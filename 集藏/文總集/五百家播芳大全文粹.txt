

欽定四庫全書

集部八

五百家播芳大全文粹

總集類

提要

【臣】等謹案五百家播芳大全文粹一百十卷宋魏齊賢葉棻同編齊賢字仲賢自署鉅鹿人棻字子寔自署南陽人考宋南渡以後鉅鹿南陽皆金地殆以魏氏本出南陽偶題郡望非其眞籍也是編皆錄宋代之文駢體居十之六七凡表牋制誥簡疏賦頌記序銘跋無不畢備題曰五百家而卷首所列姓氏實五百二十家网羅可云極富中間多采宦途應酬之作取充卷數不能一一精純又仿文選之例於作者止書其字人逺年湮亦往往難以考見疑爲書肆刋本原無鑑裁故買菜求益不免失之冗濫朱彛尊嘗跋此書惜無人爲之刪繁舉要則亦病其冗雜矣然渣滓𨿽多精華亦寓宋人專集不傳於今者實賴是書略存梗槪亦鐘嶸所謂披沙揀金往往見寶者故彛尊𨿽恨其蕪終賞其博也又彛尊所見徐烱家宋刻本稱二百卷今抄本止一百十卷尋檢首尾似無闕佚殆彛尊記憶未審或偶然筆悞歟首載紹興庚戌南徐許開序開字仲啟以中奉大夫提舉武夷衝祐觀著有志隠類槁見趙希弁讀書附志云乾隆四十五年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

五百家播芳大全文粹序

昔吾從搢紳先生逰而得其論寶之說夫所謂寶者焜燿瑰奇鏗鏘溫潤世之美瑞國之重鎭周傳漢佩虞求罕辭易連城照十二乘曾未得其髣髴也然必聚於沆之巨浸蘊於不可測識之深淵元圃之邃昆山之巓元气鐘之造物蓄之然後芒寒色正爍爍乎牛斗之間豈蹄涔之所能【缺】培塿之所能有哉今夫墨莊有天下之書𨿽三閣四庫之儲道家蓬萊之所蔵者相捋也故家有蔵書之富鉅鹿魏君仲賢南陽葉君子實實徜徉其間儲蔵之丰奚啻挿架三萬軸而已一日合並且欲集本朝名公雜著之文以恵同志於是各出所有辟餉以居之巨篇奧帖奇書祕字充衍其中以我聖朝之文章冠前古而二君八窗玲瓏旁搜逺紹類以成帙凡世用之文靡所不備燦燦珠璣煙煙瑚璉如淵海之蔵如府庫之羨吾昔所聞縉紳先生所謂寶者此焉當之矣蓋將披襲以冰蠶繭之光薦之以漆仍幾之安寕不貴哉余往者守官【缺】陽於書市經從爲欵二君走書言其大防屬余敍之餘不得辭紹熙攺元庚戌八月南徐許開仲啟序

五百家播芳大全文粹姓氏

範文素【質】

李明逺【昉】

呂聖功【防正】

張師亮【齊賢】

呂易直【端】

錢淡成【若水】

李太初【沆】

王子明【旦】

向常之【敏中】

陳仲言【恕】

張復之【詠】

馬子元

畢仁叟【士安】

冦平仲【凖】

楊大年【億】

王晦叔【曙】

王孝先【曾】

李復古【廸】

魯貫之

薛宿藝【奎】

蔡子思

呂坦夫【夷簡】

陳希元

晏同叔【殊】

宋公序【郊】

韓宗魏【億】

程天球

杜世昌【祚】

範希文【仲淹】

龎純之【借】

歐陽永叔【修】

吳春卿

王伯庸【堯臣】

孫宗古

李防幾【及】

余安道【靖】

富彥國【弼

闕】

文寛文【彥博

闕】

吳【闕

闕】

眞西山【徳秀】

孫仲益【覿】

唐子方【介】

趙閱道【抃】

範景仁【鎭】

曾明仲【公亮】

王介甫【安石】

司馬君實【光】

呂晦叔【公著】

曾子開【肇】

蘓老泉【洵】

蘓子曕【軾】

韓子華【綘】

傅欽之【堯兪】

範堯夫【景仁】

劉莘老【摯】

宋子京【祁】

陳瑩中【瓘】

胡翼之

孫明復【復】

石守道【介】

邵堯夫【雍】

竇可象【儀】

田表聖【錫】

王元之【禹偁】

孔源魯【道輔】

尹師魯【洙】

王子野【質】

孫之翰【甫】

蘓子由【轍】

蔡君謨【襄】

劉原父【敞】

呂獻可【誨】

彭季長【思永】

呂原明【希哲】

曾子固【鞏】

黃魯直【庭堅】

秦少遊【觀】

韓持國【繼】

彭器資【汝弼】

孫夢得【抃】

晁無咎【補之】

張文濳【耒】

唐子西【庚】

蘓叔黨【過】

王正仲【存】

蘓子容【頌】

王彥霖【巖叟】

劉器之【安世】

範淳父【祖禹】

陳述古【襄】

劉道原【恕】

徐仲車【積】

陳無己【師道】

胡周父【旦】

趙仲謨【昌言】

蘓太簡【易簡】

梁太素【顥】

張用晦【知白】

王定國【欽若】

丁公雅【度】

張順之【士孫】

孫鄰幾【僅】

張尙賢【師徳】

葉道卿【淸臣】

髙敏之【若訥】

朱子京

【闕】

王原叔【洙】

梅公儀【摯】

李方叔【廌】

張天覺【商英】

張正己【綱】

石敏若【楙】

楊審賢【寘】

王禹玉【珪】

曽孚先【公定】

王之才【師旦】

韓公美【琪】

孫景山【奕】

李夣符【觀】

栁子美【瑾】

王仲溫【縝】

李端臣【疎】

王諫臣【衮】

賈直孺【黯】

夏文伯【噩】

錢去私【衮】

趙器之【鼎】

徐之才【師旦】

王仲微【積】

王耀卿【奎】

張子文【天經】

王蘊之【該】

周處厚【景載】

葉舜舉【昌言】

馮當世【京】

錢子思【孝先】

王尹叔【公旦】

江景山【巨源】

丁伯牙【餗】

鄭毅夫【獬】

宇文及之【之奇】

張伯熙【公裕】

吳伯固【處厚】

李邦直【淸臣】

章子平【衡】

鄭子弓【雍】

方公輔【仲謀】

張宗聖【師道】

林道甫【開】

張不傾【元輿】

田伯和【子京】

嚴伯望【勛】

徐希仲【子山】

孫彥誠【廸】

劉之道【煇】

蔡持正【確】

王康侯【俊民】

黃安中【履】

吳正卿【卞】

趙師抃【忠彥】

許衝元【將】

陳元輿【軒】

範夢得【祖禹】

薛景庸【昌】

李師正【湜】

栁子微【至】

蔡子駿【駟】

何邦彥【洵直】

呂子進【希純】

姚伯永【師古】

滿思復【中行】

葉亨甫

趙正夫【挺之】

蔡元長【京】

余行老【中】

何伯通【執中】

曽彥和【旼】

鄭中甫【毅】

徐振甫【鐸】

葉元甫【祖仁】

陳伯修【師錫】

馬和平【瑢】

陳元道【彛】

王彥舟【澳之】

黃冕仲【裳】

石行甫【處道】

余樗年【幹】

馮知微【澥】

余原仲【淙】

徐擇言【處仁】

白防亨【時中】

鄭達夫【居中】

劉徳初【正夫】

何文縝【防】

程養正【】

汪彥章【藻】

李元應【新】

唐元任【重】

劉中逺【觀】

宋文淵【齊愈】

朱子京【承】

邵公博【博】

朱山叟【輅】

何子應【祺】

李西美【璆】

李安邦【常寜】

馮子才【存】

張君延【子京】

梁方叔【俊】

程子山【惇厚】

吳彥誠【君明】

張齊仲【補之】

馬巨濟【涓】

畢之進【漸】

朱聖與【紱】

晁之道【詠之】

趙承之【鼎臣】

黃吉老【師中】

杜公美【充】

李先之【檏】

唐欽叟【恪】

韓聖美【韶】

馬君美【深】

石原伯【安道】

韓公實【子華】

李元冶【鎔】

呂子直【頥浩】

何忠孺【昌言】

方仙山【天若】

馬瑩中【澈】

任象先

王聖與【淸臣】

韓子蒼【駒】

胡申公【世將】

楊元老【椿】

孫丙豫【悅】

李彥澤【時雨】

於子儀【觀】

毛伯穎【敏】

馮當可【時行】

李久善【芝】

史載之【堪】

師民瞻【尹】

王元長【翼】

孫太衝【道夫】

霍仁仲【端友】

王將明【甫】

馮令徳【祀】

汪庭俊【伯彥】

蔡聞饒【嶷】

宋宏甫【京】

栁伯玉【瑊】

趙元鎭【鼎】

張君舉【綱】

刁景純

史徳先【祖道】

何文績【防】

賈居仁【安宅】

郭次中【孝友】

李賔王【利用】

何晉之【大圭】

李汝爲【良臣】

文天貺【孟】

文士頴【之奇】

沈守約【該】

譚拂云【篆】

王彥隆【雲叟】

任子淵【淵】

李舜鄰【汝翼】

黃獻之【貢】

楊成功【起】

員顯道【興宗】

張眞父【震】

計敏夫【有功】

何子發【澳】

魏徳先【潑】

劉韶美【儀鳳】

劉夷叔【望之】

史友文【楠】

周行可【時】

陳長卿【康伯】

李仁甫【燾】

晁子西【公溯】

範覺民【宗尹】

何彥文【知柔】

葉晉民【南仲】

何興宗【子發】

晁子止【公武】

馬徳駿【騏】

劉光逺【輝】

楊孝叔【騫】

馬朝南【朔】

李知幾【石】

梁子輔【介】

何道天【耕】

何子固【耆仲】

沈元用【晦】

莫世英【幬】

任元受【盡言】

諭仲舉

巢時用【震】

馮圓仲【方】

丘道源

閻元才【蒼舒】

孫巖老【松壽】

劉文潛【焞】

史天秩【百禮】

孫賔老【觀國】

吳少幹【杉】

王昭祖【揚英】

朱餙之【紱】

謝才叔【三俊】

方杲南【云翼】

徐吉卿【嚞】

趙徳修【玠】

馬知言【知黙】

嚴衝甫【有翼】

李季然【堯兪】

聶邦用【俊乂】

李次元【景先】

李伯居【易】

盛子紹【光祖】

陳夣符【澥】

葉正仲【觀】

葉徳明【棻】

葉審言【義問】

李漢老

孫從之【逢吉】

髙子美【孔休】

汪聖錫【應辰】

劉子翚【彥衝】

劉共父【珙】

範致能【成大】

張欽夫【栻】

呂伯恭【祖謙】

張安國【孝祥】

張子韶【九成】

辛防安【棄疾】

朱晦翁

樓圗南【鵬舉】

陳淸臣【夷行】

陳朝弼【堯佐】

任希純【文薦】

楊和父【大同】

楊繼洪【秀穎】

楊拱辰【大中】

翁徳璨【秶】

歐陽奇叔【頴士】

黃公度【師憲】

陳唐永【俊卿】

王瞻叔【之望】

龔子卿【茂良】

林叔華【寅】

葉彥益【友諒】

陳孚若【彌作】

陳景明【誠之】

林黃中【栗】

李元道【巨源】

廖顏夫【淸臣】

楊廷秀【萬里】

洪景伯【適】

陳徳寛【元裕】

劉文孺【章】

鄭少螎【丙】

葉子儀【儀鳳】

王時亨【剛中】

史直翁【浩】

王季海【淮】

趙荘叔【逵】

蔣子禮【芾】

周子充【必大】

林偉卿【之奇】

聞人安卿【大雅】

陳君舉

陸務觀【防】

趙徳荘【彥端】

張徳逺【浚】

趙元舉

虞彬甫【允文】

王齡【十朋】

熊子復【克】

梁叔子【克家】

王季髙【端朝】

滕子昭【防】

崔徳符【鶠】

翟公巽【汝文】

張全眞【守】

王民瞻【庭珪】

蒲大受【宗孟】

胡長文【元質】

孫正之【逢年】

王晦叔【灼】

鄭顧道【望之】

葛謙白【行】

熊叔雅【彥詩】

白宋瑞【麟】

趙溫叔【雄】

宋仲山【逺孫】

王周士【以寜】

楊行甫【逴】

李仲信【垕】

黃仲秉【鈞】

王宣子【佐】

李粹伯【處全】

陳仲思【符】

侯彥周【寘】

侯彥嘉【賔】

範西叔【仲芑】

劉季髙【岑】

姜彌明【如晦】

史鴻漸【漸】

史伯鎭【堯俊】

木蘊之

袁機仲

劉寶賢

王致君

費原父

李堯愈

朱儀伯

葉晦叔

呂安老

王弱翁

盧商卿

謝子蒼

鄭少梅

宋和甫

孫叔諧

朱廷圭

韓旡咎

李去病

謝子山

李成季【昭玘】

黃商伯【灝】

何一之【萬】

許子齊【蒼舒】

黃夷甫【夷則】

黃季岑【次山】

楊嗣勲【輔】

連鵬舉【南夫】

王豊甫【仲嶷】

魏道弼【良臣】

秦防之【檜】

王道履【安中】

範元卿【端臣】

胡明仲【寅】

胡仁仲【宏】

胡康侯【安國】

方徳順【升之】

張文饒【行成】

王徳立【亢】

田承君【貺】

林少頴【之奇】

許升卿【賜】

張蕓叟【舜民】

周少蘊【紫芝】

趙循道【企】

葉少蘊【夢得】

何子建【極】

劉林宗【唐稽】

陳子髙【克】

王元渤【洋】

孫元規

藺巨功【敏修】

莫子中【衝】

崔子淵【淵】

趙子然【雍】

綦叔厚【崇禮】

胡邦衡【銓】

周茂眞【麟之】

劉望之【大臨】

任子方【正一】

陳景伯【申】

林子容【榕】

林謙之【元朝】

余致勲【堯弼】

石南父【斗文】

樓大防【鑰】

柴震叔【子春】

葉必先【開】

蕭挺之【國梁】

石次仲【孝友】

楊子和【梅卿】

範利用【汝礪】

鄭恵叔【僑】

雷季友【孝友】

杜景崧【申】

史方叔【彌六】

黃元章【黼】

莫春卿【子春】

沈叔晦【渙】

方元飬【恬】

戚徳鋭【如圭】

黃防之【定】

黃伯耆【艾】

許仲啟【開】

陳益之【謙】

莫震卿【子震】

詹晉卿【騤】

章茂獻【穎】

範一卿【斗南】

羅春伯【防】

姚洪卿【穎】

葉正則【適】

徐君厚【元徳】

戴谷老【溪】

葉端父【初】

黃徳亨【渙】

葛魯卿【勝仲】

林豈塵【鎰】

楊佑甫【天恵】

葛常之【立方】

黃景聲【遹】

郭文紀【綱】

黃仲達【穎】

錢宋卿【萬選】

田莘老【萬頃】

欽定四庫全書

五百家播芳大全文粹卷一上

宋魏齊賢

葉棻同輯

表

皇帝表牋

皇帝詣重華宮請上尊號表

皇帝臣上表臣言謹帥羣臣詣重華宮恭請上皇帝尊號者伏以聖人得道之眞有不可形容之妙臣子尊親之至欲少伸歸報之誠輒吁眾言仰幹崇聽臣【中謝】竊以洪荒之代尙存歷數之名揖遜之朝猶著勲華之號𨿽曰事殊而世逺亦皆實副之美彰矧在我家且存景鑠恭惟皇帝陛下以英睿之斷整齊乾坤以慈愛之心涵養夷夏積憂勤於九國恢統緒於十朝重熙累洽之功揜漢唐而不論髙世絕俗之行有曾閔之所難方將畢商宗三祀之宅憂遽乃奉長樂萬年之至養逍遙塵垢之外與造物防止息混元之宮爲天下父顧慙渺質嗣守丕圖戴天造而益深懼鴻徽之未闡考之經則壽實先於五福質之傳則聖首冠於羣倫參往哲之格言合有生之公願恭上尊號曰至尊壽皇聖帝𨿽持蠡抱管莫窺測於毫分而鏤玉泥金冀鋪張於萬一伏望曲垂睿照亟發兪音上以侈宗社無疆之休下以遂臣民歸尊之志謹奉表陳請以聞

皇帝詣重華宮再請上尊號表

臣言今月六日帥羣臣上表恭請上尊號曰至尊壽皇聖帝伏奉答誥未賜兪允者伏以比輸微悃請勒鴻名天聽甚髙尙閟矜從之防物情旣郁不勝懇切之私理有未安義當再凟臣【中謝】竊以尊之至者號宜稱道之備者美自彰遹觀古初載在圖牒曷嘗不揚景鑠以崇盛徳備顯冊以昭殊休酌列代之成規考本朝之大典驗休祥於天意察愛戴於人心邇遐合詞幽顯同願恭惟皇帝陛下誠贊化育孝通神明欲畢素冠力行於通制釋去重負專心於事親使千載因陋之習遂洗於一朝而匹夫罕能之行乃見於萬乘舉此大節已冠百王而況化極範圍仁漸動植武功底於保定文治洽於綏懷夫必得其壽則陛下宜享其休不居其聖而陛下則有其實合此二美稽於眾言彊施繪畫之功曷模臨照妄持淺近之見寜測髙深豈謂陛下退托愈堅執謙彌損切窺訓誥尙靳允兪淩兢失圖局蹐無措伏望沛然攺慮監此丹衷惟臣子微誠得少施於毫末則國家盛事可誇耀於簡編薦此控陳期於得請謹再奉表陳請以聞

皇帝詣重華宮三請上尊號表

臣言今月七日帥羣臣再上表恭請上尊號曰至尊壽皇聖帝伏奉答誥未賜兪允者祗率舊章請崇丕號薦防慈訓未諒愚誠辭已廹而復陳聽愈髙而難動吁天徒切局地靡寜臣【中謝】聞事貴適中名欲當實得其中則事可久是以聖人不肯違有其實而名自彰是以聖人不苟避恭惟皇帝陛下丰功偉業卓冠古今睿斷神謨開闔宇宙欲承顏長樂之養遂脫屣萬乘之髙壽以見臣子區區善頌之情聖乃總帝王蕩蕩難名之道順陛下之謙徳初無侈大之詞酌本朝之成規乂非創見之事豈謂陛下過爲挹損深自退藏守獨善而咈眾心崇小遜而遺大體制度倘失之簡何以昭神功名號不副其尊何以示天下使臣忠誠莫遂孝治有虧負愧懷慚廢寢忘食伏望上觀天意下察人心逺稽前王近法文祖亟須溫詔毋守牢辭則典禮順從侈宏休於載籍神民顧悅贊寶防於萬年謹三奉表陳請以聞

皇帝請上壽成皇后尊號牋

臣言謹帥羣臣詣重華宮恭請上皇后尊號者伏以坤配乾而曰至乃成覆載之功月遡日以爲明遂廣照臨之徳況等尊於聖父宜並崇於顯明酌古成規爲今鉅典【中謝】恭惟聖後殿下性躬仁儉道合靜專當舜嗣堯之初著虞嬪之懿行以婦承姑之盛鬯摯仲之徽音宣陰教於六宮正表儀於萬國付托之重𨿽祗稟於睿謨擁抱之恩實助成於神斷顧惟菲質獲奉慈顏倘無歸美之詞曷侈事親之孝壽祺方永有光五福之疇成徳旣彰髙揜二南之化龜防協吉中外合謀恭請上尊號曰壽成皇后伏望俯諒忱辭亟頒兪防順歡心於四表享榮奉於萬年編之詩書亶爲盛事在於臣子不勝下情謹奉牋陳請以聞

皇帝再請上壽成皇后尊號牋

臣言今月初六日帥羣臣上牋恭請上尊號曰壽成皇后未防兪允者伏以謙𨿽盛徳過謙必至於過中父有常尊事父當均於事母方鴻徽之再衍乃挹損而弗居謹竭丹誠薦幹崇聽臣【中謝】恭惟皇后殿下道隆坤載行冠閫儀輔佐壽皇修明內治以孝奉承於長樂曲盡愉怡以恩顧復於眇躬助成揖遜名號欲伸於歸美形容未極於毫分豈謂殿下卑以自持卻而不受使人子尊親之意苟抑遏而弗伸則國家曠代之儀將因循而莫舉伏望勉從愚請俯慰眾心言順事成丕顯一朝之盛天長地久永延萬世之休謹再奉牋陳請以聞

皇帝三請上壽成皇后尊號牋

臣言今月七日帥羣臣再上牋恭請上尊號曰壽成皇后未防兪允者伏以薦陳封奏請勒鴻名愚誠𨿽切於懇祈慈聽未聞於動寤徊徨無措進退莫安臣【中謝】臣聞有徳必有名乃古今之通誼事母猶事父豈人子之異情恭惟皇后殿下廓仁愛恭儉之心體靜專柔順之道上之承事長樂極其孝下之保佑眇躬盡其恩內之輔助壽皇見於夙夜之警戒外之風化天下著於朝夕之憂勤景鑠鴻徽流風懿行𨿽殫筆舌莫罄形容徒以繼承之始初欲伸歸報之萬一因已行之盛典固非創爲寓善頌之忱辭初無溢美而殿下執謙彌甚固拒弗兪襲中宮之舊號則何以表慈幃之尊拒眾心之屢請則無以慰人子之願神只觖望中外失懷伏望察臣廹切之詞諒臣勤拳之意則坤儀光大永同太極之髙孝治興行丕顯我家之盛謹三奉牋陳請以聞

賀表

登極

賀皇帝登極表

許仲啟

壽皇發號自托倦勤睿主膺圖玆誠善繼事光今古慶溢華夷【中賀】恭惟皇帝陛下仁孝稟乎天資忠厚循乎家法象符出震仰元良者二十年運偶重離兼剛柔之六三徳漢承堯而傳歸於子舜授禹而允執厥中別殿問安永具威儀於鳳輦靈臺偃伯必加正朔於龍庭臣逖奉教條阻趨班列一道而聖相授仍際太平舊邦而命維新請賡大雅

賀皇帝登極表

晁之道

祗紹天明欽承聖統神只宗社永有依歸艸木昆虫咸知愛戴恭惟皇帝陛下徳先慈儉道格聖神淵黙雷聲有作而萬物覩天覆地載不言而四時行席七聖之重熙荷三靈之孚佑惟新大命風四海以承休克紹永圖冠百王而立極臣逺使川陜不獲躬詣闕庭隨班稱慶

賀皇帝登極表

趙徳莊

天心乃眷丕集命以無疆火徳延洪廓大明而繼照神靈底豫夷夏謳歌恭惟皇帝陛下淵懿在躬緝熙旣聖龍姿日表亶眞人之自然海潤星暉流率土之陰賜仰體倦勤之訓赫臨傳序之光中國之有至仁無思不服王者之大一統咸與維新肆頒作解之恩普慰樂推之望臣逺將徳意獲際休明遐想風雲莫簉攀鱗之列尙殫雨露少綏扶杖之氓

賀皇帝登極表

汪彥章

天啟昌期禦蘿圖而出震人瞻粹表負黼扆以當陽旣三靈宗社之有歸將萬世人民之有賴【中賀】竊考帝王之受命殆將今古以同符必國步艱難始天地出非常之主及治功宏濟乃子孫承罔極之休恭惟皇帝陛下勇智自天英明冠古躬返朴還淳之儉奮興衰撥亂之剛方率土之謳吟共思劉氏宜昊穹之歷數專在舜躬仰登髙邑之壇俯應大橫之兆取炎精用事之月卽藝祖興王之邦有三千同徳之臣共扶鴻業用七百卜年之數重立丕基方圖政事之修獨運神明之斷豈止兩河之復卽觀二聖之還臣等幸備周行獲逢嘉會接千歲之統交侵行殄於四夷盛九賓之儀率舞但同於百獸

賀皇帝登極表

曾文肅

臣某言伏奉月日赦書恭承皇帝陛下祗膺先志紹履慶基凡在覆臨舉深欣抃【中賀】伏以皇帝陛下睿智天縱聰明日躋廸靈源之休祥抱上聖之仁孝昊穹眷命主祀鬯以承祧正統傳歸大帝華而協徳離重明而繼炤幹六龍以禦天七政光華三靈泰定舜盡循於堯道武能廣於文聲宅後膺符協謳歌之所載守成保極與天地以無窮

賀皇帝登極表

王禹偁

臣某言伏奉四月一日赦書皇帝陛下防膺顧命嗣守鴻圖人神有依華夏同慶【中賀】伏惟皇帝陛下奉先思孝克己歸仁承列聖之詒謀作兆民之司牧重輪繼大明之照光被遐陬少海升百谷之王澤流品彚肆赦渙汗萬邦底寜臣逮事先朝嘗叨內署薦逢聖日擢守外藩不獲蹈舞玉階無任抃躍屏營之至

賀皇帝登極表

臣某言伏覩赦書皇帝陛下今月五日登寶位者郊廟祌靈永有宗依華夏蠻夷永有歸賴【中謝】恭惟皇帝陛下光禦歷服大承統緒以聖繼聖純祐無疆臣遭遇先朝久叨榮祿不獲奔走瞻望淸光無任歡呼抃蹈激切之至

賀皇帝登極表

臣某言伏奉三月五日詔書恭承皇帝陛下防奉寶圖踐登宸極震雷一發聲赫四方大明繼生光被萬國生靈鼔舞動植昭蘇凡在撫臨無不興戴【中賀】臣聞盛徳之後世有天下有道之國篤生聖人恭惟陛下席六帝之洪休對三靈之丕眷仁孝純乎天至聰明茂於日躋岐嶷之間已能動悟先帝號令之始足以慰悅眾心社稷有所憑依神靈以之安樂皇天右序復開命武之符率土祗歡行見紹堯之化臣限拘符守阻造闕庭無任抃蹈踴躍之至

賀皇帝登極表

趙徳莊

乾坤助順將臻六合之同神聖膺期適契千齡之會民風闓懌星緯淸華恭惟皇帝陛下精粹自天英明不世時行山立聿增九鼎之崇淵黙雷聲脗協六龍之序摠朕師而有命家天下以非私述者謂明孝方申於養志建其有極福自應於丕平臣假守外藩欣聞殊慶霑雷雨之作解已荷龎鴻想日月之末光所嗟遲暮

賀皇帝登極表

邵公濟

欽承慈訓繼禦皇圖事絕古今慶均中外【中賀】恭惟皇帝陛下徳維恭儉日就聖神正位靑宮仁孝已聞於四海升尊黃屋功業宜冠乎百王已求當代之直言將復本朝之故事無怨之鄰自應效順有志之士益望太平臣逺諭蜀民謬持漢節與萬物而共覩嘆千載之親逢喜頌堯戴舜之同時念報國忘家之有日

賀皇帝登極表

李成季

龍徳時升紹一王之休運天恩下霈鼓萬國之歡心凡在蓋容一歸撫禦【中賀】竊以可托天下必先屬於眞人克享帝心實有懷於明徳恭惟皇帝陛下聰明齊聖歷數在躬孝弟感於人神言行動乎天地奉兩宮而無間就外傅而弗煩道學生知徳行日邁宜先王之眷命付大器以受民二聖嗣興益隆乎世祚一道相授蓋篤於天心謳歌朝覲之有歸禮樂政刑之具在享七世崇髙之業應萬年熈洽之期繼體元丰均是吾君之子承華紹聖載安百姓之心永孚四海之休咸賴一人之慶臣限拘官守阻造闕庭【云云】

賀皇帝登極表

晁無咎

欽承顧命嗣履寶圖謳歌有歸華夏均慶【中賀】恭惟皇帝陛下挺生聖徳夙有仁心問寢彰純孝之誠主鬯著克恭之美大明繼照至健體元邦之榮懷人所歸往不顯亦世是開上帝之符無疆惟休咸曰吾君之子天地日月廓然太淸山川鬼神罔不順序鴻基玆固景命方綿凡在羣倫舉知慶蹈臣等恪居外部親覯重熙

賀皇帝登極表

馮當可

大寶正位重離繼明廓天下以光昭重勲華而授受慶流海宇恩浹華夷【中】賀臣聞大業不難一時之成而難萬世之傳天子不貴一己之尊而貴萬方之托丕圖再造上聖篤生人望所歸天意有在恭惟今上皇帝智勇天錫誠明生知以帝王之英資躬曾閔之至行方眞龍之潛養繄神器以奠安歷數在躬應靈圖而受瑞冕旒禦極傳正統以當陽初更始於萬方將一新於庶政舉允恭揖遜之美當凶殘篡逆之餘晛見雪消風行艸偃大號初頒於吳蜀先聲已播於幽燕一日歸仁千載難遇臣方縻郡職莫綴朝端徒望闕以傾馳阻趨庭而抃舞

賀皇帝登極表

孫仲益

禦六龍而乘幹君臨大寶斂五福而作辟慶浹寰區拜命維新天心底豫【中賀】恭惟皇帝陛下重華協帝下武繼文上漢璽而三辭爲天王當楚璧而再拜作神主謳歌攸屬歷數自歸結皇防於千齡嗣無疆之服撫帝圖於四大包有截之區顧疲駑弗洎於駿奔而率舞自同於爵躍戴盆而望天表𨿽莫窺十日並照之光扶杖而聽詔書猶能罄萬歲三呼之祝

遜位

賀光堯皇帝遜位表

趙徳莊

元聖憲天誕保成功之退重離垂象灼知大器之安慶浹寰區事光載籍恭惟太上皇帝陛下寅恭享帝勤儉興邦修文於神武戡難之餘推仁於聖孝事親之日五帝其臣不及久厭於煩機三王有道之長用開於永世抵龜而斷脫屣如忘防於物初禦化人之六气養以天下開壽域之萬年臣久侍淸班最防簡照望云伊阻益馳魏闕之心簪筆欲前莫厠崆峒之禦

賀光堯皇帝遜位表

馮當可

爲天下得人睿謀素定與萬方更始皇統親傳意合祖宗道同堯舜【中賀】恭惟太上皇帝英明獨運慈儉躬行勵精三紀之餘恭已萬民之上啟昌運於中興之日朝諸侯於復防之時已安神器於覆盂眞視天下如敝屣委無倫之富貴與造物防極太上之崇髙爲天子父成功不有道大難名臣謬領州麾欣承詔防考百王而未見嘆美斯勤祝萬壽之無疆傾輸至切

賀光堯皇帝遜位表

孫仲益

聖謨獨運決大防於一言神器有歸垂鴻名於千載髙視百王之表永臻萬壽之期【中賀】恭惟太上皇帝陛下秉淸靜無爲之宗守慈儉不爭之寶希夷體道淵黙凝神冠帝號之尊爲太上皇極人倫之貴爲天子父奉巵前殿問寢南樓訪崆峒而得聖人淸築新丰而享天下養臣退安畎畆莫預鳬趨遙望闕庭雅深燕賀大興孝治方躬曾閔之難坐格泰寜復睹羲農之盛

賀光堯皇帝遜位表

趙徳莊

撥亂興王勞法宮之親事成功與子慶天下之得人詔語聲聞羣情感動【中賀】恭惟太上皇帝陛下兼資勇智獨用儉慈澤及函生披輿圖而坐復馨聞上帝致彊敵以自焚方疑晏粲之期遽起希夷之想乾剛立斷離照重明釋三紀之憂勤壽臧攸介形萬邦之揖遜道徳彌尊臣昔奉淸光誤承睿奬軺車逺駕莫瞻汾水之逰踦履自憐徒發鈞天之夢

賀壽皇聖帝遜位表

史丞相

伏覩詔書今月二日至尊壽皇聖帝禦重華宮者接千歲之統親畀儲皇受五日之朝尊居太極規圖宏逺典禮光華【中賀】聞一日萬幾之繁不特憂勤於當代四海九州之大蓋將付托於無窮𨿽猷爲已示於躬行而傳授必嚴於面命保民道備爲國慮周恭惟至尊壽皇聖帝陛下威徳兼隆英明獨斷怡顏順色全至養於始終飭已厲精措中興於宵旰樞機宻而品式具風雨節而寒暑時社稷敉寜戎夷賔服委治於緒餘土苴非心於富貴崇髙以仁得仁旣廣堯帝如天之覆以聖繼聖益昭夏王與子之公超軼兩儀之先傲睨萬物之表成功不有妙用難窺臣屬屏鄕閭欽聞詔防望鬱鬱蔥蔥之所莫簉庭班誦穰穰簡簡之詩切祈睿算臣【云云】

賀壽皇聖帝遜位表

許仲啟

紹堯之治防於無爲授禹之謀得於先定事光三聖慶溢八紘【中賀】恭惟至尊壽皇聖帝陛下道大難名心靜能應由建元以下旣騰茂實而蜚英聲稽受嬗之初仍鋪洪藻而申景鑠合殿別開於閶闔嗣皇親侍於冕旒承所爲正所爲得人付托尊之至養之至閱歲綿長臣逖與庶邦再逢盛典鳶飛魚躍尙思霑柬序之恩鷺序鵷行莫獲旅北宮之謁

上尊號

賀光堯壽聖太上皇帝冊尊號表

闕名

茂揖上儀仰崇光號昭哉嗣服之孝巍乎成功之榮福燕無疆歡騰有截【中賀】臣聞道之大者𨿽逺而必著名之實者欲辭而自歸故乾坤之象或得以形容而勲華之傳終流於載籍恭惟光堯壽聖太上皇帝陛下配天其徳旣聖而神輕萬乘以弗居夫何能報接千齡而善繼抑有所尊稽厥典章晉玆寶玉退然揖遜六五帝而獨髙介以壽祺億萬年而惟永天人契合宗社奠安臣昔佩紫荷久承淸燕遐方畱滯志徒切於戀軒盛事傳聞心但同於率舞

賀光堯壽聖太上皇帝冊尊號表

闕名

涓選休辰肇稱顯冊輯彌文於創見章孝治於維新殊慶所覃羣生胥抃恭惟光堯壽聖太上皇帝陛下功侔開辟業茂盈成出應煩機𨿽海涵而地負內存至樂本神動以天隨當離日之正中體幹龍之旡悔白茅是席黃屋非心念美報於何施宜鴻名而誕舉采彼康衢之謡誦申以華封之祝辭聖不可知信大哉之難諭靜而無累驗仁者之長存冠冒百王燕詒萬世臣夙叨睿奬獲際威儀比屋可封幸觀風而親見敝帷不棄徒戀徳以彌深

賀上皇加紹業興統明謨盛烈尊號表

沈淸臣

載闡鴻名增髙太極億千萬年之睿算欣逢載舉於縟儀二十四字之徽稱恭覩疊加於顯號邦家之慶典籍未聞恭惟尊號太上皇帝陛下光啟宏圖茂隆昌緒大統大業輝赤伏以紹興丕顯丕承繼蒼姬之盛美佐行堯遜華啟舜重八表延洪極常珍之尊養一人愛敬鋪鏤玉之彌文久照之君日滋升資始之父天益大臣屬叨畱鑰阻簉朝紳得壽得名二八喜聞於盛事善頌善禱三千今見於同心

太上皇加尊號賀皇帝表

沈淸臣

尊親之奉耆齡自古以未聞愛敬之心聖主有加而無已益崇顯號誕告多方恭惟皇帝陛下躬致丕平時多加慶觀防通而行典禮莫如介壽之先致廣大以盡精微務極揚名之稱旣用八以詔乎八極又生二以參乎二儀大哉至哉美矣茂矣臣式覩殊常之遇敢伸歸美之詞語合宣尼唐虞之際於斯盛頌同韓愈皇帝之壽與天齊

賀太上皇帝冊尊號表

邵公濟

明詔親頒識淵衷之素定大器有托知聖子之可傳奉太上之鴻名爲域中之大慶【中賀】恭惟太上皇帝陛下仁心愛物惠澤在民如文王之畏天類成湯之罪已𨿽神武之不測本淸淨以無爲儲闈早正於元良宸極遽辭於大寶功成知退道大難名臣世受國恩肅將王命欽聞盛典肇建明時體道爲心四海共知於徳意與天齊壽萬年永播於頌聲

賀壽皇聖帝冊尊號表

許仲啟

俯授丕圖蓋協勲華之盛載都顯號廼超覆幬之先典策用光華夷胥慶【中賀】恭惟至尊壽皇聖帝陛下徳先濬哲心照危微以堯作上而治底無爲薦禹於天而謀皆先定重規疊矩守玆一道之傳茂實英聲介此萬年之永臣屬拘乘障莫造班庭見而知聞而知奚分逺邇尊之至養之至苐仰崇髙

重華宮上尊號皇帝表

許仲啟

畫衮繡裳承燕謀於正寧翠旗雕輦奉鴻號於慈闈孝本一人慶均八表【中賀】恭惟皇帝陛下孜孜興夏業業繼虞念玆莫報之恩原此難名之徳乾稱父坤稱母並擬形容河出圖洛出書載新篆刻斂五福惟皇之極率百官若帝之初臣分竹南邦傾葵北闕襲六而作一藝敬想特書明兩而照四方永觀盛際

賀皇帝冊尊號表

夏文莊

謁欵神只聿成於大報祗嚴典冊誕受於鴻名凡在有生罔不載躍【中賀】恭惟尊號皇帝陛下九幹備體五緯飛英天縱之能兼該於典籍生知之聖洞判於忠邪責實羣司紹隆景命承太宮之祭允極於齋明奉長樂之朝日嚴於孝愛萬區累洽四貊懷柔共傾伏閤之誠請建中天之號二儀協贊五遜方從爰協靈辰肇膺盛節大功不宰𨿽出於彊名率土交歡永昭於至治臣親逢聖旦逖聽鴻猷蹈躍之誠倍常萬品臣伏限守職在逺不獲奔詣闕庭臣無任瞻天樂聖歡呼抃蹈之至

慈福宮上尊號賀至尊壽皇聖帝表

許仲啟

華胥燕處繼成與子之謀長樂鴻名推廣事親之孝【中賀】恭惟至尊壽皇聖帝陛下體舜業業紹堯巍巍出綸旣見於東朝脫屣自輕於北極母以子貴式孚天下之心名者實賔敬致聖人之壽臣逖玆分竹祗若傾葵宮殿綿聯想禦防衣而養志典謨焜燿宜刻玉版以飛英慈福宮上尊號賀今上皇帝表許仲啟

正統承休仰答至尊之睠徽稱襲舊載怡重慶之顏事廣三宮懽均萬防【中賀】恭惟皇帝陛下允玆傳道翼是貽謀宜民自比於文孫介福必歸於王母太極之本無極爰著其慈可名之非常名仍稽其聖兼盡形容之義實惟愛敬之誠臣屬奉教條莫趨班綴薰風旣應知舜孝之有傳壽域旁開見禹功之罔間

慶壽

慶上皇壽七十賀皇帝表

朱安國

臣言膺赤伏之符鳳歷方開於六國受太元之防龜圖將永於萬年矧麗正以重離宜用譽以干蠱合兩朝之盛美實千載之殊休積徳而王歸尊於父臣誠惶誠恐稽首頓首臣恭以光堯壽聖憲天體道性仁純徳緯武經文太上皇帝聰明稽古剛健對時丕承無疆之休中興有爲之祚炎圖赫赫商之髙宗周之宣王鴻業繩繩唐之神堯漢之世祖粵自建炎之卽政至於紹興之寢兵守之艱難持之盈成始於憂勤終於逸樂謹南郊所以奉祖宗之報建太學所以隆化理之原睦親敢後於尊崇兼愛俯加於聘問振百度紀綱之舊移四方風俗之新坐還三代之眞淳立正一王之表式可謂舉而措諸事業莫不煥乎其有文章方且肆筆成書制禮作樂性而濟眾好仁無以尙之誠以存心至徳有如此者無一詔不軫庶民之休戚無一念有傷萬物之發生巍巍三十六載之成功井井九百五條之聖政承意從事足以有臨足以有執足以有容申命用休必得其名必得其祿必得其壽謙已頓興於揖遜頥神退處於希夷脫屣萬乘之榮防心太古之粹爲天子父光華堯舜之重據域中尊笑傲羲黃之上錫福果膺於睿算縱心式屆於遐齡蓋由徳劭以年髙是以民從而天與質之典籍光於古今恭惟皇帝陛下以仁孝之資傳精一之防能盡事親之道克彰繼志之勤謹王季之朝愈形喜色上太公之號敬祝耆年揚莫大之鴻名講無前之鉅典曠澤迨加於幽隠輿情預慶於歡呼知盛事之難逢幸吾身之親見臣恩沾寸祿職在皇都願揚召虎之材敢效封人之請匪報也永爲好也少攄北闕之誠惟有之是以似之同享南山之壽臣謹奉表躬詣闕庭起居

賀光堯壽聖太上皇帝慶壽八十表

沈淸臣

蓂開聖旦一人躬黃屋之朝策數帝齡八開大椿之首敷求載籍迥莫前聞恭惟尊號太上皇帝陛下本以慈仁獲玆統佑惟涵養之恩極地所載故綿逺之貺與天爲齊授大寶於虞傳享常珍之堯養延洪所自錫羨無窮旣超盤古之期何數姬周之歷受命旣固有開必先爰因數以推來卜垂休而惟永旬周方位界將滿於大千十演卦名數遂生於萬億臣恭罄華封之善祝輒同擊壤之老人功徳咸五以登三增崇顯號天子用八而將萬茂介長年

慶上皇壽賀皇帝表

沈淸臣

詔舉朝儀帝上親壽先庚三日後庚三日講求何止於三申春歲八千秋歲八千算數始開於八袠普天同慶載籍未聞恭惟皇帝陛下有道之長本由於至徳無疆之貺上及於慈闈龜臺朝下老之尊南極奉長生之帝運逢丙歲壽星重見於丙方時屆春朝眉算共祈於春酒臣恭聞盛事忭極懦衷天子萬年永致兩宮之奉邦畿千里阻陪百辟之趨

聖節

請重明節表

周丞相

文武百僚特進左丞相許國公臣周某等上表臣等言伏以飛龍在天方仰君臨之徳流虹繞渚實開聖祚之祥宜紀昌辰用昌盛際臣等【中謝】恭惟皇帝陛下承謨丕顯受命溥將致養三宮備本朝之家法參決萬務得率土之民心正寧俯臨積陰頓解於赫明離之象益耀出震之符臣等不勝大願請以九月四日爲重明節伏望皇帝陛下俯察羣情亟頒兪防施髙明建顯號侈穹昊發祥之期披皇圖稽帝文伸臣民歸美之報著之令甲付在有司邦家增光天下幸甚臣等無任

請重明節第二表

臣等言近上表乞以九月四日爲重明節伏奉批答不允者受命若帝之初宜邦彞之具舉盛徳如天之覆豈人欲之或違比罄蕪詞願標令節未回聰聽曷副羣情臣等【中謝】伏以紀千秋之名𨿽曰唐舊允長春之請則在宋興況今非止循累代之成規蓋以侈重華之大慶顯號闕而未講盛旦郁而弗彰謙𨿽益光理或未稱伏望皇帝陛下茂昭鉅典亟發徳音漢殿尊榮親奉玉巵之壽周行忭蹈各陳金鑑之書豈惟光簡冊之傳實以副天人之望臣等無任

請重明節第三表

臣等言近再上表乞以九月四日爲重明節伏奉批答不允者淵聽未回確爾執謙之意忱辭允協歉然歸美之誠彞典不可以久稽眾心不可以累咈敢控喁喁之請再幹穆穆之光臣等【中謝】竊以民之戴君自古有訓禮之飾治後世猶詳惟大徳得其名故因誕彌而紀節𨿽先王未之有亦容增益之隨時當渚虹樞電之辰受嶽貢川珍之集乃同常日夫豈人情今者博士議郎周執於廷秩宗奉常各揚其職必期得請疇敢自安伏望皇帝陛下聖度兼容大明委照帝辭三祝足昭挹損之懷臣同一心終兾允兪之命臣等無任

賀防慶節表

朱晦翁

盛徳當陽光啟重熈之運羣心就日樂推歸美之誠有開繞電之祥敢罄祈天之禱【中賀】恭惟陛下慶流有衍徳合無疆膺歷數以在躬端垂裳而致治接黃帝推算迎日之統以莫不增過周家定鼎卜年之期自今伊始某承流支郡幸際昌辰鼇抃千官班阻趨於文石嵩呼萬歲祝敢後於華封

賀天申節表

朱晦翁

黃屋非心茂對重明之運玉巵爲壽聿臨載育之辰慶洽中天懽騰廣域【中賀】恭惟尊號至仁被世盛徳在躬立聖政九百五條行堯之道履帝位三十六載薦舜於天得聖人時心至愉而形至佚爲天子父貴無敵而富無倫旣申命之用休宜降年之有永臣欽逢盛旦假守偏城卽雲气而望蓬萊阻陪拜手觀泰元之授神策徒切傾心

賀天申節表

張全眞

伏以大火中天協寖明寖昌之運祥虹流渚開載震載夙之期慶篤宗祧福均夷夏【中賀】恭惟皇帝陛下稟湯勇智躬禹儉勤念久履於屯防期力圖於丰泰省觀問俗燭幽逺於耳目之前總攬權綱運寰區於指掌之上玆天休之申命見王化之復行將垂拱於巖廊永照臨於華夏臣猥分帥閫邈在海隅拱北所以馳神莫造鵷鴻之列指南山而獻壽敢殫犬馬之忠

賀興龍節表

李成季

四序周而在朔方成一嵗之功二陽進以爲臨允協大君之吉篤生眞主奄有庶邦紹六帝之休光懽兩宮之孝養車書所曁舞蹈攸均【中賀】恭惟皇帝陛下聰明日躋智勇天錫應千齡而出震操大器以乘幹虎嘯龍翔共覩聖人之作風行雷動坐躋萬國之寜眾賢濟濟以在朝至化新新而美俗三靈助順六气薦和人情胥悅於謳歌天佑沓來於福祿將窮冬律俯屬誕期載瞻虹渚之祥竊效封人之祝恭黙思道允懷上帝之心安樂延年永邁南山之壽臣限拘符守阻造闕庭

賀乾元節表

宋子京

鴻明代照累洽於昌辰景貺薦彰親逢於誕節書文所混歡蹈攸同恭以皇帝陛下淵徳日躋聖猷天縱靈承道防祗率貽謀啟箴誦之廣途防文章之奧府總周文之九徳兼虞舜之大功絕俗來同綿區作頌後天獻祝咸罄於玆辰拂石延祥永隆於大業臣傾持荷槖奉事龍潛貧賤難工孤寒寡援百城郡竹敢傾就日之心萬壽稱觴莫預在庭之列精防禱願倍百常鈞臣伏限郡職所拘不獲奔詣闕庭

賀乾元節表

宋子京

夏籥啟和辰躔幾望本聖生之初旦著天防之昌期名節垂鴻綿區交慶【中賀】恭惟尊號皇帝陛下丕承寶緒駿惠光猷萬靈接乎馨香羣元含於仁壽撫不羈之服未始加兵憲又新之銘居常待旦化合無外恩激有知每屬電樞之神胥抃露囊之悃大披路寢普見羣臣執玉奉觴罄歡心而如一後天絙月續景算以無垠震動休符昭明鉅禮臣向陪禁闥今殿侯藩傃介景之鴻階隔王官之鳬藻姑勤抃祝永固熈隆

賀天寜節表

張全眞

下武繼文適逢昌運上帝立子甫屬誕辰儼圭璧以相趨舉臣鄰而交慶【中賀】恭惟皇帝陛下功昭祖武孝格上靈三典用中普洽好生之徳五兵載戢坐收不殺之威允當華夏之心日致天人之助臣叨紆郡紱介處江闗神色飛馳願上萬年之壽情深鼓舞實居百獸之先

賀興龍節表

蘇子瞻

天祐我邦祥開是日山川貢瑞日月增華【中賀】伏以上聖所儲有慈儉不爭之寶輿情共獻蓋憂勤無逸之規不待禱祠而求自然天人之應恭惟皇帝陛下堯仁舜孝禹儉湯寛徳莫大於好生故以不殺爲神武道莫尊於問學故以所聞爲髙明錫厥庶民向用五福臣備員內閣出守郡畿𨿽違咫尺天顏乃身在外而上千萬歲壽此意則同

賀興龍節表

秦少防

大呂飛灰爰屬星廻之序靈樞繞電實當聖誕之期凡屬生成所同抃蹈【中賀】恭惟皇帝陛下裁成天地參並神明以言乎道則持盈而守成以言乎時則重熈而累洽昭哉嗣服纉六聖之洪休大矣孝思備三宮之至養淸風發而羣陰伏元首明而庶事康令節載逢鴻儀斯舉加籩折爼初嘗玉露之醇擊石彈絲始奏鈞天之妙可謂一時之嘉防故得四海之歡心臣猥以葭莩厠於藩翰十章獻鑑空懷唐相之誠萬壽稱觴莫預漢庭之列

賀天申節表

汪彥章

星拱北辰誕應樞精之瑞陽居大夏時昭火徳之亨致景貺於層霄溢歡心於率土恭惟皇帝陛下英謀天縱盛徳日躋坐貽申命之休宜享降年之永臣籍通禁槖職守藩符祝萬壽以稱觴𨿽莫陪於近列揖九州之共貫猶及見於丕平

賀天申節表

邵公濟

華渚流虹契千齡之休運露囊獻壽傾四海之歡聲共逢生商之辰少盡祝堯之意【中賀】恭惟皇帝陛下睿智天錫聖徳日躋道接周文膺三十世之大統功髙光武當二百年而中興同日月之照臨與天地而長久臣將使指阻奉燕朝空馳北闕之心共禱南山之壽

賀天申節表

毛伯頴

系隆我漢再造丕圖濬哲維商篤生睿主當此離明之是爲震夙之期膺景福於萬年吁歡聲於四表【中賀】恭惟皇帝陛下紹開基緒耆定寰區如日之升旣闡照臨之徳惟天爲大克昭顧諟之祥順履休辰茂增神防臣逖居逺服阻覲淸光金鑑稱觴願獻南山之壽彤墀結佩但存北闕之心

賀天寜節表

晁之道

生而神靈固有流虹之瑞申以福祿遂膺受命之符運協熈辰慶符良月天庥畢至海宇均歡【中賀】恭惟皇帝陛下事帝嚴恭保民勤儉憂民甚備世爭誦於堯言秉徳又新治益隆於舜孝積玆協气形爲頌聲盛日月之光周八紘而並照如松柏之茂育萬寶以偕昌臣外忝節旌宻司管鑰上萬歲壽載馳魏闕之心成一家言不愧華封之祝臣無任

賀興龍節表

蘇子瞻

天佑民而作君惟徳是輔帝生商而立子有開必先納富壽於方來實兆基於玆日【中賀】恭惟皇帝陛下文思天縱聖敬日躋以若稽古之心上遵王路行不忍人之政下酌民言神聽靖共天壽平格臣久塵法從出領郡符奉萬年之觴𨿽阻陪於下列接千歲之統猶及見乎升平艸木之情日月所照

賀天申節表

張全眞

伏以瑞表榮河協千載一時之嘉防聲呼喬嶽罄九州四表之歡心凡托蓋容舉深抃蹈臣某【中賀】恭惟皇帝陛下禹功時懋湯聖日躋軫國步之多虞念時巡之淹久蓄威而待成道徳之安彊履順而行獲天人之佑助寢銷外侮坐致中興迎二聖以回鑾置四方於奠枕必得其壽有驗於今臣叨領價藩欣逢聖旦葵藿𨿽晚不移傾日之心蒲柳固衰但祝後天之算

賀天申節表

趙徳莊

受命於天誕啟眞人之運盛徳在火於昭炎正之時凡屬照臨咸知抃蹈恭惟皇帝陛下仁參化育孝格神明養福祿於無疆動惟克己永威懷於匪茹本不言兵治𨿽始於憂勤年自延於安樂臣逺衘明命阻造周行考三輔之黃圖初入中興之貢祝太元之神防益殫上報之忠

賀幹龍節表

邵公濟

節紀千秋山呼萬歲顧玆盛禮宜屬昌辰【中賀】恭惟皇帝陛下道極髙明性惟恭儉不作無益自求多聞禦極之初獨念祖宗之故事持盈之久將開堯舜之盛時如日月之照臨與天地而長久臣屬將逺使阻綴庭班方共仰於龍飛竊有同於鼇抃

賀天申節表

毛伯頴

明明赫赫天垂後命之祥鬱鬱蔥蔥人望中興之气是生哲後再纂鴻圖【中賀】恭惟皇帝陛下睿智足以有臨神武本於不殺謹微接下周宣王無以加修已得賢商武丁所不逮制度稽於四嶽壽考宜於萬邦慶浹誕彌歡均率溥臣頃從金馬再領銅魚就日望云阻聽佩環之響戴天履地同傾葵藿之心

賀天申節表

毛伯頴

日永星火當萬物之長嬴電繞斗樞肇一人之濬哲惟聖時憲有開必先【中賀】恭惟皇帝陛下纂嗣基圖輯寜區宇處璣衡而觀大運所存者神和戎狄以正諸華無思不服天庥滋至王國克生榮光塞河屬千秋之令旦順气成像同四海之歡聲惠我無疆綏爰有眾臣久陶化育職在撫循陪百辟以稱觴阻趨蓂戺率九農而擊壤傾注葵園

賀乾元節表

宋子京

金魄就盈龍杓建已紀爲誕節允煥休辰盡日月之照臨祝乾坤之悠永【中賀】恭惟皇帝陛下膺符受籙出震體元乘火運以興王生正陽之令月體萬物之長治三光之廷俗樂成康刑措文景梯山航海咸知中國之聖人就日望云悉禱後天之遐算臣滯守邊禦徒詠聖辰阻奉萬年之觴但極雙鳬之躍

賀天寜節表

唐子西

穹昊儲休將永熈明之祚聖神應運丕承大定之基鳴社在晨際天共慶【中賀】恭惟皇帝陛下寅恭克己孚惠得心自然堯舜之仁故能濟眾醇用成康之化幾至措刑政已逮於中和國遂臻於康靖爰紀誕彌之節宜增逸樂之年臣承乏逺方欣逢瑞旦身縻符竹空馳頌聖之誠日照觚稜莫綴稱觴之末

賀天寜節表

邵公濟

電繞宸樞協千齡之景運星流華渚昭萬世之宏休天地發祥聖神誕降遇上帝生商之日傾下臣祝堯之心【中賀】恭惟皇帝陛下體道應時握符禦極繼一祖六宗之志兼二帝三王之功受寶籙於叢霄丕承眷命納斯民於壽域永作君師車書同乎四方玉帛來於萬國臣出分小郡誤長逺人向日輸誠願獻南山之壽後天申頌阻稱北闕之觴

賀興龍節表

晁無咎

必世而後仁故百樂興於已治宜民者受祿則五福本於能敷人神克寜雅頌斯作欽遇誕彌之吉仰期於穆之休【中賀】恭惟皇帝陛下纉禹勤邦繼文配命深明措國蓋在酌言道斯行而動斯和無非事者生不傷而厚不困所欲與之用能格精祲以降康交驩欣而養本大有天助豈徒河洛之效祥靈臺子來咸思父母之難老臣久塵冊府方領郡章慶五百歲之期親逢谷旦祝千萬年之壽祗劇葵心

賀坤成節表

晁無咎

建畢占中歷紀金行之始任姜協聖禮嚴坤徳之成率土傾心後天申祝【中賀】恭以太皇太后陛下慈仁世濟濬哲生知昊穹所懷宗廟攸享配烈祖勤勞之禮隆嗣王保佑之功盈成祗謹於薄冰丰美大防於潤澤式防至養允答常尊誕惟考室之祥肇屆登禾之謳謡歸美華夏舉同伏願太皇太后百順咸臻三靈共贊天髙地厚扶不防之洪基松茂竹苞資無疆之妙算臣限拘鑰守阻預鳬趨

賀坤成節表

秦少防

聖誕當朝嚴秋在序協气蟠乎穹壤頌聲溢於華戎【中賀】恭惟太皇太后陛下徳並神明功參覆載斷鰲立極追配於媧皇用楫濟川責成於傅說忠謀入而姦黨破獘事革而嘉應來巍乎在唐虞之間卓然出馬鄧之右嘉辰旣屬率土交歡臣猥緣肺腑之親叨分符竹之寄前瞻觀闕阻奉萬年之觴退托封章庶比千秋之鑑

賀聖節表

幹龍飛五式觀天子之當陽嵩嶽呼三爰慶聖人之出震聲教所曁鼔舞攸同臣某【中賀】恭惟皇帝陛下學本生知聖由天縱肇無疆之大歷開萬世之宏基光臨兆聖之期競祝後天之算臣限拘邊壘阻叩帝閽就日望云心空馳於北闕奉觴稱壽誠願祝於南山

賀聖節表

律生大呂防逢彌月之辰運協千年方篤作邦之慶照臨所曁鼓舞攸同臣某【中賀】恭惟皇帝陛下濬哲生知聰明天錫受惟新之大命興肇造之宏區乃聖乃神運唐堯之帝徳克勤克儉纉夏禹之成功駕馭英雄修明法度萬方拭目仰虹流電繞之祥四海歡心祝地久天長之算臣濫分漢竹方逺堯云百辟奉觴阻趨於魏闕萬年獻壽願效於華封

五百家播芳大全文粹卷一上

欽定四庫全書

五百家播芳大全文粹卷一中

宋魏齊賢

葉棻同輯

賀表

誕皇子

賀誕皇子表

晁之道

徳符穹昊慶集宮闈篤生岐嶷之姿來防明昌之運照臨所逮鼔舞攸同【中賀】竊以固有永之基莫先主器紹無疆之服蓋本承天下以宅萬國之懽心上以豫兩宮之愜志顧玆大慶允屬熈辰此蓋皇帝陛下徳動幽明仁均動植合天心而克享祗帝事以靈承神罔怨恫物無違拒是以三靈薦祉九廟儲休克綏龜防之祥爰發熊羆之夢是生粹質作我元良臣待罪西陲馳心北闕上千萬歳之壽阻陪漢殿之班詠百斯男之詩載效華封之祝

賀誕皇子表

李成季

太史觀天已識前星之應大人占夢果符男子之祥喜溢宮闈慶均海宇【中賀】竊以誕彌吉月有開后稷之先則百斯男於顯文王之盛由人神之相與荷福祿之無窮恭惟皇帝陛下孝安祖宗仁遂動植疏爵賞以繼功臣之世發廩庾以惠天民之窮廣大徳以好生示神武之不殺萬事咸理允格丕平四夷皆來實獲多助三辰昭鑑六聖具依載錫洪休篤生元嗣至誠能動無待薦髙禖之薌流澤有源何煩種北宇之竹況乃岱只見象渦聖呈光共扶萬世之基來兆一人之慶岐嶷之性先自得於神靈聰明之資將弗煩於師傅大本有系眾情以熈臣猥服外僚親逢盛事上南山之壽阻預班聯誦螽斯之章莫知鼓舞

賀誕皇子表

宋侍郎

寶佑叢林天支毓秀慶騰祕禁歡溢中區【中賀】恭惟尊號皇帝陛下受命溥將凝圖丕赫權綱用義根乎克念之防簡素所安表於不勉之懿且復欽刑薄賦重谷弛畋一方少饑則佇馳使節萬金稍乏則輒續禁錢民用靖嘉神罔怨恫是以上帝歆佑三後顧存貽美孫謀昭衍無疆之烈歸功元首茂啟多男之祥誕協仲商挺生哲嗣星弧具禮棠棣交華惟翕辟之儲英固覃訏而絕異逖聆詔諭並仰獻儀薦笏相趨抃吾君之有子珪璋流慶宜天下之系心臣始去近聯遽承吉語賡歌緜瓞早知周徳之遐參祝祠禖罔罄漢臣之幸臣限守符印不獲奔詣闕庭臣無任瞻天樂聖企竦歡呼之至

賀誕皇子表

王介甫

宮闈嗣慶寰海交忻凡逮戴天惟均擊壤【中賀】臣聞螽斯之言眾子實爲王者之詩華封之祝多男亦曰聖人之事恭惟皇帝陛下紹祖休顯憲天昭明致文武之憂勤成堯舜之仁孝宅師無競莞簟之寢旣安傳類有祥弓韣之祠屢應詒謀方永錫羨用光臣托備藩維叨承眷奬不顯亦世家實預於榮懷於萬斯年心敢忘於慶頌

賀誕皇子表

唐子西

前星騰耀麗日重光凡在照臨舉傾瞻仰【中賀】臣竊以漢室之尊冢嗣遂立髙禖堯封之祝聖人俾多男子蓋承祧之至重任主器以非輕恭惟皇帝陛下駿惠先猷作新聖治奉天以敬恪勤父事之心養物以慈摩撫子來之俗蓼蕭被澤行葦霑仁穹昊駢禧元良毓秀爲社稷久長之慶承祖宗積累之休遣使告陵重離明之有繼飛郵賜詔達解雨以無垠臣承乏逺方欣聞吉語震雷虩虩知匕鬯之克堪螽羽詵詵期子孫之寖盛

賀誕皇子表

王介甫

燕禖享徳方儲錫羨之祥熊夢生賢克協會昌之運預在照臨之廣敷同慶賴之深【中賀】竊以思齊神罔時恫假樂民之攸塈天所保佑厥惟太姒之多男國之榮懷亦曰成王之眾子恭惟皇帝陛下今徳光乎洛誦康功茂乎岐昌鴻休無疆景命有僕蓋芣苢之薄言采采眾樂先成則螽斯之宜爾振振宗彊孰禦臣久叨眷遇適阻進趨親値本支百世之盛時敢忘萬年壽考之善祝

賀誕皇子表

王介甫

嘉慶系傳歡欣總集臣【中賀】臣歷觀古昔誕受福祥厥配天所以久長乃有子至於千億伏惟皇帝陛下鳬鷖之雅媚於神只芣苢之風燕及黎庶弓韣嗣燕禖之報旐旟仍熊夢之祥無疆惟休永保苞桑之固有室大競方觀椒實之繁臣嘗污近司久屍榮祿特荷殊憐之至豈勝切熹之深臣無任

賀誕皇子表

王介甫

本支浸衍實爲萬世之休遐邇同欣胥賴一人之慶【中賀】臣聞王懋厥徳則后妃無嫉妬之心天錫之祺則子孫有眾多之美蕃釐有繼垂祐無窮伏惟皇帝陛下躬睿智之資撫休明之運教由內始正自身先治旣格於人和誠遂膺於帝祉乃占我夢實多考室之祥則百斯男克紹刑家之慶臣叨榮特厚切抃尢深𨿽接武縉紳莫預造庭之列而瞻威咫尺惟傾就日之誠

賀誕皇嫡孫表

沈淸臣

鴻圖錫羨卜年過蒼籙之期未邸發祥奕葉啟緑車之慶事闗廟社喜極神人【中賀】恭惟皇帝陛下襲積累之休撫靈長之運惟邦國之盛事曠古昔以希聞尊拱帝堯揖遜相傳於帝舜徳隆文子繼承又見於文孫兩宮之茀祿朋來四世之嘉祥坐閱臣濫叨分委獲覩榮懷光動尾躔灼見天心之黙佑歡形足蹈不勝臣子之至情

建儲

賀立皇太子表

晁之道

誕揚休命肇建儲闈上當天心下愜人意照臨所逮鼓舞攸同【中賀】竊以自昔熈朝必先元嗣謹承天之序所以示百王之公嚴問寢之經所以教四海之養舉玆盛典屬在昌辰恭惟皇帝陛下降陟在天憲章復古治效光乎簡冊徳馨達於昊穹周格眷懷備膺報貺錫多男之丕應旣已彰帝命之符隆主器之上儀乂將固天下之本惟聖心之獨得致海宇之均休臣積受國恩久塵法從仰前王之丕煥愈知北極之尊振喬嶽以歡呼永祝南山之壽臣無任

賀立皇太子表

曾文肅

元良定位正統宅安大協三靈之和仰增七廟之重【中賀】竊惟順天心而與子由三代之公貳宸極以升儲則萬邦以正發聖謀之獨見定炎歷之重熈慶號所孚羣生有系恭惟尊號皇帝陛下本湯廸哲體舜用中禮樂政刑邁百王之風采孝仁聰睿廸四聖之神明謂寶命之重而謹於承祧謂天下之大而先於正本長子在震宜主鬯之所符大人於離斯重明而有繼發前星之象緯基萬世之本支臣假守侯藩阻趨天闕

賀立皇太子表代

汪彥章

仰法前星肇開儲禁慶闗宗社禮絕臣鄰恭惟皇太子殿下冑出神明生知忠孝夙稟刑家之訓居無在傅之勤震一索而得男早膺眷命月三讓而成魄難徇防謙兼隆監撫之名進極褒嘉之數載錫雕瑉之冊爰頒靑輅之旂某幸托宗暉欽承友順盛典方昭於宮壼觀成敢後於簮纓

賀立皇太子表【代】

汪彥章

肇啟震維丕承天緒立賢以嫡吉先見於蓍龜移孝而忠勢益隆於堂陛恭惟皇太子殿下溫仁秉質純茂凝資首符甲觀之祥早悟南陽之牘屢錫眞王之爵悉傳外傅之經涓選休辰進居儲貳異宮增秩稽至道之典儀奉鬯承祠見裕陵之孫子某幸聯近屬親睹殊休望鶴禁之聲嚴阻鵷行之進謁

賀立皇太子表

汪彥章

發冊於中升儲以嫡遂正少陽之位永符太極之尊恭惟皇太子殿下稟徳星暉凝姿玉裕鐘朱芾宜家之慶膺靑宮主器之祥左右前後皆正人旣懋分坊之選干戈羽籥在東序行觀齒冑之儀某幸際聖時親逢邦慶喜人倫之旣正符天下之至公

賀立皇太子表

王禹偁

禮崇儲副澤被華夷凡在含生罔不同慶臣聞帝王之道步驟殊途夏后所以傳家垂諸古典姬昌之爲世子載於禮經皆所以定人心而固國本矣由三代而下實百王不刋洎乎唐室豆分梁朝艸創莊宗則席未遑暖明宗則日不暇給聯綿五姓戰伐百年重念春坊遂成闕典我太祖神徳皇帝揖讓神器司牧黎元擇上聖之才副下民之望人神允屬謳訟攸歸伏惟至尊號皇帝陛下傳自日兄升爲天子徳化威伏垂二十年文物聲名盡合經義禮樂徵伐不自諸侯始求主鬯之親用正副君之位斯孟軻所謂天與賢則與賢天與子則與子者也伏以皇太子生知忠孝性稟溫文允符當璧之祥宜正撫君之重筮龜葉吉簡冊增輝而又舉洊雷之聲因而作解導少海之潤用以滌瑕必由舊章降此大賚綸綍四出狴牢一空率土普天不勝慶幸臣出官禁署承乏方州目不覩朝廷之儀手不掌文翰之職𨿽違素望實偶昌期伏限郡政不獲奔詣天闕臣無任

賀立皇太子表代

汪彥章

顯膺寶冊升位春宮臨軒行曠古之儀見廟示承祧之重恭惟皇太子殿下分輝寶緒毓粹璿源挺天人岐嶷之資稟神聖徇齊之教當周室本支之盛獨冠百男宜漢家羽翼之成無煩四皓前星外炳洊震中潛某幸列宗枝喜隆邦本河潤九里方率族以依仁日有重輪願登歌而薦祉

賀立皇太子表

孚號揚庭元良貳極明父子君臣之懿協神只宗社之休恭惟皇太子殿下信厚發中寅恭承上得賢哲少成之性符邦家長髮之祥方四履以提封遂三加而冠阼歌詠重暉之日允合天心旂登一角之螭仍昭聖祚某久參肺腑同奉威顏傳聞徽冊之頒倍百外朝之慶

賀立皇太子表

汪彥章

顯膺徽冊昭示盛儀因歲律之更端啟春宮而正位恭惟皇太子殿下地居嫡世望冠宗英受脤稱藩夙重維持之執聞雞問寢日承粹穆之顏爰奉絲綸進專匕鬯居列九重之邃班逾三恪之尊某久附餘暉欣聞孚號崇賢肇啟莫陪漢苑之防棠棣增華願獻周詩之慶

賀皇太子進封表

曾文肅

臣某言伏覩進奏院狀報今月三日內降白麻一道皇子天平軍節度使均國公授彰武軍節度使進封延安郡王者百辟在庭誕揚於明命大邦維屏肇建於元良宗社增休幅員均慶臣某【中賀】竊以周封姬姓之國親如魯衞則莫與比隆漢非劉氏不王外薄胡越而皆爲列壤故信厚之風稱於麟趾而藩輔之勢安於犬牙煥乎典常著在方冊恭惟皇帝陛下稽若成憲規恢逺圖眷天材之夙成顧位號之非稱揆辰之吉相地以封尊爵名城寵冠公侯之上髙牙大斾榮兼將相之崇深根固本以扶不拔之基彊榦弱枝以闡無窮之祚孚號聞於中外歡聲洽於邇遐臣久玷近班親逢盛事洊雷方震更增赫赫之大明振鷺有儀莫預蹌蹌之率舞歡欣踴躍倍百等倫

寶冊冊皇太后冊皇后冊皇妃

賀冊皇太后表

張全眞

剛辰葉吉縟禮備成王化所基式表一人之慶母儀增重聿臻萬國之歡【中賀】恭以皇太后道配乾元徳符帝眷誕育聖神之質嗣承貽燕之圖屬戎馬之內侵從鑾輿而逺適未崇位號徒想音徽恭惟皇帝陛下稟天縱之英姿輔日新之聖學丕揚大業坐致中興謂祀夏配天實本有仍之懿淸宮見廟當先薄後之迎然以未聞北狩之還尙阻東朝之養惟聖人無以加孝視天下不足解憂正長樂之隆名奉慈宮之寶位兾上天之悔禍盡洗邊虞佇行殿之傳歸永安人養臣叨分屏翰宻邇闕庭拭目熈朝傾心盛事堯門紀瑞增光圖史之傳漢殿稱觴阻預臣鄰之列

賀冊皇太后表

蔡君謨

竭天下之養𨿽恭報於厚慈盡朝廷之儀在極崇於徽號神只協應夷夏同歡【中賀】臣聞夏商以前六宮之制邈焉而無紀姬劉以降五翟之法燦然而備存姜嫄大姒之流音明徳和思之繼盛載華禮典允屬昌辰恭惟皇帝陛下純被九朝紹恢四聖成社稷之大計母道有光酬天地之至仁陰靈克順爰歸功於慈訓遂推美於瓊章家國慶安恭孝交至臣忝塵法從恪守藩封

賀皇太后遷慈福宮表

周丞相

伏以丕崇禮典尊奉母儀肇新宏宇之嚴昭揭隆名之美一人盡敬百辟傾心臣等【中賀】恭惟皇帝陛下徳配乾坤行髙今古紹堯行道甫深繼志之思如舜事親益謹承顏之養乃酌累朝之制載營長樂之規本老氏之一慈衍箕疇之五福茂揚懿範增聳羣瞻擇吉日以考成順陽春而移禦玆極人倫之至尢爲孝道之光臣等幸與周行願伸善頌風移四海知聖【闕】

賀冊皇后表

許仲啟

剛徳體元載葉離明之繼柔儀禮內式揚坤厚之承治被六宮歡騰萬防【中賀】恭惟皇帝陛下肇基王化致察人倫仰怡重慶之顏夙資輔佐俯正長秋之位偕奉防甘若稽神禹之謨蓋有塗山之助廼迎谷旦俾陟椒房臣屬與分符逖聞發冊正心誠意識聖道之造端易俗移風必禮經之仍舊

冊皇后賀至尊表

許仲啟

仰承慈訓治形端本之餘肇正柔儀徳顯儲徽之盛【中賀】恭惟至尊壽皇聖帝陛下多能將聖建極惟皇舜旣察於人倫周猶基於王化陳槐宸之旒冕以授儲君總椒掖之褘褕俾登賢婦臣尙叨假守莫獲隨班道廣二南想問安之自內教惟五品知繼志之得人

賀冊皇后表

趙徳莊

天心作配是開俔妺之祥坤徳無疆式正象星之序吉符龜筮望協人神竊以陰陽疊運則四時成日月並照而萬物麗塗山啟而興夏姜嫄降而生周故當睿智有臨之期必有恭儉節用之助禮斯爲重教所由興恭惟皇帝陛下再造丕基系隆景命敬修以逺聲色克勤以禦家邦淸廟精禋謹春秋之明薦東朝至養承朝夕之慈顏丕惟輔佐之求宜遴柔良之選載稽故實爰講祲儀上遵母訓之嚴下徇官師之請章璽綬以備物儼褘褕以展容芳懿揚於椒房髙明儼乎宸極人倫旣正風旣始於闗雎王化攸基時自臻於麟趾臣等久防樂育獲際盛明丕顯其光知四方之賴慶乃占我夢期百世之垂休竊同遐邇之心俯極歡愉之詠

賀冊皇后表

晁之道

帝徳禦天化成九有坤儀正位慶洽萬邦凡預生成舉同抃蹈【中賀】竊以在昔盛世惟先哲王必有貞順之賢來防休明之運實惟天作非特人謀恭惟皇帝陛下道格家邦教敷中外法堪輿之覆載參日月之照臨時享罄九廟之恭聿求助祭日嚴致兩宮之奉思盡承顏宜有柔順利正之姿以配聖神文武之徳惟時淑媛式協昌期莞簟卽安已應髙禖之慶宮闈防化早形彤管之風是宜稽合典章崇正位號以篤皇天之眷命以承永世之丕休臣祗荷厚恩側聆盛典仰二儀之化育載深螻蟻之情罄萬壽之歡呼莫預鴛鸞之列臣無任

賀冊皇后表

曾文肅

天作有徳益享太平之休文定厥祥聿求內助之懿肅使介以將命備典冊而揚庭幅員有生鼓舞相慶臣某【中賀】竊以體坤元而育萬物主陰教以統六宮得闗雎之窈窕而無傷善之心躬捲耳之憂勤而有進賢之志足以靈承宗社作配聖神維持母儀選自世冑奉珪幣之聘而講希濶之典致褘翟之飾而厚正始之風縟禮煥乎非常歡聲震乎無外此蓋皇帝陛下文明天縱睿智日躋緝熈昭考之康功燕翼文母之慈訓眷圖邦媛表正宮闈警戒相成豈特輔唐虞之際盛柔嘉維則固將繼任氏之徽音臣叨備逺藩親逢嘉防祝聖人之多子竊慕堯封頌天子之萬年敢忘虎拜屬拘官守不獲躬詣闕庭

賀冊皇后表

曾文肅

椒房懿徳寶冊降衷慶溢宮闈歡騰海宇竊以握幹垂統必資助於坤柔治外宣風亦先成於內治母儀期備婦順以明稽合舊章懋隆新制恭惟皇帝陛下纉承丕緒紹復洪圖踵遐武之重光措函生於累洽先乎民物明王者之至公及於閨門著天下之大義維皇立配於國承家載嗣徽音將以正心而逮下不加崇號無以示民之有尊誕錫洪名榮褒淑徳然家人利正講聞羲易之詞而君子好逑載美闗雎之義自古所重於今是稱位定壼中化成天下

賀冊皇后表

蘇子瞻

纉女維莘俔天之妺事闗廟社喜溢人神【中賀】臣聞三代之興皆有內助二南之化實本人倫維闗睢正始之風具旣醉太平之福民有所恃邦其永昌恭惟皇帝陛下自誠而明惟睿作聖輯寜夷夏徳旣茂於治朝輔順陰陽政兼修於內職旣膺大慶益廣至仁下逮海隅夫婦無有愁嘆上符天造日月爲之光明受祿無疆與民同樂

賀冊皇后表

汪彥章

帝圖內治天錫柔儀前占龜筮之祥懋舉褘褕之禮【中賀】伏以坤配天而乃順月受日以爲明不表徽音孰宣陰教旣輔成於全盛宜登配於至尊恭惟皇帝陛下誠以齊家孝惟尊禰爰正軒星之象用承長樂之顏臣久冒明恩欣聞盛典𨿽外庭稱慶莫陪百辟之趨然輔郡承流行被二南之化

賀冊貴妃表

王介甫

祲盛之禮發於宮闈歡樂之聲播於寰海【中賀】恭惟皇帝陛下仿古之憲刑家以身乃資婦徳之良俾貳坤儀之政蓋闗睢之求淑女以無險詖私謁之心雞鳴之得賢妃則有儆戒相成之道於以求助不專爲恩生逢明時竊觀盛事祝聖人之多子輒慕堯封思令徳以式歌豈慙周雅

譜牒

仙源類譜賀太上皇帝表

呂伯恭

淸都絳闕固髙視於羣生寶系璿源實仰資於太極告成典冊垂範礽云竊以穹顥生民濬發皇宗之盛丕天大律於昭帝系之嚴顯允熈朝肇開聖統徳隆澤厚命旣卽於萬年冑逺族蕃譜方登於六世戚疎區別昭穆派分𨿽國論民言不至齋心服形之地然宗盟家政有闗問安視膳之餘爰揀日以龜從咸望云而鼇抃驩騰濡瀆慶溢叢霄恭惟太上淵靜化元希夷物始大綱授舜旣蕩蕩以無名九族睦堯本親親而有敍光澤穆淸之邃具膺蕃衍之祥臣等幸際休辰與觀盛事中興功業斯幹戢載於父兄百世本支陳錫永觀於孫子

仙源類譜賀主上表

天發慶源衍皇支於有永國嚴大典章烈祖於無疆令日載蠲上儀交舉竊以建邦啟土冑本出於神明扶世導民徳實參於化育厚苖裔之憑藉培歷運之靈長炎宗肇興上通元造昭陵在禦專以至仁垂光覃被於云礽流澤涵濡於億兆厥開眞主並輯曠文譜增屬籍之華牒冠史臣之錄發揮昌緒見小宗大宗之蕃申載宏綱示特書屢書之重源流綜貫典冊崇成由宣祖以來咸星羅於霄極若明道而後實日靖於鴻圖振振信厚之風皥皥太和之治銀潢滉漾玉版閟嚴千八百國之封先乎異姓五十六族之籍展也同符懿鑠厖洪函生闓澤恭惟陛下隆恩睦族駿惠紹基帝系綿延鑑枝葉本根之輔皇猷渾灝思規模矩矱之遵式是丕彜對於華旦臣等參聯廷宷親覩邦祺垂統聿傳陋柳芳永泰之譜休聲逺繼賡石介慶曆之詩

賀皇子冠禮表

邵澤民

濬哲發祥克昌基本神明肖質允屬元良爰當可冠之時大講加成之典十行降札四海傾心【中賀】竊以道有廢興時隨損益飾容正體孰識上儀涓日筮賓殆成虛禮恭惟陛下振百王之絕學納一世之大中謂化民實本於齊家而制治莫先於善俗眷惟元子翕受天祺早備問於寢門久聯華於國邸宜膺盛式允協聖經三加彌尊一人有慶玆蓋伏遇皇帝陛下聖本天縱徳裕日新作民孚先敷時納治壯皇圖而增固懋帝祉以無疆宗社垂休幅員來賀臣叨分符竹逺去軒墀丹詔載辭暢四支而交抃明庭錯事陪百辟以何從

賀郡王冠禮表

汪應辰

吉日載涓縟儀備舉慶由禁掖歡洽寰區【中賀】臣聞聖王察於人倫蓋將敷教男子重乎冠禮所以正身弁有三加賓存一獻彌貴成人之道適當就傅之年矧是皇家恢崇王爵天臨祕殿俯觀展采之容星拱大庭咸覩峩冠之美燦然嘉事屬此盛時玆蓋伏遇皇帝陛下樂育羣材型儀萬國丕合多男之祝益開同姓之封用壯本支率循法度俾其謹始庸示有終臣未造外朝側聞茂典安榮相若慶忭攸深臣無任

賀潁王過禮表

蔡君謨

講名典禮納配儲闈奠笄之儀告成守土之臣交忭【中賀】恭惟皇帝陛下仿天合徳與日齊明思隆長世之基豫正少陽之位爰崇淑媛以儷元良龜筮協從耀靑宮之徽冊本支增茂扶炎運於無窮臣幸預通班忝臨逺郡

賀魯國大公主出降表

王介甫

占虵葉夢祥實發於先朝奠雁告期文甫成於外館【中賀】臣聞親成經五禮之始睦婣貫六行之中善與物昌慶惟時賴恭惟皇帝陛下齊家而國治睦族而民雍恩隆天屬之尊禮重王姬之降謹所選尙燕及文母之慈厚於送歸追成穆考之孝臣叨陪興運獲覩盛儀𨿽句臚中絕於九賔然呼舞外均於百獸

祭祀

賀北郊禮成表【代】

汪彥章

講順只之美報修宗祖之上儀天蹕順旋海隅胥悅中【賀】恭惟皇帝陛下徳業淵妙精誠靜專踵行三歲之祠並答兩儀之貺謁欵郊畤修明國章地求習坎之方物取上黃之象合於經誼邁汾脽就祭之文揆厥本原追神考欲行之志臣幸當初學親覩祲容聞熈事之告成與外朝而同慶

賀北郊禮成肆赦表

孫仲益

肇禋吉土涓日至之休成昭格柔只報坤元之博厚允膺並貺丕顯顧懷【中賀】竊以求象類於陰陽致明察於天地三代受命式嚴肆赦之常兩漢卜郊乃有合祭之禮洪惟永命駿發徳音遘上聖之勃興準六經而著作交靈心而祗順允答資生伸母事之至誠聿崇親饗舞咸池以合晟樂飭齊輅以建太常垓陛兩城合於耦數尊罍異制寵厥含章褒對百神因崇丘於方澤作爲六合奠嘉玉之黃琮用能風雨弗迷星緯咸敍充嘉气於重宇燭榮光以向辰神人以和祖考咸格薦祭如在畢圭璧瘞埋之儀肸蠁來臨致丘陵蠃介之物陛下欽承駿命只翼燕謀搜舉千載之闕遺折衷諸儒之稽考斷自睿意發揮祲容臣等預覿齊明叨陪陟降率時昭考輯曠世之彌文於赫湯孫繼自今而作古

賀北郊地只示現表

孫仲益

伏覩五月某日皇帝夏至前日陰曀是夜宿齋星宿明煥曁至行禮空中有神物旌旗光景示現精意以享對天地之嚴恭受命咸宜應乾坤之昭答淸衷所向瑞應聿懷陛下講三代久闋之儀飭千載難行之典肇稱美報以答嘉生求比象於兩儀制維新之百禮肆惇宗惟我元祀肇舉黃琮用肅恭於爾明神躬祠方澤乃者宿齋祗祓星緯煥明將事載陰風雲隠晦出郊灑道具曕零雨之蒙效駕還宮始霈隨車之澤矧乃薦牲奠玉恍若來臨飲胙受釐惕然如覩至陰肅肅氛祲出於崇丘蘊隆虫虫靈光燭於區宇萬舞有奕八變告成咸秩無文爰致蠃物事地以察山林川澤之效珍先天不違雨暘寒燠之咸若臣等參陪陟降預覿嘉祥祝史無求福祿自至豈止膺靈只之景貺迄用康年固宜禪梁父以報功永言配命

賀明堂禮成表

王介甫

搜講上儀神天底豫敷施大號夷夏交歡【中賀】蓋聞聖以享帝爲難孝以嚴父爲至周右烈考或委政而弗專漢祀諸神或竊禮而無實恭惟皇帝陛下道包眾甫運防丕平巍巍成功堯之所謂大業業致孝舜之所由昌涓選休辰肇稱嘉享百禮旣至而正惟已獨萬壽攸祚而福與眾均臣久冒眷憐方嬰疚疾奉承籩豆乃獨後於臣工蹌舞笙鏞竊自同於鳥獸

賀明堂禮成表

汪彥章

夙涓剛日祗見合宮誠意上孚色動房心之次靈釐下被恩均煇習之餘作民恭先惟聖時克【中賀】恭惟皇帝陛下靈承天地光昭祖宗具綿蕝於曲臺懋建中和之極舉燔柴於吉土允符精祲之交臣幸托宗枝獲承慈防聞神只之昭格與民庶以交欣

賀明堂禮成肆赦表

曾子固

昊天無聲之載人莫能名先帝罔極之恩物何以稱維總章之定位秩宗祀之洪儀祗薦至誠用伸昭報【中賀】恭惟皇帝陛下躬夙成之聖質而博古多聞經特起之大猷而虛心廣覽振千齡之墜緒紹三代之遐蹤霈澤之所涵濡太和之所煦嫗華夏蠻貊無一夫不獲其宜艸木虫魚無一物不遂其性爰求祭典用告王功蓋諸儒之說爲不經則折衷於孔子而近世之事爲非古則取法於周公罷黜異端推明極孝以尊莫大於祖故郊於吉土以配天以本莫重於親故享於合宮以配帝恩義兩得其當情文皆盡其詳撤俎云初均釐甚廣昭哉皇矣實難遇之昌期巍乎煥焉信非常之盛禮臣幸逢熈洽未奉燕閒一違前蹕之音四偶親祠之慶靑雲多士皆預橋門之聽觀黃髮孤生獨嘆周南之畱滯

賀明堂禮成表

張全眞

淸蹕時巡深軫四方之多事合宮大享恪遵三歲之彜章誠旣格而神娯慶遂行而民賴【中賀】臣聞禮或隆而或殺祀有報而有祈屬邊釁之屢生致容典之幾墜未暇備隆於百禮特殺其文𨿽曰大報於三神以祈爲主爰舉紹興之近制實遵皇祐之陳謨天地合宮祖宗並侑聖明之能述作盡洗拘攣中正以昭馨香自膺顧享恭惟皇帝陛下生知恭儉躬履艱危菲禹食以寜神土堯階而率下齋明盛服搜講上儀五室九筵制旣嚴於路寢三牲八簋誠自接於髙靈臣忝帷幄之舊備藩垣之煩再逢熈旦獨逺周行餕事受釐莫贊鬼神之問疏恩作解獲沾雷雨之施

賀明堂禮成肆赦表

蘇子由

享帝尊親古今之大典推恩肆眚天地之至仁舉此威儀並在今日【中賀】伏惟皇帝陛下以仁禦世以誠事天干淸坤寜兵戢民阜人悅故神罔不宥物備故禮得以成一享圜丘三謁路寢誠敬之心與日兼茂寛大之澤無物不防能事旣修全福自至方將享堯舜之上壽膺成康之令名民願所同天心是若臣頃侍帷幄稍歷嵗時譴責之深坐甘沒齒江湖之逺猶兾首丘久蟄泥塗聞震雷而惕若深囚籠檻得淸風而自疑

賀明堂成表

肆覲東後方躬五載之巡平秩西成不忘九室之饗人心咸豫天眷昭回【中賀】恭惟皇帝陛下增光祖宗再造區宇我將我享爰搜講於上儀有壬有林用綏懷於列辟簫管備舉籩豆靜嘉神之格思終掃平於大憝民亦勞止咸仰戴於中興勃然成功髙出振古臣頃辭文陛冒領守符駿奔走於下塵莫陪盛禮樂中和於逺域徒切傾心

五百家播芳大全文粹卷一中

欽定四庫全書

五百家播芳大全文粹卷一下

宋魏齊賢

葉棻同輯

表

徳音

賀南郊赦表

曾文肅

繼體守文旣日躋於聖敬報本反始式昭示於昊穹翕受百神之釐敷爲四海之澤渙號揚於中外湛恩洽於幅員臣某【中賀】竊以洪覆難諶惟聖人爲能饗齊明以祀示天子必有尊用陶匏槁稭以稱其誠備鑾輅衮龍以致其美紫壇八觚而天位定黃鐘六變而神貺交蓋發祥隤祉所以爲民故赦過宥罪與之均福矧丕承於寶祚方躬見於圜丘肇禋有成時肆大賚至於廣蠲金穀之負深卹裏【闕】

昭天漏泉汪洋乎其無間垂髫戴白

鼓舞乎所未聞歡聲【闕】

玆蓋伏遇皇帝陛下宅心寅畏凝命穆淸率祖考以思王業之艱難恵宗工以奉孫謀之燕翼樂休成於熈事推慶施於函生臣假守邊藩親逢盛際莫陪多士奉璋之列實同斯民撃壤之歌

賀南郊赦表

王介甫

精意上昭神靈底豫茂恩旁暢夷夏綏和臣某【中賀】臣聞道以享帝爲難禮以配天爲至有秩斯祜惟四表以歡心胡臭亶時匪九州之美味自古在昔若聖與仁厥遭昌辰乃覩熙事恭惟皇帝陛下邁種三徳敷奏九功率吁奉璋之眾髦肇稱奠璧之新禮廟籩致孝郊血告幽誠旣格於穹旻福遂均於品庶振憂矜寡原宥眚烖第五玉以褒封善人是富發三錢而慶賜賤者不虛天其居歆人以呼舞臣夙叨寵奨親值休成𨿽無預於駿奔實不勝於竊忭

賀南郊赦表

王禹偁

臣某言今月二十日降到赦書一道南郊禮畢大赦天下者臣當時集軍州官吏百姓僧道宣讀施行訖嚴父配天王者之達孝眚災肆赦有國之大猷凡在羣生罔不同慶臣聞有虞尙乎徳祖顓頊而宗堯周人重其先禘帝嚳而郊稷沿革之文則異祠祀之義斯同率由舊章玆曰大事𨿽天子必有尊也非聖人孰能行之伏惟尊號皇帝陛下司牧黎元惇崇孝治言有父也宣祖昭武皇帝積徳而累功言有兄也太祖神徳皇帝開基而創業繼志惟謹守文則難化成而日用不知寅畏而夕惕若厲故得昆虫咸遂戎狄允懷文物聲明損益乎三代道徳仁義寖染乎萬民有是聖功推功於天地有是聖徳遜徳於祖宗乃備嚴禋聿伸大報禮樂具舉豈三年之不爲玉帛載馳見四海之助祭列聖至止上帝格思錫鴻休於無疆明大孝之不匱禮成而退天且不違自非吉蠲之誠達於上下孝弟之至通於神明孰能若斯其盛歟由是因純嘏之休覃雷雨之澤謂萬方有罪於是乎釋縲絏之人謂百姓不足於是乎逸逋逃之賦炤燭幽壤滌蕩瑕疵順天推恩與物更始詩不云乎一人有慶經不云乎萬國歡心自可追三王而比崇非止黜五霸而不用者矣臣出官內署承乏専城旣不得陪冠劍之班行俎豆之事舞抃於黃道登降於紫壇又不得湧非煙之詞濡甘露之筆藻繪於玉冊發揮於皇謀亦臣之不幸也然而當求治之朝居分憂之任得不道揚兌澤訓戒齊民瘳其瘡痍浸入骨髓亦臣之大幸也伏限郡事不獲奔詣闕庭臣無任

賀明堂赦表

孫仲益

禮成宗祀修累聖之彌文恩錫庶邦廣穹昊之景福一洗寰區之眚舉霑曠蕩之恩恭惟皇帝陛下只燕孫謀紹隆明徳𨿽四方之虞求靖而三嵗之典弗違上以對越在天之靈下以浹洽好生之徳豈止欲囹圄空虛而謹罰庶幾俾盜賊向化而革心臣祗率吏民布宣徳意想縟儀於路寢莫預駿奔均慶賚於海隅共欣渙汗

賀明堂赦表

蘇子瞻

宗祀告成修累朝之盛典端門肆眚答萬宇之歡心凡有識知舉增抃躍【中賀】竊謂祖宗恩信之所被譬如天地寒暑之不差將推作解之仁必在當郊之嵗恭惟皇帝陛下憲章六聖左右三靈上帝眷而風雨時壬人去而蠻夷服講明大禮對越昊天懷柔百神向用五福大河修復奏軌道於東流藩邸顧懷錫鴻名於西府臣備員法從待罪守臣想聞路寢之鼔鐘曾叨奉引嘉與海隅之艸木同被恩私

賀明堂赦表

蘇子瞻

嚴配禮成民皆知孝好生徳洽天下歸仁凡防一洗之恩舉有惟新之喜【中賀】伏以功存廟社而辭其禮徳及艸木而諱其名此聖人之所難幸微生之親見恭惟太皇太后陛下勲髙任姒道配唐虞顧惟致治於和平孰不歸心於保佑合宮均福畢修累聖之文會慶告成不居先後之位臣職叨禁從身逺闕庭旣欣渙汗之私溥霑動植更喜謙光之美獨冠古今

賀明堂赦表

曽子固

奉承聖考升配上天秩盛禮於法宮推大恩於率土【中賀】伏以皇帝陛下有聰明好古之質有恭儉愛人之誠兢畏萬幾仔肩一徳燔柴展報旣昭告於元功嚴父致隆又推明於極孝越成釐事均布鴻休艸木昆虫皆令受賜華夏蠻貊莫不歸仁臣心系北辰身縻東土永懷故事難求汶上之圖歸逺淸塵方嘆周南之滯

賀登極肆赦表

許仲啟

歷數在躬旣親承於舜嬗雷雨作解初廣被於周封仰止重熙集玆大順【中賀】恭惟皇帝陛下仁兼天覆量極海涵奉鬯東闈俾羣黎陰受其賜凝旒南陛將萬彚各得其宜禮崇揖遜之餘澤茂龎鴻之後削三章於筆下不但刪煩運八柄於環中莫先馭幸臣撫摩攸寄曠蕩是逢壽域四開欲對吏民而鼔舞化基一立諒移風俗之權輿

攺元

賀攺元表

趙徳莊

履端於始分介壽於兩宮謂一爲元用同文於四表詔音誕布品物均歡【中賀】竊以天作髙山億萬年而不拔龍飛白水二百載以中興啟佑昌辰若稽成憲兼舉鴻名之懿一標鳳紀之新蕆有虞上日之儀王春無外符貞觀元正之義聖孝彌光恭惟皇帝陛下淸明在躬勉彊行道南鄕三遜歷數自歸五日一朝徳教如響體干行而利見觀泰象以財成爰因卜年明示初政規模宏逺聳夷夏之前聞光訓答揚極子孫之茂烈臣濫宣寛大親際休明告以昭時竊仰三朝之盛授玆神防願占九會之期

賀攺元表

李成季

神休沓至昭示聖時歲號更新欽承天意布宣萬國鼔舞羣情【中賀】恭惟皇帝陛下一徳咸通三靈眷佑諸福之應緣類而來明昭下土則神光燭天澤潤生民則甘露如雨欲付以享邦之慶又申之受命之符皆前世所罕聞不逾時而來上載之簡冊播諸聲詩猶未足著無窮之傳復何以表非常之貺方將詔世宜重紀元太史編年無愧祖宗之美明堂頒歷永同天地之期

賀郊祀攺元肆赦表

行會通之禮肇三嵗之明禋下寛大之書新一元之美號熙事允成於上日湛恩誕布於中州竊以祀天地者國家之盛儀法祖宗者帝王之能事仰惟上聖順考神謨肇祀攺元遵藝祖幹徳之制卜郊遷日法太宗至道之規前烈用光孫謀惟永恭惟皇帝陛下秉國禦籙體道承幹歷數在躬當圜丘之美報蠻夷猾夏偶外閫之戒嚴申諏日以致防俄動天而昭監倒戈不用和戎狄以正諸華啟蟄而郊執珪幣以見上帝夕烽滅照柴燎告升春澤發生震雷作解與生靈而更始攺正朔以承天保合太和永受厥福臣職分偏壘身逺外朝啟運千齡仰慶乾元之用九舉觴萬壽阻陪嵩嶽之呼三

賀正賀冬賀月旦

賀元會表

王介甫

漢儀髙會方登四海之圖周曆俯頒乃獻百官之象【中賀】恭惟皇帝陛下含徳淵懿撫辰休嘉乘姑射之雲龍所更者化存胥敖於蓬艾各遂其生運與日升道侔幹始臣尙依枌社獨隔楓宸緬瞻朝著之班竊慕封人之祝

賀元會表

秦少遊

十三月爲正前旣稽於夏道二千石上壽仍參承於漢儀盛旦載途彞章具舉【中賀】伏惟皇帝陛下財成天地參並神明命羲和之二官謹春秋之五始調和元气撫禦中區肆屬春王之朝肇修元會之禮雞人呼旦庭燎有光外則虎賁羽林嚴宿衞之列內則謁者禦史肅班行之容漏未盡而車輅陳蹕旣鳴而鼓鐘作應龍髙舉雲气畢從北極上臨星宿咸拱受四海之圖籍拜萬國之衣冠嵗月日時於焉先正聲明文物粲爾可觀邁康王酆宮之朝掩髙帝長樂之事藹頌聲而並作郁協气以橫流臣比逺天光遽更年籥職拘藩國莫瞻龍衮之升心折宸居但想獸樽之列

賀元會表

太昊司春王者大乎居正天子當寧聖人所以履端粲盛典而濶希沸羣心而踴躍【中賀】恭惟皇帝陛下王功嵗省帝徳日新考圖籍於三朝來玉帛於萬國冢宰獻嘉禾之瑞史奏丰年鄕老登賢能之書時當大比天人和會福祿繁多臣竦聴上儀冒居邇列路朝千里莫瞻庭燎之光韶樂九成驟起鈞天之夢

賀元會表

嗣嵗更端寶歷再新於大號眾星拱極絳袍新禦於法宮辟象魏以頒常履春朝而謹始誕敷成命昭示多方臣某【中賀】伏以行夏正而奉三微被舜袗而朝百辟具典禮則豈特甘泉之上計施徳澤則非徒宣室之受釐陛防峙而天威嚴簫韶張而樂府備九賔就列肅冠佩而集鵷鸞五輅在庭建旂常而載日月覈名實則收八方之圖籍懷逺邇則納四海之貢珍是爲一元熙洽之辰允屬千載亨嘉之會黼黻皇業彌綸舊章恭惟皇帝陛下若古大猷躋時百揆運徳乎聖神文武之上儲精乎蜵蜎蠖濩之中勤勞萬幾經理百度講祲容之希濶增盛旦之光華臣年迫桑楡迹羣麋鹿久嬰謫籍寖逺淸光附鳳攀龍莫與稱觴於北面擊壤鼓腹惟祈介壽於南山頌蹈歡呼倍萬夷等

賀元會表

夏正三朝肇啟孟陬之紀禹會萬國爰開太紫之庭熙事告成含靈咸豫【中賀】竊以魯史之大一統蓋謹天端周官之別八賔莫先春見故自昔迓衡之際有朝元來會之儀謂環以星辰拱宸居而若極則逺夫防陛尊人主以如堂於赫昌期載隆懿典恭惟皇帝陛下光昭嗣服丕冒寰區儲神蠖濩之間旣歸於治稽古禮文之事方采其宜適因頒歷之初肆舉受圖之舊詢朝政以卹民隠究皇儀而展帝容綿蕞遽陳哂前聞於長樂獸尊爰設備遺式於咸寧鳳來應於九成山自稱於萬嵗臣濫當上計遐阻奉觴不意微生見藝祖乾元之徳但慚能賦乏東京平子之辭

賀元會表

汪彥章

二儀交泰躬寶歷以履新萬防駿奔禦端朝而受祉恭惟皇帝陛下徳惟天合聖與日躋薄海內外而悉主臣觀時會通而行典禮乃承千載之統大備九賔之儀列侍東曹猶想儒冠之表著邈居南紀願同江水之朝宗

賀元會表

石敏若

春入東郊協四方之正朔星環北斗拜萬國之衣冠盛禮傳聞普天交慶【中賀】恭惟皇帝陛下纘禹之服行堯之道陰陽和而寒暑平法度彰而禮樂著式當谷旦寅舉上儀燎設廣庭香飄合殿羽林神防髙瞻帝座之尊瀚海陰山同上聖人之壽臣恪居支郡阻造路朝班歷授民已應飛灰之葭管稱觴望闕徒傾向日之葵心

賀元會表

接千嵗之統方啟昌期盛九賔之儀大朝獻嵗會簮纓於率土瞻旒扆於中天【中賀】恭惟皇帝陛下道冠羣倫澤流億世天庥滋至如受命之惟新治具畢張見修文之益備【某】久塵法從叨領眞祠聞盛典之復行與羣情而交慶受四海之籍遙企乎垂衣奉萬年之觴莫陪於舞手

賀元會表

一元紀嵗旣逺取於夏時九陛傳觴亦兼循於漢制肆均羨福廣被多方【中賀】恭惟皇帝陛下寶運中興上儀再舉千官盡肅益知天子之尊萬物咸新共覩聖人之作臣昔陪近侍久去周行疾病滯畱阻執大庭之贄夢魂髣髴如聞長樂之鐘

賀正表

趙徳莊

帝出乎震載更堯歷之新斗合於寅允協夏正之建慶叢上日祥應昌期【中賀】恭惟皇帝陛下道妙彌綸誠贊化育璇璣密運天地節而四時成玉燭均調陰陽和而萬物得干戈載戢禮樂備興皇極錫民方順發生之令大鈞播物咸歸仁壽之途臣職在守符神馳魏闕接千嵗之統親逢有道之長奉九行之觴遙慶太平之福

賀正表

臣某言三陽交泰正元會於路朝萬國傾心觀法則於象魏臣某【中賀】恭惟皇帝陛下天臨四海子惠萬民應運撫期方禦無疆之歷對時育物宜膺滋至之休臣假守邊陲遙瞻帝闕上千萬壽阻稱虞殿之觴同億兆人逺效華封之祝臣無任

賀正表

璿政更端會三元而啟祚王春正始開萬彚以咸新臣某【中賀】恭惟皇帝陛下舜徳誕敷文謨丕顯永禦無疆之歷光膺至治之休與物爲春當靑陽而出令順帝之則處黃屋以非心嗣嵗並興羣情交泰臣濫居邊閫權守郡符獻頌稱觴𨿽阻陪於漢殿望云就日惟欣戴於堯天臣無任

賀正表

气肇靑陽誕布始和之令春回丹禁聿修首祚之儀慶集三元歡騰萬宇恭惟皇帝陛下凝神昭曠受命溥將井鉞參旗戢師幹而弗用箕風畢雨霈解澤以旁流何福不除有室大競臣等獲叨慶賴久冒慈憐鴛綴充庭共仰瞻於北極椒觴薦壽敢防頌於南山

賀冬表

呂伯恭

羲馭迎長歷旣傳於大舜魯臺書瑞云咸望於帝堯凡厥含生胥爲善頌恭惟太上皇帝妙參三極髙蹈百王遊物之初坐毓滋萌之彚禦气之辧黙符亨長之陽順履休辰備膺純嘏臣等備偕羣品仰跂太淸本本元元起數載符於一復父父子子並明永協於兩離臣無任

賀冬表

張欽夫

律應中聲迎長景宜人神之贊善輔宗祏以儲休【中賀】恭惟皇帝陛下重堯之華行禹之智吁俊以尊上帝斂福而錫庶民周典是遵待彼陰陽之定羲爻黙契見夫天地之心臣叨奉藩條阻陪班綴天子萬壽敢忘歸美之誠王者三微願廣好生之徳

賀冬表

王介甫

庶彚潛萌上儀亞嵗室告气行之協臺占瑞至之嘉伏惟皇帝陛下考惇復於大中吁朋來之眾俊剛健之徳與陽皆亨壽昌之期如日方永臣叨榮近列攖疾殊方鳬趨獨後於在廷雀躍實深於存闕

賀冬表

气復黃宮茂對物資之始晷移北陸寅賔日至之長【中賀】伏惟皇帝陛下道與時行化猶天運嗣無疆而履位建有極以宜民甫臨陽長之期大襲福綏之慶臣恩容居裏病阻造庭𨿽薦壽以無階顧馳心而曷旣

賀冬表【代】

晁無咎

經謹周正歷推子朔景短窮而長至卦剝盡而復來慶始宮闈歡均海縣【中賀】恭惟皇帝陛下中和致理仁孝承祧化本時行元統天而不息徳方日起明出地以無疆觀云導民物之康齋居待陰陽之定履端於始求福不回臣親托本支生陶恵愛傾一心而猶藿祝萬壽以如山

賀冬表

汪彥章

日官防日於朝告陽來復天子承天之意與物咸亨爰修亞嵗之儀懋履對時之慶【中賀】恭惟皇帝陛下誠參化育幽贊神明朔復朔而謹治歷之端刑無刑而體好生之徳推步舒長之景數得周正逍遙供奉之班心存魏闕

賀冬表【代】

晁無咎

易謹閉闗蓋待陰陽之定傳先書物以知天地之祥惟昔宅尊與人同慶【中賀】恭惟皇帝陛下剛柔體道動靜得時齋戒自修將神明其至徳財成與合用左右於斯民薰陶太和積累至治臣本支同體茅土分封擬續周詩申百福而幹祿敢忘漢禮稱萬壽而獻觴

賀冬表

汪彥章

三微肇序方迎舜日之長萬類傾心同望堯云之逺恭惟皇帝陛下功齊列聖道冒羣倫溫柔寛裕而足有容夙諧民願進退存亡而不失正允合天心理極屯難時當亨復久違溫凊徒軫夙宵聴嶰谷之新筩於占則吉覂襄城之法駕不日而旋

賀冬表

始三微气萌萬彚謹觀臺之占瑞亞獻嵗以陳儀臣某【中賀】恭惟皇帝陛下祗遹燕謀靈承休運先一陽而獨復斂諸福以朋來臣屬此養屙苶然在逺傾心舜日欣寶景之踐長仰首堯天祝壽期而等久臣無任

賀冬表

王介甫

萬寶潛萌應黃鐘之協气百工胥慶亞正嵗之上儀【中賀】恭惟皇帝陛下體禦至神詡揚獨智武烈丕承乎前載堯明光被乎多方茂對斯時備膺諸福臣比緣衰疾獨逺淸光𨿽存闕之不忘尙造庭之未獲臣無任

賀冬表

汪彥章

日官推三統之元玆爲妙始王者會八能之士以卜丰祲惟亞嵗之佳辰啟後天之遐福恭惟皇帝陛下道隆治古澤在生民𨿽孔子之居九夷寖忘其陋效黃帝而從七聖未免於迷旣陽復於黃宮宜慶回於丹扆違顏滋久結戀殊深上漢殿萬年之觴莫諧願禦來穆王千里之駿惟祝遄歸

賀冬表

伏以葭莩潛動气騰緹室之和蕓荔已萌陽應黃宮之云容呈瑞日馭迎長恭惟皇帝陛下精一執中時幾勅命不役耳目陶萬寶於化鈞載戢干戈納含生於壽域對初陽之令節蕆亞嵗之上儀萬福攸同四方來賀臣叨榮端揆率屬周行春八千而秋八千共祝延洪之算踴三百而躍三百徒深抃蹈之誠

賀冬表

七政上齊協璣衡於景至九儀下辧旅圭璧於陽生休气函防祲容飭備恭惟皇帝陛下道原皇極化浹泰和天地之心玩羲爻而來復日月所照觀周正之徧頒同軌同文時萬時億臣等迹污班綴目睇陛防南面而朝羣臣𨿽亞嵗彞章之舊北鄕而壽慈極實熙朝慶典之新

賀正旦表

中山內翰

臣某言伏以蒼只授職寶冊更端斗杓建而環壤皆春庭燎明而敍朝允肅【中賀】伏惟尊號皇帝陛下體元居正藏用顯仁推至信以合時保太和而庇俗中機鑑逺奉靈徳以彌寅祕祉來同侔健行而有裕臣以叨分外祿限守列藩莫陪星拱以稱觴徒效嵩呼而攄頌祗歡悚戀倍萬殊情臣無任

賀二月旦表

臣某言伏以中和紀朔初吉協辰擊豳鼓以宣揚奮豫雷而振蟄【中賀】伏惟尊號皇帝陛下燭明庶政慈衍羣生時祀廸於齋莊神顧洽於優裕介其丰祉允致丕寧而臣遵職攸拘違顏玆邈莫接鸞鷺之序但傾駑蹇之誠只仰宸闈精爽飛越臣無任

賀三月旦表

臣某言伏以靈气融春庶萌達壤浮棗將修於元禊拂桐適應於嘉時【中賀】伏惟尊號皇帝陛下躬攬萬幾咸宣九徳奉上昊而致絜居右个以敷和總集丕祥允諧至治臣以恪分事任莫厠班朝徒歌蕩蕩之風靡罄縷縷之懇臣無任

賀四月旦表

臣某言伏以炎徳司方正陽命朔風薰兮而發詠麥蔚若以擢芒【中賀】伏惟尊號皇帝陛下盛大履尊盈成固業體髙明而柔克迪淵黙以雷聲率邁元猷丕臻殊貺保天襟而允穆洽聖治以永寧而臣屍職連城馳心峣闕莫側彯纓之列徒深忭嶽之誠逖頌亨嘉倍萬悰欵臣無任

賀五月旦表

臣某言伏以中暑宣和重離協盛雨濯枝而咸霈糧棲畝以斯丰【中賀】伏惟尊號皇帝陛下執粹研幾顯仁熙志撫萬邦而有謐勅五典以彌惇履玆化育之辰允契髙明之徳臣以違天咫尺稟聖敎條洽九序以同歌趨三堦而罔獲荷恩寖久存戀增勞臣無任

賀六月旦表

臣某言伏以函鐘命律溽暑協時頒冰式考於周儀沈李聿彰於魏典【中賀】伏惟尊號皇帝陛下體元稽古垂正禦邦敷五教而在寛庇羣生而咸敍允懷靈顧克迪鴻祥臣欻逺宸闈適叨藩守辧色莫陪於星拱傾心徒切於嵩呼臣無任

賀七月旦表

臣某言伏以少昊肇秋亢陽舉令登周禾而告稔烹豳菽以薦嘉【中賀】伏惟尊號皇帝陛下端扆宅中握機撫眾廓帝紘而可大錫民極以保和天祉益新聖慶斯茂臣以忝屍郡祿阻奉朝威祝彌億以惟防望長安而伊邈忭詠延企實萬常鈞臣無任

賀八月旦表

臣某言伏以星杓建酉云曲流商銅壺之晝漏平分華表之夕音互警【中賀】伏惟尊號皇帝陛下淵黙爲聖淸明在躬教以絜靜體元徳以儉慈庇俗五紀協用克彰屢省之勤百谷將登允迪順成之祉彌膺丕貺誕保鴻名臣以恪守藩條緬瞻魏觀但結存心之戀莫陪訓則之規臣無任

賀九月旦表

臣某言伏以金只協序霜隼勝威休工爰考於戴經省斂聿符於夏諺【中賀】伏惟尊號皇帝陛下徳昭可久功著咸亨總步驟於前猷洞希微於至要尙惇衝挹推奉靈元聿懷天祉之多式庇人倫之眾永惟孚祐率迪熙康臣以只守郡條邈違陛防西序莫陪於就列中山徒切於存心臣無任

賀十月旦表

臣某言伏以神頊執權郊只順祀防正舉勞農之典風人詠納稼之期【中賀】伏惟尊號皇帝陛下統禦萬邦熙明百志奉天時而允若荷靈祉以來同髙居靜淵慈保黔庶省嵗之功允茂體幹之徳彌昭臣以幸易藩封密鄰圭甸望鬱蔥之佳气恭認堯茨陪鏘濟之淸班尙違漢墄疲駑感戀夙夕以之臣無任

賀十一月旦表

臣某言伏以星昴正時律鐘推本云儷霄而同色桂冒霰以含榮【中賀】伏惟尊號皇帝陛下端扆凝神處機觀運禮樂崇其醲化天地參其茂功介慶祉以惟新保亨基而彌大令辰攸履純貺允歸臣以濫假圭符邈瞻扃禁祗守作孚之式阻趨辧色之朝就戀誠深倍萬常品臣無任

賀十二月旦表

伏以水行攸序月紀斯周奉厲飾以順畋介寵禧而修蠟【中賀】伏惟尊號皇帝陛下撫淸寧之運播鴻鬯之猷恭已禦邦對時育物化惇九有薄無外以安瀾神輸百成祚惟明而合吉臣以恪修民職邈企聖威阻趨建禮之朝徒結子牟之戀臣無任

賀正月旦表

宋子京

璿政更端蒼塗獻祉維新萬物是號三朝【中賀】恭惟皇帝陛下統揖天元奮熙民極洪休衍而俾熾庶品動而斯和光啟華正交修令典祚均時億澤與春遊臣恪領左符方遙外屏想虎罇之正挹隔鳬藻之趨翔

賀二月旦表

日履圜鐘月躔營室祀謹開冰之潔禮修合扇之常【中賀】恭惟皇帝陛下總一權綱混齊聲教撫五辰之善應迎萬寶之華旗聿履載陽交孚億祉臣適司郡政夐阻朝聯簉翔鷺以無從擁綈魚而增惕

賀三月旦表

協气熙蒸幽萌普達歌恵風於雩館潔元禊於陽濵【中賀】恭惟皇帝陛下建治民中持盈天則包九圍而無外禦六辧以載和啟朔玆臨儲休云億臣適嬰州務寖阻朝聯束華帶之防如企端闈而勤止

賀四月旦表

月紀正陽律推仲呂琴軫歌風之序天麰薦寢之常【中賀】恭惟皇帝陛下昭徳九圍垂精眾甫道迎協气之廣物遂崇丘之宜告朔普頒圓靈順向臣恪司守組延注朝旂邈觚鳳之雙軒羨舄鳬之歸翥

賀五月旦表

炎夏雲中晏陰玆定裏俗紀浴蘭之禮經標聚藥之辰【中賀】恭惟皇帝陛下總道研幾登皇接統播長贏於萬寶戒翕習之千祥吉朔順頒泰和交向臣恪司虎竹違逺鑾閨瞻昕仗以無堦望郁云而增企

賀六月旦表

畢雨時行溫風普至令紀爲螢之時標振羽之宜【中賀】恭惟皇帝陛下蠖濩凝神煥巍布治維泰山而定業括輿地以貢珍順攺朔辰叢昭祕貺臣限司郡印胥隔朝緌空存熛闕之心莫綴有規之序

賀七月旦表

風禦回涼火躔流景漢祀封牲而迪薦豳風鳴鵙以告農【中賀】恭惟皇帝陛下握紀建中察璿布度擁上靈之丕佑俾西秩之善成告朔照臨素商胥應臣違顏嚴所假守近藩歸國未期彯纓攸阻

賀八月旦表

月協仲商天澄西顥謹鄕儺而達气灑丘麥以趨農【中賀】恭惟皇帝陛下濬哲在躬顒卬布度貫三儀而念用總六气以財成昭屆朔辰翕孚鴻祉臣恪司州防夐阻朝途身同太史之畱目傃長安之逺

賀九月旦表

霜淸暾日風勁霄旻凝鐘韻於丰阿粲菊英於潭涘【中賀】恭惟皇帝陛下崇隆下武仁濟羣元總百度以建功擁萬祥而成嵗朔辰順履靈佑丕昭臣祗佩印章夐遙墄齒傾憶傳雞之唱莫瞻棲鳳之華

賀閏九月旦表

日委余躔月分重琯謹王扉之盛禮積霜昊之蕭辰【中賀】恭惟皇帝陛下執契禦邦奉宸布度保合三儀之要秩成萬寶之常薦朔普頒繁祺叢貺臣逺嬰州務久隔朝猷擁孤想於半符羨歸飛之兩舄

賀十月旦表

上冬協序良月標祥肅天防以藏虹戒民閭以墐戶【中賀】恭惟皇帝陛下述敷星象裁輔天宜極羣彚於崇丘粲大時於和燭朔辰順告蕃胙昭膺臣恪守侯圻逖懷朝佇怡然心企恨不肉飛

賀十一月旦表

天正紀月昴陸司辰流愛晷於圭躔集祥靈於縞頃【中賀】恭惟皇帝陛下至仁茂育昭徳敷聞綏萬寶之屢丰納羣元之俾壽坐堂更朔罄防叢禧一阻班聯五遷盈朏恪守外符之謹長懷左墄之華

賀十二月旦表

星捨回躔月音窮琯五種班而載耨七騶駕而於畋【中賀】恭惟皇帝陛下乘正膺圖建猷順古漸車文而薄海擁瑞福以如山告朔誕頒迎年永向臣近違塗戺遐奉防書造雝羽以無堦傃云裘而增企

駕幸

賀車駕幸祕書省表

呂伯恭

東觀書林久徯漢儀之覩西昆冊府載瞻周馭之臨嗣三紀之閎摹軼百王之盛節【中賀】竊以斯文崇替與世降升自我祖宗嚴載籍萃藏之地於時典冊踵乘輿遊幸之書從容箴誨之求廣大畯良之聚炎圖再造華省一新爰親禦於後文用仰繩於前武重明善繼太極丕承乙夜牘陳念初載网羅之不易昕朝班入思中興儲養之有原乃臨三館髦彥之躔爰展列聖圖書之奧帝暉下矚光滎河溫洛之藏天藻昭垂跨過沛橫汾之詠湛露示醇醲之恵承云宣純繹之音一日萬幾曾靡齋居之暇九流七略獨煩淸蹕之畱蓋以恢稽古尙徳之風夫豈爲飾治樂成之舉聲名布濩慶賜汪洋恭惟皇帝陛下秩序邦經裁成王度多聞將求建事旣恵顧於簡編大亨所以養賢復均朌於肴醳羣志興起雅道流行臣等服在具僚身逢昌會獻從臣之頌敢揚厲於鴻休近天子之光請具宣於徳意臣無任

賀車駕幸太學表

蘇子瞻

輦回原廟旣崇廣孝之風幄次儒宮復示右文之化禮行一日風動四方【中賀】臣聞五學之臨三代所共蓋天子不敢自聖而盛徳必有達尊在漢永平始舉是禮𨿽臨雍拜老有先王之規而正坐自講非人主之事豈如允哲退托不能奠爵伏興意黙通於先聖橫經問難言各盡於諸儒恭惟皇帝陛下文武憲邦聰明齊聖大度同符於藝祖至仁追配於昭陵爰舉舊章以興盛節臣早塵法從久侍經幃永矣馳誠想聞合語於東序斐然作頌行觀獻馘於西戎

賀車駕幸太學表

蘇子瞻

濟濟多士靈承上帝之休雍雍在宮服膺文母之教風傳海宇慶溢臣工【中賀】臣聞學校太平之文而以得士爲實經術致治之具而以愛民爲心心旣立而具乃行實先充而文斯應永惟坤載之厚輔成天縱之能惟使文子文孫莫不仁故於先聖先師無所愧恭惟太皇太后陛下憂深祖構徳燕孫謀黃裳之文斧藻萬物靑衿之政長育羣材豈惟鼓舞於士夫實亦光華於史冊臣冒榮滋久被遇最深外告成功行喜鴞音之革中修潛徳孰知麟趾之風臣無任

賀車駕幸太學表

石敏若

三千璧水放自國中萬里蜺旌來從天上升階奠爵而搜舉墜典橫經賜坐以光輝諸生自然艸靡而風從孰不鳶飛而魚躍【中賀】竊以增員廣捨自漢而下莫如唐養老乞言田堯以是傳之舜削畫餅虛名之科舉恵贏糧往學之衣冠在太平時皆盛徳事前古蓋嘗有意卒無成功元丰未暇盡行畱待今日恭惟皇帝陛下與天無極如日之升謂命鄕論秀告於王而化民成俗必由學夙嚴保衞祗謁儒宮有司灑道以淸塵觀者駢肩而累足雲開東幄建黃屋以親臨鷺集西雝望翠華而再拜士气鼓翮歡聲湧泉豈特夏曰校而周曰庠矢其文徳將使戎在西而狄在北懷我好音臣目覩天書心存魏闕起太史滯畱之嘆嘉會難逢獻周王壽考之詩遒人未出

五百家播芳大全文粹卷一下

欽定四庫全書

五百家播芳大全文粹卷二上

宋魏齊賢

葉棻同輯

表

籍田

賀籍田表

趙徳莊

農祥晨正調元气於孟春千官景從乘時龍於千畝肇新容典翕受純禧【中賀】竊以祈黍稷以勸耕共粢盛而致孝晚周殘缺禮不見者百年炎漢緝熙詔始行於三世自時厥後曠代僅存職旣失於甸師論多淆於博士若稽治古繄我太宗規吉壤於朝陽標紀元於端拱遹追來孝載更累聖之傳講議洽聞允屬中興之運順導東郊之令躬勤南面之尊出穜稑於掖庭肅門閭於宮正紺轅黛耜駐天步於靑城華蓋金根旋日輪於黃道神靈降格樂奏洽和迄成貴賤之班式懋耕耘之勸恭惟皇帝陛下惇修大本搜舉懿文斲揉教民世仰神農之聖餞賔分命人知堯舜之心於昭親率之誠益顯太平之盛臣拘縻外守阻望淸光播谷惟時遐想載芟之什力田可舉願賡宣布之詩

賀籍田表

孟陬協紀方欽授於人時太史戒期爰躬耕於帝籍有嚴熙事茂輯純休【中賀】竊以天田九星象著耕耘之應農輿三蓋禮爲恭儉之先考周制以僅存求漢章而旣逸永平鼎盛徒賜食之有聞開元亟行始進儀之粗見洪惟皇祖丕闡祲容建崇禮之通門敞思文之祕宇作爲元紀敷錫宥恩事皆集於大成謀遂貽於繼聖恭惟皇帝陛下勤勞稼穡損益古今郁鬯實彞儼朱紘而祗祓洪縻在手撫縹軛以周旋旣屈帝者之尊益明天下之本然玆懿典罕值中興虢公之諫永世以貽譏憲宗之儀半途而弗舉光於往冊獨我泰辰臣銜命江湖馳神觀闕粢盛醴酪仰宗廟之孝思黍稷稻粱助田疇之慶賴

賀籍田表

靑壇祗祓儼萬乘以尊臨黛耜爰興舉三推而躬勸歡傳華旦風動綿區竊以籍乃借民周雅述載芟之訓冕而從事戴經垂秉耒之辭不惟惇龎純固於是乎成抑亦醴酪粢盛於此乎出考之往牒具有明文故孝武頒詔於東郊章帝親巡於懷縣豈止一時之稱美實爲千古之流光挺上聖之中興修縟儀而肇舉凡居涵覆孰不欣愉恭惟皇帝陛下大徳時乘多能天縱盡挽雲間之河漢洗空天下之干戈南北交通書文混一肆念黎元之眾未知稼穡之艱爰擇元辰用勤終畝丕顯先農之祀於昭重谷之誠千耦其耘佇慶康功之卽萬邦無斁永歌嗣嵗之興某叨守偏方幸觀盛事書頒一札已聞天語之叮嚀麥秀兩歧願繼前賢之彷佛

卹刑

賀卹刑表

張全眞

秉籙禦天屬聖神之在運對時育物均雨露以布慈繄畏景之方隆閔祥刑之未措上嬰宸慮渙發詔音邈及逺方一淸幽圉【中賀】竊以泣辜流念見大禹之至仁扇暍軫懷仰周文之懿範欽惟前躅垂裕後王於皇本朝比迹振古恭惟皇帝陛下堯仁冒逺舜智燭幽欲躋羣物於太和不忍一夫之失所故雷號風令期四海於無刑玉律金科庶有生之難犯蠢玆未革尙幹有司惟深惻於炎歊重自罹於囚系或匪惟良之吏必興慘獄之嗟特頒細札之丁寧痛諭守臣於欽卹臣敢不俯勤夙夜仰副哀矜播厥官僚謹玆訟獄職惟宣化躬佩服於訓詞國無寃民庶導迎於善气

賀獄空表

趙承之

好生之心本天地之大徳措刑之效乃帝王之極功茂實頻仍輿情踴躍【中賀】竊以盛徳在火金石或至於焦流南風之薰黎庶相趨而悅懌夏日可畏也如此聖人於刑曰卹哉然而扇暍之勞旣乖於博施泣之感徒厚於責躬曾未若庚三伏以在辰獄一夫之無有古寥寥其鮮矣今數數而見之此蓋伏遇皇帝陛下外布湯寛中勤舜察欽若丹書之愼惻然赤子之憐旣摩義以漸仁因遷善而逺罪克底勝殘之績屢彰首善之民臣方防雲天詎施涓勺玆用憑於帝力不犯有司𨿽無徳於都人式歌且舞

賀上元獄空及不拾遺表

春元三五之朝民無犯法王畿眾人之所路莫拾遺凡履地以戴天皆舞手而蹈足【中賀】竊以俗繋時而薄厚性因習以污隆空圄歷年周成王乃能去殺遺金當道樂羊子其猶動心矧都邑方盛於遨遊而車馬相追於暮夜向隅或泣不樂將致於滿堂以闇而投所盻固多於明月而乃盡虛囚系爭效寶珍臣庶式訛莫麗臯陶之罰懦頑相勉競慕伯夷之風昔所未聞今方創見此蓋伏遇皇帝陛下聖恩不冒神化旁流刑本期於無刑信未施而已信頑嚚感格防恥興行旣首善於京師將純被於天下躋諸壽域登以春臺臣猥被闕員誤當劇任甫閱政條之頃仰防帝力之深何以鞭笞莫措趙張之術幸觀輦轂悉爲堯舜之甿

賀獄空表

堯舜性仁民日遷善成康刑措史不絕書凡有耳目之見聞不勝手足之舞蹈【中賀】竊以中都浩穰在止辟以尢難長夏鬱蒸𨿽佚居而猶病無有一人之獄適丁千載之期恭惟皇帝陛下獨運離明躬行幹健如曰不辜之殺寧失不經推吾所愛之人及其不愛曾旬月之未幾致囹圄之屢空逮於畿赤之間舉絕縲絏之系符瑞數興於艸木貨財恥拾於道塗歷春夏以滋多累百千而未已臣獲寛吏責仰冒天功得以駑鈍之姿坐承嘉美之化沈朱李於寒水共樂淸時鞠茂艸於圜扉殊多暇日

賀寒食獄空表

千里之畿刑誅不用一月之內囹圄再空父老未省於見聞中外相趨而鼓舞【中賀】竊以徳可興於有恥法徒禁於已然如曰得情固非曾子之勿喜與其聴訟未若仲尼之使無況玆浩穰之區乃葉陽春之序昔無畱獄正然輦轂之燈今靡系囚方禁閭閻之火當嬉遊行樂之際逢太平止辟之期實曠古所未嘗乃接踵而相繼此蓋伏遇皇帝陛下以民爲體其仁如天力推恵養之恩坐成忠厚之化凡爰書之過誤多所平寛毎中防之丁寧具形惻怛善良艸偃姦慝晛消路得遺金獻寶復聞於數四塗逢畫像相望何止於千年旣懷不犯之心將致可封之俗臣幸承官乏獲覩聖功已日乃孚考易辭而猶信期年而化驗史冊以何遲

賀獄空表

至徳動天雨澤霄降深仁逮下囹圄晝空道本繋於聖神福乃歸於黎庶歡聲盈耳和气塞朝【中賀】竊以四十年而無刑周昔盛矣千餘年而復古宋今繼之偶春序之愆陽軫帝居之旰食躬紓寶墨之妙敕無庶獄之畱詔札未干云霓奔走綸言旣布田野沛霑致輦轂以肅然無縲絏之系者逮於甸服陶我皇風六邑陳狴犴之靈三縣落艸木之瑞好義益興於酇鄙拾遺爭效於貨財嘗舊史之傳聞乃此日而親見此蓋伏遇皇帝陛下順帝之則與天爲徒以文王之小心急虞舜之先務𨿽奏讞之委曲未始忽忘至斷之錙銖類從末減民識知於惻怛俗愧恥於頑嚚故於憲章靡所抵冒臣猥屍官事莫措吏能鉤距無奇敢比蹤於廣漢桁楊不用幸息謗於莊周

祥瑞

九鼎元圭玉璽日有承戴醴泉甘露河淸瑞禾芝艸紅鹽神降祥光雨雪

賀九鼎成表

張全眞

王春啟節陽徳布和粲仙掖以凝輝絢龍文而發彩懽彌海宇喜溢民心【中賀】竊以文鼎出於山川甘露零於艸木而前王已爲盛事儒臣載於信書以彰不世之珍符以示無前之偉烈未見聖謨獨運寶器載成天鑑潛通殊祥薦降有如今日夐絕前聞恭惟皇帝陛下大明燭於萬方麗澤洽於四海嘉生繁植協气薰蒸顯當天地之心密契神明之徳故得九牧之金制器五色之瑞騰文神物防持豈止黃雲之下覆靈仙降格且曕白鶴之來翔光播無窮允昭至治某邈居江介叨領郡章職在承流恭布十行之詔心存將美欣逢千載之期

賀元圭表

晁之道

恭臨路朝只受大寶神祗並貺日月增明於是伏覩唐虞之隆蓋莫能窺天人之際【中賀】竊以羲皇而降典謨所傳稽徳與功惟堯及禹旣凝庶績用作元圭帝惟寵加後亦時保陋漢唐之制作乃伏不彰逮神聖之盛隆弗求自至因時展采揆古創儀考陽復之休辰膺天受之丕貺於昭盛典允屬昌時恭惟皇帝陛下徧覆仁天秉執慈寶黎民於變追放勲之文章六府孔修掩夏王之勤儉是錫神物以昭聖功揆厥本原孰與倫擬接千嵗之統且方比迹於三皇上萬年之觴又將均福於四海

賀元圭表

趙承之

盛徳當天寶圭出地茂對陽來之吉丕承帝錫之嚴旣跨周以越商遂踵堯而配禹【中賀】竊考載籍逖觀古初厥惟符瑞之興必有精祲之感伏藏蔽慝在昔旣逺矣光明發見而今乃赫然蓋右助於昌期示章明於景貺恭惟皇帝陛下九族旣睦六府孔修海無逺而弗漸河不約而自翕克臻玆祉用相厥成臣欣覩盛儀悵居絕塞冕而執玉想天表之顒卬拱以向陽極葵心之踴躍

賀玉璽表

李成季

大明當寧百辟趨朝翼赭案以前登發金箱而跪進靈光煥耀虹气屬天妙刻蜿蜒龍文照日作幹安之樂奉天子之觴誕布宥恩敬謝宗廟慶流海宇懽動人神實曠古所未聞宜四方之來賀【中賀】竊以明徳在禦嘉應並臻蓋天將有示於人故地亦不愛其寶至神變化非意所知和气薰蒸爲時而出惟珍符之肇見錫景命以來崇眷懷本自於帝心追琢疑非其世造學者之辧無以稽諸史玉人之巧莫能諭其工不必論前世之所遺要非值聖人而不見恭惟皇帝陛下仁孝率考嚴恭事天朝廷治而庶官修陰陽和而五穀熟百神協相四海乂安宜保無疆之休以稱甚盛之徳靈芝朱艸非難致之物神鼎丹甑不足效之祥非假祕文孰昭休貺昔堯享封人之祝漢聞嵩嶽之呼曾未若躬承受命之符永爲守國之器聖作明述方啟佑於千齡史書樂歌將有辭於萬世

賀日有承戴二气表

趙承之

慶符昌運瑞靄祥氛有日觀瞻含生鼓舞【中賀】恭惟皇帝陛下密參覆燾妙極照臨正色而朝廷尊淸心而天下治百辟無有內外罔不欽承四海至於要荒率皆欣戴故依賴而托諭示絕後以光前臣欣遇盛時悵拘極塞休嘉稠疊信禹智以難名文曜昭章若堯明之可就

賀太陽不虧表

趙承之

薄蝕之祥旣形於推測銷復之應遽驗於回移蓋天意至於不違非聖人孰能與此恭惟皇帝陛下式是四國撫於五辰循軌之祉屢彰揚光之符昭假偶此經行之度適當交會之期惟徳可以勝妖而日爲之不食瑞超古昔喜動神人臣幸際休辰獲聞大慶莫展造庭之賀苐深擊壤之情

賀太陽不虧表

葛侍郎

官占常度前知陽照之當虧徳動蒼旻俄見蝕分之不旣淸臺襲吉薄海騰歡恭惟皇帝陛下道契乾元功參離照撫寖熾寖昌之運得寅賔寅餞之宜惟圉月適屆於正陽而靈曜乃侵於內壤聖躬修行天鑑儲休如月之初光尙全於半璧自天申祝福永固於丕圖

賀禁中出醴泉表

趙承之

盛徳當天寶泉出地節彼名山之麓渙然靈液之滋瑞迹昭明歡聲震動【中賀】竊惟潤下之爲徳固善利而不窮𨿽應物以逶迆若無難者然乘時而開塞如有待焉夫惟至明甚盛之辰乃獲自然非常之應方王師之具集偶挽汲之未丰人或望梅竊效崎嶇之智神方抉石自開甘美之源精祲之交著驗如此恭惟皇帝陛下博厚配地淸明在躬極精意以禮百神竭孝思而奉淸廟橋山祖考將謁欵以薦誠王屋仙靈遽發祥而獻瑞蓋水性之咸得致泉源之自通仰觀聖躬灼見天意臣生逢盛際目覩奇祥法從相趨阻覿朝儀之盛殊廷在望實霑帝澤之餘

賀甘露表

趙承之

盛徳至矣燕及皇天零露湑兮震於珍物惟滋液滲漉之富當蜵蜎蠖濩之嚴祉福著明見聞踴躍【中賀】恭惟皇帝陛下秉執幹妙經綸政機垂拱視朝旣毎勤於中昃宣和禦殿不自逸於燕閒蓋雷聲淵黙之所以神亦文經武緯之由此出備列學士侍從之職大集禦府奇祕之書寫方丈於海中搆廣寒於天上序協而璿璣察气和而玉燭調用感格於殊祥以發揮於嘉瑞初厭浥而非霧乍甘美以如飴厥壤可遊豈必待木蘭而後飲維徳其物固知非仙掌所能承精祲之交影響如此而臣幸因官列偶直殿廬獲拱舜瞳粗識天顏之喜當書堯典愧無史筆之長

賀河淸表

後只秩祀適陳母事之儀坎徳開先時薦河淸之瑞表非常之景貺昭至徳之精通凡在見聞孰不欣忭恭惟皇帝陛下誕揚基命欽率元謨得虞帝之執中體成湯之秉哲人文煥而允穆聖風衍而普和名山旣升集四靈而爲畜萬物咸賴顧行葦而不傷恬淡宅中雍容垂拱天鑑丕徳啟眞籙以合符民戴上休奄神區而望幸講求茂實俯詢僉同增修鄧上之宮竚發襄城之駕威儀浸盛兼商輅以齊驅福應駢臻豈漢鼎而専美惟域中四大地得一以攸寧天生五材水潤下而爲利稽九河之旣道冠四瀆以稱尊抱睢壤以縈回合汾源而奔注舟師振楫幾汨於涇泥川後靜波俄澄於江練連銀漢而共色侔浪井以成文三門緩激箭之流百丈見纎鱗之戲蕩邪卻穢挹之無遜於甘泉薦潔明馨用之可資於酒實千年之慶會同萬世以延洪臣等將侍嚴祠獲觀丕應顧縉紳之士已拜於封章止旬浹之間又窺於列奏願示在庭之著位式昭希代之殊祥

賀瑞禾表

至徳昭升奇祥顯見福禧稠疊遐邇懽呼【中賀】竊以天地有自然之符木石蓋無情之物方瑞禾之出晉俄吉命之彰吳在寶訓可謂丁寧豈常理所能推測恭惟皇帝陛下恩被動植孝通神明力恢行葦之仁躬致騶虞之應克臻景貺用告丕平臣逺將邊屯阻趨禁闥竊覩殊尢之慶倍深踴躍之誠

賀芝艸表

趙承之

睿澤旁通珍符並貺慶超今而冠古喜際華而接夷【中賀】竊以異畝產同穎之祥一年見三秀之祉自昔皆以爲上瑞於史罕得而屢書固未有合二美之殊尢種一气而生發夫惟地不愛寶所以民無能名巍巍之功赫赫如此恭惟皇帝陛下天化地育雲行雨施道該形器之先治軼典墳之上故其效見每必瓌奇臣屬將邊屯阻窺禁闥夢想千官之集聲聞萬嵗之呼

賀左藏生芝艸表

趙承之

九功協序震於動植之珍三秀發祥茁彼貨財之府自天降福率土均歡【中賀】欽惟地產之饒積此國儲之富轉輸云委輪奐鼎新比增帑藏之區方差甲乙之次仰煩睿藻誕錫宸章粲奎壁之光輝防金帛之气象仍亟頒於中防俾大發於滯財予取予求浩錢流之滿地我任我輦爭捆載以歸家恵深浹於輿情喜頓招於和气黙興地寶示允天心此蓋皇帝陛下用義理財以仁濟眾𨿽艸木之微細毎禁牛羊欲菽粟之均通皆如水火上帝識知其惻怛下民感激於愛憐故於出納之司獲此神明之貺煌煌其質炳炳厥符臣猥以庸虛謬當典領襲六經爲七願紀瑞於史官呼萬嵗者三敢效誠於嵩嶽

賀紅鹽表

趙承之

聖神受命冠古超今川瀆炳靈產祥降嘏蓋昭示於景鑠以大賚於羣生【中賀】伏以潤下作咸實資恵養熬波出素厥有由來詎聞皦爾之珍效此赫然之瑞蓋必有無前之績故能興不世之符此蓋皇帝陛下道企堪輿政平水土獨奮至剛之斷力回旣倒之瀾天無私而益親地有寶其敢愛臣方乘邊障阻造闕庭貢篚當前想羮梅之驟美炎精協序驗火徳以彌昌

賀王屋山天尊降表

盛徳感通上眞降格金簡玉札自古莫窺風馬云車乃今親覩【中賀】竊以先朝祕殿肇帝祖之躬臨近嵗南郊赫眾星之丕應蓋已和同而無間固宜陟降而弗違非聖孰能實天克享恭惟皇帝陛下力行慈寶深體道樞事帝極其肅祗震於神物保民達乎仁愛播爲頌聲方當定鼎於陪都載輯封巒之盛典仍卽仙山之勝復曕飈馭之遊𨿽申錫於休祥可揆知於帝意臣久參從槖逺守州符阻陪來賀之班第罄無疆之祝

賀明堂及萬嵗山祥光表

汪彥章

帝宇聯華神光並煥方眞人禦極遊陰陽造化之功故瑞祲浮空出日月照臨之上觀噡莫測呼舞惟均【中賀】伏以周家開重屋之基黃帝起明庭之壤九筵五室蓋天人精祲之交萬壑千巖本仙聖遊居之地曖卽穹窿之表肆呈紛郁之珍交縹緲之雲龍度駢闐之風馬𨿽境分南北相望丹禁之中然時歷昏昕皆協素秋之半玆蓋皇帝陛下夙夜基命淸明在躬包兩儀於泰定之先飾萬福以昭回之象乃格層霄之應坐瞻羣爝之光恍若壺天金成宮闕浩如玉海虹貫山川矧槁街大獻之辰仍桂魄將圓之夜融融佳气示鵷行瓌偉之觀肅肅靈氛生羽衛淸虛之想亙古無有非今孰能臣等幸服邇僚欣逢嘉貺屑然有見陋祠壇三燭之祥赫爾方興明寶歷萬年之慶

賀雨表

王禹偁

自秋以來時雨不降遇災而懼至誠爰禱於上元有感則通甘澤忽霑於下土農登有望朝野同懽【中賀】伏惟皇帝陛下七政咸齊五行爲質寅畏昊穹之命焦勞刑政之源一昨妖彗告災丰年失望宿麥播而未茁旱云垂而不霑陛下靡愛斯牲徧走羣望降廷臣而決獄禦便殿以錄囚禦筆摛文乙夜引萬方之罪淸詞瀝懇經旬祈五福之宮惟徳動天而天不違至諴感神而神受職向夕而月離於畢崇朝而云上於天散絲徧灑於焦枯比屋重興於耒耜豈止小康之兆將書大有之年堯眉舒八彩之顰免貽臣辱舜樂復九成之韻大悅民心凡在含生同知大賚臣爲霖寡術和鼎備員方期冊免之文以塞燮調之咎處臺司而愈愧荷聖感以彌深

賀雪表

王禹偁

臘者四時之暮所以成嵗功雪者五穀之精所以滋農畝實上元之垂祐表聖主之憂民凡在昌期共欣嘉瑞【中賀】恭惟皇帝陛下勤勞庶政欽順天時因百姓以爲心思躋壽域慮一夫之不獲常若納隍而自秋䢐冬密雲不雨陛下念兆民之稼穡憂七廟之粢盛徹金石於堯軒減葷氊於舜甑而又京師之內鰥寡之徒大頒金帛之資用拯饑寒之累靡神不舉有感則通遂令六出之祥大副三農之望連宵委積徧野霑濡彰聖徳以彌昌書有年而無愧臣方居假告忽覩休祥𨿽慙調燮之功但樂丰登之極

賀雪表

葛侍郎

同云彌望布淸灝以垂陰密雪應期協康年而呈瑞載塗流詠薄海騰歡恭惟皇帝陛下體禦至神斡旋元化撫五辰而致順閱眾甫以咸宜致玆六出之祥來應一陽之飛花剪水舞靑女於縈空亙陌連阡竚黃雲之若接臣承休天陛庇職臺司奉萬壽之觴防祝延洪之算引七星之履敢言燮理之功

賀雪表

呂伯恭

蠖濩蜵蜎穆若淸都之邃聯翩飛灑暠然丰樂之祥璀璨宸居昭融休气恭惟太上皇帝陛下黙調玉燭髙眂珍臺成性存存𨿽獨觀於虛白爲眾父父未庸釋於黎黔顧圭璧之錯陳睠倉箱而載懌臣邈居下土絕跂寥天遊藐姑之山旣瞻冰雪占曾孫之稼豫慶茨梁臣無任

賀雪表

呂伯恭

皇極之主疇旣敍於時寒丰年之冬兆先占於積雪繽紛六幕賁冒九圍恭惟皇帝陛下綏靖嘉師財成元化嚴凝西北斂義气以方升疆理南東曕同云之已合瑞呈禹甸喜溢堯衢臣等幸際昌辰欣逢休應授簡而居客右𨿽慙梁苑之詞爲樂而與民同請上齊宮之對臣無任

奏捷

賀講和表

嶽少保

臣伏準赦書節文金人許割河南地歸本朝者觀時制變仰聖哲之宏規善勝不爭實帝王之妙算念此艱難之久姑從和好之宜睿澤誕敷輿情胥悅【中賀】竊以婁敬獻言於漢帝魏絳發防於晉公盟墨未漧歃血猶在俄驅南牧之馬遽興北伐之師蓋邊釁不常而詞輕寡信莫守金石之約難充谿壑之求圖暫安而解倒懸猶之可也欲長慮而尊中國豈其然乎伏惟皇帝陛下大徳有容神武不殺體幹之健行巽之權務和眾以安民乃講信而修睦已漸安於境土喜想見於威儀臣幸遇昌期獲親盛事身居將閫功無補於涓埃口誦詔書面有慚於軍旅尙作聰明而過慮徒懷猶豫以致疑謂無事而請和者謀卑詞而益備者進願定謀於全勝期收地於兩河唾手燕云終欲復仇而報國誓心天地當令稽首以稱藩

賀安南班師表

曾文肅

臣某言伏覩廣南荊湖路安撫使司札子已克伏交趾了當班師者獷俗亂常敢乾天討偏師問罪罙入塞庭戮其酋豪拓我疆土歡傾萬宇威懾四夷【中賀】竊以安南一方輿地千里世受爵寵列爲翰藩屬傳嗣之童昏有擅權之姦慝遽爲畔援自取滅亡廼申命於虎臣俾肅將於師律運籌決勝受神算於廟堂折馘執俘獻凱歌於宗社成儁功於不日邁振古以無前此蓋伏遇皇帝陛下大智日躋沈機天縱赫然一怒舉必萬全詠采芑之南徵固無慚徳勞出車之還率亟有膚公豈惟厎定於遐荒抑足震驚於戎幕

賀斬防離不表

汪彥章

王旅䢐徵犂庭沙漠種酋就殪函首京師偉哉宗社之休永矣車書之一涓辰大獻罄宇交歡【中賀】臣伏以天下爲家旣靡殊於疆界聖人去惡當務絕其本根惟北荒傳襲之區異中國衣冠之俗逢時休盛舉國震驚悉主悉臣來襲漢儀之舊實墉實壑率循周典之同蠢玆遺孽之妖敢肆怙終之惡介山溪而負眾盜名字以欺天爰驅烏合之師力抗鷹揚之旅乃煩四校之出不遣隻輪之歸旣首戮於鯨鯢仍悉除於蜂蠆徵而不戰聊麾荊柄之幡梟以示懲永震槁街之邸恭惟皇帝陛下與天同大視古無前運五季以精神之餘玩四夷於股掌之上𨿽遊魂之倔彊難假息於須臾坐令醜類以寒心常若神兵之在部臣側聞盛事阻造外庭登喬嶽以告功𨿽負史談之嘆斬郅支而釁鼔敢忘班固之銘

賀收祥州表

晁之道

盛徳丕冒要荒畢徠地歸版圖人襲冠帶際天無外揆古有光臣某【中賀】竊以上主憂民願豈私於絕域百蠻從化或頗識於慕君蓋至仁不得獨遺宜聖世爲之逺撫矜其誠懇錫以寵光肇新郡邑之名適契休祥之會是爲天意豈獨人謀此蓋伏遇皇帝陛下經緯聖文卷舒神武四海從欲而旣治九夷不詔而自來致此殊方列於支郡故封𨿽逺如曕咫尺之威歡頌載新願上萬千之壽

賀安南捷奏表

曾文肅

威靈所被萬里收功凱捷布聞兆民賴慶【中賀】臣聞聖人之於徵伐也用非得已先王之於夷狄也威然後懷物萃聚而除戎時丰亨而致法蓋方飭治之旣備故苟犯順而必誅虞帝所以事有苗之徵宣王所以有淮夷之伐監此前載率於盛時恭惟皇帝陛下剛健體天休明超古萬方順以無侮三靈和而允懷曽爾交蠻幹我天討跳齧肆於窮壘防劉及於數州不示大刑曷懲下軌軍聲震疊肅如金鼔之下天皇澤漸濡迫若云霓之救旱俄防然而請命因示之於好生惟盛徳所以成無戰之徵惟至神爲能有不殺之武出車薄伐旣奮蠻荊之威徯後來蘇行紓北狄之怨海隅大定氛祲一淸赫然盛勲若無前古

賀收復涿易二州表

汪彥章

聖謨獨運王旅䢐徵行列聖之逋誅弔百年之遺俗間闗內欵疆籍來歸【中賀】臣聞黃帝得天始正版泉之伐宣王復古爰興玁狁之師緬惟幽薊之區久失漢唐之舊厥畱丕績以待聖時出成算於九重斥提封之萬里風聲鶴唳何勞震疊之餘簞食壺漿惟恐歡迎之後玆蓋伏遇皇帝陛下功髙治古道冒綿區兼收夷夏之心克紹祖宗之志得皇天之所覆徠上古之不臣前茅罙入於殊疆破竹遂無於遺策臣幸逢嘉會適守遐藩傳聞毳帶之朝悉陳渭上遙想龍墀之慶獨阻周南

賀瀘南班師表

小醜亂常敢憑陵於防穴偏師薄伐旋毀覆於梟巢捷書流聞戎漠震竦臣某【中賀】竊以玁狁孔棘十乘以之啟行蠻荊來威四方以之無侮維二川之南鄙有六詔之遺黎𨿽種類寖微莫能統一而封疆交備毎肆冦攘大張我師罙入其阻未悔觸藩之禍尙懷拒轍之姦武節載馳靈旗遄指伐山通道駭王旅之如飛折馘執俘信天聲之有赫旣掃除於妖孽益恢扞於方隅邊障肅淸裏閭安枕此蓋伏遇皇帝陛下操徳勇智玩心神明端拱九重之中折衝萬里之外沈機罔測獨斷不回干戈省躬居無忘於逺略鈇鉞飾怒動必克於仇方矧絕塞之荒墟宜指期而殄滅臣叨備近職預聞吉音徒誦周雅采芑之詩莫陪漢庭奉觴之慶永言忭躍實倍等夷

賀聖駕還京表

王禹偁

臣某言今月十六日進表院狀報正月二十三日駕還京者犬戎逃遁鑾輅凱還【中賀】伏惟皇帝陛下奉承祖宗威懷戎狄但懋守文之徳靡矜神武之功蕞爾遐陬無名內侮蜂屯烏合防竊狗偸必想邊民奪挺以敺攘亭長持繩而縶縛豈勞車駕逺涉山川陛下念二聖臨朝每經營於河朔屬三時不害乃巡幸於沙場存問耆年勞來疆吏有徵無戰陳詩觀風邊人識龍鳳之姿代馬避虎貔之眾昔周宣薄伐玁狁深入太原漢武斥逐匈奴遐臨瀚海頗爲勞敝尙著聲名曾未若陛下仰順天時俯從人欲出狩適當於冬隙班師未發於農祥端居紫宸飲至淸廟谷雨方霈春華正繁捧觴長樂之宮錫宴上林之苑皇歡大洽天步永安易曰聖人以順動則刑罰淸而民服孫子曰不戰而屈人之師善之善者也其是之謂乎臣方在謫官無由扈從旣不艸頡利可汗之露布又不答冒頓單於之謾書當文士有爲之時處山川無用之地迎鑾莫遂望闕彌深無任歌時樂聖

賀西師捷奏表

汪彥章

整我偏師罙入襟喉之地執其醜虜遂空巢穴之羣捷走星馳歡聲海溢【中賀】惟此犬羊之聚數揺蜂蠆之姦不思覆露之隆寛輒肆跳梁而旅拒如江如漢始知蹈犯之難我陵我阿頓獲並包之利斬馘千計沈機萬全玆蓋伏遇皇帝陛下睿算中潛神威逺憺坐制四夷之命靡煩六月之徵不戰而屈人兵兼成破竹之勢有常以立武事遂奉采薇之詩臣等幸服邇僚親逢殊慶兩階舞羽曾莫贊於苗徵萬壽稱觴顧敢忘於虎拜

五百家播芳大全文粹卷二上

欽定四庫全書

五百家播芳大全文粹卷二中

宋魏齊賢

葉棻同輯

賀牋

皇太后

賀壽聖太上皇后冊尊號牋

趙徳莊

肇新縟典欽薦鴻名仰符宸極之尊增厚坤元之載禮成中禁歡動寰區【中賀】蓋聞以天下養者務極於推崇使聖人壽者爰深於愛戴天心所命人欲必從恭惟壽聖太上皇后殿下維徳是行以慈爲寶有開文定實占渭水之祥尙友西眞方侍瑤池之禦揚洪輝於玉檢效靈瑞於龜圖流周召儉勤之風介黃老淸靜之福永同臨照燕及云來某久被明恩親逢殊慶莫踵及庭之賀徒傾方嶽之呼

賀壽聖皇太后尊號牋

許仲啟

聖膺曼壽知太極之有初實著徽名眎東朝而申舊兩宮致孝萬事均歡【中賀】恭惟壽聖皇太后殿下慈寶兼三福疇用九當燕謀之益廣宜鴻號之載熙文子文孫偕飭問安之警蹕亙今亙古誕敷歸美之形容臣乘障攸拘班庭是阻考漢家之長信未足同時誦周室之思齊玆誠並美

賀太上皇后加備徳尊號牋沈淸臣

大慶欣逢仰乾坤之覆幬鴻名來上增日月之光明喜動慈闈歡騰率土【中賀】恭惟尊號太上皇后殿下久勤內助光贊中興壽莫可量覩蕃衍昌熾之嗣徳無不備兼聖明慈愛之休載極形容於昭懿鑠臣敬同我眾歸美吾君奉太皇后而悅愉允合昌黎之頌爲天子父而尊養克衍鄒孟之詞

皇帝登極賀壽聖皇太后牋

許仲啟

思齊文母密協逺猷佑啟神孫光膺內禪慶臻家國喜徧華夷【中賀】恭惟皇太后殿下一徳至慈三朝備福素軫含飴之念贊成輯瑞之儀原揖遜之有初重規疊矩處崇髙之無極億載萬年臣假守遐陬阻趨近綴共知養志調四海之防甘更想問安聴兩宮之警蹕

皇帝登極賀壽成皇后牋

許仲啟

承天之亨施生攸賴與子之斷翊贊實勤慶輯家邦歡均遐邇【中賀】恭惟壽成皇后殿下動參幹極厚體坤元作合而定厥祥昔著和平之美執中而修可願今昭保毓之慈軼長樂之徽稱儷重華之大養臣屬居乘障莫簉班庭仰婦道母儀有助唐虞之防想王孫公姓不忘周召之風

冊皇后賀壽聖皇太后牋

燕處蕊宮致孫謀之永錫鳳儀椒掖謹婦道之再傳【中賀】恭惟壽聖皇太后殿下聖本自然壽先太極比姜任而致福撫舜禹以稱慈化基自有於本原豈徒一日壼範亦同於授受特表三朝臣假守列城阻趨魏闕王母之坐少廣共仰尊尊太姒之嗣徽音是爲繼繼

冊皇后賀壽成皇后牋

仰作孚於渙號正此化基俾效法於坤元授之慈範【中賀】恭惟壽成皇后殿下處心柔順宅志沖虛昔警戒以相成今康寧而曰壽表儀有道尢髙嬀水之風付托得人遂陟塗山之助臣逺乘一障阻叩九闗繭觀春和想示親蠶之訓翟車曉霽更形問寢之儀

慈福宮上尊號賀壽成皇后牋

聯南極之輝養玆爲大仍東朝之號孝必有原【中賀】恭惟壽成皇后殿下柔順體坤淵衝宅道俯贊基圖之授仰偕溫凊之承得其壽得其名靡聞専向達於禮達於樂式著至和臣獲與承流敢稽進牘嬀汭之嬪虞舜尙借閫儀寶慈之侍太皇諒傳家法

重華宮上尊號賀壽聖皇太后牋

坐少廣以迎年旣由積厚協重華而建號亦出至慈【中賀】恭惟壽聖皇太后殿下夢日義明補天勲大鴻寶昔聞於與子燕謀今見於詒孫仰稽揖遜之傳蓋推愛育倘卽形容之義厥有本原臣獲與分符敢忘進牘爲眾父父知尙謹於問安終日幹幹諒不違於養志

重華宮上尊號賀壽成皇后牋

夙昭慈範贊揖遜於一時並上徽稱迎延洪於億載慶兼家國喜溢華夷【中賀】恭惟壽成皇后殿下徳合大明道偕太極克盡嬪虞之懿助成畀姒之髙定位取諸乾坤爲而不恃貴名起如日月傳之無窮臣假守逺邦阻趨近綴二南蓋久更形風動之辭十亂已卑空誦才難之訓

慶上皇壽賀太上皇后牋

沈淸臣

久日月之照並膺難老之期永邦家之休載講家人之禮式逢嵗旦共衍耆齡恭惟太上皇后殿下輔佐深仁備全至徳松椿兩固植國榦之隆昌箕翼齊明炳幹圖之煥耀有美玉巵之對相輝寶牒之光臣敢同普率之心彌切歡呼之慶華封稽首壽請祝於聖人羲易垂辭福受玆於王母

賀皇太后生辰牋

李成季

屬西成屆金方之正气時生上聖配天徳之鴻休聲文所臨舞蹈同底【中賀】恭惟太皇太后殿下母儀恭肅坤徳靜柔弼成永圖休有顯烈三光明而四時節九功敍而百度熙恢基業於無垠躋民物於交泰文武之興周道華胥之贊軒圖迪是芳風夐超治古臣守職藩佐叨榮聖時觴獻萬年莫預造庭之列心肩一節徒傾就日之誠宜益介於延洪庶克符於頌祝

賀皇太后生辰牋【代】

秦少遊

考歷占星气應元英之稱觴獻壽禮行長樂之宮凡在照臨所同欣抃【中賀】恭惟皇太后殿下徳符坤載位正母儀淵衝自乎生知慈恵本乎天縱弼成文考旣隆逮下之風共養太姜益著思齊之美內宣陰化日嗣徽音矧當孝治之朝尢崇慶誕之節鼓鐘具舉環佩畢臻歡聲動乎宮闈佳气播於觀闕某謬通屬籍叨守近藩匪惟宗族之同榮實與吏民而共慶

賀太皇太后受冊牋

李成季

誕膺寶冊同攬乾綱號越常尊禮隆無上孝慈交感遐邇只歡【中賀】恭惟太皇太后殿下柔順在躬聰明齊聖輔佐英帝肅陰教於六宮保鞠先朝端母儀於萬國載加盛典允答徽音挾日以升均照臨於南面與天同久擁康樂於西朝臣限守藩符不獲趨詣闕庭

賀皇太后受冊牋

李成季

允膺寶冊增奉鴻名大孝隆親事光墳史萬邦防福喜極人神【中賀】恭惟皇太后殿下育粹坤元服勤陰教輔佐先帝志在靜柔保鞠聖躬徳惟均一式彰懿範推講盛儀只答懿慈盡明王之要道誕敷徽命鼓百姓之歡心臣限守藩符不獲躬詣闕庭

賀太皇太后受冊牋

曾文肅

膺冊慶辰正位太母七廟增重三靈協和【中賀】恭惟太皇太后殿下仁聖自天肅雍迪哲抱坤元之厚徳倡陰教於中闈恭儉表儀外形於四海勤勞勲業光被於三朝席髙顯之徽稱極尊親之大奉比周文母世賴於徽音如唐懿文禮隆於祖後光輝大典協永寶圖人神防休海宇均慶

賀皇太后受冊牋

晁無咎

位著徽稱居天下母儀之貴禮嚴備物昭聖人子道之成宮闈載只海縣胥慶【中賀】恭惟皇太后殿下懿恭性得慈儉身先坤極正於內朝陰教行於四國用膺光命允答常尊漢典具修式防長樂之養周詩足繼大顯思齊之功臣伏限職事在外不獲躬詣闕庭

賀皇太后受冊牋

秦少遊

稽酌天人備嚴典禮孝治旣先於宮閫歡心自得於寰區【中賀】恭惟皇太后殿下妙道生知英能天縱自長門而登長樂法度無違以太任而事太姜晨昏不懈至於弼成先帝之治保佑聖子之功幽通神明顯被動植施之大者報必厚實之富者名必隆位號旣昭華夷增抃臣謬通屬籍叨假郡章不獲隨列稱慶闕庭

皇后

皇帝登極賀皇后牋

許仲啟

剛徳初潛實勤輔佐靈辰內禪宜最寵光家國愈尊華夷胥慶【中賀】恭惟皇后殿下賢昭彤史眷楙靑闈早膺燕祀之嘉祥適值龍飛之盛際履長秋而建號載仰母儀頤重慶以承顏永修婦順臣逺叨郡寄阻造朝班流化自岐顧孰分於周召嗣音如姒想莫間於姜任慈福宮上尊號賀皇后牋

許仲啟

輔佐由初位正長秋之建名稱從昔禮嚴重慶之加【中賀】恭惟皇后殿下月遡日明坤承乾健際此龍飛之盛奉玆鴻號之尊玉振金聲敬致自然之表天長地久永依太極之光臣尙假守符逺修賀牘仰承三殿相殫侍膳之勤俯率六宮幸繼親蠶之舉

重華宮上尊號賀皇后牋

許仲啟

奉尊親之號允屬聖能佐孝敬之誠端由婦順【中賀】恭惟皇后殿下性鐘博厚運偶明昌穆如內治之和贊此外心之博體乾坤而合徳大養必偕顯父母以揚名徽音是嗣臣邈居乘障阻造班庭寶刻昭垂想萬年之歸美褘衣盡飾同五日之問安

加太上皇太上皇后尊號賀皇后牋

沈淸臣

禮舉外朝政闗內治贊一人之愛敬揚萬世之嘉休恭惟皇后殿下教表人倫化行婦道得名得壽旣慶集於親闈事舅事姑諒喜同於坤極臣濫居帥守恭覩詔宣仰太姒之嗣音載光雅頌贊重華之協帝歸美君王

賀皇后受冊牋

許仲啟

輔佐儲闈功嘗參於匕鬯表儀內閫位初正於褘褕式舞且歌自家刑國【中賀】恭惟皇后殿下本之恭儉濟以憂勤選由仙李之華慶屬猗蘭之秀仰膺圖於上聖爰受冊於靈辰治首六宮旣明章於婦順徳孚百姓致於變於時雍臣只奉教條阻趨班列苐觀肅肅賢人罔間於罝尙想振振公子盡如於麟趾

賀皇后受冊牋

中闈正號佑天徳之大明四海防休慶國風之有本禮嚴宮掖歡浹海隅恭惟皇后殿下以上主之資履重熙之祚至仁冒乎天地濬哲嗣乎祖宗謂聖人之功重乎治內而天下之定始於正家詔典冊於有司進坤儀之徽號仰恭廟祀上厚人倫

賀皇后受冊牋

蔡君謨

儷尊皇極宅正位於天閨配徳紫宸膺鴻名於寶冊海內臣妾舞蹈以之【中賀】臣聞文命造邦塗山所以宣內助重華嗣聖皇英所以輔至明宗廟歆其薦羞穹壤因而垂祉載光懿範永屬熙朝恭惟皇后殿下纘服睿圖席休寶緒兩儀均大含生荷亭育之恩二曜髙臨品物仰照臨之恵是以淑譽流於區域陰教序於宮闈用贊皇猷必崇位號加麗褘衣之貴增光彤管之華臣忝寄藩方阻遙天陛

皇太妃

賀皇太妃受冊牋

晁無咎

冊嚴異數位著徽名光舊典於古今溢歡心於內外【中賀】恭惟皇太妃殿下令儀身率淑徳性成輔佐先朝憂勤內寢屬大明之繼體孝治增隆飭備禮於有司尊稱允答

賀皇太妃受冊牋

李成季

誕膺徽冊增奉隆名凡在邇遐孰不抃蹈【中賀】恭惟皇太妃殿下慶傳貴緒瑞發靈源率嬪禦以靜柔奉蘋蘩而蠲潔屬眞人之纘紹推盛典以褒崇歡動宮闈事光史冊臣限拘藩守阻造闕庭臣無任

賀皇太妃受冊牋

秦少遊

史官揆日宗伯陳儀舉令典於宮闈溢歡聲於方夏【中賀】恭惟皇太妃殿下挺生淑質休應昌期贊陰化於椒塗嗣徽音於彤管晨昏共養之禮簡在兩宮動靜謙率之風形於六寢在先朝則有警戒相成之道於聖主則有劬勞罔極之恩中外所瞻情文宜稱肆被冊書之美爰昭位號之隆臣猥被爪牙叨居藩屏不獲隨列稱慶闕庭

皇太子

加太上皇尊號賀皇太子牋

沈淸臣

重規疊矩等天地以無疆寶冊鴻名覩朝廷之再舉事闗宗祉喜溢宮庭恭惟皇太子殿下貳體統幹承休太極參隨法駕之後敬上慈闈之稱祖烈用光儲儀有慶臣恭聞盛事忭極懦衷始於家邦旣仰愛親之至施於孫子自然帝祉之貽

慶太上皇壽賀皇太子牋

正月之吉始和式逢舜旦四海之內咸仰共慶堯年喜侍龍樓歡連鶴禁恭惟皇太子殿下徳輝玉裕福萃金枝喬嶽萬尋近接瑤山之秀銀河千丈直滋少海之長衍瓞之緜緜等乾坤之蕩蕩臣阻趨雞防屬綰麟符南極星明永赫在前之照蓬壺日永共瞻明兩之光

賀皇太子受冊牋

晁之道

備膺典冊肇建儲闈國本旣隆海隅共慶恭惟皇太子殿下淵懿中積溫文外彰仁孝稟於生知藝林格乎天縱蹈三善之美旣曲盡於承顏並重離之光宜歸崇於主鬯神只悅豫廟祉尊安某外守州麾阻陪班賀仰皇猷之增煥揆弱植以知榮

賀皇太子受冊牋【代】

汪彥章

伏審仰法前星肇開儲禁慶闗宗社禮絕臣鄰恭惟皇太子殿下冑出神明生知忠孝夙凜刑家之訓居無在傳之勤震一索而得男早膺眷命月三日而成魄難徇防謙兼隆監撫之名進極褒嘉之數載錫雕瑉之冊爰頒靑輅之旂某幸托宗暉欽承友順盛典方昭於宮壼歡誠敢後於簪纓

賀皇太子受冊牋

顯膺寶冊升位儲宮臨軒行曠古之儀見廟示承祧之重恭惟皇太子殿下分輝寶緒毓粹璿源挺天人岐嶷之姿稟神聖防齊之教當周室本支之盛獨冠百男宜漢家羽翼之成無煩四皓前星外炳洊震中潛某幸列宗支喜隆邦本河潤九里方率族以依仁月有重輪願登歌而薦祉

賀皇太子受冊牋【代】

發冊於中升儲以嫡遂正少陽之位永符太極之尊恭惟皇太子殿下稟徳星暉凝姿玉裕鐘朱芾宜家之慶膺靑宮主器之祥左右前後皆正人旣懋分坊之選干戈羽籥在東序行觀齒冑之儀某幸出聖時親逢邦慶喜人倫之旣正符天下之至公頌詠無窮敷宣罔旣

賀皇太子受冊牋

孚號揚庭元良貳極明父子君臣之懿協神只宗社之休恭惟皇太子殿下信厚發中寅恭承上得賢哲少成之性符邦家長髮之祥方四履以提封遂三加而冠阼歌詠重暉之日尢合天心旂登一角之螭仍昭聖祚某久防肺腑同奉威顏傳聞徽冊之頒倍百外朝之慶

起居表

北郊靑城起居表【代皇子】

汪彥章

輿衞天行親講享只之禮臣工宿戒交修扈聖之儀當解慍之淸和宜儲精之晬穆恭惟皇帝陛下接千嵗之統合三神之歡膺多福以履至尊舉祲威而明徳意肇修陰祭裒對神靈千廬星列於壇場萬騎云屯於次捨協气旁達祥光上浮臣方習幼儀莫陪顯相嘉與函生之類共憑持載之安遙企威尊惟深慶忭

北郊靑城起居表

函鐘八變將修大祭之儀陛防百重密警周廬之衛舉典容而創見殫誠物以駿奔恭惟皇帝陛下道與時升禮由義起謂一郊二祭之合非三代六經之傳弗謂屬車之勞躬臨方澤之祀壇垓在望籩豆告陳蠖濩深思丰融來應臣屬當齠齔莫侍冕旒徒曕晬穆之光無補肅雍之相

車駕親徵起居表

趙徳莊

靈旗杓指誕揚北伐之威戎輅天臨式慰中原之望儼百神而受職拱方嶽以來朝恭惟皇帝陛下淵嘿坐謀乾綱立斷神武不殺初何意於勇功天罰恭行實有開於駿命敵爲不道古所未聞久敷徳以示懷終阻兵而棄信詔聲厥罪人奮其忠方三捷以系傳宜一徵而底定舉上郡元封之役親屈帝尊踵澶淵景徳之行用光祖武淸塵所扇時雨自霑臣猥假藩符阻陪覊靮仰民獻十夫之翼𨿽媿壯圖晞太平一士之功猶知謹守

車駕親徵起居表

汪彥章

萬族戒嚴六蜚巡狩法成周之時邁張大漢之天聲恭惟皇帝陛下誠貫神明資兼勇智合羣英之防慮興中否之基圖念問安猶隔於雞鳴豈撥亂得辭於馬上姑從簡約用始憂勤臣甫逺闕庭莫共牧圉神戈所指方令裴度以眎師淸蹕之行將獲呂嘉而名縣

車駕回鑾起居表

趙徳莊

皇威烜赫方望幸於中原聖孝寅恭暫歸誠於淸廟民有云霓之慶師無霜露之勞恭惟皇帝陛下開濟艱難圖維久大尙勤寶儉來天佑於淸躬惡殺好生養國祚之元气昌期將啟勍敵自平時乘六龍淮海風動日辟百里豪傑景從適毖祀以言還因薦勲而飲至格於藝祖聊收虞狩之常作我上京終復漢家之舊臣義均國體喜若已功簪槖坐疎𨿽愧甘泉之從衣冠未掛猶瞻淸渭之朝

車駕巡幸起居表

方仁和

六師云陳共圖敵愾之忠萬乘天臨親示撫循之防王靈敷暢士气歡騰【中賀】恭惟皇帝陛下孝本親親功超將將思父兄之播越軫吏士之勤勞露沐風纚共濟艱難之業雷驅電掃訖收嘉靖之勲臣叨守藩符但防覊靮四方來賀願陳下武之詩二聖重歡佇勒中興之頌臣無任

車駕巡幸起居太上皇表

汪彥章

素秋旣杪人欣萬寶之成滄海方澄地接三山之邃恭惟太上皇帝陛下獨觀昭曠髙蹈希夷凝宇定之天光藏雷聲於淵嘿玩味瓊笈逍遙蕊宮神靜身修旣得廣成之道年丰粟熟益知姑射之神臣等夙侍淸光叨陪大政莫執問塗之役惟瞻寧極之尊

車駕巡幸起居太上皇表

年運而往天時俄及於凜秋日舒以長物外方觀於浩刧恭惟太上皇帝陛下研幾系表探頤寰中旣與夫造物者遊孰肯以天下爲事遺珠於赤水久矣相忘飲膏露於金莖自然難老臣等幸參法從嘗侍淸光徒傾就日之誠莫遂瞻天之意

陳請表

請車駕東封表

趙承之

雲霄髙逺未獲感通螻蟻賤微尙懷悃愊罔避再三之凟冀申萬一之情【中賀】臣等竊以天至尊而不可違民甚愚而不可抑王者之徳旣當於天意聖人之澤又協於民心和气發於休祥歡聲播乎嘉頌福固難於専饗誼必思於有尊蓋欲歸功於皇天所以從事於喬嶽文皆經見學亦世傳故孔子著柴望之儀以紀唐虞之常道而王通昧封禪之理乃謂秦漢之侈心方當黜異說以崇大猷莫若修盛典而示徳意恭惟皇帝陛下堯仁舜孝文徳武功論極前王之所未嘗政皆近古之所不到有四海之面內無一夫之向隅意所欲而動必成心無求而福自至昭然顧諟之命煥乎錫予之符超河圖而軼洛書昔皆無有發石室而探金匱史不能名治固莫盛於此時神亦有望於今日所以兆人脗合百辟僉同爭獻長卿之文願上倪寛之壽以爲接千嵗之統安可絜三神之歡紛然陳義之髙殆若後予之怨𨿽聖懷謙損方且深閟於兪音而靈貺昭明無乃久稽於眷命伏願皇帝陛下攺容有穆出詔惟溫不憚陟巘之勞每重省方之逺揭防燔燎報施堪輿東方會諸侯之朝南面受羣臣之賀屬車八十一乘獲望淸塵祥符一百七年再觀盛事民所願也天豈違之臣等咸以非才並當屬部采忱詞於多士察眾志於編氓與其坐壅塞以貽譏不若緣冒煩而得罪神堪致薦𨿽自愧於蘋蘩日倘回光庶幾同於葵藿

請車駕東封表

趙承之

帝徳昭明功旣成而必告天心惻怛民所欲以斯從敢傾有眾之情願達蓋髙之聴目曕云日足蹈冰淵【中賀】臣等竊伏裏閭究觀載籍禮盛者其文必縟施丰者其報必崇故王者謹於事天而聖人乃能饗帝時薦犧牲之潔嵗陳珪幣之嚴至於膺不世之殊休則必舉非常之茂典推因髙之義而卽介丘之逺竭報本之志而躬夙駕之勞蓋稀闕之上儀實太平之盛節然相望者萬有千嵗而可紀者七十二君道不虛行時若有待恭惟皇帝陛下體堯蹈舜跨商越周躬膺歷數之歸天縱聖人之略一心紹述孝弟通於神明萬物阜安忠厚及乎艸木兵與刑而不試禮曁樂以咸興戎狄奉贄以守藩夷貊絜國而請吏農有常丰之嵗士無不養之才故得人和而天瑞臻神貺而地寶出圖書炳煥象類昭明極算數而無以該罄竹帛而不能紀茂惟天意具迪民衷鋪觀赫赫之祥灼見諄諄之防所以西逾郟鄏東越龜防周人旣願於升中魯國猶深於望幸眷此商韋之舊素聯畿邑之尊日月曬光最先瞻覩雨露流潤罔不函防惟祥符檢玉之年實眞祖駐蹕之地屬車再至黃屋少畱精舍有嚴尙錫云封之號修途不攺猶遵輦路之餘臣等所以爭倒衣裳競傾葵藿稚子不知其舞蹈耆年願濟於須臾冀聞謁欵之音舉獲徯來之慶伏願皇帝陛下仰承帝謂俯詢輿言崇祕祀之閎規抑防謙之髙行涓辰誕告先日戒期命掌故以修方詔秩宗而考禮稽特巡於虞典則先至者岱紹祖武於章聖則用事者東渙百執以駿奔儼六飛而順動登封降禪並交天地之歡發政施仁咸錫臣民之幸臣等兾緣淸道獲望咫威倘鳴鑾之暫從故塡壑之無憾正憐此日方馳海上之思猶喜異時無復周南之嘆

請車駕西祀表

邵澤民

天意溥臨人心應協願講親祀之禮式昭報本之規輒露封章仰幹宸聽【中賀】臣聞自古在昔若聖與仁因地因天以祭以祀蓋乾坤之合徳宜父母之並尊惟彼柔只實専厚載修祠漢室卜宅魏脽出鼎騰光允矣後皇之靈迹泛舟鼓櫂偉哉孝武之勝遊我國家臻至治於祥符闡鴻徽於章聖逺紆法駕躬奠黃琮玉匱金繩禮全掌故重輪紫气事載信書間有遺民能言往躅顧長春之舊境乃馳道之通衢梵宇深嚴永畱玉座飛橋連屬常錫重名念此彌文且成曠典理若有待遭之甚難恭惟皇帝陛下當制禮作樂之時撫重熙累洽之運天臨海宇子育黎元成功不居修報有自是以兼隆二至之祀逺追三代之英感通幽明昭格上下神降只出未之前聞瑞應祥臻其可勝紀伏願皇帝陛下旣封嵩岱卽欵河汾蕆事靈壇侑饗烈祖盡潔蠲之孝享罄明察之誠心然後錫福萬民垂休永世面方嶽以朝羣後覽道俗而問百年駐輦蒲津光動倚天之樓觀回鑾函谷雄觀亙地之山河臣逖逺闕庭叨分符竹俯殫悃愊深兾允兪望屬車之淸塵敢效前驅而首路見甘泉之法從庶幾願畢於此生

請車駕幸洛表

趙承之

天地之徳螻蟻莫不願忠鑾輅所臨臣民以爲至幸情甚眾以難抑聴𨿽髙其必從敢冒昧以譴訶冀露陳於悃愊竊以成周舊宅不攺山川有宋別都具嚴筦籥土最中於諸夏日尢近於長安當開寶立極之初六飛天降迨景徳承平之後萬乘雲從艸木尙被於休光父老猶談於盛事禮曠焉其斯久民望之而甚勤修厥舊章宜在玆日恭惟皇帝陛下盡循堯道丕顯文謨逺追三代之純躬軼百王之盛治無細而不舉功有難而必成薄四海無障之虞環九州皆冠帶之域載惟立愛尢切奉先南面而朝感春秋霜露之降西風所曁念祖考弓劍之藏旣出綍以戒期將涓辰而展事陵園動色如喜翠華之來京邑相趨咸願屬車之覩而況閟宮肅設儼列聖之晬容禁宇崇成煥中天之寶構宜暫勤於乃顧庶深慰於斯民伏願皇帝陛下俯照忱辭仰開睿聴旣竭孝思之奉特迂輦路之臨勤西後以省方禦山川而問俗靈河達砥柱之險逺懷有夏之功溫洛通汴水之波遙念元丰之績臣等幸承官乏獲采輿言冀聞淸蹕之音克效前驅之役庶幾洛下共償此日之心遂使周南無復昔人之嘆

上皇帝勸進表

天人同心方嗣興於有徳宗社重事可久曠於常尊𨿽懇欵以樂推猶逡巡而牢避凡玆俟命安可厝躬恭惟皇帝陛下識照幾微誠參化育早毓神明之冑茂昭文武之英有開必先旣獄訟謳歌之畢往惟徳是輔將神只祖考以咸安當承再造之休乃守一謙之益三靈交郁四海疇依惟聖人所貴於因時凡天下莫先於定分今九廟尙虛於祼獻兩河未入於輿圖繼體守文當亟收於眾俊宅中圖大宜深究於逺圖倘差一日之幾孰啟千齡之運伏望皇帝陛下俯占輿誦光禦法宮蒞中國而撫四夷履至尊而制六合𨿽以位爲樂非堯舜之本心然其命維新蓋周邦之舊物瞻威在望得請爲期

五百家播芳大全文粹卷二中

欽定四庫全書

五百家播芳大全文粹卷二下

宋魏齊賢

葉芬同輯

表

陳請

請加皇帝尊號表

王禹偁

內外文臣武僚具官趙某等言今月二十一日共乾天聴別以尊名奉宸翰以未兪慮精誠而不至戴天就日猶懸億兆之心伏閤叫閽寧避再三之凟【中賀】臣等聞運行四時者惟天之大照臨萬國者惟日之明天不宰其元功而有蒼旻之號日不耀於陽徳而有畏愛之名是以居廣大而罔辭處貞明而弗讓蓋功徳著乎上而名號隨於下矣前王后聖茂實英聲取譬於玆其則不逺伏惟皇帝陛下繼天而王如日之升靜則垂堯舜之衣裳動則伏武湯之旄鉞明堂制禮走玉帛於萬方宣室崇儒煥文章於三代气而八風從律陳詩而萬物由庚旣理定以功成尙宵衣而旰食早以兆民愛戴羣後推崇率由舊章共上徽號陛下讓不得已俯而從之𨿽百姓同懽方諧歸美而一人善下終恐近名昨者法天道以流謙敷王言而如綍謂大道不器何假先天之言謂聖人無名豈須惟睿之說盡除尊號頗駭羣情臣等奉詔靡遑再章復請陛下過防滿假終未允兪守謙卦之六爻動而無悔去湯書之七號卑不可逾遂使中外包羞軍民沮色旣難移於成命乃別獻於嘉猷共傾天誘之衷用紀日月之徳蓍龜協吉蠻貊同文咸願聴卑以期得請陛下特迂鳳藻猶避鴻名固愈振於謙光柰重違於人欲而況皇王顯號今古彞章上則尊列聖之貽謀光輝七廟下則稱庶邦之系望威服八荒凡在含生共觀休烈豈可執勞謙之小節廢立極之大名居軒昊之至尊慕巢由之獨行此臣等之所未諭也陛下之所不取也臣等不勝大願敢固請上尊號曰法天崇道文武皇帝庶得將順謙沖之防惟新徽懿之名免使聖朝有玆闕典局天蹐地罔敢自安碎首糜軀期於必遂臣等無任區區懇迫之至

請加尊號表

楊大年

文武百僚南郊大禮使具衘臣呂某等與內外馬步諸軍將校僧道耆壽等謹詣東上閤門再拜稽首上言曰臣等一昨體上天之顧諟采萬國之謳歌願增益於鴻名用昭彰於盛徳再三之凟已負於刺芒億兆之誠彌堅於仄席遽須明詔未賜允兪朝野之間啟處無措臣某等【中謝】臣等伏以字之曰道蓋出彊名何言者天不聞讓徳佛惟大覺美號有百億之殊君乃至尊徽稱兼三五之盛若夫聖神之衝粹髙厚之儀形非可管窺寧容臆度出於愛戴成此勤拳是故王者懋建大中載稽古訓握河洛之祕紀所以畏天之明順黎獻之歡心所以從人之欲略鳴謙之小節收輿誦之至公𨿽屈已以無辭誠當仁而不讓者也恭惟尊號皇帝陛下只荷丕構茂宣重光法人文之化成體神武之不殺惟睿作聖有感必通居上克明無幽不燭泣辜扇暍示仁愛於羣生潔粢丰盛展孝思於九廟躬帝王之能事掩載籍之前聞而復探妙道於域中敷至徳於天下味希夷之防允契混成挺髙明之姿雅惇柔克極妙有元之理彰務滋邁種之勤度越古今允格上下故羣情之懇到述二美之形容願以大猷著於徽號而陛下固形衝挹猶郁耿光莫髙匪天徒懷局蹐無私者日未賜照臨況郊祀有期方圜咸在扢嘉壇而欵太乙宜昭答於神休奉灌鬯以見祖宗合紹隆於先志苟違遐邇之請曷副神祗之心臣等不勝勤勤懇懇敢固上尊號曰崇文廣武應道彰徳聖明仁孝皇帝伏望陛下對越景靈只膺純嘏特詔執事誕舉彞章以仲冬南至之辰天正上元之節畢禋燔於吉土覃渙汗於中區端拱穆淸備物典策追九皇而比徳與三神以交歡快華夷徯望之心成宗社無疆之福臣等幸甚天下幸甚謹奉表陳請以聞臣無任

請加尊號表

楊大年

臣某等言臣等稽合人謀形容帝徳願益龎鴻之號仰酬亭育之仁罄華夏之一心奉表章而四上仍降明詔未賜允兪遐邇之情隕越無措臣某等【中謝】臣等竊窺舊史載考前言夫名者實之賔蓋名不可浮於實號者功之表非號何以明其功天地以不宰爲先猶述髙明厚載之大徳堯舜以無爲而治亦著重華放勲之美稱恭惟尊號皇帝陛下只荷慶基誕敷駿徳臨下以簡視民如傷舞干羽以示懷柔卑宮室而訓恭儉作事必咨於龜筮乃至大同考言爰及於芻蕘克章好問體元之淸淨法夏后之聲身至孝烝烝所以奉先而尊祖小心翼翼所以君國而子民懿鑠溥將淳熙光大是以由中及外不謀而同咸以爲陛下總妙道於無方敷明徳於有截思範圍於休美用訴合於神蚩蚩之氓諒亦知於帝力巍巍之號固上契於天心而陛下載執防謙未兪誠請忽邦家之大典忘祖宗之舊章況今只事紫壇躬謁淸廟四夷助祭知中國之有聖人羣後在庭見明堂之坐天子羽儀文物之震耀粢盛秬鬯之吉蠲三靈交歡諸神受記肹蠁昭答戩谷具膺豈可徽懿之名簡略未稱矧復雷雨渙汗肆眚於九垓玉帛駿奔侍祠者萬國咸欲謝生於蒼昊歸美於穆淸亦願覩冕旒之當陽觀典策之備物而陛下曲矜小節深抑大猷荷上帝之眷懷乃重違其成命爲烝民之司牧反固拒其歡心此臣等所以冒齊斧以上言伏蕭屏而俟報者也是敢不避萬死謹固上尊號曰崇文廣武應道章徳聖明仁孝皇帝伏望俯從眾欲式昭徳音干犯宸嚴必期得請臣無任

請皇帝禦正殿表

晁無咎

徒傾葵藿之誠敢期回照未竭潢污之滴尙或可羞矧變異之已消尢故常之當復【中謝】恭惟皇帝陛下法禹罪已繼文小心惟五事之罔愆於三光而何累爰以朔旦自興重云不用其行史前占於必蝕增修於徳人莫覩其或虧和足致祥順宜獲助而猶謙尊自牧震虩靡寧𨿽天所以愛人君常欲制於未亂而王所以奉天道故當懼於無災與其戒居處飲食之安孰若擴視聴猷爲之善豈惟過也見而更也仰是謂應以實而不以文南面宅尊達四聰於虞舜大庖日禦綏五福於周成庶或聴卑終聞詔可

請皇帝禦正殿表

汪彥章

乾象垂精稍咈淸臺之聖心只戒久稽路寢之朝旣祲沴之已銷猶彞儀之未復凡居覆幬孰不怔營恭惟皇帝陛下光紹祖宗丕膺歷數萃勤儉於一已濟艱難之百爲𨿽功始堯帝之巍巍與天同大然心體文王之翼翼無日不恭比緣象緯之愆昭示國家之戒皆臣子素餐之過何聖人軫念之深乃遷黼座之尊退避法宮之正損厥奉禦出於精誠然百辟晨趨宜肅幹臨之位四方秋請願瞻日月之光倘降次以自居則在庭之安仰伏望陛下時回淵鑑俯徇誠祈稱警蹕以出房垂衣裳而當寧向明而治合禮之宜不惟安羣下之情抑以答昊穹之意

請太皇太后受冊表

曾文昭

朝廷盛典久抑而未施臣子微誠已殫而莫聴𨿽自謙沖之有素亦由控告之未孚敢辭冒凟之再三所冀矜從之萬一【中謝】伏以太皇太后陛下紹承天命保佑皇家粵正尊名誕膺顯冊玆蓋有邦之彞制是惟列聖之通規而況太皇太后陛下聰明並於唐虞功徳髙於任姒納生靈於福壽措社稷於安彊事天治民內盡憂勤之念克己復禮動懷抑畏之心前詔攸同勿言徽稱退托不徳絕迹外朝事皆貶於故常道以超於古昔頃示責躬之變暫停備物之儀至誠感通靡俟旋日膏澤優足不盈崇朝麰麥丰登禾稼茂遂家有坻京之望人無溝壑之虞變嚬蹙爲歡聲化凶饑爲樂嵗是宜應民之願享帝之休捨已從人展寀錯事而猶逡巡自抑遜避弗居違兆姓之心挈三神之望何以答塞順气慰安羣情伏望霈發徳音勉循舊典備金石之奏禦雲龍之庭極治世之彌文成聖王之能事一人有慶永符四海之歡萬壽無疆長享三牲之養臣無任

進文字表

進哲宗徽宗寶訓表

呂伯恭

聖訓淵深傳唐虞之一道信書昭著恢文武之重光載緝嘉謨仰勤乙覽恭以哲宗皇帝聰明睿智徽柔懿恭饗帝饗親肅九筵而宗祀因天因地欵八陛以親郊東回川後之流西獻虎臣之捷黔黎樂業壽俊充庭徽宗皇帝徳冠百王道髙五帝元圭載錫昭有赫之珍符隆鼐告成垂無疆之寶鎭輪奐肇新於衢室鸞和親屈於儒宮禮樂交修權綱坐攬會際中興之運誕增先烈之光念前聖後聖之傳並垂彞教而大書特書之典敢後編摩上軫睿思式頒明詔防金匱石室之祕發蘭臺虎觀之藏二後受之同歸於治萬物備矣皆聚此書萃圭璧於緑文會日新於漆簡奏篇甫始執筆與榮恭惟皇帝陛下潤色鴻猷遹追成憲稽舊意於天聖酌鉅典於元丰巍巍成功用紀焜煌之績業業致孝式深紹復之思肆集品章揭爲儀矩臣幸司鉛槧粗究科條丕顯丕承苐仰羣言之首是彞是訓以貽萬世之傳臣無任

進建炎紹興詔防表

呂伯恭

舜歷在躬大一人之聖孝堯言布下輯三紀之睿謨爰勒成書上干乙覽【中謝】恭以光堯壽聖太上皇帝道參覆載功冠古今凡詔令之播敷若風雷之鼓舞辧邦誣而刋謗史前烈用光弛黨禁而錄後昆士气如洗辟正路以來箴諫塞幸門以嚴憲章飾革輅以勞軍萬屯思奮肅芝車而耕籍九扈告丰卹刑必至於無刑急士遂收於多士揭於象魏固井井而有條颺之康衢亦洋洋而盈耳登泰和之休運啟授受之公心繼照云初增光是篤肆趣朌於宸指俾具設於攸同肇自建炎之元乃繼紹興之號旁加裒集胥協編摩言如絲而出如綸昭華簡冊大作綱而小作紀布列章程輯致治之楷模萃保邦之軌轍於帝其訓與時偕行恭惟皇帝陛下明兩作離函三爲極問龍樓之寢內聞性命之精微防鳳檢之書外考典謨之渾灝逮此奏篇之禦翕然發政之新臣服在宰司幸窺丕範初何勞於率屬苐有愧於觀成臯陶見而知之豈容倫儗子夏得其書矣烏測淵源臣無任

進四明尊堯集表

陳瑩中

臣瓘言臣六月初五日準通判牒準編修政典局牒奉聖防取臣所著尊堯集臣依稟聖防不敢違滯緣臣著撰此集未經奏禦令具狀申編修典局乞爲繳進合於禦前開拆者臣竊以畎畝愛君精誠𨿽至芻蕘議政迂濶難行葵向不習而常傾芹陋敢期於得獻獨因睿斷許貢危衷【中謝】伏念臣糞土下材犬馬賤質數罪固多於擢發捨生無意於兼魚初欲糜捐終難緘黙因續前言之緒聊輸垂絕之忠非敢有善善惡惡之詞但欲明尊尊卑卑之義此螻蟻所能知也在縉紳安可邈然八十卷之私書奪此與彼十九年之懿績可從而違陛下於繼述之初首辧明於玆事微臣持將順之志在流竄而靡忘鋪張痛詆之言編類厚誣之語初謂熙寧之輔不媿有商之臣於成湯敢肆厥欺疑安石有所弗忍及究觀於懟筆始粗見其遊辭因思大典之久誣益願忘軀而往訴合浦十論申舊疏之餘言四明八門撮其要於一序實欲彰火徳之盛不敢畏王氏之彊寧碎首於邦誅忍謾心於國是彼效尢於往轍亦苟逞於陳編難以縷窺略舉綱要謂藝祖濫誅無罪謂眞宗矯誣上天訕薄裕陵攘奪先美以托訓爲箝口之術以歸過爲自譽之媒但矜詆訾之極工罔顧威靈之如在幾乎罵矣豈不痛哉讀其書寧忍終篇稽其文可爲流涕代言之筆盡目其徒爲儒宗首善之宮肇塑其形爲坐像禮官無禮而行諂史書獻佞而請觀光乎仲尼乃王雱聖父之贊比諸孟子實雱等輕君之情彼衰周之僻王棄眞儒之將聖當時不得配太廟之饗後人所以廣上下之祠今比安石爲欽王之臣則方神考爲何代之主又況一人幸學列辟班隨至尊拜伏於鑪前故臣驕居而坐視百官气郁多士心寒自有華夏以來無有悖倒之禮神考之再相安石始終不過乎九年安石之屏迹金陵棄置不召者十載八字威加於鄧綰萬幾獨運於元丰豈可以善述之時忽崇此不遜之像因壊先朝三捨之法遂費今日千倍之財人材之可擢不殊國用之添費徒廣脧吾民之膏血增彼像之精神美成其私怨集於國陸贄設枝顚之諭承業以財盡爲憂忠哉古人愛君之誠異乎今日養士之意人況臨川之所學不以春秋爲可行謂天子有北面之儀謂君臣有疊賔之禮禮儀如彼名分若何此乃衰世侮君之非豈是先王訪道之法贛川舊學紀刋於四紀之前辟水新廱像成於一壻之手唱如聲召應若響隨使王氏浸至於彊梁乃元祐助發其气焰昔宣仁權同之際謂介甫節行甚髙宜贈崇官仍加美諡司馬光書之於簡呂公著行之於朝不以稽爲心徒發鎭浮之議負安石者重加黜責議神考者略不誰何遂至於枝蔓而難圖豈非由偏助之太過𨿽當時未見誣史而先朝自有聖批恬不奉行養成乖悖防蔽裕陵之眾美耀鐘山之一書四輔之行謀畫本生於日錄三衛之設規模初定於新經密密乎鄧蹇之安排艸艸乎京攄之傳授考其音聲則箎唱而壎和譬諸手足則左弱而右彊凝爲冰山烈若原火愚公老矣益堅平險之心精衛眇然未捨塡波之願沒而後已志不可渝望𨿽隔於戴盆夢不忘於馳闕丹誠上格天語遙詢要觀尊主之恭緩議姦時之罪淵冰在念梟磔寧逃恭惟皇帝陛下天大普容日明徧照覽熙丰記動之史仿虞夏采詩之官咨輿議於多方證私書之百毀舜纘堯緒孜孜乎善繼之勤武廣文教斤斤乎丕承之美玆所謂一人有慶可以得萬國之歡凡有識知孰不將順天地尊卑之已定手足上下之宜分孔志在乎春秋漢律嚴於名分戴上者皆知此義尊堯者豈獨臣書燕馬以市骨爲先鬻驥者必將來矣鄭校決防川之壅有舌者其忍黙乎臣命可危眾口難遏伏望陛下念臣役志於享上憫臣積禍於敢言以尺朽之廢材貢一得之愚慮言多妄發事則有稽宣宗當紹憲之時寧容徳裕之奪語武帝以述景爲事忍視馬遷之短辭父子至情古今一揆不懲謗史之罪則何以謝過於宗廟不毀坐像之悖則何以示順於華夷國是方彊勢難遽攺大器至重要在深思庶乎苗莠之分始於冠履之辧至美成於剛健大患生乎因循儒宗數人自是一家之說聖主獨斷乃爲我宋之休天心篤愛之甚明人情企想而有待解神考在天之怒成聖主奉先之仁克果斷於蔡方人將大覺善揚光於堯績上可無爲於一嚬一笑之中成允文允武之業臣將獻駿恵太平之頌豈特進狂簡不裁之書胸臆無奇但盡恭於文字筋骸已憊當致命於君親仰酬再造之恩退聴一成之議闔門待盡殞首知歸臣無任

進郊祀慶成詩表

蘇子瞻

親奠璧琮始見天地兼陳祖宗六廟之典防用漢唐三代之文夷夏來同人神允答【中謝】恭惟皇帝陛下聿追來孝對越在天外修神考之文章內服文母之慈儉四方觀禮百辟宅心雪止風恬驗神祗之來享云黃嵗美知丰凶之在人臣以藝文入侍帷幄考事而知天意陳詩以達民言𨿽無足觀亦各其志

進郊祀慶成詩表

蘇子由

莫大之儀成於一日無窮之澤施及四方歡聲所同和气必應伏惟皇帝陛下奉烈祖之成憲蹈文母之訓言臨禦七年恪守一徳人服孝慈之化物知仁厚之心神祗降休麥禾薦熟長日旣至舊章不忘以爲再享明堂未暇圜丘之大祀躬詣皇地久稽先帝之遺言惕然不寧述而非作是用修合祭之舊補不講之文人情所安神意昭答況復肆眚之令一寛於冥頑已責之恩大弛於累縶施仁於不報之地獲福於無求之中每侍淸光略聞大防勉彊吟詠形容盛明愧周頌二後之精深乏唐賦三禮之廣麗圖寫天日自知難成間雜風謡或有可取

進承天節頌表

楊文公

臣某言運偶承平節臨載誕凡叨食於周粟盡願祝於堯年臣某【中謝】臣本自諸生偶幹寸祿受兩朝之顧盼無馮唐不遇之嗟閱四部之圖書有黃香未見之恥𨿽研精而彊力終昧道以迷途而千載休辰萬邦大慶充庭任土慙非玉帛之雲巢閣舞庭豈在飛走之末是敢罄竭庸鄙撰成天節頌一首獻於闕下吉甫作頌愧無淸風之稱東方上書或經乙夜之覽

進禦筆表

張蕓叟

臣等言昨奉勑編修神宗皇帝禦筆文字者王者出言而爲令風動於四方聖人肆筆而成書可傳於後世【中謝】恭以神宗皇帝勵精爲治十有九年方在憂勤未遑暇逸事無大小躬自指揮其至仁厚恵如風霆雨露固己動潤於堪輿其睿謀格言爲法度憲章豈止奉行於省寺皇帝陛下善述其志太皇太后陛下寶之以慈永惟墜典之畢興而況本朝之故事俾修禦筆首飭有司惟尙書治總六曹事包九棘紛然案牘隠若丘山或收於斷簡之餘或得於殘編之末云章炳煥手澤溫純觀之不覺動神讀之可爲流涕其間理財用則先崇於節儉讞刑罰則首務於平反簡拔人才恢通邊圉事事可以爲法孶孳莫匪在公順考而行爲國何有又何必審周之道乃可迓衡誦堯之言方爲稽古臣等成書不敏授簡非工徒殫夙夜之勤何補丹靑之治其事目凡一十有八件分上中下三冊謹具表上進

進稽古編表

司馬溫公

臣某言竊以九州四海一日萬幾將察知民物之性情蓋布在文武之方策𨿽歷年多而舉其大要則用力少而見夫全功恭以皇帝陛下富有春秋弭寧方夏念終始典於學於緝熙殫厥心延登老成親近勸講發論語章句探經藝於同歸誦寶訓丁寧憲祖宗之不易本有如是實惟濫觴惟稽古堯舜之舊章惟信史春秋之成法髙山可仰覆轍在前其興亡在知人其成敗在立政或當艱難之運而不能師用賢智或有惻隠之意而無以照知忠邪載籍之編患乎太漫監觀之主力不暇遑敢用芟夷略存體要由三晉開國迄於顯徳之末造臣旣具之於歷年圖自六合爲宋接乎熙寧之始元臣又著之於百官表乃若威烈丁丑而上伏羲書契已來對越神人可用龜鏡悉從論纂皆有依憑總而成書爲稽古錄二十卷因仍書局繕寫奏篇玆冒昧以上陳助聰明之逺覽【中謝】恭惟太皇太后陛下定九鼎以守天下之公器乘六龍以禦天下之正權思齊之功啟佑聖學過物之濟燕及宗祧至於法於涼而攺爲官非其人而變置禦戎之防上下措國之勢安危據舊以鑑新去彼而取此陶成萬化簡在兩宮七廟垂無疆之休微臣與不朽之業干冒宸衷臣無任

進先公文定公文集表

胡明仲

臣某言臣弟太常丞臣寧輪對奏事伏防聖慈宣問乃父旣解釋春秋尙當有他論著其具以進者宸衷尙舊故老形思訓釋典文夙簡淵深之記遺余篇翰更防淸燕之求臣某【中謝】伏念先臣早捐塵事志希任道謀不爲身心逺地偏寄陶廬於三徑人憂已樂甘顏巷於一瓢吟詠情性而無雕虫篆刻之爲交際往來而乏竿牘苞苴之智中經俶擾多所散亡晚獲奠居僅成編簡精忠皎皎每提撥亂之綱荘語諄諄多闡濟時之用進則傾輸於君父退猶闗說於公卿壯懷投老而益堅弱齒抱屙而彌篤自期有補終兾一伸丘木成陰𨿽郁春秋之志囊書奏禦何殊旦暮之逢此蓋伏遇皇帝陛下典學裕身崇儒化俗華衮豈惟於一字緇衣不間於十年乃因仲息之對揚錫以溫顏之淸問斯文不墜多士流傳臣謹以校定舛訛分成門次爰從傳置進備覽觀函劍有光旣徹斗牛之象浦珠無纇合供冕旒之須

進家集表

王丰甫

竊以在冶之金以自躍而爲恥韞匵之玉必待賈而乃珍念父書之久藏當盛徳而難隠【中謝】恭惟皇帝陛下英猷天啟睿學日熙制規二帝之摹言合六經之訓握樞立極纂承禹績之嘉肆筆成書丕紹堯章之煥重念先臣某少緣家學早中甲科校天祿之文才稱金馬視淮南之艸名在玉堂作新兩漢之文章潤色三朝之誥命世有儒宗之譽史多天奨之辭傳誦一時豈特語言之妙協成大事固多翰墨之功晚受知於裕陵久登庸於宰路當廊廟謨謀之暇猶國家論譔之兼畢罄精忠仰贊格天之業迨膺顧托獨先定策之言曁陷驩兜之誣阻奏東方之牘方陛下丕揚先烈追念舊勞辧銷骨之讒旣昭前事覽淩雲之作恨不同時悉裒平日之遺文益愴他年之榮遇啟金縢之策不及於生前上茂陵之書徒嗟於沒後

進貢表

賀皇帝登極進絹表

李成季

大人繼明神明協相四方來賀玉帛交馳仰罄歡心畢輸邦物臣猥叨符竹阻覲帝閽敢陳在篚之儀少助充庭之實

賀皇帝登極進銀表

許仲啟

禹若舜初率百官而班瑞漢因周舊膺萬國之貢珍前件物沙鑠本同笵鎔自貴甫慶執中之命敢修享上之儀明用黃離起鳳翼龍鱗之願儉成白賁殊褭號麟趾之誇

進銀表

趙徳莊

雷風鼓舞方丕冒於海隅玉帛會同盍將歸於宰旅前件物名標貢品事列獻程受祿於天𨿽無倫而富有朝宗於海抑善下以成能

進銀表

負扆而輯五瑞共惟帝臣考圖以別九州敢執壤奠前件物用參中幣出自餘財嶽貢川珍𨿽愧備陳之盛雲行雨施少禆慶施之攽

聖節進絹表

歐陽永叔

重熙纂歷載誕啟辰正守陳儀允昭於嘉會庶邦修貢咸效於駿奔前件絹三壤所宜九賦攸出備諸宰旅實纎篚以非工竊比野人得美芹而是獻

聖節進銀表

曾子固

自天生徳與世爲歸屬當載育之期敢薦無疆之祚前件物輙備土毛之末用參篚貢之餘逺守蠻荊莫預造庭之會仰懷象魏但祈難老之祥

聖節進絹表

元命在躬方啟龍興之運洪圖集祉爰開鳦降之祥前件物敢薦服官用參庭實緣嬪貢之薄獻祝難老之殊祥

聖節進絹表

石敏若

流虹飛電乾坤薦祉於一人就日望云玉帛交馳於萬國載輸品物仰控丹誠前件物民力之餘邦財所出歡聲震海旅實充庭𨿽堯仁如天罄所產莫酬洪造虎拜稽首欲萬年歸美吾君豈臣等之私言乃太平之輿議康衢擊壤歌如山如阜之詩鳴佩稱觴望非露非煙之閣

進瑞木嘉禾表

崔徳符

兩儀敷佑諸物效祥於昭至治之隆丕顯太平之應【中謝】臣聞古者君臣合徳夷夏交歡仁澤滂流和气充塞而靈芝間出瑞木時生固己被之管弦渙乎圖史未有連柯並秀擢百尺之名材接畛叢生過九莖之成數泛觀今古夐絕見聞此蓋伏遇皇帝陛下子視羣黎天臨萬國孝追先志功格上靈故得七廟儲休百神薦祉曲形庶類薦降珍符矧其一發於千春之鄕一產乎感仁之裏揭示歷年之永誕彰神化之孚而臣職在承宣親觀奇勝追元丰之故事請播於樂歌紀大觀之新書願垂乎信史今畫到圖子一面謹隨表上進以聞

進琴表

崔徳符

性情之正有待於節文律呂之微必藏於度數非大巧孰能制器非至聰無以審音退省僭尢伏深震懼【中謝】竊以在昔帝王之盛徳躬禦琴瑟之正音大孝因心聞有思親之操至仁軫慮傳諸解慍之歌至於禹服貢嶧陽之材周樂備云和之奏薦於郊廟以格鬼神蓋必興禮樂以致太平故能垂衣裳而治天下恭惟皇帝陛下天開上智神授成能作樂教和已形於海縣以聲爲律一出於睿謨當聖人有作之時實眾技呈才之日而臣素耽雅道自制孤桐𨿽血指汗顏多慙於妙手而龍池鳳嗉竊比於良工所有斲到琴一面謹隨表上進以聞

進嵗貢綾並藥物表

邵公濟

一人有慶寰宇宙以來王萬國輸忠任土地以充賦禮成貢服意比獻芹【中謝】景運應期洪基繼聖辧神農之艸木垂黃帝之衣裳𨿽四海頌堯獨先於儉徳而九州貢禹自至於盛儀惟此南充稱於東蜀蠶叢善俗工勤秦國之綾謝女仙山地產神州之藥仰塵府藏謹贄篚箱物無損於絲毫心共傾於葵藿

進馬表

四方來賀共申善禱之私萬壽稱觴當有備物爲稱念此充庭之實無如在廐之良前件馬質妙權奇气稟神駿暫禦省方之駕行聞還蹕之音

五百家播芳大全文粹卷二下

欽定四庫全書

五百家播芳大全文粹卷三上

宋魏齊賢

葉棻同輯

表

慰表

慰國哀上皇帝表

司馬溫公

旻天降禍仙馭上賔奉訃哀惶罔知所措伏以太皇太后作配仁祖聴政英朝洪基所以固安景命由其保佑風化形於海內徳澤結於民心宜永享東朝之尊長膺天下之養而中壽未至大期有終哀纒兩宮痛浹萬彚恭惟皇帝陛下孝心罔極號慕難居瞻內寢以如存追慈顏而靡及伏望上爲宗廟之重下庇烝民之生少抑聖情俯就中制臣忝列侍不獲奔赴闕庭曕望宸極

慰國哀上皇帝表

蘇子瞻

慟發六宮悲纒九土奉諱哀殞不知所云大行皇太后徳冠三朝化行四海獨決大策厝天下於泰山之安退避東朝復明辟爲萬世之法奄終壽祿莫曉天心恭惟皇帝陛下仁孝自天哀傷過禮惟聖達節豈復行曾閔之難以民爲心則當法舜禹之大願少寛於追慕庶下答於臣民臣外郡居住不獲奔赴闕庭

慰國哀上皇帝表

劉忠肅

臣某言伏奉四月一日遺制大行皇帝畱位盛時還神太極詔發一旦哀纒萬方伏惟聖情何可勝處大行皇帝徳蓋上下澤被華夷禮樂文章越四十年治矣政刑風采曠數百嵗無之民方父於至仁天宜子以曼壽宮車奉諱臣妾無生伏惟皇帝陛下隆孝儲思巨創抱痛忍革寢門之問勉扶翼室之居惟天性之賢固爲哀而已甚然聖人有制貴循理之大中伏願斷私於情立公以義對寶命之所屬一羣心而有歸

慰國哀上皇帝表

曾子固

承問震驚失容號慟伏惟太皇太后表儀三世徳首於人倫保佑兩朝功存於王室遽違孝養未究遐齡無間近疏實均欷慕伏惟皇帝陛下痛貫宸極聖情難居臣伏限方守印章不獲躬詣闕庭

慰國哀上皇帝表

蘇子由

母儀淪喪率土震驚大行皇太后定策艱難之中力辭政務之要功存社稷徳及生靈奉諱云初痛心罔極伏惟皇帝陛下方以天下爲養遽有終身之憂孝愛兼隆哀慕日逺臣久居謫籍適此召還感恩至深奉慰無路

慰國哀上皇帝表

趙徳莊

訃傳朔守痛極天倫余澤深長函靈摧慕【中慰】孝慈淵聖皇帝生知勤儉體備仁明出履多艱蓋天時而非人事有開再造繄聖徳之在民心愴赤水以忘歸望烏號而無所恭惟皇帝陛下噡思積久傷怛過宜𨿽愛自因心逺紹孔懷之念而功光傳序足歆如在之靈少抑至情以福方夏臣無任

慰國哀上皇后表

劉忠肅

大行皇帝不天斯民遂仙大駕詔遺無外哀入有生伏惟聖心何以勝處大行垂今盛徳曠古太平大一百嵗之基明而有述享四十年之治安以無誅謂有堯之仁必有堯之壽豈期一旦忽棄萬方人心畢摧天理孰詰恭惟太后殿下拱母儀之重扶天徳之明義隆三綱位變一極痛尢先於臣妾哀兩著於國家願少抑於過情用克全於中制

慰正表

蘇子曕

嗣嵗將興𨿽有作新之慶舊谷旣沒共深追逺之思凡在照臨舉增懷慕【中謝】恭惟皇帝陛下道躋堯禹行比騫參方受圖於三朝明發不寐念禦簾於雙日孝思柰何幸寛罔極之哀少副有生之望臣限以官守不獲躬詣闕庭

慰冬表

毛伯頴

七日來復三務成功方晷運之迎長增聖情之追逺【中謝】恭惟皇帝陛下憂勤嗣服淵黙臨朝云物呈祥慨堯心之永慕羮墻在望廣舜孝於無疆願抑至懷早攄宿憤臣以職守在逺不獲瞻望闕庭

慰掩皇堂表

趙承之

臣某言準進奏院今月某日大行皇帝永泰陵掩皇堂者因山成禮復土告期音容莫追號慕永絕【中慰】恭惟皇帝陛下痛貫宸極聖情難居臣以守職在逺不獲奔赴闕庭臣無任悲慟隕越屏營之至謹奉表陳慰以聞

慰山陵禮畢表

王介甫

須百祀之材已襄故設九虞之主方考祔儀伏惟皇帝陛下徳懋欽明道隆勤孝𨿽送終之禮已備而追逺之念甫深惟順變以抑哀實含生之至願臣限分鎭守阻預班朝

慰山陵禮畢表

宮車云返陵邑旣營凡在照臨豈勝摧慕伏惟太皇太后道侔坤育仁出天成永懷愛孝之隆尢積悲恫之感稍舒慈念實慰輿情臣叨備從官限分符守徒有扳號之至痛恨無辦防之微勞

慰祔廟表

七月而旣充奉於寢園萬世不祧遂崇成於廟室凡居覆燾同盡扳號伏惟皇帝陛下膺保聖神踐行仁孝纒哀罔極率禮無違仙遊旣集於宗枋聖念彌勤於翼室仰祈順變俯睠含生臣符守所攖班朝莫預

慰祔廟表

威靈有集方祔於廟祧感慕無窮外覃於蠻貊伏惟太后比賢任姒纘慶塗莘只協孫謀克襄大事地非蒼梧之逺勢有霸陵之安惟割至哀尙膺遐福臣備官有守奔問無階

慰祔廟表

趙承之

臣某言伏準進奏院報今月某日哲宗諡號皇帝神主祔廟禮畢者易奠以虞旣備送終之禮寧神於廟益增如在之儀凡在照臨詎勝感慕臣某恭以哲宗諡號皇帝道存撫禦躬致憂勤念甫門於玉衣遽永藏於宗祏伏惟皇帝陛下孝深罔極痛切因心願少抑於聖衷庶大安於民望臣以守職在逺不獲躬詣闕庭

慰申王薨表

歐陽永叔

伏以申王徳文位崇王爵地重宗藩遽背明時奄然殂謝恭惟皇帝陛下仁親九族孝治萬方成服發哀恩隆禮備臣忝居侍從逺守詔條不獲躬詣闕庭以申奠慰

慰鄂王薨表

宋子京

皇閤纒哀慶芝掩秀訃傳中夏慘結羣心【中謝】恭以皇子鄂王生賦敏齊日升令秀弗俟褓教自凝天資已疏采於朱維方竚華於蒼震而霄防生沴星躔隠暉休精上還翼子中奪伏惟皇帝陛下念深祀鬯愾結睿衿徒重軒渠之憐靡逮溫文之就天壽有底悲傷柰何伏望推理於難諶割慈於無益漸平哽惻専育粹純況宗稷流光春秋鼎茂已告功於晏晏方受報於繩繩今此悼懷幸寛至愛臣限分符第方隔禁聨憂悃飛馳臨文悵塞

乞聴斷表

皇天降罰慈及上賔孝思通貫於宸衷號慕忍違於哀次敢卽道揚之命祈從聴斷之權陛下誠格兩儀行髙百代久以天下之養娛於太上之尊忽大故之非常實有邦之不幸嬛嬛在疚聖情深罔極之思瞿瞿如求至性越有餘之戚臣心震懼國事浩繁爰指掌故之儀宜反宅憂之位伏望禮存中制喪抑過哀服成三日之餘暫回幄殿躬攬萬幾之外時奉繐筵庶俯慰於羣心亦仰承於遺詔

乞聴斷表

冒貢封章懇祈臨政皇情深惻詔防弗兪洊申迫切之誠冀動崇髙之聴竊以天子之孝異乎匹夫聖人之心先於達節𨿽在諒陰之戚亦思付托之艱俯以從權勉而決事陛下道兼倫制性盡愛欽慈庭初爽於豫和鑾輅益加於定省不脫冠帶憂勤備罄於武王如見羮墻號泣遽終於舜帝宮闈感慟朝野哀摧仰知孝慕之無窮伏念防章之有紀矧此遺畱之訓具存聴覽之期願敕乘輿姑還翼室學音而臨殿中自有於漢儀作命以王言下庶承於商令玆爲順變望賜矜從

乞聴斷表

喪無二事禮有從權瀝血書辭旣竭愚誠之毣毣僂躬拜命未回聖孝之皇皇上念邦家之閔憂次慮軍國之重大敢陳三凟庶望兩全仰惟慈皇新棄至養寢門近止思問膳以無因前殿巋然欲奉巵其何及此淵衷不堪於哀痛而庶政奚暇於統臨然而道貴適中孝先繼志若稽前代參考本朝行宮中三年之喪自應古誼決天下萬微之務皆徇時宜陛下徳並重華義殊訪落朝於未央者二十六載亙古所無慶於徳壽者八十一秋在今何憾願體付托得人之訓深裁悲憂過制之情趣素幄以還宮禦淸廂而聴事銜報之所莫大於斯

乞聴斷表

伏讀訓辭未親政事再命三命而俯僂何敢凟煩一日二日之幾微豈容但已臣聞自周而上何必髙宗之諒陰由漢以來遂有文帝之制度𨿽云易月之令不廢終身之憂徒以門內之恩特爲天下而屈陛下受天至性執古通喪率禮無違慕親罔極齊疏之文饘粥之食皆與下同顏色之戚哭泣之哀獨由中發玆誠創鉅而痛甚然念業大而事叢苟循三年之不言曷俾百官之承式載惟歷世之主率用權時之宜非不知行道之人皆弗忍也蓋亦本先王之制俯而就之陛下酌祖宗之常行爲社稷之大計駕還廣內豈必日見於羣臣國有煩機姑念躬裁於急務別遵彞典請聴視朝

乞聴斷表

孝大憂深情難抑奪誠微詞淺意未宣通呼天號嗚無地隕越本廟卹典具垂列聖之規太上仙遊預播大行之防今啟請悉出尊承惟是北宮逺於南內方仰倚廬之慕敢祈行殿之還苐緣機務曠弛之多且復宿衛暴露之久今則叢塗已畢練祭繼陳儻爲大政而暫回則於孝治而無闕伏望痛裁哀毀深念艱難體我皇兄親授神器尙虞國事妨於五日一朝之中豈欲邦彞廢於千秋萬嵗之後惟勤愛日之事實慰在天之靈矢詞已窮得請乃止

乞禦正殿表

永言孝思勉卽西廂之決率循大辧當臨南面之期敢冒威尊敬陳悃愊陛下以堯爲父盡舜事親久依黃屋之悲忽愴白雲之儐儼然經杖𨿽更練祭而弗除潸然涕洟毎念大恩之難報問從素幄廷對輔臣急先之務所必聞極辧之儀所未暇在廷百職稽首一詞謂天固不言而四時行然辰必居所而眾星拱直臨端序庶慰羣情伏望順變節哀體元居正與其具禮閨門之內不忍斷恩孰若事親法宮之中允爲繼志願垂兪防早復彞章

乞禦正殿表

國遭變禮已用易月之期朝有常儀未舉答陽之義懇祈莫遂震惕靡遑伏窺上古之遺書備著成周之卹典延之翼室具嚴臣子之宅憂出在應門登進公侯而聴命玆爲萬世之法則蓋得一時之經權陛下執古禦今因親致孝復先王之制異武帝之空言執君子之喪過曾參之實行自經期練合視昕朝方且皇皇於衰絰之中何暇穆穆於巖廊之上迨更祥禫已盡情文哀已極於其餘過將猶於不及願稽中徳曲徇下情負扆而位明堂時俯臨於百辟釋冕而反喪服內自致於三年率由舊章用答光訓

乞禦正殿表

喪期有數當禦外朝孝慕無窮尙堅中詔惟主明以理可奪蓋天髙其聴甚卑敢曁百寮躬冒再三之凟冀從九陛日瞻咫尺之威竊惟古禮之難行蓋以後王之多事若五月居廬而戒命未有或三祀諒陰而恭黙不言則必上廢朝廷之儀何由下臨軍國之務是以歷代皆從權宜迨至我朝始參故實外循易月之令內盡通喪之情然而成服以還亦勉親於庶政旣練之後乃延見於羣臣陛下欲重報於先皇悉增隆於舊制自我作古蓋將垂法於百王示民有終豈特加人之一等願遵彞典少抑至懷亟發綸言尊臨黼座宅中立極達孝全於武王四方來觀同心戴於舜帝

辭免表

儲君

辭陞儲表【代】

晏元獻

臣某言伏覩內降制書以臣爲皇太子者初聞中防但集於悚兢退省孱資不遑於寜處敢陳丹赤上凟威顏臣某【中謝】臣聞易象垂文戒立身之非據聖人敷化貴育物之得宜小言而大祿者猶謂冒居徳薄而位尊者孰允公議而況元良之建盛典素隆震豫離明載前聞於八象星暉海潤昭茂盛於兩儀必英譽之有聞則具瞻而期協伏念臣性惟庸昧識謝周通毓質天庭幸依於累善防榮霄極豈著於盛猷恭惟尊號皇帝陛下受命紫淸集符溫洛協三靈之丕祐臻萬國之同和乃眷本支薦加寵秩而自啟封淮甸胙土江吳列尹正之崇資陟盤維之峻級兩宮視膳日奉慈嚴六學傳經時親典誥喜因心而盡禮覃樂思以知新漸冀組修用符訓導敢謂宸襟過聴綸詔忽頒將辟儲闈俾膺睿渥側聆布告增惕神魂靦眉目以何施蹈冰淵而靡措蓋念邦家名器詎可以忝塵君父生成諒垂於保庇倘徽恩之驟及諒頑鄙以曷勝矧在幼沖方期朂勵將何以雍雍寉禁表貳桂宮翊贊嘉謨遙卜壽街之牘詳求多士旁延望苑之賔防仰昊穹載陳悃愊伏望陛下軫彌髙之聖念推善貸之深仁察以妙齡蓋非飾讓寢玆茂式協乃愼徽則赫赫昌朝咸契大中之化區區積質俯安若厲之誠冒昧自陳期於得請

辭陞儲表【代】

晏元獻

臣某言臣自沐徽章再陳封奏至誠𨿽竭而宸聴未回仰批諭之猥臨積兢慚而非據臣某【中謝】伏以量力度徳立身之格言授才任能有國之通制而況明離著象蒼震垂文聿崇守器之規仰協重輪之詠必資盛徳用贊大猷伏念臣植性迂疎秉心防滯萬期嘉恵托層漢之靈源千載昌辰何慶雲之洪防伏惟尊號皇帝陛下纂承眞系茂闡丕圖泥金薦禮於蒼旻錫壤推仁於宗緒上公進秩半楚疏封俾陟上庠欽聞雅誥眷言吳會薦啟藩維漢節誕頒夏璜昭錫奉日嚴於溫淸慕時習於縑緗居業寡聞冒榮爲愧遽荷紫淸之命越升儲兩之崇風防乍聆神魂增駭疊陳丹欵願寢洪私天監彌髙綸言益厚冰淵自處彌劇於九回肺腑防祈難逃於三凟伏望陛下廣至仁之茂育推妙道之善成俯降堯曦旁回禹律特收渙汗爰示於撫臨冀自逾涯庶安於庸陋由衷所極得請爲期

宰相

辭免左丞相進封許國公表

周益公

登備鼎司久當防勉晉持魁枋倐奉庭揚吁天申不稱之詞伏地拜弗兪之詔鴻私溥博孤迹淩兢【中謝】臣聞受才有洪纎賦質有良窳扶明堂者資梁棟安用條枚薦淸廟者須鼎彞寧參瓦礫力不勝任人將汝瑕伏念臣椳闑材微斗筲器小際會光華之旦追陪寅亮之揆罪功宜詔賞誅漫無可否賢邪當明黜陟殊懵抑揚觀已事之如斯豈後圖之足責敢謂羣賢之進遽叨上宰之除有次輔𨿽不備官理也何損無成勞亦令賜位臣也胡顏爲國計以牢辭非身謀之獨審伏望皇帝陛下謹於圖任監乃知難外求嚴穴之英內選朝廷之雋俾居三事庸長百寮遜於殳斨伯與敢忘稽首有若閎夭虢叔尙助迪威從治之仁鞠躬以俟

辭免左丞相進封許國公表

周益公

銀臺入奏力辭揆端之崇鸞鷟批章特垂王人之重𨿽貪承命抑懼瘝官敬陳確至之言疊冒穹窿之聴臣【中謝】臣聞位髙者智愚難掩任久者賞罰易行九載之績不成當從鯀殛三考之明勿陟孰底舜功如臣無堪被遇最早越次嚴徐之列進陪防契之遊碌碌政塗殆彌數嵗容容宰路仍陟再期論其時則已多責其效則何有未能引去亟俟伏歸今乃位充元輔之久虛秩序文階之一品旣殊試可更異黜幽況故官不許復居而新渥又爲非據進退交違於小誤勸懲有累於大公伏望皇帝陛下旁燭忱恂敷求俊傑貸妨賢之往咎審佐聖之良圖謂如發之引千鈞其誰云可因循墻而起三命亟報曰兪忱辭已竭於肺肝察允尙收於綸綍

辭免丞相表【代】

張文潛

不俟駕行旣已驅馳而至疇若予采復膺考愼之求在明王圖舊之意則深於愚臣陳力之義則過【中謝】伏以二聖求治歷年於玆忠厚之澤足以傳之無窮仁孝之誠固己格於上帝守此成憲底於太平加以左右輔弼之臣蓋極老成俊乂之選何圖次輔之虛位乃復召臣於守藩玆蓋伏遇皇帝陛下廣度兼收至明洞照察其疲駑之不逮出於悃愊之無他意其先之教忠或恐老而更事責以來效用之不疑上副眷求敢愛竭盡而臣伏自深念固非飾辭形骸已衰心力隨耗𨿽輔相重任不欲捨其舊而新圖然衰疾交攻豈期老將至而髦及𨿽至仁之曲被顧公議之謂何天下豈無巖穴之賢朝廷不乏公輔之彥與之圖國足以格天而臣已試之效可知將老之誠彌切不能就列敢辭避於再三因是得人功猶期於萬一

辭免右丞相表

政地充員未卽國公之譴昕庭出命忽陞次輔之聨念甫控於危衷莫遽回於淵聴寵非素望義合終辭臣【中謝】臣聞人主之職論相以爲先邦家之基得人而後立上稽於帝下逮有唐或都兪吁咈以成謨或輔贊彌縫而藏用皆極天下之選用圖治績之熙爰及皇家益難柄任求諸人望不猶愈於商周播及聲詩又何殊於防契中興而後鉅公相望間關成祀夏之功左右大格天之烈書於簡冊光若日星仰惟責實之朝尢謹疇咨之始未聞僥冒有若疎愚小有材而登廟堂奚堪任重逺無慮而籌帷幄烏可責成伏望皇帝陛下大廓皇明深爲國計奮庸而宅百揆宜先四嶽之詢寅亮而弼一人當遴二公之選不容輕授庶協公言

辭免右丞相表

劉丞相

制麻初下旣陳控免之章詔綍屢頒未拜允兪之命敢再三而懇請冀萬一之聴從【中謝】竊惟宰司左右之聨均任天下安危之寄官非必備才必求全如傅說作相於商宗獨員而自足召公爲保於周後並用以相維要在得人俱能厎績有如臣初知末學恪守愚忠識不足以達夫事機謀不足以斷夫國論在於進退何有重輕矧惟當軸之元臣早負濟時之逺略克當倚任豈假疎庸伏望皇帝陛下念擇相之維艱於掄材而加選元首喜而股肱起願持不息之誠應龍升而雲霧興當得非常之佐共成大業永厎丕平毋懷反汗之小嫌庶定保邦之大計

辭免右僕射表

劉莘老

揆席久虛治庭敷號猥及非才之錄大驚羣聴之公敢冒至恩輙忘素守臣【中謝】竊以論相𨿽人主之職得賢乃太平之基必先全徳之老成或待逺方之特起伏念臣本由疎賤叨寘顯嚴備數而臣或進帝王之說與聞夫政顧慙禮樂之文堯作章而旣成漢分符以方重謂且簡斥更辱延登夫褒徳者天下之大公而竭節者人臣之常分念早塵於機要已久席於髙華奚事屢遷乃能畢力威名匪重將取侮於四夷智略更疏無可言之十事苟從昧進曷慰具瞻倘選於眾而求之多出於臣之右者伏望愼名與器以尊朝廷詔徳選勞以勸臣下俛徇富平之請曲成考父之銘收回綸恩庶允淸議

辭免右僕射表

敷告以庭疇咨以位惕然驚汗浹於媿顏【中謝】竊以師長百司位隆於端揆權輿大政地重於西臺進徳則朝廷尊當賢則臣下服而臣學不足以斷國論才不足以達事權辜奉恩私坐稽歲月處非其據者已久受過其量而莫勝方與引分之言冀逭妨賢之責敢期函垢更使代工倘懷苟得之圖妄作自賢之行公器不嫌於多取豈曰知難髙位必致於疾顚安能圖報上則詒盛朝之累下則躐眾正之賢伏望別擇臯防攺圖丙魏登寘宰路使秉國成大明庶物之情不奪匹夫之志還收渙渥以息煩言

辭免右僕射表

劉莘老

微志未伸誠言難止倘或安於名分其敢逭於典刑【中謝】恭以國家之輔相難其人臣子之進退必以道蓋治忽之所由系而榮辱之於是生臣遭會四朝周旋三禁感慨忠義常見古人白璧不爲之非風采功名媿乏大臣巖石具瞻之望略無報效久俟譴訶詎聞猶告之音擢寘宰司之重力不勝任實憂代斲之必傷傴而升髙將有指頂而見笑下招覆餗之辱上玷知人之明況有廟堂之耆明而多中外之俊乂攺疇公望乃協師言伏望昭鑑至誠保全晚節使器盈者不至於溢弱植者亦足以支特反誤知庶無虛授

辭免僕射表

王介甫

賞典越逾訓辭稠疊渙汗所被是爲至榮朽材難勝更以多懼輙輸危悃敢冒威尊【中謝】竊以左相位崇東臺地要𨿽置員而久曠蓋受任之常難臣晚值聖時久妨賢路奉揚成命螡力困於負山敷釋微言蠡知窮於測海方譴訶之爲畏豈寵奨之敢圖忽此兼叨夐無前比深惟淺薄仰累休明伏望聖慈俯照愚欵斷從公論追寢誤恩豈惟私義之獲安實亦物情之歸允

辭免僕射表

恩言狎至鄙守難移敢冒徳威更陳私義【中謝】竊以髙秩厚禮以酬莫盛之勲勞綿力薄材豈稱非常之爵寵人之所畏物有固然臣誼行見知而涉世多爲眾毀論材受任而居官無以自昭惟屈首受書幾至殘生傷性逮承聖問乃知北海之難窮比釋微言更悟南箕之無實疏榮特異揣分非宜苟叨昧以自安懼譴尢之隨至伏望皇帝陛下俯矜危拙曲賜全安不以反汗之小嫌爲能累國則是捐軀之大節實在報君

參政

辭免參知政事表

官髙祿厚誰不願居才薄力綿自知弗稱輙布由衷之悃薦幹難犯之威臣【中謝】伏念臣起於寒鄕適際興運朴忠自信介立無聞靜惟一紀之叨逾悉出九重之簡記方從帥閫復上禁塗越月通班未效微勞之補自天出綍遽容國論之陪矧當政刑閒暇之期尢重股肱忠力之寄豈同他職或許竊居旣據蒺以知危敢循墻而力避伏望皇帝陛下圖內外之無患合後臣之克艱博選眞才以當隆委收誤加之雜渥亟賜兪音俾無侶之孤蹤復安舊著陳辭旣竭得請尢榮

辭免參知政事表

歐陽永叔

職參論道宜極選於一時授匪其人實駭聞於眾聴恩榮所被局蹐難安【中謝】伏念臣本乏材能徒緣幸會列於侍從白首無聞置在樞衡素飱已甚𨿽聖主之恩天地曲示含容而朝廷之事毫釐動關利害豈止曠官之誚每懷誤國之憂矧惟政事之臣實代天工之任俾之贊貳宜擇材賢伏望皇帝陛下收誤奨之恩廣僉諧之訪憫疲駑之已試備見無庸求俊乂於在庭擢之不次俾獲安於舊職冀免速於罪辜報效之誠捐糜後已

辭免參知政事表

王介甫

才薄望輕恩隆責重敢緣聰聴冒進忱辭【中謝】竊以建用宗工與圖大政以人賢否爲世盛衰矧休運之有開須偉材而爲輔豈容虛受以誤明揚如臣者承學未優知方猶晚先朝備位每懷竊食之慙故里服喪重因采薪之疾陛下紹膺皇統俯記孤忠付之方面之權還之禁林之地固以人言之可畏豈云國論之敢知忽被寵臨滋懷愧恐伏望陛下考愼所與燭知不能許還謬恩以允公議庶少安於鄙分無或累於聖時

樞密

辭免樞密表

葛謙白

擢預斗樞揆瑣材而弗稱冒乾天聴冀成渙之復回仰勤溫詔之頒尙覺兪音之閟敢殫愚悃薦凟聴聞臣【中謝】伏念臣世受國恩身逢聖旦擢第於隆興之初載入朝於淳熙之二年徧塵淸切之班盡出生成之造禁塗入告尙無以效千慮一得之愚宥命所基豈足以贊三軍五兵之運當聖神之在禦值邊境之無虞尢資克壯之猷以壓未形之患況宰執之並命聳兵民之具曕豈繄妄庸亦叨柬拔念公言之可畏顧私義之未安班著之峻則有非據之憂家諱之嫌則有冒容之媿進退維谷傴僂循墻倘貪得而弗思殆疾顚之是懼伏望皇帝陛下仁天洪覆智日溥臨謂股肱開國體之崇豈宜輕授察斗筲非器量之大必至易盈追還已漫之恩益盡至公之選臣無任

辭免樞密表

汪彥章

入參廟算方俟黜幽進長樞庭更叨圖舊仰荷褒揚之過實深盈滿之憂敢布腹心仰幹旒冕【中謝】竊以聖主之用人也必量其材之所至忠臣之事上也先度其力之所宜故爲之上者靡傷知人之明爲之下者得逃曠職之累一失此道兩乖厥宜如臣者初乏經綸特緣遭遇二紀服周行之末一朝居多士之先昨叨近弼之除已過平生之望豈有方更於晦朔居然躐次於鈞衡𨿽至無知敢忘自揆伏望皇帝陛下以隆施寛物以獨斷馭臣知愚誠蓋出於由衷於成命不嫌於反汗別求賢佐共圖宏濟之功毋使孤蹤益重疾顚之禍

辭免樞副表

歐陽永叔

成命始行驟驚於眾聴撫心增懼莫能以自容【中謝】竊以樞要之司朝廷愼選出納惟允實贊於萬幾禮遇均隆號稱於二府顧任人之得失常系國之重輕苟非其材所損不一伏念臣器能甚薄風力不彊少喜文辭殆浮華而少實晚勤古學終迂濶以自愚而自遭逢聖明擢在侍從間嘗論天下之事言出而眾怨已歸思欲報人主之知智短而萬分無補徒措危躬於禍咎毎煩聖造之保全旣不適於時宜惟可置之閒處故自叨還禁署逮此七年屢乞方州幾於十請瀝愚誠而懇至被明詔之丁寧𨿽大度並包猥荷優容之賜而羣賢在列敢懷希進之心玆蓋伏遇皇帝陛下急於求人思以濟治因柄臣之並選憐舊物以不遺然而致逺之難力不勝者必速其覆量才不可能自知者猶得爲明敢冀睿慈詧其迫切俾回渙渥更選雋良如此則器不假人各識賢愚之分物皆知報何勝犬馬之心

五百家播芳大全文粹卷三上

欽定四庫全書

五百家播芳大全文粹卷三中

宋魏齊賢

葉芬同輯

辭免表

郡王

司空

使相

昭文相公大資

辭免進封郡王表【代】

曾子固

寵逾於徳愧甚於榮輒露危誠仰幹睿聴【中謝】竊以衮衣備物禮均上宰之崇土宇分封位列眞王之貴非智能足以謀國勞烈足以及人屬在休明詎容玷冒若臣者侗然固陋眇爾穉防𨿽甫逮勝衣習爲容於趨拜而方思就傅賴齒學之漸磨庶幾識古今之通方知國家之大體施於爲已可以持循必也當官覬無違曠已叨分於將鉞復誤假於公圭虛冒洪私未申薄效敢圖奨渥薦及譾微視儀數於三臺超爵名於五等旣加眞食仍益爰田固非錄善而量能又異校勞而數最將安稱此自顧缺然而況皇帝陛下處父子之間常先義訓在君臣之際每徇公言伏望察臣精懇之由中不顧小嫌之反汗許還新命俯遂微情使臣得奉定省於晨昏稍安幼志報生成於天地更待壯年

辭免司空表

王介甫

隆施所逮懇辭勿兪輒冒天威更輸微欵【中謝】臣事勞無紀操行不修居竊萬鐘初未知於辭富坐彌九載方有俟於黜幽豈圖邦命之新尙眷求人之舊寵靈覃被危厲增加位髙疾顚力少任重實前修之切戒敢小醜之冒膺仰冀睿明顧憐衰朽攺玆非服免貽官謗之憂宥以罔功使獲裏居之佚臣無任

辭免使相表

王介甫

恩典有加事勞弗稱陳力況難於黽勉輸情終冀於矜哀【中謝】伏念臣晚出窮鄕首陪興運恕心量已𨿽知容膝之易安營職趨時更似絕筋而稱力旣及眊衰而成疾重遭憂釁以傷生姑欲補完惟當休愒若任州藩之寄仍兼將相之崇是爲擇地以自營非復吁天之素志伏望皇帝陛下追還渙號俯遂愚衷許守本官退依先壠倘憐積嵗參大議於廣朝或賜誤恩食舊勞於外觀尙繄眷奨非敢幹祈臣無任

辭免使相表

王介甫

以病自陳庶全於私分防恩幸許尙切於隆名淪肌𨿽荷於優容省已終難於叨昧輒披情素上冒聰聞【中謝】伏念臣久玷近司迄無明效終防解免實賴保全自顧衰骸已難勝於勞勩數違明詔實仰冀於矜憐號兼將相之崇身就裏閭之逸誤恩若此前載所無非惟私義之難安固亦公論之弗與伏望皇帝陛下深垂簡照俯防防祈特回渙號之已孚許以本官而充使如此則上足以成陛下防名之政下足以免愚臣冒寵之慚

辭免使相表

愚誠屢凟方負憂兢聖聴未移更加奨勵故仰關於國體敢終冒於天威【中謝】伏念臣頃污近司久虛大受晚罹疾疢自當辭祿而裏居尙恃眷憐故敢祈恩而家食將相之爲重寄朝野之所具曕若免於事任之勞而屍此名器之寵在昔之茂勲明徳尙莫敢居如臣之綿力薄材豈宜非據伏望皇帝陛下俯矜危懇追寢誤恩豈惟私義之所安是固物情之眾允

辭免昭文相公表

爲君所艱尢謹厥與命相不善將壊於成矧當責實之時敢替知難之義【中謝】臣知不足以及逺學不足以窮深比誤國恩嘗屍宰事初無薄效稱萬一之褒揚止有多言煩再三之辧釋終逃譴負實賴保全恭惟皇帝陛下若古以堯之欽明禦今以禹之勤儉矜修積美山無一簣之虧因任致隆臺有九層之累小大只若遐邇允懷畬而不菑𨿽或許其繼事灌以旣雨豈不昧於知時況惟疲曳之餘過重休明之累且用人而過矣固不免於敗材苟攺命而當焉亦何嫌於反汗敢期聖哲俯亮愚忠

辭免資政殿大學士表

錢參政

自天有命無地措躬伏念臣濫厠班行驟膺識擢躐登樞筦參預政機感超異之遭逢思糜捐而稱塞嵗時更歷天日照臨因造膝之敷陳露乞骸之懇請仰戴慈憐之厚曲彰覆防之深昭示隆私寵頒異數力辭得獲微力少安席未暖於裏閭詔促臨於藩屏南徐效力初靡著於顯庸北闕疏恩已復加於美職深惟忝竊倍劇淩兢敢圖簡記之隆更付保釐之托守籥再經於眷首撫封常勵於夙心罄殫朝暮之微勞酬答乾坤之大造十連無事實自廟謨庶政罔功方憂吏責退欲伸於前牘進忽奉於除書名升規殿之新寵命渙帝綸之舊恩遇誠厚矣臣實懼焉伏望皇帝陛下廓淵聽以下臨鑑愚衷之上達使遂終辭之志不嫌申命之回得請爲期俯躬以俟

辭免資政殿大學士表

恭馳牘奏已罄臣衷敬拜璽封未防帝可再陳悃愊重犯威尊竊以敞邃宇以崇儒自本朝之建立褒異庸而賜職乃今日之舉行與旣不輕得而爲貴因殿額榜題之差次序臣鄰班立之後先旣列綴以冒居復階升而序進疾而恐躓退則能安伏念臣濃受恩知恨無報效重膺委寄思有微勞𨿽食息之靡遑勤而無補況精神之易竭力則難勝眷東西府境之連萃南北均屯之眾兵民雜處農賈萃區貴慈恵以撫循要威名而彈壓借九重之覆若幸數載以安然毫釐莫積於事功方寸但思於田裏寂爾二邦之績穹然兩殿之華循名旣髙責實甚淺必難虛受是敢固辭伏望皇帝陛下照懇避之忱誠賜收還之詔防施於有政旣資助之無聞必也正名恐只承而弗副凟煩冒昧戰越驚惶

門下侍郎左右丞

起居舍人

吏侍

史官

辭免門下侍郎表

劉莘老

發政西臺無禆於聖治陞班東省忽霈於恩書揣分未安控詞自列【中謝】惟先王制爵祿之等以待賢能而君子謹進退之方必循理義臣起於寒晚躐至顯嚴獨恃聖明特達之知不緣黨友更相之助虛塵近輔更涉累年愚而直者人情之易睽公而固者眾怨之所聚每幸曲防於善貸保此孤危豈敢更冒於誤恩遷其位秩上乖朝廷黜幽陟明之典下負臣子見得忘義之譏伏望太皇太后陛下謹名器以申大公明勸懲以勵百辟收還成命攺受有勞臣無任

辭免門下侍郎表

劉莘老

勞能不聞階品益進俱必投於顚僕敢冒貢於誠情【中謝】臣進徳不彊造道甚淺逡巡尺寸之守遭會聖神之知少負丘山莫報之恩初無絲毫可紀之善粵參大政及今驟至於四遷升寘東臺所歷遂周於三省益髙股肱之任況備喉舌之司爵視上公邑增眞食倘罔功而濫處實累國以起羞伏望皇帝陛下如日燭幽體天成物察臣表裏之旣盡矜臣器量之已盈特收誤恩以允淸議

辭免門下侍郎表

蘇子由

久塵右轄無補於時進貳東臺有慙在列言莫宣於誠意聴未感於髙明【中謝】伏念臣頃以虛名誤防收錄旋塵近侍非有勞能咀噍文詞本腐儒之事業彈治邪枉犯眾口之憎嫌及夫進貳文昌日侍軒闥隨眾出入得失何補於萬幾奉行文書勉彊自慙者期嵗此則聖主之所親見孤臣之所自知豈待人言難逃天鑑敢謂超升累級復進崇階雜用負乘行自招於冦盜未嘗狩獵食何取於鶉貆伏望太皇太后陛下因功以舉賢選眾以拔士采其譽者必考其實聴其言者皆原其心如臣空疎自難隠伏特追成命以慰公言使聖朝無失於用人則臣愚若防於厚賜

辭免門下侍郎表

喉吻之任密侍於禁中綸綍之行風傳於海內苟用人之失當於累上以非輕【中謝】伏念臣西南陋儒墳史朴學非有過人之大節惟守事君之小心無其實不敢居其名非其任不敢竊其祿仕歷三世年逾半生奉以周旋未始非墜今者乃欲以尋尺之材居棟梁之任以斗升之量受鐘鼎之藏𨿽欲欺君且非本志矧復躐等超累級之上遷秩非舊比之常靖言以思未見其可伏望皇帝陛下因任庶物照臨百官短長各盡其宜大小無失所養必其力有餘而後用則其任逾久而常新抑將多士皆賴以安豈惟微臣獨被其賜愚衷已竭天聴尙回

辭免尙書左丞表

劉莘老

竊以國之爵祿以待賢能士之進退必循名義或有異此何以示民【中謝】伏念臣綿力薄材至愚極陋比防誤寵擢備近司乏宏逺之規模空銷疲於精鋭未嘗小補方俟大訶敢期恩憐更進位序考其嵗月則旣非久次課其職業則又無顯勞倘輒冒居實幹淸議伏望皇帝陛下愼名器以厲在位明是非以正其功深察誠言許伸愚分無難反汗之命庶拯臨淵之憂

辭免尙書右丞表

蘇子由

臺轄之重國論所存顧惟尺寸之材何與棟梁之選比陳誠懇尙祕兪音【中謝】伏念臣家世寒儒僅守父兄之朴學文史末技不通邦國之大猷頃自元祐之初偶緣乏使召自南遷之後遽責使言旋由左史而踐掖垣復從右戶以居翰苑迨玆執法曾未數年言何補於聖明志已殫於憂責以一日遭逢之幸擅諸臣積累之榮方懷滿溢之虞願求閒散之便豈意恩私之橫被復叨承轄之近班自昔政事之臣非處書生之地旣犯不韙其何敢安伏望皇帝陛下以徳愛人量材付位深察斗筲之陋難堪鐘鼎之華追還誤恩選建明徳俾賢愚各安其所則中外無復間言其於微臣受賜多矣

辭免起居舎人表

張文潛

言動之職最近淸光儒學之臣以爲榮選臣孤生晚進駑散薄材擢自選人寘之太學復天祿石渠之職首預選掄防金匱玉版之書兩領著作功能何有屏退所甘加以冒昧史官頗縻嵗月論次故事未就簡編何有賢勞遽叨奨擢浸階華近入侍禁嚴內循弱植之易揺實懼多言之可畏敢傾誠懇祈止誤恩免進顚隮更累樂育

辭免吏部侍郎表

邵公濟

聞命震驚罔知所措【中謝】竊以從槖淸職賴獻納之忠規銓衡劇曹資疏通之藻鑑欲當此選宜得其人如臣涉學匪優賦資甚憃誤叨睿擢進陟臺端𨿽言聴諫從每防於睿奨而力綿責重實懼於顚隮自知無補於涓埃方欲退安於閒散豈期庸陋忽玷遷除仰丐皇朝追還渙汗別柬求於時彥用少慰於輿情

辭免史官表

秦少遊

史屬之除聖朝所愼若非承父兄之教詔世守其官則必積師友之淵源材充厥職臣於二者實無一堪聞命若驚撫躬增懼重念臣少而愚賤長更屯奇積累嵗時尙慮人情之未與超逾近分豈爲物議之所容以蕞爾不勝任之材處灼然非所居之地必招官謗上累恩私況儒館之中資任髙於臣者不少班行以內學術過於臣者甚多與其容菲薄以濫居不若擇英豪而攺授伏望聖慈追寢前命

三司使節度使

都督帥府

辭免權三司使表

蔡君謨

地親任重寵數殊優資薄才微公議非允【中謝】伏念臣向由樞職出治泉山奉髙年之慈親許還養於舊裏昨承詔防還京屢降徳音不容讓免驅馳百捨之逺趨伏九閽之嚴曾未達於近畿復遷處於大計天下通流之術非小智可以營爲禁中命令之詞非空言可以潤飾加以支離之悴久辭浩劇之權令所領者益繁顧於力而不逮苟失量度是謂暗愚伏望皇帝陛下特收渙汗之恩重擇長材而用仰違要重庶得安全有祿庇身固能自足懷忠效國誓竭素心

辭免節度使表

郭師禹

抗章避寵兾逃擁節之華賜札疏榮益重循墻之愧兪音尙閟揣已奚堪敬伸螻蟻之誠洊凟髙明之聴臣【中謝】竊以爵爲勸賞蓋在厲世之方器以褒嘉尢謹假人之戒矧渙號敭廷之制而齋壇授鉞之儀非有旂常可紀之功曷稱明時甚盛之選伏念臣受材譾薄賦性顓防猥忝舊婣濫陞朝著參扈帶髙華之列綴甘泉法從之聨徒以朴忠每防睿簡昕朝恪奉曾何益於涓埃琳館均閒罙切慙於屍素深懷滿盈之咎粗堅止足之私敢謂麼微誤膺顯擢晉公杜圭腴之異數昭龍光眷奨之非常忝冒難勝顚隮是懼伏望皇帝陛下離明委照乾造無私俯垂從欲之仁收還成渙攺畀元勲之彥庶穆奧言

辭免節度使表

汪彥章

引疾辭榮方幸機衡之解防恩越等遽防旄節之頒懍如淵谷之臨莫測雲天之施輒布由衷之懇仰乾方命之誅【中謝】伏念臣承學缺如起家寒甚早被聖神之遇遂參承弼之司黽勉十年周旋二省妨賢最久自知罪戾之盈容迹每安實賴恩憐之至比失衛生之理益懷誤國之憂力丐投閒僅防賜可所願退安於散秩敢圖並授以隆名惟齋鉞臨師乃人主待有功之士而祠庭置使亦朝廷優元老之臣顧平時猶懼於素飱豈病質乃堪於徽數伏望皇帝陛下不忘舊物深諒微忠量材能小大之宜盡庇覆始終之意特回渙號靡速煩言未冺餘生尙可筋骸之彊誓堅晚節仰酬體貌之優

辭免都督江淮軍馬表

張徳逺

江淮重寄猥出異恩犬馬餘生蓋安微分輒上臣愚之請未防制可之音【中謝】伏念臣少不如人老將及耄一士賢百萬之眾素乏修能百里半九十之時仍當末路倘進退不懲於迷復則鬼神將害於福謙顯罹嘖有之言重玷並包之度況明光之口𨿽陳於別塞而赤白之囊不徹於甘泉分屯已固於長城申命何資於錫鉞伏望皇帝陛下擴日月之照推天地之恩俯憐視防之幾何時加全防不憚出綸之惟反曲賜矜從

辭免資政殿大學士知隆興表黃徳潤

瀝螻蟻之誠冀回淵聴渙絲綸之布尙閟兪音義不遑安須至再凟臣【中謝】竊以陳力就列人臣當自揣諸心量能授官君上亦必惟其當有如潛藩巨屏祕殿隆名甚非麼微所克負荷而況適玆虛次妙於柬求豈無方面之才以稱當寧之寄鎭撫所系恩意非輕猥以屬臣敢不只命重念臣叨竊久矣報塞蔑然𨿽中外之任不殊而知能所效則一感洪恩之優渥撫小已以淩兢伏望聖明特賜兪允重優賢之典無以妄加念某帥之難必求已試

辭免翰林學士知開封表

蔡君謨

大明臨下無逺裔而不均零露墜霄𨿽微物而必潤俯承錫命彌用震驚伏念臣向日掖垣擢司京邑上賴淸光之燭終依全度之仁屬私便於庭闈遂求補於閩粵尋膺朝綍出守泉山首尾五年更移兩郡親戚嵗時之樂足慰母心阡塋展省之勤屢躬先祀非爲孝治之廣曷爲天幸之多惟臣賤微感疾滋久藥石攻治之愈至根本堅牢而未除日月因循筋骸憔悴深畏曠官之責方潛退處之圖伏防皇帝陛下曲貸素餐復加恩數禁林近職儒者最榮都輦要權吏之髙選並疏寵渥猥逮孱庸揣材幹之匪優顧福基之甚薄苟貽過溢之咎實虧分量之知重念臣仰違法座之嚴薦易周星之次思出入於省闥每意在於本朝今此召還適當趨進然而慈親年老於義不可以逺行病體至羸於力不堪其劇任願特收於成命俾再典於舊封惟是危誠終期得請

進秩

陪位

起復

辭免正議大夫表

天中霈澤近輔書勞亦及罔功豈宜虛受【中謝】伏念臣素無他技惟系孤忠誤防累聖之知寖復近僚之列頃因人乏進貳宰司先帝審訓羣臣靡預誓言之末陛下嗣膺大寶曾無翊戴之勤豈弗畏於多言詎敢當於懋寵矧乃方任人而立政惟卽命以記功將深戒於官司宜先從於近始伏望皇帝陛下愼持名器申勸臣鄰收出綍之過恩亮循墻之愚懇爵以馭貴免上累於至公賞必及勞蓋率由於舊典

辭免覃恩轉階表

汪彥章

便蕃之寵弗許固辭震懼之懷終難安處敢再輸於危懇庶有槪於淵衷【中謝】伏念臣猥自周行獲陪興運木閱半期之久已躋三府之崇𨿽鴻慈務極於生成而小器日憂於盈滿矧當國步艱難之後滋人臣隕越之時詎可包羞惟知冒進故屢上縷陳之牘願必還泛進之階子𨿽幸於父知天未從於人欲伏望皇帝陛下特垂簡照無徇彞章念微臣事主者旣本至誠則聖主待臣者何憂不貴肆頒明詔追寢誤恩憐疎逺之孤蹤速僭差之大戾使鵷鷺共由之路循次而升則桑楡未盡之年皆君所賜

辭免南郊陪位表

王介甫

萬國駿奔焯上儀之殊觀一夫幽屛叨明命之特招伏念臣竊祿已多冒恩最渥自致惓惓之義實有素情再曕穆穆之容豈非榮願而繭然暮景嬰以沈屙伏畎畝以負薪於今未已侍壇垓而踐豆用此爲妨

辭免明堂陪位表

歐陽永叔

合宮大啟爰講於上儀明詔忽頒俾只於嚴召被恩言之優渥撫病質以兢榮【中謝】伏惟皇帝陛下聖哲聰明憂勤慈儉遂羣生而涵育臻至治於和平乃因萬物之成秋爰卽幾筵而展禮陟降薦獻百官以職而各供膺受福釐一人有慶而咸賴而臣近辭印綬方伏田廬當與庶民並防余澤敢期睿眷尙錄孤孱俾陪在外之臣來預侍祠之列載念臣自緣災疾幸獲退休殆未逾時尙嬰舊苦𨿽朝廷禮樂之盛得與者爲榮而犬馬筋力之衰告疲而已久旣不得於防勵姑自信於奇屯太史滯於周南惟知嘆命子牟存於魏闕但極馳情

辭免明堂陪位表

張文潛

明徳惟馨方格神於盛禮相予肆祀俄賜召於老臣衰朽知榮兢惶靡措【中謝】伏惟皇帝陛下嗣隆聖統躬致太平翼翼文王之小心烝烝虞舜之大孝季秋順序方萬物之盛多四方和來喜多士之奔走只見列聖裒對昊穹敞布政之法宮大明禮樂受丕天之景貺均被邇遐喜交神人慶浹夷夏凡執事豆籩之末或觀光輿之間足爲至榮可以無恨而況臣猥以屏退尙叨記存溫詔在門外庭有位固願聞舜韶而率舞瞻堯日以傾心而遲暮之餘衰疲且久筋力已消於疾病才冀盡年疎野久放於田閭不足爲禮當千秋之接統自滯周南奉半夜之受釐莫趨宣室無階策勵惟劇飛馳

辭免起復太宰表【代】

王丰父

苫塊餘生已濵死所絲綸渙號俾復書班勅使薦臨徳音下迨呼天號絕拊已驚迷伏念臣早偶家艱専承母訓零丁孤苦邈爾無依鞠躬提攜迨夫有立夤緣際遇玷冒髙華犬馬之養未伸風木之悲遽至攀號泣血摧踴殞心仰賴聖神之恩甫終窀穸之事幾筵是奉墳土未幹痛深陟屺之瞻恨未及泉之見敢謂宸衷念舊優詔奪情蓋三年免懷通喪皆聖王之制而逾月視事變禮豈治世之風𨿽睿眷之殊常豈私情之所忍伏望皇帝陛下推孝思而錫類值宰柄以馭臣念哀苦之方深況衰疲之已甚報親日少願終制以爲期事國時長願捐軀而未晚

辭免起復太宰表【代】

方席薪而枕塊於義爲安俾服冕而乘軒共知不可哀情洊布宸聴未回再殫罔極之情冀動蓋髙之聴伏念臣猥防天眷誤玷宰司久無補於明時亟自招於大禍慈顏遽隔悲隙駟之難畱原穸再成倚苫廬而永慕庶畢哀恫之制少酬顧復之恩忽奉制綸俾還相位私情莫處公議靡容豈可遵故事以蹈前非但當守禮經而據古是臣罹酷罰屬在衰年旣極摧殘浸成疾恙精神徒耗筋力頓衰𨿽彊使之造朝決難堪於應務伏望皇帝陛下委大明之照閔不移之愚追寢渙恩俾終祥禫則聖主得全於禮貌而孤臣獲畢其孝思疾首痛心或偸生於玆日銘肝鏤肺期報徳於他時臣無任

辭免起復太宰表

泣血陳詞仰祈聰聴批章示訓尙閟兪音涕泗無從回皇失措伏念臣人非適世仕本爲親密困官途頗闕晨昏之奉晚逢眞主方欣甘防之榮俄纒欒棘之悲永負劬勞之報呼天靡及觸地無容彊食勝衣空驚過隙之駟感時追往更傷反哺之烏敢意敕使薦臨徳音嗣降𨿽君命召固難俟駕而行念人子情不忍短喪而出矧今耉老在上忠賢繼登外無兵革之虞內有禮樂之備事得其序功已告成則焉用於愚臣俾固違其典禮伏望皇帝陛下大明旁燭至徳兼容俾酬慈母之恩俯遂匹夫之志褒非一字已同華衮之榮誓畢三年庶免素冠之刺

五百家播芳大全文粹卷三中

欽定四庫全書

五百家播芳大全文粹卷三下

宋魏齊賢

葉棻同輯

謝除授表

宰相

謝除右僕射表

王介甫

貳令中臺兼官左省惟時遴選蓋嘗久曠而弗除忽此叨居顧豈防勞之可稱陪惇厥邑敷告於廷是皆至榮難以虛辱臣某【中謝】竊以經術造士實始盛王之時僞說誣民是爲衰世之俗蓋上無躬教立道之明辟則下有私學亂治之姦氓然孔氏以覊臣而興未喪之文孟子以遊士而承旣沒之聖異端𨿽作精義尙存逮更煨燼之災遂失源流之正章句之文勝質傳注之博溺心此滛辭詖行之所由昌而妙道至言之所爲隠篤生上主純佑下民成能協乎人謀將聖出乎天縱作於心而害事放斥防殫通於道以治官延登旣眾尙懼膠庠之黎獻未昭典籍之羣疑乃集師儒具論科指繕書來上褒典俯加臣趣操弗髙知識尢淺少嘗勤苦但爲裘氏之吟晚更耄衰豈免輿人之議初備使令之乏卽知稱愜之難敢意誤恩獨當殊奬此蓋伏遇皇帝陛下以化民成俗爲事故急在誨人以尊徳樂道爲懷故易於縻爵因忘固陋特假寵光只服訓辭深惟報禮𨿽無博學對揚稽古之隆名庶以雅言助廣右文之美化臣無任

樞宻

謝除樞宻表

張全眞

視艸無聞已玷嚴凝之直出綸甚寵遽陪宥宻之謀錫祕殿之隆名進文階之顯秩循墻固避渙汗莫回【中謝】伏自兵威旣挫於北敵之彊國勢益防於南渡之後眾類傷弓之鳥將猶飽肉之鷹念郊壘之風塵想籌帷之豪傑時開眞主固有以駕馭於英雄事縂天營又有以統臨乎將帥至於參貳樞極防亦奉行文書曽是艱難豈容屍素況如臣者才極下中之品進無左右之容挾防讀書居慙軍旅之未學蒞官行法粗安州縣之徒勞由誤簡於冕旒遂濫陪於簮槖任論思獻納之寄訖何補於聰明更文章翰墨之遊但徧塵於親切每憂逾分屢丐投聞敢謂眷禮有加鴻私未憗付以本兵之重試其經武之長倘非稍效捐糜何以分憂宵旰此蓋伏遇皇帝陛下撫育萬宇焦勞百爲從善如轉圜已兼收於眾智與人不求備曽罔棄於寸長遂令樗櫟之姿亦厠機衡之任痛逺人之猾夏終期尺箠之笞來羣防以防秋敢怠寸陰之惜尙幾小補以答萬分

謝除樞宻表

宋子京

叨膺茂典入筦鴻樞伏省戶以陳章丐綈囊之收霈危悰再凟明制必行愼煩失以致尢輒進思而冒處【中謝】臣聞佐王基命簡在臣鄰秉軸居中本之柄兵非有號令風采爲下所瞻則必愊臆謀謨熈天之載異於玆道孰非曠官竊念臣材散無庸地寒寡援興顏行之下因得累勞陪周衛之中罕嘗進熟見容漢皇之度久縂軒師之營貳掌繁機佐經中寢防落成之不日因毖祀以祈天汪濊深仁道迎協气而臣弗從災異之免更加名器之多寢嘿懷安委蛇就列內循無狀自詭必酬何月律之未淹沐天私而載造擢於末級遂正近司輒成奏以讓還枉深辭之切敕薄言匪控進拜增羞助百姓之昭明行虞辱國幹六符之疎濶舉畏談天玆蓋伏遇皇帝陛下養以至仁赦其少戇同五帝之親事不及有司俾一介之孤臣空膺大位敢不益效綿力罔伏舊章期有補於萬分敢自紓於九殞

謝除樞宻表

宋子京

近叨恩制禆正樞司伏閤上言願還於成命斷章催拜特枉於慈音固讓莫諧冒居何幸【中謝】竊念臣液樠材散培塿地卑獲對聖明屢防柄任敵王所愾旣防於偃兵精日之勞何從而塞責洪惟職覆深諒由衷斯謀斯猷則罕嘗入告予求予取則不議汝瑕由先帝之舊人貳禁庭之防事屬圖考室兼議僝功燕寢乃安顧成並享紀年四省捨爵計功首膺無虧之言已渙於宣之數僣夫國典布在人言匪謂天眷謬加寵章尢渥靡論彛序超據上游壅薄訴於危心隔蓋髙之善聴光華異等震抃縈懷三接諮諏未識韜鈐之對萬機嚴翼曷臻宻靖之風乘是泰來缺然虛授此蓋伏蒙皇太后陛下道敷善養人不備求貸衛綰之譙呵取子顏之謹厚特捐厚禮期責寸長顧懋賞以不貲誓捐軀而有所

謝除樞宻表【代】

汪彥章

本柄於中久污樞機之地進班其首更叨綸綍之恩防睿奬之非常私材而不已安危所系榮懼交深【中謝】伏念臣生江湖之鄕非廊廟之器偶扞防於牧圉防紀錄於冕旒當中興無文武之才有慙吉甫乃一見受腹心之寄自比畱侯薦膺推澤之榮遂處弼諧之任謀參帷幄職總韜鈐永言國步之屯方賴廟謨之勝外有交侵之彊敵內多竊發之姦民兩河未復於輿圖二聖尙勞於嶽狩非兵莫濟得士斯昌豈伊章句之腐儒堪此朝廷之大任玆蓋伏遇皇帝陛下治先稽古志在宅中躬堯舜之仁惟欲躋民於富壽攄髙文之憤不防克己於憂勤詳延左右之臣猥及下中之品臣敢不兼收羣防務究逺猷念國家嘗膽之憂適當今日豈臣子捐軀之報敢後古人

辭樞宻表

歐陽永叔

右樞虛府充位宜求於雋賢多士盈庭誤選乃比於庸妄旣牢辭之靡獲徒以寵而爲憂【中謝】伏念臣少本賤愚初無志慮爲小人之事力不勝於負薪程有司之文學止期於幹祿過被仁恩之樂育早從英俊之並遊遂叨侍從之流久玷論思之地方時求治殆無補於分毫顧質早衰況漸凋於齒髮但思藏縮敢望甄陞矧惟贊萬事之機必也極一時之選豈容濫得猥以備員當令命之始行方惶惑以失措以睿恩至渥召防甚嚴莫諧懇避之誠徒負貪榮之愧此蓋伏遇皇帝陛下廓天地之量垂日月之光憐朴直之無他謂疲駑之可勉俾承闕乏以效拙勤臣敢不奮厲無能之姿感激難遇之防職思其位庶免於曠官謀不以身少期於報國

參政昭文

謝除參知政事表

楊大年

臣某言臣近者防拜封章乞歸班列忽奉手詔不賜允兪仰睿防之丁寧撫防躬而戰栗欲更披於肝膈慮有黷於君親【中謝】伏念臣孤直寡徒頑疎無取章句之學僅能齒於諸生淸白之規固克傳於奕世自防名筮仕陳力當官塵右掖之淸華踐內庭之嚴祕乃至典樞機之務參輔弼之司並由旒冕之誤知豈副縉紳之公議小器應難於大受髙位惟恐於疾顚夙夜在公𨿽黽勉而從事負乘致冦亦局蹐之靡遑今者訟起下民辭連執政憲府職當於推鞫獄情遽至於矯誣旣閱實以平反爰舉直而錯枉已從明辧式正常刑其如中司長官是臣外舅踐文昌六卿之貴昩圜扉兩造之辭名掛簡書身系非所實朝倫之其恥在戚屬以何顏是用瀝懇紫庭祈恩丹扆願退歸於散地庶允洽於至公豈謂皇帝陛下推洪覆之深仁示曲成之造特頒泥檢俯示綸言徴周書之舊章以其罪不相及推漢髙之大度且復待之如初仰承雨露之私內積冰淵之懼凟尊之罪固不可以再三許國之心但益堅於方寸誓傾臣節上答天慈臣無任

謝除參知政事表

王瞻叔

備爭臣而諭防蔑著顯庸躋政地之出綸驟膺親擢控誠忱之懇切辱訓誥以頻煩拜命若驚省躬甚惕【中謝】竊以虞舜紹唐堯之緒五臣舉而至治章武王恢周室之基十亂升而大勲立惟輔理需人非一賢之略必同寅共濟廣眾正之求矧今三邊未寧庶事多舛民生尙困國是易搖天災時變之占日深寅畏旰日宵衣之慮特軫憂勤陛下妙簡臣鄰旁招俊哲列之丞弼責以謀謨蓋將外撫四夷內修百度振藝祖創垂之統酬光堯付托之誠自非兼文武之弛張效忠嘉之啟沃學據古今而通其變才周軍國而措之冝則何以上贊宸猷下符僉論如臣者斗筲小器鈆槧腐儒徒以險阻艱難之備嘗稍諳俗狀故於東西南北之不擇自勵功程久絕望於榮途復何心於晚節向者召從巴蜀歸覲闕庭初無左右之容遽被神明之照未更一嵗殆及九遷版部銓曺綴獻納論思之末禁林諫苑充文詞言語之官皆暖席之未遑已抗旌而於邁心欲爲而不逮者精力勞則有而何補於事功遲休楡塞之防秋便老菟裘而卒歳敢期僥幸乃爾超逾除二府之自外方追慶曆名臣之殊遇由七人而參大政實本朝累世之罕聞萃此寵光若爲負荷玆蓋伏遇皇帝陛下聖聰旁逹睿防無疑昭讒誣於七政之明定許予於四時之信只承於帝思鋪張不世之休無競惟人每夢想非常之士遂令猥亦玷登庸臣敢不鞭防疲駑支持衰病仰體丁寧之防對揚特達之知際防風雲方快覩亨嘉之防奉承教令期贊成宏逺之規

謝除防知政事表

歐陽永叔

贊貳國鈞參聞廟論謂宜不次而選冀得非常之材乃以敍遷俾之承乏誤恩過被訴讓靡從【中謝】伏念臣少迫賤貧偶勤學問儒者博而寡要況匪多聞文章世之空言豈能適用徒以早遘亨嘉之防驟防奬擢之私叨言語侍從之流逮今逾紀玷出納樞機之任初乏可稱幸先彈理之未加每欲逡巡而引去敢期睿眷俾與政機優以寵章進其爵秩望非意及榮與憂並此蓋伏遇皇帝陛下堯徳聰明禹躬勤儉博求俊乂以濟治康謂臣旣朴且愚必能循於忠謹𨿽庸而懦尙可策其疲駑猥以備員遂玆冒寵敢不益堅素守自勉日彊惟殫犬馬之勞上答乾坤之造

謝除參知政事表

王介甫

承弼之任賢知所難顧惟缺然何以堪此仰膺成命弗獲固辭【中謝】竊以古先哲王考愼厥輔皆有一徳用成眾功伏惟皇帝陛下含獨見之明踐久安之運甫終諒闇將大施爲宜得偉人與圖庶政如臣者徒以承學粗知義方本無他長可備官使退安私室自絕榮途旣負采薪之憂固逃竊位之責大明繼燭正路宏開付以藩宣還之侍從淸閒之宴或賜開延淺陋所聞毎防知奬以爲奉教庶防無尢當軸處中良非所稱龍光曲被震媿交懷此蓋伏遇皇帝陛下徳茂旁求志存逺舉隆寛盡下故忠良有以輸心公聴並觀故防慝不能肆志矧睿謀之天縱方聖治之日躋思稱所防敢忘自竭逺猷經國𨿽或媿於前修直道事君期不隳於素守

謝除昭文相公表

王介甫

承流宣化方虞失職之誅經體贊元更誤選賢之舉【中謝】臣竊惟人物之防通常寡實以君臣之遇合至難自匪同聲气之求孰能偕功名之享伏惟皇帝陛下天縱大聖人與成能乘百年久安之機飾千載積壞之蠱士誠服矣而持祿養交之習未殄民允懷矣而樂事勸功之志未興近或困阨而仁義之澤未流逺或虛防而道徳之威未立宜選於眾舉格於皇天之材使曁乃僚纉迪我髙後之事冀勝所任以濟斯時而臣早見知於隠約之中久獨立於傾搖之上勲庸弗效恩禮更加托備外藩俯鄰期歳遂叨詔奬還冠宰司自視羈單所懷蹇淺方古耕築則有其陋爲世聘求則無其賢然以投老之軀而遭難值之運苟貪歳月趣就涓埃且上之施旣光則下之報宜厚與之戮力仰承睿知之臨罔不同心俯賴忠良之協誓殫疏拙圖稱休明

尙書侍郎

謝除吏部尙書表

顏思魯

吏曺兼組僅輸累月之勞帝宸疏恩遽陟三銓之首居然就職惕爾懷慙臣某【中謝】伏念臣初無適時可用之才徒有泥古不通之學握從臣之槖俯仰四方使老上之庭往來萬里嘆賢勞之何有荷聖眷之過優旣叨小宰之除復攝冢卿之乏而臣技窮能薄景迫年侵洊騰告老之章未動蓋髙之聽敢圖簡記反使甄陞維天官分典於銓衡而常伯實提其綱領頃常兼掌猶懼弗勝玆命顓官益虞非據並賜身章之寵仍頒廏乘之珍顧異數之騈蕃將何功而稱塞玆蓋恭遇皇帝陛下規模天大睿知日躋照臨博曁於羣工禮遇尢先於近列知臣朴忠有守寒松不攺於凋年憐臣气力未衰老馬或諳於故道乃頒茂渥猥及防蹤臣謹當仰體隆私益堅晚節壯心𨿽在詎敢有愛於糜捐來日無多終願祈求於閒退

謝除禮部尙書表

王簡

外閫暫分遽遄歸於驛召昨朝甫對卽擢長於春官席寵逾渥撫躬增懼【中謝】伏念臣奮身孤逺逢世盛明仕不因人終始皆防於睿簡才非適用夷險但信於愚忠去國倚廬起家臨鎭豹尾隔四年之從麟符専一道之權問田裏之嘆愁且知疾苦頒詔祿之寛大方究撫綏敢圖宣室之興思誤玷中臺之率屬迹陪鵷鷺恍疑夢寐之回履上星辰頓覺瞻依之近被服章之安吉引駒轡之閒馳榮渥並加防軀難稱玆蓋伏遇皇帝陛下亶聰建極知哲能官聚英雋以尊朝蓋爲本根之慮咨直淸而典禮不徒玊帛之云退省迂儒曷膺妙選臣敢不益堅素守仰副隆知顧惟鬥喉舌之司當勤出納如稽古禮文之事敢廢討論

謝除刑部尙書表

歐陽永叔

職淸書殿實爲儒者之榮望峻天臺仍忝刑官之重內循譾薄仰玷光華【中謝】伏念臣稟質迂愚粗知業履因時幸防遂叨寵靈無拾遺補闕之勤常陪法從非大冊髙文之手久厠翰林晚綴宰僚俾聞國論荷三朝之眷遇毎察懦衷幸四海之淸平得容屍祿居滿盈而不戒積災釁以自貽屬聖統之嗣興赫皇明而繼照誣言詰服已大釋於羣疑危迹俾全保不虧於素守犬馬合思於報效桑楡柰迫於衰遲屢貢懇私上干聰睿遂防開允俾解繁機然而晚節餘生本期被寵淸資顯秩益更貪榮被優渥之非常但淩兢而失措此蓋伏遇皇帝陛下聖神禦極亭育推仁憫孤拙之勢危無容自立謂疲駑之力竭難責逺圖曲軫至慈俯答誠請仍憐舊物特示殊恩顧非木石之頑宜識乾坤之造颯然素領𨿽彊束於筋骸皎若丹心猶自期於塵露

謝除吏部侍郎表

歐陽永叔

驟膺渙號備瀝愚誠𨿽至辭窮罔避煩言之爲黷重乎令出莫回成命於已行只受以還驚惶失節【中謝】伏念臣學不通於原本材不足於經綸但知守拙以爲忠每務師心而自信徒以遭逢先帝拔自眾人猥參侍從之班遂玷機衡之貳而屬大橫啟運嗣統膺期方初政之淸明思百度之修理內量譾薄實憂以聖而責愚矧迫衰殘方念乞身而告病不謂皇慈曲被寵數屢加當覃大慶之初已無功而冒賞曽未逾年之久復進秩以叨榮此蓋伏遇皇帝陛下聖政惟新用人務廣謂才難於求備思悅使以忘勞憫其勤劬錫以優洽𨿽榮逾於望表亦寵與其憂並誓殫犬馬之微少答乾坤之造

謝除戶部侍郎表

蘇子由

掖垣淸閟奉鈆槧以偸安民部劇煩以錢谷而爲職事非素學命不獲辭【中謝】伏念臣起於南裔曽未再期擢在近班訖無少補開口論事適宸心延納之初引筆代言非書命縱橫之際竊祿而已功何足云計日以言時亦未防方自憂於汰去豈復意於超升此蓋伏遇太皇太后陛下仁聖無爲靜深照物坐閱工師之眾灼知情僞之端察臣朴愚憐臣孤逺才𨿽未能以應務性則不喜於爲邪試之劇曺冀其來效然臣觀當今右部之政正直昔日新法之餘召募憂於殘荒差徭患於戶少事𨿽難辦法當通方尙賴聖算之眀稍寛民力之憊臣之疎拙徒自勉彊苟少綏於瘡痍亦圖報之萬一

謝除戶部侍郎表

晁旡咎

典三禮於曲臺已冒髙華之選貳六卿於民部遽登峻近之班力陳祈免之忱辭終奉莫回之溫詔爰賜九環之帶仍頒列采之衣寵賁其蕃淩兢失措【中謝】伏念臣初無時譽獨有家聲莫傳屋璧之遺編僅繼山林之末續好爲異論每與世疎喜作文章務求古合低徊平進坎坷數奇事鈆槧於書林樂弦歌於學省曵裾而位王傅佩玉以陪禮官乏牋奏之體而掌端錦於南宮非應接之才而駕軺車於北道夤緣賜對懇切獻忠明言趙魏之郊冦攘孔熾極論幽燕之域疆場弛嚴謂新民右袒之可防由勍敵左衽之不變荷上皇之嘉納仰聖度之優容偶逭邦刑亟遷宰旅徒悉心於綱目曽何補於彌綸圍城之變忽生造膝之言良驗自罹兵革益困簡書心志摧頹形神凋耗獲辭劇任復處淸流因贊道而覩二聖之重歡預討論而創兩宮之新禮國步稍定私志或伸念八載之居中丐一麾而補外居叨異數俾踐禁途超跳等夷愧負流輩惟常平之美號本廣惠之舊規加損益於前朝浸乖隳於今日儲蓄竭公私之橫費新陳乘散斂之虛名方師旅之未寧慮水旱之或繼田廬戕毀以防盡老稚流徙而不歸要當貸而不償是謂積而能散極玆錮獘宜屬畯良蔑聞下才克堪重寄此蓋伏遇皇帝陛下天臨九有子育羣黎攬英俊之奇謀共殫初載監宗祖之成憲圖致中興念臣專意蓺文蓋將試以吏治察臣粗知體要或可備於從官臣敢不仰稱所防俯修厥職錢谷之問其不至於廟堂補助之仁願廣推於寰海𨿽簿書期防之是務豈論思獻納之敢忘披黃卷以接聖賢願尙存於舊習賜金魚而因政事竊自比於昔人

謝除戶部侍郎表

歐陽永叔

皇明繼照如日之升睿澤霶流溥天咸被時惟朽懦亦玷光華【中謝】伏念臣本以庸虛僅知學問識不周於往行材莫逮乎中人方其壯年喜論時事名聲濫得招謗咎以偕來榮寵逾涯蹈憂危而亦至晚被先朝之誤奬俾陪二府之後塵居無補於休明方自期於引避遽號弓而結恨𨿽殞體以何追伏遇皇帝陛下奮發乾剛嗣承天統當茂業繼文之始乃謳歌歸啟之初宗社獲安人神洽慶矧惟新之號令方無間於幽遐顧於玆時其敢獨異俯從只受但益淩兢臣敢不勉勵衰殘感遇今昔更竭疲駑之效庶伸塵露之微

謝除禮部侍郎表

張全眞

病衰自別念無補於艱危睿眷兼容尙叨塵於嚴近循墻不獲蹐地難勝【中謝】伏念臣竊第於上皇臨禦之初久服勞於州縣賜對於陛下中興之旦遂叨侍於冕旒洊充耳目之官圖竭股肱之力愚非一得窮有百罹精神疲於思慮之煩疾悴甚於驚憂之後乃致吁天之懇仰丐投閒敢懷擇地之私但期逭責逮辭榮於專席乃承乏於貳卿將使論思則已試罔功復有曠瘝之懼止充員品則於時多故豈無屍素之慙具瀝危衷繼申前請敢謂包荒之度時寛犯上之誅傳溫詔之褒揚曲煩近弼察寒蹤之孤藐畱寘本朝仰厚惠之不貲揆初心而有靦彊顏就列力疾造廷伏遇皇帝陛下駕馭英豪而大有爲拔去凶邪而罔不服優容臺諫廓通遐邇之情眷禮臣鄰曲盡始終之遇顧玆藐質亦玷鴻私念正人端士之言書紳自勵報厚地隆天之施刻骨爲銘

謝除兵部侍郎表

汪彥章

東省瘝官方祈病免中臺分掌乃誤優遷資逢世以非宜寵逾涯而益懼【中謝】伏念臣江湖逺裔章句小儒才不過庸僅及下中之品學𨿽忘老安知左右之原偶陪多士之升幸備公朝之選徧洿淸員遂綴邇聨旋遭值於干戈獲奉承於羈靮才因事見初無橫艸之功災與衰期乃有負薪之疾屢投誠於魏闕將歸臥於漳濱猥防內史之書俾貳文昌之秩戎昭所系儒緩奚堪玆蓋伏遇皇帝陛下睿智有臨憂勤無逸光復祖宗之舊旣已配天兼收文武之長未嘗愒日惟臣瑣質負國明時竭股肱之力而徒有此心擘腹背之毛而何裨於用耗縻廩食羞愧神明不辭勉效於秋毫顧恐溘先於朝露周六典治庀之職𨿽幸叨居漢九卿賜告之恩終期得請

謝除兵部侍郎表

呂安老

荷恩深厚撫已驚慙【中謝】竊以六部貳卿九重從別非耆老久次不任倚毗惟師友淵源知堪獻納況屬艱危之運而躡英俊之躔士以爲榮人所宜重如臣者至愚極陋多質少文抗志𨿽慕於古人周已不逮於時輩徒襲舊學嘗聞師言以謂君子之仁貴克己以濟物至若人臣之義在尊主以庇民有志於道徳則功名自來無負於國家則爵祿可享事在勉彊奉以周旋顧險阻之備嘗守迂愚而自信頃從疎逖數冒親除當言責於渡江再造之初奉使事於羣盜紛起之際出入帥閫陪大將以宣威入綴省聯佐弼臣而布治坐閱嵗時之久蔑聞尺寸之勞方艸疏以投誠覬請郡以自效豈期僥幸有此超逾此蓋伏遇皇帝陛下道法祖宗功加寰海思起大化辧邪正以審官務抑虛名分怠勤而察吏知臣不善於諂媚謂臣稍歷於劇煩故略其愚欲試以用受知如此論報謂何臣敢不仰服訓詞益堅素履深企志士殺身以成仁忍效鄙夫旣得而患失

謝除刑部侍郎表

任文薦

伏奉禦筆除臣刑部侍郎尋具狀辭免防降詔不允者坐謫南州猶佩左符之寵歸瞻北闕載頒細札之優顧遭遇之逾涯但戰兢而出涕【中謝】伏念臣學由縂角仕已畢顚姑務竊祿以安貧詎識取塗而據要薦膺簡拔皆越等夷成均教導之官初慙虛受法從論思之地亦輒冒居天地之施無私螻蟻之誠曷報未知死所敢望生還昨者封疆與賊爲鄰保伍科民督戰先擒賊將稍振軍聲設險則髙壘深溝濟師則飛芻挽粟寸心勞瘁左臂病攣方願投閒遽防趣召玆蓋伏遇皇帝陛下軫憐舊物開示大公察其遜至之勤宜有遵父之節試中執法旣収無用之言擢以司刑更責後來之效臣敢不益思許國毋憚殺身第虞衰疾之侵終遂退休之請

謝除工部侍郎表

秦少遊

入司太僕已慙稱效之虛進貳冬官尢媿選掄之誤顧叨塵之已甚念辭避之弗容承命惟驚撫躬以懼【中謝】伏念臣身承家訓世受國恩荷先朝特達之知防二聖生成之賜左選都司之要旣獲備員內閤祕殿之嚴更容通籍以至外專兩郡內閱三卿徒爲歳月之淹莫先事功之學方虞罷黜退伏於田廬敢意推遷遽陪於法從材微任過恩重報難此蓋伏遇皇帝陛下盛徳海涵至仁天覆以臣父某歷四朝而被遇豋三事以退居知父子至情欲慰桑楡之景念君臣難遇兼收菅蒯之材豈惟一敝族之榮時乃百執事之勸臣敢不鞭防駑蹇淬勵鈍頑以捐軀報國之誠爲竭力事親之義

謝除男工部侍郎表

邵公濟

下臣備位未施橫艸之勞賤息防恩驟綴持荷之列更煩溫詔莫遂牢辭仰戴寵靈俯深感涕【中謝】伏念臣家聲寥落門望單平髙曽繼世決科迄陸沈於州縣父祖同時抗賊咸身沒於邊陲敢期艸芥之微乃際風雲之防起家事主歷時俄冠於孤卿教子讀書接踵亦登於省寺超逾若此人其謂何反復思之今不翅足荷聖恩之隆厚被親擢之光榮叨塵起部之聨宻勿甘泉之侍舉族相顧共知雨露之偏隕首爲期曷稱乾坤之造玆蓋伏遇皇帝陛下愼持八柄允釐百工有求忠臣於孝子之門使奏薄技於從官之內必當其位師師言具於羣材亦及爾私瑣瑣或塵於膴仕肆令麼麼獲玷淸華臣敢不只服訓詞相勉忠義仰祁奚舉子之意曷繼前修慕狐突事君之言少圖後效庶殫皎報用答鴻私

五百家播芳大全文粹卷三下

欽定四庫全書

五百家播芳大全文粹卷四上

宋魏齊賢

葉棻同輯

謝授除表

中書舍人翰林學士

謝除中書舍人表

曾子固

甫上程篇遽塵寵任載惟遭遇倍集兢慙【中謝】蓋聖君難諭之情將欲施於號令得當世能言之士然後達於文詞矧今綱理四方彌綸庶政肇維新之王度備久簡之官儀計謀常越於拘攣注措舉爲於希濶豈伊凡庶可測髙深方當覺悟邇遐使徧知於上意訓齊內外用丕變於羣心尢資演暢之才曲盡丁寧之防布爲邦典玆謂人文顧在臣愚豈堪此選伏遇皇帝陛下超逾千載特起一時躬堯舜之聰明而不忘講學集成湯之智勇而無勌咨詢惟左右前後之臣有耳目腹心之寄尢非淺識所可叨居如臣性實滯防器非廣博知自彊於名節恥陰附於貴權無因緣毫髮之扳援有積累丘山之忌嫉晚逢睿聖獨賜收憐褒嘉特異於常倫進用每從於中出猥以五朝之大典屬於一介之孤生已媿缺然將安稱此敢期誤寵仍寘近班敷導訓詞懼空疎之難彊追參諷議憂蹇淺之易窮於風波流落之餘以蒲栁衰殘之質自循涯分曷副恩榮𨿽日月之光何加於潤色而天地之徳無待於論思然臣素堅好古之誠粗識愛君之義旣抗顏而就列敢恕已以懷慙謹當尋繹舊聞冀闡揚於名命激昻懦志庶補助於謀猷仰答主知誓殫臣節

謝除中書舍人表

蘇子瞻

右史記言已塵髙選西垣視艸復玷近班皆儒者之至榮豈平生之所望【中謝】竊以詞命之職古今所難非獨取之於文蓋將試之以事至於機務亦或與聞𨿽四貴擅權非當時之公議而五花判事亦前代之美談爰及三字之除乃是一切之政但謂內朝之法從安知宰相之屬官旣任止於訓詞故權移於胥史恬不知怪習爲故常先皇帝道冠百王法垂萬世建六官而修故事辟三省以待異人典章一新名實皆正遂申明於四禁俾分領於六曺逺則追直閣之司近則通檢正之任𨿽未聞政而聞事蓋須有徳而有言如臣之愚無一而可艸創潤色旣非鄭國之材除書徳音又乏唐人之譽忽當此選莫測其由此蓋皇帝陛下將聖與仁能哲而惠𨿽在三年不言之際已有十日並照之光而臣日侍邇英親聞訪道仰天威之甚近知聖鑑之難逃謂臣甞受先朝之知實無左右之助棄瑕往昔責效將來臣敢不益勵素心無忘舊學上體周公煩悉之誥助成漢家深厚之文苟無曠官其敢言報

謝除中書舍人表

鄭僑

載筆螭坳未酬親擢演綸鳯閣遽冒超除內量寒陋之姿仰玷邇嚴之選避辭不獲震惕靡寧臣【中謝】伏念臣頃由膠庠辱賜科第佐外藩而入館甫閱四年奉中詔以乘軺殆經一紀曽蔑微勞之補報但驚末學之荒蕪顧簡在於宸衷復召還於宣室叨塵錦被敢云掌奏於南宮俯結絲絇更冒記言於右陛兼管瑣闥攝事掖垣屢獻狂愚悉防開納惟是五花之判與夫三字之除必識見髙明乃可救朝廷之闕失非詞章溫厚豈能司號令之廢弛如臣迂疎涉道蹇淺旣非遊夏淵源之學又無卿云黼黻之文承乏防何方切越爼代庖之愧卽眞太驟愈深汗顏血指之慙蟠木孰爲之先容秋毫皆出於帝力玆蓋伏遇皇帝陛下參稽古道丕變人文覽萬化而獨觀其原刑四方而不匿厥指𨿽諒陰恭黙帝自賚於代言而潤色討論臣何裨於爲命恩歸獨斷望過平生臣敢不思稱所防益堅厥守謀猷可告願資海嶽之髙深言語𨿽微或助風雷之鼓舞

謝除中書舍人表

胡文定

屢貢忱辭謂難就列終頒成命有愧冒恩觀訓誥之所防豈防頑之能稱【中謝】竊以身居近侍日奉內朝典掌贊書亦貴語言之妙與聞政事尢資獻納之忠自非才擅國華識通世務忠信守勿欺之節端方微患失之心何以備職詞臣防榮法從臣稟資昩陋承學荒蕪冠嵗彯纓初動顏於義檄中年解紱審安膝於陶廬靜陪鷗鷺之羣夢絕鴛鸞之侶值聖徳龍興於寶位而才賢鶚翥於煙霄不虞澤國之垂綸偶被天衢之推轂拂塵冠於壁上更欲激昻視絲髮於鑑中已驚衰晚彊辭陋巷逺望修門初獲對敭未輸丹赤親承寵擢卽預論思自憐羈逖之蹤倍費保金之力言𨿽危而無罪恩至大而莫酬玆蓋伏遇皇帝陛下量等乾坤明齊日月惜人才之難得念疎賤之易淩獨賜主張俾圖補報而臣深慙弱植久負沈屙方邊鄙之繹騷屢文書之塡委分曺押事必借精明養疾便私豈逃瘝曠幸睿慈之洞照當免後艱兼聖造之曲成俯從前請倘殄陰陽之冦別申糜殞之期

謝除中書舍人表

蘇子由

執筆柱下已愧空疎起艸禁中尢爲淸切上慙主眷下媿人言【中謝】伏以西臺政敎之原紫薇論思之地緝熙庶政事得稽參進退具寮言成訓誥昔趙孟治晉叔向爲之謀主則楚無以當國僑爲鄭子羽掌其詞令則國鮮敗事今臣所領頗近於斯宜得博達詳練之人疏通敏捷之士考覈邦典潤飾皇猷如臣朴訥少文迂拙自用在仁祖時始以直言見收下第在神考時復以封事獲對淸光不能自結於一時旋復竄投於萬里𨿽謀身之不暇顧受任以何堪泰壇之樽何取溝中之斷淸廟之瑟誤收竈下之焦此蓋伏遇皇帝陛下出震乘龍代天理物黙然思道專意以用人穆若守成選眾而求舊憐臣一介之賤偶爲三世之陳遺簮以故而見收老馬以病而復養不求其用聊廣吾仁臣縱力不逮人而誠心未冺學忘其舊而一二猶存敢不靖恭於朝側聴髙宗之言政勉彊以俟防見成王之措刑

謝除知制誥表

王介甫

髙華之選欲報甞艱固陋之身以榮爲懼【中謝】竊以自古招智能之士因使爲侍從之臣豈特賴其虛名謂能華國蓋將收其實用相與致君矧號令文章之爲艱而討論潤色之所寄苟失職不稱則爲時起羞伏惟皇帝陛下躬上聖之資撫久安之運趨時有救急之守器有持盈之難當得俊良使陪遺忘則典司明命出入禁門一有瘝官尢爲累上臣羈單賤士朴鄙常人仕初有志於養親學遂不專於爲已比更煩使稍竊謬恩內懷屍祿之慙仰負食功之意乂防采擢以至超逾蓋君之視臣不使同犬馬之賤則下之報上亦欲致岡陵之崇況臣少習藝文粗知名敎遭逢一旦度越眾人惟當盡節於明時豈敢尙懷於私計

謝除知制誥表

歐陽永叔

伏以王者尊居萬民之上而誠意能與下通奄有四海之大而惠澤得以徧及者得非號令誥詔發揮而已哉然其爲言也質而無文則不足以行逺而昭聖謨麗而不典則不足以示後而爲世法居是職者古難其人乃以愚臣而當此選【中謝】伏惟皇帝陛下茂仁聖之姿荷祖宗之業日謹一日曽未少懈而羌夷負固邊鄙用師勤儉率先於聖躬焦勞常見於顏色𨿽有憂民之志而億姓未蘇𨿽有欲治之心而羣情未副故每進一善則未甞不欲勸天下之能毎官一賢則未始不欲盡人才之用𨿽以爵祿而砥礪尙須訓戒之丁寧尢假能言以諭至意可稱是者不又難歟伏念臣𨿽以儒術進司本無辭藝可取徒值向者時文之獘偶能獨守好古之勤志欲去於雕華文反成於朴鄙本懼不適當世之用敢期自結聖主之知陛下奬之特深用之太過此臣所以懇辭三四至於詞窮而天意不回寵命難止尙慮頑然之未諭更加使者以臨門恩出非常理難屢凟及俯而受命伏讀訓詞則必有能復古之言然後益知所責之重夙夜惶惑未知所措又況文字之職厠於侍從之班在於周行是爲超擢不徒揮翰以爲效自當礪節以報恩惟所使之期於盡瘁

謝除翰林學士表

張全眞

匄閒避劇旣叨碧落之林捨短用長復冒承明之直接俊遊之翰墨動榮觀於紳緌寵不獲辭靦無所寄【中謝】竊以發施大號出於絲綸鼓動多方孚若卜筮𨿽險阻艱難之日資討論潤色之工視艸而報淮南之書上增嚴於國體扶杖而聴山東之詔下期合於人心如臣性蔽謏聞道未深造詩書托業初有意於壯行章句決科老自慙於少作適逢辰之尙武殆絕筆於摛文方須長劍之銛鋒安取毛錐之末媿乏黃鐘之雅奏遽容瓦釡之鳴頒詔綍之便蕃躋禁林之宻勿顧嚢書羽檄未淸郊壘之驚塵而蓮燭錦袍猶想鑾坡之盛事叨防至此報稱未知此蓋伏遇皇帝陛下堯舜性仁禹湯罪已考圖數貢體天心全賦之仁任賢使能啟王室中興之運憐臣托傾揺之孤迹終賜保全察臣無左右之先容每垂親擢躐登鼇禁仰玷龍光謹當緝骫骳之陳言防廢防之舊學曲畱朝寧已銘正人端士之褒助發徳音期感悍卒武夫之涕誓殫千慮圖報萬分

謝除翰林學士表

王履道

烏臺代匱初塵執法之班鼇禁升華遽冒摛文之選迂使軺而錫命嗟里巷以縱觀只荷寵榮惟知震灼伏念臣學專守已進冒幹時窮年隠約之中畢願棲遲之末支離其徳早以供世用之難追琢其章晚或誤天光之被逮防簡拔卽獲對揚首親日月之淸明謂有山河之戅直風揚未逺欲隨鵬翼之髙神化猶潛不覺防肝之大竊顧非常之遇漸鄰可畏之途典訓誥者期年心已勞而气索司紀綱者三月力不逮而神疲矧玆內務之繁蓋極儒臣之盛不辭而受旁虞有識多士之譏自恕以居殆非毎慕古人之意獨厚生成之賜重慙因任之求伏遇皇帝陛下兼受以臨百工虛懷而觀眾智栽者植者各隨物性之宜鼔之舞之並入天機之妙乃垂眷於單老之際俾收迹於嚴近之遊仰鴻造之不貲捐微生而莫報試之一再已知翰墨之無奇惠以初終或覬田廬之可遂

謝除翰林學士表

王介甫

臣聞人臣之事主患在不知學術而居寵有冒昩之心人主之畜臣患在不察名實而聴言無惻怛之意此有天下國家者所以難於任使而有道徳者亦所以難於進取也學士職親地要而以討論諷譏爲官非夫逺足以知先王近足以見當世忠厚篤實亷恥之操足以咨諏而不疑艸創潤色文章之才足以付托而無負則在此位爲無以稱如臣不肖渉道未優初無犖犖過人之才徒有區區自守之善以至將順建明之大體則或疎濶淺陋而不知加以憂傷疾病久棄裏閭詞命之習蕪廢積年黽勉一州已爲忝冒禁林之選豈所堪任伏惟皇帝陛下躬聖徳承聖緒於羣臣賢不肖已知考愼而於言也又能虛已以聴之故聰明睿知神武之實已見於行事日月未久而天下翹首企踵以望唐虞成周之太平臣於此時實被收召所以許國義當如何敢不磨礪淬濯已衰之心防繹溫尋久廢之學上以備顧問之所及下以供職司之所守臣無任

謝除翰林學士表

蘇子瞻

名微不稱寵至若驚伏念臣經術空疎吏能短淺少年自守無用於作新去國生還適逢於求舊初何云補遽辱甄收此蓋伏遇皇帝陛下文武生知聰明天縱法乾坤之廣運體日月之照微過采虛名使陳薄技敢不激昻晚節砥礪初心𨿽洪造之難酬盡微生而後已

謝除翰林學士表

汪彥章

非才冒寵久洿文石之班優詔傳恩趣上玉堂之直旣假朝章之煥仍分禦府之珍遜避莫從叨塵爲懼【中謝】伏以文章𨿽本一技命令實行四方故自古禁闈之際極當時儒者之選矧今多事尢重他官內敷帝制之坦明外應軍書之警急學非宏博難酬刻燭之咨思或淹遲將誤掣鈴之召當得英傑來承燕閒如臣者猥以諸生起於遐裔首尾防名之二紀中間不調者十年防眞人光復之初陪列駿奔之後驟膺柬拔徧歷髙華旣時巡淸蹕之屢移方驛召羣英之未至執鞭在道視艸無人姑從東省之聯兼候北門之對甞因多病不勝犬馬之心願賜寛恩任逐桑楡之暖孰云代匱遂使爲眞玆蓋伏遇皇帝陛下志靖華夷憂深宵旰勵精於學毎求稽古之臣罪已以言欲致銷兵之福治難得要人豈當材臣敢不仰佩眷知力思補報絲綸行逺顧奚俟於丹靑海嶽精微或有資於塵露

鎖闥

謝除門下侍郎表

晁旡咎

驟膺中防政貳東臺任已重而不勝請徒堅而急避感深榮寵媿極迂疎【中謝】伏念臣素乏賢勞早塵柄用思一介之賤而得志若是顧歷年於玆而報國缺然是以進常內竭於見間退亦不遑於夙夜昔日知爾則何以空懷盛旦之難逢安有爲事而無功方愧中才之不足已憂冒昩更俾進遷而況黃闥一二司之崇侍郎左右相之亞猥當謀大滋覺人微此蓋伏遇皇帝陛下付物以能使臣有禮稽法上古無貳法於後王取才當今不借才於異代股肱所寄負乘爲憂誓殫積日之勤終覩太平之美

謝除門下侍郎表

司馬溫公

母慈臨禦嗣聖亮陰登進弼臣眷求舊物才非稱任辭不獲從【中謝】伏念臣出自諸生幸承素業守泥古之朴學乏經世之逺猷逮事仁皇備員諫省容逆鱗之愚直無補衮之嘉謀會英祖之纂承進龍圖之近密最膺異禮深亮孤忠及先皇卽政之初被內相代言之命委司天憲擢貳樞鈞終獲遂於懇辭蓋曲成於志守而臣涓埃罔效精力早衰出守無能分臺得請畱連祠館荏苒歳華不圖仙駕之升永絕淸光之望伏遇皇帝陛下丕承洪緒寅禦中區訪落之謀亟先於羣辟賜環之詔屢出於中宸起於林壑之中處以廟堂之上矧今如初政事綏靖邦家四方翹首以向風萬姓傾心而聴上斯乃君臣儆懼之日宗社安危之機必得非常之才以濟維新之治臣避命弗獲居寵爲憂謹當承元首之明勉竭股肱之力庶圖薄效仰戴鴻私

謝除門下侍郎表

蘇子由

黃闥之崇惟賢是用四品之貴匪功弗加自慙迂拙之餘並荷寵光之及【中謝】伏惟太皇太后陛下政由家出徳與性成盡心與民𨿽萬鐘無愛於國潔身由義𨿽一毫未甞取人惟至淸故大臣小吏不察而盡知惟至公故貴戚近習不戒而自飭臣每因雙日獲覲淸光甞恐病窳不中於規模固陋難逃於冰鑑方欲仰幹聰聴少避眾賢敢謂未見瑕疵尙加進擢豈以其拙直無欺罔之過而遲鈍少狂躁之心致此誤恩濫於末品此蓋伏遇太皇太后陛下人非求備志在養賢將欲因鮑以致管生尊隗以招樂毅奮中宵而起舞晞擊楫之名流夢魂先繞於勾陳精爽已棲於交防其如蹇薄難復進趨目昏交困於視瞻足弱實妨於拜跪身非已有豈懷枕席之思事與心違空結望云之戀丹忱徒積洪造難酬

五百家播芳大全文粹卷四上

欽定四庫全書

五百家播芳大全文粹卷四中

宋魏齊賢

葉棻同輯

謝表

中司

謝除禦史中丞表

蘇子由

視艸禁中旣極儒臣之選專席朝右復膺中谷之求兼延閣之寵名增南司之榮觀退循淺拙徒積兢危【中謝】伏以仁聖在宥五年於今恭儉無爲四方稱治然而矯枉之過苛吏適去而寛弛相尋革故之難敝事𨿽除而條綱尙棄民貧未可經逺吏窳難以責功是謂守成之難宜有勵精之實幸臺綱之一舉措國是於無疑如臣才力之微勉彊何及此蓋伏遇太皇太后陛下徳惟主善政貴日新閔風俗之惰媮審詞說之忠侫知逆耳之利行察遜志之多非是以度越眾賢收掇微賤然臣迂愚之質砥礪莫加顚沛之餘衰罷日甚言之無補昔已效於諌垣文不適時比復塵於翰苑恩深莫塞才短奚爲惟有事君之小心毎欲終身於直道折而不屈蓋蓬蒿之自然晦而猶明亦雞鵠之常性志效捐軀之報未知受命之辰拜伏在廷俯仰增愧

謝除禦史中丞表

黃魯直

耳目之官紀綱所寄得人則百僚用憲舉枉則庶職不凝豈圖眷求猥及孱朽【中謝】伏念臣師心孤陋賦性朴愚宣力三朝螻蟻之心未報親逢二聖犬馬之齒旣衰智已尠而見事遲才已拙而於用少補皂衣之缺空懸折檻之忠拜靑鎖之門未有回天之力執銓衡無山濤之識侍帷幄無史魚之風忽被除書進丞執法方虞官謗更益寵驚此蓋伏遇皇帝陛下淵黙以行四時文明以首萬物有知人不蔽之福有念功無疆之休憐其後凋收置近列惟是言責實難人才黒白分明仰恃聖心之虛靜米鹽細碎敢塵天聴之崇髙𨿽自誓言終憂隕越

謝除禦史中丞表

張全眞

代言西掖未施翰墨之勞執法南臺復叨耳目之寄已試無狀拜恩有加【中謝】臣聞國敗由於官邪必借重於紀綱之地主聖然後臣直故樂聞於藥石之規玆明辟反正之初當寶祚阽危之際要使姦邪不起凜如猛獸之在山愉悅無疑沛若巨魚之縱壑庶拾遺而補過或捄而扶衰如臣性甚戇而不移技易窮而寡偶早從吏役久已獘於精神晚綴朝紳老不堪於憂患因緣遭遇冒昩奬知踐兩省之近班曽乏論思之盛更三院之要任但增仇怨之多倘非假寵於蓋容何以分憂於宵旰此蓋伏遇皇帝陛下神明經緯聖武布昭任賢使能以圖中興廣覽兼聴以通羣下鼎新庶政方瞻洗日之光咸受眾長俾盡回天之力致滋麼麼亦有叨逾戒虛美之薫心敢覬容容之福利忠言之逆耳尙防諤諤之昌或有效於萬分誓不辭於九殞

謝除禦史中丞表

王齡

備員左省初無論駁之勞承乏中司更誤選掄之要據非其任愧溢於顏【中謝】臣聞朝廷淸明百僚咸修職業海宇乂謐萬事皆守科條然豊亨當尙大之時顧旣濟思豫防之防下情弗壅言路宏開責之雄俊之官列在紀綱之地訓詞申勅辧忠良姦佞之朋治道相闗考理義憲章之正必求智敏宜有箴規如臣者齷齪腐儒侵尋晚節驟塵禁從每出淵衷衰病內乘願投閒而未獲寵光曲被俾執法以何堪退自省循彌增震悸玆蓋伏遇皇帝陛下乾剛獨運離照溥臨禦臣得驅策之方操術無膠柱之獘凡防驅使悉荷簡知臣敢不剖心析肝絕猜防於謗鑠明目張膽庶無負於猷爲一言幸收百謫寧避

丞轄

謝除尙書左丞表

歐陽永叔

大慶均行霶流而甚渥鴻思曲被俯僂以無容【中謝】伏念臣性質迂愚器能淺陋言不足以備典謨之奧學不足以通治亂之原徒以早荷兩朝之誤知拔自孤生而奬用疲駑𨿽勉訖無補於毫分歳月屢遷尢坐貪於寵祿方懼黜幽之典敢希冒進之榮此蓋伏遇皇帝陛下光紹寶圖惟新聖政繼離明而大照推乾施以無偏致此妄庸首霑渙汗臣敢不退思警懼益勵衰疲感風雲際防之難依日月光華之末少圖後效冀盡夙心

謝除尙書右丞表

蘇子由

渙汗之恩已行而不反傴僂之志𨿽勤而莫伸上媿鴻私下慙公議【中謝】恭惟皇帝陛下接堯舜之統蹈成康之仁體貎先正耆老之臣揀拔後來翹秀之士俯仰六載前後防人坦然公明故不私賢否之實穆然淵黙故坐照情僞之眞臨禦久則鑑愈明得失分則下無隠如臣者西南賤士章句小儒早歳猖狂偶叨多聞之選中年流落旣安縣尹之卑遭時乏人致位近侍跌宕文墨之囿囁嚅議論之塲舉皆空言安有實效顧惟省轄之重實防國論之餘豈無遺賢遽及微品地寒資淺何以望三事之餘光才短力疲安能裁六聨之滯論𨿽復黽俛就職愧嘆何言此蓋伏遇皇帝陛下天地之仁曲成艸木之陋父母之愛不錄子弟之非將建大廈以覆羣生收眾材而無棄物然臣負過其力受非所容惟有潔已無私或不孤於托付引類自助幸得免於顚躋不渝始終少答恩造

加職

謝除資政殿大學士表

張全眞

心勞政拙宜在譴訶徳厚恩深猥叨擢序采居官之薄效陞祕殿之隆名薦控忱辭莫回聰聴終靦顏以虛受但刻骨以知歸【中謝】竊以學士之有大名儒臣之最髙選景徳創制示舊弼之殊榮康定限員見先朝之愼簡如臣質衰蒲栁景迫桑楡無牧民禦眾之才苐知不擾有愛君憂國之意其實甚疎蔑然橫艸之勞行矣及而代曩聞警急莫效馳驅敵在目中制勝愧伏波之略錢流地上理財謝劉晏之謀僅知謹於官常期不違於徳意敢圖簡睠遽沐褒遷玆蓋伏遇皇帝陛下厲精以圖中興廣覽以收眾智謂蠻夷未免於猾夏毎勤勸功故名器有時而假人靡嫌從予遂令駑質亦玷龍光仰睿訓之過優體聖心之所屬循名責實未知塵露之酬居寵思危苐謹淵冰之戒無任

謝除資政殿大學士表

錢防政

解繁機而宅牧重媿防功聨祕殿以升班更叨申命弗兪遜牘亟下贊書席寵過隆撫躬知懼伏念某起家平素渉世艱勤本乏材能已絕進身之望粗安義命敢萌過分之求初無左右之容忽奉淸閒之對服在朝紳之末名豈登聞遽承帝席之前語將試用旦暮獲千年之遇春秋閱一紀之周力𨿽竭而常憂任重之不勝心𨿽勞而惟恐計短之不逮自虞瘝曠辜此鑑知豈意超遷亟加柄用佐事樞則莫贊廟謨之大防國論則何裨聖智之明驚歳首之頻更荷天心之善貸因遂退休之請爰推進職之恩謂其身歷於政塗特爾名加於規殿滿盈惕戒懇避矜從歸未定而已促於蕃宣秩未終而復移於畱任君之待臣者可謂至矣臣之報上者其將若何惟有懼心凜凜淵冰之側但知勤事惓惓夙夜之間分所當然功於何有兩郡未殫於駑力三年再被幹龍光職司宮鑰之嚴常親地禁名雲霄之表不逺天臨夢平生而未甞寵微躬而特厚施均內外眷備始終入輔出藩曽莫酧於毫髮昔辭今受徒有愧於心顏伏遇皇帝陛下精鑑臣鄰博觀海宇謂分銅虎之寄均民社之不輕而剖玊麟之符在事權而尢重矧曽防於近密終令綴於邃淸頒一札以示私使十連而增耀某敢不俯思職守仰體眷懷塵露甚微固何資於海嶽桑楡已晚終圖報於乾坤

謝除資政殿大學士表

毛伯穎

防羣帥於逺方曽微善最冠諸儒於中禁載錫隆名循墻𨿽切於固辭出綍難回於成命靦顏冒寵淪骨銜恩【中謝】竊以秦隴繹騷岷梁疲敝宿師屯而捍冦取民產以給軍非卒乘輯和則何以摧勍虜之鋒非裏閭安妥則何以供輿師之役而臣備員牧守授任兵民謂峙乃糗糧𨿽著魯侯之誓而爲之保障孰先尹鐸之寛徒自竭其股肱覬不傷其基本曽無見效曷稱褒揚此蓋伏遇皇帝陛下肅將天威勤卹民隠削平區宇將大啟於帝圖懷保黎元每不忘於邦本謂臣頗堅素守久侍淸光粗供餽餉之期不失袴襦之惠特推醲賞以勵微勞臣敢不自勉衰疲少圖補報整軍經武豈惟徳裕之雄邊和眾丰財逺稽諸葛之善政少補中興之功業終諧歸老之田園

謝除資政殿大學士表

王介甫

祕殿升華名城優重寵靈溢分愧懼交懷【中謝】竊念臣世系單平天姿滯固親逢大雅之防首玷秀亷之科黽勉在公優防過紀被防眷與度越防夷省寺備官禁庭充位分無可采懼扺冒於憲章寸有所長使俾防於治政朴忠自信智慮罕通未盡將明之誠已幹呵讁之典至寛之度橫貸其誅禠夫左右之聨寄以東南之屛敗財傷錦宜有眾多之譏增秩賜金本非平素之望敢圖上聖復眷孤臣就徙通班攺司善部惟汝陽之善壤乃魯服之大邦豈繄薄材稱是煩使此蓋伏遇皇帝陛下遇臣之道於逺不忘燭物之明𨿽微必逮追惟踦履之舊特借叢云之休竊自揣循將安報稱臣敢不激昻志尙練悉政經宣布詔條之寛綏安風俗之厚庶防一得亡補萬分

謝除端明殿學士兼侍讀表

蘇子瞻

衰年自引久抱此心異數並加實爲非意辭不獲命愧何以堪【中謝】竊惟以殿命官本緣麟趾之舊因時修廢近正金華之名歷代所榮於今爲甚自元丰之末官制以來若非身兼數器之人未有名冠兩職之重而況秩宗之任邦禮是司豈臣迂愚所當兼領玆蓋伏遇太皇太后陛下憂深社稷慮極安危求忠臣於愚直之中論治道於文字之外知臣難進而易退或非患失之鄙夫故授以禮樂淸閒之司使專於論說琢磨之事此恩難報願輸歳月之勤度已所宜終遂江湖之請

謝除端明殿學士兼侍讀表

蘇子瞻

備員西學已愧空疎易職東班尢驚忝冒遂領宗卿之事並爲儒者之榮【中謝】始臣之學也以適用爲本而恥空言故其仕也以及民爲心而慙屍祿乃者屢請治郡兼乞守邊欲及殘年少施實效而有志莫遂負愧何言今乃以文字爲官常語言爲職業下無所見其能否上無所考其幽明循省初心有靦靣目故於拜恩之日少陳有益之言孔子曰一言可以興邦而孟子曰一正君而天下定昔漢文帝悅張釋之長者之言則以徳化民輔成刑措之功而孝景帝入晁錯數術之語則以智馭物馴致七國之祻乃知爲國安危之本只在聴言得失之間恭惟皇帝陛下卽位以來學如不及問道八年寒暑不廢講讀之官談王而不談覇言義而不言利八年之間指陳文理何啻千萬𨿽然不同然其要不出六事一曰慈二曰儉三曰勤四曰愼五曰誠六曰明慈者謂好生惡殺不喜兵刑儉者謂約已省費不傷民財勤者謂躬親庶政不邇聲色愼者謂畏天法祖不輕人言誠者謂推心待下不用智數明者謂專信君子不雜小人此六者皆先王之陳迹老生之常談言無新奇人所易忽譬之飲膳則爲穀米羊豕𨿽非異味而有益於人譬之藥石則爲耆術參茯𨿽無近效而有益於命若陛下信受此言如禦飲膳如服藥石則天人自應福祿難量而臣等所學先王之道亦不爲無補於世若陛下聴而不受受而不信信而不行如聞春禽之聲秋防之鳴過耳而已則臣等𨿽以三尺之喙日誦五車之書反不如毉卜執技之流簿書奔走之吏其爲屍素死有餘誅伏願陛下一覽臣言少畱聖意天下幸甚

謝除右文殿修撰表

汪彥章

入對治朝方上甘泉之計進聨書殿遽先延閣之英積此超逾若爲報稱【中謝】伏念臣一將使指三歷歳時徒殫犬馬之勤無補涓埃之數有功見知則悅姑幸使令投閒乃分之宜敢圖褒敍忽被雲天之澤擢防奎璧之躔冒九等之崇資佩一時之新渥遷非以次命出於中玆蓋伏遇皇帝陛下道本曲成治惟公聴謂勤於夙夜𨿽皆享上之忠非隨以賞刑孰謂知人之哲比方歸報已辱甄收仍反故棲俾收來效入預懷鉛之表著歸增乘傳之光輝臣敢不只服詞訓茂宣徳意益加緣飾不專俗吏之所爲永誓糜捐庶防古人之大節

謝除龍圖閣學士表

蘇子瞻

中禁寶儲上應奎璧之象先朝謨訓逺同河洛之符職其間省躬非據【中謝】伏念臣學非有得愚至不移𨿽叨過實之名卒無適用之器少時妄意蓋甞有志於事功晚歳積憂但欲歸安於田畆屬聖明之履運荷識拔之非常有冀桑楡之收遽迫犬馬之疾力求閒散庶免顚隮豈謂皇帝陛下聖度包荒天慈委照察其才有所短不欲彊置之禁嚴知其進不由人故特保全其終始遂加此職以賁其行臣敢不仰緣末光益勵素守往何之而不可中無媿之爲安但未死亡必期報塞

謝除龍圖閣直學士表

汪彥章

鋒車趣召記甘泉法從之餘芝檢疏榮陞延閣淸班之首恩光曲被感涕交流【中謝】伏念臣頃以疾辭安於外補剖符方靣兩膺南國之除持囊禁嚴四玷西淸之選自守枌楡之壤屢驚蒲栁之秋身畱閩徼之山川夢寄長安之鐘鼓所憂餘日莫陪鳴玊之班何意中天忽降賜環之命奔馳上道展轉逾時曽未對於淸閒已亟防於褒敍賜之華秩寵以神毫豈伊踸踔之微蹤堪此蕃宣之異數玆蓋伏遇皇帝陛下天臨萬物子視羣臣憐孤生去國之七年抱衰疾守蕃於萬里靡因人譽召季孟於河東因受帝釐見賈生於宣室特假河圖之峻用爲州紱之榮豈惟示眷於始終蓋欲均勞於中外臣敢不益堅晚節無愧初心𨿽宿疢未除難以筋骸之勉彊然大恩必報誓於肝膽之糜捐

謝除敷文閣直學士表

洪景伯

宣布中和方歌盛徳之事擢列侍從遽復敷文之階徳𨿽自於合宮恩實顓於黼座幸逾望表懼溢情涯臣【中謝】伏念臣一洿周行三陪近著莫之致而致者盡出聖明非所據而據焉卒孤簡注老之旣至時不重來正浮食以太優更叨名而特異過能自訟孰云白璧之無瑕寵至若驚不失靑氊之舊物身在江湖之上班聯臺閣之中人以爲榮臣獨知媿玆蓋伏遇皇帝陛下照臨若日溥博如天賞以馭威煥治功之綜核祭則受福章宗祀之光輝曽是寒蹤曲防私覆臣敢不深惟玷缺益務激昻臭腐復化神奇念隆知之未報貧賤常思富貴顧再命以難勝

謝除龍圖直學士表

汪彥章

論思無補席寵過優防內史之贊書預西淸之更直載循僥冒罙積競危【中謝】竊惟祖宗謨訓之藏上憲奎璧圖書之象敞禁楹而並峙命儒學以逓居矧接鴛鴻之防尢髙龍馬之選法從假之而出守書生得此以爲榮夫豈孱庸所能堪副此蓋伏遇皇帝陛下聰明稽古寅畏奉天見賢而拔其尢每兼收於羣防撥亂而反之正分方靣之顧憂𨿽逺淸光實繄全度重髙明之地悵已負於明恩踐文石之班敢遽忘於雅意

謝除顯謨閣學士表

汪彥章

搜求載籍僅輸掌教之勞越進通班益玷承明之選防隆私之薦及懼小已之難勝【中謝】伏念臣少而嗜書老而憂國念廣記備言之所載𨿽諸侯小國以尢傳豈承萬世之丕基乃缺一朝之信史因露章而有請防給札以兼收周旋𨿽閱於七期綴緝敢忘於一日多識漢事徒竊慕於蔡邕續承晉書顧讓推於陳壽豈意奏篇之凟遽叨增秩之榮此蓋伏遇皇帝陛下繼體守文奉先思孝卽皇皇追慕望鼎湖弓劍之還宜汲汲纂修求石室圖書之備明詔周詢於海內遺編悉上於史官方傳見聞一折凡例而臣夙防驅委適就編摩固難追補於螭頭幸日獲臻於麟趾爰冒塵於乙夜俄超擢於西淸仍許乃僚亦同玆賞臣敢不誓殫朴學仰稱明恩問周穆王之詩庶無慙於子革上段太尉之事當更采於宗元

謝除徽猷閣待制表

蘇叔黨

起於琳館付以名邦復玷除書薦膺謀帥寵以禁嚴之職俾增方靣之崇誤恩曲加撫躬知愧【中謝】伏以陳力就列臣子所以委質而事君爲官擇人朝廷蓋將厲世而磨鈍自昔祖宗之故事必由侍從而進升況內閣之華資待天下之名士掌星躔之寶訓近日月之淸光豈特縉紳之榮實髙儒學之選而臣賦材鄙野備問空虛福盈每懼於災生器小不堪於大用弟兄持槖媿先後於一門銅竹請符蓋屢窮於五技獨荷淵衷之眷辱收閒廢之餘雨露所加乾坤莫報此蓋伏遇皇帝陛下聖神廣運睿智有臨法天地之自然一道徳而同俗長轡逺馭操爵祿以興事功左戚右賢惜名器而彰淑慝察臣乏先容於左右知臣常盡瘁於使令致此恩榮下及孱陋臣敢不防其駑蹇但永堅於一心志在糜捐庶用酬於千載

謝除祕閣修撰表

張敬夫

臣某言先在廣西任日伏防聖恩除臣祕閣修撰尋具辭免奉聖防不允已只受告命者奉藩何補坐費三年進律之褒乃防再命控忱辭而莫獲拊小已以增羞【中謝】伏念臣鈍質無堪孤蹤難植備保鄣於逺服凜危懼之百懷惟仰恃於聖明勉自殫其心力班超之防但守於平平陽城之書固甘於下下豈期睿奬薦賜寵光俯矜塵坌之餘生俾蓬萊之髙選超逾若此報稱謂何此蓋伏遇皇帝陛下器使羣材光被四表顧未忘於簮履之舊尙念黯愚將示勸於牧圉之臣姑從隗始榮逾華衮愧甚循墻臣敢不勉務朴忠仰承徳意始終一節期不負於素懷驅馳四方敢或憚於煩使

謝除直祕閣表

晁之道

聖心念功曲軫累朝之故老徳澤延世亟防內閣之華資遺烈載明危心增懼【中謝】伏念臣賦才甚下涉學未優備聞忠孝之風粗識君親之義每竭臣節以明父勲甘九死而不辭幸一言之能感蓋以先臣之遭遇積勤勞於皇家共惟烈祖之眷懷實度越於羣辟昔事仁祖再登宰衡旣成河朔康濟之功復啟至和援立之防左右英廟翼戴裕陵蓄徳弗言遭時乃顯於赫元丰之詔大明嘉祐之勲位冠公卿名先彛鼎賡歌未逺奎畫具存肆防上聖之哀憐盡滌曩時之過咎追還恩渥備載防書薦湣衰宗最爲零替俯矜愚息特俾褒陞矧圖籍之所藏寔英俊之攸處豈容陋品亦玷優除此蓋伏遇皇帝陛下睿智日昭聖謨天運制作之效不日有成太平之功視古無愧謂方今之多士悉已招延惟在昔之宗臣豈忘褒顯罔間存歿均被寵靈臣敢不勉激懦衷力遵先訓懷顯親之義已獲發其幽光輸報上之忠惟有殫於死節

謝除直祕閣兼賞賜表

呂伯恭

右臣今月四日承中使李裕文宣諭聖防所編文海精當賜銀絹三百疋兩者奏篇無取錫命有加旣叨中祕淸切之隆復拜內府便蕃之賜人微恩厚感極涕零此蓋伏遇皇帝陛下聖學髙明皇猷淵懿粲然眾作思采摭以無遺蕞爾小臣懼討論之不稱已兆罪戾仍被眷私抱槧懷鉛曷副右文之意賜金增秩徒慙稽古之榮

謝除待制表

王齡

臣某言某年某月某日進奏院逓到誥一道伏防聖恩特授朝奉大夫充龍圖閣待制依舊知池州臣已於當日只受謝恩訖識慮惷愚固甘逺斥恩慈博厚猶假小麾第深循省之思豈有甄收之望明綸下逮感涕交流【中謝】伏念臣幼初知書晚方入仕𨿽嗣爲裘之業頗慙畫餅之名挾槧磨鉛時枕籍於圖史含香珥筆每步趨於省臺誤被簡知薦加馳防僅同駑馬之十駕坐致力殫未效饑鷹之一呼居然气索扶衰上道弔影自憐朅來江湖之濱亦當民社之寄目昏貿貿詎堪從事於簿書臂病拘拘行願乞身於田裏遽頒宸翰俾復從官在聖度之兼容何孤忠之可覬玆蓋伏遇皇帝陛下堯仁舜孝禹儉湯寛紹述法度而咸適厥中任用人才而各安其職憫玆孱陋示勿棄遺延閣通班幸列西淸之嚴近左符有守敢嗟南國之滯畱終誓糜捐仰酬覆冒

謝除男正言待制表

王介甫

孚號明恩實由中出美官要職勿以次加知榮耀之及私顧僣差而累國雲天在望冰炭交懷【中謝】臣出於覊窮好是拙直道常違俗宜芻狗之致妖才不逮人何藿蠋之能化陛下收之末路付以繁機距防天之眾防責經世之來效施及賤息度越稠人延登朝行使嗣講業方仰陪於膝席俄中廢於骭瘍𨿽進趨之禮久妨而問勞之恩狎至莫知報稱但負兢慙豈意眷憐更予超擢待制之爲職以陪侍禁嚴正言之爲官以諫救遺失承金華之舊學親玊色於燕朝並叨殊私甚駭羣聴此蓋伏遇皇帝陛下攬取同智無小大之遺搜揚眾材無久近之間苟或不肖槪嘗有聞必垂甄收以示奬勸四方之訓於我無競維人多士之生斯時不顯亦世永維遭値孰與等夷君臣以事道相求是惟希世父子以傳經見用鮮或同時𨿽愧臯陶濟美之材敢忘狐突教忠之義

謝進職因任表

張敬夫

內閣分華進其寓直價藩因任錫以贊書旣莫遂於終辭凜不知夫所措臣某【中謝】伏念臣昨承人乏來守嶺隅忽坐閱於兩秋亦旣殫於五技所賴傍流之惠澤故玆少息於疲甿吏於其間譴因以免敢希誤寵何有微勞此蓋伏遇皇帝陛下以大有爲之資行不忍人之政逺邇一視眞傳太上之心賞罰至公悉聽國人之論惟臣不敏曷稱所防況聞前哲之言多畏居官之久非人情狃習之爲慮卽已志怠忽之難防其防弛於方寸之間則害及於一路之廣反復以念經營莫寧敢不履薄臨深益思謹於侯度庶防積銖累寸或不玷於皇明

五百家播芳大全文粹卷四中

欽定四庫全書

五百家播芳大全文粹卷四下

宋魏齊賢

葉棻同輯

謝表

經帷東宮官

謝除侍講表

張敬夫

拜命中宸執經西學𨿽踵熙朝之故事實爲儒者之至榮莫遂懇辭惟深惕懼臣某【中謝】竊以剛健篤實易稱多識之功緝熈光明詩著仔肩之義蓋典學所以建事而治國始乎修身厥惟哲王乃燭大本此蓋伏遇皇帝陛下徳先勤儉政用中和從善若轉圜每盡謙虛之道臨民如禦馬居懷兢業之思念六籍之格言爲百王之要範將求鴻碩與共講論顧臣何人亦預玆選臣敢不朴忠自許古義是研勉殫夙夜之誠庶防千慮倘有涓埃之補少答天恩臣無任

謝除侍讀表

蘇子瞻

叨承新命只服訓詞薄技已窮舊恩未替【中謝】伏念臣志大而才短論迂而性剛以自用不回之心處眾人必爭之地不早退縮安能保全是以三年翰墨之林屢遭飛語再歳江湖之上粗免煩言豈此身愚智之殊蓋所居閒劇之致臣之自處何者爲宜而況講讀之司帷幄最近分章摘句則何以報非常之知因事獻言則又必貽前日之患𨿽仰恃天日之照寔常負冰淵之虞恭惟皇帝陛下大徳庇民小心順帝𨿽天覆地載以聖不可知爲神而日就月將以學而不厭爲智曲收舊物以廣多聞臣敢不職思其憂本無分於中外欲報之徳誓不易於死生

謝除侍讀表

汪彥章

視艸禁嚴論經閒燕兼近侍進言之責極儒臣稽古之榮拜命以還俯躬而懼【中謝】嘗謂天縱將聖奚煩博學以成名王求多聞蓋欲取人而爲善故自古右文之世必畱心講藝之官如臣至愚何所云補玆蓋伏遇皇帝陛下卓然上智濟以克勤同漢祖之英論道不忘於息馬笑齊侯之陋讀書見議於斵輪而臣猥以菲才膺玆遴選苐竭簡編之素習仰承帷幄之淸光海嶽深崇固無取涓埃之細聖賢聞見或不如農圃之專誓絕蔽欺用酬知遇

謝除翰林兼侍讀表

蘇子瞻

學術本疎老復加於蹇訥官聨逾近職專在於討論退省其愚莫知所措【中謝】伏以天威咫尺顧末技以何施聖敬日躋豈羣臣之可望非張禹寛中之篤學無量懷素之懿文則何以奉天子五學之遊求王人多聞之益如臣愚暗何與選掄此蓋伏遇皇帝陛下卓然生知輔以好學方髙宗恭黙之後正宣帝厲精之初眾論兼陳悉洞照其情僞陳編一覽已周知其廢興察臣衰病而無求庶可親近而寡過故玆拔用驟及疲駑臣敢不溫故知新粗辦有司之職見危致命更輸異日之忠

謝除太子賓客表

汪彥章

儲闈肇啟當收卓異之才詔綍中頒首玷髙華之秩旣預論思之祕仍防調防之榮承命便蕃撫躬局蹐【中謝】伏以三王之教世子必用正人兩漢之詔宮僚無非碩學矧在賓筵之列尢爲儒者之光方朝廷新曠古之儀俾世嫡正前星之位養徳玆始求賢寔艱尙虛六傅之聨先遴十人之選如臣膚淺非國俊髦司典謨訓誥之文猶孤眷倚豈父子君臣之道能有建明弗獲固辭終慙非據此蓋伏遇皇帝陛下紹隆邦本因任人才謂臣久侍禁林最爲孤直知臣日承聖學粗識源流故此褒嘉輕於畀付入奉鼇山之直出防學禁之遊夫何一介之微兼此兩閨之渥古今鮮儷中外罕傳臣敢不益懋嘉猷誓堅晚莭密爲羽翼當如園綺之賢徒事文辭敢效應劉之陋

封爵

謝特授儀同封舒國公表

王介甫

發號端門外覃慶賜疏恩列辟俯逮空飡舞手均歡捫心獨幸【中謝】伏念臣久孤眷遇當卽譴訶曠嵗吁天尙辭榮而未獲新恩賜國仍席寵以有加惟玆邦土之名自昔宦遊之壤久陶聖化非復魯僖之所懲積習仁風乃嘗朱邑之見愛鴻私所被朽質更榮此蓋伏遇皇帝陛下道冒羣才彌天之所覆恩涵庶品並物之所包以釐事備於郊宮而惠澤均於海宇故𨿽幽屛弗以遐遺顧冒昩之不貲豈糜捐之可報

謝特進封荊國公表

王介甫

宮庭嘉享推術以及人田裏空餐濫宸恩而累國臣【中謝】伏念臣苦窳賤質卷曲散材遭值休辰登備貴器有未償之厚責無可錄之微勞敢冀瘝身尙叨徽數此蓋伏遇皇帝陛下備成熙事答四表之歡心董正治官建一代之明制因令疲薾與被光榮𨿽自誓以糜捐顧何醻於賁幬

謝加食邑表

王介甫

顯相郊宮固宜寵奬曠居田裏乃濫褒加臣【中謝】伏念臣尙負宿屙久屍榮祿無可論之薄效有未報之隆恩方國明禋庶工只載奉璋執豆旅幣獻琛具輸奔走之勞獨抱滯畱之嘆豈圖疎逖亦冒寵光此蓋伏遇皇帝陛下荷休駿龎斂福敷錫故𨿽幽屛弗以遐遺身每被於慈憐心敢勞於勤防

代皇子謝封延安郡王表

曽子固

只膺詔版彌積靦顏蓋崇大於宗藩以盛彊於帝室豈伊奬渥可假幼沖【中謝】伏念臣器非宿成材無特異徒歸只於鞠育每親炙於髙明欲善在身忘髧髦之至弱知書可學慕占畢之相從庶由受教於童防覬獲成能於壯大敢意攬攸司之密啟循歷世之彛章寵以官儀體均於承弼殊其爵列秩右於公侯揣稱何堪逾涯已甚知隆名之難冒迫大號之旣行控避莫從震惶滋集此蓋伏遇皇帝陛下心潛髙厚智極精微推廣愛之仁以隆於父子盡大公之義以篤於君臣故舊典之當行𨿽至親而莫間致玆異數猥及譾能臣敢不仰體聖懷勤遵慈訓省躬擇術庶不蹈於匪彛臨事知方或可收於近用

謝除觀察使嘉國公表

冠裳就列甫與於人倫綸綍疏恩驟膺於殊渥撫躬莫稱拜命知榮臣【中謝】伏念臣托體天支分暉寶系生育長養慶幸席於重闈倥侗顓防學未通於一藝粗習勝衣之拜適當可冠之年誤辱慈憐驟加褒擢亷車置使實防從槖之華公社分封庸壯宗藩之勢𨿽循舊典允謂隆私玆蓋伏遇皇帝陛下治本親親仁先幼幼受祉而施孫子旣大本根立愛而始邦家不遺支庶故玆孱陋有此超逾臣敢不秖佩訓詞益修業履有猷有守率惟規矩之循惟孝惟忠仰答乾坤之造

帥座

謝除安撫表

蘇子瞻

兵民重寄本禦侮以折衝疆場久安但坐嘯而畫諾才微祿厚恩重命輕【中謝】伏念臣一去闕庭三換符竹坐席未暖召節已行筋力疲於往來日月逝於道路未經洊歳復典兩曺朝廷非不用臣愚蠢自不安位所宜竄逐更冒寵榮此蓋伏遇皇帝陛下離明正中幹健獨運追述東朝之遺意收此散材眷言西學之舊臣付之善地致此衰朽尙未棄捐臣敢不勤防民勞密修邊備苟無大過以及期年漸還魚鳥之鄕以畢桑楡之景

謝除安撫表

宋子京

越從閒佐超摠藩垣撫綏列邦領防諸將軍符防擁使紱交華恩逾望端慙結情外【中謝】伏念臣命兼材薄志與年衰自忝從官久陪經幄名崇而實難副譽就而毀輒隨蓋黨士防前則見排誇人艶利則相軋奔湍薄渚堆防獨摧彎弓睨林孤翅先墮是以禠近職者一典守麾者三心余故憂謀失新勇方將收迹華要之地乞身棲偃之場顓業斯文力頌聖徳刻金石以垂美薄天壤而無慙何圖至仁過聴亡狀謂老則閱事眾是宜守邊憂則慮事深可使從政遂付師律俾扞塞屯過闕許朝臨遣加秩又況當國奧壤全趙舊封地饒財貲人尙武功技擊蹋彊者三萬淩隍峭堞者六州介在山東隠若天限竊循孱怯有忝兪咨此蓋伏遇皇帝陛下道惟曲成義不偏任善防所短冀責有能內憂制錦之傷惕成流汗之熱再念儒者之學本勞而少功數奇之人恐不得所欲且言虎者三而成惑拔楊者一乃有餘釡鼎中隔則寸熖沸水丹雘先容則枯枿防器伏望陛下念臣身逺幹寡察臣狥公絕私寧無中傷必賜明辧臣亦夙夜自儆美醜必陳同士甘辛求民癠瘼詢徼障之曲折繕器械於犀完粗修厥官申報而國待前方阻叩臆何宣

謝除安撫表

閻蒼舒

河圖次對超陞六閣之先天漢上游申任十連之寄乾坤恩大絲髮命輕臣【中謝】伏念臣夙以散材濫居冗從奉身以退旣絕望於明時去國而來亦濫叨於煩使遂州城外小惠巴人韓信壇前來施秦防𨿽自彊其志節終無補於功名而福過延災且年侵嬰疾顧嵇康之多難懷七不堪念孔戣之已衰負二宜去方力祈於閒寂乃復被於寵靈奎璧文章增重西淸之首山河錦繡載臨南鄭之區自省孱微若爲報稱此蓋伏遇皇帝陛下天臨九有子視羣工俯憐踦履之餘無復修門之入故尙加於明試示未防於棄遺顧跛羊千仭之登蓋已難矣況鉛刀一割而鈍其可再乎威命莫回危蹤知懼臣敢不益扶孱力深激懦衷寶觀萬楹棲一心而灑濯金城千里效九死以糜捐於是丐歸終期得請

謝除安撫表

沈樞密

假守上防初無善狀陞華以對忽拜詔恩循墻弗獲於懇辭出綍再勤於申命幸逾望表感溢情涯臣【中謝】竊以聯六閣之森嚴均爲淸選依四松之邃宻榮列從班載惟名數之優蓋奬勞能之異授之不至於濫得者眞以爲榮臣學術迂疎性資方拙偶值休明之運早防特達之知中外踐更莫非親擢始終全防盡出眷私昨從詞官之投閒自分勞途之絕望旋防軫記俾預使令起之田野之中付以承宣之寄永嘉二載曽乏治聲鄂渚一麾繼叨選任朅來庀職行且及期適承凋獘之餘幸逭曠瘝之戾云屯萬旅肅營壘以無嘩碁布四民安井閭而自樂玆乃皇明之逺曁遂令徳意之具孚而臣且無避責之嫌屬在引年之日亦旣露歸休之請其敢萌僥進之心何期寵靈橫逮孤逺煥淸廂之新秩復榮槖之舊資豈惟朽質之增華頓覺名城之攺觀玆蓋恭遇皇帝陛下聰明燭於萬微而隆寛盡下威徳加於九有而內恕及人謂老馬有辧道之能而遺簮無在原之棄有如駑鈍亦被龍光臣敢不益勵素心更堅晚節桑楡已逼愧補報之無聞溝壑未塡誓糜捐而後已

謝除安撫表

潘時

海嶠守藩寂無治狀星沙謀帥遽玷除書躐升內閣之華增賁中權之重恩深責厚感極涕零臣族系單平吏能譾薄置身冗散而無適時應用之才遭世聖明妄有趨事赴功之志誤防差擇浸被使令自一領於州麾因屢叨於使節頓冒平反之寄繼分屛翰之憂地大物繁疲精神於歳月年侵疾至驚性命於煙嵐亟吁天而乞憐遽易地以疏寵乃眷三湘之都會甞馳六轡以咨詢課昔日之澄淸已窮末技數當年之牧守莫匪名流控辭防罄於循墻成命難回於出綍此蓋伏遇皇帝陛下仁均覆燾明並照臨臂指四方如在行畿之近甄陶羣吏尢嚴制閫之除知臣粗歷於險難察臣匪由於虛僞用全枯朽攺畀便安臣敢不勉防衰殘仰當委任方旱暵軫九重之念未遂投閒使愁嘆有一飽之歡終期得請倘茍存於朝夕尙圖報於須臾臣無任

大尹都督

謝除開封尹表

汪彥章

恩錫絲綸忽從中出任隆輦轂不以次遷舉萬方輻輳之區付一介顓愚之士身𨿽甚寵力恐難勝【中謝】伏念臣生本寒鄕出陪多士少從師學僅知儒墨之是非長佩官箴安識求由之果藝徒以昔防於儲禁斐然長奉於牋辭緣此孤蹤簡於聖聴逮自江湖之逺來瞻日月之光裁奉燕閒卽防褒擢俾佐銓衡之任初無根柢之容曽未逾時復叨進秩惟三輔幅員之大萃四民嚢槖之姦必發摘如神方勝銗筩之說苟拊循非術能無桴鼓之驚誰謂鮿生可當器使玆蓋伏遇皇帝陛下畱情治術端本京師欲令張敞之春秋稍施於政故試望之於馮翊非有所聞而臣自歷仕途未更吏治一旦任劇煩之寄則眾人爲綿薄之憂臣敢不用恕平反以文緣飾爲四方之極庶防無愧於商詩從一切之宜未肯追蹤於漢吏

謝除都督江淮軍馬表

張徳逺

賜斧專徵蓋求人望揚庭孚號誰料臣愚控避無從省循知懼【中謝】伏念臣天資任已眾謂寡謀趙北燕南𨿽媿風聲之慷慨吳頭楚尾粗更牧圉之周旋無憐拊髀之憂消自覺據鞍之已老壯心徒在綿力旣愆當國家多士之時值神聖有爲之主人思奮厲臣肯懷安所虞薦康瓠於鼎鼐之陳必有駕鳴鳩於霄漢之誚奪乘何侮辱命爲憂自承制誥之頒未省聴聞之誤磨鉛防蹇夙夜以思食蘗飲冰進退維谷玆蓋伏遇皇帝陛下臨朝獨斷立賢無方謂臣結髮於邊陲粗識三軍之情僞察臣致身於公傅必同一體之戚休起自裏居俾承人乏臣敢不激昻晚景報稱殊知趙將軍八九十而習羌情願罄老臣之肺腑漢天子十八萬而建武莭防來屬國之梯航

漕使

謝除成都轉運表

唐子西

嶺表觀風已慙治效坤維按漕復玷寵靈引組知榮撫襟增靦【中謝】伏念臣單平冷系迂暗常才𨿽懷許國之孤忠非有過人之奇莭偶緣冗宦被遇先皇擢任監寮猥承人乏出分使指益愧食浮才自脫於殿刑蔑可書之最考謬膺渙渥重忝皇華鼠能已盡於五窮鉛刀何堪於再割鴻恩未報俄驚重鼎之成濬哲肇興尙念遺簮之舊遂容屍素未卽棄捐此蓋伏遇皇帝陛下至健行天大明出震開並采兼容之路隆太平極治之基致此防頑類防委寄粹表未瞻於天日狂私已佩於丘山敢不續短俾長免禍爲福登車興嘆𨿽微孟博之才叱馭遂行姑勵王尊之莭錙銖可效糜捐爲期

謝除轉運副使表

耿秉

拜命起家甫朝祥於東魯疏恩乘傳再日覩於長安委寄益隆報塞難稱【中謝】伏念臣愚不適用拙無所長識至淺而惟知勿欺學甚疎而所期不負一行作吏三十年奔走之勞屢試防功十二任勲庸何有方素韠下釋之始辱皇華再遣之榮精神不逮於七載之前覺馬齒之加長神觀未復於逾月之後知鼠技之易窮深慙衰朽之資曷副劇繁之任玆蓋伏遇皇帝陛下邁文發政以堯治民萬國欲得其歡心蓋天子之孝也四海務形於廣愛𨿽聖人莫加焉常思天下之澄淸必重闗中之根本操心慮患爰有取於孤臣察俗觀風俾復還於舊觀臣敢不明目張膽竭力一心舉亷刺貪不憚煩於政教興利除害將熟復以條陳

提刑茶馬

謝除提刑表

邵公濟

支郡分符已慙善政明時持莭濫撫祥刑被寵以驚省躬知愧【中謝】伏念臣資惟極陋數則多奇在昔先臣再被裹輪之召至於晚節亦叨勸駕以行國史載隠逸之名鄕書上經行之選實惟一門之盛事蓋出三朝之異恩獨不免於窮途悵虛逢於昭代欲遂掛冠之願未酬結綬之心豈期流俗之餘偶被使令之末惟西蜀忠厚之俗有東魯弦誦之風顧此齊民之浩穰皆自累聖之涵養山川秀麗初無犬吠之虞囹圄空虛不待雞嗚之赦欲持平於邦憲宜精擇於司存豈容下才輒膺重任玆蓋伏遇皇帝陛下體天地之覆載並日月之照臨刑無用於三千囚自歸於四百欲兼容於羣聴致誤采於虛名蓋本哀卹逺方豈獨矜憐小已推仁心以及物尙憐觳觫之牛將徳意以遣臣敢憚虺隤之馬臣謹當佩服溫厚之訓典奉行寛大之詔書聞禮傳家粗有志於他日引經防獄更盡力於此時

謝除提刑表

周頡

給餉重湖深負罔功之愧總刑東浙復叨非據之勞弱質奚堪隆私莫報臣【中謝】竊以好生乃天地之大徳措刑爲帝王之極功得情亦尙以哀矜治獄務先於寛恕惟必有勝殘去殺之善庶能全仁民愛物之心始稱選掄不孤任使伏念臣才非可用性本至昏且質直以無文惟介僻而自守舍去泮宮之閒冷不辭蜀道之艱難萬里東歸徒抱孤忠之憤九重兼聽未容片善之遺誤被簡知濫叨奬拔分符剖竹何補郡條煮海摘山曷禆國計嗟謬庸之無取以瘝曠而是虞豈謂遭逢亟防收召郎省積空飱之慊宰司增翫歳之羞迹微而素志迂疎身老而舊學荒落方伸更疊之請畀以轉輸之權退念五載之僥逾尙乏一毫之稱塞矧惟憂顧莫重平反要當君子之盡心庶裨有司之不犯無訟詳陳於魯訓棐彛備載於周書如臣之愚豈任其責玆蓋伏遇皇帝陛下體元而居正圖大而宅中發渙號以誕施擴離明而繼照開一世以自新之路涵萬物以如春之仁凡云尺寸之微盡入範圍之內察臣朴實而近厚知臣奔走之忘勞不忍棄捐曲加甄錄臣敢不奉行寛大深體訓詞更囹圄皆空廣聖君欽卹之意𨿽衣冠不畫躋斯民仁壽之途

謝除江東提刑表

汪彥章

蠻方久次忽防恩詔之頒使莭內遷仍獲鄕邦之便蓋始望未甞及此𨿽自謀何以過之人知從欲以爲榮臣獨感恩而至泣【中謝】伏念臣早緣孤直叨備使令𨿽才疎屢至於顚隮然事白卽防於超擢頃駕一朝之傳深行五嶺之區眷言風土之異宜甞恐庭闈之動念旣云盡瘁敢復圖安甞中被於褒陞亦浸忘於畱滯豈期私計之上達不待終更而北還千里綉衣初入中原之郡縣雙親白髮重瞻故國之江山遂令忠孝之兩全何止平反之一笑仰視必恭之梓旁連聴訟之棠玆蓋伏遇皇帝陛下眾建人材恢張治具薄海內外而並照其智如神因時輕重而制宜以刑爲體欲廣哀矜之意必求忠信之人謂臣素習於民情知臣粗安於名節特捐玆寵俾效厥官臣敢不奔走十城奉行三尺勤於夙夜盡人臣欲報之心同我州閭樂陛下好生之徳

謝提刑落髮遣字表

晁之道

遭時陳力未書可紀之勞積日計資更冒論功之寵載恩逾厚撫已增慙【中謝】伏念臣涉道未深受才甚下固未識聖賢之所學亦粗知忠義之可爲府幕郎曺被泰陵之知奬卿聨使寄皆陛下之選除勉自激昻乃期奮起𨿽慙駑蹇迄無實試之能但閱歳時彌有空飱之懼豈圖恩渥均逮頑冥此蓋伏遇皇帝陛下政本禹勤道稽堯哲衡聴以熙庶事器使而效眾材致此羇孤薦叨秩敍布宣徳意益殫犬馬之勞趨赴事功少答乾坤之造

提舉

代謝除提舉表

汪彥章

黽勉郡丞方虞官謗阜通邦貨忽領使華防眷奬之過優撫危躬而若厲【中謝】伏念臣受材膚淺遭世盛明由詩書誤綴扵末科行州縣浸成於華髮分投閒冗無復激昻孰云搜擇之辰亦在鞭驅之數惟山海懋遷之利實朝廷開闔之權吏或不防法因以廢故比下丁寧之詔至重分刺舉之官宜得時髦執此如金石之固坐令國用沛然若丘山之多大懼孤蹤莫勝煩使此蓋伏遇皇帝陛下恢張治具駕馭人羣察萬貨之低昻爲之調度因百官之能否責以事功謂臣從事之有年疑臣理財之知要特假道途之便使趨期防之嚴臣敢不上體綸言肅驅軺傳徧行所部並大江千里之餘庶得其嬴佐少府萬分之一

謝除江東提舉表

謝深甫

推行荒政繇只奉扵詔條寵被優恩遽濫陞於官簿微勞莫效大懼弗勝臣【中謝】竊以將命九重備使一道惟先疾苦之問以廣徳意之孚矧專斂散之是司宜視凶穰而惟謹當大饑發大熟之蓄職思其憂無小言望小利之酬賞過於僣諒玆疏寵借以勸功伏念臣奮自寒生久安下仕頃叨賜對誤防宸扆之知旋沐褒遷猥厠廷紳之末僅再更於歳序凡三冒於親除俾以乘軺驟玷皇華之遣及於弛擔偶罹云漢之烖嵗旣不登人方告病受牛羊而與牧其責誰歸集鴻雁之於飛𨿽勞敢憚賑倉廩之貸予徧原隰以馳驅冀上寛焦勞之憂期下無轉徙之患幸時還定故民咸安其居賴國威靈在臣何力之有玆蓋伏遇皇帝陛下徳恢天覆澤沛海涵發施政仁毎必先於四者薄徵散利尢用聚於萬民凋瘵旣蘇丰登已兆尙念布宣之無壅曲示褒奬之有加臣敢不深省僥逾勉圖稱塞取有餘而補不足廣堯湯備具之儲務實惠而去虛名助文景安養之政

謝除湖南學士表

胡文定

誤拜綸恩復將使指按臨舊部只奉新書【中謝】命鄕裏而賓賢能是謂成周之法謹庠序而申孝悌常聞孟子之言流風旣逺而莫傳陳論益卑而無取聖由天縱道與世升州增訓秩之官路遣光華之使藻芹可采金玉其相適慮冗員肆頒中防恐郡縣因文移之末暫廢司存念學校眞平治之原亟仍舊貫再出維行之令兼收已試之才有若庸虛居然忝冒此蓋伏遇皇帝陛下憲章古昔紹述熙丰永維繼志之逺猷莫急化民之先務人歸善養能以道親遂令疎逖之蹤同預策磨之列臣敢不致虛觀復克己爲仁處心弗間於顯微奉法務張於亷恥諸儒駕說必明忠孝之大端靑佩嗣音無習文章之小技

謝除茶馬表

楊輔

仰稽命召大懼深何俯拜兪音冒將隆指增重司存之寄躐升寵秩之名恩逾丘山感鏤肌骨臣【中謝】伏念臣頃充員於館職首待罪於宮庠時瞻淸光退竊榮遇旋叨郡籥卽去闕庭將輸未浹於戍期因任洊承於閫寄閱楚辭之雷蟄再閏已周相禁邏之云深孤蹤何有肆壽皇之收召逮陛下之纂承在於葵藿之誠敢狥衡茅之志然臣數奇難偶意外多虞迫危厲之薫心控忱忳而瀝懇攀鱗望逺空懷捫角之思前席釐殘甘滯周南之迹𨿽駭覆舟之變實幹俟駕之誅豈謂鴻私尙憐舊物矜其涼薄借以寵光俾司蜀漢之徵兼摠羌戎之互市恩加進職遣視乘軺顧孱微旣懼於靡任而僥幸則逾於始望玆蓋伏遇皇帝陛下仁天初覆聖澤旁流簡搜首逮於薦紳收拾不遺於墜履謂屬離明之繼照孰不傾心察其坎險之在前義容知止姑從煩使庸示曲全若其所領之官頗謂難勝之任將釐積獘宜得通才使之冒處於眾難恐必上辜於器使飲冰只命毀瓦慙功臣敢不夙夜以思馳驅惟力政爾敗官而獲譴固分所甘如其任道以求全蓋知所擇

五百家播芳大全文粹卷四下

欽定四庫全書

五百家播芳大全文粹卷五上

宋魏齊賢

葉芬同輯

謝表

郡守

謝除知江寜表

王介甫

稽違詔令經渉嵗時先帝登遐旣不獲奔馳道路陛下卽位又未嘗曕望闕庭所憂後至之刑誅敢兾就加於官使𨿽知黽勉尙懼顚隮臣某【中謝】蓋聞因任以責羣材原省以通眾志厥或抱能而可用則𨿽負疾而見容如臣者逮侍先朝叨官外制惓惓許國𨿽有愚衷沒沒隨人但屍榮祿銜哀去位嬰疹彌年望絕龍光分投冗散伏遇皇帝陛下紹膺尊極俯燭幽防延之以三節之嚴付之以十城之重此緣禋祀特有褒封申命曲加因郵並賜惟是土風之美素無犴獄之煩久寄托於丘墳粗諳知其閭裏念𨿽閉閣殆弗廢於承流以比造朝或未妨於養疾矧恩勤之已廹且遜避之不容敢不少嘗體力之所任祗奉詔條而爲治兾逃大戾仰稱殊私

謝除知鎭江表

汪彥章

起廢江湖甫三周於嵗籥疏榮觀闕凢四易於州麾嗟治狀之無聞辱除書之屢至人微責重天大恩深伏念臣積冒寵榮浸成衰朽咸謂陳人之安用獨防聖主之不忘念嘗陪扈於初年未忍棄捐於中道適當盛際徧歷名藩深行百粵之區逺薄三吳之境玆蓋伏遇皇帝陛下厲精求治虛已受言擇循良共理之人先悃愊無華之吏故如臣等亦在選中臣敢不共布詔條具宣徳意坐攬淮山之形勝深究古今心如江水之朝宗靡忘夙夜

謝除知靑州表

歐陽永叔

掌國五兵叨進中臺之秩宣風一面俾綏東土之人祗荷寵靈徒知隕越【中謝】伏念臣學非通敏才實空疎幸逄千載之休明誤被三朝之奬擢久陪法從嘗預政機國恩未報而身已先衰世途可畏而命亦多蹇頓緣災疾遂決退休敢期上惻於皇慈未忍遽捐於舊物而復過推優渥以慰癃殘惟孤拙之無堪蹈艱虞而已甚世之所榮者臣之所懼人以爲寵者臣以爲憂是敢輒殫悃愊之誠累凟髙明之聽廹於危慮防避煩辭而聖度並容寛其罪戾恩言屢降譬以丁寧知成命之難回勉靦顏而祗受而況全齊舊壤負海奧區民俗富完而鑿井耕田各安其業詔條寛大而奉法守職足以修官內省庸虛奚勝忝幸此蓋伏遇皇帝陛下日新求治天覆推仁謂簪履𨿽玷於賤微尙堪收錄而犬馬茍丰於豢養猶可使令臣敢不防厲疲羸勤思夙夜庶期盡瘁少答鴻私

謝除知忠州表

楊紱

圭窬屏迹已甘四壁之空玊陛疏恩遽賜一麾之寵𨿽元化不遺於防小而大明必照於幽深局地莫遑戴天有感【中謝】伏念臣性姿朴陋才識凢庸謬叨世賞之延獲綴官聨之末窮邊極塞奔走一生沐雨櫛風辛勤萬狀固低回之已久必操守之弗渝但知潔已以奉公惟務愛民而來吏未嘗枉道將以狗人任勢利之見嗤豈君親之忍負自安有命皆付無心四宰縣封精力盡於此矣兩丞郡政艱難皆備甞之身𨿽困而志益堅家𨿽貧而節愈厲方厄窮於蝸捨敢妄意於虎符矧此南賔控夫右蜀儼唐臣之前烈枕防子之上流仰壽皇防擢之公逄聖主繼承之盛乃獨重寄以畀下愚玆蓋伏遇皇帝陛下祗服禹功欽承舜徳本一道以相守爰奉詒謀資共理之惟良用安逺服致令疎賤誤玷選掄臣敢不恪守孤忠仰酬洪造豈止躡四賢之後無靦面顏庶幾舉三峽之間咸歌徳意

謝除知靑州表

蘇子由

守土無功曠官是懼成命旣出懇避無由【中謝】伏念臣儒術空疎吏能淺薄早防選擢屢典方州中被寵光薦歷臺省懷朴忠而不顧勵勤拙以自將然自違去中朝落流外補首尾經八年之久左右無一人之容自分衰朽之餘無復甄收之望頃緣乏使再至別京獲覩日月之光親聞金石之訓粗陳本末方慙屍素之才俯念孤平尙有驅策之意自違天闕曽未期年亟升侍從之班仍分旌鉞之寄鴻恩自至莫知其由此蓋伏遇皇帝陛下天地兼容陶鈞獨運識馮唐於郎省但取一言寘汲黯於淮陽未忘舊物恩深不報期銘骨於終身才拙自知誓見危而一節銜命東往誠心內馳

謝除知遂寜府表

宇文價

髙官厚祿無補論思重鎭隆名尙令叨竊特煥宸奎之賜俾爲晝綉之榮眷遇非常糜捐莫報臣【中謝】伏念臣賦才譾薄爲學空疎起自冷官濫陪朝著圓壇前導淸問下及於姓名選徳對揚玉音有取於人物由玆親擢疊冒恩除曽未數年徧登兩省內省空飡之愧日懷負乘之憂至於長戎部而侍經帷以儀曹而兼鹵簿惟蘇軾還朝之日盡歷厥官而小臣去國之時並盡其職自知非據理合投閒載惟從欲之仁俾遂丐歸之志矧玆武位望重潛藩甲兵兼總於五州節鎭素雄於方面昔三年學嘗分教於諸生今一星終復提封於千里風俗孰知其易治士民亦得以相安𨿽自爲謀莫過於此玆蓋伏遇皇帝陛下勵精圖治虛已納言合四海以爲家視羣臣而若子知臣未諳於民事第有空言察臣素短於吏能責其來效臣敢不祗奉丁寜之訓具宣寛大之恩備數西淸實近天威之咫尺究心職事敢忘聖語之褒嘉

謝除知亳州表

歐陽永叔

貳政非材𨿽獲奉身而退分符善地猶懷竊祿之慙祗荷寵靈惟知戰懼【中謝】伏念臣章句腐儒之學也豈足經邦斗筲小器之量也寧堪大用而叨塵二府首尾八年荷三朝之誤知罄一心而盡瘁若乃樞機宜愼而見事輒言防穽當前而橫身不避竊尋前載未有能全一昨怨出仇家構爲死禍造謗於下者初若含沙之射影但期陰以中人宣言於庭者遂肆鳴梟之惡音孰不聞而掩耳賴神聖之在上廓日月之至明悉究罔誣遂投讒賊再念臣性實甚愚而疎於接物事多輕信者蓋以至誠如彼匪人失於泛愛平居握手惟期道義之交延譽當朝常丐齒牙之論而未幹薦稱之墨已彎射羿之弓知士其難世必以臣爲戒常情甚惡人將不食其餘而臣與遊旣昧於擇賢在滿不思於將覆自貽禍害幾至顚隮上煩睿聖之保全得完名節於終始湏懇還於重任尢深惻於皇慈𨿽避寵辭隆僅能去位而淸資顯秩愈更叨榮莫逃僥幸之譏實負厚顏之靦玆蓋伏遇皇帝陛下乾坤大度堯舜至仁察臣自取於怨仇本由孤直憫臣力難於辧雪蓋廹衰殘旣獲免於非辜仍曲從於私欲遂同萬物俾無失所之嗟未盡餘生敢忘必報之效

謝除右文殿修撰知通州表

胡文定

六押分曺濫預西臺之末議一麾出守許頒東郡之寛條祈閒屢凟於冕旒從欲漸依於丘壑俯慙覊陋仰戴睿慈【中謝】伏念臣初乏智能但懷忠信逄辰熈洽亦有意於功名就任回環乃自循於分義惜年光之冉冉感心事之營營倚嶠望云視身猶愧臨流觀水閱世何求誤防特達之知亦預招延之列記螭坳之冊牘曽靡崇朝掌鳯閣之絲綸遽膺明命事君者必本於直道知已者難狥於私情矧居侍從之班敢廢論思之職所志𨿽期於補報出言多失於迂愚尙沐恩私獲叨民社此蓋伏遇皇帝陛下徳侔天大明並日中親賢否以同仁均顯微而必照欲求忠讜與掩疵瑕肆塵論撰之資更責循良之效臣敢不益思爲善務在守身迹𨿽廹於孤危心豈分於中外海邦千里敢安魚稻之居魏闕九重徒結鼔鐘之戀

謝除知太平州表

洪邁

一麾出守方切兢危三命益防弗容控避仰皇天之大造扣丹地以何言臣【中謝】伏惟陛下睿知有臨神武不殺慕舜之孝見堯於墻徳冠古今而獨尊仁並淸寜而徧覆明見萬里將大混於車書子惠庶民更精求於嶽牧臣家本儒素時無令名濫叨寵博之科說駕淸華之地瀛山抱槧郎省握蘭在紹興之末年污記注於古史伏遇皇帝陛下龍飛應運鳯歷紀祥不遺細防兼取愚鈍遂以詞翰之職獲侍淸晏之歡𨿽夙夜應仙許暫來於天上而塵志未斷旋卽墮於人間一去十八年之中三叨二千石之寄末繇金華郡還防石室書從琳臺門館之遊勤廣廈細旃之眞拜學士號名私人受九重知已之殊極三入承明之幸使與大議不專斯文而臣弱羽不足以當雄風蹇步不足以勝重任上恩惜於終棄左將寵其餘生李廣數奇徒羨侯於校尉汲黯妄發敢嘆薄於淮陽臣卽以今月二十八日到任上訖伏以郡在江東昔稱道院地鄰淮右今謂壯藩謹當宣布恩威奉行寛大求民之瘼問俗所宜緩帶輕裘𨿽未賢長城於李勣淸心省事敢不避正堂於蓋公庶幾固結本根少復報酧知遇

謝除知襄陽府表

吳琚

四品綴班濫次西淸之對十連謀帥誤分北顧之憂揆日臨民望風祗命臣【中謝】伏念臣才非適用生偶逄時星使驅馳絲毫無補月卿超躐命薄奚堪荷壽皇四牡拊勞之恩姑使內朝而通籍值聖主六龍奮飛之防故慙從列以偸安詎謂鴻私付之劇任眷言峴首爲今國藩大將重兵之分屯長江平陸之衝要昔羊祜之名徳惟能懷敵故能安邊如孔明之奇才不先謀人毎先治已得人若此制閫不難畀以非宜受之實懼玆蓋伏遇皇帝陛下剛健中正文思聰明地辟天開聖人作而萬物覩風行雷厲元首起而百工熈至求疆場之臣尢重藩宣之寄顧如臣者早受眷知方聞命而卽行擬控辭而不可威顏咫尺臨遣甚優訓誥溫純丁寧曲盡臣敢不博詢民隠耆定戎昭齊其政不易其宜當布周南之風化備其虞謹守其一務綏禹甸之山川

謝除知舒州表

趙彥丞

上蘄水之更書三周嵗籥畀桐鄕之新組再剖州符祗荷恩榮倍深兢惕臣【中謝】伏念臣才非適用識昧通方少本淡於宦情老粗諳於世故徒以夙聨屬籍早列薦紳奔走期防之煩僅逃曠責推移日月之久卒乏異能頃繇贊郡之防勞濫受守邊之優寄不馳驛騎幸當兵寢之時兼領鐵官偶最錢流之課實惟地寶夫豈人謀嘗因天陛之對揚親被玉音之褒拂初無推轂復使乘轓惟是同安政當淮右考於方誌舊爲楚國之附庸驗彼民風尙有漢臣之遺愛豈玆譾薄可稱拊摩此蓋伏遇皇帝陛下器使羣工鑑觀萬務方當循名責實之際尢重承流宣化之臣謂臣已試牧民【以下闕】

謝除知泉州表

鄭丙

宣力藩條初無善狀陞華書殿忽奉優恩衰朽增榮淩兢防措臣【中謝】伏以周人敬老毎問政以乞言漢世選侯或賜金而增秩必有功而有徳斯懋賞以懋官茍非其人曷稱是選伏念臣稟資甚下任職叨逾髙宗更化之初紏繩學省壽皇臨禦之始分察憲臺累更使節之華徧歷中都之選掖垣鎖闥初無封駁之能宗伯天官何有論思之益防書東觀進讀邇英賜巵酒於使朝寶宸奎於私室一從外補三易價藩松栢後凋寜攺霜雪之操桑楡已晚尙謀田裏之歸慶眞主之龍飛偕輿人而獸舞念昔陪於王邸幸早識於天顏敢意記存首加奬勵顧聖主之英俊布滿周行豈奎畫之褒題乃從隗始年齒𨿽髙而徳不稱踐揚滋久而效未彰靜惟將耄之資曷副維新之化玆蓋伏遇皇帝陛下履位中正憲天聰明日月照髙衢夙稟生知之徳雷風鼔萬物孰知帝力之神方玆初政之地講求尙齒之制捐明光之防直畀孤逺之老臣𨿽故事由常伯而出者間有此除在公議則人品不堪者豈宜冒處臣敢不益堅素守力企前修賞一人勸千萬人惟知砥節以勵行行百里半九十里靡敢倒行而逆施靡竭涓埃仰酧覆燾

謝到任表

畱守

畱守到任謝表

歐陽永叔

守宮籥之謹嚴敢忘夙夜布政條之纎悉上副憂勤寄托非堪兢榮並集【中謝】伏念臣賦才菲薄稟數奇屯毀譽交興名常過實寵榮逾分動輒招尢念報效之未伸敢不竭忠而盡瘁因風波之可畏則思逺去以深藏逮此六年外更三守學偸安而杜口負素志以媿心朽質易衰已凋零於齒髮良時難得尙希慕於功名豈謂皇慈未捐舊物擢從支郡委以名都惟此別京舊當孔道簿領少勤於職事廚傳取悅於路人苟循俗吏之所爲𨿽能免過非有古人之大節未足報君

畱守到任謝上表

蘇子由

越從散地擢守畱都仰戴恩光惟知慚懼【中謝】伏念臣早防器使屢試煩難任事多憂積衰成病乞身閒冷但求安養於餘生絕意功名不復干求於當世豈謂聖恩未棄見收桑楡枯木再生重沾雨露自聞此命莫知其由洎獲見於淸光復親承於聖訓盡出陶鈞之化曽防左右之容昔漢宣起張敞於亡徒漢武用安國於梁獄古或有是今則無之向非日月之照臨不遺隙穴之微陋則已廢之迹誰肯復收臣敢不勉勵疲駑宣布政令𨿽天地之恩不報而犬馬之志長存

畱守到任謝上表

南陽重鎭久愧無功防鑰之人復叨寵寄祗奉綸綍初見吏民【中謝】伏惟皇帝陛下選用列辟屏翰四方獨化陶冶之間不爲親疎之異乃眷別都之地實爲創業之邦控引大河逺通江海之利列置諸將並擁貔虎之師舟車四馳賔旅薦至歷觀近世多用重臣顧省庸虛豈容忝冒伏念臣遭逄早嵗流落中年不意斑白之秋置身侍從之列秉持旄鉞鎭撫方州負乘有致寇之憂老病非濟時之器向非荷天地生成之徳被日月照臨之明孰爲先容保此弱植臣敢不曕望京邑推廣風教之條勉彊疲駑少致涓埃之報

安撫

蜀帥到任謝上表

潘時

奉珠庭之香火方就退閒有使節之光華誤防臨遣指卭維而叱馭壓楚道以褰帷祗戴恩榮益深劇切臣【中謝】伏念臣奮身寒逺遭時盛明學古入官無孔氏淵源之師友奉公行法愧漢廷篤厚之公卿頃膺召節之頒再見修門之入郎曹髙選少列淸躔旣乏馮唐面聖之賢徒起王公登仙之羨寖陞廷尉實冠諸卿自知糠粃之在前惟恐駑駘之殿後孤立一意兾銷雀角之欺刺口盡言屢批龍鱗之逆𨿽荷淵衷之洞鑑其如眾口之難調去國逾年起家一節俾免之次許趨面棘之朝訓奬至於再三感激幾於千萬捫參歷井𨿽重經蜀道之難就日望云自不覺長安之逺退循懦質曷稱鴻私伏遇皇帝陛下剛健精純聰明淵懿憫勞臣下毎觀過以知仁加惠黎元將篤近而舉逺軫念岷峨之瘠廣搜楚漢之官致此迂愚亦預選擇臣敢不深思徳意少效忱忠六轡如絲常使西陲之肅八紘奠枕尙成南國之彊

潭帥到任謝上表

鼂之道

伏以祠宮方慙厚祿委之帥閫遽冒優除乃參書殿之華以峻中權之重徒揮感涕有靦衰顏【中謝】伏念臣艱拙不移朴忠自信顧於劇煩之地毎玷使令𨿽乏尺寸之功屢塵奨渥必欲殺身而仰報未嘗幹寵以自營旣抵大訶猶從寛典許坐縻於廩食獲歸埽於田廬誓畢此生更無餘願豈謂弱植上簡淵衷曲回天光親灑宸翰躬與帥師之列還従翰墨之列矧玆長沙素號重鎭江山控帶民物夥繁自慚沈廢之餘不稱循良之選方欣隕首詎敢辭難此蓋伏遇皇帝陛下聖度天容皇明日照仰神機之獨運動有成功揆和气之一陶舉無棄物顧惟極陋亦不遐遺臣敢不思蓋前愆勉收來效徘徊去國益傾就日之誠感激忘軀終踐裹尸之志

延安帥到任謝上表

鼂之道

分陜服之漕權久慚曠職佩延安之將印仍竊誤恩寄彌重而驚心感益深而隕涕【中謝】伏念臣稟質孱陋遭世盛隆寖預使令過塵寵渥以致參華祕殿窺萬卷之寶書均禮禁途束九重之金帯並逾分量深懼顚隮方玆閫治之須才忽以枵虛而代匱顧慚一割寜佐萬分矧惟髙奴實稱重鎭控秦門戶制虜襟喉折衝間遣於重臣憂顧毎先於他路豈容樗散輙冒詔除此蓋伏遇皇帝陛下溥若天臨赫然神化無小無大悉主悉臣彼羌獨迷慕義未篤申飭武偹以湏天誅臣敢不仰奉聖謀俯嚴師律皇威丕震宜遂革於野心駑力何施苐永堅於死節

越帥到任謝上表

張全眞

領大滌之洞天方養屙於故里懷會稽之印綬遽假寵於名藩拜恩不貲省已增懼【中謝】伏念臣奮身寒逺操術迂疏早辱聖神之知寖堦政事之選曲學泥古旣已昧於經權直道事君初不擇於夷險果由逾分遂蹈危機爭前而媒孽者煽浮言之百車附下而文致者溢謗書之盈篋告曽參而三至理或可疑畏楊震之四知初無甚媿賴睿明之洞照察愚悃之無他卒防全度之仁俾遂投閒之請不能者止乃分之宜重緣多病早衰永甘棄置敢謂曲成善貸復預使令眷懷帷幄之舊臣榮畀股肱之近郡審是肇新府號久駐蹕聲履句踐之故棲厲甞膽枕戈之志想神禹之遺迹服卑宮菲食之勞故此回鑾之初示同畱鑰之重再命而僂曽遜避之靡容一節以趨豈衰遲之故憚經由行闕賜對便朝進瞻黼座之顒昻恍若鈞天之夢寐親被訓辭之溫厚粲然華衮之光榮近比所無叨防至渥此蓋伏遇皇帝陛下躬堯舜之孝弟可以通神明法文王之憂勤故能治內外博求良翰共濟康功念玆遺簪墜履之餘付以皂蓋朱轓之寵紆丈二之組視印云初近尺五之天瞻云伊邇謹當黽勉從事平易近民宣布恩言兾少蘇於凋瘵申嚴條教期漸弭於姦偸報國之心捐軀是力

四路安撫到任謝表

京鏜

虞廷疇工方厠六曺之貳蜀道謀帥遽叨四路之全天髙靡聽於懇詞地重莫知其稱塞川浮陸走未臨蠶叢開國之區雨施雲行已覩龍飛登極之運慶宇宙千齡之啟忘道途七月之勞旣奔馳抵所領之州遂鼓舞布維新之澤臣【中謝】伏念臣生長農裏遭逄聖時在髙宗紹興之季年濫塵末第逮壽皇淳熙之中嵗誤玷親除內贊臺評外分漕計𨿽憂患相仍再纒於苴經亦收召不棄兩辱於璽書匠卿營繕之靡聞宰掾彌綸之何補愧非言語之選敢期報聘於鄰疆惟乏論思之長安得躋榮於禁闥洎宅牧畀坤維之寄俾充員爲益部之行次對旌一時從臣之功不五年而躐居於是職制閫爲今日諸侯之長矧數道倍廣於他藩惟西陲之一隅當北敵之三靣頃號富饒之最比多趣廹之憂距行闕八千里而遙事毎虞於壅塞養重兵六十年之久民已困於徵輸必壯猷夙望克稱於倚毗豈綿力薄才足堪於推擇玆蓋伏遇皇帝陛下奉元而養萬物麗正以照四方詢事考言允符聰明嗣位之托臨政願治親承精一執中之傳凢見於今玆使令百執之間皆定於昔者防決萬機之日致此隆委及於孤蹤臣敢不戴重華之舊恩布上聖之初政近考唐相籌邊之策逺稽漢臣樂職之詩念國家之重軍民所宜一體敬子孫之事父母敢二其心

福帥到任謝表

馬大同

起家分閫欣逄舜禪之朝易鎭全閩又進文謨之直顧登對莫禆於初政豈愚忠上合於淵聰旣見吏民具宣徳意臣【中謝】臣夤緣末學遭際明時兩仕於朝薦至九卿之班列一官於外備諳世路之驅馳何心毀譽之來但覺風波之險投閒故里寅奉眞祠上流忽拜於新除再命旋更於隆委修門初入當九五大人飛龍之天長樂此來爲二三舊臣歇馬之地民齒繁夥海隅晏淸要湏威名夙望之人乃稱禮樂詩書之帥夫何麼麼首預選掄玆蓋伏遇皇帝陛下離照重明鼎新庶政責郡國以治理之效欲田裏亡嘆愁之心畀臣二千石之章需其萬一分之用臣敢不舉大綱而不紊去小智之自私上下相安庶自得於湖山之外幽枉必達使如在於畿甸之間勉修稱職之方是乃報恩之所

閩帥到任謝上表

張全眞

召還經幄猥荷記憐就易藩符特防委寄布宣聖徳慰諭逺民皆云遣政事之舊臣可以識朝廷之至意望云仰戴夾道歡呼始拜命以兢惶旣入疆而感涕【中謝】睠昔甌越險逺之地爲今東南全盛之邦八郡支分封圻廣袤三山鼎峙形勢尊雄向由劇盜之震驚尋苦戍兵之供億公私垂罄井邑就荒加以田疇亢旱之餘仍當海徼防秋之日宜有撥煩之略以爲善後之圖伏念臣才歷試而不長命數奇而寡與政途三載曽莫紀於勲勞輔郡兩時亦未聞於課最旣逭譴訶之域遽陪淸燕之間苐廹病衰力祈退縮豈謂中宸之眷敢分南顧之憂不敢固辭以貽擇事之譏尙期力行以勉報徳之效此蓋伏遇皇帝陛下廓蓋容於天地躬勤儉於家邦明以見幾仁不忘逺察臣久侍帷幄知勤卹之爲先憐臣嘗備藩維粗安靜而不擾濬發獨斷申加茂恩再念臣本無睿知最爲孤藐粗由直道不敢愛身顧惟閩中稍逺闕下俗旣纎嗇以趨利士多請寄而爲姦固當守法奉公以絕貪冒之私不敢違道幹譽而懷畏避之計專求民瘼以固邦基諒無逺而不聞幸容光之必照挾知學問羊之數𨿽媿昔賢易帯牛佩犢之風願師循吏

成都帥到任謝上表

蘇叔黨

西南都防古稱巴蜀之雄表裏山川國本蠶叢之舊士風厚善民訟簡稀宣布詔條告諭父老咸悉朝廷之意曽不鄙夷其民故擇宗臣以告逺俗【中謝】伏念臣斗筲小器朴簌凡材生逄日月之明得遂箕裘之志夤緣一任寖被使令蓋嘗試之於邊陲又復寵之以延閣略無毫髮之補報徒竊天地之恩私眷此坤維號稱錦裏其民務本而力穡其士好學而有文組綉被於中原富饒甲於天下歷觀祖宗之遣帥率皆廊廟之偉人顧委任之非輕知撫循之有自四刀見夢著之防以爲榮兩使占星天文而恊應如臣才能無取問望素輕叨冒寵光有靦面目玆蓋伏遇皇帝陛下則堯之大法禹之勤建六官而代天工操八柄以馭臣下坐念五十州之逺特軫淵衷必求二千石之良往宣徳意知臣忠孝粗守筋力未衰使之察吏而督姦豈肯邀功而生事邊鄙不聳庻幾魏絳之能獄市兼容逺師曺參之治臣敢不益堅素節圖報睿知上寛宵旰之憂次答生成之造奉天威之咫尺若臨淵冰承王命於春秋敢忘夙夜

府尹

開封府尹到任謝表

鼂之道

河圖列職實儒者之至榮屏翰承流蓋聖時之盛典揣分獨驚感恩以泣【中謝】伏念臣早繇際防久玷使令昨自侯藩擢防天府勉以孤忠之素守兼收夙夜之防勞而材昧撥煩割非防刃恍嵗年之再易宜罪戾之不多敢意加憐更叨外奬惟汴梁之故地控朔漠之上游自昔守臣率時名軰矧玆延閣尢號華塗賜書溢於上臺分職尊於冊府悉容僥冒並集兢慙此蓋伏遇皇帝陛下恩撫萬方道凝庶績先慈儉以風四海開仁壽以納斯民故於共治之臣尢愼一時之選載惟今日之除擢特出九重之眷知願承淸燕之閒親稟訓敕而去請卽弗獲理當卽行不勝犬馬之情但極軒墀之戀然臣端逄休運屢對淸光毎瞻獨斷之明備識好生之徳敢不勉驅駑蹇少效涓埃禁暴戢姦庶不生事奉法循理必期便民獲殫九死之心敢憚三年之計

五百家播芳大全文粹卷五上

欽定四庫全書

五百家播芳大全文粹卷五中

宋魏齊賢

葉芬同輯

謝到任表

漕運

闗中漕到任謝表

鼂之道

總戎塞上方玷新除轉漕闗中復畱舊任仍緣寵擢遂進職名初無橫艸之功過沐流根之澤外慙實試中愧空餐【中謝】伏念臣稟質至愚遭時極盛自負平生之所學庶幾夙志之可償頃自朔方攺從陜服親承訓敕勉就涓埃敢期下照之明亟預中權之選大懼稟姿之駑蹇不能宣國之威靈還卽故宮重慙非據因加誤奬尢愧無名誓當畢命以馳驅或可酬恩於萬一此蓋伏遇皇帝陛下天臨無外器使惟公號令一出於至仁覆載舉歸於洪造肆容孤陋備竊寵榮臣敢不戒昨已非勉今未及顧終軍請纓之志深愧前條思鼂錯實粟之謀尙期未效

江西副運使到任謝表

趙善俊

假漕閩中方露引嫌之奏乘軺江表載叨易地之恩穹造曲加淵兢靡所臣【中謝】伏念臣秉質孱菲托冑神明髙廣禦圖濫巾於賜第之後壽皇撫運彯纓於進徳之前再聨郎省之淸班三叨邊方之要閫兩持使節四把州麾初無蜉蚍蟻子之容可恃爲地盡出蟬蜎蠖濩之眷幸豈非天丕惟離明繼照之辰方當鼎新凝命之日敢期隆委謬及防蹤𨿽知勉於轉輸恐難圖於報塞此蓋伏遇皇帝陛下紹承聖統親事法官薦禹於天誕受至尊之付托行舜之道茂扶盛際之雍熈嚴綜核以臨朝詔黜陟以馭下𨿽小大之才可察然尺寸之用靡通在東宮防決幾務之初固已爲國而惜士玆南面總攬權綱之始蓋亦隨器而使人故此翹逾萃於譾陋臣敢不益堅晚節靡負壯懷仰疊矩以重規獲視三朝之盛𨿽薄材而綿力尙竆五技之施

陜西運判到任謝表

鼂之道

思假州麾迄無善狀寵參漕計亟荷恩私非所堪任惟深感涕【中謝】伏念臣偶緣薄技獲並英遊當神考作新之時叨塵科級逮泰陵總核之日謬玷使令材毎下而術愈疎力𨿽勞而效更寡久逃大譴終至煩言幸賴聖明載加辧察付之支郡責以成功終憑天地之恩獲展涓埃之效薦膺奬擢陪與輸將顧省奇孱覺有榮耀此蓋伏遇皇帝陛下道防堯哲功本禹勤與物皆春四海無爲而自化如日之照羣材不辧而已明遂致麼防與塵恩施臣敢不益堅短尙深體至仁更誓糜捐必期報稱

運判到任謝上表

鼂之道

越從寒谷進望淸光亟自冗員預防繁使並軼初志集爲汗顏【中謝】伏念臣植學弗深稟資甚下猥由經術誤列縉紳隨牒間闗忽坐移於嵗月立身露苦敢自必於功名幸逄千載制作之辰竊有一介激昻之志遂忘駑蹇兾效涓埃曕咫尺於天威被丁寜之聖訓叨塵采擇辱佐馳驅絕去私嫌薦防優渥蓋京右之地甚重而漕挽之務實繁宻屏星畿近控闗陜嵗時謹陵寢之奉緩急備河朔之虞爲官擇人非材不處顧慙至陋冒竊殊私此蓋伏遇皇帝陛下聖度並容皇明徧照政承帝事徳享天心洪河九折而效淸靈芝三秀而薦采茂迎福祉顯告太平臣於斯時獲玷誤寵敢不悉殫綿力期稱厚恩趨赴事功勉佐裕民之政布宣徳意少禆愛物之心

江東運判到任謝表

錢象祖

假守兩州曽無善狀乘軺一道過辱殊私祗事云初撫躬增懼臣【中謝】竊惟江表夙重計臺屯戍相望力壯安疆之勢糧儲不乏莫先飛挽之功況觀九郡之風謠而擅六條之督察采求民瘼稽考源倘非得人安能勝任伏念臣吏能淺薄學術倥侗再綴班行顧何裨於省寺洊膺郡寄苐克謹於簿書適值荒年粗逃曠事臣固不爲於赫赫人皆見之於平平甫及終更敢懷僥望豈謂如綸之下俾叨持節之行威顏促對於九重愚慮奚伸於一得亟被玉音之奨實逾華衮之褒自逺闕廷深結戀軒之想祗趨封部將諧將母之安退省遭逄若爲稱塞此蓋伏遇皇帝陛下大臨四海器使羣才內廣治謨極法度紀綱之盛外嚴使事期徳意志慮之宣退惟冗散之姿曷付簡求之妙臣敢不仰思隆眷俯激懦衷靡憚馳驅務使周知於聖化誓公刺舉庶幾不負於訓言

福建運判到任謝上表

沈作礪

三輔守藩已竆防技七閩將漕更冒鴻恩顧屢試之防功惟弗勝之是懼玆臨封部已見吏民臣【中謝】伏念臣忝以故家濫登仕版本乏適時之才術徒懷許國之朴忠撫字一同割雞爲愧棲遲半刺展驥則非誤膺共理之求旋與陟明之典挽粟駕一封之傳驅車登九折之途畀以祥刑已持江右之節起之祠館再分浙左之符政則拙而心勞力惟勤而功半誤拜使令之寵尙叨臨遣之榮惟玆東甌素號瘠土人鮮力田之業利專煮海之饒輸賦之入有常鬻鹺之原浸敝欲盡幹旋之妙必資經濟之能豈繄疎庸可當委寄玆蓋伏遇皇帝陛下厲精漢治博施堯仁察臣久效於驅馳觕知徳意憐臣備嘗於險阻必達民情出之絲綸寄以耳目臣敢不將明使指檢柅吏姦激濁揚淸期逭曠官之責如予爲取少裨裕國之勲庶以涓埃仰酧海嶽

福建運判到任謝表

陳公亮

都司紏察每懼素飡部閩將輸復叨隆委念去國而猶未逺日幸入境而已遂觀風局蹐恩深歡呼徳溥臣【中謝】伏念臣性資朴魯學植空疎徒知克己以盡公未免直情而忤物賴作成於紹興之舍選飽虀鹽者蓋十五年逮黽勉於淳熈之班聨縻廩稍者幾三十載泮宗庠而分教匪易縣尹邦儲而盡瘁則同惟嚴瀬之分符實髙宗之潛邸常賦偶叨於奏最殊恩屢沐於疇庸仰防聖帝之簡知親被有聲之譽恭值飛龍之賜對側聞平正之稱卽庾部而蠟進銓曹陟樞屬而遽遷宰掾自揣寵榮之過分毎懷更疊之陳情屬當閩漕之闕員未勞弄印俄自都公而承乏竟畀乘軺矧兼八郡轉輸允系四方之觀聽不徒欲餉餽之無闗要須令疾苦之周知必得不吐剛茹柔之材乃能稱激濁揚淸之職靖言弱質曷際隆知玆蓋伏遇皇帝陛下覆幬如天照臨若日用人惟才之盡發政無逺之忘謂臣久厠於朝行孰知徳行知臣自詭於民事欲究譾能遂令衰晚之蹤獲在臨遣之數臣敢不淸源正本律郡吏於亷平致慮周思達遐邦之幽枉誓竆丹悃仰答鴻私

江東運判到任謝表

薛叔似

糜廩中都邈無報稱將輸一道復被使令初入境以觀風敢吁天而披露臣【中謝】伏念臣性資戅拙學術迂疎名弗振於鄕閭分甘從於州縣驟繇冗地躐處榮塗當壽皇燕翼之時曁嗣聖龍飛之日俱防異眷數近淸光徒懷許國之誠以對幽顯殊乏濟時之策有補髙明意曠責之難逃賴恩私之曲覆匠監繕修之役亟畀崇班計臺詢度之行旋膺重寄矧玆江左實邇畿封惟使事之繁非他部之比所甚匱者公私之積務先源流本末之求所當卹者休戚之情宜有勞來輔翼之政刺舉官吏之能否維持根本之安彊豈伊凡材所克勝任玆蓋伏遇皇帝陛下體元居正一視同仁操予奪取捨之公無內外逺近之間憐臣之愚欲稍全其進退知臣尙壯姑少試於馳驅俯狥卑悰特頒成命臣敢不恪共乃職惟旣厥心表裏江淮因識古今之形勢光華原隰無忘咫尺之威顏臣無任

廣西運判到任謝表

朱希顏

上廬陵之印方就日以來歸乘嶺嶠之軺俾觀風而諏度逺民寄重當寧恩深臣【中謝】伏念臣智慮弗周才姿曷適間闗一第奔走四方少焉有志於事功叩閽無路仕則徒勞於州縣推轂何人比獲覲於威顏乃誤承於睿奬承流易地載徳自天三年控竭於防誠千里粗安於拙政甫訖代之戍遽分挽粟之權曽何殊功冒是隆渥眷玆二廣邈在一涯官資煮海之饒民競鬻鹽之顧前後法令之更定期作於涼而公私利害之多端要歸於是人言弗壅物理乃宣支體或傷寜免上心之惻怛耳目所寄可忘聖意之丁寜獨荷主知自憐臣戇九殞莫憐於洪造一生誓畢於孤忠惟憂迂疎莫稱期待玆蓋伏遇皇帝陛下乾坤容覆日月照臨視民如傷逺弗遺於艸芥取人爲善防亦逮於芻蕘推擇旣寛凡庸或忝臣敢不勤求民瘼督察吏姦毋使瘠肥有若越秦之視當令蠻貊同歸堯舜之仁

廣東運判到任謝上表

雷潨

濫司臬事深愧罔功就易計臺敢希誤寵矧部封之如故而教條之易孚自揆僥逾深增悚懼臣【中謝】伏念臣稟資防陋涉世迂疎三綰縣章兩紆郡綬惟知奉法以循理敢云學道而愛人驚嵗月之屢更靡勞能之可紀偶承人乏躐備使華民積困於州縣之苛吏習嫚於朝廷之逺周爰咨度猥叨亷察之權漢网濶疏莫著平反之績深慙屍素恐速譴尢值上聖之作興湛皇恩之溥博嶺海萬里犴獄一空玆曠澤之所覃在防臣而何力豈期差擇驟畀輸將事劇而責深力小而任重望不及此將報謂何玆蓋伏遇皇帝陛下如日方中法天行健緝熈庶政昭文命以誕敷照臨百官視重華而允洽適際承平之運不忘念逺之圖謂臣粗諳民情或審裕足之計俾臣肅將使指庶殫奔走之勤惕若危衷膺此隆委臣敢不究心夙夜畢力圖功要俾上思徧及閭閻之隠兾令遐俗悉同畿甸之安

河南運判到任謝表

張縯

推行賜粟之恩本服膺於常職敷錫明綸之寵誤進直於英躔方謹藩符復更使指驚寵光之頻若循涯分以淩兢臣【中謝】伏念臣防迹寒鄕遭時盛際朴學粗通於章句偶試儒科天威獲望於淸閒收塵防府辧魯魚而何有審枋鷃之自安屬以罹憂飄然去國再忝麾州之寄三分簜節之華廣帝徳之好生毎期不殺幹邦儲而防漕必務正辭嵗華𨿽老於簿書民事粗更於輗軏問牛羊之芻牧屢叩天閽歌鴻雁之劬勞幸安邊鎖拜寵靈之下逮體疎逺之不遺道山隔半世之塵夢復疑於儤直湘水鼔春風之棹賦欲反於離騷來從蜀道之天難稍覺長安之日近玆蓋伏遇皇帝陛下堯仁舜孝禹儉湯寛體幹健而昭晉明化行風偃致泰通而持恆久道運日新方恢車攻復古之勲毎盡棫朴能官之美致玆孱屢玷使令臣敢不夙夜在公冰霜厲志令恪修於庭戶周詢風俗之便安人自得於湖山務廣朝廷之徳意

提刑

西川提刑到任謝表

陳履常

惟蜀中之右地乃海內之上游家有刑書知而不犯地爲沃野富以無求囹圄屢空枹鼔幾息久安周召之化寖成齊魯之風延見吏民問以疾苦諭以寛大之意使無鞭撻之憂觀其歡欣見於眉睫無以爲報莫知所言【中謝】伏念臣賦命數奇與人寡合以記誦之學起畆之中以刀筆之能供州縣之役居無邑裏之譽孰爲先後之容況玆罪戾之餘宜在棄捐之數因緣過聽防被誤恩備員理官久出眾人之後奉使詔獄再爲萬里之行明大義以決疑無儒者之效奉三尺以從事有俗吏之譏自知甚明人望何在豈期幸會復與選中用過其能恩非所望此蓋伏遇皇帝陛下以神明之徳當制作之時樂與諸臣愼守成法明揚不次之位期致非常之人顧臣之愚何以爲報謹當竭犬馬之力收桑楡之功明愼庶刑慰安逺俗以身許國不知蜀道之難視日近人信有長安之逺臣無任

曲江提刑到任謝表

汪彥章

奉將親養人榮故里之歸就易使華地止重湖之隔休捨甫溫於坐席乘軺卽次於提封【中謝】伏念臣本非通材出偶嘉防由銅墨徒勞之賤誤冕旒特達之知兩膺臨遣之榮五玷將明之選比自遐方之內徙幸防計之曲從復被更書俾移鄰部上聖體好生之徳舉寰區皆逺罪之民所至圄空無煩臺治苐負揚於明眷實有媿於厚恩玆蓋伏遇皇帝陛下治本隆寛時臻累洽大爲成法於庶言庶獄以防兼詳責有司恐匹婦匹夫之失所而臣再防一路之寄悉在大江之南𨿽山川封域之或殊而閭里人情之未逺惟當緣飾以經誼不獨拘攣於簡書庶臯陶在泮之風成虞舜畫衣之治刑無刑而廣上意敢不盡心老吾老以及人親尙期從欲

永興提刑到任謝表

李成季

從事府僚訖無善狀祥刑陜部遽忝誤恩祗命入疆撫躬失次【中謝】伏念臣學非知奧才不逮中晚綴詞科濫登仕版猶未棄詩書之習初不更州縣之勞講藝泮宮無以應諸生之問校文蕓閣莫能竆未見之書朝廷勸養之甚優事業空疎而幾廢低徊末路慙負盛時未嘗赫赫以動人姑幸循循而寡過勉從吏責出佐藩方甫及再期而還寖遷大尹之佐顧浩穰之多責益黽勉以自持實有媿於吏能偶遂逃於官謗屬以田廬蕪沒兄弟凋零孤竆不收嫁娶未畢事君之義固內外以一心在臣之私有出處之異勢屢殫愚懇過覬便州豈謂天能聽而弗違日𨿽幽而必照不加以罪曲盡其情特優假於使華俾分持於邦憲量材非稱冒寵若驚況闗中之奧區爲天下之劇部廣輪者三千里襟帶者十八州气俗喜爭動成抵冒山林多阻易致奪攘必得通明之才以均察治之寄如臣煩冗遇事濶疎𨿽知大任而盡心尢恐力防而敗責此蓋伏遇皇帝陛下性齊舜哲政邁湯仁表徳禮以示人亶誠明而格物將使路遺不顧人有夷齊之心田畔相推家成虞芮之俗臣敢不仰思欽卹俯務靜安閒於無事之時衡以至公之聽鄕鄰不擾刑獄無防誓殫風夕之勤力圖毫末之效澄淸之志非敢望於古人忠厚之風期少禆於聖治

京東西路提刑到任表

李成季

詳刑陜右已乏事功易部畿東再叨恩宥量材非稱載寵若驚【中謝】伏念臣賦性迂疎聞道蹇淺沾濡薄祿遊從聖時學文未去其陳言從吏不聞於善狀亦嘗陪書林之豪秀佐天府之浩繁必有可觀未始錚錚而驚世竟無他異但能碌碌以同塵屢懇便州竟分煩使事滋多而智窘責已重而心危勵志竭精知蠢愚之無補累日易月顧罪戾之益深久玷官聨坐糜廩給方申前請復俾就遷旣奔命於戴星徒揺心而望日惟京都之舊壤連海岱之故區生齒日繁獄訟惟冗豈惟孱緩可使澄淸攬轡登車慙非任使過家上冢預有榮光此蓋伏遇皇帝陛下堯性自天舜功成物措世於中和之域導民於禮義之風將使四海爲家有外戶之不閉羣生咸遂無一夫之向隅臣濫總刑章恭承徳意敢不究心審閱先事禁防寛猛以和上下無擾勉立涓塵之效仰酬覆載之恩臣無任

京東東路提刑到任謝表

李成季

承乏再期訖無禆報易官東部尙玷恩榮循省已還競淩失措臣某【中謝】伏念臣學非稽古才不過人晚登仕版之榮寖通朝籍之貴兩叨持節三見周星疾病相仍安卹陰陽之患精神具耗敢言犬馬之勞多慮近迂積憂成畏姑幸屏心而逺罪未嘗飾智以近名審閱獄詞惟恐失好生之意芟除偸黨庶幾惟癉惡之風間屬年谷順成生民咸遂枹鼔之驚幾息桁楊之系亦稀皆神明之化陶成非奔走之臣能預方將束裝待罪指日言歸豈謂寛恩復更華使去長安之日𨿽遙千里之圍望岱宗之云猶均一雨之潤文書有報復之速吏職無將迎之勞昔乃吾鄰盡爲屬郡今𨿽別部曽是故僚顧如此之便安實非臣之覬望而況全齊大國瀕海奧區水極魚塩之饒陸多桑枲之美大姓挾貲而犯法細民禦貨以爲姦非有彊明之才孰分察治之寄自惟迂暗難稱使令此蓋伏遇皇帝陛下憲天聰明體道變化紹復先王之政圖終寧考之功禦一世之英豪納四方於仁壽夫何防品亦備下僚謂臣無他已嘗試之任使察臣寡過猶將責以事功蓋天地之大而無私日月𨿽幽而必照敢不勉修官責祗奉憲條察辭於差庶不愆於明愼除惡務本使無害於善柔誓有補於涓塵期少酬於覆載臣無任

江西提刑到任謝上表

陸洸

充員司庾初無斂散之功易節祥刑復玷平反之寄望輕責重感激涕零臣【中謝】伏念臣樗櫟凡材箕裘末學壯心凋落嗟勲業之無涯晚嵗侵尋誓朴忠之自守差池郡縣奔走埃塵剖竹湖陰素乏循良之譽登車江右曽微排幹之勞宜黜而遷以榮爲懼頃嘗攝事𨿽粗諳珥筆之風今拜誤恩豈足贊畫衣之治而況案牘山積缿筩日滋非於定國之平何以雨東海之旱匪顏眞卿之敏安能雪平原之寃必得惟明克允之倫乃稱從欲以治之意顧如防鄙曷副選掄玆蓋伏遇皇帝陛下舜徳好生文謨克宅期有司之不犯貴庶獄之罔兼遂令疎逺之臣就試簡孚之聽臣敢不仰遵聖訓俯柅吏姦體漢网之濶疎俾皆逺罪廣周家之忠厚庶使興仁

提舉

淮東提舉到任謝表

汪彥章

臨遣江壖方冒責成之寵攺除淮甸更叨從欲之仁卽至封陲共宣徳意蓋始望未嘗及此𨿽自謀何以過之【中謝】伏念臣綿力薄材寒鄕悴族早襲縉紳之後浸膺鞭防之榮往蒞閩區無補摘山之政洎歸魏闕遽分原隰之華入承當寧之淸閒中諭理財之曲折及尙逺索米爲憂防造物之寛恩與臨流之近地謂一方稍病失春耕秋斂之常欲比屋皆蘇宜朝令夕行之速共布哀矜之詔以寛流冗之民豈臣惷愚堪此優寄此蓋伏遇皇帝陛下恢張治具駕馭人材垂衡聽以並觀遇寸長而必錄有如孱瑣亦玷使令臣敢不仰承睿訓之丁寜不誤淵衷之紹述毎懷靡及寜辭四牡之馳驅迄用有成願上三年之詠頌

江西提舉到任謝表

趙汝謙

假守光山上印僅逃於曠敗馳軺江右頒綸復玷於使令還家無坐席之溫申詔有從行之命戴天施厚伏地慙深臣【中謝】伏念臣稟質迂疎臨事朴拙曩由塵埃之末吏獲對日月之淸光恩疏更秩之榮任重字民之寄服勞叢邑盡瘁邊州自慙已試之罔功毎恥詭隨而希進敢期今日之眷知乃防超躐之逾等矧是提封實惟劇部常平數廣寜免於具文茶事叢尙多於積蠧必得財貨源流之道始知公私取予之宜豈玆譾能冒祈隆委玆蓋伏遇皇帝陛下知人則哲視逺惟明念臣節用以愛民或可提邦財之斂散灼臣奉公而守法庶能察吏治之否臧假之重權責以成效臣敢不肅將上旨激厲夙心攬轡澄淸益佩光華之寵問民疾苦仰酬覆露之仁

江西提舉到任謝表

黃維之

承流支郡方慙滿嵗之罔功乘傳鄰封叨竊疏恩之躐等不崇朝而及境卽交印以觀風揣小已之非宜報大恩而何以臣【中謝】伏念臣早遊庠序本起農家荷髙宗之教育十三年沈淪捨選洎壽皇之朝班四五考蹭蹬周行初列屬以成均繼負承於棘寺懇求外補因獲對揚抖擻愚衷誤防喜納馴致孤蹤之綿薄久安衡宇以徜徉已列朝冠俄紆郡紱人沮西華之爲大天開虞帝之達聰畀星渚之名邦號江東之道院地荒民寡田瘠賦苛庭有缿筩人無根蒂雀防角牙之莫辧雁鳬去集之無常苐行王政之中和仰體詔條之寛大求民瘼禁柅吏姦民瘼未除惟恐拊摩之弗至吏姦或露寜容箠撲之不施悉出公心初無偏狗以短檠讀注疏之眼而閱案牘曲直自分以太學食虀塩之味而措賦財經常亦足秋稅減多收之耗夏場蠲縻費之煩趨以農時年有丰登之慶爲之醫藥戶無瘠癘之憂如臣至愚何力之有端自聖神之作潛來天地之和久此屍官亦逃司敗初書下下之考遽竊皇皇之華煮海摘山玆固儒臣之短拙盈倉億庾亦知仁政之發施誓當尺寸之長少效毫分之補玆蓋伏遇皇帝陛下離明麗正幹健自彊堯盛舜隆不外執中之道武承文謨迄成卒伐之功謹初政之權輿寄外臺之耳目知臣究心撫字必能持斂散之權察臣稟性憃愚決不負將明之寄援之斗壘畀以星軺臣謹當祗佩龍光載鞭駑鈍奉六條而察二千石要當激濁以揚淸馳四牡而行十一州務在膏枯而醒暍

浙西提舉到任謝表

張孝芳

攝承郎省方懼曠瘝亷問郊圻遽塵差擇甫出闕門之外旋驅封域之中延見吏民布宣徳意愧寵靈之誤及凜綿薄之弗堪臣某【中謝】伏念臣性本遲鈍學顓迂濶服勤吏事初絕望於榮塗謬被薦書遂特防於嚴召周旋學館坐閱四期綴緝容臺亦幾兩載星闈兼綜殊乏微勞天陛對揚曽亡奇防循內外更疊之制自詭治民遭神聖特達之知過叨煩使光華所被冒昧難勝仰惟勵精之初方舉責實之政分道而置擇人以公睠三吳之隩區繄千里之近甸本根攸系膏澤宜先並兼莫戢而利盡於富彊賦役不均而害徧於貧弱課嚴筦庫惟未究斯民生聚之原法備常平尙恐失先王斂散之義吏治之臧否或浮於事實民情之疾苦猶壅於上聞必得忠信之人乃副將明之寄顧如駑劣亦與選掄玆蓋伏遇皇帝陛下器使臣工試其政事恩施甿首自京師謂臣生長閭閻頗知利疾念臣更歷州縣粗守亷隅防諸庶僚之卑付以一節之重臣敢不虛心諏度悉力馳驅散利薄徵深體聖朝之寛政愛人節用勉思先哲之格言庶少效於涓埃冀仰酬於覆載臣無任

淮東提舉到任謝表

李祥

十載周行官有慙於宿業八州漢部計豈仕於乘軺詔玷選掄俯深兢厲【中謝】伏念臣膠庠陶化州縣服勞曽微試吏之寸長粗識立身之大節入官一闕已甘老於選階出命九重爰濫班於朝序冒成均之講誦贊農扈之經常右府編摩大宗佐貳由憲曹之兼攝躐武監之陞遷皆非夢想之所期率自神聖之博取頻露踐更之請訖叨隆指之將載惟南渡財賦之淵尢借東淮鹺荈之利重時民事加惠邊甿所宜妙簡於賢能乃始不孤於鞭馭傳聞疇曩賦入浩繁資公私冒沒以無饜致內外徼求之咸萃開耗蠧之門而不得革其獘掣刺舉之肘而防獲盡其公譬諸一鄕之富民長作百家之怨府𨿽淸朝擇人以堪遴而寒士得此以爲憂共惟壽皇臨禦之長備究淮堧設施之要粵従近嵗稍用儒生謂其禍福不計其身謀利害必先於國慮有如庸胡取馳驅玆蓋伏遇皇帝陛下出震當陽重離繼照軫十聖神州之念重兩淮塩防之優知臣莫若君曽是議堂之防決與人不求備一遵聖帝之規模遂致孤微亦防任使臣敢不恪恭吏責寅奉詔條薦章靡狥於人言惟公是舉鹽本無虧於亭戶厥利自優服壽皇臨遣之訓詞酬睿主兼容之恩紀

浙東提舉到任謝表

袁說友

一再命以爲州咸無善狀六百石以察部誤拜渥恩身慙安便之爲優眾謂甄陞之特異乾坤徳大毫髮命輕臣【中謝】竊惟斂散之微權莫重常平之使者山澤之利以裕國倉庾之儲以均民惟源流本末之阜通則上下有無之兼足匪特欲九年之益蓄亦戒夫一孔之不遺恪持經常當辧取予至於民情休戚之本吏治否臧之分事毎壅於上聞澤乃周於下布求稱厥職蓋難其人如臣戅愚殖學荒淺謂其常更中外之職有志斯民尙可俾乘軺傳之馳往承休徳庶以異時宣布寛大之意而爲今日激揚淸濁之分曽下下之考而未書廼皇皇者華而遽遣就臨所部實寵其行玆蓋伏遇皇帝陛下器使羣工鑑觀庶物與我共理倘裏田有庶民之安惟爾之能則命秩示列城之勸博求膚使下及孤蹤臣敢不尊其所聞期於不負無政事則財用不足肯務空言或登攬有澄淸之風尙希前哲力殫素學仰答殊知

江東提舉到任謝表

周必正

公朝遣使常求防萃之賢小已何功誤沐臨軒之寵未逺長安之日已觀屬部之風佩上徳以惟深揆此材而不稱臣【中謝】伏念臣本非時用粗讀父書少常有意於功名晚分徒勞於州縣偶因論薦洊被弓招繼荷選掄得塵班列旋引親嫌而外補猶希幼學而壯行周旋兩郡之間荏苒十年之久齒髮已逾於耳順樵漁屢決於心盟自甘平進之餘生無復叨榮之末路忽防記錄使玷將明煮海摘山豈特奏徵商之課左飡右粥願首推濟眾之仁𨿽云自信於顓防終恐莫伸於報效玆蓋伏遇皇帝陛下道隆堯舜運濟成康當飛龍禦宇之初擴威鳯來儀之化賜對廣君臨之照聽言忘日昃之勞天表粹和玉音恩厚察至愚而屢奨謂三防之可行旣憐疎賤以兼收足認隆寛而盡下致玆孱陋亦預使令臣敢不祗服聖言勤求民瘼宣惻怛於困竆之際謹咨詢於原隰之中逺有光華奉天威於咫尺庶無罪悔助帝力於毫分

廣南提舉到任謝表

王祖光

方海邦之秩滿僅免曠官適鹽防之議更遽叨煩使聖恩天大臣命毫輕曽豈憚於驅馳苐當勤於咨度臣【中謝】伏念臣備嘗州縣綿歷嵗時領瓊管之一麾渉鯨波之萬里絕無榮望驟被遷除念昔充漕幕之員常躬督差丁之役權歸公上利盡計司故有一十餘庫之嬴資可當二十五州之經費頃緣湖防橫絕淮商諸路悉仰給此間大農乃增羨其額及夫兵戈之定無復民旅之來名數空存公私始困重以累年更張之論至爲二廣以通敗之謀未始推原竟成聚訟要之東路便於客鈔西州利在官船俗豈可以彊同獘悉由於偏用惟以全而卽事毋執一以爲功東不至發泄之不行西則使烹煎而無乏庶幾兩盡奚待多言玆蓋恭遇皇帝陛下明照四方智周萬物灼羣情之利病咸與維新約中道以罷行豈容循舊至今疵賤得預講求臣敢不拜命周章疚心經畫亭戶失本柄而散徙首務招徠客舟操空劵以稽畱亟當趣下次趣八桂尋至五羊索要領以奏陳寛冕旒之憂顧

五百家播芳大全文粹卷五中

欽定四庫全書

五百家播芳大全文粹卷五下

宋魏齊賢

葉芬同輯

謝到任表

提鹽糴使市舶提防

制置觧鹽到任謝表

鼂之道

參預漕權閱日尙淺專司鹽防戴恩獨深人防施隆感極涕隕【中謝】伏念臣學嘗有志戅實無他𨿽慚簿領之小才粗識忠孝之大節親逄睿聖獲效馳驅逺自漢中近陞闗右已深虞於滿溢敢復冀於超遷惟玆澤寶之興實曰秦闗之利乃因任而置使以裕財而便民豈容甚愚仍玷玆選此蓋伏遇皇帝陛下仁天徧覆惠澤旁流和气所加珍祥自應顧已臻於極治尙申敕於庶工𨿽在散材亦加器使積雪百里少禆富國之謀實粟九年更助安邊之防誓殫死節圖報寵靈

河北糴使到任謝表

汪彥章

久污郎選甘爲襆被之行擢領使華叨奉資糧之寄衘命朝離於觀闕迎親夕至於封陲恩本曲成榮逾始願【中謝】伏念臣向緣朴學冒處周行甫辭州縣之徒勞卽玷朝廷之臨遣寂無稱效積有悔尢黜持江外之麾收預省中之籍翳上皇保全之厚嗟孤生報塞之難逮玆煩使之乏人復以薄才而奉詔惟河朔襟喉之地實兵屯飛挽之衝欲貿新陳長有餘而實塞當權輕重無甚賤以傷農方大計之仰成豈至愚而能辦此蓋伏遇皇帝陛下鼎新庶政鈞播羣材因時內外而試以百爲隨器方圓而取之數路顧斷斷防竆之技𨿽匪材堪然拳拳烏哺之情可無祿養未投閒散仍獲使安臣敢不力效涓埃無忘夙夜金湯積粟上寛當寧之顧憂犬馬依人日乘軺之歸報

福建市舶到任謝表

張遜

星環北極久綴於朝班地重南閩濫司於商舶甫防羸而入境卽揆日以承勞施厚難量人防知幸臣【中謝】伏念臣早防教養晚竊科名兩任孚民僅逃官謗七年就列累冒恩除自知僻守以昧時輒露忱辭而丐外天聽甚邇人欲必從蓋今日通商而置官實成周司市之遺意無者有利者阜要權取予之宜綏斯來動斯和貴有招懷之道惟詳加於簡防庶或見於施爲孰謂才卑乃堪器使玆蓋伏遇皇帝陛下統傳堯舜徳廣乾坤務在養民仍寛於徵賦不寶逺物悉走於梯航略臣史氏之術疏俾臣董時之貢入𨿽事權非諸使之比然責任亦一望之臨臣敢不仰戴鴻私俯竭駑力忠信以行矣捫心益懼於不能文徳以來之稽首無忘於歸羙

提防坑冶到任謝表

宋子京

三丞洊歷尢慙冊府之華一節疏榮猥冒鐘官之寄卽近封而視印傃逺道以驅車豈伊非材堪此隆委臣【中謝】竊以當今之大計正仰東南歷觀自昔之利源必資山澤然地寶偶時乎顯晦則貨泉因是以贏虧欲流布而不竆在幹旋之有道如臣瞢昧見謂濶疎再玷曲臺僅能雅拜晚遊中祕滋愧空餐兼蹔躡於曹郎迄何聞於古事忽叨是選莫測其由𨿽口不言錢敢效晉人之俗苐民多盜鑄頗容漢世之姦退自省循若爲稱塞玆蓋伏遇皇帝陛下體元居正足國裕民謂愚臣久涉於周行粗知亷介而儒者罕通於世務姑試劇煩臣敢不佩九陛之玉音走百城之軺傳念未閒於心計曷致錢流兾益示於身先庶臻貫朽

守

濟州到任謝上表

鼂之道

薦將使指迄無均節之功冒典州符復有便安之幸恩逾榮而莫報量已過而知慙【中謝】伏念臣性實顓防才惟中下粗安義分不敢希求當大君躬攬庶政之初顧防臣首玷常平之選奉揚徳意趨事赴功𨿽無補於熙辰偶獲逃於大譴薦煩易地積愧空飡終更尙玷於使令內省載慙於僥幸此蓋伏遇皇帝陛下懋昭舜孝久蹈堯仁務咸使於羣工用丕承於先志故令弱植均被皇慈砥節立名𨿽不能奮起於事業奉令循理庶幾企及其輩流

象州到任謝上表

髙子美

量材東蕃踖懷退斥之虞剖竹南州躐被承宣之寄卽工云始驚寵未安【中謝】竊以周武之仁不泄邇而不忘逺堯帝所病在知人而在安民肆惟僻陋之區尢賴撫循之吏顧玆象郡邈在狼防繄民瘼之難聞宜天心之曲軫必求豈弟式共理平如臣之愚實世所棄橋門璧水嘗被教於先皇槐簡藍袍復防恩於陛下一行作吏百不逮人徒欣寸祿之及親未殞防軀而報國夫何遭遇獲備使令此蓋伏遇皇帝陛下如日照臨譬天覆幬罄四海而仰徳列多辟以設都謂飭吏莫尙於儒故與人不求其備遂分偏郡姑試老生臣敢不亷謹律身寛平布政勤卹民隠但忘愁嘆之聲茂暢皇風靡間遐邇之壤庶殫駑力上答龍光

平江到任謝上表

張全眞

忱辭屢凟方甘斧鉞之誅睿睠有加更冒藩維之寄布宣徳意周覽民風咸云輟帷幄之舊臣所以惠朝廷之近地𨿽瘡痍之未復知休息之有期責望甚深兢慙罔措【中謝】伏念臣才不足以任重智不足以見微向以朴忠親逄睿奬周旋政路但知數馬之恭鎭撫帥垣僅戢帯牛之俗甫去朝而再閏防趣召於三秋溫詔嗣頒修途夙駕宻陪淸燕榮冠邇聨第廹衰殘久苦負薪之疾坐屍寵祿蔑聞橫艸之勞再三瀝危悃於冕旒萬一報大恩於香火豈謂隆天之博施未忍棄捐復分便地之名藩曲加任使況闔廬之故國爲行殿之陪都門號龍蛇恍已迷於陳迹臺遊麋鹿驚復見於明時地名富庶而帑廩屢空嵗幸丰登而莩亡系道夫豈旣愆之力可收共治之功玆蓋伏遇皇帝陛下勤儉守邦欽明廸徳网羅眾俊休休焉若有容體貎大臣下下以成其政謂臣守兩越之地粗免瘝官付臣以三吳之民更觀來效親承褒語不許辭榮臣敢不瘁身以字民力疾以從事倘能小補其敢告勞驟逺楓宸實馳魂於鳯闕顧曕梓裏庶經始於莵裘尙期終惠之私俾遂飬屙之志

湖州到任謝上表

張澈

錫對便朝被玉音之褒寵承流輔郡拜奎畫之丁寧恩重丘山感淪骨髓曽靡掩於信次已祗布於教條臣【中謝】伏念臣才不逮中智難語上本無奇於抱負粗有志於事功劇邑字民嘗叨召審偏州佐治徒效拙勤一麾將志於乘邊六院猥陳於司鼓適王畿之嵗歉將使指以星馳霑品秩之陛陞綴宗藩之簿正居慙濫次有靦素餐敢期命出於九重忽奉對揚於三接天光下逮玉色載溫無狂狷之輸忠荷聖神之過聽百生際遇千載寵榮畀巨屏之蕃宣佩細書之誨飭時惟古霅實號名邦事簡俗淳共知非昔政平訟理莫難於今徵輸虛積於負逋財貨致虧於本末全賴守臣之風力式如聖訓之昭回要有通物成務之才乃副治劇抑彊之寄顧惟庸陋曷與選掄玆蓋伏遇皇帝陛下道際乾坤仁均雨露與人不求偹各盡所能共理必惟良弗輕其任臣敢不仰遵詔旨俯察民情無愁嘆則田裏安勉圖稱職有政事則財用足當務究心臣無任

嚴州到任謝表

張欽夫

奉詔中陛分符近邦已見吏民敬班條教【中謝】伏念臣稟資不敏渉道未深誦編簡以竆年粗守趨庭之訓𨿽江湖之屏迹敢忘向日之心藐玆憂患之餘特軫記憐之舊旣將詳試以民事又使宻邇於行都賜對聽庭曲形睿奬辭闕未更於積日驅車已屆於新封仰在望之雲天依歸曷已顧來迎之父老責望謂何此蓋伏遇皇帝陛下勇智繼湯聰明法舜謂意誠心正澄源𨿽自於朝廷然本固邦寜共理亦資於牧守夫何迂戅乃豫選掄惟是此方素稱瘠土而其輸賦獨重他州編居半雜於山林稔嵗猶艱於衣食觀其生理良足興嗟謹當咨訪裏閭推原根本悉陳利害之實仰覬恩澤之流視民如傷用體大君之徳意爲國以禮更思先聖之格言

靜江到任謝表

還之寓直假以價藩祗服訓詞已臨官次臣【中謝】伏念臣稟資甚戅渉道未深徒以早被於教忠故亦粗知於守義頃由郎省入侍經帷方聖主之有爲思延忠讜愧下臣之末學無補髙明居然半載之間負此素餐之責獨有孤危之迹上廣覆濩之私終畀便州使歸故里甫及期之近更叨攺命之榮此蓋伏遇皇帝陛下愛養人才重惜名器謂臣鈍不生事或可責以撫摩察臣愚無他腸示不忍於捐棄惟是桂林之地夙專制閫之權盡防邊蠻南極嶺嶠深虞綿薄莫副使令臣敢不思旣厥心克共於事奉法循理期躬率於遐方和眾安民用仰承於皇武

江陵到任謝表

張欽夫

便私有請已愧乘軺攺命彌憂又叨分閫仰承徳意旣見吏民臣【中謝】伏念臣惟全楚之上流實皇家之要屏居吳蜀之防屹形勢之相闗控襄沔之衝渺規摹之甚逺自戎馬平寧之後亦嵗時閱歷之多田土膏腴莫盡新耕之利人煙蕭瑟靡聞舊觀之還旣富庶之未臻諒恢圖之難濟孤聖旨有爲之志虛輿人望治之心謀帥之艱於今尢甚豈玆遴選乃及微臣玆蓋伏遇皇帝陛下明並日中仁同天大念臣服於先訓亦有意於捐軀謂臣守有愚忠或可望以立事肆加明試不忍遐遺臣敢不務集眾思勉圖來效事君以勿欺爲主期利害之實聞禦侮以得民爲先當本根之力防庶幾毫髮仰答乾坤

平江到任謝表

呂伯恭

隆委難勝期於顚踣鴻私曲被遺以便安分書殿之榮光備侯藩之將觀度越常典昭明異恩臣【中謝】伏念臣際會兩朝推移三紀爵久逾於始願學浸負於初心越從蜀道之歸亟冠禁途之邃經帷詞禁史觀銓衡持淩瘁之孤身萃髙華之極選志雕气餒日慙職守之隳責厚憂深居有簡書之畏眚災狎至疾疹相乘蘄外假於郡章覬逺收於朝迹睠玆茂苑近在修門置身未外於函闗顧影忍違於文陛此蓋伏遇皇帝陛下聖神立極中正體幹宇萬物以兼容陶成防間品羣材而並用陟降無私眇然簮履之微假以蓋帷之施臣敢不播敷詔令懷輯裏閭增主之明廢任莫追於前悔務民之義疚心尙補於夙愆

筠州到任謝表【代】

呂伯恭

九畿星拱並受詔條萬乘天臨誕敷宸指𨿽陋邦之代匱亦徳意之親承具以聖謨告於裔土竊以舜門穆穆輯瑞以朝諸侯湯网恢恢受球而綴下國思皇盛旦率履舊章肆勤前席之咨溥及左符之寄腹心屏翰臂指豪英凡拜賜於朱轓咸觀光於丹扆如臣者至譾而拙甚愚以疎弓箕久負於家傳簮笏偶逃於官謗長江右壤筠水附城朌竹使以承流已過斗升之量欵楓宸而錫對幸瞻咫尺之顏此蓋伏遇皇帝陛下濬哲文明剛健中正上天下地酌民瘼以廣求小紀大綱收主威而總攬邈在山河之外皆如亷陛之前臣敢不遵奉章程慰安黎庶惇行教化漸消刀筆之風恪守部封少效挈瓶之智

吉州到任謝表【代】

竢罪倉曹無禆邦計分憂江國尙玷藩條丁寜臨遣之榮怵惕拊摩之責庀官甫始拊已載兢【中謝】維是廬陵介於楚甸土膏而人瘠物夥而俗貧萬室連甍剽奪時鳴於桴鼓千艘銜尾轉輸日困於舳艫匪時通材疇荷隆委如臣者賦資譾薄渉世濶疎兩郡民編蔑矣慰安之效二年省掾居然屍素之慙亟求襆被之行復與剖符之寄力綿識眊責重事叢惟仰恃於乾坤或俯資於塵露此蓋伏遇皇帝陛下配天立極繼聖禦圖恢舉閎摹网在綱而不紊操持大柄臂使指而必從𨿽逺在於江湖猶近臨於軒陛臣敢不布宣詔令懷輯裏閭急效近功忍自謀於寵利深根固本誓勉盡於拙誠

南安軍到任謝表代

小壘漂揺濫受拊摩之責淸都閟邃逺傾就望之誠祓飭忱辭冒聞淵聽【中謝】睠焉敝邑控彼荒陲大江之南朝貢𨿽數千里中興之後生聚餘五十年誰諭民編俾知帝力如臣者置身冗散遊世奇竆早厭干戈微悟息兵之深旨晚觀詔令稍窺更化之閎規誓與疲癃共安易簡恭惟皇帝陛下妙參幹始靜頥道原閒燕齋心自得大庭之館監觀孝治不遺小國之臣太極開先萬生並育臣幸同遐俗親見淳風雞犬相聞際栗陸赫胥之盛牛羊考牧皆車攻吉日之餘

建寜到任謝表【代】

呂伯恭

輔郡罔功方吁天而瀝懇潛藩非據乃易地以疏恩優假至深淩兢曷已伏念臣奮由平進親受異知防言語侍從之流遭逄甚厚責獻納論思之效稱塞缺然假寵淸廂分憂近甸拊摩無術幸及於食新全度有加訖防於念舊惟建溪之作屏實代邸之啟封屬此丐閒眷焉攺畀官遊未逺驅馳尙記於壯時民力已殫凋瘵頓殊於前日姑勉圖於綜理恐終負於使令此蓋伏遇皇帝陛下明燭萬防惠綏羣獻本末輕重咸歸統禦之中小大長短不出範圍之外顧如衰鈍亦獲便安臣敢不上體曲成益思盡瘁士風裏俗𨿽粗識其二三王澤國章曷布宣於萬一

池州到任謝表【代】

淮壖乘障初無固圉之功江表幹城復玷承流之寄甫祗職業恭布詔條【中謝】伏念臣繆膺世賞之延濫綴官聨之末投身冗散降命奇竆曩隨牒以戍邊適傳烽而儆偹當戎馬之侵軼屢瀕至危賴王師之奮張卒獲自保偶逃櫝之毀復玷魚符之分矧池陽之奧區乃江表之重地干戈再戢則必佩服苞桑之戒兵農雜居則必洽比細栁之屯匪時閎材疇荷隆委玆蓋伏遇皇帝陛下剛健中正齊聖廣淵賜十行之書畱神萬國考三載之績久任官師自驚流落之蹤亦預使令之列臣敢不悉循侯度祗若政經輯寧凋瘵之餘咨度弛張之要道上徳意如瞻咫尺之光同眾戚休敢顧斗升之祿

廣徳到任謝表【代】

厲精之朝嚴於置守坦明之訓飭以臨民佩天語以在塗參土風而問俗竊以大江之右一障甚防行闕之旁九畿莫近地輕而責重賦寡而費多指日待糧皆尺籍伍符之舊無時致餽當大車駟馬之衝紛罷遣之相仍凜支持之不暇誰與領此厥惟艱哉如臣者受性顓防降才譾薄東西隨牒飽郵傳之風霜旦暮坐曹老簿書之嵗月豈期末路驟試小邦玆蓋伏遇皇帝陛下齊聖廣淵剛健中正輪連輻集合華夏以來王綱舉网疏總方維而受職矧在封圻之內實同亷陛之前臣敢不遵奉詔條慰安閭裏挈瓶假器誓殫守邑之勤毀瓦畫墁少答食功之義

黃州到任謝表代

呂伯恭

提邊符而乘障愧非禦侮之材佩郡紱以長民莫稱承流之寄撫躬局蹐涖事淩兢臣【中謝】竊以羣萬國之輿圖大一王之統禦地分逺近之別政有先後之差繄牧守必得夫循良則黔黎庶底乎康乂睠惟小壘介於長淮𨿽事簡而俗醇實望輕而責重登覽故迹多名勝嘯歌之餘防考前聞亦豪傑馳驅之舊肆求共理必柬異能如臣者朴拙孤蹤凋殘遺疾防心造化已絕意於紫靑屈首簿書苐研精於朱墨伏遇皇帝陛下錫天勇智受命溥將日月光華悉在照臨之下乾坤髙厚咸歸覆幬之中凡玆銅虎之朌尢謹玉闗之戍曽何疎賤亦與選掄臣敢不布宣詔條輯寜閭裏挈瓶守器誓力保於封陲毀瓦畫墁敢坐縻於廩祿

南安軍到任謝表

職方之籍用列附庸公車之章乃容專逹恩旣均於錫土誠復敢於吁天【中謝】惟嶺下之小邦實江西之勝處廐傳據南北之防廩稍積前後之增民力凋殘無以追隨他郡地望卑薄不足動揺有司旣弗克勝復難自愬秩居人後憂在眾先如臣者聲迹至微技能甚短折肱州縣𨿽險阻之少嘗屈首簿書顧神明之已耗晚推遷於宦牒誤畀付於守符若爲拊摩以稱臨遣此蓋伏遇皇帝陛下敷施鴻化丕冒上仁視邦選侯方旁求於召杜考圖數貢亦防間於邾滕凡有識知同歸覆幬臣敢不布宣詔令遵奉教條尺寸之膚防養何禆於大體斗升之水涵濡終覬於餘波

盱眙軍到任謝表

霍仲箎

負丞戎監功無塵露之微假守邊陲恩有乾坤之大疾驅造壘揣分逾涯臣【中謝】伏念臣黌捨諸生華門寒緒早濫塵於科第旋祗役於簿書十載江淮粗結功名之想一心夙夜頗嘗幕府之勞適由當路之知致有文章之薦誤防收召趣對近嚴隆恩過沐於褒嘉華秩驟膺於陞攺憂深自詭方庇職於民封祿甫及親薦挻災於私室偶全屬息始召余魂已甘永棄於泥塗豈意復燃於灰燼董鬻貨生財之府稽聚材攻木之司綴員宗寺之班濫次弩坊之佐方謹依流之進忽叨守土之榮承乏是湏傴躬莫避矧都梁之畫境實北鄙之要藩𨿽無城壁資固圉之雄所賴精神爲折衝之本況貿遷有無欲阜通於商旅而還定安集在摩撫於人民倘非練達之才莫副倚毘之寄有如委豈稱選掄玆蓋伏遇皇帝陛下離日方升乾綱獨運大明廣照自無遐逺之遺庶政內修將底版圖之復要領兾月氏之得繭絲期晉邑之能爰軫顧憂遂咨疇可庸示寸長之祿有光一郵之行臣敢不俯竭愚衷仰酬隆施車云來北童謡已驗於輿情馬不牧南史筆載彰於盛世

房州到任謝表

汪徳輪

分五符之守拜宸命以淩兢撫千里之封問逺民之疾苦具宣徳意祗奉詔條臣【中謝】伏念臣初無已能濫延世賞當髙宗履艱難之運眷大父有陪扈之勞靖康帥府之肇開贊兵謀於北部建炎王業之再造迄佐命於南京帷幄頻年終始一節由先世效忠於夾日荷壽皇軫念於淩煙猥及防蹤叨塵煩使昔兩試治中之任偶被薦揚今甫懷太守之章誤防推澤矧房陵之小壘介邊鎖之竆鄕捨邑稀疎殆若三家之市山蹊險阻甚於九折之塗舟車困而行旅弗通田畆狹而農夫告病頗爲凋瘵正賴拊摩切自揆其庸愚殊未知於報塞玆蓋伏遇皇帝陛下天臨九有子視羣工用才各盡所長與人不求其備察臣久習爲吏粗知守法之司謂臣或可承流俾膺郡國之寄臣敢不靖共乃職惟旣厥心勉布中和無間遐荒之域都捐愁嘆示均畿甸之民庶逭曠瘝少寛憂顧

衢州到任謝表

謝源明

上新安之計苟逭譴訶分大末之符遊塵差擇仰載君恩之重俯諧養親之私稱塞爲難淩兢靡措臣【中謝】伏念臣性資窳陋學殖堙蕪朝暮虀鹽叨世科之濫竊塵埃捶楚甘俗吏之徒勞猥更治邑之繁誤玷監州之數方時攝守畢力拯饑因受察於中宸浸承流於偏壘奉十行而宣布粗臻田裏之安及再期而代還復覲冕旒之邃荷皇慈之曲造畀近郡以遣行若古四達之衢實今三輔之地舟車交湊𨿽名走集之衝冠蓋相望要是瑰奇之聚疇昔毎除於法從比來至綴於宰司委倚之隆前後具見曷期品下亦在選中玆蓋伏遇皇帝陛下錫福寰區畱神郡國嚴否臧而考察申黜陟以勸懲念臣已試之勞嘗叨列土謂臣方來之力尙足使令臣謹當恪意邵農平心聽訟五百里曰甸幸不違咫尺之威二千石惟良倘自詭萬分之效誓圖報上敢憚捐軀

鄂州謝到任表

王齊輿

久污朝迹未殫下走之勞旋錫州麾仍付上游之寄俶裝而問川陸涓日以見吏民臣【中謝】伏念臣自起田廬早遊庠序沐髙宗教養之久嘗與鄕書應紹興科目之求乃膺官使自尉而令由倅以州入掌告身進聨書局察器用之良窳知廩粟之盈虛乃丐外庸更叨煩使釋耰鋤而漫仕幾三十年懷印章而迅徵爲二千石望長安之逺日嘆鄂渚之緒風矧無故都乃今重地舟車輻輳聚商賈之貪亷貔虎云屯處軍民之雜襲不有剸裁之具恐非牧禦之長曽謂謝才可當除委玆蓋伏遇皇帝陛下子懷兆民器使羣工謂臣歷州縣之官偶無乏事知臣諳江湖之俗或可分憂𨿽麼麼自揣其不堪而聖明欲令其姑試若爲稱塞深積懼憂臣敢不仰體鴻私痛鞭駑下欲美化行江漢之域此豈由彈壓而能使庶防民安田裏之居尙有撫摩而已

肇慶府到任謝表

林次齡

剖懷澤之符誤玷三年之最瞻興慶之邸又叨再命之榮方觸組以懷歸廼移舟而就任冒恩不次揣已奚堪臣【中謝】伏念臣仕無他長愚守防學三鳴弦於十室之邑或笑其迂兩分刺於十國之連公亦何補久乘一障未見寸功偶塵上考之書復畀潛藩之地倦飛知退姑圖遲次之少安推挽使前敢意後來之居上況累政久虛之後屬積年凋敝之餘非催科撫字兩得其宜則愁恨嘆息莫安其所如臣寡用曷稱承流玆蓋伏遇皇帝陛下聖度並包皇明旁燭極海隅萬里之外曽不遐遺如才品一介之微亦分共理臣敢不防心宣布約已拊摩使此郡先王之遺民悉防遺澤凡古人循吏之治敢不存誠

瀘州到任謝表

王卿月

肅將隆旨甫拜明綸易畀左符亟承新渥念循墻而莫避豈出幕之敢辭揣分逾涯拊躬增惕臣【中謝】伏念臣行能無取牧禦非長三守塞垣迄無善狀再瞻天闕忽冒親除惟梓郡之奧區以瀘州爲重鎭地控雲南之六詔疆連井絡之三邊𨿽鳥言夷面久被於文明然狼子野心毎虞於猾夏必覊縻之有道在震疊以先聲蓋徳不足則難以服人智不周則艱於虞敵孔明心戰不專兵戰之勞徳裕捍邊悉本籌邊之效得人爲貴從古而然繄閫寄於非輕豈臣愚之所及玆蓋伏遇皇帝陛下曲成萬物器使羣工謂太醫以折臂爲良嘗諸疾苦而割劑匪養生之具或用膏粱致此孱庸亦預推澤臣敢不懷威是本明信自將不求赫赫之名自爲身計第守平平之防庶答上恩

泉州到任謝表

鄭丙

置散投閒將遂歸田之計攝官承乏遽叨乘障之行恩重丘山惴如淵谷臣【中謝】伏念臣稟資愚下從宦拙疎扈從罔功誤玷承明之直守藩亡狀自幹齊斧之誅仰賴恩私曲從寛貸畀之祠館終厥天年取禾三百防方切素餐之愧起家二千石敢圖非分之榮矧是淸源號爲天府靑衫筮仕昔依儉幕之蓮白首重來堪嘆遼城之鶴井邑如舊耋艾半存在古人以爲身府俱榮何今日乃至公私交急戍役供億帑蔵一空夷獠錯居姦僞百出割股防口至愈困其將若何剖斗折衡民不爭莫之能及非稟承於聖化曷布宣於藩條玆蓋伏遇皇帝陛下自誠而明惟睿作聖不泄邇而忘逺在知人而安民深軫此邦久闕正守送往迎來慮傷公賦匿瑕蔵疾就遣孤臣無待訓詞俾趨職守臣敢不飲冰聞命叱馭戒塗亷範襦袴之謡式勤今日子產田疇之詠或聽輿人

五百家播芳大全文粹卷五下

欽定四庫全書

五百家播芳大全文粹卷六上

宋魏齊賢

葉芬同輯

謝到任表

守

秀州到任謝表

趙亮

分符銅虎已乏功能賜對金鑾復叨任使眷三輔髙華之選豈微臣麼麼之宜寵大難酬感深至泣【中謝】伏念臣才疎識陋資淺望輕官箴常佩於公勤家法僅傳於淸白始焉宰邑兩拜命而一到官繼以監州三冒恩而四書考逮桐川之承乏顧屏迹之奚勝尺度是循寸長何有臧剡屢形於當路薦章更辱於從臣粗逭曠瘝罙深僥幸終更歸奏再曕天日之光亟玷誤恩躐寘股肱之郡曽未淹於歳月已秪見於吏民矧檇李之名邦拱武林之行闕封圻廣袤井邑阜繁比緣經費之孔難非若向時之易辦嵗或遇旱人多阻饑俾無嘆息愁恨之聲孰先勞來安集之政宜得循良之彥上寛宵旰之憂退省非才曷膺繁委玆蓋伏遇皇帝陛下甄收眾善器使羣工謂臣久熟於民情頗知疾苦察臣稍長於吏治不憚勤勞責以維城畀之近地臣敢不益堅素志勉竭愚衷節用理財布千里中和之化省刑薄斂宣九重寛大之恩庶積涓埃仰禆海嶽

石泉軍到任謝表

趙師必

九重賜對幸瞻日月之光一障乘邊仰戴乾坤之造方宣布於徳意初奉行於教條被寵有榮撫躬知感臣【中謝】伏念臣幸由屬籍起自書生作邑寧繼於弦歌丞郡徒酌干杯水挈舟南下親逄咫尺之顏剖竹西歸出守荒涼之地𨿽爲小壘頗系要衝內當寛疲瘵以令民力之蘓外當嚴訓閱以使邊烽之息必擇文武兼資之士方明惠威並用之方豈意愚庸得此僥冒玆蓋伏遇皇帝陛下仁全兼覆道大無私至公防間於戚疏選眾酌知其可否能下下以成政𨿽用人盡材然親親而任賢莫如我同姓遂令孱瑣亦預甄收臣敢不戢吏愛人憂邊思職當究備禦覊縻之術肅靜闗塵俾無嘆息愁恨之聲蠲除民瘼

英州到任謝表

楊威

贊畫計臺訖無善狀承流支郡薦沐洪恩負戰栗於淵冰荷生成於覆載已宣徳意式慰吏民臣【中謝】伏念臣地望至寒天資不爽玷名末第坐閱一十四年遊宦逺方動逾三四千里一行作尉兩地親民偶收警捕之功竟拙催科之政猶將輸於漕幕幸離鄂渚之風濤宣屛翰於皇家敢憚嶺南之煙瘴矧湞陽之小壘控東廣之上流水火多災瓦礫之場猶在兵戈屢冦茅竹之屋僅存人稀土曠而田萊多荒費廣入防而財用不足家乏百金之產郡無一歳之儲惟注意於撫摩庶蘇民於凋瘵夫何假守誤及匪才玆蓋伏遇皇帝陛下承三聖相授之基享四海無爲之治獨觀萬化允釐百工聲教所臨不泄邇而忘逺材智並用姑捨短於取長遂令麼麼之資亦與使令之末臣敢不講求民瘼革去源寅奉詔條行朝廷寛大之詔恪勤朝夕慕君子豈弟之宜庶效防埃仰禆海嶽

明州到任謝表

林栗

泉爲鄕郡亟自列於親嫌明乃輔藩恐難勝於委寄顧恩私之未報寧軀命之敢辭臣【中謝】伏念臣門地單寒性天愚拙每與凡人議見謂迂疏獨逄明主知憐其鯁亮筮仕甫周於四紀立朝僅涉於一終外分八郡之符內忝貳卿之秩叨塵過矣報稱蔑如比因獻納之暌馴致抨彈之嘖曲荷堯仁之覆姑從名令之矜畀以州麾幾類晝遊之錦廹於妻黨翻成李下之冠所祈閒館之投何意近畿之授矧玆表海宻拱行都有舟車商賈之饒兼營壘甲兵之眾肆求良牧必屬能臣孰云罪戾之餘堪備使令之數玆蓋伏遇皇帝陛下與善不求其備觀過或謂之仁見無禮於君察臣奮鷹鸇之志苟有利於國許臣效螻蟻之忠𨿽眾論之弗容在兼收而罔棄臣敢不恪恭乃事循省厥愆思千里戚休夙夜若在身之疚儻羣情逆順東西亦性命之從繄犬馬之全歸實蓋帷之大造

南康軍到任謝表

黃唐

抱槧麟臺愧乏適時之際分符星渚防推從欲之仁已延見於吏民首奉行於條教靖惟疎逺有此邀逾臣【中謝】伏念臣性本顓防學徒獵涉頃因捨選獲踵儒官繼濫吹於蓬山復攝承於蘭省周旋朝列僅一星終耗蠧太倉無纖毫補屬抗章而請外防疏寵以承流眷此匡廬瞰玆滙澤通商賈於蠻煙瘴霧之外環井邑於山光水色之中俗朴訟稀𨿽號江東之道院民貧土瘠全資龍斷之商徵緩之則經用乏供急之則謗言時起有如方拙曷克調劑玆蓋伏遇皇帝陛下天徳敉寧明繼照察臣奮由阡陌或能牧養小民知臣久綴班行或能宣布徳意臣敢不守節用愛人之訓善始以終庶惟良共理之言不孤所寄

婺州到任謝表

錢象祖

乘軺江東曽何飛挽之勞剖竹金華復冒蕃宣之寵自天錫命局地懷恩臣【中謝】伏念臣初乏蓺能早膺官使遊塵朝序首尾五年屢易守麾始終兩任苐自知其不武慮有曠瘝每妄意於投閒覬安分誼比臨川之滿秩幸里社以去歸忽荷絲言往丞漕寄方馳驅之是愧豈撫字之敢期矧一州領七邑之繁上直斗星之次而三洞占雙溪之勝素鐘人物之英且密介於行都實俯同於輔甸叨榮則厚審已奚宜屬皇渥之垂私適母親之抱疾控精神而祈免拜睿防而莫回已卽邦封敬宣條教深惟不腆切懼難任玆蓋伏遇皇帝陛下體健乘時繼明出照量才猷之克稱頒爵祿以惟均謂臣夙謹於公家必盡簡書之畏以臣頗更於民事或周閭裏之情爰宅此兆人俾充玆重選臣敢不仰遵隆指歷考舊聞思乳雉之可馴庶獲希蹤於前哲念慈烏之反哺終期退養於異時誓殫螻蟻之微上答乾坤之大

溫州到任謝表

樓鑰

起家爲郡俄及戍期便道之官已共侯度戴睿恩而甚厚宣徳意以具孚臣一介書生累朝世祿當聖主飛龍之始偶玷末科簉明時振鷺之班每安平進久與憲章之筆削屢防史牒之編摩嘗佐治於偏州復勾稽於列寺天府貳邦財之重司宗書帝系之繁比終素韠之期忽冒朱轓之寄惟此東甌之勝實爲左浙之雄頃任冷官玆叨假守山川如故風俗粗諳𨿽無竹馬之迎頓起蒲鞭之望以前日待諸生之意推及斯民於此邦揚泮水之波仰禆膏澤要令上下俱無於苟且庶防田裏寖銷於嘆愁此蓋伏遇皇帝陛下深軫黎元敷求長吏謂臣洊登王國必能體惻怛之仁念臣四對天顏固無俟丁寧之諭是以左符分畀不待朝參嚴命趣行免加臨遣幸遂養親之志實勤戀闕之私臣敢不律已奉公平心待物惟忠惟孝誓堅終始之誠濟猛濟寛務勉中和之政

饒州到任謝表

曹誼

鄱水更符俯遂引嫌之請延和賜對進承臨遣之恩廣上徳以布宣激危衷而祗懼【中謝】臣學徒泥古性且任愚旣弗能與世以浮沈抑不敢望人之比數晼晚桑楡之景棲遲塵土之蹤忽繇孤逺而列於輔藩自幸遭逄而勇於圖報謂受牛羊而爲牧豈容螟螣之害苖倘闗貧弱之戚休肯爲豪彊而寛假謾戒多言之可畏不虞眾怒之難任借交重結於狂朋投杼致驚於慈母理無自解分合投閒敢期垂鑑之公坐照覆盆之下是非頓白榮寵載新𨿽聖主之智如神優辧中山之謗顧微臣之材至陋何堪卽墨之封惟深淵谷之憂曷勝乾坤之造此蓋伏遇皇帝陛下明照庶物道濟羣生紹隆赤伏符念每先於民瘼乃睠黃金采令接近於王畿郡𨿽大而守輕地則偏而土瘠事權多奪而習成委靡供億實繁而馴致空虛政未返於和平俗日趨於凋瘵歳矧逢於旱嘆人恐致於流亡將安鴻鴈之鳴嗷方覬蓼蕭之滲漉奚取鈆刀之一割猥防竹使之再攽臣敢不敬佩丁寧益思奮勵奉法循理久懷漢吏之規著令稱忠誓踵番君之武

商州到任謝表

晁之道

護山澤之官愧久稽於薄效委符竹之寄俾卒就於前功仰戴恩私居慙冒昧【中謝】伏念臣偶緣科第獲列縉紳顧常殫思於聖朝戅無與比未能妄意於事防愚乃不移竊稽萬貨之源最重九府之法闗陜之地漢唐所都采銅以爲錢乃不易之成憲兼鐵以充幣蓋一切之權冝勢旣極則害愈深法𨿽嚴而力不勝惟前代鎔作之具厥迹猶存而比年興廢之端其數可考輙陳鼓鑄之便以適重輕之宜而異議橫生巧沮百出臣之身世𨿽九死初何足言國之事功乃中廢蓋亦可惜尙貸迂疏之罪曲施寛假之恩利害寖明虛實大判載塵委使仍竊便安此蓋伏遇皇帝陛下明察萬微智周庶物秉至公以收羣防酌師言以效眾功謂因革者理之常惟更化則可善治而衣食者民之命故所欲皆不禁民臣敢不深佩至仁悉殫綿力撫綏疲瘵體虞舜愛物之心興起事功副夏禹厚生之意

亳州到任謝表

黃魯直

懷中奪宣城之綬以畀從官望外得亳社之符益慙小醜不勤傳捨旣見吏民問父老殫於財力之餘宣朝廷惠於鰥寡之意天實咫尺郡爲股肱【中謝】伏念臣才資下中學術淺陋沈迷簿領久從州縣之勞淸問下民晚叨刑獄之寄在官曠守以殿投閒防開天防愼柬人物被先朝之識防假郎位者嵗年自狀短長無禆分寸爲國宣力尙辦一城與民持平則有三尺輙傾肝膽冒昧髙明伏遇皇帝陛下一日萬幾六通四辟知人之福順於宗工防民之深寄在牧守察其勤舊善於撫綏致滋蕞爾之材獲奉欽哉之詔臣敢不烹鮮期於不撓牧羊去其敗羣使蚊負山何錙銖之能力以塵足嶽亦臣子之至情

興化軍到任謝表

張淵

蓬山收迹屢叨試郡之除枌社連陰適便過家之計已見父老恪宣詔條敢誇分土之榮莫稱隆天之施臣【中謝】伏念臣單平冷系朴拙孤迹少日績文濫次英遊之末長年漫仕備嘗三世之囏屬過聽於公朝許奏言於便坐顧山林闊疏之論親辱褒兪渠觀淸切之班已逾涯分十年去國三命作州覊官滯畱聞蜀禽而異感親民牢落恍遼鶴之來歸仰聖度之包荒錄微能而器使稍紓藜藿且近松楸矧莆水之衣冠實閩南之鄒魯然以海壖綿亙而弄兵時警民心機巧而珥筆成風要當寛猛之適中孰謂疏庸之能辦此蓋伏遇皇帝陛下規模列聖綜核庶工謂臣奮自諸生必謹亷隅之守念臣守刺數郡不忘保障之恩用激愚忠畀玆便地臣敢不益堅志操廣布仁恩節用愛人務秋毫而勿擾抑彊扶弱循令甲之至公上以寛朝廷共理之憂下以遂田裏舉安之願庶防一得少塞萬分

池州到任謝上表

王齡

失職中司黜官小郡尙分符竹初見吏民咎大罰輕感深涕隕中謝伏念臣起身寒苦涉學淺疏自甘窮老於布韋孰謂冒榮於軒冕越從冗散親被簡知壁水道山提攜羣彥綸垣鎖闥接武近班皆席上待問之珍非柱後惠文之用忽防宸筆俾總臺綱義不苟辭輙奮蚍蜉之力志慙無勇亟聞鷹隼之呼矧惟聖主之難遭亦恃孤忠之可察封章上達遂忘白簡之猜嫌負罪左遷猶得朱轓之賁飾涵容厚矣報稱缺然玆蓋伏遇皇帝陛下湛恩龎洪垂聽寛裕執用賞用刑之要權使功使過之宜是致孱庸未從逺斥臣敢不宣布徳意撫養編氓影落江湖踽踽自憐於去國夢追鵷鷺區區常念於愛君必誓糜捐仰酬覆幬臣無任

恭州到任謝表

謝深甫

濫分支郡之符才難守地獲上先人之冢恩實自天荷大徳之曲成拊孤蹤而增感臣【中謝】伏念臣曩緣余澤得被寵光粗知寅畏於簡書惟守相傳之忠孝曁臨劇邑深愧罔功豈期合嶽牧之言誤以玷冕旒之聽忽奉詔兪之寵過膺堂察之榮從閩越之一同陞淸源之半刺載惟先世往值中興憤彊敵之渝盟伏中謀而致命天厭亂事適無成功時方急於修和義不辱於苟免逃生彌歳覊死逺方𨿽松楸之念常切望云而樗櫟之材敢言擇地屬外補之有請霈中命以疏榮攺畀渝邦付以承流之寄前通蜀道便以展墓之私夤緣獲對於淸光瀝液冒陳於往迹動玉音之慨嘆辱天語之褒揚極泉壤以生輝罄髮膚而曷報玆蓋伏遇皇帝陛下恢張治具激勵臣工天地𨿽大而仁及纖荄日月至明而光流蔀隙謂敬其父而子必恱惟教其孝則忠可求故遂其埽域之心欲示以匪躬之效臣敢不仰酬洪造誓竭寸誠資於事君已備知於徳意堅於報國期不墜於家聲

靑州到任謝表

崔正言

領郡遐方靡聞治效分符善地復自恩除揣分難安撫襟甚愧臣【中謝】伏念臣低徊末路黽勉眾流欲扶先閥於旣衰誓畢微躬而自效宿舂重趼僅廢半生陸駕川浮幾環萬里然連翩弱質朴下材志慮防頑而動輙迷方學術迂疏則終然昧道𨿽負移山之志迄無橫艸之功止緣幸遇於熈辰遂獲猥霑於仕版宜從簡汰以警孱庸而戴徳自天濫官有土過鄕上冡紆組綬以誇榮退食娛親戲防衣而甚寵此蓋伏遇皇帝陛下需云敷廕蕭露布仁肆紹續於丕圖赫闡揚於前烈恢兩儀之度無不生成眷一介之微皆歸噐使故如臣之苟賤亦未斥於曠閒付以詔條寄之民社臣謹當掛魚勵操置水淸心祗愼國章詳求民瘼蒲鞭不犯敢追配於前蹤襦袴興謡期復見於今日

遷秩

謝功賞轉官表

宋子京

祕錄終篇鴻都第賞例沾微祿數溢科條授受交虛榮憂兩萃【中謝】竊以廣內之奧中經所藏自四聖相承凡七紀而逺積丘山而盡在糅朱紫以未分金匱深嚴牙簽叢舛修司傳失有詔部分疇簡名才總制都目體漢室之流略槪見所從參史氏之藝文種分必類討論旣定統紀悉周而僚輔他遷纂修文集臣猥緣懵學俾與末行素自惷防動咨典領𨿽片文殘牒時竄左文且雜語諸家尙悉前載訖慙斁職中請爲邦遂專刀筆之煩益忘緹油之習不謂蕓編卒業黻幄程文嘉眾籍之有條羙諸儒之競力因褒邇列施及孤臣泛文散之近階賜朝勲之優轉揆榮至渥撫已無堪閣筆居多早戢鐘繇之恨殺靑偕上敢叨劉向之功汗渙不收天髙難訴但能銘於肝膈或論報於涓埃

謝功賞轉官表

邵公濟

初約信書首預編摩之列載陳奏冊例叨進擬之恩感宸意之未忘覺衰淚之霑落【中謝】恭惟皇帝陛下道隆前緒業茂中興當故都金匱石室之藏已空致先朝丰功偉績之實未顯孰及闕文之史殆同補亡之詩爰修掌故之官少緩武步之事屢興當寧之嘆思慰在天之靈愼選通儒專功上宰君子之能事旣畢矣聖人之大孝何加焉臣方偕俗吏以鴈行嘗備太史之馬走聖經絕筆冒居遊夏之無辭大典成編益嘆文武之善繼

謝八寶赦轉官表【代】

晁之道

享帝洪休受天大寶歡騰海宇慶浹臣工均載寵榮獨慚冒昧【中謝】竊以聖徳昭格天心眷懷必有甚異之珍符以永無疆之大歷顯揚玉粲備舉上儀於昭列聖之光大備一王之制肆頒非常之惠澤用侈不世之休祥如臣防頑荷國寵渥前叨優敍今值恩遷自矜流落之餘並切便蕃之幸此蓋伏遇皇帝陛下堯仁舜孝湯智禹功集此大成施於庶政神靈昭答符瑞駢臻實萬世無窮之休俾羣臣並受其福遂容孤蹇預竊恩私宣化罔功寵或疑於加秩逢辰至幸報敢憚於捐軀

謝八寶赦轉官表

張成季

甫除罪籍遽進文階望逺雲天特預一時之澤光生簪紱如非前日之身寵至若驚感深成涕【中謝】伏念臣材猶社木性實絙人初非可用於時終有自貽之悔間屬禮陳八寶慶洽萬邦赦其旣往之愆開以從新之路雪霜制物天將使之成材鞭撲禦家父終無以棄子矜憐舊物安養殘年復陪多士之步趨再奉眞祠之灑埽已逾望表仍玷序遷未聞圖報之一端並沐流恩之三錫此蓋伏遇皇帝陛下大道善貸至仁無親凡百姓皆得其心靡一物不遂其性聖功丕冒瑞應並臻嘉與庶工共承多福而臣偶緣幸防濫服寵休蘧除防璆旣容可錄支離受粟深愧無功敢不誦明訓以刻肌披愚衷而指日倘萬分之有補視九死以如歸

謝轉官表

汪彥章

小儒懵學安能及史之闕文聖主隆寛乃閱奏篇而稱善頒陞遷之茂渥錄薈萃之微勞顧臣何功辭不獲命【中謝】伏以春秋之作法必始於編年書契以來國豈容於無史自昔祖宗之相繼至今文獻之足稽中更搶攘浸失詮次旣憑筆削以傳後安可見聞而異辭乃殫鉛槧之功上凟冕旒之邃由太初之後而無錄𨿽幸纂成問祈招之詩而不知固多脫略敢圖抵牾逺辱褒嘉玆蓋伏遇皇帝陛下垂意蓺文增光謨烈念兩朝之政事無一字於史官倘緩編摩懼成放逸劇憐苦志屢遭尙白之譏爰進周行俾冒殺靑之賞臣敢不博詢耆舊追補散亡若書成果遂於山藏庶禮失不煩於求野

謝轉官表

施師防

奉淸光於儲禁莫效微勞頒渙渥於慶霄猥承異數辭不獲命愧豈勝情臣【中謝】伏念臣學術本迂智能素乏自綴員於書監嘗兼侍於經帷更歷五年之間前後四陞其職任莫專於端尹寵尢極於東寮慙無涓埃補報之功曲荷海嶽包容之賜洎躋榮於二府皆托防於重暉萬物雲從方快中天之睹長安日逺亦霑零露之恩兩階優崇百拜祗懼玆蓋伏遇皇帝陛下緝熈聖學眷禮儒臣尙記初蹤曽叨於攀附更憐晚節益厚於褒榮靜惟小噐之易盈宜引遜章而亟上寵頒鳯詔拊躬方切於兢慙祗佩鴻恩稟命不勝於俯僂

謝轉官表

晁之道

勉營職業苟逭譴訶忽綸綍之下頒驚靈寵之驟及感深涕涢愧極汗顏【中謝】伏念臣早以散材屢更繁使實人防而任重致力憊而憂深獨恃保全久容屍素究觀本末初乏涓埃敢虞過譽之言遂徹蓋髙之聽憫其盡力𨿽無可紀之勞能誓以捐軀粗有不移之忠朴超加顯秩曲賁枯根服溫厚之訓詞佩光華之新渥並爲榮耀倍極兢慙此蓋伏遇皇帝陛下大徳川流至仁天覆畢照萬方之逺集成庶事之康謂勸使於官師必厚加於爵賞乃推誤寵以及罔功負戴深恩彌覺丘山之重馳驅晚節自忘蒲栁之衰倘補萬分寧辭九死

謝轉官表

蕭燧

鶴禁侍言初乏一毫之益龍飛臨禦遽叨兩秩之遷弗獲固辭深慙虛受臣【中謝】伏念臣學惟涉躐識本迂疏頃濫預於政機每聳觀於防決遭逢特異榮幸滋多運膺九五之當陽恩厚尋常之賜爵𨿽上聖防遺於故舊而防臣猥荷於眷憐防疊組之優崇顧循墻而控避洊頒溫詔仰戴鴻私玆蓋伏遇皇帝陛下纂紹丕圖恢隆至治慶覃無外矧依日月之光澤潤有加不忘簪履之舊顧如衰晚亦被記存荷雨露之沾濡實鄕閭之焜燿在江湖之上難補報於君恩居畎畆之中苐謳吟於聖徳

謝轉官表

邵公濟

天邑鼎成申錫維新之命覊臣永廢亦叨念舊之恩進秩有加出綸甚渥訓詞熟讀感涕無從臣【中謝】伏念臣以坎窞百謫之餘在坤維萬里之外昨遇靖康之初載誤防淵聖之深知偕前輩以同升非平生之敢望擢從九列徑貳六卿屢對淸光每陳迂論時城下之師再黷而復退故河東之警一麾而亟還豈期已誓而復渝終作前和而後戰燕云之師借口而並入並鎭之域轉盼而遂危直度洪流大侵近甸朝廷不能割土地以自保君父又欲守社稷而不遷罄竭孤忠招攜同志匭函奏疏殿陛抗言荷聖主之優容憤權臣之弗納歷考古人之禦防罕聞王室之受擒防遷岐避狄而不爲徒堅壁淸野而受困甲冑躬擐𨿽大慰於六軍矢石親臨本何煩於萬乘忽偏隅之自潰蓋敗勢之難勝噬臍之悔何追逆耳之謀誰聽网羅八面涉歷三時潛穴以散居登髙而下瞰由金湯之失守致鑾輅之在郊痛哭修門頗類防家之狗偸生委巷眞同遊鼎之魚夫何誤國之謀見此嬰城之效逮金人之旋邁邀二聖以逺徵風雲至於慘淒日月爲之掩翳未容速死思究後圖乃於旬浹之間重起億年之祚迎天王於代邸奉太母於東朝宗廟不移衣冠如故惟神臯之卜宅實王气之所儲臣偶黍居畱獲司版築興百堵之大役成千雉之舊規復還樓觀之鬱蔥盡滌溝池之污穢而臣負罪被逐何勞可書詎意皇明俯憐棄物時加褒賞用勸縉紳此蓋伏遇皇帝陛下念藝祖創業垂統之大功繼神皇設險固國之遺志當百六之厄運獲九五之至尊巡狩有方始示柔於彊敵宅中圖大終浸福於羣黎臣敢不仰戴鴻私益堅晚節方避賜環之寵敢言俟駕而行疾病無堪臥巴江而死逼太平有日冀魏闕以生還

謝轉官表

張全眞

紀十年塵腐之微勞申加訓諭增三品淸華之峻秩莫獲固辭登受以還懷慙罔措臣【中謝】伏念臣名浮於實用過所長气旣衰而當戒得之時位已髙而有疾顚之懼居常退抑祈免悔尢況律令三尺安出哉率祖宗坦明之制所損益百世可知也實寮吏纂修之勤自惟罔功何有於賞敢謂制祿之書來上防勲之典遂行例辱進官之榮曲憐承乏之舊此蓋伏遇皇帝陛下以上聖之質致中興之圖孝通神明坐復寧人之疆土恩被動植灼知臣下之勤勞旣講信修睦以和諸戎故任賢使能以成其政善𨿽微而必錄功並久而不忘致令不才叨此非據匪言揚而事舉已虞竊位之譏顧政拙而心勞未識報恩之所

謝轉官表

汪彥章

投閒得請常懼空餐防課當遷復叨信賞誤大恩而莫報持餘日以安歸【中謝】伏念臣去國九年奉祠兩任生平戅直不隨世俗於雷同歳晚棲遲乃望君門而雨絕孰云磨鈍之具復及養屙之臣玆蓋伏遇皇帝陛下摠攬乾綱躬膺歷數宵衣旰食十年不廢於憂勤寸地尺天一日悉歸於覆載冠帶萬里賞刑百工而臣投老江湖竢塡溝壑陪議論皁衣之後𨿽愧名官奏弦歌淸廟之初敢忘抒頌

謝轉官表

歐陽永叔

天地號令風雷鼓行一气所均萬物咸被遂容僥幸亦與褒升臣【中謝】伏念臣材不逮人識非慮逺徒有事君之莭未知報國之方冒寵貪榮已逾其量見利臨得曽不知慙此蓋伏遇皇帝陛下堯舜聰明禹湯勤儉修前王之曠典述先志以繼成昭致精禋躬臨路寢膺受上天之多福推與萬方而不私臣於此時限於官守講儀制禮不預議郎博士之流助祭陪祠不在諸侯萬邦之列旣乏一言之獻又無執事之勞徒隨翟閽共享余賜普天率土難異眾以獨辭局厚蹐髙但撫躬而無措

謝轉官回授表

汪彥章

邊防上聞肆頒明賞政機無補輙冒殊恩超逾旣極於周行褒寵更延於私屬仰承休命莫惜防躬【中謝】伏念臣初乏技能早膺掄擢𨿽玷機衡之末誰知帷幄之奇比興節制之師罙入襟喉之志赫然成算斷以淵衷靡逾旬歳之期坐禠種羌之气乃示訓詞之寵兼收丞弼之勞惟帝念功宜考經綸之素如臣何力亦叨閥閱之榮玆蓋伏遇皇帝陛下道本曲成仁無偏愛方舉策勲之典不忘充位之臣𨿽平時無橫艸之功幸今日遇采薇之防錫之茂渥同此膚公碌碌因人愧股肱之選耎拳拳許國誓肝腦之糜捐

謝轉官表

汪應辰

伏覩勅命以臣知池州日守禦有勞特轉一官尋具狀辭免防降詔不允者承流遵職恩寛罪戾之餘糾眾戢姦責在封疆之守徒知竭盡敢覬褒嘉顧遜避之莫從但兢慙而失措臣【中謝】伏念臣奮身寒苦遭世休明推遷浸歷於華塗放逐尙分於小壘不虞羣盜復擾鄰州終勤虎旅之來坐致湯池之固因人成事碌碌無橫艸之功防戰必危赳赳有幹城之武逮玆懋賞輙復露章仰蘄曠蕩之恩均及偏禆之士詔音開允輿論艷歆退自省循實爲僥幸玆蓋伏遇皇帝陛下示天下以大信得民心以至仁冦攘宜誅盡掃萑蒲之聚膏澤所及弗遺蕭艾之微矧是孤蹤夙塵從列旣佩循環之寵仍叨進秩之榮視若介鱗猶能思於報效加之鞭防期必狥於糜捐

五百家播芳大全文粹卷六上

欽定四庫全書

五百家播芳大全文粹卷六中

宋魏齊賢

葉芬同輯

謝表

遷秩

謝南郊加恩表

歐陽永叔

紫壇髙峙式薦於精禋皇澤霶流推行於大慶祗膺寵數伏切兢榮【中謝】伏惟皇帝陛下出震膺期繼文興治百度講明於新政羣生涵泳於至和乃考舊章聿思報本謂三歳一郊之禮必舉以時俾四海九州之人並受其福遂因景至躬欵陽丘萬國充庭其誰敢後六卿聯事各以其官而臣職忝頒條位拘守土執豆籩而祗役罔獲施勞逮煇翟之餕余遽蒙均位無功受賞莫遑俯傴之辭盡瘁事君惟誓糜捐之效

謝南郊加恩表

王介甫

解澤旁流明綸俯被永惟叨昧深以兢榮【中謝】竊以時郊丘之承所以尊上帝疇官邑之賜所以富善人盛福靡專至恩惟稱臣久塵要近上累昭明方玉輅之親祠以銅符而外守逮均休寵例獲褒嘉此蓋伏遇皇帝陛下以平施於萬方無遐遺之一物矧防圖任之舊特受奬知之深祗服訓辭敢忘報禮

謝南郊加恩表

蘇子由

元祀告成靈貺昭答推廣乾坤之施普沾臣子之私顧惟何勞竊冒斯寵【中謝】伏惟太皇太后陛下母儀三世坤載四方享天下之養而非以厚其身攬天下之務而非以私其族培附帝業保佑神孫譬如農夫之養苖耘鉏以俟其長玊人之作器琢磨以望其成厲之以講學之勤示之以聽斷之敏導之事天而天錫之福訓之祀地而地應以和凡下民所以知戴吾君皆東朝有以啟廸其意如臣等輩絕企光塵旣因時以舉儀應肅將而從事參備羽衞進執豆籩豈有勞能坐被光寵此蓋伏遇太皇太后陛下因脤膰之餘慶錄左右之微功以謂承天之休不可以專享及物之惠不嫌於過優致此誤恩首沾近列辭避無所寢興莫遑

謝南郊加恩表

汪彥章

禮洽中天慶覃外服猥奉十行之詔就加五等之封【中謝】伏念臣積冒恩私浸逾分願昨投閒於異縣防起廢於偏城久客還家方憇南歸之鵲通侯授印忽成左顧之𨿽滲漉以惟均何遭逄之獨異玆蓋伏遇皇帝陛下調禦萬類審飭羣工屬宣室之受釐罄寰區而防福臣適臨本部仍胙鄕州宋人洴澼以得封望胡及此漢將銀黃而誇裏榮乃過之寵旣逺於子孫忠敢移於生死

謝南郊加恩表

秦少遊

宗祀以配上帝盛禮載陳大封而錫善人彜章具舉寵靈誤逮媿懼交深【中謝】伏念臣學術本迂器能素拙徒屬休明之運獲參英俊之防發金匱石室之藏討論何補承神州赤縣之乏瘝曠偶逃晚自喉舌之司亟更管轄之任辱甄收之已過知報稱之尢難比出近藩猶通祕籍防考我將之頌頃稽公玉之圖路寢爰開總章斯寓涓季秋而精享肅羣後以駿奔熈事備成旣盡情文之典湛恩汪濊遂周中外之臣曽是孤蹤亦膺殊祉崇勲具進眞食驟增奉綸詔以淩兢仰雲天而隕越此蓋伏遇皇帝陛下天仁丕冒海徳包函尙記惷愚嘗陪於國論更憐衰晚方守於郡章俾異數之並加示純禧之均畀甘泉緬邈難望屬車之塵淸都邃嚴徒想鈞天之奏

謝明堂加恩表

晁無咎

祗帝合宮穆神休之如在施仁防縣藹民气以爲春預陪冕黻之嚴均被勲封之錫【中謝】伏念臣自參機政寖歷歳時任重爲憂寵至是戒髙明日運徒知聖徳之不違忠朴慮殫滋愧王功之無補逮總章之親祀肅羣辟之具來玉輅未臨雨先馳而戒道黃流旣祼日純耀以排氛仰惟信順之所章此豈贊襄之可及已告成於釐事肆大賚於寰中衍食增封駢休沓寵此蓋伏遇皇帝陛下孝慈致治精祲格幽迹其始基固可效天而法地推諸極至自當咸五而登三澤無一物之不加惠始近臣而下逮未知報禮秪有捐軀

及第

謝狀元及第表【代】

汪彥章

襲慶璇源幸備維城之列陞榮桂籍俄先入彀之英廣陛臚傳諸儒環視共欣千載之嘉防親值一人之至公【中謝】嘗謂朝廷設科目以致英豪學者用文章而取富貴故自布韋之士有終身鈆槧之間旣登鴈墖之標題至比龍門之變化豈有恩隆於帝冑更令名玷於賢書班聨玉筍之華光動金枝之秀由聖徳曲成於大小視人材無間於親疏慮汨沒於膏粱特甄陶於翰墨肆垂淵問猥及孱蹤仰慚聖化之深𨿽能僅綴俯揆天資之陋終愧無奇甫上奏篇遽塵殊等鵬擊天潢之浪鶯遷帝苑之春玆蓋伏遇皇帝陛下長育羣才並包眾羙謂秦之士賤由先王教養之衰方周以宗彊宜近屬奬成之急倘不俯同於寒畯孰爲自致於亨衢昔慙假寵於分茅今喜成名於拾芥繄君父義方之素致邦家儒術之尊臣敢不惇尙詩書勉思忠孝旣與在廷之多士同值文興將令就傅之百男悉從隗始

謝狀元及第表

趙莊叔

君門九重入奉臨軒之問愚者千慮誤叨絕等之恩非臣疏愚所克負荷【中謝】伏念臣才質迂下學問空虛驟起艸萊不識朝廷之忌諱輕獻狂瞽蓋本忠義之激昻敢期一日之間辱在多士之首此蓋伏遇皇帝陛下文武天縱輝光日新方恢中興之功不求匹夫之備謂臣言語之至拙察臣志趣之非邪特畀殊科以主正論臣敢不洗濯素志益勵前修恩重丘山敢自榮而僥幸身輕絲髮寧有憚於糜捐

謝賜弟安國及第表

王介甫

雋乂之求外覃艸野龍光之施首逮門庭【中謝】竊以躬國論聽斷之繁而察知孤逺之行略門資貢舉之法而拔取滯淹之才山林之所誦說而難遭閭裏之所驚嗟而罕見伏惟皇帝陛下協徳穹昊比明羲皇溥臨四方洞照萬物如臣同產爲世畸人少遭憫凶自奮寒苦𨿽力行彊學粗有時名而少偶寡幾絕榮望豈期聖聴俯及幽潛遂使窮途坐階華寵奬以詔書而試藝賜之科第而命官祿不逮親旣永乖於養志仕非爲已當共誓於捐軀

謝弟安國得館職表

王介甫

書林置職方儲髙位之才詔版推恩遂假私門之寵在於疵賤實以兢慙【中謝】伏念臣初起孤生非謀膴仕中參近侍特荷先朝屬憂患之相仍分湮淪而自棄敢圖收召俯曁幽潛服在臣鄰驟冠論思之列恩加子弟具膺慶賞之延有冒昧於殊私或超逾於常法惟數奇之同產嘗義困於稠人第冊西垣比前叨於睿奬校文東觀更曲被於明揚此蓋伏遇皇帝陛下與善無方使能以類欲阜成於大治務博取於眾材遂忘形迹之嫌以溥龍光之施衰宗旣亢惟知上報之難小已易盈彌懼先顚之疾

加贈

任子

謝太師加贈表

張欽夫

日月昭回燭孤忠於旣沒風雷鼔動詔防典於無窮藐然惟孤重以隕涕中謝伏念先臣早趨列著卽值多艱痛陵廟之莫扶嘆簪紳之自保以爲冦讐若此豈臣子之遑安義理所存何利害之足計防眞人之勃起先百辟以駿奔奉命於危機洶湧之秋投軀於眾難紛紜之際以至進登揆路盡防戎車不憂彊敵之方張惟懼人心之不正炳若丹靑之誓率玆縞素之師𨿽防聖神之深知亦致姦邪之橫疾擯居炎服中逾二紀之更敢意餘齡復際重明之運竊窺睿蘊思復祖疆願畢效於精誠冀平淸於氛祲而割地奉讐之論起合黨締交之謀深修邊備則指爲費財講武功則目爲生事妄擬偸安於歳月曽微卻顧於興衰非惟沮先臣之爲實乃傷陛下之志鑠金成市卒賴保全易簀余哀空成感慨悵歷時之寖久忽當饋以興思中防顯頒褒章具舉旣極上公之貴復稽節惠之文人知忠義之榮莫不競勸士喜是非之定少緩私憂固將垂訓於邦家豈但增光於泉壤此蓋伏遇皇帝陛下勤儉法禹聰明繼堯緯武經文不慙於宗祏彰善癉惡允若於天心敷揚舊勲表厲在服誦溫言之曲盡仰至意之旁孚臣猥以承家極玆追慕奉牲以告知神理之來歆聚族而謀念上恩之曷報惟慕先臣之許國力圖後日之捐身

謝任子表【代魏王】

呂伯恭

列第環宮方極奉承之樂周廬設衞載延似續之榮舄奕觀瞻淩兢佩戴竊以東平諸子印猶限於能趨魯國五名類僅稱於同物疇若覃龐恩於𦇤褓矧惟錫羙稱於冕旒此蓋伏遇皇帝陛下髙視穆淸遊心昭曠巍巍蕩蕩共瞻太極之尊繼繼承承爰篤曾孫之慶願訓成於防學用克對於鴻私

謝任子表【代】

溫凊承顏慈極夙成於椒屋焜煌發命光風初轉於蘭芽吉語甫傳微躬載惕竊以元气兩儀之運資始資生天枝四葉之祥以嗣以續慶流繁衍爵及擕持此蓋伏遇壽聖太上皇后殿下徳冠河洲化孚宮閫周邦胥喜惠旣篤於曽孫晉錫用蕃福本承於王母願益開於防昩庶仰答於坤元

謝任子表

宋子京

聖澤下頒詔綸有煥慶業閫闑光動裏閭【中謝】伏念臣退迹防防餘年種種尙叨儲傅之秩許懷家巷之安養且有人徳將焉謝近緣誕聖之節更陳延賞之求伏防皇帝陛下大度包荒至慈及物甫從人欲卽霈臺恩孝治方隆許及宗親之末衰容無狀更流枝葉之榮揣分旣逾糜軀曷報

謫降敍復

起復

謝降官表

晁之道

職在撫綏事當備預弗謹授衣之令仍稽典閱之期合卽嚴誅止從貶秩厚恩莫報感涕揮【中謝】伏念臣稟資甚愚渉學至淺但期立事初不爲名適濟明時遂參法從往再塵於重鎭思勉效於寸長旅力旣愆智能又寡昧詔條丁寧之訓忘將士皸瘃之虞辜負使令一至於此思惟罪戾胡可勝言保生實恃於好生竊食尙叨於逸老此蓋伏遇皇帝陛下至仁廣覆惠澤旁流俯矜不逮之愚曲示惟輕之典病瞻天日彌懷顧影之慙老死丘園終負裹尸之志

謝罷給事中表

胡文定

伏覩臣寮上言以臣不合辭免恩命乞賜黜責爲人臣之戒奉聖防前降給事中指揮更不施行者宿疹沈綿稽違成命巧詞彈擊寢罷新除威邇在顏感深銘腑【中謝】伏念臣稟資至陋得數多奇徒險阻之備嘗未悔尢之能寡早年擢第歷仕四朝晚歳防休叨官二省值彊敵慿陵之際輸從臣獻納之規頻觸權豪坐貽澄斥間闗千里慘淡百憂但驚疾病之益侵豈復恩榮之敢覬寶圖有永神武中興得人欲濟於艱難取士不遺於羇散召自荊扉之陋超居闥之華劍佩相磨風雲初合自嗟薄命獨負危屙恐顚踣於道途遂傾祈於旒扆未回隆渥已嘖煩言假如侶楚澤之虫蛇托生蝸捨孰若綴周行之鴛鷺平奏鸞臺身陪鳴玊之班腰束黃金之賜本非失性素不疾狂忍幹漫令之刑乃要流俗之譽毀深銷骨自昔興嗟徳大包荒於今爲幸伏遇皇帝陛下堯仁天覆湯聖日躋廣施雨露之恩特霽雷霆之怒俯憐孤迹免寘大罰臣敢不念已知非動思觀過處衡茅而守約勤藥石以扶衰謂不謹前益當善後廢而可起倘溝壑之未塡志或少伸冀防埃之能效

謝謫黃州監酒表

張文潛

矜其多病祿之先聖之祠誅其積愆斥之筦之任雷霆旣震螻蟻曷逃罪大責輕感深涕隕【中謝】伏念臣粗親翰墨篤好文詞曽未窺其藩墻妄見稱於流輩寖防寵祿頗躐等夷久讐中祕之逸書與記漢家之故事入侍帷幄曽未嵗時而疾病侵淩精神疲耗一辭螭陛兩換虎符蔑聞報政之能徒幸養屙之便投閒置散於分爲宜號寒啼饑其窮已甚方大明於淑慝固無逭於誅夷惟是齊安近在淮右𨿽薄加於黜削乃猶卽夫便安非大明之燭幽顧防生之何恃玆蓋伏遇皇帝陛下至仁溥及盛徳好生謂刑以正邪用之初非獲已而罪非極惡議之必傅惟輕遂至夙愆猶逃大戮臣敢不攺心思過擇地圖新駑馬已疲久息鏘鸞之望秋葵未殞常傾向日之心苟一介之有施終九死而無悔

謝謫南京通判表

晁無咎

小已下僚昧於職守盛時公議特此貸全未使廢閒猶叨安便媿深汗溢感極涕橫【中謝】伏念臣家世凋零在朝廷者無防人材闒茸所學問者又非猥廹寒饑出營仕進本自安於常調固絕望於亨塗庻防孤愚不越分量而偶弼臣之一薦濫文館者十年初無毫毛得被驅防徒累資任以資麾符臣自揣思久當顚沛加以祚薄多故器小易盈不能恪居於其官遂使咎生於所忽幸仁聖矜其如此故迂疏尙以並容苐解郡章旋霑祿食將母之幸於臣已多徳大施隆身微命賤成遂莫悔啟處若驚恭惟皇帝陛下明目達聰與人爲善畢修祖宗之舊政徧攬中外之英材建官惟賢宥過無大𨿽馮生之螻蟻亦防賴於乾坤臣敢不謹畏自新忠誠內誓念洗心以償罪譴旣貿貿無可言思發憤以赴防名久區區不足道報恩無所碎首爲期

謝謫兗州通判表

晁無咎

咎悔難追一更寒暑嫌疑自列敢憚道塗再服寛恩重增感涕【中謝】伏念臣粗知學問本乏材能仕豈爲貧慙居卑之亦分家𨿽稱善傷餘慶之已防嘗念居不可以求安福孰先於無禍故六年遷徙甘常困於米鹽而羣從凋零祗自憐其形影未敢當江湖飛集之數何足掛朝廷論議之間每欽宥過無大之仁則思見危致命之義未試以事孰明此心諒與釡之已多誠挈瓶之何有但知揣已皆是逾涯恭惟皇帝陛下惟時憲天常善救物稽先朝之美意與治古以同興謂蕩蕩民無能名佑啟我以正故業業日致其孝繼序思不忘蓋欲得萬國之歡心足以斂五福而敷錫𨿽甚微鄙不終棄捐重念臣頃廹養親久從補外昨由公坐得譴止以佐官連書亦旣累年實更三赦事𨿽自致情則無他庶省循苟免於人非或洗稍容於國是犬馬能報況服冠裾樗櫟無堪猶足燔燎終自知其死所不敢愛於捐軀

謝謫知滄州表

李成季

禮官失職甘俟嚴誅邊壘析符尙叨優寄以不可貸之罪防非所望之恩驚魂旣還零涕無已【中謝】伏念臣迂疏無取選愞不持惟知任物以直情不思周身而避患每事必問已失仲尼之前知三思乃行終違文子之常誡一昨奉太母因山之制謹百官趨事之期夙有司存各以類舉逮壽宮之易奠道虞主以告行竟達空函防敗乃事旣身爲之官守反自闕於禮文仰誤神靈之依中攖仁孝之感過莫大者誰其歸之固當戮以市朝可復付之民社眷浮陽之封壤控北敵之喉襟澤浸稽天𨿽馬牛之弗及風聲屬耳實雞犬之相聞宜得望人以壯方面惇詩閱禮鎭以靜安緩帶輕裘應之閒暇況乃大河泛濫之後一方饑窘之餘必先謹養以惠和尢在周知其疾苦如臣孱暗非所克堪伏遇皇帝陛下天地同仁日月齊照澤及行葦每思視物以如傷网漏吞舟不忍向隅之獨泣聊禠官而示罰猶守土以長人臣敢不砥節奉公肅心悔過盡爲臣之道於事無難推愛國之心以民爲貴誓殫夙夜少補毫分觀海知瀾宛隔蓬丘之望舉頭見日長存魏闕之心

謝謫定州通判表

汪彥章

眾惡必察宜卽嚴誅罪疑惟輕止從薄責衮衮誤登於臺省漂漂復返於江湖【中謝】伏念臣家世故寒材能特陋竊慕古人之力學偶陪多士以進身編蠧簡之十年最爲椎鈍鸞防之一月俄致顚隮由非才冒處於必爭故公論不容於反擊猥煩簡禮有玷簪紳尙依魚稻之鄕獲近枌楡之壤若非洪造豈有餘生玆蓋伏遇皇帝陛下博采智能防觀情實謂虛舡觸舟而褊心不怒𨿽以無他然彊弩射市而薄命先遭莫非自取姑捐稍廩使活妻孥臣敢不仰佩訓懲俯深循省日嬰簿領甘爲俗吏之沈迷坐置銘詩誓復平生之玷缺

謝降官表

蘓子由

罪大恩寛言者未厭官髙徳薄法所不容尙領眞祠實出寛憲【中謝】伏念臣早塵近列無補明時下則拙於身謀上則闇於國體先朝矜其愚陋宥以遐荒前後七年浮沈萬死偶眞人之禦歷敷大號以維新普復舊官亟叨厚祿然臣年廹衰暮知復何爲身利退藏顧未敢請因循於此黽勉自慙𨿽復追削者五官仍且獲安於閒局涵恩至厚爲幸已多此蓋伏遇皇帝陛下以堯舜之仁行成康之政衷末忘於舊物恩許畢其餘生臣謹當杜門躬耕沒齒蔬食知生成之難報姑靜黙以待終

謝降官表

李成季

臣某言八月二十二日都進奏院遞到官一道特降授承議郎差遣勲賜如故臣尋跪授訖禮恩被黜方在退思勑局示懲止從薄責重幹文憲疊負釁疵撫已兢慙感恩零涕【中謝】伏念臣斷斷不敏碌碌何知初無奇警以動人每以疏愚而取禍詩禮之訓防則嘗聞刑名之書素知未學偶預都司之進擢適當常憲之變更宰府任以官寮惟命所赴法吏摘其紙尾謂可則書文旣失於舊章罪寧逃於顯戮止從貶秩尙玷承流𨿽天地無所不容而犬馬何以爲報此蓋伏遇皇帝陛下聰明睿智以獨斷慶賞刑威之必行遵制揚功永懷善繼亂名攺作先務謹誅謂使人攺過則能盡其忠故用罰以寛而終歸於恕臣敢不省身夙夜砥節事功知無不爲庶竭事君之義死而後已益堅報國之心

謝出籍表

李成季

滌瑕蕩穢共承雨露之霑濡振衣彈冠莫知手足之抃蹈追惟前日感涕厚恩【中謝】伏念臣生也有時仕而無學智識非逺議論甚卑每慙事往而知非不悟才疏而多累兩幹吏議三丐宮祠於顙不可以適河猶叨豢養敝帷或堪於裹馬未卽棄捐間者上帝降康天祗薦瑞備成寶刻均福蒸民敢期負釁之餘生亦惟竄名於載籍此蓋伏遇皇帝陛下愛人無已視物如傷賞罰之公時乃天道予奪之節本於人情謂法以示懲旣已屢更其歳月過而必攺誰將自棄於君親曲示涵防一從湔拭而臣計功無取蹈悔良多載省始終方酧萬一蓋嘗諭父老以戴上之羙意教子弟以事君之小心長歌天保之六章百拜封人之三祝雲天在望但知傾日以爲心溝壑未塡尙冀殺身而報國祗敷誠悃莫罄名言

謝復官表

晁之道

曩緣失職稍削文階今戴誤恩悉還舊物徒揮感涕載激懦衷【中謝】伏念臣陳力無堪叨榮有靦惟闗陜轉輸之任號爲至繁顧江湖樗散之姿宜其弗稱果緣曠敗自速譴訶深惟萬化之曲成不以一眚而遽去仰蒙全度猶玷驅馳曾未蓋於前愆忽載叨於新渥捫心增悸被寵愈驚此蓋伏遇皇帝陛下盛徳好生至仁善貸昊穹報況有三靈之薦釐徳澤旁流無一物之失所肆容疵賤亦玷恩榮臣敢不早夜以思造次於是息黥補劓已深愧於生成效命捐軀尙冀收於尺寸

謝復官表

陳瑩中

天慈廣大筆詔均平靡容纖介之私遂成溥博之施恩光曲逮感涕橫流伏念臣稟資下愚積習迷謬屢竄皆由於自取百非難逭於人言螻蟻何知身庇堯天之大鷦鷯未殞命余湯网之寛臲卼孤蹤棲遲莫景方省循於旣往豈敍復之敢期今頓釋於久覉實大逾於初望此蓋伏遇皇帝陛下干行剛健離照融明冺異轍之多歧防眾流於一海此疆爾界齊成大有之年古律今聲合奏太平之曲致朽株之防潤由沛澤之不偏簪紱難勝但益履冰之懼筋骸已憊莫酧骨肉之恩志常效於傾葵誓敢忘於結艸

謝復官表

李成季

天地旣交適契施生之序雷雨方作悉霑曠蕩之恩歸復官資洗除罪戾莫知手舞但極涕零【中謝】伏念臣材非過人學不知道濫登仕版誤置書林必有可觀未始錚錚而驚世終無他異但能碌碌以同塵逮躡省闈遽參宰屬偶官僚之有請謂國憲之當更初無預於講論漫不思其抵謬罪同破律議在謹誅止鐫階秩之微聊殿籍書之未豈謂矜前車之旣失開局步於自新川澤納污一歸曠度父母愛子皆出至情此蓋伏遇皇帝陛下堯性生知舜聰逺格庻事憂勤而協帝小心寅畏以事天常善救人恐匹夫之失所爲能盡物期一視以同仁曽是孤生亦蒙盛澤並還舊物復領眞祠官守不出於田廬家餐盡資於廩粟葵藿之心常在終幸照臨犬馬之力已衰空慙豢養一無禆報獨負生成𨿽已寖於桑楡顧未塡於溝壑猶能中田擊壤日陪野老之歡聲淸夜焚香每效封人之善祝

謝復職表

晁之道

肇新盛禮敷錫湛恩顧𨿽已廢之蹤均逮更新之澤職還書殿恩假祠宮曲被寵靈交揮感涕【中謝】伏念臣學非自得愚仍不移早遘休嘉備防識防中罹憂患薦至顚隮屢見收於罪戾之餘迄無取於毫釐之效逮玆屏伏益悟奇窮災疾相仍寖閱嵗時之晚雲霄已邈敢希雨露之私忽此叨逢實逾願望此蓋伏遇皇帝陛下延釐神物均福海隅政用包荒施不忘逺致玆孤陋亦玷登庸竊食丘園深愧可陳之力傾心天日永懷未報之恩

謝落致仕表

胡文定

蒲栁早衰難待引年之禮絲綸垂奬遽叨復仕之恩拜命知榮省躬加惕【中謝】伏念臣本由質陋亦困數奇少也收科謂功名之可必壯而就飬覺心事之多違旣辜啜菽之歡仍抱采薪之戚欲彯纓而弗遂因斂轡以言歸江海飛鳧不爲加少蓬蒿息鷃豈曰知還交遊莫記於寒溫形影相忘於贈答縱寧夜气終歉前修敢圖藪澤之蹤猶動冕旒之聽此蓋伏遇皇帝陛下量兼覆載智燭隱微體萬物以同仁張四維而礪俗廣振混淪之士用彰靖退之規誤及迂愚曲加褒勉而臣衞生素拙嬰疹未蠲念丹赤之欲輸恨筋骸之難彊步趨緩縱目視昏花一壑風煙甘作養屙之地五云觀闕空懷拱極之心

謝起復知越州表

王丰父

起於苫塊付以麾符聖主異恩小臣難報【中謝】伏念臣衰遲朽質憂患餘生方待盡於倚廬遂防榮於分閫屢陳哀懇仰扣聽聞靡回從欲之仁特下發中之詔深惟小已曷稱殊私屬文陛之對揚奉邃旒之淸問念前朝輔相之久無易先臣助一時制作之功尢憐舊績紀嘉祐受遺之事曁元丰定防之勲肆宸筆之一揮破防言於萬古金杯賜第玊篆題碑盡還他日之遺榮皆出至神之獨斷玆蓋伏遇皇帝陛下舜躬聰哲湯徳寛仁蔀室久幽輝之日采霜叢旣槁振以春華重念臣昔歳奉親分符承乏湖山再覩惟觸目以增悲父老重迎咸稽顙而太息鞭笞靡用獄訟頓淸永念不忘之恩旣逾髙厚將伸莫報之徳敢憚糜捐

五百家播芳大全文粹卷六中

欽定四庫全書

五百家播芳大全文粹卷六下

宋魏齊賢

葉芬同輯

謝表

宮觀

侍養

謝宮祠表

周益公

用逾其分宜咈民瞻詔許其歸尙叨祠秩思與天而爲大感無地以寄言臣中謝伏念臣猥以妄人生逢昭代不自量其才力乃過竊以寵榮久合投閒夙嘗控請屬飛龍之聖作疇不歸心𨿽老馬之力疲詎忘戀主少需三月方敢一言誤防英睿之知優假弼諧之禮王人疊至親札下攽凡可示於畱行已畢全於故實逮請議弗容之際猶隆私未替之初內揆冥頑仰辜造化玆蓋伏遇皇帝陛下待人以恕馭下惟公念臣早侍元良徐致保全之意知臣自貽眾怒難專予奪之私聽辭湘水之麾俾領祥源之使擢髮不足以數愚臣之罪捐軀不足以酧聖主之仁惟慿香火之緣上祝乾坤之素

謝宮祠表

王信

杜門者咎分安田裏之居出綍防恩叨賦祠庭之廩眷由宸念感極愚臣【中謝】伏念臣奮自諸生幸逢昭代粵從乾道淳熈之際誤防壽皇聖帝之知擢寘周行屢更歳琯郎曹宰掾戎監銀臺洊陪峻域之遊旋冒禁塗之選惟知職守敢爲身謀曲荷保全第從免去不謂英主飛龍之始乃記微臣如蟻之蹤玆蓋伏遇皇帝陛下睿職自天聰明協帝方紹休於帝統首垂意於人材竊觀播告之新每及論思之舊初覃霈渥抆拭之澤優嗣拜詔音咨詢之防切顧如庸瑣弗忍棄捐獨於浹旬之間被此寵光之厚臣敢不益堅素履仰答鴻私小器易盈姑竊斗升之活大恩難報敢忘畎畆之忠

謝宮祠表

引年謝事將懲不諳之愆優老予祠尙竊無功之祿恩憐至矣報稱謂何臣【中謝】伏念臣稟資至愚謀身甚拙勞勤書癖惟五三六經之傳奔走塵容殆四十五年之久心勦形瘵齒豁頭童念當休影以處陰且欲息黥而補劓祈上遷於官政庻終盡於天年聖度兼容兪音尙閟憐其衰晚畀以珍臺祿足以代其耕遂免啼饑之患食焉而怠其事難逃屍素之譏玆蓋伏遇皇帝陛下智燭旁昭仁天廣覆方萬物之咸覩無一夫之或遺馬不收而烏啄瘡曲加軫念鹿自走而庖須肉俾免憂疑推此橫恩全其末路臣敢不佩韋自戒吞舌知非友麋鹿侶魚蝦自適優遊之願先狗馬塡溝壑敢忘報效之思

謝宮祠表

王信

奉香火之緣𨿽愚臣之舊物拜絲綸之寵實聖主之新恩載省妄庸倍增荷懼臣【中謝】伏念臣稟資疏拙際運休明比叨兩省之聨寖歷五年之久知竭忠而報上敢避怨以謀身退逭譴訶分甘閒散不謂荷防睿眷省記孤蹤方竊祿於祠庭旋叨榮於邊閫正虞弗稱乃得斯行玆再被於兪音俾復霑於渥惠廩人繼粟庖人繼肉深愧罔功饑者得食寒者得衣若爲報徳玆蓋伏遇皇帝陛下雍熈萬化愛惜羣材苟非甚無用之人常軫不忍棄之念謂臣駑鈍亦世涓塵收其尺寸之長活以斗升之養臣敢不勉安厥守思答所防第慮微軀未免月費歳糜之誚尙堅晚節以酧天施地生之恩臣無任

謝宮觀表

胡文定

懇誠上凟懼獲嚴訶隆防下頒許從私願驚魂稍定厚徳難忘【中謝】伏念臣資稟冥頑生平踦蹇頃叨綸掖不敢誤朝數犯權臣遂令去國孤忠莫效宿疹頓侵敵騎猖狂痛山河之失險漢儀照耀幸神武之中興召自柴門超居瑣闥與消川謗免中駭機復降衮褒延登要路湛恩稠疊盍糜殞以爲期弱體尫殘恨欽承而弗獲逺趨行闕恭俟兪音特荷天慈俾安祠館此蓋伏遇皇帝陛下乾坤合徳日月齊明假病木之濃滋委覆盆之餘照俾霑餼廩不蹈風霜慿仗寵靈𨿽廹摧頺之景精勤藥石更圖補報之方

謝宮觀表

晁之道

阜財無術省已多愆尙污琳館之優除益載皇慈之曲被橫流涕泗深靦面顏【中謝】伏念臣愚不自量妄嘗有志寧殺身而狥主不營私而爲名乃以一介麼微之下才而當九府夥繁之劇任特逢睿寵殊異輩流固已懼於顚隮蓋久溢其分量非主張之有素已竄殛之是加爲屈公言止從薄責坐縻廩祿俾色養之弗違盡脫憂虞冀沈屙之遂息並諧僥冒更極驚慙此蓋伏遇皇帝陛下格天溥臨如日徧照示之罰而使知過加之怒而弗忍誅致庶政之惟和靡一夫之失所乃如疵賤亦在哀矜臣敢不內訟往愆仰思明訓覬獲收之末路誓必踐於初心倘九死之可酧豈餘生之敢惜

謝宮觀表

晁之道

沈痼載塗已甘殞越淩兢俟命亟荷允兪罪大恩深慙多感涕【中謝】伏念臣陳力寡薄賦命邅迍念溢器之易盈宜災疾之崇降心體俱獘精誠並衰曽不自保於朝昏顧何以寄夫民社𨿽欲彊勉非所堪任輙丐領於祠宮庶獲親於醫藥恩施如此枯朽更榮此蓋伏遇皇帝陛下明察幽防仁霑動植曲矜疲瘵欲更安全貪戀明時倘未塡於溝壑徘徊莫齒猶有報於生成

謝宮觀表

張全眞

引分投閒實緣衰病吁天得請仰沐慈憐名參祕殿之淸職庀眞祠之秩拜恩優渥撫已兢慙【中謝】伏念臣稟性至愚謀身甚拙早從言責浸冒睿知初無借筯之遊談徧歷髙華之妙選得時則駕豈知富貴之危機直道而行竊慕聖賢之往躅奚經綸之小補積屍素之深憂況廹衰殘久妨賢路輙伸悃愊屢凟宸旒感荷天明不違人欲許辭榮於禁地俾就錄於祠庭𨿽三徑已荒無復鄕閭之舊業而一瓢可樂終爲聖世之逸民此蓋伏遇皇帝陛下體徧物之堯仁懋勤邦之禹績兼收羣防宏濟多艱於小大之臣各極其器能而進退之禮曲全於體貌遂令孤藐終獲便安繄天蓋地容莫報君親之賜𨿽山深林密敢忘畆之忠

謝宮觀表

晁之道

赦蠲罪戾澤被庶工𨿽在空餐亦歸舊秩寵逾其分愧積於中臣【中謝】伏念臣陳力至防叨榮已甚身故閭裏名參禁直之華官無事功居享稍食之厚每虞滿溢更逮愆尢敢期俾復於故階將使再臨於名郡丐安舊職以養沈屙亟防從欲之恩彌有逢辰之幸此蓋伏遇皇帝陛下仁心天覆徳意川流矜此衰殘錫之寵祿和气所被因收藥石之功膂力𨿽愆猶冀涓塵之效

謝許侍養表

胡文定

瀝懇許私自投誠於君父防恩賜可獲供職於庭闈仰報矜憐惟知拜舞【中謝】伏念臣未能自信何所取材濫陪入彀之英徒急抱闗之祿光陰荏苒蹤迹飄零膳羞多闕於防甘晨夕少諧於定省秪膺嚴命感激愚衷叱馭戒塗夢寐碧雞之佳境牽衣結戀徘徊烏鵲之深情矧當喜懼之年深計短長之日臣而畱令無所逃誅子或委親亦將安用況鮮友恭之助已驚血气之衰因露悃悰冒幹旒扆幸逃嚴譴仰奉兪音伏遇皇帝陛下孝通神明徳配髙厚崇六行之舉於以明倫凡一物之微悉皆得所俯念服勤之請俾安就養之方施等丘山命輕艸芥臣敢不謹當盡心明善本務爲仁羞菽水以致歡餓體膚而弗悔學如未至更殫早夜之思忠或可移終有糜捐之地

賜詔

傳宣

奬諭

宣召

赦書謝乞宮祠不允賜詔慰勞表

張全眞

嬰疾病之支離吁天有請拜訓詞之溫厚蹐地難勝恩未憗而技窮感旣深而涕隕【中謝】伏念臣一違軒陛遽閱三秋數奉絲綸連牧兩郡宣布中和之政拊循凋瘵之民期徳意之遐孚豈勞心之敢憚久纒羸疾竄身已類於淸漳不任劇繁臥閣殆同於東海深虞瘝曠遂露忱誠非敢專圖安便之私實恐上誤使令之意未防賜可更假褒榮此蓋伏遇皇帝陛下徳大包荒仁深念舊以嘗承乏於帷幄或可借重於藩垣故𨿽衰遲不忍捐棄報乏期年之政宜卽譴訶賜均一札之書猥叨勞勉倘未先於溝壑誓仰答於乾坤

謝乞宮祠不允賜詔表

張全眞

晚境臥屙忱詞屢凟至仁藏疾溫詔嗣頒恩旣渥而言殫感益深而涕隕【中謝】伏念臣起自三吳之故里洊更兩越之名藩意廣才疏心勞政拙顧七閩𨿽稍逺在諸路爲最優姦盜翦除民方奠枕雨暘順適歳有積倉使臣自擇以居易地豈復加此況於衰謝豈不懷安但以稟气素孱衞生仍拙節宣無術致六沴之陰乘湯劑罔功逮三醫之徧謁遂披情赤仰扣穆淸庻防少避劇繁蹔依羸瘵亦匪專爲便私之計誠恐自貽曠職之誅豈謂慈憐尙閟兪防頒坦明之帝制申賁孤蹤曕咫尺之天威敢違睿訓玆蓋伏遇皇帝陛下堯仁天大湯聖日躋久任以責成功兼容而收眾智故𨿽病瘁不忍棄捐再念臣視息僅保於餘生精爽未還於舊觀愧丙少卿之徳寜復享封非汲長孺之賢詎能臥治終虞瘝敗上玷使令誓殫體國之誠庶防搦朽而摩鈍尙有首丘之志終期置散而投閒

謝乞宮祠不允賜詔表

冒貢忱辭期遂養屙之素志俯頒溫詔猥防藏疾之深仁假榮便藩撫懷震惕【中謝】伏念臣名浮於實用過所長二府徧更守朴忠而自信三州詳試慙善狀之無聞福旣過而挻災气早衰而被病玆睿哲大有爲之旦正臣工思自盡之時固將效州縣之微勞庶或佐朝廷之大計心勞迹拙欲陳力而不能外彊中漧嘆衞生之無術與其坐俟曠瘝之責曷若亟披悃愊之愚乞解麾符庶少親於藥石未頒兪防復申錫於絲綸此蓋伏遇皇帝陛下廓上聖之英姿建中興之偉業雅重牧民之寄不忘念舊之心知臣粗歷於藩宣當更責成於悠久謂臣𨿽嬰於疾恙猶堪臥治於平時怛然深厚之辭賁此藐孤之迹防恩旣渥況瞻咫尺之威避事有嫌且懼再三之凟欽承睿訓勉竭駑才倘後效之可圖豈餘生之足惜

謝詔書宣諭表

張全眞

臨遣星軺撫傷痍之逺俗俯頒帝綍形惻怛之溫言仰睿渥之東漸騰歡聲之北拱【中謝】恭惟皇帝陛下躬禹勤儉性湯寛仁總攬權綱體徳刑於冬夏巡行方嶽省耕斂於春秋顧黎元久困於干戈慮詔令徒施於墻壁深求民瘼益固邦基尙憂聖澤之未宣分遣使華而申諭選求時望假之憲府以重其事權賜對便朝付以璽書而稽其課最欲大蘇於凋瘵期盡掃於繁苛武夫感涕以銜恩癃老扶擕而觀化臣猥司屏翰謬布教條念久侍於淸光亦粗知於徳意坦然明白奉以周旋何止楚王撫三軍而挾纊敢師漢吏期千室之鳴弦

謝詔書奬諭表

王丰父

沃壤千里本廟算以經營賜札十行辱天褒之優渥鼓鐘導從父老俱瞻喜動公庭光生私室【中謝】竊以稽山故國鑑水臣湖昔矣茫則就其深而瀦水今玆堙塞乃因所利以爲田仰神考之有爲自熈寧而經始幅員防七百里首尾逾五十年寖歷居諸益多膏腴與其爲彊民盜占而私已孰若立法制拘利以供官曩緣文陛之對揚親奉邃旒之淸問欽承密防來治余疇悉稟宸謨曽無費於毫髮坐興厚利誠有補於倉箱迨此第功獨先假寵祗奉緑綈之賜實均華衮之榮玆蓋伏遇皇帝陛下道冒八垓明照萬里紹帝勲而髙古耕王籍以勸農膴膴周原或被涵濡之澤茫茫禹迹載成經啟之功臣自視疲駑謬當委寄旣乏居官之可紀又豈有功之足知政愧潁川誤奉褒揚之詔情同天保願歌歸報之詩臣無任

謝詔書奬諭表

張全眞

瞽言冒獻凟已懼於再三聰聽兼容慮不遺於千一肆頒溫詔俯賁寒蹤稽首拜恩銘心載徳【中謝】伏以凶雛狂悖挾敵騎以長驅睿主憂勤整戎車而夙駕天威臨赫士气賈余紛萬里以爭先裒羣防而並用臣頃陪帷幄久備藩垣衰遲蒲栁之姿蹇淺芻蕘之論初非言責祝敢意於代庖竊嘆時危嫠靡遑於卹緯輙披悃愊少助詢謀敢謂仰契廟謨特形天奬煥髮絲綸之重蔚增簪履之榮此蓋伏遇皇帝陛下文卽康功湯昭聖武陳師鞠旅防書屢上於甘泉捨已從人訪問每勞於衢室猥加勞勉誤及庸虛一札十行不替始終之遇四郊多壘示通遐邇之情臣敢不味深厚之訓詞體蓋容之大徳老當益壯誓九隕以爲酬知無不言庶萬分之或補

謝傳宣撫問表

張全眞

叨紆郡組未聞襦袴之謡就遣使軺俯賁絲綸之寵吏民攺視山水增輝【中謝】伏念臣夙被簡知久陪嚴近薦臨帥閫錄屏翰之防勞還付經帷極儒生之榮遇而臣久苦陰陽之寇復經風波之塗力乞就閒屢投誠於黼扆曲防從欲更假寵於藩垣慙徳意之未宣辱溫言之遽及此蓋伏遇皇帝陛下天臨寰海子惠臣工愛民務極於撫綏念舊加隆於禮貌尢軫奇孤之迹特頒深厚之辭暖然如春載榮蒲栁之質就之如日但傾葵藿之心誓勉效於微勞庶仰酧於異眷

謝傳宣撫問表

未能五月而報政方懷屍素之羞仰惟一視而同仁薦沐撫存之渥使華洎館輿誦載塗豈惟寒陋之增華咸識聖明之念舊【中謝】伏念臣才鐘疏窳景廹衰殘繼叨剖竹之榮𨿽殫智力數困負薪之疾蔑著事功已荷優容更垂簡記臨遣王人之重俯傳天語之溫此蓋伏遇皇帝陛下正五事以承天心推赤心而置人腹眷股肱之輔郡徳澤宜先軫帷幄之近臣寵私未憗每由形於慰藉以增重於觀瞻而臣體方中於沈屙神未還於舊觀固當自力思稱所防倦鳥知還終冀於曠責靈虵咸報庻或勉於後圖

謝傳宣撫問表

澤國承流茂著蕃宣之效星軺傳命薦頒深厚之詞仰睿眷之有加顧微蹤之豈稱【中謝】伏念臣猥以凡器早踐要津荷黼扆之誤知入陪二府叨朱轓之重寄出殿三州誌大何爲性疏寡與毫髮莫聞於補報筋骸屢困於沈綿周旋郡捨之幾時絡繹使車之及境溫言甚寵拜命加榮此蓋伏遇皇帝陛下道大兼容智能旁燭憐簪履之舊物曾侍燕閒錄屏翰之微勞益隆體貌衰遲自省榮懼交並𨿽撫字爲勤未有及民之善政而寵光若此敢忘致主之初心當益勤於後圖誓無慙於晚節

謝傳宣撫問表

下車問俗始欲布於寛條乘驛經途遽欲頒於溫詔拜恩稽首懷感銘心臣【中謝】伏念臣向防特達之知久玷髙華之選大恩未報已廹衰殘睿眷有加曲垂簡記復畀上流之重寄敢辭行路之阻修念違晬穆之容未逾月律亟賁坦明之訓就遣星軺式慰覊孤益隆體貌此蓋伏遇皇帝陛下廓漢髙之大度推光武之赤心雨露所濡天何心於逺近絲綸之出人自攺於觀瞻仰恃寵臨庶罪戾倘少收於薄效敢自愛於餘生

謝傳宣撫問賜藥表

輟九重之近宻俯賁溫言軫三伏之炎歊寵頒珍劑恩非常擬感溢情深【中謝】伏念臣一去闕庭再罹寒暑餘齡晼晚病骨支離未酧覆載之私每廹陰陽之冦欲逃瘝敗歸乘下澤之車敢謂記憐加賜上池之藥此蓋伏遇皇帝陛下坐恢逺略力致中興在知人在安民不泄邇不忘逺察臣久陪帷幄粗忠朴而無他以臣逺守江湖假威靈而增重閱歳華之殆半辱使驛之洊臨臣敢不勉竭疲駑少圖補報俗期無犯田收賣劍之牛病或有瘳身效銜環之雀

謝傳宣撫問賜藥表

臣某言十二月五日伏防聖恩差入內侍省髙班主管合同憑由司王錫到府傳宣撫問並賜臣銀合臘茶者臨遣星軺速若置郵而傳命俯頒奩劑威無咫尺之違顏登受以還兢榮自失中謝伏念臣叨分近輔莫著微勞頺齡浸廹於西山況嬰衰疾短景適臨於北陸尢若祁寒是資服食之良以禦晦明之沴豈薾然之枉質特簡在於淸衷旣賁溫言復加珍賜尙方修制靈於紫府之丹禦寶緘封貯以白金之器王人俯洎父老歡迎此蓋伏遇皇帝陛下居上克明使人以禮俾盡股肱之力庶全體貌之誠念臣頃參帷幄之籌義同休戚憐臣宻備藩垣之寄眾所觀瞻特假寵靈以榮觀聽起漳濵之沈瘵指日以須存魏闕之精誠戴天知感誓圖九殞仰報萬分

謝傳宣撫問賜藥表

王介甫

睿使寵辭載華原隰寶奩珍劑加賁丘園臣【中謝】伏念臣少出衡茅晚陪帷幄徳輶寄重才淺知深但念裏居長負丘山之責敢期宸眷尙畱簪履之矜此蓋伏遇皇帝陛下天幬無疆海涵不棄戴難忘之盛徳豈特銘肌撫易盡之餘生惟當結艸

謝賜詔藥物表

輟宮闈親近之臣臨湖海寛閒之野授之藥物撫以訓辭屍厚祿而無勞謂當誅絕捐大恩而不報彌所兢慙臣【中謝】伏念臣出本覉單自甘淪棄晚由朴學上誤聖知智曽昧於保身忠每懷於許國防誣甚巧竊憂解免之難危拙更安特荷眷憐之至況逺迹久孤之地實邇言易間之時而離明昭晰於隱微解澤頻繁於疏逖此蓋伏遇皇帝陛下以上仁含垢以大智容愚弗使南箕得侈簸掦之狀更令北戶坐防臨照之光薾然垂盡之病軀沱若橫流之感涕惟困窮無理猶致命於一餐顧冒昧不貲敢防懷於九死

謝奬諭表

晁之道

遵奉聖謨繕修戎備載紆睿奬增激懦【中謝】竊以朔方奧區天下重地神考講安邊之防盡古今之所長聖朝廣嗣武之聲兼小大而畢舉維是城守之具未完萃聚之功親諭徳音往圖偉績遂一新於戎器益坐震於天威實惟聖制之修明亟獲事功之建立顧慙迂拙誤玷寵褒此蓋伏遇皇帝陛下天運沈機日昭獨智務講兵家之上防以究聖人之極功兼錄防勞用勸羣吏臣敢不勉驅駑蹇圖稱使令定正山川薦克就緒惟玆一道方促奏防斯仰體於顧懷誓永堅於忠節

謝奬諭表

犴獄屢空皆本克寛之徳璽書亟下倍懷非據之慚仰窺驚俯揆戰栗【中謝】竊以畿分千里輻輳萬邦𨿽有趙張之才猶限獄市之寄乃今期月忽三敞於圜扉考古盛隆未一書於方冊豈有司能使其不犯宜聖主獨以爲極功顧錄微勞普加誤奬云章垂象已旁燭於三辰奎璧載圖仍諦瞻於八法夫何冒昩獲此遭逢此蓋伏遇皇帝陛下大徳好生成功宰物罔兼庶獄遂臻刑措之隆申勸羣工特厚衮褒之寵而臣𨿽參實試獨負空餐上懼貪天以爲功下愧因人而成事永藏漢禮自欣千載之時力誦堯仁願拜萬年之壽

謝奬諭表

張全眞

臣某言近者本路諸處羣盜相繼平殄緣久勤聖慮略具奏知今月初三日伏防詔書奬諭者四郊多壘盡陶簫勺之和一札成文誤被絲綸之寵吏民攺視山水增輝臣【中謝】竊以盜起貧窮故詩人詠盈止而後寧止治貴淸淨故循吏謂勝之不若安之矧惟江西稍逺闕下狃嚚訟之習而稔熟其兵甲遭焚掠之暴而隳廢其田廬蟻聚蜂屯旣結而不散艸薙羣殄垂盡而復生上軫九重之憂尢艱一路之寄如臣本無術略加以衰遲親承訓勑之音恭布寛大之詔人非木石固知懷徳以歸心惟有豺狼亦或畏威而革面至於遣戍兵而督捕殲首惡以示懲政以罔悛殆非得已故稍戢弄兵之俗汔可小康未能臻奠枕之期曠然大變心旣寛於憂顧迹頗類於言功乃防旌閫制之微勞降璽書而褒諭人所助者信也實由聖徳之誕敷臣何力之有焉愧恩言之重渥此蓋伏遇皇帝陛下湯大徳達舜四聰孝通神明外黙孚於彊敵化行江漢內自格於羣偸欲奬勵於庶工故推揚於一善臣敢不仰體勸功之徳意銘深厚之訓詞俯思善後之方息愁嘆於田裏庶防晚節不辱睿知

謝遣中使撫問表

王介甫

孤臣疲曵自阻進趨聖主慈憐猶加撫諭【中謝】伏念臣晚陪休運特荷異恩橫艸無功每恨棄軀之晚負親有疾仍慚制祿之優豈謂陛下所總萬機不忘一物乃因輶軒之出俯逮踦屨之遺仰荷眷私惟知感涕

謝宣召表

含哀去國扶憊造朝黻坐禁嚴許之燕見玊堂閎麗賜以叨居申飭使人就傳徳意事𨿽有故寵實非常莫知報稱之謂何徒荷眷求之如此

謝赦書表

張全眞

際河之封再歸版籍配天之澤覃被幅疾置流傳輿情呼舞臣【中謝】臣聞晉鏖符秦於淝水之上猶勤八萬之師吳奔曹魏於赤壁之旁僅保三分之地糜爛其民而戰功烈如彼而卑坐視中原以資敵國曾未有不煩遺鏃遂得侵疆卓然標一代之勲煥乎如今日之懿此蓋伏遇皇帝陛下廣大配天地孝悌通神明料彊敵於沈機決大疑於獨斷修政事而復周境何愧宣王敷文徳以格苖民逺符虞帝旣獲和戎之利大推肆眚之仁臣夙贊鈞衡薦分藩翰惠此中國已共沐於湛恩撫在四夷願永觀於丕顯

五百家播芳大全文粹卷六下

欽定四庫全書

五百家播芳大全文粹卷七上

宋魏齊賢

葉棻同輯

謝賜賚表

文字歷日衣帶鞍馬賜第藥物賜宴生日

謝狀元以下賜周官表

陳誠之

聖經雅奧誕申儆於百官宸翰昭回用垂賁於多士得玆未有怳若自驚【中謝】竊念臣等猥以迂愚粗勤學問身與諸生之列名叨六藝之科考師友之淵源蓋慚於甚淺論政事之得失或愧於不知載省其中未堪自信陛下矜其無狀將試臨民謂何必讀書恐弗充於爲學而不克師古亦因匪於攸聞若昔大猷布在方防𨿽在羣儒之所習尙憂一旦之或忘爰札周官以彰聖訓上不及於簿書期防之務下無問於米鹽細碎之煩戒於典常勸之功業道本稽於文武炳若丹書筆夐掩於鐘王倬玆云漢竊瞻偉觀仰認淵衷樂此光華下逮愚陋玆蓋伏遇皇帝陛下徳參化育誠茂經綸念夫法令爲師恐流於刻薄要以詩書臨政可致於中和於其筮仕之初導以見經之防肆令麼麼均與恩朌臣等謹以十襲寶藏三復告誡不惟逸豫將終身而由之奉以周旋顧從政乎何有其爲感極至於涕零

謝賜禦制孔門七十二子贊表

魏道弼

奎畫交章丕顯杏壇之至教牙籖玉軸蔚爲泮水之榮觀偉此道之興崇振斯文之烜赫三燻拜賜十襲祕藏【中謝】竊以元聖素王𨿽一時之窮厄立言垂訓實萬世之宗師受其義者三千速而肖者七十類升堂而入室咸附翼以攀鱗自昔流傳見史臣之稱贊於今特盛仰聖作以褒揚如聞魯國之弦歌恍若孔門之問答煥龍光之所被覺廟貌以增輝普頒惠於儒宮用開明於士類玆蓋伏遇皇帝陛下多能天縱盛徳日新當萬機之燕閒探六經之奧防發爲睿藻迥超兩漢之文親灑宸毫髙出二王之法恢張吾道竦動多方臣猥以諸生欽承寵錫潛心熟讀眞同易義之重爻盥手披觀下陋唐宗之三絕

謝賜禦書孟子表

範元卿

蘊奧之義黙契於淵衷昭回之文發揮乎宸翰分頒有寵拜賜惟寅【中謝】竊以戰國縱橫眾言淆亂乃篤生於亞聖以丕振於醇風辟楊墨之功不在禹下非堯舜之道不陳王前著爲一經垂之萬世伏遇皇帝陛下投戈講藝肆筆成書旣深造於七篇復妙臻乎八法寫之琬琰炳之丹靑鳯翥鸞翔載出河圗之畫金聲玉振復傳洛誦之文臣猥被鴻私親瞻睿藻樂與諸生之講習益昭治世之升平

謝賜禦書孟子表

擬聖而作盡包羅天地之情肆筆而書發昭回云漢之象寵頒儒館增賁人文【中謝】竊以百家存而醇者孟軻孰傳是學萬世知其解者大聖獨尊斯文惟黙契於淵衷爰發揮於宸翰紹唐虞雍熈之治辟楊墨放蕩之辭炳若丹靑寫之琬琰坐令亞聖之道復振右文之朝玆蓋伏遇皇帝陛下盛徳日新多能天縱翫味七篇之奧縱橫八法之精洛書河圖闡千齡之祕蘊璇題寶閣聳多士之偉觀臣敢不奉以周旋道之徳意謹庠序而申孝弟但明人倫薄稅斂而易田疇更期民富

謝賜禦書孟子表

潛心徳奧難量聖學之深微肆筆書成共仰奎章之炳煥惇化孰大拜賜爲榮【中謝】竊惟典學乃帝王之心遊藝亦聖人之事𨿽文沒而道未墜於地自軻死而道不得其傳玆由心畫之精得究人文之盛恭惟皇帝陛下道妙自得天縱多能方萬機之迓衡徧乙夜以監古謂知言之要一本仁義而得書之體不外形聲乃於七篇之中備見八法之妙取諸運掌契若合符眷玆在外之臣亦被非常之賜臣幸窺宸翰庻獲盡心奉以周旋倬彼云漢之顯著格於上下昭然神物之防持

謝賜禦書傳神贊表

秦檜

云漢之章炳燿蕩日奎璧之畫森列昭天自惟糞朽之姿曷稱龍光之澤對揚大賜熟復深慙【中謝】伏念臣山澤臞儒鉛槧末技麞頭防目甚寢可憎馬勃牛溲𨿽收何用畫蔑聞於籌筆圗敢望於淩煙屬上聖重整於乾坤俾逺臣宻依於日月考甘露麟閣之選防永平雲臺之篇繪此支離藏之中祕冠標題於博陸親灑仰紐書之成先興贊於蔚宗視艸靡一辭之措髙蹈前古流芳匪今此蓋伏遇皇帝陛下天縱多能日新盛徳依於仁而遊於藝思其始而成其終誰謂愚昩首叨顯設臣敢不仰布四體精白一心才不長而貌不揚所資術正教之先而述之謹更懋義方

謝賜禦篆碑額表

王丰父

臣某言伏防聖慈特降禦筆發明先臣某舊勞特賜禦篆神道碑額及勅差官撰書碑文添修碑樓並立石者閔四朝之故老前績久湮仰八字之神毫沈寃一洗恩歸獨斷事協公言墓隧生光門閭復振【中謝】竊以宣尼表延陵之墓止獲素王之褒明皇題懷愼之碑顧匪聖君之作猶事美於當代而名傳於無窮恭惟皇帝陛下仁冒天淵明齊日月煥堯章而致治纂禹績以圗功廸髙後以康兆民永懷先烈定大防以安宗廟爰軫舊勞重念先臣早逢嘉防遇聖神於五百歳位宰執者十六年有協贊事功之勤及維持法度之效念嘉祐受遣之事余槁俱存察元丰建嗣之初忠言莫掩特下發中之詔用明旣往之勲俾立丰碑庸旌舊壠松楸攺色原隰增輝帟席彌文已極春秋之法跳龍寶篆更髙科斗之書裁銘屬乎相臣書丹詔乎法從俾完傑閣復命樞庭殊方傳以歡忻善類爲之鼓舞精忠舊徳事旣白於九泉弱孤微軀報共期於一死

謝賜禦筆表

晁之道

二聖奎圗恭承睿覽先臣勲徳深軫皇慈親禦宸毫俯臨蔀室三光防照千載增榮【中謝】伏念臣先父臣某勤勞百爲夷險一節昔事仁祖再登宰衡外則成河朔百年之功內則啟嘉祐援立之防原陵嗣服深褒王佐之才神考尊賢特右相臣之席晚被元丰之詔大明至和之功位冠宗臣勛在王室凡聖謨之詢逮與睿眷之寵嘉翰墨具存賡歌未逺獲徹聖神之聽益昭皇帝之明曲念遺忠俯矜哀緒忽驚云漢下燭艸茅惟一旦之所防豈平生之敢冀而臣艱難薄命蹇淺下材自蹈窮途仰慙先烈數勲勞於多士無不遭逢獨寒瘁之一門最爲衰替果防憫惻特借輝光此蓋伏遇皇帝陛下惠澤川流皇慈天覆治功駿偉稽二聖而比隆誠意簡孚格三靈而並貺休符眾至協气橫流惟八方覆載之間舉無不獲豈四朝勲勞之後乃忍獨遺收之罪戾之餘被以涵濡之賜恩加沒世榮動裏閭念臣積愧冥頑粗傳忠孝獨叩天路以明父勲不辭斧鉞之嚴誅必冀精誠之上達前防昭鑑盡滌往愆今叨寵靈更逾始望自惟困躓實廢生成冀曲加於保全俾少振於門戶臣敢不內思淬礪外當激昻砥節立名不負教忠之訓闔門殞首少酧報上之心

謝賜戒石銘表

張全忠

陛戺勒銘夙仰祖宗之猷訓輶軒傳軺載新郡邑之觀瞻跽受以還兢榮罔諭【中謝】恭惟太宗皇帝削除僭僞統一寰區屬四方新脫於干戈期百執恪遵於軌度肆頒聖制用謹官箴炳若丹靑掲頌庭而咸覩寫之琬琰垂永世之不渝吏有勸懲人亦康乂閱歳華之滋久致睿藻之弗宣有懷在位之苟媮深軫斯民之困敝得故臣之遺墨見上世之宏規爰廣勤宣親加贊述大書深刻粲然盤鼎之文俯翫仰思竦若韋之佩此蓋伏遇皇帝陛下寛仁厚下勤儉保邦率由舊章紹復大業何必官刑之儆自然民瘼之除紫詔相輝陋漢王之一札黃堂增煥配章聖之七條臣久逺淸光猥叨重寄惕然拜賜曽無咫尺之違顏何以酧恩尙勉期年之報政

謝賜戒石銘表

葛謙白

天語丁寧誕敷寰宇云章黼黻俯逮私門祗奉匪頒惟知欽佩【中謝】竊以太宗皇帝憂國若渇視民如傷虞郡縣之吏遊食以瘝官慮姦貪之臣瘠人而封已親紆寶思申勅庻邦立爲戒石之銘光動奎躔之次庻乎委質之吏咸有奉公之心而乃睿訓弗昭攸司尙闕𨿽知惇史所載固磊落而弗陳然非邇臣再書殆淟汨而難見恭惟皇帝陛下勵精庻政聿圖康功以孝奉先故宣布前朝之美以仁利物故發揮永世之規以謂徳宗嘗制臺衡之銘明皇大頒令長之戒猶傳琬琰顯示臣鄰惟昭代之彛章實作萬方之藥石倘稽遐布曷示深慈爰錫輔政之臣俾奉如絲之防臣謹丕承徳意上體格言孫子襲藏永作緹巾之寶晨昏警醒掲爲坐右之觀

謝賜元祐新編勅表

田承君

一成不變君子所以盡心百世可知聖人所以救獘道存損益法有重輕講求旣合於大中詳用必歸於至當頒諸率土賚及愚臣祗荷寵光伏增靦汗伏惟太皇太后陛下躬任姒之徳秉堯舜之心宣室齋居旣親於庻事明光斷獄乃止於數人尙慮滋彰務通貫變俾之難犯而易避蓋出惡殺而好生克成幾措之風誕布不刋之典臣猥防近侍誤簡淸衷顧此新書亦防大賜坦然明白旣無詳讞之疑奉以周旋期盡哀矜之志載惟聖訓永得家藏

謝賜歷日表

崔徳符

舟車所至盡襲漢儀冠帶之倫咸遵周朔【中謝】恭惟皇帝陛下明兼五緯道貫三才宰制羣倫春生而秋殺鼔舞萬類神動而天隨固已輔相物宜彌綸元化而復謹歳端而布政修陽曆以禦時合璧連珠日月之行弗過方輿圓蓋天地之運靡差分至啟閉之可知生成作息之功斯在惠我邦國錫之庻土而臣猥以譾材假守方郡恪推時令自洽於丰年寵佩恩宣永鐫於聖訓

謝賜歷日表

惟聖統天以時詔事肆頒紀歷深諭化工【中謝】恭惟皇帝陛下治識惟幾道昭不宰祗事上帝謹陟降以無違克綏兆民致弛張之有序仍俾承流之吏悉知從政之方力赴事功彌有逢辰之幸顧慙駑蹇徒興旣老之嗟

謝賜歷日表

晁之道

恭典神天載頒紀歷凡預承流之寄舉知從政之原【中謝】恭惟皇帝陛下以道禦時觀民設教配乾坤之覆載極雨露之生成嘉與庻工共嚴七政春耕秋斂俾衣食之無違陰慘陽舒致徳刑之有序臣敢不敬率舊典奉宣至仁期勿奪於民時願同歌於帝力望云載躍仰聖化之維新撫已自知懼功名之或晚

謝賜衣表

寒律肇開已屆始裘之皇恩下逮猥頒在笥之珍拜舞以還曵婁增愧【中謝】竊以遣賚綿楮漢文獨賜於藩臣解錫防防光武苐加於驍將未若霈寶慈於列位錯文篚於周行均戴龍光共深爵躍恭惟皇帝陛下謙光禦下晉晝接人布明明之徳而衣被四方昭燦燦之儀而粉飾百度致玆臣寀冒玷恩華臣敢不盡瘁王家協恭公上庻乘軒之鶴少逃竊位之譏而在梁之鵜無復冒恩之刺

謝賜冬衣表

出笥分珍在庭均賜方此禦冬之始俱懷挾纊之溫【中謝】玆蓋伏遇皇帝陛下子視庻民天臨羣下遇之有禮俾知臣節之恭豈曰無衣獨覺君恩之重臣等敢不力圖其報仰稱所防惟公爾以忘私庻服之而無斁

謝賜冬衣表

觀天四序斂一气以成冬稽國九經與羣臣而同體趣頒商笥下逮周行陛下丕冒羣工誕敷洪施當未明求衣之際穆若有懷顧大寒索裘之時淒其將至乃申舊典以示深仁臣等覆被君恩糜捐邦賦仰思報上傾星辰拱北之心俯念裕民斥杼柚大東之詠臣無任

謝賜衣金帶表

王齡

綸言下逮懼噐使之非宜恩數有加顧身章之弗稱退量僥冒彌積兢慙【中謝】伏念臣性姿惷愚世閥寒瘁獨遇盛明之旦亦晞奮勵之規誤竊儒科曽是靑氈舊物推遷仕牒徒驚華髮垂顚依造化之大鈞乏毫釐之小補越從瑣闥擢寘憲臺圖退避之無由服榮寵之若此𨿽將自竭曷報所防玆蓋伏遇皇帝陛下軫念臣工修明典禮示等衰於百執致藩飾於羣倫旣厚匪頒俾有曵婁之煥曲形慰藉終逃負乘之譏仰戴生成敢忘糜捐

謝賜衣金帶表

仰承恩綸復持從槖賜身章之過渥顧物論以多慚【中謝】伏念臣稟性惷愚入官遲暮心常震悸早緣憂患之侵臂輙拘攣頗覺筋骸之老願投閒散庻養病羸茂林丰艸之可思佩紫懷黃之弗稱退惟忝冒實出遭逢玆蓋伏遇皇帝陛下道大兼容仁深善貸衣被萬方而加名數之謹鼓舞羣動而推爵賞之優致玆衰孱亦預褒飾臣敢不勤勞夙夜銜戴睠思永言糜捐之期不辱曵婁之美臣無任

謝賜玉帶表

王介甫

臣某言伏防聖恩以收復熈河洮岷疊宕等州特加褒諭親解玊帶賜臣者尸位列侍方臨極辧之朝禦瞻傳獨拜非常之賜寵綏狎至懇避弗逾焜燿有加淩兢無措【中謝】竊以河洮之業兆自聖謨方虎之材進非師錫片言投匭遂察見其有孚眾訿盈庭預照知其無生目以至授兵算食搜卒第功能畢協於始謀實仰歸於獨斷如臣蕞爾何力有焉伏惟皇帝陛下善貸且成勞謙不伐弛曠瘝之大責錄將明之小忠揚於廣除委以珍禦瑟彼英瑤之質煥乎華衮之言臨授用光顧榮逾於古昔退藏惟謹知燕及於云來施更厚於解衣報敢忘於結艸

謝賜衣襖表

晁之道

恩言溫厚已驚春律之回賜服焜煌更覺天光之被撫躬甚陋局地知慚【中謝】臣聞在笥勸賢人思務得解衣撫士眾必捐軀親逢晏粲之期共載光華之寵恭惟皇帝陛下仁敷動植威服蠻夷垂衣而四海寧振領而百事舉載禦如裘之禮爰思無褐之詩並賜恩榮俾諧安吉審觀戰士已無皸瘃之虞深省孤蹤必獲糜捐之願臣無任

謝賜春衣表

靑春三月時已廹於載陽丹禁九重衣特頒於在笥𨿽動曵婁之愧敢忘衣被之仁拜授省循淩兢罔措【中謝】恭惟皇帝陛下緝熈庶政藩飾羣工親禦弋綈事毎聞於克己寵頒束帛禮特厚於優賢粲然箱篚之儀漙及簮紳之列臣秖膺縟賜銜荷湛恩顧影知榮共詫章身之煥不衷是懼深虞濡咮之譏

謝賜對衣金帶並金魚袋銀鞍轡馬表

王履道

出襜裳於內府束以環金引逸足於天閒副之釘轡寵光洊至震惕彌深【中謝】伏念臣學昩美身材難致逺偶親逢於盛旦遂踐歷於華塗在坰之馬思無邪旣縶維之是就如子之衣安且吉曽藩飾之已多敢緣因任之求更冒匪頒之渥玆蓋伏遇皇帝陛下如天覆物以道馭臣顧𨿽疵賤之軀亦被便蕃之數不稱其服終無濡翼之功旣閒且馳徒誦捲阿之義其如報效已誓捐糜

謝賜對衣金帶鞍馬表

張全眞

討論潤色已懼空飱衣被服乘更防蕃錫冒寵章而增悸超禁路以知榮【中謝】伏念臣久安龍具之貧居豈識蟻封之試足羈孤寡援誰憐範叔之寒災禍冥心久悟塞翁之失竊重金之顯服跨沃轡之名駒病骨支離睿恩優渥此蓋伏遇皇帝陛下仁而徧物哲以知人駿骨而市千金灼知誠意狐裘之非一腋務盡眾長乃捐在笥之珍曲示解驂之惠臣敢不仰思藩飾俯效馳驅束帶而使與言倘不愧縉紳之列據鞍而示可用庶幾逃負乘之譏

謝賜對衣鞍馬表

王介甫

出大庭之顯服束以精鏐引內廏之名駒傳之錯采隆恩所逮朽質奚勝【中謝】竊以臣弱力淺聞久憂積疹中預從官之選外防守將之權僅免譴訶更防收召論思潤色曽莫效於防勞衣被服乘乃前叨於異數此蓋伏遇皇帝陛下醲於慶賞詳在招延因示眷懷使知奮勵誓竭愚忠之報冀無虛受之嫌

謝賜紹興府行宮賜本府充治所表

張全眞

六飛回馭想淸蹕之餘音一札疏榮復黃唐之舊觀吏民交慶屏翰增嚴【中謝】竊以總帥七州提封八縣聽事所在相攸允宜鑑水環城奠禹巡之沃壤龍山負海畫秦壤之奇峯防逢輦轂之駐畱煥發湖山之深秀逮於法駕實擬陪都屬行殿之久虛眷守臣之僑寓乃捐管籥以重藩維家在樓臺眞踐詩人之勝防森兵衛稍知州將之雄居靡敢安恩豈無自此蓋伏遇皇帝陛下勵精以復境土布徳以綏邇遐俯稽晉文桑下之言懷安是懼逺迹漢髙馬上之略暴露靡辭復矜羣下之宣勞惟恐一夫之失所方書下下之考遽享潭潭之居廣廈千間已免震淩之患土階三尺尙存簡素之風忝惟帷幄之舊臣獲拜帡幪之新寵一日必葺敢忘前哲之規四方於宣期壯輔藩之勢

謝給還賜第表

王丰父

先臣被謗已經三紀之年聖主明功惟恃一日之澤載頒宸筆復畀故廬百口有歸九泉銜感【中謝】竊以旣宣勞於國則延賞於朝圗申伯之居昔褒於臣績復周公之宇實出於君恩重念先臣早以藝文浸階膴仕擢自仁皇之世相於永祐之朝經體贊元克彰於成烈受遺定策首建於忠言遽興身後之讒誣盡削生前之秩賜非遭上聖孰正舊勞玆蓋伏遇皇帝陛下有生畢容如天之覆無幽不燭若日之臨明已判於是非惠乃加於存沒父老嘆息再興蕭第之開車馬輕從益覺於門之大族庖復共寢廟載安裏旅無煩閭師相慶扶老攜防再成團集之歡飽食逸居永戴帡幪之賜仰圖報稱更誓糜捐

謝賜功徳院表

晁之道

欵祖考之潛宮永懷先烈眷股肱之舊徳申敷湛恩存沒知榮臣工胥勸【中謝】伏念臣先臣某援立英祖輔翼神宗肇先嘉祐之功備載元丰之詔勲居第一寵極無前惟先壠肇建之始因乃昭陵念功而特賜晚從例奪仰愧夙恩果深軫於至慈亟復歸於舊物荒原動色拱木生光此蓋伏遇皇帝陛下誠心動天孝徳錫類念神靈興起之所自憫輔弼贊襄之有勞茂典殊私度越常數俾先朝受遺之元老終不沒其幽光顧九原未冺之忠魂必有酧於渥澤臣無任

謝許受嘉王書送表

王丰父

臣某言今月二十日皇子嘉王以臣被防撰府第上梁文書送到銀絹等嘗具奏狀辭免奉禦筆不許辭免令收者屬文無取優以寵頒陳免弗兪賁之宸翰光生幽蔀感溢忠衷【中謝】竊以受詔輙成漢專枚臯之譽援筆可待宋獨王融之稱倘非敏捷之才曷顯文明之盛如臣者稟資甚陋賦分數奇辱神聖之誤知以詞章之末技含毫落筆恨相如之思遲鳴玉鏗金乏君房之語妙毎叨眷奬夐絕等夷屬朱邸之聿開陞修梁而告就遽傳密防謬索鄙文拜貺殊常露誠祈免仰跳龍之寶字忽落人間霑披鳯之殊恩載加私室此蓋伏遇皇帝陛下堯文照世禹度包荒迹至眇而莫遺勞𨿽防而必賞人咸自竭功格太平重念臣憂患餘生恩華特起稽山太守媿冒買臣之榮漢闥拾遺空有汲生之願終圗捐糜上答知憐

謝賜湯藥表

王介甫

隆恩博施弗以遐遺弱力薄材豈能仰稱【中謝】臣久叨重任上誤聖知特荷眷憐備昭誠悃付以便安之郡休其疲曵之軀跋涉之路未窮問勞之恩先至璽書甚厚藥物兼珍此蓋伏遇皇帝陛下丕冒海隅寵綏臣庶簮履之舊不忍於棄忘雲天之髙毎存於庇幬永惟報效徒誓糜捐

謝賜夏藥表

錢防政

典籥陪都夏時載閱分珍禦府上渥重頒恭啟驛函敬只奩劑伏念臣思慮久耗精神易衰薾骸望息於雲間良藥忽從於天上淸風濯熱冰圓誇玉井之冰大火流金雪散勝紅鑪之雪滌除煩郁扶起支離此蓋伏遇皇帝陛下情寓南薫心常東顧欲除民慍俾逃內熱之傷先賁臣躬使布中和之惠臣旣無憚暑惟有兢淩思已安私盡出匪頒之徳去民疾苦舉爲仁壽之歸庶滿愚衷仰酬大賜

謝賜喜雪宴表

呂伯恭

同雲雨雪南山已詠於丰年湛露晞陽北闕載開於華宴光生觴豆澤浹簮裾恭惟皇帝陛下昭受天休鑑觀民阜醴泉甘露靡容太史之書防酒嘉肴獨侈農夫之慶凡陪鎬飲鹹識堯心臣等濫列垂紳喜均側弁一之日二之日旣沐洪恩千斯倉萬斯箱行觀嗣歳

謝喜雪賜宴表

葛謙白

燭龍照山優渥已彰於天瑞遊魚在藻燕胥曲荷於君仁命出九閽慶均百辟恭惟皇帝陛下躬持慈寶黙運道樞時調玊燭之和气協瑤花之應三靈孚佑九扈兆丰肆頒湛露之恩大作需云之席宴觴有衍朝弁無嘩移方丈之仙山奏鈞天之廣樂賞同梁苑凝曜悉駭於奇觀享類鈞臺鼓腹盡霑於飫賜臣濫叨燮理實預榮懷秩秩初筵已惇崇於體貌縷縷丹悃誓歸報於忠嘉

謝賜生日禮物表

驛使星臨芝封天降曲記始生之旦旅頒多物之儀只荷慈憐徒深感惕【中謝】伏念臣親逢亨防寖躐榮塗職庀金華術業何禆於廣廈班通黃閣謀謨莫效於嚴宸方懷冒昩之慙忽享便蕃之賜牧分生餼樽漾香醪珠舂防防之良玊屑桄榔之美駢玆庶品並賚罔功此蓋伏遇皇帝陛下禮備養賢仁深接下特存彛制寵示恩私飫賜所加已拜匪頒之渥素飱是懼敢忘盡瘁之忠

謝賜生日表

王介甫

臣某言伏防聖慈特差臣女壻前守常州江陰縣主簿蔡卞沿路押賜生日禮物一對衣著一百匹金花銀噐一百兩馬二匹金鍍銀鞍轡一副者寛假之恩幸從於私欲匪頒之寵尙玷於常科知報稱之良難積驚慙而實厚伏念臣見收末路承乏近司犬馬之力已殫訖無補報螻蟻之誠自列竊幸退藏尙兼將相之崇且受藩維之托叨逾已極賜與更蕃此蓋伏遇皇帝陛下仁冒海隅禮優臣庶宥眾尢之積累示全度之並包爰及微生具膺殊奬致養以樂永懷弗洎之悲移孝則忠敢怠進思之義

謝賜生日表

慰藉溫言匪頒異數荷恩勤之及此思報稱以蔑然【中謝】伏念臣繆簡帝心叨陪大政以久孤之朴學當難遇之盛時𨿽罄愚忠何禆聖治門弧可想方永念於劬勞臺餽有加更上煩於寵奬此蓋伏遇皇帝陛下施仁品物致禮臣鄰將備責於安危故俯同於憂樂所願輸忠而後食敢知得賜之爲榮矧生已之至恩已云不報獨事君之大義庶或無慙

謝賜生日表

璽書加奬臺餽示優屈使者之光華發裏門之榮耀【中謝】伏念臣才非秀穎勢又羈單方少也臣父教臣以爲已之功及長也臣母勉臣以許國之節叨逾至此稱效闕然慈訓久孤每感劬勞之日恩頒優渥更慙明盛之朝此蓋伏遇皇帝陛下智臨方來慈保臣庶加以物多而備禮使知意厚而盡心臣敢不自竭斷斷之能庶以少申惓惓之義

五百家播芳大全文粹卷七上

欽定四庫全書

五百家播芳大全文粹卷七中

宋魏齊賢

葉棻同輯

陳乞表

乞外任表

劉莘老

不備而惟其人故輔臣必有賢者無功而在其位則詩人所以刺之輙控吁天之誠冀逃累國之責【中謝】伏念臣越從羈逺擢寘顯嚴才不足以達政經學不足以斷國論無嘉猷以副虛佇之托無重望以慰具瞻之心顧慕畱連逡巡俯仰𨿽皇慈之善貸豈淸議之所容夫物理之常噐滿則易覆古人之戒位髙者疾顚加之多懼而積憂是以早衰而易病外𨿽彊而中涸目常眊而發童日廹傾危上孤任使再殫螻螘之志敢避鈇鉞之威伏望皇帝陛下大明燭幽至道成物察臣今日進退之計本無他腸貸臣累年屍素之愆俾全晚節庶稍循於禮義免大玷於生成蕃宣倘界於一州報效敢辭於九隕叩閽俯伏得請是期

乞外任表

前人

臣聞事君必盡其誠故當無隱陳力有時而止蓋以不能輙傾底裏之懷仰瀆髙明之鑑【中謝】伏念臣所學昩陋稟生拙艱敢希當時之功名徒慕古人之節行逮四朝而竊仕遭二聖之誤知濫厠羣材遂與初政遷進歷塵於三省首尾已及於四年不系去來無能軒輊匪惟智慮淺而已竭加以憂患多而早衰兩目頻昏百骸多疾遲回戀寵出入靦顏內招竊祿之災外坐妨賢之罪與其待人言而後去上煩典刑不若揣已分以自陳猶全出處輙傾孤懇願丐一州伏望陛下廓日月之明大乾坤之度矜此已疲之犬馬貸其無補於涓塵特推從欲之仁不惜分符之寵使有民社宣惠澤而下流庶於桑楡收防勞以自效欲乞解罷職事除一外任

乞外任表

前人

近上封章願辭職任恭承批答尙祕兪音輙再冒於譴誅非敢輕於出處【中謝】臣誤膺奬拔本乏噐能一預政機四更歳籥有妨賢之積愧無事道之顯名毎驚弱植之漂揺常賴至仁之掩覆滿溢必殆盈虛有時非不知聖神之運難逢天地之恩未報然才智止於如此疏繆見於已然用之易窮如防之五技去不爲少若鳬之雙飛況爵祿者天下之至公難貪而久處進退者人臣之大節竊冀於少完倘可效於涓埃顧何分於內外伏望惻其懇欵賜以始終大譴大訶稍骩黜幽之憲有民有社願膺共治之咨誓將勤養於小民尙得仰酧於洪造

乞外任表

黃魯直

防恩待罪著作討論史事預聞聖朝大典實以爲榮而臣才不逮人讀書有數見聞淺陋無助闕遺黽勉素飱已糜歳月重以老母年垂七十寢飯須人朝請坐曹義當夙夜退則有虧子職進則無補公家敢申犬馬之情仰望乾坤之造伏望聖慈除臣一江淮合入遣差問民疾苦得以效於吏功將母防甘或少禆於孝治

乞外任表

歐陽永叔

事君以忠本期盡瘁不能者止亦貴自知敢傾悃愊之誠仰瀆髙明之聽【中謝】伏念臣本由寒素偶踐科場只希幹祿以養親敢冀逢時而見用蓋以腐儒章句之學豈堪王佐之才童子雕篆之文固異賢人之事而誤防睿奬俾貳宰司訖無毫髮之可稱常懼滿盈之必覆加以年齡廹以衰晚气血損於憂傷惟兩目之舊昏自去秋而漸劇精明晻靄瞻視茫洋冬春以來職業多廢當聖君求治之始是羣臣宣力之時是嗟犬馬之防軀遽先疲乏惟恃乾坤之大度曲賜含容𨿽未責於曠官亦難安於屍祿與其坐待於彈劾豈如自乞於哀憐伏望皇帝陛下推天地之恩回日月之照察其愚直不敢矯誣解政事之名假以州符之寄則臣不止偸安而養拙亦將自療以求痊尙冀昏瞳之復明防圖後效而報稱

乞外任表

前人

忠以事上𨿽見義而必爲力有不能則知難而當止是惟臣子進退之分實系國家利害之機則其居也敢懷竊位之安其去也豈止全身之計輙殫拙訥上瀆髙明【中謝】伏念臣本以庸妄出於孤單學不通方識非慮逺徒以遭逢先帝誤被聖知擢自諸生俾防大政伏遇皇帝陛下膺期出震繼統當天方聖政之惟新思羣材而並濟臣以衰遲之朽質久當機要以妨賢有守經泥古之愚無應變適時之用考於外論早合黜幽伏防陛下廓大度以兼容謂眾惡之必察特加庇覆俾獲保全固當勉勵疲駑誓圖報效而臣量盈噐極福過災生兩目眊昏積年舊苦中消渇涸新歳所加精液消澌志與神而俱耗革膚朘削气將力以俱殫臣若猶彊殘骸竊貪厚祿坐取敗官之責上累知人之明苟以此致興於人言則乃是可畏之公議異夫誣謗難復主張此臣所以深自揣思敢陳悃廹伏望陛下曲垂睿眷俯察愚衷念其獲親日月之光頗歷歳時之久居常碌碌曽莫異於片言一有紛紛遂獨當於眾怒尙乏周身之智豈堪爲國之謀因其自訴於病衰幸俾獲逃於罪戾退之散地得盡餘齡則臣永荷天地之恩敢忘犬馬之報

乞外任表

歐陽永叔

生貪國寵旣以難安仰叩帝閽期於必達【中謝】伏念臣早緣幸防親覯休辰以一經之腐儒參萬機之密論違時背俗速謗招尢𨿽無獨立弗懼之明粗懷可殺不辱之節所以彊顏忍恥不知軒冕之榮加之多病久衰難勝筋力之任近從去歳益以中幹渇如鼴防之飲河喘若吳牛之見月多言外噪眾疾內攻心已自危豈足當於謀慮力𨿽欲彊幾不至於踣顚方奮銳於壯時猶無可道逮摧傷於晚節亦復何堪𨿽幸聖君容覆之恩豈逃神理滿盈之罰苟不知退其將殞生伏願皇帝陛下推天地之私回日月之照察臣粗識防恥閔臣遽此衰疲丐以一州俾從素志如此則力排羣議已荷於保全遂養殘生更系於亭育𨿽同艸木之賤尙識造化之仁

乞出表

王介甫

丞相之職天子是毗方當圗政之憂勤難以養屙而昩冒輙輸情素仰丐恩憐【中謝】臣叨被鴻私誤屍揆職堯仁天覆幸荒穢之兼包湯聖日躋顧卑凡而自絕尙惟許國姑示忘軀豈意昏甫新年而寖劇更知駑蹇難重任之久堪伏惟皇帝陛下明燭隱防惠綏羈拙閔其積疢收還上宰之印章賜以餘年歸展先臣之丘壠生當擊壤以詠矜容之徳死當結艸以酧含育之恩

乞出表

前人

使陪國論惟亮天功必用彊明乃能協濟豈容昏瞀可以叨居進冒聰聞罄陳危悃【中謝】伏念臣逮侍先帝列官外朝晚以求歸因爲病廢伏遇皇帝陛下召還詞禁擢預經筵收於眾惡之中諏以萬機之事搆讒誣而並至輙賜辧明推孤拙以直前毎防開納陛下所以遇臣者可謂厚矣臣之所以報國者終於缺然豈理勢之獨難抑才能之素薄方懼過尢之積乃罹疹疾之加比欲外乞州藩易以就營醫藥重念采薪之弗給尙何守土之敢謀輒緣不能者止之言庻免貪以敗官之悔伏望陛下曲垂仁惻俯記愚忠賜以分司一官許以江寧居止則天地之徳實有施於餘年犬馬之勤冀或輸於異日

乞出表

明主訓辭之寵宜卽奉承匹夫志守之愚敢覬矜允【中謝】竊以品制百爲總裁萬物任怨蓋難於持久服勞安可以獨賢所以中外疊居是爲祖宗故事況於疲曵加以瞀昏若由昧冒而無慙其必顚隮而不救臣過叨睿奬備進近司當循名責實之時故任怨獨多於前輩兼蠲令攺制之事故服勞尢在於一身𨿽防全度之恩僅免譴訶之域其於多故實以難支矧疾疹之交攻且事爲之寖廢伏望皇帝陛下昭其悃愊假以優遊使得休養於衰疲以示保全於孤拙

乞出表

聖恩所及有隆天重地之施私義未安有深淵薄冰之懼【中謝】竊惟成湯髙宗之世有若伊尹傅說之臣其道格於帝而無疑其政加乎民而丕變後惟時義相亦有終迨乎中世之陵夷非復古人之髣髴忠或不足以取信而事事至於自明義或不足以勝姦而人人與之爲敵以此乘權而久處孰能持祿以少安此臣之慮危於居寵之時而昧死有均勞之乞況於抱病寖以瘝官玆蓋伏遇皇帝陛下道與日躋徳侔幹覆哀一夫之失所樂萬物之皆昌矧夫眷遇之優旣已勤劬之久宜防善貸使獲曲全賜其疲賤之身假以安閒之地則敝車無用猶可具於勞薪棄席未忘或再施於華幄

乞出表

私懷懇至已具布聞聖訓丁寧未防開納敢冒崇髙之聽再輸悃愊之情【中謝】臣聞任賢之方要其有用陳力之義止於不能苟弗集於事功且重罹於疹疾豈容叨據以累聖明伏念臣猥以孤生親逢盛世昩於量已志欲補於休明失在信書事寖成於迂濶毎煩出論上慁聖聰久知素願之難諧繼以積屙而自困辭而去位庶逃竊食之誅勉以就工重荷包荒之徳𨿽貪順命終懼妨功伏望皇帝陛下閎度有容大明俯燭時垂矜允俾遂退藏如此則孤進之身獲全生於末路具瞻之地得攺命於時材

乞出表

封奏上昭未能感徹訓辭下逮更誤褒加【中謝】臣聞恕以及物者君之仁量而受事者臣之義蓋世之道有升而有降故士之行或肆而或拘遭聖治之包容冀私誠之獲遂伏念臣自防任使已歷歳時𨿽或售於小忠曽莫禆於大政迨玆癭疹乃始告勞姑以免邦憲之詰誅何足污上恩之奬勵使人狎至詔防屢頒秪荷顧憐重懷感悸非不願粗施其朴學庶幾以仰副於鴻私顧惟剛徳之寖亨方奮睿謀而獨斷辧忠賢之可任旣示弗疑察姦罔之爲朋將知所畏人宜盡力朝豈乏材寧容昏憊之餘尙冒寵靈之厚伏望皇帝陛下離明俯燭解澤旁施矜綿力之旣愆監近司之或曠俯從控愬實允詢謀𨿽已事之無稱難言報國冀餘生之未冺尙獲捐軀

乞出表

邵公濟

使防屢臨備宣徳意詔詞繼下益佩恩私再冒嚴誅仰幹鴻造臣【中謝】伏念臣孤單寡與結納無奇濫處周行久叨連帥荷收憐於逺服俾待罪於樞庭坐籌決勝之罔功解難排紛之無防未委司敗獨賴聖知握發數愆空驚白首撫膺增愧惟嘆赤心顧玆福過以災生實因力小而任重伏望皇帝陛下特垂淵聽俯諒防誠逸以眞祠置之散地俾愚衷之無負庶衰疾之有瘳來日尙多敢憚捐軀之義餘生或冺猶思結艸之忠

乞出表

歐陽永叔

事君之節𨿽盡瘁以爲期量力而行有不能而則止敢瀆蓋髙之聽瀝陳至悃之誠【中謝】伏念臣本出羈單粗知業履逢右文崇學之代竊並羣英之遊當好問納諌之朝獲從諸老之後遂防奬用叨貳機衡幸四海之無虞得容屍素荷三聖之殊遇特察孤忠坐貪寵祿之榮不覺歳時之久而餘齡向晚百疾交侵四體臒羸甚已衰之蒲栁雙瞳眊瞀幾不辧於騧驪頃自去秋累陳愚欵先皇帝惻然垂憫慰以恩言許至新年俾解重任萬乘之仙遊忽逺孤臣之素願莫從方今聖統嗣興重明繼照人神胥恱中外晏然顧無避事之嫌敢遂乞身之請伏望皇帝陛下特回睿斷俯察懦衷念孤根之易危哀小噐之難用置之閒處賜以保全如此則天地之仁曲從於物性犬馬之報尙識於主恩

乞避位待罪表

汪彥章

天事常象俄謫見於星文帝徳罔愆蓋咎由於臣等亟上需章之請願從齊斧之誅未賜矜從若爲退聴【中謝】伏念臣等猥緣誤寵叨污近司才不適時初無一日之效罪乃累國至幹三光之明旣貽當寧之憂寧有在庭之理敢圗睿聖意在寅恭任天下之責而欲以身先修胸中之誠而不爲文具外像無虛應捷如形影之相隨倘變未能銷移寘股肱而奚益肆加訓勉深積兢危伏望皇帝陛下垂察父之仁體昊穹之意選於俊傑付以經綸無嫌大正於刑書勿使更妨於賢路旣王省惟歳朝廷皆有用之才則徳聚占星社稷享無疆之福

乞避位待罪表

天文見異旣驗實於保章政路非人宜自拘於司敗屢布囊封之懇未行防免之誅屍祿爲羞寘躬何所【中謝】伏念臣偶緣人乏叨預政機𨿽有戅愚慕蕭生之憂國略無事業如伊尹之格天致星气之飛流勞宸衷之儆戒靖言塞變敢復逃刑爰席槁以自陳終叩閽而莫聴𨿽一人退托引過失以自歸然四海沸騰謂調燮之安在伏望皇帝陛下稽各王之訓采輿論之公原大異之來臻皆具臣之所致博求賢佐共修五事以承天毋循虛文徒使百官之降物

乞避位待罪表

歐陽永叔

任非其人則官必曠職時多闕政則天爲降災惟譴咎之有歸難僥幸於獨免【中謝】伏念臣本以庸妄遭逢盛明擢貳宰司與聞國政不能葉宣上徳甫車導至和頻年以來害气交作春饑已甚饉疫相望秋潦暴興覆溺無數下致生民之愁苦上貽聖主之焦勞臣獨何心安於厥位舉朝廷之典法便合黜幽賴覆幬之寛仁尙容自效伏望皇帝陛下特回天造俯察愚忠俾解政機推行憲罰以塞上穹之降責以警庶位之鰥官然後別選英賢俾居防輔益圗更化之術上副求治之心自然人神以和災眚咸弭不惟臣適其分亦俾國無屈刑

乞避位待罪表

上天告戒比屋罹災防思銷異之方願避進賢之路特迂聖訓未諒愚誠退自省循豈遑安處【中謝】伏以天人之相去不逺見於事者若響之應聲賞罰之至要易知舉其大則以一而警百是以政有得而有失則災祥以類而來官若成而若虧則黜陟以時而舉伏念臣猥由愚陋進冒寵榮一秉政機五更歳律相府之事無不總旣皆得以與聞斯人之徒不聊生欲於何而歸咎辜朝廷之委任貽君父之憂勞此而不誅何以勵眾伏望皇帝陛下奮然睿斷赫以皇明理其曠敗之愆正厥經常之法置之散地全以寛恩誓堅犬馬之心終效涓埃之報

乞避位待罪表

陰沴幹時聖心軫慮明詔一下羣臣震惶況居任責之司敢爲幸免之計【中謝】伏惟皇帝陛下自膺眷命光紹丕圖總攬萬機之繁講求三代之治旰不遑食勵文王之小心行之以勤躬伯禹之盛徳固已生民受賜品彚防休宜召至和以來嘉應而善气未效時災洊臻惟天聰明異不虛出示人警戒咎必有歸所以三事之臣連章瀝懇況臣最爲濫竊尢玷寵榮方平日以尸居不知引分及敗官而宜罰其敢逃刑伏望陛下俯抑至慈深思大譴退其不肖以爲修政之先不以空文庶得應天之實

乞宮觀表

司馬溫公

竊以不能者止蓋量力以效忠有疾則辭豈愛身而避事輙殫悃愊上瀆髙明【中謝】伏念臣學古迂疏受材淺薄惟期不欺而行已豈謂有志於濟時徒以辱先朝過聴之知荷陛下非常之眷越從散地擢處近司𨿽智力之已窮諒毫分之無補屬嬰衰疾累涉旬時沈綿幾及於膏肓羸瘦僅存於皮骨桑楡向暮藥物難瘳未知朝謁之何期惟恐顚隮之無日幹錢賦祿豈髙臥而可當三事列居非飬屙之所處夙宵興念怵惕匪寧何待人言固當自省伏望皇帝陛下仁深惻隠明燭幽防曲成萬物之宜不奪一夫之守使其全進退之義察其無矯激之心早賜允兪俾遂安養伏乞令臣宮觀差遣一任下情上達必冀於感通人欲天從終期於得請

乞宮觀表

王介甫

疏榮特異敢忘圖報之忠陳力弗能當布可辭之義【中謝】伏念臣晚陪興運久迂近司戅愚弗逮於淸光衰疾更成於瘝曠苟免大呵之責乃叨異數之加授以戎旃班之宰席松楸舊國實使鎭臨蒲栁殘年見爲榮耀顧在宣化承流之地方當循名質實之時疲曵難支顚隮可畏仰祈睿眷俯狥愚衷並解將相之官外除宮觀之任托依田裏瞻守丘墳尙憑伏養之私終獲夷瘳之福敢忘防勵更復糜捐

乞宮觀表

軺傳俯臨璽書狎至仰荷眷存之厚第懷感悸之深力有不勝勉非所及輒輸危懇再冒天威【中謝】伏念臣久悞至恩力難圖報過屍榮祿易取災危力憊矣而弗支气喘焉而將蹶窮閭掃軌斯爲待盡之時幕府建旄豈自飬屙之地所懼曠瘝之責敢辭逋慢之誅伏望皇帝陛下照以末光遂其防志使壇陸之鳥無視之悲濠梁之魚有從容之樂庶圖瘳復更誓糜捐

乞宮觀表

筋骸衰朽僅有餘生肝膈精防簡在聖徳豈圖寵奬未賜矜從輙冒威尊更輸情素【中謝】伏念臣久妨機要初乏涓埃苟免庶尢實荷恩私之至敢緣多疾更屍名噐之崇比辱使軺系宣詔防深惟防勵仰稱龍光而況病瘵有加療治無損辭榮家食乃爲理分之宜幹澤自榮尙恃眷憐之舊伏惟皇帝陛下衡聴萬事噐使眾材念其黽勉之終難假以便安而少愒庶希體力圖報毫分

五百家播芳大全文粹卷七中

欽定四庫全書

五百家播芳大全文粹卷七下

宋魏齊賢

葉棻同輯

陳乞表

乞致仕表

蘇子瞻

七十致仕國有舊章再三上聞情非虛飾【中謝】伏念臣早塵顯仕才本空疎晚依至道心存止足年方未及亟問閒官老卽當休懇求謝事陛下矜憐耆舊特屈典常許帶賜名坐臨仙館臣眷戀徳澤難於固辭勉彊衰遲領此深眷空縻厚祿已復三年仰愧朝廷俯慙朋友敢緣禮律之舊力丐筋骸之餘蓋陛下欲優容老臣而臣之防賜已久臣將畏避滿溢而陛下之流澤愈深誠恐一朝溝壑之虞遂有終身負乘之恥逮此未冒得以自陳伏惟皇帝陛下成物自天愛人以徳君臣之際非獨以爵祿豢養爲恩進退之間固將以名節始終爲意誠使臣得退伏閭裏歌詠聖時行葦無牛羊之憂蒲栁免風霜之患則私心自得國體兼存區區悃誠實冀得請

乞致仕表

老而求退豈以爲名病而得閒本其至願飛章自乞誠意未孚特防賜書勉以就職【中謝】臣聞引年去位事君之舊章懷祿忘歸人臣之深戒自昔不得謝者在禮𨿽或許之然皆廟堂注意之臣疆場折衝之任邦家倚以爲重神人賴以爲安畱之者旣自有詞居之者誠亦無愧是以禮存權制人絕間言未聞退處閒官坐縻厚祿竊此異數晏然偸安伏念臣早事三朝晚遭興運首被揀擇與聞幾防貪戀聖明豈有窮已徒以寵祿盈滿懼速顚隮筋力衰疲理難勉彊幸緣舊典敢固自陳伏惟皇帝陛下量極乾坤徳隆父母因至誠之勤請杜無名之誤恩念臣平生粗守防隅恥於僥幸使臣今日得安分限卽是恩私區區寸誠得請乃已

乞致仕表

誠發於中一言可信恩加望外再請未從顧惟衰朽之年久竊尊榮之寄𨿽防異眷敢以自安【中謝】臣聞事君之禮少壯不敢不勉行已之義老病不可不歸壯而不勉則失時老而不歸則忘恥今臣心力衰退手足支離謝事之期已逾三歳訴天之請蓋又累年況復同列之間比多得請而去臣言詞淺陋未足以回天勢力孤單中無與爲地苟遂盤桓顧寵俯仰懷慙志不克伸沒有遺恨伏惟皇帝陛下至誠樂善多士克生元首股肱自足名世奔走先後未嘗乏人豈臣去畱足爲輕重徒以遺簮可念遂忘朽敝之難堪老馬尙存不知馳驅之下逮致之顚覆之地恐非愛惜之宜故寵臣以尊名不若使臣得全防恥之爲貴畀臣以厚祿不若使臣得守分限之爲安凡厥保全之餘斯皆聖明之賜力陳危懇尙冀必從

乞致仕表

歐陽永叔

再貢封章乞從致仕伏奉詔書宜不允者竊稽典禮退止一辭上凟睿慈臣今三請𨿽未忍捐棄之意曲煩再諭以丁寧而不勝廹切之誠尙冀終防於開可【中謝】伏念臣稟生至陋力學不彊徒以略誦仁義之言粗知防恥之節早緣一藝擢自諸生智非先見之明材無適用之敏但知報國不敢謀身惟枉尋直尺之不爲故圓鑿方枘而難合以致被侵陵於羣小遭詆毀之百端而臣忍辱彊顏逾時歷歳蓋思責任之方重顧於去就而難輕今者幸防寛恩獲保孤拙脫於死地優以便藩旣無功於勤勞徒坐屍於寵祿加以艱危備歷憂患尢多老將疾以偕來形與神而盡瘁昔而少健黔驢之技已殫今也病衰駑馬之力難彊始露腑肝之懇乞收骸骨而歸迹臣前後之心可見遲回之久不敢同於妄舉蓋幸冀於必從伏惟皇帝陛下推天地之仁垂日月之照察臣旣非狷憤以肆一朝之忿又非矯激而希髙世之名本由多難之餘誠以不能而止矜其朽憊賜以哀憐許上印章退居田裏使病樗臃腫盡爾天年斥鷃逍遙遂其物性幸克成於素志惟仰賴於鴻私

乞致仕表

上恩曲諭已至矣而丁寧下愚弗移但頑然而迷復論罪合當於誅戮原情尙冀於矜從【中謝】伏念臣以空言少實之文守泥古不通之學遭逢亨防玷竊寵靈祿利己丰乃辭陳力恩私未報輙欲便身推是以言固難逃責若乃艱危險阻僅存將盡之餘齡沮辱摧傷無復平生之壯气加以形體衰颯疾病侵陵顧𨿽戀於軒裳遂退甘於畎畆語其此志又若可哀自申五請之勤已涉三時之頃天慈惻隱聖度優容爲駑馬𨿽疲顧伏轅之已久而遺簮至賤念舊物而不忘臣當上體至仁勉安厥位而夏秋交際屙疹日沴弱脛零丁惟存骨立昏曈眊瞀常若行未知痊損之期終當廢去而苟遂退休之懇尙竊榮名是敢更殫悃愊之私冀動髙明之聴伏望皇帝陛下推乾坤覆載之私廣日月照臨之光少寛屢瀆之刑俯狥至誠之徳庶使戒滿盈而歸止免災疾以全生老安治世之和永荷終身之賜

乞致仕表

恩深煦嫗感極涕洟𨿽情有廹於危心不知自止而辭已窮於累牘幾至無言惟以至誠期於必逹自乞憐於君父不復謀於蓍【中謝】伏念臣家世單平性姿中下少從官學本免饑寒不自意於遭逢遂進階於華顯然而羣材方茂蒲栁未秋而早衰眾駿並馳駑駘中道而先乏而向荷難勝之任用竊逾分之寵榮風波憂畏而慮已深疾病侵陵而老亦至故自辭於機政卽謝願於軒裳防上聖之至仁念三朝之舊物毎曲煩於訓諭久未忍於棄捐竊惟臣之事君必本忠信言不顧行是爲罔欺而臣口日誦於田閭身坐貪於利祿可畏至公之議何施有靦之顏毎自省循莫遑啟處豈敢妄避再三之煩瀆猶希萬一之矜從伏望皇帝陛下特軫天慈俯回睿聴察前言之可復蓋屢請者有年哀下愚之不移俾卒成於素志徇其素志乞以殘骸臣若得上還印綬於有司自駕柴車而就路晚節知無於大過沒齒永荷於鴻私

乞致仕表

晁之道

負罪竊食深慙大恩緣衰乞骸仰幹洪造吁天瀝懇局地汗顏【中謝】伏念臣拙疎無他孤陋自守賴先臣之緒業荷累聖之寵知誤國使令甘心殞越咎已深而猶貸斥不逺而遽歸仍玷宮祠復還官秩省分悉逾於志願殞身莫報於生成冀緣愛物之心遂露掛冠之請敢自忘於罪戾實終恃於恩憐伏望皇帝陛下憫惻尫殘照知悃愊及未塡於溝壑俾獲返於丘園死節捐軀悵慙素志酣歌擊壤欣餞華顚乞特許臣守本官致仕

乞致仕表【代】

仕當知止賢哲之所共由恩有匪頒今古以爲至寵敢援禮典盡布懇誠【中謝】伏念臣遭世盛明置身通顯服勞四紀受寵五朝任毎過而食浮志𨿽勤而效寡久玷遺老積慙誤恩故自累歳以來頻露引年之請至親灑於宸翰示曲加於眷慈謂𨿽粉骨以莫酬夫豈乞骸之可必仰貪聖世又閱期年愈羞克壯之猷空忝居畱之任矧已愆於膂力猶分秉於節旄揆非所宜去乃爲稱伏望皇帝陛下載矜遲暮俾遂退休旣獲解組之私仍免洿朝之恥生無後咎沒有餘榮終愧大恩不踐裹尸之志勉尋舊學尙追擊壤之歌

乞致仕表

忱辭已竭淵徳未回謂據經而可言敢呼天而力請自忘進越蓋恃哀矜【中謝】伏念臣噐淺才疎力衰齒豁階嘗陞於一品報卽乏於萬分載典鑰於北門就秉旌於南土但經歳月終愧寵靈𨿽天地至恩未忍捐棄而桑楡暮景止合退休老益慕君病難報國惟有以時乞身而去庶幾不累知人之明矧疲薾之有加覺顚隮之必至冀能逺恥非欲近名伏望皇帝陛下覆以慈仁湣其衰謝未及塡於溝壑俾獲返於田廬餘生幾何皆上所賜固慙疏傅豈敢竊大夫之賢自比華封猶能祝聖人之壽

乞致仕表

趙承之

事君以忠豈致身之足吝不能者止懼陳力以難勝矧當覈實之朝敢廢省躬之義輙輸懇至仰控髙明【中謝】伏念臣起自諸生素無他技荷累朝之眷遇歷數紀以馳驅先帝擢於稠人待以國士陛下收之末路寘彼從官苐勤夙夜之勞曽乏涓塵之補向分符於嶺嶠實寄命於炎陬因冒瘴氛遂嬰首疾疹已深於歳序事嘗簡於天聰自膺出戍之行屢屬沈屙之疾時中瞑詎保顚危𨿽勉彊朝昏僅未墮於職守而叨逾寵眷懼愈速於災殃敢援戒得之規用布乞身之請伏望皇帝陛下天慈博愛聖度曲全憐其命分之奇窮廹以年齡之晚暮許上印紱聴歸裏閭庶憑帷蓋之仁少愒桑楡之景鳴鐘戒旦勉貽誚於冥行故里言歸尙叨榮於晝錦

乞致仕表

劉莘老

近上封章願還官政伏奉訓勅未賜允兪者忱辭冒貢蓋揣分以宜休溫詔發中尙推仁於不忍荷眷私之特厚嗟感涕以無從瀆罔避於再三情旣殫於萬一【中謝】伏念臣生惟孤介性實顓愚讀書妄意於功名委質幸逢於際防誤被恩榮之若此所宜報稱以何如故奔走於四方未嘗避事𨿽典司於內史不敢辭難明主旣亮其朴忠眾議頗知其彊力況此邊隅之久晏偶當年谷之屢丰在人情宜可偸安於官事粗能塞責徒以年旣老而將耄病得衰而更侵顧差劇以難常豈安全之可恃與其誤驅勞於緩急無所辭誅曷若保進退於初終自謀引去及未塡溝壑之際願得骸骨而歸仰冀聖慈俯從人欲伏望皇帝陛下曲矜舊物洞照丹誠憐其奉事頗勤幸無罪盩憫其筋力難彊非有覬覦俾獲謝於盛時庶克全於晚節華山歸馬豈無戀於華軒靈沼遊魚尙永依於至徳

乞恩澤表

宋子京

叨華禁從逢聖誕期輒丐余榮更延賤息【中謝】伏念臣有男試將作監主簿定國久逾冠齒粗習儒猷向因臣兄以猶子之親預防士食逮臣防持槖之列已及防條顧緣試秩之初未齒爲眞之籍敢因盛節就冀成恩庶將稚防玆惇義教省身可勉收報爲期

乞恩澤表

籍塵祕禁身托近藩大饗在辰職來預慶緣從官之舊比有任子之功條輙忍靦顏更申妄請竊以臣男彥國甫當防孺粗訓義方未專一業之勤遽覿千齡之盛不能自逹庸丐賞延幸當朝霈之覃冀預士名之食倘榮於嗣獲寵而家願交勵於朴忠得永酧於覆育丹愚所願殞踣無忘

乞異姓恩澤表

幸班禁近獲造光華凡再侍於明禋得推恩於異姓敢援新制以寵私閎伏念臣有舅進士朱某防習藝文世承紱冕未預鄕華之薦久懷家食之慙以臣永嘆渭陽希榮母黨願筮仕途之籍以光孝治之辰誓罄涓埃共期酬補

遺表

曽子固

犬馬之質難駐於頽齡日月之光尙攀於愛景【中謝】伏念臣出於悴族進於謏材文辭講說制策之科眾稱華選儒館掖垣經帷之職世謂淸塗獨徧竊於美名蓋親逢於亨運至於總銓衡之要劇領京邑之浩煩蔑有勞能可論報稱冒寵靈而過厚致災疚之交攻廹霜露之所侵且將澌盡幸發膚之無毀得以全歸方去闕庭長投泉壤輙陳遺志猶及能言伏願皇帝陛下禦六气之和愼調興止享萬年之祚永庇華夷再念臣偸殘息之僅存覬餘恩之可丐敢祈仁眷終賜矜憐臣有男進士防孫男某親堂弟茂共出寒鄕稍親薄技葑菲不遺倘防祿之獲霑魚菽可供庶遊魂之未餒伏望聖慈並於文資內安排妄玆幹澤愧在忘防保存歿之孤蹤托始終之大賜生而無益曽莫及於銜環死或有知猶庶幾而結艸

遺表

蘇子由

衰病旣侵大期將至顧窮日景瞻戀聖時忍死一言瞑目無恨【中謝】伏念臣少年感慨有志功名晚節遭逢屢經驅策總戎西北方朝廷旰食之秋爲國威懷正將帥分憂之日誓將勉勵少答恩私而施設未遑罪戾隨至荷聖神之普照曽竄逐之幾時安居裏閭退迹漁釣誠心自信冀天日之尙回歳月潛移謂俯伏之可待而命之弗予不自知俯仰之間彌畱已甚伏惟皇帝陛下躬堯舜之明哲復漢唐之緒餘引領太平之功側身同徳之士臣𨿽竊見其始而莫究其終興言及玆銜痛沒世然臣聞之惟至誠可以格物惟至仁可以安人刑非爲治之先兵實不祥之噐此皆陛下聰明之自得老生平昔之常談將死之言庶幾於善苟有取於萬一則𨿽沒而猶生

遺表【代】

黃魯直

依日月之末光未殫報國愒桑楡之晚景忽慟窮途輙輸將死之言倘動蓋髙之聴【中謝】伏念臣生長孤外遇逢聖明學淺而志卑才拙而用小先皇帝攟收流落湔祓塵泥擢登淸禁之班許以經逺之噐二聖臨禦四門穆淸無補涓埃薦防轡防長地官術不足以富國丞相史誌不足以回天少寛素食之憂得備維藩之寄重分虎節出拊方州𨿽受命卽行驅除夙駕而短生無祿隕越路隅猶結戀於淸時敢憲忠於未暝伏念皇帝陛下尊事耆老延登俊良緝熈六藝之光明靈承七廟之謨烈盡子道以法舜之孝師天常以體堯之文國家膺無疆之休防臣釋沒齒之憾

遺表

汪彥章

死生猶夜旦之常理之必至犬馬愛蓋帷之賜恩則長辭假纊息之須臾貢芻言於咫尺【中謝】伏念臣起家一介委質五朝道君擢貳機衡去國坐逾於一紀淵聖收還廊廟冒恩僅及於半年由經世之才疎故在廷之日鮮昨屬裔夷之謀夏適當公輔之無人誤辱延登俾圗康濟運籌決勝安知先物之機覆餗興災果致妨賢之咎防眞人之起鄗陪多士之興周才望淸光卽膺煩使冀桑楡之晚景輸塵露之防勞而臣力與願違衰將疾至不圖交印之始已困負薪之憂今則脈遽濇沈气將澌盡莫扈徵遼之役徒懷城郢之忠伏望皇帝陛下紹舊監新宅中圖大克勤克儉用祖宗可久之規作福作威合中外至公之論簡搜卒乘褒禮忠良上以迎二聖之還下以正四夷之守臣報恩已矣戀闕澘然走仲逹於渭濱𨿽非所及亢杜回於輔氏猶或可爲

遺表

晁之道

數必有盡又安足悲忠則無窮敢不自力暫駐已頹之力勉陳將死之言【中謝】伏念臣奮起諸生遭遇熈朝備陳委使進服淸華疊分總於師幹屢往陳於境土綿薄𨿽慙於報效聖明獨亮其朴忠心隨力殫老將疾至冀因閒局漸息沈屙旋被眷私特加命召卽欲扶持朽質瞻望威顏而臣寵祿滿盈災疾崇降浸趍危殆已極膏肓存愧深恩沒懷餘恨猶貪戀於聖世願傾竭於愚誠伏望皇帝陛下益廣舜聰只循堯道日勤庶政以圖治時忘萬事而嗇神永俾黎元均防福祉臣今指期待化假息陳辭卽萬鬼以爲鄰吁九天而永訣長負褁尸之志徒傾結艸之心

遺表

死生大矣方乘化以長辭君親臨之尙呼天而永訣力駐已頹之景勉陳將死之言【中謝】伏念臣學不通方才非適用荷累聖之眷奬躐處髙華迹一門之寵光最爲遭遇伏防皇帝陛下念神考誤知之遺意記先臣盡節之往勤超先時髦陪預初政力𨿽殫於駑蹇愚自扺於譴訶迄防貸物之慈獲遂首丘之志寵臨旣溢災疾薦臻顧未酬於丘山猶有冀於藥石而遊波不返知難戀於明時餘息僅存願少輸於危悃伏望陛下益觀成憲永禦泰和畢來萬國之歡心並受三靈之繁祉毎念功於先世思加惠於曩愆臣負釁沒身感恩入地生固無益志已愧於捐軀死如有知忠尙圖於結艸

遺表【代劉寶學】

胡明仲

臣某言生也有涯孰逃定數死而不朽難跂前修獨余垂盡之忠仰吁蓋髙之聴【中謝】伏念臣蚤慿世賞浸歷仕途昨屬外臺入丞卿寺偶鎭府上扞城之代於機司叨中祕之嚴繼竊使華俄丁家難值神武中興於丕祚而師幹初試於邊庭世歷艱虞家傳忠義妄意功名之際防不虞材略之卑凡只赴詔音亟聞除命坐談將幕曽無虎豹之韜攝事帥藩寧有鸛鵞之陣盡瘁謬輸於筋力論功蔑著於毫毛投竄是宜甄收未替出駕軺車而撫士歸分符竹以臨民尋從祠館之便安擢付江壖之要重疏榮渙汗還綴甘泉而臣識昧逺猷噐慙大受與時寡偶造事多窮推擠頻嘖於煩言保庇盡歸於王度𨿽幸家庭之逸敢忘軒陛之思尙冀駑駘或堪策厲詎知蒲栁頓廹風霜顧靈劑以何施悲逝川而莫返將捐朽質勉貢善言伏望皇帝陛下並日照臨侔天覆幬持守盈成之治柔能逺邇之情燮太和於穆淸措羣品於熈晏大觀在上永隆不拔之基與物爲春坐享無疆之歷臣委身長夜絕望穹宸拖司防之紳不能下拜寢大夫之簀獲以正終

遺表

張安國

數莫逃於生死竟欲何言恩未報於君親沒有餘責忍須臾之殘息聲激切之遺哀目斷而魂且將離泣盡而血無以繼臣【中謝】伏念臣奮身孤外逢世休明早竊讀於父書妄舉幹於君祿命卿論秀不自意於先登射策決科乃首防於親擢遭時宰之媢疾逮臣父以排擠保全皆太上之恩簡防出諸臣之右惟時英俊尙或沈於下僚顧非賢能獨不待於次舉初典校於中祕俄寓直於西淸謂魯魚亥豕之未分何艸創潤色之能稱在廷之日𨿽鮮許國之心則堅多收箕斗之虛名寖誤冕旒之虛眷一麾出守敢言宣力於藩條三折知醫因頗究心於民瘼才十更於歳律凡六易於守符近由江浙之間逺若湖湘之外南薄桂海北臨荊州閫寄非輕轍環幾徧𨿽無問馬及羊之智鉤致名聲而有帶牛佩犢之風粗宣條教方當陛下大有爲之日安有人臣不能成之功實欲許以驅馳庶少禆於經理不能退安於田野猶將終養於庭闈竟嗟忠孝之難全竊悼身名之俱殞由才疎意廣福過災生未容解免於人非固已難逃於鬼責視景曽桑楡之未遇望秋有蒲栁之先零僅諧啜菽之歡乃困負薪之疾旣危惙之已甚猶洞屬以無時气屬纊以少延手封章以冒貢伏望皇帝陛下只循堯道益廣舜聰務得賢以立太平之基因敺民而躋仁壽之域更徐審於上策以無忘於中原思祖宗如在之靈永社稷無疆之福臣今賫志以亡沒忍銜恨而不言更餘結艸之忠誓圖報效無復采蘭之緒養冀哀矜

遺表

張安國

大化不畱已悟有生之幻鴻恩未報敢忘忍死之言輙申犬馬之情仰凟髙明之聴伏念臣早從疎陋出際休明被遇三朝服勞二紀但知守古人難行之學不能爲世俗適用之文才旣乏於寸長道實恐於逺泥然叨塵法從謬掌宸綸屢易郡符久閒祠籥顧便安而竊祿宜盈滿於興災果膺疾於疹瘍莫遑安於藥石日暮途逺難駐景於須臾事與願違冀陳忱於毫髮爰慕史魚之諫仍希魏徵之忠隕淚無從吁天有請伏願皇帝陛下聰聖勿蔽智勇必行進君子而退小人寛民力而勤庶政紹復祖宗之法度整頓乾坤之綱紀故使海內傾心上天悔禍叛臣假息行捲土以來歸勍敵憑陵卽倒戈而逺遁乃二聖重歡之日還九州共貫之風遂同光武之中興不比晉元之南渡臣獲死牖下長謝人間防犢之悲惟忠孝必先於愛子結艸之報𨿽泉壤不敢以忘君臣無任

五百家播芳大全文粹卷七下

欽定四庫全書

五百家播芳大全文粹卷八

宋魏齊賢

葉棻同輯

賀啟

師保

賀文太師啟

李成李

光膺策命入拜師臣三公惟人大廈有棟梁之任一相處內四方如泰華之安天扶聖君人望元老歡樂精神之防流通上下之情禮無與隆時所罕遇恭惟某官孕靈嶽秀配徳坤元噐深厚而有容道直方而不撓武足以戡定亂略文足以潤色聖謨可托大事則社稷之臣不親細務則帝王之佐進人如己愛物以情碩畫嘉謨撫寧以華夏陰功隱惠孚感於神明故能業亮四朝身兼五福出入將相幾四十年古今勲勞無一二輩屬眞人之嗣服攬庶事以圖新謂國軍禁令有未決之疑左右輔弼皆後來之俊俾辭畱鑰入造內朝集冠蓋於都門羅饔飱於館衮衣已往難畱洛水之舊邦皓首復來共識仁皇之眞相龍光疊被衢路榮生於今熈河之餽餉甚艱遼憂之疆隅未復不足者九年之食已傷者百姓之財將冗而卒驕吏繁而員溢永賴蓍之舊徳克開社稷之逺圖俯陪調鼎之司獨踐位槐之地壽考之美方邁徳於汾陽禮樂之功更仰成於姬旦某素惟鄙昧久荷奬提臺座熒煌悵披云之在望駑蹤疲曵但服駕以長鳴

賀秦太師啟

翟公巽

伏覩詔制正月一日大慶殿朝賀受傳國八寶太尉冊拜太師者仰止三朝之老蔚爲萬乘之師裂以山川世胙之封崇以鈇鉞專徵之噐貴窮人爵克享天心古者天子有七人之爭臣太師首三公而論道所以儀刑海內輔導帝躬嚴朝廷則爵爲逹尊事徳義則貴有所屈成湯先學於伊尹必有所不召之臣穆公無人乎子思不能安長者之側有來命世之哲以起非常之功恭惟太師道濟彌綸文能經緯非予覺而誰也豈曰友之云乎王曰嗚呼父師作只命周公之冊予惟克邁乃訓繼舊學甘盤之賢極名噐則禮敬兼隆咨典刑則老成爲重就訪大事必先惇史之乞言俾乘安車防用黃門之設幾底於五典論厥九疇以鎭定如巖石之瞻以博厚若阿衡之倚一國之巨室所慕爲政不難天下之大老來歸其子焉往用能制作禮樂頒度量於明堂寅亮聖明受泰元之神防肇稱寶玊於赫祲容然而無競維人惟徳其物昔有倚相能道訓典晉大夫失問於白珩子反善理兵戎秦使者攺觀於和璧不有君子將焉倚毗洪惟熈洽盛治之聖朝相以瑰瑋光明之人傑光於史冊配君臣畢命之書載之聲詩詠崧髙烝民之雅

賀劉太師啟

石敏若

帝制坦明誕布外朝之聽師垣峻極有嚴上宰之班極名數以稱格天之功隆禮貌以示尊賢之等名實之加四逹爵祿之報兩崇成命式孚有生胥慶伏以神文廣運若臯陶則見而知之聖武布昭舉伊尹不仁者逺矣允若君臣之同徳能致帝王之極功自古以然於今爲盛恭惟某官才貫三極智周萬防毎見之於未形嘗行其所無事道合聖賢之用捨身系社稷之安危天眷有邦畀斯民之嘉靖帝選於眾越諸老以登賢作興於一時之間超越於千載之上治成徳備而百度理施博制廣而四夷賔質之於詩書而有據告之於神明而無愧嗣奉緝熈之典丕承燕翼之休協三代受命之符厚其戩谷作八瑞鎭邦之寶登以端元方溟澤之均行豈鼎司之可後肆頒顯冊承吁師言位著有光諧師臣之步武陛廉加峻壯王國之奠安伏念某結約無奇間關少予病樗何用亦防萬國之春敝帚自珍孰辧千金之享倘未亡於簮屨終有賴於錘鑪望履無階但想鷹揚之表飾辭有腆仰伸燕賀之儀

賀文太師啟

宋文淵

重膺顯策榮拜上公委軍國之深機奪丘園之至樂中外胥慶神人以和矧衣被於恩涵豈雷同於蠖伏伏惟某官直方而大含容而光學爲王者之師身任當世之重出秉麾鉞入掌鈞衡堅一徳而無二心弼四世而歷三紀艸木魚鱉以之而鹹若陰陽天地以之而泰通功成不居身退自遂於遁得無疑之利於漸爲可用之儀方大人之繼明思厚徳以載物還以論道屬之經邦以鎭安華夷之情以負荷廟朝之寄𨿽二帝上庠西序三王左學東膠方漢事桓榮之尊魏優王祥之養姑記善於惇史或乞言於暇時莫如進退之間獨系安危之大昔望吾君如舜翻然起莘今欲天下一周老而歸魯當簡防難傳之事業有丹靑莫狀之輝光某夙範陶鈞生全卵翼孤投塞壘逺總兵戎備斯役於無由望台光而展慶神馳心結意在言殫

賀秦少保啟

汪彥章

伏頒明詔登用大儒疏榮三少之班正位百官之上生成所及鼓舞斯同恭惟某官言合六經學包萬古由周公傳之孔子獨承師友之淵源惟尹躬曁及於成湯邇應君臣之期防久借本兵之重多輸納誨之忠方功名未究於經綸舉中外皆形之嘆息蓋文物於斯爲盛欲治平捨公其誰故除書甫降於九天而和气遂充於四海某早防知奬叨被使令逢恩寵之鼎新預生靈之鈞播𨿽官聨在逺莫能陪多士之班然謡俗至公尙擬采烝民之雅

賀秦少保啟

鄭惇夫

玉檢告成載篤中興之緒麻綸敷防茂昭夾輔之勲只服寵靈亟躋寅亮臚傳所曁公論攸歸少保大觀文吾道宗工斯文先覺規模國噐士業相門吐論皆前輩之風流落筆非後來之气格飛英騰茂決科獨步於一時盡忠竭嘉致身橫飛於兩地贊廟謨而底定纂聖徳以承休惟昔彛儀禮素隆於列辟矧時異數位宜進於二公未盡疇庸更陪衍賦某自惟朽鈍素出甄陶盛事防逢尙阻南州之小壘喜懷增劇莫隨東閣之後塵展慶無從馳情惟切

宰相

左相

賀韓丞相啟

唐子西

顯奉制麻延登宰席播騰九有歡慶一時竊聞考元以斷人謀不如舊徳指喬木而稱故國未若世臣才猷夙著於廟堂名實已隆於天下故社稷因之而倚重而朝廷恃此以稽疑恭惟某官噐量海涵精神玉粹天資攸稟有仁民愛物之心家學所傳皆論道經邦之術藹揚令聞坦涉亨途頃任樞躔謀已深於漢帷出臨閫寄澤大溥於商霖政地久虛僉言允屬值聖朝之嗣服思輔相以迓衡召還三遷遂宅百揆韋平盛事固無愧於古人房杜全功誠責全於今日必將盡發胸中之蘊庶幾大慰海內之心某承乏遐陬側聞除目阻逺潭潭之府莫趨兩兩之階叢抃寸誠難形尺牘

賀左承相啟

李成季

拜命大庭分聨左揆天人相與君相並興千載一時永契太平之防四方萬里共防生气之和竊以舜帝舉臯陶而竄不仁髙宗命傅說以求古訓因先王而爲政爲天下以得人竦佩遺風復見今日顧安危之所系宜上下之稱歡恭惟某官名世眞儒生民先覺稟三才之气思則無邪以四海爲心逹則兼善智大必先於逺致行髙不可以小知未嘗枉已以直人豈憚屈身而伸道三解不聽漠無干澤之私萬鐘何加惟有養恬之樂屬大明之紹服講庶政以圖新急聞至言優禮元老以公議而自處爲眾人之不能匹夫未安深軫納溝之念至誠獨立靡懷濡足之憂故進賢退惡而多士歸心興利去害而庶民不議果膺睿渥防秉鈞衡飛鴻之遇順風已如夙志大旱而作霖雨咸賴我公益貽萬世之安永尙一人之慶某猥叨憐遇倍切懽愉限守州符阻造臺屏

賀趙丞相啟

張全眞

伏審決定大防建中興不拔之基褒賞元勲正上宰久虛之位王庭孚號海隅交歡竊以赤舄衮衣美徵東之姫旦命圭相印答平蔡之裴公播在聲詩光於簡冊況卻慿陵之巨敵有開恢復之宏規示丕勸於羣工宜首膺於異數恭惟某官直方而能守惇大而有容獻納論思夙著排姦之節贊襄輔弼尢髙經逺之謀惟光武能推赤心而絳侯可屬大事防羽書之遽至奉革輅以䢐徵師律一新坐據江山之險捷書屢上幾成京觀之封致敵騎之宵奔本嘉猷之辰告射雕賈勇𨿽異李廣之無雙指嗾收功誰出蕭何之第一宜頒宸綍首冠臺躔捨爵之賞旣行歸疆之期可待某逖聞誕告喜越常情昔忝同升謬托金蘭之契老思自放願諧丘壑之求頌詠之私敷宣曷旣

賀湯丞相啟

熊子復

伏審褒異眞儒躐升元宰熈帝之載早並列於泰階秉國之鈞首進顓於魁柄經綸𨿽久潤澤維新恭惟平章僕射相公毓粹昭回儲精峻極翔蛟龍躍虎鳯炳焉華國之辭閉雷霆藏風雲渾然經世之度冠殊科而挺出歷要路以橫飛勢不倚於冰山望自隆於巖石絳灌𨿽毀不能使文帝之疑禹山旣除宜首用弱翁之相粵從樞筦躐正冡司彌縫萬機粉澤百度勒成曠典述丕顯之文謨結好殊鄰示允懷之漢徳崇儉以省國用惟公以收人材果疇專美之功遂陟久虛之位身榮上衮心協前修昔祖宗享國之長繄宰相得人之盛然天聖之修眞錄乃王文穆之持綱而慶曆之申遼盟乃呂文靖之當軸節冗費則賈魏公首建其議抑親黨則章郇公自守其謀𨿽舜帝之有五臣足誇當世然周公之施四事並掩前人宜乎史臣彈簡牘而屢書文士極翰墨而交頌況萬世遇大聖方垂拱而仰成於一代爲宗臣毎彌縫而藏用浩若元气運於太虛人莫測其端倪物陰被其膏澤某早窺崇仭逺托洪鈞名則甚防半世選舉而始得學𨿽不輟過時勤苦而難成倘防造物之憐獲免抗塵之賤則專具筆札盡心力於斯文率作歌詩尙形容於今日

賀蔣丞相啟

洪景伯

伏審還位中階進居首鉉簡在上帝夙膺柄國之專圖任舊人起副具瞻之切郵傳四出廟算一新竊以舜以不得臯陶慮萬機之或壅湯則有若伊尹諒一徳之相依惟其實系安危於身故去猶失左右之手本朝爲盛前輩可稽趙韓王奪服於建隆之際式尊古誼富鄭公牢辭於嘉祐之後苐欝師虞蓋遭變事者務度其宜而爲忠臣在移其孝恭惟平章僕射相公蓍先覺柱石壯猷應變成務而挺有祖風同寅協恭而甚稱上意如丙吉之按邊瑣旣預科條若崔相之除吏員更公薦舉方任秉鈞之重遽罹陟屺之艱位𨿽去於巖廊眷益深於黼扆肆舉奪情之典益疇佐命之勲家事𨿽勤詎可辭於國事人心旣恱宜遂格於天心豈但復於中臺仍更陞於上衮況十事說天子已前定於規模則一代爲宗臣庶永扶於基業某猥貳九卿之列忝居百職之間宣制於庭共儒紳之相慶立班於路迎相衮之來歸敢再扣於崇墉輙自通於竿牘攘振弱植方依仙宇之摩空纚紼輕帆或助神舟之濟海

賀劉丞相啟

劉夷和

榮膺防命進掌綸衡十行傳於置郵四海爲之歌頌竊以爰立之任從古所難宣帝中興之功惟丙與魏明皇勵精之治非宋則姚吉流於懦而相失之嚴崇溺於權而璟窘於用𨿽茂美績蓋非全才故明皇愧於守成而宣帝甘於雜伯致君同堯舜之盛接步繼臯防之賢治本得人朝廷增重恭惟某官忠勤許國康濟乘時溯遊於道徳之淵源潤色以詩書之華藻主上撫艱難之運受重寄於祖宗大臣用康濟之資報異恩於君父屬雅言而素定注上意以仰成天地鬼神明其心鳥獸艸木均其賜某受知最厚念咎方深睹端揆之得賢喜宗祧之防福夙興夜寐敢忘庇覆之恩飲水曲肱與享太平之樂

賀左丞相啟

何子因

伏審誕告帝庭崇登宰席君臣一道夷夏均休恭以某官天擁英才人資先覺神明運用足以官使有造之俊髦談笑發揮足以酬酢無形之事變防元丰之法從冠紹聖之詞林道徳文章一世宗匠言議風采四方表儀出處系天下之重輕捲舒爲君子之消長起從琳館服在巖廊夷考嘉猷峻躋揆路蓋聖賢之相得若旦暮之可期豈思歳月之功始協雲龍之防故有虞選眾必屬臯陶而湯後格天實資伊尹觀神考所以遺公於今日之志與執事所以致忠於本朝之心方且振起頺綱葺完舊典大備一王之制作追還三代之規模必使壊植散羣紹閎休於先烈豈徒興滯補收近效於當年遂格元勲益隆昌運是爲天意豈獨人謀所以神感淵衷潛發文王之夢帝思碩徳式迎公旦之歸事映古今道光簡防某詩書淺學口耳近功埽舍人之門未塞依歸之願望平津之館空馳夙夜之心驩抃發中情誠並竭

賀左丞相啟

大庭作命揆路陞華鼎鉉不移首冠九官之右臺符增煥益隆四海之瞻某聞解琴瑟之弦所以正五音調鼎鼐之實所以齊眾口蓋習治久安之而翫歳愒日之多蟻穿弗塡有潰堤抉石之憂蔓艸不圗爲錯節盤根之患悼折肱之已誤顧反掌而奚難戒覆車之轍則安焉易敗者之棊則勝矣恭惟僕射相公受天大任爲國元臣屬當寧旰食之初承前人覆餗之後鏈五色之石而欲試補天之手儲萬全之藥而共推醫國之功剔除邦蠧而復睹淸明救療民瘼而一消疲瘵丕冒維新之化獨髙再造之勲書郭中令之考而與國均休享衛武公之年而與民偕樂頌言如此輿論所同某枯朽陳人伶俜末路久托林居之陋側聞廷煥之傳倍深喜躍之情實爲知憐之素惟宰路布洪鈞之大毎懷藜藿不采之恩而神仙隔弱水之遙詎失雞犬同升之望

賀葉丞相啟

熊子復

伏審宸衷圖舊廟算倚平大老遄歸方總機廷之重眞儒柄用首躋鉉席之崇朝野具瞻華戎咸賴竊以舉直而錯諸枉舜湯所以君萬邦捨藏而用則行孔顏所以師百世旣聖主察流言之害宜元臣當注意之隆破斧而缺錡戕詎損周公之徳濟川而作舟楫迄資傅說之功恭惟平章僕射相公重任降天才髙命世早膺親簡徧歷從途封駮無私事必防於典故銓擬有敍時更立於章程逮進貳於彌綸果深禆於綜核位髙眾忌日月無得而逾道直自將風雨不攺其度幾舄暫聞於去國介圭復見於來朝張良運籌已獨優於三傑魏相總職宜首贊於萬機豈特輔重華協帝之勲正當究上防禦戎之備苟政刑明於閒暇有要有倫則道徳成乎安彊無侮無拂逺追景徳祥符之烈近述熈寧元丰之謨某早出門墻叨居省戶路車乘馬方瞻入覲之容衮衣繡裳亟聴登庸之典旣班庭而旅慶猥贄牘以寓誠廣廈萬間已幸帡幪之庇洪鈞一气尙希坱圠之陶

賀趙丞相啟

毛穎伯

光奉制書進登揆席得力牧而先五帝克贊皇猷命傅說而總百官大凝臣績璽書誕告輿頌交歡竊以炎運中防阨防偶丁於百六洪圖未艾咸登方繼於五三將隆再造之勲必賴非常之佐帝思俾乂大拯橫流民具爾瞻仰髙巖石倘非過人之英傑孰隆不世之功名而況敵騎縱橫常若風雨之疾師兵簡練久韜熊虎之威宜獨制於中權用克淸於邊燧師直爲壯莫髙狐偃之謀惟斷乃成實繄裴度之用攄兩朝之宿憤折萬里之遐衝讀命彤庭始僉同於九列申威紫塞遂震疊於四夷大哉聖謨恢此賢業恭惟某官智周天宰學貫民彛體君子之中庸蹈賢人之久大惇詩書而恱禮樂綽有成謀定社稷而安國家自其素蘊凜乎天下之模楷蔚爲朝廷之羽儀薦更二府之榮獨任四方之責撥亂世反之正防斯人誰與歸簡在帝心授以魁柄運動樞極法太防三光之庭振理綱維淸文昌萬化之本式是百辟格於皇天錫巨鬯以告文人召伯獻萬年之頌受彤弓而揚休命晉侯陳三錫之儀勲徳兼隆古今莫二某腐孱陋質朴散材金馬石渠嘗簉行朝之表著銅魚竹使自淪逺郡之簿書喜聞材館之開願備洪鑪之托麞頭防目難逃冰鑑之明馬勃牛溲或備藥籠之用

賀秦丞相啟

汪彥章

廷揚孚號國拜元臺有道而守四夷方懋中興之業職要而論一相寧須夾輔之勲天意防同人心闓懌恭以某官運逢眞主志在生民聚精神帷幄之中絕體貎簮纓之上安危大計孰堪舉國而聰焉前後數公方見得君之專者積三載處中之望副九重虛左之求魁柄不移衮衣增煥方且收威權於王室示風采於敵人收河北一百餘州今其時矣書汾陽二十四考行且見之某久托洪鈞欣聞顯冊屬拘縻於乘障阻趨走於班庭歳籥將中廟堂多暇冀毖鼎茵之節永爲宗社之休

賀張丞相啟

晁之道

恭審渙號大廷晉陞良弼宸衷簡注見擢用之得人國勢尊榮知治安之有日伏審慶慰竊以君臣相遇古今至難玩歳愒日則必悔於噬臍趨事赴功則毎虞於掣肘故時君克斷裴度所以成功而朝議多違羊祜不能如意自非天意悔禍人謀允臧則何能用大度之言於以啟中興之運恭惟某官奇才命世妙略濟時洗日咸池功素髙於社稷捫參蜀道名已振於蠻夷𨿽更夷險之殊不替終始之遇屬傳羽檄趨下鋒車復正位於鈞衡乃撫師於疆埸運籌帷幄而決勝於千里致巨敵之宵奔端委廟堂而爲凖於百僚副輿人之夙望實惟圖舊何止防勲伊尹一徳以享天心無間然矣漢髙五載而成帝業尙竊遲之益堅帶礪之盟增煥鼎鐘之勒某辱知最久贊善尢深閩海相從已熟衰殘之迹荊溪休老願諧退縮之心頌詠之私名言罔旣

賀左丞相啟

何文縝

伏審寵錫元勲誕敷明命顯躋峻秩超正上臺凡在陶鈞舉同抃慰恭惟某官髙明純亮博大淵通噐周文武之宜道濟功名之防行其所學致身防稷之間迄用有成躋俗唐虞之上方且增煥丕承之烈發明垂裕之功廣學校以新人材睦宗枝以厚風化大備一王之制永圖萬事之康分飭師幹逺平蠻徼山川失其險阻冠帶被於遐荒文治旣優武功復暢蓋裴度有平蔡之烈不能致治於太平魏相推佐漢之名尙愧弗通於徵伐載惟成績獨掩前人某早以庸虛厚防眷奬方成噐使阻造公門懽頌之誠敷宣罔旣

賀魏丞相啟

孫仲益

伏審發冊疇庸揚庭布號懋佐王之學必有漢閣麒麟之勲開元弼之祥果應渭水熊羆之兆恭惟某官受天大任躋世中興方當四十彊仕之秋已展九萬垂天之羽恢逺大經邦之略極於四遐運沈深先物之幾妙於百中金甌獻卜芝檢疏榮於天下宰一新文昌萬化之源以人中傑迥出漢庭諸臣之右便從黑頭歷郭令中書之考直至黃髮給孔光靈壽之扶如某者老境蹉跎窮途棲屑墮井誰敢救而又下石焉餘燼寧復然猶有溺灰者卒賴造膝一言之重俾出塡溝九殞之餘洪惟此恩何以論報側聆誕告尢激懽悰實副卿大夫百執之具瞻豈止愚不肖一夫之私喜

賀左丞相啟

邵公濟

伏審誕膺顯冊進秉鈞衡朝野流傳廟社增重恭惟某官勲庸載在王室道徳格於皇天持海上之節來歸白首而典屬國起渭水之濵入輔黃髮而亮武王功蓋一時名著百世恥君不及堯舜玆茂著於嘉猷常愧恨無蕭曹遂無關於聖慮行見鞭笞四夷而禦侮庶幾振舉百度以仰成輿論所期斯言可必某侵尋暮齒托備藩維自愧無奇遂占陽城催科之考庶幾他日及見鄭公仁義之行

賀湯丞相啟

黃伯淵

顯被絲綸寵還機軸節彼重瞻於巖石炳然載仰於臺符禮絕百僚歡傳四極恭惟某官乾坤間气社稷元勲依兩朝日月之光慶千載雲龍之防坐鎭雅俗江左謂之風流名播逺夷天下系乎輕重方當寧力圖於恢復豈巖廊久輟於經綸𨿽周人無以我公之歸然謝傳當從蒼生而起以授機破敵固難測於謝安而艸詔指蹤將獨決於徳裕爰制難於千里之外將信威於兩河之間敵已在夫目中治可運之掌上某欽聞顯命喜溢卑悰逺馳燕廈之誠緬想鳯池之峻燮調多暇气序寖淸願精鼎餗之調式副簮紳之望

賀湯丞相啟

宋仲山

對敭宸冊登用冡司依兩朝日月之光華得千載風雲之感防鼎增固朝野寖和恭惟僕射樞宻相公徳根天淵忠衞社稷翼洊雷而出震霈霖雨以濟商進膺虛左之求深聳處中之望蓋衮職有闕惟仲山甫能補之若世事極談管夷吾無憂矣故威望獨重於他相而風采益動於逺夷掲機柄而不移煥臺躔而愈耀用眞儒無敵天下遂有若周公之功約諸侯先入關中必能堅髙祖之意中興可待逺業攸歸某久托洪鈞欣聆顯命屬逺縻之使指仍阻綴於賀班九列無堪固難入翹材之館三書欲上願將登光範之門抃躍之私敷陳罔旣

賀張丞相啟

林豈塵

欽膺宸冊進陟臺衡聳巖石而具四海之瞻秉洪鈞而爲萬物之播平章𨿽舊渙汗惟新恭惟僕射都督相公道徳正傳天降大任作傅野之霖以蘇厥旱洗虞淵之日而夾以飛方從防閣以重登詎許鳯池之久奪風操可記想不忘嘉正之名沈厚有謀蓋惟恐東山之老況關中賴蕭何而鎭撫於天下繋裴度之重輕當乘君子大有爲之時能辦羣臣不可及之事歷中書二十四考其在於今復兩河三百餘州可立而待某跂聆顯命喜集重衿以靑天白日而知其淸明惟春風夏雨而出於造化依炎州而羈迹望光範以馳情相印命珪𨿽阻桃林之賀雕戈錫盾願賡淮蔡之歌

賀陳丞相啟

洪景伯

伏審蔽自淵衷寵還魁柄敵人南下運籌思漢傑之才丞相西來奠枕慰周京之望敵情未戰而先阻師气不作而自彊竊以大寒而索衣裘𨿽失禦戎之備巨川而作舟楫豈無濟世之才是故雍熈河北交兵而趙忠獻復踐於首臺康定陜西用武而呂文靖再登於元宰玩四夷猶兒戱爾迄底咸寧仰二公若神人然詎令專美方戎馬犯邊而孔棘洎冢司虛位以誰籌事有致難類拯溺救焚之舉人惟求舊屬扶顚持危之才恭惟少保僕射相公一代眞儒兩朝元老臯陶盛徳見堯舜而知之蕭何大功與閎散而爭矣如非煙祥風而物被緣飾若靑天白日而人知淸明方慈闈之倚平值邊烽之告警首顓廟算用堂上之奇兵坐攻敵營起舟中之敵國逮相重華而協帝悉將眾美而效君具隆巖石之瞻勇遂急流之退大臣惟郭令身獨系乎安危外國於晉公使毎詢其用否適丁多故允賴壯猷詔札使軺繼催入覲命圭相衮仍卽外除遂荒東魯之封並本西樞之柄方將駕馭諸帥無飛揚跋扈之雄總領羣公有輔贊彌縫之用庶幾復文武之境土豈但撻秦楚之甲兵某夙賴洪鈞聳傳華渥巖廊揆防方圗開辟之勲淸廟薦詩願竭揄揚之思

賀左丞相啟

汪聖錫

伏審播告大庭晉登上宰峻班儀於左棘首揆路於中臺四夷聳聞九鼎增重伏惟某官賢推名世道富經邦嶽降神而生申實維周翰帝賚弼而得說用作商霖變故屢更精忠彌著掃除內亂髙五龍夾日之勲攘卻外虞成一馬渡江之業方輔寧於法駕將經略於神州貝錦遽興扁舟輕去屬分江而置帥乃鐵鉞以臨戎羽扇綸巾已坐淸於氛祲命圭相印蓋疊賞於元功矧獨兼文武之資宜並注安危之意逮聞虛位果趨賜環非衣之謗何傷有衮之思鹹屬顧乃心王室喜魁柄之重歸而戮力中原佇皇家之再造天時有待物望攸同某滯迹一涯神馳數仭聆制麻而相慶曽無瘴海之殊引賔履以交趨獨嘆翹材之阻其如瞻頌莫盡名言

賀丞相啟

沈淸臣

八年政府軍國之效昭然一日宰司天人之心允若惟相有作繄時所尊蓋上天不肯隱黙以生成𨿽人主不敢急輕於付與遹求旣往率開厥先意令舉世以心知庶使居位而人服或反拔木之風以彰其任徳之實或生同穎之禾而告以共政之符或肖形象而求於巖穴之間或假卜筮而取以漁釣之內聳以甚神之迹壓夫至眾之情處臣鄰之極而天下莫敢望焉得夷夏之恱而賢者然後安此至若興王之佐欲爲經世之圖毎致嚴於始進之時直有待於眾定而出處莘郊非三聘而莫起臥艸廬必屢顧而後興居東山者甘蟠屈以俟其逢遇黃石者亦徘徊以觀其志落落風雲之防寥寥歳月之傳謂居元首之股肱實系黎獻之耳目聰爾眾言之可否卜吾國勢之輕重宜玆授受之兩艱良恐信服之不易欽惟二月之廷制冊拜一朝之宰臣聖皇專禦殿以致禮貌之殊宮禁急授麻以揚功業之盛百辟肅恭而俯聴班行私語而說文忠萬姓踴躍以歡傳走卒齊聲而稱司馬士子以主盟之有賴爭濡毫以艸慶曆之歌詩裔夷以夙昔之所聞毎遇使而問晉公之年紀是何普天之下洋洋而有喜色蓋由在位之久事事而合眾心自初睿主之隆興卽仰眞儒之特起一紀雍容於從橐歷年端委於廟堂二十六載之施設𨿽由聖斷千百萬言之啟沃孰若公多始以文章而發帝業之光中以鯁亮而主國論之是偉矣敢言之气卓然難進之風規模已定於前時聞望豈惟於今日追伊張葛謝之出處起大名於乾道之先奮臯防禹稷之事功當重任於淳熈之後而況湛然之淸識更尢超爾於人羣視富貴以無心顧萬鐘何加於我堅持守之有道𨿽一介不取於人惟踐履行今世之甚難故敬畏非餘人之可比孰不履地望隆獨重於泰山如彼觀天目覩惟尊於列宿以人心歸向而爲輔弼以歲時積久而茂功名首開辟於治源力扶持於公道舉措動遵於成憲發揮皆自於聖謨三事徧更萬務畢舉頃參持於國柄辧章斷斷以惟平曁專領於使權績效昭昭而益著逆折敵人之气至令戎馬之遁逃盡消狂士之謀坐使邊陲之安靜世已行者皆久長之至計日深究者多致逺之良圖作礪之金愈練而愈精乘國之航愈操而愈固丰功塞乎天地之大貴名掲乎日月之髙其效若斯不相何待彼昔賢厥初而欲行已志故多遲疑於向背之間惟我公已試而深得眾情宜玆鼓舞於除拜之日天心克享無煩影響以示人君意式孚不假勤渠而詔下於皇盛事盡掩前聞恭惟丞相佐時聖皇齊古碩輔求諸典籍居相位者不爲無人究厥勲庸如門下者能有幾數惟宗社遺無疆之慶故皇家得不世之賢矧光前事業居多而於今名位克稱倬彼云漢旣忻滿月之瞻譬如北辰共快魁臺之指咸顧得天而久照殆將與國以同休某夙被陶成今逢時至念納溝之失所恩已載於言前倘在野以旁招願不移於人後

右相

賀朱丞相啟

汪彥章

宣布防書寵還魁柄昔周公未復頗遭四國之流言今裴令來歸當使兩河之聴命天下相慶朝廷益尊恭惟某官望絕縉紳勲書彛鼎學博而知要明古今治亂之原才全而不形得天地中和之气昨屬羣防之擾允資一相之謀禍冺胚胎變消肘腋蓋厥初同徳惟尹躬之曁湯果於變成功安劉氏而必勃越從分陜久輟贊元帝憂堂陛之勢淩人恨衮衣之歸晚方將多事疇協濟於蕭規宜我老成首光膺於說命再斡洪鈞之化一新巖石之瞻某早屬眷知欣聞登用屬拘攣於印紱阻趨拜於門墻歳律戒寒巖廊多暇冀謹寢饔之節永爲宗社之休

賀朱丞相啟

鄭載仲

聿膺大防進拜元臺慶本朝之得人想中興之有日傳聞四海驩喜一新恭惟某官覺在民先行爲世表罄忠嘉而許國懋勲業以格天大纛髙牙暫寄九江之屏翰繡裳赤舄遄司大化之鈞衡出入系皇圖之重輕猷爲實蒼生之性命斡旋大柄熈然春天下之秋恢復中原廓爾泰邦家之否行其素蘊副此具瞻某逖守郡符阻趨臺鼎永言欣頌實倍等倫

賀湯丞相啟

熊子復

伏審嗣皇圖舊眞相秉鈞當食而嘆蕭曹旣倚宗臣之重制挺而撻秦楚何憂敵國之彊休聲不約而皆同和气非召而自至竊考本朝宰司之故事有若先正沂公之疊爲天聖初來旣踐昭文首臺之位景祐再入乃屈集賢次輔之居𨿽官職之小殊而相業之益盛矧惟今日度越前人恭惟平章僕射相公驚代鐘才際天蘊識初心道徳必期整頓於乾坤餘事文章尙堪黼黻於河漢夙佐光堯之治寖隆復古之勲中暫去於廟堂旋卽歸於帷幄北伐張仲在矣內旣委於居畱東郊君陳往哉外更煩於綏撫適際飛龍之造亟興甘雨之思召自燕閒還居翊亮仲虺相湯爲左昔正登庸召公主陜而西今同夾輔謀契沈幾之運益恢逺馭之圖任良將而邊境必安拒壬人而蠻夷自服用續經邦之業仍收辟國之勲某猥抗塵容逖瞻潭府簡書是畏自憐學術之荒捶楚或辭尙托化鈞之播

賀梁丞相啟

林豈塵

伏審渙號楓宸奮庸槐位惟龍首八十而五得黃扉衣鉢之傳今鳯歷二百有餘爲淸源桑梓之盛傾朝歆艷載路遊揚本逺業之攸先實中興之所系竊以黃帝得六相各有使以爲之治成周建三公不必備而惟其人我皇朝舊制則襲隋唐僕射之名聖天子更化而復秦漢丞相之號繄稱謂之鼎正在注想之深勤房杜之能斷善謀惟深知而相濟姚宋之守文應變斯爲治以同歸聿圖承助之賢協運燮調之化載颺新命式慰具瞻恭惟某官道得正傳天畀大任褎然爲首洋洋晁董公孫之言懋哉惟時濟濟稷契臯陶之選方爰立而置諸右於當今所捨其誰履富貴之途而素所行處功名之地以藏諸用聳巖石節彼南山之望列布衣儐然上衮之榮對安輿而起居復見回班之禮扣閤門而關白坐聞宜祿之呼故事一新師言胥慶某側聆異數喜溢叢衿𨿽溝渠無望於靑雲然奴皆知其白日俸祿給於衣食將不忘數年封侯自見之恩冠劍拂於塵埃敢竊效三日待公奉酬之詠其爲欣抃曷旣敷陳

賀魏丞相啟【代】

熊子復

伏審妙簡前旒儐躋上衮論相爲重久稽卜夢之求得君旣專亟峻鼎槐之任萬機有助百辟無嘩竊以泰符相比於天階宰職共持於國柄官不必備或曠歳以久需人皆曰賢則崇朝而並拜仰稽昭代卓有宏模景徳之缺位累旬始同除於冦畢熈寧之虛席數月方對任於王韓邈前後以罕聞亙古今而僅見恭惟平章僕射相公自天降輔與世作程杖節申盟兵革靜五原之塞揮毫演誥文章追三代之風逮登贊於經綸亦兼陪於宥宻詠天保采薇之什克佐永圖較神爵甘露之年聿章成績果膺枚卜益副具瞻陳五利以和戎已繼家聲於獻子同一心而輔政更追世績於弱翁庶臻復古之勲茂建格天之業是爲希曠孰與等倫某自攝使於都畿乃爲郎於省戶皆由恩紀未有報圖玆聆大號之揚實倍常情之喜萬間廣廈已幸庇於帡幪一气洪鈞尙冀陶於坱圠

賀陳丞相啟

楊廷秀

登庸正人使宅次輔非難得宰相之位進賢則其國安不必問太平之期用公則其效敏天有所待世或未知恭惟某官續洙泗以後之淵源追唐虞未逺之人物動容貌以肅天下已皆趨風舉夷夏而安胸中了如觀火召來兩地亦旣三年所挾愈大而合愈難求去者堅而畱者眾觀其守道之如許不付之大事而其誰用之小遲是以國人懷不滿之意試之旣效然後明主有必信之心右席久虛君子是荷宜有逺略用宏雋功治道無他止在一正君之妙學敵人易與終將九頓首於大庭某自知其迂敢速於售抱賈誼積薪之防空有狂言哦少陵看鏡之詩眞成半老獨恃知己不虛此生北道之秉洪鈞豈謂千齡之遇東閣之來眾彥未應一士之遺

賀右丞相啟

王宣子

伏審誕宣中制播告路朝褒言增衮繡之華進秩付魁衡之重凡居陶冶罔不欣愉伏惟某官嵩華並髙淵泉含潤稽古之力純粹以精致君之心直方而大潛有上前之啟沃發爲天下之輝光丙魏扶本始之隆姚宋翼開元之盛視猶一體相待而成𨿽曰二人同歸於治果被都兪之命更升顯奕之階位冠凝丞功禆造化某屬分符竹難望履綦顧頌詠以何勤豈編摩之可究

賀範丞相啟

秦少遊

光奉明恩進陞右弼伏惟慶慰恭以某官噐兼文武學備天人出處系一時之安危議論爲四海之輕重臨大節而不奪𨿽小善之必爲荀氏羣龍慈明爲最河東諸鳯伯褎尢奇投閒散而問望愈隆涉憂患而精神益壯果濟世美簡在上心昔執鴻樞旣致干戈之戢今居端揆何難禮樂之興坦然眾正之路開行矣太平之責塞某叨分符節辱在陶鎔陪班謁以無緣苐承風而竊忭

賀右丞相啟

孫仲益

伏審襃進臺司誕揚顯冊天祐一徳惟尹曁湯運際千齡生申及甫搢紳胥恱黎獻交歡恭惟僕射相公淸明衝淳剛毅沈塞親逢上聖服在邇途惟文昌萬化之源上熈帝載而僕射百僚之長下竦民瞻果符夢賚之求亟正鈞衡之拜漑七年之旱方資傅說之霖燠十日之寒鹹向趙衰之日治道淸淨王路坦平聖心仰成國勢增重某門墻舊物湖海餘生辱知感甚於脫驂聞命喜深於折屐衣𨿽敝而可攺常叨起廢之恩冠已掛而莫彈但切歸榮之願

賀朱丞相啟

孫仲益

玉冊疇庸金甌獻卜老成人在位朝廷自尊大賢者得時善類交慶竊以履百年熈洽之運𨿽章句之儒坐守而有餘當九重宵旰之憂則聖哲之臣馳騖而不足惟時用捨實繄安危故委重何啻於萬鈞而幾防不容於一發視已陳之迹則因陋就寡烏足以有爲建非常之言則駭眾驚愚亦難於慮始班君奇防尙謂平平耿侯大言猶爲落落必盡破拘攣之議乃大收閎闊之功恭惟僕射相公巖巖社稷之臣挺挺帝王之輔爰屬艱危之寄首膺攷詢之求深惟注意之隆實預扶衰之義崧嶽周邦之翰獨專神柄之雄防魯國之瞻益壯坤輿之重不動聲气斷大事於笑談之頃不作聰明運沈幾於禍福之先稽古道而思有宜於今合眾謀而不必出諸已玆謂中興之佐實爲後事之師某頃備省曹嘗防文柄窺絕足於羣龍之廏仰髙明於千佛之經顧畿疆有百捨之遙詎門墻無一日之雅側聆誕告益竦遐瞻屏迹窮閻顧莫下望塵之拜馳書東閣尙能修大事之恭

賀蔣丞相啟

洪景伯

伏審嗣聖簡求眞儒柄用官不必備久當機務之煩人皆曰賢遂正鼎司之重仍並顓於宥宻實盡付於經綸朝野具瞻華夷允賴竊以思民被堯舜之澤伊尹自任而不辭願我爲管晏之功孟子當路而必恥惟輔相規摹之旣大則朝廷气象之一新恭惟僕射樞宻相公學擅儒宗才推王佐入踐鑾坡而素優於潤色首陪巖廟而備極於贊襄如崔相之除吏員旣公薦舉若丙吉之按邊瑣亦預科條果登正於宰司用增光於俎列況十事說天子早已見於責難則一代爲宗臣卽遂聞於專美某逖聆宣制猥絆乘軺阻陪賔客之趨曷勝寤寐之喜其如辭訥莫盡意誠

賀朱丞相啟

張全眞

伏審大廷敷號舊弼登庸宿望昭宣慰蒼生之傾屬同心翊戴拱黃屋以尊安中外懽愉華夷詟服竊以九重旰食軫國步之迍邅四海疚心嘆人謀之回遹急於赴功則攘臂以事兵力膠於應變則拱手以須天時類失厥中無益於治宜得魁壘豪傑之士以爲經綸康濟之圖人固患於難知政莫先於任舊恭惟某官學窮道奧識探幾先徳度恢宏撓汪汪之波而不濁才猷敏逹遊恢恢之刄而有餘曩警蹕之時巡倚鈞衡而爰立一徳始熈於帝載元防遽亂於國經八柱承天卽正髙明之位五龍夾日灼知潛授之功扶顚談笑之餘逺引江湖之上謗書一篋何傷丹扆之深知細札十行旋趨鋒車之入覲邇英晝訪宣室夜前衮衣繡裳旣喜歸於姬旦命圭相印復加禮於裴公固應經畫於逺猷豈復規圖於近效裕民積粟以固基本詎專兵力之彊嘗膽枕戈以修政刑亦戒天時之泥將見運籌帷幄以決勝於千里端委廟堂以爲凖於百僚沃心淸燕之閒拭目中興之盛某頃陞從槖嘗防慰薦之私比解藩符復忝交承之契仰止熒煌之座稱慶無階蕭然衰病之蹤依歸有所只聞新命喜倍常情

賀右丞相啟

蒲大受

伏審中頒紫詔載陟黃扉登用舊人交修庶政維帝攸賚實民所瞻固有歡聲徧及率土恭惟某官望隆柱石明照蓍以博通應變之才躋侍從於神考作新之日以夷險不回之操防弼諧於泰陵紹述之時出入三朝裁成百度欲踐繼志之實思聞補衮之言乃自江湖歸防帷幄尙謂宻資於啟沃不若顯置於廟堂果敷綸言克協眾聴君陳申命必多告後之猷千秋旣封必有富民之效某受知最久被徳已深復以遲暮之年再托陶鈞之地適居符竹阻造門闌不勝燕雀賀廈之心竊有犬馬戀軒之志喜深載協望極增馳

賀右丞相啟

周行可

聿膺顯制進拜懋官伏惟慶慰恭以某官碩徳渾剛忠誠隱厚气節堅乎金石功名著於鼎彛決應變之機上所敬憚講順流之法民以乂寧江湖防道徳之恩藻斧明帝王之制邁我一徳爲時顯猷考諸朝野而有成功謀之士庶而無異論是推茂典以答元勲巖扉靚深衮服炳蔚式示具瞻之美足昭爰立之光某夙陶鎔逺聆贊拜終更甚邇展慶有時踴躍懦衷倍萬常品

元樞

賀丞相兼樞使啟

毛伯頴

冕旒發悟頒渙汗於九門繡衮來歸總樞機於二府協朝僉之素望壯邊之威謀用君子爲邦家之基進善人得天地之紀璽書誕告輿頌交欣竊以乘龍禦天聖主比隆於光武如魚有水元臣訂美於孔明昭然信順之符盛矣明良之防昔敵騎襲淮壖之後屬鑾輿巡浙右之初封豕長虵肆毒尙憑於牧圉城狐社防嘯防忽起於蕭墻天步艱難人情睥睨彊藩巨鎭莫敢誰何故老元臣更相嘆息相公建義旗而糾合揮憤笏以激昻首倡大謀盡夷羣醜廓淸氛祲再垂日月之光膺受寵榮大啟山河之誓方且念荊吳之形勢顧秦蜀之上游身踐戎行豈憚櫛風而沐雨心存王室毎懷就日而望云暴露五年憂勤一節流言起於二叔愈見周公之忠年貌問於四夷難淹裴度之用果膺綸命再踐鼎司舊壁壘而舊鼓旗得臨淮而增重錫弓矢而錫斧鉞褒踐土以加優不日而成爲天所贊恭惟某官柔惠且直昭明有融學窮百代之淵源文貫六經之矩矱含章以從王事許身無愧於伊周逹可謂之天民致主毎期於堯舜議論必稽於皇極經綸悉本於帝謨致廣大而盡精防獨造眞儒之效總方略而一統類乃凝哲輔之勲玆大用於巖廊遂永淸於海隅糾逖王慝旣正槁街之誅誕將天威遂通楡塞之阻戡夷多難耆定中區告九廟之神靈還兩宮之警衛龍樓問寢盡三朝孝養之歡鳯輦還都受四海貢輸之富增煥雲臺之象遂陪日觀之封赫然近古以來疇若我公之懿某周旋頗舊抃踴實深桑楡𨿽廹於頺齡燕雀願棲於巨防彈冠結綬尙陪光範之簮裾抱槧懷鈆庶幾文昌之筆札

賀丞相兼樞使啟

方云翼

顯膺茂冊兼領鴻樞冕旒之眷寵深隆簮紱之觀瞻益竦聲傳飛驛喜浹遐陬竊以三公之尊政無不統二府之設職乃有分秉國鈞則務在平章處機庭則獨司宥宻且文事武備之必有固宜合軍國於一權苟出將入相之可爲孰若注安危之兩意恭惟僕射樞使相公天降大任道得正傳聳巖石而慰四海之瞻運洪鈞而爲萬物之播汝作舟楫汝作霖雨顧所用之何如視若手足視若腹心本相須而無間以人主之職而論乎一相故天子之守卽在於四夷將資制敵之能特畀本兵之重運籌決勝髙祖謂不如張良惟斷成功憲宗乃能用裴度中興可待逺業攸歸某辱在下風欣聞成命屬處南州之地遽陪東閣之趨且桃李無言緬想成蹊之舊燕雀至賤敢忘賀廈之情

賀吳樞使啟

汪彥章

光膺冊命進陟樞庭謀若蓍投千載功名之防心如金石爲兩朝社稷之臣當日月之繼明乘風雲而特起國須賢立天爲時生恭以某官厚徳鎭浮英才經逺以天地浩然之气潛養於中於古今作者之文悉臻其表爰見踐揚之始毎勤獻納之忠立朝未及於中年舉世推爲於舊徳昨屬殊鄰之擾上貽當寧之憂夕烽旣徹於甘泉淸蹕將遊於汾水惟公夙夜與國存亡由侍從之周行決纂成之大計方獨處雷霆之下有難言父子之間𨿽黃屋非帝堯之心固宜及此然逆鱗在神龍之頷誰敢攖之非二三祕防之前陳使百萬精兵而奚益宜彼軍之喪膽知吾國之有人委曲請明逡巡退舎九重根本得英公賢於長城四海生靈防管仲吾其左袵方主上淸明之今日實邦家希濶之昌期欲眾賢同逮於事功非雅望孰爲於師表將萬世維持之是賴何一時康濟之足言

賀韓樞使啟

汪彥章

光膺詔冊進陟機庭旣廊廟之得人知朝廷之能國恭惟某官淸明借甚雅望巋然四世五公門閥獨髙於天下十事九律計謀有補於國家徧揚淸近之班深結聖神之眷回翔滋久僉屬實勞惟豪傑之士無待而興難稽經濟況公侯之家必復其始果被柬求某早辱誤知欣聞休命屬拘攣之印綬阻趨造於門墻暑令淸防政塗丰暇冀謹鼎茵之節永爲宗社之休

賀呂樞使啟

歐陽永叔

顯膺寵典登進樞庭成命始行輿情允洽伏惟某官存誠直諒蹈道中和學臻三代之英世濟八人之美論思獻納已多補益之勤謨明弼諧久韞經綸之業三朝眷遇一徳老成尙虛黃閣之居姑正紫樞之位坐籌惟幄方資制勝之謀正席鈞臺始慰具瞻之望顧惟衰朽早屬知憐維與蒼黔同深慶抃

賀王樞使啟

熊子復

伏審渙揚大冊晉擢眞儒二柄對持極隆稱於宥府萬機獨運助英斷於嚴宸廟算一新郵傳四出竊以聖常求於宰輔時罕建於元樞慶曆之佐或鋭於圖功則必得杜正獻之矯亢皇祐之弼方權於濟務則亦有龎莊敏之鎭浮如洪河春漲而砥柱不揺若碧漢夜闌而長庚有耀皆正機廷之使號旋更宰路之官儀我思古人復見今日恭惟樞使相公挺生曠代特立淸朝渾渾無涯道極聖門之逺堂堂不撓才充邦棟之隆方防華禁則特達而徑遷及處峻廊則周旋而徧歷樞機周宻旣亮采而日嚴輔贊彌縫每含章而時發气塞兩儀而直養無害智周庻彚而曲成不遺姑首贊於籌幃卽平遷而揆席某早窺崇仭晚托洪鈞固知弗爲管晏之功將盡行於所學況已屢陳堯舜之道尙親見於此時

賀虞樞使啟

耿元鼎

伏審貂璫趨道歷坤維萬里之長衮繡還朝陟乾道元樞之貴眷威名之特盛加禮貌以惟隆斷由當寧之心喜動在廷之色邊陲加肅廟社增榮竊以九重知人莫難乎三事大夫之選五嶽總務尢重乎六卿司馬之權必有抱經緯之全才乃可注安危之兩意況人主職論一相妙簡惟當軸之賢而天子守在四夷所覬獲偃戈之慶苟非宿望曷副疇咨僉言我公傑立當世諒惟歡慰恭以樞使相公先生勲髙一代名震萬方容止可觀所謂大臣者謀猷必告豈曰小補哉洊揚英雋之躔自結顒昻之睠取武成二三防志淸中原得結輩十數公天降大任擢自詞林之妙防陪法從之華督府燃犀嘆夷吾於江左畱都典鑰仰蕭何於關中丹靑旋憶於老臣閶闔再朝於黃道至毎爲絳侯而目送謂不得臯陶爲己憂方欣要路之登已遂急流之退重輕所系難稽謝傅於東山安否何如卽訪裴公於西雒召從緑野超拜洪樞旣夙夜以在公亦朝夕而納誨漢髙決勝千里獨子房防帷幄之謀舜帝有臣五人惟伯禹荷股肱之托嗣聴絲言之出防觀鼎足之承永慰具瞻共觀爰立某早登崇仭竊拜下風列屬憲臺聿宻承於謦欬備員帥幕更叨被於陶鎔當盛事之播聞欲中宵而起舞凡骨念當家之防不隨雞犬以升天后時慙失旦之雞方效燕雀之賀廈如其欣悚莫究敷陳

賀虞樞使啟

孫正之

伏審上心圗舊中詔防恩趨駕鋒車擢冠樞省丰財裕國不在玆乎偃革安邊自今始矣恭惟某官千齡間出一旦親逢富貴初非本心功名蓋其餘事明白洞逹濁涇貫淸渭不可涅而緇碩大剛方長劍倚太行不待扶而直璽書屢及門而躊躇四顧使軺促就道而俯僂三辭道之將興歟當仁不讓天之未喪也捨我其誰勉應側席之求亟正元樞之拜大安國步防諸將於爪牙之雄逺憺王靈制百蠻爲股掌之玩某空嗟大耋莫睹髙明比貢蕪詞獨防褒惜側聆誕告尢激懽悰東閣加招顧已孤於榮願南山髙仰猶獲預於遐瞻欣抃之私占陳曷旣

賀王樞使啟

馬子才

誕告明庭延登近弼運籌決勝久分疆埸之憂當軸處中遂正廟堂之位折衝𨿽舊注意惟新恭以某官稟气雄剛受材英特任心膂爪牙之寄積旂常鼎鼐之勲惟文武以兼資故君臣而黙契昨屬羽書之急親煩幕府之行軍容一陳士气百倍殄萬里憑陵之眾安兩淮震擾之民累歳賢勞蟣虱幾生於甲冑一朝醲賞貂蟬果出於兜鍪某早托餘光欣聞異數偶左府之拘綴阻東閣之進趨暑令方新政塗多暇冀謹寢饔之節用承旒扆之休

賀徐樞使啟

李粹伯

光膺寵命入秉鴻樞廊廟自髙有人豪之在位搢紳相語喜君子之得時某官學通天人气貫金石議論文章動臻乎意表死生禍福不入於胸中兒曹知白日之淸明學者愧介丘之迆邐帝於裴度寄天下之安危人以謝安卜國家之隆替果陪光輔實允具瞻某久辱誤知欣聞休命屬守符之拘綴阻賔館之進趨詠頌徒深敷陳罔旣

賀秦樞使啟

汪彥章

顯膺綸綍峻陟機廷惟賢哲之奮庸實廟堂之增重庇休所逮鼓舞攸均竊以北斗冠乎樞躔垂諸天象夏官總乎兵政著彼國經當公朝閒暇之辰居右府近宻之地仰禆至治允屬英髦恭惟某官智略淵深神丰嶽聳瑞聖時而間出鐘賢運以挺生較蓺棘闈素號人中之傑標名桂籍果先天下之儒爰簡淸衷亟躋華貫掌書祕府典禮奉常翰苑揮毫妙極辭章之選邇英進讀益加體貎之隆繄經綸之宏才宜文武之兼用延登帷幄式贊鈞衡方君臣慶千載之期而父子有同時之遇誠爲盛事夐絕前聞某側聴郵音限居官守想熒煌之座徒劇觀瞻托坱圠之鈞愈深踴躍永言頌詠曷罄編摩

賀王樞使啟

王介甫

璇璣上列齊七政以均和帝衮輔成欽四鄰之基命親逢華旦允屬宗工恭惟某官興國忠純爽邦明哲對越光華之旦居然文雅之宗簡在上心郁爲時棟雍容禁闥嘗宻贊於睿謀防貳宰司多委成於治體奮庸甚盛注意特隆屬恩誥之誕頒分鎭臨之重寄居畱神甸爲表則於四方寵進樞庭當折衝於萬里聲教所曁慶抃率同某俯念空疏夙叨存記綰縣章而秪役望君幄以勞懷共聴吉音豈勝至願

賀富樞使啟

毛伯頴

伏審進圖舊徳入正洪樞威動殊方慶交多士恭以某官智周事表覺動民先捲舒兼文武之謀猷出處格古今之事業盡性之學濬遊夏之淵源致主之功軼防龍之軌躅謗讒並起而不失乎正夷險薦更而愈見其賢召自江湖進陪軒陛仰迪光明之學宻資弼亮之謨與其置諸勸講幃幄之間曷若登於折衝廟朝之上具瞻攸在睿眷弗違有韡棣華並調金鼎紹八元之逸駕冠二府於同時蓋惟不世之異人宜錫非常之殊寵益隆勲徳永載彛常某猥以頑冥夙叨知遇沈屙疲薾方甘蓬艾之窮居顯渥便蕃增賁桑楡之暮景悵門墻之阻逺局飱寢以增勞忽聴名除果符輿頌奮起已疲之力願效指蹤圖惟未報之恩更期畢命永言欣幸實倍等夷

賀吳樞使啟

葛魯卿

恩霈中宸榮登四府朝廷增重寰宇交歡仰企宥宻之司實領幾防之務總理軍政緝熈帝猷鑑斗運而當樞佐天討而尙武中資廟算外濯王靈宜得眞儒來副異選非有經綸之望曷膺寤寐之求恭惟某官性稟朴誠學該微妙言爲邦之興替身任道之污隆文章百世之宗師風采三朝之元老千齡際防嫓堯舜之君臣一體同榮陋機云之兄弟優承睿眷宻贊兵機卽展祕於龍韜自收勲於麟閣國勢永依於柱石民心大庇於陶鎔暫執鴻權卽登元宰某限拘文禁莫展慶儀徒埽舍人之門阻侍先生之席心同賀燕仰窺大廈之成志比躍金正倚洪鑪之造其爲抃詠實倍等夷

五百家播芳大全文粹卷八

欽定四庫全書

五百家播芳大全文粹卷九

宋魏齊賢

葉棻同輯

賀啟

大參

賀沈參政啟

汪彥章

光膺書贊入秉事樞朝廷無謀國之疑天下有得人之慶音郵四達風采一新恭以某官碩學造微髙文行逺房喬警敏安危炯炯於胸中劉向精忠邪正惓惓於筆下暫付維揚之治俄深宣室之思連趣鋒車遽參魁柄儒術果康於經濟善人斯得於統盟復七世祖宗之基國須賢立極一時人物之選公爲時生某久辱眷知欣聞登用均茵慿之末尙托他年在陶冶之中敢忘今日歲律晼晚巖廊靖深願爲宗社以自持常有神明之來相

賀李參政啟

張全眞

伏審顯奉制函榮躋政路正人登用固知道之將行善類傳聞殆欲喜而不寐恭惟參政議髙而慮深學博而造微納忠不暇於謀身嫉惡蓋由於稟性鑪錘烈焰莫摧百練之剛霜雪沍寒不攺後凋之操堂堂侍從之老赫赫蕃宣之勲凜難進之髙風蔚具瞻之輿論公道旣辟天意乃回用汲黯於漢庭淮南自定見夷吾於晉室江左何憂究觀宏規灼見興運惟是上尊隆於王徳下博采於眞才內銷姦欺朋比之餘外戢跋扈飛揚之漸裁抑奔競督責苟媮凡此數條諒闗深念某支離病骨臃腫棄才謬托交承之私終慮責任之重防成矩矱固無假於施爲佚老江湖政有資於造化餘寒未艾機務方繁益調茵鼎之宜佇正鈞衡之任區區欣頌實倍等夷

賀翟參政啟

張文饒

伏審顯頒詔綍榮貳政機眞賢奮庸寰海蒙福恭惟慶慰伏以某官神姿英偉識量淸夷學推四海之宗工徳茂三朝之元老再掛冠於神武尢髙難繼之風兩待詔於金鑾卒賴持顚之略遂由公望入踐政塗論說無疑沛若巨魚之縱壑姦邪不起凜若猛獸之在山坐制天驕允資人傑亟贊元於鼎鉉竚紀績於旂常某薾然衰蹤托此巨蔭念備員於髙宻實陪賓客之餘玆假手於防稽獲奉敎條之舊未貽吏議殆非人謀除目播於邇遐驩心倍於夷等計安宗社側聞幃幄之籌佚老山林終借齒牙之論屬拘符竹阻造賓閎

賀曾參政啟

光膺制綍參秉政機帝曰往哉文武爲萬邦之憲天其或者太平當今日之期郵音四傳輿頌交慶恭惟某官博大而气正峻明而識髙崇論閎議鏗鍧乎闕庭雄篇大冊橫絕乎今古銀臺三昧聳廊廟之髙風金帶萬釘映山川之秀气攘袂徇國秉羽投兵裴度躬往視師遂決淮西之勝謝安晏處淸寇果收淝水之功識乙陛之履聲付上流之閫制四從圭覲益峻巖瞻精神折千里之衝兢業贊萬機之務有加眷注爰契疇咨惟玆四人共迪文王之彜教式是百辟要觀山甫之令儀某內愧迂疎仰崇知遇乞漿得酒適幸際於丰年防礫成金實全資於良藥逖聞異數喜倍常倫陳泰階之六符莫親光耀轉洪鈞之一气終賴陶成夏律淸和政塗閒暇願謹鼎茵之莭永爲宗社之休

賀楊參政啟

洪景伯

伏審延登帝賚參秉國均大老旣歸天下安往有徳是進朝廷益尊休聲不約而自同和气非召而自至惟皇家之建輔自幹徳之官儀共領朝班才差丞相之一等通釐省務非特尙書之萬幾𨿽大政之咨未嘗乏其人然眞儒之用或有愧於古必成千一之遇如伊尹萊朱見而知焉庶幾三五之隆𨿽管仲晏子不足爲也恭惟參政心潛百聖气塞二儀學者仰如泰山早擢南宮之秀蒼生望爲霖雨久期西蜀之來屬親攬於政機亟進聯於法從佩龍淵之舄旣引上於星辰演鼇禁之綸更助爲於云漢上方慕仁者交鄰而得湯文之道戒功臣任職而全冦鄧之勲力彊百世之本支外定四方之綱紀匪資耆徳孰贊虞謨果躋寅亮之聯用究弼諧之業如範丹陽權大謀於慶曆之際若王臨川持髙論於熙寧之初己素協於巖瞻宜卽膺於柄用某逖將使指竦聽制音但竊欣於得輿莫趨慶於成廈願契沈幾之運益恢逺馭之圖

賀洪參政啟

熊子復

伏審簡隆嗣聖序陟宗工冡席方虛宜總廟堂之議邊烽旣息並顓幃幄之謀播告邇遐聳動觀聽竊以彌綸大政一日至於萬幾體貌近司四嶽均於百揆或偶虛於衮職則獨決於廟謨是故韓安國長烏府而行天子之權郭待舉貳鸞臺而典中書之務參稽故實委任眞賢恭惟參政樞宻知院驚代鐘才際天蘊識學通流略而洞視萬古文類盤誥而勒成一家蚤擢異科洊華貫膺堯舜父子之眷如彼其專較伊呂伯仲之優於斯爲盛鼇禁久資於視艸鴻樞更借於運籌果副民瞻進參國秉使己通於沙漠盜旣掃於潢池淸廟告功盡出眞儒之略正衙宣制佇登元宰之班某猥冒使華尙需官次逖聞成命喜陶冶之方新退省孤蹤覺帡幪之有托

賀陳參政啟

孫逢辰

伏審誕膺顯冊進服邇僚帝賚良弼而挺生王佐之才天降大任而參秉國成之重玆一徳明良之會實千齡旦暮之逢恭以某官學洞天人精祲之原徳合文行樞機之要踐揚玆久譽處罙休肆疇論思潤色之工進陟經體贊元之任儀刑四海岀納萬微丕闡帝圗大釐邦采迨玆期月早興王者必世之仁奚俟百年己著善人爲邦之效某門墻舊物畎畝餘生猥當三宥起廢之初嘗玷一諾遊談之助逖聞休命爵躍固異常人之情竊仰髙風鳬趨莫陪下士之列

賀蔣參政啟

孫逢辰

伏審只奉璽書進司國柄方賢路逢辰之日正聖心顯俊之初揆羣策以圖勲大張天步進眞儒之置輔卓冠臣宗恭惟某官七葉忠孝之門四科文學之士一朝獨步兩禁先登體聖人之淸而使貪夫廉秉君子之剛而使枉者直光被贊元之舉具宣扶世之猷自古稱君臣千載遇合之難於今見祖宗五紀蟬聯之盛近繼元符樞筦三事之列遠追東京山亭萬戶之封恭惟馬氏白眉之良行踐王公黑頭之拜如某者年齡遲暮名迹湮淪同鄕社才數捨之遙在門墻無半面之素繄巨川之舟楫何所不容而夏屋之帡幪固無弗獲側聆誕告尢激歡悰曳鄒衍之裾無因至前著祖逖之鞭忽焉在後其爲抃躍罔罄占陳

賀王參政啟

林子卿

顯對延揚登陪國論旒黈益勤於簡注簮裾聳企於儀刑勢在本朝威宣遐域恭惟某官斯文所在以道而嗚蘊誠明之學而本乎中庸操經綸之志而見於事業眞儒無與爲敵崛然在諸公之前天子盡用其言擢之置七人之上薦紆宻睠進副師謀惟其當君子大有爲之時必能辦羣臣不可及之事師尹赫赫己具隆巖石之瞻齊人章章將盡歸侵疆之舊倚席鈞衡之寵懋成彛鼎之勲某辱在下風逺從漕役今得與諸生之列故喜倍常人之情若曰知音政流水髙山之際如其造化在春風夏雨之中

賀蔣參政啟

晁子上

對揚宸綍榮貳政機進有道而朝廷尊姦邪敢侮得賢者而邦基立太平可期華夏罔不交歡士民率皆相賀竊以柄輔一象作斗極以建時泰階六符應文昌而辧位仰瞻幹度俯驗人謀蓋將參造化於陶鈞贊彌綸於天地唐宗圖任登庸首命於魏公蓺祖用賢遴選特先於居正矧嗣王復古之際委吉甫作相之初易俗移風方冀修明於敎化施仁發政力圖安靖於寰區以至理財用以濟中興明黜陟以勵庶尹考禮定樂折獄明刑自非公選於賢良曷足參知於機務博求羣彥果得巨人恭惟某官挾經文緯武之才負聳壑昻霄之志道徳純備器宇端方玊樹瓊枝迥出風塵之表珠衡犀角允懷冰雪之淸其髙識逺見足以發明於斯文其博物洽聞足以考信於往古靑雲得路摶九萬里之扶搖黑髮秉鈞盛一千齡之際遇頃從舊列浸歷華途飛騰省闥之間參總樞機之要名旣與身而俱顯徳當偕位以兼隆遂簡上心亟參大政方覩絲綸之渙號已聞朝野之歸心竚正臺衡卽司槐鼎均調元气永底丕平某局促轅駒翺翔蓬掖昔暫同於官守常獲欵於歡娯玆聞進拜之榮但切歡愉之至偶拘郡紱阻造賓閎緬想一堂共慶風雲之防輙慿雙鯉聊伸燕雀之私

賀席參政啟

張全眞

仰膺綸制入秉政機槐位久虛蓋簡求於宿望巖瞻旣峻實大穆於師言欣圖任之得人知治安之有日竊以車駕自南巡之後廟堂深北面之憂一人嘗膽而念冦讐羣公借箸而決成敗閱時滋久至計未聞欲陵厲中原而復土疆則敵勢尙彊蓋懲車覆之戒欲逡巡江左而聽天命則國威日損或有陵夷之憂當寧𨿽屢興嗟盈庭莫執其咎豈中興之業難以連於得志而非常之事未可輕以屬人故玆黃閣之開宜慰蒼生之望非時英傑孰副倚毗恭惟參政厚徳鎭浮大猷經遠想累朝之故老綽有典刑閱當代之名流蔚爲領袖雍容禁從宻勿中嘉果膺黼扆之知擢贊鈞衡之任方當協成長策宏濟多艱力王室而復神州少快茂之志修政事而整戎旅載賡山甫之章某比以病衰托於輝潤南臺冠豸早欣艸木臭味之同西省賜環尢見松栢嵗寒之操辱知固久歸老有期逖聞除命之頒切倍常情之喜

賀楊參政啟

張文饒

簡自宸衷參持相柄天降大任歷三朝而後興志在斯民委萬務而不厭絲綸誕布廊廟增崇竊惟同以爲和鄙夫昔以充位周而不比賢者今以致君當乾剛獨斷之辰襲泰吉彚徵之後羣枉絕去大公顯行有若君陳十年而無咈庶幾丙魏一體以相成坐臻休功可謂盛事恭惟某官學闗治忽道貫隆污早極羣書蔚爲多士之冠晚凝庶績雅屬萬民之瞻方自退於險微久自全於明哲日月並照江湖來歸論思禁闥則諒直之志宣潤色皇猷則灝噩之詞著當寧目以重器在廷仰其達尊果由喉舌之司遂奉股肱之寄公權素行不數日以移風伯起名家當四世而載徳某濫分外閫方托洪鈞簮槖同趨尙想金華之對搢紳相慶莫陪沙路之塵永言傾瞻實倍等夷

賀錢參政啟

張文饒

伏審寵頒命冊褒進宗工陪鉉席之贊元官儀旣正並機庭之經武國勢增隆朝野交歡華夏咸賴竊以文武二柄並用惟允明良一體相須乃成匪惟內穆於師寮兼欲外疆於戎索恭惟參政樞宻知院曠代充才際天蘊識發蹤指示嘗顓幕府之權謨明弼諧方贊廟堂之畫師幹所指騎壒俄淸宜應泰階之六符才差丞相之一等昔天聖內翰竟不陞二府之聯而幹興元樞未嘗預三省之政玆己光於先正矧卽拜於上臺由階而升可拱以俟某夙叨臨遣行卽代還上防禦戎將見五兵之戢大鈞播物尙霑四壯之來

賀王參政啟

熊子復

伏審輟營邊瑣擢贊廟謨長爭臣之七人久隆上眷差丞相之一等進系民瞻體貌方新堂亷增重竊以河北甫定畢文簡遂參於政機陜西略平龎莊敏或貳於國秉玆本朝之盛事皆當代之偉人經營𨿽見於長才論諫未聞於大莭求之先正無若範公明道立朝罄危言而悟主慶曆奉使攄妙略以禦戎及一朝寵進之崇故四海恨用之晚曠古今而僅有邈前後以相望恭惟參政直道議朝遠猷經世夙被光堯之眷薦膺分陜之權班旣列於從塗簡益堅於嗣聖參華計省無錢谷之問至廟堂振藻詞林有書札之文賜方國逮甄流品更總銓曹旋陞正諫之聯出防安邊之帥內淸朝序姦邪讒佞欺負皆己除外壯軍容鄣戍鎭守干戈果自治亟垂睿想還翊化鈞方今使𨿽遣而威靈未宣敵尙窺而要領未得𨿽和親徵伐但歸兩科而輔贊彌縫要藏諸用願進顓於魁柄用光啟於洪圖某畏戒輕軺阻趨崇仞仰窺勝算喜根本之旣彊退省孤蹤覺帡幪之有托

賀洪參政啟

鄭日丙

光奉制書進陪國論樞庭獨步方承晝日三接之光政路同寅己動泰階六符之色人心闓懌海宇淸明恭惟某官靜和而粹夷宏深而簡遠度量包世山負海涵道徳照人日光玉潔爰膺妙柬出應昌期正謀邊瑣之虞果預使氊之選深爲國計悵三表五餌之不施逆料敵情知十餅九漿之可下用權活法宻贊沈幾大計定而主聽不搖佳兵寢而民生自厚惟其純用詩書之力所以優爲道徳之彊旣得其人宜委以國稽治道之極致必在華夏蠻貊之舉安考仕塗之甚榮罕見父子兄弟之疊起邊陲靜謐門宇熒煌自非內政理而外患寧何以身美名而君顯號旂常有紀天地無窮某竊伏冗僚欣聞異數屬宣帝綜核庶政常憂稱職之未能若周公阜成兆民願繼考工而有作

賀施參政啟

任子方

眷求舊徳允諧選眾之公參預政機式賴同心之助側聞休命倍集懽悰竊以六符位於泰階正應公臺之象四輔拱於北極亦分政弼之司蓋機務之浩繁繄謀謨之協濟必有恢廓老成之士共圖光明俊偉之功用簡淸衷宜歸雅望恭惟某官道躋民極業總天常沈毅剛方有東都之气莭溫恭忠厚擅西漢之文章入踐華聯益騰茂實總銓衡之選授咸仰題評贊鈞軸之陶甄果諧登進必將盡行其所學遂以大慰於斯民增賁昌期茂隆逺業某孤蹤不振弱植無依假手縉雲曾賴告新之益遡風蜀道欣聞圖舊之良慶竭未遑瞻依再劇

知樞

賀葉知院啟

晁之道

伏審外奏膚功中疏顯渥乃眷樞機之元徳夙資幃幄之深謀宜腆褒章用光成績惟聖賢之會遇極簡防之尊榮慶動搢紳威加中外恭惟樞宻知院師表當世弼亮熙朝發揮孔孟之精微振起臯防之事業內昭王度百志所以惟熙外暢天聲九鼎爲之增重惟湟中之新境實隴右之故封物產夥繁地居險阨武帝遂通三十六國之遠素號喉襟充國請糴數百萬斛於玆可知沃壤歷代守之以制虜名將由是而折衝神考禦天不忘恢復泰陵繼志乃克綏懷紛異意以中更舉成功而外棄神贊安邊之防人懷面內之心載軫淵衷式資碩輔灼見萬全之防亟收一舉之功壺漿在塗牛馬布野民情實歸於縱壑兵勢蓋易於建瓴用能旬月之間盡覆犬羊之眾近觀鄯部己知系頸之期旁瞰夏巢無復遊魂之計再收妙略增賁昌期宜薦錫於寵光用益昭於賢業某夙承異寵久負空飱乘障荷戈不預虎貔之列防勲飲至莫陪鴛鷺之羣側聽詔除阻修賓謁𨿽慙弱植倍極懽悰

賀汪知院啟

熊子復

伏審趣還舊弼寵正元樞單於叩五原方舉衣裳之賜子房冠三傑允顓帷幄之籌魁柄有歸巖廊增重竊以儒用眞焉得削則制挺可撻夫甲兵士遭變不知宜則解圍空舞夫干戚是故有富文忠之遠略而契丹之和乃定有龎莊敏之長算而元昊之欵遂堅皆決勝於機廷繼登庸於揆席玩四夷猶兒戲爾曷敢不來想二公若聖人然詎容專美恭惟樞宻知院學闗百聖道契兩朝長禦史以視師夙定禦戎之防參天子而議政亟恢經世之圖中𨿽迫於流言上愈隆於注意起司管籥兼蒙福於京師入覲冕旒果基命於宥宻旣首本兵之重仍虛元宰之尊異域申盟聊用疆於戎索正衙宣制佇遂秉於國鈞某猥使遠方喜聞新命帝王之興建輔弼實有賴於共功國家之暇明政刑要不忘於自治願彌縫而藏用副垂拱而仰成

賀虞知院啟

宋仲山

伏審誕敷綸制入典樞機幃幄莫重於本兵謀謨必資於緯武威加夷夏慶動搢紳恭惟樞宻知院器識光時才猷適變道徳之學洞照於幾微忠讜之風聳聞於朝野中罹讒謗旋陟邃嚴居多入告之嘉謀益挺不回之勁莭果符輿頌進服巖廊罙觀奇偉之功增賁明昌之運某久塵委使素辱知憐【云云】

賀虞知院啟

洪景玉

伏審帝懷舊弼國拜元樞乾坤淸夷久息干戈之役夙夜宥宻首當幃幄之籌播告邇遐竦動觀聽竊以交鄰有道本聖主之洪謩制勝無形賴眞儒之奇防矧是機庭之長實均揆席之尊方嗣皇獨運於朝綱非耆哲孰專於廟算恭惟樞宻知院道闗百聖功蓋兩朝持正論如執玉之堅斷大謀若轉圜之易卽江中而破敵勝謝淝水之勲臨漢上以總戎過羊祜峴山之績逮進陪於鈞軸仍兼運於韜鈐果致要荒再尋盟誓方具瞻於巖石俄勇退於急流亟興丹扆之思復佐淸朝之治暫本兵柄績成偃伯之休旋秉國均茂建格天之業某猥乘軺傳逖望泰符玆聞成命之頒實倍常情之喜萬間廣廈幸己庇於帡幪一气洪鈞願永陶於坱圠

樞貳

賀富副樞啟

孫仲益

茂膺帝訓進貳樞庭旣登奕世之賢益重本兵之地恭惟某官挺祖風烈爲世英傑久隆依國之謀實副象賢之意气折彊敵惟先正茂鼎彛之勲志在安邦資沈機運幃幄之議繼家聲之烜赫極國步之艱難是宜宥宻之機鈐以靖殊鄰之俶擾某謬膺郡寄欣覩綸言三幅八行曷罄書詞之悃九州四海用慶朝廷之尊

賀王副樞啟

孫仲益

伏審帝夢發祥上心虛竚誕膺顯冊進貳中樞竊以章句之儒類優柔而不武介冑之士亦椎鈍而少文蓋藝之至不兩能惟天所賦有偏得惟是文武憲邦之任實符宥宻基命之求端委一堂折衝萬里論兵投筆之後賦詩橫槊之間制挺撻彊秦之兵請纓系單於之頸用宣威於道徳式注意於安危恭惟樞宻躬不世出之才佐大有爲之治論詩書於馬上方艸奏篇得頗牧於禁中遂司宻命盡古今不可兼之美值聖賢所難遇之時廷號初傳巖瞻惟允厭未形之難坐籌玉帳之奇建非常之功行竚衮衣之拜某聞命而喜固異常情受知之深實契榮願致小夫竿牘之禮或以爲煩懷大臣教載之恩不能自己

賀鄧副樞啟

晁之道

伏審光被宸綸榮參樞柄聖神圖治痛宗社之多艱賢哲奮庸覺朝廷之增重恭惟某官天資髙邁風度粹夷學擅名家極羣書之浩博文髙華國掩眾作之深醇早冠英躔薦更劇任嘉謀偉器進當旒扆之咨素履淸名允協簮紳之論果膺妙柬遂贊洪機端委廟堂而爲凖於百僚已歸重望運籌帷幄而決勝於千里竚紀殊勳某頃獲接於淸規玆復依於巨防行借遊談之助俾従佚老之歸艸木亦知威名防見折箠以制羌夷之命黍稷以供余稅固將擊壤以追田父之歌屬拘職以印章敢投誠於竿牘方隆倚注益輔粹和

賀林副樞啟

範西叔

伏審顯拜宸恩參陪機柄惟是本兵之地必資同徳之良凡與交従尢深慰愜恭惟某官秉心直亮道脈淵源學造古人之全名收天下之重蜚聲於閩海懋績於熙朝歷典藩要漸躋禁林選掄初自於先朝圖任益隆於嗣聖矧中樞之宥宻首近位之論思文武道同仰助璿璣之運雨暘時若共臻玉燭之和某素接班聨久欽徳誼不獨士林之屬望固惟朝家之得賢懽欣之誠悃愊難敍

賀蔣副樞啟

誕敷明命擢貳鴻樞世稔服於重名人共欣於顯拜恭惟某官才髙康濟志切經綸文章秀發於妙齡器業養成於晚節中外薦更之久所守益完縱橫應變之材無施不可出爲頗牧入則卿云先帝深知欲大用而未果嗣皇優眷遂圖任而無疑召還自外而歸直禁林曽未閱時而延登右府參裁機政寧牧邦猷朝廷取決於坐籌邊鄙折衝於燕俎君臣千載孰窺造膝之謀冠帶百蠻行見止戈之武某側聞除目阻逺鈞嚴莫伸賀廈之私永愧登門之奮

賀趙副樞啟

秦少遊

光膺眷命進貳鴻樞伏惟慶慰恭以某官器猷宏博學術精微卓識照於未然奇節見於己試犯顏逆耳屢輸汲黯之忠別嫌明疑力折董宏之妄進退周旋而可度艱難險阻而不渝俄被召以旋歸遽幹霄而直上粵自卿曹之貳進陪樞筦之崇邸音播騰士論欣快亟聞趙武越四等以將上軍行見千秋以一言而取宰相某叨分符節【云云】

賀沈副樞啟

許次思

宸綸播命宥地登賢巖廟益尊增渙斗牛之野蠻夷震疊懽騰貔虎之師凡蒞芘休孰不鼓舞某官才髙經緯識造防微傳聖人之道而期於力行通當世之務而以爲己任無蚍蜉蟻子之援歷鈞天帝所之遊貳事省聨制邦材於彊富修詞史館納王法於婉微成績炳然聲名借甚以文武兼資之器防君臣一徳之符爰進貳於國樞遂宻參於廟算方聖主大有爲之日實上臣恢逺略之秋必將眾建時髦兼收羣防指蹤諸將坐成第一之功紀石燕然共際半千之運卽正金甌之拜永調玉燭之和某乘部無堪登門有舊馳心大廈莫攄燕雀之私投翼深林庶遂鷦鷯之托

賀陳同知啟

伏審輟總銓平擢躋樞近邊烽久息益恢宥宻之圖宰府初開並贊經綸之務郵傳四出廟論一新竊以帝王輔弼之臣要須並建文武弛張之道允屬兼資方顓戎索之疆更貳國鈞之秉卓爲異數並授眞賢恭惟樞宻同知參政气勁而量宏體充而韻粹榜登龍虎甲四海之諸儒履上星辰冠六聨之常伯況長防早施於邊而逺圖宻契於宸旒朝廷推徳業之尊將帥仰威名之重果膺命冊進筦事樞舜有五臣伯益贊舞幹之化漢有三傑子房專籌幄之功屬綜核於羣工兼彌縫於庶政參百揆四嶽之列旣任弼諧應三臺六符之躔佇當燮理某叨居省闥獲備官僚玆乘新渥之除實倍羣情之喜仰窺妙算諒開闔之難名退省孤蹤覺帡幪之有托

賀劉同知啟

伏審簡自九宸柄於二府摛文內禁久己豫於宻謀讚武中樞進遂當於大任郵傳四岀廟算一新竊以舞干戚而解圍蓋無是理籌帷幄而決勝必有當才矧參翊於神機宜妙疇於邦傑若章文簡拜於景祐之際如吳正肅命於慶曆之間進皆自於鑾坡秀仍鐘於建水𨿽今僅見振古罕聞恭惟樞宻同知道際兩朝功傳三世得鼇禁之頗牧須殿藩宣趂鳯沼之防龍復躋華要果顓兵柄遂陟政塗總攬權綱事𨿽由於獨斷運動樞極時正賴於同寅某幸托餘輝欣傳異渥道古今而與聖徳敢效私防進英雋以彊本朝願符眾望

賀林同知啟

劉子駒

伏審光膺制命榮贊樞庭凡被鈞陶卒同鼔舞恭惟某官嘉謀經國粹行表時文章究六藝之淵源聞望聳一朝之風采貫古問學該今典常依日月之光華乘雲龍之亨防國是旣定民瞻益深果由喉舌之司進陟樞機之任綏禦每資於長算猷爲豈屑於近功金石著勳彛常紀徳聊居右府卽踐中臺某辱知己之旣深輒忘言而申序方棲仁防徒深燕賀之誠莫展慶儀不預鳬趨之列載惟抃詠曷旣敷宣

賀葉同知啟

伏審對揚休命入秉事樞聖主禦圖撫九五中興之運大賢命世偕二三同徳之臣廷渙甫傳巖瞻惟允恭惟樞宻同知訏謨經逺雅量鎭浮好直有叔向之言養气得孟軻之勇嬰龍鱗而守正獨懷蹇蹇之忠冠豸角而觸邪詎作容容之計萬夫之望想聞於風采一國之慕具載於歌謡果膺帝輔之求式受本兵之寄經術之士進而名器重道徳之威立而朝廷尊天子守四夷正樞筦運籌之日人主論一相示鈞衡爰立之期某分違二紀之餘追惟一日之雅側聆大用倍激歡悰繄四方人物之英舉欣欣起執鞭之慕而一老門墻之舊已駸駸向塡壑之時俯深賀燕之私徒有羨魚之嘆

賀張同知啟

寵膺策制擢貳樞庭國之將興眷直臣之在位人惟求舊登元老以壯猷四方傳聞九鼎增重恭惟某官擎天柱石許國蓍吾道以爲指南斯文之所寄命備更天下之故自結人主之知頃登要津卽契眞宰防公孫方貴用事故長孺不得久畱挺寒松之姿而晚操彌堅馥秋蘭之馨而久幽不攺惟睿後辟簡賢之路而淸朝無嫉能之臣起我公齟齬未合之中攄士夫鬱結不平之气謂東宮之位宜早定尙何待周昌之爭以累朝之君不欲言遂固有魏謩之請𨿽咫尺被黈旒之寵然毫釐輕軒冕之榮丹墀暫綴於咨諏琳館旋便於閒燕屬重明之麗正圖耆徳以弼諧首煩畱鑰之司遽下詔環之賜運機軸於九重宻贊坐帷幄而萬里折衝外朝衣冠覩絲綸而相賀窮途鱗甲先匕箸以自驚亟登泰階兩兩之符大慰維石巖巖之望某身縻逺嶠迹托洪鈞聆成命之載揚知中興之可傒徳尊黃髮當遂防尙父元勲身伴赤松未許學畱侯故事

五百家播芳大全文粹卷九

欽定四庫全書

五百家播芳大全文粹卷十

宋魏齊賢

葉棻同輯

賀啟

簽樞

賀虞簽書啟【代】

熊子復

伏審召自輔藩擢於樞筦方天子振旅將巡於邊陲宜人傑運籌決勝於幃幄師气己倍敵情莫逃郵置初傳道塗相慶竊以建隆之分宥府實並都臺興國之置簽書通爲執政必陞華於祕殿以借重於機廷昔聞典故之存今見老成之用恭惟樞宻才豪一代名震四夷羽扇綸巾卻大敵笑談之易雕戈錫盾制上流經理之勞比屬多虞正資逺略𨿽作藩於近甸亦防福於京師必本柄於中樞乃基命於宥宻果膺帝簡越贊神謨用儒雅章句而先武夫昔觀己試遣將帥戍役而衞中國今仰成謀豈惟折千里之衝方將建萬世之防某猥縻原隰阻拜門墻廟算不遺相契沈機之運臺衡有待倚需渙號之揚

賀王簽書啟

馬子才

渙號王庭對揚天子之命參謨樞府簡在上帝之心聲名推重於朝廷華夏想聞其風采凡依徳宇舉極歡心竊惟樞柄之臣始自唐宗之制朱梁易之爲崇政石晉更以爲宣徽分南院北院之稱有正使副使之任名𨿽異致理實同條迨我宋之隆興鑑前朝之得失兼置簽書之職並爲執政之官蓋將總禦於藩戎抑亦參詳於機宻安危所系授受非輕自非才略兼優之人曷副聖神注委之意廣謀庶位果得宗工恭惟某官識造淵微學窮元本仰天庭而覩星辰之小浮滄海而知江湖之污六藝折衷於仲尼萬事不問於伯始仁經義緯蘊和順以積中玉振金聲致英華之發外確爾自守介然不移其爲气也至剛有諸己之謂信靑雲得路搏九萬里之扶搖紫綬重金際一千齡之防遇頃從近列寖陟華津振耳目於烏臺聳威稜於風憲巍巍然泰山北斗無得逾焉凜凜如烈日嚴霜眞可畏也身旣與名而俱顯功因得位以彌昭爰辱眷知亟參樞要內以制於羣牧外以鎭於四夷形勢彊而王室尊賢能用而天下治綸言誕布輿論允諧行慶九遷卽登三事如某者麼麼細行運蹇浮生頃緣都下之遊獲識荊州之面傾蓋如故陳義甚髙玆聞臺座而登庸竊偶藩符而出守潭潭公府方欣仰托於帡幪六六錦鱗敢後欽修於竿牘

使相

賀蔡開府啟

翟公巽

視秩公槐增華將鉞官儀防尾共瞻黃閣之崇命數蟬冠咸仰黒頭之拜傳聞四逺頌嘆一詞昔者周公之勲封伯禽於魯國康公維翰命召虎於淮夷然而伯禽無豫於成功召虎克承於先世猶且寫諸琬琰播在聲詩豈有述作萃於一門事業煥乎當代朝廷無出其右簡在帝心父子同升諸公貴窮人爵衮衣焜燿而交映革履差池而後先稽參舊聞曠絕無輩恭惟相公身兼數品徳範羣倫方當彊仕之年巳佇登庸之望曲臺舊典潤色倚以告成東觀諸儒總領資其折衷迨玆顯拜誰曰不宜某夙荷眷知獨傾意气七登三事願觀伯始之榮四世五公當繼諸袁之盛

八座【吏書戶書禮書兵書刑書工書】

賀蔡吏書啟

趙徳莊

伏審益簡淸衷晉疏華渥冠聨兩禁繼嘉祐之祖風總職四銓舉元丰之帝典輿情允協瑰望愈隆竊以八座貴而非賢莫居實亞機衡之任六卿備而各率其屬首嚴銓總之司惟巳試之效則流品自分必久次之英則號名乃正眷焉甚重允也才難恭惟吏部尙書粵學家傳懿文古作早膺妙注徧歷要塗擢貳版曺著元和之國計越居選部揚行儉之能名果遷常伯之尊益致本朝之重尙書之爲喉舌寖具師曕執政之猶股肱佇顓國秉某猥參漕指逖聴除音莫陪賓客之趨曷勝寤寐之喜

賀張吏書啟

肅膺帝制進長天官參八座之髙華領三千之要劇除音騰播公論愉欣竊以任法不如任人淸議存則風俗可變用儒無如用舊老成進則朝廷自尊矧惟四銓之司實冠六卿之職治源所出人獘相仍自非一代之耆英曷稱九流之宗主恭惟某官芳猷世濟髙韻天成早騰宇宙之名峻陟雲霄之路致身九陛言正大以無私去國十年气方剛而不撓頃從畱鑰亟奉賜環冕旒渴見於儀刑紳紱想聞於風采謂正人之見用斯治世之可期宣室受釐奚止賈生之對東山堅臥肯容謝傅之髙得行則行何恙不已趨勸路門之講聊從眞館之遊旋被湛防復還舊物官聯在昔是爲冡宰之尊帝眷於今必倚宗臣之重卽登三事以器百工某年顏寖衰志气益落念報國之無補欲歸田而未能拭目以觀喜用鄕人之善彈冠何敢惟求老者之安

賀王吏書啟

李粹伯

召還闥資論駁之淸規擢進銓曺付品題之重柄一紆印綬萬集簮纓定權稱於胸中運甄陶於筆下屬叨英盻倍切懽悰恭惟某官徳量涵空神鋒脫頴坐仙山而直釣掣盡六鼇望阿閣以來巢壓低三鳯白睂難辧赤汗俱髙雍容方躡於禁林簡拔卽登於法從旋聞授鉞出試名藩保釐未著於東郊疆理先周於南海龍韜寖著虎帳屢移輟溫洛之除書分廣陵之節帥席猶未暖車己戒行八鸞喈喈詠遄歸於山甫四壯奕奕歌入覲於韓侯戛百僚鳴佩之音恢九載望云之意對揚文陛宻契淵衷探公論之盈庭勞巨儒之典選靑錢學士聲華己茂於昔時黒頭尙書班序正聨於今日渭淸涇濁韶美鄭皆曲盡於見聞終難欺於去取前馬裴而後盧李豈足擬倫左稷卨而右臯防佇觀並列某久睽防館窮處瘴鄕慚教職之無功誤薦章之及格敢投知遇曲借生成曕鸛鵠之摩天莫攀迅翼起鷽鳩於控地全賴髙風

賀溫吏書啟

王宣子

誕膺明制峻陟近班朝野交歡人神胥慶竊以周頒六典首登太宰之官漢設四曺並建尙書之位魏崇八座而名參乎僕射唐列三銓而事領於宰臣蓋端右之祕居實殿中之峻秩布宣王命允爲喉舌之司綜柄人材盡執銓衡之柄爰求碩徳當賴宗工恭惟某官元粹在躬泰寧得運夙被凝旒之睠早歸側席之求昨柬賓僚俶開王府擢在師儒之位進居保傅之官逮聖徳之日躋屬珍符之神授風雲感防雨露沾濡幹健禦天己應飛龍之造晉明出地徐觀庶馬之蕃眷注愈深倚毗加厚監觀往牒考驗先猷商美髙宗念甘盤之舊學漢嘉成帝篤張禹之故恩果奉褒兪亟參法從絳衣蒼佩典禮奉常靑黃扉居中給事侍金華之經幄領玉府之書林僉謂該通眾推博雅越從嚴近日正浩穰惟千里之都畿示四方之表則發姦摘伏賴廣漢之嚴明扶弱抑彊有孟容之威望未周嵗籥己奏功書遽陞常伯之崇仍冠選曺之重士論惟允帝心所嘉進善防賢共仰山濤之識揚淸激濁皆推毛玠之風佇奉經綸入調鼎鼐上紓逺業俯慰羣情某章句陋儒斗筲賤役賀廈之燕但切安巢之心在鈞之泥卽歸造物之日

賀韓戶書啟

陸務觀

伏審祗奉峻除榮遷劇部官儀如舊尙聨常伯之班帝命維新全總大農之政有識交慶不謀同辭恭惟戶部尙書才髙絕人器大經世際熈辰之千載踐華境者十年夜艾星稀獨長庚之有爛嵗寒木落惟孤松之不凋蓋謀猷自簡於帝衷故遷擢式符於民望陟文昌之八座聊率屬於中臺煥泰階之六符佇同寅於上衮某符叨剖竹戍甫及但切欣於得輿莫趨慶於成廈仰止門墻之際形於寤寐之間頌嘆惟勤拙訥難盡

賀楊戶書啟

顯揚帝制進長地官惟八座之尊崇接二府之嚴近士夫快見夷夏聳聞恭惟某官學際天人才兼文武尙識三朝之故老獨爲一代之偉人論孔明保蜀之功得夫子尊周之義令行千里之外法循三尺之中彊敵畏服其威名逺民舞歌於善政妄言欲毀於日月公心不動於丘山獨當聖主之知盡伐宵人之計初解印綬卽賜佩環上意方隆下情益附某宦學衰落身世浮沈猥以鄙文夙承異奬至自補於圉吏若有愧於館人浮議盡消知謝傅之必起流言旣辧宜周公以來歸共欣正道之行實爲中興之兆

賀王禮書啟

陳君舉

伏審簡在嗣皇擢居常伯榮兼闥旣謀猷啟沃之特親防直鑾坡更號令文章之可述有識交頌不謀同辭竊以世難得於全才人罕兼於數品而況總舜代防龍之職擅漢庭賈馬之能挺岀熈朝並當殊選恭惟內相尙書妙宗道壼雄帥文壇早膺丹扆之除久典紫垣之誥屬謀元帥維時得頗牧於禁中果賢長城吾君置隴蜀於度外適玆多故正借逺猷追鋒促還側席虛竚儀成長樂諸侯羣臣皆肅恭制下興元武夫悍卒亦感動命更資於審駁功益著於論思某幸托餘輝欣傳異渥曵星辰之履髙華己冠於淸班紀日月之常久大方期於相業

賀傅禮書啟

汪彥章

光奉贊書進班常伯惟時攺作須大儒專禮樂之司以類俱升宜宿望次公臺之任訓辭優寵班列淸明恭惟某官厚徳鎭浮髙文行逺气得古人之剛大學兼天下之中庸自得位於朝廷卽畱心於人物力加慰薦每推轂有味其言自處安恬或積薪後來者上昨屬殊鄰之擾上貯當寧之憂惟公克念於生靈無日不謀於宗社處雷霆之下宻輸忠讜之惓惓掲日月而行恥事功名之赫赫果膺眷命首付彛章舜官尢重於秩宗漢爵莫榮於稷嗣將萬世維扶之是賴何一時康濟之足言某久托餘光欣聞盛事方隨宦牒望門墻無布武之階竊讀除書喜賢者有得時之慶

賀孫兵書啟

周邦

堯殿十行夙被絲綸之渥漢家八座晉膺綱紀之權統武部之五兵行司馬之九伐協贊文昌之政望樓目斷於天邊親逢廊廟之知拜命恩先於日午卓爾不世出之佐應乎大人造之朝恭惟尙書兵部道義髙明智謀沈逺胸中學海可納禹貢之九河筆下詞鋒能敵單於之萬騎養气識若七年之杞梓收功名如一日之驊驑譽播靑錢再冠詞科之選身遊紅藥爭觀誥令之嚴恥將赤子以事戎夷獨發大忠而顧社稷匈奴無事何勞竇氏之逺徵華夏旣寜果念曲江之先識亟奉紫泥之詔進趨靑之班著兩朝蹇諤之聲冠百僚倚毗之厚駢膺睿眷峻陟夏官梁帝之用明少遐實系朝廷之重唐宗之擢令狐楚能淸軍國之姦數獻謀猷頓淸綱轄靑雲路已登六部之尙書黃屋恩濃更擁重金之寶帶某濫綴門墻之日久側聞除目而喜深慶九萬之程已鄰鳯沼嘆差池之羽尙在雞羣簿書換文史之心筦庫供江山之眼輙憑竿牘抒寫肺腸聖君儉朴以化民攬收六合之豪傑我公忠純而致主定臻一代之太平豈止伏伽之作誼臣重見叔敖之爲賢相薫風滿於舜綺畏日永於羲輪善防寢興前膺休寵

賀王兵書啟

張子韶

伏審疇庸東掖率屬南宮常伯寵優佩錐成之寶劍司戎職峻偃太乙之靈旗鄰宰鉉以平躋冠從塗而絕擬有識交頌不謀同辭竊以祈父王之爪牙周蓋顓於九伐尙書帝之喉舌漢實次於三公自開西府以本兵苐列南宮而分職然裕陵肇修官制猶虛位於夏卿至哲廟博采師虞始新除於邦傑遄贊萬機之務蔚爲千載之逢恭惟兵部尙書才備全能識覃眾妙蚤以淵源之蘊發爲經濟之圖擢貳憲臺絕震師之殄行越長諫省攄告後之嘉猷譽益重於熈朝職遂專於武部曳星辰之履姑聨八座之班紀日月之常卽懋三階之績某晚遊京轂屢叩門墻竦傳新渥之頒實倍常情之喜

賀韓刑書啟

晁子西

伏審簡隆宸扆序陟禁塗畫舜代之冠方期於刑措曵漢庭之履宜奉於制除有識相趨不謀同慶恭惟判部尙書神標凝峙仙韻防淸練逹本朝之舊章洞明當世之先務學皆探本胸次以推行才足應機至目前而迎解早膺親擢久列從班疇公望之最髙屬憲曺之建長果陞華於八座並潤色於九章蓋自元丰之正名初復六職至大觀之定令始顓一司玆得全才肆兼重任某猥縻印綬阻叩門墻𨿽頌嘆之彌勤顧編摩之尢拙

賀廖工書啟

何子固

伏審益注凝旒晉班曵履百工皆聖所作疇推創述之才八座非賢孰居宜被褒遷之渥師虞允穆朝序益淸恭惟判部尙書有經世之學守之衝深有華國之丈將之惇厚告猷東掖納王命以回天執憲南臺簡帝心而易地肆佩龍淵之錫寖膺鳯沼之除將見技巧惟新自元成而鮮及規模更逺至周召而乃畱由階以升可拱以俟某召丞巖邑早趨倚於龍門通守海邦比拜違於烏府逖傳新命倍激孤衷頌嘆彌勤編摩曷旣

西掖【中書中書侍郎中書舍人】

賀王中書啟

寵隨龍馭榮陟鳯池當風雲感防之時復天地交泰之象傳聞四海歡喜一辭竊以國步多艱方撥亂而反正仕途久壅當爲官而擇人況中書政事之原乃天下根本之地有徳在位斯民舉安恭惟中書相公學贊皇猷才全王佐直方大以求諸己安平泰以濟斯民洗光咸池親逢盛旦宣威沙漠定防元勳眷注益隆譽望彌著某傾心盛徳翹首下風附驥尾以無階賀燕廈之有托仁者在髙位己符孟子之言聖主得賢臣願奏王褒之頌

賀範中書啟

晁之道

顯膺中詔晉陟兩臺歡聲所加和气自應恭惟某官博大髙明直方惇裕必欲致主唐虞之上固將列名防契之間秉節不回堅如金石盡言必效應若蓍乃自江湖復於廊廟惟一人睿意之攸注與四海公議之所歸共期更化之成惟恐登庸之晚果敷龍檢爰步鳯池方且畢慮盡忠同心協徳政圖於實不必髙明之拘法惟其時要以安民爲本事還舊觀人防更生故於朝夕之間以格天人之應興滯補獘宣王所以康兆民壊植散羣太公所以報明主仰聖哲之相遇揆詩書以同符上帝於焉博臨萬世以之永賴某猥以頑蹇厚防眷私方萬物同慶之時實一介有成之日矧摧頺暮境已竊哀憐而孤憤愚忠尙思黽勉𨿽阻趨於門仞已坐謁於情誠歡忭發中敷陳防旣

賀中書王侍郎啟

晁之道

伏審入覲天光薦承帝制亟從眞館進陟西臺乃顧政事之本原宜歸天下之名徳旣賀明良之防遂觀調一之功伏惟慶慰恭惟某官賢爲時生略不世出剛方邁往之气足以聳動搢紳英偉博通之才足以酬酢事變富以孔孟道徳之學緯以商周盤誥之文故論思獻納之規獨髙乎從槖而啟沃謀謨之績見紀於廟堂恥媕娿以幸容寧感激而遽去至言旣久而彌效忠節欲蔽而愈光果錫寵靈還登輔弼恭惟聖主選眾起公之意與夫嘉生仰徳望治之心必當加踐平昔之言期以盡收太平之實惟因時而循理足壞植而散羣顧玆休功有待今日某被眷惟舊受恩最深自欣投老之期獲覩登庸之任

賀中書何侍郎啟

劉文潛

伏審聖朝選眾帝制褒賢宻貳中臺實資右弼積勤廊廟已髙綱轄之功深簡帝心遂付機宻之本伏惟慶慰恭以某官端淸忠亮博大疎明學術淵源陋兩漢而不數文章爾雅追三代以同風行髙而能濟以寛才大而不失乎正凜然風節一於險夷玆見古人之有常是謂大臣之以道自登公輔益著賢勞立名防契之間致主唐虞之上果聞寵命增煥爾司總庶政之源益茂謀謨之績正具瞻之地更觀調一之功某猥以疎愚久塵委使方風馳於窮蹇獲逺聽於吉音莫殫賀廈之誠徒有防云之幸

賀中書林侍郎啟

汪聖錫

顯被制書進防機務輟詞臣於鼇禁訂國論於鳯池縉紳聳聞中外交慶恭惟中書侍郎懿文華國直道致君以淵云之學自名一家以晁董之才親承大問始終全節被遇累朝踐揚皆極於華塗圖任悉歸於黼扆繇北門之獻納總右省之幾微深惟不世之姿洞逹當時之務靡勞施設足見猷爲方將沐浴於太和何以揄揚於盛徳永垂方冊屬我宗工某一走門墻六更符印忽驚流落獲在陶鎔倘防庇於衰殘尙少圖於奮厲其爲忭悃倍萬常情

賀中書劉侍郎啟

邵澤民

伏審詢求元徳協贊萬機撫熈洽之隆方當接千嵗之統盛繼述之烈宜得不貳心之臣與參政事之本源益廣聖賢之事業應爲協气格於萬方恭惟某官博大而宏通髙明而惇裕學通六經之閫域文雕萬寶之英華自爲庠序之遊已積公輔之望丹鳯芝艸實爲聖時而生美玊良金必名淸廟之器逮逢眞主亟服禁塗儀刑特簡於淵衷論議必當於帝意果協明良之會進居綱轄之嚴一徳弗渝百工惟敍遂付幾微之本益觀經濟之功方將壞植而防羣何止興滯而補獘是惟天意顧豈人謀某曩以狂愚自幹罪戾賤嗜貴獻情實靡他綆短汲深言則甚陋豈不甘賫志而沒又懼傷知人之明大明燭天盲不見日靑陽生物病獨違春顧知已之門墻曠問安於時序腸九回其未己夢中夕而猶驚敢言形迹之己疎尙兾精誠之有感倘防施恩不報之地爲一引於已墜之淵神若巫咸端能再造身同徐甲眞遂復生悵方窘於抱關慙莫諧於望履側聞孚號倍極懽悰自欣投老之年獲覩登庸之日詎知餘生之有托方欣萬物以同榮喜忭發中情誠並竭

賀中書王舍人啟

晁之道

伏審前試大筆峻貳蓬山繼服上恩遂司誥命蓋前無比可謂至榮吾道用光有知相慶恭惟某官涵養異稟發揮斯文探唐虞之淵源備髙古淳和之气攬班馬之光彩極瑰琦彬蔚之姿於以用之無不可者當始進不偶蓋天俾感憤憂思以激其能逮一鳴可驚故人皆咨嗟嘆服而謂之稱諒從西掖進直北扉不越期年卽登臺輔某少嘗有志晚迄不逢猥以狂言亟承誤奬貧兼百疾老萃千憂學卽廢而遂荒文寖衰而愈下惟觀騫翥足慰窮愁顧趨慶之無階獨激心而有感

賀中書傅舍人啟

祖擇之

伏審膺被宸寵典司帝謨凡在縉紳之間欣逢除目之下竊以文章治道之鼓吹誥令朝廷之羽儀因人發揮爲世風采若才子遴集則勛華之典粹醇議臣奮登則商周之書灝噩照爛往冊驚傳後人迨玆以還藐未足紀惟嚴徐枚賈之於漢及常楊元白之於唐猶馳駿聲僅躡遺躅於穆盛旦夐企古初下敞西掖之居仰模紫垣之耀豈止演明賞罰之訓蓋以梯媒凝承之材自非宗工曷副宏選恭惟某官器兼文武學貫天人志𨿽毅正而所履融和外則敏彊而其中易直久禆宸衮之闕雅結淵衷之知宜渙恩靈遂陞禁近某寓名天祿屏迹東溟苐增聆命之歡適阻造庭之賀

賀中書葉舍人啟

蔣穎敍

伏審司言西掖易地禁闈朝廷用賢則榮益明盛時之羽衛縉紳有徳者進猶爲治道之光華伏以某官行中表儀學通倫類言語妙於天下知略輳於上前金玉乃心冰霜其操自致功名之會親逢睿聖之知入直螭防簮筆以司言動進遷鳯閣緣文以贊賞刑蹈仁義之夷途輸忠嘉之微志宜在昭世蔚爲良臣某初聆詔條方切歡嘆遽防函翰倍懷悚惶屬居守於窮邊顧弗先於尺牘其爲曕系未易究陳

賀中書洪舍人啟

熊子復

伏審簡自宸旒擢居禁掖以詞林之傑而入掌於除書以朝路之良而進陪於基命當今翰墨所載將與典謨並傳何幸斯文有光今日竊以元丰外制之職仍歸舍人紹聖宏詞之科以待文士然而居是職者未必擢於辭級登是科者或不陞於制垣邈前後以相望曠古今而一遇恭惟中書舍人道大而體粹才髙而气渾空逸步之馬羣長橫飛之雁序手抉云漢時旣埽於粃糠世掌絲綸文自成於珠玉惟玆九試果遂眞除獨髙西省之聨兼寓北門之直操淵云之精筆妙墨考昔無儔笞秦楚之堅甲利兵庶今有助某猥居原隰逖望門墻但切欣於得輿莫趨慶於成廈掌帝之制己潤飾於皇猷秉國之鈞卽彌綸於庶務

賀中書蔣舍人啟

綦子復

伏審妙簡宸旒眞除禁掖以辭人之伯而入掌於贊書以儒者之宗而進聨於端尹增光典冊竦動搢紳竊以中書政事之原播告必資於大手元良邦國之本弼諧允賴於正人匪卓冠於淸班曷並膺於華渥恭惟中書舍人詹事規模宏逺蘊借醇深文陛奏篇才己髙於晁董史垣載筆法自過於荀袁久已攝於訓詞果遂正於圖任風雷鼓舞旣專美於絲綸日星光輝更助成於羽翼某依仁甚久去徳猶新逖聞成命之頒實倍常情之喜掌帝之制方並寵於金鑾秉國之鈞卽進陪於玉鉉

賀中書錢舍人啟

謝子山

伏審膺被寵光典司名命眞賢彚進公論協同竊以王者攬萬里之微制四海之動曉致治之意必鼔之以文辭成有爲之功必先之以訓勅唐虞爲盛溫潤著於典謨商周甚隆詰曲形於盤誥故惟文章制度之美實賴修飾討論之才伏以某官徳性茂眀道心衝逺嘉言讜論極天人精祲之微殫見洽聞該國家表裏之要上心素屬輿望所符矧惟專對之勤宜正代言之選某首承謙眷特貺筆牋感頌之私編摩罔旣

賀中書範舍人啟

任子方

伏審被恩黼座進職綸闥賢哲彚升僉謀協慶竊以王者之鼓舞天下必資名世之微言儒士之優防禁林久號古文之精選洪惟前代具述彛章溫潤著於典謨唐虞獨盛詰曲形於盤誥商周繼隆闡揚道徳之淵源烜赫古今之視聽自非偉俊孰副討論恭惟中書舍人徳履純明道心沖漠決科發防極天人精祲之微削艸抗章該國家表裏之要上心素屬輿望所符矧己載筆於殿防宜亟贊書於星掖未遑修先辱流音仰服謙沖彌增銘佩

賀中書呂舍人啟

伏審顯被制書寵升禁掖伏惟慶慰伏以某官本深末茂器博用周親逢郅隆奮起鴻學遊麗正圖書之館歷奉常禮樂之司露嚢而論典刑簮筆以記言動耿耿惟憂於國計訇訇益大於家聲旣持一意之堅尢重重瞳之眷果由近職入直紫薇汲鄭論思實漢庭之羽翼常楊潤色爲唐室之光華某叨聨從班毎瞻眉宇慶此得賢之盛形於聞命之初賀牘未遑謙縢先辱懷感悰而欲布顧濡翰以何能

賀中書陳舍人啟

王履道

掖垣虛位久傒異才宸綍疎恩茂膺眞拜由左史之髙選升西掖之淸班成命甫傳有識相賀伏惟慶慰恭以某官髙文贍縟防學淵源筆參造化而宛繼前芳腹貯經綸而可當大任不勞追琢璠璵爲希世之珍少假壅培杞梓成合抱之器誠家學之克肖偉世業之能承譽已滿於寰區眷尢隆於正寧顧蜀川秀美世不乏於淵云矧漢詔丁寧才正資於賈馬捋於已試何待旁求咸稱詞苑之得賢愈覺皇朝之增重某逖聞新渥喜溢卑悰屬坐守於郡符阻走趨於賓閣

賀中書陸舍人啟

汪彥章

顯膺宸命進直掖垣於簮筆代言初陪法從之列然窻批詔妙極儒生之榮矧選授之才堪凡聽聞而心服恭以某官天資渾厚心術髙明卓然公輔之才加以聖人之學文章爾雅追還三代之純議論正平多識累朝之舊早參依於日月中流落於江湖時乏居易之忠精帝意仲舒之簡古問釐宣室結知無愧於昔人起艸明光能事更看於他日某銜恩未報佩徳猶新前噡大廈之光方懷阻濶忽返故棲之地皆出生成气淸和論思休暇願保節調之適仰承眷注之深

賀中書周舍人啟

趙承之

光奉上恩榮司外制望隆朝野歡動搢紳伏惟慶慰恭以某官擇乎中庸好是正直文彬彬而濟質志蹇蹇以匪躬知無不爲蓋官守言責之故義之所在實忠臣孝子之心揚於王庭想見風采曾賜環之未幾以詔書之屢遷矧詞掖之祕藏豫政機之宻勿豈特商盤周誥專渾灝之文章抑亦堯咨舜兪備淸簡之顧問得公爲重允帝之求某獲綴班聨猥承眷好防貺書之甚寵愧占謝之不勤陛逺堂髙願篤協恭之義松茂柏恱敢私不寐之誠情形於言書不盡意

賀中書梁舍人啟

右某啟伏自拜恩己嘗伸賀恭惟舍人壺冰峻彩巖電英標稟秀气於岷峨振雄名於京洛學惟覩奧入聖域而己優辯可摧堅占議圍而無敵品格素髙於月旦詞華早掞於天庭爰自先朝便升淸貫內佐計相外剖使符體寛大以布詔條用文雅以飭吏事坐堂聽訟克播於歡謡視艸求才果膺於急召爰九重而肆覲見萬乘以垂知宣室前登問鬼神於前席禁林試可給筆札於尙方一時之紙價頓髙防日之絲言薦降南宮臥錦旣攺七兵之曺西掖判花便裁五色之詔將啟廸於帝載實焜燿於儒林平奏議於省中佇神明於唐制頒號令於天下同誕布於堯言三代之風不日而復某聲塵無取名輩相遼偶諧附驥之誠亦在續貂之末幸依先覺必免至於面墻怯見大巫己自甘於閣筆然得親於蘭室須彊厲於鉛刀顧函丈之有期忽尺題而爲貺仰荷勞謙之防愈增反側之懷內省庸虛何以克勝

五百家播芳大全文粹卷十

欽定四庫全書

五百家播芳大全文粹卷十一

宋魏齊賢

葉棻同輯

賀啟

翰苑

賀錢內翰啟

罷直內閣升華禁林解天府之浩繁付經帷之淸燕𨿽眾望所屬理固當然而成命旣行士以相賀伏以學士號爲職親而地要實儒者之至榮訓詞欲其言近而防深必文人爲充選設官𨿽専於書詔儲材當用於鈞衡被選益艱因人增重𨿽從容入侍獨髙太白樂天之詞華而議論經邦復重徳裕敬輿之術業苟擅一長於此皆爲稱職之才洪惟本朝繼有碩望方當聖主之圖任果見異人之來儀伏惟某官學總百家才髙一世經守韋平之學世登晁董之科無施不長所治皆最批郤窽在庖丁如無牛越國過都於騏驥爲歷塊隠然公輔之望久矣中外所期俄聞異防大慰眾論謀謨黼座何慙天子私人顧瞻玉堂應嘆吾家舊物卽膺大拜用究逺圖某每愧庸虛素承知奬其爲欣快實倍等倫嘆白髮之侵淩望靑雲如寥廓嵗事已晏徳履多祥

賀劉內翰啟

張安國

入覲龍墀延登鼇禁典司翰墨極儒者之榮銓總官曹髙從臣之選矧席薦颺之舊實深慶蹈之懷恭惟某官行立表儀智周事變材爲時用備文武之憲邦學本家傳根中庸之至徳自結兩朝之眷早登四輔之聨思若湧泉眞鳯閣舍人之樣心如止水爲虎符刺使之師歌袴襦於姑蔑之墟洗甲兵於云陽之野功旣成於授鉞命爰錫於賜環不逺千里而見王果以一言而悟主精神夙契眷注益深北門正內相之除南郡領天官之長玉堂揮翰日觀云漢之昭回金殿掣鈴時近天威之咫尺爲命𨿽資於潤色矢謨實賴於弼諧豈止發爲文章號禁中之頗牧要當諫本仁義措天下於唐虞佇聞絲綍之頒卽正鈞衡之拜某濫司戎閫辱在恩閎念步武之相隨荷齒牙之曲借欣傳除目喜倍常情黃麻之似六經復觀制作洪鈞之轉一气更累生成商律方嚴禁塗多暇幾精調於和粹式茂對於寵臨

賀洪內翰啟

熊子復

伏審簡自上心擢居內相以詞人之伯而代播吿之言以儒者之宗而奉燕閒之問當今典防所載燦與典謨並傳何幸斯文有光今日竊以翰苑題名自建隆以下疇世掌於龍綸辭科選士由紹聖以來幾身躋於鼇禁矧兼二美榮絕一時邈前後而罕聞曠古今而僅有恭惟內翰尙書气嚴而中裕體防而外衝障百川廻狂瀾早傳正學洗萬古空凡馬獨負奇才自首綴於殊科卽薦揚於華貫記言丹陛得孔氏之謹嚴書命紫垣同漢家之深厚越執選曹之柄兼陪宥府之籌蔚有令名播在公議果親除於玉扆亟進陟於金鑾扃雲霧之窻旣號私人於內禁曳星辰之履乃班常伯於中防克承新渥之隆益紹先猷之美某猥行原隰逖叩門墻但竊欣於得輿阻趨慶於成廈掌帝之制黃麻巳誦於搢紳秉國之均赤舄更躋於廟廊

賀洪內翰啟

陳君舉

伏審召自輔藩還居內苑冕旒圖舊蓋謀謨啟沃之特親典冊增光信號令文章之可述有識相慶不謀同辭竊以陸敬輿制書感人果見興元之戡難李文饒詔語切事迄聞魏博之代謀苟訓辭洞曉於羣情則禍亂潛消於當世時適丁於多故上渴想於眞才謂將致乾坤之淸夷實有借雷風之鼓舞操淵云之精筆妙墨非公莫能笞秦楚之堅甲利兵自獲多助恭惟內翰妙宗道壼雄帥文壇胸次容萬頃之波毫端扛百斛之鼎早膺簡注入踐禁嚴文部最髙更曵星辰之履京城非逺暫持江海之麾方撼鈴而應戎索之興宜抵艸而思詞林之舊蓋手抉云漢曽飾昭回之章矧世掌絲綸素擅垣明之制淸光復侍密命親承將見徳音播而溫於美幣良繒文告行而威於勁弩長防某猥縻原隰阻拜門墻貯文士於內庭要蓄濟時之器列才臣於上衮卽攄經世之圖

賀陳內翰啟

黃秀岑

驛騎再馳星漢墮靈槎之使鼇扉趣召翰林連華蓋之居經從翻藥之階入聽穿花之漏其爲榮遇未易名言竊惟賢能所以致中興文章所以垂不朽自昔膺籙受圖而與民更始必有持簡筆者爲時而生負超卓之奇材摠皇王之餘議胸吞云夢皮挾風霜吉甫美周相如諭蜀梁津赦令澤潞舊書所謂雄深雅健之文無負獻納論思之選前朝習治近幸啟戎四海瘡痍六經煨燼洛書授禹神扶定鼎之傾天防開泰地峙登瀛之峻端拜而議其誰宜爲伏惟某官發藻士鄕飛英朝著文章俊語長照映於人寰忠言嘉謨寖翺翔於法從貳卿粉省批勅銀防玆起燕閒復還嚴近扈六飛而視艸供十吏之濡毫久勤西域之贊書爰正北門之遞直蓋於武夫悍卒咸知哀痛之誠庶幾舊國故都遂有掃除之便式煩鴻筆協濟壯猷某自愧雕防虛防薦鶚動貢公之竊喜防庾信之淸愁尙冀鱗攀寧忘螽躍

賀秦內翰啟

鄭元老

顯膺綸命進陟鑾坡大哉王言將鼔天下之動儼然人望乃極儒臣之榮吾道用光本朝之重恭惟內翰才不世出學由性成晁董奏書獨處漢庭之第一丘軻正統克承堯運之半千早逢雨露之承薦歷雲霄之路防冊府圖書之祕訂曲防容典之宜眷言語侍從之惟良實號令文章之有作待北門之詔旣屢直於禁林進甘泉之班果正名於內相精神聚於黃屋勲業成於黑頭恩隨宮錦之華禮借金蓮之重鄭人爲命聊資討論潤色之工舜官颺言式著賡作載歌之美矧惟大任降自淸門太師轉洪鈞以底聖功明公提大筆以贊文治形容王度神化麗乎丹靑焜燿家聲貴名升乎日月方將襲隆盛於韋平之緒追風流於王謝之家由階而升可拱以竢某凋零嵗晚瞻望日勤自縻符竹之間久去門墻之下願新耳目飽防三盤之書常使子孫逺觀八葉之懿

賀何內翰啟

趙徳荘

恭被徳音入都內相導承禁密仰機政之與存左右宴私喜正人之愈近具頒異數增重斯文惟大徳可以格君心之非惟有言可以鼔天下之動粵自古兼收於能事蓋眾賢各致其所長若乃劘上盡規補日月於無過由中作命渙雷風於有孚非屬異才未聞專美恭惟某官正容悟物盛飾入朝追配先猷猶觀要妙長雄多士徙出緒餘自感防於主知以責難爲已任諫槁𨿽聞於旋削聖功自覩於又新方將丕冒華夷諭之徳意責成將相飾以訓詞逺追三代之風茂輯一王之典更資鴻筆用暢玉音某久列下交欣聞盛事宮商相應識元气於黃鐘臺輔所纒想榮光於華旦

賀鄭內翰啟

崔子淵

伏審恩霈中宸榮遷內相除音四達輿議交歡恭惟某官性稟明誠學該微妙師心無惑燭理旁通道深貫於聖眞經自成於家說亨衢特立峻節自持惟名實之並隆宜寵靈之洊至代言西掖視艸北門形容治世之成功潤色太平之鴻業魚金兼佩特峻官儀蓮燭分光優承睿渥將踐機衡之任暫收翰墨之勲對越盛時佇看丕績某濫持使節方隔賔簮徒均賀廈之誠苐切依風之想

賀鄧內翰啟

李去病

伏審顯被恩書擢居內職伏惟慶慰竊以處翰墨之司皇朝之妙選掌絲綸之命儒者之至榮日奉淸光進承睿防實預樞機之重密參經緯之權必有鴻才斯膺簡注恭惟某官奇才英麗贍志該通胸中之書卷五千孰先岐叔架上之牙籖三萬莫富鄴侯盡窺乎流略之源深覩其天人之奧果奮六翮之具爭先萬里之途入簉防龍親承日月髙參彖系卓然道徳之文妙擬典謨煥若帝王之制是宜恩章燀赫體貌隆崇驅天廐之龍駒光生裏閈橫尙方之寶帶寵耀班行弟兄聨華萼之榮君臣洽魚藻之樂一朝具美百代揚芳某賦分伶俜稟生固陋臨江河而莫濟敢冀津梁望門屏以無階徒思羽翼下情欣蹈實倍常倫

闥【門下侍郎給事中】

賀門下孫侍郎啟

秦少防

光奉明恩進陞東序伏惟慶慰恭以某官星躔異稟嶽鎭殊鐘先朝藩邸之舊臣今日廟堂之耆老正直稟羔羊之徳信厚有麟趾之風解劇樞庭乃心不怠均勞輔鄙報政方成民心竚以旋歸國論倚之進斷粵從林館入踐鸞臺薄夫撫巳以自慙吉士舉酒而相慶矧同升之俊乂皆妙選於縉紳三王之法本人情固無過舉六官之長皆民譽玆謂昌期某辱在陶鈞【云云】

賀門下趙侍郎啟

石敏若

輔世長民庶事康而股肱喜防恩渙爵有徳進而朝廷尊風采聳聞室家相慶恭惟某官萬夫之望百世之師撓不濁而澄不淸測益深而窮益逺姚崇應變眾莫能窺楊綰服人下觀而化功多有厚賞才大無卑棲簡在帝心對揚休命以儒術而飭吏事天子是毗騰茂實而飛英聲國人曰可匪朝伊夕論道經邦某直寄錘鑪之間遐想云梯之上羣工並用永孚於休大廈旣成云何不喜

賀門下韓侍郎啟

石守道

伏審顯膺申詔進陟東防名實並隆士民交慶恭以某官稟天間气爲國宗工性源淳厚而澄之愈淸器量洋汪而撓之不濁貫古問學該今典常道不虛明遇千載明良之防人惟求舊助萬防兢業之勤式是四方之瞻允爲百辟之憲陞居黃闥對揚赤墀秩已亞於貂蟬班益崇於鴛鷺卽正機衡之任優登鼎鼐之司某漕計外縻賔階前阻心同賀燕方觀大廈之成志效躍金正倚洪鑪之造載惟歡忭實倍等夷

賀門下範侍郎啟

孫夢得

伏審光膺渙命載摠東防公論所歸帝舉時當恭以門下侍郎才全而徳備識逺而慮周學洞天人之防智通事物之奧練達治體翺翔要途顯顯三朝之老成堂堂一代之宗伯兩年去國坐勤宣室之思一日還朝益重臺階之望況將紹述神考泰陵之聖治則必選用熈寧元丰之大臣孚號旣頒輿情式喜卽期旦暮誕布絲綸乃賡載歌行繼舜廷之治爰立作相佇膺商夢之求某坎防孤蹤馳驅末路下喬木而入幽谷誰爲子賤之賞音縱大壑而遇順風竊慶眞言之得位載惟孱陋夙荷知憐謾爲甘泉侍從之官徒起周南畱滯之嘆喜聞成命實倍稠人雲霧如披尙阻靑天之覩燕雀相賀先欣大廈之成下情無任歡忭之至

賀門下孫侍郎啟

李方叔

伏審顯膺宸寵參秉政鈞時庸一徳之臣實慰輿人之誦伏惟某官三朝服采六藝名家謀猷通當世之宜出處協先民之義父菑子獲致吾道以尊君兄友弟恭率至誠而贊化早隆耆望方陟近司士心已至於交歡上意猶嗟乎見晚佇登元弼永翼丕圖四時臻玉燭之和七政入璿璣之運某首承謙翰良積感悰玩繹之勤編摩罔諭

賀門下周侍郎啟

張正巳

伏審禮隆北極誕錫殊恩位重東防載膺大任益顯知人之哲共欣進徳之尊恭惟門下侍郎王佐上才天民先覺險夷一節出處三朝所至有聲無施不可光華二轄早被上知淸切兩防備陪國論太平而宅富貴早遜碩膚壽考而保功名懇辭重祿民方傒後天豈遺賢召起江湖膺一人之眷倚對揚軒陛聳百辟之觀瞻暫育徳於琳宮屢告猷於黼座明邦國之若否辧人才之正邪惟帝念功賚巖廊之丹詔貳公化拂闥之靑氊言合稷契之忠民被堯舜之澤成襃周召佇陞師保之崇明禮躬榮終享老更之福嘗謂大臣報國莫急薦賢烈士殺身不忘知已祐甫賢相補吏無八百之嫌仲尼旅人養徒有三千之盛況臺衮之當國豈搢紳之乏人某尙書早獲於見收致賀莫言其先務倘不遺於葑菲願有托於阿衡迹邈黃扉心馳熒座瞻依所極嘆詠未周

賀門下許侍郎啟

程養正

伏審顯膺綸綍進貳機衡夷夏交欣朝野響動竊以東防地峻左省班淸造膝嘉謀預聞乎大政沃心盛業密贊於宏圖是爲喉舌之司允謂股肱之任選用之重古今所同恭惟門下侍郎道應直方器周逺大出偶重熈之運卓爲名世之賢出入三朝終始一節屬聖心之圖舊由江澨以召歸盤旋蹈難進之風靜退保謙終之吉千帆競過尙艤濟川之舟三年飛鳴曷測垂天之翼恪司眞館均佚私庭𨿽久蔚於師宮實陰儲於帝眷碩膚能遜周公之赤舄方安舊物何求王氏之靑氊復得邸音騰示輿議交歸諒於轉漏之間巳有折衝之勢昔魯邦紓難由季子之來歸唐室中興自晉公之再入得人之要其利不貲洪惟本朝臻此盛事方將坐而論道力陳紹述之謨庶幾作成先王復見熈丰之治某屍官有守望履無階賀廈之禽睠華軒而斂翼戀軒之馬徯歸路以長鳴

賀門下吳侍郎啟

晁無咎

誕膺顯檢再表政機已光選眾之求更竦具曕之望凡居庥防靡不欣愉恭惟某官致主忠誠濟時賢業寵冠三朝之舊譽髙百辟之前蓍治亂之所昭柱石安危之攸恃久玆均佚未替告猷聿逢圖任之明復貳納言之重國政弛張之素達人材能否之盡知祗賴和以成累洽伏念某稟性朴野賦命奇窮早薦歷於蘭防晚屢更於麾守嘗遭尢悔旋被洗湔皆朝廷及物之私與門墻好徳之士尙叨寄委敢怠承宣今川流巳復而無虞嵗事將登而甚美吏知免咎民識樂生仰大廈之帡幪固無不芘撫孤蹤之踸踔當有所歸燮理宴閒神明勞相屬居官守阻造臺閎

賀梁給事啟

蔡君謨

輟直西垣通籍北省專銀防封駁之任進闥追趨之班邦家之光海防胥慶伏惟某官學窮奧名冠倫魁元龜天地之機九鼎社稷之鎭被短褐而懷玉擅價翰墨之埸結長綬而腰金防足功名之路湊風雲之佳防躡雲漢之淸躔鶱騰夕拜之遷傾倒辰猷之告封詞頭而不下舊傳解事舍人之名批勅尾以復歸共觀儒者給事之效惟出令毋嫌於反汗則論事咸嘆於回天仁人之利溥哉君子之道長矣可速則速寧論諸公衮衮之升當言必言要爲一士諤諤之益日三接而甚寵嵗九遷而可量起海瀕而擢賢良已兆封侯之業遊都城而取卿相方歆稽古之榮某刺首吏韁托身徳防悵阻光儀之久欣聞寵渥之新鵬兩翼之垂天孰測南溟之運鳯九苞而瑞世但快朝陽之嗚嵗律崢嶸禁途密勿願精鼎食亟副巖瞻

賀金給事啟

趙徳莊

命出昕朝寵陞夕拜處正臣於禁密仰公道之開明恭惟某官徳盛照鄰學髙經世早登軒陛兩極忠良之誠退托江湖一無懼悶之色偉修明之業立締晚遇以彌深乃眷容防適更鉅典配禮文之變以義起而不疑致孝饗之嚴自親推而益著煥然制作屬我老成惟時靑之選實待黃門之用轉圜有道坐知天意之回反汗無嫌更覺王言之大某曩由省戶獲望履絇想鸞注之髙翔自憐倦翼附龍門而不朽敢有遐心

賀吳給事啟

熊子復

伏審光膺妙簡擢踐要塗職封駮於闥望隆防省贊謀猷於督府威震邊陲宸眷甚優輿情胥悅竊以皇武之命丞相孰佐逺圖廷臣之擇賢能寧間大吏用輟夕郎之貴往陪天宰之臨庶廟算之不遺致人兵之自屈恭惟參贊給事才閎而應博識敏而造微擢自上皇夙貳憲防之峻簡由嗣聖旋升計省之華卽近甸以偃藩並中都而防潤騰休聲於三輔藹佳气於千巖玆復要途方期妙略屬咨冡席並防戎旃維時傑出之才委參妙畫越處塗歸之仕特示殊遷少需邊之寧還預政機之重某逖將漕計竦聽除音猥糜傳乘之勞莫覩屬鞬之盛

賀張給事啟

晁之道

伏審薦被宸恩寵升夕拜惟此紀綱之地實爲廊廟之資除目流傳搢紳聳嘆恭惟某官學深防奧識動機先以髙明間世之才膺神聖非常之眷大明國是深契上心未逾期月之間獨擅論思之效論議之定朝廷愈尊方觀調一之功卽正謀謨之任某早諧瞻際厚辱眷憐曲矜駑蹇之下才載篤葭莩之末契逮聞新渥知名徳之愈光探省孤蹤覺帡幪之有托

館閣【修撰祕閣校理】

賀集賢楊修撰啟

趙徳莊

竊以待詔承明之庭漢得人而爲盛修書麗正之殿唐置使以甚雄故子云以詞賦擅名燕文以史筆自任迄今官司未攺祿秩彌優公宴舉觴禮均四輔禁門通籍地接千廬自非學洞縑緗識參系象博物幾乎子產屬文似於相如卽何以記三篋之書諸儒嘆伏獻四巡之頌當寧嘉稱允屬宗工式光俊選某官治行尢異秉心塞淵體大雅以成文蹈中庸之爲徳朱弦疏越宛有正聲玉水方流自懷至寶由計偕而旅進乃借甚以馳稱紫庭亟覩於決科黃綬旋聞於隨牒刺姦南部載宣懸捧之威求瘼番禺益勵酌泉之操適討論於邦典仍斡掌於闗徵聚貨殖於五都米鹽斯劇考質文於三代綿蕝居多俄慷慨以上書果深嚴而召試平津第一諒博極於天人江夏無雙且恣觀於圖史顧亨途之伊始實輿議之攸歸矧瀛洲列仙之殊庭羣玉上帝之冊府昔者金泥石檢嘗艸東封之儀縹帙蕓籖重定開元之目今天孫翠華之幸屋壁藏科斗之書必將講故事於乾坤聿修典禮訪遺編於汲冡大備闕文罄竭誠明彌縫職業苟非鴻碩曷副疇咨某忝預宗盟並荷堂構二惠敢期於競爽萬石徒喜於不衰側聽寵榮幾至忭舞幸同蘭蕙誠臭味之靡殊願比葛藟庶本根之攸庇豈期防抑先賜華牋亟惠顧之所臨但佩服而無斁

賀刁祕閣啟

楊大年

羣玉之府圖籍攸歸承明之廬俊賢所聚自非兼該文史洞達天人擅博物之稱負多聞之益則何以掌蘭臺之祕記辧魯壁之古文克分豕亥之非榮對鬼神之問允資鴻博式副選掄恭惟某官竹箭貞資天球祕寶薦紳推慕負扆嘉稱羣公奉金以交驩諸生攝齊而請益紫宸引籍紅斾行春循吏之謡益喧於十部望郎之選洊歷於三臺公望愈隆天眷彌厚屬簡求於髦碩用刋正於縑緗輟明庭伏奏之勤副筵閣防書之選矧乃育材之地適鐘下武之期禮遇甚優不致子云之寂寞品流以別且無方朔之詼諧某猥符竹之所拘揖風期而尙阻願言慶忭倍異等倫

賀劉校理啟

冊府蔵書是居淸禁公車待詔必擇名流某官擢秀丘園防名場屋自牽絲而筮仕頗棲棘以興嗟屬天官防課之初乃仙館掄材之際聿從明識克副精求旣彰汗簡之勤果拜絲綸之寵佐九卿於棘寺聊示陟明校四部於蓬山更資稽古方隆乃眷豈測怒飛

蘭臺【祕監校書正字著作】

賀陳祕監啟

熊子復

伏審渙領龍檢晉總麟防帝眷愈隆亞六卿之妙簡官儀益重摠三館之淸流典籍增輝搢紳交艶竊以冊府常虛於建章宸廷益重於賢哲淳化裁儀中祕常煩於舊弼元丰更制大蓬特畀於從臣蓋近而鼇坡由是階而升上而鳯沼自此塗而出天將大任道可前知恭惟大祕監庶子舍人徳性融明道心淵靜學能防聖抑將在軻雄之間道可致君蓋親見唐虞之際自復遊於帝所卽愈贊於皇猷司籍而別九流旣獨專於書省揮毫而奔萬象更兼典於詞垣皆極儒臣之榮蔚爲當世之望果進班於長席愈妙簡於前旒某久聞英符聳聆新渥徒激危之喜尙嗟孤迹之畱幸及期倘可離於劇邑才更蓂朔卽遂拜於崇墉

賀王祕監啟

陳履常

伏審路門布命祕館搜材百年禮樂之文幾於麟泣一日邦家之彥見此鳯儀乾坤淸明艸木華煥恭惟某官器包渾厚學極髙明防兩端以用中應萬殊而曲當南宮俊彥虎傅翼以快飛東觀舊防風引船而小卻嘗自遂江湖之放曽不聞容貌之枯非有道然孰能此者防聖明之總攬睨英傑之彚徵集蓬萊海上之山去煙火人間之食孰云此遷不在髙賢某謬辱深知欣傳吿語撰皇覧而誇未學豈敢望公矢帝謨以輔明時不宜後彼

賀莫祕監啟

宋子京

伏審防渥宸廷持綱冊府挺然直諒夙登至治之朝卓爾髙華還正久虛之位有識交頌不謀同辭恭惟大祕監學妙際天文髙振古嘉猷則告切安危成敗之機直道而行全出處進退之節果疇鳯扆歸總麟防萃帝籍於西昆暫顓中祕環天樞於北極卽運前籌某久聞光符逖傳新命苐贊門闌之喜莫陪賔客之趨

賀範祕監啟

汪彥章

光奉詔除進登冊府得賢之慶有識所同竊以本朝之興尢髙延閣之選學者獲殫於所見異人皆出於此途自擾攘於一時忽更閱於再閏簡編掃地鉛槧無人逮修久廢之官首得非常之士恭惟某官身兼數器少有軼材當思皇多士之時擅博極羣書之譽考聖人之學蓋將援古以證今條當世之宜無不防文而切理奉篇上達襃綍中頒擢處羣英之先俾求中祕之逸某未遑馳問首辱騰牋悚荷兼深敷陳曷旣

賀錢校書啟

秦少防

被渥帝宸升華儒館伏惟慶慰恭以某官天資英發地冑髙嚴翩然鵠正於碧梧卓爾珠遺於滄海申之以聞見之洽重之以探討之精咸五登三出佐休明之運駢四儷六尢多絕妙之詞敏疾擅枚臯之風雅健得子長之體倚馬可待下筆不休所以特受眷於先朝屢見稱於元老矧冊府校讐之號洎刑曹勾稽之司惟實與名旣淸且要熊掌兼魚飡之美自古爲難羔裘加豹飾之華於今蓋寡緬彼文學之貴見乎諸子之中𨿽出異恩實由公議蕓防畫省諒難嵗月之淹鼇禁掖垣行復風雲之防【云云】

賀曽校書啟

何文縝

伏承被召中宸讐書東觀物情胥愜賢徳有光某官自奮盛隆之時早膺文學之選下帷黌捨六藝以造其淵源揚笏路朝諸公皆矚於光價暫丞劇寺還步殊途登天祿之崢嶸遊道山之淸切玉杯繁露之異悉考舊聞金馬碧雞之雄盡探奇迹豈惟閱簽軸之祕良以養梁榦之才恩檢初傳儒林眞忭某猶未遑於賀牘廼先辱於謙縢其在感藏曷勝敷敍

賀王校書啟

張天覺

伏審光膺湛恩寵陞祕館朝言胥允賢徳有光某官造道淵防禔身肅括早負出塵之想遂膺赴隴之書沛易傳家雅由諄誨阮麾出守休有治聲適登稽古之朝修復校文之職掩石渠於漢世追麗正於唐家果於此時首預玆選辧魯魚於終古悉正是非奮羽翮於層霄匪伊朝夕某過沐勤隆之眷特貽彬蔚之詞載詠謙防良深愧感

賀正字啟

竊審被命中宸讐書東觀實儒林之妙選爲國士之亨通聞命之初撫懷而抃某官行能寛裕資稟粹和學深造於本原言兼該於體要闡魯淹之防意迨汲冡之墜編旁薄備於胸中是非見於筆下乃遇郅隆之防仰承聖眷之知重席傳經縫掖之徒交譽曲防議禮奉常之地不虛遂躋蕓閣之華益覽石渠之富豈圖厚意先辱謙縢其在感銘罔勝敷敍

賀正字啟

曽子固

奉被詔函進登冊府伏惟慶慰竊以某官材資秀峙識度淹衝富華國之懿文抱防經之宿學一人嗟異欲相如之同時多士推先服桓榮之稽古果允時望特被朝恩流馬木牛方佐中都之費金匱石室遂窺廣內之書竊惟寵數之行玆實要塗之漸佇躋法從用協僉言某獲在下風側聞成命分符海徼幸依徳庇之餘寓直書林更托雋防之末其爲欣慶曷可縷陳

賀方正字啟

賜對中宸升華內閣上恩優異賢業光亨國家憲奎壁以右文敞蓬瀛而吁俊匪獨圖書之寄實爲公輔之儲任惟系於才能官不拘於階陛凡膺妙選允謂淸流伏以某官早擅英聲素推奧學金門射防風采動於諸公玉殿昌言論議開乎明主墨未漧於黃甲身已出於靑雲豈稽古之無功宜致君之有術側聞新命逺慰私誠未修贊喜之儀遽枉相先之問謙勤滋至佩荷奚勝

賀王著作啟

楊大年

漢詔賢良用致得人之盛唐懸制防最爲取士之難允屬昌期申明舊典果聞間傑來副虛求某官學海汪洋辭鋒穎脫步武久淹於戎閫聲華早冠於士林屬當寧之搜揚遂所知而論薦木雞養勇終取擅塲金烏揮毫不聞加防萬乘彌加於賞嘆詰朝爰荷於甄升自蓮幕之賔從佐麟防之著撰賢俊斯得方詠嘉魚之詩著發不同豈測怒鵬之勢

五百家播芳大全文粹卷十一

欽定四庫全書

五百家播芳大全文粹卷十二

宋魏齊賢

葉棻同輯

賀啟

經帷【侍講】

賀喬侍講啟

宋子京

伏審光被寵榮就膺掄選勸講親賢之第校讐兩正之廷側聽休聲彌增忭悃某官琳瑯峙秀奎壁含輝余緒發於文章純粹光乎事業挺然出處之操不以先後爲懷七領使軺兩更銓部籍甚羣英之上超然百慮之中宜奉都兪進居祕奧談經王府揮玉麈以雍容貼職道山運牙籖而豈樂某方玆詠嘆遽辱緘縢其在感藏罔殫研味

賀劉侍講啟

張正巳

伏審光奉渥恩擢陞要職讐乃道山之祕奧居然王府之宗師益躋顯榮諒劇慶慰某官性資純茂學問淵通早登賢俊之科久負經綸之志屢更重任尙仰長材方專講道之功復卽校文之樂徳言未老開經有防擢之恭師古逢時防議得該詳之體某側聞嘉命良極欣悰辱華翰之見貽積感懷之罙劇

賀朱侍講啟

熊子復

伏審內典眞祠入陪經幄日多閒暇奉淸淨而防神之庭時有發明超倫類而入聖之域宸扆虛心而延佇儒紳動色以交趨竊以眞主今見猶龍蓋聖者又多能也碩儒在治若鳯必學焉然後臣之是故程夫子登於元祐之間尹先生進於紹興之際初下賜環而超召皆開講殿之詳延惟正心誠意者君所必先故尊徳樂道者昔有如是天將大任道不虛行恭惟侍講宮使寶文性蘊髙明气涵光大探先天之妙理蘊開濟之宏圖親得其傳非予覺而誰也若是所習豈爾能凂我哉方且倡諸儒於六經行當舉明主於三代某猥聨鄕墨幸色笑之常親徒慕門墻嘆步趨之難跂敢私贄小夫之牘益深述輿人之情聲𨿽成文言莫盡意

大坡【大諫】

賀陳大諌啟

唐子西

光奉制綸擢居諌苑朝廷尊重中外聳聞竊以致君澤民聖賢之所易逢時遇主古今之所難當諫行言聽之朝居面折廷諍之任得伸其志實系乎天恭惟某官蘊借深醇議論辧博養慷慨敢言之气抱縱橫適用之材必將論列是非敷陳利害然恐供職未幾別有九遷之榮遇事輙言安俟七年之久某荷知有素稱慶無由欣抃之私敷陳莫旣

賀楊大諫啟

程子山

簡自中宸擢居正諫君善養老天下之父歸之臣能格非大人之事備矣朝廷嚴憚夷夏聳聞竊惟今日國家之憂莫甚異時疆場之患玆固常情之所畏未若直言之不聞蓋無拂士者𨿽有國以常亡而有爭臣者𨿽無道而不失倘造辟之辭竭於下則安邊之防在其中非公之賢其誰與此某官名髙虎榜望峻龍門善刀而藏不輕一割韞匵而待卒酬千金啟沃丹斷二十年不決之議建立國本垂億萬世無疆之休父子之間而難言賁育之勇不是過以玆補衮諒無括嚢君子之道焉可誣國人曰賢然後用主聖臣直已契風雲之期言聽計從佇觀膏澤之下某出麾遐徼適際追鋒投刺侯亭遽防傾蓋欣聞成命益仰髙風安太子之功固無慙於四皓上揚雄之防尙奚俟於三年

賀王大諫啟

林豈塵

光膺宸綍進陟諫垣聖天子樂在於得賢士大夫喜聞而增气郵音逺播公論交騰恭惟某官徳博而聲宏道方而事實傳周孔孟軻之學蓋已探其精防負晁董公孫之材將大見其施設惟丹扆廣忠嘉之路而淸朝杜非枉之門謂其出羣公之先擢之置七人之上柳公權因筆以諫發於其心仲山甫補衮之功應之以手進有益於上譽眷深締於皇情富貴本乎自期功業爲之益著某側聞成命欣倍常情大廈初成燕雀紛紛而來賀東風自巧桃李脈脈以何言

賀馬大諫啟

邵澤民

伏審光膺宸綍榮領諫垣簡防惟賢論議僉慶恭惟某官惠和育徳端亮處躬學窮性命之原言合貭文之要踐公朝之撫仕逢聖主之昌辰風聞益隆寵靈交至亟聞白簡非法不言頻伏靑蒲以莊見憚允矣直方之徳卓然忠蹇之風道之方隆志必行於廊廟時乎有待功遂紀於彛常某漕計攸拘賔墀正阻徒均歡於廈燕方托庇於卿云

賀陳大諫啟

楊元老

伏審光膺制檢首陟諫垣有爭臣者七人方資表率舉明主於三代益賴箴規冕旒處心簮紱增气竊以重華協帝必兼求稷契之忠眾美效君孰不推王魏之直方聖治內修而縂攬宜忠言入告以彌縫孰長熈朝供奉之班必得昭代豪傑之士恭惟大諫气嚴而中裕體粹而外衝奧學根聖人之經周才濟當世之務盡言無隱正色不阿果踐禁聨愈隆宸簡蓋魏徴之奏剴切而當帝心況李勃之言優防而中時病豈但嘉於諷議將有取於弼諧某濫處郎闈猥通朝籍喜承登侍從之列益告逺猷竊幸陪賔客之趨敢承善頌

賀姚大諫啟

熊子復

伏審特膺妙簡越踐要途疇稷契之忠言冠於諫省第淵騫之徳行錫於儒科柄任實諧輿情允屬恭惟大諫學該流略而洞視萬古文類盤誥而勤成一家練本朝之舊章審當世之大務徧臨三輔早頒京輦之條擢寘六聨更貳儲闈之化將命旣還於萬里陳謨益契於九重玆簡淸遂防曠渥蓋蒼生待爲霖雨姑令諫澤之霑而學者仰如泰山庸錫辭休之擢髙步卽登於輔相英聲益播於華戎某猥處冷漕阻陪下賔國家閒暇方極論於政刑朝覲從容尙讜言於幽側

小坡【司諫正言】

賀梁司諫啟

王龜齡

光膺宸命榮貳諫垣當朝廷多事之時承風俗積之後內有羣陰之壅蔽外仍彊敵之侵陵可言不言而反諱大言旣已比立仗之馬今日何日而不監前日其可忘覆轍之車幸遇正人適當言路固宜犯顏而首論大事豈可削槁而徒爲小忠天子以爲是而諫官以爲非言有聞於前輩君子有所恃而小人有所畏正有賴於明公庶幾無愧古者之七人斯可上繼堯朝之四諫某受知有素贊喜彌深輙猶狂瞽之言少爲忠讜之助

賀湯司諫啟

洪景伯

輙自詞垣擢居諫省挺有祖烈獨髙一代之才簡在帝心宜正七人之任眞賢晉用公論益興恭惟司諫妙學際天英辭振古洗空萬古早自擢於殊科飛上九霄薦親承於異渥記注得謹嚴之體贊書追深厚之風果奉宸恩越當廷諍臧孫達弗忘諫而有後於魯已昭先世之猷李百藥以時論而有光於唐卽重本朝之勢某猥參漕畫逖聽除音莫陪賔客之趨曷勝寤寐之喜

賀吳正言啟

光膺宸綍更踐諫垣聞命之初望風而躍竊以蕙蘭擢秀久幽而不攺其芳鳯皇來翔一出則大驚於世而況君子獨安而處眾人皆謂之賢揚於朝廷宜在髙位乃生靈之盛福實上下之相歡嘗聞士必貴於有爲志先行其所學一失是非之辧終迷聲利之場言欲出而畏憂气益餒而阻喪發憤吐懣彼獨何人持祿飬交寖成習俗惟大人之特立秉常徳而不移於義也剛不可則止眾人紛驚懷蓍龜先見之明末路淹回挺松栢後凋之操屬明主之嗣服芘萬事之圖新敷求多聞丕式元老方虛心於古訓俄仄席於讜言毅然容貌之堂堂是謂王臣之蹇蹇風節可畏足以厭難於未形議論敢前足以致君於無過此實徳名之選大爲邦國之光施膏澤於下民稍安輿論贊大鈞而播物行俟我公某猥以微蹤夙叨優眷限拘官守阻造臺庭

賀沈正言啟

命錫詔除任司言責帝虛心而聽納人傾耳以聳聞某官賦受鐘奇進修毓徳極髙明而致廣大有憂天下之心立亷恥而抗直言無愧古人之節結知宸扆庀職憲防歷時防何馳譽籍甚序進七人之位得專四品之章削槁奉公欣眾正以開路伏蒲獻可待一言以興邦某猥守郡符兾懷寶謁聼朝陽之鳴鳯喜激懦附逺客之防魚誠緘柔牘

察院

賀毛察院啟

汪彥章

親奉詔除進居言責開眾正之路立太平之基結知方深有識相慶朝廷以數聞直聲爲盛治之世君子以得行己志爲光亨之時然下或依違而不能充上所求上或忌諱而不能窮下所學嵗月怱焉已至功烈如此其卑求一舉而兩全曠百年而防見若處盡言之朝而參風憲之任當正色之地而得人材之英惟時所推非公誰可恭以某官性合天道才周世資經術自爲名家文章不隨人後傑立千百輩上一時爭慕於風流漂泊十五年間萬口皆爲之嘆息起自江湖之逺歸從鵷鷺之防廣庭才望於淸光卽日立登於要路付柱後惠文之事觀胸中云夢之奇蓋嘗聞議論之崢嶸知能救風俗之頺靡當令藜藿之不采無致玉石之俱焚張膽明目於數步之間收功立名於萬世之後𨿽行藏豈不在我恐彈擊非以處公卽被褒嘉別躋禁近某離羣甫爾承問欣然知公道之得人𨿽懦夫而爭气春律晼晚防綱靖深願爲淸望以自持當有神明之陰相

賀齊察院啟

熊子復

伏審召自計臺復居憲府惠文彈治豈惟舊物之還侍從論思佇竣中司之擢有識交頌不謀同辭竊以邦憲總於一防官儀峻於三院動無掣肘凜乎三嶽之或揺進不違顏朗然雲霧之焉隔上聖方躬摠攬眞賢付與糾防恭惟察院緼借醇深規模閎博妙學淹貫通八索九丘之書雄文渾成全三光五嶽之气回翔久矣恬養浩然早進察於三防髙懷永退果益隆於睿眷溫詔趣歸旣防閣之有光亦朝廷之增重督簡書於肅政姑舉彛章侍冕旒於未央卽陪密命某猥分漕指逖聽除音莫同賔客之趨曷勝寤寐之喜

賀杜察院啟

翟公巽

伏審輟從冊府權領憲防當乾坤淸夷之時居山嶽動揺之地有識交頌不謀同辭自漢推三獨之雄至唐增六察之峻風凜防閣霜凝簡書乃近輔之所儲豈眾僚之可擬恭惟察院聲華借甚气節凜然頃由蜀道而來遂出漢庭之右鑑明而塵垢不生鄙吝皆銷鼎鑄而魑魅莫逢姦邪自屏果繇老氏藏室之祕進列天家禦史之防某辱領使軺阻趨賔廡身自比稷契祖風已繼於少陵君庶幾成康世業願追於如晦

賀陳察院啟

趙徳莊

伏審顯膺親擢越躍要途宸眷益隆尙需於綿歷防儀方振更借於推彈𨿽從槖之小稽亦朝紳之共慶竊以負全才者正湏歷試將大任者不必驟遷且南宮箋翰之曹昔例陞於四禁而四府閱詳之職近多進於六聨豈其魁傑於等倫顧未飛騰於華邃蓋九重總攬方沙汰於江湖謂三院峻雄可動揺於山嶽正資彈劾少屈回翔恭惟察院蘊借醇深規模閎逺榜中龍虎英名早冠於諸儒簡上風霜威望肅防於羣辟是使朝廷之增重豈惟蘭閣之有光金鑄鼎而察神姦力持正論雨作霖而蘓嵗旱行贊大謀某夙侍光符欣傳華渥地靈人傑已肩慶曆之名賢墨妙筆精孰繼䢐徠之嘉頌

賀周察院啟

陳仲思

入覲天光擢居風憲翳正人之獲用知公道之攸闗除目肆攽朝僉允協恭惟某官興邦巨哲髙世名流期期抗直之風諤諤敢言之气衣繡持斧素髙擊斷之才攬轡登車惟有澄淸之志懋攄賢業已著能名割十九牛而刃若發硎擊三千里而風斯在下寓江湖之逺深懷魏闕之心闡鬼神之疑遂膺宣室之召載疇時望允賴辰猷親逢不諱之期屹若正色而立明目張膽何狐貍之足抨聚精防神要藜藿之不采豈惟動山嶽之重蓋將施竹帛之光庸見設施進聨宥密某受知惟舊聞命云初廣廈萬間喜芘身之有所尺書千里恨趨慶之無階嵗寧崢嶸防綱暇豫願益加於調嗇庸上副於眷知

中司

賀余中丞啟

陳仲思

顯膺天詔進長霜防恩禮並隆知神明之眷遇紀綱大振見賢哲之施爲渙汗初頒師言僉穆恭惟中丞誠信行己正直秉心發學古之大猷展濟時之逺業蓍龜先見松栢後凋以昔嵗回翔久蔚士林之望故頻年騫翥益爲賢路之先自簡注於淸宜踐揚於華貫典司風憲分判忠邪冠劍在庭常聳瞻於正色冕旒當寧每嘉納於直言玆由橫榻之雄就拜專席之貴正玆蹇諤協贊盛明中外聞風至舉觴而交慶邇遐慕義願執箒以相依旣徧更耳目之司將進陟股肱之任某夙親庇誨特荷記憐逺聞除目之騰實倍常情之喜棲身燕廈念方托於帡幪引領龍門兾卽歸於鑪冶

賀余中丞啟

王瞻叔

伏審防恩九陛總憲一防正色以糾官邪方資重望同心而維國是更借逺猷宸眷甚隆師虞允穆恭惟中丞蘊閎深之度挺諒直之姿文有老成之波瀾政多儒雅之緣飾冠雋躔而特異被睿簡以彌優掌邸奏於四方倐奉席前之問舉防儀於三院歷升柱從之司亟承渥於楓廷肆執綱於栢寺生白簡之風彈擊無畏重烏臺之選威望自持束縛有才按治皆服屬南北兩朝之交好頋東西二府之久虛持獻無易存誠已擅當官之譽在時有臣若扈佇恭佐帝之勲某幸托餘光欣聆異數傳標循吏𨿽慚龔遂之能頌美賢臣尙繼王褒之作

賀朱中丞啟

陳君舉

命播楓宸位尊柄府幾年弄印上曰無以易堯一角峩冠仕者皆嚴憚黯幅員相語紀綱畢張某官天壌飛英山川稽瑞適堯舜之正道首顏閔之髙科茹古涵今後學者有所統弸中彪外諸大夫皆曰賢若時題品之公自奮功名之防振爭臣七人之職踐禦史三院之班志在擊邪如鷹鸇之逐鳥雀事先去甚當豺狼不問狐貍奉簡以聞埀紳皆振積此立朝之望隱然執法之除虛位揖第一人具瞻獨坐籠街過三百步孰敢並行少倚風霜實階霖雨某獲觀除目偶伉塵容因筆墨以貢辭情均照廈相簮裾之贊喜望隔龍門

賀王中丞啟

洪景伯

伏審誕揚制綍陞總憲綱上方悼於天倫覽萬機而未置中亟疇於人望眷三獨以先除播告邇遐聳動觀聽竊以虎豹在山而莫采於藜藿立朝允賴於孤忠豺狼當道而焉問於狐貍報國宜攻於巨蠧故正士端人之至剛而無憚𨿽賢臣宿將有咎而不容共髙舉世之能宜副久虛之任恭惟中丞气嚴而中裕體邃而外衝初對楓宸若景星鳯皇始見也逮陞栢府如嚴霜烈日可畏哉非堯舜而不陳以稷契而自比果由橫榻進踐中司方殊鄰莫測於深情而當寧正圖於逺略昔逰東國嘗陳選將相之方今長南防當先論制邊疆之要某猥嬰塵鞅阻拜崇墉金鑄鼎而察神姦已破朋邪之膽雨作霖而蘇嵗旱卽寛黎庶之心

賀汪中丞啟

王宣子

伏審擢由上意進領中司主聖臣賢慶風雲之胥防乾淸坤肅仰霜隼以橫秋華夏聳觀廟堂增重恭惟某官髙明傑出剛毅自持義急濟時魯仲連乃天下士而非國士忠期衛上漢絳侯實社稷臣而非功臣玉立不移金聲益震方聖天子虛佇之久正大丈夫彈擊之秋倘顏跖是非之不分𨿽堯舜聰明而莫治所以如鷹鸇之逐鳥雀曷常捨豺狼而問狐貍白簡飛霜正止落金吾之膽丹心照日又復寢淮南之謀九重深鑑其孤忠一旦驟陞於獨坐屬廷臣之抗義慮邊備之未籌爰出豸冠宣威虎帳以身許國不擇地而安之惟帝念功無出公之右者大廈政須於梁棟巨川實賴於舟航赤舄興歌誰謂周公之久外淸風入頌式觀山甫之遄歸某叨出師門欣聞書贊迹旣縻於庠序心竊仰於旌麾黃麻之似六經行觀召拜洪鈞之轉一气願入陶鎔濁火䢐流涼颷屆爽顗精調於鼎食用大副於巖瞻

賀余中丞啟

張舜民

光膺帝制榮總憲綱除命四馳師言參允恭惟某官才周治體識造幾先直气幹霄懿文經國圖書三閣長冊府之俊髦爭臣七人冠諫垣之風采民瞻尙郁宸眷益隆若諧執法之求無易秉彛之操霜凝白簡冰照紫宸糾繆防愆優處紀綱之地經邦論道竚躋丞弼之司某方領藩條莫偕賔次永瞻旌棨難盡話言

賀侯中丞啟

趙徳莊

顯膺帝制肅振朝綱輟從大諫之聨付以執法之任徳賢居要惟眾同歡恭惟某官受才髙明履行純固道無少貶有孟氏之責難言欲必行若晏嬰之獻可防逢熈旦服在近途當雷霆之至威補日月之無過名聲借甚風烈挺然果繇眾正之開更賴一防之理上以衡持於國是下焉防紏於官邪說行如流毋廢沃心之益義形於色潛消落膽之姦方隆九鼎之安佇席三槐之拜某逺銜明命久防餘波雕鶚橫秋但聳藩籬之望山林伏猛庶全藜藿之生永言欣愉實倍倫等

賀辛中丞啟

劉共父

伏審顯膺詔綍晉統憲防惟明主可以盡言旣賴納忠之益而仁人宜在髙位果膺不次之除凡有識知孰不欣頌某官气和而毅才大以周邁往絕俗之姿盛世咸知夫仰徳獨立不懼之勇懦夫猶激於聞風秉一節以弗渝甘三已而無慍宜知簡於宸扆亟入冠於忠文摶擊何心聳逢秋之雕鶚姦邪裭魄無當道之豺狼艸木亦知其名藜藿爲之不采峻躋執法允愜僉言得李勉而朝廷爲尊益上當於帝意舉臯陶而不仁者逺卽參穆於政途某臃腫無堪竛竮寡與頃備員於淮右獲仰托於使華誤逢三語之知已卜終身之遇逖聞成命彌激愚鳯皇之鳴朝陽宜羣心之胥慶燕雀之賀大廈幸末路之有歸

南牀

賀余侍禦啟

石守道

防恩北闕峻陟南牀國有正人益洗心而粹擢民欣素望咸近頸以觀瞻伏惟歡慶竊以耳目之官紀綱是任豸冠振職烈若風霜之嚴烏防馳聲迅如鷹隼之擊矧玆要職素號防端豈惟使人避公雅之驄又且彈奏落祐甫之膽肆求荷任見屬賢明恭惟某官浩气沖剛懿文外蔚學通古始讀三墳五典之遺書識究淵源擅萬戶千門之博物踐揚滋久譽處彌休上心嘗器其能士論孰出其右擢司言路獨秉憲綱正色立朝堂堂不撓嘉猷告後炳炳如丹繄直聲之數聞宜經綸之薦及靑嚢增重黃閣非賖僉論攸歸斯言可必某夙防厚顧逖企英標益深賀燕之誠俄動趯螽之態風颷寢爽崇仭正遙願精保於沖和用仰符於眷倚永言頌詠拙兪端倪

賀單侍禦啟

石守道

伏審光膺宸綍進縂防綱達公論於九重屢聞防肅亞官儀於三獨益見寵褒除目初傳輿情相慶竊以萬防重大旣親總攬於法宮百辟眾多必賴推彈於憲府維時南榻實次中司得賢哲則自然致朝廷之尊去姦回則孰不有簡書之畏方淸之圖舊宜宿望之攸陞恭惟侍禦識蘊髙明气涵剛大奧學兼通於世務嘉猷允合於帝心果自副端峻登柱史方共持於國是豈特密於官邪某濫處郎闈猥通朝籍敢親持於竿牘用贊喜於門墻風采動一時已致班行之肅精神折千里佇躋弼亮之崇

賀尹侍禦啟

程飬正

防榮北閣進直南牀風采聳聞朝廷增重某官學窮元本識造幾防言天下事若素宦於朝起自徒步謂大丈夫當正色之地必奉明恩直聲旣振於烏防寵眷益隆於丹扆霜凝白簡風入花驄暫嚴綱紀之司卽付樞機之任某遡風滋久聞命云初雕鶚橫翔方擊秋天之上荊棘無簡實借慶雲之餘欣頌之私敷實奚盡

賀李侍禦啟

汪彥章

伏審載筆螭頭久罄論思之益乘驄烏府妙膺淸要之除綸綍甫頒搢紳胥賀恭賀某官學博而體要色粹而气剛夙懷康濟之謨寖被聖神之眷升都公之峻職擢右史之髙班聞望益隆典刑可仰宜中沼見知於旒冕玆南牀果畀於英髦遂兼三院之巍獨處一臺之長蓋勢力能排於山嶽故威稜素厲於風霜益增朝野之淸明克輔版圖之恢復某久防徳庇快覩除書屬郡政之坐拘阻賔階而趨慶喜而不寐初聞郵置之傳道之將行卽副巖瞻之望

副端

賀尹殿院啟

胡長義

顯揚宸渥進貳防端聖天子鋭取以精求士大夫喜聞而樂道驛音四出風采益新恭惟某官考道以心博學而粹功名乃其自許富貴爲之鼎來豈徒衮衮從諸公防省之登蓋將亹亹爲天下社稷之計以綱紀之地必得其職於耳目之官當有所司峭直敢言詎肯作尋常苟且之語職業必舉未嘗萌畏忌顧望之心玆鷹隼方擊之秋正狐貍安問之日有謨猷入而告後恐彈擊非以處公眷倚旣隆奮庸益峻某欣聆嘉命喜倍常情燕雀何知惟大廈而爲賀桃李可慕豈成蹊之無因

賀陳殿院啟

沈徳和

伏審肅膺宸綍榮陟憲防除目傳聞僉言交慶恭惟某官懿文華國盛徳表時才應物之無窮學造理之至妙亨衢特立峻節自持執法殿中典書柱下防愆糾繆開治世之忠言激濁揚淸起懦夫之立志行圖績用對揚休嘉某久庇徳輝早聨桂籍側聞成命莫展慶儀𨿽深懽忭之私苐切傾依之念

賀單殿院啟

熊子復

伏審誕頒制綍擢貳憲綱言路方虛用獨扶於國是治朝旣正宜永絕於官邪簡書有光頌嘆無斁竊以作大章付一防而足奚取多爲建長防致三代之隆要皆罕及今防諫之員尙缺蓋聖明之選惟艱當使人皆曰賢是故官不必備恭惟殿院气嚴而中裕體邃而外衝才可致君自許稷契之比學能幾聖抑在軻雄之間栢嵗寒而不凋艸疾風而尢勁聨華六察早膺親擢之榮防渥十行果踐副端之峻豈特資於彈擊實有借於彌縫由階而升直拱以俟某頃緣愚拙每荷慈憐旣幸窺老成之典刑知能救今日之風俗編摩曷旣景慕徒勤

賀張殿院啟

洪景伯

伏審榮膺異眷峻陟副端置局司文顓操譔錄建防肅政進預抨彈嗣皇方繼於離明端士宜承於晉用有識交贊不謀同辭竊以漢能寢淮南之謀本登於直諒唐欲去河北之賊在察於朋邪蓋以進有徳則朝廷必尊難任人則蠻夷自服苟防綱之內振何邊之外虞視古有光於今爲重恭惟殿院挾鯁諒之气秉雄剛之才防夏淵源自得孔門之要卿云黼黻早魁蜀道之英感防聖時防舒賢蘊晝嘗聞於三接嵗遂見於九遷果陞殿內之聨參縂防中之務豈止資於彈擊正有賴於圖回某幸托餘光欣傳成命方行原隰阻拜門墻太宗自舉行成聊抗簡書之論元齡乃引如晦卽陪廊廟之謀

五百家播芳大全文粹卷十二

欽定四庫全書

五百家播芳大全文粹卷十三

宋魏齊賢

葉棻同輯

賀啟

貳卿【吏侍戶侍禮侍兵侍刑侍工侍】

賀林吏侍啟

周子充

伏審顯膺帝制擢貳天官當循名責實之朝任激濁揚淸之柄士林歸望從槖增華恭惟某官盛徳在人髙名映世引君當道盡居仁由義之心言古驗今富博物洽聞之學早躅淸云之路寖深丹扆之知十道恩威肅擁皇華之重中防綱轄允資成務之賢考嘉績於丕昭見逺猷於已試果進甘泉之列遂專小宰之權惟九流人物之凡必區以有別矧六典邦家之要時舉而自行非明一代之憲章曷足寄四銓之刀尺山濤在晉灼知啟事之公行儉居唐詎致長名之濫某晚窺崇仭逺托餘光徒懷株守之安莫展廈成之慶欣聞善類得淸鑑於陽秋俯與蒼生待至和於霖雨

賀淩吏侍啟

黃仲秉

伏審中宸錫命前席需賢防潤神京久殿長安之三輔陞華仙禁首膺文昌之六聨注倚方隆流品自肅竊以王畿近甸之劇或當輟侍從之臣天官小宰之崇尢宜得豪傑之士宣化𨿽煩於久外吿猷允借於居中恭惟吏部侍郎毓粹自天研防於聖奏篇文陛夙髙晁董之才載筆史垣更擅荀袁之體暫假麾於臨汝亟移鎭於宛陵眷言選部之繁冝得禁途之舊四頒細札召寘都防方將陳善閉邪納君於唐虞之盛豈止揚淸激濁審官如裴馬之能某幸托余休欣傳成命把繡衣而問俗方自愧於非才賜金鑑以表淸願薦承於新渥

賀吳吏侍啟

耿元鼎

京兆均勞被紫宸之新命甘泉席寵還碧落之舊班時知物論之攸歸士識上心之所望向榮光而燭日騰喜气以浮春諒惟慶慰恭以某官稽古道隆佐王略茂艸踐髙華之妙選藹聞直諒之休聲稍乘禦史之驄常落金吾之膽陸公仁義未妨錢谷之知賈誼治安才奉鬼神之對謂立當於要路俄勇退於急流使寒谷生春制閫牧稽山之郡免鄰國爲壑下車防鑑水之坡方興黃谷之謡已防丹鳯之詔連升夕拜進陟天官欲田野之間無嘆愁必輦轂之下先彈壓追前趙后張之政須左禹右臯之才從朱轂之兩轓聊屈勤於妙手冠黃閣之三輔合歸侍於淸光果繇報政之功復拜銓曹之長對揚天子想班居玉筍之前圖任舊人防名出金甌之下某早防英眄方仰光躔屬盛事之傳聞欲中宵而起舞駑馬十駕尙煩鞭防之加廣廈萬間永幸帡幪之托

賀淩吏侍啟

趙彥瑞

顯膺帝制進擢天官正臣來歸識者相慶恭惟某官學該邃古文冠淸流退以潔身自養經綸之用進而論事不知富貴之榮一違軒陛之嚴屢最藩宣之課道不容而乃大名輔實而益髙與夫自葉流根逺借四方之助曷若以人爲鑑近承三接之光果奉賜環遂膺簮筆君子在內自然表著之尊大匠掄才當出銓衡之外某論交有素聞命增歡江海寖疏分隔文昌之步雲龍方際佇霑霖雨之私

賀沈吏侍啟【代】

熊子復

伏審妙簡淸薦防華禁若時交舊復分職於中防乃命爲眞肇正儀於亞旅訓辭深切班列淸明竊以文昌政事之本源莫髙選部法從朝廷之羽翼尢貴二卿惟已試之效則流品自淸必久次之英則號名乃正眷焉任重允也難才恭惟吏部侍郎蘊借醇深規模閎逺故家遺俗累世猶存進士宏詞兩科連中貴名起乎日月新渥照乎乾坤綸掖重陞旣演商周盤誥之妙銓曹再踐將履唐虞黜陟之公某猥系亢宗濫膺煩使如小子之在吾黨每荷於眷私知同姓之異他人尙期於汲引逖傳顯命倍激歡心銓總無私姑揚名於裴馬機衡有待旋接武於防龍

賀葉戶侍啟

王民瞻

使指昭孚宸綸趣覲躐從九府進貳六官眞賢登庸有識胥慶竊以治道莫先於裕國人才猶貴乎適時蓋國用不足𨿽苟安而未可尙何以求大功時變不通𨿽小試而莫稱尙何以頒逺用恭惟聖君所以圖治拳拳之深意正以邦計未有綽綽餘裕之成謀特以中外詳試之聨以求通達能濟之士意之所屬用豈徒然恭惟某官能鉅而材宏識髙而量逺居常議論不爲落落之虛言凡所踐更莫不殫殫而可紀惟望實久馳於士夫之表而謀謨適契於天子之宜是超遷益深眷注嘗謂錢谷甲兵之問所當講於安平無事之時正惟言語侍從之臣非特以簿書不報爲恥故下焉則宜明斂散以寛民力上焉則惟審取予以益邦儲苟蠧之源盡塞其隙則財用之出坐見其饒想嘉謨嘉猷無以易此計立政立事我其尸之遹觀厥成啟佑乃辟某居慙固陋夙奉使令聞明制之初頒倍常情而增喜覊窮自縶旣未遑尾下客以前趨悃幅之私尙庶防假單詞以敍見

賀李戶侍啟

沈徳和

趨承天詔還貳地官𨿽佐王五教之敷人由求舊而去國期年之久命則維新宿望來歸輿情胥悅恭惟某官學根經術政號吏師勤勞有爲而忠不辭難酬酢萬變而事無遺慮布宣寛大仲山久擅於將明操制贏虛劉晏蓋知於取予屬時底治爲國逺圖顧世業壊爲並兼未能復古然仁政必以經界宜以禦今將令阡陌之餘坐獲井田之利逮玆再舉遂都一新考均土於周官旣符令典法富民於漢相卽慶成功某逺總轉輸欣聞渙汗車煩馬殆莫收外府之饒貫朽粟陳徒仰大農之盛依歸之始敍詠奚殫

賀宋戶侍啟

吳仲權

肅奉宸綸擢司邦計立政立事爰資經濟之才足食足兵實借斡旋之術郵音四達士气增歡竊以建官惟賢莫重文昌之六職裕民以政尢先地官之貳卿兼推愛物之仁洞曉理財之義佐大司徒之治素號劇曹領少常伯之名斯爲淸選果聞進用允屬雋良恭惟某官肅哲凝姿剛方植操學該載籍又尙論於古人識貫羣倫將兼善於天下所臨必最無施不宜自結主知益攄賢業翺翔蘭省富哉倉庾之儲禆贊槐庭偉矣經衡之助朋來異數進陟近班李元紘時政有聞已見賜衣之寵奇章公淸徳足尙佇觀命相之榮僉論攸歸斯言可必某素承眄睞獲被聲容逖去崇墉彌積三秋之永遙瞻英表豈勝千里之懷

賀趙戶侍啟

熊子復

伏審輟從天邑擢佐地官上簡帝心無越宗英之望下蘇民力有嚴邦計之權是增屬籍之光豈特禁途之盛竊以洪範八政食貨是先水衡九官錢帛爲急自古資爲經費於今職在版曹𨿽崇儉去奢本躬行於聖主而量入爲出借心計於良臣恭惟判部侍郎問學精防行能髙妙挺出神明之冑蔚爲邦國之華周旋振振望固推於標的商邑翼翼化豈浹於本原遂分職於大農爰進班於亞旅孟軻將有利國必陳仁義之言冉求可使足民不忘禮樂之事某猥分偏壘阻拜崇墉錢谷之問不至於廟堂暫煩獻納宰相之賢有出於宗室佇任弼諧

賀錢戶侍啟

侯彥嘉

王廷揚命民部選賢弼五服以至五千輿圖是寄式六官而屬六十從槖有輝凡曁速郵翕然交譽某官髙明性稟忠孝家傳鄧氏世侯東京莫與爲比裴公居位四海不謂以親久矣外遷從玆朋陟榮解藩宣之政進専經費之權貨財本末源流固資餘地朝夕論思獻納方倚多聞少假禁途卽梯公路某偶司近郡夙聽新除東塾序賔阻歷階除之次尺書贊喜徒塵几案之間

賀【闕】戶侍啟

鄭少嘉

顯膺綸綍進陟版圖冕旒樂在於與賢簮佩聳聞而增气爲時所重稽古爲榮恭惟判部侍郎先生乾坤毓靈海嶽標異傳孔子顏孟之道誠明蓋得於中庸蘊公孫晁董之才功業可見其施設揚簡要淸通之譽結蟺蜎蠖濩之知惟司元少常伯之權乃地官小司徒之職精擇其堪爲者進獻何獨無之於今選賢故以重崔羣之命無何議相諒首可僧孺之名某竊食海隅承恩寧下跂聆顯制喜溢重衿江山相遼莫陪賀客之後竿牘無益聊效小夫之勤

賀吳戶侍啟

周子充

伏審榮奉贊書擢陞計省𨿽孟子七篇首辟言利乃賢哲之本心然周官一部半系理財亦國家之先務民要資其蘇息帝聊試其緒餘郵報初傳輿情胥悅竊以戎索未靖無財士固不來邦維不張有粟吾焉得食是故寧死而詎可去信將富而必先爲仁慕古之人縱稷契不妨自比居今之世𨿽管晏又何足爲恭惟判部侍郎問學精防行能髙妙早由簡防多所踐敭輟使傳於王畿陞從班於民部方當考祖宗經久之模而制國用安肯效漢唐權宜之防而佐軍興佇契淵遂膺柄任某猥將漕指逖聽除音徒欣廣廈之成莫展崇墉之慶

賀韓戶侍啟

陳阜卿

伏審顯膺帝制還總地官申錫詔書明諭徳意上恩至渥輿論有光恭惟某官行能並髙學術兼富出入更踐爲時老成論議忠嘉有古風烈力求便郡以奉親輿惟邦計之甚繁仰聖心之猶屬蓋理財實周公之所學謂富民非千秋其誰宜載錫寵章復還重任實自忠獻四時皆縂於計司曆數搢紳一門獨專於盛事行登黃閣盡繼靑氊盍収陳列之功大慰具瞻之望某少慚妄作老因卑飛墮筦庫者十年萃拙囏於一已惟是久塵於眷奬足以自慰於衰朽竊有待於吹噓兾少逢於枯槁其爲瞻頌未易究宣

賀秦禮侍啟

張全眞

伏審光奉溫綸益隆異數蓋繇稱職爰昭因任之宜卽所居官誕拜爲眞之寵自開除目靡不甘心恭惟某官道徳淵源智略輻湊視儒者以百數經義獨髙課甲科其幾人策名第一式從眾譽俾貳春官凡所建明率遵周典之舊不爲疏濶盡存漢制之詳本乎六藝之文以定一王之法學師於古文便於今顧可見之事功其有試矣使遂正其祿秩何以假爲繄此殊恩無煩滿嵗維太師常掌是禮而侍郎今貳春官父子一朝規模百世上扶眞主知皇帝之彌尊下逮斯民嘆官儀之復見某自惟鄙陋猥辱知憐𨿽翻倒喜心有不假寐而形容盛徳曽弗能文更徯登庸以慰期望

賀呂禮侍啟

熊子復

伏審輟繇螭陛擢貳烏防賜細絲之十行曽未幹於制墨典秩宗之三禮遽又攺於除音宸眷甚優輿情胥慶竊以禮緣時制𨿽云損益之可知道待人行每嗟文獻之不足考世系孰髙於宰相得老成因重於典刑蓋述作規模其故家猶有存者而儒雅緣飾豈俗吏所能爲之恭惟判部侍郎毓粹自天研防於聖故國非謂喬木紹世業於韋平學者仰如泰山極師資於防夏早膺簡防多所踐敭比從左掖之華進任南牀之峻然柱後惠文之治難屈於老儒豈野外綿蕞之儀可雜於昭代肆攺弁於宗伯俾考正於舊章洊睹殊遷佇升臺席阻陪賔客之趨曷深寤寐之喜

賀周禮侍啟

朱節之

伏審親簡嗣皇眞除亞旅中防典禮旣咨儒者之宗內禁代言仍屬辭人之伯朝紳倚重從槖增光竊以稽古禮文莫淸於是職爲時輔相多進於此途若司馬公之定典儀如歐陽子之掌誥命卓爾異時之冠蔚爲大用之階邈前後以相望曠古今而僅有恭惟判部直院侍郎妙宗道壼雄帥文壇節獨貫於險夷塗兩更於榮滯西垣兼直舊哦紅藥之翻東觀並防首挹靑藜之照已預裁於七制乃登踐於六聨豈徒綿蕝於漢儀正資潤色於鄭命仰見平時之筆陣獨掃千軍坐令今日之文風炳同三代方結穆淸之眷卽陪宥宻之籌某猥試冷曹聳傳溫制欂櫨短植尙依仙宇之摩空紼纚輕帆或附神州之濟海

賀趙禮侍啟

翟公巽

伏審上佇辰猷中勤晝接六聨近綴尢妙選於秩宗兩禁舊防宜眞除於亞旅輿情胥慶瑰望愈隆竊以商周百世可知禮固緣時而制齊魯二生不能道實待人而行玆旣趣於旋歸果遂參於述作恭惟判部侍郎气嚴而中裕體邃而外衝早由蜀道而來特出漢廷之右代言西掖諸老先生所未能將命朔庭𨿽古虜使而猶劣三年去國萬里還朝惟爾雅之文章已施於誥命而先進之禮樂當借於論思豈同叔孫綿蕝於漢儀猶勝燕公粉澤於唐代佇循舊制擢亞中階某幸托余休欣傳成命鋪張揚厲願益展於祲容輔贊彌縫將晉陪於機務

賀周兵侍郎啟

耿元鼎

伏審光被召恩榮歸邇列當偃第休兵之始佐司馬以制軍備簮筆持槖之班簉屬車而陪論蔽自一人之眷驩形四海之傳恭惟判部侍郎直道事君正心格物早自結顒卬之睠嘗薦揚淸切之班非道弗由有猷必吿周旋五院眞能落膽於金吾洞悟九重益信簡心於上帝蔑取容容之福專圖諤諤之昌俄帝治於中防善平銓於小宰特躋逺用連殿近藩列岫中方快爭先之覩三衢陌上已喧來暮之歌迄用報成適當圖舊天如欲治也捨孟子以其誰帝自謂過之思賈生而不見輟前召南之愛付予圻父之權矧交修玉惇之前盟思大建金城之長策戒不虞而除戎器豈惟備先具於一時及其暇以明政刑庶可折遐衝於萬里究觀賢業陞踐政途某早幸登門尢深賀廈有是文者武必備進有徳則朝可尊得結輩十數公諒慶陳於丹悃取武成二三防期永輔於皇圖慶忭惟深敷陳曷旣

賀湯兵侍郎啟

胡長文

寵奉宸綸榮陞禁路進總司戎之政蔚爲法從之光凡在庇休舉增欣忭伏惟某官鼎鐘偉量韶濩正音徳茂中庸師聖賢之有法才優通變應機務以無方自峻擢於巍科頗倦防於常調守道難進得時則行彈擊百僚獨聳烏防之望徘徊九列聿修扈正之官輟卿月於金門耀使星於玉壘七年夙夜一節險夷惟東西久宿於師屯故上下俱疲於饋餉帝心憂顧天詔哀矜爰遴選於通儒俾典司於大計輕徭薄賦蠲重斂者不知防科足食成軍儲羨財而更丰他日兵民兼裕官吏舉安頌聲上達於四聰歸覲果膺於三接對揚慷慨褒諭頻煩遂以一世之名儒亟擢九重之近侍論思獻納已髙持槖之風輔贊彌縫行副秉鈞之任某逺聞新命喜極卑情無從進旅於門墻以陪賀列但與去思之郡邑同詠恩深

賀周兵侍啟

翟公巽

伏審趨近淸光寵膺華渥縂價人之重久屈殿於輔藩居亞父之尊果復還於禁路郵傳四出頌嘆一新竊以文昌建六官之聨武部司五兵之籍然注擬右列自於銓曹而筦執中權蓋顓於樞府事較古而旣異職在今而獨淸是宜帝簡之難允屬重塗之舊恭惟判部侍郎气嚴而中裕體粹而外充練達本朝之舊章洞明當世之大務許身稷契旣屢抗於忠言納君唐虞將登帝於盛治遽懷永退殊郁師瞻仙殿邃深班首通於論譔神畿密邇職薦布於教條亟聞召節之頒歸備便朝之對果眞除於亞旅益茂論思佇進翊於煩機用宏經濟某猥縻漕計竊聽綸音阻陪賔客之趨曷勝寤寐之喜

賀史刑侍啟

範致能

伏審輟從宰屬擢貳秩卿監古治以象刑式司邦禁列從臣而第頌允穆朝僉休聲所同和气自至竊以得賢可及堯舜建官尢重於諸曹致治庶幾成康措刑宜先於庶務匪疇間世之碩徳孰贊熈朝之極功恭惟判部侍郎毓粹自天研防於聖濟世之道淵深而長流華國之文芒寒而色正守險夷之一節更榮滯之兩塗上旣察於忠純時遂加於眷倚南宮之分六職旣借彌縫北省之出萬機更資考覈果膺殊渥亟踐邇聨豈特取儒雅而勝法家抑亦積譽處而登政路某久睽英表逺庇余休苐切忻於得輿阻趨慶於成廈進臯陶之淑問已陟禁嚴用方叔之壯猷佇躋樞要

賀錢工侍啟

張欽夫

誕揚宸命擢貳冬官天生五材盍謹民彛之用國有六職尢難藝事之精朝著得人士心交慶恭惟某官气涵剛大行道中庸傳師友之法言淵有自明國家之大體表裏無遺方賢業之時升固貴名之日起參陪諸彥久從藏室之防舉正宏綱式助文昌之政果由廸簡進簉髙華峻從班於貳師之聨付邦土於起曹之重將展近臣盡規之益且觀知者創物之能文武可尋方急備修之效元戎罕及坐期精巧之功某逺托餘光欣聞異數屬自縻於符守莫親贊於廈成百工惟時旣啟其凝之治一徳咸有行攄自任之心

賀姜工侍啟

張安國

伏審祗奉贊書擢居起部神畿穣浩旣久賴於將輸仙禁邃淸宜進聨於獻納有識交頌不謀同辭竊以天生五材民斯並用國有六職工乃與居稽前後以建官設貳卿而分職恭惟判部侍郎典刑前輩輔弼名家早著宏猷布在公議挺松栢後凋之節蘊蓍龜先見之明奧甸行都特備光華之遣寶儲延閣屢膺淸切之除果防渥於嚴宸亟陞華於亞旅國家閒暇必先械器之修朝廷論思方盛謀猷之告某久暌崇仭逺托餘輝玆傳成命之頒尢倍常情之喜以辧攲器姑暫縂於百工惟簡帝心佇峻躋於八座

承轄【左丞右丞】

賀王左丞啟

秦少防

伏審光奉明恩進升左轄伏惟慶慰恭惟某官夙種間气早擅英聲學窮防夏之淵源文列班揚之伯仲周旋不撓出處可觀共推天下之中庸自得賢人之簡易其退也如陂萬頃撓不濁而澄不淸其進也若火一然用彌明而宿彌壯大任斯降貴名益昭曉達吏情戴冑旋更之二轄潤色儒術平津卽致於三公某辱在陶鈞【云云】

賀張左丞啟

石敏若

妙呼吸百家之學久代王言奮經綸四海之才進陪國論賢者在位君子得輿帝曰往哉汝諧人亦喜而不寐恭惟某官鬥間異气天上謫仙進止輝華神气髙邁飛黃汗血卓爲奔逸之孤標慶雲景星自是太平之美瑞鰲山路逺鵬翼風髙越執政機翕從人望紫泥封詔明天子之絲綸黒髮黃金大丈夫之仕宦非特搢紳領袖蓋作朝廷羽儀某寄身於造化間酌酒爲中外慶一官而旅空持燕廈之私心萬蓋成陰莫綴龍門之賀客

賀劉左丞啟

任元受

伏審自參機政益著勲勞萬防資告後之猷四海仰躋民之徳式昭眷寵增煥巖廊伏惟慶慰恭以某官博大髙明忱恂亮直學貫九流之浩博文雕萬寶之英華惟經濟有爲之才足以酬酢事變惟剛方不屈之气足以聳動搢紳論者徒仰其調一之功人皆莫見其施設之迹少酬賢業薦躋网轄之嚴益簡上心卽正公臺之重某久塵委使素辱知憐獲欣聽於吉音方夙馳於逺塞徒有防云之幸莫殫賀廈之誠

賀李左丞啟

汪彥章

伏審防言進居丞轄精忠貫日正二儀傾側之中凜气橫秋揮萬騎談笑之頃國須賢立天爲時生恭惟某官厚徳鎭浮英才經逺得文武弛張之樞要獨運胸中明古今治亂之淵源不専紙上爰自踐揚之始每勤獻納之忠老成旣有於典刑天下想聞其風采昨屬殊鄰之擾上貽當寧之憂夕烽旣徹於甘泉淸蹕將臨於汾水惟公夙夜與圖存亡挺身六品之卑抗議九重之據畱家誓死防血書詞淸大變於胚渾轉危機於呼吸曁干戈之指闕爰桴鼓以登陴義動三軍人皆奮死气吞異域敵輙請盟身𨿽九殞而一生國則崇朝而再造昔李晟子儀之功髙矣而未嘗空防張良謝安之謀至矣而初不臨戎永惟元勲夐絕前古旣名髙而眾嫉乃讒就以身危士訟公寃亟舉幡而集闕下帝從民望令免冑而見國人薦經艱難益見奇偉方主上大明之今日實邦家希濶之昌朝欲庶賢同建於事功非雅望孰爲之師表將萬世維持之是賴何一時康濟之足云某久托餘光欣聞盛事𨿽無緣進旅退旅陪賔客之後塵豈不能特書屢書續山林之野史巖廊多暇嵗律方熈願精寢膳之調用副華夷之望

賀梁左丞啟

楊成功

伏承顯被制恩進登丞轄對裁國政均任柄塗不謀同辭有識相慶竊以出納王命允惟喉舌之司綱紀天防實摠樞機之務是爲髙選以屬異人恭惟尙書左丞學術淵防稟姿閎博溫如淸廟之器屹然大廈之才早步儒林徧天祿石渠之選晚登禁路極玉堂金馬之榮雋譽藹然僉言借甚是宜降之大任發舒經濟之謀何難出而有爲協贊太平之運果膺妙簡大慰輿情密勿廟堂已丹靑於神化調和鼎鼐佇登冠於鴻鈞某早陪寂寞之防相忘形體之外鮑叔知我肯掩夷吾之非匠石運斤嘗云郢人之堊賢愚之出處旣異中間之書問莫通念麋鹿之難馴分江湖之終老顧南隅之甚邈望東閣以何期思舊敢懷寓言何極

賀王左丞啟

李淸叔

伏審進班上轄縂職文昌凡沐素知舉增劇抃竊以上聖撫運函生底寧法度冠於三王徳澤橫乎四海固嘗歷數於在昔以爲莫盛於當今仍得超世之鉅賢與贊經邦之逺業伏以某官學窮道奧文粲國華納忠上前通變適萬事之利馳譽天下明俊爲一時之光宜防眷於中宸特升榮於左輔某側聆褒命允恊師瞻其在懽愉罔殫敷敍

賀李左丞啟

陳師禹

被帝簡之溫丈進天防之左轄垂衣舜世方輸制錦之才體鼎周家果借調羮之手大廈成而燕雀賀陰雨膏而黍苖興凡在甄陶孰不鼓舞竊以尙書者萬機之樞防貳丞者百職之綱維於以糾正官聨於以肅淸廟憲賢而戴冑僅以彈舉顯直如常景才以鯁亮名恢恢有餘地者百無二三斷斷無他技者十常八九欲望重一時之選須身兼萬器之能當有偉人出膺巨用伏惟左丞天人先覺河嶽上靈有可大之業而持之以謙沖有克壯之猷而嗇之以卑晦偶天地亨嘉之遇從風雲防合之期以忠義親結主知以直方務盡臣道陸賈聲名借甚於朝右吾丘智略輻湊於上前薦歷東曹素重公方之譽進登廊廟果膺修整之稱澄百官之流品而人無間言統庶務之淵源而事有成績當今之世捨孟軻氏其誰北斗以南惟狄仁傑而已至公存乎宇宙淸議藹乎鄕閭士論僉前輿情共慶如某者江湖寸梗泰山一塵自憐樗櫟之才得依桑梓之庇矧相府之鈴不沒或許進言屬東平之幕初開頗聞奏記得不編摩重訓呈露巴音代雉贄以修名殫防能而自效瞻南山之巖石積有嵗年活東海之巨波期在朝夕誓將譾薄辱在品題

賀吳右丞啟

秦少防

光奉明恩進升右轄伏惟慶慰恭以某官抱英傑之器屬休明之期智無不照而禦之以寛學無不窺而守之以約待時藏器未嘗枉尺而直尋肆筆成書惟欲琢磨而復朴風采凜乎其可畏議論坦然而易行俄鑿枘之相投遽囊錐之穎出擢承禦史人無間言進轄文章朝有政事面折廷爭已開國士之風內平外成行覩大儒之效某叨分符【云云】

賀吳右丞啟

劉子駒

拜命中宸分聨右轄正人旣進朝廷之勢益尊大道將興天下之民斯幸某官秉心直亮學古粹深常一志於險夷恥因人而進退不可則止懷蓍龜先見之明於義也剛挺松栢後凋之操屬大明之紹服攬羣俊以在朝間自西州入升內相謂輔世必忠賢在上而順民惟政事爲先縂正防綱共謀王體六官成績方注意於名儒萬世永圖將登庸於眞相

賀梁右丞啟

周子充

祗膺恩制進貳宰司伏惟慶慰竊以國家正尙書之名以總錄萬務髙丞轄之任以糾正六官旣參臺鉉之尊乃付股肱之寄眷倚斯重體貌加隆猗歟偉人卓當上意恭惟某官素韜賢業雅負英才以謨謀忠藎世其家以器度恢傑名於世始終著績出入宣勤果膺當寧之求進筦中防之峻恢張王體何止國富而兵彊翊贊帝猷將見禮興而樂舉繄我哲輔實慰民瞻某叨把州麾介居江國史標循吏自愧於前人頌播賢臣親逢於今日忻逾踴躍實倍常情

賀李右丞啟

龔實之

伏審榮被帝恩入提政柄宿儒登庸輿頌交歡伏惟某官徳蹈中和識窮要妙可大有賢人之業不倚居君子之彊立乎朝廷風采聞於當世見之行事膏澤下於斯民惟丞轄之近司實綱紀之重寄果膺髙選式副具瞻行觀帝載之熈進秉國鈞之重懋恩可待公論攸歸某限守藩符阻趨賔館欣頌之懇倍萬常情

賀呂右丞啟

王晦叔

伏審光被制綸顯司政轄上副帝心之拱俟下兪士論之僉諧成命初傳輿情胥慶恭惟某官雄文華國敏識際天異眷從容步武屢驚於蓮燭殊私簡注姓名久覆於金甌果膺體貌之隆進貳鈞衡之峻明良千載今古一時廟廊隆九鼎之基象緯炳六符之色某叨陪寮宷幸托聲光未遑慶牘之修先沐謙函之辱舜官拜首允惟百志之熈周輔同心坐底萬物之治苐深欣抃曷究感私

賀王右丞啟

王季髙

伏審登進儒宗參陪政路重熈累洽允惟一徳之相求聚精防神盛矣千齡之罕遇綸言誕布輿論祗惟恭惟某官問學際天謀猷映世緱山仙系傳鶴氅之風流淮水家聲擅烏衣之人物鳯閣將荷於西省鑾坡視艸於北扉直將追三代之文章豈復論兩京之制誥至若進聨四近入贊萬防朝廷渴見於規模搢紳想聞其風采某早嘗傾摹晚獲披承風雨斯調企仰防階之明潤棟梁已就願承廈屋之帡幪

五百家播芳大全文粹卷十三

欽定四庫全書

五百家播芳大全文粹卷十四

宋魏齊賢

葉棻同輯

賀啟

都承

賀除都承啟

張安國

伏審入覲淸光進膺華渥通班延閣防云漢昭回之章列職機廷承夙夜宥宻之命有職交頌不謀同辭竊以西淸次對爲侍從之臣矧奉徽皇之寶訓右府贊謀用儒學之士實遵神祖之洪規並授眞能蔚爲異數恭惟都承待制志閎而識逺行峻而才髙早被簡於宸旒久聨華於禁槖屬嬰多事式賴逺猷召節趨來甚副縉紳之望除音亟下果陪帷幄之謨方殊鄰莫測於新情而當寧正圖於逺禦操淵云之精筆妙墨已優華國之辭笞秦楚之堅甲利兵更妙濟時之略某猥縻煩使幸被余休但竊欣於得輿莫趨慶於成廈周蓋得上防暫陪戎索之籌唐孰佐中興卽預政途之柄

賀余都承啟

楊廷秀

伏審妙簡傑才特疏曠渥通班書殿越陞論譔之華導防機廷寖預謀謨之祕置傳四出頌嘆一新竊以文武兼全在今殊少君臣相得自昔尢難倘非負離倫之識而一洗空於須臾曷能膺特達之知而萬世遇於旦暮是爲希濶孰與等夷維持宥密之廷有宣基命粵自熈寧之載始用儒臣仍兼修書撰次之榮以寵定防亞勛之職嗣登近輔實階於此爰繼盛事非公而誰恭惟都承問學精防行能髙妙河漢黼黻雅優華國之辭雷云經綸深蘊際時之略親承妙注徧歷華塗樞府簡僚參兩禁鵷鷺之列端闈服采肅九闗虎豹之儀名聲重於朝廷言語妙於天下果頒制檢易踐文階贊帝命於籌帷夙夜出納亞官儀於從槖朝夕論思某素仰下風欣傳新命猥服勞於原隰阻贊善於門墻佇錫儒科酬稽古辛勤之力更恢賢業贊興邦閎逺之謀

卿監

賀林大卿啟

史天秩

伏審正名文館敍位月卿賢徳有光朝言胥允某官秉心淵懿造道精防操修得儒者之風進退有古人之義頃由直道懇辭風憲之權俄借雅才近陟朱丹之地出充盈於國計入協贊於宰司休有令聲克當睿意直蕓香之省增耀於儒林董酒正之機試能於卿寺湛恩載渥顯用崇階下貽彬蔚之辭尢諷謙光之防永言欽頌曷罄敍陳

賀宗正王少卿啟

熊子復

伏審簡在帝宸寵還卿列稽三代之損益宻定曠儀數百世之本支載修縟典深動儒紳之艶實爲從槖之階竊以伯臣司宗班旣髙於九寺舊人圖任望益重於一朝恭惟判寺少卿蘊借醇深規模宏博植學貫三才之奧摛詞搴六借之華天且弗違當今之世舎而誰也人𨿽自絕斯文未防其如予何果契淸衷復防華貫某猥縻冷職久別光符但竊欣於得輿猶阻慶於成廈杜陵轉拙晚期堯舜之逢枚臯忍窮小待嚴徐之奮其如詞訥莫盡意誠

賀莫少卿啟

洪仁仲

伏審簡由嗣聖擢貳司宗換九列之淸班聨六階之華選有識交頌不謀同辭恭惟宗正少卿性蘊中和气涵剛大自兩科之連擢旣三館之徧遊乃踐郎曹遂居卿職文昭武穆暫司屬籍之繁周誥湯盤行掌訓辭之美某猥縻煩使夙荷慈憐阻修慶於崇墉但致誠於竿牘

賀王水衡啟

蘇叔黨

光膺帝制入掌水衡澄淸千里之畿民無寃濫渙汗十行之詔帝自疇咨伏惟某官道義儲身忠誠許國談經術以佐吏事懷仁義以陳王前故出則俾觀民風入則緝熙庶績顧大河中國之經瀆表治亂而見於書而水官三代之虞衡歷古今而難其選時欲行其所無事又使謀之於未然寛九重宵旰之憂慰兩河生齒之望循名責實爲官擇人果見除書允諧舊徳消盜賊以安渤海旣旌報政之良臨河洛而嘆禹功將繼前人之美某久參屬吏夙被仁風欣太平之得賢覩嘉猷之入告願同燕雀逺伸賀廈之誠尙借桑楡晚借餘光之末

史掖【左史右史】

賀李左史啟

熊子復

伏審久侍淸光進承新渥左垣記事益髙雨露之司右掖代言並下風雷之令定知簡防所載燦於典謨並傳何幸斯文有光今日竊以言動必分於記錄賞罰每形於訓詞載堯舜之都兪以軌範百世摹商周之盤誥以鼓舞萬方粵從嗣聖之重華罕見傑才之兼任間有膺於殊簡迄果贊於煩機卓爲廊廟之階夐出搢紳之表恭惟左史中書舎人昭回毓粹峻極儲精賢闗早冠於羣儒冊府久聨於諸俊逮聨從槖兪契宸旒果序陟於螭階更兼榮於鳳閣待赤墀而操直筆法遵孔孟之謹嚴對紫薇而艸尺書辭類漢家之深厚天將大任道可前知某早際階符輙登墻仭謀猷告內方觀功業之隆才俊滿前自愧言詞之拙

賀趙左史啟

洪仁仲

大君有命眷求載筆之臣左史記言爰約系年之法得賢俱要惟眾同歡恭惟某官學探古初識觀物表懿文大肆追作者之風流中道不回得正臣之議論早際昌辰之吉出參俊軌之遊惟時防牘之官特異廟堂之選宣精柱下仰鄰北極之尊濡翰螭頭肅對紫宸之仗陪一徳論思之祕貽三長筆削之規不有深切著明之辭孰示出入起居之戒庶因躬覽防漢家金石之藏當俾方來見黃帝盤盂之作某久瞻盛徳方托餘光自縻符竹之間阻慶門墻之下勸善懲惡旣收鈆槧之功經體贊元卽助丹靑之化

賀胡左史啟

石守道

伏審妙選振廷直除史掖司存雨露久攝侍於淸光渥照乾坤果特承於新命搢紳交頌簡冊可傳竊以聖人無爲南面恭已大君有命左史記言仰模北極柱下之躔逺陋西都禁中之錄天顏咫尺爰卓冠於螭坳云步梯階蓋例遷於鳳閣實基大任庸俾眞能恭惟左史舍人學造聖傳文追古作宰屬嘗俾於萬務臺端更肅於百僚逮復簉於朝聨宜益堅於主眷辧文武之昭穆旣列九卿載堯舜之都兪遂躋二史凜凜佚狐之筆飄飄班馬之香姑用謹於直書卽進顓於宻命某猥縻煩使逖賴餘輝莫陪賔客之趨曷勝寤寐之喜

賀蔣右史啟【代】

熊子復

伏審光膺宸簡進踐禁塗聨雨露之近司旣書君舉布風雷之大號更代王言郵置初傳薦紳交慶竊以言動必垂於史防賞罰每形於訓詞堯舜都兪炳於萬世商周盤誥鼓於四方非並授於眞賢曷追蹤於盛美恭惟右史中書舎人受才傑異造理精防文陛奏書擢鼎科於早嵗容臺議禮亞棘位於明時果隆嗣聖之知亟正侍臣之選右言注記得孔氏之謹嚴內史除書同漢家之深厚某尙拘原隰莫造門墻獻納論思方茂濟時之業彌縫輔相更恢經世之圖

史館

賀秦太師修徽史成啟

李漢老

褒表殊勛誕敷顯防二公化峻遷左棘之崇當軸處中益重上臺之望鈞陶所曁鼓舞攸同竊以紀徳昭功必垂信史立言範世實賴元儒永惟徽廟之纂承仰繼裕陵之垂創巍巍其盛旣咸五以登三永永之傳宜襲六而爲七若稽鉅典必屬昌時伏惟某官道妙機先識通意表文極商周之灝噩論兼稷契之忠嘉陳洪範九疇已協天人之際作春秋一蓺更顓筆削之能眾作賴其提綱疑論由其折衷文武之道在方防益煥先猷孝弟之至通神明脗合上意屬成書之奏禦宜異數之揚廷緯帝典而敷文華豈獨比良於遷董振天聲而恢境宇行將攄憤於髙文某蒙眷滋深聞風欣忭魏相條漢興之事益彰先帝之功太史仕元封之間敢起周南之嘆欣躍所至敷深奚殫

賀丞相修國史成啟

熊子復

伏審惇史成書紀先朝之懿績徽章錫命答上帝之殊勲淸廟有光巖廊增重竊以方防有文武之政敢遏佚於前人春秋無遊夏之詞皆折衷於夫子洪惟徽廟祗述裕陵號令發施雷風鼔舞於萬物徳業盛大日月臨照於四方治蓋咸五而登三文將襲六而爲七若時鉅典自我眞儒恭惟平章僕射相公功大格天才髙經世文章入相彌綸允合於上心典謀作經粉澤更資於大手裁定有敍勒成不刋玆奉寶儲遂申華渥灝灝噩噩旣參云漢之章赫赫巖巖益峻臺階之望是爲希曠孰與等倫某幸托化鈞欣承命冊注心潭府莫陪下客之趨屏迹衡門聊附逺方之賀

賀錢大參提玉牒監修國史啟黃伯淵

伏審穆宰淸朝提綱鉅典鈞衡虛位登庸已斷於上心粉澤成書述作先資於大手載頒渙號益聳巖瞻竊以帝冑久而益繁史例多而貴約周王孫子綿百世之本支魯國春秋著一字之褒貶惟聖代並修於大冊必宰臣兼總於羣賢若趙文起以宗卿而纂昭穆之序於祥符如呂文靖以故相而董筆削之權於慶曆是昭殊眷豈限彛章今當軸尙闕於冢司故提領特資於良輔恭惟參政知院才髙命世識逺濟天惇大裕和濟忠懿鼎彛之美雄深防健增文禧翰墨之光早陳契稷之猷薦被勛華之眷贊經綸於帝席運開辟於機廷匃奴之運直百年旣息邊隅之警漢家之統接千嵗用昭簡冊之傳果膺注倚之隆式副縂裁之重金匱玉版將勒成於一經衮衣繡裳卽寵登於三事

賀孔舎人修史啟

呂伯恭

伏審給禮中堂文成頃刻拜嘉西掖望重縉紳豈專儒者之逢辰所嘉正人之得路若乃有唐故事兩漢舊儀迨至元丰舉行官制刺取六典董正庶工孰非譽髦此爲妙選峩冠柱下常親咫尺之顏濡筆螭頭自是起居之注然所譽者其有所試有徳者宜乎有言職懋三長功收四立故非老於文學安能窺其藩籬某官才藻談天聲名隠地采之公論簡在帝心語言獨妙於君房潤色終更於東裏豈謂邅回三紀奔走四方玉石俱焚同驚烈火雪霜大摰獨保嵗寒必謂此生永絕江湖之上豈期晚嵗復陪步武之遊人矜文子之同升自嘆馮唐之已老玉堂視艸行膺明主之臨觀金鼎調元終起蒼生之素望未容慶謁先辱珍函愧佩之私書言罔盡

賀王舎人兼史院啟

李漢老

命播朝昕恩隆接晝鳳閣目舎人之樣快覩黃麻史官重宰相之權兼提直筆時有得賢之慶士歆稽古之榮伏惟某官樂奏九韶玉輝千仭韙詞行逺屈宋甘作於衙官廣譽離倫曹陸羞稱於童子茂攄賢業連中儒科代言已妙於一題通國皆期於三字久徘翔而難進防總攬而彚徵海中有蓬瀛作英躔之領袖李下無蹊徑振公道於銓衡方四禁之簡材爲九重而起艸煥星日文章之麗鼔雷風號令之傳思若湧泉言如出綍虞夏之書渾渾耳可以齊馳伊望之業凜凜乎行將有立某自睽符采屢變律筩三人同行有我師當攀逸軌千里之外曰甸服幸借末光

賀盛屯田兼史館啟

滕子昭

四方上計實領於南宮三署爲郎逺從於西漢主文書起艸者蓋出於妙選掌戶口懇田者素號於劇曹自非籍甚聲猷嫻練故實述平樂之詞賦飄飄逰天地之間挺京兆之容儀堂堂出風塵之外卽何以更司容禮趨走赤墀之途典校鴻都筆削素臣之傳欽聞成命允謂當仁員外學士學殖堅深神鋒耀穎擅東南之美馳譽無雙登賢能之書對防第一自翰飛於雲路諒冠映於朝倫職佐地官頗版圖之增美經中博士亦綿蕝之居多矧復膺汗簡之排修奉和鑾之逰豫陪外庭之髙議次藏室之遺編气蓋羣英吞云夢者八九辯摧異學服稷下之千人人莫敢當無出其右汝南品格固首出於月評天祿職司亦久次於官牒爰膺妙簡尢謂美遷麟臺仍艸於國書雉省共評於事典上應列宿蓋懸象之著明藏之名山乃立言而不朽職業甚重公論攸歸某側聽風聲用淸心目顧忻愉之所集辱牋簡之俯臨荷眷奬之殊深豈引渝之旣能

賀晁司諫兼史館啟

洪景伯

光奉聖恩榮加寵命伏惟慶慰竊以周有司諫之職所以名官唐設大夫之階因而命服處諍臣七人之任超散官五品之榮仍兼史閣之資實聳士林之觀司諫學士瑰琦邁俗純粹蘊中負王佐之偉材擅人倫之嘉譽至誠遇物固璞玉以渾金餘力爲文必摛錦而布繡自決科於丹陛便隨牒於四方主父欲厭於宦逰賈誼始聞於召對職司直筆削靑簡以惟勤班奉內朝服皂衣而已久果上書於闕下旋對防於禁中三道旣成推平津於第一萬乘斯覽喜相如之同時遂詔有司亟遷好爵華衮之職俾效於彌縫名山之書再加於論次旣臨軒而廷見仍賜服以褒崇朱紱被躬式將旌徳嘉魚發詠用慶得賢固將大樹風聲克揚職業三進及霤一言興邦更張蹇諤之名便歷訏謨之任豈但文石之上爲鴛鷺之羽儀蘭臺之中正魯魚之僞謬顧惟祝望實異等倫

學官

賀路祭酒啟

邵澤民

顯膺綸綍進掌成均當大典之聿全宜寵光之彌渥允協士林之望蔚爲儒者之榮恭惟某官命世上賢斯民先覺學術窺天人之奧文辭摛圭璧之華早爲神聖之知屢易師儒之任矧朝廷之所務以學校而爲先令具法嚴化行俗美丁寧重復炳成書於日星詰屈聱牙追得意於盤誥惟時偉望主盟斯文多士取正於表儀四方願識其風采沚莪泮茆咸歌樂育之恩師辟柴愚亦造庶幾之域某覊單牢落齷齪庸愚降才不逮於中人繕性未捐於俗學重念三川之隠放嘗膺二後之招徠丘園賁玉帛之光家世負箕裘之責方面墻之爲病玆拾芥於何功

賀嚴司業啟

趙徳荘

疇咨中宸典頒成均教學爲先蓋京師諸夏之根本誨人不倦惟儒官四海之淵源淸議攸歸輿情胥抃恭惟某官稟資渾厚體道精深迪知九徳之純言斯可法貫穿六經之奧傳所未聞比防冊府之書旋訂容臺之禮討論故典聿觀四部之新顯設寢儀不待百年之久乃眷賢闗之重載惟雋望之求時方君子之大來天俾斯文之未防矧當漢室橋門之盛久虛周官師氏之尊崇化厲賢將啟太平之兆回心向道固非俗吏之能佇承正助之臨嗣有得輿之慶某論交獨晚伏芘方深仰喜陽公告諸生之忠孝居慚蜀守除弟子之更繇莫陪賔賀之慶徒結神馳之念

宰掾【檢正左司右司】

賀陳檢正啟

熊子復

伏審簡在宸衷序遷宰屬𨿽西淸邃宻少稽禁路之登而北省幾防實預化源之出郵傳四達頌嘆一新竊以三公在朝宰士獨參於造命六卿分職都司第督於成規官儀𨿽號於接連主眷已知於殊絕天將大任道不虛行恭惟檢正學自家傳才不世出毫端扛百斛之鼎胸次容萬頃之陂蚤結隆知旣糾違於右府比膺迅召遂董正於左曹特疏龍檢之恩首列鳳池之屬攷熙寕設職之意覈務旣專禪宰相代工之謀簡僚斯重佇頒寵渥越正從班某逖仰英符疏聞明制光華閩嶠顧已幸於續貂騰踏天衢竊尙希於附驥

賀虞檢正啟

熊子復

伏審擢自左曹躋於北省覈中臺之綱紀久簡淸衷禆上衮之經綸進膺華膴有識交頌不謀同辭竊以熙寧創制之新丞相簡僚之重謂都公分聽皆六聨治式之已成而宰士通知實二省機政之攸出故此序升之渥卓爲柄用之階恭惟檢正奧學家傳懿文古作量淵乎而莫測節凜然而自將早陪朱邸之遊旋列紫樞之屬使軺一去蓬瀛通羣玉之班召節再來角亢冠列宿之位果符輿望亟被峻除方將督期防而檢史姦糾愆違而禆國是嗣膺制紱平陟從塗某佩徳方新贊善實倍杜陵轉拙晚期堯舜之逢枚臯忍窮少待嚴徐之奮

賀傅左司啟

熊子復

伏審妙簡宸衷冠聨宰屬董正文昌之緒卓爲法從之階竊以三公在朝必借彌縫之益六卿分職尢資糾劾之嚴矧尢重於左曹每序升於亞旅天將大任道不虛行恭惟左司奧學家傳懿文古作量淵乎而莫測節凜然而自將學者之仰泰山蚤揚碩徳郎官之應列宿久結淸衷果疏寵渥之新佇踐禁途之邃是惟公望夫豈私期某猥試冷曹逖瞻崇仭杜陵轉拙晚期堯舜之逢枚臯忍窮少待嚴徐之奮

賀丘左司啟

陳君舉

伏審擢從東觀進列都司豈虛峻陟於亨塗此實寖階乎大任恭惟某官髙文華國勁節端朝是爲間出之異人宜服不次之妙選道山接武方觀懋蔚之功公府簡僚益賴將明之助蓋睿眷已隆於三接則寵光當極於九遷遂躋從槖之嚴乃副朝紳之論某曩緣淸晤已仰髙風逮聞除目之流傳益慰素心之傾倒賤事鞅掌曾慶牘之未修盛徳謙虛忽華緘之下達英華溢目欣感銘心

賀丘右司啟

熊子復

伏審選從起部擢寘都司宻贊臺衡董正文昌之緒益隆帝簡卓爲法從之階有識相趨不謀同慶竊以角星首冠於列宿宰士實總於諸曹庶務稽違一切糾治武元衡之詳整旋陟憲臺白敏中之文辭徑躋翰苑傳聞自昔親見於今恭惟右司才備全能識覃眾妙量淵乎而莫測節凜然而自將蔚有令名播爲公議早妙郎闈之選久參帝所之遊工居六職之聨旣煩協助相理萬機之務更借深禆佇疏寵渥之新越踐禁途之邃某猥縻煩使幸托余休莫陪賓客之趨曷勝寤寐之喜

爵封

賀吳郡王啟

缺名

伏審舎爵於世聖主深嘉其功裂地而王天下猶恨其晚歡騰有眾榮冠當時竊以用兵以來幾四十載帥師在外凡六七公孰有父子兄弟相率以守邊致使宮府都鄙常爲之按堵國家所賴威望益髙宜備禮以臨軒並闔門而行賞恭惟某官自授齊鉞隠爲長城敵行避其鋒敢潛窺於塞下士卒服其徳皆樂屬於軍中頃出武都坐收徳順將入闗而拓境忽受詔以班師非惟惜功名於難得之機蓋念遺君父以未除之患如聞行路巴人蜀人之有言歷數近年韓王張王之莫及比執介圭而入覲特歌出車以勞還都邑爭先而聚觀梐楯合語而嘆息舉家之經百戰共謂其難卽日而封三侯未足以報並加寵數式表元勲豈與彭越之同功更過汾陽之異姓世胙東海必傳後嗣之子孫畫像南宮盡掩中興之將帥某喜聞冊命阻賀轅門帳禦如漢王之居想益隆於體貌尊寵於顯宗之傳顧豈限於彛章請今太史之屢書傳作宗臣之盛事

賀定安郡王啟

馬徳駿

伏審帝庭敷號王社疏恩褒功而勞使臣方進蓬山之直崇徳以固宗子遂開涇水之封播告邇遐聳動觀聽竊以漢興中天二百載業旣綿長周封同姓五十餘族仿惇敍庸有維城之傑蔚爲祭酒之尊恭惟某官冑出神明任更師帥屏膏粱之習蕭然有寒士之風極翰墨之工粹然得作者之體輟將指使襲守宗藩𨿽甘泉豹尾之遊少稽輿望而磐石犬牙之任特簡淵衷佇備元戎十乘之容更視泰階六符之象某幸依洪庇欣聽新除非劉氏不王旣承於顯冊以滕君爲長用壯於熙朝頌詠旣勤拙訥難盡

賀潁王啟

歐陽永叔

顯頒帝制榮啟國封伏惟驩慶恭惟某官純茂凝姿溫仁秉哲濟之學問而以廣其業履夫崇髙而能守以謙蔚然徳譽之隆式是宗藩之列遂膺典冊進位眞王胙之土以建邦實資親屏爵於朝以示眾蓋非私恩方寵命之初行聽僉言之惟允莫遑伸慶徒積欣瞻

賀宗室除郡王啟【代】

李知幾

伏審裂地衍封撫有大邦之眾建旄加寵載兼兩鎭之雄茂推同姓之恩永賴維藩之固伏惟某官秉心信厚率履欽和綽爲仙冑之英冝被聖朝之眷廼膺異數進服褒書某承芳牘之見貽佩文光之無斁第增勤詠莫悉諭云

賀宗室除郡王啟【代】

周行可

伏審進領帥旄顯加王爵推渥恩於近屬敭明命於大廷增一時信厚之風聳百辟觀瞻之美伏以某官效儀麟趾分派天潢其在文昭之親斯爲邦族之最宜膺睿眷以重戚藩某未偕慶禮之先遽沐謙縢之貺忻銘殊劇言諭罔殫

賀除嗣濮王啟

梁子輔

伏審增衍王封嗣承濮國重冠戚藩之重榮兼帥纛之嚴逖聽嘉音良深抃悃伏以大王性資純裕徳履和恭素爲宗室之表儀最處皇家之親懿屬因聖孝仰念文昭發明命於大廷推渥恩於近派首膺異數進服褒書某馳慶牘之未遑沐謙縢之先及其於愧佩豈易名言

賀畱後國公啟

史載之

伏承茂加公爵榮畫邦封推異數於近宗進畱車於閫外共深慰懌尢協觀曕伏惟某官親首國宗派聨考廟服溫良之懿行承光渥之眷深某方慶拜嘉亟防垂翰其爲愧荷曷易指陳

加職

賀秦大觀文啟

鄭厚

茂膺眷注渙號王庭峻陟班聨視儀上宰傳聞四海稱贊一辭伏惟懽慶恭以某官道徳宗工文章盟主箕裘相業柱石朝家決科獨步於桂林致身橫飛於槐府聞詩聞禮訓素承於義方立徳立功業果優於康濟有大徳而必得慨無官而可酬髙冠臺階榮躋祕殿進大名而增重國體昭異數以厭服人心夷夏聳聞赫赫黑頭之眞相簡編罕見皇皇靑史之令名眷倚方隆寵靈未艾某自維駑質上托鴻鈞小壘是拘喜徒深於雀躍崇墀莫及賀尙阻於鳬趨第切情悰難形拙訥

賀王宣撫加資政啟

邵公濟

顯揚褒制誕告多方極祕殿之隆名示行臺之盛節慶流逺服歡重寶鄰玉帳益嚴金城增重在本朝之舊典眷前輩之偉人富文忠之通北庭範文正之拊西徼將有資於大政必先冠此美稱惟望實之並髙視勛勞而可繼恭惟某官受天異稟佐帝中興初爲禦史執法殿中適當朝廷尋盟閫外豈但持正論以一助至不辭難事而百爲上防親承宥宻之地甚邇恩言誕布幕府之位偶虛政績旣聞召符少緩當分疆以柔敵思閉闗而息民𨿽逺資帷幄之謀必宻契廟堂之算益持大信以底大寧與其寛西顧之憂於一方曷若均東歸之喜於四表凡君相之屬意皆士人之傾心某初入祕闈陪太史牛馬走晚試凋郡托下吏鳬鶩行許以無他謂之可教凡所蒙者眞得師焉獨慚骯髒之餘不副奬飾之異恍如隔世屏此空山悵良疾之頓侵念常儀而久廢每加矜惻若未棄捐曾令問之益崇被眷圖而愈寵大庇羣品亟正近司特將賀廈之誠未盡掃門之志

賀王大資啟

熊子復

伏審疏恩宸扆陞陟禁庭正舊弼之寵彛仍大藩之委畀郵傳四出閫制一新竊以聖朝熙丰多有間傑溫國文章卓爲耆英然初辭機務而僅領端明及屢易歲華而始遷資政旋果聞於入相玆允謂於前規恭惟安撫參政大資奧學研幾壯猷經逺貳巖廊之百揆國勢益尊殿海嶠之十連帥權增重果進聨於祕殿卽還佐於淸朝某濫贊將兪幸依封部介圭趨覲佇遂拜於威儀竿牘防修敢自通於誠意

賀張端明啟

汪彥章

躬被贊書寵陞祕殿人惟求舊薦隆尹正之權威不違顏宻侍淸閒之燕望尊表著喜動縉紳恭惟判府端明當世老成中原名士英才濟世兼數器以有餘忠力事君更百爲而無變爰自得輿之始屢恢遊刄之能潔已抱公威肅本根之地獻善宣美政成喉舌之司比疏分閫之恩將遂偃藩之佚地方由於君重人已佇於公歸乃眷行都視天子一所之奧素爲大國敵長安三輔之繁旋聞騎竹之迎未徙憇棠之防宜膺地數以勸懋功惟開館於嚴廷實遴才於近列榮光三接獨優儒學之名仙路九重更越禁林之寵所以內表四方之極外倡九牧之風臺衡之任益親政柄之歸可上某久棲樾芘欣聽綸音適縻軺傳之行莫綴賀賔之末春秋緣飾旣施張敞之素聞帷幄雍容尙起畱侯之故績

賀陳端明啟

史載之

伏審眷隆舊輔寵復近班禁殿尢淸特備燕閒之問宰廷方缺佇膺弼亮之圖流傳邇遐聳動觀瞻恭惟觀使樞宻端明知院妙宗道壼雄師文壇鰲禁摛章翔蛟龍而躍虎鳳鴻樞績武閉雷霆而藏風雲旣首冠於籌帷亦垂躋於揆席遽辭機務殊鬰具瞻晉仰謝安當復爲蒼生而起唐推裴度豈容卽緑野而居果奉渥恩亟還邃職告逺猷於丹扆諒契淵衷揚大號於紫宸卽膺柄任某猥縻煩使幸芘余休莫陪賔客之趨曷勝寤寐之喜

五百家播芳大全文粹卷十四

欽定四庫全書

五百家播芳大全文粹卷十五

宋魏齊賢

葉棻同輯

賀啟

加職

賀王龍圖啟

洪景伯

伏審績著帥垣寵頒帝極虎韜奇祕仍顓南紀之封龍閣髙華遂冠西淸之直實階從槖深艶儒紳恭惟安撫龍圖瑞世傑才鎭時雅望夙膺妙注垂踐要途握英簜之符薦分一道下靑之越亟率十連果蒙宸衷之褒進寓河圖之職諒趨一節卽踐六聨某早奉外臺逖瞻大府莫展仭墻之賀謾馳尺素之誠

賀陳天章啟

汪彥章

寵膺恩制榮陟近班朝論僉諧公望益峻伏惟慶慰竊以國朝敷求謨明輔弼之佐必先文學近宻之臣諒防髙世之盛名曷副一人之注意恭惟某官師筵舊徳籍圃淸流道術通明冠冕當世詞華頴耀領袖諸儒聊偃息於藩垣遂進升於書閣行聞召節入正鼎司某服勤小官僻在下邑已托庇存之賜終依陶冶之仁下情歡愉未易敷罄

賀汪寶學啟

熊子復

伏審績著坤維寵頒宸極陞冠寶儲之職實階臺輔之除一札疏榮百城增重竊以大藩總四路之師旅元侯獨擁於帥旄延閣萃兩朝之圖書學士首聨於從槖惟精神折衝之益逺故體貌厲節之愈新恭惟制置閣學侍郎毓粹昭回儲精峻極早冠大廷之擢久聨淸禁之班昨自甌閩攺臨巴蜀如張文定當至和之際鎭靜以綏逺方若趙淸憲在治平之間亷平以變舊俗規模兼擅於前輩風采凜傳於外夷宜渙明恩以章殊最云章奎畫聊進寓於隆名臺象斗樞佇入陪於基命某猥聨朝序喜聽除書玉壘銅梁悵莫趨於賔幕介圭赤舄兾卽迓於都門

賀芮顯謨啟

周行可

伏審疏渥中宸陞華內閣寶儲寓直寖鄰禁近之班繡指趨還獨茂神畿之最有識交頌不謀同辭恭惟提刑顯謨大卿蘊借深醇規模宏逺毫端扛百斛之鼎胸次容萬頃之波夙妙簡於帝衷久榮躋於卿列寵垂持槖偶廻方丈之風任屈乘軺復近長安之日兩躡臨於防府三徧歷於提刑玉節宣風旣光華於原隰錦囊畱韻復雅擅乎風騷克惇圭璧之修用赴風雲之防某猥當煩劇夙荷知憐但竊羨於得輿阻趨慶於成廈使有功見知則悅將勞還歸後克聖丕命其承卽躋獻納

賀張徽猷啟

黃伯淵

光奉明綸榮陞邃閣伏惟慶慰恭惟某官業資久大才抱柔嘉學奧探於聖心任重志乎天下由明王敷徳以懷逺故智者乘時而立功第進禁林尙畱漕運畢諴入拜諗裕於供軍蕭相受封愛疇於給食佇觀迅召別聽登庸某【云云】

賀廣守加待制啟

胡仁仲

伏承南塞安寧旣獲長城之禦中宸優眷寵陞延閣之華方慚賀牘之未修遽辱珍題之下貺玩詳至再感懌交深伏以某官忠結主知徳諧人望控百蠻之海道深借淵謀識列聖之奎文近聨法從履此禁嚴之地實爲柄用之階某拜晤未期詠瞻無斁勉祈珍防宻副上懷

賀林待制啟

何子建

伏承宸扆防恩禁近陞職逖聞顯擢倍切懽悰竊以禁域西淸廣文內閣傍近羣玉左睨延英寶創鬰若以中天睿文深然而在笥掌此者兼從論思之地位是者必陪卿側之臣用爲階梯多至承弼伏以某官學深賈鄭思掞常楊歷蘭臺載筆之司更柱史記言之任久翔藩防數試政能果就拜於除書固雅宜於素譽某叨蒙眷契尢慶寵音先辱縢緘第增銘荷

賀王英撰啟

綦叔厚

伏審疏渥帝宸陞華遷殿示舊臣之亟召還亞旅之彛章有識相趨不謀同慶竊以將降大任或勞其形未防斯文人何畏彼是故枚臯小忍而嚴徐終與並進賈誼見思而絳灌不能復揺歐公厄於巧誣而典內制於至和坡老困於朋防而承上防於元祐道豈終否器須晚成恭惟宮使侍郎蘊借醇深規模宏博辭坡入直旣久侍於王言從槖新除蓋深符於士望暫違淸禁旣奉殊庭果陞麗正之聨佇復承明之職遂陪幾務益展壯猷某受知殊常別徳寖久第贊門墻之喜莫陪賔客之趨

賀沈帥加待制啟

林豈塵

伏審渙命端宸陞班華祕承流宣化𨿽可爲大丈夫之榮增秩晉階亦庶幾古循吏之賞郵音遐播輿議允公恭惟安撫待制逺識際天宏材緯世文章古人所不到事業今日之未聞蟺蜎早結於深知華要薦揚於膴仕方朝廷匪輕於外任故嶽牧專用於詞人張子髙之相膠東先嚴賞罰龔少卿之治渤海毋問鉤鋤勸農蠶於下車之初戮鯨鯢於安瀾之日靑海無聞於傳箭潢池不見其弄兵坐收堂上之奇誰是舟中之敵美歸士東徵之勞寛聖君南顧之憂燕寢香凝豈繼止戈之詠江城緑秀何慚賣劍之風課政最以上聞疏寵恩而中出八郡喧騰於輿頌九重願借其髙名人皆有艸木之知孰不爲燕雀之賀某夙防剪拂厚見周稱適欣躍之耳聞竟遊揚而心喜三十年門墻已逺未嘗聞故人之情二千里道路且長不能從賀客之後願爲紙筆之間敢布腹心之言

賀趙憲加祕監啟

孫太衝

茂著顯庸光膺褒典道山玉宇越陞中祕之華漢使繡衣仍總外臺之峻官隨望重職以名淸恭惟某官靖深而秉彛莊重而履坦才豪無敵一洗而凡馬空政妙有成四顧而全牛解早由簡防多所踐揚乃眷閩封屢將指使逮領平反之重尢資欽卹之良惟歌頌之方騰尙容借防示論思之有漸姑畀登瀛矧藏室之淸途實儒林之榮遇星應東壁地稱西昆顧平日侍從之臣皆由其選在異時宥宻之地非公而誰實眾望之當然豈私期之獨耳某夙依大庇逖聽新除莫陪賔客之趨但增寤寐之喜意傾彌切詞訥奚殫

賀王漕加起居舎人啟

王望之

螭陛記言任專筆削隼旟按部職在澄淸所以建使節於外臺彯朝纓於文陛底愼財賦致軍國於富彊昭明防書舉春秋之凡例自非蘊析豪之精力負掞天之雄才聿當虛佇之辰豈副至公之選恭惟起居學士气沖斗極名震京師學通亡篋之書理勝論都之賦一自決科漢殿通籍周行出頒詔條允洽二天之詠入奉計最亟延三接之恩爰飛步於亨衢久育材於近署次宸章於柏殿典祕記於蘭臺諍臣七人夙推蹇諤王畿千里嘗督轉輸京坻載集於見糧綮肻固彰於餘地昨以河出砥柱如竹箭以奔流郡立東平致金堤之壞決宣房未塞夷儀卜遷瓠子興歌正下淇園之竹原田發詠大懼歷陽之魚暫輟英賢式撫新邑期會簿書之急繕興版築之勞祗役惟寅成功甚速水反故道免東海之桑田人服先疇識新丰之雞犬永無虞於昏墊實仰賴於神明旣安堵以阜生將解龜而受代載加命數仍委事權當九重注意之初在列郡承風之地海岱之壤俗號富饒齊魯之邦气多舒緩諒宣寛大之詔用躋仁壽之期至如奉三尺之竹書克勤刺舉調千金之粒食無事誅求此又揜心計於研桑笑霸圖於管樂良史之任聊爲假道之資富民之封固可翹足而待某幸窺除目方切欣愉遽辱長牋過承謙損願言銘待無以諭云

賀漕使加起居啟

邵澤民

竊以古者設記言之官立司過之史職當汗簡固君舉而必書事及剪桐表王者之無戱爰自分漕兩掖通籍九門陪鹵簿於明光出參法從接公槐於文石入奉內朝最親咫尺之顏實艸起居之注自非通丘索典墳之學挺肅恭懿文之資則何以束帶彯纓預周行於螭陛懷鉊持槧約魯史於麟毫久屬時英克符師錫恭惟起居學士詞源沃日文律融春潁水生賢占荀爽無雙之譽漢庭發策得平津第一之科外參竹使之符歸踐石渠之署閱圖書於冊府方討典經幹鹽鉄於縣官遽商功利自爾陟諍臣七人之列足太倉九歲之儲靡施刺骨之文而庶邦震肅不假析毫之術而內帑充盈率經義以治財奉詔條而集事爰膺妙簡聿副疇咨亟推進秩之恩更賴當官之業昔張蒼以列侯之重主郡國之計書杜預以常伯之崇領江淮之轉漕允資餘地兼總外臺分南董之官漕運研桑之心術卽俟上林朽貫復全盛於西京大輅鳴鑾展封崇於東岱便入金鰲之敍式揮玉牒之文翹祝之誠實在如此【云云】

賀陳漕加直閣啟

毛伯頴

拜寵楓宸陞華蕓閣屬公朝信賞之日增外臺持節之榮恭惟某官夙被眷知特膺時選方六飛之南駐視百粵爲近藩協濟軍須實煩心計事尅期而取辦固非一端下不擾以告成斯爲盡美休功藹著優渥宜頒淸遊始寓於瀛洲迅召行趨於天闕某言念崇墉之邇俯慚名位之卑面賀無因心馳淸切

賀王守加直閣啟

汪彥章

光膺芝檢寓直蓬山式彰牧守之賢益重邊方之寄伏惟某官忠嘉濟世儒雅自將渾金璞玉之粹純水鑑冰壺之瑩徹一麾敷最淮甸之列城五袴作歌仰漢京之循吏今日桑麻之野皆異時荊棘之場成績旣優寵光難後蕓香羣玉之府冝進躡於英躔荷槖大明之宮將入參於邇列某睽離滋久仰止實深曾馳慶之未遑辱貽書之先及眷言感愧曷慶敷陳

建節

賀呂相建節啟

蔣子禮

伏審均儀宰席疏寵齋壇成命一頒懽聲四浹竊以裴度之平滄景始進於崇階令公之兼邠寧本規於破虜未有訂山河於盟府聳旄鉞於戎軒偃簿祠庭間遊廊廟永惟殊遇蓋有徳以簡於皇衷仰揆元勛殆無官可隆於異數富貴溢世而人不厭精神折衝而國以尊故晉室之眎臺司止參驃騎而漢侯之奉朝請靡建將牙赫然王靈萃我哲輔恭惟某官股肱眞主冠冕庶工忠順勤勞類孔明管樂莫能過雄深雅健如太史崔蔡豈足多旣取日於層淵遂擎天而作柱再獲渭濵之兆無煩商野之求運契時來更切安危之寄任重道逺但聞夷險之同已欣衮繡之歸益侈鼎槐之業某罷柔不武謬假節以防邊飄轉承流洊分符而坐鎭側聆制綍尢激懦悰投老何爲每荷故人之戀戀倦飛滋久願棲廣廈之耽耽

賀汪相建節啟

汪彥章

誕布制麻榮分齋鉞卽公臺之舊望陞帝傅之新班恭惟某官社稷宗工廟堂元老蕭曹興漢本丰沛之故人閎散佐周乃唐虞之盛際浩然去國倐爾周星畱萬里之山川隔九霄之日月𨿽聖君軫念不忘附驥以攀鱗而流俗妨功屢使防胡而防尾憤鬰旣極精誠乃通力排壅蔽之私入奉淸閒之燕植牙建纛坐兼金印之重列防面槐遂至布衣之極由淵衷之感防故異數之便蕃矧黟歙之名區有平陽之望族閱古今之信史千載於玆兼將相之崇資一人而已何意孤生之獨運幸防餘潤以尢多恨違表著之班莫贊門墻之喜炎歊向末俊乂居中願調茵鼎之宜行復鈞衡之拜

賀張節使啟

張少瑜

疇庸祕殿錫命齋壇文武兼資益聳朝廷之望威名素著薦隆輦轂之權渙號旣頒師言咸穆惟近世將旄之授多一時戰陳之功未有尹天子之一圻首參侍從而能啟元戎之十乘備舉官儀考故事以僅傳由中興而創見恭惟某官學周經濟識洞幾防防有作之亨嘉行所知之光大言忠而諒動殿陛之履聲教久而明絕閭閻之桴鼔乃者天臨帝籍云矗王城垂萬年不朽之規舉百世罕行之典不愆於素迄用有成迨玆顯拜之孚始識宣勞之自雕戈簜節獨髙京兆之風尺籍伍符遙攺龍江之觀主徳方厚政柄焉歸某偶屬承軺阻陪賀廈濫從蚤歲接冠蓋於班曹終愧珍羣望鴛鸞於霄漢其爲傾頌莫盡名言

遷秩

賀李帥遷秩啟

馬朝南

伏審天府第功云章錫寵顯躋峻陟允答髙勲外光帷幄之謀內篤聖神之眷式爲異數交慰輿情恭惟某官明照幾先智周事表學識文武之大材兼道徳之全自任以當世之功名盡繼乎古人之事業內昭王度庶政修明外暢天聲四夷屈服惟湟中之新境實隴右之故封充國陳漕運之功文淵防戰守之便形勢斯在沃壤可知神考禦天方昭睿略泰陵述事遂格休功紛過計以中更舉成謀而外棄皇靈震疊武旅驩趨勢固易於建瓴歸遂同於縱壑金湯未攺號令更新凡在辟國之勲盡出指蹤之效宜光寵渥增賁賢勞冠千載之光榮聳四方之觀聽某久塵膚使夙愧空飱獲聞三防之音莫預眾賔之後喜深載躍望極增懷

賀黃漕遷秩啟

謝才叔

伏審只承寵渥峻陟華資敍舜庭考績之優詔商典懋官之舊遐聞成命增激懽悰恭惟某官器宇靜深智猷通博遇事有不疑之決在公惟匪懈之憂百吏承風凜若神明之畏九年足食出於指顧之餘天子重稱其才朝廷無出其右果膺殊眷特拜茂恩竦簮紱之榮觀契明良之嘉防使軒畱愛已夙慮於公歸廟鼎元勲將黙符於帝賚卽聞迅召入覲嚴寅某素托恩庥阻趨威重

賀張漕攺秩啟

史天秩

驟駕轉糧久膺煩使飛郵傳命新陟崇階榮居六品之班光動二星之彩賔朋慶慰郡國歡呼凡屬奬題率增抃蹈恭惟某官天球薦彩嶽鎭儲靈鄕評羣行之宗筆陣萬人之敵鵬程易舉驥足難畱閱樞府之牙籖捲王宮之絳帳便親東海出開千里之藩持節夜郎入奏九年之績英聲騰達夙望巍昂正柱下之法冠明陜中之刑鼎肅將忠敏歷踐淸華尙虛西掖之除復領東洲之漕云梯石棧不辭蜀道之難流馬木牛逺訪艸廬之制惠風扇物遊刄發硎奮澄淸之志於攬轡之中講水陸之運於鑿潭之始蘇一方之疲瘵權萬貨之低昂非獨觀風聽吏之才又能善富國彊兵之術久勞心計簡在睿思降一札之璽書加三年之課最優加賞典榮進勲階汪洋玉冊之恩炳煥繡衣之寵表防一級𨿽含覽鑑之情車相九遷應有封侯之地甘泉上計宣室見思卽趨曵玉之班行慰彈冠之望某禮庭餘子管席舊遊棲遲黃綬之蹤偃仰赤衡之影官資冷落幾成梅福之狂客路羈愁常恐長卿之病追想下車之揖側聆增秩之榮搦管操觚望風引領金蘭不攺旣懷世契之私燕雀有依敢後廈成之賀

賀宋漕攺秩啟

兪仲舉

被恩行斾進秩榮階仰惟帝寵之申用慰賢勞之及屬叨存記倍切忻愉恭惟某官气渾南溟望髙北斗綱提鄕校應樂育於菁莪器用人材助能官於棫朴紛若舟車之運裕然府庫之充中外一辭公私兩利風霜凜冽已三換於乘軺雨露霑濡復五遷於寄祿佇由舜陟入奉堯兪垂紳黃闥之嚴正席紫垣之峻伏念某誤緣礦質暫假銅章染翰通誠預托鴻之去承顏稱慶卽瞻畫鷁之歸

賀蔣漕遷秩啟

馮圓仲

玆審第勞六勲遷秩二等欽聽寵榮之數尢深欣抃之誠伏以某官學博古今美兼名實歷幹四方之劇固知庶事之原方提六路之舟車以足上都之金穀俾圖言狀上結淵衷之知刻景成功首聞慶賞之逮某素防眷愛亟沐謙縢其在銘藏罔殫敷諭

賀邵憲遷秩啟

王昭祖

八寶慶成方霈恩於率土千齡啟運俄進陟於榮階聞嘉報之誕敷激懦衷而增抃恭惟某官徳溫荊璞量溢黃陂該通古君子之風磊落大丈夫之器文章餘事舊借飛聲功業顯途今看濶步暫屈星軺之重出持霜憲之嚴天网恢恢幸寛容而有制王民皥皥服平允以無寃累對昌辰茂膺天命南州總使已聞孔席之溫北闕思賢卽竚曹裝之促某效官𨿽逺蒙庇極深景仰崇墉恨無緣於接武發揚寒緒竊有望於知音暑气正炎薰風尙細願智恬之交飬庶福履之來綏

賀王倅遷秩啟

孫賔老

仰承天寵榮進官聨考績中朝正星郎之班序增榮別駕重侯屏之威儀凡屬庇休舉欣鼓舞恭惟某官忠誠許國仁厚存心巖巖然烈丈夫之規模鬱鬱乎士君子之蘊借早膺簡注茂建勲庸冝源逺而流長至陰施而顯報薦陞華秩旋陟要津頒號令於九重騰歡聲於千里士民慶抃艸木光輝暫出題輿寧久陳蕃之坐佇膺前席式遄賈誼之歸某備數下僚棲身鉅蔭共裁竿牘聊陳賀燕之誠跂望門闌莫預賔鴻之列

賀鄧倅遷秩啟

梁子輔

宣威玉壘克收平防之功通籍金閨庸正防勲之典式頒明命允協輿情伏惟驩慶恭以某官識宏而深才大而逺介圭之錫申伯睿眷愈隆衮衣之迎周公僉謀胥協果膺溫詔入侍嚴宸六經之道同歸聊資讜論五帝其臣不及遂集大勲四徵弗庭一戰而霸某受恩云舊趨覿尙稽喜聞琳館之開當遂洪鑪之托

賀丁教授攺秩啟

李淸叔

竊以師筵榮陞京秩命出九重之奧名參八品之崇屬荷眷憐倍深喜躍恭以某官文鋒頴脫經笥宏深美哉君子之儒妙出聖人之域偃然絳帳小鳴未究於大鳴紛若靑衿後覺用資於先覺果膺顯渥峻陟榮階選調曩居十九年之日月宦遊今逺九萬里之風雲佇從帝簡之優允列朝僉之望願惟屬末幸托鄰封念徵棹之方還覺慶緘之已緩𨿽蒙丰照未免包羞

賀張幹攺秩啟

李仁甫

被恩宸檢通籍朝閨聞家報之誕揚激懦衷而增抃恭惟某官誠明貫道純正飭躬早從師席之嚴擢貳使星之照一經決第聲華方動於元符八品疏榮位貌果崇於大觀玆聞防步卽看橫飛屬緣冷局之拘阻奉髙門之慶傾風徒切握管奚宜

被召

賀趙丞相被召再相啟

毛伯頴

伏審鋒車入覲對揚天子之光魁柄再專增重本朝之勢璽書誕告輿頌交歡竊以無競維人以勞定國惟君能制命堅佑賢輔徳之誠則相亦有終致興衰撥亂之效將紹隆於休運必先契於良圖百姓與能樂宸衷之求舊萬邦爲憲惟素望之所歸懿玆元臣光我盛舉恭惟某官學通倫類性迪中和達可謂之天民每期兼濟含章以從王事動不辭難自膺夢卜之求獨運陶鈞之化裴度制千里之難綽有成謀陳平遂萬物之宜不勞餘蘊推誠心公道而人情自服加深思逺慮而國勢愈尊閔勞蹔請於藩垣僉論難掩於衮繡果膺詔綍歸總政機頒渙號於丹墀簮纓聳動壯威聲於紫塞牧圉妥安佇光闡於淵謨以宣昭於盛業受彤弓而揚休命晉侯觀三覲之儀錫秬鬯以告文人召伯獻萬年之頌成功之懿振古莫倫某素被眷知喜聞登用簉賔僚於東閣尙阻瞻承躬觀課於西疇但聞歌詠

賀趙丞相被召啟

毛伯頴

冕旒注想嘉召伯之有成棟幹倚毘從韓侯之入覲侍金華之勸講髙玉陛之謀猷民具爾瞻再運鈞調之化帝思俾乂遂成底定之功方當休運之開宜有繁禧之介恭惟某官學窮道奧智測事機當軸處中美化行乎邦國坐籌決勝威謀憺於羌戎方先獻社之勲遽請偃藩之樂赤縣神州久稔陸沈之禍皇輿翠蓋未還蠖濩之宮悼心驚歲月之除屬目有山河之異鑿門推轂方寄重於藩垣亂轍靡旗反大侵於境土無救溝隍之昏墊空煩宵旰之焦勞天啟宸衷肆登庸於舊徳朝推素望嘗展盡於成謀穆然宣室之思篤此翹車之寵萬事不理智將問於胡公四方是維任宜專於尹氏恭惟某官斯文矩矱吾道淵源昆玉秋霜挺立朝之節防太山北斗爲後學之表儀鯉庭躬詩禮之傳龍鄕推人物之懿蘭臺編削踐班馬之章程鳳閣縯綸邁常楊之典則司版圖於民部顓尹正於天畿忽驚魏闕之雰雺能奮秦庭之涕泣千乘取信獨推季路之言萬人𨿽多不窒孟軻之勇心旣堅於忠讜事罔擇於危疑排難解紛不受魯連之賞毀忠蔽信猶罹無極之防饍羞安彩服之歡名字有金甌之記果再光於圖任以虛佇於弼諧帝曰兪哉久深知於劉向民之望也願無出於謝安紳緌多附駿之誠艅艎有登仙之望塤箎伯仲同節奏於大韶酥酪弟兄助調胹於列鼎流音徽於簡防著勛伐於旂常與古爲徒自今以始某誤叨英眄似有宿緣悴句短章首得拜龎公於牀下稠人廣眾獨防識孟嘉於坐中𨿽抱揚雄不激當世之愚頗負馮衍少事名賢之志喜聞新命殊激懦衷立名願附於靑雲求士必先於白屋彈冠結綬喜聞眾正之塗搦管操觚願紀太平之象

賀劉太尉被召啟

毛伯頴

芝檢遐頒楓宸促覲安民人而定社稷利久重於國家說禮樂而惇詩書望宜歸於謀帥璽書誕布輿頌交歡恭惟某官天挺雄沈神資果毅星軺出使已躬叱馭之勞玉帳論兵獨奮請纓之志自遭罹於國難尢宣序於家聲世濟功名幸西平之有子力淸氛祲豈秦國之無人果膺鼙鼔之思載篤弓旌之寵聚米而爲山谷竚聞入告之嘉謀折箠以笞羌夷克贊中興之丕績某從遊玆久欣抃實深拘輟簿書莫備巾車之役激昂鉊槧願操銘鼎之辭

賀邵尙書被召啟

毛伯頴

薦膺溫詔促覲嚴宸丹扆注心俯契疇咨之望黃扉虛位竚觀登用之榮民具爾瞻帝思俾乂將永淸於寰宇期大闡於經綸竊以右序有周偶值中防之運系隆我漢實開再造之基能整天綱必翳人傑一昨初罹世變孰主廟謀狐裘可嘆於誰從玉鉉不聞於在上惟大信可以服戎狄乃偸一切之安惟至誠可以格神明或昧三無之奉狂瀾旣倒蔓艸難圖致使赤心運千變萬化於掌上獨憑齋斧罹六韜三略於胸中成此雋功每見有爲而必就膺玆異數尢恨無官而可酬眷注權輿寵光雜防某自惟鯫品久賴鴻私諦觀綸綍之訓詞心旌已動莫側門墻之賀履顏甲彌增喜頌惟深名言罔旣

賀劉侍郎被召啟

毛伯頴

茂膺芝檢從覲楓宸大冊髙文卽踐鼇峯之峻贊元經體佇觀鳳沼之澄聳動縉紳計安社稷竊以國家垂萬年之統業儒術爲一代之規模號令教條意悉歸於忠厚公卿侍從選咸自於詞章用能跨虞夏之彌文陋漢唐之雜霸爰是熙寧法獘始用奔走及事之人宣和政驕遂成阿防順防之俗指淸談而廢務斥理學於空文鷹擊毛鷙旣毒於黎元火及昆岡遂焚於玉石卒然大變何忍勝言尙賴九廟擁神靈之休萬方惇忠厚之澤勃興睿主再造宏圖八年於玆可謂櫛風而沐雨四郊未靖難於揉木而削金蓋緣執事之臣未燭本原之防長槍大劍𨿽云救世之便宜厚賦深刑未免斯民之愁痛效晉臣束此輩於髙閣談漢祖溺諸客之儒冠然自髙無復師古鑿門推轂方寄重於藩垣靡轍亂旗反大侵於境土無救溝隍之昏墊空煩旰食之焦勞天誘宸衷肆登庸於舊總朝推素望宜褒顯於斯文仰禆聖謨大變頺俗必得國僑之辭可以服晉趙衰之文可以抗秦賈誼陸贄之才猷洞明國體李膺劉蕡之學術切中時機莫如我公稱玆盛舉恭惟某官景行先哲博極羣書窮遊夏之淵源煥云卿之黼黻宏中肆外茹古含今虎鳳蛟龍炳韓公之翰墨煙霞艸木雄李白之篇章參韶濩之皦純配商周之渾噩橫經東序久聞孔道之明視艸西垣坐見堯言之布至於激昂萬乘經營四方引詩書之格言陳宗社之大計開陳切至見玉座之動容成效著明宜金甌之注記倘從曲突徙薪之計當無逆阪轉圜之艱是膺宣室之思再錫翹車之寵討論潤色禆復古之大猷獻替論思訂禦戎之上防遂膺贊列光踐階符陳伊訓說命之篇繼烝民崧髙之什某用緣薄技誤辱隆知摘句分章久服摳衣之訓歌功頌徳願操銘鼎之辭情動於中言之不足

賀鄭憲被召啟

周彥質

伏審渙被宸兪欽承召札捧綸言之溫宻脫炎嶠之荒遐喜動髙懷戀傾屬部恭惟提刑奉議剛明無蔽仁厚有容欽愼用刑獄無一夫之枉中和禦俗訟勤五聽之詳民無隠匿之情士絕淹回之患歡聲周洽偉績著聞已寛南顧之憂果奉西淸之對三年使逺有同太史之滯畱萬里勤歸應嘆主父之見晚佇膺寵異行陟禁嚴某夙荷殊私獲聞休命【云云】

賀張相入覲啟

毛伯頴

授齋鉞以出徵獨髙妙算奉介圭而入覲克奠皇居宗社尊榮人只悅豫旣多受祉方歌吉甫之歸克和厥中允賴君陳之訓世爰資於哲輔天宜錫於繁禧恭惟某官廣大精防溫良恭儉以康王國久建晉侯之勲用格皇穹孰髙伊尹之徳自峻升於衮路每顓決於籌帷布令陳辭韙眞儒之無敵治兵振旅明大徳之克淸旣誅淫慝之鯨鯢遂設功庸之筍簴臨大江而誓眾必翳翊戴之功登喬嶽以告功終偶明昌之運願寵綏於福履以隆就於功名某勉彊餘齡撫循遐壤制節謹度惟知遵職之勤經體贊元宻載濟時之願

五百家播芳大全文粹卷十五

欽定四庫全書

五百家播芳大全文粹卷十六

宋魏齊賢

葉棻同輯

賀啟

宮觀使

賀觀使【闕】太師啟

何子應

伏審三師顯冊將分鼎坐之穹窿一札異恩聊假琳宮之宻邇上以盡羣生詳延之體次以全大臣難盡之名去就凖乎古人體貌優於前代恭以宮使大資相公得天間气爲世眞儒事業靑雲彌久而彌大精神黃鶴愈老而愈淸學通今古之淵源言得詩書之體要議論確全於國是勲勞力至於邦榮出入三朝任天下之重而不撓始終一節合聖人之和而有容當資秉國之權旋錫還朝之命士心傾屬帝意褒嘉法旣變通惟宋璟能守以正時方紹述非畢公莫能厥終竚看盛禮之班庭卽慶元功之宰物某提攜小器追琢余材艱難士途者倐逾十年黽勉官事者實歷六考𨿽忠朴而自信柰孤拙以誰憐載循簿領之防蹤幸忝鄕閭之晚進執經業誦髙文於齠齔之初斂扳防官慕盛徳於衣冠之後龍門就謁𨿽阻望於輝光鴈足修書固嘗通於姓氏敢謂無階之小子嘗形有味之溫言賜緘已重於衮褒傳誨更優於金諾區區敝帚此時儻享於千金奕奕明堂異日當參於一本時寒在冬令方行乞上體眷懷倍綏福履

賀宮使蘇丞相啟

程子山

伏審屢貢需封懇辭揆路亟遂琳宮之逸仍兼書殿之華眾莫能畱道逾爲重恭惟某官天鐘峻徳世服全能文章爲一代之雄學術洞百家之奧逮持魁柄尢抃縉紳以芍藥之和調均鼎鼐以虹梁之任安固廟堂屬熙事之慶成援舊章而勇退開陳切至眷諭優隆旣悃愊之難回始吁兪之方下長孺之承帝問宜在本朝仲舒之請家居每參大議某嘗叨顧昐素沐知憐竊觀去就之間爰盡初終之美撫懦衷而增慕非濡頴之可宣

賀宮使侯中書啟

翟公巽

伏審得請宮祠歸榮故里𨿽老成去國之易而明哲保身之全多士嘆嗟餞韓侯之出祖邦人慰喜詠季子之來歸恭惟中書正色立朝逺猷經國方崇鼎鉉之拜以正公槐之尊而乃深畏功名肆懷丘壑上章力懇解組如遺仰髙行之絕倫聞余風而興起乘安車而過諸子未慕前賢揮賜金以娛故人用償夙志卽膺宣室之召復佇衮衣之歸某荷眷特深辱知有素傾望塵之宻邇獲擁篲以迎炎暑正隆川塗尙阻

賀宮使【缺】大資啟

鮮於天質

伏審錫寵眞儒增華舊弼使琳館眞遊之祕冠金華道學之嚴聖哲一時士民同慶伏惟某官沈深端亮博大髙明學洞本源繙十二經而不涉語黙識參造化擊三千里而未始去來出以同人則後進之宗師俯而應世則古人之事業九鼎爲之增重多士所以知歸維羣言罔間於艱難之時乃一旦出公於寛閒之地必當起慰蒼生之望詎可往從赤松之遊召自江淮進陪帷幄同符厚徳均體冡司事已絕於前聞榮固超乎近比甘盤舊學未更輔相之崇子房帝師不見詩書之蘊永惟具美宜屬宗功某猥以防材潛希樂育竊幸藿蠋之能化自忘商距之弗勝未識藩籬已有絕塵之嘆安知鑪錘空懷躍冶之私

賀宮使【缺】觀文啟

晁之道

伏審中頒召節入覲淸光防琳館之眞遊侍金華之聖學側聞寵渥交慰輿情恭惟某官惇大宏通髙明忠裕富以遊夏之經術發揮唐虞之文章左右熙朝謀謨庻政積經綸化俗之丕績秉忠恪致君之小心暫處北門卽歸中禁蓋睿眷嘉隆於舊弼而盛徳宜在乎本朝多士所以知歸九鼎至於增重某久塵眷奬屢玷陶鎔聳動詔音適縻使事莫遂掃門之願徒傾賀廈之誠

賀宮使太尉啟

晁之道

伏審中頒召節促近淸光擁元帥之旌旄備弼臣之寵數宻司琳館進侍金華百辟聳瞻萬方胥慶恭惟某官髙明忠亮傳大宏深掌握洪樞謀謨大政固已致主唐虞之上方且比蹤防契之間復自江淮進陪帷幄觀聖上虛已待公之意與多士傾心仰徳之誠實惟千載盛極之時宜建萬世無窮之業亦惟天意豈獨人謀某夙以頑誤玷陶冶屬外縻於使事方逺阻於賔閎竊與萬物以同榮詎止防生之有托其爲欣頌更倍等夷

賀宮使復趙待制啟

於子儀

光膺恩制進陟邇聨除目一騰公議僉允伏惟慶慰竊以國家簡拔俊望寵以延閣之華優禮近臣列於眞儒之職非有名世瓌瑋之價曷膺當寧待遇之隆恭惟某官杞梓宏材璠璵重器麗文典則名擅儒科道學該詳聲髙藝苑屬聖主眷求於同姓俾公族方駕於時髦果得眞賢仰符帝意行貳中臺之峻延登揆路之崇某猥以庸姿素叨提奬已托亢宗之賜更依造物之私踴躍忻愉倍萬倫等

賀宮使【缺】參政啟

晁子止

樂聖避賢願歸印綬過家上冢言反裏閭釋政省之憂勞獲故鄕之安便難稽逺業暫逸眞祠恭惟某官名髙縉紳勲在社稷昨遇有爲之防皆稱難得之時若不折夫虜衝漢則幾殆今猶傳於境外秦豈無人帝不忘於念功君將倚於訥誨爲政者每人而悅誰復能然不知者謂我何求公亦奚恨惟大臣進退之際本前賢出處之常溺者由已溺而饑者由己饑莫識胸中之志仁者謂之仁而智者謂之智一付天下之言某早被深知肯同流俗當將相和而士附自揆涼薄而安敢前及賔客衰而家居則思親近而不忍去輙懷管見仰測天心聘使頻來詎聽張昭之不在國家攸賴寧容裴度之常閒

致仕

賀文太師致仕啟

汪彥章

伏審懇章得請褒冊疏榮辭二鎭之節旄仍三公之爵命功成身退於迓衡之日心廣體胖於佚老之初凡在聞知孰不欣仰恭以某官元精孕粹崧嶽降神智足以照忽之先才足以當安危之計運籌將幄坐戢於五兵論道鼎司久熙於庶績風采想聞於今世聲名暴著於外夷望髙累朝寵極一品方且優遊故里嘯詠昌時屬二聖之紹休固舊人而共與𨿽髙情傲物諭浮雲脫屣之輕然耆徳在朝增大呂黃鐘之重巾安車而入覲副側席之詳延周公之老在京師豈私諸已裴度之事在軍國適膺其時果賴元猷一新初政九功於是咸敍四方以之無虞廟堂方倚於深謀泉石旣形於歸思幡然而起非爲利所以安邦浩然而歸豈收名欲以尊主進退必由乎義出入皆視乎天側聆繡衮之華近抵澗瀍之澳涼臺暑館莫非緑野之餘怪石奇花率是平泉之舊足以探窮勝事恬養太和寓形閒曠之鄕放意舒長之日某夙叨士品嘗奉台光屬官正之坐縻阻門墉之展慶乃誠欽抃實異常彞

賀文太師致仕啟

王介甫

明制閔煩安車歸憇位在三師之首名兼兩鎭之崇誕告敷文具瞻胥慶豈惟末契竊仰髙風恭惟某官聲冠時髦望隆國棟天應時而生徳帝考實而念功蕭何漢之功臣方叔周之元老寵虛莫二宜受祉之難窮懇惻有加遂畱賢而弗獲瞻承𨿽阻企慕實深

賀劉太師致仕啟

程子山

力解繁機榮頒顯冊秩視公卿之峻名兼將相之崇罷絕百工慶流三族恭惟某官代天元气爲世眞儒崇論宏言八載宻禆於帷幄丰功利澤期年卽徧於華夷方欣鼎餗之調遽露囊封之請上以閔煩而賜可自知何恙而不瘳愼厥始而成厥終疇能比績恍然辭而憫然應初無容心某久托鴻鈞頃聞異數適阻江湖之逺莫遑階墄之趨以公歸兮猶想周人之望爲王畱者誰知孟子之心气淸和精神暇裕願益加於調嗇用深副於眷懷

賀韓少師致仕啟

何子應

伏審顯膺帝制峻陟師臣𨿽力解於繁機宜益隆於異數用眷四朝之舊永爲百辟之崇恭以某官蹈溫恭之和躬久大之業識代天理物之體懷尊主庇民之心昔當二聖之倚毗遽以累章而勇退禮不容於賜幾樂莫過於還家惟圜丘之告成曾安車之迅召懇避侍祠之禮遂虛前席之思故宜品數之寵加以慰縉紳之系望某限拘官守逖逺門墻竊欣新命之亟聞實倍常情而稱慶

賀韓少傅致仕啟

毛伯頴

伏審懇辭公紱得謝帝庭動四方之聳觀見大臣之榮事竊以時合而陳力者易功成而乞身者難故君子於進退之間使天下無始終之議伊誰能此全徳在玆宜異數有加升拜師臣之重渙恩旣渥乃兼書殿之崇垂耀士林光載史冊恭惟某官學窮道奧識照幾先正論鴻辭侍淸光於禁闥嘉謀亮節運大化於洪鈞系天下之重輕儼朝廷之表式力辭機柄確上嚢封固宜諭畱再三蘄請十數安車駟馬旣得乎髙閒佳木淸泉以適乎嘯詠超然至樂邈矣髙風眷懷老成之人典刑斯在養此剛大之气壽祉無窮某蕞徳徒深辱知有素倍切賢哉之嘆仍動歸與之思

賀趙少保致仕啟

王介甫

抗言辭寵得謝歸榮由西省諌爭之官序東宮師保之位殿庭鳴玉尙仍前日之班裏舎揮金甫遂髙年之樂伏惟某官懋昭賢業寅亮聖時伯夷之直惟淸仲山之明且哲所居之名赫赫豈獨浚思爾瞻之節巖巖方當上輔遂從雅志實激貪風未卽披承徒深瞻仰

賀韓丞相致仕啟

石守道

伏審挽畱須眾懇請益堅亟辭金鑰之嚴將就裏居之逸屬時圖舊從欲固艱諭防丁寧還音絡繹伏惟某官文武全器忠嘉一誠端耆徳以鎭浮攄壯猷而經逺股肱勵翼綏四夷於先朝衮繡光華賁羣英於昭旦況乃堂構相紹增大家聲塤箎同音疊熙帝載虎符犀節出覘涵養之仁煙閣雲臺入應功名之會具瞻斯在勇退安能願承眷倚之深衷聊緩恬愉之雅意赤松遊衍難增漢相之言黃髮詢謀勉蹈秦公之哲其爲悃愊曷克罄陳

賀魏大參致仕啟

宋文淵

懇謝領機寵頒殊渥冠崇班於書殿躋峻陟於文階方疇霖雨之賢進顓秉筆乃抗浮雲之義早遂掛冠帝惜老成之莫畱士嗟明哲之難繼歷聖朝之舊輔全賢徳之髙明歐陽子乞身而歸乃罷政之後淸獻公引年而去非釋位之初然猶野史屢書朝士交贊而況位方居於廊廟名正勒於彛鼎竦巖石之具瞻懷急流之勇退是爲希曠孰與等夷恭惟某官命世碩儒爽邦鉅哲佩龍淵之賜夙長文昌之六聨躋鳳詔之班才下丞相之一等旣任安危之重復爲進退之光子房𨿽暫與赤松之遊安石必更爲蒼生而起某早蒙提奬晚荷陶甄望夫子之門墻自憐拘縶侍先生之幾杖未獲周旋意傾向以彌勤詞鄙訥而難盡

賀趙大資致仕啟

曾子固

進秩宮朝歸榮裏閈伏惟慶慰恭以某官言爲蓍蔡行應準防肩一徳以在躬歷三朝而遇主讜言大論著在廟堂善政流風被於藩服引年求謝抗疏彌堅屢降徳音方倚老成之重難回壯節閔有官職之勞躐陞儲寀之華退遂居家之樂門開祖帳眾嘆大夫之賢庭列賜車自知稽古之力惟能諧於素志實何謝於昔人某早荷陶鈞與遊門館觀大賢出處之迹足勸人倫知儒者進退之宜敢忘師慕其爲欣躍倍萬等儔

賀李少卿致仕啟

鄭故道

得請抗章以諧謝事爲臣之義至此克終知止之風凜然可尙伏爲慶慰恭以致政少卿儒林厚徳士路老成守約而剛中體仁而利物豈止可行於州裏亦將無負於神明固嘗屢綰左符峻登列寺光華二節統制連城履歷之間事功彌力天臺徧覽固知體靜而心閒東海旣歸且免鐘鳴而漏盡某迹縻罾繳心畏簡書萬里故山但久聞於鶴怨九重廻漢空仰慕於鴻

賀夏守致仕啟

李致勲

伏審只命拜嘉引年得請龍升郎秩歸老鄕閭凡在見聞共生欽羨恭以致政朝奉文雅飭吏亷平在公挹謙常戒於滿盈酌損固知於止足瑯瑯剡奏亟歸老以乞身凜凜淸風可激貪而立懦兪音奬勉寵數光華放懷泉石之間寓意雲霄之外弗替眷與紆貺函題欣頌惟深占言曷旣

宰執除帥府

賀張丞相帥金陵啟

胡仁仲

伏審光膺制綍榮鎭畱都起自東山蓋素推於雅望圖玆南土遂益振於先聲凡有知識於胥鼔舞恭惟某官當朝元老命世眞儒學識東魯之淵源文擅西昆之气象方維奠位仰八柱之承天海宇重光瞻五龍之夾日關河響動宗社奠安名遂功成來遊緑野神和志定久伴赤松惟用則行而舎則藏斯進以禮而退以義果逢盛旦圖任元勲至公若冰生理如洗鸞坡鳳掖載嚴祕殿之崇班虎踞龍蟠全畀上流之重地運奇兵於掌上料彊敵於目中百城咸肅於威聲四海頓周於和气江山增勝疆場愈安雕戈淑旂允賴金城之勢衮赤舄卽還玉鉉之司某仰望光塵拘縻職守潭潭公府比幸遂於鳬趨兩兩臺階卽莫諧於燕賀隆冬載景貺來宜願言茵鼎之調仰副冕旒之眷

賀朱丞相帥紹興啟

汪聖錫

伏審輟從經幄就領帥藩還祕殿之隆名建行朝之巨屏逖聞新命倍極歡心恭惟某官徳茂儒宗才優王佐髙明淵懿之學素博極於羣書疏通雄健之文獨兼全於數器名喧宇宙會感風雲徧揚簮槖之華亟拜鈞衡之重遭時多故能人所難鄰敵長驅而談笑敉寜當匹馬渡江之日凶渠作逆而從容處決成五龍夾日之功忠嘉昭宣識量宏廓久淹畱於湖海實注想於宸旒衮衣繡裳方趨還於北闕朱旛皂蓋聊借重於東郊諒亦假途卽還揆路某受知傾歲阻濶有年早荷鈞陶采及葑菲之下比紆印綬實慙糠粃之前承教匪遙向風竊抃方炎曦之在候屬旌騎之戒塗跋履之間節宣是禱

賀湯丞相帥紹興啟

李仲信

伏審疏榮顯冊倚重元勲天柱還歸釋防宮之管鑰帝城宻邇擁會府之旄幢身獨系於安危任靡殊於中外豈特三輔吏士睹漢相威儀之盛以至四夷君長仰晉公徳望之隆恭惟大安撫大觀文僕射相公曠代鐘才際世蘊識商盤周誥夙髙華國之辭蕭規曹隨更大經邦之業昨見臨於彊敵上渇想於壯猷系天下之心亦旣歸於大老屬關中之事夫孰逾於宗臣逮龍馭之言旋解麟符之居守蓋北伐張仲在矣已資孝友之良故東郊君陳往哉宜付保釐之重維時越會爲國輔藩式煩舊相之臨用壯元戎之寄河潤九里惠並及於神京星齊三臺柄卽還於天宰某久防坱圠逖望熒煌猥緣簿領之縻阻展門墻之慶

賀呂丞相帥永興啟

周彥質

伏審只膺睿誥寵解臺司陟祕殿之崇資開擁都之大府功成治定而歸其政名遂身退而全於天四海具瞻輿情欽羨恭惟某官受天間气命世雄材軒昂爲廊廟之倚毗出處系朝廷之輕重自躋近侍益著徽猷屈伸不替於初終夷險常持於一節越二聖諒陰之際方百官總已之初敷求哲人用集大命訪於落止厥維艱哉爰召越於坤維遂進參於國政旋承綸綍聿正鈞衡卓然吐胸中之奇屹若任天下之重有周勃霍光之沈厚兼姚崇宋璟之斷謀異鞅鞅之少臣信堂堂之眞相陰陽調協華夏乂安勲烈巍峩典章炳煥方舉告成之美屢形均逸之休俄渙汗以明揚容偃藩而自適思建國者一百餘祀致位上宰者五七十人𨿽久任者三員亦罕諭於九載盛矣今日之懿掩乎前人之休撫桑梓之舊邦釋樞機之重責詩書作元帥況儒者之極榮富貴歸故鄕亦昔人之至願喜動關中之父老歌騰隴上之耕樵揮金交裏閈之歡飛盞遂家山之樂錦衣信美未忘補衮之思鼎足猶虛終假和羮之助遂綏福履永托陶鎔某夙荷殊私獲聞休寵

賀陳丞相帥閩啟

熊子復

伏審光膺新渥起殿大藩上宰方虛將共寧於衮繡故鄕甚邇聊再擁於旄幢休聲不約皆同和气非召自至實寵大賢之曠典豈循舊弼之彛章恭惟安撫大觀文丞相道術儒宗才猷國老仲虺爲湯之左相早輔萬機申伯式周之南邦久臨七聚髙寓紫宸之秩歸尋緑野之遊帝垂想於元勛民具瞻於碩徳圖舊而任其政將復正於臺衡接近而與名藩姑重分於師壼諒幕府方傳於號召而都門已集於班迎某猥以非才薦玆誤寵輔邦引疾本祈閒防之居潛府移麾更受劇煩之任幸承前躅仍倚中權蓋黃覇潁川之教條洪纎異具而裴度興元之節制遐邇共尊方謹奉以周旋庶悉忘於愁恨

賀張丞相除帥啟

劉共父

眷懷舊弼誕播明倫還祕殿之隆名建上流之巨屏五侯九伯暫尋鉄鉞之徵一日萬幾卽正鈞衡之任慶闗宗祏喜溢神人恭惟某官道冠古今勲存社稷扶世導民之術本自得於詩書憂國愛民之忠已久貫於日月當國家二百載中天之運正君臣一千年運防之期仗大義於板蕩之中變危機於呼吸之頃取虞淵之日功孰大於昌唐封函谷之泥略更髙於全蜀旣勒名於鐘鼎旋正位於巖廊方布徳於兆謀爰整軍而經武誓淸沙漠尅復神州然而功成者天道廢有命在我何憂於用舎於時實系於重輕身𨿽退而道愈光望旣隆而忌益眾誰爲巧舌敢肆流言曾蚍蜉之不量豈棟梁之可撼九夷何陋自安孔子之居四國是遒久起周人之詠斯文未喪羣枉聿消宜一人注想之深慰八表具曕之望遄召還於南服聊臥防於北門何煩三日之報成卽聽十行之趨覲多士聞風而起竚大老之來歸四方扶杖而須知太平之有日某頃緣恩契蚤辱記憐逮風波之橫興方羅織之肆起念寒暄問無益於門下而事機偵伺或致於防言缺然問牘之陳蓋亦三年於此仰止受恩之地未嘗一日輙移𨿽形迹之若疎尙衷誠之可鑑倘防畢照少逭譴訶庶幾餘生永有依怙重念某稟資劇陋賦命數奇蠢愚涉世之甚疎坎抱窮而未艾緣姓氏嘗污於科籍故蹤迹遇簉於閨臺曾越日而幾何亦罹防而遽去冒寵甘分於罷黜嘖言更玷於私恩俯仰懷慚局蹐無措玆跧伏於裏舎獲傳誦於防書自欣末路之零丁將托化鈞之坱圠收東隅之失意敢忘於桑楡賀大廈之成情方深於燕雀精神並掲悃愊奚殫

賀文太尉帥北京啟

缺名

孚號揚廷臨軒遣使出節少府授鉞齋壇夷夏聳觀兵民交慶蓋功業盛大則極名器而後稱惟徳度宏逺故舉富貴而若無蔚爲三世之宗臣豈獨一時之盛事恭惟某官道本天合徳爲人師信及三川之豚魚威加兩河之艸木身任休戚言爲重輕始若畱侯弱冠而遇髙祖晚同尙父黃髮而諒武王旣奉冊書益新民徳方將威懷北塞系頸長纓約束河公軌流故道然後入調伊傅之鼎歸躡松喬之遊輿論所期斯言可必某謫官有限趨侍無緣踴躍之心宣寫難盡

賀韓司徒帥北京啟

歐陽永叔

榮被恩兪勉從懇請極便藩之寵命均休逸於名邦伏惟某官誠明發揮徳業久大三朝顧遇百辟表儀挺金石之純誠當國家之大事上所取信有疑決於元龜民之具曕爲望重於九鼎屬聖神之嗣統方毗倚於老成而功髙不居志確難奪爰並推於異數用顯答於元勲孰不秉旄詎有兼持於雙節昔嘗衣錦今而盛服於九章極古今儒者之至榮保進退君子之全徳某顧惟衰懦久辱知憐聆誕告於頒行極私誠之竊抃隆冬屆大斾啟行伏惟上爲廟朝精調寢饍

賀劉中書帥北京啟

陳仲思

伏審加榮舊弼攺鎭北門歡聲所臨和气自應恭惟某官髙明而善下博大而有容才周文武之全故知無不爲而將相並任識照幾防之本故事至輙應而功名獨階維河朔視三路爲雄而全魏又四帥之冠逺鎭鄰敵近屏京師凡畱鑰之守臣皆秉鈞之元老而執事以四方柱石之望屬千載旦暮之期積告後之久勤茂安邊之新略簡於睿眷迪玆寵光惟時別都實曰舊部民物飫承於徳澤謳謡久竚於旌旄詔命旣傳閭裏相賀前知指顧驚號令之一新舊服威名覺河山之益重卽諧嘉績歸用本朝蓋先正實佐昭陵號稱碩輔而執事總登宰席克振家聲縉紳莫望於淸塵朝野實榮於故事某才旣淺薄命亦奇窮譽未信而毀可疑志𨿽修而身愈困嘗妄意古人之未學蓋竊師盛徳之餘風顯成奬餙之言銘在肺腑陰受陶鎔之力將借羽翰顧夙心之獨違撫弱植而深嘅玆承朝夕之乏獲依節制之尊倘許秉鞭遂諧發藥豈徒大慰平生之願庶幾不終小人之歸欣頌極深精誠並竭

賀陳觀文帥北京啟

滕子昭

伏審載嘉外庸申錫中詔眷巖廊之舊弼極祕殿之寵名深倚壯猷仍司防鑰威懷彊敵慶動縉紳恭惟某官博大宏深靖恭端亮攬輝天宇驚四海以先鳴振藻帝文冠二京而獨立領袖髦士羽儀盛時惟昭陵選擢以宜四時故先帝延登以熙庶績道契千齡之旦謀當列聖之心兼濟之才發爲霖雨前知之識效若元龜是以踐夷險而弗渝極寵靈而愈泰雍容出處無間可尋烜赫功名滋久彌白薦煩妙略防總全師𨿽少鬰於具瞻用仰寛於北顧行歸公衮入贊卿云蓋選眾必屬於臯陶而用舊莫先於裴度一時多士詠徳宇以傾心九服嘉生跂恩波而矯首人情如此神聽可知某猥以疎愚謬塵引接收之已廢以不孤永懷莫報之大恩惟有少堅於晚節抱屙閭裏驚藜藿之旣深極目河山悵旌旄之獨逺但勤瞻頌載局寢興

賀洪樞使帥金陵啟

陸務觀

伏審祗奉宸綸寵司畱鑰龍盤虎踞坐增形勢之雄箕張翼舒頓覺精神之攺望隆根本聲詟遐荒恭惟某官學貫神明文周經緯鐘異祥於番水夙推命世之賢應瑞防於螺州出擅濟時之輔早簡冕旒之眷徑躋簮槖之班視艸鑾坡大手載傳於奕世判花鳳掖斯文咸萃於一門是謂儒者之至榮卓冠本朝之盛事旣家聲之藹著宜眾望之攸歸遂自北扉進陞西府運籌制勝精神折千里之衝端委居朝文武爲萬邦之憲方賴謀猷之告後遽存明哲以保身謝公奬慰於蒼生難從均逸裴度歸逰於緑野孰與成勞果奉賜環屢專分閫帝念當途之控扼時資舊徳於鎭臨𨿽眷倚之甚優然帝綸之未究爰保受釐之托式寛憂顧之懷威名肅而軍律具嚴惠愛孚而民情胥悅方將訓兵積粟備萬乘之時巡擊楫誓江贊九重之恢復深入風雲之會大輸日月之忠久切巖瞻卽持魁柄某自愧嵬瑣久辱眷知擢第太常誤塵衡鑑效官偏壘復托帡幪欣聞顯冊之頒獨倍常情之喜𨿽深賀廈未遂趨隅小物克勤逺繼畢公東郊之命膚功迄奏願歌宣王北伐之詩

賀劉樞使帥金陵啟

熊子復

伏審召以追鋒委之畱鑰神機宥府夙嘗贊於經綸天塹陪京還遂顓於總攝麟符愈重虎帳增嚴竊以十國爲連當近機而特要八命作牧復舊弼而尢增宜秣陵眾大之區寄樞筦老成之輔恭惟畱守大資樞密望髙一代眷厚兩朝揮毫而萬象駿奔文上追於典誥運籌而千里決勝武外暢於戎夷一別帝宸三移帥壼比親籌於夙望付居守於別都穩駕髙檣越洞庭而東下趣裝小隊望建業而北歸𨿽神甸匪遙固方資於河潤然臺宰尙缺宜早副於巖瞻某幸托餘輝欣聆異渥把麾有守阻展慶於崇墉防翰不工謾控忱於竿牘

賀王樞使帥江西啟

黃仲秉

伏審欽奉制綸肅更齋鉞西樞舊府顓天官一面之朝南紀上游寄大國三軍之命兼注安危之意匪殊中外之途立徳立名甚善甚喜恭惟某官剛雄蓄徳忠敬存心四紀服勤三朝著節愛民憂國自有從來樂事赴功未辭歷試英聲宣於夷夏髙誼薄於雲天彈邪而白簡凝霜次對而丹誠貫日爰寤聖神之主亟登宥宻之司東臨建鄴之雄藩西鎭豫章之幕府槖兜防纛豈獨壯於戎亭藻火山龍佇參華於宰席防辰及吉視事云初風以琴薫月惟陽正顧體六符之眷先精五鼎之調瞻頌之懷敷陳罔旣

賀王樞使帥金陵啟

楊祐甫

伏審起自祠宮典司畱鑰文事必有武備兼資牧禦之才地利不如人和所賴安彊之徳命從汲直喜動周行恭惟某官博厚承天剛明有道張仲孝友獨流詠於中興許公文章最賞音於上意自再登於丹地旋首冠於紫樞居安慮危則威振於五兵講信修睦則志輕於萬里忠誠貫於金石勲烈被於鼎彛方將爲王者師如周尙父乃棄置人間事從漢畱侯幡然脫屣而還觀者岸幘而嘆𨿽萬乘重煩以政而四海思見其人爰畀上流不從中禦保釐東郊者畢公之休命臥鎭北門者裴度之異恩服以上公露冕而章有徳光於信史衣繡而歸故鄕隠若長城坐固吾圉某早陪簮槖晚被陶甄方間馬牛之風徒深燕雀之喜太山名重倍增百二之雄三臺色齊顧應半千之運

賀魏大參帥紹興啟

翟公巽

懇辭機務暫領藩條聨祕殿以通班禮亦異數輔神京而作屏威不違顏播告邇遐聳動觀聽恭惟某官受天大降爲民先知障百川而回狂瀾俾傳正學洗萬古而空凡馬獨備全材自居獻納之聨已負弼諧之望回翔甚久注倚彌深昨趨召節之嚴亟踐仕途之峻風采聞於天下朋黨去於朝廷以贊尙書萬機之煩毅然退寵乃眷長安三輔之重聊爾均休縉紳益具於巖瞻輦轂大防於河潤彤弓盧矢姑作諸侯之師衮衣繡裳佇爲天子之相某逖聞殊渥喜托餘輝仰止髙墉尙有山川之間懷哉小壘自憐松菊之存願隨閶闔之細民同頌廟堂之老子意傾深切詞拙奚殫

五百家播芳大全文粹卷十六

欽定四庫全書

五百家播芳大全文粹卷十七

宋魏齊賢

葉棻同輯

賀啟

宰執除帥守

賀楊大參帥本路潼川啟

李粹伯

伏審懇辭機柄違咫尺之天威出典侯封承丁寧之聖意擁兩朝臺闕之望爲西蜀家山之光鄕人歌舞於錦衣之前父老歡迎於車塵之下舊膺知遇倍切懽悰竊惟內外之勢本無重輕君民之心豈限逺邇內而贊治則百揆四嶽共亮於天功外而長民則五侯九伯同尊於王室蓋無爲己之私念獨有濟世之公心惟所在焉無不可者況今境土未收於三輔形勢蓋萃於四川當戰爭恢復之秋在將相出入之地望分東梓境接坤維豈惟資千里餽餉之功抑亦賴一方鎭撫之重恭惟某官吾道先覺名世大儒步昆侖第一峯擅海宇無雙價飛聲金闕振藻玉除從容鸞鳳之班超越貂蟬之列力贊國是上結主知特仗出羣之材專倚屏藩之力畢公在外乃心常念於周家裴度守藩每事不辭於唐政厚春陰於故國還夜直於禁林資一代老成之謀成千載中興之業某曩防異顧誤錄寸長曾向日邊獲掃門之爲幸今從海角欲望塵而無階局促江幹低徊吏責瞻南山之巖石空涉嵗時活東海之波臣期在朝夕

賀虞大防帥蜀啟

伏審詔輟宗工威伸逺服宅百揆而熈帝載方隆虞舜之疇咨整六師以修我戎出耀宣王之常武蓋君子系安危之本而聖人權輕重之宜謂疆場無虞廊廟仰成於三事而國家多故股肱宣力於四方此旦奭自陜以分而申甫維周之翰我是用急初勸戎乘之啟行王曰遄歸已促介圭之入覲迨及我宋鑑於有周小範有胸中百萬兵西賊聞之膽驚破維弢上河朔十三策北邊皆其手撫摩皆以柱石之大臣來任邊陲之重寄不圗今日復見我公恭惟某官學根帝王名震夷夏湛如止水蘊丹靑莫狀之虛明格於皇天富簡策莫傳之事業出入兼資於文武用舎無心於行蔵緑野召還有欲王畱者西方事重果爲朕行乎蓋天降大任於是人故我獨賢勞於王事稍慰爲霖之重望來紆旰食之殷憂誰期並給數千里之封復炫斗樞三十載之後惟忠烈典策而相望故保釐命畢之成終一宣道徳之威可卜明良之防絕域萬里吾折箠笞之中原故疆可傳檄定也竚疇嘉績入秉洪鈞某自隠豹於防山幸續貂於阮舎久耳金甌之信未盻玉帳之趨遙跂前旌願依大廈葛巾羽扇吹渭水之秋風相印命圭賀桃李於臘月行臺多暇列鼎孔嘉願益閟於沖和以上符於眷倚

賀文侍中帥河陽啟

蘇子由

力辭機務得請名邦恩禮便蕃中外慶慰伏惟某官輔相三世始終一心器業崇深不言而四方自服道徳髙妙無爲而庶務以成此朝廷所以遲遲於均逸之書而士民所以惓惓於保釐之命顧惟出處之義實系功名之終畱侯志於赤松晉公安於緑野澹然自得夫豈不懷矧維王城密邇全洛政獨止於民社化有助於林泉道大難名信後來之莫繼民猶思治恐久安之未遑

賀梁丞相判建寜啟

熊子復

伏審懇避鈞衡屈臨屏翰紫宸加大官稱冠麟趾之髙赤舄方來府望壯龍潛之舊亮功旣久斂惠維新竊以體貌宗臣豈殊於中外股肱要郡寔便於往來是故王沂公家於靑而初辭機務則鎭曲阜之邦李文定世於濮而始罷鼎司則典繁昌之郡又況思皇多士夙皆冠於儒科圖任舊人繼悉還於宰職是爲希濶孰與等夷恭惟判府大觀文丞相蘊借眞儒規摹良弼嗣保衡専商之美輔帝舜重堯之華播物無私轉洪鈞若轉圜之易禦戎有要折遐衝何折箠之勞方授神柄而推元臣廼睠鼎臺而分新邑書殿之崇大學士由來爲寵丞相之恩板輿之奉太夫人況復有近家園之便苴燾潛封而倚泰階之重衮繡華服而加晝錦之榮四國於蕃暫出均於燕逸百寮是式旋入冠於弼諧某猥廹衰齡浪擬劇邑嘗乞爲祠觀香火之吏防許陶成豈意於學校虀鹽之生共依教育

賀陳丞相判本州啟

林豈塵

辭寵宰庭保釐藩服布衣而置上衮玆仕宦之至榮晝錦而歸故鄕乃富貴之極致傾朝歡艶載路洊揚恭惟某官器碩而量宏道方而事實絕體貌於簪紱之上防精神於亷陛之間霖雨作而大旱已蘇舟楫用而洪源久濟畫像麒麟閣當後人咸知其名奪我鳳凰池想中書不作此語蓋當軸久戒於滿假故責章願解於繁機能不伐而莫與之爭位旣崇而必求其止明天子勉從厥志士大夫皆屈此行且丞相乞歸猶未許韋賢之請以本州相授庶少償嘉謨之功𨿽朝廷有系於重輕然聖意欲均其勞逸輟鈞衡之任而暫臨都防釋梁棟之材而姑借蕃宣爰載歌我徒我禦之雲歸豈特若某水某丘之可指於周而保南土因是謝人而遄行在晉則居東山當爲蒼生而復起某跂聆顯冊喜溢叢衿自惟嶺海之孤蹤曾是坯鎔之舊物朱門畫防未能曳賀客之裾黃閣淸風願再入翹材之館其於歡頌曷以名言

侍從除帥

賀許尙書帥蜀啟

程子山

伏審天開綸綍煥日月之休光云擁旌旄動江山之喜色徳望久隆於八座威名今浹於山川翹首傾瞻刻心悚慕竊以禹貢惟敍分五服以正邦周制肇隆統十連而建牧誕揚聲教實賴蕃宣矧梁州奠而執玉塗山曁蜀道通而承流澧水文翁建學肇興齊魯之風亷範下車咸詠袴襦之政叱馭顯忠臣之操選材揚樂職之章自非夙著英聲何以逺追前躅恭惟某官羽儀王室黼藻人文炳靈自太嶽之名宗鑑裁得汝南之品目早飛英於藝圃夙被眷於淵衷諤諤縉紳之楷模堂堂國家之柱石卿云呈瑞載史筆於螭頭紅藥翻堦代王言於鳳閣謀猷出納薦膺喉舌之司事業贊襄克任股肱之寄出専方面隠若長城爰授節於文昌暫折衝於元帥南陽報政方騰愛日之休聲右蜀頒條已播陽春之和气岷峩擢秀參井增光竚聴髙吟一洗艸堂之風月立臻美化再新石室之弦歌行竢衮衣之歸克副金甌之選普施膏澤咸慰具瞻某翹望履聲聳瞻巖采雪山方重盡欽尹之來鼎爼若勤願獻王褒之頌

賀楊尙書帥蜀啟

耿元鼎

光奉宸恩勞膺閫寄況居屬部舉切歡悰竊以自昔雄藩首稱全蜀一十五州之士悉封疆數千里地之師盡歸莭制實資厚重坐鎭浮華宣忠愛於逺方此倚毗之本意恭惟某官徳基宏逺識局深純奕世功名不替忠臣之後歷朝議論共推仁者之言輟從防舌之司出綰山河之梱綸巾羽扇暫寛憂顧之懷鼎席臺階行副具瞻之望某備員屬部托庇下風忻懌之私敍陳罔旣

賀陳尙書帥建唐啟

程子山

顯膺宸綍出鎭藩垣起鳩杖於安輿久著文昌之望刻麟符於瑞寶獨專方面之權成命始頒有識胥慶恭惟某官器巖鼎重徳宇泰寧學窮遊夏之淵源道冠孟荀之羽翼靑錢萬中蔚爲席上之珍丹桂一枝俯探嚢中之物發揮妙蘊洊歷華津權衡髙典選之公喉舌副納言之任謀猷告後方深眷倚之恩明哲保身遽露燕閒之請煥新資於寶閣備眞祿於琳宮念牧民無越於老成故謀帥特先於玉署矧秦淮之巨鎭寔江左之雄都坐收撫禦之功式示蕃宣之寄漢祖之煩蕭相久寛西顧之憂周王之命畢公益固東郊之守佇昭名績進陟臺司某濫竊郡丞正明公業捧觴薦醴阻效迹於鳬趨防翰濡毫徒馳心於燕賀其爲頌詠罔旣敷宣

賀陳尙書除帥啟

熊子復

伏審光膺明詔寵殿大邦兼制列城盡防諸將伏惟慶慰恭以某官受才瓌傑賦識融明防輔政機早著三朝之望勤勞王室雅膺萬乘之知體貌素隆勲庸甚盛果從祠館畀付帥權上方圖任舊人紹隆丕烈諒惟朝夕側聴登延申伯之式是南邦暫煩鎭撫山甫之保玆天子寔副倚毗藐是庸孱政依陶冶

賀葉尙書帥荊南啟

唐子西

伏審輟班常伯寵寄元戎內圖邃嚴首預龜圖之祕上流要重獨顓豹略之奇將士傾心敵人禠气竊以漢江揚之南紀疆理是先荊楚晉之西門經營尢重蓋內接金陵之天塹而外連玉壘之坤維豈惟守國之規模正得用兵之形勢肆疇傑望往殿防藩十乘先行亦旣佩龍淵之劍一戎大定將定掛天山之弓恭惟安撫龍學尙書卓識際天精忠貫日嶽降神而生甫卓爲命世之才尹以道而要湯蚤負致君之學貳職版省則國計以裕導防機廷則王猷以宣連八座於中臺方資率屬縂十連於大府式賴乾方遙望兩都則故宗廟宮室灑埽有期盡防羣帥則舊營壘麾幟光彩自倍某退惟疏拙深荷眷憐𨿽謀帥安邊喜遐衝之坐折而知已在外嘆孤蹤之疇依意向深勤辭訥難盡

賀吳給事除帥啟

熊子復

伏審妙簡全才特頒異數瑣闥入侍聳批敇之髙風簜節遙臨運守邊之長策搢紳拭目介冑傾心竊以制匈奴者兩科誰執和親之利防長江者數處宜知險要之爭方呼韓欵塞之未堅而淮甸宿師之旣久用疇夕拜往視秋防營壘麾幟士卒無所更軍容要整障戍鎭守車馬果自治敵釁可乘故𨿽輟從於甘泉何異親臨於細柳恭惟宣撫給事才宏而濟物器博而適時太上簡求早擢副端之竣嗣皇眷倚驟膺亞旅之榮中疇牧禦之才出授保釐之命威不違於咫尺福並防於京師玆履近班蓋圖大任塗歸是屬職同龍朔之舎人臨遣自殊恩用元和之故事方將布天澤而軍情暖於挾纊占地利而兵勢順於建瓴彊將莫固於藩籬猛將共成於犄角經營次第迄用有成輔弼超遷其則不逺某逖將漕計竦聴除音猥縻軺傳之乘莫覩櫜鞬之屬意傾深切辭訥奚殫

賀秦龍學除帥啟

曾子固

伏審進防內閣就正中權聳然休光服於眾聽恭惟某官智周物表識在機先防達變通之才早推於朝論英奇惇厚之气實嗣於家聲惟先朝辟國之初而執事宣勞之際縂齊邦賦已逾於三年攝領帥權名徧於諸路山川不離於指顧艸木亦熟於威名故一朝防授鉞之榮而舉軍恨登壇之晚幕府𨿽舊號令更新某積媿疏愚久塵盻奬妄意功名之防恥専文字之間倘許屬鞬獲伍西河之士猶能載筆往銘瀚海之師瞻頌愈深情誠罔旣

賀王待制帥荊南啟

宋禹圭

伏審報政中都陞華次對宻綴甘泉之法從雄鎭長江之上游頓寛南顧之憂共得左符之選斷由當寧喜見在庭恭惟某官才爲吏師術本王佐剛誠百鏈試之而所向無前器受萬鐘用也而尙虛其半召自武昌之誥入騰京兆之聲三府交稱十行渙號紫荷陞禁櫜之貴黃金賜華帶之榮謂遊刅觧牛卽輦轂之下先彈壓想虛落鴈必樽爼之間可折衝誰謂公安乃得君重將褎然列置上衮須逺矣賢若長城落日樓頭想未欵依劉之對受釐席上顧已深見賈之思某謬沐知憐方承芘覆隼旟在望靡遑前綴於賀裾鳳沼遄歸尙幾先迎於召莭其如欣頌罔罄敷陳

賀虞侍郎帥廣啟

張寵林

明詔顯揚雄藩徙鎭蓋冠冕久通於南極故斧鉞今下於靑冥郵音一傳輿頌四起竊以逾甌閩而南爲番禺郡自李唐以來若東西州萃昆侖西海之寶財喧北戶南冥之歌唱過城門已有數萬飲貪泉遂懷千金彼十賢之淸政無瑕𨿽萬代而髙風可激矧蜒戶賈胡之雜處與洞丁蠻落之難馴惟有其文武威風可以爲蕃宣屏翰選帥於此非公其誰恭惟經略侍郎先生惇厚而方嚴開亮而卓偉雄論通於國體淸文煥乎皇猷紫荷槖厭直於禁廬紅蓮幕榮開於東粵觀碁縱獵趣還峴首之旌旂輸羽種柑來省湘南之風俗方王怒赫北徵之武然宸衷兼南顧之憂願借髙名攺臨盛府寓章善淸官之舊厭承明榮直之聯龍戶集馬人來比美上日衙時之異犦牛生菌雞下將興來暮去早之歌某頓以孤生托於下客疏逖幾經於嵗籥浮沈難信於書郵因緣仕路之初登邂逅恩門之舊主桃李想故蹊之猶在燕雀賀大廈之初成此非偶然亦有幸耳褁章服於上官之揖豈曰不堪操幾杖從長者之謀自今以始春風駘蕩化日舒遲想旌斾之戒行願鼎茵之珍嗇

賀劉侍郎除帥啟

李成季

肅奉明綸薦臨巨鎭當日之風流未逺宜民之歌頌猶新凡屬傳聞莫增踴躍恭惟某官誠身有道抗志不羣蘊經綸之才將兼善於天下富淵源之學又尙論於古人擢秀儒林飛英仕路早膺簡眷屢罄謀謨含香握蘭迥出諸公之右登車攬轡益馳八使之名亟躋禮樂之司爰作詩書之帥載惟南楚先盛星沙夾輔畿中爲屏翰搢紳之冠播宣嶺表帖華夷遐邇之情遺愛宛然去思借甚冦恂河內居多願借之黎民黃覇潁川果見詔歸於舊治竊計朝夕入輔冕旒輿望所同斯言匪妄某千里防潤一枝偸安頃緣大斾之經過幸獲光塵之披覩第深山仰尙阻鳬趨慶抃之誠敷宣奚盡

帥臣

賀李帥啟

伏審行殿防恩奉十行之綸綍價藩作鎭權一路之莭旌徳與化隆望兼權重餘輝所曁善頌惟均恭惟某官冠世才猷際天器識注倚獨隆於睿眷淸華歷踐於亨塗公忠之心皦如白日朝野之答穆若淸風以卓犖絕俗之倫而經綸當世之務木牛紅粟縂淮甸之轉輸竹馬黃童慶長沙之屏翰揆煩剸劇遊刃有餘制變乘危政機無間眷五羊之奧壤控百粵之上游非得二千石之惟良曷有十四州之倚重移忠於孝從義以權佇觀五月而報成仰副九重之簡在明主獨觀萬化思贊中興刺火入爲三公行膺峻擢某幸玆貳局屬在提封但負弩以趨承苐揺旌而悵望其爲欣詠寔倍等夷

賀範帥啟

李成季

光膺嘉命蒞鎭雄藩受養利源適乘軺於東部統制方面遽握莭於西州在君子之時升宜天下之同慶況居屬部良切懽悰顧惟安化之河闗實據昆侖之衿背苟知其策則天時不恃一失其莭則疆圉屢驚必資忠智之臣以副朝廷之眷伏惟某官家聲著代世徳在民阜有髙明之才夙懷康濟之志爰輟禁從暫守帥垣人防奠枕之安國賴長城之固臥臨淮之轍可想遺風讀棠棣之碑何慙往躅竚還閫寄入贊家甸某限守州符阻趨鈞屏

賀李帥啟

周少蘊

抗章力請優詔曲從暫勞輸蜀之行益見回天之力恭惟某官致知格物學道愛人親承西洛之正傳獨殿中都之諸老至於盤礡遊戱之翰墨嬉笑怒罵之文章趨黃初而有餘嗟正始之復見飛騰遙路奚煩狗監之吹噓散落遐荒寕但雞林之裁鑑比渙九天之號召已傾四海之觀瞻不俟駕行命義𨿽存於大戒可以理遣忠孝果得而兩全方帥閫之久虛以計司而分涖而惟臺省淸華之宿望加以山林髙逸之雅懷一鶴一琴預想鈴齋之靜三薫三沐尙從藥市之遊抃躍之深敷陳罔旣

賀呂帥啟

熊子復

伏審渙出宸綸鼎來帥屏仍進寶儲之直以光英蕩之行竊以六朝最重於廣陵十國莫先於連帥雞臺螢苑瞻古迹之猶存虎莭魚符睠兵權之特重況今日方圖於恢復而此邦素積於經營築壘新城乃上相督師之所募兵北府實元戎練武之都匪簡瑰才曷堪隆委恭惟安撫寶文檢詳道器宏逺徳宇靚深膺冕旒之殊知歷臺省之要任接官聫於西府載糾愆違將使指於朝廷肆堅歡好復命甫朝於宸扆防恩尋貳於計臺廣內天髙進圖書之邃直維揚地重易淮海之雄藩某近列崇墉逖傳華渥有嚴莭斧卽暢望於光儀不腆緘縢敢預將於誠意

賀李帥啟

伏審載圖外庸薦賜中渥乃眷禁嚴之舊徳往提闗陜之全師莭命旣傳士民相賀恭惟某官才宏而濟博器逺而周勤必照幾微之先能識文武之大理財富國極山積而川流制勝安邊每風馳而電掃效愈白則忌者眾謗𨿽巧而功愈明顧全雍之一方劇西京之三輔旁連楚蜀外控羌戎水陸輻湊而貨泉亟更民物阜蕃而儲蓄未稱寔借智略仰寛顧憂眷三接之榮諒深當於帝意圖萬幾之重卽允亮於天工某最爲拙疏自安窮蹇正可出於跨下豈有畫於幕中方當仰窺營衞之嚴所以大慰平昔之望倘遂諧於發藥直有兾於息黥

賀鄧帥啟

林豈塵

伏審旂幢逺邁原隰有光幕府新開絡繹交賀阻下當塗之拜趣修記室之書恭惟某官願朴而淵衝直方而開大髙堅之尙得於卓爾剛大之器養其浩然故平生學術之自期皆今日仕宦之張本拒撐犂孤塗單於之命嘗聞未應爲鴈警之詩宣繡衣將斧直指之威亦有安復問狐貍之語去惡如去艸而勿使能植牧人猶牧羊而無令敗羣政適其中課居其最席使君厭東湖之樂鄭尙書承南海之流方歌業業以䢐齊爰喜番番而入謝姓名初記於防壁謳歌競發於江城龍戶集馬人來事皆知其殊異研匣封印文合生將見於髙舂酌貪泉之水而淸性不渝躬扶胥之祠而丹衷益謹去蚌復還於合浦沈犀可記於石門釋逋緡不啻二萬錢通夷舶何止四十柁五羊化石再傳仙人持徳之祥兩鹿夾車當協宰相畫車之兆卽徯歸朝之疾詎容遮道之防某遭幸自天防恩有地逺莫陪於賀客喜益得於吾賢矧獨憐駑蹇之蹤將有事奔走之役戍可往行李尙遲酷類溧陽之酸寒誰說樊川之顦顇徒想其凝淸香而森畫防猶兾其泛緑水以依紅蓮一時得人願在保平從事之列他年遺愛請陳譚瓌司艸之辭

賀丰帥啟

朱廷玉

寵被恩綸樂司畱鑰仁賢所至民吏相纒恭惟某官國器宏深天姿純正言動皆君子之法出處有古人之風早升要塗益聳淸望道學有本得之自然政事不煩聞者皆見惟別都之重鎭須近代之名臣克壯藩垣勤宣惠澤報政之速固無俟於期年爲國之光將入升於近弼某素承知遇竊獲庇休顧望履之有期寔瞻風而自幸

賀李帥啟

鄭厚

轅門仗鉞埽狂冦之陸梁天陛出綸渙宸恩之優異亷印旣還於舊貫左符仍渙於新題內聫八貫之官班外擁中權之莭制寵兼三接榮冠一時除目所加僉言惟允恭惟某官虎頭封相猿臂家聲凜朔气以橫秋挺精忠而貫日雅量素推於邃宻淸風時見於沖虛抱莭起家欲效鯉庭之訓以身許國遂多金印之祥埒淮陰背水之功邁翼徳斷橋之勇比者山溪之際冦竊爲羣蹂躪方州震驚生齒屬鋒車之入覲率王旅之䢐徵未經歷於旬時已殄殱於醜類初聞廟算欣千載之難逢旣策戎勛沛九天之峻渥果見功名於韓白佇觀政事之龔黃某頃以蓬蹤叨居蓮幕側聞盛舉良慰卑悰撫官職之覊縻恨闗山之遼邈賔陪引步阻觀森防之陳驛騎傳音敢後擘牋之慶

賀沈帥啟

李知幾

總十連而謀帥欲寛西顧之憂防諸將以籌邊益懋中權之寄惟今日之重旣歸之蜀而上意所指無以易公參聴明綸倍歡逺俗竊以去天數萬里且拏兵無休息之期提封五十州又仰食有供須之急重以三路之深入致此四川之益憂自非愛養根本而深不防之基何以撫集瘡痍而圖善後之計上所注倚者其或在此公肯逺來者固欲安之向風知歸頓足自喜伏惟某官聰明而夷粹肅括而宏深學術東遷孔孟以來人物南渡王謝而上昭回顯策助成西漢爾雅之淳剴切讜言共見三代直道之懿向者乘軺不測之使屬聞造膝方彊之陳乃今利害之甚明豈惟是非之方定尙遲爰立特煩此行聖天子元年奉禮樂臨遣之寵太夫人萬福承板輿燕喜之歡矧六閣峻西淸之華而元戎將北伐之舉徒得君重屈裴度親淮蔡之師無以公歸須成王正周召之位如某爲生耽晚受性奇窮學省備員昔有靑天披云之幸泮林側翹今復飛鳥依人之心豈敢援嚴尹少陵之舊蹤庶幾似東坡後山之前軌其爲欣幸未易宣言

京兆

賀大尹啟

史天秩

出司眞館行安去國之遲入守神州勉就治民之試邸函報喜海縣交歡竊以天子千里之畿京師諸夏之本水陸扼舟車之防衣冠當風俗之樞歷古開基建官作尹亷明有政摘發如神下筆不差於毫釐持法必隱其端迹旣輦轂之下必先於彈壓然罪人所在尢重於平反必資鎭靜之流克治浩穰之寄恭惟某官天民先覺王佐奇才步武詞垣道山增重提衡銓選金鑑沈輝偶賢運之半千對天顏之咫尺羣而不黨公爾忘私仁爲守而義爲行合則進而否則退投閒乃分養浩益剛斷自上心召還要地人莫涯其蘊猶渾金璞玉之難名士相賀於朝若甘露景星之始見暫輟調羮之手俾居揖板之聫爲卿士而尹皇都以儒雅而飭吏事豪彊斂手桴鼓稀鳴當堯舜五帝之時行張趙三王之職蕭望之才堪師傅本京兆以考功邵信臣名重朝廷自河南而報政眞宰相此其選也大丈夫達則行之某祿薦卑棲韓門晚進尙濶披云之覿空懷賀廈之心

賀大尹啟

何仲逺

伏審顯膺宸詔尹正邦畿名躋內閣之嚴職峻中都之任綸音誕布輿議交歡恭惟某官粹徳表時沈謀經世識逹後先之序才周左右之宜人望益隆主知浸厚棘廷議讞持平久著於四方天府試能報政豈煩於五月未淹浹日已煥除書輔神明赤縣之居方資練達直寶閣珍圖之祕上副諮詢飛揚張趙之英聲光大防龍之逺業暫由三輔卽踐中臺頃以攝承嘗依屬側聞成命第切欣悰徒深燕賀之誠莫預鳬趨之列載惟瞻詠曷旣敷宣

五百家播芳大全文粹卷十七

欽定四庫全書

五百家播芳大全文粹卷十八

宋魏齊賢

葉棻同輯

賀啟

都督

賀陳丞相兼都督仍兼宣撫啟

熊子復

伏以神旌北指方進取於中原天仗東旋獨仰成於上宰董數路飛翰之旅慰兩河塗炭之民朝野歡呼華夷震疊竊以昔晉襲魏而崇都督之任故謝文靖以元臣總眾遂襲淝淮我宋沿唐而抗宣撫之權故韓獻肅以冢輔臨邊果屈靈夏曠古今而一遇前後以相望昨屬彊鄰輒渝盟誓騎旣蒙於淮甸邊烽亦警於漢襄獨犯嵗星之所臨咸料佛貍之必死玁狁孔熾用煩大駕以按臨徐方不回歸畱上臺而經略肆揚大冊兼畀重權蓋漢將多才賴陳平之盡防而蔡人新服資裴度之來宣恭惟都督宣撫僕射相公大業格天遠猷經世胸蟠萬卷聊試出其緒餘掌玩四夷率皆得其要領時方無虞則禆贊廟謨而存持正之體世或有警則措畫邊而髙應變之才惟天閟於成功宜帝賚於良弼比隨淸蹕往視連營借前箸於張良屢決幄中之勝示輿圖於鄧禹時分麾下之軍方將施發蹤指不之謀布還定安集之政豈特使河南之復庶幾令漠北之空旣咨方叔元老之壯猷誰謂匈奴中國之堅敵某夙陶坱圠逖防熒煌靜觀形勢之張仰羨規模之壯猥縻使傳阻造軍門相同徳而迄天誅卽致干戈之戢奏膚公而定王國仍觀衮繡之歸

賀陳丞相兼都督仍兼宣撫啟

伏審疇咨上相經略中原運動神機董虎貔之諸帥布宣天澤弔鴻鴈之遺民威聲聞節斧之臨喜色見簞壺之迓竊以陳平盡防諸將果收破楚之勲裴度往釐徵夫迄底平淮之績以帷幄之傑而授戎略於廟堂之宰而敷帝恩考之古今僅有一二況文昌之左輔總天討之中權蓋虞帝東巡方慰岱宗之望故宣王北伐獨資吉甫之猷事有至難時弗可失恭惟都督宣撫僕射相公經邦任大濟世才髙武王誕將天威有若閎天髙帝能用人傑不如子房陪淸蹕之時巡致穹廬之宵遁天旋日轉王曰旋歸霆埽風除敵斯殄防屬吾元老成此大功方將俘馘名王灑埽陵廟遣戎兵以陟禹迹使吏士復見漢儀某馳傳所縻拜塵伊阻路車乘馬而覲天子咸仰容威衮衣繡裳而迎周公佇聆奏凱

賀張丞相兼都督啟

藺巨功

疇咨元老省冠鴻樞自祖宗欲再相於舊臣先施此典宜神聖又一新於督府更舉徽章國重以人徳浮於位恭惟某官道侔三代之佐學闗百世之師卽之溫然乃名滿寰區而不處識其小者謂才兼文武而有餘國論萬變而守如初孤忠百鏈而難於合代馬南牧折箠以覆其師衮衣東徵投戈而拜吾父與其淹卹於邊闥曷若遄歸於廟堂蓋欲傾海以洗乾坤公之始願則不以賊而遺君父誓不俱生上勉狥於忠誠禮始崇於宥宻闗河響動華夏气舒萬口歡呼孰不誦諸葛出師之表諸生延竚又將賡武公入相之詩某吏最言還郵傳聿至語心獨喜尙見太平於桑陰未徙之間引頸非遙行望餘光於槐防已成之下

賀呂丞除都督啟

李堯兪

再頒命冊誕告多方極三公保傅之尊縂四海戎兵之寄注安危之兩意天子是毗備文武之兼資萬邦爲憲允惟新命屬在宗公綸綍旣行神人咸喜竊惟宰相之用舎是系宗社之興衰考諸前人頗有異論好持重者以不言爲有體樂淸靜者謂無事爲可宗且端拜廊廟而享太平何暇出旌旄而従戎事殊不知伊尹相湯而伐桀乃作阿衡蕭何輔漢以滅秦遂爲丞相仰惟都督縂是太師東晉獨王導首専其權南宋在義公嘗假其莭豈特擅徵伐生殺之柄且將貴綏懷招撫之方風動百蠻部分諸將任固隆於分陜威已重於専徵恭惟某官勲冠百王道隆三事豺狼叵猾悉就誅夷艸木防生咸歸燮理入則履赤舄而兒幾出則揚白斾之央央假八路經略之謀兼二府樞機之要𨿽勞閫寄仍領臺司某猥與斯民同依大庇其爲幸願倍積悃悰

賀湯丞相都督啟

伏以首顓國柄並董戎昭馳中郎之使於單於將備正名之典兼太尉之官於丞相示恢偃武之圖萬里揚聲百蠻禠气竊以總兩科之見利漢固守以和親咨一徳以視師唐必先於宻宥蓋交鄰國有道而重啟邊釁況用眞儒無敵而匪緣兵威矧夫華夷要約之未堅江淮戍役之久暴用疇上宰悉防諸軍定功而不爲貪功和眾而非以動眾𨿽采晉朝之官號寔符治古之師行東徵若周公將是皇於四國北伐如吉甫本爲憲於萬邦坐令聖武之昭自致人兵之屈恭惟平章都督僕射相公道闗百聖功冠兩朝輔帝舜以重華方值邊烽之告警佐有商而専美深虞甲冑之起戎議靡惑於拘攣識自防於寥廓果堅上志允合民心廟算不移厲莭宜加於體貌兵權是總折衝正賴於精神收發蹤指示之功廣輔贊彌綸之用某夙陶鈞播益聳巖瞻四方時靡有爭防見甲兵之洗三公官不必備卽聞衮繡之迎

賀葉都督兼樞宻啟

白宋瑞

分憂宸極督戰江幹諸將四馳競掃滔天之敵中原一混悉歸輿地之圖宇宙廓淸神人歡喜竊以冦賊姦宄臯陶務正於典刑敵國渝盟孔子尢嚴於筆削蓋以豺狼之當道必率禽獸以食人此智者見防而預圖而仁人感憤以流涕矧玆巨敵介彼朔方以其地則不大於周之蠻荊以其民則不敵於漢之甌粵驅馳徒眾糜爛生民淸蹕翠華又駐東巡之駕載麾黃鉞未銷北顧之憂驚風吹射於四方虐熖流移於三紀謀臣策士嘗歷算以周思悍卒武夫亦遊談於聚議𨿽曰礪乃戈而鍜乃刃孰能犂其庭而掃其穴豈知興衰撥亂之功苟符拯溺救焚之手恭惟某官洪深而肅括剛大以直方上帝降康特賴傅巖之說皇天眷命挺生崧嶽之申髙明百世之師智勇萬人之傑自奮身於朝列尢切齒於冦讐固嘗登防岸以望長安涕洟交集幾欲防涿郡而絕大漠寤寐不忘逮秉西樞亟圖北伐念眾人有所不識惟明主可與忠言廟謨朝奏於九天邊警暮馳於四鄙士皆阻駭公獨請行謝安當淝水之師了無懼色裴度董淮西之役敢計還期籌帷端坐於一麾軍气頓增於百倍旌旂所指漿食爭迎前徒奔潰以倒戈元惡逡巡而授首斷鰲足以立四極射旄頭以靖八荒故國山川盡入職方之貢賦中原父老重瞻司之威儀曠古所難非公孰克第功行賞當冠漢庭之十八侯裂土分茅行錫魯邦之七百里某迹逺六符之采親聞三防之音上喜慰祖宗在天之靈下幸息羣黎塗地之苦河如帶而山如礪莫紀元功墨成海而筆成倉難形善頌

賀吳少師易莭啟

毛伯潁

王者之兵本仁義方恢辟國之功天下之將通神明允賴扞城之略折遐衝於萬里注睿想於九重治兵方積於朔庭求士每開於東閣𨿽絳侯之得劇孟已坐致於敵情而許歷之謁趙奢猶願言於軍事爰自欃槍之彗孛薦經薄海之沸騰率氊裘挽弓之民脇潢池弄兵之子薦爲虵豕旣攘秦地於神臯未取鯨鯢敢睨蜀都之沃壤仇讐宻邇疆場多虞長防勁弓難保山河之固靡衣媮食但期朝夕之安逺貽當寧之憂每重登壇之舉聽鼓鼙而思將帥之任賜弓矢以専徵伐之威爰得偉人以付全蜀岷梁境土坐收奠枕之安衛霍功名僅陪扶轂之役究觀古昔孰與等夷恭惟某官賦性沈雄挺資果毅隠若敵國典刑肅著於家聲賢於長城方略力扶於帝室任旣隆於分閫志猶切於請纓綸巾屯渭上之師繡防識山西之將采詩書禮樂而成其利有智信亷勇而出以仁仰遵神武不殺之威盡得上兵伐謀之道櫜兜防纛肅中權後勁之儀鼔鐸鐲鐃致布令陳辭之用凶渠震攝羣醜追奔細栁營屯但聴亞夫之令曲梁行陳孰幹魏絳之刑思屬風雲威加艸木廓淸氛祲何止勒燕然之銘宣暢威靈固將繼營平之頌申信賞於山河之誓防休聲於金石之和不日而成惟天所授某衰遲末路冗散下寮𨿽從齊魯之師儒頗慕秦梁之莭義金閨通籍簉懷鉛抱槧之流油幙充員無飛章馳檄之效久積依劉之願遂諧禦李之榮寔獲我心云胡不喜洗心滌慮倘陪鈴下之簪裾頌徳歌功願備嚢中之翰墨

賀張督都啟

張少瑜

遵命廟謨按行邊文昌上相光臨牛斗之墟太一靈旗潛正鯨鯢之戮嶽祗修貢湘後靜波縱巨艦之千艘來長風之萬里賦靑丘而吞云夢遂播前歌登防防而望長安方觀盛舉气澄地表喜動天顏中興可期天下幸甚恭以某官精忠貫日勁莭橫秋論思自結於主知康濟累陪於國是虞淵靖難井絡宣威整頓乾坤實社稷萬年之幸用作霖雨蓋君臣千載之逢揆路揚輝斗樞兼運四海之亂離瘼矣敢憚於行重湖之戶口蕭然請觀其變齋壇受鉞柔日建牙望實所符神人攸相仁風義象初不待於交兵凶渠逆儔旋卽聞於授首信威殊俗振旅還朝晉公之威譽已隆旣平淮蔡蜀相之忠心益壯當定中原方與士夫同玆勲伐某侵尋晚景孤苦餘生榮養不畱明恩未報膚功咸喜敢誦吉甫之詩來事可爲願贊燕然之勒路遙北闕气爽西山兾精五鼎之調式副六符之倚

宣撫

賀楊郡王除宣撫啟

伏審簡在宸倚敷廟算諒武王而肆伐已髙尙父之勲命召虎以來宣庶盡淮夷之冦總熊羆之列將拯鴻鴈之遺民萬里揚聲百蠻禠气恭惟宣撫太傅郡王才長而慮博任大而眷隆髙宻元勲冠漢室中興之將汾陽偉業爲唐將異姓之王勤勞久扈於巖除威譽還馳於沙漠比提禁旅屢破敵兵屬大駕之還歸付中原之經略方將布天恩而軍情暖於挾纊據地利而兵勢順於建瓴瞻望兩都則故宗廟宮室灑掃有期指揮諸將則舊營壘麾幟精彩自倍某猥縻驛傳阻拜轅門四方時靡有爭看卽淸於王路三公官不必備還遂陟於師垣

賀樞使除宣撫啟

劉子駒

聖主乃眷北方慨然南面而嘆諸將未有所屬命我西樞之臣往臨漢中鎭服境外豈徒連營喜而動色固亦敵國畏而寢謀諒天啟於睿使公畢於能事蓋新安之晚嵗頗失統禦之和況武興之重屯莫知斗伍之數盡除斯獘今正其時恭惟某官深被簡知再居宥宻必爲國家畫經久之策遂於疆場圖備豫之方宿兵三邊而部分未甚明拓地萬里而緩急何以守莫若坐轅門而申令得超軍伍而自言各相推舉足以見議論之公退加考察然後究才能之寔昔周世宗於是防以賢而爲何徽之代近曲將軍以此選於眾而得吳玠之才旣擇良將而付之戰攻又建彊藩而爲之扞蔽果令形勢可得而恃則免倉卒不知所圗是爲莭制之師悉據要害之地明公可歸廟堂而端委有事則出羽檄而指揮一定規模但觀機防當寧垂衣而何慮寰區奠枕而不憂率土之濵莫非王臣兼可收於故地生民以來未有夫子孰得比於元勲某竊願明公之名髙出古人之上輙陳鄙夫管穴之見皆本當世縉紳之談敢兾髙明或垂采納

賀王殿學除宣撫啟

馬子才

神旗翠蓋方展義於江吳大纛髙牙實寄賢於岷蜀采簮紳之宿望伏樽爼之宏謀長城巨防致邊烽之帖息輕裘緩帶見民堵之歡呼鼎彛力奏於隆勲篋櫝兼收於遺雋擊轅拊缶𨿽慙白雪之音彈幘振衣願附靑雲之足恭惟某官明堂杞梓淸廟璠璵學問淵源博聞彊識之君子智謀經緯簡徳易業之賢人戎昭累試於價藩譽處獨髙於淸槖屬聖主念坤維之凋瘵命大臣申防虎之撫綏讀書命於行臺儼軍容於天府轅門玉帳精神折於遐衝羽扇綸巾謀慮憺於勍敵不愆於素克壯其猷朱英緑縢益盛魯公之徒旅彤弓玈矢將錫晉侯之典章丕昭帝圖懋建臣績某瑣才弱貭懵學局聞恥湮替於家聲冀徊翔於藝苑峩冠結綬幸隨蕓閣之員抱槧懷鉛誤玷蘭臺之侶株愚自守藍縷無成比牒並名皆踐公卿之貴閉闗卻掃盍謀田裏之歸未成三徑之賢猶苟一麾之祿念獲親於言笑深願就於範模𨿽抱影於空廬每馳情於交防鳥則擇木果依嘉蔭而棲魚潛在淵當幸餘波之潤

賀虞尙書除宣撫啟

邵公濟

光奉制詞並疏典禮分符莭而出使錫鈇鉞以専徵進龍閣首冠於羣儒升虎帳大防於諸將慶闗宗社歡動神人恭惟某官博大宏深髙明忠恕揚歷三朝之舊進登八座之尊家傳素書國有靑史夙奉間燕之對初不言兵終建保蜀之勲自能卻敵異論薦興而功愈白邪說中熾而道益尊𨿽滔天之甚危欲毀日而安可公不爲動上果無疑惟君臣賢聖之相知實天地鬼神之陰相宣王止勤於北伐周公正賴於東徵當上命之初頒均下情而共快勍敵望風而退舎齊民指日以奠居人若更生師占貞吉某盤跚不進結約無奇悼一飽之何時窘千憂而繼日官已辭於州縣迹將遁於山林恐終負於吹噓每自傷其流落裴度之平淮蔡得退之以載頌詩李晟之復長安屬公異而爲露布顧玆文翰之美實爲賔主之之榮念欲報於大恩或有須於末役自慙不武敢曰論文果獲紀於成功庻得陪於盛事

賀虞宣撫啟

李仲之

聖天子明見萬里深軫邊防賢宰相外撫四夷式酬睿意大庭敷命諸夏傾心竊以坐廟堂而進退百官者臺輔之權鎭方面而鞭笞羣凶者將臣之事內而身臂之使指外而手足之捍頭任有不同才惟各稱成王造周而西處一相王導輔晉而出督諸軍何荊揚輟輔弼之臣蓋朝廷重本根之地𨿽王道治近不治逺然聖人視外猶視中禮樂固任於邇臣詩書亦謀於元帥然抵掌鳴劍者武夫至於輕敵而雅歌投壺者儒臣足以折衝故羊祜鎭南夏則陸抗深服其威祖逖據譙城而石勒不敢爲冦是宜外閫咸寄重臣恭惟某官天下偉人本朝元老學者山斗國之蓍龜忠義出於本心文章特其餘事曩長江之開釁致冦盜之凴陵百萬凶徒眾寔繁於淝水二三大將誰有志於伊吾遂從言語之官出縂師徒之任此方圍棊而對客謂尺箠之可笞彼欲投鞭而斷流竟隻輪之不返凱歌旣奏衮衣以歸旋持西府之權許奉東徵之使隠若敵國賢於長城俄別玉屏歸調金鼎中國相司馬而無生事已折敵心江左有夷吾而復何憂卒歸朝望志常在於報國心豈樂於愛身更欲安邊而立功名不忍畱賊以遺君父爰上封章之請卽加莭鉞之榮顧方欲結於兩官暫須取防於諸將左右師保之永賴出入將相之有餘艸木已知其威名乾坤更賴其整頓天其或者生晟本爲萬人帝曰欽哉倚度足破方鎭某師門曲士洪造防生獲於聖時逢此盛舉十陵祖考之咸相三秦父老之喜來還中原之舊都行奬三軍之眾空朔庭於塞上佇觀一舉之功

賀王宣撫啟

李仲言

天子明見萬里寛嵗時西顧之憂地官用知九州尙使節東歸之役惟去畱輕重之注意故內外彼此之無心蜀道十年其已久矣漢廷一札尙且遲之安敢飾瑣瑣稱慶之言特願致區區逺來之說某聞仁義之論至近世言之而無補財賦之路在司省取之而益深十萬告行大將誰知力辦千金取倍一日安可緩圖勞心於木牛流馬之煩巧計於水舟陸防之苦愛民則兵匱養兵則民窮古來計通變之才竟無兼兩全之策豈有兵出期年如太平無事之日財歸外府無一錢意外之求智名勇功淸議甚白遵王權伯微意不傳成規燦然端可百世而不易陰徳大矣豈但千人之必封某又嘗聞遣使寔難在古甚重於平時道達徳意尢不可忽矧兵間指授將帥豈曰姑行近者官軍捲甲敵境可爲寒心苟非王人仗莭閣門立致觧體此何止吾蜀之利害固多系宗社之安危惟公智識之髙當時擾攘之際不獨裴度淮蔡三州之重要是春秋四海之通久畱無嫌何以爲報防且歸矣社而稷之恭惟某官學明而气髙才博而意逺元祐之降得南丰豫章之正傳永嘉以還有茂洪安石之可恃如五福太一之臨蜀若長城百萬之折衝荷槖陞榮念法從貳卿之甚眷衮衣賜服當樞衡兩府之久虛某之此來公尙幸見陪下客以學爲政庶幾一言終身之依開東閣以招賢人端欲異時九鼎之重其餘欣詠未究敷宣

太尉

賀蔡太尉啟

翟公防

伏審詔制廣西蠻洞納土置南丹州幅員萬里冊詳太尉者臨軒用樂以答元功告廟策勛以崇盛典蓋名器以實浮而增重惟徳量故寵至而不驚戎夏聳聞神人溢喜古者天子有道守在四夷賢人在朝折衝千里維時巨室必有世臣使其國勢之輕重系於存亡人才之盛衰視其進退崇堂逺地知亷陛之難攀猛獸在山嘆藜藿之不采當今之世捨公其誰恭惟太尉輔翼聖朝股肱帝室躬回天之勢而人主不忌有蓋世之略而天下莫爭乃眷蠻方悉歸輿地辟國百里顧豈尋常通道九夷比爲狹隘用能當四輔三公之冠專五侯九伯之徵兼軍國之異容極將帥之隆數來威有克壯之元老無競似烈文之辟公而況今者符貺並臻君臣歸美斂嘉祥以誕敷業興雅頌以文致太平主上虛已以聽公明公宏度以鎭物葉此羣後之讓永觀晟樂之成巋如九鼎之安靈承帝鼐之固

賀呂太尉啟

葛魯卿

伏審集路朝之班誕揚制命出少府之莭榮付帥垣輟祕殿儒學之英提和門韜略之要上心圖舊輿論交歡恭惟某官資武以文气剛而塞綽有亨嘉之會了無面從之咨早識防於先朝嘗參持於大政入而訏謨在宥非臯防之防不陳出則談笑臨邊比方虎之才何歉矧敵騎縦橫之際當彊圉扞禦之衝撫是瘡痍奮爲貔虎將五權而兼用月三防以告功增秩賜金屢回於睠注登壇受鉞尢示於褒崇某夙荷知憐數承眄睞側聴都兪之寵良深抃懌之懷其在詠思曷勝敷敍

賀張太尉啟

崔徳符

伏審誕頒宸制寵陟將壇喜气光朝歡聲載路恭惟某官直淸博大沈厚髙明出入五朝身任四海之重雍容三省望均九鼎之崇畱縂全師薦禰累嵗繕保勝安邊之策百廢具興奮鉤深致逺之威敵謀自寢果聞顯渥敷告自朝豈獨光昭於弼臣固已聳震於遐裔名藩巨鎭固人情之所共榮而大纛髙牙在儒者乃爲可貴仰名寔之具美揆古今而罕儔始遊翰墨之場嘗光四海之英俊逮徧機衡之任遂秉一方之莭旄凡此致身富貴之功寔惟兼資文武之效元老全徳夫何方虎之敢倫逺馭長馳必適周召而後止某被眷惟厚受恩最深方依莭制之尊未恨身名之晚其爲欣抃更倍等夷

賀呂太尉啟

黃金聲

勲書盟府寵錫師中朝野僉諧華戎同慶伏惟某官本朝元老名世宗儒傳孔孟之微言藹臯防之素望廟堂餘事何拘文武之方江漢奇功無取幹城之末豈特復近年之棄地蓋將補前代之拙謀九壘相望隠若金湯之固七軍用命坐收茅土之勲然登壇於二紀之前受鉞於百罹之後果有天工之陰隲何須人事之多途白翟烏延久任有同於里社碧油紅錦晝歸終逺於鄕閭少紆籌算之衡固卒混同之業某少馳鴈塞晚以熊湘行吟於楚澤之濵賈勇於漁舟之上樓船下瀬難施矍鑠之能衮職東歸敢獻穆淸之頌

賀劉太尉啟

程元裕

伏審顯承制命榮建幹旄公議所歸輿情交抃防惟某官秉心忠厚率履端修威名久著於邊郵眷任素隆於中宸果膺異寵顯寘元戎某首承翰襞之勤苐切悃悰之愧凝寒在候珍嗇是祈

賀辛太尉啟

綦內翰

出宣威命起進使權肅提貔虎之師撫鎭甌閩之地先聲所被屬部知歸恭惟某官學勤韜鈴家傳旄鉞威名馳閫外常坐折於遐衝氏族冠山西夙有聞於當世久從艱險備著忠勞暫寛南顧之憂卽正中權之拜某傾聫從槖每接朝裾方得請於符章遂托安於旌莭驅攘暴亂已聞鄱境之淸蘇息雕疲佇慰部民之望其爲欣幸難盡敷陳

賀文太尉啟

方云翼

伏審誕布冊書榮更將鉞衍封多賦增秩上公聖朝褒徳而錄賢勛臣加地以進律逖聞休命良切忭悰伏惟某官皇國表臣天元間气夙稟忠嘉之徳尢髙文武之能先帝柬賢早防於機務聖王圖舊久付於邊權殄逆鄧於羌夷震先聲於臨夏彊梁禠气獷戾悛心請爲藩翰之臣永獻河山之誓方銘功於彛器宜紀像於雲臺歸冠寀寮葉調鼎鉉某塞垣庀事慶牘後時遐企節麾苐勤心目其爲抃仰未易究陳

賀文太尉啟

程子山

光奉制書榮加寵命伏惟慶慰伏以太尉相公天資全徳嶽降上靈黃石一編早契神傳之妙傅巖三命式符帝賚之祥爰自蘭錡訓兵齋壇謀帥伏波方略旣暗合於孫吳卻縠詩書遂率先於狐趙而鑿門受律堅壁防秋斬級雲中克淸氛防散金廡下大振威名旂常備載於勲庸屏翰益光於倚注式分右地爰踐中臺申伯蕃宣諒夾輔於周室段幹偃息蓋臥治於淮陽今者肆類郊丘推恩方鎭進掌武之秩用冠三公加食采之封更逾千戶表聖朝之尙徳見明詔以褒功慰四海之具瞻寔九鼎之增重某分庭納贄𨿽殊荀範之眾人賀廈翹誠莫預申陵之下客欣戀之致倍萬等夷

五百家播芳大全文粹卷十八

欽定四庫全書

五百家播芳大全文粹卷十九

宋魏齊賢

葉棻同輯

賀啟

制置

賀陳制置啟

李汝爲

伏審密奉隆恩顯膺異數擁諸道兵權之重任一時帝命之專久鎭侯藩增光帥幕凡居節制第切欣愉恭惟某官濟世才髙立朝人傑文章出於餘事術業本於壯圖尙郤縠之詩書兼吉甫之文武忠誠夙著金百煉以難回正直獨行玉三獻而始辧感遇風雲之際防縱橫龍虎之韜鈐藹民望於縉紳結主知於黼扆邦畿之右伊雒而南雉堞相髙擁防列城之寄舟車所防折衝千里之遐從十萬之王師宣九重之廟略胸中敵國天下長城縂戎遠逮於重湖禦武佇寧於全楚龔遂之息盜賊俾向化以自安冦恂之撫吏民乃迎風而咸化舉賢能於不次錫綸綍於非常許以便宜展盡經綸之術久於委任倚成捍蔽之功鳴騶在途抗旌入境郡邑想聞於風采官寮仰望其威名某濫預分符側聆視印未識荊州之面已托庇於帡幪仰瞻元禮之門但馳誠於履舄

賀韓制置啟

譚拂云

伏審諮詢才實敷錫寵光躋五品之名階總兩使之重任並爲異數交慰師言恭惟某官磊落絕倫疎明適變迎刃而解謂世無難成之功名無心於求蓋已有必至之富貴班超何妨投筆充國復見罷屯旋被殊恩亟聯華貫乃眷朔方之重地是爲天下之奧區須有寔倉廩於暇時乃可制戎狄之死命方今鈔幣之法悉復故常衣食之原寖趨丰裕筆分使寄屬在周才固已昭首僇之威何止盛九年之蓄輿論所向成功可期某少慕激昻晚甘窮困不知抱關之甚陋猶復攘臂而自矜已及而當歸尙守株而弗去𨿽諧庇覆之願足慰滯畱之私載企光塵倍深欣懼

賀張制置啟

邵公濟

逺分重地肇建行臺名震華夷慶闗宗社恭惟某官道徳異稟文武兼資方爲庠序之通已負廟堂之望髙文大冊極爾雅於諸儒正論讜言嗣遺直於先世宻防大政坐致中興獨膺推轂之求適合請纓之志顧成功之甚偉尙祕計之不聞熊羆之士未鼓以行蛭螾之冦已俯而拾通秦蜀而不隔極荊楚以無虞副聖主之傾心爲名臣之頫首就防諸將易制全師增地形表裏之雄擬陣法首尾之勢豈徒居焉以保逺服蓋將自此而出中原彊敵心驚武士气倍某已鄰老境方宅天憂痛今古隔於九原念契義髙乎三世當記橋公之約尙憐嶽氏之孤頻矢沈屙覩天日而增快自慙薄技望莭鉞以知歸

察訪

賀方察訪啟

黃獻之

伏審日侍淸光宻資獻納親承詔防來總咨詢將獲整於麾旌俄擢旬於中省惟六尙最親之職寔三朝未命之官明資典領之才益賁皇華之選恭惟某官用兼數器譽振一時博辧之資言皆析理精神所照物無遁情仰當睿聖非常之知亟被便蕃不次之寵乃眷陜服當五路之浩繁暫假周才分八使而督治威名逺曁傒觀澄敏之膚公恩渥薦加盡繼休明之聖世某久塵委使未著涓埃將瞻望於余塵兾仰承於大庇炎蒸在候榮衞方勤祈倍保於生經用益隆於天眷永言欣頌莫罄敷陳

賀鄭察訪啟

張眞父

伏審宻奉疇咨顯膺臨遣極當世光華之重副本朝宵旰之勤聳然髙風葉於動聴恭惟某官才優而識敏言辧而智深出值亨嘉名旣髙而實自稱進當繁劇力不煩而刃有餘乃眷三秦仍分六道內連甸服外控羌夷官吏兼文武之宜疆場有兵食之備故此澄淸之任尢資通變之才百雉屬城已戴二天之譽千金羣目具瞻八使之崇卽茂休功遂還世職某自憐弱植徒愧素飱念夙借於餘光獲將承於大庇炎蒸未已跂仰方深惟冀保於寢興用益隆於眷倚但勤欣頌曷旣悃悰

賀姚觀察啟

逺馳將鉞出防師垣喜動軍中聲聞境外伏惟慶慰伏以某官家傳忠義世有勲勞威名素震於闗西風采已傾於朝右衛靑拜命眾皆聴於大將軍李愬立功人但呼爲小太尉方時謀帥爲國幹城喜冦恂之復來裏閭動色聞臨淮之初至旗鼓生風肅承開府之新亟辱移書之寵某間焉何濶老矣無奇恩重命輕欲退藏而未敢眷深分厚防教督以居多踴躍之私梗槪於是

總領

賀曾總領啟

光奉新恩榮還舊物厚萬民之版籍首被疇咨幹六路之貨財茂膺臨遣攬轡載馳於故治列城夙稔於先聲郵報一傳輿情共慶恭惟某官朝推令徳世有美名學守韋平端是相門之相句淩鮑謝謂眞詩人之詩天資自得於髙明人品有餘於醖借含香覆錦妙齡早試於爲郎叱馭登車要路幾經於出使所治皆最無施不宜橫翔未及於中年僉論已嗟於太晚眷玆元帥控彼上流聚金穀者不過六十州屯貔貅者無慮百萬計自非輸轉之有術孰能供億之不窮遴選老成總持領要揆之時望舎公其誰欽惟導騎之鼎來增重軺軒之偉觀木牛流馬想飛挽之靡勞鷙獸鳴鳶卒奮揚而自厲某少知學問長困羈窮素無取堂下之言今豈參幕中之畫行將托於大廈眞有獲於初心兾防垂盻之榮以塞平生之願嵗律晼晚江國沍寒防履之間保顧是禱

賀王總領啟

林豈塵

祗奉宸音總司國計郎位葉東宮之應使星符西益之占驛書競傳士論稱美恭惟某官气岸髙雅宇量粹融平生以富貴自期吏事以經術爲飾漢閨通籍名已重於縉紳諸公之間楚嶠觀風人自得於湖山千里之外方上計臺之最俄分版使之權萃六路之課而歸於有司會九年之儲而按其大數厥今所尢重者於公蓋優爲之聚金穀幾一百州咄嗟可以必辦屯貔貅數十萬眾餽餉爲之有餘倚觀報政之成卽徯回朝之疾某近聞除目忻得吾賢川途相遼不能隨賀客之後紙筆爲問姑少敍故人之情

賀汪總領啟

李方叔

顯膺綸制峻陟總臺逖聞攬轡以澄淸孰不望風而震疊屬居封部倍激懽悰伏惟慶慰恭以總領少卿中正以通柔嘉維則學術諸儒之冠吏能百執之師久簡在於宸屢出將於指使聲猷借甚課績藹然宜當不次之求爰卽非常之拜統綏六路刺舉百城卿日已髙光輝臨於楚甸辰樞將拱步武接於堯庭某倅貳濫居疲駑何補祗念簡書之畏敢辭闗決之榮願希仲舉之風遄輿以俟竊慕豆卿之操投傳而歸

總管

賀曾總管啟

周子充

伏以貳元帥之事實綰要權殿天子之邦逖惟巨芘方欲通於柔翰乃先枉於華緘恭惟總管知閤太尉寛裕有容防明無滯緣飾素髙於儒雅波瀾坐進於老成龍已飛天獨眷潛藩之舊鵬方擊海共期要路之登束帶立朝則典二閣之容儀擁麾爲將則亞十連之莭制佇膺驛召還侍禁遊某涉道最迀趨時甚拙諫垣有玷嘗慕於責難冊府無禆遂甘於置散豈圖記錄復冒召除薦更南紀之封仍寓西淸之直𨿽由坱圠亦自吹噓念報惠乏於瓊瑤而負愧生於芒刺矧加辭訥曷盡意誠

賀曹總管啟【代】

熊子復

伏以典宸闥之舊職久切向風貳帥閫之中權方諧借潤審旌旄之壓境寓緘牘以控誠伏惟總管知閤仙韻邃淸神標凝重識達古今之變才兼文武之全防早際於風雲恩久承於雨露贊縟儀於二閣任峻橫班侍淸燕於九重寵均法從蔽自穆淸之眷蔚爲希濶之榮總戎乘以啟行禦便朝而臨遣閩封偃息聊增重於十連漢札疇庸佇升華於六纛某猥叨使傳獲並將旄屬茂對於融和願精加於頥嗇

賀廖總管啟

王宣子

峻陞橫列榮佐縂戎見寵數之有加舉輿情而共慶伏惟某官良謀經逺精識照防踴躍一行綽著提師之效周旋四守茂凝拊俗之功果被眷知並承華渥更聴明言之召顯躋侍衛之崇成命可期指日以俟某久同寓止猥荷照憐贊喜修誠悵裁牋之未果防謙制禮辱貽翰之輙先

賀傅總管啟

李仲信

光貳元戎復臨故部聖人之武不殺方戢於干戈天子之錫有功遂専於弓矢先聲所屆公議已孚伏惟某官妙略鷙沈英材驍逸智達鬼神之變克壯其猷威加艸木之微不顯亦世惟踐揚之甚久故眷遇之不衰乃出付於元侯以同防於諸將某風聞自昔問俗於玆念馳書之未遑忽寵緘之先逮虎頭顧後尙阻覿於英姿豹尾導前佇更聆於異數

賀張總管啟

眞西山

防細柳之屯屈司亞旅告及之戍愧辱先施載戢髙情可稽報櫝恭惟某官深雄而有立整暇而善謀橫槊賦詩雅嫻儒術輕裘緩帶克紹家聲鏘鳴賔闥之聫淸肅臚傳之句自違九陛數總五符顧我連營已攺旌旗之色仰君雋武防看旄莭之傳某甚幸同寅已欣快覩典刑猶在仍尋射圃之盟气防相親預寄烹魚之素

奉使

賀王戶侍出使啟

熊子復

伏審出陪樞幕還貳版曹鰲禁代言兼奉內朝之顧問龍庭將命更宣大國之威靈流傳邇遐聳動觀聴昔我神文享國之甚久若田宣簡理財之最長以至歐陽子之任詞臣文忠公之使敵國是皆曠絕孰與等夷有來當代之英兼擅數公之美恭惟判部直院侍郎受才傑異造理精防胸次容萬頃之波毫端扛百斛之鼎旣蜀道之久任盍歸乎來𨿽漢庭之多才無出其右預禁途之風議防督府之謀謨𨿽晉公欲屈於昌黎而文帝思訪於宣室趣歸計省無財谷之問至廟堂進直詞林有書札之文賜方國屬殊鄰之來欵煩徒禦以出疆顧我宗社晏然豈特能於専對告嗣天子王矣俾復獻於主盟佇觀英簜之歸亟贊巖廟之重某猥行原隰逖望門墻莫陪賔客之趨曷勝寤寐之喜

賀奉使啟

郭中行

被命嚴宸宣威外域實爲重事宜屬偉人恭惟某官鑑量宏深辭華敏妙謀猷入告每見犯而不欺文武兼資顧無施而不可適重使秦之選堪爲諭蜀之行蓋夙簡於上心冝肅將於王命實本朝之故事極當世之榮觀某猥以凡庸誤膺器使仰聞盛譽竦聴除音妙術占星欲訪幽人之學深誠向日喜聞信使之臨

茶馬

賀王茶馬啟

劉季髙

伏審榮陞計府申蒞茗司千里傳聞一詞懌豫百吏共推於大手兩川將至於息肩必著宏規永驅宿獘恭惟某官識攄異稟行覃前修出乎忠孝之故家辧若功名之餘事一言一樂無俗士篆刻之風百舉百能守先朝篤棐之論惟獨蘊於天而絕異故所臨之地而有聲大盜驚心坐安北服小民引領以治南充辟止辟而刑祥心格心而吏畏果躋峻職益簡上心茗旗將擷於羣秀之中有遺味矣驥足行空於萬里之外無畱良焉行爲異最之升重見修門之入某受才實散荷賴特深久慙東閣之遊退逐北堂之養旣一生不得文字之力故百里不免簿書之勞身畱空山日對小吏睇窮途而甚感望舊館以祈恩魂夢交馳典型未逺驟聞好語豈敢賦十里之詩已振敝冠固將卜三沐之見其爲欣悅莫究賀悰

賀周茶馬啟

周少蘊

六轡交馳逺播皇華之譽連城聳肅共傾按察之威裏俗駭觀士林欣慕竊以陜蜀萬里茶馬兩司飲人資檟茗之功行地用騊駼之力霜華欺火已知利孔之開駿骨生郊偏覺國威之重千綱載路四種殊毛土宜分催課之徵地數有阜蕃之政垂爲彛憲委以行臺必資經濟之才共講富彊之計恭惟某官嶽神儲秀星昴降精學窮古今之傳識洞天人之奧少遊壁府富有文章晚入仕途諳該政術肅將臣莭簡在上心初分撫字之封旋入編修之局幕賔開府都人誇淑問之陶竹馬迎郊邊郡重借畱之冦宸軫念朝望遄歸解還銅虎之符召對金鑾之殿未溫魯席已擁漢軺究詳上物之徵監視邊防之用求之有藝壓趙贊之始謀思則無疆過魯僖之善牧山澤之利盡歸於公府田戎之備不匿於私家稅從什一之輕敵有空資之困錢流地上防開貨利之源籌運幄中黙破羌戎之膽非獨盡利國彊兵之術又能申折衝卻敵之謀邊帥奏公璽書進秩玉堂金馬肇分祕奧之司東觀蘭臺漸辟校讐之地掌開元之四部直東壁之二星將防侍從之聯暫歷圖書之府前有柄用此爲要津當三冬雨雪之途攬一道澄淸之轡輶車夙駕故社歡迎衣錦還鄕笑指江山之舊還家上冡光生阡陌之塵凡屬庇庥率皆抃蹈某曩緣世契獲覩下風久懷賀廈之心喜有拜塵之便

賀陳茶馬啟

沈元用

伏審輙自省曹分將使指利盡摘山之算弼成富國之功總天廐之云屯助王師之電擊三朝選使常冠於他司萬里提封悉歸於餘照側聞喜命彌仰休聲恭以某官沈靜而有爲髙明而多徳學通九流之奧不取近功文雕萬寶之華尙爲餘事惟好修而難合故屢屈而愈剛相如歸客於臨卭何妨奏賦劉向出防於都水未害著書初不聞名利之談況復無喜慍之色蘭臺典直虎莭觀風姑爲大任之權輿終有出人之事業某早諧棲倚亟荷眷憐錄其荒唐之詞謂之可教矜此固陋之質許以無他今玷師儒適居刺部想光華之在望悵趨走之未遑抃幸旣深瞻依載極

泉使

賀王提泉啟

周子充

伏審八條贊畫上契淸帝寵方新光寓防書之直使名加大全提寶貨之封有識相趨不謀同慶恭惟都大提防顯謨英姿挺出逸韻雄成摛華有寒芒正色之垂遊刅見錯莭盤根之解早登陪於九列旋出領於三官圜府嵗輸金布充於都內釐室夜對智略湊於上前果陞六閣之聯獨總九路之貨蓋元丰始於兩使而景祐寔總於一臺職進而髙旣下褒賢之渥任專以重更彰復古之模卓爲從槖之階旋卽追鋒之趣某猥當共理逖借余休惟頌嘆之方勤顧掞裁之曷旣

賀劉提泉啟

鄭明舉

比奉詔條來司圜法揆時載協布暖初聞條教所頒吏民交賀伏惟某官器能甚博學行兼優材久試於吏途望素優於朝論三江英壤簡聖意以方深九府利源籍能名而有賴少需成績行擢要津某早望煒符幸依庇賴阜財觧慍將有望於弦歌入境宣風行遂披於雲霧玆爲愜慰寔倍等倫

賀沈提泉啟

侯彥問

綸命初頒罄朝端而歸重宏才素辧覺邦計之如流幸叨部吏之班敢拜記曹之牘恭惟某官淸規快俗厚徳傳家學通萬卷之餘命偶千齡之防晏郎入侍預含香簪筆之華郡紱薦紆有鞍截蹬攀之愛繡衣仍舊晝錦增榮出持陶冶之權益遂澄淸之志盡東南之粵壤歸宰制之洪鈞名山大川不祕所藏之寶羣司庶府頓消嗜利之姦知源流本末之因有輔相彌縫之理某濫防教育未脫羈窮生常困於鍼氊居每傷於塵甑引吭數口待次十年往方邇於期俄復親於松防偸安海邑獲仰星軺顏子之事仲尼𨿽貧亦樂鮑叔之知管仲有過何虞惟恃恩私乃成煩凟過此以往未知所裁

賀王提泉啟

伏審光奉宸恩榮持使莭剛辰已協輿頌交歸恭惟某官竹箭南金泰山北斗繡衣畫斧常將命於四方隼斾牙籌遂流錢於九路號令一新於萬里威權更重於三司竚聞財用之丰余益厚冕旒之顧盻別膺茂渥入佐中興某夙荷帡幪令居總屬再覿光華之賁喜色增新但深欣躍之懷願言罔旣

賀晁提泉啟

王宣子

伏審特奉宸恩就兼泉政入丞九列比承帝遣之榮出使四方增畀皇華之重搢紳動色原隰增光竊以周室制嚴掌具存於九府漢家禁宻鑄獨在於三官逮我聖朝防諸古治景祐始顓於一使元丰分設於兩司然創事必貴因時而得人乃可行法眷此山川之寶寔惟財賦之淵官聫豈限於常員使務式煩於並總恭惟奉使提防守丞英豪間气蘊借名流早歷要途光膺妙簡佐大農之職綽著於顯庸領數路之權益隆於雅望某猥棲郡幕逖望使臺以敬修於門墻輙控誠於竿牘列朝班而將使指式觀富國之經持從槖而贊皇猷嗣獻得賢之頌

舶使

賀提舶使啟

林豈塵

榮膺紫渥寵耀皇猷華屬中都防用度之源職修外府幹貿遷之利慶傳賔驛喜自郵音恭惟某官山川炳靈日月垂譽蘊淵乎似道之質得浩然養气之方檄筆謀謨舊泛儉蓮之緑水寢香門防坐臨韓木之淸風載褒治行之優遂被光華之遣矧嶺表去中州而逺惟司舶有南庫之名金貝綺罽咸萃於中珠玉象犀不勝其數馬莭使嘗兼其使廼新作饗軍之堂孔祭酒欲示其情遂首罷鬭貨之防在今日尢重此選俾我公屈爲是行牛酒以獻者將滿於途梯航而至者欲藏於市眾心所頌拭目惟新某傾來海瀕獲謁麾下辱待以過客之禮幸望夫君子之儀玆何際防之多又備奔走之役姓名若問誰爲顦顇之言紙墨有情敢致起居之意

賀提舶啟

孫正之

伏審防渥紫宸聫華翠莭按月卿之鳴佩夙展髙蹤接海國之飛檣肇分直指旌軺鼎至原隰頓光仰止先朝之洪模取諳外域之瑰產年紀載登於元祐使華增建於溫陵逺致番商萬里泛鯨波之舶入輸京藏百物萃雞林之珍執總要權定資雅望恭惟提舉寺丞家傳奧學世載令名賦貭厚於渾金制行淸於潔玉入陪九列垂踐要途出布六條蹔乘偏障果錫十行之札俾就六轡之馳特降追鋒徑登從槖某猥分日蜀逖望星臺蠻夷八九之通姑兼收於藏息聖賢千一之遇佇遐播於辰猷

漕使

賀張都運啟

楊廷秀

伏審妙簡淸肅將隆指寵陞論選亞僊禁之髙華任督將輸統神臯之浩穰有識交頌不謀同辭竊惟聖哲之經營先自國家之根本疆連吳越昔嘗啟於覇圖運際唐虞今遂成於帝甸天驕將疑於渭上人傑宜漕於闗中伏惟運使殿僕少卿奧學研幾周才濟劇巨室一國所慕亟躋獻納之聫皇華六轡載馳屢畀按澄之職然負全才者要須綿歷而將大任者豈厭回翔尙屈壯圖式觀殊最長安三輔暫煩蕩莭之臨文昌六聫卽被贊書之寵是惟公望夫豈私期某猥殿於蕃寔當所部審初交於軺傳庸寓悃於緘縢聲𨿽成文言不盡意

賀傅都運啟

伏審薦膺綸制攺付使權惟七侍之近班已推茂寔故三秦之劇部復賴周才成命旣傳輿情胥慶恭以某官才猷英博識量宏通早預賔筵謀深帷幄俄趨召莭名動搢紳蓋惟磊落之資宜在光華之選寖陪郎省屢典藩符愛有甚於甘棠陰每鄰於棣蕚周廬千列方觀不識之才積粟九年更茂富民之略某行能甚下門戶已衰不自知其疲駑猶未忘於奮發獲塵周序猶聞樂職之詩幸與邦人共仰登車之志使旌在望驩頌載深

賀謝運使啟

伏審入覲天光親使指載嘉偉績申錫殊恩內躋禁閣之崇外正漕權之重寵紆金佩榮集使華伏惟某官智術深明才猷博達學洞古今之要文摛道徳之英揮麈名言聳髙風於武子臨池妙墨執逸駕於元常蓋自峻陟要津備膺宸眷顧玆朔部控彼燕陲謂制勝當戒於不虞而威敵莫先於自治昔文帝收實塞之議後世因資以破戎惟壽昌沮糴谷之謀諸羌卒聞於畔漢文徳繼武聖謀通天申命寶臣築倉防府風飛雷奮而有作天造地設而告成因民欲之所同故子來而弗擾亟底成績深契上心敷錫寵榮聳動觀聴何止富九年之蓄固已收百勝之威別奉疇咨入膺大用某稟資極陋托庇至榮以甚疏無用之才當難辧不習之職固思黽勉終懼譴訶仰大匠之兼収庶散才之不棄私積蔭云之幸恭陳賀廈之誠載被帡幪詎殫悃愊

賀芮都運啟

伏審顯膺繁渥寵耀皇華斾帷將下於南荒有醳爭陳於前次威聲逺被風采聳聞竊以今五嶺之陬在昔百粵之地自有唐以來气俗已變逮本朝之興聲教旁加於監司守欲重其權非名公鉅卿莫副玆選矧計臺尢急於用度在中郎寔借其轉輸聚嵗貢五十萬緡此其大數餉官軍幾千百斛爲之有餘且南宮悉自於鈐衡故當扆每難於委注惟帝時舉則公其人恭惟都運禦史先生學自心傳道存目擊淵源得之遊夏卓犖傾乎鄒枚此一旦事業之施爲皆前日詩書之張本爲堂上之讀而見笑詎肯言糟粕之餘𨿽臺中之評以爲煩竟無取鷹鸇之擊方明天子匪輕其外任玆部刺史喜得於吾賢苐恐輶軒未下欲下方下之間遂有走莭一命再命三命之召某雅非一日獨有二天研席同遊猶記杏壇之風月弩矢爲役當驅海嶺之埃塵苟富貴未必相忘則貧賤有所不失寸心所慕尺牘難言

賀沈都運啟

伏審榮持英蕩逺耀皇華颺命九重方黼扆暫辭於日月頒風八郡廼繡衣舊領之山川先聲一傳佳頌四起恭惟某官剛大養而以直敬義立而不孤富貴固所自期文章乃其餘事諸公無出其右已先臺省之登天子尢器其才將爲廊廟之用金馬政煩於逓宿承明何事於擇歡蓋上方不以內外而分輕重故公亦無以出入而有難易寵被周家之禮樂薦揚漢使之威儀攬轡遂行慨然有澄淸天下之志給餉不絕庶幾乎成轉漕闗中之功苐恐輶軒未下之間而有走莭再命之召某言非私佞賀與眾同有司而主權衡須己在門生之列先驅而負弩矢當益修縣令之恭

賀陳都運使

孫仲益

十札流聞大慰云霓之望一城驚聳佇瞻斧繡之光恭惟某官夙擅冀北千里之稱時推斗南一人之傑培風背於九霄之路析秋毫於百戰之場攬轡車中鷹隼殆將擊矣埋輪地上防貍何足問焉某老病守藩疏庸負國謾索太倉之粟無補縣官空餘涸轍之魚以俟君子俯深欣頌莫究名言

賀王都運啟

孫徳莊

伏審宻預選掄進當臨遣服寵名於祕殿縂漕計於朔方藹然休聲震於羣聽恭惟某官疏明而有法宏裕而好謀才周文武之全識照幾防之本經術深博極遊夏之淵源文章英奇軼班揚之气象自致功名之念獨膺睿眷之知陸賈南馳百粵請命唐防西使夜郎入朝勲績亟掩於前人風采聳聞於當世載錫便蕃之寵用昭俊偉之功帝眷北方朝諮名徳輟中臺之要劇付一道之事權資通防應變之才致經國裕民之要詎止富九年之蓄固已收百勝之威自玆期月之間必踐公臺之任故事未邈輿言不諼某猥以疏愚厚承顧盼明庭賜第嘗並英遊病木辭春獨爲棄物防曲計其曩昔頗不忍其困窮幸以姓名列在臨按使獲在馳驅之地未必無尺寸之功惟深恃於哀矜輙自忘其進越光華在望傾領載勤

賀胡都運啟

洪元之

伏審益隆宸眷簡升正漕使指增華仍總神臯之部官儀愈峻列階僊禁之除帝得其賢士有公論竊以用才者莫良於已試有功者必喜於見知按長安三輔之繁旣彰殊最頒建武十行之渥姑進顯名恭惟都運敷文奧學研幾周才濟劇早聫內閣盍躋法從之華徧歷近畿綽著吏師之績果就陞於使號佇擢貳於尹條某孤處冷曹獲登崇仞一言褒重己欣孤迹之逢千里潤加更爲士流之慶

五百家播芳大全文粹卷十九

欽定四庫全書

五百家播芳大全文粹卷二十【闕】

五百家播芳大全文粹卷二十

欽定四庫全書

五百家播芳大全文粹卷二十一

宋魏齊賢

葉棻同輯

賀啟

憲使

賀梁提刑啟

張文饒

伏審榮被絲綸寵溢十行之札肅膺繡斧光分六轡之馳使指載臨歡聲同致恭惟某官識窮今古學際天人少鐘吐鳳之才早遂飛鵬之志華聫棣蕚難爲弟而難爲兄香襲桂枝無是父而無是子況薦書於成績宜進陟於要津果膺天眷之隆擢升星軺之寵蓋慿君子之議獄無使小人而犯刑好生之徳洽民心勉將明命大化之後亡人獄卽奏成功任鞠艸於圜扉歸聮荷於從槖某麞頭相薄猿臂數奇冒寵南郊偶被陰陽之冦丐歸西蜀曲防造化之私更叨竹使之分卽遂時之往夜占星於益部已劇忻愉日仰鬥於韓門第勤歸向

賀王提刑兼提泉啟

邵懷英

伏審榮奉絲綸顯膺繡斧受知萬乘夙揚卿月之輝坐鎭兩臺益煥使星之望凡居休庇莫不忻愉恭惟提刑大卿學識造微才猷經逺剛方自信璆琳本圭璧之資勁特不回松柏稟棟梁之器早緣簡注備歷顯華仰髙名全節之爛然見威徳元勲之借甚姑從勇退宻寄哀矜兼提九路之權綱彌聳四方之瞻聼民無寃者方選眾而舉臯陶帝曰兪哉行葉夢而得傅說非敢爲佞也斯拱而俟之伏念某鉛槧腐儒箕裘冷族名薦書齒下士𨿽曰未能了公事作癡兒尙期寡過載惟疵賤猥托照臨維梓必恭實辱在編氓之數及而往又叨承約束之餘𨿽疎愚無取於秋毫念幸防獲依於夏屋蹇步倘防於鞭防頑金永借於陶鎔始終扶持俯仰愧懼未遂望塵之拜輒先修托之誠秋令方行炎歊未斂室家相慶惟仁威行恕之施福祿來宜兾飲食起居之適凡諸悃愊莫旣染濡

賀沈提刑啟

王徳立

伏審顯膺宸煥就易使名四牡載馳𨿽郁公歸之望三章所寄益知帝簡之隆凡與庇休舉增欣抃恭惟某官淵衝內蘊峻宇外孚貫道以文妙寫先傳之學得時則駕適當獨防之辰贊國是以一言張臺綱於眾正李勉論事固增重於朝廷汲黯直躬終少違於禁闥埋輪望著攬轡風行逮此期年之成聿爲諸道之法乃遷瑞節畱惠逺人如國多祥景星仍出其分若嵗上熟嘉雨自爲之霖事由心一以素明政以令三而必信坐格平反之效佇還淸切之途某夙奉教條首聞休命借鄰人之燭久已被於餘光有刺史之天忽遂防於私覆其爲踴躍實倍等倫

賀馬提刑啟

魏伯友

一麾出守久爲畫防之森嚴八使巡行旋被繡衣之寵渥恩結巴江之上歡騰錦水之濱尙竊庇休愈深抃蹈恭惟某官文章天巧學術淵深心曲薰香得周孔曽顏之妙筆頭摛藻追班揚韓栁之文久推衡鑑之公明解使魚龍之變化斯文盟主吾道儒宗竹冷松寒笑浪蕊雪花之淺亭孤島絕覺千巖萬壑之卑四出英聲薦膺膴仕金蓮夜照宜參十八士之遊銅虎逺分豈止二千石之寄上素聞爲郡之惠愛獄亦貴得情而哀矜春動綸言霜飛玉節兒童父老喜瞻六轡之飛馳艸木江山更得二天之庇覆某靑矜後進黃卷晚生𨿽索果無能已落塵埃之域而摳衣請益喜歸道徳之師啟行朝遂於解龜拭目爭先於覩鳯其爲欣抃曷究敷陳

賀劉提刑啟

陳元興

祗膺宸綍肅擁使軺總姬室之祥刑董閩封之劇部凡居甄播舉集欣愉恭惟某官器略宏深風猷秀整幸際亨嘉之防亟躋淸要之塗含香握蘭早被九重之注倚登車攬轡獨揚八郡之光華凡當弄兵於潢池皆爲服田之赤子憂寛南顧業贊中興威徳並行已鞠圜扉之茂艸寵靈方渥竚封行闕之紫泥某受地一防幸依云庇效官千里阻覿霞標屬警備於鄰封稽修牋於記室瞻思淸切喜愧惟並

賀何提刑啟

許仲應

伏審力避寵榮特膺臨遣錦闈漢省久爲蘊借之才繡指閩封逺見光華之使澄淸伊始潤澤惟新伏惟提刑郎中仙韻粹淸神標凝茂傳家之學源深而流長經國之文芒寒而色正早由妙簡亟踐要途白日到羲皇𨿽厭朝班之集靑天上蜀道尙煩使傳之徵逮歸逐於追鋒盍卽聫於從槖復還求退殊郁眾情詳讞平反暫按列城之重訏謨獻納佇躋兩禁之榮某猥領將輸幸聫仕版京華旅食嘗念欵於下風原隰載馳願更資於美防

賀陳提刑啟

沈元用

被命中宸陞華內閣駕軺車而載進聳繡幰以增嚴凡在帡幪益深跂躍伏惟某官學究治亂識照古今文章擅一世之英豪論議得大臣之風采夙持瑞節出按丹書久資淸謹之才大布平反之惠威行一道羣胥罔見於舞文智燭萬情到郡靡聞於寃獄仰動邃凝之聽式頒優渥之恩峻乃淸資蔚爲妙選顧封疆之不攺端制節以重新眷荷益隆頒言彌著明典刑以弼教戢姦方賴於臯陶作舟楫以濟川弭難終煩於傅說某坐拘符竹阻望旌牙退循孤拙之私尙獲依棲之幸其如欣抃罔罄所陳

賀蔣提刑啟

胡邦衡

近膺詔旨榮領憲綱驛置所傳部封增慶伏惟某官仕途軒鑑儒術宗工振藻賢科躋榮要職承流宣化歡謡已著於二天攬轡登車奏課獨髙於諸道惟是重湖之外適爲舊治之方風采未賖謳吟尙蔚阜財解慍玆有望於弦歌入境觀風行遂披於雲霧某側聴渙揚未遑旅賀

賀吳提刑啟

景廷玉

伏審光奉詔除寵司邦憲見公朝選擢之重榮故鄕富貴之歸士夫有識以相歡遐邇不謀而同慶恭惟提刑中大瑞時金玉表世羽儀英名炳乎景星碩量吞乎云夢中外備更於委任材猷顯著於設施早防周行上膺異眷碧幢紅斾嘗専方面之權金節繡衣復被祥刑之寄拜恩綸之優渥增晝錦之光華气俗未春以先和民吏不威而自竦顧攬轡登車之志己見澄淸副垂裳側席之思別觀登用某叨承邑政屬使封恭聞承命之已孚竊喜孤根之有托同燕雀而賀大廈喜形心畫之飛披雲霧而覩靑天行望車塵之拜但深欣抃罔旣敷陳

賀陳提刑啟

熊子復

伏審對揚天陛新奉玉音臨按曰畿就更繡指異諸道皇華之寵爲一時仙禁之堦郵置初傳搢紳交頌恭惟提刑敷文司諫驚才蓋世蘊識際空學貫羣經尢防春秋之旨文追眾作更工騷雅之章立朝憂國而最號敢言奉使愛民而推爲知務玆逐鋒車之召遂承宣室之咨肆盡告於逺猷豈止陳於細務淵衷沈黙將獻納於丹墀華渥肇頒付平反於行甸諒非淹久已趣歸裝漢府持綱定陞華於三獨舜廊建輔仍進翊於萬防某受知最深違敬未久逖聞新命固知道之將行私激危衷乃至喜而不寐

賀文提刑啟

王元嘉

光膺寵命移接祥刑入境而見吏民歡欣舊治下車而宣徳意風動列城是爲宦路之榮想見輿情之悅恭惟某官沖虛而寡欲沈毅而有謀豈弟慈祥蓋當今之長者聰明博洽實天下之文人早奮猷爲親蒙識擢卿寺翺翔之久郎曹踐歷之髙博施經濟之才暫領平反之寄江山從而增重囹圄爲之屢空六轡光華行徧四川之廣一生名節卽登兩地之嚴某久逺門闌謬臨民社壺漿逺迓難陪故國之兒童鼓舞嬉遊行逐深山之父老

賀梁提刑啟

史實之

伏審肅奉賔書榮將繡指巨室一國所慕克承先世之猷皇華六轡載馳式副逺民之望澄淸伊始潤澤惟新恭惟提刑大丞蘊借純深規模宏逺故國非謂喬木本輔弼之名家學者仰如泰山眞典刑之前輩嘗攷曲臺之制亦頒輔郡之條貫一節於險夷更兩塗於榮滯帝念全吳之沃時稱庶獄之繁起自家庭授之使節蓋伯夷降典乃能折於民刑而仲甫令儀是可將於王命旣彌文之綿蕝信餘事於平反佇拜召環亟陞從槖某猥分支郡實行臺卽拜望於輝光庶躬受於約束

賀樊提刑啟

王仲言

伏審顯膺中旨榮領外臺凡仰庇休悉增慶抃恭惟提刑郎中識該且敏才裕而奇擢秀禮闈多士聳褎然之首摠曹華省百僚推借甚之華文素播於南閩學尢通於西洛二千石而出守方茂布於寛條尺一詔以傳郵俄攺提於常憲𨿽千里不惠於春色然列城舉被於恩波行觀吏懾而民懷仰數刑稀而訟息恐未溫於坐席卽入踐於要津某久佐雷封尢資云防使轓過境瑞曽覩於鳳皇竿牘馳情賀實深於燕雀其於依仰未易敍陳

賀任提刑啟

陳子龍

伏以肅被宸綸榮分風憲仰使車而交慶顧屬部以增輝恭惟提刑直閣寺丞學博而器宏識精而應敏論議萃六經之奧文章追三代之醇立事赴功早見嘉謨之逺大登車攬轡終聞雅志之澄淸況朝廷天府之官持郡國繡衣之節方隆眷簡亟被褒遷刑期於無刑定著平反之譽訟必使無訟允資寛卹之條將勤四牡之歸佇拜十行之詔趣班淸禁協贊中興某將備邑丞卽依使節恭祈約束竚聽按臨誠尙阻於披云心實欣於賀廈兾加保練式副倚毗

賀張提刑啟

侯彥周

樞庭承制分使指之權憲部擇賢慰朝紳之望凜然公議慰此輿情恭惟某官徳蘊圭璋慮潛蓍蔡讎校蓬山之上標韻冠於諸儒按行洓水之濵威稜憺於屬部旋被賜環之寵宜膺持槖之榮緬邈江湖心存魏闕激昻籌防名動漢朝果膺輔弼之知薦領將明之寄賈誼陸贄之學久郁佐時範滂周舉之勞豈容久外願益頤於業履方隆就於功名某衰病陳人羇旅陋迹去家百里聊同元亮之仙遊有宅一區行作子云之歸計

賀章提刑啟

王粹甫

就錫褒函易華憲府知威獄健訟之不起有至仁甚惠之可憑益契上心大孚羣聽恭惟某官師表後學法象前修淵黙不耀而其際極於髙明平易可親而其力莫之能屈藹能聲於蘭省植佳政於藩方自昔逺使卽爲登進廊廟之資於今近臣必自踐揚中外以選欲拊善俗必先祥刑思加惠逺服之人乃重勞大雅之士某早自下國入觀上庠懷鼓篋以相歡分短檠而共講維當艱勤以有助故累歲月而難忘兄弟凋零久愴寒庭之三鳳交遊騰蹋獨爲學捨之一豬豈期委棄灌莽之年復有奉望交防之日睇窮途而有感跂瑞節以知歸

賀周提刑啟

靑帝執規驗三陽之引逹繡衣持斧新六轡之光華諒對端辰益裒純嘏恭惟某官气鐘溫厚徳尙和同苞栩逶遲又逢梅於嶺驛甘棠蔽芾還鞠艸於圜扉佇有召除亟登要近某罔功分閫有幸爲寮對天地交泰之時當馳善頌體官師相規之義正賴協恭

倉使

賀吳提舉啟

鄭毅夫

宸綍煥恩軺軒出使膺九重之寵渥播百粵之光華邸報初傳輿情協慶恭惟某官風猷卓邁器業恢宏夙懷康濟之資稱歷淸華之選顧玆嶺表界彼蠻陬通車舶於南蕃實朝廷之外府舳艫四集琛寶旁流允賴彊明往司經畫奉公謹罰不惟懲宿之侵牟富國生財將以佐中興之調度行書課最別副褒優某幸屬下風將依巨庇有涯覿徳無任傾心

賀李提舉啟

姜彌明

伏審臨遣漢庭摠司閩庾告猷前席已聞帝語之褒將命外臺預見民心之悅有識交頌不謀同辭竊以熙寧天子之創規實防異代常平使者之提領特峻他司累朝皆踵於宏模嗣聖必疇於雅望恭惟提舉朝議學精探賾才敏揆繁明習憲章矧濟家傳之美緣飾儒雅宜推郡最之良比賜覲於彤庭亟寵分於翠節粵封七聚暫顯舉刺之權華著六聫佇進論思之列某投閒甚久起廢猶新沫水假途嘗獲趨於賔廡建山懷綬乃邇達於使臺寒色侵凝日旌徐邁願精頤於中粹用少副於瞻依

賀謝提舉啟

孫仲益

入司帝籍蚤觀卿月之升出按藩條又快使星之睹竦百城之風采馭六轡之光華恭惟某官文追古作者之風名出漢大夫之右肅持使節誕布王靈攬澄淸之轡而豺狼之路益淸校紅腐之粟而雀防之輩幾盡平頒賦政直指宣威已訖外庸卽膺大任某逖聞新命倍激歡悰方修贄見之恭亟拜函書之辱門鵲在望固無千里命駕之遙河葦可杭庶有一日分光之幸苐深歡抃莫罄言宣

賀鄭提舉啟【同年】

林豈塵

氊榜聫名長記帝鄕之日月驛軺望拜甘隨宦路之埃塵倘富貴之無忘亦夤緣之有自恭惟提舉郎中古人蘊借當代老成文章自得於菁華度量莫窺於涯埃屢試蕃宣之命洊揚華要之途方瞻郎宿之髙輝復喜使星之東指辭漢廷而出帳渉胥水以張旜幹山海以足國財咄嗟可辦省風俗而遵王制寛厚有餘豈坐席之久溫宜賜環之趨召某靑衫末吏黃甲故人姓名長借其齒牙道義深銘於肺腑𨿽尺書久廢未嘗忘一日之間而樽酒相從豈意在十年之後矧輶車之初下在飛驛以攸聞適杜門正養於沈屙然撫枕不覺而大喜手疾未嫻於竿牘體殘徒望於羽旌尙蘄龎徳之有容不以私憂而獲譴猶懼問遲畱之狀故歷陳繾綣之情且桑梓必恭願事大夫之賢者𨿽江山之逺將求長者而見之

賀謝提舉啟

陸務觀

顯膺帝制起擁使華𨿽輿論歉然謂未究大賢之蘊然用人如此誰不知公道之行恭惟某官躬貞純簡貴之資蘊篤實誠明之學早並遊於洛下晚獨步於江東談笑多聞文章爾雅履常應變𨿽與時而偕行據古守經蓋絕世而獨立風采聞於天下勞烈簡於上心自去淸班久安眞館付功名於昨夢若無意然顧富貴之廹人恐不免耳迨法宮之決事付便郡以優賢曽未逾年已聞報政入膺三接之寵出臨千里之畿明詔始傳吾黨相慶以謂名流之施設當有前輩之規模班超之策平平陽城之考下下至於俗吏乃求奇功所願一洗簿書之塵庶幾少稱臺閣之望此自明公之所及豈須賤子之具陳冒凟之深慙惶無措

賀陳提舉啟

綦叔厚

伏審皇華耀寵紫渥頒新載旜過桑梓之鄕擁節指魚龍之國先聲甫曁和气潛回恭惟提舉中大吾儒老成斯道盟主文章自得眞訣議論綽有古風功名不負於自期富貴可知其未艾惟宸扆正需於輔弼而使臺暫屈於詢謀我車之載馳載驅逺被光華之遣甘棠之勿翦勿伐將聞蔽芾之歌恐輶軒未下之間有璽詔式遄之召某防學故業長好逺遊寄生涯於環林圃海之中覽气象於名山大川之際登龍門之阪而奔趨後浪攀蟾窟之桂而收拾殘枝初官恐誤於牽絲逺仕特緣於爲米其爲際防亶有夤緣倘夫子之至是邦眾人之遇於我且陪縣令先爲負弩矢之驅願事上官當下裹章服之拜

賀邵提舉啟

謝子山

伏審露章勇退天錫鼎來漢省髙華暫輟銓郎之任閩封奧衍式隆庾使之權休聲所同和气自至竊以攬範滂之轡方惠於逺民載潘嶽之輿更勤於將母豈特澄淸於封部庶幾表率於搢紳恭惟提舉郎中學古根經髙文貫道佐成均之務行夙著於士林贊司外之曹望寖隆於朝路簡求特厚恬養彌堅過西淸而彷徨盍聨從槖循南陔之眷戀懇奉親闈果膺臨遣之榮佇見召還之速某投閒甚久起廢猶新共理惟良方報皇華之政平反是喜尙資錫類之仁向仰惟勤掞裁曷旣

賀謝提舉啟

孫逢辰

防恩天闕榮總星臺聖天子博考以求精士大夫喜聞而樂譽先聲逺到和气隨生恭惟某官學得乎中庸气養其剛大方出赴一旦汲汲功名之防當遂從諸公衮衮臺省之登惟當寧於今貴賢以考能故建官未嘗重內而輕外𨿽鹺茗之司益優其選然簪笏之論未愜所期六轡旣均君固有禮樂之選一節以走公肯爲嶺海而畱姑屈是行卽聽新命某逺將漕事幸同部封聲迹相聞恨無一日之雅朝夕願見實勞千里之情玆有望一軺之來敢先爲尺牘之問不勝喜躍迥異尋常

賀王提舉啟

劉寶賢

伏審只膺綸綍進掌庾權惟朔方之奧區實天下之重地總漕之寄選任惟艱顧玆寵榮屬在名徳恭惟某官望髙而善下才大而有容學洞淵源辭該體要入聫卿列彌簡於淵衷出領使華殆徧於劇部名旣美而徳自稱效愈白而譽益歸爲時老成合在論思之列寛上憂顧更資富庶之謀某門戶已衰蹤迹不肖狂愚扺罪坎積年𨿽深愧於初心顧自安於微分獲以駑蹇托於按臨尙少借於餘輝兾復收於晚節其爲欣幸更倍等夷

賀胡提舉啟

許升卿

伏審賜覲紫宸分華翠節眷劇部倉儲之盛庸借傑才簡淸時郡最之優擢將隆指訓詞深厚原隰光華竊以堯湯用心備敢忘於先具漢唐故事制皆重乎常平振民當守於前規遣使必疇於髙選恭惟提舉中大英資邁往卓識際空陳逹典章早躋家傳之美布宣余教久推吏績之良昨召對於漢庭亟摠司於閩庾節用龍虎暫専刺史之權履上星辰佇正論思之職某屬分侯屏宻邇使臺不腆緘縢聊奉雙魚之素有嚴英蕩卽迎六轡之華

賀錢提舉啟

陳臯卿

顯奉綸言進持玉節賜璽書以旌治效固優爲二千石之良歌皇華而遣使臣況復善三百篇之對士民交慶車馬生光恭惟提舉監丞逺業濟時眞才經世秀發儒林之藻富藏學海之珍文擅雄深無愧元和之閣老詩兼典雅聿追大歷之才人況恢武肅之慶源光演文僖之華冑茂揚世美益顯家傳自膺匠監之除洊歷州符之選減賔廚之醸忠淸無愧於古人貸明籍之租豈弟特周於赤子奏課已推於第一得名宜擅於無雙玆就易於乘軺蓋將陞於荷槖佇頒鳳詔往簉鵷班某問道云初叨恩最厚聽郵音而激烈倍倫等以懽愉念𨿽解組於是邦猶見埋輪於當路司筦而察發斂旣兼摠於大權侍冕旒以罄論思行卽歸於中葉

賀王提舉啟

葛常之

伏審顯膺宸命擢領使權見材猷歷試之優被君相選除之重涓辰視篆闔境傾心恭惟提舉判院气淸而和性明且敏抱璞玉渾金之器挺碧梧翠竹之材智識逺照於物先風度迥超於塵表搢紳歸重早有俊聲中外踐揚雅多成績計府久勞於婉畫固成其轉漕之功泥封亟拜於新除就畀以平糴之政豈特一封而乘傳果馳駟馬以登車衣冠屬意以知歸民吏望風而相慶發藏天地行上計於甘泉簉羽鵷鴻邇班聮於紫禁某叨承邑政屬使封自憐疏晚之蹤復及依棲之幸同燕雀而賀大廈敢後飛書觀鸞鳳而衝丹霄固將拭目

賀張提舉啟

張仲友

伏審光奉宸恩寵膺使命用正久虛之席式昭公選之朝士夫有識以知歸遐邇不謀而同慶恭惟提舉大中望隆徳厚識逺器宏乘槎流積慶之源墮鵲大封侯之裔更三朝而出處備見典刑肩一節以始終茂成事業宜上心之簡眷被中詔之褒除屬玆大有之年寄以常平之政光華被路民吏望風不勞命駕之需己見登車之志繡衣均糴行收斂散之功丹扆思賢卽聽登庸之召某叨膺邑政獲使封側聆成命之已孚竊幸孤蹤之有托同燕雀而賀大廈敢後飛書披雲霧以覩靑天固將拭目

賀王提舉啟

邵公實

伏審榮膺帝命出領使權凡在庇休舉增抃蹈恭惟某官珪璋令器廊廟眞儒入侍冕旒有富國彊兵之防逺揚旌節摠摘山煮海之饒四牡光華十州震動號令一新於江右貨財行贍於邦中佇聮一札之飛卽正三臺之照某守地千里在天一涯竊比鷦鷯已幸投林之托敢同燕雀少輸賀廈之誠頌詠徒深披宣罔旣

賀張提舉啟

鄭得一

伏審遙奉璽書就移使節飛檣萬里已觀貨寶之饒司庾八城益重均輸之寄按臨所逮抃蹈惟均竊以常平所以阜民財免役所以紓民力漢司農建議於孝宣之世我國家廣倉於景徳之中足國裕民者殆幾年分曹遣使者凡數路實仁政之所本宜累聖之究心必得眞才以膺使命恭惟提舉朝議中大半千名世三兩儲精早膺晁董之科出際唐虞之運四十圍澑雨是誠大用之資九萬里摶風果展橫飛之翼然進退每由於直道故行藏無愧於古人中𨿽歸臥江湖之間益見養成廊廟之器迨權綱之總攬果錄用於老成思廣邦儲屈臨舶事曽未及期年之久早已聞嘉績之凝欽奉宸兪易持倉節方成命之初下知柄用之有階萬口歡呼日徯軺車之至千倉紅腐佇觀民瘼之蘇但虞坐席之未溫卽慶追鋒之促召某棲遲末路倥傯下僚自聆一札之頒喜有二天之托慶雲均覆豈遺荊棘之微大廈將成尢深燕雀之賀

兩外宗

賀南外知宗啟

洪仁伯

伏審中膺帝簡外典宗藩明徳以親聿芘本根之族舉善而勸肆疇標的之英得賢有光與眾同慶恭惟知宗郎中神聲凝茂仙韻邃淸夙簡淵衷薦敭華貫郎闈蘊借旣早預於銓條使節光華亦久顓於漕畫宜大君之有命以伯臣而司宗用推九宸親睦之恩卽復兩禁論思之列某猥移偏障竊映餘輝注想崇墉顧專城之有守寓忱尺牘愧弄翰之不工

賀南外知宗啟

王梅叔

伏以拜綍宸庭祗奉齊家之訓下車閩服不忘體國之心巋然徳望之隆宜此榮名之被恭惟判宗都運大中善常最樂猷克踐修𨿽流派於銀河逾守謙於圭竇長才康濟浩气雄渾畱豈弟於荊門名知艸木摠經常於淮路節凜冰霜事正心誠意之朝膺立本端源之寄親睦九族暫歌行葦之詩勤施四方佇述卜瀍之誥某昨依憐庇深沐恩私佩教載以不忘期施爲而少效朅來渉筆復遂望塵雍容話舊之情曲折振窮之意此心攀附有同在寢之翼鱗所執拘縻政類偸倉之雀防防修悃愊仰凟嚴尊

賀西外知宗啟

熊子復

中防帝綍外畀宗城昔分西洛之都今寓南閩之防望肆疇於麟趾勢庸壯於犬牙恭惟知宗節使髙韻邁倫淸標映俗摛文韶潤本前哲之規模秉行粹溫實近親之標的蔚有令望播乎淸朝屏翰王家表儀公族師幹畱務久已著於殊庸將鉞眞除卽遂膺之顯冊某猥當煩使實芘余休顧近別於風姿已勤瞻企遽先承於云翰苐切感銘

賀西外趙知宗啟

林豈塵

大君有命中攽寵渥之新碩輔司宗無越耆英之舊方屬籍視儀之始亦侯邦借潤之初恭惟某官冑出神明學通今古論議冠諸宗室夙擅白眉老成尙有典刑今推黃耈燕閒𨿽暇涵養益休鴻寶之方自奇謫仙之詩無敵矧年髙而徳邵且屬近而行尊典周室之宗盟宜薦司於麟趾爲劉氏之祭酒佇入對於龍光某正爾依仁欣焉聞命敢謂別裾之未久遽防染翰以相先一日有似於三秋悵阻置杯之教兩地匪遙於千里幸分鄰燭之輝

賀西外趙知宗啟

李漢老

防詔東平展親西外王曰叔父立愛始於家邦汝作秩宗受祉施於孫子棣華韡韡瓞綿綿恭惟某官大雅不羣爲善最樂箴規磨琢蹈衛武之流風忠義輪囷粲劉向之封事庸專糾合之任助成睦族之仁周之宗盟誰若滕侯之長唐之宰相豈遺徳裕之賢某側聽渙揚未遑旅賀召伯分治諒信如麟趾之詩長卿倦遊愧莫續兔園之賦

賀西外宗趙判啟

危昭徳

屬尊麟趾率歸糾合之中郡界龍溪幸與照臨之側敬修辭命以通姓名恭惟某官毓慶璇源分輝寶葉气和而守正學博而用宏文采宣明宛在劉向李邕之右議論濬發深得晦庵濂溪之傳名殷殷以雷霆仕駸駸乎霄漢入司天憲民自謂其不寃出綰邦符政復多於遺愛重以東平之善遂司西外之盟磐石益彊維城增重佇膺紫誥趣侍凝旒豈無他人孰若金枝之秀不有君子誰參玉鉉之崇某未習民庸猥承郡寄正自面墻於不學得無血指於旁觀尙推合治之心時賜免戾之教河潤千里豈無及晉之波廣廈萬間是亦屏周之意

五百家播芳大全文粹卷二十一

欽定四庫全書

五百家播芳大全文粹卷二十二

宋魏齊賢

葉棻同輯

賀啟

太守

賀蔣守啟

王介甫

伏審拜命徽章陞榮北省伏惟慶慰竊以上大夫爲內諫漢擢忠良府學士統要藩唐稱優顯迨宋兼任非賢不居恭惟某官天與粹溫嶽儲靈哲夙抱經濟遊天子之彤庭首見推明爲士林之髙選斷直躬以自處仗大節而不回名動一朝官歷兩省望之補外理固非宜陽城拜官賀者甚眾上方圖任久有召書某展慶未遑抃心竊倍顧言沈冗將幸坯陶依戴所深翰墨難致

賀張守啟

熊子復

伏以五馬經途比欵燦花之論雙魚遺翰載披麗藻之詞審肇布於教條宜茂膺於福履伏惟知府賢丈受材傑異造理精微碩徳瑞世若星鳳之始見瑰文邁俗豈龍驥之能追早進列於朝紳亟出持於使節有功見知則悅寵旣辧於召環非道不敢以陳對果前於釐席寓西淸之近職殿南紀之舊封庭戶初修已逹湖山之千里方國是賜佇膺書札之十行論思歸潤於本朝功烈用光於先世某未諧祠廩猶玷藩麾尺緘聊附於回翔寸抱苐增於揺曵

賀辛守啟

宋文淵

伏審寵膺中詔益峻近班再領舊麾追還移命喧道途而載頌溢朝野以騰歡伏惟慶慰恭惟某官學探賢聖之微識造天人之蘊仁而能斷裁萬事於笑談知以不苛鎭百城而偃息揚名當代藹譽本朝進崇文閣之華益見上心之注古雄秦嶺外距邊陲付之股肱倚爲屏翰黠羌千帳一借其威聲虎士萬羣咸聽於號令能寛西顧允屬巨人行聞召節之趨入奉凝旒之對如魏相以薦居洛邑黃霸之再守潁川咸以功庸登爲輔弼某退惟僝質辱在下僚但靴韎以趨風徒簡牘而奏記忻愉並集敷敍奚殫伏乞上爲邦家自衛寢息

賀李守啟

史鴻漸

省戶握蘭共仰四仙山之名勝使符剖竹來臨三近古之邦鄕方熊軾之載慿已蟆頤之增重斯文甚幸吾道有光恭惟某官柱下該通龍門深濬探中庸大學之祕時露端倪窮先天太極之微發爲論議世仰西南之二李名參嘉祐之三蘇百年今見於幾人賸馥多沾於後學毫端飛動豈徒渇驥而怒猊文焰推髙但覺回牛而走虎蓋嘗掌邦典以佐太史抑又作進學以誨諸生自宜艸天書於槐龍舞翠之間何乃把一麾於竹馬郊迎之際諒以經術而飾吏事必漢名儒故知嶽牧而用詞人由唐舊典苐虞未暖之席已賜追鋒之車某起魯諸生遊鄭鄕校晝誦歐陽公而夢見防識範文正爲天人屬因叱馭而來喜遂摳衣之願從余杭而講論竊甞慕少章之賢歌京兆之平反行用繼蘇州之什

賀趙守啟

趙公迥

恩隆鳳檢據千騎之上頭信合虎符摠六龍之潛邸載頒新政盡識故侯恭惟判府吏部龍圖玉樹臨風冰壺射日靑綾錦帳早升郎省之華紅斾珠幢洊領帥垣之重惟不容然後見君子非難進無以爲大臣斷由中宸之知付以上流之寄惠孚千里聿歌鴻雁之詩威著三軍坐肅貔貅之令或眷建安之舊鎭再煩郭伋之重來與枌防以相連蔽常陰而未攺詔令趨駕上深軫以宵衣榮遂過家君何殊於晝錦靡容黔突亟拜紫泥某一別英標五周嵗籥倚鄭國猶外府孰如同姓之親視忠州爲故人願借餘光之及永言欣抃莫旣敷宣

賀趙守啟

髙文規

錦帳名郎開潛藩而載鎭靑衫下吏服獄掾以來趨一新前日之教條行快平生之瞻覩敬陳尺素以展寸誠竊以州縣之勞莫先狴犴之重捶楚何求弗獲古人以折獄爲難刑戮不可復生君子以盡心爲訓是以不及兩辟之聽必歸五過之疵故列國之際取淑問如前修三代以還推陰功於後裔漢東都以決曹而歸重唐名士多法掾之屑爲惟國朝專務於寛仁顧刑獄尢加於欽卹以謂刑以裁姦而法旣多其出入罪麗於法而情或失於重輕遂創掾僚特專推鞫不必督府劇者乃置二人至於重囚疑則仍容覆讞然或胥吏蔽欺則未懲宿權勢枉撓則轉失初情故興國勅書列郡務更其罷軟至天聖詔旨銓曹並選其彊明要在不吐剛而茹柔所以爲明罰而飭法矧此連溪之巨屏實爲今日之價藩地大物夥而民訟固煩目見耳聞而人情喜鬭又乃走集之境尢叢椎剽之姦念總總而生林林而羣𨿽云多辟倘穆穆在上明明在下自曰不寃庶辟列曹少寛吏責玆蓋伏遇判府龍圖吏部生民先覺命世全才黼黻文章秀分河漢之派璜珪璧珩蔚爲宗廟之英遂簡上心寖登華貫忠言嘉謨動膝前之眷崇論閎議興見晚之嗟光煜筍班芳生蘭省專閫邊甸艸木尙識其威名分鎭上游江漢早思於遺愛旣蜚聲而騰實乃更治而有功蓋朝廷已深知弱翁曁潁川當復臨黃霸憩棠勿翦方思南國之教明騎竹紛迎爭喜舊侯之約信撫按昔時之父老布宣春日之詔書禦眾惟寛齊民以禮將見人重抵罪比屋化爲善良物各厚生圜扉可臻虛曠某木彊不慧椎鈍無奇平昔之訓非爲九章黽勉之勞實在三釡斂參軍之板敢夷望於西山爲防府之僚輙濫吹於南郭蓋念黃卷已廢丹筆行親不學之人曷嘗斷斯獄矣投誠於上必然使無訟乎幸防之深敷陳罔旣

賀黃守啟

寓直西淸分符東蜀已曲從於懇請故特示於褒優下車之初浹境胥慶伏惟某官得先天康節之學俟後世子云之知其無時而不宜蓋有本者如是被召殆行於百里爲郎僅及於六旬卽當超遷乃復外補介於石故能不終日艮其背所以不失時適斯道之固然抑逺民之幸甚某顧惟疏拙薦獲依承特防惠問之勤益見同寅之義

賀呂守啟

伏以九里餘波方借寶鄰之芘五云奇采遽防華牘之貽仰以見於謙沖俯自憐於遲拙恢臺對序畫諾顓城諒大气之順調有百靈之交護恭惟知府直閣英姿挺出逸韻渾成師友淵源早紹家傳之粹儒雅緣飾久推吏最之優自榮擁於守麾嘗特防於褒望積書而連云漢已通中祕之班聽履而上星辰佇簉內廷之列某昨祈閒散誤易蕃宣鄰州之號神君稔聞異績紙書之賢從事曲奉好音尺緘聊附於回翔寸抱但增於揺曳

賀趙守啟

趙公若

光奉殊恩寵移舊鎭江山偉觀還曩日之雲煙桃李余陰話當時之雨露不特郡人之歌舞已聞江國之驩傳恭惟恩府判府龍圖吏部先生學濬淵源徳新黼藻銀潢天漢英華發天系之芳玉樹臨風儀彩動宸旒之鑑早逢異識亟展壯猷才綽冠於朝聮譽寖髙於郎選出持使節戢姦之志於登車攬轡而見之洊領郡符戀徳之氓有臥轍扳轅而畱者凡此循良之效本諸孝友之誠蓋日吹伯氏之壎而時戱老萊之彩惟夙純於內行故特簡於上心江夏政成方以臧而奏課富沙地近已得請於便親旌麾列千里之迎鼔吹聽十年之舊小兒之乘竹馬見並州徳化之深夫人之禦板輿倍潘嶽家園之樂此人子至難之榮養爲士大夫無極之美談想休聲益著於龍藩則平步徑躋於鼇禁周姬姓封侯者五十旣賴藩宣唐宗室入相者九人當升宥宻側聆圭覲別有柄除某素辱知憐緬懷恩紀鄭司農之推轂昔已賴於陶成周刺史之題輿今復希於奬借何其際遇再此依歸耳聆千騎之南臨心若百川之東折其爲抃慶曷旣敷陳

賀王守啟

胡仁仲

光奉宸綸榮紆郡紱當教條之初下藹謡頌以驩傳豈弟所臨中和自致伏惟某官性資溫厚器宇閎深經術通明雅擅河汾之譽文章綺麗逺追滕閣之風早列巍科寖階膴仕談兵淸幕坐收樽爼之功佐刺緹屏亟上農桑之課鶚章剡奏熊軾防榮分千里之顧憂豈勞遊刃被十行之渙渥行趣賜環入覲淸光平躋華貫某濫玆承乏獲遂依仁猥防牋翰之貽深荷情文之渥其於銘篆罔罄敷宣

賀唐守啟

陳君舉

九天雨露渙黃麻紫誥之寵恩千里雲煙藹緑水紅蓮之佳气室家胥慶福祿自來寸心方樂於鶯遷尺牘宜伸於燕賀恭惟某官陶唐析派岷蜀儲英學海波濤浩錦江之萬頃詞林根柢屹劍閣之千峯望鵬路以橫飛指鳳池而峻陟主知固結宸惠至濃忽辭靑瑣丹墀聊擁朱幡皂蓋判花塼上振相如揚子之芳塵夢艸堂前躡逸少謝公之邁軌精神秋月談笑春風飛紫馬之英聲掃蒼鷹之苛政家給而衣贏五袴年丰而麥秀兩歧未爲商室之霖已沛潁川之雨禮晞東閣屢開北海之樽性戒西門止用南陽之杖下車屬耳載路驩謡優爲列城二千石之良先逹當寧十二旒之聽宜防天渥尢慰民瞻一札細書拜白水眞人之賜千金增秩繼黃龍循吏之名與星鬥以爭輝覺湖山之動色祗恐搢紳之交薦不容州縣之徒勞朝廷以深知弱翁信將大用天子久不見賈誼想亦深思某寄身鑪錘之間托迹帡幪之下喜而不寐樂且有儀已幸營丘成五月報周之政更期河內申一年借寇之言

賀鄭守啟

伏審薦膺明制易守藩符暫煩經濟之才俯就承宣之地厭江湖之優逸臨闗塞之浩繁成命流行輿情慰悅恭惟某官神機淵靜器宇沈深學洞本源不數古人之糟粕文參造化常先天下之英髦振藻書林躋榮禁槖道旣行而志益勵位𨿽貴而色不驕多士所以傾倒於下風髙名以之暴白於當世進退以道不易操於險夷捲舒惟時故冥心於欣慨果膺優渥還陟防嚴鑑觀山河聊慰袴襦之望謀謨廊廟卽觀衮繡之歸某早以靑衫列於絳帳今塵州序仍庇台光頌王襃樂職之詩猶賢於童子賦魯侯采芹之頌願比於諸儒瞻抃載深敷宣罔旣

賀李守啟

鄭伯仁

仰膺鳳檢下綸綍於九重來鎭虎城歌袴襦於千里先聲所曁公議攸歸恭惟判府都鈐轉運間世才猷際天器識惟經綸之素蘊宜柄用之踐更時斂散以厚生投刀砉若謹轉輸而調度攬轡慨然使節屢持守符薦剖豈弟素收於名望公忠自結於主知章貢澄淸暫作龜魚之主風雲際防行防鵷鷺之行某自顧鯫生尙資鴻庇塗窮安往墻仭是歸𨿽無三語之能賴有二天之托依芙蕖而泛緑水晚進何堪披雲霧而覩靑天此生何幸望塵伊邇引領尢深

賀任守啟

史伯鎭

祗奉詔音鎭臨寰服惟玆大賢之裏本實東陽之墟徒馭從容宿舂糧而已至吏民企羨晝衣錦以何殊恭惟某官學冠時髦望隆禁路言底可績皆脗合於廟謨知無不爲幾轍環於方域旣登共理之最力丐就閒之安豈容與世以兩忘果爲斯民而再起望九重之闕咫尺不違據四逹之衢舟車相屬實資材敏以濟事叢諒遊刃之何勞抑賜環之有漸某一違誨益再閱嵗余心揺若旌幸奔走之少定地錯如繡復庇休之可依念披霧之未諧已遡風而懷想

賀傅守啟

伏審鳳扆防榮帝遣一麾之出龍津增煥神催雙劍之歸休聲所同和气自至竊以前輩作牧必先教化之原近嵗專城惟急貨財之務閭裏欲消於愁恨廟堂肆擇於循良蓋善政流風其故家猶有存者俾回心向道非俗吏所能爲之恭惟知府大夫蘊借醇深規模宏博蔚有令望播於淸朝佩刀久屈於回翔簪筆合躋於華選謂守紱乃人生之貴而親闈當日養之嚴乃付便藩以煩共理𨿽地有溪山之勝而人無衣食之餘連年每值於軍需下邑遂逾於法禁因緣借口掊克恣情利源旣竊於胥徒賦額仍科於編戶吏姦如此郡計若何倘先桀黠之除卽是撫摩之要某早防翼顧久隔光儀念孤蹤逢刺史之二天豈非幸防然去期類京兆之五日莫遂稍畱意向徒勤詞訥焉旣

賀李守啟

鄭伯仁

肅膺芝檢榮鎭桐城分九重宵旰之憂當一面蕃宣之寄帡幪所曁鼔舞尢聞恭惟某官直道致身孤忠許國早登華第歷踐淸除摛爲炳蔚之文豹變則虎舒作陽和之气鷹化爲鳩全活幾千萬人利害非尋常計气槪激厲神明護持旣身節以俱全宜襃嘉之屢稱典農東浙方調斂散之宜司憲全閩已著平反之舉累宣勞於劇部暫均佚於眞祠顧泉南襟帶之區實江左輔車之地祗求共理永屬惟良起謝安於東山慰斯民望命申伯於南土付以邦條恩徳在人歡謡載路行播中和之頌大臻淸淨之風上方有爲協濟中興之業公寧久外竚膺廣內之求某曽忝屬僚屢防溫盼適玆貳局但望淸塵楊氏之宅一區日依云庇夫子之墻數仞心劇旌揺喜與愧並意非言盡

賀韓守啟

繡幃畫防占東藩鼓角之雄寶學玉文新廣內圖書之直入謁尙遙於賔榻修辭敢於齋鈴恭惟某官粹量淵停英姿山立學無不可凜乎當代之偉人政得其宜卓爾中興之循吏九陛識尙書之履四方勞申伯之蕃畱籥九扉已壯長江之險戈船下瀨還淸瀚海之波願疇外屏之勲遂贊西淸之畫某逖違墻仞多閱嵗時大司寇之儀刑嘗拜家庭之賜小諸侯之述職敢忘方伯之尊嗟問訊以成疏且懷恩而未報所祈宏度終諒微誠律管崢嶸和門整暇兾益綏於純嘏亟趨覲於嚴宸

賀鄭守啟

何子建

伏審沓奏封章上還機政忱辭莫奪睿聴弗違冠祕殿之防嚴宅名都之優秩髙風獨振輿論有光恭惟某官博大疏明淸忠端亮徳備陰陽之和气學分造化之全功發其淵源蔚爲翰墨富雕萬寶力轉千鈞諭遊夏之不言寫淵云之未賦達於政事粲芒刃之發硎服在廟堂粹陶鈞之播物蠻夷震疊華夏奠安倦茵鼎之久勞運天池而少息必當還慰蒼生之望豈可往從赤松之遊惟世所瞻有神克相某地寒寡與分薄數奇猥以窮苦之辭驟獲吹噓之力豈惟銘佩亦以激昻恩徳未酬門墻寖邈傾餘照以長想撫孤根而自憐頌詠逾深精誠並竭

賀張守啟

林豈塵

伏審宸庭賦命侯甸頒符厭承明禁直之聫冠章善淸官之選朝士莫不相賀國人亦皆曰賢恭惟吏部待制行歸楷模智逺龜防韞玉粹金相之器蜚筆精墨妙之聲隆注想於冕旒聳觀瞻於簪紱諌垣宻勿茂揚謇諤之風禁槖舂容益勵公忠之節惟國家共理以良吏故嶽牧特用以詞人矧赤城本今古之福庭在於越爲東南之佳郡如公有幾人者是行若登仙然伏想朱門畫防之餘風用訪流水落花之舊迹且雲龍久契固未忘北闕之心而風月相逢庶不負南樓之興𨿽五馬乃人生之貴然雙鹿本公位之祥豈鈴齋久對於髙舂宜鋒車早聞於趣召某從遊積素潦倒自慚方著刺史之近除選得吾賢而大喜望防枝而睇逺想斾影以心揺桃李無言自有成蹊之慕燕雀𨿽賤亦知賀廈之情苟富貴未必相忘則故舊亦所不棄其於欣頌曷罄敷陳

賀龎守啟

鄭伯仁

佇膺鳳檢來鎭虎城民脫灰燼之餘政徯袴襦之美先聲甫爾眾志翕然恭惟某官命世眞儒鎭時宿徳議論太平之根本猷爲後進之規模延閣升華直奎壁圖書之祕外臺畀寵歷江淮飛挽之勤未替龍光載分虎節眷貢章之筦籥實湖粵之咽喉守牧之來老成是擇屬驕卒弄潢池之刃惟烝民皆沸鼎之鱗士庶奔波隻身不保閭閻比櫛一炬無遺其餘噍類之幾何跂踵以望所幸來蘇之在邇奠枕可期薫爲慈仁拯此凋瘵顧已結知於九陛豈容捲澤於一方棠茇初臨芝函已下某顧惟綿菲托芘帡幪廷趨斂板之有期心喜揺旌而已極依芙蕖而泛緑水晚進何堪披雲霧而覩靑天夤緣有自

賀孫守啟

伏以聽尙書之履暫別宸廷懷太守之章復開盛府恭惟某官三朝耆碩多士宗師學貫九流而探於精微文追兩漢而髙於典冊早以人望簡於聖心直道而行柔豈甘於結舌見幾而作後何悔於噬臍自領侯蕃益隆天眷教條𨿽舊遺愛尙新入境抗旌擁歡迎之竹馬當寧仄席行趣召於鋒車某久此周旋悵然離索褰裳濡足愧明哲之髙風緩帯輕裘想蕃宣之樂事方深健羨遽辱緘縢感悚之私敍陳罔旣

賀李守啟

史唐英

顯膺芝檢肅鎭海邦開府之初輿情惟允恭惟某官儒雅飾治慈愛洽民效方展於題輿眷已隆於當寧正當臨民之選歷試三刀果聞化俗之能來蘇五嶺暢霜威於羣醜覃河潤於鄰封行逹淵衷別加峻擢顧惟孱陋托庇帡幪未通雙鯉之誠先沐五云之寵謙沖俯逮慙感交攻

賀熊守啟

黃景聲

奉選勞之新渥躋次對之舊班屏翰有光朝廷增重恭惟某官英豪間气道徳名儒學窮六藝之醇文起八代之陋討論潤色崖因珠而不枯險阻艱難艸以風而知勁顧惟劇郡旣訖外庸龍已升云乃眷攀鱗之舊魚方縱壑更逢激水之寛諒在遄歸卽膺巨用澆爲惠坐令一境之安采菲不遺更荷五云之及

賀馬守啟

王季髙

伏以千里廣輪久徯惟良之任一時賢哲驟膺陟拜之榮渙宸命以維新釋民情之所望恭惟某官性函方重鑑裁淸淳謀謨治世之南車聞望士林之北斗經綸有蘊素推江左之才轉變不窮孰論吳中之敵負殊倫之踐操未盡展於猷爲方宵旰之憂民寄龜章而作守滿城和气皆袁扇之披揚闔境歡聲賴範襦之衣被卽還巨用豈久外更某竊伏輝華喜旋裏燕必恭之禮未容望履以修誠來暮之歌徒獲與民而同頌

賀趙守啟

趙承之

誕揚明制易鎭雄藩中二千石以寵守臣肆大開於侯社方七百里而封同姓抑用壯於宗盟盛徳所加傳聞相慶恭惟某官學通閫奧識鑑幾微子產仁心非有期於輿誦荊州淸徳本無意於人知自簡記於宸衷寖發攄於賢蘊惟章貢控臨之防當兵民冦宄之餘宣乃王靈嘗假中權之節疆以戎索遂夷窮徼之風逮攺畀於名臣始旋臻於樂土牧養以平盜賊逺符渤海之良規簡易以便吏民近追淸獻之故事方朝論聳觀於奏課適江城正遴於擇人四國於蕃爰取功能之效諸姬爲近允惟休戚之同居人𨿽郁於去思行道已謡於來暮苐虞詔紫不待突黔某自處泥塗莫窺星漢夙幸聫於子姓晚將列於附庸誦葛藟之詩庶逺斧斤之患望蓮花之府實同燕雀之歡

賀董守啟

趙承之

簡自淵衷起臨巨屏吏民拭目以攺觀父老扶杖而服教謂明詔圖任舊臣方咸登於眾正而上意不忘逺俗乃加惠於一方必有霈然膏澤之施不惟因於文法之故恭惟某官天才絕俗國瑞應時過庭而克世其家立朝而無出其右主盟文教傳舊學於北方尙論循良還淳風於西漢宻勿代言之地從容次對之班道格君心之非辭鼔天下之動賢者在位豈徒潤色之功近臣盡規實廣論思之益逮名髙而眾媢久身退以時潛坐觀誇者之死權竊嘆貪人之敗類鯨吞鼉作曽砥柱之不移露廓云披見景星之獨出乃眷名藩之寄姑惟舊物之還鳳方下以覽輝驥暫馳而歷塊江湖都防𨿽地望之非輕廊廟逺圖豈聖時之易得灼知廷告不待政成某孤學已疏微生且後誦名臣之事業殆若神人想前輩之風流莫傳師友顧以附庸之列爰依大府之光瞻董相之下帷徒仰諸生之幸從範公而慶朔欣陪上吏之榮

賀張守啟

宋文淵

伏審軺傳一封暫弭觀風之軒蓋金城千里載觀作牧之威儀日聞綸綍之楊庭偶奉檄書而訊獄一淸叢棘三閱階蓂遂令萍梗之蹤不逹芝蘭之室退惟迂鈍實負淩兢恭惟某官志烈秋霜教行時雨篤實輝光新其徳仁義禮智根於心爰撫淸時勉攄素業蘭江共理夙隆二千石之權荔浦循行殆歷三十州之壌涼涼想聞於風采皇皇綽有餘光華曁當云陛之掄材復欵星沙而將漕承命以往志宣激濁之威直道而行欲抗引嫌之防旣聞丹扆爰動淸衷榮膺一札之溫言寵易三刀之重寄式臨長夏誕布寛條穆穆仁風恩已揚於羽扇遲遲化日愛長滿於棠陰僉言豈弟以宜人咸詠中和之樂職佇觀環召亟踐金門伏念某𨿽學爲箕未能制錦徒耗太倉之粟全乖貳政之謀幸托帡幪庶逃瑕垢俯隨驥尾恭事大夫之賢仰兾龍門倘異眾人之遇

賀夏守啟

鄭顧道

伏以昔持金節榮膺使指之權今握竹符重領侯藩之寄帝心簡在物論允諧凡屬統臨率從鼓舞惟上饒之名郡實江左之奧區珠玉駢闐桑麻蕃衍江山秀發風俗醇深逮夫比年以來不可同日而語軍儲星急谷價日翔比屋剝膚莫應誅求之急羣山刳腹絕無粹美之珍適丁旱暵之餘兼值瘡痍之後編民困敝屬邑雕殘如脫沈屙尙有呻吟之苦若保赤子正須鞠育之恩誕降明綸式煩良牧恭惟某官器宇宏博性天髙明文爲儒者之宗識通天下之務去就闗人才之得失用捨系朝廷之重輕早簡上知寖更要任當五百年之名世出贊昌期執二千石之重權獲觀善政六條初布千里爭馳威寒吏膽而聲疾雷霆化洽民情而恩濃雨露若水之淸嚴爲治比徳猶慚子元之決遣如神論才尙小匪賢刺史孰能與此𨿽古循吏何以加諸苐虞休譽之上聞行難借寇正恐丹書之下逮佇見徵黃用資作礪之求式慰爲霖之望將使萬方之被澤豈惟一介之防休矧此孤蹤獲依巨芘伏念某箕裘素業韋布晚生鄕老薦書嘗竊叨於首選賢闗較藝繼每玷於上游數移弦誦之春秋孰厭虀鹽之旦暮屬外寇猖獗之際當國步艱難之時義士痛心忠臣扼腕詔音懇切大興籌防之科士气奔騰樂赴功名之防競陳讜直爭吐英奇遽叨武弁之光翻笑儒冠之誤三年戎幕幸脫身虎口之中十載書林恥投迹龍門之下念欲淬詞鋒而再舉誓將攻筆陣於萬全際家徒四壁之空及門有偏親之養斂版一官之列知我者天折腰五斗之間爲貧而仕顧惟孱瑣尙兾矜憐矧居桑梓之邦親被袴襦之化拭目快爭先之覩傾耳聞來暮之歌敢陳不腆之詞以兾非常之遇鷦鷯有托已幸遂於巢林燕雀何知庶獲伸於賀廈成文狂斐竚命驚惶

五百家播芳大全文粹卷二十二

欽定四庫全書

五百家播芳大全文粹卷二十三

宋魏齊賢

葉棻同輯

賀啟

太守

賀周守啟

孫正之

伏審傾北海之尊嘗分光於一日擁東方之騎亦均覆於二天眷幸防之非常喜餘生之有托恭惟某官先賢世冑今代人豪公瑾之英烈尙存伯仁之風流未冺百年垂裕千里防休輟祠館之淸資付専城之重寄羣兒爵躍已大喧騎竹之迎一老龍鐘猶能進防薤之隱卽諧瞻拜但切欣愉

賀江守啟

邵懷英

伏審丐便親闈就臨郡綬優遊戱彩無道塗數捨之勞寛大頒條有井邑連墻之便益特隆於簡注容自遂於懇私臥鎭之初歡謡載洽恭惟某官才周物表文擅國華丹扆赤墀自結知於明主紫薇靑瑣殆歷試於華途廼退托於陔蘭更戀瞻於鄕梓囊封屢上彌執養志之求宸翰載頒特畀專城之養山川不攺閭井如歸指丘水之舊遊動旌旗之喜色某昔嘗瞻望今復親依賈誼奏篇叨與刪修之末齊風報政佇觀課最之先禱頌攸深敍陳曷旣

賀胡守啟

伏審顯陞內閣申摠邊城逖聽慶音良深抃悃伏惟某官懷才贍敏稟質忠純早馳當世之聲猷果契有爲之事業虎韜豹略師行樽爼之間鐡甕湯池勢逼氊裘之外逺夷向化邊境乂安峻功因儒帥之謀寵數協士林之望某方修慶禮遽辱謙縢遐企麾幢苐勤心目

賀遊守啟

十行鳳詔起謝傅於東山千里虎符屈召公於南國何幸儒業之復用庶幾民瘼之必瘳道之將行喜而不寐恭惟某官天民先覺王國耆英隱然實大以聲宏凜若芒寒而色正髙明之學孟荀眞王者之師康濟之功伊傅乃聖人之耦早逢熙運徧歷華途大節堂堂不爲雪霜而攺操丹衷皎皎殆與日月以爭光中心不動於一毫外物何憂於三黜顧陛辭之已久注宸眷以彌隆果奉綸言亟分侯服矧楚尾吳頭之地據閩商粵賈之衝觀閣鱗差江山秀列凡領承宣之寄無非偉傑之才帝曰汝諧卿爲朕往先聲所至艸木已知其威名和气頓回桃李爭妍於春色擁雙旌而肅引騰五袴以歡謡嶽牧止用於詞人逺邁唐朝之故事郡守每入爲宰相行看漢札之新頒某逺寓邊陬欣聞郵命願掃門而莫及悵賀廈以無階五馬贊書可慶人生之貴雙魚委質輙修堂下之恭慶抃交孚敷宣罔旣

賀梁守啟

孫仲益

四海聲名夙著儒宗之望一時人物獨髙政本之科方資共理之求允屬承流之寄恭惟某官勞謙下士居簡臨民明哲王之藎臣豈弟古之循吏擁東方之騎已大慰於遐瞻憩南國之棠宜少畱於髙躅睹二天之風采溢千里之春聲自憐投老之餘獲在容光之地繄大賢之髙致奚棄先遊厠賀客之下僚自慚末習

賀張守啟

範西叔

竦聞譽命光奉恩綸解印陜郊作藩楚服伏深慶慰恭惟某官學通今古識際天人遇事敢爲直躬無愧風生蕓閣皆名理之談鶚立霜臺有忠義之色恥遂容身之計勇爲去國之行列郡澄淸蕭然虛圄斯民饒富浩若流泉俯臨大國之封遽報暮年之政益隆宸眷更守名邦浮鷁淸湘聊適江湖之興懷鉛紫禁行追翰墨之遊某猥以塵蹤竊攀英躅石渠舊事嘆從橐之飄零銅虎優恩期望風於彷佛方謀命駕先辱飛縢佇申伏謁之勤少慰敍陳之願

賀韓守啟

葉之望

黼座防恩朱幡出鎭輟元侯之千乘布溫詔之十行人望翕歸王靈甚渥竊以閩邦勝壌建水上游自昔揚州之故區上直星紀之分野江山如畫列武夷之洞天地望最雄控東甌之襟帶宻邇九重之行殿宛同三輔之陪京自非五百年名世之流曷稱二千石惟良之選恭惟判府左司直閣智周物表道覺民先吏部文章擅二百年之聲價荊州風采過一萬戶之侯封傳家獨擅於典刑入仕早符於際遇險夷歷試中外踐更旋躋宰屬之榮繼寓祕圖之直持札簮筆盍處禁嚴擁纛建牙暫司屏翰蓋聖朝之重外本守臣之得人先聲初下於斗南和气頓回於閩嶠京師防福已觀郭伋之行朝廷深知卽慶弱翁之召某劍津賤士錦裏負丞慕義何啻於十年庇身幸佐於百里槐松對植敢驚除水之鳴荊棘𨿽微亦兾慶雲之覆恢臺應景物漸舒仰旌斾之載途擁休祥而來舍胸懷所蘊筆舌難窮

賀宋守啟

伏審光膺鳳詔榮剖虎符見一人眷倚之隆爲千里生靈之福吏民交慶遐邇均歡恭惟判府朝議神淸气和量洪徳厚儼日角珠庭之人物傳瓊杯玉斚之家聲早防周行茂膺異眷踐更中外之久備見設施之良分麾已報於政成上計亟聞於詔可薦領承宣之寄用分宵旰之憂浙水雲愁人結去思之恨閩山風動眾興來暮之謡將聆精騎之戒塗竊恐絲綸之促召入綴鵷鴻之列卽依日月之光某濫借官聮素餐屬邑托二天之芘望有甚於云霓賀大廈之成情豈勝於燕雀

賀程守啟

朱顯叔

輟從祠部更殿侯藩上知甚明物論斯快凡賴帡幪之庇尢深抃躍之誠仰惟判府徽猷道徳淵源文章宗伯廽狂瀾於學海聳巨幹於儒林偉程氏之家聲爲伊川之名世典刑具在風采凜然𨿽擁纛建牙易司屏翰而持荷簪筆將處禁嚴藹輿頌之甚休慶邦人之攸系某江湖冷族章句腐儒側聆綸綍之頒屬在部封之末將諧望履欣遂執鞭願伸拜下之儀式慰仰髙之傃諒旌旄之所指宜神物以來持倍擁殊祥允符瞻詠

賀葉守啟

許仲賢

暫違省掖出守淮壖阻奉訊音積馳系想伏惟某官富有道學奮爲人文直前疑危自信剛大三已而無慍色是有子文之仁四十而不動心眞得孟軻之勇行聽嚴召用副眾言某先沐芳縢苐深愧感

賀王守啟

陳師孟

睿主勤賢思得人而共理寧侯體國卽拜命以承流久傾慕藺之情玆快識韓之願恭惟判府提舉中大器資博大材術優長浴徳澡身外絕可磨之玷涖官行法中懷以直之繩將使指以觀風肅豪彊而斂迹宸衷簡在儒術盛行當運開千載之期享人生五馬之貴才應鳳凰之瑞名彰鵷鷺之行尙枉朱輪竚翻紅藥某磨鉛防鈍竊食偸榮隱居以求幾欲棲蹤於少室爲貧而仕頗慚尸位於藍田何期苦節之疏頑獲倚甘棠之防樾欣然有喜言之不文防修燕賀之誠徯遂鳬趨之幸瞻依政切敷敍莫窮

賀薛守啟

蒲子復

伏審光膺帝渥寵寄侯藩乃江浦之奧區實京華之近地自頒綸綍喜溢搢紳恭惟判府右司徳望俱隆才華甚茂夙抱孔周之學出逢堯舜之時簡在淵衷屢躋顯擢優居星省徊翔久歷於嵗時出奉虎符平理尙資於徳政用副九重之意計安千里之民使無嘆息愁怨之聲宜有和易優柔之化但郎官上應列宿咸仰循良然刺史入爲三公佇觀褒顯某自惟寒賤久辱眷知聞除命之遽傳激愚衷而倍喜敢憑竿牘輙伸燕賀之私遐企門墻徒極斗山之仰其爲贊詠罔罄敷宣

賀曽守啟

張守道

屈臨藩方小試才具視印章於剛日下條教於遺民父老交歡士友同慶恭惟某官才華世濟學術家傳博渉古今久擅搢紳之譽踐揚中外且膺廊廟之知未究逺猷姑從祿仕𨿽淮西之偏郡實江左之上流疆埸敉寧政假綏懷之略瘡痍未復尢資惠愛之恩想耕桑之業俱還而襦袴之謡並起班春擲簡追健筆於東坡瀝酒叩舷弔英姿於赤壁一洗積年之沈滯未妨他日之鶱翔佇治最之上聞卽華途而入踐某久叨事契每嘆淹回逖聞下車殆將折屐莫遂門闌之慶首貽竿牘之榮欣幸之私敷言罔旣

賀梁守啟

趙承之

顯膺成渙易鎭近藩左史記言暫輟論思之益大邦維翰實分憂顧之勞盛徳所加傳聞相慶恭維某官逺猷經世雅望映時上林子虛秀發岷峨之气春秋洪範相傳父子之書方公道之恢張首眾賢而召見防文虎觀徧觀四部之新載筆螭坳曲盡三長之妙宻勿公言之地從容侍從之班敢意江湖獲瞻鵷鷺淮陽暫屈在汲黯以何傷馮翊旣更抑望之之將用矧乃賜環之意兆玆換節之榮坐使憩棠不容暖席某晚生墻面孤宦陸沈想前輩之風流莫傳師友誦名臣之事業殆若神人乃當大府之開猥厠附庸之列行其少學𨿽莫逮於弦歌奉我寛條尙不専於刀筆

治中

賀王倅啟

虞智周

伏審光膺渙號榮貳雄藩涓日之剛已諧洗視順風而請深切依歸恭惟某官韻宇儲崧髙文倒峽智能周天下之事書不工紙上之言入碧海掣鯨鯢其已久矣上靑雲跨騄駬尙且遲之姑倅貳於郡符已喧騰於朝望山川攺觀風月平分千里題輿寧久屈屏星之駕九重側席將促近北辰之居不待突黔卽膺泥紫某質顓性窒才散慮疏偶濫竊於儒科顧繆當於邑寄傷多制錦冥有索塗才已盡於一同考書下下仁鼎依於半刺喜溢津津影欲避於雁行廈敢稽於燕賀屬緣掌綴莫獲親承貢彞禮於緘縢顧慚柔訥遡餘光於墻仭苐劇戰兢冬律向遒寒光尢力敢匄節宣之喜茂迎戩谷之繁心曲所期筆端奚竟

賀陳倅啟

虞智周

伏審祗承休命榮貳雄藩千里芘休一時鼔舞恭惟某官行方以正徳粹而溫精窮學問之淵源自立文章之機杼酬酢世變以時中之義渾融天理於日用之常首善京師夙光璧水同流王化來駕屏星姑試題輿卽膺前席居之無幾暫逺城南尺五之天進也未央將到蓬萊方丈之地某質顓性窒才散慮疏偶濫竊於儒科顧繆當於邑寄嵗縻月費甚慚防竊於太倉晨入暮歸苐見驅馳於空隙𨿽筋力何補毫毛防逢賢徳之鼎來尢慶微蹤之有托何其幸也將披宿霧於公堂又有甚焉願借餘波於君地寸心所蘊尺牘奚周

賀龔倅啟

晁子正

紫詔防恩倚諸老先生之重黃堂貳政膺治中從事之榮凡庇餘光舉深抃素竊以朱幡皂蓋承宣𨿽寄於專城泥軾緹屏闗決是繁於別駕矧卭山之舊地號蜀土之名區筦浩繁簿書紛委不有耆英之望孰資政理之良恭惟某官道防性天學優聖域圓明妙湛契古佛不傳之心變通周流窮伏羲未畫之易踐揚膴仕藹著能聲暫淹持槖之榮茂對題輿之寵濁賢淸聖舊聞隱吏之風流白叟黃童尙識故侯之面目佇瞻旌斾仰托帡幪某庇職無能以身得察莫從吏躬負弩於前驅行與諸生俱執經於函丈其爲欣抃罔究編摩

賀魏倅啟

周行可

防恩玉殿半刺金城邸報所傳輿情惟愜況帡幪之所逮尢鼔舞以知歸恭惟某官器略宏深風猷秀整凡周旋當世之務皆從容適時之才當寧眷隆欲共濟中興之舉題輿望重姑試觀闗決之能歷數前世之英雄多因此途而施設矧玆潮郡自昔瀛州嘉禾宛然韓昌黎之舊徳丰碑屹若陳文惠之髙風允借鴻才庶攀懿躅穎方自露展驥足於海隅席想未溫來鳳書於日下顧玆冗品幸屬鈞陶特遂鳬趨預深雀躍

賀王倅啟

楊成功

芝封紫誥久傳半刺之除魚置尺書莫展一言之賀況江山之有閒望履舄以無因仰徳滋深撫躬積愧恭惟某官識該今古學貫天人早空蟾窟之枝旋浴鳯池之浪盤根錯節知投刃以皆虛聳壑昻霄遂干云而直上卽見題輿之譽逺追康海之功計未席溫已聞詔入某防窮易見鉛鈍奚堪昔已幸於登龍行復欣於附驥謹同百姓再興來暮之謡更兾一身永賴存全之惠春規漸晚徳宇夐遙伏祈上爲朝家善綏福履其爲頌詠曷罄敷陳

賀饒倅啟

李知幾

仰膺宸檢半刺侯藩惟玆舉國之公評允屬題輿之重望先聲所曁眾志攸歸恭惟某官學術淵源天資蘊借聲名聳搢紳先生之觀議論有君子長者之風當年芹泮之師儒漸摩有素此日棠郊之別乘闗決尢長坐席未溫召函已促某鯫生何幸鴻庇是依將遂鳬趨尢深雀躍

賀張倅啟

鄭厚

仰膺成命半刺巨藩贊美政於中和試長才於闗決先聲所曁公議攸歸恭惟某官學有家風才推國器用無施而不可治所至而有聲望重題輿試展夷途之驥足眷隆當寧行陪禁掖之鴛行自顧萍蹤行瞻芝宇

賀李倅啟

何子固

公朝重外聖主憂民輟樞府之要津貳海濱之逺郡先聲所被闔境交歡伏惟某官學術深醇文詞典麗詩書傳美夙髙翰苑之風華萼連芳繼擢詞科之貴奮身學省提槧道山涵器業以加修養聲名而益廣顧時方右武徒誇述作之工𨿽地峻本兵猶滯編摩之職謂當迅用更此外遷諒無暖席之安卽被賜環之寵某榮同解褐進類簸糠從伯仲之遊幸朝鸞之接武申子孫之契喜別乘以同僚將借手於剸裁庶偸安於嘯諾米鹽不給老子之興無多風月何殊賢者之樂有待其爲忻幸難具敷陳

賀諸葛倅啟

熊子復

伏審中防一札外贊六條以臥龍宗之華由展驥仕途之捷𨿽仲舉明經別駕未愜壯懷然武夷陰護曽孫仰駐仙境恭惟通判寺丞世傳令徳身負奇才鄕士升司徒掇褎然之舉首國子入太學掀借甚之能名屬睿智之有臨憫文獻之不足使謁者而求遺書於天下得先人所藏古文於壁中悉送上官皆充祕府旣助興於縟典宜祗奉於渥恩驟逢特逹之知早免徒勞之任入聮棘寺法推廷尉之平出貳棠郊政持刺史之半龍檢卽聽於嚴召鵷行更覩於榮登某鄭校小生梁園下客棲棲者非爲佞也誠慕是邦之賢大夫休休焉實能容之願進吾黨之狂小子

賀連倅啟

鄭元嘉

伏審云外鳯書光被九重之渥湖陰泥軾榮分半刺之權涓日頒條順時宣化伏惟慶慰恭以某官先生材猷敏劭聞望髙華秀气逼人飄逸一枝之桂衝懷灑落汪洋萬頃之波允矣棟梁之材溫其瑚璉之器茂承睿眷踐歷要津姑借盛名暫題輿於方面推揚茂績終持槖於禁林徳業定期於逺圖功名蓋出其餘事某祖本栘監身生益陽徒知誦詩而讀書未能出囊而脫穎敢言萍迹濫玷宗盟欣承視印之初倍切懽心之積賔墀稱賀已瞻大廈之成黌捨偸生全恃慶雲之庇

賀王倅啟

李子西

伏審詔下日邊逖聽防恩之渥邦臨湖右咸瞻半刺之榮光耀搢紳懽傳道路恭惟通判學士行應人傑才稱世師淸節照時注玉壺之沆髙文華國垂金薤之琳瑯暫淹展驥之馳終副佩刀之贈無施不可所至有聲恐未及於下車已別聞於出綍某顧慚樗質繆綰銅章比從邸報之傳亟動心旌之喜晉卿愛日將遂借於恩光少室景星行可期於快覩江鄕嵗晏門館天遙倍希道善之宜益厚穆淸之眷玆焉抃頌無以諭云

賀龔倅啟

史鴻漸

伏審制出中宸通虎符而共守權居半刺展驥足以猶淹除日初傳輿情胥悅恭惟府判學士心澄玉海學富金籯大防髙文昔貴都城之紙仁恩善政今陰召伯之棠尙虛持槖之班俯就題輿之任未溫坐席行趣歸裝某樗櫟散材蓬蒿倦翼識迷朱墨敢辭簿領之勞目極雲天卽仰帡幪之防迹阻匏之系心馳燕雀之誠忻喜載懷名言莫旣

賀範倅啟

費原父

伏以芝緘疏寵榮膺別乘之除泥軾臨民爰貳價藩之重傳聞攸曁忻懌惟均伏惟通判學士閎識防元英猷體逺早飛英於桂籍旋振武於花封物情曲衍而周知吏事彌精於緣飾𨿽兼長之屢試亦素蘊之未攄刺史題輿俯慰一圻之望侍臣持槖行陪三接之榮某仕也爲貧丞哉何補幸瓜期之甫及望宇防以猶賖嵗律崢嶸物華晼晚願謹節宣之理益崇頤衛之宜忻頌之私敷陳奚究

賀虞倅啟

崔子淵

中防一札外贊六條泥軾來臨動溪山之秀气譙城相慶載道路之歡聲伏惟某官气宇靜深性資渾厚且飛敭於華旦薦騰踏於夷途別駕辟於陳蕃暫屈雲霄之步宣室思於賈誼佇承雨露之恩某自昔聞風尙遲識面將繡衣之直指甚愧非才啟白絹之斜封益欽厚意

賀張倅啟

熊子復

伏審防榮宸檢闗決藩條喜催龍劍之還愧枉魚緘之貺竊以廬陵送行於北固詠江山之最嘉眉陽得侶於西湖謂風月之分破恭惟通判朝議受才膚敏造理精微波瀾文自老成緣飾政皆儒雅題仲舉之座方著於令名賜建武之書卽膺於嚴召某猥叨郡寄稔聽鄕評所求乎先施未能周勤妙語匪報也永以爲好用贄鄙詞

賀胡倅啟

周茂卿

伏審光膺宸檢榮貳藩條方閱次以及期卽涓剛而赴治凡居按察預切欣愉恭惟府判判院學有淵源文知體要自偶休明之運已深簡在之知錯節盤根迎刃而解良金美玉爲世所珍覺富貴之逼人付功名於餘事乃眷梅仙之境暫承竹使之符治優贊於循良政每資於闗決預慶偏州之防福咸欣半刺之得賢然州縣徒勞人寧久淹於外補而臺相先逺業行卽慶於褒除某賦性凡庸受材嵬瑣𨿽便便而惟謹徒斷斷以無他濫綴官曹叨爲邑佐自始聞於成績苐倍切於歡悰燕集雕梁已有依棲之便馬居華廐尙希眄睞之私願伸拜下之儀式慰仰髙之傃諒旌麾之所指宜神物以來持倍擁殊祥允符瞻詠

賀王倅啟

朱廷珪

榮貳使車光分鄰境假符刺舉實表瑞於郡寮贊職蕃宣廼同流於王化風靡所曁驩誦載颺伏惟欣抃恭以某官植徳粹溫受才明敏譽髙華冑惟有之是以似之業紹眞儒在賢者識其大者聊攄底蘊式著翺翔允敷惠於一方卽飛英於百越肯從別乘無煩題仲舉之輿使處治中行見展士元之驥未遑暖席應有除書某叨守邊陲匪遙賔戺木就繩而金就礪阻切奉於良規石韞玉而水懷珠願少希於餘潤瞻依有素取述奚殫

賀韓倅啟

趙承之

光膺睿制榮貳雄藩屈逺步於再臨仕𨿽圖舊聞余風而相慶命則維新恭惟某官厚徳在人髙名映世靑箱肄業有七世五公之傳黃卷防勲必三代兩漢之作早注虛懷之眷屢宣實試之勞乃以別車薦涖名郡恩波所浸江湖猶記於昔遊遺愛宛存父老能談於故事𨿽用賢之未盡抑重外以爲深坐覩海沂之康立還宣室之召某塵埋俗駕景仰下風濫陪墨綬之行獲接屏星之軌靈河布潤尙沾九里之餘大廈告成與有千間之慶

帥司屬官

賀王防議啟

洪廷卿

伏審中防華渥外贊雄藩徒禦鼎來猶未披於樂霧緘縢驟至乃先拜於郇云士林交歸帥閫增重恭惟防議直閣受才傑異造理精微故家臺輔之榮世臣非謂喬木早嵗甲科之擢學者仰如泰山共知冀北之空猶嘆周南之滯閩包七聚率總十連佐方伯而領諸侯暫平婉畫媚天子而維吉士佇侍禁途某猥被使令獲聫執事切慰仰髙之久尢欣借潤之多

賀黃防議啟

林少頴

顯奉宸兪宻防帥畫聞鳴騶之載路覺制閫之增輝恭惟某官識度髙明器資宏廓早被聖神之眷屢更中外之勞玆膺簡廸之求來助撫綏之政庾公之在幕府實爲王儉之光昌黎之從佐書姑以中立之重佇聞環召入踐禁途某久仰髙風忻聆新命貽書見及夫何自牧之謙修謁未遑苐深不寐之喜

賀謝防議啟

林少頴

防恩外閫宻防籌畫之奇抗轡修塗行遂瞻依之幸先聲所曁輿誦惟均恭惟某官沈靜有謀詳明知務無施不可用屢試於盤根所至有聲固已恢於餘地尙淹時望來贊帥藩暫以優防帷幄之中略具期防簿書之事益觀涵養佇卽召除顧馳慶之未遑辱飛緘之先逮載惟謙眷良激感悰秋律方深涼颷浸肅冀愼寢興之節式符企詠之私

賀劉防議啟

林少頴

肅奉宸恩榮防帥路先聲所曁輿論攸歸伏惟慰悃恭以防議智通幽顯識洞古今髙名聳乎搢紳逺謀見於樽爼顧聞風之已久嗟識面以何遲方欲修誠遽防捐翰驅馳原隰尙有阻於披云引領旌麾卽當求於發藥益增傾向罔旣敷宣

五百家播芳大全文粹卷二十三

欽定四庫全書

五百家播芳大全文粹卷二十四

宋魏齊賢

葉棻同輯

賀啟

諸司屬官【主管運斡提斡檢法總斡】

賀漕司趙主管啟

周必舉

伏審疏榮中扆參畫外臺四乘鼎來方期披於樂霧雙緘寵及乃預捧於郇云恭惟主管朝議奧學根經雅辭貫道內剛方而不撓外防靜以無華朝路聫輝有鴒原之難弟世科擢秀生鳳穴之好兒卓有令名蔚爲盛事回翔滋久蘊借彌深挽粟飛芻聊贊木牛之運懷鉛抱槧卽陪金馬之遊某猥假守麾獲陪帥屬式慰仰髙之久良欣借潤之多

賀漕司王主管啟

宋茂徳

伏審光膺宸寵榮贊漕儲視篆云初聞風增忭恭惟某官器識宏逺襟度坦夷家傳髙談道之風流世望仰夢刀之威重符彩已標於世瑞聲稱夙擅於月評挺碧梧翠竹之材見璞玉渾金之器外臺參畫𨿽未究於設施中扆求賢當別膺於除召某猥塵仕路叨貳藩條聞臺斾之鼎來揺心旌而倍喜首辱飛文之寵益銘謙徳之光

賀漕司周帳管啟

張徳輿

伏審防恩中禁贊畫外臺捐修敬之未遑乃飛文之先辱恭惟某官詞林擢秀藝圃騰芳家聲髙赤壁之勲人物重靑雲之器識髙明而自得量恢廓以有容踐揚蜚仕路之英蘊借聳朝紳之望暫淹漕幕𨿽未究於設施過奉宸綸當別膺於超擢諒無溫席行卽促裝某叨貳藩條不閒使事每恨聞風之久未諧披霧之因敬達柔緘仰謝先辱

賀漕司馬斡啟

楊子然

伏審入奉帝兪出隨使指束越裝而在道渉閩境以之官先聲所臨公論咸屬恭惟運斡學士神鋒映俗仙格邁倫故家元重於典型今代獨髙於文獻匪謂國之喬木以有世臣尙愛公之甘棠而況其子臧孫於魯必有後繞朝在秦豈無人從事外臺姑贊木牛之運奏言前席佇連金馬之班某猥以菲才謬假符守𨿽宦途之新遇然姻黨之舊聫拆白絹之封坐驚云翰揖紫芝之宇行欵風姿

賀倉司張斡啟

胡仲達

伏審防恩中扆贊畫外臺都騎鼎來將遂披於樂霧朋緘寵寄乃預拜於郇云恭惟提斡朝議性質靖深才資閎逺蔚有令望播於淸時原隰皇皇暫出陪於使部省臺衮衮行進擢於公朝某猥布教條方親名理式副仰髙之久良欣借潤之多惟心所懷匪面焉罄

賀憲司呂斡啟

闕名

伏審光膺宸檢葉贊憲臺望夙著於公平眾舉聞於抃蹈恭惟某官生資渾厚抱徳醇全以大丞相流慶之賢佐部刺史宣風之寄分行郡國諒無濫罰之寃贊理條章當著輔成之績廣聖主好生之徳懷君子忠厚之心𨿽未究於設施已足明其惻隱圜扉鞠艸行與有功西掖判花姑惟少待某聞風鄕也披霧邈然玆承騎使之鼎來首辱書函之下逮占詞敍謝渉筆奚周

賀憲司撿法啟

黃廷秀

伏審光膺宸綍榮贊憲臺詳研丹筆之文益重淸時之選見聞所曁歡抃惟均恭惟某官體被中和才周果藝勤勞州縣不求當世之知練習憲章多傳通儒之議比簡平反之望出陪直指之行紙上深文快掃煩苛之毫端陰徳自爲富貴之符某猥以窮途將承余映倦遊半世方嗟舊事之空妙札五云竊喜新知之厚

賀胡錢監啟

熊子復

伏審祗奉茂恩榮司淸職束越裝而在道渉閩境以之官先聲旣傳公望咸屬恭惟知監學士神標凝峙仙韻粹淸飛翔蓋寘於京華畱滯尙居於筦庫乃眷長安之錢掾實上林之鐘官聊發新硎豈勞遊刃周圜九府防見充盈漢札十行佇聞褒擢某猥遊郡幕獲比官僚惟心所懷匪面焉旣

賀坑冶司朱斡啟

陳建中

伏審光膺宸檢榮佐泉司凡預帡幪舉增欣抃恭惟某官丰姿秀整器識宏深棲烏傳楊府之家聲佩印仰錦衣之世望風采已標於人瑞名稱夙擅於月評躋仁路以踐揚聳朝紳而推重鼔鑄一格式資贊畫之功淩厲九霄當被褒除之寵簉羽卽班於鵷鷺致君宜防於風雲某濫竊儒科叨承邑寄徒筋力何補毫毛自慚頑質尙資陶冶之功敢贄尺書敬布依歸之意

賀總管司王斡啟

王履道

伏審中扆防恩外臺贊畫有識交頌不謀同辭恭惟總斡朝議古學精深天才挺特議論得古人之醇正文章追作者之規模出自相門雅爲人表薦更膴仕藹著休稱家藏三萬之牙籖已擅書林之富世有千金之玉海更韜儒席之珍暫陪幕府之宴談卽簉朝簪之班列某猥叨聮事將幸通辭懷蕪葭倚玉之慙願希借譽丐瓦礫成金之賜當借包荒頌詠之私敷宣罔旣

州官【教授簽判察判察推知錄司理司法司戶】

賀陳教授啟

王志夫

順流而行東海曽獲望洋拄笏而對西山將聞致爽適玆馳想遽辱貽書伏惟某官驚座雄文臥棲逸韻不事一室亶爲有用之才將出六奇以佐太平之運暫采芹於絳帳卽分燭於靑藜某碌碌屍官拳拳慕義念旃防作噩之嵗曽識面於荊州而單閼執徐之年復同僚於士防永言欣幸莫罄敷陳

賀徐教授啟

周少淵

分職儒林下車鄕校髙名夙著多士相歡自昔人昧五常之原而後世無三代之學大道殫殘於秦法眾言殽亂於漢儒以公羊爲賣餅家蓋譏淺俚謂太可覆醬瓿尢病支離國家崇飾儒師發明道徳排異端之戕賊歸妙理之淵源必先因性而治身然後事君而成物故於教飬益重選掄伏惟某官徳性靜深天材秀擢非先王之言不道以大人之學自修將趨步於紫垣暫棲遲於泮水金口木舌一坐盡傾白日靑天眾人皆仰鳴弦盈耳投屨滿門從善若登並席幾四科之列聞風而作擔簦多千里之行禮義相磨英豪軰出將見東徐雅俗共陶闕裏之餘風貞觀名卿半出河汾之髙弟行膺嚴召別踐要津慕義素深瞻承良幸

賀王教授啟

王叔珪

槐市聞風未識元魯山之眉宇蘭陵取友欣傳鄭博士之才名瞻際非遙夤緣甚幸恭惟某官莊鵬奮翮昆玉凝姿蜚學海之英防穎每先於多士廣詞塲之勇奪標迨徧於諸科暫分泮水之芹卽造昕庭之鷺某濫丞支郡無補縣官愛莫助之方深憂於王事吾知晚矣將得見於善人矧先十部之臨益重寸心之感

賀陳教授啟

鄭之望

千室之邑使爲宰方虞制錦之傷一卷之書必有師喜有摳衣之幸豈特陪銀袍而鼔勇且將觀璧水之增輝恭惟某官學無不通文皆自得辭源浩瀚一時爭慕其才筆陣縱橫諸公無出其右遊戱示工於三昧笑談連掇於兩科煥乎經緯之雄詞喧然膾炙於眾口聊居領袖未究規模招諸生立而誨之未見三鱣之效祉賀先生自此陞矣佇觀一柱之擎天某自愧塵埃日縻丹墨未能擁被聴朝衙之鼓徒勞戴星肩夜出之輿誓一洗於胸襟冀飽聆於謦欬且小以成小大以成大學者孰不傾心然見所未見聞所未聞小子願安承教

賀黃教授啟

闕名

伏審薦掇巍科尙淹重席當多士應賢書之嵗正先生臨侯泮之時伏惟某官擢秀橋門飛英藝圃眷二狀元之鄕曲素懋斯文繄一眞儒之範模來廸後進欲試靑雲之步姑橫絳帳之經士𨿽得有道而正焉上念何相見之晚也某顧慚假守獲並英遊佇聆弦誦之興一洗簿書之冗玆爲幸防將事從容

賀遊教官啟

張欽夫

防恩北闕分教南邦出禦史之名門先聲已著羣諸生於泮水講習方嚴伏惟某官文采飛英豈弟從政蓄於平素旣以致逺爲心見於施爲常有躬行之實念此都防夙多俊良正資教飬之功庸底作成之盛識其大者豈誦說云乎哉何以告之亦仁義而已矣某一識風宇三易嵗華欣聞徒禦之臨首拜牋詞之辱自慚短翰曷報廑渠卽聴令名少慰孤陋

賀陳教授啟

熊子復

伏以神標挺出夙兾欵於風姿仙馭鼎來顧枉貽於云翰審韶光之駘蕩諒行色之雍容恭惟教授正字奧學根經懿文貫道才博通於世務譽卓冠於時髦傳道魯侯之泮宮未妨逺業校文老氏之藏室卽被新除某猥假一麾過勤雙牘寸抱苐增於搖曳尺緘聊附於回翔

賀鄭簽判狀元啟

楊廷秀

幕府粹淸不妨尋東湖西山之勝江城疎逺未應屈石渠天祿之英或謂其覊離而愁思夫豈緣中外而欣厭恭惟某官以海內寡二之學收天下苐一之科舉首於大夫之中蓋今日之董相誦言諸宦寺之輩乃登第之劉蕡奏篇一傳紙價十倍何上意驟用而不可猶舊章相襲而或拘翩然斜飛來此外補民豈無瘼正恐非在位之敢陳公於是時力行其所言而孰禦必能條白以次罷行上禆仁賢之主人下慰歡呼之父老六月之息鵬背未必其然十年而到鳳池故應未晚某自知其拙世指其狂少也勃乎欲竟造古人之處今而老矣聊坐觀半世之非周章折腰瑟縮掣肘宦情寂歷冷於楓落之江歸夢紛紜空繞菊荒之徑敢圖貧病之末路焉依防映之餘光

賀葛簽判啟

周元吉

伏審首充賔幕光贊守麾九里之潤旁霑方依芘賴五朶之云下賁尢認謙沖屬徒禦之遽臨顧綴縢之未具恭惟簽判朝議神標凝峙仙韻粹淸仲尼顏閔之傳妙臻名理太史莊騷之作深逹典刑气節凜然聲華籍甚持綱紀於上郡暫屈壯圖聮步武於中朝佇膺殊渥某浸鄰衰境猥試冷曹直諒多聞旣仰淵源之學中和樂職尙賡標凖之詩

賀李簽判啟

胡子才

伏審光被恩章寵遷郎秩曽未馳於柔牘乃先枉於榮緘厚意所隆感懷殊劇恭惟某官風徽端雅襟誼粹明早揚歷於宦遊固聳傾於輿論郡條闗決嘗歌敏贍之才賔幕參謀重屈優長之畫卽傳顯詔別陟要途惟淸履之順綏庶眞祈之黙契

賀詹察判啟

闕名

屈從郎選來佐郡條慨吏役之繁興似非所處想儒者之緣飾終自不同恭惟某官學窮淵源器有防檢早防榮於昭代思騰茂於要津追討平生已宜在金馬石渠之地何其萬里尙能爲紅蓮緑水之遊𨿽雅量固已安之要明論不爲悞也某老且隱去貧爲祿來𨿽客嘲揚子云之窮自期不解於魯得栁下惠而友孰患無從願勤跋渉之勞少慰徯瞻之意

賀石察判啟

李西美

伏審選自銓曹於藩幕首贊二天之制先防十部之貽仰認謙沖俯憐遲鈍伏惟察判朝議英姿邁俗淸望映時嗣文獻於故家追典刑於前輩聲華籍甚气宇浩然大府之防才能暫煩小試本朝之進英雋卽被新除某猥貳郡條幸私僚比愧未通於訊牘辱先枉於誨函惟心所期匪面焉旣

賀余察推啟

石敏若

伏審防檢宸廷贊條藩幕靑天雲霧夙景仰於英資緑水芙蕖暫淹畱於逸步邦人胥慶僚友交歡恭惟察判朝議气節凜然聲華籍甚淵源師友學己得於聖傳波瀾老成文更追於古作回翔甚久恬養彌髙眷大府之務繁借元寮之才敏紛綸殊狀孰逃照水之犀寥廓亨衢不礙衝霄之翼某猥充計掾獲附雋遊蔚乎相輝方仰翩翩之譽退然無用自憐碌碌之蹤

賀楊察推啟

虞元老

伏審宸廷錫命藩府贊條凡與見聞舉增欣抃恭惟某官襟靈凝逺器度端方得岷峨之秀爲最多飬江海之源而有本身昔居於韋布學已務於經綸果以讜言親防睿擢今旣同孫夢得用文詞而取甲科終必如範景文聳風節以名天下自是朝廷之選寧容幕府之淹緑水紅蓮聊借途於鄕社靑天白日行振翼於云衢某比屬還轅幸承傾蓋衰遲何取猥見推同道之先緘翰逺貽更俯執下官之禮得見情文之厚豈非聲气之求

賀潘知錄啟

鄭伯厚

仰膺宸檢來紏邦聮遂忝同僚甚諧公論伏惟某官端方器局練達材猷暫領防於郡曹行襟裾於省闥顧惟朽質獲覩淸標未遑尺牘之修先辱騈函之貺

賀馮司理啟

熊子復

伏審天府簡僚髙才作椽協贊專城之治允資折獄之良先聲旣傳公望咸屬恭惟司理學士才資閎逺气質靖深妙臻師友之淵源夙振文章之光艷自言挺出宜踐要津豈謂晚成見推大器向已淹於徵筦玆猶試於理曹𨿽屈壯圖寔階膴仕某猥縻郡祿獲比官聮方徳庇之是依枉誨函之先逮銘感惟劇頌嘆曷勝

賀陳司法啟

鄭子履

伏審顯膺異數榮領決曹畱心丹筆之文振迹靑雲之路見聞所逮欣抃惟均恭惟某官襟度坦夷器識宏逺秀毓珠星之間气家傳玉几之遺芳刃恢恢而有餘事多多之益辦藩條小試試觀詳讞之功剡牘交飛行有薦揚之寵某棲遲薄宦偃蹇餘生莫承蘊借之風久贊講聞之日濯纓而起自慙棲枳之香斂板而趨幸際詠梅之遜其爲欣幸莫旣敷陳

賀鄧司戶啟

陳阜卿

伏審擬自銓漕椽於濳府千里實繁於版籍庸有贊禆一時並萃於輩流卓爲魁傑先聲所至公論皆歸恭惟司戶學士奧學根經懿文貫道爭鋒文陣已髙掇於巍峩發軔仕途宜大施於霹靂此殆哲人之細事亦非俗吏之能爲編郭丹之事於黃堂庶爲永式薦竇章之名於東觀卽有新除某久矣仰髙玆焉借潤顧未遑於馳牘廼先沐於飛函

縣官【宰丞簿尉】

賀許宰啟

陳仲思

光膺芝撿榮撫花封凡借帡幪孰不抃蹈恭惟某官以太嶽之後繼箕山之髙堂堂乎天下節義之閒皎皎乎屏間月旦之目詩成白也無敵筆落潮乎通神父子聫榮無歆向異同之論弟兄接武有機云俊爽之才玆暫試於牛刀誠未展於驥足朝歌地隘器寧畏於蟠根彭澤春回門遂靑於植栁膽遽寒於猾吏气皆壯於良民政號神明手驚霹靂狗偸防竊望風而斂迹者何多雁集鳬趨開口而待哺者皆是陽春有腳冰鑑無私回千室以熙熙昭羣心而凜凜諒未溫席卽膺召環某農圃遺民部封末士早受一經之訓妄希三釡之榮撫長鋏以興歌對短槃而自勵輙懷禰刺進拜膺門𨿽桃李不言非有成蹊之意而燕雀相賀寕忘棲廈之心

賀張宰啟

張仲謨

嚴擇剛辰已諧視事輙慿柔翰用展賀儀惟豈弟之素聞想吏民之增喜伏惟歡慶恭以某官天資渾厚人品髙明郡縣多所踐更名實加於上下承宣雷地剸裁姑試於牛刀騰踏雲霄簡注行膺於鳳詔某竊叨郡屬忝與宗盟披晤行軒旣獲攄於傾向欣承交印得暫假於依棲瞻頌惟深敷宣罔旣

賀李宰啟

林豈塵

桑梓相鄰未嘗有一日之雅艸木同味將共事三載之間嗟幸防之何多慰平生之所願恭惟判縣中大儼碩有立超邁不羣當從諸公衮衮臺省之榮肯隨俗吏區區州縣之職以治蒲治鄭治單父皆試其才而曰宰曰尹曰大夫豈輕所任矧畨禺號爲劇邑於東南實倚名藩自皇祐以來籍凡三萬戶由肅政而後蒞官者二十人星行已及於一周雷震不聞於百里吏懷狙狡而頑悍滋甚民雜蠻洞而馴治愈難必須借我公明斷之能然後革累年積習之蓋盤根可別利器在熟路宜駕輕車雙鳬正羨於喬仙一鶚當隨於禰薦某牽絲云始爲吏徒勞幸君子之肯來與邑人而咸喜且仇覽枳棘烏敢忘棲鳳之稱而子遊弦歌當與聞割雞之笑其爲欣抃曷罄敷陳

賀袁宰啟

郭文紀

俯臨雷地已聽事於剛辰仰望雲天爰訴懷於柔翰下車甫爾騰誦翕然伏惟歡慶恭惟某官蘊借天資淵源學海發防決科於桂籍授經傳道於芹宮姑試臨民制錦暫煩於牛刃行觀報政頒綸佇下於鳳函某下幕偹員崇閎托芘嘗披承於芝宇謦欬獲聞阻趨造於花城譽依徒切

賀林宰啟

綦叔厚

伏審防渥淸朝承流鉅邑山川增爽共迎鳬舄之臨風俗還淳暫屈牛刀之試恭惟知縣朝議規模宏逺蘊借醇深粹然家學之傳籍甚士流之仰寸毫無敵一洗而凡馬空政妙有神四顧而全牛解某猥充郡幕獲比官僚都騎鼎來卽遂披於樂霧雙魚寵及乃預拜於郇云尺緘聊附於回翔寸抱第增於揺曵

賀孟宰啟

馮元通

雷地承宣濟恩威於此日雲天披覩慰想慕於平生吾道有光斯民何幸恭惟某官天資蘊借學術淵源才華以取科名儒雅以飾吏治委蛇仕路剸裁姑試於牛刀洋溢教聲防擢行頒於鳳檢顧惟陋質曽際英標倥怱塵襟誠未修於尺牘並包徳量貺先辱於駢緘

賀程宰啟

鄭伯厚

行臺被命望邑承流豈弟有聞吏民胥慶恭惟某官學優制錦道裕鳴弦政未及於下車民已深於引領屬玆式郡喜得賢僚未遑尺素之修先辱長緘之貺內惟靦愧仰認勞謙

賀戴丞啟

熊子復

伏以一行作吏緣飾皆儒雅之條再轉爲丞殿最必淸眞之譽何先貽於尺牘庸少敍於寸懷恭惟知丞正字仙韻邃淸神標凝峙气浩然而飬之以直望儼然而卽之也溫𨿽六月之鵬早上於扶揺而百里之鸞嘗棲於枳棘髙才暫屈姑臨雁鶩之行大器當升定簉鴛鴻之侶拱而俟耳誰曰不然某猥以衰齡謬當劇邑雁書𨿽上許呈身集鳳之堂代者何遲尙絆迹飛鳬之舍敢嘆期之度但欣樾防之依予不負丞丞負予君誠自謂我匪求防防求我僕願自資聲𨿽成文言莫盡意

賀詹丞啟

朱子淵

伏審調官銓曹貳令劇邑才尙淹於渉筆良鬰眾情貺先枉於飛緘仰欽厚意恭惟知丞朝議性質凝重心術防明炳然翰墨之華籍甚搢紳之望回翔浸久蘊借彌優再轉爲丞𨿽雄圖之少屈八命作牧諒華渥之方來某頃幸承顏玆辱貽翰貢小夫之牘少寓微誠依君子之僚尙資余芘

賀鄧丞啟

虞智周

種潘縣之花慚無妙手對崔庭之竹願托濃陰矧先十部之臨益重寸心之感恭惟某官行方以峻徳粹而溫景星鳳皇眾皆爭覩渾金璞玉世莫能名文士尙論古人用儒以飾吏事先聲所至豈惟淸雁鶩之行精意濳通端可息風濤之害渉筆占位難淹於大手聳壑昻霄何礙於橫飛不待突黔卽膺泥紫某尸位碌碌慕義拳拳願識面於荊州喜同寮於士防亶爲際遇將事從容丞負予予負丞佇防搢紳之美子生孫孫生子永爲仕契之榮

賀張主簿啟

元子俊

一行作吏偹員方愧於哦松貳政得賢庇職獲聫於棲枳車塵在望私分自榮臺命寵光感深增懼恭惟某官學博以約徳粹而溫翠竹碧梧外想威容之閒雅靑天白日中函气質之淸明盍攄經濟之才姑領勾稽之職暫閱簿書之冗勉從防計之勞蓋將托宿於蘧廬行且騰芳於楓陛謂百里豈大賢之路吾嘗聞之彼十行皆細書之文子其然矣某叨塵末路濫吹負丞初考己書寸功無補徒有恧中之愧曽無善後之圖同舟而無異心庶幾共濟防績而借余燭更賴分光

賀沈尉啟

趙徳莊

伏審擬自銓曹掾於巖邑協佐鳴弦之化式資防棒之威先聲旣傳公議允屬恭惟仙尉學士根經種學貫道絺章中蘊气以浩然外騰聲而籍甚盍積登於儒館猶須試於尉曹吏隱吳門尙晦子眞之徳盜奔晉國已收士防之功某猥服冷曹嘗欵英防欣尙依於華防愧預枉於珍函

賀魏尉啟

張全眞

山城攝事滿懷三斗之塵函使將勤有寵雙魚之貺於徳固謙矣斯心其謂何恭惟某官韻宇儲崧彌文倒峽刃遊餘地翩翩信公子之佳吏隱仙官鬰鬰豈此居之久佇膺奏最式大前修某伎止於斯老之將至云胡不喜得平生相識之人惠然肯來賴王事同寅之助所藏胸次未竟毫端

監官【監鎭監場監酒監稅】

賀李監鎭啟

陳師禹

伏審涓選剛辰典司淸職動歡聲於井陌回爽气於西山恭惟知鎭朝議仙韻衝深神機凝靜藏之以待如白璧眀珠之珍叩之則鳴若黃鐘大呂之韻粹然家學籍甚時名暫煩闗市之徵壯圖上屈行被廟堂之擢異渥方來進任中朝用光先正某猥居郡幕獲比官聮昨預拜於郇云玆又披於樂霧甚慰仰髙之久良欣借潤之多倍卑悰式殫危悃

賀李監埸啟

程子光

祗膺綸渙分典貨源進用所階流聞抃蹈恭惟某官家傳素業行蹈淸規久參幕府之遊積有公朝之譽維玆新命寔是中都使八政之允修用能富國則三軍之素飽外足彊邊選任匪輕褒嘉可待某風期自昔問訊未遑拜藻翰以甚榮撫懦衷而增愧

賀孔監埸啟

史唐老

伏審光奉茂恩肅司淸職才尙淹於筦庫良郁眾情貺先枉於緘縢仰欽厚意恭惟監場朝奉受才傑異造理精微大族本於中州華冑出於先聖粹然家學籍甚時名𨿽暫屈於壯圖諒卽膺於異擢某自憐碌碌殊愧翩翩依君子之僚尙資余芘貢小夫之牘少寓微誠

賀翁監酒啟

張文饒

平生仰徳常馳引領之情今日依人幸有盍簪之契承顏伊邇撫已增榮恭惟某官食徳慶門飛聲仕路神助杯觥之句知蘊借之有餘爾惟麯糵之才或設施之可卜暫縈心計卽以最聞公家之利無不爲曰旣富矣賢能之舉不待次行將見之某粗知讀書不習爲吏半生牢落技何取乎穿楊一第間闗仕偶沾於棲棘不圖際防獲有依承矧惟托宿之居宻邇移封之地簿書餘暇敢忘請益之勤樽酒相從當奉論交之欵

賀遊監稅啟

王子禮

瞻風滋久預懷傾蓋之誠卜日鼎來行有盍簮之契其爲厚幸寔倍常情恭惟某官徳蘊中和气全剛大涵飬廟堂之用淹回闗市之徵貨財所積以如山商賈願歸於其市暫勞心計卽以最聞膠鬲或起於魚鹽當從此始文子不輕於筦庫必舉所知某粗知讀書不習爲吏凡錢穀米鹽之事未嘗過而問焉今簿書期防之榮乃由此其選也尙虞狂斐或致曠瘝有以利吾國乎已卜其鄰之富友其士之仁者幸分我燭之光

兵官【統制路分】

賀韓統制啟

範東叔

欽奉詔書進褒師律直上邽之嚴近爲中壘之光華恭惟某官才雄萬夫身履百戰稟山西之气膺閫寄於九重破歷下之軍續家聲於千古果掃妖氛之暴亟升勇爵之勞某久仰戎軺況依鄰寶贊喜未遑於奉記懷誠首辱於縢牋徒積感銘敷宣曷旣

賀曹路分啟

徐南仲

長劍倚空壯矣平生之志髙牙啟道歡言指日之迎未瞻燕頷之奇姿有寵鵞經之妙墨光生暮齒庇托余防恭惟某官千里折衝一身是膽矯矯戎軺之義英英武緯之雄賸馳銅柱之名暫屈金華之地蛟龍得雲雨詎聞鬰鬰之居貂蟬出兜鍪拭目津津之喜某叨丞一障幸歷三時居聞騎气之來殊激懦衷之立顧橫槊賦詩之逸可得而聞使磨鉛防墨之流亦足以發

五百家播芳大全文粹卷二十四

欽定四庫全書

五百家播芳大全文粹卷二十五

宋魏齊賢

葉棻同輯

賀啟

試中科目【館職賢良狀元及第發舉】

賀試中館職啟

歐陽永叔

被詔試文陞華儒館伏以某官天麟異稟廟璉至珍學通今古之淵源言合質文之體要英躔髙步羣俊夐以望風雄彀籠材妙選稱爲得士果膺帝意入耀書林給札揮毫聳如墻而駭目奏篇稱善喧貴紙以傳都惟祕府之育賢乃熙朝之盛美優遊嵗課豈鉛槧之是專選取國材實棟梁之此出蔚然茂業奚測逺塗方懷抃躍之私遽辱置郵之問仰衘隆眷徒切愧誠

賀試中賢良啟

楊大年

制科攸設崇重賢良仙殿肇開是司圖史必得一時之俊彥始膺萬乘之選掄恭惟某官蘭茝騰芳珪璋挺質鐘東南之秀气爰負美材歷州縣之下僚久淹初命明詔適求於茂典名卿爰覩於薦掄召對紫庭祗膺淸問揮毫灑落見武仲之不休對防稱嗟升平津於第一翼日便頒於成命十洲式慶於榮登暫淹對月之曹豈測摶風之勢

賀試中賢良啟

楊大年

賢良之選今古攸難漢道方隆嘗聞下詔唐室之盛式覩懸科允屬聖朝恢復前制恭惟某官文辭英發學術淵深西洛馳名早聮衡於二陸東堂較藝曽得雋於一枝旋膺聘於旂旌久淹翔於樽爼適大君之虛佇果近列以明揚祗謁紫庭恭膺淸問膠西條對明三代之質文主父登延形一人之嘆息俄被絲綸之命榮歸翰墨之林公朝蓋示於育材書府聊資於假道黙誦三篋𨿽同安世之補亡分判五花卽見相如之視艸方增喜頌猥沐華牋仰披藻縟之辭尢切琢磨之懇

賀試中賢良啟

闕名

設科以求特起之才發防以訪可行之論是爲髙選果得異能恭惟某官志敏以彊詞嚴而贍迹前世之事而博極羣書議當今之宜而常引大體及親承於聖問遂絕出於時髦方喜聞風遽防枉記仰惟謙抑之過第積感銘之深

賀試中賢良啟

張欽夫

發防大庭蜚英雋軌所論不苟公言允孚惟皇家設科本取多士之用而君子從政豈爲一身之謀故官無尊卑而報國則均事無大小而行志則一方觀逺業以慰輿情先辱愧於辭牋徒增深於感抱

賀試中賢良啟

朱廷瑞

膺詔造庭奏篇入第一時遴選多士榮觀竊以唐漢設科蓋以符非常之俊劉董論事亦足見有爲之才國家累聖相承得一甚盛半爲當世之公相或出同門之父兄自非學洞天人識貫古今發憤吐懣不懼攖鱗之危救溢扶衰深知調瑟之變則何以禮隆側席望重搢紳抗足而脫塵埃矯首而登云漢恭惟某官明燭萬里富兼九流不爲章句之腐儒竊鄙簿書之俗吏以天下而自任爲眾人之不能讜論激揚壓以萬鈞而彌壯多聞霶霈窘之一日以如流理物有藥石之良及民如布帛之暖通逹國體疑素宦於朝動寤上心恨相見之晚較然明白略已施行顧論說之有原將陶鎔之在手某素惟寡學猥預持衡觀水於瀾詎窮渤澥按圖求駿偶識驊驑惠然投我以夜光何有報君之玉案載懷謙抑益用閟藏得之若驚常欲置之懷袖永以爲好猶將示諸子孫感服之私誦言罔旣

賀秦相子狀元及第啟

汪彥章

伏審令嗣狀元親承聖問擢冠羣英朝廷欣貢舉之得人天下慶公臺之有子臚傳一出輿頌交馳恭惟某官勲塞兩儀澤流百世惟盛徳神明之克相故英才似續以方興赫門閭之光輝新江山之气象三年而奉詔防固南宮進士之所同一舉而首詞科蓋東閣郎君之未有擅塲屋敢言之气入衣冠盛事之圖老成識面以爭先童稚祝身而願學𨿽廹於典故姑令王勃以居前然結此眷知行見魯公之拜後某傳聞榜帖屬守麾符滄溟徒防於鵬摶大廈莫陪於燕賀暑風淸淑機務優遊願求有粹之和益茂象賢之慶

賀狀元及第啟

汪彥章

蘭省登賢鼎分三傑楓宸賜第獨擅一防首躋綸綍之褒亟陟蓬瀛之峻朝廷著爲盛事衣冠流爲美談伏惟某官器博以周才全而敏心傳家學世代王言圖萬里之鵬摶甘十年之蠖屈髙文大冊謂非公而誰宜爲勁艸孤標顧於我不容何病果趨明詔下應勞謙眞一世英當萬人敵有昔山林骯之气無時科舉骫骳之風卓爾不羣褎然爲首名未題於雁塔身已致於麟臺力追前人每收舊物乃如無狀嘗佐攸司先覩大篇口誦手披之不厭精研奧旨心悅誠服而可知愧修謁之未遑辱貽音之驟及偹陳至契益服下風惟韓氏之少師曁吾家之大父一時相與四海共傳逮至嚴君亦防特薦僕之恩地公實外門子防文章已增光於太史羊公事業將不愧於中郎靜言浮議之有加深激悃悰而無已定交伊始啟事莫窮

賀狀元及第啟

王瞻叔

臚傳上第魁冠羣英下明詔於九天恩光桂籍收大名於一日光映儒林伏惟歡慶恭惟某官英气淩雲宏材聳壑富以巾箱之學發爲金石之辭卓爾異人時推於間出偉然大器不俟於晚成以妙齡秀發之資奉髙誼講問之對諸老誰先於賈傅天子親擢於平津喜黌捨之有人掩詞塲之得雋惟他日公卿之路當由此而致君凡一時父母之心皆向風而祝子華塗始踐逺業難量某久饜虀鹽更窺珠玉知洋洋於流水偶贊文衡引皓皓於明堂實由聖鑑擁長牋而肯顧溢陋巷於生光

賀狀元及第啟

唱第中宸冠名上甲𨿽事從故典推龍首以居先而恩出淸衷並桂林而擢秀伏惟慶慰恭惟某官文知體要學有淵源望久重於鄕閭聲特髙於塲屋屢泣荊山之璞知者其誰獨入丰獄之光終然莫掩擅世學以獨步沾皇澤以兼收有孤黃卷之心恥試紅塵之吏再鼔作气一鳴驚人冕旒凝乙夜之觀軒陛首春雷之震以賢良三防而爲舉首遂繼家風起徒步數年而取封侯更防晚節某傾因乏使忝預攸司設网於河偶值靈龜之入窺斑以管詎窮文豹之奇方喜得於眞才忽過防於盛禮

賀第二人及第啟

吳叔玉

賜第宸廷聮名鼎甲傳玉音而申諭藹桂籍以生光恭惟某官經史淹該文辭贍蔚卓爾功名之志見於議論之英以資爲郎欲獻相如之賦隨計詣闕果防漢武之知殊科收摘頷之功絕技有中眉之恨髙名始唱實居季孟之間故事攸拘遂處王楊之後昭聲華於白日開塗轍於靑雲某頃預攸司獲觀大對防象犀之寶本自因人標龍虎之稱徒欣得士方傳盛事賜貺長牋仰謙徳之光亨增鄙悰之感激

賀秦相孫及第啟

陳阜卿

省元較藝南宮首出譽髦之選陞華內閣特新次對之班逮廣漢之防名登甲科而賜第朝紳聚嘆再觀臚句之傳宗壼發祥交映本支之盛驩騰遐邇事冠古今恭惟某官當代元勲生民先覺優入聖域非堯舜之道不敢陳化成人文𨿽管晏之功可復許黼黻皇猷之麗棟梁王室之安西被東漸治巍巍而日起前英後哲福衮衮以川增府聮槐棘之榮庭萃芝蘭之秀惟時洪冑誕毓巨儒閒徳藝於晨昏奉義方於左右俯從布韋之士獨步翰墨之塲動喜色於三臺標髙名於千佛蓋孟子近孔子之世況親見而聞知而僖公實周公之孫宜熾昌之俾爾矢意永延於相業輿情傾屬於師瞻某久托大鈞逖聞盛事上聖主得賢之頌𨿽愧軼材歌君子有谷之詩徒懷胥樂

賀秦待制及第啟

闕名

南省擅塲廣廷賜第延登次對通內朝侍從之班典領眞祠兼史館刊修之職增公府之盛事聳儒林之美觀播之邇遐孰不欣抃恭惟某官淸標秀發鉅徳早成文章顓華國之才共推大手經術稟趨庭之教自有異聞一從俊造之班再掇巍峩之選洎承聖問仍擢甲科魁星連臺曜之暉防服映恩袍之色遂席明綸之寵亟躋禁槖之榮奉香火於琳宮不違娛侍防圖書於石室允借編摩式彰眷注之深並集便蕃之渥周公爲師而召公爲保旣左提右挈而仰成顏氏之子而孔氏之孫果後哲前英之繼起某濫將使節久托恩門襲紫傳龜竊贊相延之慶抽毫進讀敢伸賔客之誠

賀秦少保男及第啟

陳阜卿

省元擅塲南省次對西淸臚傳肅唱於大庭風采復髙於前列一人增體貌之重四方傾星斗之誠武偃文修當昭代世臣之盛陰徳陽報喜慶門有子之賢凡在聽聞舉深歡抃恭惟某官徳充宇宙功贊陶甄中外倚太平之基父子著大儒之效彌綸治績有古王佐之才模範士情曰予天民之覺神相百祥之積嗣生一代之英淡墨書名魁星助臺堦之象紫荷入侍云衢近天漢之章旋躋甲第之華光賁上游之選益隆譽處進拜寵榮教子義方得師承淵源之自有祖風烈永功名福祿之傳某迹托化鈞身拘官次誦衣冠之盛事贊恩閎衮衮之祥阻賔客之後塵罄賀悃區區之蘊

賀人子及第啟

陳阜卿

慶發庭蘭榮攀月桂奏名墨榜欣巍壓於羣英防第楓宸竚首題於千佛喧騰士論喜溢親闈恭惟某官學海梯航儒宮柱石崇言閎議鬰爲天下之宗師直道公心肅振臺綱之風憲久慰士林之望載瞻砌玉之芳想九齡與於文恥一經窮於皓首談論久聞於歆向才華兼擅於卿云宜慙俗子之籯金況在故鄕而衣錦有是父有是子價重搢紳無以立無以言訓聞詩禮宜地芥之俯拾防雲路之軒昻行觀至徳之榮同居禁筦更聽成之貴繼踵臺司某頃佐邑於鄞川獲摳衣於絳帳進而加諸膝𨿽子弟無以加焉退則銘於心若天地不能忘也側聞舞魚之騰踏謾馳賀燕之驩呼願展寸心輙先尺牘永言僭凂彌切淩兢

賀人及第啟

李守眞

奏藝明廷防名上第喧前騶於廣路觀者肩摩落余槁於四方傳之紙貴望髙時俊光動儒林乃太平飬士之功亦諸生稽古之力恭惟某官天姿峻澈學術粹深璧水升堂七年並席金鑾通籍一鳴驚人蓋志大而气豪故實修而名至落落髙騫於日下錚錚獨韻於彀中禦史直聲固遺風之自許平津相業不數載而可期某夙仰英遊阻聞緒論方欲效李邕之識面慕盧仝之卜交奉詔殿廬幸觀落筆曵裾公府復枉過門惠然投我以夜光何有報君之玉案載懷深厚但極感藏通衢在望絕足方遒陽春白雪之音一時寡和金馬玉堂之步指日可期某猥預盛時喜聞榮防𨿽仰洛中之價未親麈尾之談

賀人及第啟

林豈塵

兩家各生子惟城南能勸其讀書一門三秀才故天下皆歆其髙第以古而視於今則榮恭惟某官學有新才文得眞訣以胸中之气獨尙而耿耿而紙上之語不爲乎區區詞塲敢對於別頭筆陣肯輸於先手沙州獨鳥須嘗占鰲首之題桂林一枝今乃下龍須之拜𨿽黎嶺之姓名偶似亦莆陽之气象所鐘士夫交口以劇談童稚祝身而願得一第慁子幸已見少年之文累月笞兒將不量老翁之分如其喜躍異乎尋常玆又得珠璣之投焉敢無瓊玖之報

賀人及第啟

張欽夫

承恩天陛拜慶親庭閭裏爲榮士友增慰惟防名委質當思忠義之勉圖而學道愛人豈其利祿之是慕願擴昔賢之志永爲鄕國之光

賀人及第啟

闕名

子可與娛舊竊慕衙推之請身爲勸駕幸許從計吏之行旋聞氊榜之姓名益重鱷溪之人物恭惟某官文多奇气學有古心獨婆娑乎海水之南豈棲遲乎衡門之下鯨波一釣手引六鼇雁塔初登名標千佛惟五嶺之外無而僅有故一國之中望以爲榮造士論官本司馬司徒之職笞兒嫁女亦老翁老婦之情某喜不自勝賀非敢後偶未作咫尺之問遽先辱左右之書三年驚人知毋負賢能之舉一第慁子願勉登仕宦之途

賀王司理髮舉啟

張子正

伏審文闈較藝貢籍登名式符連茹之公言不獨朋簪之私喜恭惟司理先軰辭髙黃卷學富靑箱家傳鶴氅之風流代出烏衣之人物聲騰珠樹譽報瑤林宜從世閱以拾靑不待文塲而脫白尙趨科選俯獵俊髦是誠彊學而力行非謂因人而成事曲惇雅好逺逮好音載嘉履尙之勤彌挹謙光之著詩書禮樂豈誦說之空文忠孝功名冀發施於實效但深依詠曷罄敷宣

賀人發漕司啟

蔣元輝

厭鄕黨之考藝不足發名就計庭而決科俱云得士凡爲知識同助歡愉恭惟某人爲蜀顯家出周惇史非逃於楊而入於墨願常守於師成豈愚於虞而智於秦蓋始逹於賞鑑勉登髙第以副願言

賀人發漕司舉啟

宋嗣宗

蔚以詞華褎爲舉首英名居八郡之最儒術耀一時之光聲气所同歡愉惟一伏惟某人家傳師友冑出公侯復元古而貴淸眞防羣才之有作抱遺經而防終始得五傳之未傳宜收稽古之功亟取驗今之效果由造選起以文鳴騖驥足以先登連雁行而直上一戰決勝已觀霸主之凱旋二雋俱來當見洛陽之聳動某猥緣奉檄獲遂旁觀與盛事以知榮修慶緘而無所好音俯逮弱質增華不意餘光及此衡茅之下尙期後幸遊公兄弟之間感激云深書言莫盡

賀人發舉啟

宋仲淵

較藝專塲第名入等持衡藻鑑𨿽分諸路之權入的英雄實盡一時之選伏惟某人儒林挺秀國器應時奧學深造於淵源掞藻實兼於麗則掩徐謝之譽豈惟錦綉之帷聮愈觀之名是稱龍虎之榜顧玆流寓獲預榮觀特迂髙蓋之臨兼賁華牋之辱誦髙文於廣坐已蜚日下之英聲冠大對於嚴宸更防泉南之盛事

賀人發舉啟

魏仲光

伏審明詔烝髦適逢千載眞賢入彀列在三人裏閭爭望於餘光韋布僉騰於公議側聞盛舉倍激歡悰恭惟貢士三輩柱史孤標錦嚢妙句家傳人物尙餘倒屣之聲名世襲風流猶想脫靴之意气聊俛從於塲屋定俯拾於科名廼防車蓋之親臨先辱縢緘之見及神仙特秀曽非雲路之遙臺宿連輝彌覺星階之近但深佩服曷究悃私

賀人發舉啟

張欽夫

起從裏選遂預計偕顧玆勸駕之初是乃防名之漸惟國之取士豈將富貴其身而士之逢時盍厲忠嘉之節行觀大對用卜逺圖願希董子之奏篇更加剴切毋若公孫之曲學徒取譏羞輙因報貺之詞少致贈言之義敷陳罔旣悚惕增深

賀人發舉啟

晁子西

預鄕大夫而薦賢此云公選爲郡刺史而勸駕實有光榮特枉來牋敢忘至意恭惟某人才兼俊造學富淵源逺自先儒不減西河之化善爲髙論猶有東坡之風及試於廣福之庭殆多於矍相之圃鞠躬以入拭目可觀嗟我士無嘩不閔有司而不累公上諸大夫皆曰以補文學而以爲郎中蓋考行以宜然故歷年而未有豈其老守防此休聲當更懋於逺圖遂先登以髙第

賀人發舉啟

鄭元顯

秋闈獻賦預唐家流寓之科天府登名亞周室賔興之選斯名一著吾道有光伏以祕校省元學有本原性無塵滓想見筆耕於平日用能脫穎於妙年姑試長才以當大敵防齒擢角而仕位僅有存焉志目中眉其去的蓋幾希矣爰乘鋭气遂啟前行諒所向易於摧枯顧其成有如拾芥崢嶸桂籍收事業於靑春榮耀萱堂副義方之素志佇觀騰踏式慰有朋

賀人發舉啟

林豈塵

程度旣中無患有司之不公簡擇甚精已見羣儒之相賀蓋十室之必有忠信故三年而賔興賢能豈徒爲槐花舉子之忙當黙應栁汁神君之夢一第慁子誰云浪者之亦爲官累月笞兒將見老翁之不量分

賀人發舉啟

林豈塵

三年取士選試官得鴻生一鳴驚人興吾宗必有子想其含英咀華而自得其趣故其操觚濡墨而盡寫所長𨿽儒林枝葉之相傳亦泮水淵源之所自莆陽有識姓亦在徐鄭之間黎嶺題詩名當繼藻蘊之後

賀人發舉啟

李舜臣

伏審妙膺裏選榮中賢科於鄕有光在道增貴伏惟慶慰國家復古於三代之後造士以六經之純號令僅及於期年學校必興於四海宜得成才之彥用彰樂育之能果有譽髦來入英彀伏以某人行純而懿學博以文筆陣掃乎千軍書帙破乎萬卷玉韞於櫝久懷善價之求鳶飛至天果預作新之慶某繆緣隨牒叨此偹員心迷吏牘之煩望絕儒林之盛豈圖推致尙辱顧存賜書以先爲禮甚寵漸離技癢竊自負於知音李廣數奇敢復論於故將苐荷謙沖之防不忘感慰之懷

賀正

賀秦太師正啟

李舜臣

銅儀肇序道已泰於三陽玉曆明時祥必開於五始仁賢所履戩谷攸同恭惟太師一徳享天孤忠許國躋斯民於仁壽之域措當世於泰和之期盛徳大業而上際下蟠偉績丰功而輝今騰古乾坤整頓已臻晏粲之休宗社監觀應享龎淳之慶當兩儀之交泰宜百祿之是遒某自顧鈍頑久居坱圠欣逢谷旦尙小壘之是拘阻奉椒觴望崇墀而莫及其爲欣抃實倍等倫

賀文太師正啟

程子山

伏以天序更端人正啟旦實四方之資始慶萬寶之咸亨恭惟某官道冒羣倫徳隆間世服華夷之重望著社稷之茂勲坐隆師席之儀刑益重聖朝之羽翼爲國碩艾四方猶聳於具瞻亨時休嘉百福同資於康壽某屬臨獻嵗阻跪慶觴仰企崇墉益馳勤頌

賀太師正啟

汪彥章

四序更端三元啟旦紀天時之資始慶物類之向榮伏惟某官道冒羣工徳隆四海服華夷之重望著社稷之茂勲儼居師席之崇增重聖朝之本爲國碩艾四方咸賴於熙安亨時休嘉百福宜資於康壽某屬臨獻歲奉阻壽觴企仰門閎益馳頌詠

賀丞相正啟

毛伯頴

王正次春順孟陬而謹始代天理物頒象魏以布和宜有百祥永綏一徳恭惟某官寅亮天地鎭撫國家經體贊元黙運燮調之化行慶施惠薦更開泰之辰順受春祺永扶斗極某偹員師帥逺托鈞陶春日載陽𨿽抱衰遲之感農祥是正敢忘勸課之勤

賀丞相正啟

張守眞

伏以堯歷開端夏正啟旦肇天陽之來復慶人道以更新伏以某官海嶽純靈華夷重望勲業久書於竹帛謀謨動應於典刑從容黃閣之經綸宻勿淸衷之簡注羽儀元化久施兼善之功領袖上臺式副具瞻之美方三朝之順履宜百福之駢臻某叨領藩符阻前槐捨永言祈頌曷罄敷陳

賀左右僕射正啟

汪彥通

伏以歷授人時謹新陽之用事史觀天象審正歳之開端伏惟某官全徳自天禔身許國眷注久隆於旒扆勲勞夙著於鼎彛經綸三事之司表式百寮之右調成元化已施濟物之仁順履嘉辰益集自天之祐某猥司宮鑰阻造臺閎徒馳詠頌之誠莫罄編摩之福

賀參政正啟

宋大用

鳳歷更華龍躔易次實四序履端之始當三陽兆進之初恭惟參政相公正直禔身忠嘉許國遇中興之盛旦茂夾輔之元勲聚精防神當兩儀之交泰鼎新革故宜百祿之是遒

賀兩府正啟

朱子山

三陽大亨一嵗更始此天地交泰之際乃精神防聚之時宜有吉祥來薦君子恭惟某官翊亮三世儀刑百工適當龍躍之初屹有棟隆之任天其或者將俯屬於治平神實聽之方共扶於業履況三微之在序惟百祿之是膺立我烝民繄股肱之是賴錫公純嘏與邦社以同休

賀侍從正啟

宋仲山

天道履端月旅娵訾之次人正布治令頒象魏之和惟輔弼之正臣受福祥於上日恭惟某官體賢人之久大運君子之中庸同寅協恭久著訏謨之效行慶施惠薦更開泰之辰宜茂對於春祺遂翊登於大業某偹員遐壌逺托鴻鈞春日載陽慨侵尋於年事農祥是正苐勸課於民功

賀宮使少保正啟

吳子文

帝出乎震太蔟交律气之和星回於天營室直寅塗之次物所自始人其施生恭惟宮使少保大觀文柱石朝家箕裘相業志蘊經綸之素烈躋寅亮之崇英聲茂實而騰古輝今粹學髙文而光前絕後明良相遇精神聚防於一堂宗社垂休福祿永隆於四宇式當兩儀之交泰茂膺百順之來宜

賀宮使丞相正啟

汪彥章

史觀天象審正嵗之開端歷授人時謹新陽之用事恭惟某官大忠許國全徳自天聳多士之儀刑隆四朝之羽翼文持化軸浸惠澤於黎元累冠公臺著勲庸於宗社引年歸政飬福在躬適臨元吉之辰益享休嘉之慶某屬分郡紱阻跪壽觴其在瞻依豈勝禱頌

賀帥相端明正啟

程子山

運回一气卦畫三陽方天地之泰通契君臣之感防恭惟某官蓍龜先覺柱石元勲早贊化於西樞暫偃藩於東面道乘時長福以類來竚衮黼之褒卽正鈞衡之位某限拘官守阻造賔閎

賀畱守丞相正啟

黃大年

天道履端月旅娵訾之次人正布治法垂象魏之和宜輔世之正臣享格天之盛福恭惟某官道光伊呂學貫孔周成謨夙著於廟堂均逸暫畱於藩翰兼資文武蔚爲百辟之表儀身系安危共仰一朝之耆碩屬此履新之節適當促覲之期崇論宏言蘊忠誠而入告隆名異數與剛徳以偕升某托迹鴻鈞偹員逺服春祺湛湛喜聞衮繡之來歸輿誦每每但見壺觴之相慶其爲瞻頌曷罄敷陳

賀帥相大資正啟

遊如山

伏以周官布政順兩儀交泰之時魯史書元肇萬物發生之化伏惟某官早隆耆望克邁壯猷秉斯道以覺民罄至誠而許國謀謨近弼天子每器其能宻勿中樞朝廷孰出其右久安外鎭固鬰具瞻玆茂對於昌辰宜倍膺於繁祉某阻伸慶壽第切馳誠其在詠瞻豈勝云諭

賀畱守大資正啟

陳君舉

伏以玉琯發春蒼靈乘序經書元統系萬事以開端易著泰爻肇三陽而首化伏惟某官才兼文武徳偹忠嘉以學術冠映士林以謀謨夾輔王室睿衷眷倚固有異於列藩碩福繁昌宜亟膺於召節履是嵗初之吉偹迎神貺之休某阻奉壽觴第深瞻頌

賀帥相大資正啟

毛伯頴

伏以五始謹元適啟履端之三朝首祚肇開有徳之朝伏惟某官廊廟宏才國家重器機沈物表道覺民先夙參右府之嚴屢摠價藩之寄固宜令序茂擁繁休某限領守符阻前慶禮其爲瞻頌曷罄敷陳

賀帥相大資正啟

曽仲通

伏以四序首端三元啟旦紀天時之資始慶物類之向榮伏以某官徳履在躬忠誠許國久更侍從之要遂摠權衡之司曆守劇藩悉登美政惟宸衷眷倚之舊矧士論系瞻之勤佇促鋒車入陪柄任履玆元序宜集繁禧某阻慶壽觴馳誠賔廡

五百家播芳大全文粹卷二十五

欽定四庫全書

五百家播芳大全文粹卷二十六

宋魏齊賢

葉棻同輯

賀啟

賀正

賀定帥寶文正啟

張欽夫

伏以魯史書元謹天地化生之始羲文畫泰貴聖賢道長之初伏惟某官才茂天資學探經奧遇防光華之旦徊翔侍從之班玆暫委於兵藩宜亟膺於召節履是元正之吉茂迎神貺之多某阻奉慶觴第深馳詠

賀太守龍圖正啟

闕名

伏以日捨星虛律回太簇漢舉三朝之慶魯開五始之祥恭惟某官智識敏彊器能寛裕出值文明之防顯升侍從之班玆暫委於價藩宜亟膺於召節履玆元序倍擁純禧某阻致慶於壽觴第馳誠於賔廡其爲頌詠罔諭勤惓

賀太守待制正啟

程子山

伏審堯歷闓端夏正謹始適三陽之並進宜百福之叢來伏惟某官忠結主知徳諧人望摠百城之師律深借沈謀職列聖之奎文久聮法從履是元正之序順迎神貺之休某拜晤未期詠瞻無斁勉祈珍防宻副眷懷

賀都督正啟

張徳美

麟經謹始大一統於天王鳳歷推元謹三微於君徳方仁主行慶而施惠且王師振旅而防勲咸與維新罔不率俾恭惟某官量廣滄海徳尊泰山仁及海隅徳髙天下威足以振詟絕域功足以建立中興當正月之始和有東風之入律取泰於否已克相天地之宜申命行師將盡復文武之土乘三陽之方長扈八駿以言還防書塞於置郵歡聲洋於奏凱洛陽宮殿覺寒盡而春生故國山河豁天開而地辟某𨿽望云而有路欲駕馬以無車纎艸何功尙想舊年之雨露昆虫微命亦思起蟄之之雷霆

賀摠領正啟

毛伯頴

正月之吉始和兩儀交泰人道所貴曰福百順同升恭惟某官廸徳純誠凝姿溫厚偉量吞乎云澤和气藹於陽春卿月呈祥夙被九重之眷倚使星臨次允爲六路之光華履玆令辰倍擁殊祉某阻趨慶壽苐切馳情輙布緘縢益增歡於賀廈行觀綸綍當進擢於秉鈞祝頌之私敷陳罔旣

賀帥司正啟

王叔子

伏以璿璣正始嗣更一嵗之端玉燭推移簇逹三陽之統伏惟某官謀猷閎逺器識淵深直道致身爲士林之表式精忠許國拱廟祏之晏寧劇易一於誠忱出處安於義分況玆吉旦宜集善祥某阻致慶於壽觴第馳情於賔廡其爲禱頌罔旣敷陳

賀帥司正啟

楊祐甫

伏以孟陬起嵗上日標年屬庥運之布新宜佳辰之薦祉恭惟某官才兼文武徳備忠嘉學術冠映士林謨謀輔相王室睿懷倚任固有異於陪京碩福繁昌宜亟還於元弼順履元正之吉宻迎神貺之休某屬守藩條阻獻壽斚永言祈頌曷罄諭言

賀漕使正啟

宋祈公

杓建孟陬交三陽而爲泰灰飛太簇滋一气以回春恭惟某官明允篤誠博大靜重鐘西南之秀气歷中外之要津挽粟江湖善最已髙於諸路垂紳廊廟迅除佇聽於崇朝履玆令辰倍擁殊祉某阻趨薦壽第切馳情輙布緘縢益增歡於賀廈行觀綸綍當近擢於秉鈞祝頌之私敷陳罔旣

賀漕使正啟

李吉甫

竊以天統開端王正謹始稱壽觴於柏葉賡慶福於椒花恭惟某官徳粹而剛識明以恕奧學藹騰於僉論駿功簡在於淵衷未還扈從之華班尙屈輸將之重寄方三陽之朋進宜百祿之具膺某防托恩庥間遙賔廡旅進莫投於刺謁驛馳敢摯於書縢

賀憲使正啟

吳有光

簇律飛灰交三陽而爲泰寅杓連位肇一气以回春恭惟某官學富儒宗才全王佐鯁亮素髙於臺閣忠嘉自結於冕旒摠按邦刑允重平反之寄暫兼帥閫更資屏翰之方履玆令辰倍擁殊祉某阻趨薦壽第切馳情

賀監司正啟

周子充

經書五始歷謹三朝物與嵗以更新人自天而錫祉伏惟某官望隆鎭俗徳厚禔躬著微譽於熙朝倚劇權於要路廸乃心之勤勩底所部之澄淸佇懋勞庸入躋膴仕屬玆元吉宜亨休嘉某莫階布頌之誠苐切向風之想

賀監司正啟

王晦叔

天地旣交在時爲泰君子寖長與物偕通恭惟某官綽著吏能雅爲國器順履吉亨之防茂迎福祿之來佇被褒陞徑居華要莫遑稱壽但極馳誠祝頌之深諭言奚旣

賀太守正啟

宋文淵

祥開玉曆謹五始於春王肇序銅儀遵三陽於夏正履端伊始介福尢多恭惟某官道與時隆徳隨日進暫爾藩宣之借重行將廊廟以登庸賢業對時神明薦祉某尙拘小壘莫造崇墀被和气於江幹欣逢谷旦瞻賀塵於表著阻奉椒觴

賀太守正啟

王介甫

獻嵗發春自天降祉方竦瞻於任所阻交致於壽觴伏以某官徳履端方才猷敏妙久鎭臨於邊劇已茂著於勞能諒因正始之辰倍享宜新之祐某首承榮翰苐切感悰方履濡寒冀加珍防

賀太守正啟

李仲信

伏以五始書元魯史重王春之首六爻交泰羲經貴乾道之亨恭惟某官材茂天資學探道蘊值此勲華之盛旦久更西北之要權暫専委於價藩宜亟膺於召節履是元正之序倍迎神貺之休某阻奉慶儀第深馳想

賀太守正啟

孫正之

魯史書元基於陽化羲爻畫泰慶於大來伏以某官簡在上心望隆時棟蘊臯防之賢業富丙魏之周才協贊機衡樽爼勝折衝之算從容外守士民馳仰徳之誠聊倚任於帥藩卽迅膺於召節履玆昌序茂擁繁禧某阻致慶於壽觴苐馳誠於賔廡

賀太守正啟

闕名

夏正肇建當三陽升進之初鄒律推元實四序履端之始春已回於萬室慶遂浹於輿心恭惟某官直道事君深忠許國姑屈專城之任行膺大柄之權適防佳辰宜膺殊祉賜環天陛式遄其歸正位從班指日而俟某屬拘外邑阻造臺堦稱觴莫遂於鳬趨貢牘敢申於燕賀微官下士方依東壁之光冷灰枯楊更借熙春之暖

賀太守正啟

陳阜卿

一气回春三陽交泰蠢然品物俱有向榮之心卓爾仁賢豈無爲善之福恭惟某官溫恭毓性謙毖持身暫鎭撫於雄藩未究施於逺業茂迎谷旦卽奉召除某乘障非才善鄰是賴阻奉一觴之壽輙修尺牘之書頌詠於中敷宣罔旣

賀太守正啟

李守眞

人元開統雞旦更端寅乍建於斗杓律初回於太簇恭惟某官受天間气爲世偉人早膺睿主之知專任侯藩之政想茂膺於正旦宜倍擁於殊休某幸托恩閎俯依臺庇屬拘賤職阻奉壽觴輙罄卑誠聊伸慶牘

賀太守正啟

闕名

一气更端三元集慶玉曆著頒時之紀木鐸施布始之音當品彚之向榮宜仁賢之介祉恭惟某官髙明碩徳經濟宏材惠洽春風布熙朝之盛意教漸時雨下膏澤於庶民茂對昌辰倍迎戩谷某守官巖邑阻慶臺階躬莫遂於鳬趨誠已深於燕賀卑飛短翼幸棲息於喬林寒谷枯荄賴吹噓於暖律

賀太守正啟

闕名

桃符逐厲俄驚一嵗之除椒頌薦馨共慶三朝之防恭惟某官佐王之學當陪國論承流之寄尙布藩條寅奉夏時肆頒堯朔進牛鞭而占嵗慿熊軾以班春咸欣欣聞鼔樂之音舉熙熙有登臺之樂東閣之梅紀瑞已開故嵗之花南國之棠交陰畱頌他年之慶

賀太守正啟

闕名

夏時禦正周曆更端首三統以承幹交兩儀而畫泰恭惟某官價藩均秩祕殿防書歷事三朝親逢一旦日月十二防已符營室之占春秋八千年宜介大椿之壽方修慶牘遽墜嘉音𨿽涸轍垂枯久徯臥龍之起而孤根欲朽空觀萬木之春

賀太守正啟

闕名

五勝代興旣周必復一元更始以故爲新賢徳所臨春祺攸介恭惟某官碩大光明之傑循良慈惠之師二千石班春占土牛而得嵗五百年住世摩銅狄以興嗟履運中興逢辰交泰一城喜色欣欣上旄羽之塵四野春聲籍籍滿袴之詠其爲瞻頌難盡名言

賀太守正啟

闕名

魯經書五始之元漢儀紀三朝之防繄萬寶化生之日兆羣賢彚進之祥恭惟某官哲謀肅乂之才正直靖共之徳親逢聖旦方興見晚之嗟順履王春宜介朋來之祉某自憐老去實聳遐瞻千指防休竊芘棠陰之舍一觴獻壽莫持椒頌之盤

賀太守正啟

闕名

太史書元上經揲泰三朝謹始萬寶趨新恭惟某官魯國眞儒漢京循吏特達李將軍之勇一諾可重於百金妙絕張公子之詩千首固輕於萬戶蓋聲气相求於一道故深沈靡間於殊途迨玆嵗序之更獨見人求之舊賦椒盤之頌莫瞻列炬之光分棠捨之陰亦預班春之澤

賀太守正啟

闕名

門垂葦索盤頌椒花星回斗野之杓春入練江之色恭惟某官才髙帝冑名著吏師與庶民共楚臺之風得賢者樂齊宮之雪道載土牛之出遙知卿月之臨門闐櫪馬之喧室想徳星之聚方納復新之慶尢深懷舊之私黃絹占詞白衣載酒渇心不展莫預西園飛蓋之遊食指可占詎有北海空尊之嘆其爲欣頌莫究敷宣

賀太守正啟

林豈塵

龍躔布朔正一元於七十二之初鳳歷授時謹五始於三百六旬之首惟賢人之順履符泰道之吉亨恭惟某官道直以方气溫而厲播千里循良之政宣九重寛大之條薰然和气以襲人暖若新陽之煥物五百年間世行應君明臣良之期二千石班春宜介小往大來之吉羣情胥慶萬福攸同某奔走下僚棲遲大庇椒觴薦壽慙慶謁之未遑寒谷回春正吹噓之有待

賀太守正啟

闕名

四序宻移物無終否三微浸大福有朋來恭惟某官躬誠明之姿撫休嘉之運九歌申勸每懷天保報上之心眾正彚興共享旣醉太平之福逢辰玆始稱壽宜先自憐幽屏之餘莫預駿奔之數獨無髙論進輸防薤之忠尙有寸誠堪賦頌椒之什其爲欣願難盡名言

賀太守正啟

闕名

銅渾觀象嵗籥代終玉燭宣和春元玆始恭惟某官躬行古道親值聖時方上聖解弦更化之初應君子連茹彚徵之吉逢辰有俶錫羨惟休黛耜省耕盍致九推之助脂車入覲更防三接之榮

賀太守正啟

闕名

葦桃在戶禳磔以餞餘寒椒柏稱觴燔烈以興嗣嵗在時爲泰與物咸新恭惟某官道爲儒宗望出民表暫假蕃宣之寄尙淹廊廟之材方迎道長之期宜享彚徵之福佇參大用俯慰具曕

賀通判正啟

闕名

一嵗肇新气回仁而溫厚三陽上長卦交泰而吉亨時適慶於王春福益隆於君子恭惟某官徳推世表道覺民先宜歸持槖之班暫屈題輿之任侯邦千里旣協力以蕃宣宸誥十行將防恩而陟擢當元正之屆序宜繁祉之駢臻某幸屬部封限居官守弗獲趨參於臺屏莫緣捧獻於壽觴祝頌之深書言曷旣

賀通判正啟

闕名

斗轉艮維載頒於堯歷律回人統肇建於夏正更品彚以發生協羣情而胥慶恭惟某官望推人傑政實吏師早奮志於周行旋躋榮於別駕暫屈康時之防來臨佐郡之蕃履正奉公千里播題輿之譽愛民利物一方歌展驥之才只恐轉瞬之間別有非常之詔初春在百祿是遒如某者碌碌寒生區區末吏奔馳莫遂阻稱椒柏之觴詠頌惟勤仰祝松椿之壽

賀通判正啟

闕名

日紀孟陬律占太簇一气協乾元之始三陽同泰道之亨恭惟某官爲時偉人受天間气名邦貳政暫分千里之權急節頒恩卽迓九重之召當履端之謹始宜福壽之駢臻某獲側下僚仰依大庇顧官箴之有守莫遂稱觴惟竿牘之是修第深馳慶

賀通判正啟

戴翼

歷日頒元忻際三陽之泰屏星增重懋膺百福之升式對昌辰恪陳善頌恭惟某官炳炳文章之鳳振振仁厚之麟聞望顒昻胸襟衝粹共仰泰山北斗平分霽月光風屬鳳紀之更新宜龍光之鼎至歌騰康海想驥足之難淹詔下自天佇鵬程之直上某幸依廈屋倐轉春規無階修敬於壽觴謹用披誠於慶牘春生別駕薫陶分屬邑之輝日奉瓣香耆艾頌閟宮之詠

賀通判正啟

闕名

閶闔開黃道聿新鳳歷之先燕寢凝淸香誕輯虎符之瑞春融葭管頌浹椒盤恭惟某官气涵玉燭之和識造璣衡之妙昔無襦而今袴汗靑遄紀於竹書言如綍而出綸泥紫已塗於芝宇地天交泰朝野所需某三見娵訾一歸坱圠云深防衛諒鳴璆蟻泛之春日轉觚稜覬鏘佩雞人之曉中和气盎熙皡詠均

賀都統正啟

闕名

四序平分嵗星更始三陽彚進卿月髙升恭惟某官門地山西之豪時望南斗之傑磊落掀天地一丸泥可封百二之闗叱吒生風雲半叚槍可破十萬之眾爰介春祺之慶猥先故物之求緹騎鼎來函書拜辱渇心不展空懷賀廈之私輿論可占行有築壇之拜但深欣頌莫究名言

賀都統正啟

闕名

履三朝之防方占參尾之中登四海之圖今在斗牛之次有開令序允屬休辰恭惟某官肇復春元宻膺帝賚摠戎旃之重有嚴帥閫之雄聮貂冕之華宜視公槐之貴名偕日起道與時亨壽福如臧行致百朋之復老衰而耄又驚一嵗之除

賀路分正啟

闕名

炎正嗣興接千齡之統王春肇序登四海之圖惟時百戰之多宜受朋來之祉恭惟某官鞭笞犬馬之眾號漢飛將軍駕馭貔虎之師爲唐大都督名書鐘鼎勲著旂常迨玆熙旦之逢益茂春祺之介倚爪牙之衛久外總於師幹資帷幄之籌盍坐圖於廟勝其爲欣頌莫究名言

賀路鈴正啟

闕名

星紀初回春祺紹至三陽朋進一徳上行恭惟某官深沈雄毅之姿奇龎福艾之相奮空拳而扼虎抗絕藝以屠龍入護中宸作朕心膂出膺外閫爲國爪牙履玆贊陽出滯之辰宜介小往大來之吉元戎千乘可擬金城百雉之崇衮服九章行膺臺躔六符之象

賀監司屬官正啟

闕名

竊以魯史書元羲經畫泰星躔正位日建寅宮恭惟某官挺膚敏之才遇緝熙之運雅騰聲於朝野猶贊畫於計臺順蹈休辰茂臻景福某拘維官次隔越賔除莫躬薦於壽觴敢驛馳於慶牘

賀正啟

闕名

靈臺觀象知辰集於娵訾緹室筩驗律回於太簇三陽交泰萬物咸新伏惟某官器局宏深風度凝邃對履端之令節擁來舍之龎休某限守官箴阻陪慶集未遑修於竿牘先辱貺於函牋愧頌之私名言曷罄

賀正啟

闕名

天地旣交於時爲泰君子寖長與物偕通恭惟某官綽著吏能雅爲國器順履吉亨之防茂迎福祿之來佇被褒陞徑居華要莫遑稱壽但極馳誠祝頌之深諭言奚旣

賀畱守正啟

闕名

一嵗始而爲正三陽交而成泰乃天地資生之防實君臣受福之時恭惟某官徳業亮天誠明周物夙富經綸之學屹爲柱石之材望重兩朝進退必歸乎禮義道髙萬世始終不累於功名神明所扶福祿來附方懇辭於機政暫出鎭於畱都圖任舊人將再調於元化永錫難老庶大庇於斯民限守官箴阻趨鈞戺

賀正啟

闕名

四時成嵗肇見天正七日告期潛升陽徳惟一元之資始見萬彚之向生伏惟某官才冠一時能兼數器鷹撮盧擊凜設施之可觀羊狠狼貪紛遁逃而逺去風政甚異善最推髙履玆新陽宜有厚福某竄身榛莽弔影江湖望一丈之芳遙阻陪廣坐非百函之妙手愧托尺書

賀正啟

闕名

新曆旣頒蓋履端歸除之嵗羣情交泰正贊陽出滯之辰恭惟某官厚徳鎭時髙名華國非獨疇咨之用已簡上心更膺難老之祥以符民望官守所限展慶末由欣頌之深敷陳罔旣

賀正啟

闕名

嵗起於東茂對三陽之盛物生於震聿開萬化之端伏惟某官行應中和道含純粹屬四方之系望簡三後之眷懷徳爲民彛故稱宗廟之器功在王室是爲社稷之臣順履昌期具膺繁祉佇奉承於典冊復登翊於巖廊某限守印章阻趨墻屏

賀正啟

闕名

獻嵗發春驗天時之興廢履端居正觀君子之威儀伏惟某官抗志不羣誠身以善雄深雅健文爲一代之宗敬義直方名列四科之上出遇亨嘉之防踐更中外之權致主惠民已著大儒之效因時受祉益隆仁者之年傾祝之深翰墨莫盡

賀正啟

闕名

伏以百華燈動明庭已樂於稱觴萬寶春回寒谷何妨於奏律率土𨿽廣歡心所同伏惟某官元善長人忠誠許國恩隨天施故其徳足以佐王才與時同故其政可以成國兼孚兩路之民庶率已而先同享三陽之福祥自天而祐蒞官有限拜壽無緣

賀冬

賀太師冬啟

闕名

爻象見天地之心一陽來復賢哲應亨嘉之防百祿是遒玆視履以考祥宜應時而納祐恭惟太師朝廷元老社稷大臣措寒緒於覆盆納生靈於安堵觀風雲之際防度越古今盡日月之照臨傾殫肺腑令旦適逢於剛長繁禧茂擁於朋來某自顧鯫生得依鴻庇尙阻守符於遐壘莫陪賀履於崇墀祝頌惟深敷宣罔旣

賀太師冬啟

闕名

伏以卦變初爻紀一陽之來復气鐘子位丁萬物之孳萌恭惟某官峻徳自天純誠憲道聳師瞻於百辟著勲實於四朝屬此盛時眷於元老旣切菟裘之請乃隆鳩杖之頒鉅節冠映於古今美範儀刑於內外方初陽之貫序宜百福之在躬某阻奉慶觴第瞻賀廡其爲系頌尢劇蘊悰

賀太師冬啟

闕名

琯灰浮暖一陽初動於黃鐘圭景迎長萬彚咸熙於化國應受宜民之祿孰先同徳之賢恭惟某官運契千齡仁漸九有雍容廊廟轉一气於洪鈞鼓舞華戎調四時於玉燭祥紀卿云之瑞徳侔愛日之輝適三嵗以視祠環百神而受職雝雝肅肅方勤顯相之儀簡簡穣穣遂葉朋來之慶某忝司外計邈在閩陬乘使者之軺顧衘恩而有地望翹材之館繄薦壽以無階頌詠攸深名言罔旣

賀少保冬啟

闕名

物資其始防萬寶於將亨气動於微升一陽於方長伏惟少保名家偉器聖世眞才柱石朝家箕裘相業佩服義方之嚴訓茂隆寅亮之元勲繡縷初長遇朋來之七日防衣起舞宜並享於千春

賀宰相冬啟

闕名

凖瑟聲明中應淸弦之畫律灰衡折初移白琯之春維時當迎至之期在禮有履長之賀恭惟某官賢徳可久剛道用亨得出處語黙之宜悟消長往來之理靜以符陰陽之定欲薦施燮理之功復其見天地之心將再宣寅亮之化姑從五日之樂茂隨百福之休某遙望光躔敬爲善頌上壽中壽下壽凡三壽作朋願續於詩人大書特書屢書不一書秉筆請從於史氏

賀宰相冬啟

闕名

黃帝得天之統陽復當歷數之元伊尹秉國之鈞時運際功名之防履三陽之協應荷百祿之寵綏恭惟某官盛業格天精忠貫日陶鈞萬物運大化以無心底定四方浩成功而冠古宜及履長之順膺賞善之休某托庇鴻鈞備員逺服登觀臺而望祲但期農畆之丰穣念齒髮之愈衰願遂田廬之休息

賀宰相冬啟

闕名

周圭測日方占化國之長魯史書云肇起觀臺之瑞於時而復以道則亨恭惟某官燮理化元經綸治具輔贊彌縫而藏諸用動靜語黙以順其宜考諸禮經待陰陽之所定明乎易象知消長之自然茂對朋來肇迎嘉慶某叨縻印組久辱鈞鎔東閣門深阻獻柏觴之壽南州地逺徒修竿牘之儀

賀宰相冬啟

闕名

竊以剝極而靜復來以亨肇見二儀之元潛萌六气之本閉闗息務君子得輔相之宜旅地蓄雷聖人謹順行之象陽徳方長陰柔漸消致時咸宜與國同慶禮如元日古有賀儀況屬坯陶敢稽函摯恭惟昭文相公啟蹈徳業保釐邦本矢謨盡舜臣之心憂國有漢相之體經綸萬彚師長百寮中外具瞻夷夏矜式摠持政柄協亮帝工處星上臺體貌益峻亨天五福搢紳所難適臨日至之初宜有神休之格某貳輸東蜀逺迹黃扉阻趨下列之塵徒切大鈞之庇

賀宰相冬啟

闕名

史書云物紀麟筆之五年復見天心驗羲經之七日恭惟某官精忠許國巨業濟時遇時見哲人之難以身任天下之重險夷一節出處兩全商鼎鹽梅夢昔形於帝賚周詩衮繡人咸跂於公歸展玆長至之辰宜納朋來之慶某職居佐郡禮廢稱觴輙布露於天書莫趨陪於文席

賀宰相冬啟

闕名

布律而气萌動於黃宮立表以須景長至於南極伏惟某官受材閎廓含徳粹純壯經國之大猷濟格天之盛業履玆令序茂集休祺典冊衮衣竚履三公之位旂常鼎鼐當傳萬世之功某祗服官箴逺違門著素積依歸之望彌深禱頌之勤

賀宰相冬啟

闕名

气肇黃宮本天正而成三統道隆臺輔熙帝載以敍九功方歷數之迎長宜福祥之視履恭惟某官淵謨經世亮節致君鞏固宏謀自保棟隆之吉燮和大化聿致鼎餁之調宜膺陽復之亨懋享神祺之介顧惟衰迹久托鴻鈞仰占云物之祥無禆大化慨想林臯之適以畢餘生

賀兩府冬啟

闕名

伏以周髀占天回建星於北陸子云推易起中首於黃宮物輳微陽時臻景福伏惟某官言比說命智協蕭規贊防一徳之訏謨鼓舞二儀之化育濟世仁厚議功崇髙上陪星拱之嚴下仰棟隆之吉道由方大已坐晉於光亨神聽靖共宜來從於戩谷某屬縻州綬阻覿泰階第深慕用之誠曷究勤惓之禱

賀樞使冬啟

乾坤之大陽盛則君道昌日星之交復亨則邪類息宣鬯底滯孳萌惠和況乎聖賢相逢動靜交飬助天長育喜開剛長之端持國權綱防履陰消之漸矧同品彚皆玷洪鈞致慶之勤擘牋敢後恭惟某官爲國元老柄時洪機蓍龜本朝領袖百辟疇諮大政常警悟於上聰董轄中樞已敉寧於國步惟是丞弼之列遜於才資之明特立獨行不變風尙淸名健節自移囂浮耆哲奮庸盛世增美朝冠野幘旦頌夕歌人方具瞻天必眷佑乘玆日至之始宜有神休之儲某拜慶不遑冥中以禱

賀參政冬啟

闕名

陽旣潛萌气應黃鐘之律日方南至瑞符太史之占顧玆來復之辰宜享彚徵之福恭惟參政樞宻稟天間气爲時宗工正直禔身忠誠許國遇中興之盛旦茂夾輔之元勲式逢剛長之辰羣英退聽茂擁朋來之慶諸福駢臻

賀侍從冬啟

闕名

反復其道始知天地之心齋戒以寧蓋待陰陽之定在禮可賀於時爲宜恭惟某官道直而方气剛以大功濟乎世將作傅說之霖徳媚於人可愛趙衰之日肇復朋來之慶茂膺難老之祥某叨守海邦阻趨屏著捧觴上壽莫瞻君子之光儀荷槖增輝敢頌賢人之久大

賀侍從冬啟

闕名

律應黃鐘運逹子位爲天地資生之始乃君臣受福之時恭惟某官柱石元勲蓍龜舊徳處朝廷以正直安天下以惠和偉然事業之光華休有神明之協相茂迎令序倍格厖禧大賚善人方允升於髙位永錫難老將久庇於生民某限守州符阻趨鈞屏

賀給事冬啟

闕名

一陽來復天序靡差百福咸臻物情胥悅恭惟某官衣冠令族文物髙流遊息詩書頗得名教中樂出入諷議自是天子邊人履玆亨辰宜膺峻擢某行歸故里尙借餘光滯此一官阻於數捨夢隨賔客共稱賢聖之觴心掛門墻但祝松喬之壽

賀客省冬啟

闕名

亞嵗令辰書云吉旦方天陽之气至宜君子之道亨恭惟某官器術防通才謀沈逺矧久臨於要秩玆益茂於勞能佇陟寵榮冀加珍衛

賀帥使冬啟

闕名

伏以玉律飛葭驗黃鐘之气應靈臺觀象當昴宿之星中恭惟某官峻徳自天純誠憲道聳具瞻於百辟宣讜議於三朝屬此盛時有禆鴻化暫憇蕃宣之地卽還丞弼之司上翊隆平以符譽望方初陽之貫序宜休福之在躬某阻奉慶觴第瞻賔廡其爲系頌尢劇蘊悰

賀帥使丞相冬啟

闕名

伏以一陽來復萬寶孳萌周正肇紀於天元魯史仰瞻於云物伏惟某官受天間气爲世鉅人輟巖廊之鈞衡司畱都之筦籥龔黃政事玆以洽於輿言稷契謀謨卽亟還於宰路履玆谷旦萃止殊祥某逖守州符阻陳賀斚其爲祝頌實倍等夷

賀帥臣冬啟

闕名

微陽肇復庶物更新蕩祓不祥逐羣陰而盡竄道迎多祐乘一嵗以俱亨宜有神休來相賢業恭惟某官儒紳元老禁苑名臣久著望於朝端暫偃藩於方面利有攸往道已應於朋來罄無不宜福將迎於朔至竚承節召入輔帝猷某限守州符阻趨賔次

賀帥臣冬啟

闕名

伏以土圭測景肇迎日至之長玉律飛灰潛應陽來之恭惟某官先生維嵩孕秀火昴儲精量涵萬頃之陂材挺千尋之幹早見知於當寧俄出鎭於名藩想茂對於嘉辰宜倍迎於介福某孤寒薄宦依仰巨庥禮莫遂於鳬趨門墻夐逺誠少伸於燕賀竿牘徒勤

賀帥臣冬啟

闕名

一陽資始萬物更新發施天地之和敷錫君臣之福恭惟某官生民先覺命世上才摠節制於東州坐消姦慝宣詔條於屬吏盡格循良坐迎日至之長茂擁百祥之助七日來復宜君子之階升三節以趨將龍光之兼被某限拘符守阻造賔墀

賀帥臣冬啟

闕名

三務成功再謹天正之七日來復是昭陽徳之亨扞邊方倚於長城介福宜隆於亞嵗恭惟某官功存社稷力保封疆緩帶輕裘久重岷峨之勢髙鋒長轂卽淸灞渭之塵方同敵愾之勲宜享履長之慶觀臺望祲將盡洗於兵氛樽爼折衝願永綏於壽嘏參承尙阻欽頌良勤

賀帥臣冬啟

闕名

周正授嵗取鐘聲律度之和漢史占天見璧月珠星之次方此陽暉之長實惟賢徳之亨恭惟某官學造淵源才周經緯建旄分閫已分成服之勞正笏垂紳方踐中臺之任順此履長之慶適當促覲之期崇論宏言蘊忠誠而入告隆名異數與剛徳以偕升瞻祝之誠敷陳罔旣

五百家播芳大全文粹卷二十六

欽定四庫全書

五百家播芳大全文粹卷二十七

宋魏齊賢

葉棻同輯

賀啟

賀冬

賀總領冬啟

緹室飛灰瞽奏仲冬之律觀臺气史書至日之云顧晷運之推移知善祥之防防恭惟某官勲庸時懋道徳日隆久更事任之華備著猷爲之美總邦財於六路坐究盈虛循天合於四時靜安消長屬當亞歲倍擁殊休某偶佐郡條阻瞻使節奉觴爲壽莫陪下客之趨與國同休敢後輿人之祝

賀總領冬啟

緹室飛灰當一陽之來復淸臺課歷正萬物之資生福以類升道因時長恭以某官譽推人傑行協天心卓然王佐之才允矣公輔之器暫綂綏於六路爰刺舉於百城攬轡馳驅覩使星之輝彩摩霄翔翥覺卿月之騰輝茂擁繁禧坐凝順履某叨居都邑托芘部封引領崇墉莫遂鳬趨之願冩心短牘聊伸襪獻之誠欽頌惟勤占詞罔旣

賀漕使冬啟

觀象靈臺日初躔於北陸飛灰緹室律己應於黃鐘君子攸宜福祿是荷恭惟某官養气剛大凝姿粹和挺秀儒宮素博通於經術飛聲仕路久益奮於材猷妙簡宸衷屢叨使指七日來復適丁剛長之辰三節以趨佇慶大來之吉某限居官守阻造行臺瞻頌惟勤敷宣罔旣

賀漕使冬啟

玊歷頒冬璿杓挿子眷一陽之令節屬千載之昌期恭惟某官才猷敏劭學術深純綿歷居多委寄攸重聲華傾於眾望功業見乎有爲豈惟飛挽之權可究經綸之防道大來而小往時陽息而陰消茂擁繁禧坐凝順履某叨居郡佐托芘部封引領崇墉莫遂鳬趨之願冩心短札聊伸襪獻之誠欽頌惟勤占詞罔究

賀漕使冬啟

土圭測暉肇景長於華晷雲臺書瑞瞻歲美於康年伏以某官聖世媺才士林懿範蹈忠嘉之全徳周劇易之良能宣使指於關河足兵儲於郡國聲馳諸部風動屬城卽最課於黼帷膺渙恩於綈檢履玆昌序茂集蕃禧某阻致慶於壽觴第馳誠於賔廡

賀憲使冬啟

一陽起於黃鐘實爲生物之本三正肇於天綂爰修亞歲之儀伏以某官蘊識精微持心端厚士林孰出其右朝廷當器其能華省專曹已久更於事任軺車折獄固共仰於徳輝玆履昌辰並膺繁祉佇彼絲綸之寵入躋臺閣之嚴某徒切詠瞻莫遑展慶其爲企頌曷旣諭言

賀倉使冬啟

伏以五始謹元肇先於天統一陽來復初暢於荄萌伏惟某官徳宇淵淳天資粹美受兼人之術略稟照物之襟靈阜財每蹈於中和按部共稱於信厚宜因令序進陟寵章某阻致慶於壽觴苐馳誠於賔廡其爲禱頌罔諭惓勤

賀倉使冬啟

肇復一陽潛萌萬物應書云之觀望增化日之舒長仰矚使華倍祈天祉恭惟某官才資髙逺徳性溫恭結明主之深知聯外臺之要職訓齊法守開辟利權聳人望之日崇宜神休之有相三微正始方協慶於令辰百福應期佇進膺於嘉命某限居官守阻造賓堦無任傾依祝頌之至

賀監司冬啟

化國之日舒以長一陽來復君子之道溫而理萬福攸同恭惟某官志在澄淸動惟剛健如冬可愛易消窮谷之寒與時偕行放盡孤根之暖徳肖雲臺之瑞威畱吏膽之冰夙吉有功已作觀風之李固朋來無咎更爲入覲之韓侯某徒寘柔函莫追賀客三年宦學屢經節物之蕭條數仞門墻欲探陽和之消息

賀監司冬啟

一陽來復見天地之因時五福類升知賢人之得志恭惟某官髙風邁世卓行名家養素丘園已擅雲林之秀發身霄漢遂分使節之華茂對亨辰宜膺寵祿某竊食支郡系職下僚再拜奉觴莫綴曵裾之列千春祝壽但馳染翰之勤

賀監司冬啟

四時成歲肇見天正七日告期潛升陽徳惟一元之資始見萬彚之向生伏惟某官才冠一時能兼數器鷹撮盧擊凜施設之可觀羊狠狼貪紛遁逃而逺去風政其異善最推髙履玆新陽宜有厚福某竄身榛莽弔影江湖望一丈之芳筵阻陪廣坐非百函之妙手愧托尺書

賀監司冬啟

日次南躔气萌北陸時卽仲冬之月厥惟亞歲之辰竊以某官挺膚敏之才擁光華之節宣勞於外旣漕計之辦敷降防從中宜禁途之進陟適玆谷旦介彼繁禧某領郡攸拘造門是阻其於欣詠罔究指陳

賀監司冬啟

新陽初復已潛育物之心君子道亨宜享自天之祐伏以某官深仁及物令徳持身顧外補之淹回正輿言之嗟郁某末由只慶先沐貽書頌詠之私敷宣罔旣

賀判府尙書冬啟

淸臺課歷迎長至於日躔妙律均聲導太和於天統伏以某官賦材闓爽秉徳靖共文陛決科自致羣英之右禁林視艸可追兩漢之風惟聞望之久隆矧眷懷之素厚比緣請外暫適均勞倚重蕃宣已報龔黃之政總釐部省行觀姚宋之能履此泰辰倍迎殊祉弗遑爲壽第切馳誠

賀判府龍圖冬啟

伏以卦起中孚日臨南極咸具踐長之慶爰修亞歲之儀伏惟某官徳履純誠材猷通敏剸紛繁於中外能懋勉於初終職兼侍從之華任委蕃宣之重馳頌聲而載路諒戩谷之如茨矧茂對於天正宜宻迎於神貺某屬居宮鑰阻奉慶儀頌詠之誠敷宣罔旣

賀太守冬啟

天心來復七日之亨有初陽气潛萌萬物之生以此玆謂履長之慶宜膺多福之祥伏惟某官性稟純誠識窮至蘊講明道徳是惟舊學之臣啟沃謀猷蔚有嘉言之告暫遂偃藩之便已勞側席之思卽膺圖任之求庸慰具瞻之望某顧慙衰朽方卜退藏自期田畆之獲安惟幸仁人之在上傾依祝詠永集悰靈

賀太守冬啟

微陽肇復庶物更新蕩祓不祥逐羣陰而盡竄導迎善祐乘一气以俱亨宜有神休來相賢業恭惟某官儒紳夙老禁苑名臣久著望於朝端暫偃藩於方靣利有攸往道已應於朋來罄無不宜福將迎於類至竚承節召入輔帝猷某限守州符阻趨賓次

賀太守冬啟

伏以葭管飛灰律應黃鐘之魯臺觀象史書云物之占惟徳履之考祥宜神休之薦祉恭惟某官體性而靜據徳而純行膺當寧之求暫屈專城之任甫臨谷旦大集洪禧某幸托巨休獲安下邑欲捧觴而莫遂但馳頌以彌深

賀太守冬啟

竊以亞歲迎祥新陽協序气肇三陽之始福臻百順之名恭以某官廊廟宏才圭璋偉器早被九重之眷暫持千里之權茂對令辰宜膺簡福某限拘官守阻造賓閎躬拜壽以無階徒望風而有祝

賀太守冬啟

伏以周曆紀元協斗杓之挿子魯臺觀象書云物之呈祥君子履時神明介祉恭惟某官道偕陽長徳與日增儒林夙藹於聲華仕路咸遵於矩範暫處分符之任茂著宏休行歸侍槖之班大攄素蘊冝逄亞歲茂集繁禧某限佐邊疆阻趨屏著莫遂壽觴之慶其如願望之私

賀太守冬啟

一陽滋進百福駢臻方深企詠之誠遽沐周詳之問恭惟某官篤修徳履敏裕物情玆典領於州符已康寜於民瘼益希保衞以佇寵光

賀太守冬啟

伏以卦首中孚日臨南極寶典紀踐長之慶史官書望瑞之占伏惟某官文武全能忠嘉厚徳以學術藻飾吏事首映士林以行業輔翼政機睠深宸扆暫均休於巨屏豈久郁於具瞻屬履嘉辰倍膺殊祉亟登元鼎以耀泰階某屬守鄰藩阻伸慶斚永言馳頌罔旣抒陳

賀太守冬啟

愛景初長式接璿璣之度新陽肇復順迎玉律之光允宜大賢茂迎純嘏自天降祐與國均休恭惟某官據徳之純體性而靜暫屈專城之寄行膺當寧之求亞歲甫臨洪禧攸介某備員下邑阻造臺閎但馳頌以彌深欲捧觴而莫遂

賀太守冬啟

伏以律推定復萌地之一陽曆考常經防麗天之七曜恭惟某官賦材端劭鐘性敏明親迎熈洽之盛朝躬奮經綸之偉業暫淹俊躅逺駕侯轓平昔聊城已著去思之頌乃今沂水側聆來暮之歌方順蹈於休辰冝具膺於純嘏適玆展慶遽爾拜嘉欣與愧並意非言盡

賀太守冬啟

鳯鳴嶰管肇移緹室之灰蟾伏蘂淵初養廣寒之魄於時而復以道則亨恭惟判府中大政爲吏師器蘊相業厚徳暖物眞宋廣平所至之陽春和气襲人如趙成季可愛之冬日維玆三極茂擁百祥某遙望光符敬伸輿頌五日從樂獲覩迎至之儀萬福來求敢效履長之賀

賀太守冬啟

气應黃鐘肇紀天元之建景旋南陸茂迎日至之長竊惟眡履之休宜享彚徵之福恭惟某官髙名映世雅量絕人釋省闥之徊翔均輔藩而偃息政流民恱協應宮聲之和徳與時行仰如雲物之瑞甫臨嘉序茂集繁禧佇三節之召還偕一陽而來復顧誦言之𨿽切悵謁賀之無由首辱移書益深銘徳

賀太守冬啟

舜璣觀象迎長至於箕躔鄒律吹灰肇太和於天綂陰窮於剝陽復而升正君子之大亨與廟堂之均泰恭惟某官才猷應世聞望髙時抱忠義於邦家勒功名於典冊比分閫柄亟騰威略之聲旋偃便藩益著循良之政式遵令序宜茂繁禧卽召近宻之班以輔太平之業某方祗行役將遂參承欣頌交深敷宣罔旣

賀太守冬啟

日極南訛星占東壁惟陽徳來復之始乃善人奮迅之秋恭惟判府侍郎徳冠朝倫才髙藝苑三槐論道行登鼎鉉之司千騎班春暫寄股肱之郡履此亨嘉之序宜膺壽福之祥某叨預官聯僻居郊野望長裾之賓客莫並趨陳企雄防之門防徒深頌詠

賀通判冬啟

伏以君子明時方慶一陽之復吉人爲善冝膺五福之歸恭惟某官逺業濟時髙才華國半藩宣化暫淹龎統之才紫槖還朝式展魯恭之政嘉辰茂履戩谷來綏某郡紱所拘椒觴阻奉莫趨陪於賓宇但瞻仰於星躔傾願之深敷宣罔旣

賀通判冬啟

伏以云紀觀臺咸仰非煙之瑞繡增宮綫共欣化日之長陽气肇升君子需慶恭惟某官公輔之器邦家之光別乘暫淹卽播海沂之詠賜環榮詔定爲廊廟之才順履昌時茂迎純嘏某試官邑尉托芘雲天阻爲賤職之拘莫厠賀賓之列但勤祝頌難盡敷宣

賀通判冬啟

伏以珠星璧月祥方契於天元玊律黃鐘气已交於南至當一陽之來復集百順以駢臻恭惟某官學際天人識探系象蹇蹇王臣之節謙謙君子之心別乘風流𨿽翺翔於半刺佩刀气象已兆朕於三公履玆迎日之長宜錫自天之祐某職拘匏系慶阻鳬趨遙跂臺躔苐深善頌

賀通判冬啟

肇序一陽應黃鐘之律潛萌萬寶卦當來復之辰君子攸宜吉人爲善恭惟某官持心厚重稟量恢宏太羮元酒而斯文自醇璞玉渾金而所養尢粹屏星絢采聊宻贊於褰帷鳯閣摛華卽顯觀於調鼎履此亨嘉之防倍膺純嘏之休某仰托鴻恩備員屬吏阻趨大廈苐增燕雀之誠遙望崇墉恨隔云泥之勢其爲占頌曷勝敷陳

賀通判冬啟

元陽肇復愛景初長魯臺有云物之書鄒律驗气機之應君子所履福祥薦臻恭惟某官道與時亨徳偕日進夙藹朝紳之譽行持從槖之榮半刺分憂已共綏於逺俗十行頒詔卽入覲於淸光蓋眾論之攸歸宜百神之交相某備員倅貳托迹帡幪無緣臺屏之趨莫獲壽觴之獻其爲祝頌豈易敷陳

賀通判冬啟

律變黃鐘驗一陽之肇綂日行逺道周四格以騰輝千載應期四方交防恭惟某官嘉猷經世碩望冠時實朝廷之羽儀爲縉紳之領袖同流王化聊處治中弼亮天工用攄遠業當玆令序宜擁殊禧某未躬賀廈之勤徒切望云之劇欣懼交集敍陳曷同

賀通判冬啟

周正協子方肇气於黃鐘堯日迎長遂旋暉於南陸盛儀亞歲吉履逢辰伏惟某官碩徳芘民宏才緯世夙負經綸之志玆當刺舉之權與國同休將益隆於睿眷如冬可愛亦允契於羣情佇觀百祿之是遒式應七日之來復某坐縻巖邑阻造賓閎頌詠徒深敷宣罔旣

賀通判冬啟

玉管召陽土圭測日推初萌之載始嘉道長之方來君子對時神明協慶恭惟某官靖恭秉徳直亮端懷早膺中扆之眷求雅爲多士之師表暫資賢望出佐方州宜民之謠旣諠聞於載路自天之祐方順履於迎長竚奉褒恩入躋近輔

賀通判冬啟

書云應測景踐長方陽徳之時升宜君子之道長恭惟某官性資宏厚器識防明暫闗決於名藩將升躋於華冑俯迎令節倍格繁休方修拜慶之儀遽辱飛緘之賜但勤頌願尢極感銘

賀通判冬啟

連珠合璧宻契於昌時气占風前知其善歲一陽來復五福類升恭惟通判大夫世載勲庸家傳忠孝化民成俗已髙循吏之風決事如神復見古人之政履玆令節宜擁純禧某猥以衰孱系於職守攝衣以往未獲於升堂跪酒而前莫陪於獻壽

賀冬啟

天元肇建气應黃鐘至日舒長景旋南陸竊惟視履宜享殊休恭惟某官大雅典刑搢紳耆舊宜民厚徳協應宮聲之和映世髙名仰如雲物之瑞甫臨佳序茂集繁禧佇聞三節之召還偕與一陽而來復首防賜問益厚銘藏

賀冬啟

黃鐘肇始周開建子之祥朔日正南魯謹書云之禮諒履長於亞歲當倍擁於殊祥慶牘未修華緘首貺曲示課勤之意苐深銘佩之私

賀冬啟

伏以陽交來復寅賔化日之長慶禮交馳申篤善鄰之好恭惟某官祥繇履考道協泰通茂膺諸福之歸用對三防之始某坐縻印紱阻造門墻惟頌禱之至深在敍陳而奚旣

賀冬啟

節啟天正旣辧五云之物時惟吉士是膺百福之祥恭惟某官秉徳渾剛賦姿明果文華綺散名馳羣俊之先論議風生意出諸儒之表宜膺殊祉茂對亨辰某攝領部章阻趨臺府奉雕觴而跪席莫預獻酬汗靑簡以占詞徒傾頌祝

賀冬啟

月臨天統首冠於三正气兆黃宮復來於七日微陽之協至卜君子之彚徵伏惟某官碩徳芘民傑才經世踐揚中外之寄益惟望實之隆旣醉太平實具周書之福大有上吉允符羲易之占某限以守邊未遑稱慶徒深善頌莫罄鄙懷

賀冬啟

伏以物壯則老肅殺所以成歲功否終必傾來復然後知天意凡在含生之類休有向榮之心伏惟某官履信體仁秉徳廸哲才無施而不可道得時而愈隆方當彚徵元吉之辰宜享旣醉太平之福某限居官守阻門墻瞻頌之深敷宣罔旣

賀冬啟

伏以緹室之淸宮瞽告以日卜臺觀之黃祲史書有年共安消長之來以待陰陽之定伏以某官才猷傑異道徳深醇靖共正直之休順獲天人之助某恪守官次阻稱壽觴坐馳傾向之心莫罄安榮之遇

生日

賀秦相生日啟

翟公巽

歲序收功已報新春之喜嵩靈孕秀庸昭間世之祥藹佳气於門庭播英聲於寰海夢熊協旦賀燕均懽恭惟某官隆棟殊姿元龜卓識爲聖時而特起鐘賢運以挺生至大至剛气塞天地惟忠惟孝道通神明以經綸之長才建社稷之逺慮諌行言聽謨明弼諧果立非常之功永有無窮之問國鼎增重椿齡愈新名世五百餘年固已上符於伊尹中書二十四考殆將逺過於汾陽某夙被埏鎔阻趨墻仞式歌且舞苐勤祝頌之誠俾熾而昌益大期求之慶

賀秦相生日啟

王叔子

嶰管葭灰甫近春陽之載桑弧蓬矢式符巖石之瞻喜動冕旒歡均簮紱竊以天生李晟來爲萬人嶽降甫侯出藩四國昴依漢日箕作商霖毓司於元精孕謫仙於太白歷觀前古類產英材矧惟趙氏之昌率致周邦之喜五龍陰受天開夾日之祥一馬潛浮神起渡江之役黃旗撫運赤紱膺符宜有眞儒來扶景祚恭惟某官气全剛大性達神明日角珠庭稟自鐘山之秀錦心繡口凝從沫水之淸衛社稷不假於干戈行蠻貊殆慿於忠信自專鈞軸宻啟皇猷和戎狄以正諸華矢文徳而洽四國息甘泉之烽火盛璧水之衣冠祭講燔柴耕陪載耜惟至治之君不世出也待以勿疑故仁人之言其利溥哉動無弗合命膺華衮執有元圭已建上公復居眞相禮樂侍禦美秦仲於車鄰防諫文章配武公於淇澳玆承谷旦倍擁繁禧一人頒湛露之恩四海述閟宮之頌祝仁者壽俾熾而昌衍金昆玉友之榮積桂子桐孫之慶荘椿不老八千歲以爲春秋周鼎同扶七百年而卜世算某輪囷蟠木局促轅車轉漕潼江考方書於下下歸耕湔水田矧種於中中豈謂洪鈞復取棄物方徵車之逺邁陪賀屨以無從星現老人永占祥於南極日尊師尹長寄目於東方慶抃之私敷宣防旣

賀秦少保生日啟

李舜臣

柔風澹蕩景遲化日之長佳气鬱蔥兆應元精之瑞門庭萃慶朝野交歡恭惟某官金玉天資棟梁國器灑落風塵表物飄逸神仙中人淸世英髦千萬人而傑出黒頭臺輔五百歲而間生不惟吾道之主盟抑亦生人之司命逄時而泰與物爲春勲徳兼隆宗廟與同休戚精忠昭格神明所共扶持某罪戾孤蹤依棲洪造遡風慕義欣逄弧矢之辰滌硯薫毫防奉椿松之祝其爲欣頌罔旣敷陳

賀丞相生日啟

張正己

五百年而名世有開合徳之符八百歲以爲春願罄大年之祝紛賀僚於太府錫備物於公朝四海傾心一詞贊喜恭惟某官稟天地中和之气應聖賢亨泰之期名在圖書夙號中興之佐志安社稷獨成不世之功援斯民於水火塗炭之深登太平於禮樂文明之盛壽域亙八荒之表金城爲萬世之安方國家卜世以無疆宜福祿自天之未艾慶傳衮舄封誓山河醸滄海之水不足以飲公之勲汗南山之竹不足以紀公之徳階符同耀拱宸極以常尊神嶽比崇鎭坤輿而益固永隆國壽共對天庥某猥以麼微久叨鈞播望公孫之賔閤莫厠下僚歌史克之頌詩第傾善祝

賀張防政生日啟

日逄弧矢年迓松椿有是君有是臣亶爲千齡之盛旦俾爾昌俾爾艾長觀八月之淸秋樂事駢闐驩聲環匝恭惟某官儲精嵩嶽毓秀苕川碩畫元勲久增光於政府沈機深識獨軫念於邊庭𨿽一時議論之靡諧柰百世聲名之益壯云霾旣掃日月分明爰誕告於治朝以寵還於書殿獨玆均秩共以爲疑與其抱髙明之節而枕石漱流豈若舒久郁之才而興雲出雨亟符夢燕入相衮龍發舒未究之才猷揚厲無前之勛業某比聞褒渥聊羾慶緘犯顏宜掇於深辜藏疾已欽於雅度報章下逮餽禮有加坐令山房岑寂之區如得洞府珍奇之玩有懷銘刻無語發揚屬逄誕日之臨敬拜長年之祝捧觴稱壽𨿽不陪賔客之塵防鼎得仙猶足以解塵埃之縛

賀李帥生日啟

張文饒

始生令旦表瑞中秋防辰於角亢之間壽星旣見占夢以熊羆之兆男子呈祥是惟不世之賢蓋亦應時而出凡叨屬吏展慶今朝恭惟某官嵩嶽儲神珠躔毓粹流光天上昔爲漢殿之星辰肖像人間將作商巖之輔弼暫煩共理式重於蕃民遊愛日之中吏畏肅霜之下威聲逺曁澄淸南海之波誠意旁通霑足西郊之雨仰玆厚徳宜錫遐齡歲俾有千當繼僖公之頌福陳向五式符箕子之言某僻守逺方阻瞻大廈紛紛鶴蓋相同非霧之陰赫赫龍門莫遂披云之便

賀胡帥生日啟

宋祁公

周室中興嶽儲神於山甫漢髙崛起昴應防於鄼侯是惟間世之英蓋亦爲時而出聿逄聖運宜有儒臣玆慶誕彌伏深抃賀恭惟某官天麟表瑞閣鳯呈儀仰之髙而鑽之堅弸諸中而彪諸外其間必有名世式契休祥正可求之古人是爲倫輩殆天所授捨公其誰暫勞屏翰於坤維卽正鈞鎔於天下上心所屬公議攸歸衛武公九十五齡猶陳懿戒廣成子千二百歲坐進長生某限守郡符阻趨帥府蔥蔥煙霧莫陪賀客之紳衿栩栩夢魂不逺崇閎之墻仭

賀王帥生日啟

王叔子

維嶽儲靈式誕佐王之輔澨淮流慶允光濟世之謀惟防斡於繁機方翊躋於景化誕辰玆及延禱兼常恭惟某官慮總戎韜績宣邦社奮嘉猷而克壯申吉祿以咸宜蓬矢在門緬懷於光慶野芹實篚願續於遐齡有少輕塵具如別幅

賀林憲生日啟

帝賚弼而得說以輔商宗嶽降神而及申用彊周室凡厥中興之運挺生傑出之才大火旣流颯涼颷而屆長庚入夢踵仙冑以呈祥振古如玆殆天所授仰景星之下燭屬誕日之載臨叨在庇休伏深抃賀恭惟某官學優聖域文擅儒宗早登片玉之科素積渾金之譽言不慙而行不恥沛然所養之醇仁也柔而義也剛允矣兼質之美道直而婉謙尊而光大聲遺節奏之間至寶出雕鐫之外停澆激薄咸推長者之風忍垢納污深得大臣之體肅持金節榮煥繡衣親愛日於三冬略無霜霰泛汪陂之萬頃不起風波平反畱獄之寃民開釋弄兵之赤子豈若京師震恐先事埋輪當令四海澄淸不忘攬轡所務循循於中道不爲察察之威名諒著陰功自延遐壽惟厚徳則享其富故作善者降之祥衛武公九十五齡猶陳懿戒廣成子千二百歲坐進長生將欲比方實爲倫等某閱四方之士蓋積有年得萬世之師創見此日自困塵埃之役幸披雲霧之瞻恭遇生朝敢陳告語嘉賔濟濟願陪鶴蓋之陰大廈眈眈竊倍燕巢之賀

賀陳漕生日啟

楊祐甫

生山甫以保周嶽神降祉配蕭何以佐漢昴宿流光功名間世而益彰壽考爲時而難老爰愛垂弧之日正瞻析木之祥凡屬庇庥悉深抃賀恭惟某官性根溫厚識造淵微裁剸不畱稟若太阿之一斷表儀斯重巍然象鼎之萬鈞推舉賢薦善之至誠試富國裕民之大略宜膺戩谷獲助神明揚使節以嘉聲乃徳門之素業世濟其美有後皆曰臧孫人莫與京其昌必在敬仲玆承餘慶上卜遐齡幸仰覿於生朝實難忘於告語某幸乘偏壘阻造外臺想冦蓋之如雲隔門庭之非霧顏之旣厚尙依長孺之二天誠則有餘更頌僖公之千載

賀趙主管生日啟

葉元茂

天潢稟潤崧嶽儲靈律中防賔適應凱風之時生英傑光開彌月之祥敢以謏聞敬由起頌竊以神明之冑所稟特異忠孝之家其慶有餘方將貂續以蟬連宜得鳯鳴而龍躍增光玉牒來自神仙中人孕秀金枝迥出風塵表物尢古今之未見以君臣而並生飛電繞樞已慶千秋之節長庚入夢獨賖五日之期與社稷同無疆之休實天地鐘元精之气備此眾美惟公一人恭惟某官行峻履方芒寒色正朱虛之忠而東平之善江夏之略而河間之賢廼被服於儒術之中而議論爲宗社之冠彤庭入衛行促近帝王之居靑山自怡姑笑傲仙佛之窟宜佩長生之籙願賡難老之章五百嵗春五百嵗秋未多楚木一千年花一千年實幾度蟠桃某乾坤腐儒門防下士欣逢谷旦庸竭菲誠謦欬親承窺寶苑莫傳之祕年齡仰祝伴瓊臺不古之春

雜賀

賀駕幸丞相府啟

元戎萬騎星拱轅門淸蹕一聲天臨相府協千載明良之防應三階平正之期都人踴躍以聳觀書契傳聞而未有恭惟某官國家柱石人物蓍龜斷朝論於片言睦鄰好於兩國系四海安危之重當九重弼亮之專澤被生靈功存社稷殫天下之竹帛莫紀元功播堂上之韶鈞難形盛徳𨿽蠻貊咸服其忠信顧艸木共識其威名務崇不朽之休宜有非常之錫宸衷睠睠每覆燾其如天廣廈津津冀帡幪於永世恩誠渥矣榮莫大焉某庀職海邦親逄盛事莫預具瞻之列徒懷喜躍之私

賀丞相賜宅啟

劉子淵

位隆一相長瞻穆穆之淸光寵冠三公宜錫潭潭之甲第仰認帡幪之大徳式昭覆冒之鴻恩眷出宸衷驩騰輿論恭惟某官智周萬物學貫三才髙勲銘在於鼎彛雅量宏吞於溟渤措邦家於磐石安社稷於泰山潤色皇猷主張國是斷鼇足以立四極品彚更生煉媧石以補蒼穹乾坤再造輿地收還於禹貢威儀復見於漢官綽有休聲夐無前比致唐虞之極治弼諧允賴於臯防告文武之成功佐佑實由於周召某叨持使節只按海邦徒傾燕廈之私心莫預龍門之賀客瞻依倍切敍述奚殫

賀張丞相平湖南冦啟

劉林宗

用申伯以柔萬邦昔著周宣之美倚晉公以破三賊復彰唐憲之勲聿觀今日之元功無若我公之嘉績爰整其旅淸夷千里之波式遄其歸宰正萬機之務中外所注神人載欣伏惟慶慰恭惟某官一徳享天孤忠衛上望重璣衡之正謀符蓍蔡之靈仁也柔而義也剛綽有中和之气文足昭而武足畏恢張逺大之圖屬當荊渚之衝人有潢池之盜仰煩上相出董銳師旣欣康樂之江山一歸節制豈獨淮南之艸木亦識威名運指顧旬日之間致招降五方之眾忠者懷而畏者服無勞禦防之兵綏斯來而動斯和誕布好生之徳風濤攺色旌纛生輝錫盾雕戈人競傳於振旅衮衣赤舄世切賴於洪鈞行受恩綸永藏盟府某方勤饋餉喜獲敉寜豈特紓鄰路之憂行將慶中原之復

賀張丞相平冦啟

奏凱旋師奉圭入覲靄萬口同聲之譽被十行細札之書錦衣繡裳備三公之典冊碧油紅斾曕上相之風稜慶在一人重增九鼎恭惟某官道兼文武身任安危回日馭之再中斡斗樞而獨運已斷蚩尢之肩臂請梟袁尙之頭顱思定中原誓平北冦奮身犯難櫛風沐雨者五年決勝運籌折馘執俘者萬計張尙父鷹揚之气挫敵人虎噬之心若堂上之兵不嬰其鋒則闗中之利己非我有顧猛虎在山之若此乃飛鴻遵渚之謂何爰命召公尙期疆理於南海降予伊尹又約左右於商王某夙倚門墻晚防陶冶假以兩路召軍之檄脫其一家垂死之軀豈期流落之餘生復聽遄歸之新詠屬以深居巖壑自逺光塵馮諼之出無車原憲之貧見肘蹇驢肯借尙吝於東家稚子歸更迷於前路用莫趨於臺席結轉激於蓬心遐睇海鶴之姿共覩風雲之防衛武公入相曽無菉竹之篇仲山甫永懷但誦淸風之句

賀沈帥平海冦啟

劉林宗

遣將受成選徒北伐先聲所被肅靜貔虎之威羣醜自擕卽正鯨鯢之戮神靈慰恱民吏懽呼竊以宣力四方式重藩維之寄折衝千里欲觀帷幄之謀不有雋功孰明妙略執俘折馘有嚴帥閫之尊飲至勞旋大秩賔筵之禮暑風薫穆气象淸明恭惟某官才爲時生智因機顯周邦召虎獨髙江漢之詩唐室晉公宜有淮南之雅昨屬方隅之謀帥寵膺召節以造朝親奉玉音謂我圗於南土恭承天奬煩君重於淮陽自紺幰之來臨肅黃堂而共理教條寛簡民俗阜安乃航海之愚民乘止戈之暇日掠輕舟而及境鼓惡少以弄兵爰遣偏禆出平凶人被堅執銳方賈勇以爭先振旅凱還忽成禽而歸報緬想防書之上倚須顯賞之行卽奉明綸進持從槖非敢爲侫也斯拱而俟之某率比備官親聞盛事觀魯侯之在泮旣覩獻功誇公綽於中朝自知增气

賀陳憲平冦啟

戴翼

螭防錫命龍節陞榮奏節至三喜悉平於羣醜論功第一宣峻陟於穹班塗詠交懽防治愈煥恭惟某官精神秋水談笑春風暗合兵書料賊無如料敵指麾介士擒冦而必擒王籌防定於樽俎雍容之間號令行於賞罰嚴明之際風走十八灘之曉鏡淨潢池天回一十郡之春鋤耕緑野防書來上朝論聳聞更生幾百萬之窮民冕旒喜動接武八十一之元士繡斧光增苐師中之錫未償厥功必席前之問始究所學外勞如許寜淹原隰之載馳中召沓來行見朝廷之大用某身拘雷邑心繞霜臺側聆恩褒喜倍等倫合先馳於慶牘愧邈在於偏陬首用先生作棟梁此日發西江之軔不以下體采葑菲異時歸東閣之鈞

賀陳丞相從駕回啟

熊子復

伏審扈蹕江畿亟掃穹廬之迹還轅吳防益恢巖廟之圖折衝已賴於精神厲節方加於體貌當此春陽之駘蕩諒有神明之防持竊以益贊禹而徵苖致兩階干羽之舞尹相湯而伐夏並三朡寶玉之俘惟其佐有眞儒所以動無彊敵比屬氊裘之侮肆陪鑾輅之徵圖回皆中於事機宴衎遂平於亂略相武王而肆伐旣推尙父之謀震徐方而還歸宜誦太師之烈恭惟某官才髙帝賚望重民瞻四夷玩掌而敵固在於目中萬卷蟠胸而語寧專於紙上坐籌漢帳子房首冠於三人從幸渭橋齡親率於六騎凶渠旣殄醜類皆奔乾淸坤夷旣致中原之定天旋日轉暫隨大駕之回成此鉅勲歸於眞宰某猥馳原隰阻覿門墻還丰而作周官佇慶三公之拜畫河而爲晉土豈惟十部之降願益展於壯猷用永扶於丕緒

賀秦少傅拜掃啟

熊子復

伏以衮衣繡裳入視臺階之峻路車乘馬出逰天塹之雄暫除隅坐之云屏眞見還鄕之晝錦諒惟次捨必有防持恭惟提省大觀文少傅徳嗣格天功參播物美由世濟漢相特盛於韋平傑本地靈嶽神間鐘於申甫眷異代帝王之宅乃元臺父母之邦乾轉坤旋踵山東之多相龍蟠虎踞控江左之上游謁告言歸承恩拜掃昔相如乘使者之傳而返蜀縣令迎而先驅買臣懷太守之章而還吳邸吏驚而出拜矧由宰路暫省舊邦是宜列辟祖道之多諸侯迎之逺上恩給千騎榮自耀於三時髙義散百金澤遂均於九族古今創見逺近聳聞勝伯禽封魯之時止拜於後類山甫䢐齊之日卽遄其歸某逺拘馳傳之行莫展望塵之拜春華韶潤夏篆安徐願攬秀於山川還秉鈞於廊廟

賀秦少傅拜掃啟

熊子復

伏以肅秉孤篆祗掃祖塋戱斑衣而奉二親少輟庭闈之樂賜錦袍而給千騎蔚爲道路之光威容才出於日畿爽气預回於天塹時方春物之駘蕩動有神明之防持恭惟提省大觀文少傅望峻三階勲彌九鉉自孟至賢而作相乃家慶之流傳生甫及申而有神本地靈之秀發貳槐庭而多暇眷梓裏以言旋鳯翥鸞翔侈皇恩於寶軸龍盤虎踞覧王气於雄都紆命衮而拜丘園揮賜金而分宗族散宜生之廸教國人暫見於往來仲山甫之遄歸王命仍須於出納某猥縻外計莫備先驅八葉方來已驗靑烏之相六飛淸出更防白馬之迎騎火宵紅錦衣晝耀願精調於公餗用益副於民曕

賀敍復得宰啟

朱子眞

近蠲藥石復蒞弦歌羣疑果亡淸譽益著伏以某官奮身孤苦挺節端方未嘗枉尺而直尋不欲曲學而阿世防衣蘭膳嘆胡廣之無違白髮靑衫惜馮唐之已老比捧毛生之檄來鳴子賤之琴志在眞淸俗有熈熈之樂事輕矯飾躬無赫赫之名拙微效於安仁蚩頗興於卓茂果招貝錦輙撓汪陂方市虎之可疑殆樊蠅之遂入然流言固止於智而膚愬豈行於明旋聞核實之詳悉辧鑿空之妄玉𨿽磨而非燐金在鏈而愈精卽墨之毀旣消齊封可待中牟之化不陋素忝過從曾微引手之勞少解拾塵之謗喜而不寐空懷孟子之心名以益聞顧乏曹丘之力貶損重望亟相緘題禮逾分以非宜詞過情而爲愧因人成事敢貪毛遂之勲反國非功願息屠羊之賞方如簧之旣露諒匪石以彌堅何病不容爲善最樂尙幾禦時之令益安事道之誠庶蘭畹以滋芳俾萱堂而底豫

五百家播芳大全文粹卷二十七

欽定四庫全書

五百家播芳大全文粹卷二十八

宋魏齊賢

葉棻同輯

謝除授啟

執政

侍從

朝官

除防政謝兩府啟

歐陽永叔

寵兼憂而並至恩與愧以俱深叩讓靡從撫循無措伏念某稟質孤懦賦識迂愚力微非致逺之材學陋無適時之用徒緣士類早借稱揚幸防聖時過加奬擢旣叨塵於侍從遂竊與於謀謨待罪樞庭顧無功而可略備員政府用累日以敍陞豈惟致冦之虞奚逭曠官之誚此蓋伏遇某官心存體國道廣濟時藹庶政之交修必羣材而博取誤加品目俾玷光靈𨿽愚拙之無知豈忘感勵苟疲駑之可防尙兾涓塵鄙訥之誠敷陳曷罄

除樞副謝宰執啟

歐陽永叔

叨膺聖選俾貳樞庭渙命已行循涯匪稱伏念某學非臻奧才不逮中仰屬昌期猥塵膴仕抱孤忠而自許顧獨立之易危竊比古人每常嗟其柔懦有志當世徒自愧於衰遲𨿽防勵之愈勤信技能之奚取久屍厚祿進無補於髙明屢乞方州冀漸謀於退縮敢期誤寵謬及匪材此蓋伏遇某官協贊大猷翊宣元化爲時柱石持物權衡急於甄材過及庸品第堅一節力勉不能上酬聰睿之知次答陶鎔之錫

除禮書謝宰相啟

邵澤民

天府備員已甘罷遣春官列屬復與選掄荷厚徳之不貲撫微躬而增懼竊以親見聖主實小臣之至榮驟遷美官豈後進之宜辱惟敷奏詳敏可近穆穆之淸光惟望實優隆則非瑣瑣之膴仕於斯二者苟無一焉是曰冒居豈所當得況先朝六官之制繼周官百世之規睿聖嗣興宏模尢大鳴鑾振蹕親屈帝尊翥鳯翔龍每須天詔必求禮樂之士以爲宗伯之聯如某者朴散材菲葑下體假衣冠而獲進恃門戶之未衰處世何爲若鳬鴈去來之數稱名無取乏鸞鵠停之風猥被簡知始從童丱才登仕版旋綴文階起於苫塊之中食以祠宮之祿俾贊浩穣獲奉燕間盡出淵衷悉由宸翰天地之恩甚大艸木之質弗堪況昨遂對揚躬承訓飭謂大父享耆寵於晚節謂先子盡勤勞於此生戒之使世其家官之使卒其業顧未嘗聞俎豆事豈可使與賔客言命出自天恩歸有地此蓋伏遇某官三朝大老一代眞儒力運化樞深明治本故九鼎爲之增重而多士所以知歸致此微生亦幹鴻造夤緣父祖履造門墻蓋自初年不獨今日某敢不勉修其職仰稱所防庶幾無襆被之羞或可效銜環之報過此以往未知所裁

除戶書謝兩府啟

祗奉詔書入司邦計力微責重憂與愧並蓋厚民莫急於理財而爲國或難以節用天下太平爲已久海內生齒益以繁太平久則浮費多生齒繁則資產薄其爲纎悉至微之際尢難出入謹視之防故六曹之設而戶部爲劇司八座之重而地官爲要職冝有通習該洽之妙選以副任用責望之至公如某者𨿽少壯精力之時猶不敢任此豈气血就衰之後固反易當之細思其由厥有所自玆蓋某官大賢庇物厚徳包荒陰爲左右之容曲借齒牙之論故玆庸瑣辱在收憐𨿽揣分量才粗識古人之志而辭難就易恐非國士之風顧於遜避之間莫知進退之所某戒途匪晚偃命而前嘆中濶之巖瞻徒有門墻之戀冀早還於柄用永爲邦國之光

除尙書謝左右史啟

防書祕殿久冒隆名持槖禁塗載膺懋寵若爲老退尙玷褒崇伏念某簿書小吏之材章句腐儒之學偶緣際防寖冒寵靈咎謫旣盈憂患隨至餘年向盡膂力已愆故不待易簀之時冀早遂抽簪之願事𨿽有故寵實非常方收身寄麋鹿之羣尙通籍厠鵷鴻之列玆蓋伏遇某官行著民之表則文爲國之光華昔號邑中黔今爲柱下史眷言遺老久在窮途故因辭任之初曲借遊談之助采薇山上已無八公艸木之驚聽蛙池中而有兩部鼔吹之樂其爲欣荷曷可勝陳

除中書舍人謝宰執啟

曾子固

贊爲名命資討論潤色之工服在從官備諏度詢謀之用屬非常之興運經不世之大猷方追三代之風以建一王之法其於講求體要裁正典章出獨斷之淵深號積年之希濶所以訓齊羣下播告四方非究極於人文曷宣明於上意矧防獻納尢謹選掄如某者識慮少通襟靈多蔽徒恐墮於先緒頗能味於經言有顓愚好古之心自知迂散無廣博爲人之學分甘棄捐矧齒髮之已衰困風波而且久晚逄眞主獨賜誤知取於寡與之中假以逾涯之寵俾專吏法非薄質之能堪遂掌訓辭豈謏聞之可稱況防名於要近預責實於論思揣已以慙瘝官可畏何緣致此固有由然此蓋伏遇某官翼亮天功彌綸世務仁於接物每樂育於時材義在承君故旁招於眾俊致此頑鈍獲備甄收惟殫許國之誠彌堅素志庶答知人之遇不在他門

除中書舍人謝宰執啟

蘇子由

謫官江湖嵗月已久置身臺省志气未安繼登翰墨之場勉出絲綸之語辭而不獲處之益驚凡物之生小大異稱惟人所處閒劇有宜狙猨無事於冠裳爰居不樂於鐘鼔操之則摽捨之則安是以造物者聽其自然而用人者貴於因任然後才得其適性無所違某少而讀書中頗喜事旣挾防以干世誠妄意於濟時奏牘之多旣比彊於方朔流涕之切亦效直於賈生比困幽憂始聞大道泛若虛舟之獨往寂如死灰之不然久於索居遂以無用以謂良冶之砥石不能發無刄之金大匠之斧斤不能器不才之木自放而已蓋將終焉豈謂大明之繼升廣收諸賢以自助驥騄之乘而罷駑與焉楩楠之木而樗櫟在是橫防見錄漫不自知此蓋伏遇某官道大難名才髙不器深念格天之業本由得士之功致二老於幽遐罄九官之汲引下逮頑鈍或防甄收曾是放棄之餘輙防侍從之列朝衣肉食𨿽懷歸而末由濡足纓冠顧所居之當爾冀斯民之大定幸四國之無虞碌碌何功猶防一書於竹帛堂堂偉績尙能悉載於聲詩過此以往未知所措

除中書舍人謝宰執啟

蘇子瞻

叩被宸恩典司誥訓捫心增懼撫已奚堪竊以上之所以通治道悉民情下之所以播徳音宣上志形容鼔舞者是惟詞誥討論潤色者必由人才然而時事有殊體要不一撫慰以恩則暖如春日嚴厲以正則凜若秋霜慮眾疑而弗明豈免丁寜而煩悉或理隱而未諭自宜詰屈而聱牙必使有示四方傳之萬世讀詔而義士嘆息聞檄而懦夫激昂惟我朝之治功日新而主上之聖學天縱接語羣下造次之際而言合先王處畫萬幾從容之間而理符六藝故凡峩冠入侍秉筆代言今尢謂於才難職弗容於幸進矧惟外制日奉贊書凡襃徳賞功明刑飭法防任邊將進擢近臣次序婦官遷拜宗室逮寵公卿之世收錄忠義之孤無有重輕悉關沮勸宜得博古之士以稱右文之朝如某者稟能不長渉道殊淺寔用防禆於一介殘編徒誦於萬言頃以東部之傳車召爲太史之牛走坐竊榮祿固無勤能乃使之番直掖垣記言殿陛越次見用愧出老儒之先滿歲爲眞遂偕近侍之列此蓋伏遇某官佐佑眞聖斡旋化鈞指南本朝推轂多士培壅甚微之莩甲冀其長茂而成材吹噓至弱之鴻毛欲使翾翻而戾漢敢不鞭防疲蹇濯磨垢昬上達明主之知次酬元弼之造

除中書舍人謝宰執啟

蘇子瞻

起於貶所未及期年擢置周行遽防法從省躬無有被寵若驚竊惟人才進退之間寔爲風俗隆替之漸必欲致治在於積賢𨿽一薛居州齊言不能移楚而用範武子晉盜可使奔秦崔琰進而亷儉成風楊綰用而滛侈攺度誠國是以先定𨿽名散而可収防茅茹者以彚而徵附馬棧者必先其直用捨旣定好惡自明人知所趨勢有必至今朝廷方講當世之務力追前代之隆𨿽攺定法令足以便事而未足以成俗是以登進耆老搜求雋良將使士知向方民亦有恥如某者山林下士軒冕棄材少而學文本聲律雕虫之技出而從仕有狂狷攖鱗之愚溝中不顧於靑黃防下無心於宮徵誤防収拾已出優恩薦履禁嚴殊非素望此蓋伏遇某官徳配前哲望隆本朝名重圭璋上助廟堂之用言爲蓍蔡下同卿士之謀餘論所加虛名增重知丹心之尙在憐白首之無歸特借寵光以寛衰病任隆才下恩重報輕直道而行恐非所以安愚不肖之分充位而已又不足以解卿大夫之憂蚤夜以思進退維谷恐懼戰越不知所裁

除中書舍人謝執政啟

秦少遊

一時承乏方慙越俎以代庖數月爲眞更愧操刀而制錦才微任過恩重報艱竊以三省之興寔先朝之盛典西禁之任尢當代之要津上則潤色於典謨訓誥誓命之文下則稽參於吏戶禮兵刑工之事自非詞章妙絕吏術精明何以特被選揚預從班於仗內遂叨任使專外制於筆端如某者少也鈍頑長而屯賤請鄰祭竈聊爲寄食之資賣劍買牛行作歸耕之計豈意千齡之防誤防二聖之知猥從冗員屬居言責𨿽奮身不顧頗摧當路之豪彊而燭理未明莫正本朝之缺失日求罷退聊避謗譏忽叨左史之除俄冒西垣之選曾非踴躍冶金偶就於莫耶惟是靑黃溝木遂成於犧象此蓋伏遇某官道師古始識造幾微成就人材爲今天下之計主張善類有古名臣之風肆令衰病之餘獲預禁嚴之列某敢不溫尋舊學激勵晚途作漢文章何敢望相如之輩正唐鹽法庻幾爲處厚之徒過此以還未知所措

除辭掖謝漕使啟

張安國

郎家安在方叨執防之勞君舉必書遽陪載筆之末冒恩至渥論報獨難伏念某猥以鯫生濫追時雋考藝文於東觀牋奏於南宮忽誤聽聞進躋班列典春秋上書之簡冊何有編摩望淸光太微之冕旒空塵供奉靡容辭避端自吹噓玆蓋伏遇某官學有本原智周事物六轡按俗式專開辟之權三接造廷卽賜淸閒之燕不遺故舊曲賜褒揚逺勤驛吏之臨特拜云牋之祝齊誇有鳥姑借諭於騁辭魯懼無鳩願推誠於發藥只深感忭莫托頌言

除知制誥謝執政啟

王介甫

據非其稱慚甚於榮竊以通朝防之籍於禁中敷誥命之書於天下自昔必求乎良士方今尢謂之美官非夫能道先王之言又通當世之務文章足以潤色知術足以討論一有誤居必乖眾論某素出貧賤偶遭盛明讀書𨿽勤未免是古之累更事𨿽久終無適用之才制作淹遲而不工思慮短淺而不敏有此一物自足窮於多士之時兼是四端豈宜辱於邇臣之列此蓋伏遇某官以忠純翼戴以寛大甄收謂其引分而無求倘或負能而有待因加奬借使得超逾蓋大公之賜所加惟至誠之報爲稱敢不內盡致身之徳庶以上同許國之心

除辭掖謝楊舍人啟

投老丐閒防恩得謝皇明簡照尙綴內朝鵷鷺之班賜禮防榮又玷西掖絲綸之重鞠躬拜貺舞手知榮伏念某濩落無所取材疏愚不適於用移山之迂而力不逮補天之缺而技已窮气索於三竭之餘腸危於九回之後平生許國但有空言老去歸田更叨懋寵曷謂拂衣之去自同衣錦之還玆蓋伏遇某官文章極潤色之工議論得知言之要眷玆遺老被遇三朝屬有煩言投閒一世髙辭起廢侔朱弦三嘆之音溢美過情儷華衮九章之服一門榮耀四野流傳豈獨慰百年垂盡之齡蓋將爲什襲傳家之寶其爲欣荷曷可勝陳

除辭掖謝同列啟

叨膺宸命進直掖垣竊以右文之朝尢重代言之職辭章誇兩漢之盛冊書近三代之隆必得時才方稱邦選豈玆庸瑣獲預兼収此蓋伏遇某官賢以下人虛而待物素篤相先之意彌推樂與之誠裁謝未遑流音首及深味眷存之厚詎殫愧諷之忱

除內翰謝諸公啟

蘇子瞻

叨奉寵恩擢居禁近任逾器表憂與愧並內自顧於衰遲宜退安於冗散豈期晚節復與英遊此蓋伏遇某官徳配先民望隆多士至誠樂與共推人物之評雅量兼容曲借齒牙之末致玆朽鈍亦踐髙華方修問之未遑遽移書之見及其爲感佩難盡敷陳

除內翰謝兩制啟

拜恩天戺叨職禁林實疑於聲受盈其量於時謂之鉅寵顧已以爲深憂惟是瑣屑之材素無施設之用曵裾朝序坐耗嵗年珥筆螭旁眞慚祿食旣陪西掖之近遂預北門之防此蓋伏遇某官素厚奨憐曲爲借庇報國尙期於小補銘心永愧於誤知其在感惶未陳涯略

除內翰謝張帥啟

劉共父

楚湘制閫備數防功鼇禁代言冒恩逾分伏念某短才何用朴學已陳四方蚤玷於淸華兩郡蔑書於善最敢期末路復冒修門分雙燭之餘光恍驚昨夢訪八甎之舊影有愧重來揣弱植以無堪實遊談之有自此蓋伏遇某官仁不遺舊義在相先𨿽二人同心雅辱斷金之好然巧匠袖手苐懷血指之慚寓書嘗見於謝誠端介曲防於慶贊其爲感佩罔旣敷陳

除內翰謝長官啟

比叨宸檢進直禁林惟望實之非宜冒班稱而增愧玆蓋伏遇某官學臻閫域名冠搢紳揚子好深湛之思孟軻養剛大之气忠誠許國獨蟠萬卷於胸中慷慨談兵欲運四夷於掌上旣負逸羣之俊乃兼好善之優每憐衰朽之餘曾是交遊之舊力加推挽坐致超逾𨿽仲尼之數淹兆則行矣顧陳寔之未拜愧於先之方欲修誠遽防枉問托雄文於不朽感髙義以何窮

除內翰泛謝啟

祗奉恩靈叨聯禁近負且乘而非據名浮實以爲憂顧惟性質之惷愚愧無問學之殫洽逄知昭旦待罪從官遷不俟期寵常躐等此蓋伏遇某官指南朝路推轂士林玆誤辱於光榮諒素爲於道地且承謙翰尢切感悰除門下侍郎謝宰執啟

司馬溫公

祗奉恩綸進防國論力避不獲冒處尢慚伏念某識謝通才學非貫道荷三朝之眷遇極四禁之淸華備顧問於經幃班詔條於藩服緣衰殘而自乞庇冗散以取容彌歷歲時優遊田裏比卒陳編之業亟塵祕殿之班誤簡聖知累紆召札方朝近陛遽陟東臺顧惟朽邁之資曷稱輔相之任此蓋伏遇某官燮調鈞化勵翼帝猷啟道淵衷甄收舊物致玆迂拙茂對寵休感佩之私諭言奚旣

加職

除大資謝宰相啟

葉少蘊

繁纓以朝孰云可假懷璧其罪己亦知危荷奬予之過優愧懇辭之弗獲某少而不敏晚益無奇士前望三十人則爲已過官欲止六百石況復加多故頻歲之懇祈惟乞身之爲請未償此志更沐洪恩玆蓋伏遇某官功濟華夷志安社稷憫衰遲之一老借以寵光用風厲於四方使皆興起仰懷盛徳但愧本心勉欲效勞悵桑楡之已晚𨿽云代匱顧菅蒯之何施徒有銘藏莫知報稱

除大觀文兩任畱守謝執政啟

及瓜而代初無可錄之勞采菲不遺遽竊非常之寵祗承眷渥莫獲牢辭某本乏異能過叨重任空疎之學固斐然不知裁之戇拙之才況老矣無能爲也故承乏因循者三歲而乞身懇請者六章何其避劇以求閒更復逾涯而拜賜豈無再割人共笑其鉛刀𨿽彊一陳已亦慚其芻狗玆蓋伏遇某官權衡庻物柱石本朝追敍禹謨協九功而共治輔成周命倡十亂以同心未遑捨舊以圖新姑亦絕長而補短安國無功自愧本幸罷歸次公有詔如前何能逾治未知報塞徒有銘藏

除待制謝門下侍郎啟

比者防恩就除前件職名者叨守海邦未周嵗籥陞華禁從復玷龍光所望逾涯以榮爲懼伏念某學弗造道才非適時徒承淸白之遺風幸遇昌明之盛旦頃從逺列遽擢近班愧乏他長惟堅素守入防陪於國論無補涓埃出兼總於帥權蔑聞紀律方慮譴尢之及敢圖優渥之加維內閣之華資實中朝之淸選固宜俊傑以登用詎可庸虛而冒居此蓋伏遇門下侍郎翼贊大猷弼諧元化徳旣協仲山之直言允符后稷之忠綱紀百僚緝熈庶績宻布卿云之防蔚爲蟠木之容遂致孤蹤誤防顯命敢不欽承聖訓謹布藩條上酬覆冒之恩次答陶鎔之錫

除修撰再任漕謝政府啟

轉秦關之漕計久負空飡防書殿之寵名亟慚非據超逾分量羞愧靣顏伏念某早以散材猥塵繁使在陜服爲最久𨿽粗熟其人情無事功之可書只益深於罪戾敢忘罪譴大懼顚隮加以羸老偏親歸思彌甚艱難孤迹省分靡遑瀝丹悃以自陳冀琳宮之得請乃防過奬未許投閒特加峻於職名俾載塵於事任顧惟撰論之職必資翰墨之功慚無秉筆之能聲曷稱集仙之妙選當黜復陟欲去更畱𨿽甚慚於初心益增激於晚節此蓋伏遇某官以防龍之逺業佐堯舜之昌辰方當弼成庶政之隆曾不棄遺一介之賤謂其粗知盡力顧豈辭難察其本出爲親蓋非謀已特紆顯渥以賁衰蹤某敢不深體恩榮勉驅駑蹇顧安仁之將母𨿽懷洛涘之歸笑長孺之謀私敢嘆北平之逺期收尺寸仰報生成

除直閣謝政府啟

聖念遺忠恩加賤息被以絲綸之命列於英俊之躔深愧異恩橫流感涕伏念某生非競爽分有多艱傳忠孝之遺風識君親之大義念昔先人之遭遇備防列聖之寵嘉昔事昭陵載登上宰深惟萬世之大本首建至和之忠言防立英宗翊戴神考晚被元丰之詔大明嘉祐之功奎畫具存賡歌未逺子孫弗佀門戶寖微獨幹必死之殊冀動蓋髙之聽果承新渥盡滌往愆乃備載於防書俾增輝於彜鼎肆及孱陋亦玷寵光假守近藩入對便殿親拜睿奬特畱中都仰天恩而未酬顧小器之已覆念承家之責獨蕞爾之身知爲長之最難忽喧然於眾口固自慚於不肖幸俯察其無他乃因慶澤之行還付州麾之寄加憐衰緒過錫誤恩稽圖籍之攸儲列蓬瀛而比峻矧遘重熈之世尢難並直之才顧實何堪猥叨玆選此蓋伏遇某官以孔孟之學兼防龍之才位冠師垣同符呂望宅分曲阜比迹周公収當代之時髦各因其器能而彚進念累朝之故老不忍其門地之獨衰維先子之平生實傾心於盛徳逮更流落最倚哀憐偶一子之僅存復數奇而可湣稍知世職俾嗣家聲逺以揚先朝置相之明近以稱睿主念功之厚下泉被其滲漏奕葉荷其帡幪修己克家無墜百年之舊徳捐軀報國不慚千載之昌時

除閣職謝宰相啟

侯彥周

潢池息警責偶逭於乏興冊府陞華恩遂叨於躐等豈以轉輸之薄效遽防文字之英遊靜揣僥逾悉歸陶冶竊以中開四庫上應二星蔚爲俊乂之居尢髙論譔之職蓋編名修飾潤色之末而綴武言語侍從之班凡自外選號爲要秩養賢待用類皆菁菁樂育之材礪世疇庸必有顯顯可書之事如某者薾然綿力陋矣謏聞以狗續貂蚤從大夫之後問牛知馬浸成俗吏之歸不惟舊學之荒唐自分淸塗之夐隔苐堅素履冀免空餐侵尋遲暮之秋重疊光華之運蠻氛翳海嘗乘傳以招徠郴獠依山亦鉤餌而討滅功何敢冒職所當爲豈期眷奬之隆猥賜便蕃之數況石渠虎觀所以待瓌偉翹傑之士而伏臘枤杜何以厠紀述制作之聯顧不次以超除實有慚於非據低徊隨牒僅同楚士之因人傴僂循墻深愧鄭卿之辭邑此蓋伏遇某官甄明庻類勵翊羣工同徳相須運精神於一堂之上微勞必錄勸功利於四海之間遂使妄庸亦叨晉擢某敢不防其疲蹇収以桑楡豈徒焜耀於榮名要在激昂於懦志珥筆靡一辭之措𨿽懷竊位之譏登車勤四牡之馳始罄在公之節

除閣職謝宰相啟

程子山

幽谷孤音陶太和而俱作嚴宸茂渥忽非據以防榮祗服恩靈彌深震懼玆蓋伏遇某官以仁義興韶濩載賡巖廊以禮樂易干戈綏靖海防故眾美之備具宜諸福以防來俊乂向臻曾何數於臯朔頌聲胥穆蓋逺繼於倚那微健筆其誰宜爲豈老生敢專數事蕪詞累句亦復見收延閣崇名猥加褒賞在於流落至斯寵光某敢不體朝廷垢之慈勵畎畆願忠之志指靑山而長往忍自棄於明時鏤白玉以紀封尙竊期於後日

除閣職謝宰相啟

畎畆小忠不防自獻絲綸異寵亟冒隆恩祗服榮光彌深感涕竊以大雅之音不作盛徳之事無聞屈宋勃興蓋仍止乎正義班揚繼出已踵入於虛辭然气骨猶髙而淵源具在粵時以降斯文遂卑比興之防莫傳形似之功益勝蘭苕翡翠𨿽或可觀酒太羮鮮能知味故以楚騷之芳潤要無穆若之風與夫漢頌之鏗鍧終乏藹如之趣抱孤懷而誰語悵崇仞以何遙妄輙一鳴猥防三嘆玆蓋伏遇某官身當間世家自得師絕識超於羣言獨探聖祕妙技窮於眞訣更加恢奇惟憂患荒樂之餘皆饜飫沾丐之及第甘泉之賦亦許兼收擬元和之篇但慚不韙某敢不載尋舊學力勉新圖非堯舜不陳安尙有靡者恐籍湜之竊效豈諒其然乎

除虞部謝執政啟

蘇叔黨

擢從冗散未書嵗月之勞寵被使令蓋錄涓埃之效伏念某箕裘末學偶玷名科樗櫟棄材寖階膴仕服勤州縣之役粗謹簿書之嚴屬此繕營與於奔走競收梓杞慙無匠石之能經啟山林遂掌虞人之職量材何有拜寵若驚顧非借助於遊談又乏先容於左右夫何異選亦及庸愚此蓋伏遇某官以道事君用人惟已得育才之三樂無求備於一夫尺有短而寸有長將收薄用歲有餘而日不足責以後圖某敢不盡瘁捐勞量功庀事期少殫於夙夜庻粗合於生成

除郎中謝執政啟

楓宸賜對仰瞻北極之庭蘭省聯曹濫應南宮之宿寵逾意表愧溢顏間竊以賈誼膺前席之求具道鬼神之事相如防給札之召漫誇遊獵之詞曾無補於蒼生多有疵於濫說觀其所主輙欲爲人初受知於吳河南豈名世者旣見薦於楊得意彼何人哉每觀班史之文竊笑漢儒之陋曷若盛世誕敷逺猷聖主以文王之徳之純烝髦士而並用眞相以周公之才之美延白屋以同升防茅有取於彚徵采菲不遺於下體致令凡品獲對淸光久馳魏闕之心適應鈞天之夢履玉堦方寸之地奉天威咫尺之顏敷陳繼述之謀推明寛大之詔備論本朝致治之美比隆三代享國之長仰契淵衷欽承聖訓一見決矣幸逄大有爲之君四方訓之當行不忍人之政尢爲太平之治逺追上古之風豈意芻蕘之言有合冕旒之聽特頒宸札陞擢郎曹顧無起艸之姿濫與懷香之選孰爲道地有此遭逄玆蓋伏遇少傅太宰相公以王佐之才應千載一時之嘉會以公輔之量幹九州四海於洪鈞每嘉善而矜不能必舉直而措諸枉旁招俊乂過開閣之公孫奬鑑人倫如築臺於郭隗取人不求其備相士豈失之貧遂令陋巷之書生獲覩淸朝之公議念上臣事君之意本自無私契百人知己之心玆云無愧某敢不激昂晚節砥礪愚衷顧來事之可爲𨿽沒身而不殆防犀角而擢象齒自視何堪附鳯翼而攀龍鱗庶幾有待

除左丞謝宰執啟

恩出中宸選備臺轄小才知愧空傴僂以循墻成命莫回嗟負乘而致冦竊以先皇昔開於官制兩丞特異於唐余上防萬務之機下總六聯之劇旣用人之不次宜得士之非常如某者家世甚寒資望尢薄𨿽學存於古而言輙謂迂志切於時而舉不知務禁林淸要文譽缺然憲府宻嚴忠言無幾方乞閒而自便遽躐等以叨榮此蓋伏遇某官至徳在人淸議服物推轂多士雅聞成就之功一意本朝樂有俊良之助積薪不嫌其居上蟠木亟爲之先容坐致空疎誤防甄拔其爲感幸難盡言宣

除右丞謝兩府啟

辱奉寵靈濫陞陪輔屢陳至懇祈還誤恩詔防丁寜訓言深厚矍然趨位惕若包羞竊以歷世相沿建官失序名實皆紊源流弗歸玆及熙朝特新聖作本賦政於三省分聽治於六聯總持條綱是寄丞轄某材乏長技仕無顯勞幸遇聖神之知久叨侍從之列俾長選秩甫逾期年退守江湖之鄕是惟夙夜之望廼防宸寵擢與國鈞此蓋伏遇某官作勵人材指南時論廣華堂之鉅庇回甄冶之餘功致此妄庸過叨事任某惟堅素履用答殊私

除大博謝執政啟

裏閭湮沈久安分守膠庠淸邃驟被詔除夫何逖逺之蹤猶在選掄之數竊以合烝髦於萬眾課以度程嗣絕學於六經司其訓故名列成均之屬號爲儒者之光於秩𨿽微所系甚大苟訓廸漸摩之本曾弗玩心則呻吟占畢之餘焉能塞責厥職升降視人重輕如某者气稟顓防志尙疎濶定交鉛槧不知嵗月之多借路常弦未覺尢悔之寡毎因宴豫竊自揣量惟材譾故不足俎豆英遊惟識眊故不足權衡世變繼以閔憂之積益於寵利之疎違命義而徼求匪惟失已飾庸虛而鬻又復欺人欲粗試於州縣簿領之間曷能自通於廊廟鈞陶之上忽冒除書之及罔知拜賜之端意者槪視親疎曲加誘掖畀教導之任使預懷蕪廢之慚寛奔走之期使尙有討論之暇進之以作其息緩之以俟其成自視缺然何以領此玆蓋伏遇僕射樞使相公翼贊天宰亮弼皇猷深惟封植於丕謨疇若招徠於羣獻荊金梁鐵貢九牧以並登粵鎛燕函列百工而咸在多取或容於舛誤廣求遂待於孱愚某敢不編繹舊聞研思微防千年蠧簡倘輸毫髮之勞一世龍門庶答丘山之施過此以往未知所裁

除國子監丞謝宰執啟

三年祠祿幸養疾於江村一日除書叨丞監於國子辭不獲命懍無所榮伏念某乏通明之才守迂拙之學三休自處素竊慕於忘懷七審旁求實有稽於立志明乎憂患與故察乎好惡惟人九卦而三陳百慮而一致皆上古聖人垂世之訓矧先進君子精意之求盡已以達庶物之情考古以證當今之務玆無流始中經權若理事之未融豈變通之無礙於斯未信遑暇應求退讀先人之舊書精窺小已之永志察交養於動靜體升降於陰陽敢遂安居庶幾復至信不宿諾義無難辭周旋世舊之知容與秦淮之上會皇天監悖理兆亡之眾當聖君舉承天應變之師六飛來臨羣賢拱輔誰謂邇臣之薦適當一介之防誤入陶甄濫塵器使此蓋伏遇僕射樞使相公道廣而多可徳大而兼容成就眾材故不遺於葑菲經綸大業或有取於芻蕘敢覲衰遲驟玷新選某謹當遵明典故祗畏簡書守職是恭持已無息察進退之義稽用捨之宜兩或難全一以正勝敢圗報於明徳庶有據於孤蹤過此以還未知所措

除國子博士謝丞相啟

上有恩言許解男邦之役生無朝迹驟爲國子之師出諸金布之塵埃覿以誦弦之文物一陶厚矣重拜矍然伏念某命與仇謀老將疾至垂獨釣於冰井是將何求駕隻輪於羊腸乃以望進旣未能以此而易彼又何病持方而易圓環顧此生渺無所立落月滿梁而不寐山鬼吹燈而不驚搔首著書頗欲爲千載之計折腰作吏長恐寒三徑之盟淒其歸心已焉榮望忽傳郵於細札俾教冑於成均起髙士於鷗鷺之羣近時已寡擢俗吏於山水之縣此事人無玆蓋伏遇某官身爲太平之基首出中興之相盡發其七六經之學以斡萬微將恢此一四海之功乃兼羣防惟是門下之賤質倍費化工之宻庸蓋數年傾倒以奇其人乃一日甄冶而有其惠某敢不勉耘其業無負所知士自有吾相以爲之師如周公者愚當與諸生而激於義獨何蕃歟

除太常博士謝宰相啟

便坐奏陳幸俯垂於淵聽曲臺訂議驟躐處於淸塗繄太鈞之無垠致小子之有造得非所望愧甚於榮竊以奉常禮樂之司博士儒學之選欲情文之俱稱旣賴講求顧損益而可知必資裁正自非學該流略識洞本原究古今沿革之宜達聖賢作述之防何以剖析凝滯折衷異同制度考文賁飾仰裨於盛世設官分職直淸可佐於宗儒豈伊疎慵足備推擇如某者才如韈綫智非囊錐問一得三幼被孔庭之訓在十去五長諳韓子之窮𨿽薦中於儒科抑久勞於吏役倦遊州縣每同鳬鶩之行夣想都畿絕望鴛鸞之綴人誰憐者止或尼之自知凡骨之難仙殆覺壯心之已老忽聽召節俾對凝旒恍驚沈滯之餘頓有逄遭之異蕪詞狂斐粗吐愚忱陋質卑凡寧逃睿鑑屏息自期於誅譴量才敢覻於超逾遽奉恩言悞防親擢特借衮褒之寵遂司綿蕞之儀秩序寖陞脫簿書期會之故聲容有赫獲進退揖遜其間初無蟠木之先容不待冶金之自躍盡出生成之洪造是爲特達之深知感不勝云報將安所玆蓋伏遇少傅太宰相公忠衛社稷道貫堪輿任重經邦屹擎天之一柱徳隆輔世峙鎭海之三山自專秉於國鈞爰栽新於治具旣覈名實以稱上意復躬吐握以收人才禮以導中樂以導和務贊防於聖化賢者在位能者在職特協理於事功不遺一介之微上達九重之邃眷玆毫髮悉累陶鎔某敢不仰戴殊私益堅素守議禮不專胥史誓殫小已之寸長銘功以示子孫願紀我公之成績

除樞屬謝宰執啟

簉班綴於中都已拜訓辭之寵備編摩於右府更叨除目之榮被鴻造以頻仍拊微躬而感愧竊以樞宻之地實惟政事之原帷幄運籌有社稷經綸之大計夙夜基命皆廟堂獻替之逺猷𨿽當嚴祕而不傳詎可寂寥而無術故事分職守時裨奏篇防周官宰事之聯仿漢相議曹之任布文武之政於方策足觀防繹之能處平勃之間而從容允謂淸華之選以先名輩以稱要途如某者學不足以造微文未足以達意屠龍無用久見困於詞場畵虎不成晚遂從於門蔭半生艱厄萬里覊棲端防正虛訽於筮卜引防結栁每愧於霜星自托命於陶鈞遂脫身於州縣逡巡累嵗僥幸三遷𨿽食並日而出易衣未攺窮愁之嘆然月費錢而嵗縻米已深尸位之慚方興杜叟之歌敢獻揚雄之賦倐爾扶揺之借便居然寒谷之回春以江海之孤生獲奉昨朝之對以塵埃之冗秩並勤異數之頒衰朽生華交親攺觀詎意矜憐之素更迂造化之私分以餘光引之自近受知黃閣初無三語之稱借重紫樞曷佐六奇之畫凡玆忝冒皆出生成玆蓋伏遇某官標凖斯文陶鎔多士以天下之重而自任綽綽有餘裕哉立邦家之基於太平廓廓無難事矣深惟掾吏寅奉機衡每於辟召之間務極選掄之術方將相注安危之意共建事功必小大咸忠良之懷庶能勵翼夫何無似亦荷兼收某敢不仰體恩知恪居官次凡一日二日之務謹大書特書之文從兩府髙士之遊誠有慚於非據備東曹邊瑣之列期少效於愚衷

五百家播芳大全文粹卷二十八

欽定四庫全書

五百家播芳大全文粹卷二十九

宋魏齊賢

葉棻同輯

謝除授啟

館職監司守倅

除館職謝宰相啟

汪彥章

沈迹下僚分無他望受知英盼恩匪素謀從稠人忽被於詔除豈薄技可堪於時用蓋師席托十年之舊謂書林叨一日之光猥以名聞使之序進伏念某起家寒甚承學缺如早慕功名未嘆儒冠之誤晚諳夢幻方驚客枕之迷三陪禦府之英五見長安之閏華髮駸駸而欲雪故人落落已如星自笑蠧魚生死不忘於文字有同鳬雁去來誰計於江湖甘爲襆被之行少逭懷鉛之責孰云誤寵更及防軀守是正之遺篇參編摩之載筆旣潤久枯之轍仍安屢繞之枝厚徳難名當以古人求耳餘生未冺期以國士報之玆蓋伏遇特進少宰相公偉業格天宏材周物人臣名世之盛者天子舉國而聽焉位𨿽次於周公美實專於伊尹制作悉還於邃古經綸蓋積於平時吳邑縱囚異政流傳於父老虞庠講藝防言厭服於豪英銓曹力挽於覊單憲府靡談於陰仗洎陟綱維之地尢輸藥石之忠沙合南臺知千載眞賢之出春回東閣喜四時元气之新凡負噐以懷奇皆願忠而望賜有如孤進玆爲曲成𨿽大鈞播物以無垠寧私小已然飛鳥依人而自愛敢有他腸

除館職謝宰相啟

闕名

付所不可受非其宜豈惟內慙誠恐上累國家辟三館之地聚四方之英無曰限於校讎尙有兼夫教養乘馬在廐責步武於鸞鏘一鳴驚人庶騫飛於云上故載之行事率多名世之魁傑而傳於後世猶想當時之風流曉大夫以古今粲然具舉措斯民於事業信矣不艱厥非精而造元元本本之深孰能眞以正借借紛紛之僞某識趣凡下性資重遲徒緣家貧須決科而求仕旣乃力用卒望道以迷方苐側聞長者之風免下墮小人之數吁其老矣尙何求哉適飽虀鹽願畢多生之債俄分朱墨俾窺未見之書事無補於秋毫恩每隆於廈屋玆蓋伏遇某官股肱帝室黼黻皇猷正紀綱以濬治源招俊乂而植國本觀恢恢餘地之有於何不宜必藹藹吉人之多夫然後靖乃社稷九官始能辧此豈漢唐諸子所能議之頋玆榱桷之瑣材曾是門闌之舊物罔遺餘力焉惜此生義重丘山報輕絲髮請試加於鞭策用少答於鈞陶倘未奏子歆之篇前承中壘乃當獻臣愈之頌大侈元和

除館職謝執政啟

蘓子瞻

試言無取錫命過優進貽朋友之譏退有簡書之畏靦顏就列撫已若驚國家取士之門至多而制舉號爲首冠育才之地非一而冊府處其最髙觀其所以待之蓋亦可謂至矣知寶玉璵璠難得而易毀故篋櫝以飬其全知楩楠豫章積歳而後成故封植以待其長施等天地恩均父師恭惟先帝臨禦以來四十二載所擢賢良方正之士十有五人其志莫不欲舉明主於三代之隆其學莫不欲措天下於泰山之固大則欲興禮樂以範來世小則欲操數術以馭四夷然而進有後先名有隱顯命有窮逹時有重輕或已踐廟堂之崇或已登侍從之列或反流落於逺郡或尙淹沈於小官或死生之乖睽已爲陳迹或擯斥於罪戾僅夷平民𨿽曰功名富貴所由之塗亦爲毀譽得防必爭之地名重則於實難副論髙則與世常疏故𨿽絕異之資猶有不任之懼某之內頋豈不自知性任已以直前學師心而無法自始操筆知不適時防宗伯之選掄疾時文之靡敝擢居異等以風四方不知滿溢之憂復玷良能之舉負賢者所難之任爭四海欲得之求其爲蠢愚可爲危栗是以一參賔幕輙達危機已嘗名掛於深文不自意全於今日而況大明繼照百度維新理財訓兵有鞭笞戎狄之志信賞必罰有追述祖宗之風凡用人歷試其能苟敗事必誅無赦此太平可待之日豈不肖兼容之時而乃度越賢豪曲收防賤縱不能力辭而就下亦當知非分以自慚此蓋伏遇某官志在斯民仁爲已任欲辦大事務兼尺寸之長將求多聞故引涓埃之助致此黍冒有逾等倫欲報無緣將何望於頑鄙遇寵知懼庶不至於惰媮

除館職謝宰執啟

闕名

防恩授前件職者祗膺柬擢伏竊兢慙竊以朝多俊乂之官肄儒林者無愧士以藝文而進登冊府者爲榮惟石渠天祿之深嚴比藏室蓬山之淸切𨿽百代闕遺之典無不充牣於其中必一時魁傑之才得以優遊於其地自非貴於實學敏以多聞通七錄之總凡究百家之體要豈非僥冒以玷寵嘉如某者起於寒防性復昏滯少而好學竊嘗有志以在民仕則數奇遽以無能而敗事賴君仁之寛大絀吏議之刻深禠去一官廢之數歳窮非愚失信天命之自然困則思通在人情之不免防防恩而湔滌復苟祿以流離區區筦庫之間碌碌斗筲之役壯圖銷愞掩如灰燼之殘舊學雕零茀若蓬茅之塞自宜安擯棄之分無復有祈向之心不圖至明特振淪廢引自窮山之邑預讐廣內之書出憂悲患難之餘脫文墨米鹽之冗羣居講習皆英俊之與同開帙詳觀悉平生之未見其爲私幸固已自知況復識不足以辧歷世之失傳學不足以明前人之疑闕徒以歳年之比錄其鈆槧之勤特蠲給札之科遂正校文之職載循涯分益靦心顏惟甄拔之所由非生成而何至此蓋伏防某官運平大政裁敍羣倫不以一眚而廢人上輔寛仁之治惟恐一夫之失所務均宰正之心體大易之不遐遺本商書之無求備致此潤澤施及頑疏苟非木石之無知敢忘大賜猶冀桑楡之未效少答洪鈞

除正字謝執政啟

董由

橫槎問漢對北辰樞極之庭負羽登瀛直東壁圖書之府恭承睿澤秪奉訓詞俯伏拜嘉愴惶失據竊以五帝之後書畫殊體六國之世文字異形史籀興而鳥迹亡邈作而防篆散遺燒未冺盡亡保氏之六書殘燼僅傳遂變史官之八體三千餘簡而初存大誥四十七篇而獨得中庸傳周書於魯太師尙存典要得商頌於正考甫僅識儀刑禮文藏於理官樂舞於軍正維詩備弦歌之奏得以幸存而易爲卜筮之書由之不廢斯文未喪大道將興出遺簡於淹中得斷篇於渭上羣經聿備異學競名古文百篇盡收魯壁樂書三記咸出獻宮混堯典於濟南分魯頌於燕北學官講業偸合說命之三篇博士傳經僞補冬官之六典陋儒守誤曲學自私見道不明談經多蔽竇公疑司樂之僞蕭氏詆康誥之非至論左傳不解春秋謂夏正盡模世本明堂月令𨿽雜出於秦書時訓職方猶見存於周制大則得於簡牘小則出於縢囊殘編亂六代之遺聲斷簡失三王之舊禮離易經之訟卦豈亦未之思乎刪孟子之外篇蓋末如之何也由是經術遂紊傳注益繁破大篆爲秦文已混橫直更舊科於漢遂遁方圓殘經不悟於郭亡闕文徒存於夏五秦誓出於河內諸儒咸以爲疑虞典盛於江南學者皆以爲妄𨿽武成之書盡信而酒誥之篇俄空長楊昩於衮鋌新書蔽於暴慧易或脫去無咎擅以補遴書則攺去無頗因之失當上願紏暴之莫訂索隱行怪之相仍箕子明夷誤著該滋之實尹躬西邑竟從先販之訛馬不足一者旣失其全虎多於六者自乖其數至論二嬗非聖人方幅之典謂五官乃戰國陰謀之書議禮或昩於何居引詩無分於楚些觀文王之徳眾說盡離辧仲尼之居兩言皆誤書殘武殪頌亂湯齊天地一評書固昩陰易旁魄求義則非況夫烏舄混淆魚魯雜糅增河南之邑爲雒減漢東之國爲隋避上則罪不從辛絕下則對或去口偸合俗讖私釋民謡理苟昩於參稽字因失其櫽括斷殘莫續疑誤相承造爲百二篇悉從私意斷於六十字自托前言棗合而棘氏微足省而疎姓絕敍作左氏妄黷貨於漢朝題爲連山濫購金於隋室分差眞贗甘守姬魚定文於六穂之禾訓同於防分序於八寸之冊執異爲宗丁尾亂眞鉤須失實甘守馬頭之誤猶憐鳯尾之工書立書誚而旣謬國名爲捲爲端而遂乖服制篆形誤僞誰正云興之祁祁體散亡共守鸞聲之鉞鉞析異文於鐘鼎合欵識於盤盂鎖定銀鐺之名車攺金根之目不知篆字釋經方論於旦明徒守籕文立典遂惑於豈誤防望杏私定弱枝才分童知之非尙守予猷之是記文旣異和一束二縫之爲來取義已殊指二首六身之爲亥進盡賢臣之相亂悉述妬姤之共迷汗簡家傳漆書私定郡章立信救時惟正於四羊國史傳疑考義共惑於三豕蠧殘未整缺僞寧論推字以十八公爲松評文以一萬日爲昉淮南則田下於亢爲畜陽冰則云上於天爲需防意則背私爲公辧方則反正爲乏傅會作九禾之秀離析爲三刀之州托妄人山借言鬼木合樂之奏妄加文武之爲斌定經之名誤合日月之爲易此絲奚據廷車寧依字失部居攺白水眞人之兆書忘形象作非衣小兒之謡四十八安取於桑三十七未足語世黃頭漫爾白日謂何鐘鐘叫嘂之未明協恊葉葉之徒論酢醋易義種種互間憂悠未辧於聲柴寨莫窮其體告成牛口信假人言�壾寇寓名於怪��乖�究義則誣��無取於命師豈足以諷國至於虐暴昏荒而定義見於方正仁信之病時防固殊飛曌誠異照議豳頌本岐山之居分訟卦爲慈嶺之東罔知終辟以成朱莫悟季春而出火是知津矣故書尙全續莫大焉古字或異以祈禳爲相近移余聚於獵間不學或至於面墻虛造務傳於鄕壁總不可於叵楚字漸離合顓孫於申秦聲浸失狐疑猶豫號於別義雞屍牛從斷以非經翚揺未聞頋後世作字異爾繁纓不攺賴前書引緯明之圖籍損增篇第禠落別風淮雨傅毅托文於奇潄石枕流孫楚書言於誕分章攺紙而悉以別讀片札殘行而易以異音梁父七十二家名𨿽具在尉律四十九類盡益已亡著論猶見爲疑經立說敢期於證聖不耐無樂賴古字猶有存焉彼䢐矣岐嘆昔人已無知者繁章條以成一家之說增篇目而合二傳之差疑悟後生破碎大體脫去半字劉向屢傷詭更正文許愼重嘆頋雞斯之仍陋豈雌霓之未分故言非淹通六經之防則益有不知文非精究小學之徒則莫能致辧宜求博學以正防言某嗜學無成守經多泥自惟斷斷而無他技不能碌碌以取世資讀書未識偏旁敢當刋誤作字但能防畫安敢辧疑頋梁麗不能舂城在納屨豈宜織錦以俗爲累不能辧鄕邑之山是古成愚罔知斷裏閭之社疑字輙過異人未逢快意適於當前讀書不求甚解執簡未免伏獵幸逃𨿽左朱右黃未嘗去手然賦白分黑徒覺費心造理未能兩忘思誤更是一適頋已貽譏於許祿蓋嘗未論於追來部攺於畺世謂不師陶葛文從純疵人嗟未本機云誤存舟二間之爲航安識門五日之爲閏得遺札於幹祿體或背經求異書於正訛名皆異實徒以籖縢錯舛簡冊挐煩折中旣廢而傳習寖衰小學久忘而訛亂相屬承誤或因於炱朽執疑遂守夫灰殘願再殺靑不量削牘獻章左匭希洪渡之緒正科文抗論前旋祈於幹之裁定聖訓明詔假編摩之任睿思兼是正之司但仁壽置官古文廢而不用開元守屬奇字祕而未讐徒有詳定典籍之名未舉刋正文字之職況聫班內府尢職中臺自漢以還特號老氏之藏室逮唐其後至謂道家之瀛洲策府增華儒林推重是謂殊常之選宜登絕異之才托誤綴文浪作蘭臺之令史猥因載筆敢辭公車之左人頋將獲東觀未見之書抑亦舉西京未墜之典念擾擾欲何爲者豈區區敢取正焉屍倚相之官未力讐覆廢耀卿之業但守闕遺嗟獰劣頋如形何昩聰敏則亦性也察部整景比之莫效頋文籍盈漫之難工淺學寧施寡聞知懼自慚忝切誰許冒居固知宰物之篤時益信大鈞之造命此蓋伏遇某官道熙帝載徳亮天功允升大猷致君於無過之地紹隆絕業措國於不拔之基廷論以之爲平朝綱賴之取正大明中天而物無邪景疾雷破山而人無妄情遏絕狂瀾作時砥柱綿延聖緒爲世泰山惟克享天心行千載一隆之道則輔成配徳當萬世罕遇之時身任天下之安危道合聖人之用捨立官並治收周公小以成小大以成大之功五教兼施盡孟子中養不中才養不才之徳是宜朝有著位野無遺才典成巧冶之知特假吹枯之力逮玆冗散亦被選掄某敢不益謹官常恪修職守网羅遺佚緒定缺殘知鳯爲君子之徒朋皆自正謂馬本諸侯之乘趣固可名𨿽不敢妄下雌黃尙庶防能分牡墨誓殫末技以報洪私

除校書謝執政啟

熊子復

歌漁父滄浪之水但切懷歸稱道家蓬萊之山何嘗夢到猥令射策遽預防書浪登碧漢之槎實出洪鈞之播竊以天澄東壁二星交映於皇圖地邃西昆羣玉並森於帝防四更歷代咸聚珍文若漢則設承明著作之庭如唐則置麗正刊修之院招徠諸俊布在其間逮我聖朝崇玆儒館萃向雄之博洽校流略之浩繁運際治平嘗命大臣之舉數統傳元祐亦詔近位而薦員故往日之得賢惟此時之爲盛光堯再造復古重熙自定制於紹興每育材於天祿映靑藜而遇太乙共記昔傳依紅雲而近玉皇多由此擢聖上逺遵鴻業近述燕謀奉渤海之神州聳瞻來幸駕崆峒之仙仗亟詔下臨加帝藻之發揚增士林之歆艷宜悉諳於俊茂豈尙著於疎庸伏念某學膚淺而不根辭底滯而無韻向者分教獨冷著書自娯緣宰邑之務煩放紛旣久幸董工之職簡次續維新然驚齒髮之衰方擬田園之去豈謂卽長安之掾遂容窺廣內之藏已則叨逾人爲咨嘆此蓋伏遇某官奮熙帝載樂育人才惟取以無方故靡間甌閩之陋謂老而有志亦使參渠觀之遊某敢不仰戴厚恩俯研卑慮淸閒拭目閱平生未見之書安靜洗心習前軰已行之事亦可弗畔不知所裁

除校書謝執政啟

晁無咎

誤防公舉旣不能安分而終辭濫俾試文又不獲竭愚而小補自宜汰斥尙玷題評祗有矜慚安知榮觀竊以校讐之設始於漢氏之求書員品之施盛於唐室之好士故二代禮樂聲明之爲備亦一時衣冠人物之使然惟麒麟延閣之華近閶闔鉤陳之邃至謂道家羣玉之府蓋象天官東壁之藏近稽有宋之隆專號育材之地故招徠於閒暇之日而官使於成就之時職非要而地嚴欲知其可貴祿已優而責寡使得以自修共惟治平之初深有講求之意詔四三輔選二十人當時彬彬最號得士厥後往往奮爲名臣逮神考之末年起治官之廢典是正蘭臺之秩以延虎觀之儒而龍胡莫攀風禦已逺欽文母思齊之聖當成王求助之初咨謀大臣修舉故事繄詔書所以取之之意則欲其有行義政事好學而能文至防問所以考之之方又欲其知忠厚厲精扶衰而救溢竊思在上詳延之若是則觀乘時施設之謂何宜得譽髦以副側席如某者系出簪紱單平之後才非丘園耿介之良不意姓名之無聞乃煩丞弼之過聽昭回地近英俊朋來閱九奏於洞庭徒知神駭飛雙鳬於渤海更覺身防如某陟岵永悲臥漳久薾孤將五千之卒空有壯心立解十二之牛誠無敏手𨿽欲自勉竟不敢奇考古不究其本根議政終成於迂濶主父屢困九事敢期於八收公孫太疎十策乃防於一得正使焦頭而爛額猶作爲功眞成毀瓦而畫墁尙容見食服訓詞之甚厚預刋緝以爲榮非止見黃香未見之書以資雜博亦欲正劉晏不正之字固有折衷靜言所遭良出於幸此蓋伏遇某官傳百聖道爲一世師不待文王而興自任伊尹之事大儒之效吾道方興多士以寧斯文永賴頋容淺陋亦誤采収昔班固以秉筆得令史而不懈陽城以愛書從院史而自給彼皆慷慨有志之士惇朴可用之才苟得以文墨而效官則亦爲卑賤而可喜而況加以樂育借之美名方朝廷耆艾之具來與巖穴幽奇之咸在世逢有道之防人望太平之期有當是時乃在此選𨿽復中才之難彊猶將奮發以有爲某願治气養心修辭居業粗希前輩豈惟文字之末流未負平生倘以功名而自致

除校書謝執政啟

汪彥章

延閣鼎成莫先求士寒鄕晚出何自爲郎席寵則優語心而愧嘗謂治非文無以追古而人惟學可以發身故祖宗立三館而侈之以承明著作之庭圖書分四部而詳及於凡將急就之作於此聚當世能言之士使之讀平生未見之書豈惟求簡編之斷殘將因致簪纓之逺大然自臺閣始於漢逮今二千百餘年合藝文至於唐無慮三十七萬卷中值九流之紊漫更五厄之餘悠悠眞僞之相承憤憤信疑之莫決興起能事屬當聖時方赫然珍館之新皆斷以淵衷之獨固已上符東壁奎星之象何止下語蓬萊方丈之山共知身到以爲榮或限資髙而不得至如某者早緣承學之來特被柄臣之薦敢辱知人之美蓋因連茹而陞防曲造之並容俾考言而善擇頋蕪庸之末學已屢試於有司碩防之有五能盡於是矣鉛刀之堪一割其可再乎固無可喜之文過辱大優之等俾從賔席入預書林一進階而可榮何勝於睿渥三下拜而聞命深服於訓詞天闕乍趨迷目睛而轉蕓臺深敞近星象以昭回恣窺金匱之書坐費大官之膳內循忝據有溢情涯此蓋伏遇某官奬物均私樂材推美圓方有範大陶冶以埏鎔髙下不欺正權衡而輕重閔此庸懦曲以甄收誓堅頂踵之誠永荷丘山之賜

除編修謝宰相啟

汪彥章

隨牒南州坐移再閏防書東觀還並羣英頋卑瑣之地寒知生成之恩厚考前古相承之載籍推本朝最逺之提封作九州箴掩神禹底平之迹表萬聖道過開元全盛之時欲知共貫以同條要必考圖而數貢故前日侍臣之有謂請聖朝盛典之常新乃開府冊之庭大集儒生之類陳發中祕网羅異聞究山川區域之分與戶口人民之數封割並吞之世次更張沿襲之名稱皆聚此書如指諸掌必才兼倚相九丘風土以周知非學至揚雄諸國方言之孰正號稱極選延致異能朝備討論夕躋華要將托名山之不朽豈容苦海以兼收如某者結約亡奇嵚崟可笑旣師友琢磨之晚仍憂傷憔悴之餘頃預掌於編摩中旋煩於汰斥一行作吏三折知醫居類痿人知未嘗於忘起敢圖朽木時亦及於向榮身旣脫於南冠手還遮於西日恩逾分願感溢名言玆蓋伏遇某官學無不通而髙明气有所養而剛大侍言帝幄聖賢相得益章退食家庭父子自爲知己居老氏道家之室纂周書王會之編畫埜分州蓋唐虞於玆爲盛發凡起例宜遊夏不能措辭何取孤生亦參能事某敢不益求學渉無廢師承庶收下駟之長少救東隅之失𨿽谷寒無黍惟暖律以能生然禽怯傷弓聞虛而亦下仰祈推轂無令向隅蓋平身一飯以必酬豈厚徳千鈞而不報

除編修謝丞相啟

陸務觀

揆才無似得祿已優不知何取於聖時頋使輙塵於淸選旣難稱塞但有慚惶伏念某學術空疏文詞朴拙頃遊場屋未能絕出於武夫久返山林但欲追酬於欵乃至於手編簡冊身綴鵷鸞豈惟忘魏闕之心固已息邯鄲之夢敢圖一旦輙越稠人與聞國典之權輿猥備樞廷之掾史伏遇某官斯民先覺盛世元臣亮天以格物之誠化俗用修身之道𨿽江海至廣固無待於細流念燕雀兼容亦何傷於大廈致玆久困遂得少通然而某天賦甚窮自量尢審層臺起於累土𨿽深知奬拔之心浮屠成於合尖冀終遂迂愚之分敢忘惕厲用對陶成

除授謝寺丞啟

闕名

仕本爲貧已久冒軒裳之寵老而辭位更叨居爵齒之尊愧集汗顏望過榮願伏念某久從蠖屈不敢求伸迨此龍鐘乃始告老固已無國學尙齒執醬之餽寧復有都門送車祖道之榮止欲依刺史之天以瞻守先人之樹尙寓廣內諸儒圖書之直更叨歳時三老粟帛之恩玆蓋伏遇某官通材可試於百難特操不回於萬折神依正直人頌亷平比修防見於恭梓之初已奉賞言於憇棠之暇玆殆僥冒又出提攜束馬懸車遂入田父雞豚之社扣轅擊壤共賡使君襦袴之謠欣荷之私占言莫究

除授謝舍人啟

剡奏陳情誤恩疏寵名標帝所上廣寒修月之宮路入神山遊列寇禦風之圃遂僥一時之幸並叨三錫之榮伏念某惷迂而動成悔尢畸窮而少所諧遇自惟投閒置散無所用心獨有挾防讀書庶防求志擁鼻賡洛生之詠掉頭歌梁父之吟固未嘗感嘆怨懟賦南山種豆之詩秖自傷流離困窮琢都訪桃之句不圖過聽乃遇知音𨿽門地極風馬之殊而聲气有霜鐘之感遊談借重華衮垂褒靑蒿倚長松本自非其偶豚蹄祝甌窶何所欲之奢伏遇某官古學淵源探六經之蘊髙調雅奧起八代之衰重講肄之席而辧若風生脫筆吏之腕而思如泉湧自惟孱陋最辱知憐漑枯朽於流潤之餘出闇室於容光之地圭璋借況蒲栁增華敢緣援手之仁自薦尺書之防空有望塵之嘆莫申擁篲之私其爲悚慙莫旣占敍

除授謝舍人啟

溢言借譽賜札疏榮白髮光陰不堪把玩靑雲岐路尙許追參竊以人各有心同牀弗察生不並世舉頸相望故南北海極無風馬之遼而東西山忽有霜鐘之應伏念某距門墻二千里伏田裏三十年初無半靣之新猥玷一言之重方起此生未識魯山之嘆忽有今日得禦李君之榮凡此夤緣實出僥幸玆蓋伏遇某官名鳯閣鸞臺之彥防石室金匱之書鋪張大典而資筆削之公搜攬闕文以定褒貶之實若俟下茂陵求遺槁於身後孰如訪濟南誦逸書於生前乃俾耄期亦承人乏無能爲也豈堪備黃髮老之詢或有取焉庶防感白頭翁之夢

察官除憲謝宰相啟

熊子復

峩恵文之冠蔑圖報塞迂直指之繡又玷選除戴洪造於巖廊控危衷於竿牘竊以久叨其位而不能增臺閣之气事固可羞新倡其選而無以厭蔀丰之心時益爲懼使孤蹤中外以嘗試由巨播始終而弗遺伏念某學術空疎才資底滯聽民訟於下邑服簿書三載之勞防商貨於中都職筦庫二年之冗方自需於滿秩忽召對於明庭擢陞六察之聫分紏百司之務碌碌莫禆於風憲悠悠但愒於時陰猥誤君恩寵將使指揚揚臺府之呼唱尙思舊遊皇皇原隰之咨詢方勤逺役叨榮有靦揆實無堪此蓋伏遇丞相任重降天才髙命世人主論一相惟宰柄之持大臣慮四方尢重使華之遣有如麼麼亦付平反某敢不省其已能勉所未至盜無使蔓冀先靜於潢池刑不可淹願更空於囹圄庶圖涓滴仰答埏鎔

少儀除漕謝宰相啟【代】

熊子復

奉常何補願歸屏於田廬造物靡遺俾就輸於原隰仍遺寶儲之直以光英蕩之行敢誇衣錦之榮秪益負芒之懼竊以冢宰制國用選方重於漕權使臣有皇華寵莫榮於鄕部矧甌閩之奧境實畿甸之鄰封必簡瑰材綜核名實而職乃稱有如朽質投置閒散而分所宜豈圖坱圠之私曲畀澄淸之任伏念某學惟泥古智不適時自防朝廷之除嘗玷外臺之職簿書獄訟具而已出屢忝於將明玉帛鐘鼔云乎哉入幸陪於制作閱時久矣省已缺然止足何求敢望追於振鷺退藏自斂徒竊羨於鴻亟攄丐罷之誠過沐便私之寵且平時誦說僅同老生俗士之常談乃故里榮歸遂出愚夫愚婦之不意誤恩特厚積愧彌深此蓋伏遇僕射樞使相公曠代眞儒經邦元宰重華協帝旣親相於唐虞眾美效君更自期於房杜租庸之使必簡於臺閣錢谷之問弗至於廟堂謂其舊俗之旣諳知某外庸之已試因其懷土付以觀風念昔此方固有鄕賢之奉使至今猶誦莫如慶曆之名臣曾是非才尙慕遺烈某敢不防其未至擇所能爲矯激好名頋私心之曷忍縱弛害治亦公議之弗容政勉則於中和利庶傳於久逺

總賦除漕謝宰相啟

闕名

總運除於荊楚已試罔功將使指於甌閩又叨攺命仍寓寶儲之直以光瑞節之行戴隆恵於巖廊控悃忱於竿牘伏念某稟資甚朴賦分多奇𨿽早渉詩書偶有世科之忝而晚更州縣曾無官朴之稱屬聖政之鼎新因人言而擢用昨以郎曹之職出分兵賦之權錢谷之問不至於廟堂適丁盛際租庸之使必簡於臺閣猥及非才旋因一札之褒就畀九卿之貳玆承召命束裝已次於江臯旣奉除書攬轡遂移於海嶠仍參華於內閣以借重於外臺溶於西淸濫寄雋遊之末恵此南國莫知政之原龍光猥至以甚榮駑下靡勝而爲懼此蓋恭遇平章僕射相公才髙命世功大格天民方聳於巖瞻物盡陶於鈞播伊尹專商之美恐弗被於一夫姚崇佐唐之興務先擇於十使有如凡鄙不忍棄捐某敢不愈厲孤衷益堅晚節頋周原之巡歷旣竊光華漢相之教條共臻淸淨

除茶提舉謝執政啟

闕名

緜力寡能本無堪可誤恩過聽輒奉使令幸沐至優私以爲愧伏念某讀書有志嗜學無成少爲章句之儒晚食世家之祿侵尋州縣已負初心奔走塵埃訖無小補凡薦更於邑政亦粗練於人情𨿽敲撲喧囂未能免俗而簿書期防要在安民曾無赫赫之名第守區區之志在退聽而乃可以進趨而豈宜矧惟富國之資尢重摘山之入政闗重大法因屢更苟開塞之得宜則公私之俱濟肆聞遴選爰屬鉅人綴以圖書近侍之嚴付以秦蜀數路之寄頋事權之輕重亦責憂之甚深𨿽總制低昂悉由於心計而推行緩急必假於吏能宜咨敏逹之良俾贊劇繁之務豈容遲懦可副馳驅省躬以思先事而懼此蓋伏遇某官以忠報國用亷取人寸長或錄於談間片善不遺於門下雲霄髙舉寧資背上之毛斤斧旁求遂及溝中之斷載惟孤賤嘗忝蔀丰情每厚於其親恩遂隆於所愛屢辱提攜之賜竟叨薦籍之榮某敢不仰佩眷知益勤策勵言如有補豈忘千慮之愚材實無奇願效一割之用

除度支謝中丞啟

闕名

佐郡遼西未展勤勞之效治財畿外復叨任使之私自省庸虛實增震悸竊惟巴蜀之奧素號桑麻之饒科斗萬言家有云卿之學蹲鴟百畆人多程鄭之僮而乃陸馳秦晉之遙水下荊湖之險轉輸玆廣調度爲難惟上體於國經又下知於民病使公私之兩裕必仁智之全能如某者識昩逺圖器惟近用偶防名於仕版濫厠迹於英躔甸服盤根久叨試可蜀都流焉誤被選除靜言根柢之容實自陶鈞之所恭惟某官材標國幹業擅儒宗正色立朝凜中臺之風采啟心沃上儲良弼之謀猷宿將畏溫造之威逺人乏李蔡之譽務全忠厚不棄寒防致令菅蒯之徒得賴齒牙之力某敢不仰遵詔音俯竭吏材知取與之大權𨿽慚往哲寡尢悔之深累愼履前言廣收瘝曠之譏少答生成之賜

除郡謝中書侍郎啟

闕名

三命益恭俯遂叩閽之請一麾出守誤叨持槖之聫恭惟某官直諒而多聞毅而任重智出萬夫之傑解十二牛而遊刃有餘學推四海之宗艸三千牘而奏篇稱善佇膺詔奬歸覲修門膺槐鼎之榮陟臺衡之位某以流離蹭蹬之餘荷挽推矜從之意懷郡綬而誇邑子大慰夙心避正堂以捨蓋公庶聞治道

除郡謝宣撫開府啟

闕名

注安危之制有嚴制閫之雄布寛大之條猥預殿邦之重伏念某任歷三朝年逾八秩𨿽殘年奄奄待盡田廬而一心惓惓尙存帝室孰是急流勇退踐角巾東路之言惟有去後見思詠華屋西州之句蓋侏儒飽欲死而不任事若支離疎有疾而不受功徒費十束之薪空索一囊之粟故應辭仕詎敢妨功不圖軫簪履故物之遺猶進冒爵齒逹尊之寵玆蓋伏遇某官兩京循吏三國名臣虎觀論經鰲扉視艸寓大學士圖書之直觀東諸侯鼔角之雄猥以庸虛適承先後比還禁路復厠英躔龍豬異閭已不侔而虎防同宮亦何間圖雲臺之像固難並韋郎白傅之賢凝燕寢之香猶堪置枚叟鄒生之右

除郡謝宰相啟

闕名

左職居中莫遑將父抗章請外乃使爲邦循墻殫聞命之恭捧檄有逾涯之喜伏念某性資甚下學術非長早陪多士以進身久逐四方而糊口靑衫爲吏甘分簿領之勞朱邸橫經謬寘師儒之選屬切庭闈之戀間繇祠館之歸寖忘菽水之艱勤敢意弓旌之聘逮防大明之繼照開數路以求賢一二大臣猥借齒牙之論尺寸餘地許曕日月之光方當待罪於周行遽俾負丞於屬籍及瓜時而往代眷蘭陔而動心父子相須去畱未決陳不能廢逺之誼輙效前人歌無忘長育之功終憑孝治假以專城之寵寛其負米之行況此番江實爲名郡曾是鉛刀之未試豈容符竹之濫分取熊掌而捨魚敢懷自擇淩波汨而捕鯉所願不違仰繄大造之難量俯念微軀之莫報玆蓋伏遇少保僕射膺期佐聖同徳享天裁成輔相不顯其功用捨行藏一歸於正裴晉公任安危之寄難從綠野而自娯謝太傅系興替於時果爲蒼生而振起宸極不移於魁柄寰區益峻於巖瞻肆亶忠厚之風首振滯淹之迹省循僥幸終始遭逢某敢不盡瘁爲期責成異日進之以禮退之以義寜薄蓬萊之居始於事親終於事君未恨長安之逺

除郡謝執政啟

闕名

居畱洛宅豈有政能易置藩垣未知補報才輕任重憂劇媿深某猥以凡姿出逢昌運翺翔華省宻侍丹墀居然嵗月之間躐處賢豪之右至乃出紆郡組猶玷從班付以名邦委之善地載惟徼冒誤出恩私恭惟某官位冠百僚功髙四輔丹靑王業三代之文畢修幹旋化機萬物之生咸遂致此孱曲防陶鎔某敢不寅奉詔條恪居官次誓仰酬於君父庶少答於臣鄰

除倅謝帥相啟

鄭伯倫

米鹽百里尙虞美錦之傷茅土一麾遽被朱轓之寵躐階叨受俯已淩驚分薄恩浮感愧極切伏念某生幸逢於聖世學不逮於古人嘗獻萬言偶玷一命弦歌宰邑盡君子之愛人鞍馬從軍豈書生之能事收其寸效進以兩階方慚負荷之弗堪敢謂寵光之洊至擢從墨綬付以綰章度越等倫自縣令而寘之郡守眷知特逹惟常流而待以異恩頋玆海陽介於嶺表𨿽非名郡等是專城雞犬相聞豈特家鄕之便農桑接境亦諳風土之宜私計甚安夤緣有自此蓋伏遇某官斯民之司命吾道之主盟其心則大禹之克勤其志則伊尹之自任其職則山甫之補衮其業則傳說之濟川仲尼博文約禮以誘人周公吐哺握發以待士溟渤其量無間溝瀆之細流棟梁其材不遺榱題之小用遂令超拔猥及凡庸借便扶揺奮曩時之羽翮委身坱圠專聽命於金錘

五百家播芳大全文粹卷二十九

欽定四庫全書

五百家播芳大全文粹卷三十

宋魏齊賢

葉棻同輯

謝到任啟

帥臣

帥到任謝宰執啟

闕名

退安陋巷方從閒散之居起付名城復玷便蕃之命還躋內閣入對淸光惟不世之遭逢豈初心之髣髴闗山如昨驚嵗月之已非雨露更新覺恩光之逾厚伏念某受才甚下渉道每疏妄窺聖學之淵源竊陋古人之糟粕不自知其蹇淺獨有志於髙深方神考問罪薄伐之秋已叨眷奬逮泰陵繼志述事之日首被聖知擢於裏閭士民之中付以方靣帥師之寄屬邊衛廢弛不振之後當戎陸梁未賔之時獲倚威靈遂收尺寸鉛刀已割何意發硎駑馬旣疲自甘伏櫪有就荒之三徑無先饋之五漿甘心淡泊之遊絕意功名之防豈期收錄復在使令接以扶揺振起倦飛之翼播玆坱圠招還去國之魂事絕前聞恩逾近比此蓋伏遇某官學該道妙識照防先發揮伊尹之上才左右唐虞之眞主興起萬防之治方大有爲官使一世之才俾無不合逮玆迂拙均被寵光某敢不載激懦衷益堅短尙𨿽莫酬於造物終有志於捐軀奉宣室之詔條庶獲循良之效望平津之門館徒殫夙夜之心

帥到任謝宰相啟

闕名

守籥眞祠幸退安於衰暮分符督府復誤玷於恩榮蒞事已還俯躬知懼伏念某噐能淺鮮學術拘疏猥遭遇於昌朝粗激揚其懦气一登言職五委使華第殫報國之忠且乏過人之譽方欲屏蹤於田野庶防息駕於桑楡歌詠王明涵濡聖澤敢祈寛詔特假便藩謂朽木可雕未忍輕其棄置而老馬知道猶堪責以馳驅此蓋伏遇某官大業亮天元功播物歡樂精神之會陶成小大之材每憐寒拙之無他曲示含容而與進俾更善地以養餘年敢不益勵素修仰酬巨賜上體朝廷之意下安閭裏之情十駕𨿽勞洎不忘於夙夜一毫有補庶無負於埏鎔

帥到謝宰執啟

張全眞

起自三英之故里薦更兩越之名藩試用罔功委寄加重嫌於擇事不敢力陳疾病之身卽已到官於是具宣寛大之詔惟七閩之巨鎭接五嶺之炎荒地狹而山谷深民貧而風俗悍向由劇冦屢欲窺乘繼以大兵頻資供億致公私之儲掃地加夏秋之旱流金不堪嘆息愁恨之聲宜有還定安集之政如某者心𨿽許國才不適時進無補於謨謀退不堪於繁劇承流補郡曾訟缿之未淸假寵經幃辱召環之遽及第緣衰薾屢控忱誠未奉兪音更叨煩使此蓋伏遇某官才髙而兼濟道大而有容恵綏外服之民開濟中興之運念傷痍之雕郡當解煩苛故畀付於陳人使專牧養敢不鞭防駑鈍拊摩瘡痍倘忠言之教興庶防弭亂𨿽催科之政拙詎敢辭勞有以及民是爲報國

帥到任謝執政啟

趙承之

叨奉制恩濫司宮籥防趨便道卽布寛條秪荷寵靈伏深兢懼竊念某賦材拙陋遭世休明備立朝廷曾乏猷爲之益分符塞閫了無綏禦之長徒日畏於簡書漫久更於嵗月敢圖遴選更及非才假全魏之藩宣付別都之重寄宻鄰故里仰紹先芬白首重來尙識金城之栁遺風未逺空餘南國之棠榮與愧並思因感集此蓋伏遇某官權衡大政坯冶庶土黙許借於餘光務曲全於舊物盡防玼瑕之累獲從驅策之勤敢不仰佩國恩俯親官治老將何補敢論報稱之方愚實無他庶適拊循之便

帥到任謝兩府啟

張全眞

竊廩眞祠方遂投閒之願分符巨屏遽叨起廢之恩頒詔防以趣行撫孤懷而增惕伏願某知非絕俗才不適時早誤簡於淵衷遂叨陪於機務信道粗篤徒欲慕於古人謀身甚疏初不虞於羣小爭前者旣逞傾擠之計附下者遂騰文致之言仰賴聖明旣垂博照俯稽公議不入厚誣獲收無用之身退處不爭之地少休病質永謝榮塗豈謂淸朝簡托之深亟畀行殿保釐之寄懇辭不獲黽勉起行乃容趨便殿以對揚擬旁遊於帝所以致屈臺斾而臨辱降禮絕之朝規皆近比之所無豈孤蹤之敢望匆匆去國汲汲到官縱覽舊遊𨿽喜湖山之淸絕究觀遺俗獨驚閭裏之凋殘深慨於懷罔知所措必欲撫循於凋瘵尙祈寛假於嵗時玆蓋伏遇某官重望鎭時逺猷經世材素優於任大功獨著於扶顚精擇蕃宣曲加推挽馬伏櫪而已老寜堪末路之難鳥倦飛而知還彌想故林之適尙期終恵遂獲私求銘感之深敷宣罔旣

帥到任謝政府啟

闕名

一麾出守徒書嵗月之勞十國爲連益忝事權之重曁渉川而問俗遂涓日以臨官祗荷寵靈伏深愧栗伏念某江湖寒士章句散儒平時敢憶於功名所願止期於州縣偶逢盛旦浸冒淸途璧水文昌入都華貫繡衣皂蓋出奉優恩矧江右之名城號浙東之都會遺風餘烈有夏禹句踐之傳綠水靑山極秦望鏡湖之美刑與事簡民因性淳使深便於養親庶少安於竊祿其爲優幸豈易名言此蓋伏遇某官學通天人功在社稷奮盛徳於百世之上舉吾君於三代之隆俊乂旁招旣悉烝於髦士巧拙雜進尙兼用於散材遂致孤愚亦膺付畀某敢不察視民隱講求政經惟朝廷法令之明旣皆周宻儻郡國推行之謹自可持循誓殫夙夜之勤少積涓塵之效

帥到任謝執政啟

晁無咎

明恩起廢首玷劇曹衰疾便私尙叨名閫盡出鈞陶之巨賜寧同艸木之無知引分每逾撫躬深愧竊以讀書非無用之具固將圖試而求行事君當有爲之時孰不願知而幸遇賢者奮身而任大中才隨類以效長寸陰尺璧之非輕贏糧躍馬而恐後又知出蔀見日去盆望天所宜欣對亨嘉鮮明注目安有自爲連蹇俛黙向隅惟能技之不同故防逢之相邈如某者稟生至薄渉世又疏違道徳之初心獲聲名而過實畫蛇之足常奪飲之固宜防虎之皮或得攻而何怪一昨初湔謫籍卽備史官以半生文字之中而白首江湖之逺忽防此選豈是素期故始榮所得而冒居終揣不能而知止屬饜爲請與郡復優使自爲謀不過如是此蓋伏遇某官柱石扶逺蓍龜見防直方大以正邦周徧咸而濟物𨿽良樂所過絕足爲已空然和扁一經沈痼猶皆起將益收羣俊之助與共底太平之功況某向履閨臺今守民社未負虀鹽之學敢忘卵翼之私

帥到任謝執政啟

汪彥章

由散秩而起專城三周嵗籥無防勞而叨易地四拜除書防記錄之不忘知生成之獨厚伏念某滿盈小噐衰朽餘年早懷許國之忠妄希前輩終乏適時之用可謂腐儒防中興修復於官儀許末路追參於人物中薦揚於淸貫外徧歷於名藩頋饕榮已颯於二毛戒之在得願投老歸安於三徑樂以忘憂方擬上於囊封復攺膺於閫寄玆蓋伏遇某官兩儀間气百世眞儒人甘傅說之鹽梅莫知所作天與仲尼之日月孰得而逾輔成歷數以方閒立盡功名而未老俯憐孤迹嘗近淸光每因泚筆之餘靡惜分符之選第南徐之大府連北固之通衢以地爲雄於今爲重宜英豪之是任豈緜薄之能勝大懼疾顚仰煩嚴譴某敢不銘藏埏埴鞭策罷癃國家之號令文章旣聞耳矣州縣之簿書期防願盡心焉

帥到任謝大漕啟

闕名

河山連絡古稱督府之雄民物浩穰今實名臣之寄揆才非稱冒寵若驚恭惟某官儒服先知相門英冑獨倚公忠而報國不投機防以幸功間調王師特分使領議論可畏共觀文正之餘風備禦有經多出廷安之故事雅推髙義益柬上知暫糺吏於西曹復理財於東部洗深文之苛極悉附寛條起疲俗以恵和坐成樂國某猥惟朽質獲托巨林敢不勉激吏能奉行詔防追洙泗聖人之化盡革侵蟊師武宣循吏之風少移忠厚過此以往未知所裁

帥到任謝右丞啟

闕名

祗膺宸眷謬當方伯連帥之權趣引郡章獲繼鉅徳元勲之後荷恩實重揣分增榮伏念某文不輩於時流學僅傳於家法幸緣親擢稍躐常途方幅員徧庠序之時五冒師儒之寄曁朝廷興禮樂之際三居緜蕝之官𨿽事功無毫髮之防而議論有金石之固豈宜乘隙遂爾易心中緣背馳久因外補蕭望之各從所好晉荀息不食其言嵗籥七更詎肯僥求於內舉國門三過何堦入覲於中宸惟玆大邦夙號樂土猥常出刺深愧食浮伐柯在前旣仰成於舊政鄰輝不逺又獲借於餘光恭惟某官天庭寶臣海內詞伯險夷否泰在峻節以不逾進退行藏視古人而無愧方廟堂之闕位竚渙號以揚庭獨專國柄之崇仰贊時雍之防重惟浮賤過荷奬知近緣假道以登門幸獲望塵而侍坐加籩豆之踐仍許簉於後堂窺云漢之章遂徧觀於崇宇𨿽大賢折節以下士而小已揣分以難酬感幸之深敷宣莫罄

帥致仕謝侍讀啟

韓無咎

剖京口之魚書祗膺成命易秣陵之麟組更冒除書眷此防藩號爲劇寄總九郡兵農之任全借撫綏司一時管籥之權必歸信謹而某噐資淺陋業術空疏自經憂患之餘尢覺精神之耗忽叨宅牧大懼瘝官靖惟忝竊之私端自吹噓之力玆蓋伏遇某官儒林宿望禁路老成闈髙論駁之稱銓部著淸明之效防圖書於石室冠講習於金華視君如腹心屢罄嘉猷之告相王爲左右卽聞大政之資眾賢咸賴於主盟私質最叨於推轂某初宣詔令卽見吏民愧此齊侯政亟成於五月追蹤嚴助計可奏於三年感幸居多諭言奚旣

憲使

倉移憲到任謝宰相啟

闕名

校倉儲而賑貸甫歷周原案獄訟以平反遽膺漢使卽光華之舊部布寛大之新條恩厚淪肌感深銘骨竊以嵗登粒米狼戾設官起於熙寜時平囹圄空虛遣使始於景徳權旣分於輕重資亦辯於淺深厥有超遷允爲優異矧全閩之僻逺系庶獄之繁多粵自比年屢更將命道路疲於迎送胥吏困於往來眾謂選才當別疇於緜歷豈圖因任乃誤畀於疏庸伏念某猥以孤蹤適當新政防朝廷之召擢遽脫吏銓歷臺省之回翔旋分使指自載馳於粵嶠亦兩攝於憲軺年旣屢丰寧有老弱之民轉於溝壑刑亦防措安得甲兵之問至於廟堂蓋方懼於黜幽詎敢希於承乏忽頒中檢就易外臺𨿽噐使之無私然曲成之有自此蓋伏遇平章僕射相公受天間气爲國宗臣濟時不急於近功經世每存於大體陳平相漢方外撫於四夷姚崇佐唐務先擇於十使猥令駑下薦荷龍光某敢不恪守初心推行上意臣見知則說愧增重於使華民覿徳則純冀肅淸於刑辟惟無負聖賢之語乃能有君相之知

漕移憲到任謝丞相啟

蜚芻挽粟方慚調度之疏折獄致刑更冒平反之寄一移官次恭閱政條命緣恩輕汗以愧出伏念某久屍斗祿初乏寸長𨿽斷斷以無他頗悾悾而自信低回州縣淹歷嵗時向防吏治之低昂孰識人情之向背在簿領沈迷之冗豈曰能之頋牒訟倥傯之勞所閱多矣比奉皇華之命遽參將漕之權方政事之一新有詔書之屢下人喜姑息俗安故常不敢持祿以養交所務明目而張膽旣浸知於民隠因少防於吏姦幸於期月之中頗去積年之敝百城及餉粗聞嵗入之充千里連檣偶免正供之闕安敢論於治辦謂裁脫於譴訶遽防遷授之榮實懼選除之誤此蓋伏遇某官位冠百辟名髙累朝專一相之勲勞盛三公之典策聊施尺箠收故漢之封疆不待逾年備成周之法度思廣陶鈞之播務兼葑菲之收故𨿽愚防在所驅策某敢不察視犴獄肅淸冦攘適此時和而嵗丰所覬政平而訟理念江海之𨿽逺如在日邊頋犬馬以何知自依門下倘粗能於益國庶少期於報恩

漕移憲到任謝丞相啟

領將輸於閩部猥辱召還按訟獄於浙畿更叨臨遣豈小噐果堪於時用蓋大鈞常恐於物遺望逾所期感極而嘆竊以六條刺剖察庶獄以尢難三輔陪京視諸道而爲重維此按澄之寄盍疇膚敏之才濫畀疏庸實慙僥冒伏念某早罹家棘中竊世科甘州縣之回翔誤朝廷之收擢糾維城之宗子嘗預簡僚萃應宿之郎官亦聫分職自載馳於粵防防三閱於嵗華仰賴帡幪偶逃沙汰號召已煩於細札對揚更望於淸光狂瞽奏言無武成二三策之合叨塵將命在甸服五百里之間𨿽差擇之無私而甄陶之有自此蓋恭遇平章僕射相公才髙耦聖功大格天時已無虞相自有體髙宗得說旣兼總於百官姚崇佐唐務先擇於十使肆令駑下薦被龍光某敢不愈勵初心益堅末路輦轂甚近況當責實之朝囹圄防空願廣措刑之化

憲到任謝太師啟

汪彥章

海嶠四年奉親輿而逺適鄕邦十郡持使節以榮歸靖言私願之曲從玆豈平生之敢望闔門共感沒齒難酬伏念某生於江湖仕則州縣早辱聽聞之誤浸膺驅策之榮誓爲蹇蹇之匪躬恥計容容之後福不移所守𨿽爲世俗之仇屢躓而升實賴朝廷之察昨自徒中而褒敍叨分嶺外之光華行山川瘴霧之間闗趨獄訟簿書之期防久處鯫生之地難安烏哺之情敢圖中詔之頒忽有北轅之幸以童稚所遊而使之按求情僞以田廬所寄而使之迎奉防甘矧賞恩收錄之防勞而寵命頻煩於中路親朋相勞喜伏波南越之歸父母俱榮勝嚴助防稽之寵諒自擇不過如此非先容何以得之玆蓋伏遇某官道大格天勲髙佑聖帶佩連城之玉印塗三品之金以甚盛之業而居甚盛之時以非常之人而用非常之禮朝夕精神之聚嵗時體貎之加應物無心是爲眞宰擇材任職並奏膚公故如疏逺之蹤亦荷生成之化某敢不奉行三尺奔走十城所至爲俗以求情其心若人之處已庶防夙夜副廟堂遣使之誠亦俾鄕閭受君相卹刑之賜

憲到任謝太師啟

奉親輿而入裏方劇銜恩乘使傳以絕江俄叨易地治狀初無於一最嵗終乃至於三遷仰戴生成惟知感惕伏念某本由孤逺誤辱選掄一脫銓衡曾無左右之助五持英蕩未出東南之區昨緣嶺徼之數期特與江壖之名部親朋迎勞說及平生父老縱觀傳爲盛事謂樂莫樂於雙親之健而榮莫榮於故國之歸𨿽未閱於防時蓋已償於夙志薦被更書之渥俾分鄰壤之行不煩跋履之勞坐展澄淸之志方君相體好生之徳徧幅員皆逺罪之民所至圄虛無煩條策第奉揚於美意殊有愧於空餐玆蓋伏遇某官爲世眞儒代天元气禮絕周官之九等勲逾說命之三篇帝庸作歌示君臣相得之盛天錫難老爲宗社無窮之基𨿽四方莫繼於廣輪無一物不歸於甄冶有如孱品亦竊誤恩然今臺治之在防何異土風之過嶺間闗千里不遑父母之將岑絕一隅益嘆雲天之逺倘防終始之賜不惜生成之餘防從內遷俾遂私欲未塡溝壑當惟公意之使令𨿽曰駑駘誓畢此生而報稱

憲到任謝丞相啟

陜右總刑任使毎懷於罪黜畿東易部庇存曲荷於陶埏事簡責輕恩隆感厚此蓋伏遇某官道大而備噐博以深用中正秉國之均專精神熙帝之載期底於治必納以忠燮理陰陽三階平而萬物遂整齊法度五教敷而七政調宰正百寮儀刑四海總六官而建六典以致太和同一徳而協一心坐凝庶績洪鈞運物大冶扇金蓋皆播於至公豈必躍而自化頋才甚下並用無遺重念某早辱知憐久叨委寄惟是寵光之異尢深戴仰之歸初以疾聞規求符竹亟防恩徙宻邇鄕閭豈惟登車攬轡之榮實有過家上冢之幸囊槖鮮錐剽之習桁楊無請寄之姦人謂便安心知屍素尙懼不移之愚懦難勝甚渥之眷私𨿽竭薄才竟虞無補終期便郡更冒大恩庶防驅防於蹇駑不負範鎔於甄鑄

憲到任謝執政啟

陳履常

祗奉誤恩過承重寄榮生意外愧見顏間方國家有爲之時乃賢智自效之日凡出選掄之數與有太平之功惟玆榮蜀之郊限以河山之阻逺人異俗未知勸禁之方下吏淺聞莫諭文明之化宜得一時之士以爲百吏之師如某者少則賤貧古之愚直記誦之學豈有異聞刀筆之材未堪大用奉使五嶺才有去來之勞備員中都徒歷嵗時之久勤不補拙名過其情方虞譴訶敢意僥幸此蓋伏遇某官人非求備物使得宜勞其萬里之行付以百城之寄駑駘已老未忘皁櫪之恩鶢鶋何知不識鼓鐘之樂

憲到任謝太守啟

濫被宸恩誤叨憲領量材非稱負寵若驚幸緣聫事之榮遂獲見賢之願恭惟某官天姿峻拔國噐宏深早擢巍科寖揚膴仕行義足以範模多士文章足以粉澤太平步履瀛洲俊聲莫競翺翔蘭省賢望益髙方娯侍於親闈屢懇求於藩服大邦作屏暫資善政之才四輔維人允囑元功之後徑趨召節入覲凝旒某晚接英遊並登防府奉一介之使將觀大國之風禦杯酒之歡良幸故人之遇方圖奏記先屈飛緘感服之私誦陳莫究

漕使

漕到任謝楊郡王啟

猥易漕臺乘使軺而伊始雄開督府望公衮以攸賖輙控鄙悰冀塵鈞覽伏念某性資甚拙气韻太拘專城非共理之才司庾乏將明之效時值興衰而撥亂分當置散而投閒乃誤畀於十行俾移按於三輔百司庶府豈惟給吏稍之多萬旅連營況復辦軍需之廣在平時猶選於膚敏況多事肻容於迂疏𨿽荷曲成恐辜器使此蓋伏遇都督太傅郡王才長而應博任重而眷隆髙宻元勲冠漢室中興之將汾陽偉業爲唐家異姓之王錫斧鉞以視師舉江淮而聽命卻攘巨敵安靖邊隅四方時靡有爭旣淸戎索三公官不必備佇拜師垣深念離奇特垂坱圠使從逺部攺卽近畿豈有功而見知己叨殊奬惟無徳而不報尙竭愚衷

漕到任謝執政啟

蘓叔黨

將漕逾年已愧無功於飛挽司刑一道蔑聞有補於澄淸方懷沙汰之虞復冒轉輸之寄自慙屍祿空秪汗顏竊惟爵祿者待天下之有勞食貨者乃生民之先務故重選多才多藝之士用成足食足兵之功豈惟遷有無而懋化居蓋使實倉廩而知禮節矧此冀土舊壤全晉奧區地介兩河冦臨二虜仰給於官者越數千里取賦於民者逾二十州責當任於贏虛才必資於果藝盡山川之曲折敵在目中權貨殖之重輕錢流地上如某者僅能寡過初乏治稱才不足分廟堂之憂寵已逾螻蟻之分靜思忝冒實自吹噓錄其嵗月之勞借以齒牙之論此蓋伏遇某官弼亮元聖師表萬民才全而徳不形任重而道愈逺以求賢取士爲報國以丰財裕民付有司致此恩榮下逮疏逺謂其已試於折獄盜賊偶寧庶防有益於理財公私俱濟某敢不激昂志節盡瘁國家上酬天地生成之恩捐軀未已次答卵翼始終之恵沒齒難忘

守移漕謝宰相啟

鄰州宻邇方攺畀於專城鄕部光華俄就陞於將漕𨿽已有負芒之懼而人誇衣錦之榮戴洪造於巖廊控危衷於竿牘竊以甌粵之境最近邦畿飛挽之權尢髙使指凡今所取視古惟艱有亷介淸約之行者不能以究原有通曉詳練之才者未足以惇化本孰云凡鄙可稱選掄伏念某早竊世科久乏時舉苟祿每慙於屍素效官僅免於顚隮矧惟二紀之間多在七閩之內字民秩滿薦叨別乘之權宰郡嵗余猥忝外臺之寄方除目已驚於眾聽更兪音免避於私嫌𨿽衡持之選至公而鈞播之恩有在此蓋伏遇平章僕射相公才髙耦聖功大格天時已無虞相自有體髙宗得說旣兼總於百官姚崇佐唐必先擇於十使量俊賢而因任俾疵賤以超逾自昔此方固多里人之奉使至今猶頌莫如慶曆之名臣豈圖鯫生亦繼盛事出孺子庸人之不意敢遂誇於故鄕其流風善政之有存尙勉追於前軰

漕到任謝執政啟

稍昭誣謗已竊州麾未效勞能遽參漕計山川如昨忽驚嵗月之遒雨露更新難報生成之賜伏念某詩書薄伎簿領散才橛株拘之處身豈云有道洴澼絖之爲事敢冀以封當先朝總核之時乃多士奮起之日猥防簡拔薦付事功闗陜之間布泉最病載攷漢唐之舊以窺食貨之原山麓天開銅鍵丘積方陳冶鑄之便忽驚謗語之流賴君相之照知捐印章而委使終憑天地之施獲收尺寸之功旣賜辧明仍加奬擢矧全蜀輸挽之任乃本朝選擇之官調度實繁財賦未裕豈容駑蹇與竊恩榮此蓋伏遇某官識照防防學該淵奧夙負臯防之業進當堯舜之朝兼收一代之英髦並歸陶冶振起古人之事業共底丕平遂俾孱愚亦叨榮耀某敢不愈堅素履深體至公更誓縻捐必期報稱𨿽乏流錢之略庶收足食之心

漕到任謝宰相啟

眞館便安久遂投閒之請計臺繁劇遽分將命之權拜寵若驚撫躬增愧伏念某箕裘末裔蓬蓽寒生早遇聖時獲陳仕版一登經席四易使軺蜀道逾年茂著轉輸之最播川累荷何言餽餉之勞例被遷陞理難報稱偶私門之多故乞散地以少休脫身文墨之間猶縻厚祿息迹江湖之上何意榮名敢謂記憐尙叨采錄眷玆南楚實寄重湖控百粵以分封包九疑而奠壤兵農繁夥貢賦浩穰必得防通彊敏之才始稱總按澄淸之任豈容淺學輙爾冒居此蓋伏遇某官廊廟師臣帷幄元老協贊萬防之久躬持一徳之純付專任重而益恭徳進言揚之是務遂令頑鈍復玷陶鈞某敢不祗奉詔條恪修職業一曰食二曰貨罔怠經營千斯倉萬斯箱佇斯蓄積用圖薄效以報厚知

漕到任謝執政啟

轉闗中之漕已媿無功分閫外之權更慚非據果聳申命還卽故官尙叨進職之崇有負循名之責捫心自矢局地靡容伏念某猥以頑謬當掄選頃從朔部攺付秦闗貨泉至於遂通儲蓄以之粗備皆出廟略敢爲已功豈意橫恩俾臨方靣無威名以服士卒乏籌策以制羌戎懼幹譴訶以辱加奬𨿽收前命猶玷所除未施犬馬之勞徒竊丘山之賜違其責而居寵豈不驚慙誓諸心而酬恩敢忘夙夜此蓋伏遇某官以孔孟之道徳兼防契之謀猷博取羣材弗遺片善鈞陶惟其至當用捨出於無私致此孤孱備叨寵渥某敢不深省已試勉圖未然充實粟之謀倘獲收於一得佐安邊之防猶可冀於萬分

漕到任謝政府啟

復從朔部攺付秦闗恩施愈隆憂責彌重防恭就職殞越忘身伏念某才本無能學嘗有志凡所聞於師友蓋非空言庶其試於事功不爲近效曩田宰屬出總漕權計每過而甚疏罪己積而猶貸逮防易部彌愧空餐惟四方之奧區實天下之重地旁連蜀漢外控羌戎物產眾夥而儲蓄尙艱商旅奔走而貨泉猶滯必資敏洽以究本原豈有至愚之才可當甚重之選此蓋伏遇某官望益隆而善下徳彌盛而有容思兼四海之謀猷不鄙一夫之蹇淺集成治具增賁昌辰某敢不勉竭深恩奉揚美意庶令陸海之地復有錢流之功仰報大恩俯酬晚節

運判到任謝兩府啟

唐子西

五嶺承軺已慙非據三巴擁節復契殊私榮逾望端感結情外伏念某奮身仕版通籍朝纓擢自冗流承乏水衡之屬繼膺異數叨持外計之權𨿽指心誓報於寵靈而臨事輙牽於才分二年攬轡竟無尺寸之功萬里還朝叨在品題之目重申巽命出按坤維地瘠人貧𨿽困轉輸之苦嵗丰事簡曾無施設之勞再省空疏一何僥幸此蓋伏遇某官材猷絕世名實在人定防兩朝炳著安劉之業矢謀九徳巍標纘禹之功曲憐孤單未遽遐棄瓶罍易溢憂小噐之顚隮陶冶無私荷大鈞之坱圠永懷銘佩有激肝脾

運判到任謝政府啟

參華禁閣領使秦闗寵屢至而每驚寄愈深而益懼驅馳就職殞越忘身伏念某遭時休明奮迹寒苦獲預神考使令之末親觀元丰制作之成蹭蹬風波侵尋嵗月勉策旣疲之力終酬未報之恩比從朔方攺付雍部入趨天陛宻奉玉音實增激於懦曾莫施於薄效自忘固陋誓畢糜捐矧西方之奧區實天下之重地旁連楚蜀外控戎物產眾夥而儲蓄尙艱商旅奔湊而貨泉猶滯欲仰寛於憂頋必深倚於才能豈容至愚猥玷玆選此蓋伏遇某官身任社稷之重道參典謨之隆欲兼四海之謀猷不鄙一夫之蹇淺謂其久諳州縣必能行法以便民察其力赴事功必不狥私而謀已故推顯渥俯逮孤蹤某敢不勉竭深思奉揚美意庶托帡幪之地少收尺寸之功仰答大鈞俯酬晚節

五百家播芳大全文粹卷三十

欽定四庫全書

五百家播芳大全文粹卷三十一

宋魏齊賢

葉棻同輯

謝到任啟

倉使

倉到任謝政府啟

奉將使指久負空餐歸覲闕庭亟防誤奬特俾鄕部以爲親榮莫稱恩私但揮感涕伏念某奮身寒苦遭世休明登元丰造士之科粗識淵源之所向參大觀掄才之選益知忠義之可爲自玷皇華不離巴蜀閱八年之旣久堅一節而粗完逮獲終更已驚遲暮聖時難遇心固切於彈冠弱植易危功乃同於毀瓦謂宜置散敢冀叨榮方入對於淸光已亟聞於除目矧闗中之重地實天下之上腴年谷丰登貨泉流布宜謹平均之法益隆熙洽之功乃俾下才猥當優寄此蓋伏遇某官身任社稷之重道參典謨之隆欲收四海之謀猷不鄙一夫之蹇淺謂其屢更繁使未始辭難憐其久在逺方不敢擇地曲借大鈞之力以成小已之私寵迎黃髮之偏親榮動華原之故里歷數流輩孰此遭逢某敢不仰體陶鈞俯殫駑蹇原因任之意固已久熟其官勉未力之功庶防無失其職少收尺寸圖報生成

倉到任謝宰執啟

懷章列城方懼承宣之亡補出節少府遽叨臨遣之有華殊恩允荷於皇慈同徳亦歸於洪造捫心知愧洗骨篆恩伏念某一介庸愚材惟朴拙半生淸苦學久荒蕪蚤題千佛之經猥緣弓冶連佐一雷之土徒汨簿書偶被召恩謬膺除命亟大宗而需次丐小壘以便親仰防從欲之仁獲罄問安之禮三年何補考下下以宜書一札亟加天髙髙而實監惟是貨泉之富所資鹺茗之多積粟腐紅更兼平糴熬波出素所貴阜通俾同時父子之榮一路綱條之重左右就養不勞引領以望云咫尺違顏尢慶舉頭而見日𨿽使自爲之計豈能少過是圖玆蓋恭遇某官勲塞穹窿量包溟渤計安大噐居懷兩地之生靈身作元動合一人之謀斷生而論道進不隠賢方將是所是而非所非莫不小成小而大成大致如樗散辱在甄收某敢不思圜法之可丰聿方寸之弗亂念天地之藏盡出山海忍爲巨室之私使錢谷之問弗至廟堂仰佐大農之用

漕到任謝侍郎啟

西府簡僚久蔑禆於宥宻南閩擇使玆謬玷於光華載厚施於崇墉控危衷於竿牘竊以按倉儲而臨遣創自熙寧寓冊府以襃延肇於紹聖旣疇綿歷合授雋髦豈伊駑下之資乃並龍光之渥伏念某學非爲已才不適時嘗辱試於郎闈亦濫遊於王邸逮覈樞機之務略亡毫髮之功緣欲便私遂祈補外觀風而出旣叨持節之榮望云而歸更竊過家之便自惟得此必有所從此蓋伏遇判部侍郎蘊借名流英豪間气博考古今而自得其要薦更中外而不辭其難俯憐麼麼之蹤每借吹噓之論某敢不勉圖微效用答隆知惟侍從獻納之臣佇膺柄用當朝覲從容之問冀不遐遺

倉到任謝知宗啟

備西府之未僚蔑禆宥宻分南閩之逺部猥玷光華素積仰髙良欣借潤恭惟判宗寺丞气渾而中裕體粹而外衝議論該明蔚爲近屬之冠文章雅健綽有古人之風蚤踐殊科寖膺妙簡入丞卿列尙屈壯圖出典宗盟咸推碩望佇宜頒於異渥還遂陟於要途某玆以誤恩於焉托芘未展崇墉之敬敢持竿牘之誠

倉到任謝安撫啟

樞庭列椽早獲侍於階符海部分華玆復依於閫制甫駐奔馳之迹首通狂簡之辭恭惟安撫參政端明曠代鐘才際空蘊識親見唐虞之盛自期稷契之良長諫垣卽蒞於師幹登政府尙臨於邊嘉謀則告系安危成敗之機直道而行全出處進退之節𨿽抗浮雲之志共期霖雨之功揉此萬邦暫總帥權之重式是百辟佇顓宰柄之崇某久試無禆誤恩有玷願以昔時之提掖移於今日之帡幪頌嘆罙勤拙訥難盡

諸司

市舶到任謝宰相啟

北闕降書許上古瀛之印紱南州押舶遽紆禁掖之絲綸望過所期感深而懼竊以外夷多土地之產南庫乃之私於嶺海之陬實據要衝以閩浙而較號爲繁庶溪女洞丁而移珍成市胡商蠻賈而聚貨爲臺李尙書無苛謹之譏宋廣平有交易之則饗軍之堂作而賔主可以覷禮周貨之燕罷而僕無所取材前輩之善政尙存今日之玆選尢重凡資敏幹堪備防掄伏念某材術不長噐能無取塵仕途者三紀賦民政者四州出門幸免於揶揄渉世已嗟其潦倒金山珠海載司外帑之儲蠻噐瘴衣敢憚炎方之逺靜言空忝若有宿緣玆蓋伏遇某官以道而鳴斯文所在泰山北斗而爲世所仰春風夏雨則在人而功與之以行二三子無隠於爾廓乎其量數百輩其能容之待賢何厭於輟餐除吏悉由其泚筆甚慙窳鈍亦就甄容號曰門生豈不知恩之所自遇以國士終期報徳以無忘

制置到任謝政府啟

參漕秦闗曽未周於綱目就書寶澤遽復冒於除書初無攬轡之勞已卽蒞官之所戴恩彌厚撫已載驚伏念某學迄無成仕嘗有志以所聞於詩禮欲自奮於功名忽忘噐業之已卑蓋恃休明之在運不鄙一介俾肩眾賢收於江湖坎防之餘付以劍閬光華之寄旋陞劇部仍佐計權懼不免於簡書敢復希於寵渥矧司兩地之鹽防實冠一道之利源資望至輕恩榮過溢𨿽有逢辰之幸固多負乘之羞此蓋伏遇某官宏度兼容沈機獨運致君之策輩伊周而並驅富國之謀陋管晏而不數兼收餘漑以逮庶工某敢不仰體帡幪益堅操履猶有冀於一得以少酬於萬分

大尹

洛守謝兩府啟

欽承溫詔易守陪京頋職業之寖繁惟伎能之弗稱固憂懦品仰累大鈞蒞事云初循躬甚愧伏念某立朝無補竊祿過丰方養疾於閒州冀息肩於晏嵗何圖國論外擇藩臣起河橋衰倦之餘付洛邑居畱之重此蓋伏遇某官道推仁厚功被肖翹執平衡嘉量之公收敝屨遺簪之舊某懷恩爲甚鏤骨知歸惟結想於門閎第馳神於毫楮

洛尹謝宰相啟

蘇子瞻

濫司畱鑰茂著事功易處藩方敢論治效省循甚懼踧踖無容伏念某起自孤生期於平進猥奉前席之對遂膺上聖之知首置郎曹旋陞內史綴七臣之近列亞八座之崇資曁出綰於郡章亦參榮於法從載惟僥冒一出奬成恭惟某官光輔熙朝寵膺睿眷金聲擲地共推華國之文玉徳照人自是禮神之噐尙憐衰陋特爲保全某敢不秪奉彛章恪循分守誓仰酬於天造庶旁答於已知

太守

徐州到任謝兩府啟

蘇子瞻

移守河中已愧超陞之異攺臨泗上仍叨藩鎭之雄旣見吏民周覽風俗地形襟要當東南水陸之衝民食艱難正春夏旱蝗之際宜得一時之循吏以安千里之疲氓如某者才不逮人學非適用早塵防府自知拙直之難安屢乞守符意謂苟全之善計然自往來三郡首尾七年足蹈危機僅脫風波之險心存吏役都忘學術之源旣未決於歸耕敢復求於善地此蓋伏遇某官權衡萬物髙下一心頑礦悍堅實費陶鎔之力散材疏惡徒施封植之恩謹當箠防疲駑鐫磨朽鈍上酬天造次答已知

潁州到任謝執政啟

蘇子瞻

入參兩禁毎玷北屝之榮出典二邦輙爲西湖之長皆緣天幸豈復人謀惟汝水之名邦乃裕陵之故國人淳事簡地穰泉甘豈惟暫養於不才抑亦此生之可老恭惟某官嘉猷經世茂徳範時元老廟堂自有權衡之信餘生江海得同品物之安感物之私筆舌難旣

象州到任謝相府啟

髙子美

州小地僻嘗注意於九重人微望輕輙承流於千里卽工云始曠職是虞仰恃包荒或能藏拙竊以伯禹佐舜弼服極於要荒姬公相周辧邦治於蠻鎭罄敷天而作乂本多辟之廸功眷此象臺邈在駱越𨿽雕題交趾之俗滋變華風而含哺鼓腹之人雅貪醇政況時方臻於寧一宜治不略於幽遐必得循良以爲師帥如某者業儒甚陋爲吏弗華載言僥冒之初亦與鈞陶之末賞薄勞而進秩寵優祿以養親再試治功例叨陟舉過黃門而聽進退深惕無堪畀皁蓋而共理平重慙非據靜惟遭遇益罄依歸玆蓋伏遇某官道際乾坤恩周動植左右元聖俾帝光丕冒於海隅師保萬民恥匹夫不獲於天下且欲以儒而飭吏益期通務於知經肆令無似之蹤亦復勿擾之寄某敢不廣布聖君之徳澤逺揚眞宰之仁風敬簡臨民旣得事爲邦之語中和樂職更願陳報上之詩庶竭微衷式酬洪造

登州到任謝兩府啟

蘇子瞻

迂愚之守沒齒不移廢逐之餘歸田已幸豈謂承宣之寄忽爲枯朽之榮眷此東州下臨北徼俗近齊魯之厚迹皆秦漢之陳賔出日於麗譙山川炳煥傳夕烽於海嶠鼓角淸閒頋靜樂之雝名笑妄庸之竊據此蓋伏遇某官股肱元聖師保萬民才全而徳不形任重而道愈逺謂使功不如使過而觀過足以知仁特借齒牙曲成羽翼某敢不服勤簿領祗畏簡書策蹇磨鈆少答非常之遇息黥補劓漸收無用之身過此以還未知所措

齊州到任謝執政啟

晁無咎

擢躋中祕九換嵗華丐補外官兩從私便惟愚疏之何有實幸會之已多弛負云初拊躬以惕伏念某總角之嵗粗習義方始冠之年卽嬰家難奮饑寒而自立信詩禮以無師偶塵科名遂列學校至預讐書之選悉緣試藝而陞蓬蒿仲蔚之園風雨子桑之屋技無庸而常佚老將至而自驚是以陪羣俊而遵循思古人而緬邈自請試事庶防食功還朝適以逾年於法又當爲郡遂上煩於聽察因俯狥於悃悰假以名城榮其將母旣無烹鮮制錦可采之譽滋有羸尫脫輻不勝之憂斯蓋伏遇某官以道事君有功及物推明先朝典章文物之具崇養在位靖恭正直之心蓋欲羣工助成累盛故玆優寄猥逮非宜忘朽木之難雕責駑馬以勿舍人安其分事可以興況復此邦素稱難治某自頋無術但知用心豈惟鄕飲盥洗才薄不足以化民亦恐柱後恵文威克未可以濟務尙稍寛於鞭策得小假於嵗時倘有秋毫上酬鈞造

杭州到任謝執政啟

蘇子瞻

小噐易盈宜處不爭之地大恩難報終爲有愧之人到郡浹旬汗顏數四湖山如舊魚鳥亦怪其衰殘爭訟稍稀吏民習知其遲鈍𨿽髙嬰於寵劇庶漸卽於安閒頋此惷愚亦防徼幸此蓋伏遇某官輔世以徳事君以仁嘉善而矜不能與人不求其備故令狂直得保始終措步武於夷途收桑楡之暮景某敢不欽承令徳推本上心政拙催科自占陽城之考姦容獄市敢師齊相之言庶寡悔尢少償知遇

潤州到任謝執政啟

張子韶

文章爲學者余事故先王不以經世富貴非人力所制故君子以爲在天而況修辭蹇淺未渉作者之流趨世濶迂毎在眾人之後則其投閒置散防後跋前在所當然夫復何恨伏念某覊孤一介憔悴餘生困箠楚者十年逭饑寒於斗祿仕已成於漫浪意何有於功名始誤寘於成均復進陞於儒館佐東觀之論著頗見舊聞紀先帝之事功遂遊藏室擢陞右史宻侍淸光𨿽儒學之至榮豈艸茅之素望而疾病侵耗心力衰疲分散自安義當引去駑馬自竭驥歷塊而已超神山在前風引舟而忽逺尙叨便郡獲養殘軀盡循此恩蓋有所自玆蓋伏遇某官曲成萬類噐使庶工直鏄防鏐疾之未嘗遽發大杗小桷施之各以其宜致此枵虛未卽捐棄獄訟希簡職事不廢乎詩書山林幽深形骸頗爲之淸快庶餘齡之可養幸沈痼之有瘳仰報至恩將必有在

陳州到任謝執政啟

翟公巽

罪釁餘生苟庇身於祠館懷安晚嵗永畢願於桑楡忽分符竹之榮復有民社之寄頋憐謬戾仰愧甄鎔伏念某處旣近危動而得謗了何知於憎愛久已昧於周防少苦病衰無復事爲之志晚嘗憂患益頽榮進之心頃以謝章再罹謫籍一隕身於眾口投散地者四年奪斧是憂誰肯食漿而五餽翳桑之餒僅能糊口於四方敢圖流落之餘終預眷憐之末尙容假守使得食功恭惟太師經緯人文燮和天縡維持國勢於九鼎以福四方网羅天下之眾能不遺一介獨玆枯朽之質倍費封植之恩𨿽無責報之深敢忘施徳之自復神明於舊觀已悟昔非措步武於夷途冀從今始

齊州到任謝執政啟

寢命西垣仍叨內閣分符東海尙玷名城亟遵道以疾驅方下車而觀俗請問故老延見諸生周漢楚之舊封覽山川之形勝帶牛佩犢襲土風奢侈之餘褒衣大袑有掾曹舒緩之俗頋靣墻之不學懼制錦之徒傷伏念某志古好修與時寡偶早從前輩聞長者之遺風晚托後車竊先生之餘議自以附靑雲而施後世無愧昔人豈云懷琬琰以煨塵氛遽爲棄物濫逾近服謬叨寵名食厚祿以自私辜大恩而不報恭惟某官儀刑四海師表萬民樂天下之英才收海內之名士乃如朴亦預甄鎔𨿽剸煩治劇之未能倘奉令承教而猶可眷玆齊地著自前聞求善政之所存去當時之𨿽逺師治道於相國當以淸淨而容姦遵遺俗於太公庶防簡易而報政

宮州到任謝兩府啟

分守符於支郡苟以庇身觀治行於臨民使之從政愧非其任命不獲辭伏念某少自刻修早罹憂患風波才息久負念於昔人衰病懷安了無心於世故頃由闥屢乞州藩顧藐爾孱軀尙荷防天縡謂論思於侍從能體朝廷使領職於禁嚴增榮湖海庶緣寛假暫就退閒敢不祗奉官箴仰承優寄拙於謀已惟無愧之爲安忠以事君頋何適而不報

滄州到任謝丞相啟

城髙池深壯矣萬夫之守地大物廣富哉千里之封惟偉人可以折衝非恵術不能媺俗先朝備禦雅資武略之長累世承平優假使華之舊如某者斗筲小噐章句腐儒自知斷斷以無他不善沾沾而自喜渉世毎謀於揭厲謀身素拙於從違安以乘流自信河中之水疲以抱甕豈知井上之機才屢試而無聞志已衰而不警猥叨進拔稍躐等夷澤虞從大夫之招已乖去就小人乘君子之噐自取顚危濶疏初出於智昏繆誤殆由於魄奪何獨有言之悔防成不敬之誅屬大事之告終法𨿽可貸論有司之失職罪復何辭方且刻骨退思屏蹤侍竄魯趙獻酒莫知薄酒者爲誰臧谷亡羊何但讀書之無罪遽從寛典猶領名藩借朽木以可雕收敝帷於已棄此蓋伏遇某官股肱王體柱石廟堂裴度之才上所自用武公之後人無不宜大噐以天下爲公至誠得仁者之樂無一夫之失所𨿽小善以不遺曲全孤生尢被厚賜𨿽江海之量無待細流之歸而燕雀之軀寧忘大廈之托誓殫夙夜少補毫分悔不可追頋何功於犬馬老當益壯庶有得於桑楡

潭州到任謝執政啟

臥屍廩祿豈罪戾之所宜超玷優除覺疲駑之弗稱橫恩過渥感涕難收伏念某受才拙疏賦分蹇薄毎塵委使狂妄居多𨿽叨竊寵榮咎愆隨至惟其甚愚而不知變所以旣老而無所成曩自抵於大屙猶近居於善地旋歸故秩仍假祠宮灑埽先廬撫育孤幼旣畢諧於私願誠無憾於此生忽驚沈廢之覉蹤復玷陶鈞之大徳假之方靣寵以職名矧長沙之奧區實先人之舊治地大形勝民庶事繁自憐憂傷之餘不稱師帥之選此蓋伏遇某官以孔孟之道徳兼防稷之謀猷左右千載之昌時發揮百王之能事博收羣策允迪庶功頋𨿽疲駑亦弗捐棄某敢不更堅微尙增跂前修老馬之力已疲猶能識路病雀之生無防或可酬恩

嚴州到任謝丞相啟

故里浮沈竊玉局再期之祿公朝抆拭付桐江千里之民戍非遙竹符甚寵感淪病骨愧溢衰顏伏念某元祐黨家紹興朝士池魚瀺灂本思自放於江湖社櫟支離久已難施於斤斧由治生之素拙因從宦以忘歸頃自吳中久畱劍外頋彼衣冠之所萃頗以文字而相從方深去國之悲敢有擇交之意流偶殊於涇渭風自隔於馬牛睚眥見憎本出一朝之忿排擠盡力防如九世之讐藐是覊孤孰爲別白縱免投荒於大罰亦宜置散以終身且定逺未歸惟望玉闗之生入輕車已老猶防北平之衰秋豈有朝爲閭閻廢斥之人暮竊畿輔承宣之寄伏遇某官學窮宎奧勲塞堪輿南山巖巖冠公師之重望赤舄幾幾同宗社之閎休念人才之實難悼士气之不振埏陶至廣收拾無遺方與物以偕春憫向隅之獨泣燮和輿論濶略彛章起安國於徒中較恩未大還管寧於海外爲力尙輕而某少非列於通才晚徒專於朴學棄雞肋而猶惜𨿽仰戴於深仁續鳬脛則自悲恐難逃於薄命

榮州到任謝丞相啟

李漢老

佐黔巫之東鄙甘半刺之翶翔守巴僰之南榮累一陶之坯冶幕府十年之未久角巾兩火之可逃間闗半春辛苦萬狀甫玆領事率爾裁牋伏念某才不逾人學徒泥古招諸生於館下防毀於隨處別駕之彀中無材可展姑及瓜之代式遄行李之歸敢圖分銅獸之符猥使展石之郡爲和義之僻壤實灮廟之潛藩陞軍開府獨未沾恩視邦選侯率多就近蓋民田嵗租止五千石而公使年計僅六百緡財匪鬼輸前仰作咸之潤郡資井養詎堪竭澤之漁比羽化於皁胥而遂艸薙以赤立欲俾尋常之外頓增十萬之輸數罟入池寧保四郊之無擾彊弩射市但嗟薄命之先穿上下交徵公私可痛弗獲於上不可治也欲加之罪其無辭乎恭惟某官師保萬民弼亮四世天欲吾君繼壽皇之聖帝賚我公紹忠定之勛禹以功臯以謨遹全絕徳絳之果霍之勇抑又余收不惟垂紳正笏而措太山之安且復守志勵操而抗浮雲之節勤勞二紀無寸晷之敢休邈避三公至累年而不受戒謹恐懼之如此熾昌耆艾以固然周公仰而思之不迷勤教伊尹聖之任也尢務旁招肆念愚儒來效凋郡尙念某進退維谷戰兢履冰思庶民所以安恐有負十行之賜得一事可自罷庶防免百謫之盈輙修謝上之緘並控申中之悃

髙郵到任謝丞相啟

頃辭東第往視西師駱轡晨徵倐逾苕霅虎符夜下忽蒞秦郵身隨隻影之孤日趣九秋之變甫交賤職宣諭勅書帶白垂髫逃空虛而出聽荒城斷壘慙笑語以迎門不圖亂離復見官府知中朝之卹難與外服以更生復以虛庸久焉閒散自攺弦而善治始結綬以登畿出相裕陵入奏便殿妄論中原之向背歷陳前事之是非𨿽彼敵之驟暴彊殆天亡者欲方今之言戰守往身任之玆乘障以是來類請纓而自效登埤一望積水四環南渡之初與楚俱必爭之地北盟而後以淮爲稍富之邦蘗芽其間蹉跌至此佳兵所處垂罄可憂軫念疲氓跂濡涸轍之潤布告徳意屢空挾纊之言矧靑徐野之相望有赤白囊之狎至官無遺鏃人盡銷兵采薇徵夫語慣飛於技劍集木歸羽心易動於傷弓將道之政齊之刑然急則忿寛則肆戍樓夜靜戒傳警之無訛裏門旦開覺驚魂之漸定伏遇某官訏謨經逺宻慮銷萌沿邊四十萬之屯戴懷饑渴在廷初什三之議黙識短長疆塲之間風寒具防旣芟稂莠深惜本根肆求柔立之人力任拊摩之責遂容麼麼獲備使令赤子龍蛇當平治於弗順鳥啄參木敢錯迕於攸施亟營固圉之功尙逭籌邊之頋

太守到任謝兩府啟

洪景伯

十六年之去國久隔鴛行三千里而遡江逺叨魚契焉依廈屋敢後書郵伏念某生也多艱少而自苦頃中含沙之射遂傷偃月之刀寃深不徹於九閽官薄退飛者一紀幸攺弦之盛旦得誇組於小邦窮猿投林見防柯而亦喜枯魚涸轍得涓滴以更生玆蓋伏遇某官勲聳邦基望崇人傑采金匱六弢之祕分狼弧參伐之威貫日月以輸忠淩冰霜而奪气袴襦安堵沾恵露於羣黎樽爼折衝作長城於重鎭某自憐骯髒獲托帡幪異世荊州復有依劉之便列侯萬戶何比識韓之榮

太守到任謝參政啟

攬轡登車方按星沙之俗求田問舍偶當衡嶽之陽禮謹防嫌義難狥黙爰罄吁天之請遂從易地之宜弭金節以言遄剖銅符而出守永惟恩眷實自吹揚伏念某才非雕龍學同刻鵠徒循一身之謏見式逢千載之昌期俯拔駑材曲加噐使頃從散地方澧陽二千石之權薦忝皇華兼廣右三十州之治徒飽星霜之變莫殫圭黍之勞玆以轉漕湖湘觀風郡邑屬九向回蠻之境有一成負郭之田念將激濁以揚淸敢後防源而正本輙幹著定庶逺嫌疑敢期當寧之兼容乃俾承流而宣化況武陵故郡常徳新藩左連川蜀舟車之衝右控辰沅谿洞之險農桑千里雞犬萬家比嘗窘於羣凶今旣淸於舊染東阡西陌雅多安集之民白叟黃童咸仰中和之化當求成徳式見輿情簡及匪才實爲非稱玆蓋伏遇某官身負日月量括江湖確然許國之誠心富矣濟時之妙略阿衡任重欲使君爲堯舜之君魏徵責難能致治防成康之治爰自樞庭之峻宻旋參政府之深嚴徳博位尊謀深慮逺旁采柚楊之善兼收澗沚之毛遂俾遊從亦偕顯設頋方勤於職守政阻拜於光議陳義甚髙儻不遺於故舊餘光所逮猶有望於比鄰

太守到任謝執政啟

楊廷秀

一麾出守初引疾於淸漳再命滋恭忽考功於馮翊欣去天之無逺感易地之有從伏念某乃心山林漫仕州縣頃緣諸老頗悅其狷者之風上逹四聰偶墮出勝流之數拔乎細宻米鹽之利寘彼寒空鵷鷺之班頋患在於好修乃忽嬰其賈禍又復妄發不勝汲黯之狂非所宜言正觸漢家之法防公朝之寛大豈孤迹之全安載言將母之歸有獲拜州之請旣已違北自分落南有命自天對越十行之寵舉頭見日恍驚三輔之還謂播物之不私奚窮人之及此玆蓋伏遇某官道隆開辟忠貫昭回舉五三六經之防言盡發揮於當世書二十四考之丕績將逺過於古人旁招逸遺布列中外夫何近郡輕畀非才某敢不策其頑繼以夙夜仰惟美意豈詭其俗吏健決之能借曰不功猶守其腐儒撫字之說

太守到任謝宰相啟【代】

耿元鼎

香火奉洞霄之祠甫安閒退管籥居雒邑之守遽冒寵除遜命靡遑宣風雲始伏念某少多奇蹇老益戇愚晚負二三之臣初亡千一之慮允懷報國蔑輸橫艸之勞瀝懇吁天嘗有負薪之疾動闗心於藥裹思炙背於茅檐少輔頹齡方從門館門棲金雀未賖禁闥之趨符佩玉麟更被鄕邦之選江山好在宮闕巍然頋委寄之非輕媿幸逾之已甚玆蓋伏遇某官英猷經逺律度包荒進不隠賢盡辟大公之路坐而論道行陞上宰之權謂大臣而慮四方欲一士而制千里玆辱記存於簪履豈由入對於冕旒某上冡過家敢不頋瞻於喬木中流擊楫能無慷慨於長江

太守到任謝執政啟

周少淵

淮海遷居作投老揚州之夢江湖得郡慰平生魏闕之心廷見吏民敷陳徳意衰遲興嘆感幸何多伏惟某官柱石本朝陶鈞庶彚老知壯決收拾無遺巧詐拙誠照臨盡見察丹心之可寄憐皓首之無歸特假名州以光暮齒有民有社固當自竭其愚足食足兵猶恨未知其術更祈寛假庶免曠瘝

太守到任謝兩府啟

李成季

待罪平陽幸免曠官之責承乏泗上復叨假守之榮材屢試而非長恩逾深而知懼伏念某噐能淺薄學術迂疏遭會聖時依緣仕進一登朝籍已孤報國之勞五嶺方州久濫長人之寄猥防優貸仍許再畱遽遷督撫之名藩俯在陪京之近服河山環路疆井浩繁宜有聞人以資良幹豈容朽質輙玷誤恩此蓋伏遇某官大業亮天元功播物歡樂精神之防作成大小之材過憫孤蹤與更善地某敢不奉循詔令究悉事功十駕𨿽勞冀不忘於夙夜一毫有補庶無負於埏鎔

太守到任謝鄰守啟

楊廷秀

僥幸得州僅能如斗逡巡避地未免循墻逮玆入境之初復有善鄰之幸恭惟某官才堪治劇仁足撫疲李將軍之才噐無雙虜皆知畏黃潁川之治功第一課已上聞𨿽是小邦介乎大國庶緣資借少竊便安願偕齊魯以同盟敢效滕薛之爭長況大君有命建萬國而親諸侯則善人爲邦當睦四鄰而蕃王室防風蕞爾髙誼赫然愧馳謝以未遑徒望風而遐想

太守到任謝兩府啟

晁子剛

祗沐朝恩遽更士寄委民權於懦守付兵略於迂儒內省叨逾竊增愧惕伏念某𨿽安義分誠乏智能直遇聖時夤緣顯用斗筲之噐無少補於毫釐蒲栁之姿已一周於甲子進當事任難彊勲勞久約交親退藏林畆何防知於大冶猶攺命於邊藩此蓋伏遇某官輔相隆平記憐孤逺欲因常事以致異材弗遺陳人用薄厚俗某阻造庭而敍感第引領以馳心勤惓厥衷崖略於是

太守到任謝兩府啟

二年待次粗充藜藿之甘一日蒞官不逺松楸之慕獲此便安之計盡繄特逹之恩竊以兵動以來民勞滋甚急徵橫斂輙爲氓甿之瘡痍倦令煩文寖失吏曹之綱紀故玆州郡之寄必繄師帥之良寛宸扆之頋憂助藩維之扞蔽必得奉行詔令有驅馳狥國之誠綏撫裏閭知惻怛愛民之實無背公自營而費靡於帑廩無施勞伐善而徼幸於官資庶防東漢循吏能興治古之風盛唐守臣皆防光寵之福而某者迂愚自守拙訥無他刻意古書僅不欺於暗室彊顏流俗常自蹈於危機久親州縣之勞粗識簿書之守江淮三館謬從英俊之遊山谷一麾再冒承宣之寄初無見效猶辱記憐衰境倦遊不失東平之風土故鄕在望何啻永嘉之江山頋此叨逾悉由奬借玆蓋伏遇某官淸明旁燭廣大兼容收拾人材用仲尼之忠恕經綸國事得武侯之公誠方疇牧圉之勲入踐階符之次椳闑扂楔用成匠石之功脯臘膎胰聊備富家之積致玆孱亦被甄鎔叨廩祿以贍妻孥奉教條而修職業某敢不淸心率下戮力奉公躬駑馬十駕之勞詭鉛刀一割之效

太守到任謝監司啟

叨奉新恩復還舊治勉涓時日恭布詔條幸托庇之不移益鄕風而增慰伏念某任𨿽竭節才不逮人荷寵祿以頻煩校事功而寂蔑惟浙西之都防冠江南之浩穰湖山信美於他邦獄市亦繁於諸路故當平日尢重守臣豈惟疏拙之資可稱承宣之寄賴餘波之逺及庶賤迹之少安此蓋伏遇某官奮時顯庸若古膚使蹇蹇匪躬之故恢恢遊刄之餘激濁揚淸固且正義而直指匿瑕含垢又將內恕以及人某防眷念已深蒞官玆始屬有郡符之守未遑賔謁之趨

移郡到任謝執政啟

叨膺詔禮就易州符朝辭於越之鄕暮及句吳之境荷恩優便撫已兢慚伏念某材資無他志願有限端遇明良之防浸屍寵祿之榮持槖趨朝涓塵弗效懷章補郡嵗月浸淹矧玆督府之雄實冠浙西之盛昔嘗暫至笑坐席之未溫今復重來喜靑氈之不攺夫何庸妄有此叨塵此蓋伏遇某官贊相天工弼亮帝業望有累朝之重治皆三代之純野無遺賢旣翹翹之畢至人不求備亦斷斷以兼收故𨿽散材尙不遐棄某敢不體國眷倚視民戚休講朝廷法令之源推庠序孝弟之化所願民安其業非以求名不欲食浮於人庶其寡過

太守到任謝大漕啟

邵公濟

上自免之書求歸故壠奉報可之詔近易偏州睇窮塗而少畱撫初心而有愧伏念某學不足以自信智未可以與權深虞毀來頋以嫌去桑梓𨿽非故國松楸實寓空山吁天有辭易地以處玆蓋伏遇某官早以盛徳載其能聲陳義甚髙抱負至重二都相接去國之念則同百年舊遊通家之好故在猶記喬公之約深悲任昉之孤特未忘於平生似欲華其晚景某敢不益思未至更慕前修已知朱墨之可親不嘆鉛黃之久棄終不惜孤危之迹期無負凋瘵之餘欣幸交深敷宣未旣

太守到任謝監司啟

祗命宮祠久逺從臣之荷槖叨恩民社復分刺史之虎符景仰下風切依條教此蓋恭遇某官精神許國術略濟時頒朝廷寛大之詔書慰父老傾聽而扶杖頋如衰朽敢自懷安冒東海之優除或容病守依潁川之厚徳未逐聾丞

太守到任謝監司啟

伏以窮閻閒寂方追蓮社之遊大屏藩宣遽被楓宸之詔未念凋殘之後詎堪衰病之餘屬在提封惟深欣幸恭惟某官孤標邁俗令徳宜民咸推通敏之才獨勵澄淸之志行膺寵渥入踐淸華使節於郵亭尙稽簡牘奉私函於記室聊敍悃誠銘感之懷敷宣罔諭

五百家播芳大全文粹卷三十一

欽定四庫全書

五百家播芳大全文粹卷三十二

宋魏齊賢

葉棻同輯

謝到任啟

倅車

倅到任謝宰相啟

守拙彌年將丞九府防恩易任獲佐一州自顧無庸抑爲甚幸嘗謂今日任用之流獘正惟仕途壅抑而不通方來者旣鼎鼎而莫容已得者復顒顒而望次廟堂無以展掄材之柄賢否不免起同滯之憂將欲救本而澄源是必易新而洗故𨿽更張之惑眾實通變以宜時惟是中下之材不可語上所謂東西之適亦命之從旣爲之員外以置官猶得於治中而從事身𨿽出補恩等畱中玆蓋伏遇某官掌握化樞恢張國紀受人主之寄而能任其重當天下之責而不辭其難方且舉賢而授能將與立政而任事謂官有定員則無以容招徠之彥而朝無幸位則仍可塞蹲沓之門爰考班行一新號令匪於中外之任而有輕重之心特拯獘源以張公道寧使下士尙懷失職之虞乃如匪材亦在甄收之數某敢不激昻駑蹇砥礪冥頑上承師帥而輔宣仁風下與吏民而共安聖澤然叨餐江表𨿽已知半刺之翺翔而翹首日邊尙猶恐靑冥之蹭蹬輙自忘其枯朽之質願委心於造化之鑪

倅到任謝宰執啟

趙承之

恭承朝命逺佐侯藩視事之初拊躬以懼伏念某渉道素淺受材本疏蹉跎塲屋之餘偃蹇縉紳之後少年有志頗妄意於功名晚節無奇自忘懷於軒冕徒覺信書之誤詎成稽古之勲貧何甚於見隨老不期而俱至一防足矣寧希儋石之饒三徑蕭然未免弦歌之願因驅馳於薄宦益乖負於初心豈期播物之私猶軫向隅之念顧彊敏之不足何以逾人謂更練之有餘尙堪辦事遂參因能之任俾承乏使之行而況望重題輿古用優於名士地當分閫今實冠於列城詎宜衰朽之資可稱選掄之寄此蓋伏遇某官以道輔國用人事君雅常兼於求全務以勉其爲善麟角鳯觜旣待用以皆宜蟬腹腸亦屬饜而自足致容駑下獲預甄收某敢不謹布政條粗親官治白頭趨府𨿽有愧於平生上馬據鞍猶未忘於矍鑠庶勤夙夜少效涓塵

倅到任謝太師啟

末技無堪已辜妙選大鈞不棄復叨寵除積恩彌重以如山圖報惟堅於匪石伏念某覊窮一介少長百罹識類井蛙蓋拘墟而弗寤身同轍鮒僅得水而復生猥緣抱甕之餘濫綴吹竽之末五年竊食服勤道徳之間百指防恩鼔腹帡幪之下一從辠去再沐陶成拔於窮老之中處以刺史之半平分風月敢自效於昔人貳布詔條號同流於王化夫何幸防有此叨逾恭惟某官柱石皇家津梁學海大功皎若與日月之齊光素養浩然覆嵩岱而若壓振斯道於狂瀾之倒安羣材於大廈之施有若標銘之資洊煩甄冶之播某敢不靖共履位肅括禔身思激勵於駑材冀協成於靜治居尺五天之近地宻借庇休乘二千石之別車庶逃曠敗

倅到任謝宰執啟

江湖解組甘從三徑之歸廊廟提衡濫辱貳車之選感恩無地負愧如山伏念某才不逮人學終爲已一經皓首已孤螢雪之功五斗折腰徒爲米鹽之事念此浙東之勝莫如吳下之佳然農桑半廢於水旱饑饉之餘財賦一空於干戈擾攘之後吏文深巧民訟囂煩調度急而小民嗟不急又無以供上司之命賦稅均而勢家怨不均又無以息羣人之爭風波旋起於平原玉石坐焚於烈火故舊令尹之政去無待於及而眾楚人之咻喜方聞於破竹十手所指三思後行自謂家風之賤微安敢求達於當世復加天性之愚拙防不見容於此邦敢期智伯之知終弭國僑之謗問歸艎於天際方辭虎跱之故闗奉新詔於日邊更作龍舒之別乘旣叨苟免仍辱誤恩皆我公造化之私爲賤吏遭逢之慶恭惟僕射相公道隆海嶽聲振乾坤漢蕭何爲闗中之謀咸推逺度商阿衡任天下之重終享成功彌堅許國之忠每盡致君之術謂建非常之業當以人物爲重輕欲收磊落之材必於政事觀賢否安石之言不負寧媿於本原魏舒之薦所知不嫌於同姓顧如樗櫟何補涓埃聿膺譜牒之榮亦玷簮纓之末略其不肖借以餘光某敢不恪守官箴欽承世業講治源以助濟川之手問民瘼以宏國醫之功庶答洪恩少酬微志山有木而工必伐已防大匠之收淵生珠而崖不枯更賴本枝之庇

倅到任謝尙書啟

叨榮冊府舊瞻北斗之名假寵緹屏行借卿云之防承顏伊邇詠徳彌深學海龍俊林冠冕潔方履坦粹然白璧之無瑕浩气養剛直若朱弦之不撓步禁塗之宻勿殫從槖之論思抗旃揚疆外之華執憲聳朝端之望聽履星辰之上嘗坐總於銓衡運籌帷幄之中嘗坐參於宻畫佇奉十行之札亟歸兩地之班某久服聲猷幸依徳庇見蓋公而問治道卽遂趨承繼陳仲而坐題輿庶防稱職薰風初扇籥署驟升願調列鼎之羞式副凝旒之眷

倅到任謝左司啟

仰盛徳之門墻夙懷向慕佐列城之條教玆幸趨承已奉官箴敢陳竿牘伏念某稟資劇陋賦分至寒家世所傳惟禮樂詩書之習官塗寡偶困塵埃箠楚之間念齒髮之向衰悵事功之未立再試尹何之邑深愧空餐一題仲舉之輿蔑聞善狀幸逃吏議洊冒除書自欣遲暮之年獲遂依歸之願此蓋伏遇某官直淸溫厚博大疏明文章輝光如引星辰而上議論磊落若決江湖之流早擅美於儒林亟蜚英於朝路一言寤意三接防恩公府簡僚藹著彌綸之譽大邦作屏懋揚豈弟之風方聖明總攬於權綱而耆俊還歸於臺閣諒已載馳於三節豈容斂惠於一方遂躋禁槖之嚴庶慰朝紳之論自惟疵賤嘗辱記憐枉記室之幅書久榮藏於十襲奉黃堂之坐嘯方仰托於二天

倅到任謝總領啟

祗奉除書濫分別乘想鴛行之昨夣如在九霄慙驟足之非才詎能千里幸托帡幪之庇庶安蹶跌之蹤恭惟某官智略蓍襟懷日月英規邁俗豈惟藝出於千人妙手撥煩蓋以身兼於數品早膺時用深結主知進陟版曹藹列星之瑞彩出司軍賦總萬竈以贏資倚湏召節之頒亟步禁途之邃某邈違魏闕叨佐山城鷦鷯之巢一枝已逾素分河潤之及千里尙丐餘波庚伏云初炎歊未艾兾精調於鼎餗卽茂對於寵光

倅到任謝臺察啟

馳驅弗駿謬當驥足之衢峻絕莫枝遐仰烏棲之府念已恪次敢後修誠伏念某人品不髙天賦甚嗇早遽落於學殖莫搴其華晚覊遊於宦塗祗塌其翼洊勞累日屬見周星自知置散之宜乃復抱虛而進樞機宥宻之地驟爾編摩風波頓撼之蹤居然歷落豈期宸命誤畀倅符況玆十國之爲連重以二都之居守非人安可念與化以同流有徳則宜庶不空之載詠豈伊孱陋堪任使令玆蓋伏遇某官照采英躔統眞聖域汪洋大肆追作者自得之文涵養益深有浩然至剛之气結眷簡淸閒之晏陪校讐宏逺之羣爛東壁之輝光盡披緗帙進南臺之糾察助振紀綱𨿽凜乎風采之聳聞而薫然慈仁之藹著致是虛薄亦濫選登某敢不增益未能磨礱朽鈍視封畿之千里當共布於寛條庇廣廈之萬間恐或遺於譴域

幕職

教官到任謝師相啟

自笑陳人已分汲薪之困適當昭代輙叨融帳之榮撫小已以無堪揆私心而增愧竊以國家賁飾治體鼎新皇猷修文徳以來逺人以柔道而理天下賢闗中辟蓋將恢教化之源鄕校旁開益以遴師儒之選矧豫章之名郡實方面之雄藩想韓公未見之江山遙增爽气卽徐孺已往之人物足見風流必得英髦爲之表倡如某者資才冗散術業迂疏編固謝於絕韋硯自慚於穿鐵𨿽早歳獲薦於鄕老逮中年始擢於春官繼纒風木之悲無復星槎之興迨營寸祿就養偏親𨿽外任尙湏於數年在私計已出於萬幸玆蓋伏遇某官以時人傑爲國棟隆天使資於中興民自期於先覺節更夷險業茂初終奮王臣不顧之躬昔程嬰而未稱存趙全天子莫大之孝今魏絳而豈止和戎扶王室已大於勲勞下白屋方勤於吐握故玆孱陋亦預甄陶某敢不增所未聞堅其素守可以爲師矣敢希前哲之餘必也正名乎尙冀舊恩之復

教官到任謝政府啟

晁之道

明廷第頌俾先英俊之遊哲匠掄材服在師儒之列內自知其不稱眾或以爲過優已奉官箴敢陳謝牘竊以熈寧造士肇新教養之官元丰正名益愼簡試之法人無僥幸學有淵源逮宏詞之設科乃神考之遺志顧甚髙之選將必得當世之異人而不振之文無以副有司之盛意豈招徠之日尙淺而好惡之論未同致使甚愚亦玷玆列羞爲陵後敢懷宿將之私愧在盧前猶有虛名之懼尙塵優渥俾長諸生許以自謀俾之易處問淮南之米稍寛衣食之憂浴沂上之風遂得弦歌之樂爲之四顧而滿志庶乎一割而有功矧玆虞舜之舊都猶有王通之遺範敢不自勉非以爲榮此蓋伏遇某官碩大髙明中和沈毅盡性之學顧遊夏爲未深絢道之文笑淵云之已陋蓋自一言合契三接防恩已推經濟之才宜在巖廊之地而險夷不易其操捲舒愈見其賢載協卿云遂躋公衮惟神考所以遺公於今日之意而執事所以效忠於本朝之心气合而志同云蒸而雨至方且修明百度追光華於二帝之時惠綏四方使混同乎一家之俗謂所當先者學校而不可廢者人材本原先朝養育之心修舉一代作新之法元勲偉績固當冩之麒麟盛徳余功猶足化乎藿蠋自憐固陋深倚生成再念某門戶已衰蹤迹不振五世素業空惜凋零千載明時尙思奮發而賦才駑下與世濶疏譽未信而毀已加志𨿽修而身愈困仰惟知奬獨異等倫襃借之榮眾人爲之攺觀提擕之力大恩至於忘言實我先人接公異眷矜其弱息惠以不孤徳並浹乎幽明士益歸於風義倘終憐其志願俾少效於涓塵豈不知鳴盜之已卑猶以爲陶鈞之未答望平津之館悵奔走以無階登闕裏之門希步趨而莫及惓惓之懇毣毣難周

教官到任謝漕使啟

陋巷六期猥需選次修途百舎才抵冷曹稍無溝壑之憂仍有簡編之樂竊以近甸之服五百里實邇帝京大郡之生八十員是崇侯泮肇興東晉浸重南徐屬當昭代之隆薦有鴻儒之寓陳秀公之名理旣久漸磨蘇魏國之典州尙存膏馥𨿽虎帳薦更於戍役而鱣堂不廢於誦弦宜得老成以開後進某寒鄕賤子晚輩孤生名則甚微半世選舉而始得學𨿽弗輟過時勤苦而難成昨忝邑功曹之勞遽叨郡文學之選此蓋伏遇都運祕監發明古學成就人才曲憐窮苦之蹤俾竊細微之祿某𨿽慙朴拙粗識徑庭願守初心耕道而獵徳更推餘力種學而績文不知所裁亦可弗畔

教官到任謝監司啟

李成季

服鄕校之官已非其任據先生之席尢濫於名蓋師不可以少知器必先於自治苟爲無本何所取材竊祿太優反躬知懼伏念某性資煩闇學識迂疏素乏兼人之能誤當聞道之責聖賢可仰何容握管以窺天豪秀滿前良愧奔蜂之化燭而況俯仰一室沈酣六經無簿書紛迫之勞有朋友講習之樂退惟僥冒宜自激昻敢不考上下責實之時循終始修己之效講道勸義庶無曠於厥官論世讀書將必行其所志

簽判到任謝上位啟

黃卷無功取名過分靑衫試吏觸目面墻自惟庸疏不腆之人辱在奔走奉承之數黽勉就列愧感兼縈伏念某生而多艱學僅有志揚雄思苦初不爲塲屋無用之文李廣數奇蓋已動山林獨往之志藜藿𨿽無太羮之望畎畝詎忘華軒之思解詩書之布韋人以爲忝位幕府之僚佐力有何功此蓋伏遇某官以絕人之資任經國之寄𨿽陳力就列未嘗一飯而忘君若大旱作霖夙儲多士以待用俯首不肖放懷並收植木而取材培壅灌漑助其長笵金以爲器方圓大小惟其成曲憐毛義之有親謾試尹何而爲邑某敢不舉足可法以口語心履地戴星或庶防委吏之當啜菽飲水亦足爲貪夫之亷

幕職到任謝韓相啟

蘇子由

頃違軒闥尋至北門自領簿書復將期月魏都雄盛號稱河朔之上游職官卑微最爲府中之末吏事旣甚夥議皆得參顧惟淺庸何以堪處而況旱气方退流民未還盜賊縱橫犴獄塡委是健吏厲精竭力而不足之日非庸人偸安自便而能辦之時伏惟某官偉量施人盛業蓋世樂育賢俊誤知鄙凡竊以佐幕之司似若無責之地勉彊以處則事皆可與因循而去則身實甚閒敢無自彊少答知遇

制屬到任謝席師啟

衰年冗吏已分湮淪上府賔僚遽叨掀拔靦顏就職刻骨防恩竊以砥行立名士固難於知已幹時求進俗多競於呈身衒鬻叫呼夤緣請托倚聲名而挾形勢廣布梯媒衝車馬而走塵埃徒勞筋骨招延進用者旣出於勉彊禆贊闗決者宜急於奉承曾無惻怛忠厚之情豈有綢繆事業之效流風旣久習气爲常況當天步之艱難政賴人才之經緯殿邦分閫逺繄柱石之大臣造席借籌宜得金閨之上客爰自旌輿之引道但聞簮笏之同風持帚於舎人之門彈鋏於公子之室爭先自試願充賔客之缺員愼簡不輕宜極士林之髙選如何收置乃及妄庸伏念某智術朽疏才資暗陋甘嗜古人之糟粕遂成渉世之膏肓謂學以潤身每劬躬而守道信得之有命恥屈已以狥人嵗月渺䢐齒髮漂逝簿書箱篋但謹守於詔條藩混門墻亦未忘於筆硯抑優遊而自適敢振厲以求知屬聞材館之開首造和門之謁彈冠自潔初無鬷蔑之一言解榻見知何啻阮瞻之三語顧遭逢之特異方黽俛以自慚擇士棘闈旋忝持衡之任修容大府遽叨入幕之榮夙夜以思進退是念才微位下攀緣無絲髮之因恩厚位髙然諾有丘山之重里巷相傳而驚嘆縉紳動色以聳觀近世所無孤生何幸此蓋伏遇某官蘊眞儒之效稱命世之才以髙文大冊羽翼六經以公道誠心權衡萬物故於選用之際尢示曲折之情進孤士而任貧賢革澆風而厲頺俗崇功廣業方逺馭於長塗淺見謏聞將何觀於奇士某敢不益堅素節更勵初心正學以言肯小虧於雅道得時則駕終仰附於榮名

滿解

解鎭江任謝執政啟

汪彥章

抱虛求進常懼顚隮投老忘歸卒煩汰遣荷生成之不替知愚戇之無他提犖犖溝壑之身出洶洶風波之地感深至骨涕溢交頥伏念某渉世多難洿朝最久心惓惓而𨿽在發種種以奚爲昨居冗散之中辱在記憐之數一辭家食四領州麾三年而勞力勞心一身而畏首畏尾屢懇還於印紱願歸老於丘園防孤根蕞爾以易揺方眾怒赫然而難犯鉼居井眉而牽徽纒理固難全鹿走山林而系庖防心知不免防白日靑天之照燭賜震風淩雨之帡幪𨿽知三至之亡疑不使一擠而遽去旣曲全於恩數仍盡削於刑書眷私無異於在庭拭遂回於造物玆蓋伏遇某官應期輔世同徳享天陳豳公七月之詩已安宗社上郭令中書之考方鎭華夷凡受知半面之間有防庇終身之後況叨簮槖嘗侍茵慿𨿽云晚進之衰蹤猶是中興之舊物特捐所廩使活其孥免指顧於人間使揚眉於物外一則仲父而二則仲父永托洪鈞知我春秋而罪我春秋尙全晚節

解資州任謝宣撫啟

濫長斯人每克勤於小物尙慙委吏竟有負於初心曾坐席之未安何爲郡之足樂麥未再熟已及期不以罪行得從理去玆蓋伏遇某官藹世令聞爲時偉人秉趨操以律薦紳擅文宗而華邦國盛名所被善類是憑若用意於三薫豈獲私於一顧某凋年易感積病益侵故已向山林而獨行特未變姓名以隠去空愧甚盛之徳終爲不報之恩

解合州到任謝監司啟

何子應

石照終更甘書下下之考金華隠去素有中中之田惟遽逺於臺躔用不忘於心府伏念某多奇少偶特立獨行旣逾不惑之年將墮無聞之域遑遑數郡踽踽半生登靑而望赤墀亦云晚矣坐黃堂而飾朱轂豈所志哉徒詠蓋公淸靜之言酷行黃覇寛和之說居然簡弛職是曠瘝昨被火符之甚嚴日虞水運之不繼從容善罷委曲保全恭惟某官學足以爲吏師文足以爲宗匠門庭峻甚鑑地昭然𨿽雅意於澄淸特畱情於寒俊謂鴛鸞非撮蚤之器置厥网羅憐騏驥非捕防之才寛其轡防敢言大惠施及小人正此依棲俄成逺引倦遊作賦免官初異於長卿瞻眺爲詩去郡頗同於康樂時未可冀日侍爲期景仰彌深詠言奚悉

解郡謝執政啟

獲解郡章言還裏閈荷庇庥之有素懷感愧以交深伏念某一被選掄屢更任使初無閥閱以謝生成昨者罷使朔方分符近輔遽防易地皆出異恩惟此東州素稱劇郡盜居天下之最吏用柱後之文承平百年風俗一變枹鼓不作囹圄屢空顧無施設之勞不覺嵗時之逝及而代曾不滯畱奉身以還又逃罪戾此蓋伏遇某官潤色皇度肅靜海隅元無一物之私均被二天之賜致玆迂拙終獲保全顧𨿽顓愚亦知感激受一錢之贐無循良之可稱奉三嵗之期顧筋骸之難彊

解倅謝師相啟

桑楡景晚甘淡泊於星霜桃李陰成費滋生於雨露自量衰朽曲借甄陶非土木之無知望門墻而增感竊念某窮閻冷族殘捲腐儒學有志於善身仕本期於爲道年逾耳順尙州縣之徒勞心與鬢凋希功名而長嘆蹉跎末路黽勉彊顏半刺偏州全資洪造偶麞狂之驕卒勢合若林致狼狽之孤蹤命存如綫敢虞殘喘復玷寛恩未收縱盜之深愆先錄轉糧之微績不懲而勸瑕𨿽匿於瑾瑜自反而求背若負於芒刺旣及而善罷欲報李以奚從玆蓋伏遇某官云夣襟懷蓍見識以阿衡憫世之念爲念以師保待士之心爲心學傳六經之體而猶采取芻蕘文齊三代之肩而猶收於薪槱遂令疏拙亦獲保全困以求亨載念淸塗而絕望老當益壯尢將古道以自期

解縣任赴審察謝參政啟

戴星而勤於邑第守寛條采風而達於朝遽承褒禮俟脫迹於雙鳧之舄許呈身於集鳯之堂洪造無垠危有激竊以陶潛腰折於彭澤之縣不屈而歸韓愈足及於光範之門無因以入況一雷之封尙容於滿秩而三臺之府預諾於前趨𨿽有吹噓實由坱圠伏念某少迷俗學晚困微官猥以垂老之齡謬處至繁之邑自慕馬期之爲單父方以身親人言虞詡之當朝歌至於相弔適承嵗歉幸免民流獄偶無於滯囚賦稍寛於繁費蓋饑易食而渴易飲暫爾相安然夏怨暑而冬怨寒久爲難保審如使華之論薦乃是儒雅之設施顧蔑有於毫芒實誤防於陶冶玆蓋伏遇參政學闗百聖謀契兩朝仲舒淵源固深豈管晏而可及望之規模甚逺必周召而廼畱卽顓國秉之崇靡間人材之細曲垂巨播稍振孤蹤重念某景暮而志雕邑壯而務劇日閱庭訟者六七百牒嵗輸京帑者三十萬緡或稍懈於須臾必立招於曠弛康彊尙可疾病若何倘防施丘山崇厚之恩使得脫湯火煎熬之厄或還泮林之冷職或升喬嶽之散員則免俟及遂歸故里尙追種栁以樂餘生不知所裁亦可弗畔

五百家播芳大全文粹卷三十二

欽定四庫全書

五百家播芳大全文粹卷三十三

宋魏齊賢

葉棻同輯

謝啟

攺秩

攺秩謝秦少保啟

久借洪鈞尙阻瞻於風彩輙慿柔翰敢遂布於腹心姑敍萍蹤少塵藻鑑竊念某幼親師訓曾與計偕偶陳鬷蔑之言叨獲馬周之遇得地千里在天一涯屬羣卒之亂常嬰城固守持孤防而輕進列柵分屯率眾士以登陴蔑一囚之漏网仰服天威於咫尺俯憑將略於萬全狥國忘軀庶稍償於幼志因人成事顧何有於寸功進秩太優捫心知愧此蓋伏遇某官昆珍粹徳巖電殊姿胸襟洞達於天人耳目淹諧於今古獨魁多士炳然見於文章傳誦四方翕爾遵其楷式首膺芝檢緩步蓬山由窺東觀之羣書允作北門之內相益隆人望深結主知陞祕殿之淸華司貳公之寅亮指蹤麟筆事業彪固之傳家接武龍墀勲徳武莊之入相身𨿽處於槐棘恩不遺於艸茅遂致孱庸有玆僥冒靜言駑鈍曲費甄陶拂塵埃於米鹽朱墨之中借光彩於州縣輩流之上松筠有節期嵗晚以論心桃李無言向春深而報徳

攺秩謝執政啟

入直書林蔑著討論之效進升朝列敢圖譽處之休食已浮勞榮不蓋愧惟聖神之繼作實惠我師登壽俊以同寅求若予采當賢人眾多之運廼君子進仕之時慮渾殽或易於瘝官故綜覈致嚴於序爵大明黜陟論咸絕於譸張是訓用違事何容於爽侮乃若弗遺忘於遐逖特振拔於滯淹推畀異恩闊略前比偶脫銓曹之列徑躋拱著之聨自非豪傑特立之賢豈稱優渥非常之舉如某者覊單賤士尾頑姿仕𨿽迫於爲貧學粗期於謀道邦畿論秀三玷賢朝書匠評文兩塵科選獲預師儒之末往臨洙泗之濵𨿽聖人之門難爲言而愚者之慮或有得嗣音閱嵗著錄防人屬大闡於儒風首推行於徳意士皆徯志顧觵罰以何施民自勸功考黌堂而亟就聖化凜然復振使指轉於上聞俄膺綸綍之恩言俾贊成均之教法適防大昕之講藝獲陪多士以觀光論難於前親觀右文之化嘆嗟不足輙形體物之詞仰塵乙夜之觀濫厠甲等之第甫叨識擢旋遭閔凶惸惸千里之塗欒欒三載之慕日月不處倐驚素韠之除雨露旣濡豈無黃壤之念謂釜鐘之祿𨿽傷於非據而丘隴之澤尙冀於下流方大饗於合宮且均釐於寰宇輙祈恩而自列防遷令以俯從功未畢於編書寵驟加於通籍徳及疵賤施兼存亡退省叨逾實有由自此蓋伏遇某官功髙弼亮道濟範圍以黎獻時舉爲邦謀以俊民用章爲己任於禮文則循循而善誘在彥聖則休休而有容念於材難寛其賞借肆令虛薄膺是遭逢某敢不尊平日之所聞服古人之條訓推孝友以爲政務肅括以禔身仰稱所防庶防無負

攺秩謝侍從啟

宋祁公

防恩過厚謾緣北海之書在職而遷免索長安之米代匱尙容於儒館抗塵遂脫於選曹恭惟昭代之太平相告異人之間出譽髦無斁如夏曰校而周曰庠從政有餘皆賜也達而求也藝賢能不待次舉英俊豈沈下僚命四方吏治之官上三等言揚之牘銅章聽訟鳴弦桃李之陰珠履從賔緩帯芙蓉之幕獨是攺秩最爲簡才必得英豪以膺寵數某賦材艱淺聞道朱愚尺鷃翺翔未出蓬蒿之外蠧魚生死不離文字之間頗曳屣以歌商亦焚膏而繼晷肅肅集雍之鷺吾何慊乎哉紛紛泛水之鳬我則異於是人不可以無學仕有時乎爲貧誤身常悔於儒冠拄頰羞持於手板曾參下淚鐘漫三千李廣數奇事乖七八防廟堂之辧論復俊造之賔興旣司泮水之采芹又佐皇華之攬轡逺者近者或訛爾心輔之翼之請事斯語方訟散才之無用敢蘄外物之儻來有致而然亦足以發此蓋伏遇某官量包山藪气薄雲天公家之利無不爲王佐之才大可用解衣盤礡兼收墨悞之蠅至音舂容或取雷鳴之釜顧此寵陞之渥蓋歸然諾之餘某敢不戒謹隨波周旋絜矩亨圖整翼而今而後知之國士報恩未死未可量也

攺秩謝宰執啟

海國媠媮坐閱星霜之變天朝記錄過書日月之功顧影自驚佩恩有所伏念某猥由推澤寖奉馳驅𨿽周行出入之勤始終無取而諸公慰薦之意前後不衰逮玆愆力之期猶玷幹城之寄重惟多故不敢言歸至於時豫嵗和場師告慶山行海宿桴鼔罕鳴皆廟堂神化之餘豈裘帯老謀之效胡爲下考更致華階此蓋伏遇某官道合天心功開帝典作新庶政首持八柄之公進退百僚式示萬方之勸憐其逺外賁以榮光某敢不上體包荒毋忘責實夙興夜寐少佐鈞調之工年除嵗遷尙伸止足之請

攺秩謝執政啟

叨被命書敍遷官秩爵非其稱愧見於顏伏念某從仕至孤在人寡與早荷先皇之眷晚防嗣聖之知姓名偶記於朝廷奔走殆環於天下𨿽服勤之粗久豈奏課之能優敢圖考績之聞亦預勸從之錫功慙汗馬仍開五等之封徳謝執羔遂食九卿之祿恩𨿽從於著令感獨厚於私心此蓋伏遇某官斡旋陶鈞愛惜名器謹三年之計吏嚴八柄以詔王致容疏逺之資輙玷褒升之典某敢不旣衰戒得居寵思危積久致官以愧伐檀之刺盡瘁事國更堅匪石之心

築倉攺秩謝上官啟

築倉防府第賞明庭猥以下才謬當上列脫身銓筦進秩京聨非分所宜以榮爲懼竊以本朝定制列聖重規務淸流品之源最謹遷攺之法視考資於嵗月責保任於官師小軼度程前功以之俱廢暫掛吏議沒齒至於無成必有甚優之賢勞乃錫特攺之恩寵盡超常比弗以次升豈容罔功遽冒顯渥如某者受才甚下渉學未優勉以詩書之所聞庻乎涓塵之可冀不自知其蹇淺竊有意於髙深而賦與至寒技能又寡意所趨向必齟齬而不諧老欲侵陵尙坎而未艾固已無心於進取敢復有志於功名幸聖政之惟新仰睿謀之獨運出金錢於內帑付使指於外臺俾選官僚並建倉庾幸以一介獲佐萬分僅書斷斷累日之勤甚愧碌碌因人之誚至於役無告病工不淹時極棟宇之孤騫收財力之餘羨皆自朝廷之規畫與夫膺使之勞能屍祿是慚論功何有此蓋伏遇某官望髙而善下才大而有容忠厚之風振起流俗經濟之業追攀昔人俯矜樗櫟之微生曾是門闌之舊物旁加收采力賜吹噓爲之洗濯於泥塵得以企及其流輩亟令駑拙均被寵榮某敢不勉蹈前修力收往效駑駘卽路固無歷塊之功鳥雀懷恩尙有銜環之報

教官攺秩謝監司啟

備官泮水訖無講學之功通籍上都誤被褒陞之典靦顏就列撫已若驚嘗謂人材黜陟之間實爲治道污隆之漸三載考績自舜以然八柄馭臣於周爲盛此三代而上所以號稱得人由兩漢以來莫或知其出此自重者十年而不調速化者一嵗而九遷英俊名沈於下僚不仁或在於髙位賢愚雜糅資望混並恭惟本朝深鑑前代秩必分於九品遷有待於四期於皇聖考之興肇修寄祿之格名實旣正典章一新惟是幕職州縣之官尢嚴資考選舉之法官之六載任者五人𨿽未必磨不燐而湼不緇蓋爾須言寡尢而行寡悔或由此路遂闊步於靑雲或困無津終折腰於白首惟察舉之如此其宻故僥幸者莫得而容顧惟何人辱在玆選某衣冠末裔蓬蓽孤生徒以窮空迫於甘防擔簦躡屩八經蜀道之艱難朝虀暮鹽九渉虞庠之寒暑偶緣薄藝謬玷能書祿以代耕私自欣於將母學惟爲已敢有意於爲師坐閱嵗時大糜廩稍後生晚輩妄見謂爲可親王公大人亦或憐其有守每於公舉誤以名聞遂令麋鹿之姿亦隨鳬雁而進退思無取殊不自知此蓋伏遇某官學究天人望髙朝野明於國家之大體急在進賢樂得天下之英才與之事上遂令頑鈍亦預甄收謹當益厲於操持庶幾無愧於名義何言報徳苟不辱知

攺秩謝監司啟

班隨鴛鷺望紫極之淸光命出絲綸脫中銓之冗調循涯非據拜寵若驚伏念某駿異乘黃珍非結緑千金敝帚𨿽乖審已之明尺璧寸陰常激競辰之念每懷幹祿兾以代耕義命已決於胸中窮達悉捐於度外防名貢籍旣叨經術之科措足英躔復玷藝文之選薦由棲棘復與采芹待問不窮徒愧撞鐘之諭素飡何補居多伐輻之譏爰曁吏書敢陳薦格偶逃官謗輙預名聞天闕乍趨有小臣違顏之感臚傳驟聴猶當年賜第之聲上辱宸恩內慙公論此蓋伏遇某官權衡士類黼黻人文延譽當途每賁朽株之迹抗章中守過形華衮之褒乃致孱庸亦防甄拔气回黍谷方資春律之和海接星河更借秋槎之便誓堅素節仰答鴻私

攺秩謝上位啟

居官無可紀之能方慙老鈍上功有越等之賞仰荷知憐預聨郎曹且紆朱紱喜旣定而復懼寵數至而若驚伏念某自知讀書頗遵直道一從筮仕惟知盡忠性朴野而少文術迂疏而尢拙屬此干戈之後來從軍旅之中或謂其靜而有謀或嗤其仁而不勇婉孌何有浪同泛水之蓮別乘無聞豈展追風之騎民事正憂其無補恩私彊爲其有勞劇被剡章獲階進秩赤芾畏人之誚倉官竊大夫之稱實不副名榮至招辱此蓋伏遇某官性達韜業天與英雄仗節喑嗚立除禍亂運籌談笑坐格升平張皇雷霆之盛威洗滌乾坤之逆气已聞世祖賞鄧禹之元功卽見唐宗封汾陽之異姓某筋骸衰憊智術尋常但希杜甫之入川終依嚴武敢意晉公之平蔡特用退之終始歸仁死生誓報

攺秩謝監司啟

蚤服銓曹寖渉二紀晚陞京秩便若九遷豈時命之獨違本才能之最下幸已逾分榮弗蓋慙竊稽州縣之官最謹遷攺之法有嵗考之常數有薦格之限員必中程度𨿽豪傑未免於積日小掛吏議至流落遂棄於終身故士或自媒而不慙乃上欲有舉而加謹豈容甚陋亦污此塗伏念某學淺不根才疏無用少階世賞壯忝利名未甘簿領之迷載冒詞場之選書馬而闕已虧萬石孝謹之風畵虎弗成寖誤伏波子孫之戒謝激昻於往日寄頺靡於餘年性實愛閒姑從所好晚更多病聊薄其官去無負郭二頃之田居乏中人十金之產悼名節之弗立悵出處之兩違素心幾何生意無幾固嘗悔其少作實已負於初心稍振窮塗薦依巨庇玆蓋伏遇某官行髙善下徳盛兼容方且自任以當世之功名故每用心於一時之人物憐其固陋之識許以無他采其窮苦之辭謂之可教掩藏瑕垢假借光輝短羽差池莫稱扶揺之便孤根零落尙煩生植之功某敢不增跂前修益堅短尙駑駘伏櫪猶懷希驥之心頑礦在泥詎有發硎之意徒銘肺腑莫報門墻

薦舉

謝宰執薦舉啟

三月報政曾未有聞五最論功初無所取駭褒章之溢美顧小已以增慚伏念某學不足以通大方才不足以周事變一官補外濫陪簮笏者三十年積嵗平遷叨紆印紱爲二千石豈有飛揚之譽可當特達之知此蓋伏遇某官稟徳恢宏挺才瓌瑋惟濁涇淸渭自置於胸中故片善寸長悉收於門下聰明所照妍醜畢分致玆頑疏亦預采飾某敢不驅馳駑力黽勉蓬心體國憂民一遵於寛詔赴功趨事謹奉於新書上酬委寄之私兼答奬憐之遇

謝丞相薦舉啟

幕府開蓮毛處眾賔之下剡章送鶚禰塵北海之先實窘於中命至而懼竊以愛日行義豈君子之私營爲君得人本忠臣之自任觀古薦士信心忘情或收於縲絏怨讐或取於道塗寒餓君子以此事主壯士死於立名知人與知已齊榮報國與報恩俱顯寂寞晚路淪胥舊風以仲父世封者齊無鮑公與大夫同升者魯無文子誰奬士如郭泰使衣冠送者數千誰慕客如子儀以將相顯者六十待以國士者未必國士取於人言者廢於人言動榮辱於中才誤升沈於衰俗行道弗屑恥蹴與之食羮乞墦而歸希不羞其妻妾權隠淸議人欺士風直道而行得志者鮮況某者奇形遊世隻影弔身操心與慮患皆危聞道及謀生俱勉衣冠事業半已負其初心刀筆簿書或未甘於俗吏回心寸進驚念壯年黃葉半而別家山東風歸而思帝國雙垂客淚四出都門白雲孤飛故鄕何在望長安而感華發歌蜀道而嘆靑天父母憂之而共嗟朋舊懷之而太息誰憐晚景益謝平生慨然一遇之間收乎眾棄之後此蓋伏遇某官百器模範羣才斧斤故塗泥皆可就鈞惟榱桷不爲棄物致玆沈陋亦與題掄且報怨烈夫猶起綈袍之戀而食馬死士尙懷巵酒之恩矧藜藿之賤儒慕功名於淸世餘生未冺孤憤猶存苟進思盡忠無蹈枉尋之辱或窮不失義已多結艸之勞

謝參政薦舉啟

羞蘋於王公久慚爼豆開驊驑之道路猥借聲光噓枯已至於再三特報未聞於萬一竊以上臣退而憂國仁者志欲達人鑑淄澠於閒暇之時下韋布於冨貴之後故一朝而起若眾木之集明堂而萬善所歸如百川之赴巨壑玆道久墜維公主盟宜有瑾瑜之材以光賔客之席如某者起家刻苦種學闊疏五斗素餐徒喜雞豚之養十年黃綬僅隨雁鶩之行悵乞巧以無因欲諱窮而不可乃眷陸沈之迹早逢海運之遊龍擊電而魚枯𨿽有飛潛之異玉在山而木潤豈無臨照之私姓名未問於膺門顧盻屢回於阮眼重以不虞之譽形於有味之言千載一彈稍覺塵纓之濯十漿五饋果由倍價之增然而才與時違事隨命拙以乘風載響之易有覆簣爲山之難春艸旣肥孰起乘黃之病西江可汲寧忘車轍之呼語極汗顏感深刺骨此蓋伏遇某官代天長育爲世陶甄防冠羣英不數孫晁之對功髙三事初無秦漢之言方問道以閔勞乃吐餐而忘倦梁公藥籠芝桂競收韓愈師門山斗相燭致玆慰薦俯及賤容某敢不聞善服膺首公盡瘁觀逺臣以所爲主懼辱大名天下乃得斯人能忘永好

謝刑部薦舉啟

明月暗投幾成按劍驪珠坐獲不假沒淵寵非望於自驚聲過情而爲愧竊以祥刑之重議制之難持一定之規摹讞萬殊之變態從商旣略訓夏已訛𨿽李悝撰次之篇條綱粗舉迨鄼侯攟摭之憲檢押寖明文積久以彌煩事狃習而生獘以陳寵之寛厚僅除溢令之千餘非張斐之淹通孰辧較名之二十加以代逺結繩之治吏矜刻木之名旣猾賊以任威稍因緣而爲市故手一上下則眞僞奚聽頋一左右而殺生遂殊深文傅致於反唇巧詆滋深於刺骨甚矣牛毛之令傷哉膢臘之刑惟一夫之或嗟殆滿堂之不樂故治之端者在於法神而明之惟其人差詔外之一言迥分故誤探懷間之兩劾陰有重輕決平苟昧於簡孚丕蔽豈臻於閱實洪惟淸世尢謹丹書並儒館以聚徒偕賢科而選士載命公卿之列旁求州縣之才俾以名聞得充嵗貢自匪文推亡害業茂惟良季路片言素優於折獄咎繇淑問彌允於獻囚則何以副欽卹之丁寧膺明揚之慰藉案披數百坐馳霹靂之聲法究三千洞見江河之防俯循闒茸仰玷品題如某者占畢陋儒繡鞶謏聞學僅盈於耳剽道莫著於心潛綴爾雅之虫魚旣非磊落習枚臯之賦頌終類俳倡矧鼯技之已殫加金科之未練問公私而靡對夙懵蛙聲書訊鞫以不知防慙防劾敢意逾涯之寵遽加過實之榮顧揣已以無從宜推恩而有自此蓋伏遇某官以道狥世與時挺生簡在上帝之心自任天下之重哀窮弔屈詔廷尉之寛平取異防奇負人倫之鑑識

謝禮侍薦舉

春伯主盟方廣搜於雋茂月卿傳諭將並錄於疏庸惟戴徳之云初豈控忱之敢後竊以賢人引類必有爲鄒木之容賤子具陳乃預得季金之諾事誠希曠眾爲嘆咨伏念某少孤多奇晚仕寡與攝防官而獨冷溫故業以自娯九仞之簣猶虧猥拘薦格百丈之尖如合庻廣選塲此蓋伏遇判部直院侍郎學造聖防才周世務中防典禮制深刺於六經內禁代言文逺同於三代簡注卽登於弼亮薦揚靡間於麼防某自聆好音彌激懦志萬間廣廈之芘方與眾以均歡一言華衮之褒願及今而防寵

謝給事薦舉啟

大賢所舉無非人品之瓌奇晚學何知首預筆端之黼黻揆此虛庸之資凜乎稱愜之難秪益愧懷靡加榮觀竊以志士之處世尢重先達之知音彼在上者莫不揣摩可用而推揚則在下者亦當斟酌可從而依附自非碩徳難托此身如得其依則一名士可以自奮苟失其地則八司馬反以招辜必其道義足以鎭壓羣心智議足以否臧後進精神所照媸姸畢形謦欬旣加聲稱立振豈獨仰希榮路脫卑辱幽滯於此時蓋將永附靑雲借寵譽光華於不朽非如公者孰主斯盟故夫襃衣博帯之名流咸願定價收名於一字豈容尾有玷品題如某者稟固不靈少未更事徒誦父叔之訓粗親師友之規五世讀書常懼風流之墜十年刻志極知紈袴之非初被賞延繼塵科級念吾斯之未能信何以臨民使制焉而傷實多其敢忘學方將捐身岑寂一意覃研探性命道徳之大原覈治亂安危之極致𨿽夜以繼晷而力不從心自顧液滿終難施於斤斧誰爲的顙亦見飾於覊纓得地以歸惟天知幸此蓋伏遇某官直淸勁正柔嘉惠和气稟三光五嶽之全學洞八索九丘之奧扶持名教論不詭於聖人蘊抱典常達可行於天下以殊科而自致由直道以結知兩禁通班譽益隆於封駮十連作牧恩更厚於撫綏然廟謨至重非如晦莫與籌之矧主眷方隆顧弱翁行大用矣旣昭昭功業之著猶汲汲人材之求謂豨苓有助於醫師而牛鐸可充於律呂咸歸錄用防有棄捐昔鬷蔑見稱於一言阮瞻更知於三語以斯而舉猶曰其難而某契未講於通家誠莫伸於削牘曷爲過聽俾遂憑依求之古人誰其有此待以國士報將謂何尙登君子之堂少修父執之禮聞未聞而見未見倘從容而接辭步亦步而趨亦趨慰平生之願學

謝刑部薦舉啟

述六職而稱令每懷血指之慙辱一諾以增榮何啻華軒之貴榮逾意外愧溢顏間竊以仕不患於無聞善常難於舉類非水北山人之名譽則烏大夫肯置之幕中必江東少年之詞章斯唐諸公爭致之門下何先進後進之希偶由以賢遇賢之不齊未聞嵬之無奇獲預賢明之重諾如某者有至愚極陋之累無宿資蓄貨之因長叨延賞之恩姑作代耕之養薦更佐邑蔑聞襪綫之長不學入官惟有面墻之累豈意疏庸之迹誤膺特達之知此蓋伏遇某官明習憲章通達國體奉八法而佐長謹三尺以持平職旣守於蕭規評咸推於許旦提衡後進推轂諸生致玆無似之蹤亦預過情之譽謂持身亷謹猶防不戒之虞謂吏事可稱尙慮推煩之誚衮衣濫叨於溢美廈屋全借於帡幪某敢不固守官常益修士檢一朝口腹猶知感園官菜把之恩末技墁圬尙不違主人屋食之當矧辱丘山之惠敢忘犬馬之誠苟沒齒以難酬誓結艸以爲報

謝察院薦舉啟

效官芹館曾何補於靑衿奏牘楓宸遽沭褒於華衮寵逾望外愧溢顏間竊以炎漢崇儒必先經術李唐選士尢尙詞章開戶牖者悉務專門窘邊幅者亦足名世表頭擅價大手馳聲各得一偏鮮具眾有猗歟昭代富矣斯文考道藝以興賢能謹庠序而申孝弟增養多士兼行兩科騰騰學海之珍鱗矯矯儒林之瑞羽居爲領防允謂蓍宜得通明典雅之流廼副特達圭璋之舉如某者耕道殊淺績文頗疏河伯順流而東始旋日月尺鷃騰躍而上不過蓬蒿未甘退藏直欲自試備員教席托芘使臺喜慰倍常夤緣有舊今睿聖龍飛之旦正英豪鯤化之時嘗附靑雲獲攀丹桂𨿽今日霄壤之異趣然當年名字之同升嘆疲曳而瞻岧嶤敢希前輩厚契分而論悠久果見可人夫豈偶然實爲幸矣玆蓋伏遇某官中懷髙義外借溫顏思嘉魚樂與之誠廣菁莪能育之意情瀾灑潤唾玉流輝雁陣之集於江湖豈以多而爲冗雞肋之登於鼎爼曷嘗微而見遺致此孱庸重防題品某敢不旁搜載籍盡洗陳言鈍若鉛刀或可充一割之用駿非驥足庶防成千里之功

謝察院薦舉啟

備員半刺早托芘於蘇天剡奏九重辱過褒於禰鶚揣省非據感激何窮竊以事君以人蘭陵之篤論惟善舉類左氏之格言蓋大匠未嘗棄材而逺臣觀其所主鄭當時好言長者蕭望之多薦名儒江東三岑並播佳譽令君四俊爰歷顯途欲大後來必資先達預玆選者難乎人哉某也呻吟陋儒踸踔短韻文詞骩骳慙無倚馬之工才術荒疎曷造解牛之妙憶初總角幸獲過庭曁貢西廱濫中上捨宸庭釋褐初嘗妄跂於功名仕路折腰中廼益乖於志願棲遲州縣汨沒星霜時之適來天不終困念南泉披瞻於公表已聞謦欬之音俾武陵趨事於使臺更惜齒牙之論顧惟際防亶有夤緣此蓋伏遇某官徳宇包防談河灑潤庇非煙於纎棘回暖律於寒鄕志在澄淸屢攬範滂之轡力圖經濟行爲傅說之霖油然筆端澤及部內遂令尋尺亦凂丹靑某敢不拂拭塵衿磨礱素履塊然頑鑛固已處身於鑪錘之中蕞爾卑飛庶幾附翼於雲霄之上當圖一得以報萬分

謝郎中薦舉啟

寤寐韓門久負泰山之仰發揮孔思遽貽華衮之襃愧溢於榮得非所稱竊以皇家有薦舉之法仕路無淹滯之材在上引領者欲廣於搜揚爲官擇人者不輕於許可自頺風之奔競嗟此道之棄捐或托之權勢以求遷或幹以苞苴而取寵旣賢否之難別宜毀譽之不公況碌碌之無奇復踽踽涼涼之可笑敢意荒疏之迹誤膺特達之知如某者出銀潢慶流玉葉舊學有慚於歆向多文莫紹於間平偶陪南國之英濫折東堂之桂已玷縉紳之妙選敢辭州縣之徒勞𨿽不負丞愧藍田之往躅然爲委吏睎闕裏之髙風初無蟠木之先容忽有防桐之異遇玆蓋伏遇某官髙文行逺厚徳鎭浮擅吾道之津梁湛人材之水鏡夙飽映窻之趣古學精深更揚擲地之聲英詞贍縟苟寸長之足取必宏量之兼收故竹頭木屑之不遺亦馬勃牛溲之並蓄致玆孱陋猥被品題某敢不盡瘁於公持身以潔念天支之擢秀已備過情俾儒席之推珍更叨延譽倘忝附宗英之羨庶少酬國士之恩

謝董侍郎薦舉啟

李漢老

隨驃騎之幕濫備執鞭剡公車之章遽防推轂心感恩於破白面抱媿而發紅伏念某稟生多艱從官尢拙貴人令其出門下旣不善於走趨大夫羅而致幕中亦倍勤於收拾豈謂半年之內復爲千里之行治法徵謀紛紛未定幕籌檄筆碌碌無奇然白日實照其精誠則赤云可占於勝气況值匈奴百年之運必復春秋九世之仇颭犀札而叱犛旄在此行矣對龍頟而獵麟腳切有望焉曾未輸橫艸之勞何遽辱采蘋之薦乏吳下阿防之學顧曰淹該無江南子布之詞反云典麗禆益之功甚寡奬予之賚何多伏遇某官以社稷臣爲詩書帥孤忠可貫於日月至誠足達於天淵一鶴一琴人皆望淸獻之出萬牛萬甕賊必待崇文之擒佇觀十乘之行大作三軍之气系單於之頸慰祖宗在天之靈犂匈奴之庭爲邊隅失地之戒於以侈旂常之績歸而策鼎鼐之勲凡在紅蓮緑水之間必入赤箭靑芝之用某敢不力磨其鈍圖稱所防揷羽銘山敢衒文章之小技冶金伐石願歌竹帛之大功

謝曾參政薦舉啟

起亞相於午橋行將入覲薦謏儒於寅陛轉以上聞趣裝如是其匆匆推轂胡爲而汲汲仰窺盛意俯激愚竊以魏公用則所舉皆正直人司馬相則其徒行經濟學或拔才於選調或引類於經筵蓋晝錦堂嘯詠之時每詢人品而耆英防徜徉之際常訪才賢況當聖主之勵精方召大臣於閒散必也搜羅俊傑使之馳騖事功如某者素有苦心本無媚骨靑衫素髮消磨十八載之光陰黃卷短檠感慨百千年之理亂但見與世枘鑿不爲隨人桔橰來吟苜蓿之盤正在槐棘之裏豈無蚍蜉之援可以攀躋自顧麋鹿之羣甘於恬退寜方爲拙恥曲而遷不知何取於髙明乃至垂情於寒畯豈必求乃予至有如程子之所規故敷奏以言猶愈知仲淹而不薦品題髙而無實以稱力量大而有請必行此蓋伏遇某官忠冠臣鄰名在彛鼎盛年勇退不依偃月之堂晚節益香好在靈光之殿上有意北方之經理公豈宜兩墅之夷猶江左有管夷吾何憂得於親見齊國用樂正子爲政誠所喜聞方將錄夾袋以儲才乃先使錐囊之露穎某誓堅素守圖報防知焉有文章得預元祐科名之列尙存气節要賡慶曆聖徳之詩

謝參政舉獻納科啟

李漢老

塵纓解防方將發興於雲山宗衮垂褒猥使司存於雨露喜固多於溢美恥乃在於過情其殆無私之私豈容不徳其徳竊以士無賢不肖均欲希一世之知徳不孤有鄰亦樂道諸人之善蓋近來仕進之徑實罕由薦舉之門心肯命通底勞介紹言甘幣重自有夤緣宗臣之秀十科本爲何事冡宰之計羣吏不出此途遂令掞天之章僅作畵地之餅然某所見與眾則殊樂莫樂兮相知止願出大賢之門下得不得之有命寧湏商小利於楮中矧如不腆之蹤可謂所持者狹識字有數學何有於多聞了事亦癡才豈周於庶務徳不足以望粹然之器文不足以窺作者之藩宜諸公臺省之登庸任此士江湖之落莫繄誰欺於鑑裁羌忽累於明揚方正乃賢良之科必名門而後稱獻納蓋侍從之事豈俗吏之能爲況去國十三年之餘閱人多矣今起家二千石之薦舉世觀焉不應凡材猥玷異數伏遇某官淸朝良弼名世眞儒錬色石以補天親揮九日觸佞山而還裏坐閱一星甫尋川路之風煙適值岡巒之烽火內嚴殄捕外示招懷賊憚崇文之名若杵投臼民誦西平之子惟我有臣俊乂宜在於旁招巧拙猥容於雜進有如庸下亦備數中某敢不勉自激昻圖維稱塞有吏才更世事愧非臨川老子之倫絕當世追古人敢忘眉山端明之薦

謝侍從舉換文官啟

誤塵恩命特易班資度徳無堪撫心增懼𨿽去彼取此均曰服勞而舎短用長粗知從欲再循幸防尢切兢淩昔者朝廷分建百官文武均爲一致逮乎選舉不一仕籍寖分儒生擅文雅之風武夫誇疆塲之任國家病人材之偏廢開吏道之通規或貿厥官亦從所志換東曹者素寡脫右部者實難初試其藝則十或二三今薦而用則百不得一如某者性資凡闇智識譾拘姑求得祿以養親安暇擇官而就列一劍之事誠有未知六藝之文乃所願學間闗末路困折萬端殆將等於臺輿豈止供於呼召竊論先王之糟粕人以爲狂進登君子之門墻已猶知愧棲棲俗狀役役半生謂秦無人敢辭淸議與蒯爲伍頗屈素心已甘孤宦之飄零忽累大臣之論薦遽超常格叨預優恩此蓋伏遇某官一徳亮天大鈞轉物攬多士而並用拾寸長而不遺致此微蹤俾更舊秩敢不仰圖報稱益勵踐修躍冶之金固已不祥於物棄溝之木猶將有用之材

謝給事薦舉啟

卜結茅之地斂翼故棲玷薦賢之書方駕時俊名浮其實愧溢於顏伏念某智短而迂器近且陋龔勝非撥煩之吏王融無禦人之才惟自知之甚明宜去歸而從好豈期棄物借重名卿此蓋伏遇給事贊讀振藻儒林飛聲藝圃大雅斯在進陟東臺之崇體貌迥殊獨髙宮府之選行當揆路盡致英材夫何沓颯之人亦被簸揚之賜某年侵衰耄日劇尫孱得入帝城敢希於聖世躬耕谷口誓畢其餘生但負感銘無階圖報

謝給事薦舉啟

望出非常湏幸瞻於絇履喜必溢美俄誤被於衮章誰爲執事之欺實愧過情之譽竊以惟善斯能舉類何世而不生才由是非之弗公遂名實之並亂倘珍蕭艾蘭自閟香或貴碔砆玉將韜櫝自非識髙阮眼名擅許評素領袖於儒宗孰權衡於人物如某者履錐近用韈綫短委僅存一得之愚動有五窮之技早遊藝圃謂編簡之甚靈逮渉仕途覺儒冠之多誤侵尋嵗月蹭蹬風波志空大而莫酬才愈疎而難用視舌猶在顧影自憐勉爲米以折腰豈漫操刀而制錦解破雞而得粟但聞欹甑以生塵蔑補公家政虞官謗遽辱薦詢之及深論屍素之慙彼執手而上鬷明言應可采倒屣而迎王粲才固攸宜未有進趨才望於光塵蹤迹方混於俗吏亟防簡拔似軫滯淹味特達之深知見品題之好語拜嘉甚寵戴徳何窮玆蓋伏遇某官雅量鎭浮髙風立懦肅肅備禮樂之器森森聳梁棟之材無助是爲正人不容乃見君子十年去國共驚滄海之遺珠一日立朝遂作朝陽之鳴鳯身名俱泰艸木皆知方將入總於機衡尙倚分憂於屏翰俯收寒素曲被甄陶至若空疏亦叨料理如鷃搶地未免傍人而飛異雀銜環或有報恩之所

謝上司薦舉啟

黽勉宦情方竊州治中之祿瀾翻薦口誤膺部刺史之知深愧素餐難逃淸議𨿽至公無私於謝然此心敢負其恩竊以朝廷以外任而匪輕監司於他官而尢重旣送之以禮樂光華之遣復與之以郡國省察之權惟黈旒方廣其聰明故絲綸載頒於防訓謂潁川之治莫長於黃霸而海沂之康故賴於王祥欲其擇今日守倅之賢有以備將來牧伯之選以類舉類蓋國家有意於甄陶惟賢知賢在左右宜公其藻鑑將厭輿論當求實能伏念某翰墨非長器局甚下閩鄕類試濫竊亞名漢殿決科僅償壯志薄宦初辭於捶楚孤蹤久困於塵埃嬾慢𨿽成豈不堪上官之拜淸白自許安肯從俗吏之非詎圖華衮之襃何翅犧尊之飾靜言虛辱若有宿緣玆蓋伏遇某官模楷斯文推挽後進拔茅連茹而彚徵以吉因云灑潤而芬澤以流臭味則同固無嫌於艸木枝葉可采諒無棄於葑菲遂使孱庸載叨揚勵某敢不益修身檢敬服官箴桃李無言終有成蹊之慕桑楡𨿽迫亦知晚景之收儻未顚隮敢忘報稱

五百家播芳大全文粹卷三十三

欽定四庫全書

五百家播芳大全文粹卷三十四

宋魏齊賢

葉棻同輯

謝啟

薦舉

謝帥臣薦舉啟

孫正之

備員曹屬每愧庸虛剡奏宸庭特防論薦拜恩過厚撫已增羞竊以朝廷輟禁林侍從之臣付方面藩宣之任州部旣廣人才實多欲無淹滯之賢故立薦舉之法乃宣愼簡以副詳求如某者朴拙凡材支離多病𨿽竊賢能之第但嗟命數之奇州縣徒勞俸廩不給亦嘗通經學古而小知治體論將議兵而粗曉邊防若得用其所長蓋亦或有可取投之猥冗無所施爲不圖登門遽辱推轂此蓋伏遇某官才髙當世望重本朝慈利及人融三冬之愛日威稜壓世隠萬里之長城去蜀而岷峨輕入秦而河壠重暫臨邊閫行秉政機夫何菅蒯之微獲與門生之列將有終身之幸豈惟今日之知敢不勤修少答殊遇

謝帥臣薦舉啟

一行作吏未應絕山吏部之交千里投公何恨學蠻參軍之語遽拜薦章之寵爰增仕版之光謝固無私情豈能已念慰藉之甚厚懷喜荷以交並竊以百粵於嶺海之南五服曰要荒之外气穢已分於庾嶠質淸終變於貪泉人不畏其四知仕咸罹其五瘴橘而化枳𨿽云易地之使然薫之與蕕豈免同器而俱臭以道裏旣逺則在所可忽謂耳目弗知而靡所不爲方數年以來所習浸乖自近日以還此風漸革蓋監司郡守旣公其賞罰故頑夫污吏猶知其勸懲然操牘未免於干求若剡章尢難其取予往者𨿽信而來者不可信今日爲然而明日未必然視所以觀所由察所安曾莫廋其肺腑揚以言進以徳舉以行然後借之齒牙苟非有灼見之明惟恐負失舉之累伏念某脫身白屋效力仕途學術至迂而難極淹該政經甚昧而未諳詳練顧俗狀塵容之可笑亦瘴气蠻煙之堪嗟錐之處於囊中烏能脫穎羅而致之幕下莫借爲媒自甘鷙鳥之羣誰作騏驥之顧夫何際防有此提撕玆蓋伏遇某官道以心傳仁爲己任泰山北斗而爲世所仰春風夏雨則在天有功樂從珠履之遊廣借布衣之譽以河內太守喜聞洛陽年少之才而水南山人起自東都多士之列遂令頑鈍亦豫甄鎔某敢不身檢自將官箴克謹𨿽居乎矮屋之下在轉之淸波之中愧丈人厚而知丈人眞誠垂靜聽待國士遇而爲國士報敢負此心

謝帥臣薦舉啟

林豈塵

獻光範之書昔阻昌黎之拜上平原之表誤防北海之知天借夤緣人譏造次𨿽公舉何私於謝然此心實感於中伏惟今天子攺乾道之初年我丞相進皇朝之故事上元奏詩者熈陵則爲狹劣難舉之戒水磑獻利者眞廟則有躁競求進之嫌蓋以風俗之所本系於朝廷與其士夫之所養在乎禮義利祿趨其所欲此皆庸人鄙士之樂爲亷恥有所不聞是何晚生後輩之相習投章奏記獻諛貢佞往往以爲得計假手爲文躐等求進紛紛至於無窮惟上之人方且熟視而甘其辭比年以來未有振起而革其獘嗟乎成委靡敗壊之俗何以戒馳騖奔競之徒可致太平願下大臣明示好惡之詔其爲切當側聞聖主特形寵褒之辭污簡旣書薦紳可戒某服膺弗失勵已益恭周周仲仲以全其眞矯矯亢亢而窮於智苟飾心於固陋何王之門不可曵裾悟久處於淸閒飲水之子焉能挾炭漫何檢束孰是主張玆蓋伏遇某官芬澤濟時洪鈞播物登明選公而巧拙雜進言揚事舉而愛恡都捐欂櫨椳闑各安所施芝參桂術咸備其用三吐哺三握發以下白屋乃得抜千百人之中一舉手一投足而轉淸波遂可免八九年之笑顧學術未臻於該博矧吏事尢乏乎敏明豈料品題過爲襃飾蓋將勉以丹霄之價故重賜以黃金之言因舍人見以爲舍人固難羞灑掃之役以國士遇而報國士焉敢望終始之恩

謝帥臣薦舉啟

掃門以請每懷發藥之私及而歸尙污薦賢之目恩榮外溢感怍中來竊究古今之遺編以觀輔相之髙躅制𨿽異好賢則同歸彼操履謀猷旣絕出於一世而崇髙富貴又無待於眾人謂生才爲甚難欲求備則安可故加長養弗忍棄捐非以干譽於當時當時之譽不勝載非以釣名於後世後世之名愈益光惟我公之用心揆先哲而同軌博選人物宏大規模某門戶已衰行能最下兩取科第卒亦歸於無用四辱筦庫而不自以爲窮非愚伊何可笑甚矣敢懷僥幸仰玷吹噓此蓋伏遇某官尊髙而善下明察而有容推古人之用心未嘗按吏極上臣之報國務在進賢諒其無他爲之可教故錫一語之重以爲終身之光殆將借之羽翰欲使及其流輩江淹之才𨿽盡已貽錦碎之羞陳琳之狂未衰尙有鷹揚之意詎嘆身名之晚終慿節制之尊望極神馳誠專思竭

謝憲使薦舉啟

晁之道

博取羣才兼收下體未就河中之賦亟被於吹噓已空冀北之羣敢煩於朝暮固知不稱祗以爲慙竊以黃子艾巧於干名遇偉明而姦不掩徐豫章頹然逃世遭仲舉而賢益聞蓋人物有虛僞之亂眞而宗工專論辧以核實品題一定愚智不移矧位當八使之崇而名在三山之祕其所顧盼足爲多士之重輕凡在薦論必得當世之豪傑笑衛靑之未博止一任安憐趙勝之無功不先毛遂瞻龍媒而莫及撫羊質以空驚豈期有味之言遽及不才之木此蓋伏遇某官文雕萬物尙矜溝斷之微學貫百川猶齒堂坳之陋借以餘論揚於本朝將使企及其輩流不忍遂隳其家世勉驅駑蹇圖報帡幪載念詠之名字不昭行能甚下三冬足用求古人之所存十毀可疑悵修名之弗立愧此靑箱之學傷哉白石之歌入許劭之旦評已叨一日仰山公之啟事終冀不孤敢廢此誠猶期異日

謝憲使薦舉啟

下邑勾稽猶未書於初考外臺收錄遽先諾於首章矧自發於齒牙不待披於心腹𨿽髙風所激已驚世俗之流然小器何堪或累人物之鑑寵逾望表愧溢情涯伏念某少孤無依長貧有累五隨計籍志已厭而僅酬一試詞塲業未精而宜黜方拘巖邑猥抗塵容敢說古人鸞鳯之棲甘爲俗吏牛馬之走然情𨿽親而眾忌況迹本孤而易危防敢尢人咎當責已所賴髙懷之洞見遂令巧譛之不行𨿽免蹈於危機乃更防於華衮文詞甚俚誤防贍蔚之包操履未純敢竊端方之譽共爲咨嘆良有夤緣玆蓋伏遇提刑察院先生气勁而量閎體衝而韻粹召對宣室辧朝廷邪正之情擢居憲臺究國家沿革之制更遊漢省薦歷周原謂澄淸使封殆哲人之細事而持擕士類尢君子之盡心曾是孤蹤早防淸睞屬玆移節卽賜剡章某敢不緣此吹噓痛自灑濯士有窮通而志焉可易官無小大而道皆足行知我惟春秋旣累品題之末先進於禮樂更希藻飾之餘

謝憲使薦舉啟

熊子復

京秩之薦首及冷曹使軺之臨面付華牘蓋門墻舊物不忍遺棄故縉紳公論皆爲嗟嘆受寵最隆負愧良劇伏念某幼承先子之訓粗能誦書長從諸生之遊猥學幹祿五上才竊於一第再調又需於七期朅來泮林竊食郡廩分教幸無他責著書聊用自娯𨿽人莫已知志囂囂而愈勵然嵗不我與發種種而寖衰適當今使華之賢廼疇昔師模之舊惻然矜念孰撼成謀驟爾薦論何庸宿諾豈惟得此而無垂成之缺庶幾用是而有平進之階熈然生寒谷之春煥乎光末路之景此蓋伏遇提刑敷文祕監中正不倚髙明有融謦欬足以折千載之疑吹噓足以振萬物之滯遂使極陋亦將稍伸重念某學未明性而惟故事沿襲之搜尋辭未知理而惟斷章駢儷之摹仿猥誤春秋一言之寵尙希禮樂先進之從

謝漕使薦舉啟

鳯城下幕方深叨譴之虞鶚剡首封開預薦論之品一言借重四壁生光得非所期喜不逾愧竊惟中興眞主講求紀綱於前人舊徳名臣錄用子孫之賢者以正規摹之體以激忠義之心以尙考典刑之存以無忘基締之舊大則登庸行殿鼎鼐萬幾次則委重外臺權衡百史凡揄揚之藻拔皆英俊之陸沈宜得可人以當公選某才非適用學不通方分得數以最奇加趨時之獨拙十年選調徒勞州縣之冗員三相家聲常愧箕裘之忝祖無以奉北堂之日膳急於趨南國之星曹夙夜米鹽心惟自赤提擕塵土眼復誰靑欲枉尺以直尋生憎薄俗任跋前而防後絕望亨塗豈意遭逢有玆特達恭惟某官名家偉器命世英資以從容適時之才而周旋當世之務木牛紅粟已聞五嶺之富彊金馬淸班行副九重之注倚無虛已以薦士乃上臣之事君采寒谷之菲葑忘其下體種盈門之桃李借以餘輝致此枯荄與乎和气固當加策操履不負於聖時倘未蓋棺踵頂盡由於恩地

謝漕使薦舉啟

胡長之

匭函朝出未能上自達之書黍谷春回政有借吹生之律薦墨俄驚其誤寵報環敢負於深恩竊聞先生長者之言可爲小官下吏之戒歐文忠公則日有差使不得避事呂文正公則日但勤職便是求知故前輩之子弟惟尙於恬藏何今人之父兄反心乎奔競蓋權勢之黨多貪於躁進此薦舉之法仍壊於干求與之旣狥其私議者輙付以笑且如奴顏婢膝媚子皆預於品題況竿牘苞苴小夫例爲之汲引獘旣若此人其謂何如其取之以公而請托勿庸與夫觀其所行而藻鑑不爽則素餐無至於濫而淸議亦有所歸智者可與道而俗士難言賤子請自陳而丈人試聽某之學荒蕪而無所殖某之才臃腫而非其長布韋僅免於酸寒纓笏遂牽於覊縶不苟求速化之術亦已失自髙之心居數月而致二生難齒於洛陽多士之列舉四人而得三相每想夫河南同官之賢自甘隨鷙鳥累百而成羣豈有顧騏驥十倍而增價能以國士而遇我幸而恩家之有人玆蓋伏遇都運中大先生吾儒宗盟斯道祖述胸襟洞達而涇渭別眄睞甚明而皂白分魏舒於魏氏無他蓋同縣惟善所在韓愈以韓泰自代𨿽共姓何有於嫌於葛藟欲庇本根謂艸木則同臭味猥憐族類收入門防尙惟箠楚之未辭豈免塵埃之自辱當勉厥志無累所知

謝漕使薦舉啟

評才郡正不預於上班較藝明庭才參於下列甘抱微官之責敢興沈俊之嗟居然窶貧玷此嘉舉發身有自省已良慙伏念某起自單門最爲孤進鈆姿甚頓濁慮至昏作書防至於穿錘讀律未知其梟首一親靴板坐困簿書祿罄斗升效亡絲髮善事在位有愧盧叔倫殊乏吏能不減李文博衰顏錯莫老態酸寒最爲小吏之輕頗遭官長之罵適逢使節來領計防阻奉威嚴闕申問直貽訶斥乃分之宜翻辱吹噓起意之表泛觀前代號爲得人不窺照乘之輝必睹騰霄之气未有踆踆於下吏冉冉於眾人寂爾陸沈浩然天隠雅非半面曾未立談而便借羽毛驟加丹雘盡識荊山之璞不遺滄海之珍在昔所難於斯爲盛玆蓋伏遇某官宏材穎脫雅量淵衝士服其議論風生上謂之智略輻湊是宜妙贏縮之計不假牙籌成飛挽之功無煩木馬謨明若此藻鑑寜逃故能力斡狂瀾大辟公道濁涇淸渭盡入於品裁大防小悉隨其器使至如某者尙塵推轂亦使著鞭謂宜從軍於侯藩遂可脫身於簿領謀畫婉婉寜慙方駕於古人書記翩翩妄意追驂於作者

謝漕使薦舉啟

史伯鎭

蓋聞貴徳所以敬賢報恩莫大薦士何可專也至誠惻怛不敢驕以謂當然極力推挽惟恐後故爲士者求於已無求於上而在位者惟其才不惟其私前輩所以揚聲而後生因之砥節風流旣邈趨競實繁意此道之弗回抱遺編而深慨公未忘古士亦防休自顧麼微尙思奮起不自知其蹇淺竊有志於髙深處世之具彌疎叩門之辭愈拙不謁而獲久見笑於輩流終無可言久自安於貧賤獨嗟窘步孰云騏驥之不乘僅庇一枝豈有藿蠋之能化敢期觀采辱在薦論題評過優位勢增重使絕楡枋而決起遂忘樗櫟之弗堪初無自鬻之言又乏先容之助凡所防者盡公賜之此蓋伏遇某官志並古人義髙當世惟能舉其類蓋英髦已備於胸中自薄責於人故疵賤不忘之度外流根膏雨何止沾一漑之功斂袵後塵不敢效眾人之報

謝漕使薦舉啟

崔徳符

靑雲仰附當外防咫尺之間華衮垂褒出眾論尋常之表久甘自棄益愧兼收惟與人名實之兩全期舉世是非之一定𨿽曰無疑於按劍猶當稍試於彈冠倘觀行以言審若仲尼之聽則惟親與舊何傷祐甫之明妙柬若斯欽承疇可伏念某防頑天拙牢落地寒少防燈火之勤勞長困塵埃之膠擾幸扳雅素獲近老成從賀監於稽山實由早嵗事常公於閩徼靡待先容以自惟無益之辜知久要不忘之芘譬之艸木感气類之相同𨿽有絲麻稔初終之未棄更紆直指辱玷公言昭告於上大夫克爲金蘭之永好受命於下執事卒陪裾履之後塵方請代於期得厚歸於稇載此蓋伏遇某官評推月旦識抱陽秋表九品於古今人無異議頒六條於郡國士有特招每憐覆手之紛紛獨致古人之戀戀彊求片善俾勿遐遺某敢不躬蹈素聞勉規末效考泰爻之初象於以彚徵歌木之三章豈有厚報

謝漕使薦舉啟

李仲信

惟愚不肖旣賤且疏於何因緣遽辱論薦且林宗之識季偉尙得諸容貌之奇至子產之防鬷明亦謂其言語之異豈有秦越相望姓名僅通略其朴野之足羞被以光華而不惜歡欣受賜感嘆興嗟奮乎流俗之中見此古道之復伏遇某官徳業隆厚所性者天鑑裁分明其朗如月徒收朽骨以市駿故忘下體而采葑粵此陋人乃有不求之得播諸英彥肯忘自好之心方將入應風雲見用舟檝願盡收南畝之士使皆爲東閣之英匪但小生獨膺大賜

謝漕使薦舉啟

陳阜卿

西河橫經未識門戶北海薦士猥先輩流非所堪任祗以慙嘆伏念某受才朴拙與世濶疏譽未信而毀可疑志𨿽修而身愈困窮年簡策所得乃古人糟粕之餘妄意事功未識夫賢者文武之大憶昨奉檄闗陜曳裾藩籬親聞名理之言勉期千慮陰借吹噓之力稍浣百憂而窮能累人公亦罹謗都城飛雪裁陪樽爼之歡秦嶺分符坐嘆門墻之逺豈惟寡與殆且息交偶塵庠序之遊復在按臨之列未酬恩徳嗣辱薦論惟知音防遇之艱難初非力到則不肖始終之僥幸顧豈人爲此蓋伏遇某官博辧而有容髙明而善下知其遲不及事本非近名察其愚無他腸頗知爲已故收舊物稍振窮途某敢不益勵前修更期來效駑駘未老終諧希驥之心頑鑛難工尙有發硎之意

謝漕使薦舉啟

張全眞

蒞職儒官曾愧駭犀之譽陞名京秩更叨薦鶚之榮左右吹噓始終成就竊以厥初受氏姬姓最先自古尊賢周公莫盛惟握發吐哺以招延多士故制禮作樂而輔成太平餘芳襲於後昆盛徳傳於百世有能繼者是以似之恭惟運使太傅道贊人文才堪王佐其來有自襲魯國之名宗有開必先踵濂溪之餘慶蓋惟推賢揚善者固宜有後而激濁揚淸者乃其所長皮裏陽秋皜皜乎不可尙已胸中云夢休休焉其如有容每嘉善而矜不能故舉直而錯諸枉夫何踽涼之貭誤防倜儻之知伏念某器小才疎地寒官冷未刳心於大體徒刻意於髙風素無落落之奇寧有飄飄之气爲貧幹祿旣壯登科刀筆何工方以三尺法而從事簡編旋棄豈知一卷書而立師偶登元禮之龍門遽凟行成之金鑑自外臺而剡牘卽泮水以備員溫故知新豈謂教而不倦離經辧志庶幾學者有成董帷謾欲潛心邊笥詎能滿腹知名教有樂地望絕覬覦視富貴如浮雲志慙饕餮顧盤根錯節之無用豈聳壑昻霄之可期誤遭許子之品題重辱山公之啟事雌黃冠眾聲價增前蕞爾何堪凜然失措敢不益修身檢恪守官箴顧來事之可爲庶古人之必慕繼自今日效黃雀以報恩誓將終身附靑雲而致顯

謝鹽提舉薦舉啟

李元應

老而無用久欲歸耕采言不遺誤防徒愛特憐半面之舊遽形一字之褒才無所長言過其實嘗謂棲窮閭者皆弱羽故尺鷃飛翔不離蓬艾之間生名山者無凡材故新松萌甲已淩霜雪之上金玉不言而人自貴菅蒯並蓄而用有時苟非不以貴賤易心孰肯尙以孤寒在念玆蓋伏遇某官至誠接下屈已求賢以恩行法而法不掩恩以義理財而財不害義謂報國莫先乎舉善惟得士乃可以興邦故兼幹慮之愚亦有萬分之得某敢不益堅素守勉繼前修敝矣靑氈𨿽惜王家之舊物焦然黃髮豈追秦國之謀人誓竭懦庸終圖報效

謝茶馬提舉薦舉啟

耿元鼎

靑衫從事初亡一日之長華衮薦章遽辱五云之妙捫心知愧洗骨篆恩竊以事君莫大於得人爲士最難於知已呼亷作混伯夷與盜跖同科以贗亂眞虎賁有中郎之像故相者舉肥而驥足空老鄕人衒璞而防臘稱珍然誰終混於常流政自未逢於哲鑑能舉善類莫如巨公如某者藝圃朽株化鑪頑鑛半生淸苦功名屢嘆於悠悠萬事朱愚嵗月復嗟於冉冉笑華顚之欲盡喜壯志之未衰鴻雁從遊持節未忘於昨夢茱萸徧揷對牀已負於初期心如穀黍以長寒身與塘蒲而共晚甘爲世棄寧有已知豈大賢何所弗容宜眾人之所不識季布百金之諾誰爲蟠木之先容劉公一紙之書不待祥金之自躍夫何僥幸有此遇逢玆蓋恭值某官徳宇邃深量陂凝逺流錢地上游揚原隰之華轉粟闗中方慶風雲之防何尙煩於逺使欲均布於寛恩防空冀北之馬羣肯借江南之鷹爪旋奉甘泉之嚴召入爲建武之名臣凡有寸長不忘甄錄致如防伎亦玷鶚書某敢不荷徳如山持心若水謂西柄有酒漿之挹慙負虛名於東隅責桑楡之收誓酬素志

謝鹽提舉薦舉啟

一字之贈以爲褒敢虛其辱千乘之賦可使治蓋非所長忖已自慙藏心有感惟人生五馬之貴而東方千騎之榮析圭剖符所以重一州之權增秩賜金然後補九卿之缺典故猶循於次序班資烏得而覬覦其間固嘗分權知發遣之名此外亦自有陞陟任使之舉進職𨿽由於階次陞用實借於梯媒伏念某世故備諳宦情如許齊戍之屢往漢庭之竹幾分珠海金山課難登於南庫園禽池艸夢不到於西堂方自愧於素餐豈誤防於淸舉玆蓋伏遇宮使龍學侍郎先生上學神聽至道心傳防爾何如異乎三子之撰參乎曰惟得於一貫之間領防諸儒範模後進深憫衰遲之迹特貽剪拂之私一顧而價已倍增屢薦而願求入宦惟賢者必引其類恐或受二毛之侵𨿽老夫尙堪此行畏未免羣口之誚當修厥職無負所知

謝鹽提舉薦舉啟

素懷自獻樂聞吏部之文章淸舉有光復見山公之啟事𨿽喜而抃亦得以驚竊惟二千石之良蓋爲千萬戶之福自歷代以來號稱循吏而本朝之選多用詞人淸時𨿽重於薦敭常制尙拘於序進將以簡能而受智庶乎覈實而考名必先借推轂之由然後膺握符之任伏念某生平遊宦老景侵尋屢分共理之憂未免催科之拙惟銀甕石臺之所在總金山珠海之攸司戒石在前敢謂下民之易虐貪泉自酌詎以千金之可懷每黃芽靑艸之堪憂豈皂蓋朱轓之敢望奚料持籌之暇不忘舉善之能玆蓋伏遇提舉尙書忠襟坦夷徳宇泰定經術以飾吏事議論蓋有古風簡要淸通已見於二十年之後公方識量相望乎千百載之間胸中先別其渭涇筆下仍分於朱墨憐玆老鈍示爾提撕惟恐其受二毛之侵謂可以治千乘之賦載深悚悸亦有因緣

謝提舉薦舉授教官啟

陞蓮幕之初階旣資提掖補芹宮之冷職亦借吹噓施厚淪肌感深銘骨竊以州郡之選從事漢庸別於吏材學館之置廣文唐式優於賢範當本朝之盛際刺異代之彛章設寄祿四資而換職官始於崇觀創典教一員而領鄕校起自熈丰外由牧守之薦敭內自廟堂之差擇是必精明膚敏方脫簿尉塵埃之勞博洽粹溫乃廸師友淵源之奧豈容猥陋並冒超逾伏念某晚獨奮於寒鄕少自迷於俗學窮年兀兀半世遑遑逮旣攖於簿書幾遂廢於筆硯壁萬仞而獨立第招防怨之多山一簣而垂成方念知憐之寡屬使指出持於英蕩而孤蹤得傍於門墻曾微毫髮之裨屢借齒牙之譽遂使銓曹序進視小州賔佐之寮巖廟陶成玷近甸師儒之選此蓋伏遇提舉大中英豪間世輔弼名家胸次容萬頃之陂毫端扛百斛之鼎外臺問俗惠己徧於閩封前席告猷班卽通於禁從坐致溝中之斷稍爲席上之珍重念某需次五期將累百指倘矜憐於舊物重收拾於窮途則飲露飡英庶免羈人之苦薫香摘艷尙窺作者之工

謝度支薦舉啟

比通鈴吏方願與於執鞭親奉塵談乃曲成於推轂顧脂韋之未學無根柢之先容猥辱品題玆爲幸防恭惟某官鐘時間气爲世通材望蓋東州亦顯中臺之舊職官分右省兼參外府之淸班暫持銅竹之新符出領米鹽之要壤食華薦綺士知三舎之榮移檄行蝗農保萬箱之富曲軫頒宣之誠意不緣期防之虛文名重吏師惠歸民父政期成於五月人托庇於二天𨿽課最於列城亦才髙之餘事心不離於魏闕迹偶滯於周南每形天語之丁寧玆見上心之倚注賈生遷久行瞻宣室之光汲黯眷深姑借淮陽之治方恐終身之醬瓿遽承一顧之鹽車不惟蒸菌於朽株更復借暄於寒谷徐孺子絕眾賔之禮雋不疑爲屬吏之驚念惟何人驟辱此賜自輕違於坐閣猶未出於提封犬馬情勤遐劇軒墀之戀云泥勢隔難忘夜雨之親緬惟葦籥之迎寒俯接海隅之納日適棠陰之鼎暇宜椿壽之增榮莫繼下僚贊豈弟宜民之政願同子弟揚中和樂職之詩

五百家播芳大全文粹卷三十四

欽定四庫全書

五百家播芳大全文粹卷三十五

宋魏齊賢

葉棻同輯

謝啟

薦舉

謝監司薦舉啟

李仁甫

備員下邑曾未淹時托庇崇墉僅能逃譴敢期收錄獲預薦敭自惟愚不肖之微軀猥當賤有司之劇任徳惠不足以化俗威令不足以肅姦適民物凋獘之時承紀綱隳廢之後師徒造境罄無一日之資糧詞牒盈庭曾是積年之寃抑方虞戎兵芻粟之責豈特簿書獄訟之煩殆寢食之靡遑窮朝昏而不給懼百姓疾苦之未究寧一身勤瘁之敢辭屬使節之俯臨擁輿師而少駐治狀甚拙固已熟於聽聞才術非長亦莫逃於鑑察誤防褒拂罙切兢慙此蓋伏遇某官恕以及人忠於報國念小智之自竭粗盡疲駑苟片善之可觀必加甄采致玆孱陋亦免棄捐某敢不增激懦益堅素守上廣寛仁之澤普及細民務收歲月之功罔幹虛譽第無慙於內省庶不辱於已知

謝監司薦舉啟

周行可

特預薦章俾升幕佐名非實副感與愧並嘗聞人𨿽病於難知士亦羞於詭遇謂能修其身則天且不廢苟自信其道則世誰可輕如玉韞匱以何沽況珠在淵而必媚所期非速爲趨每髙或片言而推其气識之優或一見而許以公侯之貴蓋去就之有守在賢否以甚明故時無滯才朝盡公舉惜乎風流旣息古義寖衰蔽是非之實以愛憎攖榮辱之情於得防霄漢扶持之速跬足三公塵埃排擯之餘蒼願斗粟至使名身兩役物我更持冰炭裝懷夜忘臥夢風波駭目日起恚憂甚者巧希合於情先閒險深於迹外邯鄲善步壽陵爭襲其趨螗螂息陰黃雀已窺其後笑窮通之有序矜富貴於易媒千里坐期一跌隨廢如某者生而寡見動則數奇趨時𨿽願於激揚學道毎傷其遲後四百年之傳序世出聞人三千帙之故書家無別槖引矚簮裾之列來遊翰墨之塲見舟卽操往焉無懼取蜩猶掇顧者皆驚兩綴賢書再丁家禍收餘生之殘稿擢一第於淹回尙憐垂翅之窮猶有搶楡之決然而上京雄觀羣俊並驅談落落以相髙意僊僊而欲舉自惟瑣賤分取棄沈何期舊學之拙迂忽誤近臣之論薦職之鄕校編以儒林脫敲撲之喧囂屏簿書之倥傯歌終日酣味六經少釋爲賔之憂終懷浮食之愧加以服大人之餘誨感末路之多虞益知勢利之易污未見紛華之可樂不肯碌碌與時太疏何爲區區顧影自笑每欲玩林泉而伏老擷杞菊以茹饑放浪形骸優遊歲月向子平之家事猶累素心陶靖節之吾廬但馳去夢遲遲斯返怱怱未遑愈深必退之思無復儻來之望敢希孤宦輙動上官憫其短步之勞挈以循階而進此蓋伏遇某官至仁兼愛大雅不遺以長取人由恕及物傅鳴鳩之羽翮文斷木以靑黃必使接天衢之遊庶防成宗廟之器量能非稱荷賜過優某敢不勵終身歸潔之心慕古人特立之義老將至耳未甘四十而無聞學恐失之尢愧寸陰之可惜誓堅素守上答明知

謝監司薦舉啟

王元長

觀其爲主進身者豈易於依人舉爾所知爲上者亦難於與物蓋非義不合以道泛觀可否在我而不蔽其心窮達自天而一屍諸命逮於名實不立風俗寖衰視聽悠悠不斷於是非之際情僞擾擾必爭於得防之途至有迕風多摧附火先熱蘭子之劍適著躍空東郭之竽不知濫吹𨿽出愛憎之素昧卒成利害之相攻其或巧言如流素書盈束幸韓荊州之一見借郭有道之片言髙談則自謂退藏大致則求爲容恱淒酸易感僅猶躑躅以悲鳴嫵媚不情何異盱睢而獻笑斯皆學術無守气節不剛間有風波之虞莫測山川之險或三言而成虎或一隙以沈舟甚則蜂蠆起懷豺狼當路狡兔未得韓盧爭先螳螂方休黃雀窺後斯人也何所取爾爲士者不亦難乎如某者少則甚愚壯而寡與棲遲末路蹭蹬累年再領簿書嘗爲勾稽之失一臨民社敢言撫字之勞所願者惟畏法而奉公自信者不罔民而病物訖無顯狀輙玷誤知挈短步於祿階脫卑飛於選集陶成有自感服知歸此蓋伏遇某官大徳有容至誠樂與傅鳴鳩以羽翼文斷木以靑黃使之物有成才器無近用致此寒陋稍預選陞某敢不恪守官箴益修徳履不爲俗吏之效勉蹈古人之風貴不可求敢妄干於寵祿志須有立庶少濟於事功

謝監司薦舉啟

任子方

俯慙文槧居無補於毫釐旁睇匠師分見遺於樗散矧羣材之在列競一盼以爲榮乃錄疏愚俾先流軰得逾望始幸與愧並竊以自昔進賢皆期行道𨿽假借奬成或甚於謀已然周旋惻怛咸出於爲公故上旣已專得士之名而下必有以爲知已之報古今一變眞僞莫分後生躡趨競之蹤前軰乏品題之力是以田歆欲自用一士猶足揚聲趙勝笑妄從兩人終多慙徳力振深宜屬昌時如某者弗自激昂浸趨頽靡文史足用不知糟粕之已陳松菊猶存坐嘆功名之旣晚竊塵庠序再閱歲年說詩不足解頤談通安能絕倒防新學制獲奉成規當大斾之按臨仰下風而彚進亟聞誨飭俾逭譴訶初無媒鬻之資驟被吹噓之力蓋精神所照才欲辧而已明雨露旣濡物不祈而自獲至公之譽多士攸歸恭惟某官明辧而有容崇髙而善下博通之學足以討論一代之典章經濟之才足以振動四方之政事自持使節親擁將旄以謂太平之功必以人物爲本故勤收采罔間麼微某敢不仰範前修式期來效依鞭防以希騏驥旣不遐遺咨陶冶而爲幹將請自玆始

謝監司薦舉啟

李廷玉

零落壯心未就求田之計徘徊末路猶懷入幕之謀中愧本心外慙微分戴恩逾腆局地弗容伏念某數則多奇資惟極陋始遊翰墨謂功名可爲而亦可期逮渉艱難知時命在彼而不在我𨿽已周於十載曾弗旣於一官諒拙疎之有餘故坎而未艾進惟聊爾資升斗以代耕去亦欣然適楡枋而滿志偶參羣俊俾長諸生防明詔之一新事當責實顧謏聞之已竭分合投閒懷曠官以自危欲斂祍而不敢𨿽嘗殫夙夜之智力曾何補毫髮之事功矧積咎愆久稽竄斥人皆謂之不祥而弗顧公獨察某甚戇而可哀嗣加薦論俾適夷途此蓋伏遇某官義髙乎一世識並於前人忠厚之風及物而愈廣剛方之气秉節而弗回其觀人也遺於短必求其長其薦士也因其才不移乎勢受知者所以感激而至於太息有識者莫不尊仰而爲之聳聞顧樗櫟之散才乃門墻之舊物載矜流落薦使遷陞昔孔融之得禰衡旣薦於前而無以躋之晚節晏嬰之遇石父𨿽脫於難而不能舉於平時未有一叨顧盼之榮兩被吹噓之徳自惟防遇獨絕等夷而某智昧防先名編都下駑駘失路固無歷塊之功鳥雀懷恩猶有銜環之報

謝監司薦舉啟

張全眞

無功而祿方愧平生之言宜黜而褒孰欺左右之聽伏念某器非世用學與道疏翰墨爲娛經病衰而已廢山林作計怳夢寐以空存惟五斗之倦遊蓋十年之陳迹長裾不遂短制還新撫弔影以自憐捫苦心而太息尙繄造物以付我公半面立談爲降諸侯之重髙堂坐嘯許陪下客之餘語有蠢而姑容慮𨿽愚而或取傾蓋之交𨿽偶泣途之感易深常恐賤微永乖報徳之所敢恃固陋更累知人之明載念微生自孤昭代賢貴力推則意親而事逺英遊並騖則人達而已窮𨿽平進誰所不能而數奇自亦中廢梟盧不就笑五白之偶然虎豹有神分九宮之邈爾自非宏偉不主故常豈由煨塵之中猶分光潤之末相馬而失之瘦彼俗何知取人而抜其尢匪才曷稱此蓋伏遇某官體國重寄爲時逺圖道遵前軰而善誘於後來政擅久成而兼收於未至盛矣孔融之坐巋然韓愈之門介以妄庸是爲塵防敢不益防所事毋替厥初皦皦寸誠徒記賞音之賜區區末路豈專媒進之思

謝監司薦舉啟

黃夷甫

昔揚子云被嘲老不曉事燭之武自謂壯不如人退惟一已之間實兼兩人之短故規行矩步窮且不回身後人先困而莫悟勉從下防出效微官聚糧有三月之勤發軔輕千里之逺流離半世奔走四方朅來大江之南屬在使麾之下實曰天幸豈曰人謀恭惟某官一朝偉人四海令望楩楠杞梓凜凜隆棟之姿鐘磬笙鏞肅肅淸廟之器而乃謙沖自牧略去威儀忠厚有餘曲惇風誼念廐馬𨿽老猶思芻秣之恩轍魚將枯欲借霑濡之潤豈緣名勢特出奬憐髣髴古人遭逢今日居然感激實倍常情

謝監司薦舉啟

史唐英

繆政流聞難逃公議薦書褒借大過本心𨿽外激於懦疲實中含乎愧靦伏念某稟生駑緩但務退藏賦性堅頑不知變化斷斷眞一介之士厭厭若九泉之人朅來禦吏以臨民果見隳官而墮事加以潛傷溪毒闇中山嵐日益尫孱寖成沈痼杖扶骨立人掖屍行奠酒跪香固難修於祀事趨庭謁府頗久廢於官儀人有若斯世將安用倘或含糊而竊祿必將顚蹶以隕身但兾生還敢論榮進此蓋伏遇某官才髙兼物道大容人謂其臭味所同故提撕孤賤憐其衰窮易徳故收拾棄遺乃於垂老之年獲霑不報之惠某敢不務求藥石冀保餘生益愼始終庶全晚節亟爲歸計載嚢衣以行尙慰人心飲杯水而去不慙吾道是答己知

謝監司薦舉啟

葉少蘊

功慙實試祿愧空餐貸弗誅鋤已爲僥幸寵加論薦豈所堪任伏念某渉世頑疏受才淺薄學𨿽有志徒知泥古之虛言仕迄無成靡有資身之良防曾修名之弗立顧短技之已窮少忝盧前晚羞噲伍豈特汗顏而不恥固以攘臂而自豪矧泉府之官寮皆外臺之辟置廩食俱腆賞勸又優得之莫不欣然聞者亦或樂此自慙迂拙敢嘆衰遲夷甫於是言錢孫寶以之祭竈揚雄識字方知鑄金莊叟忘筌尙驚躍冶蔑一毫之云補宜百罰之所歸已幸並容仍加慰薦眾猶以爲不祥而弗顧公獨察其甚愚而可哀載味品題更逾分量此蓋伏遇某官純明弗撓閎裕好修謂收名莫如薦賢而得人所以報國猥容學步來佐指蹤顧疏懶者書生之所同不加譴斥而流落者人情所共憫更賜吹噓實盛徳之所臨豈初心之敢兾某敢不益堅微尙深仰前修零落摧翰敢復希於霄漢婆娑病木知徒費於生成但銘肺肝莫報恩徳過此以往未知所裁

謝監司薦舉啟

戎軺謹職使指露章望不素然愧將何若伏念某器疏寡用質闇鮮通早塵祿仕之遊竊有功名之志遂更武列思具邊員南服之徵亦嘗致力西隅之守未始曠官汔至此邦勉勤爾事然而犬羊之聚僅得之歡心貔虎之羣各循於著令此卽守封之當務乘塞之本圖得免吏訶已爲天幸伏防某官俯憐舊物過睞涓

勞叨法座以言揚期上恩之器使俾無顚躓益用勸褒謹當神明百爲終始一節更集軍中之效用酬門下之私

謝監司薦舉啟

使指肅將驛書聞上拜嘉伊始撫已懷慚伏念某性本拙艱仕爲貧素累世之學竊甞自修當年之功願有所立濫齒朝紳之序獲更武弁之遊於時昊冦擾邊王師宿野馳不測之地力就於戍城受必勝之謀嘗經於戰陣自爾從徵嶺表還守寒隅汔至此邦第爲常職若以其謹封疆之備得種落之心俯逭人言已爲天幸伏防某官云霓發潤衡度推公采累任之勤勞卹孤蹤之畱滯將期賞渥特露薦章謹當祗服官箴敬思爾止更集異時之效仰酬舊日之恩

謝監司薦舉啟

張舜民

初憂累罰將欲去歸豈意交章更形褒薦受知越次負愧靡寧伏念某賦分奇窮稟生昧陋幸承閥閱亦綴冠纓惟趨時不達於變通故應物多成於抵忤勉循三尺濫分符竹之權僅守一官可謂斗筲之器誰爲汲挽敢冀騰驤此蓋伏遇某官理識絕倫聲猷跨世長趨濶步孰爭萬里之先大論髙文自出一時之右肯憐孤蹇曲爲播揚某敢不誓立淸名堅持素守𨿽錐刀近利無補於本朝而尺寸微功自期於他日庶防始末不辱髙明

謝提倉薦舉啟

百里雙鳬欲望風而引去九秋一鶚俄倚漢以橫飛自疑如出乎夢中爲幸實來於分外感深鏤骨愧極汗顏某竊以觀賔於王顧下士莫非有徳泰徵其彚惟名卿然後無私況屬盛時亟逢鉅哲惟月評而借譽緬風鑑以生輝書自劉洪豈止賢於十部諾因季布政應勝得百金肆令爛額焦頭端可攀鱗附翼獲是遇者獨何偉哉某也文史陳人衣冠餘子祗因世冑冒玷官箴抗塵走俗者二十年不堪回首號寒啼饑者數百指未免折腰偶竊邑以庇身姑盡瘁而事國子文三仕浪云有功而見知裴公一言固曰不求而自得靜言忝冒良有夤緣此蓋伏遇某官直道而行樂善不倦敏手以衡其輕重虛心爰燭乎幽深覩開闔斂散之要權務成就全安於下吏盼睞而容光必照吹噓則與物爲春循致懦衷亦叨奬拔某敢不靖共爾位夙夜在公正而不他第堅持於一節老而益壯或少報於萬分

謝太守薦舉啟

楊嗣淸

散木偃塗誤入公輸之度疲駑在廐叨逢伯樂之知服寵增光被恩懷愧伏念某質非名碩才謝淸流蟬腹龜腸中慙義餒麞頭防目望絕侯封气無湖海之豪心有丘園之素政緣世累偶出仕途鬢颯二毛顧匪折腰之具目迷三徑空懷種菊之思甘比羣雞定非一鶚豈意提衡之鑑濫加推轂之私優辱品題徒知慙仰此蓋伏遇某官名髙一世學貫九流身任道之污隆言爲邦之興替柔直有申伯之徳四國於蕃文武兼吉甫之才萬邦惟憲行賢而未嘗有已去智而不以驕人致此妄庸亦加賞拔力借風雷之便將化龍梭肆調金石之音更資牛鐸某敢不勉素業益勵壯心庶收翰墨之功少答吹噓之賜

謝太守薦舉啟

王致君

職守方郡防技已窮名聞公車鶚書交上薦叨奬拔倍負兢慙伏念某閥閱已衰名實素下挈瓶近智無所建明刻玉小材安能施設𨿽殫意竭慮公以忘私而左支右梧勤不補拙敢圖寵借下及孱庸此蓋伏遇某官廟朝羽儀社稷寶鎭綴蘭臺之法從髙踐亨衢殿淮海之名邦光揚逺業尙收孤迹謂有可書欲使迅騰曲加藻飾某敢不修持晚節庶圖橫艸之功砥礪防忠更盡鉛刀之用上酬天造次答已知

謝太守薦舉啟

魏伯友

靈恩朴拙何以立官保頓昏安能辦事政虞訶斥翻辱薦論不敢矜榮祗以增愧伏念某人中下品海內單門孝裕爲眾所嫌叔夜處世不遇靑雲絕望器許孰與之佩刀白眼相看遺去防奪其手板不圖褒借猥被衰寒此蓋伏遇某官百世華宗三吳望士榮躋內閣翺翔侍從之班寵殿侯邦偃息藩垣之地曲憐去物遂及孤蹤某敢不益慕前修更惇素尙懷黃金而結紫綬豈意於餘年飲墜露而餐落英行棲於舊隱未知圖報但極悚銘

謝太守薦舉啟

宋嗣宗

委吏之賤疲於一官報政之遲逾於三月過蒙褒薦良積悚惶伏念某椎鈍寡聞支離多病初無才藝以取聲名豈有異能追攀豪傑韓吏部年老而身困孔北海意廣而才疏自絕鶱騰孰能推挽第安林野以俟譴訶此蓋伏遇某官名映朝倫才髙王佐謀猷宏逺史弼負干國之能徳度恢鴻韋斌得大臣之體將陟鼎司之峻先儲天下之才致玆虛庸亦預收采某敢不尙堅晚節益勵防衷埽地焚香誓克修於素志澡身浴徳期不累於淸塵

謝太守薦舉啟

宋惇詩

阨窮滋久聲迹浸微固已絕望於飛鶱詎復萌心於進取忽薦言之下逮溢愧汗之交流伏念某愚不自量妄嘗有志始遊翰墨謂功名可求而必可期中渉艱難知時命在彼而不在我飄然隨牒聊以代耕幸獲造於門墻欣竊聞於名理何止暫忘於羇旅固已倍借於輝光仍沐恩私亟加慰薦載詳品目更極兢慙此蓋伏遇某官徳盛而有容望髙而善下矜此疏愚之質許以無他采其蕪累之詞謂之可教不忍遂隳其素志必使勉及於前修力賜吹噓庶防振起駑駘失路固無歷塊之功頑鑛遭時尙有發硎之意未報恩徳但銘肺腑

謝太守薦舉啟

趙徳莊

浮湛宦牒久絕意於淸流灑埽門墻忽盜名於上客餘光所被善類知歸伏念某愚不通今拙而嗜古百世而下莫究聖人之大全中年以來不堪世路之多故簿書汨沒師友散亡驚短髮之旣華悼初心其己逺靦從煩劇尢失故常當民敝財殫爲方今之公患政苛斂急豈學者之安行故嘗取予於權宜不盡拘攣於文法苟少紓於罷俗亦何愛於微躬所幸仁主大明日月其照我公盛徳父兄乃心用能三歲之間或致一毫之效然塵埃不可以薫沐拜起甚慙於步趨舉瓢而酌天漿坐嘆星辰之逺比屋而聞人籟益知耳目之卑謂當黜而外之豈曰從之遊者惟時指授不愛巧雕出五色於探嚢旣將脫其毛骨捐千金於敝帚又復借以齒牙豈徒了於二生固足施於後世此蓋伏遇某官道存長育業懋經綸世爲儒者之宗故常恐斯文之墜地身任天下之重故陰求當代之遺材有如妄庸何以稱塞某敢不洗心姱節俛首下風補劓息黥舎治人而治已淪肌浹髓持報國以報公

謝太守薦舉啟

泮水橫經慙蜀地學官之選天臺上奏玷汝南月旦之評拜賜尊榮撫躬若惕竊以諸公要人之勢利亦何門而可容先生長者之典刑或曠世而難遇寧賤貧而堪忍惟道徳之依歸一防備類於籠中足以成聲於海內況此收憐之意出於特達之知未嘗待其自言亦匪因於借助玆古人之能事今復見之顧新學之小生何以得此伏念某顓防有守困拙無稱傳緒業於父兄乏淵源於師友淺聞甚陋莫知貳負之名單見易窮豈識撐犂之字粗勤操守敢昧端方愧在前之粃糠偶冠多士玩旣往之糟粕未通羣書固宜守寒士之窮寧復有熱官之望曾是鷯林之托據煩鶚表之騰假要路之梯航借層霄之羽翼玆蓋伏遇某官神機警悟徳宇閎深振絕學之無傳笑諸子百家之陋起斯文於旣墜有三代兩漢之風啟後覺於晚生凜淸名於末俗四登二千石之重咸著能聲一飛九萬里之途旋躋華衮益廣江河之量不遺葑菲之微謂敗鼓之皮亦無嫌於芝術而焦桐之尾或可備於宮商致此孱庸驟防推挽某敢不益堅素尙勉力修名國士之知期必酬於異日私門之謝聊自同於眾人

謝太守薦舉啟

負弩馳驅方厠登門之列剡書慰薦濫當開府之初名爲市駿之圖實出防蠅之誤事非願始榮與愧並惟縣令視民爲親與諸侯分地而治以道自任昔人尙鄙於催科厥流寖訛末節乃專於財賦緩之則乏供於公上急之則起怨於裏閭敝精神於錙銖之微捐名節於商賈之賤良法具在鮮聞徳意之宣仁人滿前不見循良之政有能時其取予節以儉勤惟務本以飬民財毋奪時以盡地力上不負明天子之詔下足以解賢刺史之憂庶防隨亨可以益裕如某者不才自棄多難早衰百年紙上之空言僅同畫餅十載幕中之漫仕殆若飛鳬退將遂於歸愚進豈堪於治劇矧冠蓋往來之會乃江湖卑薄之鄕邑居蕭條莫稱過客年谷丰美尙多流人固當加意以撫摩安敢容心於攘剝吏責旣曠人事寖睽失伍待三甘於抵罪會課第六幸而免歸豈期悃愊之愚乃動髙明之鑑以平平而似簡謂兀兀以類勤引而升堂溫若挾纊退而論事應如叩鐘念欲罷而未能抑何功而可錄伏讀褒語有靦過情而況法宮獨斷之餘惻怛屢形於擇令大府簡僚之始激揚尢貴於得人有如妄庸何以稱塞此蓋伏遇某官忠存社稷望重搢紳潤色王言得典謨之正體作成士類起洙泗之遺風力爲後進之階克罄上臣之節不忍狐白之反衣未厭緇衣之攺爲故於寸長或至三嘆某敢不匪躬盡瘁篤志好修苟嘆息愁恨之不聞有辭於上𨿽倥傯喧囂而自困遑卹其私

謝太守薦舉啟

趙徳莊

羣趨旅進官微尺寸之功眾棄獨收事絕尋常之表羇窮增气寒素懷歸伏念某名在腐儒初無長技挾防於前軰雕零之後彈冠於殊鄕轉徙之餘老將至以徒勤祿旣浮而不愧逝從散地漸歸宿於夷途敢托上交自衒媒於當世矧陪下走驟望餘光無簿書米鹽以奔走後先有贈勞宴賄以勞費左右曾是品題之誤得諸拜起之初略後生之無聞謂孺子之可教采葑采菲艸芥已微如山如河塵露奚補深惟志士之報徳坐恐餘生之後時若爲推揚重以論薦言非俗好難語於通人文與气衰詎追於作者然而少學𨿽陋而粗恥於無用孤宦已卑而竊期於盡誠使之少間貧病之憂有如過聽妄庸之意尙思扶義不敢愛身悼此志之久違爲已知之一發此蓋伏遇某官長民尙徳憂國思賢身任九流之銓衡各極器能之用經爲萬乘之師友兼收章句之長下賔榻於塵埃訪遺賢於江海求之太廣濫者或居某敢不益信所聞力鞭其後豈惟進退視爲主於逺臣尙謹始終用能施於後世

謝太守薦舉啟

伏防知府郎中奏舉攺官任使者縣僚解局孰敢嘆三年之淹郡守飛章獨念有一日之雅𨿽舉舊自昔以爲義然攺秩豈愚所可當固應得之若驚且幸伸於知已某竊聞管仲以善交而友鮑叔亟防堂阜之迎王徽以進士而附徐商爰受荊南之辟夫惟久與之出處乃能備見其否臧未始擇焉而不精庶防舉者有所試斯謂名止於實勿憂稱匪其人靜循黃綬之賤儒蓋辱朱轓之曩好聽其言而觀其行旣嘗博我以文據於徳而依於仁更欲成人之美借月評而激賞回風鑑以增輝書自劉洪非特賢於十部諾因季布雅宜勝得百金坐令門下之諸生不作溝中之棄物獲是遇者亦何偉哉某也問禮聲微行歌族冷防被過庭之訓長從扶防之遊敬業樂羣粗熟周鄕之射禦陳力就列浪陪唐彀之英雄由東粵以奉親指南昌而竊祿雞鳴狗盜偶終歲以無聞馬勃牛溲亦有時而可用遂沐鄭莊之推轂式酬貢禹之彈冠公叔同升大夫僎今猶古也臧文不與柳下惠彼何人斯可以使鄙夫寛而薄夫惇眞所謂久相待而逺相致裴蘭在野但知直道而行禰鶚橫秋忽慶不求而得退省際防實有夤緣此蓋伏遇某官閬苑淸流昆崗粹品名聨二俊允爲吳郡之文宗學貫六經克紹松江之髙士蚤決科於羣彥繼拔萃於庶工已誇語三日而見奇何止歷四州而稱善達不離道進思盡忠登蕓閣者十八人獨推豪傑奏楓宸者三千牘夙著謀謨綾食夜直以防淸雞舌朝薫而暮爽遽辭榮於丹禁聊共理於黃堂政布六條頌興五袴隼旟熊軾方試可以蕃宣鳯沼鸞臺卽升華於輔弼而又篤斷金之宻契存結綬之遺風憐其附翼以攀鱗謂可昂霄而聳壑故𨿽孱弱亦預奬提厚莫重焉綽有故人之意我之懷矣忍忘平生之言某敢不謹所設施髙其標置確乎不拔窮且益堅萬里從軍喜吹噓之有便一心圖報惟職守之是勤常俾能舉其官無負賢友不棄過此以往未識所裁

謝太守薦舉啟

趙徳莊

乘流浪出猥防幕下之遊旅進冥行庸覬坐中之識上臣所志末俗以驚伏念某妄讀父書失師吏道江海之送日月多病與衰雞豚以燕春秋久閒而廢維此羇宦出於濫窮輕千里而朅來畱二年而忘去繞樹三匝其孰聽於悲吟賜璧一雙敢自徼於異遇方轓蓋鼎來之日聞道途相慶之謡謂平生先徳而後刑且家世詘身而下士私竊自幸庶防少安不意交遊有及姓名之賤廼於官府遂忘形迹之拘重遲而不以爲媠媮造次而能照其悃愊至於寘諸尊俎之側雜以詩書之娯聆髙詠於胡牀還素風於太始雍容文物主人何媿於湖南尙想風流下客如升於東閣慨附麗之旣晚顧遭逢之已榮敢以私恩更污公舉蓋前軰與人而必舉而大賢樂義以無窮使之假翼而衝霄猶將市骨而得駿此蓋伏遇某官淸而不撓大以有容愛善如愛厥民知人如知其政包涵九徳心期一代之英材進退百僚手傳先生之能事眷主知之益厚繄士气之方增有若妄庸何以稱塞某敢不防心信古刻意好修裹章服以自矜竊起彈冠之念望山林而告語共希曳履之光

謝薦舉啟

猥以庸虛過防知遇旣免尢譴復加薦論自省孤危兼之衰病生而賦朴野之性愚不識禍福之機但知任已以直前不復周防以慮後動觸時忌言爲身災擠而去之則爲有功引而進之亦或招悔自非不以利祿爲意而以仁厚爲心顧玆鈍頑誰肯收錄伏惟某官時望至重主知已深方將長育於羣材專務掩覆於小過憫其持身之甚拙進絕望而退無歸知其爲政之𨿽迂歲有餘而日不足特矯世俗借之齒牙某敢不祗畏簡書益自修飭豈云報徳苟不辱知過此以還未知所措

謝薦舉啟

趙徳莊

三年去國從學官簿領之書千里推賢辱宗衮陽秋之字𨿽異姓古人之爲後然成材今日之居多特屈公言豈非髙誼惟汪氏蟬聨之緒出軒皇別之餘壽等神仙祠伯有魚龍之號名聞軍旅聖人書社稷之功遙遙譜牒之相傳沒沒衣冠之不振𨿽更晉魏之逺莫厠崔盧之間敢期自附一代之英髦猶幸上同百年之鼻祖間生賢徳膺運半千坐使衰宗去天尺五瓞已興於嗣歲豫章方托於深根非無他人未足知已矧何並及君公之貴而謝莊從康樂之遊宜其臭味之同借以齒牙之重幸𨿽至矣誠豈偶然如某者天與冥頑人誰料理但欲陸沈於州縣未嘗鉤致於聲名一命江湖無蚍蜉蟻子之援窮年書史有蝘蜓鳯皇之嘲中因俗駕之回益嘆儒冠之誤政恐墜緒安能亢宗敢倚門防投爲子姓力推寒士以報國且喜富家之有人天生五材非聖賢而曷用河潤九里資宗族以爲多此蓋伏遇某官經術宏深人倫髙妙靑天白日誰不仰於淸明璞玊渾金終莫名於器用出入興賢之省始終當寧之知依菁莪樂育之時爲巖石具瞻之地豈獨林宗之好士借之聲光因知祐甫之無私多其親舊深憂譾薄難稱生成某敢不持此銘心永爲鏤腑酬國士品題之賜附名家閥閱之光

謝薦舉啟

棄地寒灰已絕思於溫暖淪溝斷木何敢望於丹靑物理固然天意莫測借一毫造化之力爲萬物駭異之觀冷焰將遂復然華藻至於均被搘頤退省防額銜恩竊以行已甚難售知匪易馮暖激田君尙須彈鋏伯牙捨子期遂至絕弦矧夫渉李之嫌甚矣有冰炭之隙撚須太息知正道之孔艱撫掌長咍厭人情之甚薄爰用時態慨念孤蹤謂學術空疏鄙之則宜以趨向謬誤逺之則是苐棲棲而信命敢咄咄以尢人夷考前芬粗平愚憤叔皮爲融幕之從事孟堅領憲府之防軍溫造不辭重之賔馬融嘗應鄧隲之召不特一時之樂事且爲萬世之名談非倚髙明莫緣敷敍自叨庥庇之幸首膺盼睞之溫遽辱褒揚不借阮瞻之三語再防然諾殆逾季布之千金已在品題終加収錄此蓋伏遇某官深造道本洞燭事機矜小賢而不遺慮一夫之失所持心渾厚優哉奬善勸能處已公忠足以磨世勵俗是致葑菲之冗亦隨桃李之敷榮某誓當激昂懦衷勉堅壯志慕子文之從仕少酬亷恪之稱鄙州犂之用情聊副詳明之譽庶防罔悖鯉庭之訓抑亦不玷龍門之遊

謝薦舉啟

三年簿領方黙愧於仇鸞一日雲霄俄顯追於禰鶚恩深河海感極肺肝某竊以運偶中興時多上哲務薦賢而盡臣子之節期稱職以立邦家之基當得英豪若絕類離倫之鮮儷庶觀器業皆窮髙極逺之不凡靜循百里之承宣庸副九重之任使公卿由此途出令尹難其人哉儻非桑雉之前修莫宜民上曽是轅駒之下品反在選中必固與之可謂仁矣某也志𨿽尙徳學不競時師友古人幸襟期之猶在塵埃滿路惟世賞之可羞竊斗粟以奉親誓寸心而報國靖恭花縣宻邇霜臺漢斧生秋每欲望風而去鄒律噓暖嘗試瀝血以求將按劍之是虞豈拔茅之或冀亟回鑑水曲省防桐念戢吏愛民之方粗知畱意曰趨事赴功之敏寧不厚顏俾脫免於拘稽遂升華於撫字永言際會實有夤緣此蓋伏遇某官自誠而明樂善不倦包蘊列城之簮笏靡恨遺材發揮當路之權衡誕開公道肆令孱陋亦辱揄揚某敢不朝虀暮鹽夙興夜寐甘官箴之藥石窮且益堅凜士檢之冰霜死而後已用圖薄效少報殊私

謝薦舉啟

趙徳莊

官分縣社初乏吏能書奏公車驟膺名薦荷恩增愧撫已爲榮伏念某魯鈍少文木愚乏警志有丘園之素气無湖海之豪慕君子有所不爲知古人未嘗乏仕猥驅俗駕濫綴官曹拄頰愛山未忘余習折腰爲米已負初心試綰銅章謬臨花縣鳴琴不韻制錦空傷政拙催科考宜書於下下誰先傾倒人每見其平平疲駑絕意於騰驤散木無心於琢削豈謂提衡之鑑誤加推轂之私此蓋伏遇某官盛徳表時淵謨經國宏才優於剸劇厚性足以鎭浮允爲世臣卓備賢業權衡士類冰鑑人才錄箕斗之虛名采菲葑之下體縱毛錐之脫穎許由瑟以升堂致此凡庸亦加品目功借風雷之便將化龍梭律調金石之音旁資牛鐸某者敢不勉以未至尊其所聞上答已知下逃官謗

謝薦舉啟

松鄕佐職坐有三年之淹蘭省飛章初無一日之雅始望不及此何徳以堪之榮聳簮紳感深肺腑竊謂惟善能舉其類上臣事君以人簡賢而任良陋志目中眉之小識息黥而補劓開攀鱗附翼之宏規靜言疑似之難分動輒忠邪之相半必也久與之出處庶乎防見其設施曾未聞無因而至前況敢兾不求而自得借有是事假屬非才如某者少挾壯圖長辜素蘊師門刻意恥自名世祿之家仕路彊顏寧復非良弓之子念再遊於蓮幕思一割於牛刀宓琴何益於民功禰鶚亟騰於士譽常徒役役豈曰能賢善誘循循亦云可使昔未親謦欬之末今乃置眄睞之中古人以是存心流俗爲之喪气請原其本有致而然此蓋伏遇某官進思盡忠逹不離道早推先於人傑聊試可於天官春入綾衾寒谷已均於餘暖秋橫水鑑纎毫咸燭於淸輝肆令慰藉之私旁曁妄庸之吏某敢不申嚴士行寅舉官常植澗喬松不爲三冬而變節辧途老馬常遵千里以效勤苟無爽於初終或少酬於知遇過是以往未知所裁

謝薦舉啟

右某伏準照牒保舉某暫充攺官親民任使者居官蒞事初無毫髮之長爲國掄材誤辱齒牙之及省循非據感愧交深竊惟古者薦能付之公道眾多奚擇惟輿論之爲先容表裏相符𨿽小用可知大節此風不振有年於玆非遇間世之賢曷復非常之選如某者儒生至陋吏材尢疏初不能激激以沽名亦不肯冺冺而隨俗屬佐一同之治獲趨五馬之塵當循名責實之時不容苟且在趨事赴功之列各務進修自視妄庸尙虞譴斥豈期名姓夙誤聽聞方其下車之初已有推轂之意逮玆收錄實倍寵榮玆蓋伏遇某官盛徳鎭浮至誠格物以淸淨寡欲之道濟剛毅不屈之材非惟不畏於髙明亦且無遺於寒畯以所聞而防所見棄所短而取所長憐其遲鈍之資僅能將勤而補拙知其奔走之暇尙以餘力而學文遂加一字之褒以增九鼎之重某謹當勉所不及行其已知今非介而前非通立聖人之中道仁不憂而智不懼慕壯夫之逺猷期於終身上答知已

謝舉試刑法啟

伏防某官奏舉某堪充試刑法官者坐局何堪方喜崔松之茂致身有幸亟聞禰鶚之飛愧益顏間恩從望外某竊以俊乂在位明愼用刑顧六合橫目之民或陷乎罪念一人好生之徳必欲其平惟能得於張之賢而薦諸朝庶以輔堯舜之仁而極於治獲是遇者一何偉哉某也樗櫟散材斗筲小器誤玷絲綸之寵猥忝簮筆之華來百里以備員姑試承流之政執三尺而願學早萌折獄之心借未能逺追淑問之臯陶庶亦或近取遺直之叔向在我而已其誰知之非偶先覺之無私孰憐後進之有得靜言提拂良出夤緣此蓋伏遇某官襟海非塵懷冰不翳兼善一時之風俗周知百吏之否臧論道經邦將防足靑雲之上愛人利物尙畱情載筆之中坐許公膺例堪審克某敢不申窮律意寅奉官聨此生召伯之甘棠防令封殖他日傅巖之霖雨更兾沾濡過是以來未知所措

五百家播芳大全文粹卷三十五

欽定四庫全書

五百家播芳大全文粹卷三十六

宋魏齊賢

葉棻同輯

謝啟

辟置

謝辟充教授啟

唐子西

命教之始置師惟難旣非所堪適足爲媿伏惟某一離國學十閱歲華參兩任之鄕軍自云得趣負三年之令弩未始辭勞止於爲貧無所不可獄訟刑名之職皆是道塲簿書錢谷之間莫非樂地況優遊於儒術復咫尺於鄕枌便於婚姻得以斆學有幸如此歸恩可知此蓋伏遇某官匠石人材甄陶士類好賢樂善每推引類之心憂國愛民深軫思皇之念致玆後學得托下風才地非堪固難勝於重責雲天所庇將銘勒於初心感佩無窮敷宣罔旣

謝辟南京簽判啟

蘇子由

少年遊學方成都樂職之秋壯歲效官後淮陽臥治之日矧畱都之淸淨眷幕府之優閒再辱辟書重收孤迹哀憐廢棄之久誰復肯然綢繆樽爼之歡亦非偶爾伏惟畱守宣徽太尉才髙一世望重累朝體河嶽之兼容納涓埃而不間衣食有奉已寛盡室之憂道徳照人況復終身之幸其爲慰幸歡喜難盡敷陳

謝辟置馬務啟

唐子西

書生所學粗記姓名軍事方參未知拜起心勞意拙事廣才疏績未考三罰將滿百抱關擊柝直爲貧之所宜毀瓦畫墁嘆無功而食祿夤緣厚幸依托下風惟憂防技之窮寧顧馬曹之辱逮今三載𨿽每侍於燕閒未始一言輒有求於左右豈有意於爲異蓋自恥於無厭遽辱見收實過所望此蓋伏遇某官賞信罰必事易說難其交物也淡以親其待人也輕以約遂令頑悍亦費陶鎔某敢不祗畏簡書服勤簿領一丘一壑旣未遂於初心三沐三薫其敢忘於厚徳感佩戰越不知所裁

謝辟差醋庫啟

滕子昭

索長安之米五斗有萬鐘之難失中流之船一壺若千金之獲位𨿽至下恩實非輕竊以仕有時乎爲貧食焉可怠其事職旣司出納之吝任初無貴賤之殊矧玆醯人之防掌於周官之舊日取不竭本源出糟粕之中歲計有餘煮摘亞海山之富苟非明財貨之術豈足盡錐刀之能如某者賦分酸寒稟生艱苦囊錢羞澁誰憐甑內之塵缾粟屢空自笑甕中之蠛未厭小人之腹徒聞君子之交僥幸餔糟而歠醨妄意乞漿而得酒不謂斗筲之無用亦預粃糠而見收防計何堪防滴莫效此蓋伏遇某官才全武庫名重金甌世髙濟美之忠人有調元之望負伊尹之鼎志豈在於割烹和傅說之羮道本期於啟沃無膏粱公子之習軫虀鹽寒士之憂欲觀聚蚋之能俾厠濯龍之選直在中矣方待善賈之沽求則得之不假乞鄰而與某敢不攻苦食淡激濁揚淸仰副作成之恩益體曲直之性仲尼發顏子之覆倘使知天地之全趙文舉晉國之賢庶不遺筦庫之列

謝辟置幕屬啟

提筆文塲已玷師門之髙第彈冠仕路乃叨賔幕之元僚自惟何人致有此幸竊以諸公要人之勢利亦何門而不容先生長者之典刑或曠世而難遇寧賤貧之堪忍惟道徳之依歸一防備數於籠中足以成聲於海內況乃收憐之意出於特逹之知未嘗待其自言亦非因於借助玆古人之能事今復見之顧新學之小生何以得此伏念某學非通務資不逾中壯歲激昂妄謂勲名之可致長年蹭蹬忽驚齒髮之將衰偶竊儒科繼罹家難薫心憂患莫堪積歲之窮愁唾手功名非復當年之壯气自甘屏迹豈合干榮屬當軍府之開遽枉賔筵之辟虛名增重有識嘆嗟謂李大夫取人不常乃爾特舉而石處士以道自任庶乎有成豈惟私惠被於一夫遂使頺風起於千載此蓋伏遇某官吾道正統斯文主盟何自爲郎頗嘆馮唐之不調問誰可將或言充國之未衰遂付雄藩兼臨絕塞山頭落日想墨客之風流雪外孤城聳將軍之號令爲此府望須我軰人矜憐弱植之無依屈賜公言而見取靜言防遇實邁等夷謂無人於東都固所不敢稱知已於天下亦足少伸感激之深敷宣罔旣

謝辟置啟

範西叔

駕彼四牡初瞻華節之臨致者二人遽造長途之馭荷鈞陶而愈重揆綿薄以何勝冒昧來前兢慙去所竊以春秋同燕社固俗態之相歡富貴歸故鄕亦時情之共樂究觀往哲間處舊都不過露印綬以誇邸中負弩矢以馳道上或爲相數昆弟之罪或興師入父母之邦私快恩讐俯驚童孺來於公之駟馬旣顯何爲散疎傅之黃金𨿽賢無補未有激揚於風教專圖簡拔於人才近接枌楡旁收葑菲獨振汝南之價首空冀北之羣髙掩前聞亶爲盛舉宜得魯諸生之秀異少慰蜀父老之傾瞻有如防焉直易與耳鼓無腔而自奏碑沒字以何爲輕玷一官浮游萬里辧舌敢驚於堅白夢魂不到於軟紅空回天際之舟甘戢雲間之翅餓驎不噬誰爲落毛窮猿投林豈暇擇木乃與阿堵物爲伍大爲寧馨兒所嗤已自分於陸沈寧有期於羅致喜憐兵騎猶振塵衿倚推轂於鄭莊懼懷此志許著鞭於祖逖驟過初謀坐令一介之微頓增九鼎之重不圗畫餅亦濫吹竽玆蓋伏遇某官智鑑圓明文衡公亮士冀登賢於鳯沼時爭仰徳於龍門廣西雍樂育之心舉同金鑄秉東觀刋修之筆深謹衮褒方宣防於岷峨防炳靈於江漢豈無後出來副先登典型具存肺肝借慰曳裾而飛名譽固賴仇香用士以報國家詎須種暠靡嫌平進均預特招正恐涓埃難酬槖籥竊念某久居窔奧叨預提撕兼收腹背之微頻借齒牙之重念顏氏之居陋巷孔子賢之取馬士薦之朝廷何侯力也薦於今日期以古人尙殫毣毣之恩少罄惓惓之義豈特西州之人士愧在盧前庶幾東閣之衣冠願從隗始

謝辟置啟

張少瑜

病卽丘園本期脫屣老依幕府乃復跨鞍爲然諾而遽行豈出處之敢必伏念某才無適用學不成功族久而弗支身旣衰而愈困少年意气眞已蕭然平生交遊殆無顧者獨執事之用意有昔人之遺風毎當薦賢必以充數迹髙奴之重地控勁敵之上游謀帥多屬於偉人責實每難於他路顧雍容談笑之際𨿽資三語之勝流而緩急幾微之間實借百中之奇防乃容迂濶復玷招延此蓋伏遇某官以邁往之資當折衝之任才兼眾智守之以謙虛威鎭諸羌持之以詳重過收人物以就功名某老廢詩書無復倚馬之气窮更憂患庶幾徙薪之謀卽望旌麾不勝悃愊

謝李邦直辟置啟

吳則體

引領下風念未聞於謦欬脫身涸轍曾罔待於鳴號揣心實慚戴徳良厚伏念某器惟朴鄙族本單平考古則嗜乎先王之言行已則異乎末俗之好學知修性仕特爲貧久忘紆朱拖紫之榮粗得曲肱飲水之樂獨立不屈殆遺物而離人逸處無榮恥以故而滅命蓋討論於六藝已侵尋於二毛索墜緒於堙淪蔽郁之中究微言於散絕殘缺之際委棄詖行擯斥詭辭道擬窺乎大全養固捐乎小體每悲螻蟻之智易竭誠懼天地之蘊難窮素志或乖沒齒銜恨疲精盡慮反同惠子之據梧刳食生全頗美支離之鼓防術益進而譽益冺年愈老而形愈孤愧俯仰以徇時聊翺翔以娯意收功維寡詎羞抱甕而灌畦渉世屢奇頗欲就陰而休影節苟存於一介祿奚顧於萬鐘飄然浮轉之軀兀若枯槁之木文繡獨嗟乎芻狗靑黃寧羃乎犧樽藜杖貂裘迹未羣於麋鹿石田茅屋夢已落於江湖其誰哀憐祗自憫笑知語黙顯晦之有義悟潛身用捨之皆天俾乘馬而從徒甘抱關而擊柝豈期屯蹇遽辱采收此蓋伏遇某官偉行軼倫閎謀超世逺略足以安社稷髙文足以追典謨紛紛妍媸舊入於甄冶擾擾動植常寄以權衡弗以杞梓自美而陋乎樗櫟之材弗以軒冕自誇而賤乎艸茅之結吹噓朽腐以律呂之气被飾昧陋以虹霓之光凡此滯頑亦加防勵豈以謂能否不分則駑馬或先乎騏驥利鈍靡察則鉛刀或貴於鏌邪將剖黑白於混淆明是非於繆亂委憊羸薾佇獲托於醫師之門擁腫曲拳未見黜於匠石之手誓勤緒業用答誤知過此以還未知所措

試館職

謝試中館職啟

王致君

辱賜聖防下諏鄙臣質之以詩書治古之所傳副之以農桑孟子之所論才難盡志筆不逮心至於前世之宜當今之聖賢之法度天人之際交拳拳未列於孤忠瑣瑣僅能於小補宗工垂借第等過優徹旒纊之聰明入廟堂之甄化越自蘭臺之冷秩躐升書府之祕遊寵榮有殊感懼亡措於穆盛世幸逢極治之君思皇庶臣孰匪碩學之彥素養而待倉卒之用器使而議鴻纎之材處是位者責是功辧其事者付其責況於簡冊之所英俊之躔多文章經術之老處其間亦公卿牧伯之任出於此秩以太官之稍膳增以內府之俸泉使無芥蔕之勤以牽乎事外俾無塵苴之累以汨乎胸中思慮不分而道明進止有餘而气壹士逺乎賤而爲周之貴學得以肆而非秦之拘則可以夙夜鉛丹左右籖軸浩乎泛古今道徳之海曉然見治亂安危之途當言而言豈爲無助有用而用所向悉宜顧惟中下之資猶躋仁智之品若某者進按名責實之治乏趨變通時之宜辧不足以揚王庭勇不足以建邊略昧於理財而不足以語計疏於言法而不足以評刑凡是數端舉無一可其在聖世當爲廢人惟學是專乃性之病耽尋經傳而成癖亡遺冠屨而防愚至如灌浸切磋人以爲勞而已以爲樂劘研編削怯於所短而喜於所長比者幸防於天處得其地生死願同於書蠧咿嚘無嘆於囊錢庶防羲易之養防兾卜揚雄之終老重念某惟物輕重沿時盛衰向立是科間出奇士蓋取之甚隘則來者防希由待之旣殊則舉思自奮歷時旣久其終寖微致或上言指此學之可廢近復著令罷推恩於從來顧是庸平分宜澄汰豈期援取於末屬收拾於殘餘仍采薦論亟膺簡防此蓋伏遇某官開廣治具贊襄睿文思人人之盡其能欲物物之得其所謂選士可以報國謂博古可以救時姑擢謏聞更觀後效誓竭有爲之志仰酬不報之仁

謝試中館職啟

翟公巽

奉對西淸凜天顏之咫尺防名東觀近云漢之昭回顧影自慚無顏以寄惟石渠天祿之府祕金匱玉版之藏翰林墨客之文章河圖洛書之典訓怪如齊諧之所志微至稗官之所收極備至於方言其流及乎語煨燼竹簡發羽陵汲冡之編科斗漆書讐魯壁淹中之蠧蓋古人禮求諸野而史官學在四夷僅有典型誰云古昔仲尼之悼借馬猶及闕文夏禹之尙遺聲以存追蠡自非网羅百氏之學貫穿千載之間約六藝以成章洞九流之領略孰能刪除繁穢放失舊聞得商頌十二篇考次逸詩之缺取武城二三防緒正古書之遺至於曉防婦之微文釋皿虫之訓纂討論欵識辧岐周栒鼎之銘義證古今迹東漢顯陵之防惟時選遴益嘆才難固將廣豪傑之儲須以待朝廷之問必如前哲增重此名而況切近禁嚴雍容嘯諾建章鳯闕望帝極之太微防府玉山應星躔之東壁欲掄材於人物聊養望於歲時某意廣才疏心勞志大空懷憂國見謂狂生中捐末路之差池未分昔人之憂患爰從宰掾入簉書林汗靑簡以長年絕韋編於卒歲初無聞於是正獨能問於何如恭惟某官徳盛阿衡師惟尙父服衮衣繡裳之命數寵冠上公偉龍章鳯姿之儀型照映羣士略春秋責備之法得天下英才之歸𨿽此妄庸不忘教育孰云晚出得預斯文乃眷蓬山世惟舊物慨流波之未逺創風樹之纒悲再命微躬相望踵武惟先人嘗掌斯事獲覩前修卒父業復總羣書敢期故實永言陟岵之感終廢蓼莪之篇然而以先儒之熟訓詁而誤爾雅之蟛蜞大夫之識具敖而名先君之獻武況如淺陋無乃闕疑庶幾農馬之専可與虫魚之注述陶唐至於麟止安所發明頌聖主之得賢臣或能論著

謝試中館職啟

任子方

落筆玊堂之上僅綴千言振纓冊府之遊濫陪羣俊論說無本文辭不工序當今可舉之政事則未究人情考先王已行之法度則不聞古訓訖無可錄退有後憂豈意江湖納污川流一貫龍蛇啟蟄蠖步同伸𨿽幾去而復收終以榮而爲懼惟天祿石渠之故事乃瑯函祕笈之所藏或出於秦人煨燼之餘稍見於汲冡斷殘之後書尢難於盡信史已甚於闕文寖聞諸子之異同頗識古人之章句詳延淹雅分命訂讎煥爛遺文上占東壁憑陵危觀古謂蓬山坐尢廹於帝居人或誇於仙去多士願聞其掌故名臣軰出於此塗由漢則子云劉向以經術登庸在唐則九齡房琯以辭章入侍故博洽名家之士萃聚乎東西兩京太平儒術之功浸淫乎數百餘歲得人甚盛曠古所無國家累聖紹休生民保乂囹圄空而爼豆布干戈藏而鐘律修百度可觀皆博士儒生之論四方來獻多山巖屋壁之書永惟英皇對越治古謂取士必先於素養詔大臣各舉其所知一新東觀之討論樂得英才而任使遺風不講防數十世之相望引類並興以二十人而聞上一時名徳之盛落落相髙於今侍從之華班班可數規模宏逺典故具存天祚眞人日熈庶績躋世於安寧之域作人以忠厚之風正臣進而羣枉之道消徳意孚而不肖之心化股肱一體旣丕式於老成諒直多聞將旁求於新進丁寧細札祖述舊章使棲遲涵泳於圖書翰墨之林以滋長成就於英俊賢才之藪蓋楩楠杞梓聳昂霄之榦珪璋琮璧抱韞櫝之珍必借良工親逢大匠然後薦丘壇以交神明之貺壯宮室以除風雨之虞豈徒然哉所用如是如某者生而非敏壯也無聞學淺鮮而不根气萎蕤而易涸英華無防局韻太拘旣未能赫赫以動人固不善盱盱而徇物以牛捕防鈍不適時緣木求魚勞非得計碌碌眾人之役遲遲行路之間幸從庠序之外官不廢弦歌之舊習家有一鐘之石篋無三上之書乘雁雙鳬旣不關於多少大鵬斥鷃亦各適於逍遙何期近弼之誤知過以不才而應詔徬徨捧檄踧踖振衣爲逢極治之朝庶達敢言之志而舊文卑弱空驚賈誼之過秦來譽寂寥良愧陸機之入洛家防索米門寡曳裾待漏越期懷鉛就席感嘆紵袍之故態顧瞻金馬之盛遊下筆不休乏傅毅屬文之思令人忘倦非馬周論事之才𨿽拘攣綴拾以成編終底滯迂疏而可笑畫地作餅何以療饑曝日獻君未爲知術尙防采擷不卽棄捐驅蹢躅於遼東竟無他異望騰驤於冀北猶踵後塵是何異綴魚目於夜光補狐裘以羔袖旣乖凖度有誤題評此蓋伏遇某官道徳在躬聞望超世契光華之盛旦見事業於有爲文章博洽而不以窮人器質渾厚而樂於成物致玆末品亦預同升所願讀書陽城猶喜於從吏未能成賦左思亦幸於爲郎而況大君深切之訓詞近侍雍容之知遇實英俊並遊之防方朝廷有道之時戴日之老畢世而再逢窮穴之士動心而竊嘆美意不輕於樂育終身敢薄於自期固當澡雪滯昏鍥磨頑魯黽勉平生之志激昂君子之風不獨丹鉛防勘之爲工必使事業語言之可用老將至矣寧自廢於聖時行或使之冀少伸其素志

試宏詞

謝試中宏詞啟

晁之道

仕或爲貧則自鬻蓋非獲已學當務本𨿽屢中豈足言功得非所宜榮以爲懼竊以發天人之祕奧陳道數之本原諭徳意於四方冩英聲於萬世仰參造化之靈气是謂文章之極功所以窺雅頌之尊髙則商周之道徳愈白誦訓誥之深博則文景之忠厚可知苟其气質淺陋而已卑則其事業湮冺而不顯蓋國實須士而治必尙文此朝廷掄才之要津而宏詞設科之本意故略其保任之法使時不崇乎造請之風而腆以推奬之方使人自竭其磨礱之力發於訓戒責相如視艸之功播於聲詩求子云奏賦之麗載述以考敍事之法表章以觀應用之才是所謂金馬玉堂之文豈容妄作未嘗窺石室柱史之藏安得屍功自非有妙當世之語言烏足以中有司之尺度如某者受才甚下渉道每疏早預賞延復塵科第甘十年之不調悵三釡之已違似是馬曹恍復迷身於半世不探虎穴固知坎於窮途舊學浸沈於塵埃豪气遂移於憂患騏驎久餓誰爲落毛駑駘旣疲愈安伏櫪顧乏中人十家之產可營負郭二頃之田仲寶祖孫未甘寂寞西華兄弟防至凋零居有弗承之羞敢怠必復之志攘九折之臂遂忘不武之慙戛三咽之言寧免無文之誚豈期過聽俾效先鳴此蓋伏遇某官恊贊大中作新多士議論風采四方儀型教學陶鈞一世宗匠方當崇起上臣事君之偉業故不忍遺曲學泥古之空言借以輝光略其蕪累豈徒取其一日之所試蓋將責以終身之所成某謹當不棄前修更期來效務求諸已敢不敬業以樂羣無溺於文庶防力行而造道

謝試中宏詞啟

趙承之

昨聞制科人自謂爲握靈珠甫上奏封眾皆喜於得大將敢意甚精之選遽收極陋之姿恩逾分以起羞聲過情而知懼竊以文者貫道世實須才當無事以詳延屬有求而備用今豈乏士人皆願忠故濟濟登朝穆若宗周之化彬彬聚闕炳然皇漢之風率皆謹吁俊以旁招務雋英而樂育課其牋奏用觀文吏之才究彼誓銘及定大夫之位所以网羅邦彥追琢時髦嘉有非常之人俾續無前之迹國家奮炎開運執象膺圖昭七聖以垂休亙千齡而敷化勝殘去殺戈倒載以垂囊偃革辭軒車結旌而奉禦奮乎百世之上躋於三代之隆上方泊乎無爲綽然有裕廣文聲而雅志循堯道以儲精昭回之光下飾於萬物旁礡之徳上暢於九垓臨雍泮以恢儒坐王公而論道賁戔戔之帛鳳使馳巖縶皎皎之駒鶴書赴隴江飛之鳬蓋少冀羣之馬幾空猶復側席幽人夢想賢士講興能之茂典復論秀之新規謂篆刻乃童子之工而經術固大臣之事用專六藝博勸諸生鄒魯彈冠讀詔書而嘆息庠黌動色習矩步以委蛇然念士寡全能才鈞定分徳行政事稽聖黨以殊科文苑儒林較史流而異傳慮風雅之或寢顧祿利之使然思數路以兼收庶一隅之不廢肆求古制爰采唐科且比事屬辭乃典章之故實而駢四儷六亦翰墨之彌文豈壯夫而不爲固聖人之有取而況歌功頌徳用有重於朝廷馳檄飛書事或嚴於法律集諸難而求備該眾美以取長𨿽投牒之且千來斯不拒而限員之以五中者幾希屬當首選之辰玆謂才難之際命春官而始事詔宗伯以程能顧待遇之特優宜校量之甚悉自匪文髙繡虎藻擅摛鸞金擲地以騰聲錐處囊而耀穎則何以靑錢萬選動居掌握之中黃鵠一飛起簉雲霄之上俯慙竊吹仰玷精求伏念某絕壑鯫生翔蓬滯羽防木彊而不慧長椎鈍以無奇李蔡下中素微於品目賈山渉獵夙病於空疏敢萌拾紫之懷分隔紆朱之願苐以世蓄油素家傳布韋堂克構以寧隳氊余靑而故在歲不我與惜年往以難攀人莫已知懼時來之不再稍絕編而自厲遂占畢以忘勤須階任子之恩嘗奉祠之役未濡鵜翼切悔於初心徒處雞羣重增於懦气因厲決科之志妄馳幹祿之情綴爾雅之虫魚定非磊落習枚臯之賦頌頗類俳優亟殫下俚之文過忝英遊之第學慚爲已食愧浮人千金屠龍藝旣成而安用三年刻楮技𨿽勞而可捐輒辭補掾之符歸奉循陔之養因磨礱於事業獲馳騁於古今充棟汗牛嗟腐唇而莫釋濡翰燥吻笑琢腎以何愁黙蕭散以累年忽侵尋而再閏自安鳩拙孰兾鶯遷豈圖遭防之優重際設科之始復彊顏而圖進深畫足以包羞鼯防何知不諱五窮之辱由基甚戇更希百中之能森列棘以造廷駭據梧而禠气洛陽才子絢錦髒以飛英稷下先生摛錦心而掞藻爭背城而借一各奮臂以當千驟見大巫舌橋然而莫下旁窺巧匠思軋爾以如抽徒勉課於泛悠蓋僅成於骫骳自懲藍縷敢觸於上聞苟逭詆訶詎期夫中選方念竄身之計遽叨入等之崇禮重續貂遂兼收於犬尾上嫌吮墨因彊飾於蠅頭實非甞試之間敢有庶幾之望再念某少而聞禮壯乃爲箕佩帨承顏志方伸於戱防賜金祖道親俄屬於掛冠感負荷以惟艱懼責委之誠重迨停車而畢試乃就駕以言歸惄焉肺腑之憂疢若炭冰之積𨿽第名之非首在塞望以良多戰勝則驕有愧卜商之趣檄至而喜無慙毛義之心榮獨倍於眾人感固深於平日此蓋伏遇某官權衡正道衣被詞人入聖域以惟優任天下而益重洪鈞播物益充良窳之求巨冶鑄金舉適方圎之用致容謏聞亦附羣英某敢不寤寐前修始終素履約枝言而務本探學海以窮深性也不移竊慕古人之節時乎有用願酬國士之知

謝試中宏詞啟

方云翼

楓宸射防舊聨郤桂之名蘭省奏篇復冒齊竽之列叨榮過矣揣分歉然竊以取士𨿽本於辭章論人莫先於器識臯朔以俳優自詆悔不通經王楊以瞀相矜類難致逺攷片言於紙上得大防於胸中惟純儒含潤色之英聲諧韶濩而正士蘊懷冰之操句挾風霜何詞防之無瑕蓋淵源之有自施諸實用號曰通才觀歷朝選任之規見今日揄揚之意法姑稽於紹聖建此一科事玆重於中興逮今五舉彯華纓而接武粲大筆以爭輝播告多方擅燕許絲綸之手形容盛徳掩卿云黼黻之工善序者辧其華記事者提其要勒成功於砥柱艸木聞風述畫像於淩煙丹靑動色陋袁郎之露布小虞人之官箴暢皇靈於諭蜀之詞揚大義於出師之表試所長於一日責其效於終身宜得異流以光前躅如某者凡資不韻懵學無方究繁露於一經未識懷蛟之夢效甘泉於四賦終慙吐鳯之材陪多士以造庭竊下科而試吏念希驥之馬追十駕以何難而向晨之雞肯一鳴而遂已誓彈綿力勉習殊科人共笑其才疏已獨憐其志拙焚膏繼晷親細字於短檠安步當車悲歌於長鋏戍期未至卒業可營每虞類狗之羞復起雕虫之悔泛桃花之新浪尙認前津指楊葉之舊穿敢圖後矢非借噓枯之素曷收貫札之功此蓋伏遇某官受天鉅才爲國隆棟主張儒道障百川而東之儀羽天朝見一鶚之直上執經帷幄避寵樞機宸衷資借箸之謀士類倚持衡之力致玆猥亦預甄收某敢不仰附餘輝俯摩鈍質𨿽夫子之墻數仭未得其門然魯國之士一人敢忘其教

謝試中宏詞啟

石敏若

戰當孰勝羞提大敵之戈矛寸有所長不負生平之筆墨色與寵變汗隨魂飛切評古今之偉觀蓋是乾坤之英物瓊杯玉斚輝煌希世之榮觀陣馬風檣灑落驚人之粹語峭心胸之山嶽鑑咳唾之珠璣張膽揚眉寫成和气書牒防翰收入太平倘不爲縉紳望封禪書是必作聖主得賢臣頌烜赫淮夷之雅鍧轟郊廟之歌此李唐開博士之途𨿽韓愈有中書之黜獨當一面豈不誠大丈夫連中八科眞可謂奇男子故紹聖右文之際使粉袍搦管而來風蕩而鳴虎角而翼塡胸學海震百川吞浪之聲破竹辭鋒森萬丈倚天之劍多多益善凜凜大奇盡搜天下之英才不到孤生之名姓某者羇酸牢落勃窣盤跚窺豹一斑戰蝸兩角頑顏鈍頬有窮鄕冰雪之容濁胃枯腸無春艸池塘之夢綠蕪安在黃卷相憐漫彎楊葉之弧低躍挑花之浪謂薫酣文史者不可奪其志而沈迷丹墨者異乎吾所聞三復斯言名教之中自有樂一行作吏州縣之職徒勞人歸棲得助之江山再托可親之燈火浩嘆傷弓之鳥動輙驚其如食槿之虫未能忘苦比趨文陣彊厠俊遊鼯防五技而窮鉛刀一割而鈍𨿽臨卬之詞客欲飄飄然柰江左之將軍但平平爾望不及此得之若驚此蓋伏遇某官有猷有爲可愕可駭气撼八極此必神仙中人心雄萬夫自是風塵表物特挈互鄕之童子收爲吏部之門生某敢不增益所不能敬修其可願輒馳窘步望毫釐尺寸之功名誓覧遺編老三萬六千之日月

謝試中宏詞啟

蘓子瞻

臨軒防士方搜絕異之才隨問獻言誤占久虛之等忽從佐縣擢與評刑內自省於無堪凜不知其所措恭惟至治之要惟有取人之難用法者畏有司之不公故捨其生平而論其一日通變者恐人才之未盡故詳於采聽而略於臨時此二者之相形顧兩全而未得一之於考試而掩之於倉卒所以爲無私也然而才行之迹無由而深知委之於察舉而要之於久長所以爲無失也然而請屬之風或因而滋長此隋唐進士之所以爲有魏晉中正之所以爲多姦惟是賢良茂異之科兼用考試察舉之法毎中年輒下明詔使兩制各舉所聞在家者能孝而恭在官者能亷而謹臨之以患難而能不變邀之以寵利而能不回旣已得其行已之大方然後責其當世之要用學博者又須守約而後取文麗者或以用寡而見尢特於萬人之中求其百全之美凡與中書之召命已爲天下之選人而又有不可測知之論以觀其黙識之能無所不問之防以效其博通之實至於此而不去則其人已可知然猶使禦史得以求其疵諫官得以考其素一陷淸議輒爲廢人是以始由察舉而無請謁公行之私終用考試而無倉卒不審之患蓋其取人也如此之宻則夫不肖者安得而容某才不逮人少而自信治經獨傳於家學爲文不願於世知特以饑寒之憂出求斗升之祿不謂諸公之過聽使與羣豪而並遊始不自量欲行其志遂竊俊良之舉不知气力之微論事迂濶而不能動人讀書疏略而無以應敵取之甚愧得而益慙此蓋伏遇某官徳爲世之人望位爲時之顯官聲稱所被四方莫不奔趨議論一加多士以爲進退致玆庸末亦與甄收然而志卑處髙徳薄寵厚歷觀前輩由此爲致君之資敢以微軀自今爲許國之始過此以往未知所裁

謝試中宏詞啟

孫仲益

列棘程書自愧北方之學乘槎問漢仰窺東壁之光被寵若驚過情而懼竊以堯舜文王爲正道萬物所共由詩書執禮皆雅言眾人固不識篤生先覺丕闡斯文用爽厥師同歸於治洋洋關睢之亂敷聞廣樂之音渾渾虞夏之書大破專門之學黎民於變比屋可封學圃學農盡棄小人之事逃楊逃墨一歸君子之儒希顏之人者亦顏之徒誦堯之言者行堯之行歷觀上世育材之盛未有今日得士之多自非粲然有文孰能出乎其類如某者朴不足數瓠落無所容智昧通時豈棲棲而爲佞學知是古但斷斷以無他方大道之顯行偕羣英而樂育薄采泮宮之芹藻備嘗太學之虀鹽屈首一經屢鼓齊門之瑟折腰五斗遂彈秦地之冠坐席未溫茹荼遘湣祥琴在禦新谷再升念將母之不遑欲懷安而未可聊作代耕之養敢形幹澤之心會公車之興甿掲詞科而試藝方奉三無私之世實稽五不諱之誅率爾而行𨿽萬人吾往矣卒然而問叩兩端而竭焉寸陰不畱長技盡廢周庭合雅曹鄶之什無譏魯史成書遊夏之辭莫措豈謂曲成之賜不遺千慮之愚揚粃在前積薪居上四頒詔綍褒進書林秉太乙之靑藜對古人之黃卷拂蟬辧蠧初無從事之勞毀瓦畫墁眞愧食功之意叨防若此報稱謂何此蓋伏遇某官斯道覺民嘉謀告後徳業萬夫之望文章百世之師至大至剛𨿽有回天之力多材多藝已聞賚弼之祥欣逢君子長育人材之時復無大臣遺忘微賤之嘆致玆庸妄亦預甄升徳大難酬人微曷稱懷鉛抱槧已參蓬萊藏室之遊檢玉泥金或議泰山梁父之事誓殫微效用答鴻私

五百家播芳大全文粹卷三十六

欽定四庫全書

五百家播芳大全文粹卷三十七

宋魏齊賢

葉棻同輯

謝啟

第一人及第

謝狀元及第啟

馮當世

雲龍之庭方第英選竇衡之士輙與魁掄據失其安憮然自悸恭以國家覃洪鬯之徳立太平之基朝廷臯防嶽牧呂召文章防閣髙蹈商周之淳禮樂膠庠逺駕漢唐之右何治臻此眞賢效與豈不由數路而求上聞無壅𨿽然玆一介之拔官使適當其取士也周其得人也盛然猶虛懷未沃側席尙勞羔雁艸萊弓旌巖穴無郡不趨駕無鄕不獻書雜遝充庭覽輝而下光華逢旦聳壑自期向非學四部書才萬人敵無踸踔之近韻有濟寧之深圖則何以副上疇咨爲人舉首如某者生江湖卑薄之地逺京師英雄之躔徒憑藉於家傳復浸淫於儒治然而辭气骩骳不合古人經術疎通難應常務毎惟奉檄之過喜又讀考槃之卒章以養幹榮俯身圖進詔方牒選郡以計偕射澤舉旌已無心於唱獲尙方奏牘敢先意於觀書𨿽玷名聞卒虞報罷豈謂日月居上不棄幽而照臨權衡在前不擇物之輕重夫何管見偶中科程曽是下中之材敢當第一之選焉能致此信有由然此蓋伏遇某官宗師上文器育名士大鈞坱圠難逃眞宰之私蟠木輪囷本自先容之賜致玆淺陋及此旌揚謹當激昻自持磨厲無玷今而試治眷及淸白之風必也造庭免蹈阿諛之節毋愆雅志以答隆恩

謝狀元及第啟

劉光逺

楓宸序進方仰於天威臚唱下傳遽登於選首名恩書之表躬華服賜之榮寵渥甚優省循增愧竊以聖人分職貴乎量材君子入官中乎博選材拔乎類然後不次而舉學足乎已然後有爲於時是以任人無廢功在朝無幸位玆君臣之大節實古今之常行我國家急於求賢委之爲治詠菁莪而長育法卷阿而詳延辟舜四門開漢數路巖逋谷隠處我彀中相器將材由此途出羣職盡翹翹之楚百年陶濟濟之寧巢由委質而尙訪逸民臯防盈庭而猶思多士故於間歳設此雋科飽六經者欲挽其滯淹抱碩畫者欲速於甄擢一封渙汗四海向風於於而振衣冠嶄嶄而見頭角與鄕書者損之過半試辭省者收之幾希披荊取蘭剖石求璞意欲精擇勢當至難在於明庭尢貴茂實限晷刻而奏藝閱旬浹而考文庇摘或形云滓相邈覆較褎然之選欲収卓爾之賢惟大蓄其徳者居之則宜非深造乎道者得之爲繆上以副虛宸襟而吁俊下以見陟亨衢而正君苟屬匪人曷厭羣議如某者朴野庸質遐僻寒門學無淵源幼則孤苦親亡而兄弟喪貲竭而賓舊疎陋室晝扄無簞瓢而自樂只形弔影任萍梗以何之挈空橐而起江湖冒紅塵而客京國棲遲太學齟齬百端漸漬訓言粗究經綸之略覬覦斗祿勉加篆刻之功不自媿羞時以進取兩冠士籍固非和氏之珍一黜春闈有類齊門之瑟黙量空瑣分欲退藏幸逢盛辰恥爲棄物遽承明詔再奮懦心復濫齒於薦書乂列偕於奏籍眾呈文於左摵尢縮手於淵題牽傅僅成骩骳殊甚揣蹇難之常分在寤寐而弗皇深憂闗市之民賈而不售豈意危巢之鵓鳴輙驚人勍敵在前戰非必勝素修亡狀譽出不虞朝乃窮民暮躋巍級顧惟蕞爾豈有致然玆蓋伏遇某官潤色帝猷埏陶士類權衡待物日月照幽擴攄采菲之仁始終推轂之賜致玆枯朽亦遂滋榮謹當充實四端砥礪一節少成事業上答恩私過此以還未知所措

及第

謝第三人及第啟

張全眞

自惟陋質偶中巍科顧此遭逢出於幸防竊以六藝之學自昔以傳道三代之上無意於爲文道旣失而章句始興文寖隆而理義愈晻上則設爲科目以取天下之士士則競馳枝葉以應縣官之須隨時抑揚與世馳逐苟以嘩言取眾不知其非爭爲巧說便詞用以自售明經者但懷靑紫之意稽古者廼貪車服之榮以彼其人初若可用旣施於事頗或不然蓋夫實不出而惟名之求利旣勝而於道爲病今天子勵精求治崇化尙賢務惟要政之謀閔玆气俗之陋俾造大朝承聖問勿事虛文方下明詔發徳音詎應故事所宜各露肝膽著在簡編科別其條盡言無諱上副諮詢之意敢懷利祿之圖而某性本蠢愚身更貧困竊習易象之奧精識聖經之微謂開物成務盡備於此書而極深研幾斯可以禦世蓋甞探賾索隠俯察仰觀內揆一身外稽萬事廼知文武之道未墜而猶存不歸堯舜之君持是而安往幸因防試獲事聖明自信於衷敢肆其說內旣深慙於猥並眾猶或病其濶疎竊憂稚圭之文有不應於卑令又懼公孫之第且見貶於太常豈期偶當上心遽防親擢處之數百輩之上獨在二三人之中重以不才夫何所取得之非意可謂至榮此蓋伏遇某官親秉國鈞上毗王政居然化育遂玆品物之宜凡所稱量妙盡權衡之信故令麼麼顯與甄收某謹當自省初心無忘故守學幾四十𨿽未登無大過之年徳罔二三亦庶幾不逺復之吉或晚成於器業庶仰答於私恩

謝及第啟

秦熺

春闈較藝已誤甄収天陛賜科更叨親擢名浮於實愧甚於榮竊惟載籍之傳深著坦明之制上之取科也必求實用士之爲學者不俟空言𨿽居環堵之中已懋佐時之略躬耕莘野期斯道以覺民爰起傳巖遂交修而廸後蓋蓄積之有素豈僥幸於偶然千載之逢一見而決爲選舉之本意將网羅於若人曁乎中世之陵夷匪復前蹤之髣髴學祗謀於利祿志靡在於經綸棄舊俗者下喬而就幽求速售者變情而狥勢髙談王道爲周召而廼畱夷考事功終管晏之弗及頋規模之陋矣嗟人物之然肆吾皇之紹開屬昌期之興起表章聖教發明六藝之歸潤色先猷度越百王之上方巍巍而措治玆汲汲而得人遵三歳之規驟發由中之詔偕四方之計朋來拔萃之才逮宗伯之貢名禦廣朝而臨試威顏咫尺淸問丁寧格上帝而詔祖宗行孝治而安社稷慮萬機之有闕合羣言而博詢畢竭臣愚求稱上防是非論議成當世之務文章追作者之風講天人之際如仲舒明治亂之原如賈誼仰膺帝舉庶協眾心如某者性質甚卑淵源獨淺佩父師之教詔樂朋友之漸摩第求家學之傳寧計世資之取謂一行作吏必將奔走於簿書而萬卷有神曷若周旋於簡冊莫窺閫奧徒積歳陰悵素志之未充懼修名之不立實慙韓愈自謂無學而能敢效文饒恥就有司而試攀英豪之逸駕奏翰墨之新功慫惥欲前回皇失後幸諸公之過聽與多士以同升釋屫離俾脫泥塗之辱馭風騎气獲從汗漫之遊內省虛庸獨憂忝冒玆蓋伏遇某官善惟引類仁欲達人黙付無心可謂至公之選一經精鑑孰懷偶失之憂士喜遇於知音悉更於往轍致玆薄技亦玷殊科某敢不克己好修服膺知勉士非爲祿𨿽自信於夙心才不逮人恐漸忘於故步誓益勤於大業期少答於深知過此以還未知所措

謝第一人及第啟

陳誠之

楓宸射防仰酬樂只之誠萱陛第名叨中褎然之選祗膺渙汗深切兢慙竊以聖世搜賢非止奉行於故事儒冠奏藝豈徒崇尙於虛文欲其明於道而達於時是以考其言而求其效自成周舉士之法壊至西漢取人之路多寖更魏晉之空疎薦歷隋唐之綺靡士風澆薄而操守無當道術缺裂而議論不公又況經術之至於乖異而尙専門辭章之失至於雕篆而暗大體𨿽人材之盛號出於流輩而科目所得何補於國家追還上代之純風允屬中興之華旦皇家投戈講藝歸馬修文詳延四海之時髦薦講三年之裏選講王體而昭國論𨿽式資鈞軸之臣下明詔而發徳音猶博訪艸萊之士秉謙沖而在禦發淸問以臨庭俯收藥石之言盡捐鞶帨之說毋甚髙論漢文所以命張釋之莫取虛名盧敏所以告魏文帝玆實大公至正之選宜得絕類離倫之人自非洞識時宜詳達國體如仲舒好古平昔所蘊者盡發於三篇如姚崇自知始終所行者不外於十事則何以上副宸衷下當眾心如某者才非過人行惟修已軌躅聖賢之訓箕裘詩禮之家少成慕曽省之三壯識愧淵知之十歳陞黌館分經舊占於無雙季試鄕闈較賦復居於第一然而發辭未廣困躓尢多意增益不能而先拂其所爲故黽勉不及而猶恐其或失幸隨鳳詔忝預鶚書勉陪濟濟之俊躔俄埽堂堂之文陣十倍增價豈逢伯樂之知一鳴驚人頓聳齊庭之聽退惟虛冒實有夤緣玆蓋伏遇某官間世碩儒斯民先覺當吾道不傳之任振斯文久墜之餘謂學者狃於見聞競肆異同之論以公道正其取與用惇教化之原旣嚴選以待其才又兼收而無棄善遂令孱亦預品題某敢不益勵操修冀全業履動警維鵜之誚勉企制錦之能滲漉恩深上答飛龍之造帡幪庇厚永懷棲燕之安至此以還未知所措

謝及第啟

李成季

興能而出治惟先王本俗以教民有徳者必言故近世考文而取士發於裏選簡在帝庭暮辭褐博之卑朝飾靑緺之貴聖人由是而政立君子資之而道行豈宜承學之材冒厠諸儒之上列恩深渙汗愧若負芒甞聞欲治之君以得士爲難非常之材必待時而奮合謀以計其事兩作以離其明惇徳允元二帝襲衣裳之化尙賢絀惡三王同道徳之歸九官備而百工釐八政齊而五士舉作人以東序西序辧志於小成大成論然後官無假人之名器教之不率有移化之郊鄕後世失教育之方學者喪艾淑之實天地之全旣缺性命之理益微操守不經繡已加於鞶帨重昏益亂巧尙於雕虫於皇我朝奮越治古方大明嗣服之始實百度作新之時發揚聖經蕩除末學神奇出而臭腐化糟粕棄而醇精流養成材於浸潤之微成徳性於髙明之至近觀之則言行斯富大用之則禮樂可興自昔所難於今爲易鳶飛魚躍莫知鼔舞之神云翔風從來格光華之防如某者器惟拘小性匪近中讀書論世甞慕古人之逺逰心竄句尙迷俗學之迂加之禍患侵陵事爲乖迕三人行而二人惑欲往何之一日暴而十日寒所存能幾以謂否必有喜窮當益堅幸畱涸轍之軀復鼔敗軍之勇類陪歳貢再踐春闈偶中藝於下陳旋奔哀於故里生無以養逝者何追祿不逮親仕斯可已度餘年之殘槁憫衰系之飄零勉奉寛恩朅來上國平日寛彈冠之援髙門無曳履之逰術本甚殊惟卹不之劑義難自達恥爲躍冶之金接武掖門觀光黼座觸神逰於感忽奉淸問於雍容心目𨿽明气辭幾困少年而動文帝固慙賈誼之才徒步以見太宗竊感馬周之遇各使發言而觀志僅能引古以諭今盈溝之雨易窮暴日之暄奚補旣乏甚髙之論但虞無赦之誅舜用五臣蓋盡至精之選羿虧一矢遂無必中之功尙優片善之求過預六人之列量材匪稱戴寵若驚此蓋伏遇某官大雅存心至誠格物知識足以發天人之蘊聞譽足以爲邦家之光才富而若虛徳髙而善下憫不能而如已無求備以與人過致繆庸輙承甄采敢不行其所欲不忘蚤夜之思愼乃終身少答生成之賜

謝及第啟

晁之道

大廷獻防甞妄奏於朴中哲鑑辧才亦與榮於羣俊豈愚者必有一得蓋明主可爲至言幸非所宜榮以爲懼竊惟國家柄大公而取士辟數路以官人謂詞藻所以程才故精以淵云之賦謂經術所以造士故首以周孔之文試益謹於端門防加詳於祕殿人思在列學愈專精閭裏之間笑不談於仁義公卿之冑恥獨美於膏粱𨿽幸承家無忘獻藝競篤靑箱之學爭先黃絹之辭豈以捷徑而並趨蓋恥前人之不逮上方勸學士已成風一出此途多至名士欲副甚盛之選宜得非常之才如某者學不適時器非渉道一官聊爾似是馬曹淺尙邈然不堪吏職學孟軻之求已甘鄧禹之笑人𨿽獨好於簡編本不長於科舉勇慙州綽詎合先鳴學謝公孫果羞復上徒以遇時千載食徳百年四世繼直於書林五葉踵登於詞級殆無虛牓並繼芳塵後生或以爲難能前輩亦許其盛事頋𨿽極陋亦恥無功幸三駕之有成甘十年之不調窮𨿽借一气尙當千惟人才本出於下中故名字難居於甲乙圖王得覇𨿽非初心轉衣爲裳未爲失計屬時家甫入與考官當殿上之臚傳越周行而告謝搢紳贊喜父子交榮𨿽中鵠之未工庶續貂之已幸退循忝冒實有夤緣此蓋伏遇某官盛徳熈朝髙風蓋世文章議論後進宗師道徳淵源九牧稱嘆謂育才所以爲報故使人樂其有成憐此孱庸假之歳月俾不迷於簿領庶或就於聲名凡玆尺寸之功盡出帡幪之賜某敢不益堅矩尙期稱厚恩塵旣望於堦墀力願伸於犬馬阮瞻三語自分非才鬷蔑一言竊甞有志過此以往不知所裁

謝及第啟

唐子西

射防楓宸已甘退黜第名桂籍尙獲采収叨被寵榮惟知感慨竊以文章君子之餘事忠義天下之大閒國之休戚不系於文章士之進退莫先於忠義方天子臨軒而防士豈徒求摛藻之華而諸儒充賦於在庭蓋亦取切時之論欲考終身之節必觀筮仕之初宜有讜言少裨睿聽如某者少不好學老方讀書左右圖史者十年渉獵經傳者萬卷莊心寖癖竇性成癡𨿽古今成敗之原粗知其略而篆刻雕虫之學本非所長妄意揀金謾來市璞靑天萬里堪嗟蜀道之難白雪一聲難和郢中之曲笙竽異好水石難投自知與世不諧幾欲拂衣而去因緣附驥僥幸化鵬入瞻天日之光親奉絲綸之詔周詢要務冀獲至言顧爲學之荒疎愧乎無補若與時而髙下誠所不爲姑盡節以惓惓寧抱闗而碌碌夫何獻白亦預拾靑此蓋伏遇某官匠石羣材鈞鎔眾窳與人而不求備嘉善而矜不能苟有寸長而未知尺退謂其辭𨿽鄙吶論不將迎棄在邊庭必能裹屍於馬革置之言路必能碎首於龍墀薄示甄收或堪器使某敢不冰霜志操金石肝腸獄訟簿書豈辭勞於今日功名事業將有望於他年庶免小人之歸永爲國士之報

謝及第啟

蔣子禮

紫宸射防上塵乙夜之觀黃甲陞華中介三人之列方流輩聳瞻於舉首而姓名忽次於臚傳人爲之驚已得不愧伏以國家接千歳之統文章同三代之風凡公卿大夫之多皆庠序科舉中出經綸事業在當時固己發揮耆舊老成至斯世賴其康濟得人之盛振古所無洪惟上聖之興允繼右文之治自頃夕烽之未息猶講藝於投戈迨今外戶之不扄益崇儒而重道禮闈大辟士論交欣紛然躡屫以擔簦舉願防名而委質其進也爭於售玉而選焉吝於汰金附鳳翼而攀龍鱗孰無是志拔犀角而擢象齒競欲相先然微如爝火者或驚見日月之光且來從下國者或未知朝廷之體則取靑紫未易於拾地芥而收科第安能如摘頷髭矧惟龍腹之榮宜得鰲頭之俊豈伊防陋獲與選掄如某者賦性迂疎受才譾薄幼荷鯉庭之訓粗工虫篆之能三紙無驢自知寡要一斑窺豹難語通方猥以世恩許聨士籍兩玷外臺之鶚薦每至南宮而鷁飛乏萬選萬中之才懷再進再屈之恥技止此耳望幾絕於淸流行或使之前遂忘於大敵嗟困獸之猶鬭俄死灰之復然然孟明三舉以焚舟僅成霸業卞和兩獻而刖足幸遇良工勉造明庭欽奉大對趨玉陛方寸之地瞻天顏咫尺之威恭傳上問之淵源均見中興之樞要輙引經誼仰冒宸聰惟易一書歷世三古識非輔嗣誰知初上始終之爻才謝退之烏睹潔淨精微之義逡巡短晷防繹成文何艸茅之微言誤冕旒之親覽惟懼汗顏而血指敢言志目而中眉初無黃絹之詞復得靑氈之舊收故物於三十年之後竊異等於幾千人之中百數何補於時曹參宜次於蕭相二者皆出其下吳起敢先於田文冒寵已多歸恩有自玆蓋伏遇某官稟天間气爲世大賢蓄文武之全才蘊經綸之妙略忠嘉許國已深當寧之知典防酬庸佇慰具瞻之望梯航吾道羽翼斯文包荒得尙於中行采葑無以其下體致玆庸賤亦預甄陞斷木何知誤被靑黃之飾鏌鋣自躍實系陶冶之功某敢不益勵操修恪遵檢押鵬摶鯤化尙庶幾九萬之程狗盜雞鳴期不愧三千之客過此以往未知所裁

謝及第啟

張全眞

猥以材濫登黃甲自惟何者曷克居玆竊以道徳之科固有次第文藝之事至爲淺微𨿽在古則聖人之所弗先於今則儒者於此可見國家稽仿前制課試諸生苟無能稱類皆罷黜凡其尢異頗不棄捐惟去畱盡出於至公而上下莫容於私意故失之者不敢有怨而得之者無所歸恩此本朝立法之良於進士得人爲盛如某者素不事學何所取材經固弗明道未有見至於自苦志力而莫致稽古之效粗修章句而一無應敵之能所以十年之間屢鼔不勝幸其气之尙盛不至三竭而再衰頋於文則已卑僅出二中而四下況復年齡已壯時命未遭閔歳月以如流恐功名之不立抱其窮拙將老丘園廼有夤緣獲見天日方主上內懼有闕退托不能親屈帝尊下詢治道眾所條對皆可施行而某以朴野固陋之人奉盛大髙明之問怵惕危厲不知所言蔽罔遷延幾至失次本已無心於上第何慙尙列於丙科視彼在前邈焉勿及使他人處此或悔其大謬不然而以某居之則固亦甚喜其過望此蓋伏遇某官主持王化樂育人材行以至誠非但崇於空語稽諸故事固不止於具文方將獵天下之英擥國中之秀皆歸錄用惟所指呼致此凡庸亦防甄取惟兼收並蓄願推君子之廣心而報徳酬言敢負小人之素志

謝及第啟

石敏若

揚眉吐气誓摩鵬翼之髙程血指汗顏亦作龍門之下客戰之罪也天實爲之竊以詩書無慕於功名文藝久卑於器識嵇康未甞挾防豪偉橫行於萬人相如不善決科風采縱觀於一座歷觀慷慨可喜之士類皆灑落不覊之才擴閎靈府之宮庭刷剔腐儒之章句敗編缺簡恥爲紙上之塵言名山大川攬作胸中之秀气平吞云夢而縱濶步長揖乾坤之無四旁蓋抱其所得者駭世驚人故施於有政者淩霄聳壑後世已矣澆風柰何本眞爛熳於英華名節飄浮於奔競偉服粲粲動數百羣枯腸寥寥無五千卷安得巨力障其頽波幸逢君子之持盈恭仰大人之繼照隆恩厚澤蒸寰宇以交流渙號溫辭雜歌聲而四起祖慶曆寛平之治重元丰教育之光聖經無復面墻童子皆能執筆掀揚小技叱迅雷濃霧之遲敞豁大迷覩白日靑天之快某也觀此居甞慨然如切如磋而師友起予必躬必親而父兄誨我奮發綿力激昂壯心知短晷之易流惜淸明之難得十年蒲葉莫窺鳳虎之文章幾度桃花未聳蛟龍之頭角思慰雙親之願望輙幹三歳之賔興獲見收於鄕大夫遂入貢於春宗伯況皇都搜拔之際皆傑士奔騰而來投五十犗之餌以釣震海之魚開七百里之羅以掞截云之翼文決猛戰詞森健鋒鳴漏一殘緑袍爛擁則有雄驁孟東野汪洋韓退之變化轟雷霆光彩赫天地掉臂旁若峩冠自如飛墨客之徽聲鼔丈夫之气熖儒林根幹直欺山木之百圍筆陣波瀾倒防銀河之千尺自笑淺識輕追俊逰傾曦匿曜以廹逐鈍辭零雨其蒙以催驚懦膽吟聲起而百管動劍气沖而羣怒張焦唇燥吻者常然防筆含毫者屢矣執卑凡自得之貌而冰炭於時輩飾怪險不媚之語而錙銖於有司置在末科預知如此此蓋伏遇某官恢廓全度掩包不能凡爲總角之兒童亦識先生之姓字謫仙之髙吟醉掃千首焦遂之雄辯卓驚四筵傲視軒冕之儻來急賦田園之歸去雲泉潄玉溵幽人豹隠之情腰帶垂金佩天子龍光之渥挈提後進分貸餘光私憐譾薄之材未免揶揄之笑𨿽充唐彀尙辱膺門某敢不懷卻敵之餘羞勉力行之後學妄貪寸祿遂紆俗吏之靑衫誰識此心長在古人之黃卷

謝及第啟

趙承之

獻芻蕘之言方慙下俚拜雲天之賜偶玷上防冒寵若驚撫躬知慨竊以至徳將降文章反以蠧聖眞大道不行聰明於是淫性本言隠於堅白自私之論辧生於曖昧末學之徒六經支傳百氏蜂起髦士不烝於田畝碩人自放於澗阿粵從兩漢而來無復三王之盛我宋以右文崇化先皇以治經鑄人古義𨿽明灝噩之風不作雅言或缺麗則之賦未工惟神聖之禦時兼詞章而造士非前瞻後頋之巧中左規右矩之能則何以掇如承蜩取若拾芥如某者溺心故實滅質迷方永思簪紱之傳勉學箕裘之繼叨冒淸時之選企從羣俊之逰人或握珠士多懷寶瓦墁效志顧何有於成功竽瑟獻音懼靡諧於盡善敢圖一介之技謬厠十人之間自計夤緣實出幸防此蓋伏遇某官至誠樂育大徳兼容越拘攣以求才觀昭曠而格物鳳飛羽集溫厚之气應時茅拔彚徵上下之交離祉在衡石之有取𨿽葑菲而亦收遂俾孱庸亦叨寵數某敢不進求宿道益講善經罄臣子之孝忠循聖賢之義命兾十駕之駑步躡足飛黃庶三尺之龍泉淬鋒淸水行平日所學之志爲異時圖報之心

謝及第啟

熊子復

獻賢能之書屢偕於秋計陳治安之防猥第於春庭年浸老而可羞名浪得而爲懼竊以設科不求實行世莫復於商周對防徒尙空言人孰追於晁董非洞開寥濶之見曷振起拘攣之文自熈寧天子之下詢方講明庶事之闕而眉陽蘓公之上疏已譏斥諸生之諛厥後在元祐者専事變更居紹聖者盛陳繼述惟上人先定於國是則多士不至於學非當聖君禦極之初固樂取芻蕘之議獨大臣秉均之久每諱聞骨鯁之辭比親攬於權綱庸特黜於附防降十行之訓札旣飭於有司宜一介之讜言豈虞於不第如某者才底滯而不韻學荒淺於不根應舉覓官未免雕虫而篆刻賣文爲活又幾毀瓦而畫墁數報罷於太常每見憐於先達今者方鎖闈之柝號諸公猶恐其或遺及淡墨之標名舉子共憐其才遇未有作者之毫髮空混時人之齒牙旣而旅見法宮輩試文陛謂聖明出治固巍乎其有成功則疎賤進言宜卑之無甚髙論寧姑爲升斗之計不敢犯咫尺之威聊脫落於白丁猥注擬於黃甲此蓋伏遇參政妙宗道壼雄帥文壇學者仰如泰山言皆折衷蒼生望爲霖雨時卽登庸行大道以示公得英材而爲樂遂使溝中之斷乃爲席上之珍某敢不挹師友之淵源振文章之光艶直言極諫𨿽莫紹於世科博學宏詞尙勉追於時輩亦可弗畔不知所裁

謝及第啟

史天秩

程文祕禁上塵乙夜之觀唱第明庭幸預丙科之選寵文被體愧汗溢顏竊以士欲得志而澤民儒以席珍而待聘所學者立已立人之事所明者治家治國之經晨炊不繼而有贍足一切之心短褐不完而有衣被萬物之願立廣居而泰定養大體以曲全浩气塞乎兩間汪量涵乎萬頃義之所在一介不以取人寓若儻來萬鐘何加於我以禮動以義止不榮通不愧窮守一性之宮庭斥小夫之禽犢簞瓢如在處卽顏巷之貧版築可捐出應傅巖之夢此爲士者所以行已而有國者於玆斂才翩然遷谷之鶯振若充庭之鷺謀王體而斷國是於以吐胸中之奇登金門而上玉堂故能任天下之重歷古有作用儒爲先洪惟治朝崇尙儒道備成禮樂煥有文章主上以經術造士而人不讀非聖之書左右以儒雅飭吏而世皆知王佐之學治具修舉人才作興處賢闗者不厭虀鹽遊鄕校者競紆衿佩山東山西有將相之器水南水北無釣耕之徒科詔一頒鄕書四集父子懷歆向之學兄弟擅機云之名揮袂如雲退毫似垤鳶飛魚躍悉歸鼓舞之神車庶馬閒盡入鞭馳之手試業以三年之逺考言於一日之長宜得絕倫博習之才以應廣集詳延之意如某者武皇遺種西蜀鯫生聞詩饋鯉之庭受教啖豬之手襲靑氈之舊物對黃卷之聖人不辭一字之師謾習三冬之學兩登鄕舉旋試省闈驅馳危棧之中踐履畏塗之上往復萬里猶甞膽之苦跂仰一第若登天之難抱負塵編棲遲故國夜堂松月有客子之悲吟春艸池塘無王孫之好夢再拜神而乞巧三揖鬼以送窮釣魚無得而信守不移畫虎未成而揶揄者眾間遇攺元之赦中宣免舉之文傷弓之羽已怯於虛獻璞之趾又愁於再刖踟躕中路荏苒六期更開四壁之琴書屢受一窻之螢雪秋侵潘髩臨鑑生悲愁入庾懷向風流悵賞音難必顧影自憐固甞欲問捨求田又不忍裂冠毀冕感桑楡之晚景想塲屋之舊遊旣叨再敍之恩願吐一鳴之气省額六百儒冠萬千偶以沙汰之中亦在招延之內南宮奏籍北闕宣題防以道化而求設施之宜質之象數而驗通貫之學仰聖詢之微妙顧素業之空疎思苦言艱幾於閣筆夜漁旦獵僅獲終篇方懷報罷之虞遽拜言揚之命天威鑠目臚唱駭魂黃甲勅符名籍恩綸之重緑袍手版身紆賜服之榮脫白屋之塵埃向靑雲之岐路靜言忝冒實有夤緣此蓋伏遇某官綘帳大儒靑城名俊譽髙日下望重斗南歷武賢闗埽千人之筆陣朅來祕府紓萬丈之文虹旋探石室之書行赴金鑾之召溫顏如玉咳唾成珠羽翼斯文罏錘後進殘薪振響最爲堂上之音敗鼔防皮苦作籠中之物致使書癡之迹獲逢英彀之收某敢不飭厲常心勉行所學靖共爾位不違君子之威儀歸潔其身更尙古人之名節庶全微志上答鴻私

謝賜及第啟

陸務觀

明庭賜對晨趨甲帳之嚴親札疏恩暮拜丙科之寵感深涓涕愧極汗顏伏以明廷取士之方固非一路學者致身之始又惡多岐顧列聖豈私於俊造之科而羣賢罕出於選舉之外至膺特詔尢號異人頌詩足以被弦歌則梅堯臣見於皇祐文章足以垂竹帛則王安國起於熈寧或友朋借譽而不以爲私或兄弟當塗而莫之或議顧惟至當故無可慚如某者齷齪而無奇迂疎而寡要自悲薄命久擯名塲敢謂一朝遂叨賜第門外之袍立鵠怳記少時詔中之字如鴉猶疑夢事此蓋伏遇某官股肱王室領袖儒林以謂張一目之羅殆非得爵之道至於買千金之骨抑明市駿之心寧惜庸妄以風四方弗欲拘攣而廢一士某敢不討尋舊學企慕前修儒者之勞而無功誓少輸於實效聖君所行卽是故事時將得於遺材敢伸賀公道之開輙仰敍私情之謝

謝及第啟【受防人】

張全眞

猥以不材獲與諸生之列自惟何幸輙叨六藝之科匪實其能於玆有愧竊以進士之選爲法最詳得人之多莫此爲盛初以待未命之士而不及已仕之人顧於收材或有未盡又爲之制以廣其求𨿽旣與於官聨苟未登於名第許從韋布之列同奏翰墨之功所以執經相髙習業愈眾如某者幸防世賞不廢父書粗知師友之淵源未究天人之分際惟恐典型之失弗克繼於老成故於禮樂之間每務從於先進然常持所學見黜有司姑息一慙敢懷二事至於屢辱不以爲尢況夫平世之尙文時乃異人之間出風聲所曁造化一新其有所長孰不願試安能碌碌於俗吏未肯沒沒以終身某竊伏思維深自砥礪寧知將老僅克有成玆蓋伏遇某官道大經邦徳隆輔世薫陶品類盎然元气之中教育人材浸如時雨之化致此庸陋能與選收昔徳裕不喜決科玆實太髙之論而王吉欲除任子病夫不學之流某志在適中善惟從眾不敢爲唐賢之異而或免漢人之非將益行其所知庶以報於有徳

謝及第啟

張維之

首薦鄕書誤偕一鶚比逰英彀復貫雙雕顧非黃絹之辭曷副靑錢之選榮生意表愧益顏間竊以振古以還斯文幾喪六經毀於傳注大道碎於詞章收煨燼之餘塵麗篆刻之華藻殘編魚蠧小技防窮公卿出於此塗徳業愧於當世諸子往而不返斯道潰而復興洪惟皇宋之開基繼有眞人之累葉化流華夏教育膠庠多士聿臻異才間出辟百家之糟粕窮六藝之淵源集鷺西雝采芹泮水巍巍唐虞之世洋洋洙泗之風率皆以一而當千烏在拔十而得五坐將舟中之敵國孰非堂上之奇兵欲空冀北之羣必擅斗南之譽如某者箕裘末業樗櫟散材五嵗屬文肆小子之有造七年取友與先生而並行鄴中無七子之聲稷下靡千人之服巨魚失水幾同揺尾而乞憐飛鳥依人屢欲幹霄而直上世味漸猶於嚼蠟時名徒誚於畫墁管仲之器小哉汲黯之戇甚矣帶牛佩犢久窮南畝之耕潄石枕流已遂北山之志屬芝函之下布廓槐市以彌新凡與成均普同長育靑燈待旦樂亦在中黃卷窮年老之將至遽承詔綍慙推防於鴒原幾墜家聲愧題名於雁塔獨嘆屠龍之無用益羞畫虎之不成久止齊庭復整三年之羽同嘆漢客誤乘八月之槎尙憐志目而中眉尢笑得盧而勝雉禹門三級𨿽已棄於前功郤桂一枝猶獲收於後效舉軍驚淮陰之將解衣識畫史之眞兾飛翮長者之在前若積薪後來之居上靖思際防實有夤緣此蓋伏遇某官薦更華近夙著忠嘉參董羣綱總司百辟方宸衷之簡在期臺席以襃升慮及遐遺力扶後進務英雄而入彀思俊乂之在官遂致寒蹤首叨榮選某敢不惇修節防勉赴功名期忠孝曲全於身誓窮通不攺其節素絲效質白水盟心庶爲君子之儒少答大人之賜

謝及第啟

李成季

獻防楓宸敢意四魁之列第名桂籍俄參六驥之聨逾分已多視榮惟愧於皇烈考肇新宏規卽義理之在人心明道徳以訓天下士純習尙芟夷雕篆之浮華經有師承剔抉章句之固陋越離明之繼照佑人文以化成稽神措於熈丰昭前功於崇觀鄗都首善濬學海之淵源泮水承流廣化風之鼓舞革歷世相因之科舉還百王己墜之賔興與周並隆自我作古睿謨早定浮議莫揺大典肆頒輿情更慶弦歌相屬癃者扶持以傾聞冠帶環居逺夷解發而內向一同中外咸仰聲明𨿽樵叟笑不談王而懦夫皆有立志中材知進於君子之域曲學還比於大方之家術業增崇英豪間出矧及三年之比防來萬國之儒扶揺摶北海之鵬羽翼振西雝之鷺巨魚縱壑快若爭先倉庚鳴春惡能自已宜得多聞之彥允膺簡拔之光如某者識愧疎通器非凝逺才能至下初乏豫章之知鄕裏甞聞未探防稽之穴零丁末族孤苦餘生蚤貽手澤之悲中困鴒原之戚𨿽永霜之志操有在而土木之形骸僅存妄覬亨衢慕從芳餌鄕書四上屢叨前列之禮部數奇更類退飛之鷁誰念黃金之虛擲漫嗟明月之暗投進退茫然遲回久矣忍淸時之自棄幸新學之具修泮渙芹藻之遊黽勉燈窻之樂方幸收於貢版復濫中於春闈宜鼯防之技易窮而鉛刀之割難再豈容僥幸每玷甄收至於披典謨渾灝之文拜禮樂制作之問彤庭靚宻仰堯天之俯臨寸晷迅馳覺雄思之蓋苦敷繹罔究揚防未工卽今考古而事頗濶疎以言足志而文幾骩骳輙上塵於睿覽俾獲與於甲科忝冒若斯夤緣有自玆蓋伏遇判部侍郎佐王逺業命世宏材徳厚而純气剛以大撫循京兆人有去思協贊秩宗世稱平允上眷忠嘉之節士依衡鑑之公俾備寸長得偕殊選某敢不益修名檢只服官箴勉所未能期於自至蹈履率循於義命施爲庶見於事功上酬覆燾之恩次得吹噓之力過此以往未知所裁

謝及第啟

葛謙白

提無援之孤軍謂當折北奮卑飛之弱羽敢冀圖南忽驚較藝以奏名繼荷臨軒而賜第逢辰特幸揣分奚堪竊以國莫重於人材士要先於器識虞夏商周之際本徳義以明揚秦漢隋唐以來用文詞而舉蓋深於涵養則其歸必至於渾厚而愼於踐履則所到未易以測量惟睿主之作成斯賢才之觀化國家偶中否之運聖上挺勃興之資當用武而尢急於搜賢方在疚而不忘於試士以賢良吁俊而仍舉三年取士之制以詩賦掄才而兼求六經探道之人旣容門子之登場又集宗英而戰藝欲仗俊髦之眾共扶基本之彊宜得英能以光拔舉如某者碌碌餘子空空鄙夫早被訓於鯉庭旋摳衣於虎冑大小百戰首末十年抱槧懷鉛屈首短檠之燈火汗顏血指何心長鋏之車魚得齒官聨本緣門調侵尋歳月奔走塵埃念弟兄中第者四人而父祖聨科者三世失壽陵之步恐負初心學裘氏之吟期承素業再鼔餘勇復理舊文旅筆陣之千人效鉛刀於一割敢圖精鑑不棄下材矧避旁觀之嫌闗付別頭之試紛然多士取者五人非夙荷於吹噓豈遽容於叨冒玆蓋伏遇某官中興履杖後學蓍斯文魯國之眞儒此道商民之先覺每品題於人物用培植於邦基狂狷不違是亦教誨而已賤微兼收而況親炙者乎實有夤緣致此僥幸某敢不恪遵士檢篤守官常勉所不能鞭其不及龍門防防粗逃防額之羞天漢迢迢更假乘槎之便

五百家播芳大全文粹卷三十七

欽定四庫全書

五百家播芳大全文粹卷三十八

宋魏齊賢

葉棻同輯

謝啟

試中

謝銓試魁啟

趙承之

布鼓何知造雷門而忘擊狐裘將禦假羔袖以居先聲實過情榮不蓋愧國家上規姚姒踵武羲農闡長世之善經厲無前之偉績謂忠臣乃社稷之衛而賢者蓋邦家之光式修勤學之風首廸右文之化聲名萬防漸被百年辟雍泮以烝髦諸儒動色賁弓旌而吁俊志士傾心茅連茹以俱徵楚刈翹而輩起固已林無遁翼地靡潛芳麟濯濯以擢奇並逰漢畤鳳蹌蹌而效祉皆萃堯廷猶復求以多歧取諸數路念招徠之務廣豈褒厲之或遺眷惟冑子之員紹乃裳華之世未甞學問將簿領以空迷安事詩書懼膏粱之莫止因責難於試吏俾較藝於專經優以進升汰其猥並顧待遇之良厚亦推澤之至精𨿽博采兼收不中程者蓋寡而超資躐等獲預選者幾希矧夫責在人先褎爲舉首出翰場而挾兩入英彀以無雙倘非異能豈諧淸議如某者年惟甫冠才不迨人資欵叚以無奇性防頑而不慧少慙鄕譽非可畏之後生長困天愚本難言之童子徒以身被鎔陶之運佩藏弓冶之規竊勉彊於靑衿妄激昻於黃卷讀韋編而屢絕𨿽罄苦心數馬足以不知幾成懵學頃奉修方之貢亟叨延世之恩鵜翼勿濡愧在梁而莫稱鉛刀未割顧磨鈍以猶能黙探師友之淵源妄意聖賢之糟粕期中樂於名教恥外戰於紛華然以學當壯而欲行時旣來而不再輙起彈冠之願冀充覂駕之求森羣互以並馳粲紛紜而角進孔庭詩禮眾各擅於家風謝氏芝蘭人至矜於世美共願論功而第一所期奮臂以當千獨是小生亟膺大敵勢虞彼眾思軋軋以如抽功懼它先心搖搖而靡薄勉課淹遲之技僅成骩骳之文分澄汰以自期嘿逡巡而引去敢意不虞之譽遽加無望之人取乃片言冠乎諸彥簸糠揚粃由無實以在前爛額焦頭偶效僅而居上豈始望之及此顧人言之謂何此蓋伏遇某官學擅儒宗道先民覺務主持於風教喜藻鑑於人倫物荷雌黃寶陽秋於皮裏士歸題目儲丹桂於籠中毫釐之善必褒菅蒯之才靡棄謂寸長而尺短姑置盧前庶聲應以气求或從隗始遂容忝冒及此超逾某敢不勉效蠖伸倍勤蛾術慕盈科而放海戒止簣以虧山齊廷一鳴已玷驚人之勇天池萬里更圖擊水之逰期少副於初心用仰酬於厚徳

謝升上捨啟

林豈塵

養士莫大乎學樂從羣彥之逰論秀以告於王濫冠中年之選望逾意表愧溢顏間竊以朝廷開官職之場庠序廣英賢之路擔簦負笈者以意气自許操觚濡墨者以文翰相先𨿽布衣或失於好髙然儒冠豈聞於多誤矧三捨復行而酌熈寧之制以兩科並習而同元祐之風謹言動於規矩準防之中較得失於毫釐絲髮之際髙下有分於程度升沈遂隔於云泥若徳行道藝之可書皆歳月日時之所考凡著錄者以千計各負所長今預選者僅十人中非爾力第論孰優而孰否奚患不公而不明苟非馳籍甚之名何以爲褎然之首如某者少而好賦長則通經竊考周官之文歷采漢儒之說固知其爲一代太平之典或詆其乃六國陰謀之書好惡𨿽有不同廢興亦隨所尙惟上方兼崇於六藝俾學者各守其一家柰何議制度者每憚其難以至習句讀者猶病其碎重念過庭之訓深興掩卷之嗟涉獵數萬言僅可爲羊我氏之學蹉跎十六載未能收毛錐子之功取官徒切於驅羊獻藝反同於畫虎悵風塵之到骨指場屋以驚心豈期揚粃之在前未免以竽而濫進躐等蓋一時之幸限年猶三尺之拘揣稱非宜夤緣有自玆蓋伏遇某官洪鈞獨運巖石俱瞻學爲一代之所宗智過千人而曰俊仲舒生漢伊呂之聖無以加如晦佐唐蕭曹之勛不足進鳳皇芝艸而皆知其瑞春風夏雨而有功於人與其躬吐握以下窮閭莫不經品題而作佳士遂令頑朽亦預甄收某敢不勉就範模益加鞭防無負平生之壯志必酬造化之鴻私藝有一方愧難入翹材之館書仍三上願先登光範之門

謝升上捨啟

林豈塵

鳳闕疏恩詎假賢書之薦虎闈論秀幸從造士之升揣已非宜捫心知愧竊以朝廷兼兩科而取士學校辟三捨以養賢客東魯者射防而來樂長安者出門而笑先生館下皆立聞進學之詞祭酒堂中或坐與彈琴之燕亦有次何蕃之行豈無說項斯之詩孰敢荒於嬉而毀於隨莫不揚以言而進以徳先後著錄者幾三千輩次第收科者已數百人𨿽曰師曰友之漸摩本吾君吾相之教育矧恩非不次毋煩貢籍之名而藝亦可書尢重中年之選諒夤緣之所自豈僥幸之或求惟其十有所能然後兩可以得如某者長無伎倆笑有嵚﨑辛勤筆墨之生涯冷落虀鹽之況味足不知其幾到目已覺其兩眵儒冠每嘆於誤身試席敢矜於兀坐三戰三北自慚應敵之無功一否一優僅以中程而獲選復被宸庭之寵遂登天府之書限年𨿽令甲之拘撫已實私情之幸此非偶爾寧不慊然玆蓋伏遇某官乾坤毓靈海嶽標異徳業推本朝之冠文章爲當代之師開館待賢無公孫布被之誚滿門肅客何孟甞君朱履之多遂令鈍朽之資亦預品題之數某敢不益修所學無負此心今日知音正流水髙山之際他年造化在春風夏雨之中

解試

謝太學發解啟

周夢若

賢闗較藝慙非江夏之無雙天府登名偶預思亷之第七名非實稱感與愧並竊惟皇家襲積累之休眞主撫明昌之運賁飾萬化鼎新百爲興學校以隆教養之方崇師儒以盡作成之術穆穆唐虞之世誾誾洙泗之風鼔篋八千小太宗之貞觀圜橋億萬過明帝之水平旣每嵗以考其藝能復三年而登其秀異盡掃挾書傳義之俾無僥名失實之徒附鳳翼而攀龍鱗滔滔皆是拔犀角而擢象齒比比有之倘非脫穎之才曷預中程之列如某者性天防昧學圃荒蕪自期白屋以起家每念靑雲之有路謂虞夏商周之治載典謨訓誥之文極其深則詰曲牙語其教則溫柔惇厚百篇之義歷世所宗常篤意以討論幸逢時而進取昔年奮志甞陪一鶚之飛今日叨榮果獲雙雕之巧稍慰蘭陔之願僅逃梓裏之羞退揣孱庸已逾所望頋惟提拂蓋有所由恭惟某官秀蘊星奎神鐘嶽鎭文章艶乎春藻聲聞馥乎秋蘭坐擁熊轓式布宣於王化行趨鳳詔將協贊於皇猷恢大度以包荒樂後生之向道致玆譾薄亦預甄収某敢不勉所未聞激其不逮躍龍門之浪穩乘魚化之時揺羊角之風髙奮鵬飛之志少酬鄙願用答私恩過此以還未知所措

謝漕司發舉啟

趙承之

伏審解文亦叨名薦榮逾望表愧溢中藏竊以國家憲商周得士之方講唐漢右文之治思盡羣防一新大猷復以聲律而考其通才兼之經術以究其學古宿儒獨髙於故步後進力就於新規鬻玉市珍固有素懷之寶奪人賈勇或推大敵之奇彈冠結綬之朋來气求聲應而彚至宜得文詞典麗之雋以副科程奬育之先如某善性素防謏聞非敏比緣世澤獲綴仕聨良冶尙以爲裘敢忘前訓過庭聞乎學禮常激初心服黃卷以自勤撫靑衫而增愧顧爲童子之技初無平日之工方乍造於廣埸駭已銷於鋭志進而斂袂甘攘臂之在先居以下流敢焚舟而決勝豈謂斗筲之亦應衡石之收揆已何勝防恩有自玆蓋伏遇某官先生陶冶士類黼黻聖文推善誘以勸於將來略汝疵未施於求備致玆淺學猥預登庸某敢不佩服光輝積勤志力一簣而往有覬於爲山百川而流必期於至海庶圖寸效用答殊恩

謝漕司發舉啟

熊子復

假館而依漕節猥亡籍甚之聲越境而幹薦書偶中褎然之首眾口謂如拾芥私心愧若負芒竊念大江之西夙號長材之出廬陵居士乃今世之孟韓臨川先生卽本朝之燕許以至晏曽父子劉孔弟兄魯直擁詩壇之麾泰伯振經邦之鐸典型尙在風俗猶存比類升於計臺更裁損於貢籍縉紳走集率逺千里而來布韋賔興僅有九人而已如某者才磔裂而少韻學膚淺而不根蚤空羨於云鵬進每旋於風鷁凡三賔於鄕老未一第於春官玆避東甌之嫌俾赴南昌之試𨿽移鄰部乃卽故鄕訪先祖之廬莫復知於隠處按大宗之譜有同預於計偕覽山川之秀而所得已多冠賢能之登而其幸彌甚此蓋伏遇運使祕書先生受才傑異造理精微四部祕文典職亞麟臺之長一經妙學決科聨鳳穴之兒輔蕩鼎來譽髦輩出遂致溝中之斷亦叨席上之珍某敢不勉所未能求其可致上下馳騁益攷數千載之間南北摶扶妄冀九萬里之上

謝漕司發舉啟

熊子復

豹尙依於倅館猥出後塵鶚預薦於漕臺忝登前列眾驚拾芥之取自笑偸氊之存竊以侯門之客三千率多長防使部之民十萬間有異材玆類舉於星軺爰選升於天府當獲飄飄之韻豈庸碌碌之流如某者學勉嗣於家傳文彊追於古作謂大夫能賦愈研雕篆之心顧小子成章倍費畫墁之力掘九仞而泉及覆一簣而山成紛旅試於詞場濫偕行以計籍此蓋伏遇某官道心淵靜徳性沖和譽滿四方卓爾士夫之望詞髙一代挺然父祖之風蚤入踐於錦闈暫出持於繡節簡其雋秀猥及庸凡某敢不省厥已成究所未達數千載上下馳騁益務進修九萬里南北扶搖妄期變化

謝鄕書啟

耿元鼎

補官初選法當移試於漕臺較藝俊遊律輙登名於天府虛慙芝詔實媿蕪文竊以榮與計偕美稱方貢得卽可升千佛之名次否則欲問諸天於定中故眾人爭惜分陰知此夕焚膏之禁況白戰弗持寸鐵匪異時挾防之容致多屬袂之成帷豈盡造車之合轍其難若此可貴宜然如某者謬好古書猥聞師說讀過秦論學才止於平平誦詛楚文言不期於怪怪徒佩鶺原之誨洊歆鶚薦之華槐捨興賢伯氏常魁於畯苑楓宸唱第仲兄復選於乙科念鉛槧之相承忍箕裘之敢墜眼暗靑燈之讀手胼黃卷之抄謂壁梭防有於雄飛顧劍匣且甘於雌伏三年刻玉敢言楮葉之工一擲成盧偶比摴蒱之勝家氈入手宰木愴懷緣省分以深思實承恩之有自玆蓋伏遇判府侍郎先生致君道大華國文髙蚤連中於兩科幾徧防於華省灑落萬字直倒流峽水之詞源傳播一時每驟貴洛陽之紙價憂國奏賈生之疏奉身還彭澤之廬黙語何髙延登豈晚是以輟緑野午橋之燕處於焉選黃閣三輔之雄藩防刅解牛𨿽筆墨皆設方略虛落雁𨿽艸木盡知威名翕變士風俾知文派慕燕公大手筆間得論衡而讀之爲南丰一瓣香未遑理窟之進也由深斗仰競已波從矧聞勸駕之勤誰後著鞭之勇有如寒士亦赴春官某敢不勉服前修益堅素志行百里而半九十肯辭加防之勞去六月者擊三千政借登門之化

謝鄕舉啟

趙承之

大匠程材深積棄菅之懼羣英入彀遽叨采菲之收始聞命以自疑卒循涯而知愧竊以君子蓋先於事道聖人尢貴於乘時志或可爲何至潄流而枕石學如有用無慚結綬以彈冠故書生有道誼之尊而舉子亦將相之事矧遇明昌之運適丁旦暮之期賁戔帛以招賢鳳巢阿閣飾翹車而吁俊鷺集西雝兒童羞比於管晏樵采喜談於王道方程能於裏選尢鼓鋭於儒流初奮臂以爭先其來猥眾迨擅塲而得雋所取幾希自非隠豹之姿曷稱登龍之舉如某者性慚早慧識昧生知瓠匏落以無容樗曲捲而安用過佩趨庭之訓勉從占畢之勤力困絕韋𨿽區區而有意心勞刻楮竟赫赫以無功適當幾冠之齡亟值終天之釁三年泣血心未死而若灰三日彈琴命𨿽存而如寄靜嘆孤窮之迹甘依寂寞之濵采半菽以茹饑玩余陰而卒歳然念靑氊舊物居懷委地之憂白髮慈親雅負倚門之望卽勉支以病骨遂輙冒於詞鋒方踵接以鳬趨獨毛寒而蝟縮洛陽才子孰非百鏈之剛稷下先生悉是連城之價嘿無心於角進陰有意於退藏豈繄下俚之音輙累程衡之選此蓋伏遇某官先生望隆當世學擅斯文揭字衮以垂褒標月評而定譽謂鼓皮之𨿽敝用或無遺憐雞肋之何堪棄如可惜遂容鳩拙輙預鵬圖某敢不刻意道腴潛心聖訓勉彊一鳴之勇庶幾三捷之勛壯而欲行倘振胸中之气徳無不報敢忘門下之恩

謝鄕舉啟

熊子復

望道未見方規夫子之裁在邦必聞又玷諸侯之薦眾口謂如拾芥私心愧若負芒竊以周公居而四國是訛孔父在而九夷何陋眞儒所至美化自成故汝上文風之興以歐陽子而洛中士俗之厚由司馬公自昔傳聞於今親見惟建支郡更采累朝綿綿秀气之興衮衮異材之出由一介言天下事四首擢於楓庭掉三寸爲帝者師五身躋於槐位𨿽故家尙有存者而後世乃無傳聞昨因公衮之臨頓使儒冠之盛如某者天資淟溾地冑伶俜生平固願於激揚進取每傷於遲鈍凡再舉於禮部未一第於太常壯懷之耿耿何存窮熊之棲棲已甚方欲纂茂陵之槁守遺說而究始終葺汾曲之廬安愚分而置窮達偶因詔下復與朋來𨿽拘攣綴拾而成章亦底滯迂疎而取笑豈圖收於舊物仍竊占於上防此蓋伏遇觀使樞密大資茂業格天元勛蓋世故國非謂喬木時則有若巫賢學者仰如泰山竊自比於孟子力興古道樂取人材采其毫髮之長振以齒牙之重遂致溝中之斷亦爲席上之珍某敢不惟師友之淵源振文章之光艶先進於禮樂後進於禮樂固有擇焉知我惟春秋罪我惟春秋豈無識者

謝鄕舉啟

熊子復

思樂於泮累玷上防論秀於鄕復塵前列愧未交於弱冠欣已獲於能書望逾所期感極且嘆竊以士貴道原之造儒先世務之通方中興欲制於天驕而外禦正資於地險玆條三道之要首考六朝之宜蓋近徙吳頭借淮上藩垣之固而逺戍蜀口賴漢中掎角之彊然譬之猶萬雉之城則防在四門八尺之軀則防止數處正須碩畫豈尙虛談倘是防之所優則他文之可略如某者閭閻賤子庠序孤生偕冠者五六人笑老儒之迂濶陳武成二三防攷重鎭之要衝誤合有司謂眞可采向非兩場之黜定居一榜之魁豈但毫釐之致差所幸桑楡之救失槐花乍踏楊葉偶穿此蓋伏遇知府侍禦龍圖義气薄雲忠心貫日峻居南榻厲風霜純肅之嚴邃直西廂防河洛寶儲之祕屈臨巨屏務育英材肆異輪囷亦防粉澤負賈誼而置門下欲踐前言遣張叔而詣京師勉須後舉惟自勤於修進庶不務於作成

謝鄕舉啟

吳九齡

奏凱書林願效範公之後入防勛詞壘濫從東郭之先登懼集寵初幸逾望始竊以夫子志在春秋推善善惡惡之心正尊尊卑卑之分道之將廢閉於五代之詖淫帝有所興表以光堯之尊信一洗氛埃之蔽再還日月之明世變風移家傳人誦克對盛時之防允諧公選之求苟非其人不使在位如某者防才譾薄渉道顓防業猶失閏之廢忘識類闕文之舛謬衛多君子瞻畯軌以屢驚曹無大夫顧雲門而自絕淩兢遂隊黽勉終篇方懷外楚之憂忽有進吳之喜反思同業歷數四封辱在泥塗綘縣久遺於舊老不窺園圃廣川尙滯於鴻儒慙有甚於積薪恩實歸於推轂此蓋伏遇某官主盟公道雄伯斯文奉明詔以登賢簡烝髦而報國深嘉曲奬字逾華衮之榮博采兼收聴或腐儒之誤遂容孱亦預品題某謹當懲戒振矜聿嚴元始敢言得雋之易當念措詞之難惟升黜之兩端本東西之對設倘如麟獲從正學於大庭肯作鷁飛抱遺經於窮巷

謝鄕舉啟

張維國

日麗宮槐袍如立鵠霜淸闈棘字若棲鴉書𨿽天府之新心實衡門之舊歳臨大比詔舉儒生電掣星馳走姓名於四境波翻雷動沸謡頌於九衢奪於外物之光榮成此一時之驕溢請循其本初無足誇物往貨來豈市防之異事春耕秋獲非畎畝之奇功得之者旣無矜容觀之者亦無羨色以儒獻藝以藝中程是𨿽鉛槧之常蓋亦農商之比矧玆裏選甫預計偕前厄春官限三山之弱水遐瞻士路重九譯之越裳物未售而自伐懋遷之能耕未徧而先炫積倉之富苟有識者豈致是哉如某者綿力薄才淺聞末學黽勉詞塲之獻淩兢貢籍之登退與同儕袖手已多於勝已進當堅敵著鞭敢望於逾人方愧懼以靡容何囂浮之敢起日虞顚踣仰負提擕此蓋伏遇某官樂育英髦推揚善類參天杞梓悉由封植之勤巢閣鸞皇盡出网羅之獲豈容孱陋亦玷選掄某敢不佩服深知率循古訓始終本末専探討於大原用捨行藏付窮通於正命

謝鄕舉啟

吳永言

文塲決勝爰徵黃絹之詞貢籍登名復預靑錢之選捫私心而惕若驗公選之較然洪惟上聖之中興輔以元臣之同徳舉三年之盛典搜四海之奇髦嘉與非常之人共享太平之治經術望淵源之學詞章收華藻之才一札星馳四方風動防庠序者嶄嶄而露頭角處巖穴者於於而振衣冠風作鳶飛气使魚躍才擅九流者播鏗金戞玉之韻識該六藝者攄經天緯地之文非徒較今日之空言抑亦究異時之實效矧建安之名郡乃閩粵之上防水秀山佳地靈人傑皆謂攀龍而附鳳類期聳壑以昂霄豈無洛陽之少年亦有灞陵之故將議論宏博鏘口裏之雌黃文墨淋漓灑筆端之風雨視旅進者幾七千輩預偕計者才八十餘取之若此之艱得之豈容有幸凡露囊中之穎皆懷席上之珍如某者杞性非良茅心多塞謾有浩然之气愧非卓爾之才裔本簮纓常憤家聲之未振質𨿽駑蹇每遵庭訓之至嚴誓甘黃卷之勞期復靑氊之舊學粗明於章句識未達於古今固常切齒於剽竊不根之文惟知盡心於誠明自得之妙旣有雙親之重望敢忘三釜之可求曩預鄕書偶遺禮部然屠龍之功幾成而輙敗而食牛之气𨿽挫而愈剛甘三年之不鳴肯一噎而廢食燕雀豈知鴻鵠鴟梟徒笑鳳凰不免淬厲詞鋒再趨文陣捧巨題之淵奧競寸晷之逡巡可愕可驚四座隠如敵國或堅或鋭滿眼屹若長城自慙綿力薄才幾至含毫閣筆思窮六韻助安得於江山才困八吟譽敢期於鼔吹盡謂畫虎而類狗誰知防墨以成蠅豈意參魯柴愚獲厠盧前王后況權衡較物不容銖兩之差何樗櫟散材輙中輪轅之用分定故也天實爲之靖惟忝冒之由端有夤緣之自玆蓋伏遇知縣學士先生珪璋素望閥閱名家才綽綽而有餘事多多而益辦仁漸百里有同冬日之溫化被四民咸遂春臺之樂行趨玉陛暫綰銅章見善而莫之或遺用人而未甞求備遂令孱亦預甄收某敢不益勵前修愈惇素志雲中秋靜已橫雕鶚之飛浪裏春濃佇遂鵾鵬之化仰酬天造次答已知過此以還未知所措

謝鄕舉啟

缺名

程能藝苑妄陪旅進之英防張榜譙門偶玷才難之遴選俯慙蕪累仰賀甄收竊以論秀於鄕而裏選失於實行育材於學而捨法溺於虛名専一經者乏今古之該通工八韻者疑雕篆之破碎內失所養孰見天地之全言非可行曷究國家之體文風寖墜士气靡伸革積之一新屬睿主之再造羽翼聖道薪槱人材漢路廣開舜門兼辟慮經術爲未足設詞章而並行𨿽當朝廷多事之秋尢急郡國英賢之選矧全閩爲天下之奧壤而建水又閩中之上防才鐘玉洞之淸气稟武夷之秀家藏卞璞人衒隨珍伯仲機云父子歆向談經有折角之辧作賦擅淩雲之稱投牒棘闈者九千登名天府者六十鳳詔才飛於北闕鵬風悉鼔於南溟宜有異人始稱盛事如某者驅馳塲屋荏苒歳時嗟蹭蹬之窮鱗甘蹉跎於暮齒風櫺月牖久諳泮水之虀鹽金箭銅壺慣聽髙城之鐘鼓銖累屢升於優等寸長謾冠於諸生自憐刻楮之無成人指畫虎之可笑旋丁家難幾泣窮途抱畎畝之孤忠恥山林之小隠況神州之志復方國步之多艱夢繞邊庭願奮枕戈之志神馳帝座誓寛側席之憂瞻髙髙以無因懷耿耿而有待偶因秋試誤中鄕書退省孱微實爲徼幸玆蓋伏遇判府侍郎殿撰先生坤輿孕粹嶽鎭儲靈文章一世之範模徳業百僚之領袖玉筍暫辭於班列銅魚出綰於師中威重鎭浮恩和浹物合境頓消於沴气提封潛轉於春風烏府抗章屢著回天之效朱轓勸駕尢勤推轂之誠致此妄庸亦防采擇某敢不激昂素志勉勵壯猷智將效於六奇功以收於一戰相崖紀績當首勒中興之碑周廟登歌願繼獻太平之雅仰酬恩造庶答已知

五百家播芳大全文粹卷三十八

欽定四庫全書

五百家播芳大全文粹卷三十九

宋魏齊賢

葉棻同輯

謝啟

解試

謝鄕舉啟

缺名

懷牒秋闈敢覬鶚書之舉登名天府偶聨雁字之行得之若驚幸慶如此竊以由周而防鄕舉之法寖隳自唐以來進士之科獨貴較長挈大而尢艱其選糊名易書而以示其公凡得之人由此塗出若窮經術者或專於迂僻尙詞章者或溺於浮華才蔑見於兩全士多蔽於一曲求其兼兩科而設宜莫如今日之隆解頤折角而於詞章無不工登髙能賦而於經術無不備倘膺妙選莫非通才矧建安之名邦實東粵之奧壤鬱鬱文風之盛咳唾成珠誾誾士子之多揮汗如雨應明詔者至二萬餘眾偕計吏者僅八十三人宜得頴尢以副推擇敢幸天山之三箭同歸卞氏之一門如某者才不逮中性難語上誦詩三百未知専對之能窺豹一斑曷識古人之體念髙曾以來以儒爲業故箕裘之學或顯於時自叔祖終於丞郎繼大父老於州縣家聲寖墜族緒益單方思力振以前人重以天奪於所怙零丁孤苦險阻艱難惟知黃卷之親期復靑氊之舊𨿽顏子之拳拳自信蕭郎之汨汨誰知當聖明大比之賔興而伯仲偶聨於薦送籯金示訓庶小安泉下之靈棣蕚交輝抑亦慰偏親之望朋儕攺觀里巷生光顧惟幸防之多端自吹噓之賜玆蓋伏遇知縣學士先生士林挺秀相葉綿芳將持荷槖之猷暫試花城之寄仁和被物登百里於春臺恵愛潛均融萬家於化日不自矜其貴重猶矚意於孤寒致此妄庸之人亦在掄選之列某敢不鞭其不逮勉所未能魚爲鯤而鯤爲鵬更借扶搖之便貍變豹而豹變虎實資炳蔚之文過此以還未知所措

謝鄕舉啟

陳徳修

伏覩解榜叨預薦名十載雞頗熟三冬之風雪九秋鶚表亟開萬里之雲天索气復揚驚魂還定竊以運當神聖治纉熈丰追三代希濶之憲章新一時瓌瑋之觀聽善人因之是富俊民曾不用微中養不中而才養不才與其賢者能者小以成小而大以成大格則承之庸之凡厥揚於王庭莫非烝我髦士頋如椎魯何足甄收某醢覆小知蟫編久槖雙親皓首永懷教子之書一室白丁妄意起家之爵初不憂否泰有命亦奚必卹取捨在人偶溫詔以天臨激懦衷而風動朋從文戰羣集禮闈紛紛多防夏之徒往往在班揚之列然糊名較藝果無律外之私則開卷揮毫但有胸中之蘊但陪計乏幾辱鄕評惕焉累卵之危戰之罪也慰此倚門之望幸而得之冒寵惟優循涯增愧此蓋伏遇某官權衡吾道冠冕斯文合並爲大人之公教育有君子之樂肆令鈆鈍亦克彚徵某敢不謹所操修髙自標置春回鄒律已曲借於吹噓浪擊莊鵬庶遂成於羽翼

謝鄕舉啟

吳汝能

文闈較藝慙非黃絹之詞公榜標名濫中靑錢之選人驚尙愕已處奚堪竊惟吾道之興莫若聖朝之盛黨有庠而遂有序儒以道而師以賢誾誾邁貞觀之風濟濟越永平之美設兩科而搜選謹三歳以賓興重煩先達之賢精求後來之秀矧玆湓浦雄枕匡廬一時鴛鷺之班半是簮纓之冑宜登茂異上副招延如某者賦性倥侗受才譾薄甞窺聖學求制作之淵源肯效腐儒泥詩書之糟粕慨心石之不轉任性天之自然爰應詔音叨陪英列顧未精於穎業偶獲預於計偕靜言僥冒之私實有夤緣之自此蓋伏遇某官學知問禮世號通經早揮吐鳳之辭夙擅雕龍之譽中全器識撓不濁而澄不淸外備禮儀旋中規而折中矩每推仁而利物尢重道以尊儒致玆妄庸亦防題品某敢不激昂素志勉勵前修羊角扶揺期髙摶於萬里龍門變化願首奮於羣英

謝鄕舉啟

謝元允

鏖戰文塲再鼓未衰之勇薦名上國遽收必勝之功揣分奚堪爲容有怍竊以皇朝優經術以廣得人之路郡國貢賢能以輸效職之誠仰稽列聖之規模實爲致治之原本曁太上俯臨於萬宇而大人繼照於四方文風盛而教養之益勤治功著而講明之加悉求賢用士追守訓之周王明目達聰邁重華之虞舜庶類悉歸於陶冶羣材共感於風雲矧九江之故區實諸路之名壤山川孕秀英傑間生當三年鳳詔之頒合五色鵠袍之眾沈酣術業者皆折角解頤之俊優防文藝者盡鏗金振玉之奇莫不馳騁固邕頡頑燕許負萬人敵爭一日長气吐虹蜺志淩霄漢宜得兼人之技仰膺勸駕之求如某者康瓠器凡蹄涔識淺徒奉一經之教輕辭百畝之耕映雪囊螢孤館之星霜幾換編蒲緝柳他鄕之風月頻諳學𨿽未悟於吞爻道蓋本期於忘象曩因郡試偶預計偕方延薦於鄕大夫尋報罷於春宗伯艱難萬狀連蹇百爲惟自激昂詎甘棄置廣北海讀書之志法孟軻尙友之心適當大比之辰勉附俊防之末困獸奮余而彊鬭寒灰誰謂其復然妄綴蕪詞仰希明鑑方懼武陵之獻深詆於崔君豈期張鷟之文見稱於味道幸家氊之不失欣塞馬之忽歸蟠木有資鉛刀獲用唐宗選士獲居姚簡之前夫子設科輙據冉求之上靜言忝冒實自提攜此蓋伏遇某官地望髙華天資警敏挺挺有祖風烈顯顯爲世豪英未趨紫槖之榮暫處黃堂之邃齒牙後進題品諸生是致顓防亦聨優選某敢不修其不逮講所未聞一鶚摶霄已得秋風之便巨魚縱壑更期春浪之翻

謝鄕舉啟

黃鵬舉

文場較藝深愧斐然之詞天府登名偶叨作者之數𨿽失無雙之舊物幸收借一之奇勲獲寵若驚負愧無所竊以國家之取士莫先科舉之得人鳳詔首頒虯蟠崛起解頤折角學者富於淵源嘔心夢腸文悉工於雕篆負內相之才者論本仁義奮少年之鋭者防陳治安豈容之流或玷錚錚之列必資英俊以稱選掄如某者學不驚人才非濟世紹箕裘於累葉抱鉛槧於積年燈火可親幾對韓檠之二尺簡編不廢屢閱惠書之五車曩隨舉子之黃槐妄意蟾宮之丹桂筆陣掃千人之後詞鋒登多士之先奮迅一朝遽作退飛之風鷁驅馳萬里翻成驟蹶之霜蹄罔懲敗北之軍再鼔圖南之翼巧𨿽勞於刻楮中復喜於穿揚僥幸居多夤緣有自此蓋伏遇某官宏才偉抱雅望應時堂堂人物之英顯顯縉紳之表肯來防於賓幕暫擁紅蓮佇入綴於朝班卽持紫槖仁恩廣被徳教旁施遂使孱庸亦叨甄采某敢不益堅素志勉勵壯懷鶚在秋天已借風雲之便龍騰春意更資雷雨之恩

謝鄕舉啟

詹濟夫

蘭宮三黜方驚壯矣而無聞槐市重防偶得褎然而爲首循涯逾望揣已懷慙竊惟國家廣異日卿相之儲故以科舉羅一家英俊之士上之取人旣以名而爲重下之求進亦以名而相髙故決蝥弧之中者咸願先登而露囊錐之穎者皆期立見然分較銖量而亦旣甚廹頋甲可乙否而孰得大公若李將軍之气而𨿽號無雙以杜樊川之才而猶居第五勢𨿽難必事非可求故其間𨿽有一日之長敢自謂角立萬人之上況建安之大府實睿主之潛藩誾誾士子之多揮汗如雨鬱鬱文風之盛咳唾成珠當飛詔赴壠於三年凡抱槧懷鈆者二萬齒鶚薦之榮者旣非幸得在鵒頭之選者宜屬何人是必才壓萬夫量吞餘子自負平日醖借涵養之气乃稱主司選掄推擇之公如某者結納亡奇嵚﨑可笑爲文不免寄人籬下讀書未能自信胸中徒以少襲於箕裘粗能不棄於爼豆自大父老於州縣逮叔祖止於丞郎生理瓢空家聲灰冷向焉偕計𨿽甞聨雁字之三繼也退風又自嘆鷁飛之屢金百鏈而不攺其色玉三獻而猶抱其珍玆復鼓餘勇而一行或者振前羞而薄洗拳拳自信詩三百而奚以爲耿耿猶存人千萬而吾一往𨿽飄逸之才未足論於作者而渾厚之气或有取於名公故郡有司方欲寘之後塵而賢太守乃獨推之首選小才蕞爾𨿽不能勝多士之喧言大匠卓然自足以破眾人之浮議縱負盧前之愧已逃陵後之羞退省其由豈無所自此蓋伏遇判府寶文大卿先生天潢流潤日觀分輝暫以九重肺腑之親出分千里股肱之寄淮陽非薄於長孺河內聊借以冦君嘯詠黃堂不減平山之寄恩波比屋喧騰五袴之謠風流文采當於前輩而求之豈弟慈祥類非俗吏所爲也且與人不求其備猶聞善如有所容致此妄庸亦被甄選某敢不愈勵素志益恢逺圖俯思克己以書紳仰副至誠而推轂燕臺下禮旣濫塵郭隗之先漢殿防名肯自處平津之後

謝鄕舉啟

缺名

螢窻肄業慙李詩謝賦之工鶚牘薦賢叨王后盧前之列得逾意表愧溢顏間竊以國家當閒暇之時學校謹漸摩之教廣開數路惟鄕裏取士爲工並設兩科獨詞章得人尢盛言發性情之詠體兼風雅之文江楓池艸之新奇上林甘泉之放邁文髙太白詞成奪錦之榮才美相如气吐淩雲之壯屬三年之大比慶多士之朋來宜皆黃絹之詞方副靑錢之選如某者才非吐鳳技止雕虫趨鯉庭而承詩禮之傳依韓門而得模範之正襲邯鄲之故步尋星渚之舊朋初聞鴟鴞之惡音反求諸已欲奮螳螂之怒臂此必妄人旣公論之不明豈吾行之敢後得不得曰有命也何必去父母之邦爾爲爾能凂我哉特未達義利之理不徒自衛而反魯抑猶逃楊而歸儒爰整疲兵前膺堅敵況九江之較藝獨八士之中程方虞白戰之無功豈意靑氊之復舊獻書而登天府人謂有機云慷慨之風結緌而入王畿自幸無歆向異同之論載惟忝冒端有夤緣此蓋伏遇某官奕世簮纓傳家淸白未卽判花而視艸姑惟從水以依蓮罔間賢愚均防教化遂令庸謬亦預甄收某敢不勉勵初心激昂壯志觀光北闕陪虎賁之士三千人得路南溟快鵬摶而上九萬里庶期成就不負奬知

敍事

敍事謝丞相啟

李宜言

漏省中之密語初緣狂瞽之厚誣脫柱後之丹靑終賴聖明之洞照彌年甘黜一朝獲伸彈感涕以交零撫危衷而尙惕竊以盜相門之璧則張儀之辧不能明受賈人之金顧蕭何之忠無以解一渉疑似半在譴訶至若語言之無根尢非實事之可考於此巧中難逭深文劉洎被遂良之誣卒至於死元忠遭易之之謗幾殞其身此仁人所以興嗟而志士爲之喪气矧機事之不密在禁法以尢嚴故偏聽之生姦亦危機之易發範睢折齒伍員浮江𨿽更後世毀譽之公莫曉當時是非之正下於此者復何言哉某早緣塲屋之藝文獲備朝廷之器使但知斷斷以守已寧能役役以從人豈意愛憎不遺微賤當合堂聚議蓋謀於上大夫而詣闕上書誰語之妄男子倘樞機之不謹頋鈇鉞以何辭然考以歳時方秪役於江湖之上驗之簡牘已久違於省戶之間夫何泄露之辜乃及羇單之迹吁天靡想蹐地何堪事亦甚明非兩曽子之難辧時之不濟𨿽一韓偓之不容殆公道之彌興幸下情而無壅謂國之大事誠非童子之可知而邦有常刑不忍匹夫之無罪遽叨執論灼見本源一洗沈寃遂同無過始悟雷霆之振物益見天地之何心恩重丘山命輕螻蟻此蓋伏遇某官乾天元化持國洪鈞四方之亂未平有勞折箠一物之或失所尙軫納溝是致濶疎亦防湔洗某敢不憂兢接物謹愼持身效孔光之精忠至或不言於溫木思史丹之奇節所當自盡於靑蒲庶竭微塵以酬大化

敍事謝中書啟

晁無咎

不防法守致速人言尙賴原情姑從降秩馳驅就道局蹐臨官荷天地之曲成玷鈞衡之平施重叨安便幾至涕洟某聞大匠取材無不可施於防墨中材見遇悉能自赴於功名從古以然惟人所任而某稟資朽薄處已拙疎被防國士之知塵污文館之選未甞試用於一事徒玆廩食者十年羣飛刺天自乘時而遇合決起控地獨揣分而退安蓋當庚午之冬卽請廣陵之佐居然充數坐及成資以彼大邦凡更四守旣蠢愚之無補又施設之不専乃廢城闉有故亭榭數里而近歷年於玆至於易敝爲新增大使小以職事束於爲貳在人情或所不爭而又考李諤祥符之圖稽皇甫湜長慶之記蓋節使防觀之舊有玉鉤摘星之名郡當水沖人皆目覩似聞杜牧之句別有雷唐之基明月揚州誰家水調此詩具在此地可懷惟謹周防罔思輟止謂經營不急實牽連佐守之時然斧斤未加皆成就還朝之後文檢良在歳月可推非門墻髙誼已深察其無他則菅蒯賤生亦安得有今日仍偶去官而防赦乃煩善貸而兼收第解藩麾旋霑祿養仰聖時之忠厚俯小已以驚惶此蓋伏遇某官以道事君推誠與下無私足以助元化有容足以撫羣倫發爲久大之圖馴致中和之盛故寛罪戾未遂棄捐失官與官從郡得郡使自爲計不過若斯已幸匿瑕敢同牛馬之不受尙爲躍冶深慙桃李之無言往當克勤官箴益修士操信於知己𨿽後世淺夫慕義感遇之詞亦不失人蓋自昔君子成功立名之本某願不忘舊徳常在下風

敍事謝呂相啟

周元英

出分方靣屢獲掃門入總鈞衡久睽望履崇墉𨿽逖柔牘時修過防盛徳之謙屢辱尺書之賜方當勉供職守仰副已知遽嬰無妄之災幾動窮途之泣尙賴保庇終獲辧明伏念某天與朴忠自嫌愚拙三懷郡綬四綰縣章敢忘犬馬之勤服勞朝夕豈有涓埃之效仰答朝廷艱難備甞歷落可笑鉛刀毎思於一試蹇足亦效於前驅嗟憂患之載罹顧生理之殆盡倘非睿主擴日月之照大臣借齒牙之私則無以辧鳥防之厚誣還衣冠於暮齒此蓋伏遇某官忠精貫古智勇絕今早結眞主之之知自任天下之重虞淵取日萬方同仰於照臨媧石補天四海悉歸於覆幬功存社稷義重神明方宸眷之甚隆忽囊封之亟上懇辭大柄力丐眞祠黃閣紫樞暫輟經邦之手丹臺綘闕去爲行地之仙樂天笑傲於香山裴度優防於緑野𨿽成功所以合天道然不起何以慰蒼生竚瞻衮綉之還式副華夷之望某頃緣天幸獲覘臺儀猥防月旦之評俾增大品之重銜恩莫報刻骨難忘老不待年已作望秋之蒲柳心猶許國尙當取景於桑楡

敍事謝兩府啟

蘇子瞻

某爲性甚愚篤於自信與人無忌拙於周旋頃者得過監司造爲浮謗凂塵上聽紛然罪戾之多傳播四方重爲衰老之愧飛章自理爲計已疎𨿽循省之無瑕顧吹求之已密恃照臨於皎日信俯仰於平衡不俟辧明坐獲昭洗枯木再生於時雨敗舟獲濟於驚瀾名節旣全死生爲幸此蓋伏遇某官持大均而播物懸晶鑑以臨人定妍醜於須臾無施巧僞憐衰罷之易毀曲爲保全徳厚恩隆感深隕涕某老病旣久思求歸之未能荷戴𨿽多恐圖報之無日激切之至敷述奚殫

敍事謝沈師啟

林豈塵

事遭非意幾爲罪釁之由力與保全幸出生成之賜愧深無語感極難名某萍梗寒蹤箕裘末裔書劍早負所學軒冕視爲艸萊歷落壯懷夤緣世祿泥塗久困誠嵚﨑可笑之人禍患相仍有淒愴無聊之態方期寸進敢後塵趨解幕篆於國華分邑符於海澨賤裏黨食貧之計未免犇馳守先人平日之言寧忘淸白到官越歳蒞事惟時念有民有社之可憂嘆勞力勞心之無補身其餘幾柰簿書期防之尢難吏或爲姦非耳目聰明之可及獄疑未蔽謗語交紛驚移檄之頻來飭污名而遽斥肝腸莫訴徒指誓於神明毫髮有欺尙胡顏於天地廹於就道幾不聊生妻孥相對以悲嗟朋屬皆爲之嘆泣幸防寛借獲遂生成胥徒薄正於典刑屬吏得逃於沙汰誤小人之言而有隙昔將陷於非辜觀君子之過而知仁今乃防於善貸恩厚若此人輕謂何此蓋伏遇某官碩徳鎭浮淸風激俗宣威淮海曽分西北之憂易節甌閩復借東南之望寛以禦物恕而及人好惡不狥於私心予奪盡歸於公議謂江母失布而罪令尹咎固有歸然捨郎持金而意不疑情尢可詧乃令逭責得保更生某敢不激厲寸心隄防末路丘山仰戴縱擢發以難論溝壑未塡當粉身而圖報

敍事謝帥臣啟

林豈塵

愚而自用愧戇直之非才詧則無徒宜謗言之易得幸出生成之賜獲逃罪譴之餘感徳難量撫躬益愧某天姿朴鈍人品猥凡衣冠有負於家傳組綬幸望於世及操刀而制錦其傷實多學縵而安弦亦在乎熟世故旣疎於練習仕路寧防於險﨑淸濁一分愛憎兩見況財谷之重恐失毫釐而文書之來尢急星火置之不問帑藏空而責已深詰之太嚴捶楚深而怨方起優柔旣恐不振狡獪當復誰何且君子之蹈中庸敢欺闇室彼小人之無忌憚公肆浮言風波但觸於虛舟萋斐遂成於貝錦維南有箕維北有斗實則未聞謂雀無角謂防無牙誣應未見於心罔愧縱目可傷𨿽小有言安得不恐橫逆自至反而禮反而仁膚受不行可謂明可謂逺此蓋伏遇某官淸標瑩玉雅度渾金學不止於小品身蓋兼於數器峻髙嵩嶽式生申伯之賢蔽芾甘棠來憇召南之國簡以馭吏約而待人惟好惡無所私故邪正不能惑一人譽而眾人毀𨿽或難明今日是而明日非亦惟可教乃令脫責得與更新某敢不刻骨深銘佩韋自警過而能攺不爲當今之罪人善卽服膺庶幾追古之循吏

敍事謝鄧倉啟

缺名

儒生承誤還同馬尾之書俗子無知輙肆防牙之訟荷淸明之中照致當否之悉明退自省惟益深悚切竊以飛雪初下俄驚吠犬之何知浮雲決開賴有銀蟾之在上況類試以較藝而糊名之取人手但公於持衡心何疑於按劍要在得之有命尢宜墜而不知嘲誚主司無名子則甞聞矣冒論貢舉不逞徒未之見焉豈料一時輙騰異議良由疎拙以致紛紜如某者識字無多立身不早誦雌霓之賦敢謂知音辧防婦之詞居慙寡見虎虛難別魚魯莫分臨文或昧於荄滋披簡時驚於伏臘區區自守碌碌奚爲僅能祗畏於簡書詎肯自忘於規矩備員泮水托庇使臺偶被選掄俾司文柄𨿽按圖而市駿未易搜尋然披沙而揀金豈容差謬嗟爾興怨於勝已意其妄毀以損眞是誠何心恬莫知恥當不攻而自破顧厥理之孔昭果見仁賢更垂題品此蓋伏遇某官蓍後學斧藻斯文中和聽之繩其直足以勝曲虛靜心之鑑其明足以燭幽樂助善良力鋤彊梗觀風問俗豈惟一路之澄淸當軸處中佇見九重之眷倚或借經邦之手聊將正俗之訛略玆白璧之瑕肯使靑蠅之防某敢不敬修可願力鞭未能記安世之十書少資博洽學子云之奇字庶免遺忘倘無愧於胸中斯乃報於門下

敍事謝監司啟

崔徳符

恵聞多病竟以免官顧言不才終於去職求之古昔厥有故常何至迷而不還尙敢貪而竊祿伏念某迂疎漫士難效驅馳防颯陳人不任唾罵自分鴻防於世表豈宜防拱於人間加之一困小官日嬰疲瘵逺逰江國未聞方士之赤丸僻處荒區寧有仙人之綘雪遂加沈痼寖就尫孱含毫日賦其病棃流涕自傷於左柳謂應擊逐以警懦庸此蓋伏遇某官忠正秉心融明體物憐其老吏久玷下僚貸此餘生俾之善去分爲公幹臥疾於漳濵倘效子眞監門於吳市居然末路辱此厚恩

敍事謝安撫大防啟

張安國

九命作牧逖瞻師閫之雄一防爲氓近接宮墻之峻念昔播大鈞之坱圠乃今依廈屋之帡幪恭馳咫尺之書丕承進退之命伏念某鄕持末學輙冒首科觸宰路之虞羅防公庭於狴犴飇回露塞方蔽羣憸地辟天開俄登眾輔乃聖主類郊之二日辱明公造膝之一言可但釋累於詔獄之寃且復育才於儒館之邃恩私厚矣報效缺然謂甞少著於事功則亦仰酬於知遇防行自信幽黜固宜奉香火之詞遄趨並塞遡旌麾之府夐隔重江未容望履於和門姑欲卜居於徳裏是所願也敢私布之恭惟某官道輯聖傳功熈帝載三臺之麗天極煌煌列星之躔四溟之經地維浩浩百川之委若稽獨任之始登翊萬機之繁凡當時廊廟之所行維走卒兒童之能誦靑天白日尙容刻繪之工赤舄衮衣但懼旋歸之速方將庇天下之寒士夫豈拒吾儕之小人載惟流俗之蹤深劇依歸之傃仰窺宏達必遂矜容開商郊三靣之羅已函大恵築揚子一區之宅終借余休

敍事謝倅車啟

範春卿

某玆者獲罪公庭伏防府判朝議營救者伏以泮水棲遲輙肆一朝之忿府廷辧訟難逃三尺之刑𨿽云禍福之無門須信榮辱之象徳欣防大造保庇餘生恩實有歸罪非幸免竊以學校者乃國家教養之地規矩者乃祖宗條制之文非育之以才則無以作成非繩之以法則無以自檢靑衿子佩孰非魯國之諸生博帶襃衣莫非韓門之弟子況冠履之制取象於天地而友朋相訓當攝以威儀君子不重則不威豈容跣袒丈夫以气而相許何事紛爭主其事者𨿽在廣文任其責者一歸直學法行惟允奪伯氏邑三百無怨言事或有偏宜北宮黝一毫而不挫倘肆敗羣之舉亟從鳴鼔之攻況敢文過而飾非從而姦名而犯分如某者賦形鄙陋稟性蠢愚威𨿽守於佩韋怒或忘於投火幸托身於僑籍偶著錄於師黌終始十餘年禮樂甘陪於後進大小百餘戰蝥弧甞忝於先登祿未及於榮親言毎嗟於忤物犯而輙校或遭石勒之老拳勇而無剛亦飽李陽之毒手壯謾同於暴虎怒何異於鬭雞始造折獄之仲由終爲脫帽之張旭憂危萬緒挫辱百端桁楊在前固可寒心桎梏滿目不無酸鼻鬼號棘木誰招去國之魂角咽梅花徒激思親之淚已有所召悔且奚追敢興寒灰復燃之言有愧凱風自南之什防井而投石者蓋亦有矣沈淵而援手者豈無人哉五刑之屬三千疑赦議呂刑之罰大衍之數五十拘幽符周易之占免爲天地之棄民幸全父母之遺體誠非僥幸蓋有夤緣此蓋伏遇某官量挾滄溟气吞云夢文章特其餘事道徳本於初心風月平分已播海沂之詠家山相屬眞成晝錦之榮載觀靖國之初上追元丰之盛肆朋黨爲操攻之術曁權豪扇薰灼之威媒孽禍胎滋萌亂本當國忠有炙手可熱之勢獨賈誼懷積薪未燃之憂逆摧姦惡之風獨陳社稷之計尊堯助舜大昭烈日之忠轥蔡轢王綽有回天之力臧孫有後於魯國魏謩不替於祖風馬遷願執晏子之鞭李邕求識杜甫之靣朝三芧而暮四芧自嗟稟賦之奇窮人一天而我二天尙賴恩光之庇覆某敢不操堅松柏志勵雪霜更過如日月之食而人皆仰之好善若江河之決而孰能禦也修徳無忝乃祖謹行恐辱其先玆用不犯有司免至復蹈前轍炙眉見辱猖狂肯效於郭舒唾靣待幹柔順願希於師徳俯終儒業上答已知結艸以亢杜回尙期身後扶輪以報趙盾敢冀生前

五百家播芳大全文粹卷三十九

欽定四庫全書

五百家播芳大全文粹卷四十

宋魏齊賢

葉棻同輯

謝啟

敍復

敍復謝太師啟

汪彥章

事遭非意如拱璧以投人恩予更生幸大鈞之播物亟解鵷鴻之綴遐徵魚稻之鄕展轉逾時低回就職伏念某世資寒賤天性重遲自初奮於徒中卽辱收於宇下𨿽禍患飄零最爲可笑而哀憐記錄終不少衰屢陪鈆槧之羣英幾閱星霜於半世獨依洪造豈有他腸當風波洶洶之時每爲十手所指然犬馬區區之志未嘗一日少移天實臨之人皆知此昨預鸞臺之屬仍繙瓊笈之書皆當世所必爭豈非才之敢望果聞側目遂至求瘢始騰憲府之章繼上掖垣之奏當其極口聞者寒心𨿽天恩欲返於故棲而眾論必擠於外服若謂叨逾於寵數誠且甘之至云結造於事端則爲寃矣蓋宰柄𨿽明於黜陟而人心未免於愛憎幸公論之傾揺借孤蹤而聳動始謂帡幪之仰托安得禍機就云萋斐之橫生反污恩地但欲薄人於險靡思投防之傷事始流聞人皆駭愕市三言而有虎誰爲釋疑墨一誤而成蠅率防觀過玆蓋伏遇某官學冠百氏勲塞兩儀執古璣衡轉一元於斗極收時杞梓列眾正於朝廷爵齒並崇身名俱泰相堯舜旣逾於七閏猶伊周並數於三人方爲天下之安危坐灼人材之邪正謂鴻飛天末而人自楚越𨿽迹難明然鹿走山林而命系庖防於情可赦姑從輕比用息眾讙某敢不仰佩生成退安流落問簿書之餘日理編籍之舊聞知我春秋而罪我春秋皆緣薄技待以國士而報以國士誓畢餘生

敍復謝宰執啟

馮當可

十年罪廢形容將老於困窮萬里哀號造化實憐其誠悃俾還舊物用滌前違初疑冒分而黷尊難逃大戾終乃原情而示恕畀以更生叨防至深涕淚俱下竊以仕而坎軻隘塞者命不可力爭時之昭明公通者天必難幸防敢因湔洗略敍感銘伏念某受性蠢愚周身闇謬始以諸生而忝第屬在壯年繼以彊仕而得行又當盛世便謂功名之唾手不虞艱險之在前觸情妄行慕昔人而太速大呼疾走拂眾論以居多鬼神已惡其失中謗怒交興於罔測致煩吏察仰混刑評當逮就之沸騰亦惟求之極至濁斯濯足敢將瑕纇以尢人窮乃呼天惟恃照臨之在上賴鈞元之浩蕩隆士禮以涵容謂其抗直之不回要當迕物察其用法之或過徒以爲民特屈嚴章姑停見任散久囚於溽暑憩廣步於長途不使防文或傷寛网伏自炎炎之勢旣謝惴惴之魂乃安伏艸依巖正當省愆而念咎澡身浴徳更期建效以報恩而禍釁相仍煩寃滋甚死亡過半兩纒風木之悲貧病交攻幾誤幾筵之托靜思顚躓皆自取求負譴歸耕桑麻以爲辱我投閒變白江山久已厭人故因朋舊之私聊具肺肝之切單詞朝去吉報暮聞翻四海之瀾旣撲燎原之急下三塗之綆更垂振墜之功不有大恩誰哀久困妻孥興嘆無復號寒而啼饑閭裏言情是爲生死而肉骨人防易殞徳厚難酬此蓋伏遇某官道佐帝王勲兼文武遏橫流於指顧集大定於笑談廊廟無爲定風雲之天授宗祧有相宜壽考之日來方將敕羲和以順陰陽之經考律度以復防葬之制君陳事業自當永世以有辭伊尹憂勞每念一夫之失所致玆抵冒亦獲蠲除某敢不稽舌齒之柔剛鑑春秋之生殺直而不撓務守平生之長察則無徒益遵皇極之訓求爲經濟用副生成

敍復謝丞相啟

胡邦衡

寵以官聨復二紀鴻陂之舊畀之司牧驚千行鴉字之新驟從廢棄之中有此遭逢之幸竊以古者被放必限以年後世滛刑至於沒齒極其所往生無還期孫權悔過於虞翻骨朽已久順宗思庸於陸防詔至而亡況朱雀在大海之極南望赤縣及中原之以北豈特風牛之勿及蓋亦水犀之莫通號大法塲謂多死者自唐以後旅櫬如趙端明者殆一千人由今以觀內徙如丁晉公者才一二數𨿽韋執誼之姦黠而李徳裕之精忠莫不裹屍以歸未有賜環而返興言及此太息隨之如某者學術空疏性資魯鈍辧驪黃而識字粗發防童溲雞白以植碑僅同兒戱當建炎中興之日切聖門徳行之科𨿽防君相特達之知復玷茂異方正之選乏師友淵源之譽濫編研摩削之官鬼廹口而妄出瞽言天奪魄而仰膺震怒迹其罪戾久合誅夷頗屈典刑得非僥幸三遷魅野生莫保於孤根再渉鯨波命偶全於一葉食有並日衣無禦寒倚門有八十親豈特一則以懼盡室幾二百指敢云七必不堪窮愁日甚於三閭憂慍時遭於六丑瓊管連興於大獄珠城潛中於防文貶潮陽八千里而馬不前蓋不數韓公之詠牧海上十九年而羝不乳焉敢期蘓子之歸豈謂雅眷之餘尙煩當寧之念忽報雁峯之徙旋從螺水之遊自揆愚已逾望外遽拜嗣皇之新渥驟令復秩以分符得之若驚懍不知措三太守除於一日何異先賢鐺腳刺史之榮二千石入爲三公當見前史鼎足承君之義自惟何者曷以堪之玆蓋伏遇某官股肱元聖舟楫巨川建極則有猷有守而有爲浩養則至大至剛而至直舜旣生而稷契自至天實相之宣中興而丙魏有聲吾無取爾方離明之繼照適泰道之彚徵惟大賢能格於君心蓋常以道用眞儒無敵於天下何必言兵每憐遷客之無歸𨿽乏寸長而不棄重念本朝之起廢特捐支郡以見收伏念某曩嵗趨承嘗親丈席晚途飄泊莫造仭墻辱去盆以見天光被云而見日無適也無莫也義之與比仰塵播物之功有民焉有社焉何必讀書初乏長人之徳愧明恩之莫報願刻骨以無忘過此以還莫知所措

敍復謝執政啟

唐子西

始緣力請得返敝廬終賴仁私盡還舊物豈惟銘佩亦復驚惶某屏迹累年無識靣者闔門度日將終身焉自收老大之心遂絕進陞之望未甘扶杖起居𨿽健於管寧久已飾巾志意自同於陳寔忽奉昭回之迹大推霶霈之恩舊惡宿愆一時蕩滌前侯故將以次甄收顧惟朽鈍之軀屢借陶鎔之手終防記錄不忍棄捐謂其嘗任宰司故優其班序謂其久安田裏仍處以虛閒就其自爲之謀想亦不過如此靜循其本敢不知歸此蓋伏遇某官以王佐之才值聖人之運將令四海盡防比屋之封肯使一夫獨掩向隅之泣致玆衰退亦極寵榮食旣愈浮寧有小言之補位非所稱得無大耋之憂辭受之間莫知所措

敍復謝參政啟

孫仲益

棲遲散地久從鹿豕之遊供奉內朝復造鵷鴻之列饕恩過望念徳知歸伏念某來日無多衰相盡見鑑井而跰自笑倚門而骯髒可憐鄴侯三萬軸之書束之髙閣甫裏五百弓之地棄爲閒田空有此生所欠一死敢覬大鈞之播未忘故劍之求丁令威化鶴千嵗而歸藺相如懷璧萬里而至叨逾若此報稱謂何玆蓋伏遇某官登踐政途承輔樞極矜收一跌惠保窮途激水西江振网罟暴鰓之急摶風北海縱樊籠鎩翮之飛一洗焦枯均被優渥自嗟晚遇方有幸一日之知奚暇先遊已不在眾人之後

敍復謝沈相啟

缺名

上書北闕俯輸螻蟻之防情出綍西垣仰玷乾坤之大造翳昊昊重精之感實惓惓造膝之陳伏念某謀身惷而愚受性拙而褊知自寡與見謂畸人卒陷危機爲世大僇彊弩射市非我獨也而薄命安所逃腐防中人了無預焉而奇禍乃如此舉有竊鐵之態動成投杼之疑固已不勝眾楚之咻豈料又生一秦之患遽興大獄首寘嚴科輸之鬼薪論爲城旦致之必死示以無還自惟十九年而羝之乳無期豈謂一千嵗而河之淸可俟晉馬已老矣空懷伏櫪之思吳牛尙喘焉曲軫駐車之問玆蓋伏遇某官堂堂社稷之鎭英英人物之宗開闡大公主張善類凡預平反之筆皆爲全人一歸造化之鑪舉無棄物出餘燼於溺灰之後援窮囚於擠壑之中鸞膠續弦可補黥劓金箆刮膜復覩淸明所以示丞相宰天下之平於以佐王者居域中之大滌除宿負申救沈寃收玆不齒之身寘於無過之地戴更生之大賜何殊食馬之恩顧垂盡之餘年欲效搏獒之力

敍復謝參政啟

缺名

嚢封奏禦方虞冒犯之誅詔紱防恩更濫褒陞之典擢從罪籍加賁朝紳叨拜恩榮恍如夣寐伏念某有至愚極陋之累無周身慮患之明名浮而挺災言狂而造意一夫誑楚才掞謗書眾鬼謀曹遂成奇禍身名破滅僅齒平民骨肉防亡惟殘一老每追惟合浦牛衣之泣空悵望華亭鶴唳之聞偶餘息之尙存信此生之有待上聖撫域中之大羣公宰天下之平魯一眞儒覽輝而獨下衛多君子防茹以同升壞植散羣除苛解嬈盡蠲宻网稍出覊囚夫何二紀禁錮之餘亦預一時甄收之數玆蓋伏遇某官气充剛大性極髙明辟正路而有疾邪距詖之功鎭頹波而厲激濁揚淸之志謂栁士師之黜豈一身寵辱之足云而阿大夫之烹實公道廢興之所自出沈寃於無所告攄孤憤於不獲申蓋將使多士皆歸心焉豈但令小夫獨受賜耳洪鈞旣播纎芥無遺不疑償同捨之金彼誠誤矣晏子觧左驂之贖幸孰甚焉大惠不貲空言難敍

敍復謝樞宻啟

缺名

身老百罹久安窮陋恩推三宥俾解网羅驟起民閻載通吏籍伏念某漂流嶺嶠歸隱田廬乞火於南鄰北裏之中拾穗於東阡西陌之上醉尉訶怒窮鬼揶揄臥聽扊扅桑婦之歌醉和欸乃漁翁之唱年開八秩星度兩周餘息猶存榮望已絕四覃茂渥加賁余黎訪千樹桃而苔生種一頃豆而萁落五雞二母彘已編渤海之氓三鐘十束薪尙賦支離之祿恭惟某官文髙和寡才大用難雁塔書名極天下掄魁之選鰲扉視艸冠內朝供奉之班首膺夣卜之求分總樞機之要巍乎社稷之衞煥然邦家之光將相安危之寄方隆朝廷人物之評所系一言卽可眾論景從致玆衰屏之蹤遂玷明揚之列𨿽大人行大公之道固不以爲防而小人懷小己之私詎敢忘其報

敍復謝中丞啟

削丹書於秋官之籍翳聖天子獨斷之明齒淸議於月旦之評實卿大夫遊談之重伏念某藐然一介蕞爾餘生三防作心腹莫大之憂二竪爲膏肓不治之疾固嘗求福於木居士亦復祈巧於天女孫鬼神怒而天髙不聞蛟龍怒而淮深莫測歘如過隙星紀之換兩周恍若披雲天日之見一睹仁言溥矣王路坦然一燈借明九里防潤補壊墻而翁怒自甘非意之誣束蘊火而婦還更冒曲成之造玆蓋伏遇某官剛大之气充塞堪輿蹇諤之聲動揺山嶽靖共好直忠憤疾邪哀此窮途已同棄物掀於淖而濯西江之水傅之羽而培北海之風骨鯁在咽久從喑噫腦脂去眼復見髙明銘佩之私占言難盡

起復

起復除授謝帥啟

邵公濟

艸木持防未畢三年之制金革變禮遽令一軍以驚或恐失意外之機俾暫承一朝之乏逺參宻議尙敢有辭近撫全師豈容不拜玆蓋伏遇某官收虛名而過聼貶盛徳以防談顧非所防豈不有自某壓以嚴命奪其哀情先人之墳土未幹孤臣之衰衣已墨𨿽預聞軍旅之事豈能副將帥之思雪涕輸心已請行於除服載病卽事恐終負於異恩

起復謝太守啟

巢時用

終三年之禮制已分投閒界一路之使權誤防委寄遐循孱陋伏切淩兢玆蓋伏遇某官徳行凖繩縉紳領袖負行已修身之學有正人端士之稱謂守道莫若守官寧辭怒犯而奪志難於奪帥可以捨生暫移晏防之才來布龔黃之政豈久勞於分閫竚卽觀於賜環入踐要途大攄素蘊借以揄揚之力致叨忝冒之榮某仰徳至深瞻風甚邇初臨所部登車𨿽愧於昔人知有元戎坐嘯獲觀於今日第愧未修於竿牘首防曲示於緘縢銘佩居多敷宣防旣

起復謝司理啟

巢時用

三年終制已甘南畆之間一札疏恩偶玷外防之寄退循譾薄倍切兢惶玆蓋伏遇某官業履精深才猷敏劭贊棠陰而決訟已播能聲霈芝檢以旌賢行膺顯擢廣推厚徳逺借餘波致叨澄汰之權實賴揄揚之助奔馳逺道未遑一牘之修飛灑珍函忽被五云之貺感銘至劇敷述奚殫

宮觀致仕

復修撰宮祠謝丞相啟

孫正之

詔綍甫頒方除罪籍恩綸洊至復踐榮途不圖屏竄之餘更濫襃廷之典伏念某自投憲网遂褫朝紳未嘗望絕塵一睹龍章鳳姿之表豈敢塵薄伎少禆竹頭木屑之功倦鵲空懷三匝之悲饑鷹猶有一呼之待仰止大鈞之播靡先蟠木之容自惟積釁之難磨備罄忱辭而上凟畫墁而取食固自知其妄矣乞漿而得酒抑亦過所望焉玆蓋伏遇僕射相公黼黻斯文藻飾萬物斟酌元化舒慘四方開使功使過之科詔馭福馭威之柄眷言孤迹久困窮途防之積垢污蔑之中示以棄瑕錄用之意廣內九闈之邃偶寓直中眞庭羣帝之祠具緣於此病駒而備刺史之駕老鶴而乘大夫之軒仰繄從欲之仁實負空餐之愧號眢井而出已踐初言合浮圖之尖更終大惠

復職宮祠謝宰執啟

孫仲益

陞華書殿已冒隆名均秩神庭更屍厚祿鴻私所被感涕自零伏念某與世參差爲官落拓碌碌無甚髙之論斷斷惟自困之愚坎數奇連蹇三黜正如偃師造木偶爾始傅合丹漆於遊戱之間忽若工祝棄芻狗然已狼藉道途於蹂踐之後自驚變化之速僅存殘敗之餘瀧吏譏訶亭尉嘲罵俛出跨下一笑之恥何足言推內溝中九死之防復誰弔玆蓋伏遇某官言合蓍而必應行中凖繩而不差念畎畆之餘生乃門墻之舊物蚤接步武鮑叔牙獨知管仲之賢莫測崇深張延賞烏識韋臯之貴𨿽屢罄再三之凟而不替終始之恩祕殿髙華眞祠優逸璽書絢爛印組光新驟驚淸切嚴近之班並爲衰老疲癃之寵息黥補劓固已盡於獻三捨舊圖新上有期於借一

復職宮祠謝知樞啟

缺名

祕殿邇聨叨恩不次眞祠厚餼竊食無功自驚縲絏之餘復冒帡幪之庇伏念某憑愚好勝任已直前適丁羣仇彚進之初輔以奇詆深中之士徵妖聚鬼倡造無根銷骨鑠金誣防不測彼決一時之私怒可矣其如天下之公議謂何治道聿新皇明委照聖主議哀矜之典大臣推從恕之仁憫玆窮閻待盡之身收於散官永棄之地蓋謂防十得五庶幾有獲焉夫何問一得三又過所望矣玆蓋伏遇知院樞宻以孤忠許國以斯道覺民簡在中宸典司宻命眷孤迹湮淪之久防洪鈞化育之初欣逢千載之期首被一夫之澤通籍殿廬之邃置身宮館之閒衰耄曷爲叨逾至此洗心攺事方將銘座以圖新鏤骨銜恩尙欲結纓而效死

復職宮祠謝知樞啟

缺名

眞館就閒方上祈哀之請私庭望拜遽叨從欲之恩榮躋嚴近之班並示便藩之寵省循非據喜愼交懷伏念某坎一身漂零三紀志衰善變而未免狗苟蠅營之態寢驚夢魘而尙虞風聲鶴唳之聞悼東隅之失莫追悵西崦之期欲盡殆玆晚遇有愧平生著籍殿中防書廣內進冒宗儒之列居叨仙聖之祠地近秩淸官閒祿厚戶外之屨滿已無雀可羅壁上之梭飛而見蠍亦喜玆蓋伏遇某官材隆國棟望重民瞻早發迹於掄魁曉疇庸於正路矜收故物辱在洪鈞矧玆耄及之年尙玷褒陞之典三錫之榮過矣難忘大造之恩一飽之腹果然空負素餐之恥

復職宮祠謝政府啟

缺名

寵歸書殿優假祠宮身在閭裏而名參英俊之遊官無吏役而居享稍廩之厚兼極叨幸倍積感慚伏念某學不知方才不適用早塵三接躐取淸華中渉百憂踐當艱苦因風波之浩驚志气之凋零一昨起自江湖付之帥府量旣盈者勢必覆慶未終而弔已加還卽丘園坐更嵗月悵息黥之無日甘埽軌以自憐豈期沈廢之孤蹤均被涵濡之渥澤載思冒昧厥有夤緣此蓋伏遇某官徳協天心功昭帝載興起萬防之治方大有爲陶成一世之才俾無不獲俯矜流落曲示甄收某敢不激昻懦庶幾晚節𨿽莫酬於陶冶終有志於糜捐趨造無階瞻依防極

宮祠謝丞相啟

汪彥章

黜居善地方依蠻服之民收預洪鈞復予祠庭之祿捫心知感零涕何言伏念某初乏技能久污班序但欲進參於簮紱靡思退服於田廬果速煩言甘嬰顯戮防止從於輕比姑屏處於遐方龍鐘七十之年躑躅三千之裏念孰興衰於緩急惟當瀝懇於生成爰頒繼粟之恩使遂叩閽之請玆蓋伏遇某官學超今古威聳華夷致君澤民孟子本六經之防制禮作樂周公誠萬世之勲頌歌旣殷於管弦人物皆歸於陶冶有如孤迹早辱誤知幸平日甄收嘗曲借筆端之潤乃晚途顚沛反重爲門下之憂逮玆收拭之難尙爾矜憐之至某敢不潛深伏隩補劓息黥飽粗糲於南烹已安分願望英賢於東閣徒企光塵

致仕謝兩府啟

歐陽永叔

獲解郡章許歸田畆荷聖君之念舊越常典以推恩內自省循惟知感涕伏念某猥以一介之賤幸防千齡之期學業素荒早接俊遊之末謀謨無取晚陪國論之餘訖無報效之或聞徒蹈危防之可畏年齡遲暮疾病侵攻乃以難彊之筋骸坐屍逾分之榮祿自陳懇悃頗歷嵗時猶防上之哀憐久乃賜其兪可奉身而去悵負國之已多受寵至優但捫心而自愧玆蓋伏遇某官權衡萬物左右三朝思輔治於和平務惇行於仁厚不遺故舊庶俗革於偸風過借寵光俾民知於愛老致玆渙渥並及衰殘已甘屏於明時惟永藏於大賜

惠文

謝宰相答書啟

缺名

近奉柔毫逺塵臺聼敢冀巖廊之重特貽尺素之文華衮被躬自知其幸夜光在握誠足稱珍捧讀已還兢榮無措竊以漢薛宣之故事未嘗移書晉何曽之持衡不答小紙蓋丞相之尊重與庻位而懸殊名旣不同禮亦異數如某者材質駑下門閥防寒謬參多士之林得食上農之祿雕虫篆刻恥子云之壯夫抱槧懷鉛非董狐之良史質於淸議宛在下流自知甚明內省尢熟豈謂相公推好賢之雅防篤與進之虛懷采畵餅之名厚築金之禮憐潘嶽之拙宦深嘆數奇許子夏之言詩曲加防短置之客右借以月評垂耳之駒驟加十倍之價拖腸之防如餌九轉之丹窮途有依鎩翮重奮比至京國傳聞搢紳賜之餘光無不攺觀矧又金簡玉字別示於溫存圭竇蓽門頓生於气焰恩極丘山之重心非木石之頑瞻儉幕之芙蓉𨿽遙盛府望傅巖之舟楫終濟迷津眷言蓬艾之防必期頂踵之報

謝太守惠書啟

缺名

只雁東飛僣具薄言之牘五雲南下逺勤報貺之章動髙誼於綈袍激懦於挾纊發緘疾讀揣已奚堪竊以抽牘濡毫所以抒中心之蘊駢緘疊楮蓋將修下位之恭況昔陪謦欬之餘仍將統臨之下投之翰墨禮所宜然報以瓊瑤分宜非稱室暗睹神藜之照內熱享仙醍之甘燦爛溫詞賁飾有同於衮繡低徊末路聲價益重於蒲葵退有其由良亦有自玆蓋伏遇某官徳容乃大謙尊而光以五百年名世之流記三十載金華之舊遂令淺陋亦與奬提某敢不刻臂銜恩銘心歸徳永藏篋笥已爲十襲之珍俟布藩條更卜二天之芘

謝宰相惠書啟

缺名

伏防某官以某投獻啟事特賜手書爲謝者恭則不侮佩厚徳以何謙得之若驚撫防躬而自失念無言不讐之髙義實爲政以徳之大端詎宜一介之寒儒輙被千行之雅好雙鯉乍歸於陋巷拜而受之萬金俄溢於空囊喜可知也親朋交慶鄕黨增榮此蓋伏遇某官輔世長民克己復禮學不厭而誨不倦居之安則資之深師帥一同旣並徳於淑人君子孩提百氏方制勝於大人先生吐虹霓气熖於胸中走珠玉光輝於筆下鳴惟當律豈苟作云乎哉言必有中亦辭逹而已矣乃屈承宣之體貌曲形問答之威儀因其懷刺以相從且嘗執贄而旅進謂來而不往爲傲物故動而愈出乎斯文槐市摳衣但欲求之於度數琴堂折簡遽聞報之以瓊瑤粲然郇公之五云端若荊州之一紙愛人而有所譽者待我則不以重乎觀此可以見三千牘之才雋焉不特當十五城之價顧新奇之絕俗宜誦習以忘勞步亦步而趨亦趨孰云小補模亦模而範亦範夫復何憂某敢不祕在巾箱刻之琬琰服之無斁傳百世以靡渝奉以周旋與六經而並蓄庶盡欽崇之節仰酬提奬之私

謝少卿惠詩啟

缺名

伏防尊慈以某忝奉天恩擢司帝誥特遺變風之什過形溢美之褒捧閱已還榮抃交集竊念某丘園末迹章句諸生秉筆屬文不過篆刻彯纓筮仕久預校讐蘭防旣接於羣英文陛復參於近列北闕之下本嘗貢於皂囊東觀之中但恣窺於縹帙徒荷育材之惠尙迷進徳之方莫談天祿之空索長安之米今日忽膺簡防驟荷甄陞進秩本司代言右掖銀靑三品之綬已媿曵婁絲綸五色之書將何演暢矧宦遊之最美而地望之尢淸上應紫垣法星辰於大象旁連黃闥接步武於臺司方輿誦之是虞忽雅言而爲貺松茂柏悅蓋臭味之靡殊玉振金相但佩服之無斁矧推稱之太過實藻麗以相宣有二雅之遺風乃一時之絕唱隋侯明月旣類暗投郢客陽春其如寡和但口吻而成誦仍篋笥以深藏然於薄才自此增價雌黃已定求依月旦之評華衮爲榮更比春秋之字願言感佩曷可敷宣

謝推官惠文啟

缺名

逺寄使人特垂函教陳詩且百復帙逾三顧此衰罷豈堪采掇竊以日新之謂盛徳餘力則以學文議論不詭於聖人言語獨妙於天下古人旣逺來者何如平時爲黼黻之章反是則樞機之辱系乎所遇各以其時此蓋伏遇某官大雅存心四科髙第白駒在彼空谷幽蘭生於深林不患已知固有物主某適當思過渠敢逺人儻於困而有言必爲賢者之累南山有豹常饑霧露之中北海曰鯤行運扶揺之上所期若此庸有取焉

謝推官惠文啟

缺名

伏防尊介逺示珍函義薄雲天文如綺繡顧玆無狀安敢與聞此蓋伏遇某官發自名家韞玆令器菲菲蘭蕙生彼階廷琭琭珪璋出於追琢在家必達學古入官每矜舊物之尙存不惜好音而見勞某生同疣贅晚坐松楸體盡心間坐聴華山之猿鶴艸香水防神遊盤谷之林泉

五百家播芳大全文粹卷四十

欽定四庫全書

五百家播芳大全文粹卷四十一

宋魏齊賢

葉棻同輯

謝啟

惠文

謝幕官惠文啟

楊大年

某啟數日前伏防宗慈以山詩筆兩編曲垂惠貺耽玩之際嘆服彌深竊以王粲從軍嘗聞流詠莊生試吏亦復著書頗或名家兼形傳誦其如文多齊气深貽舒緩之譏道異丘門用成恢詭之說非優入於聖域曷垂厥於方來恭惟某官命世之才爲時而出膺五百之運豈愧史遷冠三千之徒獨稱顏子矧於同气俱負大名一枝連得於桂林兩驥並馳於金埒雄詞冠古將掞天庭後進望風如登龍阪爲斯文之盟主擅當代之師門自屈佐於初筵亦久沈於下位矧羣舒之劇郡控九江之奧區皖伯古城舊主咎繇之祀峯勝地曽經漢武之遊眞仙所慿司命有集靈之宇禪林時盛祖師開說法之堂朱邑桐鄕之遺祠麯令望江之舊治著於方誌並在郡封標舉猶存風流未逺自昔登髙能賦始爲大夫因事陳詞爰稱殿最非懷才傑出命世挺生識際天人學該史將何以敷陳三道塞淸問於當陽區別九流究防言於墜簡此爲遴選允屬當仁學士巖電奇姿天球逸韻翔而後集同威鳳之得時聲必成文類洪鐘之待扣一昨聖君虛佇明詔誕敷舉爾所知公卿開慰薦之路輔予不逮制防有勞謙之言供筆札於尙方臨軒墀而旰食文不加防蓋抑患多之才喜於同時猶恨相見之晚久契得賢之美果膺加等之恩佐惟月之卿曹升集仙之書府琭琭如玉固待價而已沽菁菁者莪但育才而俟用某內惟慶幸獲覩騫騰白虎深嚴已窺條對紫防淸切仍艸除書亦契夤緣惟增企慕敢期眷念特示牋題仰惟藻縟之詞彌切欽隆之懇

謝生日惠文啟

翟公巽

伏防某官垂記射弧之日特貽華衮之文欽誦至言永懷謙徳占風人之吉夣追紀佳祥問綘老之疑年顧嗟遲暮

謝生日惠文啟

翟公巽

桑弧成禮尙記始生防服拜嘉獲從嬰慕豈謂謙光下賁寵以雄文婉晚餘姿錫之難老賦攝提之嵗喜初正於孟陬論沙隨之年驚四終於星紀載惟眷予但格感藏

謝黃漕貽書啟

趙徳莊

竊以弱嵗趨風竊仰鳳笙之瑞窮途漫仕宻瞻斗牛之輝𨿽拜塵已後於吏民而遺愛尙存於艸木屬此米塩之賤缺然鈆槧之修辱云翰之遽臨望星軺而若厲粲然華衮固多褒寵之榮烱若明珠殆有暗投之累靜言倒置過示尊謙徒內訟之靡遑亦中藏之無斁恭惟某官宏猷不器盛徳有容政出神明緣以儒先之術論闗治忽形於國士之風自膺當寧之知久寄外防之重以平日澄淸之志宣明時寛大之書亷以律貪吏有望風而解去取而知予民無益賦而用饒宛彼大江之南沛然君子之澤方權綱之獨攬繄雄俊之彚徵考厥官能孰若潁川之第一表於朝著正湏江夏之無雙宜有詔音以從民望某非才自棄多難早衰沈埋州縣之勞已忘嵗月俛仰門墻之舊有愧姓名顧方夐絕於天淵不敢進儕於賔客豈圖宏度尙軫孤蹤慨然金蘭之思溢於筆墨之外倒陳遵之牘知不遇於眾人曵鄒陽之裾端自期於後日余暑謝去新涼未歸願宣六气之和以導百神之祉

謝吳屯田惠鉤隠圖啟

缺名

伏承長牋爲惠者夫易以象爲占象由數而起其間終始之所防上下之相參從而著言得以明道然三古而降九師其亡學者之繁名家自尙獨惟劉氏之說盡見聖人之心仍著於圖頗重於世恭以某官識系之表執經之權謂本末貴於兩存謂同異不可一貫盡窮它習特貴斯書欲廣其傳且有所惠旣使後來之取法抑知君子之存誠永以祕藏豈勝談悉

謝吳太博新注揚子見惠啟

缺名

伏承新注揚子先之長牋爲惠者惟雄之書與聖相輔要以至正歸於大醇其或語備而艱防邃而隠當在講解始能究陳此蓋伏遇某官學有本源道無崖異患釋者之意舛馳而不根判儒人之疑防析而至著此施於教固有所尊何約已以相先特遣辭而見貺實惟巾衍之玩其承子孫之傳

謝吳禹功送行序啟

缺名

伏防知縣奉議以某貢赴辟雍賜序一篇爲餞者廣場較藝濫收防下之桐圜水移裝更累文中之虎劉書一紙季諾百金非徒贈人以言蓋欲譽士之善摘句而讀拭目以觀爛然明月之珠光浮暗室鏗若鈞天之奏夣爽淸霄顧行色以甚榮佩恩輝而尢渥退循際防實荷眷憐此蓋伏遇某官學冨天資望隆人傑鼓千波之鯨海不謝參謀采萬里之風謡未多協律壓倒元白之妙筆扶起周孔於斯文固宜先覺是賢寧卹後生可畏乃眷布韋之賤曲貽翰墨之新和郢中有數千盡降才刄吞云夣者八九空嘆詞源況復毫端直出意表粲星離云布之狀擅鳳舉鸞驚之評願比瓊瑤永藏金匭旣遇知於國士卽照耀於皇都燕谷回春幸借吹噓之便莊鵬擊浪遂期羽翼之成

謝舒宰惠先正龍圖文集啟

伏防知縣朝散先生以某嘗再奉書乞先府龍圖文集今四月日特遣專使寵頒一部者祕逾什襲尊不朽之家傳賜重萬金煥無窮之世寶顧非循然善誘孰肯應而不藏驩動閭閻光浮齋幾某竊以有教立道吐辭爲經諸子圖徽尙列百家之學羣公先正宜居一代之宗偉述作以何多亙古今而獨在若昔元老爲時哲人十二庫之遺編如指諸掌三千牘之讜論不愧於天凡發乎身而加乎民皆依於仁而遊於藝充周誥商盤之體陋燕歌趙舞之評綽然有餘裕哉確乎能其事者𨿽仙籍早聨於箕尾然詞鋒長逼於鬥牛一話一言未嘗無誨萬選萬中可以爲師豈家至而日教之亦心恱而誠服也旣已刻之琬琰且將編於詩書是惟偶鄒魯之眞賢廼堪嫓丘軻之奧典某也螢寒客蟫簡腐儒恵施五車無貽譏於書簏原憲二屋玆見辱於錢神下愚不移方興未艾百捨重趼走廣川而扣董帷七日贏糧下防稽而探禹穴勤勤志其大者往往幸而得之矧當積善之家玆謂功臣之世作室貴夫肯構良弓屬以爲箕手澤生輝汗靑倍價一百里之師帥文不在玆乎五十卷之縑緗人病不求爾肆竭蕪音而有請亟分鳳藻以無違明月夜光投諸闇而自惜陽春白雪和者寡以彌珍靜循僥幸之原良出矜憐之素此蓋伏遇某官乾父用譽事君則忠仲郢風規正應習於名教文饒气節何必試於有司是以似之又盡善也聞詩聞禮固幼學而壯行有社有民紛逺來而近恱小以成小而大以成大中養不中而才養不才謂能尙論古人庶可請事斯語宣舉錦嚢之蓄誕增圭竇之榮投以而報以瓊望不及此根於心而見於靣喜當柰何某敢不春誦夏弦夙興夜寐斂而無失𨿽風雨以靡逾用之彌明與子孫之咸賴

雜謝

賜金紫謝漕使啟

晁之道

雲天遼廓絕望華途寶帯陸離忽紆新渥幸逾其分愧甚於榮伏念某初乏技能久叨任使𨿽知盡瘁豈足爲勞敢期溢美之言誤徹蓋髙之聼貸其罪戾錫以恩光分內府之貢珍極上方之制作仰窺奪目俯揆汗顏考國朝之舊章惟侍從之成徳乃膺此寵是爲至優夫何弱植之防亦玷邇臣之賜此蓋伏遇某官誠心舉類厚徳鎭浮推緒餘以及人固多霑漑極周旋於薦士益大規模每於議論之間曲借吹噓之助居然孱陋有此叨逾某敢不審求諸身期稱所報庶激昻於駑蹇勉稱答於恩榮造謝無階銘心有寄

教官謝太守詣學啟

盧商卿

樂泮水而假烈祖頌述僖公卽學宮而見諸生史稱何氏載在芳牒畱爲美談昔𨿽剽聞今乃親見恭惟某官英標映世奧學傳家銀漢非人間之流玉麟眞天上之瑞激昻膴仕淩厲亨衢闥綸闈寖更淸選儀曹經緯蔚有休聲益注意於九重亟陞華於八座屬藩垣於千里正借撫綏輟廊廟之長才用寬憂顧載膺紫詔夙戒朱轓方此下車未遑他務念賔興賢能者孰先於善教而經緯天地者莫大乎斯文五馬擁麾光臨黌序三鱣開講首及腐儒旣承命以升堂擬執經而避席欽崇愈謹荒陋奚堪好爲人師固嘗遭於聚罵此非子坐徒自取於嘖言況昧書癡敢誇易聖荄滋誤襲太極誰傳平日牀頭僅存帙簡暫時紙上曷究淵源賴海量之兼容𨿽蛙聲而俯聽愚者必有一得尙冀樂成刺史入爲三公行防迅召伸於知已便於近人誓竭疲駑力圖報稱

謝挍文畢回任啟

熊子復

伏以彈冠晚出每願托於洪鈞懷檄逺來乃獲窺於崇仭防上宰絕殊之寵實小儒希曠之榮方銘刻於寸用控忱於尺牘竊以姬室賔興而與賢者蓋當大比之期房公尹京而試選官必屬鴻生之望仰惟舊相起殿近藩如阿衡之佐商家已聞專美若周公之來洛邑玆見咸勤比延應詔之諸生並寵挍文之郡吏有如淺學亦荷深知伏念某久困膠庠晚離塲屋辱選掄於巖廟猥傳授於泮宮倘令更試於棘闈當知後生之可畏乃獲與評於文卷實笑有司之不明偶逭羣嘲實依大庇此蓋伏遇判府大觀文相公道闗百里名震四夷風俗再淳相堯舜而在上文章三變推燕許以爲宗暫典輔郡屬賔俊士君子時雨之教旣益廣於陶成師尹巖石之瞻佇復專於柄用肆推餘潤施及孤蹤某曷報此恩惟勉所學欂櫨弱植尙依仙宇以摩空紼纚輕防或助神舟而濟海

謝沈帥送酒客

畱嗣宗

頃膺特達陪孔融坐上之樽未學歸休有彭澤籬邊之餉喜逾望外興動顏間恭惟某官性稟中和气鐘渾厚涵泳六經之防沈酣百氏之流自得於中厭古人之糟粕必形諸外芬作者之英華醖借過人醇雅飾吏玉壺瑩徹於襟臆金甌久畱於姓名挹爽气於溪山幾勞觴詠暢皇華於原隰益見澄淸顧淮陽方溢萬口之歡謡而魏闕正渴重瞳之注想龍章召對醲分九陛之天香虎節掲來醸就七閩之春色麯蘗未施於功業樽爼閒收於笑談惟吏與民式歌且舞芙蓉幕下想多式燕之娛桃李城中敢意餘波之及愧深顧渥感極心醒某獵渉不醇言語無味嘆沈迷於州縣獲傴僂於門墻豈期識靣以知心不待乞漿而得酒靑州從事已開北海之尊烏有先生不起東坡之賦恩重百朋之錫醉期千日之榮恐無徳以將之抑未知其趣爾猖狂走筆誰相從於文字之間慷慨忘懷孰索我於形骸之外𨿽三杯可通大道而一斗未能百篇乃日省於吾身敢沈荒於厥邑撥煩剸劇猶勝不醉之人激濁揚淸且笑獨醒之客僚屬想陪於河朔兒童謾唱於銅鞮何妨協气之醲再浹鳴弦之舊生而願足此時已識韓荊州來欲有言他日更依曹相國

謝講拜禮啟

陳阜卿

伏防枉示牋詞曲惇拜禮老而耄及方屏迹於投閒齒以徳尊敢當仁而借重辱承謙抑尢倍兢慙恭惟某官賢以下人貴不驕物念靑衫傾蓋屢陪笑語之餘今白首分符復忝交承之末特伸雅契將激頽風然而某倦翼投林虛舟倚岸舊學飄零於晚景初心凋防於畏途敢以衰病之鄙夫輙領勤劬之盛意禮惟其稱也豈過於情文拜不已重乎願容於遜避但深佩服曷究悃悰

謝張相譔墓銘志

缺名

行過古人𨿽系操修之效信傳來裔必資論譔之功獲托斯文有光前史感榮交集涕淚橫流伏念某早襲箕裘粗聞詩禮頃大門之嘉遁慕昔人之髙風棲遲一畆之宮睥睨萬物之表同席而坐率多名世之賢曵履而歌但樂垂衣之治膺神考之昌運遇熈寧之丕圖士無懷寶之羞人有防茅之望東湖水濶方欣蛙吹之喧北闕雲開遽被鶴書之召屬負薪之引疾非俟駕以徐行輙披肺腑之誠遂獲芻蕘之請名綴熈朝之仕版身爲淸世之逸民堯舜乃神始縱巢由之洗耳漢皇大度不畱黃綺之居朝人卽後夜之歸但切逝川之痛塜木已拱幽碣未刋誓托知音發揮遺範講求師友考論淵源叔向深仁女齊有托山公尙在嵇紹不孤猥沐矜容爰賜鴻筆張述盧篆崔湜推二美之稱顏書李文魯山兼四絕之號豈繄盛事乃集私門此蓋伏遇某官徳厚鎭浮淸名激濁制作侔於造化論議通乎古今言無愧詞功必及物力辭黃閣之柄速慕赤松之遊把袖拍肩嘗荷解顏之盼伸紙濡墨特迂華衮之褒丕揚潛徳之光茂著久幽之操山林之士相慶里巷之老驚傳義冠幽明恩沾存歿某謹當勒諸琬琰傳示子孫克紹祖風期不忘於家學俾增世美誓必報於恩門

得州學職事謝太守啟

缺名

遊談無取方升君子之堂讐校非長遽館諸侯之學居有事賢之幸退慙飬士之仁竊以一卷之書尙有師友之教千乘之國盍恢儒藝之方矧扶風馮翊之邦篤黨庠遂序之化垂籖揷架擬石渠天祿之藏斷簡殘編備魯壁汲書之富惟古今之並列實眞贗之相仍凡章句義疏之文與偏傍防畫之字必假朱黃之正廣稽魚魯之分宜得該通以之訂正豈容不肖亦遊人間某也讀書不多識字有數幸年嵗之未暮憑文章以自宣鬥酒百篇無復長安之豪气一唱三嘆空餘淸廟之遺音累十上而敝貂裘分無眞賞一再見而賜拱璧乃辱謬恩知我者希得此蓋寡玆蓋伏遇某官以藩鎭之重屈韋布之流凡一時賔客之間皆天下豪傑之士裂裳褁足無復四方之遊抱槧懷鉛益精六藝之術

久不貢書謝宰相啟

滕子昭

竊以仰泰階之六符未遂披云之願轉洪鈞之一气久防播物之恩敢憑盈尺之書少伸方寸之志伏念某稟資甚拙賦性至愚初乏非常傑出之才欲爲甚髙難行之論恥蹈常而襲故思捨舊而圖新彊以艱深之詞用飾固陋之質陳言務去戞戞乎其難哉故步俱忘規規然自失也坐此不敏之咎缺然修敬之儀審人殆無所容拊膺殊不可解豈有迹幸處化鈞之內名不聞記室之前旣未能髙舉逺引不在乎人間寧無望兼收並蓄待用於門下縱不求於聞達曽何系於去來矧久困於遐荒敢自絕於造命正以朝夕營度之窘不知日月積累之深吻欲出而聲益悲筆將下而書復止徒爾自苦竟不能奇矜持悉嘆於空函萋斐今成於貝錦已負凶徳之譴遂致間言之乘命也柰何時哉易失苟一慙之不忍恐三至之愈疑蘄貰不韙之愆惟恃有容之徳念韓愈亦人耳傲翰林相國將何求豈孟軻好辧哉距楊朱墨翟不得已伏望某官待物以恕存心至公浸潤之譛不行愛惡之惑立辧深得聽言之道大推觀過之仁察其竭節盡瘁方切於售知何至埽迹防影自甘於擯棄非素有防心之疾蓋失於用意之勤三年飛三年鳴固將有待一人毀一人譽其敢求全倘少寛後至之誅庶不爲先鞭所奪君子之仕行其義𨿽成功之在天小人之過謝以文冀歸恩之有地其爲激切難罄敷陳惟乞鈞慈俯垂原貸

謝陳州李丞相治具餽送啟

楊大年

肅奉簡書言旋京邑經凃攸出授館未遑忽污丞相之車俯及旅人之次置之右席接以溫言趨衛幕之嚴初令長揖設曹樽之味猶許獨醒乃至芻禾百車籩豆九品一日再駕式顧於郵亭終夕九廻不遑於肺腑加以預西園之宴陪東閣之賔奉簮履以爲榮羨車魚而同賜禮惟異數恩實非常褒深極華衮之殊顧矚比陽春之暖玉斝斟酌靡許固辭臺座熒煌尋容下拜得厠原嘗之上客復見陰郭之小侯且陪秉燭之歡仍恕吐茵之失挹江海之量寧測衝深聞爼豆之談自驚淺陋奬憐彌極短拙尢多燕昭築防𨿽從郭隗而始陳蕃解榻誠非徐孺莫當以此揣情若爲克勝幸盤桓於信宿得企仰於雲天屬發軔之靡遑嗟戀軒而何及旣寵貺之雜佩又出餞於長亭元戎十乘以啟行淸酒百壺而帳飲都人攺觀行路增輝矧乃慮逆旅之餒而別出萬錢之饌念中途之勞而特假千里之駒使飽徳之無厭且致逺而不泥何漢相之至重顧魯儒之太深吐握之勤實先於令徳鳴吠之賤豈忘於大恩循載籍以遐思撫方寸而激厲述王粲從軍之詠良或未諧慕馮暖市義之心終期有報

謝莫提刑臨訪啟

趙承之

比者循陔就養奉雉從親驅朔野以抗塵戾鄴都而釋蹻夤緣天幸邂逅使華聆弩矢之方前趯然螽躍覘云霓而在望瑩若露披輙修固陋之容獲拜熒煌之坐卽焉溫厲霽以威嚴亟迂玉趾之勤特枉蘧廬之顧侯嬴遭罵謬當虛左之臨李賀得名始自髙軒之過寵循墻而莫避懼集木以何勝蓬飄遽阻於依風杓直俄驚於攺嵗逖瞻持斧第劇揺旌仰惟翕受春祺誕均保佑恭以某官文丈昴精鐘粹箕尾孕靈嗣裘學以彈冠副弓招而入彀掞庭摛藻無文士之爭鋒重席解經有儒生之折角亟簡都兪之眷屢專盤錯之權宣化承流民歌來暮登車攬轡家積去思刃恢乎其有餘波撓之而不濁粉闈宻勿蘭在握以彌芳玉節雍容繡表衣而增煥職峻兩河之寄法提三尺之平人自不寃雀靡疑於穿屋聼使無訟燕獲理於爭巢姦贓消縮而若臨其家長老稱道而不容於口固已聲蜚當寧譽滿諸公齊政報成僅周於五月漢臺登拜靡待於十旬竚膺丹詔之咨求式慰蒼生之願望而復盱衡奬善推轂援能常躧履以烝髦每虛襟而吁俊出雌黃於唇吻有味其言變霜露於呼吸無私於物故得英翹企踵疏逖傾心居忘重繭之勞樂就執鞭之役自矜頴脫難求售於嚢錐爭附家儲盡布充於藥籠夫何小已亦在下風如某者鳬脛防蹤鶴枝弱植幼棗昏而不慧長樗散以無成議絕月評愧難言之童子學乖日就非可畏之後生徒以教謹析薪望深肯構俯靑氊而自惕對黃卷以徒勤妄意絕編愚殆迷於數馬僅成燥吻技益悔於雕虫遽牽骫骳之文輙玷科程之選上由誤墨因彊飾於蠅頭志在續貂遂兼收於犬尾顧濫滔之若此宜局蹐以何如靡圖衡鑑之私每借牙齒之論與以潔已振以餘光鳩傅翼以奚堪羊防皮而益畏載懷提耳誓謹書紳誼重通家切遂登龍之慕迹殊在寢猥階附驥之榮某敢不勉彊蠖信庶幾鉛割期少增於拳勺願終托於鋋鎔此日趨隅已忝升堂之幸異時望舄冀逃媚竈之譏輙布悃誠上塵聰聴陽和滋燠憲務彌淸敢乞倍珍寢興永綏福履

謝蘇帥延遇啟

趙承之

掃舍人之門素馳心曲斂參軍之板獲造庭隅曽防左右之容輙仰熒煌之座飾鄒陽之固陋𨿽罄私誠霽魏相之威嚴蓋逾始望恩加一盻榮重千鈞矧曲垂體貌之隆竊等門防之役賜韋公之云朶圭竇生輝頒文舉之酒樽腸徑醉屬廹循陔之養亟成遵陸之行代馬增依居逺北風之傃井蛙自失夣回東海之遊悵挾日以旋驅邈如秋而結戀雅俗坐鎭人民大和澹乎自持綽然有裕伏以某官熈朝間气冠古眞儒所謂千載之逢奮於百世之上躬蹇蹇以匪故民巖巖而具瞻續春秋以著書權衡王道旁離騷而掞藻衣被詞人顯膺謀帥之求出總殿邦之寄軍中攺觀閫外生風竚動宣室之思行迅鋒車之召師榮三錫奉穆穆之綸言階煥六符據潭潭之槐府信諧輿議實允壯猷某方走魏臺浸睽燕館撫萍蹤而地僻望棠捨以天遙冬律向遒塞垣滋凜

平海冦轉秩謝政府啟

眞西山

銅竹分符實任九重之托營鈴撤警幸臻千里之安逭責已優叨榮爲甚伏念某材非敏防志切撫摩田裏熈熙粗喜鼓桴之息波濤洶洶忽聞舟楫之驚念非逆折其萌芽將恐難圖於滋蔓協兵民而進討來將士之宣勤怙眾陸梁始猶出柙之兕望風披靡卒爲遊釜之魚迄憑藉於國威遂肅淸於海服效非循吏敢期漢璽之褒名在大夫俾陟唐階之選退循非據莫獲終辭恭遇某官偉業濟時宏模復古可以予可以無予姑從厲世之權簡厥修簡或不修宻贊馭臣之柄𨿽云駑怯敢昩激昻爵及防功愧貽譏於鵜翼心期報上誓輕死於鴻毛

江東賑濟無罪可待謝丞相啟缺名

巧語上聞方抗章而自列隆恩下逮況赦過以求誅捧詔淩兢拊躬感惕某本慙通敏徒抱濶疏入侍軒墀每見玉色憂民之切出乘使簿復觀璽書卹下之頻誓竭駑材祗承徳意屬江左並罹於旱暵而桐川尢慘於凋殘防賑贍之特優懼奉行之弗稱夙宵一念民饑奚啻於已饑經畫百爲王事特同於家事所冀推仁恩而均被靡皇顧文法以自營頃當原隰驅馳之時備睹田野焦熬之實欲糴則人苦靑秧之寡欲濟則官無紅粟之儲抑立視其死歟旣有負求芻之托苟利專之可也又難逃矯制之刑與其失職以偸安寧若殞身而任責勉效便宜之舉亟防報可之音顧小臣敢隕於拘攣見盛世素行於寛大是乃彰朝廷之美何至幹堂陛之嚴以王命而賙民囏本其所職貪天功而爲已力焉有此心正虞止棘之讒乃出剖符之守情狀深藏而叵測有愧先知語言妄發以不倫本無足辧荷天日照臨之赫脫風波淪防之危此蓋伏遇某官以至公而秉化鈞以深仁而培邦本謂羣臣之善亦王之善齊人嘗有格言而眾職之功乃相之功栁子誠爲確論凡悉力以俾荒政乃盡忠以報公朝肯令譛愬之得行馴致是非之易位特加全防俾逭譴訶某敢不仰佩鴻私益堅素守

代胡侍郎謝朝士賀生日啟

生我劬勞撫藐孤而增感俾爾耆艾捧連璧以知慚恭惟某官厚徳噓枯髙詞發藻五十之年過二應憐坡老之衰三萬之日無多欲擬茶山之老華其斑白飾以靑黃人情欲壽欲安顧所防矣君子善頌善禱何以報之

五百家播芳大全文粹卷四十一

欽定四庫全書

五百家播芳大全文粹卷四十二

宋魏齊賢

葉棻同輯

上啟

赴任

赴任上畱守參政啟

王淸仲

龍墀入侍峙八柱承天之功魚鑰分司鎭五馬渡江之地以弓刀之防賤望旄鉞之尊嚴仰通姓名僣陳竿牘恭惟某官學尊一代文妙諸公元天地之機識參奧賾神鼎社稷之鎭徳冠倫魁超然追古人風允矣有天下量謀猷入告小奏牘之三千樽俎折衝富甲兵之百萬鞠躬事主正色立朝蚤翊贊於泰階用經綸於洪業式是百辟茂庻績之熈成惟玆四人賴同心而協輔遽奉身而勇退乃與道以偕行邃殿陞華彌章異數大廷孚號寵畀溫言念此畱都實惟巨屏獨當一靣坐控十連虎踞龍蟠地獨上流之據風飛雷厲威先重望之臨肅然鐵騎之萬屯屹若金城之百雉玆謀元帥爰付我公分正東郊如周君陳臥護北門若唐裴度山川攺觀艸木生輝姑惟說禮以惇詩行卽經邦而論道髙牙大纛𨿽一時煩臥治之勞衮衣繡裳而四海起公歸之詠佇膺泥紫以賁汗靑某稟性顓防賦才庸業本箕裘之紹分惟鉛鑛之材𨿽務守於亷隅顧寧逃於瘝曠自甘株守偶及時執吏役於塵埃之間望星躔於霄漢之上忝爲屬吏大慰平生庶幾思之以圖其終安得食焉而怠其事念河潤百里海潤千里知均沐於恩波然人有一天我有二天願永棲於仁庇

赴任上政府啟

沈守約

屈指一十五年之去國望天愁絕於覆盆扶親八十二嵗而之官奉檄喜深於折屐旣板輿免道途偃薄之患致門墻得階墀步武之登已抵厥官敢布所蓄竊惟忠孝之不並立蓋以出處之難兩全姓名才入於公門進退豈由於私已東西南北則惟上之所命死生患難則見義而必爲人誰肯棄於吾親事乃多違於素志溫嶠絕裾而去母能自安乎周處從戎而辭親胡寧忍此是以玆事之不易盡觀夫從古而率皆然讀陟岵行役之詩至今尙且流涕想登嶺瞻望之意何人而不動心故徐庶思老母之見畱則委蜀主而求去王陽念先人之遺體則捨益州而徑歸若未能以義而斷恩則烏得狥忠而違孝顧某今日之所處猶比昔人而甚難重惟殘生追念疇昔粵自孩童之始已興慈父之悲惟母伶俜撫已孱懦旣不繕農工商賈之業況又當流離奔竄之餘不堪懸磬之一家相對過駒之二影鑪嗟絕火度幾臘之窮寒釜嘆無煙常終朝而並食時斷髮以給賔客之奉多織履以供學校之資孜孜撫飬之勞切切溫飽之望手和熊膽俾咀嚼以助勤靣付羊裘使樵蘇而力學天憫饑寒之極君頒廩稍之恩謂一命於仕途可終身而祿養柰此冥頑之質昧夫趨向之方命旣壓於人頭困直臨於老境非無攀躋而分寸不上用盡气力而本處不離旣造化分定以何尢惟鞠育恩深而可念惟玆耄耋之母可謂喜懼之年朝開北堂而眉暫展於萱容暮跂西山而瞻屢驚於夕照念飬口體之方在輸犬馬之力則嘗珍羞之日宜倍甘防之供𨿽五鼎之進未足爲丰柰半菽之求每憂不給蓋以三紀之出仕歷時非不多而四任之防官所入寧有幾身居蓬蓽之下心動蓼莪之思扣地無從仰天以訴豈不念禮經之訓是豈當從仕之時固宜就隱於山林庶不暫離於閨閫然介推綿上之田無有而安仁園中之景久荒要思娛親未免從宦此前輩以求退爲甚易而小已以不仕爲可憂仰荷上恩之洪深得從愚夫之安便已幸去家之近且叨分職之閒暇日則子職可修得免倚門閭之望朝發而其夕可至更無負道塗之虞況尙賖二載之戍而忽戒一朝之行李旣畢事親之願敢忘奉上之心一入修門恍如昨夣再經故迹始覺更生仰首樞庭依舊臺星之兩兩廻頭槐市仍前樹子之陰陰已無丹靑法令之庭尙認紅腐敖倉之處不謂去家之鶴再隨振羽之鴻𨿽人喜劉郎之復來而自笑馮唐之已老念玆流落逺外之旣久所謂險阻艱難之備嘗惟其操心而甚危故知有過而必攺少年習气旣隨烈熖以無餘老去情懷惟履薄冰而知懼倘旣往而不咎當惟新而是圖上思移忠次期報徳恭惟大丞相以建治安爲事業以收人才爲規模旣廣博以能容且甄陶而有序厥今光明俊偉之傑已居造化网羅之中人心旣諧功績乃著次施洪惠俯及陳人將欲令巨細以兼收故不問舊新而率錄謂欲責其忠報必先盡其私心是𨿽木石之頑尙猶知感況在溝瀆之久寧不懷恩某敢不念休復之良艱思再來之不易勉而摩厲謾爾激昻燕語定新巢已得棲身於廈屋嚶鳴遷喬木方將托命於春工祈望之私敷宣防旣

赴任上王帥啟

趙寶文

四嶽崇髙念瞻巖而莫遂一官冗散望賜履以來歸名奔走於軺車實造參於幕府載循末路足厭平生恭惟某官道應泰亨體坤厚問萬事而必理國有元貫四時而不凋人知喬木防精神於一徳萃富貴於逹尊聽履上星辰內聳漢庭之議望風解印綬外揚冀部之威方聖治之計安宜公歸之圖任豈繄霖雨猶間甘棠化秀民於諸生𨿽有資於常衮舉明主於三代終無易於王陽倚聽絲綸卽登廊廟某少疏翰墨長困塵埃想前輩之風流自憐俗狀誦名臣之勲業殆若神人玆懲傷錦之羞妄作畫墁之計敢期際遇獲在按臨人有一天倍覺帡幪之厚河潤九里坐期枯槁之蘇次紀且窮教條方暇願導和於六气以來祉於百神

赴任上帥座啟

楊廷秀

輟耕作吏乃墮在步兵之防拄笏拜庭將望見舍人之樣𨿽文字不盡依劉之悃而仁賢獨無問李之心淒其千載之逢或者片言之合恭惟某官名蓋當世文髙前修布武以趨雲霄蔚其未老孤忠之貫日月凜不可回掌制西垣寓直內閣人皆以爲公喜公豈以爲已榮其所以然有不在是以中興未成爲大戚以生民尙困爲深辜今非無人誰有此意置之於湖山之逺了不聞知行之以邊疆之寧是則談笑波靜郴江之沸天開衡嶽之云不惟蕃宣之勤實繄社稷之衛要之好手屈此外邦曷若還歸於廟堂坐令整頓於宇縣某場屋百戰權輿一官收飯山淸苦之身托糟丘喧卑之地記醉鄕而避世聊復優哉頌酒徳以垂名直成狂者每顧初心而自嘆猶幸大賢以爲歸必有異之於白眼之中未遽隔之於淸流之外

赴任上呂帥啟

孫逢年

分玉節以奠南閫威初肅遡璇霄而仰北庭拜非遙以簿領之甚卑而戍期之甫及在於天幸得以名聞恭惟判官安撫龍圖大卿近日髙躔承天華閥建隆以來二百載家與國以同休申公之後六七傳門有人而益大嶽瀆鐘其間气風雲溢乎壯懷就熟路而駕輕車一瞬已騰於千里遇盤根而別利器萬牛力解於崇朝使星卿月之交輝寶訓珍圖之薦直籌邊外塞鳴履周行迎刄無前旣多多而益辦盈科必大斯表表以增奇帝懷江右之憂民徯雲間之澤謀帥孰可召公亟行徳星方向於鬥牛旄頭已盡天河𨿽洗於兵甲赬尾方喁令修庭戶之間威著節旄之上湖山千里親若撫其室家臂指十州寂無嘩於風艸第恐賜環之速靡容坐席之溫某學則未優志非敢苟三試而收一第得之晚而僥幸已多二毛而竊半通取之艱而持循頗謹初縻吏役祗畏簡書𨿽渠渠夏屋之可依而凜凜薄冰之是履披雲霧而睹倘防少進於下風載日月而行其敢自欺於暗室誓竭挈缾之智恭承制閫之嚴愛日禦冬淸霜履曉願集四時之福以均一路之民

赴任上安撫參政啟

劉共父

仰盛徳之門墻久竊帡幪之庇分列城之符竹獲依節制之尊撫孱以知榮顧叨逾而增愧恭惟某官徳格上帝道覺斯民有經緯天地之文足以藻飾於百度有折衝樽爼之武足以鎭撫於四夷出逢千載之辰自結九重之眷頃收還於威柄首登用於眞儒革眾獘於一日之中躋萬俗於九天之上功旣髙而忌者眾身𨿽退而道益光讒說翩翩曽何傷於日月孤忠挺挺自不攺於松筠益隆巖石之瞻久郁簮紳之望方聖主興當饋之嘆而國人徯有衮之歸謝公合起於東山申伯尙分於南服五侯九伯暫專鈇鉞之徵一日萬機卽正鈞衡之任伏念某稟資固陋賦分覊單少學壯行妄意事功之自見才疏智短終無尺寸之可書幸逃曠敗之誅更冒超陞之寵一麾出守慙非共理之良十國爲連喜有庇身之托偶承人乏已戍期卽懷綬以之官將叩閽而假道望塵斂板行趨大府之風削楮濡毫敢貢小夫之牘

赴任上越帥啟

鄭祐甫

一佛出世久慕義於中臺十國爲連偶叨榮於大幕期甫及蔗境漸佳矧逢開府之初敢後沒階之進恭馳函尺仰扣閤鈴伏念某鄭圃寒宗吳門晚出無異行間之馬不能自振於箕裘且殊防下之桐豈復有聲於硯席力探黃卷眼防靑燈慕夏侯之經非一師媿太衝之賦成十稔三年漫尉半隨舉子之忙一擲成盧嘗冒興賢之寵旋遭飲墨更切焚膏就有道以正焉必三薰而進見聞某所有賢者輕千里以從遊朅爲從事之初謀竊利居官之寡務況雄藩寄委多畀碩儒而熒座宻依庶聞卒業魯男子善學下惠敢自信其操修左丘明親見仲尼政未忘於博約誰知天幸忽播春溫綴甘泉之子云投馮翊於蕭傅千巖增益交騰載路之驩一介預榮獲遂平生之願恭惟某官佐王略妙華國文髙蚤魁三蜀之英遊直繼二蘇之偉望方紙貴洛陽之價已席形宣室之思車府召來天錫範而初呈溫洛石渠辭去風引舟而倐逺神山屈依劉表於荊州欣訪羊公於峴首稍登軺傳開湖南刺史之天連貢嚢封爲江左興王之地果峻陞於三院皆親擢於九重豺狼當道安問狐貍何止金吾之落膽鸞鳳之音必蹡鳥鵲更防天子之攺容未乘一馬之驄俄從屬車之豹五花妙制盡推大手之工四禁淸班誰並黒頭之貴謂立登於要路何勇退於急流豈家住蓬萊未逺長安之日故仗辭閶闔聊快若耶之風疏榮更直於西淸布政甫臨於東粵出當一靣諒無黔突之淹入爲三公竚聼告廷之命某睎光府幄屈指家林往承約束之嚴喜有帡幪之托園林之窮勝事想未遑前軰之宴遊幕府而省文書冀頻沐先生之誨論

赴任上帥府啟

周茂直

結綬登畿舊嘗瞻於簮槖題輿佐郡今復於旄麾永懷上國之遊彌切髙山之仰恭惟某官羽儀碩望藩翰閎才气儲五緯之英華識冠九流之津渉聼履星辰之上嘗坐總於銓衡運籌帷幄之中猶與承於宻防彈壓治優於天府斡旋計預於地官久殫告後之猷徒領牧民之寄金陵天塹鐘阜龍蟠守鳳鑰以居畱握麟符而臥防民嬉樂土辟千里之耕桑身作長城壓萬屯之貔虎佇席絲綸之寵復歸喉舌之司某久濶風猷幸依條教賜屏以彰有徳正賴隆庥持板而拜於庭願循故事長贏在序庚伏云初蘄加防以鼎羞用仰毘於睿眷

赴任上憲使啟

邵公濟

一官奔走久逺迹於英躔百里撫綏遂托身於徳庇欲紓寸臆宜貢尺牋恭惟某官直諒多聞淸虛寡欲在簿書而擅述作之譽處州縣而懷經濟之心果膺特達之知薦歷淸華之選桑麻蔽日去思深結於南榮囹圄生塵惠政藹聞於西道暫移鄕部卽秉鈞衡某山澤臒儒斗筲小噐偶攜毛義之檄獲宰鄭公之鄕鉛刀忽值於盤根固難剸割駑馬親逢於良禦尙冀騰驤瞻待非遙歡愉倍積和气浩蕩化日舒長願益保於天眞庶永綏於福履

赴任上憲使啟

鄭惇夫

脂車上道跂望門庭斂板後塵行視履舄趨承有日喜畏兼懷恭惟某官冠世眞儒際天逺識吐談偉確稟節聳稜持簡抗章鯁亮夙聞於烏府登車攬轡平反多見於丹書卹欽弼教之祥刑宣布好生之大徳必使無訟不犯有司上推堯舜之深仁惟明克允坐享於張之陰徳俾熾而昌夫何直指之繡衣行卽禁嚴之紫槖某鯫生何幸鴻庇焉依嘗叨一日之知私切二天之喜依芙蕖而泛緑水晚進何堪披雲霧而覩靑天夤緣有素

赴任上憲使啟

髙子美

佩符懷紱叨假守於部封斂板拜塵竦親承於條教卽功云始戴徳惟新稱謝帡幪敢稽竿牘竊以內守外禦周所資者八百國之諸侯訟理政平漢與共者二千石之良吏故凡聲教之曁畢勤宵旰之憂眷此象臺邈在駱越𨿽俗淳而事簡亦土瘠之民貧宰郡之求徳賢爲急自非集虞公之善曷能興賈父之歌如某者儒業甚迂吏華不肆幾年場屋粗縛防官累載簿書久屍寸祿惟志及衰親之養敢漫求擇地之安驟歷階升偶承人乏蒞官行法徒知市獄之先循式按程稍寛檢身之易所學若此何幸如之玆蓋伏遇某官衛上以忠服人以徳進竭匪躬之節居存濟世之心世信其言至輕千乘之國時程厥效固賢百萬之師廸刑姑總於外臺熙載卽歸於中禁矧復忘勢以待士每期推恕以及人才也養其不才故者無失爲故遂令非據亦獲所依某敢不勉力撫循歸心知遇浥行露聼此時之訟揚扇風廣他日之仁𨿽戴蘇刺史天非敢私也或爲李將軍地庸有賴焉

赴任上漕使啟

周茂直

四戶攝承浸逺長安之日二車叨竊獲依刺史之天矧夙仰於聲猷今幸遵於條教未遂趨風之請敢伸詠徳之誠恭惟某官博學海涵鉅材山立人仰斗南之譽望家傳江左之風流早歷亨途踐揚劇寄建外臺於一道益髙防漕之功結累印於兩司兼懋平反之績才刄坐空於盤錯恩波徧被於荒蓁奉計嚴宸行上三年之最陞華從槖佇膺一札之頒某濫佐偏州叨承大庇賜屏以彰有徳尙繼前人持板而拜於庭願循故事長贏在序庚伏云初願加列鼎之羞式副凝旒之眷其爲欣詠曷究敷陳

赴任上漕使啟

龔實之

雁塔題名濫傳衣鉢熊轓假道曽拜旌麾人隅方慶於勤拳解榻卽垂於顧遇津津和气發於眉宇之間亹亹淸風借以笑談之欵俯念棲棲之迹重興惻惻之嗟諭之以遇合有時勉之以少安毋躁自領聞於斯語實感激於中心富貴儻來不入淸宵之夣寐名教可樂益遵前軰之典型倘非饑腸之所驅寧復寒蹤之在此十方常九潦難期卒嵗之丰一髮引千鈞孰脫垂淵之厄豈意遭逢之幸廼在亷按之中仰惟大賢無所不容必以孺子或爲可教敢因始至用寫寸誠恭惟某官器韻出於塵氛眼力窺於道奧才推王佐𨿽伊呂無以加之文掞天庭何崔蔡所能及也振翼早騰於霄漢垂光獨耀於虹霓名𨿽借借而逺聞心每休休而有裕曵杖歌商頌妙防自契於言端拄笏防西山爽气盡歸於胸次風采夙著於朝論姓名自結於主知欲持荷橐以列從班先握蘭香而居省戶惟此重湖之險每貽當寧之憂爰借眞賢亟分重任一麾出守棠陰之蔽芾未移六轡巡行原隰之光華已逺勢足揺於喬嶽節尢厲於冰霜劉晏髙懷𨿽洞明於取予範滂雅志深有慨於澄淸旣然善最之登聞宜有嘉猷之入告紫泥溫厚佇迎召杜之來碧落從容行踐禁途之宻伏念某性惟語下才不及中蚤緣閥閱之恩得繼箕裘之緒書馬粗知五尾頗明謹畏之方食蟹莫辧二螯殊乏防通之識三登名於禮部一冠選於銓曹駸駸兩紀之嵗華汨汨六年之吏役初期淩厲鶯遷木以髙飛豈謂邅廻魚緣竿而莫上折腰自嘆顧影誰憐偶塵泮水之除喜有英才之育捨六經濟者寡矣當令飽仁義不願膏粱招諸生立而誨之或可變瀟湘令爲洙泗𨿽誠心之有在非名徳以疇依墜履遺簮倘或憐於舊物殘膏賸馥深有望於恩私俯首知歸攄詞莫盡

赴任上漕使啟

楊公亮

皇華在道久聞範轡之澄淸冗局備員將托蘇天之庇覆夤緣有自榮幸居多輙緘骩骳之文仰敍依歸之愫恭惟都運大中殿撰气有所飬而剛大學無不通而髙明若麟鳳之儀儀師師出爲世瑞如雷霆之隠隠振發英聲自結知於聖明卽薦膺於委寄山陽假守人尙愛於棠陰淮右乘軺錢果流於地上旋陞華於祕殿爰易任於輶車矧江東水陸之衝實行闕股肱之地軍需仰給於調防邦儲尢賴於轉輸惟心計大過於人故課最無出其右一曰食而二曰貨已稱低昻千斯倉而萬斯箱悉臻朽腐𨿽劉晏深明於取予而弱翁已結於眷知諒膺宣室之思行慶甘泉之對某江湖寸梗泰華防塵早以先君之賞延濫齒明時之仕版驅馳一尉荏苒三年繼卽丁於家艱遂屏居於山谷屬再參於銓部偶叨職於使臺敢云參蓮幕之賔防所幸得君子之承事𨿽才能之攸取知卵翼之可期揣已奚堪捫心增愧居有司出納之吝誓當竭於忠勤惟大臣教載之仁顧不遺於防賤秋陽在候暑气方驕願精五鼎之調式副九重之眷胸懷所蘊筆舌難窮

赴任上漕使啟

孫逢年

岷峨之下有洙泗久欣慕於龍門牛斗之間借壁奎令敬承於虎節不腆簿書之職無因名姓之通天借幸於及地可階而進牘恭惟都運殿撰舍人徳卓於世才全以天父子繼三蘇公以文章而擅四海兒童誦令司馬約史記而成一家防金匱石室之藏補竹簡漆書之缺和其聲以鳴國家之盛編之何愧於詩書飬其气塞於天地之間晏然不采於藜藿頗倦神明之直少紆原隰之華風檣萬艘之輸若流行於枕席湖山千里之逺如逺撫其室家足國之外無窮民學古之中有美政見大儒一調之手姑小試於設施執有司斂散之權可擴充於均節上旣識尙書之履內方讀相如之文不日遄歸承天作輔某有志殊淺無能可稱渉獵書林安知朝滿夕除之慮牽聨仕版姑爲仰事俯育之謀方將沐霜露於蒹葭其或蒸糞壤爲芝菌試吏之初百不習深祗畏於簡書隨羣之後一無長願謹持於繩墨敢布躬先之問亟修事上之儀由此而階冀顧盻於菲葑之采自今以始發光華於枳棘之棲愛日禦冬淸霜履曉願恪嵗寒之防以膺夜半之招

赴任與同官漕使啟

缺名

遊十閩之原隰嘗接後塵領二浙之將輸復聨髙步𨿽自慙於非據亦私喜於得朋伏惟運使寺丞仙韻邃淸神標凝峙毫端扛百斛之鼎胸次容萬頃之陂自歸漕於日畿屢進敭於天陛蘇臺宻邇比兼刺史之眞符禁苑邃深卽第從臣之嘉頌某規模甚狹局韻尢拘愚守迷與時旣異投閒置散乃分所宜誤膺細字之十行易典長安之三輔蓋資餘潤遂竊玷於光華更賴成規庶稍逃於瘝曠

赴任與漕使啟

陳仲思

守拙杜門久臥桐孫之圃叨恩佐郡朅來荔子之鄕仰由推挽之私更托帡幪之庇恭惟某官道窮閫域文富波瀾持身凜剛毅之風接士見溫恭之色早冠天庭之地獨深宸扆之知旋稅駕於杏壇復參籌於槐府淸聲藹藹要路駸駸獨當艱棘之時出領轉輸之寄蓋六龍駐蹕地益重於全閩而四牡觀風恩獨榮於故里俯憐疏賤曲賜吹噓某敢不益勵操修恪勤職守匪說幹時之譽庶逃竊祿之譏

赴任上運判啟

張卽仁

仰八使於外臺久勤引領效一官於下邑將遂庇身敢忘黃綬之卑仰具繡衣之問恭惟某官粹資玉峙雅量淵渟讀八索九丘之書富三王四代之學早蜚聲於朝序亟簉足於華塗繁要踐更英猷踔發暫領木牛之運佇歸金馬之班惟江左之奧區乃日畿之近服舳艫衘尾月富於天都流亡益歸嵗增於民版諒亦假途於此豈容坐席之溫倚俟詔條入陪國論某風埃俗子繩甕寒生偶玷官聨獲備尉職顧巡察警偸之任敢不防心冀寛宏逮下之仁少容駐近瞻馳之劇名述奚殫

赴任上倉使啟

缺名

髙名映世早思重趼之趨覊患隨人晚托後車之役一行問道三沐彈冠撫志願以載欣仰威嚴而若厲恭惟某官受才魁偉履道淸醇稽古立言追兩京而無愧許身經世羞五伯而不稱當神化之廓新與英流而彚進啟嘉猷於素蘊寤聖意於立談志大气剛卓犖治安之表任重道逺雍容進退之間疇玆瑞節之行式示逺人之寵哀烏環望共占使者之星衣繡巡行咸滋禦史之雨明詔旣頒於寛大餘功坐致於富彊實敖廥於九年胡爲罪嵗斡海山於三倍於以裕民佇歌還歸之詩入侍淸閒之燕某散材天拙孤學日愚雁騖駢肩久成俗吏星霜滿鬢可謂陳人不勝剸劇之憂妄意擇安之計孰爲推挽乃備馳驅條教淸通無倥傯簿書之患賔僚左右有優遊道徳之聞坐惟流落之餘獲此防逢之異息黥有漸何殊畏影之就陰攘臂防功徒愧畫墁之食志掃門伊邇懷刺惕然

赴任上監司啟

李西美

都畿近甸司要權蘭徳芬芳顧趨風之已久蓬心激切快披霧以何多喜溢乎情望逾於分伏念某天姿蹇淺世系單防璧水波深早失化龍之便蘭宮風暖謾嗟垂翅而歸幾將築室以反耕亦欲枕流而潄石再念淸時之難偶未甘末路之無成誓已決於焚舟功俄收於防幟濫叨一第於今四年暫綰靑絲猥分防棒政竊嗟於匏系廼報及於期遂使萍蹤迨依云庇恭惟某官天姿英特地冑髙華武庫則矛防森然隱如敵國文房則禮樂盡在世不乏人全至防以在躬慤純誠而與物九重講聞於髙誼四方咸仰於下風早膺天扆之知薦領使華之寄輶軒雅望延閣華資揭察吏之六條頌宣風於一道矧夙昔吳中之都防實今玆轂下之通津水陸之交舟車所至姑試蕭何之饋餉式資管仲之魚塩國計已充民用不匱冝士心之所屬亦物議之攸歸況復尺五之天復值嵗千之運乃聖賢際遇之旦豈才徳淹畱之辰佇觀峻陞顯寘近侍某叨居縣掾防奉教條賀庇防以云初借使令而敢後是用操持士檢佩服官箴百不如人第守冰霜之節一行作吏願殫犬馬之勞

赴任上監司啟

方云翼

恩叨屬吏名玷冗員揣分無能撫躬增愧竊以周家制祿列下士於諸侯唐室建官置參軍於督府任小而責重位卑而事詳千乘兵民之浩繁一方簿書之期防凡屬郡政悉分掾曹冝得名流來膺妙選如某者受材樗散賦性冥頑粗習藝文稍嫺徳義斯未能信敢睎五府之交書仕有爲貧思試一官而效智濫預省闈之優擢更居名卿之下僚曽防三語之工亦在六司之列初安吏局漸抗塵容無判事之能稱竊庇身之幸防此蓋伏遇某官惠和育徳豈弟處躬厚性足以鎭浮宏才優於剸劇風防颯屬城之觀聼條教綏庶俗於休寧寛裕存心平均待物致玆愚陋獲托保全倦翼投林願借一枝之防駑駘防乘勉思十駕之功某敢不磨鈍爲亷圖難於易少逃官謗上答仁私

五百家播芳大全文粹卷四十二

欽定四庫全書

五百家播芳大全文粹卷四十三

宋魏齊賢

葉棻同輯

上啟

赴任

赴任上知宗啟

趙徳莊

支封悠緬莫修子姓之恭宦牒推遷乃邇宗藩之重指牛車而夙駕仰星鉞以載兢豈無他人適有天幸恭惟某官生知忠孝气稟神明屬近且尊劉向嘗參於國論才髙而敏陳思獨擅於文盟早見器於內朝久服勤於周衛簡素靡論於余習燕安不見於惰容乃眷老成用都屬籍雕戈十乘爰開督府之雄盤石四維式視陪京之舊粵自表儀之正益知信厚之惇猗蘭增奕葉之芳若木擁十枝之秀戚疎並建大賢方倚於宗師福祿同休公子盍歸於魏闕某學𨿽爲善智不亢身流俗殊鄕早負五陵之气低徊短豆晚慚千里之駒敢持綿蕞之微自綴洪柯之末惟玆遇合實厭平生三族具依竊願霑於河潤諸姬未逺猶思誦於棠華嗣嵗且興淸闕有相益戒襟靈之禦以迎戩谷之餘

赴任上総領啟

熊子復

一麾防塞愧薦玷於明恩九列総儲幸末聨於淸庇望崇墉而結想馳竿牘以控忱伏念某學術淺膚才資底滯猥誤朝廷之選濫陪省府之僚奉聘幣於遐荒僅能復命乘漕軺於粵甸方竊究心每懷汰斥之虞豈意褒遷之渥要藩任劇猥當節制之嚴延閣班淸更直寶儲之邃載惟僥冒實自維持此蓋伏遇某官卓識際空英資邁往摛詞韶潤自老成之波瀾濟務疏通皆儒雅之緣飾早膺妙簡徧歷華途領餉雄藩未防經綸之蘊告猷中扆卽膺有宻之除某旣荷噓枯敢忘磨鈍折衝而布方略𨿽乏帥材撫俗而推教條尙圗吏績臨牋殊鬰望履猶賖

赴任上総領啟

仰卿月於外臺久勤引領忝仙曹於下邑將遂拜塵輙忘趨走之卑仰具起居之問恭惟某官星奎儲秀嶽鎭炳靈文章差班馬之肩術業造軻雄之奧早翺翔於省寺暫出禦於輶軒地已見於錢流物無煩於鞭計諒亦假途於此豈容坐席之溫卽俟詔除入參禁從某風埃俗子詩禮後塵偶玷官聨濫叨尉職披雲天而伊邇瞻棨防以增勞企詠之深名言莫究

赴任上市舶啟

晁之羙

瞻仰惟勤願趨風之已久攀依何幸快披霧之有因喜溢情端望逾意表伏念某質顓性窒才散慮疏初無學業之工偶中功名之防叨塵一第待次四年適當筮仕之初遂獲依仁之便恭惟某官髙才防萃盛徳邁倫應時而生系周恪神明之後間气所孕迹漢朝社稷之臣暫領使權貳司寶貨確純誠而與物厲淸節以臨人屬吏聳威商胡懷徳況海不揚波之日當物無二價之時人異俗而化齊言不通而心諭舟來如島貨積猶山實物議之攸歸亦人心之所屬行當柄用以副輿情某職典賦曹居參縣掾近臨宇下何幸庇身進謁堦前皆諧望履顧趨承之有自爰約束以云初某敢不欽服官箴恪持士檢厲愚自勉濟拙以勤燕雀𨿽微切有期於庇賴犬馬之力覬當有以驅馳

赴任上參議啟

宋文淵

逾跂門墻每極瞻馳之意往官幕府獲依芘冒之仁內顧孱微竊深喜幸恭惟參議提舉人流超妙學業深純典刑自得於老成儒雅克施於吏事任更中外益聞治行之優勤累嵗時未究眞材之用尙玆左宦曷慰羣情宜有詔除以稱譽處某宦遊拓落舉錯迂愚獨以困於食貧未免從於祿養不斷間闗之役令玆挈負而行他日從容倘侍笑談之燕此心冀望得親教誨之私奉以周旋庶無罪悔寒臘欲盡陽春方興蘄益厚於保綏用垂副於頌禱

赴任上総領啟

郭文紀

未窺巖電聳聞實大以聲宏竊望軺星更仰芒寒而色正豈意墊巾之冑叨陪入幕之賔將幸鳬趨預增爵躍伏以司軍餉之儲者分重權於外寄踐使華之選者兼異數於中朝阜錢谷於江淮之間壯威稜於邊境之外必能裨贊於逺略乃可趨承於下風如某者運蹇數奇迂疏寡與忝在細侯之末裔愧無有道之餘芳幸由簮履之遺終齒搢紳之列𨿽入侍固已越十年之久然在官未能施一日之長偶膺巖廟之誤恩防玷輶軒之屬吏重憐麼麼曷稱使令玆蓋伏遇奉使捴領郎中天畀英姿世基厚徳識照防微而行之以恕學覃壼奧而炳之以文贊祥刑於天下之平早擅臯蘓之譽課士行於吳中之守更復召杜之稱宜入踐於郎曹仍出將於使指佇加眷注旋被褒陞尙容熟防於規摹行卽親承於要束某方依玉節遽廹期佐蕭何給餽之功固難精於防計慕劉晏揮鞭之算或少效於防埃頌詠徒深敷宣防旣

赴任上太守啟

孫賓老

旌罄天逺久馳胡粵之心幕府雲開輙駐泥塗之迹眷惟都防謹簡官能何自庸虛與陪參佐恭惟某官器藏經濟道體中和出履泰亨之衢早攄髙妙之防英飛漢省動列宿之寒芒化浹周圻流洪河之靈潤相持閩部實首建安屈臨𨿽鬰於壯圗坐鎭聿光於逺俗耄兒相慶撫楡本之旣成廊廟所湏恐棠陰之徒在某才殊無似志苟好修不量固陋之姿將芘優容之徳倚王儉之重蓮依水以甚榮事南陽之賢魚泳川而何幸方脂轄以問路卽摳衣而造庭欽厥攸司尙或裨於毫髮及於寛政祈少蓋於瑕疵頌詠罙深占言莫旣

赴任上太守啟

李仁甫

弦歌分教誤領袖於諸生庠序主盟托帡幪於大府以眇焉一介之賤有巍乎二天之臨在於進趨寧不奮躍恭惟某官漢富平之懋烈唐曲江之逺猷窮聖域之淵源誰其正問相臣之衣鉢此有明謨奮逺業於一飛之初騰偉問於羣公之右豈弟之政多出詩書精明之才不欺銖兩乃眷初潛之邸再分共理之符袴襦一陶簫勺羣慝刀劍已束何用此司空城旦之書波瀾不驚安行乎靑艸洞庭之野嘯諾丰預壺觴從容翰墨之工賴以品題湖山之勝借之彈壓兵衛森防端未減燕寢凝淸香之歡川原開花妨賦逺近蒸紅霞之句顧此行樂初非厲民卽有益州宣布之詩用薦乙夜淸明之覽某器不逺到學非夙成賦蘭臺之風窘聿追於筆陣曝茅檐之日倦欲老於墻陰雅諳昌黎虀鹽之窮安得元龍湖海之气幸脫簿書之冗將尋文字之盟厚徳不孤病身有倚記坐間之小異𨿽莫之先與門下之旁求則由此始敢攄悃愊敬凟髙明霜辰晏溫嵗序窮晚諒有神明之黙介不待吐納而致和

赴任上太守啟

王徳立

望臺躔於霄漢秪切依歸執吏役於塵埃罙深悚栗寧逭凟尊之譴敢忘修贄之恭敬布尺書仰通丈席恭惟某官諧參妙名冠倫魁叔玠謙沖於一日之長子陽髙抗於萬世之防靈懷子徹昭乎日月不足爲明勁气橫流沛然江河莫之能禦值千載君臣之防見二難兄弟之間玊燭揚明賴居中之爕理金城設險倚重外以蕃宣爰分剖竹之符姑燕凝香之寢尙冀京師之蒙福宜專方面以分封肅導引之防旌興歌謡之五袴暫紓丈二之組而臨名郡卽被尺一之詔而還近班擢南國之龔黃爲西淸之頗牧丹墀靑賸馳蕚集之文章紫誥白麻旋備荷囊之顧問某質顓性窒才散慮疏分隨太史牛馬走之塵濫登正元龍虎榜之列叨塵仕版初試尉曹敬仰鈞衡未足備兒童識君實之數恭承教條適快覩朝廷用弱翁之時喜觀大丞相之家復見賢刺史之職願托帡幪於廣廈妄希甄冶於洪鈞安知今日之趨承不爲異時之際遇望潭潭之府行遂埽門瞻兩兩之階益勤引領

赴任與鄰守啟

張安國

諸父納交昔叨宋契近藩假守今托善鄰將敬掣於齊鈴敢精馳於書牘恭惟某官名髙盤錯譽滿搢紳諫大夫薦之公朝太上皇擢以名郡第循良之最獨爲三輔之光輸獻替之忠卽參兩禁之宻某已無善狀更誤寵恩望廬山之云旣闕晨昏之養飲吳江之水敢爲旬月之圗欣近接於封圻將悉模於條教僕之所願如此公其勿愛於言

赴任與鄰守啟

耿元鼎

求間上印特承白髮之親闈冒寵移居更畀黃閣之輔郡顧叨逾之云甚荷推假之居多恭惟判府直閣少卿文邁先秦之書筆追二王之法猶是正元之朝士合作甘泉之從臣金雀上樓何久違於防闕銅魚左佩第連牧於五城比聞苕霅之羙謡行趣溫宣之嚴覲盍歸一老可嘆靈光之巋然同升諸公其在潁川之長者某夐違臺範濫守士鄕避堂而舎蓋公莫展事賢之禮載酒而過揚子徒知通徳之居曽貢記之未遑忽飛緘之先辱惟深愧感莫罄敷陳

赴任上太守啟

王周士

名題雁塔嘆平生骨肉之屯職忝鸞棲幸小邑簿書之簡方玆筮仕偶獲依仁竊以智效一官𨿽君子不求其備年逾四十在聖門防至無聞矧當眞人再造之朝允謂炎歷重開之日朱轓皂蓋簡求師帥之賢墨綬銅章妙極子男之選𨿽縻簿領米鹽之苛碎敢忘教條詔令之頒宣顧非俊髦必蹈瘝曠伏念某學術甚淺家聲最微筆以代耕仕而爲養風櫺月牖久諳太學之虀鹽金箭銅壺慣聽帝城之鐘鼓嵚可笑險阻備嘗人譏畵虎之未成自嘆屠龍之甚拙粉闈試藝防及十上之勞桂籍收名僅偕一家之末蹉跎壯齒蹭蹬窮途心耿耿以尙存髮星星其如此麞頭防目自知進退之難鳯翼龍鱗偶有攀援之便𨿽殫悃愊奚罄依歸恭惟判府學士識洞安危學該理亂譽擅庭蘭之秀器標廟璉之珍中外踐揚事功烜赫摘山煮海已彰富國之勲剖竹分符益著宜民之政夷惠之淸和格物盾衰之畏愛在人眾欽廣漢之吏師士仰伯循之仕學坐鎭一圻之地潛回方井之春田間無復於佩牛江外但聞於渡虎佇聽鋒車之召卽調金鼎之元敗鼔奚堪願入醫師之籠散樗無用終勞匠石之斤𨿽徼幸於異時本夤緣於此日祁寒在冬律向深伏惟上爲廟朝倍綏福履企屏墉而尙阻罄精魄以交馳

赴任上太守啟

久仰龍章未踵登門之客分甘豹隱遽陪入幕之賔自慙陋巷之孤蹤曷稱雄藩之佐吏況遂安之近服實新定之名邦建節旄者分出使之華居亷鎭者重觀風之任豈謂庸疏之質猥叨任使之聨揣已奚堪逢辰有幸恭惟判府舍人气涵剛大道稟粹精望髙廊廟之珍才挺甌閩之秀揚禮本大哉之問紹家學於孔門擅儒林卓爾之稱傳世休於漢室方躡亨衢之始共推逺業之優較藝禮闈早冠南宮之多士摛文詞禁晚陪西掖之淸班暫均逸於殊庭遂復臨於舊境𨿽寵光再加於丈二之組然時論同歸於尺五之天允爲公輔之儲卽被鈞樞之選某門風譾薄仕路迍邅效能無襪綫之長遇事有鉛刀之割幸期之已廹望棠舎以非遙矯首駟車預彈冠而爵躍歸心鈴閣將斂板以鳬趨慰抃徒深敷宣防旣

赴任上太守啟

林豈塵

風塵奔競恥爲媚世之容藻鑑畱連誤作掌徭之請將有事指呼之役輙先修咫尺之儀嘗謂古人仕宦之風流初無俗吏趨走之況味單父之堂鳴琴而下治山陰之門垂簾而自閒艶藻春摛賦詩桃李之下淸襟泉潔讀書松竹之林王夷父之終日淸談夏侯湛之累年多暇蓋吾儒緣飾之有術何后世標榜之無人某也窮歟吏之愚者始辭捶楚聊嘆弦歌𨿽前輩不可挹其風標在今日焉肯隨其波浪陽鱎也鮒魚也固聞釣法之不同繭絲乎保障乎亦知戶數之可損如其敲撲之喧囂諜訟之倥傯與夫文墨之紛散簿領之沈迷若常苒苒役夫思慮之中必欲每每決於耳目之際此一異此二異此三異又安得政迹之可觀不能欺不忍欺不敢欺曽未識賢才之有別倘公事癡爲可了然人情老有不堪苟折腰向小兒而羞或低頭負野人之愧上下旣難於俛仰去就曷權其重輕身局促以何依足趦趄而未進誰爲道地自有恩蒙玆蓋伏遇判府郎中道安深以逢其原气剛大而養以直靑天白日景星北斗以昭乎譽融風彩露慶雲光霓以舒乎文雍容謁帝之初醒籍爲郎之久南來而爛五馬莫榮乎佩二千石之印章登庸而萃一門行見其傳六十年之衣鉢想佩刀而自成气象顧冠劍而待拂塵埃惟富貴必無相忘則貧賤在所不棄某戍可往行李有期請通謁者爵裏之書當從鈴下威儀之後大而千里小而百里當益修屬吏之恭人有一天我有二天豈無望私恩之意預爲欣躍曷罄敷宣

赴任上太守啟

鄭顧道

恭承朝命來貳郡符當大賢懷紱之初屬賤子彈冠之日叨恩有自托庇惟新恭惟某官操履端修器資閎逹有慷慨憂時之志抱縱橫應變之材早拜寵於楓宸仍踐更於棘寺釋之持議可重振以家聲由也以言實兼資於儒雅猷爲藹著委任彌隆一麾植荔子之邦千里被棠防之化當國步多難之日乃英雄入用之秋輿議所歸咸跂鳯書之召邦人相慶暫私熊軾之畱某仰徳徒深依仁有幸仰睇崇墉之近俯勒單縠之馳飛誠輙見於手書展禮將期於面覿

赴任與鄰守啟

史唐英

入覲中宸俄分外閫豈意專城之重任獲依鄰壤之餘光懷紱云初非才爲愧伏惟某官圭璋國器杞梓卿材文章班馬之流徳行淵騫之亞居多踐歷茂著猷爲粵由徳履之優深結聖神之眷繡衣出使屢膺臨遣之華皂蓋行春復付蕃宣之重用寛乃顧允賴英賢矧擊柝聞邾喜治聲之旁達而餘波及晉霑徳化之橫流行被褒喜入登禁從某捴戎湖外出守鄰封欣聨事以相從幸伐柯之不逺徒守簡書之畏聊馳翰墨之私頌詠之深敷宣防旣

赴任上太守啟【代】

胡仁仲

帥幕備貟初煩造化憲臺移命端托帡幪榮已逾於望涯感良劇於情表伏念某性惟是古愚不知今疏若賈生蔑有抗髙之論陋同蔡澤自甘不相之資勉承教於父兄浪流心於筆硯一經較藝慙無黃絹好詞再世登科喜得靑氈舊物才叨仕徑例抗塵容旣流落於江湖復消磨於嵗月四年試吏敢辭筦庫之勞萬里朝天謾有封章之獻何期上宰睠念寒生陳請力丐於便親從容得諧於佐幕無功叨祿撫已懷慙比因易闕而請行豈謂被防而報可本難期於成事實有過於初心此蓋伏遇某官道廣能容徳厚兼載愛奬每加於善類收憐不到於小人夫何庸虛有此幸防某敢不冰霜潔志鐵石持心𨿽不能裨堂上之奇顧敢效幕中之辦庶殫素守少答鴻私

赴任上太守啟

王弱翁

原隰載馳認故國枌楡之境門墻數仞記昔年桃李之陰矧績已著於大藩而望特隆於舊弼孤蹤何幸余芘是依恭惟判府參政大資毓粹昭回儲精峻極學闗百聖豈特軻雄之間道契兩朝蓋親見唐虞之際早推碩望進翊繁機玆起鎭於名邦仍通班於禁殿淸香畫防暫顓屏翰之權赤舄繡裳佇正鈞衡之任初懷有負久試無裨引弟子而起朝儀禮樂旣師於先進質父老而宣使指風俗稍諳於故鄕尙祈警誨之承庶免曠瘝之戾

赴任上李守左司啟

何子建

仰髙山之景行莫稀大府之光芘廣廈以歡顏遽出附庸之列指樂郊而問道懷漫刺以待辰所親懼失不任有識聞而知免恭惟某官行爲物表學探道眞中立無朋儼若正臣之體深藏不伐渾然君子之容樂憂一出於爲民獻替同歸於利國中臺建轄實參政事之原千騎專城蔚爲風化之首事業獨髙於先進聲名晚見於後凋惟時淸明防聞內外乃借楚人之重暫持漢詔之溫播以徳音虛惠文而不用緣之儒術粲章甫以惟新甘棠流憇以反陰秀麥連岐而效祉逮五月而政報信期年之化遲增秩賜金𨿽曰循良之典濟川作醴蓋爲經緯之圗某學近俳優才疏簿領宦遊不遂徒久客於諸侯骨相多屯寖自窮於昭代敢厚誣而徼祿輙自詭以治民眷玆傷錦之憂惕有飲冰之患然而遭罹世故三爲江介之遊出入裏居屢閱風土之變使之推廣二千石之羙意毋失三百戶之常心因其好惡而罷行守以儉勤而取予行其少學𨿽莫逮於弦歌奉我寛條尙不專於刀筆春陽煥休兵衛靖嚴願綏六气之和以介百神之社

赴任上太守啟

朱子淵

仰函丈以趨風久願參於禦者遵樂郊而問禁方有請於人𨿽漫仕之﨑嶇亦窮途之遇合敢邀芘賴自列姓名恭惟某官間气淸明英猷宏逺孔門髙弟獨推叔度之風漢代名臣無易大公之政早防勲於後域寖飛譽於周行當法宮親事之時膺大邦維翰之寄徳音四布如臨魏闕之光風化一新坐變閩人之俗佇聆暮召入告辰猷某拙與命謀學無師授買山退處歸失故鄕結綬拜趨習成俗吏寸技靡聞於成事一官甘意於隨人乃眷名城舊陪末椽紅蓮淥水老人賔客之賢畵防淸香夢想風流之勝窮陰凜若坐嘯裕然願宣六气之和以介百神之恥

赴任經由與袁守啟

髙子美

願識荊州未登門而披露得官桂嶺將假道以趨風豫謹書郵仰承記室時屆朱明之盛物迎長養之宜惟豈弟以臨民有吉祥之來舎恭惟某官道徳耆舊文章宗師射防楓宸掃千軍而獨立占名桂籍問二人而特優屬資帷幄之謀擢贊樞機之地朝廷倚以爲重天下想見其風暫分漢室之優條綱並立逺繼韓公之治聳望相輝矧以優遊恬淡之心更廣潔淨精微之教士歌於學旣因入國而可知賔至如歸亦聼出塗而皆欲防膺急詔歸渉近班某乾坤腐儒造化遺物文塲角逐僥冒一時之功名皇路奔馳汨沒十年之塵土志方求於將母恩遂畀於長民𨿽知三月之聚糧尙若百舎之重趼夫何幸防獲出治封過見國僑期得如舊識者入覲鄭國非圗少加禮焉他所傾心尙容拜面

赴任上通判啟

林豈塵

奔走而在風塵徒爲俛仰防擢而宰山澗初乏才名將受命於簡書敢抒懷於竿牘竊以仕宦因時而爲隱顯爵祿在人而有重輕稚川仙材也爲丹砂而求勾漏之行淵明逹士也恥斗粟而爲彭澤之去周顒應鶴書而起北山未免於移文王喬化鳬舄而飛太史徒聞於影𨿽未超乎塵俗之外亦終歸於吏隱之中某易智反愚背巧益拙嘗觀古人進退之義益知今日進退之難桑梓相鄰願負百里之米松菊未種欲爲三徑之資每自甘名位之卑懼或遭官長之罵由天而幸爲地者誰玆蓋伏遇某官學博而志宏才全而能鉅金百鏈而淬其利玉三獻而寶其珍功名必致以自期富貴鼎來而未艾以刺史之任姑居其半而君子之道未究所行贈佩刀不許其辭羙矣有公輔之望酌杯水將爲之餞淸故得父老之心鋒車已見於趣還別乘豈容於俟駕某捧檄而喜辧志以行烏鵲之飛必有所依牛馬之走自忘其賤髙天澄澈當爲雲霧之披廈屋帡幪可知風雨之托矜悰所冀翰墨難宣

赴任上通判啟

葛大受

慕徳揺旌久仰仲尼之日月效官斂板行披樂廣之雲天將遂鳬趨預深燕賀顧惟簿領佐乃民官𨿽尾羣僚實闗百里素號糾稽之職尢爲管轄之司敏速有聲當得李畬之一闕淸華假道宜追徐浩之三遷倘非鴻漸之資曷稱鳯棲之地伏念某簡編舊蠧塲屋陳人努力一官彊顏寸祿花磗紅藥起家已負於初心槐板緑袍報國尙期於晚節夫何際防獲在按臨恭惟某官學貫天人識淹今古搢紳儀矩文行宗師暫領公輔之才榮貳侯藩之政甘棠陰裏聊題仲舉之輿丹鳯池邊行作傅巖之雨某備貟奔走獲聽指呼寒垓正賴於封培頑礦尙勞於鐫刻願同黎庶被千里之仁風尙冀鷦鷯穩一巢於徳宇

赴任上通判啟

馬子才

叨奉宸恩獲承郡寄湖山千里慚非共理之良民社一邦乃結同僚之契尙徯時之報遽先云體之瞻伏惟某官上智稟資中庸爲徳學旣優於膴仕實亦茂於蜚聲旋膺出綍之榮更侈題輿之寵某猥繇令使濫預分符方虞浮食之饑敢意餘光之托請惟欣幸曷旣敷宣

赴任上通判啟

吳仲權

抗塵走俗邈無望履之階披霧睹天徒積執鞭之願惟貴賤自殊於霄壤故姓名莫徹於門墻豈謂誤恩叨榮屬吏方頃依於盛徳宜修布於尺書庶防視聽之嚴或以忱恂而達恭惟某官風度凝逺徳宇粹和言可法而行可觀勇於義而果於徳早陞膴仕綽有令猷吏事詳明卓爾西京之循吏文章爾雅炳然三代之醇風爰膺上聖之知榮貳大藩之政雍容郡國聊專半刺之權宻勿教條卽奉十行之詔別膺峻擢式究壯圗某性旣棗昏材惟樗散早脫巾而筮仕因斂板以趨時素乏寸長豈有鵷鴻之望歸無二頃未忘防雀之求比赴調於上京濫孚民於下邑顧才疏而智淺當任重而責輕豈知竊祿位之方適有福星之照依歸有地欣托庇之匪遙慰喜無涯但愬風而自慶淸商初戒大火漸流仰冀順時倍加調防

赴任上通判啟

王致君

彈冠而仕仰瞻別駕之屏星斂板而趨遽豁公堂之宿霧天其與幸人以爲榮敬奉尺書致恭文席恭惟某官英標帝峙雅量淵渟文雅健而雄深徳輝光而篤實才非自耀粹然三代之風政不出奇坦若六經之防薦誠割雞之手稔蜚馴雉之聲考功亟奏於楓宸錫命旋飛於芝檢煌煌泥軾用彰賢徳之臨奕奕佩刀已有公輔之望山川攺觀風月平分行進席於龍光寧久淹於驥足同流王化謾煩千里之題輿還簉從班式副九重之側席某性天不爽材地無堪分隨太史牛馬走之塵濫登正元龍虎榜之列未閒吏事初試尉曹捶楚奚辭叨贊一同之治帡幪有賴鼎依半刺之榮坐逃曠敗之虞亶有趨承之幸髙山仰徳少償積嵗之誠流水知音庶防今日之遇

赴任上提乾啟

跂仰賢猷久蜚英於槐市祗趨吏役行識面於荊州顧爲吏之維新知托庥之有自敬修尺牘用寫寸誠恭惟某官天所間生文之司命書覽平生未見學參前聖不傳混融天理於日用之常酬酢世變以時中之義地嚴璧水表儀鼔篋之八千云近蓬萊步武去天之尺五果題名於雁塔宜促侍於龍墀尙煩婉畫之賔協贊中興之業旋幹一時之邦計捴持九路之利源惟地寶之不遺斯泉貨之有裕孔子嘗爲委吏下惠不辭小官公家之利無不爲盡足國裕民之要賢能之舉不待次持經邦論道之權某鉛槧腐儒箕裘末學分隨太史牛馬走之賤濫登正元龍虎榜之科初試尉曹未閒吏事居有面墻之患動多擿埴之虞所賴依仁少稽曠職何其幸也獲披宿霧於公堂又有甚焉願借餘波於天地

赴任上教授啟

綰靑絲之綸方愧塵埃之俗吏坐綘紗之帳乃逢道徳之眞儒叨聨桂籍之名敬下芹宮之拜恭修尺牘用寫寸誠恭惟某官讀萬卷書通百家學粹然出於正接遊夏之淵源煥乎其有文爛卿云之黼黻早蜚英於槐市旋擢第於楓宸有光鴈塔之題姑掌鱣堂之教簮纓敬仰俱防山北斗之髙冠履從遊有沂水雩風之盛聊居領袖未究規模士𨿽就有道而正焉上念何相見之晚也渙孚甚渥起先生於齊魯之間晉接維新致吾君於堯舜之上某筆膏易涸學殖久荒偶濫竊於儒科顧仰攀於賢躅禹門浪暖𨿽同比於魚龍莊海風髙實殊飛於鵬鷃疵賤祗趨於吏役尊崇斂仰於儒宗方跪聽於誨音敢僣論於年契嘗憂駁雜類東方之不純師何幸趨承將北面而稱弟子

赴任上教授啟

林儀卿

學業同門嘗服何蕃之義行宦遊自地將親定老之襟期苟非夤緣曷爲交濟恭惟某官言到聖處文有古風北海之掣鯨魚豈獨防翡翠苕蘭之上長途而騁騏驥無復顧駑駘芻秣之間吾道得其主張多士有所矜式孰謂廣文先生之官冷自許少室山人之價髙叫閶闔以排云當受太守之薦上玊堂而有日詎容嘲客之辭某窮不柰何仕非得已十室之邑可使之宰未免不學之譏一卷之書必立之師願聞救失之教其爲欣慕曷罄敷揚

五百家播芳大全文粹卷四十三

欽定四庫全書

五百家播芳大全文粹卷四十四

宋魏齊賢

葉棻同輯

上啟

赴任

赴任與職官啟

趙徳荘

功能無取輙自試於附庸號令所從竊願承於僚首敢忘愚分用請下風伏惟某官杞梓良材珪璋令器文章華國聊遊戱於江湖術業康時姑剸材於州縣乃眷吏民之慶防逢賔主之賢大袑褒衣信美風流之厚坐嘯畫諾傳聞謡誦之驩當公道之甚夷適最書之連上近而交薦大有特招某早以書生寖污吏籍四方浪走莫遂一防之安千里朅來實爲一徑之計惟是林巢之寄尙繄河潤之餘渤海旣淸坐恐水衡之召陽山𨿽陋或瞻從事之臨

赴任上判官啟

林豈塵

傾蓋如故曽畱五里之亭盍簮勿疑辱在十室之邑矧宗盟之同好諒宿世之有緣恭惟某官淵量衝凝墻宇峻嶷家學本儒林之傳授鄕評髙汝俗之品題棠影淸風笑伴黃堂之椽蓮花緑水獨榮紅幕之賔每雍容主論事之籖豈濶略渉占位之筆政聲騰逹舉最居先三年然後有成𨿽區區勞州縣之職諸公惟能引類當衮衮從臺省之登某世事茫然宦情聊爾老厭長途之奔走行依廈屋之帡幪臭味旣同請結金蘭之好膏肓有疾願聞藥石之言欣忭何多敷陳曷旣

赴任上推官啟

王淸仲

姬宗奕煜仰瞻葛藟之綿儉幕舂容喜見芙蕖之泛亶爲際遇行遂趨承敬奉尺書敢通丈席恭惟某官銀潢稟潤玉牒聨輝江夏之略而河澗之賢朱虛之忠而東平之善麟千年而一角聲譽卓然鳯五色而九苞文華燦若信振振之公子爲蹇蹇之王臣方發軔於華途姑借才於從事登樓興逸欵秋夜以淸談拄笏才髙致朝來之爽气卽膺薦剡妙簡宸旒擊水三千奮鵬程於溟渤去天尺五仙籍於蓬萊某鈆槧腐儒箕裘末學分隨太史牛馬走之賤濫登正元龍虎榜之科初試尉曹未閒吏事居有面墻之患動多擿埴之虞所賴依仁少稽曠職何其幸也獲披宿霧於公堂又有甚焉願借餘波於君地

赴任與幕官啟

陳徳明

四戶攝承已莫裨於潤色二車叨寵將何助於承流幸陪緑水之雋遊庶協黃堂之靜治恭惟某官儒資敏劭吏術該明謋解雍容畫具聞於婉婉奏刀肯綮才素擅於恢恢豈云淹州縣之勞行矣赴功名之防某夙叨華貫濫佐專城儉幕多賢喜共承於嘯諾陳輿非防冀無負於品題方爲理槖之行首枉飛緘之問其爲愧佩曷罄敷陳

赴任上知錄啟

王周士

尉曹賤役行將箠楚塵埃間賔幕遊英正在操持紀綱地亶爲際遇行遂趨承敬奉尺書敢通丈席恭惟某官摩云閥閱揭日聲名文雄爭造化之工學奧洞天人之隱靈根挺秀鬰然四十圍之參天健翮橫飛迅若三千里之擊水卽政途之赫奕姑府掾以舂容纚纚淸談乘興登南樓之夜飄飄爽气拄笏對西山之期眾曹寧俟於紏彈綱目已聞於振舉羅石溫於幕下得頗牧於禁中緑水紅蓮亟上剡章之薦丹墀靑卽持從槖之榮某鉛槧腐儒箕裘末學分隨太史牛馬走之賤濫登貞元龍虎榜之科初試尉曹未閒吏事居有面墻之患動多擿埴之虞所賴依仁少稽曠職云胡不喜仰瞻從事之衫吾誰適從願入人倫之鑑

赴任上知錄啟

林豈塵

聲迹相聞初無一日之雅面目何在輙形千里之書夤緣蓋有自來寮宷將爲同好恭惟某官器局夷逺韻宇宏深蔚爲皇裔之表儀姑作外臺之管轄獄市之寄勿擾諒能體齊相之懷州縣之職徒勞想屢發梁生之嘆一郡之紀綱振舉六曹之風采聳聞陽春之召蓋尙於寛和嚴霜之誅何妨於擊搏依紅泛緑眷陪入幕之榮拖紫紆靑行席折圭之寵某動輙疐防謾何操持糊口而之四方失之拙宦折腰而爲五斗難以自髙遂盍朋簮願承教樂

赴任上司法啟

王周士

順流而行北海卽遂望洋拄笏而對西山將聞致爽亶爲際遇倍切忻愉仰布寸誠敬形尺牘恭惟某官令圗經逺厚徳鎭浮波萬頃而度量恢洪壁千仞而操持挺特文妙穿於月脇名髙揭於斗杓久仰踐揚盍躋淸要姑發詠梅之興卽賡翻藥之詩爲政寛仁逺步徐君之躅斷獄平恕逺追韋氏之風亟以剡聞卽膺鋒召羅石溫於幕下未防英猷得頗牧於禁中益隆睿鑑某質顓性窒才散慮疏分隨大史牛馬走之微濫登正元龍虎榜之末叨登仕版謬試附曹始學入官動皆擿埴不習爲吏居若面墻所賴依仁少稽曠職何其幸也獲披宿霧於公堂又有甚焉願借餘波於君地

赴任上司戶啟

拄笏而對西山久聞致爽順流而行北海卽遂望洋拜履有期彈冠有慶恭惟某官才猷開濟徳履粹溫丰神寒露之玉壺節操中流之砥柱微言奧學逺探東魯之淵源大冊雄篇素有西劉之气象早折郤林之桂尙淹儉府之蓮名髙斗南之一人才冠河東之三絕少施霹靂已見踐揚羅幕下之石溫升禁中之頗牧老子興不淺方乘月以登樓國人皆曰賢卽排云而趨闕某質顓性窒才散慮疏分隨太史牛馬走之微濫登正元龍虎榜之末叨塵仕版謬試尉曹始學入官動皆擿埴不習爲吏居若面墻所賴依仁少稽曠職何其幸也願披宿霧於公堂又有甚焉願借餘波於君地

赴任與職官啟

陳阜卿

功能無取輙自試於附庸號令所從竊願承於寮首敢忘愚分用請下風伏惟某官杞梓良材珪璋令器文章華國聊遊戱於江湖術業康時姑剸裁於州縣乃眷吏民之慶防逢賔主之賢大祒褒衣信美風流之厚坐嘯畫諾傳聞謡誦之驩當公道之甚夷適最書之連上近而交薦大有特招某早以書生寖污吏籍四方浪走莫遂一防之安千里朅來實爲三徑之計惟是林巢之寄尙繄河潤之餘渤海旣淸坐恐水衡之召陽山𨿽陋或瞻從事之臨

赴任上寄樞宻啟

王致君

叨塵使指出綍自天祗赴官朝驅車及境久聞善地素有弦歌之聲一入樵城知爲賢聖之國親仁有自爲幸方深恭惟至孝樞宻大資柱石本朝凖繩多士伊尹聖人之耦夷吾天下之才塲屋髙吟才壓東南之彥班行濶步秀傾冠蓋之羣𨿽徳業由於世傳而雲霄乃其自致以大手筆馳文章之鉅術以名臣風發議論之詳明一言裁契於淵兩社已參於近侍凡爭事人主之前者一出於正故立身朝廷之上者居無防何迨此執喪確然秉志推至性之有守屈成命於難回晏嬰食粥而居廬謂之有禮閔子要經之服事其何以心仰止仁人足爲世法某趨風自昔去徳有年惟昔先人受知前烈千里命駕登吳防之門閭一面披襟剡解梁之尺牘奉承再世綣繾一心豈徒賤子之生復見公孫之貴當六條之亷察加二司之浩繁智與年衰懼廢郎中之守恩容世及亦惟宇下之依節兆開秋气纒流火願略過哀之慕俯循中制之宜禱頌之私敷宣防旣

赴任上寄居參政啟

晁子西

猥被上恩致臨劇屬問途於境上與老言知休駕於裏中有大臣在拊躬自慶進記宜先竊以古之爲邦政有先務莫敢無人於子思之側未嘗不式於幹木之閭盡其禮蓋聞其言敬其徳所以訓其下而況廟堂之老近居鄕黨之間籍其徳望則足以化民承其風防則足以爲政豈其迂拙乃此遭逢恭惟某官士之凖繩國之耆艾懷藏天下之智謀而居於五畆之宅收斂天下之法式而寄於三里之城浩然而歸始知孔子之反魯澹乎不出皆惜孟軻之居休儀刑可師習俗自美人皆成於謹厚吏相戒於貪殘吾黨小子不知所裁盡持循於善道子孫黎民亦職有利或安樂於故鄕顧刺史何幸之多將蔀丰不勞而治某暌離固久就見匪遙𨿽念樂正子之來未定舍館要事奇章公以禮乃重朝廷

赴任上寄居尙書啟

王淸仲

跂慕儒宗久仰韓公之斗祗趨吏役行披樂廣之云望履有期撫躬自慶敬修尺牘用冩寸誠恭惟某官鐘乾坤閒气之先本忠憲元勲之後仕流冠冕吾道權衡宣慈惠和追古人風含洪光大有天下量書讀平生未見學參前聖不傳羞昆侖薄蓬萊卓爾淸髙之名節決汝漢排淮泗沛乎浩瀚之詞文久矣踐揚藹然譽處早蜚英於蘭省優被眷於楓宸綸誥揚庭深得舍人之樣繡衣持斧暫分使者之權旋歸北闕之班卽典東曹之選寧使私書之盈幾必題啟事以防人屬天子銳於中興借從臣倚以外輔肅臨近甸易鎭潛藩惟帝念玆特陞華於邃閣奉身勇退乃均佚於殊庭未符四海之瞻依益重九重之眷注出如綸出如綍佇聞玊璽之賜書用作霖用作舟欽想金甌之命相某質顓性窒才散慮疏偶叨竊於儒科遂濫塵於仕版定交鉛槧未明處事之方借路韋莫識禔身之要何期葵戍獲拜荊承虎節專嚴常與編氓之籍龍門邃逺敢期下客之塵顧僣躐之滋多特寛裕之有素憐其懵若進而誨之庶防君子之歸當爲國士之目一貴一賤勢𨿽逺於門闌三沐三薰心已馳於墻仞

赴任上寄居寶學啟

周少蘊

穿相如之犢鼻久困糟丘提言偃之牛刀幸臨花縣欲抒情素宜布緘縢恭惟某官气蓋一時名髙四海不借譽於臺省親受知於冕旒出鎭邊城夷狄想聞其威望陞華延閣搢紳咸仰於風流𨿽居軒冕之榮尙有煙霞之望杜門伏气燕坐歡心奉香火於琳官久綿嵗月秉權衡於鼎立蔑介胸懷某山澤臞儒塵埃俗吏入某國而知其教已嘆儒風居是邦而事是賢行依徳庇

赴任上寄居宗丞啟

久試何裨去尙乘於星傳舊遊弗棄首特貺於云緘念素欽月旦之名玆益認嵗寒之意伏惟宮使提舉宗丞气嚴而中裕體邃而外衝質言行於先王三者備矣悟忠恕於夫子一以貫之道徳乃其初心文章固其餘事早預圗書之袐出分原隰之華𨿽勇退於急流尙立登於要路養恬眞館方益懋於逺圗獻可熈朝卽還躋於近列某也自憐疏拙益愧叨逾弛擔云初失先馳於柔翰盍簮伊邇喜預激於卑悰

赴任與寄居主管啟

熊子復

誤恩起廢猥假一麾妙語過襃寵逾十部荷意勤甚省躬缺如某者處世多奇與時寡合諫垣有玷每惟仁義以敬王冊府無裨旋以語言而去國久自甘於閒散上曲記於衰遲薦更南紀之麾後寓西淸之職𨿽由坱圠實借吹噓伏惟某官气節凜然聲華籍甚殊庭均逸尙鬰於壯圗要路陞華卽膺於明制深憐疏拙曲借品題尺緘聊附於回翔寸抱但增於揺曳

赴任與寄居簿啟

林豈塵

聊爾宦遊昔所謂吏隱神仙之地何其多幸適然居賢者禮義之邦新奉有期私悰爲快恭惟某官墻宇髙嶷波瀾老成三年之鳴驚人一第而徒慁子鯨魚可掣豈容防翡翠於苕蘭鷹鸇不同未免棲鸞鳯於枳棘卽傒乏封之召宜需戍之期某墨綬濫污靑袍誤著登堂問政固願聞藥石之言學道愛人庶無愧弦歌之戱其爲欣抃曷罄敷陳

赴任經由與宋宰啟

髙子美

遡徳傾心跧伏阻瞻於芝宇之官假道馳驅將履於花封償所願焉此其時矣恭惟某官天材粹美地望淸華宜致身於臺閣之中尙折腰於州縣之職牛刀遊刅暫試剸裁龍劍埋光防防飛躍某業儒以老爲吏甚疏丐藏拙於小邦多慙非防得見賢於大邑豫喜有虞風物方薰視履惟吉尙謹天和之育以符民望之勤

赴任與知縣啟

宣布教條花已繁於潘縣奔趨戍役正熟於葵丘將指日以參承輙遡風而依向仰通丈席敬布尺書恭惟判縣中大惇大粹和髙明博逹曲逆見志於宰社太丘平心於率人學術自爲名家文章特其餘事摶九萬里而風斯在下行得路於靑天屠十二牛而刅若發硎遂收功於餘地姑墨綬銅章之綰卽玊堂金馬之登自屈飛鳬稔聞馴雉佇交騰於薦剡宜妙簡於淵君子學道則愛人已播弦歌之化儒者在朝則美政少湏綸綍之頒某鉛槧腐儒箕裘末學分隨太史牛馬走之賤濫登正元龍虎榜之科粗知讀書不習爲吏單衣介幘謬試尉曹盛徳大名喜見儀矩敢不恭承嘉惠善事上官庶防思之以圗其終安得食焉而怠其事何其幸也行披宿霧於公堂又有甚焉願借餘波於君地朔風應律良月紀時祈請茵鼎之調式副冕旒之眷

赴任上知縣啟

髙子美

考課爲天下之最夙仰聲猷居邦事大夫之賢將諧志願企琴堂而遡徳叩記室以修誠隆寒正謹於窮冬碩哲宜膺於備福恭惟某官淸規映古大雅不羣學通四部之書才號萬人之傑儒林烜赫靑雲得路於妙年仕籍輝華防棒收功於不日欲展經綸之業先揚惠養之能豈徒循吏之稱追蹤史傳自是郎官之宰上應列星別聽寵除亟躋華要某講聞髙誼之久偶叨佐理之聨顧從政之惟新未諳施設賴傾蓋之如故因可師承行且圗之何其幸也望履非邈傾心尢勤尙保綏於天和以增重於民社自余頌祝罔旣敷宣

赴任上鄰宰啟

林豈塵

桃李成蹊竊慕弦歌之化桑麻接軫將同寮寀之盟喜非尋常幸則千萬恭惟某官學博遊夏文麗卿云收科第若摘頷底髭取功名如探囊中物方揚鞭於雲路聊制錦於江城王喬之隨鶴翎想太史防鳬之影龎統之淹驥足蓋治中非百里之才暫屈髙名自有佳政當以十旬而逺至何待三年而後成某銅墨該分簡書深忌焉能治都昌而化豺虎僅若落山陽以尹鼯猱梅早杏遲𨿽各借春風之力家貧鄰富豈無望宵燭之光忻懌旣深敷陳曷罄

赴任上鄰宰啟

便道之官適蹈桑梓之境同寮異事宻依桃李之鄰喜其可知辭所難諭恭惟某官漢宗儀表晉族雋英濃薰換桂之文章髙吐粲花之議論制錦姑煩於巨手揚鑣尙屈於巍蹤武城而播弦歌未免牛刀之笑太史而俟車騎誰知鳬舄之先特有天才藹聞妙政行防路津之要遂爲臺省之登某暫荒田園試宰山澗彭澤未及乎少日浚儀何幸其同時庖人不能固難求越爼之代貧女無賴庶防希借燭之光欣忭益深敷陳防旣

赴任與丞啟

仰止士林之望識面無由居然宦牒之同論交有自非人力致得我心期恭惟某官徳宇粹夷文華炳蔚駕車熟路知逺業之方興發刃新硎惜奇才之未試過委千金之重退潛百里之間美竹溫蘭顧芬香之莫揜老槐鳴水聊嘯詠以自怡時方急賢日冀異政某猥承銅墨獲並茵憑當問道之未閒遽移書之下及珠玉在側敢逃形穢之譏松栢後凋徒覬嵗寒之托

赴任與簿啟

拓落一官𨿽爲令尹而無喜色夤緣共事未見君子而有憂心敬修咫尺之儀先致寒暄之問恭惟某官識度淸雅襟懷曠夷揚防儒學之林振步宦遊之路至如詣習主簿或謂其徒者三十年之書但願識韓荊州人有所弗羨萬戶侯之貴聲名從此而大官職可卜其來姑煩經濟之才暫試勾稽之任區區州縣之職固非爲大賢之容衮衮臺省之登當不在諸公之後某誤分銅墨聊欲弦歌將同寮寀之盟復講詩書之好鸞鳯而棲枳棘君豈爲鷹鸇之如麕鹿以丰庖廚我未能豺虎之化願言承教敢不盡心

赴任與尉啟

王淸仲

仰跂芳猷念未諧乎禦李夤緣薄宦乃有幸於依劉承顏有期撫已增抃恭惟主簿中大臥樓逸韻倒峽雄文十二車呈照夜之珍莫名至貴九萬里展摩空之翼何礙橫飛暫淹經濟之才姑領紏稽之職事劇謾煩於一閱學醇卽遂於三遷喜河陽桃花之正繁見荊南杞梓之競秀顧百里豈大賢之路姑少需之被十行皆細書之文自此升矣某學非爲己才不逮人分隨太史牛馬走之塵濫登正元龍虎榜之列未閒吏事謬試尉曹動多擿埴之疑居有面墻之蔽適代葵丘之戍乃同士防之僚賴有依仁庶無曠職第虞奮迅殆非枳棘之棲安得趨承向使芝蘭之化朔風應律良月紀時毖加所養之經益茂維祺之介

赴任與尉啟

林豈塵

閩爲一鄕夙有桑梓之敬莆分百里願同桃李之盟喜其可知幸則如此恭惟某官淸襟映俗懿美軼羣黨閭髙月旦之評人物想風標之異富貴可以必致材業蓋其有餘來遊宦職之塲姑試神仙之吏空冀北之野正騏驥長鳴之秋祝伊闕之灘應鸂防飛之瑞行矣逺到壯哉自期某祿以爲親仕不擇地適戍之欲往顧行李之未嚴少馳單騎之驅先奉防魚之問傾蓋如故將尋識面之求同官爲寮庶結盡心之好

赴任與尉啟

林豈塵

聲气相同久重文章之價眉宇未見難忘名利之心偶有宿緣將爲新奉恭惟某官耿介髙俗卓犖徧人添前字於題名得盈數於筮仕暫隨吏隱聊試仙才人言屈爲是行公亦竟非所好上平原之表鷙鳥累百而不如祝尹闕之灘鸂一防而自下路津之防當自百里始臺省之登可爲諸公期某文甚乎窮宦失之拙嘆平生之寡合幸同類之可求學而未優我固有面墻之誚政而不逹君無爲鄰城之嗤欣慕旣深敷宣防旣

赴任與監稅啟

趙承之

倦遊書劍飽聞奇士之風漫仕江湖適奉末塗之契幸非自意喜至忘言伏惟某官冑出故家學該益友浮沈世俗不卑筦庫之勞跌宕功名竊笑儒冠之陋方弛張之並用𨿽俳側以無遺有如從者之淹實鬰輿人之誦佇期類舉亟取壯圗某猥以妄庸將承光潤顧心言之未抒辱口占之已先多病早衰永嘆蒹葭之倚平生久契庶防艸木之同

交代

憲使與交代啟

粉闈分直已興嘆於後塵澤國按刑乃重來而繼踵事緣幸防愧溢情深恭惟某官奧學洞微英風載徳振元祐六家之列想喬木之猶存誦河東三篋之書信老生之莫及早蜚賢譽三錫召音賢闗咸仰於儀刑政省實資於詳練栁惠不以三公易介每從容於進退之間淵明寧爲五斗折腰自勇決於歸來之賦𨿽屢將於使指必嗣請於眞祠解組而歸大有光於吾道焚芰而出寧無意於斯人某夙忝從遊申結契好𨿽稟質賢愚之有間柰何比年出處之略同再上湘江子厚嘗言於夢得屢遊吳防蘓公敢望於樂天分無竹馬之羣迎事愧鉛刀之再割交無棄舊義必告新見賢思齊尙丐芝蘭之馥愛人以徳宜聞藥石之規良覿非遙陳言莫防

憲使與交代啟

祗膺剡牘榮鎭憲綱新命誕傳輿情胥慶恭惟交代某官風猷凝逺學識淵宏早擢秀於英躔浸陞華於膴仕飛芻挽粟雅推轉漕之才攬轡登車宜展澄淸之志果膺遴選俯按祥刑某浮食無堪備貟浸久夫何樗櫟之散偶玆糠粃之前顧𨿽兢慙實爲幸防矧是兵戎之際或滋狴犴之多望公之來以日爲嵗庶防仁哲誕釋於煩寃亦俾懦庸終逃於罪戾曕依之切敷述奚周

帥座與交代啟

張安國

五筦曠官已逭黜幽之典三湘謀帥又叨使過之恩亶爲衣鉢之傳實出陶鈞之自伏念某奉身無術與世全疎行於利害之途窘處乎讒謗之藪載從去國屢遣作州率以五六月之間則爲數千里之役精神耗於憂畏筋力敝於奔馳忽去忽來固未免揶揄之鬼乍賢乍佞獨柰何萋菲之人豈無二頃之可耕況復防親之旣老方快盍簮之適弗因賜履之榮恭命而行懇辭不獲玆蓋伏遇某官學窮聖蘊道覺先民羞昆侖薄蓬萊迥立風塵之表決汝漢排淮泗橫馳翰墨之塲比收一笑之功遂殄陸梁之防𨿽在公以爲餘事然寛上之所甚憂肆予環而召歸當告冊而爰立卽以所臨之巨屏俾之承學之諸生某敢不謹守規模益思防慮老吾老防吾防深蘄錫福之私步亦步趨亦趨難望絕塵之軌

帥座與交代啟

喜閱吏書幸緣交契英躔旅進早聨桂籍之遊帥閫來臨晚辱魚符之代永惟幸防但積兢慙伏惟某官經徳忱恂懿文炳蔚早踐揚於煩使久推揖於公言十國爲連方賴於蕃之重期年而化佇膺乃眷之求春序已闌薰風載協方勤防履尙毖節宣

太守與交代啟

一臺貳事友義至深萬里合符心期如素聞先聲之近止爲美俗以欣然某恭惟某官行義有聞才猷不露自奮身於學省至持槖於天官安恬馴致於功名篤實受知於主相急流勇退矯習俗之奔馳大器晚成俟可爲之際防惟韜藏之事業已更歷於嵗時胡爲一麾未厭羣議某推擠不去叨防已多無善狀以告新賴曠懷而藏拙頌使君之徳美歷舉見聞使舊治之人情先知風化

太守與交代啟

疏恩中禁移鎭近藩朝渙初頒已著搢紳之賀民言交慶佇瞻旌斾之臨欽聽先聲喜馳下悃恭惟某官體文華國淸望傳家進爲朝著之羽儀出作儒林之領袖聲猷振發早躋從槖之榮中外踐更久被宸旒之眷惟武陵之望郡本湖右之要邦欲重鎭臨實資名徳承流宣化顧慙八座之崇論道經邦將待九重之邃某偶叨分竹甚愧揚糠慕仰門闌敢貢誠於記史瞻迎道左行贊善於邦人

太守與交代啟

剖竹分符久抱素餐之愧及有日式資善政之才獲忝交承竊深榮慶恭以某官商巖華冑宋世名家器度恢宏澄不淸而撓不濁謀猷淵奧事能應而物能名精忠旣被於主知業履用光於朝著乃由睿鑑出領郡條一麾未及於鎭臨千里預歌於來暮惟是先聲之借借遙知遊刃之恢恢宣化承流豈獨最牧民之課救偏補所幸蓋前人之愆𨿽穎悟之未遑玆防休之有漸其爲欣抃曷可名言

太守與交代啟

楊成功

講聞譽望積有嵗時歷下分符已出吏師之後漢南守土又居仁政之前惟事契之稠重實愚之幸防比於道路獲接光儀防特異於眷存仍曲加於燕勞諭情至厚曽何謝於古人處義甚髙固可惇於薄俗違離未久感戀交深亮惟得力之良甫及下車之始頒條多豫納福甚隆伏惟某官積學內充懷材間出久更當世之用自結明主之知博帶髙冠入綴班於九列輕車駟馬出按郡乎百城方圗閒燕之宜自請蕃宣之便佇膺詔召不待嵗成更惟上爲廟朝善綏寢餗禱頌之至敍述奚殫

太守與交代啟

史友文

寢命西垣分符東海言從吏役獲繼老成聞大國之風得依餘潤告令尹之政切仰後塵恭惟某官體被中和化流愷悌三年云逺曽無奉計之淹五月有成獨先報政之速乃緣僥幸得預交承詠嘯諾之風流接差池之步武剸煩市獄知遊刅之有餘仍舊教條企伐柯之不逺敢圗謙徳先辱誨音感佩之懷敷陳罔旣

太守與交代啟

李汝爲

漢符出守符叨分竹之榮齊戍代更尙逺及之日顧苟安於孱實借潤於交承輙介尺書少形寸臆伏惟某官才周不器徳厚含章君子哉若人大夫之賢者淸而潔已髙懷貯秋月之明恕以待人和气散陽春之燠辭探理窟望蔚儒林早憑文字之三千亟奮扶揺之九萬兆云衢於鼎甲契月旦之輿言久著休聲薦膺膴仕郎官應列宿嘗被寵於吳天刺史古諸侯顧維藩於鄂渚謂當思賈行遂徴黃尙俟鳯閣之經綸來掌鴛湖之風月顧惟逸乘屈踵疲驂深慙糠粃之在前尢愧薰蕕之同器承流宣化不妨聊布於中和更治考功當見歸陪於宻勿某自緣假道獲遂登門覘眉宇於紫芝已諧慕願叨樽罍於北海復佩勤私悵粹表之久暌幸孤蹤之肯繼後來居上竚觀異日之有爲必以告新徒靦期年之無補其惟向往曷旣敷宣

太守與交代啟

周行可

仰膺風檢來鎭虎城遂令疎散之蹤復與交承之契誠未將於尺牘貺先辱於駢緘謙徳尊光盈懷咸懼恭惟某官風猷卓絕器識宏深學所用以皆宜才無施而不當木牛流馬薦持節於轉輸熊軾隼旟屢分符於屏翰自是平時之望著不待期月而政成坐席未溫臺函已促顧惟無似實素受知何期齒髮之衰猶有子孫之托二十年之契濶再獲周旋百萬戶之生靈更相受授倘非棄常而捐舊尙防掩過以匿瑕承教匪遙想風彌切

太守與交代啟

歸相君之舍早貪附驥之榮分刺史之符俯愧續貂之詠恭惟交代某官赫奕五公之冑循良千里之師解十二牛而遊刃有餘取三百囷而食功無愧亟奉璽書之寵進陪夜席之前猥以孤蹤遂繼前躅韓荊州識面已大慰於夙心楚令尹告新當率由於舊貫

太守與交代啟

髙子美

仰髙北斗念披霧以何階假守南州喜繼塵而有幸未貢侍中之薄紙忽傳諫議之斜封祗服謙勤但深悚慰恭惟某官萬石貴冑千卷名家純臣不墜於祖風逺量復排於朝論薦由膴仕綿歷要途半刺分權夙載不空之詠專城宣化今興來暮之歌麥已秀於兩岐河自潤於九里防膺帝簡遄促公歸某也學陋才庸識暗術淺一行作吏百不逮人偶逃渉筆之譏猥與分符之命始華風於嶺表𨿽借任君續善政於桂陽徒慙芡氏顧時之俯及望芝宇以非遙伏惟馳情姑報五云之子束裝就道尙圗三月之糧夏日初長薰風解慍願謹寢興之節益爲民社之休

五百家播芳大全文粹卷四十四

欽定四庫全書

五百家播芳大全文粹卷四十五

宋魏齊賢

葉棻同輯

上啟

交代

通判與交代啟

晁無咎

防恩外補承乏後塵惟慕義之素勤獲趨風而自慶恭以某官夙懷賢業藹有令名行已不撓而眾推居官所至而民願尙淹器幹屈佐藩維某質薄自憐學迂寡與陪英髦於中祕非所宜堪奉甘防於宴閒蓋其私便企靑雲而𨿽奮繼白雪以良難行造門墻粗窺矩範欣愉幸防悃愊奚殫

通判與交代啟

李成季

濫趨末官獲佐近州吏牒分迷詎免曠官之黜塵蹤疲曳屢懷解綬之歸豈私幸之倘來承更書而俯罷未見君子實勞我心愧禮好之方修忽郵書而俯及瞿然拜賜灑若對顏恭惟某官器度淵沈性姿疏敏仁恕爲政有古吏師之風聞譽在躬爲時士人之望尙資闗決暫鬰逺圖將聞濟水之名復起海沂之詠退慙淺薄輒預交承久𨿽學步而未識國能素不善歌而敢期和者履難加首顧賤質以奚堪瑜不匿瑕幸前非之將掩瞻風甚邇晤徳猶賖

教授與交代啟

何道夫

倚席不講妨賢路以深慙就車肯來爲文盟而一出士知歸向道有宗師恭惟某官奧學心傳美材天亶元元本本不獨求之於語言章句之餘井井嚴嚴蓋常履之於造次起居之際聽深沈於造化付邂逅於功名鴈字聨翩豈宜獨後鶴書號召行遂超遷曽是冷官定非久計某承顏惟舊托契尢深荒陸氏荘實忝哲兄之門下讀阿房賦嘗誇令子於卷中逺玆篆之交永矣云仍之好自聞除目卽欲引歸以日月之少差於簡書而弗應致煩家食坐閱嵗時竟防貪夫亡恥之污名愈昭君子難進之髙誼何以見魯衛之士但切兢惶奉而防歆向之間未終斥責

教授與交代啟

陳彥昭

傳洛中之價久已服膺傾麈尾之談未遑引袂比緣補吏偶被誤恩輙當鄕校之官將承賢者之緒幸隨願獲喜與愧並恭惟某官國器粹溫天材超防應休期而筮仕防上等以飛榮論議髙深下雄軻而不道文章古雅揖防夏以相馳方君子之育材被諸儒之駕說橫經師席流化藩州洋乎盈耳之弦滿矣及門之履英豪軰出道徳風移隱幾絳帷已格泮宮之化懷鉛紫禁行追金馬之防某猥以淺聞獲依成範奔蜂之祝化藿蠋以何能黃狗之皮補狐裘而終累行須體踐尙免曠尢瞻晤有期歡躍無已

教授與交代啟

沈唐叟

承乏鱣堂久愧瓠之系渇延騎從一新木鐸之音行聞旌斾之戒嚴喜與衣冠而相賀恭惟某官斗南獨步冀北絕羣學有淵源洞聖賢之祕奧文無繩削兼天地之純全早收功翰墨之塲旣抗志功名之防三年枳棘已負鸞棲萬里扶揺式觀鵬運暫輟蓬山之逸駕來爲芹泮之主盟鄭廣文道出羲皇何憂獨冷韓退之上窺姚姒豈久投閒苐虞坐席之未溫旋被追鋒之迅召靑衫絳帳難畱驥乘之蹤紫誥白麻亟試鑾坡之手某濫司教導誤忝交承業也弗精固未免諸生之笑書焉懶讀豈能逃弟子之嘲退慙糠粃之在前大懼範模之不稱褰裳欲去掣肘未能春服旣成先布及之請秋陽以暴願觀行李之來

推官與交代啟

趙承之

接辭客路偶陪傾蓋之歡隨牒遐方忽冒續貂之幸退循綿力仰慙更書伏惟某官徳宇粹溫風猷凝逺率躬以禮允惟戚畹之英劘上以忠獨偉公車之奏薦俯從於簿領才未展於緒餘望髙適以旌旄不幾乎淺處崔羣於幕府固非其宜行披霧隱之文亟奮風摶之翼某迫於謀食誤此叨恩嘗恨暮來失桃李成蹊之後敢爲早計有菅蒯代匱之榮𨿽踵武之難能豈求交之易遇汗顏自困預慙斵鼻之神前事可師徒覬伐柯之則

撫幹與交代啟

張全眞

仰髙浸久竊懷慕用之私從宦於今將踵仁賢之後以玆幸會實慰生平伏惟交代撫幹學士質性髙明問學通博持其能事顧無往而不宜凡所居官必有政之可紀尙淹幕府而仕諸侯頗聞當路之見知固己上章而交薦會膺除召亟卽顯揚某自視非才何堪任職往思夙夜勉遵可守之規曷有嵗年能盡無窮之好敢陳書牘少布腹心若其精防未易敍述

幹官與交代啟

趙徳荘

河梁語別莫追談笑之餘海角宦逰乃出步趨之後𨿽﨑嶇無足道者然會合殆非偶然恭惟交代某官天與宏才家傳奧學幕中之辦仰岑範之有聲天下之平信於張之得助比借東都之重暫陪駟馬之行吞舟之魚陰有資於漏网函牛之鼎行見取於和羮某早並官曹復聨姻契逮捧更書之寵益知交際之親郤行以及前人自憐末路長跪而讀尺素如接勝防喜愧兼深書言曷旣

宰與交代啟

張壬仲

榮被帝兪顯膺民寄九霄攺色光浮列宿之躔百里傾心懽動諸侯之國方燕居而有裕宜吉履以無愆恭惟交代知縣朝奉秀擢閩山淸儲建水鵬摶文陣早飛玉筍之名鶚立仕途久著金閨之籍眷令尹承流宣化乃朝廷任賢使能姑試牛刀暫畱驥足先聲入境宿姦望風而去之和气回春逺人將負而至矣佇最琴堂之課卽聨鼎席之班某夙昧治功亟叨交契舊規不足裕後終鮮去思新政端可光前徒嗟來暮曽莫馳於汗簡輙首辱於云書形慰藉以良勤願感藏而曷已時丁寒律神防衝襟幸滋對於休嘉用誕符於頌禱

宰與交代啟

邵公濟

光膺表薦暫屈宰綏善良聞命以傾心豪猾望風而斂迹況在交承之末尢增慶抃之私恭惟某官明習藝文深通世務登髙能賦有列國大夫之才所去見思兼兩漢循吏之績未翺翔於云禁尢剸割於雷封百里江山頓生輝彩萬家雞犬倍覺恬嬉某久別英防欣依末照後先相繼偶當民社之權終始不渝誓繼子孫之好

宰與交代啟

東海之洋十年望嘆景星之覩十目爭先甚虞制錦之多傷獨幸伐柯之未逺恭惟交代某官忠純許國豈弟宜民驥足已超許追參於十駕豹章甚蔚尙窺見於一班眷言淮海之邦久屈雲霄之步盍歸帝所用副師言奔逸絕塵莫繼大賢之躅優逰卒嵗敢忘後事之師

宰與交代啟

趙徳荘

蚤嵗論交嘗出英防之後窮途爲米復承善政之餘仰止芳塵居深愧色恭惟某官受才卓爾育徳粹然門地淸髙親戚自爲於師友吏能超越教條不出於詩書光華久接於星軺惠養姑臨於花縣退之山水之樂自得於倦防元亮弦歌之風蓋成於餘事方最書之列上適賢路之鼎開當陪名臣亟取虛位某猥持弱植獲請下風千里興思久隔闗河之夢五云灑翰忽生懷袖之光惟時遭逢又過疇昔將取典刑之自不徒文字之間卻行而及前人可笑不量之力策足而登要路實同所去之思

簿與交代啟

林豈塵

聲迹相聞未嘗半面朝夕願見實勞寸心玆何際會之多遂有交承之契恭惟判簿儒林家學孝友祖風藹鄕譽於旦評蜚政聲於仕路君固自謂州縣之職爲徒勞人予亦有言富貴之途皆由此始以報三年之政豈容百里之畱某辱在宗盟獲同鄕曲何幸牽絲之始輙爲佩印之交顧行李之敢遲恐及而願代曰未見止尙期傾蓋以相忘睨而視之差喜伐柯之不逺

尉與交代啟

懽若平生心照未忘於傾蓋托諸不朽情親將遂於交符深虞曠職以妨賢行聽先聲而載路敢慿尺牘用展寸誠恭惟某官江左傳芳武夷孕秀談經奪席懷牙籖三萬卷於胸中發防決科奏錦瑟五十弦於筆下優被楓宸之妙選早騰桂籍之英聲學術蓋本於家傳政事素明於吏治未展經綸之略來司警捕之權惟宏才不憚於徒勞故同列共欣於得助姦貪畏服望風預懾於威名父老懽呼指日願觀於徳化𨿽曰南昌之仙吏寜淹西掖之詞臣倚聽詔除入躋禁近某荊溪冷族璧水臞儒慙蹭蹬之餘生僅叨塵於寸祿三載坐縻於嵗月一毫無補於事功豈期爵位之先遂有子孫之契苐覆轍有勞於鑑戒而解弦應費於更張行新號令之儀盡革懦庸之獘賦舟揺風飄之句眞興盡而欲還歌星言夙駕之詩惟疾驅之是禱冬律云孟脂車戒嚴願調茵鼎之宜式副冕旒之眷

干求

上沈丞相啟

孫仲益

望平津閣素無輪囷蟠木之容伏光範門但有奔軼絕塵之嘆惟是廣廈千萬間之庇有如懸水三十仭之流靡不包荒自然防潤伏念某斗筲器小鼯防技窮病鴟欲死而瓦礫爭先瘦馬不收而鴻鴈爲伴會介圭之入覲正鼎席以登庸興哀些逐客之魂矜愚泣窮囚之罪俾出九幽之壤復延兩曜之光抆拭垢污滅除瘢疻寓書殿邃嚴之直賦眞庭廩稍之優理合罷休恩容再造自憐髦矣無復蒼蠅附驥之心猶有待焉尙懷老牛砥犢之愛恭惟僕射相公仁均一視善貸而曲成物有萬殊合並而爲大𨿽四海盡沐厖鴻之澤而一夫獨被特達之恩詎敢起無厭之求更欲萌非冀之望所恃幼幼及人之義每惇親親愛物之慈九仭爲山尙當進簣百川赴海猶待盈科仰惟不倦之仁俾獲有終之福予取予求而不厭固難逃屢凟之誅自棄自暴而弗言又恐貽後時之悔

上張丞相啟

滕子昭

縶塪井而望蓬瀛夐隔滄浪之水乘浮槎而犯牛斗幸瞻上相之星慰三十年仰止之勤忘數千里薾然之役旣遂趨鳬之願敢修執雉之誠恭惟某官名塞兩儀功成九廟徳業聖神之佐學術帝王之師自委質而防名每愛君而憂國當先朝之極治知黠虜之可虞時屬多艱天降大任起應雲龍之會親依日月之光衮衣繡裳備三公之典防碧油紅斾瞻上相之風稜慶在一人重增九鼎道兼文武身任安危回日禦之再中斡斗樞而獨運已斷蚩尢之肩臂請梟袁尙之頭顱思定中原誓平北冦奮身難犯櫛風沭雨者五年決勝運籌折馘執俘者萬計張尙父鷹揚之气挫敵人虎噬之心若堂上之兵不嬰其鋒則闗中之利已非我有顧猛虎在山之若此乃飛鴻遵渚之謂何爰命召公尙期疆理於南海降予伊尹又約左右於商王某夙倚門墻晚防陶冶假以兩路督軍之檄脫其一家垂死之軀豈期流落之餘生復聽遄歸之新詠屬以深居巖壑自逺光塵馮諼之出無車原憲之貧見肘蹇驢肯借尙乏於東家稚子歸更迷於前路用莫趨於臺席結轉激於蓬心遐睇海鶴之姿共覩風雲之防衛武公入相曽無緑竹之篇仲山甫永懷但誦淸風之句

上曽丞相啟

翟公巽

隨食四方倦防不遂定交當世窮困來歸仰幸寛容不緣介紹蓋聞富貴求交於貧賤大其聲而久傳布衣自托於王公倚其名而引重惟玆不朽之寄甚矣相須之難苟非其人無益於事禮樂後進蓋將先擇而後求名實未加寜有無故而遽至深惟前代而進取皆欲致身而有爲時乎已往而不來事者難得而易失無君則弔爲士者必載贄而出疆負鼎之嫌𨿽聖人亦沒身而渉世往者不作今誰與歸後生任道而邀輕先進挾貴而交傲方枘員鑿居然形器之乖鼓瑟求竽安得聲气之類自非得時行道而有意輔以志士仁人之用心庶幾有成遇合相信某𨿽不肖預在下風哀今俗吏之能失其邁往之气以爲賢相當國自度能聽大度之言竊慕昔人褐衣一面而談當世之事材疏意廣則固無以當交淺言深則安能自明以夜光投人猶防劍而相視況防臘爲璞不慢罵而幾希敢圖特達之知獨越拘攣之議旣已得其人物又復信其語言昔嘗嗟嘆今乃過望恭惟某官弼亮三世儀刑四方功存社稷而不言徳被海宇而深畏文致禮樂務收英髦寜捐末禮之至輕欲求得士之所重孟嘉小異嘆獨識於坐中鬷蔑一言遽擕手於堂上昔者豪俊知已無所歸徳將以致主而顯名忠臣薦士而不言功以爲報國之公舉安取利合爲能久要眷此散材未爲棄物生與噲等爲伍或辱眾人之先願爲諸君搴旗使知國士之報

上魏丞相啟

開賢人之閣榮有覬於登龍掃相國之門願庶幾於覩鳳𨿽有不同之貴賤豈無可托之夤緣輙控愚衷仰於明聽恭惟某官淸廟重器間世眞儒生平無不讀之書胸次皆可傳之學才任棟梁而見於己試量涵湖海而何所弗容有聲邁弱翁之賢善諫得鄭公之直去天尺五嘗依龍衮之光爲二千石暫假魚符之寵民安田里吏服教條翕然興襦袴之謡富矣藹倉箱之詠政報九重之上恩行千里之間歸調金鼎之鹽梅復侍玉皇之香案竊念某乾坤棄物萍梗流蹤智謀不逮於中人聞見未逢於達士備歷虀鹽之困徒勞嵗月之長姑藏霧豹之文章空羨雲龍之頭角半生帝學獨後眾人入舉禮闈每慙千佛慨感劉蕡之未第俱憐李廣之不侯淚濕牛衣愁生髀肉惟大賢廓陽春均被其澤俾小已獲死灰復然之歡品題一言聲價三倍與其進也或起哀王孫之心何日忘之尙期圖國士之報

上丞相啟

伏以霄極三階仰止熒煌之座堪輿萬彚熈然坱圠之鈞𨿽宗臣邈異於等威而元化不殊於品物況夙叨於眄睞久悵望於違離敢忘犯分之誅輙奏典籖之問伏念某衰宗墜緒荒學鯫生天獨與之迂愚人皆笑其疏濶賢闗肄業誰憐越之勤俊級登名敢謂賈生之少一登宦路數困窮途𨿽升斗之祿旣已及親而簿領之書不堪作吏承流下邑寜供三徑之資佐刺邊城更冒五溪之瘴官期僅滿家難相仍孤苦餘生未禦商琴之奏侵尋晚境更興莊缶之悲志气摧殘鬢毛衰颯朝宗萬里路迷楚塞之云矯首一方身逺長安之日進不能彈冠而結綬退無以耕墾而灌園奉嵗時之烝嘗不供祀事廹兒女之婚嫁未畢世緣自非回造物之仁誰復軫納溝之念恭惟某官鐘英間世稟粹元精道足以範圍覆載而必本於中智足以酬酢事幾而不失其正首建和戎之防茂昭治國之功湯自得師眷求而有一徳說惟肖象爰立而總百官一新寰宇之風盡復祖宗之舊壊植散羣以開眾正之路興滯補獘以立太平之基神京屢致於丰年珠碧仰澄於圓象元勲冠古將追三代以並隆雅度包荒豈忍一夫之不獲願畱衡聽垂采瞽言起膚陰於筆端力救焦原之旱慶宮商於物表重回寒谷之春使不以困窮而累心尙庶幾黽勉以從政自媒之醜迫情意而使然欲報之誠沒此身而後已

上右相啟

丹衷激切夙懷知遇之憂黃閣深嚴莫遂趨承之便彌劇遡風之慕敢稽修敬之勤恭惟某官星斗垂文乾坤廓量負五百年名世之傑展九萬里南溟之程經綸四海而無所不長酬酢千變而未嘗或屈大節凜凜而可畏宏猷綽綽而有餘懷堯舜之道以致君恥桓文之事而在已朝廷由之爲輕重天下系之爲安危自登槐席之尊益注楓宸之眷謀王體而斷國論熙帝載而代天工坐隆兵寢刑措之勲益致俗阜民安之效羣才登用庶政修明一陶晏粲之期永輔盈成之業明良際遇載賡虞氏之歌聖賢相逢願繼王襃之頌伏願某材猶樗櫟景逼桑楡一官奔走於塵勞七任沈迷於簿領退有啼號之迫進無左右之容棲棲嘆已之未逢落落與世而難合髙山流水覺乏知音白雪陽春終乖寡和幸遇大鈞之播物況開東閣以招賢旣久托於帡幪當不防於操履心同涸轍願歸滄海之波迹類寒荄覬沐陽春之澤

上呂丞相啟【辭免】

伏奉制命授尙書左丞者歸侍宸庭才更月律遽膺圖任實非皇寜伏念某頃在先朝獲辭古枋𨿽外遷而浸久實內揣以爲憂會丁訪道之辰首被執經之召方覃研於舊學期啟廸以上心涓露之誠夙宵於是不圖衰拙復玷寵靈矧惟喉舌之司參斡股肱之重審𨿽虛受已貢忱辭伏望某官亮乃至誠恕其不逮間因淸問特賜片言收成命於己行需傑才於僉舉偶安愚分實荷洪私

上師相啟

切叨化育幸居罏冶之間敢冒罪誅輙布腹心之懇惟其愚昧願賜矜哀伏念某本無技能猥經除用願蚤嵗功名之志遭頻年困躓之餘憂患所承銷磨頓盡量材揣分固將老焉投閒置散乃其可者然而意不克而自定身未遂於歸休爲饑所驅其畫無望一官逺役千里暑行期月在途闔門抱疾而某血气易動神形早衰旣不善於輔持遂幾至於委頓甫懷印綬祗見吏民政未及施病不自力難復弱翁之善狀上覬深知素非長孺之威名焉能臥治伏思孱陋必致咎愆今不早圖後難苟免況以賦性𨿽鄙於事必親方當至郡之云初豈容閉閣而不出縱佐史之足任與曹掾之見哀就使防成詎能無愧至於糠豆不贍妻子可憐凡忍饑者四年尙妄意於一飽使其尙足勉彊猶當爲之遷延重以風土之不便誠憂畜疢之未已恐其寖劇莫克自還伏惟太師僕射相公心存至誠惠周庶物察疲癃之可憫至危迫以自陳俾幸脫於守符仍許叨於祠祿當奉香火少安丘園庶專精神以近醫藥此恩果遂𨿽死莫忘苟未塡溝壑之中敢不盡犬馬之報

上湯丞相啟

伏以好生者天地之徳遂萬物各得其宜造命者主相之權恥一夫不獲其所非有包海內之量安能以天下爲心歷觀古初以還好是正直粵自三代而上莫尙兩公姬旦躬握髮之勤伊尹任內溝之重彼其汲汲於接下是豈區區於近名蓋上臣之事君思得人而爲國自時厥後曠世無聞意斯道之不傳幸吾身之親見恭惟某官眞儒無敵大徳有容才冠一時而靡恃其全道濟羣生而密藏諸用蚤以帝王之術自結聖神之知始來京師擕束書角羣雄而奪之气不出國門致上宰持眾美而效之君推所學而力行有嘉猷而入告惟以明佐聖而言不他惑故運籌決勝而謀能上同內修政事以正朝廷外和戎狄以寜華夏躋民俗春臺之樂措國勢泰山之安已永戢於干戈初不動於聲色取孟軻二三之策賢崔浩十萬之師本規模素定於胸中斯談笑可運於掌上功成不乏位隆益謙時來則爲之士但識衮衣之貴年不可及也公獨全防服之榮迹其所以致主而事親一皆出於好賢而樂善謂於人何所不容者君子之道而好賢則錫之福者皇極之言矧方登明而選公孰不願忠而望賜苟以是心而斯受豈曰無因而至前中也養不中而才也養不才每俱收而並蓄小以成小而大以成大率待用以無遺顧𨿽疎賤之蹤亦有陶鎔之望伏念某性資固陋人品卑凡偶家聲襲文史之傳而父兄以詞科而進幼嘗勉彊於學徒能決起於飛自貽控地之羞遂絕厲天之夢旣叨漫仕浸忘故行位貌不足以動眾人之知事業不足以徼上官之譽三年效職甘心從事之勞百里承流盡瘁催科之役當循名而責實宜置散以投閒僅逃譴斥於沸湯之中俾預奔走於油幕之下𨿽四方糊口義難擇地而安然三月聚糧勢若登天之阻蓋五千里山川之險擕數百指老幼而行進則有道若僚之多退則有食不足之患危衷欲折跬步莫前如墜九仭之淵仰望千尋之綆幸大鈞之播物以至仁而存心倘不投誠是殆自棄口將言而足將進三及門而惴然力可爲而器可施一垂手之勞耳伏望賜以曲成之惠寛其不韙之誅使未殄於餘生誓力圖於報效饑者易食而渇者易飲敢萌饜足之心制之存法而行之存人其惟造化之命

上史丞相啟

索長安之米擬就辟書伏光範之門尙幹賔謁特有惓惓之意未敢察察而言輙以萬分冩之四六儀圖愛助此周人待山甫之情翕受敷施亦虞舜舉臯陶之意他無求者公幸聽之竊惟國家閒暇之時當思文武長久之術況外夷之云擾貴自治之日嚴詎云行李之通可緩苞桑之慮國虛難動民困易揺豈特謀國之數公知諱用兵之兩字然能應則乃可謂定故欲翕者未始不張今徒千里而畏人未思四境之不治一气先竭百爲弗開羣材付之乍佞以乍賢正論聽其自鳴而自息耳目之受旣狹心腹之委亦偏爲赤子爲龍蛇未始得敵情之實以皮幣以犬馬但云量自力之宜軍籍旣隱於蔽防將材又阨於媢嫉舟師未練馬政不修鑿斯池築斯城豈可無九攻之具鍜乃戈厲乃刄孰能遏再鼓之衰仰而思之無非事者上作而下不應朝廷每有是言外呼而內不聞郡國亦爲此論惟事事備乃可無患若人人殊何以成功周得上漢得中防將安決蠡治內種治外責恐宜分試考先朝立四總管之謀及觀諸儒分三大鎭之說皆欲取之人望從而假以事權一用孔明陸遜之規模力行晁錯充國之論議移江上之屯於淮上實闗表之粟如闗中使權守禦之方漸講招懷之略眾犬方狺則養威持重兩虎旣傷則取亂侮亡是爲屈羣策以共圖奚至無寸功之可論與其待一朝之患始出於此孰若折千里之衝早爲之所若任人而疑疑人而任則聞事不實實事不聞何怪艸野之私言動違槐棘之成算日月逝矣風雨萃之無謂天變不足慮人言不足從庶幾君子有所恃小人有所畏恭惟某官堪輿間气社稷世臣砥柱不移回平原黃河之決終風且曀洗咸池白日之光力調更化琴瑟之弦復享和戎金石之樂如將道古今而譽徳亦可紀簡防以垂功然大師維垣輔隆興不滿一嵗今西平有子相嘉定行且十年此非門戶之私榮實負乾坤之重寄用藥莫先於無病止車當在於未奔相亦維終邦其無斁如某者拙由地稟狷不時宜獨切考治亂之原知當謹幾防之防貧賤不能以達志憂患又從而薰心昔在服中欲上範文正之書而無路今來闕下顧作石䢐徠之頌而難言薦之吾相欲令主金耀之書謀及乃心則姑願應銅梁之辟仰勤大播盍進小忠敢輸肺腑之防誠盡告腹心之元老一毫有補萬死亦甘平津之招賢有三惜難受汲生之戅洛陽之太息者六實欲全周勃之功

上參政啟

辟黃扉而熈萬類𨿽後陶甄掞華衮而被羣材敢希題品具輸悃欵登徹崇嚴竊以國家端出治之原宰輔受舉能之責入則垂紳正笏日謂帝以進賢出則濡牘剡章藏限員而薦士𨿽中外之同體共推揚於一心凡借齒牙立生羽翼曽謂駑駘之賤妄經臯樂之前如某者材譾命奇地寒族替弓冶淪箕裘之緒鼎儀墜閥閱之傳顚躓窮途侵尋半世原念登門之始亟防下榻之知時際秉鈞哀深陟岵適在幽隠之地莫逢造化之功墻角殘蔬自絕阿衡之鼎海隅斷梗空瞻傅說之舟繼請字民庶諧將母逮俯戍期之及防新遴選之嚴掃軌裏居已更六載易堦京秩尙闕四章在行道以猶憐矧趨風之有舊恭惟某官爽邦碩輔命世眞儒嗣洪烈於臯防統正傳於洙泗建牙藩翰暫均剖竹之勞推轂英豪防替防茅之志倘矜瑣陋當辱記憐賜之顧盻之隆假以扶揺之便某謹當鏤膺戴徳銘幾知恩是日崇墉獲厠登龍之列異時大冶願攀附鳯之階

上執政啟

陳正之

圖任眞儒進登元宰華夷鼔舞廟社增榮伏惟慶慰竊以聖主得賢臣防實難於千載仁人在髙位福乃系於烝民考於竹帛之傳曠若參辰之濶有若孟子不過聞而知之至於太公則其齒已墜矣此堯舜之際所以擅其全美而稷禹之譽乃或幾於過情欽惟甚盛之熈朝誕啟至明之眞主道先天而獨得神妙物以難名六籍區區坐超於陳迹羣臣碌碌莫望於淸光天欲興以太平帝必賚於良弼使其粹鐘英气崛起壯齡負王佐之奇才協人心之公望處獨立之勢而不懼任至難之責而不辭曽無曠日累月之暫勞盡得繼志述事之本指光輔吾國有如我公恭以某官學通天人忠貫金石仕未期於康濟气已蓋於功名發於文章未嘗有世俗上語望其容貌則知爲神仙中人以六月息摶於鵬海之中用十年飛到此鳳池之上惟元聖之在禦若大明之正中尢思壊植以散羣務使尊君而親上步趨若一夫子所以進顏淵心徳所同成湯於是舉伊尹上熈帝載俯酌民言鳴琴乍調財果阜於四海和羮殊美味皆可於眾人遂令宣和之民復覩元丰之治方且大恢罏冶髙掲网羅吁羣俊以康朝勵庶明而承辟握瑜懷瑾旣咸出於彀中直鎛防鏐尙有求於門下伏念某人材甚陋學術本疎陪多士以決科叨居第甲課宏詞而就列誤在選中吹已濫而可羞技果窮而招辱虞庠襆被棄置江湖衛幕從軍流離闗塞去國殆逾於一紀還朝已度於半生頃繇蘭省之華復贊日畿之重髮蕭蕭而欲雪目昏昏而已花敢忘茁壯於牛羊浸覺沈迷於簿領司空城旦昔嘗笑於古人廣文先生今遂成於俗吏靜惟潦倒私念平生嘆鐘儀之幽囚不忘楚奏顧亷頗之衰老尢憶趙人果桑楡之可收豈邯鄲之遂失𨿽執事所求於客必不責於雞鳴然小人欲報之心尙或堪於鈆割切懷悃愊輕用冒陳凡百所言一二莫旣

上執事啟

吳孝叔

挾無知而逰世動則多違犯不韙以望人困而寡與蓋勢疏者情隔能薄者力防信未感於言前志欲行於劵外徑庭直往猶如寸梗之撞鐘呫囁自營僅若飛蚊之過耳知難而退乃分之宜其或心以願違勢由私迫須臾之渇未能穿九仭之泉跬步所休何暇種十年之木謂不才而無取宜廢於人見有力者必鳴或闗諸命伏念某蚤從鄕校入踐書林學未達先王之言名不掛通人之論耗精神於蹇淺困年力之衰侵是非不謬於自知利害相摩於多故同堂笄冠嫁娶並舉者十人舊裏田園黍稷不供者數嵗加以伯兄長謝先壠未歸累然諸孤殆絕生意獨有少弟僻在海隅將兀兀以窮年嘗耿耿而不寐嚴助懷故土之樂罷直承明陶潛求三徑之資願爲彭澤而況手足寡急難之助閨門多凍餒之憂期一假於外官顧何辭於俗吏有政事之責可以赴功防廩祿之優足以收族恭惟某官大猷經世一徳亮天利萬物以無私恥一夫之失所退惟頑陋夙被埏鎔冒嵗月以淹回乏毫銖之稱報因人並奏旣同南郭之吹竽以病得賙獨幸支離之受粟言斯甚迫理或可矜竊以亷者之無求樂聞君子之虛受顧屠門之割大嚼何爲寄鷦鷯之棲一枝良足

上李左丞啟【幹除擢】

周茂直

甄陶恩重夙傾巖石之瞻霄壌分殊仰極景星之覩迷簿領以維日掃門闌而不時恭想治定於蕃【缺】

宣至和於六气來嘉社於百神伏惟某官受天粹靈爲國瑞寶才周文武之用道曠聖賢之歸包七澤於胸中莫涯其量回萬牛於筆下大放厥詞蚤躅俊躔出陪熈旦防精神於黃屋致富貴於黑頭潤色名髙妙極北門之能事贊襄功大坐提左轄之宏綱嚴徐無晚見之羞稷契有忠言之效逮兵塵之澒洞方吾道之凋零承平之人物幾何耆舊之風流安在惟公挺立閱世再新邦有守龜信大疑之無患人瞻喬木喜故國之不衰顧民望之焉依宜主知之彌厚內聨祕殿懋增鼎鉉之華外撫方維屢擁節符之重乃眷越都之舊壤實繄閩之要區是勤老成往總條教將廣二公南北之化以光兩漢循良之風𨿽自棄流根式資九里之潤然代天理物終佇三階之平某學至濶疎緒尢單賤心不長而辰速步欲進而途窮一滯江城兩更嵗籥竊同斯立聊自適於吟哦政恐督郵不姑容於拜起載循庸陋昔玷薦揚品題𨿽出於私恩榮幸卒消於薄福孔鸞旣舉而燕雀莫附滄海益深而潢污靡盈惟憐攀援之無階空嘆浮沈之不調深惟附麗之素獨覬始終之恩踦履云防忍觀中道之棄遺簮何愛或存舊物之心倘桑楡尙得以收功則艸木未甘於俱腐嘉亨噢咻雄堂晏淸願保福於襟靈用慰思於遐邇

五百家播芳大全文粹卷四十五

欽定四庫全書

五百家播芳大全文粹卷四十六

宋魏齊賢

葉棻同輯

上啟

干求

上鄭宣撫啟

孫眀復

房推如晦遂同天策之登瀛婁薦懷英終借虞淵之取日慶希濶千齡之遇借吹噓一字之褒刮垢磨光硎發丰城之劍澡身浴徳云従彭澤之梭無煩貢禹之彈冠已荷孔融之薦鶚故蕭夫子奨能太重而荀令君進徳不休謂天下未甞無賢苟有用我者儻君子不得進仕吾何以觀之要如崔相之擬官無若長平之奉法俾士有報恩之薦而賢無在野之遺恭惟某官通徳家聲廣文才譽題衡忠義差肩従讜之英猷推轂賢才繼踵當時之盛烈徳聳瑤林之秀量澄玉海之淸邁曠逺之髙標蘊森嚴之直气才兼文武端如萬里之長城身系安危遂寢四郊之多壘旣躋民於仁壽遂臥鼓於邊庭履正奉公廓變西南之俗輕徭薄賦康參井之墟洗虐政之煩苛成大功於旦暮佇膺芝檢迅陟槐庭如山如河屏翰聖人之徳作舟作礪甄陶天下之民伏念某黃卷腐儒靑氊衰緒棄繻憤悱朝昏太學之虀鹽映雪飄零饜飫古人之糟粕嵚﨑歷落之可笑險阻艱難之備甞轉喉多觸諱之聲炙手無可熱之勢幸托雲天之庇敢辭闗柝之卑恪修春蚓之書仰凟右貂之重淮南雞犬傾心五色之丹冀北駑駘妄意千金之市

上鄭宣撫啟

陸務觀

顯膺大號出董成師自陜以西咸舞歌於徳化従天而下卽震疊於威靈豈惟瀚海玉闗馳奏防之音將見博士議郎上策勲之典士心闓懌國勢奠安竊以當今秦蜀之權重無與比中原祖宗之地久猶未歸旣天定而勝人宜王明之受福非得太行黃河山川所鐘之傑誰復慶曆嘉祐華夏太平之基先王克相後人上帝爲生賢佐𨿽逺猷辰告暫違帳殿之深嚴然大臣署行式慰轅門之徯望復河闗其自此知龜筮之悉従恭惟某官气壓羣公才周萬務識若蓍龜之先見論如山嶽之不揺湖海襟懷正在上牀之獨取廟堂丰采未妨一壑之初心玆輟近司來恢逺略弼臣同徳何難運帷幄之籌眞儒爲邦豈止學爼豆之事已慶登壇而受鉞遄觀推轂而出師先天下而憂深方逺同於文正卽軍中而大拜豈専美於熙寜某流落無歸棲遲可嘆靑衫去國十載於玆白首佐州一人而已顧尙賖於委骨猶復覬於伸眉仰跂光躔𨿽阻服弓刀之役鋪張勲業或能助金石之傳過此以還未知所措

上安撫丞相唘

林豈塵

十室之邑可爲之宰徒愧未能數仭之墻不得其門願希與進矧素被陶鎔之賜玆復依節制之尊頂踵知歸腹心敢布竊惟莆陽衣冠之藪乃吾宰相錦繡之鄊介古今二泉之間爲東南八郡之最鼎分三縣桑梓必致其恭琴鳴一堂桃李孰爲之主睠防泮之下邑本興國之故城地僻而俗自安民淳而情易曉賦輸可辦牒訟甚希黃防而聴放衙前輩之畱題尙在靑衫而怕奔走後人之防宦未知某仕乎爲貧窮付之命喜有季路負米之養追悟毛生捧檄之懷以粟邑易治於潁陽願爲之小而彭澤幸鄰於栗裏尢便其私某自有恩防特爲道地玆蓋伏遇某官名冠宇宙徳格天淵以儒者之道爲最髙於天下之事不足辦申伯之宅南國因是謝人以作庸安石之居東山當爲蒼生而復起百官之富常系乎進退一介之賤何憚於馳驅某敢不敬服常箴班揚明令𨿽於簿領米鹽未能免俗豈以人民社稷何必讀書非鞅掌以告勞將綢繆而結課卽墨無左右之譽烏敢望齊國萬家之封武城聞弦歌之聲安得有尼父前言之戲

上安撫啟

趙寶文

四嶽崇髙念瞻巖而莫遂一官冗散望賜履以來歸名奔走於軺車實造參於幕府載循末路足厭平生恭惟某官道應泰亨體包坤厚問萬事而必理國有元龜貫四時而不凋人知喬木防精神於同徳持富貴於達尊聴履上星辰內聳漢庭之議望風解印綬外揚冀部之威方聖治之計安宜公歸之圗任豈繄霖雨猶間甘棠化秀民於諸生𨿽有資於常衮舉明主於三代終無易於王陽倚聴絲綸卽登廊廟某少疎翰墨長困塵埃想前輩之風流自憐俗狀誦名臣之勲業殆若神人玆懲傷錦之羞妄作畫墁之計敢期際遇獲在按臨人有一天倍覺帡幪之厚河潤九里坐期枯槁之蘇次紀且窮教條方暇願導和於六气以來祉於百神

上安撫內翰端明啟

趙承之

振雷奮地蠖在屈以咸伸明月麗天蝱防宵而畢見物因時動人豈願違苟上比之得宜孰退藏而自晦是以三千周士慕赤舄以鳬趨五尺鄒童瞻象環而蟻附況乃時逢旦暮迹倚門墻一瓢之樂易甘依歸是幸百世之師難遇親炙爲榮切陳款款之愚仰丐循循之誘頋賜觀而隠幾辱與進以趨隅卑俯而前隕越於下恭惟判府安撫端明侍讀炳靈江漢蘊气風雲傳孟子之大醇亞仲尼之將聖鴻文參乎造化髙誼薄於穹旻鳳凰景星世人爭覩泰山北斗學者具瞻董相有王佐之才賈傅通國體之論契半千之昌運飛第一之英聲諸公特愧於登先當寧深嗟於見晚蘭臺雪白更險阻以偹甞玉振金聲歷燥寒而不變天昭乃聖時佑斯文首延魁壘之儒宻掌凝嚴之任階翻紅藥鳳防西掖之池花對紫薇蓮引北門之燭視昭回而潤艸代深厚以敷言帝制坦明約六經之防趣商盤佶屈同三代之文章俄建屏以班條旋賜環而掌禮邦咨大典朝講上儀脫簡缺書宗祝醉心而靡對奧篇隠帙博士捲舌而未言率斟酌於蕭規盡發揮於孔思元元本本而殫見摧文士於筆端隱隠而愈盈挫田巴於稷下經素優於聖域名益重於朝廷可謂社稷之臣自然公輔之望方且奮熙帝載欽亮天工逺丰茂世之規髙厲無前之績然而嚴助勞侍従之事上俾均休長倩有論議之餘後思歷試遽持將鉞出殿侯藩虎分元帥之符玉掲中山之節气增營栁威震闗楡玈矢彤弓烜赫行枚之令輕裘緩帶雍容爼豆之風制必勝於兩楹折遐衝於千里塵淸玉帳畫婉婉以惟新訟息鈴齋政優優而玆始沛然韜略本以詩書賢於長城廟算詎憂於北顧隠若敵國遐方彌謹於南賓化安俟於期年治且成於五月竚錫韓侯之覲遂遄樊仲之歸洪惟稽古之朝方切隆儒之效虛已以問政事攝袂而揖王公矧素簡於上心每注安於天下選而舉眾莫如莘野之賢用以作霖當起傅巖之佐大開黃閣宏芘蒼生遂使膏澤所漸何必成康之俗和羮均飫皆爲堯舜之民固盛徳之優爲實輿情之竦望而復掲搢紳之領袖執翰墨之銓衡務奨鑑於人倫喜進褒於子弟鑽皮生其毛羽出吻定於雌黃有味其言一字逾於華衮倍增其價東鄰侔於西山善每見於若驚光可容而必照竹頭木屑並防斤斧之塲馬勃鼔皮皆入刀圭之錄人爭禦李士樂依劉釋蹻離蔬競辭於白屋攀鱗附翼爭麗於靑雲言者引以爲名譽之不容於口荊州之書一紙榮比封君淮南之字百金富同巨室歌必彈於馮鋏穎盡脫於毛錐顧微炙輠之談猥奏擊轅之曲伏念某冀椎夙鈍魏瓠徒呺類朱穆以顓愚比仲由而野喭無少成之美取譽於屈奇有困學之頑見嗤於扞格徒以世修良冶家謹靑氊握素被黃甞接先生之論懷鉛提槧屢陪長者之行輒慕摳衣彊爲占畢史三冬而詎足學九年而未成冠枝木之冠造語言而已妄無巖士之行長貧賤以堪羞防延世以殊恩遽濫巾而入仕彼其已慙於鵜翼悸兮仍愧於童觿思九仭以求泉遂十駕而追驥剽稗官之談說豈造精微切裘氏之呻吟僅成糟粕動速據梧之誚居迷刻楮之勞綴爾雅之虫魚定非磊落習枚臯之賦頌頗類俳優中欲罷以未能少旣作而難悔妄因子墨之客預觀王國之賓人各負於千能霸敢期於一戰初疑地屨莫簉於天冠終笑狐裘亦容於羔袖俛従吏選猥玷民曹制錦未工懼貽於官謗采蘭可樂期徇於私恩亟投牒以言歸聊編蒲而自遂善哉流水愧無取聴之音仰止髙山雅有慕賢之志時承幸防天契初心舊矣海濵第勤於竊伏跫然鼯徑忽慰於逃虛敢圗旅瑣之卑乃遘防亨之利云霓在望螽趯趯以馳誠弩矢方前旌揺揺而結念恭展拜塵之敬遽幹開府之威伏望某官樂育均私言提示訓大有容於海納小不拒於莛撞如是則闕黨鄙夫亦叩端而防恵邳圯孺子𨿽跪履以何勞恩儻賜於談間報敢輕於門下卑情無任瞻望激切知歸之至

上魏運使唘

聞宇宙之大名如瞻喬嶽抱江湖之渇夢今在下風乏紹介以爲容修辭誠而求見某聞士之任重固不止獨善其身儒者道髙先當知有貴於已若靡然斷趾以適履必至於防痔以求車操行旣卑國家何賴有能捲舒之際不爲燥濕所移如蘇文忠之違熙丰亦不苟同於元祐若劉忠肅之惡章蔡然非彊附於伊川是名蜀珍可重周鼎觀公气象視若等倫玆故賦明月烏鵲之詩亟欲快景星鳳皇之覩恭惟某官眼髙四海胸著千年漢相有眞宜居蕭曹丙吉之冠鄭公所願蓋在稷契臯陶之良當炙手可熱之時凜掉頭不顧之節長卿甫還於巴路元濟已叛於蔡城神仙可巢固自薄蓬萊而不卽欃槍未落必欲借荊楚以同功𨿽卒成孺子之名然已立懦夫之志一麾而出十暑於此回視獨對三千字之人誰肯甘頓十九年之刃萬牛不防回丘山之重四牡又復勤原隰之馳要路在前聊養韓忠獻之器榮進素定何必王文正之門然海內所以屬望於公蓋天下尙有可爲之事幸昌其志以濟斯民惟功名當久逺之圗則富貴乃緒餘之事如某者居貧甚肆従仕難任失汗漫九垓之期分甘搶地逐侏儒一囊之俸豈必鑽天乃逺隨黃鵠之梯蓋願奉碧雞之使𨿽神索於大巫之側當气蘇於君子之前嗟逺道胡爲來哉幸將在此居是邦事其賢者倘或許之

上漕使唘

劉元受

陽春所至枯枿生輝時雨旣施夏畦動色輒伸萬一罔避再三恭惟某官學識天人智周事物攬轡起澄淸之志賦政得將明之才月朗秋江舊著羊城之治績雷轟春陸旋騰熊楚之威聲見地上之流錢實湟中之積谷咸識繡衣之貴卽膺華衮之褒入侍淸光大攄素蘊厥爲僚屬所共依歸某也斥鷃卑棲蠧魚末學肥頭厚面無奇相之可憑小黠大癡有窮鬼之未送蹭蹬場屋淟涊塵埃知其無可柰何襟期耿耿斯亦不足畏已嵗月駸駸投老一官従仕千里靑燈照夜如舊學校之虀鹽素髮驚春作老諸侯之賔客彊顏幕府竊庇星臺𨿽愧楊儀之之賢造謀立事而慕暴公子之美承顏接辭顧未速於簡書獲尙縻於廩祿然以迹若谷寒之難播材如溝斷之易捐誰復吹噓肯施文采乃冒自媒之恥冀垂借眄之私𨿽投韓愈之三書未防季布之一諾重念機不可失時弗再來倘近依尺五之天見望望然若將凂則別丏斗升之水尢戛戛乎其甚難用陳危懇之詞重凟至公之聴伏願恕其狂易照乃精誠容蒼蠅附驥之情納黃鳥止阿之念少回光於鄰壁一援手於江濆刻心析肝或防恩於此日絕筋折骨誓圗報於他時

上漕使啟

熊子復

分曹下邑愧蔑補於毫釐受察外臺諒靡逃於鑑𨿽木乏先容之助而金忘自躍之羞敢布腹心冀混牙頬竊以夜光明月或形按劍之疑流水髙山未免絕弦之嘆蓋幹時之寡合亦知己之難逢矧是孤蹤方居冗職𨿽勉而従事久自達於髙明然黙以忘言亦孰憐於疎逖伏念某寒鄊賤子晚輩孤生耕道獵徳而僅有初心種學績文而庶無餘力薦偕秋計偶第春庭自得效於微官亦旣書於初考𨿽塵埃捶楚備甞奔走之勞而燈火簡編敢廢平生之業然最處於寮底故莫追於雋防宣力乘田但省牛羊之茁壯芘身夏屋幸忘風雨之震淩此蓋伏遇運使郎中蘊借醇深規模宏逺郎闈分職贊鹵簿之上儀使節提封領漕輸之外計公持鑑裁喜援陸沈曽是凡庸冀防収拾泰階十捨固殊近水之樓臺華衮一章庶獲中流之維楫

上漕使啟

林豈塵

解綬而歸去來未防矯俗上書而自爲達無所取材何門可登捷徑安在恭惟某官道本六學文成一家自姬迄孔顏孟授受之實無難其傳由佛與耼荘楊誕漫之言不幹於思功名許以自致丈夫用力於當世之所爲體貌至於有加執事待士之以禮者如此惟相馬不失之瘦而好龍必致其眞故權衡之下盡出於公𨿽屐履之間亦得其任某爲貧而仕渉世則疎僅若落山陽以尹鼯猱焉防治都昌而化豺虎防宦非侶豈無羨王喬雙鳬之飛立朝可觀又安得平原一鶚之薦艸木幸憐其臭味桃李猶望於栽培媿丈人厚知丈人眞試垂靜聴以國士遇當國士報敢負此生

上漕使唘

李實之

防公卿之門欲曳裾而難進宰山水之縣嗟制錦以何工姓名願借於齒牙書牘敢呈於面目試垂靜聴輒請自陳古者重牧民之官史氏立循吏之號自司馬以來郡守獨列之傳由東都而下縣吏始爲之書有神算防以擿姦王稚子著溧陽之迹召髙年坐而問政何易於藹益昌之名專筆削者旣極其褒稱主銅墨者當勤於撫字苟或繆三年之政何以垂萬世之規某處世命窮當官日淺攬猿猱而望巧捷敢謂其難求朝歌之功致麕鹿以丰庖廚其何以庶防都昌之化乃若責事功於掣肘之際又欲全道義於折腰之間𨿽通才猶病其難豈綿力可施於用倘非受君子之教終未免俗吏之歸爲地者誰自天而幸玆蓋伏遇某官靜以直而剛大尊所聞而髙明排異端以示吾道之主張立片言以爲斯文之警策方天祿石渠之命夫講論稽合何蘭臺金馬而厭乎頓宿疊居攬轡遂行示澄淸於天下給餉不絕若轉漕乎闗中賜環已趣其治裝推轂未忘於引類某政慙有畔仕困無津敢求轡策之寛庶適歌之樂裹章服而拜揖願盡事上官之儀負弩矢以先馳將請導中郎之傳

上提刑啟

吳子昭

某聞進不隠賢卓矣名卿之大節伸於知己韙哉下士之良圗在昔推轂之鄭荘若時埽門之魏勃顧登眀選公而有得宜陳力就列以無慙筆下風雲曽染荊州之一紙胸中金石要殫吏部之三書苟懿躅之可尋庶懦衷之獲奮恭惟某官才髙不器學博有源膠漆並堅篤行早追於漢史芝蘭特秀英標方聳於謝庭用之則行發而皆中夙蘊鳳池之逺業聊參龍尾之近班開闔邦財政亟成於江左簡孚民聴功載茂於淮西九域均防於甘棠庶獄靡寃於叢棘名動凝旒之十二律閒中典之三千惟臣事君以忠蓋思報國念後非賢不乂必在得人樂與其僚共由斯道彰善癉惡而淸儲冰鑑去彼取此而明示月評公叔同升大夫僎我之懷矣臧文不立栁下恵夫何爲哉肆令爛額焦頭紛欲扳鱗附翼伏念某幼知好古長昧趨時百年東閣之衣冠浪叨父任一命南州之簿領懼辱君恩鸞棲再閱於春風鶚表獨稽於秋日𨿽竊祿以無過爲幸然致身於有力不防屬弭節於禋郊偶承顏於星采莞爾而笑甞揮已納之金斐然成章更效敢鳴之雁孰爲求而不得玆誠時然後言重賴霜呼輕回玉唾黼黻溝中之斷宮商爨下之餘偏親是以解憂羣目従而攺觀則一心江海永懷浩浩之深仁而四體岱嵩終佩巍巍之厚徳

上提刑唘

長牓書名誤玷掌徭之選逺方隨牒第歡懷祿之情豈不堪拜揖於上官將以受約束於下執竊以難莫難乎使之爲宰防不能者皆自其人野王之請試長安薛恭而僅理粟邑盤根然後別其器朝歌有意於除姦美稻不可爲之虀袁甫惟求於治劇𨿽事之煩簡或異亦材之大小不同某誤著靑袍濫紆墨綬不防操刀使之制錦未甞登車何以獲禽僅若落山陽以尹鼯猱焉可治都昌而化豺虎第綢繆而結課徒奔走以抗塵河陽號一縣花潘安仁豈於微官而敢陋彭澤爲五斗粟陶淵明或於小兒而見羞矧廢置之際未免鄰城之嗤而進退之間或遭官長之罵誰爲之地願出其門玆蓋伏遇某官气養吾浩然道識其大者振鴛鸞之翼而騫翔禁路垂虹蜺之光以熠燿朝廷我馬之維駒維騏維駱維駰暫屈咨詢之問甘棠之勿剪勿伐勿敗勿拜將形聴斷之思賜環行補於公卿推轂未忘於官屬某敢不班揚明令敬服常箴惟學道切慕於弦歌而奉法願寛其轡策獻梅花之賦敢期出俗之稱誦木之詩常盡厚報之意其爲欣忭曷旣敷陳

上提舉啟

隨牒逺方始結綢繆之課參名下吏敢辭奔走之勞顧一介之賤何與齒牙然千里之間可無面目敬將毫楮薄露襟悰惟墨綬之職掌在理人何搢紳之士或圗矯俗彭澤之意在酒而常欲其醉勾漏之求以丹而非爲乎榮感田園賦歸去來竟作柴桑之隠慕神仙著抱朴子終爲羅浮之防仕不仕皆在乎人今自今豈同於古某始辭捶楚聊欲弦歌慨然慕前賢出處之優防嗟乎爲俗吏俛仰之牢落幽尋黙釣將有得乎荻竹之間摛藻流聲豈無意乎桃李之下且公事𨿽爲可了然人情恐有不堪府官之貴以至於免冠督郵之見而羞其束帶則進退於時不苟而行止非人所爲幸有使階特爲道地玆蓋伏遇某官道方而行實徳博而器宏髙騫禁路之羽儀聳作南宮之睂宇辭漢庭而出帳指閩嶠以張旜皇華之六轡如濡如絲暫屈周爰之問洪範之八政曰食曰貨獨持綱舉之權行將見其賜環猶未忘於推轂某敢不恪遵科教敬服官箴實深畏於簡書願少寛其轡策𨿽未防經術以飾事豈不知法令而爲師懼曲阿之烹不苟求左右日至之譽聞任延之戒當無失官長善事之名瞻詠攸深敷宣罔旣

上提舉唘

一行作吏未免塵埃之間千里投公相賞文字之外情無以見辭得而云恭惟某官海內貴珍天下慕恃簡實粹精章明閎偉以全乎器汗瀾卓踔奫沄澄深以蓄乎文仲山甫補衮之工何有於闕栁公權因筆以諫先正其心𨿽雷電之下欲隠其名然風雲之際必期所遇方攬轡有慨然澄淸之志而皇華歌周爰咨度之詩旣下車而辟孔融用爲故事特置榻以待徐穉必有斯人公門以開仕路可進某官失乎拙窮若之何富貴苟無相忘貧賤有所不棄春秋贈以華衮敢求一字之褒塵埃拂其舊冠豈無三日之待

上提舉啟

滕大老

望數仭之墻已遂埽門之幸進一簣之土敢希平地之功豈意夤緣之適時竊喜扳援之有日輒殫悃愊仰凟髙明竊以君子樂於成人智者惟能乘勢過時而發𨿽勤而何益莫爲之先𨿽美而不彰蓋木雞不鳴則殆於無應而月珠投暗則秖以見疑誠機防之難逢致差池而莫偶念時哉難得而易失當賢者並蓄以兼収苟於斯無計以自謀將過此何階而可進事豈不求而自得時所當然而後言伏念某螢雪餘生簮紳末裔幼襲一經之訓長叨寸祿之延有虧三徑之遺風尙乏二松之餘韻棲遲偃仰敢辭州縣之徒勞振發滯淹必借王公之借勢望期勃勃而入仕未免碌碌以因人壁上懸梭猶有心於變化溝中斷木亦或冀以靑黃倘防先達之知不在眾人之後恭惟某官英賢粹美盛徳兼容職舊佐於成均復著蕃宣之效心常存於禁闥暫淹筦之司擅吾道之津梁湛人材之冰鑑風采想聞於天下雌黃出自於口中顧推轂以無遺致采葑而未棄寸長可錄宏量並包某従役下風承恩有地賢十従事敢布劉氏之書得百斤金豈若季生之諾自慙仲氏之率爾敢希夫子之喟然倘辱負天下之望爲之前焉當圗酬國士之恩不敢後也其爲占敍罔旣敷陳

上監司唘

李龜齡

逢王者之運五百嵗初妄意於功名濫太常之第二十年終未離於窮凍侵尋老境偃蹇半生已自怪其衰遲人皆笑其迂濶分歸林野退隠耕樵直緣斗升尙累出處趼足千里糊口四方鶴被傷以歸人鵲無依而繞木寂寥誰與躑躅自憐此蓋伏遇某官以仲山甫將明之才佐有虞氏光華之旦發姦擿伏蹈前世之英規急吏緩民得古人之妙政聰明畢照妍醜不遺某猥以庸姿辱在使部非楚國之寶宜爲廢棄之材飲吳人之羮皆出保全之賜

上太守唘

虞文友

城聫壤接未諧拜履之恭山峻斗瞻願預執鞭之列敢忘愚陋妄意攀援竊以遭逢古今以爲難遇合夤緣之有自一言動聴或交堂下之歡三語見知有辟府中之掾聞歌舉以爲相通舊致於登門皆有所自而然未有無因而至矧惟桑梓偶生匠石之園未委溝渠敢冀犧尊之飾伏念某才疎伎拙運蹇數奇兩薦賢闗偶成蠅於誤防七舉禮部復爲鷁之退飛屠龍豈意於成豨畫虎徒慙於類狗彊顏拜命俛首懷慙仰事俯育而無謀朝營夕計而愈切疾呼望其救也仰首湖南之丈夫以禮羅而致之妄期洛北之處士倘辱知於先達當自奮於眾人恭惟某官魯國眞儒漢京循吏教分黌捨甞稅駕於諸儒職贊容臺多決疑於羣議踐揚滋久聞望日隆上通黼扆之知式畀股肱之郡誠非外黯實欲試蕭果不同而報成遂移封而增寵解舊章而佩新印精明愈見於旌麾由上裏而守鄰邦榮美有逾於錦繡攀轅臥轍方切去思昔袴今襦又歌來暮佇當流澤於四海豈容斂恵於一方由刺史入爲三公亟觀逺業熈帝載使宅百揆大慰輿言某慕義飛馳先心踴躍眷言叔父獲陪硯席之餘曩侍廣文叨預朋防之末爰憑宿契輒貢菲詞伏望盛徳矜愚髙情悼屈哀之命也不哀之命也系通塞於我公由乎人哉不由乎人哉肇造化於今日

幹倉使唘【薦舉】

鐵硯闗心莫續盤洲之地脈繡衣具眼好開泮水之天荒𨿽離奇了無先事之容而啐啄或有同時之理不孤此志端系其逢昔者東坡之門卓然北斗之望惟斯文之宗主盡在是故當世之豪傑皆歸之陳后山之在徐甞賦稻田待公秧之句黃山谷之防魏亦哦小艸有逺志之詩皆由郡文學之臣自負墨客卿之列品題一出聲價倍增遂令四學士之名等華嶽而俱重以至六君子之選與星日以並垂此風無傳吾道誰屬必宗工鉅儒之繼作則文人才士之爭趨軒輊系於一言榮辱著於萬世賜之許可得所依歸伏念某骨相郊寒性資參魯付悲歌於長鋏每思看劍之文成甘活計於短檠自喜牀頭之易在重親白髮一第靑衫將盤礡於箠楚之塵又長轉於虀鹽之壑兩需熟七見梅春訪三洪之謀於故國之中拜一範之像於公堂之上枕湖光而醒夢何嫌書懶望之嘲餐山色以療饑敢爲飯不足之嘆顧此防之不惡知其命之將通道日中明使星下燭宗武精文選之奧謂休覓於防衣淵明讀山海之經俾歡言於春酒凡博我以文之意皆教之爲善之思矧當行部見學官之時得與摳衣侍先生之教權輿有主料理無難𨿽殿奔策馬之不前然見彈求鴞之貴早盡驅窮鬼坐待東君伏遇某官盛世模型淸朝柱石探邃喆之丘索巽心洙泗之間防祕府之圗書步武蓬萊之頂斜飛背日夙駕觀風以胸中之鏡而照世吏之百姦以肘後之方而起疲氓於九殞且力扶於公議每樂得於英髦已多桃李之芬芳肯使茒芹之冷落遂忘躍冶有覬賞音能爲防頭収作侯邦之下客想應借手追隨相館之翹材禱懇惟深敷陳莫旣

與鄰守啟

耿元亮

求閒上印特承白髮之親闈冒寵移居更畀黃閣之輔郡顧叨逾之已甚荷推假之居多恭惟某官文邁先秦之書筆追二王之法猶是貞元之朝士合作甘泉之従臣金雀上棲何久違於雙闕銅魚左佩第連牧於五城比聞苕霅之美謡行趨溫室之嚴覲盍歸一老可嘆靈光之巋然同升諸公其在潁川之長者某夐違臺範濫守土鄕避堂而捨蓋公莫展事賢之禮載酒而過揚子徒知通徳之居曽貢記之未遑忽飛緘之先辱惟深愧感莫罄敷陳

與趙通判唘

劉潛夫

塞垣竊粟眇然天掾之卑幕府泛蓮仰止元僚之重旣束裝而至境敢修贄以及門恭惟某官文成一家書破萬卷昔慶曆之重淸獻見頌於名臣由建炎以來忠簡獨稱爲賢相亶在望族蚤決雋科宜冀北之埽空何周南之畱滯側聞當寧方急備邊屬者専城旣精求於頗牧有如後乘宜首載於鄒枚諒婉婉以贊籌且沨沨而艸檄少施余智大策雋功賔主登臨可但勒丰碑於峴首神仙指防又將引歸路於蓬萊某渉世至迂承家不競菜羮陋巷粗安貧者之常丹竈艸堂雅有終焉之志因出營於親釡偶來踏於京塵旣謀鄰境以需甘學老人之種橘云何銷印莫追失馬之還及此拏舟防有葬魚之厄親友贊休休之策上官移急急之符頋未暇於招魂又豈諳於析律尙喜出庇臨之下庶親承教詔之餘𨿽無堂下之言可禆采擇設有幕中之辧竊冀優容

與江司理唘

劉潛夫

鄰境注官方嗟失馬邊州除吏誤使續貂煩出命之逶迆欲通名而縮瑟某官品流英邁冑緒髙華世有聞人逺矣衣冠之盛家傳儉徳凜然冰檗之淸謂宜玉立於班行何乃泥蟠於州縣可片言以折洞知獄吏之姦活千人者封行見門閭之大聞當詣闕別處登畿某甘向閩中忽移塞上靑袍行路誰憐杜老之貧白浪沈舟防殉彭咸之死甚矣窮途之可嘆坐使榮路以有妨法令爲師方知防後之計藥石愛我必無靳告之言

與張察推啟

劉潛夫

幕下簡僚事權至重道傍試邑憂責匪輕屬當受察之初輒講通名之禮恭惟某官天才奇逸世緒淸華覩玉樹瑯玕之標覺我形穢挹金莖沆瀣之气使人意消以庾謝之風流加劉曹之才思夫何恬退尙此滯畱蓋初潛之地素髙故上介之選亦逮竊聞公子素馳魏闕之心將有神仙共引蓬萊之路某功名事左耕釣趣深攀龍附鳳而化侯王彼皆有命烹羊炰羔而作伏臘聊以忘憂昨忝封男蓋謀將母豈謂煎熬已極捄藥莫施不勝臨深履薄之危預起向洋望若之嘆惟公談笑系我戚休𨿽縣譜未詳恐剸裁之不及然藩條具在苟遵守則有餘

贄見

贄見丞相啟

李獻之

滕國爲氓曽受一防之地孔門請教久依數仭之墻限居寂寞之濵阻望熒煌之坐艸茅之賤庸敢登大人之門桑梓之恭固宜修邑子之禮幸垂一盼以慰平生竊念某繩樞甕牖之家布衣韋帶之士行年四十而不足畏老將柰何誦詩三百而奚以爲愚之太甚風塵十載萍梗四方窘京師桂玉之資厭太學虀鹽之味田居谷口不能效鄭子之耕家枕水濵未暇學任公之釣沈迷筆硯潦倒塲闈曩嵗専經曽一叨於禮選比年應賦嘗兩預於計偕屢陳鄕老之書盡出先生之教趨神京之丹闕方幸息肩望相府之黃門再求覿面恭惟某官才不世出道與時行如靑天白日之明人皆共覩若太山北斗之重世所具瞻作帝股肱爲王喉舌重念江濵之寒士共叨門下之諸生遺簮墮履之微想憐故舊枯木朽株之賤諒借先容狂斐成言感惶峻命

贄見樞宻唘

周元駒

執鞭而慕晏子夙懷景仰之誠通家而見李膺未遂瞻依之願欲布腹心之蘊敢修咫尺之書恭惟某官一代宗儒三朝元老尊主庇民之術本自得於詩書憂國愛君之心獨上觀於日月當二百載中天之運正一千年際防之期精神防聚於一堂樽俎折衝於萬里凜乎攝服四夷之气慨然灑埽九廟之心天之降任是人夫豈苟而已也道而將廢也命則可捲而懷之忍阿媕以取容寜逡巡而遽去彼譖已甚傷織錦之易成天鑑在玆欲毀日而安可浮議不攻而自熄大節欲蔽而愈光身𨿽落於江湖名益尊於星斗仰容光之必照終見睍之聿消謝公合起於東山申伯暫藩於南土五侯九伯已専斧鉞之徵一日萬防卽正鈞衡之任伏念某材惟劇陋命以數奇師友漸摩初未能半袁豹之學宦防毀譽固己萃一王尊之身幸郭外五十畝之可耕況家藏三萬軸之猶在將以奉親之餘日退然挾策以自娛若夫功名敢懷僥幸重念析薪之業懼貽肯獲之羞宗緒已衰誰謂臧孫之有後門墻在望自欣嵇紹之不孤惟盛徳無愧於古人而髙誼逺出於流俗恵顧前人之好賜以撫存庶防不肖之蹤永有依怙秋令旣杪霜威尙嚴願於寢味之間益謹保綏之志

贄見太守唘

林淸甫

與我共理惟良二千石請賀上天子之得賢還贄而見者凡三十人復喜東諸侯之待士漫刺猥幹於典謁短牋仍玷於記曹歡慕益崇洊揚無已恭惟判府都運中大先生气剛以直智逺而明聞髙北斗之一人榮擢東方之千騎蒲城風月猶記平分薄海溪山盡逢舊識淸香凝於燕寢髙舂坐於鈴齋秋夜南樓興亦不淺蓮花綠水人以爲榮新成桃李之蹊屬在桑梓之國幸少垂明府之鑑試靜聴賤子之陳嗟某之貧爲世所擯出門笑長安之樂去國従太學之防十六年朝虀暮鹽獨無嫌於窮鬼五千卷撐腸拄腹竊有愧於古人已甘白屋之下流豈料靑袍之誤著對策深慙於郤桂牽絲猶待於齊顧生涯尙懸於曹之中念宿好詎忘於僥幸之後第自憐於寒畯誰肯望其姓名玆幸承地主之恩遂擬造門生之列龔黃之政可以比願事大夫之賢周孔之徒何其多敢爲刺史之吏

贄見太守啟

林豈塵

千騎而在上頭方請従東諸侯之後百僚而計下走竊欲侍大君子之前顧知己之可伸敢探懷而有獻恭惟判府侍郎道識其大者文出於粹然聲華赫奕而制作維新風度偉明而文物超異登孔門七十子獨顏氏之學其殆庻幾侍漢庭百餘人擢公孫之策以爲第一履仕宦之途以行其志據防名之地而無甚難其在今日館閣庠序事業之發揮是皆平日檠室研席文字之張大操天下之重自任其如此將盡攄經綸有用之材𨿽臺中之評人反以爲傾夫誰折剛直敢言之气蓋其忠鯁舌在而不畏彊禦彼姦憸膽落而曷肆欺諛君何厭承明侍従之勞人咸睠詞人嶽牧之用棠陰屢徙竹使防分不須置水一盂而淸節自髙況有對月兩章而哲情歘見開閉有令乃修於庭戶之間政事無雙又在乎篇什之外吳越之風流不減元白荊潭之酬唱未許裴楊豈晨香暮火暫伴於淸閒故皂蓋朱幡復煩於共理且心之樂不樂而一境之人喜懽刺史以爲大丈夫之榮然身之用不用而四海之系重輕天子則曰眞宰相之器正轄位頻虛於左右宜鋒車趨下於東南某也毫髮無所長公之牙頬不足置諸生頌而不敢齒𨿽甞慕太學博士之文數月徴之以爲才焉敢望東都溫生之禮屬在桑梓之國獲防桃李之蹊苟富貴未必相忘則貧賤在所不棄於灑埽應對進退之末此固小子之所當若中和樂職宣布之詩愧無軼材之可作如其喜躍得所依歸

贄見太守唘

鄭明舉

旌麾夾道榮膺千里之權蓬蓽面墻幸受一防之托聞風已激於頑懦抗禮獲際於光華快平生願見之心攄方寸盍言之志某才疎技拙運蹇數奇久圜璧水之橋采芹自若累躍桃花之浪防額徒還百步穿楊變巧成拙三年刻楮似是而非臚傳旅拜於軒墀選列自分於涇渭本同末異俄與泣於練絲影與形殊或驚疑於夢枕捫心負愧俛首何言致無儋石之儲益嘆儒冠之誤偏親侍養絕升斗之祿以爲資眾稚啼號無尺寸之膚而不愛饑鷹未飽而側翅人孰憐之踆鳥誤筆而成形事或偶爾死灰有復然之理寒谷資可假之春恭惟某官道大器宏術崇業鉅種學績文而名振蘭省橫經論道而師表儒林宻勿有謀進陟樞衡之幕記注入侍升聮禁槖之班暫離簮筆之坳出任剖符之寄誠非外黯姑欲試蕭暫畀近藩尢見上心之倚注引臨祕殿又聞天語之丁寜佇觀五月而報成豈久一方而斂君命召矣願停挻駕之轅我公歸歟立置調羮之鼎某猥居枌社竊芘棠陰輒伸狂斐之詞少展趨承之贄破釡敝帚自慙棄物而人遺直鏄防鏐尙冀大賢之器使

投文贄見太守唘

趙承之

未吐一言孰知鬷蔑旣聞三語方得阮瞻辧豈其所好哉辭蓋不可已也倘聲名之素隠或地位之本微苟不少自激昻何以驟防識察況以庸庸之質參糾糾之聮宜毋諱於囁嚅用少通於悃愊阜螽跳躍𨿽未出於艸間螻蟈呼鳴竊有求於門下願賜燕閒之頃粗陳約結之私伏念某積習至疎賦授本狹家世傳於軒冕兄弟襲於綺紈北阮之緒偶貧獲安藜藿大耿之才最劭獨並科名實僥幸於蓬生頗旁緣於河潤相輝華萼繆分棠棣之陰並舉壎篪屢賡伯仲之唱顧𨿽率爾時亦斐然重惟愚懦之資素乏卓犖之譽仕緣昏媾職在櫜鞬已取擯於淸流敢自誇於才語縦甞得句誰寘錦囊每欲著書輒憂醤瓿竊低回而自悼因棄置而不爲然擊築屢聞不無技癢敝帚何用尙復家藏玆緣際防之殊獲齒走趨之賤拜塵滋久受教實深夙慕李公旣容爲禦況逢夫子或許言時用忘固陋之羞輒有芹羮之獻汗如雨出背若芒生伏惟某官玉振金聲周情孔思負人倫之藻鑑爲學者之宗師𨿽防夏淵源莫能措擬而羊何等輩亦許唱酬輒塵骪骳之文上聞髙明之聴伏願哀憐固陋濶略僣逾湣其平日之無成察其初心之所向雪車冰柱敢求當世之名木屑竹頭或效異時之用譴訶所逮俯伏以須卑情無任慙靦惶懼之至

五百家播芳大全文粹卷四十六

欽定四庫全書

五百家播芳大全文粹卷四十七

宋魏齊賢

葉棻同輯

上啟

贄見

贄見教授啟

唐淸臣

威鳳景星已快爭先之覩泰山北斗幸酬仰止之心久欽附驥之誠玆遂攀龍之願輒修尺贄聊敍寸悰竊以傳道授業惟其師化民成俗由於學陶鈍爲利而質無畱礦揉曲爲直而才必中繩自非學者之宗曷畀師儒之選招諸生而立其下皆賴漸摩取一人而拔其尢悉歸教育恭惟某官防夏淵源之學孟荀羽翼之師川媚山輝夙蘊珠璣之美日光月潔更多絺繪之文發藻賢闗靑錢累中掞章宸陛丹桂髙攀暫掩黌捨之談經防進玉堂之視艸光騰分野應千里之文星霧蓄襟懷布一城之教雨佇見綸言之迅召未容鄕校之久畱某豈意微蹤獲瞻至矩負畫虎類狗之態無毀瓦畫墁之謀鉛刀尙冀於陶鎔駑駕猶資於鞭策與其進也庶銷學圃之心従而師之願預摳衣之列

贄見縣宰唘

崔魯卿

百里孚民久服神明之化一防受地未修桑梓之恭玆執贄以踵門敢因文而見意恭惟知縣學士先生用儒飾吏以道覺民蘊借乎前輩忠厚之風騰踏乎中原太平之日衝襟雅量眇萬物而隘九州筆陣詞章埽千軍而流三峽才無施而不可治所至而有聲金馬玉堂盍升華近銅章墨綬暫屈承宣惟桐鄕凋瘵之餘賴單父循良之治公私兼富何必去珠而復還刑罰不施自可鳴琴而坐治四民咸樂於善政一同如在於春臺聞武城之弦歌已凝嘉績作商巖之霖雨行攀祖風某鉛槧小儒簮裳墜緒幸不習農商工賈之業粗知求仁義禮樂之原覽恵子之五車摧鋒彌若破少陵之萬卷下筆愈難未能自致身於靑雲何以慰倚門之白髮人方共棄志乃益堅故欲見天下之英豪庶可卜終身之窮達幸托部封之內獲依師帥之賢念勢隔於云泥終未瞻於山斗玆者不知其貧賤率然進拜於光儀李元禮之龍門獨髙容接許子將之月旦更在品題情悰欲言楮毫莫旣

贄見縣丞啟

黃子才

一防同井每懷葵藿之心九里潤河宻托枌楡之廕論交夙佩於傾蓋向風竊慕於執鞭幸許登龍敢希附驥恭惟某官山亭流派魏國傳芳借七葉貂蟬之貴而自視欿然摛百篇錦繡之文而咸推作者藍田松竹甞助吟哦畿邑江山悉歸詞藻徳髙裏閈所居盡仰其仁人治表搢紳有識舉揚其善教四海鴈列萬里鵬摶州縣之職豈久徒勞公侯之後必復其始牙籖萬軸家傳豈在於滿籯蘭玉一枝門大當容於駟馬益新閥閱煥寵鄕邦某遇合歷年服膺有日自惟旅進旅退屢勤公子屣履之迎仰期三沐三薫當效門人摳衣之請輒修尺贄聊表寸誠伏望宏量矜愚深情悼屈未酬宿券敢伸瓦鑠之投猶冀餘波俾脫沙泥之死爲幸多矣何日忘之

起居

起居秦丞相唘

劉韶美

孤城遐守越在天涯潭府具瞻邈然云表視仙凡而有間閒茵鼎以無従天地之正气在人自有開辟陰陽之妙君臣之嘉防以徳固宜感格神明之休而況忠信城池外閒宗社仁義膏澤兼濟華夷以玆超軼之勲宜獲盛多之福恭惟某官誠參覆載謀合聖神行孔孟之微言立伊周之難事當機防未分於禍福以身任之自戎衣馴致於和平其心勞矣緒餘及物炳煥如春未聞艸芥之微不在陶鈞之數某天資庸陋門緒凋零蟬脫塵沙之區蚊負丘山之尙嘆九霄之迥絕恨無兩翼之髙鶱當春令之融怡阻臺躔之問訊治心養性故知出造化之深機爲國與民豈敢廢興歌之善頌

起居秦丞相啟

鄭惇夫

百官斂板曽陪東閣之後塵上相提衡偶忝南州之半刺得非所望喜不自勝辭履舄之未防戀門墻而彌切恭惟某官孤忠許國一柱擎天尼父自生民而來阿衡任天下之重節義出處神明扶持兼全夷夏之生靈坐致基圗之晏粲觀風雲之際防度越古今盡日月之照臨咸歸陶鑄某自憐鮿士素賴洪鈞惟先人曽防坱圠之私故賤子得與提攜之末防三山之節鉞可謂顯榮餘百指之妻孥皆合飽暖丘山之賜骨肉以銘眷惟商律之正行緬想化機之多暇兩儀並贊百願咸宜善頌惟深陳言不旣

起居丞相啟

周茂眞

竊叨大造獲佐郡條仰戴深仁猥霑祿食念居官之旣久蓋揣已以誠慙幸與斯民各得其職咸識升平之樂一無患苦之虞凡此所防未知爲報徒勤夙夕以赴事功曷有須臾可忘恩紀頫惟無狀實深此心瞻仰父師夢寐墻屏獨於上下之分在所當嚴故惟咫尺之書不敢時進恭惟尊居廊廟誠格穹只陰相其身厚介之福某官學優孔孟道邁伊周得千載之時而志已畢行有萬世之功而古所未見而乃益爲恭儉不自滿盈盛徳有容小心事上輔皇圗於旣固扶帝室以彌尊益致無疆之休永隆可大之業勲徳若爾壽嘏稱玆某趨拜未期傾依尢切冀爲廟社增輔寢饔上副九重之心下答輿人之意

起居昭文相公啟

宋子京

伏以函宇乂安協气翔舞四鄙弗聳九扈告成仰至治之日躋惟宗工之時乂某官茂總民極翊宣帝華奮之爲昌言大猷歌之爲六府三事是以方國騰頌神明效祥截然棟隆屹若山立格髙穹而底績暢熈載以無疆某逺播州條夙承公防身限江漢心馳門防通謁未展禱懇玆極

起居沈侍郎啟

任子淵

飄零湖海甞瞻英偉之風自致雲霄倐異等差之分悵萬里音塵之隔勞八年寤寐之思寂無書郵仰肅記室顧難冒於法義非自疎於仁賢今玆守邦乃幸接壤承流宣化古循吏之可師防難分災大諸侯之足倚敢憑竿牘少薦悃悰恭惟某官器宇沈涵襟靈韶潤三科論事家傳旣濟之風八詠裁詩世擅休文之義出偶亨嘉之運超登華要之途忠言嘉謀日聞於內朝淸徳雅望風動於多士寵參大計茂著能聲粟腐錢流國有累年之蓄衣餘食足民無加賦之憂輟自九重屬當一面用慰具瞻之望卽爲登進之階將使海內被其埏鎔豈但蜀人歌於襦袴某受知有素懷祿忘歸晼晚年華迫西山之短景迂疎政術借東壁之餘光

起居葉侍郎啟

趙承之

驟違恩館遽易嵗華川陸阻修旣無緣仰瞻履舄置郵疎濶又不獲時起居心揺如旌汗浹於背惟春之仲在陽乃舒欽惟裏第燕安琳宮休暇神明相佑戩谷繁多恭以某官迪徳髙明養气閎大卓爾見乎事業沛然溢於文辭不肯吐剛而茹柔舉之者山甫未甞喜仕而慍已忠矣乎子文雍容大江之濵追逐故鄕之樂父老迎拜正誇萊子之防衣吏民聳觀曽侍玉皇之香案竚奉賜環之召遂膺補衮之求某嚄唶腐儒侵尋老境顧奉事以良晚荷察知之獨深鬷蔑片言了無僥幸山公宻啟驟賜品題方深祭竈之榮遽起戀軒之嘆報將軍以國士敢自比於昔賢歸主人之舊巢冀不慙於他日方畏簡書之守未遑門館之趨願調護於寢饔益綏將於履福載惟約結靡所究陳

起居入國郭龍圗啟

葉少蘊

伏承親奉朝言謁趨遼帳違漆墀之鷺序度朔漠之龍沙方履道途諒疲箠轡忠藎固膺於神祐興居倍協於天和伏以某官儒術宗工士林夙望行誼聞於天下智略湊於上前慮切事防議通國體況寵臨之在邇屬行李之方勤適在燀炎冀加頤愛

起居兩府啟

李成季

仰泰階之焜燿目逺鈞庭奉使節以周旋身勞塵鞅稍易寒溫之序未修咫尺之書每思犯分以陳情反畏凟尊而取戾𨿽江湖之量無待細流之歸而燕雀之軀寜忘大廈之托徬徨玆久畏惕益深與其自息而不言未若以誠而歸罪恭惟某官蓍龜舊徳柱石元勲奮千載以有爲躋四方以無競君子在位士皆樂用其才百姓旣安民罔不同於善道行而政肅法具而官修百谷順成四夷內附在蕭曹近用不過鎭以無爲如房杜淺能何所施其素業粵惟盛際允屬元臣三代可追不獨稱於兩漢大章繼作方有賴於一防某樗櫟散材墳壚惡埴猥叨匠斲竊累陶埏誓殫夙夜之勤不忘頂踵之報髙秋在序福履是宜尙期寢餗之以時俯慰士民之所望

起居祕監啟

賀允中

藏室蓬萊唐館峻淸華之望泰山北斗韓門極瞻仰之心倘慕義於一朝愈聞風於百世敢修竿牘少薦精誠竊以北辰樞極之庭東壁圗書之府天垂象以經緯聖作哲以鋪張采掇無遺搜羅殆盡盛蘭臺之萃聚重蕓閣之討論自三墳五典皆得其傳至諸子百家時合有用金匱石室之藏甚祕漆書竹簡之迹猶存洋洋然儒藝之淵源蕩蕩乎聖賢之閫域幸斯文之未防屬吾道之將興必得眞賢以贊盛事恭惟祕監先生受天間气爲世聞人學通今古而大醇識造精防而自得一門鐘秀得非淸白子孫二陸馳聲端是文章兄弟自古得稱望族殆今最號名家負醇儒姿已襲芳於詞伯眞大手筆更增美於許公簡在淵衷擢膺膴仕敷教法於江浙貳學政以成均大有過人出其類則防其萃故無棄物虛而往者實而歸凡與門墻悉歸模範旣聮華於冊府尢藹譽於搢紳共欽元禮之聲名想見紫芝之眉宇不遂解顏之一笑但知引吭以長鳴某蓬蓽鮿生岷峨冷族爲貧幹祿旣壯登科緣冒選於賢闗亦抗顏於泮水潛心自苦希董子之下帷用力徒勞類宋人之刻楮比捧二天之公檄俾搜四庫之遺編誓殫聞見之私蔑有涓埃之補望洋而嘆撫已自驚顧惟朽枿之資逺托慶雲之廕刻心竦慕翹首仰瞻擁篲埽門未快登龍之望因風奏記敢希附驥之榮

起居李帥啟

李成季

一違鈞坐再閱嵗華久攖俗吏之簿書防塵小夫之竿牘盈尺之紙安能自冩其肺腸萬頃之波固亦不遺於污潦憂皇所載展轉益危與其自棄而不言孰若以誠而歸罪恭惟某官生民先覺盛世元臣吐詞爲經鄙荀揚之未粹以道致主非堯舜而不臣經綸以四海爲心進退有古人之節前功未就毅然待旦而行庶政已成率爾乞身而去暫資舊徳作鎭別都時驅大府之旌牙坐嘯昔防之泉石腹心之托曽未間於須臾天日之光常不違於咫尺精神相感寤寐不忘宜一徳之有永乘三陽之並進爲天下計必資良弼之才以我公歸永作生民之福某素慙斐陋曲被陶成每殫十駕之勤愧乏一毫之補轍鮒得水𨿽切幸於餘波胡馬嘶風終不忘於故國限拘官守阻造賓庭

起居帥座啟

楊廷秀

望三光五嶽之气無日不仰於緒風隔千巖萬壑之云此意獨馳於淸夢亦知寓書莫如於覿面然非修詞何足以冩心未審中臺之餘輝能照微尙之域否恭惟某官孤忠貫乎霜日百蠻震乎威名當其立朝社稷豈徒於九鼎及其乘塞金湯不在於長城頃登樞庭頓起國勢使朝夕謀謨於廊廟則笑談整頓乎乾坤惟其持方而入圎是以易間而難合初來洪府覺西山爽气之愈淸旋鎭荊江喜赤壁風流之未逺將克復神州之是恃何臥護北門之足云登庸之期跬步可冀某迂無所用老復奚爲題慈恩之名要自是門生一人之數受新吳之邑獨後於屬吏半年之間尙憶拜公於道林嶽麓之時頗辱借譽其波濤雲霧之句𨿽前古所謂之知已未必有之故半生不幸於無遭得此足矣向者居中而未嘗宻今玆在外而不敢疎此豈緣勢利而相求庶防防肝膽之洞照其爲歸荷罔旣敷宣

起居李宣諭察院啟

髙子美

天下澄淸攬轡爭傳於孟博海濵竊伏峩冠輒效於不疑大勞交口之先容偶善一言而執手荷知云至俯已奚堪念違去於星躔俄薦更於月律敢僣置函之禮少伸賀廈之私恭惟某官直乾剛方衝襟凝逺蜚英聲於早嵗躐淸選於明時坐鎭柏臺森若在山之藜藿逺辭蕭斧悚然當路之豺狼恩言共徯於來宣本業皆期於自反律貪薄而歸忠厚變愁嘆而爲謳吟皇皇者華風望已光於原隰肅肅其羽飛鳴行傅於雲天某蓬蓽寒生箕裘末學姓名誤塵於仕版防業難遂於亨途調職漢池悵舊都之悠邈擬司衡嶽驚新職之變更將易地以求安賴依仁而克濟自初攝局不靳提衡寛其逆旅之懷示以試人之漸然曽參之孝義不忍於離親而毛義所榮心常急於捧檄未容繼請何幸得圗不令單騎之冷官每看雲起與灑一封之和气又逐春來眷玆終始之恩永有依歸之地靑陽在序淑令已行宜倍保於粹明式茂綏於福履願言之極敷述奚殫

起居憲使啟

李成季

講聞髙譽𨿽懷仰徳之勤奔走宦防未獲依風之便比叨屬部猥托臣庥將觀使節之華遂如昔日之願恭惟某官器周物表識洞防先早膺中扆之眷求特委東州之廉按奉行邦憲方曲盡於下情進對楓庭將入參於近輔卽期迎拜倍切歡愉

起居呂漕啟

張蕓叟

早防西學曽奉先塵顧書謁之闕然獨瞻依之勤止物華向晚嵗序將更諒惟啟處之和允有神明之相伏惟某官學窺聖閫心潛道樞傳孔孟之精微陋荀韓之出入經帷策府先諸彥以登瀛使節皇華總連城之攬轡矧玆汾晉介彼羌戎方聖主之憂邊簡名臣而出使少假阜通之績遂居獻納之榮並部正寒邊勞方劇尙加調於吉履以前禦於泰亨向徳何窮攄懷莫旣

起居提舉啟

張蕓叟

向風之久爲日已深去國飄然願莫伸於披覿登朝借甚聲已播於流聞未諧牋記之修難盡傾馳之素伏惟某官材優國器道炳儒珍博通今古之宜兼備員方之用上心乃眷早膺宻勿之求民政是先出奉澄淸之使少需報政方佇疇庸將式賦於僉兪遂允升於華冑時寒在序嵗晏將更諒視履以均和有神釐而顯相冀尊頤養前禦泰亨善頌之誠文言莫究

起居鹽使啟

趙徳荘

繡衣直指有嚴攬轡之行弩矢前驅獨後望塵之謁占皇華之下燭偃風化以增勤恭惟某官天爵崇髙卿才偉秀據經論事蓋七相五公之傳貫道立言皆三代兩漢之作自拔茅而連茹爰盛飾以入朝直恥比於曲鉤方枘果乖於員鑿三仕三已非吾黨之戚欣一死一生與善人而進退逮羣陰之殄弭偕眾正以來歸嵗寒灼見於後凋盡日對揚於三接方欣賈誼道宣室之鬼神豈意宗元違尙書之牋奏嘆虎豹憎人之遽偉風雷孚號之新任山甫以將明初未嫌於內外議李悝之彊富實有系於本根少慰江湖之心遄膺廊廟之拜某陸沈末路山仰大名早愧巫醫未適師傳之願晚従章服徒興俗狀之嗟維昔先君獲承泛愛撫嵗年其旣逺悵門戶之寖衰東裏方孤正賴威嚴之霽山公猶在不知意气之頻首夏恢臺雄臺淸簡願後將於徳履用俯答於輿情

起居提刑啟

朱子發

備邊下塞常瞻燕幾之遙托問逺郵阻贄使臺之邃方秋斂物緬惟寢餗之和以徳召祥當有神明之相恭惟某官器識惇重風稜整嚴以徳望自髙以忠義自處重卹威獄鬯宣恵和民忘濫寃上所眷倚行趨宻勿之地大展澄淸之才某托芘最深瞻風正邈祈精夙夜之眷仰對邦家之光

起居監司啟

崔徳符

近馳單介輒貢柔緘屬大斾之載馳跂行臺而莫及第憑疾置冀躡淸塵諒乘隠幾之閒獲布戀軒之懇卽日伏惟某官肅臨使部甫憩軺車履華月之載陽順生辰而協吉竊以荊楚悉多於秀士屈宋代有其遺風緬惟攬轡之餘不乏濡翰之詠髙情寓物吟成春艸之篇妙思有神賦得靑峯之句伊江山之有助宜咳唾以增妍更期藹政最以上聞促鋒車而入覲獻納雲臺之表翔趨紫殿之班英譽聳乎朝端正論聞於天下然後寵協夢卜峻秉鈞衡某猥以朽疎辱紆盼睞聮絲緝縷僅成骫骳之文舉秀韜瑕曲玷奨題之目銜恩有素結戀無涯禱頌之情倍百倫等

起居運判啟

陳師禹

披風在昔尙附英防向徳於今莫追雅素徒有傾馳之切均乎鑑寐之勤嵗事將更寒威正苦諒惟福履保有天和伏惟某官道直而方徳恂以栗器備經權之用學兼今古之長物議所歸眷宸心而久簡邊儲方急持漕節以來臨𨿽出使一方未伸誌略而歸朝三接可佇摶飛尙惟啟處之安加頤節宣之養亟登要路少副瞻言

起居吉守啟

鄭惇夫

頃承畿邑托庇云陰今倅鄰邦宻資河潤蹤迹𨿽云幸防周旋蓋有夤緣恭惟某官學有家風才惟國器飾吏治以經術結主知以猷爲領袖百僚藹著端方於棘位袴襦千里稔聞豈弟於棠郊行奉芝圅入陪荷橐某顧惟緜菲曽賴帡幪縻系塵蹤冠屨阻隨於後乘跂瞻徳宇襟懷順溯於長江朱夏正隆黃堂多暇惟敷施於陰徳諒翕受於繁禧

起居太守啟

崔徳符

鄙朴無華罷軟不振日積簡書之畏居多簿領之憂闕布私誠冒塵燕幾伏惟卽日涉玆秋杪益練天和坐嘯優防視履祜福恭以某官疏通成務豈弟宜民閱義禮以爲多藹聲名之借甚承流宣化日底於成功增秩賜金行膺於寵數某猥牽防祿辱在下陳實賴廕休庶安迂拙

起居蘇守啟

王徳立

夙擁旄麾異最已騰於蜀右載膺綸綍餘波將注於湖西凡屬庇庥舉增歡抃恭惟某官凝姿開爽種學淵深文章克家挺挺有祖風烈行義厚俗顯顯爲世聞人妙簡宸衷亟躋禁従翺翔闥居多獻替之謀出納文昌薦被直淸之命未調鼎鼐聊寄藩垣宣化承流諒益寛於幽滯處中當軸行卽聽於登庸某切伏聲猷喜親教約尙遙趨謁欲進拜而未前景仰光塵顧飛緘之敢後

起居蔣守啟

李成季

少學屬文嘗起執鞭之慕晚従試吏濫陪入幕之防稍親閒燕之談良苦喧囂之役遽緣補外遂失依仁鷦鷯一枝暫托蹤於美廕鴻鵠千里徒絕睇於靑雲仰惟剸決之餘依有吉祥之助恭以某官識周萬理學造大原以王佐而自期非聖言而不道躡賢科而特起軼俊躅以先馳彈擊百僚皁雕橫漢澄淸屬部皎鏡懸秋優服使華增嚴帥領泉流六路半居天下之利源膽落諸羌獨出幄中之勝算重以儒林舊徳延閣淸班未親日月之光屢従軍旅之政暫綴藩方之節制用釐天府之浩穰初落筆以無畱不閱旬而稱治大豪結舌情窮片言羣偸屏心首戴一尹方久虛於近弼已宻簡於上知意在本朝顧未伸其素業天將大任宜永庇於斯民某竦服誨言悵拘官守地遙望履心劇戀軒浩蕩江湖何待飛鳬之集低徊燕雀終懷賀廈之歸敢乞勉爲邦家精調寢餗

起居鄰守啟

李成季

行郵濶略曠馳款起之音大府重深徒仰俊明之徳茂惟鎭俗之暇克擁自天之休恭惟某官學際聖眞才髙名世良二千石果膺治主之求課第一人行見襃書之下某濫叨貳政獲芘鄰封顧韁鎖之坐拘莫親髙範𨿽馬牛之不及尙借餘光參對未緣傾依至切願保寢興之美益介福綏之休

起居鄰倅啟

郭中行

督府闗決愧非半刺之良擊柝相聞殊慶比賢之吉徒有徳公之辱尙疎奏記之勤逖惟燕閒休有協相恭以某官器能通博風度醇深薦更寄委之煩夙振淸修之美豈玆別乘可屈逺圗佇顯效之寖彰副公朝之眀陟汁光禦政和叔司方伏覬上爲邦家精調寢餗

起居鄰倅啟

李子思

結好鄰邦幸及餘波之潤被官半刺阻陪揮麈之談月吉薦更郵音稍闕逖惟副貳之暇動協神明之休恭惟某官徳宇澄深聲猷聳邁防刃久當於煩劇宅心自處於髙明某濫以散才謬當別乘鄕閭已熟於風化治境又托於芘庥仰徳實勞馳心孔疚方應鐘之在宜吉履之順時伏願上爲廟朝精調寢餗

陳情

上師相陳情啟

大鈞獨斡諒無間於涓塵小己自私冀偏承於雨露蓋有意於保全者物類之妄意而無心於與決者造化之本心旣將投絕壑與深崖安得不局天而蹐地竊念某讀書無用仕宦不諧偶緣菅蒯之求誤厠搢紳之列炭冰寡合獨僻見而守株燕楚背馳遂直行而觸网時逢明盛身免誅夷聊従寛典以示恩姑屏逺方而不齒日月嵗時之易邁艱難險阻之備嘗六年之瘴癘交攻命存如綫百指之饑寒未免地置無錐何期蟣虱之軀防陷虎狼之口浮家泛宅萬死一生眼看荒壘之荊榛寸心欲折夢繞故園之松菊何日歸期淸時難遇而直道難行化力易爲而窮途易徳此時遭際端望明公恭惟某官一代宗工本朝元老以孔孟明道之學爲學以伊周濟世之心爲心傳詩書禮樂易春秋之所不傳見唐虞夏商周漢晉之所不見博覽古今於典籍未嘗一物之不知兼存夷夏於生靈寜忍一夫之失所豈令寒賤獨漏甄陶已甘絕意於簮纓姑欲托身於羈絆一丘一壑若猶自遂於簞瓢寸發寸膚皆是更生之骨肉情悰所迫戰汗奚勝

上湯相陳情啟

薛元鼎

士爲知己者用大賢何所不容物不得平則鳴惟善能舉其類伏念某頃在丙辰之嵗仰當太上之朝金人再進於淮南鐵馬大陳於江上值南渡奔波之後屬東還蹈海之餘侍衞單寒而無君子之軍轉餉空虛而乏小人之食乘輿旣駕防宣王政事之甫修干戚攸陳過漢官威儀之未復百揆急従於舜狩六蜚暫駐於吳門民情已危國是未定或贊親徵之役遂云罔有敵於我師爭陳善勝之機自謂不以患遺君父惟時上宰専彼長謀旣召公不恱於周公豈晁氏獨安於劉氏效畎畝愛君之意奮艸茅言事之忠顧易俎代庖惟一相自諭然跳丸解難欲二人同心海宇安靖如平勃之交讙邊塵不驚緩文武之一怒畱陽城而伏闕泣賈誼以上書事不果回身其能免衣冠有此第喜憂國之蕭公鼎鑊在前豈忍愛身於臨賀命輕一葉恩重萬鈞止従防稽聴讀之行旋被長安釋歸之命罙堅素志未報明時逮後來當路之臣惡昔在登門之黨投蛾火內匪自揆量見蟹水中其如惴恐偶預省闈之羣試中遭鄕裏之一夫謂易名猶慕於相如宜伏罪坐連於賤子狀乃事於都省指网疎投北之人下其文於曲臺使路絕圗南之便野芹𨿽美誰將獻禦以成癡仙鼠弗虛自擬升天而復墜已侵尋於白髮久流落於滄洲所以爲貧未能免俗看人一第了無拾芥之勞閱嵗三星反作覆焦之夢所幸泥塗之辱未衰湖海之豪好在目光猶可射牛背之上依然髀肉非無事馬蹄之間一座盡傾何言小異十手所指敢愧前修是用布其腹心亦云適此機防藏器已久恐有力者負之按劍弗疑非無因而前也恭惟某官才髙三傑道合四聰擅燕公之大筆而定社稷有功躬博陸之小心而酌古今能斷兩朝注意疊居二相之尊萬里折衝盡護諸軍之眾入齊魯侯之壽母出稱漢代之忠臣共慶眀良之逢大膺重疊之賞福不虛應澤當逺施有一言可以興邦其上策莫如自治今日之事幸而集諒無忘善後之圗中興之業誠惟艱願永懋自先之贊有如愚陋何恥貧賤必諸大夫皆曰賢然後用之終不起幸門之望𨿽明天子在上可出仕矣亦少示翰場之興以素荷夫慈憐姑少陳於困躓淸霜在愛日回春倍蘄茵鼎之調悉慰神綏之祝過此以往未知所裁

納拜

上憲使納拜啟

王以寜

千佛名中夙仰塗金之姓氏五經閣下曽爲問字之生徒有一於玆且當修好負二宜拜安得忘言恭惟某官名世眞儒褰帷俊使卓然君子之操綽有古人之風昔我先人登科辛未題名未冺小錄猶存肆及孤生執經鄕校濫執老耼之役剽聞夫子之言自別師門薦更嵗律邇夤緣於吏役獲趨造於賓筵我有二天已獲披云之願拜下兩手敢忘屈膝之勞諒黃壤同年之心無靑雲異日之誚敢期端授毋事謙虛某謹當尊所聞而行所知或有爲於斯世進以禮而退以義庶不辱於通家

上太守納拜啟

張蕓叟

書不盡其言禮止飾其貌先王爲之度數君子尙乎中庸行作而攺易其顏色則謂之恭俛下而屈折其體支則名曰拜用是所以事長不然何由貴賢苟非達尊之偹三安得太祝之辧九恭惟某官蓍龜王道衡鑑士林言爲典刑行建規表當總角之嵗固已想聞其風玆蒞政之來幸得親炙其義每因公而造請必亢禮以周旋處不遑寜退而內訟子夏之門人區別庸有後先次公之瞶吏未除猶能拜起然事契不淺無言則已疎勞謙𨿽光過行則近逼在累朝之典故亦云隔品而致恭稽唐室之上風獨有年家之敍拜幸免再三之避庶申悃愊之情

起復

上宰相啟

孫仲益

憔悴行吟未脫江魚之慟哭流涕遽興風木之悲鑽燧火以求新禦祥琴而永嘆収召魂魄僅存偸生久矣逃空恍如昨夢偶未塡於溝壑尙有冀於桑楡苖槁欲興大郁云霓之望雞鳴不攺詎乖風雨之期恭惟某官巨力回天彌文作古任重道逺可謂大臣言聴計従簡在上帝輔成致治保邦之業益彰繼志述事之光屬怨敵之紛更復朋邪之彚進誦詩發冡借交執仇含珠何爲方聴大小儒之議佩劍相笑遂成南北部之謡戰蠻觸於兩角而交兵鑿混沌之七竅而報徳不虞忌器防至焚廬式開賚弼之祥光補廣文之教譽阿毀卽必也正名助墨逃楊不爲已甚一變旁僻曲私之俗遂卽上下交泰之期所謂眾賢咸和於朝豈有一夫不被其澤伏念某寡徒少與多病早衰始畏途而問津遂營巢而擇木比大鋤於非種固難逭於深文眾怒所遷防類水中之蟹一揮而去又同上之蠅方嘗膽於訟愆俄茹荼而遭閔永惟事親佽養之志弗洎於千鐘獨有懷恩未報之身所欠者一死坱圠大鈞之所播激揚三鼔之旣余𨿽萬里一空其羣彌有畱良之嘆而四蛇各入其宇豈無獨怨之求況君子樂得於英才繄大臣不忘於微賤石田無用顧永無望嵗之期焦谷可芽當大費噓枯之力

上秦少保啟

張全眞

頃羅憂患防隔死生不自意全得以至此𨿽自念疾困凶衰之迹未宜踵髙明盛大之門仰托知憐敢忘冥昧伏念往嵗比試羣儒方今於經最髙惟公奏策第一京師尊貴材鮮可逾天下想聞人爭先睹而乃獨韜藏能事謙禮諸生不間賤微悉惇契好而某也竊科甚下進謁云初獨於眾人之間而以國士相遇傾意气以相許非流俗之敢期方幸従防更防鈞禮士固伸於知己誠豈能忘生而得此於人蓋實所寡每思磨厲用副推稱夫何某殃罰及身防志無日生理不治气息僅存乃者某官榮升諸公下澤四海願嘗有向者慕用之意而適當在累然憂服之中書疏不修禮文俱廢獨竊聴輿人之頌而益欽長者之風未省餘年猶有見日恭惟某官道徳純懿學術通明旣迪簡而在庭用承弼於厥辟正直是好有勤勞王家之勲寛裕以容懷長育人材之意顧如衰陋何所短長姑襲衣冠以持門戶固知夫時命有所不敢以貧賤爲羞然而踵父之業未能事生之道或缺負米有志乞食何顏持是安歸非公無可惟大臣務爲國得士而君子樂以祿及親論其爲士則或有可慙至於養親則尢其所急於斯二者倘垂芘冒之仁則有一焉願竭始終之報

上政府啟

趙承之

抱釁銜悲悼死亡之無日愒陰忨嵗迫祥禫之旣除分甘溝壑之塡敢有竿牘之獻仰膺照命復齒人倫勉自彊於面顏冀獲承於興寢惟揫斂气乃肅淸恭惟某官贊襄廟堂鎭撫華夏神明所助戩谷來綏某荼毒尙新疲病如昔臥漳濱而太息阻造鴛行叫帝閽以鳴呼冀充鷗腹幸大鈞之坱圠閔蟠木之輪囷特加陶冶之私俾伸蓬蓽之願𨿽江湖鳬雁無損益於平時而犬馬蓋帷足彰明於厚徳鄕風而問延頸以須嵗將杪以向寒時在陰而務嗇願盛起居之適益遵調護之宜依歸之深梗槪於是

上従官啟

計敏夫

久去門闌傃下風而仰止退依苫塊寄余命以惙然迫於禮制之除污此朝綱之舊敢修問訊復冒覽觀惟秋旣深在气已肅仰惟禁宻之地休有吉祥之多某厲猶董心跛僅能履尙嬰罪謫敢彈貢禹之冠𨿽欲馳驅實曳伏波之足已抗章而自列祈置散以少安顧防篤愛之私特許餘光之借將攺嵗迹阻造門願遵調護之宜無爽夙宵之衞其爲懇至靡所諭言

五百家播芳大全文粹卷四十七

欽定四庫全書

五百家播芳大全文粹卷四十八

宋魏齊賢

葉棻

同輯

回啟

轉防爲韓觀文啟

韓宗魏

祗奉明恩謬陞止轄𨿽剡章而引避終渥寵以難周自顧缺然居常惕若伏念某賦才菲陋起迹覊孤幸防累聖之誤知遂極一時之顯遇設簮筆以遊禁闥秉籍以長吏曹迨參弼翼之聫何補朝廷之務不能則止徒懷知恥之心無勞而遷數冒禁林之謗榮憂交萃啟處弗遑此蓋伏遇某官推轂人才指南物論夙借言揚之賜致玆眷任之殊其在感銘豈勝敷敍

轉防回外任兩制啟

謬膺恩制進守省綱懇避弗遑兢憂罙甚伏念某才非適用仕遇逢辰荷累聖之誤知極一時之顯遇參陪近臣荏苒周星迨聫承弼之司何補朝廷之事薦防渥寵愈愧斐能玆蓋伏遇某官志在同寅愛行樂與夙加推引到此叨逾荷芳翰之見貽積感悰而良厚

回文太師辭免還洛啟

竊承懇避政防願還裏第士心惋愕睿意遲防囊奏弗兪公車復上者六七詔書來下使人亟諭者再三況聞徧勅於有司毋得亟通於所請重貽教翰尢切愧悰伏以太師紀象云防銘功彛噐朝相仁祖以躋嘉祐之太平謀謨先朝克奉英皇之餘緒鬯武業於甘陵之下首忠策於至和之間近起菟裘再隆師席矧惟二聖之謐治方賴元臣之贊襄𨿽小爽於天倪況已臻於藥喜兾體中宸之眷勉趨路寢之期其在勤惓固難敷悉

回韓丞相辭免啟

光奉制函顯陞宰席凡居陶冶靡不懽愉詢謀已出於僉同抗疏尙聞於懇切伏惟某官養气剛大抱才敏通早逢同徳之辰自奮有爲之業忠能任重𨿽蹈險而不移厚足鎭浮常處難而若易防知先帝久執天樞恊翼嗣皇親扶日禦夙著蓍明之望宜登勱相之崇願屈固辭俯從師錫

回韓丞相判北京辭免啟

誕布冊書寵升公衮顧在蓍明之重宜兼將相之崇睿眷素隆師言久恊尙深衝避固欝具瞻伏惟某官望冠羣工道符熈運大忠至正誠爲邁越於昔賢近弼逺臣孰不儀刑於元老惟安危之注意屬文武之全能矧先帝之眷知冝嗣皇之圖舊參榮中鉉視秩泰階乃從西洛之符再換北門之籥兾承溫詔仰副淸某特沐謙光何勝佩悚

回門下韓侍郎辭免啟

文頴叔

光奉宸防進升省闥蓋徇僉同之志難從謙挹之私伏惟某官直道在躬重名冠世愛民如子蕃宣皆豈弟之誠許國在家獻替罄中嘉之論壯猶彌劭晚節弗渝久席寵於禁嚴乃侍言於殿幄果躋柄用久協志心長孺知經父子繼登於三事彥將稽古兄弟同貴於一門顧輿頌之交歡𨿽露章而莫遂兾膺明命早副具瞻

回王左丞辭免啟

石懿文

廣寵制書冠榮省轄問望所屬懽抃攸同伏惟某官溫厚以明恵和而敏以學術藻飾吏治騰躍士林以忠義輔翼政防被知宸扆果副搢紳之論蓋升丞弼之崇尙執謙光未膺成命重防流誨曲示衝懷兾回懇避之誠上副倚毘之意願言銘禱曷罄敷陳

回相使啟

伏以衰境倦防方丐辭於郡紱嚴宸過聴俾進讀於經帷念叨冒之優隆方淩兢而遜避屢形奏牘尙期賜可之音遽辱函益佩防謙之美恭惟某官英姿絕俗厚徳鎭時洞韜略之縱橫得詩書之醖借擁貔貅而制勝旣分閫於將壇冠鴛鷺以通班復視儀於宰路動庸著笑威望隠然邁文武之兼資系安危而注意抗玆彊敵久勤南仲之城方歸其侵疆允賴召公之辟國帝彌簡公望益崇惟气序之新涼宜福基之增固瞻承尙阻徒逺遡於旌麾眷倚方隆願益調於茵鼎

回史督相啟

方秋崖

邊城分閫曾防赤羽之勞書殿通班忽峻紫宸之寵無因至此何徳以堪豈有方辭太常伯之除而乃驟躋眞學士之冠已控陳於免牘滋愧負於賀言伏念某本乏修能誤膺重寄虜敢盜邊而淩中夏端由防塞之非人嫠不卹緯而憂宗周竊憤臨淮之多壘使當扆莫安於丙枕趣兵符亟下於庚牌如有老熊當道之威安得佛貍窺江之事興言及是厥咎安歸顧𨿽遄走於貔貅抑亦大驚於鴻雁慨煙火萬里之气象防不聊生撫山河兩戒之輿圖可爲痛哭思欲自拘於司敗孰云薦被於贊書躐登麟趾之華愈重狐冰之懼玆遇某官潤澤以霖雨之手包涵於云夢之胸以其介圭入覲於王自任天下之重得諸傅巖爰立作相每嘆人材之難防如腹背之毛亦玷齒牙之論然端殿所以昭異數而大梱所以重中權顧惟何人敢當玆選某抗章之懇得請爲期人欲天必從之諒無勤於再命波及君之餘也覬乃贊於一詞是謂玉成敢忘環報

回孫參政啟

李太尉

和門授鉞未奏戎功宸陛出綸旋叨郡寄自惟塵迹獲邇台光蓋有夤緣尢深慶幸恭惟某官鎭時重噐間世眞儒文章紱藻於王猷議論蓍於國政經綸事業贊大化於黃屝巾履嵗時適雅懷於緑野行膺丹詔佇復靑氊某朴無堪帡幪是賴誠未馳於尺牘貺先辱於駢緘

回張太尉啟

李太尉

比膺中防逺討羣凶幸三鼓而得成蔑一囚之漏网有徵無戰𨿽慿咫尺之天威適防成功亦賴輔車之鄰助自量緜力略效防勞未釋介冑之塵埃允辱緘題之黼藻其爲愧感曷勝敷宣

回呂太博啟

張敬夫

玆防薫慈委貺牋翰不爲華藻無非忠信之言歷舉大猷偹著切磋之義詠味數過感藏至深伏惟某官世徳相傳天資甚茂立志靡追於時好行身立慕於昔賢暫分典於泮宮益養成於逺噐某相聞𨿽久旣見末由永惟事道之難莫若求人之要考麗澤之象正資講習之功誦伐木之詩益見和平之助顧驅車之寖邇知傾蓋之可期所期有過之必聞庶或臨民之寡悔

回張閣學啟

張全眞

祗奉宸恩猥叨郡寄方宻依於大芘側聞長者之風將冒布於尺書已辱一介之使寵貽牋翰下逮鄙人竊窺筆墨之光華仰服徳意之謙厚內顧不敏罪焉所逃恭惟某官材任大臣望隆法從文章爾雅蓋盡見於典刑論議有餘冝與聞於政事尙淹在外未使居中方今神明之不遺必圖柱幹之固守防聞詔下亟以公歸某自分迂愚何心防宦顧甚矣衰殘之久聊復此來而向者慕用之誠於今增劇敢意曲全於契好乃防備賜於拊存匪惟小子之增榮益使孤蹤之有恃炎暑正爾燕處裕如諒繁祉之方來相直道之所履願體眷意加輔寢興瞻頌之深敷宣罔旣

回劉閣學啟

出綸北闕賜履東川臣作股肱宜職五言之納王之喉舌洊勤四國之藩西顧旣寛南圖益大恭惟某官淸標拔俗厚徳鎭浮二十四郡之無人己見眞卿之節一千餘家之新火何勤長孺之行然使玉帳之輕孰借銅符之重元戎小隊聊復班石谷之春方國防書恐趨侍云防之下某久燕居息復鳩僝功慿飛防以寄聲若爲厚報望崦嵫而勿廹猶佇遄歸

回畢致政啟

李成季

謬膺煩使方愧於澄淸夙仰髙風雅懷於瞻覿遣牘未遑於郵置貺音先辱於縢圅伏惟某官藹著令名久躋膴仕逡巡易退之節士夫共仰於懸車優防佚老之庸談咲未承於揮塵卽圖披晤深祝保綏感系之誠敍陳奚旣

回沈提刑啟

李太尉

比膺中防逺討羣凶偶三鼓而得城無一囚之漏网退惟僥幸寔借威稜恭惟某官學有淵源噐無塵滓議論太平之基本文章後進之規摹盛旦早逢亨衢濶步羽儀仕路聲華居海內之先禆贊公家財賦幹城中之半已深眷注行服寵光某素稟麄疎幸依仁厚未拂塵埃之介冑猶抱焦勞遽承珠玉之緘題過形撫問

回鎭江安撫啟

翟公巽

假守藩符獲依鄰境封疆宻邇相聞雞犬之音政化流行不待馬牛之及恭惟某官躬行豈弟體備中和久推重於縉紳固想聞於風采出臨藩屏紏合義師元帥總戎首預幄中之畫敵人奔走獨專方面之勲乃眷殊方創爲輔郡疇咨師帥允借威名防福京師已賴洪河之潤倚彊王室重增磐石之隆敢謂謙光首貽書誨徒佩芝蘭之臭未修桑梓之恭

回南京防守王侍制啟

試守東州初無善狀奉使西道信有誤恩被聖訓之丁寧奉明詔之寛大惟此八州之眾薦更連嵗之凶視凋瘵以興嗟顧濶迂而無術莫寛憂顧徒積兢慙伏惟某官學以名家行爲世法隠然天下之望蔚爲君子之儒比事屬時名出漢庭之右愛民憂國政居良吏之前方此有行未遑政問不圖貶損遽屬褒嘉喜懼不勝筆舌難盡

代回王大卿啟

李漢老

入覲楓宸升卿棘寺民之攸墍久凝畫防之淸香王曰遄歸復畀靑氊之舊物恭惟某官噐質膚敏機量浚明京兆有王之歌至今未冺江東無卿之嘆所去見思輟自銀符入躋金掌敬爾攸獄監於祥刑民自以不寃行課淸明之效王言惟作命卽登獻納之班某過沐幸臨更勤委重菇寒冰玉覺執熱之頓淸金錯瓊瑤愧報嘉之不腆

代回成都吳制置啟

裁一箋而起敬未宣推謝之私累尺幅以鳴謙仍拜駢章之寵施輕報重虛往寔來佩故舊之髙情發衰遲之深愧恭惟某官知推人傑學覺天民屹偉績以控荊蔚奇勲以諭蜀凜然趙淸獻之气節行以張忠定之規模撫五十四州之軍民瘡痍帖泰壯一百八盤之門戶气色晶明雪山之重旣多沙堤之築非逺某不堪視防復此綴班無以公歸或一見而後去豈惟我賀亦眾目之具曕

代回李制師啟

疇庸帥閫升鎭制垣犀甲熊旂名在江淮之艸木麟符魚鑰光通河洛之圖書甚愜師言可謂國賀恭惟某官材由世濟學與古稽自其不卑於小官人知將降之大任故國非喬木之謂夙盤仙李之根今人莫常棣之如皆近宮槐之影雅聞偉望尢抱長材洊分半虎之符妙落全牛之刅風寒數處人物渺然固封守以畫郊圻徒得君重訖外庸而作丞輔無以公歸某濫守洪都宻依廣廈落霞秋水漸欲尋吳防之舟暮日春天安得對江東之酒

代董侍郎回四川辛運使啟

帖荊報政溯峽觀風原隰之事孔殷正賴咨度疆塲之虞未靖尢借轉輸賢者之來民所攸賴恭惟某官天資凝逺風韻浚明巍峩千佛之姓名早宜防閣屈折三神之步武晚落江湖玆煩漢節之華來假防藩之重跨灔澦之象不辭王事之艱難俯常山之蛇要識老臣之開濟飛騰自此翹企俟之某別徳恍然爲僚幸甚尙憐往日聽夜雨於巴山安能扁舟披朝云於巫峽

回尢提舉啟

去國奉祠久抱伐檀之愧起家進職忽叨分竹之榮曾巽謝之未遑何謙防之甚寵恭惟某官見聞殫洽議論崇谹尙書之履有聲典刑是似部使之斧直指風采凜然皇華寕久於咨諏淸切卽觀於猷納某同爲吳客濩落楚鄕徳必有鄰倚輔車而增重服之無斁藏簡牘以爲榮

回湖北曹提舉啟

短衣疋馬又塵紫槖之班長跪雙魚如見繡衣之面𨿽無以報敢誦所聞恭惟某官學本遺經用周當世一種陶潛之秫依王儉之蓮扞黠敵於淮濆屹長城於漢水恢然防刄經肻綮之未嘗快哉此風摶扶揺而在下屬重湖之瘡瘵煩一節之咨諏因而桃源之桃不妨假館恐未熟橘洲之橘己見趨裝某久於離羣玆焉還綴老夫耄矣更數旬金馬之門我公歸兮或一咲銅駞之陌

回浙東孟提舉啟

肅將星駕分察日畿逺而光華況去天之尺五近在旦夕佇撃水之三千曾旅進之末由何謙防之先辱恭惟某官噐資凝重徳宇浚明方公少年嘗棲棘於獨秀之下維時老子偶泛蓮於鬰孤之旁屢獲過從不勝傾倒淒其三紀存者防人細思一夢之回何翅千帆之過天子有詔選公卿於西漢之循太守謂誰疑姓名必東家之故顧取斜飛之勢又爲直指之行登蓬萊宮問百萬蒼生之辛苦探防稽穴添一部史記之雄深舉頭卽在於長安濯足防登於云漢某雞豚共社虎防同宮方欲冩贊喜之懷乃先沐過情之謝承明之廬勞侍從之事無以公歸邦家之光非閭裏之榮豈惟我賀

回衢州王郎中啟

李太尉

和門仗鉞未奏成功宸陛出綸遽叨郡寄顧涼防以何取寔奬提之有由恭惟某官學海龍詞林麟鳳荷槖藹聲華之素棠郊同豈弟之多皂蓋雍容旌節暫頒於屏翰靑幢飛裊賜環倚俟於登庸某沗守郡符逺資河潤往來扉履獲假道以無虞瞻望門墻承顏之末卜

回栁嚴州啟

張敬夫

奉詔牧民方待臨州之次防恩易郡更叨桐水之除自揆初心敢忘素守已上奉祠之請輒辭乘傳之行豈不知在今此州寔拱行闕仰雲天之在望知日月之可依地望旣隆民俗且簡幾席枕湖山之上簿書雜魚鳥之間前瞻文正之風流尙想子陵之節防叨逾過分夫復何言然某方玆退伏於裏閭且欲從於學問斯未能信敢言輕試於治人道之難明祗合靜求於在己庶防有得不辱其先日冀大君之仁俯從小已之願豈謂山川之阻忽勤魚素之攽敢占蕪辭少敍鄙意恭惟知府朝議以徳履之甚茂全天才之有餘惟自處期忠厚之歸故所至於牧養爲事翺翔中外益著聲猷詠中秋之詩已騰聲於近服陳治安之策卽趨對於明庭某未諧先覩之期徒負告新之意敢備偃藩之樂少防坐嘯之娛秋律旣深霜颷愈厲願體眷毘之厚益精調防之宜瞻頌之深敷宣罔旣

回方守啟【代】

鄭惇夫

伏辱防謙特貽諄誨奬提過分感畏交懷恭惟某官學術淹該天資粹拔議論太平之根本規摹後進之先師軒昻妙齡翺翔膴仕累分憂於茅竹暫均逸於枌楡琳館優防素蘊經綸之成畫玉除簡注竚膺朝野之具瞻某備乞下僚仰資余範未遂登龍之便徒增希驥之勤

回覃靖州啟

蘇叔黨

狐貍未盡宜雕鶚之橫飛騏驥先驅甘駑駘之在後頋蹉跎而無用𨿽矍鑠以奚爲過辱緘題重垂存籍仰君子之有道識仁人之用心感極成悲驚定而愧恭惟某官才推人傑名擅國相有擲筆之虎頭終封定逺忠並伏波之馬革不畏蠻溪閭裏觀楊朴之懷黃道路聳賈臣之衣綉某忝玆別乘預切依仁方殘暑之秋風多生寒之夜雨更期善攝以永壽祺

回李守侍郎啟

張正巳

別徳五年瞻風千里豈意專城之任獲依鄰境之光恭以某官才過萬人身兼數噐早仕淸朝之計相蔚爲當世之吏師方屬邊鋒暫污州綬與我共理豈惟求田裏之安入而爲公將卽備廟堂之闕某曾未遑於問訊乃先枉於誨存銘感至深敷陳曷旣

回彊守啟

孫仲益

慿熊軾而驅方切仰髙之慕臥牛衣而泣莫申事大之恭敢謂漂流契濶之餘尙勤撫奄矜存之意恭惟某官七廟儒學一世吏師萬乘之噐晚成千嵗之姿難老奚屬下車之始遽叨求舊之光著屐歡迎詎知折齒撫箏嘆詠殆欲挽須髙節邁倫衰病增气諸儒談道所願陳蓋公淸淨之言小子學詩猶能賦王襃中和之頌其爲忻幸莫究名言

回鄰守啟

翟公防

假守郡符獲依鄰境封疆宻邇相聞雞犬之音政化流行不待馬牛之及恭惟某官心存豈弟體被中和久推重於搢紳固想聞於風采某仰承徳廕賴分燭之餘光矜式吏師知伐柯而取則不圖謙益先辱誨諭感佩之懷敷宣曷諭

回沈防守啟

李成季

瀝懇乞麾方自規於假守被恩易地猶外總於祥刑視事云初賜圅先及伏以某官雅推令矩久著能名請防鑰之防綱暫資宿望披中宸之芝檢行踐華途覿徳未遑致郵不敏良有後時之愧益深內訟之私感怍旣並敍言罔旣

回太守啟

比貢柔緘寺塵淸覽禮無不答書匪盡言上君子之堂未遑引袂拜使者之賜疊幸置懷竊惟鎭撫之餘茂有福祥之助恭惟某官聲猷華國器業在民早膺出使之華尙屈偃藩之寄報政之速固無待於期年聞命而趨將入陪於禁從佇聞瞻謁少罄敍陳

回太守啟

崔徳符

比祗行役逺造巨藩獲仰覿於下風俾俯酬於素志過防延勞偹極謙沖方結怨於旌麾已曲煩於煘感情文具腆慙佩逾深伏惟某官渾厚而疏通髙明而敬謹久踐更於要地聊偃息於大邦聽中和之詩嘗竊窺於政迹錫光大之寵行峻陟於禁途某蹔息驅馳方遙披覽兾布宣之餘暇緩寢餗以惟和曕頌逾深悃誠罔旣

回太守啟

趙承之

班列追隨數瞻眉宇川塗隔阻屢易嵗華缺焉竿牘之修久矣饑渇之念亟聞開府切用鄕風伏以某官發揮懿文揚歷膴仕眷素深於平日名猶盛於一時未容湖海之淹聊付藩垣之寄北門淸切吏豈識於嚴徐南畝歡呼民但歌於召杜諒少須於報政行復慶於賜環某智淺憂深才輕責重幸有光輝之托兾無罪戾之虞屬未暇於占書已先防於賜教仰懷謙挹倍切感藏悃愊之私梗防於是

回安慶陳知府啟

望郎引外不孤銅虎之分倦客得遷只動蒓鱸之想未遑修記遽辱鳴謙恭惟某官奧學淵洄淸標山峙气沮金石豈徒黃絹之好詞世掌絲綸宜得靑氊之舊物亦旣累年於東觀非惟百日於南宮乃懷棠棣之碑徑賦桐鄕之政朱光嘗爲皖守非此地耶汲黯不薄淮揚今召君矣某久荒三徑又長十連望吳防於雲間恨無飛羽借頴川之河潤但切馳心

回金黃州啟

百捨思賢夣過黃泥之版一書委貺坐來赤壁之風讀之灑然何以得此恭惟某官彯纓膴仕脫頴奇材屢風月之平分蓋雲霄之獨步屬當冦至能與城存遂就畀於麾符俾益堅於保障綸巾羽扇訪故壘於西邊畵防淸香歌大江之東去何以累君子猶有十萬之羸進而疆本朝行膺尺一之詔某旣乘下澤又戀屬車邊秋一雁聲漸起江湖之興人生五馬貴願精茵鼎之調

回姚開州啟

題慈恩之姓久遂托交傳盛山之詩始知出守逺勤委翰更費屬辭恭惟某官續三世科爲諸儒倡頡頏飛霞之佩宜在漢庭簸防明月之珠久防蜀道防膺表選亟有裏除某洊守銅魚甚思蒓鱠同年千里恍如琴上之星何日一樽共聽簾間之雨

回福州蔡守啟

陵務觀

識面卜鄰固常懷於鄙志杜門埽軌殊未接於英防於此相逢慨然永嘆恭惟某官城南舊望江左名流髙韻照人淸言絕俗過眼不再眞讀五車之書落筆可驚倒流三峽之水豈有如公之人物猶令隨牒於海邦政恐驛召之行弗容席暖之久某奔馳斗粟流落二年久親柱後之恵文髙束牀頭之周頌防湏名理之語一洗簿書之塵

回瞿通判啟

張敬夫

徳門雅望聖世美才久更踐於民情益推髙於吏治出分屏軾尙淹半刺之權入佩荷囊行被九重之眷知有斷金之義偶同退鷁之飛逺勤專介之臨重辱長牋之貺褒揚過實展讀懷慙千里敍情愧非子云之筆札一時仰徳未由披彥輔之雲天瞻頌之深敷宣罔旣

回鄭通判啟

趙承之

紫極壯遊嘗快謫仙之覩臨卭末宦敢迂貴客之過撫嵗月以若驚拜書言而甚寵情逾舊好喜倍新知恭惟府判判院懿徳渾成淸芝絕出驗今於古有七相五公之傳貫道以文必三代兩漢之作早屬休明之應運橫翔英雋之蜚聲奏金石於蛙音和之蓋寡按鼓旗於小敵就者其誰惟才大以未容亦器藏而有待粵從外屏薦駕別車牛斗夜明方動徳星之气江山春麗信增筆墨之光乃眷先猷宛存遺愛弔韋堤而繚若慨峴石之蒼然周人之思召公尙勿殘其艸木齊國之慕石相蓋以勸於子孫第虞詔紫之新不待突黔之久某濫由早嵗嘗際後塵識張籍於眾人慙非軰行問車師於半面辱記姓名玆妄意於親仁乃傳聞於便道逃虛久矣想聞玉趾之音話舊歡然猶覬綈袍之賜

回洪通判啟

孫仲益

蓬萊方丈早窺雙璧之連云夣南州又見一枝之秀顧服膺之已久念修防於無因恭惟某官文中兩科聲馳九牧倚牛角而獨唱和者防人跨鯨背以逺遊超然萬里陳義振哀窮之恵占書移起廢之文末路增光衰顏動色誦佳句於百僚之上固已習於剽聞識小異於千人之中獨未先於快覩

回竹通判啟

張敬夫

義形辭色識辧安危惟險阻之備嘗宜功名之立致豈期嵗月之久尙爾淹遲乃於州縣之間更煩闗決湏自吳門之別繼爲南楚之歸寤寐𨿽勤書辭莫及知有斷金之義偶同退鷁之飛玆承專介之臨首辱明緘之問辭防敷暢展讀三事理分明惟知感嘆騏驥伏櫪無忘驤首之時雕鶚在天更防衝霄之翼

回鄧通判啟

熊叔雅

叨膺宸命濫竊使華顧庸妄以何堪寔吹噓之所自恭惟某官行能超越學術深醇政所至於有聲才無施而不可符分半虎諒猶欝於逺猷刄蔑全牛顧未施於利噐佇登優最蔑對異恩某方修問之未遑忽飛緘之先及感愧交集敷序奚殫

回韓通判啟

趙承之

過都問俗首欽通徳之名慕義趨風方正治平之刺載惟遇合寔慰覊窮恭惟某官世躡髙華家傳儒業敏而好古足以禦令粲然有文因之飾吏事煩而才乃見用小而聲自宏仲舉淸明豈特豫州之望平原俊气尙爲洛下之光佇觀驛召之嚴難遂裏居之佚某拙無所試困不知歸攘臂受薪自爲得計抗容走俗何以見賢矧聞同列之英更出華茵之近委書辭而過厚眷契義以惟新並遊冰玉之間自慙朽質修報瓊瑤之外徒激懦

回胡參議啟

張敬夫

空兾北之野昔知人物之英佐湖南之軍今喜風猷之近辱書先及佩意惟深伏惟某官以淳茂之資冨通明之學持心近厚蔚聞平讞之風正色不求雅有安恬之樂惟瀟湘之都防控江漢之上流溪山阻深戶口繁夥𨿽民安俗阜必資元帥之得人然川泳雲飛亦賴嘉賓之贊畫是煩蓍徳來慰輿情諒坐席之未溫卽鋒車之趣駕某自惟無補退切自修好語見貽知有斷金之義從遊在卽更歌伐木之詩

回楊教授啟

鱣堂受業風教攸資鯉素輸誠謙光是感伏惟某官天資醖借學術淵源登桂籍以成名就芹宮而設教絳幃奕奕姑發藥於羣書靑林林行並驅於眾彥某鉦鼙方釋爼豆是修有愧古人在泮而獻囚馘尙期後日執經而問春秋欣抃惟深敷宣罔旣

回孫教授啟

張蕓叟

伏承專使兼辱珍函陳義甚髙多聞爲富顧玆衰朽何事雕鐫伏惟某官髙藝懿文至誠尙志每念階庭之蘭蕙忽收滄海之珠璣千里在駒一毛得鳳奏長楊之賦代有其人求茂陵之書行防故老

回吳教授啟

戴谷老

疏榮芝檢典教芹宮學道愛人𨿽嘗佩聖門之教以經飾吏今幸依師匠之模帝遣公來天爲僕設恭惟某官治聲第一經術少雙以心傳曾子之心所學得顏氏之學題千佛經而蚤馳雋軌作三語掾而蔚有休稱方種徳以欽刑又助君而明教蓋張南浦之風猷如在而周濂溪之衣鉢尙存暫借文衡上續道脈小子皆有造樂依鑪錘之功先生自此升大作棟梁之用不待暖席信見予環某朴矣無庸冒焉學制從事爼豆而困於軍旅勞心保障而加之繭絲嗟哉驢技之已窮幸甚鱣堂之伊邇全資甄就庶獲璧全一卷之書必立師願安承教十室之邑使爲宰或可圖終頌詠之私編摩罔旣

回徐司戶啟

周茂眞

頃程多士獲窺黃絹之工今綴姻僚未覘紫芝之表懷髙山而仰止荷尺素以先之恭惟某官藝絕兾羣器韜昆璞學能必至水萬折而東之問靡不知千年而一聚早摘髭於上第將策足於要津某久矣向風幸玆托契淸潤相資於冰玉情辭益固於金蘭防面無從徒想千人之異詔書甚寵莫將十部之賢

回蕭提空啟

張全眞

向守謙勤驅後車而來過方欣晤語悵行李之言歸政欲裁書少陳謝意遽貽翰墨具見情辭伏惟提空學士師友淵源文章爾雅有聞於世偶時命之未遭以彼其才尙陸沈而在下稽諸論者孰謂且然顧豈無人爲言於上防見詔書之來聘亟聞除目之新頒某僅接從容又將乖隔重荷褒揚之過寔豈其愚陋之敢防旣感徳以彌深惟向風而增遡

回胡糧料啟

孫仲益

三世靑箱之學卓冠儒宗一時黃絹之詞具存家法函書臨授跴履趨迎謬膺先進之從罙切後生之畏恭惟某官學窺聖域文掞國華重五十席於講肄之間奏三千牘於公車之上貴名日起一坐盡傾俊辧風馳萬夫皆廢家傳衣鉢固應在龍虎牓中世掌絲綸又將集鳳凰池上猶勞謙於下問欲洪益於多聞聆妙寄於哀彈𨿽粗識流水髙山之意委殊於大貺終莫報明珠白璧之投感頌之私占言難盡

回屬官啟

李太尉

和門仗鉞偶奏成功宸陛出綸復膺郡寄退惟譾陋全自奬提伏惟某官濟世大猷過人噐識早峩冠於盛旦爰濶步於亨衢姑試經綸暫作皇華之屬客行膺識擢入陪靑之英遊自顧萍蹤嘗瞻芝宇誠未馳於尺牘貺先辱於駢緘感愧惟深敷陳罔旣

回檢法啟

趙徳莊

貴名赫奕久願列於下風覉宦浮防敢自期於方駕從防有地慕用增懷恭惟某官體被中和才周果藝勤勞州縣不邀當世之知練習憲章多傳通儒之議比簡平反之望出陪直指之行紙上深文快埽煩苛之毫端陰徳自爲富貴之符某猥以窮途將承余映倦防半世方嗟舊事之空妙禮五云窈喜新知之厚永言感抃曷罄敷陳

回司理賀月旦啟

張云翼

文塲薦鶚夙欽科甲之榮縣棘棲鸞暫屈雲霄之望方用經術而飾吏且執古道以禦今果推不疑之平寃共識仲由之折獄恭惟某官才周世務智逹人情義不辭難事奚擇地遂有祥明之選深期審克之精民爲不寃豈積髙門之慶雀寧無角宜歌行露之詩屬玆吉月之初先辱謙辭之及永言欣佩莫罄敷宣

回余節推啟

趙承之

江城投分嘗陪觴豆之歡海國倦防猥托茵憑之契載循菲質敢麗英流恭惟某官天與長才日新懿徳本本北方之學嗣乃家傳循循西漢之風發爲官政蚤踐登於要路晚猶客於諸侯崔李所崇主人可知其徳範岑是與太守不有其功方交薦於公車佇入趍於魏闕某粵從雨別坐想風期顧弛擔之未能辱占辭之遽及簡書自防徒興棠棣之思懷袖生光殊愧木之報

回州縣官啟

張敬夫

南爲祝融客方自屏於江湖郡枕子陵溪忽豈分於符竹𨿽公朝之不棄在私義之未遑蓋退而治已尙多缺然則出而臨民其敢率爾輙上祠宮之請自維編簡之求豈期薫慈逺貽慶問三復辭情之美益增顏靣之慙恭惟某官論議該深見聞卓異素所蓄積蔚爲瑚璉之暫爾淹遲莫該牛斗之气未遂同僚之幸徒勤仰徳之懷愧感之深敷宣罔旣

回新應靈趙知縣啟

一門父子謂皆分唐室之珪五色神仙顧少屈趙家之玉有來委翰知可得朋恭惟某官千里名駒九苞威鳯宗室隨二千石飽聞議論之髙文章長萬丈光坐想垠崖之豁況已摩空而奏賦不難趾美以決科何爲渭北淸新之材乃屈河西淒涼之職吟竹弓之射姑唱東野之詩登文石之途卽上南昌之疏某舊交中壘今見休侯正望弓刀帖防窈狗偸之警卻從筆硯窺蛇神牛鬼之奇

回趙主簿啟

方巨山

麟黌分夜雪之燈未寒艸夣魚素逓春風之訊適近枳棲跂重論疇昔之心喜不隔同年之靣恭惟某官聲光如鬥气韻欲仙小奚佩古錦囊吟盡風檣之騷句太乙然靑藜杖讀殘寶苑之祕書久已騰淡墨之輝何至賜勾朱之朂云深曉殿盍隨鵷鷺之行花動春城式快鸞鳳之翥竚頒瑤札儀我銀潢某拙則未除資亦不攺弓韜一尉樗櫟之才何堪硯老半生虀鹽之味故在抵掌豈甘於俗吏折腰猶近於世情羣然厖吠之中以螫蜂蠆之毒官事未易了也無已太癡吾道其果非耶奚爲敢慍延覬金蘭之好恵垂玉薤之規野梅吹江路之香尙湏佳晤山雨語廬髙之舊重挹淸芬

回張縣尉啟

李漢老

瞻海上之槎恨差池於八月取圯下之履望傳授之一編袖牋臨之展捲愧甚恭惟某官負材孔碩蓄學不貲英英修月之文飄飄淩雲之賦朝華本髙於夕秀夙知乃墜於暮成入對大庭良負誦書之三篋出次逺闕尙賢不調之十年況長江素委之詩人豈市門可逺於仙吏暫返輕舟於吳防卽歸大老於周家某甫欲欵門先防命駕以霸陵李將軍之老倘不見呵則天上張公子之賢敢忘加敬

回王僊尉啟

方巨山

飄飄仙吏寕窮隠山冉冉老農有來妙墨彼美防溪之秀可忘三徑之荒恭惟某官詩書典型家世文獻問訊淳熈之相印嵗月防何起分寶婺之天章江山故在何意解牛之刅小迂射鴨之弓蓋鯤鵬九萬之程始從足下想鸂一毫之瑞已在目中某冒然得州決矣學圃爾杞爾菊維今無吠月之驚某水某丘誰與共耕云之樂尙驅防犍快覩匿犀

回陳簽判啟

髙子美

老得下州慰意豈闗於朱紱賢推上佐傾心正屬於緹油慶交印之云初省馳緘之不早詞華下逮悚汗愈增恭惟某官地望峻髙天材英特談笑剪緑林之盜雍容綰花縣之章茂著顯庸亟遷華要暫贊烹鮮之治聊觀展驥之長惟是老成宜膺重寄拭目鼎來於驛召奮身優膺於時須某共理無堪同僚有賴知克希於嘉防蓋獲任於長材跂詠𨿽勤顧乏佩刀之贈追從非晚徒伸別榻之恭

回鄭宰啟

鄭惇夫

承宣雷地豈弟攸聞披覩雲天翹跂以望未遑尺牘先辱駢緘𨿽然以道爲懷寕不於心有愧恭惟某官風猷卓絕器局宏深以從容適時之才而周旋當世之務學優而仕剸然漫試於牛刀課最以聞識擢行膺於鳳詔某自惟塵迹素仰英標愧玆蓮幕之冗僚窮途何取賴有花城之賢士餘潤是圖

回王都監啟

趙徳莊

聞風向往久馳胡粵之心爲米朅來乃近芝蘭之臭事𨿽邂逅榮過平生伏惟某官智略通明才猷敏劭策勲書劍不孤烈士之壯心防意壺歌未覺將軍之好武久欝中權之選猶分外府之師羅節制於萬營𨿽借爪牙之衛注安危於三柄佇聞鼙鼓之思某猥以妄庸獲依光潤顧心言之未抒辱口占之已先不善操刀將發旁觀之笑相逢傾蓋尙期忠告之私

回李監稅啟

趙徳莊

乃者辱枉華軒況臨敝邑謙謙君子之徳先以書辭戀戀故人之情溢於眉宇佩金蘭之罔替愧藥餌之莫陳別去向新曕依如昨伏惟某官學深奧閫行踵前修蕭育才能寔傳名世之緒王忱雋望雅有外家之風久專翰墨之塲小試舟車之算致層防於覆簣發防刅於新硎好賢若緇衣方仰淸門之盛舉士於筦庫矧當公道之行某托契自先聞風甚美常恨登門之晚豈期防宦之同防衣袨然尙想徳星之聚練冠沱若何勝風樹之悲庶相與以盡心用無忘於永好

回監稅啟

趙徳莊

倦防書劍飽聞奇士之風漫仕江湖適奉末塗之契幸非自意喜至忘言伏惟某官冑出故家學該益友浮湛世俗不卑筦庫之勞跌宕功名竊笑儒冠之誤方弛張之並用𨿽隠側以無遺有如從者之淹寔鬰輿人之誦佇期類舉往取壯圖某猥以妄庸將承光潤顧心言之未抒辱口占之已先多病早衰永嘆蒹葭之倚平生久要庶防艸木之同

回郫縣侯監稅啟

李漢老

無隴西李博之材濫玆巢幕有夷門嬴之智亦爾抱闗委防相先報章敢後恭惟某官學卑眾楚家近三蘇衫曵枯荷難褁崔嵬之气手摛艸漫爲拓落之官暫屈闗譏聊從吏隠佇漢庭之用老從吳市以登仙某未洗袴袍辱迂車轍載披郇翰有言何至於失人倘憶郫筒無酒或容於酤我

回周監酒啟

李漢老

叨恩試郡正懼曠瘝聊事同僚幸逢名勝愧陳箋之不敏辱垂問之相先伏惟某官抱負恢宏典刑膚碩暫屈糟丘之隠小試淸醇諒知酒誥之篇益加醲郁佇階騰踏卽踐髙華某老矣倦防冒焉逺戍對北海而捉私釀免俗未能交公瑾如飲醇醪同寅是望其爲傾徯罔旣敷陳

回李監酒啟

李漢老

元辛之號重光天回西顧剛夘之稱單閼日麗東迎亨在泰通祥因履考恭惟某官淸才曠逹懿識規圓蒼璧絕瑕彌聳旦評之望靑旗簇仗行登元防之班諒封於菟之交益介踞之壽某尙稽賀牘過辱頌言尙可歸田正有望土牛之送不堪立伏詎肯希櫪馬之喧

回張茶馬啟

方巨山

奏最蕃宣易司牧臥云而逼象緯榮分東壁之光摘山而市駿蹄益固西秦之圉恭惟某官味甘若水心秉塞淵出乘兩掖之淸風已親法駕勒回中道之奔電歸捍氐羌玆揚春山之旗久擁東方之騎非環非玦上有雙鸞載馳載驅駕彼四牡取月團三百片之美包以緗奩供天子十二閒之須爛如雲錦佇頒鳳詔趣扈龍旂某有味溪芽無心天駟烹玉澆過秦之論徒抱渇塵薾云作徠徯之歌更觀逸足

回聶提舶啟

肅駕星軺總司海舶舳艫千里有無得以懋遷胡越一家內外服其平凖是爲膚使允屬通材恭惟某官世濟象賢早騰燕譽靑氊舊物曾旋北斗之樞畫防凝香晚試南交之宅不嚴而化所去見思惟是嶺陬久資碇稅扶胥黃木習亷介之具浮銀甕白環紛貢之並入貪泉酌水已知吳隠之心祥颷送飄佇膺孔戣之召某卜鄰有幸賀廈已稽六秬五羊難續仙防之夢尺書雙鯉空慙寄驛之情

回王先軰謝及第啟

伏承擢秀儒林策名仕版素缺雅問倍極驩悰惟是穆淸之臣尢髙亷茂之選人侵文治術陶聖眞辟衢途以待奔逸之才略華藻而收根本之學與以奧問巨目評以宗工碩生充賦者數𨿽三千中等者才堪一二預於此者不其榮哉而況奮飛接羽於鴒原煒煜聫芳於棣蕚固爲朝野之異觀坐挹淮湖之駿聲仍沐衝懷逺貽長牘其於景佩曷旣諭言

回士人謝觧啟

向防臺檄往攝文評幸獲時髦以安鄕諭竊以近之取士其實不自有司蓋辭之精粗有明形而理之通塞有公議如射之中也否也非我力之可以爲如繪之是耶非耶亦眾目之不能掩況榮辱皆系於此豈好惡敢私其間頋惟淛俗之尙儒尢謂毘陵之多士碩師賢守之所倡奇童茂學之所趨褒衣危冠者郵希軻雄搦毫伸紙者皆小莊老且所取者十二數而來賦者逾二百名苟或得之可爲難矣恭惟先輩足下才傾庠序气秀湖山素亦貫穿於本原不獨玲瓏於黼藻方慶漸鴻之舉亟行汗竹之儀其在感藏曷勝悃愊

回士人謝解啟

校藝棘圍標名楮牓徧裏閭而交慶偕縣邑以增輝伏惟解元錦繡肺肝珠璣咳唾起文章之光焰得師友之淵源素馳譽於鄕闗果登書於天府未遑短啟先辱長牋永爲篋笥之藏深乏瓊瑤之報欣成八月已穩泛於靈槎喜俟三春更髙攀於仙桂

回陳將仕啟

林淸甫

彭澤淸行聊適歌之嘆單父方至何來冠蓋之迎猥辱長牋益欽雅意況久聞鄕曲之譽實素推人物之評召見髙年當先問益昌之政苟有貴客可同爲臨卬之恭

回宋掌儀啟

都騎而有貴客未爲臨卬之恭防鯉而遣長須已識玉川之意何十幅八行之駢儷無一文半字之類瑕慰籍甚勤周稱太過爲令尹而無喜色蓋非所能見君子則降我心猶恨其晚

回縣學職事啟

林豈塵

武城而有戲言安得歌之笑單父而聞鉤道何煩軒蓋之迎方爲新樂之知猥辱華牋之貺深虞過譽亦見髙懷頋精學校之勤行爲場屋之用冉求使之宰我慙居弟子之先趙徳可以師君無愧衙推之請

回鄭祕校啟

自逺方來始合有朋之趣見鄕人喜少寛去國之思況我輩罕有相投若吾子不可多得識之已恨其晚欣然欲與之防觀其養气則平生之耿耿常存至於論交則輕薄之紛紛何數豈一文半字之或吝以兩紙八行之見遺明珠𨿽爲暗投美玉自有定價靑眼以待佳士雅在夫一日之間白首而逢壯夫情將見於十載之後

回鄭解元啟

歌聊試初爲彭澤之行車騎甚多未展臨卬之敬辱君之好惠我以文想其胸襟藏鄴侯三萬軸之書能以汗墨得樊南四六集之體載眈方味益見髙情苟以爲賀又何足云至於稱譽太過十室之邑可使宰此未免士大夫之譏一卷之書必立師頋曲從羣弟子之請

回畢安撫正啟

天運璇璣又屆履端之始春生玉帳載迎善政之祥恭惟某官豹略沈深虎符靜謐麥苗緑漲挽回防千萬戶之和栁葉靑歸喚起二十四橋之夢三陽爲泰百祿交升某方欲具箋猥勤委翰椒盤啟節莫殫頌禱之私玉燭朝天願保功名之重

回周馬帥正啟

正月始和光輔崇蘭之畹元戎小隊暖生細栁之營恭惟某官克壯其猷共武之服東風解凍知挾纊於云屯北斗回杓卽出綸於天陛某濫持荷槖莫捧椒觴玉漏聲長行或聫於朝著金印斗大願益懋於勲名

五百家播芳大全文粹卷四十八

欽定四庫全書

五百家播芳大全文粹卷四十九

宋魏齊賢

葉棻

同輯

通啟

通易尙書啟

朱湛盧

長沙之星慙叨分閫望尙書之斗喜在鳴珂已脂轄以首塗亟擘牋而抒敬恭惟某官輪囷奧識絢爛髙文紅錦賜袍登仙仗鸞坡之上紫荷持槖在屬車豹尾之中頡頏飛霞簸防明月方欲作郊祀之歌以粉飾禮樂抑且規帝王之制而裁成典墳忽觀滄海之浮雲盡付黃粱於昨夢詩書之教鴂舌夭令變於娵姬吟詠之落鳥蠻人競傳於欵乃騎鯨過去跨鶴俄還竊惟平生討論述作之工實得前日寂寞寛閒之力昆侖碣石細箋禹貢之山川鄕遂井田增釋周官之制度已驤騰於紙價頗傳習於經生向使黃扉紫闥而益顯其身安得玉佩瓊琚以大爲不朽殆天心之有屬豈世俗之所能知舒捲隨時寕久篋中之團扇論思有詔卽還坐上之靑氊某猥以庸才薦膺重寄繼常侍湖南之詠自顧非才聽任公戶下之規願安承教

通王侍郎啟

王邁

少而抱槧久瞻魁宿於璇霄壯也彈冠行覩徳星於珂裏𨿽素於左右殊無介紹然見之方冊不昩平生敬飭訥詞僣於嚴分恭惟某官任重而道之逺表粹而裏則剛方在韋布之時已負搢紳之望碧雲章句號閬苑之謫仙黃甲科名葉湘川之佳識剔蠧蕓館含香錦圍翠節朱轓防沛黍苖之雨紫薇紅藥曽依香案之云方爲禁從以小防乃壓神明而丐去十連爲帥方蘇凋瘵之氓五嶺皆炎變作淸涼之境胡然爲眾所忌正坐其名太髙一壑未歸六丁莫挽髮爲憂邊而半白心思報國以常丹防公不入中書莫答氊毬之問裴相方遊緑野其如柱石之衰佇下綸音徑思國柄伏念某弱惟殖學貧只賣文固嘗感慨於事功其柰闗心於塲屋天庭對策妄陳憂國之孤忠末第書名何惜避人之三舍來傍蓮池而漫仕已驚瓜戍之過期胡遲其來蓋恐素官之無譜或贊其決以有達尊之可師惟顧矜憐臭味之同庶有終始帡幪之托俾遂親養得逭官箴揚儀之無材力之可稱正深廩廩宓子賤待老成而後決尢切拳拳

通周太尉啟

洪景伯

近長安之日記陪天上之防對江東之云健想軍中之樂無從抵掌祗有傾心恭惟某官气稟西山聲揺赤壁號萬人之敵名在伏波翰墨之場當八面之鋒勇過晏子樽爼之略中國噤吸之旣固外夷心膽之旣寒況以眞將軍堅壁之餘風而奉太夫人安輿之一笑忠孝兩盡若是艱哉文武兼資特其細爾功旣髙於敵愾當未稱於酬勞撫中權於天塹之陽懷逺於祁連之北𨿽講止戈之武不忘擊楫之心江漢艸木之知名坐底三邊之靜山河帶礪之申誓亟膺兩鎭之勞某楡莢生涯菊花歸夢月明鵲繞每思賡橫槊之詩秋髙馬肥敢後寄加餐之字

通待制辛帥啟

林豈塵

疇庸北固易鎭南昌棠舍陰濃頓攺江山之舊松階望峻載觀防纛之新先聲鼎來闔郡欲舞顧趨承於秉屬尢感發於私蓋謂自三光五嶽之气分嘆英豪其有防更四聖百年之治足慨功業之良難早聆季子之來歸眾喜夷吾之復見使表餌得行其策則規恢豈俟於今方期父老之椎牛開闗持勞豈謂兒童之竹馬夾道俟迎抑九重深軫於此方乃三錫重勤於老手恭惟某官蓄雄剛之至徳負卓越之奇才九卿髙惟月之班四國徧子蓄之績維是胸中之湖海飄然與造物者防發爲筆下之波瀾殆非食煙火人語脫略軒裳之表逍遙巖壑之姿然而當世望其有爲吾君引以自近旋由次對薦畀輔藩居中則可寢謀於淮南捍外則尙何憂於江左𨿽咽喉之內地實襟帶於上流眷顧周行見大夫無可使者儀圖宿望一敵國豈不隠然不妨玉節之重臨佇聽金甌之有命某低徊一第遭蹇半生素亡逾人矧未更事猥玷公朝之薦口重慚計幙之素餐防逢十乘之啟行欣托二天之覆露豈若秦之視越瘠當不動心倘如晉之用楚材或堪爲役

通畱經略啟

王弱翁

西洛耆英嘯傲三公之府南宗冷宦依棲數仞之墻先上日以通名望下風而起敬竊以先逹之於後進世族之於素門勢分固殊投合亦寡惟元城之在宋問業有徒與了翁之居淮及門者眾而況三朝元老之適嗣一代人物之宗師稍有知識皆知歸向恭惟某官文章奎璧徳望華嵩忠孝通乎神明出處闗於世運故國謂有喬木稱到於今後人猶愛廿棠何況其子肆春秋之鼎盛歷中外以洊揚郎省陞華風采耀嗚珂之列邊庭出使笑談獲全璧之歸持麾把節於湘中易地建防於江右仁心撫字山林野史之屢書陰徳平反道路口碑之交頌開十連之帥閫屹百粵之長城恵行而龍戶驩呼威肅而鯨波恬靜柰外地去天之逺而浮雲蔽日之明一壑來歸六丁莫挽蓋韓李家傳之淸白素所服膺而金張勢熖之薫蒸恥於炙手勁艸當疾風而不攺寒花於晚節以尢香種樹山中白傅唱風流於九老植槐庭下魏公傳事業於三郎傲睨軒裳追隨觴詠勝事園林淸時鐘鼔如許淸閒上天將相孰爲輕重平地神仙此固衣冠之美慕其如冕旒之簡懷欲副巖瞻行膺枋用伏念某癖惟視古樣不入時對策廣庭徒有空臆盡言之直校文列陛乃罹疾聲大呼之讒比求宗邸之冷官隨得翹林之化筆未能適道敢爲好事幸大州本父母之邦而年家忝子弟之列誘掖之以藥其失推挽之以玉於成旣有耆徳以依歸庶免生徒之嘲訕燻和染教期爲王孫公子之範模舉滯拔淹全賴察父哲兄之提挈

通安撫衛大參啟

李漢老

書生漫仕抗塵縣掾之卑卜史涓辰役帥連之下藐塵埃之簿領跂霄漢之符章斐然修詞甚矣犯分恭惟某官造道自得經徳不回退然得聖人之淸進則任天下之重外淩雲之未剪內偃月之方深去而違之十載孤舟之橫水時乎可矣一朝巨棟之擎天不負獨對衮衣之詩盡洗兩造吾門之誚入參國論出庀官方卒以道而屈伸初何心於止速在外則植旗旄羅弓矢公豈此榮其功之銘鼎彛播弦歌士誠有望不謂聽麻於文徳轉而分竹於武安長沙千里之平古稱淸絕洞庭九州之大新困繹騷玆勤二三執政之行殆非尋常謀帥之比自天有命固已興宣室之思惟帝念功寧久作南邦之式暫撫湘累之蘭芷卽歸商鼎之鹽梅民無不獲之天公有無窮之聞某起家素賤受質朱愚學不全人空守嗜書之癖饑來驅我遂生竊祿之饞不虞小吏之淩兢自托大鈞之坱比簉俊造而厠下列嘗累一陶褁章服而揖上官惟當三沭

通浙西袁安撫啟

李漢老

十年幕府負公事未了之癡千里王畿華使周爰之度聊步邯鄲之故欲瞻京兆之眞輒修偶儷之詞薄敍畸孤之迹伏念某學惟洛誦家本唐余因應試而惰農遂去民而就吏昨貪近祿浪賦逺防歷井捫參再造魚鳬之國逾沔入渭兩經鳥防之邦偶爾淂歸置之勿論玆操破釜來問大鈞辱令芻狗之陳更贊木牛之運舉頭見日良忻咫尺之天滿腹飲河政不過斗升之水然非有萬間之芘若爲三匝之依伏遇某官噐博而周材宏且毅無曲學以阿世言言博士之風不錮人以收功挺挺司徒之烈徧儀膴仕具載休聲惟長安諸夏之原視商邑四方之極宜得翁歸之公防仍兼廣漢之聰明防印無以易堯持教使之吿舜京師浩穰已迎刅肯綮之間侍教論思卽聽屨凝嚴之上尙念某不堪位置何足控持效韓愈謹奉大尹之書非爲文也慕劉向獨序馮翊之傳尙有志焉

通楊安撫啟

危昭徳

疏榮中禁移鎭上流曉行湘水之春想難攀於舊轍日賞峴山之景已近聴於來音拜履未遑馳箋徑達恭惟某官千齡異稟四海芳名得於忠厚之傳加以淵源之學政方流於花縣聲已達於楓宸屬多壘之爲憂至奪情而彊起虎符竹使甫臨鎭於近邊寉唳風聲已飛傳於逺塞遏師枕席之上折衝樽爼之間底定武功升文華監忽逺長安之日去開衡山之云平李悝之糴以偹凶荒明臯陶之刑以肅姦宄紅旗破賊旣飛捷於九天黃麻似經知告庭之卽日適以封疆之慮尙勤鈇鉞之臨惟是襄州甲於京介最風寒之要處實天險之奧區屬時傷創之甫寧如人尫羸之方起血脈正資於防養精神未暇於飾修此問甲兵旣非晉人之犀利旋觀營壘亦非諸葛之規模望公之來以日爲嵗得李牧而爲守匈奴豈足憂哉有充國以屯邊羌人不敢動矣上旣寛於北顧公卽慶於東歸鎭撫有餘經綸何限某適官期之甫及服吏役以惟新白鹿陂頭猥贊碧油之寄靑牛闗外忽傳紫气之臨遙瞻行李之光深切望梅之意有河陽之幕以致溫造𨿽愧非材勒淮泗之碑以頌晉公已思濡筆

通李制置啟

朱復之

分楚服以殿藩冒膺寵數控吳都而制閫近接聲光星聫軫埜以在天水防江流而宗海志同气合牋往神馳恭惟某官伊尹佐王之才班馬傳家之學淮壖八議篇篇玉鑑之秋帝學一書字字金莖之露曩防碧落宻侍淸光抉云漢而分天章將上規於典禮呈瑯玕而叫閶闔請下采於芻言身歸岷峩名滿宇宙以彼外庸之績摠此要衝之權昔天下曹劉走馬跳兵之地乃禁中頗牧輕裘緩帶其間根本內彊風寒外防若周公瑾之方略與陶士行之經營使人慨興千載之思惟公豈在二人之下江山如舊斷爲烏鵲之南飛苑落可依尙使犬羊之北走將益恢於上策以共濟於中興某舊辱深知今慙並命在珠側而我穢幸鄰照之見分其波及者君余愧上防之不逮

通葉憲使啟

戴翼

東壁淸躔暫領繡衣之斧南昌小吏喜依玉節之麾誓以身歸大造之陶鎔瀝此膽於細夫之竿牘犯嚴造次俟命淩兢伏惟某官學老而文秀人今而道古貞心貫日炳炳六泰階之昭符勁節淩霄巖巖九華峯之鐘秀所養者得孔孟聖賢之定力故發而皆防卨逺大之奇勲自登龍虎之上防遄屏驊驑之雋軌三異奏庸於花縣十行促覲於楓庭綸院褒揚官無冗爵計司豊衍軍不乏需當明天子不諱之時居大丈夫敢言之地嘉謀告後鳳鳴於岡而梧桐以生正色立朝虎猛在山而藜藿不采望峻回天之力華陞維月之聫方觀要路之橫翺胡乃急流之勇退蓋天欲救細民於積年之涸轍故上特畀明公以十道之祥刑除命甫馳列城交竦豪黠私相顧而防魄閻閭得一笑以伸眉蘇孺文果不受故人之私範孟博眞有淸天下之志𨿽江右總十一州之地願駐褰惟恐朝廷不三五日之間別頒褒璽某蜉蝣小用芻狗棄才家貧而笑饘粥之無田技拙而借詩書以爲業眾徒庠序飽二十年學捨之虀塩負米朝脯奉八十嵗親庭之菽水𨿽鶚板屢年之捷柰龍門萬丈之髙迨於癸未之春始玷慈恩之列仕不擇祿急於爲親第一尉如綫之防而眾務棼絲之集矧玆劇邑之重尢非譾材所堪倘無歸向於中寧免譴訶之及幸戴二天之在上庶防一日之能安河漢占星漸喜近熒煌之坐樓防得月願永依臨照之光

代通四川趙茶馬啟

李漢老

分巴迹之旗旌濫膺守土占益州之分野知有使星欣竊庇之自今愧修辭之已晚恭惟某官風猷凝逺天韻宏深博極羣書太乙之藜相照文焰萬丈長庚之夢不虛借未陳周召之詩書亦宜獻間平之禮樂恬爲丞之再轉甘出守之一麾刻銅虎之符洊揚美最防木牛之餉益茂膚功謂宜運海以摶鵬又使摘山而市駿周原之荼膴膴包以緗奩魯坰之馬駉駉爛如雲錦豈容黔突行有紫泥某頑頓之資疎鹵於事將指以出濫持天子之節旄無功而還不得月氐之要領敢意冒升於荷槖且令假守於銅梁有如淩兢仰荷含度東西之瞻使節倘未賦於旋歸前後之間淸塵尙有餘於同味

通王泉使啟

洪景伯

帥閫疇庸冶防陟寵行行且止而避禦史威望素髙皇皇者華而遣使臣利權增重八鸞蒞止百雉聳觀恭惟某官气直而剛學純且博垂大名於方冊之上殆四十年表淸規於縉紳之間才一二數入簉翔鴻之序進升峩豸之班當瀾倒之衝而定力不移有壁立之風而危言自信人方患積薪之勢公獨爲曲突之謀發巨姦於間不容穟之時制火變於危如累卵之勢盡奪羣邪之气復開眾正之途雍齒且侯魯連已去吾在汶上矣誰謂畱行君薄淮陽耶不妨臥治方寛北顧又趣東來闡天地之藏於咲談運造化之功於掌握不勞笏畫自見錢流𨿽心計之長正難其人然風采之著寕久於此立九府之圜法小施槖籥之功陳六符之泰階卽試鈞陶之手某自甘獨冷共咲太淸久矣獲從諸公之防今焉幸際一世之望倘許執經而問難庶防就道以漸摩江左之見夷吾何難富國汝南之有顏子正賴鑄人欽向惟多鋪張罔究

通福建李提舉啟

方防

躡迹鵷鸞嘗望魁躔之色叨榮牡駱得親使節之華平生素見許以襟期聫事又相闗於脈絡喜而不寐辭以見情恭惟某官貫日忠精彌天聲價奪龍頭而鼓餘勇早嘗空兾北之羣執牛耳而主齊盟今見推斗南之一頃鄕鄰之有闘入帷幄以贊謀迄今五羊之境安全借六鰲之名重其出處進退之際乃理亂安危所闗遂上蓬山胸著靑防之劉向至躋粉省眼空皓首之馮唐幹魁柄惟少遲之扈屬車豈不可者屬時皇上恵顧閩中潤四方霖雨之恩普一道福星之照公舉刺而吏貪之盡洗薄徵斂而民力之頓蘇凜然如大行防讙焉號眞刺史然而時尙多故事有至難百年之局面轉危諸賢之國手可想力不固無以勝此任用未盡亦何以責其功世道如斯公等安在竚由膚使徑拜頭防永噐槐位之芬芳大究菊坡之事業某去國三暑錮身一寒懶再乞於鏡湖欲永尋於盤谷忽叨乘傳莫許循墻顧筋力之支離且聰明之殫淺非得使者體何爲馳原隰之車政恐好事人欲勒回山林之駕幸是觀風之部最爲近水之防甘苦必均休戚必同有無相通緩急相應與故人飲𨿽非防訪之所宜爲君子僚惟願箴規之樂告

通潭州馬通判啟

榮膺宸綍顯貳價藩千里展長沙之平古稱淸絕別駕居刺史之半今得仁賢先驅有嚴和气已溢恭惟某官材猷凝逺識度閎夷勲業終歸於伏波云礽固在方略何如於封虜風烈隠然久載休聲宜躋華貫尙屏星之借重使湘水之安流淸風明月之平分折瓊枝而繼佩髙蓋華軒之一丈齊玉軑而並馳邦國不空公侯必復某失身副墨食志勾朱綴簿上而趨閣前繞枝已久采水中而搴木末托廕方新尙徼風雨之帡幪庻免塵埃之箠楚

通王知縣啟

方巨山

天各一方防費池塘之春夢地方百里適分鄰壁之夜光矧同班飛太史之鳬敬凴積傳故人之鯉時其後矣喜則跫然恭惟某官落霞孤鶩之英辭舞雪遊龍之妙墨斗以南斗以北猶爲奎宿之躔江之東江之西兩贊使星之幙曩聞畫諾備極拊摩於以知寶之源賴有此玉山之秀晝簾嘗寂夜戶自恬大夫曰賢何乃奏瑤琴於五桞之縣天子有詔爾其鏘瓊琚於萬筍之班某一拜以還防年於此憶買犢荒山之底誰念吾民之最窮想停驂野驛之寒曾拜君侯之大恵敢不三沐願聞一言堯舜爲吾君民毋憂掣肘魯衛之兄弟繄欲比肩翹企金音庶防玉我

狀

謝董侍郎舉狀

李漢老

隨驃騎之幕濫備執鞭剡公車之章遽防推轂心感恩而欲白靣抱愧而發紅伏念某生多艱從宦尢拙貴人令其出門下旣不善於走趨大夫羅而至幕中亦備勤於收拾豈謂半年之內復爲千里之行治法徵謀紛紛未定幕書檄筆錄錄無奇然白日實照其精誠則赤云可占於勝气況值匈奴百年之運必復春秋九世之仇颭犀紮而吒犛旌在此行矣封龍頟而獵麟腳竊有望焉曽未輸橫艸之勞何遽辱采蘋之薦乏吳下阿防之學顧曰淹該無江南子布之詞及云典麗禆益之功甚寡奬予之實何多伏遇某官以社稷臣爲詩書帥孤忠可貫於日月至誠之足達於天淵一鶴一琴人皆望淸獻之出萬牛萬甕賊必待崇文之勤佇觀十乘之行大作三軍之气系單於之頸慰祖宗在天之靈犁匈奴之庭爲彊敵侵邊之戒於以峻旂常之績歸而策鼎鼐之新凡在紅蓮綠水之間必入赤箭靑芝之用某敢不力磨其鈍圖稱所防挿羽銘山敢衒文章之小技冶金伐石願歌竹帛之大功

謝聶侍郎薦舉狀

戴翼

二年巖邑分甘梅隠之淒涼一秩公車言重荷囊之論薦榮甚初宮之破白恍如再第之取靑方目警一鶚之書復手捧雙螭之翰椿松爲之動色桃李自此生輝捫心知歸稽首以謝竊以向陽之木每易以爲春郁澗之松最難於見日地勢之逺近旣判人情之取捨亦然故迹不在閣下之庭𨿽昌黎未免於疑信而言必近堂上之聼斯鬷蔑獲預於提撕矧薦舉之選甚艱而職令之員尢挾因循近日奔競成風下之人急於求故惟任私情而不卹於公論上之人難以應故止及近地而無暇於逺方乃欲破去拘攣之見而一付於公務求質實之才而不遺乎逺此則寒峻中千百事也其在當路不一二見之如某者崎嶇半生僥幸一第竊祿以迎侍親老菽水常甘防已而佩服官箴檗冰自厲故處生數百里外常凜然如臨大府之前𨿽守官一二年間欲自此以行平生之志祗自謹於修飭初不求於聞知敢期王公大臣於采訪之中獨取小官下吏於疎逺之地古道自任今人所難細論華路之褒揚實倍他人之倫等舉詞多兩句而止今則二十字特書而最榮常例以照牒爲先玆焉合一道奏狀而俱發似此眷遇異乎尋常誓當終身敬事斯語佩力學奮身之訓則他日當無負於所舉誦能官得意之言則異時在無曠於厥官政欲助其長則思匪懈於公勤事欲得其平則願益精於剖決恪守四知之戒倍殫千慮之疑庶弗辜推轂之恩或可爲銜環之報玆伏遇某官淸朝元老正學宗師東省西樞參贊經綸之寄重出藩入從論思撫士之功全旣出爲天子拯此方溝壑之民必須此人才爲異日鈞陶之用遂令庸亦預選掄某敢不勉奮孤蹤力堅晚節持一念不貶之學爲異時誓報之圖自顧何人旣辱玷山公之之啟當思許國謹毋荒陸氏之莊過此以還未知所指

謝陳提刑舉狀

經年夜雨誰憐泮芹之淸一日春風忽破庾梅之白郵筒飛墜奏牘光揺競看大使之文書乃覩小夫之姓氏不爽釘金之記竟叨褒衮之榮品題十六字以甚嚴銘刻千萬言而不足竊謂先朝立薦舉之法是乃累聖開功名之途不謂昔日网羅英物之公轉爲後來周旋人情之具求而得也弗求則不得也幸途旣開賢者與之不賢者亦與之濫竽寧免栁下恵之阨卑官臧文仲不能引絳老人之困泥塗晉趙武弗及知養成一世奔競之流遂致四維操履之玷故臨難無竭節之守而居官多曠位之愆在承平猶以爲非況艱難烏乎曰可自非孤風之卓立夫豈頹波之易回激揚之間趨向所決若某者心固動而徳弗進年齒寖宿而意不揚𨿽聞先生長者之言粗知古道然滯經生學士之業猶汨虛文頓懷綉組之慙欲求耕獵之實偶投足於塵埃之地莫安心於禮義之容衿佩競趍於城隅絲竹不聞於堂上鄕鄰之闘猶纓冠而往救門外之冦敢遽席以偸安當同舟遇風之時出位不顧奮執戈衛社之勇非學而能義有當然功非所計在泮水獻馘幸依魯僖之賢息潢池防兵盡在龔公之化曽非一介若有寸長寡其過而未能無所學之可取胡得之於物論並舉以爲已榮伏遇某官崖略甚髙戶庭無壅登車有天下之志允借澄淸推轂追古人之風不由請謁元使君當路萬物吐气烏大夫秉鉞多士拔尢使致妄庸亦防收錄某敢不益加砥礪無負陶鎔拜官公朝謝恩私門敬奉羊侯之所戒遇非眾人待以國士當圖豫子之未能感激無窮敷宣曷旣

謝彭黃堂舉攺官狀

鴉飛春雪方防褒衮之華鶚送秋章又預誥金之賜化治斡旋之力重師門成就之功深百拜周章萬分榮感竊以薦敭一路固欲拔乎人材得失兩岐亦有闗於造化垂成防壊曽嗟薦福之碑已失復全或反相如之璧信於中自有消長乘時之理而在上實司轉移闔辟之權苟或得成大非偶爾某者蹣跚不武拙訥無文百不逮人一惟安分欲動叔向之聽旣乏蠟言要求子公之書又無蟻援甘委此身於造物敢防榮望於窮途惟老天不棄於孤寒故今日欣逄於特逹方自下車之始洊防推轂之誠薦以序陞俾之出幽谷而遷喬木還之京剡甚矣障百川而回狂瀾𨿽云終定者天然果孰爲之地伏遇某官斯文元气前軰盛心品類曲成不使一物失所羣才並舉惟恐片長或遺知某之愚無他腸念某之拙無繆巧計之一紙重若千鈞定力底柱而不揺公論持衡而平決兩全所欲眾嘆其公某敢不稽首恩門服膺師訓行修何有期以經明民服未能勉之政理敬佩撫摩之誨以爲續效之圖益勵初心庶防鈞恵吹噓借便雙鳬欲近於雲程消息指期一雁佇傳於春信其爲感詠罔旣編摩

逺迎攀違辭

先狀

迎蔡相裕陵還闕狀

伏審竣事西陵還轅北闕祗奉祠於虞幄行稅鞍於都闉卽遂瞻承良慰傾佇

迎文太師到闕狀

側聽徳音睠思國老謂夙欽於勲望故渴見於光儀詔使斾以屬途慰邦民之延首炎暘貫序勉馳鞏洛之郊飛蓋臨風佇邇宣溫之戶某式處在位阻行郵伏祈上爲廟朝益調寢餗

迎鄭資政狀

伏承飭行自蜀修覲還朝旋聞馹剡之來繼有宮祠之請𨿽防安自便聊適於雅懷而傾矚攸同未厭於輿誦念山川之逺丁暑雨之袢延跋涉良勤遵頥曷若輙寓誠於竿牘庸伸敬於記曹其在詠恩並防前敍

迎文太師入覲狀

伏審肅颺臺斾來覲帝庭寤寐粹容卽奉淸閒之防馳驅大道罔辭次捨之勤屬春律之始和諒福襟之罙固側聆車馭將屆郊圻佇遂覲瞻預增欣抃

迎韓相入闕召以南郊陪位狀

伏承顯膺嚴召聿相大祠渴舊徳之儀型防精之寤寐都人屬目共瞻車馬之輝光禋僚陪容佇接珩璜之步武未階覲覿預切忻翹

迎李戶書狀

伏審顯膺召節入覲嚴宸解全蜀之金臨西秦之周道抗揺揺之斾將憇於近圻觀兩兩之符佇披於華采緬惟福襟衝裕使騎勤煩爰冒秋炎尙防館傳卽階迎合預切瞻翹

迎韓相自洛西由闕判北京狀

伏審肅馳大斾肆近路朝都民系道以言瞻宸扆注懷於來見矧惟幕屬之舊尢佇衮衣之還方冒沍寒尙勤行色兾頥寢興期屆禧祥

迎戶部陸侍郎狀

伏審解符邊閫貳秩省闈方祗命以造朝已抗旌而遵道屬在暄妍之序諒多跋涉之勤將獲披承並紓傾系其爲忻懌未易究言

迎範戶部狀

伏審顯膺召節入覲嚴宸解慶節之冰符臨西秦之驛道隼旟抗路將覿於前騶星弁盍簮佇聆於燕語緬惟陽春偃薄福履衝安方垂轡之尙勤兾興居之益防

迎張宣猷狀

逺驅臺斾甫次國都朝論且依上心虛佇阻於官制莫遂郊迎兾趍命之弗違副瞻風之已久

迎永興李寶文狀

伏審光奉宸恩易綏帥閫旌牙就道將布政於河湟單騎戒行方指途於崤澠矧屬聧風之久可期晤語之歡適此凜寒尙勤館谷諒惟賢徳倍協和倪並俟披陳悉敷翹仰

迎新守謝寶文狀

切承使斾已次府圻諒惟涉履之勤克協康寧之福卽趍館以望星躔並紓愊臆之誠用釋暌違之久其爲欣仰莫或諭云

迎呂龍圖知太平州狀

伏審肅馳戎斾將屆府城惟玆跋涉之勤爰冒炎敲之末想惟妙養無爽太和卽遂參迎庶殫蘊愊更祈保佑益副翹誠

迎周漕使狀

伏承逺馳臺斾俯及嵩郊屬時霰之粉零冒馹途之凝沍切惟行李倍想艱勤某限官守之有常阻畿封之納謁兾加調防副是系瞻略布柔函迎通典記

迎呂秦州狀

伏承攺帥西秦解符舊陜歷闗河之阻將及於雍郊均牛酒之歡暫追於里社竊惟勤勞華轡偃冒風埃徳履保和道襟集祉某佇諧迎晤兾釋瞻翹倍祝養頥下符依仰

迎程參謀狀

肅馳大斾將次近坰顧慕義之無從喜瞻風之有便恭惟臺官英才經世逺略過人仰膺當寧之知出任臨邊之寄折衝禦侮坐肅蠻方第賞策勲徑濟法從掇承休於詔檢用參決於籌帷行奉湛恩入居邇弼某承移書之未果忽杜教之先臨悚佩兼深敷陳罔旣

違文太師狀

伏審衮衣去國宮鑰均勞屬官制之所嬰展郊違而莫遂瞻企旌斾某下情不勝依戀之至

違文太師致仕狀

近審勤叩冕旒上還印紱寵名烜赫崇冠於廟朝勲徳嵯峨榮傳於海宇年𨿽致事忠弗忘君伏以某官功贊萬防材兼眾甫久告猷於丹扆早論道於黃扉百祿具膍羣工式憲凝壽齡於衛武逾班品扵裴公庸副傾祈更希調防

違兩府親王往相襄事狀

攺營吉竁求防輤車往辭相魏之郊暫逺宣溫之陛履聲踵武阻接於晨朝車轄載脂適臨於眷序其於仰止良用惘然兾保福襟下符民望

違何太傅啟

比奉優恩俯從誠請起衰蹤於旣老萃寵數於將歸念抱沈屙久違英衮頃歡得謝蓋防師長之憐今悵叨榮復去散人之號尙賴至仁之寛庇暫令晚景以投閒徜徉泉石之間想象風雲之防行𨿽問捨敢久駐於江湖力可造朝卽再瞻於杖屨

違帥臣監司狀

廢斥三年獲省而托芘溯沿萬里將扶病以造朝遽逺光儀實深依戀莫緣詣別益重感慙

違蔡相出守陳州狀

伏承顧解政防弗違陳請分虎符於近甸且鷁首於澄河鳴履逮章阻接昨朝之步武頒春樂國佇聞來暮之歌謡竦企飛旌莫遑摻袂益祈珍攝副此具瞻

違韓相赴任北京狀

伏審康侯晝接初逺於彤庭星駕宵徵往臨於北部方勤行邁阻侍誨言久沐眷知第深悁悵韶春尙淺凜气猶多兾保寢興少符系仰

違張資政知鄭州狀

伏審懇辭防柄求請便藩露章堅至於再三優詔暫均於勞逸久陪步武驟濶風期曷勝慕用之誠徒有涓衝之恨抗旌遵路方冒履於凝嚴因驛馳音幸相望於宻邇兾加精防時襲餘芳顧惟禱詠之深難罄編摩之際

違呂觀文出知郡狀

伏承夙膺溫檢易鎭殊藩寛黼座之西懷廣棠陰於昔愛辧嚴伊夕戒較在途屬寒律之載凝勞使臣之兼騖兾綏衝養庸副具瞻

違安宻樞之朱千事狀

伏審賜告中宸襄事親壠辦裝有日效駕就途屬气序之嚴凝惟次捨之勞勩顧綏衝履以副眷懷

違王端殿出知江寧狀

伏審進幹上聽偹列至情繼夏露章懇祈解政出守思裏閭之樂相從憶昆弟之歡輟政中防暫藩南服甫違去斾亟肅行艫莫獲晤言何勝慘結曩司言於鼇禁玆議政於虎帷幸接襟期屢綿嵗月忽愴驪駒之別徒勤鷁首之瞻屬履秋標兾頥道守

違蒲左丞出知汝州狀

伏審寄領郡藩戒行南道載瞻大斾徒切於向風言別長亭弗諧於伸薦霜秋杪律晨袂薄寒倍祝珍調少符系戀

違王守還朝狀

伏審肅將師律出靖勾吳大振凱旋復還魏闕瞻使旌之𨿽邇預祖帳之無從悵仰之懷敷陳罔諭

違奉使狀

出震開祥方盛惟南之祝飲冰戒道寔勤自北之行諒登覽於阻長匪暇遑於興寢願加調防以副瞻懷

違奉使狀

惟月之正實重於履端有皇者華方處於致聘顧隆冬之殊凜宜夙駕以良勤兾加衛於興居用深符於向往

任滿辭太守啟

力職罔功曠官玆久將盈最秩卽治行舟比出次於河漘乃曲煩於祖道爲禮厚甚撫襟瞿然屬艸茁以敍違每悁依而不已歷春云晚涉道方賖兾謹保頥少符傾向

回兩制辭狀

伏承已飭行轅將還治所沐臺躔之損挹勤騎气以迂臨拘文阻謝於髙閒有感第銘於懦悃其爲瞻詠未易究言

回入國王侍郎辭狀

昨者嘗令境首預肅館人忽使騎之行過墜書函而俯及趍參莫及報謝無階深抱愧悰遂罙殘嵗伏審張旃逡事弭節歸朝邇象闕之虛違紫防之冰霰躬行僵落勤勣良多神想忠嘉興居甚適先驅於谷騎謹致餼於乘車當況記曹恭陳禮牘第祈頥愛以副詠言

回謝生日壽香狀

某偶叨顯遇屆玆誕辰念顧復於慘懷辱謙勤而示禮永言恵好過沐輝光銘荷在中敷陳弗悉

到闗與侍從先狀

領藩防塞久愧東垣之民賜詔解符亟趍北闕之覲兾言逡於朝事將造覿於髙堂獲敍咸臧仰依休庇敢馳緘牘敬逹記曹惟祈寛仁光恕崖略

到闕與侍從先狀

東垣防塞易於嵗華北闕賜環行瞻於霄極佇接鷺班之後綴因望鳬舄之前絇並導素誠少紓勤想敬馳緘牘先逹記曹

太守入境與文太師先狀

此者誤交印紱爰整覊崎嶇初出於闗中繾綣已懷於洛上望輝光而在邇馳悃愊以良勤忭懌惟深編摩罔究

五百家播芳大全文粹卷四十九

欽定四庫全書

五百家播芳大全文粹卷五十

宋魏齊賢

葉棻同輯

制誥

除右僕射麻

汪彥章

君臣相湏成體股肱良而元首乃尊政事要在得人紀綱張而眾條皆舉朕遴選賢佐恊圖治功孰膺名世之期我得爽邦之俊肆頒大號用詔羣工具官某才博而周气剛以大出處行藏皆得乎道死生禍福不移其心謀國盡忠若蓍龜之先見捐生挺節如松栢之後凋巍巍眞社稷之臣奕奕允廟堂之器昨従人望參決政機惟獻替之日陳殆弼諧之天授定防而安劉氏素聞周勃之賢矢謨而翊舜朝終賴臯陶之智是非擢登宰路實首中臺廣井邑之提封增賦租之奠食肇開侯社並峻文階以明論相之公以輯用賢之慶於戱君不借材於異代所資當世之英雄天將降任於是人必付終身之勲業朕旣兼收於羣防汝其勿棄於公陰往恢厥圖卒相予治

皇叔加恩麻

朕膺祖宗之傳序防天地之況臨見泰元之尊幸潛交於肹蠁眷宗室之老冝首霈於龍光錫以命書頒於朝著具官某防逹通敏忱恂靖莊歷險夷而秉忠孝之心居富貴而絕侈驕之習出神明之後𨿽益疏而不王聞義理之多知爲善之最樂昨付齋壇之鉞仍乘夏篆之車祗扈時巡克惇屬籍玆成復廟之饗益見維城之功是用增廣舊封並加眞賦於戱脤膰分兄弟之國蓋莫重於天潢帶礪指山河之盟其永藩於王室往服休命無忘逺圖

皇叔祖加恩麻

朕涓吉杪秋乘上辛之正气肇禋重屋修邃古之濶儀防天地祖宗之神奉粢盛圭幣之薦惟時公族實相躬祠乃均賜於寶釐用光華於屬籍具官某淸修寡欲肅括禔身於親莫尊爲劉氏之祭酒其徳可尙分魯公之大旂以宗盟之統而親近弼之班以王土之封而襲洪延之慶聞合宮之明祀承明詔以駿奔當柴燔之升禋奉匏尊而參酌曲盡始終之恪實惟左右之勞綏我思成莫如同姓爰侈井封之舊仍陪圭食之眞於戱將相寄於安危敢重煩於耆艾親愛欲其富貴姑務極於尊榮勉遵令猷永介多福

呂頥浩加恩麻

朕承列聖之基荷三虛之眷當艱難屯否之運賴擁佑安全之休念徳之大者非美報無以昭其誠曰禮之隆者惟躬祠可以逹其義乃涓剛日祗見合宮眷吾同徳之臣實有侍祠之列爰頒渙號用告明庭具官某偉識自天英才經世以忠勞而安社稷屹如山嶽之承以彊敏而決事幾沛若江湖之下有大勲於彛鼎無異論於搢紳昨辭廊廟之尊出殿藩維之重中權不試南紀以安歌破斧而美周公𨿽嘗分於內外開延英而見裴度玆復寄於安危方鋒車祗郡之辰適玉食齋居之次元老顯相羣工駿奔爰增井食之封益峻鈞衡之望於戱正直爲神之所聽固雅志之素孚福祥非朕之敢專冝均恩之首及往弼邦治共承天休

韓世忠加恩麻

朕躬帝親之享合丘澤之祠一純二精幸拜熈成之況千乘萬騎孰宣拱扈之勞我有勁臣冝膺徽數具官某智不辟難勇常冠軍先人有奪人之心進則奮沈雄之略尙賢無自賢之行退而皆名義之談兼兩鎭之旄節視三孤之皮帛軍律整甚王靈赫然逺斥堠而省文書士皆爲之樂死儆師徒而討亂略疆由是以少安比修重屋之儀尢謹周廬之衞祝嘏所告君臣則同乃增井邑之封仍衍賦租之入爰示旌忠之義以均受胙之休於戱心膂爪牙方資籌防之勝槁兜防纛益聳威儀之瞻惟滿盈天道之所虧惟正直神明之所聽服我休命欽哉惟時

張俊加恩麻

朕遹修吉禮歌昊天成命之詩翕受昌靈拜黃帝泰元之防孚號四海防恩百工有懷隆委之臣方屬凱旋之役其因祚祉以奬賢勞具官某材雄萬夫身經百戰統騎士材官之眾屢奮天誅執信臣精卒之權早膺邦寄綰節旄之兩組視皮帛於三孤昨奉王靈出徵江介冒敵而進忠如皎日之明當鋒者權勢甚迅雷之擊曽未期月卒成大功靡淹貔虎之師坐獲金湯之固惟邊隅之綏靖致禋祀之偹成丕懋寵休誕明忠力乃進封於多戶仍申錫以眞租於戱聖動也威莫大安民之武祭澤之大冝均惠下之仁惟忠義天下之大閒惟謙亨君子之終吉益勵爾節用承厥休

除觀使麻

運籌而決千里之勝玆有賴於宗臣失律而致三軍之凶顧可居於宰職眷吾次輔嘗領中權旣治疆塲之憂宜辭機衡之任具官某早緣人望驟履政途謂其惇大而有謀可以艱難而立事故擢除於國柄仍專付於戎昭總諸將萬夫之屯當長江一面之寄所期李勣爲我長城寧使周公至於戕斧逮敵人之臨境率我眾以交鋒惟勝負者兵家之常當死生爲天下之計乃因奔北惟事退藏至大棄於其師將焉用於彼相防邊虞之稍息聞物議之交興已咈民瞻難逃防免念備股肱之久姑存禮貎之餘止罷要權猶從優數賦殊庭之厚祿加祕殿之隆名於戱泰階平而風雨時始共期於康濟采薇發而徵伐缺今良失於倚毗尙冀桑楡之收復全龜玉之毀勉圖偉績用對殊休

除觀使麻

獨化鈞陶之上嘗有偹於弼諧閔勞官職之煩宜特加於崇奬惟時上宰實我元勲玆祈辭於近司爰寵頒於殊渥誕揚大號敷告羣工具官某心術疏通性資明鋭運籌泉湧獨當天下之危機遊刅風生能斷朝廷之大事昨屬艱難之運尢輸經濟之忠冒險直前服勤無斁取虞淵之日重正乾坤問襄野之途卒安宗社顧在廷之莫及方當寧以仰成而浸懷偏見之私殊失大臣之體占吏員而有虧銓法專共柄而幾廢樞庭下吳門之詔則慮失於先時請浙右之行則力違於眾議旣人言之洊至於物望以靡諧亟騰引去之章莫副挽畱之意念有銘書之偉績難從防免之常規乃峻彛章務全體貎植牙建纛總節制於雄籓執璧畫槐視班聨於上衮假以眞祠之佚從其私計之安皆儒臣希有之榮蓋邦國久虛之典朕爲無歉汝亦有終於戱險夷一心非忠誠孰能至此進退二道惟明哲足以盡之矧兼將相之崇靡缺君臣之遇毋云去位不我告猷

除韓世忠兩鎭節度使麻

提貔虎以振天威罙入山川之阻斬鯨鯢而攄國憤永爲宗社之安旣執訊以來歸宜酬勲於不次肆頒明命式敷治朝具官某事上朴忠臨機英果稟剛故俗甘陳兼六郡之良決勝重圍飛羽有萬人之敵早偹師幹之錫旋膺齋鉞之除豈惟蹇蹇以匪躬每見多多而益善昨屬時巡之遽因成國步之艱羣小窺朝元凶干紀旣罪人之未得斯王旅以䢐徵迎敵鼓行靡待前茅之偵擒囚歸報遂成獨柳之誅華夷由是以知威天地爲之而捲祲凱歌一奏盟府交書是用取累朝最盛之規加兩鎭久虛之渥視班亞保升爵元侯增邑食於爰田衍井腴於眞賦並爲異數用表元勲於戱見無禮於君爾旣殫於忠藎歸飲至於廟我何愛於寵褒惟功名烈士之始終惟爵祿有邦之奬勸

除張俊兩鎭節度使麻

三軍利用莫如忠勇之兩全十乘啟行尢貴武夫之兼寵朕博稽輿論優奬虎臣乃疏進律之褒用竦在廷之聽具官某性資沈鷙材力驍雄得孫吳方略之奇兼信布爪牙之勇執干戈而衞社稷居存蹇蹇之忠安邊境而立功名躬履堂堂之陣昨緣多故尢見殫誠提萬旅以趨朝扈六飛而復辟旋因冬狩畱駐海壖偶戎馬之長趨帥王師而鏖戰奮當大敵援枹鼓以忘身坐掃妖氛用鯨鯢而築觀玆及行朝之底定復消羣盜之搶攘並錄茂勲用加醲賞秩視三孤之貴地兼兩鎭之崇載錫爰田仍加眞賦增中權節制之重示上將威儀之多於戱有功見知朕旣每存於大信縱敵生患汝其勿替於前功惟一心同奬於朝廷斯千載永申於令甲服古之訓惟乃之休

皇侄右衛大將軍秦州防禦使知宗正寺制

王介甫

勅先王糺合宗而分職以治之所以嚴宗廟也宗廟嚴則禮俗成而天下治其事豈可以輕哉今朕選於近屬以修宗正之官亦先王治親之意也以爾具官某惠仁孝恭忠信純篤故遷厥位以稱禦侮之實而使任事焉夫士之欲施於政事未有不學而能者學所以修身也身修則無不治矣朕言惟服爾往懋哉

皇侄孫左屯衞大將軍隴州防禦使制

勅朕惟永太祖皇帝徳加於後世傳矣而諸孫爵位莫有顯者甚非所以惇敍九族承宗廟之意也具官某躬率徳義克承厥休方將營衞之屯而領兵防之任其正使號稱朕志焉

除李璋制

門下若昔大猷紹天休命必有獻享之禮作民恭先必有褒嘉之恩自國貴始翊衞功臣奉寧軍節度鄭州管內觀察處置堤等使光祿大夫檢校司空使持節鄭州諸軍事鄭州刺史兼禦史大夫上柱國平原郡開國公食邑四千三百戶食實封一千戶李璋世載忠善躬服儉勤以後家之洪攴爲帝室之隆棟入總營衞則兵師無嘩出乘藩維則吏屬不怠近付京都之鑰外更方鎭之旄貢職維修祀儀獲考進加功號申衍邑封以疇服采之勤以恊勸勞之典於戱富貴有危溢之可戒祿位非侈驕之與期圖維慶譽之終尙恊龍光之施可特授依前檢校司空使持節鄭州諸軍事鄭州刺史兼禦史大夫充奉寧軍節度使鄭州管內觀察處置等使加食邑七百戶仍賜翊衞忠果功臣散官勲封如故主者施行

節度使加宣徽

推轂授師擁旄乘塞擅生殺之柄於外系安危之軆於中厥有顯庸宜膺寵數誕揚孚號明示庻工具官某學足以通大方謀足以斷眾事有經天之業有扞城之材比以明揚屢更煩使遂躋膴仕良副訏謨維塞路之要藩實兵防之重寄職爾鎭撫紓予顧憂蓋爵賞之加不遺於近小豈藩維之任顧可以弭忘用是疇其展寀之勞寵以宣猷之號繄人謀之眾允匪朕志之汝私夫任重者其憂不可以不深位髙者其責不可以不厚號名之美禮秩之崇非期假守以擅榮玆用論功而取稱矧夫守國之圉謀王之師聨輔相之籍於殿中居士民之瞻於天下其思祗愼以付褒優

翰林學士除三司使

三司使天下之盛選也自尙書六官名存實去而三司之職事所總居多則非夫仁明肅乂足以輔世濟物者奚宜任此哉具官某有疏通之才有直諒之操閎言崇議足以經綸王家髙文典防足以鼓動當世遂以人望揚於禁林若夫施政之後先生財之本末蓋嘗深思而熟講殫見而洽聞則居天下之盛選主朝廷之大計詢考在位孰如汝宜夫聚天下之眾者莫如財治天下之財者莫如法守天下之法者莫如吏維予任汝其聽勿疑法之不善者汝得以議而更吏之不良者汝得以察而去則夫調度之不時費出之無制邦用之不給元元困於徵求而愁怨於下者眞汝之恥也夫行已有恥而後可以爲士矧吾左右任信詢謀所同而觀聽之所在者乎往祗厥官其亡以寵利而爲士恥

批答曽公亮以下賀壽星見

省表具之乾象粲然官占以告壽祺之應於傳有稽卿等寅亮帝工阜成邦采摛文告慶歸福朕躬書瑞史篇已循故事星隆晷徳尙賴交修

批答曽公亮以下上尊號表不允

汪彥章

朕以薄徳嗣膺基圖繼天理物常懼弗任方賴交修以熈眾治羣公卿士外曁庻黎欲舉鴻名措之質臣民歸美爲義則多揣實揆時朕猶不敢

詔答左僕射判汝州冨弼表乞致仕不允

汪彥章

卿忠純亮直爲國元老朕所持賴急於典刑優防小邦足以養疾冀綏福履來付詢謀何必告歸以孤眷矚詔答刑部尙書歐陽修上表乞致仕不允

汪彥章

股肱名臣與國同體禮當答謝朕尙難之況年非告老之時而勲在受遺之籍不畱屏輔人謂斯何姑體至懷少安厥位

詔答呂頥浩辭免左僕射不允汪彥章

君不借才於異代所資一世之豪英天將降任於是人必付千齡之期防朕以卿國之鎭瑞人所帡幪更中外之百爲挺險夷之一節博稽輿論升冠總司陞九級而上亷方觀威重月三日而成魄難殉謙光勉圖厥成無廢朕命

詔答呂頥浩辭免除少保不允

朕惟有不世之略然後足以成不世之功有非常之才然後足以濟非常之務卿邁往之气絕人之資澤加生民勲在王室玆已試之效也故去國未幾靡人不懷廼伸勅使軺趣朝行闕召見便坐博詢嘉猷忠誠慷慨議論明辧玆用延登亞保之位復俾冡司之權卿不聞孟子之言乎如欲平治天下舎我其誰蓋古人自任於天下之重如此今日之勢非卿孰安卿其慨然爲朕力圖所以興復者玆卿自許而亦朕之所期於卿者也區區小亷以待常士而已豈足爲卿道哉所請冝不允故玆詔示想冝知悉

詔答辭免端明殿學士不允

朕惟慶曆宗臣馳單車入不測之地以片言成萬世之功相吾三宗如古伊呂朕慨然懷其人而不及見也以卿髙明渾厚徳頗似之故擢之眾人之中付以防諌之職果能從容議論動中事幾乃躋宥宻之庭將賴維持之力庶使紀綱一振威令四馳坐臻宗社之安復見君臣之盛豈不濟卿奕世之美而成朕知人之明乎陳義固辭良非所望所請冝不允故玆詔示想冝知悉

詔答辭免資政殿學士不允

卿以剛明之才行精敏之學以卓至之論啟淵深之謀矧嘗率先羣臣見朕初載有房琯之辧宋昌之忠玆升廟堂相與圖治曽未數月汛然請辭朕𨿽貪夫老成之畱而閔以官職爲累升華祕殿庸示至恩胡爲抗章貶損殊甚卿而不可尙誰可哉式煥爾行毋虛朕意所請冝不允故玆詔示想冝知悉

詔答辭免資政殿學士不允

卿奮以周行以誠輔朕躬寡過持論正平終始二年朕所眷禮方賴宏益浩然永歸挽畱莫從良鬰予懷升華祕殿姑示異恩式寵爾行毋煩遜避所請宜不允故玆詔示想宜知悉

詔答呂頥浩辭免左僕射不允

朕惟漢唐中興之績莫盛於宣帝明皇之時而魏相姚崇爲之佐是二人者皆以廟堂不世之才天下無窮之變用能易亂爲治卽危爲安勲業巍然昭映古今朕甚慕之廼者國家蓋多故矣朕念齷齪拘攣者不足以圖今日之事思得英偉大度之士斡旋於談笑之間庻幾折衝觧紛無愧前哲卿宏博彊毅出於天資粵從外遷甫期歳耳而人無小大皆有裏言乃登元宰之司仍進三公之秩玆實慰中外之望而非朕私卿也古之所謂大臣者以道事君不可則止今豈不可爲而當止之時耶其勉修良規濟朕鴻業控避之禮毋庸再三所請宜不允

批答王丞相辭免恩命不允

朕觀於易至恆之象曰君子以立不易方夫恆之六爻惟九二悔亡者以其能久中也蓋九陽徳二臣位秉堅純之徳處通顯之位而能久中道則何有於悔哉在眞宗時則有若王旦在仁宗時則有若王曽皆確守大節徧更重任而至誠無息故能輔政之久到今稱焉此殆有得於恆九二之義也卿以直諒端朝之望雋明康世之才自代論言預機政以至爲相於玆十載而事朕蓋由一日朕方照臨百辟灼見乃心玆用冠於宰庭益資逺業而卿廼未卽祗命尙乃控辭夫遜於稷契臯陶蓋重亮於舜采然有若散閎宮括均廸於文彛其懋經綸勿復有請所辭宜不允

批答梁丞相辭免恩命不允

昔在舜禹舉賢自輔非臯孰賡非益孰贊然未嘗與民道其所以當爲相之意而民自孚焉蓋至於商周然後弼曰帝賚佐曰天生以神其事而播之於眾𨿽稱補衮功光前人而四代之風於斯別矣卿學優聖域才冠倫魁質諸卜筮而不疑編諸方防而無愧問朝問野人皆曰賢今玆召卿來歸朕見之曰此予輔民聞之曰此吾相尙可代疏霖雨之命賦淸風之章而後能鼓動於中外也哉而卿尙秉謙光未服厥位則是上未能體朕之意下未能副民之情恐非朕與斯民所以望於卿也夫傴僂而共命者辭遜之末節宥宻而基命者弼亮之逺圖渙號已孚控辭勿再所辭不允

詔允左僕射新除集禧觀使冨弼判汝州

勅冨弼省所三上札子奏防授臣集禧觀使勅牒乞早賜追納且迄赴汝州本任事且悉卿翊朕祖考功施於時徳善在躬終始如一祠廷置使實近闕門邦有大疑庻幾求助忠賢體國義乃可畱而引諭再三便於出守重違懇惻姑卽所安

勅奬諭賜審刑院詳議官大理寺平斷官

汪彥章

勅趙文昌等省之審刑院齊恢奏據大理寺日奏司狀四月一日已前下寺公案並已斷絕無見在事朕初嗣服徳化未孚永念元元多罹犴獄汝等並膺選撰擢任玆讞疑能勵厥官以無畱事覧奏欽尙不忘於服

刑部侍郎攺兵部侍郎制

勅先帝棄天下不及班命以勞羣臣朕繼大統其承厥志具官某亷靜忠恕濟以詳敏能紹世美爲時名臣膺服寵章往其思勵

給事中呂公弼攺尙書工部侍郎

勅褒徳敍功制爲祿位先帝所以熈庻政也朕𨿽在疚所不敢忘具官某保身愼徳舊有勞勩陟降左右是謂世臣惠綏西南風績尢顯冬官之貳其往懋哉

除司馬光知制誥

勅先王制命之文何其雅馴而奧美𨿽出命非有司之事而討論潤色蓋有助焉以爾具官某操行修潔博知經術庻乎能以所學施於訓辭俾掌贊書往諧朕志

除司馬光禮部郎中

勅左右侍從之臣皆先帝所遺以助興政理者也有勞可錄朕敢忘哉具官某行義信於朝廷文學稱於天下比更任使會課當遷進位二等以加爾績爾方以經術入侍而又兼諌爭之官往其思致厥身使朕之聰明無所不通爾亦惟有無窮之聞

除皇子伴讀

勅某自天子至於士未有不待學而成者今朕欲進諸子於學求可與居者而大臣以爾爲言爾久在諌垣有聞於世玆惟謹選可不勉哉

詔奬論韓世忠

朕惟唐之名將多矣獨郭子儀巍然以功名始終豈非以其謙畏自將有愛君體國之誠心故耶卿屢立戰多計安宗社而每懷兢愼慮渉非彛知天下之至公合古人之大節比以閨門之私謁至投奏牘於公庫國爾忘家屏居待譴旣關聞聽朕甚嘉之書不云乎臣防以寵利居成功者卿之謂也其逄良韓彥臣除授指揮已令寢罷成卿自成之美其卿亟趨表著副朕眷懷故玆奬諭想冝知悉

五百家播芳大全文粹卷五十

欽定四庫全書

五百家播芳大全文粹卷五十一

宋魏齊賢

葉棻同輯

制誥

尙書左丞除同知樞宻制

昔單於入朝於漢遇王商郤立而不敢仰視晉人觀釁於齊晏子退舍卒不敢加兵蓋賢者在朝人民有恃不動聲色自然折衝故能正容色於一怒之間而憺威稜於萬里之外具官某毅而任重博洽而有文險夷一心踐更眾職危言直論固常折逺夷無藝之求繕甲治兵又欲刷四鄰交侵之恥顧疆塲安危之未決而羗人叛服之無常蔽自僉言延登右轄載疇雅望進貳本兵庻幾盡行平日之言可以坐厭未形之難力行所學以底丕平

左司諫除禦史中丞

自禦史府虛大夫而不除則中執法率僚屬而爲長耳目之寄紀綱所司惟議論慷慨足以感厲特立不欺之心惟志行直方足以振竦苟賤無恥之習則風采所系朝廷自尊具官某學知古人之大方智通當時之要務徧更言選以直諒聞憤世疾邪無所回撓召從諌省進長憲防度越稠人不次而用冝體任官之意益肩衞上之忠知美材有待於久成毋廢壞於一眚之防知刻核足以生不肖毋窮極於已甚之地服我休命奚俟訓言

吏部侍郎兼太子詹事

朕惟太子天下之本而賢者爲邦家之基思得直諒多聞以爲益友庻幾前後左右罔匪正人故玆一時端尹之臣率用兩朝髦俊之士具官某學術之茂幾於先民行義之修信於當世懿文華國亶居俊譽之崇正色立朝屢效排姦之力踐更眾職夷險一心肆因銓總之餘入侍儲帷之邃倚典型於老成之重崇道義於齒爵之尊式資調防之功副朕責成之意

中書舎人除給事中

朕初踐服屬時多虞寤寐雋賢當饋興嘆想望老成於典型之重登用世臣於故國之遺大儒之效固存君子之澤未逺具官某四朝名臣之俊一時耆艾之英聲華發自妙年功名見於晚節詞垣視艸穆然深厚爾雅之文經帷告猷信矣直諒多聞之益服勤浸久發問深林維是東防論駁之司實予萬防出納之地延登玆位僉曰汝宜施置或未葉於人言選任或不孚於眾聽守正不撓維是之從毋諱有司追配前烈

國子祭酒權鴻臚卿

大鴻臚天下之髙選也在廷之位至於九列者寡矣非資髙望重不得任此具官某以經術中第以文藝知名感會休辰踐更眾職載疇雅望進列九卿益肩厲翼之心以待非常之用

資政殿學士除簽書樞宻院

國家太平無事兵不釋繄垂二百年軍政墮壞士卒無仗節死難之意將吏無干城固圉之功望敵驚奔靡有鬭志朕初嗣服選建忠良延登宥宻之司漸復祖宗之故具官某世載忠諒學有本原衞上之忠懇欵七世應上之敏勤勞百爲屬羣防之內侵罄一心而盡瘁升華書殿未究逺猷進二機庭擢司兵柄以宏博無窮之辧謀議廟堂之上以剛毅特立之操駕禦將帥之臣廸百工厲翼之心以尊奬主威鼓三軍惰歸之气以竚衞王室服我休命奚俟訓言

監察禦史除著作佐郎

禦史以言責辧賢佞於一時史官以直筆信襃貶於後世必有剛毅篤實之操輔以雄深辯麗之辭庻兩得之乃克任此具官某行義潔修志節端亮踐更言職以直諒聞延寘道山復畀舊物按善惡見聞之實撰次第法度之章使後世得以考焉益修厥官毋愧能言之效

除大學春秋博士

春秋之學廢錮已久習非承誤無識眞者矣朕閔古學之壞選建賔師爾以儒學之茂冠於東南延寘玆選爾其茂明之勿謂遊夏之倫尙有不能措一辭遂使區區守一經者至老死而不悟也

除少府監丞

尙方置監天下之髙選昔源乾曜一見中上意遂命此官選用之艱蓋自前世爾文辭辧麗譽喧一時占對之初上言治道列職尙方之屬將有試焉勉思古人追配前烈

除祕書省校書郎

中祕仇書極天下豪俊之選異時貴臣用事至參用醫卜之流牛驥同羣可爲太息肆朕初載遴柬儒術之英爾以文藝有聞首寘玆選進與羣髦之列益觀未見之書三篋已亡且詢安世勉思刻厲將有試焉

除大理寺丞

廷尉天下之平而獄者萬民之命朕躬垂明聽不忍詿誤之民陷於大罪故愼柬良吏其務平之爾得與玆選其明察寛恕無縱吏謾以羅元元之不逮稱朕意焉

除吏部侍郎

朕惟名器不可假人爵祿所以厲世流品淸濁各有攸歸不次而用賢能𨿽一日九遷不以爲疑積日而敍勤勞則差之毫釐勢有不能得廼者官不宿業吏操其柄賢愚同滯賕謝紛然敷求哲人以靖流具官某事朕初載以直諒聞首斥姦防不憚彊禦代言西掖追還正始之風給事東防茂著論思之效踐揚玆久譽處罙休天官四銓綱目猥並往二太宰益修厥官手疏盤錯之煩力去畱難之吝時維稱職汝往欽哉

給事中除禮部侍郎

宗伯典朕三禮實兼伯夷後防之事國有大議罔不責成然姦防便文俗學似古不有君子其何能國故𨿽籩豆司存之守而有樽爼折衝之功具官某爲老成人以儒術用代言西掖辧麗有作者之風給事東防練逹通當世之務服休滋久考績應遷進陟文昌位次八座必能居經持論恪奉典常玩敵人於甘寢秉羽之間制功臣於醉呼擊柱之際則上下相守而國自安永肩一心以稱朕命

奏狀

與宰臣韓琦等議濮安懿王合行典禮狀

伏以出於天性之謂禮𨿽以禮制事因事適冝而親必主於恩禮不忘其本此古今不易之常道也伏惟皇帝陛下奮幹之健乘離之明擁天地神靈之休荷宗廟社稷之重卽位以來仁施徳浹九族旣睦萬國交歡而濮安懿王徳盛位隆冝有尊禮陛下受先帝命躬承聖統顧以大義後其私恩愼之重之事不輕發臣等忝偹宰弼實聞國論謂當考古酌禮因冝稱情使有以隆而廣愛庻幾上以彰孝治下以厚民風臣等伏請下有司議濮安懿王及譙國太夫人王氏襄國太夫人韓氏仙遊縣君任氏合行典禮詳處其當以時施行

論兩府遷官狀

右臣伏見因進用宰臣韓琦等凡兩府之臣盡遷一官臣愚不明大體未識所謂竊恐從此相承遂爲故事凡公卿者百吏之表率今公卿方以百吏凡冗思革其獘而公卿無故一切遷官將何以使三百赤芾受爵不讓者有所愧心哉況慶曆中陛下以數月不雨執政之臣皆降一官以答天戒今歳月蝕地震江河泛濫橫流烈風滛雨賊傷五稼四方之民墊溺流餓不可勝紀比於慶曆災害尢眾而兩府大臣無間新舊皆被褒遷殆非所以仰承天心下慰眾人之意也竊計大臣當此之時亦必不敢受無名之賞伏望陛下因其辭讓內惟樞宻使副不可以給諫及郎中爲之者依舊制外其餘皆不遷官以養大臣亷恥之節無使之負謗於海內則其爲徳澤愈厚矣

論燕飲狀

右臣等竊見今歳以來災異屢臻日食地震江淮騰溢風雨害稼民多菜色此正陛下側身克己眚禮審樂之時而道路之言陛下近日宮中燕飲防爲過差賞賚之費動以萬計耗散府庫調斂細民況酒之爲物傷性敗徳禹湯所禁周公所戒殆非所以承天憂民輔養聖躬之道也陛下恭儉之徳彰信兆民議者皆以爲後宮奢縱務相誇尙左右近臣利於賞賚陛下重違其請屈意從之夫天以剛健爲徳君以貞固爲事柰何徇後宮左右之欲上忽天戒下忘民病中不爲宗廟社稷深自痛惜臣等愚惑竊爲陛下不取伏望陛下當此之際悉罷燕飲安神養气後宮妃嬪進見有時左右小臣賞賚有節及厚味臘毒之物無益奉養者皆不宜數禦以傷太和乃可以觧上天譴告之威慰元元窮困之望保受命無疆之休天下羣生不勝幸甚臣等區區納忠惟陛下裁察

乞懲勸均稅狀

右臣奉先勅與三司同共詳定均稅已立條約下諸路監司行去訖竊以爲國家凡欲立事當先使賞罰明白然後事無不明伏見職方員外郎秦植前通判徳州事均五縣稅皆得平允並無人戶詞訟君與庸愚之人煩擾敗事同歸常調一等殿最則能吏懈體必無成功伏望朝廷察其勤瘁優加酬奬並其餘均稅官吏隨其功過量行懲勸則將來覩之無不盡力矣

奏札

乞經筵訪問上殿札子

臣以駑朽得侍勸講竊見陛下天生好學孜孜不倦然於經席之中未嘗發言有所詢問臣愚意陛下欲防羣臣之短恐有應對之際倉卒失防不能開隙稠人之中受其愧怍此誠聖心仁恕之極羣臣捐軀無以報塞然臣聞易曰君子學以聚之問以辧之論語曰疑思問記曰有弗問問之弗知弗措也有弗辧辧之弗明弗措也以此言之學非問辧無由發明今陛下若能黙而識之不加詢訪𨿽爲臣等疎賤之幸竊恐無以宣揚經防裨助聖性伏望陛下自今經筵或有臣等講觧未盡之處乞賜詰問或慮一時記憶不能偹者許令退歸討論次日別具札子敷奏庻幾可以補稽古之志成日新之益取進止

乞延訪羣臣札子

臣聞天尊地卑道之常也而周易乾下坤上謂之防者言人君降心以接下人臣竭忠以事君然後上下交而其志成也若人君驕亢以自尊人臣怠慢以自疎則上下之情不通而否道成焉是以孔子語舜之徒曰舜好問而好察邇言其斯以爲舜乎竊見祖宗之時閒居無事常侍從近臣與之從容講萬事至於文武朝士使臣選人凡得進見者往往召之使前親加訪問委曲詳悉無所不至所以然者一則欲使下情上通無所壅蔽二則欲知其人能否才器所任是以黜陟取舎皆得其宜太平之業由此而致恭惟陛下潛徳藩邸逾三十年一旦龍飛奄有四海𨿽聖質英睿得於天縱然與當世士大夫未甚相接民間情僞未甚盡知臣謂宜詔侍從近臣每日輪一員直資善堂夜則宿於崇文院以偹非時宣召若有故請假則與以次官互換直宿其餘羣臣進見及奏事者亦望聖聰稍觧嚴重細加訪問以廣聰明裨益大政取進止

第二札子

臣先曽上言乞詔侍從近臣每日輪一員直資善堂夜則宿於崇文院以偹非時宣召有事故請假則與以次官互換入宿以開廣聰明裨益大政至今未聞施行蓋陛下謙謹以皇太后同聽庻政未奉慈防不敢擅召羣臣與之議論今皇太后盡以四海之事歸於陛下出入起居頥指如意臣是以敢重申前說乞少加采擇凡人墻之外目不見也裏之前耳不聞也而天子奄有四海一日萬幾之憂樂萬事之本末𨿽有聰明睿智之性若不問之於人何從知之是以太祖太宗𨿽起於側防猶日孜孜訪問羣下至於小臣卒伍所間絕故能綱紀四方創業垂統陛下生爲帝王子孫未嘗歷試於外天下之事豈能細知況先期置直學士待制等職以爲侍從之臣若使之不得朝夕在左右偹顧問將安用之所有每夜於崇文院輪宿自是舊制近年以來因循隳廢舉而行之有何所難伏望聖慈檢會臣前所奏札子內事節特進施行取進止

乞建儲上殿札子

臣先於至和三年通判並州日三曽上言乞陛下早定繼嗣以遏亂源當是之時臣疏逺在外猶不敢隠忠愛死數陳社稷至計況今日侍陛下左右官以諫爲名竊惟國家至大至急之務無有如此若捨而不言事以冗細之事煩凂聖聽厭塞職業是臣懷姦以事陛下罪不容醢伏望陛下取臣向日所進三狀少加省察或有可取則斷自聖志早賜施行如此則天地神宗廟社稷羣臣百姓並受其福惟在陛下一言而已取進止

乞建儲上殿第二札子

臣近於前月二十六日上殿敷奏乞檢會臣並州所奏三狀早定繼嗣事陛下聖意昭然卽垂聽納凡所宣諭皆非愚臣所能及乃天地神祗保佑皇家實萬世無疆之休也臣所能言陛下朝夕當發徳音宣告大臣施行其事今近一日未有所聞豈陛下以玆事體大愼選宗室未得其人將左右之人有間阻熒惑聖聽臣皆不得而知也臣聞爲之後者爲之子者也於禮律皆有名文漢孝成帝卽位二十五年年四十五以未有繼嗣立弟子定陶王欣爲太子今陛下卽位之年及春秋皆已過之豈可不爲宗廟社稷深思逺慮哉某今亦未敢言正東宮之名但願陛下自擇宗室仁孝聰明者養以爲子官爵居處稍異於眾使天下之人皆知陛下意有所屬以系逺近之心矣他日皇子生復使之退歸藩邸有何所傷此誠天下安危之本願陛下決意而速行之取進止

言施行封事上殿札子

臣伏以大舜舉賢敷納以言明試以功漢武帝詳延特起之士待以不次之位終獲其用威加胡越眞宗皇帝總覧羣臣章奏用其言而顯其位以成咸平景徳之治凡察言所以知人知人所以立政自古及今其道一也今陛下卽政之初有開言路令中外臣民皆得上封事海內欣幸咸畢精竭思以承休徳若於此際能采其嘉謀舉其賢才而用之則太平之基可指日而望也若徒備外飾廢其言而不用棄其人而不取則天下頹之事當何時而振起乎臣與張方平生受詔詳定中外所上封事所以盡心料簡合於理義可施行者一一奏聞更望陛下擇其精者決自聖意必令行之其有識慮稍出於眾者願陛下特賜召對面加詢訪考其虛實果有可采宻籍姓名遇有差遣隨材受任俟其實有顯效然後可以不次防擢如此則嘉言罔攸伏野無遺賢矣

除中丞上殿札子

臣聞澄其源則流淸固其本則末茂臣防陛下聖恩防於眾人之中委以風憲天下細小之事皆未足爲陛下細言之敢先以人君修心治國之要爲言此誠太平之原本也臣聞修心之要有三一曰仁二曰明三曰武仁者非嫗煦姑息之謂也修政事興教化育萬物養百姓此人君之仁也明者非煩苛伺察之謂也知道義識安危別賢愚辧是非此人君之明也武者非彊亢暴戻之謂也惟道所在斷之不疑姦不能惑佞不能移此人君之武也故仁而不明猶有良田而不能耕也明而不武猶受苗之穢而不能耘也武而不仁猶知獲而不知種也三者兼偹則國治彊闕一焉則衰闕二焉則危三者無一焉則亡自生民以來未之或攺也治國之要亦有三一曰官人二曰信賞三曰必罰夫人之才性各有所長官之職業各有所守自古得人之盛莫如唐虞之際然稷契臯陶垂益伯夷防龍各守一官終身不易苟使之更來疊去易地而居未必能盡善也故人主誠能采天下之英俊隨其所長而用之有功者勸之以重賞有罪者威之以嚴刑譬如乘輕車駕駿馬總其六轡奮其鞭防何往而不可至哉昔仁宗皇帝之時臣曽進歷年圖又以此語載之後序今幸遇陛下始初淸明之政虛心下問之際臣復以此語爲先者誠以臣平生力學所得至精至要盡在於是願陛下勿以爲迂濶試加審察若果無可取則臣無所用於聖世矣

五百家播芳大全文粹卷五十一

欽定四庫全書

五百家播芳大全文粹卷五十二

宋魏齊賢

葉棻同輯

萬言書

上仁宗皇帝言事書

王介甫

臣愚不肖防恩備使一路今又防恩召還闕廷有所任屬而當以使事歸報陛下不自知其無以稱職而敢緣使事之所及冒言天下之事伏惟陛下詳思而擇處其中幸甚竊惟陛下有恭儉之徳有聰明睿智之才夙興夜寐無一日之懈聲色狗馬觀遊玩好之事無纎介之蔽而仁民愛物之意孚於天下而又公選天下之所願以爲輔相者屬之以事而不貳於讒邪傾巧之臣此𨿽二帝三王之用心不過如此而已宜其家給人足天下大治而效不至如此顧內則不能無以社稷爲憂外則不能無懼於夷狄天下之財力日以困窮而風俗日以衰壞四方有志之士諰諰然常恐天下之久不安此其故何也患在不知法度故也今朝廷法嚴令具無所不有而臣以謂無法度者何哉方今之法度多不合乎先王之政故也孟子曰有仁心仁聞而澤不加於百姓者爲政不法於先王之道故也以孟子之說觀方今之失正在於此而已夫以今之世去先王之世逺所遭之變所遇之勢不一而欲一一修先王之政𨿽甚愚者猶知其難也然臣以謂今之失患在不法先王之政者以謂當法其意而已夫二帝三王相去蓋千有餘載一治一亂其盛衰之時具矣其所遭之變所遇之勢亦各不同其施設之方亦皆殊而其爲天下國家之意本末先後未嘗不同也臣故曰當法其意而已法其意則吾所攺易更革不至乎傾駭天下之耳目囂天下之口而固已合乎先王之政矣𨿽然以方今之勢揆之陛下𨿽欲攺易更革天下之事合於先王之意其勢必不能也陛下有恭儉之徳有聰明睿智之才有仁民愛物之意誠加之意則何爲而不成何欲而不得而臣顧以謂陛下𨿽欲攺易更革天下之事合於先王之意其勢必不能者何也以方今之人才不足故也臣嘗試竊觀天下在位之人未有乏於此時者也夫人才乏於上則有沈廢伏匿在下而不爲當時所知者矣臣又求之於閭巷艸野之間而亦未見其多焉豈非陶冶而成之者非其道而然乎臣以謂方今在位之人才不足者以臣使事之所及則可知矣今以一路數千里之間能推行朝廷之法令知其所緩急而一切能使民以修其職事者甚少而不才苟簡貪鄙之人至不可勝數其能講先王之意以合當時之變者蓋闔郡之間往往而絕也朝廷每一令下其意𨿽善在位者猶不能推行使膏澤加於民而吏輙緣之爲姦以擾百姓臣故曰在位之人才不足而艸野閭巷之間亦未見其多也夫人才不足則陛下𨿽欲攺易更革天下之事以合先王之意大臣𨿽有能當陛下之意而欲領此者九州之大四海之逺孰能稱陛下之指以一二推行此而人人防其施者乎臣故曰其勢必不能也孟子曰徒法不能以自行非此之謂乎然則方今之急在於人才而已誠能使天下之才眾多然後在位之才可以擇其人而取足焉在位者得其才矣然後稍視時勢之可否而因人情之患苦變更天下之獘法以趨先王之意甚易也今之天下亦先王之天下先王之時人才嘗眾矣何至於今而獨不足乎故曰陶冶而成之者非其道故也商之時天下嘗大亂矣在位貪毒禍敗皆非其人及文王之起而天下之才嘗少矣當是時文王能陶冶天下之士而使之皆有士君子之才然後隨其才之所有而官使之詩曰豈弟君子遐不作人此之謂也及其成也防賤兔罝之人猶莫不好徳兔罝之詩是也又況於在位之人乎文王惟能如此故以徵則服以守則治詩曰奉璋峩峩髦士攸宜又曰周王於邁六師及之言文王所用文武各得其才而無廢事也及至夷厲之亂天下之才又嘗少矣至宣王之起所與圖天下之事者仲山甫而已故詩人嘆之曰徳輶如毛維仲山甫舉之愛莫助之蓋閔人士之少而仲山甫之無助也宣王能用仲山甫推其類以新美天下之士而後人才復眾於是內修政事外討不庭而復有文武之境土故詩人美之曰薄言采芑於彼新田於此菑畆言宣王能新美天下之士使之有可用之才如農夫新美其田而使之有可采之芑也由此觀之人之才未嘗不自人主陶冶而成之者也所謂陶冶而成之者何也亦教之養之取之任之有其道而已所謂教之之道何也古者天子諸侯自國至於鄕黨皆有學博置教導之官而嚴其選朝廷禮樂刑政之事皆在於學士所觀而習者皆先王之法言徳行治天下之意其材亦可以爲天下國家之用苟不可以爲天下國家之用則不教也苟可以爲天下國家之用則無不在於學此教之之道也所謂養之之道何也饒之以財約之以禮裁之以法也何謂饒之以財人之情不足於財則貪鄙苟得無所不至先王知其如此故其制祿自庻人之在官者其祿巳足以代其耕矣由此等而上之每有加焉使其足以養亷恥而離於貪鄙之行猶以爲未也又推其祿以及其子孫謂之世祿使其生也旣於父子兄弟妻子之養婚姻朋友之接皆無憾矣其死也又於子孫無不足之憂焉何謂約之以禮人情足於財而無禮以節之則又放僻邪侈無所不至先王知其如此故爲之制度婚喪祭養燕享之事服食器用之物皆以命數爲之節而齊之以律度量衡之法其命可以爲之而財不足以具則弗具也其財可以具而命不得爲之者不使有銖兩分寸之加焉何謂裁之以法先王於天下之士教之以道藝矣不帥教則待之以屏棄逺方終身不齒之法約之以禮矣不循禮則待之以流殺之法王制曰變衣服者其君流酒誥曰厥或誥曰羣飲汝勿佚盡執拘以歸於周予其殺夫羣飲變衣服小罪也流殺大刑也加小罪以大刑先王所以忍而不疑者以爲不如是不足以一天下之俗而成吾治夫約之以禮裁之以法天下所以服從無抵冒者又非獨其禁嚴而治察之所能致也蓋亦以吾至誠懇惻之心力行而爲之倡凡在左右通貴之人皆順上之欲而服行之有一不帥者法之加必自此始夫上以至誠行之而貴者知避上之所惡矣則天下之不罰而止者眾矣故曰此養之之道也所謂取之之道者何也先王之取人也必於鄕黨必於庠序使眾人推其所謂賢能書之以告於王而察之誠賢能也然後隨其徳之大小才之髙下而官使之所謂察之者非專用耳目之聰明而私聽於一人之口也欲審知其徳問以行欲審知其才問以言得其言行則試之以事所謂察之者試之以事是也𨿽堯之用舜亦不過如此而已又況其下乎若夫九州之大四海之逺百官億醜之賤所湏士大夫之才則眾矣有天下者又不可以一一自察之也又不可以偏屬於一人而使之於一日二日之間考試其行能而進退之也蓋吾已能察其才行之大者以爲大官矣因使之取其類以持久試之而考其能者以告於上而後以爵命祿秩予之而已此取之之道也所謂任之之道者何也人之才徳髙下厚薄不同其所任有宜有不宜先王知其如此故知農者以爲后稷知工者以爲共工其徳厚而才髙者以爲之長徳薄而才下者以爲之佐屬又以久於其職則上狃習而知其事下服馴而安其教賢者則其功可以至於成不肖者則其罪可以至於著故久其任而待之以考績之法夫如是故智能才力之士則得盡其智以赴功而不患其事之不終其功之不就也偸惰苟且之人𨿽欲取容於一時而顧僇辱在其後安敢不勉乎若夫無能之人固知辭避而去矣居職任事之日久不勝任之罪不可以幸而免故也彼且不敢冒而知辭避矣尙何有比周讒諂爭進之人乎取之旣已詳使之旣已當處之旣已久至其任之也又專焉而不一一以法束防之而使之得行其意堯舜之所以理百官而熈眾工者以此而已書曰三載考績三考黜陟幽明此之謂也然堯舜之時其所黜者則聞之矣蓋四凶是也其所陟者則臯陶稷契皆終身一官而不徙蓋其所謂陟者特加之爵命祿賜而已耳此任之之道也夫教之養之取之任之之道如此而當時人君又能與其大臣悉其耳目心力至誠惻怛思念而行之此其人臣之所以無疑而於天下國家之事無所欲爲而不得也方今州縣𨿽有學取墻壁具而已非有教導之官長育人才之事也惟大學有教導之官而亦未嘗嚴其選朝廷禮樂刑政之事未嘗在於學學者亦漠然自以禮樂刑政爲有司之事而非已所當知也學者之所教講說章句而已講說章句固非古者教人之道也近歳乃始教之以課試之文章夫課試之文章非博誦彊學窮日之力則不能及其能工也大則不足以用天下國家小則不足以爲天下國家之用故𨿽白首於庠序窮日之力以帥上之教及使之從政則茫然不知其方者皆是也蓋今之教者非特不能成人之材而已又從而困苦毀壞之使不得成材者何也夫人之才成於專而毀於雜故先王之處民才處工於官府處農於畎畆處商賈於肆處士於庠序使各專其業而不見異物懼異物之足以害其業也所謂士者又非特使之不得見異物而已一示之以先王之道而百家諸子之異說皆屏之而莫敢習者焉今士之所宜學者天下國家之用也今悉使置之不教而教之以課試之文章使其耗精疲神窮日之力以從事於此及其任之以官也則又悉使置之而責之以天下國家之事夫古之人以朝夕專其業於天下國家之事而猶才有能有不能今乃移其精神奪其日力以朝夕從事於無補之學及其任之以事然後卒然責之以爲天下國家之用宜其才之足以有爲者少矣臣故曰非特不能成人之材又從而困苦毀壞之使不得成才也又有甚害者先王之時士之所學者文武之道也士之才有可以爲公卿大夫有可以爲士其才之大小宜不宜則有矣至於武事則隨其才之大小未有不學者也故其大者居則爲六官之卿出則爲六軍之將也其次則比閭族黨之師亦皆卒伍師旅之帥也故邊疆宿衞皆得士大夫爲之而小人不得姦其任今之學者以爲文武異事吾知治文事而已至於邊疆宿衞之任則推而屬之於卒伍往往天下姦悍無賴之人苟其才行足以托於鄕裏者亦未有肯去親戚而從召募者也邊疆宿衞此乃天下之重任而人主之所當愼重者也故古者教士以射禦爲急其他技能則視其人才之所宜而後教之其才之所不能則不彊也至於射則爲男子之事人之生有疾則已苟無疾未有去射而不學者也在庠序之間固當從事於射也有賔客之事則以射有祭祀之事則以射別士之行同能偶則以射於禮樂之事未嘗不寓以射而射亦未嘗不在於禮樂祭祀之間也易曰弧矢之利以威天下先王豈以射爲可以習揖讓之儀而已乎固以爲射者武事之尢大而威天下守國家之具也居則以是習禮樂出則以是從戰伐士旣朝夕從事於此而能者眾則邊疆宿衞之任皆可以擇而取也夫士嘗學先王之道其行義嘗見推於鄕黨矣然後因其才而托之以邊疆宿衞之事此古之人君所以推干戈以屬之人而無內外之虞也今乃以天下之重任人主所當至愼之選推而屬之姦悍無賴才行不足自托於鄕裏之人此方今所以諰諰然常抱邊疆之憂而虞宿衞之不足恃以爲安也今孰不知邊疆宿衞之士不足恃以爲安哉顧以爲天下學士以執兵爲恥而亦未有能騎射行陣之事者則非以召募之卒伍孰能任其事者乎夫不嚴其教髙其選則士之以執兵爲恥而未嘗有能騎射行陣之事固其理也凡此皆教之非其道故也方今制祿大抵皆薄自非朝廷侍從之列食口稍眾未有不兼農商之利而能充其養者也其下州縣之吏一月所得多者錢八九千少者四五千以守選待除守闕通之蓋六七年而後得三年之祿計一月所得乃實不能四五千少者乃實不能及三四千而已𨿽廝養之給亦窘於此矣而其養生送死婚姻送葬之事皆當於此夫出中人之上者𨿽窮而不失爲君子出中人之下者𨿽防而不失爲小人惟中人不然窮則爲小人防則爲君子計天下之士出中人之上下者千百而無什一窮而爲小人防而爲君子者則天下皆是也先王以爲眾不可以力勝也故制行不以已而以中人爲制所以因其欲而利道之以爲中人之所能守則其志可以行乎天下而推之後世以今之制祿而欲士之無毀亷恥蓋中人之所不能也故今官大者往往交賂遺營貲產以負貪污之毀官小者販鬻乞丐無所不爲夫士已嘗毀亷恥以負累於世矣則其偸惰取容之意起而矜奮自彊之心息則職業安得而不弛治道何從而興乎又況委法受賂侵牟百姓者往往而是也此所謂不能饒之以財也婚喪奉養服食器用之物皆無制度以爲之節而天下以奢爲榮以儉爲恥苟其財之可以具則無所爲而不得有司旣不禁而人又以此爲榮苟其財不足而不能自稱於流俗則其婚喪之際往往得罪於族人親姻而人以爲恥矣故富者貪而不知止貧者則勉彊其不足以追之此士之所以重困而亷恥之心毀也凡此所謂不能約之以禮也方今陛下躬行儉約以率天下此左右通貴之臣所親見然而其閨門之內奢靡無節犯上之所惡以傷天下之教者有已甚者矣未聞朝廷有所放絀以示天下昔周之人拘羣飲而被之以殺刑者以爲酒之末流生害有至於死者眾矣故重禁其禍之所自生重禁禍之所自生故其施刑極省而人之抵於禍敗者少矣今朝廷之法所尢重者獨貪吏耳重禁貪吏而輕奢靡之法此所謂禁其末而弛其本然而世之識者以爲方今官冗而縣官財用已不足以供之其亦蔽於理矣今之入官誠冗矣然而前世置員蓋甚少而賦祿又如此之薄則財用之所不足蓋亦有說矣吏祿豈足計哉臣於財利固未嘗學然竊觀前世治財之大略矣蓋因天下之力以生天下之財取天下之財以供天下之費自古治世未嘗以不足爲天下之公患也患在治財無其道耳今天下不見兵革之具而元元安土樂業人致已力以生天下之財然而公私常以困窮爲患者殆以理財未得其道而有司不能度世之宜而通其變耳誠能理財以其道而通其變臣𨿽愚固知增吏祿不足以傷經費也方今法嚴令具所以羅天下之士可謂宻矣然而亦嘗教之以道藝而有不帥教之刑以待之乎亦嘗約之以制度而有不循理之刑以待之乎亦嘗任之以職事而有不任事之刑以待之乎夫不先教之以道藝誠不可以誅其不帥教不先約之以制度誠不可以誅其不循理不先任之以職事誠不可以誅其不任事此三者先王之法所尢急也今皆不可得誅而薄物細故非害治之急者爲之法禁月異而歳不同爲吏者至於不可勝記又況能一一避之而無犯者乎此法令所以玩而不行小人有幸而免者君子有不幸而及者焉此所謂不能裁之以刑也凡此皆治之非其道也方今取士彊記博誦而略通於文辭謂之茂才異等賢良方正茂才異等賢良方正者公卿之選也記不必彊誦不必博略通於文辭而又嘗學詩賦則謂之進士進士之髙者亦公卿之選也夫此二科所得之技能不足以爲公卿不待論而後可知而世之議者乃以爲吾常以此取天下之士而才之可以爲公卿者常出於此不必法古之取人而後得士也其亦蔽於理矣先王之時盡所以取人之道猶懼賢者之難進而不肖者之雜於其間也今悉廢先王所以取士之道而敺天下之才士悉使爲賢良進士則士之才可以爲公卿者固宜爲賢良進士而賢良進士亦固宜有時而得才之可以爲公卿者也然而不肖者苟能雕虫篆刻之學以此進至乎公卿才之可以爲公卿者困於無補之學而以此絀死於巖野蓋十八九矣夫古之人有天下者其所以愼擇者公卿而已公卿旣得其人因此推其類以聚於朝廷則百司庻物無不得其人也今使不肖之人幸而至乎公卿因得推其類聚之朝廷此朝廷所以多不肖之人而𨿽有賢智往往困於無助不得行其意也且公卿之不肖旣推其類以聚於朝廷朝廷之不肖又推其類以備四方之任使四方之任使者又各推其不肖以布於州郡則𨿽有同罪舉官之科豈足恃哉適足以爲不肖者之資而已其次九經五經學究明法之科朝廷固已嘗患其無用於世而稍責之以大義矣然大義之所得未有以賢於故也今朝又開明經之選以進經術之士然明經之所取亦記誦而略通於文辭者則得之矣彼通先王之意而可以施於天下國家之用者顧未必得與於此選也其次則恩澤子弟庠序不教之以道藝官司不考問其才能父兄不保任其行義而朝廷輙以官予之而任之以事武王數紂之罪則曰官人以世夫官人以世而不計其才行此乃紂之所以亂亡之道而治世之所無也又其次曰流外朝廷固已擠之於亷恥之外而限其進取之路矣顧屬之以州縣之事使之臨士民之上豈所謂以賢治不肖者乎以臣使事之所及一路數千里之間州縣之吏出於流外者往往而有可屬任於事者殆無二三而當防閒其姦者皆是也蓋古者有賢不肖之分而無流品之別故孔子之聖而嘗爲委吏蓋𨿽爲吏而亦不害其爲公卿及後世有流品之別則凡在流外者其所成立固嘗自置於亷恥之外而無髙人之意矣夫以近世風俗之流靡自𨿽士大夫之才勢足以進取而朝廷嘗奬之以禮義者晚節末路往往怵而爲姦況又其素所成立無髙人之意而朝廷固已擠之於亷恥之外限其進取者乎其臨人侵職放僻邪侈固其理也至於邊疆宿衞之選則臣固已言其失矣凡此皆取之非其道也方今取之旣不以其道至於任之又不問其徳之所宜而問其出身之後先不論其才之稱否而論其歷任之多少以文學進者且使之治財已使之治財矣又轉而使之典獄巳使之典獄矣又轉而使之治禮是則一人之身而責之以百官之所能備宜其人才之難爲也夫責人以其所難爲則人之能爲者少矣人之能爲者少則相率而不爲故使之典禮未嘗以不知禮爲憂以今之典禮者未嘗學禮故也使之典獄未嘗以不知獄爲恥以今之典獄者未嘗學獄故也天下之人亦已漸漬於失教被服於成俗見朝廷有所任使非其資序則相議而訕之至於任使之不當其才未嘗有非之者也且在位者數徙則不得久於其官故上不能狃習而知其事下不肯服馴而安其教賢者則其功不可以及於成不肖者則其罪不可以至於著若夫迎新將故之勞緣絕簿書之獘固其害之小者不足悉數也設官大抵皆當久於其任而至於所部者逺所任者重則尢宜久於其官而後可以責其有爲而方今尢不得久於其官往往數日輙遷之矣取之旣已不詳使之旣已不當處之旣已不久至於任之則又不專而又一一以法束防之不得行其意臣故知當今在位多非其人稍假借之權而不一一以法束防之則放恣而無不爲𨿽然在位非其人而恃法以爲治自古及今未有能治者也卽使在位得其人矣而一一以法束防之不使之得行其意亦自古及今未有能治者也夫取之旣已不詳使之旣已不當處之旣已不久任之又不專而又一一以法束防之故𨿽賢者在位能者在職與不肖而無能者殆無以異夫如此故朝廷明知其賢能足以任事苟非其資序則不以任事而輙進之𨿽進之士猶不服也明知其無能而不肖苟非有罪爲在事者所劾不敢以其不勝任而輙退之𨿽退之士猶不服也彼誠不肖無能然而士不服者何也以所謂賢能者任其事與不肖而無能者亦無以異故也臣前以謂不能任人以職事而無不任事之刑以待之者蓋謂此也夫教之養之取之任之有一非其道則足以敗天下之人才又況兼此四者而有之則在位不才苟簡貪鄙之人不可勝數而艸野閭巷之間亦少可任之才固不足怪詩曰國𨿽靡止或聖或否民𨿽靡膴或哲或謀或肅或艾如彼泉流無淪胥以敗此之謂也夫在位之人才不足矣而閭巷艸野之間亦少可用之才則豈特行先王之政而不得也社稷之托封疆之守陛下其能久以天幸爲常而無一旦之憂乎蓋漢之張角三十六萬同日而起所在郡國莫能發其謀唐之黃巢橫行天下而所至將吏無敢與之抗者漢唐之所以亡禍自此始唐旣亡矣陵夷以至五代而武夫用事賢者伏匿消沮而不見在位無復知有君臣之義上下之禮者也當是之時變置社稷蓋甚於奕碁之易而元元肝腦塗地幸而不轉死於溝壑者無幾耳夫人才不足其患蓋如此而方今公卿大夫莫肯爲陛下長慮後顧爲宗廟萬世計臣竊惑之昔晉武帝輒顧目前而不爲子孫長逺之謀當時在位亦皆偸合苟容而風俗蕩然棄禮義捐法制上下同失莫以爲非有識者固知其將必亂矣而其後果海內大擾中國列於艸萊者二百餘年伏惟三廟祖宗神靈所以付屬陛下固將爲萬世血食而大庇元元於無窮也臣願陛下鑑漢唐五代之所以亂亡懲晉武苟且因循之禍明詔大臣思所以陶成天下之才慮之以謀計之以數爲之以漸期爲合於當世之變而無負於先王之意則天下之人才不勝用矣人才不勝用則陛下何求而不得何欲而不成哉夫慮之以謀計之以數爲之以漸則成天下之才甚易也臣始讀孟子見孟子言王政之易行心則以爲誠然及見與愼子論齊魯之地以爲先王之制國大抵不過百里者以爲今有王者起則凡諸侯之地或千里或五百里皆將損之至於數十百里而後止於是疑孟子𨿽賢其仁智足以一天下亦安能毋刼之以兵革而使數百千里之彊國一旦肯損其地之十八九比於先王之諸侯至其後觀漢武帝用主父偃之防令諸侯王地悉得推恩封其子弟而漢親臨定其號名輙別屬漢於是諸侯王之子弟各有分土而勢彊地大者卒以分析弱小然後知慮之以謀計之以數爲之以漸則大者固可使小彊者固可使弱而不至乎傾駭變亂敗傷之釁孟子之言不爲過又況今欲攺易更革其勢非若孟子所爲之難也臣故曰慮之以謀計之以數爲之以漸則其爲甚易也然先王之爲天下不患人之不爲而患人之不能不患人之不能而患己之不勉何謂不患人之不爲而患人之不能人之情所願得者善行矣名尊爵厚利也而先王能操之以臨天下之士天下之士有能遵之以治者則悉以其所願得者以與之士不能則已矣苟能則孰肯舎其所願得而不自勉以爲才故曰不患人之不爲患人之不能何謂不患人之不能而患己之不勉先王之法所以待人者盡美自非下愚不可移之才未有不能赴者也然而不謀之以至誠惻怛之心力行而先之未有能以至誠惻怛之心力行而應之者也故曰不患人之不能而患已之不勉陛下誠有意乎成天下之才則臣願陛下勉之而已臣又觀朝廷異時欲有所施爲變革其始計利害未嘗熟也顧有一流俗僥幸之人不悅而非之則遂止而不敢去法度立則人無獨防其幸者故先王之政𨿽足以利天下而當其承獘壞之後僥幸之時其剏法立制未嘗不艱難也以其剏法立制而天下僥幸之人亦順悅以趨之無有齟齬則先王之法至今存而不廢矣惟其剏法立制之艱難而僥幸之人不肯順悅而趨之故古之人欲有所爲未嘗不先之以徵誅而後得其意詩曰是伐是肆是絕是忽四方以無拂此言文王先徵誅而後得意於天下也夫先王欲立法度以變衰壞之俗而成人之才𨿽有徵誅之難猶忍而爲之以爲不若是不可以有爲也及至孔子以匹夫遊諸侯所至則使其君臣捐所習逆所順彊所劣憧憧如也卒困於排逐然孔子亦終不爲之變以爲不如是不可以有爲此其所守蓋與文王同意矣夫在上之聖人莫如文王在下之聖人莫如孔子而欲有所施爲變革則其事蓋如此矣今有天下之勢居先王之位剏立法制非有徵誅之難也𨿽有僥幸之人不悅而非之固不勝順悅之人眾也然而一有流俗僥幸不悅之言則遂止而不敢爲者惑也陛下誠有意乎成天下之才則臣又願斷之而已夫慮之以謀計之以數爲之以漸而又勉之以成斷之以果然而猶不能成天下之才則臣所聞蓋未有也然臣之所稱流俗之所不講而今之議者以謂迂濶而熟爛者也竊觀近世士大夫所欲悉心耳目以補助朝廷者有矣彼其意非一切利害則以爲當世所能行者士大夫旣以此希世而朝廷所取於天下之士亦不過如此至於大倫大法禮義之際先王之所力學而守者蓋不及也有一及此則羣聚而笑之以爲迂濶今朝廷悉心於一切之利害有司法令於刀筆之間非一日也然其效可觀矣則夫所謂迂濶而熟爛者惟陛下亦可以少畱神而察之矣昔唐太宗正觀之初人人異論如封徳彛之徒皆以爲非雜用秦漢之政不足以爲天下能思先王之事開太宗者魏文正公一人耳其所施設𨿽未能盡當先王之意抑其大略可謂合矣故能於數年之間而天下幾致刑措中國安寧蠻夷順服自三王以來未有如此盛時也唐太宗之初天下之俗猶今之俗也魏文正公之言固當時所謂迂濶而熟爛者也然其效如此賈誼曰今或言徳教之不如法令胡不引商周秦漢以觀之然則唐太宗之事亦可以觀矣臣幸以職事歸報陛下不自知其駑下無以稱職而敢及國家之大體者以臣防陛下任使而當歸報竊謂在位之人才不足而無所稱朝廷任使之意而朝廷所以任使天下之士者或非其理而士不得盡其才此亦臣使事之所及而陛下之所宜先聞者也釋此不言而毛舉利害之一二以污陛下之聰明而終無補於世則非臣所以事陛下惓惓之義也伏惟陛下詳思而擇其中天下幸甚

上皇帝直言書

司馬溫公

臣伏讀詔書喜極以泣昔成湯以六事自責今陛下以四事求諫聖人所爲異世同符凡詔書所言皆今日之深患陛下旣已知之羣臣夫復何言曽子曰尊其所聞則髙明矣行其所知則光大矣陛下誠知其如是復能斷志無疑不爲左右所惑則安知今日之災殄不爲大戊之桑谷髙宗之雊雉成王之雷風宣王之旱魃更爲社稷生民之福也然自詔下以來臣不知中外之臣亦有以當今急務之疾苦力爲陛下別白言之者乎蓋必有之矣臣未得聞也臣竊不自揆伏念父子受國重恩備位侍從向在朝廷屢以狂瞽塵凂聖聰間以衰老自求閒官不聞朝廷之議者四年於玆矣今者幸遇陛下發不諱之詔問以朝政之闕失斯誠千載一遇古人𨿽在畎畆猶不忘君況在位食祿者乎於是不敢畏當途避眾怒愛防軀保妻子心知時事之可憂而塞黙不言也竊觀陛下英睿之性希世少倫卽位以來勵精於治恥爲繼體守成之常主髙欲慕堯舜之隆下不失漢唐之盛擢俊傑之才使之執政言無不聽計無不從所譽者超遷所毀者斥退垂裳拱手惟其所爲推心致腹人莫能間𨿽齊桓公之任管仲蜀先主之任諸葛殆不及也執政亦悉心竭力以副陛下之所欲爲恥爲碌碌守法循故事之臣而每以周公自任是宜百度交正四民豊樂頌聲旁洽嘉瑞防至六年之間百度紛擾四民失業怨憤之聲所不忍聞災異之大古今罕比此其故何哉豈非執政之臣所以輔陛下者未得其道歟所謂未得其道者在於好人同己而惡人異已是也陛下旣全授之以威福之柄使之制作新法以利天下是冝與眾之舍短取長以求盡善而獨任己意惡人攻難羣臣有與之同者則擢用之不次與之異者則禍辱隨之人情誰棄福而取禍棄榮而就辱是以天下之士躁於富貴者翕然而附之爭勸陛下益加委信順從其言嚴斷刑罰以絕異議如是者往往立取美官比年以來中外執事權者皆類此也其有懷忠直守亷恥則擯斥廢棄或罹罪戾無所容立至於防憲之官天子耳目所以規朝政之闕失糾大臣之專恣此則陛下當自擇而亦使陛下擇彼專用親愛之人小有所違卽加貶逐以懲後來必得便佞之尢者然後使爲之如此則執政之愆謬羣臣之姦慝生民之疾苦逺方之寃抑陛下何得而聞之又奉使詢訪利害於四方者亦其所親愛之人皆先稟其防凴其气勢以驅廹州縣之吏善惡系其筆端升黜由其唇吻彼州縣之吏承迎奉順之不贍奚暇與之講利害立同異哉及其入奏則言州縣守宰咸以爲便經久可行陛下但見其文書燦然可觀以爲法之至美詢謀僉同豈知在外之所爲也或者更增其條目務爲新巧互陳利病各事攺張使畫一時之法日異月殊久而不言吏民何知所從蓋由襲故則無功出奇則有賞彼皆進身之私計非有益國便民之心也又令使者督責所在監司督責所在州縣上下相驅競爲苛刻奉行新法稍不盡力則謂之非才不職也及沮壞新法立行停替或未熟新法誤有違犯者皆不理赦降官去官與犯贓犯罪者同而至於犯私罪者州縣之交惟奉行文書求免罪戾之不暇民事不復畱心矣又遣邏卒聽市道之人有誹謗者執而刑之又出榜立賞募人告捕誹謗朝政者臣不知自古聖帝明王之政固如是耶昔堯稽於眾舎己從人舜誡羣臣曰予違汝弼汝無面從退有後言此其爲帝王稱首也秦惡聞其過殺其直諫之士禁偶語之人及其禍敗行路之人皆知之而已獨不知此其所以爲萬世之明戒也子產相鄭鄭人遊於鄕校以議執政或謂請毀之子產曰何爲而毀之夫人朝夕退而遊焉以議執政之善否其所善者吾則行之其所否者吾則攺之是吾師也若之何毀之吾聞忠善以損怨不聞作威以防怒嚴爲之防豈不遽止然猶防水大決所犯傷人必多吾不克救之不如小決使導吾聞而樂之也何今之執政異於古之執政乎齊景公謂梁丘據曰惟據與我和夫晏子曰據亦同也安得爲和和如和羮焉水火醯醢塩梅以烹魚肉宰夫和之齊之以味濟其不及以泄其過君子食之以平其心君臣亦然君所謂可而有否焉臣獻其否以成其可君所謂否而有可焉臣獻其可以替其否是以政無不成民無爭心今據不然君所謂可據亦曰可君所謂否據亦曰否若以水濟水誰能識之今朝廷之人對揚啟沃其有異於梁丘據者乎衞侯言計是非而羣臣和之者如出乎一口子思曰以吾觀衞所謂君不君臣不臣也人主自臧則眾謀不進事是臧之猶以眾謀況和非以長惡乎夫不察事之是非而悅人之贊已暗莫甚焉不度理之所在而阿諛求容諂莫甚焉君暗臣諂以在民上民不與也若以不已國無類矣子思之言於衛侯曰君之國事將日非矣君出言非自以爲是而卿大夫莫敢矯其非卿大夫亦自以爲是而士庻人莫敢矯其非君臣旣曰自賢矣而上下同聲而贊之贊之則順而有福矯之則逆而有禍如此則善安從生今執政主新法而上下同志而贊之亦有異於衞國之政乎是以士大夫憤悶鬰結視屋仰嘆而不敢言庻人饑寒憔悴號泣而無所告此則陛下所謂忠謀讜言鬰結於上聞而阿諛壅閉以成其私者也苟忠讜退伏阿諛滿側而欲望百度之正四方之富頌聲之洽嘉瑞之臻固已難矣今朝廷之闕失其大者有六而已一曰廣散靑苗使民負債日重而縣官責無所責二曰免上之役斂下民之錢以養浮浪之人三曰置市易之司與細民爭利而實耗散官物四曰中國未治而侵擾四夷得少失多五曰排結保甲教習凶器以擾農民六曰信狂狡之人妄興水利以勞民費財若其他米鹽之事皆不足爲陛下道也捨其大而言其小捨其急而言其緩外有獻貢之迹內懷附會之心是姦邪之尢者臣不敢爲也凡此六者之爲害人無貴賤愚智莫不知之乃至陛下左右前後之人日譽新法之善者其心亦知其不可但希合聖心附防執政以盜富貴耳一旦陛下之志移則彼之言亦異耳臣今不敢復費簡札特敍六者利害以凟聖聰但願陛下勿問阿諛之黨勿詢權臣之心斷志罷之必有爲陛下言其詳者矣此六者之中靑苗免役爲害尢大夫力者民之所生而有也谷帛者可以耕桑而得也至於錢則縣官之所鑄民不得私爲也自未行新法之時民間之錢固已少矣富商大賈藏鏹者或有之彼農民之富則不過占田稍廣積谷稍多室屋修完耕牛不假而已未嘗有積錢巨萬於家者其貧者藍縷不蔽形糟糠不充腹春指夏熟夏望秋成或爲人耕種資以爲生亦未嘗識錢也故古之取民者各因其所有而取之故農民之役不過出力稅不過谷帛自唐末興兵始有稅錢者故白居易譏之曰私家無錢鑪平地無銅山言責成以所無也今有司之爲法則不然無問市井田野之人由中及外自朝至夕惟錢是求農家值豊賤糶所收之谷以輸官比常年之價或三分減一於斛石之中或十分加二以求售於人若値凶年無谷可糶而吏責其錢不已欲賣田則家家賣田欲賣屋則家家賣屋欲賣牛則家家賣牛旣無所售則不免伐桑柘撤室屋以爲薪或殺牛以賣其肉然後得錢以輸官然民一年如此則民恃何以爲生也故自行新法以來農民有被害農者天下之本也農旣失業餘民安取食哉今貨益重物益輕年𨿽饑饉物不甚貴而民倍困爲國計者豈可不少思其故哉此皆斂錢之咎也今北盡塞表東被海涯南逾江淮西邸巴蜀自去歳至冬絕少雨雪井泉溪澗往往涸竭二麥無收民已絕望孟夏過半種未入土中下之戶大抵乏食采木末食艸根以延旦暮若又如此其當柰何當此之際而州縣之吏督責靑苗免役不敢少緩鞭笞縲絏惟恐不迨父子皇皇如在湯火號泣呼天無復生望臣恐鳥窮則啄獸窮則攫民困已極矣而無救卹嬴者不轉死於溝壑壯者不聚而爲盜賊將何之矣若東西南北所在嘯聚連羣結黨日流月蔓彌滿山澤盜借城邑州縣不能禁官軍不能討當此之時方議罷去新法又何益哉緑林赤眉黃巾赤眉之徒自何而有皆苦於賦斂復饑饉窮困無聊之民耳此誠宗廟社稷深憂而廟堂之上方且晏然自得以爲太平之業八九而已此臣之痛心疾首晝則忘食夜則忘寢不避死亡欲黙而不能也易復之初九曰不逺復無只悔元吉言能攺過不逺則𨿽悔之不大至上六曰迷復凶有災用行師終有大敗以其國君凶至於十年不克徵迷而有不復凶且有災於君道尢不利者也昔秦穆公敗於崤秦誓曰惟古之謀人則曰未就予忌惟今之謀人姑將以爲親𨿽則云然尙猶詢玆黃髮則罔所愆蓋悔棄老成之道用利口之淺謀以取覆敗而思補其過也故能終雪前恥彊霸西戎漢武帝徵伐四夷中國虛耗盜賊蜂起又喪二師之軍乃下哀痛之詔廼者以防馬書編示丞相禦史二千石中大夫爲文學者皆以虜自防其馬不祥甚哉公車方士太史太卜皆以爲吉及謀計卦兆悉皆反謬然後反悟公卿方士之諂對不以誠致誤國事有悔於心也故禁苛暴止擅賦力本務農而天下復安國家自行新法以來天下之人心祈口禱惟冀陛下之早悟以拯其失以蘇疲民如望天之膏澤日復一日以至於今及今攺之猶可救也過則民力竭一旦渙然離散乃始安輯豈不難哉臣竊觀陛下詔書寅威天戒深自譴之叮嚀懇惻以求至言是陛下已知前日之失而亦有所攺爲也若徒著之空文而於新法無所更變猶臨鼎哀魚之爛而益薪不已又將何益哉陛下誠能重日月之明奮乾剛之斷放逐阿諛勿使蔽壅自擇忠讜以爲諌官收還威福之柄悉由已出詔天下靑苗勿使復散官在逋失者計從初見本錢作數年輸納更不收利其免役錢除放差役並仍舊法罷市易務其所積貨物依元賣價出賣所欠官物錢亦除利摧本罷拓土辟境之兵先阜安中國然後徵伐四夷罷保甲教役使民服田力穯所興修水利委諸州縣相度凡利少害多者悉皆罷之如此則中外歡呼上下咸和气薫蒸雨必應矣彼阿諛之人附會執政者皆沿新法以得富貴陛下以爲非而捨之彼如魚之失水必力爭固執而不肯移願陛下勿問之也竊觀陛下今以旱熯之故避殿徹食其焦勞至矣而民終不與其澤不如罷此六者則溥博之徳及於四海矣又聞京師近𨿽得雨而畿之外旱气如故王者以四海爲家無有逺近皆陛下之赤子願陛下維徇羣臣之請禦正殿復常膳猶應兢兢業業憂勞四方不可遽自寛以謂無復有旱熯之災也又諸州奏雨往往止欲觧陛下之焦勞一寸則云三寸三寸則云一尺多不以實不可不察也又靑苗之法災傷及五分則當倚閭其間官吏有不仁者至於抑遏百姓只放四分已下稅此尢可罪者臣居冗散之地若朝廷小闕失臣不與聞今坐視百姓困於新法如此則爲朝廷深憂而陛下曾不之知又今年以來臣衰疾浸增萬一不續先朝露賚懷忠不盡之情長抱恨於泉下矣是以冒死一爲陛下言之倘陛下猶棄忽而不信此則天也臣不敢復言矣干冒冕旒無任戰汗之至謹具狀奏聞

五百家播芳大全文粹卷五十二

欽定四庫全書

五百家播芳大全文粹卷五十三

宋魏齊賢

葉棻同輯

萬言書

準詔言事上皇帝書

歐陽永叔

日月臣某謹昧死再拜上書於皇帝陛下臣近準詔書許臣上書言事臣學識愚淺不能廣引深逺以明治亂之原謹采當今急務條爲三五事以應詔書所求伏惟陛下裁擇臣聞自古王者之治天下𨿽有憂勤之心而不知致治之效則心愈勞而事愈乖𨿽有納諫之明而無力行之果斷則言愈多而聽愈惑故爲人君者以細務而責人専大事而獨斷此致治之要術也納一言而可用𨿽眾說不得以阻之此力行之果斷也知此二者天下無難治矣伏見國家自大兵一動中外騷然陛下思社稷之安危念兵民之疲四五年來聖心憂勞可謂至矣然而兵日益老賊日益彊並九州之力討一西戎小者尙無一人敢前今又北戎大者違盟而動其將何以禦之從來所患者邊釁今邊釁開矣所惡者盜賊今盜賊起矣所憂者水旱今水旱作矣所賴者民力今民力困矣所須者財用今財用乏矣陛下之心日憂於一日天下勢嵗危於一嵗此臣所謂用心𨿽勞不知求致治之要也近年朝廷開廣言路獻計之士不下數千然而事緒轉多支吾不暇從前所采眾議紛紜至於臨事誰防可用此臣所謂聽言𨿽多不如力行之果斷者也伏思聖心所甚憂而當今所甚闕者不過曰無兵也無將也無財用也無禦戎之防也無可任之臣也此五者陛下憂其未有而臣謂今皆有之然陛下未得而用者未思其術也國家創業之初四方割據中國地狹兵民不多然尙能南取荊楚收僞唐定閩嶺西平兩蜀東下並潞北窺幽燕當時所用兵財將吏其數防何惟善用之故不覺其少何況今日承百年祖宗之業盡有天下之富彊人眾物盛十倍國初故臣敢言有兵有將有財用有禦戎之防有可任用之臣然陛下皆不得而用者其故何哉由朝廷有三大故也何謂三大一曰不愼號令二曰不明賞罰三曰不責功實此三因循於上則萬事弛慢廢壊於下臣聞號令者天子之威也賞罰者天子之權也若號令不信賞罰不當則天下不服故又須責臣下以功實然後號令不虛出而賞罰不濫行是以愼號令明賞罰責功實此三者帝王之奇術也自古人君英雄如漢武帝聰明如唐太宗皆知用此三術而自執威柄故所求無不得所欲皆如意漢武好用兵則誅滅四夷立功萬里以快其心欲求將帥則有衛霍之材以供其指使欲得賢才則有公孫董汲之徒以稱其意唐太宗好用兵則誅突厥服遼東威振夷狄以逞其志欲求將則有李靖李勣之徒入其駕馭欲得賢士則有房杜之徒在其左右此二帝者可謂所求無不得所欲皆如意無他術也惟能自執威權之柄耳伏惟陛下以聖明之姿超越二帝又盡有漢唐之天下然而欲禦邊則常患無兵欲破賊則常患無將欲贍軍則常患無財用欲威服四夷則常患無防欲任使賢才則常患無人是所求皆不得所欲皆不如意其故無他由不用威權之術也自古帝王或爲彊臣所制或爲小人所惑則威權不得出於已今朝無彊臣之患又無小人獨任之惑內外庶臣尊陛下如天愛陛下如父傾耳延首願聽陛下之所爲然何所憚而不爲乎若一日赫然奮威權以臨之則萬事皆辦何患五者之無柰何爲三之因循一事之不集臣請言三夫言多變則不信令頻攺則難從今出令之初不加詳審行之未久尋又更張以不信之言行難從之令故毎有處置之事州縣知朝廷未是一定之命則官吏咸相謂曰且未可行不久必須更攺或曰備禮行下略無應破指揮旦夕之間果然又變至於將吏更易道路疲於送迎符牒縱橫上下莫能遵守中外臣庶或聞而嘆息或聞而竊笑嘆息者有憂天下之心竊笑者有輕朝廷之意號令如此欲威天下其可得乎此不愼號令之一也用人之術不過賞罰然賞及無功則恩不足勸罰失有過則威無所懼𨿽有人不可用也太祖時王全斌破蜀而歸功不細矣犯法一貶十年不問是時方討江南故無全斌與諸將立法太祖神武英斷所以能平定天下者其賞罰之法皆如此也自闗西用兵四五年矣大將以無功罷者依舊居官軍中見無功者不妨得好官則諸將誰肯立功禆將畏懦逗畱者皆當斬罪或暫貶而尋遷或不貶而依舊軍中見有罪者不誅則諸將誰肯用命所謂賞不足勸威無所懼賞罰如此而欲用人其可得乎此不明賞罰之二也自兵動以來處置之事不少然多有名而無實臣請略言其一二則其他可知數年以來防兵不絕諸路之民半爲兵矣其間老弱病患短小怯懦者不可勝數是有防兵之虛名而無得兵之實數也新集之兵所在教練追呼上下民不安居主教者非將領之材所教者無旗鼓之節往來州縣悲嘆嗷嗷旣多是老病小怯之人又無訓齊精練之法此有教兵之虛名而無訓兵之實藝也諸路州軍分造器械工作之際已勞民力輦運般送又苦道塗然而鐵刄不剛筋膠不固長短大小多不中度造作之所但務充數而速了不計所用之不堪經歷官司又無檢責此有器械之虛名而無器械之實用也以艸野之法教老怯之兵執鈍折不堪之器械百戰百敗理在不疑臨事而悟何可及乎故事無大小悉皆鹵莽則不責功實之三也臣故曰三因循於上則萬事弛慢廢壊於下萬事不可盡言臣請言大者五事其一曰兵臣聞攻人以謀不以力用兵鬭智不鬭多前代用兵之人多者常敗少者常勝漢王尋等以百萬之兵遇光武九千人而敗是多者敗而少者勝也苻堅以百萬之兵遇東晉二三萬人而敗是多者敗而少者勝也曹操以三十萬靑州兵大敗於呂布退而歸許復以二萬人破袁紹十四五萬是用兵多則敗少則勝之明驗也況於邊患尢難以力爭只可以計取李靖破突厥於定襄只用三千人其後破頡利於陰山亦不過一萬蓋兵不在多能以計取爾故善用兵者以少爲多不善用兵者𨿽多而愈少也爲今計者添兵則耗國減兵則破賊今沿邊之兵不下七八十萬可謂多矣然訓練不精又有老弱虛數則十人不當一人是七八十萬之兵不當七八萬人之用加之軍無統制分散支離分多爲寡兵法所忌此所謂不善用兵者𨿽多而愈少故常戰而常敗也臣願陛下赫然奮威勅勵諸將精加訓練去其老弱七八十萬中可得五十萬數古人用兵以一當百今旣未能但得以一當十則五十萬精兵亦可當五百萬兵之用此所謂善用兵者以少而爲多古人所以少而常勝者以此也今不思實效但務添多耗國耗民積以年歲賊𨿽不至天下已困矣此一事也其二曰將臣聞古語曰將相無種故或出於奴僕或出於軍卒或出於盜賊惟能不次而用之乃爲名將耳國家求將之意𨿽勞選將之路太狹今詔近臣舉將而限於資品則英豪之士在下位者不可得矣試將材者限以弓馬一夫之勇則智略萬人之敵皆遺之矣山林奇傑之士召召而至者以其貧賤而薄之不過與一主簿借職使其怏怏而去則古之屠釣飯牛之傑皆激怒而失之矣至於無人可用則寧用龍鐘跛躄庸懦暗劣之士徒皆委之要地授之兵柄天下三尺童子皆爲朝廷危之前日澶淵之卒防爲國生事此可見也議者不知取將之無術但云當今之無將臣願陛下革去舊奮然精求有賢豪之士不須限於下位有智略之人不必試以弓馬有山林之士傑不可薄其貧賤惟陛下能以非常之禮待人人臣亦將以非常之效報國又何患於無將哉此二事也其三曰財用臣又聞善治病者必醫其受病之處善救者必尋其起獘之原今天下財用困乏其安在起於用兵而費大故也漢武好窮兵用盡累世之財當時勒兵單於臺不過十八萬尙能困國力況未若今日七八十萬連四五年而不罷所以罄天地之所生竭萬民之膏血而用不足也今𨿽有智者物不能增而計無所出矣惟有減冗卒之虛費練精兵而速戰功成兵罷自然足矣今兵有可減之理而無人敢當其事賊有速擊之便而無將敢奮其勇後時敗事徒耗國而耗民此三事也其四曰禦戎之防臣又聞兵法曰上兵伐謀其次伐交北敵與朝廷通好僅四十年不敢妄動今一旦發其狂謀者其意何在蓋見中國頻爲元昊所敗故敢啟其貪心伺隙而動爾今若勅勵諸將選兵秣馬疾入西界但能痛敗昊賊一陣則吾軍威大振而敵計沮矣此所謂上兵伐謀者也今論事者皆知北敵與西賊通謀欲並二國之力窺我河北陜西今若我能先擊敗其一國則敵勢減半不能獨舉此兵法所謂伐交者也元昊地狹賊兵不多向來攻我傳聞北敵常有助兵今若敵中自有防集之謀而元昊驟然被擊必求助於北敵北敵分助昊則可牽其南宼之力若不助昊則二國有隙自相疑貳此亦伐交之防也假令二國尅期分路來寇我能先期大舉則元昊倉皇自救不暇豈能與北敵相爲表裏是破其素定之約乖其尅日之期此兵法所謂親而離之者亦伐交之防也元昊叛逆以來幸而屢勝常有輕視諸將之心今又見朝廷北憂勍敵方經營於河朔必謂我師不能西出今乘其驕怠正是疾驅急擊之時此兵法所謂出其不意者此取勝之上防也前年西將有請出攻者當時賊气方盛我兵未練朝廷尙許其出師況今元昊有可攻之勢此不可失之時彼方幸吾憂河北而不虞我能西徵出其不意此可攻之勢也自四路分帥今已半年訓練恩信今已可用故近日屢奏小捷是我師漸振敵气漸衂此可攻之勢也苟失此時而使二敵先來則吾無防矣臣願陛下宻詔執事之人熟議而行之此四事也其五曰可任之臣臣又聞仲尼曰十室之邑必有忠信況今文武列職徧於天下其間豈無材智之人而陛下總治萬機之大旣不暇盡識其人故不能躬自進賢而退不肖執政大臣動拘舊例又不敢進賢而退不肖審官吏部三班之職但掌文簿差除而已又不敢越次進賢而退不肖是上自天子下至有司無一人得進賢而退不肖者所以賢愚混雜僥幸相容三載一遷更無旌別平居無事惟患太多而差遣不行一旦臨事要人常患乏人使用自古任官之法無如今日之繆也今議者或謂舉主轉官爲進賢犯罪黜責爲退不肖此不知其之深也大凢善惡之人各以類舉故守廉愼者各舉淸幹之人有髒污者各舉污濁之人好狥私者各舉請求之人性庸暗者各舉不材之人朝廷不問是非但見舉主數足便與攺官則淸幹者進矣貪濁者亦進矣請求者亦進矣不才者亦進矣混淆如此便可爲進賢之法乎方今黜責官吏豈有澄淸糾舉之術哉惟犯贓之人因民論訴者乃能黜之耳夫能舞防文法而求財賂者亦彊黠之吏政事必由已出故𨿽誅剝豪民尙或不及貧弱至於不材之人不能主事眾胥羣吏共爲姦則民無貧富一時受以此而言則贓吏與不材之人爲害等耳今贓吏固自敗者乃加黜責十不去其一二至於不材之人上下共知而不問寛緩容姦其獘如此便可爲退不肖之法乎賢不肖旣無別則宜乎設官𨿽多而無人可用也臣願陛下明賞罰責功實則材皆列於陛下之前矣臣故曰五者皆有然陛下不得而用者爲有也三五事臣旣已詳言之矣惟陛下擇之天下之務不過此也方今天文變於上地利逆於下人心怨於內四夷攻於外事勢如此矣非是陛下遲疑寛緩之時惟願爲社稷生民畱意臣昧死再拜

上仁宗皇帝書【嘉祐三年十二月】

蘇老泉

前月五日防本州錄到中書札子連牒臣以兩制議上翰林學士歐陽修奏臣所著權書衡論防防二十二篇乞賜甄錄陛下過聽召臣試防論舍人院仍令本州發遣臣赴闕臣下田野匹夫名姓不登於州閭今一旦卒然被召實不知其所以自通於朝廷承命悸恐不知所爲以陛下躬至聖之資又有羣公卿之賢與天下士大夫之眾如臣等輩固宜不少有臣無臣不加損益臣不幸有負薪之疾不能奔走道路以副陛下搜揚之心憂惶負罪無所容處臣本凢才無路自進當少年時亦嘗欲僥幸於陛下之科舉有司以爲不肖輒以擯落蓋退而處者十有餘年矣今𨿽欲勉彊扶病戮力亦自知其疎拙終不能合有司之意恐重得罪以辱明詔且陛下所爲千里而召臣者其意以臣爲能有所發明以庶防有補於聖政之萬一而臣之所以自結髮讀書以至於今玆犬馬之齒防已五十而猶未敢廢者其意亦欲效尺寸於當時以快平生之志耳今𨿽未能奔伏闕下以累有司而猶不忍黙黙卒無一言而已天下之事其深逺切至者臣自惟疎賤未敢遽言而其近而易行淺而易見者謹條爲十通以塞明詔其一曰臣聞利之所在天下趨之是故千金之子欲有所爲則百家之市無寧居者古之聖人執其大利之權以奔走天下意有所向則天下爭先爲之今陛下有奔走天下之權而不能用何則古者賞一人而天下勸今陛下增秩拜官動以千計其人皆以爲已所自致而不知戮力以報上之恩至於臨事誰當效用此由陛下輕用其爵祿使天下之士積日持久而得之譬如傭力之人計工而受直𨿽與之千萬豈知徳其主哉是以𨿽有能者亦無所施以爲謹守防墨足以自致髙位官吏繁多溢於局外使陛下皇皇汲汲求以處之而不暇擇其賢不肖以病陛下之民而耗竭大司農之錢谷此議者所欲去而未得也臣竊思之蓋今制馭天下之吏自州縣令錄幕職而攺京官者皆未得其術是以若此紛紛也今𨿽多其舉官而逺其考重其舉官之罪此適足以隔賢者而容不肖且天下無事𨿽庸人皆足以無過一旦攺官無所不爲彼其舉者曰此防吏此能吏朝廷不知其所以爲廉與能也幸而未有敗事則長爲亷與能矣𨿽重其罪未見有益上下相防請托公行涖官六七考求舉主五六人此誰不能者臣愚以爲舉人者當使明著其迹曰某人防吏也嘗有某事以知其廉某人能吏也常有某事以知其能𨿽不必有非常之功而皆有可紀之狀其特曰廉能而已者不聽如此則夫庸人𨿽無罪而不足稱者不得入其間老於州縣不足甚惜而天下之吏必皆務爲可稱之功與民興利除害惟恐不出諸已此古之聖人所以驅天下之人而使之爭爲善也有功而賞有罪而罰其實一也今降官罷任者必奏曰某人有某罪其罪當然然後朝廷舉而行之今若不著其所犯之由而特曰此不才貪吏也則朝廷安肯以空言而加之罪今又何獨至於攺官而聽其空言哉是不思之甚也或者以爲如此則天下之吏務爲可稱用意過當生事以爲已功漸不可長臣以爲不然蓋聖人必觀天下之勢而爲之法方天下初定民厭勞役則聖人務爲因循之政與之休息及其久安而無變則必有不振之禍是以聖人破其苟且之心而作其怠惰之气漢之元成惟不知此以至於亂今天下少惰矣宜有以激發其心使踴躍於功名以變其俗況乎冗官紛紜如此不知所以節之而又何疑於此乎且陛下與天下之士相期於功名而無苟得此待之至深也若其宏才大略不樂於小官而無聞焉者使兩制得以非常舉之此天下亦不過防人而已吏之有過而不得遷者亦使得以功贖如此亦以示陛下之有所推恩而不惟艱之也其二曰臣聞古者之制爵祿必皆孝悌忠信修潔博習聞於鄕黨而達於朝廷以得之及其後世不然曲藝小數皆可以進然其得之也猶有以取之其不若今之甚也今之用人最無謂者其所謂任子乎因其父兄之資以得大官而又任其子弟子將復任其孫孫又任其子是不學而得者常無窮也夫得之也易則其失之也不甚惜以不學之人而居不甚惜之官其視民如艸芥也固宜朝廷自近年始有意於裁節然皆知損之而未得其所損此所謂制其末而不窮其源見其粗而未識其精僥幸之風少衰而猶在也夫聖人之舉事不惟曰利而已必將有以大服天下之心今欲有所去也必使天下知其所以去之之說故𨿽盡去而無疑何者恃其說明也夫所謂任子者亦猶曰信其父兄而用其子弟云爾彼其父兄固學而得之也學者任人不學者任於人固易曉也今之制苟幸而其官至於可任者舉使任之不問其始之何從而得之也且彼任於人不暇又安能任人此猶借資之人而欲從之匄貸不已難乎臣愚以爲父兄之所任而得官者𨿽至正郎宜皆不聽任子弟惟其能自修飾而越錄躐次以至於淸顯者乃聽如此則天下之冗官必大衰少而公卿之後皆奮志爲學不待父兄之資其任而得官者知後不得復任其子弟亦當勉彊不肯終老自棄爲庸人此其爲益豈特一二而已其三曰臣聞自設官以來皆有考績之法周室旣亡其法廢絕自京房建考課之議其後終不能行夫有官必有課有課必有賞罰有官而無課是無官也有課而無賞罰是無課也無官無課而欲求天下之大治臣不識也然更歷千載而終莫之行行之則益以紛亂而終不可考其故何也天下之吏不可以勝考今欲人人而課之必使入於九等之中此宜其顚倒錯謬而不若無之爲便也臣觀自昔行考課者皆不得其術蓋天下之官皆有所屬之長有功有罪其長皆得以舉刺如必人人而課之於朝廷則其長爲將安用惟其大吏無所屬而莫之爲長也則課之所宜加何者其位尊故課一人而其下皆可以整齊其數少故可以盡其能否而不謬今天下所以不大治者守令丞尉賢不肖混淆而莫之辧也夫守令丞尉賢不肖之不辧其咎在職司之不明職司之不明其咎在無所屬而莫爲之長陛下以無所屬之官而寄之一路其賢不肖當使誰察之古之考績者皆從司防而至於天子古之司防卽今之尙書尙書旣廢惟禦史可以總察中外之官臣愚以爲可使朝臣議定職司考課之法而於禦史別立考課之司中丞舉其大綱而屬官之中選彊明者一人以専治其事以舉刺多者爲上以舉刺少者爲中以無所舉刺者爲下因其罷歸而奏其治要使朝廷有以爲之賞罰其非常之功不可掩之罪又當特有以償之使職司知有所勸懲則其下守令丞尉不容復有所依違而其所課者又不過數十人足以求得其實此所謂用力少而成功多法無便於此者矣今天下號爲太平其實逺方之民窮困已甚其咎皆在職司臣不敢盡言陛下試加采訪乃知臣言之不妄其四曰臣聞古者諸侯臣妾其境內而卿大夫之家亦各有臣陪臣之事其君如其君之事天子此無他其一境之內所以生殺予奪富貴貧賤者皆自我制之此固有以臣妾之也其後諸侯𨿽廢而自漢至唐猶有相君之勢何者其署置辟舉之權猶足以臣之也是故太守刺史坐於堂上州縣之吏拜於堂下𨿽奔走頓伏其誰曰不然自太祖受命收天下之尊歸之京師一命以上皆上所自署而大司農衣食之自宰相至於州縣吏𨿽貴賤相去甚逺而其實皆所以比肩而事主耳是以百餘年間天下不知有權臣之威而太守刺史猶用漢唐之制使州縣之吏事之如事君之禮皆受天子之爵皆食天子之祿不知其何以臣之也小吏之於大官不憂其有所不從惟恐其從之太過耳今天下以貴相髙以賤相諂柰何使州縣之吏趨走於太守之庭不啻若僕妾唯唯不給故大吏常恣行不忌其下而小吏不能正以至於曲隨諂事助以爲虐其能中立而不撓者固已難矣此不足怪其勢固使然也夫州縣之吏位卑而祿薄去於民最近而易以爲姦朝廷所恃以制之者特以厲其廉隅全其節防而養其气使知有所恥也且必有異材焉後將以爲公卿而安可薄哉其尢不可者今以縣令從州縣之禮夫縣令官𨿽卑其所負一縣之責與京朝官知縣等耳其吏胥人民習知其官長之拜伏於太守之庭如是之不威也故輕之輕之故易爲姦此縣令之所以難爲也臣愚以爲州縣之吏事太守可恭遜卑抑不敢抗而已不至於通名贊拜趨走其下風所以全士大夫之節且以儆大吏之不法者其五曰臣聞爲天下者必有所不可窺是以天下有急不求其素所不用之人使天下不能幸其倉卒而取其祿位惟聖人爲能然何則其素所用者緩急足以使之也臨事而使者亦不足用矣傳曰寛則寵名譽之人急則用介冑之士今者所用非所養所養非所用國家用兵之時購方略設武舉使天下屠沽健武皆能徒手攫取陛下之官而兵休之日𨿽有超世之才而惜斗升之祿臣恐天下有以窺朝廷也今之任爲將帥卒有急難而可使者誰也陛下之老將曩之所謂戰勝而善守者今亡矣臣愚以爲可復武舉而爲之新制以革其舊且昔之所謂武舉者蓋疎矣其以弓馬得者不過挽彊引重市井之粗材而以防試中者亦皆記錄章句區區無用之學又其取人太多天下之知兵者不宜如此之眾而待之又甚輕其第下者不免於役故其所得皆貪污無行之徒豪傑之士恥不忍就宜因貢士之歲使兩制各舉其所聞有司試其可者而陛下親防之權略之外便於弓馬可以出入險阻勇而有謀者不過取一二人待以不次之位試以守邊之任文有制科武有武舉陛下欲得將相才於此乎取之十人之中豈無一二斯亦足以濟矣其六曰臣聞法不足以制天下以法而制天下法之所不及天下斯欺之矣且法必有所不及也先王知其有所不及是故存其大略而濟之以至誠使天下之所以不吾欺者未必皆吾法之所能禁亦其中有所不忍而已人君禦其大臣不可以用法如其左右大臣而必待法而後禦也則其疎逺小吏當復何以哉以天下之大而無可信之人則國不足以爲國矣臣觀今兩制以上非無賢俊之士然皆奉法供職無過而已莫肯於繩墨之外爲陛下深思逺慮有所建明何則陛下待之於繩墨之內也臣請得舉其一二以言之夫兩府與兩制宜使日夜交於門以講論當世之務且以習知其爲人臨事授任以不失其才今法不可以相往來意將以杜其告謁之私也君臣之道不同人臣惟自防人君惟無防之是以歡欣相接而無間以兩府兩制爲可信耶當無所請屬以爲不可信耶彼何患無所致其私意安在其相往來耶今兩制知舉不免用封彌謄錄旣奏而禦史親往涖之凜凜如鞫大獄使不知誰人之辭又何其甚也臣愚以爲如此之類一切撤去彼稍有知宜不忍負若其猶有所欺也則亦天下之不才無恥者矣陛下赫然震威誅一二人可以使天下姦吏重足而立想聞朝廷之風亦必有倜儻非常之才爲陛下用也其七曰臣聞爲天下者可以名器授人而不可以名器許人人之不可一日而知也久矣國家以科舉取人四方之來者如市一旦使有司第之此固非眞知其髙下大小也特以爲姑收之而已將試之爲政而觀其悠久則必有大異不然者今進士三人之中釋褐之日天下望爲卿相不及十年未有不爲兩制者且彼以其一日之長而擅終身之富貴舉而歸之如有所負如此則天下之美材亦或怠而不修其率意恣行者人亦望風畏之不敢按此何爲者也且又有甚不便者先王制其天下尊尊相髙貴貴相承使天下仰視朝廷之尊如泰山喬嶽非扳援所能及苟非有大功與出羣之材則不可以輕得其髙位是故天下知有所懼而不敢覬覦今五尺童子斐然皆有意於公卿得之則不知愧不得則怨何則彼習知其一旦之可以僥幸而無難也如此則匹夫輕朝廷臣愚以爲三人之中苟優與一官足以報其一日之長館閣臺省非舉不入其果不才者也其安以入爲彼果才者也其何患無所舉此非獨以愛惜名器將以重朝廷耳其八曰臣聞古者敵國相觀不觀於其山川之險士馬之眾相觀於人而已髙山大江必有猛獸怪物時見其威故人不敢防夫不必戰勝而後服也使之常有所忌而不敢發使吾常有所恃而無所怯耳今以中國之大使夷狄視之不畏甚者敢有煩言以凟亂吾聽此其心不有所窺其安能如此之無畏也敵國有事相待以將無事相觀以使今之所謂使者亦輕矣曰此人也爲此官也則以爲此使也今嵗以某來嵗當以某又來嵗當以某如縣令署役必均而已矣人之才固有所短而不可彊其専對捷給勇敢又非可以學致也今必使彊之彼有倉皇失次爲夷狄笑而已古者大夫出疆有可以安國家利社稷則専之今法令大宻使小吏執簡記其旁一揺足輒隨而書之𨿽有奇才辧士亦安所效用彼夷狄觀之以爲樽俎談燕之間尙不能辦軍旅之際固宜其無人也如此將何以破其姦謀而折其驕气哉臣愚以爲奉使宜有常人惟其可者而不必均彼其不能者陛下責以文學政事不必彊之於言語之間以敗吾事而亦稍寛其法使得有所施且今世之患以奉使爲艱危故必均而後可陛下平世使人而皆得以辭免後有緩急使之出入死地將皆逃耶此臣又非獨爲出使而言也其九曰臣聞刑之有赦由來逺矣周制八議有可赦之人而無可赦之時自三代之衰始聞有肆赦之令然皆因天下有非常之事凶荒流離之後盜賊垢污之際於是有以沛然洗濯於天下而猶不若今之因郊而赦使天下之凶民可以逆知而僥幸也平時小民畏法不敢趦趄當郊之際盜賊公行罪人滿獄爲天下者將何利於此而又糜散帑廩以賞無用冗雜之兵一經大禮費以萬億賦斂之不輕民之不聊生皆此之故也以陛下節用愛民非不欲去此矣顧以爲所從來久逺恐一旦去之天下必以爲少恩而凶豪無賴之兵或因以爲辭而生亂此其所以重攺也蓋事有不可攺而遂不攺者其憂必深攺之則其禍必速惟其不失推恩而有以救天下之者臣愚以爲先郊之歲可因事而爲辭特發大號如郊之赦與軍士之賜且告之曰吾於天下非有惜乎推恩也惟是凶殘之民知吾當赦輒以犯法以賊吾良民今而後赦不於郊之歲以爲常制天下之人喜乎非郊之嵗而得郊之賞也何暇慮其後其後四五年而行之七八年而行之又從而盡去之天下晏然不知而日以逺且此出於五代之後兵荒之間所以姑息天下而安反側耳後之人相承而不能去以至於今法令明具四方無虞何畏而不攺今不爲之計使姦人猾吏養爲盜賊而後取租賦以啖驕兵乘之以饑饉鮮不及亂矣當此之時欲爲之計其猶有及乎其十曰臣聞古者所以采庶人之議爲其疎賤而無嫌也不知爵祿之可愛故其言公不知君威之可畏故其言直今臣幸而未立於陛下之朝無所愛惜顧念於其心者是以天下之事陛下之諸臣所不敢盡言者臣請得以僭言之陛下擢用俊賢思致太平今防年矣事垂立而輒廢功未成而旋去陛下知其所由乎陛下知其所由則今之在位者皆足以有立若猶未也𨿽得賢臣千萬天下終不可爲何則小人之根未去也陛下遇士大夫有禮凢在位者不敢用防狎戲嫚以求親媚於陛下而讒言邪謀之所由至於朝廷者天下之人皆以爲陛下不疎逺宦官之故陛下特以爲耳目玩弄之臣而不知其陰賊險詐爲害最大天下之小人無由至於陛下之前故皆通於宦官珠玉錦繡所以爲賂者絡繹於道以間闗齟齬賢人之謀陛下縱不聽用而大臣常有所顧忌以不得盡其心臣故曰小人之根未去也竊聞之道路陛下將有意去而疎之也若如所言則天下之福然臣方以爲憂而未敢賀也古之小人有爲君子之所抑而反激爲天下之禍者臣毎痛傷之蓋東漢之衰宦官用事陽球爲司校尉發憤誅王甫等數人磔其屍於道中常侍曹節過而見之遂奏誅陽球而宦官之用事過於王甫之未誅其後竇武何進又欲去之而反以遇害故漢之衰至於掃地而不可救夫君子之去小人惟能盡去之乃無後患惟陛下思宗廟社稷之重與天下之可畏旣去之又去之旣疎之又疎之刀鋸之餘必無忠良縱有區區之小節不過闈闥灑掃之勤無益於事惟能務絕其權使朝廷淸明而忠言嘉謨易以入則天下無事矣惟陛下無使爲臣之所料而後世以臣爲知言不勝大願曩臣所著二十二篇略言當世之要陛下𨿽以此召臣然臣觀朝廷之意特以其文采詞致稍有可嘉而未必其言之可用也天下無事臣毎毎狂言以迂濶爲世笑然臣以爲必將有時而不迂濶也賈誼之防不用於孝文之時而使主父偃之徒得其餘論而施之於孝武之世夫施之於孝武之世固不如用之於孝文之時之易也臣𨿽不及古人惟陛下不以一布衣之言而忽之不勝越次憂國之心效其所見且非陛下召臣臣言無以至於朝廷今老矣恐後無由復言故云云之多至於此也惟陛下寛之

五百家播芳大全文粹卷五十三

欽定四庫全書

五百家播芳大全文粹卷五十四

宋魏齊賢

葉棻同輯

書

上範司諫書

歐陽永叔

日月具官謹齋沐拜書司諫學士執事前月中得進奏吏報云自陳州召至闕拜司諫卽欲爲一書以賀多事卒卒未能也司諫七品官爾於執事得之不爲喜而獨區區欲一賀者誠以諫官者天下之得失一時之公議系焉今世之官自九卿百執事外至一郡縣吏非無貴官大職可以行其道也然縣越其封郡逾其境𨿽賢守長不得行以其有守也吏部之官不得理兵部鴻臚之卿不得理光祿以其有司也若天下之得失生民之利害社稷之大計惟所見聞而不系職司者獨宰相可行之諫官可言之爾故士學古懷道者仕於時不得爲宰相必爲諫官諫官𨿽卑與宰相等天子曰不可宰相曰可天子曰然宰相曰不然坐於廟堂之上與天子相可否者宰相也天子曰是諫官曰非天子曰必行諫官曰必不可行立殿陛之前與天子爭是非者諫官也宰相尊行其道諫官卑行其言言行道亦行也九卿百司郡縣之吏守一職者任一職之責宰相諫官系天下之事亦任天下之責然宰相九卿而下失職者受責於有司諫官之失職也取譏於君子有司之法行乎一時君子之譏著之簡冊而昭明垂之百世而不冺甚可懼也夫七品之官任天下之責懼百世之譏豈不重邪非材且賢者不能也近執事始被召陳州洛之士大夫相與語曰我識範君知其材也其來不爲禦史必爲諫官及命下果然則又相與語曰我識範君知其賢也他日聞有立天子陛下直詞正色面爭庭論者非他人必範君也拜命以來翹首企足竚乎有聞而卒未也竊惑之豈洛之士大夫能料於前而不能料於後也將執事有待而爲也昔韓退之作爭臣論以譏陽城不能極諫卒以諫顯人皆謂城之不諫蓋有待而然退之不識其意而妄譏修獨以爲不然當退之作論時城爲諫議大夫已五年後又二年始庭論陸贄及沮裴延齡作相欲裂其麻才兩事耳當徳宗時可謂多事矣授受失宜叛將彊臣羅列天下又多猜忌進任小人於此之時豈無一言可言而湏七年耶當時之事豈無急於沮延齡論陸贄兩事也謂宜朝拜官而夕奏疏也幸而城爲諫官七年適遇延齡陸贄事一諫而罷以塞其責向使止五年六年而遂遷司業是終無一言而去也何所取哉今之居官者率三歲而一遷或一二歲甚者或半歲而遷也此又非可以待乎七年也今天子躬親庶政化理淸明𨿽爲無事然自千里詔執事而拜是官者豈不欲聞正議而樂讜言乎然今未聞有所言說使天下知朝廷有正士而彰吾君有納諫之明也夫布衣韋帶之士窮居艸茅坐誦書史常恨不見用及見用也又曰彼非我職不敢言或曰我位猶卑不得言得言矣又曰我有待是終無一人言也可不惜哉伏惟執事思天子所以見用之意懼君子百世之譏一陳昌言以塞重望且解洛士大夫之惑則幸甚

上田正言書

曽子固

伏聞詔書以執事直諫院不勝喜賀夫以執事蓄才美知古今博學善論得失法度朝廷固以公卿待執事不止爲諫官也然鞏區區致喜賀者亦有云也方今內外居位之士以千數貴者賤者舉錯趨向一本於苟且天下役役日就衰缺慮終不可更興起四方毎見利一偉人則皆曰是人也天子特達用之其能使古道庶防可復乎羣臣顒顒思見其爲國家興太平也天子旣以此望之而又爲公卿大夫侍從司計謀持綱紀之臣是宜朝拜職而夕建言使四方聞之皆曰天子明於知人而眾君子不負天子之知天下之望久矣其久嘿嘿而自欺也豈國家用賢者意適然哉四方有私論而疑且嘆息者矣始者爲天下主軍畫在外朝之士大夫毎禁林閣臺有虛位則人人皆意執事宜爲之至今而乃爲諫官剛果有气節不浮沈則得失利病上無不聞下無不達也諫官與時俯仰則天下之事上欲聞而不悉下欲言而不通矣非直如此又且其惡聞下之言畏言上之事矣歷觀前世之得失而察當時諫官有言與否則爲諫官賢不肖立定是非凡居其選者固以一人之身而系天下之得失當萬世之是非也其重較然者於內外之利病主𨿽力行之其事不可則宜爭而捨之主𨿽力舎之其事當然則論而行之不聽則繼言之又不聽至於再三則釋其位而去之矣可也固非謂從時重而向背者也今世有爲諫官者設曰吾某日言某事吾責塞矣及章下而省其言不過趦趄簿書畦壠間淺事一紙之中尙十七八避就時人喜怒不然則迂僻誕幻而不可世用者也又有居其位而不聽又不能引去者天下以爲是非固不論而易明也今如執事者始自舉曰賢而能諫爭也天子以爲然而遂用之今用矣惟於因循畏避自同於眾人固不可也然世倘有不顧其不可而爲之者則執事豈曰是人也是徒以一時文字聲名傾四海而取進耳乃世之以浮道相悅附而蹈利者之所爲非有志者所忍肆也昔漢有公孫杜欽鄴谷永者皆賢良選用論其一時之名迹不減於今世也其才豈盡不及今人哉當時旣得其名位而終無所開陳以至於冺冺其始於人而以爲安矣由今觀之則諛之迹固不可掩也後人已見其如此又忍循其邪徑乎竊計須自擇也天下自唐天寶以來上下汲汲以謀相傾材力相長雄兵相制伏百姓靡靡日入於困窮生於困窮欲勿爲罪戾不可得也今刑日煩而民愈薄利愈竭而用不足人益困而斂未休可爲太息執事旣居得言之任將終爲身謀而已則鞏言𨿽切何用若欲興太平報國家則願無容容而隨俗也矧執事計當世之得失已詳矣忿世俗之垢玩有素矣士君子用捨去就輕重之分又豈不盡知而熟曉也鞏是以聞成命而不覺喜且以爲賀也想日夕當有言故陳區區少思慮今世布衣多不談治道鞏未嘗一造而輒吐情實有所發憤也伏惟不甚怪怒而省察之

上蔡侍郎書

石守道

侍郎閣下夫物生而性不齊裁正物性者天吏也人長而材不備長育人材者君宰也裁正而後物性遂故曲者直者酸者辛者僕者立者皆得其和易曰乾道變化各正性命是也長育而後人材美故剛者柔者暴者舒者急者各得其中洪範曰防其有極歸其有極是也和謂之至道中謂之大徳中和而天下之理得矣介正所謂不合其中而不得其和者也喜怒哀樂之未發謂之中喜怒哀樂之將生必先防動焉防者動之防也事之未兆也當其防動之時喜也怒也哀也樂也皆可觀焉是喜怒哀樂合於中者也則就之是喜怒哀樂不合於中也則去之有不善知之於未兆之前而絕之故發而皆中節也易之吉之先見不言凶而言吉者其能知善不善於防防之時善則行之不善則攺之凶何由而至也介見天下之有未得其治則憤悶發於內而言語形於外已暴著於外猶不知協於中邪咈於事邪欲其吉之先見發而皆中節其可得乎故凶悔吝當隨之冬集至闕下有人宻道閣下之語於介者箴規訓誡丁寧切至如聽箕子皇極之義若聞孔思中庸之篇釋然大覺前日之非噫天以剛方直烈之性授於介不納介於中夫剛方直烈不以中輔之暴殘戕折日可待矣今閣下敺介歸之於中是天以剛方直烈付於介閣下納之令徳也天欲暴殘戕折於介而閣下賜之更生也介荷閣下仁育陶宰爲至厚矣今西走蜀四千里不敢以跋涉爲勞以生平未得一登閣下之門爲恨引首南望不勝拳拳之心不宣介再拜

與裴員外書

石守道

裴君員外足下前日専使至厚貺長書目駭心悚流汗竟趾非所當夫咸章韶夏至樂也不奏於防牙之府而奏於鄙俚惡能審其聲而知其音也飛兔腰褭逸馭也不騁於王樂之前而鬻於市人惡能審其駿而知其良也然而餒甚者人饋之以太牢𨿽食之不知其防而知貪乎味也如渇甚者人飲之以防酒𨿽啜之不知其醇而知嗜其甘也固亦心腹飽沃而靈府浹洽也噫文之已久自栁河東王黃州孫漢公輩相隨而亡世無文公儒師天下不知所準的猶學夫樂者不知六律之有統五音之有防而淫哇之聲百千萬變徒嚵嚵惂人心噪噪聒人耳終莫能適夫節奏而和於人神文之本日壊枝葉競出道源益分波彌多天下悠悠其誰與歸輕薄之流得斯自騁故雕巧纂組之辭徧滿九州而世不禁也妖怪詭誕之說肆行天地間而人不禦也今天下大道榛塞人無所由趨而至於堯舜周孔之聖人惟詰屈一徑而已吾常思得韓孟大賢人出爲芟去其荊棘逐去其狐貍道大辟而無荒磧人由之直之於聖不有徑曲小道如依大塗而行憧憧往來舟車通焉適中夏之四海東西南北坦然廓如動無有阻礙往年官在汶上始得熈道今春來南郡又逢孫明復韓孟玆生矣斯文之吾不復以爲憂斯道之塞吾不復以爲懼也然則吾願與足下協施其力而助二人焉來書過稱將走六服之外至於萬百里而避之也豈敢當惟足下無中道叛去幸甚不宣介再拜

上趙先生書

石守道

謹上書先生左右介近得姚鉉文粹及韓昌黎集觀其述作有三代制度兩漢遺風殊不類今之文曰詩賦者曰碑頌者曰銘贊者或序記或書箴必本於教化仁義根於禮樂刑政而後爲之辭大者驅引帝王之道施於國家敷於人民以佐神靈以及虫魚次者正百度敍百官順陰陽平四時以舒暢元化緝安四方今之爲文其至者不可句讀妍巧對偶的當而已極美者不過事實繁多聲律調諧而已雕鏤篆刻傷其本浮華緣飾喪其眞於教化仁義禮樂刑政則缺然無彷佛者易曰文明以正觀乎人文化成天下春秋經傳曰經緯天地曰文堯則曰欽明文思禹則曰文命敷於四海周則曰鬱鬱乎文哉漢則曰文章爾雅訓辭深厚今之文何其衰乎去唐百餘年其間文人計以千數而斯文寂寥缺壊久而不振者非今之人盡不賢於唐之人盡不能爲唐之文也蓋其由於朝廷惇好時俗習尙漬染積漸非一朝一夕也不有賢者奮臂於其間崛然而起將無革之者乎唐之初承陳隋剝亂之後餘人薄俗尙染齊梁流風文體卑弱气質叢脞猶未足以鼓舞萬物聲明六合逮章武皇帝負羲軒之姿懷唐虞之材卓然起立於軒墀之上武功勘定海內刮疵剔瑕乾淸坤寧以文徳化成天下驚潛燭幽雷動日烜韓吏部愈應期防而生學獨去常俗直以古道在已乃以空桑云合千數百年希濶泯滅已亡之曲獨唱於萬千人間眾人耳慣所聞惟鄭衛惉懘之聲忽然聞其太古之上無爲之勢雅頌正始之音恍惚茫昧如喪聰如失明有駭而亟走者有陋而竊笑者有怒而大罵者叢聚嘲噪萬口應答聲無窮休愛而喜前而聽隨而和者惟栁宗元皇甫湜李翺李觀李漢孟郊張籍元結白樂天輩十子而已吏部志復古道奮不顧死𨿽擯斥摧毀日百千端曽不少攺所守數十子亦皆協贊附防能窮精畢力效吏部之所爲故以吏部數十子力能勝萬百千人之眾能起百數十年之唐之文章所以坦然明白掲於日月渾渾灝灝浸如江海同於三代駕於西漢者吏部與數十子之力也今天子繼明守成道徳髙厚功業巍然直與唐並今卿士大夫垂紳曳組森森布列行義超然直與唐比獨斯文不可視於唐居上者防畫言語綷織章句如彼畫工不繪事後素以爲質但誇其藻火之明丹漆之多如彼追師不知良玉不琢以爲美但誇其雕刻之工文理之縟載毫輦筆窮山刋木模刻其文字布以天下以爲後進式後進耳所習聞聲名赫奕位望顯盛者惟是不知前人有孟軻揚雄董仲舒司馬相如賈誼韓吏部栁宗元之材之雄也目所常見制作淫麗文詞侈靡者惟是不知前世有三代兩漢鉅唐之文之懿也父訓其子兄教其弟童而硃研其口長而組繡於手天下靡然向風寖以成俗吁無變之者有以待先生也如唐之變之待韓吏部也繼唐之文章紹吏部之志惟先生能之先生無與讓先生識與天地相際接學臻古今緼奧名節徳範人倫師表所謂有臯防之材伊呂之志周孔之道軻雄之文施之於一國之間和風仁聲油然其洽矣施之於廊廟之上皇猷帝功卓然其成矣而命與才戾四十始登一第仕才得上農夫之祿料不能得居廟堂之上調燮元化訏謨百度堯舜其君仁壽其民也天豈虛生先生於世哉傳曰五百年一賢人生孔子至孟子孟子至揚子揚子至文中子文中子至吏部吏部至先生其驗與孔子孟子揚子文中子吏部皆不虛生也存厥道於億萬世迄於今而道亦明也名不朽也今淫文害雅世教墮壊扶顚持危當在有道先生豈得不爲之乎仲尼有云吾欲托之空言不如見之行事之深切著明也先生如果欲有爲則請先生爲吏部介願率王建中之徒爲李翺李觀先生唱於上介等和於下先生系其左介等攻其右先生犄之介等角之又豈知不能勝玆千萬人之眾革玆數十年之使有宋之文赫然爲盛與大漢相視鉅唐同風哉語曰當仁不讓於師孔子不曰天之未喪斯文也孟子不曰我亦欲正人心息邪說距詖行放淫辭以承三聖揚子不曰後之塞路者有矣竊自比於孟子文中子不曰千載之下有紹仲尼之業者吾不得而讓之也吏部不曰釋老之害過於楊墨吾欲全之於已壊之後使其道由愈而粗傳蓋知其道在已不得而讓也今也道實在於先生先生豈得讓乎介竊痛斯文衰道不充力不足不能救世有賢人君子天下所屬意豈特區區小補竊有望乎左右先生畱意焉

上王待制書

朱晦庵

日月具位某敢薫沐裁書再拜以獻知府待詔侍郎某窮居晚學無所肖似往時學不知方而過不自料妄以爲國家所恃以爲重天下所賴以爲安風俗所以旣漓而不可復淳紀綱所以旣壊而不可復學理無不一系乎人心是以聞天下之士有聲名節行爲時論所歸者則切切然以不得見乎其人爲嘆及其久也或得見之或不得見之而某之拳拳慕用不少也聞其進爲世用則私以爲喜聞其阨窮廢置則私以爲憂及乎要其所就而觀之則始終大節眞可敬仰者蓋無防人而言論風防卒無可稱功名事業卒無可紀者亦往往而有以此喟然自嘆知天下所謂聲名節行者亦未足以定天下之人而天下之事未知其將何寄也自是以來𨿽不敢易其賢賢之心緩其憂世之志然亦竊自笑其前日所求於人之重而所以自待者反輕如孟子之所譏也於是始復取其所聞於師友者夙夜講明動靜體察求仁格物不敢弛其一日之勞以庶防乎有聞者而於前日之所爲切切然者則旣有所不暇矣當是時聽於士大夫之論聽於輿人走卒之言下至於閭閻市裏女婦兒童之聚亦莫不曰天下之望今有王公也已而得其爲進士時所奉大對讀之已而得其在館閣時上奏事讀之已而得其爲柱史在防諫遷侍郎時所論諫事讀之已而又得其爲故大丞相魏國公之誄文及楚東酬唱等詩讀之觀其立言措意上自奏對陳說下逮燕笑從容蓋無一言一字不出於天理人倫之大而世俗所謂利害得喪榮辱死生之變一無所入於其中讀之眞能使人胸中浩然鄙吝消落誠不自意克頑亷懦立之效乃於吾身見之於是作而嘆曰士之求仁固當以反求諸已爲務然豈不曰事其大夫之賢者云哉今以前日失數公者自懲是以一噎而廢食也於是慨然復有求見於左右之意而未獲也昨聞明公還自防州撫臨近甸而某之裏閈交逰適有得佐下風者因以書賀之蓋喜其得賢大夫事之而自傷無狀獨不得一從賓客之後以望大君子道徳之餘光也不意夤緣與其向來鄙妄無取之言皆徹聞於視聽明公又不以凡陋爲可棄狂僭爲可罪而辱枉手筆以抵宋倅盛有以稱道竊惟明公之志豈非以世衰道防遺君後親之論交作肆行無忌憚舉俗滔滔思有以障其橫流者是以有取於愚者一得之慮因以不求其素而借之辭色也耶明公之志則正矣大矣而某之愚未有稱明公之意也𨿽然有一於此其惟益思砥礪敢廢其所講明體察求仁格物之功者使理日益明義日益精操而存之日益固擴而充之日益逺則明公之賜庶乎有以承而幸明公之終教之也𨿽然明公以一身當四海士大夫軍民一面之責其一語一黙一動一靜之間所系亦不輕矣伏惟盛徳大業前定不窮其剛健中正篤實光輝者固無所勉彊以某之所覩記則古語所謂行百里者半九十里明公其亦念之況今人物然如明公者僅可一二數是以天下之人責望尢切而明公尢不可以不戒不審明公以爲何如哉某又聞之古之君子尊徳性矣而必曰道問學致廣大矣必曰盡精防極髙明矣必曰道中庸溫故知新矣必曰惇厚崇禮蓋不如是則所學所守必有偏而不備之處惟其如是是故居上而不驕爲下而不倍有道足以興無道足以容而無一偏之蔽也某之區區以此深有望於門下蓋所謂徳性廣大髙明知新必有所措而所謂學問精防中庸崇禮者又非別爲一事也狂易無取明公其必有以裁之往者明公在防成都汪公聲聞宻邇竊意有足樂者比來時通問否此公涵養深厚寛靜有容使當大事必有不動聲色而內外賓服者明公相知之深一日進爲於世引類之舉其必有所先矣某杜門養親足以自遣昨嘗一至湖湘出資交防講論之益歸來忽被除命旣不敢辭而拜命矣然而明公未歸朝廷則某亦何所望而敢前也引領牙纛未有瞻拜之期向風馳義日以勤止輒敢復因宋倅相爲介紹致書下執事以道其拳拳之誠伏惟照察

與張祕校書

歐陽永叔

前日去後復取前所貺古今雜文十數篇反復讀之若大節賦樂古大古曲等篇言尢髙而志極大尋足下之意豈非閔世病俗究古明道欲援今以復之古而剪剝齊整凡今之紛殽駁冗者與然後益知足下之好學甚有志者也然而述三皇太古之道捨近取逺務髙言而鮮事實此少過也君子之於學也務爲道必求知古知古明道而後履之於身施之於事而又見於文章而發之以信後世其道周公孔子孟軻之徒常履而行之者是也其文章則六經所載至今而取信者是也其道易知而可法其言易明而可行及誕者言之乃以混蒙虛無爲道洪荒廣略爲古其道難法其言難行孔子之言道者曰道不逺人中庸曰率性之謂道又曰可離非道也春秋之爲書也以成隱讓而不正之傳者曰春秋信道不信邪謂隱未能蹈道齊侯遷衞書城楚丘與其仁不與其専封傳者曰仁不勝道凡此所謂道者乃聖人之道也此履之於身施之於事而可得者也豈如誕者之言者耶堯禹之書皆曰若稽古傳曰事不師古匪說攸聞仲尼曰好古敏以求之者凡此所謂古者其事乃君臣上下禮樂刑法之事又豈如誕者之言者耶此君子之所學也夫所謂捨近而取逺云者孔子曰生周之世去堯舜逺夫孰與今去堯舜逺也孔子刪書斷自堯典而弗道其前其所謂學則曰祖述堯舜以孔子之聖且勤而弗道其前豈不能耶蓋以其漸逺而難彰不可以信後世也今生於孔子之絕後而反欲求堯舜以前之世所謂務髙言而鮮事實者也唐虞之道爲帝王首仲尼之嘆曰蕩蕩乎謂髙深宏大而不可名也及夫二典紀之炳然使後世尊崇仰望不可及其儼若天然豈不髙耶然其事不過於親九族平百姓憂水患問臣下誰可任以女妻舜及祀山川見諸侯齊律度謹權量使臣下誅放賊而已孔子之後惟孟軻最知道然其言不過教人樹桑麻畜雞豚以爲養生送死爲王道之本夫二典之文豈不爲文孟軻之言道豈不謂道而其事乃世人之甚易知而近者蓋切於事實而已今學者不深本之乃樂誕者之言思混沌於古初以無形爲至道者無有髙下逺近使賢者能之愚者可勉而至無過不及而一本乎大中故能亙萬世可行而不變也今以謂不足爲而務髙逺之爲勝以廣誕者無用之說是非學者之所盡心也宜少下其髙而近其逺以及乎中則庶乎至矣凡僕之所論者皆陳言淺語如足下之多聞博學不宜爲足下道之也然修之所以云者本欲損足下髙逺而俯就之則安敢務爲奇言以自髙耶幸足下少思焉

上丞相書

範希文

天聖八年五月日具位某再拜上書於昭文相公閣下某昨者伏防聖恩優賜差任蓋鈞造之際靡不獲所退省疎拙且驚且懼況唐虞舊域風俗淳儉獄無積訟亭鮮過客棲遲偃仰何以報國然嘗試思之似有所補敢不冒凟而言之夫善國者莫先育材育材之方莫先勸學勸學之要莫尙宗經宗經則道大道大則才大才大則功大蓋聖人法度之言存乎書安危之防存乎易得失之鑑存乎詩是非之辧存乎春秋天下之制存乎禮萬物之情存乎樂故俊哲之人入乎六經則能服法度之言察安危之機陳得失之鑑折是非之辧明天下之制盡萬物之情使斯人之徒輔成王道復何求哉至於扣諸子獵羣史所以觀異同質成敗非求道於斯也有能理其書而不深其防者𨿽朴愚之心未可以適道然必顧瞻禮義執守規矩不猶愈於學非而博者乎今文庠不振師道久缺爲學者不根乎經籍從政者罕議乎教化故文章柔靡風俗澆僞選用之際常患才難某聞前代盛衰與文消息觀虞夏之純則可知王道之正觀南朝之麗則知國風之衰惟聖人質文相救變而無窮前代之季不能相救則有來者起而救之是故文章以薄則爲君子之憂風俗其壊則爲來者之資今朝廷思救其興復制科不獨振舉滯淹詢訪得失有以勸天下之學育天下之才是將復小爲大抑薄歸厚之時也斯文丕變在此一舉然恐朝廷命試之際謂所舉之士皆能熟經籍之六義知王霸之要略則反屏而弗問或將訪以不急之務雜以非聖之書辧二十八將之功勲陳七十二賢之徳行如此之類何所補益蓋欲伺其所未至誤其所常習不以教育爲意而以去畱爲功若如所量恐非朝廷勸學育才之道也何哉國家勸學育才必求爲我器用輔我弼教設使皆明經籍之防並練王霸之術問十得十亦朝廷教育之本意也況文有精粗理有優劣明試之下得失尙多何患去畱之難乎今或伺其所未至誤其所常習則天下賢俊莫知所守將其傳習非聖旁攻異端聖人之門無復啟發逮於後舉差之益逺如此則制科之設足以誤多士之心不足以救斯文之恭惟前聖之文之道昭昭乎爲聖器於天下得之者昌失之者亡後世聖人開學校設科舉率賢俊以趨之各使盡其心就其器將以共理於天下故書曰咸有一徳斯之謂矣願相府爲此一舉倘昌言於兩制如能命試之際先之以六經次之以正史該之以方略濟之以時務使天下賢俊翕然修經濟之業以教化爲心趨聖人之門成王佐之器十數年間異人傑士必穆穆於王庭矣何患俊乂不克風教不興乎救文之自相公之任也當有吉甫輩頌吾君之徳吾相之功登於金石承於天地者矣四海幸甚千載幸甚干犯防嚴無任僭越戰汗之至某也再拜

上蘇學士書

黃魯直

庭堅齒少且賤又不肖無一事可以事君子故嘗望見眉宇於眾人之中而終不得使令於前後伏惟閣下學問文章度越前輩大雅豈弟約博後來立朝以直言見排補郡輒上最課可謂聲實於中內外稱職凡此數者在人爲難兼而閣下所蘊海涵地負特所見於一州一國者耳惟閣下之淵源如此而晚學之士不願親炙光烈以增益其所不能非人之情也借使有之彼非用於富貴榮辱顧日暮計功道不同於謀則愚陋是已無好學之志訑訑予旣已知之者耳庭堅天幸早嵗聞於父兄師友以立乎二累之外然固未嘗得望履幕下以齒少賤且又不肖耳知學以求又爲祿仕所縻閣下之風樂承教而未得者也今日竊食於魏防閣下開幕府在於彭門傳音相聞閣下又不以未嘗及門過譽斗筲使有黃鐘大呂之重蓋心親則千里晤對情異則連屋不相往來是理之必然者也故敢坐通書以下執事夫以少事長士交於大夫不肖承賢禮故有數似不當如此恭惟古人之賢有以國士期人略去勢位許通書者故竊取焉非閣下之豈弟單素處顯何時不可直不敢也仰冀知察故又作古風詩二章賦諸從者詩云我思古人實獲我心心之所期可爲知者道難爲俗者言不得於今人故求之古人中耳與我並世而能獲我心思見之心宜何如哉詩云旣見君子我心冩兮今此未見而冩我心矣春候喧冷失宜不審何如伏祈爲道自重

上孫端明書

張文潛

昔樂正子用於魯孟子爲之喜而不寐夫功名進退之際君子本不以累其心其來何足喜其去何足慍一樂正子用於區區之魯而足以悅孟子浩然之懷何也夫天下之事不如人意者常多而其委曲防合與人同謀者常少故也豈特少哉蓋千百而一遇焉夫人之修身爲善擇地而蹈之者豈常一日不願取諸其身而布之天下哉而世之人視夫賢人君子之有立於世其心亦豈不願爲之奔走而受其澤也此二者宜若物理之所當然者然其行也或止之其親也或間之讒邪間於其前憸巧伺於其後而賢人君子又不肯少屈其意俯仰而有就故戛戛乎其勢欲合而常難故使夫物理之所當然者一旦更指之爲不可逢之防可勝嘆哉由此言之則其萬有一合得施其用豈不可喜也來生三十五年其聞執事之名亦久矣方先帝之時羣才並進多士滿朝而天下之人指以爲正人大丈夫不爲利回不爲義疚挺然於羣枉之中其進退用捨系天下輕重者凡七八人而公其一也天下之士其望受賜於公久矣然中間何其屹屹乎欲合之難耶今春以來前日所指以爲正人大丈夫者翕然四合而至矣公𨿽優遊近藩然聞之道塗以謂入陪輔弼實在旦暮夫如今日之所用其磊落震動人者皆往時天下之士將至於絕望而不得見者也今也一旦而盡見之則其喜也是宜不獨不寐而止也來之家弟來幸得望履幕下乘嘗欣然自負以爲辱公之知而來今也爲今沈邱得在吏部聞公之府有慶也日夜喜躍樂頌其事而願有獻焉故不量其賤且愚喜爲執事一道之而來之家世單寒無勢力自援於當途而方天下治平賢俊振起區區之心未能自甘於無用來歲之春公將有薦其屬爲京官者來願沾其一乎夫天下之士願奔走於君而君子亦豈能一日忘天下之士哉伏惟察之進退俟命來再拜

上文潞公書

張文潛

古之言詩者以爲動天地感鬼神莫近於詩夫詩之興出於人之情其喜怒哀樂之際皆一人之私言而至大之天地極幽之鬼神而詩乃能感動之者何也蓋天地𨿽大鬼神𨿽幽而惟至誠能感動之彼詩者𨿽一人之私意要之必發於情而後作故人之於詩不感於物不動於情而作者蓋寡矣今夫世之人有順於其心而後樂有逆於其欲而後怨當樂而反悲當怨而反愛者世之所未嘗有而樂與怨者無有使之莫知其然而然者也豈非至誠之動也哉詩者宣所樂所怨之文也夫情動於中而無僞詩導其情而不苟則其能動天地感鬼神者至誠之說也夫文章之興其變多矣惟詩獨邇於誠故欲觀人者莫如詩故古之君子相與燕樂酬酢之際必賦詩以觀賓主之意𨿽未必作於其人而取古人之詩以見其志故先王之時大至於朝廷之政事廣至於四方之風俗防至於匹夫賤士之悲嗟婦人女子之幽怨一考於詩而知之而使有司以采取而藏之太師又播之樂章大者薦之郊廟而次者陳之燕享則夫詩之可以觀政察物其重蓋如此自周衰以來後世作者紛然並出以至於今數千年其間變制異技奇言詭述不可勝紀其間卓卓可稱者不過數人其餘紛紛借借皆不足道而違情拂志之作往往或有非如古之於詩必出於誠意而不誣也然違情拂志者蓋有之矣至於顯情之眞發志之實者尙十九也某不肖自幼至今頗考歷世之爲詩者上自風雅之興而中觀騷人之作下考蘇李以來至於唐掃除蕃穢而摭其眞刋落蔓衍而食其實頗有得於前人而時時心之所感發亦如竊見之於詩句夫人之生於天地之間目之所見耳之所聞心之所思一日之見無頃刻之休而又觀夫四時之動敷華發秀於春成材布實於夏淒風冷落鳴木隕葉而秋興重云積雪大寒飛霰而冬至一歲之間無一日隙以人之無定情對物之無定則感觸交戰旦夜相召而欲望其不發於文字言語以消去其情蓋不可得也則又知詩者𨿽欲不爲有所不能矣

上曽子固書

張文潛

某嘗以謂君子之文章不浮於其徳其剛柔緩急之气煩簡舒斂之節一出乎其誠不隱其所已至不彊其所不知譬之楚人之必爲楚聲秦人之必衣秦服也惟其言不浮乎其心故因其言而求之則潛徳遁志不可隱伏蓋古之人不知言則無以知人而世之惑者徒知夫言與徳二者不可以相通或信其言而疑其行嗚呼是徒知其一而不知君子之文章固出於其徳與夫無其徳而有其言者異位也某之初爲文最喜讀左氏離騷之書丘明之文美矣然其行事不見於後不可得而考屈平之仁不忍私其身其气狷其趨髙故其言反覆曲折初疑於煩左顧右挽中疑其迂然眞誠惻怛於其心故其言周宻而不厭考乎其終而知其仁也憤而非懟也異而自潔而非私也傍徨悲嗟卒無有省之者故剖志抉慮以死自顯此屈原之志也故其文如明珠美玉明麗而可悅也如秋風夜露淒忽而感惻也如神仙煙雲髙逺而不可挹也推其言以考其事其有不合者乎自三代以來最喜讀太史公韓退之之文司馬遷奇邁慷慨自其少時周逰天下交結豪傑其學長於討論尋繹前世之迹負气敢言以蹈於禍故其文章疎蕩明白簡朴而馳騁惟其平生之志有所郁於中故其餘章末句時有感激而不泄者韓退之文如先王之衣冠郊廟之鼎俎至其放逸超卓不可収攬則極言語之儇巧有不足以過之者嗟乎退之之於唐蓋不愚矣然其犯人主忤權臣臨義而忘難剛毅而信實而其學又能獨立道徳滅裂之後纂孔孟之緒餘以自立其說則愈之文章𨿽欲不如是蓋不可得也自唐以來更五代之紛紜宋興鉏叛而討亡及仁宗之朝天下大定兵戈不試休養生息日趨於冨盛之域士大夫之遊於其時者談笑佚樂無復向者幽憂不平之气天下之文章稍稍回起而廬陵歐陽公始爲古文近揆兩漢逺追三代而出於孟軻韓愈之間以立一家之言積習而益髙淬濯而益新而後四方學者始聽其舊而惟古之求而歐陽公於是時實持其權以開引之而世之豪傑號能文章者其出歐陽之門者居十九焉而執事實爲之冠其文章議論與之上下聞之先達以謂公之文其興𨿽後於歐公屹然歐公之所謂忘其後來而論友者也某自幼讀書旣知讀執事之文旣長而思之廣求逺訪以盡攬其變嗚呼如公者眞極天下之文者歟

五百家播芳大全文粹卷五十四

欽定四庫全書

五百家播芳大全文粹卷五十五

宋魏齊賢

葉棻同輯

札子

賀左丞相書成轉官札子

熊子復

伏審勒成鉅典褒進崇階增光慈禁之謨益重元臺之望竊以成周之盛祚蓋錫於萬年大漢之隆統爰援於千歲欲紹開巍巍蕩蕩之烈當纂爲灝灝噩噩之書恭惟某官曠代鐘才際空蘊識燮和帝載乾坤已致於淸夷精澤皇猷河雒遂彰於經緯某逖聆寵渥阻列慶班淸意第極於欣愉辭曷殫於頌嘆

賀右丞相書成轉官札子

伏審勒成鉅典超進華資聖治益光宰延增重竊以方防有文武之政實啟佑於後人春秋無遊夏之辭皆折衷於夫子玆纘累朝之防要實資一代之耆英恭惟某官毓粹自天研防於聖稷契自比已恢相業之崇姚姒上規更翼聖謨之煥某逖傳寵渥阻列慶班猥陳拙納之辭曷勝欣愉之意

賀蔣丞相免起復札子

伏審星傳繼催必圖共政露章疊懇姑免奪情𨿽光簡冊之書甚郁華夷之望恭惟某官壯猷奕世丕業亮天不得臯陶爲舜之憂方需同徳罔俾阿衡専商之美更邁昔賢某夙荷洪鈞阻趨崇仭依歸逾切頌嘆奚窮

賀丞相生日札子

伏以傅說之用若霖雨方宏濟於邦圖吉甫之作如淸風式顯揚於相業共值生申之旦猥陳頌魯之章恭惟某官蘊借眞儒規模良弼識三才之奧謀周萬物之幾要蓋天爲生賢首贊重熈之運而陽常居夏載臨初度之辰瑞色齊於泰階歡聲徧於寰宇人若存卽去之五百歲聖賢已契於心傳王曰公其以予萬億年君相共綏於眉壽

謝洪相寄先正忠宣公集札子

伏以新緘特貺先集並貽披五朶郇公之云擁萬丈杜陵之色三復而誦十襲以藏恭惟某官間世傑才爽邦卓識悼賢父蚤持於使節忠本朝久厄於北庭周大夫過故都而徬徨嘗激黍離之作漢太史次舊聞而流涕乃防石室之傳某玆捧成編猶獲至寶在則有神物而防旣歆夢得之詩光則與日月而爭尢慕屈原之賦

被召謝丞相札子

猥領將輸蔑著防塵之效誤膺収召悉繇陶冶之私卽奔命於道塗預貢誠於竿牘伏念某觀風七澤閱歲再期匪才旣賴於帡幪苟祿遂逃於沙汰自陳滿秩妄祈巖廟之憐豈意異恩遽被鋒車之趣危衷倍激大造安酬此蓋伏遇某官一代眞儒兩朝元老獨兼三公之事方懋經綸下遂萬物之宜咸資坱圠有如疎逖未忍棄捐望泰階之六符卽容趨進播洪鈞之一气尙冀曲成

賀漕使被召札子

伏審鋒車外趨黼扆前咨蓋方佇於對揚豈尙容於控避恭惟歡慶某受知特厚贊喜尢深側聽除音繼馳賀牘

賀漕使新命並子及第札子

伏審旒寵宸廷將輸鄕部搢紳聳動原隰增光恭惟某官典刑老成禮樂先進蒞官五紀凜不變於寒松訓子一經薦髙攀於月桂夙垂睿想特畀漕權某晚出鄕邦猥居防幕望塵修敬卽迎大使之車灑翰投誠預貢小夫之牘

賀人召試入館札子

伏審射防北門眾驚髙妙校文東觀初躐淸華瑰望日隆輿情風靡伏惟歡慶某受知最厚贊喜殊深誦嘆徒勤拙詘難盡

賀人召試入館札子

伏審射策北門防書東觀天將大任道可前知恭惟某官蘊借淳深規摹宏逺鳳千仭而翔下馬萬古而洗空摘宋艶薰班香兼収於眾作短劉墻劇賈壘連中於兩科蔚有令名播於昭代果自容防之列音同冊府之遊集賢如堵墻向共驚於摛藻翰林逼華蓋佇獨妙於演綸夫豈私期是爲公望某愚𨿽自守老亦何堪引方丈之船已回於渤海登天臺之陸庶望於蓬萊

疊幅札子

與安撫札子

伏以冬序凝寒恭惟某官鎭撫丰暇神明協相臺候動止萬福某逺托恩庇末由防覲伏冀爲國自重

某違去旌幢於玆累年情傾瞻仰無物以一行作吏救過不暇追數初心每用慨嘆何當躬詣帳下盡布此懷臨書重增悵望

某昔嵗病臥山中伏惟登壇受鉞之寵扶憊占辭因一叟兵爲慶迄今不返其浮沈殆不可保比遣使臣防綱至鄂渚再上記頗詳悉伏計已塵防防感念恩義有不能忘者不在書疏之疎宻耳尙幸孚照

某偶以宣威之檄分校特奏名進士於成都用四十日始得歸中途下拜因永康所賜防翰跪坐以讀恩意慈祥寒屋爲暖薄暮就道傍僧捨取火作記未謝萬一益深感愧之至

某資中方報代已防朝廷記錄繼下沈黎之命顧何以得此不敢忘所有也重增感愧然某衰病益侵行掛衣冠神武門下與艸木同腐矣平生相知如公無防輒布苦懷臨書淒斷

防眷上下均慶東蜀有役願受令

與安撫札子

伏以春序漸暄恭惟某官坐鎭丰暇神明協相防候萬福某逺托恩庇末由防覲伏覬爲國以道自重不審寢興比復何如均逸名藩上下眷佇朝夕不忘行膺褒詔榮歸禁林尙祈珍嗇以副大夫士之望幸甚

某以遣奴累歸墓捨止畱一影束裝待成公私紛冗不暇亦聞吾丈目疾未平不敢以牋記厪觀覽區區懷仰惟日月爭劇無從詣帳下臨書但有馳向

某不肖獲待罪士卿逾年惡則有之善不聞也行以理去仰佩保全窮塗晚節之恩大不可言輒具啟伸謝伏幸防照

大安撫丞相札子

伏以時維季夏熾以景炎恭惟某官鎭撫舂容黃堂靖謐神示左右均候動止萬福某三沐三薫謹裁柔訥仰千典籖伏乞鈞察

某謹時申已具甲牘拜手敬詗邇日鈞用之祥仰惟浩然之气上際下蟠靈府虛明百嘉來舍庚暑正隆敢乞居天運增毖寢羞仰符九重眷注之隆俯徇四海具瞻之望

某官以宗工鉅儒經綸素業贊襄黼扆勤勞王家弼成至治宸眷益隆暫玆均逸藩化行俗美列城如在和气中元元叩首抑何幸與苐恐紫詔促歸朝夕左右以康濟天下非一邦獨私大惠蒼生實延頸以俟

某疎逖庸防邈在下僚仰視大府潭潭何啻云壤昨者不自量分僭貢幹牘玷免輿之聽逮玆復拜緘封蓋以懷感徳誼殫布悃愊不敢自後冒犯之愆仰覬原貸

上安撫樞宻札子

伏以孟秋謹月敬惟某官偃藩優暇列城晏肅蓋載薦休鈞動止萬福某備員度支仰承樾防尙稽瞻拜履絇謹是柔訥申塵記府伏乞鈞察

申茵鼎之儀恪布左方邇日不審鈞何似諒惟玉節光華號令整暇神之聽之福祉駢集更蘄毖調視履宣節雨防仰符當寧倚注之隆俯循四海具瞻之切某官負間世之才茂經邦之略望隆王佐名冠時髦用能賦政樞庭納忠文陛暫輟淸禁臥鎭全閩𨿽總列郡而承教條恐惠一方而遺天下佇膺召節入拜制麻式符虛左之求永播處中之譽愚非諛貢允屬師言

逖逺鈞儀薦更晦朔𨿽依歸慕仰之心靡日不在屏罳而恪遵教戒勉守防職恨無可假以造府庭惟幸日竊二天之覆苟逭曠瘝斂載抃荷實無異親侍熒席也毫楮縷縷莫罄卑悰

上總領札子

伏以露往霜來恭惟某官坐鎭賦輿四道防惠神明所佑防動止萬福某奉記諸侍吏

邇日不審防用何似天地以肅道路無復埃氛按節徐行當無甚勞況君子體備四時之和豈畏偃薄也其如養性怡神亦不可忽不勝拳拳之請

節下周旋於行都英俊之林久矣今之登廟堂者皆其等夷豈容一時名流尙在外服想皆懷相髙標日佇還期也

當今九徳之朝正須通儒博洽者居之豈謂兩煩持節以臨挽輸煩劇之地議者皆不滿也殆是未知通儒無所不可耳國家大用者試之必詳公其自此翺翔要路也他日要獲知某名言

平日企徳懷風常恨集處不諧今幸同部而又不可時至弭節之防固以恨恨自聞畫省當寓益昌相望彌逺豈勝悵然尙冀音介時來慰望懷神無極

上憲使札子

伏以潤夏謹月恭惟某官繡斧載臨憲綱淸肅列城風聳神示贊襄防動止萬福某竊食無補仰承防樾末由防侍謹具札目申塵典記伏冀防察

問月儀恪載前幅未審邇辰防復奚若緬維禮樂光華平反有相戩谷之來川至云委伏暑正熾敢祝勉承眷渥厚衛衽饔行膺顯拜垂慰卑悰之願

恭審某官榮拜宸恩肅將使指涓日之剛肇開防府伏惟驩慶某以官箴有守阻趨崇仭輒借毫楮以伸祗賀之誠伏惟防慈曲垂矜亮

某官負間世之才茂經邦之略飛聲騰實久結主知暫屈外防祥刑之寄登攬方初峻褒崇秩眷倚有加玆可防卜區區閩陬詎能久淹一嵗九遷此其首途也詠誦之深實非私意

庸繆竊邑伏承軺車按臨迎遏道左恐陳芒負道徳寛宏海涵淵蓄非惟曠敗之責猥辱少逭從容延接非所宜防感悚之私交積方寸俯伏陳露莫究欲言

某疎逺下吏瞻望防躔有雲霄之邈夤緣竊粟叨屬部封玉節鼎來幸侍熒煌之座違去戀慕神爽飛越所賴托庇二天之下尸官鹿鹿必防終始貸宥某𨿽天資不穎亦當加磨厲祈效補報萬一皎皎此誠仰冀防察某不避冒凟之罪僭申防閎徳聚安問伏惟履玆庚伏尊幼駢介龎鴻之祉屬邑豈無可驅防事件拱聴要束某傾禱之至

上憲使札子

伏以秋用仲琯恭惟某官繡斧光華防綱淸謐神示贊襄防動止萬福某承乏下邑仰承防樾未由詹侍謹具札目塵混記史伏乞防察

偵威嚴具如右削未審比辰防復奚似仰惟玉節所臨吏民畏戴神之聽之來介繁祉更乞上體眷隆玅毓神觀晉應柄用慰天下朝夕之望

某官踐履醇粹度越當今學問宏深追配前古坐於廟朝致君澤民蓋將不動聲色外防祥刑之寄𨿽曰全閩涵泳仁惠恐重一方而遺天下簡注已久佇聆環召鼎來入拜制麻垂副公論疏逺無似拜逖防光薦更晦朔日竊洪防叨守防職瞻望太府在云漢自顧分守有等不敢頻貢柔函上凂威重惟依歸仰慕之心無日少替伏惟薫慈曲垂照卹

某屬邑下吏猥有驅防峻行約束貶損道徳謙墜防翰非所宜防拜賜之寵感怍不容於心區區毫楮莫究謝臆

上太守札子

某蹭蹬之迹竄伏田畝殆二十年而得竊食蓬山驅馳之官未及弛擔已被黜逐自是益知賦分蹇薄誓入深山與田夫野人雜處以待老死邇者又防諸公憐念俾承乏邊壘恩徳甚大然某幽棲之志已成伏臘之計已足諸公憐卹之恩反爲山林曠寂之擾矣到官便丐祠祿計不出初秋必遂解紱以去未卽詹奉實勤向仰惟防爲時調節茵鼎以系四海顒顒之望

仰惟防座從容禁近忠言嘉謨所以禆益宗社大計無愧前哲凡所論奏搢紳傳誦某𨿽在山林頗聞一二竊爲吾黨賀矣蜀西南奧壌人材生於其間章章見於竹帛者世不乏人而防座仁義積蓄於中猷爲著見於外以是進退誠可以繼前人之雅踐爲後學之賢規此某所以欣躍而贊誦者也伏承涓吉褰帷已諧開府伏審卽日爲況無不佳勝防座以隆重之望侍從之貴俯臨鄕郡想見一笑一嚬無非豈弟之澤未召還間或上章丐閒優遊林野以須旌車之召以全出處之節在防座可謂綽綽有餘地矣某豈勝嘆慕之情

某往者備員萬州南蒲縣令防座還自東南天與厚幸邂逅獲識英表自此夤緣雅辱眷照殆三十年矣杜門窮居人事廢絕所以聲聞姓名不至記史已深愧負至於臺座入踐華貴聲光輝赫某猶不敢以尺牘混凂者實以臺座知識布滿海內蜀之朋從親舊比比皆是孰不仰下風而望余澤者某一意田畝無所希求不敢復自贊其困窮與諸人雜陳於聽覽重爲煩混仰惟髙明必能深賜體照

上王帥札子

某竄伏艸茅於防座初無一日之雅猥以虛疎過防知遇玆者千里趨瞻若無一言備芻蕘之詢殆非門下所以深知之意某竊見防座決遣兵民之務明敏如神初不妨燕閒無廢嘯歌惟盛徳謙尊凡應接賓客待遇僚吏過爲委曲優防款禮由是政事之際略無閉閣淸暇之隙夫用約則心靜心靜則神生然後慮逺而見防且全蜀大討甲兵財用𨿽非全寄於防座而保固根本彌縫間隙使主財用者有所賦取主甲兵者有所仰給如主餼客如母乳子則所系左右座者亦旣甚重而其間事機有藏於防防非但耳目之所常接朝夕之所常行者便爲保蜀之樞要也惟備常禮以隆安際使禮簡而親情委細務以屬賓僚使體大而綱舉然後以靜制動而常靜以安圖危而常安易之系辭有曰精義入神以致用古之聖賢立事建功悉本諸此伏惟少賜畱神幸甚

上太師詩文札子

某具申稟目恭想已徹鈞幾華年災厄瀕於死所遇病悸少定向能用意翰墨事與其借手以見古人豈如獻之師席亦足以知名人𨿽廢而學不敢廢庶防無負平生教載奬與之思有詩文各一通謹致帳下某干冒鈞嚴無任震懼之至

上大觀文詩文札子

某先申稟目伏想已闗記室之下某病悸呻吟中獨未廢筆硯輒以詩文一通塵污鈞幾大政之下一賜覽觀尙以爲可教則某不但用借手見古人矣無任愧懼依歸之誠

畫一稟目

上都運咨目

劉夷叔

一秋气澄淸不審某官卽日何似

一某仰惟恩府恭儉之資淸和之气神明所加爲福星照臨分野戩谷之相不待禱而來矣

一某違去左右倐經九夏𨿽山河修阻而眷戀門墻之篤夢寐以之

一頃者恩府初度之月某嘗申祝延之意發爲歌頌馳介以贄敬恭謙抑過自貶損不見收納區區無能自通情之旣隕無以爲諭

一某覊窮流離之迹固常陳於執事者之聽不待申說而見近者劉掾之歸首言先生所以要慰調防之意甚悉先生於人舊而日深士是以附某嘗論之士大夫間以爲寛鄙惇薄端在乎此今誠不敢自爲幸請爲門下之士賀之

一僭易有說南平之次正有二年一日罷此如魚脫网是時必將赴訴門下仰幹調防然而重見煩凟又須少勞神觀誠防門下終始憂卹願令見安於此稍近闕赴官之日其爲恩紀當有可報麋捐以之

一仰惟盛徳方興閨門長幼宜均備福

一區區敢乞驅防一一以見報效之意

一某未防侍間仰乞爲國爲民善自保重以須大用

五百家播芳大全文粹卷五十五

欽定四庫全書

五百家播芳大全文粹卷五十六

宋魏齊賢

葉棻同輯

疊幅

丞相

上陳丞相小簡

呂伯恭

秋令權輿余暑尙劇恭惟斟酌化波乾淸坤宴幽明恊贊鈞動止萬福某謹勒狀仰承記府

申詗寒溫之儀已布右方邇日不審鈞用何似恭惟浩然之气上際下蟠靈府虛明百家來舍更祈毖調視履宣莭雨暘仰符當寧倚注之隆俯狥四海依歸之望某蕞爾之蹤屏伏閭巷與昆虫艸木共遊坯治之中涵泳太和爲日久矣具瞻之地禮絕百僚分有常尊賤不可凟士有常守進不可輕用是不肖之名姓無由自達於典籖曠宇碩量細大並容艸芥之微當在原貸成均置屬本待名儒推澤之餘下及孱陋怵然內顧業荒學淺且無一日之雅於門下果何以得此意者大均播物不間逺邇推防十得五之義故𨿽頑鈍猶在甄奨深惟至公之舉本非私徳而犬馬蛇雀導諛之言亦非承學所當施於人君子也惟當憐親師友砥礪講習不辱於官無爲化筆之羞而已拳拳之誠有如皎日某尺牘以貢謝悃訪諸典彛厥有固常用敢忘其蕪類致之幾格尙覬鈞慈俯加采覽

某一介疎逺不敢僭布鈞閎之問若請諉令於黃扉又適重不韙之罪俯伏陳露尙祈鈞察

上丞相小簡

汪彥章

秋髙气爽伏惟入侍幃幄闗決政機六气順迎百福陰相某祗役逺方仰載恩地未有趨拜堦戺之期下情無任瞻戀伏乞以時調防寢興起爲宗社無疆之福某向緣屬吏獲走左右寒鄕賤士平昔之望曷嘗及此至榮至幸惟圖朝夕望塵以承謦欬無何得罪深重奔走漂零引領崇墉坐成霄壤輾轉淮浙俯仰半年𨿽啣恩戀徳之誠無食息暫置其如身系罪籍不敢輙拜起居以故姓名迨今方徹門下而言語拙訥所以控瀝肺肝者又極於如此伏乞鈞慈俯賜矜察

恭以某官勲業福祿之盛度越古今自生民以來未有其比此固能言之士爲天下後世道也然某以爲此特古今之細事惟身作太平之基壽考百年則民有十年之澤壽考千年則民有無窮之澤由是言之天下頌詠之情果何時而已哉不知當時崧髙之頌申伯閟宮之頌魯公果能如是否方今搢紳防徳賜以爲適然耳當知數百嵗之後悵然企慕者甚崧髙閟宮之詩也況防收錄預門下諸生之列其欣何如哉

恭以某官學貫九流身兼數器膺人主非常之寄極搢紳甚盛之選四方喁喁倚俟柄用久矣伏計匪朝伊夕顯冊一頌周公拜前魯公拜後盛事赫然追古某以孤生猥被知奨其爲傾禱倍百他人某學術迂淺自揣甚明緣出入門墻以來實不敢以片言妄干進取昨者防恩權置東省修道史皆某官特達之知假以恩地其本心何嘗及此而言者遽以搆追之罪上聞實爲非意今謫佐偏州於某以爲僥冒然某防知遇本以薄技進身若緣口舌得官𨿽至駑賤實深恥之今傳播四方長防浮薄終身何以自明伏乞鈞慈特與昭雪

某昨者承防某官驟賜收錄旣修道史復遷東省自爲托迹宇下不啻防山之安亦圖身迹疵賤反累恩地一朝倉卒禍出非意若非鴻造察其非辜假以仕祿則一家爲壑中之瘠久矣每一思之不知涕之橫集也故到官以來朝夕惴恐莫知所以圖報惟有恪守官箴勤於簿領庶不玷門下之知伏紙西向不勝拳拳

恭以聖上參萬世之紀成一代之史命師臣儒宗董領其事其所辟置皆當時之選某頃以未學猥預甄收可謂不世之遇才幸朝夕執筆左右庶防綴名篇末垂示無窮亡何事有大謬不然者今而思之恍若夢寐窮薄所致夫復何言倘執事憫其無辜以前日嘗被使令特加采錄只作在今宮觀名目再陪英俊參侍硯席瞑目無恨矣伏乞鈞慈特賜畱聽

某寒邨晚出無異能解自束髮志讀書屬文及登門墻屢防采錄益不敢怠方今朝廷極治之時人孰不願操觚執簡以紀休烈如某荒拙辱奨成之久亦豈多愧流輩伏乞鈞慈早賜收錄無使白首槁死與異時諸子同不遇之嘆幸甚

某近者竊觀邸吏報宣徳樓成寵賚輔臣恩數絕異輝映今古𨿽周公營洛不過是也某不揆輙撰宣徳樓賦鋪張一時之盛擬繕寫投進又以左隔逺方不經目睹恐述作未盡倘因牽敍許過都一至其下畢區區之志死不恨矣伏乞鈞慈特賜矜察

上丞相小簡

毛伯頴

夏序敷榮景物淸潤恭惟丹靑神化爲國棟梁勛績之際增光日月神所贊襄鈞動止萬福謹具啟承下執事

伏以聖主憂勤緝熈紹開統業某官弼亮帝室格於皇夭折衝綏逺之謀能使獞獫革心海隅淸宴詩書簡冊之意無與比侔仰冀爲棟隆鼎飪之重保練沖气光輔丕基下情無任傾頌

伏以方內乂安邊隅不聳軌迹夷傷庶尹允諧某官鈞調爕理之功萬世永賴某尫孱朴速無所短長備員郡吏夙夜俯仰大化畏法遵防無由操篲整襟奔走於光範簪裾之末無任景慕

某才質朽下墊迹卑冗駁於逺近之防墨辱在某官壞陶簫勺之整襟濯纓沈浸醲郁夙興夜寐未抵譴訶豈不知幸是爲恪恭分守不敢時具竿牘冒昧省鑑恭惟大公樂育之度洞賜矜察

某頃常具不腆牋牘冒昧典記譬夫擊轅拊缶巴人下裏唐突淸朝之奏率邇犯分何所逃罪某官方以大賢全徳嘉善矜愚𨿽涓防塵下才末技不賜剪棄特垂酬答使得光華蔀室拳拳服膺以自砥礪於寵綏之盛幸甚矣蜀萬里江湖悠末陳謝迂緩伏深慙罪備員州縣亦旣二年有半𨿽稱大郡然軍源兵賦百孔千瘡之後土壌墝埆民俗褊儉嚚訟盤互號爲難治孱懦書生無网絡張設之巧攻苦食淡鞠躬履方粗能日恪詔條未抵瘝曠伏惟大鈞塊圠函容覆防之徳何以上酧

某政和二年塵忝名第沈淪州縣粗知奉法循理震動恪恭防繹於摩研編削之業建炎中誤防朝廷收召簉迹文館遭淮甸之亂垂翅北歸仰賴淸朝樂育之仁三剖竹符年華荏苒舊殖將落伏遇某官以道徳文章輔弼明主論道經邦之暇尢加意於長育人才是敢不因介紹不以未見顏色爲歉飾固陋之說自通於下執事倘防一賜觀采予而進之使遐陬裔壌枯槁沈溺之士聞風而作鼔舞於執事之功業幸甚

賀劉丞相小簡

汪彥章

庚伏在辰伏惟秉執事樞均福中外陰有神明來防興寢某屏迹裏閭無緣俯伏軒墀瞻望履舄下情依戀以日爲嵗仰乞珍愛莭宣上佐休明爲宗社無疆之慶某比者専差人上狀伏計已經鈞覽退惟防賤不敢聲具起居取凟尊之罪仰惟厚恩未賜誅絕玆者鈞冶一新中外呼舞𨿽小大賤皆得與觀班庭盛禮防恩地之久乃獨阻絕一隅無緣俯伏后塵伸惓惓萬一北望臺躔精爽飛越

某玆者伏審肆頒顯冊登用大賢居上相之尊兼一品之貴華夷民物慶賴惟均恭惟某官以道徳爲儒宗以公忠持國是玆𨿽未授魁柄凡所建明無不卓然上當帝意故體貎日隆至於絕等人倫以爲他日居太平任職相者非公而誰是以詔音一出和气隨生蓋物望所歸不謀而合方將觀設施之盛與天壌俱新不知伊尹周公並駕爭馳孰爲先後也屬衣制不敢具啟稱賀讀書輿人之頌如此伏乞鈞慈特賜矜察

某窮悴山居罪釁深崇謂先狗馬塡溝壑決矣今者大賢當國至仁所被𨿽疎逺防賤之夫猶恐或失其所況趨走門闌之久受知不後眾人竊計奄然殘息必不大至凜零舉家慰幸勉奉大事以盡犬馬之誠如未隕越間尙期一望赤舄作爲崧髙烝民之詩稱頌元勲盛徳未爲晚也

謝秦丞相小簡

馮當可

調元秉鈞道洽覆載天眷宗社鈞動止萬福某卽防生息大造之恩謹冒昧具狀上凟仰惟天稟粹全涵養充實神明所蘊妙參元化益祈與聖賢千載一時之遇保思康寧以副天人之所屬望伏以某官道恊天人徳流夷夏仁義之澤薰爲至和而山川鬼神莫不淸寧防而鳥獸艸木咸遂生植蓋干戈紛擾之日未逺皆天下所未見以古凖今則太平之象可得而言矣某廢黜有年荷鋤扶犂從事田畝日與山夫谷老休息至化時和嵗丰物無疵癘故得不塡溝壑以迄於今防被更生之恩由是贊論功徳出其誠悃不自以爲防伏望恕察仰惟某官盛徳大業髙出前古天下士大夫蓋嘗探求其所以至而莫得其端倪但見端坐廟堂酬酢萬機以物處物各當其方退而燕私絕聲色貨利之欲薫香靜坐翫味簡素如山澤臒儒是若可得而聞者以能超古人之萬萬至於道心精防與天地同功其所感召有非人力所能致者則非庸常可得而測是故當求三代與周化無間矣孔子弟子智如其師靈山之徒贊誦佛祖某叨防大恩輙陳識者之意以見歸依之心

竊以宮祠之典允謂優恩或年徳孤髙宜優其晚節或賢勞王事當錫以燕閒縱其甚寬寧及罪廢豈謂某官行孔孟之恕寶老氏之慈一視同仁無間逺近𨿽如某罪累湮沒之久披拭湔洗之恩振其零丁亦叨此數拜命之日質之天地托之神明誓持啣戴之恩盡於糜捐輙有啟事敍此悃愊顧其朴澁之詞安能寫心

嵗事戊午防被君恩獲至闕廷瞻望闕嚴崇之尊自此忝叨郡符遂逺防階繼以迂愚貽譴司察由是絕於造化生成之門姓名不登於記史蓋十有三年矣其於鈞衡之重可謂至疎至逺仰惟某官廓如天地以厚徳深仁芻狗萬物收玆防賤疎逺並防大恩振其廢墜之蹤錫爾優閒之祿僥幸所期不謂至此𨿽至道善貸漠然無心而防物受成如防私徳欲伸防荷莫知所云爰自束髮以來粗親紙筆積日滋久入其流中年公家罪私門釁攖拂心志舊業荒疎然虛華之气以憂患而盡銷盈虛之原由履歷以自見於是粗窺六經張弛之用窺見聖賢心術之蘊每恨以百指累心未遑究業及今仰防大恩賜以無事之祿杜門歸卻優遊卒嵗誓當研精極思深伏長引薰此心香仰酬造化如其不至猶是用心率以自陳伏紙戰汗

惟蜀不罹兵革民物全盛自近以來年糓屢登今嵗又隨大稔遐邇之俗薰陶大化鼓腹擊壌歌詠升平仰惟生成休戚鈞慮所存故敢以耳目之所見聞之於下執事僭率之罪莫知所逃

賀丞相生日小簡

孫太衝

杪冬協序嵗律將新恭惟某官雍容廊廟熈載惠疇天佑神扶鈞履起居萬福某代匱邊隅仰承防樾末由瞻望鈞辭謹具柔訥申茵鼎

仰詞典書已列右牘邇來未審鈞履何如欽想異宣盛美上應天心戩谷川增百祥來合春陽將屆气令正寒敢祝勉爲基圖葆寧徳宇以慰寰海黔黎之望

嵗功將就气莭皆周畱一以示無窮存五蓂而全大數天於此時誕毓眞儒鼎角匿犀骨瑩皓玉實苞靈曜之紀稟山嶽之暉宜其出應昌期輔隆聖緒中興茂烈専美於今祿位之崇壽祺之永固自有昊天黙相非蠡測管見所能知其極也

某官梁楹重器金璧髙標雅性內融英華外發故能依光日月感防風雲勲紀旂常名書竹帛輔太平之至治迓滋至之宏休荷眷益隆竭忠彌著旣富伊周之事業宜膺彭喬之年齡輿論所同愚情靡佞

恭以夢熊谷旦照社剛辰縉紳士民萬口咸詠莫不以椿嵗八千廣成壽考仰祝遐齡蓋由盛徳洪恩漸洽四海無一夫不被其賜則揄揚感戴有不約而同者某素荷陶鎔尢深禱祝限拘官次不獲躬造府門厠迹稱觴之列輙以星香末禮及斐文祝疏専人賫納鈞廡以表區區之誠仰乞寬仁特賜鑑亮

比因亞嵗令辰嘗僭具竿牘前玷鈞嚴想已獲塵記史今玆恭遇誕慶之日不量疵賤又以緘封輕凟尊威極深戰悚伏覬鈞慈湣其勤劬而恕其率爾不勝至幸某迂鈍之資仰防埏植得以效能小壘已過瓜期夙宵勉勵幸免曠瘝舉錯飽溫實由洪造誓當益罄駑情以期報塞更祈包舉提奨俾永安於薄分傾依感刻交積卑悰

賀丞相生日小簡

趙莊叔

成嵗受春恭惟天棐正人道尊徳隆鈞動止萬福某被受大庇方逹墻仭敢祈嚴防威重永綏斯文某下情眞禱

僭候鈞崇粗謹公牘矣春律初回天地始交裁成輔相眷倚上宰仰惟以道消息戩谷畢臻更祈倍萬節宣順捨太和以輔九重仰成重慰四海百世具瞻無窮之願恭惟皇上纘服聖徳配天天實祚之卜世千億則有光明碩大萬人之英應時而來勱相我國家昔武丁中興帝賚良弼宣王中興嶽降申甫此豈偶然哉無疆惟休豈特一時賴之某疎賤率爾妄議上及天人君相之際蓋師友宿之共論以爲如此非某所私臆也

恭惟某官受天地之間气出佐興運曉然見秦漢以來歷世之士防溺末習隨宜補闕僅立一代之治實始慨然收拾堯舜三代周孔之遺文盡發其祕起是道於千載禮樂廢絕之後神功妙用無防不到大位天地小育萬物聖天子知是其出於一也傑閣大書以表中興天下皆得而測之曰君臣之際蓋如此豈非眞儒治效之極致聖宋無窮之盛烈也某敢誦言之

某讀書竊甞妄議以爲人莫大於有我莫大於有物有我之至至無物孔子孟子之身相魯爲齊卿當時視之若一旅人然何則有我之至也伏惟某官有大勲勞於天下皇上念無以致報備物典冊窮極尊榮可謂盡天下之富貴矣而燕居之室左圗書而右文史介然端坐奉養枯槁如髙僧逸士人之以言語自逹有無間精粗靡不流覽隆暑祁寒忍倦忘疲如布衣儒生然則兩儀間復有何物可以惑我者非孟子所謂富貴貧賤威武不能動莊周所謂焚大澤流江海破山震海之風雷所不能變者哉擴而充之是爲大丈夫斂而融則爲博大眞人某不自虞僭議光明無所逃其罪

某艸茅防賤讀書應舉其實爲貧也當聖王勵精庶政某官器使羣材之日得以文墨徹名於上冒寵不避退有愧懼繼得再到東閣道所以幸敢圗賜之従容如大賔客擇地除官滿適其意且以爲純白可教教以有吏某𨿽愚無知聞某公先生之言亦竊自奮厲以口語心惟忠惟孝惟恭惟謹庶幾萬一不負嚴訓區區感激不覺露布惟先生撫綏之

仰惟上帝篤生大賢以休息我國家元元十餘年來薄海內外父子兄弟得保天性禾麻菽麥各遂生理投我木瓜桃瓊瑤報之人情古今一也矧億萬生靈舉入壽域此何從來哉是則無以報矣獨可無以致其誠乎玆者嶽降之辰竊爲炷香薰心瞻南極之星誦千載之章而虔頌者無間貴賤人也羣情如一上帝臨之

竊惟盛徳無私施及萬物天下樂推而頌焉者結於情而感於中也某防生成及玆愈丰矣旣不能親舉壽觴竊不自揆綴爲律詩十篇引領鈞屏再拜以獻顧以一徳格天福及萬方眉壽不害與宋無極豈待人言哉然其中有不能自已者如前之云斐然而成突然而至不自知其言之陋也惟大仁人寬之某慙圖前去交割職事身在鈞鎔之下有命其敢不承惟某官所以命

上丞相宮使小簡

王元長

某一介之賤輙犯威嚴僭易問起居狀下情悚懾暑气益隆恭惟琳館晏閒神右賢業鈞動止萬福某仰借大庇塊防田野萬想滅矣獨於門墻未忍一日忘也謹勒參

竊以相公自去秋觧機務之重從祠館之佚髙標雅望超世絕俗仰惟襟宇日益衝澹更覬愼寒暑之正適興居之節妙理和倪以防相府盛大之慶以副生靈之望某仲春走介寓咫尺之書塵混記室日俟僭率之罪比其歸也伏防賜布帛之溫言寵桑楡之暮景𨿽王公大人謙尊而光顧豈疎逺疵賤所宜防哉伏讀悚然以榮爲懼

某得請以歸深居窮僻未甞與士大夫接其於時事可謂耳無聞目無見出入阡陌惟見田父野老佇衮依還廟堂致中興之事業以幸天下獨未知天意如何耳天聰明自我民聰明民心蓋天意也鋒車之召其在旦暮區區之私尢所跂望

某居閒防祿不足以糊口豚蹄之祝蓋惟望嵗而已久雨不止下田皆墮渺懷見者有塡壑之憂連亙數郡如此正恐亦軫九重之慮也

上丞相小簡

晁子西

璇穹周廻協气充塞恭惟坐於廟堂兼運樞極王室倚賴神明並相鈞動止萬福某敬奉簡代其身賀於堂上

邇辰不審鈞用何如聖賢相逢坐建中和之極當此淑莭更覺協气周流伏惟充粹集於神衿起居超勝其在方內拳拳之情更乞盡消息理永享三壽之祉伏聞丞相之印明天子久未有所付海內延頸日佇顯冊之頒蓋逾年於此矣屬者恭審詔自中出告於大廷卿大夫則相賀於朝士庶人則相賀於家乃知明天子必待其知之深而後用之富公韓公之登庸直如此耳某在逺不得從百執事詣光範門敢致一牋於衮衣之前伏乞鈞寛

某名迹冗防不敢以書通於明公大臣而獨喜見東南來者從之聞明公大臣之賢東南來者皆亹亹談相公頃在天官時吏不敢爲姦而士大夫恃爲津梁已有廊廟之望矣今某與逺方之人自聞召還揆路遂執鈞衡無不欣欣相告中外幸甚幸甚

某少經憂患異於他人重以才具迂疎不任當世驅使以此實無宦情顧出仕垂三十年無田廬可歸爲貧所驅矻矻州縣間但知自治而已不自意猥防朝廷遽從支郡擢付一道而巴蜀之俗喜爲朋比以濶落不事事爲賢某效之則違其本性且負朝廷欲不效之𨿽民則喜矣其如官吏不悅者眾朝夕皇皇不知所圖輙敢布之伏乞鈞察

上丞相小簡

汪彥章

初秋气爽伏惟經體贊元均福中外陰有神明來防興寢某防卹裏居未有俯伏階戺之期下情伏深瞻仰敢乞惠令莭宣上承眷倚爲宗社無疆之慶

伏自違去恩地旬嵗有餘𨿽日與陶冶諸生防被膏澤荷戴不貲其如身迹庇賤曾不薫沐修狀仰布此誠玆者大賢登用海內同慶伏以區區犬馬之報越在遐方無緣陪士大夫班庭之末瞻望臺閎精爽飛越

恭惟某官以天與竣明之才加之聖人淵懿之學爲盛時而出必當大有施爲利澤天下故方朝廷輔相之典一新首膺柄任中外呼舞以數千百年太平之期適當今日𨿽至愚不肖者亦將得其分願顧非木石豈無此情緣依制不敢具啟稱頌

某至愚極陋晚預簪纓之列奔走布領乃分之宜不圖先生過聽擢於眾人之中付以學校之選退惟幸冒已無可報稱之理至於爲親之故周旋曲折動皆如欲𨿽使自爲之謀不過如此罪逆顚隮受賜不終然在荒迷中未嘗一日少忘感戴惟當庸自修飾或未隕滅尙期少效區區上答生成悚息悚息

某禍患漂零屏居饒之徳興𨿽聞大賢當國田野無知之民交口相慶緣地逺不克卽布區區之誠伏惟鈞慈特賜憐察

伏覩顯冊之頒曾未更時人心所悅和气隨生風雨協期倉箱萬計𨿽累然俟塡溝壑亦如未至失所以此感戴厚恩尢倍倫比

上虞丞相小簡

晁子西

比日時有淸和意不省中臺之光所照山川气序何如伏惟赤舄燕居倍庸充粹加以神明協相鈞動止萬福某守地不得詣行馬之前乞爲天下未究之功盡消息以湏璽召

伏聞衮衣西歸凡鄕黨之士與嘗從賔客之遊者無不迎於道路於裏門而某平日受兩世之知最厚顧獨不得前豈勝愧恨𨿽再上牋牘終不能紓下情分也伏惟悚仄

某敢問久防衡軸乍還甲捨向來封殖之木皆已成陰按行三徑景物增麗𨿽釋機務之勞比就閒暇固足以樂敢誦獨樂園之詩恐造物不我捨耳某敬傾耳以聼伏惟門下翅材之館固應日盛日富而平昔得之於硤內者惟某與李犍爲耳犍爲尢答颯不振甚爲門墻羞近聞大爲州將所苦且將就建極可念能爲解其急者非歸窮於門下不可敢亟以請倘軫鈞懷徑從府庭遺一介致書於州縣將宜論率爾申論皇悸

上朱丞相小簡

王望之

某僭易請問起居狀於記室不勝震恐以春寒色尙凜卽日伏惟總領百辟宻贊萬機天人擁祐鈞萬福某杜門窮巷竊祿祠庭仰戴恩私誓不敢忘惟是無路進侍下情某謹勒參

某防恩便私遂逺門墻愬風馳情惟劇犬馬之戀卽日不審寢餗何似伏惟黙運神心調和元气動膺百順坐致休祥气暄寒未齊敢祈上副倚毘下慰具瞻保合太和爲宗社無疆之福

竊惟相公以孔孟之道發維相業巖瞻聳然威名逺播紹復中原萬物吐气蓋有日矣惟佇褒陞槐鼎與天下共慶

某曩謬叨冒政宜自竭而多病罷軟一毫亡補瀝誠丐閒伏防鈞慈軫念寵以職名防之祠館華其老而濟其私皆均播也某非木石豈不知歸倘未塡壑筋力可勉誓磨頂踵效蛇珠印之報神實臨之不敢誣也某臨行兩詣朝堂府第竟不得望台光侍熒坐少敍區區感激依戀之誠迨今負負未已也伏惟鈞慈恕察幸甚

賀丞相正小簡

文天貺

蒼精司嵗序肇端恭惟銓時論道天相忠勲鈞興居萬福某備數偏城仰托恩覆尙遙瞻拜門墻謹修守訥申玷典籖

謹時申問之儀已列彛式東風觧凍气令尙寒不審鈞履奚如緬維弼亮一人布徳行慶共格龎鴻之祉更乞重爲社稷生靈怡神養漑逄迎太和下副輿情之禱元祚屆期三朔正始實上下交防之辰品物咸亨之際仰惟大忠碩亮輔行洪化徳恊日新髙穹之所保佑綿宇之所贊祈皆以君明臣良宜永膺於多福昌熾耆艾萬有千嵗豈特詩人能爲魯公頌哉門生下吏實亦賡詠再三不知窮已傾依瞻禱倍越夷等恭以某官至徳邁倫全材防萃勛業蓋天地姓名髙日月求之往哲非阿衡周公不可爲比當嵗律之更新諒眷懷之益厚格天盛美奠枕休聲有識者莫不以時稱頌非區區私情敢獨形於紀述者也

竊惟古今道洽政治嵗阜民和囹圄屢空兵革不試典章制度煥然與三代同風塗歌巷舞共慶三代之防平實自某官輔佐眞主履中興之運隆不防之基感防天人宣明帝載以致其然某恪奉教條遵承徳意獲與邊逺郡氓同被惠澤其爲欣戴未易名言逖逺鈞儀薦更嵗月𨿽駑蹇戀軒之情夙夜在念自惟名分有間不敢頻貢柔函上凟威重伏冀寛仁曲垂賜亮

某綿力薄材重防恩造之加假守邊圉已書一攷𨿽不敢務爲矯異之事以拂人情而仰賴涵覆黽勉恭欽昭布朝廷之徳意致蠻獠向風編氓安堵使闔門百指溫飽自如實出生成之賜某誓將愈竭糜捐盡瘁撫綏庶逃瘝曠以少酧陶冶之私銘篆愚襟筆端莫究

某浮賤防蹤累叨奨防𨿽贊論帥幕無所取材而材以一麾尢爲寵異自顧僥冒之深悉歸卵翼敢不啣恩戴徳以圖鶴之報耿耿此心切祈洞鑑

某徳懼僭越百拜申問鈞閎寶眷恭惟履此新序茂膺戩谷

某皇恐武岡恐有驅委乞賜鈞目

賀丞相正小簡

孟陽紀四序肇開恭惟祠庭多暇天相人瞻鈞履燕興萬福某承乏偏城逺托鈞履尙阻趨侍謹具手訥申典籖

仰承寢餗之儀祗載右楮不審邇日鈞何如欽惟眞宇恬然天光內發休祥之至宻有相扶春令方新寒颷尙勁更祈精保粹和復登槐鼎以副四方之望某官名髙今古功在社稷𨿽退休外服以道自娛而去就用捨爲國安危當知嵗莭更端陽徳居內佇聞召還廊廟再膺爰立以固珍圖式符輿論下情傾望尢爲深切元正啟祚品物俱榮伏惟盛徳履之自天膺祐殊慶大來福壽之延何有紀極稱觴祝永塡益鈞門某以官箴有守阻趨崇仭輙具短啟以申祗賀之誠仰止髙山恨無羽翼

某才力凡下備數蕃宣仰荷恩徳覆提兩見新嵗其爲感幸未易名言更祈益賜推揚俾逭訶譴瞻依之悃仰冀鈞照

申問恩閎鈞眷伏惟中表共納純休國大夫人恭日有安問履玆新嵗福莫駢增

賀丞相正小簡

熊子復

龍杓甫輔鳯紀再頒恭惟明良相湏隱顯交相鈞動止萬福某猥糜漕指第劇巖瞻恭裁贄牘之辭仰混典籖之史

祗敍寒燠已掞彛牋欽伺夙霄用攄申禱惟眞宰相之弼亮有神明之防持紫皇注心蒼生拭目茂臨新序薦納多祺

嵗筦肇新物華萌動猥拘七聚方攬轡而服勤逖望三階阻捧觴而介壽仰鴻儒之揆道欽燕處之對時仁風翔而發育無邊和气薰而升平有象采諸輿頌薦此蕪詞

恭以丞相器逾鼎重材極棟隆盛徳格天昔旣有若伊尹殊勲辟國今豈無如召公鈞樞承兩世之傳膠漆契千年之遇澤方霑於華夏績已榮於旂常何幸親逢焉敢爲佞

敬惟道徳之門仁義之宇孤蹤一別元翔再更屬外絆於輕軺苐逺輸於華翰屆履長之序甞修贊壽之儀玆復掞裁並庸鋪敍崇閎倚漢華實萃瀛肇逢萬寶之亨均迓百祥之集

內宅百揆固有成模外慮四海豈無新約願承鈞諭勉竭鄙悰

上丞相冬小簡

熊子復

璿杓建子寶歷頒冬恭惟帝倚臺衡神扶國棟鈞起居萬福某猥縻使傳逖望宰廷輙裁狂簡之辭式序勤拳之意敬馳單介控仰典曹

敬頒啟防甫贄夷儀欽贊莭宣庸申虔禱仰惟一相之揆道共培擁百靈之薦正笏垂紳重茵列鼎上體九宸之眷下符四防之瞻永贊珍圖益綏煩祉是誠眞禱非敢過防

景至測圭陽來浮琯洪鈞一气已潛復於黃宮防階六符正柄連於紫極某屬拘塵鞅阻奉椒觴願閎眞宰之規摹益壯太平之气象惟易明剛長之序是謂得時而詩存難老之章尙歌爲壽熒煌甚邈悃愊奚殫

恭以丞相惇大有容直方無撓自膺帝簡巖巖早峻於師瞻逮再秉國鈞挺挺益彰於祖烈當綜覈厲精之治有彌縫藏用之功譽處益隆頌嘆難極

拜逺階符侵尋日月仰髙墻仭間阻山川每戴惠於巖廊屢控忱於竿牘適屆迎長之序虔修展慶之儀聲𨿽成文言莫盡意

竊以漕總七閩疆連二折起孤蹤之閒散伏隆指之將明深懼疏庸上辜臨遣惟賴帡幪之庇尙圖毫髮之禆揺筆怔忪伏紙惶愳

鈞閫星辰之眷諒皆擁於休祥閩封山海之區恐尙煩於約束鄙心敬祝綿力願宣

賀丞相冬小簡

熊子復

杓占朔易律兆陽回恭惟帝眷崇丘民瞻元老鈞起居萬福某謬膺轉挽幸防帡幪瞻衮舄之未遑冀鼎茵之加嗇拳拳是禱毣毣奚殫

拜逺階符時旣多閱仰髙墻仭心弗少移比叨六轡之來喜際五云之近屬簿書之煩委愒日方縻如原隰之阻修移風未果𨿽甞裁於尺牘曾莫述於寸懷何當欵侍熒煌歷陳悃愊引毫思澁伏紙神馳

伏值迎長之序合恭展慶之儀緣拘絆於冗司阻贊持於壽斚仰止臺衡之重履玆陽律之新卽還秉於國鈞用益調於帝祉使萬彚沐太和之澤而千齡膺難老之祥敢竭此誠敬爲是禱

某誤由閒散起畀將明維此七閩介於百粵何幸使華之軺傳乃依宰鉉之鄕闗𨿽綿薄之亡堪尙芘存而得免顧恩輝之甚厚宜感鏤以奚窮

冬序凝嚴相閎遂靚迎蓬瀛之眷集防嶽瀆之防持萬慶日新百祥川至

閩封物夥漕局事煩豈無閒燕之需或有丁寧之戒願聞鐫諭乃見鈞憐

賀丞相冬小簡

劉叔夷

朔律戒嚴寒颷彌勁恭惟宰正百官儀刑四海蓋載薦休鈞興居萬福某備員遐圉仰托云休尙稽瞻拜鈞庭謹具啟申塵記府申饔寢之儀恪寘右楮未審比辰鈞履復奚似維運動樞極爕化人神葉气嘉生永膺純祐當陽剛來復之辰更祈益體捲隆妙毓神觀式副寰宇具瞻之望卑悰傾祝無任拳拳某官負間世之才茂經邦之略名齊崧岱動耀鼎彛自昔宗工碩徳翊贊中興輔成平治未有若斯之盛者實社稷無疆之福生民莫大之幸當令序之復臨諒大忠之益著垂芳典冊固將與霄壌同爲不朽區區稱述蓋采之輿論仰乞鈞慈俯賜矜察

竊惟盛徳大業超冠今昔固非小智寡識所能窺較然考之時事則風雨調適稼穡丰成訟獄空稀干戈偃戢羣生和而萬民殖亦足以見格天之效休祥滋至矣某仰荷鈞播每與黃童白叟共歌化日之舒長未有不感慨歡呼以幸逢華旦也

一元肇啟萬彚潛亨恭惟某官道與時行徳膺帝祉上協岡陵之固下霑動植之煩簪履稱觴歡聲騰沸某拘縻格次祗畏簡書無階躬詣鈞庭徒深傾祝謹修尺牘少敍防誠敢祈鈞照

五百家播芳大全文粹卷五十六

欽定四庫全書

五百家播芳大全文粹卷五十七

宋魏齊賢

葉棻同輯

疊幅

參政樞宻

與張參政小簡

伏自執事參秉國鈞凡絲粟毫髮之才皆防收用如某門墻舊物當是鑪錘中受賜一人之數而奨用過當非意所及重勤誨飭恩言慰藉勉以造官卽日航湖襆被而行尙欲防磨朽鈍以效一割之用而力小任重不可負荷必至顚殞以孤任使伏紙占謝以愧以恐

時事多故更用大吏視之殆不如棊也參政自結主知進登三事倚注之重度越諸公靖康以還一人而已側聞淮冦眾散而歸宗社再安鼎司空位當屬元勲卽聽常之聞以慰天下之望

某愚暗自用屢觸怨咎投閒置散乃分之冝參政念一夫不獲之辜必欲滌除瑕垢復齒於縉紳嚴詔初下亟上免奏率意之所欲言止欲感動上聽而言狂意拙不悅己者又復醖醸以爲大罪以參政秉造物之柄噓枯吹生而某頭方命薄動輙得咎莫如觧去全璧而歸區區之心方俟朝夕投誠上

與參政小簡

王元長

秋气淒淸恭惟鈞動止萬福某承乏宰屬賴云防𨿽未以罪斥而門墻緬無從趨侍僭越詗問記室

某屬者數以竿牘仰勤聼覽正恐犯分獲罪左右鈞慈貶損必賜誨飭以故區區之私每不自安至於感戢榮施又非一言所能了也卽日不審鈞用何似風露益冷敢計妙理沖和歸待冕旒發揮賢業使生靈出塗炭之中而躋仁壽之域蓋天下之望也

某曩晚疏拙方欲丐歸田裏未及下手而丞相已去矣孤迹廟堂旣無相知而言者攻呂似未已不知如某者得全璧歸否四顧茫然無所控告欲望鈞慈惻然以一書爲席參言之使得一在外逺闕待盡山林其爲恩造何翅生成之賜也恃桑梓之末輙忘僭越惟參政畱念幸甚

賀防政正小簡

餘子儀

蒼精司嵗序肇端恭惟弼亮公忠天人防介鈞興居萬福某代匱偏城仰叨云防尙遙防拜鈞墀謹具柔訥申詗記室

謹持申問之儀祗載前楮卽此東風觧凍气令尙寒不審鈞履復何似欽想翼宣盛美道茂經綸戩糓之繁明靈黙贊更祈重爲社稷生靈精調茵鼎下符傾祝之勤不備

元祚屆期三朔正始實天地交防之辰品物咸亨之際仰惟大忠碩徳輔行洪化遐齡景福山聳川增下僚傾頌尢爲至切

某官躬久大徳業之資當盛旦昌期之會備攄妙蘊佐佑聖神爕化之勲加被艸木巖瞻之望簡在宸佇聞榮陟元臺輔隆洪祚卑情不勝祈向之切

嵗律更端椒觴稱壽玆爲彛禮今古所同逺想簮履盈庭冠蓋旁午某以拘縈吏役阻造軍門輙憑毫楮以代慶儀仰乞鈞察

某疎逖庸防邈在邊圉仰視大府潭潭何啻霄壌前此不自量分僭貢竿牘以爲星辰之慶逮玆元旦復拜緘封蓋以懷感徳誼殫布悃愊不敢自後於輿人冒犯之愆仰祈原貸

某迂愚下士昔荷函容黽勉蕃宣苟逃譴斥感銘厚徳實倍常倫更蘄包匿荒垢俾獲保全依禱之私非言可旣

上防政冬小簡

李久善

冬律屆中朔風凝凜恭惟恊贊政機天錫純嘏鈞燕興萬福某逺托防覆尙稽瞻拜履絇謹勒手啟申塵記史

載詗寢餗之儀已列前楮比辰不審鈞履何如緬維寅亮天工休有神明茂集繁祉七日來復萬寶潛萌仰上體眷懷精加調衛以副中外之望

某官以宗工鉅儒經綸之業贊襄黼扆勤勞王家弼成至治宸眷厚右揆久虛佇聞渙號之行別條賀牘士大夫之論罔不同之竊觀比載以來三光全而寒暑平五糓熟而民人育道洽政治上恬下熈葉气橫流頌聲交作蓋由同心恊謀彌縫輔贊以共成不防之功某承乏偏壘得與逺方黎庶鼓舞化鈞不勝忻幸之至

星回昴陸化日肇書恭惟某官道與時生百祥萃止某限以拘守官箴阻造墻仭苐勤傾頌之誠輙修慶削上美典籖伏幸鈞察

某一介寒防仰叨荷埏植𨿽専望崇墉執隔天壌而傾依戀慕之誠夙夜無已自顧孱防宜安薄分故不敢數貢柔緘以取狂僭之罪引領鈞墀恨無飛肉

某才幸枯梗無他技能久竊誤恩分符支郡實賴鈞造包含未歸司敗私感戴未易名言更冀盛徳優容益垂覆庇卑悰無任依歸之至

上王樞宻小簡

毛伯頴

冬序凝凜恭惟防翊化鈞樞機周宻威名武震折衝萬里鈞動止萬福謹具啟承起居

某官道徳謀謨經綸之學遭時艱棘纓冠授任威謀勲伐震動海宇社稷所賴氓庶具瞻伏乞保禦粹和永膺多福

伏以妖气未靖獯丑尙污中原主上憂勤緝熈紹開聖緒信順體治天人參助賚玆碩輔同心同徳廟算先定克集大功恭惟執事維綱調度指制勝萬全之舉近在旦夕搢紳傾頌咸願防筆和鈆鐫勒金石以追歌詩誓命之盛天下幸甚

某官以儒林宗匠登翊聖明運動樞極傳說旁求俊乂周公降禮海內人士莫不願輸肝剖膽自效於樂育鑪錘之末而某卑飛楡枋麼渺連蹇何足以辱執事之顧盻然竊意洪鐘虛受無求不應區區悃愊當防矜照某建炎初防召赴維揚行在與丞相張公比牒並名出入於黃丞相之門才疏命薄所向防防桑楡頺廹俛仰無成竊感某官以宏材髙誼振防污險之中疏逺寒雋無不向風慕義是敢飾其固陋願自附於欂櫨侏儒之末恭惟兼取並蓄之度有以材幸

竊以書生事業卑陬寒冷方時艱難賢哲馳騖褰裳濡足惟恐不及而摩研編削之技將何所施但竊伏執事之下風嘗獲誦詠遺編墜槁沾飫於殘膏賸馥者久矣是敢效古人執贄之禮錄其不腆之文獻之黃閣下伏惟陶冶大公無棄金遺土辱磨汰而埏埴之幸甚

某人微地寒越在別壌於執事之門無葭莩鴻毛之重而率爾狂言犯分冒恥自通於記室以流俗之見言之亦可謂不思之甚矣然竊意執事以瑰瑋奇傑之度旁搜逺紹進用貧賢孤士以復古道以振流俗之際終不以其踴躍不祥而賜棄絕用是自決若執事辱幸教之亦市駿骨致千里馬之義也干冒鈞慈無任戰越

上韓樞宻小簡

王季髙

申問起居粗如常禮庚伏炎歊恭惟琳館晏閒神右勲業鈞動止萬福某竊祿祠館杜門窮巷末由瞻望履舄遡風馳情不勝拳拳謹勒參

自錫邑津亭請違倐焉秋矣疏逺疵賤亡路擁篲以待門墻卽日不審鈞用何似暑气正酷敢冀調防茵鼎保合太和以篤相公盛大之慶以副海宇之望

竊以樞宻端明聲名風采實魏王是似至於奮然不顧逺使彊虜其爲忠義近時士夫所未有也扶顚持危正賴柱石今乃觧樞筦之重從祠觀之秩然鋒車之召其在旦暮乎願戒舍人束裝以待某胸中索然無毫髮可爲時用者獨樞宻存錄奨防蓋三十年矣而某頑鄙倍費鑪錘之力樞宻刻意存就久而益切顧惟此恩何以報虺珠印冀之異時而已僭越死罪

上沈樞宻小簡

毛伯頴

春杪暄潤恭惟運動樞極嘉言孔彰折衝綏逺之謀海隅防賴神理聽勞鈞動止萬福謹具手啟申問黃閣恭惟某官以全徳大賢譽處隆治誕敷典冊入踐樞極宥宻之地伏想綸言誕告公門省戶之間搢紳喁喁罔不欣吁某素荷知眷逖聞褒詔切深忭躍

伏以某官道隆徳峻見逺識防爰是翊宣萬機羽儀表著聲猷軌訓之懿海內誦之今者光被贊書再登政路實將闡融勲績嘉靖萬邦仰冀嗇神養和愈茂棟隆鼎飪之素

伏聞某官促駕鋒車入覲宣室懋膺華光講勸之重尋具尺牘附致悰悃伏想已闗眎覽惟是揆逖誨範嵗月滋久藐在逺服壅蔽朴愚瞻仰階符但增悁抱伏以皇武鷹揚執敵震駭主上圖任耆俊惟淸緝熈用丕顯祖宗之休命某官以舊徳元勲薦登樞近恭惟經文緯武職思其憂竚觀咸劉式遏之功混一區宇垂副具瞻之望

上徐樞宻小簡

气漸熱伏惟從容右符神明其相之鈞動止萬福未緣參承切冀若時保重倚須大拜

違去熒席𨿽渉日未久區區景慕若隔年嵗向非親誼周全至厚詎能使人拳拳不能忘如此憑書引領愈切依歸

伏自擢司本兵之地卽捷奏無虛日制勝之策何以神速若此耶惟閣下至誠樂易其心休休焉蓋古之常人吉士非邇來縉紳所可及也當坐廟堂謀謨天下庶幾厚徳以鎭浮卓行以善俗一變近世澆薄之風則智名勇功特其餘事耳

屬者獲依大庇苟祿數月亦已幸矣旣已丐閒得請俾遂山林之性此意豈可忘耶今玆翳迹蓽門寂無一念時以扁舟艸履放浪田裏中倘未捐棄或以餘光振之固所願也非所敢望也

賀陳樞宻冬小簡

黃鐘紀律气令凝寒伏惟運籌樞府天人交相鈞動止萬福某孱瑣防蹤逺依帡芘尙稽參拜赤舄謹勒狀冒塵典記

修詗鼎茵之儀恪具彛式邇辰不審鈞履奚若緬想惟忠宥宻贊計廟謨休慶之來百靈攸介天元肇復庶彚濳萌願言咀調道粹消息時宜以副四海黔黎之望某官偉才名世妙識濟時簡在冕旒擢専樞柄奇謀碩畫逺邁古人輔贊彌縫實惟名哲行觀大拜以快輿情卑悰祈向之切

竊惟方今夷夏乂安四方無侮兵革偃息百姓敉寕蓋由黙運韜鈴折衝海表故治效之如此其盛某備員遐圉得與士民同其鼓舞實千載一時之榮遇忻幸之至倍極愚衷

書云記愛日初長恭惟某官道恊剛明福祚蕃衍某限以官守拘牽莫獲走慶鈞階徒勤祝頌輙修尺牘以露防誠仰乞鈞慈俯垂體照

某疏逺孤蹤仰賴洪防得以效能小壘瞻望鈞庭邈在云漢自顧分守有等不敢數貢柔函上凂聽瑩惟傾詹戀慕之誠無時敢替敢祈鈞察

某浮賤之資濫分符竹秋間已遂書考政借鈞庇之宏得免曠瘝卑情豈勝感刻更覬至仁兼愛益賜包荒俾遂安全誓將疲精盡粹以酬恩覆依戀之深仰丐矜念申問鈞閎瑤眷伏惟上下各擁純休

某皇恐下郡恐有驅策乞賜戒約

郡王太傅太尉

賀韓郡王生日小簡

蒼精司嵗序肇端恭惟琳宇晏淸天人參介鈞興居萬福某代匱偏城仰叨云防尙遙瞻拜鈞墀謹具柔訥申詗記室

謹時申詗之儀祗載前楮卽辰東風解凍气令尙寒不審鈞履復何如欽想優遊祠館忠防益彰戩糓之繁明靈黙贊更祈重爲社稷生靈精調茵鼎下符祝頌之勤元祚屆期三朔正始寔天地交防之時品物咸亨之際仰惟大忠碩徳茂對昌辰福祿綿永卑悰瞻頌實倍等夷

某官奇謀妙略素蘊胸中茂烈殊勲久揚閫外功成勇退恩寵益隆𨿽頥神奉祠坐享封爵猶惓惓不忘帝室之大計忠義之莭夐無前比佇聼進跪槐鼎積考中書以允恊於師言幕府舊僚祈向彌切

比辰屆三冬蓂收九葉旣嵗功之已就實春令之將臨天於此時誕生賢帥英資偉質超冠等倫宜其夙奮忠謀結知黼座扶持王運茂著元勲壽考之隆固將與寶符同其久長欽頌之情毫楮難盡

某孤蹇防蹤久防奨芘恭逢降嶽令辰及此新莭當躬造崇墉厠賓屬稱觴之列限以賤守攸拘不克如志輙以星香末禮及祝疏慶函冒塵熒座敢乞鈞慈俯賜鑑照

某迂愚下士備數蕃宣獲逭譴訶實由恩覆更覬盛徳愛人益賜提攜俾安於終始瞻依懇仰彌激懦

賀韓郡王冬小簡

冬序向深寒風加勁恭惟棲神眞館天祐忠勲鈞興居萬福某仰竊云防末由瞻望履綦謹拜手干冒典書申記史已列前楮邇辰不審鈞復何如緬想玩道祠庭宻扶宗社休祥之衍山聳川增陽气方亨气凝凜切祈勉體眷懷精調茵鼎飪下慰傾祝之誠某官以雄才碩量爲國宗臣功在王家芳垂史冊用能顯膺茅土茂對龍光身名俱榮超冠前烈暫玆鈞逸琳宇益著丹誠佇聞正位上公以福天下

亞嵗今辰有生同慶恭惟巨徳履之戩糓駢臻某祗畏簡書拘於職守不遑趨厠賀客之後塵徒勤傾頌輙修短牘以露愚悃仰乞矜察

逖違熒座薦易星霜鄙心傾馳無日不在墻仭吏事倥傯不獲時拜柔函苐深悚愧伏惟鈞仁俯賜恕亮某駑鈍之質假手偏方實自奨拂之素每思夙夜恭勤盡心撫綏以仰稱於知遇感幸之私無以爲諭

某碌碌無奇徒勞小壘逺賴防樾苟免曠瘝已書兩考更覬盛徳終始提掖不勝至幸瞻跂旌防志往形畱

上陳太傅小簡

季秋謹時伏惟道隆徳重勲業赫奕社稷攸系神明相輔鈞動止萬福某服力職事不敢上煩賜念謹奏啟上聞

區區上承問候之禮敬布右楮邇辰不審燕申餘暇鈞用何如伏乞仰副宸禮眷之渥寶練沖和某傾頌某疏逖之迹伏自一違鈞閎屢更嵗籥巖瞻景仰不勝下情某拘絆天涯未緣參省但深依歸戀慕之誠某防賤無取引分自慊不敢輙修竿牘塵污幾閣恐速僭越之罪仰惟鈞度容涵未賜譴訶下誠幸甚

恭惟某官協徳位師端誠考古功名終始深契禮經惠澤元勲四海防福天錫難老永固壽祺天下幸甚某孱鈍奇危一介之賤承乏鄕郡閱日滋久無補事功方虞敗黜玆防朝廷以某芟艾狂卒敍錄微勞賁以宸章進直龍閣飾之魚紱就參漕計寵數便蕃逾涯益分內視缺然有此遭遇以榮爲懼實惟鈞造曲賜甄收噓枯吹生自卵而翼天地父母之恩恐未致是某敢徼幸防豈敢須臾以忘道阻且長無由趨詣鈞屏待靣以敍謝懇下情無任悚恐之至

某人防望輕智疏術拙蚤被眷憐得預使令之末已爲莫大之幸仰承恩數遂使綿薄而總繁劇冗賤而陞淸華出於覬覦之外非所宜防曉夕恐畏如臨淵谷誓當殫思畢慮竭盡駑力庶幾無辱門墻而已

某本路恐有驅使事件乞賜鈞諭願效犬馬之力鈞閎寶眷伏惟神示相佑坐擁休祥

上劉太尉小簡

問訊起居狀於記室之史頗渉僭率殊深愧惕春寒尙凜恭惟總領大軍紀律嚴整神明依防福祿駢集某竊祿祠館末由伏謁幕下遡風馳情謹奉狀參某承乏行朝每荷優遇比者得請而歸更勤飲餞區區感戴未嘗少忘卽日不審鈞何如气寒暄未莭敢冀爲國家眷賴倍切調防以副天下之望

某還家幸四境無虞得以偸生田野皆出大芘敢不知幸但乍歸一畨應接擾擾無少暇以故不卽寓狀起居其實於左右未嘗不惓惓也

捨弟於門墻𨿽昩平生伏防特逹許辟置帳下刻骨感藏更望畱念早賜成就幸甚凂凟上聞伏深愧懾

賀劉太尉小簡

卽日凝寒恭惟鎭撫丰暇神明恊相臺動止萬福某逺托恩庇末由參覲伏冀爲國自重

某違去旌幢於玆累年下情傾仰無物以諭一行作吏救過不暇追數初心每用慨嘆何當躬詣帳下盡布此懷臨書重增悵望

昔嵗病臥山中伏聞登壇受鉞之寵扶憊占辭因一叟兵爲慶迄今不返其浮沈殆不可保比遣使臣防綱至鄂渚再上記頗詳悉伏計已塵臺幾感念恩義有不能忘者不在書疏之疏宻耳尙幸孚照

某偶以宣威之檄分校特奏名進士於成都用四十日始得歸中途下拜因永康所賜臺諭跪坐以讀恩意慈祥寒屋爲暖薄暮就道傍僧捨取火作記未謝萬一益深感愧之至

某資中方報代已防朝廷記錄繼下沈黎之命顧何以得此不敢忘所自也重增感愧然某衰病益侵行掛衣冠神武門下與艸木同腐矣平生相知如公無幾輙布苦懷臨書淒斷

臺眷上下均慶有役願受令

侍從

上王尙書小簡

員顯道

末夏謹時仰惟崇深禁掖武部雄特職穹地峻神天扶贊臺萬福某謹専勒記上詗興居

某中悃之誠右牋已悉比辰暑意漸盛仰惟師長百僚羽儀萬化賢哲所介擁祥時萬益壽而臧伏丐妙用沖和永爲王室倚賴下符宇縣傾系之切

某仰惟某官誠明之質溫厚之文二者皆粹然不離所謂黃琮白璧天地之器南金東箭湖海之望向者屢試藩符均勞外府然汲黯寢謀望之雅意自當爲本朝之重邇者黼扆所以深思旌車所以亟召先畀舊物行秉元樞旦夕眞荷踵而須矣匪佞

伏覩制書以禁掖之任仰屬盛徳百全之英誠足以施六蓻之明效分九品之淸濁縉紳君子與夫蓬茅之細民聞命之日皆歡興鼓舞引首南望恐除拜之緩也更祈養望臺衡遂熈庶政則山公品題毛玠雅亮皆不足列於大君子之前矣

某區區一介譾劣下才鼯防五技駑馬十駕深慮不堪世用今者恪將使事逺防帡幪逖觀盛時登進良弼俾無庸者得依洪庇與萬類同慶誠夙昔之願也感愫之懷臨紙無極

上王尙書小簡

夏令云初炎蒸漸劇仰惟典正七朝鼎來萬祉神天恊贊臺履動止集福某謹勒記上干典籖

比辰星迎東井風起南薫不審臺座日用何似想惟濯纓淸塗視艸禁掖兩有勝適更乞妙防一莭卽正三階下情企禱之切

某官富文篤學燭理明道冠藝於南宮藹譽乎西蜀令聞令望表恭一世名流勝士殆未可企而及也五兵要職八座崇班蓋聖姑示優賢之寵然超除特拜未見其止側耳白麻之宣黃扉之入匪昕伊夕也不誣不佞竊惟國家隤福生靈兼愛南北則繼好息民折衝樽爼當有人焉今執事踐揚中外閱天下誼理甚精且博則附近懷逺之術勝殘去殺之義非執事其誰茂明之某寒蹤衰退逺塵使節飫聞徳望今聆顯拜蓋喜庇身之有地也方墮萬里外不任進伏兩階乃情依依耳

上林尙書小簡

春律更調恭惟玉立朝端神示昭相臺動止萬福某備員戎幕苟安分守乞不垂念矯首門下晤對邈未有期伏祈養無害之剛成不貲之福俯慰中外之望某逖逺臺儀倐兩易嵗惓惓髙誼鑑寐不忘卑棲冗局略無少休念念拜起居之問迄今未果尙期大人君子曲垂包容寸毫尺楮言不能敍

恭惟某官經術文章師表一世以八座之重進讀經筵兼職翰苑自昔儒者逢時之榮何以加此然薦紳之談尙以未究施設爲歉況某受知素厚者其私用延跂宜如何哉卽聆大拜慰此遐瞻

賀秦大資冬小簡

冬律方中祁寒彌盛恭惟提總蘭防納忠文陛天人介相鈞興居萬福某備數遐陬仰叨恩覆末由參拜鈞墀謹勒手誠申混典記不備

申詗茵鼎之儀祗具右方邇辰鈞履復何如伏惟遊情圖典神佑傅碩戩谷之來日加繁衍一陽換莭朔吹方嚴更祈惠令飾調輔隆景祚以慰生民之望

仰惟某官英才妙蘊出類離倫名髙斗南望隆人傑故能擢巍科隆厚眷峻躋政府綱舉圗書輔成緝熈光明之美勲徳無盛萃於一門考古驗今未有其比是宜延保宗社流慶無窮超越乎楊公四世蕭氏八葉輿議攸歸非某敢佞

天光肇屆動植咸亨緬維碩徳履之茂膺純嘏某以拘職逺方不獲走厠縉紳獻斚之列輙借毫楮以攄傾頌之誠伏惟鈞仁曲垂矜亮

伏自拜違恩閎三更嵗籥感戀之深發於宵晤實念云泥勢隔不敢頻以竿牘防禮冒玷典籖仰覬鈞慈察其非懈特賜原貸

某坎防蹤久荷甄播叨竊承宣之寄𨿽偏方遐徼夷獠雜居自昔號爲難制而逺賴朝廷威徳莫不革心向化以故柔良樂業得以安其愚拙舉家飽暖實出鴻私感激形言曷殫愚悃

某資品凡庸濫膺符竹勤勞綏撫已越期年自非恩門覆防曷免譴尢鏤骨銘心誓大徳酬更蘄鈞造加憐始終全庇下情依戀不勝惓惓

上張徽猷小簡

春序劇喧物華滋勝太平和气海宇翺翔恭惟志茂經綸術恢康濟精忠許國膏澤在民神之聼之百祥來舍臺動止萬福謹再奉手啟布起居不宣

邇辰緬維雍容轂下步武廷中讜論贊襄宏謀啟沃均調國論葉濟化工宻勿進思優遊退食天人參介福祉川增更祈上體眷懷俯從頌詠保綏饔寢毖嗇沖和倚需大用

竊惟防衣侍膳日奉鈞顏溫凊問安門防多慶某一麾匏系數仭云髙渴奉羽儀苐深景企拳拳鄙素筆墨奚殫

某仰惟道學資深淵源浩博代工之業夙稟生知熈載之謨率由自得嚴途穹峻拱侍宸旒倚注方隆眷毘益厚渙恩異數輝映無前廣譽英聲飛騰天下縉紳咸慕豈特區區

某近被上恩再司戎律黜幽是懼仍進官聨受命拜嘉汗顏殞越俯惟孤逖曷稱使令玆蓋某官惻憐陳舊推僭迂疏特達之私未知報塞某伏思燕南趙北黠虜殊鄰必擇賢臣付之閫幹城方略禦侮內視缺然益虞訶譴徒誤奨知旦旦省循曷勝戰汗

某濫乘一障遽閱三秋上賴聖算授成天威宣暢廟謀制勝堂上折衝烽燧銷沈枚靜其如碌碌苐守平平加之疾急侵陵煢然老境嘗攄危懇輙丐投閒比奉禦封驟頒綸告臣子之分莫獲循墻然而某膂力旣愆素餐尢甚支離受粟實不遑寜久沐眷憐諒防記卹

某上問臺閎寶眷伏想順迎暖律茂集春祺

某此中有委願效驅防

上陳侍讀小簡

燕閒丰暇臺萬福某病卽林壠末由占見尙冀爲國自重

起居狀比復何似益冀齋疾自謹再極文章禮樂之選下情傾頌執事進退異常譬之堅車大艎非有所卻不能至也一宿畱則弭莭緩轡於禁途矣

淩雲之別已墮夢境出防喧寂不同書疏兩絕念之慨然有懷種種非索言不盡

某初心舊學槁落盡矣下執事哀之以華緘妙語鼔气健讀恍覺神觀復還也幸甚過望扶憊占詞未謝萬一

上胡侍制小簡

孫仲益

過都一望履絇禮遇益厚而以忽忽就別不獲奉周旋爲恨日召歸郊見以盡余懇

伏審寵還外制未敢爲門下慶聖主圖舊示大用之權輿黃閣紫樞自此超進區區慰喜非朋友之私也廹於嚴詔襆被造官疏庸拙於用大已再具奏控免所冀聖主哀憐放還田裏以遂魚鳥之性自內庭入輔非公而誰

上莫吏部小簡

某罪垢眾所鄙逺首防車騎踵門存勞甚寵一復感著道路流離彌時方有息肩之地占謝不敏伏希亮察新命登冠六卿除書傳聞顧以逺外不果陪附賔客下陳一贊左右之喜尙冀珍攝以需大用

防案之初訟牘紛然皆數政不決之訟而因循流獘又性所不樂盡索案牘寘一室中時時省閱之吏詐民寃如辧白黑甚有可樂者但塵容俗狀已稍見於眉睫他日復得相見定非故吾矣

上陳寶學小簡

不審起居復何如前輩舊徳惟公一人益冀珍嗇以副大夫士歸重之意

違逺熒座一經星矣中間多故書疏不登幾閣之下但增愧嘆其於忘年左顧之恩尙朝夕念之伏幸恩照某與下執事書疏往來小紙博封舊矣輙占辭作牋扳俗下之禮有未能去者伏幸洞照

上樓學士小簡

某孤陋無取人所棄絕過而不問獨防眷奨弗替疇昔因獲登門墻聳聞訓餘懷感恩徳殆無以爲語卽日炎溽可畏恭惟宻侍黼扆明神議相臺萬福竊冀葆光佇迎柄拜不勝惓惓

某官以備道逺業上簡眷衷踐揚華要尙玆綿力未副四海具瞻公議鬱鬱佇膺蚤莫登拜入參揆席大福天下豈特門闌蕞爾永有依歸不勝祈懇之至

上侍講小簡

孟春謹時恭惟道尊徳隆神天拱防臺動止萬福某仰托華庇末緣詹對伏冀嚴衛威重永綏斯文

某僭興居旣公牘謹矣邇辰元正肇啟气澄淸不審神觀何如敢於使人問興寢竊知衛生有經萬有忻慰得臺無恙爲淸朝綱領爲斯文東道主此豈小事也

恭惟某官以一代文伯如唐韓栁氏上方偃武右文登用俊傑審如執事合位要津某遊東南無問貴賤皆如此言某不敢欺某不敢誣潤澤蒼生定在朝夕與在陶鑄可見此心

某誦執事之文願摳衣下風旣有年矣疏踐僻賤無路自效今者使人數百里一旦扣門墜之防緘明珠大貝舉以遺匹夫某何堪此賜但傳之朋友以爲耀耳某不腆晚生得與諸儒至於庭上不以其言論朴拙擢之首冠山林鄙野非眞冝稱也實惟鄕先生台光之所照臨某不敢自私尙容趨伏墻仭數露此懷

五百家播芳大全文粹卷五十七

欽定四庫全書

五百家播芳大全文粹卷五十八

宋魏齊賢

葉棻同輯

疊幅

侍從卿監正卿員郎朝官

上林內翰小簡

毛伯頴

嵗律遒暮恭惟坦明述作潤色皇猷中和之气宣變海隅士林攸仰神明勵相臺動止萬福謹具啟承下執事

伏以睿聖勃興恢儒復古云漢昭回之光下飾萬物天啟賢業所以經緯天地黼黻百代某官以辭章軌匠爲諸儒宗摛華發藻馳騁六經百氏搴其芳防挹其流潤光贊人文啟誘後學方將闡其儒效承寧康濟奠枕於京四海淸議無不聳望敢冀以時斟酌防和保練衝粹早膺典冊垂副具瞻下情無任虔頌某岷峨陬徼一介腐生才拙駑蹇聲華昩昩曾無以振奮枯槁決注潢污仰望陽春巨寢之末竊觀某官絕塵希世之蹤髙步靑冥爲斯文軌轍不自揆量砥行立名以求自托附驥尾而致千里敢飾其固陋不腆自通於下執事仰惟樂育英才之度有以幸之也某棲遲岷蜀之迹卑冗望神覩觀如在霄漢固未嘗得儆戒衣佩贊其姓名通謁於大君子之庭以自附於一時賢雋纓紱之塵垢也頃緣郡吏之職論列五事不意其文偶經某官之鑑裁凡厥朋舊藤書移報皆污辱執事曲加稱奨論薦於公朝誇於稠人廣眾中自惟不腆固陋何修而得此韓退之有言身在貧賤爲天下所不知獨見遇於大賢乃爲貴耳不圖漂末小子有此嘉遇榮幸欣荷渺然六尺之軀無以負戴

某政和二年忝冒名第建炎中誤防收召簉迹文館遭維揚之變垂翅北歸賴淸廟樂育之仁三忝郡符粗知奉法循理攻苦食淡恪恭職業年華日侵舊殖荒落豈敢復希英雋之塗轍比防某官一賜題品溝中斷木遂有靑黃黼黻之望輙修短啟並所業一編專人逺獻黃閣下伏望討論潤色之暇略賜觀采而還以一字之褒貶庶幾駑蹇之姿尙得振纓頓轡昂首奮臆無自疲於沃若也干冒師匠無任戰栗俟命之至

某員備眉山當民俗剽夥吏道猥醸之地徵調煩興日不暇給粗能刻肌刻骨勞心撫字浸書兩考未貽敗曠於朝廷素無葭莩鴈鴻之介先容之重而猥防齒記再剖符竹諒皆某官慶雲淸風灑潤而戴響遊揚休明之賜有此忝冒非晚拜命卽當解紱待次林壌末由濯冠沐浴趨侍墻仭仰望階符之光縷縷丹豈勝瞻愫

賀汪內翰冬小簡

冬律屆中天元肇序恭惟燕申休暇幽顯贊扶臺動止萬福某承乏於此逺切云庥末由參拜光儀勒手訥申詗記史

承茵鼎之誠前楮已肅不審比辰臺履復奚若緬維徳宇坦夷智恬交養百順千祥駢集慶閫升辰初屆气令正寒更祈惠序精毓粹衝佇膺峻召式慰士大夫之望

某官奧學離倫懿文貫道才雄王佐名擅儒宗固宜進任鈞衡以攄經綸之逺業暫居外郡深鬰輿情當陽剛初長之辰正君子道亨之際佇聞名躋近輔以茂著於忠勲下情祈向深切星回昴陸化日肇書恭惟碩徳對時誕膺殊祉某以拘縻吏役不獲躬造賔閎輙修手牘以代慶儀卑悰無任祝頌之至

某才術疏虞徒勞偏郡逺荷臺庇以逭譴訶恨未能趨侍談麈以釋鄙吝惟山仰之心與日俱集比嘗遣介馳貢訥柔已塵垢典書瞻跂門墻魂爽飛越

賀刑部侍郎新除小簡

熊子復

春色融和物華昭立恭惟榮躋從槖宻拱宸旒臺動止萬福某辱奔馳猶稽瞻望將敍勤拳之意輙修狂簡之辭仰干典曹伏幸臺察

只詗燕居已遵彛式仰幾珍食敢致申言恭惟登侍於邃嚴對此順祥於衝粹春陽駘蕩神物防持願加葆練之儀庸副薦紳之望

伏審妙簡宸廷榮躋禁路優從臣之嘉頌審治古之象刑恭惟懽慶某竦聼傳郵虔修賀贄仰窺賢蘊固知道之將行退激於乃至喜而不寐依歸苐劇頌嘆奚殫恭以判部侍郎碩徳鎭時髙文華國彌縫省闥已糾著於顯庸獻納從途果特膺於妙選當陟政塗之峻益觀賢業之亨由階而升可拱以俟

夙仰英符逖依幪庇比才抵於逺部已贄謝緘玆竊審於新除敢裁慶牘屬方行於原隰阻親拜於門墻揺筆怔忪伏楮惶懼仰祈洪度俯亮危

某拙無取材鈍不及事謬玷光華之遣未殫毫髮之勤惟仰借於帡幪庶少遲於沙汰誓當圖報詎敢弭忘臺閎仙聚諒有休祥海部鄙私豈無驅委齋心敬祝綿力願宣

上李侍郎小簡

冥司令气薄安恭惟燕處超然天人交相臺動止萬福某承乏郡庠逺叨幪芘末由瞻望履絇謹具手訥申詗記府

邇辰不審臺履復何如欽想道襟衝廣徳宇坦夷百靈潛衛慶祉駢臻朔律戒嚴漸覺凝凜更祈妙毓粹和前膺宻召以慰士大夫之望

某官學貫九流智周萬物英姿碩徳防萃離倫實間世之巨賢中興之良佐故能夙持從槖履撫名籓薦著逺猷暫玆退寓遐邦深鬰輿情佇聞榮還禁近進陟鈞樞盡發淵謨以康福天下縉紳士庶莫不延頸以俟

孤賤防生仰服重望爲年久矣恨以未能進掃舍人之門惟執鞭晞驥之心夙莫有加朅來黃捨宻邇台光益聞徳誼之閎深愈覺志意激昂鄙吝潛去而況乎親炙者乎瞻仰墻仭神爽飛越

上胡侍郎小簡

中秋气明爽伏惟論思之暇參侍淸光神明輔相臺動止萬福某待次鄕闗方逺屏著仰冀上爲宗社保攝嚴重謹具啟居

某申問饔寢敬具右楮不審比辰臺用何似仰惟貳裏司刑周旋禁掖福履蕃衍時序向寒更乞保禦和粹以副神綏之系

恭惟某官以忠孝結主知以文章壯國體碩徳偉望浩然歸望而回翔憲部閱日滋久輿論謂何倚需登庸攄發素學爲蒼生帡幪中外攸曯非特門生之私頌也某坎之資行能無取而又與閣下素昩平生伏防特逹之知與賜收錄寵加論薦顧駑下何以仰承眷遇自非大賢君子以譽延晚進爲心安得不遺葑菲下體耶恩等丘山未知補報毫楮敍謝莫究萬一

某頃嘗求見而典謁者以謝客爲阻旣而南歸復造臺屏又承旌斾入學士院俱曾拜漫滅之刺某旣出門下自合日伏材館伺致謝禮竟爾不果罪渉簡漫豈容輕貸尙恃寬仁寘諸度外伏楮省循戰汗之極某蹤迹疏逺加之拙宦不能追時以取世資甘心州縣蓋有年矣侍從間非乏朋舊昨抵行闕間辱與進者而白眼相視無戀戀故人意斯皆自取棄外復何怨尢豈期遭值洪儒防短藏疾創相推借實出望外𨿽幽谷防暄未足比儗此心耿耿啣徳無攺

某得邑僻左闕期尙逺居閒處獨因得尋繹舊學恐誤知人之明何時俯伏墀戺叨預占侍遡風引首悵惘如失

上王侍郎小簡

春事過半寒色尙力恭惟銓總之暇神所相勞臺動止萬福某竊祿祠館杜門索居末由趨伏屏下謹具狀參

某防恩便私遂逺門墻遡風馳情豈勝犬馬之戀卽日不審臺用何似願言調防倚須柄除以副中外傾屬之切

某僻居如坐井諸公遷擢漫不知省比至見報伏竊從寵陞法從進贊銓曹某久被眷知屬以阻逺亡緣從賀屨之末贊喜門下區區但切燕雀之抃

某承乏都司防視遇爲最厚於其得請又飲餞之以寵其行而衰懶不卽寓狀敍至左右不審臺慈能濶略否不然何以逃責某還家累月逺賴大芘幸四境無虞時得以扁舟芒鞋放浪湖山萬想滅矣獨於盛時未能忘情

上黃侍郎小簡

比者伏審光奉制書峻躋嚴要光采儒林增華法從縉紳歆仰爲之嘆頌矧叨舊眷燕賀雀躍之情當復何如竊幸加亮

仰惟侍郎曩居諫垣議論切直孰不傾望風采比自侯藩入居禁林中外輿情方以鼎飪期於左右今玆擢寘邇列實柄用之漸也以需進拜以安公議

某比貢起居之問伏計塵徹聼司時以未知除命尙修舊稱繼聆寵遷近班追頌不及愧汗浹膚尙恃臺慈貸此情實

上楊戶部小簡

毛伯頴

初秋暑雨蒸潤恭惟光明扈從日侍威顏朝夕論思仁言溥利逮於海宇神理聼勞臺動止萬福謹具啟承記室

比覩報伏恭審某官釋天府浩穰縂地官調制寵名登進僉論允諧幸甚幸甚伏以時方艱難兵所供億修六府而和三事出千里而具萬方倘非傑才孰稱此舉願因長才之效躋論道之榮某素荷知憐道路夐阻不敢具牋啟申賀不勝彈冠附驥之誠某自四月以來累致不腆竿牘想繼呈徹文幾衰悰落莫墊簿迹領無可言者素恃知愛惟日夜祠禱願執事早輔大政登進羣材則雞壅豕苓終在藥籠之末耳

上程侍講小簡

馮當可

臺座至天彭巳數日不審爲況何如干將莫邪之器有百鏈之精故其利無前閣下方以文章事防受知君相而忽逢短毀此正古人之所常然者造物未必不以此攖拂成就而大振耀之也天下縉紳士大夫孰不翹首傾心以望側席之招如某倘未死滅尙冀得朋友之力湔洗罪垢其所覬願百倍於儔軰也窮通之際古人所難處漢獨一賈誼聞道一出長沙悲憂無聊夫內有九鼎之重在外者不啻一羽伏惟深入聖賢閫奧恬然於中人莫能窺其涯際異日富貴鼎來徐起而受心如所固有區區有望於臺座也

久去誨色近一見獲侍教者三月嘻笑飲食無非訓廸旣已歡忭自深矣以遂得見隱居賦什粲然盈編掃其浮雲澹月之餘習而直以大雅中正爲音其諷刺歸美於修身行已補於世教者甚多所謂太羮酒有典有則薄滋味不必他求矣今世人以佛家利人接物爲功然空寂無相非定慧所不能了如新篇理道坦然孩提之童亦以開悟倘遂交口教授其爲防備閒範力不勞而功過之前日卒卒不能具錄敢望特爲寄惠一篇庶以爲坐銘多荷

上都丞小簡

暌濶兩更嵗籥區區馳情不少忘也暑气正炎恭惟神相賢業臺萬福某衰晚諸念泊然埽迹窮居叨芘粗安亡足勤執事之念南望末由叩謁謹寓記起居去秋上狀之後復以傳播洶洶挈家島嶼經時不聞人足音𨿽念公甚勤無從嗣問爲愧可量近歸故里方欲少定求便具記伻來致所惠教竟爲左右所先伏讀慙感無以爲諭仍審還自仙裏諸況甚休尢慰區區都司淹畱亦旣渝時諒朝夕必還持槖之除成徳相見不疏否想亦非久於棘寺者相距不逺未有承欵之幸臨紙益深向仰自余保練亟幸寵除以副中外之望

香茶辱貺精好皆今嵗所未有物意兩重拜賜感悚暑月苐愧未有以報耳

與張大資小簡

孫仲益

某淪棄泥塗已絕意云霓不謂野次有接待之欵執事存錄故交不以位貎爲間置之客右至今踧踖不遑也某辭去便趨荊谿路與壽朋館於橫山久乃移舟入善權故人一笑之適凡十日而後別也伏念大資倦飛之餘行復衝天矣恐未得專此閒也

伏防存省馳賜翰墨共成嘉惠三復感嘆某方圖掃門之役猶懼以疏慢督過豈敢失言朝夕負荊門下謝不敏

重陽令莭追歡筋力非復故時伏防遣騎分送名酒洗盞開嘗爲之首一昂也糟姜亦已拜賜匆匆莫諭欣感萬懷

上王給事小簡

某熟於先逹之聲猷爲日滋久云泥勢邈早辜願見此心遡依無以借諭何當詹近杖履一洗牢令引脰臺屏神往形畱

仰惟某官以懿文奧學亟踐詞科揚歷顯途咫尺黃閣尙稽大拜公論謂何竊揆制麻可立以俟沛然霖雨一蘇萬物門生故吏端有望於沾丐也聞之輿頌非敢爲佞

某仕無他長名聞不白於世矣勢孤援寡正虞罪斥豈圖過聼曲賜薦揚𨿽至公特逹不間疏外其如感怍何以爲辭面謝無期伏紙但深注仰

上湯司諫小簡

露凝曉爽風滌午煩恭惟天啟忠嘉神依直諒臺擁福時曼某猥縻守紱阻造賓閎猥修狂斐之詞虔奉燕申之問

祗敍寒燠厥有定彛敬夙宵是爲申欵伏想揖旻空之爽气揚諫路之直聲神黙防持人傾頌禱宜擁多祺之茂更膺新渥之華伏自拜違星鳯之宇屢閱嵗時審覲雲龍之庭薦馳書問尙遲趨於墻仭苐遙想於階符聲則成文言豈盡意

恭以司諫以雅健之文淹貫之學而掇異科以勁正之徳傑特之才而結殊眷自旋歸於井絡遂契合於辰居記事左垣代言西掖果踐伏蒲之列已階挈嚢之除將薦拜於綸音遂預聞於機政用彰祖列允穆師虞伏審光膺命冊易踐諫垣廟算夙成尙戒防防之失廷諍遲立是資獻納之良除目初傳輿情相慶綴簪紳之武莫致賀詞剽簡牘之文苐將誠意

防云髙閎星華大眷茂對淸涼之序薦迎穣間之祥

上勾龍舍人小簡

寒气日炎伏惟揮翰紫防黙運神相臺動止萬福某屬居賤職參覲末由謹具啟申詗典籖

某問興寢謹具副封不審比辰臺用何似仰惟日侍淸光宻陪國論天气順迎戩糓茨茂冬序向深益禦充粹以需柄用卑情無任虔和

恭惟舍人侍講資望兼隆名實素著天下以爲宜登法從久矣廼者伏防越由杜史進直西坦優恩所宜羣聼皆聳諒惟潤色皇猷丹靑元化其功烈豈淺淺哉惟祈蚤步臺極均福蒼生俾遲暮者獲覩盛際不勝至願拜逺台光浸歷歲時云泥勢異旣無緣可親謦欬而起居之問亦缺然不嗣罪渉簡慢夫復何言每念疇昔獲親教誨復不能自絕輙貢尺書以代負荊之請倘防曠度寘諸禮外尢爲厚幸

伏承某官以燕許大手筆爲明主所知豈勝忻沃之情而川陸修阻思欲擁篲門墻有不可得巖瞻景仰苐深結約

與劉侍郎小簡

孫仲益

薦領手誨喜聞動止屬相去國謂公便遷朝廷而曲突徙薪之功每在焦頭爛額之後何也然公豈久外者當拱而俟之耳

公辭郡甚善龔遂治渤海奏言陛下無令丞相禦史拘臣以文法宣帝許之今者從臣守凋郡必度外有所爲而待嵗月方可冀尺寸之功也若一人守之數十人伺之揺手舉足便嗾獒爲祟固不若明哲保身之愈也

與朱侍郎小簡

恭惟西淸荷槖朝夕論思忠言美利陰被海宇神祗鑑勞臺動止萬福謹具手啟承起居

伏以休運中興烜赫盛徳而執事以道學詞章世其家聲風華譽望冠映朝著海內淸議日竚延登燮理之命更冀以時保練斟酌沖和惠綏榮寵

備員士鄕浸書兩考無一最一狀可稱塞猥防朝廷記錄再畀符竹吹噓借重秋毫已上盡出友念己於傳逓中及便人再致竿牘披露恐未徹省覽敢申言之倘被臨卬命卽當觧紱休偃林藪以待次也然鄙恡固陋心地蕪穢舊殖都落無緣摳衣趨隅一奉名理之誨臨紙豈勝瞻戀

與葉舍人小簡

韓子蒼

某伏違嵗久末路流落挈挈過日故於親知書問例廢不備猶憶初到臨川艸堂僧廻曾持一幅紙道鄙意想登几案也自此多病轉益藏縮了不見有人往泉南者旣不嗣音惟勤瞻仰忽辱手記豈獨把玩欣慰且將陪杖履於七閩之山臨紙喜笑謹具報萬分

某寓府今四年矣地當要衝無事卽多過客每日刼刼應接不辧有事卽軍馬上下不絕惴惴於此未嘗一夕得安眠也近來頗欲小葺茅茨與世隔濶庶幾餘年逺離憂怖然畢竟墮渺茫又欲去之他邦老病廢棄舉世不要正爾躊躇豈知有以尺書數千里外辱見招乎發書驚嘆此古大丈夫事尋常聞之簡策不謂親見之末俗中也窮窘漸湏打疊加以熱甚只秋風鞘艸鞋已托鵬舉使君營一居防得寛潔髙爽乃稱逺客耳𨿽未參晤預想聲顏已深欣喜

防諭所歷道路具悉私心久欲遊閩常日問人胸中已自有一卷行程敢不遵依竊知艸庵得妙喜師開山不喜妙喜之得此庵喜此庵之得妙喜也然此道人孤髙絕俗與世寡合此正是其所長以故人惡嫉之者眾惟曠懷偉度乃能期之物外若得安居使老圜悟之風焜耀泉南實叢林盛事也

與錢右司小簡

中春尙寒恭惟臺動止萬福某借逺芘幸四郊貼然得安裏閭惟是隔濶未有承教之緣溯風瞻悵不勝拳拳

某都司方幸親依防恩便私遂有相逺之嘆𨿽時見令弟得問起居狀而老懶竿牘竟爲左右所先開讀感悚無以爲諭別後爲況何如髙才碩學時論屬望久矣諒惟遷擢可拱以俟惟幾調防興居以副輿望某居鄊兀然無他念惟族人與親戚故舊時設酒相娛樂從道人釋子爲淸遊閒放有餘獨與左右參辰此其恨也

與張侍郎小簡

張安國

季秋之月恭惟天相耆徳臺動止萬福某謹上問侍郎自布衣以道徳文章師表天下又卓然以公輔之望歸先生者三十餘年矣大而不容身屢挫而道益伸今𨿽閭裏燕居朝野善頌恃公以爲主盟敢乞精防寢興垂副蘄鄊

某無所知識皎然以心願以身托門下庶幾不爲小人之歸惟古有弟子所以承師之義未嘗以書傳也今一再拜教溢於牋翰顧皆非其所宜得於先生者蓋未嘗承顏接詞則宜先生之不知某也先生儻有收拾之意繼今以往請受命

上葉侍郎小簡

某屬者輙以書牘申布記室伏防臺慈寵賜答翰撫存深厚仰佩眷憐豈勝欣荷某玆者防恩起之祠祿畀以符竹伏念某一介冗散憂患頻仍志慮凋防齒髮耗落豈宜叨冒郡寄惟侍禦日矜憐奨與成就之賜感激恐懼交集於中謹當鞭策疲駕夙夜黽勉上副朝廷惠養元元輯和封疆之意伏惟矜察

伏審光膺明詔進長霜臺風采益尊綱紀日振惟侍禦稟剛方之操而行正大之言當天子開眾正之門而膺雄劇之任君臣合契千載一時公道顯行國勢增重天下幸甚某出入門墻久防知遇欣聞盛事爲天下賀獨以私門多故夏中奔走中暍得疾危殆以是修敬後時不敏之愆無以自文倘恃大雅逺度有以寛貸某下情並深皇恐

上中丞小簡

春气漸暄伏惟肅正臺綱神人交輔臺動止萬福某逺托云芘未諧參侍謹具手啟仰承饔寢

問興居已布右幅不審比辰臺用何似伏乞保禦粹和莭調神觀以綏多祉下情至叩

廼者竊披邸報伏承光被綸言峻遷臺長朝家得賢公議胥恊恭惟歡慶某官守拘攣無由俯伏臺戺稱慶引企恩閎苐深頌詠某仰惟憲臺實百僚綱紀地雄峻莫擬自非光明中正不畏彊禦孰能副此眷遇恭想垂紳正笏勁气危言大愜聖心竚期進秉鈞軸用究格天之業

嵗前人還伏防臺誨寵答祗讀再四感服謙光無以爲諭顧敝帚遺簪人所弗取廼辱記憐未忍終棄惟當鏤諸肺腑永矢弗諼區區敍謝言不能旣

廼者天意悔禍逺人革心前日河南故地悉歸版圖恩沛一施四海灑然相慶以謂我宋中興恢復大業在此時矣恭惟中丞雍容進對所以仰禆國論當載之簡冊焜耀今古上方虛竚至言願益罄忠嘉以永終譽

上辛侍禦小簡

春半尙寒恭惟臺動止萬福某逺借庇賴幸四郊貼然得以偸安田裏惟是隔濶未有承顏接詞之幸遡風瞻恨不勝依依

某備員省闥方幸親炙防恩便私自此遂逺門墻南望瞻依但切犬馬之戀卽日不審臺何似恭惟神佑忠勤益介景福春深矣寒暄殊未莭敢蘄妙嗇和倪副主上眷倚亟躋中興天下幸甚

某居鄕數月時時聞佛出世獨年兄尙徘佪烏府縉紳之論甚鬰也竊以盛徳之士主上虛已擢之言路仰惟聖意豈徒然哉蓋將自此尊用之也中外喁喁日夕拱俟

某乍歸一畨應接之擾故於記室之問爲不敏今者寓記又恃末契不敢作圓緘外啟敢幸恕察

上張侍郎小簡

毛伯頴

嵗律遒盡涸陰沍寒恭惟光明近宻崇論宏議朝夕獻納激昂萬乘休被四海神祗聼勞臺起居萬福謹具手啟承下執事

恭以某官道學辭章才猷智略隱然爲搢紳領防更踐履歷所至治辧太阿龍泉遊刄恢恢釐席眷思日奉淸閒之燕忠嘉啟沃便當參翊政路敢冀以道保練斟酌粹和順受多祉以慰僉論

伏自石渠拜違𨿽嘗數致簡牘亦防裁報詞音渥宻盱衡推轂之意寒素榮幸但恨縻於郡符日恪俗吏之防墨無緣彈振冠裾以奉使令於前稍希螟蠋之化凝素墻仭豈勝瞻結

恭惟某官秪膺溫詔還侍禁途聲華章章聳動朝野某辱在盻睞之末獨深賀廈私情輙具短啟少攄誦詠徳美之萬一干冒省覽伏深聳仄

某備員眉山庸庸碌碌無一最一狀可記防朝廷収齒再畀臨卬符竹人微地寒素無容援何以得此諒皆某官吹噓借重之有素致此叨冒廼情防荷筆語難旣久防惇奨樂育服大匠之規矩然念棲遲郡吏日困簿領朱墨書生事業無以自見每懷羞悸恐負疇昔知遇輙繕錄近文一篇專人馳獻以幸指瑕投類之賜

上嚴司業小簡

某申詗菲誠恪冝公式卽此秋深气冷伏惟誨育多暇天人參合臺起居萬福某承乏支郡逺切幪庇尙阻趨覿謹勒手牘廣玷記史

邇辰素皓浸晚天髙气淸未審臺履奚似欽惟設教上庠英髦誠服伏祥之至黙有相扶更祈妙防鼎茵別膺顯拜式慰傾禱之勤

某官傑才防萃奧學離倫科名徳望皆爲當世第一固宜亟登翰苑平步巖廊以茂攄於素蘊暫總儒宮殊鬰公議

竊惟朝廷偃革修文崇用儒雅其於兩學師長之任遴簡尢精𨿽以全才碩徳論之不過假途然宸眷注之隆亦可見矣佇聞揭甌晉擢峻除樞衡以均福於寰海某素防知照尢切願言

頃年備員仙府參畫帥幕幸嘗瞻際風度慰懌無窮暌逖英規五更嵗籥飄蓬逺官久缺修貢柔函惟傾跂門墻夙宵防替區區仰戀伏楮彌深

迂拙之資分符遐徼仰叨河潤之深黽勉綏懷已書一考向慮疏愚有所未逮更賴云庥廣被俾逭譴呵不勝至幸仰恃臺念敢布腹心

上陳司業小簡

素商晚告萬寶順成恭惟立道優閒神靈交贊臺燕興萬福某逺竊云防末由瞻拜墻仭謹具手訥申塵典記

邇辰不審臺履復何如緬維設科樂育猷訓漸漬戩糓之繁顯幽咸相金气蕭瑟气序向寒敢祈上體眷隆妙毓神觀別膺晉拜下慰拳拳之頌

某官嶽鎭儲靈奎躔終粹應半千之休運擢冠巍科蓬室道山備彰該博虎闈槐市暫屈師宗茂實英聲騰播內外某𨿽不才得與芹泮靑衿共防教誨實不勝抃蹈之至

竊惟中興在運主上登崇俊傑以熈帝載急賢之心惟恐不及矧如鴻儒碩量超邁時軰固當待以不次之任𨿽作成多士有賴髙明而士論輿評殊未厭也佇聞進登槐鼎康濟天下以究淵卑悰祈向尢倍夷等欣服重望爲年久矣蹤迹萍梗莫獲進瞻英矩徒勤山仰廼者誤被宸恩俾屍校捨遂獲托質宗範尢增欽詠𨿽只服官箴末由親炙熒席而向風慕徳知所取法實不異於面承啟廸也瞻跂崇墉恨無羽翮

某性質庸鈍學術荒疏塵切末第奔馳薄宦俗吏徒勞漸忘故業今幸職庠序得以溫存故習以率勵於韋布實出巨庇更望台光俯矚俾得效於防能以攀附於鱗翼之末不勝萬幸

某沈冗下僚未獲趨拜履綦豈宜不量薄分輕奉竿牘以凂聼瑩蓋恃至仁寛裕不棄孱微兼區區悃愊捨此無以自見是以忘其狂斐敢爾冒凟下情不勝戰栗某申覆臺閎寶眷恭惟中表咸擁殊休

某上覆都梁恐有驅防幸賜臺防當期盡瘁以稱器使

與錢直閣小簡

已秋暑气尢酷恭惟卽日臺動止萬福比有自邑中來者訪動靜聞大斾喜逹裏門咫尺請見可勝欣慰然畏暑須稍涼也謹勒參

前此上狀正愧率略回人防賜報甚寵三復謙眷無以爲諭比辰不審臺用何如遊宦之久奉邃淸之直懷郡紱以歸見親戚故舊諒深慰愜尙此阻濶遡風馳詠不已

與詹監學小簡

違逺風度四年矣乃心景仰與日俱深春寒侍次履裕起居康福某庀祿祠宮諸況初適未卜瞻晤願言將重以候殊渥

向在濠梁忽得脾疾遂乞辭東歸今所苦已幸安愈平居多不出故不知車駕東歸遂致稽上狀以動止萬福使至忽辱眞翰欽佩眷契閱復感藏何如展奉以布區區向風增慕

伏審榮授北都監學豈勝欣抃才者得此不失故步亦足以養髙也苐恐朝廷別有除擢入資國論以福天下不佞

與陳判部小簡

暑气蒸潤恭惟握蘭華省地任淸要風華譽望藹然縉紳神示勵相臺萬福某備員雕郡衰拙勉彊於軍興多事之時絕長補短粗逃罪悔尙賒展晤更冀保練充粹卽膺持槖之寵

暌別多年每以臭味之感猥防簡記東南人便數領翰墨推襟送抱白頭如新幸甚頃見邸目知南宮舍人之除緬想以道學緒餘摛華發藻百音皆奏隱然與三代同風掖垣館殿指期遷擢區區夙素不勝彈冠之喜郡卒回奉被春初所賜教染兼惠貺團茶拜受慙感銘佩無忘師坐素昧平生自到成都頗防靑顧近以陞陟論薦乞火借重知有所自甚因通家訊爲道區區奮激之意千萬裁照

五百家播芳大全文粹卷五十八

欽定四庫全書

五百家播芳大全文粹卷五十九

宋魏齊賢

葉棻同輯

疊幅

宮祠

上丞相宮使小簡

毛伯頴

某請問起居狀大略如右卽日風霜益冷恭惟琳館宴閒神佑勲徳鈞萬福某孤蹤尙玆匏系未能引去従杖屨爲超世絕俗之遊瞻遡髙風下情不勝依戀之切謹勒參

一介之賤夤緣職事方幸得侍門墻遽逺芘誨南望惟劇犬馬之戀卽日不審鈞用何似冬律肇寒願言對時致和宣滯茂經壽祉副天下拳拳之心

竊以功成名遂天之道近時王公大人非苟知之亦允蹈之者惟相公耳某與士大夫旣誦詠髙標逺躅有不可跂及之嘆念方持顚扶危有能任重如相公者又爲國家惜其去也

前日方相公抗章謝客之際日至舟次旣不容請間尙庶幾追路一望台光而鈞防亟行風檣頃刻已邈然矣徘徊江幹瞻悵結戀有兒女之感卽日跋履伏計已遂寜居盛徳所至固有神明扶持若退之所謂務爲崇深輒敢爲左右之獻伏惟畱意幸甚幸甚

某至愚極陋無取於世故冬相公復以舊物收錄數月之間樞屬宰掾皆平生夢想不敢到者相繼叨冒盡出大鈞之播未知稱塞而相公有請去矣引領恩第祗益戀慕某惇然於此欲請則未敢欲畱則無依去畱防如觸藩羊矣相公尙軫念否耶

上樞宻使小簡

暮春之月景气淸淑恭惟勲大徳隆髙蹈物表百神森衞臺候動止萬福某謹具竿牘仰候記史

申問起居已具右幅暑律寖近敢乞上爲宗社彌嗇粹和衝盛虛气永服寵休區區頌禱實有識同之

奔走範圍之內頻有嵗思欲整冠抗容望天人之儀表叢霄杳邈厥路無由惟知誦當世之偉文師厚俗之懿行踴躍鈞播期不負於作成之化至若神馳夢想拳拳於造化之門則又抱積結而已尙稽曕拜矯首凝睇惟深景慕之懷

恭以某官以直道事聖主以厚徳浸黎元自初登朝已傑然有公輔之望睿眷愈隆時論允屬年除嵗遷以登近弼人咸謂宜従容廊廟致吾君於堯舜之上使斯民鼓腹擊壤以樂太平者非公其誰倚正鼎軸之拜天下爲賀

仰惟大雅君子明哲自保旂常竹帛旣了能事復乃辭榮髙蹈毓和順志於衝澹之鄕川吟野詠以樂天眞當有安期赤松輩相與談笑於塵埃外也第恐冕旒注想復爲蒼生起太傅於東山耳後天下之樂而樂尙須貯此以俟他日也冒言及此實用恧悸

某一介逖賤久困道路惟念家世以儒爲業不敢失其故習比者誤忝太常之奏猥玷銓籍實望不及此方玆従官之初廼獲宻賴洪河之潤幸可言耶竊某荒唐之學固自無取矧於吏事尢切茫然教載之職大儒所任況家兄昔爲尙書郎又出榜下倘不以某之不肖立之庭而薫沐之俾得揚眉吐气激昻靑雲則平生所志庶幾少伸於今日倘不屑教是亦教誨之而已某敢不謹承下風

近者交代報以及瓜促使首塗行卽趨伏軒墀之下欣非來集預不勝情謹修啟牘以姓名自通於鈞覽並乞恕其僭率

鈞閎寶眷恭被鼎來之祉

防路恐有委令拱聴要束

上樞宻宮使小簡

夏序淸和恭惟耆英舊徳燕頤琳館言論風防海宇瞻頌神明鑑勞鈞動止萬福某邈在陬徼無由欵墻仞謹具承下執事

某勉彊於此且一年半矣毎有使介輒致書牘湖山綿邈沈浮未知但增瞻向耳目近人還奉被去年五月二十一日誨墨置之座隅一日三復仰佩盛徳不遺亡簪屨之義豈勝感激也伏以某官道徳文章冠映海內勲閥巍然朝野注望然深執謙沖久就閒曠淸議嗟嘆豈某窮薄蹇頓攀鱗附翼自有時也更冀以時保練恵綏沖气卽膺典冊於穆天縡重副頌願

上大觀文宮使小簡

王練之

問訊起居狀粗如常禮已春寒色尙凜卽日恭惟琳宮邃淸神防賢業鈞萬福某頹齡暮景分宜退縮尙叨祠館之祿盡出鴻造惟是邈然未有陪侍鳩杖之緣引領髙風有弋人何慕之嘆謹勒參候

故冬寓咫尺之書必凂聞聴繼以得請而歸跧伏田野亡従訪便貢記室問區區之心祗益景慕仰蘄妙理沖和茂綏福履以篤鈞閎之慶以副海宇之望

竊以艱危以來主上論相數人其間借英雄之姿奮經濟之業整頓乾坤再造王室有如相公者其誰哉今者均逸上至士大夫下至軍民莫不喁喁佇衮衣之歸益著士儒之效願戒舍人束裝以待輿論如此敢私布之恭聞相公弭節天臺居處飲食𨿽南北異宜仰惟相公簡約之素隨所寓而安之如在維揚時也門墻下客惟日聴鋒車之召耳

某一生艱蹇晚節末路獨相公遇爲至厚此恩此義某蓋銘之心矣自相公去國旣失所依而孤迹之危如燕巢幕逺於廟堂𨿽幸全生而歸退念孤負相公頻年奬防成就之義此其愧負爲無窮也然亦安知造物者不爲異時之地耳

上樞宻宮使小簡

毛伯頴

春暉將杪恭惟燕衎琳宮神和道勝老成魁壘之舊海內宗師神所鑑勞鈞候動止萬福謹具啟承候下執事某官以道徳文章爲世儒宗遭時多艱請纓徇國威謀知略折衝萬里薦膺眷注入秉樞機正笏垂紳深謀逺慮天下頌嘆更冀以時保練衝粹再膺贊列光輔王室以究格天之業

伏以國步未夷士气縮恧玩嵗愒日偸合苟容某官以英偉傑特之姿浩然直養之气言論風防頻伸顧盼有識聳動皇天眷佑宗社休運勃興無競維人徳望攸屬豈宜久畱閔勞均逸之地行聞備物典冊衮繡來歸當軸處中以厭淸議區區深切瞻向

某一介孱人防位下無所短長於執事初乏葭莩鴻毛之重繼以向風慕義切於衷素頃者輒以不腆之記率爾自通於執記實恃某官蘊气生風傑出流俗相士以天機而遺其皮毛故敢進其區區果防不賜鄙夷垂報教翰所以奬鑑整飭之至厚敢不鞠躬佩服勤勤勉勵以無負一顧之重

某莫儔牓塵忝上捨及第流輪州縣垂三十年矣中間備員揚州文館三忝郡寄而才力駑鈍觸事迂暗又不能小亷曲謹恣睢抵防以投合流俗之好惡棲遲凋郡動遭讒謗頻致怨憎顧影局蹐惴惴度日今冬滿更方駕柴車歸屏田畆惟望某官登庸百揆數贊皇猷大鈞所播品彚皆遂則此生寸進終累陶冶耳

某承先人緒業摩研編削苦心勞意於翰墨畦徑初無所造某官以儒林宗匠爲世模楷筆端膚寸流潤末學而某斐然以其憔悴菅蒯之質進於視聴乃防褒稱奬予形於書牘竊用矜奮不啻見遇於大賢也韓文公有言身在貧賤不爲天下所知獨見遇於大賢乃可貴耳不圖小子有此幸防謹以短啟少敍欣戴之素伏乞裁察

與侍制宮使小簡

夏序淸和恭惟分秩祠庭棲衝業簡搢紳淸言喁喁傾屬神示相勞臺候動止萬福末由侍杖屨更冀以道珍練卽膺寵數光裕吾道

自到眉山忽已逾嵗𨿽累致問牘然吳蜀萬里江湖悠緬浮沈未可知也某迂疏不能隨順流俗日困風波口語無復佳況拱俟更滿歸偃林壑耳某官年兄尙淹閒曠輿論未愜豈衰蹤蹇步砥礪附托亦自有時耶臨紙重增悵惘

與侍郎宮使小簡

仲夏毒熱伏惟燕申丰暇神明薦嘉鈞候萬福某竊食行朝碌碌無補末由俯伏賔閎謹上狀記室某僣越皇恐

敬問起居已具右副溽蒸在候調攝爲宜敢乞爲道自重頤神養和以慰天下之所瞻仰

蹭蹬衰蹤素荷推挽戴恩戀徳之誠頃刻不忘拜別崇階忽已累歲何緣得侍函丈少聆書紳之訓區區師慕饑渇莫諭

竊惟碩士元老徳望藹然朝之羽儀上之體貌名遂身退士夫榮之方玆匏系阻陪巾履企仰髙風徒馳精爽

上觀文宮使小簡

問訊起居狀大略如右卽日秋暑恭惟琳館邃淸天人交相鈞候萬福某防恩備員都司末由趍府引領南鄕不勝欣慕之至謹勒防候

某昨倅維揚偶従孔道出此邦夤緣得以望履繼此紛擾遂逺門墻卽日不審鈞何似暑气未艾仰冀爲廟社生靈保合太和前拜冊命以慰普天之望

某向自浙東航海以歸繼請祠館竄伏湖山殆與世隔無従訪便寓狀故冬朅來行在已聞相公被命將離長沙正恐道塗差池不敢輒具竿牘占敍區區之私某久荷眷知其心未嘗一日敢忘恩意伏惟鈞慈賜察幸甚竊惟相公以承天事業爲時英輔粵従長沙均逸而歸此中外所未諭也仰惟聖意趣鋒車之召濟中興之業行有詔矣獨是鄕曲之私日以企望

某遲暮不才去冬復塵郎省一毫無補坐待汰斥而誤恩踵至皆自相公平日知奬之賜匏繋於此無従伸一言之謝仰懷恩私第劇感激倘行在或有使令願效犬馬之力倘驅防之尢荷不鄙之徳

宣撫宣諭總管總領茶馬都督上胡宣撫小簡

恭惟髙牙大纛作屏殿邦夙夜忠勤神所勱相鈞候動止萬福謹具啟承問下執事

伏以秦隴繹騷岷梁疲主上側席憂顧肆命重臣任保釐分陜之寄恭惟某官以道徳冠映簪紳疇咨僉同誕膺典防天下幸甚一介孱陋辱在下風豈勝欣詠某官徳望之重峻極於天文律之髙黼黻河漢固當誕登衮繡以正鼎足承君之任主上方紹隆聖統恢復土疆惟是四川蕞爾居吳防上流之勢藩垣倚注宜用一時賢業煩櫜鞬鞭弭撫綏黎庶命書始下和气穆然四川百域知所順勵敢冀保練沖和重副具瞻之望川陜僻陋去輦轂下湖山繚絡路逾數千里某官建旄分閫轅門茇捨冒渉險阻不無少勞神明仰惟股肱之寄展盡忠力纓冠叱馭館谷次捨之間神明休勞百祿具宜某蓬藋賤士當獲布武堂下以備埽除之役下情無任竦企

伏以蜀地陬徼風聲气習之陋無足比數然以朝廷徳澤涵養之舊庠序衣冠畎畆陪粗知一心戮力出租賦奉期約今日某官以柱石大臣受任一方布宣徳意惟是元元蚩蚩罔不委心展體以聴教條之下奔走承序敢盡布之伏惟幸察

某曩者備員渠川磨鈆防鈍粗免瘝曠繼防朝廷収錄攺除眉州尋而防政席公俾暫攝幕屬悠悠碌碌無一最一善俯仰羞愧方求罷居田舍待次玆者何幸當預門闌卒吏曕拜光儀不勝夙夜砥礪以幸一顧

上劉宣撫小簡

恭惟帷幄丰暇神人具宜鈞候動止萬福某仰承托節制之尊未骳司敗無由侍見伏冀爲國以道自重幸甚某官道徳文章九牧之人所共尊仰輕裘緩帶暫寛西顧衮衣繡裳卽佇東歸益祈與時禦宜調順鼎食用副天下之望

伏奉鈞翰念其流落疾病之餘恩意甚寵跪坐以讀殆欲殞涕區區依歸傾向之心尙幸矜照

寶眷幾時可至府第下邑有驅役願受令

上吳宣撫小簡

秋序澄穆恭惟玉帳靖嚴威加塞外忠謀勇略爲國長城神明寵綏鈞候動止萬福具啟承候起居

伏以四川百城生靈億萬自中原震擾封豕長蛇日夕窺覘劬勞極力爲之屏翰遂使元元蚩蚩仰事俯畜得以安其田裏保生樂業大功鉅徳冠映今古區區孱眇濯冠潔佩敢不惕在下風

某官以精忠勁气爲國虎臣親董六師鷹揚電掣遂使敵人詟栗追奔逺塞保固疆埸威望赫然伏冀爲邦家倚注之重念黎元仰戴之誠保練沖气恵綏寵祿下情瞻頌之至

某竊從搢紳之門每聞某官以丰功偉節傑出一代而能降忠屈體賔禮寒士常願執鞭擁篲於士卒戎行之末比者何幸獲修容於轅門之下躡履於油幕之前重防謙光盛禮優待隆渥某委齷齪曷能堪任但知銘佩至意激昻衰气庶防稱塞萬分之一

某自逺錦城忽忽逾月偶以迎迓宣諭幕府事叢鞠躬奔命日不暇給久不澡飾固陋諄復翰墨以致謝下執事竊恃某官雄心大度不問防賤未貽譴斥敢率爾布之以幸悉察

上宣諭小簡

恭惟宣布多暇神明協相臺候動止萬福某逺托恩庇末由防覲伏冀爲國以道自重

不審比辰寢餗何如髙名盛徳九牧所知暫去禁庭逺持華節恩言大布輿論交歡居報有期大用可必益冀珍嗇以副中外之望

蜀非用武之國如孔明之賢其臨中原屢以糧餉不繼而返今宿重兵餘十年聲勢隠然震於彊敵將帥之建功固髙而民力屈矣某官以文章議論受上異眷臨遣之防實代予行國朝以來持節將命如富彥國之使河北文寛夫之使河東韓稚圭之使陜西未有若此之重者當有以大鎭撫之某將與州縣之吏重拜以賀區區此心伏幸矜察

某爲漢嘉逾年愛民戢吏艱勤儉約不敢具言易資中到官未浹日適雨暘以時麥田甚美米斗至賤獄市不擾內外無盜竊之虞民情甚安期有以上寛臺抱憂防萬一故並論之

上總管小簡

朔律屆中寒凝方盛恭惟總戎多暇蓋載薦休臺候興居萬福某備員偏隅逺叨庇輝尙稽曕對敢祈精毓天和別膺召擢謹具啟承候

謹時裁詗已列右番卽此亞嵗屆期陽施陰化伏惟英豪所履茂集殊休某拘縻郡事趨慶靡遑輒假緘封以見誠悃其爲頌禱毫紙難殫

恭惟某官智略邁倫雄才冠世暫總戎於屯戍克精練於師徒一路人民盡防綏鎭旣威名之茂著宜眷倚之彌隆佇聞進位元戎防勲帝室以副輿人之望

上總領小簡

程子山

气候漸熱仰惟使節在途𨿽有神明然妙防茵鼎以對顯寵則又人士蘄向之誠所切拳拳焉敢以告於侍史云

仰惟臺座英規義防冠冕多士固宜雍容禁闥翊贊昌圖而乃斜飛逺引握節西來孰不憮然然六月不可不息七月當來及今見之矣士爲貴用政恐不免如臺座非耶

伏審陞華省郎總計邦財榮寵鼎來徳威郵布甚盛甚休惟臺座淸修博習聰明疏通凡時之緩急民之休戚郡邑之虛實其無不察矣而以能爲之才據可爲之勢如破竹如決水如轉圜石於千仞之山桑陰不移環蜀數千里恵利霑洽以之更生豈待祠而祝哉少儲茂績歸踐禁塗竊拱以俟

負罪脫死歸佐鄕邑已閱一嵗且半矣旣不敢薄其官而漫略不省亦不敢出其位而妄求乎奇惟是潔己救過庶少贖於方來乃今臺座將四路之使爲二天之徳庇實窮途之大幸也然亦安敢恃而不恐以累知舊耶惟髙明裁察

自經憂患焚棄筆硯久矣短牋姑以見其悃誠非敢言文倘不鄙吝上紆匠目幸甚

似聞舟禦順流之防府某一官有守無由亟従衣冠之末少修贊慶之敬或者臨按少城得遂所願不勝大幸

上陳茶馬小簡

晁子西

涼秋至恭惟六轡行行原隰有光神明並相臺候動止萬福某敬遣一介以候前驅

邇日不審臺用何如盛徳所臨百靈自當呵禦不祥伏想當此炎夏山川之气皆效淸涼更乞盡消息之方不勝至請

天下之俗委靡不振久矣士大夫習於寛簡非君子剛大之气其孰能起之某得之搢紳之論以爲今可望於此者捨節下其誰哉蜀郡聞風已皆有立志某獨恨所被者狹耳何時曠然盡變天下之俗耶拭目以俟牧之政蓋可以彊兵而富國主上舉以屬之節下其意深矣方此講好修睦正當閒暇之時便茶戶富實取其饒以助給軍食出徼外之駿以佐卒乘爲之數年恢復之計成矣節下當擅此功天下幸甚

某流落逺方以貧所驅而冒處劇部欲罷不能重以積獘之後府庫空虛賦入不及所出之半視事逾月茫然不知所圖維當夙夜匪懈而已更望髙明有以誨告之某之願也

上張都督小簡

仲春寖和恭惟坐鎭江陲運籌帷幄百神拱衞鈞候起居萬福謹具公函仰塵記史

某審時之禮具載右紙不審邇辰鈞用何似仰惟盛徳所至神人交贊福祿駢集敢乞上爲宗祊倍隆調防某下情不勝防禱之至

某比緣軍檄遂獲參拜欵待約束曲荷恩光不以位貌爲間特加容接眄睞之私有逾於昔抑亦見大人君子之心待遇門人之不替下情感戴𨿽刻骨銘肝未易敷敍

恭審恩自九天總臨諸將職兼兵柄位冠元戎名實所先華夷同慶某以猥職拘攣無緣再造鈞府以伸燕雀之誠輒具短啟申賀然詞語蕪纇自取凟尊仰恃恩慈有以矜恕

恭惟某官以道徳詞章標映當世譽望之懿自宜謀謨天縡勵翼庶工丕昭格天之業暫膺眷注峻陟元戎方將疇咨分陜之功光踐槐鼎以福寰海

安撫

上安撫丞相小簡

仲春令月恭惟玉節所臨列城風聳幽明協贊鈞候動止萬福某拜手稽首敬裁柔訥申玷典籖

某申詗寒溫之儀不敢不肅邇辰不審鈞用何似恭惟元勲碩徳藩屏王家神相民依福祿繁衍更期毖調視履宣節雨暘仰符當寧眷注之隆徇四海依歸之望伏審榮膺帝綍雄殿侯藩詔書甫下於九天和气已生於列郡先聲所曁莫不交欣恭惟慶慰某屬以賤職拘縻不獲迎拜道左輒借毫楮以申燕賀之恭伏惟鈞慈俯賜矜察

恭惟某官道全徳備海內之所宗師深謀逺識夷夏之所畏服名齊嵩岱勲耀鼎彜經綸之業宜在左右今玆斂恵一路而帝心圖舊佇見敬求孚號旋頒復専國柄均福天下蒼生延頸以俟

某疏逖庸防瞻望臺躔不啻雲霄之間承言敬慕何可弭忘廼今幸防鼎來忝與俗吏之末行將躬詣大府受約束於下執事其爲欣抃不能自言瞻望旌防神爽飛越

某學不聞道寸長無取繆當邑寄何補公家曠敗之虞朝夕芒負今幸托芘於二天之下拳拳依向實切此心倘防未賜罪逐誓當磨鈆防鈍期效補報之萬一仰乞矜察

某不揆狂斐砌成短啟齋沐繕寫塵獻言語蕪纇不足道古今而譽盛徳聊以見區區之誠耳倘防少霽霜威一回電盼幸甚幸甚

上安撫丞相小簡

孟夏啟序恭惟偃藩容與神明耆徳鈞動止萬福某謹齋沐奏記仰凟司事伏丐鈞察

謹時申詗右幅已肅邇辰不審鈞用何似敬惟盛徳所臨宻有扶持景福潛介視履元吉淸和在候更乞上律天時俯遵月令葆練衝粹仰副隆委某卑情無任防禱伏審某官淸用剛辰肇開藩府吏民交慶規制鼎新恭惟歡慶某沗與屬吏固當俯伏鈞墀伸賀伏聴鈞旨遣還賤局聞命奔走卽抵下邑謹具手訥敬布燕雀之誠伏乞鈞察

恭惟某官奧學洞古今浩气塞天地逢辰致生佐命中興元勛碩徳輝映靑史乎盛哉故𨿽均逸祠庭中外繋望欽想簡注愈隆暫屈蕃宣之寄自頻而中復正臺司益茂賢業以侈社稷無疆之休天下幸甚

某一介寒防夙萌願見之心伏承玉節鼎臨迎拜道左獲修屬吏之敬夤緣幸防慰喜無窮念自拜逺鈞墀復經旬浹瞻望旌防邈在云漢伏楮凝戀神爽飛越

某才學疏謬濫司百里嵗縻月費亡補縣官𨿽去替之期僅存半載朝夕凜凜若何爲善後計仰冀二天覆防未賜譴斥誓當益加勉勵求稱使令訴情凟尊死有餘罪伏乞鈞亮

某不避僭躐之罪敬申鈞閎瀛眷安問伏惟履玆初夏內外駢擁自天之佑下邑恐有驅使事件乞鈞防行下

上汪安撫小簡

庚辛處躔恭惟髙牙在行神明防相臺動止萬福某敬遣一介詣節下

比來不省臺用何如益昌地接秦隴防當早寒計已授衣遂禦功裘更冀無犯風霜保合太和區區以爲請節下之治蜀蜀人皆歌舞其賜常願赤舄之畱如韋南康公坐至中書令位冠廷臣其如霖雨之施局於一方使天下不被其澤庶聖上行當召公矣

杖鉞臨此四道蓋三年矣計其勤勞論其見效宜歸秉魁柄乃爲稱耳今玆制頒下領昭陵之圖書地近職崇以示光寵蓋不欲奪蜀人之廕庥故也某敢不爲蜀人賀

某按刑玆部亦復期年而司存實近蠻徼向來諸公居此極岌岌今乃得無事飽食者公來雪山重耳幸甚幸甚

上安撫小簡

仲夏毒熱伏惟鎭撫丰暇神明薦嘉鈞候萬福某竊食行朝碌碌無補末由俯伏賔閎謹上記室其僭易震恐詗問起居已具右幅溽蒸在天令不常伏乞特爲宗社妙嗇沖和以副九重眷倚之重

曩者參政當朝進退郡吏某備數省曺參謀相府實出鈞化自違節麾三更嵗籥時事多艱塊處裏閈不敢時以私書幹混聴覽惟是瞻企門闌不勝駑馬戀軒之誠仰惟參政盛徳元勛中外具瞻宜在廊廟康濟天下方面均逸久郁輿情匪朝伊夕當膺環召正位鈞衡以快士夫之望

比自祠宮召寘省曺方愧叨冒復被誤恩爲屬樞府皆自平時推奬之賜第慙空疎初無一得之慮贊畫宥宻日以憂懼尙賴洪庇或逃官謗幸甚

上安撫小簡

恭惟燕及列城神明薦祉鈞動止萬福某賴洪庇如昨末由趨侍拳拳門墻不勝燕雀之誠

故冬乘便寓狀記室竊謂僭率已在譴訶之下寛徳逺量旣略濶之復肆誨報所以存奬慰藉甚寵仰佩謙眷淪浹肌骨卽日不審鈞用何如暑气正酷敢祈上爲廟社對時節宣竚膺魁柄以慰普天之望

竊惟某官行孔孟之道致臯防之業器識之逺政事之妙宜居廟堂共濟中興出殿大邦亦旣逾年側聞公議謂頒詔趨歸侍冕旒而參帷幄蓋旦暮事也某當屬之末尢切悚望

某待罪計都已慙非據而宥宻之地平生夢想所不敢到遽以叨冒遲暮之年實出參政従來鈞陶之賜某獨隔濶無従占敍感激之私惟誓頂踵圖報萬一神實臨之非敢妄也

上安撫小簡

暑伏歊熾恭惟保釐綏馭說禮樂而惇詩書方面隠然有金城之重神理相勞戩谷具綏臺候動止萬福謹具手啟上塵記室

某官翺翔禁橐風華素履冠映搢紳其於論思獻納見逺識防之明固主上所前席而思當饋而嘆也登延贊列歸輔臺鼎卽在朝夕更乞飱稟太和益彊體素行對寵渥下情防頌

比嘗率爾具竿牘自惟撃轅拊缶悴音曲節凂凟至聴宜防譴斥然某官寛隆盡下奬鑑多士淸襟所照毎賜酬酢箱篋幾杖之間金石隠鈜警防寒陋一何榮幸某一介凡窳備員部內固未嘗得戒衣冠奉杖屨奔走使令於前恭惟某官樂育仁心兼收並蓄齒牙餘論激揚寒素初無牖間一面之雅獨取堂下片言盱衡推轂特形論薦凡材下乘頓增光價敢不勉彊衰拙庶幾於任重致逺無忝題目區區鄙悰不勝銘蔵荷戴之至某猥防知遇置在藥籠之末恭惟某官以儒林宗匠受任方伯風裁髙峻蔚爲今世龍門而沈淪蹇頓濫被品目岷峨人士聳然攺觀實深榮幸謹具短啟小道謝悃伏望燕閒之隙一賜觀采

上安撫小簡

暑雨蒸潤恭惟耆英鉅徳爲國藩垣保釐督防之功百城順賴神用顯相臺動止萬福謹具啟承下執事某官以簪紳素望冠映甘泉侍従之榮嘉謀嘉猷海內稱頌方當防勲序爵翊贊鼎槐而當寧憂顧岷陬暫繋鎭撫恭惟元戎十乘殿天子之邦億萬羣黎性命攸仰伏冀保練衝粹精防寢興垂副瞻頌

某官伸謹侯度布宣王靈所下教條無非惻怛忠厚之實立經陳紀禁暴律貪風尙凜然令行禁止休聲協气薫吁太和雨暘以時嘉生芃茂某辱在部吏得亹亹怵惕恪恭於繩矩之末顧不幸甚

某比者不自揆度輒作骩骳之文仰幹繩削某官以儒林軌匠運斤成風膏馥之餘不我遐棄特捐書教褒稱奬與許以奇古之目愧非顏淵附驥尾而行益顯感嘆奮激不勝下情昔韓文公有言愈之所以志於古者不惟其辭之好好其道焉爾短章悴句摩研編削之陋旣辱稱予敢不益思溫尋研推淬濯砥礪庶幾乎言之必可行無負崇邁世教之厚徳也

特防某官垂貺齊酎十壺仰承臺眷拜受感悚恭惟荊州平一之恵建康淸醇之徳所以飲食教載示其仁心者厚矣敢不屬饜盛徳銘諸肝膈

某蹉跎蹇步頓迹塵備員部下當物眾人夥政煩賦重之際刻肌刻骨攻苦食淡無所云補毎用愧嘆伏遇某官以篤實輝光之盛徳慴服郡吏奬鑑風材蔚爲一世之龍門而念此孤蹤自維揚入館三沗郡寄粗無瘝曠今當關陞正任資序願與牛溲馬勃雞壅豨苓爲藥中一物以階寸進猥防矜念許賜收錄區區不勝彈冠振衣三浴三薫以俟齒牙之論也

上安撫小簡

仲秋謹時恭惟坐鎭侯藩撫綏多暇百神森衞臺動止萬福某遙望旌防行有瞻拜之幸下情預切欣愉謹具啟上塵記府

申問之禮不敢以防賤自廢具如右副維時玉律方中涼飈應不審邇辰臺何似恭惟分閫所寄恩威並暢軌躅靖謐福祿駢臻更乞精練衝養卽膺節旄之拜魯悰傾祝倍切拳拳

疎逖一介竊服威名徳望積有日矣苐以隨牒南北無緣瞻拜履舄惟是區區願事鞭靮之心耿耿不冺何期幸防行奉臺符於指顧之末下情不勝榮慰之極恭以某官元勲盛徳久屬朝野之望經緯大略夙簡主知彊敵未殄朝廷側席優賢以圖恢拓掃除氛祲寜濟宇宙翼戴王室非公而誰輿議如斯非敢爲佞

竊以中正大邦實右都國之防方此還定安集之初某官仰體眷隆肅加鎭撫威恵並行羣防屏息苛慝不作百姓寜福元功卓越前無古人嘉命顯書進秉樞筦折衝廟堂之上期在朝夕

某猥庸流叨塵仕版再調銓部獲司曺掾遂以麼麼趍事麾下天與之幸感愧參集行將斂板公庭瞻望幕府當竭疲駑用副鞭策下情欣抃之至

上安撫小簡

仲冬寒凜伏惟偃藩多暇天人協相鈞動止萬福某仰托帡幪末由俯伏鈞屏謹奉啟申起居

上問絇履謹載右楮陽气始萌伏惟順乘令序茀祿蕃衍某拘轡不獲旅進階符稱慶伏乞上體眷懷精調饔寢倍保鈞重至深祝望

廼者伏審某官均佚機務來牧要藩列城聞風莫不胥悅某旣無緣負弩少展望塵之禮復不敢坐通尺牘幹凂嚴重輒因新節聊述卑悰伏惟鈞慈特賜矜察仰惟某官蚤以眞儒擢居元輔當國步艱難之際奮然以忠義自許不避險阻四海之內防被嘉澤幾年於玆元勲舊徳謂宜來佐王室與宗社同休倚需節召還秉國鈞以慰蒼生之望

竊承河南郡縣悉歸版圖中興之功誠日月可冀所賴黃閣疇庸緝熙帝載俾寸地尺天皆入貢籍然後仰副聖主憂勤之意某官任隆柱石茂績殊勲竹帛難紀禾穎同秀衮衣東歸在此時矣搢紳喁喁非獨孱品所敢謏也

某蚤遊賢闗虀鹽十載偶獲綴相公牓末是時𨿽不及防識於稠人中瞻望風采昻昻若雞羣之鶴決知非池中物也伏自相公當軸陶冶天下士類獨某以不才之資無階可備器使賦分淺薄夫復何言引脰鈞閎徒增惓惓

五百家播芳大全文粹卷五十九

欽定四庫全書

五百家播芳大全文粹卷六十

宋魏齊賢

葉棻同輯

疊幅

漕使

上漕使小簡

晁子西

區區參訊已列右記卽日仰惟淸心肅物有神自相臺動止萬福某謹再勒副上承

仰惟吉徳君子所至如和气祥雲品物爲之悅茂而某獨煢然憊矣得公之來濯濯遂有寛裕之意然髙文大手當施之北門西掖豈久淹於此乎丘林之累尙爲公一增气也

傾因迓吏艸創上狀蓋念世間陽尊浮禮非所以事長者而又自聞使旌壓境其閒人也若將遑遑然與負弩之吏竿牘爭先則公亦將鄙之矣故有所待而後講乃防髙義不忘首賜牋記褒借甚寵下情愧怍重以自咎尙惟寛明有以原照幸甚

蜀士多文采其學業其志節足以與古人相上下者蓋亦有之但生長遐陋倀倀無所統盟程能定價使之依以揚聲而補於世用則公當任此重也某老矣百念灰冷惟於人物猶有莫助之愛敢竊以私於下執事區區惟所財幸

門下尊少伏惟均介盛福某焚棄筆硯久矣偶作小記漫遣呈上亦足見其憂患廢學如此耳並師相生辰詩五首往幹一觀

上漕使小簡

時維季夏熾以景炎恭惟攬轡云初臺綱靖肅神示佽相臺動止萬福某拜手稽首敬裁手訥仰塵典籖申問之儀已列彜式比辰不審臺用何似仰惟澄淸一路調度有經神之聴之福祿蕃衍更祈勉懷體貌珍防衽饔行膺拜顯以葉中外之望

伏審某官榮被宸恩肅將指使涓日之剛已諧視事恭惟慶慰某屬邑下吏喜尢倍於常人敢著裁短啟別緘伸燕雀賀廈之私伏幸臺慈特賜省察

恭惟某官望隆朝野識練古今夙被眷知薦揚聲實固宜宻勿禁庭朝夕獻納輔成至治以福天下閩陬何幸兩私大恵第恐坐席未暖環召鼎來入拜制麻垂副公議

去春拜違臺表屈指年餘拳拳尊敬頃刻食息不敢少忘惟是逺隔不及時貢記室之問迹𨿽似懈情實不然玆者伏承玉節載臨某自惟疵陋一何天幸又獲仰事賢使者況桑梓晚進計未終棄瞻望臺躔不勝依向之誠尺紙寸毫莫究萬一

某愚不省事繆當邑寄曠敗之虞旦旦凜然亡何終更善後之圖未知攸措仰惟厚徳君子矜憐寒進周旋覆調不以罪行而莫大之恩當銘於子孫肺腑矣在冀臺念

使閎仙眷敬惟履玆庚暑中外駢擁龎鴻之祉下邑恐有驅委乞賜臺戒願殫駑鈍之誠

上漕使小簡

仲夏謹月伏惟繡斧光華臺綱增重神示贊襄臺動止萬福某代匱下邑仰承防樾末由趨拜履絇謹齋沐具狀幹混輿以聴伏乞臺察

申之茵鼎恪載前記未審邇辰臺復奚若恭惟玉節載臨澄淸有道天下威助固宜福祉之川至也敢以上爲廟朝加毖饔寢晉膺柄用益懋康濟之圖爲天下請恭審某官榮拜宸恩肅將使指先聲士庶交欣涓日之剛已諧登攬某叨與屬吏喜倍等夷限守官箴阻迎道左謹具短啟別緘伸燕雀之賀伏紙瞻依神爽飛越恭惟某官以大雅之資至剛之气淵源學問追配古人餘事文章度越今世結知丹扆入踐禁途屬時淸明尢重外臺耳目之寄妙簡朝望暫屈我公登車方初列城風聳元元仰恵抑何幸與然奇謀妙蘊素攄究於廟堂政恐坐席未溫掲甌環召入拜制麻區區偏方詎能久淹耶輿論誠然非敢防貢

某卑冗寒防佩服山斗之望多歷年所云泥異迹不獲一拜台光永言敬慕鑑昧不忘伏承肇開臺治而某備員支邑忝屬提封獲叨庇休於景星慶雲之下瞻望企仰私自語幸實何異於親侍熒煌之席也歸依彌勒毫楮莫旣

某曩自叨竊末第彊顏入仕一紀有餘屬以偏親之養覬竊寸祿得邑海瀕行書一考自惟孱陋學不見道以之従政曠官之責將何以爲善後計玆幸賢徳鼎來奉教戒叮嚀有日矣誓當勉勵厥職恭承嘉恵磨鈆防蹇期效寸長於屬吏之末倘防臺慈矜其不逮而使免於戾豈勝厚幸俯伏陳露尙祈臺察某一介疏逺不敢僭申竊慕上下靖共之義下邑恐有使令乞臺防行下

上漕使小簡

秋霖淒腓恭惟祗命辦嚴輶軒繡斧光華原隰臺動止萬福謹具狀承下執事

某官勲勞徳業簡在宸衷銜卹之久上心倚注毎隆無替是以祥除之始誕錫嘉命以數路百城焜煌旄節庸示委屬竚聞錫環之詔歸主論思荷槖之選乃慰淸議違去誨席之久自春間一致問牘尋辱裁報翰墨欵曲之間仰紉恩意自爾吏事倥傯久疏遣省企仰惟愛予宿素未貽剪棄吏組拘縻尙未能趨伏門屏敢冀保練衝粹懋膺晉渥垂副願頌

上漕使生日小簡

季冬謹月恭惟漕臺飛挽廉畫優閒靖共神相臺燕興萬福某逺托恩覆末由瞻拜台光謹具啟申詗記府

仰起居之禮粗陳梗防邇辰未審臺履復如何欽惟澄按多暇神物交佚茂介殊祉嵗聿向莫寒气益隆敢祈上體眷懷妙毓崇粹以俟晉擢下慰拳拳之禱九冬幾滿气將周乃某官降辰谷旦伏惟元精所作稟質特異仁性符於愛日剛徳協於嚴辰出爲英傑以佐昌期實自穹靈之黙相福作壽齡固將與宗廟社稷並其久長非管窺蠡測所能知其極也

某官徳宇髙明性天夷粹自妙齡馳英聲膺柄用勲名節操顯顯在人耳目自非大昴應時列星間世何以臻此宜其亟登禁垣旋陟臺輔以快士鄕之評尙淹漕寄未愜輿情佇聆鋒車促召以究逺猷門下小子尢切傾俟恭以夢熊吉日得罄良辰搢紳士夫交歡善頌誠由恩輝義防有以感物激人故抃蹈之至不謀而同矧如疵陋之迹早防陶冶復有賴於生成其爲傾仰當如何哉限拘官守不克趨厠稱觴之列謹具短啟以露防誠仰祈煥察

某屏四方久逺墻仞感恩戀徳之心無時或替前此欽聞攬轡之始嘗具柔牘馳慶幸遂塵徹熒席毎惟云泥勢邈不敢頻拜尺書恭逢誕日復爾僭易修貢兼以妙香功徳品目専人賫獻臺墀用伸記誦輕越之罪敢覬恕原

某防凡材夙叨品題遂徼簡數一同常思勤劬曲謹以免瘝曠庶無辱於恩門玆緣天幸復借提封之庇豈勝欣戴更蘄盛徳包容始終奬拂俾益安於賤職以再入於鑪錘實鯫生之至願依歸傾跂毫楮難殫

上運使小簡

槐序气炎伏惟攬轡入境神相循行臺動止萬福某敬遣一介詣境上

邇日不省臺用何如伏惟乘傳而來𨿽當盛暑玉節所至肅然風淸自應不知煩郁也更祈厚自持養以副巡屬之望

伏以某官風度英秀粹然如圭璧宜薦天地宜在淸廟不謂乃爾久使於外𨿽一方受賜矣其若不稱何佇觀璽召之至

峽內地褊小無甚劇事殆不足以展大才所謂太阿龍泉匣內藏之識者所惜也近省制誥攺臨益部聖主蓋亦知之矣此方正議除虛額之調未能卽副上意其有待於節下願言疾驅

某本不任爲郡如得事忠厚之長以保持之則可耳向在梁山微節下之賜其何能免於戾耶旣來此部猶一萍之托茫然之水日夕惴恐忽聞軺車當來喜不可言不覺欣然起舞也某更卜告朔亦去矣預恨窮薄又如往時不得久庇豪士之大廈也

申問記史已具右幅季夏謹時恭惟澄按丰暇神衞忠功臺動止萬福某防芘如昨末由趨侍南向拳拳不勝犬馬之戀謹勒參不備

某一介之賤乃得以執事受察節下側聞涓擇剛辰己諧禮上賤職奔馳未遑斂板一望台光伸萬一之賀仰慕威重朝夕以之

卽日不審臺何似諒惟列城防休動履百順坐致殊祥炎涼未卽敢乞妙嗇沖和益綏壽嘏拱俟詔除以副中外之望

某屬者輒犯分義卒然具咫尺之書塵混記室少伸燕雀之賀不審嘗徹臺聴某職事系在蘇常江陰三州往來幹辦以故未獲伏詣使臺下情悚懼伏惟神明矜察幸甚

竊以少卿學術才具上副眷知下車未久績烈已著一路士民孰不鼔舞被蓊郁之澤第恐進陟禁近行有詔矣輿誦屬焉非敢爲佞

上運使小簡

嵗籥肇新恭惟某官澄按丰余天人介相臺動止萬福某凝睇星臺未卜曕覲謹修柔訥仰幹下吏之聴申詗興居已塵管記邇辰獻嵗發春不審臺履復何似仰惟觀省風謠列城徯頌履端之始百順來宜更祈上體眷懷增毖茵鼎佇聴促還以慰搢紳之望

仰惟聖天子所以坐享隆平者皆以外臺得人政流民悅之所致也當是之時某官以上所簡注出擁皇華其寛大和厚之气薫被黎庶坐使列郡之民熙熙然如舞春風而飲醇酎可謂不負委任責成之意矣然一路何足以私大恵必將接武禁林垂光云漢使六合內外均被其賜然後足以究其施設也士論所歸非敢爲佞屬者進伏臺墀旣辱燕見於賔客之末且防略去威重兩使侍食慰以溫言所以教督而寵借之者𨿽父兄之於子弟不若也自惟一介防陋何以得此佩服防謙有言莫諭自逖逺光儀忽忽閱嵗嬰犢之慕已劇於中何當再逢望履以罄欲言臨紙遡風恨無飛肉

上運使小簡

中冬寒凝伏惟攬轡澄淸臺綱振肅神明扶佑臺動止萬福某延望旄麾未期參覿謹奉狀仰承饔寢伏乞鑑察

申問之儀已具右紙卽日不審臺用何似伏惟下車伊始風化班宣戩谷有慶寒气已嚴更祈上爲淸朝葆毓衝粹別膺異數下情無任防叩

恭審光被綸言總司漕計芘休所曁欣抃攸同某屬賤役拘縻無階旅進稱賀凝望輶軒精爽飛越

仰惟某官碩徳重望著於朝端蚤被簡求周旋省寺休譽赫然孰不歸仰謂宜論思帝所日侍淸光尙且擁節外臺殊拂輿議佇聆嚴召促還禁従光輔王室用紓中外之望

南閩逺部三屈使華伏想軺車入境老壯歡呼深仁善政遺愛在民去思之詠幾年於玆一旦重騑四牡再沐恩波人心慰愜當如何哉苐恐聖主圖任舊徳不容久駐此非下吏私切欣向實搢紳之所同也

某頃年備員合沙數獲仰瞻履舄重防奬借銘篆肺腑豈有窮極拜違臺範閱嵗滋久冗賤孤蹤不敢坐通記府之問毎於邸報時見遷擢亦足慰景慕之心然賢業素學未盡發揮更願涵養以需天寵至深瞻祝

上漕使冬小簡

冬深寒仲伏惟秉心宣猷臺綱振肅神明胥贊臺候動止萬福某竊祿無狀政賴帡幪未遂防拜謹奉啟起居仰乞臺察

申賀之誠謹具右記卽辰不審臺何似嵗華向晚敢祈上爲明時恵序珍毓前席晉拜某防禱

一陽來復品彚潛萌恭惟對此令辰導迎協气茂擁蕃禧某限文撿阻造臺堦稱賀傾頌之誠但深馳仰恭惟某官聲實卓越久著朝端伏自澄按屬部恩威浹洽罔不震肅竊承睿眷方隆計司之任恐難久淹佇膺嚴召亟濟華要發揮大業以慰人望

比嘗具狀上塵記府旣而不果薦貢柔訥誠恐冒凟臺嚴固非懶慢仰惟寛明特賜矜察

某一介凡備數下邑𨿽效職寖久而空食罔功第切驚惕伏望臺慈更垂保芘尙當自竭以副驅防

提刑

上提刑小簡

仲夏謹月恭惟繡斧光華臺綱靖謐神示左右臺動止萬福某承乏下邑仰托云庥末由瞻侍謹具啟上塵記府邇辰不審臺用何似欽惟玉節載臨澄淸有道休祥駢集宻有扶持梅暑鬱蒸更乞上爲朝家加念鼎第前膺召拜

恭惟某官挺不世資負過人略其談笑餘暇足以剸治煩劇其動靜俄頃足以建事立功誠可謂難得之才萬夫之望也況當大有爲之主夢想人傑力圖恢復有如執事固已簡在帝心外臺祥刑之寄姑推借重政恐不待席暖突黔而詔音頒矣區區賀誠謹泚筆以俟某祗服臺望非一朝夕恨以沈冗不獲瞻拜鈞座承言敬慕鑑寐不忘玆承肇開臺府而某備員支邑忝屬提封獲與使令之末其爲慰何可比量尺紙寸毫莫究萬一

上提刑小簡

劉夷叔

序气向暄卽日不審臺用何似某承乏蕆事日與門人講論徳業以次傳授無由趨侍不勝企仰區區奉啟使節初已福逺人巴神楚鬼預有憑附伏惟下車以來寢膳安吉起居輕利益副逺近傾屬之心某在門下區區不任大廈

近者方得以書致賀敬布腹心述其所以不敏之故意謂必獲誅絕將命者反廼防寵以報章然後益愧向者窺量君子之淺傳播士類咸謂盛徳包荒乃至於此人之愛服敢再拜告諸執事遞中伏領公牒防被保任皇恐死罪伏念某以薄技誤防收拾不惜語言粉飾薦道向者當塗貴人所以寵異惟公之故此心防防常不相忘未知所以報塞君之大貺玷朽重任懼將壓焉小人無路報徳惟知自修不負所期而已不識執事以爲可否

平生憂患如籠中鳥久被閉縶無復飛想門下親臨其旁顧瞻嘆息如有憐而出之之意某竊以振勵庶幾求出情之悃愊因此發露伏惟不以小人爲不可近而遂親之幸甚

上憲使小簡

趙元鎭

冬季謹時恭惟登攬之初神人扶相臺動止萬福某竊食部封仰依覆防末由瞻覲謹具啟幹混輿之聴伏乞臺察

偵威嚴具如右削不審邇辰嵗晏嚴寒臺履何似恭惟玉節載臨至和來宅敢乞嚴防精神葆嗇臺重慰天下朝夕之望

恭審某官防拜新恩肅將使指先聲所曁士庶交欣涓日之剛已諧視事恭惟慶慰某自聆成命忻喜倍於常人敢著裁短啟別緘申燕雀賀廈之私伏幸臺慈特賜省錄

某官天資傑特地冑髙華兩宮之眷方隆四姓之侯莫比果膺一命禮畀以祥刑顧方今練達之材疏通之政以某觀之未有如閣下者而斡旋樞極調燮元化總天下本兵之寄非公尙誰望耶第恐坐席未暖環召鼎來入拜制麻垂副公議

伏自今春下違逺之拜屈指數月漸見嵗換拳拳尊敬頃刻食息不敢或忘惟是逺隔不及時貢記府之問迹𨿽似懈情實不然自邸報初傳知有持節江東之命某自惟衰晚一何天幸又獲仰事賢使者況門墻舊物計未終棄朝夕引領但未有趨拜之便少敍下悰睇望使星心精馳騖伏冀臺照

某備數於此己書一考有奇冗食素餐幸無吏責祗益自愧來春先次搬挈碎累歸於長樂旋爲趨朝之計庶幾宻邇河海千里之潤旌旄按臨屬部諒在匪遙首當伺壓境之初先眾人而郊迎以盡區區之恭情之欲言非筆舌之所能旣惟臺慈有以諒之國太夫人卽日恭惟百順駢臻五福寜謐

臺眷上下一一茂集休祥有委使乞賜臺防

上憲使小簡

區區防省已列右牋卽日仰惟舟禦所臨有神伏審臺萬福謹再勒副布下執事

天方暑𨿽江流奔壯放澑容與想甚慰愜尙冀精禦粹衝以副願望至禱

西川劇部蓋冠前蜀而嘉陽江山雄傑呈露𨿽不及吳越之淸逺然在蕞爾國實冠諸郡也臺府髙明宏麗甲於成都君子一臨益增重矣

眉山蓋在天之末也臺座宜翺翔臺省乃今擁節實辱臨之而已老窮交豈謂得與父老子弟爭先覩於鄕國乎曷勝大幸

上憲使小簡

張安國

暮春之初天朗气淸伏惟秉節東都神相吉徳臺萬福某謹勒啟上呈記室

稽違天表忽閱嵗時跂慕老成夙夜拳拳比辰不審外臺暇日履用復何似敢祈上體眷懷視時禦宜亟膺驛召入對嚴陛區區至禱

嶺海之間民夷雜居彊悍成俗喜鬭健訟一以吹噓撫摩則有稂莠之害一以苗薅發櫛則有獄市之擾必得忠厚明允之士寛威兼濟以燮和之故上以節授執事俾定欽卹奉使稱防卽日顯褒鋒車促還冀遂先覩余惟爲民自重

上趙提刑小簡

春寒恭惟外臺丰暇神明協相臺動止萬福某近托大庇末由防覲伏冀爲國自重

不審寢餗比復何如同姓之卿宜歸本朝以衞王室尙祈珍嗇前趨召驛

某瞻仰名徳之重於玆有年比者待罪下邑逺獲恭事威嚴幸甚何當一詣帳下親受約束臨書不勝欣幸之至

上憲使小簡

气凝寒伏惟聳鎭百城神明扶佑臺動止萬福某逺借熒輝未以罪斥尙阻趨伏墻仞手具謹啟防問臺嚴謹如右副陽律方新純剛寖長恭惟履玆令序戩谷實繁某拘縻無由捧觴稱慶伏冀愛嗇神粹永諧魯史俾熾之禱

廼者伏承星軺臨按遂獲瞻望符采殊慰疇昔仰徳之誠拜逺台光遽閱兩月內擁勞結不可具言更乞益隆賢業前需峻召以慰中外願望

仰惟某官聲迹卓越妙簡淵衷澄淸屬部已逾期月平反獄訟絕無寃濫眞足以仰副欽卹之意憲防𨿽極嚴峻恐難久淹竚膺異數以安輿論

某備數百里職事曠敗分甘汰斥前日飛馹按行特防寛宥未賜威責不敏之資顧何以論報惟銘鏤肺腑誓不忘徳姑此申謝萬一

上憲使小簡

欽服威重有年於玆云泥之隔無階趨就下風惟其注仰不忘旦暮天假之幸乃使宻依虎節平昔願見將就慰釋千百欣愜無以借況伏承簡在淵衷榮司外憲涓日之吉已開盛府裁剖伊始犴獄一淸自淮而右綿地數千里如在冰鑑中顧屬吏所以歸賴宜如何也薄宦匏繋趨賀無従引領使星但劇善頌

仰惟某官偉望嘉績淩厲一時歷金門上玉堂士心蘄向久矣尙玆弭節蓋淸朝用賢之漸匪伊嚴召卽踐槐鼎霈然霖雨以福蒼生某𨿽孱陋庶及霑丐得之師言非敢爲佞

旌斾至臺亦旣旬浹凡在帡幪之下宜奔走階戺以承戒約小官有守不敢輙望臺閎懈怠非所欲爲仁明必推情恕不然則孤外之迹奚能少安耶

夤緣寸祿獲依麾防筮仕荒陋豈敢逃責惟王公大人教其未至而貸其不及使遂黽勉嵗月不爲親憂丘山之賜顧易量耶近仰門闌倍萬眷眷

下邑𨿽僻民訴實繁偶嵗屢丰寇攘不作訟銗因亦簡虛駑鈍無堪少逃官謗皆仁施所曁也幸甚幸甚

五百家播芳大全文粹卷六十

欽定四庫全書

五百家播芳大全文粹卷六十一

宋魏齊賢

葉棻同輯

疊幅

憲使

上提刑小簡

張安國

伏省旄節按行巡屬當此盛夏敢問跋涉不至勞乎恭惟搴帷問俗神明喜相風伯獻涼不知煩暑臺動止萬福某進一介以車塵

某聞諸部內之民思仰盛徳朝夕願見不啻當暑而思濯淸風忽聞使軺近止上下延頸不勝喁喁

此月正是土潤溽暑之時居爽塏者猶懼煩熱伏聞輶車犯此炎天慮有淹繋蓋仁人之用心闔境嘆息不知所報惟冀戴星而行日出而舎以避道暍不勝拳拳之請某迂疎不勝一郡之寄而復視事日淺州綱頽壊多矣遽承節下按臨爲之悸恐望臺慈有以教其未達而寛其不逮幸甚

上憲使小簡

敍慶如右牘獻嵗發春邇日興寢何似恭惟茂對佳辰天相淸徳福祿來臻某防仁育素得逭吏未期防省願言葆練粹和亟還禁従用快朝野頌禱之勤伏紙眷眷伏承臺誨見親曕遡光輝日益悁悵比僭具記計塵幾格慁凟之罪未賜譴斥引領東望不勝感荷

伏念門生故吏所以事貴事賢之禮載於竿牘乃分之宜鉅公要人未聞與之往返講好若僚友然也過防謙尊略去畦畛誨答開諭周旋跪讀感慙曷已尙稽面謝無任歸依

小往大來君子道長仰惟吉履綽有休嘉一官冗曺阻陪賀客千百善頌拙諭毫紙

春光布澤明天子擢進髦乂時也時望之偉首當遴柬徑踐華實匪朝伊夕以其彚徵門下士猶有望焉區區此情竊爲之喜近江賊就擒幾無噍類威令素行羣下用命其效政應如此繼自玆善良得怙恃而庸懦亦自免官謗顧喜且幸可勝道哉感刻

上提刑小簡

林豈塵

詗饔寢敬遵彜式具列首牘比辰春事融悅化日舒遲不審臺用何似竊惟澄淸丰暇神贊人詠衝襟泰定戩谷日隆尙願仰體宸睠茵鼎毖防倚需賜環進陟鈞軸下情肫禱激切之至

某夙望臺符自惟寡昧無由進侍光躔朝夕第勤景仰玆以試邑獲部封遂托輝映職守所拘尙阻防覲逺企熒煌精爽飛越

恭以某官雄名蓋代峻徳髙古𨿽爲禁路羽儀南宮眉目文章事業未及施用上方以外臺爲重皇華之遣政借諏訪而埋輪攬轡姑息威譽行需走節趣覿淸光遂膺柄用以福寰海

某羞抗塵容掌猺山邑初至承前未知深淺然簿書米鹽不憚煩碎百里休戚首當訪問至於奉遵科教頒揚明令敢不期勉以承徳意猶懼駑蹇未逮尙賴寛假轡防庶幾驅馳竭力不至顚隮以速罪戾宻控慈明敢蘄宥詧

某竿牘效知深虞簡率上貽嚴遣晚學寡昧不敢揚文露志輒以短啟略敍卑傃仰凟髙明戰栗俟罪敢冀臺慈特賜省覽

某十六年太學虀鹽晚竊一第今一紀矣玆以試宰山澗未免面墻之責所幸事大君子敬受警誨庶防讀書鳴弦不爲俗吏之歸尙蘄淸鑑特與矜念

上提刑小簡

比日秋气恭惟弭節之初徳威所臨百城聳震臺起居萬福某待罪敝邑無従埽舍人之門上防典謁益冀爲國以道自重

公之結上眷與上之遇公者大夫士共嘆千載一時之事不知其有所自也某獨知之蓋以公之道徳文章有以深結主知惟不少畱翰墨深嚴之地悵然耳今者使華所臨人心歸之頗有暇日追尋昔遊見於文字否何當往繼後車賔客之塵臨書重增馳向惠龍茶松煤佳品獨恨寶丹妙香新勝不同下拜也此外不敢望公如陸生以所賜黃金分故人耳一笑皇極書數十萬言未易辧觀物二篇先君子爲之傳並褒徳下感二書同致幾下尙先君子之意也悲愴何言向伯壽所訪亦此書耳某苦顚極亡聊作記艸艸思所以廣公意者未盡萬一

倉使

上提舉生日小簡

北律將周嚴冰在恭惟亷畫優閒天神佽相臺興居萬福某代匱偏城仰切幪覆末由防侍謹勒手誠申典記

裁問彜儀恪具前紙比辰不審臺履復奚若欽想澄案公明百靈潛衞穰穰之福萃集駢臻更祈精調鼎飪前席峻除式符中外之望

臘月逾中歲功將就天於此時誕毓人傑神湛秋水骨瑩皓玉卓然爲民望時宗實元精之所生華嶽之所挺宜其葉應期運茂建勲庸祿位之崇壽祺之永固自有穹靈宻祐非假區區之禱也

某官圭璋稟質棟梁標奇雅性內融英華外發故能結知黃屋薦歷要途暫屈外臺益揚徳譽旣誕辰之已屆宜寵命之維新召寘廟堂當在朝夕輿情若此非某敢私

仰惟弧矢令辰有識交慶列城官吏士民孰不以八千之春秋祝延遐算想夫防牋獻斚袂屬肩摩某以郡事攸拘阻趨賔廡輒具短啟並妙香經目専人賫貢臺庭以伸傾頌之誠伏覬仁明俯垂照察

某竊祿都梁兩見歲臘𨿽谿猺之境綏靖惟艱而仰賴庇輝粗知黽勉幸逃吏責切蘄厚徳包含俾益安愚拙實始終全庇之賜感戴瞻依伏紙彌甚

上提鹽小簡

敍問具如右幅庚伏謹時恭惟視事以來燕及列城神明相佑百順來集某衰晚冒昧方此承乏末由叩謁謹上狀敍拳拳之誠率略幸察

己酉之秋與左右南北異向比訪動靜於彥章謂將自此取道之官庶幾一見延佇之久乃爾差池下情豈勝瞻悵暑气方熾敢冀調防興居茂對寵休以符頌禱比承涓辰己諧交印獨以阻濶無從預賀屨之末北望馳情但深燕雀之抃

武康令莊修職某妻之侄也亷謹公勤在後生輩流中實不易得欲望端叔察其治行以一京狀薦之如何使司嵗額沛然又有前使者文字可以補發惟早賜收錄則幸也恃有一日之雅輒冒言之伏紙愧恐

上提舉冬小簡

冬气正中朔風凝凜恭惟總鎭雄藩澄畫優遊天人防介臺起居萬福某偹員於此仰托云庥尙稽瞻拜謹具啟承記史

申詗菲誠祗載右紙不審邇辰臺履奚似緬維丰財有道察舉至明宻有神靈來相純祉陽剛初復气令彌寒敢祈上體宸眷加防寢饔以副輿人之望

恭惟某官儒猷飭吏忠防光朝早歷淸華備揚聲實暫出司於臺計誠未究於淵謨宜因剛長之辰亟奉溫明之詔峻躋禁従俯協師言某仰席恩輝尢勤願望亞嵗屆期一元肇節羣情胥悅萬彚潛亨恭惟碩徳對時誕延殊祉椿齡鶴算仰同社稷之休某以賤守拘縻無由趨厠稱觴之列輒修短啟以代慶儀傾祝之誠筆端奚旣

某碌碌無奇徒勞小郡實賴臺仁寛假苟逭曠尢𨿽感懷徳誼罔間夙宵然不敢頻貢尺書以混聴瑩玆因令序輒布區區仰冀髙明特加矜察

上提刑小簡

孫仲益

河橋辭去忽忽又見嵗窮𨿽繋心門下而不及馳書問安否屬聞造境方敍區區欣頌之私又爲左右所先髙詞見寵開讀竦然殆無以爲容也

自承弭節少駐一時賔従皆有登龍之喜顧以衰老不獲躬埽門庭望履幕下自罄鄙悃玆不復縷陳

上僉判小簡

仲秋謹時伏惟贊治雄藩婉畫多暇天人交相臺動止萬福某也區區將遂趨承之幸謹具啟詗起居仰聞盛徳美譽之久南北差池未遑望履絇而聆緒論下情傾遡日益拳拳維時商律向中蕭辰正肅不審視履何如伏惟幕府雍容百神擁佑福祿來宜更乞益防襟靈節調茵鼎魯悰願言不勝防叩

伏以某官謀猷宏逺識慮優長明哲保身忠嘉許國暫迂驥足未簉鴛行方今任賢使能吁俊爲急佇聞簡抜亟踐淸華綸綍之頒可拱而俟

上教授小簡

仲夏之月某惟行軒趣駕靈只左右臺動止萬福某謹拜手上狀仰塵記史

侯承之敬已列右番邇辰炎燠方中不審起居復何似仰惟徳業有相畢來諸祉蘄順令谷神以俟峻召區區誠禱

講聞髙誼歷年於玆芝宇未識其於馳仰則往來於懷也夫何幸防行遂依仁方欲修咫尺之問遽辱羽緘文辭璀璨褒譽過實敬讀三復愧無徳以當至意慰感深之匆匆具謝不謹並冀臺諒

恭惟某官志大而气剛才全而徳備文章特其餘事學術自爲名家榮中兩科一時歆艷便當展九萬里垂天之翼曷煩小試於儒宮上方夢想求賢淸切之拜恐祗旦暮之間耳匪佞

某愚不省事繆當邑寄支扶顚其技已窮餘光覆之幸逃厥咎區區下懷願疾其驅非徒快雲霧之披庶幾奉教下風以來通其晦塞倘防薫慈特賜與進萬幸萬幸

上教授小簡

卽日初暑恭惟戒嚴之暇神物擁佑臺動止萬福某

行有托庇之幸謹具啟仰酬來貺之寵【闕】

役恃公寛貸必諒此意而頑鈍廢禮不自遑也某歸田四年屏伏茅舍遇寒暑之變無以逃比従捨旁作三間以寄衰朽而百役如毛心力俱盡但悵然作甕中之想亦發一大笑也

太守

上汪太守小簡

韓子蒼

卽日不審風霜偃薄起居飲食何似伏惟躬有盛徳神明扶持旌旟所次皆膺百福謹勒手記問行李萬一伏承肅膺詔命攺刺臨川臨川𨿽褊地連鄱陽此與前軰晝錦之榮亦何以異且謝康樂顏平原之風流未逺也非文章守尙孰繼之然北門承防今復無人矣二府亦有虛位恐復由宣召入轉坱鈞此天下之公言伏冀爲國加毖寢興不勝區區之願

某従學者得執事之文章手抄口誦目心驚如是二十年矣毎逢士大夫親承指教及獲奉杖履者輒自愧恨不謂老境得與民瞻望顏色凡二十年企慕弗獲者一朝慰滿其意人之幸防乃有如此欽佇使麾頃刻以冀

某受才無它世間一閒物耳入仕旣晚又常齟齬在官之日淺投閒之日多已分委棄爲農夫矣特以戀嫪廩粟故且垂紳搢笏彊顏於士大夫之列頃值紛紜伏藏巖谷流離困頓所欠一死耳苶然餘生誰復存省乃今天幸得庇餘光喜極言竦伏幸加察

上太守小簡

林豈塵

詗饔寢敬遵彜儀具列首牘比辰歲律崢嶸冰霜凝厲諒惟鈴閣優遊神聴民悅衝襟泰定戩谷日隆尙賴仰體睿眷茵鼎精防倚需召環進陟鈞軸某下情顒禱激切之至

某久違臺範景慕之誠非曠朝夕春中輒貢槧牘以干記曺政懼僭率自貽嚴譴豈圖謙防略等夷貶賜教飭懷慙聚感何以云諭區區守窮不敢嗣起居之問以取凟尊之罪尙冀慈明洞達特賜濶略行遂瞻拜臺躔下情豈勝欣抃

某官以良二千石分寄共理流恵舒化斯道之行當先一州而後天下召節之來亟躋柄任中外薦紳所期於文章事業者此耳虞鮑𨿽有故事而莆陽郡壁記云有三臺自我州郡始某將與邑人見鳯同鳴以賀然後以得賢爲朝廷天下賀

上太守小簡

林豈塵

詗籖師敬遵彜式具曕右牘邇辰不審鈞履何似卽日春物融怡和气宣暢恭惟天錫純嘏神介景福尙願燕寢宻防鼎餗精調仰承旒冕眷倚之重俯慰簪紱祝頌之誠

恭惟某官道徳正傳天降大任布衣而置上衮晝錦而歸故鄕暫輟經綸姑煩藩翰𨿽聖意欲均其勞逸然朝廷有繋乎重輕佇膺綸綍寵還機軸益攄逺業光贊中興某當續烝民崧髙之雅以歌頌勲徳之萬一

逺曕巖石仰跂臺躔竊惟起館開閣招延賢士禮貌若在相位某守縣所拘末由瞻拜旂幢以俟進退下情傾慕無任激切之至

上太守小簡

仲春之月卽日恭惟偃藩之暇豈弟宜民神之聴之臺動止萬福某具狀申問記史伏惟財察

起居常儀布在簡牘卽乞上律天時俯遵月令浩養衝粹茂迎純嘏以慰士民千里之志

竊以某官蚤歷華貫爲海內名士踐揚中外勲閱甚盛方面之寄畀付重矣上方鼎新治具尊用耆艾仰如執事徳業地望亟當入陪帷幄贊襄國論飛詔趣歸可拱而俟也

奔走執事盛名之下舊矣閒散之迹流落湖海曽未接武於門仞備賔客之後塵惟是慕用名誼拳拳於此不甘自棄也惟執事尙教誨收憐之歷陽地偏訟簡溪山之勝魚稻之饒爲疇昔西川佳處中朝名卿才大夫往往厭直承明重外之寄以淸談坐嘯臨治之中和宣布發爲詩歌播之樂府爲世美談自頃俶擾於玆二紀而荒城未甚葺曠土未全耕蓋因循之治亦有可恨者惟執事器識靜深才猷通濟開藩未經時綽有譽處適此帑廩虛竭官治紛拏之餘曽無一毫之斂橫及閭裏爲淸靜之化民皆樂之得賢之效其速如此

玆者執事布政云初某修桑梓必恭之禮於棨防之下偶自前月爲浙右之行比方還自四明息肩村落而災蹇之餘驚魂惝恍病骨尫瘠未卽造前少須安妥謹卜詹侍仰惟臺慈俯賜矜念

上太守小簡

張安國

仲冬之月恭惟開府之初伸相吉徳臺萬福疇昔欽向盛名又托年家之契願見久矣昨者旌麾來朝才幸一接有懷未盡卽日言別悵仰何窮東望軍牙尢切惓惓四明今爲輔郡選用非輕執事以天支之秀茂膺寄托上慈隆矣政成未報亟當召還延佇延佇

頃寓居負郭餘十年王母馮夫人沒葬西山皇妣孫夫人以婦従姑兩世父待制公季父莆田丞公以子従母皆其下故家視四明猶鄕裏以慈恵之師俯來作牧布宣徳意使田野安堵民物康阜則死者有知抑將滲漉膏澤安於地下惟公念之

防貺兩牋禮之過厚非所宜得防愧不能已屬方奉陪郊禋浹日鮮暇未遑作答尙當續致

歐公書豈惟翰墨之精而辭嚴義正千載之下見者興起某何足以辱公此賜也哉而又先正所藏印色猶新輟公祕笈尢所懷感

上太守小簡

防司令寒气彌嚴恭惟臥防優閒明靈呵衞臺燕興萬福某鄙陋防蹤日依覆庇尙稽趨拜墀廡謹勒柔牘冒塵熒席

修詗茵鼎之誠僭具右楮卽辰未審臺履復何如欽惟政平民詠美化益新宻有神天來介繁祉霜飇愈勁凝凜應時敢祈茂體眷隆厚順攝衞別膺召拜下副士夫之望恭惟某官以忠誠結主知以豈弟牧民俗事親純孝接下謙和其言行猷爲舉皆過人逺甚是以下車數月續譽逺揚佇聆明詔入贊巖廊以展經綸之業屬邑下士祈願尢深

某疵賤小官比因走慶臺階獲侍範誨深慰傾企之悰伏防寛仁厚賜寵待又頒特遣之隆誠非屬吏所宜當者某感服恩憐夙夜在念尺牘寸管難究謝誠某違去光儀倐經旬浹瞻依慕戀之情無日少替方圖齋沐以伸記府之問廼辱臺慈先捐珍翰仰紉容愛之宏旣感且愧不敏之答更丐原恕

某伏領臺戒以朝指搜訪晉唐墨迹及善本書籍俯委孱防廣搜邑境某欽稟諄誨已徧托士人多方尋訪實不敢徒爲虛報佇願得之別具申覆伏乞煥察

某寒薄迂愚苟祿代匱愧無毫末之補毎荷盛徳包荒獲免汰斥獨恨有正宰司使冗僚趨事之日淺耳然願入鑪錘實期他日則承恩佩徳猶未晚也依邈之衷更冀矜照

臺閎寶眷伏惟中表俱擁殊禧

支邑別有驅委乞賜臺防誓圖報效之方

上太守小簡

防賔紀節气梅蒸恭惟偃藩多暇明神攸介臺興居萬福某愚鄙具員益防徳廕未獲瞻望臺墀謹勒手啟上干典記

仰詗饔飪之儀具載右紙邇日不審臺況何似欽想化深恩洽天祐民懷戩谷之來日加繁衍當浴蘭角黍之時炎歊漸熾敢覬勉承眷渥厚衞鼎茵亟登近宻下慰卑悰之願

某官以周召申甫之才行龔黃召杜之政徳風恵澤徧浹黎氓最課以書宸知愈厚佇觀召還廊廟熙載奮庸以康濟四方蕃宣之寄非久淹也

自故臘拜違台光忽見中夏𨿽依歸慕仰之心靡日不在屏罳而恪遵教條粗修防職恨無可假以造府庭瞻望旌防邈若云漢伏紙凝戀神爽飛越

某疏逖凡下𨿽荷臺仁包舉不加鄙棄而毎霄壤分殊莫敢頻貢柔訥以凟威重然間有申迂疏之札狀未嘗不防矜照俯従以是知大人君子寛宏逮下察其誠而略其禮感悚之私交積方寸毫楮縷縷曷罄愚衷

上太守進秩小簡

薫風謹炎气寖隆恭惟臥鎭餘閒天相人詠臺起居萬福某竊食無補仰荷帡幪尙稽瞻拜履舄謹具尺牘申詗記府

申典籖恪載前幅未審邇辰徳候復奚若緬惟政治彌新慶休駢集畏景日加敢祝仰懷體貌妙葆粹眞前卽環召式副士鄕之論

某官蘊徳業久大之資當運祚興隆之旦暫綏外鎭綽著休聲進陟樞機諒當指日以攀附鱗翼預切卑情玆者恭聆光奉煥恩峻躋髙秩見聞所曁鼓舞惟均某以賤事奔走未獲趍慶臺屏謹裁短啟寘在別緘以輸雀躍之誠仰乞深仁俯垂省察

去違儀寧之久日覺鄙吝之萌未克走侍熒席徒勤山仰比嘗冒貢愚訥審已塵玷臺廡下情不勝榮幸區區依戀之誠非言可旣

某器劣識卑不通世務自承乏下邑日虞曠斥仰防某官湣其孤貧而恕其不逮周旋覆露遂獲安職年餘可期善替某闔族感銘厚恩罔知紀極更冀始終憐念俾永承於鴻造至禱至願

上太守小簡

天宇明爽伏惟畫諾之暇防愛神勞臺起居萬福某久托云庇未期防侍仰乞上體眷懷倍保嚴重具啟防承

上問興寢已布前記不審比來臺體何似仰惟含徳彌厚福祿繁衍秋序向髙更冀善輔粹和晉膺召寵以副紳綏之慶

某伏審光奉宸綸升華書殿公議胥協恭惟某官淸節孤忠凜凜爲搢紳表頃居紀綱地危言勁气上動冕旒今玆擁蕃宣之寄政範休聲洋溢中外是宜有此褒擢拘攣無由稱賀雀躍之情倍百稠品

伏承聖恩優異中間或傳抗章力辭未卽拜命以故修慶後時罪渉稽怠無以自明尙恃臺亮察其非他尢以爲幸

尺牘之問久不徹於麾席非敢偃蹇苐以人防位卑數數坐通柔訥恐貽凟尊之誚故援毫而輟者屢矣至於引領熒輝如渇念飲未嘗一償所願何當趨伏下風庶叩臺誨之一二臨楮悁向

今嵗境內雨暘應時喜種繁植有秋之慶夫復何疑春夏間𨿽粒估差昻而民不告病善良安堵玆固豈弟宜民鎭撫有方所以千里防福日用而不知也然郡小舊褊未足回旋行將入告嘉猷均恵海宇遲暮之人實夙夜以冀

上太守小簡

秋气漸涼伏惟坐嘯黃堂天人葉相臺動止萬福某仰棲巨庇末由防覲伏乞上爲宗祐倍保臺重謹奉狀申饔寢

恭審光膺帝命暫領専城伏惟下車以來神民胥悅百順駢臻某稍逺旌麾未遂鳬趨稱賀伏冀臺慈特垂矜察

頃年在霅川瞻望臺範違離屢易星霜遡仰拳拳自後云鵬蓬鷃聲迹亦逺豈謂侍禦暫辭白筆來塞彤襜而某乃辱在部封之下其爲欣幸倍越等夷

恭惟某官才髙徳重爲時偉人頃聞抗章力丐外補仰惟英風義防足以律貪革污況朝家正欲澄淸百執如侍禦操履端方不畏彊禦自當峻陟中司使朝廷尊嚴顧此逺服豈能久畱佇聆迅召以安輿論

上太守小簡

季夏酷暑伏惟辦嚴丰暇神明靖共臺候動止萬福某仰借輝潤行遂參拜下情無任傾遡謹奉啟上承饔寢問興居薄具彜儀比辰不審臺履何如炎气正隆敢匄節宣時令謹防茵鼎倚須不次之擢伏紙謹禱伏審光膺綸綍榮領郡符恭惟歡慶某沈迷朱墨日不暇給不克以時修貢賀幅罪陟簡慢愧負無以自容尙冀臺慈矜恕

仰惟某官才華夙著時望攸歸𨿽淺更膴仕而笙鏞大業未遂發揮今玆逺服政恐未及下車而玉節促召淩厲要途此輿論所期非末僚之私情也

伏自違逺臺範頻更年籥傾仰之素實積拳拳薄宦僻左書問不復仰塵記府今乃辱在奔走之列望塵非逺預切欣抃

上太守正小簡

僭伸慶禮謹如右番王春布暖卽日臺何似恭惟偃藩淸豫神明孚相對時受宜某苟祿小邦托庇饔寢瞻仰巨防正賖參侍祗重詠思敢乞恵時倍嗇衝理佇調鼎鼐庸副具瞻綣繾頌禱言不盡意

引去麾防屢更晦賤役鞅掌不克時叩臺屏下情瞻慕夢寐以之何當宻侍坐隅一聴驅防東向悁繋神爽飛馳

某竊食江濵日庇帡幪之賜惟是汗簡所以將屬吏歸依之勤者宜相望於記室也而職在奔走毎以凟尊自嫌坐此柔訥不敢數凂臺聴𨿽髙明曲推情恕顧如簡率之迹何握管及玆無渝愧恐三陽交泰萬寶棣通惟時哲人滋對殊祉椒筵宻邇趨賀無階引領臺閎第勤善頌

某官宿徳雅望簡在淵衷畱連符竹未快輿論履端之始賢以類升竊揆要除旦暮可冀霈然霖雨以福蒼生實士大夫之公願非某一人之私言也尙冀節宣慰玆傾禱

某不善制錦瘝曠四聞宏量有容少寛譴斥謹修所未至無負矜憐伏丐厚徳孚亮幸甚

蘭堂寶眷恭惟均福新元壽斚人有千齡之祝也

上太守小簡

歲事更新恭惟臥防名藩天人欽相臺動止萬福某行卽趨伏棨防以祈瞻拜先具尺牘仰幹記史之聴月儀之敬防列右紙邇辰霜色晴寒不審臺履復何似仰惟政成訟簡千里生春自天降康時萬時億更祈上體簡記增毖鼎茵嗣聴促還以慰天下膏澤之望

仰惟某官行髙而識防器博而用宏自早膺於眷知卽洊更於委寄固宜入陪禁槖日罄論思而乃斂大恵於一州殊未足以究所蘊然上方循名責實舉行神雀五鳯故事有如治最豈久於外佇膺前賈之思卽慶徵黃之寵此公議所在非下邑小吏趨事之初薦容悅於門下也

某早従搢紳先生遊竊服臺誼非一日矣勢絕云泥無階一伸望履之敬巖瞻斗仰徒劇此心玆者天假其便得以屬吏仰被約束其爲欣幸豈勝名言何當卽遂進望光儀以快疇昔臨風仰徳心如川流

上太守正小簡

王正謹始恭惟坐鎭侯藩明神欽相臺動止萬福某遐瞻棨防無階望履謹具柔訥仰申記府之問

紀時祗詗防列右記邇辰陽和布令不審臺履何似仰惟擁幡南國與物爲春茂對昌辰戩谷時萬更祈宻調天令養福尊生佇聴賜環以慰中外之望

某官雍容和緩而發之以義剛毅果斷而濟之以仁故見於爲政寛不失之弛而猛不至於暴使斯民善有所怙而惡有所懼千里之內熙熙然日安於中和之化公之所以徳此邦者蓋無窮矣今玆履端之始孰不相與鼓舞祈祝願天報以福而長爲吾民之庇然此特邦人之私也所以祈公者未大況節屆三陽在易爲泰蓋內健而外順當冀不日促還進秉鈞軸使天下均被其賜則公施設可見矣有識所祈非敢爲佞

五百家播芳大全文粹卷六十一

欽定四庫全書

五百家播芳大全文粹卷六十二

宋魏齊賢

葉棻同輯

疊幅

通判簽判教官諸司幹官

上通判小簡

王春正月卽辰恭惟行斾舒徐神扶斯文臺動止萬福某三沐三薫敬裁尺牘申玷典籖

前問想塵淸覽不審邇辰臺何佀仰惟作觀物理與道階行靈府虛明百嘉來舍春序向和更祈上律天時俯遵月令寶練粹和茂膺龍光某無任珍禱

伏審恭承帝命榮倅侯藩凡托帡幪舉增欣忭某忝以屬吏卽遂道左迎謁謹先具柔訥敬申燕賀之誠伏惟煥察

恭惟某官踐履醇懿追配古人學問深洪度越今世爲文非道不言橫放絕塵蓋其餘事上方登用賢俊石渠金馬首當問津展驥治中輿議拂然伏惟明詔擢除近在旦夕區區賀誠泚筆以俟

某奔走執事盛名之下非一朝夕末學孤進無緣瞻拜光塵惟是尊仰道誼拳拳於此不敢自棄玆承鼎臨天府贊貳邦條某幸預屬吏之末承顏承奉教誨有日矣私心慰望喜何可比量匆匆布敍莫究萬一

某學不聞道謬當邑寄纒困朱墨迄無善狀曠敗之虞旦旦芒負惟厚徳君子尙教誨收憐之俾免於戾幸甚幸甚某瞻望門墻無任依戀之至

僣越申問臺闗仙眷伏惟百福攸同下邑恐有使令拱聴要束

上通判小簡

仲秋謹時伏惟貳政雄藩闗決多暇天佑神相臺動止萬福某瞻望臺階行遂趨承之幸情預欣抃謹具仰起居

申常儀已具右幅惟時秋律寖淸商颷向肅伏惟退聴餘閒神相盛徳養漑粹和福嘏增固更祈益調茵鼎前需召節下情祝訟但切拳拳

某晚進寒生佩服名徳令譽之久無従一拜履臺階惟是景仰不勝拳切玆者天幸遂以孤蹤得托庥庇遵奉約束𨿽未能斂板堦墀仰瞻光範而夙昔向慕之勤已煥然冰釋矣何慰如之

某官業懷康濟志存經綸粹然圭璧之光久矣廊廟之具尙遲大用暫貳雄藩行膺治是之襃亟被淸華之選當攄素蘊早集殊勲僉論所期可拱而俟

某庸瑣常流叨塵仕版再調銓部獲司理曺猥以孱陋得事髙明之下幸可言耶尙須面奉規繩式遵軌轍庶逃瘝曠全以始終魯情不勝至願

某不量疏繆輒裁小啟少敍獲托帡幪之幸鄙詞陋句冒凟臺重得賜容貸不勝幸甚

上通判正小簡

句芒司令寒气未防恭惟貳撫閒暇明靈葉衞臺燕興萬福某寒晚防蹤益叨幪履尙遙趨拜墀廡謹具手啟上混記曺

謹時修問之儀祗具彛禮未審近辰徳履復何似欽惟佐政中和聲華日劭休祥駢集宻有扶持春序肇開更祈時珍毓前席宻召

某官厚徳鎭浮傑才拔萃暫勞別乘未厭輿評當玆亨泰之辰佇聞進登朝著茂建勲庸誦詠之深實非私臆人元紀萬彚浸榮恭惟某官順迎喜祉休慶彌新某以攝事有拘阻瞻臺席輒馳尺牘少代獻觴傾頌之勤言莫能旣

去冬以防賤趍稟幸獲曕侍台光深慰傾戀之誠過荷眷誨尢極銘感再違儀矩又復防月豈勝山仰之私賤事倥傯未獲修貢尺牘便介之來先辱臺翰益服謙厚之宏悚戴何已不敢別具謝幅竊覬恕察

某疏愚頑拙仰托徳防竊食備員無補防毫日懷愧惕更望憐其賤貧垂加全庇俾終逭於愆尢實舉家之厚幸懇禱之情敢祈洞察

上通判小簡

承興寢敬遵彛式敢敍前幅嵗律崢嶸冰霜嚴厲不審臺履復奚似諒惟闗決雍容衝襟泰定尙願茵鼎精防益綏福履倚需迅召以陟華近某下情豈勝祝頌之至

某仰服臺望閱嵗滋久自惟寒防無由進干典謁以奉光儀拳拳瞻慕良役卑悰玆以天幸叨宰山澗獲部封以備指呼之役趍覬伊邇預切欣榮

恭惟某官碩徳宏才蜚聲騰茂尙煩闗決以屈逺圗公輔之量不辭佩刀召節之來豈俟駕屛星而行耶卽登禁途以彰朝著得賢之盛公論所屬非某敢佞

上通判小簡

敍問大略如右卽日秋暑恭惟闗決之餘尊萬福某蒙恩方玆承乏末由欵門遡風不勝惓惓之懷謹勒防

幸同土壤夤緣孝卿自是姻家薄宦飄然未有侍坐聴言之幸但劇跂仰暑气未艾更冀調防茂對寵休以副區區之禱

某昨竊祠觀之祿竄伏湖山防與世隔以故無従通一書之勤朅來行在又復擾擾意生枉誨翰之辱禮數過當下情感戢無以爲諭某官學問根本蓋自家傳推其棄余以貳邦政豈足以煩遊刄哉諒惟朝夕譽動冕旒必有晉擢以快輿望

某衰晚倦遊久安閒放故令牽彊以來坐待汰斥而誤恩踵至實出鄕黨平昔借坐之素無緣占敍感激之私更勤慶慰何愧如之

上通判小簡

獻嵗發春授時伊始伏惟貳政黃堂屆玆谷旦臺動止萬福某備員無補仰托云庇下情無任感著謹奉啟問饔寢

申賀之誠已布柔訥卽辰茂惟神介靖共戩谷繁集更祈精防茵鼎妙用沖和卽前不次之擢

去臘遞中伏奉臺翰振矜祗讀佩服防謙下情感激無限諸儒百川朝發夕至更防倍保崇重迎踐休祉不任願望

恭惟某官上庠第一流人學問文章譽望甚偉毘陵士子皆相慶以爲得師然恐席未暖而召節已在門矣某何幸得親見之前嵗幸獲瞻拜儀矩一見傾蓋禮意勤渠至今感蔵不去心今玆幸會遂得日親誨藥慰抃之懷豈勝言哉並容面敍

輙有短啟仰答來賜顧辭鄙義拙不能發揚萬一苐深惶懼一讀置之乃幸

臺閎仙眷恭惟由中及外享福無窮此間預有使令切望詳細下諭敢不盡心

與教授小簡

溽暑正熾伏惟趣裝良勞神明恊相臺萬福某行獲依承尙間伏覬加念鼎第以前召擢

自昨者一識芝宇距今許年𨿽間闗契濶不相聞問然拳拳盛徳自不能忘今者獲聮王事將有朝夕承教之幸其爲欣喜何可比量匆匆布敍未究萬一伏防照亮某官學識文采借借在人宜登臺閣羽儀鵷鷺屈臨泮水未可輿情然俾毘陵士子得在矜式日資博約底於成就亦衿佩之幸遇也會聞襃名卽有亨踐區區系望伏審光膺宸綍榮領泮宮伏惟驩慶某未遑修致賀悃豈意薫仁亟沐誨函副以長牋之況佩服謙防言之不盡輒復以短啟敍謝伏幸過日

與教授小簡

秋律已盡不審辧嚴丰余尊何似伏惟神相令徳坐擁繁祉末由以省對敢冀爲時加防饔寢卑情勒頌奔走英望之下久矣末路無従防際屬者津亭幸瞻履舄乃聞使舲遄邁竟不果略叩緒言迨今遺恨鱣堂在目坐阻至前卑情尢劇惓惓

一昨暌間念欲附承起居而賤事無少隙方切坐愧竟蒙誨牘光及不敏罪何所逃使介亟還馳報簡率並深震怍賜詧幸甚承啟途有日想惟齋舫已入郛矣遂有曵裾館之期豈勝欣抃

與教授小簡

責問己具別啟獻嵗發春恭惟吉徳對時茂育休祉某竊食奉親尙阻稱壽敢冀爲斯文加厚茵鼎以須簡拔間違言面寖歷許時前月前日因巡齋一到服膺緬懷疇昔従容之樂祗自感嘆到家而來使踵門抵以手書書辭華潤慰薦存拊溢於累紙非獨風誼絕俗震驚衰儒而問學之富見於筆墨父子兄弟捧硯至紙敝墨渝不能已已屬元日趍朝歸而人事紛紛勉作報狀未能如禮𨿽然使更稽畱亦何緣能盡話也望寛其罪平時士友皆謂壽基直諒多聞宜在論思風化之職不然代言西掖發揮徳意尢所優爲今且老矣陪都表師多士士友豈得無罪哉沈和仲日相見邵叔承不輟師皆能言動靜未卽面承臨問惋悵而已

兩辱惠書固荷髙誼至於圜緘疊幅若待賢且貴者蕞爾何以堪之従遊二十餘年乃不以字呼我未省所以得罪者皇恐皇恐去年秋初蒙恩兼職東宮日舉朝謁朝廷察其隔城非使因許移國南荒薄何有每每叨冒皆自朋舊疇昔之私阻逺末由走謝尢劇慙荷

蒙分餉果實皆京師嵗節所需時哉時哉山藥以餉老母尢佩至意值冗未有以爲報有愧而已

上提幹小簡

朱明戒節气淸和恭惟賔幕容與神示拱扶臺動止萬福某謹記奏於下執事

遵月財緘已肅問幅不審邇辰臺何似敬惟婉畫有相福祿駢臻竊更蘄揆序毖嗇天倪以俟不次之擢伏承某官擇用剛辰已諧視篆伏惟慶慰某官箴有守不克諧賀謹申柔訥布敍防誠伏冀矜察

某官詩文家傳簮纓世續文章風采爲當代第一流人久矣踐揚固當躐躋華貫入幕外臺𨿽云畫諾所資未究底蘊第恐席未以溫卽被召除區區州縣豈能久駐濶步耶不敢爲佞

某辱同裏閈服膺偉望非一朝夕念修桑梓必恭之禮出處差池願竟莫獲玆幸賢徳鼎來忝屬邑所恨某之去替不逺趨承之日爲淺耳或能假事受約束於大府敬當走見以傾卑悰伏紙眷眷

某學不聞道緣臨支邑亡何去此迄無善狀旦旦凜然仰賴惇篤鄕誼周旋覆露不以罪行則賜大矣敢布腹心伏乞矜念

與諸司幹官冬小簡

裁賀之禮已具公式卽日气凝寒伏惟贊畫優閒神人攸介尊燕興萬福某備員褊郡宻賴庇輝尙稽曕對謹布啟承

亞嵗屆期陽施陰化伏惟君子履之茂膺純祉某拘守郡寄躬慶未遑輒修緘以見誠悃其爲禱頌毫楮莫殫某官名徳並邵器識兼宏宜在要途以彰素蘊暫淹畫幕未快輿情佇聞乘此亨時榮躋華貫式副願言之望某非才代匱日借奨提𨿽感懷髙誼造次不忘而因循倥傯久缺記室之問因謹修慶以敍鄙情敢蘄煥察

與幕官小簡

初暑恭惟蓮幕宴間尊萬福引望門墻望未有防覿之幸不勝馳情謹上狀布執事

辭去忽見長夏𨿽吏事倥傯而仰止盛徳未嘗少忘卽日爲況如何公餘戱防有足樂否暑气寖可畏伏冀畱意興寢以膺不次之除乃所願望

嵗初伏奉誨翰爛然累紙佩荷不忘之眷豈勝下情欲具報屬到官公冗迨今未能少休日復一日竟坐不敏髙明有以寛照幸甚

桐川諸事如何髙才淹畱曺椽殊非所稱方急賢之朝旦夕定當膺薦用也

與檢法小簡

維時孟夏恭惟使幕雍容神示介相臺動止萬福某謹具柔訥仰混記史

申起居不敢不肅近辰不審臺用何似仰惟衝襟粹徳宜介禧祥更乞揆序毖嗇天倪亟前不次之召某忱請

伏審某官防用剛辰已諧視事恭惟驩慶某忝與僚屬之末禮合賀趣還下局坐是不果謹馳緘封以代面慶伏冀煥察

某慕用賢徳歷用於此玆幸瞻敬慰尢劇別去光儀又復旬浹西面拳拳何可弭忘尺楮寸毫言不勝敍某官徳履純誠器度凝遠踐揚之久故宜平步夷途惟快人望入幕外臺𨿽云讞決所資未究底蘊居亡何薦書上騰卽備召除區區州縣豈足以淹榮躅也不敢爲佞

某庸繆魯下誤當邑寄嵗縻月費亡補公家𨿽去替之期僅止半載若何爲善後計玆幸仰依仁庇尙冀周旋覆露不以罪行則受門下之賜厚矣腹心是布頂踵知歸

知縣

上知縣交代小簡

仲夏之月恭惟辧嚴容與神示佽相臺動止萬福某謹啟仰混典籖之史

詗問之禮取至再三近辰梅雨霪潤不審臺何似衝襟盛徳宻有扶持更祈上爲朝家益厚持養遂登臺閣之華垂副忱請佩服譽望之隆積有嵗年敬問賢徳屈臨邑寄於某辱在交承稍喜幸自語繼自今詎惟識荊仕契伊此權輿屬與賤職受約束於大府適邂逅臺表又獲爭先覩之快慶抃之私不能自言尺楮寸毫莫究萬一

某官圭璋稟質梁棟標奇學識文采今代第一流人久矣踐揚當在淸近百里豈爲大賢之路尙従此來輿議拂然會當卽有成除鋒車迅召匪伊聞耳某何幸得親見之

某拙政催科迄無善狀昨幸爲任兩期之制某於前嵗八月十七日交割職事全無告假補塡亡何終吏願言早賜叱馭非惟獲奉教約亟令去此無以罪去門下之賜厚矣區區敢冀矜念

臺閎仙聚恭惟履玆中夏內外駢擁日新之祉伏念此間豈無委諭事件直下恐欲人使令並丐要束

與知縣小簡

仲秋謹序恭惟承流宣化豈弟靖共天人佽相臺動止萬福某鄕晚將遂瞻際之幸謹先勒啟承興寢仰聞籍甚之譽望於搢紳之久願一拜英猷而防商未遂下情勤向鑑昧不忘邇辰秋律向中涼颷順序不審視履何似伏惟撫字賢勞神明擁祐純嘏日增更祈調防寢餗逢辰太和魯悰祝頌不勝防邈

伏以某官襟量淸夷器資宏博忠嘉貽厥世濟其美淹回百里未究逺圗佇聞報政卽奉綸音入聮華要以快輿言行且見之非敢佞也

某連蹇孤蹤濫叨末第再注掾曺獲趍會府遂與賢明服聮王事榮幸何多某赴官伊邇承顏接辭指日可俟下情預切欣快

與知縣小簡

冬律凝慘伏惟脂轄餘暇神示呵防臺動止萬福某備員蒙免幪庇及之豈不知感敬勒此以謝先施敢蘄序珍攝天倪卽前峻召

飫聞令望服膺有年莫諧願見永懷道徳鑑昧良勤天與之幸乃得以敝政上累交承晤言之便僅止數月其爲欣愜未易言受伏審簡自淵衷來撫民社師帥所臨旄倪胥悅何當趨就下風前敍慶慰瞻言千里徙倚不勝

竊自除目初下日欲爲記室之賀屬僻左遊客簡稀不獲承奉都騎所寓用是竿牘亟受謙徳所先𨿽髙明無意苛禮然懈弛之咎何以自逭也面謝猶積伏增愧懼某官以豪英早都美仕謂宜歷金門上玉堂爲天朝之羽儀久矣州縣徒勞未快輿誦循良之選政恐難抑才刄匪伊嚴召徑踐淸華區區蹄涔何足回翔也向風有素不敢輒佞

某來此適累政權攝而承以懦庸支扶顚防不能勝幸連嵗丰稔公租粗饒行且脫去又得明君子爲之掩惡已傷之錦完於敏手此情欣賴未易量也

與知縣小簡

薄寒伏惟尊動止萬福某承乏無補未期會面敢望以人自愛以膺召擢

使至伏承問字感慰並劇且審比日撫字心勞政事有暇尊俎文字其樂無涯相望懸絕引領拳拳

寄示屬文三尺燦若珠玉磊磊盈紙賞嘆不覺寒家之暴富也珍感珍感

忝幸同年不自知其不肖輒以賢者才徳治狀薦聞𨿽日僣冒庶竊知賢之義以爲榮耳

弟侄親戚寄治所倘明政能使之循理不擾縣道猶賢於恩徳也至祝至祝

罪戾之餘西來無補正合汰黜誤恩俄遷重有皇懼同年宜有以補過而長牋作賀豈所宜乎仰承髙誼不勝反側

惡詩反被之石以彰其謬慙皇慙皇牋紙分餉殊荷故人戀戀之意某物聊奉篋笥非爲報也

五百家播芳大全文粹卷六十二

欽定四庫全書

五百家播芳大全文粹卷六十三

宋魏齊賢

葉棻同輯

尺牘

與範蜀公帖與司馬溫公帖與王荊公帖與王荊公帖與王荊公帖與文潞公帖與夏公帖與夏公帖與晏公帖與呂參政帖與呂參政帖與範文正公帖與韓公帖

與田樞宻帖與孫元規大資帖與孫元規大資帖與孫元規大資帖與蔡君謨帖與王禹玉帖與張端明帖與馮當世帖與曽學士帖【以上闕】

與郭祥正大博帖

王介甫

得與存問區區哀感所不可言示及詩編壯麗俊偉乃能至此良嘆駭也輒畱巾匭永以爲玩山邑少事不足以煩剸治公餘暇日足以吟詠無緣一至左右惟自愛重以副向往之私幸甚

罪逆餘生奄經時序咫尺無由自訴伏承存錄貺以詩書不勝區區哀感詩已傳聞兩篇餘皆所未見豪邁精絕固出於天才此非力學者所能逮也𨿽在哀疚把翫不能自休謹輒蔵之巾匭永以爲好知道引事稍熟布希爲人愼疾自愛幸甚

承示新句但知嘆愧子固言之未知所謂豈以謂足天才卓越更當約以古詩之法乎哀荒未能劇論當俟異時耳聞有殤子之釁想能以理自釋情累也某罪逆荼毒奄忽時序諸非面訴無盡近承屈顏殊不得従容奉顏色遽此爲別豈勝區區愧恨乍遠千萬自愛承行李朝夕當復來此諸須面訴乃悉許詩不惜多以槁副見借爲幸

比承手筆尢劇欣慰時序感心不能自釋咫尺無由奉見向往尢深蒙許寄詩幸甚尙此畱連不惜數賜教也冬寒自愛捨弟近出嵗盡乃歸承書所以不得報也

與錢舍人帖

司馬溫公

比日前聞君倚有滁州之命某自時已入四章求自黜若訟君倚以言獲罪不當如此之重乃是自爲道地也以此不敢與君倚同謫也而已至今尙未得請欲畱則不得曉夕皇皇棲身無所仰視君倚如遷者輕舉計君倚亦不用此戚戚也以著令不得躬往致餞

與丘殿丞帖

孫元規

奉別逾紀疎於附問企渴何言人至承字及著文足見智者用心之逺而思功及物也嘆服才識故非一日矣某居憂三四年間病自今春方有生意朝廷不知累被恩命切切辭免未能決去自重任本差求江西湖南撫慰士民中途攺往廣南衰病之餘往往致增舊疾不能保天年何暇賊盜爲己三次上章求免未蒙允許必須至勤切祈於得請矣觀夫足下之文病者安敢承當也此事不免與余楊同其道矣少年時無病尙可驅策如今何爲伏惟保愛艸艸上聞不宣

與張安道尙書帖

曽公亮

拜違風儀三換嵗律而久不上記蓋無因而前惟乃心馳仰之勤耳中春气和伏惟鎭撫多閒尊禔福數年均佚應道气增茂上方注意以待康濟尢願爲時自愛不宣

與張安道尙書帖

蔡君謨

違去門防之日滋久近得還都以舊疾未平加之人事故疎馳問瞻跂風采不勝傾系气寒凜伏惟鎭撫藩圉神體休泰某叨此計局通流之術本非所能超據要地第負兢陳日所柄用比芘末遊區區下誠莫由敷敍不宣

與陶講書帖

胡武平

自抵治下私門多故重迫曺事胸中無奇親友書音俱成緬黙日者親馭臨貺鄙州喜見時髦甚乏主禮暌遏之後聮獲二牘納之巾匭猶諸隋和英文粲然難於裁答逋慢之罪實因於此仁者尙恕應不相索於竿牘之間也早景已暄孝履何似惟願順納眞粹慰其區區謹奉手啟述謝不宣

反臂相失歘然十旬旣畱家居宻邇疆相望文繹杳不可得宗人節推至首詞宴起且承襟味恬適得所貺手筆情辭周洽履尙謙挹奉戢來睠相期晏嵗未諧淸集勉旃居易不宣

不敏無侶向者承人之乏假守湖上足下不屑僻陋翻然賜臨樂與諸生傳經駕說相従文社彌年於玆此奉更書違去淸集畱戀時哲秖攪心曲去霅之日時勞訪別忽爾相失愴然久之便道過家煩暑移疾書牘並廢行李見過首蒙惠聲遠尋前好情誼之厚奉戢敢忘會面未階求志無悶少需善價自愛良璞不宣

中間公皂至特辱手筆防問甚厚感戴無量素性鄙朴多簡略矧在煩寃益以逋慢修答良晚寓慙靡所竊惟講習無廢納忠貢部之情朝夕當報言念明哲蔵器已久策取髙第先鳴諸子在此時也乃望乃望溫繹之餘良重不次

近霅人至此嘗竊詗動靜乃知有三衢之行介至辱書承已還講捨朅來道路起居無恙兼聆堂上萬福嵗貢之詔旦夕且下不惟賢者當疏髙爵則攄發素蘊進結明主在此行也君其努力不次

與張侍講帖

宋祁

自汳湜之別不數月亦抵罪於憂愧中誠不暇奉書訊以承下執事然每一望風舞羽飛肉俄聞惇服舊職攺領巨藩屖舟泛江必已署政羣論𨿽未大愜始得謗篋空而榮路辟矣僕沾餘波亦還侍讀續得詔書須代許歸人事倚伏相糾愚不能料不知今之人可賀耶弔耶吾弟之在遠偶耶不偶耶萬事以身爲本惟愼防寢味乃情之至他懇臨紙不能盡不宣

與吳學士帖

韓稚圭

比以憂責至重殊少暇隙𨿽不能時具短幅以通記室之問而企仰徳誼惟日饑渴近郭固來特辱教筆且審寢興百順不勝慰刻兼承去冬服藥多日尋慶康裕少便有失上問甚以爲愧气防煩更冀順時將重

與程修撰帖

蔡君謨

向觀除目承有江西之行適奉手牘暫還姑蘇水流數日無緣接杯酒通殷勤甚悵然也涉秋浮江景气澄爽發人淸思循行之外吟詠爲適仕宦豈尋常之所泊隨寓自如乃是了逹也南都食物可以奉親但胡公來緩當阻汳流暑毒甚道中多愛不宣

前日忽忽爲別悁悒滋甚比聞汴流尙阻行舟髙懷豈不少興滯流之嘆耶送行詩卷暫借一觀方敢抒思也日夕爲文字繁冗未果再誼傾渴傾渴

防書知小疾未康更須挕防拙詩今附本通呈希賡屬爲幸得法醖輙寄獻左右漫試防如何勝之但誇誘之閒靜非錢【闕】若無病眞蓬萊主人久雨稍霽淸人願葆愛

防茶數品皆淸奇適防君倚庶子泉來輟烹試之恨不同啜也西湖寒食淸明州人遊従眾爲盛集數日爲之達暮或聞吳下風俗亦如此然越中舟舫鮮明殊爲冠絕執事能爲之出遊否衰病作少年事亦難勝矣違別未防復見嵗遒每懷辧論馳情南國承書副以佳果珍荷向得雙井四兩其時人還未試敍謝不息尋烹治之香色气味皆極精好是爲茗芽之冠非日鑄寶云可比也雪寒省中頗增淸興

端午气防熱想君執事安否殊爲傾素及臥龍珍茗猶在日鑄之上頃年曽得日鑄其品甚髙今之造茶者不及曩時臥龍前無此等非精意不能至此也春三月湖上閒遊時有篇什今錄數首要知隆老尙管風物乎

與吳副樞帖

蔡君謨

違別臺座今已累月瞻望之素不忘朝夕伏惟涉秋以來起居萬福某畱邸中僅兩月今方東邁益逺聲采惟冀視政之外順時自重行歸大用以慰瞻望下情無任區區之至

謝張學士帖

王介甫

不肖學不得盡意於文章仕不得行其所學苟居竊食動輒愧心而世之同好惡者已云少矣遇足下於此最爲相盡義不得諱其不腆之文過蒙推襃非所望也朋友道喪爲日久矣以某之不肖行於前而悔於後自己爲多矣況足下之明耶每望教督而終未蒙惟足下不遺於朋友之義見存不勝幸甚更數日遂東去千萬自愛不勝思懷也

五百家播芳大全文粹卷六十三

欽定四庫全書

五百家播芳大全文粹卷六十四

宋魏齊賢

葉棻同輯

尺牘

與孟祕書帖

王介甫

到邑忽忽欲一詣邑得奉見尙未果伏惟動止萬福嵗饑如此幸得賢令相與爲治宜不至有失所者然聞富屋之蔵尙有所潤而未發者竊以謂方今之急閣下宜勉數日之勞躬往隠括而發之裁其價以予民損有餘以補不足天之道也悠悠之議恐不足防在力行之而已不知鄙見果可行否希一教有以教幸甚幸甚自京師奉別於今已八九年事物之役無少休息時不得馳問但增勤企忽得書乃知尙滯下邑幸得會合歡慰無量顧惟忝一日之雅而以公函見賜慙怍不知所謂也拜見在邇千萬自愛

幸以一日之雅而每辱以公禮見加非所望也蒙諭具曉盛意舉監若行辭不難也至於閣下治行自謂諸公所不知不患無知己也惟以道自釋余畱面究也蠶麥之入今嵗如何邑中幸得賢令仁佐政治之所及竊以爲慰

辱手筆感慰跋涉溪山之遠亦老矣然足以慰嚴邑元元之望惟寛中自愛也人來還急修答不謹幸見亮有不逮見教

與錢待制帖

蘇子曕

兩日不奉接思仰不可言旣無緣往見空致手啟以爲無益而煩還答故不復講日聞府中僚佐知小疾漸復常又得手教有作詩興甚慰喜也詩納去如蒙和何幸如之諸公詩無他本卽乞封示旦夕朝會必遂欵話不一

朝會疎濶遂不獲際見企渴可量嵗律就盡殊無以爲樂甚惘惘也比日起居何如中前云今日當見過若果爾人回略諭當不出也或未暇亦不敢固屈匆匆不宣兩日不果詣見傾仰不可言乍涼臺勝常承已拜命正得所欲相愜雅懷但朋友懷公之去不能無惘惘然侶聞明主知照極深其他想不復計較也明日後日皆休務可以往謁而魏邸將出不可遠去過此𨿽非假日亦可以因訪僧郊外得邂逅也想公行李亦不卽辦當少畱耶冗中奉啟不一

會稽平日欲乞豈易得哉小生奉羨之意殆不可言然亦行當繼公也捨弟差闕下試官不及奉啟計其出公未行也余非面莫罄

倩仲蒙仲昆仲不克一別意甚不足侍奉外千萬珍愛蒙仲更礪賦筆遂取魁甲至望旦夕入文字乞郡江湖之東行亦得之但恨會稽爲君家所奪耳呵呵

令子至出答教感慰良極乍冷且喜臺康勝此行知適所願但有一事當在意者梅月宜頗居髙燥郡中當所偃息處皆宜易新甃也余具令子口白某意在沿流揚楚不可得潭洪亦所樂也西川公服一段茶兩團酒二壺蜀紙三百幅聊將區區恕其凟凂

子由試院來日出或能一見子容諸公欲二十日出餞公已出城莫須少畱否

別後書問簡廢到官百冗未遑上狀先辱教墨得聞起居佳勝感慰兼集聞坐嘯竟日孟公綽豈可屈在滕薛而衰病坐苦煩劇當易地而後安又天官司徒皆闕人當令公厭事矣大熱不可出初到略須鋤治紛紛湖山咫尺尙未見也思企談笑起望西興藹藹若聞謦欬尙冀珍衞少慰區區不宣

路中見三郎甚安渠道過爪州復來相見江口恨不欵曲然亦被捉住冩數紙東來絕不作詩公必富作何不寄示聞公今年造茶奇甚願分絕品少許子由遂作北扉甚不遑方辭免也兩小兒迨過此邁此月當替非久亦此來承問及感感四郎及諸季各安未及書也久不奉書忽辱教字並次公具道盛意並增感怍比日起居佳勝兩邦相望衰拙自知當有絕塵之嘆惟腰腳蹣跚略不相讓可發一笑也近亦漸平復惟用溫補藥頗覺宜人聞公每用朴硝大黃晝夜洞下乃愈此其衞生之計哉願於不發時常進一溫平藥令不發爲佳然已發想亦非下不愈也無由面盡臨紙

専人來辱書具審比日起居淸勝知暫在告想無苦恙聊欲閉閣宴坐耳求紫雪納云五兩去尙有數兩不欲多馳去中年豈宜數進此藥乎相望𨿽咫尺所欲言者非筆舌可究時登中和東廡望西興屋瓦可數相思何窮子由本欲請外覬得公處今又北扉此亦謬悠矣公簡上心豈能久外耶餘熱千萬爲國自重不宣

日望來音此懷可知嵗暮寒慘起居何似遞筒得失必降札子嵗前可得迎見否末間伏惟爲國自重冗中不一

某在杭𨿽少勞而意思自得此來極安逸然多憂愧想識此心也只在興國浴室獨居大暑中殊淸也蒙仲在公翊所見之公翊今得符離不知當同往否承辟召小兒感戴不可言得否猶未可知也浙西水災殊甚已差岑楊二君朝論甚畱意救防也知之邊上秋熟可慶可慶

數日不接奉渴仰之至苦寒起居佳勝欲見近嵗天下戶口數告爲錄示早得爲佳不知防日與潁叔仲至見臨匆匆不宣

久別傾企辱書乃知舟禦在此起居佳勝甚欲少畱以須一見而舟人以潮平風正當速過遂且渡承意當復來會豈當重煩従者匆匆不宣

尊丈臺計安聞甚樂會稽不知有書見賜否某又上輕大江重相別誰如君者此意豈可忘耶然迫夜涉險悔不堅畱君一宿也軸謾冩數字付來乍遠千萬保愛不一

前日作米元章山研銘此研甚奇得之於湖口石鐘山之側有盜不禦探奇發瑰攘於彭蠡斵鐘取追有米楚狂卽盜之隠因山作研其理如雲過楊且伸意元章求此硯一觀也

與文玉帖

蘇子瞻

榜下一別遂至今矣辱書感嘆且喜尊體佳勝到岸卽上岸可數卒否余當面旣不宣

昨辱教不卽答悚息悚息經宿尊體佳勝見召敢不如命然瘡癤大作殆難久坐告作一肉飯竟且移舟池口矣山婦更煩致名劑感戴不可言謹奉啟布謝不宣久畱治下以道舊爲樂而煩亂爲愧數日尊體如何漕車卽至不少勞乎永日如年念公盛徳不去心所要作事爲瘡腫大作坐臥楚痛容前路續寄也不罪鄭令淸苦無援非公誰復成就之某造次造次瘡病無聊不盡意惟萬萬以時自重

昨辱惠書伏承別後起居佳勝某到金陵瘡毒不解今日復下痢藥羸乏殊甚又不敢久畱來人極愧艸略餘熱萬萬爲時自重

書已領跋尾剪去極不妨然何足取也愧愧通判大夫甚欲冩一書乏力不果乞道區區

去嵗人還奉狀必達爾後行役無定遂闕馳問比日不審起處何似某忝過優非許予之素何以及此無緣面謝重增反側酷暑更祈順時爲國自重謹奉手啟不宣

寓白沙須接人而行會合未可期臨書惘惘見張公翊出淸溪圗甚佳謝生殊可想賞亦由公指示也曽與公翊作淸溪詞熱甚文多未暇錄去後信寄呈也睿達化去極可哀𨿽末路蹭蹬使人耿耿然永此才韻豈易得哉雲巢遂成茂艸言之辛酸後事想公必一一照管也匆匆揮汗不復盡意耳

冗迫久不上問辱教承起居佳勝感慰兼集違去忽兩嵗思仰不忘每惟髙才令望尙滯江湖豈勝悵惘不肖忝冒過分重承牋教禮當占辭布謝數日以病在告使者告回甚速故未暇也不罪不罪酷暑方熾千萬爲時自愛

伏蒙賜教恩勤曲折有骨肉之愛蒙世不比數何以奉承此歡懷蔵愧感大不可言累日聒聒混煩仰荷眷與不見瑕疵又飲食之及其可餉酒分醯蒙被無已惠益多愧耳謹奉上稱謝春寒伏冀調防眠食以須寵光道出貴郡乃獲淹觀風度實慰従來伏蒙大雅開接甚厚小人何得以此薄晚奉被賜教存問幸甚拙於謀生至煩地主餉米感愧忽忽稱謝不宣

經宿伏惟尊萬福比欲奉承勤欵教諭屬以風靜江平伯氏堅約來日解舟不審能曲聴否得指防今日得劵給米來旦得防兵聴行以慰伯氏之意何幸如之謹咨稟左右皇恐皇恐

昨晚風靜遂解舟泊淸溪口道逺不能入城觀隨車歌舞之盛徒對月飲酒想見風度耳經宿不審尊何如伏惟萬福未申間泊銅官古縣蕭索尢思仰緒論謹奉狀承動靜率易皇恐

與馮防政帖

歐陽永叔

自成書請外所陳哀切冀以危誠有以感動而二三公過爲顧慮曲以見畱在意實厚於計則非便也柰何柰何本欲爲郡下客少混主人復未可得然使少遷延終當必償夙志也濟叔窮居得當世在鎭必以慰意不久當應少起此公議久所慰慰也前承惠碑多佳者甚濟編錄感幸感幸聞金陵人數防梁棟陳碑及蔣山題名甚多幸爲境內所有博采以爲實寡陋之益也病暑艸率

區區久闕致問中間辱書爲感何已冬寒伏惟臺萬福某以衰病思得一小郡養拙三二年間謀一歸老之地此願未獲遽被責以吏事精力耗竭何止勉彊不出嵗末春初到江西之行矣薛親幹敏河東風土民間事緒可以詢問得幕府甚幸甚幸某也以目疾爲梗臨紙艸率惟冀望鎭撫外以時爲國自重

承寄碑刻旣博而精多所未見寡陋蒙益而私蔵頓富矣中年早衰世好漸薄獨於玆物厥視尢篤而俗尙乖殊每患不獲同好凡如所惠僅得三二固已爲難而驟如是之多宜其如何爲喜幸也濟叔公議猶屈乃吾徒之責未嘗少忘於懷而造物者第與眾人同爲嗟嘆而已豈賢人君子亨否有命殆非人力所能致耶𨿽然敢不竭力辱諭感愧承専遣人至數召問其還期每云有故未歸遂且於郵中附此渠行別當奉狀也昨自罷煩劇卜居城西少獲休息然有此盤桓未遂大去正以唐史將遂終篇然亦不過秋末時事耳廬去京師不遠計可備聞難於紙筆具道也當時據名藩優遊文史自足爲樂其餘亦一付公議但朝多賢士而獨在外與相知之私立欲公歸來之速耳某衰病俱攻去心甚速諸公察其實然而未肯決然放去柰何柰何原父𨿽歸子華作憲朋従益蕭索當世尙壯及時讀書行樂此外少隙時當得數奉問大熱更冀自重

與李龍圗帖

文潞公

某啟孫女子奉侍髙門舉家慶幸然以幼穉未嫺禮則冀垂玆芘李郎以去試有期欲且畱京宅肄習兼聞已得訓防許之幸甚余必李郎書中具道玆不云云

與錢穆父待制帖

蘇子瞻

逺接人未到闕吏止用手狀逹誠而已亦幸仁明不深責也久畱吳越謠頌藹然想不日召還宻近幸益爲民自愛迫行冗甚不盡區區到官別上問也

親情栁子立秀才寓居屬部或去相見略望與進幸甚辱簡承起居佳勝示諭容面白正苦暑不能坐近夜稍涼訪及爲幸不一

奉書不數然日聞動止以慰饑渇比來臺勝常秋髙諸況必佳大閒逸否某五鼔輒起平明亦無事粗得永日嘯詠之樂今日重九一樽逺相屬而已新詩必多幸寄示乍冷千萬爲國自重不宣

兩日不接奉思仰不可言雨冷起居佳安昨日小詩與通叔爲戱重煩屬和感服可量來日無會可以何處相聚退之所謂此日足可惜願未遽相別也不一

漕任𨿽非眾望然有一事有望於公浙西流殍之憂來年秋熟乃免日月尙遠恐來年春夏間可憂賑之則無還貸之則難索皆官力所不逮惟多擘畫使數郡糶塲不絕則公私皆蒙利事甚易知但才不逮且無是心敢以累公況枌楡所在當畱念也

今日早不免謁告今已頗安來晨幸同穎至二公臨訪早屈爲佳不能徧致簡恐煩回答只告穆父轉呈也經宿臺萬福十日之約卻爲昨勉奉勅旬休致齋翌日定光佛事須至退日慚悚不已一會何防末而艱故如此乃知永叔鼎彛之句眞非虛語公轉呈穎至二公此簡芭蕉之誚不能逃也呵呵

與張安道尙書帖

蘇子瞻

雪後苦寒遠想燕居恬適臺勝常某以獨員冗迫久缺上問計蒙矜恕嵗律行盡展奉何時尙冀順時保頤益永眉壽下情禱頌之至不宣

某以不善俯仰屢致紛紛想已聞其詳近者凡四請郡杜門待命防二十日文毋英聖深照情僞徳音珢然中服聳服防至有所行遣而諸公燮和之數日有防某與言數君皆促就職明日皆當見蓋不敢堅臥嫌若有辧曲直者然衰病孤拙度不能久此恐不遠當服申前懇耳蒙知眷之深不敢不盡幸爲宻之褊急多忤有悔教誨

與王副樞帖

文潞公

逺承書深諒勤厚感刻感刻履道園宅眷物甚盛東牀居之頗遂安逸光化想已披見未期切希以時自厚

與尹師魯帖

歐陽永叔

兩路地壤相接幸時文字往還然缺附狀蓋書生責以錢谷彊其所不能自然公私不濟況其素懶於作書也然時聞師魯動止蘇子美事深欲論敍但尙猶豫聞有極言乃知自信爲是甚善甚善子美𨿽未極履有如排沮羣議其益不少晉潞師魯少所樂遊其況如何春寒千萬保重

與劉原之大夫帖

蘇子由

北歸至許已半年餘但未嘗作都下相知書故音問缺然想不訝也近承惠教具審起居如宜奉別之久企仰何勝千萬順時自重區區不宣

先公深有謙徳不欲請謚自是髙節朝廷不忘舊徳舉行典禮亦是美事君臣各伸其意兩不相妨至於厚之內承先訓不敢陳乞固有君命不敢隠蔵行狀進退合禮更無可疑若考功再有命當卽錄與也況太常博士宋景年考功髙士英皆佳士鋭徳譔述幸勿疑耳宋髙二君皆當執筆者恐息

與秦祕校帖

蘇子由

昨日辱迂步迫晚不果從容良以愧感新詩益淸麗可愛不肖者何足以當之欽佩欽佩天寒欲雪爲況佳否前日不果従容承誨示重感作也新詩飄然益見髙興但不肖者頗愧虛辱耳何時能再往教庶更卜淸論也

與孫學士帖

韓持國

昔日大斾過都某以典防藩客不獲略奉言論逮至已事之日又值夙駕首途欣慕之誠莫伸萬一悁悒悚戀豈勝鄙懷敢意下車之初先蒙貶教爲貺在謙徳𨿽至而使罪戾益深愧懼叢並未易殫敍新秋餘暑伏冀爲國自重少慰翹祝之想

與李舍人帖

韓持國

老拙多病人事都廢乃蒙不遺猥枉書誨佩服故人厚意何可勝言伏惟卽日動履淸安修謝後時諒蒙恕察春暮雨寒尢希愼疾愛重

與範堯夫舍人帖

韓持國

久別未嘗不思仰忽有宮臺之請冀望車騎得還裏中日夕相見遂之西洛不獲悵然春風暴暄體何如堯夫髙才達識賢士大夫望君進在朝廷以申逺業而又屈閒官徒增嘆息者耳末由欵接千望自愛

前問已悉堯夫髙逺已有所見失子之悲無可柰何當勿久畱於胸中人生如幻自是吾身朝暮不測余曷足道耶入洛見諸公當可開釋萬事閒適惟保防爲善

與丘道源寺丞帖

祖擇之

去冬暫到闕下𨿽略獲展晤然以人事紛紛不果面別可量悁悒耳近承有黟歙之役事出意外令人驚嘆不已忽辱手教乃知舟馭取塗敝邑蒙犯隆暑衝涉良苦

卽遂占對實慰牢悃冗迫中【闕】

過當非敢望於故人也不敢眡此以爲報【闕】

祥除伏惟尙有餘慕知有所論者恨未見之𨿽賴【闕】疾憊棄日茫然未獲奉並惟冀愛重不宣

承誨示勤勤豈勝感愧聞有太原新除不知果成行否想遂治裝而西也示及法界觀文字輒畱玩讀研究義味也觀身與世如泡夢幻若不以此洗心而沈於諸妄不亦悲乎相見無期惟刮磨世習共進此道則𨿽隔濶常若交臂𨿽衰疲懵耗敢不勉此猶冀未死門或得晤語以究所懷來耳眠食自愛令弟想安裕必同西上也惠及海物愧荷不忘村落無物可以將意粟二馳獻某今年𨿽無病年彌髙矣衰亦滋極少自勞動便不支持向著字說今已成就幸未得致左右觀古人多寓妙道於此所惜許愼所傳止此又有僞謬故於思索難盡耳

與呂吉甫防政帖

沈文通

金山得所寄詩不及答但有愧服閣中愛子並想全安望亭之行在早晚耶因風寄聲爲慰幸甚幸甚麋角某在杭越三年海上徧訪不能得乃知南中山深淺偪不容此大物聞荊湖最多已作書澧州求矣到當奉寄京師有所要一一示及無外無外

示及新篇君詩固佳矣然此篇又超逾前後乃用意之至者也欽嘆無量本欲作一篇防此次第更如何下手也忽忽猶有可恨者書未佳耳呵呵示歌圗領之至樂寂室二詩賦成卽往但未讀者必先二記則詩其可復取耶

與範文正公帖

曽仲明

拜遠風儀三換嵗律而久不上記蓋無因而前惟乃心馳仰之勤耳中春气和伏惟鎭撫多間尊禔福數年均佚應道气增茂上方注意以待康濟尢願爲時自愛不宣

與韓公帖

文潞公

【闕】儀日深翹想才薄任重鮮暇寄誠向審被命中宸

剖符【闕】

視事屢欲修慶幅以伸區區之意因循多故乃艸率勒此伸謝諸畱面究但繼日猥冗末由上謁累辱簡誨荷徳良厚秋气頓爽起居佳裕詰朝之會傾俟臨況幸無見拒謹手起居其瞻向之心旦夕以之也介至得手教承履尙淸勝慰抃良深所須舟如嚴防遣去睦婺書亦聞命矣京醖一壺納上希檢到勿訝輕凂匆匆奉啟不謹

昨日辱手筆未遑裁謝人來又沭教況無任感愧之至經宿伏喜起居佳裕來人欲奉邀車騎就祥符寺早膳傾佇屈顧也寵惠聶先生傳不勝感著

信宿伏想起居均適睦歙書三通謹令納上介亭之會卜日咨聞次傾渴傾渴

近日繼有使客雲集良苦於將迎也職此久不果往見長瞻企之素可勝道哉雨寒起居佳否適有客見遺糟蟹輒敢分獻以佐案杯望賜檢納旦夕稍暇卽躬造門宇次早來攺朔不果謁人至特沐手誨竊喜起居淸勝卑體瘡瘍所苦如昨曲煩憂防至感至感所惠藥不往服食次忙冗艸艸上日以賤事覊束無緣一往少奉長者餘論可量悒悒耳雨寒伏喜起居佳裕稍暇當卜謁入次臨紙不盡所懷明哲亮之而已

連日冗迫遂疎上謁前辱簡誨不獲裁謝當蒙情恕之也雨寒體中佳否收得貂防褥一領輒敢馳獻以將下誠望賜檢納容易

早來辱示手教伏承齋舸出次外閘乍遠風度豈勝依依屬以賤事所嬰不獲躬詣江涘敍別可量悁悒耳春寒途中千萬珍重

兩日前湖上幸獲欵奉自爾以冗迫更疎占對豈勝瞻向之素伏承教況仍示佳付感仰不己巳也如聞玊體小有違豫應諧藥喜矣未遑再造舟次姑勒此少布謝萬一秋暑惟冀寛中自愛

與王定國帖

蘇子瞻

自到黃州卽屬岸人日伺舟馭消耗忽領手教頓解憂懸仍審比者體气淸健彊且能自適至慰知未決東西路計其迂直崄易相去必不甚懸絕而得一見乃是不肖大幸不識果安従某寓一僧捨隨僧疏食甚自幸也感恩念咎之來灰心杜口不曽防謁人所云出入蓋時往村寺沐浴及尋溪傍谷釣魚采藥聊以自娯耳罪大責輕得此亦甚幸未嘗戚戚但知識數十人緣我得罪而定國爲某所累尢深流落荒服親愛隔濶每念至此覺心肺便有湯火芒刺今得奉教旣不見棄絕而能以道自遣無絲髮芥蔕然後知定國爲可人而不肖他日猶得以衰顏白髮厠賓客之末也甚幸甚幸恐従者不由此過故専遣人致區區惟願定國深自愛重仍以戒我者自戒而已臨書悒悒不知此人到江猶及見仙舟否怱怱不宣

楊州有侍其太保者官於瘴地十餘年北歸面色紅潤無一防瘴气只是用磨腳心法耳此法定國自己行之更請加工不廢每日飲少酒調節飲食常令胃气壯健安道軟硃砂膏某在湖州服數兩甚覺有益到彼可久服子由昨來陳相別面色殊淸潤目光炯然夜中行气臍腹間隆隆如雷聲其所行持亦吾輩所常論者但此君有志節能力行耳粉白黛綠者俱是火宅中狐貍射幹之流願深以道眼防破此外又有一事須少儉嗇勿輕用錢物一是逺地恐萬一闕乏不繼二是災難中節用是貶亦消厄致福之一端所懷千萬不能盡一二也遞中領手教知己到官無恙自處防然頓解憂懸又知攝二千石風采震於殊俗一段奇事也某覊寓粗遣但八月中喪一老乳母子由到筠亦拋卻一女子年十二矣悼念未衰復聞堂兄中捨卒於成都異鄕罹觸物淒感柰何近頗知養生亦自覺薄有所得見者皆言道貌與往日殊別更相濶數年索我閬上之風矣兼畫得寒林墨竹已入神品行艸尢工只是詩殊退也不知何故張公比得書無恙但以厚之婦家事無人幹頗牢落子由在筠甚苦局事煩碎深羨老兄之安逸也非久冬至已借得天慶觀道堂三間燕坐其中謝客四十九日𨿽不能如張公之不語然亦當闔戶反視想當有深益處也定國所寄臨江軍書久已收得二書反覆議論及處憂患者甚詳旣以解憂又以洗我昏蒙所得不少也然所謂非苟知之亦允蹈之者願公嘗誦此語也杜子美在困窮之中一食未嘗忘君詩人以來一人而已今見定國每有書皆有感恩念咎之語甚得詩人之本意僕𨿽不肖亦當庶防彷佛於此也文字與書皆不復作近爲老乳母作一志文公又求某書輒書此奉寄今日馬鋪李孝基送君謨石刻一卷其末後有定國題字又動我相思之懷作惡久之數日前發勾沈達過此亦云與定國熟船中會語半夜彊半是說定國近有人惠丹砂少許光彩甚奇固不敢服然其人教以養火觀其變化聊以怡神遣日賓去桂不甚逺朱砂若易易致或爲致數兩因寄示稍難卽罷非急用也窮荒之中恐亦有一二奇士當以冷眼陰求之大抵道士非金丹不能解化而丹材多出南荒故葛稚川乞岣嶁今竟化於廉州不可不畱意也陳璞一月前直往筠州防子由亦粗傳妙要云非久當來此人不惟有道術其與人有情義久要不忘如此亦自可重道術多方難得其要然以某觀之惟能靜心閉目以漸習之但閉得百十息爲益甚大尋常晝夜以脈百二三十至乃是百二三十息爾數爲之似覺有功幸信此語使眞气云行體中瘴冷安能近人也知有殺賣鵞鴨甚便此間無有但買斫臠魚及豬羊麞雁亦足矣廩入𨿽不繼痛自節儉每日限用百五十自月朔日取錢四千五百足系作三十塊掛屋梁上平明以畫權子挑取一塊卽蔵去權子又以大竹筒別貯用不盡者可謂至儉然猶每日一肉蓋此間物賤故也囊中所有可支一年以上至時別作相度日下未須慮也兒子正如所料不肯出官尋以公言諭之亦肯去來眷令赴銓蘄黃間一官非復小補也信筆亂書無復倫次不覺累幅書到此恰二鼔書室之前霜月滿空想識我此懷也言不可盡惟萬萬保嗇而已

桂砂如不難得致十餘兩尢佳如費力一兩不須致也如聞晉卿已召還都月給百千其女泣訴聖主爲惻然也恐要知來詩愈奇欲和又不欲頻頻破戒自到此惟以書史爲樂比従仕廢學少免荒唐也近於側左得荒地數十畝買牛一具躬耕其中今嵗旱米貴甚近日方得雨日夜墾辟欲種麥𨿽勞苦卻亦有味鄰曲相逢欣欣欲自號鏖糟陂裏陶靖節如何君數書筆法漸逼晉人吾筆法亦少進耶畫不能皆好醉後畫得一二十紙中時有一紙可觀然多爲人持去於君豈復有愛但卒急畫不成也今後當有醉筆嘉者聚之以須的信寄去也

耕荒田詩有雲家重燒枯艸走報暗井出一飽未可期飄飲已可必又有云刮毛背上何日得成氊此句可以發萬里一笑也故以此塡空紙

今日景繁到泗州轉示十二月二十三日所惠書並新詩六首妙曲一首大慰所懷河東膠舟咫尺千里意思牢落可知得此佳作終日喜快滯懣冰釋幸甚幸甚某在揚州入一文字乞常州住得耗奉邸拘防文不肯投進已別作一狀遣人入京投下近在常州宜興買得一小莊子嵗可得百餘石似可足食非不知揚州之美窮猿投林不暇擇木也

久不奉狀辱書感慰之至比日起居何如謗焰已息端居委命甚喜甚喜然所云百念灰滅萬事懶作則亦過矣丈夫功名在晚節者甚多定國豈愧古人哉某未嘗求事但事入手卽不以小大爲之在杭所施亦何足道但無所愧恨而已過蒙示諭慚汗若使定國居此所爲當便驚人亦豈特止此而已本州職官董華宻人也能具道公政事嘆服不已但恨公命未通耳但靜以待之勿令中塗齟齬自然獲躋如國手棊不煩大段用意終局便須贏也末由會見千萬保重不宣

領書所以教諭之者備矣佩感之意非書可盡謹當遵用然所云先發謝章不待到任私意不欲爾也謝章有過無功而禮不可闕到任一章足矣空言不足上報萬一徒爲紛紛耳諸公啟事自到後一發亦備數而已謫居六年無一日不樂今日促令作郡坐理百姓正如農夫小人日耕百畝負擔百斤初無難色一旦坐之堂上與相賓饗便是一厄公之意可復勸令周旋委曲以求售乎子由赴闕之命亦是虛傳耳

別來紛紛未卽奉狀兩辱手教感愧深矣且審比來起居佳勝爲慰公失郡去國士友所嘆然自是計少安矣其他無足言者某已得潁州極慰所欲但不副張公之意蓋旬日前得子開書極來相禱方安於彼不欲移也故不敢乞聞張公已安慶慰無量會合未可期惟千萬保嗇不宣

平生欲著一書少自表見於來世因循未成兩兒子粗有文章材性未暇督教之従來頗識長年養生妙理亦未下手三者皆大事今得汝陰無事或可法成定國必賀我也言此者亦欲公従事於此耳書至此中心欣躍如有所得平生相知不敢獨向當領此意勿復念餘事也

辱書具審起居佳勝誣罔已辧有識稍慰寵二詩讀之聳然醉翁有言窮者後工今公自將達而詩益工何也莫是作詩數篇以餉窮鬼耶喜而不寐詩甚欲和又礙親嫌皆可一笑也張公今𨿽防瘦然論古今益明不惟識慮過人定國亦可見矣人事紛紛書不盡言非面莫究

別來三辱書勞問之厚復過疇昔矣衰繆日退而公相好日加所未諭也又中間一書引物連類如見當世大賢意謂是封題之誤必非見與者而其後姓字則我也尢所不諭然三復其文詞韻甚美正是蘇州何充畫眞𨿽不全似而筆墨之精已可奇也謹當收蔵以俟稱此者而說與之如何如何公行復舊官矣差遣亦必自如意可喜可喜但此去不知會合何日不能無耿耿也眞贊輒作得數句如可用卽令一善冩小字人代書絹上可也張公集引厚之字說皆未作別後日紛紛可厭可厭神膏方納上余勤勤自愛不一

公向令作勝達道理銘已諾之其家作行狀送至此矣又欲作孫公神道碑皆不可違只告宻之勿令人知是某作仍勿令以潤筆見道乃敢聞命也來書甚奇眞得衝習气力也呵呵後詩未及和朝夕別遣人並致糟淮白所欲宜興田某豈敢有愛於此等然此田見爲元主昏賴某見有文字在浙漕處理會未見了當申都省也田在深山中去市七十里但便於親情蔣君勾當耳不知異時蔣君能復如此幹否更請籌之

先帝升遐天下所共哀慕而不肖與公蒙恩尢深固宜挽詞少陳萬一然有所不敢者耳必深悉此意無狀坐廢眾欲致之死而先帝獨憐之而今而後誰復出我於溝瀆者已矣歸耕沒齒而已矣凡百粗遣士風食物官府事體遠不及南都西湖亦虛名亦不足道惟一味閒極可樂也公帑皆用過延客一飯而已歌者未嘗見亦不足見也呵呵會合未可期千萬以時自愛

辱書驚聞樂全先生薨皆悲慟不已元老凋喪舉世所痛豈獨門下義舊𨿽壽祿如此而吾儕不復見此師範柰何柰何方欲乞移南都往見之今復何及尙賴定國在彼差慰其臨沒之意聞屬纊之際猶及某與捨弟痛哉仰惟寛懷且厚助之迷中幹後事也執筆愴塞不次専人來辱書且審起居佳勝張公行狀讀之感慨內有數次須至商量籖帖持去乞細與批鑿附來髙文固佳妙無可指摘但其間不免有愚意未安者必是老謬不足曉煩公開諭仍不深訝蓋張公文志又不可不盡心同慮也惶悚惶悚仍𨿽索便下筆也末由瞻向千萬加愛不一

不見定國一年不與定國書半年每得來書慚愧滿面欲答又懶而止每想君熟知我此態不復以爲怪也卽日起居何如知受任安肅廟堂旣未能置君於所宜獨無一稍佳處乎料亦都不計較許時見過之語似少的今嵗必不失望矣河水旣不至此間諸事稍可樂幸早臨僕秋中當再乞南中一郡耳屢蒙寄詩老筆日可畏殆難陪奉字法亦然異日當配古人矣酷日萬萬自重有一事拜托抗人欲開葑田蓋五六十年矣但有志於民者無意經營亦不數公下手開鑿終於不成惟不肖偶得其要開之月餘有必成之勢吏民歡快如目去翳近奏乞度牒五十道終成之一奏狀一申三省皆詳盡利害公爲一見莘老痛致此意

二狀一觀之近奏事多蒙開允必莘老之力更乞應副此一事使西湖一旦盡復有唐之舊際山爲界公他出守此邦亦享安樂切望痛與畱意近說與子由令爲老兄力言而此人懶慢謬悠恐不盡力故以此托定國彼此非爲身事力言何嫌也

某一味絕學無憂歸根守一乃至無一可守此外皆是幻此道勿謂謾信能如此日有所得更做沒用處亦須作地行仙但屈滯従狗竇中過耳勿說與人但欲老弟知其略耳問所欲幹實無可上煩者必欲寄信只多寄好漧棗人參爲望如無的便亦不須差人豈可以口腹萬里勞人哉所云作書自辧者亦未敢便致耳不怨天不尢人下學而上達知我者其天乎張十七絕不聞消耗進矣仍存性否懷仰樂全之舊徳故欲其一箴之否

五百家播芳大全文粹卷六十四

欽定四庫全書

五百家播芳大全文粹卷六十五

宋魏齊賢

葉棻同輯

尺牘

與晁美叔帖

蘇子由

自別兩辱存問荷眷契之厚無以爲諭日欲裁謝而拙鈍懶放因循至今計明哲雅量不深譴過而自訟亦久矣卽日不審尊履何如某此無恙但奉行新政多不如法勘劾相尋日竢汰遣耳若得放歸過淮必遂見伏惟爲國自重謹奉手啟起居不宣

向承出按淮甸不卽具賀幅者以吾兄素性亮直而此職多有可愧者計非所樂耳然仁者於此時力行寛大之政少紓吏民於网羅中亦所益不少比中常賦之外徴斂雜出而鹽禁繁宻急於兵火民旣無告吏亦僅且免罪益苟簡矣向聞吾兄議論頗與時輩不合今玆躬履其事必有可觀者矣令兄佳士久淹諸君自亦知之

與康叔朝議帖

蘇子瞻

近日隨例紛冗有疎上問不審起居何如兩日來武昌如聞公在告何也豈尊小不佳乎無由躬謁左右但有馳系冬間身寒淺尢宜愼防謹奉手啟不宣

再辱手教承起居淸勝今日風大明日禁江皆當走見適防侄婿後日行來日已約數客酌餞咫尺不得一往愧負深矣所要重寫詩已一依來命別寫去不知中用否大字寫未及恕察

與呂龍圖帖

蘇子瞻

某西蜀之鄙人幼承家訓長知義方粗識名敎遂堅晚節兩登進士一中茂才科故當世名公巨卿亦嘗賜其提挈愛憐之意故歐公引之於其始韓公薦之於其中今又閣下舉之於其後自惟末學辱大賢者之知出自天幸然君子之心以公而取士某小人之志終荷恩以歸心但空省循何由論報比者止於片言隻字謝徳於門下而其誠之所加意有所不能盡意之所至言有所不能宣故其見於筆舌者止此而已惟髙明有以容而亮之不宣

前以拙訥上塵聴覽方懼獲罪於門下而無以容其誅又辱答教言辭欵宻禮遇優隆而襃揚之句有加於前日此不肖所以且喜且懼而莫知所措珍函已捧受訖謹蔵之於家以爲子孫之美觀蔀屋之陋復生光采陳根之朽再出英華乃閣下暖然之春有以嫗育成就之故也擇日齋沐再詣閣下臨紙澁訥情不能宣伏惟恕其愚不宣

久以局事汨沒殊不獲覯止竊惟應得疎絕之罪於左右不意寛仁含垢察其俗狀之常情恕其簡略之小過光降書辭曲加勞問拜貺之際益增厚顏旦夕詣賔次盛暑伏惟爲朝廷自愛上副注倚之心下慰輿人之望謹拜啟不宣

與韓昭文帖

違逺旌棨忽已數月攺嵗緬想臺勝常邊徼往還從者殊勞日望馬首但迂拙動成罪戾恐不能及見公之還而去耳餘寒伏冀爲國自重因任祕校行謹奉啟防不宣

與毛澤民帖

公素人來得書累幅旣聞起居之詳又獲新詩一篇及公素寄示雙石堂記居夷久矣不意復聞韶濩之餘音喜慰之極無以示諭久廢筆硯不敢繼和必識此意防合無期臨書惘惘秋暑萬萬以時自厚不宣明守一書托爲致之育王大覺禪師仁廟所舊過嘗見禦筆賜倡頌其略云伏覩大覺禪師其敬之如此今聞其困於小人之言防不安其居可嘆可嘆太守聰明老成必能安全之願公因告欵曲一言正使凡僧猶當以仁廟之故加禮而況其人道徳文彩推重一時乎此老今年八十二若不安全當使何往恐朝廷聞之亦未必喜也某方與撰宸奎閣記旦夕附去公若見此老且與致意千萬千萬

窮居粗淺本帶一幼子來今者長子又授韶州仁化令冬中當挈家來此某又已買得數畆地在白鶴峯上古白鶴觀基也已令斫木陶瓦作屋二十許間今冬成去七十無防矧未必能至耶更欲何之以此神气粗定無足爲故人念者聖主方設科求宏詞公儻有意乎某再拜

新居在大江上風雲百變足娯老人也有一書齋名思無邪齋閒邪之意也

寄示奇茗極精而丰南來未始得也亦時復有山僧逸民可與同賞此外但緘而蔵之耳佩荷厚意永以爲好秋興之作追配騷人矣不肖何足以窺其粗遇不遇故自有定數然非厄窮無聊何以發此奇思以自表於世耶敬佩來貺傳之知音感愧之極數日適苦壅殆不可堪彊作報滅裂死罪

與蜀帥李元純帖

邑子每來諗聞豈弟之政西蜀泰然不肖與受賜多矣小侄千之初官得在麾下想防教誨成就也曽拜聞眉士程遵誨者文詞气節皆有可取不知曽請見否冗中不盡區區

何朔爾後紛紛不獲繼問左右蜀本易治而或者擾之公旣深識民情而民亦素服公政竊下車以來談笑無事行春之樂無由托後乘陪賔客之末但深想望捨弟鎖宿殿廬未及奉狀

張房助教陵井人本治儒學已而爲醫有過人者識病通變而性極厚恐欲知之某寵祿過分碌碌無補以爲愧近屢請郡未獲若獲埽墳墓遂得望見豈勝厚幸但恐政成促召在旦暮耳冗中不盡區區

與樞宻侍郎帖

蘇子瞻

違去門下已八年愚魯罷殆書疏缺然怠慢之罪冝在譴絕比承柄用又不以時隨眾修賀益疎懶愧縮日復一日不知復憐恕之否卽日履玆寒凝臺萬福某去替止數月而貧困難以赴闕相次乞浙江一郡若幸得之拜見未可期惟冀爲國自重謹因人便奉手狀起居不宣

與滕達道帖

蘇子瞻

罪廢之餘杜門省愆人事殆廢久不修問亦非怠慢捨弟來具道動止甚詳如獲一見移守安陸日問首耗忽防恵書承已到郡具審起居康勝初不知軒斾過黃陂旣是州界一走見亦不難此甚可惋嘆也云旅寓凡百粗遣不煩憂念咫尺時得別書亦可幸也苦寒萬乞爲時自重謹奉手啟上謝不宣

輒有少懇甚屬率易惟寛恕自得罪以來不敢作詩文字近有成都僧惟簡者本一族兄甚有道行堅來要作經蔵碑卻之不可遂有變格都作迦語貴無可箋注今錄本拜呈欲求公眞迹作十大字以耀碑首況蜀中未有公筆迹亦是一闕若幸賜許眞是一段奇事可否竢命見有一蜀僧在此旦夕歸去若獲便可付也

闕人寫公狀乞矜恕示諭邸報下京東保明此初不見乞錄示可否所問未押字亦不得其詳但云爲吳興典田千餘緡田主欲賣不許爲人所言耳亦不知的否契章亦自與之熟羅漢堂雄麗之極或與旁作四字記之亦無害但副團禦位不稱其意如何如何此書到後乞遞中略示數字貴知達耳

與監宮帖

蘇子瞻

逺枉書教存問甚篤審比來起居佳勝感慰兼集寄示石刻仰佩至意何時會合少發所懷臨書但有慨然秋冷更望以時自重

早嵗荷先公深知至熈寧中相見都下得聞其約論所以上補君相者非一但人不知耳不然者某豈敢驟以一書深言哉近見朝廷推恩賜諡則先公忠誠已自表見於後世若此書不出可也然因此以知足下存心如此則先公爲不忘矣覽之悲喜適防有少冗作書不能盡區區非久當別上問也

與鄭運使帖

葉道卿

暌索以來凝想何極郡務繁冗徳履康靖自吳郡泊南徐並維揚三曽寓簡必冀悉達淨幾舟行今日抵泗濵皆平善勿憂軫也沿路州縣並借及兵士相送知幸知幸後月半間必至輦下司封雅無恙應時常相見切宜勸勉寛中加愛是禱

與曹士衡殿丞帖

河水相去朝夕可航末由瞻風日以懷吝數賜大牘頗越常儀裁答旣愆震惶無已比奉來教托銘太夫人之窆夙眷有素義不敢辭艸土之中別無稱目輒欲竊借子文屯田名爵以光蕪累不勝大願書石未審屬之何人宜擇楷法善者隨石大小以紙先裁白本分布行道試寫一通平空之間疎宻貴中文字或有未穏早希開諭書石或著長洲都官之禦甚雅不然陸太丞亦在此近者朝旌之來頻枉車馭有慰窮困不任銘戢旋阻風徳忽逾朏相望數捨問信不數冬序增凜想惟神宇恬暢邑政修舉民譽播流稽之於前殆無其比甚善甚善想在期月別奉陟恩嵗陰天寒深願珍厚

與丘道源帖

刁景純

昨日比期面奉承辭以少勞不敢固辭請辱誨知赴僧藍之期詰朝方得拜見矣示及體仁堂名熟思之其義包括盡矣但慮涉人君所行之事耳如無疑卽作一記可敷演其義有所勸矣至如幹明寺前小閣及池上水亭亦爲畱意冀得佳名以掲之也如有所得幸乞示下心經序納上樂道謝上表請一觀封示範氏祭儀寫訖納上

昨日承臨況小奉髙論殊警懵聞幸甚幸甚防親之行且緩數日甚善何苦忙也當塗詩牽彊也諭及之仲求意近有一篇來已和訖方待寄去旦夕面奉以罄區區

與吳學士帖

蔡君謨

春和燠不審徳履佳否計庭日以繁冗沈迷故於書縢寔爲曠闕自初至省副使判官遷移不可悉數今特王公和舊人而已三期之內流轉如此來日略知案分則又置之欲事日修舉難矣及夏便卽解去劇任不可以久處也末由展對但極瞻跂

與李觀察帖

昨日防手教見招乃素所願然前朝暴暖省中解衣晚爲風邪所侵至今猶未甚解夜來並服餌明日料可出來得且那後時可否惜此春物已闌私心殊不快也

與王學士帖

歐陽永叔

春暄伏惟尊萬福某自去年閏月東都祿養幸如所欲惟僻陋日益愚鄙耳在都下時承兄舟行不及攀送其後送者還頗知畱客甚歡而飲酒差多親族皆以素羸奉憂不知其後復飲否子野善能攝治猶能絕葷血甘淡薄況於酒也一別頓爾南北闕於問惟冀自重以慰區區

與蔡省副帖

公私忽忽久闕致誠辱教方承已登舟遂不復得一敍別可勝瞻戀短景日暮還家客已盈室寢食殆廢習以爲常以此久不奉問慙罪慙罪汝陰君子久處疾少間當來歸未見惟寛中自愛審耳藥餌余不盡區區

與太博帖

罪逆餘生逺屏郊外特承顧訪感咽何窮仍沐寵恵雄篇俾遂榮覽𨿽在哀迷亦知聞警如嘉州淸井之作有以見仁言之利溥而非文字之空言也欽熟才譽固已有日粗窺髙蘊益用嘆服以衣制不能謁謝

與吳諫院帖

思奉淸論不可得徒用企想夏熱承體气佳裕某此者忽有尹命殊出意外不惟才非所長加以他慮不淺昨已懇辭庶可得免如其不獲恐難堅避志文鄙拙豈足當之苐以欣慕忠義樂於紀次因得附名於石末遂不敢辭爾惶恐惶恐鄙懷區區不能具道

與陸祕書帖

人至辱示長書及古今雜文十軸其研窮六經之防究切當世之務與其辧論文詞之際如決壅塞辟通渠以寫浩渺之無窮禦駔駿而馳騁然則君子之所能與其所用心者不待相見而可知矣某衰病廢學多難於時常幸得空門之處苟樂於自棄而吾子獨不棄之恵然見及何以當之欣慕悚愧聊此爲謝

與劉舍人帖

歐陽永叔

適歸自外捧恵佳篇豈勝欣感偶然之防𨿽艸率而於文字聊爲他時故事玆敢不勉也然西齋素患寂寞近方稍葺而原父去此稍逺此俗所謂事無恰好也承置得懷州牛膝更有盡乞之衰病者遂得取濟於玆物深所望也漏捨冀得奉見以盡區區

與王學士帖

歐陽永叔

京師區區自朝及夕無益於公私而思接賢者之論亦不時得近兩辱見顧皆不獲迎豈勝悵恨寒陰不審气體何似旦夕當卜至門未間先此爲謝冀有以亮之而已

與蔡公帖

歐陽永叔

辱恵攖寧翁墨多荷多荷佳物誠難爲得比也人尙少其二幽齊隙靜時防弄筆硯殊賴於此𨿽多無厭也煩括計不爲嫌矣諸畱面敍

與李廬州帖

歐陽永叔

承誨示至於勤勤所寄浮槎水味尢佳然豈減恵山之品久居京師絕難得佳山水頓食如比飲甘醴所患逺難多致不得厭飫耳此山前世粗有名然皆因僧居以爲勝今所記者特水少故不及其他也張又新水記與陸羽不同考於二家之書可見矣今更錄往時所作大明井記奉呈庶可知其詳也因人入都小缾時爲致一兩器千里致水恐涉好奇之獘然若不勞煩則亦無害更裁之

與李昭玘帖

無便久不奉書王子中來且出所恵書益知動止之詳爲慰無量比日尊體何如旣拜賜雪堂新詩又獲觀負日軒詩文耳目駭不能測其深淺矣老病廢學已久而此心猶在觀足下新制及魯直無咎明略等諸人唱和於拙者便可閣筆不復措詞近有李豸者陽翟人𨿽狂气未除而筆墨瀾翻已有漂沙走石之勢嘗識之否子中殊長進皆左右之賜也何時一笑未間惟萬萬自重徐人還忽忽奉啟不宣

與孫運勾帖

蘇子瞻

脾能母養余髒故養生家謂之黃婆司馬子防著天隠子獨教人存黃气入泥丸能致長生太倉公言安谷過期不安谷不及期以此知脾胃完固百疾不生近見江南老人年七十二狀貌气力如四五十人問其所得初無異術但云平生絕不飲湯水耳常人日飲數升五日減一合今但霑唇而已脾胃惡濕飲少胃彊气盛液行自然不濕𨿽冒暑逺行亦不念水此可謂至言不繁聞曼叔比得腫疾皆以利水藥去之中年以後一利一衰豈可數乎當及今無病時力養胃气若土能制水病何由生向陳彥升云少時得此病服商陸防已之類皆不效服金液丹灸臍下乃愈此亦固胃助陽之意也但火力外物不如江南老人之術耳姜桂辣藥例能脹肺多爲腫媒不可服有書告之爲佳也

與徐司封帖

蘇子瞻

適辱車騎寵存感怍無窮晚來尊體佳勝某與陳君略出至安國遂覺拙疾稍作欲告明日少休後日恭與盛集可否無狀慚負多矣謹奉啟布聞不宣

與米獻明帖

蘇子瞻

累日欲上謁竟未果辱教承足疾未安不勝馳企此疾惟葳靈仙牛膝二味爲末蜜丸空心服必效之藥也但葳靈仙難得眞者俗醫所用多槁本之細者耳其驗以味極苦而色紫黒折之內有防塵起如胡黃連且脆而不韌向明視之防處有黒白暈俗謂之鴝鵒眼此兩者備然後爲眞服之有奇驗腫痛拘攣皆可以有走馬之效二物當等分或視蔵虛實加減牛膝酒及熟水皆可下獨忌茶耳犯者不復有效前嘗服此但毎嵗收槐皂莢芽之極嫩者如造茶法貯之以代茗飲此效屢嘗目擊知君苦疾謹以奉白元之書不暇作稍空便往見不一

與蘇子容帖

蘇子瞻

久不奉狀疎慢之罪尙防寛恕否卽日起居佳勝承已拜未卽大用輿議尙郁然阻勸有法足以頳汗姦諛鼓勇忠義當非小補也某防芘如昨但久不聞談誨僻郡親友莫至日以生鄙矣漸冷惟冀爲國自重不宣適見人言宗叔墜馬尋遣人問門下又知有少損不勝憂懸某不敢便上謁家傳接骨丹極有神驗若未欲奉食且用外帖立能止痛生肌正骨也匆匆奉啟不宣向來罪譴皆自取今此量移之命已出望外重承示諭感愧增劇以久困累重無由陸去見作舟行沂洛夏末可到也公所苦想亦不深但庸醫不識故用藥不應耳蘄水人龎安時者脈藥皆精博學多識已試之驗不減古人度其勢未可邀致然必詳錄得疾之因進退之令見形狀使之評論處方亦十得五六可遣人與書庶防有益此人操行髙雅不志於利某頗與之熟已與書今公書至卽爲詳處也更乞裁之仍恕造次

穎師書數紙得之驚喜雛防奮鬛已降老彪矣冗中未及作書勿訝勿訝

與王幼安帖

蘇子瞻

索居八年未嘗一通問毎以慚負屢得許下兒侄書云比來親族或防往還惟幼安昆仲待遇加厚聞之感激人來辱書累幅陳義慨然如接古人語信王謝風气傳之有自也老朽彊答不復成語不罪不罪

某初欲就食宜興今得子由書苦勸歸許昌已決意從之矣舟已至廬山下旦夕當獲過謁未間乞若時保嗇不宣

防示諭過重𨿽愛念如此然憂患之餘未忘憂畏朋友當思有以保全之者過實之譽願爲掩諱之也許暫假大第幸甚幸甚非所敢望也得托庇偏廡謹不敢薫污稍定當求數畆荒隙結茅而老焉若未卽溝壑得及見昆仲功成而歸爲鄕裏房舍客伏臘相勞問何樂如之餘非面莫究

與鄧承防帖

蘓子曕

別來思仰益深到郡卽欲上問因循至今辱書教感怍無量履玆薄冷臺康勝瞻望咫尺莫由際集尙冀順時爲人自重

衰病日加得此便郡蕭然乃無一事平生守官未有如今之適也舊過穎州亦樂土但恐民事不如穎之絕少爾嘯詠之樂陪公者計不負風月餘非面莫究匆匆

與陳君式大夫帖

蘇子曕

防恵竹簟剪刀等仰服眷厚歐陽文忠公云涼竹簟之暑風遂得此味近日尢復省事希出去嵗冬至齋居四十九日息念歸根似有所得旦夕復夏至當復閉闗卻掃古人云化國之日舒以長妄想旣絕頽然如葛天氏之民道家所謂延年卻老者殆謂此乎若終身汲汲隨物上下者𨿽享髦期之壽忽然如白駒之過隙不敢獨享此福輒用分獻想當領納也呵呵

多日不獲請見伏惟尊康勝借示綉佛奇妙之極當由天工神授非獨尋常女工之精麗者也凡目瞻仰一洗塵障幸矣謹卻馳納少暇詣謝次不宣

秋暑尙爾不敢造門伏想起居佳勝借示丞相手簡及所書彌勒佛偈筆勢峻秀實爲奇觀手簡謹卻馳納偈必有別本輒畱箱篋之珍且欲誦味以洗從來罪垢業障幸甚旦夕當得造謝也

與王敏仲帖

蘇子瞻

春淸穆竊惟撫馭多暇起居萬福甘雨應期逺邇滋洽助喜慰也某凡百粗遣適遷新居已浹旬日小窻疎籬頗有幽趣賤累亦不久到矣未期瞻奉萬萬爲國自重不宣

兩防賜教感慰深至曽因周循州行奉狀伏想已塵淸覽卽日臺何似越人事嬉遊盛於春時髙懷俯就想復與眾同之天色澄穆亦惟此時也莫緣陪後乘西望增慨尙冀保練慰此區區

與滕興公帖

蘇子瞻

某久當廢逐今荷寛恩尙有民社又聞風土不甚惡逺近南北皆無所較幸不深念示諭壇記新以文字獲罪未敢秉筆也人來匆遽不盡區區

近晚訪聞一事請貸糧者防滿城郭多請不得至有住數日所費多於所請者吾儕首慮此事非不約束而官吏惰忽如此蓋失於按刻之故也切請興公速爲根究爲邑官告諭期防不明耶爲倉官不早入晚出支遣乖方所致邪切與根究取問施行病中聞之甚愧某手啟

與費中行帖

毛澤民

今日聞行李北歸適少事未及見車馬先枉手誨愧感之劇霜途千里想亦少勞來日當奉次

晚來體中安適否鄙文輒自暴其醜者非求致凂於執事也譬之餓人操觚以匄於門而公指其腹言蓋已屬厭矣無乃甚不仁哉幸勿加塗抹便望斥還賤軀防不佳恕艸率

奉告分以盧橘甚愧食珍晚來起居淸安一兩日來病軀良不佳阻見長者乃中焦渇

適幸枉車騎移刻尊淸安來早作一飯屈致從人想賜臨之矣乍到官紛然吏役之迫諸況不聊以故因循未作書敬報諸公無乃得罪左右否某彊顏此邦非所樂者林泉雞犬相聞日思引去耳數日苦寒疾尙在告奉狀殊少力以故艸率

伏下風有年無從識面得官於此幸聲猷相咫尺然無地得望顏色空懷仰有加耳

使介賜教甚厚下情愧感之劇積雨蕭冷不審訊後眠食佳否某彊顏少味無可言者阻逺未有晤語之幸竊冀爲人自厚前須休命不宣

前此送迎紛紛數月飯不時飽從人之畱固久而乘電相揖耳今以甚恨而不忘奉告喜還治益佳適時澤佳士毎聞談笑實不絕口計詩酒相從無虛日郡中𨿽多賢者無與往還杜門忽忽眞檻猿也

平生豢飬學文孤陋毎應可作俗下文字他日自取讀便慚欲走中行以文章自名不應輕許可若是也片言隻字多不收拾前此謾錄得數篇便時澤見過出之爲一笑不謂持去遂污齋閣知謬誤紛紛大須攺正願且斥還臨行百冗作報滅裂

與兪叔通教授帖

曽子固

辱文采甚盛所以應今之科選者宜無不合而乃爾滯淹此鄙鈍所未諭迫行不得迎接謹奉啟陳謝

謝張文潛帖

蘇子瞻

久別不勝思企公私紛然未暇奉書忽辱手教且審起居佳勝至慰至慰恵示文編三復感嘆甚矣君之文似子由也子由之文實勝僕而世俗不知乃以爲不如其爲人深不願人知之其爲文如其爲人故汪洋澹泊有一唱三嘆之聲其秀傑之气終不可沒其作黃樓之賦乃稍自振厲若欲以警發憒憒者而或者便謂僕代作此尢可笑是殆見吾善者機也文字之敝未有如今日者也其源皆出於王氏王氏之文未必不善也其患好使人同已自孔子以來顏淵之仁子路之勇猶不能以相移而王氏乃欲以學同天下地之美固所生而物不同於所生惟荒瘠斥鹵之地彌望皆黃茅白葦此則王氏之所同也近見章子厚言先帝晚年甚患文字之陋欲稍變取士法特未暇耳議者欲漸復詩賦立春秋學官其論甚美僕老矣彼後生猶得見士大夫之全者正賴黃魯直秦少防晁無咎黃傳道與君等數輩耳如聞君當作大學博士願益勉之徳輶如毛民鮮克舉之我儀圗之愛莫助之此外千萬保愛

五百家播芳大全文粹卷六十五

欽定四庫全書

五百家播芳大全文粹卷六十六

宋魏齊賢

葉棻同輯

尺牘

與孫舍人帖

唐子方

昨離上黨因便使拜狀諒呈幾格介初三日到國門以淮南舟航未至汴流淺涸寄寓僧捨今得朝防見須卻暫般入城京師大暑久在河東地涼乍此奔走不勝其勞矣恭惟日來臨撫之暇起居衝適未緣奉見更乞順時爲國自重下情區區謹奉手啟

與吳殿院帖

楊公濟

向以嫌避稍疎秪詣然傾慕之意則深矣戇川之行大郁輿論臺閣風采自玆益新不審何日遂行初秋殘暑倍希遵繕而已

與李運使帖

王平甫

早辱寵臨區區荷不遺之髙誼迫夜造門旣而數客抵暮方散腹虛不覺過飽難於乘馬又恐公淩旦啟行須早寢遂輟是行亦不敢奉啟恐煩占答乃防賜教知己爲具良不自遑翊日府中陪座以聴余教實鄙拙之幸願也

與王學士帖

黃安中

疲病幾不生比乏力未敢動勞𨿽坐阻君子心旌懸馳不及奉啟以布區區特辱貶教甚慰甚慰某旬日可防告迫逐長者矣

午間還捨得來示卽捧謁門下值車馬出入不復侍對但極悵望再被教約尢佩眷與之厚貺刻尊安勝迫夜已放從卒休矣翊旦再到宇下使旋艸此布謝伏辱教益不勝佩荷然某邇日所苦亦漸平親意終不願北去豈可再冒職事此心吾友必見亮矣前日已投狀乞近郡合入官皆勉従親意者某不幸早竊祿仕衮衮至今曽不能少有所聞而志慮凋喪竟何得也近念及此中夜長嘆冀得如所請而筋力尙完庶防尋舊學以從師願兄素知我者故輒罄竭此深所望於左右幸無祕音問而已諸俟續上狀聊此布謝

與李判銓帖

黃安中

奉違已來困於行役以故不遑上狀及歸親側日有應答之勞懶怠殊甚想防矜察某疾病少瘳親意不果北去欲令求便家一晏非久投狀不識可得否久承教約頓爾暌異臨書於邑何可勝道

與林祕書帖

黃安中

昨日入局甚久疲而寢晚歸上馬矣辱諭要相見謂今早必於檢院相值不復還局黎明乃知告假適在殿廷不果卽致問不審所履無甚苦欲謁恐未接客也

與孫校書帖

黃安中

久欽髙誼往來府下迫於從事未果就見乃者不圗躬損道義先辱臨貺旣不獲見盛儀而復失問所捨無由走謝不敏之過將何以辭惟君子省察使得續謝於他日何幸如之未間聊此爲先某毎入謁府常辱臨存欲修謁奉謝不識所捨無由一見比者到城下不少畱亦辱畱刺乃知君子眞有意於不肖欲推而友之也然恨奔迫行役竟未見顏色故𨿽已領厚意然未釋然無限望也諸俟他日面謁告戒區區報謝豈足言哉謹勒防問

與彭學士帖

蔡元度

今早講罷卽止直捨承騶衞已出晚尢毒熱伏惟尊動止萬福某久慕下風比得親侍殆將一日竊仰髙明欽戴無已防北還俟邇失依賴下情瞻戀何可以言拘文非假不敢輒詣墻屏不宣

向者附啟以干記室竊揆已塵省覽吳中風物公所熟遊頥神燕閒想有怡適曕企旌斾防日來歸庶防區區獲望步武矯首屈指不勝馳

久阻晤語不勝馳系昨日奉使奔走還家以來疲薾屢病欲奏記左右尙未果也使至辱手筆切承暄和孝履支福欣慰無已某得請宣城但須舟尙難得之得卽東矣未有展覲之期切冀節哀順變以副區區

與虞祕書帖

蔡元度

不挹風度忽忽數月企仰之誠未嘗少置昨日得王令書聞公行李已還不識呈試何如相去宻邇千萬枉扁舟一來請坐兩日得知州中人事也病倦不及走見匆匆上狀

與梁學士帖

兪叔通

缺然承幸六年於玆困伏餘息逺斥窮海瞻望門墻邈在天外區區欲勤一日灑埽之役不可復得矣某鄙賤無取於世者希遇幸合旣非所願爲而於恩盼教誨之舊徳竊亦自引於疎外而不敢爲是數數私布悃欵其心非有他也以謂士窮在下方退聴寂寞謹分安命而事余意外在所務略不宜更攀緣聲勢以召譏笑𨿽道義推重人人趨赴保無比疑矣而顧猶頳然誠以身世衰頽猶或勉彊似非其稱是以一書之間久不徹於麾席也仰惟髙誼望末俗門下之列有能以是自信者得無捨其怠絕而憐其窮極耶伏幸念之幸甚不宣

與李嘉甫帖

兪叔通

身世紛擾日在馳走人事應答邇者尙失則逺者可知矣故於公久別略不能時爲書問以自見其跂念之情爲恨爲愧良益悁悒夏序已至伏惟蒞官余休奉親多裕某鄕居如故但以累日重衰廣憂深未易晚去耳追昔握手之歡豈可復得耶官況必佳更切練養以須顯擢匆匆上狀

阻逺言緒日深思仰私事萬端久矣馳問何勝愧仄比辱教墨達紙存撫過厚尢爲感戢且承視事已赫休譽慰抃良劇不審邇來气體何如末由防晤倍萬珍嗇行對寵除

謝恵詩帖

彭器資

瞻仰髙義方切馳情辱教賜並示雄編奇詞俊筆兼諸作者之體鄙目震耀恍然如迷誠何足以窺覘涯緒哉伏讀長詠但知欽嘆而已雨涼卽惟動止萬福不獲造門以拜盛辱且請所未聞者區區祗益慚恨謹奉狀不宣

與陸侍郎帖

彭器資

雨後煩暑不審尊何如伏惟萬福昨日拜貺出於稠疊祗益慚感鄙文漫繕寫呈左右久廢筆硯彊此抽軋浮詞云云似涉多疎惟公不外倘賜竄攺幸甚耑人謹俟指誨

與李通直帖

劉侍禦

數日薄有春思不審所履何如上元計多出遊來日午間輒敢彊枉軒從見過不以率易賜辱則幸之大也𨿽然非所敢必也惶恐惶恐不宣

與周承議帖

劉侍禦

軒車到洛謂卽得趨奉多故未果私懷惋結此煩燠竊計寢味寧適洛城天下佳處而主公好客無倦況當花時宜多勝賞敢冀歡防余隙陪加調節不宣

與沈祕丞帖

張子厚

違去甚久𨿽起居之問不能以時修致而瞻慕盛徳蓋未始忘無狀幸忝裏舊素多提誨之賜此極思膝下旦夕又成行計嵗雲暮矣驅馳周道良非得已執事以長才逺業久淹外治休聲美譽播在眾口行聴襃擢以副人望區區欽頌之至不宣

與陳奉議帖

張子厚

鄙野之質事出濶疎獲從英遊特辱見厚方此相得遽復乖隔情思迄今惘然盈懷前日遊西山登蘿目以望城中浮圗樓觀隠隠可辧尢恨不得與公同之夜來抵玆溪忽得手教慰釋無量卽今至香山朝夕遂西滋逺言笑倍希珍嗇臨紙悒悒

與楊承議帖

錢祕書

一別又已攺嵗𨿽不能以時上問而瞻鄕風誼常若趨對卽辰伏惟宰字有術神明陰相某逺借煇潤方此苟祿再會未涯萬億加愛區區不宣

昔同桑梓今也衰親名在治封遂得與田裏老稚均被仁政誠爲善幸然逺跂髙步非百里所能展用卽聴迅召入當要途

與陸承議帖

方奉議

頃同裏閈出於天幸今得明公治聞往來者稱道治譽之善小民被澤以爲平昔未之或遇獨以薄宦南北不獲相共士人以歌舞盛化可量延頸耶然瀕海余俗豈能久屈當有棄拜使天下均受大賜可副輿議也區區之願實在於此

與吳侍郎帖

範景仁

近至京都旅見儀表不皇欵對第深依挹特承手教彌切感懷比復忝姻末更增悚慊秋序向髙伏惟臺康適某始至任所正逺門墻禱頌傾瞻倍百常品惟冀上爲宗社愼加寢興不宣

與李廷評帖

蘇子瞻

經由特辱逺訪適以臥病數日及連日防集殊無少暇治行怱遽不及詣謝明日解維遂爾違濶豈勝愧負謹奉手啟布謝伏惟恕察不宣

答李端叔帖

蘇子瞻

某聞足下名久矣又於相識處往往見所作詩文𨿽不多亦足以髣髴其爲人矣尋常不通書問怠慢之罪猶可濶略及足下斬然在疚亦不能以一字奉慰捨弟子由至先防恵書又復懶不卽答頑鈍廢禮一至於此而足下終不棄絕遞中再辱手書待遇益隆覽之面熱汗下足下才髙識明不應輕許與人得非用黃魯直秦太虛輩語眞以爲然耶不肖爲人所憎而二子獨喜見譽如人嗜昌歜羊棗未易詰其所以然者以二子爲妄則不可欲以移之眾口又大不可也某少年時讀書作文専爲應舉而已旣及進士第貪得不已又舉制防其實何所有而其科號爲直言極諫故毎紛然誦說古今考論是非以應其名耳人苦不自知旣以此得因以爲實能之故嘵嘵至今坐此得罪防死所謂齊虜以口舌得官眞可笑也然世人遂以某爲欲立異同則過矣妄論利害攙說得失此正制科人習气譬之虫時鳥自鳴自己何足爲損益軾毎怪時人待某過重而足下又復稱說如此愈非其實得罪以來深自閉塞扁舟艸屨放浪山水間與樵漁雜處往往爲醉人所推罵輒自喜漸不爲人識平生親友無一字見及有書與之亦不答自幸庶防免矣足下又復創相推與甚非所望木有癭石有暈犀有通以取妍於人皆物之病也謫居無事黙自觀省回視三十年以來所爲多其病者足下所見皆故我非今我也無乃聞其聲不考其情取其華而遺其實乎抑將又有取乎此也此事非相見不能盡自得罪後不敢作文字此書𨿽非文然信筆書意不覺累幅亦不須示人必諭此意

與章致平帖

蘇子瞻

自儀眞得暑毒困臥如昏醉中到京口自太守以下皆不能見茫然不知致平在此辱書乃漸醒晤伏讀來教感嘆不已某與丞相定交四十餘年𨿽中間出處稍異交情固無所增損也聞其髙年寄迹海隅此懷可知但已往者更說何益惟論其未然者而已主上至仁至信艸木豚魚所知建中靖國之意可時以安又海康風土不甚惡寒熱皆適中舶到時四方物多有若昆仲先於閩客廣舟中準備家常要用藥百千去自治之餘亦可以及鄰里鄕黨也又丞相知養內丹久矣所以未成者正坐大用故也今玆閒放正宜成此然只可自內養丹切不可服外物也某在海外作續養生論一首甚欲寫寄病困未能到毘陵定疊檢獲當錄呈也所云穆卜反復究繹必是誤聴紛紛見及已多矣得安此行爲幸更徐聴其審某見今病狀死生未可必自半月來日食米不半合見食卽先飽今且速歸毘陵聊息居我裏庶防且少休不卽死書至此困憊放筆太息而已

與道源祕校帖

蘇子瞻

謫居窮陋首見故人釋然無復有流落之嘆衰病奇拙所向累人自非卓然獨見不以進退爲意者誰肯辱與往還毎惟此意何時可忘別來又復初夏思企不可言逺想卽日尊佳勝兩辱手書懶不卽答計已獲罪左右然惟故人能知其性气蓋懶作書者有素矣中實無他也更望寛之知到官又復對換想髙懷處之無適而不可江令竟不肯少畱健決非庸人所及也無由面言萬萬以時自重不宣

與吳祕丞帖

黃道夫

更夕冒涉外何如伏惟安佳昨日得奉淸賞何勝慰愜但以疾疢中不飲酒不敢曲畱而雨作復不果追送良惘然耳新詩奉覽畱之未辱垂見何也山居秋色亦可愛稍晴過天望矣攀仰攀仰

與運使國博帖

曹士衡

累日前顓走公皁恭致手狀計惟愚欵已塵淸幾伏審邇日體中佳勝暑气漸隆雅對伊邈惟冀公外精加保練以慰瞻企謹奉手啟道誠萬賜終覽不宣

與吳朝奉帖

李資深

比者朝蓋因抵敝邑𨿽不獲欵奉教益然久別之心喜於瞻拜故頃刻燕語猶足以解勞結之情違間逾旬向往倍萬庚伏暑溽伏審寓居端閒尊動止萬福某汨汨於此過期不得北歸情悰無聊未易言道咫尺正阻曕晤敢冀順時保育不宣

與王舍人帖

李資深

伏防貶教情禮深厚非所敢當以太夫人銘文見屬愈增愧栗夫爲人子者莫不欲襃顯其親以詔後世也惟有道君子爲能言而又見信乎人若某者文詞行義不爲當世所取所謂有道君子者比肩閣下不卽求焉而乃屬某蓋惟人心博愛欲顯其親而使不肖之名以托於不腐耳敢以鄙陋同辭以負左右見愛之誠哉【闕】

敬聞命矣特先此敍謝

與丘宮捨帖

李先之

自違離年載之久區區宦徑奔走靡常思企髙風愈愧塵迹昨以取途滁陽冀遂刺謁及門不見固增瞻向朱道士恵訪出吾兄書筆仍談忘榮樂道之趣養生保命之訣蕭然風韻自得眞尙不勝欽仰某仕宦之心亦衰落更聞孤節益爲慚負手尺布誠裁照一二不宣

與林宰帖

王介甫

數日得奉談笑殊自慰懷渇仰殊深伏惟動止萬福鷴已領得感怍當有元給之直幸示下不然則魯自是不續人矣按田良苦惟寛中自愛

與孟祕書帖

王介甫

辱書感慰非兄之愛厚何其能勤勤不忘若此也奔走南北而多不能如意去就之際未知所擇安能無勞於心耶不知兄代何時到乎春暄千萬自愛以慰鄙懷也時以書見及不勝幸願前辱書感慰相並按田勞苦希自愛惟下戶所得亦不多又誠可憫至於豪右𨿽蠲至少未爲損也仁明審處之而已質利甚輕但某亦自質卻數十千恐不免嫌謗也邑事但痛繩之豈有不從者乎按置一二人自然趨令矣日夕思一見無由當因檢覆至近郊能入城否或不欲入城憚請謁之煩卽示近郊示諭當走城外奉謁也

與劉秀才帖

王介甫

久不聞問忽得書承侍奉萬福良以爲慰見問進退去就之意蓋道之所存者意有所不能致而意之所致言有所不能盡苐深考防子一篇則古之聖人君子所以趨時合變蓋可睹矣阻濶愈逺惟自愛數以書見及

與丁元珍帖

歐陽永叔

向在府中困於煩冗久不奉狀徒用瞻思専人劇來特辱嘉問承涉夏以來體气淸福乃心欣慰元珍才行並髙而困蹇如此吾徒之責也某昨被煩使初不敢辭然緐劇之才素非所長加以早衰多病筋力不支屢自陳乞防恩得解去實出天幸然請外之志尙未獲素心又以殘史終篇有期夏秋之交可決南去相見未涯千萬鄙懷臨紙不能悉布惟愼重自愛以順休嘏

元珍淹屈於外交遊所宜出力旣黙無所爲而至於書問亦不能時致其勤其爲慙罪不待言矣元珍自防恩歸院𨿽稍淸閒而忽忽度日公私無所益此處京師者汨汨之常態也某非甚愚頗知脫此而逺去然事有不得遂去者古人所謂不如意者十常八九殆此類也今嵗得人之盛中外共慶況在佳辰髙興良增喜慰因胡推行謹奉狀相次陸君行當別布懇

與沈待制帖

歐陽永叔

數日不奉問苦暑非常嵗之比少壯者自不能當衰病之人又更可知焉辱教承體气淸安甚慰俗以立秋日卜秋暑多少譬猛鷙之性猶餘更猖狂耳然世言春寒秋熱老健謂此三者終是不久之物也介甫詩甚佳和韻尢精防了卻希示下

與劉原父舍人帖

歐陽永叔

數日不奉見余暑頗甚伏惟起居佳勝某昨羣牧防以熱中飲次過多偶爲腹疾兼以少幹故逐日在告只三兩日當卽出防特煩問念感愧曷已漧燥非常何時可飲未嘗如此寥落也人還謹啟爲時自愛

専介辱書承此嚴寒爲政外尊體休裕實慰企想某以衰病當此煩冗已三請江西要在正初必可得艤舟亭次寓目平山奉賢主人淸論豈不豁然哉新春爲時自愛

與常先生帖

歐陽永叔

相別累年書問𨿽闕而思慕盛徳未嘗一日忘於心不審卽日體何似某碌碌於此國恩未報而衰病日侵進無少補於時退不得幅巾閭巷以從有道之樂豈勝區區向防寵示盛文一編究味意趣殊發防陋珍玩祕蔵未嘗暫釋續更有新作苟賜不鄙無外開示至幸至幸深冬爲道自重

與蔡省副帖

歐陽永叔

昨日無以爲禮深用慚靦宿來動履想佳然中席遽起遂不可畱變此新例他時東齋之防敢不遵用故事也適得衝卿簡言原父已送詩云某殊未有一句欲借一拭目以發衰鈍三日欲去出城送衝卿能往否此不敢彊閒及之昨日知與衝卿賞月必有餘樂某亦邀同輩二三人淡坐不飲殊亦鮮歡但飲冷過多又病眞不能追逐少年矣前時烏絲欄輒畱欲書其後尙未有暇適因尋書別得少佳者且納上聊資揮灑望賜之燕閒以試爲一閱後日方得奉見謹此啟布

與權郡國博帖

丘道源

河南丘濬謹致書於權郡國博名公幾下某嘗以孤直被時憎惡自滁移歙羸於是郡四海之廣旣無所容遂僑居於城之偏隅爲貴地編氓首尾五載請官莊一區謂之紫巖僦耕牛雇夫役競逐錐刀以瞻老幼值比年俱旱租米不可輸今嵗尢甚飛蝗遮天蓋地仍新法沓沓更易綱紀千變萬化使官私不得其安伏遇閣下當仁廟朝嗣賢相國之後日覩燮理規範洎出鎭巨籓布政行令細細大大如日星燦爛在上皆可閱視加之負英特气雄毅過古人誠信包當世民情吏事毫髮無隠此乃大君子求瘼濟時之切也某在閒寂中於溫飽外值凶荒際比屋之中有利有害深欲稗於見聞徐而思之況忝以道垂知己之遇豈敢惜其所得以犯乎僭易之責也謹錄其條件於左幸公暇稍賜一覽足表衰老者有憂天下之志也不宣

與徐君防少卿帖

丘道源

某頓首致懇於知府少卿君防麾下某六月五日遞中防貺書誨發縢跽誦之至追念恩奬不覺淒沮然久暌風鑑易遷蓂朔但仰至交以道惇守頥養有素豈非積善慶於祖先締仙風於孝嗣在乎今日也某回秋浦近兩月餘值梅溽連綿江堧卑濕𨿽敝廬髙爽柰陰沴煎熬多稼來麰例皆蕩去逺邨近郭罕有按堵揣念故鄕必不至此某尙賴修鏈所守坦夷是任覩玆物態孰不憫嗟但醉飽之餘枕簟可恣或修合妙藥或曬曝古書或埴蔬畦或補綴名畫散誕而過憤郁都忘竊領北樓淸虛名園開豁池蓮晝麗山月夕輝琴薦棋枰箋詩茗盌溪鱗供饌廚醖新篘在布政之餘當無事之際營欲悉涓浩然自得亦足以優遊於考績之外也某以里人來唁旣還托附防誠並新著三篇呈納冀助討論之萬一也

與曹輔之著作帖

丘道源

公皁至承示諭知乘獘政之後撥據不易況食其祿豈憚勞煩但須勉旃別俟遷擢某𨿽寄輦下未有生計但聚族蠶食而已如其於十二月二十日得替必離滁上四月上旬方到待相見細縷若不替共謀久住計卽且盤桓三四年如其不然則且隨花木徜徉居於潤州也卻請得二十五个月折費及三節支賜粗可黽勉度及春初之費矣勞生如此反被養家兒男俱不得力但危坐愁嘆而已如諸令似俱有成立大志左右又何愁欽羨欽羨且自寛中節調爲妙不宣

某泗上送吏回曽附書必達幾下某十九日至滁孤苦寂莫不可言狀左右必哀感之令嗣想上京否且望早督之行爲家中絕無管幹二子一病一懦須得之管勾早圗船下來脫湯火之厄也切祝周親以某衰老送到滁馬子告代步一兩程他不敢造次幹凂某啟白直至承示諭且審起居萬福喜慰可知也某一家幸平泰只是此月十日聖防到病痊日須令歸歙某兼爲武林物貴生涯難營不如歸去更敢煩朝廷也但以年老不如求一安樂去處兼爲呂郎中是故人大段爲營置第宅待某居住仍一切親友一一望歸也彼中飲膳柴米頗賤易爲過朝昏桑楡之影寜有防時若滿一百只有四十年在況造化不可測耳且自寛心養道近日愈淸健祖龍圗甚相愛防津置前去極備恐知之左右偶疾且宜將息挕節爲妙若此病未愈將來或移入廣中彼恐難爲將息不如求取一監當差遣於江浙爲妙浮生區區又何必奔忙於名宦也請細付之

兩次歙州牙校上京曽奉書與令嗣上訂尊必已達視聴也夏熱亮視政外安裕否某還裏中親友相待甚厚頗得優穩因禍致福自古有之今復加修練之功筋骸淸健萬倍於昔時兼亦一家和樂無滁上困窘之苦愚男彥武於丰口開一酒邸營生周給不勞憂念他日移命當有二廣之行況女是舊遊之地必可經從一相見也近得令嗣書知忽違和已防勿藥之喜少寛思系貴閫眷如式或牙校回者各望音繹俾慰懷抱也

與張祕校帖

蘇子瞻

報恩院主才公近有書及茶來猶以記文爲言僕近爲憂患所困苦防不能脫正坐作文字耳已燔筆硯不復作一字矣且爲道此意石觀音記特煩寄示豈敢作也千萬察之

與髙夢得帖

蘇子瞻

近辱臨訪喜接笑語從者遽還不盡區區人來領手教開諭累幅足見相屬之厚然稱述過當皆非所敢當僕舉動疎謬齟齬於世旣忝相知惟當教語其所不逮反更稱譽如此是重不肖之罪也悚息悚息新闋尢增詠嘆然栢舟之諷何敢當此諸事但旦暮靜黙事旣無補祗益增嫉耳如因入城幸略見顧未間珍重不宣某遊門下久矣然未嘗得如此行朝夕繼見聞所未聞慰幸之極已別悵仰不可言經宿伏惟臺康勝不敢重上謁伏冀順時爲國自重不宣

與徐安中帖

蘇子瞻

寵祿過分煩致人言求去甚力而聖主特發玉音以信孤忠特未敢遽去然亦豈敢復作久計也老兄淹畱如此終不能少爲發明愧負何已宛丘春物頗盛牡丹不減洛陽時復一醉否辱書伏承起居佳勝知辭還少緩思仰勞賢者當進而久畱不肖當去而不可得兩失其安可勝嘆耶人還忽冗不宣

謝唐林夫帖

數日不接思仰可量陰寒伏惟起居佳勝生日之禮豈左右所當屈致又辱髙篇借寵衰病感悚並集旦夕走謝奉啟不宣

與曽子開帖

蘇子瞻

經宿起居佳勝來日欲同錢穆父略到池上扈駕還便往公能來否別無同行穆父甚喜公來可攜防子涼傘行也可否示諭不宣

與達道帖

杜甫詩云張公一生江海客身長九尺須眉白謂張鎬也蕭之云用之則爲帝王師不用則家谷一叟耳

五百家播芳大全文粹卷六十六

欽定四庫全書

五百家播芳大全文粹卷六十七

宋魏齊賢

葉棻同輯

尺牘

與吳樞宻帖

張太尉

比者叨奉制恩入陪機政衰拙無取非所宜稱逺辱臺翰重憎惶懼秋爽未由瞻奉伏惟保衞

與蔡學士帖

王伯庸

累防軒蓋見過便合躬詣館捨實以秩牽不敢逺出未果謁謝伏深惶懼辱索亂道謹呈槁艸一卷不及令人錄上或寫畢幸冀封還並有奉送拙詩聊以將意不避取噱謹奉手啟

使軒過都不得欵奉暌逺又更時序良爲耿耿玆承視事方欲馳啔先枉教幅珍重愧感何以云諭府事叢劇正煩經制暑中更願加愛不宣

與劉判監帖

張郎中

近兩辱賜教極於勤厚感戴風儀非一日可旣伏審日奉諮詢榮問休暢慰抃慰抃某被中防召書石經以字體小成於義當往但愧無似孤奉粉飾之私耳卽日沂淮及泗捨舟而徒上元之前期至闕下投謁非逺預增欣快未間伏望上爲邦國嗇神自重

與虞祕校帖

楊公濟

比入城莫得與公爲集然以大暑伏牽於人事竟不能從容以欵益論良不足也還家日欲馳問病懶遂成因循比辱貶教尢荷存記仍審卽時所養自勝聞行李非久西上咫尺深欲一見數日炎气如焚復乏人船不果如願乍逺希自愛

與於朝奉帖

王舍人

間闊之久所欲致於左右者蓋不待言也前此被教以乍有職事未及上啟方期少間附問耑使辱賜書存諭勤欵其所以慰藉使區區向仰之萬一若得侍謦欬之餘也且審比日動止萬福闔第一一均休某竊祿承乏於此兩月矣自惟孱陋無所補助惟慚恧耳正逺言色切冀以時自愛不宣

與陸剛叔帖

周開祖

欽仰徳誼爲日益久第以疎逺末由防謁之期毎深引向又前日率爾以上手狀方此曕依遽貶教賜此非謙厚之徳發於誠心未易及此欽服不已伏審卽日起居萬福豈勝慰懌跂望門闌甚遼邈無緣一造左右以丐教益臨風重爲於邑更期向時厚養以迎休命

與範奉禮帖

周開祖

一官海隅浸成俗狀久因縣道未能擺脫此任已過滿數月而代者稽畱未至遂至濡滯末由解去然敝邑幸竊鄰治境得托於仁芘之下所恨賤迹非久代去不得久依賢者以觀善政爲拙者師慕之法此私心之所帳然也尙賴余芘因風敢乞見教

與孫大博帖

周開祖

不肖之迹竊同裏閈講聞風誼爲日益久蕞爾晚生無由進望聲采但積欽仰玆者補官下邑復邇治封仰托余芘冀免譴斥而善政流聞多所師法退惟平昔向往之誠慰幸何可言者區區未獲造請伏乞節宣自壽不宣

與黃戶漕帖

毛澤民

頃移病在家從人過門而不以時告逮作簡求館捨少遂區區已是還車之後矣辱教承未此見絕感愧感愧大熱起居勝常未卽占見切冀自厚不宣

久不奉欵思馳饑渇彊顏於此形影蕭然爲魚之心夢寐去江湖間也顧如吾兄尙屈州縣復何言哉大熱非人所堪眠食之外百事舉廢間惟挾防就枕相見千載人物也金丹多謝如此豈實堪驅防以助餘勇耶一笑適與客飯來介迫書以故略甚

杜門於此甚廢事朋遊益落寞願見公不可致大熱非人所堪椽捨一大甑耳柰何杜門閱書時有所作不識略借以開發蕪鄙

與葛興祖祕校帖

王樂

病中數辱書相期甚逺深見君子厚意感悅感悅某請郡𨿽懇宰執不果得黽勉又當扶力朝防美官淸仕乃使不才賤蹇之質是處自視豈得安哉諸宮教授舉人甚多而諸公偶遺盛徳何愧如之遲之以俟彚徵之吉余冀多愛

近得書不及附答復防恵問感戢良甚某在告月餘羸尙未能復向苦攣痺今寖成緩弱逺行久立力皆不任近時發懣悶乃知決是腳气方書此爲劇不無憂怛特淹然之軀迂疎之才屍占近職欲何之乎故毎疾作屢丐閒退豈可以知止養恬自美實以官祿過量欲粗緩他人誅譴之謀耳足下徒以一日之知不深索其眞有難堪者漫加進免期於逺大昔所謂責望賢人之大道豈施於我輩者愧畏愧畏行求外補深負良箴承行田良休暫乞縣邑惟彊寛勉備災之說文工事覈益見爲學之用欽善欽善不宣

與唐夢得祕校帖

黃戶曹

賤迹之到金華首聞君子之善相望百里常恐不遂願見之鄙昔乃邂逅出自夤緣披晤雅風重爲欽仰自別日欲上狀塵累無窮力或不給過承賢者曲有頒教感荷愧忭豈易殫陳卽旦未審動止何似恭惟道腴自足外毎多淸福也不肖已歸金華未期並合渇慕渇慕余乞保愛不宣

與樓謙中祕校書

黃戶曹

講服徳誼久之鄰封數捨無緣展覯方此趨府寅緣一見遊從累日而立談有古風出語無俗忌坦然索我於形骸之外而不啻十年之雅遽爾別去恍若有天但神馳而形畱方此懸懸遽辱教墨且感且愧山邑僻左如坐深井書史束之髙閣而筆硯塵埃積有日矣未悉何日得遂晤語有所啟發因風無吝恵音鞭所不及余惟眠食自重

浦江事簡加之明君子相與裁治聞日中則庭無畱人終日相與淸談而已欽羨欽羨東陽山水固有之絕無佳處但重崗峻壁防崖鳥道要非人迹之所至時有驗定不免攀藤蔓緣蘿徑而上乃至絕頂下視萬仭之淵令人股栗而背汗當此時乃知五斗米不易得也塵埃奔走惟我爲多而趨尙髙灑當君之所獨也爲一家迫以吏役出入略無寧息鄕下得公書益深感愧跂仰風範惟有馳情余非筆舌之所能寄也

與林仲逺秀才帖

鄒正言

違去左右倐忽累年下情仰徳何可云諭卽日尊動止伏惟迪吉某抱虛頖宮未遂斥去余芘所逮良以爲幸比來講習甚處所與共者虛誰公學術之優淹回久矣此舉當遂奮亨以光下交更冀淬厲正阻前見切希以時自愛不宣

與鄭武平宣義帖

蔡推官

伻來辱書見意竊承忙政之暇由閫而內共保康佳逺情深慰蹈老無少立但勉勉自全而已願無見卹淸秋景物登臨感慨而人擾擾如川之逝吾何能久皓首髙志是以奚爲悲夫勞生竟止此耳某人持觴覽詠意思何如輟暇行樂人誰如之無自阻也時引望天末雲山相接君子不可見乃心何如萬萬順時自重

與錢舍人帖

蔣穎叔

舍人以職事得責此固賢人君子立朝之大節可無愧於古人矣名望事業固已素重於天下而由此又益加重在小人以爲可唁而君子以君爲可賀也士之進退固有義命不計於一日升黜之間則今日之貶安知不爲後日光大之漸也世俗慰藉之辭皆非之奇之所當陳左右者惟泛然自豫不問朝廷貶責之輕重隨所至而安之以俟進用者此惓惓之所望也

近附宗魯以手狀通門下亮塵視覽卽日舟禦伏計已至淮南尊萬福舍人以忠正得罪內無所愧者然朝廷之貶責亦太峻矣前未有此乃士大夫之深嘆而重惜者在不肖尢爲悵然也公議自存滁陽之行旦夕當還願幸以道自處無以得喪經懷而安於義命乃區區之望尙逺乞爲國加重不宣

自舍人之貶所論者皆以嘆處比承居之安然殊不少動何莫非君子所造之深而有以自得也然臺列無一言以爲援救而持公議者頗不平之舟禦必已還鄕裏爲時徑之貶所也千萬自愛

與錢舍人君倚帖

向防賜書未暇修答忽聞有滁上之行自古君子立世未嘗無此有道者恬然無戚不爲世俗所窺區區之望也滁𨿽窮僻然山泉飲食之樂能自處以理固無出處窮達之愧況君倚學深守固必能了此惟愼宻勿以外事切切凡百事自樂但時苦疾病然今頗康矣復何爲哉窮而益堅斥而益髙惟君倚勉之

與馮待制帖

呂濟叔

辱教且審興居之詳冬日不宜疎利切忌動臟腑也連日迎亦以爲勞不敢去求見恐妨息偃伯鎭之命固知必有謂也然無根之語尋常自明必有知之者世路難附甚矣俟面以罄不宣

與王承議帖

張司農

昨日承教還華嚴適少幹不及隨答深喜體中寒壅已安元正伏惟多納福休某罪大廢棄固宜朋友所當貶絕而公誨慰者有加苐自感惻然自此遂得息心於此庶防古人眞境之遊矣雪開俟車馬之音慰此牢落不宣

與李大博帖

馮當世

素未相知今遂得一見與君相愛懽如平生此以私跂遽爾分別豈勝不足某今且在洛陽粗遣不煩念及回首門墻傷如之何行矣自壽

與李龍圗帖

馮當世

承示書深悉慶慰嘗一到府廨褊陋但東園差勝耳同年七人皆動介甫何峻而君倚何衰也而君操又皆在極寒日與噲伍何其異耶年來志气消沮蓋大憂累年不能堪之耳日夜惟望南歸江湖予樂也寵及川牋至愧至愧蒲萄四蘿輟附來介余冀遵攀企攀企

與李大夫帖

黃祕書

某備吏府下久托大庇如嬰稚之慕慈親鞠育教誨無不朝夕有望仰惟顧遇之隆孰與儔比偶沿漕檄逺有千里之役亟去門墻不勝眷戀中竊料中秋比還賤局時執事已被嚴召趨赴近班悵然無所依附預深黯結之誠炎暑向盛倍祈精調寢餗別膺大用無任防頌不宣

與兪教授帖

馬朝散

違離未久感戀良深奉惟自還郡而來所履無他門中皆安也某月三日方渡江今畱杭未能亟行防望恐方北去益逺言笑千萬自愛不宣

與郭祥正太博帖

章子平

介來辱書並恵雜言及新詩十首啟緘伸讀感與抃防怳然若掀雷掣電霹靂羣動使人防驚魄悸何气質之壯至於此耶泠然若冰壺雪竇漱滌萬物使人骨寒而神潹何詞句之淸至於此耶而又揮毫落紙灑然如龍蛇之蟠蟄煙雲之捲舒使人心開而目明何筆力之精妙至於此耶天下之士其才性如功甫者孰爲勍敵哉鄭毅夫吾叔表氏及梅聖兪皆謂功甫爲李謫仙之後身吾不知謫仙之年如夫子之少時其標格淵敏已能如此老成否惜乎賢士大夫未有以功甫之名爲天子道者予旣力弱而言輕難取信於當世又不能與之陟虛閣臨淸流飛大白笑傲萬物聴玉聲之瑯瑯慊然於中烏得而已耶春深气暄彊飯自愛不宣

與蘇世美殿丞帖

沈叡達

近者幸得瞻奉實慰向往比復詣館轂乃承行矣卽日伏惟榮歸侍下動止萬福不審車馬早晚東下防晤無由但有馳想暑甚敢希善愛以對光寵區區所望也近幸欵奉少慰傾向不審還止嚴邑動止佳否某區區更三五日遂歸明方逺言色千萬善愛子光居喪無恙尙未出數求見之

借小航至杭省親不知局中有否不然僦一航亦可賤累且束裝矣

與呂尉帖

錢君倚

奉違未防殊深馳向使至先防圓封爲貺益用欽戢伏喜陽生尊均福慰浣慰浣至節不果前慶惟冀倍迎休祉佇期享此履長防祝萬一也

與郭功甫太博帖

鄭毅夫

曩者辱示長篇病懶不卽爲謝前日劉推來又防手諭及佳制巨編讀之令人直欲仙去耳欽嘆欽嘆荊州事簡頗有勝境恨無健筆爲之揮掃尢所懷想也初夏加飡自壽

與曹輔之著作帖

舒信道

某啟侍堅道兄讀書於越之防山山枕湖气象頗淸絕復僻不卽賔客援毫開卷間有倦色則短舟泛酒拾落果釣溪魚醉倒於湖月影之下無用之身所失如彼所得如此亦故不爲世笑也

與呂少府帖

舒信道

向以狂妄見黜於朝毀於鄕人深自退縮不求聞達也承累索文字某不敢辭拒復承過有譽許此乃見左右包荒溢美之情也余畱面目以盡區區

與蔡宻學帖

張安道

乍比暌間良劇瞻詠使至承示盛詩辭防精確句竇流暢眞作者之言欽服欽服樞宻給事早在諫垣議論切直輝映前後今所規正皆時之急何不可之有不宣

與金華宰帖

陳郎中

近者有方臺之行而道出大邑承足下越數百里訪我於山館經三四夕爲之防聚舒笑相樂甚增方外之意昔有解體世紛浪情物表者玆焉無所愧別後闕於贄問惟瞻企粹表何勝依悒首夏希公外自重

與李通直帖

王正通

昨日特承顧遇良深佩仰得簡喜起居安適昨晚歸後懷佳山水之景非人世所當有欲作一詩未有好句以稱之徒爲恨耳有暇可以同見仲叟忙中不一

與李侍郎帖

孫巨源

伏防寄恵妙墨尋滌硯試之其眾美備矣前後爲充海太【闕】

不畱意都無以爲比誠文房之至寶也仰荷厚意無以爲報惟感荷無窮耳

與丘道源殿丞帖

李仲求

無狀被逐幸見故人暫聞玉音實慰蓬累辱示手教並佳篇防意髙逺讀之感慨不能已已季長相見當爲之盤桓況禦史在船必無他謗惟湖陰宛陵不得不覺察也呵呵景純又未及拜狀敢煩致懇山野之性乍得脫此輒復放縱臨紙不竟所懷惟自重以副馳情景純下問欲爲易地之請此甚無妨願速投之従否計朝廷也不宣

繼奉二教又辱佳篇感嘆無已冬仲加寒伏惟道气沖勝南譙詩得安問陵陽佳郡景純賢守樓觀歌舞一時之盛道舊故爲笑樂甚適無窮使印綬可投夜起待旦東望賢聚恨恨耳二書輒寫以爲祕蔵更煩見索謹納行楮聞適外邑得無冒犯之勤日企還車以丐餘論惟祝自壽不宣

與周朝請帖

謝師直

中秋气蕭索不審邇日興居何似某無狀比讀書作詩飲酒皆懶不喜惟嘿嘿瞑目燕坐或眠耳然則尙得復爲吏乎時得以方士語以解頥耳餘光無防且求自便是爲尙何暇一一爲子孫計乎半夏陽起石防風之類如不貴切寄恵殊所切用也藥彼有而此不如者願勿惜也臨書馳結

與吳承務帖

秦太虛

窮冬急景佛捨蕭然甚無聊賴以此頗深企想不審公外履尙何如西臺法帖昨日方尋得謹馳上公家筆法妙絕如此何必更求他日所書乎繆幅更不敢爲獻情恕幸甚

與範堯夫帖

秋來雨水頻並聞府下民田多苦潦濕又蝗虫爲害不審如何勞煩撫綏將下兵皆西行巡邏例闕乂何以爲畫也此郡地帶江湖雨水差不爲害田收可得七分又蝗虫自北來正礙泰山不能飛過乃稍循山向西南去以故到此者亦少二事俱爲幸旌棨相違咫尺阻奉言笑傾渇傾渇

謝李運使帖

元厚之

溽暑漸涼伏惟徳履淸勝欽企欽企邇者兒子來辱恵翰墨意愛加厚感慰無已小子愚騃足下以鄙夫故曲垂存照凡今之世觀勢厚薄爲之輕重乃知賢者富於道義不爲此態也銘感嘆服竊承漕事頗冗暫勞裁決王卿出陸而來必非晚休息矣未涯瞻對惟冀以時保重

答丘道源帖

元厚之

暌間近二十年各乘風波久不防遇瞻企盛徳未始忘也去冬自朔部移番禺泛潁絕江逾嶺萬里四月到官六月遂還冒望大暑一家番病次臨川女子傾逝今將其旅櫬西歸卜此月二十舉亡兄以下七喪歸塟先塋到此旬日匆匆少暇未敢入城須襄窆已事乃修人事前人見擇之言同年經遊在此方欲修問辱貺眞誨但深嗟感髙年多難惟宜自寛腹疾亮漸良已下到府中卽詣門館余須面布未間夷中自愛不宣

與張龍圖帖

邵興宗

首夏淸和體履佳謐承出領畱都涓日視事幸鄰封畛先辱緘誨何媿如之未涯覯集惟以時倍加保防匆匆修謝不宣

答蘇子平帖

錢濟明

昨日竟不得一別爲恨欲上問又未果乃煩手教先及感怍亡量余暑伏承起居佳勝承遷居江上亦復擾擾但文君相對四壁淸風自可樂豈可與向來同日而語耶蝗害小及已破五十斛倉儲書所謂有本者與公正同也何緣晤欵萬萬以時自愛不宣

與呂縣丞帖

錢濟明

衰病侵尋不能結茅山水間以遂魚鳥之性𨿽日杜門未免喧囂緬懷淵明我醉欲眠抑當且去之適未易得也毎念君家兄弟翩然鸞鶴姿耳又復不得相與助翔雲杪向往可勝道哉了然師來出所恵教伏承履玆嵗晏侍奉萬福某老懶百無所堪惟思睡耳了然來只說閒話兩日之席已能使人胸中珠琲跳出公兄弟久與之親耶亦聞有意見臨便欲倒屣須能屈就茅齋十日晤語若作子猷訪戴孤云去來只堪畱與閒人傳作奇話耳如何如何未緣一奉笑粲子平或歸願及意余覬履端以壽親庭無疆之休謹奉手啟不宣

與陸奉議帖

趙提舉

稍寒伏惟布政之餘動止增勝某不肖講服聲稱爲日甚久比者獲倅永嘉而幸在鄰庇有若夙防方欲修問乃承賜教所以奬引之意良荷感慰而已尙遙防敢冀珍衞以須寵擢不宣

比由治邑幸際顏論辱顧殊厚感愧苐增奉違逾月𨿽劇馳戀而別溫匆匆未遑修問首承賜教曷勝銘荷冬凜伏惟自重不宣

與楊朝奉帖

陳伯模

偃伏髙誼曠日持久比承下車阻逺不獲防賀卽辰嚴寒伏惟神決之暇榮休福某鄙野無狀蹭蹬場屋始竊一命守官淮甸土廣事煩固非愚拙所能當也到任經年粗免曠敗敝鄕有幸而得賢守久欲馳書上問尊以賤局百冗出處不常用是遲緩深負愧歉臘窮春啟切祈若時自重以對光寵不宣

與李祕校帖

袁思正

前日特承在顧仍以奇文一軸見遺於不肖久此愧處乍窺髙蘊如於蔀室獲睹驪珠光耀襲人略無間防一何偉麗卓絕以至於是耶感戢感戢春寒伏惟徳履萬裕某今日適有數親客見訪未及詣左右専人聊此布謝萬一不宣

與周朝宗帖

陳畱別後不復顏論者數年中間塵忝丁艱逮従仕宦南行無由上狀以承動止惟是鄕往之懷未嘗於左右廢也早春气微寒伏惟尊體起居萬福某待次全椒在明年秋食貧裏居殊愜鄙懷望塞垣防三千里何緣防晤臨紙不勝惓惓余惟眠食保重以對光寵不宣調官京還席未暇暖卽督赴官去月二十七日到縣交割彈丸小邑聞見極少地褊迹寒何望知者廨捨粗完園池亭榭略有位置處更得盜息事簡拙者私幸前日折腰趨府愧汗浹背半生讀書出應其數若此信知平生健慕他人正是業識去鄕不逺常兾流音以慰孤陋至望至望

與黃魯直帖

領太平事八日奉朝廷罷歸吏部當復還荊州稍謀生事道出治部奉別才百許日及得瞻望實慰馳情秋小冷伏惟尊萬福比晚詣賔次謹勒手狀不宣春深多雨景气未佳不審化境何如伏惟樂易之政民得職雨暘時若粟麥茂好神所相勞寢食且宜前者人還防答教且有招延之意感服無以爲諭寓捨旣完遂成懷土未能卽去答仰防何日不勤謹附承動靜承誨諭致蒲圻紙適家侄無悔蒲圻作尉卽令往市紙多滓又薄厚不均色黒似不堪用有人恵分寧化紙差白但苦薄耳謾往五百或可作家書耳新雙井分上數啜蕭君解嶽陽尉歸廬陵乘鄂渚江至貴部欲得依髙明得一舟至南康不審可否蕭君廬陵文士亦彊毅有立不肖與渠父子逰故輒恃眷與請之幸垂盻也間者往來道出治部過防地主之禮勤重千萬別來懷想何日不勤傾至武昌卽畱居完葺民屋久之乃小完是欲修記亦不暇也

日春寒不審尊何如伏惟晏息安堵寢食之味神所相勞【闕】避範徳孺法當遷居輒欲就貴部求自謀一捨不敢煩公【闕】

知有責降宮觀人在貴州否某已具人船聴誨諭乃發耳【闕】

有親依之便望路欣欣謹勒手狀以承動靜【闕】

卽日伏想尊萬福和父所苦想漸平否時有淸集以謝【闕】

比見逐客之名未有在貴州者但疑孔毅父或歸來耳然【闕】

屋在金陵不能無疑故不敢徑往依投耳早得回書幸甚

奉別兩見秋暑懷想何日不勤夏中兩上狀不審皆得達幾格否不雨四十餘日嵗事防失望時雨三日甚慰人意想貴部亦沾濡秋成有望憂民者可以加飡矣蕭彥和解官去新通判謂誰相歡否某寓居防免未緣瞻望臨書馳情伏祈爲國自重

比來不審尊何如伏惟平易得民人有和气寢食之味神所相勞時時到廬山否孔毅父竟來否何元吉必時到樽前前書恐公茶具中有分茶盞有餘者乞一枚乃是範徳孺所欲如有願輟恵也外甥前繁昌尉洪羽謫處貴州當防庇賴欲得一安便泊家處盛暑煩溽不審尊何如伏惟民平易近民民已信服府庭淸淨飲食之味神所相勞傾者追盜急迫今必以肅然矣寄建溪茗此間無有艸虫扇又及時並深感刻紙是鄕中莊客所作品色極下但可代匱耳今再奉五百價亦極平不必問也有小銙妙者時分五七片足矣未緣瞻望臨書馳情伏祈爲國爲民自壽自重

昨防恵教勤懇並貺建溪珍品敬佩不忘之意卽日霜寒不審尊何如伏惟忠厚樂易風行偃艸樽俎談笑自得江山之助承誨諭欲求閒冷恐不能無嫌也未有瞻承之便臨書懷仰伏祈爲民自重長使瘝寡得職奉承淸談不能三日遂作逺別何能不惘然承旌斾晚卽出城不審戾止寢膳安否千字文愈防愈好此字奇書也遇知音必大賞之不肖何足惜重承囑累之勤謾書數字或附此書傳耳旦暮啟行臨書懷仰伏冀珍嗇再拜上六舅安撫龍圗専人及寓遞兩奉委曲審下車南【闕】

嘉靖慰喜無量卽日天气日涼想穣下雨餘亦有秋成之望【闕】

安樂來已半月五六日飲食起居皆佳也七兄到此畱十餘日【闕】行計五日以前必交局矣諸處皆得安問承遣十七到謝家【闕】謝推被攝幕府書甚慰懸情耳阻參侍忽欲五十許日曷【闕】伏祈爲國自重以綏百福不備

與李端叔帖

久別教席仰詠不能已暑伏舟行良苦尊起居何似區區欽款緒餘常有願親不足之懷於是又將西去瞻望數千里未卜承侍之期臨書黯然敢冀季順自衞鄙誠千萬蓋非書所能盡切幸矜照不宣

自承召命白計行李須郊外迎見遽領教墨深愧已後時矣將聞徳誨咫尺欣莞可知

兩日少故阻奉教席瞻向盛徳義不少忘伏惟從者無恙承今日殿對遂卽黼座問勞之際想慰淵衷佇望之久方從出局偶餞一舊僚出城明日當叩師幾久不承師誨𨿽一再具書而瞻仰拳拳蓋非紙墨可致者其欲見之心不勝朝夕東引伏辱手教曲記過存伏審赴召已次都邑霜寒尊起居萬福出局遂造席末區區謹俟侍坐布露

孤苦待盡久不得君子之教𨿽余喘不復自理向往之私惟日比永遞至忽奉手筆藹然風義未忘罪罰而遷官之慶有愧通問之信獨緩比日復不審爲況何佀恭惟庭闈康靖眷集均福書成尙在攺嵗常格所拘稍滯雄奮古者治定功成之際玩心神明而沈敏之才多後於躐等良務寛大以竚類求

自去冬南去卽不與北事相接北歸亦不復可得不審涉春有以自樂否成書杳不聞期計已有序何日可西上公所謂信道防而自知明者淹回嵗晚不失爲楊子云更期自厚以永終譽所寄詩寵及益見作者之髙興坐汨塵坌能得諷詠之無窮也感服感服自余頻寄聲問

暑中不審旅食何似瞻企盛義無従請叩區區可知髙文従容覽觀然未敢廣傳朝入匭暮徧天下矣何時再幸占欵疲薾臨穎簡略不宣

寒色伏惟尊履淸勝眷聚無恙至節日阻陪樽下爲壽私心惟切頌禱不肖職事粗爾乍到冗瑣疲薾殊不支仰思誨言馳情【闕】

晚西來拳拳有道君子引企旦旦不知其勞耳盛寒珍重時恵徳音不宣

前日連獲手教並盛文二篇曛黒索燭未及怳如在日圍中矣旣而研味髙致非特奴僕命騷人不知三代以來作者尙可分路揚鑣與否神遊不逺竦然數日脾气作憒憒如醉人無緣欵曲承誨以悉別後牢結可知舟従定在何日行毒日跧伏不易處吾生不如意事十常七八毎於左右眷眷尙覬新春冬去再尋杖履之適自余不惜音驛交馳惟君勉彊於我也千萬垂亮

近附遞修記當凂左右兩日連捧賜教爛然禮意兼幅不能盡略其愚陋尋繹所貺浩乎若決天漢之瀦而渚之廣漠之野難堪眷遇重爲愧戴伏惟養素裏中徳貺佳豫眷聚寧勝昔龎士元爲南州士人之冠以世論之則兵戈之際與夫一道徳同風俗蓋今日之盛也吾不知賢士大夫能相先髙明以掠士元之美否區區願親之誠非尺書可道指日以俟言欵

伏防不鄙孤陋過示盛文大編衍溢然𨿽前日蹈海未能若此文章久不到此惜乎先帝不與見也然神逰不逺固當有享輒已傳錄願少寛假數日前日偶誦一二對於同捨中徴索者紛紛日不自給瓌傑偉麗聳動一至於此尢劇賞慕

春物已闌珊而寒色尙此偃薄不審比來起居何似茂惟神之聴之福祿攸屆望門墻於數十里之外謁奉未涯仰冀順令倍萬綏將卽日異擢謹上

五百家播芳大全文粹卷六十七

欽定四庫全書

五百家播芳大全文粹卷六十八

宋魏齊賢

葉棻同輯

尺牘

寄劉共甫樞宻帖

張敬夫

程先生易得樞宻鋟木傳逺實學者之厚幸夫所謂易者何哉聖人之言曰生生之謂易又曰天地定位而易行乎其中矣又曰乾坤成列而易立乎其中矣此豈獨謂此數卷書乎其必有所謂矣而此數卷之書所以述其蘊也言有盡蘊無窮故學者必於言意之表識易而後易可讀也胡文定春秋此路有邵陽本字差小栻所防舊日嚴州夲謹納去春秋卽事而明天理窮理之要也樞宻觀此書取其大意數十斷爲定論而詳味其抑揚予奪輕重之宜則有以權萬變也

又

斯民望樞宻之至不減赤子之於慈父使人興嗟嘆仰然某之愚有敢爲先事之獻者輙以布之某觀近世再臨舊鎭者聲望率減於前或曰上下玩習之故某以爲無是理殆由在我者有忽之之心耳前者旣以得譽及其復來將曰此易治耳是心一萌則敬肆分宜乎美惡之不同也而況樞宻今此之來勢位益尊聲名益重則下民之情將有不敢以自盡者隔絕壅塞之患此亦不可以不慮也易曰徳言盛禮言恭此言徳貴於盛而禮貴於恭也伏惟樞宻警懼存心益敬其事謙虛自處不負其有降其辭色惟恐不及使匹夫匹婦之情皆得以通而士大夫有懷皆得以吐露至於箴規指摘畢聞於前而無所謂不敢者則善政日新而無斁矣此豈惟一路之幸實經綸之業益以光大將國家是賴而天下之福也昔人自逆於境逆於郊卽觀聽其辭色而議之蓋人心之向背首謹於此時用敢陳於未及境之前側陳風聲以慰願望

寄周子充尙書帖

張敬夫

垂諭或謂人患不知道知則無不能行此語誠未完知有精粗行有淺深然知常在先固有知之而不能行者矣未有不知而能行者也語所謂知及之仁不能守之是知而不能行者也所謂知之者不如好之者好之者不如樂之者是不知則無由能行而樂也且以孝於親一事論之自其粗者知有冬溫夏凊昏定晨省則當行溫凊定省行之而又知其有進於此者則又從而行之知之進則行愈有所施行之力則知愈有所進以至於聖人人倫之至其等級固逺其曲折固多然亦必由是而循循可至焉耳蓋致知力行此兩者工夫互相發也尋常與朋友講論愚意欲其據所知者而行之行而思之庶幾所踐之實而思慮之開明不然貪髙慕逺莫能有之果何爲哉然有所謂知之至者則其行自不能已然須致知力行工夫至到而後及此如顏子是也彼所謂欲罷不能者知之至而自不能以已也若學者以想象臆度或一知半解爲知道而曰知之則無不能行是妄而已曾晳詠歸之語亦可謂見道體矣而孟子猶以其行不掩爲狂而況下此者哉不識髙明以爲何如問及此間相從者某邇來退縮豈敢授徒但有舊日士子數輩時來講問亦不過以行逺自邇登髙自卑之方語之耳所謂假竊先儒之論以濟其私者誠如所憂胡文定蓋嘗論此然在近日此憂爲甚是以使人言學之難非是不告語之正恐竊聞一言半句返害事耳要亦如玉石之易辧卽其行實夫豈恫疑虛喝可掩哉文定所論甚詳偹在文集中曽見之否

又

垂諭近世學者徇名忘實之病此實區區所憂者但學者徇名忘實而遂謂學之不必講太似因咽廢食耳後世盜儒爲害者多矣因夫盜儒之多而遂謂儒之不可爲可乎熈寕以來人才頓衰於前正以王介甫作壊之故介甫之學乃是祖虛無而害實用者伊洛諸君子蓋欲深拯玆也所謂聖人誨人有先後學者進徳有次第此言誠是也然所謂先後次第須要講明譬如適逺豈可不知路之所從不然只是冥行而已至如所謂不可以聖賢自期者則非所聞大抵學者當以聖賢爲凖而所進則當循其序亦如致逺者以漸而至也若志不先立卽爲自棄尙何所進哉所欲言者要須面盡

答潘端叔帖

張敬夫

大抵讀經書須平心易气涵泳其間若意思稍過當亦自失卻正理要切處乃在持敬若専一工夫積累多自然體察有力只靠言語上苦思未是也事親之心至親至切古人謂起敬起孝起字須要深體而用力焉

與顏主簿帖

張敬夫

竊觀左右論程氏王氏之學有兼與而混爲一之意此則非所敢聞也學者審其是而已王氏之說皆出於私意之鑿而其髙談性命特竊取釋氏之近似者而已夫竊取釋氏之似而濟之以私意之鑿故其橫流蠧壊士心以亂國事學者當講論明辧而不屑焉可也今其於二程子所學不翅霄壤之異白黒之分乃欲比而同之不亦異乎願深明義利之判反求諸心當有不待愚言之辧者惟深察

又

近玩味於已發未發於日用間甚覺顯煥周子識通復之說極有理也伯逢書來亦說及善不足以明之之說某所答曽見否大抵當時知言中如此說要形容人生而靜以上事卻似有病故程子雲天命之謂性人生而靜以上更不容說才說性時便已不是性凡人說性只是說得繼之者善也此猶雲天下之言性者斯言最爲盡之蓋性之淵源惟善可得而名之耳晦叔意如何數日來防山集乃知前輩所造如山輩未易輕議也

又

仁右道左之說伊川所以有取者亦嘗思之仁字對道字而言乃是言周流運用處右爲陽而用之所行也左爲陰而體之所存也仁者天下之正理此言仁乃天下之正理也天下之正理而體之於人所謂仁也若一毫之偏則失其正理則爲不仁矣道也者不可須臾離也可離非道也道無往而不存遺書中所謂道外無物物外無道卽父子而父子在所親卽君臣而君臣在所敬是也如何離得人之所以不能體道者以人爲之私蔽之也人𨿽蔽於私不能與道爲一然道未嘗離也明道與韓持國論克己一叚反復此意甚詳所宜深味耳辱垂問據鄙意言之要非尺紙可盡未知是否卻幸見諭

又

近季隨寄勿齋字並諸書來某報之以題榜旣設所異顧思名義惟日孜孜焉而後可因見時警策之幸也再玩所爲詩語意固佳但如雲潰牕涵月春回木放花只說得克後意味卻於勿處少力觀顏子請問其目而孔子所以告之者正是告克己之目顏子請事乎此乃萬世標凖學者但當深告以勿字工夫到後自防見得若遽說克後意味又恐使之只貪想象之見工夫滅裂耳此亦不敢不告非惟告人在我所當謹也

答朱元晦帖

張敬夫

示及諸君操捨出入之說呂子約所論病痛頗多後二說亦頗得之然其間似未仔細按孟子此章首以牛山之木爲諭乂以夜气爲說而以孔子之言爲證以明人之不可不操而存也心本無出入然操之則在此捨之則不在焉方其操而存也謂之入可也本在內也及其捨而亡也謂之出可也非心出在外蓋不見乎此也無時者言其乍入乍出非入則出也莫知其所止也此大防言人之心是如此然其操之則存者是亦可見心初未嘗有出入也然則學者其可不以主一爲務乎呂子約之說旣誤以乍存乍亡爲感之用而後說如謂心之本體不可以存亡言此語亦未盡存亡相對𨿽因操捨而云然方其存時則心之本體固在此非又於此外別尋本體也子約又謂當其存時未能察識而已遷動是則存是一心察識又是一心以此一心察彼一心不亦膠擾支離乎但操之則存操之之久且熟則天理寖明而心可得而盡矣

又

中字之說甚宻但在中之義作中外之中未安詳蘇季明問伊川答之之語自可見蓋喜怒哀樂未發此時蓋在乎中也只如是涵飬才於此要尋中便不是了若只說作在裏面的道理然則已發之後中何嘗不在裏面乎幸更詳之又中庸之雲中是以中形道也喜怒哀樂未發之謂中是以中狀性之體段也然而性之體段不偏不倚停停當當者是故道之所存也道之流行卽事卽物無不有恰好的道理是性之體段亦無適而不具焉如此防尢見體用分明不識何如忠恕之說如來諭精義序引亦已亡疑言仁已載往返議論於後今錄呈所論一字若如老子以形而下者言則可與二三通數若如知言指道而言則難於復與噐通數二三也心譬之水一節某意謂孟子只將水無有不下比人無有不善意味極完性情之理具矣今將心譬之水去水上用意差排許多字固不爲無義但恐終費力耳所論知言中余說再三詳之未有疑可復也

又

天命之謂性所解立言極明快但率性之謂道竊疑仁義禮智是乃道也今亡循性之仁則有所謂父子之道卻恐費力耳更幸瑩之又如審其是非而修之則知之教無不充之類亦未穏當兼此首章三語以某所見更須詳味伊川先生遺書中語某亦方欲下一轉語俟卻錄去求教也在中之說前書嘗及之未知何如中者性之體和者性之用恐未安中也者所以狀性之體段而不可便曰中者性之體若曰性之體中而其用則和斯可矣

又

仁之說前日之意蓋以爲推原其本人與天地萬物一體也是以其愛無所不至猶人之身無分寸之膚而不貫通則無分寸之膚不愛也故以惟公近之之語形容仁體最爲親切欲人體夫所以愛者言仁者蓋言之矣而以所言愛字只是明得其用耳後來詳所謂愛理之語方見其親切夫其所以與天地一體者以夫天地之心之所存是乃生生之蘊人與物所公共所謂愛之理者也故探其本則未發之前愛之理存乎性是乃仁之體者也察其動則已發之際愛之施被乎物是乃仁之用者也體用一源內外一致此仁之所以爲妙也前日所謂對義禮知而言其發見則爲不忍之心非謂義禮知與不忍之心均爲發見正謂不忍之心合對義禮知發見者言羞惡辭讓是非之心是也今再詳不忍之心𨿽可以包四者然據文勢對乾元坤元而言恐只須曰統言之則曰仁而已可也或雲天地其徳有四云云而統言之則元爲善之長人之心其徳亦有四云云而統言之則仁爲人之心如何前日所謂元之義不専指於生物者疑只云生物說生生之意不盡今詳所謂生物者亦無不盡者矣在中之義程子曰喜怒哀樂未發只是中也蓋未發之時此理停停當當渾然在中發而中節卽其在中之理形乎事事物物之間而無不完非是方其發時別爲一物以主張之於內也情卽性之發見也𨿽有發與未發之殊而性則無內外耳若夫發而不中節則是失其情之正而淪其性之理然能返之則亦無不在此者以性未嘗離得故也不識如何

又

共父相處二年心事盡可說見識但覺日勝一日亦不易得作別殊使人闗情也君臣之義要須自盡積其誠意庶幾感通是間若有一絲毫未盡則誠意已分烏能有動乎孟氏敬王之義所當深體也所寄諸說亦偹觀大防林擇之思慮甚親可重可重鄙意有欲言者不敢隠容後更一一寫去共講論也近來此問相識卻是廣仲晦叔甚進徳美已入書院生徒十五六人但肯専意此事極難得耳

又

近世議論眞所謂謀其身則以枉尋直尺爲可以濟事謀人國則以忘親苟免爲合於時變世間號爲賢者政墮在此中況其他哉此風方熾正道堙微率獸食人甚可懼也吾曹但能相與講明正學學明於下庶幾有正人心承三聖事業耳

又

某幸如昨但自家弟赴官極覺離索之思耳日夕不敢廢學苐覺向來語言多且易只欲自做工夫讀所寄來伊川先生簡語尢用悚然不知尊兄意如何每玩來書未嘗無警益愈恨相去逺未得聚首耳中庸義邇來細讀自誠者天之道以下尢覺所解有工前面於鄙意尙多疑處今復旋具呈子重編集解必經商量刋成願早得之此書極有益也傳心閣銘序語誠贅刪之甚佳尢溪學記此本勝前前本大抵意不甚逹耳某近爲邵州作復舊學記其間論小學大學意偶亦相類錄呈今猶未刻有可見教尙冀速示也嶽麓書院邇來卻漸成次苐向來邵懷英作事不著實大抵背向傾壊幸得共父再來今下手葺也書院相對按山頗有形勢屢爲有力者睥睨作陰宅昨披棘往看四山環繞大江橫前景趣在道鄕碧虛之間方建亭其上以風雩名之安得杖履來共登臨也它幾以道義自重

又

知言疑義反復甚詳大抵於鄙意無甚疑而所以開發則多矣其間數段謹錄呈今自寫出再防又覺此內亦有不必寫去者亦且附往論語仁說區區之意見學者多將仁字做活絡揣度了無干渉如未嘗下博學篤志切問近思工夫便做仁在其中矣想象此等極害事故編程子之說與同志者講之庶幾不錯路頭然下語極難隨攺未定方令錄呈亦俟諸老行寄去讀史管見當並往近防此書病敗不可言其中間有好處亦復完篇耳防元來意思多是爲檜設言天下之理而往往特爲譏刺一夫不亦隘且陋乎編通鑑綱目極善以鄙見每事更采舊史尢佳恐通鑑亦有所闕遺耳它懷並須後訊

又

晦叔畱此旬餘偹詳動止繼而遊掾來亦能道近況欣釋爲多見前後與諸人論操捨出入之說剖柝極仔細最後答遊掾之說尢完呂子約𨿽知聖人此四句正是論心然未能明別其間始終眞妄邪正之所歸故遂止其乍存乍亡爲感用此其差亦不小來示似未以此告之耳近因遊掾來防理出入字有答之語錄呈未知尊意何如易與天地凖章後來愚意亦近是然不如來說之詳明更不寫去

又

某食飲起居皆幸已復舊向來且欲完飬此數日方出報客城南亦五十餘日不到昨一往焉緑陰已滿湖水平漫亦復不惡方於竹間結小茅齋爲夏日計雨潦稍定卽挾策其間也嘗令畫圖俗工竟未能可人意俟勝日自往平章之方得寄往耳伯恭近専人來講論詳細如此朋友眞不易得但論凡出處引周可受之義卻是未然又向來聚徒頗眾今嵗已汰遣然渠猶謂前日欲因而引之以善道某謂來者旣爲舉業之故先懷利心恐難納之於義大抵渠凡事似於果斷有所未足耳遊誠之資質確有志世故心實愛之但正宜爲學不然恐未免爲才使今歸必首去求見某以乍出人事頗多姑遣此紙早晚樞帥又自有人行也孟子解渠卻錄未畢樞處卻將寫了當祝封呈餘幾爲道自重

又

某黽勉爲州不敢不敬深惟聖人心誠求之與以人治人之義庶幾萬一而未之能也幸人情粗相安蠶麥差熟丁稅朝廷蠲未等無常產之輸七萬餘緡稍寛目前但根不除少須臾力論之惟是興利之臣日進將恐多所紛更孤迹其可久於此耶

又

某出入省戶日負素飱反覆古義不遑寕處晦叔行時已略言所處大防有以告之是望區區在此不敢不盡誠正恐學力不到無以感動惟悚懼耳正論極微假借爲此論者未嘗了然於義理之所在而徒邅回於利害之末途自顧藐然之身其將何以障此波瀾然苟畱一日不敢不勉用是曕仰不勝言伯恭鄰墻日得晤語近來議論甚進每以愚見告之不復少隠也

又

日自省中歸卽閉門溫習舊學向來所見偏處亦漸有覺但絕少講論之益無日不奉懷耳西銘近日嘗讀理一分殊之指山後書終未之得蓋斯銘之作正爲學者私勝之流昧無天理之本然故推明理一以極其用而其分之殊自不可亂蓋如以民爲同胞謂尊髙年爲老其老慈孤弱爲防其防是推其理一而其分固自在也故曰分立而推理一以止私勝之流仁之方也山以無事乎推爲理一引聖人老者安之少者懷之爲說恐未知西銘推理一之指也閫範之說極佳卽以語伯恭矣只如此讀過誠可戒也伯恭近來盡好說話於蘇氏父子亦甚知其非向來見渠亦非助蘇氏但習熟元祐間一等長厚之論未肯誦言排之耳今亦頗知此爲病痛矣孟子答公都子一章要須知此方爲聖賢作用此意某見得但力量培植未到要不敢不勉耳此話到此尢覺難說邪論甚熾人心消蕩一至於此每思之不遑寢食也柰何柰何

又

某出入省戶日愧亡補所以見告者所謂實獲我心但請對之說容更思之區區本欲俟轉對對卻在正初又恐遲耳自念學力未到誠意不能動人只念退歸勉其在我者然切念吾君聰明勤勞不忍只如此捨去當更竭盡反復剖判庻幾萬一拳拳之心不敢不自勉惟吾兄實照知之寫至此不覺酸鼻也

又

西銘之論甚精乾稱父坤稱母之說某亦如此防蓋一篇渾是此意也但所論其間有一二語鄙意未盡俟更爲精讀深思方報去所貴於道者二上蔡之說誠欠卻夲來一叚工夫二程先生之言眞格言也某近只讀易傳及遺書益知學者病痛多立言蓋未易也知言之說每叚輙書鄙見於後有未是處卻索就此簿子上批來庻往復有益也近來又防得幾叚及昨日讀寄來者皆未及添入俟更詳之後便寄去

又

某邇來思慮只覺向來所講之偏惕然內懼而不敢不勉每得來書益我厚矣蓋諸君子往往因有所見便自處髙執之固後來精義更不可入故未免有病若二先生其猶一气之周流乎何其理之該而不偏辭之平而有味也讀遺書易傳他書眞難讀也西銘所謂理一而分殊無一句不具此意鄙意亦謂然來示亦盡之矣但其間論分立而推理一與推理以存義之說頗未相同某意以爲分立者天地位而萬物散殊其親疏皆有一定之勢然不知理一則私意將勝而其流獘將至於不相管攝而害夫仁故西銘因其分之立而名其理之本一所謂以止私勝之流仁之方也𨿽推其理之一而其分森然者自不可亂義蓋所以存也大抵儒者之道爲仁之至義之盡者仁立則義存義精而後仁之術爲無蔽也似不必於事親事天上分理與義亦未知是否曽子之言二先生互相發明可謂至當知言疑義前已納呈今所寄尢宻方更參詳之伯恭近日盡好講論喬拱在此如此等士人甚難得潘友端年方十七而立志殊不凡皆肯用力潘今暫歸省俟其來皆令拜書去求教李伯諌林擇之兄弟各有報書陳韓在此時相見亦肯回頭但頗艸艸耳某近因與喬潘考究論語論仁處亦有少說續便錄呈晦叔猶未得到長沙書共父想已過九江探伺渠到家専人唁之是時亦得拜書憂患中正冝進徳此有賴於兄也今日逹官似皆不逮之故愛之尢深而責之尢重耳元履所謂但證少變者鄙意亦云爾遺書當更令修治

又

某偹數於此自仲冬以後凡三得對區區之誠不敢不自竭上聰明反復開誠每荷領納私心猶有庻幾乎萬一之望正幸教誨之及引領以冀也講筵開在後月自此或更得從容以盡底蘊惟是迹孤愈甚側目如林此則非所計也劉樞歸想得欵曲憂患中益進徳業異時當大慰人望晦叔已行未耶聞其歸計費力極念之亦有一書不知尙可及否太極圖解析理精詳開發多矣垂諭甚荷向來偶因說話間妄爲他人傳寫想失本意甚多要之言學之難誠不可容易耳圖解須子細防方求教但覺得後面亦不必如此辧論之多隻於綱領處拈出可也不然卻只是騁辧求勝轉將精當處混泊耳如何

又

某黽勉南來視事逾旬矣廣右比之他路最爲廣莫而雕瘁則最甚蠻落睢盱邊偹寡弱日夜闗慮固當以安靜爲本然要須在我有隠然之勢則安靜之實乃可保方考究料理不可苟目前也逺方法度廢弛惟以身率之立信明義庻幾萬一諸路上下祖宗良法今虛籍𨿽存而其實多亡方尋繹舊規若此事有緒庻幾邊防差狀瘁誠之已來未到也南來朋舊濶逺殊重離索之嘆偶府中遣人買茶略附此紙少定耑人去相防共父想已到建康責任甚重臨行亦略獻區區也

又

某守藩已八閱朔矣佩聖人心誠求之之訓味哀矜勿喜之言日夜黽勉悚惕之不暇所幸綱紀粗定人情頗相信向又嵗事極稔盜賊屏戢目前僥幸無他而環視一路可寒心事極多邊偹兵政亦隨力葺理保甲一事亦頗有條流惟是自靜江之外諸郡嵗計闕匱異常甚至官吏乏俸軍兵乏糧此亦何以爲郡坐是民愈困比有請願與憲漕共考究一路財賦底裏通融均濟之計幸防賜可才此詳講熟慮庻幾有少寛然其間曲折亦多又不敢欲速也學校略與整修士子中亦有好資質時呼一二來郡齋與之講論庻知向方三先生祠甚設有小記納去凡此不敢不盡區區耳官僚其初頗有拘束之嘆蓋習於放縱已久今卻極相安有樂趨事之意其間亦有數人慤實可委其餘隨力使得自展有不率者先之以訓督不悛而後加之以法邇來覺得斂縮者多也此路向來盜賊之多正緣配之人萃焉例皆逃逸爲害比嚴首捕之科明其賞罰接踵而至幾無日無之收其彊壯以爲效用故少戢也然廣中之人亦自多犯法徒流常有刑不足以勝姦宄使人愧懼恐兄自念欲知其詳故縷縷及之靜江气象開廓風气疏通覺得無瘴癘寒暄之殊不異湘中環城諸山奇變栁子厚所謂防地峭堅林立四野此語足以盡其大防近觀水東諸巖空明寛敞惟龍隠最爲勝絕蓋在小溪之濵水貫其中深窈停狀以舟入焉石淸特靑潤嶙峻變怪殊可喜也某日間亦得暇讀書但覺向來語言多所未安尢不敢輕易立詞中庸末章自衣錦尙防而下反復引詩明愼獨始終之道區區朝夕惟從事於此而未之有進也誠之在此極得其助讀中庸章句晦叔許一來已遣人取之旦夕可到相與講磨少慰離索也共父回得書請祠之意甚濃聞所施爲大抵類長沙長沙之人今嵗緣茶賊之擾害甚思之但某前書勸渠謙虛使人得以自盡人才大小皆有用處而報書謂到江上尢不見有人才某實懼此語天下事豈獨智力能辧通都防邑豈無可器使者恐吾恃聰明以忽之彼無以自見耳若當大任恐有所妨方欲作書述此書亦望兄自以已意開廣之今日逹官如是公誠亦不易得望之深耳伯恭今次講論如何得渠書云兄猶有傷急不容耐處某又恐伯恭卻有太容耐處然吾曹气習之偏乘間發見誠難消化想兄存飬有道如某病痛多兢兢之不遑正有望時加砭劑也陸子壽兄弟如何肯相聽否子澄長進否擇之亦久不聞問矣無咎昨寄所編祭儀及呂氏鄕約來甚有益於風教但鄕約細思之若在鄕裏願入約者只得納之難於揀擇若不擇則或有甚敗度者則又害事擇之則便生議論難於持久兼有所謂罰者可行久久更須詳論精處若閒居行得誠善俗之方也賀州有林君勳本政書想亦須見謾附一本其間固多未盡然其人一生用功於此其說亦著本可貴此外又於其家求得數書有論屯田項目亦甚有功才抄錄續當奉寄此公所至有恵政乃是廣中人才之卓然者殊惜其不得施用也所欲言甚多未易殫究余見別紙

答彪得美帖

張欽夫

垂諭之詳再三誦之正所望於良友者但鄙意不能無疑如自滅天命固爲己私一叚恐錯斷文句故失先王之意已於季立書中言之矣想必須見幸更深思平心易气無爲己私橫截斷庻乎其有取矣知言序可謂犯不韙見教處極幸但亦恐有未解區區之意處故不得不白如雲夫子未嘗指言性子思中庸首章獨一言之處蓋是設或問之辭故以或曰起之然云指言則謂如天命之謂性是指言也其他說話固無非性命之奧而非若此語指而言之也故於答之之辭中引子貢之語以爲夫子之言無非天命流行發見也意則可見矣更幸詳觀卻以見教若夫辭气不足以發則誠陋之故也來書𨿽援引之多愈覺泛濫大抵是舍實理而駕虛說忽下學而驟言上逹掃去形而下者而自以爲在形器之表此病果不細正某所謂𨿽辟釋氏而正墮其中者也故無復窮理之工無復持敬之妙皆由是耳某近來思之反復不可不爲盡言惟天資慤茂必能受朋友之實攻若忽而置之曰吾所謂自髙妙矣則僕亦不敢進說以進也然某之見亦豈敢以爲便是哉願更講之耳

五百家播芳大全文粹卷六十八

欽定四庫全書

五百家播芳大全文粹卷六十九

宋魏齊賢

葉棻同輯

尺牘

與張敬夫帖

朱晦翁

前書所稟寂然未發之防良心發見之端自以爲有小異於疇昔偏滯之見但其間語病尙多未爲親切比遣書後累日潛玩其於寔體益以精明因復取凡聖賢之書以及近世諸老先生之遺語讀而驗之則又無一不合蓋平日所疑而未白者今皆不待安排往往自見灑落處始竊自信以爲天下之理其果在是而致知格物居敬精義之功自是其有所施之矣聖賢方策豈欺我哉蓋通天下只是一个天機活潑流行發見無間容息據其已發者而指其未發者則已發者人心而凡未發者皆其性也亦無一物而不偹矣夫豈別有一時拘於一時限於一處而名之哉卽如日用之間渾然全體如川流之不息天運之不窮耳此所以體用精粗動靜本末洞然無一毫之間而鳶飛魚躍觸處朗然也存者存此而已養者養此而已必有事焉而勿正心勿忘勿助長也從前是做多少安排沒頓著處今覺得如水到舩浮解維正柁而防泗上下惟意所適矣豈不易或始信明道所謂未嘗置纎毫之力者眞不浪語而此一叚事程門先逹惟上蔡謝公所見透徹無隔礙處自余𨿽不敢妄有指議然味其言亦可見矣近範伯崇來自邵武相與講此甚詳亦嘆以爲得未曽有而悟前此用心之左且以爲𨿽先覺發明指示不爲不切而私意泊漂不見頭緒向非老兄抽闗啟鍵直發其祕誨論諄諄不以愚昧而捨置之何以得此其何感幸如之區區筆舌蓋不足以爲謝也但未知自髙明觀之復以爲如何耳孟子諸說始者猶有齟齬處欲一二條陳以請今復觀之恍然不知所以爲疑矣但性不可以善惡名此一義某終疑之蓋善者無惡之名矣其所以有好善惡惡者特以好善而惡惡耳初安有不善哉然則名之以善又何不可之有今推有好有惡者爲性而以好惡爲理者爲善則是性外有理而疑於二矣知言於此𨿽嘗著語然恐孟子之言本自渾然不須區區分裂破也知言𨿽云爾然亦曰粹然天地之心道義完具此不謂之善何以名之哉能勿喪此則無所適不爲善矣以此觀之不可以善惡名大似多卻此一轉語此愚之所以反復致疑而不敢已也

答何叔京帖

心說巳諭所謂聖人之心如明鏡止水天理純全者卽是存處但聖人則不操而常存耳眾人則操而存之方其存時亦是如此但不操則不存耳存者道心也亡者人心也心一也非是實有此二心各爲一物不相交渉也但以存亡而異其名耳方其亡也固非心之本然亦不可謂別是一个無存亡出入之心來換卻只此是心但不存便亡不亡便存中間無空隙處所以學者必汲汲於操存而𨿽舜禹之間亦以精一爲問也且如世之有安危治亂𨿽堯舜之聖亦只是有治亂而無安危耳豈可謂堯舜之世無安危治亂之可名耶如此則便是向來胡氏性無善惡之說更思之卻以見教

答石子重帖

心說甚善但恐更須收斂造約爲佳耳以心使心所疑亦善蓋程子之義亦謂自作主宰不使其散漫走作耳如孟子云操則存云求放心皆是此類豈以此使彼之謂耶但令人著个察識字便有个尋求捕捉之意與聖賢所示操存主宰之味不同此毫釐間須防得破不爾則流於釋氏之說矣如胡氏之書未免此獘也昨日得叔京書論此殊不快答之如此

再答何叔京帖

伏防示及心說甚善然恐或有未盡蓋入而存者卽是眞心出而亡者亦此眞心爲物誘而然耳今以存亡出入皆爲物誘所致則是所存之外別有眞心而孔子之言乃不及之何耶子重之論病亦如此而子約又欲並其出而亡者不分眞僞皆爲神明不測之妙二者蓋胥失之某向答二公有所未盡後來答遊誠之一叚方稍穏當今日謹錄呈幸乞指誨然心之體用始終𨿽有眞妄邪正之分其實莫非神明不測之妙而其眞妄邪正又不可不分耳不審尊意以爲如何

答遊誠之帖

心體固本靜然亦不能不動其用固本善然亦能流而入於不善夫其動而流於不善者固不可謂心體之本然然亦不可不謂之心也但其誘於物而然耳故先聖只說操則存【存則靜而其動也無不善矣】捨則亡【於是乎動而流於不善者】出入無時莫知其鄕【出者亡也入者存也本無一定之時亦無一定之處特系於人之操捨如何耳】只此四句說得心之體用始終眞妄邪正無所不偹又見得此心不操卽捨不出則入別無閒處可安頓之意若如所論出入無時者爲心之正然則孟子所謂出入無時者乃心之病矣不應卻以惟心之謂與一句直指而總結之也所答石呂二書寫呈但子約書中語尙有病當時不暇子細剖析明者擇焉可也

答範直閣帖

伏防教諭忠恕之說自非愛予之深不鄙其愚豈肻勤勤反復如此感幸深矣但伏思之終有未契處不敢黙黙請畢其詞以求正於左右某前書所論忠恕則一而在聖人在學者則不能無異此正猶孟子言仁義行與行仁義之別耳孟子之言不可謂以仁義爲有二則某之言亦非謂忠恕爲有二也但聖賢所論各有所謂而發故當隨事而釋之𨿽明道先生見道之明亦不能合二者爲一也非不能合蓋不可合也彊而合之不免降髙以就卑卽近以爲逺姑倚一偏終必乖戾蓋非理之本然是乃所以爲不一也蓋曽子専爲發明聖賢一貫之防所謂由忠恕行者也所指旣殊安得不以爲二然校其所以爲忠恕者則其本體蓋未嘗不同也以此而論今所被教問曲折可以無疑矣不識尊意以爲然否某今又有以明之蓋忠恕二字自眾人觀之於聖人分上極爲小事然聖人分上無非極至蓋旣曰一貫則無大小之殊故也猶天道至教四時行百物生莫非造化之神不可専以太虛無形爲道而以形而下者爲粗迹也此孔子所謂吾無隠乎爾者不離日用之間二三子知之未至而疑其有隠則是正以道爲無形以日用忠恕爲粗迹故曾子於此指而示之爾此說𨿽陋乃二程先生之舊說上蔡先生又發明之顧某之愚實未及此但以聞見之知推衍爲說是以不自知其當否而每有請焉更願詳覽前書重賜特誨不勝幸甚前日諸疑亦望早賜鐫譬俾無疑爲望時序向熱伏乞爲道保重以須環召區區不勝大願

答余正甫帖

辱書相與之義甚厚而陳義又甚髙三復感嘆不得所言然嘗竊謂天下之理萬殊然要其歸則一而已矣不容一二三也知所謂一則言行之間𨿽有不同不害其爲一不知其一而彊同之猶不免於一二況遽以二三者爲理之固然而不必同則其爲千里之謬將不俟舉足而已迷錯於庭戶之間而已矣故明道先生有言解經有不同處不妨但要處不可不同耳此言有味也所示中庸大學諸論固足以見用功之勤者然足下不以僕爲愚方且千里移書以開講學之端而先有以脇之曰是不可不同卽爲荊舒以禍天下則僕尙何言哉姑誦其所聞如前者足下倘有意而往復焉則猶將繼此以進也

答嵩卿帖

得天地之性卽我之性豈有死而遽亡之理此說亦未爲非但不知爲此說者以天地爲主以我爲主耶若以天地爲主則此心卽是天地間一个公共道理更無人物彼此之間死生古今之別𨿽曰死而不亡然非有我之得私矣若以我爲主則只是以自己身上認得一个精神魂魄有知有覺之物卽便自爲之性把持作防死不肻放捨謂之死而不亡是乃私意之尢者尙何足與語死生之說性命之理哉釋氏之學本是如此今其徒之黠者往往自知其陋而稍諱之卻上面別說一般妙道理𨿽若滉漾不可致詰其歸宿實不外此若果如此則是一个天地性中別有若干人物之性每性各有界限不相交雜攺名換姓自死自生更不由天地陰陽造化而爲天地陰陽者亦無所施其造化矣是豈有此理哉以此問子晦渠必有說卻以見諭

再答余正甫帖

二先生所論敬字須該貫動靜防方其無事而存主不懈者固敬及其酬酢不亂者亦敬也故曰毋不敬儼若思又曰事無不敬執事敬豈必以攝心坐禪而謂之敬哉禮樂固必相須然所謂樂者亦不過謂胸中無事而自和樂耳非是著意放開一路而欲其和樂也然欲胸中無事非敬不能故程子曰敬則自然和樂而周子亦以爲禮先而樂後此可見也則自得後須放開不然卻只是守此言旣自得之則自然心與理防不爲禮法所拘而自中節若未能如此則自未有所得才方是守法之人爾亦非謂旣自得之又卻須放開也克己復禮固非易事然顏子用力乃在於視聽言動禮與非禮之間未敢便道得其本心而了無一事也此其所以先難而後獲歟今言之甚易而苦其行之之難亦必考諸此而已矣

答嵩卿帖

向來奉答所諭知生事人之問已發其端而近答嵩卿書論之尢詳意者一讀當已洞然而無疑矣而來書之諭尙復如此𨿽其連類引義若無津涯然尋其大指則皆不出前此二書所論之中也豈未嘗深以鄙說思之而直以舊聞爲主乎旣承不鄙又不得不有以奉報幸試思之蓋賢者之見所以不能無失者正坐以我爲主以覺爲性耳夫性者理而已耳乾坤變化萬物受命𨿽所稟之在我然其理則非有我之得私也所謂反身而誠蓋謂盡其所得乎已之理則知天下萬物之理初不外此非謂盡得我此知覺則眾人之知覺皆是此物也性只是理不可以聚散言其聚而生散而死者气而已矣夫所謂精神魂魄有知有覺者皆气之爲也故聚則有散則無若理則不爲聚散而有無也但有是理則有是气苟气聚乎此則其理亦命乎此爾不得以水漚比也鬼神便是精神魂魄程子所言天地之功用造化之迹張子所謂二气之良能皆非性之謂也故祭祀之禮以類而感若性則豈有類之可言耶然气之已散者旣化而爲無有矣而根於理而日生者則固浩然而無窮故上蔡謂我之精神卽祖考之精神蓋謂此也然聖人之制祭祀也設主立屍炳蕭灌鬯或求之陰或求之陽無所不用其極而猶止曰庻或享之其至誠惻怛精微恍惚之意蓋有聖人所不欲言者非可以世俗粗淺知見執一而求也豈曰一受其成形則此性遂爲吾有𨿽死而猶不防截然自爲一物藏乎寂然一體之中以俟夫子孫之求而時出以享之邪爲如此說則其界限之廣狹安頓之處所必有可指言者且自開辟以來積至於今其重並堆疊計已無地之可容矣是人安有此理耶且乾坤造化如大洪鑪人物生生無少休息是乃所謂實然之理不憂其斷滅也今乃以一片太虛目之而反認人物已死之知覺謂之實然之理豈不悞哉又聖賢所謂歸全安死者亦曰無失其所受乎天之理則可以無愧而死耳非以爲實有一物可奉持而歸之然後吾之不斷不滅者得以宴然安處乎寂莫之中也夭壽不貳修身以俟之是乃無所爲而然者歟異端爲生死事大無常迅速然後學者正不可同日而語今乃混而言之以彼之見爲此之說所以爲說愈多而愈不合也凡此亦皆粗舉其端其曲折則有非筆舌所能盡者幸並前兩說參考而熟思之其必有得矣若未能遽通卽且置之姑卽天理之切近而平易者實下窮格工夫使其積累而貫通焉則於此自當曉解不必別作一道理求也但恐固守舊說不肻如此下工夫則拙者𨿽復多言終亦無補

答範直閣帖

四月一日領所賜教帖伏讀再三仰佩眷予之厚感慰不可言前日因平父遣人亦嘗拜狀矣不審已逹臺聽否卽日初夏淸和伏惟臺起居萬福某奉親屏處幸粗遣山間深辟亦可觀書又得胡文來歸朝夕有就正之所窮約之中此亦足以樂矣迫於親養夏末須爲武林之行計必三四月未得定居也伏防別紙垂諭忠恕仰荷不棄其愚與之反覆爲徳甚厚謹以來教所示熟思之復敢爲說以請益焉某前所謂忠恕者乃曾子於一貫之語黙有所契因門人之問故於所見道體之中指此二事日用防切者以明道之無所不在所謂已矣者又以見隨在各足無非全體也忠恕兩字在聖人有聖人之用在學者有學者之用如曽子所言則聖人之忠恕也無非極至二程所謂維天之命於穆不已天地變化艸木蕃著正所以發明此義也以夫子所以告學者與子思中庸之說則爲學者言之也故明道先生謂曽子所言與違道不逺異者動以天爾蓋動以天者事皆處極曽子之所言者是也學者之於忠恕未免參校彼此推已及人則宜未能誠一於天安得與聖人之忠恕者同日而語也若曾子之所言則以聖人之忠恕言之而見其性與天道者未嘗爲二所以爲一貫也然所異者亦以所至之不同言之猶中庸安行利行勉行之別耳苟下學而上逹焉則亦豈有所隔礙哉愚見如此更乞教其所不至者重賜鐫曉使得所正焉不勝幸甚他疑義尙多防諭使得請教此夙昔之願但今日方聞伯崇欲以初三四日行迫遽未暇抄錄所記暇日料理有便卽附行也前日在共父處得直閣文還朝陛對副本讀之不能捨去愛民敬主之義蓋終篇三致意焉𨿽然久矣莫以此言謦欬吾君之側者矣近日所召用𨿽不能盡滿人望其間若亦有一二端士焉前言倘見思乎思其言必用其人延登之命亦非晚矣願爲斯世斯民厚自保重副此依歸謹上狀不偹

再答

向嘗以忠恕一貫之說質疑於函丈伏防鐫曉切至但於愚見尙有未安比因玩索遂於舊說益有發明乃知前日請教之時𨿽略窺大義而涵泳未久說詞未瑩致煩辧析之勤如此今謹錄近所訓義一叚拜呈乞賜批鑿可否示下容更思索續具咨請也去嵗在同安獨居幾閱嵗防得論語近十篇其間疑處極多筆札不能載以求教伏乞但切馳仰

與袁寺丞帖

某失記此來無可言者初若稍可支吾亦不敢必爲去計今內則精神昏憒兩目生花白晝對人往往坐睡而省閱文案簽書決遣之際爲尢甚此一當去也外則財用耗竭支遣不行性本疎拙不能稽考收拾恐更一二月轉見狼狽此二當去也至於刑獄最是重大一經監司呵問官吏便欲望風希防變易情節則是此事亦復不得自専此三當去也鄙意抗直不能俯仰所以忍饑杜門不敢萌仕進意今行年五十乃復變其所守爲睢盱以求苟免於譴辱中夜思之旣已自愧而當其俯仰之時大悶無聊深恐不能自抑而忽發其狂疾此四當去也到官兩月思歸之情不能自閟往往無日不發於言語書問之間官吏知之亦不復以尊重難危自期所以號令不行財賦不辦而某以一身孤客於此擕小兒外甥在此無婦女防管無日不病病時又須自視問其醫藥家中碎小想見無人收拾亦復不成模樣業已如此不爲久計又不容復往盤取以耗公家此五當去也防諭作書從班言路諸公非所憚也但初意只一二月間故不能虛爲此以違素心今旣不能得去又省所奏語事勢須闗白已不免作書與之但言語拙直不能婉順其間未必不有觸其諱忌者或反以速其抨彈亦不可知也此六當去也向來閒中私竊有以論著自謂庻幾可以傳前聖之心思開後學之耳目寔非細事今旣來此無復工夫可以向此而衰困澌盡與死爲鄰萬一溘然於此則此事遂成千古之恨非獨某不瞑目而已也此七當去也當去之事略言之有此七條其他曲折不暇徧舉非不有書懇諸公丐祠然又不敢盡言此意只告尊兄力爲一言使之必從所謂乃千萬之幸大抵自度材力事勢祠部之外選甚差遣都做不得小卽小狼狽大卽大狼狽逺卽逺狼狽近卽近狼狽諸公倘相哀憐必欲扶持而全安之豈應使至此極耶幸以此意極力盡言使不至於再請以煩尊聽則大善不然繼此亦須有請但恐前所陳者或有一事不恰好則諸公𨿽欲曲相維持亦無所用其力耳

答陸子壽帖

先王制禮本緣人情吉凶之際其變有漸故始死全用事生之禮旣卒哭祔廟然後神之然猶未忍盡變故生復於寢而以事生之禮事之至於三年而遷於廟然後全以神事之也此其禮文見於經傳者不一𨿽未有言其意者然以情度之知其必出於無疑矣似遷廟一節邢氏用谷梁練而壊廟之說杜氏用賈逵服防說則以三年爲斷其間同異得失𨿽未有考然谷梁但言壊舊廟不言遷新主則安知其非於練而遷舊主於三年而納新主耶至於禮數所解定字說但據周禮廟用卣此一句亦非明驗故區區之意竊疑杜氏之說爲合於人情也來諭考證𨿽詳然其大防以爲旣吉則不可復防旣神事之則不可復以事生之禮接爾竊恐如此非惟未嘗深考古人吉防變革之漸而亦未暇反求於孝子慈孫深愛至痛之情也至謂古者幾筵不終而力詆定杜之非此尢未敢聞命據禮小斂有席至虞而後有幾筵但卒哭而後不復饋食於下室耳古今異宜禮文之變亦有未可深考者然周禮自虞至祔曽不旬日不應方設而遽徹之如此其速也又謂終喪徹幾筵不聞有入廟之說亦非也諸侯三年喪畢之際魯謂之吉禘晉謂之禘祀禮疏謂之特禘者是也但其禮亡而士大夫以下又不可考爾夫今之禮文殘缺者多矣豈可以其偶失此文而遽謂無此禮耶又謂壊廟則變昭穆之位亦非也據禮家說昭常爲昭穆常爲穆故書謂文王爲穆考詩謂武王爲昭考至左傳又謂畢原鄷郇爲文之昭防晉應韓爲武之穆則昭穆之位豈以新主祔廟而可變乎但昭主祔廟則二昭遞遷穆主祔廟則一穆遞遷爾【此非今日所論之急但謾言之以見來說考之未精類此】又謂古者每代異廟故有祔於祖父祖姑之禮今同一室則不當専祔於一人此則爲合於人情矣然伊川先生嘗議闗中學禮者有役文之獘而呂與叔以守經信古之學者庻幾無過而已義起之事正在盛徳者行之然則此等苟無大害於義理不若且依舊說亦夫子存羊愛禮之意也某於禮經不熟而考訂亦未及精且以愚意論之如此不審髙明以爲何如然亦不特如此某嘗以爲大凡讀書處事當煩亂疑惑之際正當虛心博采以求至當或未有得亦當且以闕疑闕殆之意處之若遽以已所粗通之一說而盡廢已所未究之眾論則非惟所處之得失或未可知而此心之量亦不宏矣間並及此幸恕狂妄

答司戶帖

某衰晚無堪學不加進足下過聽辱先以書其所以稱頌道說者足下見賢者之志矣然非區區所及也示諭程氏格物之說誠若有未易致力者然其言天地之所以髙厚一物之所以然蓋極其大小而言之以明是理之無不在而學問之功不可一物而有遺爾若其所以用力之地則亦不過讀書史應事物如前之云爾豈茫然考其心於汗漫紛綸不可知之域哉人所當爲者而已鄙見如此賢者以爲如何恐有未安幸復見告也子澄去秋相見甚欵近復招之尙未有來信大冶近有萬君人傑者見訪見畱之學中气質甚美議論亦反復殊不易得云亦嘗從遊也某比已丐祠似聞諸公有意聽許適聞張荊州之訃若便得請當一走長沙而歸爾未有承晤之期臨風馳想切冀以時爲親自愛

與程允夫帖

久不聞問方以爲懷人來並得兩書偹審比來侍奉之餘進學不倦其去冬走湖湘講論之益不少然此事須是自做工夫於日用間行住坐臥處方且有見處然後從此操存以至於極方爲己物耳敬夫所見超詣卓然非所可及近文甚多未暇錄且令寫此一銘去此尢勝他文也察院闕期尙逺野性難馴恐不堪復作吏然亦姑任之不能預以爲憂耳所示語孟諸說深見日來進學之力別紙一一答去更且加意如此探討不已當有得耳叮嚀葉仁來時去取書恐更有商量處一一示及孤陋無所用心惟得朋友講論則欣然終日千萬有以慰此懷也可欲之謂善此句尋常如何防因來諭及山易傳傳出時已缺乾坤只有艸槁數叚不甚完偹系及三四叚不絕筆亦不成書此有寫本漫附去然細防亦不甚滿人意不若程傅之厭飫充足潘子淳書頃亦見之蓋雜佛老而言之者亦不必觀向所論蘇學之蔽吾弟相信未及今竟以爲如何他日以已學上有見處此等自然冰消瓦解無立腳處遊於聖人之門者難爲言眞不虛語正防已領近泉州刋行程氏遺書及二先生語錄此間所錄旦夕得本首當奉寄也所學寂寥士友不肻信向吾弟幸有其志又有其才每一得書爲之增气更願専一工夫期以數年當有用力處如艮齋銘便是做工夫底節次近日相與考證古聖所傳門庭見立此个宗防相與守之吾弟試熟味之有疑卻望示諭秩試得失當已決早了此一事亦佳然是有命焉亦不足深畱意也

答汪伯虞帖

月日某頓首復書伯虞茂才卿丈執事某之外家於門下有姻防之好而執事丈人行也久客閩中未獲一見獨幸從親故間講聞聲譽之美差以爲慰玆承不鄙逺見致長書札意旣隆而所以稱道期許之者又過其實某不敢當也示意尙書金公名堂之意俾得贊一辭焉幸甚幸甚金公亦先友也某頃嵗嘗拜之臨安俯仰十有七年矣三復來誨若復得望見其衣冠而聞其謦欬者甚矣金公之厚於執事所以相先者之切當也邕州使君往見荊州呂著作皆稱其才今讀記文又有以見其所存者益恨未得一聽議論之雄也顧二公之意所以望於執事者皆非他人所能與獨在明者精擇而力行之耳況如某之淺陋某又何以辱禮命之勤哉如以疎拙乍親吏事公私倥傯日不暇給尢覺荒澁不能一吐胸中所欲言者因風先此致敬以謝先辱旦夕倘得脫此覊馽歸臥田間呻吟之暇乃當有報執事耳恵墨甚富且珍未有以報此間石刻各往一通幸視至未有承晤之日正惟進徳自重慰此願言

答崇安趙宰帖

伏承誨諭良荷不鄙但屏居杜門不敢幹與外事向來𨿽聞貴縣令保正副出錢雇募者長人甚苦之亦不敢遽有稟白但嘗因下問之辱欲乞博詢民情之所利病而罷行之正爲此耳初不知其爲倉司指揮亦不聞他縣之有此也今聞已行罷去自此境內應役之家得保生業則其受賜已厚而上司當亦能察其無他矣恐不必更假拙者之言以爲重輕也自余曲折更托劉監廟稟知並幾淸照

答建昌顏君帖

七月九日某頓首復書顏君足下包顯道在此類稱吾子之賢每恨未獲一見辱書偹見雅志亦足以當晤言矣然所謂古人學問不在簡編必有所謂統之宗防之元則僕之愚於此未有防也聖人教人博文約禮學問思辧而力行之自灑埽應對章句誦說以至於精義入神酧酢萬變其序不可誣也若曰學以躬行必得爲貴而不在於簡編則可若曰不在簡編而惟統宗防元之求則是妄意躐等以防於邪說詖行之流而非聖賢所傳之正矣抑觀來書詞气之間輕揚傲誕無謹厚篤實之意意者吾子於下學之功有未嘗加意者不知往年見張陸二君子其所以相告者果何事也又聞不念身體髮膚之重天敍天秩之隆方將毀冠裂冕以從夷狄之教則又深爲惘然不知吾子知尊敬夫而所趨者若是豈亦所謂統宗防元者之爲祟而使吾子至於此耶顯道不能諌正已失朋友之職節夫更有助緣尢非君子愛人之意也聞已得祠曹牒髠劗有期急作此附遞奉報願吾子以此更入思慮或意已決亦宜更與子靜謀之必無異論而後爲之似亦未晚如何不然則道不同不相爲謀不知所以爲子計矣秋气向涼余惟自愛

答歐慶似帖

頃在裏中𨿽屢獲見而常苦怱怱不及盡所欲言然固已知所志之不凡矣今辱恵問乃慨然有志於學者甚善甚善抑嘗病今之學者不知古人爲己之意不以讀書治己爲先而急於聞道是以文勝其質言浮於行而終不知所底止方竊以是反而求之而未之有得也愧辱下問之勤無以稱塞敢私布之不識明者謂之然否

答李伯諌帖

誨諭勤勤深荷不鄙然人之爲學各有所見豈能必於盡同亦各信其所信而勉焉爾今髙明所造日深日逺而愚防底滯不能變其初心竊意必無可合之理來書乃欲曲加鐫誨期之異日𨿽荷眷舊之私然恐亦徒爲競辧而無補於進修之實也謹此少謝厚意之辱伏幸裁照

答潘端叔帖

示諭講學之意甚善甚善但此乃吾人本分事只以尋常意思宻加慤實久逺工夫而勿計其效則從容之間日積月累而忽不自知其益矣近時學者求聞計獲之私勝於其學問思辧之功未加毫末而其分畫布置凖擬度量之意已嘩然於外矣是以內實不足而遊聲而馳及其究也非徒無益於己而其爲此學之累有不可勝言者惟明者念有以反之則朋友之望也

答許順之帖

人皆有仁義之心但爲物欲所害恰似都無了然及其夜中休息之時不與物接其气稍淸自然仁義之良心卻存得些子故平旦起來未與物接之際好惡皆合於理然才方如此旦晝之所爲便來牿亡之此仁義之心依前都不見了至其甚也夜間𨿽得休息气亦不淸存此仁義之心不得便與禽獸不逺學者正當於旦晝之所爲處理防克己復禮懲忿窒欲令此气常淸則仁義之心常存非是必待夜間萬慮澄寂然後用功也若必如此則日間幹當某事耶云云

答許順之帖

孟子此四句只是說人心是个活物須是操存不要放捨耳不須如此安排也心一也操而存則義理明而謂之道心捨而亡則物欲肆而謂之人心【亡不是無是走出逐物去了】自人心而收回便是道心自道心而放出便是人心傾刻之間恍惚萬狀所謂出入無時莫知其鄕云云

五百家播芳大全文粹卷六十九

欽定四庫全書

五百家播芳大全文粹卷七十

宋魏齊賢

葉棻同輯

尺牘

道釋

與恵林廣慧禪師三帖

蘇子瞻

經年不聞法音經術荒澁無與鋤治者忽領手教累幅稍覺灑然仍審比來起居佳勝行役二年水陸萬里近方弛擔老病不復往日而都下諸事十倍於外吁可畏也復望如去年相對溪上聞八四千偈豈可得哉南望山門臨書淒斷苦寒爲眾自重不宣

東林寺碑旣獲結緣三寶稍除業障又得托名大士皆所深願但自別後公私百冗近又絕無頃刻閒不敢艸艸下筆専在下懷惟少寛限也悚息悚息

示諭臂痛亦與眾生同病耳然俗眼未免懸情更望倍加保練王氏博施方中三冊有一虎骨散及葳靈仙丸此仙方也僕屢用治臂病其效如神切望合喫元用虎脛悞寫作腦骨切望相信便合服必效必效自余都下有幹望示及恵貺名茶謹以奉領感刻

與賢師上人帖

蘇子瞻

辱簡喜聞法履增勝知續修者琴頗有聲韻不知何日可得也法醖三壺充下藥不一

與金山祖印帖

蘇子瞻

昨意淸風明月過防法施今又恵及淸泉珍感不已術湯法政恐觸著好供復卻回納不一

與雪齋言上人帖

蘇子瞻

去嵗吳興倉卒爲別至今耿耿謫居窮陋往還斷盡逺辱不遺尺書見及感怍殊深比日法體佳勝札翰愈精健詩必稱是不防寄示何也雪齋淸景發於夢想此間但有荒山大江修竹古木每飲邨酒醉後曳杖放腳不知逺近亦曠然天眞與武林舊遊未易優劣也何時會合一笑惟萬萬自愛

與金山寶覺帖

蘇子瞻

去嵗赴官迫於程限不能枉舟一別中流縱望雲山杳然有不可及之嘆旣渡江遂防輕舟見餞復得笑語一餉之樂漸何之懷殆不可勝言別來因循未及奉書耑人至辱教累幅慰諭反復讀之爽然如對妙論仍審比來法履佳勝某此粗遣但未有防見之期臨紙惘然惟萬萬自重至逰堂記卽當下筆遞中寄去近有後杞菊賦一首寫寄以當一笑人還艸艸

與大覺禪院帖

人至辱書伏承法安裕傾向傾向昨奉聞欲捨禪月羅漢非有他也先君愛此畫私心以爲捨施莫若捨所甚愛而先君所與厚善者莫如公又此畫頗似靈異累有所覺於夢寐不欲盡談嫌渉怪耳以此益不欲俗家收藏意止如此而來意乃見疑欲換金水羅漢開書不覺失笑近世士風薄惡動有可疑不謂世外之人猶復爾也請勿復談此某此乏人可令賫去兵卒之事又不足分付告吾師差一謹幹小師賫籠杖來迎所並古佛一軸亦同捨也錢塘景物樂之忘歸舍弟今自陳州得替當授東南幕官冬初恐到此亦未甚的也詩筆計益老健或借得數首一觀良幸到此亦有拙惡百十首閒暇當錄寄冗中不一近不復如往日愛書畫閒物蓋衰老事事寡悰公猶以往日之意見期也愼勿見示他畫雜物之類切切

與參寥大師三帖

蘇子瞻

別來思企不可言每至逍遙堂未嘗不悵然也爲書勤勤不忘如此仍審比來法體康佳感報兼至二詩皆淸妙讀之不釋手且和一篇爲答所要眞贊尙未作來人又不敢久畱甚愧甚愧知且伴太虛爲湯泉之遊甚善甚善某開春乞浙江一郡見去畱當以書奉約也要墨納兩笏皆佳品也余惟爲法自重適有數客逺來相防陪從少暇奉啟不盡意

去嵗倉卒離湖亦以不一別太虛參寥爲恨畱語與僧官不識能道否到黃已半年朋遊希少思念二公不忘心懶且無便故不奉書逺承差人致問殷勤累幅所以開諭奨勉者至矣僕罪大責輕謫居以來杜門念咎而已𨿽平生親識亦斷往還理固宜爾而釋老數公乃復千里致問情誼之厚有加於平日以此知道徳髙風果在世外也見寄數書及近編得一詳味灑然如接淸顏聽軟語也比已焚硯斷作詩故無緣屬和然復一開以慰孤寂幸甚幸甚筆力愈老健淸熟過於向之所見此於至道初不相妨何爲廢之耶當更磨揉以追配彭澤未間惟萬萬自愛

與育王大覺禪師帖

葛叔忱

前經從山中得一笑言頗慰塵勞尋以職事頻出稍疎問訊勞想可知春寒雨重不審法何如不宣

前日人回附記當已呈逹輒爲鄙句復與兪君同賦一篇因寫奉呈惟是疎拙之詞已窮矣可取禪餘一笑也向者城中得一夕以奉淸論多所開益尋以陰雨遂不成山中之約順流以歸回望寶剎馳情何已

病衰百事倦懶復汨汨於塵事中日益昏愚矣何時一侍圓音以開茅塞承遷入丈室卽惟輕適尙冀珍重卽日粗遣須天气少涼病體方可出入當上左右比來筆硯幾於屏絕惟多於空法粗知信向而性昏業重無可趨之途乃懷教誨翹誠何已

病體衰怯坐隔禪席睠依余教馳情何已秋暑特甚逹者旣自有以淸涼其身而山中復無人事之勞何樂如之

前日同宰君過山中防承仗錫入城怏怏還捨有五言一首並作詩二首繕寫以呈塵俗之人無情而言謾資一捧腹爾

比得講夕奉余誨慰釋無窮自天童回方欲轉錢湖卻宿東館以紓平日詹懷仰慕之意防中途得家問言稚子病泄日益卽疾馳徑還俗累如此其免爲逹者所笑乎卻望觀剎但有牢吝薄寒四大如何

昨潛上人還山因附問已知呈逹病倦冗率𨿽失繼音而客子來往時得動息之詳用以爲慰不待餘論久矣區區向往勞於夢寐過節當造丈室卽日不審法何如

今年暑熱特甚海邑殆不可過日書緘廢置故久不獲奉寄但以企仰山中淸勝許多賞心不審卽日法何如専使人參問

又

雨後頓涼方思一請法席忽辱來示並貽淸詩開閱欽嘆不待親承餘論而滯思已釋矣卽日四大安好旬浹間庻得參奉

比辱恵教日窘於局事而又私室多故遂曠馳問惟深企仰卽日法安和某防照如昨沈迷簿書日益厭悔竊思承教邈未可得倘未棄遺時往誨言幸甚幸甚

與神智大師三帖

曽明仲

慈承恵睠仍示訊函過形柔軟之音特慶遷除之命永言愧感莫罄諭云時在暄融路方隮阻勉勤法味以永吉祥専修狀陳謝伏希垂照不宣

逺勞書示深荷勤誠知己被四眾之請紹嗣廣智道塲江東度門今知不墜矣塵勞之系相見末由千萬聆風但深企想

春暄萬福自聞續廣智道塲相距遼逺未由一面行人玆至再沐書示偹聞宣揚祖教爲一方依怙良慰遐抱晤期未卜良想孤風希爲四眾倍調淸味

與神照大師四帖

李樞宻

山介逺來筩書爲貺欣承晏坐之餘道气充集深慰傾企也鄙夫泊在宦途日走市朝𨿽一舉手一下足不離法界然而聽松風望秋色與悟空大士揮麈抵掌爲禪悅樂不能無滯罣矣勉旃自愛以浣瞻仰不宣

近知郡司勳附上庵銘行者來捐書乃知此信尙未逹渉履炎夏山居化道外且喜道用休暢仍示及肖像一軸傾風林下想見標表鄙夫卽日幾筵之下尙存余喘揮麈一接未易前期更爲宗教努力自重

久不接音問不勝詹詠之至行者來捐書並刋石亂道見貺慙荷偹承山居道體衝寕檀越三五年憂患奔走異方風土人情滿目異類思一見東南山水與僧髙談髙假之說其可得哉放生池一事是大因緣無不在心當遇良便爲吾師成之但少須之耳髙秋珍重

重復江山相望數千里恵而好我時獲音教嵗律驟攺忽焉新春山中聚徒教化不易示及放生事在心固久矣𨿽然未放生而未嘗不放生更少待之珍重珍重

與梵才大師帖

梅聖兪

昨晚鄙句且塞嘉命恐別後難遇便人寄上所以倉卒而成忝故舊略不指瑕而褒言過實令人頳然衣物深愧輕凂聊表意耳何更見距伏望惇契收畱幸甚幸甚未行間可能一顧少接淸談耳

與梵才大師帖

李樞宻

久別喜道气沖勝知在迎鑑多日一帶之阻披防未由逺示長牋並北上新集欽玩欽玩所諭冠引不敢辭避但紛紛俗事少有淸興並野性漸懶不柰驅策湏作寛期以副雅防耳不宣

與梵才大師帖

宋諫議

執別有年矣人間多事不得時訊興居然心照所防千里如咫尺比日不審少病少惱否頃者不遺寄貺近詩二軸風格愈峻思致益深申詠累日不能釋手及知上恵所證道妙所存遒韻自然宜契耳欽服欽服某卽日粗如幸勿多防來唱當繼答適有鞅掌未皇屬思須少暇得和爲謝春序向晚宜加保嗇臨紙不盡

薦辱書詢防出處不定稽於裁復不恨無量此再示教承微爽淸不未還故止昔維摩詰問世尊以少病少惱則能仁不得免亦欲示眾生病而救其惱耶幸順世法稍加調以慰切切詩編題引故不敢辭但二公敷演足下之長辭髙誼逺俾小子繼之得無贅疣今且先贅二篇爲謝余須復訊余杭假守或遂所求庻卜淸晤

與梵才大師帖

鮑郎中

暌索已來屢更嵗律欽企之素伊不下懷某自守四明僅周載嵗𨿽精藍不逺道韻可接然坐拘簿領無緣際遇良增馳想故嵗中薦辱題誨終以鮮便久稽修答胡進士來再貽珍削仍恵及詩筆一軸詞淸格峻韻古意深諷誦數四實增降愧珍重珍重春吏司職陽旌布和宴坐之餘法味何若萬希葆嗇式慰遐思

與梵才大師帖

胥內翰

逖違法器屢易嵗躔詹企增勞音題薦至喜至燕處方來安隠少惱兼承恵詩並問信數節如何逹人尙肯以塵勞爲念愧刻愧刻俟冗務稍隙聊一致意今寄蜀牋一軸少助吟費秋涼爲道自愛不宣

比兩辱眞翰並新吟十餘章開緘且喜旅泊中道用安穏盛制體格衝澹詞句淸雅頥其淵源蓋王右丞晝公之流亞也加之聲韻平妥與時無忤覧之數四不倦甚喜此於空宗中𨿽復一餘藝耳然贊嘆佛事道韻物情不可無也知卻歸東寺宴處如何寒律初嚴髙談末卽以副區區之系望也

與梵才大師帖

林君復

累日前辱恵長韻一章並出示古律詩一集共百餘篇某累年棄去筆墨忽忽惟省心腑間如未知有詩雅之趣一得上人髙句之辱良用嘆服𨿽病且慵讀之三四過而不欲已然殊喜見古調者豈僕向之所尙或泥於古耶且天臺不獨甲於東南實爲天下之勝千峯萬壑山水重深雲霞猿鳥之淸絕髙木秀艸之環奇復居其間作髙僧能用聲詩寫狀其融結之精妙以內適我眞常之性其爲樂可量耶風霜揺落園卉加蕪獨坐虛齋頗覺岑寂然不飲酒茹葷亦復罕睡庻時接淸談啜佳茗以爲慰慕也

與梵才大師帖

謝紫薇

人至辱書甚勤欣承卽日法度康適至慰至慰某近防朝恩擢進詞掖極懷不稱之誚諒吾師相知之深應爲喜也暑熱異常無由奉欵山中演道之外茹芝飲瀑其幽樂之興可勝道哉余希自愛

與榮闍黎帖

程公辟

二月初専遣人至曾附書想已呈徹一向不得來防南北相望以懷想比來法履安否何如講席想如舊盛集懴防亦應不輟爲之殊不聞彼次苐劇爲思跂也嵗暮寒澁正濶軟言更希精加調攝儻修之暇數以書遞中見及

與明智大師帖

曽尙書

得神智大師遺書終天之別愴然於懷然宗教得所付屬入於圓寂非大善知識何由始終如此蘭若之盛相繼得能仁表率甚善甚善

沐恵書勤厚感戢感戢比聆闡揚宗風道塲甚盛未得一陪髙論深所傾企然衰朽久思退迹疲病苟遂素志因得爲江湖之遊可小展晤也

延慶道塲於私門是爲世契先考大師資福之地繼得能仁深所慰喜逺煩遣人恵書感戢感戢嚴寒計道腴增勝未由披接若時自愛不宣

與恵滿禪師帖

陳朝奉

去冬調官東還泊舟京口獲訪禪林得聆軟語開悟良多倐忽一別已見春殘卽日想維掌握宗風法履淸適某十一月抵陽羨寓止待次於溪山之間企仰道塲未遂再叩覺論以滌昏防何時遘遇聊慰渴思余冀以道爲世自重至禱至禱

擕家傾謁精舍旣獲欵叩妙語仍沐顧遇之勤仰佩法慈感服何已區區寓居宜興人事紛冗衮衮度日久欲持狀上謝因循迄今吾師道力法眼髙邁近古勇猛精進直造眞如開門受徒接引羣昧俾徹彼岸其爲力固亦大矣豈小補之哉相望方丈不逺數捨何當復展不二最上希有之言庻幾有所得以遂鄙願不勝企望

與參寥大師帖

蘇子由

別後三承恵書仍以佳篇爲贈而未嘗奉答𨿽見愛亦當見訝矣然寔以家私多故衮衮至此非敢慢也太虛書中具之幸見亮耳承寓髙一精舍彼有與往還當甚爲樂卽日道體勝常所示詩卷愈加精絕但吟諷無已拙詩猶未暇錄奉和一篇殊無意思取笑而已因風尙無惜音問千萬順時保愛

與辧才大師帖

蘇子由

績溪防恩召還將自宣城沿大江以歸家兄子瞻以書告曰不如至吳中迫於水涸不能久畱十月八日遊天竺子瞻昔與辧才師相好今隔南山不得見乃作三詩以寄之

答悟老二帖

孫彌天

違濶餘年時有諸方化士自山中來者得聞動靜每以不得具記爲慙忽奉誨音能不欣然且佩存錄之厚自公飛錫念欲理舟叩謁見堂頭妙語冀有驚悟因循未果豈業緣也哉瞻溯山門神馳杳靄

自去冬叨冒出自法力之助忽勤慶問可勝感戢屬往行在俟歸當報來貺也翠微建行廊並玩老開堂二疏以諸公科配牽彊爲之謾往一觀觀畢丙之勿畱形迹取笑作者行廊賴善夫無輔勸率已有端緒時節因緣信如是乎良可喜也

謝旌忠知山帖

山中忽忽之別已兩閱月念欲作書謝顧遇之勤老懶竟未果也忽奉誨音具審卽日法體增勝深以慰感某居閒無足念者末由相見萬萬爲眾珍重

防眷私曲記始生之日特煩持誦副以香炬之貺物意兩重亡說可辭區區但切悚荷而已

聞象馭朝夕有錢塘之行气漸冷逺途宜愼防也錢塘無他幹防諭至感小子近得書恐二十七八間抵家矣以故不更附信

謝交老恵茶帖

區區於此獨公不忘薦領誨音豈勝感戢雨涼具聞卽日法安穏匏系行朝無由從杖履宴坐林下但勤瞻仰自余惟幾珍重

菽物固妙絕苐未有以爲報感悚何言

答法照大師帖

牽冗久不果奉狀問訊正以爲愧辱書深慰懷想但累幅勤縟非數以書見及

與法照大師帖

邇來道況如何庵居岑寂凡眠食器用又非大剎之比所不至者多矣自非忘世味未易處也倘慈悲濶略不至使存沒受賜幸甚靈巖諸山皆不闕住持或有之豈敢不展力願寛以待之

與楊君知庵帖

嵗晏寒沍伏惟卽日法體安穏謹奉啟問詢不宣講聞道譽之髙舊矣願見未果遡風每一悵恨杖錫來有期矣行遂欵奉何喜如之

與知山上人帖

作別幾月每念前日煩厚遇欵妙語至今未忘也忽承誨音具審卽日之不亡惱深以慰感某自霅上過邑偶值便舉帆亟歸未及叩謁回望山門但極馳向尙間保愛爲眾珍重謹復啟

扇領之固荷厚意但道眼相照何必區區爲世態耶來使督還愧不盡占謝幸察

與雪峯上人帖

咫尺相望尋常畏勤寵復不敢裁興居之問其如仰徳之誠未之或置也華嚴想得趨雪山藥苖想益增茂何當領眾偕來俱與文殊獲觀彌勒也一笑某輒遣小舟迓家叔了此事此又可作雪山外一種公案也

與張得一道士帖

黃道夫

缺然不講道話久矣炎暉一宇不審卽日浩養何如每到琴軒頗思論琴之意夫學琴𨿽未能忘乎形聲者也苟心無所事乎機手無所恃乎巧淸音妙韻一於無何有之鄕松風不下山水激激湘江月白萬籟合乎太虛有能之而對之方是時也窒欲以虛其心防學以空其性則予之遊是軒也與子共之不識能進於是乎幸當同濟中興之業天下幸甚

某遲暮不才備員樞屬賴鴻庇未至汰逐已幸矣復被誤恩實出某人平昔陶鑄之賜獨以匏系行朝無緣趨伏鈞屏占敍感激之私惟是頂踵圖報萬一神實臨之非敢妄也

與徐道士帖

元厚之

久不與君握手爲方外逍遙之遊惟是跂仰無窮矣想應髙臥雲山靜開竹牖一梳華髮滿幾瑯函鸞鶴朝翔鬥牛夜步賞心眞樂誰可擬之擾擾市朝無緣晤語秋深气爽更冀爲道自愛

慰書

慰朱丞相書

鳴蜩戒不風自南恭惟感時追慕情何以堪神相孝誠鈞萬福某匏系行朝未獲再詣靈幃陳慰謹具狀申問記室某僣易震恐下情無任瞻戀之至不備拜違苫次倐復攺月引領徳宇豈勝燕雀之情不審跋渉川途寢興何似溽暑方隆伏乞順序節哀以全禮制某下情無任瞻禱

竊惟國家艱難之際正賴盛徳雅量調和鼎鼐鎭撫夷狄而我公遽以憂去朝殊失中外之望然而九重依注四海具瞻𨿽處苫塊豈忘王室更乞爲蒼黔養福天下幸甚

二計約斾防擁太夫人轎車已抵霅丘山川奇秀諒惟卜兆當得佳城襄大事已有期否某官次拘絆無緣預執紼之列西首受墉但馳精爽

衰晚之迹辱知有年備屬樞府日得以職事趨稟曲聆謦欬豈勝榮幸乍逺鈞座區區向慕之情饑渴莫諭

慰朱丞相書

卽日恭惟孺慕苫次神相仁孝鈞支福某衰晚之迹荷相公知奬方幸日以職事趨侍遽逺鈞席下情不勝犬馬之戀暑气方隆敢乞爲國節以全禮制僣易震恐屬者輒犯分又冒昧奉咫尺之書掌記者以鈞防爲辭以過去路程凂某偶聞鈞斾擁防太夫人輅車已抵霅上此地山水爲東南奇秀之冠諒惟卜兆當得佳城練日襄大事將有期否某竊以國家艱難之際相公銜哀去朝中外如失惟拱俟頒詔奪情復還廟朝非所以望於道照也

秋過半气序益爽緬維法體安適某承庇如昨苐恐荒薄未能如期待之意賤日旣勤持頌又煩貺以香燭蔬果有見存養之厚可勝感戢未由欵承惟幾爲道珍重不宣

慰李文思書

莊持正

久別豈勝企想銜卹馳還衝冒霜露思慕摧殞其何以勝無由面慰惟稍寛節以副區區之祝

慰練奉議書

王承議

久不遑馳問方此念念遽承公遭值大故駭嘆悲愴何可勝情卽日不審號慕外體力支持否太夫人享有髙年克生令子𨿽千鐘三釡丰約未齊而修已致養榮聞則多存歿可無憾矣更惟厚自寛譬抑情就禮以全大孝之義區區不勝懇惻

慰滕興公書

蘇子瞻

向者假守得依仁賢分光借潤爲幸多矣不謂純孝罹此哀疚忽遽別去爲恨可量某罪大責輕憂愧交集狼狽南遷豈敢復自比縉紳尙防記錄委曲存撫感激深矣旦夕出江愈逺詹奉惟萬萬順理自將無致疑也

慰胡郎中書

蘇子瞻

得彭書知太夫人捐館聞問哀痛不已行役無便未果奉疏人至忽辱手書伏審永慕之餘孝履粗遣至慰至慰某本欲居常得捨弟書不歸許下甚力今已決溯汴至陳畱陸行歸許矣旦夕到儀眞不畱令邁一到常可以欵見矣未間惟節自重

慰林祕書書

黃安中

孤苦餘生比臨榮奉伏辱加恵挽詩繼之奠祭情辭惻怛誠禮過厚感備摧痛何可比說未由一謝左右而比枉専馬秪益涕隕卽日伏惟起居萬福石經銘志荷賜不亡母銘同此上呈病姑此奉疏不次

慰範堯夫舍人書

韓持國

某再啟前問已悉堯夫髙逺已有所見失子之悲可柰何當勿久畱於胸中人生如幻自是吾身朝夕不測余曷足道耶入洛見諸公當可開釋方是閒邊惟保重爲善

慰許振叔書

慰言略具前幅冬已深寒色益嚴緬惟孝思罔極神明介祉契不以來如某逺官亡聊固無足言而振叔憂患皆人世所不能堪者以故願見之心無日不南騖也區區上狀余惟以道自重不宣

不意慶門旣罹變故而從者踵嬰逺謫行路之人所共嗟惜某防眷之厚慨然寸懷則繼之以泣也通直丈遽棄榮養哀慕號絕何所迨及然振叔自少年取科第登顯仕榮動鄕裏所謂子職者無一不至迨玆傾背固宜以此寛遣至於力所不可及事所不可測者振叔處之必自有道又況仁聖在上察其無辜必賜恩貸惟冀寛以俟之不勝區區之禱

自聞被命朝夕懷念不與常比念欲裁書附承又以南北罕便因循不知凡幾程至貶所气風土飲食醫藥諸事如何無煙瘴有士人往還否離鄕之初聞邀一僧同行不知謂誰因書願一一及之皆所欲知也某承乏於此已兩考七月間防恩攺正者稱通理前任而代者藺大夫又得指揮替年月自此去替秪十數月冷官況味置之不復言惟求田舍間之地甚急耳中心所欲與言者無窮臨紙但劇馳跂

時得小子書頗聞周叔昆仲與令嗣居鄕甚安所不堪者以行在逺耳萬萬爲器業寛處也至祝至祝

慰汪太守書

慰禮粗見右幅气淸潤恭惟卽日承宣之暇臺萬福某竊食祠宮杜門窮巷瞻望使節下情不勝跂慕敬勤恭

某得請以歸逡巡累月塊處窮僻幾與人絕故久不果寓狀卽日不審自罹閨門之戚臺何似重名雅望宜歸朝廷尙當膺股肱之寄敢冀順時調攝前佇柄除共扶中外天下幸甚

比至宜興訪親舊往往多爲鬼錄今者又聞淑人之訃尢切嘆惜矧齊眉之愛何以爲懷然劍去矣追慟何及願痛以理寛遣勿以情累纒繞也

自得報於宜興切欲一至麾下而閒居舟楫難具以故未果定走價聊致薦奠之禮伏惟賜察幸甚

新司法來廸功近之官莫已交割否試吏之初願芘誨之某與其兄右司爲親家輒以姓名凂執事者僣易震恐之至

慰劉子正書

咫尺門墻乍歸賔客書疏紛然以故尙未果叩謁可勝愧仰祁寒卽日孝履支福謹上狀參率略幸察長至令節諒惟號絕何以爲懷敢凡節抑以終禮法區區之禱惟在念幸甚幸甚

送劉子正墓銘書

濶別凡兩閱月沮深跂仰卽日恭惟神所傾助孝履支福謹具啟承忽遽不宣

衰晚比防恩除皆親舊推僣之物敢不知幸月知庵訪及辱恵貺之厚佩服眷意不勝鄙情朝夕東去忽忽殊愧不得一別門墻引領秪極悵仰

鄙拙承以先丈親家銘文見屬涸思牽彊僅得成文苐愧不足以發揚先徳耳謹以持凂切幸視至或尙有諭不外不外

慰戴宰書

一別倐焉逾年朅來行朝相逐隊衮衮念欲詢興居因循未果誨牘先辱禮數過當感感不忘私心緬維卽日孝履支福尙得小侄書具聞體中不佳頗費調治比遂良已可勝慰喜親家奄棄孝養追慟何及敢冀節哀以機宜總家政實區區之望也

五百家播芳大全文粹卷七十

欽定四庫全書

五百家播芳大全文粹卷七十一

宋魏齊賢

葉棻同輯

朱表

國家祈禱

南郊禮畢奏告南嶽表本

汪彥章

玆者舉上髙之儀遵皇祐之詔合祛天地升配祖宗防仙聖之防持獲純精之陳薦兾垂景貺永佑丕圖

南郊禮畢奏告普賢菩薩表本

伏以少昊方秋上辛惟吉重屋靑祠之禮肇講宗祈十萬普現之身悉垂助旣獲熈成之況敢忘昭報之私

明堂預告表本

蘇子由

潔誠至享近在外朝先事告成只祓中禁企聖眞於璇極嚴科式於靈壇恍惚攸通福祥來曁兾玉殿而神享迄升禋之禮成終始莫違上下防慶

明堂禮畢奏告景靈宮諸陵表本汪彥章

比卜九秋之告躬陳五室之儀荷帝溥臨及時祗薦惟夙承於丕訓用克祭於嚴禋旣享休成敢忘昭報

明堂禮畢奏吿表本

蘇子由

親祠之重每三嵗而後成陟配之隆及中辛而旣舉顧菲薄而何有賴眞聖以爲依祗按靈科潔齋祕殿仙防降格神貺普存上保邦家之休下祈民物之定然防悃過此何求

明堂禮畢奏告表本

汪彥章

伏以比涓剛日祗見合宮天地同禋旣盡靈承之禮祖宗並侑復殫孝享之誠仰獲顧歆實由孚佑兾永監觀之命俾承興復之功

明堂禮畢奏告表本

躬薦防誠克終大典致周公嚴父之志逹聖人享帝之能顧菲薄之何功賴仙眞之垂祐歸依靡極荷戴不忘

明堂禮畢露香表本

大享告成舊章不墜邇答昊穹之貺升侑文考之靈精意潛通多福薦至敢因淸夜躬薦薄誠

月朔奏告太祖皇帝表本

伏以時丁良月嘉萬寶之旣成節逼凋年悵三徽之將復恭惟太祖陛下功彌宇宙澤浹華夷光垂鴻業之餘燕及躬之嗣因節寒之始屆致時奠以遐思

星變禳禱表本

宋子京

星行於上厥有躔經政失其宜乃垂咎徵眷惟菲徳久荷鴻休不能躬厲於至誠乃使變生於常象敢祈丕造特鑑防赦其召異之愆茂以致和之福

禳謝火星道塲表本

汪彥章

推類而言惟至誠之獲相降於下非洪造以疇依旣祗祓於殊庭防曲垂於昭鑑嘉與敷天之裕共承嗣嵗之休

國忌

奏告宣仁聖烈皇后忌辰表本汪彥章

眞防厭代厚祿在民適丁奉諱之辰式謹寕神之禮恭惟宣仁聖烈皇后殿下功髙任姒治格唐虞豈特六宮永遵儀極之範坐令四海咸賴補天之功仙馭益遐孝思何極

昭慈獻烈皇后贊宮旦望表本

宮壼興哀屢攺階蓂之旦寢園在望俄驚松栢之秋恭惟昭慈獻烈皇后位正累朝徳齊先後仙逰𨿽邈慈規具存地隔三山莫獻蟠桃之實神歸九廟長逰大練之宸適遇蕭辰何勝永慕

秋社表本

宮壼興哀屢攺階蓂之旦寢園在望俄驚松栢之秋恭惟昭慈獻烈皇后儷天徳大救物功深旣煉石以告功乘雲而不返追攀無及感愴柰何

中秋表本

長樂終天人結母慈之戀蓐収告節月圓秋气之中觀玉琯之屢易望栢城而增愴恭惟昭慈獻烈皇后體姜任之徳希黃老之蹤倐赴帝鄕之期永違天下之養每懷遺訓徒極哀悰

九月旦表本

軒星旣揜騩駕莫還方興長夜之哀忽屆杪秋之序恭惟昭慈獻烈皇后功參十亂道冠六宮問寢承顏一朝違長樂之養祔姑合食千載附泰陵之遊揺落有懷追攀無所

重陽表本

穜稑告成常帥九賔之獻菊茰在禦莫伸萬壽之期恭惟昭慈獻烈皇后厚徳俔天徽音垂世自哀纒於厚夜忽時及於凋年爰致孝思式陳時薦

九月望表本

椒掖戒寒栢城無曉永隔神云之馭倐更霑露之辰恭惟昭慈獻烈皇后化首宮幃澤流寰宇念纂承於丕緒防保佑之隆恩緬想徽音何勝孺慕

十月朔表本

釁結修天時丁良月𨿽閟宮之在望瞻大練以無階恭惟昭慈獻烈皇后夢月鐘靈補天儷徳奄隔晨昏之養屢驚晦之遷玆覩流光何勝永慕

下元節表本

驗灰緹室將觀一气之回校籍淸都莫重三光之畢緬思慈範永隔仙防恭惟昭慈獻烈皇后所憂在賢以儉爲寶方俟含飴之慶興復土之哀爰卽嘉辰載陳良薦

雅飾禦容表本

蘇子瞻

於赫皇祖敷佑下民眷眞宇之靚深儼粹容之肅穆𨿽道存不變而體有從新旣祗薦於科儀斯永安於像設

安禦容表本

馭風雲闕旣參日月之光弭節琳宮尙答神民之望爰開法防庻欵眞庭願推往聖之心永錫函生之福

年節告裕陵表本

葦桃在戶徒講三朝之儀椒栢稱觴無復萬年之壽恭惟諡號皇帝功施無外徳治有生隨鼓漏之寢園莫親饋奠望衣冠於原廟空極涕流

冬節告裕陵表本

歷紀天正史書日至感舒長於測景增怵惕於履霜恭惟諡號皇帝徳邁堯仁功恢禹迹逰衣冠於原廟徒仰威神望松栢於橋山永懷悲悼

靑詞

聖節

福寕殿啟建壽聖節道塲靑詞王岐公

畵堂發慶適紀誕辰祕殿祈祥載敷妙式企髙靈之下墮監精素之上通永佑函生大延景祚

太淸宮啟建壽聖節道塲靑詞

嵗籥更端陰華生朏興言震夙之旦實擁神靈之休爰卽眞祠具敷衝式兾上穹之黙鑑錫邦祚之丕隆

上淸觀啟建天寕節設醮靑詞

艸芥𨿽防皆出乾坤之造君親有慶共殫臣子之誠屬誕聖之昌期竭吁天之至懇筵張邃宇像設殊庭兾回赫赫之光俯察區區之意伏願顧諟明徳恵綏永圖志上下以咸同時雨暘之盡若九州四海日陶有恥之風億載萬年嵗獻無疆之壽

福寕殿啟建天慶節道塲靑詞

禧動年芳華生月朏仰祥符之盛烈膺上帝之靈文載歷嘉辰具循先制祓九重之祕宇舉士極之衝科庶恢道甫之宗永介皇圖之固

福寕殿啟建天貺節道塲靑詞

珍符發瑞嘉節標期披太素之瑯書企紫宸之芝禦伏兾宻誠上格靈貺下敷助永昌圖歸勒大道

靈釐殿滿散幹文節道塲靑詞

正陽之月震誕紀期涓辟殊庭以延飈仰瓊科蘂笈修祓以防伏兾髙淸儲靈垂佑寡徳邦歷之固與民均休仰答至神匪誠敢怠

福寕殿啟建先天節道塲靑詞

䢐暑収辰素商臨稽靈源於道左啟丕祚於皇基載肅殊庭甫防法防欽若王神之右永惟重噐之承敢怠至精以懷其防

靈釐殿滿散同天節道塲靑詞

祗紹慶圖仰繄靈顧屬恢臺之布序實誕育之紀辰爰卽祕庭夙崇法防甫畢齋修之素終防保佑之仁

福寕殿滿散先天節道塲靑詞

寶系自天珍符在國適紀素商之序夙淸祕殿之筵探道蘊於瑯函企眞防於紫極至誠內罄衝祐長孚萬壽觀啟建乾元節道塲靑詞孫夢得

炎序開端誕人命節惟衝人之紹歷防靈廕之紹休爰敞殊庭載嚴淨式伏兾俯回鑑諟薦錫嘉休永嘉卜世之基彌固如山之壽

福寕殿啟建天祺節道塲靑詞王岐公

圓靈孚佑寶命來符載承先烈之休又紀嘉辰之防夙探衝式徧繹眞文兾神造之博臨錫邦圖之永久

靈釐殿滿散同天節道塲靑詞

大統當天三陽表夏紀靈樞之夙照陳祕洞之重科逖欽不宰之私黙下有生之施終回衝監永作皇休

玉隆觀啟建乾元節道塲靑詞

茂樹交秀薫風導和當炎靈化育之初實質誕生之普膺聖防參荷眞休奉春秋則廟社歆寕禦逺邇則兵民保乂敢憑醮席恭導防誠庶資薫防之修仰逹紫淸之鑑洽敷順气丕冒羣倫

福寜殿滿散天貺節道塲靑詞

祕殿集靈仙符紀節祗循緑蘊之範遐禮紫虛之防伏兾感眞洞元右徳錄行陶物生之大順錫邦祚之鴻休洞霄宮啟建乾元節道塲靑詞文士頴

月旅正陽當百家之茂盛祥標誕節期萬壽之穹窿式按舊章載嚴祕殿延紫霄之飛馭誦玉笈之靈篇伏兾誠慤上通聖眞垂佑賜之多福均動植之防幽永以無疆並乾坤之悠久

福寕殿啟建先天節道塲靑詞

秋迎新朔節紀佳辰感靈系之肇祥企髙晨而薦信瓊科按式玉笈繙文庶道法之自然以資功於不宰俯回衝監終佑皇圖

明道觀啟建先天節道塲靑詞孫夢得

暑伏畢期商秋開序稽道祖發祥之兆廼先朝紀節之辰恭建淸塲載循舊矩寶薫交馥眞典遞賡伏願精意上交太慈光照生民饒衍廣宇泰寜

福寜殿啟建先天節道塲靑詞王岐公

䢐暑収節涼颸應辰稽道祖之生期啟皇圖之永祚有嚴邃宇式按衝科揚維大寶之承欽若上靈之睠敢忘顒栗以向順祥

福寜殿滿散先天節道塲靑詞

寶系發祥眞符告祚肇素煒之凝卽祕殿以陳科集供淸塲致精道果期九眞之廸防保百世之延供仰答顧懷敢忘顒栗

福寜殿滿散天祺節道塲靑詞

大象開先必根於元造寶文騰瑞載紀於嘉辰按參聖之舊彛企髙辰之列禦終祚明烈永孚順釐

福寜殿滿散天貺節道塲靑詞

上靈顧徳早錫於休符季夏協辰載臨於嘉節神謀燕後寶歷垂鴻益嚴三景之科遙貯九關之禦防崇妙蘊仰契眞風

靈釐殿啟建皇太后生辰靈寶道塲靑詞

王岐公

良月戒寒純坤厚宅紀慈闈之誕序防聖歷之嘉辰前祓殊庭具敷靈式庶演眞風之妙永同皇祚之休

靈釐殿滿散皇太后生辰道塲靑詞

孫夢得

尊履皇圖考申母養屬商飈之禦气紀沙之開祥夙采祕洞之科屢揖玉眞之禦庶資道妙丕錫時休

觀文殿滿散皇太后生辰道塲靑詞

文士穎

冬籥道寒應就盈之良月母闈鐘慶紀載誕之休辰敞別殿之淸塲研上淸之妙教庶續慈靈之茂永均皇歷之昌

本命

奉元殿啟建皇帝本命道塲靑詞

汪彥章

正陽紀月元命屆辰仰叩淸都恭開靖防舉靈文而參講集芳品以具陳伏兾蠁儲精希防降鑑垂在天之仙防祚卜世之皇基

鴻慶宮啟建皇帝本命道塲靑詞

汪彥章

別都之奧皇運啟基作爲靈宮館寓眾聖顧循妙質嗣撫休期屬嵗律之垂秋推命元之協日載嚴道式丕迓純釐

慶寜宮啟建皇帝本命道塲靑詞

孫夢得

猥以涼徳獲承至尊顧慶寕之新宮實明兩之舊邸肆惟丕命之髮式是羣靈之扶歸命髙眞資閎妙防

壽星觀啟建皇帝本命道塲靑詞

文士穎

四時回復萬化氤氳祗荷寶圖聿臨元命仙廷之閟列禦所棲仰薦精庻回道防

萬壽觀啟建皇帝本命道塲靑詞

孫夢得

日晷遄幹農塲畢登眷惟令辰將及元命防修道防寅啟仙都兾霄極之鑑觀祐聖眞之綏佑誕淸防縣丰庇生靈

防眞宮啟建皇帝本命道塲靑詞

孫夢得

涵象紫虛實純本生之气祕言丹籙蓋司定命之文考日道祥按科嚴供祓殊庭之中邃佇靈駕之下綏畱鑑精明輔延昌熾嗣安丕運永向眞風

崇福觀啟建皇帝本命道塲靑詞

孫夢得

承天之序享國之安適臨元命之期仰懷乾坤之廕延眞祕宇按式淸壇跂遐福於太淸保皇圖於永祚太乙宮啟建皇帝本命靈寶道塲靑詞

孫夢得

惕惟眇躬欽被景歷大時播气元命應辰適臨炎籥之中預敞珍臺之防瞻玉晨之絕致迎郯禦之下游願鑑忱思孚垂恵防

建隆觀啟建皇帝本命道塲靑詞

王岐公

首春開序元命屆辰爰祓殊庭俾陳勝防亶賡揚於妙善祈仰格於髙眞宻諒懷交敷戩谷寶圖丕固仙廕永休

崇禧觀啟建皇帝本命道塲靑詞

王岐公

大火臨墟實肇基於王業羣颷泊館爰系迹於眞風顧防寄於丕圖薦推存於始命往卽殊庭之夕具宣元洞之科精志所孚皇休是祚

鴻慶宮啟建皇帝本命道塲靑詞

王岐公

九淸右下陰扶皇祚之延六气旋中環次命元之紀肅依道宇明按眞科敢薦誠忱庻迎福順

明道觀啟建皇帝本命道塲靑詞

王岐公

天心丕應兆新邦統之誠月律再移旋次命元之紀逖瞻祕館素宅靈區載陳瑤席之芳具繹瑯書之蘊伏兾飈防格馭斗籍著符終繄覆露之人永保熾昌之祚延祥觀啟建太皇太后本命道塲靑詞

王岐公

尊履皇基孝行綿宇方極祖慈之養薦臨元命之辰按靈步於行棊演衝科於祕館庻誠忱之上格錫壽祉之丕延

慶寜宮啟建太皇太后本命道塲靑詞

王岐公

淑律収華炎煒禦气驗淸臺之新曆紀慈殿之元辰夙敷祕洞之科緬想髙辰之馭庶綏神右常協邦休太乙宮啟建太皇太后本命道塲靑詞

王岐公

茂績皇圖尊承慈壼屬陽春之季月紀元命之嘉辰爰祓殊庭仰延法禦庶黙回於圓造用丕錫於靈釐萬壽觀滿散太皇太后本命道塲靑詞

王岐公

熉幄延眞肅揖飈防之駕珠臺按式載披寶籙之文旣齋明之盡誠亦肹蠁之來顧終延妙本永薦慈休坤寜殿啟建太皇太后本命道塲靑詞

王岐公

荷天休命嗣國丕基早承祖養之慈時及命元之紀企列眞於上極宗眾妙之髙風庶黙下於靈觀用蕃膺於衝祉

奉元殿啟建皇太后本命道塲靑詞

王岐公

母儀正位極致養於孝誠神造主生推發祥於元命屬上冬之吉序敷三洞之靈科庻集衝釐均休皇祚

太乙宮啟建皇太后本命道塲靑詞

王岐公

孝尊長樂序戒元辰禁館敷筵仙函發籙伏兾上眞垂祐寶祚均長敢薦信於靈觀永希風於道甫

慶寜宮啟建皇太后本命道塲靑詞

王岐公

慈闈致養方率孝於羣倫寶律薦時載辰推於元命卽列眞之防宇研諸妙之靈文庻歸防於道風益均祥於皇祚

西太乙宮啟建皇太后本命道塲靑詞

王岐公

長信奉親必極天下之養元辰本歷載當冬仲之期緬欽不宰之私黙系有生之命延羽之上侶按瓊科之妙儀庻閎道於眞風益輔祥於永祚

國家祈禱【祭祀金龍玉簡】

南郊預告道塲靑詞

祗嗣慶基六舉禋燎幸萬物之時乂間四方之少虞三嵗於玆舊章可述已圖嚴配前諭収司外極馨嘉中率防鞏庻申昭事式啟蕃禧

南郊預告道塲靑詞

比卜天正躬煬帝燎百神來職萬乘戒期惟大事之方勤勵精而有恪特蠲嚴室敷廸齋科歷諷瑯音上祈聖祐幸鴻儀之克展浹黎獻之太和敢怠日修仰酬天隲

南郊預告道塲靑詞

薦誠吉土拜貺上天率三載以爲常普四方而助職幸邦治定加嵗順成兾上儀仰孚下燾已叮嚀於先甲俾防防於羣靈蠲奉有加須求無擾仰惟眞鑑垂悉至防

南郊禮畢道塲靑詞

天燎告誠帝暉臨享自六飛之出次逮百執之戒嚴氛霧廓除霄晨澄潤休光充塞協气臻翔荷眾聖之顧存集中區之昭泰是用祓蠲祕宇啟設眞塲召敞服之列官防瓊函之奧蘊庻緣報禮只答純休威咫不違景防垂鑑

明堂預告道塲靑詞

蘇子由

嗣守丕業於今四年躬祀縂章方期再見講魯之舊當先事於泮宮稽國之常亦預期於中禁祓除祕殿祗俟眞防降福儲祥望旋霄而非逺奉珪奠幣兾釐事之有成

明堂禮畢道塲靑詞

汪彥章

比講嚴禋用昭美報荷三靈之降鑑致百禮之偹成敢修祕笈之儀用企叢霄之馭庶扶景祚永格殊休

明堂禮畢道塲靑詞

蘇子由

玆因聽政之區當修享帝之祀陟配文考大賚四方禮成不爲神貺昭答念非寡徳之致願依妙道之餘祗祓禁塗逺迎眞馭誠心上逹微供獲仁

祫饗預告靑詞

歐陽永叔

宗廟之嚴祫宗爲重乃卜孟冬之吉躬修合食之儀仰企上靈眞孚陰佑俾克成於盛禮兾永錫於純禧式展孝思用膺神貺

祫饗預告靑詞

宋子京

祼玉奠芳徧躋於左廟星旄燭影遂集於陽郊宻企淸都回經馳道式車示謹罷蹕戒喧方祗燎於天柴聿除精於幔省仰祈眞防助畢鴻儀

廟祭預告靑詞

今者屬圖毖祀先見髙眞叩寶宇之靖嚴滌瑤觴而伏獻眷惟祕宇夙奉慈闈顧奠鬯之難兼委薦紳而攝告靈防無隔精意幸昭玆者躬欵殊庭祗見眞祖茂瞻玉理進祓霞觴眷惟慈寢之嚴夙厚慶源之防已詔職事攝奉舊章願委余禧以光降祚

四瀆投送金龍玉簡靑詞

孫仲益

妙道希夷實司於化育名區邃邈久宅於眞靈向因文考之諱辰仍屬華年之首序肅延淨侶祗祓淸塲祕蘊交敷衝科並講俾遄投於信簡庸庻示於防誠伏兾擁順祥釐均消祲沴浹於廣宇綏此羣生

茅山金山投送金龍玉簡靑詞王岐公

神畿之奧璇館淩虛道祖之靈蘿圖系慶比按三淸之式爰敷九曜之筵薦玉景之髙聞逹龍淵之至信永孚妙防下錫丕祥

金山水府投送金龍玉簡靑詞

祥開誕序防集仙科祕府渟淵式通妙道行龍傳簡庸逹信章緬企眞風益孚靈鑑

玉京洞金華洞投玉簡靑詞

至妙者道之宗無私者天之總維時莫春之序載祓禁庭之嚴寶籙披函飈防下席旣格於靈鑑旋錫祉於皇圖瑤簡傳龍以將至信

金山水府送金龍玉簡靑詞

南有靈淵下渟祕府屬上都之敞防按三洞以成科載刋瑤簡之文用致金龍之信庻孚衝鑑永祚純休

張公洞投送金龍玉簡靑詞

太極涵元上眞凝化顧纂圖於皇序期斂福於羣生跂景層虛按科靈宇逮淸壇之已事托寶信以馳誠庻格齋顒用孚眷祐

河陽濟瀆北海水府投送金龍玉簡靑詞

王岐公

地控靈區淵臨防府肅陳醮席欽迓飈防蘂笈披文式遵衝範

四瀆水府投送金龍玉簡靑詞

紫極涵元宰羣生於下土珍臺寓聖演眞教於上都遐瞻洞府之嚴素宅神靈之粹式將祕簡以傳行龍維誠信於所交諒幽通之靡隔

四瀆北海水府投送靑龍玉簡靑詞

王岐公

气明薫序神發誕符觧祕館之衝科集紫虛之上果遐企列眞之禦俯臨靈委之淵逹編玉之鏤章傳行龍之闗信庻孚情悃丕錫蕃祺

金山水府投送金龍玉簡靑詞

靈淵徹洞本爲仙府之居信簡傳龍蓋舉道家之範屬上都之演教瞻祕境之投誠庻格衝觀俯垂妙防

集禧觀啟建年交道塲靑詞

運薄星回嵗陰垂暮年華物始春籥行新顧承大統之休夙被三靈之防念薦更於順序思歸順於元功前祓殊庭按陳法席遙佇飛飈之駕下歆甘露之羞

萬壽觀啟建年交金籙道塲靑詞

王岐公

四气播時屬年陰之中紀三期啟朔方物表之乘春睠眇徳之承基思泰和之防宇預敬眞廷之防大陳寶籙之科庻履嵗元溥綏邦祉

醴泉觀啟建年交金籙道塲靑詞

王岐公

天回星紀物動年華驅積沴於故陰導泰和於首序講有衝式布於靈塲仰至鑑之博臨錫庻生之丕茂

福寜殿啟建正旦祈福道塲靑詞

歐陽永叔

四時成嵗嘉品彚之咸新百福自天荷眾眞之貺俾開靈囿恭講仙科恢寶祚之延長錫壽康之遐永是惟降鑑享乃克誠

太乙宮啟建正旦祈福道塲靑詞

宋子京

眞防飈歘祕殿邃嚴惟首月之正時葉新陽而布慶俾陳法供仰薦明誠伏兾敷佑眇躬保千齡而永固躋民壽域均萬國以同休

洞霄宮啟建立春祈福道塲靑詞

宋子京

和歷發春蒼神受職肇生萬寶平馭九農瞻惟嶽靈分奠坤載乘熈春之啟序肆華醮以迎釐披蘊祈眞潔薫攘癘庻緣神貺有庇羣元

崇禧觀啟建上元祈福道塲靑詞

宋子京

月禦分天適紀寅杓之半仙圖校福並防紫都之嚴祗奉靈辰普修靑紀分遣有位卽禱殊庭竚飈駕於鴻防介神祺之盻蠁所兾𨿽𨿽億姓蠢蠢羣生富壽坐躋茂靈交遂永堅淳濯仰奉髙明

萬壽觀啟建上元祈福道塲靑詞

歐陽永叔

萬物熈春肇新陽於首嵗三元紀序標令節於眞經爰卽靈塲俾遵祕式薦𨿽陳於菲薄誠已逹於精明伏願穹昊垂休紫淸降監邦家錫慶永葉於泰寜民物遂生並臻於和樂

醴泉觀啟建保夏道塲靑詞

元气斡旋時惟炎序珍臺嚴防宅宇仙遊披蘂笈之衝篇祓靈壇之芳薦仰控紫閽之鑑兾調玉燭之和

崇福觀啟建中元道塲靑詞

秋籥云初月靈玆望仙眞普防校籙素嚴深詔攸司秩修常典分就殊庭之祕肅陳芳獻之華諷譯內音振除羣累拂塵爲悟濟苦而歡仰髙極之喜慈恢有生之防貸顧臨蠲防開佑福祥寡徳防安齋誠敢替

福寜殿啟建中元祈福道塲靑詞

宋子京

肇秋之辰旣望之夕候仙都之校籍卽祕館以敷筵夙稽三洞之科緬佇九淸之薦

奉親廣孝二殿啟建中元祈福道塲靑詞

宋子京

方秋之初維月旣望將登年於素律適校籍於丹臺夙探靈科仰要衝顧庶恢風於妙有益助福於遐升

萬壽觀啟建下元祈福道塲靑詞

毛伯穎

良月望舒當大冬之含育下元校籙屬羣聖之防同仰慿陰隲之慈輒備禱祈之禮吉蠲壇席稽按科儀延飈歘於紫淸罄悃誠於丹素伏願眞靈孚佑慈寶鑑臨崇降嘉祥祓除災癘誓竭精純之守仰酬洪覆之恩

景靈宮啟建下元祈福道塲靑詞

毛伯穎

時屬初寒月臨旣望方仙都之校籍俾眞館以陳科下垂圓監之臨丕錫涵生之久仰依妙用終竭至忱

太乙宮啟建下元祈福道塲靑詞

毛伯穎

珍羞寓席延上極之列眞寶律還陰屬下元之佳節集羽裾之淨侶繹瓊笈之衝科庶格靈觀用均邦祉

五百家播芳大全文粹卷七十一

欽定四庫全書

五百家播芳大全文粹卷七十二

宋魏齊賢

葉棻同輯

靑詞

祈嗣保慶

後苑祈皇嗣保安道塲靑詞歐陽永叔

廟社降祥宮庭葉慶載蠲吉旦交薦明誠期仰格於淸眞俾敷延於祉福永昌期祚遐企靈休

福寜殿祈皇嗣催生保慶道塲靑詞

汪彥章

髙穹降慶方垂祐於邦家彌月告期用薦誠於科籙兾眾眞之昭鑑臻百順以儲休

後苑催生保慶道塲靑詞

正陽旅月載育開祥式因靈守之嚴交薦精衷之防防望眾眞之貺敷昭百順之休永祚皇圖寶希道防禁苑催生保慶道塲靑詞

宋子京

恭念以眇眇之身奉丕丕之祚祈天錫美嗣歷無疆顧此嬪幃就安乳館永言穹昊夙庇宗祧敢通醮於蘂宸願委慈於禖韣克生而育俾熾而昌罄露至誠仰須祺祉

後苑催生保慶道塲靑詞

誕彌葉慶蠲防修誠嚴祕殿於靈宮誦眞文於蘂簡通此苾芬之薦祓其災害之虞仰兾昭回丕符鑑祐

後苑催生保慶道塲靑詞

吉日迎祥靈祺葉慶爰卽淸眞之宇防修科式之儀兾祓滌於害災俾敷昭於福應載昌儲慶永祐基圖

後苑催生保慶道塲靑詞

祠禖葉應彌月告祥肅依科籙以薦誠仰兾照臨之降鑑錫之祉福佑以休寜惟集慶於邦家永延鴻於基緒

後苑祈皇嗣道塲靑詞

聖眞所居靈感斯集屬擁休於廟社將儲慶於宮庭生聚仰禧幅員翹庇載馳使命恭叩淸都誠欵罄伸寶香交馥伏願神威溥防法力扶持朱芾講儀早繼斯皇之詠瑞曦騰耀益隆久照之期言念防詞不勝企徯

禳謝

集禧殿禳謝火星道塲靑詞

汪彥章

統輯羣元懼徳莫勝於厥付導迎休應惟眞曲赴於所祈玆緣駘蕩之辰懼有欝攸之沴敢延衝馭俯鑑靈塲兾憑敷佑之仁永享平安之慶

福寜殿啟建禳謝彗星道塲靑詞

汪彥章

上帝聽邇每示人以災祥一人保圖必畏天之威命乃妖文著於營室戾气歷於金方竊循災變之由實致涼之懼用按科於祕殿方謁欵於髙穹庶防降鑑之私以返在躔之象

福寜殿滿散禳謝彗星道塲靑詞

汪彥章

太史占文西躔爾變顧天衷之靡測省邦咎之所從內格至精仰孚靈鑑忽妖芒之澄象致順气之凝休益厲菲思庶符元祐

紫宸殿醮禳星變道塲靑詞

猥荷丕圖薦鐘否運每寅恭而事帝懼災沴之及民乃者時屬杪秋星違常度念譴告曽無於虛是必咎愆有凟於升聞夙夜靡遑與形俱惕卽名山之勝境修大洞之名科仰兾眞防俯回靈鑑亟垂消去之福永啟系隆之期

太乙宮爲民禳災天皇九曜道塲靑詞

汪彥章

天聽之卑速下災祥之告君應以徳敏如影響之隨比春律之向防乃星躔之示變爰祓華林之防仰延歘駕之休至誠格於靈觀順象澄於妖晷益懷修省之懼庶答蓋臨之私

太乙宮啟建祈福道塲靑詞

蘇子瞻

臣以衝嗣承列聖之休躋於艱難實賴文母之徳臨涖四載勤勞百爲畏天之威未嘗終日而豫怠視民如子惟恐一夫之困窮伏願上帝降祥眾眞垂祐修禳災沴永底壽康恭陳寶籙之科仰扣神防之館敢祈昭鑑上察孝心

慶壽宮慶土道塲靑詞

尊奉慈闈大興寶宇屬眾役之甫就宜羣靈之所扶夙探祕洞之科仰企回飈之禦兾通至信永錫順祺

皇太后禳災道塲靑詞

坤元毓徳夏淸在辰方色養之殫誠偶時禴之爽裕敢祈珍馭俯卽禁楹曲垂神鑑之私永集慈闈之慶

雨暘祈禱

醴泉觀啟建祈雨道塲靑詞

汪彥章

時當長夏旱至累旬力穡有秋徒極嗟吁之請宻雲不雨未知霑足之期顧咎徴之匪虛皆菲躬之所召伊民何罪惟帝降衷起潛伏之羣龍徧行膏澤蘇焦枯之百粟坐致丰年長與羣生恭承景貺

醴泉觀啟建謝雨道塲靑詞

文士穎

當陽肆虐驚萬彚之如焚至道無私湣羣生之何罪果防潤澤普濟焦枯敢誇閔雨之誠實荷大生之徳三農有望百室將盈仰企雲霄莫酬造化

中太乙宮啟建祈雨道塲靑詞

雲行雨施式資百物之亨火見金藏懼致驕陽之害嘉生若榪比屋可隆輙殫懇廹之誠上凟蓋髙之聽仰祈昭鑑俯祐下民和气致祥五一風而十一雨大田多稼千斯倉而萬斯箱凡屬含生均防道防

中太乙宮啟建謝雨道塲靑詞宋子京

淸和屆辰愆亢爲沴念言動植憂沴夙宵庸罄至誠仰祈靈祐果膺顧答遽錫蒸濡物品載融農疇玆洽敢致淸防之薦庶伸昭謝之懷

福寜殿啟建祈晴道塲靑詞

積陰成沴滛雨過常遽貽比屋之咨將失甫田之望念流災之所自由菲徳之致然敢厲精誠庶回休證

福寜殿啟建謝晴道塲靑詞

災異之作誡告孔昭方仲秋之禦辰乃滛雨之爲沴惕奉明威之鑑遽承休應之來敢罄精衷以祗靈造紫宸殿啟建祈晴道塲靑詞歐陽永叔

素積適中積陰爲沴眷言霪雨之變罹此下民之災載竭精衷庶孚善應祓祕楹之靖宻按寶籙之淵微永錫順祺丕冒涵宇

紫宸殿啟建謝晴道塲靑詞

積陰貫辰沴雨傷嵗顧天災之暴降懼邦治之大麼適通至誠俄塞巨變終歸仁於元造永垂福於涵生

洞霄宮啟建祈晴道塲靑詞

大田多稼均有望於靑成三日爲霖恐或貽於物害敢殫防懇恭扣上眞伏願矜閔黔黎埽除陰沴云翳廓開於四野五輪顯照於中天百谷旣収三農共慶

禦容

雅飾禦容道塲靑詞

歐陽永叔

珍宇邃嚴奉眞虛而有素玉容淸穆謹修祓以惟時爰按仙科俾伸防告載瞻道防宜永衝誠

雅飾禦容道塲靑詞

蘇子由

威神在天像設有位稍經嵗月寖失光儀輒因虛科以告增飾眞聖所依宜極華煥嵗月旣久必有增嚴玆因吉日之良敢告飾上之始

安禦容道塲靑詞

歐陽永叔

靈峯甚峻仙宇載嚴爰考吉辰奉寜聖像式伸祗吉昭鑑乃誠

安禦容道塲靑詞

蘇子由

靈徳常新威顏有耀儼若斯民之望恍然眞馭之臨肇自殊庭卽安珍館稽首延佇降福無疆

遷禦容道塲靑詞

蘇子瞻

於皇神考肇啟祕祠方增築於未寜懼格思之有凟別嚴淨宇祗奉睟容式燕聖靈永綏慈嘏

國忌

景靈宮啟建仁宗忌辰黃籙道塲靑詞

蘇子瞻

聖業垂鴻覆及眇躬之禦仙防趣駕迅驚流景之仙撫遏樂之初辰卽棲眞之列宇茂敷衝式欽繹靈佑庶格道於上圓益侈祥於後葉

英徳殿啟建英宗忌辰道塲靑詞

王岐公

法馭賔空未隔顧言之逺流陰易節早臨諱日之初瞻遺像於原祠發衝科於祕笈庶嚴道範益輔神遊

景靈宮啟建英宗忌辰道塲靑詞

王岐公

六駕神螭莫返乘雲之斾雙擎仙掌載驚零露之辰追末命於當年演衝科於別宇庶恢妙用益薦遐升

資薦神宗投送金龍玉簡道塲靑詞

王岐公

嗣膺丕祚追奉先猷悵寶馭之賔空倐芳陰之環嵗瓊科敷蘊旣薦福於眞庭玉簡載符庸通誠於祕府庻回靈爽仰助遐升

資薦仁宗投送金龍玉簡道塲靑詞

王岐公

大行不復永慕仙遊三洞按科具資道果撤靑塲於禁宇投寶信於靈科願契眞風往賔妙境

資薦哲宗黃籙醮靑詞

天上去畱本輕於脫屣人間哀樂徒重於遺弓邈焉丹水之遊痛矣白雲之遠𨿽傾河而注海豈勝涕濡顧隕首以喪元莫酬恩遇恭念淸眞之典具嚴祈醮之文啟金籙以陳儀吁丹霄而請命伏望髙穹昭鑑列聖況臨矜罔極之至情助無疆之廣福綏我先後燕於太淸靈馭逍遙仰威顏而莫見帝鄕寥廓固妙體以常存永儲宗社之休溥錫臣民之慶

資薦哲宗大祥道塲靑詞

遺弓已逺新谷旣升恭啟靈篇式嚴飈馭雲霞在望已陪帝所之遊霜露已濡猶極人民之慕益敷余祉大庇含生

集禧觀啟建仁宗百日道塲靑詞

汪彥章

仙輿趣駕莫攀上漢之遊宮隙流陰遽又逾時之慕建妙儀於別境摹法防於諸天庻格精因更資遐陟資薦隆祐皇后首七道塲靑詞

汪彥章

彤管載功方紀關睢之化褘衣告復忽虛長樂之朝顧防景之莫畱集哀悰而如割敢祈珍衛俯降靈塲庶緣陰隲之仁益廣遐升之福

資薦上皇大祥道塲靑詞

神聖千齡而厭世已忝仙馭之遊日星一嵗而周天俯及期祥之禮經有制孝感無窮輒殫螻蟻之誠仰答乾坤之造申嚴祕典祗祓淸塲諷瑯函寶笈之文塵金闕玉關之聴上祈天監敷錫神禧仰資旣往之靈齊光北斗更福中興之聖比壽南山

資薦上皇大祥道塲靑詞

聖王之禮期年而俯及齊祥臣子之心沒齒而不防孝感屬玆哀慕輒罄悃誠上祈皇覺之功式助仙遊之樂伏惟太上皇帝陛下道包有截徳被無疆倐爾歸眞防然永慕鸞儀天仗願遊上帝之廷鳳歷蘿圖永作後昆之福

生日

生日祈禱道塲靑詞

陳丞相

二年居裏常懷縻廩之慙累表叩閽未遂乞骸之請敢殫誠赤仰凟員淸伏念臣許國何功逄辰竊幸已廹桑楡之景尙貪香火之緣止足不知滿盈是懼薫心惕厲慮晚節以難全病骨支離念此生之餘防屬辰誕毓祗薦薫修爾壽爾昌已荷乾坤之覆載將安將樂更期雨露之生辰

生日禳災設醮道塲靑詞

唐子西

有生之眾所欲不同貧者願乎多財富者期於不死賤者志求於顯逹貴者思保其久長人旣無厭神難以應臣𨿽無似志實不然𨿽亦有禱於三淸惟乞無災之二字但以私門多故歷嵗不寜齒髮變於艱危精神耗於憂慮爰因生日防扣上眞庻防天髙而聽卑所謂物窮則反本使身心安穏尙復何求寢食康寜便爲至足其他外物一付自然旣所請之甚防宜必從於祈禱

生日祈禱設醮道塲靑詞

天無私覆播萬彚以生成道非常名融一心而感格罄危衷之端慤望虛鑑之昭回敢以誕辰恭修芳醮瑯函蘂笈披三洞之祕文絳節霓旌延九霄之飛馭願垂歆答俯應祈求所兾先世光靈盡防遷防此生愆咎咸賜蕩除保身气之安彊錫壽祺之龎固齋戒以享上帝夙罄修誠陰隲而福下民竚垂善應

生日祈禳設醮道塲靑詞

趙莊叔

臨下有赫孰窺不測之神應天以誠或動蓋髙之聽伏念臣質弱多病性昏不靈𨿽知忠孝以盡心常懼寵先之過分敢以始生之旦仰祈眞聖之恩妙力所加諸惡莫作錫以多福蕃以後昆齋心防誠永求歸於至道竭力盡瘁庻無愧於明時

生日賽願設醮道塲靑詞

妙道淵防非塵凡之可測圓穹杳邈有誠信之難通輒陳悃愊之私上凟蓋髙之聽伏念臣叨恩三紀從事六官勤勞更歷於嵗終修省無防於夙夜昨於正旦常起願心許大醮之祈禳乞靈休之保防今逢誕日恭按科文集道侶於壇塲頂粹容於香火仰回聖馭曲享淸修伏望上帝垂慈列眞降佑延徧親之壽考茂合族於禧祥三考書成祈有代更之慶百神來相俾無災滯之虞生日祈禳設醮道塲靑詞

陳丞相

身惟許國何施汗馬之勞老合歸田尙竊眞祠之祿昌報乾坤之施備殫螻蟻之誠伏念臣起自書生濫儕朝序際聖明之熙運叨內外之要司旣霑孤棘之聫復玷公珪之峻徳涼才薄愧浮食之防功福過運衰知來日之餘防興言及此殊用慨然況疾病之相乘知滿盈之是懼屬逄良月復屆始生平安少假於頽齡止足庻希於前哲敢陳菲薦上凟髙眞百嵗而七十者稀已過平生之願一善而千災可卻尙垂洪覆之恩

生日祈禳設醮道塲靑詞

監觀四方天蓋垂於顯道齊明盛服人必效於敬心臣冒寵淸時偸閒暮景滿盈是戒敢防止足之恩疾疢易生毎幸康寜之保皆化工之攸芘豈綿力之可酬適屆初春防修羞供伏願上元校籙均庻恵以承休投老年齡與闔門而無恙

生日祈禳設醮道塲靑詞

日月照臨何幽弗燭乾坤覆載有感必通輒殫不息之誠仰凟蓋髙之聽伏念某性質殘暗道力單防旣舉足以屯危遂觸途而艱厄爰值始生之日聿懷洪造之恩竭忠披衷誓期鑑照陳詞瀝悃願賜防持斯言上陳此中心惕

生日祈禱設醮道塲靑詞

仰洪造之難名不私所應竭愚衷而昭事式表其勤惟兾免災敢云要福伏念臣叨塵仕版薦領戎行揣已奚堪感知有日惟是桑弧載生之日輒修蘋藻可薦之誠伏願上帝居歆圓靈錫羨忝造化鑪中之物咸與爲新載生辰宇內之天其寜惟永洽於屬類介以平康生日祈禳設醮道塲靑詞

陳丞相

老合歸田方遂乞骸之請功何報國更叨增秩之榮敢瀝丹衷仰幹洪造伏念臣朴愚自守悃愊無華偶際防於昌辰浸叨逾於顯宦燻心惕厲慮深切於滿盈病骨支離患每虞於昃食玆逢良月復屆始生輒羞菲薦之誠上凟髙眞之聽知止知足已休退於邱園將安將樂更歸投於穹昊

生日祈禳設醮道塲靑詞

毛伯穎

九天稱慶五帝監生載惟夙昔之初實本圓淸之造嵗時遄復日月載臨蹈世諦之乖逢豈無愆咎囿星躔之盈縮或值災危思培植以福基望增延於壽數按淸紫之眞教依黃籙之明科祗肅云衢仰延風馭靈壇芬席備三日之彛儀丹篆朱章罄一心之悃欵祥光下矚嘉事告成伏願慈寶鑑臨仙眞孚佑北都泉曲祈旣往之超升南極朱陵錫見存之誕永家門帖泰世路享通誓堅信順之誠仰答顧歆之造

生日祈禳設醮道塲靑詞

大矣乾坤曲示含洪之徳防如螻蟻輒伸懇禱之誠仰凟髙眞俯祈照鑑伏念臣奔馳薄宦困躓孤蹤合門叨飽食之恩晚嵗荷帡幪之庇屬逢良月適屆始生防修醮謝之恭少效防埃之報抜谿毛而薦防兾風馭之來臨惟欲免災誰云要福永無坎險俾壽耉以康寜果獲泰亨庻提攜於長防

生日設醮淸旦靑詞

九霄寥邈垂科教之謹嚴三獻吉蠲備情文之只肅方此羣陰之伏迨玆申旦之初延遡髙穹敷陳精意錫之多祉凟以遐齡惟徳動天敢自防於惕厲大鈞播物實仰賴於函防

生日設醮道塲靑詞

葛謙白

蓬矢門防載遇始生之旦蘂珠宮闕久俯至道之宗輒輸翼翼之感仰凟髙髙之聽伏念臣某早膺擢序寖冒寵光𨿽托覆圓穹黙荷吉祥之相然甄形大塊或虞災沴之侵將俯誕辰恭修醮防奏諸天之隠韻諷太上之眞詮絳筆書詞防拜章於玉闕銀編鑄簡願益算於金房

生日設醮道塲靑詞

合僕帝先孰測希夷之妙宣功天載是彰覆幬之功爰仗至誠仰祈丕應伏念臣久承道防早襲官聨惟仲秋敷莢之三遇誕日垂弧之六特麗法防公按仙科肅羽客之淨儀諷瑯函之隠韻所兾九霄孚答三境居歆騰飈馭於玉宸亨馨羞於瑤席鑑玆蠲防畀以吉祥祓浮沴於身宮愆修期於斗籍

生日設醮道塲靑詞

黃泰之

眾靈森布實司造化之權一气吹噓孰匪生成之物榮身有自稽首知歸伏念某螻蟻防軀駑駘鈍質猥以一言之寤濫先千佛之題豈學術之能然實神明之所畀爰從叨冒益重憂虞或人非鬼責之可防或陰伏陽愆之生疾況平時必有悔尢之積在今日豈無禳祓之因式就誕辰肅陳淸醮自惟徳薄敢言黍稷之非馨苟以信孚猶曰蘋蘩之可薦兾垂皇鑑幸察丹衷庻肸蠁之潛通期妖氛之可殄自頂至踵誠知報塞之難由身及家舉賴扶持之賜

生日設醮亭午靑詞

李元應

光輝萬彚方當日捨之中罄露一純欽竚二人之格仰藂霄之有庇啟祕籙以惟寅敢兾神明俯矜愚陋宣臻福慶申錫壽祺作善降祥有髙天之在上至誠不息如皦日之難欺

生日設醮散壇靑詞

一形所覆二气攸資主籙報符旣有典司之重依科奉教爰開醮謝之文敢以誕辰防遵祕籙借虛暉於雲篆貢忱欵於朱章嘉事備成神光臨矚集玆善願庻格純禧七世先靈兾悉防於超度一門親暱俾咸保於乂寜綏福履以無防錫年齡而有永敢防勵翼仰答顧歆夫人生日禳謝設醮靑詞

陳丞相

盈虛消息是爲物理之常悔吝吉凶莫非已求之自敢殫誠赤仰達圓淸伏念臣妾幸叨封國之榮濫竊從夫之貴每懷媿負益用戰兢疾病相仍已廹桑楡之景滿盈是懼莫酬造化之恩適當孟夏之辰爰屆始生之月輒陳菲薦上凟髙眞爾壽爾昌已荷乾坤之覆載將安將樂更期雨露之生成

夫人生日禳謝設醮靑詞

防而壯壯而老固物理之盈虛誠則著著則明本人情之淸淨俯輸悃愊仰達穹蒼伏念臣妾中饋未能暮齡侵逼旣防有家之願復叨封國之榮名秩超逾已劇從夫之爵恩光廣大未加配徳之方屬逢孟夏之辰復屆始生之月敢陳菲薦上凟髙眞爾壽爾昌皆本自天之佑將安將樂上祈覆物之仁

陳相生日屬吏祈禳靑詞

炳炳臺符祥應誕彌之月昭昭天鑑莫增有永之年敢輸祈禳之誠更凟蓋髙之聽伏念某等分甘愚賤職稱使令依光乎兩兩之躔竊庇於潭潭之府欣逢慶事敬發寸心仰乾造化之私少答生成之賜伏願恩使少保觀使大觀文相公臣某壽齊南極福比東溟與國同休翊宗社無窮之祕錫公純嘏伴蓬壺不老之休

五百家播芳大全文粹卷七十二

欽定四庫全書

五百家播芳大全文粹卷七十三

宋魏齊賢

葉棻同輯

靑詞

本命

本命日祈禱設醮靑詞

趙大資

遭世甚隆母子荷非常之眷防封優渥婦姑防不次之恩身獲享於壽康家克臻於平泰𨿽賴君親之祉實慿造化之私屬元命之禦辰當季冬之紀備陳妙供肅建靈塲庶昭格於璿霄許黙延於飈馭伏願上穹垂祐列聖鑑回曲照於桑楡矜至情於螻蟻洗心奉道悉蠲旣往之愆稽首投誠宻介方來之福雲天在望肝膽不欺

本命年祈禱設醮靑詞

所助者順故禍福之應靡常有感必通則天人之際何逺屬元春之新朔得本命之始年肆啟靑塲防敷丹悃伏念臣蕞爾微品陶乎大鈞出於零丁孤苦之餘備矣險阻艱難之事仰由帝力浸被國恩曽天爵之弗修乃勢榮之久竊致君利物故常愧於食浮行已宅心幸莫逃於日監惟嵗逢庚午之肇序實臣生甲子之一周支幹浹歷而起元星气循環而復始天道成於不息人生稟而又新恭惟依靖館之嚴順廸靈科之祕敢言報徳期以迎年伏兾上眞鑑臨列聖孚祐變而復貫旣載見其賦命之辰革以鼎新願更錫以降之祉

本命日祈禱設醮靑詞

參稽金籙考迹瑯函聞消災度厄之名知延壽益算之力敢祈聖智洞察凡愚爰念某早嵗﨑嶇晚途淟泊無片善可言於帝闕無寸長可奏於天閽昔五十三已規規於閒退今八十一尢栗栗於屯危謂非錫福於上蒼何以保身於末世重伸悃欵防扣髙眞造化涵濡願慿雨露之施衰枯優渥益保樗櫟之生意切辭繁情深語拙

本命年祈禱設醮靑詞

陳履常

天運有敍六十嵗而一周人心所歸五千言之大典惟此庚辰之嵗實爲本命之年數之所窮理有必反不勝恐懼敬用祈禳祗按舊章修陳薄禮惟眾眞之厚眷下顧敝廬假靑章之微詞仰陳危懇多生之罪願以懴除百嵗之年敢祈陰錫道心浚發妙行具修疾癘不侵善祥來集誓依眞教以畢餘生溥及羣情同期勝福本命日祈禱設醮道塲靑詞

陳元應

大緣廣覆監觀靡忽於細微至道難名讚仰莫窮於幽逺爰忱誠之必至則上靈之可通況不言而信已孚故無私而奉必極時丁獻嵗日次戊辰實小臣有生之年亦君子履端之始式陳蘭醮載誦寶書庸謝往愆率祗卑聴伏兾萬靈扶善列曜降祥永嚴四域之尊請勤夙夜庶叨五福之備聊慰老成將酬穹昊之恩誓擴精純之悃

祈禳賽謝

赴召泛海保安靑詞

煙棹雲帆悵未觀於滄海飛樓傑觀恍已覩於神山躡仙蹤者相望通帝所而不隔敢慿淨供輙布忱辭伏念臣出山林之寒家襲文章之末伎當靖康之初載列侍從之下陳閱歷十年艱難百謫方執喪於大墓遽起縂於全師蓋嘗伏地而辭不容循墻而避抗秦晉彊悍之冦保巴蜀忠義之民𨿽慙罔功已殫綿力滿篋洊興於謗牘免官方誤於嚴誅遽奉制書俾歸軒陛與仲弟同加収召防聖主曲賜保全自憐東西南北之人難陪詩書禮樂之士決意委家而去敢言俟駕而行泛巨浸以無垠懍扁舟之可憚伏願蓋髙能動至鑑不違達零落之初心保孤危之晚節期有濟於國事庶無負於家聲奉使金國作醮保安靑詞

葛謙白

洪造無私𨿽莫求於聲臭寸誠上達或有兾於感通輙伸翼翼之誠仰凟髙髙之聴伏念臣智難周物才弗瘉人𨿽修聘實齡濫預光華之遣而乘軺異國豈無衝渉之虞是用歸命淵乞靈衝境恪趨黃宅防拜緑章肅揚諷唄之音廣致苾芬之薦所兾九天降鑑三境垂慈興憐於一介之微均祐於三節之眾五藥弗用各增平粹之和六轡旣均無復虺隤之患遵陸無愆於雨淖行艫不阻於風濤旣備寫於翹誠願黙垂於孚佑

赴任保安靑詞

林豈塵

升斗竊廩固慙仰給之私稚耋登途敢望全安之賜垂休有自昭答自宜伏念臣得祿代耕闔門就食從逺方𦇤負之至賴洪造帡幪之安天髙而聴甚卑允諧防禱物薄而可用重式答龎恩嚴防祠宮敷揚科記俯殫方寸上達圓穹蘄降格於三淸錫康寜於百福獲遂飬親之願益奉怡顏更堅報國之忠自求多福

赴任保安靑詞

黃泰之

百年俯仰囿陰陽造化之區千里馳驅渉得失憂虞之境瀝丹而懇禱仰洪造以皈依伏念某蒲栁微軀塵埃賤職懷鉛而抱槧敢言發防以決科千佛名經誤冠太常之第一行試吏濫分南郡之符材薄事叢人輕責重外則曠瘝之爲懼內焉疾疢之是虞屬將首於徵途爰肅陳於淸醮庶動髙眞之降宻垂覆露之恩由公及私旣安且吉壽山福海資道力以彌昌瘴雨蠻煙伏皇風而一洗

新居禳謝設醮靑詞

經營土木之功始終十稔觸犯陰陽之禁周徧八方每積憂兢莫遑寜處謹防令日式按仙科諷蘂笈之祕文薦蒲庖之薫供庶慿丹悃仰屈眞防捨前日之咎愆奠自今之方位神人不擾稚耋以安

考室禳謝設醮靑詞

鮑欽止

天有顯徳惟陰隲以相厥居人用丕欽奉周旋而無敢失幸苟安之有自輙昭答以告防伏念臣粗承先業之餘未遂肯堂之念是用往嵗爰剏新居非誇輪奐之工敢在風雨之蔽重念尢興於土木豈能無戾於陰陽願輸危懼之懷敢後皈依之請當陽和之用事正福生之有基敬承羽流防揚蘂笈嚴蠲蝸捨攀屈飈輪仰祈洪造之私茂以大來之慶康寜壽考少酬母氏之劬勞枝葉本根不墜家聲之簮紱

考室禳謝設醮靑詞

孫仲益

棲遲末路獨行萬里之餘晼晚流年未就一防之托爰屬歸田之日亟從問捨之謀永悼窮猿失木之悲遂諧脫兔投林之喜所願容膝南之下坐觀六十年之非寜復存心北闕之中大庇千萬間之意諏亀視日除地庀徒防決溝川誅鋤艸莽甚虞戕害一時昆防之命更懼驚觸四隅神靈之愆廼卽家庭躬陳菲薦命羽衣之勝侶誦蘂笈之眞文俯輸螻蟻之誠仰企云霓之望蠲除瘥癘膺大福祥上有天臨旁無鬼瞰俾同胞之兄弟共臻黃髮之期遂徼福於子孫永保靑氊之舊

墳庵落成禳謝設醮靑詞

劉仲逺

齋戒事帝惟誠意以能通疾病呼天尙哀情之可憫念臣傳舊學於詩禮窮末技於藝文防縷一官艱難半世罪盈小已禍逮老親荼毒不天殞絕無地今首丘而俟死尙廬墓以偸生自結茅茨僅庇風雨興建土木濬治水泉顧玆里域之中恐犯神眀之舍寒宗冷族𨿽無瞰室之憂穴處巢居尢有嘯梁之懼特延開士恭按仙科不敢徼恩惟祈謝過伏望髙眞降鑑列聖垂慈亮以哀誠被之道防俾孤臣保餘年於艸野使先人安靜寐於丘山誓堅始終之心用報生成之徳

上元祈安設醮靑詞

趙徳莊

都防之地民物至繁習俗之愚閭裏多罪爰以三元之首率時眾志之新伏願戶識孝慈人知忠厚五風十雨有來九扈之祥萬嵗千秋以永六龍之慶

上元祈安設醮靑詞

陳丞相

天髙聴卑豈凡庸之有隔意誠心正或肹蠁之可通輙瀝丹仰幹洪造伏念臣遭逢特異譾薄何堪四紀宦逰常亡懷而履坦貳公忝竊尙苟祿以貪榮𨿽量已之甚眀顧乞身而已幸獲歸休於舊裏惟沈屙之在身謹擇初元肅陳淸醮伏願臣一門內外兩宇康寜已超名利之途庶無後悔少遂淸閒之樂尙保餘齡

爲父少傅祈安設醮靑詞

林豈塵

老稚宦防每抱滿盈之戒陰陽代謝豈無消息之虞惟兾免災敢云要福伏念臣某父某年垂七十位亞三公辛勤白屋之起家黽勉丹之報國幸一門內外叨廩稍者十餘人念累嵗晨昏望江壖在數千里懼愆尢之倚伏適星宿之推移敢因月正之上元屬值日辰之先甲謹延道侶爲叩髙眞輙紓醮設之誠寜有祈禳之意情惟知止念欲就閒伏願大而邊境之安寜次則親庭之彊健掛冠得請庶無一簣之虧問捨有期永遂全家之樂

元旦禳災設醮靑詞

洪覆至神實不期於報謝羣生多故誠有賴於祈禳輙輸悃愊之私仰凟髙眀之聴伏念某遭逢盛際防被餘恩賦形宇宙之中殆將四紀竊祿江淮之上防及二年𨿽身曲盡於勤勞豈事舉無於過誤慮愆尢之浸廣恐譴責之陰加粵自元朝當修於醮事及玆嵗暮輙按於科文祗建壇塲肅陳香火伏願上眞保佑列聖扶持官路亨通無謗傷之橫至私門安燕絕災釁之潛生福逮親闈慶延子捨

爲眾禳災設黃壇靑詞

程子山

惟皇上帝子惠困窮今此下民冦攘姦宄蓋人爲之不靜致天意之未回顧河洛之妖氛尙纒神極眷岷峨之王气防暗邊塵駭大廈之將顚極橫流而罔濟惟有刳心妙道托命至神人𨿽厭於亂離兵孰能去天如欲於平治敵不足平爰協靈辰祗嚴閟館遡圓霄而瀝懇羾閶闔以陳辭伏願降思穆淸淤觀昭曠排玉房而來狩率瑤圃以駿奔紛動羽旄僾臨壇宇覬少防於聰聴容畢罄於精曽是更生衘夙恩而莫報敢期終造徼後福以無他早建中興咸躋壽域

爲眾禳災設醮靑詞

熊子復

道應無方禱而必應天災有數修則可禳永惟建土之封實在閩中之部承去嵗荒歉之後疾疫間興當入夏播種之初甘雨未降欲潛消於厄防用祗按於衝科祓外臺春貢之堂企上界眞逰之馭願矜眾欲盡滌諸殃豈惟藩郡之防休亦俾漕臣之逃責

上元祈年靑詞

春華有序肇見於初元道妙無方夙聞於善應輙常時之官燕爲闔郡之民祈祓玆黃堂瞻彼紫極罄愚哀而上逹企眞馭以來臨爰芘是邦俾防諸福時和嵗丰而有休嘉之气家給人足而無愁恨之聲主旣寛憂吏亦逃責

爲眾禳災設醮靑詞

天維顯思誠故能格民亦勞止患庶可銷永言京峴之封實控江畿之防緣暑雨之驟作致疫疾之薦興是用祓公宇以齊心企眞防而請命簡在上帝孚佑下民所欲必從願悉蠲於災害自今以始望更錫於丰登

爲眾禳災設醮靑詞

林豈塵

臨下有赫妙造化以難名求福不回或至誠之能動輙輸悃愊仰凟髙眀伏念臣等試吏未優受才甚薄頃緣両嵗旱禍相仍爰渉今年孽殃猶甚獄訟滋起怨謗橫生夢寐見於不祥官吏爲之震恐今福莫大於無禍敢恃祈禱而天𨿽髙而聴卑庶防降格適值先天之節敬誠淨醮之儀宣北斗七星之科慶中元四始之防伏願叢霄洞鑑眾眞防持閔玆窮谷之甿一洗如山之釁自今以始鑑陟降之小心俾熾爾昌荷生成之大賜爲眾禳災設黃籙醮靑詞

孫仲益

道大濟物之功人窮罄吁天之禱自中原稔兵戈之禍而一方纒殺伐之凶刼火熾然彌滿萬里邊塵洞連絡百蠻慟哭幹霄肝腦塗地積骸蔽野釃血流川走燐宵眀逰魂晝哭風雨暴露靡一坯之覆春秋奠餽無半菽之分念眾生曠刼嬰釁之深丁一時大盜稱兵之眾貨財防戀骨肉牽聨淪溺愛河備嘗諸苦漂墮鬼谷無有出期是用仰紫極之眞防集黃冠之勝侶瑯函蘂笈藏室開綘節朱裳靈逰來下哀憐多罪防出三塗金飯玉漿有求皆至凥輿神馬無往不通破昏暗而永離九地之幽乘逍遙逰而共集諸天之上

祈安設醮靑詞

陳徳眀

林林摠摠羣居於照臨覆載之間擾擾匆匆相靡於是非得喪之域竊慮愆尢之積敢忘禳謝之懷竊念臣偏親六十餘合門數百指方屬行年之更始尙虞惡曜之來臨仰叩威靈大作帡幪之廈屋庶令竟嵗常逰駘蕩之春風

祈安設醮靑詞

下民無知禍福隨機而感召髙眞善貸災祥每監於祈禳俯竭丹仰幹洪造竊念某等邑居窮嶠俗習淳風𨿽無商賈之阜通粗有耕桑之飽暖知爲善之最樂思防患於未然欲銷火盜疾疫之憂兾免水旱凶荒之變廼涓谷旦特啟醮筵防命羽衣之流恭演瑯函之典伏願齋誠上達仙馭下臨保玆蠢蠢之生防此穰穰之福無災無害三光全而寒暑平時雨時暘五穀熟而民人育

祈安設醮靑詞

張正已

隆天厚地共叨覆載之恩衰病殘年尢賴防持之力輙伸微懇仰叩洪鈞伏念臣山林故家韋布下士慕前世近古之學讀先人不售之書𨿽無一時之顯功獨有三世之陰徳事君以道期不負於初心行已盡誠念敢忘於先訓屬神州之俶擾當王室之艱危頗思痛哭以獻言不料積憂而成疾志意槁落步武蹣跚謹按仙科恭延淨侶伏願髙眞防鑑列聖儲休不慿上醫盡去末疾惟鑑室之是戒庶嘯梁之無虞誦五千言益味於靈文誓二百指同依於至道

賽願設醮靑詞

孫仲益

雲天溥博大芘羣生螻蟻麼微上干洪造伏念某紹興辛亥嵗出守臨安府宜行妄發觸罪南遷仇怨滿前禍奇不測投荒萬里未知稅駕老幼百口狼狽無歸僑寓馬迹一島之上而村捨庖煙上薄煬突久燥欲焚天誘其夜中驚爆應時救防得免燔爇弟婦胡氏猶子彊宗三被危疾救藥靡效賴天之佑得免餘息嬰児壽老免乳之疾母子阽危亦或亡恙皆臣弟峴齋心啟許前後七筵敢用昭告孀嫂劉氏頃緣幼女蚤逝願追福於後身侍妾鐘氏又以老臣行年懼挻災於惡曜逮玆谷旦祗奉靈科防誦祕文燻修菲薦誕惟仙聖靡隔塵凡哀閔手足急難之情保全駒犢孤危之命或伉儷之際若幽顯之間蠲除回祿之災消弭嵗星之厄仰慿帝力式副願俯輸危懇用伸報禮𨿽巍巍之表莫可管窺而區區之誠庶防芹獻洗心歸命稽首投誠誓畢餘生永依至道如貧賤富貴壽夭之數固有定命不敢防祈而水火盜賊疾癘之虞出於非常尙兾加防

祈安設醮南嶽靑詞

昊穹綿邈𨿽杳黙而難諶螻蟻麼微倘精誠之可格敢殫悃愊仰凟髙眀伏念臣賦貭顓愚奮力寒苦頃塵要路叨位宗工補衮和羮莫致將眀之效敗財覆餗遽貽顚躓之憂身投遐方禍及弱息一居謫籍四閱年華每俯伏以吁天祈哀矜之逮下兾今危窘獲遂安全神眀所綏未淪於死所仁聖在上復許於生還祗荷寛恩徙居便郡載趨聖境恭啟靈塲維喬嶽之名區實眞仙之福地薄展蘋蘩之薦罄陳肝膽之私尙兾聴卑終垂全佑蠲除宿釁敷錫嘉祥使晚嵗偸安無重嬰於災沴闔門防福長共保於安康庶令含識之倫不失有生之樂

祈安設醮靑詞

黃泰之

囿陰陽之域烏能無憂患之防叨覆載之恩何以表瞻依之素爰披愚欵仰叩髙眞忘其螻蟻之微薦以蘋蘩之防惟一念之誠不爽庶萬寶之鑑潛通悉蠲已往之愆益茂方來之祉云車風馬肅觀咫尺之臨福海壽山願契百千之祝

祈安設醮靑詞

劉忠肅

一气淸眀體神而妙萬物三靈昭晰福善而降百祥顧衰慕之餘年脫艱危於死地重防優詔易處近邦望館禦之非遙念歸依之有素恭仗蘋蘩之薦薄陳犬馬之私敢兾聴卑曲垂孚佑伏念臣頃逰孤宦叨位宗工寵祿過分而易致於滿盈智識昏愚而防嬰於罪戾身投逺裔禍萃私門比獲生還實逾初望下同子捨旁及天倫俱被上恩悉從內徙𨿽未離於謫籍知幸免於畏途尙祈洪覆之兼容更兾大明之委照載加矜惻終賜保綏使歸老丘園不愆於微志貽休嗣續無隕於素風弭災沴於方來保歡康於晚嵗

賽願設醮靑詞

言念曩嵗獲拜琳宮惕仰威靈祗布誠懇殆渉半世復尋舊逰自忻疪賤之餘生久沐生成之大徳猶幹防祿未冺此身兾深謝於積愆思少酬於前誓願已衰之門戶尙欲扶持慨將老之年齡或堪黽勉敢慿洪造仍布夙心

禳災祈福設醮靑詞

天道助順視聴近而自民至誠感神沐浴可以祀帝仰緣聰鑑冒進忱私臣稟此防生陶於大化委形乾造已畏於盜天受祿聖辰更虞於竊位毀譽是非之交至吉凶悔吝之由興曽是大憂叢之小已順有生而炊累豈繄人謀付常序而居安實煩帝力

祈福懴罪設醮靑詞

寵祿叨逾深荷國恩之厚室家燕喜仰防帝力之閎𨿽天地無責報之心而螻蟻有啣感之志輙涓谷旦躬造殊庭繙寶笈之盛儀防上眞之飈馭鞠躬請命稽首輸誠伏願精意升昭髙穹降監凡罪辜之旣往咸許蠲除或功利之方來尙期積累介多祥於壽母錫餘慶於詵孫惟孝與忠敢內欺於俯仰自頂至踵庶永托於生成

禳災設醮靑詞

幹髙定矣以言乎位則尊卑之莫交日監在玆苟著其誠則影響之私格爰建迎年之醮敢伸事帝之防公捨肅嚴法壇敬請伏念臣機靈甚淺徳性弗充承教經之素風起如綫之孤緒浸煩帝力久竊勢榮念無功於人知莫酬於覆燾惟不欺之志或可薦於神眀越自比年稍愆常序私門紛糾於多故外患起伏之不常僅歷秋冬連鐘哀疊仲子奪於彊仕季女逝於已行惕焉求端凜不知措蓋福過者災有時至道盈者天之所虧履變以兢悼心若隕恭念九淸之上不遺一物之微以祓除愆尢爲仁以洗滌憂患爲徳防嵗元之更朔稽寶式以肆儀虩虩在心旣自新於修省眀眀居上或敢怠於祈禳紫霄無聲景緯在望盡物乎外防淸於中伏願三境鑑通列眞臨聴撫有生之累一視以仁推大道之原曲成乎物錫安全之運於新曆蕩滯厄之防於故陰公私敉寜族屬康靖使沐浴之惡獲永事於大神𨿽鷦鷯之微亦不顚於常分

禳災設醮靑詞

覆幬無私孰非陰隲精神有感固可潛通伏念臣久積罪愆日虞禍罰仰陳造迄獲自新尙懼意𨿽至而未孚譴旣深而薦及自春䢐夏兼疾與憂加以洗垢之迹已形觸网之傷可畏矧微官之數免且舊徳之寖衰歷敷哀吁之言敬冒蓋天之聴式祈陰佑宅逺安全止兾弭災不敢徼福倘防緩死俾未墜於箕裘何可謝生但願堅於名節

禳災設醮靑詞

歸心大道托命至仁生世今八十三年聚族殆五千百指天行有伏每懷疾癘不測之憂世事多虞又懼水火非常之變輙伸丹懇仰叩大閽曲軫鴻私俯從人欲蠲除疾恙洗滌罪愆門戶淸寜田園登稔飬老慈幼有團欒之喜安居暇日無啼號之聲退省餘生實繄大造𨿽乾坤之施義無所謝而豺獺之祭物有固然爰卽家庭恭修報禮固不敢以貪嗔癡僥求旡妄之福乃所願者平安防優防垂盡之齡

淨獄

淨獄設醮靑詞

張之紀

造物至仁眾生迷貪嗔癡之業積惡所感終身陷殺盜滛之刑小者傷肌刻膚大則穴胸殞首孽由自作性至不移縱能悔禍懲創於一時復出爲惡系累於旋踵玆用抵法而不已𨿽得其情而可矜眷此郾城號爲劇邑民煩訟簡有太平淳朴之風嵗稔刑淸致盜賊弭寜之效以政和戊戌嵗六月二十四日獄空謹按靈科上干洪造兾髙眞之降格憫下土之窮呼防罪拯憂益導迎於和气洗心易慮使不犯於有司誓與羣生永依大道

淨獄設醮靑詞

李文老

國家閒暇堯仁方徧於九垓囹圄空虛漢律遂収於百罰幸逭承宣之責實繄覆燾之功用照謝於洪私庶導迎於和气眀謹而不畱獄敢矜五聴之精穮蓘必有丰年更賴三淸之助

五百家播芳大全文粹卷七十三

欽定四庫全書

五百家播芳大全文粹卷七十四

宋魏齊賢

葉棻同輯

靑詞

祈嗣

祈嗣設醮靑詞

楊祐甫

大道善應無方體之可求人欲必從有情性而不忒敢傾微悃上凟髙聴伏念臣綮童心顓防駑質𨿽肖翹於一气譬蠕動之何知少也不祥早神傷於陟岵長而無賴徒情恃於凱風以小善無益而莫爲故定命靡諶而弗祐防衣以飬寜慰於母心筦簟空陳未遑於熊夢輙慿淸侶仰叩員眞庶通葵向之誠陰錫椒蕃之福伏望大鈞廣運洪造曲成肇舉添丁兾共勤於農秬常樂有子永均賴於國風

催生保安設醮靑詞

劉忠肅

大道無形莫求於聲臭至仁愛物善應於洪纎輙欵靈壇瀝陳丹悃伏念臣本非元識幸齒最靈防彼林鷦願安於常分愚如芻狗但樂於至仁今臣之妻方身於此考夢祥之戒兆念寶典之有祈序協嘉平迎厥誕彌之月朔維乙亥又其本命之辰並此吉時恭陳淸醮防誠齋戒祗事夙宵瞻顥圓而若臨岐景緯之在望伏兾上眞孚佑列聖儲休拂其災害之虞錫以康寜之福防其寶鑑仰凟髙靈

誕免禳謝設醮靑詞

圓穹垂祐非求報於有生庻類防休合知歸於洪造輙輸愚悃仰凟髙靈昨者以臣妻任氏夢祥屆期乳產葉吉起居向背寜無姦於陰陽食飲節宣固有蠲於拘忌而旣生育而無疾災由列聖大孚以仁使一物皆得其所輙齋戒於靖館伸報謝於洪私凡在生成𨿽無物足以稱徳苟能齋戒𨿽惡人可以事天更兾錫以壽康爲之終始

生子賽願設醮靑詞

洪造無私仰荷生成之賜微誠曷報少伸感幸之悰伏念臣向因彌月之辰嘗露吁天之請丹上逹善願俯從居然就蓐之生坐獲懸弧之吉悉防恩祐敢負初心防修淸淨之科進凟髙眀之聴伏願上穹降鑑列聖垂休從玆𦇤褓之男日增長茂更畀閨門之集時遂康寜

誕免賽謝設醮靑詞

大徳曰生已協熊羆之夢至誠無息敢傾螻蟻之心比臨蓐以懷憂輙欲望云而請命亟賴乾坤之孚佑肆令母子之驩康爰按眞科用酬丕貺以似以續幸家世之有傳難終難窮庶年齡之未艾

禱病謝安

爲父禳災設醮靑詞

王望之

愛敬盡於事親敢忘喜懼齋戒可以事帝惟務感通輙欽翼翼之誠仰凟髙髙之聴伏念臣某髙年耄矣衰髮皤然少違攝飬之方稍至虛羸之疾胃弱倦於飲食疥癢疲於抑搔敢應元命之辰恭設上穹之供仰祈眞聖俯鑑丹心病勿藥而遂瘳壽如山而益固誓崇至道永答諸恩

爲母保安設醮靑詞

赫赫在上無聲臭之能通欵欵之愚有精誠而可格敢冒雷霆之譴兾申駒犢之情伏念臣久寘周行上依洪造一門受祿恩逮旄倪六嵗守邊效無毫髮幸啟居之良便獲溫凊之不違屬當揫斂之初間多耋艾之感用深沐惕懼失和平敢涓時日之良具致黃污之薦祓除舊悔召致吉祥伏願上帝博臨眾眞昭格錫以康娛之應蠲其約結之勞天地至仁豈棄捐於螻螘母子爲善當傳付於子孫

爲母禳災設醮靑詞

欲壽其親實人心之至願無私於物仰天監之弗違畢竭精誠懇祈孚佑伏念臣母封邑某氏嘗嬰疾疹備極憂虞𨿽諧藥石之功尙有夙宵之懼蓋慮曩愆未弭陰罰猶深恭啟淨筵仰幹洪造願賜康寜之福偕登耆耋之年均逮家庭悉仰壽祉

爲母禱病設醮靑詞

林豈塵

天道難諶莫測髙眀之妙母氏聖善或庸疾痛之呻輙露丹仰幹洪造伏念臣少孤多蹇偏恃焉依僅忝一官之微方詣三釡之飬而母妾張氏比緣往臘偶跌殘軀迨今延七八月之間而脈有五六至之數往來寒熱喘急浮虛𨿽藥石以交攻矧桑楡之已暮念下堂而傷足行或使之惟反本以呼天勢莫急此適值旁於本命用嚴按於眞科伏願何禍不消勿藥有喜百拜手以爲壽固人子之至情一跬步而不敢忘仰眞功之宻防

爲母禱病設醮靑詞

犬馬有飬乃往聖之格言螻蟻輸誠賴皇天之昭鑑輙伸危懇仰凟蓋髙伏念臣母永壽縣太君王氏克配先臣肇興衰緒衣被三百指勤勞六十年有造家之大功無持身之小失偶嬰疾疹久歷嵗時浸至尫羸實深憂懼此蓋子孫稔惡門戶匪昌降殃乃及於老親誅罰不加於小已是用吁天引咎伏地祈哀載防淸壇恭延開士伏願上眞垂祐列聖防察慈母之生平感孤臣之末路沈屙頓去亟収勿藥之功盡室何爲惟結省愆之誓

爲夫禱病設醮靑詞

宣化承流或蹈陰陽之患赦過宥罪願回天地之心若時良人充職下邑欲更新於百宜積怨於一身西館經營冒方隅而罔測東垣版築臨嵗序以奚逃加之五命九星偶此三刑六厄接春夏而猶挭衝己亥以仍災藥石滿前曽莫施於人力云霓在望當曲借於神威防習是而知非庻轉禍而爲福一洗腹心之苦肆令膚革之充旣安旣寜永壽期於千載有慵有性仰道防於九霄

爲男禱病生日設醮靑詞

作善而降之祥事固闗於天道不誠而未有動理亦系於人心輙瀝丹仰幹洪覆伏念臣男具官某年方羇貫寵冒簮裳近拙衛生旋致陰陽之爽未痊勿藥實深父子之情是用皈命綘霄投誠黃宅恪取誕生之旦躬陳醮謝之儀遵瑯函瓊笈之科覬風馬云車之防防期降鑑早廸吉康壽綿三素之雲气暢七蕤之籥俯殫精意固備冩於翹勤仰凟圓淸願黙垂於孚佑

爲女禱病設醮靑詞

天地之徳常均覆載之仁父母之心不勝駒犢之愛敢瀝殫於懇悃以冒凟於蒼穹臣資乏進修積多憂患歷年於此疾防徧於一門渉春以來病復侵於長女悵藥石之弗效懼膏肓之已深與其委命於巫醫不若求哀於仙聖肆式羽衣之典兾延風馭之臨伏願上帝垂恩諸眞降鑑念其稚齒素勤孝弟之修湣此沈屙賜以痊安之應當共期於頂踵庶仰謝於生成

爲女禱病設醮靑詞

穹然上儀蠢爾大類天人之際固逺而莫交影響所通有誠而可格祗伏淸場之次防敷丹欵之辭伏念臣稟此微生陶乎大化冒國恩於中外由帝力之生成而臣之第二女趙氏婦佺爰自舊年偶嬰內疾陰陽之升防或失其序脾肺之逆順不相違和气液轖乎中形色變乎外乍退而復進謂有而若無殆及嵗期未収藥喜意其運歷之有防選或者星宮之所加臨空復懼心莫能致力夫惟物一失所則造化以爲病人有不得則呼號以及天謹稽式於科文用歸誠於禳謝伏願上眞孚徳列聖協仁祓其旡妄之災錫其降康之祐庶獲安於常序仰無累於大鈞

禱病東嶽設醮靑詞

表儀四鎭孰尊喬嶽之靈臨長百神爰有天孫之貴廓洪慈而溥施應精禱以咸孚伏念某頃自初秋寖嬰微疢恐尢違之斯積致譴責之攸加盛歷數之將衰慮年齡之不永省躬自刻敢少怠於忱恂降福維新實仰慿於陰隲是用祓除庭宇尊按科儀延飈馭於紫淸罄悃誠於丹素伏願眞靈孚佑慈寶鑑臨崇降嘉祥滌除災癘誓竭精純之守仰酬洪覆之恩

禱病保安靑詞

人大患爲有身豈免井毗之冦天蓋髙敢不局用蘄孚佑之仁輙羞蕙蒸蘭借之儀式延風馬云車之馭望九閽而稽首罄十念以陳詞伏念臣早服微官晚叨內職七年去國敢妄意於功名五月飬屙猶未蠲於藥石今則患纒右足脈滯三經𨿽不爽於良行然猶愆於逸步或謂風滛未解或雲气濇弗宣嬰病者日兾於十全理疾者猶持於兩可是用輙攄丹懇仰叩髙眞伏祈覆載之慈特畀康寜之福齋戒以事帝旣殫精意之誠忱痛疾則呼天蓋出人情之廹切

禱病設醮靑詞

昊穹杳邈無逺不周螻蟻微賤在誠可格仰叩昭昭之鑑俯陳欵欵之餘伏念臣起自孤寒擢居侍從冒寵靈之已過輸績效以無聞𨿽夙寤宵興期臻利益然任重道逺懼積愆尢而況防絕塞者五六年繞屬城者十一郡政刑寛猛倘或失中囹圄重輕未能無誤玆獲神眀之譴用招疾疢之侵𨿽曲荷於哀憐已頓諧於痊愈尙餘纎末未復故常敢稽首而叩閽誓洗心而攺過伏願上眞旁燭諸聖溥臨大回日月之光深湣駒犢之病赦其罪戾賜以夷瘳溝壑未塡倘尙依於覆載頂踵何忌願少謝於生成

禱病設醮靑詞

應天以實敢陳文過之辭小智自私輙露貪生之請仰惟乾坤之大造俯鑑螻蟻之微誠伏念某生而顓愚幼多罪戾驕奢自恣猖狂妄行爰自無始以來飬成莫大之患皆緣貪嗔癡之宿習造爲殺滛盜而不知罪釁所鐘疾疢斯累喘滿害於飲食支離防廢起居恐遂沈綿莫知圖救捫心自省難追旣往之愆囓指啣哀覬許自新之路輙慿道侶恭演眞科精意黙通髙眞垂佑願賜生之澤早臻勿藥之期誓畢此生歸依大道

禱病設醮靑詞

禍滛福善於昭天監之眀視履考祥莫非已求之自敢殫誠赤上達圓淸伏念臣朴學罔庸頽齡侵逼昨日防都而瀝請獲歸故里以飬安荷君上之大恩未知稱塞取朝廷之公器已極叨逾由盈溢之生災果陰陽之致冦食衰恃粥曽何尙飯之能足不良行且有旣微之腫望扶持安全之賜歸包含徧覆之仁是用董祓忱歸投洪造伏望三淸昭格列聖溥臨虧除愆尢敷錫祉福疾遄有喜庶防勿藥以遂瘳老無能爲更兾及年而得謝

禱病設醮靑詞

三年於此愧無補於承流百堵皆興念有心於革故偶當二黒七赤之次重詒五臓六腑之憂餐泄兼旬寒潄達旦气獨升而不降萬苦嗔胸疾已卻而復來眾醫拱手廼決疑於象數亟歸命於穹蒼蓋去必欲從權旣往不咎誤心初非爲已𨿽悔可追肆嚴禳禬之科一救繕營之失方習是知非而有請宜赦過宥罪以無私神之格思庶共安於防漠天其或者將遂畀以壽康誓犬馬之餘生圖報乾坤之大賜

禱病設醮靑詞

疾痛呼天本凡人之常態齋戒事帝實先民之格言旣可微詞敢忘重謝伏念臣先乘一障近控二邊多以鬼稱殆非人境暴風發屋毒霧障山有三百指性命之憂無二千石仕宦之樂陰祈拯防黙賜感通災疾旣平終更以理衝科恭閱寶席夙薫尙欲徼恩未知報徳伏願大神昭鑑眾宰溥臨佑此凋年敷之羨福當益持於晚節用少答於殊休

謝安設醮靑詞

天道助順方丕佐於私門人情喜安敢獨忘於隆施靜惟一介久去四眀庭闈時奉於好音閨壼日從於燕處誕均百福旁曁羣兒𨿽大化宻庸曽莫知其所謝而至誠能動或可借以爲辭恭對蘭塲恪羞蘋薦庶竭歸依之力用酬覆燾之恩室家臻臻已無憂於旦暮吉祥止止當不變於初終

謝安設醮靑詞

苟有眀信𨿽微物足以薦神惟能防誠故惡人可與事帝幽顯之際影響昭然道固無私理則有感凡具生知之類咸資覆育之恩蓋如父祖之用心均欲子孫之得所僣陳危懇仰叩至眞願憐廹切之愚曲賜聰眀之鑑照伏念臣稟生陋劣受性顓防道不可違而豈能無違道之愆情不可任而間亦有任情之失詩書夙好居𨿽勵於修爲覆幬照臨恐未逃乎愧怍往嵗辛夘防檄彭門偶調防之失宜致寒熱之交戰醫師措手藥物呈能坐集百憂尙稽小愈乃呼天而請命繼決臆以陳辭夫何溥博之洪鈞不忍細微之告病髙其母而下其耳遽沐降康甘其食而安其居遄臻勿藥靜念神眀之所畀豈容僥幸以及斯得逭死亡惟知感戴欲具蘋蘩之禮適丁苫塊之艱本懼觸於尊威致未伸於薦獻卽此惕易重成罪尢苟察其中之無他猶兾上天之必赦今者恭按科儀嚴列供張庶效涓塵之報式殫犬馬之誠茗椀薫鑪在凡情而無怠云車風馬希帝澤以來臨於忙忙恍惚之間望欣欣樂康之應咎潛埽蕩災絕侵陵生存獲壽命之長死歿投幽陰之苦凡此私禱深凟髙穹

謝安設醮靑詞

黃泰之

承流宣化敢忘撫字之勤耗慮疲精是致節宣之爽宻祈陰隲用廸吉康稽顙知歸瀝有請伏念臣蒲栁易衰之質樗櫟無用之材玆小試以臨民實見憐於造物憂慮悔吝未免閒愁之入心扶持安全果使沈屙之去體甫臨書考復忝召恩謾輸螻懇之三未報鴻私之萬一輙慿靑醮用薦微誠仰兾髙眞俯垂昭鑑爰自復陽之始益開泰道之亨居厭海邊幸脫迹瘴雨蠻煙之外恩隆天上遂托身春風和气之中

謝保安設醮靑詞

監觀四方天蓋垂於顯道齊眀盛服人必效於敬心臣冒寵淸時得閒暮景滿盈是戒敢忘止足之恩疾疢易生每幸康寜之保皆化工之攸芘豈綿力之可酬適屆初春防修羞供伏願上元校籙均庶彚以承休投老年齡與闔門而無恙

禳時災

禳火災設醮靑詞

讁居髙安行將嵗杜門自省日懼禍災乃者火焚閻閭勢極熾猛風從北來正趨館捨治任挈族未知所適而風回火轉幸免焚爇向非神只鑑察憐憫困窮則𨿽免灰燼之虞必有狼狽之患敢陳菲供少答靈聰伏願洗滌宿殃稍垂慶祐

禳星變設醮靑詞

惟天佑聖昭垂儆戒之文聖惟畏天克盡嚴恭之實交修庶政只飭淸躬固已式葉於帝心方且仰回於星馭乃欽眀命載欵殊庭嚴寶籙之上儀傒飈靈之丕鑑葉成休气敷暢皇家外曁多方咸浸厚祿

禳水災設醮靑詞

靜専動直示禍福以無私陰慘陽舒幹災祥於莫測輙罄修禳禱祠之禮用回生植長飬之心乃眷淮壖猥當江滸適屆九秋之遂傷三日之霖一月不息平時闤闠半爲魚鱉之淵樂嵗田疇盡作舟航之地方巢居而茹嘆宜蘋薦以祈哀謹叩丹霄恭投血懇旣動紫辰之視聴亟祛緑水之波瀾千室以寜豈獨逭承宣之責一方懷恵又兼明覆燾之恩惟帝矜憐鑑人歸命

禳水災設醮靑詞

萬物皆系於天五行初一曰水流不軋道害欲沈堤非人力所能支吾繄神造爲之主宰式敷誠懇仰叩昭眀伏念臣職在河防分先士卒惟賦才之甚下固用智之不先載顧狂瀾遽有漂山之勢𨿽殫狂力渺無由地之期豈徒深曠職之憂殆且有墊溺之懼仰祈陰祐俾卽安流沈芻不揺浮梁益固息譴訶於厥職省勞費於攸司

祈水退設醮靑詞

天不私於愛物人無告則呼天比者雨潦旣瀦川流暴溢鸛鳴於垤未瞻杲日之光城復於隍防有襄陵之患命且危於晨暮力已竭於捍防敢謁眞宮仰祈元聖惟兾享其精意矜此下民詔風伯以驅云遣波神而泄水復變桑麻之野不爲魚鱉之鄰永賴生成敢忘歸報

祈雨謝雨祈雪

祈雨設醮靑詞

張參政

木饑水旱𨿽闗防數之推移金簡玊書能拯含生之疾苦輙披危悃仰凟髙靈伏念臣叨領帥藩未周嵗律幸姦偸之屏迹期閭裏之奠居脫死之民力耕者無防垂成之稼計日而望収自夏至秋不雨逾月飄風震蕩云欲斂而還開烈日炎威泉有源而亦竭嘉谷焦槁而就盡老農吁號而莫聞富室已閉糴而幸災米商亦騰價而射利將成赤地難逃饑饉之憂且懼綠林復起椎埋之慕由臣非才假守無徳及人刑政或恐幹陰陽之和精誠無以格幽眀之祐靡神不舉徒自竭於愚謂天蓋髙終必從於人欲是用卽仙聖飛升之故地嚴髙眞館禦之殊庭從建淨筵宣揚祕笈伏願靈斿鑑顧亟禳旱魃之威膏澤誕敷曲借雨師之力沛然霑足蔚矣昭蘓収薄稔於桑楡豈云小補救余生於溝壑永戴鴻恩

祈雨設醮靑詞

鶴鳴九臯上雲霄之不聞蟻居大澤知陰雨之方來蓋動蠕之慘舒皆範圍於覆載民之苛瘠帝實矜憐伏以八卦位而四時成六气和而萬物得因其材而篤焉則易爲力非其時而望之則無見功敢殫只祓之心倘動昭回之鑑維是民社介乎江山以陂澤爲家以稲秔爲命仰口而哺者蓋且十萬塗足而耘者逮其惸夏方用事而飬禾土則溽暑而不雨失此機防且爲饉凶走百神而告哀蒙小恵而未濟是用洗心虛寂戒日吉蠲欵帝昏之崇髙請民命於溝壑惟天地實民父母忍赤子之渇饑𨿽山川能出風雲必有司於號令恭惟成就萬得照知四方顧哀下土之黔坱圠鴻鈞之造錫予膏澤躋登丰年重念賤微一介之臣典司百里之命傾投五體瞻望紫宸無任祈天俟聖激切依歸之至

祈雨設醮靑詞

熊子復

上天愛物必令萬彚之蘇小吏字民願救一同之歉仰防眞宰俯控危維此曁陽薦罹旱嵗臣比初達於封境卽親視於郊原麥苗𨿽出而悉已萎黃溪港不通而僅存涓滴持百錢糴三升之米多入粃糠越數里汲一罌之泉半和泥滓畆坼裂不堪鋤犁室廬空虛無可貨鬻念荒時之難度惟造物之能蠲只卽琳宮企迎瓊馭伏願雨雪之滋潤慰田野之焦熬民所欲天必從諒蒙休應今以始嵗其有庶望小康

祈雨設醮靑詞

晁子西

爲政不善害於時和自夏以來以旱吿固知上天不宜屢凟每念荒年實有可虞豈惟轉車人徒之屬連無以奉饟亦恐父子兄弟之離散不能爲邦願憫夏畦久勞而未償無使秋稼垂成而或敗嵗則大熟民可小康

祈雨設醮靑詞

林豈塵

農心閔雨深懷失業之憂吏職承流敢殫責躬之請俯輸愊悃仰凟髙眀伏念蕞爾莆城瀕乎海嶠地狹半涵於瘠齒人稠惟事於耕耘倘田疇之不収則溝壑之立至梅蒸失潤秧挿已枯旣嘆於如焚慓慓實深於若撻謹延眞馭敬集靈塲豈能出力以爲人且務齋心而謝過伏願乾坤防鑑畢月爭輝雨澤應期願觧亀文之坼秋成在望可占魚夢之祥

祈雨設醮靑詞

十日之雨久愆時若之期八口之家行失西成之望禱羣祠而精神未格諒百神之譴怒未休吏𨿽無良宜獨當於災咎民亦何罪俾重困於凶荒惟昊天有育物之仁惟上帝體好生之徳若不吁號而瀝懇曷致監觀而俯從敢因舊儀只薦誠悃伏惟元功不宰至道無私用昭善應之休以救如焚之勢作爲甘澍潤澤嘉生周寰宇以廓淸沛田疇而霑足下全民命載釋吏憂天地交而萬物通已除凶嵗寒暑節而五穀熟佇報丰年

祈雨設醮靑詞

民之貧困未有甚於此時田無斂収則使餓於我土惟天眷祐以時雨暘乃自是月以來遂致膏澤不下田畆之苗莫立隄閼之水未通今者部封惕焉憂懼倘三日之不雨必百谷之無秋如此閔閔農工丕防汝罪吿於皇天后帝寜丁我躬咿喔以祈隕越於下

祈雨設醮靑詞

嵗事至重惟天實爲民食不丰繄吏之咎仰凟窮髙之聴敢陳懇請之辭伏念流行之災𨿽云代有太甚之旱亦或可推臣等涖官於玆奉職弗謹惟恐失政不能致和故使四境之間至於連月不雨懼有槁苗之患莫救嘉谷之傷深憂如薰彌祀不效其用輙遵道教恭設科儀伏願享此忱誠鑑其瞻仰錫以霶之澤助夫稼穡之成若乃亦有秋是爲農夫之慶則何以卒嵗不起小民之咨此如微臣實受厚福

祈雨設醮靑詞

雲霄髙逺聴無卑而不聞螻蟻細微必有誠之可格眷玆州境連屬嵗荒萬口嗷嗷慮深塡壑三農閔閔志切望霓𨿽羣祀之徧修尙甘澤之未應仰慿道力恭叩天閽伏願上帝垂仁諸天防鑑震雷出令盡興久蟄之龍破塊流恩一洗將枯之麥

謝雨並祈谷靑詞

熊子復

旱當七八月之間比殫防禱雨旣三五日以往仰荷靈休有開必先無徳不報庸卽琳霄之雨聿遵瓊簡之科恭設淨壇企延飈馭爰念黍苗之未實尙憂螟螣之爲災民所欲天必從願畢垂於孚佑今以始嵗其有庶薦格於丰穰

謝晴靑詞

九月築圃方興南畆之歸三日爲霖或作西成之害天不言而善應民所欲而必從曀曀其陰蠢爾一時之蘗杲杲出日驩然百里之和帝意何私人心易感謹輸丹悃上凟紫霄神之格思仰九霄而難報物其多矣庶萬庾以咸登

祈雪設醮靑詞

天施地生旣莫知於所報旱漧水溢尙未免於有求敢緣覆載之恩用竭吁嗟之懇惟趙之北自東以來云欲族而遽収雪嘗防而未渥𨿽徧走羣祀之眾曽莫肯聞而仰叫髙窮之嚴蓋不得已伏願上淸防鑑諸聖感通號令川嶽之靈奮起龍蛇之蟄沛爲嘗潤澤此焦枯兾蒙父母之慈不違螻蟻之願

祈雪設醮靑詞

上帝防觀善於救物下民靡告危則呼天此者時雪旣愆宿麥將槁吏𨿽不徳人亦何辜敢瀝丹上祈眞聖願施一尺之澤俯紓千里之憂益罄齋防少酬蒙覆

祈雪並禳火災設醮靑詞

髙天在上故無棄人至誠如神可以事帝比者時方卒嵗陽反代陰水不堅凝木多燥槁牟麥已播未霑爲瑞之滋綆缶相望每有救焚之恐敢伸醮設共罄懇祈庶有感而必通將轉禍以爲福伏願三淸覆祐列聖鑑觀髙澤應乎丰年熒惑循於常次揚熛不作無徙薪曲突之勞盈尺旣優遂飽食逸居之樂共荷生成之賜不忘歸報之勤

追薦

薦父九幽設醮靑詞

無父何怙可勝痛割之情謂天蓋髙俯聴忱恂之懇幽眀𨿽異祈報則均伏念臣亡父某人弗享遐齡倐歸防路居諸云邁追悼何窮於其得疾之時嘗有祈之請謂天官赦罪時適際於中元而人子愛親心敢忘於一念薄陳淸醮少答髙窮盡除疇昔之尢或在超生之域禴祭實受其福願竭誠心死者不可復生姑償夙願

薦父九幽設醮靑詞

髙穹防漠惟誠意可以潛通滯魄幽沈伏慈光爲之下照顧玆懇切敢不皈投伏念臣亡父某向佛精勤奉眞黽勉叨蒙仙籙願享遐齡何其得疾之弗瘳遽嘆飬親之不待雙輪易邁三七俯臨輙伸哀悼之誠用薦幽防之地惟願九天原赦承防亡超度之恩百苦消除享自在逍遙之樂

薦父百日設醮靑詞

年始及筓預卜有家之願生何報徳俄虧陟岵之瞻蹐地靡圖吁天敢吿伏念臣亡父某慈祥賦性朴直謀生豈云無妄之災輙有不虞之禍毉徒屢試𨿽百藥以無功夢則先知蓋十年而以驗固死生之有命在幼穉以何堪適當弗反之旬爰起悼亡之感尙期大造俯格微誠憐人子答親之心曲垂昭鑑赦先父旣往之咎俾脫沈淪

薦母設醮開壇靑詞

枕塊寢苫方深念母披肝瀝膽敢不吁天願慿不宰之功少度無邊之苦伏念臣母自從無始爰及有生於身三口四之中造人百已千之業奄歸長夜恐滯幽津重惟後嗣之積愆大懼往年之元路倘非道廕孰洗罪根乃修靈寶無上之齋庸兾昊天罔極之徳伏願三淸上聖曲垂赦過之恩十極髙眞同賜度生之力速招滯魄使濟法橋此界地方觧百生之寃結人門天上還一念之本眞皆與含靈同歸道防

薦母設醮散壇靑詞

囂塵湫隘肅陳擁霧之壇惚恍希云若覩排空之馭顧人寰之甚濁諒天眾之難掩函笈散音眞逰反斾念蘋繁薀之獻𨿽或致防而香火華之間尙多弗敬祈欲赦罪尢賴防願捨過以錄功惟濟生而度死速引慈親之去識徑上三天少酬人子之孝思未沒九地

薦母設醮靑詞

日往月來倐爾期之及肝枯腸裂莫名方寸之誠敢求天上之靈庻薦九幽之滯魄是宜延羽衣於麻室開寶軸於瑯函聿修黃籙之宜用竭丹心之懇祈聰眀之俯聴兾風馬之來臨伏念臣妣某棄館捐生不覺遷延嵗月而孤子某含恩報徳當求薦防津梁思令見性以生天莫若回心而向道庶防脫地獄寃愆苦生人間善樂緣引援孤魂滌多生之罪垢開眀一性獲大道之歸依

薦母設醮靑詞

夭夭棘薪痛劬勞於母氏蕩蕩上帝宜濟度於下民敢瀝血誠仰幹洪造伏念某一違色飬六換齋辰禍及凶殫天摧地裂念平生百爲之際𨿽切自修而宿業三世之通未容寡過欲期觧脫可不皈依庸大啟於蘭塲庶少延於飈馭三薫三沐載過載瞻伏願八羽龍軒暫去玉京之邃九光鶴蓋俯臨蓬戶之卑曲鑑勤拳溥垂救防

薦母忌日設醮靑詞

母兮鞠我懷昊天罔極之思祭則致嚴盡大孝終身之慕敢因諱日輙啟淸塲慿度人之誠格福善髙髙之鑑伏念臣學疏且怠才短無能徒空誓志之堅未遂揚名之顯晨昏定省𨿽諧慶侍之勤朝夕思維實慊生之報九回腸而不足一跬步以難忘惟念崇修可伸追想偶緣道行欲執牒以離塵用設靈神因濟人而薦識伏願髙穹垂聴上宿下臨迂龍鸞甚盛之軒俾令快覩馨蘋藻至微之禮庶遂懇求

薦母九幽設醮靑詞

窮則呼天仰賴無私之鑑母兮鞠我難酬罔極之恩謹瀝丹上干洪造伏念某先妣沈迷世网淪溺愛河前因病疾之躔莫借扶持之力爰披心素跪許醮羞豈期一夢之不還俄遽八旬之俯及偹藻芹而是賽竭螻蟻以致恭式按衝科敬延眞馭願慿妙善並薦幽魂三十三天獲遂往生之樂百千萬刼永消過去之愆

薦妻九幽設醮靑詞

科傳黃宅防啟特於九幽魂度朱陵身必超於十極輙輸危悃上凟髙聴伏念臣妻安人樊氏夙慕眞詮久承道防遽染河魚之疾旋興隙駟之嗟念積習愆尢或尙標於黒簿肆披陳情懇用防拜於綠章延羽士於云壇秩醮筵於衡宇茭龍傳信柏簡陳儀焚百和之寶薰諷九天之隱韻邀迎瓊駕俯享蘭羞拯防一靈俾超諸趣玉京金闕步八景之雲霞圓嶠方壺住上山之樓觀

薦妻賽願設醮靑詞

句曲名山隱茅君之鵠馭崇禧珍館棲玉帝之龍轅輙瀝丹仰幹洪造伏念臣妻某氏早依道防夙慕眞詮未屆中年遽淪長夜嘗禱仙壇之祕許修寶籙之儀今者特啟淨筵庶酬初願經誦琳臺之札香騰金獸之煙柏簡授符茭童傳信所期滌除罪垢升濟神眀罷對三官名黙消於黒簿超生七映魂速度於朱陵

薦防設醮開壇靑詞

天髙髙而在上覆旣無私道蕩蕩以難名感宜有應輙持精一仰格淸光況凡懇之是求增哀情而愈切今則醮壇嚴設公宇肅恭風飈感往之悲香滌剖城之潔敢仗羽衣之侶上叩帝閽庶延仙從之車下垂法席天人相際存沒有幹伏願迂龍鸞甚盛之軒俾令快覩歆蘋藻至微之禮得遂勤依

薦防設醮散壇靑詞

嚴潔奉天知致齋之惟謹質眀行事慮繼燭之不恭省已未安瀝誠凟伏念臣因悼亡之無益謂訴帝之可求尢懼乖違反招譴怒適丁罷散罄竭卑願堊鑑之海容盡捐細故當仙車之云斂廣賜哀憐俾亡室王氏寃上徹於天庭魂速登於仙界羣哀有訴同體無悲但居螻蟻之微永念丘山之賜

薦防設醮靑詞

死生有定子不能爲其親私窮苦方深天尙或從於人欲輙傾哀訴仰凟髙眀伏念臣久稔愆尢薦罹憂患疇昔趨庭之訓已失先傳中年陟屺之思復違志飬禍一至此痛將奚堪斬然縗絰之中非敢愛死惟是蒸嘗之事尙忍偸生聊慿拯防之儀少致劬勞之慕洪惟髙鑑普濟迷途赦旣往以維新願除罪苦盡未來而不作一洗業根

卜還願靑詞

百身何贖痛銜罔極之哀世有歸陰賴至仁之相敬陳謝禮少畢愚伏念臣不孝之罪上通於天沓來之禍駭聞於世十年縗絰四壁幾筵𨿽隕滅而尢悲亦哀號而僅屬扶持忍死黽勉送終當因宅兆之多疑輙叩昊穹而請命神眀防鑑筮協從聿修大事之襄敢效初心之報伏願照臨有赫覆載無私旁燭幽都等先靈於樂國橫流恵澤回生意於寒根誓罄餘齡仰酬洪造

焚黃設醮靑詞

哀深悼父懇廹號天永惟劬勞之親生稟慈恵之性區區捐已汲汲振貧躬行而莫矜其能厚施而未食其報嗟乎不孝之罪大致此嚴誅之亟來子職莫修俾遂棄終身之飬君恩𨿽重不及污命之榮閱嵗月之奔馳俄周祥而遄至念非歸依至眞之大道何以少報罔極之深恩爰仗羽衣式遵蘂笈敢兾妙力以通於幽眀庶防恩封不間於生死何勝蓼莪之痛輙犯蕭斧之威方伏苫塊如臨水谷

薦夫設醮靑詞

眾生苦凶沈淪未免於三塗大道恢洪救防普同於一切欲悼亡而莫及期薦往而有由疾首痛心神魄隕越呼天叩地涕泗滂沲輙傾丹素之誠爰告紫金之闕伏念臣妾夫久湮選調曷究宏途五千方謂富貴之年妻妾未敢棄去一日忽嬰跖盩之疾砭施之罔功朝露旣晞悲風徒切扶靈輀而欲去恐旅魄之弗招忽托夢於同僚祈追修於上果用伸嬰慕式仗聖慈塵翳永消靈眀獨耀蠲除拘滯啟無遮無礙之道塲超度往來傳長樂長安之眞境尙期幽魄俯鑑忱誠

薦夫設醮靑詞

中元紀節聿垂宥過之文寶席躬薰少盡酬恩之意悵旣虧於形影思升濟於神眀伏念臣妾亡夫某早出寒鄕偶通朝籍奄辭昭代不享遐齡垂年之老母可悲別宗之繼子不振重服卽吉余哀尙新僅存未亡之人敢效從死之妾凡可追導罔殫薦修夢若平生言猶有負特延開士恭按衝科伏願至鑑所臨微誠不隔綠章旣徹黒簿盡除果三天之祕可通盡九地之幽必照庶防福之有助竭危懇以甚哀

薦弟還願靑詞

孫仲益

天地之恩螻蟻之微何報兄弟之義手足之愛所鐘仰瞻咫尺之威俯罄三之凟兾垂哀憫以鑑愚伏念某始自幼年恭承嚴訓一門十口同產三人教以詩書安於貧賤布衣艸履糲食藜羮相與終身今猶在耳已乃觀兄蚤歿得偕峴弟俱存爰自靑衿以至白首中緣際防過冒寵榮嶺海竄流骨肉阻絕旋防觧网獲遂首丘誓言躬耕不復求仕饘於是粥於是無一日不從歌於斯哭於斯蓋二紀於此云何不淑奄棄而先念其忍死之言固嘗有夙昔未償之願迨此臥屙之日亦屢申吁嗟歸命之求用是汛埽家庭延登道侶悉從治命不爽初心髙誦靈萹躬羞淨供望三淸而稽首仰列聖以馳誠懼其多生身口意之間慮有一切貪嗔癡之罪念此急難之情至切矣俾從逍遙之樂以超然一死一生已抱終天之恨三薰三沐敢忘伏地之恩

薦男九幽設醮靑詞

黃防之

七情顚倒沈防利害之途一念皈依度脫死生之境爰披誠懇仰叩髙眞伏念某次男某愚不知方學未聞道心猿意馬不禁奔馳飄瓦虛舟無情系觸寃寃未觧業疑三世之通種種俱融醮仗九幽之設肅延羽屬宻案科以淸淨緣破昏迷障頓令去魄隨符簡以超升更保全家與嵗時而開防

五百家播芳大全文粹卷七十四

欽定四庫全書

五百家播芳大全文粹卷七十五

宋魏齊賢

葉棻同輯

釋疏

聖節

興龍節道塲疏

李成季

律當大呂潛通夢日之符月應上燦發流虹之瑞篤生眞聖允契昌期恭惟皇帝陛下秉哲自天維時當極對三靈之休眷席六帝之丕圖敍陰陽風雨以成和媚祖考神於安樂萬國熈洽一歸下武之繼文百姓謳歌欣見重華之協帝俯迎誕節大啟法筵敢憑天竺之文上祝南山之算伏願神通十號共扶不防之基壽考萬年永據無疆之福

幹龍節道塲疏

劉夷叔

仁孝二稱幽明所覆祈延一意臣子則然孝慈淵聖皇帝陛下伏願神聽靖共天從格保閱帝齡之所畀共僧刼以難量天子無心縱適九夷之陋周王念國終期八駿之歸

幹龍節開啟疏

任子淵

六位時成爰紀誕彌之慶萬邦作乂嘗防覆露之恩先卽梵宮肅陳祕典孝慈淵聖皇帝陛下伏願茂膺神防申錫夢齡海上瑤霞亟返函池之禦天邊樓觀還增花萼之輝

乾天節開啟疏

玉曆垂鴻啟千齡之誕序金言滿義衍諸佛之眞筌庶嚴最上之因庸保無疆之祚恭惟皇帝紹天景命持國永圖聲明燀乎濶希徳惠浸於遐末屬乘離之首气紀鳴社之初期昭文相公史館相公集賢相公參政侍郎謨九徳之中翊萬機之防慶儲靈於若水擬頌聖於華封廣披法藏之文大集只園之供雨花零座潮梵騰音覺塵趣之普迷成度門之絕品皇帝伏願如天之壽如日之升七寶千里永防玉毫之相眾星拱北長扶紫極之尊相公參政伏願與國榮華俾民富壽任常專於柱石功早載於鐘彞然後願霑勝利於有生浹太和於無外

天寧節功徳疏

鮑欽正

穆淸受命肇興出震之祥歷數在躬茂對卜年之永矧自璇霄而撫世紹膺鴻號之長生恭惟載肅之辰重祝無疆之壽伏願丕成景祚增錫純禧時乘六龍接統千歳皇天佑於一徳克享神庥夢帝與我九齡永爲民主

天寧節功徳疏

孫仲益

儲精禦極實膺出震之期彌月開祥敢效後天之祝歸依淨境演繹微言庶憑上乘少報帝力皇帝陛下伏願垂衣而治如日之中爲天下君以幸難逢之防使聖人壽益迓無疆之休長髮其祥紹降於聖緒誕彌厥月襲慶於休辰仰奉至言用形延祝皇帝陛下伏願鴻圖有永景命惟新占南極之老人有光其應同西方之壽佛無量斯年

天申節道塲疏

執徐肇歳再逢甲觀之祥唄梵宣揚防啟樞庭之防跪瞻調禦恭祝壽祺伏願申錫無疆聿懷多福靜柝克寧於楡塞包桑永奠於蘿圖太乙儲祥浹靈休於四海禖神錫羨綿景貺於多男

天申節道塲疏

蕤賔紀律式屆長贏之期華渚流星載遇誕辰之節恭仗竺幹之侶防持方廣之文義克謹於在三福可祈於時萬皇帝陛下伏願赫赫在上穆穆迓衡四圍不聳於煙塵九屆坐安於磐石明良庶事端合臯陶之歌富壽多男願效華封之祝

興龍節道塲疏

信義在躬已協天人之助乾坤莫報更資覺法之因爰屆誕期用伸至願皇帝陛下伏願憑覺皇之外助慰臣子之內心如河海之靜淵與天地而長久

興龍節功徳疏

蘇子瞻

上帝垂休眞人誕降乾坤合契永爲喜慶之辰艸木何知舉有欣榮之意矧惟遭遇獲侍淸閒不緣梵釋之因曷致涓埃之效伏願皇帝陛下受天之祿如川方增奄有漢唐之封疆倍萬唐虞之壽考永均介福下及含生

乾元節功徳疏

炎精據徳有開千載之祥海藏繙文式暢諸天之蘊表崇因於眾善期輯福於皇圖恭惟皇帝陛下纂祖丕基欽天明命仁恩之厚寖鼓舞於含生風化之醲率甄陶於殊類屬應期於華渚溥歸祝於丹宸樞宻相公樞宻給事樞宻侍郎韜經邦之謀履當軸之任只園敞防款有相之莊嚴靈鷲傳音締無盡之功徳皇帝伏願徳如天覆明並日升萬玉趨庭長接塗山之防七珍圍座永居沙界之尊樞宻相公大行給事侍郎伏願炳鐘彞之勲際柱石之寄轉長世之休業享上天之百祥然後願車書所同霜露所隊共嬉昭旦咸集殊休

乾元節功徳疏

宋子京

夏管凝薰月樞幾望是惟谷旦載育衝人徇歡戴於羣情用題名於盛節然且上欽列聖仰荷先慈顧復躬纂承丕歷交欣懷而罔寘惟正妙之是依用飭先期克嚴普供開玉題宇潮偈宣音庶歸報於自生兼防仁於俾艾淸塲祗祓大覺照臨

天申節道塲疏

鄭民望

流虹飛電幸逢五百歳之期就日望云願上千萬年之壽月將臨於谷旦誠敢達於蕊章恭惟陛下徳同於初心遊於淡天髙地厚固綿長有永之基松茂竹苞極悠逺無疆之祚

天申節道塲疏

化國日舒以長正薰風之入奏天子父尊之至慶彌月之將臨敬修最上之乘仰祝無疆之壽恭惟陛下受五日一朝之養符三呼萬歳之祥汗竹南山莫紀聖功之大桑田滄海未傾壽斚之深

幹龍節道塲疏

鳴里社以協祥適冠長贏之敞法筵而伸悃敢憑調禦之慈共披海藏之文用介河沙之算孝慈淵聖皇帝伏願三靈孚佑十力防持造父執鞭還駿驂於漆澤廣成傳道超壽量於空同

幹龍節道塲疏

葛謙白

祥標虹渚載逢震夙之辰唄暢魚山將散祝筵之防載糾一眾恭禱萬年孝慈淵聖皇帝伏願保合太和緝熈純嘏星回日轉早還法駕於具茨地久天長永奉宸歡於花萼

聖節道塲疏

鄭民望

誕彌厥月開虹流電繞之祥於萬斯年獻地久天長之祝仰憑願力同贊睿齡皇帝陛下伏願蓂歷長新蘿圖益固修文偃武兼綏夷夏之民拱手垂衣永祚神明之主

承天節道塲疏

李成季

妙覺能仁出現於大千世界深慈救物宣說於十二部經形悲智以悟羣生示辧才而持正法龍宮海藏爰祕於經文東夏南閻式傳於象教所以植眾徳之本結淨土之緣趨三寶以皈依發一念而回向六時贊唄克成上善之因四事恭勤用廣有爲之福伏願皇帝金輪益固玉葉彌芳體大徳以庇民推至仁而禦宇深信內典入不二之門安住佛乘享無疆之壽永保後天之算長爲諸夏之尊然後願防縣承平類四禪之淸淨朝野多慶防百福之莊嚴止戈載洽於昌期拂石莫量於浩刼凡居法界盡證菩提

承天節道塲疏

六通應供從兜率以降生三藏契詮假貝多而流布所以作羣迷之歸救述大事之因緣自夢葉於金人始俗傳於像教香花四事式重於焚修鐘梵六時聿嚴於齋供爰值無邊之福用成眾善之因伏願皇帝位等金輪功周妙界道齊千佛澤被四生邊陲載戢於五兵府庫常盈於七寶禦世比能仁之福綂天同大梵之尊八部歸依六戎款附華封祝聖克崇萬壽之期震旦興王永防一乘之法然後願朝野多慶興禮樂於三雍防縣無虞息煙塵於四鄙載洽淳熈之化同躋富庶之鄕凡在含靈並登正覺

幹龍節道塲疏

汪彥章

祥開甲觀將臨震夙之期防啟樞庭預慶延洪之祝諷三乘之密記演九籥之眞科恪傾寸誠懋祈景貺皇帝陛下伏願與天無極如日之升歡聲長浹於東朝妖祲永消於北極九功惟敍斂五福以錫民萬歳成純奉三無而勞下

天申節道塲疏

篤生元聖天申命而用休防祝萬年臣歸美以報上廣延開士恭啟法筵庶憑諷唄之勤式薦厖鴻之社皇帝陛下伏願景命有僕受福無疆常陳泰階之六符不用天山之三箭何知帝力永聴康衢之謡請壽聖人長享華封之祝

興龍節功徳疏

璇歷儲休夙啟千齡之運絲囊紀節爰均萬國之歡𨿽遙汾水之遊敢後華封之祝恭惟皇帝陛下性率恭儉徳兼文武自傳序於祖宗卽軫憂於宵旰力收羣防銷禍變之胚胎躬蹈危機拯生靈於塗炭方人心之愛戴忽天步之艱難左袒𨿽堅北轅莫駐適遇流虹之節尢深向日之誠是仗勝因仰資鴻算伏願皇帝陛下顯膺景命光復丕圖脫陽九非常之災享大千無量之福瑤池宴畢禦八駿以遄歸羑里書成用六爻而致治

幹龍節功徳疏

鄭民望

金風𨿽屆火徳未衰序協正陽運符元後宸庭稱壽義方篤於呼三帳殿防塵厄尙淹於陽九曰士曰庶且喜且悲借佛力之無邊贊皇圖之有永三光復彩翠華旋沙漠之徵萬國歡聲香火副華封之祝

乾元節滿散疏

宋子京

若水開祥契上聖千年之運只園修供資能仁眾善之因恭憑無量之福田仰祝延洪之睿算伏惟皇帝陛下體元行健累洽重熈荷靈命之眷懷迪先謨之懿鑠昭徳而誕膺純錫敷文而交舉上儀在璿克集於歳功鳴社爰臨於誕節萬邦咸乂九敍惟歌某翊亮天工協宣皇極率厲同寅之至克申順美之誠當華渚之令辰獻堯封之善祝躬趨寶剎特敞淨筵四事香花羅寶階於兜率六時鐘唄演梵唱於魚山繄勝果之圓成佑鴻基於悠久皇帝伏願宸居樂豫壽域歡康固守位於金輪齊卜年於妙刼法云溥蔭將徳澤以長周慧日揚輝等皇明而久照某官伏願茂膺戩福益顯嘉庸彌宣調鼎之勲上贊垂裳之治然復願寵均眾類恩浸寰區官師咸罄於忠規海甸並躋於富庶大包瀛表細及昆跂仰沐慈同玆饒益

天申節道塲疏

祥開甲觀恭逢震夙之辰防啟只園共獻延洪之祝設伊蒲之淨供繙貝葉之眞銓庶竭誠忱式資孚佑皇帝陛下伏願赫赫在上穆穆迓衡則百斯男綿本支而有永宅三有俊輔宗祏於無疆

天申節道塲疏

葛謙白

五百年而有作天開甲觀之祥三萬歳以成純人效華封之祝輒款淨宇恭締法筵庶仗齋薰仰祈昌熾皇帝陛下伏願三神孚佑四海防同邊廷無振柝之虞寰宇葉維魚之夢旣多受祉享穰穰簡簡之繁則百斯男鐘蟄蟄繩繩之慶

聖節道塲疏

江虹輝渚感聖緒於昌期貝葉繙文輯覺緣於眾妙敢資法力上薦皇休皇帝伏願光禦帝符長綏邦祚恩若慈云之覆祥如慧日之升萬善觀心已防只園之果千齡祝聖更同嵩嶽之呼

防慶節道塲疏

蘭殿儲祥慶千齡之防只園薦祉罄萬國之歡伏願皇帝大寶齊鬥極之髙丕基侔磐石之固汗南山之竹紀莫大之功勲閱東海之桑介無疆之壽福

天申節道塲疏

火徳運而啟造周興王業之瑞夏日至而肇生商立子氏之符艸偃舜風葵傾堯日伏願福祿之盛如川方增功徳之隆與天無極車同萬里陪西池阿母之遊統接千齡應南極老人之瑞

天申節道塲疏

孫仲益

火流周屋而肇興王之迹風入舜以開受命之祥玉坐傳觴千官列侍寶坊修供萬徳同音伏願追五帝之髙蹤邁三王之遐躅降年有永見黃河千里一曲之淸受祿無疆聽嵩嶽萬歳三呼之祝

天申節道塲疏

星火開祥當聖神誕毓之旦寶坊延祉罄臣子防祝之心恭惟光堯壽聖太上皇帝陛下道法自然心遊邃古藏雷聲於淵黙順帝則於希夷伏願日新又新旣朔復朔超大椿八千之算爰久視以長生符靈芝三萬之期配髙明而博厚

乾元節功徳疏

王望之

天祐祖宗之仁克肖其徳世錫聖神之嗣全付有家應交泰之亨期屬純乾之令月仰憑佛力上祝堯年恭惟皇帝陛下性自聰明徳惟恭儉𨿽彊鄰之外侮實大運之中興伏願睿知有臨干戈載戢鬼方逺遁克不待於三年崧嶽歡呼聲屢聞於萬歳

天申節道塲疏

祥開甲觀天申命而用休壽祝南山臣歸美以報上廣延梵侶恭締法筵輒申翌翌之誠用禱穰穰之福皇帝陛下伏願與天無極如日之升三邊無飲馬之虞四海有夢魚之樂聲傳萬歳永符嵩嶽之呼慶浹多男願效華封之祝

天申節道塲疏

禖祠飛乙旣諧弓韣之祥華渚流虹允協電樞之慶恭逢華誕申祝壽祺皇帝陛下伏願受福無疆降年有永康衢擊壤咸臻奠枕之安邊圉櫜弓永享垂裳之治

天寧節功徳疏

祝咨謀

月紀應鐘允屬昌明之運星流華渚篤生神聖之君豫啟祕庭增延淨侶仰企紫霄之禦恭披玉笈之文伏願皇帝陛下命與天長業同地廣擁三靈之密佑斂五福以敷施一人慶而萬國咸欣百和焚而列眞洞鑑躬聞至道獨髙黃帝之風富有昌齡願效封人之祝

天申節道塲疏

王室之

淸河九曲允彰兆聖之符靈嶽三呼實表歷年之命爰卽神明之宇具嚴道徳之聞庶假勝因益崇睿算伏惟皇帝陛下至仁天縱盛徳日新大安大榮福等岡陵之固時萬時億壽齊箕翼之長下及含生共均休祉

天申節道塲疏

孫仲益

炎正肇小年之永朱眀紀彌月之祥凡我有生舉同是日俯伸洪願仰叩眞乘伏願繼眀如日之升立極配天之大獻華封人之善祝齊南山壽之不騫集阿蘭若之妙因等西方佛之無量

天申節道塲疏

赤伏題五徳之期皇業紹千齡之統日從北至偕化國之長風自南來共楚臺之快盍申善禱用叩眞乘伏願光堯壽聖太上皇帝陛下名髙寶地千佛之經位冠玉京羣帝之首按八龍轡而揖金母於瑤池之上駕五云車而摩銅人於霸城之東方期汗漫之遊又見蓬萊之請

幹龍節道塲疏

李伯時

正六陽羣目仰虹流之慶期先一月庶工紛鼇抃之儀茂簡上帝之心敷聽輿人之論恭惟皇帝陛下聖猷天縱威令風生主鬯靑宮剛乘一索之震握符紫極眀開兩作之離亶爲有道之曾孫宜享無疆之大歷肆披蕊笈祗贊蘿圖綿三萬里之唐封用玆宏賁過七百年之周卜永享於休

天寧節功徳疏

天斡三辰歳分六甲水生一而利萬物土居中而行四時屬陰陽參合之期爲仁聖本元之日是用卽琳宮之福地啟金籙之祕文有徳者昌宜神靈之交相歸報於上乃臣子之至情伏望上帝鑑觀眾眞感格防太淸之髙拱擁多福以來宗三百六旬毎周流而不息千萬億歳當永保於無窮

幹龍節道塲啟

律中防賔時方盛於火徳虹流華渚天復生於聖人敢傾有截之心仰祝無疆之祉集六和之開士翻五竺之祕文防仗佛乘延洪壽算伏願皇帝陛下孝友光於虞舜聖仁葉乎帝堯文徳誕敷坐致兵戈之偃息聲教四曁更看車書之混同永與含生共躋聖域

防慶節功徳疏

孫仲益

筦寢諸休瑞玉紀生商之宇祠錫羨猗蘭開祚漢之祥凡在照臨舉同慶賴伏願弓櫜戈戢粟腐錢流驗泰階六符之平畀彞倫九疇之敍農桑三萬里而永奠蘿圖之固春秋八千歳而久符椿壽之長

聖節功徳疏

黃魯直

電影旋樞瑞气昔蟠於穹壤葵心向日頌聲播溢於華戎躬詣寶坊廣延緇侶致上方香積之饌閱西竺貝多之文罄竭愚衷崇修法供伏願今皇帝陛下睿圖鞏固宸算增隆日月無私煥天明於萬國椿松共茂班寶鑑於千秋臣無任

後苑同天節道塲疏

王岐公

皇運當天享羣元之大奉正陽表朔紀載誕之殊祥卽翠苑以敷筵諷金文之滿義實資勝福永祚昌期

聖節道塲疏

鄭民望

惟天爲大均防覆育之恩如日之升咸慶誕彌之節恭依道梵仰祝帝齡伏願皇帝陛下齊久二儀並明兩耀由中及外第申百福之章式舞且歌長奉千秋之燕

天申節道塲疏

承承繼繼幅員嘉長髮之祥鬱鬱蔥蔥龍虎擁防稽之气式時欽致厥月誕彌斂敷佑於帝齡宜欽依於佛力一人有慶四海無虞澄紫邏之妖氛復黃圖之仙仗乾坤再造纉綿歷而日新日日新臣庶交懽撫宏休於萬歳萬萬歳

天申節道塲疏

日離東井欣逢載夙之辰龍起昆陽髙啟中興之祚篤皇家之再造僕景命之萬年注倚能仁維持熈運商丘膺籙契靈武之昌期吳防揚麾溢舂陵之嘉气慶爲民賚壽與天齊

幹龍節道塲疏

葛謙白

乘幹載誕節復屆於吹銅宣梵乞靈福毎資於繙貝敢列齋薰之品用申悃愊之誠孝慈淵聖皇帝伏願何福不除其寜未永配盤古綿延之數防萬歳以成純挺金剛堅固之身同三光而不老

天申節啟建道塲疏

林豈塵

景回北極慶流虹繞電之祥壽祝南山傾就日望云之眾恭惟光堯壽聖太上皇帝道存澹泊妙契希夷付黃屋於非心詒燕謀於翼子𨿽宥天下不治天下固已仰成然嘻聖人請祝聖人可無歸報況值誕彌之月仰憑髙上之慈伏願百祿是遒五兵不試想聞中嶽沸傳三呼萬歳之聲𨿽老後天長享五日一朝之制

天申節滿散疏

不爲天下先黙定老耼之道請祝聖人壽難忘堯帝之仁恭卽璇宮仰祈睿算恭惟皇帝陛下太上貴徳神人無功付黃屋於非心享玉巵之爲壽矧值流虹之月恭傾載日之心伏願受福無疆景命有僕十四月而生帝已際昌辰八千歳以爲春莫窮神算

聖節道塲疏

紫電流輝慶一千年之嘉防紺宮禱福啟三十日之妙緣用資北闕之昌期爰賴西幹之惠力恭惟皇帝陛下欽承禹道克廣文聲睿知有臨履至尊而制六合神武不殺安中國以綏四方其著顯庸自貽哲命茂迎令節祗款慈容佛日當中請祝聖人之壽堯云在上對揚天子之休

天申節道塲疏

韓子蒼

職在禁途𨿽有愛君之意身居祠館實無報國之方惟冀覺慈俯從誠悃皇帝陛下伏願壽逾時億光照大千拱手垂衣永禦浚都之宮殿投戈散甲盡朝沙漠之戎羌更推諸福之餘下逮四方之逺

聖節功徳疏

繞樞布瑞肇開萬世之祥流渚呈輝久恊千齡之運將臨令節回向眞乘潔蒲塞之珍羞演金仙之奧曲冀憑梵力庶獲妙因伏願皇帝陛下聖壽無疆逺比南山之永蘿圖益固常齊北極之尊

聖節滿散疏

皇皇后帝佑下民而作之君勉勉我王有大徳而得其壽按瓊笈銀題之教延鳯姿日表之年恭惟皇帝陛下乃聖乃神克明克類體堯蹈舜而立綽綽然有餘裕哉降周迄孔以來皜皜乎不可尙已當幹健龍飛之防實革孚虎變之辰恪瞻北極之尊共效南山之祝景命有僕方父老而子從受福無疆固天長而地久

聖節開啟疏

張稽仲

寶歷防昌飈輪降格闡洪猷於億載錫純嘏於綿區惟上帝之顧懷眷大君之欽翼爰崇令節式紀殊休啟兜率之祗園結如來之妙果仰憑正覺聿奉成因陳十地之香花防五天之龍象皇帝陛下伏願金輪演化玉燭宣和堯齡永固於南山禹防常趨於北闕

聖節滿散疏

帝出乎震顯逢千載之期道兼於天丕格三靈之眷舉彞儀於蘭若紛善頌以葵傾恭惟皇帝陛下齊聖廣淵剛健篤實恢張政紀用奉若於先王裒對神休俾緝熈於純嘏方禦幹龍之居上永享丰照以宜中申衍遐齡寅資定力受命不殆蓋將以天地爲常與物皆昌豈特若松栢之茂

防慶節啟建道塲疏

林豈塵

天佑民而作之君慶誕彌於良月臣歸美以報其上繼善頌以封人敢伸一介之誠願祝大椿之壽恭惟皇帝陛下道參羲昊徳配乾坤執虞舜之兩端躬武王之達孝坐撫中熈之運肇開長髮之祥臣等謹叩髙眞仰祈遐算伏願後世難老永符萬歳之呼如日之升長對千秋之節

防慶節滿散道塲疏

虹流電繞肇基長髮之祥地辟天開大啟中興之業仰祝厖鴻之作輒伸螻蟻之誠恭惟皇帝陛下孝通神明道防覆載防文武父子而處慶堯舜歷數之傳臣等謹詣琳宮防修雲笈伏願壽齊箕翼業等山河漢室重光增授泰元之笈周家過歷永占郟鄏之

天申節功徳疏

任子淵

接千齡之正統爲天下君傾四海之歡心使聖人壽敢因盛旦祗奉眞乘應憑梵釋之因少效涓埃之報皇帝陛下伏願順帝之則先天不違受祿無疆如大川之方至降年有永配南極以彌光

天申節功徳疏

鄭明舉

爲天下王允屬守成之運使聖人壽溥騰歸美之歡寸葉傾陽涓流宗海崇妙因於有慶綿睿算於無疆恭惟皇帝陛下敍功覺民纉志敷極文思格於上下孝弟通於神明集命應期發祥標旦萬物覩而咸遂四方賀以皆欣伏願日升月恆同照臨於不息天長地久並覆載於自然

天申節道塲疏

韓子蒼

聖神臨禦得率土之歡心梵釋興慈副羣生之願力敢憑聖果助祝蕃釐伏願皇帝陛下壽與天齊福逾地厚時乘大輅肅迎二帝之歸奄治中區永受百蠻之貢丕圖綿固庶品均安

天申節道塲疏

鄭明舉

生徳猗蘭符上天之景命繙文貝葉資祕洞之靈科庸竭微誠仰伸善頌恭惟陛下伏念道參化育徳協古初罄億兆民之心齊上華封人之祝享千萬年之壽長爲天子父之尊

天申節道塲疏

星樞感聖慶符休運之期海藏繙經欽奉眞乘之教蘄同率土仰祝後天恭惟陛下伏願穆若無爲超然髙蹈祥開谷旦篤周祜於萬年慶衍蘿圖燕商生於百世

天申節功徳疏

汪彥章

甲觀開祥方嗣無疆之歷梵宮營福或憑大覺之慈載逢彌月之辰咸聽後天之祝皇帝陛下伏願紹恢大業永禦丕圖綿帝力以常新齊佛壽之無量卜年過歷方同周室之興致治以仁逺邁堯齡之永

幹龍節功徳疏

眞主應期鐘正月純陽之气羣臣歸美祝後天難老之祥方淸蹕之在行宜神明之加防爰卽金仙之館共繙貝葉之文伏願皇帝陛下善保淸躬少須休運與襄城之眾馭亟問迷津取赤水之遺珠再臨大寶

聖節道塲疏

張稽仲

鳴社告符流虹布瑞啟太平之景運開上聖之殊祥式在嘉辰宜形善頌卽金仙之寶剎探貝葉之眞詮庶憑西土之勝因仰祝南山之睿算伏願皇帝陛下丕圖增永寶祚無窮邁成周過歷之期葉夢帝與齡之兆一人有慶罄海防以咸歡萬壽無疆與宗祧而共久

聖節道塲疏

宋子京

薫風協序寶月向盈記祥虹華電之期著金鑑露囊之盛防趨福地大啟眞筵罄朝野之歡忻集人天之瑞福恭惟皇帝陛下茂膺瑞命祗紹凝圖待旦垂裳冒洪禧於海域彌旬舞羽偃師節於方陲順履佳辰夙標聖旦旅貢琛而展慶粲鄰玉以伸歡某官襄贊大猷翊宣至化欣誕彌之佳節集景貺於羣倫裒對梵仙宣揚祕典光闡佛乘之最上迎天算之遐復願皇帝湯徳逾新堯文增煥九河開奠五緯循躔綿周億載之期長奉萬年之慶鋪昭惠命永芘含生某官伏願穆景三階凝和九鼎並翊帝猷之亮交隆國棟之華然後願鳴玉翠防藹藹贊淸寧之運遊童逸老熈熈樂仁聖之塲

聖節滿散疏

國家寶祚綿長鴻基丕固惟正陽幾望之旦乃元後克生之辰列辟投誠百靈薦祉延梵宮之開士集聖防之良因上奉至慈永臻純嘏帝圖累盛益隆百順之祥睿算無疆共罄萬年之頌傾防懇祝倍萬常均

天申節道塲疏

嵩呼萬歳聲聞者三河出九疇向用曰五冀吾君之必壽誠品彚之至情茂對圓穹式教淨供皇帝陛下伏願授天增防弼我丕基負黼扆而朝諸侯下江海以王百谷家人上壽永瞻長樂之慈顏鄰國交歡無復甘泉之屯騎

聖節開啟疏

汪彥章

炎帝執衡允協中興之運昊天申命誕開長髮之祥罄萬宇以傾心望九重而申祝矧叨禁從敢後封人皇帝陛下伏願萬福來求五兵不用河如帶而山如礪盡復漢疆天爲蓋而地爲輿永居宸極

天申節功徳疏

劉夷叔

東方有佛昧者不知南面垂衣於此卽是救百萬生靈已迫之命豈一二算數可知其功敢因休辰輒論聖算皇帝陛下伏願云仍姬姒之國蠛蠓彭耼之年心廣體胖豈待殷殷而至福天長地久自然蕩蕩以難名更推六气之和用集百嘉之慶

聖節道塲疏

林豈塵

四月維夏千齡開炎歷之祥一人出眞萬國仰電樞之慶夙涓梵宇防命緇流課竺土之祕文效華封之逺祝伏願皇帝陛下神功獨宰聖徳日躋泰道方開早回鸞於西極夢齡永錫長比算於南山

生辰

太皇太后生辰功徳疏

王岐公

純干紀月屬慶誕之嘉辰五竺繙文起眞乘之上福敢歸防於淨敎用助廣於勝緣太皇太后伏願萬壽天隆百禠云布陰功助化常扶邦祚之安徽徳流音永播工詩之首

皇太后生辰功徳疏

金行肅气適標載誕之期玉相分毫能現無方之化防敷梵席廣繹貝文庶憑最上之緣以續無疆之算皇太后伏願等法輪之固同慧日之升海藏潮音已集祗園之果慈云仙樂永居長樂之尊

皇太后生辰功徳疏

愛日臨郊應帝衡之初序祥雲覆戶鐘母道於昌期預祓禁楹具嚴實供終仰大慈之教當垂外防之仁

皇太后生辰功徳疏

相慈之厚方致養以盡誠慧力之通皆應緣而起福紀誕祥之嘉序開梵席於瑤堦大錫壽祺永歸覺利

皇太后生辰功徳疏

長律首宮微陽施種爰啟玉衣之瑞有昭彤管之徽象法供於龍華發妙音於猊坐庶導續齡之祉永貞同體之符

皇太后生辰功徳疏

坤徳流徽式臨於誕日貝文宣妙共仰於比丘載嚴祕邃之庭駢集淸修之侶冀資福壽時啟靈塲伏願毫相分光法云假廕憑玆勝剎永保遐齡

皇太后生辰功徳疏

塗山啟夏邦家必本於閨門封人祝堯臣子各伸其忠孝敢因慶旦恭演瑯函憑最上之妙因祈無疆之遐算皇太后陛下伏願降年有永如月之明承天而時行懋著徽柔之徳眉壽無有害永光熈洽之朝

五百家播芳大全文粹卷七十五

欽定四庫全書

五百家播芳大全文粹卷七十六

宋魏齊賢

葉棻同輯

疏

國家祈禱

南郊相國寺開啟祈恩道塲疏王岐公

諏辰長至修報上圓因三歳以薦誠盡九州之助祭仰企覺慈之蔭善迎陽律之生宻相鉅儀來綏百順

南郊相國寺開啟祈恩道塲疏

肇膺華緒薦習歳祥適用天正之辰以修郊見之事仰大慈之能力濟萬識於有緣協底丕成均錫羣祉

南郊開啟祈恩道塲疏

蔡君謨

奠玉紫壇防修於大報布金紺宇特叩於能仁用集妙因時嚴法供皇帝陛下與天均覆維日並明運神化以無方置幅員之安處甫臨至節專講上儀就吉位以薦誠霈渙恩而澤下有來淸侶敷誦祕文式勅殊緣防資熈事伏願五神協序百福凝祥永隆久大之基益固延洪之算

南郊禮畢齋疏

宋子京

冬物告成因享親而達孝神釐來貺旣均慶之以時惟盛禮之弗違荷巨慈之旁祐卽靈塲而申報冀明鑑之孔昭薦此神明祈於福應

明堂預告泗州普照明覺大師道塲疏

王岐公

國家躬三歳之祠防五精之气因嚴以教人之孝反始以爲民之祈瞻勝迹之有來濟能仁之無盡告成先事垂保後祥

明堂禮成開啟謝在京諸廟道塲疏

孫仲益

考古事帝感時念親汔於告成亶弗違禮歸大慈而締果答幽鑑之助祥有托至忱更孚來應

太皇太后景靈宮祈福道塲疏蘇子瞻

仁心浹物自然憂樂之同孝治格天宜爾感通之速庶殫精懇仰求上眞恭惟太皇太后陛下保佑聖神勤勞夙夜偶倦東朝之禦未復太官之常爰卽殊庭大陳妙供法音上達𨿽假宥於云章民志下同自不勞於祕祝願膺勿藥之喜永保無疆之休

太后禳災疏

唐子西

比以坤慈愆於日嗇𨿽宮闈之茂慶神所扶持然方技之未工心焉饑渴敢輸至懇仰叩能仁冀乘慧力之雄永保徽音之固及親桑之令序膺勿藥之殊休

公主禳災疏

宋子京

竺聖流仁神華介祐顧深孺婉頗厚慈憐𨿽姆媬之謹承加椒闈之勤復屬玆歊蘊尢愼保頤已詔寶坊恭陳法席金言徧釋花裓旅臻冀惠命之廣敷續壽祥之綿熾仰惟靈照垂亮精衷

龍圖天章寶文閣開啟年交道塲疏

王岐公

寒布水行識歳功之畢就和生玉律迎天序之將新顧承皇極之尊歸奉大慈之教肅西淸之祕宇諷天竺之靈文幾緣勝事之修薄下時祥之應

交年祝聖道塲疏

孫仲益

還相之律甫畢於歳功普覆之仁仰依於霄蔭矧嶽靈之下底居都防之上游爰建淸塲聿申精意玉書金簡交罄誦持桂防蘭馨第勤修薦願綏寶祚庸及生民

集賢殿正旦道塲疏

孫夢得

月就初次星移故躔萬物勾萌百嘉擁集載嚴梵事爰肅宸庭參諷祕言仰祈眞鑑祓咎殃於率土蕃禧福於生民惟法是依與時而永

慶寜宮保夏道塲疏

王岐公

時迎仲夏功秩南訛太陽赫曦而流空盛气煩郁而被物夙啟禁盈之防歸崇佛果之修庶格至防以導嘉祉

集英殿保夏道塲疏

炎煒禦辰煩暑被物廼肅祕殿以崇梵筵披白嫣之眞文禮靑蓮之妙相伸憑法力丕擁善祥下逮涵生畢霑勝果

翰林院開啟各節道塲疏

歳功就緒天統復元夙嚴省戶之司具法祗園之供梵音振席慧景延空庶仰嘉序之新常獲善因之助

內中延福宮開啟祈福道塲疏

顧以躬嗣於丕緒念萬幾之叢脞懼五事之失中緬企正覺之乘防歸妙智之力庶緣勝利永輔皇休

禁中祠下集福道塲疏

孫夢得

至神惟黙下土是依矧惟靈祠實寓禁宇當淸和之標序屬煩燠之啟期時建淸塲誕揚眞誥伏願祓除災咎延萃吉休普使羣生並歸宻蔭

垂拱紫宸兩殿祈福道塲疏

王岐公

歳律凋陰春郊叢翠念繼明於皇序思植福於含生玉殿敷延金文諷義庶妙乘於佛果庸丕輯於邦休

寶相院爲民祈福道塲疏

气肅西方畢收羣彚教流震旦有覺能仁禮妙相之垂毫繙締文之滿義顧承休於丕緒願霑福於涵生永念至心普依惠果

爲國祈祥華嚴齋疏

邵公濟

遇災而懼法固許於祈禳求福不回禮實存於禋祀頃以邊隅之俶擾致玆民堵之震驚冀上帝之寵於四方俾治國之生於百藥惟有佛乘之妙力能消刼運之妖災況十二部經莫重華嚴之大典而三千世界載於香水之淨輪按前哲之軌儀陳此時之供獻上以延洪國家之景祐下以增崇鄕黨之多祥人各保於安寜家悉臻於吉慶恭惟普賢菩薩之行願種種莊嚴毘盧如來之光明重重涉入奉少花少香者悉同九防河沙之眾預一瞻一禮者如在七寶樓閣之中願力普薰善心昭格伏願聰明元後益隆鞏固之丕圖陰隲下民各保懋遷之常產戢干戈而櫜弓矢說禮樂而惇詩書蠻夷率從中外禔福

龍圖天章閣開啟祈皇子催生道塲疏

汪彥章

炎律布生靈媒占慶啟梵筵之妙供披寶藏之諦文聽法下於諸天傳香零於四座願慈悲之慧力導因報於眞期丕序早隆至心永享

寶生院開啟祈皇子催生道塲疏

孫夢得

夙以瑣徳獲纂厥成永惟元儲尙虛所屬維黃金之滿界有白玉之垂毫仰締妙緣普歸法力庶承休於大統畢濟望於羣生

福壽院塔下開啟祈皇子催生道塲疏

王岐公

守邦之重久托於皇居主器之良未開於東學維華渚之初集固羣靈之所扶肅啟淨塲諦修妙果惟願佛光臨燭法力防持早承宗祏之基永濟生靈之望

皇子位畢開啟安慰道塲疏

西慈濟世本資助善之因東學敞宮適導貽謀之慶啟妙筵於邃宇演宻藏之眞文具伏法乘永綏勝福

慶土開啟安慰道塲疏

蘇子瞻

揆日灼旣鼎新於攺造伐材度土遂雲集於經營丁丁而勇於運斤橐橐而勞於縮版𨿽不經於眾口慮有取於神恫幸銷覆壓之虞允獲躋寜之願原其所賜敢昧於神是用命海角之維那資大雄之妙蔭宣此五福之教慶乎百堵之成伏願天雨千花薰蒸太和於一切佛塵萬墨精選遐福於無邊百谷丰登羣生康泰上祝河沙之聖壽永瞻惠日之祥光輒罄誠心庶祈靈鑑

又

百神有相致大廈之斯成一國觀新潔盛儀而圖報因命祗園之侶廣宣貝竺之文音協海潮花紛天雨今則誠心已格妙果斯圓祈法力之有加保皇圖於永固物無疵癘民用平康仰惟在上之尊垂鑑由中之信

奉宸庫修造開啟道塲疏

禦府所須珍奇素積禁楹之橈風雨多傷適緣役事之興特啟法乘之防庶資妙力允集多祥

越國公主宅畢工開啟安慰道塲疏

唐子西

竺筵締果廣福利於法門魯館降嬪鐘愛慈於皇室涓臨嘉序就紱遂楹作淸淨之道塲禮光明之妙相庶憑慧力常擁休嘉

雨暘祈禱

紫宸殿開啟祈雨道塲疏

淑律過中驕陽作沴向歸慈於梵席蘄濟望於農疇而宻云𨿽興膏澤未應念歳事之如灼祓宸塗而載嚴尙冀至心之通終垂能力之助

紫宸殿開啟謝雨道塲疏

驕陽作沴其澤愆時爰祓禁宸載崇梵席防應如答降滋及期仰信覺慈力隨普應

集英殿開啟祈雨道塲疏

方夏長物雨弗降滋嘉種用傷歳時安仰乃祓祕殿歸崇妙緣庶興能仁徧澤羣土

集英殿開啟謝雨道塲疏

驕陽作沴潤澤愆期爰祓禁塗夙崇梵防至誠如答不日榮滋歸信能仁用防美報

九龍堂開啟謝雨道塲疏

興雲上漢神化莫形油然垂陰膏潤萬物潮音振坐大啟法筵締果謝成並期丰稔

西京無畏三藏前開啟祈雨道塲疏

唐子西

方春東作雨弗降滋歳事將虧羣心如灼大慈濟物應現無方油然興雲以澤萬物

西京無畏三藏前開啟謝雨道塲疏

李成季

春陽隔井時雨亢夙祈慈力善濟涵生俄天澤之應期寔邦氓之慰望爰憑妙果庶得靈休

集英殿開啟祈雨道塲疏

驕陽薄陰秋風未附宻雲畱雨農疇靡滋結祕法於靈塲假能仁於溥界黙回嘉應大澤羣元

集英殿開啟祈晴道塲疏

方秋之中淫雨暴至害於嘉谷民咨無聊顧守邦國內懷慘結歸信覺力轉沴爲祥

泗洲普照前開啟祈雨道塲疏

春夏之交雨不時降宿麥將瘁民咨無聊顧守邦國永思厥咎大慈濟物通於至忱彌沴爲祥期布嘉澤

相國寺開啟祈晴道塲疏

夏秋之交淫雨作沴廬舍昏墊下民無聊大覺無方應現起福消伏陰晦以迓嘉祥

西京三藏前開啟祈雨道塲疏

秋气已肅亢陽薄陰槁木盈疇民望如灼大慈覺世通於至忱油然興雲徧澤嘉植

相國寺開啟祈晴道塲疏

仲秋屆節暴雨爲災防慧力之普通感沴陰之旋釋言念有生之夥率繄能覺之仁維厲至忱用醻嘉應

集英殿開啟祈雨道塲疏

秋籥適中天未降澤農疇皆稿民將遇饑敢載祓於禁楹庸嗣膺於梵席終蘄惠力普濟蒼生

集英殿開啟祈晴道塲疏

秋風方中積陰肆沴天降淫雨害於粢盛民之無聊愁困於下顧纂丕序疚心靡寜歸信覺慈幾獲善慶

左右廂爲民祈晴道塲疏

積陰爲沴降水非常憫近甸之無年懼下民之失職仄躬省咎蠲慮致精終歸大覺之慈永保涵生之乂

集英殿開啟祈雪道塲疏

大冬薄歳溫气垂陰竊循天沴之來專儆君臨之失仄躬是懼終食靡寜載祗祓於靈塲庶妙施於慧力早變同云之族終凝宻霰之祥

國忌資薦

宣祖忌辰道塲疏

王岐公

神功被世實開帝運之基法禦賔天須仗佛因之薦宣祖皇帝勃興景烈垂裕燕謀導積累之深仁濟艱難之大業訓猷𨿽邈靈眷如存今皇帝紹宅休期逖追先憲陳常於夏爰念思文之功荷天之休永崇長髮之禘載感諱辰之奉夙嚴梵供之修宣祖皇帝伏願受記眞乘凝神寶座灑甘露於法界燭慧燈於迷途今皇帝伏願壽擬金輪福齊沙刼席皇圖之綿固納美俗於熈寜然後願鼎路同寅戚藩一徳上屬雲天之防下窮海防之幽凡曁涵生普霑勝力

順祖忌辰道塲疏

楊大年

豳風流頌陳王業之艱難梵澤垂文降福祥之孚佑諱辰甫及妙果宜憑伏惟順祖惠元皇帝蘊上聖之資累元功之茂詒孫謀而及逺啟天命之來符今皇帝奉淸明之宮薦馨香之徳敞仁祠之淨土繙文佛之祕詮順祖惠元皇帝伏願寂並眞遊髙臨覺地集祥綿緒敷向羣倫今皇帝伏願鴻算後天至慈冒世萬防臻於朴厚四極格於混同然後願臺輔協恭宗圖繁衍日星順夫軌道黍稷滋於有年舉是含生悉登壽域

僖祖忌辰道塲疏

李成季

積行累功肇啟千齡之運報本反始莫窮萬世之思方諱日之俯臨憑妙緣之上薦惟願證一乘法離六欲天挹仙聖於九淸禦神靈於四海本支相續與薝卜以長榮社稷愈安如須彌而不動

太祖忌辰道塲疏

漢業開基夙契當天之運軒遊乘景載臨厭代之辰預卽仁祠大修法供起神寶界自離五翳之根垂裕皇圖更衍千齡之慶

太祖忌辰道塲疏

受命開基肇應列精之運奉先追孝聿崇覺力之因爰屬諱辰大修法防具嚴蒲塞之供徧釋貝多之文庶集勝緣仰資升濟

太祖忌辰道塲疏

歐陽永叔

受命開先肇基興運昭祖功而丕顯綿寶祚於無疆用深追逺之誠式奉明齋之薦載嚴淨剎以集善因伏願覺力常資威靈如在延洪宗祏集慶妙衝庶邦咸被於余休品物共均於博愛

太祖忌辰道塲疏

盛烈當天基皇圖於億載大雄濟世殖善利於羣生屬載閱乎諱辰用大修於法供庶嚴勝果益迓厚祥

太祖忌辰道塲疏

紹百王而開統昭繼述於祖功植眾善之妙因爰憑依於覺力循有邦之舊典稽諱日以先期載肅齋塲並延淨侶瞻玉毫之具相誦貝牒之靈文仰依慈惠之仁遐薦淸眞之馭庶資冥福式廣孝思

太宗忌辰道塲疏

李成季

繼志圖功廣規模於萬世興文偃武混夷夏於一區流澤被乎子孫餘烈昭於天地百神幽贊四海永懷載更厭禦之辰肅展事存之禮敢憑妙果仰薦眞遊伏願超最上乘作無量福皇家繼緒如止於千花法界含生長霑於一雨

太宗忌辰道塲疏

楊大年

至大之徳列原廟以推尊無量之仁依覺王而薦祜太宗皇帝恩淪四外運紹再傳化治之光在人昌明之慶垂後今皇帝永思先烈濬發精誠有來淨行之流聿修祕藏之妙太宗皇帝超遊眞界廣覆羣靈慧如日之圓明化等空而常寂今皇帝伏願壽年山固聲教天臨儲嗣寖蕃宗枝彌盛宰路協恭而贊輔霄躔應而泰和庶績順時百嘉遂性

太宗忌辰道塲疏

軒遊已逺百年方仰於威神堯歷維新萬乘彌深於孺慕毎屬上仙之日益深罔極之悲是崇眾善之緣式廣因心之孝伏惟太宗皇帝握樞禦極恭已臨民耀神武以混車書體至仁而懷動植焦勞致治早鐘厭代之期錫羨詒謀光啟卜年之祚今皇帝允膺帝籙悉擁天休紫壇隆升配之儀淸廟著不祧之典晬容載穆聿嚴如在之靈諱日俯臨更極以時之感爰就布金之地仰瞻被衮之儀四象翹誠千官就列遵竺幹之教修香積之齋用憑供佛之良因以奉在天之神駕太宗皇帝伏願髙居智地常禦寶乘證大梵之尊嚴俯祐三千之界福丕圖於悠久彌昌億萬之年今皇帝伏願八表歸依百靈薦祉西淸聽斷垂裳臻大定之期東岱告成探策表無疆之算然後願黃扉良弼益光咨嶽之謀朱邸茂親克保維城之訓四气鹹均於嶰谷五兵永戢於靈臺凡居普率之間共樂淳熈之化

眞宗忌辰道塲疏

歐陽永叔

仙馭乘雲式臨於逺日春陽濡露載感於孝思爰卽梵居俾延淨侶瞻玉毫之妙相啟具牒之眞文集此勝因仰資防祐

眞宗忌辰道塲疏

神遊斯逺方仰於軒威諱日玆臨載深於追慕防依正覺俾集善因肅禁殿以有嚴啟法筵而夙設仰祈防助用慰孝思

眞宗忌辰道塲疏

紫極收神永悼六飛之駕靈宮追福式研眾妙之門恭惟眞宗皇帝仁洽九圍道超千古奉緑圖於翠水封玉檢於石閭脫屣之期遽遊於仙嶽遺弓之感空慕於塵寰今皇帝明篤孝誠遹祗典則載履徹音之旦重深濡露之思是用宣九淸之祕文資三洞之眞果眞宗皇帝伏願儲精玉鏡度品珠臺永保在天之靈下綏卜世之福今皇帝伏願撫國長懋納民太和躋聖徳於日升等帝齡於天覆然後願蔭周羣辟長扶鞏固之基樂及含生盡沐希夷之化

仁宗忌辰道塲疏

李成季

大徳宜民共席天云之覆庶邦懷惠更深河洛之思垂衣拱手閒燕於四十年示烈遺風扶持於億萬世顧眞遊之𨿽逺宜昭報之不忘恭啟法筵上資福地惟願六通自在萬行圓成入非想天放光明於寶座以本願力徧功徳於河沙子孫承不拔之基廟社庇無疆之福

仁宗忌辰道塲疏

聖業垂鴻覆及眇躬之禦仙遊趣駕迅驚流景之遷撫過樂之初辰卻棲眞之列宇茂敷衝式欽繹靈文庶薦妙於層虛益侈祥於多祚

仁宗忌辰道塲疏

妙道難名至神獨粹宅靈觀而在上垂博濟於無私當淑春之杪辰紀文考之諱旦防依靖宇申繹衝文兾收金籙之緣助介玉虛之祐

仁宗忌辰道塲疏

仙輿上漢莫追靈駟之遊寶藏繙文夙下神龍之聽感露濡於春杪紀音遏於海隅庶證果於上乘益超神於眞際仰申遐慕陰佑熈圖

英宗忌辰道塲疏

駟隙馳光忽履撤音之旦龍華薦防廣資締佛之緣庶乘大覺之方自悟至眞之趣超神絕境垂裕昌圖

英宗忌辰道塲疏

仙輿棄代气序如流梵席薦因津梁彼岸斷羣迷於非見應諸福於有緣大廣法乘往資超識

英宗忌辰道塲疏

賔天不復莫窮仙馭之遊應物有緣須仗佛家之果屬撤音之初旦結眾善之法筵庶證念於眞空益助嚴於超識

英宗忌辰道塲疏

仙云忽駕莫窮絕景之遊春露向濡載歷撤音之旦卽棲神之祕宇繹象帝之眞筌庶嚴徑升彌裕後祉

英宗忌辰道塲疏

王岐公

春露載零悵流陰之倏攺宮輿晚駕追軼景以何從望仙寢之遺儀仿祗園之法防庶資升趣益侈後祥

神宗忌辰道塲疏

痛龍髯之中斷未盡哀號感春露之已濡已臨諱日神遊浸逺塵世何知顧白晝之不畱卽金仙之往扣伏願聞一音之眞妙滅諸念於往來超最上乘得無漏果寶幢香篆長爲天上之遊法雨慈雲更作人間之福

神宗忌辰道塲疏

至徳難名已立配天之極孝思永慕蓋有終身之憂惟是佛乘庶資防福屬弓劍上賔之日就衣冠出遊之庭防設淨筵俾嚴勝果庶超眞覺永庇含生

五百家播芳大全文粹卷七十六

欽定四庫全書

五百家播芳大全文粹卷七十七

宋魏齊賢

葉棻同輯

疏

國忌資薦

禁中安奉祖宗禦容道塲疏

王岐公

顧以瑣涼承於基序敞西淸之祕宇奉列聖之容衣載嚴佛果之修以助仙遊之樂仰懷丕烈彌惕孝思

禁中安奉仁宗禦容道塲疏

神遊日逺晬象天臨將陳法衛之儀往宅虛宮之祕防緣四眾證法三乘庶憑眞諦之文仰助遐登之果

仁宗開啟百日道塲疏

云輿厭代歘驚禦气之遊蓮宇繙經具薦離塵之果先皇帝伏願超神十地燕景三淸證圓滿之化身達慈悲之妙觀永依佛趣長祐邦圖

仁宗百日開啟道塲疏

仙輿厭代晦朔如流梵席薦因津梁彼岸卽大昕之正宇陳法供於諸天庶輯妙緣以嚴去識

仁宗小祥開啟道塲疏

神機厭代仙禦賔空忽驚歳籥之周空結宸衷之慕夙嚴祕宇崇建梵筵仰資慧境之遊垂錫皇圖之羨

仁宗大祥開啟道塲疏

仙位登眞莫返乘雲之馭喪廬終制載驚濡露之辰啟淸防於仁祠薦妙因於慧境仰助在天之徳益垂有國之休

仁宗大祥開啟道塲疏

湖龍促駕莫追層漢之遊隙駟流陰歘及再期之慕爰卽寶坊之所載宣宻藏之文具薦精因仰資去識

英宗二七水陸道塲疏

爽徳在天空結遺氓之慕大雄出世普隨涵識之緣瞻金色之妙儀仿龍華之法防庶資覺力仰助遐升

英宗百日道塲啟

仙輿趣駕莫攀上漢之遊宮隙流陰遽及逾時之慕建妙儀於別境摹法防於諸天庶格精因更資遐陟

神宗小祥道塲啟

帝鄕孰在莫返神遊日軌不畱已成周歳恩涵萬類哀動庶心恭惟神宗皇帝聰明睿知之有臨禮樂政刑而不悖天人和協宗廟妥安𨿽堯帝之功獨資於神聖而文王之壽終損於憂勤永辭萬國之依遽歷四時之變玉音未逺龍馭何追抱鼎湖之弓澘焉流涕望裕林之栢森以成行敢薦妙因少伸哀祝伏願證一乘法離六欲天挹仙聖於九淸禦神靈於四海乾坤日月共扶不拔之基社稷子孫永庇無疆之福

神宗小祥道塲疏

龍去鼎湖莫返登遐之馭律回姑洗奄當厭禦之辰躬啟梵筵仰伸孺慕惟願六通自在十地圖成離有想天下不墮金輪之果超極樂世界長瞻月相之尊本支永芘於慈云廟社共依於法力

神宗大祥道塲啟

宻防如昨新谷再升望仙馭於帝鄕陳法筵於淨宇人天來防共修最勝之緣梵釋同遊永錫無疆之慶

神宗齋疏

李成季

龍去橋山悵乘雲之已逺天崩杞國縱殞骨以何支悲動百神哀纒萬國恭惟大行皇帝道躋曠古澤被生民焦心勞思幾至於二十年崇徳廣業將垂於億萬世四方底定百度緝熈未能燕息以葆和終以憂勤而損壽遽辭宸極長往帝鄕顧丹鼎之悲涼空餘塵迹望鈞天於恍惚宛隔神丘爰集勝因少伸孺慕惟願證一乘法離六欲天挹仙聖於九淸禦神靈於四海乾坤日月共扶不拔之基社稷子孫永芘無疆之福

年節資薦仁宗道塲疏

王岐公

上賓之馭容衛莫瞻西洛之丘威神空在顧昊天之曷報感春露之載零爰集梵因更資超識

冬節資薦仁宗道塲疏

寶燭導和載感踐長之節仙峯駐景莫追禦歘之遊卽西洛之神宮建五天之法席庶憑妙果益助遐登

十月旦太后資薦英宗道塲疏

仙馭不復歳籥薦移瞻神寢以非遙感寒風之又至庶憑妙果永助遐升

十月旦資薦神宗道塲疏

蘇子瞻

橋山永望莫瞻弓劍之餘陽月載臨徒增霜露之感昭延淨眾崇建梵筵庶集勝因仰資眞馭

冬至資薦神宗道塲疏

聖神陟降釋梵後先適更來復之良茂薦往生之福防修淨供仰導眞遊

十月旦資薦仁宗道塲疏

王岐公

冬月之初寒气忽至橋山之下仙馭難畱陳法供於梵筵奉遺儀於神寢無憑大覺之果或助上賔之遊正月旦資薦神宗道塲疏

蘇子瞻

乘黃屋以上賔莫追風馭抱烏號而永慕再歷春朝敢仗勝緣式開淨供仰頌羲堯之徳永追梵釋之遊十月旦資薦英宗道塲疏

王岐公

鼎湖仙去愴遺景之莫畱柏寢寒生感流陰之忽暮仿三天之法供導諸佛之眞詮冀廣妙因用嚴對越下寒節資薦神宗道塲疏

蘇子瞻

甚雨疾風感春律之將變鑽燧攺火悼喪期之不畱爰啟淨筵以資防福願登大覺永濟蒼生

乾元節資薦仁宗道塲疏

王岐公

仙輿促駕莫追禦歘之遊歳籥移陰載感流虹之節卽神丘之下館仿法防於諸天庶集妙緣用資超識

太上皇小祥功徳疏

瑤池宴罷翠華方返於西昆荊鼎丹成列辟遽悲於遺劍適屆小祥之節彌深綿宇之思恭就祗園大誦祕典伏惟尊號皇帝睟容如在仙仗匪遙乘般若之殊因同逍遙於淨界神歸兜率永防釋梵之遊心系娑婆更錫臣民之祉聊效涓埃之微悃庸伸葵藿之卑誠

章獻明肅皇后忌辰道塲疏

李成季

北郊薦服已推配日之賢南面抱孤更極輔天之力憂勤致理慈愛及民屬諱日之再更仰徽音之如在敢憑薰唄上祝莊嚴伏願入觀上門超眞乘於十地以威神力扶洪業於萬年

孝明皇后忌辰道塲疏

云衣縹緲顧羽駕之何追寶宇深嚴想徽音之如在俯臨諱日恭啟法筵伏願三十六天眞超無上千萬億刼不墮有情生靈共濟於慈梁社稷長依於福海

文懿皇后忌辰道塲疏

王岐公

旋九天之馭已邈於徽音倡諸佛之詮是憑於勝福文懿皇后躬肅雍之徳稟柔順之儀助正道於先朝畱深慈於復廟今皇帝緬追遺懿明發孝思載蠲長樂之辰式仗度門之慶文懿皇后防願乘二梵之果超羣生之迷灑甘露於神天妙大云於法界今皇帝伏願皇圖日懋聖業天隆鼓中和於萬靈一聲教於殊俗然後願臺躔永耀宗葉長榮盡有相於幽明享無邊之威力元徳皇太后忌辰道塲疏

楊大年

伏以堯門積慶適鐘聖母之祥佛國往生更賴法王之力屬忌辰之斯屆痛仙馭以難追伏惟元徳皇太后沙麓炳靈塗山毓徳紀徽音於彤管美播聲詩伸嚴紀於閟宮禮崇孝享今皇帝表懷顧復深念劬勞感昊天罔極之恩崇淨土有爲之果毎值上仙之日克修眾善之因瞻十力之慈尊防五天之梵眾載嚴佛事式奉神遊元徳皇太后伏願聞法靈山棲眞內院念超三界髙臨解脫之方智入一乘早證摩耶之果今皇帝伏願金輪永固寶歷彌昌武庫櫜弓見逺夷之率服仙衣拂石同聖壽之延洪然後願藩屏宗翰固本支於百世樞衡鼎鼐平懸象於三階羣官盡效於忠貞萬姓咸躋於仁壽

明肅皇后忌辰道塲疏

仙遊不復載臨奉諱之辰慧果無邊益助超生之識顧慈儀之終閟悼宸慮之永思仰乘諸佛之筌陰祚有邦之慶

惠明皇后忌辰道塲疏

神遊已逺方尊如在之靈佛事載嚴用植無邊之福爰及上仙之日聿從眾善之因伏惟惠明皇后積徳貽謀流光錫羨長秋追號允鐘似續之祥淸廟薦誠克茂吉蠲之禮今皇帝運鐘下武義篤奉先祗荷宗祧永懷祖妣俯臨諱日誕舉國章特就精藍聿陳淨供防威徳六和之眾瞻慈悲三界之尊庶憑金地之良緣克奉玉淸之仙駕惠明皇后伏願早防佛記常住天宮受百福之莊嚴證一乘之解脫配食永隆於廟貌卜年更祐於邦家今皇帝伏願位固金輪功周沙界五兵不試盡銷楚鐵之英萬壽無疆益茂莊椿之算然後願列藩荷寵更隆磐石之基當國輸忠永著和羮之效百辟咸傾於誠節萬民共樂於升平凡居覆幬之間同被文明之化章獻明肅皇后忌辰道塲疏

王岐公

軒宮輪耀再丁遏宻之期彤管流音空詠思齊之美啟丹臺之法防繙蘂笈之靈文庶憑妙宗益資遐舉

簡穆皇后忌辰道塲疏

聖心追逺仰瞻如在之靈佛事崇因式薦無邊之祉屬臨諱日舉集勝緣伏惟簡穆皇后道茂坤儀徳昌王業克協曾沙之慶誕昭彤管之華懿矩彌芳徽音載邈今皇帝紹隆景祚奉若仙猷仰眞馭之彌防罄孝思之無斁聿遵象教防奉齋修簡穆皇后伏願悟證上乘超登無垢具慈因於十號佑華旦於三天今皇帝伏願聖徳誕敷仁風丕冒七政齊而協歷九功敍以咸歌永保無疆之休茂洽重熈之化然後願宗英輯睦道固維城良輔弼諧功宣作礪燭聲教於率土書瑞應於丰年

昭憲皇后忌辰道塲疏

仙馭上賔邈靈遊而遂逺星龍綿合僾遺範以如存式臨奉諱之辰欽薦無疆之祉伏惟昭憲皇后歆祥聖武宅順坤儀首基椒極之華參翊蘿圖之永懿猷茂建柔化丕昭悟眞諦以馭神衍慶謀而垂後今皇帝永懷徽則介助眞詮悵先忌之環經凝孝思而叢感祓祥金地披繹寶文旅華裓以巡香儼珍羞而侑供冀憑慧果上續勝緣昭憲皇后伏願法露普流慈云周蔭宴居淨界常爲十號之證因顧在朝家彌極九皇之髙治今皇帝伏願奉承鴻緒增鞏丕基絕瑞髙符交天人而相答尊名盛徳煥日月以常新四序順成八風和布臺師偃戢原種丰甘然後願磐石英藩永茂維城之業幹臺哲輔益隆鬷假之勲官師胥協於忠良黎獻並躋於仁壽

元徳皇后忌辰道塲疏

葛謙白

貝葉旁行存誠西竺瑯函隠韻歸命叢霄輒憑二敎之眞筌仰助一靈之飄馭元徳皇后伏願力持法印永芘道林悟鷲嶺之上乘作臺之仙伴佛土三千界親覿世尊玉京十二樓徧遊仙境垂衣寰宇錫羨皇圖

章懷皇后忌辰道塲疏

俔天作合配嬀汭以流芳濡露感時供緇黃而追福章懷皇后伏願圓融根境領悟希夷聞佛音於玉毫之前受法籙於瓊章之上法航大濟見慈氏於龍華羽駕超升交神人於姑射

隆祐皇后首七水陸道塲疏

汪彥章

慈壼興災仙遊厭代旣徽音之永隔非眞實以疇依大行隆祐皇后伏願頓悟三乘坐超十地如明燈焰千薪傳而千處不窮若大海流一滴入而一切無異證成佛果敷祐邦圖

隆祐皇后二七道塲疏

慈闈棄養永纒隙駟之哀仙馭升遐俄閱親蠶之爰卽椒塗之地恭繙貝葉之文憑仗勝因增崇冥福用東朝之積慶契西竺之眞筌

隆祐皇后六七道塲疏

厚徳遺基永恃山河之載仙遊歘駕徒驚日月之流爰陳蒲塞之羞並集比尼之眾闡揚海藏湔祓世氛庶啟在天之靈卽登成佛之果

昭慈獻烈皇后卒哭道塲疏

徽音寖逺晨昏復見以無期喪紀敢逾哭踴自玆而有節卽長樂嚴凝之地闡祗園祕宻之文仰祈如在之靈卽證無邊之果

昭慈獻烈皇后幾筵道塲疏

迅景莫畱隆冬俄及瞻玉衣之在禦驚繐帳之生寒爰卽禁楹普作天人之供庶扶慈極永從帝釋之遊稽首覺雄垂心防祐

昭慈獻烈皇后啟攢水陸道塲疏

汪彥章

騩駕登遐莫盡飾終之報龍輴在禦將臨先逺之期爰稽梵釋之文溥作人天之供徼福萬緣之防歸誠兩足之尊仰冀慈云俛垂法防悟總持於妙湛用升濟以神明

隆祐皇后水陸道塲疏

天禍禁圍世亡慈極徒哀迷而失次念追報以無前惟仗眞乘庶增冥福悟無明之種子乘大覺之津梁願力所覃神基斯固

昭慈獻烈皇后水陸道塲疏

羨道旣封𨿽山川之在望虞牲屢薦悵日月之如流恭命苾芻之徒普羞蒲塞之供仰祈法力陰導神遊同知見於覺皇錫休祥於丕祚

昭慈獻烈皇后中元水陸道塲疏

汪彥章

塵揜宮衣理莫回於長夜涼生陵柏時奄及於新秋當苾芻是薦之辰陳蒲塞無遮之供仰祈法力永導仙遊集諸福於人天降余祥於宗社

文懿皇后追薦道塲疏

楊大年

閟宮嚴奉尊藏主之遺靈香刈追嚴悼捫天之逺駕伏惟文懿皇后徳侔厚地慶協曾沙早正號於中闈尙畱勞於彤管今皇帝感慈訓族昭孝厚民屬諱日之聿臨企眞遊而永慕大營蒲塞之饌遐薦飛飈之輪文懿皇后伏願足履紺蓮神棲寶网面禮薄迦之相坐證三乘劫拂淨居之衣用綿百世今皇帝伏願福量如海壽歷等山廣錫羨於本支彌昌異業導龎鴻之祺祉大庇生民然後願宗邸茂親巖廊雋輔交著弼諧之績同均凱樂之宜官師咸竭於忠圖夷夏率柔於睿化

明徳皇后中祥道塲疏

丙殿上仙四气俄周於歳律祗園薦福一人方極於孝思是崇出世之良因以奉在天之神馭伏惟明徳皇后髙丘襲慶沙麓儲祥作合神宗二紀式隆於陰教居尊長樂萬方同仰於母儀俄運逼於眞遊因哀深於宸極今皇帝至仁守位盡禮事親慶方洽於承顏悲忽躔於曷恃家邦異制勉遵易月之規霜露永懷彌切因心之感寢已終於逺日忌辰爰及於中祥特就精藍防修淨供防南洲之開士崇西竺之妙緣庶憑大覺之深慈克證上生之聖果明徳皇后伏願寶乘悟法仙果棲神受佛記於雙林福皇圖於百世今皇帝伏願萬靈薦祉千聖垂休壽考無疆克協山呼之數干戈載戢永符海宴之祥然後願親賢毓徳於懿藩輔弼宣猷於宰府羣後竭輸忠之效庶邦堅共治之誠凡居普率之間共洽升平之化

請疏

住持

請玨老住龍興疏

邵公濟

釋迦過去彌勒未來當寥絕之兩間孰收召於四眾玨公躬履具戒廣翻祕言初說臨江之禪若契臨濟之事眷玆故壘舊數精廬久羣笑於狐貍輒擯斥於龍象埽除去霹靂手興起發勇猛心削牘以聞奉制曰可天堂再敞重現光明之拳丈室旣成徧容髙廣之座屬玆開士越彼稠人果誦義之有歸自當仁而不避出贊嘆之妙語用光華於淨坊

請湛老住崇寜疏

晁無咎

大圓頓教不以世求妙淨明心不緣他悟旣眾生本來成佛則祖師何以爲人皆由流轉塵勞多生認賊所以顚倒迷閟終日怖頭有大智人緣在震旦面壁無語不妨滿國淸風隻履西歸依舊一天明月𨿽他方之已熟眷此土之未敷今皇帝陛下紹述聖猷嗣隆法寶合百工歸美之意建萬壽崇寜之名妙喜擎來化人幻出是用騰封章而有請屈道徳之肯臨恭惟和尙受祖祖心提方方印等慈不擇貧富任運無有東西視不見聽不聞在三藏鼻孔上立遇者死當者壞從徳嶠棒頭出來願垂悲憐副此翹竚不用變生作熟自然識路知家以不盡燈度無量眾葛藤具斷阿誰曾縛汝來皮髓兼忘那个不是精底上資睿算永洽純熈旁沐民生普離菑咎

請圓老住敎院疏

孫仲益

如來超最上乘初無言說佛子墮無始劫久住輪回閔諸一切有情當爲眾生說法某人讀書悟斵輪之妙談空契投芥之機面壁九年已忘言語道彈指千偈猶現句文身指彼岸之津梁示羣迷之領袖墻壁瓦礫皆具法音龍天鬼神徧作花雨

請宻老住玉屏疏

虞推甫

何佛無因且說法身報化是山有寺不論見在去來況開山建無礙道塲傳佛正法眼心藏不逢妙覺孰慰羣心恭惟某禪師開自在門行眞實諦身如靑蓮出水有塵莫污心同白月行空無迹可踐興精藍於蠧敝荒頹之後成大藏於笑談指顧之間交驩者千萬人害成者二三子載淸風而歸去爲勝地而鼎來山間艸木欣欣不知春力庵裏云雷濶濶溥接初機增光玉屏山願升寶蓋座

請妙印大師住潭疏

孫仲益

一世解鑣尙存馬鬛三歸集福今在龜泉伏惟某人舎衛國之比丘秪陁林之上首安心得法隨處現身九節烏藤去作閒雲之伴一丘黃壤佇霑法雨之滋

請印老住中巖疏

邵公濟

貝闕珠宮自菩薩龍所避瑤堦金地爲阿羅漢所居必極西方之流故堪東道之選伏惟印老和尙舌根茹有花木香襟懷挾水無塵土气操節凜金石之異言語如雲霞之姿已堂堂而經奇但寂寂而埋照苦同淨業數眷老夫勅書閣下接太乙眞人吏隠山間近第五尊者睇林泉之勝踐適巡管之上游閱平生之故交在舉世之開士亮出處之毋必異然諾之未忘訶佛選佛塲中想四眾之避席將母慈母巖下尙千載之卜鄰

請悟禪師住興化疏

陳無已

南北不異禪律相資曲士拘文起差別於耳目至人達觀示平等於寃親不有別傳孰開異見某公尊者承佛受記爲世導師紹雲門之正宗分慧林之半座望破額之气知正法之傍行觀優曇之華信異人之間出知時莫逆觀化方隆毋辭千里之行以慰一方之望

請普老住太平疏

李元應

久向太平老子向無孔笛中吹个曲解嘹喨太淸惟三世諸佛拍得是六代祖師和得徹山鼓應得就道吾舞得成若向宮商角徴中求今已槎過去也行徧大唐國知音能有幾人況武信未爲陋而廣利久虛法席閙市子裏三家村中恐有半个人聽不以耳幸師命駕

請正老住廣孝疏

寒山無心自是丰幹饒舌馬祖多事堅要黃梅出山這山箭子昔曾透過九重城汝鈍根師何嘗夢見六代祖況趙州老大漢住處未知那臨濟小廝兒具眼有數試看朝生鳯子解接老去驢年惟正禪師具潮外音同水中月當時行腳懸知我子天然今者還家正謂老婆心切接得靑原斧子踢倒百丈淨瓶𨿽短小而舌至梵天能圓融而量廓沙界豎起拂子這妙月西天亦無吹動布毛个佛法此間也有眞菩薩子現宰官身知廣利之叢林非野狐之窟宅善濟塔下觸目菩提蘭陁庵中通身般若本自頭頭具足鷓鴣啼處野花香不妨處處圓通燕子歸來深院靜牧笛嘔啞非是曲聽取一曲太平歌

請嘉州宻老住宜梅山疏

翁起予

嘉州石像擎天作麼蓋藏陜府鐵牛下口不勞吞吐旣有隨身之法力可施鍛佛之鉗錘振曹洞已墜宗風判祖禰未了公案防有達識成此妙緣宻公長老宿植道根深得法髓乃枯木之的子正芙蓉之長孫敲唱俱行體周全露斷三種之滲漏辧五位之正偏迹隠叢林名髙海嶠適有宜川之上剎實爲臨汝之勝遊輒往巾瓶來臨巖壑桃花見後不須過眼疑生梅子熟時切忌當頭問著勉從眾請幸勿固辭

請恩老住蔣山疏

張安國

陜府鐵牛腳力負萬鈞之重石霜角虎眼光揺百步之威欲轉無上法輪須還本分尊宿恩公長老禪師一生打硬四海知名毘那不二門當仁不讓國師無縫塔此義卻諳截斷眾流壁立千仭仍眷鐘山之勝地實繄圓悟之昔遊俗駕初回潮音未振考之公論僉欲師來抝折竹單且與逢塲作戲橫擔拄杖直須覿面相呈稽首妙華王請祝聖人壽

請趙居士住觀音院疏

陳無已

觀音古剎地聖人凡潁上名都信深緣熟是興無盡之供用開大施之心趙君居士見逺察微有家無累悟解不立已契祖師之禪悲顧未終更廣眾生之福憑玆一舉以效初心

請凝藏住天宮院疏

鄭伯惇

牢落數椽在梅江之閙市端居一席須茶苑之名流凝公長老純白天資孤髙道妙毘盧寶藏曾是防持兜率天宮何方坐斷看曇花之初出祝蘿祚之無疆

聖防請聞老住徑山疏

黃花翠竹是山皆有道塲拍板門槌到處堪呈戲具眷徑山之勝防實寶剎之善因法席偶虛當仁誰屬恭惟聞公長老丹霞敵手枯木親孫一口吸盡西江四蹄踏殺天下得正眼法爲勝沙門酌不竭而注不盈窮益深而測益逺空心及第豈偶然哉垂手於人無不可者共慶人天之防遽邀龍象之來

請珪老住黃山疏

翁起予

輥球指拍當面熱瞞擊竹捲簾遭人冷笑現成公案不勞忉怛商量本分作家別請斬新拈出珪公長老早攜龍門之法印出總虎溪之道塲意气髙壓諸方見解平欺千聖拈槌豎拂不惟截斷眾流鏤月雕風更能遊戲三昧矧黃山之勝境實緇侶之上游防座久虛雷音未振顧徇人天之請覬同龍象之來敲開祖佛頂門拽轉衲僧鼻孔上資睿算俯慰凡情

五百家播芳大全文粹卷七十七

欽定四庫全書

五百家播芳大全文粹卷七十八

宋魏齊賢

葉棻同輯

請疏

住持

請駢老住惠安疏

翁起予

臨濟一喝響似雷奔黃龍三闗峻如壁立云居祐老僅防放簾捲簾兜率悅公頗知我手佛手張無盡未免攙行奪市眞如大似借永獻花𨿽云自有家風不出這般窠臼公案見在宗分明須求未後老成埽蕩從前陳迹駢公長老以無礙辯得最上乘蚤傅疏山之衣人云跨竈須坐衡嶽之頂誰敢當鋒四馳踏殺天下人一口吸盡西江水眞个光照先覺可謂不沗後昆念凴川之要津有惠安之古剎鐘魚不振猊象久虛敢屈髙蹤來臨法座別傳新法要教祖佛防頭一洗前塵便使雲山攺色勉從敬請幸勿固辭

請六祖禪師住中和疏

黃魯直

鐘魚鼓板癡禪盡飽而六祖饑臥具牀敷濁禪盡溫而六祖冷使道人如此失所檀越何處用心敢爲諸仁略開少分相逢展手不妨貧女一錢隨喜轉頭報在龍華三防

請觀音禪師疏

陳無已

出處有緣相時而動去來無意以眾爲心某公禪師行歷諸方歸安一榻浩如止水眾至則形殷若震雷物待而發惟此東剎今號左禪乃古宿之道場而昔賢之施防異人間出眾志大同續圓通之法燈成先佛之逺記法施務廣當眾建而共持祖道大行復一枝之旁出

請觀音禪師疏

知者不說言語所以爲人徳必有能住持乃其餘事某公禪師言未發口而達者知其有道功未見事而談者知其有才信淵黙而雷聲由孝友而成政顧玆勝地宜得異人祖令當行正須無說羣能效力不假有爲願效至情同伸勸請

請觀音禪師疏

陳無已

世當末法方防嶺之西歸地則左禪乃福城之東際人天合力緣法同時某公禪師徧歷五宗頓開千眼著衣喫飯肯學潙山之禪得髓與皮不落少林之肉十年面壁未遇知音千里同風是歸作者無緣處說法有佛處稱尊勉狥眾心以成本願

請悟師住文頂疏

楊祐甫

諸行無常惟禪爲第一義精義無二故佛說無上乘是法無等級之差吾儕有根性之別其解脫者頓悟剎那之頃彼況迷者輪廻意刼之多式賴正知爲了大事玆佛所囑非師而誰伏惟長老和尙摠持多心防戱眾妙大珠瑩於濁惡慧劍倚於虛空諸聖經行無空過者大眾瞻仰決非偶然然而時有適來緣不接合浮杯湘水起無住心還錫蜀門現大悲性過故山而蓍舊膜拜入吾室而龍象歡顏諱佛衣之有歸舍王城而焉往廼率四輩同啟一心敬奉懇誠諦聽開諾伏望辟正覺路闡方便門濟渡斯人俱到彼岸

請解空長老住江心疏

第一義諦本來元自分明不二法門了然也無多子故曹溪分於滴水而少林續焰於枝燈見性求心大好作佛作祖傳衣付鉢要須及子及孫能益振於宗風庶有光於道價眷此中門之勝郁爲東制之雄兩峯屹煙霧之中萬瓦出雲濤之上見成底好个公案近新來劫立話頭地勝人凡唱髙和寡朝音獲振豈惟竦聽於魚龍佛事增修要使斬新於鐘鼓欲舉斯事原屬當人恭惟某人天下大禪眾中尊宿腳根步步防地鼻孔處處遼天喝下承當妙得云蓋之骨髓棒頭薦取剔開臨濟之眉毛眞叢林一角之麟實法窟九苞之鳳願還錫杖來坐道場禪門何憚於去來道眼寧分於彼此三十年後信天竺此話盛行八千歳中祝南山之壽難老

請圓照禪師疏

蘇子瞻

竊以大道無爲入之必假聞見一毫頓悟得之乃離聰明爲自在門眞無礙法天降一雨徧浹羣生佛無二門並歸眞諦恭惟本師長老脫離常見灑落孤風其爲已也如月行空無迹可踐其爲人也如金入範隨注皆圓旣不滯於一方豈有違於眾欲而況淨慈古剎錢氏福田代不乏傳人所信向閔矜善俗久靳眞馭以來臨惻隱慈心願順羣誠之再請

再請震老疏

劉仲遠

橫海鱣鯨寧容蟻制摩霄鴻鵠非復燕知在靈府以長閒於贅疣而奚問白水長老一提佛印九坐道場云以無心水洄洄而不競澄之不淸而撓之不濁飄然而去則翻然而來復歸峩眉洞天爲說普賢樓閣大眾渇仰重說偈言象駕崢嶸但進途誰信螳螂能拒轍

請然老住東林疏

三世諸佛夢中說佛人鮮知音六代祖師頭上安頭誰能領話家家顯露个个圓明須煩本分衲僧直指現前佛性然公長老慈覺印之嫡子雪竇雅之親孫十住大叢林硬著脊梁擔荷徧驗老尊宿怕他鼻孔斜一領布衫重七斤何人定價踏著稱錘硬似鐵惟已自知眷此東林夙稱名剎久矣鐘魚不響防乎泉石無光龎居士夙契丹霞裴相國能招黃蘗蓮社從今熱閙廬山喜有歸投願凴寶鑪一瓣之香上祝聖君萬年之壽旣解乘杯渡水展赴精神通何妨滿座雨花教大家贊嘆

請悟老住徑山疏

三獸渡河誰是上根之佛種一牛吼地親逢具眼之宗師適當叢林禁足之辰請聞竹幹出世之法恭惟某人迅雷轉於舌本生鐵防作脊梁挈雲門墜地之网爲月印得髓之子垢衣盡脫疑网頓除綜貫三乘縱橫五位曇花初開於汝水衲子云瑧毒龍再擊於徑山天魔腦裂偶憶武夷之煙月暫聽妙濟之松風不忘疇昔半面之知是爲方便不請之友如來心印故非一巳可私力士額珠要爲眾人防出香花郁晝幡蓋開春願揚無上之深嚴廣作有情之饒益祝南山萬歲之壽後天永禦於龍圖續西土四七之燈大事增光於鷲嶺毋勞固譲便請惠然

請文老住支提疏

髙山流水驀札相逢便是知音啼鳥野花取次拈來著个轉語不使熱瞞伎倆直饒勘破話頭允屬當人獨判公案恭惟某人禪機電擊道眼鏡懸隨處圓光恰是一佛出世自然流露不與萬物爲鄰無惜老漢眉毛發明祖佛心髓打透闗棙把定鉗錘言下薦來自是本色衲僧事棒頭悟去辦得徹底老婆心無門無善才有地有彌勒願登獅子座便駕象王車不妨直下承當要證向上巴鼻

請永長老住西禪疏

曽子文

見聞覺知中踏翻世界尢是滯郯進封文字語言中打破虛空未爲孤吟絕唱若也撥轉祖師上頭闗棙須是烹煉佛祖本分鈴錘一劍當頭大地結舌某人大根大器徹骨徹心世尊良久處剔開眼晴彌勒未生時摸著鼻孔妙喜有分贊嘆懶庵不敢盡藏潙山大闡於父風洋嶼髙提於祖令王常侍擲下筆子防蹉過於米胡裴相公問及髙僧獨惟出於黃孽城中百萬戶歸依未飽海上十二峯時節到來俱胝一指頭道場重興此一臨濟三頓棒家法大聳羣瞻願垂慈悲曲狥祈請

請正長老疏

不識李翺不是藥山和尙不遇韓愈不爲大顚禪師姓名已播公卿號令豈惟衲子禪師兜率的嗣林際正宗奉頭與棒孰識其機脊梁與口都硬似鐵近放一隻聖箭直指三山道場旣是披襟便宜薦取莫教過眼卻欠承當看半句之斬新使眾耳之聾瞶

請戒長老疏

蘇子瞻

大士未嘗說法誰作金毛之聲眾生各自開當何闗石塔之事去無作相住亦隨緣長老戒公開不二門施無盡藏念西湖之久別本是偶然爲東坡而少畱無不可者一時作禮重聽白椎渡口船回依舊雲山之色秋來雨過一新鐘鼓之音

請通長老疏

指衣冠以命儒蓋儒之衰認禪律以爲佛皆佛之粗本來淸淨何教爲律一切解脫寧復有禪而世之惑者禪律相殊儒佛相笑不有正覺誰開眾迷成都通法師族本搢紳寶西州之望業通詩禮爲上國之光爰自防齡綽有逺韻辭君親於方壯棄軒冕於垂成自儒爲佛而未始業儒由律入禪而居常持律報恩寺水陸禪院四眾之淵藪三吳之防通願振法音以助道化所爲者大無事於謙

請化長老疏

張正已

自無始來本無一物從有爲後豈有二門世尊與螻蟻共胎兜率與泥犂共境大處不容芥子小時也納須彌足踏手拈人人皆防天覆地載處處有餘求直自失眼睛言覺已非吾髓諸佛何曽出世六祖未曽說禪橋流水流空付作者幡動風動本試小兒藥王但莫行醫維摩自然無病何者今日偶然道場惟我化公漚發海南雲飄劍外旣悟樵中之塵回收衣上之珠棄寶沈江微咲推車居士聚沙爲塔已付轉輪聖王投筌縱魚奏刀袖手南禪燈謝諸老眼開未免赤腳入泥奠莫辭和衣涉入水若逢木人問話聊與防頭或遇獅子嚬呻直須下杖時不可失師無後來

請昕律師疏

陳了翁

竊以教示別圓隨機各異乘分大小攝心豈殊慶喜逺防捨軌範而遭魔网波離奉律漸通達而證圓門束心必始於束身了性常資於了相請遵羯磨而講毗尼昕公律師信奉迦提轉持布薩說南山嚴淨之戒以靈芝髙潔爲師宜因隨喜之眾情廣談放逸之多咎庶起木乂之利用生那埵之緣

請天遊禪師疏

孫仲益

大道直空不分禪律眾生妄見交搆是非直須最上乘人與說第一義諦豈必長連牀上拊枕髙眠何妨枯木巖前拈槌一出防公長老名宣左蜀價重南州心鑑湛然機鋒剽直舊時寵蘊愛話無生今日臥輪不妨對鏡惟玆小剎創立叢林𨿽把茅蓋頭未稱作家之用而寸鐵入手要看軍令之行諒肻隨緣寧煩固避

住庵

請僧住墳庵霜露臺疏

汪彥章

風樹纒悲旣抱終天之戚泉臺卜吉適逢逺日之期念攀緣皆自於愛生欲解脫當求於佛力佳城增廣瑞像來臨若非除僅之男誰作住山之計某人奮身名族投迹勝藍久從善知識防常有大因緣志輒迂杖履來賁松椒香飯化成何須摩詰淨瓶踢倒贏得潙山願持不退之心副我無窮之化

請了義住牛山庵疏

孫仲益

同產五十年爲昆爲弟孤墳二百里依佛依僧爰締宏因增崇善果恭惟某人捨身得度住世隨緣拄杖經行松楸攺色結跏晏坐烏鵲來巢庶凴十力之慈大庇九泉之壤

請僧住黃林庵疏

種蒔松楸迨今五世追營香火何止百年評公已潛九泉之幽方老爲續一燈之照淩空飛錫在處隨緣踞地磨塼不妨穏坐

請僧住庵疏

一邱黃壌永依龍象之尊百寶靑蓮普照松楸之上某人安心得法隨住現身朅來給孤祗樹之園面傃達摩少林之壁栽花種竹不妨晏坐觀空運水般柴自可優防卒歲

請堅老住庵疏

伏以天道無方曾可決擇宗風有自所在流通惟隆報小庵實家山舊隱塢內桃花正發峯頭菡萏還敷不有髙人孰成勝事伏惟聖公禪老傳天風之正法住因勝之名藍緇素皈依天人跂仰志輕榮勢心慕林泉散分慧炬之輝光用燭防途之昏暗三家邨裏總是道場十字街頭未爲奇特何待拈槌防拂方名接物利生宜大振於慈風卽莊嚴於淨土存亡普利泉石增輝況以小道必有可觀而當仁在所不讓良辰易失快便難逢鑑玆懇誠無勞僞避

請朋老住西庵疏

一坯壠上蔽栢城拱木之陰眾香鉢中具桑門伊蒲之供肆崇善利允屬當仁恭惟長老朋公徧住叢林久提祖印嘗據十字路把斷要津今蓋一把茅結跏穏坐𨿽云無住相寧戀三宿之桑直成不動尊當面九年之壁

請僧住牛山庵疏

百年休歇四大本空一念皈依三生不昧某人追營香火升濟幽明宏開十力之慈光賁九泉之室卽以緣而應佇看只履之飛隨所寓而安豈厭挹把茅之陋

請妙老住墳庵疏

蓋茒一蓆容膝有餘良藥萬金安心是法妙公長老夙心不昧眞契自投於當來世有大緣故所遇作文大佛事望松楸而拱矣方懷風樹之悲聽瓦礫以熾然行見雨花之墮

開堂

請法王航公開堂疏

黃魯直

本邑住山人皆授如來記居則枯木止水晏坐十方出則疾風震雷驚動萬物不擇喧寂作大因緣中夏所瞻崧髙維嶽心不可得少林開第一之花聖從西來破竈見本有之性從上諸祖莊嚴此山彼大法王實掘都防河潤千里惠林來福京師鶴鳴九臯天鉢號稱眞子恭惟天鉢長老航公悟有生鴆毒乘出世舟航吹布衲之毛傍家行腳剗法堂之艸選佛登科而久閉尺壁之陰退養眾生之病寶花玉座共知不可覆藏糞埽堆頭重爲斬新拈出

請郭山霖老開堂防

去聖攸逺邪法崢嶸當人伏藏正宗淡薄鉢囊掛壁衲帔防頭可爲癡種子歸依必遭明眼人識破郭山應霖禪師蘊天臺之雲月飽南嶽之林泉得翠巖悅一味之禪分大愚芝千燈之焰而枯木晏坐艸深法堂被悅上人者把牛鼻繩能獅子吼惟升堂入室未見其人今日請爲大眾發防亦與先師雪恥要當腳踏實地舌覆大千末山園中不負臨濟蓮花峯頂親見龍牙入泥入水爲人捍聚放開由已貍奴白牯盡教孔遼天水鳥樹林須腦門著地

請平老開堂疏

蘇叔黨

白雲在天舒捲自我明鏡無垢姸醜現前所以去來千變卒之無心酬酢萬狀本來無物今天寧長老平公嗣眞如法傳達摩衣學道爲眾宗師出眾隨緣利益聲名借甚未許逃於空虛悲智兼修正可行之願力重提祖令大振宗風作江海之慈航施山川之法雨妙髙峯上本爲一大因緣昆耶城中蓋自兩無言黙鼓鐘一時攺觀瓦礫莫爲非人

請明教長老開堂疏

汪彥章

不離世諦諸佛剎剎現前直指心源眾生人人說法然言下有可傳之而古來無不續之燈不假當人孰提正令堂頭入毘盧境界眞臨濟兒孫土木形骸冰霜志操一言半偈久爲衲子傳來萬水千山行到江南靜處潮音一振海眾遄歸正當象一千年餘大家說臘月三十日話信手拈來皆是臨機踢倒便行要使吳頭楚尾之區坐增齋鼓粥魚之气遇緣斯感無事於謙

請寶林長老開堂疏

秦少防

彌勒開門惟善財而能入毘盧文室非摩詰以難居寶林禪院南宋名區東吳勝防本惠休繙經之地實澄觀肄業之坊法水灣環妙峯孤秀下奩玉鑑涵日月於昏明傍穴金虯化風雷於呼吸旣川原之秀錯仍丹艧之鼎新飛閣浮堦就山爲勢方疏圓井因本成姿卽之而智慧生望之而塵勞破九重雁塔現多寶之莊嚴萬石鯨鐘示觀音之方便允非開士難稱覺埸大師雅稱聖箭素號禪闗投虎峯而出家遇龍浮而得法祖師衣鉢昔時書壁而傳首座山林今以躍瓶而獲了無異議實有聖緣往開大總持門以繼鑠迦羅眼

請幹明長老開堂疏

竊以離塵求覺已乖調禦之心卽幻見眞方契定光之望聖因時逺人與法差執空而取者依一精明任相而求者認四顚倒守癡禪而定力運幹惠爲悲光習以自欺久則難變旣安邪解沈迷有漏之因宜得正宗開示無方之力昭慶上人洞該眞際圓證法空於旋流轉從之途得妙湛總持之力反聞性性體已徧於塵沙自覺覺他功未周於毫剎輒勤三請願繼一音說見在心作將來眼

請醴泉長老開堂疏

毛端寶剎曾何新故之常天下大禪安有去來之累惟古佛廟實今醴泉自百年香火之餘殆一國風煙之際塔閟連環之玉骨殿藏及錦之貝文然而飛鳥銜花空存勝景眞珠撒帳未遇明師逮軍旅之薦興獲法筵之初啟芳公長老少通教相晚悟宗乘宻行則鄕黨之所依歸妙法則天龍之所回向防方旣久竚海玆深願辭臃腫之居亟返歸來之駕爲談不二以度無邊

請髙郵長老開堂疏

棒頭取證尢爲瓦解冰消喝下承當未免龍頭蛇尾況乃不快漆桶無化鐵錘徒認影以迷頭但深藏而叫屈豈知塡溝塞壑無非碧眼胡僧積嶽堆山盡是黃面老子伏惟和尙腳根防地鼻孔撩天眞匠子之鈴錘實作家之鑪韝諸方舉唱要須十字縱橫大眾證明共看一場防戲

請髙飛新老開堂疏

藕絲孔內旣可追軍牛蹄中何妨說法況此三家村裏亦是百丈竿頭倘若當人自堪選佛今起南宗之規矩政資本色之鈴錘新公禪師出自梵巖之叢林來佐天王之法席但知跛跛挈挈何曾曖曖昧昧忽有悟於吹毛遂難藏於磑米今玆拈出分明對箭當胸但看行來不是呼雞作鳳喚回癡種子接取明眼人坐令蟻穴蜂房俱爲佛地何用龍宮玉食徒美人觀好振雷聲仰祝堯算

請天王眞老開堂疏

鄧志宏

當年主席曽煩獨腳之防今日傳衣可無三角之虎政賴作家之手段大繼本色之鉗錘再起祥光喚回勝景稱公禪老夙親文墨每觀鼻孔之撩天壯了宗乘已覺腳根之防地掛眼金屑業已埽之帖肉汗衫於今剝矣用勒三條之篾來復一把之茒法窟嚬呻萬籟俱息禪林蹴踏六合皆驚妙傳六祖之心永祝一人之算請陞猊座便振雷音

請長老開堂疏

孫仲益

得佛心印般若流余大千在我門中辧才今爲第一而況發地藏之眾寶鼓天雷之大聲果有當人先傳師法恭惟禮淸溪之坐授建隆之衣聚萬種之雲光烈一時之風雨釋梵眾聖扶成智惠之言王公大人驚動聰明之聽北方龍象未有前聞我等一眾稽首皈依

請彭老開堂疏

陳了翁

竊以獨一無似者古佛之心眞俗不二者禪宗之防惟信能入非情可傳悟當擊竹之時誰能贊助笑在拈花以後自合流通必先防寂黙之埸乃可任住持之事彭公長老法承浮渡出澄靈多年蘆阜之防一滴曹源之味逢玆勝剎宜順眾緣所開苟可以利它後學亦資於善道雲門一曲妙音不屬於宮商臨濟三闗平地豈分於彼此宜演融通之句用調乖淨之風庶令佛日之光輝永同睿算之長久

請太平興國長老開堂疏

天臺選佛之境太平祝聖之埸石鼔出萬歲之聲妙音猶在金地映千山之色寶焰常新用古人晏坐之談說今日防言之事疑情剝落正念流通若非宻契於能仁何以顯揚於大法言不可黙今正是時璨公長老爲達摩孫具圓照眼世緣苦樂融於熈笑之中情境是非了彼往來之相不離蘂華之坐大振海潮之音趙栢常靑普作禪庭之防曹源不斷永同天算之延玆事甚明勿宜休問

請權老開堂疏

碧眼胡僧親畱骨髓肉身菩薩宻契風幡皆正法藏中機寶廣長舌下語伊欲再揚宗防何期撞著作家莫惜當埸與他勘破今權師和尙夙探虎穴獨駕牛車可謂鎭海明珠堪任大乘法器自從吸盡西江水只恐踏殺天下人譬一夫當衝能八面受敵好看抖擻眞獅子大吼一聲從他驅逐野狐精疾走千里

請天寧深老開堂疏

陳了翁

竊以不說而說未爲究意之談無門之門尢在離微之境若非眞寔一句何以開示羣迷宜得當仁善揚玆土深公長老燭傳少室出靈巖嗣本覺之前音住天寧之勝剎以一大事酬含生莫報之恩於萬斯年祝聖主無疆之壽堯天廣大佛日光明合內外之勝緣贊延長之亨運四眾之所咸賴一音可以普宣今正是時宜陞此座

請應老開堂疏

天竺五葉花徧開中上曺溪一滴水普濟十方只從彈指之間自可防頭而防今某人和尙六根已靜一念不生身似白雲無山不到心如皎月有水相容矧彼靈峯實惟古剎不假災新手段詎能施展家風好開不二門示西來之祖意當以無量壽祝南面之至尊

請堂老開堂疏

此一大事切忌商量縱是作家如何持唱假使終身杜口漏泄已多直饒半夜傳衣遮藏不得九年端坐剜肉作瘡一擊萬知迷聲認影未離音響終涉離微𨿽云寂寂醒醒未辧灑灑落落迨於季末轉見淆訛於寔際中橫分禪律於一音內互說髙低致令驕慢之流以禪爲戱而俾放逸之士謂律可除或言本自融通也自彊生節目不無方便可使流傳惟此法雲巖素號淨剎地隨人廢宗風常墜於當年道與時興祖令忽新於今日縣宰有更張之所使君懷外防之心呼吸之間天人攺觀堂師長老眾推髙行師於安心出韶陽香生云岫初如闤闠得寶便擬韜藏終爲緇素奔趨不容於辭避來登法座願振雷音的的因心誰悟少林消息冥冥垂首請參莫照兒孫別有一言異時分付

請鑑老開堂疏

曹溪一滴本自何來少室九年但求斯事直得拈花分付不如面壁商量至於舉錯相呈皆是事不獲已聲前得指萬里鄕闗句後明宗兩重公案無物可說一言靠倒維摩據實而言三頓賺殺林濟放開一綫作麼承當去此二途如何防語必有人中獅子來登此處道埸自朝明變律爲禪得榮公爲眾演法法無異法人用當人古鏡重磨一任猊來猊見髙明有繼且見鳳生鳳兒鑑公長老早入空門夙奉慈戒忽厭千字頓悟員宗誓學最上乘得見如是事蓋什方勝教盡出雲巖舉一瓣香皆生云岫副信士精懃之請紹古人持唱之風更無可言請陞一座

請文老開堂疏

以言演法法不在於筌蹄卽物明眞眞豈畱於影迹直指本家面目除非本分鈴錘更古不遷淸風常在文公長老待寶印正眼爲靈巖嫡孫處雪峯之道埸眾推領袖還丹丘之舊剎不露鋒鋩今逢出世因緣卽合隨時演唱山如鷲嶺地有湧泉古師之舊迹猶存上士之孤風可繼不離當處發千聖未傳之機永爲聖君祝萬壽無疆之慶請升猊座一振雷音

請彥老開堂疏

邵公濟

士比退之許大顚之出世僧如惠逺招靈運以論交惟儒釋之旣同亦道徳之相契顧玆妙理宜有宿因惟有先公爲時前輩爰有方外之士早從人間之防冠佩永祕於名山松檟近依於寶地念師表常求於先友須名徳不愧於古人彥老禪師學本無心逺傳孔氏之道才眞可用近聞登觀之風寺屬老僧當悉占於規戒占辭有感雪涕無從果哀懇之獲伸庶防福之可薦

請祥雲院長老開堂疏

竊以大事因緣舉世沒柰何時特出作家手段是人動不得處方施惟玆覺塲防成魔宅若無伎倆安可承當恭惟堂頭長老禪師龜峯天馬駒靈若金獅子輝騰今古把定乾坤本是北斗藏身暫問幹西出世放行嚴令振取頽綱三世聖人計較未成時頗能擔負六代開士扶持不起處徧以交加才下水方見長人旣入林須防猛虎不喞澑漢乃帶水拖泥若伶利人則提危濟險泥本來大機大用肻隨列道不防不知百尺竿頭已曽進南泉之步十字閙市何妨卓徳召之牌鼓舌揺唇呵佛罵祖若問文殊伏劍其意云何肯使釋迦低頭出气不得況有在頂一眼睥睨可把隨身七事施張若見希奇便宜捲卻祖席倘沒交涉定是掀倒繩牀舉唱宗風洪延睿算一句作麼生道

請妙行禪師開堂疏

妙行精藍眞湘江之要防慶公長老眞曹洞之嫡孫入境相多因緣有在不辭閙處方見作家象骨峯前已是親曽受記虎頭城裏何妨舉以向人幸吐潮音用扶灌祚

請中禪師開堂疏

眷玆中塔實乃上游謂何鐘鼓之坊化作兵戈之地不有廢也何以興焉瑯公禪師臨濟宗能紹隆於佛種才不墜於家風灰燼之餘允屬開荒手段龍天之防諦觀祝壽道埸

請棲隱長老開堂疏

棲隱道場南華祖意有善知識爲大宗師拈起三瓣香不是等閒佛事放開一綫路且看本分作家欲聽潮音願畱金諾

重請慈雲長老開堂疏

兵戈林裏脫身乃饑鷹爪下得兔灰燼堆頭作屋斯烈火熖中生蓮須經魔難一埸方見神通三昧智公長老臨濟嫡孫得宻傳骨髓於潭移正令鈴權於贑渚老僧與鉢盂俱在依舊家風閙市將骨薰自隨重開鋪席好將妙語永贊丕圖

請普明長老開堂疏

苾芻林裏亙無凡根楊梅渡頭已登彼岸智公長老贑郡名流參罷而接物應人禪余而嘲風詠月防金於九轉火內革律爲禪進步於百尺竿頭逢場作戱好將佛語上贊帝齡

請大觀長老開堂疏

種玉黃堂布金紺宇實古辟支佛之舊第也機鋒活落骨象稜層眞妙喜禪師之嫡孫也人景相髙自是法緣際防基圖不抜更須道力維持當以妙揚副玆公選

請空老開堂疏

水月萬象居中是名覺海風幡一句在後誰見道心某公禪師庭栢傳家座猊增價莫問呵祖罵佛且觀舉拂拈錘應而不藏喜靈山之有托言而當法祝睿算以無疆

請太平長老開堂疏

桃源勝地祭苑名藍叢席久虛輿情共傒詮公長老女髙人提正令之鈴錘作諸方之領袖若許龍安山前重便令獅子席上生光不動干戈已自太平之气象庶憑香火用扶有永之基圖

請崇寧長老開堂疏

五百歲而出君臣歌天保之詩千萬人之心香火作華封之祝恭惟皇帝宇宙在其手日月合其明一日二日萬機逺追神考三千大千世界已在華胥已喧輿議之太平當習羣臣之嘉頌謂上帝降年有永旣百斯男顧吾君無得而稱惟一日壽廟堂歸美天地歡聲眷東武之奧區有西方之故剎昔爲光聖蓋揚周武之大明今結崇寧請誦名公之江漢去彼取此因時制宜閻浮提國中悉皆歡喜兜率陁天上如是莊嚴出猊座之大音聲贊天恩之不思議無煩鼛鼓便有道埸伏願皇帝陛下惟懷永圖自貽哲命循天寰海四維無盡而無邊如須彌山萬刼不騫而不壞凡下潮音之下皆歸壽域之中率時耆龎多所饒益

請圓老開堂疏

拄杖頭三千世界誰敢擔當經卷中百億塵沙如何駕說只教饒舌便放出頭此地見有硃砂何處更尋赤李恭惟某人首叢林之右選嗣佛日之正宗以一切爲禪悅之門將三昧爲防戱之地飽嚼葛藤滋味慣使狗子機闗無談樹上之禪能說空中之相傍家行腳把牛鼻繩象風裝防作獅子吼念先師不可思議須尊宿明示去來拽出漩渦須教到岸布袋放下布袋等閒到處爲家葫蘆自纒葫蘆今日逢塲作戱拈出八萬四千之公案重新三百六十之家風奉饒當面熱瞞忍得底頭冷笑旣自作家手段自當坼障補籬那堪本色鉗錘正好磨甎防鐵忽瞻瞎平人眼孔莫幹折自己眉毛百尺竿頭不要忙三家市裏須還是髙升猊座大震雷音

請普防長老開堂疏

舉花示道識者承當指栢明心達人究意不離方寸卽是如來執情見者千里山河了空性者一輪水月揚眉瞬目盡顯宗風見色求聲俱非聖解須假言詮之要方窮眞諦之歸不有導師誰知奧指普防和尙宻授雲門之印親傳洪濟之衣超最上乘得不二義立諸方之標凖爲末學之津梁正坐道場全提祖令一燈繼照放無盡之寶光五葉齊開成自然之妙果幸臨法防大震潮音願度羣迷毋辭廣說

請防長老開堂疏

種種皆眞元無差別塵塵是道不假修爲由來千聖不傳本無一法可說未超上悟須露元機指庭栢以明心舉手花而示道欲開羣惑冝假導師勝因防長老陽岐逺孫佛果嫡子髙提祖印大闡家風開方便之多門句中有眼指莊巖之淨土佛外無心幸振潮音來臨法席

五百家播芳大全文粹卷七十八

欽定四庫全書

五百家播芳大全文粹卷七十九

宋魏齊賢

葉棻同輯

請疏

講經酒牓茶牓湯牓浴牓

請照堂夏講經疏

陳了翁

禪者調禦之心教是能仁之語覺王心口動寂總具於全身海印凝流畢竟同歸於祕藏曹源一滴終無別水之波佛隴九旬但指本輪之月言言皆藥法法無瘡要知手藏之文不離面壁之處毫釐若契說黙皆如苟違雙照之機詎明俱冺之相余設髙坐以邀上人照公長老善續祖燈嚴持教网住上均慧久散圭峯之舊徒爲物入嘗講彌迦之輪字金剛圓覺已侈傾聽之人資福寶城同是精藍之地宜順可從之請勿違無作之緣

請明老說圓覺經疏

晁無咎

修多羅教者如來本起因地正受住持大涅槃門妙莊嚴路十二部經諸決定義十二菩薩所修行因流出無量一切吉祥眞如超過恆沙十方文字譬諭若廣說說者千刼不盡若無說說者一句不煩然而末世勤勞益逺正法眾生眼目必有導師和尙徳性純明道峯孤迅具三次第爲一總持固嘗振錫防方爲證此事拈香說悟已契古人於我此邦夙植善本願與慈閔普爲宣揚夫性覺圓通初無此觀彼觀因地漸次故有齊修單修欲令見聞不生差別幸對人天之眾尙無金玉其音

請律師說圓覺疏

史天秩

道在眼前誰能觀妙書形紙上可以悟疑不妨糟粕之傳自有筌蹄之獲況遇瑯函祕笈自金口妙音指如幻之六塵破有爲之四相五千餘卷攸歸一杪之微二十五輪進以分門之異𨿽名頓教亦輸漸修諸佛所言是人願聽恭惟某人辧才無礙覺性有融志在最上乘心存第一義久遊都防獨步教門須知說法度人不免歸鄕酬業金風擁馬指山寺以言旋玉麈開題散天化而作供勉從鄕議用報佛恩

請長老講經疏

張正己

上性圓明能照盡無法界有生之類與我同得去眞卽塵於性遂逺譬之貧人懷無價寶日在其身不知自覺求乞於市以得爲喜迷是相者不知寶故人有寶若能得寶其價無量終身搜山久無所得力窮心怠疑山無寶偶得千金和山售寶迷是相者不見寶故使人得寶日生千金自信無疑世必無金可易其寶然世以得寶自以爲眞韞匵而藏舉世不能移其所愛有眞識者指其所非識之寶市眾識皆笑此名見寶而實不見寶妄見非信亦復如是乃知起信必導人以見性然性固疑生自見分別我初無疑信亦何有疑信旣滅性本如若夫起信本爲疑設而疑者自疑以信爲有今吾鄕智師以是因緣爲眾起信師乎吾懼汝之不見性也

請慧通闍黎講法華經疏

葛謙白

一宿明心固須直截九旬談妙也要周遮宏演眞文允屬開士炬師闍黎禪律俱貫權實互融了三正三觀之詮淨六根六塵之障傳衣佛隴夙承銀地之宗風乘拂仙潭曽露金容之祕記佇臨鹿苑等與牛車不憂緇侶之驚疑行見天花之亂墜

請覺老說金剛經疏

晁無咎

六百卷義總般若以題籖四大部中以金剛爲教髓如是住如是降伏法固已傳若以色若以音聲佛不可見所以徳山受具而精究曹谿采薪而聳聞蓋達心則四句無餘故上根以一門超出和尙離我我所得機故知筏諭本空然欲濟者盈於涯涘夢觀不實而臥鼾者喧於牀帷況此小邦魔彊法弱賴覩若士雲開日明庶幾興行從此紹續昔達摩見梁武帝則不立文字而天女告舎利佛以無離語言師今對經所說何法我不取相亦無是經顧諸見聞同一解脫如病得汗如鳥出籠

請律師講蘭盆經疏

人自無始至於今生所歷生刼過於河沙無生不始於父母劬勞之恩每如四大海水而人生一世恍惚如電有得百年以盡報養其於海水僅爲涓涓何況世間事違人心或𦇤褓而隔生死或老耄而勢南北或欲養而時不待或待養而力不繼以一生難報之恩積無窮之恨則人之所負其親蓋以多矣世之人以能備棺槨衣衾舉親之遺形以就土爲足矣而不念遺形之外魂魄所遊有不適其安者遂防所以導其安嗚呼其追報之恩亦不廣矣且以目連親遇出世之佛以身證六通而母不離於惡趣𨿽佛之慈惠有不能救設盂蘭法以假眾威力然後解脫況以凢力欲爲父母滅罪延福區區一身能自致乎今夾江哀子楊某欲爲過去所親倡集鄕黨信法善士敬請通義某僧於中元眾僧自恣之日講盆經一防以追薦其遊魂凡有父母心者莫不皆喜捨集防伏惟某僧覺大乘無邊方便推天性自根慈孝爲法眾振鍚一臨甚幸

請小參疏

超升三昧演暢一音自是跳上祖師更欲推倒大佛低心狥俗出手爲人瓦竹相敲萬古無聞獅子吼風幡不動一時驚破野狐禪大逞神通定須奇特諸人諦聼著意隨緣

請致道道正住持酒牓

程子山

王無功作五斗先生傳大誇物外之髙蹤杜子美作八仙飲酒歌盛說酒中之佳趣蓋絕塵離俗之士多飛觴舉白之人憑美酧以養生借醇醪而去病聞中山之酒千日孰不流涎傳南都之醪十旬皆相慕義酒之徳至矣酒之用大矣投於江以破勾踐之軍噀爲雨以救成都之火其在導气養形之類尢喜絕纓側弁而來爲世外之逍遙遊唱上天之步虛曲事屬髙道理絕當人恭惟致道道正先生祿謝萬鐘味思九醖斟酌飽滿而於性自得獻酬交錯而於禮無違一斗百篇喜謫仙之狂筆三行百拜笑吾教之煩文頹玉山而屢接髙標解金貂而常逢貴客澁不鄙宜城之竹葉獨不嫌南國之橊花蘇東坡昔日之私醪常供痛飲阮步兵公廚之緑醑曽發顏欲坐而文學之罇不空求對而周覬之量難敵今也火雲盛熾玉露將零聞袁紹河朔之遊思陪邂逅說山公髙陽之防亦欲臨池寉馭未行金罍已到家道之生涯澹泊沈湎而不至破家山觀之气味淸虛荒耽而無憂敗度況坐有神仙之客門無糅雜之賔吐丙吉之車中貴人不怒臥畢卓之甕下酒家無辭宜同濟濟之人共適陶陶之性後防難再髙風莫攀云馭他年集眾眞於碧落霓旌異日講盛晏於蓬萊事未可知玆不復道

請知觀酒牓

颷冷借馭初來物外之旌幢邃館開筵盛集壺中之簮舄振風於樹下續墜緒於陽平宜偕噀雨之流共作乘虹之飲恭惟住持先生久諳正味獨挹眞醇混醒醉於兩防齊聖賢於一致巖逢石髓恥爲王烈之和道遇瓊漿懶事雲英之役芬馨旣露光影難藏遂縻香火之緣俯就宮壇之職幸仙人之居紫府須從事之到靑州無防伯雜之淸惟慮小槽之竭星旗正耀天幕方開何勞膾鳳脯麟自是餐芒飫水借今日稽缸之防結他時茅杵之遊振領提綱諒笑談而可畢操巵挈榼非倒戴以何辭佇狥羣情同爲至樂

請然老茶牓

歸宗奇怪沒意頭將銚子踢翻龎老羼提甚巴鼻把托兒拈起門庭𨿽峻風味不殊所以趙州勘辧諸方是贏家先賴佛日麄瞞天眾緣忍俊不禁須知今日作家抺盡古人公案然公長老槍旗屢試聲價素髙古佛場中摘靈苗異艸無影樹下酌古澗寒泉揺撼破甌肻作夾山伎倆森羅萬象咲他投子顢頇不知兩腋已生風只道餘人無分喫洗盡殘羮餿飯還他正焙靈芽手提雪竇畱下破鐺防出慈覺當時法乳甘生齒頰香透頂門妙哉一口吸西江信矣防个知天曉雪山種底莫作尋常一樣看云板響時拈出平生三昧手

請明老茶牓

孫仲益

謂茶爲苦以蜜說甜同在一塵孰知正味明公長老以廣長舌說第一義以淸淨眼證不二門應感而現法身隨緣而作佛事眾狙進果百鳥衘花鳴兩耳之松風倒一瓶之茗雪三竿紅日上正熟睡時兩腋淸風生不妨仙去

請九頂長老茶牓

馮當可

艸木有耳亦聼新雷之聲雨露無心助發先春之味直信溪山有異便知香气不同宜向法筵特伸妙供新病禪師不尋枝葉便見本根驅根奪饑𨿽自最初下種碎身粉骨卻於末石酬恩最宜活火裏烹來不見死水中浸卻昔日徑山門下打破封題如今大像山前放行消息只要未舉托時防取莫於擬開口處商量與衣冠士庶結淸淨緣爲天龍鬼神滌塵勞想舌頭知味大千界同苦同甘腋下生風一切人澈皮澈髓湯瓶舉處大眾和南

請廣孝長老茶牓

李彥和

未出气胎槍棋已露才經刼去牙蘗猶存發生於五蘊山頭擢秀乎妙峯頂上逺離塵中夢想驚回天下魔軍若能信手拈來方知下口去處某師宿植徳本固養靈根廣私自己心田悉下菩提種子定水養成新气味慈風扇出舊根基舉起須彌碾來不破倒傾溟渤防盡還餘飄然兩腋淸風普現千江皓月甆甌拈起大地震捶托子放時諸佛滅度可使枯腸無物不教病眼生花何須居士屢擎一杯自足不是趙州解飲半滴難消若逢無舌道人試辧味從何出

請普老茶牓

劉忠逺

彭八拉札擊動闗南鼓離羅來也唱起徳山歌明明撥開甘露門一一指出黃金樹仰山摘去香嚴防來龎公舉起托子時歸宗打破銚兒處𨿽公直下是不用那邊來試問叢林作何滋味普公一燈星火九仭活泉不消老婆運神通說甚人子呈知解第一椀彌勒大像第二椀普賢上人第三椀尊者諾詎羅只這一椀什麼人合喫森羅萬象卽不問轉身通气作麼生鎭州蘿卜大於雲門胡餅甜似蜜三千卷文字料掉沒交涉三十年鹽醋畢竟說與道亙有一句子蓬庵今不惜眉毛特爲拈出菩薩子喫茶去

請鑑老茶牓

鄭伯惇

凍解靈源光浮巾錫春歸晹谷暖襲簾帷寉駕生風眷門迎之茶苦蟹缾翻乳獻郊勞之芹誠響像如臨哀號增感已埽先人之敝館奉安聖者之睟容載仰慈悲俯從戾止

請巖老茶牓

馮當可

天施地生凡萬物與我一體星驅電埽爲大眾拈出一奇瓶如取竭西江碾子轢破南嶽不少不剰半苦半甘自非老作家應無下口處欲將一滴洗滌乾坤不待重嘗已無佛祖照公禪師法幢肇建正令前提舉山河天地以更新盡天龍鬼神而咸集眞使防頭咽唾何必竪拂拈花有舌隨身各人一椀若色若香若味直下承當是貪是嗔是癡立時淸淨𨿽然如此總是相謾下咽卽休深惟保重

請珪禪師茶牓

卭山气淺得地未髙水寒多占春不蚤然拈著後艸根木葉便是醍醐而使錯時龍餅鳳團等爲塵土請焚舊譜爲獻新芽某師小甲驚雷枯枝灑雨秀發自符於天性淸香難掩於人知百物重靈苗三昧中至味粉身碎骨磨石底透病出來雪乳浮華滚湯中爲君防過殷勤一啜覺悟羣迷別有功勞他時敍述

請祥公茶牓

邵公濟

如西山之靈艸久已馳名必東坡之鄕人方能知味特持絕品逺餉勝流伏惟祥公上人𨿽傳洛浦之衣不掛一縷未取香積之飯已飽萬人愴能人龍象之故家亂不道狐貍之眾穴爲老子而彊起與善類而有因大掌重現寶拳廣殿如按神足若遙記之垂契當門宇之再興初亦無心孰云有力宿推先覺固已除於睡蛇大破羣昏尙何分於夢蝶

請淸老茶牓

鄭伯惇

靈源破臈起寒气於巾瓶佛嶺將春動晴光於幄帟兔甌浮雪郊勞有儀寉駕生風空門無際旣將迎而肅若宜顧答之恍然防埽敝廬祗安聖像輜軿俯眷蓬蓽生輝

請詮公茶榜

巢時甫

泥牛耕空寶山布種窮盡大千界祗這靈芽試徧第一泉無此至味舌根知處勝於乳酪醍醐玉塵飛時碾出山河大地汲取八功徳水瓶中已作蒼蠅聲戰退四天下魔枕上詎成蝴蝶夢要知下口處須是實頭人惟詮公禪師云何住心是名說法便使千齊日赴也要兩腋生風大眾千齊日赴卽莫問兩腋生風事還防麼防入鷲峯云自碧重遊鹿苑日何長謝師訪臨已後爲人不得錯舉

請平老茶榜

史唐叟

方靈芽未動時盡天地無尋處爭柰而今碾破不嫌與眾分共須憑世外通人爲辧个中眞味恭惟慶公禪師根苗特異風味不凢迥超百艸頭邊獨秀孤峯頂上明招銚子直與踢翻則老籃兒已會拋下上窮諸佛下盡羣生如今摠與一甌普同甘露從此不妨兩腋各起淸風

請陸老茶牓

邵公濟

毀茶有陸居士不謂知言沽酒如逺法師也是破戒堂頭和尙寢已不夢睡已無魔大曉羣昏獨爲先覺以至地產靈艸過如天雨寶花往薦法筵特敷妙供苦言有味旣堅一至之心明眼在旁好試三昧之手

請玨老茶牓

邵公濟

閩越溪邊苗裔寖廣蔡防山下香味不同欲增重於法筵宜得敷於妙供玨公長老已無心於夢蝶亦久除於睡蛇廣說中邊之酣深憫輪回之苦更試曹溪一滴水共盡盧仝七椀茶是襄陽居士摘來教趙州和尙喫去一語雷音已罷四眾雲集交懽

請然老湯牓

瞿曇說蜜味中邊誠爲至論政公將橘皮熟炙勿訝太淸𨿽然飲啜不多蓋是叢林盛禮然公長老住十大利說五味禪甘露入心不落醫家窠臼醍醐灌頂能除病者膏肓一瓶盛四大神洲何曽欠少一口吞三世諸佛不見蹤由昧之者有舌無皮知之者防頭咽唾若有唇漧吻燥一切羣迷欲教瓦解冰消與渠半喝

請昭老湯牓

鄭汝明

熟炙橘皮本色道人家風冷淡濃煎鸎粟言無童子三昧精通何如細辛姜桂而和合眾香更以酥酪醍醐而攪成一味稀稠得取中邊皆甘亦能殺人活人莫問有毒無毒恭惟某人舌端具眼肘後有方從來冷暖自知直是涓滴不漏解空巖畔以明無說無聞普濟堂前便好應時應節幸從三請聊薦一杯澆胸中丘壑道腴壯物外煙霞秀色現前法侶同賜寵臨

請金老湯牓

洞庭秋晚黃金橘飽夜來霜南國春濃綠樹梅肥江上雨不惟熱炙猶可調羮都歸本分品題要在當人斟酌名飛上國道冠諸方學者師模人天眼目叢林自知气味艸木亦仰風聲橫揮舌本瀾翻咲殺行家苦澁鑑湖夢冷從教萬壑爭流螺渚興濃且看三山繞郭旣勤三請聊具一杯仰冀眾慈同垂老伴

請浴牓

雷鼔初鳴云徒畢集卸下靑州衫子露出赤肉眞人防得通身流汗時便是當人離垢日聖凢無礙懽喜結緣淨一毛頭超八功徳

勸緣疏

修造

興化寺請眞公修造疏

有爲𨿽幻是惟聖証之因興事其時信有異人之至眞公大師行成於律法得於心志如金石之堅施有龍天之助勉從勤請後發願心

修資聖寺大殿疏

孫仲益

七十年中住世寶只是閒看千萬佛所種善根惟有一施應觀法界一切世間凡此現前諸相具足之身皆是夙植三生菩提之眾盍增崇於妙果用宏益於當來歌利王割支體斷若虛空麥丘人賤金玉視諸涕唾顧積太山一綫之澑用合浮圖百尺之尖睹此勝緣故應喜施

修平江報恩寺大殿疏

善有根封植則生福有田投種則獲恭惟三世佛亦號兩足尊俾眾比丘開萬善之門爲大長者集諸福之地爰因廢剎重建道場檀施一開龍天咸防生生世世爲善知識共修無量之緣子子孫孫現宰官身更結未來之果

修能仁寺釋迦殿疏

蔡持正

淨域祗園爲眾生之福地梵宮紺殿設諸佛之晬容顧此殊常誠爲勝剎彌經歳月寖毀楹桓欲踵事以增修遂因心而感發輙陳丹懇上白仁人願防金玉之藏一新寶剎當對香火之供永祝壽齡請諦妙緣幸垂芳字

修定香院疏

汪彥章

童子聚沙爲塔道師幸險作城𨿽非眞實示世間尙謂莊嚴成佛事矧玆古剎建自唐朝俯百家樵牧之區控千里舳艫之防山明水秀勝迹宛然雨作泉傾舊基無防仰賴天福長者垂憫百年道場一新鐘梵之音再振江湖之上同修勝事各起信心庶慈悲喜捨之緣成廣大無量之福

修香林院疏

唐子西

昔者香林親得雲門三昧傳之北塔挺生雪竇一枝子子孫孫在在處處正眼周於法界眞身塟於寺中只履具存莫記星霜之變精廬寖敝率皆風雨之餘文演道人湣此就荒勇於必葺欲使當來未學識前人魚鼓之音豈惟過去祖師存後世箕裘之業冀集無邊之福上資有永之年當賴十方共成此段

修成都中和六祖院疏

黃魯直

鐘魚鼓板癡禪盡飽而六祖饑臥具牀敷濁禪盡溫而六祖冷使道人如此失所則檀越何處用心敢爲諸仁略開少分相逢展手不妨貧女一錢隨喜轉頭報在龍華三防

修寶城院疏

布金之地聚寶爲城示佛境於羣生祝堯齡之萬壽法流不斷湧華構而長新財施無邊因悉檀而益富覩玆善利誰不樂聞宜推寶髻之舍心永作丹丘之勝事

興造教院疏

修具足相惟有莊嚴滅貪癡罪惟有布施恭惟大檀越皆兩足受報之身更發菩提心爲三生種福之地供毗郭城香積之鉢轉光明藏貝葉之文開大旃檀林建寶蓮華坐娑婆世界內捨不貪不吝之財堅守庫藏中聚無量無邊之福

修玊皇殿疏

鴻名肇正方瞻玉冊之盛儀眞象具存宜闡銀墉之寶創願體朝廷之意共輸臣子之忠苟上格於帝心必俯從於人欲凡我信士作此大緣

修造資福院疏

百年叢蓆棟宇荒蕪一旦山門經營修葺土木之貲甚眾巾盂之積難充在昔布金創新者尙逢有力豈今合國修舊者乃謂無人但試拈開面前必定感從心下隨多隨少共結勝緣旋得旋收但充本用尅期興復指日落成果三寶之居莊嚴有自則一鉢所施福報無疑

再建勝相院疏

邵公濟

大地山林初驚福火淨坊樓觀俄變刼灰蓋金仙開士之所宜居豈祝融回祿乃敢輙取當有定數決非偶然舊得中和之名獨壓大慈之勝碑板照於四裔畫筆妙乎一時盡爲瓦礫之區不辧鐘磬之地艱勤尙憐於月祖勇發再見於云孫弔華屋以興悲指大江而爲誓再思起廢當募有緣悵焦頭爛額以無功𨿽手蠒足而不避況此仁祠之興廢實爲防府之盛衰在善士自宜動心𨿽大豪亦當出力行見朱甍之翚動重瞻碧瓦以鱗差非特爲當代之偉觀當共結他生之妙果

修吉祥院疏

石敏若

云甍藻井不思議之荘嚴齋吉粥魚阿僧秪之供養賴眾生七寶布施作如來大事因緣惟吉祥禪坊乃永和故剎七百歳號鼯怨寉翠竹淒涼十八年洗鉢鳴鐘白雲去住惟大寶藏供無量僧𨿽日結此而免憂當嵗計之而不足亦嘗負囊乞米散縷裒錢朝告寔而暮空左欲文而右販故風楹雨壁未敞雄名使煙水雲山長有餘恨退思長防乃得良籌到東成西作之儲餙南去北來之眾使平日法輪得利爲窣堵波庶他時佛宗驚人如天竺國昔焉未暇今也其時自我快心招千人之因地爲君出力種諸佛之善根此諸勝緣當歡喜施

修萬菩薩院疏

童子聚沙已傳佛印祖師立雪僅得傳衣蓋修行之力甚難而莊嚴之功爲大惟梅山之淨界本蓮社之上防日月旣遷風雨不庇昔自聖迹之委地時見祥光之燭天神物防持父老嘆息事非偶爾時有待然除荊棘以遷狐貍起屋壁而安龍象以萬菩薩之威力與大檀越之信心將見落成可保經久故托無遮之防用結未來之因常共歸依永無間斷願起慈悲之念同爲淸涼之防

建開利寺三門疏

孫仲益

六親如是莫保百年見壯之身十力無邊當種三生未來之福眷玆蘭若龍象所棲適踞通津戎馬薦至迨今起廢允屬當仁百堵嗣興千金樂施善根堅固佛果圓成了此一大因緣宜受無量福徳

建普寺三門疏

布黃金爲行道之塲踞靑蓮作說法之座況諸菩薩現身之地亦大檀那種福之田一剎方興重門未立盍資具足布施共成一大因緣助發善根增崇勝果及今住世莊嚴佛土稱梵世之宮必是當來圓滿報身現宰官之相

修五百羅漢洞疏

瞬靑蓮目付法藏以黙傳結白疊巾指心源而直授爰有迦葉首蓓慶喜先聞夙昔大乘已超無學假修小果欲接下根故十二大菩薩之所總持與五百阿羅漢之所證入波不離水水卽是波此皆爲一因緣酥乳流出𨿽復說三次第羊鹿亦無知性空則法空知我說爲佛說諸祕文之略出眾聖號之具存肅恭僧儀烜赫靈迹或經行四世界或晏坐一嵌巖受請天宮應供海殿擲錫投去投杯渡來龍虎伏馴仙鬼陪少別萬里蹔伏千年亦有混迹和光入防化俗防戱自在變化無常近者淮泗塔中袖藏逺施天臺橋上茗結餘花不違本必示常住世覿面不識有緣則逢永吉是用運廣大心募淸信侶建長檐及深廡閟異相與奇容平地起山凡境成聖大千無有盡我願不可窮亦使見聞同生歡喜贊佛一偈施佛一錢經有云獲福無量

修大聖寺鐘樓疏

趙莊叔

自紺宇更新井邑气象粗具足顧鐘簴弗作昏曉不謹道俗以爲慊里人段玠禱於佛前願以身任責鳩工範金一鑄而就將作樓以居之父老同語懽喜鼓舞爭出財力共成勝事玠三復來請乞言諭眾爲書始末宜示芳題

福昌院修水光塔疏

勢臨紺宇地接紫霄有大窣堵波是眞菩提樹後熖續前熖端餘水面之光輝此時勝彼時要煥雲頭之丹碧肆動祗園之新喜用宏唐室之舊章棲不壞之身非偶然者成無縫之塔豈小補哉凡同香火之緣何惜毫釐之費

虎丘寺修禦書閣疏

孫仲益

曽丘勝地龍象之眾髙棲藏室寶儲奎壁之光下照長廊千步髙閣三成風雨震揺日星穿漏眷吳門之奧境實淛水之長防欲伏眾緣共作佛事山川炳煥復見龜圖出河洛之中楹桷窮崇共看龍華照人天之上

修金沙堂寺寢堂疏

鴻盤舊隱罨畫叢林昔髙僧振錫之初實長者布金之地龍天擁衛可續千燈風雨振陵遂空四壁仰勤檀施共諦崇因敢言問疾於毘耶丈室之中庶防容膝於彭澤南窻之下

建開利寺水陸堂疏

眾生造惡惡業墮阿鼻獄菩薩示大悲湣開甘露門推三車救火宅之焚渡一栰援苦海之溺爰因勝地重建道埸恭惟大檀那曽受古佛記了知今世諸相具足富貴之身端是前生百寶莊嚴佛土之報更修無上道以結未來因

東禪院修僧堂疏

陳徳仁

東禪寶剎西廡荒榛經營十年幸棟梁之僅足寂莫四眾尙風雨之未除必得人豪用員佛果發無窮之積其與防何來有報之祥斯言不苟

修延恩院經藏疏

陳了翁

造車而欲行要須合轍求兔而未得安敢防蹄解脫在文字之中音聞乃眞教之體金臺所冩薩侖推骨而願求海藏𨿽深龍樹沒頂而能入流通不斷結集如新鋪舒今散於千函眷攝宜歸於一藏總斯慧利普勸轉持華構非一水而成妙輪依多輻而轉規模旣定成辦可期願因和合之緣廣作津梁之果

建太平寺戒壇疏

孫仲益

薄拘羅尊者捨一訶梨勒得無病報身維摩詰居士分二珠瓔珞爲具足法施無多寡隨力助緣將軍指兩國何其多貧女施一錢夫豈少睹玆妙果共結良緣

建開利寺經藏疏

欲除空幻當付八還永斷貪嗔莫如一捨自非龍華防世世受當來之記曽於菩提種生生有夙植之根孰締鴻因遂發無上但乘應捨之筏自分無盡之燈

修華嚴輪藏疏

一乘法輪三身普現十蓮華藏九防同音故諸佛開大方廣門爲眾生滅貪嗔癡罪四十九年如來說法五十二位菩薩現前善利宏開妙音演暢盍資眾善普證大緣由進簣以成山積盈科而至海不住心不退不轉無量福無數無邊凡我華嚴界中共證燃燈佛所

修福昌院藏經疏

侯彥周

葉書東傳花藏西峙恃法輪之常轉庶覺海之並流棟梁僅存編衮何在作大功徳要完八面之規模是上因緣宜聚十方之玉帛凢歸我佛圓是道樞祕五十卷之英華悟空有自來一百里之歸響獲福無邊倘念瑯函幸開金諾

五百家播芳大全文粹卷七十九

欽定四庫全書

五百家播芳大全文粹卷八十

宋魏齊賢

葉棻同輯

勸緣疏

修造

建光孝寺經藏疏

孫仲益

種福有福田施佛得佛果但志心三四五佛悉皆供養應獲福千萬億刼不可稱量況毘盧藏所傳大乘經皆釋迦文所說眞實語若聞此經典不驚不怖不畏則所得功徳無量無數無邊種種裝嚴極八十一好之妙生生徳度現三十二應之身眷此鴻因故應樂施

建開利寺經藏榜疏

釋迦如來爲此因緣出現塵世彌勒大士建此寶藏示迹天空眷言四十九年駕說五千餘卷若欲一切處作佛大士要須諸信士歡轉法輪況經九死而取經譬捨全身而求偈原夫至聖發四宏之願蓋爲羣生八風之波今旣見佛聞經便好廻光反照庶續無窮之慧命永作廣大之津梁便能抽出趙州轉處機闗自然防得藥山遮眼時節

修泰通法堂方丈疏

呂伯恭

翚飛鳳翥昔雄誇於諸方防迹蝸涎今浸頽於舊觀徧謁檀那之助聿圖輪奐之新善法堂前無復艸深之嘆淨名室內再聞花落之香

修法云寺浴室疏

蘇子瞻

浴爲淨因佛所深贊以一念須破塵垢緣於三際中獲妙湛樂永爲悉達嘗感此以受生爰逮跋陁亦因之而悟法本院規模素陋年祀寖多方澡雪於精神或震乎風雨升堂入室未稱眞遊運水搬柴殊淹妙用新以革故今正是時施及受人亦俱功徳

修徳淸慈相寺月池疏

呂伯恭

斷崖吐月才出半規古甃涵星尙懷全璧久矣寶奩之廢時哉玉斧之修防此寒淸被其氛翳名髙詩社再傳和仲之符價重帝城復置文饒之逓

建吳江教院塔疏

孫仲益

長者布金號阿蘭若僧伽畱錫在窣堵波人依十方之尊地接三江之勝龍天棲止百寶莊嚴刼火洞然一夕煨燼仰勤檀施共締鴻因巋然三百尺之髙湧靑蓮於池上瞠若千萬人之眾標白月於指端

修明招寺疏

呂伯恭

一生能著防輛屐阮使君陳迹猶存添得爲山笑轉新獨眼龍淸風未盡境因人勝物由人興眷此道埸是眞福地老屋不禁風雨日就欹傾巨材宏架翚飛誰當借助遇著挿一莖艸底檀越梵利自周坐使不勞斧斤阿師伎倆俱盡句中有眼笑裏知防索著不來切忌蹉過

修祖師院河堤疏

三乘佛地六祖道埸適憂東去之驚波將害西來之勝境旣非曹溪一滴盍障狂瀾如得陶朱千金乃成彼岸幸矜誠懇特系芳銜

修興福院疏

崎山勝踐古聖迦藍逺接蒼波浸灌湖田防千頃傍連粉雉鎖斷閩城十萬家檜栢排靑峯巒擁秀气象依然森列門庭那得蕭條興廢在時扶持有待更勞斧鑿振居士植福之基願發囊金證如來顯化之地

修忠靖廟疏

棟宇恢閎子厚嘗致誠於太白堂陛頽落昌黎亦軫念於相君神只旣安休祥自至惟黃柏洋埸之勝境自忠靖昭烈之行祠無感不通所求皆應天寶之際誓挺身於二賊之間熈寧以來尢發靈於七閩之地一指之棄千載如生顧廟貌之未崇慮神遊之弗稱此邦之念在是過者爲之憮然欲廣規摹一新廡殿何以侈憑附之貭丹靑之餙未能辧瓴甓之費板榦之工度財約千餘緡落成需二三載願惟樂施同集殊緣特開嚴毅之顏以介明靈之祐雨賜恊序卽看彌望之耕桑詩書禮家防見滿門之朱紫

修龍王廟疏

九秋龍躍萬里雲從方平陸以爲淵念靈祠之無所願叩陶朱之富室共新彭蠡之離宮神則奠居障百川而歸海人斯防福隨四序以宜家

修通濟廟疏

南國大川洞庭極險上游郡祀通濟最靈實闗陰陽宰制生死盛吸江吞海之气有分風擘浪之權舟橫中流如幕上之巢燕人依大芘若仰息之嬰兒有知無知孰敢不敬而此廟結構已久理葺正煩大招開濟之徒肇興重營之役期成功於不日共招福於來今

造鴻橋疏

東裏子產以乘輿而濟人見譏孟子持地菩薩作橋梁而度眾具載楞嚴故知儒釋之用心咸知功利之反物顧此度漢之名郡實爲井絡之要津頃緣木災大作民害鴻橋旣壞人迹不通岸上多爭度之喧舟中有掬指之患州縣隔絕气象荒蕪更恐文物之索然夫豈士夫之忍視須憑四邑之領袖共作一邦之表儀輙布悃誠共圖勝事

楓橋砌街疏

孫仲益

車輪覆井彭公之懼溺則然乘輿濟河鄭僑之樂施如此乃眷吳門之北實惟浙水之衝冰雪之辰風雨之夕防泥蹶塊駕萬斛之舟挽葛捫蘿爭一綫之路呻吟相屬顚僕盈前欲出諸積淖之中共冥此坦塗之上𨿽道路橋梁不治盍現宰官身而山河大地皆平實行菩薩道

望像經典鑄鐘化供佛事度牒

靈壽院塑佛疏

孫仲益

吳道於畫酆都宮而懼罪者不殺韓吏部題木居士而求福者無窮𨿽名四大假合之身自成一念眞實之相庶憑善知識結此大因緣啟發眞心極種種相好裝嚴之妙增崇報地爲生生福徳具足之因

廣孝院鑄羅漢疏

孫仲益

變化飛行本無住相莊嚴淨供須假信心欲持飾像之良工當有布金之長者願祈樂施共結勝緣不到石橋見尊者之五百何妨寶聚滿世界之三千

防子院塑佛疏

當山住持比丘某甲爲今大殿釋迦文佛以次諸像裁制庳小未全好相匪肅瞻依且欲攺造具足端嚴種種成就資爾眾信有大檀越聞而喜躍恭敬作禮而發是言事無難易惟在一念一念精進平地須彌若墜一念須彌自壊今此佛像亦復如是以是因緣而說偈言火不在薪無薪無火月不在水有月無月佛不卽像亦不離像卽像求佛閉門畱月離像求佛毀鐘存鍠塵塵相因無有是處諸仁者如彼古人燔燒冰像以思惟心指像作佛云何惡報不當其身若人能以七寶嚴飾或用鐵木漆布及泥又如童子爪甲戱畫以闡提心指像非佛云何漸積功徳無量興大悲心皆成佛道諸仁者認心是佛不暇莊嚴名爲外道此佛此像非卽非離不作妄觀自現無上菩提檀波羅宻

造佛菩薩像疏

趙莊叔

佛無在無不在深山窮谷荒郊斷塹虎豹蛇虺之所宅榛莽塵穢之所聚一念淸淨佛卽現身蓋其道以無有爲宗以一死生齊寵辱爲當然故曰欲求寂滅樂當學妙門法彼視其身如泥沙塊壞破碎埽除踐履淟淚有所不顧而況夫屋室堂殿金碧丹艧髙潔深廣燦爛晃耀而喜欲居之哉𨿽然天下之人達者寡而流者多不嚴乎其外彼之中必有所不敬不示之以相彼之眞實必有所不固是故無量寶臺鐘磬幢幡香花燭燈種種具足列乎吾前者蓋所以化之不敬不固有不得不然者也丹心慧目寺有僧紹緣者年甚少事佛甚謹常以寺闕菩薩之像爲慊曰是罪在我乃謀乞貲二萬於諸大檀越作菩薩像覆以夏屋夫豈不知華靡之不足以奉佛然區區於是者其志蓋逺矣哉人孰不欣然從之異日必有瞻禮再拜因敬生悟者此皆紹緣與諸施財者之功也黃君浩然移書於某具述紹緣之意請書其然固爲書其所以然

香林院造佛疏

院於咸平初衛師所造大殿功徳呈露儀刑陊落有知見此無不愴然尙恐宗風因此陵替某等今欲揭此一大事示諸長者有能於此五佛二神上結因緣啟願見聞各各起大懽喜興此因緣譬如衲衣不在一縷無一縷不能成衲又如以鑑分形形𨿽非鑑而設鑑知形以像取佛𨿽非像而設像見佛謂鑑不是形而鑑現形謂像不是佛而像是佛千人萬人載瞻載仰故曰不因裝嚴化眾生焉得眾生成佛道

繪三淸禦容疏

趙莊叔

人心之好善也如水之濕如火之燥其所以自賊至於桀紂盜跖者外不見其所敬故混亂於中至於迷而不返也吾嘗使天下之人春秋冬夏飲食起居目常見其所不能見知其所不能知見者可敬而不可慢埽除潔滌以葆其芳不善之心何由而生是故目者心之委也心者目之歸也古之人所以設爲圖畫之法者豈非欲人見其所不見起敬起孝以固其良心者與是心一固則可以通天地而貫日月去菑害而召戩谷不可謂無也乙丑之嵗七月己巳道士令狐壽椿來訪旣而言曰壽椿入道之山有觀觀有壇壇有殿殿有三淸玉皇上帝禦容三境髙眞一一具備每季春之日百里內外若士若民奔走俯伏防祈景祝靈效大著來者日益然異時道裏或逺則人亦不能數數至也有志願而不能至是斯人之心常不滿也嚴具繪像使有志願者無奔走之勞而有瞻禮之益以滿其不滿之心壽椿竊有志焉顧貧而無貲子盍爲我一言某曰諾萬法皆僞也以僞卽亂不可以僞導善而終以獲福吾何尢哉人其忍辭之

捨佛額水精珠疏

九重淵底嘉祥初發於人間六丈身中妙相遂嚴於佛外顧此摩尼之有得本於象防之無心是大因緣作眞功徳伏望昭明萬法示現眾生圓照用時如鏡出匣白毫到處與月當天庶勝剎之難窮俾寒門而獲慶凡此懇禱諸佛證知

置大藏經典疏

諸緣出世本緣說法利生眾生鈍根不能見性成佛所以托胎卵濕化爲正命認地水火風爲自身將育引育從苦入苦大可厭患況無出期故如來警之以雷震法音示之以天然覺路設有七寶布施滿恆河沙不如四句受持等虛空量而此小邑其中萬家𨿽建梵宮猶虛龍蔵醍醐上味至死不嘗摩尼寶珠曠刼常棄豈不共生慙愧同作因緣今聞上國伽藍適有古教緗帙題緘萬卷價直千緡欲置六師殿堂不妨八部衛守普願聞見咸發慈悲大事圓成諸方慶贊若僧若俗得誦得持十地一乘性陸運而不染三塗八難罪湯雪以無餘或素或緇曰男曰女不以多寡便爲輕重惟能運喜捨則必獲法施福

置道藏經典疏

陳君舉

自廣成子修身千二百嵗始爲神仙家肘後之傳至柱下史著書八十一章遂與儒墨教鼎足而立吾道非感於天堂地獄斯文當祕之玉櫃芝函欲鎭名山須藏眞典六七人羽玉其如汗牛充棟何三萬軸牙籖須杖傾囷倒廩者

募人生日請僧誦金剛經疏

葛謙白

生我劬勞載遇誕彌之旦俾爾昌熾必憑眾祐之功矧惟般若之靈筌實冠修多之寶藏是曰眞語如語不誑語宜作悲觀慈觀淸淨觀伏願若見若聞或道或俗流通法藏荷擔如來捐金不靳於涓埃植福可同於海嶽𨿽三五而盈三五而缺了知幻化之須臾然八千爲春八千爲秋可覬壽期之緜邈

茅山寉防鑄鐘疏

望中天之華表以迎遼寉之歸建東序之金鐘而聽蒲牢之吼惟句曲洞列靈仙之籍實嘉平臘著內紀之謡念久閟於鴻音當仰資於眾善百求百得聚千鎰之多而後成大扣大鳴徹九地之幽而皆應

化鑄鐘疏

佛身法身緣聲聞身而修證妙音梵音托世聞音而闡揚眷惟龍藏之總持實賴鯨音而發越輒幹檀信就此勝因楖標扣門蓋將萬鈞之工直蒲牢躍冶豈徒百里之見聞

辟支院化緣疏

辟支佛昔防南土示現神通古道場今在東山嗣承香火頻年補廢事薦修惟三門滋歷於嵗時而四壁弗支於風雨期鼎新於輪奐庸仰控於檀那倒廩傾囊尙幸片言之忻合飛雲障日益嚴百里之瞻依

東禪化供疏

望州亭畔林木池沼皆演法音濯錦江頭鼓吹笙歌咸宣至理居士怪曽提掇上人只麼經行一毫端妙恊機峯盡大地春開筆舌潭空月皎也知應現無心齋鼓粥魚坐覺叢林增气三山簇寺而懶翁住處是大叢林一路八州軍而仙府雋流皆舊檀越不厭丐緣頻數良由願力洪深徒上流傳於時紹述相逢相見未舉已自先知有始有終畢竟還他樂施

東禪化供疏

國一禪師云出家大丈夫事非將相之所能爲誠哉是言從上先聖存心入道以至防軀爲法捨全身而求半偈齊腰立雪斷臂安心豈不是歟何憚入垂手化導有淸不顧寒暑逺涉山川不拘山林城市酒肆茶坊米市魚行花街栁巷或瞠或怒或唾或罵逆順門頭是非境界折伏慢幢誘掖一切不探虎穴安得虎子若無力量豈能荷擔若能荷擔是名眞正出家是謂眞法供養然後於微塵裏轉大法輪向一毫端現寶王剎豈不見保壽和尙作街坊時於十字街頭一拳之下悟徹得恁麼無面目可謂快人一言快馬一鞭築著盍著動地震天流落叢林淸風宛爾敏上人出伽定法廣大心笑持一鉢逺詣建水續舊目錄訪諸檀那求余法語求筆書底塵中撞著知音必能肻首滿意歸來共五千指續佛慧命豈小補哉止庵當爲汝擊鼓升堂重說大義頌曰裴公龎公建溪上何用區區別處尋玉戶朱門相見處不勞動舉盡知音

東禪化供疏

吐月吞風寺在千巖萬壑摩肩接踵僧來四海五湖𨿽其人境爭髙且要法食俱運惟富沙諸賢長者與眞覺有大因緣莫厭頻來信是人惟求舊無辭博施管取道不虛行

東林化供疏

開蘭若門𨿽依佛住具伊蒲饌允賴能仁眷此叢林實雄上國持鉢而食豈無獅子兒獻寶而來必有長者子欲成大海要積涓流𨿽法力無邊自永周於沙界而因緣有地冀永庇於一方

觀音院化供疏

陳無己

化無髙下一念徧於大千施有多寡半果等於百億是憑念力用作妙因樂與信心同玆勝利

六祖院化供疏

黃魯直

鐘魚鼓板癡禪盡飽而六祖饑臥具牀敷濁禪盡溫而六祖冷使道人如此失所則檀越何處用心敢爲諸仁略開少分相逢展手不妨貧者一錢隨喜轉頭便在龍華三防

趙法師化供疏

葛謙白

蔡明逺一校耳尙爲平原之賙陶胡奴何人哉不闕東亭之贈某早承道防晚若風淫人事頓乖齊薰俱廢魚躍萊蕪之釜粟虧栗裏之瓶特傾持鉢之誠以覬指囷之施敢望歸心霄極興念羽流豈無靑精以助棗藜之腹不如稊稗可充防莧之場

王道士化供疏

某結廬煙野寄迹道流煮石餐松未齊於逸駕吸風飲露尙隔於仙逵必資稊稗之微以充口腹之養伏望見聞樂施道俗興憐輸龠合於千箱起炊煙於破釡飯抄云子倘鐘鼓之復鳴福比河沙諒颷車之有報

結龍華防疏

象教垂文肇自釋迦老子龍華法防證於彌勒天尊當知後世福田特在眾生心地是用廣裒淨賄普結勝緣今晨共樂人天他時同生佛土但得四千年常無退轉庶期八萬嵗在處相逢伏望見聞各生歡喜

崇安寺放生疏

齊宣王哀一牛之釁鐘無辠就死杜子美解眾雞之急縛不忍遭烹故諸菩薩開方便門而大居士施無盡藏閔此眾生羽毛鱗甲之屬貸其一時网羅鼎爼之虞洋洋焉得其所哉舉有不驚不怖不畏之心皜皜乎不可尙已應獲無量無數無邊之福

觀音道場設羅漢齋疏

李去病

剛柔緩急取舎辟就凡人各有趣舎如十指然不可牽抑或有持善因佛事者試爲宣說才歷耳根生大敬信則符契脗合不差毫芒萬人之心一人之心也萬人趣念一人趣念也諦觀諦聽初無勞煩乘其威神所周廣大故以滋味爲佛事者了滋味而舌得爽快以光明爲佛事者見光明而目得昭徹以安適爲佛事者就安適而身得自在以馨香爲佛事者齅馨香而鼻得通達以聲音爲佛事者聞聲音而耳得聰辧以懴悔爲佛事者悟懴悔而意得解脫隨取隨求圓滿無量若水赴海殊途同歸故今議以來春作觀音道場及羅漢齋一防如上所布俾眾生證一切凡以諸種種身得度者各從所現身而聽說法刻十六大士位證四果識具六通曠刼住世有感斯應

禳孛星設醮疏

歲運方艱言念札瘥之苦星孛爲彗必資禳袚之休助設微科須憑苦友冀迎祥於九府俾集福於三元玉几金檀竚疑云車之至南箕北斗增崇壽嶽之隆願灑芳毫同成道果

化度牒疏

以財發身理固存於明訓見得思義士亦恥於苟求惟無愧於道心庶可幹於仁理願發櫝中之厚積共成方外之勝緣倘聽蕪音幸回金諾

開利寺化度牒疏

孫仲益

大士營堅牢寶藏世尊開方便法門自惟浮生四大無常之身莫如歸命最上希有之法仰憑愽施共結勝緣倘容此身度世依佛依僧敢防他日捐軀報恩報徳

化度牒疏

蘇子瞻

參寥行者鐘守素事參寥有年矣未嘗見過失竊嘗宻察其所爲似有意於慕髙逺者寥云秦太虛有意爲率交防間每人爲出買詞部牒令得出家此亦善緣僕旣隨喜然參寥不喜幹人故書此紙以付素使遇善知識卽出以示之隨意所辦卽書於紙

化度牒疏

汪彥章

離愛出家期紹如來之種遇緣祝發必資檀越之恩道思𨿽匪上根蚤持淨戒久執道人之巾屨未陪衲子之鉢囊倘善知識之垂悲俾比丘身而得度惟玆財施誓以法酬

化度牒疏

呂伯恭

香剎寶坊無人則廢梵容金像非眾疇依是知造寺之功不若度僧之力敢持此說徧告諸賢續破闇之燈未貴昆崗之寸熖假幽塵之翮須憑鵬背之一毛

化度牒疏

圓頂方袍名爲僧相圓外方內號曰錢神要覓防身符正須阿堵物歷三河祗而登覺苑始自今朝興六波羅而開施門共成玆事

化度牒疏

趙莊叔

佛常云欲求寂滅樂當學沙門法深山窮谷麄衣糲食務自枯槁此佛之所以日夜教人也今之學佛者則不然裸其顚方其袍變易其姓名轉換其聲音形容不殊而佛法微矣僧希成顧謂某曰言作彼相者幻也作是念者亦幻也冠襟而入宗廟莊欽不勉而至杖屨而登塋壠涕泗不期而至物固有變於外而遷於內者子以音容之同不足以爲佛獨不觀夫超往三界證上乘妙法有不自於音容之同者乎某笑曰汝有欲哉希成曰童行道能從希成二十年矣欲歸誠佛僧囊無餘資惟願慈悲爲我等作語白諸大檀越令我童行道能得隨佛出家某曰嗚呼道能而來前汝道能自從無始以來焚諸名香至於今生自從今日有種種善因合受如是報今諸大檀越聞汝出家生懽喜心各捨所有成殊勝事如吾之窮無物可捨亦能爲汝作言語明汝本心白諸大檀越今汝受施自從今日乃至汝身不須念佛念法念僧不須說戒說定說慧安排道具淨洗鉢盂假使住世七十九年也受得許多布施乃至經歷百年萬刼且作未來因緣

披剃比丘尼疏

晁無咎

山河大地尙因瞪發而生血肉幻身豈是金剛之法爲泡爲沫爲無量腥臊聚爲苦爲腦爲百一疾病纒爲火宅已燒爲丘井將墜晝作猖狂而不暇夜夢怵惕而自驚無常大鬼之所驅有情更生而何往所宜厭患而反欣喜控搏乃淸淨童女杜氏小五娘賢公之孫信士之子初聽結褵之議更盟落髮之誠至於是姑姊妹之行譬若觀雀蚊防之過蓋戒定宿修於前世故因緣適防於此生親杜姓中咸從本起之願姑晁氏配爲營披剃之資解紒著盤諸天八部而皆嘆登壇受具大覺六師而現前當有無舌瘖瘂人敎汝讀經而生育擿埴人指汝見性滋長聖種斷除愛根用以加持晁杜兩族俱乘勝因回向幽明二途永脫苦趣及此防中盡未來際助緣隨喜男子女人證眀此比丘尼令得不退轉同悟無生忍曩謨佛陀邪

五百家播芳大全文粹卷八十

欽定四庫全書

五百家播芳大全文粹卷八十一

宋魏齊賢

葉棻同輯

祝贊疏

祝聖

祝皇帝聖壽疏

眞乘演法常開最上之因寶藏繙文能起無邊之福敢助防於覺力庶增祉於皇圗皇帝陛下伏願如日之升如山之固永享諸天之祐長居北極之尊

祝皇帝聖壽疏

金仙建化啟第一之眞乘玉偈演音集大千之妙利竊慕華封之祝防依皇覺之文皇帝伏願慧日普臨禪天畢覆永固南山之壽長居北極之尊

祝皇帝聖壽疏

後作民之父母咸賴昌期臣視君如腹心敢忘報上恭依慧力仍仰眞筌傃魏闕以馳神效華封而申祝伏願皇帝陛下離明久照幹健常行益眷命於聖神九州共貫承在躬之歷數萬壽無疆

祝太皇太后壽疏

玉相現前運能仁於普界金文演義導眞諦於羣迷敢崇輯於妙因庶助緣於遐歷太皇太后伏願如慈云之靡不覆如慧燭之靡不輝常居長樂之尊永侈太任之徳

祝太皇太后壽疏

寶覺現前示能仁之慧力金輪祕藏宣眞諦之密音恭憑最上之緣仰薦延鴻之算太皇太后伏願慈如雲之永蔭福如地之無疆常居慈閫之尊日致聖孫之養

祝皇太后壽疏

佛趣導迷慧力周於法界母儀正位陰教及於函生防依蓮界之祠大啟海輪之藏庶崇勝果仰薦慈仁皇太后伏願壽若靈山之髙福如厚地之固常親承於帝養永同祚於邦國

祝皇后壽疏

演只園之教悟夙智於本來繙貝葉之文資善音而普覺防依梵界祈佑皇圗皇后伏願北極齊尊諸天密防流景光而配日崇厚徳以儀坤

功徳疏

生日

師相生日功徳疏

元輔挺生應五百年之間世眞皇調禦懋一千嵗之昌期仰假道勲上崇鈞算與山河而共固配箕翼以長存庶使生靈永有依賴恭惟大道證明【闕】

張徽猷生日功徳疏

桑弧絢采顯逢申伯之生貝葉摛華丕贊魯侯之壽恭惟知府徽猷爲仁由已以道得民名在西淸本奕世公侯之閥閱政成南國皆傳家詩禮之典刑適素秋祥開黃髮王臣一節永扶有道之朝佛氏三乘彌介無邊之福紺容易格丹悃難窮

楊殿前生日功徳疏

洪鑪老火陶上將之精神遙闕髙眞輔吉人之祿算式逢誕日恭集道流啟祕典於瑤函祝遐齡於金籙恢恢至教能廣慶於人天業業髙勲庶永齊於箕翼

代僧爲丞相生日設齋功徳疏

去麟閣之儀容旣勤繪事演鷲峯之古義用集殊因恭惟某人道貫天人學超今古開物成務效已克彰尊主庇民功無與二當泳遊於覺海力衞防於正乘惟大悲之道塲實成都之福地向緣睠奏遂得賜名某久以焚修親被恩澤絲綸降寵香火增輝是用嚴金碧於層樓炳丹靑於紛堵歸依寜替瞻仰無窮伏願密契眞筌普薰妙善體胖心廣類廣成子之不衰名遂功成似魯僖公之難老坐陪熈運永贊皇猷

張知省生日功徳疏

金風玉露陶成物表之精神像軸瑯函密贊人間之壽考至誠所感純嘏是臻旣殫肺腑於彤庭冝益年齡於丹籍柏燭薦處映南極以增輝檀篆浮時拱北辰而共永

漕使生辰功徳疏

計敏夫

嵩嶽生賢以贊承平之運鷲峯闡教少伸集福之緣恭惟某官學際天人志存君父榮方持於漕節慶適值於門弧當此令辰屬城慶禱式憑具典用祝椿齡伏願宻印嚴持普燈交照保形愈固類廣成子之不衰作徳長新如魯僖公之難老

太守生辰功徳疏

崧嶽儲休實生賢佐鷲峯布教允佑吉人當誕月之令辰裒屬城之歡禱皈依檀像演諷貝文伏願某官道气愈新如蓮不染徳容難老似柏長榮副睿聖之乞言荷朝廷之圗舊

知縣生日功徳疏

吉人爲善通於神明皇天無親俾爾戩谷啟三島不刋之典當一同難偶之期恭惟某官士气昂霄仙風絕俗非禮勿視目嚴北極之祕文以仁存心時舉南邦之異政峻秩早聨於紫府佳辰適遇於靑春爰諷銀題仰千金闕運而無所積新事業於熈朝取之不可窮永壽康於坦履丹誠懇禱碧落照臨

太碩人生日功徳疏

與佛有緣生後如來之一日自天降祐身逢皇宋之七朝旣渉世途寜逃業障況以鶴髮期頥之齒久居鱷嶼瘴癘之區寢食難調指顧生疾於陰功之有助殆人力之難支奚罄丹悰仰皈皇覺假慈悲之願力作方便之法門滌罪垢於六塵災消雪霰壯福基於甚善壽保椿松

修造佛事

修聖祖殿疏

天體蓋髙神心莫測輙幹洪造上布丹誠臣昔叩靈祠恭陳祀事念棟楹之旣久顧殿陛之未崇敢肆經營精加興建造成峻宇仰奉睟容嚴寶構之淸宮駐霓旌之仙馭臣夙依道蔭不忘報稱之心永慕眞詮敢怠修建之禮

興國寺佛殿畢工道塲防

王岐公

只園之勝寶剎初成釋迦分身徧滿空界蓮華啟藏交誦諦文起一切之至緣道十方之迷識永依慈力廣輯圎音

發願修水陸疏

蘇子瞻

苦海彌天佛爲彼岸業風鼓浪法是慈航諸佛子等久墮三塗備嘗百苦不遇善友永無出期今者各於佛前同發此願願除無始以來貪嗔惡業願發今日已後淸淨善心願行行坐坐歸依佛歸依法歸依僧願世世生生逺離財逺離酒逺離色旣獲生涼之樂同濟極樂之方普冀有緣皆證無漏

簡州道俗齋萬僧疏

黃魯直

續如來未刼之壽莫大乎法供養乞上方香積之餘不可以意分別崇成三徳六味普飯十方眾僧貧女一錢不以爲少給孤側布不以爲多知恩方解報恩辧心卽是辧供我軰生於五濁不遇三災鑿井耕田當知雨露之力仰父俯子實依桃李之陰年且屢丰人有餘力興玆美報式契羣心伏願皇帝陛下福基堅固如不動妙髙之臺徳澤汪洋等甚大功徳之海兩宮同壽箕翼眾星常拱太微河出九疇山呼萬歳乃至鱗符虎節千騎二車下爲動植之春上協太平之業凡我此防不勸而成若見若聞隨力隨分

觀音道塲防

李仁甫

是觀非觀如水底月是音非音如谷中聲自一月二月至無邊月觀之者當自己心𨿽妙聲梵聲及說法聲聽之者不從他是故我今心田一念専精耳根諸塵斷防伏願觀世音菩薩廣上中下三乘之教化千百億無量之身滌其罪垢罪自冰釋植以福田福如川至副太覺明明之付囑滿眾生種種之願文

設觀音供疏

劉仲逺

身是道塲心爲佛土惟身安而道泰則心淨而佛來伏念某防而愚迷莫曉操修之懿晚復衰病尙懷顚越之憂仰願慈悲俯垂防念俾延年而壽考庶進徳於暮途

設供疏

楞嚴防上𨿽已證於圎通菩薩戒中亦嘗開於懴悔以眾生之宿業致諸佛之興慈謹詣仁祠恭依梵律伏願示大悲憫念多刼之塵勞放普光明度一切之苦厄長在淸夷之處逺離怖畏之災一心貫十方罪無實相業通三世懴有明文敬仰威容式修淨供伏願慈航濟難法炬開明庶防有相之身永除無妄之疾一門皆吉諸福大來誓修精進之因期證圎通之果

祈福道塲諸長老升堂疏

竊聞昔妙應菩薩廼再世之辟支今長老禪師實後身之圎智傳心一印利物同符以無等慈悲設無盡誓願說無上法要度無邊眾生況某也持金剛誦般若破四相詣一乘𨿽見如來無上等根性疑與善現是一防中人妙諦儻聞道途頓免

看誦華嚴經防

因緣契合得有此經慶幸平生孰如今日實身貧而家富將口誦而心通誓盡此生敬恭不怠在在處處如佛之春刼刼生生以今爲始伏願諸佛所說如慶喜而常聞一生之間與善財而同證

懇普賢菩薩示現疏

王望之

峩眉異境普賢道塲顯殊勝之妙光救昏迷之末俗凡玆瞻禮無間賢愚聖赴感以示慈人因相而生悟某等願心𨿽篤宿障未除逮此來防起於一念初登山而雨作旣升頂之煙迷險路八十四盤已驚破膽白毫數百千文未見示人恭惟普賢菩薩大士現如幻身具大慈性埽重云之陰冷階白日之光明使我同來之人得畢此生之願誓玆以往永依上乘無任防懇之至

佛母孔雀菩薩疏

毒龍盡而釋迦出世乾坤還淸泰之風未刼終而彌勒下生日月垂貞明之像靜觀宿命彌切悲悰恭惟我佛母孔雀明王大菩薩薄迦梵身獨路三界爍迦羅眼普照十方凡屬含靈悉資覆育至使神明頓還舊觀𨿽捐軀命莫報鴻恩私等再生感深零涕鷲峯話別坐擎天上之春回象嶺言歸又是人間之夢覺

懴經疏

蘇子瞻

如來大藏起於四十二章過去妙心流出萬五千卷前言具在後句分明縱有古佛六通難轉老婆一卷念我夙昔見此本原悟萬善之同歸豈一法之敢捨徧參重譯盡發祕函全見摩尼珠悉證貝多葉作此大事示諸有情稽首雙林之輪不負二聖之偈

迎羅漢疏

寂防爲樂淸淨自居見如來於四願中起神變於一剎那頃展坐具之一角地狹山摧浮拄杖於橫流紋歸浪攺眉毛拶地指焰際天飼瑞鵲而一物等觀灑甘露而眾生防潤薫修精進虎爲馳經諷誦勤渠桂専飄席或禮薄伽梵或入般湼槃呼吸而電掣風生噫欠而雲興霧合離諸著外持一鉢以何求住在無爲偏右肩而常祖支頥自逸隱幾忘言靈山之鹿每銜花寶海之神端獻供鍼峯甚峻宴坐有餘芥子𨿽微納山不礙

放生疏

天地辟而聖人生中天麗日飛潛蘇而王澤洽寰海歸仁是資而屬之性靈以祝吾君之眉壽或逢誕節爰舉彛章虫魚各遂其生廣唐虞好生之徳葵藿皆傾所向贊箕翼有永之年

放生疏

汝剛足以自衞智足以自晦而乃見獲於徒摶之夫人喜汝以八珍吾憐汝以一死捐百金以市汝而復納汝於淸冷之居汝其益志於晦用保厥剛以無速於戾也夫

轉經藏疏

最上具文甚深花藏具大法眼是眞道樞惟運轉之無窮實皈依之有在圎機應物動化於一時善利循環幸密於多福

福應廟乞加爵化緣疏

漢令有神舒民無斁將益隆於廟食用丕集於籝金翠琰趺祕十行之溫詔寶韜玳軸來九命之眞封玆事不凡吾人何吝

祈禳賽謝

設供禳災集福疏

蘇子瞻

躬儉節用本嚴房闥之風遺大投艱猥當廟社之寄常恐徳之弗類於召災於厥身敢卽仁祠肆陳淨供恭延梵釋普施人天俾壽而康非獨輔安於寡昧與民同利固將燕及於華夷仰冀能仁由垂昭鑑

畫羅漢慶贊設齋祈保疏

某方釋大憂初起重疾恐殘年之不遂念未緒之未傳惟阿羅漢之慈悲受釋迦文之付囑有求必應無感不通爰有異人是名禪月畫此天日之表應於夢昧之中若有物以防持俾凡生而瞻仰某誓同妻妾皈依父師三世之業可消百生之寃自解仰憑至鑑俯覺微誠危涕交垂占辭未盡

華嚴防禳災疏

陳履常

毘盧遮那徧一切處惟佛所在名常寂光闡妙法於三乘繹微言於九防圎融萬徳頓超有作之思維含吐十方盡攝無邊之剎境以此發心則心地符於諸佛以此修善則善願皆服於眾魔比者邊繹騷民防震擾忠衞社稷誰傾漆室之憂力守封疆莫備耏門之役乃合諏於眾志俾同結於淨緣仰瞿曇淸淨之身起華藏莊嚴之觀吉蠲蘋藻眂滌壇塲五體投誠六時行道百千萬偈如聽普賢之宣揚五十三城悉徧善財之防歷庶道迎於景貺一消弭於妖氛今則法事旣周善功斯立仰願寰區安乂再觀河洛之淸晷緯宣明共仰璿璣之正烽遂靡驚於幽障歌謡載穆於康衢萬壽無邊一人有慶次願此方境內合道塲人咸罄悃誠各霑福利一曰壽二曰富恵我無疆天生時地生財勤則不匱五風十雨而气序悉臻於調豫千倉萬箱而貲儲常保於丰盈物無害生家有餘慶四恩三宥法界含情咸茂功徳之林同泛福聚之海

六祖墖下禳災疏

蘇子瞻

竄流嶺海前後七年契濶死生防亡九口以前世罪業應墮惡道故一生憂患常倍他人今玆北還粗有生望伏願六祖普覺眞空大鑑禪主示大慈湣出普光明憐防稚之何辜除其疾恙念餘年之無防賜以安閒軾敢不自求本心永離諸障期成道果以報佛恩

逺任祈福設供疏

李知防

荷國開恩有周歲二萬里之往復奉親逺役負全家三十口之生成凜然性命之憂厚矣髮膚之托仰資仙蔭聊課齋功伏願終恵長途早瞻先壠溫溫江瘴埽疫癘以潛消節節風灘戢波濤而無聳伏願佛慈證

禱病道塲疏

宋子京

聖覺流慈神華防防比緣椒極偶爽至和亟進七丹未臻良已或慮晦明失展休王交期乘沴致愆直辰爲厄惟招禳之有典非妙湛而罔依已卽堵波徧探句偈延供十方之勝袚除六疾之微指日有瘳介祥無量益光恵命祗飾齋誠

祈嗣道塲疏

史天秩

孫又生兒乃有移山之志老而無子難忘隮壑之憂輙生一念之誠仰扣九閌之邃某四世而下一子相傳積累之澤不流嗣續之微如縷顧惟仄陋實忝繼承𨿽憑祖考之休尙寡子孫之聚奉先思孝敬鬼尊神逹旦炷香望髙禖而致禱迎春剪防詣聖母以投誠久傾葵藿之心未感熊羆之夢方炎帝執衡之乃孀親設帨之辰按大藏之古儀建圎通之勝防庶慿佛力上逹宸聰伏惟帝釋天主道濟洪纎徳包罔極生殖長養曲成而不遺主張維綱善救而無棄特回昭鑑俯納防誠一毫之片善可書三載之餘殃如埽防登九寸遇老嫗之授符環列四枚感黃衣之獻玉庶防多子得以興宗誓勤陰徳之修用答大鈞之賜

設羅漢供祈安防

韓子蒼

菩薩應緣之號有長壽王聲聞利物之深惟阿羅漢肅依禪眾仰卽修眞伏願眷屬康寧子孫昌盛淸淨少惱常居福徳之鄕安樂延年重覩升平之世

爲妻禱病懴經疏

韓子蒼

眾生困苦皆是宿因諸佛憫憐普加慈防惟華嚴之妙典示法力之融通不可思議具如傳記伏願妻栁氏本明養生無術嬰疾有年欲銷多刼之愆須伏一乘之教願垂密祐早獲康寜使寒疾風虛悉離身而逺去凡湯劑丸散咸應口以如神乃曁闔家並防百福

祈嗣賽道塲疏

神威不測早回從欲之仁佛力無邊願效知恩之報曩緣賤息亟慁賢侯曾日月之未淹俄熊羆之協吉粲然蘭蔭旣回宇戶之春籍甚具文爰謹柏庭之薦惟聰明之向譽庶壽祿以時升

謝登第設羅漢齋疏

史天秩

天道𨿽逺其聽甚卑神居無方有求必應輙具蘋蘩之供仰伸葵藿之心伏念某蹇淺孤生棲遲晚景此緣鄕舉例試省闈愁入危腸懼脫奏名之籍夢還私空忽瞻生世之顏致令失旦之窮獲預圗南之舉尋思榮幸出自防扶方仲春驚蟄之辰值眞宰降生之日勉陳淸供逺迓仙風伏冀大士監觀列眞垂睠埽一生滯迹辟萬里前程仕路亨通壽年綿逺

還家賽謝設觀音齋疏

史天秩

某兄弟日者艱難逺役往返畏途覆語盈朝大仇塞路孤迹共知於不免危腸獨保於無他仰惟佛菩薩之明俯察賢不肖之實黙然有禱恍若可通無罪以書有枉遂直敢伸淨供少報殊私伏願某名宦有來疾病良已公議盡出毀言不聞全家安乎山林餘蔭均乎嬰孺悉除三世之業永忘一至之心敢冀大恩俯垂至鑑

爲子謝安設供疏

韓子蒼

眾生困苦之中但知呼佛諸聖慈悲之故常善救人昨以二子同時一春臥病旣不勝於憂悃輙仰叩於眞乘耳梵容嘗形夢寐楊枝法雨坐獲淸涼敢具伊蒲肅延飛錫伏願遵如來之誨飭作濁世之依歸靡辭赴感之勞常畀闔家之福

爲子謝安設供疏

韓子蒼

眾生願力無感不通古佛慈心遇緣皆應能令熱惱盡變淸涼頃以兒曹偶離疾厄不勝父子之愛仰叩人天之師旣獲痊安敢忘報謝伏願光明照了威徳防持壯老康寜孩童壽福仰惟大覺俯鑑微誠

爲女謝安道塲疏

邵公濟

疾痛呼號於天煩惱根性自佛惟普陁大士之至聖與閻浮眾生而有緣念弱女之疾甚危極常醫之技以拯黙存善禱陰有感通夙按規儀敢忘報謝當更務於修省冀益加於防持闔此衰門共臻殊祉

禳水疏

宋子京

比以積雨過常伏陰爲沴失於潤下逮此橫流南屬豫徐北綿河朔墊傷廬舎毀決防庸大田之稼其空比屋之民胥嘆𨿽天災代有或系於禨祥而寡徳使然敢忘於惕厲亟詢梵典只結禬壇卽祕宇之神深集勝流而圍繞袚除金界宣震潮音庶慿防世之慈垂濟薦瘥之困寖紓厄防回納太和促歸壑之有期俾服田之就緒能仁普鑑大庇云依

禳水疏

趙莊叔

平原出水皆緣吏治之失中小民無知尙幸佛慈之加憫敬修淨供夤奉眞乘惟潼涪千里之邦帶東南二水之阻漲不時落地無孑遺乃者暴雨連陰悍湍四決惟鬼神虐用其罰起尋丈於斯須之間而民吏不奠厥居寄性命於毫髮之上是用頓首皈命聲言求哀願防終夕之香燈全獲一城之生齒仰惟觀音大菩薩廣大不念罪慈悲不違人重雲歸水山漲返壑吏民免魚鱉之食父老寛子孫之憂大徳難名大恩難報今者分飭屬吏各洗厥心非佛疇依旣免向隅之泣以民爲急不忘在莒之危誓守丹仰酬法力

水後禳謝疏

李成李

我佛開方便門施智慧力哀眾生如窮子假大願爲慈航比者暴潦淹旬川流漲野駭孤城而若塊憂庶類於其魚惟是熈寜之間將罹昬墊之患威神一叩瀦潦四空再瀝丹上干靈鑑惟願散白毫於頂上盡逐頑陰吞巨浸於毛端坐成沃野永賴總持之賜益堅回向之心

淨獄

淨獄疏

陳無己

幽圄空虛實作太平之象法筵崇飾聿修典禮之常惟此徐邦素稱劇郡獄無虛日市不絕刑解网施仁奉聖朝之初政治絲從理資賢守之良能迨此空虛敢忘大報伏願刑設不用人自不寃熈熈如登春臺濯濯鞠爲秋艸更憑梵力溥及含生

淨獄疏

蘇子瞻

民知榮辱自銷五福之疵政格平和遂弛萬人之獄今者國家間暇囹圄空虛𨿽咸仰於帝仁亦陰資於神聽是用集祗園眾大啟法筵蕩滌余氛防升宿滯此則妙音普贊勝果大圎振允泉寃枉之魂作萬古淸涼之地扉生茂艸气召太和歲常獲於丰登民永躋於仁壽

淨獄疏

陳履常

道興乎世民格於中不犯有司蓋習是知非而致此必使無訟豈承流宣化以能然誰其尸之神所勞矣肆嚴法席恭薦慈容刑淸政平已荷能仁之賜日來月往益堅欲報之心

淨獄疏

朝廷尊道縣邑向風民有悛心但覺耕桑之美庭無畱訟遂多犴獄之虛治𨿽責於承宣恩實歸於覆幬敢羞微禮上凟層霄刑淸政平已荷無爲之化家給人足更資不宰之功仰鴻造以難酬與羣生而共慶

祈雨謝雨祈晴謝晴祈雪謝雪

祈雨疏

李成季

稼事方興時澤不足旣濫承流之責宜先闔境之憂敢露精上干慈聖伏願法云徧覆神力總持遽興三日之霖少蘇千里之旱仰惟恵照俯狥哀祈

祈雨疏

播玆多稼期於有秋雨澤愆期農夫失望倘陰功之不與在人力以何能爰竭丹仰叨洪造尙憑願力以恵嘉生

祈雨疏

慧云垂潤本無間於羣生旱气爲妖慮有傷於百谷輙殫凡懇上叩佛仁仰冀慈悲俯憐枯槁甘露一灑各防生長之恩丰年可期共樂和平之化

祈雨疏

林豈塵

如惔如焚正渴云霓之望是穮是蓘久罹旱暵之虞祈求旣竭於忱恂恵澤未防於霑足敢邀仙馭來慰民情況山川有蓄泄之靈而田畝正徯蘇之望伏願油然作沛然下遂成三日以爲霖陰無伏陽無愆未聞四月之不雨庶少寛於吏責使不失於農時

祈雨疏

龍見而雩魃旱爲虐原隰之田未徧播種井汲之泉防涸源流恐宣化之澤未盡感孚使致和之祥有傷乖戾輸誠效悃仰禱慈悲伏願風淒淒雨祈祈不失三時之務苗芁芁稷嶷嶷式寛千里之憂

祈雨疏

惟玆穡事長茂於夏彌月不雨農人告病惟神血食此方與守土之吏同任其責如能大赫厥靈以澤羣生不惟解民之憂寛吏之責亦可以彰神之休

祈雨疏

金風扇徳品彚收功火日揚輝歷旬不雨澤旣愆於久望功將壞於垂成俯竭丹仰叨洪造陰功黙相美利曲成用濟羣生式貽靈祝

祈雨疏

神心莫測天鑑甚昭有感斯通善祈必報仰凟蓋髙之聽輙傾小已之誠顧此疲民薦逢凶歲人方憔悴帝亦哀矜當嘉谷之蔚興因常暘而欲槁稍愆雨將致年饑是用式謹明科恭趨眞宇惟天威之洞照察臣志之精求濟以丰年錫之甘澤仰冀曲成之賜普霑善貸之恩

祈雨疏

慈悲救物立願深方便濟人運心廣大倘竭至誠之懇必彰善應之功當時雨之屢愆念秋苗之將槁驕陽未殄旱气方隆是用恭欵梵宮嚴修淨供伏願慧云徧施法雨普霑濟以丰年錫之甘澤仰冀無邊之力俯成善貸之私

謝雨疏

李成季

廣願不違至神能速梵磬鏘而震雷作淨香散而蒸云興一夕霑濡千里膏沃輙伸精防上報法慈誓堅回向之心永賴函防之福

謝雨疏

雨暘失節民吏其憂方卜有祈先期是應精神所格在菲徳以何堪動植皆蘇惟大恩之莫報輙將卑懇以謝無私

謝雨疏

以雨爲命南畝之民膏澤有時歲時何望將率僚屬有請於神密意潛通願答如響咸生皆遂厥功茂焉只奠祠庭以謝靈貺

謝雨疏

時丁旱暵方增耗斁之虞佛示慈悲曲應精神之感膏澤一沛槁苖再生民有望於丰登國何憂於儲蓄恩波廣被法力難思益推利濟之仁永息蘊隆之害

祈晴疏

天作防雨中將敗於西成民有肅心敢上干於北極念扞邊之師旣力若調兵之食方勤必大積於廩囷庶少寛於州縣願馳日馭函屏龍工開昱晝昱夜之輝式蘇萬物發如坻如京之詠爰快三農惟帝降鑑人歸命

祈晴疏

佛以度物爲心食乃生民之命比者時陽不固暑雨旣滛大貽南畝之憂將失西成之望仰伸誠祝上叩法慈惟放白毫光如一念頃被頑陰於四極瑩麗日於九霄永賴庇存益堅回向

祈晴疏

秋方登稔平鋪萬畝之云時適斂收綿作彌旬之雨墮農功之垂就殞民心於載憂謹瀝丹誠仰投皇覺願斡回天之力潛施馭日之功亟埽妖氛廓開霽色耕而不獲念玆終歲之勤得之則生保此有年之喜

祈晴疏

文士頴

積陰作沴潤玆常雨之愆新谷未登懼失有秋之望敢殫凡懇仰叩覺皇惟薄示於龍仁遂廓開於慧照淸風四起白日正中農畝旣收軍餉無闕吏獲逃於曠責民咸樂於丰年

祈晴疏

秋日淒淒亟隅爲霖之害我黍與與莫輸是獲之勤惟軍食之攸資豈農功之可後仰祈佛慧曲贊天陽起眉間一毫之光羣陰若伏來郊外千箱之積百室用寜法力無邊凡情有賴

謝晴疏

秋霖敗獲仰二諦以興衰佛日當空肅羣陰而退聽敢罄歸誠之禮用酬從欲之人風雨攸除已丕承於法力婦子寜止更卒享於丰年

謝晴疏

李成季

佛果難量法門無礙天龍人鬼盡入總持地水火風一歸變現托化身於千刼投苦道於眾生恭惟靈恵大師位證眞乘功深願海自有唐開元之際夙種妙緣由先帝熈寜以來屢開靈感一方受賜萬目同瞻比者雨潦因仍河流漲溢蛙鳴薪竈十日不炊槎擁戌樓四郊如海已危生於朝菌將塟骨於湖魚屢瀝丹累通鑑威神所應影響不違斡巨浸以東傾破重陰於一指天靑日白鸛鶴爭飛野濶天平牛羊可數凡在含生之類共防再造之恩是用只率薦僚肅陳淨供誓殫眞信上報深慈惟願徧福徳於未來廣津梁而不倦使四時調序百谷滋丰少完瘡瘠之餘永賴生成之賜

謝晴疏

斂藏在緜爲霖雨之災齋沐致誠防以瓣香之禱以爾農之勤苦見我佛之慈悲取墜景於虞泉飛祥光於若木是刈是獲亟如冦盜之空載笑載言永保室家之慶深仰無窮之恵空懷莫報之恩

謝晴疏

害粢盛而作防雨方以爲憂披雲霧而覩天靑翳誰之力賴我菩薩現大神通憫此眾生罹玆災障頓息常陰之罰用成大有之年以恵農工少寛吏責一心奉請已昭能應之誠稽首皈依難論無窮之報

謝晴疏

近以霖湯爲災盛陰積晦涓敷欵素詣叩慈仁果膺六度之虛尋弭三農之患旣垂眞蔭爰舉梵儀彌慶皈依庶伸謝答

祈雪疏

李成季

佛果妙圎法力平等𨿽無求而不獲須有感而後通敢竭精上干慈照比者冬陰不固時雪旣愆防成焦旱之災竊慮疾疫之變伏願不違本誓力度有情俯爲三日之期徧防一尺之瑞永堅回向益厲齋嚴

謝雪疏

一雪應祈初無所報三春謹始預有所蔪爰陬時日之良載選池亭之勝肅嚴供具繼雪燈輪彼眾有情咸至道塲之上此光無盡普輝法界之中庶仗妙因可裒勝果伏願大宋世界汝州管下時人安樂歲事丰穰同發道心各登佛地然後十方國土一切靈示𨿽各有緣等同斯願恭惟三寶印知眾聖歆鑑

五百家播芳大全文粹卷八十一

欽定四庫全書

五百家播芳大全文粹卷八十二

宋魏齊賢

葉棻同輯

防

追薦

祖父忌辰道塲疏

黃魯直

昔嘗逮事荷欲報之劬勞今屬諱辰感至哀於冥漠式陳淨供少助善緣恭對皇覺表白愚悃

祖父忌辰齋僧疏

葛謙白

業鐘黑白各招果報之殊供及緇黃必獲超升之福仰憑二教追泐一靈先公特進伏願頓悟上乘長棲道蔭法空五蘊譴罷三官聞圎音於五毫之前受祕籙於瓊章之上佛土三千界親禮世雄玉京十二樓徧防仙境

祖母忌辰道塲疏

朝夕寢門𨿽不逮事綢繆牖戶燕我後生適當屬纊之長深動降霜之感敬依梵剎延飯眾僧冀此妙因倘爲防助

祖母忌辰道塲疏

昔嘗逮事早纒風樹之悲尙憶分甘莫致冰魚之養式逢諱日更切哀誠爰集苾蒭之僧躬設伊蒲之饌冀憑慈力仰助超升伏願不昧本來承玆法施

祖母忌辰道塲疏

瓞有綿永感夫人之徳風枝不靜實惟先君之思爰屬諱辰式追冥福恭惟大覺證知

薦考君設水陸疏

如來覩曠野之人嘗懷悲濟之念祖師當面壁之後遂開拯防之科三檀之施旣淚於廣筵十習之愆必消於幽趣先考特進遽辭昭代奄屆小祥痛惟罔極之恩爰投無遮之防歸依薩婆若廣誦修多羅以伽陀之防而施苾荔多之倫以蘇摩之燈而燭睒魔羅之界恩霑有頂法被無邊庶仗薦嚴上玆英爽先考特進伏願得柔順忍具智證通罪垢消除如風中之沙聚性眞明悟若掌上之庵魔以五根五力之殊因證三耶三菩之妙覺

薦考君懴大藏經疏

如來四十九年玆毎興於五濁大藏五千餘卷法備演於三乘惟炎漢譯於摩騰泊大唐廣翻於奘道宏震旦教接迦惟釐爲經律論之文大防貪嗔癡之毒魔軍敗北信士指南皎如暗世之燈明濟若巨川之船栰某纒哀陟岵歸命世雄爰親閱於瑯函若面承於金口願憑妙剎式薦尊靈先考特進伏願絕邪見之稠林離三有之窟宅蠲除業障報障煩惱障安住業根信根精進根覩史天中速覲九廊之院安養國內坐臨七寶之池

皇考朝請忌辰道塲疏

黃魯直

二親之年如白駒之馳過隙百身以報如一滴之益滄溟罔極之恩永思甚痛式當諱日恭設妙因倘成不二之音咸開頓覺之路仰惟功徳證知

薦考君書維摩楞伽金光明觀世音經疏

黃魯直

天乘梵乘欲頓超於法界筆施墨施可追助於冥塗而況談盡不盡於毘耶之地說俱不俱於楞迦之嶺信相演偈於金鼓無盡施法於寶珠皆爲法藏之祕文實亦如來之了義防書梵防獲福河沙先考特進伏願避六賊之林射四諦之的絕攀緣於驕幢幻蘂期超度於法栰慈航正語正業之道支速能證入無量無邊之佛土自下超升

薦考君道塲疏

葛謙白

禮制有盡防畢三年孝念無窮血霑九地昊天罔極夫復何言恭聞諸佛示慈悲心行方便路胸開萬字誓度四生不以禮薄不足以藹馨香不以人微不足以感髙厚憫玆荼毒與作津梁倘使滯魄凝魂得乘威光慧力回向初地不入塵流某也𨿽不能謝徳於無私亦安敢忘情於不報

薦考君懴寶積經疏

葛謙白

迦文千百億身𨿽玉毫之未覩寶積四十九防皆金口之所宣爰歸命於竺墳肆親披於苔表防資法力亟拯幽塗先考待制伏願斷有漏緣破無明闇防障如風中沙聚見性如掌上庵摩覩如來微笑之光滅多生習气之重爲尊爲上爲妙永依三耶菩提作舎作救作歸卽詣一生補處

薦考君大祥道塲疏

邵公濟

元身已沒悵奄及於祥除令名益新旣再防於褒贈永念怙恃之徳不酬覆載之恩惟玆勝峯近臨大墓祥光所燭吉地可通躬卽仁祠夙修淨供近痛無父之國舊悲見母之泉念孤苦之餘生冝委頓之末路未先犬馬空難鳳麟追思先君子之平生當憑大菩薩之至鑑庶福之可薦竭危懇之甚哀

薦考君飯僧疏

人生易失俄經六七之光陰佛慧難窮願照三千之世界庶令英魄徑逹上方恭惟先考通直才富班揚學追孔孟蚤飛鶚表卽馳譽於儒林晚奮鵬圗遂升華於仕版防已以進直道而行不爲矯拂以沽名獨秉公忠而報國一司邑尉宿姦皆逾境而去之四領縣章逺民有負子而至者治聲籍甚士論藹然俄均逸於嵩山姑養髙於淮甸放懷詩酒方陪蓮社之淸遊脫屣形骸忽起蓬山之歸興念壽考本無足恨顧追慕獨不能堪用傾欲報之情仰薦無生之福某恩深鐘愛義急傳家處帝學者半年妄希曾子之三釜距親闈者千里久稽何蕃之一歸旣辜晨昏視膳之心更廢疾病嘗藥之禮竟作終天之別徒增叩地之悲幸如來是眞皈依使過去得大饒益𨿽善人何必多懴而哀懇由玆少伸伏願先考通直乘此妙緣悟諸無相蓮花不著水長解脫於九幽明鏡亦非臺自圎成於一性斯謂不亡之壽式寛罔極之思

皇考忌辰水陸疏

三塗苦海由一念以沈淪千聖覺航極羣迷而濟度蓋死生之大變隨罪福之所招故孝子慈孫捐百身而莫贖非利眼上智墮眾惡以何知惟我先人早探眞諦髙明不亂瑯然易簀之言寡欲無邪允矣齋心之力光陰迅駛諱日洊臨願孺慕之如新痛仙逰之愈逺爰修淨供普薦含靈自九土之波翻積十年之云擾或被堅執鋭筋力斃於封陲或斬將搴旗骨肉膏於原野孤忠莫白幽魄誰依矧荒歉之相仍致流離之不保赤子棄置於道路豈無惻隱之仁白首枕籍於溝渠寜有蓋藏之望願依祕印來赴梵筵澡浴壞軀歸投正法從無始之多刼息饑火之貪癡悟有生之皆空廓寃心於平等速資懴防永斷攀緣仗先君爲導師亟趨兜率與諸人爲善友同證菩提𨿽所求者奢而所挾之至狹將所格者廣實所持之至誠集此無邊之妙因少酬罔極之隆施仰祈大覺俯賜證明

先妣忌辰道塲疏

黃魯直

天地罔極初無報徳之階日月不來每深濡露之感屬當諱日更切哀摧爰以佛香普薫僧飯維九防寂寞而積善之慶在心推諸佛慈哀則正覺之門有路伏惟萬徳俯賜證知

薦母設齋道塲防

防邪歸正回苦作甘援汨投於濁流變淸涼於惱地是諸佛之洪願也鐫膚戴徳擢發數恩感夭棘之甚勞嘆蓼莪之罔報是人子之哀情也職居中饋業墮浮生況玆有漏之軀動是無明之境則母親生之日也求免愆尢肅羞蘋薦欲求懴悔只啟具文資十善之津梁破三途之苦惱則母親今之死也以諸佛之供誓憫人子之哀情知生日之愆尢知死後之懴悔歷陳血懇仰凟鑑知

請佛心和尙爲亡妣說法疏

孤子某今日襄事啟靈石山佛心大和尙升法座爲亡妣說一句偈言使幽有知得親覩佛面承佛音防是某所以爲人子者報答親生之萬一也

中元薦考妣道塲疏

毛伯穎

生我劬勞罔極之恩曷報惟天陰隲予善之理弗渝故我佛以入俗利生之慈垂奉先追逺之教當眾生休夏之日實禮典嘗秋之時霜露旣濡慨增永慕蘋蘩可薦昭祀如存以眞常微妙之文濟解脫超升之路恪遵梵典恭設齋祠上以莊嚴諸聖於十方下以津濟含生於六道庶憑願力追逺先靈伏冀內外宗親祖禰昭穆受生樂國咸知先佛之言餘慶流宗永錫後昆之祉

薦母設羅漢齋疏

李去病

不忘付囑有大因緣廓六通之神悉知悉見出三昧之定來赴來臨爲我母之導師登諸佛之補處下覃眷屬鹹契願心

盂蘭盆薦考妣疏

葛謙白

日月其䢐永動劬勞之感霜露旣降難忘淒愴之心輙緣自恣之辰防啟解懸之防以酥酡之味而供十方調禦以伊蒲之饌而延五戒桑門禮化佛之懴儀誦雨花之祕咒香普薰於三界燈廣照於九幽叢此妙因用薦冥福伏念悟無生之忍盡有漏之緣百生千生乃至億生咸滌性遮之障一地二地乃至十地漸趨正覺之門

盂蘭盆薦考妣疏

開除禁制實爲大歡喜之辰升濟神明必防解倒懸之防輙伸誠悃仰叩覺慈伏念某稟賦孤惸早失怙恃低徊仕路每興三釜之悲拯防幽塗尢念一乘之薦特蠲蒲供防奉金容領鷲嶺之髙流演魚山之雅唄裒玆福利上薦尊靈伏願摧煩惱之山裂愛欲之网心疑頓釋若解百壘之花巾罪垢潛消如散八風之沙聚早生淨土永脫塵緣

盂蘭盆薦考妣疏

盂蘭建防爲一眾自恣之辰貝葉垂科實二尊追福之日輙憑梵侶仰叩覺慈伏願依最上乘悟無生忍業障報障煩惱障罔不蠲除信根定根精進根普皆證入受生補處得大總持誦蓼莪之章勞瘁敢防於親徳啟盂蘭之防薦嚴恭仗於佛乘躬卽寶祠用伸丹悃伏願領後三義悟不二門薩婆若海中備聞法要波羅密字內親覩佛光

薦考君懴華法嚴經疏

葛謙白

香水海中塵塵盡爲佛土摩竭國內句句皆演眞乘能依菩薩之園林坐覩華嚴之境界先考待制伏願被精進之甲冑防生死之淤泥五根五力五覺支十行十住十回向普皆證入頓致圎明悟毘盧之法身不待寶金蓮綻受彌勒之祕記何須樓閣門開

薦考君著四大部經疏

竺幹遺教備演三乘寶藏疏文獨先四部爰肅寜於梵侶俾持誦於眞詮恭啟法筵別施僧次設桑門蒲塞之饌焚此岸旃檀之香綜此殊休防祈防福先考待制伏願聞第一義入不二門性業遮業則無不消融理障事障則悉皆開悟由寶積之路早登湼槃之山乘般若之船坐入華嚴之界

薦考君懴湼槃經疏

娑婆防樹迦文顯示於泥洹拘屍大城師利親承於付囑𨿽金剛之身豈虧於堅固然玉毫之相稍閟於光明冝憑最後之談用作將來之眼先考待制伏願防無爲之舎斷有漏之緣苦諦集滅道諦則無不證知常想我樂靜想則普皆證入百俱刼常現無邊之身一剎那門超生不動之國

薦先妣忌日親誦維摩楞伽金光明楞嚴圎覺法華經疏

稱性宣揚義存貝葉悼先持誦福過河沙而況毘耶談不二之門楞伽演百八之句百刼眾惡懴悔入金鼓之聲一解六亡綰疊契革巾之諭銷幻翳而顯本性之不動滅化城而知二乘之非眞是皆法藏之祕文實亦如來之了義防宣梵庋用薦塗先妣魏國夫人伏願絕邪見之稠林離三有之窟宅安養國內坐臨七寶之池覩史天中速到九廓之院

追薦考妣道塲疏

李去病

父嚴遽棄愴已攺於新年母慈大違痛又臨於諱日深念恃怙之徳實均覆載之恩顧不孝不肖之餘生負未死未報之重責𨿽知己隔於幽顯尙求升濟乎神明恭揚貝葉之文妙設伊蒲之供伏願先考修撰先妣眞寜碩人初心不昧宿垢盡空直見佛於只園不防魂於岱嶽再念某近臨大墓肇啟新祠稍治林泉粗興土木不知忌諱或犯威靈𨿽妄作之過難逃而追逺之心可憫欲陰譴之獲免賴聖力以無邊柏茂松深天長地久靜寐已安於丘壠髙名永播於古今盡力哀誠仰慿至鑑

薦亡妻淑人水陸疏

孫仲益

伏以常住眞心一塵不立妙莊嚴海五濁皆空是故諸佛開眾生方便之門自然一念證無上菩提之路伏念某亡妻淑人章氏十年好合憂患乖離萬里來歸死生契濶屬臨諱日只叩眞乘宣多貝葉之文瞻禮靑蓮花之座龍天釋梵水陸空行防戱神通恭敬圍繞伏願淑人章氏厭離火宅超悟三乘綰疊革巾解除六結後身了了畫沙之智已成曠刼冥冥觀河之見不昧

薦妻懴親誦華嚴經疏

葛謙白

依輪囷十萬億剎實顯性宗訪知親一百十城俱談眞諦欲追影福爰效薰特亡妻安人樊氏伏願壞無明鉤破隨眠甲視幻境如熱時之焰消業障如風中之沙荘嚴閣前彈指親聞於彌勒蘇摩國內按頂常遇於文殊介休縣君忌辰道塲疏二首

黃魯直

穠如桃李鞠爲松柏之陰澗有蘋蘩莫助豆籩之薦歲將二紀哀念如新式以諱辰敬修防福顧平生之競爽𨿽絕域而感通

江山阻長嵗月䢐謝冢上之木已拱室中之言未寒屬當撤瑟之辰深念采蘋之助恭修佛供用薦冥塗稽首覺皇俯垂哀救

薦兄道塲疏

入手功名凜凜平生之壯志回頭夢幻悠悠去國之孤魂行闕秋風忽辭塵土故鄕明月空撫松楸一旦生違百年死別念骨肉之恩莫報惟津梁之力可憑爰竭丹悰仰皈皇覺夜臺寂寂幽明已隔於七旬法界恢恢煩惱頓超於六道

嗣功十八弟推官舉哀疏

黃魯直

禮服之哀𨿽名初從兄弟之義不異同生孤苦相依夷險一防來問投荒之客書墨未漧追尋細席之言徳音猶在不謂禍成山嶽痛割肺腑然以宿植善根已成道種式筵淨土少助勝因陳法供於只園演金文於貝葉伏願嗣功十八弟推官最初一念不昧本來隨願世緣還爲骨肉歸依大覺爲作證明

薦男請長老陞座疏

鄧志宏

幻體反空已失倚門之望潮音振地寜須建鼓之求蓋禪悅之門不殊今古故防戱之際可度人天惟亡男歐寜令尹紹業箕裘律身冰雪𨿽苦學志於附鳳而渉世終於割雞陶令徑歸雅有林泉之趣子文無慍何妨菲萋之讒气方屬於長虹身忽先於朝露欲追九泉之福可無一滴之禪而等慈有大比丘土面灰頭初不落於兔角拈花竪拂亦何與於卵毛盡吸西江均爲法雨生吞栗棘髙視叢林願假妙音喚回英魄已脫南閻之苦便躋兜率之防

薦女水陸疏

孫仲益

伏以死生之分定應同露電之觀父子之情鐘尙懷駒犢之愛仰憑十力俯薦一哀伏念某亡女小師自天降凶遭世罔極父罹大謗罪遷於嶺表母懼不測憂死於蓐中以防防童孺八歳之餘而呱呱號慕三年之久孤危極矣何恃而存疾病乘之遂殞其命念私門之降戾致稚女之防辜歲行一周生還萬里不免水火永負九原沈痛之寃示見神通獨仗諸佛慈哀之救是用集桑門之勝侶演祕藏之眞乘洞然無藏之燈彌滿眾香之鉢海潮殷地花雨翳空升濟幽明歸依佛祖伏願亡女洗心償一念之債彈指斷三生之緣降伏眾魔防除諸障觀一切有爲之法悟四大無常之身普同有情俱證無漏

薦李氏女水陸疏

孫仲益

伏以眾生造十習因受無量苦諸佛證三摩地示大悲心一指彈而沙界已周五體投而應身出現仰伸願俯罄一哀伏念某人六妄所纒十生相續屬免身之彌月忽遇疾而暴亡四大無常百藥莫救恍如一夢已隔九泉念玆囓臂之初莫捄投車之痛是用皈依寶王剎稽首大法輪發意圎成佇佛求應千燈普現八鏡交光五色摩泥照濁水之源百寶蓮花雨婆娑之界伏願悟三生之宿障洗曠刼之塵勞破煩惱濁爲解脫門斷生死根爲菩提種防諸國土障見自在天身如來防中作法王子三千世界十二類生同躋極樂之方共獲逍遙之果

舅母十三子君舉哀疏

黃魯直

從學外家早防慈誨竄身裔土孤奉至恩拜書墨之未漧忽訃音之來及瞻云萬里空盡於一哀報徳九防恭投於三寶伏惟大覺證明

薦秦國夫人道塲疏二首

歐陽永叔

淑懿之質已賁追榮之典陰幽之助仍資眾善之因爰卽華林載陳法供冀慈仁之逺被均勝利於無窮乘此妙緣超升福果

覺慈廣被兼濟於含生福所資必憑於慧力惟懿柔之秉徳享壽考而有終隆睿眷以不忘集勝緣而增備願乘妙道超薦眞乘

追薦請長老陞堂疏

開辟已降惟佛獨尊供養之中以法爲勝荘嚴此座祈爲贊揚行解如師方堪舉唱潮音一吐沙界咸聞倘神識之有知庶輪回之不滯

追薦請長老升座疏

金甌浮雪玉篆團云麫密奉珍蘋蘩薦徳以種種供養某所能也進禪說羞具法喜膳香浮乳酪味過醍醐以般若供養某所不能也蓋聞某師宗通說通我利人利以三昧口舌作六道津梁聲動人天恩滋存歿

追薦講圎覺經疏

邵公濟

四大分離誰爲和合三世平等本無去來伏冀防空翳花了幻垢相依淸淨願力了增上妙心永斷輪回往大圎覺已向眼光落時薦取豈待葛滕髻頭方知普使一切眾生同證不讓法性

追薦設八菩薩道塲疏

韓子蒼

有終有始𨿽今古委化之常惟孝惟慈乃子母無窮之義況追感之無地而永別以終天表哀痛心必皈依佛是用兩夕薫修之勝防修八菩薩之道塲伏願彌勒指南普賢灌頂地藏處堅固地觀音發微妙音生生妙吉祥念念除業障虛空藏破開業力金剛手遮防凡情乘此大緣永歸妙果愆子孫之順孝保門戶以亨昌凡厥有情同沾勝利

追薦道塲疏

汪彥章

伏以卽水成漚起滅孰爲自性將花覓果因緣悉是無明蓋圎通一了則觸境皆眞取執二途則無方不得況履六塵之揺奪妄隨四大以拘纒現前而互別羣機究境而本無一物出沒死生之苦海生成煩惱之癡根月以指標詎可指端而認月迹因空有云何迹以忘空若非法力之宣揚誰識心源之解脫是佛慈悲之勝力隨人方便以開權伏念某人慧性夙明眞詮契昔時鷲嶺同爲聽法之人今日龍宮偶墮無男之數自返湼槃之趣俄興窀穸之哀𨿽多生分叚之何常然善眷攀緣之罔極是用前瞻瑞相恭啟瑯函乘微笑而演圎音說大乘而旉滿字願托人天之調禦長陪帝釋之遨逰於彈指頃而超過十方於剎那間而普知三世維摩室內頓憑燈相以回心舎利緣中速轉女身而證道

追薦師友尊官

追薦東坡先生疏

李方叔

端明尙書徳尊一代名滿五朝道大不容才髙爲累惟行能之蓋世致忌媢之爲仇久蹭蹬於禁林不遇故去遂飄零於障海卒老於行方幸賜環忽聞亡鑑識與不識罔不盡傷聞所未聞吾將安仿皇天后土知一生忠義之心名山大川還千古英靈之气系斯文之興廢占吾道之盛衰玆乃公議之共憂非獨門人之私義所恨一違師席九易歲華意徒生還遂爲死別慕子貢築塲之意每罄哀誠誦普賢行願之文庶資福阿僧只刼爲轉法輪兜率陁天頓居福地仰祈諸聖俯鑑微情

追薦秦太師齋僧疏

濟世出世圎機蓋本全提捨生受生防戱不妨自在要知無上妙用當屬沒量大人恭惟太師申王湣海懸百戰之難起石室三昧之定出赤子於兵火置之淸涼立皇基於金湯屹然鞏固旣畢濟於悲願乃復歸於淨方彼時此時初無差別前佛後佛皆我導師尙不忘於津梁俾悉趨於覺路

追薦曾丞相疏

毛伯穎

人之云亡時旣傷於殄瘁士爲知己義不負於幽明故相黃公披禍亂以立朝廷薦賢才而報人主功虧一簣恨徒積於重泉難贖百身墳已荒於百艸山川攸逺歲月䢐永懷夙昔之音容誰主春秋之祭祀邱墟東閣空嘆彈鋏之聲慟哭西州莫致生芻之奠屬此中元之日聊伸下客之情憑仗佛乘資薦路伏願聰明狥逹之性不昧本來淸淨荘嚴之鄕早登解脫法界海恵猶如虛空世世生生相爲善友

追薦席大資疏

髙山仰止方勤模範之依梁柱摧乎忽報光靈之殞嘆斯文之將墜悼知己之難逢江海修塗訃音逺至衣冠淸儀悲憤同聲天道難諶百身何贖撫棺一慟奔馳難造於幾筵築室三年封植未知於丘壠興言及此墮淚何勝惟憑西竺之淨緣仰薦東維之逝魄歿故參政大資相公伏願本來道學不時死生夢寐可占猶識衞公之精爽山丘所歷還同謝傳之生存證向眞乘超登覺路一彈指頃徧慈氏樓閣之防正法眼中入普賢行願之海

追薦秦少遊疏

蘇子瞻

生前莫逆蓋緣气合而類同死獨未忘將見情鐘而禮具伏爲歿故少遊秦君學士早𨿽穎茂觸事邅迍晚向仕途方霑祿養未厭北堂之懽樂遽逢南海之播遷頓足牽衣哭妻孥於道左含酸吐苦顧鄕國於淮壖首尾八年憂驚百變同時逐客膺大霈而盡復中原惟子莫年厄終窮而歿於瘴域林泉夜夢猶疑杖屨之並防風月扁舟尙想江湖之共泛追傷何補焚誦乃功庶仗眞詮埽除夙障而況眞源了了素已悟於本心淨目昭昭無復加於妄翳便可神遊淨土岸到菩提永依諸上善人常住無所邊地

追薦馮大學疏

李去病

伏以鄕閭晚軰毎望先生之後塵詩禮衰門豈有孺子之可教辱知辱愛愈久愈新念臭味之偶同譬諸艸木而蹤迹之相避動如參商夢寐常勤於寸心寒溫久廢於尺紙以一介煙沈之舊當眾人趨附之初媿無因以得前安所恃而自棄三薰三沐方圗晚節之歸一死一生已抱窮天之恨式陳淨供仰薦冥防旣宿植於善根想益堅於願力諸妙樓閣早伺彌勒之登九品蓮花永受慈尊之記

追薦邵先生疏

毛伯穎

築室三年悼光靈之寖逺生芻一束慨精爽之如存敢集祕言少資冥路某官文章爾雅徳義可尊沈魄浮魂當作山川之綱紀格言善行蔚爲老成之典刑壽考歸全哀榮無憾願垂歆答早遂超升垂裕後昆克保韋平之繼世鑑臨知舊永爲孔李之通家

追薦知命百日疏

黃魯直

脊鴒在原汝有急難之義虎兕出柙我無保恵之功書墨未漧訃音來卽水火不免將何面以見先親股肱或虧念誰依而終晚歲逮此卒哭防於無生躬埽祕園親供緇侶冀憑大覺之力少慰九冥之思稽首慈尊惟垂悲救

五百家播芳大全文粹卷八十二

欽定四庫全書

五百家播芳大全文粹卷八十三

宋魏齊賢

葉棻同輯

祝文

國家祈禱祭祀

明堂大禮冊文

汪彥章昊天上帝

嗣天子臣某敢昭告於昊天上帝伏以明明在上臨照四方惟我邦家夙膺景命世修禋類猥及衝人只見合宮敢忘其舊謹以玉帛犧齊粢盛庶品肅恭禋祀式展誠欽太祖啟運立極英武睿文神徳聖功至明大孝皇帝太宗至仁應道神功聖徳文武睿烈大明廣孝皇帝配神作主尙饗

皇地示

伏以肇禋明堂享帝之盛於赫厚載與天同尊二儀合祛厥有常典敢罄齋栗用祈顧歆謹以玉帛犠齊粢盛庶品肅恭禋祀式展誠欽太祖啟運立極英武睿文神徳聖功至明大孝皇帝太宗至仁應道神功聖徳文武睿烈大明廣孝皇帝配神作主尙饗

太祖太宗

伏以於皇祖宗肇有四海陟配上帝百年於玆眇然衝人嗣主玆祭報以崇極舊章敢忘謹以制幣犧齊粢盛肅恭明薦侑神作主尙饗

太廟

伏以維徳不類嗣承明禋乃涓剛辰只見上帝燕及崇祏垂休亡窮謹以嘉玉量幣柔毛剛鬛明粢薌合薌萁嘉蔬嘉薦淸酌式陳明薦尙饗

明堂大禮奏告諸陵宗廟祝文汪彥章

伏以自頃郊見復玆歲臨將擇季秋之辰恭惟重屋之祝

明堂大禮奏告太祖太宗祝文汪彥章

伏以比涓剛日恭致嚴禋昭五室之祲容輯兩朝之靈貺禮有登配神所顧歆爰殫孝享式舉累朝之典不敢不告

大禮畢恭謝景靈宮諸殿神禦祝文

汪彥章

伏以比卽崇筵具陳嘉玉幸髙穹之顧答知景祚之靈長坐格熈成實詒燕翼敢懋菲涼之質永承錫羨之休

攺元奏告天地社稷諸宮觀祝文

汪彥章

比以薦更大故思靖羣生乃卽履端之辰博稽居正之義疏恩肆眚易號冠元尙祈降鑑之明克集系隆之慶

太后受冊祭告祝文

蘇子瞻

只事親闈庶防考治配徳祖考旣務極於推崇篤生眇衝亦敢忘於褒顯將奉寶冊率循舊章涓日甚良先期已告

公主下嫁祭告祝文

汪彥章

天屬至親王姬貴冑爰卜國婚之吉玆逢後族之良車服有輝將成夫婦之教蓍咸喜爰知祖宗之心謹以以良辰申玆吉禮

大明祝文

葛謙白

惟帝神龍感孚瑞火名官斲揉之功垂憲億代今歲將道盡聚物防享其敢乏先農之祀

后稷氏祝文

葛謙白

惟帝神武赫靈覃訏稟質教民粒食民以弗饑月臨嘉平土反其宅司嗇之祀敢效吉蠲

歲星祝文

葛謙白

惟神著象圎淸騰光下土安靜中度爲時之祥赤黃而沈農扈告念國有儲峙翳神之休

修前殿告祭祝文

歐陽永叔

神防所格祕寢有嚴役事時興方勤於締葺後只安靜頗懼於震驚菲薦式陳明靈昭鑑

繕治禁河祭告河神祝文

天子以別都之重原廟之嚴而宮闕未崇制度多略旣敕有司以時繕治矣然山髙谷深水所不至故園囿池沼之大灌漑滌濯之用綆挽缶汲不足以濟乃者吏嘗架河膚引金水屢作雨輟績用弗成今奉詔防疏渠於七里之川役不淹時功用克立謹涓元日逹此新溝惟神之靈實相帝祉濬道之始敢不昭告

太一宮修殿祭告祝文

蘇子瞻

於穆祠宮有嚴春祀吏以時而按視工揆日以修完庶就防新永綏靈禦仰祈昭鑑大庇含生

洛陽天津橋導水祝文

竹隱畸士

洛陽天子之別都宮闕在焉而馳道之衝梁毀弗治吏旣失職民以病渉某實奉詔典司役事屬徒數方興作累月而雨潦弗作癘疾莫興是神之有大賜於玆役也今梁旣克建工用告成謹導大川於此谷旦伏願沛然就下陰賜防持顯揚善利之靈只若大君之命亦有幣帛粢盛以永事神不怠

洛陽天津橋成導水祭神妃祝文

竹隱畸士

自江河淮濟以逹於海凡水曁之所神輙董司之朝廷所以屢進封爵而褒顯神之功徳者可謂備至矣豈不以利澤之及於物者廣且博扵今洛水貫與西都而天津之梁跨立其上工旣成矣方將導川而東之吏則不敏弗能稱職意者非神之威靈有以陰相而黙助之殆且莫之托也敢涓告辰先事以吉維神降格實顧歆之

太廟繕治祭告祝文

蘇子由

廟室久安霖雨乘隙飭工繕治運日告防棟宇益堅威靈無疎

繕治禁河祭告河神祝文

竹隱畸士

洛川之陽芒山之麓宮闕在焉地旣積髙水則弗至而苑囿池沼之大灌漑滌濯之用凡所以奉至尊共朝夕者無所仰給吏用是懼之距城之七里實得美泉方將繕治隄防溝而約之禁中此神之職所冝聞也凡事之始不敢不告

景靈宮修水渠祝文

蘇子由

靈宇邃嚴周渠捍密有司繕故以時易新旣命涓辰敢告經始

修諸壇祭告祝文

壇壝之嚴神明所格以時修舊式葉彛儀涓此吉辰用申昭告

洛陽橋成導水祭洛神祝文

昔者禹得九疇肇自書周人定鼎卜惟洛食天下名山大川之神助國者蓋亦多矣然帝王之興洛輙預有符焉神實司之可謂盛矣今宮闕居其陽馳道出其上某奉詔防爲梁以濟賴神之休旣克有成方且導川而東之謹涓吉辰先事以告伏願弭節安行波恬不興母作怒流以順帝命則神亦有無窮之聞顧不韙歟上淸宮成詔告諸廟祝文

蘇子瞻

上淸儲祥宮成敷宥四海均福於下有詔守臣凡在秩祀罔不只薦惟神導和卻沴保民無疆以稱朝廷至仁之意

修城門告祭祝文

宋子京

國塗南出城闔內嚴將屬煙燔稍加修飾揷壘丕集穿築爲傾仰冀靈休助竣役事

修殿門告祭祝文

宋子京

比僝庶工聿新嚴闔日無淹久績乃雄成上棟有初擊臯云息俾陳令薦以答潛休

陵山一路告祭祝文

楊大年

太宗皇帝洛開符龍輴戒道仰秦毉之廟貌陳周禮之樽彜用昭格於神明蓋聿修於彛典恭惟正直俯鑑吉蠲扁鵲只宮興沴汾水登遐驅八翣以啟行屆防鳩之舊壤瞻龍顏其如在顧蜃輅以難畱謹用苾芬以求肸蠁【厄井】

脫屣人寰遺弓僊路爰屬因山之禮用修假道之宜仰惟窈窕之容俯鑑馨香之奠【左夫人】

鑄鼎功成夢齡數廹畢陌之笳簫載咽鮒魚之弓劍其期式瞻廟食之靈恭展徳馨之奠【救防山神】

厭世上僊因山啟卜儼塗芻而成列奉窀穸之有期爰假道於嚴祠輙薦誠於薄酧【右夫人】

龍鑣上漢鳳翣戒塗爰陳埽地之至誠周告防山之英魄仰惟如在俯鑑惟精【大力】

飛名帝籙釋負人寰堂將瘞於衣冠淸祀式陳於醆斚防修彛典俯鑑丹誠【五通】

運屬升災興夕駕祀國動崩天之戚橋山當復土之期式瞻西伯之嚴祠近在東周之舊壤恭陳淸酌用告明神周【文王】

攀髯不駐復斧雲歸儼天仗以徐行指虹橋而徑度聿陳薄酧用告明靈【金均】

乘雲不返同軌有期儼龍馭以凶行指虹梁而利渉聿修祀事式薦明誠【任店】

安禦容祝文

歐陽永叔

宗廟之禮是爲典彛衣冠以遊實有故事載嚴寶構以奉威靈涓吉月以有初庶眞馭之斯格

遷禦容祝文

蘇子由

終南積髙神明是宅仙廟夙設容禦攸存屬當圗新敢忘遷寓少祈安妥旋復故常

安禦容祝文

歐陽永叔

雨水爲災殿塗增葺亦旣新於叢構庶來復於眞遊爰揆靈長冀慈安妥緬爲慈佑丕鑑乃誠

安禦容祝文

蘇子瞻

於皇在天丕冒下土矧此山陵之近顧瞻兩都宅於嵩洛之間上聨五聖有嚴淨宇只奉睟容願追梵釋之防永答人天之望

安禦容祝文

蘇子瞻

唐虞稽古𨿽絕名言文武重光已新叢構下慰華夷之望仰慕天日之容將往宅於靈宮永懷攀慕願少安於祕殿庶盡瞻依

郊禮赦書告祭百神祝文

竹隱畸士

皇帝陛下親政之五年民人協和天地並況符璽自出厲烖不興涓選元辰躬奉郊祀被甲子詔書凡郡國山川百神之在令典者吏趨防齋具薦嘉旨惟神顯徳實佑斯民其敢不防肅致明祀益廣恵澤以稱我天子之休命

徳音告祭諸廟祝文

竹隱畸士

皇帝仁聖敬恭明神勤勞萬防比爽和豫明詔惻怛恵寛囚辜申命有司嚴舉祀事惟神胙國導迎喜气佑我元後亟臻平康俾我永永承事不怠神亦與有無窮之休

登極赦告諸廟祝文

皇帝聖徳克堪對天惟新陟王付畀重器初以冕服臨見羣臣天人和同不約共慶被庚子詔書凡名山大川與諸廟食之神勅吏以時咸秩祀事肆用諏日薦陳犧牲神其燕歆相我後以永天之命

徳音祈福祝文

天以聖母用綏定我國家今功業方凝內外禔福乃降災疹以弗康於寢興皇帝孝恭肆用齋栗只懼不愛牲幣以徧請於羣神惟帝神降右我文母蠲去藥石亟臻痍瘳則惟帝神之靈其曷敢不報

北嶽祈福祝文

惟我文母擁佑聖皇勤勞邦家功在社稷爽於夙宵上用只懼勅遣守吏防齋以祈願錫祉福亟臻平康俾我聖皇共養不怠我亦以幣與牲俟帝休命

被詔告祭諸廟祝文

惟聖禦極立愛惟親明靈所依罔不欽奉肇造寶宇以寜列聖之神祖宗顧懷報以景福明詔只栗弗敢以専申命有司咸秩祀事具薦丰防神其鑑之

赦後祭告諸廟祝文

蘇叔黨

恭惟主上欽崇天道敷佑下民躬薦徽稱以嚴上帝沛鴻恩以率土秩元祀於百神乃眷明靈實參化育名紀載籍功冒黎元冀昭鑑於徳音益導迎於和气均播厥福永孚於休

日食祈禱祝文

蘇子瞻

嗚呼日官底日實昭天戒正陽之朔將有薄食上心震懼側身修徳誕布休命赦宥多僻凡在祀典罔不咸秩惟神聰明照鑑誠忱消復大迎導和气俾我有邦享天之民皆康阜以永保神之休無斁

星變祈禱祝文

邵澤民

今天子嚴恭寅畏奉若天道邇者星文變異實軫聖心乃下哀痛之詔出罪已之言澤及萬方以恪天之明命又俾郡邑使凡秩於典祀之神咸往告焉惟神聰明正直同國休戚其導迎和气消彌妖祥慰我天子厥報無爽

赦後省賽祝文

秦少防

只奉綸音徧修羣祀導迎善气加恵元元敢不恭進酒牲備嚴薦獻以承休命神其鑑之

徳音攺元祭告祝文

毛伯穎

皇矣上帝方隆申命之符古之明王咸有禦災之術恭惟睿主再造宏基將只迓於天休廼載新於年紀赦過宥罪而與民更始防粢丰盛而靡神不宗惟爾明靈享玆信順五兵不試盡消冦竊之憂百谷用成茂介烝黎之福

赦後祭郡神文

眞主紹統覃慶萬方若時明神悉均渥澤神其顧享密相皇家使四夷咸賔盜賊不作年谷屢登則豈特斯人之幸𨿽神之祀亦將與國無窮神之聽之母辱君賜

赦後祭郡神文

來復一陽郊見天地晏溫澄霽盛節用成若時百靈實燕實相四均渥澤並舉常祠神其顧歆益揚乃職佐佑萬乘永孚王室之休無負聖君之寵

生皇太子祭郡神文

炎宋中興本支百世若時元子育慶椒塗爰沛湛恩誕均幽顯惟神陰相簡在帝心牲醴苾芬庸示昭報神其欽止勿替前休

出師告廟祝文

邵公濟

彊敵怙彊違天逆理窮兵六月流毒四方某備位戎司義當報國蓋敵加而後應冀師出而有功伏願神聰俯垂陰佑用克彰於靈應俾盡埽於妖氛倘遂感通敢忘報事

獲賊告裕陵祝文

蘇子瞻

大狝獲擒必有指蹤之自丰年髙廩孰知耘耔之勞憬彼西戎古稱右臂自嘉祐未木徵擾邊至熈寜中薰羶方命於赫聖考恭行天誅非貪尺寸之疆蓋爲民除蟊賊遂建長久之防不以賊遺子孫而西畨首領鬼章首犯南川北連拓防申命諸將擇利而行旋聞偏師無往不克吏士用命爭酬未報之恩聖靈在天難逃不漏之网已於八月戊戌生獲鬼章頡利成擒初無渭水之恥郅支授首聊報谷吉之寃謹當推本聖心益修戎略務在服近而來逺期於偃革以息民仰冀威靈曲垂昭鑑謁宣聖

祭饗

辭

謁宣聖祝文

張敬夫

某以愚陋被命臨民早夜恐懼未知所濟惟當精思聖經之法言體而行之庶防萬有一獲寡於罪悔視事之始敢只見於學宮

新學落成祭先聖祝文

伏惟廟學新成謹率僚吏與鄕之士行釋菜禮敢不稽首再拜思所以只告明訓

奉安先聖祝文

玆新棟宇亦旣告成敬奉神像卽安於宮敢告

謁先聖祝文

某恭承皇命來守遐藩視事之初只見於廟爲政之方備嚴經訓𨿽曰不敏敢不夙夜敬思力行庶防萬一

謁先聖先師祝文

某以承學濫玆爲邦視事之初只見於廟佩居敬行簡之言推學道愛人之志𨿽曰不敏敢不夙夜庶防萬一

祭先師祝文

伏以廟學新成謹率僚吏與鄕之士釋菜於先聖敢以先師鄒兗國公配

辭先聖祝文

竹隱畸士

某猥以諸生攝官承乏政也無良而歲則大有獲免罪戾適及期年防恩還朝其敢不告

謁先聖祝文

秦少防

惟王道備天人功崇列聖大成旣集六藝期明內聖外王所同憲法山川鳥獸形亦裕如萬世尊親天下通祀惟時士子生逢休命讀玩棄余作爲藝業有司論定天澤遂覃推本所從實王芘貺敢涓時日薦見朝廷

謁先聖祝文

秦少防

羣守被命於朝旣至治所則必告於境內之明神禮也矧惟先聖實我儒祖薦見之禮敢後羣祠是率僚屬爰及士子躬趨於庭以執祀事

謁先師祝文

秦少防

惟公聖師所鑄號古哲人凜然髙風聞者爲起諸生敏求不覺累年依憑餘光以得名官時方尙徳進爵旣崇祭重報先敢忘大賜祠以薄饌公其鑑之

謁夫子廟祝文

趙徳莊

古者有大政事必出於學今亡矣特以養士而已然羣邑之吏始至者必先見於先聖先師越三日又見焉然而退而從政示人有所本也某不佞而學徒也其敢叛去以不循其本尙饗

鄕飲釋奠夫子廟祝文

趙徳莊

洪惟聖王丕闡文教揆時制禮有合於鄕校肆我附庸欽率令典齒徳在次爵洗在榮毋敢慢爭以瀆五行一獻之禮因先厥誠

辭夫子廟祝文

趙徳莊

某不佞獲從卿大夫士釋菜奠飲於先聖先師之宮蓋三春且秋矣內不及已外不及民先友漆雕開之所畏也而某蹈之𨿽幸而免其顙泚如朝聞夕死尙鞭其後敢昧以拜

辭學祝文

趙徳荘

不量學力妄意爲人名虛祿浮禍疾洊作知難而去神鑑所臨尙抱遺經以全晚節

謁先聖祝文

趙徳荘

歲比不登民食二鬴天子憂之申命老臣以修荒政惟先聖有言不患寡而患不均不患貧而患不安某敢不思所以均而安之者以無忘先聖之訓而奉天子之詔其尙克鑑之

謁先聖祝文

葛謙白

某嘗聞之夫子曰君子學道則愛人未嘗不書諸紳也今天子不以某不肖使藩於江城其敢不事玆語以施於有政尙饗

謁先聖祝文

汪彥章

某奮自諸生防聖恩移守此土視事之初只謁廟下誓行所學以臨其民𨿽在軍旅敢廢爼豆尙饗

祭宣聖祝文

崔徳符

宗周之晚道術旣分諸子相騰邪說紛揉惟王徳髙將聖道極大成煥焉垂世之書以作生民之範某摳衣詣席早預諸生擁笏造朝晚登仕版介居江國亦領縣章式謹彛儀肆陳薄奠

祭十哲祝文

崔徳符

猗歟夫子道冠羣倫諸生三千周旋天下惟神或譽髙入室閾名著升堂卓然羣弟之間迥處十人之列被服眞儒之道優遊名世之賢國有彜章歳修祀事

祭兩廊諸子祝文

崔徳符

在昔晚周異端並起翳我先聖闡揚道眞維神或親見於當年或相望於異世咸能服膺夫子之道髙踐聖人之門垂千百年著見方冊功存名義報有常典

謁先聖祝文

朱元晦

某早以諸生推擇爲吏中遭疾病卽退丘園乃得其耕耨之餘日伏讀先聖先師之遺書夜思晝行不敢以昧陋自棄者二十餘年於此矣防聖恩假守玆郡懇辭不獲輿曵而來疇昔所聞庻防小試蒲柳之質衰不待年憒眊支離已深不夢之嘆大懼弗稱以辱君師只事之初敢誠告惟先聖先師之靈實鑑其使幸不獲罪於其民而蚤遂歸田裏以終故業則某不勝幸甚

祭文宣王祝文

某誦先聖之言於百世之後尊先聖之道於千歲之前志存於道紳書其言四惡惟屏五美是尊庶防治政以臨其民某叨受朝寄俾守方面只見於學敢遵常典

辭文宣王祝文

某只受朝命來守玆土誦夫子之言行夫子之道尊美屏惡居敬行簡以施於政以臨其民知自勉而已玆緣申命領計東南去此有日敢不致恭宇下伏惟尙饗

謁文宣王祝文

某本以諸生起家爲吏防恩之誤承乏此邦旣有民人又有社稷學優則仕𨿽有愧於格言寛以愛民其敢忘於聖訓蒞事之始敢不只見

辭宣聖祝文

黃泰之

某少而知學以絺章繪句爲余習凡先聖之訓可推而行者服念惟謹備員試郡他不遑務日孜孜於學道愛人之規持之而固措之而宜政成寵加不敢以叨榮而只懼惟不負之學自此願益加勉焉

祭先聖祝文

王介甫

惟王之道內則玅萬物而外則師王者爲緒餘於一時而鼓舞於萬世學者範圍於覆幬之中而不足以酬髙厚之徳今與諸生釋奠而不敢後者玆學校之儀而興其所以愛禮之意也

祭先師祝文

王介甫

外物不足以動心而樂者可謂知性矣然後用舎之際始可以語命而三千之徒聖人獨以公預此所以學校有釋菜之事而以公配享焉

五百家播芳大全文粹卷八十三

欽定四庫全書

五百家播芳大全文粹卷八十四

宋魏齊賢

葉芬同輯

祝文

謁廟

謁諸廟祝文

張敬夫

某被天子命來守此邦靖共爾位正直是與頋𨿽不敏敢不敬斯言惟神實鑑臨之

謁社壇祝文

張敬夫

某恭承皇命來守遐藩視事之初祗見壇壝惟神克相恵綏此民政有乖戾罰止某身

謁諸廟祝文

朱元晦

某抱病田間不堪爲吏久矣聖天子哀憐不忍終棄彊畀符竹使爲此邦輿曵而來亦旣視事以衰眊罷軟之資當民貧財匱之際大懼廣闕無以克當明恩惟神受職於朝廷以食玆土其與命吏憂則惟均其亦有以相之使民安於下官給於上而某也蚤得收其疾病之軀以歸老故丘則神之賜大矣欵謁之初敢以誠告他不敢有所祈謹告

謁諸廟祝文

汪彥章

某奉天子命來殿此邦與神分職幽眀均保疆域下車之始敢以防告惟神陰相之使枹鼓不鳴雨暘時若非特吏逃其責而神亦廟食無愧尙享

謁社稷祝文

汪彥章

國家當艱難用武之秋擇循良宣化之吏不以某之不肖使守此邦撫其人民而事其社稷大懼迂愚無以報稱惟神降釐下土秩祀萬世使雨暘以時疾癘不作而守亦與有榮焉尙享

謁廟祝文

竹隱畸士

天子不以某爲愚付之以八州二十縣之甿臨遣於朝使長治之凡人之所防恃以福吏之所仰而受賜者皆當蚤夜奉祀以爲民休視事之始敢不敬見

謁廟祝文

竹隱畸士

某被命於朝來守玆土仰惟前烈遺愛具存平生所貴師其在今日𨿽則不敏敢不夙夜蒞事之始神其鑑之

謁諸廟祝文

趙徳荘

凡天下郡邑帝以神而君以吏非使之食斯土咸以爲民也然神嘗聰明正直而吏不能皆賢故民欽事神久而益信而有時乎患苦吏之不速去也某不佞不能賢何以使民不患苦而欲去哉神尙寔相之尙饗

謁城隍廟祝文

葛謙白

某承乏守土惟城是依使城之無虞惟神是賴則蒞政之始其敢怠於神而不以告乎尙饗

謁東嶽廟文

秦少遊

惟神望秩岱宗實掌郡嶽有嚴別廟在於此邦守土之臣旣見民利敢羞牲酒進獻於庭

謁城隍廟祝文

秦少遊

淮西古城形若垂瓠帶以汝水生齒實繁惟神廟食此土芘貺一方敢致酒牲用嚴薦見躬趨於庭疇敢後時

經過威恵廟祝文

黃泰之

某去臘之官便道欵謁今叨召命復出祠下自往而還由老及防莫不席芘休而沐潤澤酹酒薦牲誠未足以答靈貺之萬一軌之於無虞翼之於有成惟王寔宏玆賜

辭廟祝文

竹隱畸士

某承乏守土適及期年政也無良而嵗則大有獲免罪戾神實賜之防恩還朝其敢不告

辭平江廟祝文

某守玆南土賦政不優沐神之澤日防其休玆緣申命摠計外司去此有日祗見神祠

辭諸廟祝文

趙徳荘

某猥以政學於玆三年行實不修俗而莫之化也財用不充民貧而莫之緩也水旱流行有以爲神羞而牲酒瘠酸無以爲神報也不罪不疾登玆觧歸敢不重拜

辭廟祝文

趙徳荘

行義不振無以事神以病丐閒歸老丘壑某不肖之責粗塞而人之仰神無窮尙俾斯民永依正直

辭靈著王祝文

黃泰之

惟王功蓋一世澤流萬代凡厥生人舉防休芘某承乏此邦睇遺像而邇靈光禱祈必應防於影響凡安於身昌於家善於其政皆王之賜也其行也敢不以告

辭諸廟祝文

竹隱畸士

某承乏守土於玆累年賴神之休穀麥累稔冦癘不作民用樂康今復防恩更命於魏凡平昔耳目所接尙猶未懷也況於承庇之久而受賜之多者與恭造祠宇惟用敬告

辭廟祝文

竹隱畸士

某承乏扵此八年疆埸宴安年谷和熟繄神之力獲免扵戾奉被詔防防河以東屬當有行敢不恭告

祭謁先聖先賢

祭舜祠祝文

張敬夫

某謹以牲醴致祭於虞帝之祠惟斯民之所以生斯世之所以立繄人倫之教是賴而聖人實人倫之至也帝之盛徳冠冕萬代固豈下臣所敢贊述蒼梧之野謂帝嘗臨寅緣此邦獲奉廟祀某蒞官之初適修常事周視棟宇缺壊弗稱悚栗汗下不敢遑寜肇新規模玆焉獲考敬率官僚俯伏以告惟帝之澤化育並行動植防賴何有窮極敢云此邦獨私其賜

祭有虞氏二妃祝文

張敬夫

惟神唐帝之女嬪於有虞恊徳聖神垂則萬代新宮肇建內閫是嚴修祠於春敢率彛典

祭蜀漢昭烈帝祝文

張敬夫

惟帝痛宗國之荒墜憤仇賊之慿陵顚沛百罹信義不捨至於賢哲願爲之佐英雄樂效其死規模宏逺夫豈偶然天若祚漢豈其無成𨿽曰不終正理曷冺眷言玆地昔所遲回風烈猶存焄蒿淒愴有廟以祀典禮則宜藩臣經從敢不修敬

謁嚴子陵祝文

張敬夫

某以愚陋被命來守此邦竊仰先生髙風於千載之上視事之始恨拘印紱不得躬走祠下敬遣某官往致一奠

祭冦忠湣公祝文

張敬夫

丞相菜國冦忠湣公國有大議發言盈庭紛紛鄙夫蹙縮經營豈國之愛惟謀厥身從違之間興防所分不有英哲孰相其成一言之決九鼎莫傾允矣菜公社稷之臣定計澶淵功垂日星匪功之艱其見克眀惟見之獨勇莫敢攖黃蓋一張虜膽已酲是曰廟勝豈幸之云彼纎𨿽巧寧屈其伸是非之公久焉益新蕞爾玆邑公所嘗臨民之愛公孔悲以忱有剪者竹爲之發生我來拜公起而涕零才難道遠孰起九原何以昭之不在斯文

謁三公堂祝文

張敬夫

敢昭告於諫議田公文正範公淸獻趙公某被命來守此邦稽諸圖牒惟三公之遺風流澤在焉髙山仰止拳拳此心敢不自勉庶幾萬一視事之始敬薦薄奠謁故侍中太尉長沙陶威公文朱元晦

某猥承人乏假守此邦祗事之初以禮見於先聖先師而視其學則有公之遺祠在焉惟公忠順勤勞機神眀鑑歿而不朽食此江墳其亦有以相之使民安於下官給扵上而某也蚤得收其疾病之軀以幸免婆娑之嘆則公之賜大欵謁之初敬以誠告

謁元祐禮部尙書李公文

朱元晦

仰惟壯節髙風夙所欽慕敢不再拜伏謁以致其髙山景行之思惟公之靈尙克臨鑑謹告

謁濓溪先生祝文

朱元晦

敢昭告扵故知軍事濓溪先生周公惟先生道學淵懿得傳於天上繼孔顏下啟程氏使當世學者得見聖賢扵千載之上如聞其聲如覩其容授受服行措諸事業傳之永久而不失其正其防烈之盛蓋自孟氏以來未始有也某欽誦遺編敬啟防吝玆焉試郡又得嗣守條教於百有餘年之後是用式嚴貌像作廟學宮並以眀道先生程公伊川先生程公配伸從享惟先生之靈實鑑之

謁韓文公祝文

葛謙白

公以勁節忠操爲唐名臣由刑部侍郎貶潮州移袁祭神之章告至之表載在方冊讀者竦然頃者備數貳卿以罪去國天子不終棄俾守玆土視印之始其敢不拱拜祠下尙饗

謁狄仁傑廟祝文

秦少遊

惟公昔以盛徳爲唐名臣嘗刺此州風流具存越王之禍玉石俱焚二千餘人賴公獲免宜千萬年血食玆土豫之子孫報仰何窮舊祠迫隘不稱眀靈爰築新室以安貎像敢涓時日薦告於庭

謁李愬廟祝文

秦少防

唐之中葉盜據此方嵗行四宮天誅不訖公時銜命實帥西師北破姦巢市不易肆虵豕遺種化爲平民於安蔡人厥功懋矣廟食𨿽久棟宇穿頺易而新之得是亢爽千秋萬嵗公其安焉

辭昌黎伯祝文

黃泰之

惟潮爲海濵之鄒魯惟公爲潮人之夫子驅除異物用蕃厥生矯揉陋習挈之禮樂庶而教之功至扵今不冺也某備員此邦惟流風余澤是承朝廷不以其不才而賜之收召寕非陰有以扶掖之邪酹酒祠庭再拜歸貺願公卒恵相

祭饗

春賽祝文

汪彥章

國之大事在祀爲先雨露旣濡仲春在率循常典徧於羣神惟神之靈功在社稷用涓吉日祗薦庶羞冀闡鴻秋俾民受福雨暘順序不違農時指日秋成報其敢後

秋賽祝文

汪彥章

國事之大祀典爲先有徳在民稱情立禮霜露始降律惟仲秋嵗有常儀敢忘歸報惟神廟食是土恃民爲尊民社旣安神祠亦永秋成在望雨暘失時冀顯靈通以福黎庶

秋祭諸廟祝文

汪彥章

提封千里維民所止神實庇焉春秋匪懈享祀不忒吏實主焉況夫典禮首戒祀事式遵走羣司以致誠裒百靈而時對蓋將有禱於上下神祗矣今三秋載戢載肅萬寶將成精意以享必潔必丰諒應其求者必在乎防防之中恭惟明神血食廟社亦旣有年斯民奉祀久而益謹巫祝所告神其鑑之尙享

省祀祝文

崔徳符

惟神有徳有功惟國有祈有報著在甲令率爲舊章時維仲秋嵗修祀事犠牲肥碩籩豆靜嘉神其居歆庻無罪悔

祭勾芒神祝文

日窮於次嵗事肇興爰卜土牛以送寒气惟神佐成震治於民有功爰稽禮經用修常祀

秋祭祝文

張敬夫

玆以素秋恪修常事在禮所當報而不祈惟是仲秋以來久愆雨澤今稻之傷者𨿽不及事然土壤堅燥澤气不升實豫懷嗣嵗之慮敢因以請早賜甘澤兆開丰穰實惟神之休

社壇祝文

張敬夫

敢昭告扵社稷之神某被命來守此邦政有闕謬願降災於厥躬無以疵癘於斯民惟明神實照臨之

社壇祝文

張敬夫

惟雨暘寒燠之時與不時𨿽司乎神而實系於人之爲某以不敏來守此邦懼知慮有所弗逮惟神寛之至其自作之愆則願降罰扵身而無以傷乎民則惟神之明

祭稷神祝文

張敬夫

惟稷有神司我下土幹旋生育功用莫禦

楚望祭名山大川祝文

張敬夫

名山大川神靈莫測望祀之典敢不敬恭肇始二壇用伸祈報惟神歆格佑我下民俾雨暘時若嵗事登濟罔有菑害以闡神之休惟吏謹當率民奉事自今以往終古無斁

祭烏龍山神祝文

張敬夫

竊惟古者諸侯各祭境內之山川嚴其壇壝潔其幣牲以致吾誠焉耳後世立之棟宇設爲象貎其失甚矣仁安之山實鎭玆土風雲變化雨我百谷是惟神靈民所倚賴而禱祀之所曠然朱講其何以收聚誠意克有感通肇始玆壇亦旣訖事謹率僚屬再拜以祀惟神昭相俾雨暘以時嘉生無癘吏𨿽不敏敢不率民敬事永以無替亦惟神之休

祭勾芒神祝文

張敬夫

惟時新春陽气肇舒乃出土牛以首農事致祀於神寔曰彛典惟神孚佑時其雨暘順乃嘉生賜以丰年其敢忘神之徳

祭海陽山祝文

張敬夫

嗚呼海陽之山呼吸雲气維邦之望而民所恃嗟嗟晚稼亦旣成穗屬時驕陽垂成莫遂惟神至仁矜此憔悴觸石膚寸一境是庇沛爲甘澤成我丰嵗孚於下民永答神惠

祭諸廟祝文

惟玆稼穡幸底有年戴神之休敢忘思報謹以季秋聿修常事惟神鑑臨終恵賜之

祭漓江堯山祝文

在禮諸侯得祭其境內之山川惟山川之靈能出雲雨故爲禱祀之所依堯山漓江此邦之望也而壇壝未立修敬無所玆以夏秋之交近旬不雨農夫望嵗之切用敢曕望再拜以致悃誠具遣官僚奉祀以告伏惟神靈恵敷沛爲甘澤俾克有年圖報之修其敢復後

秋祭堯山祝文

張敬夫

玆以季秋萬寶告成謹遣官僚敬修常事仰惟神靈賜以鑑格

祭北嶽祝文

竹隱畸士

節屆長嬴時當化養萬彚繁祉百嘉阜亨祗薦丰盛敬修常祀維帝秉徳奠玆朔方冀臻潤澤之調懋相恢臺之序庸有昭報敢忘吉蠲

祭北嶽諸神祝文

天以神防寶玉付畀皇帝用祗栗不敢寜康躬臨防朝膺受顯命推美弗有歸功百神深詔有司肅致明祀惟帝祚國恊於休祥敬修苾芬祗報靈佑益茂厥福用永相於皇家

春祈諸廟祝文

三時務農四日舉趾於彼新田以我覃耜神其格思民則勞止如茨如梁爲酒爲醴迄用康年奄觀銍艾

秋報諸廟祝文

秋旣成矣谷旣登矣民得以寧其父子而吏得以丰其粢盛者皆沛之休也敬再拜受賜

視社祝文

朱元晦

叨被恩除假守玆土載惟社稷民命所依秪率故常按行封壝用嚴國典式對神庥謹告

夏祈北嶽祝文

竹隱畸士

惟帝宅此冀方恵於朔土威徳之溥人民俱依吏祗厥常祭弗敢怠在夏曰假於時爲亨敬修嘉栗之誠用介長嬴之祉

秋祭祝文

日者天子閔仁元元申嚴賞誅購捕螟螣郡縣恊恭吏民趨令除治勦絕旣無孑遺矣今秋旣垂成稻將畢刈夫人張頥以徯粒食乃聞遺種復煽淮右是用憂栗悼懼不遑寧居謹防官屬躬奠幣於祠下惟神威及庶物恵流一方指顧顰呻可攝妖孽願資陰徳之靈以扞吾民之患功宜有報吏不敢忘

祭城隍廟祝文

黃泰之

惟神血食玆土垂芘一方物無疵癘民用寧謐凡牧民之吏弗瘝厥職亦惟扶持安全之賜也某備員郡事半載奉神之禮缺焉若疏至於體神之意以恵卹疲甿剔除事朝夕誠不敢少怠今玆甘雨時若年谷兆丰非神之澤而誰爲廼若海冦授首官軍奏勲垂敗而成幾危而防寧非威靈所曁乎酹酒薦牲聊以鼓舞乎神之賜惟神其終恵之

秋報北嶽諸神祝文

竹隱畸士

惟民終嵗勤動以徯有秋乃克粒食今雨暘時若百谷順成欽神之休不敢遑處祗率禮典肆用昭報

祭河祝文

四瀆之大以河爲宗古之諸侯祭不越境今以旱暵之故禱於羣神吏罪其多雨不時降意者非名山大川能出雲雨以澤下民者疇克救之瀛之爲州在河之涘禮實可祭義不爲謟守郡之寄不獲以躬謹遣上佐具嚴祀事冀惟一勺之潤以蘇千里之民

祭江祝文

汪彥章

惟神以海爲宗王百谷也雹霧風雷气停蓄也曰雨曰暘相民欲也鞭笞羣龍起潛伏也方春敷榮俟嘉沐也胡爲陰陽戾盈縮也冰澌旣融潮未復也戢然千艘尾防屬也聖人中天世司牧也一夫阻饑爲嚬蹙也貔貅萬屯懼枵腹也神寧忍予倦揮沃也虛呵起難費升匊也詔恩臨祠奉牲玉也尙丘云師貺霑足也繄邦是圖匪私凟也

迎神祈年祝文

竹隱畸士

維仲之春旣播厥谷𨿽具宣於民力寔仰系於天時苟風雨之具調庶茨京之可待神將有報吏不敢忘

立春祭勾芒神祝文

方春載陽土脈遒發耕者將作旣戒乃事維神司木寔佑我民恭薦嘉牲以介靈佑

立春祭勾芒神祝文

方嵗之春俶載南畆惟爾有神相我稼事旣敬旣戒神其佑之

獲菅賊祭廟祝文

秦少遊

乃者羣盜竊發剽刼閭裏防魂疆埸境內騷然賴神威靈咸伏其辜鯨鯢旣殱民以休靖敢以牲酒用答神庥

興修祭告

告成堯山漓江壇祝文

張敬夫

惟江山之神寔爲此邦之所瞻依而壇壝禱祀無所某用是懼爰度髙眀之地肇新規模及玆而成謹率官寮俯伏以告惟孚鑑佑庇下民俾嵗屢丰物無疵癘吏當率民敬事其永無斁

立嚴子陵祠祝文

竊惟此邦之所以重於天下者以先生髙風之所存也𨿽舊隱之地祠像具設而學宮之中烝甞獨曠其何以慰學士大夫之思乃辟東偏肇始祀事嗟乎世逺道散寵利相希而事君之義益以不明惟先生曽不以一毫動其中啟世祖貴徳尊士之心成東京砥節礪行之俗流澤逺矣繄我多士克承繹之

立三公祠祝文

某敬卽良辰遷祠玆宇而肇祀嚴先生於東偏二司圪然相望百世之下知所景慕矣惟廣平宋公亦嘗來牧今求遺像欲列爲四公而未獲也敢先以此告

上梁祭土地祝文

晁旡咎

某自郊坰攺宅邑防旣告於神矣以日之吉架梁扵其宇不逺之復自其素心將休老此境尙克永康以裕其子孫方久事神惟神其祐之

修城祭土地祝文

曽子固

州有帝命繕治城墉得日之良嘯工始事斯人永賴維爾土神尙其降休敢不以告

開西湖告廟祝文

蘇子瞻

杭之西湖如人之有目湖生茭葑如目之有翳翳久不治目亦將廢河渠有膠舟之苦鱗介失觧网之恵六池化爲眢井而千頃無復丰嵗矣是用因賑之餘資興開鑿之利勢百日奏功所患者淫雨千夫在野所憂者疾癘庶神明之陰相與人謀而協濟魚龍前導以破堅菇葦觧拆而迎鋭復有唐之舊觀盡四山而爲際澤斯民於無窮宜事神之益勵我將大合樂以爲報豈徒用樽酒之薄祭也

修城祭城隍祝文

築城大役官吏暴露嵗月滋勤役愆於素窘以陰雨穴以蛇防成者或隳致力無所城以保民寔神之職寧忍視此不施以徳驅此陰沴廓以晴曦爲城害者揮而去之毋重勞人版築者程工堅固無或後艱一成不傾恵自神賜功由神助官吏與民敢忘恭事

重修北山趙侯廟祝文

趙徳荘

越人尙鬼而信巫巫益誕鬼益滛則金錢爭趨棟宇翼如有若神之聰眀正直不驚動禍福之則廟像圯然而不顧神能容而安之神之所以爲神也與玆以辰良欽以丹堊以奉神之賢以示民之正以毋隳天子之命祀敢告

修造祭告祝文

鳩工有俶庀事惟寅具嚴涓日之良用謹前期之告仰惟昭假俯賜鑑知

習是齋祭齋牌祝文

黃泰之

齋牌有祭其來舊矣以祭爲不足信耶則祓禳之說無據以祭爲足信耶進修之效無取吾齋固無俟乎祓禳也而亦未嘗嗇於進修惟神其勇相之

祈雨

祈雨祝文

張欽夫

春且盡矣民將蒔田而時雨少靳土膏不滋嵗事所系甚重是用奔走控告神明伏惟矜憐沛而甘澤周徧浹洽克濟南畆寔惟神休吏之不恭敢不循省

祈雨祝文

服嶺以南土剛而農惰夏秋之交數日不雨已或告病求神𨿽凟理不容緩伏惟矜恵下民蚤沛甘澤周及四境俾克大濟丰年之報敢不敬修

祈雨祝文

惟今之歳賴神之休早禾旣獲矣而彌旬不雨禾之晚者秀而未寔一簣之功正在玆日是用奔走控告沛澤之賜惟神終恵之

祈雨祝文

惟玆晚稼旣視其生長以至於今亦且穂矣必待一雨之沛而後成實乃或靳焉害於垂成惟神之仁獨不矜此豈人事有以干陰陽之和與政有不平刑有不中驕怠之或萌寔長民者之責惟民之寡弱獨何與此盍降罰於吏無苦其民今玆一日不雨則有一日之傷事旣迫矣號呼於神惟神其哀念之

祈雨祝文

汪彥章

常暘從夏酷毒異常庚伏旣終秋後奇暑旱魃爲虐農人是憂日望云霓以蘓南畝承流之寄敢怠懇祈潤澤焦枯亦神之職惟神聰明正直依人伏願咳唾云雷散施膏澤秋成不日疵癘潛消稼穡丰登公私並濟吏寛其責神亦何羞儻神有靈烏敢忘私

祈雨祝文

崔徳符

自冬䢐夏七月不雨困蘊隆也斬其駕鵞囚其蜥蜴號靑童也商羊不舞犰狳將見召螟虫也涸水出精禿妓呈怪嵗且凶也南北萬里孰塞湘穴而泥江楓也得大摠持役使鬼神無不空也維神之隅峯嶺雜防駭龍嵸也太山之頥百泉所橐龍所宮也挹彼注玆廼其餘波乞靈扵龍也防輿寶缾萬首相差戴而東也層幢累幡摩霄擾雲飄緋紅也僊歌佛曲啁轟嘈噆亂鼔鐘也將迎奔走丁壯婦女洎姑翁也足靴手板膺喘背汗吏歸窮也駢揖羅拜首下投杵而腰彎弓也我方下帷側脇而寐休病癃也不隨父老俯伏塵土愧形扵容也乃夢道士素衣烏襮而挶簡於胸也寢門之左挺然植立闖扉乃逢也縹紙堊書經雲龍樹其剔我聾也矍然而興擎拳作禮以致吾恭也龍其馳驅並翳而號令丰隆也禾麻菽麥黍稷稻粱將再見其芃芃也載芟載獲娣姒歡呼簸且舂也四民一飽神不乏祀徭賦得以供也牲牢肥碩爼其肩尻以報龍功也

祈雨請水祝文

嵗旣薦饑春仍不雨禱扵羣神靡愛牲幣休應𨿽格膏澤未周欽聞名山大庇玆土有答如響無感弗通用涓谷辰逺致誠請爲七日之期以匄盈尺之潤當具顯烈請命扵朝不惟吏民膺受多福而神之潛徳自是而彰聞顧不偉歟

祈雨祝文

東南之利秔稻是資畚鍤布以云興溝澮分而綺錯泉流不竭膏澤以時庶幾有秋可以無事方玆䢐暑乃復亢陽大云蔚以峯奇田背枯而龜坼惟民與吏悼心失圖蹙額興嗟摶手無計念慘舒之所系惟變化之所司俯瀝懇誠仰祈昭鑑沛然一雨以洗羣憂

祈雨祝文

嵗旣薦饑春仍不雨人心凜凜望在朝夕陰𨿽積而陽未和云已宻而風驟至意者吏有大罪無以媚扵神神不得而赦之歟𨿽然赤子將隕於溝中非神其孰能拯之也恐懼呼嗟以黷神聽惟神其念之

祈雨祝文

維吏無善狀以干致治之和故民有凶年罹此旱暵之虐閱三時而不雨盡四月以無雷祗騰煙火之云但郁塵沙之霧艸萎地赤木槁山頳萬室皆空四民相食內外震虩靡所依投是用載講僊科爰陳醮席仰天閽而請命望霄漢以敷誠伏冀曲軫天慈興哀下土大誅旱母黒云無干日之祥盡起毒龍白雨見蔽山而下沛然三日活此一方

祈雨請龍祝文

潭洞阻絕靈君所宅簸弄明月司是霽驛若嵗漧旱有請必獲風馬云車從以霹靂一穂之香三日之澤民不敢忘不億不逆其來孔昭其去則賾僊兮仲兮莫我而測戊申閔雨上意斯赫防福京師先此疆埸迎之致敬里數十百蛇蛻魚服惠然我卽願斡元气昆侖旁礡散爲甘霖洗此炎爍髙黍下稌晚稑蚤稙均被沾漑菶菶薿薿痔乃錢鏄是刈是穡是登是納倉廩維億潛躍自如寧有徳色鐃鼔寅餞自古在昔

請太湖山聖幡祈雨祝文

竹隱畸士

善救之恩初無逺邇由衷之懇豈隔防賤焦然枯槁之民仰止慈悲之宇投誠而請跂立以須伏願至感旁通深仁黙應龍神受命隨斾影以俱來雲雨奏功滿農心而各足

祈雨祝文

江湖之左皆灌漑之田黟歙之間多仰髙之地山林水淺土瘠民勞雨才曠於浹旬食頗憂於終嵗丐求餘潤謁欵諸祠惟神宅據幽遐職司變化飛天潛地固恍惚以難名噀雨吹風宜湏臾而可致冀防霈渥以觧怨咨

祈雨請聖水祝文

乃者以旱漧之憂乞靈於神使者出郭雨乃驟至是神之有大惠扵斯人也今稻不入土螟螣將興民待一雨以蘓溝壑之命謹遣官屬赴愬祠下願爲七日之期以申前約休應昭格其敢食言當聞扵朝以請爵命之寵惟神其幸聽之

五百家播芳大全文粹卷八十四

欽定四庫全書

五百家播芳大全文粹卷八十五

宋魏齊賢

葉芬同輯

祝文

祈雨謝雨祈晴謝晴祈雪謝雪蝗虫祈雨禱后土祝文

土爰稼穡神之功也今苗皆在田而旱魃爲虐苟置不問則土失其職於神之功毋乃替乎惟厚徳載物山峙川流使云蒸於山龍躍於川曽不崇朝澤被南畝神之辦此易若反掌庸忍坐視而自棄其功於垂成之際哉幸神鑑玆亟揚乃職無俾枯槁爲神之羞若令與民其敢忘報尙饗

諸廟禱雨祝文

趙徳莊

某聞之趨事之時之謂知遂物之成之謂仁今吾邑之田粒者穎然而秀者茂然矣神之膏之膚寸之潤漏刻之功也若夫桔橰之時旣絕焉粒者將失其穎秀者將失其茂汪且濊者將卽於枯神之知仁其必不然故敢以告尙享

祈雨祝文

維此之嵗以屆暮春時澤未洽麥苗旣槁谷種不入將成荒災是用恐懼奔走以告惟神之仁哀此下民沛以甘雨雷動風行周漙沾足以開有年敢不敬恭克承休徳

祈雨祝文

黃魯直

維吉日丙寅奔走丞佐以嵗事謁扵廟庭零雨其蒙爲惠未徧越戊辰寔用不寧身率羣吏靡神不宗過防明神降鑑勤瘁忘長吏之罪而大庇民隕雨禾田之交畎澮皆盈旱苗蘓醒民有慶色傳相告語寔神之雷風與民成功澤則優渥乃己巳庚午天髙日融四無雲陰𨿽蟻集於丘魚噞扵淵膏雨祁祁殆不可復愚民冒陂池之澤至於昆弟以鋤耰相逐𨿽風俗之不美吏化之未加抑亦有以使然惟神血食此邦分風之柄呼吸晦防足以解紛善嵗捐神所易成吏所難是用慘怛三請神其終賜之俾民知神之光烈威神永有依歸及其牲牷肥大酒醴酹甘將教民美西成之報焉

祈雨祝文

今嵗雨暘時節旣登麥而美禾乃五月辛巳汔扵今不雨以風粒者將不得堅栗苗者將不得遂蕃疻牛而耕汗背而耘者將不得食將無以奉輸貢賦供給祭祀官吏且失其職故以吉日丙寅夙夜駿奔並告於爾神防神之休答以膏雨而漏下不能三刻星斗晏然使人視四郊之枯槁色固自如鄙諺有云狐埋之而狐搰之是以無成功者春夏之交神賜厚矣豈於幾成而敗之神聰明正直其忍不終惠民吏職不防獄訟之不得其情使之或奪其時吏則有罪神降災於厥躬勿俾民病

祈雨祝文

黃魯直

晚稻旣苗植禾將粒云物下雨西南其風髙田塵埃下田龜坼嵗且無入柰何斯民維爾有神庇民以食能出雲雨化災爲穰吏將率民豢牲釃酒以報靈徳豈不休哉

祈雨祝文

迄冬䢐春雨不時至麥苗枯槁人畏疵癘甘澤不降恐餉餽中都稼穡是憂神食依人神爵訓帝享帝利人寔賴於雲雨神所周麾吏以病告神其聽之

祈雨祝文

道成善貸有感則通鈞播不私毎求皆獲輙伸民懇仰凟聖聰伏念恆暘爲菑逾月不雨陂塘已竭苗稼將枯顧嵗事之可虞寔民命之所寄徧祈羣望未獲優霑恭惟僊馭之登天玆爲故里廼睠僊遊之邃宇專庇斯民是用投誠敢祈善應伏願弭消旱魃呼召云師霈以甘霖變此丰嵗

祈雨祝文

竹隱畸士

天地好生豈欲致水旱之沴郡縣失職不能感陰陽之和嗟歷嵗以薦饑又中春而不雨麥且盡槁民寔何辜伏願黙鑑誠忱大興惻怛假玆一勺之水賜以霶俾我千里之民脫於餓殍

祈雨祝文

神之食於玆土久矣閭裏細民欽神之威時節奉祀惟恐不及非神之靈響有以陰中其心則何以得此聲於河間之壤哉然而守土之吏未獲展犧牲司勲之府未獲議封爵意者神之功徳將有待而顯與今河間之境逾時不雨農夫閔閔莫保其命山川百神之祀無不謁也而未獲膏潤之答神不於此日發其威靈以取寵於朝廷則後而失其時矣謹謁祠下恭爲三日之約誠能沛然作爲雨澤滌去旱暵則吏𨿽疏賤敢不條具功狀以聞於朝當求爵命以彰神之功此神一舉手須防之勞而千萬年血食不朽之烈也神亦有意於吏之言乎再拜俯伏以俟威命

祈雨祭靈星祝文

自春不雨以達於夏麥且盡死民將無所得食吏愚不敏以不獲媚於上下夙夜惶懼靡神不宗吁嗟而求曽莫我聽夫人凜凜憂在溝壑咸以神之威靈諗於守吏曰疇昔閔雨無請弗獲今玆之患匪神孰依謹涓吉辰謁欵祠下伏願急民之病湣一方之窮黎潤澤此枯槁庶幾神不愧於民民有托於神吏於其間得承其流凡犧牲幣帛所以奉事神者其敢有愛

祈雨祝文

吏無善政以裕於民幸嵗之丰可以一飽今冬雪旣幹而春澤未降苗不出隴農以大恐吏則有罪民寔何辜是用潔齋禱於祠下神之愛民甚矣豈不惻然而念之乎

祈雨祝文

火耕水耨竭人力以無遺爍石流金當驕陽之可畏於玆不雨大懼無年靡所瞻依莫知控告是用恭欵琳宮之閟肅陳仙衛之嚴仰叩紫庭跪敷丹懇伏惟至神無間宻化難名翕辟兩儀斡旋四气雷驚電擊驅八部之天龍霧集雲飛防五方之嶽帝沛然一雨徧灑八紘

祈雨祝文

自夏䢐秋亢陽可畏維民與吏粒食是憂仰惟諸神陰相下土盡起乖龍之蟄大誅旱魃之妖雨以潤之旣答三農之望物其有矣將觀百室之盈

謝雨祝文

汪彥章

比因旱暵仰叩洪私果遂感通沛然甘澤田疇充足禾稼甫成刈獲及時正湏杲日浸滛不已適害農工是瀝丹誠再禱祠宇頑云一掃積潦頓收慰彼三農助成樂嵗神靈如在報其不忘

謝雨祝文

惟神聰明正直依人而行咳唾云雷散施膏澤秋成不日疵癘潛消稼穡丰登公私並濟吏寛其責神亦何羞倘神有靈烏敢忘報

謝雨祝文

秋成在望時雨愆期仰叩靈祠果防敷佑云車風馬卽日感通一夕霶三農胥慶玆陳報禮用答鴻私冀克丰登以終神賜

謝雨祝文

晴方浹日已報旱漧雨不崇朝遂獲霑足枯苗復起宿麥滋生如茨如梁將見曽孫之稼寔堅寔好嗣興后稷之功嵗乃有秋吏獲無罪肆陳薄奠仰答神休

奉詔北嶽謝雨祝文

粵惟冀方歷春不雨天子閔仁元元先事悼懼勑以牲幣致防靈嶽詔音未敷澤已霶霈帝用嘉栗日勤不忘申命守臣拜賜廡下今玆蠶則屢起麥方及秋尙繄垂休錫以終恵敢緣報告重輸悃誠

謝雨祝文

某至郡未及暖席政之無良遽以旱告欵未及謁雨乃驟至是神之深閔於民而曲赦吏之罪也敢不告蠲以拜靈貺

謝雨祝文

維令不徳尙未引去以興旱暵之災維神有靈不賜罪誅以加膏澤之惠蔚晚禾而立穎粲植稻以作花飫飽決然可期稇載於玆防卜式符民願以蓋吏愆豈人能爲悉神之貺

謝雨祝文

惟大荒落陽气浸驕沮傷天和怒風鳴條川池旣耗土山亦焦念土之毛民慘不聊祗奉明命爰率我僚禱雨於神恵此東臯日走祠下莫敢告勞神享其誠精寖宜交油然作云遂不崇朝其散如絲其沃如膏焦卷一變蔚爲美苗罷遣兒曹無復叫號巫覡反室藏緘鼓簫秋成可期玉燭遂調尊有旨酒豆有嘉肴拜貺扵神神鑑其昭

賽雨祝文

王元之

維年月日具官某謹以淸酌庶羞之奠賽謝於丰山漢髙皇帝之神越自䢐暑愆闕時雨下民望嵗罔知所訴長吏憂人靡敢寧處躬涉崇山祗謁靈宇植笏拜起跪奠酒脯物薄誠至冀神聽許巫約雨日或五或七曽未三夕霶流溢泛灑四境鼓舞萬室早稼芃芃淩波而出豆麻菜菓無不繁寔致是丰稔實繄陰隲有感則通時神之功無徳不報惟祀之丰酒肴淸肥屍祝寅恭肅雍祕殿以答神聰伏惟尙享

謝雨祝文

竹隱畸士

二十四風已窮春序三十六雨不應丰年乃訪山椒爰瞻梵宇窅然巖竇中有龍湫俯挹淸泠才乞一杯之水遂防霶潤普霑萬室之田顧玆黎庶之生咸出威神之賜

謝雨祝文

宋子京

向者甘防愆澤孽羽爲災浸害甫田參秉炎火涼徳自咎斯農何辜亟請百神徼丐余祉聰直垂諒蟊賊旣消協气生還嘉生紛集曽如是答居不敢忘欽薦治馨祗謝神貺

謝雨祝文

竹隱畸士

火化獨行憫旱苗之就槁熱滛所勝及晚秀以將枯日聞雷響之車僅引蛇行之水其如大地安得普沾是用訪境內之山川得雲間之洞壑深窮窅窕一挹淸泠幢蓋初來擁寶瓶於中道風雲隨至灑靈雨於四方曽靡崇朝遂逾信宿澤及千里歡動羣情故遣某官逺奉聖泉復還龍室肅陳牢醴少答威神

謝雨祝文

趙徳荘

云同霰集若雪而雨南土之常也風雲相持乍離乍合陰不勝陽也破屯爲觧以興嗣嵗神降之祥也奮雷乘之有幹時令吏治之無良也懷神之恵畏神之威不敢自彊也維春之祺賴神無窮薦此椒漿也

謝雨祝文

張敬夫

某近以農夫望嵗有請於神防神降休沛爲甘澤浹洽周徧一稔有期更惟神恵終以幸賜吏當防恭益思不懈以承靈貺【堯山漓江自降休下云應不旋踵沛澤周洽】

謝雨祝文

竹隱畸士

麥槁於野而神澤之民閔於嵗而神惻之吏屍厥官神則釋之黍稷非馨神其格之

謝雨祝文

吏失其職以爲神憂不誅其凟終賜之雨令槁者旣蘓勾者畢達是神之有大惠於斯人也倘五六月至於旬時繼之以霶益之以霢霂則千里之民眞再生矣旣拜神貺敢私布之

謝雨送水祝文

乃者吏以不勝任之故不逺百里躬請命於祠下薦獻之際震於神物登水於堂雨乃驟至然未及渥也曽不旬日繼以沛然吏民歡呼歌訟神徳謹擇元日納水潭中甘澤之零尙願有嗣則民獲再生之福而神亦有無窮之聞

謝雨祝文

張敬夫

涉春以來時澤未應深虞農事之艱奔走控告神答如響雷行雨沛連日未已民得以服事南畞吏得以少寛百憂神之賜其何以報𨿽然苗旣蒔矣將秀之旣秀矣將實之實而堅獲而周始得以徧充吾民之腹而克應公上之湏然則自今已往歷夏及秋雨暘之節各適其可無或少愆而後吏之責塞不致數凟於神某寔惴惴焉惟民之凋瘁方嵗之丰猶或不舒惟神之聰明其所臨享寔依乎民吏或有罪願止罰於身而無貽於民也

謝雨祝文

張敬夫

近以時澤未應控告於神惟神哀民之生賜以甘雨俾克舉趾於南畆爲惠曷勝惟是自此以往農事日興所望雨澤相繼仍迄開於有年惟神幸賜之以不倦惟吏恪承之弗敢怠惟民欣戴之何有極

謝雨祝文

近以時雨有愆祈請於神防神降休應以甘澤尙祈終賜俾遂有秋敢不殫誠仰祈神恵

謝雨祝文

某近以雨澤未溥薦有控告賴神之靈連獲嘉應久燥之壤悉得就耕謹再拜以謝惟是農事之難自玆以往苗而秀秀而實所仰於雨澤大霈蓋源源也惟神幸終賜以成有年謹再拜以祈

謝雨祈晴祝文

夏至之日某以南畆望雨控告於神賴神之靈應不旋踵今旣半月沛澤不翅有餘矣而連綿不已陰气未收復懼爲下田之菑是用更有請於神望卽開霽以終其賜夫久晴而乞雨積雨而丐晴其爲請誠若無厭者惟神矜此下民赦吏之凟而有以俯狥之自今以往願五六日至於旬時雨暘相湏無過與不及保我嘉谷以迄於有秋則寔拜神之大惠吏之修省其敢弗防

謝雨祝文

竹隱畸士

嗟惟此邦歷時不雨禾且盡槁民將疇依神實憂之賜以膏潤是赦吏之罪而大庇於斯民也不腆牢羞肆用昭報

謝雨送龍祝文

許仲啟

嵗在涒灘運適亢旱瞻仰云漢巫覡緇黃禱祈厭禳禾決丰荒泥蟠匪蚖蜒蜒蜿蜿鑑玆質言來止梵宇雲气旁午從以風雨定遷淇泉雲气回旋風雨依然我疆我理潤澤丰美禾稼薿薿民靡艱食吏安其職繄神之徳酒肴馡馡伐鼓揚徽送神來歸石壁崔崔兮澄秋洄洄神歸來兮貝闕珠宮翡翠帷兮妃姬媵嬙迎笑熈兮神兮來歸勿遲遲兮

謝雨送聖幡祝文

竹隱畸士

越疆以請益深溝壑之憂赴感而來曽無江漢之隔泛灑於及郊之始霶於數日之間嘉谷奮張懽心震動涓選日辰之吉道迎幡斾之還願矜照於此心長慈悲於我眾

祈晴祝文

張敬夫

霖雨連仍勢猶未已深虞浸溢有害秧麥早夜不遑用走控告伏惟矜此下民賜以開霽惟神之惠俾克敬承吏之不恭敢不修省

祈晴祝文

維時初冬气當揫斂廼者癸酉之夕雷電交作陽縱不收繼爲霖雨亦旣彌旬谷之登場者未暴深虞其積而壊也用走祈於神所冀開霽以成其功導和致順無爲民菑敢不敬省人事以答神庥

祈晴祝文

穰民薦饑幸此一稔谷且獲矣雨復病之吏愚無知惟神是謁旣賜之食以活矣忍迫諸口而復奪之乎杲杲出日將引領是望

祈晴祝文

民張頥以望谷之收吏指日以需稅之入今雨不止吏與民旣知懼矣非神其孰能救之敢用奔走請命祠下毋使丰年之功虧於一簣則神之賜厚矣將何以報之

祈晴祝文

西山居士

大江之西卑薄之域上田髙仰下田沮洳三日雨則渴日十日晴則望雨民𨿽力穡成功則天雨暘之禱屢幹於神惟神廟食嵗拯民病今玆闕雨敢以民請寸云尺澤呼吸之間神實司之以恵斯民

祈晴祝文

竹隱畸士

嘉谷旣登又窘陰雨細民失職惟曰怨咨吏有罪以何逃人無辜之可念伏願矜其望嵗賜以有年風伯收云禾不憂於生耳嵎夷出日葵亦幸於傾心

祈晴祝文

汪彥章

吳興下澤水潦是憂禾稼甫成刈獲在望比緣霖雨有廢農工浸潤爲傷民情愁嘆承流玆土敢怠懇祈百姓困窮伊誰之責用遣僚吏請命靈祠惟神靈徳昭然功在社稷呼吸之際陰氛頓開收卷風雲散除積潦農夫農婦嘆聲相聞賴神之休使民防福三牲之薦聊以寓誠神其鑑玆以永靈賜

祈晴祝文

竹隱畸士

夏旣旱矣所望者秋秋旣成矣而病於雨谷旣不得以畢收麥復不能以時藝貢賦迫於輸入而泥淖妨其道塗是皆民之憂而神之所宜卹也吏愚無知敢再拜以請

祈晴祝文

秦少遊

凡物平爲福有餘爲禍𨿽陰陽之大猶不免焉乃季春以來雨霪不止漫溝甽漲川澮麥苗垂敗將弗克有秋是用禱於爾神惟神廟食此土當赫厥靈以福於民亦將有以事神而不敢懈

祈晴祝文

粵自去冬陰气爲沴雪積袤丈逮玆獻嵗寒不時歸雪又復作道塗梗塞物價翔湧四郊農事茫然無期是用奔走乞晴於爾明神惟神廟食玆土宜赫厥靈揮卻慘郁屏除翳昏還我大明毋使斯民久罹重困

祈晴祝文

竹隱畸士

三事就緒實惟丰年十月滌場乃作滛雨豈惟粢盛之害實懷溝壑之憂天無逺之不聞民𨿽防而可閔伏望矜其力穡賜以時暘苦雨淒風沈潛萬里靑天白日徧滿九垓

祈晴祝文

汪彥章

民命所系軍食尢先一或阻饑流爲盜賊吳興澤國土薄水深時暘獨宜他郡莫比自春䢐夏苦雨浸滛蠶麥粗收耕農告病牧民是職任責其誰用瀝丹誠力祈靈宇覬垂哀閔以福斯民卽掃頑云頓收積潦農夫相慶指日有秋民旣防休神亦何愧

祈晴祝文

宿麥甫成暑雨爲沴鋤耘告病農心焦然敢瀝丹誠請命祠宇願敷明祐以拯斯民埽蕩頑云收除積潦三農奮力百谷順成永賴神司其敢忘報

祈晴祝文

滛雨繼作農工告窮已成漂沒之憂詎免禱祈之凟惟神善應有感必通願埽重陰以貽靈貺捲舒在手少推不倦之仁功利及民終遂有年之慶

祈晴祝文

竹隱畸士

維風及雨妨玆東作之功旣耕且耘失我大田之望民其告病吏亦靡安是用恭叩玉虛仰祈元聖伏願雨師雲將回霄極以收威日君月妃麗天衢而垂景神明無間民欲潛通

祈晴祝文

天災時行雨雪爲虐上憂勞東方爰下赦令施徳宥罪以當天心復詔守臣致命羣祀神其鑑之有當上意也

謝晴祝文

比緣滛雨有害三農民心焦然伊誰之責是殫誠悃禱於神明果遂感通漸獲開霽春蠶在望宿麥甫成奮力耕耘防福千里用涓吉日少答鴻休尙克有秋以終靈賜

謝晴祝文

比因天譴暑雨過期百姓怨咨田廬漂沒寅夕惴恐莫敢遑寧徧禱靈祠期於必應果膺神佑憫此下民略其罪愆俾免溝壑宻雲暮捲積潦朝除赫日亙天陰氛自殄農夫農婦奮力相呼愁嘆之聲變爲和气涓辰惟吉薄祭是羞仰答靈私冀永神賜秋成在望延頸以湏

謝晴祝文

某以憂寄出守此邦三年扵玆水旱屢請神不爲凟年谷頻登滛雨害農有疇後應敢陳菲薦少答神休冀克有秋以終其賜

謝晴祝文

秦少遊

間者久陰不觧大雪薦作寒气總至民不聊生於是率僚屬吏士奔走分告乞晴於神神享其誠答以景貺閉陰啟陽變慘爲舒淸風旣發大明遂升一方熈然僅有生意吏實不徳何以克堪敢憑酒肴以謝神貺

謝晴祝文

竹隱畸士

吏玆不徳以爲神憂閔旱而得雨愁霖而獲晴其求紛然而神終不之責暴之秋陽訖我穡事豈惟吏之幸將民與國家實欣賴之謹再拜受賜

謝晴祝文

我田旣臧零雨其蒙嗟我農夫憂心忡忡谷旦於差薄言往愬謂天蓋髙上帝臨汝杲杲出日有嘒其星獲之挃挃我倉旣盈薄采其芹於彼行潦神之聽之無徳不報

謝晴祝文

昔何雨之滛也民何懼之深也今何晴之遽也神何惠之普也何谷之穰且多也何農之喜且歌也何祀之芬且苾也何吏之齋且栗也神之使我速矣報不敢以不疾也

謝晴祝文

在谷滿谷地方慶扵秋成曰暘而暘天不違於人欲禱蓋勤而喜倍恩旣厚則感深伏願宏造無私至仁不倦時若陰陽之運曲成覆載之勞

謝晴祝文

嵗旣單矣方深積潦之憂天鑑在玆遽錫時暘之慶雲霓觧剝禾黍昭蘓旣稽首以知恩敢涓辰而拜賜伏願慈仁逺被覆幬俯臨曲矜懇悃之誠永祚丰穰之福

祈雪祝文

趙徳荘

嵗久不雨和气不效比一再雨人以爲祥也而某輙以雪請豈易然哉以神之神苟曰气應一噓吸之間耳及玆未春猶足以瑞此邦人之望而非吏之能也神勿遲之

謝雪祝文

張敬夫

惟邦有社寔司其土闔辟陰陽呼吸風雨民所憑依國有彛禮凡我命吏敢不敬事玆冬而溫气或乖忤陽驕不收壤燥靡附來牟何貽癘疫是懼奔走以告俯伏傴僂先以嚴霜知神意許釀陰連朝云同天宇粲然雪花上下飛舞風無虐號气有和豫載積載零逺近周溥沴氛一空嘉祥來下【音戶】物意昭蘓土膏沮洳旣釋近憂亦寛逺慮嗣嵗其有兆端已豫何以報神正直是與勿替引之神日聽汝俾我大田有富無窶嗚嗚其歌坎坎其鼓農夫之誠神所惠顧

謝雪祝文

趙徳荘

閩嶺之南率數載乃一雪山川之神蓋難之而某之凡何足以請也乃者妄意焉防神之靈自戊午至戊辰開陰闔陽寒气乃踵至再雨且三日而四山之雪積如也載惟我民以耕以畦無有休息某其敢怠忽以忘神之休不腆酒肴何以稱報尙享

謝雪祝文

比以嵗旣單矣冬澤稍竭靡遑寧居並走羣望孚聞於神若響若答陰雲浡興雪乃驟至旣優旣渥以舞以歌吏釋其憂敢不拜賜尙願終恵以爲神休

蝗虫祈禱祝文

秦少遊

比者善气始應霖潦屢降溝壑流通事旣有望矣而越自雨闕以來飛蝗蔽天敢爲妖孽土之毛髮所過爲盡嗚呼其不已也哉大旱之後而得霖雨是天有意於卹民也惟爾有神亦當上承天意驅率醜類入扵江海自求多福毋或違天以速愆咎

蝗虫謝淨祝文

比以旱气搆沴災螣羣翔方谷之蕃敇來勤捕致禬祠典祈稔農秋至誠如答飛孽無災噍類訖息粢盛迪嘗惟神之貺屆夫多祉匪曰嘉薦聊用謝誠

五百家播芳大全文粹卷八十五

欽定四庫全書

五百家播芳大全文粹卷八十六

宋魏齊賢

葉芬同輯

婚書

許方進問親書

黃魯直

誤防裏言委貺嘉幣維玆息女近若而人伏承賢弟幾先輩武庫五兵名駟千里方卜蘋蘩之助豈伊顦顇之求屈元禮之髙明及阿承之小醜著姓多有顧衰宗之眇然懿親不防維伯氏之故也眷逮如此終辭謂何

回問親書

冠冕同朝素欽材術之美軒裳望族遽辱婚姻之求方屬文拘未容賓謁行媒薦至不遺菲薄之防合姓見盟猥辱縑緗之厚惟玆弱女行且初笄僅知保傅之嚴未系蘋蘩之重伏重賢子某官箕裘志業詩書世家早以門閥之賞延已列搢紳之仕籍愧玆扳附竊幸夤緣𨿽葛藟施於條枚疑若非對而泉水入於淇澳於義有行無復異詞允膺嘉命

求婚書

伏念窺管一斑早欽宗黨之美河潤千里竊願婚姻之求顧惟單平寔愧扳附男某早聞詩書逮及有家言采蘋蘩猶虛中饋伏承賢弟幾小娘子令徳成於保傅善聲發於幽閒逮將有行敢議合好𨿽泉水入於淇澳不恥下流而葛藟施於條枚終慚非對謹因媒氏恭聽嘉音

許婚姻書

行媒薦至合姓見求顧弱女之焉依非令人而何俟某人中庠序之成式從師友而學文蓋將起家已見立志巾櫛侍扵慶閥逮及有行蘿蔓附於喬枝不爲無托當承嘉諭寜復異詞

問親書

恭以唐杜望族江湖世家往昔接諸父之逰雍容非一日之雅惟夙期之不淺是婚對之敢求伏惟某人體二南之風惇四徳之教先兄息某屬當世之重願虛宗婦之宮輙用行媒用薦嘉禮靑蠅附於驥尾非吾偶之可譏女蘿施於松枝亢衰宗之爲幸期於得請冒貢至情

許蕭氏書

耕隴相依仕途相助方欽門第之美逓辱婚姻之求第幾女能櫛縰笄未閒蘋藻伏承第幾齋郎克家能子聞禮興詩葛藟施於條枚尙疑非對泉水入於淇澳今則有行不獲固辭勉承嘉命

回楊氏定書

某啟名實缺然門地蕞爾維江湖橘柚之域逺京洛衣冠之逰頋嘗同僚辱貺重禮藐是孫女逮玆縰笄第幾齋郎簮笏白扵懷繃芝蘭秀於庭戶卜相宗事當求大家猥得附葭莩之親恐未勝灑掃之職申以盟好不遑遲延勉輙拜嘉對越將命

回魏氏書

欽仰風流惟是婚姻之故講修世睦敢申燕婉之求小子邍【古原字】材不及中學未聞道猥叨命士方且異官惟節春秋莫助蘋藻伏承賢弟三十九娘子教有端緒徳成幽閒妄聽行媒之傳肯顧鄙宗之陋謹差谷旦恭侯玉音

回定書

門單地薄實淺聲浮所通婚姻多出平素賢郎七先輩行義修於鄕黨才華秀於士林枝葉從僊李而來閥閱有英公之舊家弟之女未閒於教僅若而人豈圖蘋蘩之求乃及菲葑之陋伏防委以書幣告之話言泉水流於淇門𨿽容比義女蘿施於松上實愧攀髙不獲終辭靦然拜辱

彊宗求婚書

孫仲益

罄三請之勤方慚率爾快一日之雅何貺如之玆者伏承令孫女屬當擇對之年而某小侄彊宗適契有家之願命龜獻卜執雁告防薦食芹之甘靡虞扵按劍投斷金之利式佇於報瓊

超宗求婚書

孫仲益

賣婚久矣浸已成風傾蓋歡然莫如求舊式佇肥家之慶敢忘修贄之恭以某長男早習箕裘粗聞詩禮偶諸姑擇婿之日亦外家求婦之時眷言啐啄之同玆益綢繆之固抵龜不用投介而行魯衛親親自同兄弟朱陳世世不替婚姻庶乎相依唇齒之間可以盡索形骸之外

伯宗求婚書

孫仲益

手足之情鐘本相求扵原隰婚姻之好合玆有望扵桑楡盍申執雁之恭永締施松之托某小侄伯宗者屬在諸姑子姓之行而小四甥者寔次外家季孟之間應緣而喜之言奚俟三占之吉視崔盧之門戶亦何足道哉繄魯衛之兄弟固無間然矣

介宗求婚書

孫仲益

訪故家之劍悼旣往之莫追賦束薪之詩庶後來之有繼更重綢繆之好盍申燕婉之求伏承令侄女宛如衛女之賢問諸姑扵淇水而某中子介宗者端若秦姬之子見舅氏扵渭陽固己托莩於葭中更欲施蘿於松上故無失故夫復何求新之又新當自今始

表宗求婚書

孫仲益

仰崇墉之數仞寒溫之問缺然締髙援於一言宿昔之因審矣喜深一老光冒衰宗此者伏承總幹學士令長女近代名臣之家本朝循吏之後儒風未泯家法仍存以某捨弟尙書第三男表宗讀父書尙勤師範敢聨姻婭遂登通徳之門屬有姓名已著系姻之籍

宏宗求婚書

孫仲益

雞豚同社桑梓交陰早締嘉姻更申舊好伏承司理宣教第四令女簮纓仕族逢掖儒家爼豆嘗聞蓬蔴自植以某尙書捨弟第四男宏宗爲農爲圃方續父菑學禮學詩尙親師範一言作合兩喜成和河鯉之求固慙率爾霜鐘之應厥有由然

季益弟女回定包中大書

孫仲益

三星照戶之光已屆婚姻之九里漸河之潤寔翳勲閥之髙伏承某官一鄕之月旦所推大父之風流未逺而某侄女遂依名族以亢衰宗坦腹踞牀防見出諸郎之右齊眉舉案庶幾事君子之恭

答李氏問親書

孫仲益

風馬殊方相望於萬里金蘭一气遂合於兩心發幣來臨占龜有兆伏承某官大丞相之後綽有餘風以捨弟女子故將軍之家尙存素履世方亂矣豈無一事之可依天實爲之庶幾百年之偕老

答董舍人問親書

北際南垂迥若參辰之次東傾西應自同鍼芥之投夫豈偶然適有天幸伏承某官英妙無窺園之好而某捨弟縣丞長女素風猶映雪之餘早緣艸木臭味之同不攺風雨晦明之度佩至言於三復固無磨玷之尢出妙句於五噫共有相舂之樂

答王氏問親書

防書延閣早陪鴛鷺之聨竄迹窮閻又玷葭莩之末伏承某人名駒千里奇產萬金以某捨弟縣丞第二女方從姆傅閒機杼之工莫助尊章薦蘋蘩之祭不謂好逑之意俯循代匱之規二姓交歡敢議參軍之配一門推重孰逾阿大之賢

答曽氏問親書

菅蒯代匱奚俟齊姜之求芹藻可羞宜效野人之獻伏承某官世曹實江左衣冠之表家聲猶魯國洙泗之餘以某侄女固嘗襲荊布而傃賤貧可以執箕帚而奉灑掃屬室家之有願式諧鳴鳯之占繄棗修之告防遂獲乘龍之喜

答張氏問親書

婚姻合好亦已累年情義綢繆始如一日固應求舊豈復圖新伏承令嗣主簿挺鸞鵠之姿而尙棲於枳棘以某捨弟縣丞防女襲布荊之素而不廢扵蒯菅發幣孔嘉貽書甚寵視崔盧一時之望固己欿然締朱陳二姓之歡永爲好也

答婚書

闚夫子之墻竊有執鞭之慕掃相君之舍尙懷按劍之疑豈謂諸郎擇對之初不問下走抗塵之賤伏承令嗣學士議論獨守家法文章已有父風遇郤鑑之客若無視絡秀之家何有代匱可矣奚爲食鯉之求何貺如之遂竊乘龍之喜

答婚書

孫仲益

早以父兄獲領俊逰之末晚因童稚又塵姻婭之聨集盛禮於一門締交期扵三世伏承某人眾謂恂恂無子弟之過而某女子自恐兢兢貽父母之罹重勤慶幣之先適契有家之願莫不代匱毋廢窮閻菅蒯之求可與晤言庶乎東池紵麻之漚

求楊氏婚書

一防同井宻依桑梓之陰百尺幹霄迥結絲蘿之托伏承某人汾隅鼻祖虢略名家世緒相承風流如在如某者窮鄕冷族陋巷諸生敢懷河鯉之求式佇澗蘋之采望塵瞠若𨿽同楚越千里之遙傾蓋歡然遂結朱陳兩家之契

參政侄女回虞守子親書

枌楡同社藐然雞犬之聞羔雁旅庭端若駏蛩之應遂邀一時之幸永諧兩姓之歡伏承令嗣某官襲父祖箕裘而家法具存以某登仕兄防女奉尊章之槃帨而婦儀已習榛栗棗修之贄以辧男女不敢過焉蘋蘩薀藻之采可羞王公永爲好也

余氏答婚書

婚姻之合有初方軫楚弓之念宿昔之因未攺舉欣趙璧之歸族黨交歡裏閭贊喜伏承某官勲烈名臣之世文章後學之宗眷此春秋鼎盛之時獨見嵗寒後凋之操某縣丞第次女復嗣奉匜之薦庶幾舉案之恭薪楚之束綢繆不替靑氊之舊琴瑟之鳴和應宜同白首之歸

族妺再適爲張承繼繼室答婚書

鄭通徳之門在望竊懷附驥之榮傳孝亷之室久虛輙備續貂之乏伏承縣丞宣教漢金張之華冑唐燕許之故家以某【云云】官冷枕流門寒映雪烏夜啼而三繞眷梁木之何依雉朝雊以防飛屬商弦之屢叩聘婦有如孟徳曜其亦可哉擇對而得溫太眞豈所望者𨿽重奪泛舟之守詎敢忘舉案之恭

答董舍人問親書

孫仲益

通徳門四牡之路莫窺墻仞之髙平輿淵二龍之鄕幸接州閭之末俯膺大貺重以好詞曲惇久要之情永締歡盟之固伏承令孫承務名駒千里奇產萬金乃眷女孫麤閒姆訓謂婚姻之好莫如魯衛之親而聲气之同奚俟姬姜之貴

答李氏問婚書

書千佛之名夙忝父兄之契合二姓之喜又塵姻婭之聨重勤緹綺之臨加賁囊書之寵伏承某人早聞學詩禮襲弓冶之傳以某侄女孫可使奉尊章羞蘋藻之薦乃眷異日遊從之好實爲一朝附托之因粲然雁幣之陳過形扵褒衮蕞爾棗修之贄殊異於報瓊

爲蔣樞宻謝婚書

名位不侔莫奉齒牙之餘潤婚姻有托幸依肺腑之末光徒久仰於旌旄尙未瞻於履舄伏念某倦遊晚節投老餘生回首東隅見桑楡之已逼乞身南畞幸松菊之猶存甘從耒耜扵先疇敢望簮纓之後乘豈謂孫枝之弱質遽聨子捨之榮姻恭惟某官望蓋五朝學傾萬古丰功偉績幾徧人間崇議欵言屢移天意符竹暫分扵南紀衮衣行慰扵東人尙憐範賈之同僚不惜齊鄭之非偶抑實先君之假寵豈惟末嗣之叨榮自慙屏迹扵窮閻殊闕馳箋扵紀室鈴齋旅進已難免扵衰蹤巖石具瞻共俯同於輿頌

與徐太宰求婚書

夫婦有經周禮莫嚴於判合昏姻尙族衛詩偏敍扵宗親輙忘憑藉之徽仰恃遊從之舊某第幾侄某從師有日授室及時伏承賢侄女第幾小娘子相冑髙華姆儀閒習幸聞名扵下執許徼福於先公門第非侔𨿽培塿本無松栢宗祊有慶庶澗溪共采於蘋蘩有少定儀具如別錄

代韓尙書孫聘王氏婚書

呂伯恭

講舊遊於羣從早接茵凴圖嘉耦於諸孫肇修幣聘載蠲吉旦用展多儀【云云】官學載初及玆授室伏承【云云】徳容參劭協此宜家奕奕梁山顧自慚於樂土湯湯淮水幸將挹於慶源【用韓奕及王家事淮水湯湯】二姓之合於禮爲嘉五兩之陳其儀則舊

代叔秀倅回李氏定書

百年門屍各保家聲二姓婚姻共惇先契某位長女順承之道肄習未閒伏承某人英妙之稱發聞惟舊旣舉道言之固敢稽報聘之修有若靖康以來非無雅素其自葉公而下莫不寵嘉

定芮司業女書

合父兄師友之契疇若髙門聨婚姻甥舅之親敢異他族問姓名之始在禮有初某緒論與聞曽侍漸摩之舊令女素風不攺諒惟淡泊之安永媿諸生自在西河之上尙蘄季女肯來南澗之濵

回潘氏定婚書

遊從再世旣彼此之具知講肄十年亦往來之無間迨聞嘉命其敢固辭令弟茂才種學之初方求內助某女及笄之始未習婦儀志尙有加可使效饁田之役進修或怠猶能獻斷織之規

代先君通曽氏定婚書

蠲豆籩之薦聿修宗事之嚴躬井臼之勞尙賴素風之舊旣令龜而葉吉將奠雁以告防敬致防誠願聞嘉命

代叔知府回李主簿定婚書

北望中原慨想故家之律度南來江國獲依名勝之風流苟可合二姓之歡何必有一日之雅文章議論固已不凡某女婉娩聽從粗謹所識有來玉帛之禮式陳榛栗之儀師友淵源之功知所自矣夫婦倡隨之義將有賴焉

長女適綀貢士書

熊子復

藐玆若人儀未閒於蘋藻借甚遊子譽早著於芝蘭旣諧鳴鳯之占猥辱雙魚之素仍申厚意詎敢深辭伏念某之長女粗習婦功曷勝於箕帚恭承知縣令侄力傳家學已試於膠庠此因柯斧之媒遂成葭玉之契門墻伊邇寓居𨿽共於城堙風雨弗渝嘉防定期扵京口不腆回幣具扵別箋

次女適王祕讀書

續大家之訓顧息女之未能讀東觀之書羨名郎之有立緣防集一言之作戲偶諧和二姓以成歡某次女妙恭弱質幽閒苐守蓽門之陋伏承令嗣祕讀妙齡秀發早參蓬閣之華猥承致於雁儀豈特稽於鳯卜寮同三館𨿽序齡齒之絕殊宴共一樽尙論文章之相益

回禮書

伏以世傳鼎軸夙仰韋平之門好結絲蘿慙非秦晉之匹屢勤惇諭不敢固辭伏惟某人秀發天資美由世濟而息女某人維遵姆訓未習婦容辱嘉幣之相先撥寒宗而有靦玉臺下聘獲窺溫嶠之風流竹笥遣行苐愧叔鸞之淸素有少薄物具如別牋

回禮書

言念禮本爲昏是爲萬世之始人惟求舊實交二姓之歡薦辱好逑欽承髙誼某第幾女含飴鐘愛粗聞女誡之詞伏承某人第幾男禁臠稱珍夙藹士林之望襲吉占於鳴鳯追妙譽於乘龍嘉命難違欣悰增激

定親書

言念願聽月評稔聞風範辱在美仁之契宜先嘉耦之求某第幾男少習義方粗供子職伏承令長女小娘子防閒內則克著婦儀敢因媒妁之詞遂締婚姻之好仰遵慈訓欽佇好音

定親書

言念二姓之好蓋重於婚姻四海之人孰非於兄弟惟是贅居之俗出乎覇世之餘然義士防或非之故流風猶有存者某侄某防孤自奮結約忘奇幾同蜀客之倦遊屢嘆馮生之無室伏承令女幽閒秉節孝養騰芳待冀缺以如賔諒諧素志嗣中郎而傳業豈廢初心敢托良媒願聞嘉命

系臂書

字挾風霜坐愧傳家之術業名知艸木夙欽奕世之聲猷玆實出於夤緣得遂申於盟好恭惟親家將使團練令女小娘子早閒姆訓式宜許嫁之剪笄而某侄孫初涉儒流行且成人而及冠肆媒斧之得請協占鳯之告從感佩之誠敷宣奚罄有少防幣錄在別箋

答求親書

歐陽彥成

雞犬相聞多被親仁之徳絲蘿有托敢辭燕婉之求過防雁幣之勤式葉鳯占之兆仰攀髙援卓哉韓樂之邦退省寒門曽非齊大之耦敷宣罔旣感佩良多

送定書

吳元吉

勤水寒鄕浪繼延陵之禮樂童山名族聿修常得之公忠偶緣冰上人執斧以伐薪黙契月下老結繩而系足卜云其吉已葉鳯占禮不可虛用伸燕幣有少儀物具載別牋專狀啟聞伏惟照察

送定書

吳元吉

居聨裏閈聲華未齒於崔盧勢隔崇卑匹敵敢當於秦晉豈意諧占於得鳯遽聞冒慶扵乘龍伏承潁川大中學士令女小娘子承順多儀縭裝已結小侄庭諄𨿽篤裀座未升偶資齊麯之和遂致楚蘿之美諒非素知之可取方期辭大以圖安深願夤緣預告休於月老成玆嘉防爰有兆扵冰人𨿽曲禮之三千隆於合好湏純白之五兩用以將誠謹列敷陳殊增悚愧

送定書

歐陽彥成

裏閈甚邇雞犬相聞惟聲气之相同故婚姻之敢議某以第幾男某年將逾冠中饋尙虛伏承太厚親家小娘子姆訓素惇婦儀夙著旣荷鳯占之諾用申雁奠之儀有篚筐箱委扵庭下謹奉狀上聞伏惟昭察

送定書

枌楡甚邇鳴未隔於一牛艸木本同饋因通扵雙鯉不棄綿綿之瓞願歌灼灼之桃某以某中饋久虛莫偕奉禮伏承令女小娘子內則素習宜遂有家謹卜良辰用伸言定有少防幣具在別牋

送定書

族系延陵常恨孔門之未振望髙潁水毎欽虞侯之克昌方愧忝扵眷間敢希聨扵姻契況小男未能用於文史而令女已悉諭於訓章豈非小鄭之資獲奉大齊之耦二姓合好重諾奚啻於千金六禮內成入幣庸遵於五緉式涓谷旦恭致防儀

回定書

太伯封吳淑气久淪於寂寞混元指李僊源猶襲其芳芬合二姓以成親結百年之眷愛恭惟某人長孫學詩學禮早通六藝之文某季女無非無儀素稔十箴之訓旣防采菲固願依松契彼鳯占卜云其吉粲然雁幣敢不拜嘉

請媒書

汪元吉

絲蘿弱質倚喬松而遂髙蚊蚋防軀附艮驥而能逺不愧蓬茅之陋輙攀閥閱之崇伏惟潁川大中學士令侄女小娘子夙親姆訓素著徳容竊睹椒花之頌詞復覬桃源之晏遇念禮行於漢莫重知名而官設扵周猶惇判合尙期金石與結鴛鸞

請媒書

引綫因鍼言聞信史伐柯匪斧永播風人事儻借於夤緣理必資於介紹某以第幾男某方從外傅未卜嘉姻伏聞某人第幾小娘子令徳中淳婉容外淑早佩閨門之訓素閒蘋藻之儀欲結潘楊二姓之歡必假媒妁一言之重輙於將命恭俟報音謹啟

請媒書

伐柯須斧引綫因鍼若匪千金之言曷結二姓之好恭惟媒氏八安人蕙蘭育質冰雪流芳早歸詩禮之家夙擅閨房之秀某小侄某𨿽逾壯室未克成家伏承某官十娘子綽著婦儀夙遵姆訓旣四徳之兼修諒五長之可稱敢以衰宗仰扳髙援謹具啟以聞伏惟照察

婚書

聚星舊族愧閥閱之已零觀樂名家想風流之尙在輙緣鄕裏之好得議婚姻之求某以小侄學生某𨿽詩禮之粗聞柰蘋蘩之乏助伏承令侄女小娘子婉容外淑懿行中純吉旣葉於鳯占禮用申於雁奠有少禮幣具於別牋

婚書

居連一捨豈殊桑梓之陰心同二人雅契金蘭之好慶夤緣之有自顧欣幸之何多某女素閒姆訓無非無儀某男早就師模克岐克嶷正三星未在於戶適毖水肯流扵淇禮云禮云爰奉絲綸之五緉樂只樂只永堅盟誓之百年

婚書

一從攀附旣叨鄰燭之分豈料夤緣申以秦婚之好𨿽金蘭之雅重視珠玉以增羞某長孫碌碌無能祗循弓冶伏承某官令小娘子喧喧騰譽獨秀閨房辭已籍於蹇修諾況防於季布卜云其吉固無俟於抵龜禮不可虛曷敢忘於進雁謹奉啟以聞

婚書

摽有梅詩人所詠欲男女之及時咸其輔易卦之辭重剛柔之相感某幾男某學詩學禮粗守師模而令女小娘子采藻采蘋夙承姆訓今早聨於親契願遂結於華姻媒妁通誠旣欽承於重諾金蘭講好庶無負扵曩心輙有薄儀裁於別幅

婚書

聲名無似已慚曲逆之長貧緣契有開復謂冶長之可妻重眷絲蘿之結益增葛之榮喜托冰淸愧非宅相某長孫某年逾志學幸逢系足之老人伏承令孫小娘子思妙組文許射畫屏之雀目聨親實舊講好惟新二人喜荷於同心兩喜無煩於溢美念信者言之瑞當不食言𨿽禮者幣之將當先納幣用陳菲薄庶表悃悰

婚書

梅花示信嶺頭通交好之誠桐葉題詩樓角記合歡之事納采𨿽由於邂逅牽絲尢屬於夤緣伏承某人夙整閨儀詞正工於詠雪某男粗遵庭訓才莫擅於淩雲偶逢柯斧之良幸締金蘭之好射雀漫誇於有中委禽竊愧於無儀未具鑑臺曷追攀於溫嶠難尋玉杵敢希冀於雲英深防季諾之曲從直指千門而徵貢紅緡旣急猶嫌上釣之遲靑𨿽遙尙想遺香之近

代姜寺丞回史丞相府定親書李漢老

相門出相方托身槐棘之陰丞壁負丞敢妄意松蘿之附防以貴而下賤聘不腆之若人激福甚榮省心知愧恭承某官階蘭堪佩足繼史魚之風而某女澗藻可湘粗閒姜鯉之教屈禮百僚之重好合二姓之歡君子不施其親已敬佩魯公之訓公侯必復其始願益綿魏國之封

初婚回書

觀書月下喜聞得婦於防年折栁門前幸獲問郎於同裏況龔黃並髙於地望宜朱陳亦締於世姻令男已學吟龍茂著奇童之譽小女喜占鳴鳯愧無防婦之詞𨿽嫁娶以長大爲期然男女之婚姻貴早荷不棄長幹鄰近之陋願早諧云郎年少之期好音速報鳯樓人此正嘉壻靑春早作蟾宮客當繼前修

五百家播芳大全文粹卷八十六

欽定四庫全書

五百家播芳大全文粹卷八十七

宋魏齊賢

葉棻同輯

賦頌

詩

生辰

上文太師壽山賦

副墨之子遊於揺蕩之塗適夫轇轕之寓崇山巍巍平原膴膴仰觀形勢之嵯峨俯屬品彚之繁蕪怵心駭神悸莫能殫所以適遇諸先生而問之曰此何境也試爲我言其崖略先生曰唯唯子獨不聞有所謂壽山者乎夫壽山之境也嵸巃防嶫嵣防盤紆旁接軒轅之土壤下臨汪氏之龍魚周回廣袤曽不知其幾千里徒見夫南極起軫六度有星揚輝而燦燦者正照乎其墟瑰琦昆閬巍躡蓬壺丹丘崷崪以連鎭天封屹而扶輿上平衍而廣莫下峭崿而﨑嶇瑤花爆濆其隈丹溪滂濞防其隅蕩邪之泉毖湧而甍滴靑岑之封涓涓而潄珠其植物則圓丘之奇木鐘山之靈芝大椿擢榦而防防蟠桃結實而離離朱桂折莖而黝�丹荑布葉而芳菲鬰根莖之萬種常聳幹而葳蕤其動物則有遊蓮之龜棲松之鶴靈烏堤堤而三尺瑞麟彬彬而一角琴髙赤鯉漾波而潑潑女仙白鹿走壙而濯濯奇毛翼羽之繽紛充牣林巒之緜邈其藥物則有赩熾之砂郁毓之蜜石芝之流英玉膏之瀝液昌永練色之蓬虆安期固形之玊石集詭類之瓌奇想神農之未識其間則有銀臺金闕石室雲宮文宇嶪嶪而動漢飛櫩防防而淩空視倒影之釱列浮蠛蠓之防蘢遊其門者蹤希乎二老憇其宮者齒邁乎五龍喬松之儔雍容於其廡千嵗之孫孩嬉於其中吾子果亦有意窺其藩籬而一觀乎於是相與排玊戶颺金鋪開珠閣對綺疏偶列眞之畢集獲凝睇於躊躇莫不防靈壽之杖防不死之牀履阜鄕之舄居白蜺之堂或眉連而長睛或目方而久視或煉形而有常或變色而無止或掌摩乎銅人或云生堯之丙子襂灑羽衣闖然塡委名氏安能以周知僅識數人而已廼揖副墨子遙指而告曰彼墊然被髮而立於獨者老也彼暠然戴勝而濟萬世者西王母也彼千二百嵗而形不衰者廣成子也彼上及有虞下及五伯者彭祖也彼色若孺子者女偊也彼形若處子者藐姑射之神人也中有一人焉徳宇晬穆道貎軒昻气玉溫而鬱鬱骨山峙而堂堂服衮冕曵繡裳執植圭佩玉章溢朱顏而不老揖仙客而徜徉者吾子亦曽識之乎副墨子竦然而觀粲然而笑曰此非吾皇祐太師相公歟何其出類防萃耶敢問太師逰遨於此而不厭者豈無得而然哉先生曰亦知其故歟副墨子曰我其意者水虎火龍交結乎廣廷之宮七還九返而葆其眞乎奔日余圓光輝五色嚅嚌日久而光其神乎名標天防人天環仰逰於沙籠之邃逾久而逾新乎先生曰此亦何足爲太師道夫太師之徳業大矣羙矣孰窮其源髙矣逺矣孰議其捋如山之峻如地之方如海之量如雲之章乘半千之運依日月之光作傅說之霖雨全姬公之斧斨運機衡於掌握制四海於一堂贊皇明於旁燭增光烈於焜煌放黜嵬登崇俊良禮樂著法度彰刑罰措紀綱張仁漸義摩春雨秋霜學校如林弦誦洋洋拯哀矜於無告滲漏擇於茫視一夫之失所如已納之於隍蠻夷畏威而懷徳四海奠枕而皇皇英華浮沈洋溢八荒鞏邦基於磐石之固延皇祚於箕翼之長宜神靈之扶擁歷千載之彌康永安寧於祉福與國祚而無疆所以遊玆山而放曠更古今而有常者矣厥有儒林文人適聞其語輾然而笑曰然則然矣豈防其所以然哉顧顧然驚賔賔然請願聞至論以袪不敏丈人不答俄而歌曰壽山髙兮靄白雲壽山深兮靑春中有人兮契天眞探希夷兮復昆侖超九有兮掲乾坤乾造化兮如轉輪月在天兮照無垠閱萬世兮湛然存於是三人意徹心通眼如發防曰而今後乃知太師經邦之勲業執國之公忠膺濟川之大任致纉紹之隆功有如宸章之褒列而旌寵者特一戱之從容而胸中落落灑然無累夲恬淡而眞空相與再拜而超出誓時瞻詠無窮

上蘓國博生辰頌

申甫之生有神降嵩昴宿誕祥佑漢以隆山川星緯是生俊雄爲國梁棟克成厥功豈伊當年與天無窮東閩之秀擅於壺公斗繞其躔瑞气鬰蔥挺生哲人鬥杓欲東和气先春日星顯融哲人維何鼎角方瞳妙齡好學六藝旁通摛爲錦繡萬丈晴虹曵裾載長自芹祖雍屢以文鳴聲滿寰中帝曰膠庠詎容闒茸擢公作師爲萬儒宗崔寧攺學四海爲宮帝曰淮壖疇撫其封借公鎭臨啟昏掲防棣蕚相輝親顏尙紅浙跨東西川媚山彤州一十四秀奇所鐘自公鼎來字順文公曰士曰商曰工曰農亦被公澤不謀歡同慶誕之辰和气塞充有祥者煙有淸者風億萬羽翎飄然碧空篆飛香裊瑞靄溟蒙士詠民謡厥聲載鴻祝公之壽則椿則松期公之位則槐則桐望公之名則防則龍爰自中葉澤被戎小儒作頌以畀伶工

五言長篇

賀皇太子生辰詩

楊廷秀

塞外乾坤淨霜前殿閣新如何震一索頓有月重輪甲觀堂初畫靑宮牓更銀三天同日曉一气八荒春東序繙周學南陽摘漢親承祧英類祖問寢孝通神帝子臨京邑藩寮著野人天將重九節瑞應誕彌辰茰菊防爲壽山河總效珍前星環紫極長照漆園椿

上富樞宻生辰詩

盈數知良月初弦耿素蟾慶門傳鶴質吉夢協熊占樞府髙籌防琳宮養粹恬賔筵飛玉斝書架秩牙籖盛徳三朝老元勲四海瞻佇公歸衮繡赤舄尙蒼髯

上範左丞生辰詩

皇統開堯歷千年景運符應期湏聖耦命世得眞儒噐量江河濶精神岱華孤風雲親際遇廊廟動都兪俊乂來英選乾坤入化樞賡歌歸稷卨善政治唐虞協气連天宇驩聲浹海隅設施惟土苴品物自華胥下客慙疏鈍趨風舊指呼塵埃嗟末路欵叚笑窮途未試饑鷹搏誰憐守兔株大鈞糠粃物早晚覬亨衢

上陳右司生辰詩

韓子蒼

悠悠大塊間萬類紛相敵偉哉防俗人眞宰豈無力六經防邪說諸儒共一律天未防斯文公生抱絕識著書羅古今射防開胸臆前輩防欲盡後來昧所適天將激頽波公生秉孤直數諌難居中三已無慍色海宇屬無虞天公或曠職天實佑皇帝公生蘊奇徳培擁棟梁姿一旦壯王國禁网𨿽小寛疲俗未全逸天惟念我民公生富才術發揚雲雨勢諸方待膏澤天旣責公深眉壽夫何惜行防佩相印不羨登仙籍南山雅望重北斗威聲赫稟生固難朽吐納自不息惟昔軒冕徒尢喜山林迹畱侯追赤松志就亦何益傳說爲列星但已脫寰域孰知戚公貴與國長無極

上辛太尉生辰詩

昭代羣龍用名家奕世昌儲精生輔佐挺秀誕忠良鬱鬱充閭瑞熒熒炤室祥蓮花雄址峻竹箭慶源長碩徳宜廊廟英材合棟梁公淸淩顥气嚴肅厲秋霜蓮寶符千載威名贍八荒量陂吞玉海言防銀潢功業彛章顯謀猷棣蕚芳檢身金井防落節翆驤列郡依仁牧千英服智嚢精忠裨主聖膏澤致時康鄧禹重興漢汾陽再造唐公心平國是戮力振朝綱斧鉞安南服威稜振北疆溫恭謙節著仁惠徳風揚鸑鷟金昆盛貔貅虎旅彊望風辭印綬當路悚豺狼電埽除妖孽雷驅息叛亡一心仁以厚五福壽而臧論議防靑簡勲庸紀太常鴻恩非易報盛徳固難忘便合持樞極那容著海鄕莊椿祈不老遼鶴竚來翔願向中書府年年薦壽觴

上丘漕使生辰詩

淮海鐘神秀逄時出偉人熊羆符吉夢弧矢記佳辰瑞世儀丹鳳占祥得石麟心田平若砥學海濶無津道任阿衡重儒傳孟氏醇雄文追灝噩雅意蘊經綸大防登髙第英名動搢紳含香登粉署畫諾擁朱輪畫防聲稱逺星軺寵數頻一時推厚徳列郡仰深仁槖紫殊恩近官黃詔墨新風雲防際防廊廟喜同寅壽斚霞紋細香蓮露臉勻願賡難老頌閱嵗等莊椿

上鮮於使君生辰詩

惟昔髙唐夢熊羆召吉占气鐘西蜀秀時應仲秋嚴江漢揮犀尾風雲起筆尖微詞追屈宋精義到黃炎操履森寒栢名聲耿夜蟾擊彊雕鶚健冶劇鸊鵜銛使者旌旄易將軍印綬添鴛鴦隨步武虎豹入韜鈐錦覆郎官被彤垂太守襜兩行分蜜炬十里上珠簾禮士嘗懸榻誅姦忽奮髯雨堂昏絳帳風帙亂牙籖銀漢星初煥金莖露已霑歡聲連北固壽邑更東漸麗句充文幾奇香溢玉奩簮紳五福具樽爼四夷兼賤子眞殊幸淸標獲屢覘談防雕朽木猥辱畫無鹽嘉運方熈洽英材豈滯淹佇公歸法從斯道慰民瞻

上鐘太守生辰詩

道在軻雄出時平稷契生荊山方秀整金气與髙明磊落難藏噐崢嶸易得名宏才湏視艸大手本調羮欲賦龍驤逺方防鳯翥橫海門迎五馬桂嶺換防旌漸許含香侍寧爲剖竹行悠悠眞任物擾擾不関情札有十行賜政應期月成風流前軰似文采後來傾日月開黃道雲煙煥赤城還朝充柱石與世作權衡仙果千年實洪濤防度淸於公一俯仰幾杖表余榮

上趙倅生辰詩

世遇千齡遇皇圖永紹休天方祚堯舜家自產伊周防路炎風轉弧門喜气浮九苞惟得鳯三日已窺牛祖牒綿瓞親庭結冕旒朱轓資佐理黃屋得分憂白賀才名逺毛原徳業優維城流雅詠戱防播民謳暫出丞侯度行歸炳帝猷職堪調玉鉉名已覆金甌甲第開華旦瓊筵盛薦羞寶釵分樂隊珠玉萃賔遊鶴齊稱壽觥舩逓獻酬後天長不老仙袂拍浮丘

五言八句

上何太宰生辰詩二首

斗杓西掲柄南呂已飛灰芝室占熊夢蓬山挺梓材世欣金鷟見人慶玉麟來天意非難料行防位上臺皇穹符寶運嵩嶽降眞賢明月中秋後黃花九日前潭潭新紫府疊疊舊靑氊遐想云椿慶春秋合防年上盧運使生辰詩四首【必得其壽爲韻】

有玉山自輝無蠧木不疾人心難測天理坐可必我公仁者靜壽骨已嵂豈此山澤儒辛苦餌芝術

又

千載一生賢嘉防不易得自從懸弧矢稱願傾一國紫芝眉宇秀見者總歸徳正如堯弦風一鼓解慍色

又

防有調元手辱使江之湄雅懷兼三王起問夜何其行當發餘蘊陶鑄臯與防功名格上帝黃髮齒復兒

又

春風桃李花結實老火候桃李初不言人迹自奔走恭惟大雅姿篤實謝雕鏤使之立本朝一世可仁壽

七言長篇

上富樞宻生辰詩

嘗聞鄭公聲迹防契丹忠義肝膽人所難生民莫識兵革靣坐令中國如石磐英靈鐘稟固有異端拜而議獨膽寒在天景星地朱艸無乃嘉瑞之鬰蟠鄭公遺範後必大飛木架學罄苑蘭朝廷搜獵不待次樞柄足辦談笑間幸令天下已妥帖夢寐聊以寄東山小春桃花破紅蕚和气簾幕風輕帆降嵩孕昴掩周漢酒杯防灔香初防復聞五福一曰壽但願膺此比鶴鸞亟隨環召歸禁宻發揮事業安塵寰

上司空生辰詩

君不見玉皇殿上麒麟兒掣開金鎖馳如飛紫府洞中尋不見人間輕跳何之奇又不見越王防上眞仙島簇簇靈光如焰火驪龍騰踏上天池透出月明珠一顆似此嘉祥世希有今朝放入賢侯手長庚應向夢中來還信崧神重臺否欲知仁政多陰隲瑞气融融靄春日廣寒宮裏舊靈根昨夜新枝抽第一

上陳龍圖生辰詩

參差鴛瓦對淸霜玉虯薦瑞初騰驤三山一夜應圖識曉來沙磧堪蹇裳熒煌防戶掛弧矢瑞气氤氳結霞綺帝令來作金鼎和趂得寒梅雪香蕊精神炤坐如神仙防防揮翰傾河源杜詩韓筆繼騷雅鳯髓鸞膠室世傳皇皇轡駱耀鄕國春逐霜蹄滿南陌禁城龍閣儼書圖班近天顏還咫尺泥書細札九天飛好防錦衣榮衮知亨時得路方平坦沙堤斝錯黃金覉年年愛日回南陸慶壽堦庭照蘭玉南極仙翁識姓名星宮曽見刋瓊籙

上丘郎中生辰詩

瑯琊崒嵂神仙居雲中縹緲飛雙鳬玉皇步虛求眞儒翺翔萬里朝皇都金門待詔登公車彤墀耿耿攄良謨寵光已覽升榮途握蘭華省嵗云䢐下憐民物來剖符寛卽不猛鞭用蒲薫陶一味淸和敷報政嘗聞帝曰兪要令仁風及海隅光華玉節徯來蘓黃童白叟爭歡呼不湏挽粟更飛芻已見年丰樂有餘玉宇風淸化日舒寶鑪煙裊度垂弧凴誰爲我倩麻姑滿泛金波倒玉壺願君不老八千嵗何啻二十四考居中書

上丘漕使生辰詩

金蜀自昔稱遐封師帥承流嘗澤通嚴宸軫慮文軌同綉衣榮遣宣仁風思皇儲精動上穹炎正重開神降崧天姿有道和气融許國純誠嘉且忠暫借經綸粉省中輶軒一動竦疲癃詔書誕布恩龎洪窮谷瀕川靡不防取予轉輸公帑充斂匪加民用度丰樂育菁莪泮水宮靑衿咸仰百川東欽哉羙意奉淵衷多取平反囹圄空名利全歸幹制功良法通商來往憧疊組重問望隆誦有輿人謡有童但聞載途祝我公遐齡實惠俱無窮

上漕使生辰詩

於皇聖運齊中興地應嶽凟天垂星儲靈韞異一發越中和備體生奇英淸淮無波萬籟肅纎云四卷澄水玉薫風庭院倐經秋長庚入夢祥光燭童年气韻已不羣四座愕視天麒麟蘭筋勁翮翔萬里蓬山錦帳皆彌綸五袴興謡溢三郡筠秦東甌漸澤潤褰幃便使八州淸光華並管三司峻髙懷違俗星斗寒偉度炤人云夢寛刑淸財阜治尢最天語璿題永不刋夜觀三極三臺上玉節光芒邇天杖浮丘自是地行仙天遣防龍助君相仲舒簡古帝所思弱翁治行已深知粉澤典章混文軌燕許大手非公誰維南不爲承恩祝直爲蒼生並防福致君堯舜憶千齡頌聲徧冩南山竹

上王太守生辰詩

碧落仙家瓊樹枝傳芳何防慶雲低人間鳯歷將移朔天上瑤光欲轉西丹穴巢空騫瑞翼渥窪波漲奮霜蹄堂堂風骨端如嶽凜凜神姿秀入奎紫殿文章驚獨步黃金名字最先題防將蟾窟三春桂踏盡雲頭萬級梯北闕一麾新出守南州五馬縂驕嘶鈴齋玉麈淸談笑晏館金花貼鼓鼙詩焰迸騰昏日月酒觴沈困吸虹蜺未能度嶺尋眞去直欲枯潭覓劍攜千里暫煩傾皁蓋九重終防步沙堤吏情何以爲公頌祗賦嵩髙與壽齊

上黃倅生辰詩

羣陰剝盡陽方回石麟應期天上來盡鐘粹羙入風骨餘妍散向江頭梅梅花冷艶排風雪相映姿韻俱瓊瑰防將風味歸鼎鼐均調正屬經綸才令辰祝頌喧瑤席共把梅花壽千百願公長與此花枝嵗嵗相逄無紀極

上傅守生辰詩【集句】

於公向日多陰徳【司馬君實】扶持自是神明力積善衮衮生公侯神仙中人不易得【杜甫】此夜長天降瑞星【杜光庭】賢佐乘時爲國生【米元章】秋水爲神玉爲骨【杜甫】士林皆賀振佳聲【劉禹錫】申伯黙儲嵩嶽气【米元章】玉山炤人光彩異【魯三山】北斗以南能防人【秦少遊】風塵外物巖廊噐【魯三山】公之才業天下奇【三江】照山生玉水生犀【歐陽永叔】公稟英靈眞間出【三江】气象往往干云霓【歐陽永叔】謝安肯爲蒼生起【陳元老】文采風流今尙爾【黃魯直】太學名華入紫宸【陳元老】妙年曆落靑雲士【李太白】麟防公監舊仙郎【劉禹錫】小郡何煩鳯翼張【陳元老】詔書擢守二千石【黃魯直】緹騎千里炤路傍【劉禹錫】朝廷淸明天子聖【歐陽永叔】下車先使姦豪靜【三江】玉麟春踏武陽花【陳元老】年丰千里無夜驚【歐陽永叔】金章紫綬炤靑春【杜甫】儉節淸明絕世倫鄕閭禮遜已成俗【歐陽永叔】樽俎談笑多嘉賔【歐陽永叔】歌詠瑯瑯振金石風生萬里華胥國【三江】坐令白日生春輝【石】敏【若】長與聖明恢壽域【陳元老】一杯相屬時初冬【蘇子由】正在乾坤和气中【石敏若】感君生日遙稱壽【蘓子由】百嵗湏齊衛武公【杜牧之】使君髙誼驅今古【杜甫】嵗之旱兮待公雨【三江】九重明主正思賢【孫明復】吾君英濟超光武【王介甫】鼇殿沈沈玉鎖関【陳元老】壽星元在碧霄間【三江】黃閣此行膺大任【孫明復】祗對吟詠祝南山【杜光庭】

七言八句

上太師公相生辰詩十首【並序】

某頓首百拜上啟竊以道欲興周嵩嶽遂生於申伯運將啟漢昴星爰降於鄼侯眷我聖朝起玆人傑偶垂弧之盛旦屬偃革之昌期天祐賢生時爲國賀恭惟太師公相明堂一柱滄海六鼇儲二水之英姿稟三山之秀气抗義不屈同杵臼之立孤仗節言旋邁子卿之出使大講一時之利爰交二國之歡返騩馭以慈寧天顏有喜收大阿而宻宥兵柄難揺興禮樂而牖俗於中和設庠序而域民於禮義是宜席開國承家之寵膺加地進律之恩錫甲第以安居枉屬車之臨顧凡玆偉觀足爲羙謀某舊出陶鎔逺瞻門閥扳鱗附驥際休運之半千滌硯薫毫頌大功之數十仰祈椿算愧凟鈞嚴某下情無任悚懼之至某頓首百拜上

地靈人傑產忠良瑞靄龍蟠虎踞鄕天欲中興神降嶽世將嘉靖弼生商和羮早報梅花信壽酒先飛栢葉觴笑指山南成帶礪龎眉與國等綿長

運鐘百六擾神州國祚當時劇贅旒獨借奇材支大廈允資巨力障橫流嘯呼左袒安劉氏指顧南冠縶楚囚整頓乾坤康濟了千齡翊宋永同休

掦眉吐气快生風萬里歸來虎帳中竭節任公營大計觧紛排難激丹衷只凴忠信行蠻貊遂使聲名等岱崧一徳一心天所祐定知福壽享無窮

交歡鄰國獨推誠不顧流言斷必行直欲生靈躋壽域聊將幹舞觧平城坐扶國祚齊箕翼立挽天河洗甲兵和議一成夷夏福蒼生擊壌詠升平

談笑能令國勢彊一時忠義凜秋霜挽回騩馭還長樂直把鴻勲紀太常問寢東朝宮殿曉來庭北使塞垣長輔成孝弟光寰宇竹帛仍傳萬世芳

防扈驕矜勢紏紛兵威不戢定將焚權歸宥宻消兵釁力埽欃槍息祲氛鴻劍將軍休畫防捧觴都防罷論勲四方廊廊無餘事咸仰伊周輔聖君

偃伯靈防滌翳昏太平有象更何言百神禋祀承天貺萬里調元識定尊復見漢儀難並舉請觀周樂足同論秉鈞當軸誠知體坐使先生道滿門

騎蒙蒙一洗空恢崇儒館闡文風正當世祖投戈際逺邁元和沸鼎中坐使車書同萬里行防冠蓋襲諸戎我公勲業追王佐豈比區區頌泮宮

勤勞王室見周公報賜宜膺曲阜封兆見維秦符佐命祥開有魏慶疇庸申加井賦思方洽倍衍圭腴賞正濃一徳君臣千載遇九州四海仰雲龍

手扶日月補圜穹錫第庸旌再造功樂奏鈞天迎騎擁詩歌湛露晏堂丰屬車臨幸龍顏喜防宅飛升帝眷隆燕雀非惟依托計華夷億萬賴帡幪

上太師公相生辰詩

鷲嶺雲何錫杖飛漢家社稷要扶持衮衣人共尊姬旦木鐸天將以仲尼億萬生靈俱再造百年壽考復奚疑欲枯滄海濡秋兔來冩門生獻壽詩

上蔡太師生辰詩四首

五百年來間气鐘堂堂皎月眾星中鈞陶四海規模大心膂三朝禮貎隆壽杖特尊黃髮老衮衣重拜黒頭翁彭耼豈足爲遐算直與升平到不窮

燕雀同欣大廈成公歸何處不歡聲全將和气還羣物不放纎塵防太淸人指靈椿期壽考天將神鼎待功名誕辰正得三陽莭已與東君助發生

君王正殿壓金鼇一品師臣待赭袍萬世規模神鼎重八年勲業泰山髙崇寧樞筦聮領翼大觀蓬山擢鳯毛介壽防何詞謾費爲公仙谷問蟠桃

天遣飛仙下九州儗倫愼勿漢唐求他年呂望應黃髮今日周公尙黒頭夾輔元勲歸玉鉉太平餘事入銀鉤慶河一莆陽水長繞壺山滚滚流

上杜相公生辰詩

宋景文

調元功就久忘機三見東山拜詔時言在典謨經舜問規畱廊廟許曹隨人間嵗月尊黃髮方外謳謡續紫芝舉酒祝公千萬壽逍遙長與赤松期

上蔡太師生辰詩

南有壺山壓七閩慶門髙對此山靑時臨元旦前三日天與中階第一星華衮名歸資大政防毫分得續羣經陋儒不與稱觴列聊假巴詞祝壽齡

上曹相公生辰詩

廿載三朝冕有蟬歸來今作地行仙且開金闕蕭何第未放江湖範蠡舡老境已憐周呂尙慶門方似漢韋賢一杯不足爲公壽願賦長鯨吸百川

上張樞宻生辰詩

崧嶽重生甫及申立朝風采正靑春熊羆五十年前夢鶴三千嵗後身雪窖寂無南牧馬桂林新有北歸人黃封賜酒堪爲壽願頌莊周上古椿

上富樞宻生辰詩

寒色曈曨曉色開五云蔥蒨防三臺蒼穹宻起中興運華閣重興上相才凜凜鳯儀呈鸑鷟翻翻羽杖下蓬萊隱然萬卷蟠胸臆應作前身孔孟來

上富樞宻生辰詩

夢鷰當年勝夢熊凜然申伯誕喬松素韜成算無遺防宻贊沈機紀大功暫許身從赤松子防湏人防黒頭公且將他日經綸志燕處包含蘊借中

上何太宰生辰詩

卻數中秋已過旬老君親送石麒麟力侔二气文詞重迥繼諸公徳業醇論道他年要黃髮乃防仍世幹洪鈞泰山如礪河如帶到此猶爲劍履臣

上何太宰生辰詩

河嶽靈神擁瑞來劍川一夜起雲雷祥風破臘吹灰篆和气先春報砌槐龍邸久膺心膂托金甌終爲姓名開年年已與梅花約長借淸香入壽杯

上余太守生辰詩

瑞挺眞儒翊聖時潙山秀气育丰規慶符昌運千齡防前應中秋十日期天上光連奎昴宿人間身占鳯凰池枌楡暫領蕃宣寄榮誕衣冠祝壽眉

上丘運使生辰詩四首

天遣浮丘侍玉皇要將煩暑變淸涼郎星已瑩冰壺操使節重分月斧光肯羨薫風書殿壁行防藜杖炤文房明年慶席風光列縹緲鈞天賜董觴

淸淮繚繞向淸河中有眞仙積慶多西國玉枝家世襲霸陵銅狄手長摩功名本是歸談笑壽考何勞著詠歌行直紫宸淸夜賞共驚蓮燭認鳴珂

堂堂英表典型存知是營丘防世孫已擅文章追逸軌肯教勲業負華門三槐終對黃扉榻六莭聊凴錦使轓更有人間眞樂在滿庭蘭玉秀而溫

想髙日永訟庭空獨弄朱弦奏古風趙客無心惟守壁越人何事欲彎弓鑑分妍醜知無垢水燭須眉賴至公造化從玆寧待祝頑金已寄大鑪中

上李侍郎生辰詩二首

整頓乾坤得巨賢昴精間气動星躔淸秋屆逾旬日景運儲休恰半千蟾苑少年爲上客鳯池指日作眞仙椿松好借爲公壽勁莭英姿獨凜然

天意追還治古風挺生賢佐振休功將令禹迹山川內盡在周公井牧中徳業喧騰歌眾口勲庸簡著在宸衷仰祈戩谷將何比地久天長與國同

上吳監務生辰詩

五莢蓂開十月天出門洗眼防星躔儲精昴宿蕭丞相人夢長庚李謫仙雀舌毫毛翻瑞雪龍涎獸口裊祥煙傳聞北海樽中濶欲借劉伶一醉眠

七言四句

上太師生辰詩十首

堯舜垂衣明日月臯防論道際風雲湏知天地生成徳間世眞儒輔聖君

南北通和自古無如今萬里混車書聞傳每遣皇華使外國人爭問起居

徳望巖巖魯泰山功成天地亦淸閒不湏百犬磨鐫刻碑在農桑樂業間

西風原上卷黃雲歸作人間甕裏春拍手一樽歌旣醉閭閻俱是太平民

老農含笑指家丁偃白靈防始見生身手只今大如許耳根不識鼓鼙聲

年年周孔道何多誰爲緇黃保不磨卻笑紛紛韓孟軰空言無柰異端何

當年崧嶽降申時底事先春五日期要是窮冬正冰雪幹廻和气徧華夷

羣生無路答升平只有年年善頌聲長願遙天無防翳臺星兩兩倍光明

下吏南洲挹郡符深恩猶未放江湖誕辰再拜無他祝願獻蓬萊淸淺圖

萬古叢中見玉英天教正味合和羮枝頭春色無窮在乞與年年薦壽觥

上樞宻生辰詩八首

五云深處老人星夜夜輝光炤廣庭已慶君王三萬壽更符樞府數千齡【老人星】

赤松端指住瀛洲來往塵寰不計秋一任桑田變滄海祗應長伴赤松逰【赤松子】

海上千年一度花結成嘉實映朝霞惟容曼倩三偸去應送山中樞相家【蟠桃】

霧鎖煙籠防度春年年三秀不辭頻便甘采擷奉元伯豈獨三山四老人【紫芝】

擢幹蟠根伴客神八千餘嵗是爲春由來等數知多少試問丹霞洞里人【大椿】

修柯碧幹直參天冒雪淩霜晚更堅信道靑靑長不朽便同公壽數千年【長松】

曵尾逍遙不計年防當千載卽巢蓮從今不入元君夢長伴蓬萊最上仙【靈】

徘徊長占偃松棲朝戱芝田暮玉溪若問緜緜千嵗壽故應端與我公齊【仙鶴】

上丘郎中生辰詩十首

暑令將收月漸圓朐山鐘秀爲生賢雅知上界足官府聊向人間作地仙

聊向人間作地仙少扳郤桂气飄然栢防蘭省翺翔徧三乞州麾興自便

三乞州麾興自便建安風彩最喧傳政成又上甘泉計喜動龍顏席屢前

喜動龍顏席屢前便應緩步玉堂甎上心猶顧南閩重暫遣軺車下九天

暫遣軺車下九天歡逰竹馬競爭先問公重到成何事財阜刑淸徳意宣

財阜刑淸徳意宣潢池赤子盡趨田休聲時到巖廊上寵就提封領漕權

寵就提封領漕權榮兼眾職任尢專裕民足國根儒術應笑區區算用鞭

應笑區區算用鞭公餘引興入詩篇珠璣照防微哦罷環擁諸郎對玉舩

環擁諸郎對玉舩生朝樂事慶俱全紅桃碧藕堪爲壽捧勸新聲更闘妍

捧勸新聲更闘妍我公歡喜浩無邊銜恩下吏將何祝一炷深深栢子煙

上袁運使生辰詩十首

炎蒸已逐火雲斂爽气方隨玉露瀼不是眞賢來間世爭教煩暑變淸涼

使莭雲間擁星爛計防池上見泉流光華勲業知何自鹹詠崧髙降甫侯

總計寧專借逺方髙勲盟府要深藏明年今日歸淸禁天語傳宣勸壽觴

白叟黃童喜色開歡呼都運誕辰來滿城牽挽門衙探祝壽明辰薦防杯

蟾魄駸駸圓月窟長庚煜煜降星躔不知入夢緣何事解使人間見謫仙

發糴轉溝蒙厚徳枯橫野荷深恩當知仁者從來壽鶴算齡不足論

龎眉相對講英猷盡說當年气食牛六十重新開甲子八千從此富春秋

鵬程九萬翼方展桃實三千花正開再拜願伸難老頌仙風定合繼蓬萊

瑞靄當年浮浙水歡謡今日滿閩川不知八郡人多少一日湏添一百年

父老偏憐最小官晚來爭借壽詩防舩門盡說難揮斧句法丁寧子細安

上丘運使生辰詩十首

瑞應昌期嶽孕靈定知仙韻出蓬瀛垂弧已射澄淸志恊夢終馳啟沃聲

當年領防見儒宮俗學紛紛一洗空多少執經懷槧者於今游泳化陶中

懷香更直待楓宸奏事嘗推謇諤臣華省信知符列宿從玆要路是通津

五馬朝天寵眷榮復持金莭按閩城邦人洗眼觀星使記得當年竹馬迎

不勞黼座更臨軒就易星臺擅漕權故部重歸旌莭下新恩優渥在中天

心計泉如地上流嘉謀碩畫冠中州襟懷別有安邦防莫以區區國用求

累載仁恩在眾心世緣偏向此邦深一方難慰去思志誰識敷天望作霖

九重春倚向來深消息新傳有召音子翼謾勤河內惜行防乘馬去駸駸

閩嶠交馳拜賀章博山終夕瑞凝香皇華使節相輝映偏愛薫風夏日長

一官牢落困塵容幸預洪鑪造化中恩重丘山何以報祝公眉壽等衡嵩

上傅太守生辰詩七首

十載江湖已濯纓扁舟直欲了平生南來千騎從民意彊捲絲綸作此行

火雲六日漲晴川一雨誰知刺史天聞道村村盡髙廩逰人泥飲說丰年

曉景曈朧愛日升更將和气逼嚴凝邦人莫說憂襦袴樵水冬來不復冰

紛紛桃李競韶光怪底寒松獨老蒼回首霜天揺落盡卻湏此物薦明堂

俗學何曽辧坎離晴聊作五禽嬉飡霞辟穀空多事淡泊能令日月遲

家在壺山向背中枌楡𨿽近苦西東一官牢落今如許慙愧膺門識孔融

南州十月見寒桃萬瓦霜淸气自髙不用西行問金母便應持此薦香醪

上知郡生辰詩十首

仙逰舍人聲逮中三論久矣排羣雄季子專城今有耀皇天兩耳元非聾

鶴髮仙人年徳尊大賢之後更多聞風流異日窺前軰論議班班總不羣

當年膴仕早標纓不共兒曹校疾行居易獨能遵坦路未妨七十到名卿

十年澤國泛吳航袖有新硎試未嘗聊把一麾施老手便教千里作津梁

教令孚民一嵗期只將平易撫澆漓朝廷若用循良課喚取樵川老吏師

桃花防綬儼仙衣寶帯垂金腹十圍五馬人生眞可貴更欣桑梓共分輝

精藏煙目气藏神笑語溫然與物春靣骨如拳攙兩耳此公壽相等銅人

堂前三鳯戱班衣堂下三槐擢秀枝一嵗倦遊歸緑野紫華鼎鼎防吾兒

寧武堂中白日長公庭訟息炷鑪香禪牀不作娥眉夢一枕淸風到壽鄕

秋水東籬破曉霜黃花不肯媚重陽花神愛惜緣何事要向今朝薦壽觴

上蔡倅生辰詩八首

鐡靣霜髯气象雄功名自奮額邊紅玉関虎帳他年事凜凜人言有祖風

合上淸云卻佐州才稱霹靂用非侔朝廷若問三年課防取金波地上流

不愛官閒笑吏偸坐曹終日計牙籌抱書假寐前賢事況省文書夜未休

靑銅妍媸不可掩白璧瑕玷難爲容何並從來惟有律門前車馬任憧憧

吏軰難禁疾惡風向來嚢槖防皆窮食蔥三斗渾閒事只怕生逄屈突通

難兄要路穩加鞭時有新詩寄阿連報國薦賢休逺取好來喚起共朝天

江山舉目感殊方未挫平生鐡石腸盡把才毫驅筆下滿編雄健拉風檣

好詩不爲俗人裁今日吟邊滚滚來騰綴千篇盈篋笥一年一詠薦金杯

上髙倅生辰詩三首

露眼元睛金作衣等閒一舉集華池來棲蓮葉知千嵗引頸長江自有時【神】

洞中百葉總千葩中有蟠桃實可跨防把蟠桃來祝壽三千才是一畨花【蟠桃】

崧山當日已生申上有羲皇世大椿防把大椿來祝壽八千才是一畨春【大椿】

上嚴州太守生辰詩

嚴瀬灘頭寒潄玉烏龍山色翆磨穹願將二物爲公壽山不頽兮水不窮

五百家播芳大全文粹卷八十七

欽定四庫全書

五百家播芳大全文粹卷八十八

宋魏齊賢

葉棻同輯

樂語

禦宴【聖節皇子誕生】

集英殿乾元節大燕教坊

王岐公

臣聞帝乘離火應赤符誕聖之期云上需天啟祕殿示慈之防橫九門之協气沸萬古之歡聲普祝睿齡樂逄華旦伏惟皇帝至仁天冒盛徳日躋禦堯屋以非心降禹車而泣罪儲精峻廡安行帝道之常收眡邃旒坐炤物情之隱妙元功而不宰暢偉績以無前遹丁震夙之期肇屆淸和之候月維幾望風自南薫云覆翠華天臨熉幄拭玉來寶鄰之使充庭旅絕域之奇稱萬壽之無疆歌太平之旣醉七百年肇乎卜世自符周曆之長八千嵗始以爲春更越莊椿之固臣等謬參法部獲叩宸墀不度孱才敢進口號淸蹕傳音紫禁來逡巡萬玉擁鈞防南山鎭地符宸算北斗傾霞入宴杯鎬飲篇中魚演漾虞韶聲裏鳯徘徊年年赤帝乘離日欣見雲龍帳殿開

勾合曲

方春介壽方稱漢殿之觴百辟均歡正協舜琴之曲宜賡備奏參抃太和上懌皇情教坊合曲

勾小兒隊

玉宇風微覺纎埃之不動金徒漏緩知瑞旭之初長堯樽才泛於九霞禹會正趍於萬玉宜詔髧髦之侶來陳舞羽之容上悅天顏教坊小兒入隊

隊名

仙曲聞韶後童裳舞勺初

問小兒

祥鳯傾梧帝所殆非於人世恩魚泳藻皇慈適浹於臣心何緣靑佩之羣得簉赤墀之地整鮮巾而炤爛儼長防以舒徐必有從來雍容敷奏

小兒

臣聞周雅萬年薦自天之時福堯封三祝感及物於君仁適臨出震之辰爰紀乘離之月敞大庭而肆宴決罄宇以均休伏惟皇帝握斗披元撫辰凝治雷霆號令一鼓舞於羣生云漢睿章共昭回於上象納民富壽措國盈成滯穗餘糧已溢農疇之望祥圖瑞牒弗停史筆之書今此素魄將盈赤精甫燭盛蒲魚之樂飲洽革鹿之歡心陋唐節之千秋或虧誦聖盡禹朝之萬國咸走賔王同輸就日之誠共禱後天之算臣等佩觽弱齒秉翟微蹤偶祗召於中宸願呈儀於丹戺進慙薄技仰侑皇情未敢自專伏進止

勾雜劇

蹁躚長防適停逸綴之班曼衍都塲未盡多歡之具宜薦滑稽之戱以資愷樂之情徐韻宮商雜劇來與

放小兒

舞茵徹綉暫收畫鼓之聲宴斚浮香漸轉綠槐之影歌沛風而甫歇泳沂水以將歸再拜天堦相將好去

勾女弟子

華簮拱極黼座當陽幸天地之同符復君臣之共樂𨿽喜天杯之泛未呈風防之妍宜按籍於梨園俾薦懽於鎬邑連進驚鴻之態來參翔鳯之儀上奉天顏兩軍女弟子入隊

隊名

神樞標慶誕仙綴侑皇醺

問女弟子

帝幄天髙人寰升隔鵷鷺之羣下集魚龍之戱前陳何巫山行雨之蹤肆洛浦淩波之步輙離云島直叩天堦必有剖陳雍容敷奏

女弟子

妾聞少皥應符紀華渚流虹之異商王受命羙皇穹降鳦之祥偉上聖之挺生當南訛之肇序三靈擁佑諸福叢休對蒸云復旦之期廣湛露晞陽之渥著爲盛節永屬熈朝伏惟皇帝躬攬乾綱心遊道祕廸一祖二宗之訓同三王四代之符偃然一函夏之歸坐以湏大昕之旦康功卽底墜典交修內則文物盈庭躋聲華於治古外則謳歌載路樂富庻於多方聿臨載誕之辰普祝無疆之慶霈皇慈於鎬飲徹霄極以嵩呼北辰受眾星之環長居紫禁南極觀老人之見永輔丕圖妾等謬齒仙塲幸逄聖旦願應鏗純之節觕陳蹈厲之容未敢自專伏進止

勾雜劇

天儀有穆皇棄無嘩顧宴斝之云周慮歡衿之未洽宜薦邯鄲之笑以參平樂之嬉徐韻金銀絲雜劇來歟

放女弟子隊

肅乂都塲九奏之仙韶終曲樂耽廣殿萬年之嘉樹移陰蓬島路遐瑤池日晚徹綉茵而浪捲振防袂以風翔再拜天堦相將好去

興龍節大燕教坊

蘓子瞻

臣聞天所眷命生而神靈惟三代受命之符萃於玆日實萬世無疆之福延及我民南極之祥輝交北鄰之瑞節同趨鎬燕爭頌堯封恭惟皇帝陛下稽古溫文乘乾剛粹體生知而猶學藏妙用於何言故得六聖承休三靈眷佑徳隆星晷齊六符而泰堦平河行地中錫九疇而彛倫正屬誕彌之令旦履長髮之嘉祥夙設九賔於廷徧舞六代之樂日無私於臨炤葵藿自傾天有信於發生勾萌必逹臣等濫塵法部獲造彤墀下采民言得三萬里之謡頌登歌壽斝以八千嵗爲春秋不度蕪音敢進口號

風捲云舒合兩班曈曈瑞日映天顏觀書已獲千秋鏡積徳長爲萬壽山臘雪未消三務起壬人不用五兵閒相逄父老爭相賀卻笑華胥是夢間

勾合曲

笙磬同音考中聲於神鼓鳥獸率舞浹和气於敷天上奉宸歡教坊合曲

勾小兒隊

眾技旅庭振歡聲於無外逰童頌聖陶至化於自然上奉皇威教坊小兒入隊

隊名

壌歌皆白髮象舞及靑衿

問小兒隊

跳踉廣陌初疑竹馬之遊合散彤墀忽變驚鴻之狀欲知來意且悉敷陳

小兒

臣聞流虹啟聖非人力所致之符湛露均恩與天下共享其樂旁行海宇外薄戎夷咸欣載夙之辰共獻無疆之祝恭惟皇帝陛下神武不殺將聖多能天生徳於予旣稟狥齊之質人樂告以善輔成經緯之文法慈儉於東朝防詩書於西學載臨誕日俛答輿情非爲靡曼之觀庻備太平之福臣等微生齠齔學樂父師就列紛紜𨿽無殊於鳥獸赴音俛仰亦少效於涓塵未敢自專伏進止

勾雜劇

樂且有儀方君臣之相悅張而不弛豈文武之常行欲佐歡聲宜陳善謔金絲徐韻雜劇來歟

放小兒隊

末技畢陳下情無壅旣成文於綴兆猶斂袂以回翔再拜天堦相將好去

勾女童隊

飛步壽山起香塵於羅襪散花禦路泛回雪於錦茵上奉宸顏兩軍女童入隊

隊名

生商來瑞鳦浴佛降羣龍

問女童隊

玉座天臨𨿽仙凡之有隔翆鬟云合豈艸木之無知宻邇天階悉陳來意

女童

妾聞千里一曲變澄瀾於濁河萬壽三稱隱歡聲於靈嶽天人並應夷夏來同𨿽云北裏之微敢獻華封之祝恭惟皇帝陛下睿文冠古神智無方同堯舜之性仁而能濟眾陋成康之刑措猶待積年共欣建丑之正再覩興龍之防桑田東海傾壽斚而未幹汗竹南山書頌聲而無極妾等幸緣賤藝獲望威顏振萬於庭欲赴幹旄之節間歌以雅庻諧笙磬之音未敢自專伏進止

勾雜劇

舞綴蹔停歌鐘少闋必有應諧之妙以資載笑之歡上悅天顏雜劇來歟

放女童隊

振袂再成曲盡回風之妙分庭久立漸移愛日之陰再拜天堦相將好去

興龍節集英殿宴教坊

蘓子瞻

臣聞帝武造周已兆興王之迹日符祚漢實開受命之祥非天私我有邦維聖乃作神主仰止誕彌之慶集子建丑之正瑞玉旅庭爰講比鄰之好虎臣在泮復通西域之琛式燕示慈與人均福恭惟皇帝陛下睿思冠古濬哲自天煥乎有文日講六經之訓述而不作思齊累聖之仁夷夏宅心神人恊徳卜年七百方過歷以承天有臣三千鹹一心而戴後彤庭振萬玉座傳觴誦干戈載戢之詩作君臣相悅之樂斯民何幸白首太平臣猥以防生親逄盛旦始慶猗蘭之防願賡擊壤之音下采民言上陳口號

凜凜重瞳日月新四方驚喜識天人共知若木初升旦且種蟠桃莫計春請吏黒山歸屬國給扶黃髮拜嚴宸紫皇應在紅雲裏試問淸都侍從臣

勾合曲

祝堯之壽旣罄於歡謡象舜之功願歸於備樂羽旄在列笙磬同音上奉宸嚴教坊合曲

勾小兒隊

魚龍奏技畢陳詭異之觀齠齔成童各效回旋之妙嘉其尙防有此良心仰奉宸慈教坊小兒入隊

隊名

兩堦陳羽籥萬國走梯航

問小兒隊

工師在列各懷自獻之能侲子盈庭必有可觀之技未知來意宜悉奏陳

小兒

臣聞生民以來未有祖宗之仁厚上帝所眷錫以聖神之子孫孚佑下民篤生我後瞻舜瞳之日月望堯顙之山河若帝之初逹四聰於無外如川方至傾萬宇以來同恭惟皇帝陛下齊聖廣淵剛健篤實識文武之大者體仁孝於自然歌詩思齊見文王之所以聖誦書無逸法中宗之不敢康誕日載臨輿情共祝神防授萬年之算洛書開五福之祥臣等嬉逰天街沭浴皇化欲陳舞蹈之意不知手足之隨未敢自專伏取進止

勾雜劇

金奏鏗純旣度九韶之曲霓衣合散又陳八佾之儀舞綴蹔停伶優間作再調絲竹雜劇來歟

放小兒隊

逰童率舞逐物性之熈怡小技畢陳識天慈之廣大淸歌旣闋疊鼓屢催再拜天堦相將好去

勾女童隊

垂鬟在列斂袂稍前豈知北裏之誠敢獻南山之壽霓旌坌集金奏方諧上奉威顏兩軍女童入隊

隊名

君臣千載遇歌舞八方同

問女童隊

摻撾屢作旌斾前臨顧逰女之何能造彤庭而獻技欲知來意宜悉奏陳

女童

妾聞瑞鳦來翔共紀生商之兆羣龍下集適同浴佛之辰佳气充庭和聲載路輦出房而雷動扇交翟以雲開喜動人天春還艸木恭惟皇帝陛下凝神昭曠受命穆淸三後在天宜興王之世有四人廸哲知享國之無窮乃飬良辰欲均景福庭設九賔之禮樂歌四牡之章妾等幸覯昌期獲瞻文陛𨿽乏流風之妙願輸率舞之誠未敢自專伏進止

勾雜劇

淸淨自化𨿽莫測於宸心詼笑雜陳示俛同於眾樂金絲再舉雜劇來歟

放女童劇

分庭久立漸移愛日之陰振袂再成曲盡回風之態龍樓卻望鼉鼓屢催再拜天堦相將好去

坤成節集英殿宴教坊

蘓子瞻

臣聞視履考祥旣占懷月之夢對時育物必有繼天之功方大火之西流屬陰靈之旣望帝於是日誕降仁人意使斯民咸歸壽域共慶千年之遇得生二聖之朝式宴示慈與民同樂恭惟皇帝陛下文思天縱睿哲生知力行禹湯之仁常恐一夫之不獲躬蹈曾閔之孝故得萬國之歡心恭惟太皇太后陛下道契天人徳超載籍知人則哲蓋帝堯之所難修已安民𨿽虞舜其猶病風雲從而萬物覩日月照而四時行自然動植之咸安莫知天地之何力三宮交慶羣後駿奔寶鄰通四牡之歡航海致重譯之贐洞庭九奏始識咸池之音靈嶽三呼共獻後天之祝臣等叨居法部輙采民言上凟宸聰敢陳口號

三朝遺老九門前又見承平大有年文母憂勤初化俗曾孫仁孝已通天史書元祐三千牘樂奏坤成第一篇

欲采蟠桃歸獻壽蓬萊淸淺半桑田

勾合曲

秋風協應生殿閣之微涼廣樂具陳韻金絲而間作欲觀鳥獸之率舞願聞笙磬之同音上奉宸顏教坊合曲

勾小兒隊

朱幹玉戚本以象功白叟黃童皆知頌聖盍命髧髦之侶來陳舞勺之儀上侑皇歡教坊小兒入隊

隊名

願同千嵗樂長奏太平謡

問小兒隊

鎬京廣燕方雲集於縉紳沂水遊童忽鳬趨於庭廡𨿽云小技必有可觀咫尺天顏悉言汝志

小兒

臣聞功存社稷慶鐘髙宻之門澤及本支天作太任之徳西風之入律藹瑞气之盈庭嘉與四方同稱萬壽恭惟皇帝陛下文思稽古濬哲在躬日奉東朝之歡率用家人之禮以謂慈儉之化無徳而能名保祐之功如天之難報惟流傳於歌舞庻髣髴其儀刑臣等𨿽在弱齡久陶孝治敢率垂髫之侶共陳振萬之儀未敢自專伏取進止

勾雜劇

鸞旗日轉雉扇雲開蹔回綴兆之文少進俳諧之技來陳善戱以佐歡聲上樂天顏雜劇來歟

放小兒隊

靑衿旅進𨿽末技而畢陳黃屋天臨知下情之無壅旣成文於綴兆爰整袂以徘徊再拜天堦相將好去彤壺漏箭隨雞唱以漸移絳節防髦聞鳯簫而自舉宜召散花之侶來陳回雪之姿上奉宸歡兩軍女童入隊

隊名

金風回翆袖玉琯倚淸歌

問女童隊

鳯歌諧律方資燕爼之歡鷺羽分庭忽集壽山之下低鬟有待振袂欲前宻邇天堦悉陳來意

女童

妾聞塗山啟夏來玉帛於萬邦摯仲興周柞本枝於百世嘉辰共樂壯觀一新恭惟皇帝陛下舜孝自天堯仁浹物膺昊穹之成命席累聖之詒謀惟地勢坤永載無疆之徳以天下養躬持胥樂之觴六樂在庭百工奏技妾等親逄盛旦獲望嚴宸藝𨿽愧於驚鴻心已先於儀鳯願陳舞綴上奉天顏未敢自專伏取進止

勾雜劇

風淸羽蓋日轉槐庭欲資載笑之歡必有應諧之妙暫回舞綴少進詼詞上悅天顏雜劇來歟

放女童隊

八音間作旣成皦繹之文萬舞畢陳曲盡回翔之態望彤闈而卻立斂翆袂以言歸再拜天堦相將好去

壽寧節大燕教坊

楊大年

負檢而龍薦圖神告太平之兆雷繞樞而虹流渚天開上聖之祥頒歷象於四夷混車書於萬國南畆遂有年之望東風諧入律之占仰象魏以駿奔咸抱祝堯之志啟栢梁而髙會式敷在鎬之恩伏以皇帝陛下寅奉上元恭臨下士體禹湯之勤儉躬堯舜之聰明宵分而未輟觀書日旰而猶勤聽政文徳舉素王之教兵機受元女之符百代之間周知其損益千里之外遙制其便宜羣臣莫望於淸光列辟盡懷於慙徳矧復四時大順萬物由庚蠢動翾飛俱入華胥之國流沙若木悉歸輿地之圖五稼咸登三邊不聳鮐背鶴髮但撃壌以謳歌猿飲鳥言競梯山而貢獻加以徳音丕布王澤四流化行若神民望如艸露冕褰幃之吏盡畏簡書耕田鑿井之人皆知帝力而猶卑宮克己側席求賢推仁必及於豚魚擢善防遺於菅蒯文物聲明而大備憲章典故以交修方將勤百萬之兵上陰山而刻石具三千之禮登日觀以泥金告天地以成功播古今之能事今者就盈良月誕聖嘉辰玉燭再調珠躔式序五方異俗悉奔走以來王三事大夫共懽呼而上壽初日沈露盤之色微風飄天籟之音人神克諧朝野相慶咸祝南山之算同瞻北極之尊臣等幸列明庭親逢廣宴叨居樂部已慙師乙之賤工俯繼頌聲終愧巴人之濫唱豈敢形容於盛徳庻期導逹於下情不揆非才輙獻口號

曉開閶闔宴公卿瑞气氤氳覆紫庭貝闕乍疑塵外見鈞天猶是夢中聴雲間髙捧三危露堦畔全開七葉蓂萬國衣冠祝堯壽煌煌南極老人星

教坊合曲

金奏初陳衢樽乍泛愛景上延於黃道祥雲下覆於紫庭物色澄鮮天心悅豫幸當宴鎬同祝堯年上悅龍顏教坊度曲

勾舞僮

嘉宴方酣淸商玉闋忽翆旌而前引儼蜺帔以成行無非綽約之仙姿欲獻婆娑之妙舞仰資睿算用慶佳辰再韻宮商教坊小兒入隊

隊名

千秋逄令節三殿宴羣臣

問舞僮

新衣楚楚有雲羅霧縠之奇長袖翩翩盡回雪流戱之妙旣呈絕技合祝皇明主首一人分明敷奏

舞僮

三靈睠命方開上聖之祥萬防歡心過被至仁之化爰屬猗蘭之慶載敷湛露之恩伏以皇帝陛下執左契以臨人用大鈞而播物懸憲章於象魏宣教化於辟雍霜露所均盡爲內地舟車不及咸作外臣四方無金革之憂萬井有弦歌之樂而又勤勞庻政憂卹蒸民廟堂皆丙魏之賢方面盡韓彭之將百官承式六府孔修藏珠玉於山川式表還淳之理銷劍防爲耒耜克彰務本之仁載隆磐石之基俯防江虹之節魚龍百戱競傳西域之風鴛鷺千官共祝南山之壽臣等俱慙防稚幸偶升平輙陳下裏之音仰祝後天之算未敢自專伏取進止

勾雜劇

淸歌激越方遏於行雲妙舞婆娑乍廻於飛雪祝聖之心旣切觀盛之事難忘上悅天顏雜劇來耶

放舞僮隊

宴開栢殿飛玉斝以方深樂闋蓂堦滴銅壺而漸次共祝後天之算同傾向日之誠再拜瑤瑎相將好去

集英殿皇子降生大燕教坊

王岐公

伏以魯觀占云適紀新陽之應震宮主鬯早開皇序之祥況寶歷之逄熈復宸居之乘豫特頒廣燕用餙多歡恭惟皇帝陛下徳邁往初仁漸動植虎旗犀甲韜兵於武庫之中桂海冰天獻賮於彤墀之下休祥兆於君徳寒律變爲春和浹嘉气於神都列芳筵於祕殿下珍羣之鵷鷺發和奏之笙鏞於時日上扶桑風生廣莫度芝蓋於丹墄降金輿於紫闈百獸咸和率舞帝虞之樂羣生遂性如登老氏之防固已追平樂之勝遊掩栢梁之髙會臣謬參法部獲望淸光靡揆才蕪敢進口號

忽覺祥雲繞禁門寶慈宮裏見皇孫便令三洞張仙樂直許千官醉禦樽未曉淸風生殿閣經旬赤气見乾坤湏知此防非常有遙防天顏一倍溫

勾合曲

霞泛帝觴凝三微之協气星聮朝異燦初日之祥暉方魚藻以均歡宜簫韶之念奏宸遊正洽樂節徐行上奉天顏教坊合曲

勾小兒隊

燕觴飛羽方歌湛露之詩廣樂摐金已極鈞天之奏宜命遊童之侶來陳舞佾之容上奏皇慈教坊小兒入隊

隊名

逰童春自舞儀鳯曉先鳴

問小兒隊

宸廷廣禦仰侔太極之躔鈞樂更和曲盡咸英之奏何處采髦之侶輙趨文陛之前必有所陳雍容敷奏

小兒

臣聞舜帝仁深眾極慕氊之樂周家徳盛時歌在藻之娛屬紹羙於皇圖申發祥於甲觀宜錫需云之宴用均浹寧之歡恭惟皇帝躬上主之資撫中天之運禮樂兼三王之偹文章邁兩漢之隆矧乃武庫韜戈戎亭徹百蠻奔走南逾銅鼓之鄕萬里謳歌西出玉関之路今則陽生寶燭陰謝窮郊麗日重輪已應千齡之瑞和風入律更萌萬物之華方玉斚之交飛復朱弦之逓奏羣情大洽勝防難儔臣等𨿽在童髦嘗習舞幹之妙輙趍君陛願隨樂郊之行未敢自專伏進止

勾雜劇

華旌影觀童舞之有文畫鼓收聲識均音之終曲助以優鼓之技浹於燕席之歡上懌宸顏雜劇來歟

放小兒隊

銅壺逓箭屢移宮幄之陰鵷鷺充庭久曵童髦之采旣闋韶音之奏難停舞綴之容再拜天堦相將好去

勾女弟子隊

華簮照席再嚴百辟之趨寶幄更衣復覩中天之坐宜度仙韶之曲更呈舞防之妍上奉皇慈兩軍女弟子入隊

隊名

玉調歌管脆雪入舞腰輕

問女弟子隊

金徒緩箭延麗日於壺中翆羽飛觴醉流霞於天上何仙姿之綽約叩丹陛以踟躕湏有剖陳近前敷奏

女弟子

伏以位薦蒼震屬元子之周祥歌起盛周見羣臣之合好矧萬防之多豫誠千載之一時共樂熈宸用恢勝矩恭惟皇帝向明紫極儲思巖廊返三王五帝之風繼一祖四宗之烈亭相屬不賫萬里之糧年廩屢登又羙曽孫之稼時及新陽之復早逄重日之暉廣慈於前王慶休華於玆旦玉觴盈醴均流湛露之恩翆虡鳴鐘合奏洞庭之曲帝所之歡未極壺中之影初長妾等幸覩盛期獲塵法部側聴鈞音之節來參妙舞之容未敢自專伏進止

勾雜劇

鸞拂宮茵極七盤之妙舞鳯儀仙曲終九奏之和聲方鎬飲之窮歡宜秦優之進伎宸顏是奉雜劇來歟

放女弟子隊

宮花剪防恍疑天上之春海日銜規忽覺人間之暮宜整羽衣之綴卻還蓬島之逰再拜彤庭相將好去

五百家播芳大全文粹卷八十八

欽定四庫全書

五百家播芳大全文粹卷八十九

宋魏齊賢

葉棻同輯

樂語

禦宴

紫宸殿正旦大宴教坊

蘇子瞻

臣聞行夏之時正莫加於人統采周之舊王方在於鎬京惟吉月之布和休庶工而未作使華逺集鄰好交修萃簪笏於九門來車書於萬里將興嗣嵗以樂太平恭惟皇帝陛下躬履至仁誕膺眷命法天地四時之運民日用而不知傳祖宗六聖之心我無爲而自化九徳咸事三年有成始禦八音之和以臨元日之防人神相慶夷夏來同臣等忝與賤工得親壯觀知輿情之願頌顧盛徳之難形不度荒蕪敢進口號

九霄淸蹕一聲雷萬物欣榮意已開曉日自隨天仗出春風不待斗杓回行看菖葉催耕籍共喜椒花映壽杯欲識太平全盛事振振鵷鷺滿雲臺

勾合曲

東風應律南籥在庭餞臘迎春方慶三朝之防登歌下管願聞九奏之和上悅天顏教坊合曲

勾小兒隊

工師奏技咸踴躍以在庭稚孺聞音亦回翔而赴節方資共樂豈間防情上奉宸歡教坊小兒入隊

隊名

仙山來絳節雲海戲羣鴻

問小兒隊

六樂充庭九賓在列何彼垂髫之侶欲陳振袂之能必有來誠少前敷奏

小兒致意

臣聞正月上日萬彚所以更新羣臣嘉賓四方於是觀禮雪方占於上瑞風已告於先春及此良辰設爲髙防恭惟皇帝陛下子來九有天覆兆民煥乎其有文章昭然若揭日月安西都防來輸八國之琛南極老人出效萬年之壽還圭璋於鄰使受圖籍於春朝擊石摐金奏鈞天之廣樂跳毬舞索戲平樂之都塲臣等沐浴太平詠歌新嵗鼓舞咸韶之韻蹌揚鳥獸之間未敢自專伏候進止

勾雜劇

以雅以南旣畢陳於眾伎載色載笑期有悅於威顏舞綴暫停優詞間作金絲徐韻雜劇來歟

酒闌金殿旣均湛露之恩漏減銅壺曲盡風流之妙望丹墀而申祝整翠袖以言歸再拜天堦相將好去

正旦大宴教坊

宋子京

瑞管開華允集春朝之慶寶圭修好用交鄰國之歡乘節物之載陽均宴慈而飾喜羣情胥洽盛際難諧伏惟尊號皇帝陛下誕受瑤圖丕承峻命右人文而徇鐸偃神武以止戈百谷順成東戶之餘糧在畆二儀欣合甘泉之眾瑞如山乃至刑措圜扉仁孚行葦湛安瀾而有謐廓壽域以無疆眷言韶籥之初兼重使華之享天臨黼座星拱翠蕤治世諧音並奏承云之曲仙倡俜妙爭趨平樂之塲天酒流甘君庖飫美玉宇來風而增麗金徒抱箭以方徐紛湛露於加籩靄需云於設席臣幸觀鎬飲均抃堯仁𨿽愧匪才敢進口號

歷啟新年靄萬祥詔開慈宴順三陽紫雲度曲調天樂北斗回杓揖壽觴帝澤普臨春自暖人心歡極日先長拭圭講好多儀備永奏威顏對未央

勾合曲

天華玉色方豈樂以推恩鷺羽鴻儀儼雍容而在列式順九陽之令宜陳四上之音徐韻宮商教坊合曲

勾小兒隊

靈屏昭坐辟丹地之纎塵朱鷺俄軒促一庭之疊鼓宜命垂髫之列並呈投袂之妍上悅天顏教坊小兒入隊

隊名

遊童歌美化善舞慶丰年

問小兒隊

翩翩矩步粲粲華衿諒非舞勺之儔容是浴沂之侶旣造庭而綴舞盍駐籥以陳辭少進天堦相將好去

小兒

上日開春舉防同之盛典馳軺展贄重南北之歡心喜聘禮之斯成祈宴賓而晉樂辰居祕殿霧集一簪葉气以乘時昭亨期之累盛伏惟尊號皇帝陛下文思邁古濬哲當天干坤不宰以爲功日月常新而啟旦梯山航海藹遐裔以同歸溫洛榮河擁鴻休而有煥屬以下風攺煦蓂朔暢勾萌必逹之宜當慶賜遂行之始羽觴玉斚稱萬壽於堯封云節薰琴合九成之鈞奏鳬藻之情已洽露蕭之渥方濃臣等並愧髫齡欣逢聖世願進橦竿之伎仰參舞羽之行未敢自專伏候進止

勾雜劇

麗服整容崇牙采暫闋來云之妙少畱曵蠻之行俾優伎之參呈奉皇情之式喜宮商徐韻雜劇來歟

放小兒隊

鳳簫更奏雞刻潛移幸資折俎之歡已徧流風之態各齊綴兆徐整巾防再拜天堦相將好去

集英殿秋宴教坊

王岐公

臣聞髙廩登秋美粢盛之已報需云命宴嘉飲食之維時況寶歷之逢熈復皇居之乘豫樂已羣臣之飫翕同萬物之和防惟尊號皇帝陛下徳邁前王仁敷中宇虎旂犀甲韜兵武庫之中桂海冰天獻賮彤墀之下邦有休符之應民躋壽域之康爽气於重霄置淸觴於別殿下羣珍之鵷鷺發和奏之笙鏞於時日上扶桑風生閶闔度芝蓋於丹墄降金輿於紫闈百獸感和來舞帝虞之樂羣生遂性如登老氏之臺固已追平樂之勝逰掩栢梁之髙防臣謬參法部獲望淸光靡揆才蕪敢進口號

翠輦鳴梢下未央千官齊望赭袍光霜淸玉佩中天響風轉金鑪合殿香仙仗忽驚蓬島近晝陰偏度漢宮長年年萬寶登秋後常與君王獻壽觴

勾合曲

露泛帝觴凝九秋之顥气星聨朝弁燦初日之長暉方魚藻以均歡宜簫韶之合奏宸逰正洽樂節徐行上悅天顏教坊合曲

勾小兒隊

燕觴飛羽方歌湛露之詩廣樂摐金已極鈞天之奏宜命防童之綴來陳舞佾之容上奉皇慈教坊小兒入隊

隊名

紅英鋪禁戺絳節引仙童

問小兒隊

宸庭廣禦仰侔太紫之纒鈞樂更和曲盡咸英之奏何處采髦之侶輙趣文陛之前必有所陳雍容敷奏

小兒

臣聞舜帝深仁眾極慕羶之樂周家盛徳時歌在藻之娯矧逢下武之期屢洽登年之瑞張君臣之廣宴煥古今之多儀恭惟尊號皇帝陛下躬神睿之姿撫休明之運禮樂兼於三代文章邁於兩京矧乃武庫韜戈戍亭徹百蠻奔走南逾銅鼓之鄕萬里謳謡西出玉關之路今則淸商應律滯穗盈疇奏肆夏之音事軼元侯之享詠嘉魚之什禮交君子之歡足以崇勝防於難追騰頌聲於無旣臣等生陶醲化謬齒伶坊𨿽在童髮嘗習舞幹之妙輙趨君陛願隨樂節之行未敢自專伏進止

勾雜劇

華旌伭影觀童舞之成文畫敔收聲識鈞音之終曲助以優人之技卜爲淸晝之歡上懌宸顏雜劇來歟

放小兒隊

銅壺逓箭屢移宮樹之音鷺羽充庭久曵童髦之防旣闕韶音之奏難停舞綴之宮再拜天堦相將好去

勾女弟子隊

華簪炤席再嚴百辟之趨寶幄更衣復覩中天之座宜度仙韶之曲更呈舞袖之妍上奉皇慈兩軍女弟子入隊

隊名

宮錦祥鸞下仙韶采鳳來

問女弟子隊

金徒緩刻延麗日於壺中翠羽飛觴醉流霞於天上何仙姿之綽約叩丹陛以踟躕惟有剖陳近前敷奏

女弟子

妾聞凝霜降屬百工之告休歌起鹿鳴見羣臣之合好矧萬幾之多豫復千載之盛期啟燕良辰騰歡綿宇恭惟尊號皇帝向明紫極儲思巖廊邁三皇五帝之風紹一祖二宗之烈亭相屬不賫萬里之糧年廩屢登又美曽孫之稼時及授衣之民多擊壤之禧廣慈惠於前儀慶升平於玆日玉觴盈醴均流湛露之恩翠簴樅金合奏洞庭之曲感福休於靡極召和樂於無窮妾等幸遇昌時預陳法部舉聴鏗純之節來參蹈厲之容未敢自專伏候進止

勾雜劇

鸞拂宮茵極七盤之妙態鳳儀仙曲終九奏之和聲方鎬飲之窮歡宜秦優之進技宸顏是奉雜劇來歟

放女弟子隊

宮花剪防恍疑天上之春海日衘規忽覺人間之暮宜整羽衣之綴卻回云島之防再拜彤庭相將好去

集英殿秋宴教坊

元絳

臣聞灝气澄爽當金飈沆碭之時巖廊穆淸乃黃屋燕閒之日肆陳廣防申惠庶工慶盛世之熈隆浹輿情而鼓舞恭惟皇帝陛下九幹毓粹三象儲精丕承累洽之基茂建大中之治縱橫文武聲教塞於天淵出入聖神威靈震於戎狄方且輯瑞而朝羣後垂防而揖三皇光圗麗史之祥紛綸而洊至軼漠逾沙之貢竭蹷以相趨運獨化以陶鈞寘懷生於仁壽屬商緯之遒暮方嵗物之順成持禦大庭爰開髙宴動詔蹕於丹禁集朝簮於赤墀美樂在陳下九苞之鳳舞嘉觴來上騰萬嵗之山聲續卿云復旦之歌合湛露晞陽之雅臣等叨參法部幸對威顏上凟聖聰敢進口號

秋風閶闔九門開天上鳴鞘步輦來萬樂管弦流紫府千官簪佩集鈞臺華胥雲霧凝仙仗南極星辰入壽杯旣醉太平均五福明良賡載詠康哉

勾合曲

金飈日爽慶嘉生登稔之祥玉簴天臨宣惠宴均懽之澤宜按鳳韶之奏載賡魚藻之歌上奉宸顏教坊合曲

勾小兒隊

簫韶疊奏通天地以均和簪組相趍恊君臣之同樂宜命垂髫之侶來陳舞象之容徐韻宮商教坊小兒入隊

隊名

舞羽虞廷樂歌雲沛水童

問小兒隊

廣樂張庭華茵布地向爾童髦之侶來瞻宸扆之嚴必有敍陳分明敷奏

小兒

臣聞霜气始肅登萬寶以順成金行當期奄四夷而率服乘蕭辰之爽徹開廣宴之光華親禦九宸均懽百辟恭惟皇帝陛下至仁溥博盛徳昭淸獨觀萬化之原遐踵三皇之武振張禮樂垂王度於區中緫攬英雄憺霆威於徼外神功廣運聖業永昌方黃屋之淸居乘素商之令序肆瑤席於黼帳下雕輿於紫闈壽斚九行懽聲動而六鰲抃鈞簫八闋和气浹而丹鳳翔仰屬重熈誕膺多福臣等當甫髫鬌幸閱聲明習戲康衢嘗爲於蹈舞進趨文陛願效於伎能未敢自專伏候進止

勾雜劇

疊鼓凝簫未巳九成之奏垂髫佩韋暫分八佾之行宜陳優戲之容上奉威顏之樂再更妙引雜劇來歟

放小兒隊

金胥漏緩玉案香濃天酒千鐘眷簪紳之具醉童衣五防促步武以將歸再拜天堦相將好去

勾女弟子隊

日轉彤墀香飄黼座宜旅陳於舞綴以仰奉於宸懽上悅天顏兩軍女弟子入隊

隊名

承云鈞籟合回雪舞袿輕

問女弟子

翠華日麗玉殿風淸飄然妙舞之容來此丹塗之地帝暉在望晝漏已移必有敍陳分明敷奏

女弟子

妾聞周詩旣醉工歌均五福之祥漢宴無嘩國禮重九儀之序方戒肅霜之候特推湛露之恩百辟相趨三靈共悅恭惟皇帝陛下握樞臨極乘籙禦乾道昭五聖之光孝奉兩宮之養聰文若古動云漢之明回智武如神馳雷霆之震赫羌戎率服稼穡阜成當秋籥之澄凝方政機之暇豫轉淸蹕於黃道集華簪於赤墀泛齊千鐘共享衢樽之美咸池九奏具聞天籟之和維玆燕愷之娯屬是休嘉之防妾等宴陪樂府得踐宮途望咫尺之威實欣於天幸效蹁躚之舞願奉於宸懽未敢自專伏進止

勾雜劇

舞佾廻翔己奉建章之防倡俳調笑宜來平樂之塲上悅天顏雜劇來歟

放女弟子隊

香凝黼幄聴玉漏之頻移日轉文茵顧霓裳之久駐已盡七盤之妙宜還三洞之逰再拜天堦相將好去

集英殿秋宴教坊

蘇子瞻

臣聞天無言而四時成聖有作而萬物覩淸淨自化𨿽仰則於帝心豈弟不回亦俛同於眾樂屬此九秋之候燦然萬寶之成吾王不逰何以勞農而休老君子如喜則必大烹以養賢恭惟皇帝陛下孝通神明仁及艸木行堯禹之大道守成康之小心華夷來同天地並應以謂福莫大於無事瑞曷加於有年南極呈祥秋分而老人見西夷慕義渉流沙而天馬來嘉與臣工肅陳燕俎禮元侯於三夏諧庶尹於九成宣示禦觴聳近臣之榮觀臚傳天語溢兩廡之歡聲臣等幸觀昌辰叨塵法部采謡言於擊壤助蒙瞍之陳詩仰奉威顏敢進口號霜霏碧瓦尙生煙日泛彤庭已集仙藹藹四門多吉士熈熈萬國屢丰年髙秋爽气明宮殿元祐和聲入管弦菊有芳兮蘭有秀從臣誰和白雲篇

勾合曲

西風入律間歌秋報之詩南籥在庭備舉徳音之器弦匏一倡鐘鼓畢陳上奉宸顏教坊合曲

勾小兒隊

皇慈下逮罄百執以均歡眾技畢陳示四方之同樂宜進垂髫之侶來修秉翟之儀上奉威顏教坊小兒入隊

隊名

登歌依頌磬下管舞成童

問小兒隊

大君有命肆陳管磬之音童子何知入簉工師之末欲詳來意宜悉奏陳

小兒

臣聞天行有信正得秋而萬寶成君徳無私日將旦而羣陰伏淸風應律廣樂在庭占嵗事於金穰望天顏之玉粹沐浴膏澤詠歌升平恭惟皇帝陛下天縱聰明日躋聖智無一物之失所得萬國之歡心𨿽擊壤之民固何知於帝力而後天之祝亦各抒於下情臣等幸以齠齔之年得居仁壽之域詠舞雩於沂水久樂聖時唱銅鞮於漢濵空慙俚曲願陳舞綴少奉宸歡未敢自專伏候進止

勾雜劇

朱弦玊管屢進淸音華翟文竿少停逸綴宜進恢諧之技少資色笑之歡上悅天顏雜劇來歟

放小兒隊

廻翔丹陛已陳就日之誠合散廣庭曲盡流風之妙歌鐘告闕羽籥言旋再拜天堦相將好去

勾女童隊

錦薦云舒來九成之丹鳳霞衣鱗集隱三疊之靈鼉上奉宸嚴教坊女童入隊

隊名

香雲浮綉扆花浪舞彤庭

問女童隊

淸禁深嚴方縉紳之雲集仙音嘽緩忽簪珥之星陳徐步香茵悉陳來意

女童

妾聞鈞天廣樂空傳帝所之逰閶闔淸風理絕庶人之共夫何仙聖靡隔塵凡仰瞻八采之威自慶千齡之遇恭惟皇帝陛下幹健而粹離明而文規摹六聖之心人將自化儀刑文母之徳天且不違樂玆大有之年申以示慈之防虞韶旣畢夏籥將興妾等分綴以湏審音而作願俟上歌之闋少同率舞之歡未敢自專伏候進止

勾雜劇

弦匏疊奏干羽畢陳洽聞舜樂之和稍進齊諧之技金絲徐韻雜劇來歟

放隊

羽觴湛湛方陳旣醉之詩鼉鼓淵淵復奏言歸之曲蛾鬟佇立斂袂卻行再拜天堦相將好去

聖節錫宴

壽寧節

楊大年

木鐸揚而金革偃是八方富庶之時黃河淸而里社鳴乃萬乘誕生之日朝野共歡於無事寰區同慶於有年星流電繞以呈祥沒羽浮琛而入貢四時大順正當北陸以迎寒百辟歡呼共指南山而獻壽皇帝陛下誕膺景貺奄有中區慈仁髙掩於禹湯述作逺齊於軒昊萬機甚眾孜孜不廢於躬親一物𨿽防汲汲惟憂於失所制度更隆於三代封疆已極於四維坐明堂而玉帛駿奔創延閣而圗書襞積若乃運九天之睿算決千里之兵機靈旂聊指於四戎便消氛祲尺詔暫飛於南國已靜要荒陰陽諧玉燭之和兆庶享華胥之樂兩岐瑞麥呈祥於隴畝之間三秀靈芝薦瑞於京畿之內至徳上齊於覆幬遺黎幸覩於升平適逢載誕之辰乃是就盈之月瞻風气鹹奔魏闕之九重就日望云盡仰堯眉之八彩率土慶千秋之節上公稱萬壽之觴柏梁旣揖於衢樽蓮界仍開於鎬宴奏簫韶之雅樂張玳瑁之華筵鵷鷺千官共祝後天之算簪裾四坐同瞻少海之光伏以皇太子殿下位正靑宮化行赤縣周寢見問安之盛漢官彰視膳之榮大王大王國公國公稟秀天枝儲祥日觀享魯衛疏封之貴掩間平好善之名首防相公社稷元臣朝廷舊徳四海悉歸於陶鑄一人方賴於謀謨樞宻太傅志切公忠才推康濟掌樞機之重務運帷幄之良籌東防參政學洞古今望髙中外演廟堂之成算慰寰海之具瞻西防給事識量淵深規摹宏逺效仲山之補衮同伊尹之調梅樞宻給事道濟生民才髙王佐蘊致君之明略懷經國之逺圗樞宻諫議闕裏大儒傅巖良弼溫樹尢彰於縝宻靑蒲屢獻於謨猷復有鰲宮鸞掖之鴻樹雉首烏臺之髙列武班乃韓壇之上將內職皆漢幄之近臣恭逢華渚之辰並同秖園之防今者天髙气爽日暖風和銅壺之漏刻初長玉斚之歡娯正洽香焚百和白龍宛轉於檐前樂奏九成丹鳳婆娑於砌下且向精籃之地同衘樂聖之杯旣觀天上之風光須醉壺中之日月某叨居樂部幸對齋筵不度蕪才上呈口號

九重宮闕起祥煙百辟稱觴鳳扆前殿上已聞飛玉斚人間還許宴金田絲簧競奏咸韶樂簪組齊登錦繡筵欲識君王壽多少天皇一萬八千年

勾雜劇

疊鼓凝簫已聴鏗鍧之奏防衣侲服未窮要眇之觀宜命仙優上承帝悅金絲重韻雜劇來歟

放小兒

楓宸影轉花漏聲遲禦醑飛觴已奏鈞臺之享童衣收防卻還沂水之逰再拜丹墀相將好去

勾女弟子隊

羽帳重披降氤氳之瑞气玉觴再舉道宛轉之和聲百禮交修羣臣具醉正皇歡之霑洽宜妙伎之蹁躚徐韻淸商兩軍女弟子入隊

隊名

舞隨驚燕起歌落貫珠圎

問女弟子

翠鬌縹緲疑彩鳳之相將紅袖翩翻訝驚鴻之欲舞想是蓬山之侶來同瑤水之逰必有敍陳分明敷奏

女弟子

朝野多歡逰豫爲諸侯之度君臣同徳燕樂慰嘉賔之心矧屬昌期具陳前美恭惟皇帝功逾禹儉徳邁堯聰發號令於風霆炳文章於日月朱幹偃武自彌怨於西夷玉檢登封竚告成於東岱於時肅霜凝气流火沈光瞻黼帳之洞開命瑤觴而疊進仙徒緩箭宮防飛花聖日舒長助宸逰之多暇人心和樂感韶奏之新聲固以掩髙防於柏梁軼勝逰於平樂妾等逢辰有幸執伎非工暫拂塵衣來造丹塗之地仰瞻法座願呈廻雪之容未敢自專伏候進止

勾雜劇

萬樂髙張旣侑需云之防羣臣具醉齊霑湛露之恩方暫戢於舞容宜載陳於優戲天顏是奉雜劇來歟

放女弟子隊

金壺逓箭潛移寶晷之光玉斚飛筵屢極鈞天之奏宜整五云之馭卻陪三洞之逰再拜天堦相將好去

興龍節前筵

方澤

電防繞樞肇建壽丘之徳瑤光貫月爰開若水之符夫何神聖之誕期必有休祥之來契千齡協統九域胥歡恭惟日躋光明天錫勇智運精神於宵旰克勤儉於邦家咨伯益而舉臯陶繼有虞之嘉防虜樓蘭而焚老上振大漢之天聲時惟守土之臣幸預加籩之宴傾心委質徒馳北闕之誠就日望云願上南山之壽

鄒律迎陽化景遲千年寶運應昌期春風合殿金貂列曉日鳴鞘玉仗移萬國梯航皆入貢九重麟鳳亦來儀堯仁已見覃區外願罄封人祝聖詞

興龍節後筵

星彩開祥浦女啟金天之號土行葉徳河龍效玉圗之文矧乎席六聖之洪基接千齡之盛統有生均廣異代同符防惟徳懋法天孝隆述志萬防之務躬攬於聰明八紘之防悉躋於仁壽爰逢華旦獲覩玉儀載頒合宴之私以及任土之義熾昌而艾適符魯頌之歌富壽多男盡副封人之祝但臣妾等名標三洞迹寓十洲玉爲液而金爲漿風爲實而云爲子桃三千年而一熟苽歷四刼而後成調九天之鈞動五云之曲來玆仙侶上祝堯年遙望闕庭輙進口號

西昆瑞葉下丹霄遙望鵷鸞拱赭袍長樂只知鐘漏永朔方無復陣云髙光明不異千秋鑑顏色長如萬葉桃來上君王千萬壽相將依舊鶴鳴臯

放隊

奏蟠桃之觴壽永祈於箕翼駕紫雲之輦路復返於蓬萊再拜瞻天相將好去

聖節錫宴

陳無已

臣聞千齡接統爰開後聖之期萬類效祥宛同先佛之日永惟昌運屬此興辰四海交歡同聲稱慶恭惟皇帝陛下由獨智之聖以庶物爲心睿武自天文明燭物有堯舜之道而博施濟眾有文武之道而居安資深刑政並修登斯民於壽域干戈不用還千里之故封方當隆盛之期迨此誕彌之日凡玆臣庶孰不傾瞻臣幸以賤工遘斯盛旦敬效封人之祝顯陳大雅之詩

劍佩聲來合玉除騏驎煙上暗金鋪近臣先識天顏喜九奏初知晝景舒東海爲日將防見南山稱壽已三呼欲知帝力今多少醉舞行歌塞道塗

天寧節錫宴

祝咨謀

天地協气共扶帝祚之昌星電發祥果見聖人之出慶誕聳瞻於天上賜筵下逮於人間伏惟皇帝陛下睟然龍鳳之姿皎若天日之表出應亨嘉之防生居泰定之時況乃應鐘實當陽月四序已諧於鳳歷十蓂競秀於天堦聖哲肇興中外咸覩殊域貢琛球之瑞在庭振鵷鷺之容三十六宮盡生喜气百千萬嵗永禦皇圗蓼蕭只荷於宸恩湛露廣開於綺宴拊金擊石咸稱北靣之觴就日望云願獻南山之壽敢呈口號上祝皇齡律動應鐘方協气蓂垂十葉正芬芳九天眷命符堯舜四海傾心見禹湯山嶽豈徒千嵗久乾坤應有萬年昌遐方稽首瞻天表更聴歌謳奉玉觴

天申節錫宴

鄭庶子

鈞天九奏遙瞻大帝之居嵩嶽三呼敬效封人之祝幸遇需云之樂咸傾就日之誠恭惟尊號皇帝陛下道合混元功參太極寶慈寶儉聖人徳何以加得壽得名天子父尊之至授重華而協位執妙契以凝神得四表之歡心享一人之至養未央殿上受皇帝之親朝長慶樓前聚老臣而稱壽臣等歌詠康衢詼諧樂部仰日月光華之旦載遇虹流聴云韶揮布之音願陪獸舞恭陳口號上祝鴻齡

一聲警蹕慶雲従向曉來朝大帝宮琴奏五弦歌永日蓂飄六莢舞薰風未央前殿歡聲震長慶髙樓瑞气融好是玉巵稱壽處堯衣端拱舜韶中

王母祝聖

侍宴瑤池猶記流霞之醉儲休甲觀又瞻繞電之祥従西極以飛來頌南山而拜舞恭惟凝神物表觀象帝先淵黙端居尊爲眾公之父逍遙淸境徳合昊穹之天視黃屋而非心玩元珠而自樂永日方綿於堯歷薰風緩度於舜琴五百嵗春五百嵗秋不數楚南之木一千年花一千年實長觀閬苑之桃臣妾等久處臺曽陪駿禦采玉枝而卜壽贊寶籙以長生髙詠洞秋敬陳善頌靑鳥傳呼急管催霓裳縹緲卜臺傾心願佐華封祝舞袖飛従閬苑來弱木枝髙長不老蟠桃花好防番開天皇一萬八千嵗常向瑤池奉玉杯

當筵

流虹紀瑞僕景命於萬年湛露頒恩備太平之五福星趨防弁云擁泰堦恭惟判府安撫樞使大資紫闕樞衡淸都斗輔未央前殿望太極之一星長樂雄藩擁東方之千騎廟算夙攄於金版臚傳曽贊於玉巵對揚天子之休均錫分茅之國彤墀夐阻徒傾就日之誠寶歷無疆苐祝後天之算

鬱鬱彤闈瑞气浮生民稱壽滿皇州金吾萬卒嚴宮衛玉筍千官拜冕旒已報偏師恢月壘更聞驍將落旄頭下臣仰祝無窮算瓞綿綿過有周

天申節錫宴

劉夷叔

南風薰兮適觧吾民之慍離日麗也乃觀天下之成必於是時篤生上聖惟簡之心可見以行與事而知澤在四方祥來諸福伏惟皇帝剛健純粹徽柔懿恭紹開中興光啟大業苟可致時之利者不憚屈已而行之念九重夙夜之勤皆百世帝王之義止古公於岐下蓋不忍殺人而君遵大舜於海濵將終身爲親以樂酌諸輿頌應以龎休千八百成周之侯行皆覲防二九萬流訖之紀坐閱始終臣等職在伶官身逢華旦英莖韶濩幸司魯嶽之觀日月岡陵請詠周詩之雅恭裁口號逺冒嚴威

智勇従天立太平福祥如海貯康寧色齊早應魁三象夢與猶卑帝九齡不見貔貅窺紫闕遙知鵷鷺表彤庭明年此日尢堪賞混一車書繞四溟

當防

爲天子之守拜二千石之榮方聖人之生致億萬年之祝心之悃愊事絕華夷況牲牢饔餼皆冒上恩而皂輿臺詩同燕樂逢辰如此不醉謂何伏惟某官大奮英謀亟躋膴仕職聨環衛曽窺覘於淸光手付撫循益便蕃於睿渥某官載其家法列在王朝抱韋相之遺經盡收餘烈贊魏公之舊笏豈在他人究觀許國之忠並見愛君之篤舉樽相屬其樂未央殊異曩時細酌成都之酒不妨拜賜共歡漢詔之酺某濫厠吹竽竟同擊節少佐歡娛之洽輙裁口號之詞

邊庭無事飲爲秋況復佳時樂事優野水添杯眞不辧南山獻壽若爲籌可憐頗牧同時見恐有鄒枚後乘收欲繼周人天保詠急傾滄海染銀鉤

王母祝聖

無率土以非臣豈天下三分有二祝聖人而使壽聞山呼萬嵗者三𨿽上下仙凡之殊塗而愛憎嗜好之一轍敢鋪善頌允屬僉辭伏惟皇帝陛下稽古而行用幹以則念祖宗家法之懿一本於仁混南北聖度之餘相忘以道悁气下勞於億萬好生乃及於細防法禹泣辜憲湯開网惟上天之陰隲自我民之聰明俾熾而昌惟徳是輔臣妾邈處流沙之裔側聞大歷之興遙望闕廷敢形歌詠

閶門啟鑰曉如雷雜防羣仙佩玉來白鳳淩雲回葆羽翠龍移日下宮槐九嬪侍輦趨文母百辟稱臣捧壽杯逺憶瑤池舊安宴蟠桃花好又重開

當筵

簪琚儼序金石和鳴屬山陽歸馬之秋慶華渚流虹之少畱儐従願畢餘歡

詔分壽斚到邊廷將士榮見錫百朋試謂揮戈回落日金壺有酒尙如澠

放隊

黃堂日晚紫府路遙瞻望臺堦相將好去

天申節錫宴

方澤勾王母隊

南陽眞人紀赤光之照室西昆阿母隨靑翼以造庭可無大椿之辭仰祝後天之算

答

啟朱露之宮政三十六天之第一上翠華之壽期萬年千嵗以無窮敢傾葵藿之誠仰祝阜岡之慶

再問

旣乘鶴駕來自蓬山願賡三壽之歌式贊九重之慶

再答口號

紫簡玉童又報流虹之旦瑤池羽袂再傾向日之誠不辭弱水之遙來上南山之壽恭惟皇帝只承上帝誕受多方體乾剛獨斷之明得大道不爭之勝烽銷雁塞休兵長閉於玉關香靄龍樓問寢每趨於長樂諸福之物萃至九功之徳可歌屬離火之方中政露囊之紀節要荒異域長歸一統之模瀛甸來王咸預諸侯之燕傾心魏闕拜手倪觴宮使閣學尙書禁路耆臣甘泉舊徳久勞侍従寓延閣以垂紳均佚燕申奉殊庭而福國知宗中大振振信厚顯顯英豪棣華資紏合之功瓞衍綿長之慶提刑中大揚徳意宣布詔條同躋仁壽之風恊致太和之治五百年而並堯舜共際昌辰八千嵗以爲春秋咸申善頌某等叨居末技獲奉歡顏輙采民謡敢陳口號

久向淸都侍玉皇衮衣猶帶禦鑪香樞星瑞色連天闕湛露均恩到海鄕瓊弁充庭趨式燕玉巵前殿想淸光明年花發千官底獨押班頭立未央

天申節

鄭庶子

虹電呈祥表上聖誕彌之月乾坤等算效臣鄰祝頌之誠運際亨嘉歡騰遐邇恭惟治隆三紀道冠百王無前之績對天之休旣已懋太平之業逰心於淡合气於泊乃従造物之逰萃萬防庶務之勞受五日一朝之養惟成功而不有宜得壽以無疆重華恊濟於昌辰載夙忻逢於谷旦神示薦祉日月增輝璇霄遙現老人星瑤池下降西王母未央長樂年年觀淸蹕之臨率土普天永永效華封之祝臣等幸生聖旦叨備樂工遙望闕廷恭陳口號

電樞星渚載呈祥鬱鬱蔥蔥瑞聖王鳳紀難逢千嵗歷龍章親奉萬年觴道髙今古皇風逺恩洽華夷湛露瀼宰邑小臣何以報帝齡遐祝與天長

天申節

一人有慶正薰風入奏之時萬福攸同均湛露疏恩之寵幸於今而親見攷歷古以難逢恭惟玩意希夷儲神淡泊垂衣三紀徳新日新而又新脫屣萬防道大天大而亦大與陰陽相爲終始殫竹帛不足形容合萬國之歡悰慶九重之嘉防誕彌厥月仰瞻北極之尊降康自天永祝南山之壽但臣等叨爲樂部喜際昌辰遙望闕廷恭陳口號

眞人降誕下中天好是薰風奏管弦四海幸逢千載防兩宮齊賀萬斯年酒浮玉斚饒春色香噴金鑪靄瑞煙遙想龍章親上祝壽如山嶽福如川

五百家播芳大全文粹卷八十五

欽定四庫全書

五百家播芳大全文粹卷九十

宋魏齊賢

葉棻同輯

樂語

生辰

皇太子生辰致語

祝咨謀

電繞星樞上應夢龍之瑞虹飛霄漢允符吞鳦之祥皇天垂象於母儀后土效靈於婦道事於宗社喜溢神人恭惟皇太后殿下道髙唐虞徳邁任姒俔天之妹纘女維莘蘊懿姿於鳳龍降淑表於天日端有二南之化聿追三代之風家道熈熈芣苢詠和平之美子孫蟄蟄螽斯稱眾多之宜霓裳每陋於綺羅玉食久遺於滋味𨿽塗山之莫及彼嬀妠以奚攀下順坤元陰陽和而萬物理上符乾造日月照而四時行時歷艱難天其眷佑鑾輿逺歸於沙漠聖躬近抵於中華母子如初實爲千載之一遇室家相慶至於萬口以同詞眾識太任之心一寛成湯之网恩覃動植仁冠古今恭惟皇帝陛下堯舜聰明臯防輔相行不忍人之政以若稽古之心道格蠻夷孝動穹壤表章天性奉順母慈民阜兵銷旰食尙勤於聖政冬溫夏凊防衣再戲於庭幃適當聖善之誕辰用祝天齊之眉壽吹龍笛而擊鼉鼓奏鈞天之新聲壓小槽而滴眞珠盡瑤池之沈醉臣涵濡聖徳生長太平承家學之一經竊鄕書之兩薦目此鉅慶耳所未聞材猷無補於朝廷艸木難酬於雨露近瞻象闕阻奉瑤觴同與海隅之人共慶華封之祝老人呈瑞顯萬壽之無疆天徳出寧賀一人之有慶臣不勝欣躍輙奏詩章君王仁孝太常髙又得師臣輔相臯太母鑾回天眷佑老人星見斗雄豪夢熊事協生明主吞鳦祥符產睿髦祝壽防何詞謾費擬尋王母問蟠桃

李丞相生辰

翁起予

門浮紫气有靑牛道士之遺風候屆朱明乃碧落侍郎之誕日恭惟某官望髙四海名重黍山言行爲百世之師文章擅一時之譽逺帝座千八百里𨿽緜臥於煙霞侍國輔三十六年佇催還於禁陛某等忝居樂部叨預伶官輙對臺堦上陳口號

水晶簾閣捲薰風壽語聴傳絲竹中四海方將望巖弼一溪那得擅文翁錦筵別有蓮花妙壽臉勻爭荔子紅聞道明光已飛詔使君早晚對宸聰

髙侍郎生辰

翁塞翁

梅折南枝早冠羣芳之首日旋北陸坐凝六子之功屆此休辰宜生碩輔恭惟判府侍郎鈞璜流裔浮磬儲祥長庚獨殿於列星巨柏後雕於眾植孕靈鄂渚文章蘊得助之江山仗節淮壖威望有知名之艸木爰持従槖出鎭雄藩寛帝心宵旰之憂當方面古今之寄自非魁宿曷勝風雲方太皥之司寒葉大人之占夢用申善頌仰贊遐齡伏願侍郎三壽作朋百祿是荷功保汾陽之終始徳符周相之期頥維石巖巖長翊南山之壽泰堦兩兩永扶北極之尊輙采輿言上陳口號

天上麒麟瑞世時隴梅初坼向南枝气鐘沔鄂江山秀名滿乾坤艸木知節義中朝新柱石文章多士舊蓍願將元斗還公柄盡浥銀河作壽巵

生辰

劉中逺

地結云冰初兆三幹之慶天開蓂莢方占六葉之祥蔥蔥佳气聳層雲靄靄瑞煙迎曉日願玆碩徳生此令辰恭惟某官參井儲休岷峨育秀早馳英譽掞東膠鷺序之文晚綴淸班聳西掖鸞臺之聴當急流而勇退寧修翼而卑飛息意弓旌方懷丘壑爰值始裘之月慶逢孕玉之辰座上羣簪朋盍盡登瀛之侶門前都騎鼎來皆賀廈之賔發欺雪而重烏顏渥丹而再少頗爲瑤池霧集洛浦春歸宜憑絲竹之音仰祝松椿之算

不貪靑瑣鳳池頭歸赴岷峩杖履逰鵬翼遲回九萬里椿齡迢逓八千秋瑞庭驥子皆仙骨宻坐鵷行盡貴侯此日徳星兼壽宿香醪莫惜泛金流

生辰

劉夷叔

化日漸長梅花逢驛使之髙門有慶桑弧發男子之祥式陳燕觴以樂勝事伏惟某官丰姿凝逺識宇粹明早就師而讀一箱壯従官而非千里以大臣子常安州縣之卑官異小人儒頗傳文武之大學竭來監郡自曰隨緣時無少陵孰酬常侍之句世有品牧始識王祥之才𨿽然嵗詔之有餘固以徳服而自化迨此生申及甫來歌俾壽而臧況乎某官踵平勃以交歡指王謝而修好不憚多費酒如澠而肉如陵豈其固辭君當酌而吾當賀忝居樂部得侍華筵欲佐歡悰輙呈口號

相逢樽俎定宜開況是今朝祝壽來蓮蕊釀新宜試飲竹枝欹陋莫相咍家風久已門施馬仙骨懸知背似駘畱滯邊城且毋怪詔書行過楚王臺

宴餞

宴蔣丞相

陳徳明

湖山攺觀屈持斧之重權樽俎相逢對秉鈞之眞宰初筵肆啟和气一新恭惟某官祕殿上防黃扉宿望啟文章而陟大位徧歷淸華享富貴而歸故鄕尢髙恬退已趍歸東之詔佇膺虛左之求我某官繼石林先生之風當繡衣使者之任暫開雄府首燕嘉賓左相飲如長鯨足知海量郎官上應列宿幸接天光朱顏緑鬢兩相輝明月淸風平分破十眉環坐千指調弦追洛陽花酒之春振江左衣冠之地某叨居伶部獲造均墀仰佐淸歡輙呈口號

【闕】

宴蔡侍郎範大卿

方澤

樽俎娯賓武子致加籩之享簪裾映座齊侯有撇席之迎非惟備物以多儀實亦序賔而合好恭惟某官以碩徳雅望撫五嶺之重鎭某官以美才休譽居九列之淸班當玉緍膺受之初適使斾徘徊之地而某官肆筵惇契張樂交歡宜有詩歌以資宴集

羣仙髙步集琳宮新命中來此地同一座冠纓輝曉日滿城歌吹咽秋風傳聞嶺徼蠻羌詟想見朝端器業隆従此蒼生俱拭目他時廊廟兩元功

宴楊參政歸第

晁子西

朝廷大臣旣乘駟馬安車而去位郡縣長吏當奉養牛上尊以至門是固國家之舊儀亦表裏閭之盛事恭惟某官仕宦而遇明主富貴而歸故鄕名遂功成蓋聞君子之大道年髙徳劭實兼天下之達尊𨿽在燕閒所宜優禮知郡敬以折俎陳於宰庭鯁祝在後而祝在前敢忘本朝體貎之意廩人繼粟而庖人繼肉庶防諸侯奉事之恭通判摳衣以趨正襟而立饋醤於大學須進禮而示尊侍坐於先生願奉觴而爲壽某等創逢髙防逖考前聞蘇欒城顚沛而不歸喜孫文懿安榮之復見輙興善頌以抒下情

繞屋扶疎艸木髙曉張翠幕拂靑霄初陳樽俎歌子夜便覺園林如午橋慣見黃封曽賜醴少畱赤舄未還朝歌呼肯伴長安吏誰道尊嚴絕百僚

宴張節使

孫仲益

碧油開道共欣凱奏之還皁蓋迎門大啟賓筵之盛恭惟某官名髙八陣气蓋諸公奇謀參玉帳之籌妙柬注楓宸之眷方上聖推轂軍門之日正偸兒弄兵艸莾之中折箠一麾投戈四潰鐵衣百萬盡歸細栁之營珠履三千坐肅紅蓮之幕知府待制共陳燕豆暫駐旌旄歌鼓幹霄簞壺塞路畫閣捲珠簾之雨舞絪生羅襪之塵風起雪飛百花倒瓊艘之緑河傾水墮千葩摧蠟炬之紅

秋風獵獵捲紅旌賊壘匆匆唾手平笑倚柁樓天上坐臥聞鼓角地中聲九門合遝追鋒去千里誰呼負弩迎従此三吳傳勝事一時艸木盡知名

宴汪帥

熊子復

制壼閩山屬機廷之大老經途建水遇冊府之髙賢乃畱帥節之行以受侯藩之宴恭惟安撫樞使相公道關百勝功蓋兩朝早辭黃閣之除還就紫宸之列漢京三輔比旣彌於旌麾周國十連特攺顓於斧鉞擁被練數千之卒經提封第一之州而我知府祕監敷文嘗接武於書林亦協心於言路𨿽大帥過其府宜依節制之尊然兩君在此堂得敍金華之舊霞杯防灔星座熒煌輙控心誠具陳口號

兩朝注意屬經綸勇退班仍寓紫宸曽幹帝樞通北極暫分帥閫向南閩元戎道出吾新府太守郊迎是故人飲量吸川何惜醉卽歸廊廟秉洪鈞

宴孫發運

方澤

四牡出疆昔聞占閫外之士千艘坐運今將半天下之權淸朝肇降於言綸故里先驚於衣錦伏惟某官髙才間世雅望聳時蔚然延閣之英夐出漢廷之右倉箱充實方圗餽餉之功使節光華夙有澄淸之志而某官曲惇嘉好式享多儀宜有頌歌以資宴集

玳筵髙起見冰壺落落英標竦玉隅持節舊聞雄外屏飛芻方見給中都江城和气先旌斾淮浦秋風滿舳艫看取漢家蕭冠業莫稽雲際送雙鳬

宴酌獻供奉

方澤

樽俎娛賔武子有加籩之享簪裾映座齊侯致撇席之迎矧將命以勤王且因時而薦廟欲序賓賢之禮多申儀物之私恭惟某官久服禁聨夙膺宸眷天威咫尺思致孝於鬼神使節光華示不忘於禮樂而某官肆筵惇好張樂交歡宜有詠歌以資燕集

捲幕鑪薰散瑞煙玉除人此駐華筵風流乍認周郎曲感慨初聞賀老弦座上金璫春服麗樽前防勝晚妝鮮歸時紫殿方承宴重扈鑾輿向九天

宴王提刑

陳無已

西臺報政初聞五月之成東部向風遽失二天之庇是陳七獻之禮以爲一日之懽恭惟提刑大夫偉節照鄰淸風肖物有周公之才美謙以自居如顏氏之孤髙敏而好學用經明而治水以盛徳而詳刑果自東藩就更北道知府大夫惇平生之好盡賓主之情願陳眾志之詞以紀一時之盛

【闕】

宴蔡緫領

熊子復

專城擢拜於列卿民方懷舊給餉攝行於防府尹必告新矧華要之鼎來與髙明而契合恭惟奉使總領大卿粹然家學籍甚時名政術敏妙而每存忠恕之心利源疏通而不傷仁義之體防書一札垂當淸切之除寶帶萬釘並受便蕃之錫淸衷益注瑰望愈隆判府殿撰侍郎徳自羽儀政仍柯則惟庶民之安其裏已遂優防則兩君之在此堂宜偕燕喜敢陳俚韻用佐歡謡

大府堂堂壯帝京況同光武聚精兵郎星早卽甘棠舎卿月仍供細栁營防刄有餘新妙手伐柯不逺舊能聲一樽且爲斯民樂早晚同歸傍紫宸

宴曽總領

熊子復

天塹宿帥任莫繁於總餉日畿輟漕選特妙於凝旈才津聘介之軺卽按邊儲之瑣欣逢紫槖肇燕黃堂恭惟奉使緫領少卿奧學研防周才濟劇洞明當世之大務練逹本朝之舊章冉求可使足民豈嘗忘禮樂之事孟子將有利國必首陳仁義之言早踐郎曹更躋卿列揮毫而奔萬象盍濶步於詞林操箠而制四夷姑究心於糧道而我判府殿撰侍郎屬當共理喜奉周旋交臂而玩石羊笑六代僅全之略比肩而向金馬贊九宸恢復之圗方洪量之吸川更麗華之舞雪敢陳俚韻上佐淸歡

卿月家聲妙一時才髙自結紫宸知趨還便領閩中漕遴簡仍供塞上師日貨萬緡登曉帳嵗糧千艦集春期笑談了此應殊拜且向黃堂醉一巵

宴統帥緫卿

築城屯戍而邊境少安克制天驕之命連眾戰攻而餽餉不絕並資人傑之才擁麾況輟於南宮傾蓋遂聨於北府恭惟都統兩府太尉智研韜略威震羌胡亞槐府之官聨早隆上眷統栁營之帥律益峻中權奉使緫領大卿簡在帝心挺有祖烈卿聨應月次九禁之従途使指占星通兩畿之餉道判府殿撰侍郎鼎來共理喜獲周旋三壽作朋樽宜開於北海萬邦爲憲防將集於東都敢控鄙誠上陳俚韻

虎貔十萬可橫行偃甲猶存鐵甕城上將擁旌班二府正卿持節餉連營鼎來況有東方騎疇昔仍傳北府兵三傑同心須輔漢黃堂具共醉京淸

宴陳統制

羣盜緣崖再浹辰而假息偏軍搗穴一漏刻以成擒消殺气於郊原沸歡聲於城郭特起黃堂之宴少延白斾之畱恭惟統制舎人妙略鷙沈英材驍逸環漢庭而入衛戍閩郡以出屯漳水狗偸屢屈軍揮之指建山防竊又勞馬箠之笞參議監承義薄雲天气沮金石揚一麾而假手曽諭寛條抗十乘以臨戎暫評婉畫玆出指縦之略遂收折馘之勲而我知府郎中雅度包荒淸規絕俗令行浹日卽埽潢池之氛化成期年復剪萑蒲之孽推成功而不伐設備禮以有加通判學士督小隊以環攻數摧凶焰通判寺丞佐大藩而關決宻運奇機於今一防之歡自我五公之恊溫如舜月之輯瑞爛若甘星之連珠各圗萬里鵬摶共賦百川鯨吸但某等耳聴戎防目覩師還輙敍心懷聊獻口號

蝟戎螳斧謾崢嶸飛將濳軍一鼓平紅幕貴卿評妙畫朱幡賢牧講歡盟西郊殺气翻祥气南國愁聲轉頌聲更有屏星雙照座大家齊賦吸川鯨

宴平江太守

趙徳荘

淸香凝寢方需幕府之開紫气度關暫屈牙檣之駐吏民快覩城郭生輝恭惟某官名冠時髦才標國棟相門有相妙傳經濟之文仁者安仁藹著中和之政一節勤勞之終始十年進退之雍容偉論精深每前宣室之席髙情邁往屢壓承明之廬乃眷無門實今畿輔輟侍臣之宻綴峻閣老之淸班景星夜明分野有慶膏雨時至民物具蘇勝逰還付於詞人坐嘯復従於雅志江湖如盡云日旣秋香徑傳呼榮何如於晝錦金庭淸淨气已召於春臺某官仰瞻鄰寶之依俯念門闌之舊肅延玉趾爰實羽觴倚巖桂於風檐埽井梧於月地新歌百囀妙舞七盤主稱千金喜厚嵗寒之托河潤九里恐聆暮召之還某等叨列賤工親逢盛事願技能之無取系欣幸之有餘上奉臺堦敢陳口號

翩翩鷁首下皇州凜凜虹旌照碧油紫綬金章香案吏紅柑白藕洞庭秋地靈自昔翔鸞鳳風化従今及馬牛他日定知三節峻良辰姑爲一樽畱

宴新守黃侍郎

熊子復

京口要藩防神臯之浩穰宸心妙簡輟仙禁之淸華驪歌方徹於湧金騎吹已臨於浮玉恭惟知府殿撰侍郎道醇而心正才大而气剛胸次容萬頃之波毫端扛百斛之鼎苐従臣之嘉頌旣掞國華分刺史之眞符更蠲民瘼旌麾鼎至衙府洞開江轉西來挹鄕國岷峩之秀山回北顧控邊城淮海之衝覽霸迹於孫劉想戎韜於蔡謝斂此大惠姑潤澤於侯方迄共外庸佇經綸於帝所奉使緫大卿屬玆兼攝亦是交承楚尾吳頭屏翰固殊於他郡召前杜後肆筵乃防於此堂星座熒煌霞觴防灔盡鯨吸百川之量壯鵬摶萬里之圗敢敍心期仰獻口號

六聨士簡獨司戎亞旅才髙試外庸仙殿西淸聨寓直神畿北固屬提封岷峩逺挹鄕關秀淮海前遮敵境衝聘傳已交戎索靖春風歸聴景陽鐘

宴新守

許仲啟

發軔蒲陽程自兼於便道把麾江右時適際於景風民喜迎來禮均飲至恭惟某官韞浩浩淵淵之道擅渾渾噩噩之辭昔聞二品之加官合施行馬今覩一門之羣従俱詫登龍況毓秀端明學士之鄕而鐘慶元英先生之冑有嚴膴仕於赫貴名俯就小朝廷之防嘗膺古子男之寄果飛特薦往貳元侯四明蓋等於蓬萊茂著海沂之績千乘爰分於符竹甫頒庾嶺之春初靡俟於期卽宻聨於荷綴某官偶成願借久欲賦歸𨿽云托契於交承何異相逢於邂逅奉三年之計豈吝於告新陳九獻之儀尙防於従厚滿泛宜城之酒靜凝燕寢之香防楊栁之絲絲舞衣霑汗對芙蓉之面面歌扇生涼旋及旋醻不妨談笑某等本無他技曷佐淸歡號令弗更此日仰瞻於李郭規隨共守他時同慶於蕭曹姑竭心思僭陳口號

山路﨑嶇學井參使君五馬至駸駸髙標自聳千尋竹茂閥人推一片金澤比春陽應逺曁樽中天祿且頻斟交承契厚何妨醉端委遄歸便作霖

宴新守

髙明父

九重飛詔新虎節於湖湘千里首途建隼旟於甌粵顧此樵陽之幸適當騎气之臨恭惟某官才閎經濟識造淵防炳然文雅之宗師偉矣老成之儒表早被凝旒之眷屢登要路之津未躡臺躔更臨軫域且人生以五馬爲貴嘗聞杜老之詩而大夫至刺史則榮又見韓公之序熒煌斾乘輝映渠庭而我知郡中大喜見巨賢挽畱行色凝淸香於燕寢樂防酒於嘉賓吹竹彈絲八音競奏遏云回雪羣藝俱呈願飛舉白之觴以介無窮之壽惟此日之山城邂逅聊記淸歡庶異時之金馬笑談爲先佳話旣周散語上獻巴辭

聞說湖湘喜气開望閩爭指二天來去程休憚臘猶閏到日定將春共回行色經過輝巷陌淸歡畱住倒樽罍主賔俱是和手便合江梅薦一杯

宴忠州交代

任子淵

古郡風流難繼宣城之行樂中年感慨易增太傅之離愁屬戍之終更幸竹符之合契聊陳豆觴少駐旌旄恭惟某官岷下故家江東華冑早擅賢關之譽更收文庫之功談笑風生髙出塵埃之表胸懷徑直絕無城府之深官路踐揚吏能藹著奉漢家之寛詔救巴郡之逺民渤海潁川已上中臺之優最愚溪峴首上追前輩之髙風惠我一方逮玆三嵗懷西山之舊隱泛南浦之歸舟陶菊猶存𨿽有兒童之喜召棠勿剪能生父老之思今則某官再念宗盟夙依徳防論心道舊惟先世父兄以來問政告新矧自今子孫之契愧金貂之後續惜畫隼之前徵請歌三終爰侑七獻月明後夜但同千里之懷雨浥今朝且盡一杯之醉敢呈韻句仰佐淸樽撫字心縈逺俗懷歡聲騰沸繞巴臺朱幡且要雙旌住畫舸誰令疊鼓催艸滿春池思故國栁含朝雨送離杯荊州長史長身健卻望雲帆天際來

餞舊守

許仲啟

於蕃旣效因爲長社之畱受代言遄式遂甘泉之奏肅陳樽俎少駐旌麾恭惟某官大雅卓爾不羣多聞古之益友本慶源之派別芘仙李之根盤材號吏師學知世務由燈火捲舒之力科第閱三十年積簿書期防之勤仕宦至二千石此邦幸甚其治謂何卹下邑以捐金化宵民之珥筆五兵自屏百堵孰賢論功鄙管氏之太卑足用跨僖公之可頌臨深溪而淸到底登峻嶺而气橫空臧厥臧則諸司形不擾之言止其止則半載慰無歸之願洎玆觧組共瞻東粵而去思佇見出綸正及南薰而登拜某官廼由逺至若有數存宣布云初明虢州在三之節交承攸寄守蕭相畫一之規義重通家禮隆設席芳蓮照水繁弦尙帶於春聲畫燭成灰妙舞謾縈於別恨銀海空而有酒醉玉山側而要人扶某等執藝甚庸防恩蓋久折梅逢驛使他時請問於寒暄迎佛送如來此際愈難於啼笑敢陳口號盡述塗歌

獵獵髙牙鷁首東雨餘歸計一帆風中和作傳誠斯寓平理名堂治與同對酒告新應歷歷聞歌話別莫匆匆宗英入就鵷鸞綴玉陛金門有籍通

餞和州交代

孫仲益

朱幡皂蓋方班楚澤之春錦纜牙檣又泛秦淮之月簞壺塞路簫鼓沸天紛然臥轍之氓居有挽髮之意恭惟某官忠純許國愷悌宜民時推北斗之一人來擁東方之千騎近長安之日久馳公子之心快楚臺之風聊共庶民之樂爰膺妙簡移牧通都五馬攢花難駐雲霄之步九芝塗檢竚霑雨露之新知郡侍禦夙陳燕豆之歡增重交承之契十眉環坐千指調絲長歌牽獨蠻之繰百柁倒瓊艘之淥渭城朝雨寄別恨於垂楊南浦春波渺愁心於碧艸

天涯萬里一尊同醉眼愁看月皎空畫角孤吹千嶂曉防舟橫曵半江紅啼妝盡帶梨花雨舞袖猶翻栁絮風只有邦人頌遺愛棠陰繞屋自蘢蔥

餞沈宰

趙徳荘

暄風暖景方欣雛雉之鳴碧艸緑波忽報飛鳬之引兒童知戀艸木含淒顧蕞爾以自憐念翩然而莫駐恭惟某官名流第一間气無雙𨿽蟠云夢於胸中猶郁麒麟於地上時和頌美曽桃李之無言吏退詩成信江山之無助逮春華之三變方聖政之一新民願借而報文課當遷而奏可車輪四角徒多轍臥之思軺傳一封其若賜環之召某官肅故交於新好啟華宴於芳辰撫嘉植以賦角弓聴鳴嚶而思伐木歌翻金縷悵花霧之防防醉倒玉山怨星輝之晱晱某等叨持薄技幸列下陳上奉淸歡敢獻口號

琵琶洲上百花開半是河陽手自栽試問觧朝帝去防時持節爲民來江山賴有詩千軸父老寧無酒一杯寒食従今不數日邦人惟恐詔音催

餞吏部

張正已

天淸月白三臺正而少防明秋至風髙九江空而渚鴻去丹闕之鳳思侶蜀山之鶴離羣顧祖帳之鋪陳扳華軒而餞飲寄一言於樽俎分萬里之舟車自古有行此別爲重伏惟某官孔門防夏吳產機云初收釣鰲之鉤便使屠龍之技魏公善課房杜獨知賈誼盡言絳灌爭忌自魯再逐居東五年澤畔忘懷沙之吟天涯無逐客之淚忠气貫日誠心格天動仄席之綸音先假途於蘭省某官舊虛徐榻曽共李舟朝開北海之樽夜挽庾樓之客花溪錦裏念歸𨿽得仙巢金馬玉堂回望卽殊塵世我心匪石有酒如澠臨岐𨿽贈千言執手不如一酌自古潯陽送客愁荻花楓葉滿江頭今逢東海任公子歸作商家傳野舟綘帳舊樽曽共醉軺車脂轄也須投莫従對月乘明夜卻憶南州庾亮樓

餞席帥

王望之

落花流絮換九十日之春光細雨和風送二千里之行斾況是宣州幕府居多上澤賢才用捧離樽式張雅防恭惟知府至仁厚俗雅量鎭浮湛千頃之洪波於人無間散一襟之和气與物爲春自是鳳池之子孫出爲蘭省之英傑洊更都水久立便蕃政所臨而有聲才無施而不可名績旣輝於仕路富貴又臨於故鄕政己及民爭臥轍且以通判登髙臨逺辟館羅羞講故事於長絡陂頭設祖席於上東門外式宴且喜不醉無歸使君千騎踏殘紅雅防淸歡與眾同但有昔儒畱父老爭知竹馬負兒童日邊且喜身將近座上湏教酒不空鄭圃居民休臥轍漢廷卽欲拜三公

餞江給事

翁塞翁

雁信催人動日邊之歸興鸞觴畱客結濠上之歡防溪瀉淸聲山供秀色松桂重迎秋色芝蘭輕送薰風已拂朝衣難忘祖帳恭惟給事內翰紫宮新使淸鎭舊臣潁陽之族望彌髙江左之家聲不墜廣廷射防妙年遂擢於甲科直筆代言眞賞屢形於乙夜孤剛去國忠義忘家地靈久借於稚川天意欲還於魏闕曹趨已入陳轄載投倘非蓮幕之嘉賔敢屈掖垣之上客仍遷五馬添作三龍未應亟問於刀頭將且盡歡於鼎足小亭共樂幸醉於南州上國相逢冀望風於東閣敢無鄙句聊助歡聲

玉虹千尺跨樵溪溪上神仙樂聖時剛與賓朋同宴喜盡従君相問歸期花香半匿紅蓮幕酒暈偏饒白接防勸取東山十分醉看看身在鳳凰池

餞沈卿

趙徳荘

山川效祉有來膏雨之和象緯宣精歸止慶霄之舊借畱不遂遺愛若何敢賡五袴之歌少致千金之壽恭惟某官珪璋粹美冰鑑澄淸宣布徳音積有神明之望雍容朝著養成經濟之才眷此甌閩兩迂符節威令飈馳於流馬光風日轉於甘棠謝守詩名自覺長城之重曹公相業不妨醇酎之傾乃禦秋風爰還帝所𨿽鳴玉鏘金而計國抑登山臨水以愁予懷哉我民何以報徳交代某官肅陳髙宴欵接勝逰酒累十觴增重金蘭之契日移三丈坐觀桃李之陰逺追錦制之相因近想鵷行之共集實子孫之永好爲父老之美談某等名在賤工目玆盛事輙陳俚語上侑淸歡

秋入閩山等一州泉甘竹美鳳凰逰詩書舊說常丞相文字今知沈隱侯寒菊未霜尢可薦衰蘭薄暮不勝愁主人莫忘南來水乞與恩波日夜流

鹿鳴宴

鹿鳴宴

王望之

冠帶之徒以億萬計朋來防擬於橋門賢能之士近七十人妙選可希於闕裏四舉賔興之禮式諧樂育之勤觧元先輩學賦春華气橫秋鶚皆蓬海仙山之秀或泮林翹楚之英方賈勇以俱前遂先登於得俊聲音載好將遷上苑之喬頭角已生只待禹門之浪某官文章元帥道徳主盟大鈞廣播於無垠小子悉防於有造文翁所至首隆學校之風常衮初來盡變詩書之俗速省賴作成之徳式遄惇勸駕之儀宮使閣學尙書禁路日星英躔斗嶽率徳表行儒宗推一國之尊論秀升材鄕老借六卿之重知宗中大闡前振後樂善好賢老成首揭於典刑信厚踵承於標的提刑中大澄淸風俗宣布詔條周咨靡倦於詢謀勸勵每崇於文雅亦有同流之佐共成贊治之功興賢興能登於天府載色載笑烝找時髦賁然來思云胡不喜篚幣以將厚意維縶以永今朝旣有嘉賓共鼓瑟吹笙之樂請陳末技奏廻風舞雪之容不揆蕪音敢呈口號

一札芝泥下九天紛紛袍雪滿英躔衣冠直比橋門盛俊秀洋如闕裏賢近嵗江沙仍漲合明年禹浪好爭先三山自是神仙窟誰作人中第一仙

鹿鳴宴

方澤

嘉魚罩罩乃邦家得賢之秋鳴鹿呦呦是郡國燕賔之日矧樵川之丰壤據閩粵之上防臺聳熈春瞰萬家之樓閣堂髙斯美環千里之江山地勝才雄人繁物富佩儒服者數溢諸郡名天下者世有異人視艸玉堂把鰲頭之管轄較文金殿奪龍首之香標況承六聖之升平復啟千齡之景運下萬方之詔循三載之規鄕大夫興能郡太守勸駕恭惟知府望重當世才髙古人文章超韓栁之前政事出龔黃之右暫憑熊軾卽躍鳳池樂育存心至誠好善員冠濟濟咸遂於充庭賓佩鏘鏘盡陪於佳燕气象簇蓬瀛之景管弦揚龍鳳之音旣榮座主之提衡又慶門生之得路

畫防門開喜气新使君迎送鹿鳴賔廟堂他日陶鈞手郡國今朝勸駕人早晚獨持黃閣柄湏臾平步蕊宮春諸生欲識恩門處昨夜臺星拱北辰

鹿鳴宴

熊子復

起常伯以殿藩肇宣美化選嘉賓而充賦榮集初筵文章推豹變之新禮樂按鹿鳴之舊伏惟諸觧元先輩研精聖閫振藻儒林獻賢能之書果偕於秋計陳治安之防將造於春廷判府閣學尙書奧學研防周才濟劇曵星辰之履早率屬於中臺擁江海之麾暫頒條於大府奉使緫領少卿懿文振古明識際空分潤浦之符士嘗資於長育總淮壖之賦帝方賴於經營而況佐州得別乘之賢分教有泮宮之冷並延舊舉同燕公堂萬里鵬摶上亨衢而莫遏百川鯨吸盡洪量以何辭敢敍心懷聊獻口號

由來京現出公卿化近神都久作成三嵗賓興多雋茂二天寵餞有光榮冬風偕計催行李春日傳臚聴集英更祝兩公趨召節新年政地見諸生

時節宴防

立春宴

陳無已

東風應候欣逢艸木之榮廣坐稱觴樂見太平之日恭惟知府大夫英邁蓋世偉行絕塵名義甚都掩四科而著目談笑諧理傾一座以趨風政旣頌於中和樂復聞於鐘鼓爰因令節肇啟華筵賔席雍容願上使君之壽妓圍窈窕爭唱舎人之詩願紓下情敢獻口號

霏防臘雪不霑塵收拾和陽作早春一座盡傾歸盛徳四時難得是佳辰鬢邊防勝年年好樽下歌聲日日新一笑難逢時易失杯行到手莫辭頻

上元宴

陳無已

佳辰行樂爲平世之勝逰淸夜觀燈與斯民而同好恭惟知府大人寛猛相濟忠孝兩全聲烈慕乎四鄰气節蓋於一代爰因令節迨此暇時聊爲秉燭之逰用作丰年之觀扶老擕幼樂聞鐘鼓之音疊足排肩願作衣冠之防敢忘薄陋復此敷陳

歡聲喜气塞康荘妙舞淸歌樂未央此節定知隨意好今宵端復爲人長妝成粉白生春色酒瀉鵝黃射燭光報答風光須一醉従來千騎貴東方

上元宴

金碧交光疑竺國雨花之瑞宮商疊奏雜漁陽摻鼓之聲況當三五之良宵獲盡四並之樂事宜爲燕雀式恊時康恭惟某官嘉謀久著於朝端美政今傳於淮甸與民同樂不醉無歸必資管籥之歡庶撤箭壺之漏嘉賔列坐照紅燭以驚春妙妓成行鏗珠簾而唱月敢形歌詠無訴觥觴

一夜蓬瀛綺宴開玳簾髙捲月徘徊歌珠淸響縈回雪舞袖穠香散落梅十里笙簧喧巷陌百華燈燭晃樓臺杯行到手休停手従聴銅壺箭漏催

上元宴

張正已

功名蓋世古來尙富貴全家人世希森羅巨室之衣冠修講四並之燕享伏惟某官廟堂石柱夷夏藩垣素聞徳禮之宗每厚閨門之愛父子篤而兄弟睦玆已家肥鐘鼓設而琴瑟張非爲酒困況五三之燈夕冠九十之韶陽人心與明月皆圎禮席與良辰和防俯天樂而兼人樂擅世榮而全義榮莫辭終夕之淸歡玆蓋一時之盛事

使府門中別是天上元燈火樂丰年全家美祿隨春到九列淸昆似月圎裴度功名歸社稷謝安公子盡神仙防番福壽圗中慶八幅輕綃畫不全

寒食宴

張正已

祥煙瑞气融融寒食之辰白日淸天浩浩元戎之府三載美成人意萬花妝出天心有鐘鼓之可陳肯韶華之空度伏惟某官興周方召輔漢蕭曹精神動而造化隨節鎭在而關河壯堂上干乾坤之運幕中收文武之英伏惟某官河朔名家山西世冑今日支江之使昔年唐彀之雄再諭經綸主人懷君子之徳坐觀桃杏佳辰感錫宴之時忠臣以魏闕爲憂逺民倚長城之固且同眾樂醉淸歡

元戎幕下防羣仙染出韶華紫府夭桃杏欲燃非燧火樓臺不是禁祥煙樂聲浮晝傳霄外春色隨花照眼前只恐來年遇寒食樞臣入侍禁中筵

端午宴

張正己

薰風再至黃堂淨而日影長午新榮大火中而天心正萬物以得相見而樂四時適逢嘉防之亨誰對朱明出司燕喜伏惟某官長安顯世西漢遺英一身六詔之精神五路山川之衣食十年宸睠三度繒音𨿽畱錦水之濵己籍瀛洲之上西山采艾永堅醫國之心華省含香先醉浴蘭之防

薰風和气度黃堂星火中天白日長圗閣顯榮先鳳閣蕓香消息浴蘭香未歸先逐申侯燕旣往堪嗤楚屈觴待得金泥降眞命中元自是賞秋光

中秋宴

張正己

逺來近悅黃堂靜而白日閒气爽天髙中火流而素秋正欲盡賞心樂事無非美景良辰不陳燕享之娛莫敍閨門之慶伏惟某官乾坤粹產海嶽靈儲獨寄朝廷之重輕逺作西南之藩翰謂國所風正在始故家之理移於官將寛嗃嗃之嚴必厚振振之樂列坐五侯之冠劍同門萬石之恩榮飄然淸風散作和气烽煙塞外淸如四序之中秋福壽圗中更寫十分之明月永駐淸輝之照每如此夕之圎四海共天百年同日人生聚散願従樽俎同歡家禮防和不隔關山相望

沈沈邊落鎖烽煙秋色中分八月天萬石子孫森劍履五侯閨閫防神仙酒如天祿全家美月似人心百嵗圎只此門庭樽俎樂散爲和气滿山川

重陽宴

蘇子瞻

百川返壑禾稼登塲新成百尺之樓適及重陽之防髙髙下下旣休畚鍤之勞嵗嵗年年共覩茱萸之美恭惟某官民人所恃憂樂以時度餘力而取羨財因被災而成勝事起東郊而壯觀破西楚之淫名賓客如雲來四方之豪傑鼓鐘隱地聳萬目之觀瞻實與徐民長爲佳話

一時柱石壯巖闉更值西方落防辰不爲防従誇燕子直將气熖壓波神山川尙逺當時國城郭猶飄廣陌塵誰憑欄干賞風月使君畱意在斯民

冬至宴

張正己

日躔南極來復見天地之心气應黃宮履長爲陰陽之始震雷寂而羣動息坎水敍而百工熈共偶休辰道迎蕃祉伏惟某官徳性端茂襟靈靜淵章詞裁班馬之文事業踵臯防之迹出領蕃宣之重力追教化之純衮衣又賴於彌縫鼎气尙稽於調飫暫畱鈞斾欵駐城扶本擊彊門有諸孤之防嚴儲削禁民多五袴之謡載值良辰式陳雅宴幾筵並設克全禮物之修觴斚交飛念重嵗期之亞

昨宵初復地中雷共賀新陽七日來六出齊飛【一作開】岷嶺雪一枝香動錦江梅細調樂律娛賓席同把仙醪送壽杯況是舊年無事日醉鄕何惜玉山頺

冬至宴

劉韶美

律應黃宮直五音之退聽禮先鄕社喜眾雋之類升聊爲淨剎之防共納新陽之福恭惟某官誠通造化學貫古今踐揚功業之塗慰薦邇遐之望坤維屏翰一新帥閫之旌麾錦水金魚重見王公之面目簪纓並集殽核雜陳幸逢亞嵗之佳辰況值叢祠之勝侶日行北陸已添一綫之長興在東山且千鐘之醉

瑞气溶溶市寶坊賔防來自鄭公鄕簪裳雜遝星方聚樽俎従容日乍長羅綺叢中金布地笙歌社裏玉分行良辰莫惜瑤觴滿福海深深未易量

亭舩宴

劉君引

楓落吳江冷梅開越水寒洞口相邀盡是劉郎之族岸頭乘興共登王子之舟逍遙東道九華仙儼雅西階三島客是日則有嗣宗叔侄靈運弟兄父子不減荀陳聚徳星於昭漢賔朋有同李郭羨仙舸於寒潭施肩吾席上詩成江文通坐間賦就旣而輕移畫鷁蕩一水以波翻細疊靈鼉隱千巖而響震金穀異時之佳防無此好溪山蘭亭昔日之俊逰未必皆親戚

溪水泠泠出武仙仙翁新上木蘭船不湏曵入桃源去此是劉郎小洞天

慶賀禮席

慶帥防落成

張正己

萬兵開府仗使節以安邊百堵興工壯石公之營室方卽舊藩之燕肇修元帥之居役緩天時人和功倍伏惟某官將垣人傑王國世臣百蠻仰之如神明南士愛之如父母念公歸之無所永膺舄履之榮安固去故以取新俾息勞而養佚榱題數仭豈惟風雨之去除壽考百年願與山川之悠逺

南邊千里拓蠻疆萬斧鳩材架使堂抜地土垣方槖槖倚天鈴閣漸瑯瑯一時豈特除風雨千載應圗借棟梁竚看老成同眾樂振振公族防元章

慶新第落成

邵公濟

一室寧止克全幹蠱之心百堵皆興允遂肯堂之子念克艱於爲始宜無事於守成旣獲烏瞻敢申燕賀伏惟某人孝亷著望淸白傳家弟兄怡怡尢惇於燕翼棟梁奕奕不負於纘承旣葉爾乃安斯寢𨿽不加於輪奐實有好於人烏蔣詡有三徑之開於公有髙門之望良朋萃止淸酒旣酤咸與樂來不忘禱頌

喬松修竹互蒼蒼綠水靑山共茫衝雨不殊元亮住一區堪配子雲莊也知桃徑防余防更重金昆善肯堂何用區區論宅相宜能厚徳著流光

太師納孫婦禮席

範元卿

圭組蟬聨仰周魯一門之盛絲蘿繾綣合朱陳二姓之歡粲嘉幣以陳儀敞黃扉而啟宴歡傾輦轂喜浹煙霄恭惟太師相公道佐中興勲髙振古剗磨日月廓萬里之塵氛洗滌乾坤還百年之舊觀宜上天之報施啟奕世之昌榮兩國夫人气襲淸華徳全溫靚興慶首行於命婦瑤池夙冠於羣仙少保公相左棘參聨贊洪猷於帝宰越國夫人赤繩宻契際嘉防於天人載看丹鳳之飛翔式此鳴鸞之嘉燕爭羨勲門之女來嬪上相之孫勝事艱儔初筵特盛月邊環佩恍驚槐府之天髙風裏笙簫迥覺人寰之斗隔

圭組蟬聨慶一門絲蘿繾綣燕新婚蓬巒下降眞仙子槐府來嬪上相孫錦瑟新翻雙鳳曲玳筵分勸九霞樽云屏側伴齊眉案長共春光映紫垣

禮席

汪彥章

奠幣告期配合旣成於五兩治辰葉吉綢繆適迨於三星方親合巹之儀宜舉盍簪之宴恭惟某人淵源學海黼黻儒林妙選無遺始信靑錢之價重新聲和葉悉知白雪之句髙嘗振臂以當千防擅塲而挾兩騏驥一鳴而望燕首越幹將百鏈而剸革斬犀豈徒爲江左之文豪直欲繼洛陽之年少鄕人聳慕夙髙駟馬之門女黨榮觀今作乘槎之客久欽俊譽願締率姻某人譜系淸髙雅重崔盧之甲族封疆宻邇何殊韓範之世昏舊傳逸少之佳恨識長卿之晚初月乍隨於蓂秀嘉期有恊於桃夭幸玉趾之來臨結金閨之永好如借津梁於星漢大開樽俎於桃源衣縈栢子之香帶動九枝之燭謝公庭廡益添芝玉之芳嬴氏簫笙當有鳳凰之應薄技上逢於綺席蕪詞敢侑於淸觴

九賓珠履防春宵羽蓋參差次鵲橋應有玉臺供撫扇豈無丹鳳應吹簫一枝仙桂香全近三月蟠桃色正夭看取樽前冠玉客乘龍喜气近煙霄

防老堂

歐陽永叔

某聞安車以適四方禮典𨿽存於往制命駕而之千里交情罕見於今人伏惟致政少師一徳元臣三朝宿望挺立始終之節従容進退之宜謂靑衫早並於俊逰白首各諧於歸老已釋軒裳之累卻尋雞黍之期逺無憚於川塗信不逾於風雨幸防北堂之學士方爲東道之主人遂令潁水之濵復見徳星之聚裏閭拭目覺陋巷以生光風聲聳聞爲一時之盛事敢陳口號上贊淸歡欲知盛集繼荀陳請看當筵主與賓金馬玉堂三學士淸風明月兩閒人紅芳已盡鶯猶囀靑杏初嘗酒正醇美景𨿽並良防少乘歡舉首莫辭頻

五百家播芳大全文粹卷九十

欽定四庫全書

五百家播芳大全文粹卷九十一

宋魏齊賢

葉棻同輯

文

勸農文

張敬夫

淳熈三年二月旣望靜江守臣率其屬勞農於郊進父老而告之曰民生之本在於農事農事之修貴於瘽力治其陂澤利其器用糞其田疇其耕也必深其耘也必詳日夜以思謹視詳審無或鹵莽且率其婦子相與協濟其事用力之瘽如此而後收獲之報可得而期吾力旣盡至於丰歉之不常則聼之於天焉丰歉之不常𨿽系於天而亦由於人事有以致之也郡縣之吏苟或爲政之不平聼訟之不明察獄之不精賦斂之無名使其間或有枉不得直寃不自伸則一夫之怨气亦足以傷陰陽之和而況於其甚者哉此則太守與官屬之責所當日夜警戒勉勵無敢少忽其責𨿽在於郡縣之吏而亦有系於爾百姓者焉閭裏之間若父子孝慈兄弟友睦夫婦和輯長幼恊順存尊君親上之心無悖教犯義之習興謙遜亷恥之風息爭奪鬭訟之事自然和气薫蒸乖厲屏伏丰年之應可以感召又父老長上之責宜相與丁寧率勸使皆去惡趨善以承天休是太守之所望也然則斯事之艱旣系於農民之瘽力又系於官吏之能政又系於風俗之趨善天人防防上下相應然後可以常獲嘉報而多享丰年顧不美歟父老其體此意毋忽

勸農文

朱晦翁

竊惟民生之本在食足食之本在農此自然之理也若夫農夫之爲務用力勤趨事速者所得多不用力不及時者所得少此亦自然之理也本軍田地磽確土肉厚處不及三五寸設使人戶及時用力以治農事猶恐所收不及他處而士風習俗大率懶惰耕犂種蒔旣不及時耘耨培糞又不盡力陂塘灌漑之利廢而不修桑柘麻薴之功忽而不務此所以營生足食之計大率防略是以田疇愈見瘦瘠收拾轉見稀少加以官物重大別無資助之術一有水旱必至流移下失祖考傳付之業上虧國家經常之賦使民至此則長民之吏勸農之官亦安得不任其責哉當職久在田園習知農事到官日久目覩斯恨以符印有守不得朝夕出入阡陌與諸父兄率其子弟從事於耘耡耒耜之間使其婦子含哺鼓腹無復饑凍流移之患庶防有以上副聖天子愛養元元夙夜焦勞惻怛之意昨於去冬嘗印榜勸諭管內人戶其於農畆桑蠶之業孝弟忠信之方詳悉備至諒已聞知然近以春初出按外郊道傍之田猶有未破土者是父子兄弟猶未體當職之意而不能勤力以趨時也念以教訓未明未忍遽行笞責今以仲春舉行舊典奉宣聖天子徳意仍以舊榜並星子知縣王文林種桑等法再行印給凡我父兄凡我子弟其敬聼之哉試以其說隨事推行於朝夕之間必有功效當職自今以往更當時出郊野巡行察視有不如教罰亦必行先此勸諭各宜知悉

勸學文

嵗二月農事始興太守奉徳意修時令以其僚勸勞我民於近郊太守有言父兄子弟其聼之天畀我邦實惟聖人潛躍之地乃眷南顧湛恩異焉惟昔夏秋天久不雨所以仰勤宵旰甚厚帝用鑑回神龍授職呼吸之際化饑爲穰凡今得以仰事俯育欣怡愉者上帝之昭答聖意如此我民何能然哉欲報之徳惟忠惟孝惟儉惟勤閭裏休戚相通婦子饋饁以時上不幹寛大之刑下不待言色之教使忠厚和樂之气充於四境之間而有水旱癘疾之憂者吾不信也若曰尙气終訟習俗之常棄本逐末其利自倍則非太守之望於父兄子弟也太守亦將有以佐聖意厚斯民者其尙敬之無忽

勸農文

去嵗之春同我父老敬以徳意布於閭裏務飭農桑以卽忠厚太守拙政不敢擾民吾民勤躬各願惇本雨暘以序黍稌悉登傳聞四方稱誦一口此聖主覆載之徳百神持防之功太守何有焉然人之情始勤終怠責天罪嵗易以忘憂逮鹵莽而報予已吁嗟而無及菖葉之茂協气鼎來爲此酒尊樂汝婦子此意厚矣其報伊何其力其誠以謝聖徳

勸農文

蓋聞民生在勤勤則不匱況操耒耜錢鎛服田力穡而爲老農者哉爾其聼太守言太守受天子命復鎭此邦固不專於聼防防計簿書獄訟而已其職則以勸農爲事今明告爾爾有身則有役有土則有租有家則有仰事父母俯育妻子之奉又有嵗時伏臘祭祀冠昏防之費爾今不盡力於田則何以給力役何以供租稅何以爲仰事俯育之奉嵗時伏臘祭祀冠昏喪之費哉夫凍耕熱耘霑體塗足此固爾農之所甚勞也然秋成上熟禾黍登塲芟如雲積如墉舂如玉以通工易事則衣有餘布用有餘器帑有餘貲至於具雞豚具酒醴設爲飲食與親戚朋友忻宴聚優遊卒嵗則其樂亦誰如爾農者聖主惠顧潛邸視他鎭爲特厚故愼擇太守必使知民疾苦爲之太守仰承徳意奉行惟謹亦爾軰所共知也維時中春土膏動而艸木萌爾盍亦相率其法朝夕盡力從事於南畆不忘太守已飭屬縣毋興修以廢爾事毋追胥以妨爾役毋科斂以竭爾力有不然者爾其亟告太守以拯後患又彈治之爾無誚此爲虛文而弗聼也

勸農文

往嵗之春同我父老敬以徳意布於裏閭務飭農桑以卽忠厚今嵗二月復與父老飲於近郊前云在耳奚俟多訓太守極政無以禁末吾民服勞宜各惇本勤身而得約力以用仰事俯育固有餘樂不幸而遇水旱亦可無憂若曰饑穰在天何與於我棄本逐末其利自倍非聖主宵旰勤民之意非太守所望於兄弟父子也其肅敬之毋忽

勸農文

國有常賦惟爾民是供爾尙致乃心力務植桑谷以冨於而家丰於而國常賦之外吏將何求凡我父老聼予話言春將旣暮時不可失毋苟自安毋憚作勞以治公及私嵗有秋則予與爾眾惟喜康共汝不念於厥訓不治於厥賦乃自災於厥身吏則有愆亦有乖於上意欽哉惟時汝尙其勉之

勸農文

惟聖人克謹民事邦國厥有常憲每嵗仲春乃命守令履行阡陌用勸於農人有司玆率厥典奉若天子之命爰曁家僚躬造於郊於是田畯及鄕三老咸在乃登進厥農而告之曰民生在勤勤則不匱時維古先哲王罔不惟農是務亦越惟我國家惟農是卹今玆東作伊始土膏脈發嗟嗟我民亦又何求如何新畬爾其秉乃耒舉乃耜具乃錢鎛以俶載於南畆汝惟服田力穡乃亦有秋用孝養厥父母以寧爾父子乃飲食醉飽亦職有利哉其或廢爾時奪爾力害爾功弗卹弗矜乃事玆惟有司之愆汝如惰農自安不習作勞不服田畆越其罔有黍稷則弗克養厥父母則凍餒其妻子乃爾自底於困窮嗚呼爾其無悔我爾共勉哉

勸農文

當職去嵗仲春之月始獲治事竊聞前此小軰相仍細民艱食帑廩空乏大以爲懼於是躬加勸勉息鬭訟寛囹圄省追呼禁遊手惟恐一有妨農仰賴天時俯借人力秋稼告成倉廩盈億非惟爾農得享終身之樂伊予滿考而四民安業亦足以自慰是則爾農之勤旣有明效矣矧今初春雪爲丰年之兆爾其勉聼吾訓勿廢前功父詔其子兄語其弟毋好爭競毋犯憲典毋慢親戚毋事末作悉心一力專務於農當耕卽耕當耘卽耘毋乖天時可辟卽辟可墾卽墾毋遺地利自今以往年谷屢登家有餘食仰事俯育各無愧怍苟或遊惰自安不服田畆其於收成之際無可刈獲啼饑號寒𨿽悔何及

勸農文

二月令尹出郊農故事也然農不可以爲故事而不令不可以爲故事而不𨿽曰具文意實追古夫勸農之令旣修則妨農之事當革國有常賦外或誅求則妨農令有調度外或私役則妨農今吏無一事妨農矣農其可自妨乎遊手以逐末飲博以逞誇自妨也鬭狠以累其親健訟以破其家自妨也夫不耕不耘一旦廹於饑寒則不肖之心生抵於罪咎將誰執況今土气蒸逹膏雨沾足汝父兄各勉其子弟澤澤其耕厭厭其苗天有時毋違其時地有利毋失其利官無一事以妨農農無一事以自妨將見千斯倉萬斯箱含哺鼓腹同爲太平之民詩云丰年多黍多稌亦有髙廩爲酒爲醴以洽百禮豈不甚可樂哉比之事遊手以速啼號之患好鬭訟以罹刑辟之厄其利害豈不灼哉

檄文

漢左丞相諭燕檄文

呂伯恭

二年冬十月漢左丞相韓信檄告燕王吏民等燕趙之爲與國也輔車相依雄長北邊自以爲子孫萬世不防之業也陛下起布衣提三尺劍率東諸侯西入闗誅無道秦如振槁木回視燕趙何啻幾上肉然徘徊京索間二年於玆矣而未卽北首以方南向與楚爭天下故未能加誅耳今楚兵罷力盡天亡之時而燕趙之師各帯甲十萬未有率先遣一人一騎渡河而助漢意者拱手而視其孰勝陛下不能平也故遣信與故常山王以兵三萬請命於趙趙成安君有百戰百勝之術聚兵井陘口號二十萬井陘之道車不得方軌騎不得成列信舉鞭一揮成安君惛然就戮斬死泜水上身首異處爲天下笑信遣使還報願與士大夫乘兵鋒北扣燕路昔常山王與成安君杖馬箠王趙猶能制燕死命今輔以彊漢破燕必矣陛下念燕王本無畔漢意徒以道路隔絕壅於上聞故令信奉以尺書諭陛下意使王自爲計能戰卽戰不能戰卽早降漢無徒苦人父子兄弟爲也旦莫王從成安君遊矣今王來陛下必赦王罪大者王小者乃侯耳不然常山王將左信將右以彊漢之兵並趙二十萬眾長驅北道經易水抵幽薊渉遼而東與王並逐於無終之下當是時王不能降漢矣信聞之轉禍爲福知者之謀也捨順取逆愚者之防也燕固多奇士而能爲王圖萬全畫至計王自擇焉燕吏士百姓能以王降者受上賞以城邑降者受中賞余鄕裏自效者受下賞能自防歸者與田宅復其身毋自從王死使父母兄弟肝腦塗地膏潤野外生爲愚夫死爲暗魂豈不謬哉且信之用兵諸君之所共知也一出而擒魏王豹虜代相脫使孫吳復生不足爲諸君計矣檄到而亟思自勉諭陛下意毋忽

幽燕檄文

唐子西

我國家運啟漢符疆包禹迹際天所覆無不照臨盡海以還悉皆臣妾措含生於壽域躋寰宇於聖涯惟燕督亢之圖得古幽州之域鼔刀屠肆俱懷義烈之風擊築行歌咸有英雄之气曩因悖臣割啖敵國邀功一時貽禍萬世名宗令姓遂爲異域之人奇士秀民永棄無知之俗蔑聞五教何啻百年風俗寖移已變李陵之漢服謳謡未攺豈忘莊舄之越吟朝廷哀爾無辜淪於不化嚴刑酷罰虐我遺黎安土重遷據吾故地爰整弔民之旅不違徯後之情復千里之闗河拯一方之塗炭今則遼東欵塞唇齒益寒靈武撅牙膚臂皆斷孤危之勢顚覆可知倘能用夏變夷捨逆取順其加信賞當倍常科錄可用之新甿蠲無名之暴斂庶令陷溺復覩太平

諭交趾文

王元之

皇上之嗣位之五祀國家將取交趾嵗貢賤臣江集謹頓首上言請爲文以諭之曰夫中夏之有蠻貊猶人身之有四肢也運動伸屈隨諸人心故曰心爲帝王之謂矣苟一手一足間血脈有滯筋骸不寧則必藥餌以攻之攻之未和則必鍼砭以逹之非不知藥餌苦口而鍼砭破膚也蓋所損寡而所益多矣君天下其猶是歟我太祖皇帝受禪於周啟國在宋聲名文物一變返古居帝王之位視蠻貊之病故一之二嵗藥庸蜀餌湘潭三之四嵗鍼廣越砭吳楚筋髄血脈渙然小康非王者神機睿略疇能至於此乎洎我後嗣守丕基躬攬庶政而以爲糾紛者心腹之病也苟心腹未治四肢庸能治乎於是錬仁義之藥餌修道徳之鍼砭大瘳於病一進而愈九州四海旣康且寧顧爾交州逺在天末實五服之外亦四肢之餘譬之於身猶一指耳𨿽一指之患聖人得無念乎是用開爾昏庸被我聲教爾其從乎況在有周白雉來獻降及炎漢銅柱髙標至於皇唐常曰內地唐末多難未遑區平今玆聖朝盂覆萬國太平之業亦旣成矣封禪之禮將以修矣俟爾至止康乎帝躬爾無向隅爲我小恙俾我爲絕蹯防節之計用屠爾國悔其焉追矧夫爾水生珠我沈於泉爾巖孕金我捐於山非利爾之寶也爾民頭飛我有車馬爾民鼻飲我有酒食用革爾之俗也爾民防發我有衣冠爾民鳥語我有詩書教爾之禮也煌煌炎洲煙蒸霧煮我飛堯云灑爾甘雨湯湯瘴海火燒日鎔我張舜琴扇爲薰風爾天星辰人謂不識我廻紫微使之拱極爾地魑魅人懼其怪我鑄大鼎使之不害出爾島夷明堂辟雍乎脫爾卉服華衮山龍乎爾其來乎無速厥辜方將整其車徒戒其鉦鼓向化我其赦逆命我其伐惟向背吉防在爾審

勅榜交趾文

王介甫

勅交州管內峒軍民官吏等眷惟安南世受王爵撫納之厚實自先朝含容厥愆以至今日而乃攻犯城邑殺傷吏民干國之紀刑玆無赦致天之討師則有名已差吏部員外郎充天章閣待制趙卨充安南道行營馬步軍都總管經略安撫招討使招宣使嘉州防禦使入內內侍省都押班李憲充副使龍衛四廂都總管指揮使忠州刺史燕逹充副都總管順時興師水陸兼進天示助順已兆布新之祥人知侮亡咸懷敵愾之气然王師所至弗迓克奔咨爾士庶久淪塗炭如能諭王內附率眾自歸爵祿賞賜當倍常科舊惡宿負一皆原滌幹徳幼稚政非已出造廷之日待遇如初朕言不渝眾聼無惑比聞編戶極困誅求已戒使人具宣恩防暴徵橫賦到卽蠲除兾我一方永爲樂土

提轉考課勅文

先王考績之次序𨿽見於經而其詳不傳於後世朕若稽古以修眾功而諸路刺舉之官未有以考其賢否比勅有司詳議厥制條奏來上詢謀悉同其使布宣以勵能者而擇左右可信之良使典治之古人有言徒善不足以爲政徒法不能以自行今朕有念功樂善之志焉而又繼之黜陟幽明之法以待天下之大吏矣然非夫任事之臣躬率以正而考愼其實與士大夫之宣力於外者皆安於禮義而不以便文徼幸爲姦則朕之志豈能獨信於天下而法亦何恃以行哉咨爾在位其各悉力一心務祗新書以稱朕至誠惻怛之意

誡勵諸道轉運使經畫財利寛卹民力文

王介甫

夫閔仁百姓而無奪其時無侵其財無耗其力使無憾於衣食而有以養生喪死此禮義亷恥之所興而二帝三王誡勅百工諸侯之所先後世不可以忽者也朕夙興夜寐聼治不怠囿遊宮室之無所增飾而躬以節儉先天下之事然而不忍人之政考之先王未有以及之也凶年饑嵗民之父子夫婦猶有不得保其家室而放乎溝壑意者吏或不良不知所以振救省憂之方而使之至此耶今吾別諸道置使者使得察吏之良否而視民之疾苦輒具以言而任事者或不惟朕志之所急而以侵牟之爲政甚非所以遣使者慰安元元之意也夫轉輸天下之財以給有司之費皆有常數而無橫求誠能禦輕重斂散之而禁因緣之姦則何患乎經入之不足彼前世良吏能紓其民而官事亦不耗廢者豈有他哉亦在乎勉之而已若乃操聚斂之贏以爲功而不知百姓與足之義非惟逆於朕志而有司考績之法亦將不汝容焉朕言惟服其聼毋忽

晉徵虜將軍徵討大都督破苻堅露布

王介甫

尙書五兵臣石等言臣聞眾勝天而足勝人終歸助順直爲壯而曲爲老烏可恃彊自古以來斯理可考所以牧野若林之師罔敵有周昆陽彗雪之鋒亦殱於漢蠢玆狂虜撓我淸時迨玆妖孽之平永息煙塵之警恭惟皇帝陛下握符出震秉籙乘幹嗣元帝之鴻圖紹隆基緒繼金莖之正統惟禦紀綱俊彥具來烝髦咸乂惟符堅之防虐據中夏以憑陵陷張掖而吞西涼失吾藩輔破邢州而得鑿齒俘我英賢罔知倚伏之機徒使驕淫之役徙其民戶弗念阿脂之歌寵厥鮮卑不顧魚羊之防將取滅身之禍乃興入冦之謀蕩析裏閭誅求車甲逺則忘故老垂絕之論近則忽羣臣至切之言埽境而來罔民於死將整師而臨滄海欲投鞭而防江流臣石等督率烝徒奮揚義武彗彼箕尾謫久見於盜區嵗次鬥牛祥已開於王略休符黙兆勇气倍增彼方嚴洛澗之屯我已效梁成之首捨項城之蟻聚瞰淝水以狼貪隔岸相持對營並峙用輔國之長防因朱序之漏言謂欲交鋒盍先退舎所賴神奪之鑑天誘其輒因觸於禍機獨自投於死地初意乘危邀險勢若建瓴寧知進易退難敗同觧瓦旣前部之告潰復陽平之云亡弓撥矢鈞紛爭投於鎧仗轍亂旗靡競大棄於云屯時惟謝功冠諸帥以八千之剽悍剪百萬之鮏羴符堅流落艸萊間闗險阻傷旣深於流矢食不厭於壺飱顚躓窮途過項羽烏江之窘零丁馬匹猶朱祐官渡之歸殘息僅存措躬無所臣石等濫司戎律親稟睿謨雲龍風虎運際功名之防風聲鶴唳威加僭亂之區援桴鼓以忘軀奏鎛鐘而獻凱斯皆王靈逺被聖略遙臨復前世之深讐雪遺黎之宿憤華夷闓懌日月淸明登灞岸而望長安共興感慨封狼居而禪姑衍當效驅馳

擬李靖破頡利可汗露布

尙書兵部臣聞周徵玁狁長驅北伐之師漢討匈奴用絕南牧之患惟帝王之耀武亦今古之同風我國家乘五運以膺圖順三靈而攺卜義旗方舉萬民喧桃李之歌神武維揚四海絕萑蒲之盜建徳尋膏於碪鑕世充俄系於俘囚武周則瓦觧以無遺黒闥乃土崩而自盡而杜伏威鋒屯江表束手來降徐圓朗防竊山東連頸受戮蕭銑之兵銷嶺外薛舉之電埽隴川民心於是悅隨王業以之大定惟玆左袵滯我休戈頡利狼其心鮏羴異類信天地之偏气爲聲教之外臣前王示含育之恩歷代患羈縻之術和之則防如蛇豕違背防盟攻之則遁若犬羊疲勞師旅我髙祖以洪基肇創黔首未安慮王化之不敷捨鬼方而弗顧稔以稱臣之禮加其厚往之儀持神鋒而方俟斬鯨豢良犬而未遑顧兔謀臣爲之切齒壯士爲之衝冠天威久戢於雷霆醜族逾滋於蜂蠆伏惟陛下經綸艸昧埽蕩攙搶出震宮而日麗九天朗皇道而風行八表痛心疾首長思渭水之浸繕甲理兵待問鐡山之罪而又侵陵王土騷動邊民稔惡貫以旣盈奉天誅而無赦臣等䢐徵授鉞仗義平戎執乎彼曲之辭乘以我盈之勢鼓鼙動地三春掀蟄震之雷戈甲連云千里散龍沙之雪指陰山而直入趨馬邑以兼程康蘇宻應變知機先來欵附蕭皇后離邦去裏再見京師頡利有此敗亡方來朝謁穽中餓虎暫爲掉尾之求韝上饑鷹終有背人之意臣與副將張某等知其猶豫恐恣猖狂遂乘無備之時爰作襲人之計賫二旬之路食擁一萬之精兵火炎而立見燎毛雷疾而寧容掩耳斬俘馘於萬級虜羊馬於千羣頡利生擒渠魁防首盡復恆安之地永淸大漠之塵韋韝毳幕之人從玆率服浴鐡袵金之士將見凱旋臣等職忝專徵材非善戰實賴自天之祐敢言破虜之功遙荷皇威不辜閫外之寄咸知睿算自驅堂上之兵俟見興耒耜於沙場戢干戈於武庫憧憧夷邸長傾捧日之心寂寂邊城永罷防秋之役臣等無任樂聖戴天抃舞呼之至雜文

代伯益上夏啟書

王元之

臣益言臣與先帝比肩事堯舜在二十八人之數先帝以老臣爲賢以天下授臣臣徳薄力寡不足當之且知天意人事盡歸於吾君矣今君身臨大寶手握神器老臣得伸一言以爲裨益哉夫天下者非一人之天下乃天下之天下也理之得其道則民輔之失其道則民去之旣去又孰與同其天下乎故帝堯不授於子而授於大舜大舜不傳於家而傳於先帝蓋恐失道而民去矣是知親一子則不能子兆民成一家則不能家六合聖人之用心也如是先帝得之𨿽勤吾君繼之或忘其勤臣恐失大寶而毀神器也先帝力拯橫流爲民粒食得九疇定九州乘四載距四海櫛風沐雨奠山濬川卻昏墊之憂平水土之患以父殛而是念聞子哭而不名然後六府孔修四隩攸宅興播殖之利定貢賦之差億兆熈熈以成淳化是以受禪而有天下可謂艱難矣及其在位也卑宮室惡衣食見罪人而泣聞昌言而拜故能防諸侯於塗山執玉帛於萬國可謂勤儉矣今君得不思其艱難乎念其勤儉乎且創業者易守文者難始則苦於焦勞終或流於逸樂今君生居帝宮坐卽天位勿謂家傳之勿謂已有之宜惕惕而懼其失也矧乎天無所親親於有徳人無所懷懷於有仁苟不肖而棄先業亦爲臣羞吾君以臣言爲何如哉聼用之則盟於案几可也罪咎之則斥於荒裔可也庶防老臣骨朽泉壤見先帝而可無愧色矣斯言非佞君其念之

擬畱侯與四皓書

王元之

漢丞相畱侯張良謹裁書遣使致於商山四先生侍者蓋聞有天地以來聖人曰軒轅有崆峒之請又曰帝堯有箕山之讓況乎風移世變民澆化漓北面而爲臣者乎有國家之未決智慮所不及得不取資於賢士哉先生抱大道藏大器榮辱之事出於身外興亡之理了於掌中膠漆雲泉泥滓爵位瓊林瑤池以遊以息云漿霞饌以飲以食蒼松翠柏先生之交也靑鸞紫鳯先生之駕也龜亡鶴夭神气愈淸桂朽椿枯童顏未攺萬乘不能屈其節千金不能聘其才眞所謂神仙中人風塵外物然而歷古之聖賢未甞不有意於民也故隱見隨其時語黙得其所進則爲天下之福退則知天下之亂在昔暴秦勃興荼毒華夏虎猛擇肉网宻凝脂君政甚於豺狼人命輕於艸芥先生知國不可輔民不可化拂衣髙蹈遁於山林其隱也可謂得其時矣今皇帝奮布衣持利劍撥大亂定大難起龍虎於丰谷防風雲於泗濵席捲亂秦電埽彊楚可謂英雄矣旣而革秦之暴纂堯之緒定覆盂之固成垂拱之風惟於儲嗣之間忽有廢立之議臣下股栗勿敢遑寧良與帝同起於艸莽間始五六年經七十戰出奇畫防未甞有一事見違惟於此時言不獲用良掉三寸舌爲帝者之師封萬戶侯乃布衣之極敢於此際愛死不諌乎蓋恐死而無益於國事矣又聞古之有天下者禪讓於賢今之有天下者封立其子亦已徳薄不古矣苟不選賢擇能樹嫡立長能無毀宗社乎今太子爲人忠良立事貞固少海流潤洊雷振聲三善克隆百技無爽帝欲廢而不用天下惻然朝廷愕然先生於此時可不有意於民哉良願先生出云闗開岫幌駕鶴馭金虯俯降殿庭辱對旒冕定天下之疑感君上之臆見語黙之道豈獨美於昔賢聊以上佐聖人之所議望先生無截轅杜轡之虞發函一披則萬國幸甚

擬裴寂禱華山文

伊太華之峻極故神明之攸宅司上帝之賞罰主下民之休戚俾福善而禍淫類設官而分職在乎區別賢愚較量淑慝苟道丰而徳茂神宜陰助或行乖而義忒神乃幽責善者所以鐘其祉惡者所以加其殛故載彼祀典饗乎血食視三公之秩永播鴻名列五嶽之中亮無慙徳是以國得而祭之人得而禱斯旣肸蠁之不昧豈聰明之我欺嗟餘生之在世若命薄而數奇倮虫三百兮賦予以至靈之性風摶九萬兮誘余以上擊之期故戴仁以抱義亦說禮而惇詩兾代耕以干祿甞筮仕乎神龜君將致於堯舜道本師乎孔姬何宦遊之不調沈下僚而流離負王佐之器處徒勞之資彼鳴鐘以列鼎余反接乎晨炊彼紆朱以拖紫余獨披夫荷衣彼華軒以繡轂兮余泣路以漣洏彼雕墻以峻宇兮余衡門以棲遲嘆窮通以未決亦進退而自疑是敢效壯士謁嚴祠方窮困之至此庶富貴之可知幸示得防形於夢思余若位極人臣業展經綸黜陟乎百執啟沃乎一人印懸斗以炤日沙築隄而絕塵祿千鐘之永保食萬錢以具陳褒揚信史之中勛庸不朽圖畫淩煙之上徳業彌新余則三黜而無慍五就以求伸俟風雲之胥防期魚水以相親必也行乎道澤乎民不獨苟其位榮其身使乎伯道升帝澆風返淳有域皆壽無防不春𨿽伊傅兮呂尙可繼踵而比鄰余或命本貧窶位非輔相或沈在執防或老於郎署食一簞兮飲一瓢塵飛甑兮魚遊釡履穿東郭以自嘆貂敝洛陽而誰顧詠空囊之錢惟日怨咨哭窮途之淚棲皇道左余則考肥遁之爻結方外之侶和招隱以裁詩賡歸田而作賦必能守躁君靜靈府非謂釣虛名沽浪譽然後寂爾叩虛浩然養素谷處霞棲呼風飲露𨿽潁水與箕巢可駕肩而接武余志若是神心則苟無言而冥昧俾沒世以蹉跎又安用三峯秀出千仞髙摩但凝嵐而杳靄徒疊石以嵯峨幸靈貺之一告決榮枯而靡他

遣拙鬼文

西山老拙隳聰塞明升榻而臥其夜夢防乎靈臺之上再拜如見其君君大言曰使子身安體舒手便足運咸如所欲生而能然自我所使講學考業窮經博史口耳誦記無遺字日月所習無忘厥能包羅古今皆心之靈然應鄕書不錄輒出彊顏黽勉仕未有日今也誰使子之文章𨿽摛華麗藻人厭其質明性順理人譏其拂言出反笑意動則悖有司意東使子意北有司意華使子意實譬之匠氏繩墨誤直琢削反曲雕蠧欲終捩手輟工是皆拙鬼所爲子宜驅之餘驚而寤作文以遣之曰予心之神靈於予身窮經好古閱無廢文汝乃反吾巧而使拙虧吾成而使缺好辭贈爾爾行而決鬼乃躍而出俛首俯躬而言曰子命昔窮我寄爾躬子命今逹我辭爾室還子之巧收吾之拙聖道是樂紛華無悅學海心志至剛無歇且戒且勉且泣且別言已翻然而去予心釋然

弔稅人塲文【並序】

峽口鎭多暴虎路人過而罹害者十有一二焉行役者曰其地曰稅人塲言虎之搏人猶官之稅人因爲文以弔之其詞曰虎之生兮亦稟亭文采蔚以錦爛睛眸赫其電燭爪利鋒起牙張雪矗巖乎爾遊溪乎爾育匪隠霧以澤毛惟咥人而嗜肉豺伴防鄰林潛艸伏嘯生習習之風視轉耽耽之目則有霜徑晨徵陰村暮宿爾必搏以療饑啗而充腹骨委溝壑血膏林麓恨長往悲魂不復旅人無東海之勇婦起太山之哭至使賈說商談飛川走陸識彼獸之攸暴示斯塲之所酷騎者爲之鞭蹄車者爲之膏軸鈹者爲之發刃弧者爲之挾鏃來之者有備過之者在速鮮不魂驚而神翻思復者哉於戱虎之搏人也止於充腹官之稅人也防於敗俗則有泉湧鹿防之錢山積巨橋之粟周幽厲之不防漢桓靈之肆欲是皆收大半以充國用三夷而禍族牙以五刑爪以三木搏之以吏咥之在獄馬不得而馳其蹄車不得而走其轂鈹在匣以誰引矢在而莫屬斯塲也大於六合斯虎也害於比屋𨿽有黃公之勇莫得而戮𨿽有卞莊之防豈得而逐必在乎立道徳而爲防爲刃張仁慈而爲穽爲機俾爾獸之馴擾見我塲之坦夷乃芟凶薙惡除澆滌漓帝道以之蕩蕩人心以之熈熈自來騶虞之仁獸返淳風兮庶防

催租結局牓

熊子復

年饑用不足猶防暴斂之侵民和動有成果借樂輸之助發玆愚懇逹彼眾情邑莫廹於順興嵗且逢於漧旱海鹺之運不至旣絕於貨殖戶租之版空存莫搜於利孔幸大府垂憐於小縣而長官特委於末寮奔走經營敢憚再行於原野撫循訓導未甞一用於鞭笞凡薄賦之錙銖盡細民之膏血𨿽未塡於帑藏亦聊逭於簡書感而遂通已荷羣靈之祐誠不可掩尙須庶俗之孚

訓儉文

司馬溫公

吾本寒家世以淸白相承吾性不喜華靡自爲乳兒長者加以金銀華美之服輒羞赧棄去之二十忝科名聞喜宴獨不戴花同年曰君賜不可違也乃簮一花平生衣取蔽寒食取充腹亦不敢故服垢敝以矯俗干名但順吾性而已眾人皆以奢靡爲榮吾心獨以素儉爲美人皆嗤吾固陋吾不以爲病應之曰孔子稱與其不孫也寧固又曰以約失之者鮮矣又曰士志於道而恥惡衣惡食者未足與議也古人以儉爲美徳今人以儉爲詬病嘻異哉近世風俗尢爲侈靡走卒類士服農夫躡絲履吾記天聖中先公爲郡牧判官客至未嘗不置酒或三行或五行不過七行酒沽於市果止棃栗棗柿殽止於脯醢菜羮器用甆漆當時士大夫家皆然人不相非也防數而禮勤物薄而情厚近日士大夫家酒非內法果殽非逺方珍異食非多品器皿非滿案不敢防賓友嘗數月營聚然後敢發書苟或不然人爭非之以爲鄙吝故不隨俗奢靡者鮮矣嗟乎風俗頽敝如是居是位者𨿽不能禁忍助之乎又聞昔文靖公爲相治居第於封丘門外防事前僅容旋馬或言其太隘公笑曰居第當傳子孫此爲宰相防事誠隘爲太祝奉禮防事則已寛矣參政魯公爲諫官眞宗遣使急召之得之酒家旣入問其來以實對上曰卿爲淸望官柰何飲於酒肆對曰臣家貧客至無器皿果殽故就酒家觴之上以其無隱益重之張文節爲相自奉養如爲河陽掌書記時所親或規之曰公今受俸不少而自奉若此公𨿽自信淸約外人頗有公孫布被之譏公宜少從眾公嘆曰吾今日之俸𨿽舉家錦衣玉食何患不能顧人之常情由儉入奢易由奢入儉難吾今日之俸豈能常有身豈能常存一旦異於今日家人習奢已久不能頓儉必致失所豈若吾居位去位身存身亡如一日乎嗚呼大賢之深謀逺慮豈庸人所能哉禦孫曰儉徳之共也侈惡之大也共同也言有徳者皆由儉來也夫儉則寡欲君子寡欲則不役於物可以直道而行小人寡欲則能謹身節用逺罪丰家故曰徳之共也侈能多欲君子多欲則貪慕富貴枉道而速禍小人多欲則多求妄用敗家防身是以居官必賄居鄕則盜故曰侈惡之大也昔正考父饘粥以糊口孟僖子知其後必有達人季文子相三君妾不衣帛馬不食粟君子以爲忠管仲鏤簋朱紘山節藻棁孔子鄙其小器公叔文子享衞靈公史防知其及禍及戌果以富得罪出亡何曽日食萬錢至孫以驕溢傾家石崇以奢靡誇人卒以此死東市近世冦萊公豪侈冠一時然以功業大人莫之非子孫習其家風今多窮困其餘以儉立名以侈自敗者多矣不可徧數今以訓汝汝非徒身當服行當以訓汝子孫使知前輩之風俗云

諭學者

朱晦翁

學如不及猶恐失之此君子所以孜孜焉愛日不倦而競尺寸之陰也今忽聞諸生晨起入學未及日中而各以散去此豈愛日之意哉夫學者所以爲已而士者或患貧賤勢不得學與無所於學而已勢得學又不爲無所於學而猶不勉是亦未嘗有志於學而已矣然此非士之罪也教不素明而學不數講也今之世父所以詔其子兄所以勉其弟師所以教子弟所以學捨科舉之業無爲也使古人之學止於如此則凡可以得志於科舉斯已爾所以攷孜焉愛日不倦以至於死而後已者果何爲而然哉今之士惟不知此以爲果足以應有司之求矣則無事乎汲汲爲也是以至於防惰而不知返終身不能有志於學而君子以爲非士之罪也使教素明於上而學素講於下則士者固將有以用其力而豈有不勉之士哉某是以於諸君之事不欲舉以有司之法而姑以文告焉諸君苟能致思於科舉之外而知古人之所以爲學則將有欲罷而不能者某所以企望也

白鹿洞書院學規

父子有親君臣有義夫婦有別長防有序朋友有信右五教之目堯舜使契爲司徒敬敷五教卽此是也學者學此而已此所以學之之序亦有五焉其別如左

博學之審問之愼思之明辧之篤行之

右爲學之序學問思辧四者皆所以窮理若夫篤行之事則自修身以至處事接物亦各有要其別如左

言忠信行篤敬懲忿窒欲遷善攺過

右修身之要

正其義不謀其利明其道不計其功

右處事之要

已所不欲勿施於人行有不得者皆反求諸已

右接物之要

某竊觀古昔聖賢所以教人爲學之意莫非使之講明義理以修其身然後推以及人非徒欲其務記覽爲詞章以釣聲名取利祿而已今之爲學者則旣反是矣然聖賢所以教人之法具存於經有志之士固當熟讀深思而問辧之苟知其理之當然而責其身以必然則夫規矩禁防之具豈待他人設之而後有所持循哉近世於學有規其待學者爲已淺矣而其爲法又未必古人之意也故今不復施於此堂而特取凡聖賢所以教人爲學之大端條列如右而掲之楣間諸君其相與講明遵守而責之於身焉則夫思慮云爲之際其所以戒謹恐懼者必有嚴於彼者矣其有不然而或出於禁防之外言之所棄則彼所謂規者必將取之固不得而略也諸君其念之哉

勸學文

李知幾

稟性受命均是人也非公於顏淵而私於盜跖蓋習之不同耳孔孟縱橫之紀綱五經浩博疏其淵源諸史異同摭其可否讀老莊以言爲筌蹄論荀揚以道爲指歸夫然後發爲事業措爲文章或如萬仞峯或爲三春栁拾靑紫敷絲綸登金門上玉堂爾亦堯舜爾不桀紂爾是無他思而已矣誠而已矣

子弟誡

黃魯直

吉蠲筆墨如澡身浴徳揩拭幾研如攺過遷善敗筆涴墨瘝子弟職書幾書研自黥其面惟弟惟子臨深戰戰

諭學文

吾邑人物秀爽衣冠之盛甲於閩山三歲計偕而擢第天庭者家有其人皆稽古之力也某承乏令長視事以來不敢以簿書獄訟爲能謂非所以教也邑有人民猶家有子弟風化不廣孰任其責今學宮具足而齋館無生員書肆列聚而教官無圖籍竊所愧恥近已整齊幾聚書數千卷養士數十人立之師長俾典爾業令長將時視勤惰而黜陟其間邑之父兄並倡爾子弟盍簮故區來遊於玆令長志也亦爾父兄願也宜悉玆意勿謂文具

檄朋友結課

士懷居不爲士莫辭防友之文人不恥何若人當廣齊賢之見矧國家育士之詔甫及而郡國貢英之典方行如臨深淵無直羨魚並驅中原誰先得鹿夢回槐國還驚舉子之忙戰閧棘闈共掉文壇之鞅自非磨犀角擢象齒安得附鳯翼扳龍鱗惟其一一而吹必且多多益辦白雪陽春𨿽云寡和髙山流水自有知音況人人磨鉄研之徒人个奪錦標之手文妙黃絹防婦賦髙烏有子虛如謂一日暴十日寒豈爲千人英萬人傑欲跨烏騅馬還須扛鼎之人不戰黃鶴樓爭覩降旗之拂詎可家自爲師人自爲學要之遊必擇士居必擇鄕幸有王郎同講及時之得可無劉氏益堅同姓之謀過猶不及惟戒二三期而不至其罸五百凡我旣盟之後吾友從事於斯防爾何如異乎三子之撰聊且自謂或有一日之長待收拾芥之勲當賈焚舟之勇奮興士气橫飛得志之秋大振家聲聨名淡墨之上檄書所至輿議僉從

評書

今時學蘭亭者不師其筆意便作行勢正如美西子捧心而不自悟其醜也余嘗觀漢時石刻篆頗得楷法後生當以余說學蘭亭當得之

評寫字法

往年定國嘗謂予書不工書工不工大不足計較事由今日觀之定國之言誠不謬也蓋字中無筆如禪句中無眼非深解宗理者未易及此古人有言大字無過瘞鶴銘小字莫學癡凍蠅隨人學人成舊人字成一家始逼眞今人學字不按古體惟務排疊字勢悉無所法故學者如登天之難凡學字先當雙鉤用兩相指疊蹙筆壓無名指髙提筆令腕隨已意左右然後觀人字格則不患其難矣異日當成一家之法焉

潘自厚身甫字說

呂伯恭

括蒼潘景憲叔度名其子自厚謀字於其友呂某某復之日冠而字周道也弁服未加而字是圖豫也後世先禮而冠蓋有先冠而字者矣眎名考義莫恊身甫申之以詞俟講冠禮而用焉其詞曰令月吉辰秩簋蠲尊廼加爾服念厥本根繄人生厚百世一原遷厚居薄奪毗嚚昏孰塹爾衢孰鍵爾門反身而誠爾本爾存相彼狐貉大摯聿溫爾服逖遺義用不惇相彼鱻薧大饗聿飱厚於小體跖弟蹻昆厚子大體堯墻舜藩眾萬錯陳磅礡昆侖非物非體不合而渾身斯繹斯爾名式尊曰伯身甫永矢弗諼

楊氏二子字說

楊氏二子其父名從水五行之序水生木則子名當從木故名其子伯曰梓字曰思之仲曰檟字曰養之二說皆在孟子曰拱把之桐梓人苟欲生之皆知所以養之者至於身而不知所以養之者豈愛身不若桐梓哉弗思甚也故梓以思爲字又曰體有貴賤有小大無以小害大無以賤害貴養其小者爲小人養其大者爲大人今有場師捨其梧檟養其樲棘則爲賤場師焉故檟以養爲字梓楸屬也其材甚美爲禮樂之器甚宜檟卽梓也名異耳人性皆同是兄弟同气不可以差殊觀故以二名同出於一本思者思其身之貴於桐梓而求所以養之也養之之道當略口體而務心性則思以養之也教𨿽多術而養不可易故二字同出於一理嗟乎二子能知其性之同而致思焉思而養之而不失其性則道在是矣𨿽孟子復生爲二子計無以易此荀子榣從予防爲楊氏求名因書此遺之誨楊氏子亦以警之也楊氏子榣姨弟也

叔思字說

族人浩與其從兄灝聲相近非所以別長防也因其來學爲之更曰碩字曰叔思浩大碩亦大也大美名也請問大有道乎曰有問大人於孟子孟子對曰從其大體爲大人曷爲大體曰心是也心之大於耳目者以其能思也能於言行起居飲食之間每事思之不爲物欲所蔽則聖功也其爲大也孰禦

五百家播芳大全文粹卷九十一

欽定四庫全書

五百家播芳大全文粹卷九十二

宋魏齊賢

葉棻同輯

上梁文

宮殿

建康府行宮上梁文

陳子髙

龍蟠虎踞奠昭形勝之區地辟天開鬰起帝王之宅兼六代神明之觀嗣列聖丕平之基盤庚將治亳商民無胥怨太保往營洛邑公作迓衡期恢復於中原用撫綏於華夏皇帝陛下離明繼照幹徳健行返六纛於天中翔萬馬於江表周世過卜何妨避狄於去邠漢日再中將見置邸而朝渭今玆兩觀嶪防九重穆淸得百二之山河吞八九之云夢謝安肇建太極庶足慰蒼生之心蕭何因治未央非特爲後世之計肆涓谷日爰架栢梁式贊歡謡敢伸善頌

拋梁東吳防他年駐八龍日轉九幽終出海川回萬里盡朝宗

拋梁西百萬秦兵散合淝淨掃欃槍歸太白不將金母葬瑤池

拋梁南南極星辰應壽占雅奏凱風歸舜徳瑞圖林鳥自天銜

拋梁北北山猿鶴傳淸蹕聞道幽州八駿回盡捲齊城連卽墨

拋梁上太極端門法乾象霄占弧矢射天狼徳合昭回眞帝王

拋梁下坤軸九盤承大廈四海車書混一家卻掃長鯨固宗社

伏願上梁之後天臨斧扆神衞宗祧戎衣以示一怒舞羽而格三苗國棟無撓虎臣不驍丰沛習威儀之雅康衢載爾極之謡一淸防縣遄歸聖朝

英徳殿上梁文

王介甫

天都左界帝室中經誕惟仙聖之祠夙有神靈之宅嗣開宏構追奉晬容方將廣舜孝於無窮豈特尙漢儀之有舊先皇帝道該五泰徳貫二儀文摛云漢之章武布風霆之號華夏歸仁而砥礪蠻夷馳義以駿奔淸蹕甫傳靈輿忽往超然姑射山無一物之疵邈矣壽丘臺有萬人之畏已葬鼎湖之弓劍將遊髙廟之衣冠今皇帝孝奉神明恩涵動植纂禹之服期成萬世之功見堯於羮未攺三年之政乃建重修之吉壤載營館禦之新宮考恊前彞述追先志方嚴列峙寢門可象於平居廣祐旁開輦路故存於陳迹官師肅給斤斵隆施揆吉日以筮從舉修梁而考室敢申善頌以相歡謡

拋梁東聖主迎陽坐禁中明似九天升皎日恩如萬國轉春風

拋梁西瀚海兵銷大白低王母玉環方自執大宛金馬不須齊

拋梁南丙地星髙每歲占千嶂滅烽聞嶺徼萬艘輸盡引江潭

拋梁北邊頭自此無鳴鏑卽看呼韓渭上朝休誇竇憲燕然勒

拋梁上彷佛神遊今可想風馬云車世世來金輿玉斚年年往

拋梁下萬靈降祉扶宗社天垂嘉種已丰年地產珍符方極化

伏願上梁之後聖躬樂豫寶命靈長松茂獻兩宮之壽椒繁占六寢之祥宗室蕃維之彥朝廷表幹之良章傳慶譽代襲龍光肩一心而顯相保饋祀之無疆

單州行宮上梁文

王元之

竊以七十二家管仲記升平之迹千八百處桓譚述紀錄之文蓋以王者易姓之初必受命而攺制天下太平之後乃加厚而增髙煥乎皇王之大禮倬彼古今之茂典粵自唐風不競巢冦暴興伏莽之徒盡聞雞而夜舞掲竿之士思逐鹿以橫行皇綱於是絲棼黔首以之割求小康之不暇廢大禮以誠宜我國家運應千齡化敷九有天符克正虛危朗而宗廟安地寶方登河洛淸而圖書出垂衣裳於堯殿走玉帛於塗山一戎而倒載干戈萬國而混同文軌制禮作樂亦旣表於成功降禪登封尙未行於舊典望介丘而黯色見率土之翹心遂使百辟具僚八荒夷長雜防緇黃之眾龍鐘耆艾之人共傾葵藿之心求扣鳯凰之閣露封章而三進對冕旒以遷延同歌時邁之詩請展告成之禮皇上俯從人欲上答天休鳴鑾特議於省方禦路聿修於行闕莫不務崇儉徳屢降詔條圬墁剞劂之人來從公府榱桷棟梁之用出自神州見萬乘之爲心無一人之勞力單州武城縣者城惟古戴地卽梁丘左倚宓堂子賤彈琴之日右鄰曹國文公觀脇之邦牧雁之沼漾於前俘玉之丘亙其後澤通魯甸入哀公西狩之郊鄕號漢泉湛武帝東封之井地理人事可得略諸監修殿直孫公貴連七里家門可繼於金張內品梁公位列黃門勢望自齊於冀石知縣邢州觀察推官崔公初筵曳履依王儉之紅蓮百里字人憶陶潛之舊菊咸能戮力遂致僝功擇嘉辰而先駕橫梁迎聖日而得開象闕莫之敢指無得而逾爰陳善禱之文用壯非常之事

拋梁東東去金根禦六龍祥雲未出參天獄喜气先生見日峯

拋梁西西來鳯蓋拂云霓祈福不勞藏玉牒禮天須至用金泥

拋梁南瘴海朱方化已覃願獻江茅借鄗黍競誇西鰈與東鶼

拋梁北楡塞黒山兵久息助祭歡呼郡邸中荷氊舞抃圜丘側

拋梁上瑞彩祥煙擁天仗丹鳯黃麟隨輦行萬歲三聲滿山響

拋梁下防雨輕風導仙駕巖前奇獸縱遊嬉山畔神光生晝夜

伏願上梁之後我皇功格上帝恩流普天邦家兮如松竹之茂子孫兮如瓞之緜赫赫兮登三而邁五巍巍兮君聖而臣賢同北辰兮居所等南山兮不騫庶齊休於天地垂萬祀兮千年

建康行宮大殿上梁文

陳子髙

宣王考室纉文武之緒而復興世祖祚基仿殽函之蹤而永固皇天眷命相我國家主威初振於幕南聖迹載臨於江左巍巍蕩蕩古稱帝王之州鬱鬱蔥蔥居有天子之气驗諸符讖允屬聖明下溫詔而申舊章營新宮而作前殿體元立制希先聖之遺塵度埶權宜極大人之壯觀得亷隅之正合丰儉之中聳寥廓以崢嶸敞光輝而神麗龍蟠虎踞形勝得於武侯藻井繡楣規模成於謝傅九扉洞達雙闕云浮肅劍佩而在廷奉冕旒於當寧陳百寮而贊羣後基皇徳而開帝功地轉天回髣髴大梁之舊星環輻輳雍容四海之歸升平之期頃刻以冀乃涓今日爰舉修梁迨此暇時張千門而立萬戶可無輿頌摹二京而賦三都蹈徳詠仁式歌且舞拋梁東地辟天開气象雄江海雲霞升曉日華夷艸木待春風

拋梁西河漢昭回太白低聞道前籌並隴蜀要須傳檄致羌氐

拋梁南陸輸閩粵漕江潭六代豪華何足紀聖君咸五更登三

拋梁北星宿煌煌拱辰極指揮頃刻正諸華灑掃彤墀朝萬國

拋梁上帝子尊嚴擬象戢戈休馬看明時協气祥風來景貺

拋梁下勤政劭農歲多稼戎夷種落避軍鋒西北東南沾聖化

伏願上梁之後帝隆丕祚福萃上躬黃旗之運起於東西赤縣之封還於圖籍自南自北眾多恐後於湯徵卜世卜年億萬至延於周曆願介繁祉大庇羣生

官宇學校

平江府譙門上梁文

東南粵壤安堵者垂二百年表裏山河環居者逾十萬戶持麾出守當寧搜賢曩敵騎之長驅致名都之埽地干戈甫定年谷屢登人心思樂土之鄕天子輟禁林之重一新耳目果振風麾增修城郭之雄浸復裏閈之舊民欣載見盛及前時未崇譙閣之宏模猶闕防都之壯觀惟翠閣之仰止矧羽檄之防馳回鑾復返於神京警蹕暫停於天仗非加偉壯曷表寅恭爰因眾志之樂爲遂建雄居而望幸層臺霞映曉角風傳從容臥治之餘際防落成之日篇章間發森畫防以凝香僚佐交歡據胡牀而嘯月共慶中興之盛行躋錫極之風敢奏歡謡以申善頌

拋梁東十萬人家煙瓦中海色澄波春澹蕩日華披露曉曚曨

拋梁西閶闔斜陽一望迷月竁防瞻星緯動玉闗新報燧煙低

拋梁南春水滄浪水漲藍寒食故園猶舞蝶薫風新令欲宜蠶

拋梁北虎寺蒼蒼呈瑞色窮邊聞道奏除書野老何知防帝力

拋梁上百尺齊云誇大壯風傳飛將定神京日望回鑾駐天仗

拋梁下萬頃湖光連緑野聖徳幽通玉燭明天波逺接銀河瀉

伏願上梁之後皇風逺暢睿澤咸防罄綿宇永銷兵革率編戶復業農桑穆穆嚴衷仰一人之端拱丕丕寶歷享萬福以延洪寵賚專城之重風移澤國之雄野無犬吠庭皆圄空歌鹿鳴於小雅噦鸞聲於泮宮然後率勵在官之守盡同戴後之忠享榮名於有永保休寵於無窮

州治重建鼓樓上梁文

王元渤

七閩粵壤八郡名區推樵水之上防限長江之東境連檣物貨引煮海之千艘比屋詩書列鳴弦之萬室獨譙樓之未立在體勢以非宜工不告勞蓋纉前修之緒財非外取盡掊經用之餘欲敍芳詞願停咚鼓

拋梁東焙土風煙杳靄中邑入滄溟含瑞雪聲隨雷鼓轉春風

拋梁西峭石髙峯聳碧梯腸斷行人山路滑飛猿猶傍嶺邊啼

拋梁南路入長汀逺翠嵐古佛千年常住世喧轟鐘鼔奉伽藍

拋梁北路入聖朝無限域莫誇宿處是江南雲際防天分黛色

拋梁上鬥牛瑞气呈乾象一卿二相更同時可驗臺星分兩兩【李綱黃潛善同日拜相黃潛厚爲戶部尙書】

拋梁下水接延津光炤夜春溪夾岸下長腰秋日平田觀防防

伏願上梁之後兵戈永息疫癘潛消年年慶五穀丰登日日聞滿城歡笑爾無虞而我無詐鄰邦之惡客相忘田遜畔而漁遜隈一境之善人是富成上州之譽望平尺水之風波右轄中臺昭武兼昭文之盛龍頭榜眼紅橊呈紅桂之祥鎭千里之生民成一方之雅俗

筠州新堂上梁文

崔徳符

郡城幽邃介居吳楚之鄕臺府深嚴迥處江湖之勝鼓角鳴於天上幢蓋出於雲中豈非閬苑之峯恐是蓬山之島昔營道院名擅江西屬屢易於歲時莽空餘於瓦礫自我某官肅驅隼斾雄綰虎符下車而徳洽化孚期年而人和物遂丹鳯棲連枝之瑞靈芝發甘露之祥圜土一空燕居多暇爰瞻舊趾大作新堂煥然丹碧之開宛若神仙之第簮纓接袂士女駢肩不知經始之勤願助落成之喜

拋梁東人在丹霄紫府中知有玉皇香案吏詔書時下紫防宮

拋梁西層檐飛栱與云齊猶恐雙旌畱不住去騎驕馬踏沙堤

拋梁南南山采翠入疎簾公堂白日渾無事但覺蓮花漏水添

拋梁北一片連空煙瓦碧幅巾道服上雲林使君自是浮丘伯

拋梁上萬里錦聨供一望不須煙景入春風自有雲山開步障

拋梁下下看鵬鶱與龍掛水气昏昏浪颭空云容淡淡天垂野

伏願上梁之後官曹無事上下相安農畝有秋公私皆足遂革帯刀之俗永凝盡防之香犴獄無人鞭笞不試某官琴樽髙興聊同方外之防富貴長年備享人間之福與四民而共樂均千里以同歡

靖武門上梁文

黃魯直

全魏大名冀州右部二聖豫防之近地九河綿絡之奧區旁控齊秦仰占畢昴允文仁祖照卜離都神明之所防持耆老於玆望幸今皇帝繼序來孝緝熙戎功寢威八紘垂統萬世開經禮而潤色鴻業一道徳以照臨百官廼眷北門實陪天邑臥貔虎三軍之旅屹雲煙萬雉之城畀宗廟之守臣鎭中原之重勢恭惟畱守安撫太師侍中承天之柱石謀國之蓍龜能斷大疑克勤小物不動聲色而淸列郡不越樽爼而折遐衝泰階六符光鄰樞極河潤九里福浸京師朔戎空老上之庭左袵賀槁街之邸當其無事而早從事修於未然而禁將然民力有餘因可以教戰王者無外何求於閉闗乃啟扉以延不周之風時觀兵以勤靜武之略伻圖入獻兪詔誕敷日吉辰良龜從筮葉工獻太朴屋呈環材羾虹梁以上躋聳陰闕以壯觀落以盛食勸之鳴咚請奏詩謡用休工作

拋梁東師垣講武靜邊烽貊弓楛矢年年貢海岱淮徐歲歲丰

拋梁西威行河外息徵鼙降書已望龍堆入積甲還將熊耳齊

拋梁南威弧南指射狼貪交州螻蟻方歸命下瀨熊羆卽解嚴

拋梁北不戰威邊收上策保塞單於獻馬羊愛民天子捐金帛

拋梁上河繞淩雲宮闕壯南靣憂民不豫遊北門典鑰畱臺相

拋梁下元老歸功安廟社千里金堤水正東四時玉燭年多稼

伏願上梁之後朝廷日新憲度歲計明昌相臣將臣兩有文武綏服要服八荒梯航增太山之封而百神受職奉明堂之祀而萬壽無疆畱守已勤於屏翰國家終倚於贊襄是以有上公之衮歸來近天子之光玉節乘軺方趨周道芝泥封詔必下巖廊

披雲樓上梁文

陳無已

夙夜在公必有燕休之地上下同樂孰知興作之勤惟此東州號稱輔郡遺澤未息猶有陶漁之風王化旣成更同齊魯之俗河山千里枹鼓不鳴閭巷百年豪傑間出地滋墾辟歲嗣丰穰裏無愁嘆之聲吏絕追呼之擾因斯民之暇豫樂此地之登臨革故增髙事非過制斷長續短費不及民林宇靚深稱吏民之觀望歲時遊豫遂老幼之歡娛爰歷靈辰用興危架聽於輿頌落此成功

拋梁東日上雲開四顧中今代功名歸二老當年富貴有朱公

拋梁西陰陰桃李下成蹊舉頭更覺長安近送目長隨落日低

拋梁南舳艫銜尾繋江潭朝隮已作丰年雨暑飲行聽抵掌談

拋梁北瑞塔亭亭入云直百年鬭戰及明時千里河山余故國

拋梁上危架岧嶤建千丈房心璀璨近檐楹海岱摧藏但空曠

拋梁下割肉成堆酒如防燕雀投人也自忙鼠蝠旋墻不容罅

伏願上梁之後人神同力暘雨以時水宿途行夜無風露之警盆繅鎌割家有囊廩之餘囹圄一空鞭笞不試商旅四集貨賄遂通據榻以談不減庾公之化從防而賦尙須韓子之文

大成殿上梁文

陳阜卿

金聲玉振掲聖道之宏模矢棘翚飛聳儒宮之壯麗相維勝地雄視此邦山羅秀色以回環溪長帯流而演迆翼翼占坤維之勢誾誾毓人物之英不幸斯文中遭俗子爲吾儒而弗切毀鄕校以無餘廟貌淒涼衣冠慨嘆豈有道闗百世不能身庇一椽防際丕平垂衣裳而治天下大興美化恢庠序以徧海隅爰卽故基一新邃殿羽籥盛陳於東序豆籩肅薦於前楹豈惟稱髙明之居抑亦起頺靡之俗官無病費民不知勞隻身經營方笑鴟鴞之作室旁觀聳動忽驚蛟蜃之吐樓因舉修梁用申善頌

拋梁東槐市如今復舊宮二十年來樵牧地一朝气象壓兵戎

拋梁西日薄風淸濯練溪歸詠聖門無一事便應言下棄筌蹄

拋梁南夭矯雙龍戱碧潭中有一珠畱萬古他年大手屬誰探

拋梁北髙閣昻霄連斗極云漢昭回萬國瞻諸生何以酬君徳

拋梁上少防佳气王昨夜光芒下泮宮定應從此多卿相

拋梁下聒聒弦歌聞里社不獨三千弟子賢樵夫亦有談王者

伏願上梁之後文風載郁教雨旁流靑衿無逸於城闕紫防不彗於旄頭悉奉韋經之教應多魯服之求家興孝弟訟息爭仇錯履紛袍茂彬彬之文質離蔬釋蹻化衮衮之公侯

明倫堂上梁文

法三代以明倫肇開宏館本六經而立說大振斯文惟玆禮義之宮曩盛淸儒之席自經遷毀垂三十年坐視因循逾八九政望荊榛之觸目悵弦誦以無聲道不終窮時乎忽至知郡監丞政知先務洪宣常衮之風通判學士畫盡婉謀力贊文翁之化爰傾府庫用相斧斤革馬隊之喧囂復鱣堂之壯麗墻髙數仭廈廣千間翕然不日而成恍若從天而下洋洋灑灑儼衿佩以來遊鬱鬱蔥蔥羅溪山而呈秀俄增士气益壯邦風因舉修梁庸申善頌

拋梁東大明屋角光曈曨六經在天不可掩聖道知如日月同

拋梁西虛堂秋入雨淒淒靑錢事業安排取莫對槐黃嘆巨題

拋梁南薫風轉午屋潭潭日長正是添書課勿使牙簽蠧白蟫

拋梁北摳衣入侍先生側君看木鐸走四方倚席不談眞素食

拋梁上葉葉五云分絳帳勿嘆寒酸借壁光卽看夜訪靑藜杖

拋梁下從流一決如奔馬仰髙不解踵顏淵定見紛華從子夏

伏願上梁之後人習爼豆家聞弦歌士不廢於三餘師克肅於四教聨翩駿足來昻昻千里之駒整頓飛翰集噦噦九苞之羽

府第

皇子嘉王府第上梁文

陳子髙

武丁孫子功徳紀於商詩文王本支聲聞流乎周雅洪惟盛世繼有賢玉旣出奉於燕朝必肇新於邸第皇子嘉國大王鐘聖君之愛實元妃之生徳髙麟趾之風貌有龍章之表習河間之禮樂擅子建之文章夙啟眞封先姬姓之有國畱朝禁闥長劉氏之諸王眾推大雅之不羣生知爲善之最樂苴茅受社而垂兩組奏對執膰而冠珥貂雕輦豫防益防於警衞紫宸宴衎每侍於淸光熒煌陳廡之金烜赫耀庭之璽典司嚴掖均逓宿於邇臣給札大庭將校文於多士皇帝陛下繼三王之絕業躡五帝之髙蹤治格升平澤流遐邇堯帝多男之祝益大天支漢家諸子之封浸彊國勢眷玆哲嗣早著令名旣畢冠儀將成婚禮肆大開於甲第乃密邇於宸居隆棟華榱拱星辰於北闕畫橋朱閣通花蕚於南樓敞曲觀於招賢辟側門而通禁梁臺旣就必命鄒枚之賔陳苑初成自致應劉之友豈特效宗藩之安宴蓋將追前哲之風流載選休辰式升修棟

拋梁東帝子橫經齒學宮玉殿問安迎曉日槐宸唱第快春風

拋梁西詩成七步少陵齊洛陽橋就仙花別太一池新瑞靄低

拋梁南帝禦明堂政化覃便有好風經鴈沼更欣嘉雪滿猿巖

拋梁北接武前星常拱極帝績由平朔易功天威已震單於國

拋梁上傑閣重樓人景仰五王居近接崔嵬萬歲山髙增塏爽

拋梁下宮僚望幸鸞龍駕開筵內府出金錢賜酒天邊來玉斚

伏願上梁之後維城益固磐石增彊日奉寢門之問時占宮掖之祥勒髙勲於麟閣接淸問於明光堅一心之忠孝保百世之隆昌

馬迹上梁文

孫仲益

四郊烽火誕彌虵豕之墟一島風煙宛在黿鼉之窟鳴機出鮫人之館浮杯開梵帝之宮偶避地於兵間遂問津於耕者鴻慶居士數奇半世多難百罹救過吹虀憚心喘月平生許國臥陳登百尺之樓晚歲營巢住揚雄一區之宅命龜三卜避盜五遷獨行鷗鷺之羣共集雞豚之社半山銜日落帆影於坐中萬壑畱風過樵聲於枕上蓬茅不剪畚鍤自隨遙開白板之扉緩扣烏犍之角兒童拍手競欲挽須婦女譍門那聞轑釜泥田父瓦盆之飲荷園官菜把之恩悵昨夢之已非佚吾生於旣老木居士安能爲福亦又何求土偶人自得所歸於焉是息共此百家之聚大同一笑之歡

拋梁東春入山林處處同澗艸不除隨意緑巖花無主爲誰紅

拋梁西亂棘孤藤刺眼迷雀啄風前紅皺墮魚跳波底碧圓低

拋梁南鼻息齁齁午睡酣一箑淸風吹酒醒槐宮不見府潭潭

拋梁北萬頃滄波圍澤國風引仙舟到復回山人俗駕何須勒

拋梁上霜餘木杪浮新漲教百鬼瞰髙明怨鶴驚猿號夜帳

拋梁下燕雀紛紛來賀廈吳王宮殿舊巢空共此蓋頭茅一把

伏願上梁之後蛇蛟結蟠犬雞蕃息野繭大如甕盎禾囷髙若坻京遇桑間之餓人一飽之恩猶在覩梁上之君子大千之刼無因凡我往來共玆快樂

西徐上梁文

踐蛇茹蠱脫身五嶺之陬補劓息黥歸老三家之市桑麻接畛雞犬交音已免賈生問鵬之憂遂諧韓公見蠍之喜富陽故侯炎海虫蛇之侶玉川蟣虱之臣屬聞晏嬰齊屨之言遂解鐘儀楚冠之縶蝸盤兩角已同墜甑之觀貉共一丘豈恨虛舟之觸向空而書咄咄擊缶而和烏烏望故家以終焉羨吾生之休矣廼占吉日爰舉修梁鄰翁異爭畔之嫌山靈有築垣之助地偏壤沃井冽泉甘豈徒戀三宿之桑固將靣九年之壁老蟾駕月上千巖紫翠之間一鳥呼風嘯萬木丹靑之表黃帽釣寒江之雪靑蓑披大澤之云行隨烏鵲之朝歸伴牛羊之夕擁百結之褐捫虱自如拄九節之笻送鴻而去閭裏緩急皆春秋同社之人兄弟團圞共風雨對牀之夜盍罄善頌以佐歡謡

拋梁東臥占寛間五百弓一榻淸風殘酒裏半花影日曈曈

拋梁西落日投林急鳥棲一抹殘紅猶未斂半鉤新月掛檐低

拋梁南彌勒年來共一龕繞樹時聞烏嚄嚄彎弓莫向虎耽耽

拋梁北一取單於老無力且令斗水百憂寛莫遣家書萬金直

拋梁上萬壑煙雲集遐想顚倒山翁白接防光芒太一靑藜杖

拋梁下去去從今事桑柘好與龜鶴作主人更取豚魚燕同社

伏願上梁之後千瓶解祟三揖送窮人貌看年年歲歲之同花枝見夜夜朝朝之好以二百五十畝公田之入盡歸酒姥之家爲三萬六千日醉鄕之防獨占地仙之籍

春風樓上梁文

張敬夫

肯堂在念慨百年詩禮之傳結宇馮髙當三楚山川之勝眷懷舊址久委荒榛獨存垂世之文莫掩盡心之防爰因地僻更敞樓居睇前嶺之煙雲自爲舒捲俯寒江之鷗鷺何有去來方將棲列聖之遺經述前人之妙意矧在原之同好有伐木之求仁豈止爲歡美之娯蓋共樂講論之益當如曽子長詠春風之中寧比仲宣徒結故鄕之戀載咨良日肇舉修梁敢酌予心允爲善頌拋梁東若木升暉萬國同肯學野人烘背穩獨傾葵向皦丹中

拋梁西萬里岷峨晚照低誰識江湖未歸意也應多謝子規啼

拋梁南嶽鎭當空聳碧嵐坐覺羣峯皆拱手曽登絕頂小江潭

拋梁北中州目斷還心惻君王神武似髙皇看埽妖氛奠皇極

拋梁上天徳維淸人共仰只於不息驗端倪太極分明涵萬象

拋梁下靜倚闌干觀物化羣生鼓舞荷陽春萬水通流無晝夜

伏願上梁之後惟天所相進道無魔凡登吾樓各具正見息邪距詖期丕顯於斯文舉足出言用克祗於先訓自玆以往夫復何求

博見樓上梁文

呂貴克

一行作史誰知叔夜之非心三徑就荒每嘆淵明之悟往屬道路歷山谿之險而軒裳困荊棘之深回思痛定之堪驚始見閒中之有樂興來無盡老去何求爰因一畝之宮漫葺數椽之舎琴書左右詩酒從容方將篤志以修身尙欲馮髙而博見山川景物盡收千里之奇雪月風花俱得四時之勝飛甍在目巨棟淩空述我情懷寓諸歌詠

拋梁東桑梓淸陰一望中懷土不須頻起念人生流轉似飄蓬【居士本建人】

拋梁西樵水淵源出此溪疊嶂層巒爭秀麗不堪遙望白雲飛【雙親松楸在西山】

拋梁南聞道仙人隱翠嵐直下龍蟠今幾載何時夭矯出澄潭

拋梁北萬井人家羅巷陌時康雅俗自熙熙簫鼓樓臺迷曉夕

拋梁上天宇澄淸涵萬象三辰炳煥古猶今底事人空談幻妄

拋梁下誦瑯瑯喧子舎寄言弩力聖賢書气質應須求速化

伏願上梁之後門庭肅肅長幼怡怡朋儕談道義之言逺近息鄕鄰之鬭辰良日吉宜圑圞聚集之歡暑雨梅蒸輸老懶髙明之眺賞心得趣安宅無窮

白鶴新居上梁文

蘇子瞻

鵞城萬室錯居二水之間鸖嶺一峯獨立千巖之上海山浮動而出沒仙聖飛騰而往來古有齋居號稱福地鞠爲茂艸奄宅狐貍物有廢興時而隱顯東坡先生南遷萬里僑寓三年不知歸與之心更作終焉之計越山斬木溯江水以北來古邑爲鄰繞牙檣而南峙送歸帆於天末掛落月於牀頭方將開逸少之墨池安稚川之丹竈去家千歲終同丁令之來歸有宅一區聊寄揚雄之住處今者旣興百堵爰架兩楹道路來觀裏閭助作願同父老賽鄕社之雞豚已戒兒童惱北鄰之鵞鴨何辭一笑之樂永結無窮之歡

拋梁東喬木參天梵釋宮盡道先生春睡美道人輕打五更鐘

拋梁西嫋嫋虹橋跨碧溪時有使君來問道夜深鐙火亂長堤

拋梁南南江古木防回潭共笑先生垂白髮舎南親種兩株柑

拋梁北北江江水揺山麓先生親築釣魚臺終朝弄水何曽得

拋梁上璧月珠星臨蕙帳明年更起望仙臺縹緲空山隘云仗

拋梁下鑿井疏畦散鄰社千年枸杞夜長號萬丈丹梯誰羽化

伏願上梁之後山有宿麥海無颶風气爽人安陳公之藥不散年丰米賤林婆之酒可賖凡我往還同增福壽

五百家播芳大全文粹卷九十二

欽定四庫全書

五百家播芳大全文粹卷九十三

宋魏齊賢

葉棻同輯

上梁文

府第

新居上梁文

辛幼安

百萬買宅千萬買鄰人生孰若安居之樂一年種谷十年種木君子常有靜退之心久矣倦防於焉卜築稼軒居士生長西北仕宦東南頃到郎星繼聫卿月兩分帥閫三駕使軺不特風霜之手欲龜亦恐名利之髮將鶴欲得置錐之地遂營環堵之宮𨿽在城邑闤闠之中寔出車馬囂塵之外靑山居上古木千章白水田頭新河十頃亦將東阡西陌混漁樵以交歡稚子家人共團欒而一笑夢寐少年之鞍馬沈酣古人之詩書𨿽云富貴逼人自覺林泉邀我望物外逍遙之趣吾亦愛吾廬語人間奔競之流卿自用卿法如扶修棟庸慶拋梁拋梁東坐防朝暾萬丈紅直使便爲江海客也應憂國願年丰

拋梁西萬里江湖路欲迷家本秦人眞將種不妨賣劍買鋤犂

拋梁南小山排闥送晴嵐繞林鳥鵲安枝後一枕薫風睡正酣

拋梁北京路塵昏斷消息人生直合在長沙欲擊單於老無力

拋梁上虎豹九關名莫向且須天女散天花時至維摩小方丈

拋梁下雞酒何時入鄰捨只今居士有新巢要葺軒窗防多稼

伏願上梁之後早收塵迹自樂餘年鬼神呵禁不祥伏臘倍承日給坐多嘉客日悅芳樽

花信亭上梁文

洪景伯

歷載買山方防勲於此日羣芳得地有喜報之祥風乃作新亭用酬勝槪盤洲老人酷好行樂雅知倦遊治盤洲百畆之宮費中戶十家之產物非容易而盡獲事歷艱難而晚成東閣西樓僅有一牛鳴之隔左花右竹防乎兩蝸角之爭弗芥蔕於胸中若羈縻於化外灰心久矣唾手得之胡越爲一家無爾界此疆之異云夢吞九澤合逺山近水之奇艸木皆知燕雀相賀畫棟侈丹靑之飾雕欄呈紅紫之妍四時攜酒則親朋足以娛嬉千里命駕則故舊斯焉欵曲野無靑艸擁春徑之名葩菊有黃花送秋林之淸馥閱冬蒨夏敷之相繼任朝榮暮落之自然已駕虹梁須吟蠻紙

拋梁東日日來占花徑風長把芬香迎杖屨不將消息便鱗鴻

拋梁西丹桂盈林菊滿畦霜可拒時花恨老憂能忘處艸慙低

拋梁南芍藥畱春不脫驂夾岸芙蓉爭濯錦雙頭倒影媚澄潭

拋梁北鷗思從容魚足食梅花滿眼雪花飄玉骨冰肌同一色

拋梁上東盻雙溪西楚望稍疏問信竹平安貪看穿花蝶來往

拋梁下蕙蘭叢菊宜在野閒披花史傍欄桿我欲雌黃賡演雅

伏願上梁之後風光益好樂事不衰三百六旬而歲成常常乘興二十四畨之花信一一飄香凡我同盟逢場作戲

容膝齋上梁文

洪景伯

寸地休心或發置錐之誚數椽容膝大勝環堵之區非坐井以觀天猶乘槎而問漢杗桷但求於細木門防不納於髙車斤斧論功龜魚獻瑞盤洲老人技窮知止興盡倦飛半百年而日苦無多乂逾十稔九萬里而風斯在下安敢肆言鷦鷯不過於一枝鳯凰始翔於千仭因山之麓倚竹爲廬或駐屐而少畱必橫琴而獨樂塵外欲招於五老飲中難著於八仙抵掌而談不出栁州之景曲肱而枕可尋蟻蛭之防晝掩卷以盟鷗夜舉杯而勸月小以成小斯焉取斯霧塞華榱沈沈者所以敗也風生圭竇綽綽然有餘裕哉𨿽不上言何妨下筆齋之東九曲雙溪在眼中人世最難開口笑興來寧惜酒杯空

齋之西矮桃得地漸成蹊防鯤自逐天池樂此處相忘及澤鯢

齋之南斗大生涯亦可貪仙鳥有名身不到个中眞趣上登三

齋之北坐看蠻觸干戈息度地休吟葛屨詩開疆盡埽槐安國

齋之上芥納須彌休說妄淺聞狹見小丈夫豈識汪汪千頃量

伏願落成之後四時常健一室易安危坐蒲團烏有髀消之患緩行艸徑更無股栗之憂凡今之人與我共此

聚螢齋上梁文

洪景伯

三葉決科更編花蕚之集一經趾羙當慕桂芳之詩月兔未明風螢可聚授諸梓匠建此山房盤洲老人世擅儒宗名標藝苑演輪鰲禁仍父子者四人結綬鵷行踵兄弟於二府兒輩久聞於師說孫枝半離於童防欲增門戶之輝常佩輪輿之戒念焚膏而繼晷尙鑿壁以偸光肄業旣勤防勲可必張口如吐雲霧𨿽懷繃簮笏以徒然聴履而上星辰盡燈火簡編之所致莫惜數年之苦學誓圖千佛之榮名良弓之子必爲箕存心相續彊弩之末不穿縞勉力有終玆頓雙枝試聴六詠

拋梁東一生窮逹卜童防卻數年稽古力拾靑拖紫笑談中

拋梁西景到桑楡謾噬臍趂取光輝對黃卷任他檐外玉繩低

拋梁南燒燭尋書過艸庵月練螢窗如白晝牙籖挿架好窮探

拋梁北更漏迢迢天又黒短檠參用也無嫌莫使凝塵棄墻側

拋梁上萬防飛星迷四望案頭漧死可憐渠人倦欲眠渠亦放

拋梁下不但膏油顓午夜淸霜十月嘆飄零便有雪花可假借

伏願上梁之後筆更不輟書癖休醫詩書承家長作蟾宮之想朝昏挾防無貽螢燭之差傳之云仍味有藥石

楚望樓上梁文

洪景伯

江漢分楚望昔聞騷客之詞西北有髙樓玆占蠙州之景工師喜於得木龜筮未嘗違人防墨旣陳鑿枘相合盤洲老人六年治圃三徑來蹊桃塢梨原雜百花而競秀溪堂水閣湧雙以交流戱魚識鳴屐之聲馴鶴顧隨軒之步復營飛觀以俯西郊慕元龍百尺之名哦孫楚伍尋之賦變云梯之新級如履坦途試耿雪之曲欄已橫疏影縱目而天光無際怡顏而日力有餘丘壑足以起予艸木誰不知我旁瞻廬阜納爽气於軒楹前對鄱江發長謳於楫櫂將以登臨之暇時乎酬唱之娛從他燈火下歌防且向園林窮勝事舞低楊栁月久灰年少之心棲老鳯凰枝獨結歲寒之友修梁升也短韻來歟拋梁東雉堞連延紫極宮漁子入關爭早市艫人擊水快淸風

拋梁西天際羌廬入望低花蕚樓防才五尺廋笻來往印長堤

拋梁南萬頃風煙性所耽細艸重茵春亙野澄江橫練月闚潭

拋梁北羙竹如椽瀟灑國巢云上下啟輕窗一覽芝山盈秀色

拋梁上落霞飛霧供淸賞一聲長笛倚欄時待得蟾光縈蕙帳

拋梁下剩作茅廬容櫪馬藕花開後羽觴頻風掩窗扉回俗駕

伏願上梁之後日涉而風雨不渝云臥而神仙可學筍葅魚醢進野老之晨羞羽衣虹裳邀江妃而夜話其誰歇馬同我盟鷗俛仰之間詠歌不足

小樓上梁文

葛謙白

考成板屋何慙南嶽先生未辧石樓終愧香山居士歸愚老人上韓愈宜春之印歸肩吾霅水之廬芟薙北隅經營後圃將使樾防幾席花艶壺觴𨿽無佛國之優曇上欠仙家之旌節然鉢盂傳杜鵑之種羯鼔開繁杏之柯牡丹送女之星芍藥醉楚狂之子漁郎漾舟於桃花之側孺人戞瑟於辛夷之前亦足以暢敍幽情淹畱歡緒爰登層防下視綺原梟梟露梢蒸防霞而拂檻重重煙葉展翠幄以承榱有是賞心何辭屬役旣謀龜防用舉虹梁

拋梁東曲港飛橋一葦通鹿苑寺前魚酒市趂墟時有杖藜翁

拋梁西倒影千峯落畫溪一望滄浪芳薄裏防畨腰褭緑楊枝

拋梁南鐵鳯華鯨響淨藍飛錫何方來白足爲人時演後三三

拋梁北巖岫峩峩生翠滴山中莫遣曉猿驚驛路湏防徳璋勒

拋梁上醿幄翻空薇作帳憑欄細細萬花梢要看春工雕刻相

拋梁下閒裏花陰買無價蒼苔繡地長鋤痕眢井汲泉生石罅

伏願上梁之後享衞武之百年朋魯僖之三壽一百九十防榮及曽孫三萬六千觴醉同賔友緜玆福算波及閭裏

獨善堂上梁文

熊子復

葺汾曲之廬首奉丹靑之像襲茂陵之槁髙參金石之藏祠堂用炤於赤堤書閣更凴於翠壠恭惟先君獨善居士誠存省已孝篤慕親逺求百世之師近取一鄕之友錦囊收拾擷詩人之芳腴瓊簡發揮探道家之祕妙蓋隱以求其志彼用相忘而窮則善其身此宜自號才躋下壽殊長才藐玆小子之惸痛我先人之逝積有餘慶方啟世科潛發幽光尙資野錄載營敝墅肇舉修梁屋茅捲去三層夙已聞於徹故井泉掘通九仭嗣將見於取新采建溪稚子之謡彰宋野遺民之迹【先君亦號宋野遺民】

拋梁東鸛巢山翠倚春空誰過仲舒塋下馬賢良百載有髙風【先祖賢良墓在其東】

拋梁西百尺潭中曉霧迷仙槎有客乘將去遡紫淩靑路較低

拋梁南采藥仙童記二三丹成只在元防處昨夜靈光現翠嵐

拋梁北武夷九曲仙人宅幔亭燕罷挐舟來好傳天上眞消息

拋梁上小築臨淸無大壯星疏不但少防明曽占日暈中興象

拋梁下十里渾無髙浪駕有時風動錦霞翻一葉中流翁未怕【雨珠波上擲霞錦浪中翻先君詩句也】

伏願上梁之後徑存松菊而想昔之樂園收芋栗而幸今之丰滄浪淸水之濯纓旣招孺子竅靄淥山之燃竹更伴漁翁挹此間之爽气接吾父之流風

寺觀

金山大殿上梁文

孫仲益

萬川東注一島中分長江介吳楚之衝故剎踵梁陳之舊肇新蘭若寅奉金仙都尉太尉得正法眼藏而現宰官了一大因緣而作佛事眷玆勝地獨有頽基鐘鼓不鳴龍象皆泣毘耶城大居士已屬當仁妙髙防老比丘而爲說法指囷分粟除地布金嗣開祗樹給孤之園首建釋迦莊嚴之殿六鰲負出三神山仙聖之宮一鷲飛來四大海神龍之防迥起諸天之上中嚴兩足之尊仰止仁祠俯伸報地大安國步如北海若之難窮永鍚帝齡等西方佛之無量爰屬修梁之舉共賡擊壤之歌拋梁東赤岸銀河一水通萬疊彤雲竟天起六龍推出半輪紅

拋梁西艸舎廡城望眼迷日腳未收蜺飲海濤頭初上雪平堤

拋梁南一勺中泠乳水甘殿閣風來鈴自語曼陀花雨落毿毿

拋梁北北戶星光珠的皪夜鶴休驚蕙帳空古佛同龕有彌勒

拋梁上堂堂丈六眞金相光華五色爛摩尼八部龍天盡回向

拋梁下二士三生本同社庭前枯柏自長春防裏靈珠光不夜

伏願上梁之後四恩擁祐十方防持萬徳從眾香之缽而來羣魔分一炬之燈而去三登歳羙百順人康六合渾同城池有金湯之固千齡際防山河書帶礪之盟凡在見聞共玆快樂

資聖寺上梁文

孫仲益

肇門勝地化出寶坊大啟重闉同登覺路恭惟資聖堂頭圓明大師悟最上乘法現比丘尼身住舎衞國給孤之園坐毗邪城維摩之室佛光續千燈之照天花呈五葉之祥鼎新六代故剎之遺雄視一方叢林之冠乃涓谷旦爰舉萬徳瞻依百神呵防迎白象駕擁金盤陀開黃龍關踞鉄門限月標指上珠現衣中穴癡蠅之紙而見日光發醯雞之防而暏天大盍申善頌用佐歡謡拋梁東一防龕燈照佛紅臥聽木魚呼曉粥悠悠殘漏履聲中

拋梁西直指靈山路不迷莫作瑤池阿母看全身自拍佛肩齊

拋梁南待試曹溪一勺甘嶺上伽梨拈不起凴師更說後三三

拋梁北身前身後三生石住世因循五百年兩手摩挲話銅狄

拋梁上寶蓋盤空防龍象堂堂一路摠持門煌煌百寶光明藏

拋梁下地布黃金光不夜湧出靑蓮十丈髙不比凡花有開謝

伏願上梁之後三靈丕應千佛光臨防堦調玉燭之和寶歷驗蘿圖之固官僚有九遷之喜士庶迎百順之休應生不住布施之心同證無上菩提之道

醴泉觀三門上梁文

歐陽永叔

我國家膺三靈之眷命革五代之荒屯多壘削平包干戈而偃武四方無警銷烽燧以承風逮先聖之撫臨躋羣生於富壽乃欲追羲軒以並軌欵云防而勒成容典交修遂舉曠古難行之禮瑞應來集有非人力可致之祥卿云矞露之光紛綸而雜委朱艸靈芝之秀焜燿而叢生爰有神泉湧玆福地甘如飲醴羙可蠲屙湛靈液以淵渟敞琳宮而崛起嵗時猶豫順民俗之樂康棟宇翼嚴來京師之壯麗近以有司不謹飛熖延災皇上愛物推仁因民所利顧遺基之巋爾回聖慮以惻然爰飭良工載新有作捐其土木之費所以寛民適以奢儉之之中俾之可久用涓吉日搆此修梁盍效歡謡形於善祝

拋梁東危搆岧嶤彩露中欲識聖君仁及物靈源一勺本無窮

拋梁西金碧相輝俯仰迷萬瓦寒光浮瑞露層檐晚景掛晴蜺

拋梁南善利功深不可談但喜斯民無疾癘誰知靈液有餘甘

拋梁北觀者如雲來九陌四方萬國防京師有類眾星環北極

拋梁上棟宇規模標大壯落成行卽慶良辰望幸何時來防仗

拋梁下祈福爲民崇慶廈四時和气致休祥萬國多歡洽朝野

伏願上梁之後三辰順軌百谷丰登卉服雕題咸被垂衣之化行歌戴白永垂擊壤之文

天慶觀上梁文

呂貴克

藝祖建國章聖崇眞爰詔邇遐各嚴祠宇𨿽邊徼蠻荒之服頒天書金寶之祥名山大川咸介無疆之壽皇天后土永隆不防之基眷我樵城舊崇天慶奉帝祖儲休之所乃祥符植福之宮不幸妖烽遂爲廢地列聖升騰於寥廓九龍潛躍於淵深【觀舊名九龍見有九龍池】成一區瓦礫之荒埸晦千里江山之秀气黃冠羽服立心廣募於眾緣富室大家恊力共成於盛事神靈不昧興復有時殿堂增壯於前規鐘鼓一新於舊觀獨繙經之堂未剏而祝堯之地方虛久矣無聞誠哉闕典有一居士率上大夫作意經營同誠勸化曽未期年之久俄驚輪奐之新棟宇翚飛榱題山立眾稱盡羙豈但苟全似仙家官府之雄疑神運鬼功之速載涓谷旦用舉修梁命彼倫伶同伸善頌

拋梁東地逺山髙仰日宮拱極星明光燦燦繼明兩帝壽崇崇

拋梁西十里來山出澗溪福地古先誰卜兆地靈興廢豈無時

拋梁南得道眞人聚碧嵐寄語蓬萊方丈客不須海上有三山【郡南有山號道人二峯】

拋梁北文字五千談道徳華封祝罷效嵩呼不愧金門稱羽客

拋梁上聖治太平安有象千秋萬歳樂時康祝壽可能忘將相

拋梁下歳歳秋冬春復夏黃童白叟慶年丰鼓腹謳歌陶聖化

伏願上梁之後升堂肅肅祝壽瑯瑯二帝同歡睿算髙深於嶽瀆中原恢復版圖記載於山川多士以寧百僚任職金枝蓊蓊玉牒離離宗廟威靈保邦家於永固祖宗徳澤惠民社於無窮

玉仙堂上梁文

熊子復

天開大府六龍升代邸之潛地作髙防雙鶴下浮丘之馭若時勝境孰防靈蹤玉洞鸞洲岡阻而列其眞宇金坡鳯掖嶽牧而用此詞人知府待制尙書妙學除空雄文振古粃糠盡掃傳家分云漢之裳藻鑑獨持致位上星辰之履暫來宣於藩化佇入贊於廟謀繄風月之誰分諒江山之我助具宮可俯漾寶額於重淵丹竈尙存耀靈光於絕巘肆褒舊迹肇掲新名燕寢香凝曉開防陽叔子之閣寒城煙淡晚上武昌元規之樓有覺其楹不愆於素翚騫畫棟回江淹碧艸之春虹引雕梁散張湛紫雲之雨冝形頌嘆以壯經營

拋梁東舊尹重來千騎雄鳯苑靈牙抽曉露鶴峯王气靄晴空

拋梁西云合秋空映彩霓神藻飄來洞靈宇仙花泛出武夷溪

拋梁南煙外孤鸞有客驂梅竈仙傳丹鼎液芝峯帝兆紫泥函

拋梁北漢闕詔歸前夜席窻扃雲霧拱皇居履曵星辰環帝極

拋梁上寥廓太虛含萬象揮斧輕裁寶月團乘槎穩泛銀河浪

拋梁下庭轉棠陰日多暇山襟水帯望重城風震雨淩依廣廈

伏願上梁之後甘棠教羙華黍時丰乘蓬萊之淸風防雅懷於塵外依芙渠之淥水聚雋宷幹幕中兵絕弄而潢池旣息形弗犯而囹圄斯空早旋歸於政府永輔贊於法宮

廟宇橋船

夫子廟上梁文

石守道

日月不盛大星辰不眾多無以昭天之明山嶽不磅礡江海不橫防無以彰地之載制度不恢廓宮室不壯麗無以示聖人之尊天明不照眾庶何所仰也地厚不載萬物何所附也聖人不尊羣儒何所法也況藝祖始興之地先皇親狩之都鼎峙爲京自四畿相附而先聖廟齷齪僻陋不堪其憂何以壯逺人之望示四方之則哉畱守尙書公下車日余政未及施首嚴聖祠亳人承風偃化相率出錢二百萬購材於河陽咸得大木以新厥居輪焉奐焉京邑翼翼眾人開聾發瞽知聖師之尊且大廟作凡三月而成功有司告十二月二日吉請上梁焉公命盛食以落之

拋梁東夫子之道岱嶽並崇

拋梁西夫子之道太華與齊

拋梁南夫子之道衡嶽相參

拋梁北夫子之道常山北極

拋梁上夫子之道如天可仰

拋梁下夫子之道如地不防

伏願上梁之後畱守尙書公入持國鈞正位臺席行聖師之道上以致君於堯舜之上下以躋斯民於仁壽之域萬斯年兮主聖臣直

北嶽景貺門上梁文

程子山

山尊常嶽府祕蘭防光分畢昴之精肇建神明之宅配天作鎭盤三千里之宏基與地儲靈產十九種之神艸有嚴閟宇夙奉晬容四時之牲幣交修一方之耳目咸仰歳月滋久梁棟弗修方妙道之勃興當眞人之在禦載新寶構大闡琳宮益彰帝所之尊用侈民心之報恭惟皇帝陛下懋建皇極允執道樞諸佛效祥眾珍來集九功惟敍百谷用成茂對天休恩答神佑乃眷明靈之嘉徳增崇館禦之宏模鎭朔之殿旣嚴景貺之門有閌丹輿緑輦駐眞馭之翺翔碧瓦朱甍儷帝居之縹緲克舉修梁之吉日敢伸善頌之歡謡

拋梁東禮樂車書萬里同政出靑陽明杲日仁漸滄海作和風

拋梁西蔥嶺來王路不迷四海一家無事日聖人萬福與天齊

拋梁南璧門金闕斗相參山同天保詩人詠星入淸秋太史占

拋梁北嶽靈鎭地扶天徳五兵不試靜邊塵玉帛年年朝萬國

拋梁上千楹寶構嚴神像來防來燕福無疆屹立臯門昭景貺

拋梁下瓊輪羽蓋神來舎千秋萬歳壽君王九功八政安華夏

伏願上梁之後宸心悅豫寶歷綿長帝業等河山之固皇明垂日月之光天瑞申錫邦基永昌九譯夷情之悅四方民俗之康賴一人之有慶保萬壽之無疆

溪東祠宮上梁文

黃泰之

築室於道維艱其成有功於民式嚴厥祀矧此山川之勝寔惟香火之慿風雨百年寖隳其故里閭萬口易舊而新人不告勞神亦陰助修梁載舉善頌攸陳

拋梁東東倚崇崗气象雄社社雞豚迎歳事村村花栁足春風

拋梁西無限靑山繞碧溪流水迢迢環玉帶橫橋隱隱接云梯

拋梁南排闥羣峯擁翠嵐出相佇符巖石望祝君長與老人參

拋梁北北嶺嵯峩陵斗極何處推來重疊山祗應鎭鎖英靈宅

拋梁上漠漠祥煙迷四望天開符防應重來人指規模今益壯

拋梁下一淸漪入圖畫兩度重看虎榜來十年又是龍頭跨

伏願上梁之後神靈安止民物熈然裏無犬吠之防道乏喘牛之問文風益茂盛事鼎來導景貺於無窮指榮封之有日

龍溪橋上梁文

黃防之

天不靳材橋斯重建人方病涉事可辭難旁觀爭防手之時亦投機不容髮之防旣鄕民攻於不日而斤匠用以成風冝指防叱吒而一新雄之功俾艱難崄者均獲坦夷之樂上梁協力拍手同歌

拋梁東東望羊峯气象雄已覩瑞光浮曉日防防新奐駕東風

拋梁西防曲淸溪映緑霓拭目渾疑朝雨足捲簾更看暮山低

拋梁南崇壽峯髙碧落參望極瞻星長祝算披風憇暑爲停驂

拋梁北北嶺嵯峩陵斗極梢雲長榦斡天機蔽日淸陰分野色

拋梁上歷歷羣山環四望夜喚騷人潄月杯春邀野客尋芳杖

拋梁下一帶縈紆入圖畫當年何必濟乘輿異日長防乘駟馬

伏願上梁之後懋無於有易塞而通峙宏基於不朽綿巨濟於無窮載績厥功猶是百年之父老坐防其利更娛防代之兒童旣山川之攺觀冝福祿之來同

巨艦上梁文

竊以江西右連荊楚左涉勾吳萬壑喧豗聲揺厚地三江澒洞勢蹴遙天浩乎雲水之鄕必也舟船之利某官英姿肅毅茂識疏通大振紀綱笑談自若力摧姦惡智略有餘乃鳩集於良工仍選掄於名木萬指敏於風雨兩艦屹若丘山卜此吉辰謀升巨棟兒郎醉飽已慰其勤勞士女歡呼願聞於歌頌

拋梁東巨艦如山浩渺中寄語不須紅錦防詔書新用紫泥封

拋梁西向道江南踏浪兒不用吳音相調笑使君能制櫂歌詩

拋梁南揖仙橋下水拖藍怖殺黿鼉與龜鱉紅舡百丈照靑潭

拋梁北他日王孫朝上國龍翁願借一帆風飛過江西如電射

拋梁上莫放蛟龍掀翠浪要湏置酒坐船頭下防江練平如掌

拋梁下防取一川靑防防兒郎醉看不須憂今年米熟無髙價

伏願上梁之後某官身名益峻壽祿加隆防衣日戲於庭幃紫綬入翔於近列從容千里莫知水國之遙安穩一防不覺長安之逺

五百家播芳大全文粹卷九十三

欽定四庫全書

五百家播芳大全文粹卷九十四

宋魏齊賢

葉棻同輯

祭文

名賢

尊官

祭司馬溫公文

蘇子瞻

元丰之末天步維艱社稷之衞中外所屬惟是一老屏於一人名髙當世行滿天下措國於太山之安下令於流水之源歳月未周紀綱略定天若相之又復奪之殄瘁之哀古今所共知之者神考用之者聖母馴致其道太平可期長爲宗臣以表後世往奠其庶知予懷

祭司馬溫公文

蘇子瞻

左僕射贈太師溫公之靈嗚呼百世一人千載一時維時與人鮮偶常奇公事仁宗百未一施獨發大議惟天我知原陵之初先事而規帝欲得民一尊無私母子之間莫如孝慈人所難言我所易知神宗知公敬如蓍龜專談仁義輔以詩書枉尺直尋覬公少卑公曰天子舜禹之姿我若言利非天誰欺退居於洛四海是儀化及豚魚名聞乳児二聖見公曰予得師付以衡石惟公所爲公亦何爲視民所宜有莠則鋤有疾則醫問疾所生師老兵疲和戎上防決用無疑此計一定太平可基譬如農夫旣辟旣菑投種未粒矧獲而炊賔客滿門公以病辭不見十日入哭其帷天爲雨泣路人垂涕畫像於家飲食必祠矧我眾僚左右疇咨共載一舟喪其楫維終天之訣寧復來思歌此奠章以侑一巵

祭韓忠獻魏公文

司馬溫公

惟公仁義忠厚得之自然所施所履命世之賢冠登甲科聲名四傳聫輝冊府表暴英躔回翔諌署風節孤騫擢升法從壯觀近班賊昊叛命西領中權經畫應禦勤勞累年戎丑來庭延登樞府道徳之俊同時入輔窒姦塞邪剗除蠧謗言陰揺分符以去中山大齒太行東西連開戎府彈壓羌夷天聲萬里雷動神馳帝思勲舊召還廟堂帷幄論道海防樂康仁廟晚年少陽虛位天下大本未有所系公常深念圖建冢嗣引古盡言山嶽其意忘身忘家無所顧忌聖心感悟遂定大計合天符人英廟主噐夷夏歡呼聲震天地千艱萬險公若平易六龍飛天帖無一事俄膺顯命今上嗣政永厚復土力辭大柄得殿本邦均休遂性未離闕庭西陲防擾天子詔公攺帥咸鎬義不辭難受命戒道事寧求還復守鄕閭至始閱月又遷魏都時議者建靑苗之令出錢取息始惠終病抗防論列辭嚴義正天子動容賢路交慶四見炎涼復臨安陽燦燦錦衣煌煌繡裳願上印綬十拜封章宸眷深厚未頒兪音嘆逝川莫伸素志嗚呼哀哉自公之薨城邑田裏老壯童幼咨嗟涕泗非徳感人孰能如是位居將相殆將二紀萬鐘之祿隨得隨施姻親僑客賴公以濟蓋棺之日所餘無防淸白之風照耀來世某之稚愚少有倫比久參賔從納顧特異朝教暮誨意均子弟粗有成立皆公之賜撫膺長號肝膈將毀奠以敍哀痛無窮已英靈不昧敢冀歆此

祭範文正公文

王介甫

我公一世之師由初迄終名節無疵明肅之盛身危志殖瑤華失位又隨以斥治功亟聞尹帝之都閉姦興良稚子歌呼赫赫之家萬首俯趨獨繩其私以走江湖士爭畱公蹈禍不栗有危其辭竭與俱出風俗之衰駭正怡邪蹇蹇我初人以疑嗟力行不回慕者興起儒先酋酋以節相侈公之在貶愈勇爲忠稽前引古誼不營躬外更三州施有餘澤如釃河江以灌尋尺宿贓自解不以刑加猾盜函仁終老無邪講藝弦歌慕來千里溝川障澤田桑有喜戎孽猘狂防齮我疆鑄印刻符公屏一方取將於伍後常名顯收士至佐維邦之彥聲之所加虜不敢瀕以其餘威走敵完鄰昔也始至瘡痍滿道藥之飬之內外完好旣其無爲飲酒笑歌百城宴眠吏士委蛇上嘉曰材以副樞宻稽首辭讓至於六七遂參宰相釐我典常扶賢贊傑亂冗除荒官吏於朝士變於鄕百治具修偸墮勉彊彼閼不遂歸傾帝側卒屏於外身屯道塞謂宜耉老尙有以爲神乎孰忍使至於斯蓋公之才猶不盡世肆其經綸功孰與計自公之貴廐庫逾空夷其色辭傲訐以容化於婦妾不靡珠玉翼翼公子綈惡粟閔死憐窮惟是之奢孤女以嫁男成厥家孰堙於深孰鍥乎厚其傳甚詳以法永久碩人今亡邦國之憂矧鄙不肖辱公知尢承凶萬里不往而畱涕哭馳詞以贊醴羞

祭呂申公文

程養正

公稟則異得天之粹遘玆昌辰出爲嘉瑞生而冨貴處之無累幼而聰明充之能至學旣知眞仕則爲道出入屢更險夷一操二聖臨禦人望是從起藩入輔命相冊公平日視公靜黙恂恂國論無斷一言萬鈞謂公無位位爲卿相謂公得志志存未伸然公心如權衡所以無間言於率土徳如山嶽所以致敬心於人主從容語黙之間人孰量其無補胡上天之不弔不一老之憗遺淵水無涯將孰求於攸躋百身莫贖爲有識之同悲嗚呼哀哉羸老餘生辱知有素二男論亡執之交不偶無酬知之路但臨穴以伸哀托文辭而披露想英靈兮如在鑑丹誠而來顧

祭歐陽文忠公文

王介甫

夫事有人力之可致猶不可期況乎天理之溟溟又安可得而推惟公生有聞於當時死有傳於後世苟能如是足矣而亦又何悲如公器質之深厚知識之髙逺而輔以學術之精防故充於文章見於議論豪健俊偉怪巧瑰琦其積於中者浩如江河之停蓄其發於外者爛如日星之光輝其淸音幽韻淒如飄風急雨之驟至其雄詞宏辧快如輕車駿馬之奔馳世之學者無問乎識與不識而讀其文則其人可知嗚呼自公仕宦四十年上下往復感世路之崎嶇𨿽迍邅困躓竄斥流離而終不可掩者以其公議之是非旣壓復起遂顯於世果敢之气剛正之節至晚而不衰方仁宗皇帝臨朝之末年顧念後事謂如公者可寄以社稷之安危及夫發謀決防從容指顧立定大計謂千載而一時功名成就不居而去其出處進退又庶乎英魄靈气不隨異物腐敗而長在乎箕山之側與潁水之湄然天下之無賢不肖且猶爲涕泣而歔欷而況朝士大夫平昔從逰又予心之所向慕而瞻依嗚呼盛衰興廢之理自古如此而臨風想望不能忘情者念公之不可復見而其誰與歸

祭歐陽文忠公文

曽子固

維公學爲儒宗材不世出文章逸髮醇深炳蔚體備韓馬思兼莊屈垂光簡編焯若星日絕去刀尺渾然天質詞窮捲盡含意未卒讀者心醒開防愈疾當代一人顧無儔匹諌垣抗議气震回遹鼓行而前防疐非卹世僞難勝孤堅竟窒紫防玉堂獨當大筆五典三謨生明藏室頓挫彌厲誠純志一斟酌損益論思得失經體慮萌沃心造膝帝曰汝賢引登輔弼公在廟堂尊明道術淸靜簡易仁民愛物斂不煩苛令無廹猝棲置木索裏安戶逸櫝斂兵革天淸地謐日進昌言從容宻勿開建國本情忠力悉夘未之嵗龍駕飈歘再拯大艱垂紳秉笏乾坤正位上下有秩功被社稷等夷召畢公在廟堂摠持紀律一用公直兩忘猜暱不挾朋比不虞訕嫉獨立不回其剛仡仡愛養人材奬成誘掖甄防寒素振興滯屈以爲己任無有廢咈惟公平生豈弟忠實內外洞徹初終若一年始六十懇辭冕黻連章累歳乃兪所乞放意丘樊脫遺羈馽沈浸圖史左右琴瑟气志浩然不陋蓬蓽意謂百齡重休累吉還幹鼎軸贊防計宻云胡傾殂憗遺則弗聞訃失聲皆涕橫溢惷冥不敏早防振防言由公誨行由公率戴徳不酬懷情獨欝西望輀車莫持紖紼惟公犖犖徳意譔述爲後世法終天不沒托詞敍心曷能髣髴

祭歐陽文忠公文

陳無己

祭尙徳而報功三代以來共之潁故有學而置師弟子員講試如法蓋自公始潁之爲州尙矣而良士大夫生而善其俗死而祭於學亦莫冝於公惟公翼亮三聖出入十年建明大防以康社稷是宜配食淸廟而弦歌之豈特稱一邦而慰一鄕之思哉師道承命爲吏有列於學授事之初敬修故事

祭杜祁公文

歐陽永叔

士之進顯於榮祿者莫不欲安享於丰腴公爲輔弼飲食起居如陋巷之士環堵之儒他人不堪公處愉愉士之退老而歸休者所以思自放於閒適公居於家心在於國思慮精深言詞感激或達旦不寐或憂形於色如在朝廷而有官職嗚呼進不知冨貴之爲樂退不忘天下以爲心故行於己者老益篤而信於人者久愈深人之愛公寧有厭已壽胡不多八十而止自公之喪道路嗟咨況於愚鄙久辱公知系官在朝心往神馳送不臨穴哭不望帷衘詞冩恨有涕漣洏

祭張魏公文【代】

呂伯恭

鼎分三極中貫至誠扶世建俗經幽緯明明此北面龍臣鴻弼侯臯侯防侯旦侯奭前授後承皆原於一降秦迄唐中間防息旣極乃通是開魏公有逺其傳有統其宗匪符匪節匪劵而同厥初事親自誠而孝基徳寢門參騫是蹈肆其事君自誠而忠四朝一心本始末終昔在建炎爲國馳騖蟊賊內訌將祲天路廼義其旗馳囊走羽爝彼妖焰萬河並注掃除黃道手扶日馭勾陳太防莫不順序始命樞極再命衡柄是文武內拊外徵我雨我露我雷我霆熛起蠭屯隨指而平樞脫之酋氊毳之渠威名所加失戈墮車旣其無爲裏忻戶愉羣獻具來翼帝之圖孰促其成放迹江湖已貴不賤已丰不約零陵之居韋布所愕披剝萬象獨全至樂身外鸞夢中麟閣戎馬飲江奪公間燕巨轂髙幢陪都是殿大人繼明登我元臣爾衮爾鉞坯治載新瞠目語難熊羆貔虎聞公之升屯歌壘舞野耕肆商秀眉垂髫聞公之升連手嬉遨北邊有興禡牙祭纛志之所期欲無遐徼挈輿地圖還之淸廟炯炯丹日月所照帝閔公勞佚以珠庭歘騎箕尾上比列星殄瘁之悲萬方同升某頃以孱陋逺戍邊城敵情叵測民力弗勝條利畫病狂言屢興朝叩暮應是奨是稱籌恩權惠丘山猶輕幾幾赤舄庶防快覩未目徳輝已耳凶訃扁舟西還飛旐南去只雞鬥酒莫展情愫公視死生猶旦與暮一气闔辟新新故故黙友造物冒此下土我獨何爲淚落雕爼

祭張魏公文

王龜齡

惟公學造明誠才全文武忠孝根於天性節操貫乎歲寒社稷之功最髙親當取日君父之讐未報誓不共天二十年見斥權臣五百載重逢聖主夷狄服汾陽威徳兒童知司馬姓名意者天必相之嗟乎命何止此方渡江而擊楫遽樂聖以銜杯宣室興思蒼生望起𨿽曰閉門絕粒不忘憂國愛君中山功未及成讒謗之書盈篋武侯起有遺恨英雄之淚滿襟一老不遺百身莫贖某濫此假守驚聞訃音忽觀絕筆之銘愧阻臨棺之奠嗟吾道之窮已甚非夫人之慟而誰

祭範蜀公文

蘇子瞻

仁宗在位四十二年畦而種之有徳皆賢旣歷三世悉爲名臣今如晨星存者防人孰如我公碩大光明導日而升燦焉長庚死生契濶公獨壽考天寔耆之以殿諸老二聖嗣位仁義是施公昔所言略行無遺𨿽樂未和公寢不寧樂成而薨公往則瞑凡百君子願公無極胡不萬年以重王國責難之忠愛莫助之嗟我後來誰復似之吾先君子秉徳不耀與公弟兄一日之少窮達不齊歡則無間先友盡矣我亦白髮聞公之喪方食哽噎堂堂我公豈其云亡望公凜然猶舉我觴

祭文淸曽公文【代】

呂伯恭

嗚呼邈丘壑之韻者身淸而命未必厚鴻彛鼎之勛者命厚而身未必淸判兩途而分鶩猶參商與渭涇著香山之退傅遺簮組而沈冥澹酬風而酢月陶至樂於林坰蹇降命之多奇屢哭殤於頽齡若汾陽之元老庇九族以咸寧驅緦繐而埽迹紛角羈而志名極二紀之豪華醉世味而未醒蓋挹其至淸則厚福不得而多取居其至厚則淸趣不可以力爭惟大人之所厚合內外而俱亨還紫槖而卻蒲輪頽然天放者旣專物外之樂道板輿而奉鳩杖驩然色養者又擅區中之榮等之香山則無慘戚權之汾陽則未嘗滿盈全古人之未全曠千世其難並乘至全而反眞夫何憾於泉扃然而墜一世之師表奪四朝之典刑涸洙泗之淵源絕風騷之統盟凡槧人與墨客胥霣涕而失聲孤生之孱陋夙受知於門庭輩子侄以拊育迨衰弱之星星歸印綬以盡哀廹科法之見繩傳壺觴而往酬淚隨河以東傾

祭忠簡趙公文【代】

維四年冬十有一月哉生明越二日壬戌左奉議郎權發遣衢州某只事之初敬遣左廸郎常山尉周曄以巵酒柈餐致祭於故丞相忠簡趙公之靈維公髙風懿躅映照今昔下自管葛所在不數中遭防逐以卒於死下至行路爲公出涕不三十年是非一定中興名相一防而已有來假守敢言尙徳南望楸梧去我百里官箴有常莫克敬告歸心典刑有如巵酒

祭忠簡趙公文

維五年冬十有一月哉生魄越翼日己巳左奉議郎權發遣衢州軍州事借緋劉夙敬遣同僚以巵酒柈餐致祭於故丞相忠簡趙公之靈古者愛其人所憇之棠不忍其憔悴尋斧斤焉諸葛武侯異代名徳環祠十里蕘夫蕓婦望而不去不敢加寸刄於無知之艸木彼豈有徳於後之人而感今懷昔慕義無窮如是耶公道在海內如皎日殆有不約而然矧伊元徳相我中興有教有化有典有刑赫然朝廷號小元祐而埋玉九京不以禮有司懼焉鳩工薙土增新益舊亦惟閱月乃克旣事乃知獻賢尙徳揭大義以詔頺俗古之人誠有不待下車而爲之者此則夙奚敢率禮義之成走吏以告惟公其享之尙饗

祭寶學劉公文【代】

謹以淨香蔬食茶果之奠敢昭告於近故大檀越宮使寶學侍郎劉公之靈嗚呼哀哉我公遽至斯耶自昔大賢之生於世或懷寶自珍而不屑於仕或仕而不獲盡見其設施皆生民之不幸而遺後世之悲我公云亡邦國殄瘁縉紳大夫有識之士聞者孰不爲哽歔者乎惟公之生質甚厚慿借之資儒學故家忠孝世濟而天之所賦猶爲碩大瑰奇遭時艱難戎服驅馳決防行營參畫西師功施社稷天下孰得而知謂公當歸論道黃扉以輔中興成億萬齡之鴻基名髙眾忌投杼生疑剖符外補爲國藩維而溫陵鎭江之政吏畏其威民賴其慈顧後瞻前配公者誰百千載猶將播風謡而流詠思也嗚呼我公才任梁楹知侔蓍龜義气橫六合英聲聞四夷然已試而不獲究其所蘊造化之意人又孰得而窺頃就閒而得請持從槖而奉祠親庭戱防棣蕚相輝悟槐宮之大夢契柏子之妙機澹然忘懷與世娛嬉謂仁賢而必壽公冝黃髮而期頥何一疾之不瘳而遽至斯耶某以愚陋之質出入公門者二紀於玆嗟小識之窽啟譬螢爝之甚防公獨眷之前挽後推荷奬拂之過情輙顏厚而忸怩頃還故園蒲栁衰遲廬仙洲之谷分甘栽田博飯而終身糗藜枉手書以見存延以拱辰之招提惟先公忠顯之松楸璨璇榱而壁題豈以道相索於形骸之外而遂忘其病骨之支離辱盛意之再三欲避命以何辭悵從公之未防忽夜壑之舟移萬夫莫贖哲人其萎念話言之在耳腸糾結而涕洟豈壓塵境之混濁淩紫淸而騎尾箕而與世永違者乎蔬殽香荈侑以哀詞惟我公不忘疇昔之好英風爽气傑然而不可沒者猶將鑑之也已乎尙饗

祭劉共父樞宻文

朱晦翁

維淳熈五年歲次戊戌九月辛酉朔二十日庚辰從表弟具位某之靈嗚呼哀哉天胡付公以瓌奇俊偉之材而不並假以耆耋期耄之壽胡位公以樞機藩屏之重而不遂界以彌綸輔贊之權使公名若極冨貴而無欲寔則抱憂嘆以終天此中外志義之士所以聞公之薨皆失聲而相弔或𨿽未識公面而亦不自知其涕泗之流漣者也嗚呼哀哉惟公生有異質早擢巍科退而自保弗競弗嘩屈首受書典學於家內充其美外振厥華曁登王朝遂掌綸綍獻納綢繆訐謨宻勿忤觸權要無所回屈帝眷弗渝試以郡紱受鉞於南勦頑踣凶婉孌赤子撫摩哀恫禮賢勸學導和致丰報政三年鄒魯其風帝曰來歸本我兵柄曽不防時咨以大政公奮其庸帝虛以聽張磔宏綱塞絕僣令道直身危突不暇黔出臨兩鎭威燀恩漸適嬉於堂遽哭於苫恩詔起之有竦其瞻公臥弗承帝悉其孝曰究汝哀來覲來教公言益切公守不撓再撫於潭亦顯其效乃遷建業民病以饑公不寢食起坐咨嗟方略旣張惠術四施曽是流莩化爲充肥帝嘉乃勛加勞進律倚毘方深遽告以疾忠無隱情諌有遺筆帝驚罷朝悼此良弼嗚呼哀哉我以孤童來托公家公不鄙我勸導有加公姿鸞鵠我性麏防豈無異同卒莫疵瑕自公進爲論議慷慨寔始斯公髙明光大公之知我亦晚而最迨其永歸手札告戒褒徳撫孤古昔所難並以諉我我其敢安把書長號涕隕防幹還生以思慨其永嘆念昔帝師爲國死義亞傅承之夷險一致屏山𨿽隱亦豈忘世公襲其傳克廣無替眾咸謂公當訖外庸入贊皇極下釐庶工登賢屏姦復境攘戎內繼祖考畢其餘忠天胡難諶而止於此羣邪交慶眾正心死矧予之衰竊究終始願言思公曷其有已嗚呼哀哉昔誦離騷舉公觴兮今拜以哭酬公堂兮私情公義兩怛傷兮神靈不昩尙克鑑予之腸兮嗚呼哀哉尙饗

祭樞宻劉公文

張敬夫

嗚呼哀哉六月甲子喪我元臣如其可贖何直百身蓋積天下之望已久而閱天下之故已深其明足以斷謀於俄頃而剛毅足以任重於千鈞忠誠孚於君心惠澤浹於斯民威名懾乎姦宄義槪動乎三軍使之坐廟堂之上固足以厭患於未形而置之排難解紛之際不俟施爲足以折衝於精神國虛柱石人失典刑此有識之士所以爲天下惜而至泣涕沾巾者也嗚呼哀哉忠顯之烈感乎幽明貳卿之忠不忘請纓公自壯歳念其家聲虜馬飲江扈從時巡國有大政抗論前陳由斯而來蔚其直稱出而典州治本重人及其門閫潢池息兵遂登紫樞以翼政經收綱端本用尊朝廷凜然正色公言是伸復牧於藩所至續聞捄荒之政近世莫倫旋觀設施靡囏靡棼左右具冝久而愈新江湖轍環防老於行人望公歸帝圖厥厪豈不用公未極於成嗚呼哀哉夫子知我匪契之云我之於公惟義是親相勉相勵期報吾君情深相得有同弟昆言念拜別乙未之春我車入南公往江濆眷言不舎語何諄諄豈期一濶而隔死生精爽在目我言孰聽嗚呼哀哉義當奔走送公歸輤屬其拘攣王事有程哭公家塾載遺此文禮𨿽不丰公鑑其誠尙饗

祭樞宻劉公文

謹爲位致祭於故畱守觀文樞宻劉公之靈惟公徳業孚於上下威望著於華夷冝秉國鈞以輔明主天不憗遺人之云亡夙防公知尢重傷痛爲位家塾慟哭冩哀

祭樞宻劉公文

嗚呼哀哉公之云亡旣逾再時匪今之悲百年之思故歲之冬始奉遺墨一見淚流繼之以哭墨淡行斜如公疲誦公之言則何昭晰始云國恥抱恨九原勉予忠義以報吾君中言先公銘志未立豈無他人予以執筆末復繼書嗟弟及子嗟予何人乃托以死精爽在上耳聞公言顧𨿽不武敢怠勉旃銘詩脫艸遽遣薦陳獨慙荒蕪曷詔不冺貽書平父期守公訓告於二子罔墜厥命惟元誨君寔公所敬無求於外惟晦是聽公之息女當擇於歸顧予𨿽逺願與聞之凡公所命當以復公薄奠是將告於公宮

祭南軒張先生文

朱晦翁

嗚呼敬夫遽棄子而死也耶我昔求道未獲其友蔽莫予開吝莫予剖蓋自從公而觀於大業之規模察彼羣言之紛糾於是相與切磋以防之而又相厲以死守也丙戌之冬風雪南山解袂楮川今十五年公試畿輔公翔禁省公牧於南我遁巖嶺顯晦殊迹心莫與同書防懇惻鬼神可通公尹江陵我官廬嶽驛騎相望音問逾數去臘之窮有來自西告我公疾手書在攜我觀於時神理或僣是疾𨿽防已足深念函遺問訊閱月而歸叩函發書嘆吒歔欷時友曽子寔同我憂揮涕請行誼不忍畱曽行未幾公訃果至張侯適來相向反袂嗚呼敬夫竟棄予而死也耶惟公家傳忠孝學造精防外爲軍民之所屬望內爲學者之所依歸治民以寛事君以敬正大光明表裏輝映自我觀之非爲十駕之弗及蓋未必終日言而可盡也矧聞公喪痛徹心膂緘詞寄哀不遑他語顧聞公之臨絕手遺疏以納忠召賔佐而與訣委符節而告終蓋所謂得正而斃者也凜乎其有史魚之風此猶足以爲吾道而增气抑又可以上悟於宸聰又聞公於此時囑其弟以語予用斯文以爲寄意懇懇而無餘顧何徳以堪之然敢不竭其庸虛並矢詞以爲報尙精爽其鑑玆嗚呼哀哉

又祭南軒張先生文

朱晦翁

嗚呼自孔孟之云逺聖學絕而莫繼得周翁與程子道乃抗而不墜然防言之輟響今未及乎百嵗士各私其所聞已不勝其乖異嗟惟我之與兄志同而心契或面講而未窮又書傳而不置蓋有我之所是而兄以爲非亦有兄之所然而我之所議又有始所共鄕而終悟其偏亦有早所同擠而晚得其味蓋繳紛往返者防十餘年末乃同歸而一致由是上而天道之防逺而聖言之祕近則進修之方大則行藏之義以兄之明固已洞照而無遺若我之愚亦幸竊窺其一二然公喬木之故家而我衡茅之賤士兄髙明而宏博我狷狹而迂滯故我嘗謂兄宜以是行之當時兄亦謂我盍以是而傳之來裔蓋𨿽隠顯之或殊寔則交須而共濟不惟相知之甚審抑亦自靖而無愧嗚呼孰謂乃使公終在外以違其心予亦見縻於斯而所願將不遂也政使得間以就其書是亦任左肱而失右臂也傷哉吾道之窮予復何心於此時也惟修身補過以畢餘年庶有以見兄於地下也聞兄之而不得臨獨南望長號以寄此酹也惟兄憐而鑑之尙陰有以輔予之志也嗚呼哀哉尙饗

祭呂伯恭著作文

朱晦翁

嗚呼哀哉天降割於斯文何其酷耶往歲已奪吾敬夫今者伯恭胡爲又至於不淑耶道學將誰使之振君徳將誰使之復後生將誰使之誨斯民將誰使之福耶經說將誰使之繼事記將誰使之續耶若我之愚則病將孰爲之箴而過將誰爲之督耶然則伯防之亡曷爲而不使我失聲而驚呼號天而慟哭耶嗚呼伯恭有蓍龜之智而處之若愚有河漢之辧而守之若訥胸有云夢之富而不以自多詞有黼黻之華而不易其出此固今之所難而未足以議公之彷佛也若乃孝友絕人而勉勵如弗及恬淡寡欲而持守不少懈盡言以納忠而羞爲訐秉義以飭躬而恥爲介是則古之君子尙或難之而吾伯恭猶欿然而未肯以自大也蓋其徳宇寛洪識量閎廓旣海納而川渟豈澄淸而撓濁矧涵濡於先訓紹文獻於厥家又隆師而親友極探討之幽遐所以稟之旣厚而養之深取之旣博而成之粹宜所立之甚髙亦無求而不備故其講道於家則時雨之化進位於朝則鴻羽之儀造辟陳謨則宣公獨禦之對承詔奏篇則右尹祈招之詩上方虛心而聼納眾亦注目其敷施何遭時之不遂遽縈疾而言歸慨一臥以三年尙左圖而右書間逍遙以曵杖恍沂上之風雩眾咸喜其有瘳冀卒攄其素蘊不惟傳道以著書抑亦後來之程凖何此望之難必奄一夕而長終增有邦之殄瘁極吾黨之哀恫嗚呼哀哉我寔無似兄辱與逰講摩深切情義綢繆粵前日之往書尙燦然其手筆始言沈痼之難除猶幸死期之未卽中語簡編之次第卒誇艸樹之深幽謂昔騰牋而有約盍今命駕以來防欣此防之可懷凜訃車而偕至考日月之防何不旦暮之三四嗚呼伯恭而遽死耶吾道之衰乃至此耶旣爲位以泄哀復緘辭以寓奠冀嗣歲之有間尙前言之可踐嗚呼哀哉尙饗

祭東萊先生文

周益公

嗚呼伯恭河嶽之英公卿之裔躬蹈五常心潛六藝學冨而醇文敏而麗通今不流博古不泥髙明之識力去其蔽卓絕之行亦矜其細他人有一自足名世惟君兼之夫誰能儷蟬聫簮紱拾芥科第堂堂申公謂且能繼皇心是嘉召寘班綴成均博約館閣縈滯南宮表章史觀凡例主盟斯文毎食忘嚌風淫末疾乘厥勞勩歸哉亳祠可以自憇鉆堅仰髙講疾彌勵曽不息鯨曽不補劓竟殞其生壽考誰制萬斛之舟江湖期濟觸石而傾未皇鼓枻千年之木梁棟可計遇風而摧乃萎薪桂才也何多命也何戾生徒滿門相向雪涕縉紳諸儒咸惜其逝矧伊鄙夫辱在交契姓不同耳心卽魯衞易簀莫親臨穴莫際寓詞西風揮此哀淚嗚呼哀哉尙饗

祭東萊先生文

辛幼安

某官天資之羙道學之粹操存之旣固而充養之至一私欲未萌於心極萬變不足以移其志故不力而勇甚和而毅冺愛憎以無迹更毀譽而一致宜君上益信其賢而同異者莫得窺其際也任重道逺發軔早歲遺外形體輟寢忘寐事物之來若未始經吾意迨夫審是決疑則精防正大中在物之理而盡處物之義私淑諸人固已設科不拒聞者心醉道者志得抑將使羣才而眾志咸遂也乃若生長見聞人物門地髙文大冊博覽彊記𨿽皆過絕於人要之蓋其餘事厥令上承伊洛逺溯洙泗僉曰朱張東萊屹鼎立於一世學者有宗聖傳不墜又皆齒壯而力彊夫何南軒亡而公病發上方付公斯文謂究用其猶未傳聞旣瘳士夫增气忽反袂以相弔驚郵傳於殄瘁嗚呼壽考之不究徳業之未試室無人而子幼何福善而如是然而天所畀與者其得抑多又奚有以喬松之年趙孟之貴某半世傾風同朝托契當從防於南軒蓋於公而敬畏玆物論之共慍寧有懷於私惠緘沈詞於千里寓哀情於一酹尙饗

祭東萊先生文

葉正則

論何必深論不欲極使人心而有止則𨿽言而寧黙緬道術其難知超聖賢之獨得𨿽經籍之具存蓋不成之莫測昔余之於公也年有少長之序輩有後先之隔每將言而輙止意遲遲而太息今余之於公也喪前路之鄕導廢旁觀之軌則縱欲言而誰聞恨冥冥而不白人才兮離合世道兮開塞彼蒼蒼之吉凶竟無所考兮余亦安能至此而不惑也紹興以來聞卑見陋士失常心顚錯昏晝非無豪傑力止自救公以生稟之資世家之舊偹義理於一身講源流於徧扣旣徹牖以並約亦隨才而獨秀由是東南之士夫防起林岫爲英爲哲繼公以後如雷雨之先物咸穎發而岧秀流蘋藻以蕚擷防黍稷以饋餾嗚呼公之施於世者止此而已至於不以記爲博不以文爲富器不止於一能學不期於偏就事欲析而愈精徳欲充而兼茂暢羣儒之異指續先民之遺冑周孔之業防而不述禹湯之功息而不奏若千載之有待又一朝而永謬疑古人之皆然倘今人而何咎恃哭泣之可忍徒薦哀於此酹尙饗

祭東萊先生文

嗚呼才難之嘆豈謂凡才治不如古亦云久哉思得一人庶防於此才非不多未知孰是必有學窮本源亦窮根柢古今貫穿而守之以約規模宏大而不遺其細議論平正而得事防之要人物兼取而無愛憎之累表裏如一俯仰無愧若人者夫然後退可以爲後學之師表進可以居朝廷之大位覬斯民之小康抑吾道之不墜惟公其人歟胡爲乎抱道而不得試嗚呼天之生公亦甚難而不易賦之徳而嗇其壽誘其而不使伸其志蓋天子欲用而公以病病不可以有爲矣臥家優防尙足以矜式於一世何疾困之夙昔而逝嘆此數年凋喪善類天乎又奪吾大賢是眞可爲痛哭流涕者某等登公之門嘗聞餘論之一二顧平時師仰之不暇者何敢知公之所至詩不云乎人之云亡邦國殄瘁抑公其人也相與設奠而哭以斯文玆豈曰吾徒之私意也耶嗚呼尙饗

五百家播芳大全文粹卷九十四

欽定四庫全書

五百家播芳大全文粹卷九十五

宋魏齊賢

葉棻同輯

祭文

名賢

尊官

三省祭楊信王文

趙徳莊

四七之際云雷以屯眞人出焉帝命聿新何以畀之是生虎臣維四三公莫與之倫顯允信王實久實親始焉鷹揚其動疑神晚而山立所擔自賔海無揚波邊靡遊塵玉帶貂蟬日朝紫宸光明便蕃兩宮則均周廬巖巖我法是遵長淮茫茫我防是因凡士大夫多素拊循逝焉可贖人百其身惟帝念功殊典具臻錫之山川王爵用眞金匱石室淩煙麒麟匪賁其私皇威允振乃眷三世其忠其純不顯在玆尙啟後人惟時政路素接車茵悼賢憂國有涕盈衿嗚呼哀哉尙享

郎官祭陳文恭公文

嗚呼中興之相前後幾公功名盛矣鮮備於終公以何道行乎是中生而望尊歿而禮崇我聞王音曰文與恭匪我敢知尙耳其風誇者死權倡邪害忠帝用躬覽公始奮庸惟公之大眾寡畢容化爲淸朝莫不我從神聖授受天意所鐘揖遜在上堯舜與同惟公之誠貫通兩宮乃慈乃孝其樂雍雍虜狂無厭棄吉爲凶猛士駭顧曷禦其鋒公曰我靜爲羣動宗民恃公在有如長虹【闕】讀如工和戰之議樊然相攻事至而驚宰席爲

空公曰我重彼僞自窮民拜公來有如臥龍漢節旣班有來斯戎賴公端冕劍履在躬皎然日星以了彼蒙豈期夢奠暴疾是逢天雨固陰震驚淸衷備物典冊致哀於隆嗚呼曩公暫休四海顒顒今其已矣愚智所恫丹旐素車感泣兒童矧玆省戶寔厠羣工一觴致軷莫報所防

路祭王樞密文

鳴呼聖賢相逢廟堂孔尊國家閒暇賢雋滿門公居其中恊調化元屹如巨嶽鎭彼厚坤云胡不畱夜舟遽奔意公淸明視玆囂煩相彼故鄕乃丘乃園盍告其歸脫冕與軒民我不念尙曰子孫堂堂去之豈其少息維古至人逝而長存化爲星辰上登紫垣天人之樂非世所論我挽而拜公不我言長江其流飛旐其翩都門之奠祗消我魂

路祭王樞密文

嗚呼大江之東江湖漭彌篤生異人爲王者師坐撫宇宙浩其無涯豈曰云夢萬頃之波有開必先非世敢知遇龍於潛天意在玆左右是侍西南是釐曷逺匪邇曷險匪夷爰其來歸大計所咨有筮其短忘我寶國論旣公允也其時乃眷兵本密命以基玉帛之交桑土之思如廈新楹如汲斯縻惟公堂堂松栢是儀吉月不朝遽駭良醫何以報上忠言是遺何以傳世盛徳是貽凡我省戶公寔我私有來郊奠莫極其詞

祭程相公琳文

王介甫

嗚呼公在京師爲天子毘發論彊彊不苟其爲公於四方爲鎭爲屏推良抑姦兩適寛猛自伯休父有稱於周及公千年追配前休時文而文時武而武顧我無狀辱公等仵庶見吉召乃聞凶歸馳哀一觴終古之違

祭韓丞相文

竹隱畸士

我欲哭公涕淚交頥公之於我未嘗有私我欲不哭心傷志摧不假以淚孰知我哀公之平生富貴壽考何所欠亡使我傷悼公之初終進退毀譽我知哭公無豫以此再世相國士滿天下今還故鄕誰哭公者非公媾防獨我之哭如公也存昔官太學遂斥江左我則負公公寔知我十年之間顚頓困窮所以不晦懼其辱公今公逝矣莫逺公喪欲我之齒哭公不忘

祭範丞相文

陳了翁

維年月日敍復宣徳郎陳某謹遣人以淸酌庶羞之奠致祭於故觀文相公範公之靈昔文正公在仁祖時忠於謀國眾在所依心虛而明照了不疑先事而慮告如蓍兩遭勅榜益奮不移外禦元昊數蹈禍機國勢旣安奚惜我危考公行事允也似之安不擇地難不敢辭至於言兵則曰不知豈曰爲略各遵其時不述其迹是乃無違三年遽攺生事者誰蔡公南行公獨救之一勝一負其兆在玆公可以黙又進忱辭人亦有言公爾忘私孰能臨義捨安取危一斥四年宣發始歸天子哀憐拜命涕洟其口不言意欲有私人願公畱爲帝龍防病不能對人所嘆咨天子曰吁疾尙可爲錫以上劑臨遣國醫丁寧訓飭速療勿遲云何不救竟至於斯嗚呼哀哉公果已矣與世思公公不來矣人之於公有合有暌聞公之歿暌者亦悲情隔生死公論乃出悲公之人始自今日臨終不昧忍死有述小其一身大我王室置小卹大自初訖終可使聞者勸而作忠太宗徵遼喬死不忘公之所慮奚獨一二願借生靈願合朋黨願爲宣仁一洗誣謗願正其事願辧其人願以中道行帝之仁嗚呼哀哉言惟心聲孰無此聲孰有此誠神气𨿽大如人之形愛養胃气可以保生陽明之經徧於四體呼吸之間無有不至左絡連右首脈應趾中經流行寧有定位彼執一者棄異取同異我曰偏同我曰中語各有心心各有物孰能審是而不卹彼公獨有言繼者誰乎公薨我悲豈緣葭莩公昔南遷我在北陲側身以望心往從之及公之還我有言責陳畱𨿽近欲往不得平生想慕獨未識公見公之心何必取容文正歿後公又亡矣仲季方興公復有子其門益大其道益光公可無憾我亦奚傷嗚呼哀哉伏惟尙享

祭吳衝卿相公文

王介甫

嗚呼公命在酉長我一時公先我茁我後公萎中間仕宦有合有離後我所踐公輒仍之出則交轡處則連榱坐肘則並行肩則差豈願敢及天實我貽公之停蓄及所設施有誥有誄亦有銘詩又將有史傳所不疑我旣憊耗何辭能爲防姻之故惟以告悲尙享

祭陳秀公墓文

態子復

惟公道闗百聖浩浩大儒功著三朝巖巖眞宰晚以丹陽之節歸於緑野之廬傳說騎箕遂復星辰之列周公塟畢尙畱丘壠之藏克也孤生最爲後進𨿽不及見夫子於鄕黨側聽微言然亦嘗趨丞相之祠堂仰瞻遺像玆陳菲具敬拜佳城去嵗百以若存諒九原而可作

祭髙樞密文

王介甫

越初生民降訖於玆廢興亂治成敗安危猷爲之君辧論之師章書傳記箴賦銘詩乖離詭駁有萬其詞公於其間靡所不知江含海蓄其富益訾孰窮其源孰究其涯作時宗工出長羣司洋洋厥聞可以敷施謂且永年左右輒咨曷云其凶弗耄弗期凡我常僚曷已其思爲此薄物以將我悲

祭宋樞密文

王元之

嗚呼昔在先朝命卿赴舉公名借甚眾推獨步伊予不佞敢云接武片善謏聞亦或許與公旣防名予果下第恨不同時終身負愧其後九年俱陞掖垣更置鎖闥對掌王言銀艾金紫渥澤便蕃公領秋漕我司大理執法議刑以直被毀側目幸臣搶頭獄吏由我之褊爲公之累謫去周行商於武當共嗟懸磬俱有髙堂都門馬上灑涕其滂徵還館殿斂翼徊翔牽復綸閣重霑寵光曾未滿嵗齊歸玉堂嗟予蹇剝黜去滁陽三年兩郡奔走靡遑歸來相見家憂國喪拊膺殆絕腸目增傷推轂相授拔茅盡力公登內樞我還西掖又領齊安曾未暖席惟公驚怛爲我開釋來訪衡門不慮近職吾兒作掾吾家在京問訊餽餉見公之誠八鑾順動萬務縱橫運籌扈蹕勞心竭精旣神用之無恡致風恙之內並扶疾而還捐館澶淵恩加等兮死王事壽知命兮終天命嗚呼哀哉誰知昔別便爲永訣燕許文章歐虞筆札識度精逺行義髙潔孝友無倫謙和有節惟懿範與淸芬肯誰物而殞絕嗚呼哀哉虵虺有毒何享年而不死狐貍無徳何通神而難老淑人君子胡不壽考黃河之涘淸江之渭未脫郡印遙瞻繐帷黙黙千古悠悠四時音容寂寞涕泗漣洏冩哀誠而一奠兾神靈予格思伏惟尙享

祭江端明文

呂伯恭

嗚呼開之大者若將有屬聚之粹者其不徒生猗眾萬之弗齊公取數其獨贏培之以鎭嶽之渾厚瀹之以澗瀍之淸明其任重則軼材絕識不能足其志其道逺則貴名顯仕不能畱其行旣予其資又乘其防蓋南渡羣賢皆在之時而北方餘論未衰之際欵門墻而徧歷躋堂奧而獨詣合諸老之規模而融其異同摠一代之統紀而防其精粹更侍從於兩朝凜大節之弗渝慮先本根則或以爲緩動據憲章則或以爲拘奮論陳義則或尢其亟彌綸藏用則或咎其徐少而論和旣不詭隨於小人之黨晚而論戰復不能苟同於君子之徒𨿽屢起而屢僕守常度而自如外屏衞於翰藩亦大體之可識明振毫末而終出於恕知兼僚屬而各付以職外視髙雅而中寔密察外視寛弛而中寔肅給鎭撫經逺不求嵗月之效悃愊務寔不事耳目之飾𨿽權脇而勢移迄巋然而山立晚進後出自相長雄廣坐眾席舊人罕逢大雅之音尙聞於公學則正統文則正宗樂易平曠前輩之風崇深簡重前輩之容士駭未見或姍或攻以身存法獨殿其衝典則不墜繄公之功嗚呼進退有義弛張有時其用其捨我不敢知至於濩落叢祠之秩所取者甚狹荒寒蕭寺之居所處者甚卑假十數年之壽考作二三子之指歸共簞瓢之淡薄緝簡編之闕遺於造物其何費乃一夕而奪之然則開之大者竟亦何意聚之粹者蓋亦何爲瞻天運之鴻蒙非小人之所闚呼蒼昊而上愬則匪公之素期嗚呼繼自今以往鎭定大事顧盻系輕重者不復嗣矣敷建大論呼吸判成敗者不復聞矣百年未明之心迹不復究其實矣羣籍未辧之眞贗不復審其是矣斯文將安所寄斯民將安所徯矣某佩韘趨隅木行兩周錄其世舊教育綢繆肝膈洞照冺然相投大何理之不講小何事之不諏幸三邦之接畛謂事業之可醻濶謦欬其未幾忽赴車之停輈亟宿舂而聽役淚淋浪而莫收炯話言之如在防蹇步而敢媮蠲此心而明薦夫何有乎醪羞尙享

祭王端明文

張敬夫

嗚呼公之盛名蓋四十年有如黃鐘大呂巋然在懸使未考擊人之望之亦知其爲眾樂之先惟平日之所履每務仿乎昔賢不與世以交騖不絕俗而孤鶱獨孝義以欵欵而懷忠之拳拳苟片善之足取必挽後而推前或所趨之有違敢妄假於色言顧規摹之若是當斯世之其然昔棲遲於下僚窮師友之淵源逮顯用於王朝論據經而不偏寔眾芳之所宗蔚佩蘭而握荃屢賦政於藩方亦惠澤之究宣晚臥柯山靜觀其旋方玩心於羲經不自放而益防隠聲寔之逾隆竚側席之招延何大命之止斯嘆莫返於逝川痛易簀於蕭寺無居宅之一椽嗚呼前輩風流於今邈焉典刑云亡後生孰傳念言愚蹤公所知憐義篤金石久而彌堅書猶在手人隔九原屬拘印綬奔走莫緣孰知予悲涕泗洏漣尙享

祭姚端明文

惟公早試劇煩見才猷之敏邵晚登廊廟都寵數之便蕃方新十國之瞻遽作九原之隔凡玆民吏孰不傷嗟某昔嵗朝班嘗奉笑言之欵如今官守幸遵規畫之餘願托契於交承敢異情於生死逺將一奠少見鄙誠尙享

祭石安正禦史文

趙承之

公之少時以學自善讀書不休下筆滿紙囊𨿽無金甑則有塵挾書瑯瑯聲聒四鄰乃遊京師乃試太學凜然長空見此一鶚公旣壯矣乃試爲吏城旦之書初不經意顧謂洪令豈逺人情刺得其端老胥大驚安宜之政譽出一口民到於今蔽芾五柳才良行完早夜刻治勇於有爲以自設施元符之初乃擢禦史聖皇有作復續其事遂遷執法以長憲僚言如轉規契若投膠寵靈便蕃聲望翕赫霖雨逡巡衮衣咫尺勤其一生維志之求旣恊於時命乃不謀嗟乎悲矣公曰衰矣曰未渠央而止斯矣嗚呼哀哉鈞臣昔者佐公爲縣傾蓋之歡自於一面逮於兒女綢繆密姻終始倚愛寔懷髙詣公病臥家謂必復起如何忽然而以訃至衣冠偉若笑語諄如我不見矣泣淚漣如嗚呼哀哉筮旣吉塟車在途豈不欲往畏此簡書有肉在俎有酒在罍我不飲食孰知我哀尙享

祭薛大資文

汪彥章

嗚呼惟公道學得之鐘公如郢堊鼻揮斤者般坐根聲譽雷驚瀑潺帝顧駔駮宜歸廐閒首付言責繩愆紏姦旋置臺閣翺翔兩班學省詞禁英髦所寰公一揚歷陳言悉刪遂秉大政嘉謀必闗功在宗祏澤流寡鰥爲時元老二十年間身被三組腰圍九鐶榮寵𨿽極視猶觸蠻某也晚學羈靡鈍頑當路孰視云誰肯扳公獨與進爲之解顏曰此孤秀擢於蓁菅極力推挽卒辭伏跧嵗在丙午威弧始彎天子南狩朝廷孔艱公實舊徳人期賜環顧斂英气蘋洲灣詩酒陶冩漁樵往還許國心壯憂時鬂斑猥辱玆土日虞曠鰥公屈小擢來臨市闤燕笑未幾遺言已頒壽且八十人猶公慳望柩百里無緣往攀一樽馳酹詞訖涕潸尙享

祭許大資文

季伯紀

嗚呼天地磅礡河嶽炳靈篤生異人郁爲世英長松老鶴其儀刑也粹玉精金其性情也澄淵藻鑑燭理明也設準持衡稱物平也經緯書史文章成也貫通古今議論閎也金石鏗鏘詩句淸也鸞鵠翔翥字畫精也勇於名義去就輕也憂國如家秉忠誠也致位通顯不自榮也恬憺寂寞得此生也士一於此垂世立名而公兼之以大其聲嗚呼哀哉易道陰陽消長盛衰春秋名分褒貶是非彌綸天地立萬世規先聖制作孰大於斯公獨潛心抉摘杳微解駁三傳粃糠九師發明象數得其指歸羲畫麟經粲然有輝嗚呼哀哉漢有祿隠時惟子雲英林拔萃髙識邁倫擬古著書法言太士有異論或否或然公獨教之推尊其人計釋微詞奧義一新所見絕俗豈其後身嗚呼哀哉我之識公逾二十年史館同僚飽聞緒言樞府槐堂兩接官聨引身以退歸騎連翩我則湖外公寓江邊邂逅相遇廬山之樊握手深談達旦不眠我適嶺海觸冒瘴煙與死爲鄰鮫鱷垂涎尺書屢及夫豈相憐迨其比鄰喜見顏間願言相從杖屨林泉云湖奄忽朝露溘先傷心涕零三支之篇嗚呼哀哉國步艱難賢知驅馳梁棟之壞哲人遽萎藐然一老天不憖遺人之云亡有識同悲旅櫬漂泊臨川之湄無適非土公其永歸聊具薄奠侑此以辭英爽不冺庶其聽之尙享

祭吳尙書文

趙承之

昔在元符我官定武公秉使節來攝軍府我穉且愚語不出口公獨憐之顧我良厚有詔求士陋不及我公曰子偕眾不我可其後七年歸自越川流離困苦維食是謀豈無髙門懦不敢倚𨿽或見公蓋一再耳公眷之甚不知我頑欲以防璞側諸玉間經營苦辛卒見笑鄙公防其羞我故之以我𨿽蹭蹬公厚不薄慰薦以詞志從其各惟士遇合必以其徒王公之門利達所趨公位寖顯不棄我輩其所以逐豈容人累嗚呼哀哉再召還朝謂必師保旣老而歸曰其壽考誰弗慗此兩俱失之有徳有言豈遽沒之我賤且窮隨牒邊鄙觴以將公慟哭而已尙饗

祭劉尙書文

祝咨謀

嗚呼士有負髙明之學而不見知於人主玆爲可恨也公則無之士有抱經濟之才而不見施於當世玆爲可恨也公則無之公有可爲大恨而識與不識亦當不爲恨者事親孝而凶人以爲不孝是爲曾參殺人也可不爲大恨乎事君忠而凶人以爲不忠是爲夷齊盜國也可不爲大恨乎尙賴天子仁聖皇天降監蹈不測之禍而能出萬死之中觸瘖霧之中而卒能保其躬數盡而逝人誰不然命乎天耶夫復何言試淚一奠永訣終天嗚呼哀哉尙饗

祭王殿撰文

吳元及

江海炳靈爲公之气局嵩衡孕粹爲公之神鋒妙齡秀發借借時譽壯嵗從官蹇蹇匪躬若乃作尹赤邑轉漕畿東吏術之髙權貴斂手心計之妙天府日充卽退之今河南士安領鹽鐵髙蹈古人之蹤名實播於眾口姓字達於帝聰謂當膺百世非常之選羽儀臺閣獻納殿陛究其所學而暴白其事功進不由道公寧固窮嗚呼大觀政和之間柄臣專政呼吸雷風仰公之俊徳願出我門人心則同公若必貶則鑾坡玉堂荷槖簪筆固在公之劵中直道而行不卑小官繡衣金節淹回於外臺者蓋將一星搢紳嘆息而公曾不略芥帶於心胸其人禦天風虎雲龍抗章請老均逸詞宮杖屨逍遙黑髮方瞳子孫玉立防衣防茸森王家之杞梓芬謝砌之芝蘭知公陰徳之有後羨公流慶之甚丰宜齊齡於遼鶴比秀於莊椿哲人其萎莫量彼窮某以小女之無似獲奉巾幘於公之叔嗣愧女蘿之短弱幸依托於長松念蕭寺之言離陪樽俎之從容恍一別之七年徒書問之時通忽丹旐之來歸痛涕泗之無從有殽在籩有酒在樽

【闕】

兾公情好之如生魂髣髴而鑑其衷尙享

祭鄭狀元文

黃國錄

惟靈處畎畝而志在廊廟以韋布而气淩公卿成均獻書天子色動金鑾秀筆摧毫膽驚華問鍧錚於宇宙髙文烜赫於著庭蓋其學本仁義故無詭說中蹈中庸故無矯名方習俗之澆薄賴公稽古之禮行古之道以藥其意病方士風之委靡賴公其操也特其論也正以支其將傾香蘭省姑試其攝事剖竹名城將觀其治民如鵬之飛勢摩九霄胡爲而遽折其翼如車之載日適萬里胡爲而遽毀其衡𨿽公之精神同流天地固不恃形而立然公死之異逺近傳播孰不驚嗟而涕零某等久諧色笑俄隔幽防菲奠告哀蓋亦傷乎吾道之無人尙享

祭鄭狀元文

黃國錄

惟靈不逺之復由顏而得故視聽言動已常自克至大之養自軻而傳故貧賤富貴气常浩然以布衣陳事而敢論時政之可論以詞坡對策而能言諫官之未言小人以懼而君子以持士气益增而吾道益尊何承明之厭直將力求於補藩何迓者之在途而弔者盈門豈非以直道處世者易以罹人於機穽故運神而解者亦所以全其天某忝同捨選叨在盧前屬以多病賴公著鞭以塞學校師儒之責以酬君親教育之恩駭聞凶訃如失鴒原含哀菲奠少慰幽魂尙享

祭呂侍讀文

王介甫

嗚呼伯夷相唐尙父賔周受氏胙國重光奕休千辰之逢發我文靖公寔冢嗣纘前之慶禦書翰林典禮太常是爲世臣焜燿家邦方騫方奮厥隕誰使震驚咨嗟上自天子凡居此列惟公弟僚於公之殯祗薦醪羞尙享

祭鄭庭誨文

毛滂

石梁郁然上有佳气下走淸湍音聞異人相攜盤桓寥寥至今漁樵所安尙意山間人必有異下乃君廬長廊甲第記初識君在稠人中狐熊傲兀知不可籠一見傾蓋定交樽俎豈惟聨姻气則相許予才闒茸寡諧於世所賴得君差彊人意奮然髙談气蓋一座有非吾曹瞪目欲唾君實偉人秀眉奇狀使當卒學仕必人上退托於酒日飲亡何羽衣岸巾枕麯而哦小詩立成晚更婉熟不朴不圓元和賸馥揮金如土結客如市逺韻翛然形骸之外名利之徒其隘如髮敗意苦心十居七八開口一笑人生能幾君醉不知笑以不齒君年不足行樂則過胡用百憂齒揺髮墮曩予西徵相酌以酒酣歌悲壯起舞爲壽予爲此別行當來歸當益釀酒從容遨嬉予歸酒熟公不復臨有佳風月如聆車音薦酒君堂予目然呼君不聞是豈醉眠

五百家播芳大全文粹卷九十五

欽定四庫全書

五百家播芳大全文粹卷九十六

宋魏齊賢

葉棻同輯

祭文

名賢

尊官

祭黃尙書文

朱晦翁

大道旣隱淳風日敝气鐘於人鮮克全粹習而益逺輕肆苟媮言如可重考行則羞猗歟我公受材特異不假修爲嘿與道契端莊靜一終日欽欽不動而敬神保是臨賔於王庭昌言大對庸弗順隨久斥於外晚歸獻納正笏垂紳時而後發一言萬鈞誾誾省曹侃侃禁闥權幸顧之心摧气奪孝慈槨幬未返北徵引經抗疏罷宴請行帝嘉其忠眾服其勇咸惜公行系國輕重公嘗老矣玆復告歸祖帳東門觀者歔欷公在故鄕恂恂翼翼士夫髙仰逺邇承式帝曰懷哉舊學之賢乃詢乃訪加璧以先公拜曰都此帝之徳盡言不隱是乃臣職公年𨿽老不杖不扶謂當起復駟馬安車一病逾年竟以喪告疏有遺忠當寧震悼嗚呼哀哉某以晚學獲遊公門望公容貌鄙寛薄惇惟其躁輕弗克持久公不鄙焉撫接加厚去嵗之春入拜公堂公時已病志气則彊正冠肅容不異平日端拱立談教告諄悉豈謂此別遂隔死生聞訃欲往竹符是縈冩哀陳詞淸綿走酹想象徳容恍若瞻對顧惟媮惰不克其躬永言疇昔以此負公

祭劉樞密文

朱晦翁

在昔嵗秋公病欲絕自力爲書來告永訣上言國家讎恥未雪冢骨易枯此恨難滅次念遺阡丰碑未揭謂我銘之以永前烈下及諸孤羈貫在列謂我教之他靡顧謁字畫方嚴詞气凜冽是豈死人而有斯說三復悲號心膂貫徹聞公是日三簡並折拜疏千言忠憤是泄我𨿽不武寔仰奇節生旣人英死當鬼傑又惟公家忠孝閥閱紀徳銘功盍付時哲公命不亂曷取凡劣諒以孤生幼罹禍孽防被前恩欲報罔竭故略其愚以累斯碣方將涉筆敍次鋪列屬其來西曠日引月迄今乃成事偉詞拙逺薦陳之如聽予決想象兩公感涕摧咽顧念滯畱塵土羈絏莫相嗣人講貫劘切以此負公一飯再噎頃爲迎師寄此筆舌比聞授受稍契磁鐵尙其不厭習久而悅盡埽童心罔蹈非轍彼齊彼孺悉借提挈卒大公門綴此憂惙山瓢往酹野防並設老淚如傾逺寄淸血嗚呼哀哉尙享

祭張侍讀文

呂伯恭

昔者某以郡文學事公於嚴陵聲同气合莫逆無間自是以來一紀之間面講書請區區一得之慮有時自以爲過公矣及聞公之論綱舉領挈明白嚴正無繳繞回互激發偏倚之病然後釋然心悅爽然自失邈然始知其不可及此其所以願終身事公而不去者也某天資澁訥交際酬酢心所欲言口或不能發明獨與公合堂同席之際傾倒肝肺無所畱藏意所未安詞气勁切反類世之彊直者亦不自知其所以然夫豈士爲知己盡自應爾歟我行天下愛而忘其愚亦有不減公者矣內反其心豈敢負之乃獨勇於此而怯於彼抑有由也蓋公孶孶求益惇篤懇惻有以發其防頑勇於攺過奮勵明決有以起其緩縱而不立己不黨同胸懷坦然無復隔閡𨿽平生退縮固滯之態亦不埽而自除也使我常得從公豈無分寸之進使公以愛我之心擴而充之馴致於以虛受人之地公天下之身受天下之善行爲社稷生民福孰可限量耶嗚呼公今其死矣亦無所復望𨿽然有一於此公在三之義上通於天養其志承其業油油翼翼左右彌縫不以存歿爲二者公之事親也念大恩之莫報咎誠意之未孚𨿽身在外心靡不在王室鞠躬盡瘁惟力是視不以逺近爲間者公之事君也義理之大一識所歸永矢靡他至於參觀徧考公學且愽未嘗如世俗學一先生之言行曖曖昧昧不獲廣求其進學之力不以存亡爲勤惰者公之事師也公之此心蓋未嘗死我𨿽病廢猶有尊足者存亦安知不能追申徒而謝子產耶眊衰豈能文直冩胸中之誠以告公而己申徒事見莊子內篇五申徒嘉兀者也尊足事乃叔山無趾並見上

祭郭給事文

黃魯直

惟公徳性柔嘉器度優裕遇事從容而有斷臨民寛靜而不煩繡衣立朝邦之司直朱輪治郡人有去思早遊功名之途晚行止足之語揮使金以延父老遺舊徳以食子孫官登左曹考過中數於公所欲可以無悲某等登門有年傾蓋若舊銜哀致奠終無所辭嗚呼尙享

祭沈中捨文

王介甫

惟公之生於朝搢紳大夫嬪之以作封君皆以壽終而世有人昔我先子公倫之舊施於不肖遂爲世友不腆之文旣藏於丘惟是區區以贊醪羞

祭鄭大著文

黃泰之

嗚呼理固有不幸而幸當然而反不然者其顚倒不可曉未有如公之甚也公之所學顏子之不遷怒不貳過也公之所養孟子之至大至剛以直也公之操履大學之所謂正心誠意儒行之所謂特立獨行也以愛親之心愛君以正己之學正人險夷一節始終一心表裏一致此公之所優爲而卓卓乎聖賢之域也僕視公爲畏友公亦喜僕之無他故相信愛獨深有善必告也聞過必諌也庠序肄業同也館閣校讎同也僕之塵忝偶先公之一年也公之補郡亦相繼以去國也去冬僕將之官握手道別無他屬也惟援敬事而信節用而愛人使民以時之語以相勉也僕旣泊泊南來且逾半載每得公書寒暄之外則節欲防障而已世俗奬借無一辭及之也嗚呼今之所謂士大夫其有賢於公者耶死於病吾無憾也豈謂一世英俊而死於艸木之變耶僕始聞之而未信也意公以直而受謗也中信之而猶疑也意其薄傷而終瘳也旣而的且信矣蓋涕泗交下寢食不美者凡不知其幾日夜也嗚呼公竟殞於是也耶此僕所以求其說而不可得不免舉而歸之不可曉也僕非爲喪友惜也爲天下喪賢士惜也爲朝廷喪直臣惜也想夫一時搢紳摧气海內痛心益不獨僕之惜之如此之深且切也抑又聞之前輩有爲幽明同途之說者謂幽明同途之說者謂冥司主斷必求夫世之忠亮正直之人而爲之吾意公之遽往或者公爲是耶公之母老而慈弟才而願婦淑而弱子幼而孤相與求公死之說而不可得盍亦以是求之僕抆淚海濵宦情云薄一觴寄酹形與神馳公其皦皦於此者耶尙享

祭薛寺丞文

呂伯恭

余行天下竊有意於斯世其道徳純明可爲師表者執贄進見獲聽微言於下風退而從磊磈不羈之士接杯酒之歡嘯歌起舞往往自以爲一世之雄至於山巓水崖與夫窮閻委巷之間抱負所有與世絕足所可及則必一見縱力不能自致而聲音之與通晚得歸休始獲見公握手一笑話言從容心痛意愜俯首來東三年之間竟安此窮人誰不死寧公是逢又殺吾父昊天鞠凶生死如此實死與同俯仰皇皇未知所終

祭曾侍郎文【代通判】

嗚呼念昔逮事正始諸賢嵗凋月零茫茫逝川如將旦星如欲絕弦天奪我公遂空英躔淸節絕學名章大篇吾道之遺櫝以九原藐是衰宗舊惟有連施及孤生再奬再憐訃車之來亦旣逾年誰謂越逺病不能前淚落奠觴迹後必先

祭芮祭酒文

耒耜掛壁未識菑畬饑者見之喜動眉須寔之感人如鼓應桴見諸功用則皆其餘通都大逵訃車相及匪戚匪姻越肥秦瘠聞公之死交弔聚泣公微權勢人栽戶培彼拳拳者果何爲哉升屋三號萬事冰泮誰縶維之至此不畔矧惟某等事公澤宮臨風一慟吾道其窮前日之祖今日之酹牲酒未酸俛仰千載

祭唐立夫待制文

張敬夫

惟公淸夷粹溫抗志千古文詞深嚴穆我王度獻納雍容有感無忤遇民如子伊教匪怒及臨事防不攺平素人方忽忽已獨有裕嗚呼惟公之賢世或知之而鮮克窺其微蓋據梧隠幾獨得忘言之妙故饑食渇飲俱不外乎天機存沒無懼化則亦宜先君與公道義之交豈獨賔客之敬藐然孤生早辰過聽推其所懷於公莫隠方抱鉅痛公復云亡東望鄱然有涕淋浪免喪之初念篤先友敬遣蕪詞侑此巵酒

祭王詹事文

張欽夫

惟公天與勁特世推忠純正色立朝姦邪所憚其於當今大義胸中見之甚明非苟然假竊者比也蓋自發防大庭至於沒齒凡十五年凜如一日去年之春復來造朝身𨿽已病愛君彌篤惟昔先人雅器重公藐然孤生晚防公知去違朝路曾不幾日遽聞來訃越在道途迄今定止始克遣一觴之奠蓋爲玆世痛公之亡而非獨下交之私情也尙享

祭張安國舍人文

嗚呼如君而止斯耶其英邁豪特之气其復可得耶其如長江大河奔逸洶湧渺然無際而獨不見其東滙溟渤之時耶又如驊驑騄耳追風絕塵一日千里而獨不見其日暮稅駕之所耶此某所以痛之深惜之至而哭之悲也惟君布衣被簡遇者十年之間入司帝命出領數路文章之煒煜政事之超卓多士之所共知亦不待某之贊嘆惟其孝友恂恂朝夕則恪人有不得而盡知者方自荊州歸某以書抵君謂及此閒暇專意承志寔進徳修業之要君深以爲然孰謂曾未數月乃有此聞某傾蓋荷知久而彌篤言有勁切君不以爲迂此意何可忘也道阻且長不能往哭遣致一奠孰知予悲嗚呼尙饗

祭張安國舍人文

惟年月日具位某率某官就某城北祓禊亭爲位敢致祭於亡友宮使顯學舍人張公之靈嗚呼去年此時送公湘濵豈期今玆哭公失聲英爽在目交情不忘邈不復見我涕以滂惟公天資邁偉發越而不壽考以昌王國今玆之哭豈吾黨私醴殽非多公其臨之

祭王侍郎文

惟靈彊毅自立克大其門進登王朝無所附麗從容造膝有見不隠帝稱其直士嘆其忠豈期臥家遽以訃告凡百君子孰不嗟痛矧惟交舊嘗辱論心爲國惜賢揮淚無己道阻且長莫獲走前一奠不腆少致此誠嗚呼哀哉尙享

祭侍郎呂公文

張敬夫

嗚呼前嵗之春識公嚴陵望其容有藹然慈祥豈弟之气知其臨民之不苛也聽其言纚然多故家遺俗之事又知其世守之不忘也別後之書情何篤也訃音之傳痛何遽也況於令子友義爲深一奠之禮敢以薄而廢耶尙享

祭費檢正文

惟公植徳惇靜蓋徐公之有常秉心曠夷寔師徳之無競奉職外服去愈見思列官王朝久不攺度方矚持荷之拜遽遭偃月之疑猶易防藩豈期易簀某夙防睠予托在葭莩祗增百感之深莫切一酌之慟禮𨿽不腆情則可知尙享

祭張左丞文

王介甫

公作升州先君寔佐公爲其子請昏於我先君不幸公觀京師訃逮公門公哭殊悲弔問賻祭使來以時乃今公薨獨以窶故財無以禭祭又不時獨悲以慕惟公之生明惠裕和善恕於人恩寔我多𨿽祭不時其吐之耶尙享

祭刁景純學士文

嗚呼刁公不忮不求坦然立行之平裕然與人之周旣貴賤以同觀不始終之相侔惟其動必依於仁故其壽若此之修望音容而已逺欲親弔以無由慨臨風而出涕辭以侑乎醪羞

祭張安國檢正文

嗚乎善之不可福其已久矣豈今於君始悼嘆其如此自君喪除知必顧已怪久不至豈其病歟今也君弟哭而來訃天下姑釋一士以爲己助何生之艱而死之遽君始從我與吾兒遊言動視聽正而不偸樂於饑寒惟道之謀旣掾司法議事讞失中書大理再爲君屈遂升宰屬能撓彊倔辧正獄訟又嘗精出豈君刑名爲獨窮深直諒明淸靡所不任入井莫知乃惻我心君仁至矣勇施而忘己君孝至矣孺慕而至死能人所難可謂君子嗚呼吾兒逝矣君又隨之我畱在世其與幾時酒食之哀侑以言詞尙享

祭宋龍圖文

趙承之

逝川何往尙餘不憖之悲新谷再升俄及旣除之薦悵音容之莫見紛涕淚以無從眷此三川之氓素防五袴之惠經過峴首忍看叔子之碑悵望桐鄕爭哭仲卿之墓矧惟晚進獲嗣前塵迹眄睞以有初荷顧存之甚渥髙山景行敢悲舊尹之規摹升酒只雞具致邦人之慘愴禮則陋矣公其吐諸尙享

祭莫彥濟學士文

葛謙白

嗚呼枯梅三百聊當傾三峽之辧金釵十二不假醉錦瑟之賔濯月溪之淸泚恐灑塵之污人勇掛冠於神武及彊士之淸春悟嵗華之電掣凜風雨而雞晨數𨿽登於大耋官僅綴於朝紳忽蛻骨而仙去賢竟厄於己辰嗚呼哀哉惟操修之內美攬蘭茝以自紉見古人於黃卷擁占畢而微呻忽棄置於糟粕思獨味於津旣資深而逢原遂奔逸而絕塵尙復牽於气習猶吐故而納新鏈華池潄液滃丹田以成眞戲五禽於袵席養不死之谷神謂當出緑髓而三洗齊壽量於莊椿豈期遽窘不抔之土而岌蒼石之麒麟也嗚呼哀哉惟我公之先世通曾門之外姻公楝宇於霅水我田園於江濵情𨿽篤於中外地若隔於胡秦欲見公而不可結肝腑於輪囷泊嵗逢於作噩動妖祲於蒼旻紛虵豖之踐蹂嗚呼蹕以東巡乃攜孥而避地因卜築以依仁望門墻而咫尺航一葦於大淵淪破雲程而放澑舞淸風於白蘋每登門而侍坐辱訓藥之諄諄別音徽之幾何驚駛景之羲輪忽訃音之在耳愴心膂以酸辛欵繐帷以一慟落老淚以霑巾𨿽伯道之無兒知徳音之不冺有令孫之踴躃與九死之爲鄰始墨面而重妍走羣山之嶙峋詢眠牛之吉兆得佳城於荊榛意公後之必大蔚曾之詵詵公何憾於卽世其永安於穸窀防靈輴之啟公藹愁霧於松筠病莫諧於執紼恐哀情之莫伸致肴蒸而蘭借防桂酒之淸醇聊作文以侑奠效楚語於靈均嗚呼尙享

祭沈孟明兵曹文

嗚呼孟明白璧無瑕席上珍兮天球不琢朴以直亹亹兮黃卷味文津兮發而爲文錦繡新兮收科若捨先秀民兮三官連茹萃一身兮謂當騰趠起渭莘兮如何弗弔厄己辰兮胸中之奇百不伸兮嗚呼哀哉惟嵗作噩始依仁兮觚酒豆肉疊賔主兮東阡北陌踏芳塵兮握手笑粲亡夕晨兮金溪十年又卜鄰兮肯防華閥合晉秦兮旣婚且友情益親兮公方病痱殞天倫兮人言公有疾日臻兮竟坐傷防殱若人兮嗚呼哀哉妙喜之原宋木春兮將啟泉臺岌石麟兮

祭侍郎鄒公文

陳了翁

嗚呼公之處世五十二年以身殉國老而彌堅公議所與孰如公言嘆公之歿誰則不然公之孝友鄕黨所師移以事君無毫髮欺國是所棄天子所知胡不少挻捨我聖時如公徳業可逺可久夷險皆行過涉無咎俯仰不怍摧殞何疚死而不忘孰曰非壽公切志道如坎之流弗捨晝夜至海而休生也有涯數盡莫畱壽夭不貳亦又何求身如虛舩觸礙而止動而隨行時則可矣載沈載浮虛也足恃兾或維之終不獲試方其疾革粥藥並廢十日不食淸坐飲水未報君親賫志長逝臨絕之言恨此而已神賚乏丹不與之年窮達修短孰能違天我病且老自作苦緣公乃何爲棄我而先人亦有言旣明且哲我危其身駟不及舌吾語在世身何必畱屏迹待盡將與公遊尙享

祭莫大卿文

汪彥章

嗚呼惟大觀之初元始識公於班序望眉宇之粹然知徳人之可慕奉談宴以周旋紛數遒而莫數辱投分以日深人孰如於我故逮抵命以剖符辱苕溪之佳處偶通徳之裏門憩康成之杖屨豈綿薄之克勝得吏師之祗懼間簿領之沈迷輒相從於樽俎訖嵗時之主移免鄧侯之催去旣阻闊於山川猶書郵之旁午申松柏之後凋每勤勤於縞紵嵗月以來冬卽名山之暫寓間宿疾之復侵兾卽寛而調護恨城闕之相望莫見公而勞苦防手字之欹傾訣終天於朝暮曾閱日之幾何忽傳聞於音訃偉夫子之好修極精明而本恕鄙奏讞之深文家傳書於小杜流愷悌於三州寄哀矜於兩部𨿽壽祉之已多人方期於衛武胡遽奪於老成哀鄕評之誰主矧千日之服膺將典型之安取冩哀涕於一觴隔語言於千古嗚呼尙享

祭盧諫議文

惟公奮於南服以學法身篤信所得務爲貴珍始事學省亨途可循力請補外心無屈伸天子嗣服敷求正人有以告公當膺選掄遂應名節來朝帝宸初副臺屬旋升諫臣當寧傾待有疑必詢公亦展盡屢攖逆鱗坐使初政朝綱一新眾謂朝夕登公要津孰云小泰隨以大屯如木合抱摧之半辰訃牘來上天顏色嚬褒贈絕等從中出綸惟數修短誰逃大鈞公獨非命天乎不仁旅櫬千里旁無族姻銘旌所過見者酸辛矧我同省餘光幸親川塗契濶笑語未頻玆焉已矣揮淚滿巾有酒旣酌有肴旣陳公來一訣永反其眞嗚呼尙享

祭崔正言文

晁說之

兄形質枯槁而文章英華言恐忤物而憤惡嫉邪仕而屢跌曾不慘嗟逺官沅湘樂詩書於煙霞身𨿽老於畎畝志每存乎邦家自視苦無能而畏人識者譽聞以豪誇逺而求之黃叔度元魯山之流在本朝則王子野江鄰幾之類耶庻幾古人之可見而我宋人物之盛耶嗚呼逸於晦防身偶蒿蓬上皇有命執憲殿中匹馬入門遽不得容天子夢寐賢哲召補諫列兄曰時哉檻不用折曜然榻前言則業業眾人危之天子欣納是才一對病臥累月卻藥餌而稀罕奏章疏以稠疊孰不有言恐莫如兄枕首仰筆裂紙以書語弱𨿽聞玆勇有餘豈不懷歸山下敝廬乞退未遂掛冠弗兪諫臣徬徨聨名上章斯言宜畱病不可彊使其綿綴俟死周行幸防恩賜覬生故鄕天子曰咨古之淳朴以疾歸閒寵之龍閣示予貪賢待爾弗藥何帝命以再生宜巫咸之不作嗚呼天乎理或溟漠懼驚朝露寧論夜壑說之少兄二嵗以兄事之名同書於邪籍情每見於危詩今也兄先我以逝顧我先之能幾將乞歸於箕穎手新松以盡悲當髙秋而百感揮苦淚於一詞

祭崔正言文

余坦

先生爲行之難如山峯巒竦天巑岏𨿽世無目尙能仰觀爲詩之淸如水雪冰塵淸瑩明𨿽世昏濁亦能悟醒嗚呼此特過棄萬分之餘屈而不用見於窮居固已舉世特立亭亭孤鶴髙視古人揖之爲徒豈特爭衡兒輩坐雄萬夫者也猶有論議隠隠谹谹疾雷震霆戰骨驚馘邪醢佞擒姦人朋黨利於莫邪堅於甲兵獨我輩人飽於聽聞恨未一試敷之公紘晚被召用置在諫闥公防病起勇不可遏平生之懷有待一發堂堂三疏皦若日月百年姦魁奴視唾喝凶芽逆熖力捍手拔𨿽百未一展而海內響動萬姓訇匌邪情崩阻魂喪气奪天胡不假遽爾中奪大川將濟楫維何折嗚呼哀哉𨿽非不壽猶未七十何前日不死而今死也嗚呼天乎其有意乎其不爲公惜乎其不爲蒼生惜乎予愚無知不足以知之凡我親舊痛公無後愴公田園無所畀付𨿽出於恩義故惜與平生所嘆慕要是以小人之腹量君子之慮死者冺冺多寡何數萬世之下當有知音有識之士式公之門表公之墓奚荒園一頃壞穴數畝禁采樵卻狐兔之足語也顧予何人愚鈍莫比天下知音一人而已公自長年來婿吾姊我時垂髫猶未毀齒聞其誦書知非凡子嘗謂予曰嘻此千章木但毫末耳竢之嵗年必自雲起至於成童伴公夜語試我文章屬以詩句公舉燈螢我偶花蝶公大驚嘆此語勝我子當以文於世濶步奚必區區等事科舉自此吾文必以似公公之賞可必有次第采章摘句必當人意我旣冠年出遊太學或者讒予是兒美質覬有成立使之遊學恐遂放恣公笑曰是郎豈人所能壞者也我旣登第已婚元氏或又讒予是子入仕必私於元將倚若人以覓舉主公又笑曰吾九郎當有識者豈肯因人求舉哉況所懷負固自不同也嗚呼此二事皆夙昔對吾母言者也我痛念公我知母存焉豈特渭陽康公與一知己管仲鮑叔子產叔皮之比也嗚呼我聞公疾方妻告病不能往視間遇公喪吾妻適死不能慟哭患難相遭筋力無禮負愧已余徒有泣淚淚下如繩而不止也公召諫官我亦禦史拉我同行庶幾同心念其貧困貸之白金我不敢承歸公衛女蓋不敢自愧於幽明者也幸坦今病少間遣哀一誄以陳平生言之不文亦或見情嗚呼尙享

祭崔正言文

賈公哲

嗚呼徳符汝穎奇卿士之先達苦節平生無遺毫髮介介自守與世契濶欣然言笑於所投合我來鄕居公逾五十行成名立冰玉剛潔我近四十髮俱未白老壯相從情惇意洽於始見之相得眉防邂逅開談一語三日間捨而去遊宦逺涉及歸如初期我巖穴昨見邑中暮春之末過我園林相共飲食我迫選限次日先發公後旬朔召補余闕相見京師公居言責賔客延門冠佩奕奕豈不思公從容平昔慨念眉宇久不獲揖入對天子昆弟往謁謂予不求乃畢此月遂解衣冠坐其懸榻語欲更僕日旣西夕山城幽居自放泉石去吏十年解縱羈縶墨繳累形百骸未伏僕悍鞭長羣馬取捷天街九逵夏日赫烈熱風囂塵罹此癉暍伏忱愔愔吁欷姦孽迨五十日病以增劇二諌大夫助之諗疾天子曰噫舉玆朝列孰如老成剛腸勁節方欲倚之言動闕失詞於琳宮職於延閣畀以優閒庶其勿藥束裝戒僕疾且向革告命臨門是夕殞歿張範擇友愧以死托懼有不知謂余周悉彼有餘鏹此有行囊無以費余聊厚非薄明明玆言理無擠壑歷問他事一不肯屑平生所欲學日制作人隨取去無復畱篋故所上事世務指切並近奏牘則皆不失惙惙在牀以待晷刻熟視久之無可言說中心了然迨至易簀奚爲怛化安眠委蛻棺具旣堅爰用紵漆朝衣入臥余從不設兩街凶肆取募彊猾膂力是圖旅櫬自挈都門之道坦無阻垤水潦未降無泥可汨涕泗長郊不及引綍余待朝辭後乃至邑南園北第方爲痛哭弔公佳倩女久出適來自秦中腰其父絰夫婦銜卹祠公故室喪從先祖考用家法出財嚫僧精意齊七爰卜三浮穿土百尺塋冢是封植之剛柏嗟余之幸偸墮是獲指力不施友責大寒晏晏髙原歸安公宅人世是非無勞黒白妙理所盡有如莊易嘗謂公言有如黙識四禪中人形漧枯臘世味泊然少所愛著公乃其徒早自悟入混濁世間那復遺迹悠悠斯心無足忿嫉情識顚倒難可致詰羊曇慟哭叩門以防睠彼丘山悼玆華屋兩墮王命今玆歸骨侑觴以詞聊助摧咽尙享

祭陸左丞文

趙承之

江海之英防稽之靈山水秀發瑰奇挺生气變物遷竹箭不植天儲其精以賦有徳公寔鐘之粹然以文如玉之璞如金之渾士衡云亡贄也不作中數百年系牒衰落自公之生載振厥聲發迹南服揚名上京奏篇如雲取第若拾諸公逡巡多士拱立熈寧元丰天子聖明掄選俊乂作新度程公登於朝惟帝所偉密勿周行雍容近侍方駕駟馬順風疾馳帝升白雲公亦退飛聖皇龍興俄以詔起丞於文昌喟其晚矣無幾何時而以病歸尙曰有瘳忽然其萎嗚呼哀哉某叨彼守符辱臨公里公歸九原士夫落淚簡書之畏莫助公喪恭遣僚屬奠玆一觴尙享

五百家播芳大全文粹卷九十六

欽定四庫全書

五百家播芳大全文粹卷九十七【闕】

宋魏齊賢

葉棻同輯

祭文

名賢

尊官

祭馬處厚文

祭路持正文

祭王正孺文

祭徐徳占文

祭範叔才郎中文

祭周進叔文

祭張都曹文

祭馬玘大夫文

祭姚大夫文

祭王中奉文

祭王天經承議文

祭王承議文

祭畢朝請文

祭李承議文

祭商通直文

祭唐大夫文

祭楊大夫文

祭兪武節文

祭魏國錄文

祭魏國錄文

祭潘朝請文

祭虞雍公文

祭秦致政文

祭邢致政文

祭黃運使文

祭趙養民運使文

祭蕭運使文

祭燕純甫運使文

祭陳誠老運使文

五百家播芳大全文粹卷九十七

欽定四庫全書

五百家播芳大全文粹卷九十八【闕】

宋魏齊賢

葉棻同輯

祭文

監司

州縣官

祭李提刑文

祭吳提刑文

路祭李提刑文

祭萬提刑文

祭王補之安撫文

祭劉安撫文

祭甄摠管文

祭劉參議文

祭宋參議文

祭宇文太守文

祭宇文太守文

祭泰定州文

祭杜慶州文

祭黨太守文

祭李仲良長官文

祭章道祖通判文

祭李仲益通判文

祭方簽判文

祭儲經蜀文

祭陸教授文

祭賈知縣文

祭荷知縣文

祭胡主薄文

五百家播芳大全文粹卷九十八

欽定四庫全書

五百家播芳大全文粹卷九十九

宋魏齊賢

葉棻同輯

祭文

焚黃

焚黃祭考君文

趙徳莊

維乾道八年歲次壬辰九月丁卯朔二十九日乙未男具位某謹以淸酌庻羞之奠敢昭告於先考中奉之靈天下之願欲有富貴者不能致而孤窮之人或得之世稱仕宦曰去墳墓而古人所記以過家上冡爲榮今者某以刺史章守松楸者二年而疊防上恩寵加其先得以綸告親奉於神明誠富貴者未必有而孤兒之幸一時所慕焉者也秕然之政粗寡怨尢樵牧之虞可以不戒惟是音容益逺掃祭無期哀涕防然肝腸俱裂嗚呼尙享

焚黃祭妣親文

維乾道三年嵗次丁亥十二月甲午朔初五日戊戌男具位某謹以淸酌庻羞之奠敢昭告於先妣恭人之靈夫以本朝以孝治天下士有列於朝者慶賜之行必及其親某數年之間防上嘉寵進大夫之號凡三等而今者靈宮朝成綸誥夕至事若合契榮逾過防天子休命不敢畱夫人余善不可掩敬用齋袚告諸神明其慶其承以佑我後尙享

焚黃祭文

黃泰之

我幼失怙冠而喪母年甫五十遽哭仲子以我哭子知親之仁我則不孝胡然報親親恩無窮子報有限今之霑被曽未尺寸孤窮憂戚進徳之階庻後厥榮親其鑑哉

焚黃祭文

某以不才繆塵仕版閨閫之助繄靈實多乃位於朝式經郊霈追榮之典國有故常盡所以慰人臣追逺念舊之心且俾夫淑徳令婦生𨿽不食邑而後亦不失身後之名也魂兮如在服此寵光乎

焚黃祭考妣文

汪彥章

嗚呼某不獲罪於天不獲終考妣之養又不能躬守墳墓奉祠春秋日往月來於心哀慕有不勝言者幸銜訓嗣事叨榮於朝每朝廷恩數之頒必推本所自進官遷秩追賁泉扃故自某去松檟十八年間被命書者無慮十數謹擇剛日告於墓前惟我考妣惠顧不防服天子寵休以垂裕於後

焚黃祭考妣文

孫仲益

某早承先訓束髮授書兩踐詞科濫升冊府四備省臺之列五塵儒學之官浸冒朝榮遂登詞禁躋延華閣出守便藩惟聖主推曠蕩之恩追本教忠之自而人子致哀榮之極肆疏飾壤之封超躐崇階進都顯號先考承事凡七封而至朝議先妣太孺更三賜而至令人玳首鸞櫜朱衣象板丕顯三朝之命光賁九泉之幽乎

焚黃祭文【代】

陳無己

故事天子祀享天地同休諸臣施及存歿某年以散郎竊位於朝與有追榮之典自衛尉少卿卿中大夫三告於第其所以褒郭氏之意甚寵旣藏於家又焚其副書以追錫於地下則天子孝治之道亦已至矣顧惟不似何以及此惟是先大夫之餘休遺澤積厚流光故能生享其祿歿受其報則天之報施善人不爲不至也故敢以告

考妣

先考獨善先生祠堂祭文

熊子復

某猥防先慶方校石渠之文薦誤上恩更防金匱之史蓋有典謨篇則章堯舜之聖然惜春秋詞則非防夏之能修書屬纂於四朝秉筆詎庸於一介幸斯文之亦預皆吾父之所貽知幾載國史之言敢含毫而弗決子長述先人之事𨿽流涕以何從感玆霜露用薦神明其慶其承以佑我後尙享

先考奉議祠堂祭文

典冊府之祕藏才叨序轉攝辭闈之邃直遽冒簡除維此誤於上恩蓋實緣於先慶懷錦溪風月之藏徒夢繞於祠堂寓鑾坡雲霧之阻躬陳於薦豆

堂祭壽光縣君文

汪彥章

某等得罪神明傾奪玆陰防然孤露駒犢不如日月有期禮當卽逺扳號莫及糜潰肺肝恨不滅生以死爲殉忍羞甘防如奉晨昏瀝血呼天寃訴何所

遷葬祖母祭文

趙徳莊

嗚呼盛衰之理其不可常哉其可悲也哉某嘗忍言之方我太夫人之康寧也慈祥之化熙怡恬愉子孫同年擢第而歸男書女絲內外盈室防甘滫瀡抱其曽孫時節出遊扳輿爭持升堂上壽賜觴累十自憶平生每常如此曽不知其樂也及其衰也太夫人不待耋而卒父僅免喪賷志以歿少者壯者相繼淪亡十年之間零落殆盡於是生有不能養而死有不得葬者矣尙其幸者太夫人親享其盛之樂而不知其衰之悲也邈焉佛廬非神所安祭拜掃除不具而缺歳時霜露肺肝如焚蓋又十年而後某遭時簡拔稍建門戶諸孫宦學粗有成立乃克襄大事於今玆山川淸華有桂有松靈車孔安姻族畢至而某防上哀眷實持使者之節以來行路咨嗟且弔且慶庶防乎曩者之盛矣神靈在上喜耶悲耶顧我諸孤弗復思耶防防終古逝若斯耶嗚呼哀哉尙享

遷葬母祭文

嗚呼諸孤不孝早失母慈時方亂余父仕不偶江城槁葬旋踵去之兒𨿽稚童寧不知痛日夜望父壽考顯榮十有三年薦罹大故父素淸峻兒官又畀弟呼妺號墮彼閩嶠葬𨿽兒事力惟他人西望母喪不敢言祔飲此沈恨天地有窮惟禍之延譬彼烈火死威莫救生窮無歸凜凜十年神怒始怠嫁娶宦學稍爲生人兒宰是邦與民相樂退而可老乃營母宮逮玆告遷兒亦白首獲申自力始終服勞諸孤四方不能咸集兒獨最幸防上哀憐載以軺車歸爲母寵親郊之慶父升卿班母貴如之綸誥鼎至積善之報匪我後人惟兒兄弟視母如在或仕或處實爲一家防持松楸防敢怠失母也安止寧知兒孤嗚呼哀哉尙饗

省墓祭文

張敬夫

某往者惟念古不墓祭之義毎來展省號哭於前不敢用世俗之禮以行其所不安而其中心終有所未滿者近讀周禮有祭於墓爲尸之文乃始悚然深維先王之意存世俗之禮所以緣人情之不忍而立屍以享所以明鬼神之義蓋其處之者精矣今玆用是敬體此義爲位於亭具酒肴之薦以冩其追慕之誠惟事之始不敢不告俯伏流涕不知所云考妣之神實鑑臨之

家廟祭文

不患莫知可惟求於自己必有餘慶善益積於吾家伏念某五上絕忝於儒科再轉猥塵於師職朅來潤浦統在浙畿旣逾兩考之書遂獲六章之薦固上官之垂憫實先世之防休然而嵗則尢賒事亦多變惟益圖於黽勉更黙借於防持俾及代期不虧員數庶脫選坑之冗亦階仕路之榮

祭逺祖顯靈英濟王文

嗚呼隋失厥馭中原沸騰擾攘名字羣雄競稱王起閭裏防同販繒有地千里一方所慿聞眞主出矍如履冰遽籍疆土輔唐以興屢錫褒詔人知勸懲旣歿牖下咸思奉承廟食故壤左淵右陵歷記五百若王始薨逮入吾宋神光愈明請雨請霽信而有徴乃進王爵彞章並升燕及後裔日蕃歳增散處諸邑非云則仍間顯於世如膏續燈小子何幸守符是膺身則寵矣懼材弗勝日賴陰相宜其股肱欲走祠下拘攣莫能爰薦菲薄實之豆豋用告來者毋忘禴烝尙饗

祭先考祠堂文

嚴仲仁

士孰不知學學而儒雅足以飾吏乃士之賢吏若不爲政政而剛明足以去惡乃吏之先玆二者難乎一舉而兩得得之矣又孰見其𨿽老而彌堅惟公醉飽六經网羅百氏胸中之所停蓄浩乎江海之巨浸文焰之所暴耀爛如日月之髙懸若其偉望推羙乎當代懿行躧蹤乎古人庠校願得以爲友奮乎百世之下克追孔孟之與淵騫柰何徒資之以如此之徳且賦之以如此之才而不使折桂林之一枝摶鵬程之九萬里爲此者蓋乎莫致之命莫爲之天而士猶足以行其志功猶足以及其民祿猶足以賙其親而令聞廣譽遂以卓茂魯恭並流無窮者乃公平昔所蘊之萬一獨有爲於耆艾之年至於厭簮紱之儻來樂溪山之勝賞養恬少室放意松滋一觴一詠歡無虛日人皆謂公爲山中宰相閬苑神仙善旣積於厥躬壽𨿽富而合延奄玉樓之落成亟鶴馭之言旋𨿽芳蘭乍凋一時以爲恨而髙風不冺萬古猶以傳愴哀思之罔極念欲報以茫然爰卜吉於崇岡庶安止於新阡淸颷吹林素月滿川溪光起而相蕩煙色散而爭妍公生則愛此今死寧舎旃靈車在途繐帳云遷望佳辰而永訣空隕涕而漣漣聊寓辭於一奠公來歆其吉蠲嗚呼哀哉伏惟尙享

過房子祭所生母文

淵生珠齊矜其明爍爍乎令淵之靈昆生玉趙貴其珍溫溫乎全昆之神嗚呼丹山之鳯棲乎髙梧寤寐丹山莫涯歸歟陽穴之駒鳴於通衢瞻戀陽穴徒切依於嗚呼日月並明宿靄掩翳蟾失精岵屺長陟烈火震蕩艸木落魄嗚呼臥冰舞防心已有歸輟社防雷志曷忍違

內親

祭叔父給事文

黃魯直

嗚呼叔父忠信足以感欺匿和裕足以諧怨爭行不祈報之施爲不近名之淸孝弟達於艸木勤勞載於朝廷謂當朝夕三事光輝九族白首庇民百僚是式黃扉靑瑣曽不期月如何昊天殱奪斯極嗚呼哀哉在昔叔父典獄宣城牧民防昌恐一不情視之如傷司農討論禦史補察持節賑饑鰥寡受職六年在晉民可卽戎教之信義不奪農功元祐考績民兵蠧政監觀四方維晉不病使者奪印以謝逋逃維叔父畱中郎民曹是將使節並防隴蜀食茶乘馬夷夏與足入佐兗司與聞和羮起居柱下日近淸明人謂叔父宜在帝側山龍黼黻潤色衮職二聖材之俾承密防有寃楚獄無根受詆叔父拜章極謝防功亦憂兵食遂到闗中日月照臨白珪無考來給事中方將未老陰徳在民民功在邦善士彈冠豈惟我宗嗚呼何負於神只忽遽隕傾越在衰削聞訃顚踣荼蓼薫心無淚續哭今我不天又失叔父彼蒼者何忍此窮露兄弟之子猶子然有是言叔父拊我我乃信然平生拜至教誨笑色今哭歸船斷旌枯木幾筵在堂不聞金玉之音酌酒不觴落涕隕心嗚呼哀哉

祭十叔父朝請文

熊子復

昔我先君與十叔父未冠而孤家四壁立髙平夫人黒髮滿櫛攜持東歸一錢之奉必自己出先君與叔父躬苦服勞晝耕夜讀陋巷簞食人不堪憂啜粟飲水歡盡其孝辛勤十年用立門戶髙堂致養祿則逮親錫爵九卿燕及皇祖子孫秩秩遂爲大家兄弟白首舉酒相對夫豈不懷昔困人遂百韻之詩以莒爲戒時我諸子實預聞之紹聖無祿先君卽世我與二三孤悼心失圖引領瞻然望曰惟祖惟父其誰卹予躬叔父千里啟書泣數行下車不及載匍匐來歸俾我先君獲從先大夫以安於九泉非叔父之力其誰克尸之我是用命鉤膺鏤錫不敢失墜冀或未死其猶報厚嗚呼孰謂叔父棄我而先逝乎昔叔父之旣告老也我猶庶幾曰終更亟歸以嵗爲期炰羔酌酒鞠跽帣韝起前致詞上千萬嵗我見叔父先君存焉天不悔禍家難重仍仲姑季母如葉隕霜惟獨叔父今也則亡生不承顏病不甞藥祔櫬誰慟屬纊誰托虧恩負義生慙死怍嗚呼哀哉福淸之慈足以撫後嗣太廟之孝足以紹先烈惟我叔父其何憾焉惟是平生不耀有徳孝弟忠信實秉金石人或弗識昩莫覺知是惟子弟之責我不得而敢辭願與諸兄仲叔季弟收拾懿美緝比行事將考逺日附之窀穸以燕叔父之歸則欲報罔極𨿽不萬一而下見先君庶無愧於異時也長河洋洋奠不親酧匪酒則多續以涕淚嗚呼哀哉尙享

祭族叔承議文

汪彥章

嗟惟我公全徳自名酬酢萬事一專以誠魏有東郭唐有魯山千載相望與公爲三世人雄誇藻借琮璧外𨿽粲然中滿瑕謫公獨朴茂不爲琢雕經書自奮通班漢朝世人紛爭步設二穽術窮數殫還復相勝公獨淳至不爲巧內蒞劇邑豺狼化之文爲人師行爲人則凡人所趨無一能惑坐禦浮薄如堤捍川天胡不畱使至百年公於死生視若泡影伊人則憂風俗誰正吾宗之幸家有徳人況防公知愛與子均聞公永歸不克馳送以詞冩哀非公誰慟嗚呼哀哉尙饗

祭南康太守四九兄文

張敬夫

嗚呼同祖兄弟今存四人惟兄能文自於妙齡意期逺大以翼吾門僅守一州才未克伸豈謂玆朝乃傳訃音驚惶慟哭痛心原鴒爲位一奠哀哉此情嗚呼哀哉尙享

祭南康太守四九兄文

嗚呼哀哉惟兄早嵗秀發而文秦國諸恩篤於諸孫忠獻之愛視子攸均矧惟伯父實艱實厪未究之業付之吾兄謂當逺大以翼以承如何中道車折其輪僅歷一州莫覩厥成鳴呼哀哉某之於兄少長於親論文講藝豈無友生霅川之別慘焉酸辛視兄之容澁而不榮酒酣諄復願言愛身少屏剛劑以致和平孰期一疾竟以此傾嗚呼哀哉於今防年逺寓霅濱鴻雁莫聯每傷於心矧玆永訣痛復可任念當挈歸以近楡枌乃聞治命旅塟是云嗚呼哀哉遺字見屬奉之涕零將絕泚筆又何剛明嗚呼哀哉屬拘印紱奔走不能向風長號薄奠是陳猶子幼弱念言惸惸敢不扶持兄言是尊尙惟英爽其或來歆嗚呼哀哉尙享

祭經幹八兄文

嗟乎吾兄生也多屯惟生之艱難宜永厥齡胡亦嗇之而止於斯命也不齊其孰爲之乙酉之夏過我湘濱撫我苫塊話言諄諄爲我久畱久則不忍舟中話別有淚如隕我觀吾兄齒髮未衰願言愛日相逢有時兄復一笑子言甚眞我健且武當復南徵側聞還家有以自娯灑酒擊鮮賓言則都謂當婆娑畢此晚歲豈期訃來駭痛曷已邈在萬里走哭無從寄此一觴酹灑南風嗚呼哀哉尙享

祭奉議兄文

陳了翁

維宣和元年嵗次己亥七月壬申朔初三日甲戌宣教賜緋魚袋陳某敬遣人以剛鬛柔毛淸酌庶羞之奠致祭於亡兄奉議之靈嗚呼束髮以仕七十而歸旣垂其車心閒無爲居有室廬防有園池花疏水竹取意設施阡陌臺榭鄕黨交隨笑語繾綣酒肴燕嬉耳聴聰利視分毫釐齒截大肉足能安馳他人髙年或壯或羸耋悼獨健世罕有之去年九月書來江湄字畫遒勁未減昔時語不諄復百無可疑喜玆康寧念不及醫云何奄忽不到期頤嗚呼哀哉死生隔矣欲往撫棺迹系異裏凡爲旅者嵗久必歸獨未得也云胡不悲昔竄合浦還而復流江湖淮海十有八秋罪大薄謫恩隆命微升沈通塞分定莫違雨榮霜悴誰能易之首丘志願老益不移越鳥擇巢忍離南枝此心同也將一語誰非我族類難吐肝脾貽書𨿽逺尙慰旅思今絕筆矣永無見期祭不躬奠哭不近帷江流有窮莫窮此悲嗚呼哀哉尙享

祭百一兄文

孫仲益

嗚呼吾兄之歿十有四年中罹多故共畏禍連避盜䢐遷靡有定所炎海之陬又以謫去生還萬里歸視殯宮久不克塟有愧在中荊溪之陽牛山之阻卜云其吉安以卽路防外有槨甓中爲堂旣固旣安萬世之藏嗚呼尙享

祭知命弟文

黃魯直

君歿荊州我在萬里歿後四月始聞訃音旣無孤惸恃有兄弟夭旣喪我君不能年自我哭君頭髮盡白英風豪气窘此一棺拊棺長號殆無生意公私之計身有所縻旣難以歸舟車可慮乃得吉卜旅殯僧坊𨿽逺至親理則安宴無驚無恐扶持上轝絕痛一觴君其尙享

祭前室吳氏墳文

孫仲益

恭惟伉儷之好實同貧賤之交天不假年死生契濶追慟九原之隔貪榮一紀之餘托備藩維追參法從爰舉終衣之典寔資內助之賢象軸錦櫜光賁泉壤英魂如在歆此寵靈嗚呼哀哉尙享

祭章淑人文

孫仲益

嗚呼伉儷十年如屈伸項夜壑舟移逝無畱騁中州鼎沸共此百罹又於其間有合有離垂老投荒一訣首路萬里訃聞奄至大故槁塟空山來視定封但見宿艸動搖春風逢時不祥抱恨入地何辜於神而至於此玉潭之原鬱鬱佳城陬龜視日我以檝迎湖波不揚若有神防抱櫬呱呱兒啼孺慕嗚呼已矣閒此新宮敬酹一觴涕淚沾胸嗚呼哀哉尙享

祭亡妻大祥文

葛謙白

嗚呼伉儷之愛頓隔泉壤日月逝矣我及大祥徹幾中堂遷神家廟聊陳薄奠式燕芳魂號呼不聞有淚如雨嗚呼哀哉

祭婦胡氏文

吳元及

惟靈挺蕙蘭之質於季膺之冑而執箕帚之奉於子云素範之門鸞鳯聲巧桃李華芬充婦徳之肅雍以和夫家而舅姑綽以孝聞具此數美是宜康寧壽考視靈椿以久存風魄雪魂忽先朝露故天道之寧論𨿽死生壽夭達人視之猶旦暮而藐爾諸孤惘然無依曷勝乎肅肅之夜月黯黯之愁雲某幸聯瓜葛久被仁恩聞訃何處抱恨無垠气欲絕而復續聲已發而屢吞嗚呼哀哉蘆花雪舞菊蕾金噴況是人情最難死別那堪秋色偏易銷魂肉在俎兮酒在樽薦生蒭兮淚沾巾尙享

母安康郡太君祭亡女陳氏十娘文

黃魯直

汝嫁十年五嵗歸處姑嫜不呵知我憐汝我䢐江南三年搖搖元豊甲子汝兄還朝道淮溯洛望汝來寧不聞車音乃聞哭聲汝疾何藥汝斂何服臨絕之情不能我告哀憐至骨哭淚至泉我創如新於今七年乳母來歸婿亦繼室昔所抱兒亦旣結髮惟汝靣目永隔枯木嗚呼昊天忍此荼毒久於客土勤我夢思日月之吉窀穸有期我病在牀不能奮飛寓奠千里文不及哀尙享

祭女二孺人文

孫仲益

維年月日謹以淸酌庶羞致祭於亡女二娘之靈嗚呼哀哉與汝爲父子三十有一年不謂衰老棄我而先夭乎我辜不畀爾壽一夕遇疾忽奄不救繄汝病革害於語言托夫與子半詞莫宣天降災殄莫逾汝酷人誰不死抱恨就木汝夫館我逮十年餘羮黎飯糗共其有無豈謂汝亡而有厚薄庶幾久要定此窮陋二雛呱呱誰撫誰憐如見汝面在吾目前歸女教男冀成汝志吾𨿽老矣猶有兄弟獨念汝夫彊仕之秋誰復爲汝瞻守一丘先墓之次卜此新宮祖禰相望我祭其從季冬之月吉日庚午汝其顧歆以封其樹念汝永歸五內若焚拊之慟絕汝聞不聞嗚呼哀哉尙享

代壽昌縣君祭張通直文

汪彥章

嗚呼余來嫓於君門逮舅姑之輔佐同張氏之艱難若塤篪之應和憫叔姒之二三及所天之遭禍保齒髮於桑楡蓋惟君而與我幸似續於兒曺各承基而不墮余竊邑於脂封君通班於禁鎖享甘膬於優防亦吾家之足賀憶靖國之初齡從子官於浙左承祖餞於行車起相持於別坐謂聚散之尙常涕交頤而疾墮曽此防之幾時遽春風之五過聞霜露之憂居欲亟歸而不果喜藥石以防持起沈綿於九臥𨿽日昃以景西庶相從而尙可何卜見之有期忽訃音之來播恨嚬老之無窮气傷孤而愈挫惟福壽之平生無秋毫之坎軻爲天下之甲門孰人言之敢破天胡嗇於百年使不終於保荷退忍笑於繐緯反惜成於香火嗟已矣於一觴終莫聞於咳唾嗚呼哀哉尙享

五百家播芳大全文粹卷九十九

欽定四庫全書

五百家播芳大全文粹卷一百

宋魏齊賢

葉棻同輯

祭文

外親

祭舅氏李公擇文

黃魯直

盛徳之士神人所依珠玉在淵國有光輝方時才難公隕於道彼天悠逺莫我控告士喪畏友朝失寶臣我哭之慟不惟懿親公處貧賤如處休顯溫溫不試任重道逺內行純明不缺不疵臨民孝慈來歌去思其在朝廷如圭如璧忠於謀國不沽小直熙寧元祐言有剛柔公心如一成於好謀十年江湖睟然生色三年主計須髮盡白他日謂我何喪何得我知公心謀道憂國出牧南陽往撫益部稱則辧嚴笑語卽路天下期公來相本朝奄成大夜終不復朝嗚呼哀哉我少不天殆後堙替長我教我寔惟舅氏四海之內朋友比肩舅甥相知卒無間然今天喪我舅氏傾覆誰明我心以血繼哭平生經過爲我舉觴沃酒棺前割我肺腸嗚呼哀哉尙享

祭外舅吳寺丞文

葛謙白

嗚呼宣和山陽公始女女不余陋庸甥館見處浹旬別公侍親臨安有其斾公來自楚欲視其息不憚羇旅公官篷池我舟系渚公爲歡迎倒屣延竚濶展杯盤侑此歌舞龍集甲辰注官銓部十口累公遂閱寒暑出乘公車入蔭公宇寧勤館人喜持揮麈虜動維揚嵗在丙午變起倉卒公渡江浦僑居吾邦始獲安堵艸舎茅茨連墻接武履艱蹈危更相勞苦忽起越吟莫皆久聚甲寅外姑玉樹埋土我攜弱妻一慟塋所辱公淹畱曲加拊傴前年菇城犀顏再覩勤公放船來訪郊野時病耳聰中響翅羽意謂仁人何恙弗愈遽違我行咽不得語莆陽之官冒涉修阻歸未黔突丹旐欻舉嗚呼哀哉惟公早齡天授才諝入丞府寺出貳藩府所臨有聞徳洋恩普矧惟平生陰徳莫數天災告饑輒發我庾爲梁千丈不靳囊禇謂當大耋衮職是補如何弗淑遽沈幽戶嗚呼哀哉我婿髙門嵗二十五訃音忽來痛貫心膂道里數千神棺莫撫遣介伸哀殞涕如雨有酒在觴有肴在俎歆此微誠公其勿吐尙饗

祭外姑蔡宜人文

葛謙白

嗚呼獲婿髙門一紀有奇始聨好於山陽繼欵睇於蓬池同居禮闕連屋荊溪𨿽所履者有枯有菀而所遭者有險有夷拊傴矜憐之意則一蓋未甞不曲盡其慈也去嵗夫人臥屙適亦呼醫悵侍疾之莫及遂永師於音徽洎聞凶訃攜孥亟歸冒修途之蒸鬱經川陸之艱危踵門長號苐見縞帷嗚呼哀哉今日逺日告吉墨食令龜屬玆匏系又不得臨壙而伸其悲酒脯之奠遣介致之東望腸絕頤涕交揮嗚呼哀哉尙享

祭外姑何恭人文

張敬夫

惟靈生於相家來嬪徳門奉饋采藻克謹晨昏如賓之敬婦道則宜逮夫晚嵗有光母儀允矣三徳恊於彤史胡不百年永庇孫子憶在柔兆獲拜於堂辰幾一周有淚淋浪我悲終天靡所怙恃起尋渭陽痛復只此傷哉道逺一慟莫前薄禮將誠靈其鑑然尙享

祭親家文

惟靈之生婦徳著兮柔淑且慧妄怨惡兮賢哉主饋克內助兮敬長卹孤宗姻譽兮旣肥其家而錫祚兮振振繩繩繁而庶兮宜耆而艾何朝露兮彼蒼者天而太苦兮胡其不仁奪之遽兮如晝而夜抑定數兮伊令仲子予女女兮粵與外孫而許娶兮再世婚姻嗟莫顧兮追懷感傷曷云諭兮載以淸酤肴饌具兮伊禮之薄盡其愫兮嗚呼靈兮莫予吐兮

祭朱時發親家文

陳了翁

嗚呼昔防靜海於今六年君防喪歸我以竄遷迨隔三江懼無還日天子仁聖復令我歸離臺之時未得君訃單舸北來猶冀復晤白沙之傳初信且疑今知果矣孰知我悲君老苦學趨一而專富而能貧內無間言寂莫能仁爲方外師志者於仁孰得而疵仁則宜壽胡不期耄天所促延人奚可考君於世味澹乎其歸苦樂壽夭存歿豈移淮江阻修奠不以時情發於詞君其鑑之嗚呼尙享

祭姊夫李提舉文

陳了翁

嗚呼昔我先君愛鐘令女擇所宜從以歸於子子昔悼亡我方居憂痛在手足涕不能收季妹繼適今能幾時子旣殞矣孰知我悲我非明哲觸禍固宜子亦放廢一斥不歸窮達死生所遭各異海波之水東逝而已數極而化亦又奚傷君子之道死也不亡嗚呼尙享

祭包氏妺出殯文

孫仲益

嗚呼哀哉某政和初與吳氏妺侍先妣太淑人將吾妹歸於同縣之包氏大家勝衣冠者數十百指而夫君裒然獨秀蔚爲宗廟瑚璉之器後四十年而吳氏病歿於京師又四年太淑人感疾而逝中更喪亂死生契濶而包氏尊章亦已下世獨吾妺克相其夫兮男冠女婚持門戶之寄謂當壽考百年與君子偕老兮云胡不病而遽蛻嗚呼哀哉追數存歿兮閱一瞬而三紀嗟兮巋然獨存兮隻影隨而臥起始結防而踐其行兮又窽莫而送之死郁萬感以中集兮溢兩背其洗如手足情所鐘兮此身歿而後已魂揚紼以來歸兮歆余豆觴之薄祭嗚呼哀哉伏惟尙享

祭妺夫祝天惠文

趙承之

昔我叔父少失其配壘然二女誰怙誰恃先君鞠之蓋猶出已伯長且賢以配君子好學發憤方少而剛在窮不卹屢舉於鄕而輒不偶布衣儒冠以至白首後生紛紛或登而先昔也納履公而自賢先生皤然志節彌厲奔走四方以至於死嗚呼哀哉某兄弟幼孤且愚先生教之讀以詩書獲防薦紳則維公賜我圖報之而乃如此嗚呼哀哉相公平生舉白呼盧憶公疇昔慷慨捋須涕泣陳觴敍訣梓裏猶有諸孤敢不終始嗚呼哀哉尙享

祭李甥文

陳了翁

吾與乃翁俱爲竄人我來萬里與鬼爲鄰瘴毒之鄕朝不保夕謂必與汝平生永隔吾衰旣久汝方妙年孰謂汝也而棄我先惟吾二家世接姻眷汝母及汝吾妺吾倩我取熊堂天實使之乃翁南遷亦豈人爲仲取髙第旣得而奪汝性孝友知汝惙惙左右就養不營其私隨泊湖外五年於玆不得汝書今兩嵗矣形阻心親不隔萬里信自北來吾心蛩然云胡不淑乃以訃傳我初論事旣捐其生杜門待盡符到奉行家如風舸任其浮沈勢不能保豈無愛心死者歸也汝旣歸矣吾𨿽未歸俟命而已汝生不幸汝死不亡千載之後聞者嘆傷嗚呼哀哉尙享

朋舊

祭張季淸文

呂伯恭

嗚呼防於師友之間斂然自持豈無其人捨業而歸耳目攺前移養鑠奪而不失其初心者蓋亦寡矣子之在吾門也侃侃和飭執經不怠於是時猶未知其爲獨異也自我不見於今五年有來自西者皆道子於兄弟無違言於閭裏無遺行安常謹禮不受變於俗吾方喜於得子逮此暇日將過子之廬而子則死矣嗚呼庠序之籍日增而務實之士不加益一觴之慟豈獨爲故舊之情而已哉尙享

祭邢邦傑文

越絕之區學者方興一門孝友舊推諸邢內外交映韡韡嚶嚶人之可願於此而並猗左提右挈紛前導而後承實霜雹於春陽久此樂而莫能喟予慼於傷弓駭音於鶺鴒陶近憂其未慗集遐感而相仍理鏡湖之桂楫踐前諾於嵗更訪舊聞於故老采新益於友朋愴獨逢於仲氏同此哀於折肱嗚呼尙享

祭於悅道文

嗚呼自子東書從予逰於明招八年於玆矣每見每進筆端津津如春木之向榮意其前途蓋未艾也我來自山而子死問至折屐失聲猶幸風傳之或誤也疇昔之夜子語我身名未立予故疑其色不舒亦以爲是適然耳庸詎知一再旬之後乃大出於所憂之外耶流光悠悠兩川東下命也柰何付此杯酒嗚呼哀哉尙享

祭潘子臯文

名塲利區爵標埶的稚奔耄馳百年一日仁宅義路道源性淵有能用力一日百年之子之才之識之操萬里首途遽以病告意長數短獲歉殖丰寸心防然恃此以終有親未報有弟未立有養未充有志未畢合是數者屬之吾徒矢口而言言發不渝裏門相望伯仲叔季責以撫存亦孔之易道學之責喬嶽髙丘母或不勝重遺子羞嗚呼哀哉尙享

祭陳耀卿文

嗚呼菁菁藝圃羣植並區夭壽丰悴一本萬殊以子之年方苞方旉岷山導江遹觀厥初病不復興嘆驚吾徒遊從之義具此俎壺

祭吳晦叔文

張敬夫

嗚呼惟君早登五峯之門卽捐進取之習從事於義理今幾二十年思慮益親操履益固而其曉悉人情通練世事持之以忠信行之以周密蓋有用之實才而進學之良資也豈謂一旦止於斯耶某與君論心爲日亦久切磋講究友誼金石訃音來傳泣下莫止嗟呼任道之艱而同志益落此予之所悲且憂也官守所拘未能往哭一奠遣致言不復文嗚呼哀哉尙享

祭李先生文

朱晦翁

道喪千載兩程勃興有的其緒龜山是承龜山之南道則與俱有覺其徒望門以趨惟時豫章傳得其宗一簞一瓢凜然髙風猗歟先生早自得師身世兩忘惟道是資情義造約窮極幽微凍解冰釋發於天機乾端坤倪鬼祕神彰風霆之變日月之光爰曁山川艸木昆虫人倫之正王道之中一以貫之其外無餘縷析毫差其分則殊體用混員隠顯昭融萬變並酬浮雲太空仁孝友弟灑落誠明淸通和樂展也大成婆娑丘林世莫我知優哉防哉卒嵗以嬉逮其季年徳盛道尊有來摳衣發其蔽昏侯伯聞風擁彗以迎大本大經是度是程稅駕雲初講議有端疾病乘之醫窮技殫嗚呼先生而止於斯命之不融誰實尸之合散屈伸消息滿虛廓然大公與化爲徒古今一息曷計短長物我一身孰爲窮通嗟惟聖學不絕如綫先生得之旣厚以全進未獲施退未及傳殉身以沒孰云非天某也小生丱角趨拜共惟先生實共源誾誾侃侃斂袵推先冰壼秋月謂公則然施及後人敢渝斯志從遊十年誘掖諄至春山朝榮秋堂夜空卽事卽理無幽不窮相思日深見勵彌切蹇步方休鞭繩已掣安車暑行過我衡門返斾相遭涼秋已分某於此時適有命召問所宜言反覆教詔最後有言吾子勉之凡玆眾理子所自知奉以周旋幸不失墜歸裝朝嚴訃音夕至失聲長號淚落懸泉何意斯言而訣終天病不舉扶歿不飯含奔赴後人死有餘憾儀刑永隔卒業無期墜緒茫茫孰知我悲伏哭柩前奉奠以贄不防者存鑑此誠意

祭王深甫文

王介甫

嗟嗟深甫眞棄我而先乎孰謂深甫之壯以死而吾可以長年乎𨿽吾昔日執子之手歸言子之所爲實受命於吾母曰如此人乃與爲友吾母知子過於予初終子成徳多吾不如嗚呼天乎旣喪吾母又奪吾友𨿽不卽死吾何能久搏胸一慟心摧志休泣涕爲文以薦食酒嗟嗟深甫乎尙知否

祭李元叔文

黃魯直

嗚呼元叔之義世不可少赴人急難秋陽皦皦奉親色難慈友諸少家人潔齊門巷灑掃築室聚書延聘師表靑靑子佩如魚遊沼凡厥富室幹沒紛擾君常晏然萬鐘忽杪壽母令妻升堂宴笑慈以防甘歌舞姝妙里人欣欣皆謂之好攝提季夏捨有鵩鳥屛藥治歸竟夜無曉邑人奔走上下是禱人亦有言蓋棺事了生榮死哀誰謂君夭我遷黔戎形影相弔衣我食我歲使交道立僰望楚山復江繞屬辭羞奠气結天杪平生不昩尙享馨醥嗚呼哀哉

祭劉凝之文

嗚呼公乎知謀足以禦困剛毅足以行可獨淸足以軌物自勝足以立我兀者造而歸全諒無地以棲禍方燕及於來仍閱門戶之嵯峩忽厭俗而去仙違白日而蛻臥亡吾黨之一鑑哀楚望之傾陊伊曩時之倦防實骯髒而坎軻遂投劾於潁尾置嬪息於寒餓來胥疏於江湖訖有屋於春簸執盈虛以化物取眾棄而致夥間江疃之有秋上橘柚之嵗課開亭觀之百楹孳緑竹之萬个衷餘力之不試故優裕於菑播防幾杖以徜徉樂知識之來過味龎公之幽禪觀有物於石火嵗三會於涒灘訖初志其不挫維歐陽之文章發髙唱而無和配公名而成三何巧舌之能破齒髮疎而戀嫪坐衰气而不果載銘旌而來歸遺稚子以危貨彼聞公之淸風亦何面以承唾初不肖之及門輩諸孫之孩懦公慈祥而豈弟獲聞教而侍坐欷嵗晚而升堂見虞主而淚墮湛樽酒其儻嘗列羣悲於楚些嗚呼尙享

祭李彥深文

黃魯直

嗚呼彥深蓽路泥塗賢於駟馬之駕席門風雨安於數仞之堂體狐貉之溫而不恥緼袍壞絮知膏梁之味而不厭脫粟寒漿終一世而扼窮內不疚其何傷維相知之不早始傾蓋於汝陽披蓁叢之鎖碎見紫蘭之孤芳沈深而敏學易簡而庭方鄰非仁而不覿粟非義而不嘗遇人情之難堪旣催折而愈剛號饑寒之滿屋仰歸鴻之南翔擁羣書而寤嘆擅榮觀於文章論若人之豈弟謂百歲而康彊忽靜寤而不覺問歸來兮未央去親戚兮朋友卽萬鬼而爲鄕嗚呼虞氏之不爲政久矣士不厭於糟糠載固窮以軌世魯人至今傳其惠康身與螻蟻共盡名與日月爭光我觀古而視今信吾友之不亡所以發書而掩淚不忍癡孤與早孀婦弱女而教男定子宅於南山之岡有謝公之知子固特達於珪璋在吾儕之可力尙始終而就將哀哉月之䢐秋悲風號於土囊托千里而羞奠肴具潔而酒香思曩時之笑語同飲食之淋浪列樗蒲之花燭呼五白而繞牀倘神聖之不昩以斯文而舉觴嗚呼哀哉尙享

祭鄧鯾之文

陳了翁

嗚呼鯾之冥冥鴻也簞瓢自足藐鼎鐘也宜止則止艮其窮也有物有常家雍雍也彼臧彼否黙而容也孰喜孰怒寂乎中也盥而不薦志在顒也射已之鵠審其固也棄彼所爭不與同也包攝無間介而通也其積彌髙不自穹也其割彌利飽磨礲也志道則士耕則農也齋戒其年願普丰也洛口之別再星終也我禦魑魅不吾攻也眾侮而逝來益恭也孰不信彼獨由衷也火勢炎烈堅不容也流分漫趍必東也詩來了齋手自封也馨積吾笥气蘭芬也讀而味之餒可充也歲寒不易挺挺松也還裏胥樂願未從也故不少延棄我終也隠幾坐逝沒不窮也不器其有獲豈登也傛瞷乃迹憫不逢也卒以嵗計孰帡幪也人生流寓猶波篷也谷無停響隨彼閧也眾耳瞶瞶聴獨聰也問兮聞乎示以聾也生死不貳歸其宮也儒耶佛耶一視融也嗚呼尙享

祭梅卿叔文

黃泰之

惟靈慷慨正直得於天資莊靜夷雅夐出流輩種學積文優防乎聖賢之域砥節礪行周旋乎規矩之內奉親長著孝友之風飭子弟有義方之誨繄厥徳之純備宜享齡之未艾胡六旬而甫及乃一疾而遽蛻莫能語造化於小兒殆將任勞逸於大塊某等怡愉骨肉繾綣愛情茶甌酒盞日聚時防感佳節之過眼悵音容之何在慘黃花而無色對西風而一酹嗟物是以人非覺肝裂而腸碎飲此恨於終天想英靈之不昩嗚呼尙享

祭徐宗卿文

呂伯恭

嗚呼子於輩流號爲端靖見我於嚴厥問日振加之數年道戰將勝何辜於天乃中絕命遣此一巵千載之贐尙享

祭詹子齊文

嗚呼入事父兄出事公卿視之至近居然髙深昔在講席聴者如林子於是時奉持兢兢旣踐子職亦只官箴地中生木順徳日升天則奪之疾疢相乘涉春夏秋冺不呻吟胡不呻吟恐憂其親惜哉此士哀哉此心風雨寒窓餽奠之情嗚呼尙享

祭蔣從道文

嗚呼弁服之襜然歌之鏘然子遊其間兮呻吟挾防而累然賈區之囂然怪珍之錯然子廬其間兮講誦下帷而塔然貎甚臒兮志則堅力旣憊矣道方邅出門軸折兮淪晝景於虞淵大塊噫兮化機旋森回薄兮紛糾纒夭壽不貳兮又奚怨猗朋遊兮昔蟬聨交一臂兮失九泉跽傳觴兮江之壖暮山合兮橫蒼煙嗚呼哀哉尙享

五百家播芳大全文粹卷一百

欽定四庫全書

五百家播芳大全文粹卷一百一

宋魏齊賢

葉棻同輯

祭文

朋舊

祭林三山文

昔我伯父西垣公躬受中原文獻之傳載而之南徘徊顧瞻未得所付逾嶺入閩而先生與二李伯仲實來一見意合遂定師生之分於是嵩洛闗輔諸儒之源流靡不講慶曆元祐羣叟之本末靡不咨以廣大爲心而陋專門之曖昧以踐履爲實而刋繁文之枝葉致嚴於辭受出處而欲其明白無玷致察乎邪正是非而欲其毫髮不差昕夕函丈聞無不信信無不行前望聖賢大路九軌自詭以必可至三嵗一詔士子莫重焉先生方上名於春官慨然防合之難而緒業之未竟也亟攺轅解鞅而輟行其視內外重輕可謂審矣裏居之良若方若陸旁郡之士若胡若劉相與倡和於寂莫之濱韜積渟蓄固未有所謂爲人意也未防輝光篤實而不可遏州黨推擇居東靣之席踵門請至再至三然後抗顏臨之長樂之士知卿大學知尊前輩知宗正論則皆先生及二李公之力焉嗚呼西垣公旣不及公道之開而二李亦皆以布衣終獨先生甫入東觀若將有爲而病輙隨之中原諸老之規模冺焉不得再白於世其用捨必有所繋矣嗚呼心迹之判非達者之論區區專信耳目而量君子之用心則亦有大謬不然者先生所遇多忤少合意𨿽可尋而事不大見中𨿽無愧而外不及知悠悠斯世識此心者防何人哉嗚呼先生之臥家左支廢右支緩手不能指授口不能劇談若無與乎世道之升降抑不知百圍之木顚童立枯猶足爲丘樊之鎭一旦僕地則意象衰落無復故國之遺矣嗚呼痛哉某未冠綴子弟之末行期待之厚獨出於千百十人之右顧譾薄安所取此實惟我西垣公之故施及其後人培植湔祓閔閔焉如農夫之望嵗也齒髮日衰業弗加修愚不自惜大懼先生之功力爲虛施每靦然慙惕然恐也聞先生之喪念以辭侑奠惜思慮不專條貫靡究筆屢下而復泥也旣半嵗矣而所言乃止於是蓋至善難名至庸無文而迄不能成章也先生之存音問𨿽疎舉首南望猶有虞焉今遽撤其所畏防何而不爲小人之歸耶惟當與二三子尊所聞行所知使先生未伸之志猶有考也尙饗

祭太學同捨文

汪彥章

嗚呼某人命止斯耶以君之年如猗蘭杞菊方欲擢秀而遽揠其芽以君之才如連城玢珞方欲追琢而遽裂於瑕矧君之慈祥豈弟尙友之久而中道奪去其誰不嗟嗚呼哀哉人生世間如沫聚水合散須臾寧有定體虫臂鼠肝均在鑪錘方生方死其樂等爾子返其初何足追企但悲夫北之間幾席蕭然霜月眀空秋風激天想音容尙存而人則已矣況於家山阻深夐絕千里壽親在堂誰繼甘膬室有孺人今則誰恃旅魂孤防何日歸歟興言及此殞涙如洗嗚呼哀哉悠悠百年壽夭一終死必有所予今者白馬素車敢替交情於元伯只雞鬥酒聊申哀醊於橋公嗚呼尙享

祭鄒次魏文

孫仲益

嗚呼繄我惷愚屢屬罪罟白首龍鐘投畀南土交情解散莫復瞻顧如避垢污掉臂而去病臥空山一室環堵爭席滿前誓不共處之子英妙文中之虎擕書銜袖過余逆旅議論蠭出稽今引古西階東序九鼎十鼓翰墨之塲羣獻俁俁引脰一鳴千鈞射防我老歸耕十變寒暑相望一涯二江之阻被襆嚢書獨行踽踽惠然顧我漢陰之圃倒衣迎門喜抃欲舞促膝晤言殺雞炊黍訣別防何俛仰再撫千里訃聞方食失筯豈其夢耶而遽如許老人無徒吾孰與處子有齋室圖書之府制名耘業義取韓愈書來徴銘藥石之補遺墨燦然尙祕箱笥文成欲致未及子睹掩卷驚呼老淚如雨子今在殯寧聞我語庶防掛劍徐君之墓嗚呼哀哉尙享

祭飛英子文

葉儀鳯

嗚呼飛英命止於斯耶吾不敢怨蒼蒼恨冥冥不生子則已旣生子形又賦子才柰何子之壽遽止於斯耶子以少年豪邁之气可以貫日月淩靑雲蓋將尅日起家夫何一跌秋圍槐花有恨竟以明月之珠夜光之璧暗頓委於風沙嗚呼飛英古來才大難爲用志士幽人莫嘆嗟子安知其終不售乃鬱鬱憤悶一至於斯耶嗟子之文妙奪春葩振陽和於筆端筆端之樹皆萌芽嗟子之賦飛霜晨露莫能過嗟子之詩池塘春艸何以加雲山之防萬里圭璧赤城之巖萬丈雲霞惜乎不爲封襌書不作洛圖頌柰何撐爾腸拄爾腹抱萬卷而爲灰耶嗟子之筆龍騰虎拏得手應心不模而佳行行春蚓字字秋蛇非顏非栁迥然一家不書磨崖碑不冩洛陽賦柰何捲銀鉤收鐡畫握雙拳而去耶嗚呼飛英子何往子𨿽往而神不沒吾疑天上玉樓成地下修文闕不然紫陽眞人銘新宮玉皇上帝頒折札夫何徳星降此酷罰靑帝春風竟十八嗚呼凝爾神駐爾車試爲我畱須防敢再拜而三奠告汝曰自古到今靡不有終董常以弱冠死顏回以壯室歿仲淹悲之深而掩涕宣尼哭之慟曰天喪予子以董顏之賢而壽且不及我無孔王之徳而哀誠有餘嗚呼飛英子何辜傷如我者古未有天如此慘酷古亦無此言不必文此意不必攄嗚呼汝知之乎塡然鼓聲大昕聚徒蹌蹌躋躋摳衣趨隅當此之時子安在情何如月淡管弦風淸綺疎銀缸掩映瑯瑯誦書當此之時子安在情何如嗚呼飛英得無怨乎天陰雨濕欲一覿子之靣可復得乎空街步月欲一執子之手可復得乎琴劍縱橫手澤如故嗚呼飛英安在去此而死乎子之得疾一切廢置問則詩書惟慮學廢吾傷子之賢吾戚子之鋭造化之間倘有再生之理則必爲名卿鉅公而續厥志子之將行子無他說但呼嚴君告以枯竭余聞此語嗚哽咽唈嗟乎天地之魂消山川之气絕春江鴨緑兮浪千頃春桞鵞黃兮怨萬結春風怨兮春花殘吾故人兮千秋永訣痛割腸而欲斷酸逼肝而欲裂心寒寸寸灰淚泣滴滴血九泉深處聞不聞有恨終天兮飛英此別嗚呼哀哉

祭無旁庵主人

翁元廣

嗟乎無旁乎而已反其眞時至便行差不少待兮豈造物之不仁頓使寂寞英防沈淪此士友之痛惜鄰里之悲辛者也至於季行役而未歸【其景文出館潭之帥】訣倚門之慈親想其易簀之際抱餘恨亡垠嗟乎無旁可柰何顧有生之修短與斯道之屈伸而固悟之蚤矣豈假詞之諄諄防今何之言有素徴始請仙宰之號曩之托我者翰墨猶新今果是卽歟我未能之於相徒曕望前塵持此巵酒來哭公靈念眼寒於斯世無復見此偉文尙享

婦女

祭潘賢妃文

葛謙白

惟靈婉嬺淵令淑謹慈和誕發蘭儀刑我宮掖春秋鼎盛俄閟瑤光命之弗融盡傷情愫今靈輴慘騖飛旐啟途軫痛椒風纒悲繐帳寓哀祖饋遣宷致儀尙歆寵私安此窀穸嗚呼尙享

祭史丞相母夫人文

熊叔雅

惟靈懿範藹乎閭裏慶紀緝乎閨門早占夢熊之祥是產調鼎之傑踐公槐而擁帥鉞防服娛親覧帝畿而還家園板輿佚老固一時之罕並實五福之兼全嗟弗弔於上穹嘆莫畱於長謝某寔緣自昔守職於玆顧靡逮於升堂敢薄陳於奠斚

祭劉樞宻母夫人卓氏文

趙徳莊

嗚呼公輔之門其華弈弈何以相之風自火出展如夫人秉是懿徳象服焜煌以宜家國厥初百兩旣富以吉曷佐於中勲在王室慶積而流前事有述養以大亨名冠樞極孰下有年維孝乃秩孰不有初盍觀其卒嵗陰之窮原野蕭瑟胡不吉行丹旐翼翼斯哀斯榮閭裏動色有酒載途肴豆伊苾維我假守縻是簮紱一奠之誠以代執紼嗚呼哀哉尙享

祭秦國夫人文

王介甫

於惟夫人順愼和恭上之岐岐寔防於中開號大邦福祿之隆康寧壽考而以榮終喪車其行肇此明發上用舊徳情之鬱結凡我在位敢忘心怛奠云將之具此薄物嗚呼上享

祭楚國太夫人文

吳元及

嗚呼惟夫人冑出相門早歸名族以忠顯公勲勞之著夫人作其配以寶文公昆弟之賢而夫人爲之母則夫人之淑質懿行不俟稱述蓋可見矣忠顯公以沒身社稷而寶文公伯仲髙才偉望振於當時惜乎設施未究而天不愸遺三數年間珠沈玉折相繼而逝惟夫人享封大國富貴康寧猶如一日意其百齡極此五福豈謂塵境不畱仙馭長訃音忽逮聞者驚吁嗚呼哀哉某等鄕曲晚生韋布賤士異日固稔聞夫人之盛徳又甞一登寶文公之門今玆瞻望靈輀不任傷悼輙敢薦其菲薄以伸桑梓之誠夫人其鑑之否乎尙享

祭魯國太夫人文

汪彥章

蠲日旣良窆儀將舉新阡在望旁可置於萬家襄事益光後益隆於五鼎辱在分符之地獲陪執紼之賓敢駐遣車恭陳祖奠尙享

祭周國太夫人文

司馬溫公

某辱前丞相之深知荷太夫人之懿徳趨走門下累紀於玆每登堂拜伏或違離在外撫存問遺一均子姓何期一旦永不侍前薄具薦誠悲號摧絕嗚呼尙享祭呂望之母郡太夫人文

王介甫

嗚呼賢矣夫人善持門閭皓若玉雪一其終初允孝維婦允仁維姑實生才子我所嘆譽秉義率法困而不渝夫人之教著不可誣歸殯窀穸無悔無渝維子之故具此爼壺尙享

祭韋氏夫人文

王元之

嗚呼陰偶陽奇天地拘百六之數勞生休死古今同七十之期適𨿽闗於冥契扳號實動於孝思凡人有喪猶匍匐兮必救無母何恃固劬勞兮孔悲惟靈貞純內蘊柔順外馳以上容兮己任蓋令淑兮天資祖徳有光豕韋與五百之數婦道斯備采蘋列二南之詩在昔羔雁成禮室家用宜環佩之音全莭保阿之訓無遺事舅姑兮嗃嗃睦親族兮熈熈儼如賓之容式符閫則稱未亡之日躬修於母儀仁或親兮我髮必防鄰或善兮我居必移故得花磚啟封煥耀從夫之貴桂枝並折旌酬訓子之規或靑宮兮贊導或墨綬兮撫綏立朝者誨之以直道字人者戒之以無私慶髙門兮若是躋上壽兮何疑嗟人生之無定信天道之難知年來兮霜滿洞庭猶思懷橘日兮人廻上國已報焚芝心肝摧兮若剖割涕泗亂兮如綆縻防魄兮已沈蒿裏哀號兮莫覩靈輀鐘鼎羞家廟徒陳於異代封崇典冊泉扄止漏於他時有富貴兮不能及也念鞠育兮何日忘之顧泣血兮罔極諒終天兮已而某欽慕徳門交遊令子同年幸忝於丹墀結綬仍連於百里食而捨肉方健羨於穎封今也則亡又同悲幹渭水聊薄奠以是陳庶英魂兮降此

祭鄒侍郎母郡太文

陳了翁

鄒公有母海內所知新昭之文夫人安之何以安之命之使爲行必萬里再竄南陲白首相娛鼓舞聖時此樂未饜化爲賫咨福不盈眥傷如何其子則公也其誰不悲亨困修短司此者誰嗚呼夫人亦止於斯

祭楊夫人文

趙承之

於惟夫人有蔚其華冑貴門髙文公之家嫓誼配徳必以其倫來嬪田公諌議之孫錫爵封君祿二千石不顯惟子官亦朝籍人生實難鮮克耆壽七十之年五福具有令終淑使可以無悲惟其懿徳歿有餘思嗚呼哀哉弱弟不肖獲姻慶門綢繆被愛夙昔承恩天降鞠凶喪我先子兄弟惸惸誰卹誰恃如何夫人遽亦辭世嗚呼哀哉荼蓼之故幾筵在堂匍匐而弔心形妨恭以牢醴致於使人誠因志展哀豈言伸嗚呼尙享

祭李彥思母曾夫人文

曾氏世顯名徳相望釐爾士女亦藹其芳惟夫人季孟之列歸於賢夫仕有奇節式谷似子不殞厥問當官而行在黜不慍宜壽其母以慰其子如何夫人而止於此我於夫人如予輩行胡寧忍予遽隔泉壤今我之至入門失聲涕泣陳詞維以薦誠嗚呼尙享

祭張防仲母吳夫人文

趙承之

士有一善足以發身閨門之美人莫得聞史所載書竹帛如櫛彤管之傳蓋不千一如有所譽宜有所試較吾夫人全徳之士昔事君子逮及養姑左右色難曰我兒如不第無祿亟喪良人鳲鳩之徳四子則均拊嬰摶孤甚愛其季有不順隨卻食貶味子只其教莫我敢遺並官於朝兄弟熈熈伯叔官達旣顯於國誨之諄諄不借詞色伯任廷尉人以不寃甚似釋之繄誨則然出縂兵戎連率方伯防服於旁其養有赫公家之政預不在衰從容平時戒勿生事故伯之將於邊八年鎭靜之澤被於幽燕嵗時烝嘗昩旦以服婦職之勤執事有肅子孫林林拊嬌弄稚如兒之嬉笑語遨戱享兼五福養極萬鐘有髮𨿽白視顏則童眾謂夫人殆且難老庶防百年其壽可保嗚呼柰何而止八十有子華顚孺慕泣血嗚呼哀哉昔以軍招遂吏門下夫人顧憐等於姻婭旣餞漳水獲拜於堂溫然其容𨿽瘠而康曽不期年變故如此何恃之悲痛若在已嗚呼哀哉凡吏於門莫如我久欲知夫人孰出余右銜哀敍詞綴緝毫末酹玆一觴再拜永訣嗚呼哀哉尙享

祭滕夫人母楊夫人文

蘓子瞻

嗚呼士盛慶曆如漢武宣用兵西方故西多賢維時滕公寔顯於西文武殿邦尹範是齊功名不終有命有義我時童子知爲公喟四十餘年墓木十圍乃識其子傾蓋不疑忠厚且文前人是以秉心平反慈訓則爾仰止徳人如岡如陵升堂而拜猶愧未能豈其防疾一慟末已胡不百年以慰其子壽祿在天考終非亡鵲巢之應子孫其昌

祭歐陽文忠公夫人文

蘇子瞻

嗚呼文忠之薨十有八年士無所歸散而自賢我是用懼日登師門旣友諸子入拜夫人望之愀然有穆其言簡肅之肅文忠之文𨿽無老成典刑則成何以嗣之使世不忘諸子惟逮好學而剛夫人寔使兄弟吾孫徼福文忠及我先君出守東南往違其賢病不能見卒以訃聞自斂及塟饋奠莫親匪愧於今有靦昔人寓辭千里侑此一樽尙享

祭詹淑人文

朱晦翁

某來防公塟問捨修容乃聞夫人遽亦薨逝其爲駭愕良不自勝恭惟夫人克有令徳作配君子賓敬齊莊化被閨門怡愉肅穆胡不眉壽以永徳聲兩殯在堂行道淒惻一觴奉奠少見鄙誠敬想淑靈諒垂歆鑑

祭趙淑人文

汪彥章

嗚呼天奪我中饋之良二紀於玆矣墓松乖隔亦復年多幸叨榮於朝屢防天子恩數褒我賢配命書具存乃涓剛辰告於墓下惟靈不昩鑑而受之

祭壽光縣君文

某等得罪神明傾奪玆陰防然孤露駒犢不知日月有期禮當卽逺扳號莫及糜潰肺肝不敢防生以死爲殉忍羞甘防如奉晨昏瀝血呼天寃訴何所嗚呼哀哉伏惟尙享

祭壽光縣君文

嗚呼太丘之孫懿徳藹聞相爾攸矣平陽繼殯舅姑不逮慕老終身歳時祭享必防必親采蘋其職法度是循鳲鳩其徳惟一惟均受鍚爾邑從爵爾君篤生令子事業靑雲義方詒訓遂大厥門榮養逾紀忽反其眞令終有淑夫復何云牛眠吉卜指日髙墳爾酒旣防爾肴伊芬臨岐阻奠用表精勤嗚呼尙享

祭李徳素縣君文

黃魯直

嗚呼夫人幽閒靜恭來嬪大家肅肅雍雍嫓徳娠賢爲世名士人皆願然有子如此惟我息女獲羞蘋蘩夫人慈哀教訓拊憐之子於歸我竄蠻僰令我不憂維夫人徳耆老就養訃音忽傳嗚呼夫人胡不萬年絕域羞奠如親酌獻以文代哭靈鑑無逺嗚呼哀哉

祭靖安縣君文

汪彥章

嗚呼余之先人遺息十數事親日長惟餘與汝相望卒歳汝遽余先曽未再稔先人不天嗚呼哀哉天倫云亡誰不痛楚今余此遭倍極摧苦𨿽汝福惠不見缺虧出嫓髙族慶無不宜大邑啟封焜燿宗祐而不永年天獨何嗇嗚呼哀哉死如有知從地下游得侍先子承容薦羞顧予累然越在苦次扳慕無由生孰知死嗚呼哀哉人生百年如穴過風況今白首防不汝從敍訣祖行在此巵酒同气之恩寧復歆否

長老

祭北山元長老文

王介甫

自我壯彊與公周旋今皆老矣公棄而先逝孰云逺十方現前饌陳告遣世禮則然尙享

祭圜明大師文

黃魯直

謹以北焙龍茗海南水沈時果齋疏致祭於故圜明大師無演公曰嗚呼萬人之傑千人之英向使爲儒師友琢磨庸詎不爲子雲長卿向使爲吏爲師爲長庸詎不爲翁歸張敞𨿽被佛防於師有光筆端舌本什公支郎以檀嚴佛能軒輊不作則已作必駴世文章記問圖畫詩人一爲多獨能兼之一朝棄家文脫其羈浮江下漢訪道求師譬如蒼龍脫其大身畱體一髮卷藏自珍誰出家日用世法作無義語覆不淨業行求正眼還我光明作爲雷霆以雨四溟方行萬里出門折軸淸明粹溫今見朽骨歸舩雨泣天容岑岑我羞淸供如公初心尙享

祭臥云和尙文

僧昆融

噫建炎二年我忽顚怪拈下襆頭禠下腰帯夜盜師庭遭師捉敗旣亡一物空禮三拜自是退思恨弗少解人或稱師道超佛祖量廓滄海我則舉杖擊其頭碎人或罵師老不喞了無能解我則撫手仰天慶快況師將行呼我進幾珍重良久奄如棄屣人悲無窮我笑無己爲甚若此只爲從前較些子尙享

五百家播芳大全文粹卷一百一

欽定四庫全書

五百家播芳大全文粹卷一百二

宋魏齊賢

葉棻同輯

挽詞

仁宗皇帝挽詞【四首】

王介甫

去序三朝聖行崩萬國天憂勤無曠古治洽最長年仁育齊髙厚哀思罄幅員欲知千載美道徳冠遺編

又

慿幾防言絕羣臣涕泗揮哀號三級陛縞素九重圍天上仙遊逺宮中禦座非最悲帷幄侍不復未明衣

又

厭代人間世收神天上游遽然虛玉座不復望珠旒待旦移巾幘饔人攺膳羞尋常飛白幾寂寞暗塵浮

又

同軌羣方至因山十月催永違天日表空有肺肝摧帳殿流蘇捲鈴歌薤露哀宮中垂曉軔西去不更回

英宗皇帝挽詞【二首】

禦气方尊極乘雲已泬寥衣冠萬國防陵寢百神朝夏鼎傳歸啟虞羮想見堯誰當授椽筆論徳在瓊瑤

又

玉冊上鴻名猶殘警蹕聲忽辭千嵗祝虛卜五年徵羽衛悲哀送山陵指顧成謳歌歸聖子世孝在持盈

仁宗皇帝挽詞【五首】

司馬溫公

決事神明速任人金石堅天機先兆朕聖度蘊淵泉仁義生知性恩威獨化權乾坤無毀息長與大名傳

又

聴政涉中昃觀書達夜分周王忘自逸漢祖不知勤棣蕚因心友云章落筆文他年納石室光大繼皇墳

又

至徳成無象徽名避不居期門弋獵絕步輦宴遊疎餞別金缸暗兵嚴武帳虛蓬萊日安仗猶望駕宮車

又

鼇禁叨承詔金華侍執經防生輕艸芥聖澤濶滄溟鹿性安林野葵心注闕庭堯云不可望白首涕飄零

又

式道淸行馬靈輴下陛簾云奔同軌集雨泣兆民瞻石闕蒼煙暝松門白露沾戴弓徒隕絕無計附龍髯

神宗皇帝挽詞【二首】

王介甫

將聖由天縱成能與鬼謀聰明初四達雋乂盡旁求一變前無古三登嵗有秋謳歌歸子啟欽念禹功修

又

城闕宮車轉山林隧路歸蒼梧云未逺姑射露先晞玊暗蛟龍蟄金寒雁騖飛老臣他日淚湖海想遺衣徽宗皇帝靈駕發引挽詞【四首】汪彥章

圖治八王上增光六聖余仁恩漸動植文物揜詩書未及金縢啟俄成玉帳虛衣冠歸故國神已在華胥

又

三雍無逸雋四海屢丰年嘉瑞標圖諜休功被管弦鼎成龍卽去書逺雁空傳多少承平老遙悲杞國天

又

無心居大寶有子傳鴻鈞萬里方終宴千年忽上賓地今從禹塟天不返虞巡愴極皇情處還觀吉仗陳

又

七聖迷途後宮車遂不回乘雲知益逺濡露但增哀日卜天寧近山依冰固開千巖應更秀從此是軒臺

髙宗皇帝挽詞【五首】

禦制

艸昩千齡旦颷回九縣塵皇天開我宋丹極下眞人指顧山河定歡呼歷數新防鼇重立極更與物爲春

又

赤伏興王業巍巍四十年佛貍方送死天馬合爭先自厭兵車防親提造化權此疆並爾界恩徳到淵泉

又

揖遜光堯徳重華愧有虞居然將菲質正爾紹皇圖履燾兼君父文明炤典謨大恩渾未報血淚一時俱

又

不謂神仙窟今時異昔時鼎湖龍去逺杜首鳯來遲顧畢三年制驚聞七月期痛心思繼代不忘有聲詩

又

夢防堯千嵗神遊漢五陵洛京元在望禹穴且相承仗衛淒煙合笳簫凍雨凝漫縻千丈石未是頌中興

髙宗皇帝挽詞【二首】

炎祚開中葉龍翔自有眞揮戈回日炤洗甲挽天津立極乾坤正循環雨露新嗣皇能繼志詩爲武王陳

又

歷數堯咨舜羮墻舜見堯三加徽號冊五日未央朝廟祀瞻龍衮韶音遏鳯簫伏蒲思往事淚湔浙江潮

髙宗皇帝挽詞【二首】

周益公

社稷興中否干戈靜四溟生年同藝祖【皆丁亥】慶壽似慈寧【皆慶八十】人意庚庚兆天傾九九齡向來懷夏禹【建炎登嵇山閣禦詩懷哉夏禹勤】今袝越山靑

又

大極乾元父淸都大帝宮宴酣忘禦駿仙去任遺弓音遏堯仁逺旻號舜孝隆孤臣臺閣舊淚血灑春風

髙宗皇帝挽詞【二首】

劉參政

內襌堯咨舜中興夏配天鴻名光寶冊奎畫動星躔靜享仁人壽書傳聖政編永言天下養胡不萬斯年

又

南北休兵久仁恩及物深九齡終帝夢四海遏韶音聖學髙於古衰衣始自今一抔陵上土他日卜嵩岑

髙宗皇帝挽詞【二首】

蕭挺之

撥亂中興事艱難創業同好生天地徳立極帝王功與子基圖壯居尊福祿崇一朝違大養淒愴櫟陽宮

又

畫翣排仙仗龍輴去莫攀衣冠藏漢廟弓劍閟橋山宇宙精神慘臣民涕泗澘堯階蓂莢在無復望慈顏

髙宗皇帝挽詞【十首】

洪駒伯

寶歷中興業於今六十年洗光暘谷日錬補女媧天大業超東漢皇恩蜴北燕聖謨誰可頌防有筆如椽

又

往在艱難際乾坤震擾中京華元有主趙魏剪爲崇整頓頒神武扶持立雋功配天還祀夏眞與少康同

又

紫塞連沙漠天親墮杳蓂竟能襄水祏復見養慈寧孝道光千古精神格上靈典謨垂不盡赫赫照丹靑

又

禍轉三軍衂天催五鼎亨只知江飲馬豈料觀封鯨士感親徵詔神扶義戰兵干戈俄載戢遺恨不收京

又

翼善能傳聖巍巍又見堯才余知命嵗已禪拱宸朝玉冊三加峻瓊宮十閏超大章章懿鑠稽古耀宗祧

又

聖學由天縱煌煌翰墨場臣中羞瓘靖戶外立鐘王飛動鸞窺藻昭回斗避芒煥文瞻仰處傑閣在西廂

又

北內神靈地期期億萬年巖廊明舜日宇宙戴堯天樂事湖山盛英徽雅頌傳那知開玉鎖不戀地行仙

又

鶴馭臨丹極龍髯墮玉宸鑪煙猶泛夜宮蕊已迷春夢防無尋處神遊不見人傷心天壤內血淚染車塵仙仗葳蕤去行行淛水東稽山元禹穴吳岫自堯宮帳殿淒寒露笳城起瞑風霓旌不可望應在彩毫中

髙宗皇帝挽詞【五首】

李巘

建炎恢聖統太上極尊名夏祀參天永堯勲冠古榮艱難成帝業付托本皇明俯閱人間世飈遊跨九淸

又

壽歷開金防皇歡奉玉顏難諶天道逺忽愴帝鄕還敷徳戎夷外安民禮樂間功崇超大禹神穴枕稽山

又

赫奕中興事洪圖久系隆垂裳三紀後脫屣再星終靈馭龍騰座仙晨鶴翥空薫琴無盡意遏宻捲悲風

又

漢帝傷心地羮墻夢正勞珠藏超赤水鼎在泣烏號神藻光仍煥仁風逺更翺百皇誰比徳商廟獨推髙

又

映日龍輴動喧天鳯吹休橋仙融路碧梧野結云愁萬葉休符衍三年孝制修臣民瞻祖載慟哭拜江流

髙宗皇帝挽詞【五首】

陳居仁

力拯艱難運天開聖哲君赤符恢世祚蒼籙炳人文帝學窮淵奧宸奎照典墳三宗從著號超軼未前聞

又

天步方寧只民區復晏然心非堯位樂子授舜躬賢揖遜髙千古恬熈盛萬年乘雲歸帝所溥率淚成川

又

聖略如天大仁心亙古無神兵勝淝水鳴劍罷伊吾宵旰逾三紀歌謠徧八區耆龎聴遺誥號絕更嗟呼

又

漢日朝前殿神堯宴大安徒誇一時盛誰似兩空歡謾采瀛洲藥猶餘荊鼎丹傷心浙江畔縞仗自回鑾

又

得壽尊慈扆怡神久北宮防衣頻侍燕寶冊屢垂鴻劍落橋山外陵開禹穴東從今壽文母無復玉巵同

髙宗皇帝挽詞【三首】

林黃中

倉猝扶宗社艱危啟聖神英雄歸駕禦狂狡願和親汛埽妖氛淨恢張治化新倦勤三紀外頭白盡遺民

又

周漢中興勝唐虞內禪髙髀消從馬腹屣脫等鴻毛弓劍悲長在羮墻慕轉勞龍髯扳莫及四海共呼咷

又

兼愛無南北全能冠古今典墳供夜覽烽火自宵沈睿藻成章煥宸鈞寓意深萬年垂統琬誰識至仁心

髙宗皇帝挽詞【二首】

謝諤

炎正中興日眞龍應運翔山河重整頓宗社鎭安彊付托歸明聖優遊享壽康自從遺詔下痛泣徧遐荒

又

孝徳考千古艱難助有神祐陵崇吉壤長樂奉慈親三紀規模逺羣生雨露均只今陶舜治推本感堯仁

髙宗皇帝挽詞【二首】

黃謙

火徳興王統天威詟獷夷重恢周境土復振漢威儀顯號崇瑤冊耆年慶玉巵鼎成龍去逺扳慕不勝悲

又

整頓乾坤後邊烽久已銷和親來北虜溫凊樂東朝歷數躬傳舜文章煥有堯防稽天仗路傷心防云遙

髙宗皇帝挽詞【二首】

楊廷秀

芒動長星帚親揮卻日戈再令天有柱一定海無波黃屋非堯樂薫琴付舜歌秖書巍蕩論誄語不須多

又

更造今光武中興昔武丁云昭河洛畫天作典謨經立極餘三紀頤神再一星堯山鄰禹穴松雪蔚爭靑

髙宗皇帝挽詞【二首】

黃倫

大業由身濟中興邁百王憂勤三紀治壽考九齡長棄屣遺天下乘雲返帝鄕典謨應不冺奎畫煥堯章

又

湖鼎丹成日中天瑞鶴迎愁雲迷帝幄淚雨灑都城黼翣增摧割龍輴忽啟行千官陪素仗九殞欲無聲

髙宗皇帝挽詞【二首】

袁樞

雲集燕城擾龍翔漢業興風燃燎衣火雪擁渡河冰險難成戡定憂勞付纂成百年遺父老嗚咽望原陵

又

歷數欽堯命謳歌樂舜歸璣衡新日月黼黻舊裳衣姑射遊神逺崆峒探道防龍髯攀莫及空悵白雲飛

髙宗皇帝挽詞【二首】

倪著作

稽古神文煥中興武烈光挈圖親授子體道妙爲皇萬乘隆尊養千齡甫壽康龍湖俄趣駕遽返白雲鄕

又

黼翣方徐轉龍輴望已遙胥濤平似掌禹穴儼如朝喪考羣心痛號旻聖孝昭稽經崇廟號萬世永尊堯

髙宗皇帝挽詞【二首】

許拾遺

鼇極恩難報龍髯恨莫扳興平三紀內壽老九齡間遜徳光千古仁心亙八寰數周將必復盍看版圖還

又

夷夏均哀涕空同只故仙衣冠趍禹穴云日慘堯天嗣聖昭誠孝通喪振古先小臣思罔極生長中興年

髙宗皇帝挽詞【四首】

程太昌

先漢運嘗屯令周曆再新必知天地泰爲有帝王眞立極綿三紀垂鴻更萬春鼎龍俄夭矯升鶴肯逡巡

又

英明如藝祖慈厚類仁宗民隠深憂惻天驕入益容前芳嘗北指嗚鏑自回功戢動皆時當居然八政農

又

智超黃屋表不以位爲怡罷省齋居事安持壽殿巵尊榮天子父巍煥聖王師盛徳防無古惟堯始濟玆

又

九齡防恊夢三載忽纒喪地卜周巡舊山因禹穴傍云卿飛步濶風沛著思長八表神遊處天髙鞏洛陽

髙宗皇帝挽詞【二首】

劉寺丞

河濟興王瑞乾坤立極功英雄歸道禦仁愛與天同屣脫升平日琴歌長養風兩宮無少憾一洗漢唐空

又

紫殿鴻儀闡丹靑玉色怡九齡開帝夢四葉茂孫枝吳防烏號落中原白髮空鑾輿歸汴日無復未央巵

髙宗皇帝挽詞【二首】

韓彥質

大歷開眞主羣雄控大飛山河千載業天地一戎衣復古邊疆定銷兵聖母歸依然興禮樂文武徧郊畿

又

爲物聊經世本無黃屋心重明得傳器大業若遺簮典冊褒崇極庭闈孝養深普天歸徳報不使二毛侵

又

八秩歸稀有三靈感貝衣鼎湖龍已逺汾水雁空飛羽衛愁無色風雲慘不暉惟餘功與徳千古嘆巍巍

髙宗皇帝挽詞【二首】

葉正則

何止超前代功隆道更尊防同造區夏還復外乾坤黃屋堯仁度靑山禹穴昏遺民猶望幸淚血灑中原

又

河濟初開府江淮晚視師纉戎繇子聖永命獨天知鶴唳宮虛警云生仗自移【時厭代之夕都下相傳有儀鶴防云之異】上哀何以稱卒代繼周詩

憲肅皇后挽詞【二首】

陳無己

二妃端恊帝三後共興周決防天同力收功語不流權宜從殺禮末命尙深憂鬱鬱佳城閉終天配壽丘

又

復辟先元約長年損積憂春衣柏城仗仙去帝鄕防徳並塗莘敏功臨馬鄧優千秋修故事車馬戒如流

欽慈皇后挽詞【二首】

二祧從孝祀五典載虞嬪顯號追先志陰功見後人承顏親不待罔極痛如新未有如椽筆光容可得陳

乂

靈嶽占佳气琳宮閟寶衣應祈符寶歷錫號煥皇扉日月堯同數謳歌啟與歸傷心五云去不見六龍飛

隆祐皇太后挽詞【五首】

汪彥章

四紀歸坤極三朝賴母臨徳齊先後懿恩及聖君深冊寶追崇祀衰麻欲報心哀榮千古事誰復嗣徽音

又

慶源由魏國奉事及宣仁盛徳儀中壼私恩絕外親長秋應不老厚夜忽無塵來嵗柔桑緑誰臨繭館春

乂

朔漠遐徵後南州俶擾時人心憂社稷天意屬簾帷擁祐千齡主圖回萬世基中興能事畢儵與帝鄕期

又

化行江漢域人喜翟車還色養方無阻神遊遽莫扳月沈長樂殿云繞慶都山不奉旋京駕千秋慘聖顏

又

徳盛周文母儀尊嚳正妃山河隳地載星宿掩軒暉此日哀笳曲他年大練衣越岡寧久駐防有灞陵歸

太皇太后挽詞【二首】

王介甫

國賴姜任盛門歸馬鄧髙闗睢求窈窕捲耳念勤勞聖淑才難擬休明運繼遭岡原今獻卜維扆正扳號

又

塗山女徳茂京室母才難其美多前志餘光永後觀遺衣遷館禦祖載出宮菆終始神孫孝長畱萬國歡

大行皇太后挽詞【二首】

陳無己

徳名三後並母道兩朝尊勇決髙千古危疑定一言先期還政事隆禮攺山園哀挽西郊道云愁晝亦昏

又

扶日行黃道乘雲上紫防憂勞形末命恭儉見陳衣布徳開刑网和戎戢武威要知懷惠處行路涕交揮

五百家播芳大全文粹卷一百二

欽定四庫全書

五百家播芳大全文粹卷一百三

宋魏齊賢

葉棻同輯

挽詞

韓忠獻挽詞【二首】

王介甫

心期自與眾人殊骨相知非淺丈夫獨斡斗杓環帝座親扶日轂上天衢鋤耰萬里山無盜衮繡三朝國有儒爽气忽隨秋露盡漫憑陳迹在趺

兩朝身與國安危典防哀榮此一時木稼曾聞達官怕山頹果見哲人萎英姿爽气歸圖畫茂徳元勲在鼎彛幕府少年今白髮傷心無路送靈輀

晏元獻挽詞【三首】

王介甫

文章晉康樂經術漢公孫舊秩凝丞貴前功保傅尊傳呼猶在耳防哭已塡門蕭瑟城南路鳴笳上九原

又

終賈年方妙蕭曹地已親優遊太平日宻勿老成人抗論辭多祕賡歌迹已陳功名千載下不負漢庭臣

又

感防眞奇遇飛揚獨妙齡他年西餞日此夜上騎星宿惠畱藩屏余忠在禁庭音容無處所髣髴寄丹靑

司馬文正公挽詞【四首】

元祐開皇極功歸用老成惟深萬物表不令四時行日者傾三接天乎奠兩楹堂堂寜復有埋玉慟佳城

又

國在多艱日人如大雅詩忠淸居沒世孝友是生知加璧延諸老櫜弓撫四夷公身與公徳同作太平基

又

獻納無虛日居然迹已陳淸班區玉石寶歷順星辰更化思鳴鵙遺書似獲麟易名無異論今代兩三人

又

毀譽蓋棺了於今名益尊哀榮有王命終始著民言蟬冕三公府深衣獨樂園平生兩無累憂國愛元元

司馬溫公挽詞【三首】

陳無己

恭黙思良弼詩書正百工事多違謝傅天遽奪楊公一代風流盡三師禮數崇若無天下議惡美並成空

又

百姓歸周老三年待魯儒世方隨日化身已要人扶玉几𨿽來晚明堂訖授圖心知死諸葛終不羨曹蜍

又

少學眞成已中年托著書輟耕扶日月起廢極吹噓得志寜論晚成功不願餘一爲天下慟不敢愛吾廬

範忠文公挽詞【二首】

黃魯直

信道𨿽當爾知人乃獨亨書林身老大諫紙字欹傾鼇去三山動人危五鼎烹保全天子聖幾杖送餘生

又

公在昭陵日文章近赤墀空嗟伏生老不待邇英帷去國幾三虎聞韶待一防誰言蓋棺了新樂鎖蛛絲

韓獻肅公挽詞【三首】

鬱鬱髙陽裏生才世不孤八龍歸月旦三鳯繼天衢梁壞吾安仰人亡道固臞空令湖海士愁絕奠生芻

又

物產元希世風流更折衝決疑京兆尹富國大司農逺業終三事仁聲達九重方祈酌周斗何意輟秦舂

又

淚盡才難日斯人遽隕傾冰枝憂木稼食昴恨長庚名與具茨重心如潁水淸堂堂萬夫表直作閉佳城

王文恭公挽詞【二首】

先皇憑玉几末命寄元勲賔日行黃道扳髯上白雲四時成歳律五色補天文不謂堂堂去今爲馬鬛墳

又

宥宻深黃閤光輝極上臺藏舟移夜壑華屋落泉臺兩紼誰爲挽寒笳故作哀傷心具瞻地無復衮衣來

賈魏公挽詞【二首】

王介甫

功名烜赫在三朝經術從容輔漢條儒術早紆丞相紱戎冠再挿侍中貂開倉六塔流民復出甲甘陵叛黨銷東第秖今空畫像當時於此識風標

銘旌蕭颯九秋風薤露悲歌落月中華屋幾人思賈傅佳城今日閉滕公名垂竹帛書勲在神寄丹靑審象同天上貂蟬曾夢賜歸魂應佩紫陽宮

吳正肅公挽詞【三首】

昔繼吳公治今從子產遊裏門無舊客鄕國有新丘謀讓禆諶逺文歸賈誼優此時辜怨寵西望涕空流

又

從容邊塞議慷慨廟堂爭曲突非無驗方穿有不行朝廷終倚賴贈禭極哀榮豈愧公孫相平生學董生

又

應世文章手宜民政事才朝多側目忌士有拊心哀書蠧平生簡香寒後夜灰悠悠國西路空得葬車回

吳丞相挽詞

丙魏𨿽遭漢道昌豈如公出值虞唐秀鐘舊國山川气榮附中天日月光更化事功參虎變贊元時序得金穰傷心鼓吹城南陌回首新阡栢一行

南丰先生挽詞【二首】

陳無己

早棄人閒事眞從地下游丘原無起日江漢有東流身世從違裏功名取次休不應須禮樂始作後程仇

又

精爽回長夜衣冠出廣廷勲庸畱琬琰形像付丹靑道防余篇翰人亡更典刑侯芭才一足白首太經

何郡王挽詞【二首】

汪彥章

兩紀中天侍冕旒甘盤仍作濟川舟傳家經術終黃閣袖手功名未白頭身似畱侯初出漢葬如姬旦不忘周千官祖奠城東陌十里春風鼓吹憂

名標南國洞中天冑出西京鼎足賢早扈六蜚依日月晚辭三事作神仙馬蹄忽到滕公室雞夢那逢謝傅年一品眞王封異姓功臣今日數淩煙

樞宻周府君挽詞

少日聲名冠兩科弁星爭防切云峩回翔禁路聨三組獨步樞庭擁萬戈飲馬直須臨瀚海洗兵端欲挽天河壯懷落落今休矣急景駸駸可柰何蟻動忽聽牀下鬭駒跳已向隙中過眾原一閉成千古有客哀吟只浩歌

參政謝公挽詞【二首】

黃定

落落明良防千齡際遇難雞香初坐帳獬豸卽峩冠自抗囊封疏長開黼座顏西樞東府事施設未全殫

又

一自參機政居然重本兵才優文與武諡重敏兼榮行矣躋三府天乎夢兩楹鄱陽當自防端的付唐生

簽樞胡公挽詞【三首】

孫仲益

潤色文章手掄材政事科補天媧後石卻日魯侯戈已向蒼生望那聞挽者歌堂堂無復有寂寞閟山河

又

虎穴連三輔狼煙暗百蠻邊風揺馬鬛翔雪防袍斑委命輕於縞收名重若山遺忠應未冺結艸在兵間

又

名字標仙籍眞遊返帝闉一尊無復日百卉自爭春井廢無沈轄車懸有吐茵空餘峴山刻千載尙光新

宣撫簽樞胡公挽詞【二首】

幕府分弓日轅門叱馭時捫星髙歷井修月上騎箕嫠面降胡泣聞鼙聖主思龍驤老賔客兢賦八哀詩

又

交親二紀余貧病故人疏落落辰參似寥寥楚越如空勞三夜夢不辧一行書尙記喬公約垂洟滿過車

樞宻劉公挽詞【三首】

朱元晦

天畀經綸業家傳忠義心謀謨憂國逺勲烈到人深廊廟風雲斷江湖歲月侵一朝成殄瘁九牧共沾襟

又

談笑平蠻策焦勞振廩功復讎乖宿志忍死罄余忠人嘆百身贖天悲一鑑空九原終莫起千載自英風

又

久矣身無用前恩嘆莫償豈期今老大復此重悲傷淚向遺書盡心隨宿艸荒諸君那不死慟絕鬂成霜

大資政張公挽詞【三首】

孫仲益

大筆文章手飛揚獨妙年判花森玉筍視艸對金蓮講肆聨重席宮花臥八塼他年防石室妙絕冠遺編

又

禮絕迂三顧恩榮閱九遷秉鈞平似砥履坦直如晉室和戎日周家定鼎年金甌方卜相飈馭已超然

乂

輦路追髙躅聨翩接兩騶猶蟠倚天劍尙艤濟川舟元帥俄分閫羈臣亦首丘一杯相屬地回首涕交流禮部尙書洪公挽詞【三首】

葛謙白

沙塲握節仗時髦說古縱橫小六弢委質肯輕從晉鼓摛文空見泣秦牢冷山韻語明如斗蓮濼危言命若毛豈料歸期才十稔白楊聲裏壽原髙

守節冰天十五霜歸來飛語又炎方正欣射鴈還幽窖旋復飛鳶墮瘴鄕位不當材僅喉舌壽難酧徳遽膏肓八龍共侈荀門慶𨿽厄龍蛇殆不亡

髙材博識服簪紳玉樹瑤林絕防塵氏族源流推肉譜春秋褒貶借調人膝間韻磬傳仙水枰上枯碁戰楚秦妙處不傳今已矣遙瞻遺像淚霑巾

樞相太傅信安王挽詞【二首】

孫仲益

臺路巖瞻峻戎藩閫寄雄九章公衮貴六纛將牙崇翊運三階正持危一棟隆帝閒龍化後冀北已成空

又

大號疎廷煥中權秉帝樞槐庭聨上宰蕓省冠諸儒國瑞麟一角家肥鳳九雛便乘箕尾去彷佛在星圖

又

秉燭聨飛蓋分茵托後車兵廚千日酒記室五云書尙想儀型在那聞語笑余龍鐘隨葬紼老淚滿衣裾

少保張公挽詞【三首】

帝閫謀元帥齋壇屬老儒黃麻孚大號皁纛擁前驅便合聨華衮猶應冠紫樞炎炎白晝日奄忽下桑楡

又

平土疏新渥覃恩洞九泉印懸金斗大冠珥玉蟬聨墜劍今亡矣鳴珂尙宛然風流春月栁無復似當年

又

並轡天街裏聨裾省戶中追參兩班合醉笑一尊同我老猶占鵩公豪正吐虹忽騎箕尾去淒斷白頭翁

大卿範公挽詞

借甚金閨彥從容玉帳籌垂堂懲後戒徙突慕前修忽作隋珠彈直成趙璧投寜辭廣武械竟脫楚儀囚蹇叔言猶在殽函骨未收云何卽長夜不復見焚舟

起居方舍人挽詞【二首】

汪彥章

漢殿傳臚處回頭四十春共嗟香案吏歸作釣臺人意气林泉老聲名日月新賈生方擬召鵬鳥在承塵

又

經術羣公上人材二紀間屢持膚使節竟老近臣班賜第叨同擢趨朝憶共還白頭無力送能隔幾靑山

彊主客挽詞【二首】

不解低眉彊取通平生進退古人風三年省戶享塗左千里家山使節東從白得紅天意速防朱成碧世情空迹疎似我猶推挽忠厚今誰肯繼公

早服公名願負墻晚方緣契預升堂枯荄豈足煩餘潤畢景長期附末光始報繡衣持使節俄驚丹旐倚歸艎自憐多難空銜徳千里無從酹一觴

張徽猷挽詞【二首】

家有平津舊學傳人材嘉祐至和前運籌慣倚將軍樹畫諾頻分刺史天字得鐘王眞楷法心超粲可祖師禪零陵宴寢公重到父老追思靜治年

天與精忠伯仲間功成公獨拂衣閒専城早應賢侯選延閣榮聨近侍班去國輕遺龍虎道思鄕長夢鹿頭闗笑談平日摳衣處學子相逢淚雨澘

杜侍郎挽詞【三首】

陳無己

美政眞吾母名家更杜陵於張從昔少魯衞至今稱絲竹中年好詞華夙世能周南棠棣傳平世幾人登

又

驥騄方懷逺松筠忽有秋雍容名士數終始法家流凜凜驚千載堂堂閟一丘能令羊季子不肯過西州

又

身去風流在人難玉石分平生才一見治行已多聞更覺知音少還修地下文他年九原淚仍是兩馮君

王察院挽詞【二首】

陳無己

施報終何在窮通共一空兩言成益友百代仰髙風終始無遺恨恩榮托至公不應埋直气防見吐長虹

又

良貴官何與長年死不亡身須禦魑魅气已懾豺狼不盡胸中蘊猶堪地下郎豈惟吾道慶編簡亦輝光

寶文李公挽詞【三首】

孫仲益

十道觀風使三朝屬老成埋輪豺虎避檄水鱷魚驚內閣徴書入連城負弩迎哀吟追往事空復故人情

又

絳雪飛丹鼎蒼云覆茗杯聊從五禽戲空使萬牛回拄笏防山坐乘桴跨海來仙遊知有在名字記丹臺

又

五紀周旋地欣同七十稀長庚陪月曉孤鶩伴霞飛忽作三休去眞成一夢非不知華表上白鶴幾時歸

周待制挽詞【二首】

平生器業負經綸誰謂公才不秉鈞讜論十年持紫橐仁聲三郡駕朱輪文豈是背無甲駒隙俄驚歲在辰宅浹淸漳親義重佳城引脰涕沾巾

手開榛棘啟云扄淳古胸懷到大庭坐脫老龎那問日自銘小社不占星牛頭吉兆空形夢馬鬛新封遽妥靈謦欬從今成永訣欲占遺像只丹靑

洪慶善郎中挽詞【四首】

登名蟾窟值休辰中外掀騰寵數頻錦帳握蘭榮帝所繡衣持斧耀江濵兩州名社施張在四水門墻卜築新豈料生還杳無日冢邊惟臥石麒麟

筆下翩翻注九河腹中空洞五車多麟經防妙傳洙泗【公嘗爲春秋解士人傳誦】騷學詞明慰汨羅【公注楚詞行於世】六度有爲超梵業一心無累證禪那龍蛇歲惡賢人逝心折風前薤露歌

平生气防凜冰霜聖讀潛心徳愈光賞善每能頻擊節避人寜復解移牀第知中壘序論語誰測詩仙流夜郎有道固應黃髮壽何期竟不驗長桑

閹茂之年拜伏犀雞豚同社記金溪情深縞紵論交契義切蓬麻荷品題花底醉春同挈榼雲中歷妙共扶蔾豈知生死今殊路抆淚佳城意慘淒

吏部張公挽詞

孫仲益

千騎森森擁防牙鈴齋髙臥放朝衙官曹已踐文章省門辟猶傳處士家天上麒麟新活計壁間蝌蚪舊生涯一炊未熟成今古零落空懸刺史車

五百家播芳大全文粹卷一百三

欽定四庫全書

五百家播芳大全文粹卷一百四

宋魏齊賢

葉棻同輯

挽詞

叔父給事挽詞【十首】

黃魯直

元祐宗臣考十科公居八九未爲多功名身後無瑕防孝友生知不琢磨

平生治獄有陰功忠孝臨民父母同贑上樵夫談卓令宣城老吏識於公

三晉山河數十州頻年水旱不能秋我公出把司農節粟麥還於地上流

更生若訟石中書宰掾非人欲引裾兩帥防兵幾敗國同時禦史更誰如

曾發公家鉅萬錢溝中𦇤褓卻生全三齊水後皆禾稼不殺耕牛更可傳

軍容百萬轉風雷獨料王師不戰摧三篋飛書公對獄元丰天子照姦回

隴上千山漢節回埽除民蜮不爲災蜀茶總入諸蕃市胡馬常從萬里來

廊廟從來不在邊黃扉靑瑣慶登賢除書未試回天筆何意佳城到馬前

榮祿常思澤九宗山摧梁壊並成空百年遺恨誰昭洗他日諸郎有父風

晉地無戎臥賊曹民兵賜笏解弓刀六年講武儒冠在不踏金門著戰袍

工部鄭公挽詞

王介甫

地蟠江漢久知靈通徳門中見老成南去伏波推將略北來光祿擅詩名宻章贈禭連三組畫翣喪車載一旌陰徳故應多後福可能生子但升卿

給事同年馬公挽詞【二首】

王介甫

慶曆公偕起元丰我獨傷兩楹終昔夢五鼎繼前喪薫歇曾攀桂甘畱所憩棠素風知不墜能世有諸郎

又

藏室亡三篋得之公最多露晞當晚景川逝作前波惠寄輿人誦悲傳挽者歌竹西防手處淸淚邈山河

舍人崔公挽詞【二首】

黃泰之

昭代培英俊皇天獨不仁儒林埋鸑鷟翰苑失麒麟靑史空遺字黃麻半掩塵惟餘忠藎語公付義方人

又

昔防錢同捨欽聞玉潤姿公時尙縈服我亦去持麾再起風斯下重來霧怯披方圖問奇字抆淚賦哀詞

侍郎李公挽詞【二首】

昭代論人物如公實罕儔行藏無一愧才業兩俱優矜式新韋布封章動冕旒持荷簮筆地猶想舊風流

又

吏績今無匹邦人合去思築堤防水患振廩粒民饑歷歷新安戒洋洋近古詩經綸曾未究空有典刑遺

尙書洪公挽詞【三首】

【闕】

人厄孤忠賴主知平生麟閣像深負禹門思【某往嵗嘗】

【拜公畫像於錢塘間道所送也】

又

碧落開何晚蒼生望每虛九原飛旐日諸老賜環初雨露深黃壤風霜入素車向來端歷歷異代可無書

又

萬古勲名逺長江日夜流賈生聊屬國杜預本春秋天上騎箕尾人間笑鸒鳩一經知好在衮衮防公侯

光祿董公挽詞【二首】

孫仲益

舊學江都相遺忠太史家絳帷今寂寞靑簡尙光華漫奏三千牘猶傳四十車諸生半齊魯東望涕橫斜

又

帳殿旌旗捲轅門鼓角悲江邊五馬渡天上六龍飛感憤冠衝髮追扳肘見衣興元戡難日零落寸心違

學士蔣公母挽詞【三首】

汪彥章

舉酒頻華族髙堂有白頭生兒勝武子偕老得黔婁未免平反笑俄驚孺慕憂他年如輟社牛女有悲秋

又

坐膝扶牀處人防七十稀孤雛方反哺雙劍忽隨飛脂澤新封【闕】

又

才大驚餘子名髙壓四夷鴈書希世事鵩賦暮年悲習險從人在杯圏舊事非淒涼嘉樹側無復板輿歸

端明汪公挽詞【二首】

呂伯恭

異時憂世士嘆息恨才難每見公身健猶令我意寛雕零竟何及回復豈無端此理終難解天風大隧寒

又

四海膺門峻親承二紀中論交從父祖受教自兒童山嶽千尋上江湖萬折東微言藏肺腑欲吐與誰同

魏國錄挽詞【二首】

麻衣見天子拜疏不知休落落山林气拳拳畎畝憂極知千載遇政用一身酬繞捨閩溪水朝宗日夜流

又

羣公祖疏傅多士送陽城短棹非前約長亭及此行深畱移白日共語只蒼生防續山陽賦鄰人笛未橫

祭酒蕭公挽詞

摩揣誠斯薄雕鐫質自銷平生但眞朴直上絕枝條氛霧終澄霽丘山亦動揺朝陽舊時鳯聲入舞簫韶

郎中楊公挽詞【二首】

象魏三千法瀛洲十八人南宮占列宿少海近重輪閒道淸羸極猶能職業親橊皮余屋壑零落獨無神

又

並捨遊從舊同朝分義深時時墜書札得得到山林北去先移棹南來後盍簮死生離合地搔首一悲吟

王詹事挽詞【二首】

諸老收聲盡佳城又到公蒼天那可問吾道竟成窮旌捲莆田雨簫橫霅浦風今年襟上淚三哭萬夫雄

又

太史交旃日元戎解甲秋先鳴驚眾寐孤憤壓羣咻羽翼新鴻鵠聲華舊鬥牛斷橋無恙不落月照寒流

周尙書挽詞

奏篇曾用牘三千晚歳回翔日月邊眼防四朝諸老盡身兼五福幾人全淸臺課歷遺書在晝寢凝香舊政傳竹馬館前寒月白當時轍迹故依然

許著作挽詞

淸文麗藻百川增窘步追隨愧不能麟趾差肩臺岌岌鴈飛聨翼塔層層蒓鱸歸興都門酒薤露悲歌大隧燈獨向梁間誦遺句寒松衰菊繞崚嶒

運使郎中張公挽詞【三首】

孫仲益

忽作霜松折猶殘舊桂叢仙山蕓閣冷郎署粉闈空節蕩函金虎車旛掩畫熊淒涼追往事忍防一旌紅

又

門表尙魏昻尊名擅一坊珂鳴非故里星聚有新堂月暗烏衣夜風髙鴈拆行吾生如寄耳端是橘中藏

又

學省周旋地三朝四紀中同聽對牀雨共詠舞雩風少日偕千佛殘年獨兩翁那知有存歿老淚落新宮

提刑直閣張公挽詞【二首】

荷挿酬身後騎箕返帝旁風纒卿月暈云掩使星光炯炯三珠在防防一鑑亡故交今白髮掩袂涕淋浪

又

撫事空心折懷新尙目存壽康駢五福徳爵擅三尊蠧落蕓籖冷蛛懸畫防昏像圖猶彷佛漫記刻舟防

提刑郎中範公挽詞

星軺出帝躔光射鬥牛邊納陛傾三接埋輪聳十連那知憂鵩日已復夢雞年尙逐斑衣戲俄從白布纒倚閭心欲碎投袂涕潺湲更有門前客愁吟滿淚牋【白布纒樹根旒旐出晉顧愷之傳云】

通州太守錢公挽詞

舞鳳來天日憑熊並海門盡捐牛犢佩爭詠袴襦恩鴈塔名猶在棠郊茇故存龍池飛霹靂空記刻舟痕

歷陽通守張文舉挽詞

六雄唐別駕一乘漢題輿自笑儒冠誤誰能刺繡如彤防方首路畫翣已隨車恨望城南陌哀歌涙滿車

通守李同年挽詞

桂籍聨榮四十年萍漂南北兩茫然寒暄初接無淹晷生死俄分有逝川黃紙尙傳批鳯詔靑箱空掩絕韋編諸郎頭角皆翁似試防煎膠爲續

濠州李公挽詞【二首】

循吏功名兩漢中平生風義最雍容魚遊濠上方云樂鵩在承塵忽吉凶掛劍自知吾己許脫驂不爲涕無從百年窮達都歸盡淮水空圍墓上松

禮數最優徐孺子風流不減謝宣城那知此別成千古未信斯言隔九京落日松楸陰隧道西風簫鼔送韶旌善人報施今如此隴水長寒嗚咽聲

天臺太守端明胡公挽詞【三首】孫仲益

天上文昌省人中翰墨仙尙書心似水學士筆如椽視艸金蓮夜哦詩錦瑟年玉樓方斷手又著紫鸞鞭

又

遮門皓首啼行路涕爭揮不見斑衣好空隨畫翣歸蘭芽方獨秀華萼尙交輝試防遼東鶴千年有令威

又

貧病見交情殷勤問死生倒衣迎五馬空巷防雙旌聚泛杯中月分班地上荊悲吟追往事感咽气崢嶸

平江太守侍郎王公挽詞【三首】

燕頷封侯相鷹揚國士風金貂七葉貴鼔角十州雄按節星軺動埋輪虎穴空誰令一臂斷已失大槐宮

又

束吏重足立無家寄一錐道旁烏攫肉舍下犬生犛望絕重臨日哀吟去後思吳兒奉嘗我歌此送迎詩

又

通徳門中見長安道上逢虛名慙薦鶚喜色防乘龍流落湘江魄﨑嶇楚市舂相防親眼舊獨有後凋風

致政中奉胡公挽詞

釣石駸駸上緑苔起彈長鋏詠歸哉此翁矍鑠丹心在老子婆娑兩鬂催一夜劍津龍化後千年遼海鶴歸來怱怱鼔吹城南路往和松風萬壑哀

致政運使直閣朱公挽詞【三首】

握節來金馬飛芻上木牛能令天粟雨故作地錢流望實傾三館賢勞閱百州寥寥千古恨零落掩山丘

又

蕭散烏藤杖風流白接防分茵前席滿載酒後車隨食鼎羅千指歌鐘擁十眉淒涼今夜月空照習家池

又

老脫尙方舄門懸刺史車眞成去竹馬直欲換金魚嵗事千頭橘生涯萬卷書流芳知未艾蘭玉滿堦除

致政左司王公挽詞【三首】

東海懷疏傅西州憶謝公劍飛衝夜斗桂折臥秋風塵暗蕓堂冷香凝粉署空潺潺千斛淚忍防一旌紅

又

解組天門上揮金裏捨旁漸欣雙髀滿仍見一瞳方舊說山中相今爲地下郎流芳知有在鸞鵠正髙翔

又

憶昨聨飛蓋初筵防後塵那知炊未熟已與迹俱陳契濶成千古悲吟待百身重臨更愁絕感塞鼻中辛

致政魯奉議挽詞【二首】

汪彥章

澤國今耆老於今見典刑居鄕乘款叚生子得寜馨防服供春酌銀章慰暮齡誰知雲霧裏忽失少微星

又

詔綍從君賜經龕與佛同早霑三釡祿幾作百年翁閱世松成蓋傳家桂滿叢素車千緉送榮絕九原中

胡原仲挽詞【三首】

朱元晦

夫子生名世窮居嵗幾年聖門𨿽力造美質自天全樂道初辭幣憂時晚獻篇行藏今已矣心迹故超然

又

澹泊忘懷久渾淪玩意深簞瓢無攺樂山水自知音冊府遺編在丘原宰樹陰門人封馬鬛寒日共沾襟

又

先友多淪謝惟公尙典刑向來深繾綣猶足慰飄零喬木摧霜榦長空沒曉星傷心遽如許孤露轉竛竮

李先生挽詞【三首】

朱元晦

河洛傳心後毫釐復易差淫詞方俗夫子獨名家本本初無二存存自不邪誰知經濟業零落舊煙霞

又

聞道無餘事窮居不計年簞瓢渾漫與風月自悠然灑落濓溪句從容洛社篇平生行樂地今日但新阡

又

岐路方南北師門數仞髙一言資善誘十載笑徒勞斬板今來此懷經痛所遭有疑無與析渾淚首頻搔

羅宗約挽詞【二首】

朱元晦

江閣論心地重來感慨多故人今已矣此道竟如何但使窮新得終當訂舊訛語言𨿽永隔吾欲問滄波

又

行義追前輩孤風凜一生子平昏嫁了元亮去畱輕陪萬無歸棹嚴楊有舊盟空令同社客生死痛交情

張大資夫人挽詞

孫仲益

早嵗乘龍見伯鸞賜衣霞爛出齊官自從東閣郎君貴只作西池阿母防紫玉簫吹丹鳳去靑萍劍合兩蛟蟠素車白馬城南去愁見春風桂影團

永嘉郡夫人挽詞【二首】

孫仲益

脂田開石窌綸閣演金葩防服聨三組褕衣米六珈行惟九節杕坐駕五云車便作堂堂去瑤臺有故家

又

蔽芾斗城春平反迹未陳神馳一丹旐淚濕兩朱輪故物悲萱艸哀吟念棘薪空傳靑簡上千載望光塵魯國太夫人文氏挽詞【三首】

孫仲益

席寵千齡盛疏榮一品尊魏公丞相婦潞國太師孫連騎鳴珂裏交柯擁防門平生種玉手盡室滿瑤琨

又

移孝繄慈母遺忠有世臣挺身安國步抗節犯戎塵錫壤開東魯持樞拱北辰寜須待彤筆詔墨在絲綸

又

鼎鋉羞嘉饗溪毛薦徳馨來符虺蛇夢去躡鳯凰翎盛事垂千載華年閱九齡淒涼便塵迹柏壠自靑靑

信安郡夫人挽詞【二首】

孫仲益

蟬聨女公子湯沐郡夫人籍著金閨宻綸褒衮宇新千葩朝閬苑雙劍化平津啷喞虫吟夜空梁落暗塵

又

夫擁侍臣槖兒乘刺史軺澗頻供采采風棘盛夭夭尙舞萊斑戲空流楚挽招魌頭引丹旐千古閟山椒

建國劉夫人挽詞【二首】

葛謙白

孌彼閨房秀魚軒移大家鳩巢奠蘋藻翟茀絢笄珈覺海聊依筏言荃謝算沙平生功用在無疾問毘耶

又

四徳推賢範流芳在管彤植蘭門戶秀嚼蠟世緣空荷橐夫官重萱堂母道崇相孫仍相婦寂寞閟幽容

吳國夫人挽詞【二首】

汪彥章

優恩不與外庭同詔墨親頒出九重鐘鼎承家能兩大詩書教子得三從葭莩宻接椒房慶脂澤頻增石窌封千里歸來鳴鶴野湘江正繞墓前松

憶昨容衣味祔姑哀聲反哺白頭烏佳城欲見千年日旅殯先求五父衢汲汲素冠防霧雨翩翩丹旐歷江湖竟成窀穸干戈後以事哀榮女所無

舒禦史太夫人挽詞

陳無己

回合江山秀佳城去域中佩環無曉日蘋藻自春風斷髮人何在捐金事已空遂移男子孝更作直臣忠

靖安縣君挽詞

汪彥章

五世傳家徳有輝更嬪蕭史慕靈妃平生未足魚軒樂故里空傷羽翣歸雌劍忽先收夜气寸荄猶欲報春暉自慙不就磨笄志尙在徒能淚滿衣

詹令人挽詞【二首】

汪彥章

小隠嚴陵下當年得孟光裏師爲婦順子慶事親長洲橘應還熟庭萱遂不芳他年冠蓋防來防伏牛岡

又

有子皆通籍迎扶出萬山色難三釜外眉壽百年間帝渥書泥紫兒嬉服防斑空成潘嶽賦無復板輿還

王令人蔡氏挽詞

孫仲益

殿極中臺應淮流奕世祥佳兒王武子名父蔡中郎傳業靑氊在談經絳帳張懸知黒頭貴已佇白眉長蘋老那能采萱畱秪自芳誰當授彤筆端爲刻靑瑯

吳令人挽詞【二首】

孫仲益

誰識東牀臥相隨廡下舂懸知三復可不恨五憶從玉冠螭頭立芝塗玳瑁封生兒荀淑似頭角盡羣龍

又

沄沄水東注冉冉日西頽側手畱難住揮戈挽莫回鏡分天上月劍逸地中雷寂歷空牀夜悲虫亦造哀樂壽縣君呂氏挽詞【二首】

黃魯直

歸裝衣楚楚家世印累累來作箕帚婦不防蘋藻詩居然成萬古何翅謁三醫騎省還秋直霜侵鬂腳衰

又

剪髻賔筵盛齊眉婦禮閒謂宜偕白髮忽作去靑山大夢驚蝴蝶何時識佩環哀歌行欲絕丹旐兩斑斑

自作挽詞

秦少遊

嬰釁徒荒域茹哀與世辭官來錄我橐吏來驗我屍藤束大皮棺槁塟路旁陂孤魂不敢歸惴惴滯猶滋家鄕在萬里妻子天一涯弱孤未堪事歸國定何時昔忝柱下史通籍黃金閨一朝奇禍發飄流至於斯修塗繚山海未免從闍維荼毒復荼毒彼蒼焉得知秋晚漲江急鳥獸鳴聲悲殯宮坐蒼蘚紙錢掛枯枝蒙蒙寒雨零慘憺陰風吹無人致薄奠誰與販黃緇更無挽歌者但有挽歌詞

天淵師詩

王介甫

寄托荒山鬼與鄰一生黃卷不離身百年新盡隨緣去莫學緇郎更誤人

哭慈濟大師詩

投老惟公最故人相尋長恨隔城闉百年俯仰隨薪盡畫手空傳淨戒身

五百家播芳大全文粹卷一百四

欽定四庫全書

五百家播芳大全文粹卷一百五

宋魏齊賢

葉棻同輯

記

靜江府學記

張敬夫

國朝學校徧天下秦漢以來所未有也桂林之學自唐大歷中觀察使李昌防經始於郊而熙寜中徙於郡城東南隅乾道二年知府事張侯維又以其地堙陋更相爽塏得浮屠廢宮實故始安郡治請於朝而遷焉侯以書來曰願有以告於桂之士某惟古人所以從事於學者其果何所爲而然哉天之生斯人也則有常性人之立於天地之間也則有常事在身有一身之事在家有一家之事在國有一國之事其事也非人之所能爲也性之所有也弗勝其事則爲弗有其性弗有其性則爲弗克若天矣克保其性而不悖其事所以順乎天也然則捨講學其能之哉凡天下之事皆人之所當爲君臣父子夫婦兄弟朋友之際人事之大者也以至於視聽言動周旋食息至纎至悉何莫非事者一事之不貫則天性之陷溺也然則講學其可不汲汲乎學所以明萬事而奉天職者也𨿽然事有其理而著於吾心心也者萬事之宗也惟人放其良心故事失其統紀學也者所以收其放而存其良也夏葛而冬裘饑食而渇飲理之所固有而事之所當然者凡吾於萬事皆見其若是也而後爲當其可學者求乎此而已嘗竊怪今世之學者其所從事往往異乎是鼓篋入學抑亦思吾所謂學者果何事乎聖人之立教者果何在乎而朝廷建學羣聚而教養者又果何爲乎嗟夫此獨未之思而已矣使其知所思則必竦然動於中而其朝夕所接君臣父子兄弟夫婦朋友之際視聽言動之間必有不得而遁者庶乎可以知入徳之門矣某也不敏何足以啟告於人辱侯盛意勉爲之書

潭州重修嶽麓書院記

張敬夫

湘西故有藏空背陵向壑木茂而泉潔爲士子肄業之地始開寶中郡守朱洞首度基創宇以待四方學者歷四十有五載居益加茸左右生益加多李允則來爲州言於朝乞以書藏方是時山長周式以行義著祥符八年召見便殿拜國子學主簿使歸教授詔以嶽麓書院名增賜中祕書於是書院之稱始聞天下鼓篋登堂者相繼不絕自紹興辛亥更兵革灰燼十一僅存間有畱意則不過襲陋仍獘而又重以撤廢鞠爲荒榛過者太息乾道攺元建安劉侯下車旣剔蠧夷姦民俗安靜則葺學校訪儒雅思有以振起之湘人士合詞以書院請侯竦然曰是故章聖皇帝加惠一方勸厲長養以風天下者而可廢乎乃命郡教授源邵穎董事鳩廢材用餘力未半嵗而成爲屋五十楹大抵悉還舊規肖闕裏先聖像於殿中列繪七十子而加藏書閤於堂之北旣成某從多士往觀焉愛其山川之勝棟宇之安徘徊不忍去以爲會友講習莫此地宜也已而與多士言曰侯之爲是舉也豈特使子羣居族談但爲決科利祿計乎亦豈使子習爲言語文詞之工而已乎蓋欲成就人材以傳道而濟斯民也惟民之生厥有常性而不能以自達故有賴於聖賢者出三代導人教學爲本人倫明小民親而王道行夫子在當時𨿽不能施用而兼善萬世實開無窮之傳其傳果何歟曰仁也仁人心也率性立命於天地而宰萬物者也今夫目視而耳聽口言而足行以至於飲食起居之際謂道而有外夫是焉可乎𨿽然天理人欲同行異情毫釐之差千里之繆此所以求仁之難必貴以學以明之與善乎孟氏之發人深切也齊宣王見一牛之觳觫而不忍殺則告之曰是心足以王矣古之人所以大過人者善推其所爲論堯舜之道本於孝弟則欲體夫徐行疾行之間指乍見孺子匍匐將入井之時則曰惻隠之心仁之端也於此焉求之則不差矣嘗試察吾事親從兄應物處事是端也其或發見亦知其所以然乎苟能黙識而存之擴充而達之生生之妙油然於中則仁之大體豈不可得乎及其至也與天地合徳鬼神同用悠久無疆變化莫測而其則初不逺也是乃聖賢所傳之要從事焉終吾身而後已可也𨿽約居屏處庸何損得時行道事業滿天下而亦何加於我豈特爲不負侯作新斯宇之意哉侯旣屬某爲記遂書斯言以厲同志俾無忘侯之徳抑又以自厲云爾

衡州石鼓山諸葛忠武侯祠堂記

張敬夫

自五伯功利之說興謀國者不知先王仁義之爲貴而競於末塗秦遂以勢力得天下然亦遂以亡漢髙帝起布衣一時豪傑翕然從之而其所以建立基本卒防項氏者乃三老董公仁不以勇義不以力之說也相傳四百餘年而曹氏纂漢諸葛忠武侯當此時間闗百爲左右昭烈父子立國於蜀明討賊之義不以彊弱利害二其心蓋凜凜乎三代之佐也侯之言曰漢賊不兩立王業不偏安又曰臣鞠躬盡力死而後已至於成敗利鈍非臣之明所能逆覩嗟乎誦味斯言則侯之心可見矣𨿽不幸功業未究中道而殞然其扶皇極正人心挽回先王仁義之風垂之萬世與日月同其光明可也夫有天地則有三綱聖賢之所以異於庸眾人物之所以別於庶物者以是故耳若汨於利害之中而忘夫天理之正則𨿽有天下不能一朝居此侯所以不敢斯須而忘討賊之義盡其心力至死不悔者也方天下云擾之初而侯獨髙臥昭烈以帝室之冑三顧其廬而後起從之則夫出處之際固已有大過人者其治國立經陳紀而不爲近圖其用兵正義明律而不以詭計凡其所爲悉木大公曽無纎毫姑息之意類皆非後世所可及至讀其將沒自表之詞則天下之物欲舉不足以動之所養者深則所發者大理固然也曾子曰士不可以不毅若侯者其所謂毅者歟孟子曰富貴不能淫貧賤不能移威武不能屈此之謂大丈夫若侯者所謂大丈夫非耶侯旣沒蜀人追思時節祭於道後主用廷臣之議立廟沔陽使得伸其敬去今千有餘嵗蜀漢間往往有祠奉祀不替侯之澤在人者深矣衡州石鼓山舊亦有祠按蜀志昭烈牧荊州時侯以軍師中郎將駐臨蒸督零陵桂陽長沙三郡調賦以供軍實臨蒸今衡陽縣是也蒸水出縣境逕石鼓山之左防於湘江則其廟食於此固宜考昌黎韓愈及刺史蔣防詩碑祠之立其來逺矣宋乾道戊子之歲湖南路提舉常平範君成像始以圖志搜訪舊迹得廢宇於榛莽中乃率提防刑獄鄭君思恭知衡州趙君公邁乃徙於髙明而一新之移書俾某爲記某謂侯之名不待祠而顯而侯之心亦不待記而明然而仁賢昔時經履之地山川艸木光彩猶在表而出之以詔來世使見聞者竦然知有敬仰師慕當道術衰微之際其爲益蓋非淺也惟某不敏不足以推本侯胸中所存萬一是則愧且懼焉耳

敬齋記

誠者天之道敬者人事之本敬道之成則誠而天矣然則君子之學始終乎敬者也人之有是心也其知素具也意亂而欲汨之紛擾臲卼不得須臾以寜而正理益以蔽塞萬事失其統矣於此有道焉其惟敬而已乎伊川先生曰主一之謂敬又曰無適之謂一夫所謂一者豈有可玩而執者哉無適乃一也蓋不越乎此而已嘗試於平居暇日深體其謂無適者則庶乎可識於言意之表矣故儼若思𨿽非敬之道而於此時可以體敬焉卽是而存之由是以察之事事物物不得遁焉涵泳不捨思慮將日以淸明而其知不蔽矣知不蔽則敬之意味無窮而功用日新矣天地之心其在玆歟學者捨是而求入聖賢之心難矣哉至於所進有淺深則存乎其人用力敏勇與緩怠之不同耳吾友臨川吳仲益志於古道將以敬名其所居之齋而日勉焉於其行也書此以贈之蓋朋友相與警勸之義也

弗措齋記

張敬夫

金華邵元通名齋曰弗措以爲朝夕講習居處之地亦求予爲記其請勤甚予焉能忘言也中庸論誠之之道其目有五曰學曰問曰思曰辧曰行而五者皆貴於弗措蓋聖學與天地並髙明博厚而悠久無疆也學者竭終身之力勉勉不已猶懼不及而況於若存若亡暫作復輟其何益乎弗措之義大矣𨿽然徳有門戶得其門而入然後有進也夫子之教人循循善誘始學者聞之卽有用力之地而至於成徳亦不外是今欲求所持循而施吾弗措之功其可不深考之於夫子之遺經乎試舉一端而論夫子之言曰弟子入則孝出則弟謹而信泛愛眾而親仁行有餘力則以學文嗟乎是數言者視之若易而爲之甚難驗之不逺而測之愈深聖人之言化工也學者如果有志盍亦於所謂入孝出弟所謂謹而信所謂泛愛親仁者學之而弗措乎思之未至終不爲已物盍思之而弗措乎思之而有疑盍亦辧之而弗措乎思之而得辧而又明又盍行之而弗措乎是五者蓋同體以相成相資而互相發也眞積力久所見益深所履益固而所以弗措者益有不可以已髙明博厚端可馴而至矣噫學不躐等也譬之燕人適越其道裏之所從城郭之所經山川之阻修風雨之晦冥必一一實履焉中道無畫然後越可幾也若坐環堵之室望越之渺茫車不發軔而欲乘雲駕風以遂抵越有是理哉且夫爲孝必自冬溫夏淸昏定晨省始爲弟必自徐行後長者始故善言學者必以灑埽應對進退爲先焉惟夫弗措之爲貴也吾子毋忽於予言誠能服夫子之教而用力焉則希音至味吾子將自得於心矣

袁州學記

張敬夫

淳熙五年秋八月某來宜春至之明日州學教授李中與州之士合詞來言宜春之學自皇祐中太守祖無擇實始爲之今百有二十五年矣中更兵艸廢而復興惟是庳陋弗克稱至於今守乃慨然按尋舊規首辟講肄之堂立稽古閤於堂上生師之舍皆撤而一新之將告成而君侯適來敢請記以詔多士某謝不敏則請益堅乃進而告之曰先王所以建學造士之意亦嘗考之乎惟民之生其典有五君臣父子兄弟夫婦朋友是也而其徳有四仁義禮智是也人能充其徳之所固有以率夫典之所當然則必無力不足之患惟人之不能是也故聖人使之學焉自唐虞以來固莫不以是教矣至於三代之世立教人之所設官以董蒞之而其法益加詳焉然其所以爲教則一道耳故曰學則三代共之皆所以明人倫也嗟夫人倫之在天下不可一日廢廢則國隨之然則有國者之於學其可一日而忽哉皇朝列聖相承畱意教養所以望於多士甚厚三代而下言學校之盛未有若此時也然則教於斯學於斯者其可不深考先王建學造士之本意而勉之乎惟四徳之在人各具於其性人病不能求之耳求之之方載於孔孟之書備有科級惟致其知而後可以有明惟力其行而後可以有至孝弟之行始乎閨門而形於鄕黨忠愛之實見於事君而推以擇民則無負於國家之教養而三代之士風亦不越是而已嗟乎可不勉哉於是書以爲記今守名杓實某之弟也是月庚戌記

袁州學記

李太伯

皇帝二十有二年制詔州縣立學惟時守令有哲有愚有屈力殫慮只順徳音有假宮借師苟具文書或連數城亡誦歌聲倡而不和教尼不行三十有二年範陽祖君無擇知袁州始至進諸生知學宮闕狀大懼人才放失儒效濶疎無以稱上意防通判穎州陳君侁聞而是之議以克合相舊夫子廟陿隘不足攺爲乃營治之東北隅厥土燥剛厥位面陽厥材孔良殿堂門廡黝堊丹漆舉以法故生師有捨庖廩有次百爾器備並手偕作工善吏勤晨夜展力越明年成捨菜且有日旴江李覯諗於眾曰惟四代之學考諸經可見已秦以山西鏖六國欲帝萬世劉氏一呼而闗門不守武夫健將賣降恐後何耶詩書之道廢人惟見利而不聞義焉耳孝武乘丰富世祖出戎行皆孳孳學術化俗之厚延於靈獻艸茅危言者折首而不悔功烈震主者聞命而釋兵羣雄相視不敢去臣位尙數十年教道之結人心如此今代遭聖神爾幸得賢君俾爾由庠序踐古人之迹天下治則譚禮樂以陶吾民一有不幸猶當仗大節爲臣死忠爲子死孝使人有所法且有所賴是惟朝家教學之意若其弄筆墨漧邀利達而已豈徒二三子之羞抑亦爲國者之憂

欽州學記

張敬夫

安陽嶽侯霖爲欽州之明年政通人和乃經理其州之學悉易故之庳陋廟堂齋廡次第一新伻來謁記久未暇也又明年其學之教授周去非秩滿道桂復以侯意來請且曰欽之爲邦僻在海隅地近鹽而俗尙利縫掖之士蓋鮮有焉惟侯不敢以其陋而鮮加忽也故新其學以勸之且求一言以示後庶或有起也某於是而嘆曰是可書也已夫所謂建學者固欲其士之眾多也今夫通都大邑操觚習詞發防決科肩摩袂屬必如是而後謂之多士乎哉殆未然也夫寡國鮮士亦何病十室之邑必有忠信之質者焉其成就與否則系乎學與不學而已學也者所以成才而善俗也今欽𨿽僻而陋也其士𨿽鮮也然其間亦豈無忠信之質者乎無以掲之曷其昭之無以導之曷其通之爲之嚴學宮於此詳其訓迪以夫人倫之教聖賢之言行薫濡之以漸由耳目以入其心志其質之美者不有所感發乎有所感發則將去利就義以求夫爲學之方而又訓其子弟率其朋友則多士之風豈不庶幾矣乎異時人才成就風俗醇美其必由侯今日之舉有以發之請刻記於學以俟淳熈四年甲午

江州濓溪周先生書堂記

朱元晦

道之在天下者未嘗亡惟其托於人者或絕或續故其行於世者有明有晦是皆天命之所爲非人智力之所能及也夫天髙地下而二气五行紛綸錯糅升降往來於其間其造化發育品物散殊莫不各有固然之理而其最大者則仁義禮智之性君臣父子昆弟夫婦朋友之倫是已是其周流充塞無所虧間夫豈以古今治亂爲存亡者哉然气之運也則有醇漓判合之不齊人之稟也則有淸濁昏明之或異是以道之所以托於人而行於世者惟其天所畀乃得與焉決非巧智果敢之私所能億度而彊探也河圖出而八卦畫洛書呈而九疇敍而孔子於斯文之興喪亦未嘗不推之於天聖人於此其不我欺也審矣若濓溪先生者其天之所畀而得乎斯道之傳者歟不然何其絕之久而續之易晦之甚而明之亟也蓋自周衰孟軻氏沒而此道之傳不屬更秦及漢歷晉隋唐以至於我有宋聖祖受命五星集奎實開文明之運然後气之漓者醇判者合淸明之稟得以全付乎人而先生出焉不由師傳黙契道體建圖屬書根極領要當時見而知之有程氏者遂擴大而推明之使夫天理之微人倫之著事物之眾鬼神之幽莫不洞然畢貫於一而周公孔子孟氏之傳煥然復明於當世有志之士得以探討服行而不失其正如出於三代之前者嗚呼盛哉非天所畀其孰能與於此先生姓周氏諱惇頤字茂叔世家舂陵而老於廬山之下因取故里之號以名其川曰濓溪而築書堂於其上今其遺墟在九江郡治之南十里而其荒茀不治則有年矣淳熙丙申今太守潘侯慈明與其通守呂侯勝已始復作堂其處掲以舊名以奉先生之祀而呂侯又以書來屬某記之某愚不肖不足以及此獨幸嘗竊有聞於程氏之學者因得伏讀先生之書而想見其爲人比年以來屏居無事常欲一泛九江入廬阜濯纓此水之上以志其髙山景行之思而病不得往誠不自意乃今幸甚獲因文字以托姓名於其間於是竊原先生之道所以得於天而傳諸人者以傳其事如此使後之君子有以觀考而作興焉是則庶幾乎兩侯之志也云爾四年丁酉春二月丙子記

雲谷記

朱元晦

雲谷在建陽縣西北七十里蘆山之巓處地最髙而羣峯上蟠中阜下踞內寛外密自爲一區𨿽當晴晝白雲坌入則咫尺不可辧忽變化則又廓然莫知其所如往乾道庚寅子始得之因作艸堂其間榜曰晦庵谷中水西南流七里所至安將院東茂樹交陰澗中巨石相倚水行其間奔迫澎湃聲震山谷自外來者至此則已神觀蕭爽覺與人境隔異故牓之曰南澗以識遊者之所始循澗北上山益深樹益老澗多石底髙下斗絕曲折回互水皆自髙防下長者一二丈短亦不下數尺或詭匿側出層累相承數級而下時有支澗從兩旁山谷橫柱其中亦皆噴薄濺灑可觀行裏余俛入薈翳百餘步巨石臨水可跂而息澗西危石側立蘚封蔓絡佳木異艸上偃旁綴水出其下淙散激射於澗中特爲幽麗下流曲折十數騰蹙沸湧西抵橫石如齦齶者乃曳而長演迆徐去欲爲小亭臨之取謝康樂掲石挹飛泉語名之【一作取陸士衡詩語命以鳴玉】而未暇也自此北去歷懸水三四處髙者至五六丈聚散廣狹各有恣態皆可爲亭以賞其趣又北捨澗循山折而東行腳底艸樹膠葛不可知其淺深其下水聲如雷計應猶有佳處而亦未暇尋也行數百步得石壁髙廣皆有餘尺瀑布當中而下逺望如垂練視澗中諸懸水爲最長徑當其委蛇掲而度回視所歷羣山皆拊其頂獨西北望半山立石叢木名豺子巖者槎牙突兀如在天表然石瀑窮源北入雲谷則又已俯而視之矣地勢髙下大略於此可見谷口距狹爲闗以限內外兩翼爲窻可坐可臥以息遊者外植叢篁內疏蓮沼梁木跨之植杉繞徑西循小山而上以達於中阜沼上田數畝其東欲作田舍數間名以雲莊徑緣中阜之足北入泉峽歷石池山楹藥圃井泉中寮之西折旋南入竹中得艸堂三間所爲晦庵也山楹前直兩峯峭聳傑立下瞰石池東起層嶂其脇可耕者數十畆寮有道流居之自中阜以東可食之地無不辟也艸堂前隙地數丈右臂繞前起爲小山植以椿桂蘭蕙悄蒨岑蔚南峯出其背孤圓貞秀莫與爲擬其左亦皆茂樹修竹翠宻環擁不見間隙俯仰其間不自知其山之髙地之迥實可以旁日月而臨風雨也堂後結艸爲廬稍上山頂北望俯見武夷諸峯欲作亭以望度風髙不可久乃作石臺名以懷仙小山之東徑繞山腹穿竹樹南出而西下視山前村墟井落隠隠猶可指數然亦不容置屋復作臺名以揮手南循岡脊下得橫徑徑南卽谷口小山其上平田甿卽以祈年因命之曰云社徑東屬杉徑西入西崦西崦有地數十畆亦有道流結茅以耕其間曰西寮其西山之脊蟠繞東下與南峯西垂相齧而谷口小山介居於其間如巨人垂手拱玩珠璧兩原之水合於其前出爲南澗東寮北有桃蹊竹塢漆園度北嶺有茶坡東北行扳危石履側徑行東峯之顚下而復上乃至絕頂平處劣丈餘四隤皆巉削下數百丈使人視悸不自保然俯而四瞰面各數百里連峯有無逺近環合彩翠雲濤昏旦萬狀亦非世人耳目所常見也予嘗名湘西嶽麓之頂曰赫曦臺張伯和父爲大書甚壯偉至是而知彼爲不足以當之將移刻以侈其勝絕頂北下有魏林橫半巖木气辛烈可已痞疾疑卽方家所爲阿魏者林下巖中滴水成坎大如桮椀不竭不溢里人謂之顯濟水旱禱焉又下爲北澗有巨石二對立澗旁嶙峋崒古木彌覆藤卉防絡最爲山北奇處里人名其左曰仁右曰義嵗時奉祠如法聞自是東北去有瀑布出油幢峯下石崖隒下水防空中數十丈勢尢奇壯東南別谷有石室三皆可居其一尢勝比兩房中通側戶旁近水泉可引以潄濯然皆未暇往觀自東嶂南出小嶺下數十步有巨石贔贔下瞰絕壑古木叢生樛枝橫出是爲中溪別徑下入村落其中路及始入南澗西崖小瀑之源各有石田數畆村民以逺其瘠棄不耕皆以貲獲之嵗給守者以其餘奉增葺費勢若可以無求於外而足者蓋此山自西北橫出以其脊爲崇安建陽南北之境環數百里之山未有髙焉者也此谷自下而上得五之四其曠然者可望奧焉者可居昔有王君子思者棄官棲遁學練形辟穀之法數年而去今東寮卽其居之遺址也然地髙气寒又多烈風飛雪所霑器用衣巾皆濕如沐非志完神王气盛而骨彊者不敢久居其四面而登皆緣崖壁援蘿葛﨑嶇數里非雅意林泉不憚勞苦者則亦不能至也自予家西南來猶八十餘里以故他人絕不能來而予亦歲不過一再至獨友人蔡季通家山北二十餘里得數往來其間自始營葺迄今有成皆其力也然予嘗自念自今以往十年之外嫁娶亦當粗畢卽斷家事滅景此山是時山之林薄當益深茂水石當益幽勝館宇當益完美耕山釣水養性讀書彈琴缶以詠先王之風亦足以樂而忘死矣顧今誠有所未暇姑記其山水之勝如此並爲之詩將使畫者圖之時覽觀焉以自慰也山楹所面雙峯之下昔有方士呂翁居之死而不腐其地亦孤絕殊勝本屬山北民家今亦得之名曰休庵蓋凡耕且食於吾山者皆翁之徒也往往淳質淸淨能勞筋骨以自給人或犯之不校也有少年棄妻子從之問其所授受笑不肯言然久益堅苦無怨悔之色嗚呼是其絕防倫類𨿽不免得罪於先王之教然其視世之貪利冒色湛溺而不厭者則旣賢矣因附記之且以自警云淳熙乙未秋七月旣望晦翁書

克齋記

朱元晦

性情之徳無所不備而一言足以盡其妙曰仁而已所以求仁者蓋亦多術而一言足以舉其要曰克己復禮而已蓋仁也者天地所以生物之心而人物之所得以爲心者也惟其得夫天地生物之心以爲心是以未發之前四徳具焉曰仁義禮智而仁無不統已發之際四端著焉曰惻隠羞惡辭讓是非而惻隠之心無所不通此仁之體用所以涵養渾全周流貫徹專一心之妙而爲眾善之長也然人有是身則有耳目鼻口四肢之欲而或不能無害夫仁人旣不仁則其所以防天理而窮人欲者將亦無所不至此君子之學所以汲汲於求仁而求仁之要亦曰去其所以害仁者而已蓋非禮而視人欲之害仁也非禮而言且動焉人欲之害仁也知人欲之所以害仁者在是於是乎有以拔其本塞其源克之克之而又克之以至於一旦豁然欲盡而理純則其胸中之所存者豈不粹然天地生物之心而藹然其若陽春之溫哉黙而成之固無一理之不具而無一物之不該也感而通焉則無事之不得於理而無物之不被其愛矣嗚呼此仁之爲徳所以一言而可以盡性情之妙而其所以求之之要則夫子之所以告顏淵者亦可謂一言而舉也歟然自聖賢旣逺此學不傳及程氏兩先生出而後學者始得復聞其說而有志焉者或寡矣若吾友會稽石君子重則聞其說而有志焉者也故嘗以克名齋而屬予記之予惟克復之云𨿽若各爲一事其實天理人欲相爲消長故克己者乃所以復禮而非克己之外別有復禮之功也今子重擇於斯言而獨以克名其室則其於所以求仁之要又可謂知其要矣是尙奚以予言爲哉自今以往必將因夫所知之要而盡其力至於造次顚沛之頃而無或怠焉則夫所謂仁者其必盎然有所不能自已於心者矣是又奚以予言爲哉顧其所以見屬之勤有不可以終無言者因備論其本末而書以遺之幸其朝夕見諸屋壁之間而不忘其所有事焉者則亦庶乎求仁之一助云爾乾道壬辰月日新安朱某記

復齋記

朱元晦

昔者聖人作易以擬陰陽之變於陽之消於上而息於下也爲卦曰復復反也言陽之旣往而來反也夫大徳惇化而川流不窮豈假夫旣消之气以爲方息之資也哉亦見其絕於彼而生於此而因以著其往來之象爾惟人亦然太和保合善端無窮所謂復者非曰追夫已放之心而還之錄夫已棄之善而屬之也亦曰不肆焉以騁於外則本心全體卽此而存固然之善自有所不能已耳嗚呼聖人於復之卦所以贊其可見天地之心而又以爲徳之本者其不於此歟吾友黃君仲本以復名齋而謁於予曰願得吾子之言以書於壁庶乎其有以目在之而不忘也予不敢辭而請其所名之義仲本則語予曰吾之幼而學也家公授以程氏之書讀之而有不得於其說者則以告而願請益焉公曰思之又問則曰反諸爾之身以求焉可也自吾之得是言也居處必恭執事必敬其與人也必忠如是以求之三年而後有得也然其存之也未熟是以充之不周往者不循其本顧欲雜乎事物之間以求之或反牽於外而亦於內今也旣埽一室於家庭之側掲以是名而日居之蓋將悉其溫淸定省之餘力以從事於舊學庶乎眞積力久而於動靜語黙之間有以貫乎一而不爲內外之分焉然猶懼其怠而不能以自力是以願吾子之相之也予惟仲本所以名齋之意蓋與子之所聞者合然其守之固而行之力則吾黨之士皆有愧焉則起謝曰僕之言未有以進於吾子而子之賜於僕則已厚矣且將銘諸心移諸同志以警夫空言外徇之獘而豈敢有所愛於子之求哉抑予聞之古人之學博文以約禮明善以誠身必物格而知至而後有以誠意而正心焉此夫子顏曾子思孟子所相授受而萬世學者之準程也仲本誠察於此有以兩進而交養焉則夫道學之體用聖賢之徳業不在仲本而安歸乎願書此言以記於壁且將因其過庭之際而就正焉予亦庶乎其又有以自新也淳熈丙申冬十月戊寅新安朱某記

劉氏墨莊記

朱元晦

乾道四年秋某之友劉淸之子澄罷官吳越相遇於潭溪之上畱數日相樂也一旦子澄拱而起立且言曰淸之之五世祖磨勘工部府君仕太宗朝佐邦計者十餘年旣歿而家無餘貲獨有圖書數千卷夫人陳氏指以語諸子曰此乃父所謂墨莊也海陵胡公先生聞而賢之爲記其事其後諸子及孫比三世果皆以文章器業爲時聞人中更變亂書散不守淸之之先君子獨深念焉節日縮衣悉力營聚至紹興壬申嵗而所謂數千卷者始復其舊故尙書郎徐公兢吳公說皆爲大書墨莊二字以題其藏室之扁不幸先人棄諸孤淸之兄弟保藏增益僅不失墜以至於今然淸之竊惟府君夫人與先君子之本意豈不曰畊道而得道仁在夫熟之而已乎而不知者意其所謂或出於靑紫車馬之間淸之不肖誠竊病焉願得一言以發明先世之本意於以垂示子孫丕揚道義之訓甚大惠也某聞其說則竊自計曰子澄之意誠美矣然劉氏自國初爲名家所與通書記事者盡儒先長者矧今子澄所稱又其開業傳家之所自於體爲尢重顧某何人乃敢以其無能之詞度越眾賢上紀玆事於是辭謝不敢當而子澄請之不置旣去五六年書疏往來以十數亦未嘗不以此爲言也某惟朋友之義有不可得而終辭者乃防繹子澄本語與某所以不敢當之意而敍次之如此嗚呼非祖考之賢孰能以詩書禮樂之積厚其子孫非子孫之賢孰能以仁義道徳之實光其祖考自今以來有過劉氏之門而問墨莊之所以名者於此乎考之則知其土之所出廬之所入者在此而不在彼矣蓋磨勘公五子皆有賢名中子主客郎中實生集賢舍人兄弟皆以文學大顯於時而名後世第四子祕書監資簡嚴識大體有傳於英宗實錄子澄之先君子卽其曾孫也某諱字某官至某仕旣不遭無所見於施設今獨其承家燾後之意尙可識也生二子長曰靖之子和其季則子澄皆孝亷靜博學有文而子澄與某遊尢篤志於義理之學所謂耕道而熟仁者將於是乎在九年二月丙戌新安朱某記

五百家播芳大全文粹卷一百五

欽定四庫全書

五百家播芳大全文粹卷一百六

宋魏齊賢

葉芬同輯

記

嚴先生祠堂記

範希文

先生光武之故人也相尙以道及帝握赤符乘六龍得聖人之時臣妾億兆天下孰加焉惟先生以節髙之旣而動星象歸江湖得聖人之淸泥塗軒冕天下孰加焉惟光武以禮下之在蠱之上九眾方有爲而獨不事王侯髙尙其事先生以之在屯之初九陽徳方亨而能以貴下賤大得民也光武以之蓋先生之志出乎日月之上光武之量包乎天地之外微先生不能成光武之大微光武豈能遂先生之髙哉而使貪夫亷懦夫立是大有功於名教也仲淹來守是邦始搆堂而奠焉廼復爲其後者四家以奉祠事又從而歌之曰雲山蒼蒼江水泱泱先生之風山髙水長

君子齋記

王介甫

天子諸侯謂之君卿大夫謂之子古之爲此名也所以命天下之有徳故天下之有徳通謂之君子有天子諸侯卿大夫之位而無其徳可以謂之君子蓋稱其位也有天子諸侯卿大夫之徳而無其位可以謂之君子蓋稱其徳也位在外也遇而有之則人以其名予之而以貌事之徳在我也求而有之則人以其實予之而心服之夫人服之以貌而不以心與之以名而不以實能以其位終身而無謫者蓋亦幸而已矣故古之人以名爲羞以實爲慊不務服人之貌而思有以服人之心非獨如此也以爲求在外者不可以力得也故𨿽窮困屈辱樂之而弗去非以夫窮困屈辱爲人之樂者在是也以夫窮困屈辱不足以槪吾心爲可樂也已河南裴君主簿於洛陽治齋於其官而命之曰君子裴君豈慕夫在外者而欲有之乎豈以爲世之小人眾而躬行君子者獨我乎由前則失已由後則失人吾知裴君不爲是也亦曰勉之於徳而已蓋所以牓於其前朝夕出入觀焉思古之人所以爲君子而務及之也獨仁不足以爲君子獨智不足以爲君子仁足以盡性智足以窮理而又通乎命此古之人所以爲君子也𨿽然古之人不云乎徳輶如毛毛猶有倫未有欲之而不得也然則裴君之爲君子也孰禦焉故余嘉其志而樂爲道之

待漏院記

王元之

天道不言而品物亨嵗功成者何謂也四時之吏五行之佐宣其气矣聖人不言而百姓親萬邦寜者何謂也三公論道六卿分職張其教矣是知君逸於上臣勞於下法乎天也古之善相天下者自咎防至房魏可數也是不獨有其徳亦皆務於勤爾況夙興夜寐以事一人卿大夫猶然況宰相乎朝廷自國初因舊制設宰臣待漏院於丹鳳門之右示勤政也至若北闕向曙東方未明相君啟行煌煌火城相君至止噦噦鸞聲金門未辟玉漏猶滴撤蓋下車於焉以息待漏之際相君其有思乎其或兆民未安思所泰之四夷未附思所來之兵革未息何以弭之田疇多蕪何以辟之賢人在野我將進之佞臣在朝我將斥之六气不和災眚薦至願避位以禳之五刑未措欺詐日生請修徳以釐之憂心忡忡待旦而入九門旣啟四聰甚邇相君言焉時君納焉皇風於是乎淸夷蒼生以之而富庶若然總百官食萬錢非幸也宜也其或私仇未復思所逐之舊恩未報思所榮之子女玉帛何以致之車馬器玩何以取之姦人附勢我將陟之直士抗言我將黜之三時告災上有憂色搆巧詞以悅之羣吏弄法君聞怨言進謟容以媚之私心慆慆假寐而坐九門旣開重瞳屢回相君言焉時君惑焉政柄於是乎隳哉帝位以之而危矣若然則死下獄投逺方非不幸也亦宜也是知一國之政萬人之命懸於宰相可不愼歟復有無毀無譽旅進旅退竊位而苟祿備員而全身者亦無所取焉棘寺小吏王禹偁爲文請志院壁用規於執政者年日月記

徐孺子祠堂記

曽子固

漢元興以後政出宦者小人挾其威福相煽爲惡中材顧望不知所爲漢旣失其操柄紀綱大壊然在位公卿大夫多豪傑特起之士相與發憤同志直道正言分別是非白黑不少屈其意至於不容而織羅鉤黨之獄起其執彌堅而其行彌勵志𨿽不就而忠有餘故及其旣歿而漢亦以亡當是之時天下聞其風慕其義者人人感慨奮激至於解印綬棄家族骨肉相勉趨死而不避百餘年間擅彊大覬非望者相屬皆逡巡而不敢發漢能以亡爲存蓋其力也孺子於時豫章太守陳蕃太尉黃瓊辟皆不就舉有道拜太原太守安車備禮召皆不至蓋忘已以爲人與獨善於隠約其操𨿽殊其志於人一也在位士大夫抗其節於亂世不以死生動其心異於懷祿之臣逺矣然而不屑去者義在於濟物故也孺子嘗謂郭林宗曰大木將顚非一繩所維何謂棲棲不遑寜處此其意亦非自足於丘壑遺世而不顧者也孔子稱顏回用之則行舎之則蔵惟我與爾有是夫孟子亦稱孔子可以進則進可以止則止乃所願則學孔子而易於君子小人消長進退擇所宜處未嘗不惟其時則見其不可而止此孺子之所以未能以此而易彼也孺子姓徐名穉孺子其字也豫章南昌人按圖記章水北逕南昌城西曆白社其西有孺子墓又北歷南塘其東爲東湖湖南小洲上有孺子宅號孺子臺吳嘉禾中太守徐熈於孺子墓隧種松太守謝景於墓側立碑晉永安中太守夏侯嵩於碑旁立思賢亭世世修治至拓防魏時謂之聘君亭今亭尙存而湖南小洲世不知其嘗爲孺子宅又嘗爲臺也余爲太守之明年始卽其處結茅爲堂圖孺子像祠以中牢率州之賓屬拜焉漢至今且千嵗富貴湮防者不可稱數孺子不出閭巷獨稱思至今則世之欲以智力取勝者非惑歟孺子墓失其地而臺幸可考而知祠之所以視邦人以尙徳故並采其出處之意爲記焉

顏魯公祠堂記

唐子西

上元中顏魯公爲篷州長史過新政作離堆記四百餘言書而刻之石壁上字徑三寸𨿽崩壊剝裂之餘而典刑具在使人見之凜然也元符三年餘友馬彊叔來尹是邑始爲公作祠堂於其側而求文以爲記余謂仁之勝不仁久矣然有時乎不勝而反爲所防焉命也史臣論公晚節偃蹇爲姦臣所擠見殞賊手是未必然公孫丞相以仲舒相膠西梁兾以張綱守廣陵李逄吉以韓愈使鎭州而盧杞以公使希烈其用意正相類爾然於數君終不能有所傷而公獨不免於虎口由是觀之士之成敗存亡豈不有命耶而小人軒然自以爲得計不亦謬乎且吾聞古之尙友者以友天下善士爲未足又尙論古之人誦其詩讀其書思見其人而不可得則方且欲招屈子於江濱起士防於九原蓋其志所願則超然慕於數千百載之後而況於公乎公之功名事業已絕於人而文學之妙亦不可及因其心畫之所在而祠之此昔人尙友之意也嘗試於彊叔登離堆探石室觀其餘迹而味其生平則公之精神風采猶或可以想見也夫

莊子祠堂記

蘇子瞻

莊子防人也嘗爲防漆園吏沒千餘嵗而防未有祀之者縣令祕書丞王兢始作祠堂求文以爲記謹按史記莊子與梁惠王齊宣王同時其學無所不窺然要本歸於老子之言故其著書十餘萬言大抵率寓言也作漁父盜跖胠篋以詆訾孔子之徒以明老子之術此知莊子之粗者余以爲莊子蓋助孔子者要不可以爲法耳楚公子防服出亡而門者難之其僕操箠而罵曰也不力門者出之事固有倒行而逆施者以僕爲不愛公子則不可以爲事公子之法亦不可故莊子之言皆實予而文不予陽擠而陰助之其正言蓋無幾至於詆訾孔子未嘗不防見其意其論天下道術自墨翟禽滑釐彭防愼到田駢闗尹老之徒以至於其身皆以爲一家而孔子不與其尊之也至矣然予嘗疑盜跖漁父則若眞詆孔子者至於讓王說劍皆淺陋不入於道反復觀之得其寓言之意終曰陽子居西遊於秦遇老子老子曰而防防而盱盱而誰與居太白若辱盛徳若不足陽子居蹙然變容其往也捨者將迎其家公執席妻執巾櫛捨者避席煬者避竈其反也捨者與之爭席矣去其讓王說劍漁父盜跖四篇以合於列禦寇之萹曰列禦寇之齊中道而反曰吾驚焉吾食於十漿而五漿先餽然後悟而笑曰是固一章也莊子之言未終而昧者勦之以入其言余不可以不辧凡分章名篇皆出於世俗非莊子之本意元丰元年十一月十九日記

進齋記

張文潛

古之君子無須臾而不學故其爲徳無斯須而不進雞鳴而興暮夜而休一日之間出則蒞官治民事師友對賓客入則事其親撫其家教其賤幼振其族姻與夫講說講辯上世聖賢之言語文章制度服物而燕樂則禦琴瑟布樽俎拜俯升降酬酢相侑勉勉汲汲須臾之間習其事學其理通其曲折而服其訓戒蓋其學無頃刻而忘於心非特其迹然也安居無事精思而深念矯揉其心志調伏其血气觀天地之道察萬物之理以究道徳之防妙而通其性命死生之始終者亦未始有頃刻之休是故其徳日進而不可止蓋自其息而察之則豈特日進哉晝之所逹過於旦夜之所得加於晡矣豈特旦暮晡夜之別哉一語一黙一起居而新故不相襲矣自其爲士而至聖人也如日之運於天小之爲旦夜中昃之變大之爲寒暑春秋之異然防細而察之則𨿽求毫釐絲忽之間而不可得嗚呼士之欲進於道其勤苦勉彊蓋必如是而後至則亦以勞矣後世之士其不至於聖人也亦可知矣古之君子飲食遊觀疾病死生之際未嘗不在於學士防食而問殽蒸則飲食之際未嘗不學也夫子風乎舞雩詠而歸則遊觀之際未嘗不學也曽子病而易大夫之簀則疾病之際未嘗不學也今之所謂學者旣剽盜其肌膚攘剟其土苴比於古之人大可愧矣然少而習之未防見而自以爲業成者十九也冠而仕則冠而亟捨於旣仕之日故後世之君子大抵從仕數年則言語笑貌嗜欲玩習之際比之進取之初以儒自名者固已大異矣古之君子其學也內以修身外以治人所學愈髙所治愈修而成愈崇是知君子立於世則天下庇其福嗚呼三代之衰儒者之功不大見於世而生民之望於君子者未能厭滿其欲豈非士之學未至而道未立哉嗚呼民之休戚系於道學之成否則夫爲士可不勉歟

泰山書院記

石守道

自周以上觀之賢人之達者臯陶傅說伊尹呂望召公畢公是也自周以下觀之賢人之窮者孟子揚子文中子吏部是也然使較其功業徳行窮不必易逹吏部後三百年賢人之窮者又泰山先生孟子揚子文中子吏部皆以其道授弟子旣授弟子復傳之於書其書大行其道大耀先生亦以其道授弟子旣授弟子亦將傳之於書將使其書大行其道大耀乃以泰山之陽起學捨搆堂聚先聖之書滿屋舉羣弟子而居之當是時從遊之貴者孟子則有梁惠王齊宣王滕文公之屬揚則有劉歆桓譚之屬文中子則有越公之屬吏部則有裴晉公鄭相國張僕射之屬門人之髙弟者孟則有萬章公孫丑樂克之徒揚則有侯芭劉棻之徒文中子則有董常程元薛收李靖杜如晦房魏之徒吏部則有李觀李翔李漢張籍皇甫湜之徒今先生従遊之貴者故王沂公蔡貳卿李泰州孔子丞今李丞相範經略胡子京張安道士熈道祖擇之門人之髙弟者石介劉牧姜潛張淵李溫足以相望於千百年之間矣孰謂先生窮乎大哉聖賢之道無屯泰孟子揚子文中子吏部皆屯於無位與小官而孟子泰於七篇揚子泰於法言太文中子泰於續經中說吏部泰於原道論佛骨表十萬餘言先生嘗以謂盡孔子之心者大易盡孔子之用者春秋是二大經聖人之極筆也治世之大法也故作易說六十四篇春秋尊王發微十七卷疑四凶之不去十六相之不舉故作堯權防後世之纂集諸侯之故作舜制辧注家之誤正世子之名故作正名觧美出處之得明傳嗣之嫡故作四皓論先生述作上宗周孔下擬韓孟是亦爲泰先生孰少之哉介樂先生之道大先生之爲請以此說刋諸石陷於講堂之西壁康定元年七月十八日記

仁宗禦飛白記

歐陽永叔

治平四年夏五月予將赴亳假道於汝陰因得閱書於子履之室而云章爛然輝映日月爲之正冠肅容再拜而後敢仰視蓋仁宗皇帝之禦飛白也曰此寶文閣之所蔵也胡爲於子之室乎子履曰曩者天子宴從臣於羣玉而賜以飛白余幸得與賜焉予竆於世久矣少不悅於時人流離竄斥十有餘年而得不老死江湖之上者蓋以遭時淸明天子向學樂育天下之材而不遺一介之賤使得與羣賢並遊於儒學之館而天下無事嵗時丰登民物安樂天子優遊淸閒不邇聲色方與羣臣從容於翰墨之娛而余於斯時竊獲此賜非惟一介之臣之榮遇亦朝廷一時之盛事也子其爲我志之餘曰仁宗之徳澤涵濡於萬物者四十餘年𨿽田夫野老之無知猶能悲歌思慕於隴畆之間而況儒臣學士得望淸光防恩寵登金門而上玉堂者乎於是相與然流涕而書之夫玉韞石而珠蔵淵其光气常見於外也故山輝而白虹水變而五色者至寶之所在也今賜書之蔵於子室也吾知將有望气者言榮光起而燭天者必賜書之所在也

待月軒記

蘇子由

昔予遊廬山見隠者焉爲予言性命之理曰性猶日也身猶月也予疑而詰之則曰人始有性而已性之所寓爲身天始有日而已日之所寓爲月日出於東方其出也萬物賴焉有目者以視有手者以執有足者以履至於山石艸木亦非日不遂及其入也天下黯然無物不廢然日則未始有變也惟其所寓則有盈闕一盈一闕者月也惟性亦然出生入死出而生者未嘗增也入而死者未嘗耗也性一而已惟其所寓則有生死一生一死者身也𨿽有生死然而死此生彼未嘗息也身與月皆然古之治術者知之故日出於夘謂之命月之所在謂之身日入地中𨿽未嘗變而不爲世用復出於東然後物無不覩非命而何月不自明由日以爲明以日之逺近爲月之盈闕非身而何此術也而合於道世之治術者知其說不知其所以說也予異其言而志之久矣築室於斯辟其東南爲小軒軒之前廓然無障幾於天際毎月之望開戶以須月之至月入吾軒則吾坐於軒上與之徘徊而不去一夕舉酒延客道隠者之語客謾不諭曰吾嘗治術矣初不聞是說也予爲之反復其理客徐悟曰唯唯因志其言於壁

嶽陽樓記

範希文

慶曆四年春滕子京謫守巴陵郡越明年政通人和百廢具興乃重修嶽陽樓增其舊制刻唐賢今人詩賦於其上屬予作文以記之予觀夫巴陵勝狀在洞庭一湖銜逺山吞長江浩浩湯湯橫無際涯朝暉夕陰气象萬千此則嶽陽樓之大觀也前人之述備矣然則北通巫峽南極瀟湘遷客騷人多會於此覽物之情得無異乎若夫霪雨霏霏連月不開陰風怒號濁浪排空日星隠曜山嶽潛形商旅不行檣傾檝摧薄暮冥冥虎嘯猿啼登斯樓也則有去國懷鄕憂讒畏譏滿目蕭然感極而悲者矣至若春和景明波濤不驚上下天光一碧萬頃沙鷗翔集錦鱗游泳岸芷汀蘭鬱鬱靑靑而或長煙一空皓月千里浮光躍金靜影沈璧漁歌互答此樂何極登斯樓也則有心曠神怡寵辱皆忘把酒臨風其喜洋洋者矣嗟夫予嘗求古仁人之心或異二者之爲何哉不以物喜不以己悲居廟堂之髙則憂其民處江湖之逺則憂其君是進亦憂退亦憂然則何時而樂耶其必曰先天下之憂而憂後天下之樂而樂歟噫微斯人吾誰與歸六年九月二十五日記

黃岡竹樓記

王元之

黃岡之地多竹大者如椽竹工破之刳去其節用代陶瓦比屋皆然以其價亷而工省也予城西北隅雉堞圯毀蓁莾荒穢因作小樓二間與月波樓通逺吞山光平挹江瀨幽閴遼夐不可具狀夏宜急雨有瀑布聲冬宜宻雪有碎玉聲宜鼓琴琴調和暢宜詠詩詩韻淸絕宜圍棋子聲丁丁然宜投壺矢聲錚錚然皆竹樓之所助也公退之暇披鶴氅衣戴華陽巾手執周易一卷焚香黙坐消遣世慮江山之外苐見風防沙鳥煙雲竹樹而已待其酒力醒茶煙歇送夕陽迎素月亦謫居之勝防也彼齊云落星髙則髙矣井幹麗譙華則華矣至於貯妓女蔵歌舞非騷人之事吾所不取吾聞竹工云竹之爲瓦僅十稔若重覆之得二十稔噫吾以至道乙未嵗自翰林出滁上丙申移廣陵丁酉又入西掖戊戌嵗除日有齊安之命己亥閏三月到郡四年之間奔走不暇未知明年又在何處豈懼竹樓之易朽乎後之人與我同志嗣而葺之庶斯樓之不朽也

學易堂記

劉斯立

劉子行年六十有一身𨿽未病气已向衰性不能事老而彌甚生理付子侄靳靳便足非大攺革勿闗白牓所居堂曰學易自書日用爲記雞一再鳴就臥中引鼓潄吐納炊三斗黍時久下榻盥潄卽巾巾後擊鐘聚眾家廟曕拜退嘿坐持誦或讀佛經聞打鼔聲赴食廊湯餅一盌粟飯兩勺晡時粟飯若稻飯四勺魚勺菜茹稱是朝飯已眾散施施便就坐緩帶盤薄信手翻書或不待終篇棄去使童子自以其志抽取他帙隨取隨讀忽有防意如癢得爬而倦臥占畢卷帙積多紛亂率月十日廼一整比彈琴無時於一操弄意愜當則晝夜彈五七十過積十數日猶不易故他曲多遺忘得譜記省又復如前或誤折爪甲挑摘取聲如隔氊絮大閟不聊因彊自禁爲柔緩從來捐急得以少差圖畫對畫稍熟似覺厭足則別展掛行步徙倚玩之忽漫經目更有新意家所蔵甚鮮少由此常若多畫𨿽不工書獨愛冩孫眞人道林差性等篇百字或二三百字亦或爲人取去異時道人教胎息止觀等法其說與吾書出入又頗有口訣欣然好之奉行日少功不及驗輒懶罷亦曽問髙僧問祖師西來意粗窺戶牖又不肯入今遂忘去庭下松檜梅竹闌中諸藥艸皆手自植見其長大敷鮮眷然顧之如撫孩幼親舊來訪隨事笑語家有酒肉必畱連飲食气侯和適步行或輿轎出門惟意所詣人置酒招之必往又無所爲則炷香宴坐目接手談頹然休息自非身疾痛常如此凡此亦人生恬適事今盡錄之以記吾居亦記吾過又略計平生所防物且約日四升積二萬一千六百多寡相除幾滿八百斛皆從鬲胃消去𨿽云資養良可傷耗愈久成勞何恙不作來日無幾何復能消防所飲食動作如意復能得防許久以今爲非更將何以爲是舍此攺圖彌復多事則是非特未定姑貸吾過以終餘年有客升堂問易卦六十有四今子所記乃如此謂之學易是學何卦劉子舉手推曰去汝非我同學政和三年三月朔劉岐記

醉翁亭記

歐陽永叔

環滁皆山也其西南諸峯林壑尢美望之蔚然而深秀者瑯琊也山行六七里漸聞水聲潺潺而瀉出於兩峯之間者釀泉也峯廻路轉有亭翼然臨於泉上者醉翁亭也作亭者誰山之僧智仙也名之者誰太守自謂也太守與客來飲於此飲少輒醉而年又最髙故自號曰醉翁也醉翁之意不在酒在乎山水之間也山水之樂得之心而寓之酒也若夫日出而林霏開雲歸而巖穴暝晦明變化者山間之朝暮也野芳發而幽香佳木秀而繁陰風霜髙潔水落而石出者山間之四時也朝而往暮而歸四時之景不同而樂亦無竆也至於負者歌於途行者休於樹前者呼後者應傴僂提攜往來而不絕者滁人遊也臨溪而漁溪深而魚肥釀泉爲酒泉香而酒冽山肴野防雜然而前陳者太守宴也宴酣之樂非絲非竹射者中奕者勝觥籌交錯起坐而喧嘩者眾賓歡也蒼顏白髮頽乎其中者太守醉也已而夕陽在山人影散亂太守歸而賓客從也樹林陰翳鳥聲上下遊人去而禽鳥樂也然而禽鳥知山林之樂而不知人之樂人知從太守遊而樂而不知太守之樂其樂也醉能同其樂醒能述以文者太守也太守謂誰廬陵歐陽修也

相州晝錦堂記

歐陽永叔

仕宦而至將相富貴而歸故鄕此人情之所榮而今昔之所同也蓋士方竆時困阨閭裏庸人孺子皆得易而侮之若季子不禮於其嫂買臣見棄於其妻一旦髙車駟馬旗旄前騎卒擁後夾道之人相與駢肩累迹瞻望咨嗟而所謂庸夫愚婦者奔走駭汗羞愧俯伏以自悔罪於車塵馬足之間此一介之士得志於當時而意气之盛昔人比之衣錦之榮者也惟大丞相衛國公則不然公相人也世有令徳爲時名卿自公少時已擢髙科登顯仕海內之士聞下風而望餘光者蓋亦有年矣所謂將相而富貴皆公所宜素有非如竆阨之人僥幸得志於一時出於庸夫愚婦之不意以驚駭而誇耀之也然則髙牙大纛不足爲公榮桓圭衮冕不足爲公貴惟徳被生民而功施社稷勒之金石播之聲詩以耀後世而垂無竆此公之志而士亦以此望於公也豈止誇一時而榮一鄕哉公在至和中嘗以武康之節來治於相乃作晝錦之堂於後圃旣又刻詩於石以遺相人其言以快恩讐矜名譽爲可薄蓋不以昔人所誇者爲榮而以爲戒於此見公之視富貴爲何如而其志豈易量哉故能出入將相勤勞王家而夷險一節至於臨大事決大議垂紳正笏不動聲色而措天下於泰山之安可謂社稷之臣矣其丰功盛烈所以銘彛鼎而被弦歌者乃邦家之光非閭裏之榮也余𨿽不獲登公之堂幸嘗竊誦公之詩樂公之志有成而喜爲天下道也於是乎書尙書吏部侍郎參知政事歐陽修記

白鹿洞書院記

呂伯恭

淳六年南康軍秋雨不時髙卬之田告病郡守新安朱侯某行眡陂塘並廬山而東得白鹿洞書院廢址慨然顧其僚曰是蓋唐李渤之隠居而太宗皇帝驛送九經俾生徒肄業之地也書院剏於南唐其事至淺鮮我太宗於汛埽區宇日不暇給之際奬勸封殖如恐弗及規摹逺矣中興五十年釋老之宮圯於冦戎者斧斤之聲相聞各復其初獨此地委之於榛莽過者太息庸非吾徒之恥哉郡𨿽貧薄顧不能築屋數楹上以宣布本朝崇建人文之大指下以續先賢之風聲於方來乎廼屬軍學教授楊君大法星子縣令王君仲傑董其事又以書命某記其成某竊嘗聞之諸公長者國初斯民親脫五季鋒鏑之阨學者尙寡海內向平文風日起儒先往往依山林卽閒曠以講授大率多至數十百人嵩陽嶽麓睢陽及是洞爲尢著天下所謂四書院者是也祖宗尊右儒術分之官書命之祿秩錫之扁牓所以寵綏之者甚備當是時士皆上質實下新奇惇行義而不偸守訓故而不鑿𨿽學問之淵源統紀或未深究然甘受和白受采旣有進徳之地矣慶曆嘉祐之間豪傑並起講治益精至於河南程氏橫渠張氏相與昌明正學然後三代孔孟之教始終條理於是乎可考熈寜初明道先生在朝建白學制教養考察賔興之法綱條甚悉不幸王氏之學方興其議遂格有志之士未嘗不嘆息於斯焉建炎再造典刑文憲浸還舊觀闗洛緒言稍出於毀棄剪滅之餘晚進小生驟聞其語不知親師取友以講求用力之實躐等淩節忽近慕逺未能闚程張之門庭而先有王氏髙自聖賢之病如是洞之所傳習道之者鮮矣然則書院之復豈苟云哉此邦之士盍相與挹先儒淳固慤實之餘風服大學離經辧志之始教由博而約自下而髙以答揚熈陵開廸樂育之大徳則於賢侯之勸學斯無負矣至於考方誌紀人物亦有土者所當謹若李濬之之遺迹固不得而略也侯於是役重民之勞賦功已狹率損其舊十七八力不足而意則有餘矣興廢始末具於當塗郭祥正所記者皆不書淳熈某年十有二月初吉呂某記

重修釣臺記

呂伯恭

由東陽江而下逕新定郡五十里得嚴陵瀨蓋東漢嚴先生遁世不屈耕釣於富春山後人因以名其瀨也孫吳析富春爲桐廬是瀨亦來屬焉顧野王輿地誌曰桐廬縣南有嚴子陵漁釣處石上平可坐十人名爲釣壇卽今紀之釣臺也獨兩臺對峙野王所不紀蓋亦觕言之耳明道二年範文正公自右司諫守是邦始築屋祠先生而爲之記瀨之旁白雲源乃唐詩人方處士故廬文正公之遊釣臺也嘗絕江訪其遺迹以其像置祠之左文正公沒郡人思之遂侑食於右坐焉嵗祀浸逺此意弗嗣淳熈五年侍郎蕭公出鎭道祠下嘅然曰國家稽用唐武徳舊典姓是州爲嚴則先生之祠乃名教之首頽圯若是可乎顧急於民瘼未暇也居二年政成化洽以餘力新之時某病廢臥旁郡公以書見諉記其成固辭不可乃復於公曰方王氏移國以光武之大志先生之髙气相與共學夫豈區區呻吟占畢之末哉漢官威儀旣復薄海內外臣子之責皆塞矣亦何必奮臂於其間哉沒身丘壑固先生之素尙也帝睠焉有懷俾以形旁求於天下得非在廷諸臣奉令承教之不給未有當帝意者耶三聘而至車駕卽日幸其館勉其相助爲理所以處先生者不薄矣非徒屈萬乘之重爲故人之光寵也先生𨿽以巢由自命視一世若不足以凂之觀與侯覇尺牘劘切之意見於言外豈於帝惓惓未能忘耶浩然而歸使人主有終身瞻望不及之嘆施及後世賔友耆俊遂爲家法士之聞風興起者堅節正操見危授命項背相望其有益人之國與朝夕獻納靈臺之下者未知其孰多孰少也枝必類本響必報聲使先生防有意於傲世立名一再傳之後且將爲西晉之淸虛矣而東京之俗久而益勵名檢之外綜理幹略亦往往髙出後世溯其流而尋其源則建武之髙節孰可訾耶至於節義之敝變爲亢激特上無建用皇極之君均調消息之爾非造端者之過也後先生且千年文正公來主斯地祀典始舉曠百世而相感者固自不常遇耶今公作牧復大葺祠宇以續前人之緒繼自今以往溯江上下者欵門而心開升堂而容肅風淸樾濯寒泉哦山髙水長之詩致足樂也則公豈專爲一邦勸哉祠之前則羊裘軒其東則客星閣招隠堂岸江立表以識路繚山作亭以待憇或革或因面勢位置各有思致皆受成於公以非大指所存故不詳列公名燧字照鄰臨江人也主其役者司戶參軍吳桂

讀書記

呂伯恭

六藝之文學之大端也天地之間備矣其次則習靜一室讀詩及書以涵養性情毎念古人君臣父子之間反覆規誨詞意懇惻想見當時忠厚气象使人感動爲之出涕觀春秋見聖人之於治亂名義之間凜乎其不可犯也使是法也得行於其間則三桓六卿何足道哉及參於左氏傳見一時良大夫能持友其國者又皆一出於禮而國之安危人之壽夭又皆以禮觀之然後喟然嘆曰甚哉禮之大者國之天民之命也若周官則余所素習周之禮樂本末悉僃眞興王之大典也戴記𨿽雜識不倫然其間多格言守其言可以爲士君子充其道可以爲聖人洋洋乎大哉不可尙矣王者僃矣然後歸老於易此余之素志也余嘗學易矣窺其門墻之外皆聖人憂世之語而未及其窔奧也今將盡心焉史書浩博自遷固而下文字多猥並又編年之體一變而事實破散亡以考知治體隆污之漸獨資治通鑑用編年法其志一人一事之本末𨿽不若紀傳之詳而國家之大體天下之常勢首尾貫穿興廢存亡之迹可以坐炤此觀史之咽防也余嘗考通鑑效左傳而目錄仿春秋此司馬公不言之意也余固發之自餘無可畱意者惟西漢書杜子美詩釋韓退之柳子厚文讀之容麗雄深可以起發人意因以間文詩文以爲遊息之地而學者之事於是小成嘻使予之學得用於世則以是行之亦足以有立不然以是自樂亦可以無愧於俯仰間也淳熈三年五月日呂某記

五百家播芳大全文粹卷一百六

欽定四庫全書

五百家播芳大全文粹卷一百七

宋魏齊賢

葉芬同輯

序

易傳序

程正叔

易變易也隨時變易以從道也其爲書也廣大悉僃將以順性命之理通幽明之故盡事物之情而示開物成務之道也聖人之憂患後世可謂至矣去古𨿽逺遺經尙存然而前儒失意以傳言後學誦言而忘味自秦而下蓋無傳矣予生千載之後悼斯文之湮沒將俾後人沿流而求源此傳之所以作也易有聖人之道四焉以言者尙其詞以動者尙其變以制器者尙其象以卜筮者尙其占吉凶消長之理進退存亡之道僃於辭推辭考卦可以知變象與占在其中矣君子居則觀其象而玩其詞動則觀其變而玩其占得於辭不達其意者有矣未有不得其辭而能通其意者也至防者理也至著者象也體用一源顯防無間觀防通以行其典禮則辭無所不僃故善學者求言必自近易於近者非知言者也予所傳者辭也由辭以得其意則在乎人焉有宋元符二年己夘正月庚申伊川程頥序

經世紀年序

張敬夫

太史遷作十二國世表始紀甲子起於成周共和庚申之嵗庚申而上則莫紀焉歷世寖逺其事雜見於諸書靡適折衷則亦傳疑而已本朝嘉祐中康節邵先生雍出於河南竆往知來精極於數作皇極經世書上稽唐堯受命甲辰之元爲編年譜如雲外丙仲壬之祀康節以數推之乃合於尙書成湯旣沒太甲元年之說成湯之後蓋實傳孫孟子所記特以太丁未立而卒方是時外丙生二年仲壬生四年耳又正武王伐商之年蓋武王嗣位十一年矣故書序稱十有一年矣而復稱十有三年字之誤也是類皆自史遷以來傳習之繆一旦使學者曉然得其眞萬世不可攺者也某不自揆輒因先王之歷考自堯甲辰至皇上干道攺元之嵗凡三千五百二十有二年列爲六國命之曰經世紀年以便觀覽間有鄙見則因而明之其大節目有六蓋孟子爲堯舜三年之防畢舜禹避堯舜之子而天下歸之然後踐天子位此乃奉天命之大防其可闇而弗章故於甲申書服堯舜之防乙酉踐位之實丙戌書元載格於文祖自乙酉至丁巳是踐位三十有三載也則書薦禹於天與尙書命禹之詞合自丁巳至癸巳是薦禹十有七載也與孟子之說合於是受命之際書法亦然然後而書稱舜在位五十載陟方乃死則是史官自堯崩之明年通數之耳夏后相二十有八載寒浞殺相明年少康始生於有仍氏凡四十年而後祀夏配天不失舊物寒浞豈可使間有夏之統故缺此四十載獨書少康出處而紀元載於復國之嵗以見少康四十年經營宗祀絕而復續足以爲萬代中興之冠冕於新莽之簒缺其年亦所以表光武之中興也漢呂太后稱制旣不得系年而所立少帝乃他人子又安得承統故復缺此數年獨書曰呂太后臨朝稱制亦範太史祖禹系嗣聖紀年之意也漢獻之末曹丕𨿽稱帝而昭烈以正義立於蜀不攺漢號則漢統烏得爲絕故獻帝之後卽昭烈年號書曰蜀漢逮後主亡國而始系位凡此皆節目之大者妄意明防扶正不自知其愚也其他如夏以上稱載商稱祀周始稱年皆考之書可見而周書洪範獨稱祀者是武王不欲箕子尙存商歷箕子之志也由魏以降南北分裂如元魏北齊後周皆夷狄也故統獨系於江南五代疊揉則都中原者不得不系之嗟乎世有今古太極一而已矣太極立則通萬古於一息會中國爲一人𨿽自堯而上六閼逢無紀然上聖惟微之心蓋未嘗不周流該徧亙乎無竆而貫於一也是以春秋書元以著其妙用成位乎其中者也大君明斯義則首出庶物天地交泰裁成輔相之妙矣爲人臣而明斯義則有以成身而佐其主矣若夫易春秋之用不明則經世之防不幾於息乎乾道三年正月甲子謹序

洙泗言仁序

張敬夫

昔者夫子講道洙泗示人以求仁之方蓋仁者天地之心天地之心而存乎人所謂仁也人惟蔽於有己而不能以推失其所以爲人之道故學必貴於求仁也自孟子沒寥寥千有餘載間論語一書家蔵人誦而眞知其指歸者何人哉至本朝伊洛二程子始得其傳其論仁亦異乎秦漢以下諸儒之說矣學者所當盡心也某讀程氏之書其間教門人取聖賢言仁處類聚以觀而體認之因裒魯論所載疏程子之說於下而推以己見題曰洙泗言仁與同志者共講焉嗟乎仁𨿽難言然聖人教人求仁具有本末譬如飲食乃能知味故先其難而後其獲所以爲仁而難莫難於克己也學者要當立志尙友講論問辧於其所謂難者勉而勿捨及其久也私欲浸消天理益明則其所造將有不可勝竆者若不惟躬行實踐之務而懷蘄獲之心起速成之意徒欲以聰明揣度於語言求解則失其傳爲愈甚矣故愚願與同志者共講之庶幾不迷其大方焉

語觧序

張敬夫

學者學乎孔子者也論語之書孔子之言行莫詳焉所當終身盡心者宜莫先乎此也聖人之道至矣而其所以教人者大略亦可暏焉蓋自始學則教之以爲弟爲子之職其品章條貫不過於聲气容色之間灑掃應對進退之事此𨿽爲人事之始然所謂天道之至賾者初亦不外乎是聖人無隠乎耳也故自始學則有致知力行之地而極其終則有非思勉之所能及者亦貴於行著習察盡其道而已矣孔子曰道之不行也我知之矣知者過之愚者不及也道之不明也我知之矣賢者過之不肖者不及也秦漢以來學者失其傳其間𨿽有志於力行而其知不明擿埴索塗莫適所依以卒背於中庸本朝河南君子始以竆理居敬之方開示學者使之有所循求以入堯舜之道於是道學之傳復明於千載之下然近嵗以來學者又失其旨曰吾惟求其所謂知而已而於躬行則忽焉故其所知特出於臆度之見而無以有諸其躬識者蓋憂之此特未知致知力行互相發之故也孔子曰學而不思則防思而不學則殆歷考聖賢之意蓋欲使學者於此二端兼致其力始則據其所知而行之行之力則知愈進知之深則行愈達是知常在先而行未嘗不隨之也知有精粗必由粗以及精行有始終必自始以及終內外交正本末不遺條理如此而後可以言無獘然則聲气容色之間灑掃應對進退之事乃致知力行之原也其可捨是而他求乎顧某何足以與明斯道輒因河南餘論推以己見輯論語說爲同志者切磋之資而又以此序冠於篇首焉

孟子講義序

張敬夫

學者潛心孔孟必得其門而入余以爲莫先於義利之辧蓋聖學無所爲而然也無所爲而然者命之所以不己性之所以不偏而教之所以無竆也自非卓然先審夫義利霄壤之判審思力行不捨晝夜其能眞有得乎蓋自未嘗省察者言之終日之間鮮不爲利矣非特名位貨利之慕而後爲利也此其流之甚著者也凡處君臣父子夫婦以至朋友鄕黨之間起居話言之間意之所向一渉於狥已自私是皆利也其事𨿽善而內交要譽惡其聲之念或萌於中是亦利而已矣方胸次營營膠擾不暇善端遏塞人僞日滋而欲邇聖賢之門墻以求自得豈非卻行以望及前人乎縱使談髙說妙不過茫臆度譬猶無根之木無本之水其何益乎諸君果有意乎則請朝夕起居事事而察之覺吾有利之之意則願深思所以消弭之方學然後知不足平時未覺吾利欲之多也慨然有志於義利之辧將自求過不暇矣由是而體認則良心發見豈不可識乎涵濡之久其趣將益深而所進不可量矣孔子曰古之學者爲己今之學者爲人爲人者無適而非利爲己者無適而非義曰利𨿽在己之事亦爲人也曰義則施之人者皆爲己也爲己者無所爲而然者也嗟夫義利之說大矣豈特學者之所當務爲國家者而不明乎是則足以召亂釁而起禍原王者之所以建立邦本垂裕無疆以義故也而伯者所以防溺人心流毒後世以利故也孟子生於變亂之世發揮天理遏止人欲深切著明撥亂反正之大綱也其防辭奧義僃載七篇之書如某者𨿽曰服膺而學力未充何足以窺萬一試以所見與諸君共講之願毋忽深思焉

漢輿地圖序

呂伯恭

輿地之有圖古也自成周大司徒掌天下土地之圖以周知廣輪之數而職方氏之圖復加詳焉迨漢滅秦蕭何先收其圖書始具知天下阨塞戶口多少之差然則尙矣武帝元狩六年將立三子爲王禦史大夫奏輿地圖請所立國名乃開齊燕廣陵之名輿地圖之名至是始見史遷之所載可考也光武皇帝之狥河北鄧禹杖防而從之說以大防有天下不足定之語其後帝登城樓披輿地圖指示禹曰天下郡國如是今始乃得一子前言天下不足定何也禹復申其說蓋光武志在天下當神州赤縣未入經略之際其君臣更相激厲如此故能兼制六合司空之所掌無寸地尺土不歸於封域按圖分封並建諸子以爲藩屏嗚呼盛哉用敢防繹其意而爲之序曰自古合天下於一者必先撥亂之心爲主志之所向可以排山嶽倒江海開金石一念之烈無能禦之者光武之在河北嶇崎於封豕長蛇之間瞠目裂眥更相雄長積甲成山積血成川積气成云積聲成雷九流混淆三綱反易𨿽十家之市無寜居者則光武何所恃哉亦恃其撥亂之志而已光武之志以皇天全付所覆於我有漢今乃分幅裂淪於盜賊此子孫之責也責之所在𨿽有登天之難不敢辭𨿽有暴虎之厄不敢避𨿽蹈水火之危不敢回奮然直前以償吾祖宗之所負必使吾祖宗之舊物咸復其初然後吾責始塞焉此志一立故𨿽處一郡之地而示天下之廣慷慨奮飛气幹雲霄撥亂之志蓋肇於此矣方其志之未立則一郡至小而羣賊之地奚啻十倍吾眾至少而羣賊之兵奚啻十倍恢復之功猶捕風系影若不可期者及旣有其志則規模先定機謀先立兆之於前而必之於後若靑若齊若蜀若楚若越皆吾志中之一物也若盆子若王昌若嚚述若步若豊皆吾志中之臣僕也彼方繕塞置戍而不知吾已破之於堂上彼方峩冠被衮而不知吾已縛之於胸中是以論光武克復郡縣之迹則有難易焉有先後焉若夫光武恢復之志則一披輿圖而三萬里之幅員皆入於靈府豈嘗得一邑而始思得一州得一州而始思得一郡大矣哉光武之志也斯其所以祀漢配天下不失舊物歟厥後建武二十二年匈奴又薁日逐王比遣使奉匈奴地圖二十四年比欵五原塞願爲藩蔽乃立之爲南單於俾預藩臣之例是知光武有一天下之志非特輿地圖之所紀皆爲臣妾而匈奴地圖之所紀亦爲臣妾焉則志也者其撥亂濟世之樞極與故述之以告來者

博古圖序

觀物者必於其會缾水知天下之冰堂下之陰知日月之行理則同然然未若廣川大陸會三光五嶽之气明辟晦轇轕降升一攬而盡陰陽舒慘之變也堙壘沈鼎頺跌僕碣布濩於莽蒼之濵余欵墜刻流落人間財以賄几案娛賔客而止耳自歐陽文忠公始合而輯之和者踵武靖康之後皆有錄無書吾友昭武李丙仲南父講肄論述之餘采擷裒積越二十年而天下聞碑名迹舉集其門肇夏后氏竟五季著錄千卷百世之消息盈虛斂然具見於緗帙之上愈逺愈簡愈簡愈眞天摹神畫不落斵雕太古之遺風可挹也文𨿽日縟體𨿽日備而渾灝之气實行乎其中三代之損益可知也下此則廣者狹者淳者漓者肆者揚者有萬不同蓋莫不與時偕也𨿽其搴羣絕軰號爲獨出一時反復觀之要亦不能出也書在六藝爲末於其萃聚則有大者焉物之會其可觀也哉予嘗有幽憂之病胸次偪側往從仲南父引捲徐展鼒鼎之潤篆籀之光映發左右爽然神解竊意古人不必親相與言者殆如是固未易以玩物訾之也其他如正歷紀定世系刋疆域之誤砭官制之舛存容典之舊裨凡將之缺尙非一條在取之者如何耳至於聚散之相尋也珍怪之無涯也晤賞之不可遂而極也心思之不可囿而滯也仲南父則旣知之矣

春秋講義序

學欲切而思欲近吾夫子作春秋蓋以深切自命而傳經者亦謂撥亂世反之正莫近春秋君子將用力於切近之地置是經其何從者某嘗讀是經矣降隠訖哀閱君十二其褒者旣往之功也其貶者旣往之罪也其國其爵其氏其名皆旣往之陳迹也終日曆數古人之臧否而我無與焉不識所謂切近者果何等語意者夫子之褒貶借古而警今耶生同世居同裏榮悴休戚尙有旁觀平睨漠然而不見者況用賞罰於冢中枯骨若今人何聖人之作經殆不如是也然則春秋所謂切近者豈無所在耶通古人爲一時合彼已爲一體前如後應彼動此隨然後我吾夫子之筆削本非爲他人設苟尙有絲髮之敝判然以爲二物矣經非疏我而我則疏經盍內訟我之未近不當妄疑經之逺也其始學者也切近用力之地何足以知之敬因諸君問津焉

戊午讜論序

朱晦翁

君臣父子之大倫天之經地之義而所謂民彛也故臣之於君子之於父生則敬養之沒則哀送之所以致其忠孝之誠者無所不用其極而非虛加之也以爲不如是則無以盡乎吾心云爾然則其有君父不幸而罹於橫逆之故則夫爲臣子者所以痛憤怨疾而求爲之必報其仇者其志豈有竆哉故記禮者曰君父之仇不與共戴天寢苫枕幹不與共天下也而爲之說者曰復讐者可盡五世則又以明夫𨿽不當其臣子之身而苟未及五世之外則猶在乎必報之域也𨿽然此特庶民之事耳若夫有天下者承萬世無疆之統則亦有萬世必報之仇非若庶民五世則自髙祖以至孫親盡服窮而遂已也國家靖康之禍二帝北狩而不還臣子之所痛憤怨疾𨿽萬世而必報其讐者蓋有在矣太上皇帝受命中興誓雪父兄之辱𨿽其間亦或爲姦謀之所前郤而聖志益堅至於紹興之初賢才並用綱紀復張諸將之兵屢以防告恢復之勢蓋已什八九成矣金人於是始露和親之議以沮吾計而宰相秦檜歸自朔廷力主其事當此之時人倫尙明人心尙正天下之人無賢愚無貴賤交口合詞以爲不可獨士大夫之頑鈍嗜利無恥者軰起而和之淸議不容詬詈唾斥欲食其肉而寢處其皮則其於檜可知矣而檜乃獨以梓宮長樂借口攘卻眾謀熒惑主聽然後所謂和議者翕然以定而不可破自是以來二十餘年國家忘仇敵之寇而懷晏安之樂檜亦因是借外權以專寵利竊主柄以遂姦謀而向者冒犯淸議希意迎合之人無不夤緣驟至通顯或乃踵檜用事而君臣父子之大倫天之經地之義所謂民彛者不復聞於縉紳之間矣士大夫狃於積衰之俗徒見當時國家無事而檜與其徒皆享成功無後患顧以忘讐忍辱爲事理之當然主議者慕爲檜遊談者慕爲徒一雄唱百雌和之癸未之議發言盈廷其曰金世讐不可和者尙書張公闡左史胡公銓而止耳自余蓋亦有謂不可和者而其所以爲說不出乎利害之間又其餘則𨿽平時之賢士大夫慨然有六千里爲讐人役之嘆者一旦進而立乎廟堂之上顧乃惘然如醉如幻而忘其疇昔之言厥或告之則曰此處士之大言耳嗚呼秦檜之罪所以上通於天萬死而不足以贖者正以其始則唱邪謀以誤國終則挾敵勢以要君使人倫不明人心不正而末流之獘遺君後親至於如此之極也夫惟三綱不立是以眾志無所統系而上之人亦無所慿借以爲安斯乃有識之士所爲長慮卻顧而凜然以寒心者而說者猶曰姑以眾論之從違而卜事理之可否則今日士大夫是和者之多蓋不下前日非和者之眾也獨安得以前日之不可而害今日之可哉嗚呼是亦未知前日人倫之明而今日之不明前日人心之正而今日之不正也且若必以人之眾寡爲勝負則夫所謂士大夫是和之多者又孰若六軍萬姓之爲多耶今六軍萬姓之言則是二公之言而已蓋君臣父子之大倫天之經地之義而所謂民彛者其於世也有明晦其在人也無存亡是以𨿽當頽壊廢弛之餘邪議四起無復忌憚而亦不能斬伐銷鑠使之無也柰何不聽於此顧反決得失於前日所謂頑鈍嗜利無恥者之餘謀此已墜之三綱所以未能復振已隳之萬事所以未能復理而上之人終亦未能有所慿借以成安彊之勢也今南北再懽外無事迂愚左見所謂萬世必報之仇者固已無所復發其口矣竊伏田間不勝憤嘆因讀魏元履所敍次戊午讜議爲之慨然流涕蓋傷其禍殃自此始也懷不能已姑論其始終梗防如此以發明元履所爲敍次之意並以致艸野孤臣畢義願忠之誠謀國者倘有取焉則猶足以禆廟謀之萬一而非區區所敢望也乾道攺元六月戊戌新安朱某序

詹事王公梅溪集【代劉共父作】

朱晦翁

知人之難堯舜以爲病而孔子亦有聽言觀行之戒然以予觀之此特爲小人設耳若皆君子則何難知之有哉蓋天地之間有自然之理凡陽必剛剛必明明則易知凡陰必柔柔必暗暗則難測故聖人作易遂以陽爲君子陰爲小人其所以通幽明之故類萬物之情者𨿽百世不能易也予嘗竊推易說以觀天下之人凡其光明正大疏暢洞達如靑天白日如髙山大川如雷霆之爲威而雨露之爲澤如龍虎之爲猛而麟鳳之爲祥磊磊落落無纎芥可疑者必君子也而其依阿淟涊回互隠伏紏結如蛇蚓鎖細如蟣虱如鬼蜮狐蠱如盜賊詛祝閃倐狡獪不可方物者必小人也君子小人之極旣定於內則其形於外者𨿽言談舉止之防無不發見而況於事業文章之際尢所謂粲然者彼小人者𨿽曰難知而亦豈得而逃哉於是又嘗求之古人以驗其說則於漢得丞相諸葛忠武侯於唐得工部杜先生尙書顏文忠公侍郎韓文公於本朝得故參知政事範文正公此五君子其所遭不同所立亦異然求其心則皆所謂光明正大疎暢洞達磊磊落落而不可揜者也其見於功業文章下至字畫之防蓋可以望之而得其爲人求之今人則如太子詹事王公齡其亦庶幾乎此者矣公始以諸生對防庭中一日數萬言被遇太上皇帝親擢以冠多士遂取其言施行之及佐諸侯入冊府事今上皇帝於初潛又皆以忠言直節有所禆補上亦雅敬信之登極之初卽召以爲侍禦史納用其言公知上意以必復土疆必雪讐恥爲己任其所言者莫非修徳行政任賢討軍之實而於分別邪正之際尢致意焉尋以邊兵失律廷議不咸上疏自劾除吏部侍郎不拜去爲數郡布上恩卹民隠早夜孜孜如饑渴嗜欲之切於已去之日民思之如父母其處閨門居鄕黨則又親親敬故隆信義務惇朴𨿽家人孺子亦皆藹然有忠厚亷遜之風平居無所嗜好顧喜爲詩渾厚質直懇惻條暢如其爲人不爲浮靡之文論事取極己意然其規模宏濶骨骼開張出入變化俊偉神速世之盡力於文字者往往反不能及其他片言半簡𨿽或出於脫口肆筆之餘亦無不以仁義忠孝爲歸而皆出於肺腑之誠然非有所勉彊慕效而爲之也蓋其所稟於天者純乎陽徳剛明之气是以其心光明正大疎暢洞達無有隠蔽而見於事業文章者一皆如此海內有志之士聞其名誦其言觀其行而得其心無不斂衽心服至於小人𨿽以一時趨向之殊或敢巧爲謗詆然其極口不過以爲迂濶近名不切時務至其大節之偉然者則不能有以毫髮防污也然則公於五君子者迹𨿽未必同而心實似之故自其布衣時嘗和韓詩數十百篇守番及防則又適在葛杜顏範之遺墟皆嘗新其祠宇以致其歆慕之意蓋亦毎自比焉嗚呼公之必爲君子蓋不待孔孟堯舜而知之矣予昔官中祕直西省皆得與公爲僚辱公知顧甚厚及來守建康則公歿幾十年而其子聞詩適官府下相與道舊感慨戱欷一日出公遺文三十二卷屬予序之予蓋三復焉而拊捲太息也公之行事今某官莫侯子齊旣狀之而故端明殿學士汪公聖錫取以志其墓矣故予因不復著獨論其心如此列於篇端以告天下之士使有所謂光明正大疎暢洞達者言之凜凜初未嘗隨死而亡也以是勝私起懦而相與師慕其萬一在朝廷則以犯顏納諫爲忠仕州縣則以勤事愛民爲職內外交修不遺餘力使君徳日躋於上民生日遂於下國步安彊隠然有恢復之勢則公𨿽云亡而其精爽之可畏者爲無憾於九原矣嗚呼其亦可悲也夫聞詩亦好學有立能守其家云年月日建安劉珙序

石曼卿詩集序

石守道

詩之作與人生偕者也函愉樂悲郁之气必舒於言能者材之傳於律故其流行無窮可以播而交鬼神也古之有天下者欲知風教之感气俗之變必立官司采掇而監聽之由是張弛其務以足其所思乃能享世長久獘亂無由而生厥後官廢詩不傳在上者不復知民之所向故政化顚沛治道忘矣詩之於時蓋亦大物於文字尢爲古尙但作者才致鄙廹不揚不入其域耳國朝祥符中民風豫泰而操筆之士率以藻麗爲勝惟曼卿與穆參軍伯長自任以古道作之文必經實不放於世而曼卿之詩又時震奇秀發蓋能取古之所未至托諷物象之表警時鼓眾未嘗徒設𨿽能文者累數百年不能卒其義獨以勁語蟠泊防而終於篇而復气橫去意舉飄出章句之外學者不可尋其屏閾而彷佛之其詩之豪者與曼卿資宇軒豁遇事輒詠前後所爲不可計其逸忘而存者才三百餘篇古律不與分爲二冊一日觴予酒作而謂予曰子賢於文而又知詩能爲我敍詩乎予應曰諾遂有作欲使觀者知詩之原故卒於用而已矣

送龔鼎臣序

石守道

山陽龔輔之學爲古文問文之旨魯人石介對曰夫與天地生者性也與性生者誠也與誠生者識也性厚則誠明矣誠明則識粹矣識粹則其文與以正矣然則文本諸識矣聖人不思而得識之至也賢人思之而至識之幾也詩易書禮春秋而爲中動而爲法思之而至也至者至於中也至於法也至於中至於法則至於孔子也至於孔子而爲極焉其不至焉者識雜之也甚者爲楊墨爲老莊爲申韓爲鬼物識雜之爲害也如此輔之將學爲文厚乃性明乃誠粹乃識確乎不可移嚴乎不可嘩也直乎不可屈也一焉於聖人而妖惑邪亂之气無隙而入焉於斯文也其庶幾矣然道知之不爲難守之爲難守之不爲難行之爲難行之不爲難久之爲難夫知之守之行之久之不爲難篤之爲難知之不篤不能守也守之不篤不能行也好之不篤不能久也久之不篤不能行也行之不篤不能久也久之不篤不能終也守之以誠而持之以篤惟輔之勉矣輔之且往仕於孟州因以爲離別之贈云

送方希則序

防莊以紳笏爲柴柵班伯以聲名爲韁鎖夫軒裳輝華人之所甚欲彼豈惡之耶蓋將有激云爾是以君子輕去就隨捲舒富貴不可誘故其气浩然勇過乎賁育毀譽不以屑其量恬然不見於喜慍能及是者達人之節而大家之方乎希則茂才入官三舉進士不利命乎數奇時不見用宜其夷然拂衣師心自往推否泰於消息輕寄物之去來淵乎其大雅之君子而防類於昔賢者乎余自來上郡寓謁捨化衣京塵穿履金門再見春矣防天子方向儒學招徠俊良開賢科命鄕學而四方之傑賫貢函諸公舉者十百千數余𨿽後進晚出而掎裳摩跌攘臂以遊其間交者固已多矣晚方得君傾蓋道途一笑相樂形忘乎外心照乎內𨿽濠梁之遊不若是也未幾君召試中臺以枉於有司奪席見罷縉紳議者咸傷寃之君方澹乎衝襟竟於使人不能窺也後數日賫裝具舟泛然東下以余辱交者索言以爲贈夫恢識宇以見乎逺窮倚伏以至於命此非可爲淺見寡聞者道也希則達人爾可一言之昔公孫嘗退歸鄕人再推射防遂第一更生書十年每聞報罷而終爲漢名臣以希則之資材識業而沈宜欝堙者豈非天將張之而固翕之耶不然何邅回而若此也夫良工晚成者器之大後發先生者驥之良異日垂光虹霓濯髮云漢使諸儒後生企仰而不暇此固希則褚囊中所畜爾豈假余詳言之哉觴行酒半者坐皆欲去操觚率然詞不逮意同年景山欽之識之亦賦詩以爲別則祖離道舊之情僃之矣此不復云

送寥倚歸衡山序

歐陽永叔

元气之融結爲山川山川之秀麗稱衡湘其蒸爲云電其生爲杞梓人居其間得之爲俊傑秀才生於衡山之陽而秀麗之精英者得之尢多故其文則云霓其材則杞梓始於鄕進士舉於有司不中遂遊公卿間所至無不虛館設席爭以禮下之今永興太原公雅識沈正器君尢深初其鎭秦川也請君與俱行遂移函闗以覽秦都則西方士君子得以承望乎風采矣凡居秦幾嵗而東將過京師以歸予嘗以上計吏客都中識君於交逵辱之以友益當君之西也獲餞於國門及夫斯來又相見於洛道語故舊數日乃行夫山川固能產異物而不能畜之者誠有利其用者爾今君之行也余疑夫不能久畜於衡山之阿也

胡宗元詩集序

黃魯直

士有抱靑雲之器而陸沈林臯之下與麋鹿同羣與艸木共盡獨托於無用之空言以爲千載不朽之計謂其怨耶則其言仁義之澤也謂其不怨耶則又傷己不見其人然則其言不怨之怨也夫寒暑相推艸木與榮衰焉慶榮而弔衰其鳴皆若有謂虫是也不得其平則聲若雷霆澗水是也寂寞無聲以宮商考之則動而中律金石絲竹是也維金石絲竹之聲國風雅頌之言似之澗水之聲楚人之言似之至於虫之聲則末世詩人之言似之今夫詩人之玩於詞以文物爲工終日不休若舞世之不知者以待世之知者然而其喜也無所於逄其怨也無所於伐能春能秋能雨能暘發於心之工伎而好其音造物者不能加焉故余無以命之而寄於候虫焉淸江胡宗元自結髮迄於白首未嘗廢書其胸次所蔵未肯下一世之士也前莫挽後莫推是以窮於丘壑然以其老於翰墨故後生晚出無不讀書而好文其卒也子弟門人次其詩爲若干卷宗元之子遵道嘗與予爲僚故持其詩來求序於篇首觀宗元之詩好賢而樂善安土而俟時寡怨之言也可以追次其平生見其少長不倦忠信之士也至於遇變而出奇因難而見巧則又似予所論詩人之態也其興托髙逺則附於國風其忿世疾邪則附於楚詞後之觀宗元詩者亦以是求之故書而歸之胡氏

送楊循義序

陳瑩中

太虛無形寂然不動而天地氤氳之气循環升降屈伸聚散未嘗休己人之於道知氤氳之不異而不已則義發於仁可勝禦哉知鬼神之情狀與天地相似而不違其惟大人乎湛乎其止也浩乎其動也其止也順其動也健所以立行乎天地之中者謂之易所以立人之道也謂之仁謂之義實一而名二體混而才三莫不有乾坤之義焉義之爲義其大如是大則無外也而告子外之其名之異昧其實之同而仁之與義間不合矣禹稷顏回一竆一達其仁同其地異易地以觀之則時措之宜所以爲同也烏乎同哉各行吾敬同乎宜而已矣一竆一達存乎命措而皆宜存乎義命義合一存乎理存理之學致曲不貳洞明俱炤習焉而察之行之而未宜也則徙焉而已不徙則不精不精則不足以致用循而集之當以其序將以精義而吝不知徙則滯於有方之地終以不化而已矣故曰義仁之動也流於義者於仁或傷仁體之常也過於仁者於義或害然則義或傷仁仁或害義是皆固而不化者之病勿吝而徙焉斯得藥矣聚有妄之毒雜君臣之品而反攻無妄非瞑之藥其何以止膏肓乎可藥而吝可止而進何如其義譬如累土爲山習之孜孜不息𨿽百仞之崇可指日而成然其所孜孜而爲者是仁義之山乎非仁義之山乎功虧一簣所宜戒也然有孜孜乎彼未成一簣而宜止者如曰我功垂成曷可虧乎力防之終之以不倦止乎遂非之地而其進益鋭蓋必進至於無可柰何而後己習坎之坎不捨晝夜盈科而後進其進豈如是哉丘陵學山不至於山止乎自畫之分爾習坎之坎不捨晝夜以必進爲賢以不攺爲是以無可柰何爲終流防之傷甚至於告子之禍曽不若丘陵之弗進博奕而不已者也是故進吾之善而不善自止見彼不善而其善將進闔辟無二理進止無殊習天下亹亹而不竆夫子循循而不倦其教也而已矣舜之徒孜孜焉跖之徒亦孜孜焉其進同其爲異爲跖而垂成者能徙而適舜則述循循之義將受之乎拒之乎觀太虛循環之義存文王在帝之仁習中庸時措之宜曰損曰益曰益曰損方止方進方進方止無適也無莫也比義而已焉不在養吾浩然之气乎必有事焉勿忘勿助非急辭之所能致也在瞬養息存而已矣某以仁義之說溺於詖陷固而不化者爲日已多防橫渠先生直攻其獘則詖陷內傷愈久愈固而自還之路終茅塞矣棄書積於垂成覆新陷於平地旣逺且復黙懷暮覺之愧可勝嘆哉隨義聞善於庭淵源深逺其於動靜光明之道纓冠閉戶之宜聞之久而肄之熟矣今執謙養晦下問不能豈克己之學當如是乎顏何人哉晞之則是某方畏仰不暇其何以益髙明乎聊頌先覺余編之頌述而贊之以致老愧欣慕之心

五百家播芳大全文粹卷一百七

欽定四庫全書

五百家播芳大全文粹卷一百八

宋魏齊賢

葉芬同輯

碑

君子鄕

夫民之善惡系君之教化其來久矣堯舜之民比戶可封化而爲善也桀紂之民比屋可誅化而爲惡也影響之驗固亦昭然自粹徳云亡澆風日浸禮義冰消姦邪曼滋忠讜之人囚聲鎖气讒毀之士鼓舌張賾周防文武之風魯有定哀之亂摩肩觸目例自儉民君子之人存乎名號而已衛康叔之後也遺風故典坦然未沈志士仁人往往而在蘧瑗莊故其儕也𨿽君臣離道父子爭國不至殞墜賢人之力邪故其語曰衛多君子降及後世以爲鄕也禮義尢新淳和未散蘊徳抱義蓄道戴仁牧防樵兒綽有夷齊之行嬰兒耆老咸遵鄒魯之風祥麟在郊威鳯來朝防沙影絕猿鶴音交我鄕之鳥獸也荊棘不生蘭茞爭榮寒竹挺操淸松褭聲我鄕之艸木也罾繳不設罝罘不陳麛卵遂性飛走全身鰥寡惸獨怙怙忻忻所以見我鄕之仁威儀容止惇惇濟濟執讓中規尊卑有齒君君臣臣父父子子所以知我鄕之禮惟禮與行君子之仁也是知反道敗徳賊殘仁者不可以入於我鄕矣然周室旣危衛邦亦亂蓋仲尼居之故羣賢聚之衛之多名自玆而得亦猶水石有珠玉輝媚生焉嗚呼舉世亂烝民姦眾皆無之我獨存之以爲鄕民旌其善也善則善矣未能盡矣豈若我後之徳一家六合至徳廣被美化大行君子之風布於八表又豈獨於一鄕哉某防師君子之行長經君子之鄕復念亂世則鮮彼一時也此理則眾此一時也頌我皇澤謹述銘云

黯慘穹民離國空何子能孝何臣敢忠敗壊至徳隳頹古風未見君子憂心忡忡周室艱危衛邦未衰拯禍扶亂揚英集奇社稷之臣邦家之基旣見君子我心則夷周社旣荒道及徳亡豈弟君子止於一鄕我道旣昌禮昭樂彰樂只君子徧於八方世之昏亂賢人則鮮逺害全身耕山釣岸世之文理賢人眾起抱義戴仁盈衢塞裏夫何此鄕獨稱君子

壽域碑

王元之

古聖人之營壽域也非土木非版築不金乎城不湯乎池晝無鍵而開夜無柝而擊東西不吾戎夷南北不吾蠻地五嶽其雉堞四溟其溝隍天其離合我其扄鐍春秋啟閉我其門戶入是域也幼者𨿽𨿽壯者怡怡老者熈熈悉無中絕咸躋上壽故謂之壽域焉得非道爲土木徳爲版築仁乎城義乎池慈乎雉堞愛乎溝隍恭乎扄鐍儉乎門戶使風雨不能毀矢石不能攻髙低侔老氏之臺廣衺法華胥之國崇崇焉屹屹焉信善建而不防者也洎霸道其昌皇風不競則必麗法令爲風雨以毀之興賦役爲矢石以攻之壽域之基忽焉委地於戱域之壊也若民命何於是賤谷帛貴金玉盜賊蜂起攘奪角張刑巢蔽空憲网絡路壽域之民有以法而死者

【闕】

開拓疆場肆攻侵伐

鋒鏑雪瑩卒乘鱗差鯨【闕】

蠶食張【闕】壽域之民有以兵而死者陰陽舛錯气悖亂【闕】

淒煙蒸霧瘴興瘥作疹發癘成妖壽域之民有以夭而死者毒螫孔熾猛鷙暴興山防搏人水虫射影海躍蛟螭陸走蚖蝮壽域之民有以橫而死者由是王者患民之無壽也舉引年之典行養老之風乞言於東序展禮於西庠又謂老者非帛不暖於是乎錫之以繒防非肉不飽於是乎錫之以肴胾非車不安於是乎錫之以幾杖斯亦得其末而失其本矣殊不知民之壽夭系君之政教其有影響爾其或捐金於山沈珠於泉禁不急之務棄難得之貨君徳尙儉人心反淳則無法死者矣干羽舞堦戈矛倒載蔵不祥之器崇止敵之基我國無外斯民不爭則無兵死者矣爕理律曆端正節舉授時之典興除害之利六气斯順兆人克寜則無夭死者矣貢金於逺方鑄鼎於中夏示不若之物免逄防之患彼怪斯露厥人用康則無橫死者矣夫如是則域不築而自成人不憂而自壽也今我後道徳慈愛行之於上法兵夭橫絕之於下游巍巍乎蕩蕩乎壽域復成於今世矣某亦壽域中之一民耳知我帝力得無述焉碑者悲也悲域之中廢也頌域之再興也其辭曰

古之域築道樹徳民欲夭兮安得後之域基姦址賊民欲壽兮不獲我聖人兮復於古昔

陵母碑

凡言古之賢母者鮮不以孟子之親陶公之母爲首稱爾咸謂其斷機勤學截髮迎賔之最也嘻二母之賢率不過勉文學幹祿位奮身丰家揚名立言而已其有效忠貞之節挺剛烈之風金堅赤心芥視死命殺身於亂世致子於明朝者陵母之謂乎昔秦之興其猛如虎鼓吻張賾七國皆懼及秦之亡其駭如鹿走野奔原羣凶競逐爰有劉項干戈勃興四溟波湧八極云騰乾坤爲之動蕩嶽瀆爲之分崩黔首無主惶惶兢兢大寶之尊知歸於何所矣尙願天輔有徳民懷有仁旣殛之以暴秦終授之於炎漢初離豊泗【闕】

函果闗項而授【闕】

項氏於【闕】有戰攻之意復【闕】

爲仇敵之邦然而沛初【闕】

自用故楚失之以範增漢得之以王陵彼折

羽翼我全股肱項氏計屈驅陵母以招之母謂漢取以徳知其必克項取以力知其弗獲對使仗劍气雄詞眞義血沃地忠魂貫空寜忍愛以割慈不棄同而卽異陵以之而絕望漢以之而得賢卒使陵忠而事君榮分萬戶煌煌焉名冠於漢史赫赫焉功髙於漢庭與夫斷機截髮者何其遼哉論者曰周有十亂文母在焉陵母之功其次矣余謂不然且文母也子有西伯之封臣有九人之助來周之王取受之昏如反掌矣又胡難哉陵匹夫也母老姥也識漢之聖明嫉項之彊暴對陣前之效死俾沒後之成名豈伊區區文母得任耶式昭盛業遂述銘曰

母之衣冠乃婦人兮母之剛烈如忠臣兮𨿽有愛子不爲親兮伏劍而死不惜身兮母之容兮乃老姥兮母之量兮識明主兮抗對項氏曽無怖兮伏劍而死甘爲虜兮婦人之服衣以衾兮有忠有烈男子之心兮男子之服冠兮蓋兮惟佞惟邪婦人之態兮吁嗟姦臣無節防兮

銘

克齋銘

張敬夫

夫子告顏子以克己復禮爲仁揚子云曰勝己之私之謂克子云蓋未知所以爲克者故其言廹切而不近廣漢張某曰夫子所以告顏子乃終之之事學者必卓然有見而後可以用力於克也淸江陳擇之燕居之齋曰克敢衍其義而爲之銘惟人之生父乾母坤允受其中天命則存血气之萌物欲斯誘日削月朘意鮮能久越其云爲匪我之自營營四馳擾擾萬事聖有謨訓克己是宜其克伊何本乎致知其致伊何格物是期動靜以察晨夕以思良知固有匪緣事物卓然獨見我心皎日物格知致萬理可竆請事克己日新其功莫險於人欲我其平之莫危於人心我其安之我視我聽勿蔽勿流我言我動是出是由涵濡泳遊不競不絿允蹈彛則靡息厥修逮夫旣克曰人而天悠久無疆匪然而然爲仁之功於斯其至我稽古人其惟顏氏於穆聖學具有始終循循不捨與天同功請先致知以事克己仁逺乎哉勉旃吾子

艮齋銘

張敬夫

艮齋建安魏元履燕居之室也在易艮爲止止其所也其嘗考大學始終之序以知止爲始得其所止爲終而知止則有道矣易與大學其義一也敬爲之銘物之感人其端無竆人爲物誘欲動乎中不能反躬殆滅天理聖昭厥猷在知所止天心粹然道義俱全是曰至善萬化之原人所固有曷自違之求之有道夫何逺而四端之著我則察之豈惟慮思躬以達之工深力到大體可明匪由外鑠如春發生知旣至矣必由其知造次克念戰兢自持事物𨿽眾各循其則其則匪他吾性之徳動靜以時光明篤實艮止之妙於斯爲得任重道逺時不我畱嗟我同志勉哉勿休繄我小子懼勿克力咨爾同志以起以掖

敬齋銘

張敬夫

乾道四年建安劉公自樞密庭出鎭豫章辟室於聽事之側朝夕燕處扁曰敬齋廣漢張某聞而嘆曰公之志逺矣夫敬者宅心之要而聖學之淵源也敢爲之銘以廣公意銘曰天生斯人良心則存聖愚曷異敬肆是分事有萬變統乎君心一頹其綱冺焉絲棼自昔先民修已以敬克持其心順保常性敬匪有加惟主乎是履薄臨深不昧厥理事至理形其應若響而實卓然不與俱往動靜不違體用無忒惟敬之功協乎天徳嗟爾君子敬之敬之用力之久其惟自知勿憚其艱而或怠遑亦勿廹切而以不常毋忽事物必精吾思察其所發以防於防忿欲之萌則杜其源有過斯攺見善則遷是則天命不遏於躬魚躍鳶飛仁在其中於焉有得學則不竆知至而至知終而終嗟爾君子勉哉敬止成己成物匪曰二致任重道逺其端伊邇毫釐有差繆則千里惟建安公自力古義我作銘詩以諗同志

主一齋銘

張敬夫

成都範文叔以主一名其齋予嘉其志爲銘以勉之人之心一何危紛百慮走千岐惟君子克自持正衣冠攝威儀澹以整儼若思主於一復何之事物來審其幾應以專匪可移理在我寜彼隨積之久昭厥防靜不偏動靡違嗟勉哉自邇卑惟勿替日在玆

防齋銘

張敬夫

番陽余端防請予銘防齋至於再三予未有以言也他日因有感於果行育徳之義乃爲之辭曰乾坤旣畫八卦是生八卦相乘萬象以明下坎上艮其卦曰防其防伊何源泉在中泉之始萌其行未逹𨿽則未達而理孰遏君子體之於以果行黽勉躬行動畏天命泉之始萌其勢則止止乃日澄源源遏已君子體之於以育徳篤敬不渝靜保天則惟養於中大本攸立惟敏於外達道攸飭內外交修相湏以成久而有常則能日新我銘防齋敢越斯義惟言之難實以自厲凢百君子有觀於斯毋忽乎近尙其懋之

惇復齋銘

張敬夫

復卦之義以初爻爲重於畫爲陽於義爲善於人蓋君子之道也二比於初故爲休復四應於初故爲獨復而三之頻復而厲則以其非比非應開其遷善而危其屢失也上之迷復而凶則以其處極而最逺往而不返也觀諸此可以見初爻爲重矣然則五之惇復柰何五體順而居中以中自考者也故爲惇篤於復夫能惇篤於復宜曰吉曰亨矣而獨曰無悔柰何旡悔者戒詞也以其柔而逺於陽故爲之戒詞謂如是乃無悔也南徐陳希顏舊名其齋曰惇復嵗壬辰與予相遇於長沙屬予銘予知希顏有取於儆戒之意也爲之銘曰惟聖作易研防極深惟卦有復於昭天心六爻之義各隨所乘其在於五惇復是明其惇如何篤志允蹈順保其中而以自考我觀爻義厥有戒詞君子體之敬戒是資人欲易萌天理難存毫釐之間消長所分凢百君子柰何不敬祗於夙宵以若天命惟積惟久匪俟乎外敢曰無悔庶幾寡悔

厲齋銘

呂伯恭

參政周公名陳亮同甫之室曰中陳子事斯語而知其難更榜以厲厲也者所用力而擇乎中也其友呂某爲之銘曰溯流之舟挽之猶遲下阪之車柅之猶馳木火金水燥濕不齊有習有積有居有移亦旣用力蘄適厥宜凢此數者蓋陰乘之潛有所贅黙有所虧是過不及察之甚防凜乎其嚴岌乎其危匪曰設戒理則如斯不將不迎不畱不處敬而無失大中之矩

恕齋銘

呂伯恭

實理難精實徳難居實責難受實病難除實知其難於人則寛惟實惟寛惟恕之端天地變化艸木蕃蕪賾厥實然可求其故陳子作齋侑坐有勒匪尙其通亦尙其塞

敬業齋銘

黃魯直

漫遊者日失一日敬業者不速而疾

尙友齋銘

黃魯直

今之君子吾旣與偕昔者吾友舜何人哉

優仕齋銘

黃魯直

君子無一日不學也豈惟日哉無一時不學也豈惟時哉無湏臾不學也學哉身哉身哉學哉

耘業齋銘

孫仲益

臨川鄒氏世以儒學名家而次魏好書尢篤日孳孳焉專求其所好文章淸麗有典則如其爲人嘗治一齋叢書其間名之曰耘業取韓公詩所謂勉哉耘其業以代嵗晚收之意而以書抵故人孫覿徵銘銘曰我行其野原田膴膴蓬艾生之化爲艸莽牛山之美在物皆然若是濯濯夫豈其天孰亂吾苗非其種者滅裂報予固其所也我有尺宅聖王之田種徳藝善豈曰無年大哉心乎不能以寸誠而明之與天地凖異端曲學非聖之書逃墨逃楊卒歸於儒菑之辟之斂華遮實采采新田有菀其特我倉旣盈三百維囷紅腐相因以發陳陳

敬齋銘

朱晦翁

正其衣冠尊其瞻視潛心以居對越上帝足容必重手容必恭擇地而蹈折旋蟻封出門如賔承事如祭戰戰兢兢防敢或易守口如瓶防意如城洞洞屬屬毋敢或輕不東以西不南以北當事而城靡他其適勿貳以二勿叄以三惟精惟一萬變是監從事於斯是曰持敬動靜無違表裏交正須臾有間私欲萬端不火而熱不冰而寒毫釐有差天壤易處三綱旣淪九法亦斁於戲小子念哉敬哉墨卿司戒敢告靈臺

至樂齋銘

朱晦翁

呻吟北牕气郁不舒我讀我書如病得蘇容問此書中作何味君乃嗜之如此其至趣爲子語無味乃然是有味者乃�乃羶天下之樂我不敢知至歐陽子乃敶斯詩我思古人實感我心惟曰愔愔式鉤且深

復齋銘

朱晦翁

萬物職職其生不窮孰其尸之造物爲工陰辟陽開一動一靜於穆無疆全體妙用奚獨於斯潛陽壯陰而曰昭哉此天地心蓋翕無遺斯辟之始生意闖然具此全美其在於人曰性之仁斂蔵方寸包括無垠有茁其萌有惻其隱於以充之四海其凖曰惟玆今眇綿之間是用齋戒掩身閉闗仰止義圖稽經協傳敢贊一詞以詔無倦

求放心齋銘

朱晦翁

天地變化其心孔仁成之在我則主於身其主伊何神明不測發揮萬變立此人極晷刻放之千里其奔非誠曷有非敬曷存孰放孰求孰亡孰有詘伸在臂反覆惟手防防謹獨玆守之常切問近思曰維以相

學古齋銘

朱晦翁

浦城周侯嗣恭葺其先大父徽猷公所作學古齋以教齊宗族子弟新安朱某爲題其榜周侯又來請銘則推其意乃作銘曰相古先民學以爲己今也不然爲人而已爲己之學先誠其身君臣之義父子之仁聚辧居行毋怠毋忽至足之餘澤及萬物爲人之學然春華誦數是力纂組是誇結駟懷金煌煌煒煒世俗之榮君子之鄙惟是二者其端則微眇綿弗察胡越其歸卓哉周侯克承先志日新此齋以廸來裔此齋何有有圖有書厥裔斯何衣冠進趨夜思晝行咨詢謀度絕今不爲惟古是學先難後獲匪亟匪徐我其銘之以警厥初

敬恕齋銘

朱晦翁

陳師中讀書之室新安朱某題以敬恕且爲之銘曰出門如賔承事如祭以是存之敢有失墜己所不欲勿施於人以是行之與物皆春胡世之人恣已竆物惟我所便謂彼奚防孰能反是斂焉厥躬於墻於羮仲尼子弓內順於家外同於邦無小無大防時怨恫爲仁之功曰此其極敬哉恕哉永永無斁

明倫堂銘

朱晦翁

天敍有典非學弗明我作此堂大猷是經匪忠曷勸匪學曷程咨爾學子永觀厥成

薌林銘

孫仲益

兩浙轉運使右朝請大夫祕閣修撰向子堙博極羣書尙友千載治一室植眾香艸環之而讀離騷經其中自號薌林居士建炎末崎嶇兵亂轉徙江漢間年四十餘上書謝事徘徊玉笥之下滏水之湄登髙擇勝築室居焉藝蘭九畹采芝三秀千葩萬卉羅生堂戶蓋眞得所謂薌林者欣然咲曰孫興公賦遂初韓吏部賦復志皆謂此耶紹興五年詔起爲江東轉運使明年徙兩浙召見奏事勞苦甚寵因從容自言終老薌林之意上嘉嘆良久親書薌林二大字賜之龍文畫妙絕一時羣公在廷驚顧動色於戲盛哉未曽有也子諲侈上之賜移書屬某爲之銘銘曰肝膽一如薫蕕如臭鼻識妄聞交鑿交鬭蝍蛆甘帶蜣螂轉圜嗜痂臘防逐臭則然一國之香人所服媚君子好修紉之爲佩手授紫藟掉芙蓉旂蕙肴蘭借飲芳食菲芳菲滿堂薦馨在徳葵傾艸靡偃風就日帝闉九重孰播厥芬神交夢蘭甘余獻芹扁牓峩峩來從天上璧月珠星窺臨蕙帳天命不謟惟徳之符車過必式於公之閭

養源堂銘

黃魯直

李子作堂歐陽子名曰養源以成其福祿不知其源及所以養而問諸山谷山谷曰江出汶山其材濫觴其浸荊楚匪舟不航非以有源而受下流多故耶行潦之委盈溝壑少焉雨止立觀其涸故曰必淸其源源淸則流潔必深其源源深則流長是故有令徳者百世不忘李子進曰若夫其源旣得聞命矣敢問所以養之何如山谷曰智及十年則知蓺木持百年而不知蓺人智不保其身況其子孫欲其源淸且深其人

養浩堂銘

黃魯直

心者气之君气者心之將君之所愾將應如響心淵如淵气得其養夫惟气之於物憂則焦然怒則勃然羞則戁然懼則瞿然勞則癉然饑則瘁然酌其有餘不足而用其中爾乃浩然而浩然之主人風義凜凜白髮在堂雞鳴在寢兄弟雁行肴膳勸飲三子承學皆有英稟穆如淸風松竹交防富貴浮雲公但髙枕

駕說堂銘

黃魯直

仲尼之駕說矣玆儒將復駕其所說乎元元本本大道甚夷毋以曲學誘諸子以亡羊之岐

崆峒山銘

王元之

軒轅氏之爲聖也天下首冠足履者皆知之況通儒巨賢乎然則枉萬乘之駕不自爲尊也降匹夫之室不自爲辱也陟千巖之險不自爲勞也所以然者下風問道而已哉故放勲法之以師許由重華繼之以讓善捲文命宗之以尊子髙凡數帝者天下非不理也諸侯非不賔也兆民非不安也陰陽非不和也祥瑞非不致也所以孜孜於一山翁林叟者何哉蓋恐後世失尊賢好問之道爾聖人之用心也其有防乎泊去帝及王厥道漸防君以尊爲極臣以賤爲隔極則以下問爲恥隔則以上達爲患尊賤之不通上下之不安厥有萌矣然亦有審象於傳者謂之聖獵賢於渭者謂之明吐握於朝者謂之勤𨿽云道逾逺亦庶幾乎及王化下衰霸圖孔熾殉良之哀起逐客之議作髙祖一沛公也見奉春君箕踞而坐霍光一將軍也使蕭望之挾持而入遂使賢者抱道以思退不肖者忍恥以求進至有磨厲其唇吻詭怪其容儀耳囁嚅於閽寺之前趦趄於廊廡之下者朝佞夕媚髮白而不知其己者又何屑屑哉夫如是則抱帝王之道蘊經綸之材者老死空谷寂寞無聞未嘗降一尺之書飛一介之使矧肯辱萬乘而顧匹夫者哉斯後代不復於古也可痛惜哉是故首陽二老佐帝者也恥於王也乃去周而采薇商山四皓佐王者也恥霸者也乃去秦而茹芝豈無意於君耶無意於民耶蓋尊賤不通上下不交之至也嗚呼不自尊者取萬世之尊也自尊者取一時之尊也君天下者得無思耶某讀軒轅之紀嘉崆峒之請美徳垂成乃作歌其詞曰

崆峒之叟心豈聖兮軒轅聖也不自聖哉崆峒之叟目無明兮軒轅明也不自明哉崆峒之叟耳豈聰兮軒轅聰也不自聰哉寂寞巖隈孰爲來哉吁嗟後君得無鑑乎

王气臺銘

王元之

觀古之王者築靈臺視云物察气之吉凶知政教之善否理合天道垂休降祥則必日新其徳以奉之化失民心爲妖作沴則必夕愓其躬以懼之如是則變禍福而返災祥不爲難矣烏有築髙臺厭王气行巫覡之事禦天地之災者乎嬴政之有天下也始以利觜長距雞鬭六國而擅塲復以鉤爪鋸牙虎噬萬方而擇肉終以多蔵厚斂蠶食兆民而富國然後戍五嶺作阿房驅周孔之書盡向回祿惑神仙之術但崇方士收大半之賦則黔首豆分用三夷之刑則赭衣櫛比鯨鯢國政螻蟻人命原膏野血風腥雨膻六合敖敖上防求主天將使息肩於炎漢故望气者云東南有天子之气於是祖龍巡狩築臺以厭之殊不知民厭秦也防之於漢秦獨厭天厭民而自王乎向使築是臺告天引咎遷善樹徳封六國之嗣復萬民之業薄賦斂省徭役銷戈鎔兵朂玆稼穡誅髙斯之暴政修唐虞之墜典下從人望上答天意則王气不厭而自消矣劉項之族何由而興哉某遊丰沛間覩臺之舊址思古眺覽悵然有懷捉翰濡毫遂以爲銘曰

臺之築兮救秦之衰救之不得爲漢之基气之厭兮慮漢之昌厭之不得速秦之亡秦之厭漢其惟一身漢之厭秦乃有萬民髙臺巍峩王气氤氳秦政已矣漢徳惟新快快前古芒芒後塵故國蕪沒荒臺行春行人環睇惻愴斯文

厄臺銘

王元之

天地厄於晦防日月厄於薄蝕山川厄於崩竭聖人生而肖天地之貌稟日月之明鐘山川之粹得無厄所以虞舜厄於歷山帝禹厄於洪水成湯厄於夏臺文王厄於羑里我先生夫子厄於陳蔡其道一也於時周室卵危魯道靡潰仁義路絕奢僭源開列國用權蝟芒而起壊禮樂於糟粃視詩書於芻狗孩提王室糞壤儒風俎豆不修軍旅用事苟有衣逄掖而冠章甫者鮮不防防而刺之三綱五常蓋掃地矣夫子抱帝王之道處衰亂之世痛五教之大壊嫉四維之不張刳道徳爲舟航將欲濟天下之墊溺斵禮法爲耒耜將欲芟天下之荒穢故不程其力不顧其世聚三千之徒聘七十之國應機設教與世垂範然佩蘭於鮑肆孰聞其薰施法於亂主孰聞其政斯謂天柱將傾折建一指而扶之艱哉爲力乎故教不用於定哀位不崇於季孟遜詞於陽貨見忌於子西至於樹迹亦削而伐之況文行忠信果得用於世耶卒至於厭聖道絕糧於陳顏冉之徒餒目相視我先師則坦爾無悶怡然自居腹虛腸幹未始太息蓋聖人爲人也不爲己也憂道也不憂貧也但欲綴皇綱之絕緒辟帝道爲坦途酌三代禮文垂萬古典獻興彼王澤浸於生民苟道至於是𨿽不食而死顧何恨哉不然夫豈不知列國有膏梁之祿陪臣竊鐘鼎之食但有詭辭婉貌取之如拾芥豈獨區區乎六合中以寒饑而自苦耶聖人之用心也不其逺乎吁姦喉佞舌者圖一日之飫飽道醉徳者謀萬民之利故教不用乎時而用於今世位不顯於生前而顯於沒後何則祖述憲章之義雷行天地之間俾夫爲君父臣子者不可斯須而離也得非用於今世耶名載典籍身享廟食得非顯於沒世耶與圖一日之飫者又何遼哉某客在宛丘得斯臺之祉披榛訪古馳筆而銘詞曰

僭祿尸位沒則絕祀所謂伊人莫敖之鬼夫子恥之不其餒而飽徳醉義沒則垂世所謂伊人箕山之士夫子求諸可謂仁乎巍巍聖人生而道迍歷聘求合絕糧於陳箕山之士可齊其名莫敖之鬼且非其倫廟食不匱祀典未新我來舊國荒臺燐燐拂石勒銘徳聲益振

五百家播芳大全文粹卷一百八

欽定四庫全書

五百家播芳大全文粹卷一百九

宋魏齊賢

葉芬同輯

銘

折檻銘

王元之

朱云折檻之說凡知書者悉知之咸謂諫而必折彰忠節也折而不理旌直臣也靜黙厥由孝成未得任賢去衺之道何以旌其直臣哉張禹身爲帝師手執國柄一人仰之爲規矩諸侯系之爲慘舒內不能舉百揆之綱外不能振兆民之領懸邪道若前旒進巧言如黈纊蒙瞽君目聾蔽帝聰錮天下之良臣啞天下之諫口元延永始之間災眚屢見當時識者鮮不以王氏爲譏帝乃幸禹之私第議國之政事伺其一言以爲模範禹能陳正道以禦災祥戮佞臣而安宗社反以罕言命不語怪爲奏致成帝無慮王氏益驕洎民出謗詞止有憂色則必整衣冠露蓍蔡卦吉則喜兆凶則悲此豈翼贊之道耶手抉覆亡之機躬開弒逆之路是可忍也孰不可忍也於時云爲直臣身在下位觀莽之將亂嫉禹之不忠乃蹈白刃之危輕鴻毛之命鼎鑊弗顧宗祧是圖請上方劍知不從也庶萬一而得之斷佞臣矣折天子檻知失禮也兾再三而陳之悟時君矣孝成𨿽聽慶忌之言不能戮安昌之罪徒存折檻又何益哉向使誅禹於兩觀之前升云於百工之上邪佞路塞忠讜源開新莽之禍何由而興乎某嘗覽載籍求其始末見孝成之失未嘗不釋卷而太息因折檻爲銘戒於將來也銘曰室之亂起兮亦不能理云以折檻必忠帝以折檻爲恥忠而不用恥實自貽上方之劍匣而何施佞臣之頭惜而胡爲任賢有貳佞臣弗離新室以盛漢室以衰禍實自取亡其咎誰遺編蠧簡歷歷可悲千古之下弔而爲詞

鄭渠銘

王元之

夫陸田者系之於天水旱不時則一年之功廢矣水田者繋之於人澆漑得地則三時之稼登矣故伯陽曰水善利萬物易曰潤萬物者莫潤乎水其鄭渠之謂乎秦好興事韓爲宻謀爰命水工以濟人事防波決瀾滋我稼穡漑田四萬頃利國數千年首自涇水尾入櫟陽無嵗不丰有地皆潤張衡謂衣食之源斯言當矣噫始欲害秦終則利秦韓之失耶秦之福耶所謂韓延數年之命秦獲萬世之利也時或炎風焦砂畏日鑠石五穀未茁百艸先萎望嵗者耋哭嬰啼祈雨者覡疲巫困多稼漸凋於南畝密雲空積於西郊所以決此滂沱沃之枯瘁葉潤根蘇英繁實積畝獲一鐘之利國有九年之實家給人足嵗和時丰田有歌聲人無菜色攘攘熈熈不知帝力當是時天下法之故鄴都漑以漳泰山漑以汶晉陽漑以汾皆非地之宜反爲田害未若斯渠之盛哉然但能以澆漑利一方不能以恩澤及四海故未得長守矣沼漢革魏踵晉接宋逮乎有唐紀千祀矣咸以澆漑爲務不以恩澤爲施故得利於一方失利於四海者多矣我國家之禦宇也念鄭國疏之勞察白公平治之績俾萬國有鄭渠之利兆民同秦地之丰惠不止於一方恩普加於四海世有昏墊則奠山濬川櫛風沐雨以治之時有枯旱則自斷爪身爲犧牲以救之夫如是澆漑天下皆一渠耳豈有間耶與夫獨利一方何其遼哉某薄遊西都父老謂之長熟殊不知王者徳廣所及六合皆然但執一隅而已因以鄭渠爲銘極秦人之所炫燿也其詞曰秦以澆漑兮獨利一方秦所以亡我以恩澤兮徧利八荒我所以昌三農百谷兮無災殃一莖六穗兮呈休祥見萬國之地兮恩瀼瀼彼一渠之水兮徒湯湯

魯壁銘

王元之

在天成像壁星主文聖人蔵書所以順乎天也噫乾坤不可以久否故交之以泰日月不可以久晦又繼之以明文籍不可以久廢亦受之以興我夫子當周之衰則否屬魯之亂則晦及秦之暴則廢遇漢之王則興其廢也賴壁而蔵之其興也自斯壁而發之矧乎三墳言大道也述乎君則堯舜禹湯文武之業偹矣述乎臣則臯防稷契伊呂之功盡矣濟乎世則六府存矣化乎人則五教立矣向使不蔵魯壁盡委秦坑焰飛聖言灰歇聖道則後之爲君者不聞堯舜禪讓之徳禹湯徵伐之功文武憲章之義將欲化民不亦難乎後之爲臣者又不聞臯之述九徳防之諧八音稷之播百谷契之遜五品伊之翊贊呂之攻伐復欲致君不亦難乎世不知六府則無火食之人有卉服之眾與夷狄攸同矣人不知五教則忘父母之慈孝兄弟之友恭與鳥獸無別矣欲見熈熈之國政平平之王道不其逺乎嗚呼金有籝玉有櫃防之以闗鍵固之以緘縢人必有竊而求之者蓋重利也斯壁蔵君臣之道父子之教人無求而行者蓋輕義也天恐壊斯壁毀斯文命恭王以壊之伏生以誦之使天下皎然復知上古之道其大矣哉銘曰防山髙兮爲秦城鑿池深兮爲秦坑城之髙兮胡先壊坑之深兮胡先平伊斯壁兮蔵家書歷秦亂兮猶不傾壊之者恭王誦之者伏生發典謨訓誥之義振金石絲竹之聲如天地兮否而忽泰如日月兮晦而復明秦之焚兮未盡我不爲燼秦之坑兮未得爾威其國江海涸竭乾坤傾倒惟斯文兮用之未息

唐銅柱銘

呂伯恭

銅柱漢伏波將軍新息侯馬援所立以鎭南荒者也安逺縣爲唐安南都防復立焉先是建武中南蠻畔伏波將軍援以漢兵討平之廼冶銅爲柱植漢極境上以定中國疆理溪獦洞獠惕意奉詔約牿牛閒馬不敢飲噉漢芻水其人至今奉伏波遺像以王禮祀之今林邑南大浦有五銅柱山形如倚蓋西負重巖東瀕海卽伏波所立也唐之初年蠻有漢安逺城銅柱廢僕開元中何履光取安逺城復立故柱旅卽以旋應丁元和都防君始以伏波裔冑自防州刺史來鎭亷靜以得民儒術以緣政習俗旣羙庶務能興其屬吏乃相與立銅柱二於漢故處紀功頌徳以昭大國威崇示世羙與伏波相望千有餘載駢光儷明甚盛舉也惟南蠻倚嶺陬海其地多瘴颶毒蠱篁竹嵌巖之險不宜王師故其人輕動而好亂然亦代有名將率懲艾不貸是則險阻毒厲殆非蠻人之福也獨未有勒銘垂戒以諭蒙瞽如張孟陽之於梁益者亦可哀矣故爲之銘曰於皇趙宗世有名徳奢爲宗臣馬服是國降及於秦在漢爲馬曰援文淵器度閒雅六龍野戰聚米擒賊四方底平交址畔側曳璽從軍以死報上驅除嶺雲揮霍海瘴島夷蜑戶稽首厥角願爲奴婢奉漢明約維銅之徳君子是式燥濕不移其用無極廼鎔廼範有植其楹林邑之南大海是經乃往致之雨汗流泚爰立其崖屹屹嶷嶷上干炎云下刺黃壤蠻人望之如伏波相江流破山灩澦中峙維蠻之害有甚於水龍門駿奔截以砥柱維伏波之功回瀾東赴更千百年復有此孫易符章貢授鉞海門開都防府大集羣蜑戢戢來歸視唐如漢維都防之淸如水之停不風不濤中涵日星維都防之亷如冰之寒旣堅且白不可以利幹俗吾甚憐化於仁義本儒安雅飭我吏事百作具興羣越一和賔僚吏卒載賡廼歌願卽故區浮建標峙庶民子來都防不能止兩楹參天萬宇延首曰維都防如此二耦戴唐之徳永永不忘畏都防之威伏波相望毋謂海險伏波所踐如行康莊毋有嶂巘毋謂海深都防所臨龍螭蛟鱷竄逺潛陰深不可恃險不可怙唐兵如雷唐徳如雨有如不信視我銘詩勒於銅柱永鎭南陲

禦書扇銘

孫仲益

故刑部尙書胡公諱直儒紹興初侍讀禁中上以所禦白團扇親書文物多師古朝廷半老儒十字賜之後十七年公之子右承事郎桐廬令臣樅屬臣孫某爲之銘銘曰天厭隋亂唐室代興於赫太宗大人繼明手持三尺除殘禁暴日月宣光風霆布號功侔禹甸徳配堯天卑宮菲食吾無間然賢路宏開正直是與儒先達尊禦於帝所著爲世準聖聖相因稽經問道如出一人偉歟胡公萬夫之傑老儒宿艾歷宗三葉扇出尙方寶墨未乾天縱筆妙宛若龍鸞璧月煌煌光燭蔀室子孫視之稽古之力

硯銘

孫仲益

擘鳯咮磔防須汗緑竹編靑蒲抽金匱論石渠記先友讀父書

硯銘

黃魯直

其堅也可以當謗者之鑠金其重也可以壓險者之累卵其溫也可以銷非意之橫逆其圓也可以行立心之方直如是則硯爲予師亦爲予友善誘在前良規在後精則入神勤則見功堅如是重如是乃能時中固竆在道渉世在逢

制作淳古可使巧者拙誇者節性質溫潤可使躁者靜戾者聽觀棐幾而見硯忘其一室之懸罄

溫而栗重不泄不爲礪砥爲翰墨守不假人終永吉

歐陽元老硯銘

黃魯直

其堅也似立義不易其潤也如飲人以徳叩之鏗然如玉如金歐陽元老笙磬同音

王子鈞深衣帯銘

黃魯直

養心欲誠擇術欲精自知欲明責人欲輕

劉屏山復齋防齋二琴銘

朱晦翁

屏山先生之琴二其嗣子玶葆蔵之門人朱某敬爲作銘

匪金匪石含玉眞兮雷伏於腹閟其神兮砰然一作萬物皆春兮我覿器寶懷若人兮主靜觀復修厥身兮與時偕詘而不及其伸兮【復齋】

抑之幽然者若直其遇險而止冩之泠然者若其出山之泉蓋先生之言不可得而聞矣若其亨貞之意則托玆器而猶傳【防齋】

書字銘

朱晦翁

握管濡毫伸紙行墨一在其中防防畫畫放意則荒取妍則惑必有事焉神明厥徳

趙南夫硯銘

趙徳莊

其溫如文君之容也其堅如平君之衷也是惟我伯氏之寶傳之無竆

宋民望霜鐘琴銘

趙徳莊

眾兮之望夫誰主也化爲五音之聲也語也彼彈我應竟何所也試嘗謂子罷琴而袖手或者蓋有所取也

布衾銘

司馬溫公

藜藿之甘綈袍之溫名教之樂徳義之尊求之孔易享之常安綺繡之奢膏粱之珍權寵之盛利欲之繁苦難其得危辱旋臻取易捨難去危就安至愚且知士寧不然顏樂簟食萬世師模紂居瓊室厄爲獨夫君子以儉爲徳小人以奢防軀則斯衾之陋其可忽諸

贊

江氏家蔵仁宗皇帝墨迹贊

黃魯直

昭陵仁聖與天同功不刻不雕萬國文明日月照臨無有隱側一滴之雨澤及萬物簡言易從易言易知皇祖有訓信如四時雷聲不作天地淵黙遺黎懷仁霣泣翰墨

寶奎殿太宗禦書贊

呂伯溫

臣竊惟太宗皇帝萬幾之暇儲神翰墨鏤文之管白龍之牋天文分曜森若飛動顧常大書相國寺之扁榜昭垂於金鋪璇題之間聖藻可以三二曜而六五緯巍然炳然於上都肆仁宗皇帝潤色祖業遹追來孝屬意於增光顯設者甚厚嘗規祕殿於丹禁而宏麗靚深顯敞穹隆有渝其素帝深維易簡朴素之義避而弗居廼明道統宇之首載以太宗宸筆額奉安錫名寶奎而並蔵書爲慶曆禦撰而復刻之樂石以掲示萬有千年俾勿壊而又昭以宸翰之飛白副以宰輔紀錄篆額光華之典震曜千古煥乎治世之丕烈也臣嘗防繹前載涵泳聖涯恭聞眞宗皇帝防集太宗禦書蔵於龍圖太淸樓親制神文聖筆頌以紀冠古人文之妙則神宗之是舉豈非祗若先猷者歟惟太宗書之於前所以冠倉史埽鐘王之大成者也惟仁宗蔵之於後所以重堯華廣文聲集奉先之大成者也於鑠盛典不可濶然而無述謹拜手稽首而作贊曰皇矣太宗聖文冠古奎壁分曜鸞翔鳯翥廼眷梵宮榱題有嚴爰錫扁牓天藻煥然元气淋漓載沐神筆矞云五色祥輝分集粃糠倉史奴僕鐘王都人縱觀驩塞康莊仁宗嗣服增光祖業式思閟蔵以永休烈於赫廣殿壯觀皇居廼奉奎畫以華淸都表以飛白作民恭先副在堅瑉是勒是鐫璧月珠星錯落藻棁云章一臨丹雘失色外拱祕閣璀璨金碧層霄絢防仰觀雙璧諸儒聲嘆震曜石渠維今之書與之同符內顧玉堂宸翰陸離邇臣拜賜四璉昭垂銀鉤相鮮怒猊渇驥維今之書與之一揆丕顯太宗人文化成丕承仁宗純孝烝烝潤色鴻猷以聖繼聖受言蔵之爲國寶鎭休光上逹有煜其芒小臣作詩式昭顯融

禦書無逸圖贊

王璧

紹興攺元之五年四月皇帝陛下親灑宸翰書尙書無逸篇爲圖以掲於講筵銀鉤絢防鳯翚鸞翔而淸宴之間於以省覽硏味猗歟玆盛徳事也臣竊惟是書蓋姬公旦舉商三宗周文王無逸之實見於行事者以進戒成王歷代傳之以爲大訓而前世好古願學之君固嘗視此爲元龜焉我宋仁宗明孝皇帝在禦爰命翰墨之臣繕冩爲圖列於邇英閣朝夕覽觀究其指歸資以懋徳立政而慶曆嘉祐之治足以追儷三五爲萬世無疆之休蓋其明效大驗然也洪惟皇帝陛下以仁聖纂祚稽古向學事法祖宗至是又因邇臣建請親筆爲圖置於便殿左顧右睨若商三宗在前周文王居後而周公與成王介於其側以輔導聖徳則盛徳之日新宜無愧於古先聖王宗社之福天下之幸也小臣猥以翰墨待罪於朝謹拜手稽首而爲之贊曰惟天爲大道運無積惟聖憲天自彊不息古先哲王防敢暇逸在商三宗逮於周文四人廸哲盛徳攸聞厥惟無逸垂裕後昆周公作書用以進諫載在方冊斯文有爛於皇仁宗寅畏嚴恭視商周君異世而同爲圖省覽踵武前蹤馴致大治莫足比隆皇帝在禦遐追祖徳無時逸豫親禦翰墨掲圖便殿神藻輝赫左顧右睨寤寐思服聖徳日新宗社之福小臣贊揚於昭無極

書伊川先生易傳復卦義贊

張敬夫

天地之心其體則微於動之端斯以見之其端伊何維以生生羣物是資而以日亨其在於人純是惻隠動匪以斯則非天命曰義禮智位𨿽不同揆厥所基脈絡該通曷其保之日幹夕惕斯須不存生道或息養則無害敬立義集是爲復亨出入無疾

雍熈平戎萬全陣圖贊

呂伯恭

我太宗皇帝雍熈紀元之四年宋有天下殆四十年矣始藝祖之興環京四合莽爲敵區南徵北伐左屠右戮以有天下故天下服其武及太宗紹基薄海內外風塵不揺雨濡日溫父誨母育以息天下故天下懷其文文教旣熈武備寖弛撤陷杜穽獸心將生帝用憂之乃召將帥胥議方略時有邊臣潘美田重進及龍衛虎賁之臣咸備諮訪羣謨僉同聖斷自定越五日庚寅內出禦制平戎萬全陣圖宣示二府大臣及掌兵將校凡一大陣爲九小陣凡內列三方陣陣車各千四百四十乘地分兵士各三萬一千六百八十人東西四陣爲左右翼騎兵各萬爲三百五十隊前後二陣爲前鋒後殿騎兵各五千人爲百二十隊九陣之士凢十四萬九百三十人方員紛紜奇兵渾沌出神入天不可窺測羣臣諸將下拜周視揆今思古咸所未有嗟乎使聖子神孫世世相授毋忘此心則於千萬年毋有侵軼之患矣方今皇帝思念祖宗之艱難規恢逺圖選練將士以復故土則我太宗之法不可廢也翰墨小臣是用追述聖意稽首百拜而贊曰嗚呼休哉平戎萬全太宗所制在漢髙祖君魯臣智兵不防中羣雄外鷙光武龍飛君彊臣弱冦鄧景賈咸授方略我之藝祖光武是若於皇太宗亦我藝祖沈機英斷超今邁古法駕䢐徵並汾納土八埏九垓方燾元載銷戈鑄鎛無有內外太宗曰吁武不可怠天下𨿽安忘戰必危吾謀旣定疇協予咨臣美臣進驛召必來日畿天衛羣帥如虎僉奉具陳什什伍伍孰否孰去孰臧孰取睿斷臨之要領悉獲乃畫乃圖以治羣辟中營參運左右駢翼前鋒起途後殿從之內環臨衝外騎軍馳戈矛森立劍盾分施部分行列星明荼燎首尾歸脇交仗互繞離合起閉不可盡曉二府元臣千廬列校拜手稽顙惟帝之教神謨聖略出入天巧漢有八陣平沙是列唐有六花取數於八孰知此圖憲天之法以此眾戰孰能禦之開邊拓境惟帝使之犂庭埽穴狗防去之帝曰無庸安邊是務遺我子孫以禦外侮皇帝在禦思我祖宗觀圖效法振武平戎王旅萬全朔庭其空告於淸廟以樂太宗嗚呼休哉

漢丞相諸葛忠武侯畫像贊

張敬夫

惟忠武侯識其大者仗義履正卓然不捨方臥南陽若將終身三顧而起時哉屈伸難平者事不昧者幾大綱旣得萬目乃隨我奉天討不震不竦惟其一心而以時動噫武侯此心萬世不泯遺像有嚴瞻者起敬

錢忠懿王畫像贊

黃魯直

文武忠懿堂堂如春中有樗裏不以示人雷行八區震驚聽聞提十五州共爲帝民送君者自崖而反以安樂其子孫九萬里則風斯在下眇大物而成仁

東坡先生眞贊【二首】

黃魯直

子瞻堂堂出於峩嵋司馬班揚金馬石渠閱士如墻上前論事釋之馮唐言語以爲階而投諸云夢之黃東坡之酒赤壁之笛嘻笑怒罵皆成文章解覊而歸紫防玉堂子瞻之徳未變於初爾而名之曰元祐之黨放之珠厓儋耳方其金馬石渠不自知其東坡赤壁也及其東坡赤壁不自知其紫防玉堂也及其紫防玉堂不自知珠厓儋耳也九州四海知有東坡東坡歸矣民笑且歌義形於色爲國山河一日不朝其間容戈至其一丘一壑則無如此道人何

岌岌堂堂如山如河其愛之也引之上西掖鑾坡是亦一東坡非亦一東坡槁項黃馘觸時干戈其惡之也投於鯤鯨之波是亦一東坡非亦一東坡計東坡之在天下如太倉之一稊米至於臨大節而不可奪則與天地相終始

自贊【二首】

黃魯直

道是魯直亦得道不是魯直亦得是與不是且置且道喚那个作魯直若要斬截一句蔵頭白海頭黑

似僧有髮似俗無塵作夢中夢見身外身

六先生像贊

朱晦翁明道先生

揚休山立玉色金聲元气之會渾然天成瑞日祥雲和風甘雨龍徳正中厥施斯普

伊川先生

規圓矩方繩直準平允矣君子展也大成布帛之文菽粟之味知徳者希孰識其貴

康節先生

天挺人豪英邁蓋世駕風鞭霆歷覽無際手探月窟足躡天根閒中今古醉裏乾坤

濓溪先生

道喪千載聖逺言湮不有先覺孰開我人書不盡言圖不盡意風月無邊庭艸交翠

橫渠先生

早悅孫吳晚逃佛老勇撤臯比一變至道精思力踐妙契疾書訂頑之訓示我廣居

涑水先生

篤學力行淸修苦節有徳有言有功有烈深衣大帶張拱徐趨遺像凜然可肅薄夫

三先生畫像贊

張敬夫濓溪先生

於惟先生絕學是繼窮原太極示我來世

明道先生

於惟先生防其純全天理之掲聖學淵源

伊川先生

於惟先生極其精防俾爾立徳循循有歸

張敬夫畫像贊

朱晦翁

擴仁義之端至於可以彌六合謹善利之判至於可以析秋毫拳拳乎其致主之功汲汲乎其乾父之勞仡仡乎其任道之勇卓卓乎其立心之髙知之者識其春風沂水之樂不知者以爲湖海一世之豪彼其揚休山立之姿旣與其不可傳者死矣觀於此者尙有以卜其見伊呂而識蕭曹也耶

呂伯恭畫像贊

朱晦翁

以一身而備四气之和以一心而涵千古之祕惟其有足以尊主而庇民出其餘足以範俗而垂世然狀貌不逾於中人衣冠不詭於流俗迎之而不見其來隨之而莫覩其躅矧是丹靑孰形心曲惟嘗見之者於此而復見之焉則不但遺編之可續而已也

書畫像自警

朱晦翁

從容乎禮法之塲沈潛乎仁義之府是予蓋將有意焉而力莫能興也佩先師之格言奉前烈之餘矩惟闇然而自修或庶幾乎斯語

於湖畫像贊

張敬夫

是於湖君英邁偉特遇事砉然如箭破的談笑翰墨如風無迹惟其胸中無有畛域故所發施橫逹四出𨿽然此固眾人之所識也今方袖手於湖之上盡心以事其親而益究其所未及則其所至又孰知其紀極者耶己丑中夏廣漢張某書於湘中館

葉夢錫畫像贊

孫仲益

葛制練巾羲皇上人名登千佛現宰官身玉立堂堂王國之珍金甌獻卜銀筆書勲衮黼貂冠圖像麒麟民而不名有宋元臣

僧知標眞贊

孫仲益

一衲防頭三椽容膝臥枕而囊行拄楖栗秪陀徵心毘耶問疾畫史薄相凝矑防漆忘見影事依月燈出卽汝一身應成兩佛

長老端裕眞贊

孫仲益

龜榰牀鵲巢肩鶉百結芋火然貌堂堂人中天獅子吼徧大千

妙空佛海大師智訥畫像

孫仲益

眉覆顴耳屬肩大比丘老仙五葉換一燈傳天雨花地湧蓮有畫史幻朱鉛具好相普現前淸淨目光明拳如說法常惟然

月堂僧惠山畫像

孫仲益

犀顱哆口月面秀眉具佛好相眞天人師有言皆幻有相皆非躡風系影作此兒戱隠幾防然南郭中綦吾今防我問汝爲誰

長老法遷畫像

孫仲益

本來面目非汝是冷暖自知如飲水徧滿十方現一切畫師身分盡其戱

僧法臻畫像

孫仲立

四大假合前身後身以身爲假以畫爲眞眞心常住不染一塵應無量邊是眞老臻

虎丘劍池贊

張敬夫

湛乎淵渟其靜養也卓乎壁立其自守也歷四時而無虧其有常也上汲而不窮其用不膠也其有似於君子之徳乎吾是以徘徊而不能去也

畫屏像

黃魯直

兩虎戱搏文章露千林號風雷欲雨切勿私鬭傷爪距豺狼野幹卽當路

墨竹贊

黃魯直

人有嵗寒心乃有嵗寒節何能貌不枯虛心聽霜雪

麟趾贊

黃魯直

麟有趾而不踶仁哉麟哉有定而不抵仁哉麟哉有角而不觸仁哉麟哉今之人一朝之忿以觸人滅身辱親嗚呼人中有獸獸中有人

笻竹杖贊

黃魯直

厲亷隅而不劌故竊比於彭耼之壽屈曲而有直體能獨立於霜雪之後伯夷食薇而淸陳仲咽李而瘦涪翁晝寢蒼龍掛壁涪翁履危心如鐵石竆山獨行解兩虎爭終不使卞莊乘間而孺子成名

武人日念升米佛號贊

時平主聖萬國自靖不殺而武不徵而正矯矯虎臣無所用命喑嗚叱吒變作佛聲軍符號令變作佛名一佛一米歷米三升自升至斗自斗至斛念之無竆太倉不足

楊貴妃病齒圖贊

禁架之術自古誠有之予觀玉環病良苦得非坐多食側生而動揺其左車乎阿瞞在旁憂戚之心亦窘矣嗚呼移此心以治天下其孰曰不可

無爲贊

司馬溫公

學黃老者以心如死灰形如槁木爲無爲迂叟以爲不然作無爲贊曰治心以正保躬以靜進退有義得失有命守道在己成功則天夫復何爲莫非自然

箴

周師氏箴

呂伯恭

諫之道有三難焉曰逺曰疎曰驟逺則勢不接疎則情不通驟則理不究其言之不可行也固也彼周設師氏官淵乎其用意之深乎師氏之官實居虎門之左而詔王以媺者也其勢近其情親其言漸若江海之浸膏澤之潤日加益而不知焉周公之設官三百六十官必掌一事事必寓一意而師氏獨列地官之屬實周公致意之深者也想夫成周之隆出入起居同歸於欽發號施令同歸於臧者師氏亦有助焉昔周太史辛甲命百官箴王闕而虞人之箴獨傳竊意師氏之所獻必反覆防繹詞順意足以爲百官箴規之法然求之於蠧簡殘書之中𨿽斷章片詞邈不可得是可嘆矣用敢追述其意而爲之箴曰

若昔忠臣格君之非啟心沃心日化月移𨿽有嘉猷情或未信勢疎地逺千說一聽蒼周之興稽古建官左右賢俊治格多盤時惟師氏詔王以媺巽以入之曰義曰禮原念媺惡水火背馳火盛水竭媺勝惡防燕閒淸穆誠意懇欵先養所長姑置所短性復其源善迎其端輔翼聖學功不可刋侈麗之欲將發復止暴慢之慮將萌復己師氏之陳惟一惟精君失無迹我諫無形於惟辟王獨制萬乘英俊賢良舉以自近旦丞暮弼前贊後襄气體黙移其道大光苟不鑑此正直屏棄僕之臣諾諾唯唯堂下日逺堂上日髙𨿽在當寧烏知民勞聖人復作斯理不易小臣司規敢告執防

漢考工令箴

呂伯恭

天子受四海之圖籍備物致用以爲民極必合天下之材而爲之用合天下之巧而爲之工然後可以尊宸極而待經用虞之共工周之司空前規後承若出一轍其制作之妙質而不陋典而不華精深簡古爲萬世表逮漢之興跨暴秦轢戰國駸駸然向於古武帝元鼎之二年肇設水衡之職後復置少府各率其屬參掌百工之事而考工令實其屬焉其秩𨿽防不登於千石然是官之設所以董正百官俾之無侈無邪無作奇技無貴異物惟服食器用以恪守其職時其燥濕相其陰陽正其鑿枘辧其良楛以追周輪輿韗陶度長絜大無所多遜然後與其職恊豈輕也哉稽之漢史若文帝之衣弋綈罷露臺其質朴之風溫乎其約也若宣帝之技巧咸績其厲精之政凜乎其嚴也二君之待百工而盡其極其視中庸之九經無愧詞矣深惟自古官箴之義用敢考諸百官表追繹其意而爲之箴曰

治有九經實紀百工備物致用防敢不恭舜職命垂周官舉冬匪文匪質惟執其中漢承炎運爰設水衡將作少府各正厥名方鳩僝工制器惟精正統六傳世宗作興釐正官制一洗萬古考工設令訂其工楛梓匠輪輿各得其所恪守厥職無有齟齬粵鏄燕函凖平繩直是斷是斵去華務實服食器用以奉衮職憺然簡易以爲民極丹楹玉階瑣牕飛甍云胡不爲髙視穆明崇臺髙墉太液蓬瀛云胡不爲蕃養我民鑑於太宗露臺罷役一言興邦萬杵咸息鑑於中宗肅然齋居器械技巧絫黍莫誣以儉爲本以明爲輔品章條式不攺其度惟昔工師諫必執藝小臣司令敢告在位

主一箴

張敬夫

伊川先生曰主一之謂敬又曰無適之謂一嗟乎求仁之方孰要乎此因爲箴書於座右且以諗同志人稟天性其生也直克順厥彛則靡有忒事物之感紛綸朝夕動而無節生道或息惟學有要持敬勿失驗厥操捨乃知出入曷爲其敬妙在主一曷爲其一惟以無適居無越思事靡他及涵泳於中匪忘匪亟斯須造次是保是積旣久而精乃防於極勉哉勿倦聖賢可則

四益箴

先君晚嵗嘗大書四言以詔杓弟曰無益之言勿聽無益之事勿爲無益之文勿觀無益之友勿親杓受而蔵之惟謹先君旣沒之九年則以請於某曰伏自惟念大懼無以承先君之意旣以四益名堂願兄追述其意將以列之座右朝夕儆戒以庶幾乎萬一某奉書而泣退而爲箴以告之若古有訓聽徳惟聰聞過以攺聞善以從匪是之聞則爲無益諂言溺心姦言敗徳嗟哉勿忘敬共朝夕卓爾有定聽斯不惑朝夕之間何莫非事事所當事是爲君子惟欲之動則亂於爲營營何益擾擾孰知止之有道當收放心曷諭其工履薄臨深異說害道我則弗邇浮文妨實我則弗貴而況末俗骫論俚詞當絕於前勿亂於思潛心聖賢博考載籍聞見之多於以畜徳大倫惟五友居其一我觀昔人敬戒無斁以狎而比以順而同徳惟日防友亦曷終必端爾心忠信是親神之聽之終和且平

端拱箴

王元之

天生烝民樹之司牧開物成務膺圖受籙爲君實難惟辟作福在以欲而從人不以人而従欲位旣尊大時惟開泰漸忘焦勞或生懈怠乃有諫諍乃陳箴誡箴誡惟艱斥君之過諫諍惟艱救君之禍君或納諫臣亦何患臣或盡忠君則不從君臣之義今古攸同普天之下人誰不賔如父如母爲妾爲臣虐之則仇撫之則親是以王者可畏非民率土之濵物何不足乃羣乃萃惟珠惟玉寒不被體餒不充腹是以聖人所寶惟谷無侈乘輿無奢宮宇當念貧民室無完堵無崇臺榭無廣陂池當念流民地無立錐禦服煌煌有采有章一裘之費百家衣裳禦膳鬱鬱有粱有肉一食之用千人口腹勿謂丰財經費之竭須知府庫聚民膏血勿謂彊兵徵伐不息須知干戈害民稼穡賞罰者國之大柄喜怒者人之常情賞𨿽由己勿因喜而行罰𨿽在我勿因怒而刑賞罰或濫虧損天鑑怒刑不正枉屈人命大臣元老經邦論道裨補聰明於何不炤務成尹壽所以爲其師友小臣閹宦執巾沃盥幹議政事於何不亂豎刁易牙所以敗其邦家孰爲君子先人後己信而用之斯爲至理孰爲小人害物謀身察而斥之斯爲至仁無好人辧或有虛誕喋喋之言侈而多詘無惡人訥或有淳質期期之口直而不屈浮圖之教刁戎乃蕃漢明之際始入中原行之旣久存而勿論匈奴之種無義無仁秦皇之後常苦邊城禦之以道疎而弗親計口授田兼並何有是謂仁政及於黔首約人署吏侵漁則少是謂能官惠於無告父天母地日兄月姊乃郊乃禋勸其孝弟左輔右弼前疑後丞一舉一動戒其驕矜防或明察政體用傷防或施紊國經不張行乎大道之中漸乎無何之鄕遊神乎簡易之域息慮乎淸淨之塲斯則妙有垂之無疆誰謂古道革而不還君或行之是亦非難誰謂淳風去而不返君或繼之是亦何逺愼始則多克終蓋鮮朽索當手覆車在眼庸庸祗祗兢兢戰戰小臣司箴敢告旒冕

五百家播芳大全文粹卷一百九

欽定四庫全書

五百家播芳大全文粹卷一百十

宋魏齊賢

葉芬同輯

頌

太祖皇帝閱武便殿頌

呂伯恭

臣仰惟藝祖皇帝天造神斷手提幹將灑掃華夏以丕靈承上帝之威命建隆之元詔天下揀驍鋭之士咸集闕下罷其選懦者命郡國搜補其數焉四方之兵魚鱗雜襲投石思奮什伯其耦閱集以程其能親臨以作其气所以摩厲之者甚至於三年廼屈鑾輅禦便殿而閱武陛防百重彤庭如砥扛鼎翹闗之雄落雕穿楊之技彯纓鳴劍之鋭並效其能天容日表不違咫尺視其勇怯以爲殿最賞春罰秋風動營壘用能東徵西伐顯有丕功一舉而平荊湖再舉而平蜀漢三舉而平劉鋹四舉而平李煜兵烽所向如雷如霆如摧枯如破竹無不殞滅者蓋藝祖鋭志之功有以先之也嗚呼藝祖閱之於殿陛之間而收功於千里之外閱之於踐祚之初而收功於歷年之逺所以佑啟列聖開拓炎宋丕丕之基者閱武之功居其多焉大矣哉聖人創始之沈幾也臣竊述其事拜手稽首而作頌曰

天造艸昧野戰羣龍分割河山風气不通皇矣藝祖受天景命神武奮張六合底定開乾辟坤厥惟初元肆彼神指布於幅員尺籍五符簡其剽鋭造於王庭庸較厥藝羊質虎皮力不勝兵是罰是斥揀擇惟精時其三年天臨廣殿曰熊曰羆賈勇自獻陛亷九級左墄右平旌旗如植有聞無聲貝冑朱綅流星白羽肅其戎容行行伍伍前壘楊葉後貫防枝連袂逄防比肩由基劍躍長虹弓翻滿月怒气回薄發衝眥裂靜如磐石動如飄風出奇入正滅沒無蹤帝臨軒陛廼嘉廼奨積金至斗眎勞第賞轅門之下交相激揚【缺】𨿽柔必彊靈旗南指荊湖啣璧萬仞劍門如入吾室俘囚劉鋹海波不興煜惟狂童覊以長繩於赫王旅動而無敵揆厥本源繄閱習力藝祖聖武同符禹湯混一書契千古有光藝祖聖謨允開鴻業列聖閱武相望史牒豈無顯徳其規未洪亦有驪山其刑未公大哉斯舉百王之極小臣作頌颺之金石

黃帝封泰山頌

孫仲益

昔在黃帝膺土徳之運躬徇齊惇敏之質修徳振兵監於萬國涿鹿之戰旣勝包干戈而弗用爰舉風後力牧之徒同徳左右康濟天下開明堂以朝四夷作咸池之樂以文頌聲上之日月星辰之序下之鳥獸艸木百谷之宜若大若小罔不作乂於是登封泰山勒告功成神靈居歆萬方和防功大徳倍爲五帝首可謂盛哉封祀之禮尙矣無懷氏而上制作之文六經無所述逮黃帝之典創法立極禮制樂備然後山川鬼神封祀者爲多焉三代之王文獻相承云亭社首之盛𨿽防見於書詩而稽古禮文之治多自黃帝發之是宜作爲頌詩以紀盛烈頌曰

維古至今盛徳而帝嗜欲開先以徳薦瑞涿鹿之原布昭聖武風揮日舒莫敢余侮旁招俊乂弼亮帝工風後力牧常先大鴻乃開明堂駿奔萬國乃奏咸池簫勺羣慝正名百物言順事成推防迎日以監太淸鳥獸虫蛾百谷艸木萌區異狀罔不率育土石金玉功利川濟水火財物資用不匱垂衣而治匪疚匪棘厥壤可遊仁壽之域符瑞紹至云物翔洋乃建官師以定厥祥協气橫流陽開陰閉薫爲太和弗肅弗厲功大名顯爲五帝先具著顯庸升中於天曰維元祀發號垂鴻蒲車委蛇至於岱宗維山巖巖奠玆東魯神明之隩气澤所聚類於上帝來願來歆百神受職若有臨奉盛以告鄗上之黍三茅借酒醴惟醹匏樽槁稭大禮無文神之聽之厥聞維馨天地丕應不謁而獲卜世彌長授以神防三靈悅豫四方和來徳音孔昭萬世由之

漢甘泉宮朝呼韓邪單於頌

呂伯恭

漢興五百六十載當中宗孝宣皇帝甘露紀元之二年冬十有二月呼韓邪單於侯防欵五原塞上書曰願朝三年正月詔有司定儀太子少傅臣望之上奏曰單於非正朔國宜不以臣禮待詔曰可明年春正月上幸甘泉宮單於朝謁再拜稱藩臣不名賜以冠帶衣裳璽綬弓防車馬金錢錦繡谷絮甚厚禮畢上至自甘泉宮蠻夷君長王侯數萬迎謁渭橋下詔單於就邸長安享之於建章宮越月乃遣還嗚呼盛哉自有天地以來竹帛所載謡俗所傳未之前聞也髙宗親伐鬼方太王文王事之宣王北伐止於太原漢髙帝親被白登之圍武皇帝竭天下之力終莫能得其要領至是乃北面稱藩奉公侯朝謁禮漢之威令可謂超王軼帝髙出萬古上矣古之所謂美盛徳之形容以其成功告於神明者詎過此歟王褒揚子云之徒咸以文字侍上娛樂徒紀主臣詠洞簫甘泉以爲美觀至盛徳大業烜焜掀天地者顧嘿嘿但已趨捨之道何其爽歟是用推原中宗皇帝制敵之本意而作頌曰

天下之勢常病盭堂堂諸華怵此狂猘匪曰盭實痞實瘵心腹有愆見於外在周文武王者無外采薇匪棘天保是賴內事畢矣而狄斯潰於皇中宗文武是嫓狄之始張勇者攘袂帝曰不然病在營衛狄之始衰知者獻計相曰不可貪兵必敗惟賞是信惟罰是戒釣名核眞黜殿入防招流萃亡進秩加賚澆淳飭欺顯戮能貸技巧法理爰及器械孰觕不精孰昏不義如人之身百脈不治孰使外邪而敢爲厲矧伊索虜天奪其鋭君臣妖昏帳落崩解瞻我漢家如彼泰山今此蚍蜉或敢睥睨防防侯防稽首歸塞願爲藩臣奉寶朝嵗帝曰嗟來訂我儀制諸儒老生博古遼締僉曰無之肇自吾世三年之春郊見上帝還坐甘泉陛防邏列九門洞開百辟咸在命太師臚引使前對單於至止虜服椎結左右明王被氊襲毳君臣北面稽顙百拜天子嘉之錫汝冠帶弓劍棨防輿馬衣幣縠淸縞溫璽金綬盭單於拱手天子之惠享於建章示以珍怪幹門萬戶更啟廸閉單於怖駭喜漢之大嗚呼盛哉自有書契帝伯皇王淩蔑超邁揚光祖宗振業後裔隨流而攘惟我治內人謀允臧亦適其敝在昔武皇威豈不逮斥地陰山揚旌瀚海謂天我驕終莫懲艾孰知斯時拱手天陛矢防不遺芻糗不費犬戎自來孰使頸系小臣作歌吉甫是繼於千萬年單於來防

北敵來朝頌

王元之

隴首云濶河湟路窮靑塜鎭野黑山駕空爰有勍敵居乎其中言語衣服不與華同食血茹毛寜識八珍之味荷防被毳安知五服之儀不緝防麻以羽皮而禦寒凍不修刈獲以射獵而爲耕耘春無拆花夏有飛雪沙平萬里冰固千尋徵鴻叫云戰馬嘶月其地不可以耕而食其民不可以畜而臣由是古之王者外而不內內而不親不與約誓不就伐徵何者約則貪賂而見欺攻則勞師而莫克故朝朔不加其國政教不及其人來則撫而禦之去則備而守之信所謂天限南北而絕內外者矣苟非聖人至道著見又安肯服膺稽顙而自至於天闕耶請陳往古之得失表我朝之昌盛不亦可乎在昔周宣之世獫狁侵削動乎封疆乃命將以安邊俾出師而尅敵𨿽兵如貔虎不盡勦除而彼若蚊虻止在驅逐觀釁以動畫境而還虐我則仇方用䢐徵之義勝而不武故無樂戰之心所謂得中策者矣漢武之功也匈奴暴彊犯我邊鄙於是選良將出鋭兵勞苦干戈深入沙漠戍師嘆老流矢告竆𨿽多尅獲之功亦有恥辱之事及乎李卿降北永爲敗績之臣明妃出時終有和親之議所謂漢得下防者也始皇之世彊敵侵陵亂於邦國遂命致逺戍築長城萬里亙山千雉截漢雷杵轟野雲蔽空掘泉則戰血迸流疊土則枯骸共積人力告匱邦基已傾鹿出中原見漢朝之將霸地橫大澤知嬴氏之頓亡所謂秦無防者矣新莽之徒固不足徵得上防者在我聖朝乎主上神武膺命至道育物謂國之難治設禮樂刑罸以正之謂民之難制布道徳仁義以化之國以之而泰民以之而蘇然後治戈矛議徵伐取庸蜀下湘潭平交廣歸吳越師如時雨人解倒懸仗至仁而伐不仁八紘盂覆去無道而就有道兆民子來遂使朔易之方戎狄之眾有見幾之義生向化之心行事大之儀陳任土之貢離越沙漠舞蹈槁街逺逐鴻賔豁唐虞之日月至同蟻慕觀華夏之車書主上思欲來逺人安小國接之以禮示之以徳使觀乎辟雍明堂重檐復廟則穹廬毳幕之人識制度矣使對乎冕旒之貴華衮之榮則椎結裸壤之徒見服章矣使食乎太牢之味秬鬯之酒則羶肉酪漿之眾登享防矣使聽乎鈞天之樂治世之音則胡笳羌笛之方聞韶濩矣而後歌詠王風沐浴天澤如登春臺如躋壽域熈熈皡皥樂不知斁夫如是則周宣漢武乃我朝之粃糠也臣旅寓帝裏榮觀國光覩左袂之徒咸歸國化歌垂世之主難寢頌聲𨿽未刋他山紀國休而不盡聊抽鄙思詠王化之無疆亦所以褒贊成功洊揚徳業舞抃之餘爲之頌曰

天輔有徳民懷有仁上眷命爲天下君暴亂反正澆薄歸淳防奇離難邁徳振民其仁如天其智如神涵之若海澤之如春就之如日望之如雲始修文徳人未之臻終講武功以討弗賔乃平庸蜀來其逺人復取湘潭問諸水濵次定交廣朝於紫宸終平吳越絕乎妖塵伊彼匈奴見幾而作思拜休明逺出沙漠紫殿歡呼彤墀踴躍脫毳委羶勞以王爵棄笛捐笳聽乎音樂結戀闕庭永忘部落自服唐虞寜須衛霍賔禮遐陬邇來逺柔蓋歸道徳靡懼戈矛隴水休咽邊云罷愁戰徵斯弭封禪將修可紀嶽岱宜登介丘鮿儒獻頌永孚千秋

續酒徳頌

王元之

詩有六義焉頌居其一也所以洊揚徳業褒贊成功蓋盛徳之形容告於神明者也觀乎伯倫之頌異乎是哉徒以大人先生放蕩爲辭似未知酒徳之故乃賡而頌之夫天有酒星地有酒泉聖人之法天地而爲酒先用之以祭神只次用之以饗賔客然後勞來眾士寵錫有功中者禮也酒之徳也是故堯設衢尊使至者盡飲禹疏儀狄恐國以酒亡此天子之徳也勾踐投醪士卒皆醉文侯受錫徵伐自專此諸侯之徳也傅說應命著麯糵之用管仲棄酒陳諷諫之詞此卿士之徳也斯乃載在前籍垂之後昆操巵執觚幕天席地者不得與焉至於堯舜千鐘孔子百觚亦無所取也蕭梁旣重浮華之文忘禮法之度列於王褒陸機之間不其失耶必於啣杯潄醪提壺挈榼稱之爲徳則糟丘酒池徳之大者也及乎亡桀紂敗羲和蔑不由於斯矣又何徳之云乎頌曰

古之明君先成其名薄以賦斂朂之耕耘風雨祁祁稼穡蓁蓁三時旣丰九稼斯芬民之成矣致力於神正詞以告於以奠之若作酒醴麯糵必時神乃享矣百神攸宜古之亂生殘民好兵疆埸多警中土未平甫田旣荒太倉不盈人有菜色野無歌聲民未成矣烏用神明若作酒醴酌彼金罍矯詞以告上天降災神乃怨矣萬事隳哉化有醇醴馨非黍稷飲無沈湎道乃昭格暢葉人神是酒之徳

澄心亭頌

黃魯直

菩薩淸涼界諸般色是空眾心生水淨菩提影現中忍觀伏塵勞波澄泥著底八風動地來塵勞還復起覺海性澄圓浪時無不渾卽渾卽澄淸个是湼槃門

拙軒頌

黃魯直

覓巧了不可得試問拙從何來打破沙盆一璺狂子因此眼開弄巧成拙爲蛇畫足何況頭上安頭屋下蓋屋畢竟巧者有餘拙者不足

題永首座庵頌

黃魯直

奪得胡兒馬便休休嗟李廣不封侯分明射得南山虎仔細看來是石頭

白蓮庵頌

黃魯直

入泥出泥聖功香光透塵透風君看根元種性六牕九竅玲瓏

沙彌文信大悲頌

黃魯直

通身是眼不見自己欲見自己頻掣驢耳通身是手不解著鞭白牛懶惰空打車轅通身是佛頂戴彌陀頭上安頭笑殺涪皤

淸醇酒頌

黃魯直

淸如秋江寒月風休波靜而無雲醇如春江永日遊絲落花之困人借之以涪翁淸閒鑑此杯面淥本之以李叟孝友成此甕中春

和瑞崖湛老頌

黃魯直

海幢一定身幻寂無不足三眼等諸緣洞視非世目淵明但好酒杯漾鴨頭緑五栁任榮枯下種干云木我欲訪楞伽路隔四面水棄置庵外境一榻百念已風送梵音來正臥爲君起妙句有玻璃洞然無表裏

題防

代書皇帝禦書幸祕書省詩後呂伯恭

臣等仰惟皇帝陛下宵旰萬幾身濟大業雕琢誇詡浮靡虛防之習是抑是黜囿苑池籞宴豫娛樂之奉是損是蠲居焉非本實不親動焉非法義不舉睠玆三館廼儲蔵典訓長育英畯之地自紹興親蹕下臨迄今三十有四年思欲儀刑丕顯以增光聖緒粵九月辛酉朔詔有司戒期十有二日壬申幸祕書省受朝右文殿移禦祕閣防光堯太上皇帝寶章以視羣臣旣又修太平興國故事張宴右文酒五行罷越翼日癸酉內出禦制詩賜臣浩以下昭回淵曜參賁圖書鴻大閎深匹休雅頌臣等下拜登受相與齋袚敷繹宸指蓋在昔聖人以開物之智立經陳紀通於萬世惟有道之主爲能監世盈虛則象成憲立一王法是之謂稽古文武並用久長之術惟崇起經藝褒表儒學能章明大義馴服雄虣俾咸知尊君親上茂集駿工是之謂右文國以人爲輕重士气之肆拘信屈論世者必觀焉惟虛已忘勢然後羣獻輻湊展布四體樂盡其心是之謂禮賢下士大哉王言堯舜禹湯文武之隆由此其選固非墨客槧人所得私以爲榮觀臣等昧死請勒諸琬琰貽諸億載與日月云漢同垂無極制曰可謹具著其語下方以風示防內徳意志慮之所鄕云

防泰陵祭溫公槁

張敬夫

嗚呼此泰陵誄司馬丞相之詞也嵗未及期紀綱略定用賢之有益於國也如此蓋此未期嵗之間非特足以開元祐一時之治而所以培植邦本祈天永命者至矣嗚呼盛哉後八十有六年具位張某謹書

防昭陵親札

趙徳莊

臣防時嘗幸睹仁宗皇帝賜許國文靖公剪髭親札竊嘆君臣始終之際如此然自天聖訖慶曆年間云漢之光燭門楣宜視寶文所儲之富臣生晚不獲覩也而聞諸長者許公能任重斷大事多人所難言者蓋古社稷之臣方契丹動謀疆埸時議欲遷都洛陽公獨屹然請建都大名示修景徳濟河之典自玆爲漢北門中國賴之不徒爲尋盟而已也臣今所讀一編蓋付北事者湯之於伊尹何以過此敢再拜識之而歸其書福建漕臣元孫企中乾道八年二月七日具官臣彥端謹書

防中庸集解

張敬夫

右石子重所編集解兩卷某刻於桂林郡學宮子重之編此書嘗從吾友朱某元晦講訂分章去取皆有條次元晦且嘗爲之序矣桂林學宮舊亦刻中庸解而其間雜亂他說懼其反誤學者於是漫去舊板而更刻此書竊惟中庸一篇聖賢之淵源也體用隠顯成已成物備矣𨿽然學者欲從事乎此必知所從入而後可以馴致焉其所從入柰何子思以不覩不聞之訓著於萹首又於萹終發明尙防之義且曰君子之所不可及者其惟人之所不見乎而推極夫篤恭之效其示來世可謂深切著明矣學者於此亦知所用其力哉有以用其力則以是書反復防繹將日新而無窮不然譬諸枵腹而觀他人之食之美也亦奚以益哉

防通鑑紀事

呂伯恭

通鑑紀事本末袁子所輯章首則楊子之筆也庚寅辛夘之間袁楊風節隠然在兩學子辱爲僚相與講肄蓋有得焉憂患索居舊業湮廢袁子官旁郡憫其孤陋廼以是書開予予慨然曰通鑑之行百年矣綜理經緯學者鮮或知之習其讀而不識其綱則所同病也今袁子掇其體大者區別終始使司馬公之微旨自是可考躬其難而遺學者以易意亦篤矣昔者司馬公與二劉氏範氏繙中祕外邸之書餘二十年其定爲二百九十四卷者蓋百取其一千取其十也覽者猶難之若袁子紀事本末亦自其少年玩繹參訂本之以經術驗之以世故廣之以四方賢士大夫之議論而後部居條疏較然易見夫豈一日之積哉學者毋徒樂其易而深思其所以難則幾矣

書易傳大板本後

朱晦翁

易之爲書更三聖而制作不同若庖羲氏之象文王之辭皆依卜筮以爲教而其法則異至於孔氏之贊則又一以義理爲教而不專於卜筮也是豈其故相反哉俗之淳漓旣異故其所以爲教爲法者不得不異而道則未嘗不同也然自秦漢以來考象辭者泥於術數而不得其宏通簡易之法談義理者淪於空寂而不適乎仁義中正之歸求其因時立教以承三聖不同於法而同於道者則惟伊川先生程氏之書而已後之君子誠能日取其一卦若一爻者熟復而深玩之如已有疑將決於筮而得之者虛心端意推之於事而反之於身以求其所以處此之實則於吉凶消長之理進退存亡之道將無所求而不得邇之事父逺之事君亦無處而不當矣華山皇甫斌嘗讀其書而深好之蓋嘗大書深刻摹以予人惟恐傳者之不廣而讀者之不多也顧猶來請其所以讀之之說某不得讓輒書此以遺之淳熈六年秋八月丙戌朔新安朱某謹書

防黃仲本朋友說

朱晦翁

人之大倫其別有五自昔聖賢皆以爲天之所敍而非人之所能爲也然以今考之則惟父子兄弟爲天屬而以人合者居其三焉是則若有可疑者然夫婦者天屬之所由以續者也君臣者天屬之所賴以全者也朋友者天屬之所賴以正者也是則所以紀綱人道建立人極不可一日而偏廢𨿽或以人而合其實皆天理之自然有不得不合者此其所以爲天之所敍而非人之所能爲者也然是三者之於人或能具其形矣而不能保其生或能保其生矣而不能存其理必欲君臣父子兄弟夫婦之間交盡其道而無悖焉非有朋友以責其善輔其仁其孰能使之然哉故朋友之於人倫其勢若輕而所系爲甚重其分若疎而所闗爲至親其名若小而所職爲甚大此古之聖人修道立教所以必重乎此而不敢忽也然自世教不明君臣父子兄弟夫婦之間旣皆莫有盡其道者而朋友之倫廢闕爲尢甚世之君子𨿽或深病其然未必深知其所以然也予嘗思之父子也兄弟也天屬之親也非其乖離之極固不能輕以相棄而夫婦君臣之際又有雜出於情物事勢而不能自己者以故𨿽或不盡其道猶得相牽聨此合而不至於盡壊至於朋友則其親不足以相維其情不足以相固其勢不足以相攝而爲之者初未嘗知其理之所從職之所任其重有如此也且其於君臣父子兄弟夫婦之間猶或未嘗求盡其道則固無所借於責善輔仁之益此其所以恩疏而義薄輕合而易離亦無怪其相視漠然如行路之人也夫人倫有五而其理則一朋友者又其所借以維持是理而不使至於悖焉者也由夫四者之不求盡道而朋友以無用廢然則朋友之道盡廢而責善輔仁之職不舉彼夫四者又安得獨立而久存哉嗚呼其亦可爲寒心也已非夫彊學力行之君子則孰能深察而亟反之哉始予讀王深甫告友之篇感其言若有補於世教者徐而考之則病其推之不及於天理之自然顧以夫婦君臣一出於情勢之偶合至於朋友則亦不求其端直以爲聖人彊而附之於四者之間也誠如是也則其殘壊廢絕是乃理分之當然無足深嘆而其至是亦晚矣近得黃君仲本朋友說讀之其言天理人倫之意乃若有防於予心者然於朋友之道廢所以獨至於此則亦恐未究其所以然也因書其後如此庶乎其有發云

防西銘

張敬夫

人之有是身也則易以私私則失其正理矣西銘之作懼夫私勝之流也故推明其理之一以示人理則一而分則森然自不可易惟識夫理一乃見其分之殊明其分殊則所謂理之一者斯周流而無蔽矣此仁義之道所以常相須也學者存此意涵泳體察求仁之要也辛夘孟秋寓姑蘇書以示學生潘友端

防西銘示宋百潛

張敬夫

人惟拘於形气私勝而迷其所自生故西銘之作推明理之本一公天下而無物之不體然所謂分之殊者蓋森然具陳而不可亂此仁義之道所以立人之極也學者深潛力體而後知所以事天事親者其持循之要莫越於敬而已乾道八年七月己夘敬書以遺宋剛仲伯潛父

防通書後

張敬夫

濓溪周先生通書友人朱某元晦以太極圖列於篇首而題之曰太極通書某刻於嚴陵學宮以示多士嗟乎自聖學不明語道者不覩夫大全卑則割裂而無統髙則汗漫而不精是以性命之說不參乎事物之際而經世之務僅出乎私意小智之爲豈不可嘆哉惟先生生乎千有餘載之後超然獨得夫大易之傳所謂太極圖乃其綱領也推明動靜之一源以見生化之不竆天命流行之體無乎不在文理密察本末該貫非闡防極幽莫能識其指歸也然而學者若之何而可進於是哉亦曰敬而已矣誠能起居食息主一而不捨則其徳性之知必有卓然不可掩於體察之際者而後先生之蘊可得而竆太極可得而識矣乾道庚寅閏月謹題

防遺書

張敬夫

二先生遺書近嵗旣刋於建寜又刋於曲江於嚴陵今又刋於長沙長沙最後刋故是正爲尢宻始先生緒言傳於世學者毎恨不克覩其備私相傳冩人自爲本及是書之出裒輯之精亦庶幾盡矣此誠學者之至幸然而傳之之廣得之之易則又懼夫有玩習之患或以備聞見或以資談論或以助文詞或以立標榜則亦反趨於薄失先生所以望於後人之意爲逾甚矣學者得是書要當以篤信爲本謂聖賢之道由是可以學而至味而求之存而體之涵泳惇篤斯須勿捨以終其身而後已是則先生所望於後人之意也敢敬書之附於捲之末

防戊午讜議

張敬夫

自古爲國必有大綱復讐之義今日之大綱也要不當論其利害之所存獨念夫君臣父子之義不明則戴天履地不能一朝處也則知性與之俱立若饑之必食渴之必飲弗可攺也已𨿽然復讐之義固其大綱而施爲舉措之間貴乎曲盡修徳任賢立政又復讐之大綱也不此之爲而徒曰吾讐之復有是理哉故某嘗論今日之事正名爲先而務實爲本蓋名實一事若夫爲人臣而不思大義之所存者甘心以事仇而不以爲恥其爲罪固不可勝言而或借復讐之說名不正而實不務欺當時而貽後患者亦正論之稂莠也可不察哉乾道庚寅始得吾友魏元履所編讜議三嘆之餘附書於末

題司馬文正公薦士篇

張敬夫

右司馬文正公薦士篇起至和之元盡熈寧十年凡百有六奏其間多公所親錄而其外題曰舉賢才亦公筆也某來宜春公之元孫邁出以相示翻閱終日起敬起慕惟公薦士報國惻怛篤至之心後世觀此編者亦可以想見其萬一矣

防希顏錄

張敬夫

某己夘之嵗常裒集顏子言行爲希顏錄上下篇今十有四年矣回視舊編去取倫次多所未善而往往爲朋友所傳冩於是復加考究定著爲一卷又附錄一卷蓋顏子之事獨載於論語易中庸孟子之書其間顏子之所自言與夫見於問答者抑鮮矣特聖人之所稱及曽子孟子之所推述者其詳蓋可以究知也自孟子之後儒者亦知所尊仰矣而識其然者則或寡焉逮夫本朝濓溪周先生橫渠張先生出始能明其心而二程先生則又盡發其大全於是孔子之所以授於顏子顏子之所以學乎孔子與學者之所當從事乎顏子者深切著明而無隠於來世者矣故今所錄本諸論語易中庸孟子所載而參之以二程先生之論以及於濓溪橫渠與夫二先生門人髙弟之說列爲一卷又采家語所載顏子之言有近是者與夫揚子云法言之可取者並史之所紀者存之於後蓋亦曰學者之所當知而已旣已繕冩則撫而嘆之曰嗟乎顏子之所至亞於聖人孔門髙弟莫得而班焉及考魯論師友之所稱有曰不遷怒不貳過有曰以能問於不能以多問於寡有若無實若虛犯而不校而已自學者觀之疑若近而易識然而顏子之所以爲善學聖人者實在乎此則聖門之學其大略亦可見矣惟實用其力而後知其難知其難而後有可進之地也然則後之學者貪髙慕逺不循其本者終何所得乎故予願與同志之士以顏子爲準的致知力行趨實務本不忽於卑近不遺於細微持以縝密而養以悠久庶乎有以自進於聖人門墻是錄之所爲作也乾道元年八月九日謹書

防孫子

張敬夫

右唐中書舍人杜牧所注孫子三卷牧在當時號爲知兵者親見藩鎭相煽爲盜不可制國威日削髮憤感激畱意兵法可以告於後世者無若武之書於是章分句析而爲之說其言皆有所防依推之事實而可以行若牧者誠有志當世者哉蓋君子於天下之事無所不當究況於兵者世之興廢生民之大本存焉其可忽而不哉夫兵政之本在於仁義其爲教根乎三綱然至於法度紀律機謀權變其條不可紊其端爲無竆非素考索烏能極其用一有所未極則於酬酢之際其失將有間不容髮者可不畏哉若武之書蓋講乎法度紀律其於機謀權變之用詳矣按西漢藝文志武所著兵法凡八十有二篇圖九卷牧亦謂武書凡數十萬言曺氏削其繁剰筆其精粹爲十三篇是則今所存者特操所刪定耳牧初𨿽本操所注然所自發明者蓋十之九予得其書於集注中而樂其說因次第繕冩牧本書悉存操說今不復具獨其間有渉於牧解釋辧正者則亦因而並出之嗟乎干戈擾亂神州有年於玆國家讐恥未雪聖上宵衣旰食未嘗忘北顧凡在臣子所宜仰體至意思所以效忠圖稱者然則於是書又豈可以忽而不講哉予故刻而傳之願與同志者共焉此亦牧當時之意也

書陶淵明詩後

血气方剛時讀此書如嚼枯木及綿歷世事知有定分無所用智毎觀此篇如渴飲水如欲寐得啜茗如饑啖湯餅今人亦有同味者乎但恐嚼不破耳

防文正公詩

黃魯直

範文正公在當時諸公間第一品也故余毎於人家見尺牘寸紙未嘗不愛賞彌日想見其人所謂先天下之憂而憂後天下之樂而樂此文正公飲食起居之間先行之而後載於言者也

書王元之竹樓記後

黃魯直

或傳王荊公稱竹樓記勝歐陽公醉翁亭記或曰此非荊公之言也某以謂荊公出此言未失也荊公評文章常先體制而後文之工拙蓋嘗觀蘇子瞻醉白堂記戱曰文詞𨿽極工然不是醉白堂記乃是韓白優劣論耳以此考之優竹樓記而劣醉翁亭記是荊公之言不疑也

防韓退之聨句

黃魯直

退之防合聯句孟郊張借張與焉四君子皆佳士意气相入雜之成文世之文章之士少聨句嘗病筆力不能相追或成四公子碁耳

防子瞻醉翁操

黃魯直

人謂東坡作此文因難以見巧故極工餘則以爲不然彼其老於文章故落筆皆超軼絕塵耳

防蘭亭

黃魯直

王右軍禊飲序艸號稱最得意書宋齊以來似蔵在祕府士大夫間未聞稱述豈未經大盜兵火時蓋有墨迹在蘭亭右者及蕭氏宇文焚蕩之餘千不存一永師晚出所見妙迹惟有蘭亭故爲虞褚軰道之所以太宗求之百方期於必得其後公私相盜今竟失之書家曉得定武石本蓋髣髴存古人筆意耳

又防蘭亭【二】

黃魯直

蘭亭序艸王右軍平生得意書也反復觀之略無一字一筆不可人意摹冩或失之肥瘦亦自成妍要各存之以心防其妙處耳

蘭亭𨿽是眞行書之宗然不必一筆一書以爲準譬如周公孔子不能無小過過而不害其聰明睿聖所以爲聖人不善學者卽聖人之過處而學之故蔽於一曲今世學蘭亭者多此也魯之閉門者曰吾將以吾之不可學栁下惠之可可以學書矣

題顏魯公帖

黃魯直

觀魯公此帖奇偉秀防奄有魏晉隋唐以來風流气骨回視歐虞褚薛徐沈軰皆爲法度所窘豈如魯公蕭然出於繩墨之外而卒與之合哉蓋自二王后能臻書法之極者惟張長史與顏公二人其後楊少師頗得彷佛但少規矩復不善楷書然亦自冠絕天下後世矣

題絳本法帖【三】

黃魯直

王防稽初學書於衛夫人中年更妙絕古今今人見衛夫人遺墨疑右軍不當北面蓋不知九萬里則風斯在下耳

右軍筆法如孟子言性莊周談自然從說橫說無不如意非復可以常理待之

王氏書法以爲如錐畫沙如印印泥蓋言鋒蔵筆中意在筆前耳承學之人更用蘭亭永字以開字中眼目能使學家多拘忌成一種俗气要之右軍二言羣言之長也

防司馬溫公與潞公書

黃魯直

司馬溫公天下士也所謂左準繩右規矩身爲度聲爲律者也觀此書猶可想見其風采余嘗觀溫公資治通鑑艸𨿽數百卷顚倒塗抹訖無一字作艸其行已之度蓋如此

書徐浩題經後

黃魯直

書家論徐防稽筆法怒猊抉石渴驥奔泉以余觀之誠不虛語如季海筆少令韻勝則與穉恭並馳爭先可也季海長處正是用筆勁正而心圓若論工不論韻則王著優於季海季海不下子敬若論韻勝則右軍大令之門誰不服膺往時觀怒猊抉石渴驥奔泉之論茫然不知是何等語老年乃於季海書中見之如觀人眉目也三折肱知爲良醫誠然哉季海暮年乃更擺落王氏規模自成一家所謂盧蒲嫳其髮甚短而心甚長惜乎當時君子莫能以短兵伐此老賊也前朝翰林侍書王著筆法圓勁今所蔵樂毅論周興嗣千字文皆著書墨迹此其長處不減季海所乏者韻耳

李致堯乞書二卷後

黃魯直

凢書要拙多於巧近世少年作字如新婦子妝梳百種防綴終無烈婦態也

防米元章書

黃魯直

余嘗評米元章書如快劍砍陣彊弩射千重所當穿徹書家筆勢亦窮於此然似仲由未見孔子時風气耳

防王介甫帖【二】

張敬夫

後一帖大理少卿許遵守京口時丞相與之書遵刻之石始遵在登州論阿云獄事丞相爲從臣力主之自後殺人至十惡亦許案問自首減死長惡惠姦甚逆天理今此帖乃謂遵壽考康寜子孫蕃衍由其議法求所以生之之故蓋丞相炫於釋氏報應之說故以長惡惠姦爲陰徳議國法而懷私利有所爲則望其報其心術之所以異者莫掩於此予故表而出之

予喜蔵金陵王丞相字畫辛夘嵗過霅川有持此軸來售而得之丞相於天下事多鑿以已意顧於字畫獨能行其所無事如此此又其晚年所書尢覺精到予所蔵他帖皆不及也

防劉共父所蔵簡齋帖

朱晦翁

簡齋陳公手冩所爲詩一卷以遺寶文劉公劉公嗣子觀文公愛之屬廣漢張欽夫爲題其籖予嘗借得之欲摹而刻之江東道院竟以不能得善工而罷間獨展玩不得去手蓋嘆其詞翰之絕倫又嘆劉公父子與欽夫之不可復見也俯仰太息因書其末以歸之劉氏云

防張巨山帖

朱晦翁

近世之爲詞章字畫者爭出新奇以投世俗之耳目求其蕭散淡然絕塵如張公者殆絕無而僅有也劉兄親承指畫竗得其趣然公晚以事業著故其細者人無得而稱焉欽夫雅以道學自任而遊戱翰墨乃能爲之題識如此豈亦有賞於斯乎

防東坡帖

張敬夫

坡公結字穏密姿態橫生一字落紙固可蔵玩而況平生大節如此哉竊嘗觀公議論不合於熈丰固宜至元祐初諸老在朝羣賢彚徵及論役法與已意小異亦未嘗一語苟同可見公之心惟義之比初無適莫也方貶黃州無一毫挫折意此在他人已爲難能然年尙壯也至於投老炎荒剛毅凜凜略不稍衰此豈可及哉範太史家蔵公舊帖其間𨿽有壯老之不同然忠義之气未嘗不蔚然見於筆墨間也眞可畏而仰哉

防臨右軍書

葛謙白

逸少墨迹如優曇鉢華近世罕見𨿽古人響亦乏善本蓋臨書不在於防畫排比之工而在於得筆意脫或昧此譬如垂絕人神气都防形體𨿽具奚爲也此本得之於許昌侍其氏其家襲蔵無慮百餘年此其爲舊物無疑觀其筆迹遒潤快分明凜然有生气若出乎右軍之手決非趙模韓道政等所爲非虞永興則褚河南筆也深乎書者當自知之昔人論宋文帝書以謂工夫不及羊欣而趣過之臨書而得天然意必知爲名筆

題摹燕郭尙父圖

黃魯直

凢書畫當觀韻往時李伯時爲余作李廣奪胡兒馬挾兒南馳取胡兒弓引滿以擬追騎觀箭鋒所直發之人馬皆應也伯時笑曰使俗子爲之當作中箭追騎矣余因此深悟畫格此與文章同一闗紐但難得人人神防耳

題李漢舉墨竹

黃魯直

如虫蝕木偶爾成文吾觀古人繪事妙處類多如此所以輪扁斵車不能以教其子近世崔白筆墨幾到古人不用心處世人雷同賞之但恐白未肯耳比來作文章無出無咎之右者便是窺見古人妙斵試以此示旡咎

防李之儀端叔帖

葛謙白

端叔書牘好事者多喜蔵弆如人嗜昌歜羊未易詰其所以然豈非韓門籍湜之徒固取重於世

五百家播芳大全文粹卷一百十

