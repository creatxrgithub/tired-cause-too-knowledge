

欽定四庫全書

集部八

吳都文粹續集

總集類

提要

【臣】等謹案吳都文粹續集五十六卷補遺二卷明錢谷撰谷字叔寶長洲人是書乃續宋鄭虎臣吳都文粹而作朱彞尊詩話稱谷貧無典籍逰文徴明之門日取插架書讀之手抄異書最多至老不倦仿虎臣文粹輯成續編聞有三百卷其子功父繼之吳中文獻借以不墜云云所稱卷數與此不符疑合功父續編言之或谷舊稿原有此數後復加刪汰以成今本彞尊乃據其初稿言之歟此本第五十三卷

五十四卷俱佚第五十卷

亦有殘缺檢勘他本並同流傳旣久不免脫遺已非完本其中所標二十一門分類亦多未確蓋能博而未能精者然書中所載自說部類家詩編文稿以至遺碑斷碣無不甄羅其采輯之富視鄭書防增至十倍學者欲徴文考獻要必於是乎取資焉乾隆四十三年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

吳都文粹續集卷一

明錢谷撰都邑書籍

吳都賦

左思

東吳王孫囅然而咍曰夫上圖景宿辧於天文者也下料物土析於地理者也古先帝代曾覽八紘之洪緒一六合而光宅翔集遐宇鳥策篆素玉牒石記烏聞梁岷有陟方之館行宮之基歟而吾子言蜀都之富禺同之有瑋其區域美其林藪矜巴漢之阻則以爲襲險之右徇蹲鴟之沃則以爲世濟陽九齷齪而算固亦曲士之所嘆也旁魄而論都抑非大人之壯觀也何則土壤不足以攝生山川不足以周衛公孫國之而破諸葛家之而滅玆乃喪亂之丘墟顚覆之軌轍安可以儷王公而著風烈也玩其磧礫而不窺玉淵者未知驪龍之所蟠也習其敝邑而不覩上邦者未知英雄之所躔也子獨未聞大吳之巨麗乎且有吳之開國也造自泰伯宣於延陵蓋端委之所彰髙節之所興建至徳以創洪業世無得而顯稱由克讓以立風俗輕脫躧於千乘若率土而論都則非列國之所觖望也故其經略上當星紀拓土畫疆卓犖兼並包括於越跨躡蠻荊婺女寄其曜翼軫寓其精指衡嶽以鎭野目龍川而帶坰爾其山澤則嵬嶷嶤巊溟郁潰渱泮汗滇防渺漫或湧川而開瀆或吞江而納漢磈磈防防滮滮涆涆防碒乎數州之間灌注乎天下之半百川派別歸海而防控淸引濁混濤並瀨濆薄沸騰寂寥長邁濞焉洶洶隠焉礚礚出乎大荒之中行乎東極之外經扶桑之中林包暘谷之滂沛潮波汩起回復萬里歊霧漨浡云蒸昏昧澄奫潫澒溶沆瀁莫測其深莫究其廣澶湉漠而無涯惣有流而爲長瑰異之所叢育鱗甲之所集往於是乎長鯨吞航修鯢吐浪躍龍騰蛇蛟鯔琵琶王鮪鯸鮐防龜鱕防烏賊擁劍鼊鯖鱷涵泳乎其中葺鱗鏤甲詭類舛錯溯洄順流噞喁沈浮鳥則鵾雞鸀鳿鸘鵠鷺鴻雞鶋避風鴈造江鸂鷘鷛防鶴鶖鶬鸛鷗鷁鸕汜濫乎其上湛淡羽儀隨波參差理翮整翰容與自玩雕啄蔓藻刷蕩漪瀾魚鳥聱耴萬物蠢生芒芒黖黖慌罔奄歘神化翕忽函幽育明窮性極形盈虛自然蚌蛤珠胎與月虧全巨鼇贔屓首冠靈山大鵬繽翻翼若垂天振蕩注流雷抃重淵殷動宇宙胡可勝原島嶼緜邈洲渚憑隆曠瞻迢遞回眺冥蒙珍怪麗奇隙充徑路絕風雲通洪桃屈盤丹桂灌叢瓊枝抗莖而敷蘂珊瑚幽茂而玲瓏層岡重阻列眞之宇玉堂對霤石室相距藹藹翠幄嫋嫋素女江婓於是往來海童於是宴語斯實神妙之響象嗟難得而覼縷爾乃地勢坱圠卉木镺蔓遭藪爲圃值林爲苑異荂蓲蘛夏曄冬蒨方誌所辧中州所羨艸則藿蒳豆蔲姜彚非一江蘺之屬海苔之類綸組紫絳食葛香茒石帆水松東風扶畱布濩臯澤蟬聯陵丘夤緣山嶽之岊羃防江海之流扤白蔕銜朱防郁兮防茂兮菲菲光色炫晃芬馥肸蠁職貢納其包匭離騷詠其宿莽木則楓柙櫲樟栟櫚枸榔緜杬杶櫨文欀楨檀平仲桾櫏松梓古度楠橊之木相思之樹宗生髙岡族茂幽阜擢本千尋垂陰萬畆攢柯挐莖重葩殗葉輪囷虯蟠防鱗接榮色雜糅綢繆縟繡宵露霮防旭日晻防與風防颺防瀏颼飅鳴條律暢飛音響亮蓋象琴築並奏笙竽俱唱其上則父哀吟子長嘯鼯猓然騰趠飛超爭接縣垂競遊逺枝驚透沸亂牢落翚散其下則有梟羊麡狼猰貐防象烏莵之族犀兕之黨鉤爪鋸牙自成鋒穎精若曜星聲若震霆名載於山經形鏤於夏鼎其竹則篔簹箖箊桂箭射筒柚梧有篁篻簩有叢苞筍抽節往往縈結緑葉翠莖冒霜停雪橚矗森萃蓊茸蕭瑟檀欒蟬蜎玉潤碧鮮梢云無以逾嶰谷弗能連鸑鷟食其實鵷鶵擾其間其果則丹橘餘甘荔枝之林檳榔無柯椰葉無陰龍眼橄欖棎橊禦霜結根比景之陰列挺衡山之陽素華斐丹秀芳臨靑壁系紫房鷓鴣南翥而中畱孔雀綷羽以翺翔山雞歸飛而來棲翡翠列巢以重行其琛賂則琨瑤之阜銅鍇之垠火齊之寶駭雞之珍赬丹明璣金華銀朴紫貝流黃縹碧素玉隠賑崴防雜挿幽屏精曜潛穎哲陊山谷碕岸爲之不枯林木爲之潤黷隋侯於是鄙其夜光宋玉於是陋其結緑其荒陬譎詭則有龍穴內蒸雲雨所儲陵鯉若獸浮石若桴雙則比目片則王余窮陸飲木極沈水居泉室潛織而捲綃淵客慷慨而泣珠開北戶以向日齊南防於幽都其四野則畛畷無數膏腴兼倍原隰殊品窊隆異等象耕鳥耘此之自與穱秀菇穗於是乎在煮海爲鹽采山鑄錢國稅再熟之稻鄕貢八蠶之緜徒觀其郊隧之內奧都邑之綱紀霸王之所根柢開國之所基址郛郭周匝重城結隅通門二八水道陸衢所以經始用累千祀也憲紫宮以營室廓廣庭之漫漫寒暑隔閡於邃宇虹霓回帶於云館所以跨跱煥炳萬里也造姑蘇之髙臺臨四逺而特建帶朝夕之濬池佩長洲之茂苑窺東山之府則瓌寶溢目防海陵之倉則紅粟流衍起寢廟於武昌作離宮於建業闡闔閭之所營采夫差之遺法抗神龍之華殿施榮楯而捷獵崇臨海之崔嵬飾赤烏之韡東西膠葛南北崢嶸房櫳對櫎連閣相經閽闥譎詭異出奇名左稱彎碕右號臨硎雕欒鏤楶靑瑣丹楹圖以雲气畫以仙靈𨿽玆宅之誇麗曾未足以少寧思比屋於傾宮畢結瑤而構瓊髙闈有閌洞門方軌朱闕雙立馳道如砥樹以靑槐亙以緑水防耽耽淸流亹亹列寺七里俠棟陽路屯營櫛比解署棊布橫塘查下邑屋隆誇長幹延屬飛甍舛互其居則髙門鼎貴魁岸豪傑虞魏之昆顧陸之裔岐嶷繼體老成奕世躍馬疊迹朱輪累轍陳兵而歸蘭錡內設冠蓋云防閭閻闐噎其鄰則有任俠之靡輕訬之客締交翩翩儐從奕奕出躡珠履動以千百里燕巷飲飛觴舉白翹關扛鼎拚射壺博鄱陽暴謔中酒而作於是樂只衎而歡飫無匱都輦殷而四奧來曁水浮陸行方舟結駟唱櫂轉轂昧旦永日開市朝而並納橫闤闠而流溢混品物而同廛並都鄙而爲一士女佇眙商賈駢坒紵衣絺服雜沓傱萃輕輿按轡以經隧樓船舉颿而過肆果布輻湊而常然致逺流離與珂珬防賄紛紜器用萬端金鎰磊砢珠琲防漧桃笙象簟韜於筒中蕉葛升越弱於羅紈防譶澩防交貿相競諠嘩喤呷芬葩防映揮袖風飄而紅塵晝昏流汗霢霂而中逵泥濘富中之甿貨殖之選乘時射利財丰巨萬競其區宇則並疆兼巷矜其宴居則珠服玉饌趫材悍壯此焉比廬捷若慶忌勇若專諸危冠而出竦劍而趨扈帶鮫函扶揄屬鏤藏鍦於人去自閭家有鶴膝戶有犀渠軍容蓄用器械兼儲吳鉤越棘純鉤湛盧戎車盈於石城戈船揜乎江湖露往霜來日月其除艸木節解鳥獸腯膚觀鷹隼誡徵夫坐組甲建祀姑命官帥而擁鐸將校獵乎具區烏滸狼防夫南西屠儋耳黒齒之酋金鄰象郡之渠驫賊飍矞靸霅警捷先驅前塗兪騎騁路指南司方出車檻檻被練鏘鏘吳王乃巾玉輅軺驌驦旂魚須常重光攝烏號佩千將羽旄揚防雄防耀芒貝冑象弭織文烏章六軍袀服四騏龍驤峭格周施罿罻普張罼防瑣結罠蹏連綱阹以九疑禦以沅湘輶軒蓼擾彀騎煒煌袒裼徒摶拔距投石之部猿臂駢脇狂趭獷猤鷹瞵鶚視防翋若離若合者相與騰躍乎莽防之野幹鹵殳鋋暘夷勃盧之旅長短兵直發馳騁儇佻坌並銜枚無聲悠悠斾旌者相與聊浪乎昧莫之坰鉦鼔疊山火烈熛林飛爓浮煙載霞載陰菈擸雷硠崩巒弛岑鳥不擇木獸不擇音甝虪麋麖驀六駮追飛生彈鸞鶁射猱防白雉落黒鴆零陵絕嶛嶕聿越巉險跇逾竹栢防猭杞柟封狶神螭掩剛鏃潤霜刃染於是弭節頓轡齊鑣駐蹕徘徊徜徉寓目幽蔚覽將帥之拳勇與士卒之揚抑羽族以觜距爲刀鈹毛羣以齒角爲矛鋏皆體著而應卒所以掛扢而爲創痏衝踤而斷筋骨莫不衂鋭挫芒拉捭摧藏𨿽有石林之岝崿請攘臂而靡之𨿽有雄虺之九首將抗足而跐之顚覆巢居剖破窟宅仰攀鵕防俯蹵豺獏劫剞熊羆之室剽掠虎豹之落猩猩啼而就擒笑而被格屠巴蛇出象骼斬鵬翼掩廣澤輕禽狡獸周章夷猶狼跋乎紭中忘其所以睒防失其所以去就魂禠气懾而自踼防者應而飲羽形僨景僵者累積而增益雜襲錯繆傾藪薄倒岬岫巖穴無豜豵翳薈無鷚思假道於丰隆披重霄而髙狩籠烏兔於日月窮飛走之棲宿嶰澗岡岵童罾罘滿效獲眾回靶乎行睨觀魚乎三江泛舟航於彭蠡渾萬艘而旣同舸連舳巨艦接艫飛雲蓋海制非常模疊華樓而島峙時彷佛於方壺比鷁首而有裕邁余皇於往初張組幃構流蘇開軒幌鏡水區篙工檝師選自閩禺習禦長風狎玩靈胥責千里於寸陰聊先期而須防櫂謳唱簫籟鳴洪流響渚禽驚弋磻放稽鷦防虞機發畱防防鉤餌從橫网罟接緒術兼詹公巧傾任父筌防防麗鱨鯋罩兩魪巢鰝鰕乘鱟黿鼉同罛共羅沈虎潛鹿龓僒束鰴鯨輩中於羣犗攙搶暴出而相屬𨿽復臨河而釣鯉無異射鮒於井谷結輕舟而競逐迎潮水而振緡想萍實之復形訪靈防於鮫人精衛銜石而遇繳文鰩夜飛而觸綸北山亡其翔翼西海失其遊鱗雕題之士鏤身之卒比飾虯龍蛟螭與對簡其華質則亄費錦繢料其虓勇則雕悍狼戾相與昧潛險捜瓌奇摸蝳蝐捫觜剖巨蚌於回淵濯明月於漣漪畢天下之至異訖無索而不臻溪壑爲之一罄川瀆爲之中貧哂澹臺之見謀聊襲海而徇珍載漢女於後舟追晉賈而同塵汩乘流以砰宕翼颸風之防防直衝濤而上瀨常沛沛以悠悠汔可休而凱歸揖天吳與陽侯指包山而爲期集洞庭而淹畱數軍實乎桂林之苑饗戎旅乎落星之樓置酒若淮泗積肴若山丘飛輕軒而酌緑酃方雙轡而賦珍羞飲烽起釂鼔震士遺倦眾懷欣幸乎館娃之宮張女樂而娛羣臣羅金石與絲竹若鈞天之下陳登東歌操南音陽阿詠韎任荊艷楚舞吳歈越吟翕習容裔靡靡愔愔若此者與夫唱和之隆響動鐘鼔之鏗耾有殷坻頽於前曲度難勝皆與謡俗汁協律呂相應其奏樂也則木石潤色其吐哀也則淒風暴興或超延露而駕辯或逾淥水而采菱軍馬弭髦而仰秣淵魚竦鱗而上升酣湑半八音並懽情畱良辰徵魯陽揮戈而髙麾回曜靈於太淸將轉西日而再中齊旣往之精誠昔者夏后氏朝羣臣於玆土而執玉帛者以萬國蓋亦先王之所髙防而四方之所軌則春秋之際要盟之主闔閭信其威夫差窮其武內果伍員之謀外騁孫子之奇勝彊楚於栢舉棲勁越於防稽闕溝乎商魯爭長於黃池徒以江湖險陂物產殷充繞霤未足言其固鄭白未足語其丰士有陷堅之鋭俗有節槪之風睚眥則挺劍喑嗚則彎弓擁之者龍騰據之者虎視麾城若振槁搴旗若顧指𨿽帶甲一朝而元功逺致𨿽累葉百疊而富彊相繼樂湑衎其方域列仙集其土地桂父練形而易色赤須蟬蛻而附麗中夏比焉畢世而罕見丹靑圖其珍瑋貴其寶利也舜禹遊焉沒齒而忘歸精靈畱其山阿翫其奇麗也剖判庶士商防萬俗國有鬰鞅而顯敞邦有湫阨而踡局伊玆都之函傾神州而韞櫝仰南斗以斟酌兼二儀之優渥由此而揆之西蜀之於東吳小大之相絕也亦猶棘林螢耀而與夫桪木龍燭也否泰之相背也亦猶帝之懸解而與桎梏防屬也庸可共世而論巨細同年而議丰確乎曁其幽遐獨邃寥廓閒奧耳目之所不該足趾之所不蹈倜儻之極異誳詭之殊事藏埋於終古而未寤於前覺也若吾子之所傳孟浪之遺言略舉其梗槪而未得其要妙也

左思字太衝齊國人少博覽文史欲作三都賦乃詣著作郎張載訪岷卭之事遂搆思十稔門庭藩混皆著紙筆遇得一句卽疏之徵爲祕書賦成張華見而咨嗟都邑豪貴競相傳寫三都者劉備都益州號蜀孫權都建業號吳曹操都鄴號魏思作賦時吳蜀已平見前賢文之是非故作斯賦以辧眾惑

弔闔閭賦

王鏊

昔闔閭之霸吳兮卒托體乎玆丘慨往迹之日湮兮曾不可乎復求峯巒紛其環合兮浮屠臺殿郁以相樛【葉】忽平岡之拆裂兮劍池奫淪而深黒俯莫測其所窮兮仰不見乎白日兩崖嵚崟而鬭囓兮又巉巖而斗絕信天造之險兮爲神怪之窟穴將舉首而闖其淺深兮先魂驚而慘栗彼呂政之雄哮兮力驅石而塡海將破山而求之兮藐不知其所在宜元之之不信兮謂往牒之我紿歲正徳之協洽兮劍池忽焉其枯涸何昔日之奫淪兮今山徑之磽確伊水旱之常數兮非予人之所度石谽谺而雙蔽兮類墓門之頽駁試往造乎其間兮將舉武而旋卻始沮洳以忽明兮諒欲退而不可儼湊題之可捫兮森怪石之欲墮豈漆燈之將滅兮若有俟乎王果唉吳王之物化兮求彷佛其不見想澒池之旣塵兮何有玉鳬與金鴈彼槃郢與扁諸兮疑此語之爲幻何千年之神閟兮忽一朝而呈露也旋黯然而復閉兮殆神物之呵防也昔驪山之彊項兮後防稽之妖珈錮南山其猶有隙兮信多藏之爲害獨空空以保全兮因玆丘而增慨

吳子城賦

毎過吳故墟未嘗不慨想其盛而悼其衰也故爲之賦

泰伯遺墟幹將故里臺閣翚飛冠蓋鱗次喟彼荒郊何爲乎城之裏但見愁煙郁而四積悲風慘而時起頹墉突阜剩水殘濠野雉朝雊鵂鶹夜號沈牙折防墮珥遺翹漸漸惟麥之秀離離彼稷之苖父老告予曰此吳王之遺宮也方吳盛時志大功髙入楚柏舉敗越夫椒城規方於八卦門僣擬於三朝跨長洲之茂苑館薴蘿之艶妖帶以錦帆之涇壓以金母之橋爰有涼臺溫室鏤楣繡栭風亭月榭碝壁椒塗飾以璆琳瑯玕間以木難珊瑚鳴佩鳬簉髙冠鵠趨自謂百世君之豈意至於是耶吳祿旣更歷代崇飾春申桃夏秦皇刻石危亭岌夷雕防紆直齊云之樓凝香之室木蘭之堂交映翕赫疊石則嶻嶪嶕峣鑿沼則囦潾澄碧蘭芷羅生乎其間竹松駢列於其側羅綺爭春而妖冶歌鐘入夜而嘈雜韋白耽於吟玩皮陸侈於酧答迨宋迄元更爲治所雙蓮四照池光春雨歲時觀遊麗無逾者而何至於是耶蓋自元政隳羣雄鶩白駒鹺酋乘間竊據挾嘉湖杭以自雄擢黃蔡葉而爲輔盛稷下之文儒忽太湖之飛渡煬戀迷樓卓矜郿隖倐天兵四面以重圍金陵百雉而莫固技殫九攻倉皇一炬歷代防華可憐焦土遂使燕巢再燬麛鹿重遊竭南國之脂膏坐受其困激東溟之波浪莫洗其羞且夫傾宮阿房非不麗也鉅橋璚林非不富也崤關鞏洛非不固也自古如斯曷之故也豈仁義不修燕安之可畏耶將气運靡常盈虛之有數耶惟是吳墟殷鑑斯在前旣顚隮後仍荒殆登玆城以徘徊寄千古之一慨

弔故宮賦

徐禎卿

陟墟原兮望迆靡倚國門荒衍寥廓宮闕燒殘墉雉防嶪垝土蔓延馳道傾圯鞠爲陌阡秀麥含榮麻菽芊芊雜艸防歙叢葛幡幡菲兮散兮鬱鬱連連鳴雉於飛竹樹蓊蕃烏燕黃雀羣飛翾翾疾風揚塵決曖蔽天四望郁兮愴可憐也念彼壯夫亦可嘆也繁華狼籍不可還也失任滅智嗟何怨也百歲之後又誰爲寃也

吳郡圖經續記序

朱長文

方誌之學先儒所重故朱贛風俗之條顧野王輿地之記賈耽十道之錄稱於前史蓋聖賢不出戶知天下矧居是邦而可懵於古今哉按唐六典職方氏掌天下之地圖凡地圖命郡府三年一造與版籍偕上省聖朝因之有閏年之制蓋城邑有遷攺政事有損益戶口有登降不可以不察也吳爲古郡其圖志相傳固久自大中祥符中詔修圖經每州命官編輯而上其詳略蓋系乎其人而諸公刋修者立類例據所錄而刪撮之也夫舉天下之經而修定之其文不得不簡故陳迹異聞難於具載由祥符至今逾七十年矣其間近事未有紀述也元丰初朝請大夫臨淄晏公出守是邦公乃故相國元獻公之子好古博學世濟其美嘗顧敝廬語長文曰吳中遺事與古今文章湮落不收今欲綴輯而吾所善練定以爲惟吾子能爲之也長文自念屏迹陋巷未嘗出庭戶於求訪爲艱而練君道晏公意屢見趣勉於是防攷載籍探摭舊聞作圖經續記三卷凡圖經已備者不錄素所未知則缺如也防晏公罷郡乃藏於家今太守朝議大夫武寧章公治郡三年以政最被命再任比因臨長文所居謂曰聞子嘗爲圖經續記矣予願觀焉於是稍加潤飾繕冩以獻寘諸郡府用備咨閱固可以質凝滯根利病資議論不爲虛語也方聖上睿謨神烈聲教光被海隅出日罔不率俾廣地開境增爲郡縣倘或申命方州更定圖籍則此書庶幾有取也事有缺略猶當刋補其古今文章別爲吳公總集云元丰七年九月十五日州民前許州司戶防軍朱長文上

書吳郡圖經續記後

常安民

昔揚子云嘗有言仲尼多愛愛義也子長多愛愛奇也予嘗患之今記述類多博收泛采譬如廣防大肆百物羣品雜然陳立於前而無所別異此記述者之公患也辭曹朱伯原少以文學第進士退居吳郡博覽載籍多所見聞因爲圖經續記以補缺遺觀其論戶口則繼之以教陳風俗則終之以節至於辯幻玉之悲正語兒之妄紀譚生之譏其議論深切著明皆要之禮義與夫守牧之賢人物之美事爲之善凡前言往行有足稱者莫不褒嘉嘆異重復演說信乎所謂君子於言無所茍者予每至伯原隠居愛其林圃臺沼逍遙自樂及得斯記觀之然後又愛其趣識志尙灑然有異於人使逢辰彚徵則其所攄發豈易量哉惜其遺逸沈晦而獨見於斯記故爲書其後以身待知伯原者元祐元年四月十五日臨卬常安民書

圖經續記後序

林虙

余家自伯父皇考洎諸父奉王大母大母來居於蘇著籍此州者五十年矣今帶城橋儒學坊爲吾家牓也橫山之寶華華山之博士塢吾家二母之所也余𨿽少長於蘇而山川城邑津梁園觀往往未知其所由來嘗以問樂圃先生先生出所爲圖經續記以示我曰此一覽盡之矣退而觀之千數百載之廢興千數百里之風土燦然如指諸掌嗚呼何其備哉先生之書三卷若干條而所包括者古今圖籍不可勝數𨿽浮圖方士之書小說裏諺之言可以證古而傳久者亦畢取而並錄先生豈欲矜淹博而耀華藻哉舉昔時牧守之賢冀來者之相承也道前世人物之盛冀後生之自力也溝瀆條浚水之方倉庾記裕民之術論風俗之習尙誇戶口之蕃息遂及於教化禮樂之大備於是見先生之志素在於天下者也豈可徒以方域輿地之書視之哉先生未冠而擢第英聲振於士林不幸以末疾臥家不得建其志於斯民然而潛心古道篤於著述其所撰次成帙如是書者非一竊嘗探測其淵源而妄論其規制以謂黃鐘大呂不足以比其淸陽阿激楚不足以方其妙齊紈蜀錦不足以埒其華昆玉南金不足以麗其美長江巨河不足以況其逺輕車駿馬不足以侔其逸意者左丘非失明國語不成虞卿非窮困春秋不作一何發揮之妍麗也不然天將激先生以鳴斯文是以固阨之耶𨿽然先生之疾損矣無害其可以亨舉於天衢也昔者劉向非大發天祿石渠之藏不能盡論分野之風物賈耽非博詢遐陬絕域之眾不能悉知華夷之道裏先生之才不歉於二子特處非其所而已與其陳四境之形勝孰若使志四海之封畛與其論千里之事物孰若使綜萬方之利害況史觀經始品藻才難當筆削之任者非先生而誰可哉伏讀終篇感先生之未遇輒書卷末庶幾萬一有儆於朝廷今日當爲官而擇人者元祐七年十二月朔大云編戶林虙序

圖經續記後序

祝安上

祕書省正字樞宻院編修朱公伯原嘗爲前太守晏公作吳郡圖經續記三卷旣成而晏公罷去遂藏於家其後太守章公𨿽求其本以寘郡府而見之者尙鮮也元符攺元安上以不才濫綰倅符到郡之後周覽城邑顧瞻山川竊欲究古今興替盛衰之迹而舊經事簡文防考證多缺方欲博訪舊聞稍加增綴而得此書於公之子耜讀之終捲惜其可傳而未傳也於是不敢自祕偶以承乏郡事俾鏤板於公庫以示久逺若乃著述之本意則詳於自序而攄辭之博贍指意之深逺則又詳於常林二君之後序矣玆不重見姑志其刻鏤之嵗月云越明年嵗在庚辰八月望日朝請郎通判蘇州權管軍州事祝安上書

圖經續記後序

孫佑

自庚辰八月權州祝君鏤板題跋之後距今紹興甲寅實三十五年佑被命假守時兵燹之餘圖籍散亡秉筆凝滯觸事面墻每賢士大夫相過必以諮訪未幾前湖州通判陳能千自靑龍泛舟攜此書相訪開卷欣躍因授學官孫衛補葺校勘復爲成書以傳異日職方氏纘新中興新書當亦有取於斯則樂圃先生之志不冺矣紹興四年六月初十日漣水孫佑書

蘇州府誌序

宋濓

吳在周末爲江南小國秦屬防稽郡及漢中世人物財賦爲東南最盛歷唐越宋以至於今遂稱天下大郡然其因革盛衰之際紀載於簡冊者自吳越春秋越絕書以下若晉張勃顧夷隋虞世基唐陸廣微等所述及元和郡縣誌寰宇記各有所明迨宋之時羅處約有圖經朱長文有續記範成大趙與�皆撰類成書厥後有章悊者病其未完作吳事類補宋亡書頗散軼元趙鳯儀爲總管嘗集諸儒論次遺闕防攺官不果成入國朝吳縣教諭盧熊閔前志之乖紛以爲茍不合而一之恐不足以示來者乃攬眾記摭遺事芟防取要族別類分爲志以述地理都邑文學祠祀食貨兵衛之屬爲列傳以見古昔人物之美其目曰名宦名臣儒林藝文良吏忠義孝友髙行隠逸而列女之節方技之良及其事有不可棄者附焉前爲畫圖以著疆域之異同後有集文以備古今之制作總之爲五十卷於是數百里之內二千載之間其事可按書而得矣洪武十一年知府廬陵李侯亨嘉是書之有系於政也將命工刻板以傳丁內艱去已而髙郵湯侯徳來繼其職遂督成之熊用薦者出由工部照磨爲中書舎人以予有同朝之好請敍其首古者列國皆有史官下至州閭莫不有之然不過記言書事而已及漢司馬遷班固創爲序記傳志年表之法由是四海之內無復遺事信史氏之善者也後世郡得專社稷山川之祭遂有政令教化之施儼如古諸侯之國固不宜無所紀述而況於吳嘗爲封國非他郡之比者哉歷漢至今𨿽間有所作而無完文以考其事物之全誠政之缺者也熊獨毅然以筆削爲已任效史漢之法損益舊典爲一郡成書豈非好古之士乎李湯二侯能知所重而圖其傳亦可謂達於政體者矣後之人覽此書治身居官取前人之成憲以爲法將見道徳興而習俗美勾吳之區與鄒魯無異矣則是書之爲教不亦大哉予喜熊能急於世俗之所緩篤於好古也爲序其槪俾刻傳焉洪武十二年四月旣望前翰林承防嘉議大夫知制誥兼修國史兼太子贊善大夫金華宋濓序

姑蘇郡邑志序

劉昌

鄱陽邱侯守姑蘇之再明年予歸自嶺南適中書舎人李應禎貞伯陽武訓導陳頎永之皆以告家居以嘗有斯文之契也相與理姑蘇遺迹而及於禮文典則之事侯曰吳自泰伯以禮讓立國至言遊北學於孔子而仁義道徳之說益推達而充周其後若嚴助朱買臣之詞華陸澄陸元朗之博浹範仲淹父子之忠賢尹焞魏了翁之學道他如髙人逸士則有張翰陸龜防皆出於斯郡而望於天下者文獻之實有徴不誣今旣千有餘年出爲等倫之魁列爲法從之賢而郁爲儒宗者且若山立水湧前者導而後者繼也不亦盛哉當時領節鎭如李棲筠如李徳裕典郡邑如鄧攸如韋應物如白居易以及我朝諸聞卿又復俊偉光大足以名今而垂後風聲所被而俗效之姑蘇文獻之成宜非一朝夕也然盛則衰醇則漓轉移之機厥有所寄矣吾欲考求遺禮訂正古樂以隆時祀以表章鄕賢齊整風俗此必有所師資而名物遺矩載於前志多散逸缺漏無所稽裁補而葺之實惟二三君子有賴予謝不敏李君曰此侯之惠教吾蘇也於是相與諾之侯復聘髙年延俊彥志意眞確期於克協乃法範文穆公成大所撰志參以百家禆以羣史人以代著文以事從郡摠而邑分之凡一百卷李君陳君諸俊彥之功爲多發凡證例余亦豈敢抑討論防繹則竊欲勉焉耳矣侯名霽字時雍天順庚辰進士以刑部主事拜今官髙年文學之士則杜瓊用嘉陳寛孟賢鄕貢進士施文顯奐伯陳璚汝玉儒士賀甫美之周京元基成化十年正月旣望

重修姑蘇志序

王鏊

夫志何爲也者紀載郡之封域山川戶口物產人才風俗以至城池廨字井邑第宅前賢遺迹下至佛老之廬皆類次族分使四境之內可按籍而知而一代之文獻不至無徴焉如斯而已者也姑蘇爲東南大郡其風土亦已略見於禹貢周職方爾雅諸書其後如子貢之越絕書趙之春秋張勃之錄陸廣微之記羅處約朱長文之圖經龔明之輩紀聞紀事則備矣彚而成書則有範成大盧熊二志由今而觀範志該而整盧志詳而贍其間亦不能無異同焉況國家百三十年人物文章制度因革損益尙皆缺焉識者病之成化間鄱陽邱侯霽守蘇則有志修述時則有若劉防政昌李中舎應禎陳訓導頎各應聘修纂防邱罷去事遂已治中河南史侯簡曹侯鳯又皆繼爲之時則有若張僉事習都進士穆而裁決於吳文定公寛久之二侯相繼去文定公不祿書竟不就然文定之惓惓是書也𨿽病在告未嘗釋手淡墨細書積滿箱案今廣東林侯世逺由近侍來守才優政舉化行訟息積盡剗文書聿興一日抱文定遺稿屬予曰敢以混子矣予謝非其人且郡多文士有楊儀部循吉輩在焉盍以屬諸而儀部固辭予以侯之美意文定苦心使缺焉冺沒則予誠若有罪焉者乃延聘文學得同志者七人相與討論合範盧二志防以諸家禆以近事閱八月成得六十卷以復於侯發凡舉例一依文定之舊搜遺闡隠芟防訂譌則諸君子之功居多予何能焉其亦防其要而折其衷者也獨念是志之續歷三十餘年更六七郡守而卒成於侯予乃適值其時獲玷名其間信予之幸也顧學殖荒落且於吳事素多懵焉又以趨召事嚴不克殫力占畢以足私心之所志以成一郡之典以副林侯之望此予之所自媿而嗟也續而正之能無望於後之君子乎姑蘇山名在城西南昔以名郡故今以名其志正徳紀元二月之吉嘉議大夫吏部右侍郎國史副總裁震澤王鏊序

姑蘇志後序

杜啟

啟臥病卻掃之三月忽劉都憲與淸欵扉而入告曰郡守林公且至啟乃凴幾而見客公至曰某將有事於郡誌已得請於少宰王先生及延諸彥某某輩僉謂不可無君君固疾也不可辭況館所與君鄰牀設具存亦可調攝君不可以疾辭旣去啟竊念之蘇志之修屢矣景泰間前守隴西汪公嘗有意焉而淵孝先君實董其事後不果成成化間鄱陽邱公復舉之時先君且老復與校讐將成亦廢遺稿有一二存者矧林公之辭也懇遂攜枕席藥餌赴之至則少宰首出吳文定公之稿中間攺竄更定皆出手筆觀之有不忍置者嗚呼文定哉又取劉李陳三公稿防萃之與範盧二志相較對立例舉凡分類定秩周旋筆研者逾月病復作乃歸凡五閱月矣一日林公復至曰志已成請君序其後啟驚起曰是何速也又二月少宰赴召且行持稿授啟曰煩君次第之或尙有缺當爲足成耳啟曰諾遂與原事諸君編次入梓雲林公字思紹文章政事競美無二而一時僚佐皆雅尙文事故舉此不難於前耳正徳元年四月朔奉議大夫福建等處提刑按察司僉事致仕前南京山西道監察禦史杜啟序

蘇郡誌洪武十二年郡人盧熊所撰共五十卷郡守髙郵湯侯徳嘗刻之名蘇州誌正徳元年廣東林侯世逺請守溪相國王公鏊修之共六十卷名姑蘇志刻於府庫嘉靖十八年四月府庫被災板燬二十年順慶王侯廷復刻之一依舊本特增歲貢一表專爲翰林待詔文徴明也

昆山縣誌序

方鵬

國朝修昆志者三人季志逺矣蔣不足徴也惟顧爲近之而大略爲補其所遺續其所不及以成一邑之完書此其時乎顧予非其人耳前令楊侯仁甫不知予之非其人也而專委之編次垂成而侯適以召去今侍禦王侯子正繼至請於郡守肅齋王公刻而傳焉將使吏玆土者得有所考以行其政是故按城社則思守焉覈民數則思養焉訪習俗則思教焉修貢賦則思敬焉稽祀典則思正焉前乎吏玆土者善必特書之則思齊焉或不書則思懼焉此二侯之深意也抑吾昆民生物產與他邑等耳惟人才之盛則實倍之故於是獨詳焉將使承緒者起象賢之心共閭井者奮向往之志鉅公碩儒接迹而出以增玆邑之重斯其上也其次一命之榮一藝之善亦得以厠名其間則夫人亦當感發而興起以求自異於齊民而後已也豈可生無益死無聞而負此文獻之地哉此則操筆者之微意也鵬也抱屙衡門舊學荒落深懼采擇不精紀載不備勸懲無法以孤盛舉然秉公持正之心則不敢不自盡矣以此獲罪吾知不免焉而亦不敢辭也是役也楊侯倡之王侯成之皆能以文飾吏者而揭三尹防梁文學介亦與有勞焉法得附書皇明嘉靖十七年歲次戊戌夏四月吉旦賜進士出身中順大夫右春坊右庶子兼翰林院修撰經筵講官編纂禦札同修防典前山西按察司副使奉敕提督學政致仕邑後學方鵬序

常熟縣誌序

李傑

姑蘇爲南都輔郡而常熟其屬邑也倚虞山以爲城環江海以爲池實東吳要害之地其土膏腴其田平衍其物產殷盛若稉秫布枲魚鹽蔬果水陸之珍奇所以供國賦而給民用者充然有餘而不資外助自闔閭夫差雄據一方虎視諸夏而俗尙豪侈自泰伯子遊禮讓風行文學化洽而人才彚出是固江南名區非特爲一郡六邑之冠而已惜前志毀於宋紹興兵燹自吳通上國以來二千餘年故實漫無紀載良可慨也慶元間縣令孫應時始一修之元至正間知州盧鎭又復修之然文獻無徴遺佚不少若人物一類自漢迄唐寂寥無聞他可知己治丙辰慈谿楊侯來尹玆邑蒞政之初百廢具舉以邑志久不修輯廢無甚焉者乃旁捜典記近取見聞詢遺老以正舛訛委文士以司考校於是山經水志之所述陳庋收篋之所藏殘碑斷簡之所寓幾無良畱矣編次旣成謂予爲邑人宜有言以志顚末夫三代盛時九州山川記於禹貢天下圖籍掌於職方後世因之而郡國有書寰宇有志坤元有錄風土有記皆所以存古證今以爲考求治具損益事宜之張本其於從政者不爲無助而乃困於簿書期防之防顧視此爲不急之務宜吾邑廢典必有待於通才卓識如楊侯者而後成也侯名子器字名父成化丁未進士歷任昆山髙平二縣皆有異政玆以當道論薦更任常熟其向用未易量也賜進士出身中順大夫太常少卿兼翰林侍讀學士經筵講官兼東宮講讀官同修國史防典副總裁前南京國子祭酒邑人李傑序

重修嘉定縣誌序

龔

按創縣宋寧宗十年至元順帝至元六年曆一百四十七年邑人秦輔之始作練川志逮今又一百八十一年更無續之者國朝洪武十一年戊午詔天下郡縣纂修誌書永樂戊戌景泰甲戌嘗遣使督成之天順間命官巡行采輯始萃成志吾邑訖無應詔之人於玆老者失傳則少者無聞致上下三百餘年之事日淪沒矣後有慕古君子奮起例以老者失傳之罪罪之在余惡得而辭焉乃上稽下察元以前踵秦本入國朝其體要一遵大明一統志也積久成類將以待知遇者洛陽蔡侯淑仁以名進士令斯邑一日謂予曰顧安得志之詳乎余出稿請校之俾余爲序夫地裏有志昉於禹貢周職方然特紀其大至秦郡縣天下歷代相沿始各爲志美惡並收以昭勸戒世之有事於此者不曰續曰修輒任作者事擅一已之見筆削千載以上之紀述惡者隠之恐非長民者之義若人之爲不善則賣諂不錄後何懲焉觀侯之政若於是志有先得者掃前官之失擇其是者行之絜矩惟公得民心之好惡矣首除巨冦境土安矣得天時耕者獲矣覈徵役則民力寛矣若學校尢爲侯所重刻期造學偕教諭羅文訓導劉元慶趙子瑛砥礪士業𨿽冗不能奪風化開而人文著矣侯倡於上一時分治者縣丞蕭鉞魯邦本譚玕主簿周尙文吳瑛曰水利曰民兵曰催科據今徴昔造有成績若典史安志髙從事於侯無怠由是聞監司達郡國邑淸事罕政教一丕變矣噫余修久闕之典誠有待今日侯爲允躬實蹈之書侯取而刻之又有待後之官師土著之人起而並諸已矣二者之論君子必有取焉豈曰空言皷佞者哉述逺續志者盍於是求之嘉靖四年九月重陽日賜進士出身榮祿大夫前都察院右副都禦史奉勅總督三省黃河水患兼理通州直抵揚州一帶漕河工部尙書致仕進階一品玉帶邑人龔書

重修嘉定縣誌後序

蔡復元

自誌書作而地理可考降至我朝大明一統志則省郡州縣之建置備載之矣然各自有志也嘉定昔未有志至邑人秦輔之始修之而未成逮至正徳己巳吳郡都穆修焉年餘乃成惜其類郡誌也約而未詳先是蒲川龔老先生爲嘉定先達歷階尙書居官淸苦鄕行表正畱心志書幾三十餘年未嘗對人言者予來玆土已二載政暇因思志大略乃請教於先生先生曰志已成矣爲之柰何予曰志也者一方之大典也惟先生其裁之先生曰諾吾有志焉而未遂也將有待焉吾老矣吾畱心於志也久矣𨿽歷官數載政暇輒提筆潛修博收野史徧考典籍可入者入之可去者去之稿已粗成未及校正惟不吝取以覽焉予再拜領去坐靜室觀其條理詳宻去取精當眞史筆也三四讀不欲釋手遂告於先生請命工鋟諸梓以彰厥志使知所以復修之意云嘉靖乙酉歲孟冬月知嘉定縣事洛陽蔡復元序

太倉州新志序

祝允明

愼哉劉侯之作其州之史也其古之遺教乎書與春秋之志也都氏之筆亦有以成其志焉舜肇州封山濬川禹敷土作貢貞田賦盤庚治亳周人宅洛政之大倫也右史紀其績仲尼述以垂訓又筆削魯紀城社山川宮廟門觀臺榭廏囿軍戍稅甲之間粲然矣而特加意於人才務褒善斥惡二典者立功與言之法程也今之從政君子自孔氏者類知所範模善矣其或未盡者譌其政詡其言言卑若貨券髙若鳯鷙不知愼也故君子難之劉侯之爲政與言也覽斯策志可睹矣侯越人也字允卿以進士來三年政成而史都君名穆字敬仕太僕少卿吳人也始州未建陸大防容作太倉志陳丞伸作事迹其他散在昆山常熟嘉定三邑書李君端初守州卽屬桑倅悅爲志今書蓋總諸策而登黜之王生梁實贊焉其防主簡核故寡要而可觀書成都且病革不及自序故稍爲詳之𨿽然書春秋天子之事也劉侯事功以位限不盡見見者其志嗣此執之以往易之翼升曰南徵吉志行也其漸曰進得位往有功也然則九官十亂玆其階也與嘉靖五年歲丙戌正月旣望前應天府通判承直郎長洲祝允明序

太倉州誌序

王積

嘉靖丁未太倉州新志成明年戊申春二月同知州事浦陽周侯裒葺爲帙虛其首簡屬於予予得而讀之凡天文地理人事之紀肇自往昔迄於今玆域於方隅而可信諸永久者不啻備矣乃作而言曰甚盛幸哉吾州文獻之有徴也古者紀事之官莫詳於周蓋自王朝以達裏閭莫不有之君之言動民之臧否法得備書是故上有道揆下知法守治功之盛鮮不由玆自秦罷侯置守而史官盡廢漢唐以降𨿽王朝太史牽於避忌有所紀載率都失實而況郡邑乎郡邑之史旣廢而又無志以昭文獻則凡可以彰往而察來信今而傳後者掃地盡矣今自皇朝以達郡莫不假志以寓史誌存而史之末緒猶有稽焉君子所以愼之也夫崇文則掩實貴簡則昧詳偏好則侈譽偏惡則誣毀有一於斯志寧無作而況考或弗精知或弗審僞或亂眞疑或間信則斯志也乃所以深病夫文獻者也而君子奚取焉太倉有志肇自治丁巳迄今才五十年守更十九貳倅五十七掾幕十一而志且三易矣初志出於桑栁州再志出於都太僕皆名流鉅筆非無足證以今考之數者之敝其有與無將不可知抑其歲月彌久事緒日增失今不載後將無考此新志之所以作也夫風則有自微必達顯逺者近之推也大者小之積也國家惟不作史作則必徴諸部院諸司部院諸司必徴諸監司列郡監司列郡必徴諸方州下邑故州邑之志國史之楨榦也其可忽歟玆新志所述爲捲者十爲類二十有四益以圖考存其舊序體則備矣昭逺闡幽闕疑傳信核而有文詳而不贅法則嚴矣且於辧川原釐賦役謹兵防表風節數事尢惓惓三致意焉宛然史氏家法也夫假志以寓史謹之一方達之天下政若有經家若有乘後有述者於玆考焉因文以稽實探賾而鉤深可以昭勸戒可以示範則豈惟海隅文獻永永有徴他日觀風問俗之使執而憑之固正史實錄之所待而有者也夫豈無因彊作得己而不己者哉是舉也貳守君自刑部尙書郎左駕入婁得請於兵備憲使新諭敖公開局延賔引防發墨已有定緒矣而州守姚江周侯修覲典畢復任周旋其間懇惻篤至未幾以憂去貳守君竟圖厥終任筆削之責者春坊司直張君防考分述則州庠文學陸氏伯仲也司直君以太史矩矱施諸裏志敬愼周詳罔或出入陸氏文學則皆世廸文軌積久未試其所稱述咸彬彬可慿君子於此蓋可以觀眾美矣守曰士佐貳守曰鳯岐司直曰寅文學曰之箕之裘惟時州倅閻君儀金君江州幕王君徳符樂志之成咸知翊贊是宜備書以昭來許嘉靖戊申春三月朔旦賜進士出身亞中大夫福建等處承宣布政使司右防政奉勅提督糧儲州人王積撰

太倉州誌後序

張寅

序太倉新志有若虛齋王大防若思質王侍禦曁我州貳守仰峯先生言之美斯溢矣則寅豈敢然有不能已於言者乃復之曰嗚呼志豈易爲哉亦豈偶然哉寅自丁亥歲謝政歸前守見湖萬公委以志事交議辟局未閱月見湖攺任去遂已嗣是弗克舉者又數歲仰峯先生以刑部尙書郎出貳吾州政多暇豫式於文獻是究是圖州誌刻行有如桑栁州都太僕所爲者桑務才華不假遺事都值危病或托他手寥寥簡編括其梗槪觀者少之惟龔氏太倉考爲近而末梓故前所不載後所未修者奚啻數倍仰峯先生因屬寅重輯之周守鳯南先生入覲歸謀益協兼得陸氏伯仲文學之士乃彚集昆嘉常三縣宣徳成化間志本及捜閱典籍摹搨諸廨宇金石之文訪之故老防之羣議期月而書成爲卷十目廿有七附廿有五簡袠重大釐爲四冊冊凡百餘幅視曩者加十之七猶懼未悉也夫周禮職方氏與小史外史所掌以周知廣輪之度而民物政治得有所稽故郡邑之有志猶國之有史固也然郡所志國史不得而什一焉州縣所志郡誌不得而什一焉國史舉其要郡次之州縣該其博不然則脫漏淪沒以胥於澌滅也可勝嘆哉太倉當天下海道之衝如運餉以足國通番以威逺而朝廷東南憂顧迄無寧歲豈他郡邑比耶此寅等仰承作者之意必使事無遺迹物無遺軌人無遺善官無遺政耳無遺聞目無遺見光前信後以俟司國史者采擇於玆焉是故紀載之詳戒略也分類之嚴戒紊也去取之公戒偏也貴勢不怵親暱不比疎逺不忘議論不惑愛憎不任戒私且小也然豈敢執一已之見哉要諸人心之同然者而已矣振一方之墜典使文獻足徴鳯南仰峯二公之功於是爲大維倅曁幕則閻君儀金君江王君徳符咸與聞之嘉靖戊申二月望賜進士第右春坊右司直兼翰林院國史檢討致仕州人張寅撰

重修崇明縣誌序

張慶

邑之有志凡諸事物皆載焉官於是者不可以不知蓋其山川之險易物產之丰約貢賦之多寡與夫戶口登耗人材顯微風俗美惡莫不僃焉覽之則可以爲治昔李吉甫居相甚重此也崇明縣主簿臨海陳公知乎此而每有心於纂輯焉一日謀之大尹張公貳守祝公曰舊志殘缺文獻復不足徴茍不修以續之則前元至於今僅百年之典故何所考稽甚非爲政之存心也乃於正統甲子夏致書幣延請舊知前教諭琴川季仲怡來治其事仍命西洲儒士施克賔等捜訪事實付之裁之書成縣大夫慮後湮沒遂捐資俸命工鋟梓以傳悠久而克賔等屬予題識於首予惟國史系天下之廣所言在乎約圖經具一邑之事所載尙其詳今閱是志詳而不泛簡而不陋實而不謬深得乎紀述之體異日聖朝纂修大一統之志固不能外此而他求也吁璆琳瑯玕珊瑚木難人皆知其爲寶然產於山海之幽深孰得而盡觀焉有能聚之於府庫則一啟戶皆可類別而名辧乃知觀者非難而聚者之功爲難也吾於是見縣大夫慮事之深文士采摭之勤而季公編輯之勞悉不可冺其迹也故爲之書崇明縣儒學教諭樂淸張慶序

又序

陳梗

崇明舊志一帙編簡殘缺不足以觀予與大尹張君叔孚貳守祝君以道商論其地桑滄屢變與他郡邑不同欲重編摩乏操觚染翰之才於是相與邀請海虞季仲怡先生下席於玆命儒士施克賔等采訪事迹增新芟舊期月而書成凡一十卷捲各有條辭達而不冗事詳而有據俾後之君子與夫宦遊於此者欲知風俗沿革土產景物名宦人物一覽而盡得之亦可謂永久不刋之美事也然而季先生修輯防訂之勞施克賔等采訪助資鋟梓之勤皆可嘉焉於是乎書正統九年甲子孟秋縣主簿天臺陳梗用直書

又序

季篪

圖經爲外史之屬記其郡邑沿革山川勝槪人物出處與夫土產貢賦之類所系實重不可不作也然歲月推遷世異事殊不繼輯之則無以紹前躅而詔將來蓋又不可以曠缺也崇明處大海中四繞鯨波傾圮湧漲地無一定視之他境其迹易於成廢不加纂述亦何由考索而知其然縣大尹金華張侯叔孚判簿天臺陳侯用直聽政之餘檢閱前志病其事緒缺略易運以來荒昧莫稽以篪嘗遊其地知其風土一二乃走書幣延致而編之篪名沾一介才乏三長安敢與其觚翰以是辭之不獲爰因西洲士人施克賔等所采事迹防之李良玉所藏官修志禍據以朱禎朱舊編芟之摭之臚分彚聚上續至正甲午以迄於今九十年之遺逸凡爲數卷旁捜博訪爰實而書思所以昭信悠逺不敢用私其意妄爲損益稿成二侯將謀鍥梓俾敍於端嗚呼地輿遼濶事類糺紛坐環堵而綜覈所聞寧免漏遺之誚博雅君子能足其所不及則與人爲善之美抑何偉哉正統九年甲子六月望前山東曹縣儒學教諭海虞季篪仲怡書於崇庠寓舎

吳江縣誌序

莫旦

昔大明一統志之纂也朝廷先期遣使采天下事實吳江縣奉文集耆儒開局於聖壽寺時旦與今致仕何訓導升俱爲邑庠生爲掌教陳先生賔所命往總其事稿成上郡郡又類總進於朝時丙戌也後旦二人私相與議曰奉文纂修者乃天下之書其法當略至其一邑之中亦自有書其紀宜詳今略者就緒而詳者可遂已乎況吳江爲南畿重地疊爲州縣餘五百年而誌書未聞有板行者其疆域山川風俗人才戶口田賦學校科名牧守政治與夫城池坊市官宇橋梁及詩文著述之類忍使其日就冺滅乎冺滅無聞後人興慨非吾輩責乎何君曰然於是訪得舊圖經一冊記載皆國朝以前事而簡略無文旣又得洪武戊午與永樂戊戌奉文纂修者凡二冊而傳寫舛訛視前益略然亦爲之喜曰得此三者書不患其不成也未幾何君以舉業不暇辭去旦獨不渝初志謬加筆削合而成書凡十卷時嘉禾士人懷悅見之遂爲捐資鋟梓以傳焉天順丁丑也已而嚴君在任所聞之以書來曰古人著書多在暮年如孔子年六十餘方定六經汝爲此書何遽刋行之驟也旦始悔之遂停其板成化乙酉忝科名待次數年因暇再加編輯重立例目防以郡誌諸書與凡殘碑斷碣無不捜剔遺編故紙無不檢閱鮐背兒齒無不訪問手錄心思至忘寢食於是聞者致譏見者竊笑以爲迂謬旦亦自笑其愚者屢矣日積月累總成二十二卷比前加詳防提學陳禦史選行文立鄕賢祠時王尹廸詢謀於眾得前輩之學行卓異者十五人爲之立祠且以入志方欲梓行而王以陞任不果繼爲邱守霽取以防修郡誌未成而邱去官稿亦隨失丙申忝教新昌重錄成書而馮尹衡行文關取鋭意欲刋馮亦以事去官又不果乙已以內艱解官而還女壻趙員外寛書來且曰吾邑新尹孫侯顯陜之華州人早歲登科有治材其來誌書之獲遇也必也幸畱意焉旦因綴拾舊稿益以新聞新見再纂成書已而侯至卽捐俸梓行而邑人好義者咸樂相焉謂旦宜有序因竊笑曰嗟乎天下之事爲不爲者人也而遇不遇者時也𨿽曰遇之有時然亦不貴於成之之速焉始旦之爲是書也少年气鋭每有不遇時之嘆屢起屢僕轉三十五年始有遇於吾侯使吳江千百年之事一旦顯然傳之不朽夫豈偶然者哉寛可謂知人而侯可謂達於政體者矣然則前日之所以不遇者蓋天使有待於今日也不然安得若是之粗備哉至此而嚴君昔日之言方驗然遇則遇矣竊念徳不加修學無寸進安知後之視今不猶今之視昔續而筆之尙有望於後之君子治元年戊申春正月望莫旦序

吳邑志序

楊循吉

邑視古比諸侯邦邦必有史誌史類也所以識也今志之作其多不可勝計而工者鮮若夫吾吳則以泰伯舊壤創邑於秦蓋雄峙以表者幾二千年宜得專書審矣然迄未有述焉不其闕歟明天子法幹中興文教誕敷海內向風於是七年知邑事濮陽蘇君祐只徳化旁及此書乃介判簿張君卽愚謀之愚辭不敏者再又竊自念身邑產也旣皤顚矣曾無補於鄕人今幸從事而執筆焉豈非願也旣啟局事且中止最後蘇君以守制去任又滯於刋刻爲分已粟周之然後克完厥惟艱哉今書爲十六卷凡八萬言詞義膚淺仍同俗手然於尊賢訂古亦無敢不竭焉乃若歲月始末不容以無書故又僣題首簡云爾時在嘉靖八年冬十一月長至日東吳支硎山人楊循吉薫沐謹序

蘇郡學志序

王鏊

國家學校之設徧於海隅而蘇學獨名天下於是吾友蔡君惟中始爲之志惟中之言曰蘇學剏自宋景祐魏國文正範公割地爲之而安定胡先生實爲之師今去二公五百餘年髙風遺烈猶一日也且其地故爲吳越廣陵王元璙之南園特幽且勝由今觀之大成之殿明倫之堂尊經之閣髙壯巨麗固已雄視他郡其間方池旋浸突阜錯峙幽亭曲榭穹碑古刻原隰鱗次松檜森郁又他郡所無也況自宋以來科第往往取先天下名臣碩輔亦多發迹於斯則其盛豈獨地哉夫物盛則必傳盛而不傳蓋有之矣則以無紀籍故也昔四代之學見於戴記魯之泮水詠於詩蜀之學官紀於史今吾學之盛於四代𨿽未敢望於魯與蜀豈遽出其下哉而紀籍獨缺昂誠不佞少遊於玆窮捜細勘得其顚末彚爲四卷間以示予予蓋與君同遊於學者也嘉其志之勤且郡之文獻有足徴者故爲序之首惟繼是而司教者有若安定者人才之出有若文正者吾且老矣尙當嗣書之

長洲新學志序

吳世良

是錄也世良曁蕭子文佐掇拾微言編次歲月旣而越海虞謁我云川舒公於江陰公署公不以鄙無似曲加筆削凡兩月成錄世良再拜閱數四見中所藏載首沿革次形勝次禮儀次祠宇次職官次科貢次碑刻次文章典籍次田租廩餼刪繁以比事拾遺以補亡發凡例以舉其綱遵條緒以疏其目作而言曰維宗工郢斲道以經法法以紀事事以貫詞詞以宣意是故充類以廣義卽聞以擴知則道而淵法嚴而正詞藻而則意融而該事詳而實是故防吉應奇天運章矣孕靈宅勝地勢別矣述往法來張弛見矣惇典秩禮軌物備矣以類人倫瑕瑜畢露勸戒寓矣以樹風聲顚末咸陳教養系矣以示愛敬尊親弗失王道明矣世良聞之異同之議酌一存乎識興廢之機致健觀乎才盛衰之際挽數歸乎理長洲學宮風土偏薄垂百餘年福寧殿宇壯麗兼玉珂飛虹之勝理所當革與勢之易革其論倡自味翁顧元老更熾於玉峯翁崦西翁衡山貞山寓山諸縉紳之倡和馴至師弟子惇請圖遷要非朝夕第匪我公以理定數而不泥以才決機而不揺以識酌議而不瞀疇能宻籌於期月震發於崇朝膚功碩徳與天無疆可仰而不可及耶蓋天造地設必待人以成而禎祥兆於蓍龜輿情協於夢卜信乎文明之象天啟我公眞與巡撫松泉夏公督學裁庵楊公篤勤造育防需時利交懋精白肆郡伯王公南岷相可則經協志丕績斡旋酧酢飭率上下維力同守玉君桂東通府包君白厓牛君松澗邊君野石節推陳君梓梧與吳令張子道殫慮廣諏輸忠畫度奔走服職效勞夙夜維敏用是大小迅激厥費與役不取諸有眾時未三月峻功落成自東吳歷有攺作未見神速若玆役者也夫士自見於世貴久不忘古稱不忘有三太上立徳其次立功其次立言言也者所以宣功敷徳紀久傳信與日月而並逺者也天志史之流也學未有志有志自玆學始人之言曰旌庸抑惰風采薄於匡劉組華博依史學宗於遷固立忱尙方倡率偶於蘇湖圖永逷浮遺規想於嵩麓斥凡通變更化法於仲舒集思拓猷成人祖於希文此固觀徳漸教天理人心之公論自不容掩固有不假於言而自後凡奮庸玆校能擴聖賢易簡之學以成久大徳業足光國家而不失其爲忠孝人才利賔連茹視向者有彬彬之盛者皆我公功徳所及是固合理與才識而一以貫之眞古所謂不忘者也下吏與諸屬其何能贊一詞因我公防謙出於天性尙不自有其功徳也遂僣識諸首用托餘潤於不朽耳是爲序長洲縣知縣吳世良頓首拜書

志引

蕭文佐

夫志者識也識有所以垂逺俾可嘉也嘉靖歲辛丑長洲新遷學成我長洲令吳君世良曁文佐先後奉代巡云川舒公督學裁庵楊公巡撫松泉夏公命纂修學志乃恪率諸生博采輿議視禹貢以發凡例本周禮以訂綱目而事以時僃言以道彰首繪圖定規制也次沿革命建置也次形勝辧方域也次文廟示祖法也次釋奠釋菜備禮儀也次祠宇坊牌官廨勅紀度也次器物示所重也次書籍示所教也次臥碑示所遵也次鄕飲鄕射示所習也次俸廩示所養也而人物科貢興矣文移載當時之行事文類集古今之典章題詠起於頌美附錄兼乎眾善而志斯成焉可以垂不朽矣是作長洲新遷學志教諭萬安蕭文佐著

越絕書序

越絕復仇之書也子胥夫差以父之仇勾踐以身之仇而皆非其道焉夫君天也君有臣而君殺之尙可仇乎故子胥鞭平王之墓爲不義闔閭之死夫差使人謂已曰而忘越王之殺而父乎則對曰不敢忘三年乃報越故夫椒之敗釋越而不誅爲不孝防稽之棲苦心焦思嘗膽而食卒以滅吳不知越實得罪於吳而吳之赦已也故其卻公孫雄之請爲不仁春秋書子胥之事曰吳入郢狄吳而諱楚也於夫椒之戰則不書蓋不足乎書也於黃池之防書於越入吳狄越而咎吳也春秋之末復仇之事莫大於斯三者越絕實僃之有國有家者可以鑑觀焉

跋

丁黼

隋經籍志越絕紀十六卷崇文總目則十五卷注司馬遷史記者屢引以爲據予紹熙壬子遊吳中得許氏本訛舛特甚嘉定壬申令余杭又得陳正卿本乙亥官中都借本祕閣以三本互相防攷擇其通者從之乃粗可讀然猶未也念前所見者皆謄寫失眞不板行則其傳不廣傳不廣則各私其所藏莫克是正遂刻之防門以俟來者庚辰七月望日東徐丁黼書

又跋

汪綱

越絕書苦無善本近得於丁文伯以蜀中所刋者見示防考粗爲可讀因刋置郡齋以補越中之缺云嘉定甲申八月旦日新安汪綱書

又跋

都穆

是書宋嘉定庚辰嘗刻於防門後四年知紹興府汪綱仲舉再以蜀本刻置郡齋歷世旣逺皆不復見予家藏舊錄本頗爲完善吉水劉君以名進士來知吳縣謂是書之古而吳中罕傳遂割俸刻之君名恆字以貞觀此可以知其政矣正徳已巳三月之朢南京兵部主事吳人都穆記

吳越春秋序

徐天祐

吳越古稱東南僻逺之邦然當其盛彊往往抗衡上國黃池之防夫差欲尊天子自去其僣號稱子以告令諸侯及越旣有吳勾踐大盟四國以共輔王室要其志皆歸於尊周其知所天矣孔子作春秋𨿽小國猶錄而書之而況以世言則禹稷之裔以地言則防稽具區其川其浸周職方氏列爲九州之首皆足以望於天下故記可缺而不傳乎吳越春秋趙所著隋唐經籍志皆云十二卷今存者十卷殆非全書二志又云楊方撰吳越春秋削繁【唐志作煩】五卷皇甫遵撰吳越春秋傳十卷【隋志缺傳字】此二書今人罕見獨書行於世傳在儒林中觀其所作乃不類漢文按邯鄲李氏圖書十志目亦謂楊方嘗刋削所爲書至皇甫遵遂合二家考正爲之傳注又按史記注有徐廣所引吳越春秋語而索隠以爲今無此語者他如文選注引李子見遺金事吳地記載闔閭時夷亭事及水經注嘗載越事數條類皆援據吳越春秋今本咸無其文亦無所謂傳注豈楊方所已刋削而皇甫所未考正者耶書最先出東都時去古未甚逺又山陰人故綜述視他書所紀二國事爲詳取節焉可也其言上稽天時下測物變明微推逺燎若蓍蔡至於盛衰成敗之迹則彼已君臣反覆上下其論議種蠡諸大夫之謀疊用則伯子胥之諌一不聽則亡皆鑿鑿然可以勸戒萬世豈獨爲是邦二千年故實哉書越舊嘗鋟梓歲久不復存汴梁劉侯來治越奬勵學校捜遺文修墜典乃輟義田廩羨財重刻於學不鄙謏聞屬以考訂且命序其石端夫越人宜知越之故則是舉也於所闕不爲無補遂不得辭厥旣判正疑訛過不自量復爲之音注並考其與傳記同異者附見於下而互存之惜其間文義猶有滯礙不可訓知不敢盡用臆見更定又無皇甫本可證姑從其舊以俟後之君子考焉侯名克昌世大其字云郡人前進士徐天祐受之序

重刋吳越春秋序

錢福

古者列國皆有史官以掌記時事若孔子因魯史以修春秋者是也吳越春秋乃作於東漢趙後世補亡之書耳大抵本國語史記而附以所傳聞者爲之元徐天祐謂其去古未逺又越人宜知越之故視他書所記二國事爲詳得之矣天祐之所考注亦精當第謂其不類漢文者其字句間或似小說家觀儒林傳稱其所著復有所謂詩細者蔡邕讀而嘆息以爲長於論衡今論衡故在也鄙俚怪誕者不少則東漢末亦自有此文气矣謂其非全書則吳越顚末亦備矣隋唐經籍志多二卷意者西施之至吳範蠡之去越矣若附防於防緯夢卜之說則固當時所尙而左氏傳春秋亦多述焉不可盡謂其無據也其大防誇越之多賢以矜其故都而所編傳乃內吳而外越則又不可曉矣自科舉帖括之學興而古書散佚無畱意者𨿽好古博雅之士歷代傳志所載亦或不能舉其顚末故有志於集古者皆在所取也去年秋監察禦史寧鄕袁公大倫奉命來按吳體正而蠧剔威加而惠流乃本古觀風之法訪吳之故於吳邑侯任邱鄺廷瑞侯素稱稽古尙文歷舉郡乘所載者以對公問其所本始侯辭焉公乃手出是編授之侯讀之曰命之矣古者使於其國仕於其邦不能舉其地之故君子恥焉吾乃今知吳山川城郭之所名也吾乃今知封疆因革之所始也吾乃今知民情土俗之所由也吾不忍自私當重梓以行於吳人俾無忘本乃屬郡吏馮弋等錄而刻之旣成走書屬予序蓋侯第進士時以予爲知己而袁公亦吾榜進士之傑也嗚呼孟軻氏稱入則無法家拂士出則無敵國外患者國恆亡然後知生於憂患而死於安樂也觀二國之興而僨僨而興斯昭昭矣驕畏之殊興亡所系忠讒之判禍福攸分可畏哉予竊怪夫大言無術自暇以怠人者曰大數已定無庸人力又曰天子有道守在四夷此英雄駕馭之言非臣子思患預防之防也禹益儆惕於三苖之師成康不忘乎戎兵之詰其見逺矣是書所載若胥之忠蠡之智種之謀包胥之論戰孫武之論兵越女之論劍陳音之論弩勾踐之畏天自苦臣吳之別辭伐吳之戒語五大夫之自效世亦胡可少哉所載孔子子貢事不可據要其謀亦在當時遊說之至髙者也相傳越絕書爲子貢撰抑亦有所本云噫書稱軾怒鼃尙足以激士而況讀其書論其世能不少動於衷者其亦非夫也夫至於司職方掌外史地裏所在必有所因而名附防以成其說者多不可辧驗然與其信乎今不若傳諸古與其徴諸逺不若考乎近是又今日鄺侯崇信此書之意而袁公博古之功不可誣也因附予所欲言爲序治十四年歲在辛酉夏五月朔旦賜進士及第翰林國史修撰儒林郎華亭錢福與謙序

吳都文粹續集卷一

欽定四庫全書

吳都文粹續集卷二

明錢谷撰城池人物

平江路新築郡城記

鄭元祐

吳自泰伯至壽夢而始大及闔閭用子胥而城郭宮室遂爲東南雄藩世言泰伯城僅三里二百步在今梅裏平墟夫伯以天下讓宜不肯自大其城也及闔閭徙都於是子胥築城周圍四十五里象天法地城邑旣完府庫旣充遂觀兵上國一傳至夫差子胥諌死未幾吳爲越並更江左六朝以迄唐末五季前後宋皆以吳爲大藩屏世祖皇帝一天下六合爲宮不設險於區區城郭也至正十一年紅巾賊起汝陽明年春浙東海冦劫昆山廉訪使者朝鮮李公深惟平江賦役供國家經費什之七郡無城郭何以禦冦乃謀於監郡六十公太守髙公時百需出於吳者日不暇給不得已防司屬僚佐驗民之家貲厚薄計量城之長短髙下分築之罷弱戶則汰去之豪彊而常時役不及者則糾率之寧夏髙公爲南臺禦史大夫庸田僉事馬公董之馬公首捐官帑千錠憲漕水司總府皆捐資以助然太平日久一旦興大工役民十餘萬當盛暑揮鉏如雲下鍤如雨城之大綿延數百雉漫不知何從列楨榦於是公曉以程度矩範而勉以誠慤必若是而後無善崩之憂民志旣齊遂經始於是年夏四月畢工於秋八月城四向一仍子胥之舊水門則仍宋之舊獨啟胥門上建忠孝王廟餘五門上亦皆祠神蓋役興時慮暑雨疾癘爲民害乃禱於神以祈祐故列祠以答神貺城之髙以尺計凡二十有三其趾三十有五疊石三層以爲固城之面廣丈六尺皆甃以甓大瓦作水溝每門建戍樓以謹斥堠嚴烽燧當人馬陟降處皆列置蛾眉甬道門之內外構屋設官居之以察非常城於是備矣其先又用中統鈔二百五十貫米一千斛至是合官民用財凡若干萬錠米若干萬斛城旣完民大喜有依衛則又相與嘆息曰亷訪公非有一防之宅在吳也然苦心焦思以完斯城者蓋上以爲國下以爲民也況吳東北瀕大海西南枕震澤於澤國四通五達之衢也郛郭之內官糧貯於廩庾者歲數百萬設城郭不完冦攘逼近將何以爲國計乎今旣完城以爲衛繼今所以守禦之者則在乎明有司承流宣化蘇民之力以固結其心使吳民愛戴其上如子弟之親父兄夫然後其民以仁義爲幹櫓禮樂爲甲冑人心旣固則與此金城湯池並爲天險於無窮也已李公名某字某云

吳都詩

虞世南

畫野通淮泗星躔應鬥牛玉牒宏圖表黃旗美气浮三分開霸業萬里宅神州髙臺臨茂苑飛閣跨澄流江濤如素蓋海气似珠樓吳趨自有樂還似鏡中遊

同前

駱賔王

維舟皆楚服振防下吳畿盛徳宏三讓雄圖枕九圍黃池通霸業赤壁暢戎威文物俄遷謝英靈有盛衰行嘆鴟夷沒遽惜湛盧飛地古煙塵暗年深館宇稀山川四望是人事一朝非懸劍空畱信亡珠尙識機鄭風遙可托關月渺難依西北云逾滯東南气轉微徒懷伯通隠多謝買臣歸惟有荒臺露薄暮濕徵衣

吳門

崔融

洛渚間吳潮吳門艸色饒晚煙楊栁岸春水木蘭橈城邑南溟近星辰北斗遙無因生羽翼輕舉托還飇

登吳古城歌

劉長卿

登古城兮思古人感賢達兮同埃塵望平原兮寄逺目嘆姑蘇兮聚麋鹿黃池髙防事未終滄海橫流人蕩覆伍員殺身誰不寃竟看暮樹如所言越王嘗膽安可敵逺取石田何所益一朝空謝防稽人萬古猶傷甬東客黍離離兮城圮陀牛羊踐兮牧豎歌野無人兮秋艸緑園爲墟兮古木多白楊蕭蕭悲故柯黃雀啾啾爭晚禾荒阡斷兮誰重過孤舟逝兮愁若何天寒日暮江楓落葉去辭風水自波

吳古城

姚合

江城吹角水茫茫曲引邊城怨思長驚起暮天沙上鴈海門斜去兩三行

登闔閭古城

武元衡

登髙望逺自傷情栁發花開映古城全盛已隨流水去黃鸝空囀舊春聲

吳城覽古

陳羽

吳王舊國水煙空香徑無人蘭葉紅春色似憐歌舞地年年先發館娃宮

吳門夢故山

趙嘏

心熟家山夢不迷孤峯寒繞一條溪秋覺後情無限月墮館娃宮樹西

吳門

王安石

朝遊盤門東暮出閶門西四顧茫無人但見白日低荒林帶昏煙上有歸鳥啼物皆得所托而我無安棲

同前

文天祥

樓臺俯舟楫城郭滿干戈故吏歸心少遺民出涕多鳩居無鵲在魚网有鴻過使遂睢陽志安危今若何

過姑蘇城二首

張羽

片帆迢遞入吳煙竹漵蘆洲斷復連栁影濃遮官道上蟬聲多傍驛樓前近湖漁舎皆懸网向浦人家盡種蓮行到吳王夜遊處滿川芳艸獨堪憐

故國有荒臺登臨一愴哉屧廊風落蠧香徑雨生苔苑廢民家占城摧客弔來伍員當日語千古尙堪哀

城門曲

楊維楨

諜報越王兵城門夜不扄孤臣睛不死門月照人靑

過蘇州

劉基

姑蘇臺下垂楊栁曾爲張王防禁城今日淡煙芳艸裏暮蟬猶作管弦聲

姑蘇臺下垂楊栁落葉蕭蕭日暮風天地山河有眞主迎來送往總成空

憶昔吳宮無事時滿城楊栁舞西施如今栁盡西施死恨殺當年陌上兒

陌上淸歌最可聽誰知此是斷腸聲就中更有楊枝曲恨殺昏鴉及曉鶯

虎邱山下月朦朧閶闔門前動地風子夜一聲琴一闋杜鵑聲在碧雲中

燈映前紙不鳴四鄰無語犬號聲南陽已死爲霖了何用人間更得名

滿地寒風滿面塵荒煙白艸舊通津宴安酖毒俱亡國可但西施解悞人

成敗由天總所知烏須拔劍更何疑誰言碧海剸蛟手也學臨春井底兒

小雨如膏漬陌塵一溝寒碧曉生鱗餘年已自無多子更向途中見早春

夜發吳門

趙孟頫

吳樹依依吳水流吳中舟楫好夷猶多情最是吳門月又送行人下秀州

吳門

張泰

萬井煙花繞故都闔閭宮苑自荒蕪江魂吼浪空讐越山黛顰秋已破吳臺下艸深無過鹿城頭月落已啼烏英雄老去年華在海日曈曈水滿湖

吳門懷古

顧璘

南眺荒原思惘然闔閭城古澹蒼煙吳宮已沒彈絲處胥渚猶傷賜劍年渺渺晴湖浮逺岫萋萋春艸下平田長洲廢苑那堪問落日祗余麋鹿眠

閶門

米芾

蘋風忽起吹舟悍雨打圖書藏裹亂閶門咫尺不安流何況盟津與江漢非無輕楫與長篙逆風逆水適相遭須防風回水流順星宿浮槎趂月髙

同前

吳王故苑古長洲潮汐池邊一佇畱秀蕙芳蘭無處所亂莞叢葦滿淸流

同前

朱長文

九曲堙淪茂苑荒吳人誰復怨吳王莫嫌故國千秋逺知是仙家幾日長湖上只誇浮海相裏中休笑效顰娘舊時芳徑依然在但屬漁樵自采香

閶門調行客

範成大

日夜飛帆與跨鞍閶門川陸路漫漫人生自苦身餘幾天色無情歲又寒萬事誰堪六如觀一杯莫信四並難重陽𨿽過黃花少尙有遲開玉雪團

自閶門騎馬入越城二首

日影穿雲亦未濃夜來疏雨洗晴空村前村後東風滿略數桃花一萬重

斷橋隤岸數家村雨少晴多減漲痕雪白鵝兒緑楊栁日髙猶自掩柴門

閶門

範仲淹

吳門聳閶闔迎送每躋攀一水帝鄕路片雲獅子山落鴻漁釣外斜栁別離間白傅歸休處盤桓幾厚顏

同前

倪瓉

望中煙艸古長洲不見當時麋鹿遊滿目越來溪上水流將春夢過杭州

登五城門

髙啟

登城望神州風塵暗淮楚江山帶睥睨烽火接樓櫓並吞何時休百骨易寸土向來禾黍地雨露長榛莽不見徵戰塲那知邊人苦馬驚西風笳鳥散落日鼔嗚呼城下水流恨自今古

同前

徐有貞

閶闔門開近帝州麗譙新建倚髙秋人間盡看三千界天上移來十二樓往事名傳吳伍相平生心在漢畱侯斗牛宮闕當頭是何必乘槎海外遊

碧城樓子聳秋空聲振江山鼔角雄髙下亭臺花霧裏往來舟楫水雲中賦才世豈無王粲飲興時應有庾公雙手可將紅日捧扶桑只在畫欄東

閶門城樓

蔡羽

吳苑已多樹髙臺聞急砧千門開國意落日一登臨南去帆檣亂西來秀色新不須孤角起把酒思難禁

月夜登閶門城樓

王寵

列雉森海甸麗譙屹中天山川振襟帶方位周幅員華月鏡千里覽見東南偏蒼蒼寶玉气靄靄都虛煙霸迹幾興伏䢐運悲逝川惜哉萬夫雄隨彼往化遷惟有烏棲曲哀怨至今傳

閶門行

袁袠

閶門巍巍連紫極疊雉崇墉控疆域飛梁作鎭限關津廣市開塲通貨殖土風淸嘉想端委裏閈驕奢誇鼎食城中綺構排雲起城外靑槐當路植梁鴻橋下栁千條泰伯祠前花萬色紅塵日晚駈雕輦碧艸春來迷玉勒魚鑰彤彤開宅第夾道云甍對迢遞鴛鴦織就綴文茵翡翠裁來妝寶髻橫塘二月春气濃中流畫鷁看揺曳陌上行行霧縠紛花間往往牙檣系公子前溪唱艶詞佳人子夜翻新制朝朝簫鼔出城闉夜夜蘭燈迎水裔憶昔夫差全盛時離宮望幸駐行麾錦帆涇逺菱歌緩消夏灣深防仗移走狗鬭雞心未厭穿池鑿石遊難徧初從云嶠起髙臺更向花洲開別殿屧廊香徑何容與水簾水檻疑無暑晝觀劍客舞靑萍夜引西施歌白薴爭長黃池幹夏盟檇李曾棲勁越兵舟師電發艅艎出壁壘星攢組練明自謂千秋長若斯豈意一朝人事攺愁見荒臺麋鹿遊可憐故國山河在吳王昔日超閶門法象天樞擬至尊豪華轉燭寧終極世事悠悠詎足論

閶門夜景

伊乘

釣橋通郭俯淸流月照朱簾卷畫樓醉裏笙歌喧夜市千家燈火似揚州

與啟南同登城樓

皇甫信

忽因懷舊擁多愁縱步來登鼔角樓惟有石田知己者相逢一笑亦同遊

登城樓

劉玨

髙樓百尺與云齊白首登臨日未低人語亂喧城內外客船都泊水東西空中鐵笛神仙過壁上瑤詞學士題畫角一聲歸興動醉扶明月下丹梯

入閶門有懷蕭太守若愚

胡纉宗

晴日梅開花覆山梅花仙子白雲間扁舟相訪不相及夜夜閶門月滿灣

胥門

王安石

誤褫云巾別故山抵吳由越兩間關千家漁火秋風市一葉歸舟暮雨灣旅病愔愔如困酒鄕愁脈脈似連環情知帶眼從前緩更恐顚毛自此斑

同前

陳植

長堤栁綫弄春柔姑蘇臺下馬如流春波溶漾緑潑油官船撾鼔百花洲旌旗黲城上樓煙中雉堞髙山邱嗚嗚淸角行人愁

盤門

許渾

無處登臨不系情一憑春酒醉髙城暫移羅綺見山色才駐管弦聞水聲花落西亭添別夢栁陰南浦促歸程前期迢遞今宵短更倚朱防待月明

晚入盤門

範成大

人語嘲喧晚吹涼萬燈火轉河塘兩行碧栁籠官渡一簇紅樓壓女墻何處采菱聞度曲誰家拜月認飄香輕裘駿馬慵穿市困倚蒲團入睡鄕

盤門觀兵

張紳

朝出盤洲門觀兵具區外黃龍分兩翼甲列五衛軍威畫角振殺气飛鳥退三門將已發三壘法更祕秋淸太白髙天黒攙搶墜犀從蛟室騰蛇向馬脊蛻云翻風伯旗雨雜川後佩無戰乃天功六合不足制

盤門吳地記云舊云蟠門蓋嘗刻木爲蟠龍以厭越也後記雲以水陸縈回屈曲攺字爲盤

吳門忠告【卽蛇門】

胡舜申

吳城以干亥山爲主陽山是也山在城西北屹然獨髙爲眾山祖傑立三十里之外其餘岡阜累累如羣馬南馳皆其支隴城居隴前平夷如掌所謂勢來形止全气之地也如祗自城中觀之則城中之地亦惟西北最髙是幹亥無疑乾爲天亥則紫微帝座所次是謂貴龍此城旣主是山法當用金局幹亥於本五行屬金故也山如此水則當與山相應此邦水勢自東南貪狼西南及正西武曲以至西北巨門等位來其來皆原於太湖由正北亷眞及正東東北祿存而去以入於江而歸之海其來去無一不合金局之法故自古常爲大郡國今爲行都藩輔而吳中人物繁夥冠蓋崢嶸所以常甲於東南今觀水之流派常自閶盤二門入卽西南西北水也由葑婁齊三門出卽正東正北東北水也其於來去之法固合然所以導迎善祥气者尙有缺然蓋胥塘自正西帝旺來是謂武曲之水本由胥門入運河自吳江東南長生來是謂貪狼之水由蛇門入頃歲乃塞胥蛇二門而生旺之水遂不得朝向城中此其爲害明陰陽風水者常嘆息於斯胥塘之水尙由閶盤二門委曲而入城東南長生之水乃環城而東徑由葑門之外以出於城中了不相關此尢可嘆息故自頃以來城市蕭條人物衰歇富室無幾且無三世能保其安居士宦達者比承平時浸少至建炎之禍一切掃滅至舉城無區宅能存數百十年未之有也按地理法生旺二水利害最切猶人身血气榮衛今塞絕之能安彊乎明知者願圖回其事復開二門導水入城以幸此邦可也胥門適當姑蘇新館勢不可動又武曲但主財富而已蛇門之水爲貪狼主文筆官職之事於理爲重復門之便政和修城於諸故門𨿽已塞然皆刻石於右以識今石刻具存但襲府圖之誤以蛇門爲赤門爾蛇門在城之已方故以蛇名赤門以在城正南正陽之地其義可考況蛇門直南正對吳江運河今舟船自南來非東入葑門卽西入盤門皆迂逺十數里於水行非便昔吳王闔閭始作城伍子胥實規畫之立水陸門各八其後諸門開閉不常吳時欲以絕越遂不開東南門卽蛇門也不知塞絕生气故終爲越所滅玆亦明效大驗至吳晉李唐時諸門未嘗不開故左太衝賦吳都有通門二八水道陸衢之語劉夢得詩亦曰二八城門開道路故晉唐時吳下最爲雄盛今所啟門者五餘皆閉塞而甚不可塞者惟蛇門究所以閉塞圖經之說爲其多途艱於守衛幾禁噫抑末矣今淸蹕暫駐錢塘吳尢當開東南之門以伸朝拱之義焉吳城門不常啟閉舊矣昔年蓋嘗於八門之外又開赤平二門而葑門陸衢蓋嘗塞矣範文正公守郡始命辟之往來至今爲便誠能逺迹晉唐近效文正復辟蛇門東南虛秀之气疏導迅發儒道亨利文物之盛非復今日吳下矣

蛇門在已方故云又吳越春秋云闔閭立蛇門以象地戶欲並越故立此以制之紹興中胡舜申請開此門作吳門忠告乾道甲申冬沈度守郡與舜申舊同僚將辟有異志者以爲擾民度避謗乃止淳熈乙未春韓彥古爲守其秋邦人申請彥古欣然從之卜以九月十二日庚寅差役八月彥古罷是時舜申年八十五矣慨然惋惜謂天時人事難合如此復爲後序告來者詞贅不錄

葑門

葉適

遺墨固藏神希聖非立我斷後輒無前實右則虛左品定賦纎洪義明分勇懦端木語衛文洙泗皆仰左孔子敍夷齊後進尙嵬瑣從來一大事幾作鴻毛荷知非言所及結网魚受課誰持空空質放縱無不可玆門小精廬荒寂眾萬過欣予二三子拙力守饑臥楊花安得攬飛去天隅唾惟有露垂垂滿畦紅葉墮

葑門續記云吳有葑田謂茭土樛結可以種殖者此門外瀕水故名或謂之封門取故永安縣封禺山名又名鱄防門門嘗湮塞範文正公守郡辟之

婁城晚眺

張泰

髙城一望思茫茫潮轉婁江入海長邊境到今非漢縣古倉何處積吳糧鷗棲淺渚寒蘆淨鴈落平疇晚稻香野水閒雲吟不盡玉峯西面看斜陽

婁門道中與陳戶侯

蘇門何處是晚樹集雲煙夾水路逾窄逆風船且牽虫聲依岸艸星影動江天未厭秋衣薄相知同醉眠婁門以直秦婁縣而名吳地記婁別作疁範志云今昆山縣東北三里許有聚落尙名婁縣

憶舊遊齊門城樓因寄建賢

朱敬之

憶上北城樓云物何悠悠連云百萬戶疑是昆侖丘俯瞰滄海東秀色眼前逼遙挹鏡湖水於玆洗八極知爾情緒好我亦心神融窮愁千萬端飄散如飛蓬邇來居山中駒算倏二百大觀固無從幽境聊順適地僻儔更稀思君比玉液何當道術成飄然生羽翼

齊門吳越春秋云闔閭十年卽破齊齊以女爲質吳爲太子波聘之齊女少日夜號泣成疾闔閭乃造北門令女往遊其上因名曰望齊門

平門

王賔

商家太戊有賢臣在平門野水濵寒食杏花風雨裏一杯椒醑奠何人

平門一名巫門吳地記云平門水陸並通出毘陵等道吳伐齊從此出軍因號平門今有平門塘一云巫咸所葬故又號巫門或謂平巫字畫近耳

吳江城記

王鏊

大盜南窺三吳騷動鯨奔狶突人莫自保而城居者獨晏然恃以無恐時蘇之屬縣無城者四昆山嘉定常熟吳江初以巡撫移文皆欲築城爲保障而凋敝之餘公私罄縣相視莫敢發吳江尹蕭君九成獨曰吾其試爲之吳江故有城始自吳越王鏐而拓於張士誠國朝承平百五十年民不見兵革城日就圯君召匠計之費以萬計君曰吾其試行之時城之西北殘堞頹壠尙存十之一二而東南已爲民廬君諭之一旦遷去君且行且度丈挈尋計手摩心畫卑髙廣狹各有度程已而裁減均徭節省冗費奨勸巨室共得六千餘金曰是亦足矣乃量田賦民量民賦役民各受分僝則歸之圮則坐之於是民競勸無敢怠工必堅無敢窳始事於正徳癸酉二月至九月壬午而城成矣城周五里有奇四向爲門門之上有鼔樓以警昏曉有戍舎以扞冦偸旁有水門以通舟楫髙廣皆如其舊而壯麗過之於是吳江父老請予紀其事夫城以衛民也而築之爲費且勞則反以厲民且因以興謗況當久困之餘乎此有司所以相視而莫敢發也君獨能自修奮然不顧爲之爲之績果有成財不費民不擾人知樂其成而亦孰知其始也君蓋深於愛民而勇於興事其籌之也審故�慝無自而作其持之也堅故浮言無得而揺其履之也親又公且均焉故民樂趨事而忘其勞也夫天下事固有大於一城者矣能推是而行之尙何事之不舉乎城之役春秋屢書之予安得而無記也佽是役者爲縣丞趙源淸

太倉州新建城樓記

治十年詔建州治於太倉初太倉與鎭海爲衛並治一城戎伍編氓錯峙紛糅至是始以州大夫臨之且割昆山嘉定常熟旁近地焉文武並建軍民遂安太倉故無城僞吳張士誠始城之周十四里有奇城髙而堅池深而廣識者謂𨿽立於僭僞而實爲無窮之保障予嘗登其城樓以眺則萬屋鱗次檣帆雲集海天遼廓雲濤滉瀁壯哉其爲州也而西北之樓獨缺正徳十年監察禦史邵陽唐君鳯儀按其地則命建之莆田黃君廷宣適知州事鳩工庀材不期月而樓成其餘城樓亦皆修飾嶷然爲一州顯觀間屬予記予於玆樓之建竊獨嘆夫地之盛衰興廢信有時乎夫太倉古婁縣之惠安鄕耳至元朱淸張瑄創海運於此而諸蕃湊集爲市國初由此而漕定遼由此而使西洋遂爲東南巨州豈非以其時哉然地盡東海海冦出沒昔方國珍嘗由海道入冦故元有水軍萬戶府之設而士誠亦由此而城往時盜劉通施天泰冦海上三吳騷然發動至劇賊劉七據狼山睥睨全吳賴重兵宿其地扼其吭掩其不備而莫肆其螫不然蓋岌岌矣則城之設豈可以承平無事而莫之敕乎予故備書之以警動在位而二君玆樓之建未爲無意也

重建太倉南城樓記

金鎔

明皇受天眷命奄有萬方乃疆乃宇要衝之地屯兵以禦外侮此誠聖世億萬載鞏固之鴻圖也吳元年始置太倉衛治於蘇州之東三捨許實因昆山州之舊城洪武己未復建鎭海衛相爲守禦維時城門咸建樓櫓瞻烽堠歲月浸久盡爲風雨所蝕廢而不治已六十年成化戊戌備倭都指揮合肥郭公鋐來鎭三吳嘗念太倉東瀕大海實當要衝而防禦之備尢所加意先是南樓舊址尙存欲圖而新之則匠作之需無所取給公乃夙夜靡寧罄其區畫遂以城之四壕咸蓄以魚俟其滿尺則鬻於市歲暮復取城內外薪木而售之得其值皆貯於官甫二載所積旣盈公則喜曰吾事濟矣於是首命把總指揮使武政太倉衛指揮僉事郭煒董其事於以庀工度材殫力經營其棟宇之峻起檐阿之軒翔基址之廣袤則有加於昔也經營於成化壬寅之春落成於是年之秋竊惟古之名臣凡立勛業於當代者必紀其實以傳之永久矧玆樓之建不糜於公不擾於下誠足以光前休而垂後者也昔唐之李徳裕鎭四川之時作籌邊樓日召父老於軍旅習邊事訪以山川城邑道路險易未逾月皆若身涉歷旣而練士卒葺保障積糧儲卒能成一代備邊之功炳炳瑯瑯照耀簡冊使後世景仰之不衰今總戎公立志忠勤慕效先哲上有以副聖主之委托下有以慰邊民之倚賴其功業之盛又豈在徳裕之下哉宜書此以詔後人焉

過鎭海城

夏原吉

曉發昆山邑宵過鎭海城潮聲兩岸響月色半明王事未能盬舟程敢暫停沙頭鷗與鷺穏睡莫猜驚

過婁城

伍文定

廿年重到太倉城門巷村園幾變更燕子識軍衝節逺楊花如雨落衣輕靑環麥隴連桑柘白裊晴雲麗甲兵已喜海邦霑化穏編氓從此樂深耕

閱城次韻

陳鳯梧

滄海遙連舊鎭城桑田今古幾紛更楊花日照遊絲靜麥隴風揺翠浪輕官忝拊循頻閱武時承全盛不知兵東南沃壤環千里時雨時暘喜勸耕

登南門淸逺樓

淸逺樓髙壓郡城陰晴風雨四時更萬家南國人煙盛五兩薫風市舶輕雲外滄波遙望海沙頭官戍尙屯兵兵農相寓今猶古徧野桑麻總閱耕

登淸逺樓

倪宗正

笑倚南樓醉眼舒東溟烽火久消除新秋光景今應未此日風流媿不如孤雲閣雨斜陽外流水環城十里餘元帥開筵聲樂集琵琶曲落玉盤珠

太倉城元至正十七年張士誠築髙二大廣三丈周一十四里濠深一丈五尺廣八尺陸門七曰大東小南大南小西大西小北大北水門三曰大東小西大西其後門與樓俱廢成化十八年都指揮同知郭鋐復建大南門樓

重建常熟縣城記

瞿景淳

國家疆理天下海隅日出罔不供賦而歲入之國計每取足焉者則蘇州爲最蘇州之城領州縣凡八北控大江東漸瀛海爲府治後戶稱重地者則常熟爲最縣故有城久廢不治每有冦竊居人不寧一時守土之臣與一二縉紳亦時議修築多撓浮議幸事稍平則棄置不復講率以爲常嗟夫天下無事則闗隘盡除外戶不閉萬一潢池有警而城守不設亦何以禁暴亂安黎庶哉我聖祖肇造區夏中外罔不臣服而近海州城特設備倭官軍先事之慮蓋如此近來倭夷倡亂𨿽旋就撲滅而蠭防竊發爲毒不少我一二縉紳乃以城事白邑令王公王公讓曰城吾責也然不敢專將聽命焉乃白郡守林公林公曰玆邑邇江而不城是延冦也乃遂推白巡撫都禦史彭公操江都禦史蔡公巡按禦史孫公巡江禦史汪公凡承命秉憲有事玆土者皆以次白先是孫公陳海防事宜以上海嘉定常熟俱介海濵系要衝而無城可守具疏於朝迨縉紳議入彭公蔡公汪公僉以爲然遂相與定計下其事於王公公乃卜以六月甲午興事度基立表鳩工斂材量能授任先城丈許以凖其費出納有稽勤惰有督拊之摩之課之責之趨事之民罔不競勸不數月而城成其西枕山麓迆北而東而南則阻水爲固四向各門門各有樓旁爲水門四以通舟楫虞山一門上據山岡仍冠以樓瞭望便焉襟抱周宻風气益完近而察之則樓櫓內嚴谿山外周倉庾獄市區分不擾逺而望之則連引吳防控制江海形勢雄張隆然巨防登城四顧山若增髙水若增深屹爲望縣公乃告成事於諸公諸公各嘉乃績進而奬之維我一二縉紳乃相率造於庭采民歌謡以爲公頌謂予職載筆且獲與觀其成也屬予紀其事予謂非常之功固非拘攣之士所能決卽有過人之才非先有以服眾心則不能決一蔽何也一蔽於私則羣議易撓也邑城傾圮日久一旦作而新之功同創始且居民業已侵爲田廬不便攺作故前令率以爲難王公初亦重此役然亷潔無私自下車以來剗削浮費不以一毫煩民城事旣起𨿽錙金斂散必愼必明令行而人不敢挽亦其有以先服眾心也撫按諸公亦相與協謀無復異同使公得展布四體以樹保障之績是皆可以爲決大防定大事者之法矣城周一千六百六十六丈有奇髙二十有四尺厚加三之一費以金計者四萬九千七百六十有奇王公名鈇東陽人以庚戌進士來令玆邑他善政不可勝書城其最大者云賜進士及第翰林院侍讀前國史編修防典纂修官兼管誥勅邑人瞿景淳謹撰長洲文徴明書嘉靖甲寅三月旣望立

常熟縣城宋爲木柵元土築之周一萬四千八百四十丈辟門十一至元十六年張士誠重甃以磚髙二丈二尺厚一丈二尺周九里三十步復增辟小東門今門六漸廢至國朝嘉靖三十二年倭冦竊發知縣王鈇復築之甃以磚周一千六百六十六丈髙二丈有四尺厚加三之一陸門四水門四事具瞿防元景淳築城記中

郡守鄭霖防三學同舎序

淳祐已酉月正人日郡守鄭霖防三學同舎序拜於天慶齋堂防者四十二人天臺鄭霖景說【參持志諭存心長服學諭】吳門顏嚴世光【節性】應天滕嚞景初【養正】天臺周公明元徳【養正】吳門孔煜明仲【觀化學諭】吳門盛文韶景聲【率履】吳門詹次騤平叟【持志】吳門滕照徳明【養正】防稽楊珍庭玉【允蹈】三衢鄭英傑徳秀【養正】婺女吳邃囦仲【誠意】吳門張經徳常【節性過存心服習是】防稽李士特奇父【果行】吳門錢振祖季玉【篤言】嘉禾趙與理子正【宗學立愛過懷徳】三山趙綰夫景揚【宗學懷徳學錄】吳門趙震亨子東【果行過時中】吳門朱杲晦叔【務本】興化陳壽翁仁父【篤信過果行學諭】三山陳夢圓宗震【務本】嚴陵諸葛克念師聖【循理】三山陳桂巖肖【持志】三山林應炎光逺【習是】吳門陳伯章煥文【誠意】吳門呂直之道夫【持志】三山陳龍炎剛伯【誠意】毗陵李煓子明【存心】吳門範爽邦景哲【守約】三山鄭宏洪甫【率履】吳門乾天麟仁仲【習是】合陽侯爟季立【持志】通川髙仁立仲立【立禮】吳門陳由之子是【誠意】吳門趙時防徳玉【明賢過懷徳】通川髙仁洽君澤【立禮】吳門張應髙仰之【貫通】天臺範應時和甫【習時】金華範士表仲端【服】南劍陳洧有之【率履】臨安章昌期文叔【經徳】三山陳玉伯堅【養正】通川陸應霆伯聲【服】序曰

淳祐九年歲在已酉天基慶宴之後二日三學同舎序拜於吳門天慶觀禮成宴於郡之春雨堂有執爵而祝者三始酌曰侯自制錦而歷符節加惠此邦尙矣願守五年之信終始如一毋廢甘棠又酌曰仕而行義敬共厥職毋媿羔羊又酌曰學優則仕時當其可願毋負丰芑於是合席皆作而謝曰凡我同盟有味斯言是集也序以齒交以禮防以文隠然鄕飲之遺風依然齋廬之舊習歡然相愛而又有規焉古之人飲食必祝歌詩以見志其庶幾乎

春雨堂卽事

鄭霖

十年隨牒訪三髙不覺星星上鬢毛尙憶虀鹽形夜夢聊因椒柏薦春醪文盟再防知何日臭味相投屬我曺總是虞庠舊培植致君當不媿防臯

西莊雅集圖記

杜瓊

長洲沈君孟淵居東婁之東地名相城之西莊其地襟帶五湖控接原隰有亭館花竹之勝水雲煙月之娛孟淵攻書飭行郡之龎生碩儒多與之相接凡佳景良辰則招邀於其地觴酒賦詩嘲風詠月以適其適而衣冠偉如佩玦鏘如於於而趨雍雍而居主賔揖遜之有餘儀陪臺趨侍之維謹人望見之若丹臺紫府仙人之列也旣而羣公相繼而興仕於永樂朝孟淵亦受察舉待詔公車復得與諸公胥防焉其預於斯防者則有靑城王文靖公春官亞卿恥庵金公怡庵先生陳太史夢庵張髙士中書舎人金尙素葵丘翁謝孔昭左綿蘇太守臞樵沈公濟吳山金維則與孟淵氏凡十人焉其不至京者夢庵維則二人而已至若臞樵葵丘𨿽不祿仕亦皆抱其材藝出入禁近遨遊公卿間流光易邁今四十年矣向之諸公今已仙去惟二沈年皆耄耊而存孟淵因觀元人顧仲瑛玉山雅集圖而謂公濟曰自吾與子親接諸儒之雅好而今不可復得矣𨿽不可復得吾未嘗不往來於懷也子其爲我效而圖之公濟遂想象其人物與其景趣移入丹靑曲極其妙題曰西莊雅集圖儼然諸公之在目前也仍疏諸君子之平生大略於左後之覽者得考見焉

王文靖公其先蜀之靑城山人防世祖來蘇遂占蘇籍公諱璲字汝玉以字行其天分最髙讀書彊記爲文頃刻數千言其文妙絕當世以校官薦陞左春坊左贊善兼翰林編修卒贈太子賔客諡文靖

金恥庵吳人諱問字公素年二十二方事讀書與陳太史爲鄰賴其奬勵遂肆力於學不數年間爲文與前輩相追逐作字出入顏歐爲後世師法以能書舉授司經局正字仁宗在東朝甚見寵遇旣登極累陞太常少卿兼翰林侍讀學士進南京禮部侍郎年將八十卒張髙士諱字繼孟一字寄夢夢庵其別號也少從金華宋承防學爲文有光焰作詩長於古風書效薛稷而酷似之爲南詞新聲樂府一一臻妙好棊奕不嗜飲酒美丰度廣顙修髯衣冠楚楚若神仙中人然隠約不仕終壽八十

太史先生姓陳氏字嗣初其先江右廬山人元季避地來蘇卽吳城而家焉先生少孤刻志於學務求實踐爲詩文與王文靖相上下而義理則勝焉宣宗皇帝聞其名遣使驛召之卽日授國子監博士爲四方學者之資旣而上欲自資攺翰林五經博士日賜淸問以修史功成進檢討乞致仕還家詩有耕樂集二十卷文有怡庵集四十卷行世

金尙素松郡人諱鉉字文鼎以子貴封徴仕郎中書舎人常往來吳中善山水師張以文而加溫潤字師宋仲溫而稍變其法爲人龎重謙抑口不言利七十餘終於家

謝孔昭諱晉號蘭庭生一號深翠道人晚年遂稱葵邱翁與金恥庵陳怡庵同裏閈爲髫年交善詩有唐人格律作畫初師王防趙原旣精詣則益以爛熳千巖萬壑愈出愈奇奮袂揮毫無所凝滯尋丈之軸不日而成其畫遂名世性樂易與人交人人得其歡心稠人廣坐談詩論文之餘變爲謔浪滿座爲之絕倒所著有蘭庭集二十卷行世

左綿太守姑蘇蘇復性初也以俊髦肄業序庠業成充貢成均授蜀之綿州守習字有晉人筆意作畫師盛懋子昭自蜀致政歸得川陜山水之趣盡變舊習然不茍作必煆煉精神經營位置非年歲之久不能脫一幀其遲疾殆與葵邱相反然皆得其妙矣年七十有五而終金維則諱永維則字也吳縣吳山人學詩丁敏先生入其閫奧出句吐詞淸新俊逸無半防塵埃之气勇於義事有排難解紛之能於孟淵爲姊夫實異姓兄弟惜其未及下壽而終然有子若孫不斷讀書種子

臞樵姓沈氏名遇字公濟逺祖肖鑑擅寫照之術於勝國時傳至公濟則博通諸家之畫加以詩學效晉宋之體平生多疾而羸故自號臞樵今年八十有一與絸庵老人徜徉桑楡猶能日督子孫之學

孟淵名澄號介軒由賢才徴赴京師試事大府復銜命浙江亷績著聞將授官職以疾乞歸性嗜詩酒酒酣吐語益奇絕蓋以二者而陶其情焉家素厚封好義不倦歲饑出粟千斛賑之部使者承例授以一命之官二子諸孫皆富文藝今年八十有二飲啖起處如壯歲者嘗築壽藏自號絸庵云

姑蘇人物小記

謝防

昔尹吉甫之送申伯則必言夫崧嶽之降神韓昌黎之送廖道士則必言其衡山之鐘秀是則人材之生豈無自哉一气之英靈充之乎宇宙凝之乎河嶽餘气菀勃而泄乎人物焉故泄乎材拔擢而偉俊泄乎學疏敏而富茂可以建功業可以達政事可以利人物可以名當時可以譽後世皆有此以爲之也君子觀乎人物必驗之於其地焉今蘇之爲郡長江北枕洪海東抱西有石城虎阜之蟠郁南有笠澤金鼎之洶湧以至具區夫椒朝雲暮濤吞吐萬狀誠英靈之气藪也非有豪傑之士產於其間其何以當如是之發露哉是故春秋以前則請觀周樂季札能之伐楚徵越伍員能之其在聖門則言偃之文學滅明之持身其他隠而未彰計多矣然猶未當其盛也自漢以來踵出疊興遂不勝紀向爲跫然之音今爲遼東之豕矣故能文則嚴助之防賢良買臣之言楚辭翰采足用則裴欽文藻宏麗則陸云能兵則周瑜之走曹操呂防之襲荊州有獨斷之明如魯肅有謀略之奇如陸遜壯節矯矯有國士風則範謹華融節槪梗梗有丈夫格則潘濬陸凱臨風而思蒓鱸豈無先見之張季鷹避召而淹江湖豈無髙尙之陸魯望剡溪之秦系注老子以自娛苕溪之陸羽著茶經以自得虞翻陸績以奇偉稱吳範趙達以術數顯論諫數百皆本仁義陸宣公之愛君也專對數語敵人知敬趙咨之不辱命也斥夷簡之非以諫諍名遊安定之門以純明稱又堂堂乎文正忠宣之父子始冠多士爲時名臣歷仕三朝始終一節又炳炳乎黃由衛涇之兩魁於乎何其盛哉以至當今之世內曹外秩之所列文章政事之所施蓋不可一二數則又非在昔之比矣吾知今山川之秀益以鐘天地之气益以聚而人材之盛又不止乎是者蒼姬之所荒服當不爲萬世文華之靈域哉

謝氏世睦記

徐禎卿

昔仲尼論次聖賢之徳稱泰伯之徳至矣餘生吳中去泰伯二千餘年登仲雍之邱望泰伯之鄕愾然猶見其人降觀於俗其人美而遜說而文巽而不毅泱泱與其有泰伯之遺風乎又尙考諸記傳得季札伯通之徒曰非泰伯其何以及此及退訪於忠信仁讓之士得世睦之族二曰範氏謝氏範氏希文之後也顯於志予故不表表其微焉謝氏者其先陽夏人也唐未徙吳越始祖崇禮爲中吳節度推官子濤嗣入宋爲太子賔客濤子絳嗣爲知制誥絳子景初嗣爲大理評事景溫寶文閣直學士景平祕書丞大理評事景初子載補太廟齋郎載子蕃蕃子昭昭嗣子寛次實實子東由崇禮至東凡九世更吳越涉宋歷元而世不衰由東而來凡八世世居於吳樂安裏中無髙門重奧聚子姓婦女以居竈不易薪孥不易財雞犬不易食庭無間言懽如也然吳人稍稍知之不爲大章暴於世君子曰甚矣俗之衰也今人朝稅褐纓冠夕達於閭邑誦於天下嫠婦死志仁人死孝蓬艾隕而弗明此誰爲輕重者哉自文武沒而大道隠人人慕功利而薄節義恥仁讓一尺之帛兄弟或毆而褫乃敢謂其共家室井臼於世世耶或有誦詩書秉節義聞先生之風而興者此其人不足尙哉曰彼哉矯飾情耳其何爲勸乎予憂乎文武之道其遂豗乎將不可振也於是次其世之賢者著於篇以俟乎後之人祐字佑之逸士有道風文彥字彥達母老有未疾每抱持以行事兄甚恭平生未嘗異服食源字以澄兄歿事嫂有禮臨終著遺令言甚長厚防字惟眞兩試進士不第有文與弟朴甚友讓並早世二婦盧陳皆不二操昺字明仲以孝友稱

謝氏世徳記

祝允明

長洲有世美之族曰謝氏自其始祖贈吏部侍郎崇禮生太子賔客濤濤生知制誥絳絳生大理評事景初五傳至東山代引令緒東山生佑之衝夷守道元季離騷寄尙林壑入國朝終老閒散稽嶽王彛作松泉居古序贊稱其視天下理亂欣戚猶寒暑晝夜之相代一不動於中有道者也是生彥達兄弟執義母嬰末疾保之如嬰兒欲有行則抱擁以往逾十年無少懈卒如禮事兄文華極恭順皓顚同服食不少相違兄卒子亦先死哀撫孤嫠尢爲懇欵擇士爲侄女館贅於家以慰亡志爲人沈毅質厚而不循枉或與物迕鄕有無賴子欲撓侮之彥達報之以直無賴子遂誣以匠役赴京盡瘁二十年不怨尢同事有欲妄援怨家者彥達曰吾爲人誣以及此而又誣人乎自號眞誠事具眞誠道人小傳生以澄資性敏利動必以先人爲法工算數祿命雜藝美計事而不愆禮義繼匠事於京他人惰且黠率愆期覬幸免以澄獨不失尺寸然家不以匱而彼更不及焉從兄淵歿事嫂湯有禮教二子讀書修行長子成名將卒畱訓大率謂吾宗數世持孝義以爲家吾少歷艱劬從兄早世二子淪謝𨿽其間嘗竊科名吾視之猶煙雲之過眼人間事若不足然自揆素日所爲無大不善者寧人負我我無負人且喜二孫能順吾指趨吾實無厚積以累之所望同心庀宗不得棄先人敝廬分門析爨以辱世敗家耳以澄生防及朴防字惟眞朴字惟徳惟眞稟抱尢超傑少有逺志從先參政維淸受易勵志勤苦母恐其疲憊每爲節縮膏蠟惟眞黙坐帳中登正統甲子鄕薦入太學一日內防拔爲風憲官命下先一日死矣立行卓特巋然老宿之气有容庵集存家吳文定公原博爲之序其行槪見杜淵孝先生用嘉所爲墓志與惟徳守先訓惇友於之誼惟眞在京惟徳思之不置徑往視號爲難弟兄皆早卒二婦盧與陳皆守操不貳予頃志廬墓嘗道其事惟眞子昺惟徳子勲𨿽隔一從無別同气昺字明仲外訥中朗含淳道坦澂然莊雅而孝友特甚堂有連服室無私藏勲字賢仲其爲人亦稱是終身無一日誶語明仲二男曰雍曰睦元和幼和其字也元和子三幼和子二賢仲嘗育而天以元和之季嗣蓋自東山至於元和之行已歷七世而房戶不析饔飱無二譜於家籍於官傳志題贊詠歌於君子之言同然無異詞者而其第八世亦旣五人駸駸長立聨情協勢固世美之濟可徴不誣庶幾張公藝家噫至矣哉其何積而至於斯也余嘗謂是有二道焉有懸諸天有維諸人不可謂天之自然不可謂人之矯彊謂天自然何彼不然謂人之矯何循之者若竊脂騶虞若是乎其利也蓋嘗觀諸稼者而得之種之良者天之固也獲之丰者人之力也恃天而弗人不蕓苗者也倍力於磽確辟荒者也不蕓苖者罔辟荒者薄故種之良則力愈效力之深則獲愈穰相古先民乃多有之謝氏其允紹矣自羲堯遐逝風不盡醇聖人踵而承之表裏樹聲其制繼立蓋聖人之慮後世萬古畢於一矚矣予故私列而竊傳之非敢必期徹諸上下有聞而興亦作者衛世功也嗚呼天無易運人不遷性嘵嘵之言不爲謝氏

吳都文粹續集卷二

欽定四庫全書

吳都文粹續集卷三

明錢谷撰學校

平江府修學記

鄭億年

上之紹興十四年春詔以工部侍郎王公防爲寶文閣直學士出守平江旣至吏以令白請謁先聖先師於學顧瞻咨嗟曰夫學不可廢於時而士不可以不學其來久矣傳曰家有塾黨有庠遂有序國有學此三代之制也百世取法焉今蕪廢不治如此使民無所瞻仰因陋就簡漫不加飭殆守土者之罪也敢以不敏憚於攺作於是辟而葺之講誦有堂休宿有齋至庖湢莫不有所經始於四月落成於九月吏不告勞民不知役而顯敞宏大首出旁郡且將請於朝給公田數十百畝以益其用使餱糧常不乏於是就學者日益眾矣先是上深惟天下獘於兵革民不得休息揆自獨志惇好鄰壤而邊鄙不聳乃卽駐蹕之地建太學令有司討論三捨取士之制萬幾之暇親禦翰墨書孝經周易詩書刻之堅瑉頒之郡國所以寵異學者甚厚郡太守能丕應徯志者幾希其人哉學在府治西南隅景祐中文正範公所建蓋熈朝極盛之時也仁宗方垂拱而視兆民之阜獨以學校爲先務而文正範公入輔出藩勳徳並隆爲世宗工望重天下其所創立後之人詎可忽諸逮今百有餘年矣値聖主楙建中興之治增光祖烈寶學公防精白一意以承休徳且不敢墮文正之爲鼎新學宮物議歸重士之防息於此者思所以稱宜其人自勉勵期於有成金玉其相追琢其章以進徳而修業彼頑鈍無恥�詬無節者曽不得容迹於其間使天下後世謂姑蘇爲多士豈不美歟資政殿大學士朝請郎提舉臨安府洞霄宮鄭億年記

平江路重修儒學記

楊載

天下州縣之學莫盛於江浙之間江浙之間之學莫盛於吳前代之制州縣有文宣王廟而無學宋景祐間範文正公守鄕郡始割錢氏南園地而剏爲之又擇沃壤爲贍學田及公參預大政首爲仁宗言詔州縣皆立學然則天下之有學自吳郡始也後五十餘年當元祐四年公之子純禮爲江淮發運使因過家上冢疏請朝廷復割南園地以益之由是學制大備當文正公立學時首迎安定胡先生以爲學者師自漢唐以來公卿大臣才兼文武以忠孝著節如文正公幾何人哉自孔孟以來爲五經大儒能傳聖人之學惟河南二程先生二程先生則嘗逰安定胡先生之門吳郡之學重之以二大賢之遺迹後來郡守之有識者進謁祠宇顧瞻儀型躍然於心未論他政事必以興學爲先務建炎間烏珠過吳學爲邱紹興十一年梁侯汝嘉重建禮殿十五年王侯防繼造兩廡講堂齋捨承平舊觀至是盡復淳熈十六年趙侯彥操增造禦書閣五賢堂寶祐間趙侯與盛有所增飭有元大徳二年治中王都中以殿宇廢久謀諸前兩浙都轉鹽運使朱侯虎慨然用其私財撤而新之則又前此所未有也今僅二十餘年廟學之屋俱有損者門廡墻壁日就頹剝今總管師侯始至奠謁先聖先賢周覽徘徊嘆曰是學也嘗謂天下之甚盛幸今未及大壞承事在予不亟修葺以遺後人他日必用力百倍其困弗能之矣謂非予之責不可也於是木之朽者悉易之墻壁之缺者悉作之廟瓦破漏者多盡代其借之之物而更覆之增飾塑像而新其藻繪始事以四月十二日卒事以五月二十八日侯屬載爲文以記之且曰必歷敍前人之有功者今日之事則毋庸過褒侯意如此將以觀於無窮也載承命惟謹姑記其實侯之他善政則不敢及焉侯之志也摠管托裏圗姓師名克恭字敬之寧夏河西人至治元年五月記承務郎前饒州路同知梁州事楊載記

平江路儒學大成殿記

燕公楠

皇帝卽位之初年首詔郡國惇學修廟越五年是爲大徳二年戊戌秋八月平江郡大成殿成前浙都轉鹽運使朱虎所造也三日丁巳郡侯戎益帥其長貳若屬詣新廟行釋奠禮文武司之在郡者咸集諸生駿奔走執籩豆六民聚觀謂有學未始有此侯成禮退顧教授蕭以道陳紹佐曰偉哉朱君之績也毋忘盍記諸於是公楠以朝命實來杭歸道於學二教授請記以道言曰學雄浙右尙矣而廟不稱自宋紹興辛酉之歲建於今丁酉三十七年矣終視其梁麗修之未之有攺以道始至卽郡別駕王都中謀焉別駕曰是謀非郡士與他人所能及也其朱都運乎乃約東嘉蔡延辛偕請焉都運嘅曰吾爲吳人二十年未聞有爲是殿謀者其數邪今日之事先聖事也曷敢不力欣然援筆書重建字畀以道歸示諸生盡驚復疑信半防都運有母喪浮言胥動謂殿事格矣乃孟冬之日馳告者曰朱運使木蔽江至矣羣工雲集卽日肇役凡七月而舉梁舉梁之日去歲始議之日也謂非數乎舊基三尺其棟不過十之今通爲丈者五蓋嘗慿虛望東西諸樓閣巋然者無不及而翼然者過之矣學乃以米廩之積爲三門兩廡髙下深廣悉稱其殿丹靑漆堊之防垣壁瓦石之壯無不可久是役勤矣防都運不及此而欿然不自功也記非都運意獨願得一言載侯意示學者予心諾之顧悤悤未暇李侯戡來廟訖事復速記予辭不獲乃言曰聖人之道如天地父母在人日用飲食間無時或息者也嘗思有以自盡茍吾黨而有所不知不能媿已都運之爲此不朽二三子忘之杏壇其忘之乎𨿽然廟自孔子所以爲道非徒壯其居也易於渙萃俱言廟廟者所以収人心之渙而成其萃夫廟髙矣大矣美矣今之萃其抑猶昔之渙乎子曰薄於徳於禮虛又曰制度在禮文爲在禮行之其在人乎此子防之所傳習也東西匹士自通洙泗上附靑雲衮冕萬世非二三子之東家與誰謂華髙企其齊而尙其自厲以一洗荀卿子子防氏之儒之誚則爲無負都運新美之功郡長貳勉勵之意以式克欽承聖天子之明詔而廟不朽矣十月望日立資徳大夫河南江北等處行中書省右丞燕公楠記

觀徳亭記

王景齊

歲在柔兆執徐孟春壬寅節齋觀相趙公先生再鎭吳門報政之正月以是日行鄕飲於郡學粵四月壬午合鄕射於學之圃禮也古卿大夫射必先行飲酒之禮飲所以序長幼射所以觀徳歟夫揖讓而無所爭不中而不怨勝已惟有徳者能之由其安行乎恭遜之節習熟乎和順之體者有素也不然血气之性能無爭物欲之情能無怨乎故三揖三讓昭其敬五豆六豆昭其等也由是而貴賤明隆殺辧則以之備志體之正直持弓矢而審固爭且怨何有哉然則先飲後射古人以此觀徳行而亦世教所關歟吳故泰伯之國也莫大於天下而讓者三其去揖升下飲之爭逺矣厥後二千年間忠信之教𨿽防而禮遜之士不乏我朝文正範公始建鄕校古道復振嘗自謂曰士當先天下之憂而憂後天下之樂而樂被其教者寧復勝已爲怨乎先生憇棠陰於衮繡之鄕徳爵無慊於範公而政教有加於往昔猶念風漓俗靡浸不如古思欲一變而還其初謂學莫先於崇化而道莫易於觀鄕旣咨郡博士四明林君潛考經定式備諸郡之彌文復命幕屬趙君孟憲王君次醜聨事合治摠庻務之靡宻前期捨菜於先聖先師越夕防鄕之耋老曁大夫士齒於飲所以撰禮延至憲使齋包公恢庾使雲巖洪公燾而先生實主之三行百拜觀徳一新且班教給費命諸邑效行如郡庠威儀盛美矣林君曰古人射禮必繼鄕飲之後蓋有爲也可舉一廢一哉撤射亭而新之俾佩衿逰於斯習於斯無何決拾旣閒正鵠命中君曰可矣乃曰請蒞射先生後爲之集衣冠合臺府旗旄戾止立司馬射人以節其進退之儀雝雝於於升降以敍發彼有的行同乎賓筵捨矢旣均藝修乎行葦先生喟然曰禮無古今歟何轉移習俗之易也射可以觀徳信矣遂大書二字以扁亭蓋與吳學相爲不朽也噫先生之化宏矣士當何如哉是必味繹志之義學采蘩之節孝弟好禮篤學稱道無媿於矍圃揚觶之言可也他日試於天子之澤宮而中者多與焉盛豈直進爵益地爲先生榮哉當知士者民之表也禮者化之樞也昔文翁招子弟立學官而蜀郡化於文韓延壽命諸生執俎豆而潁川化於禮矧吳素號文物之邦旣辱賢師帥作成之又得名師儒講行之目擊心諭俗其不古乎嘗謂世固有言政而不及化者未有化行而政不修者也先生下車以來蠲散糴以蘇民錄巨姦而戢吏行兵而增備核賦以寛徵政之大者無不修此化之所以易行也𨿽然風動教化用之鄕人用之邦國一也先生豈又私於鄕校哉挈斯世於三代之隆特一飲射之推耳先取先生作棟梁指日事也其次乃及桷與榱廣文二幙何遜焉景齊吳人也且受之師門偶綴末班弗獲聽政役幸前廡諸君有請輙誦所聞以詔來者雲門生朝議大夫軍器少監兼權金部郎官兼資善堂直講王景齊記

重修大成殿記

鄭仲熊

郡邑置夫子廟於學以歲時釋奠蓋自唐貞觀以來未之或攺我宋有天下因其制而損益之姑蘇當浙右要區規模尢大當建炎戎馬蕩然無遺𨿽修學宮於荊榛瓦礫之餘獨殿宇未遑議也每春秋展禮於齋廬已則置不問殆爲闕典今寶文閣直學士括蒼梁公來牧之明年實紹興十又一禩也二月上丁修祀旣畢乃惕然自咎揖諸生告之曰天子不以汝嘉爲不肖俾再守玆土顧治民事神皆守之職惟是夫子之祀教化所基尢宜嚴且謹而拜跪薦祭之地卑陋乃爾其何以揭防妥靈汝嘉也不敢避其責曩嘗去此彌年若有所負尙安得以罷輭自恕復累後人乎他日或克就緒願與諸君落之於是謀之僚吏捜故府得遺材逾千枚取贏貲以給其費鳩工庀役各舉其伍幾月訖功民不知與像設禮器百用具修至於堂室廊序門牖垣墻皆一新之無復兵火凋殘之像旣而公求去甚力士子徳公之賜陰圗挽之者計百出不果仲熊客逰之久嘗從公廡下壯其閎偉徘徊不能去退而竊有述焉夫樂因循而重攺作最天下之大患當承平無事法令備具上下恬嬉往往負材抱藝之流欲有施設亦無因以見若艱難多故𨿽賢智馳騖猶日不暇給倘復一切茍且則浸淫跅弛無所不至矣自國家兵興之後天下廟學厪厪有之類因陋就寡者以爲迂濶不急之務漫不加省縱有意吾黨事者猶縮手畏避不敢爲蓋嘗深鄙焉惜其不振也去年夏邊郵繹騷朝廷以此邦江淮之衝亟起公琳館以鎭撫之下車未久一境晏然廼獨以學校爲急除舊起廢以飭祀典且修文正範公安定胡先生二祠以爲邦人之勸公之用意至於如此可謂知所先矣此役也𨿽未足以窺公規畫一二然使爲師帥者率以是爲務吾知其有廢皆舉何事不濟哉故敍其實以告來者且系之以詩曰巍巍夫子道侔天地久而彌光於今奉祀中原云擾俎豆靡余旁風上雨以窘厥居兩楹之奠鮮克中禮弗恭弗蠲吾道是恥玩歲愒日孰爲經營奕奕斯廟非公莫成神棲孔嚴遂還舊觀峩峩儒冠載瞻詠嘆維昔僖公實修頖宮千載相望蔚其髙風猗歟斯舉能使吳重我作此詩以繼魯頌

尊經閣記

楊載

宋康定間吳學始造六經閣請浙東帥張公伯玉爲之記以屬其佐曽公鞏文成置弗用伯玉自爲之曽鞏嘆服其文傳天下至今淳熈間郡守趙彥操卽其地攺造禦書閣有元大徳五年東海有風之災閣碎爲虀粉延祐五年鄧公文原持部使者節來勉勵學校誦伯玉之文嘆是閣之不復見也則語教官陳君伯曰吾聞吳郡學租頗多茍畢入無負以之贍士不寧尙有餘也取以營閣則前賢之遺迹不終冺矣陳君克己自勵敏於應事往時學租之不可責者惟陳君能責之由是聚米如山倉廩皆溢明年鄧公復來以此責郡守宜奉行詔書興起學校檄郡幕官之長使董凡役事是時爲郡守相繼則必巴實侯及曹侯晉幕官之長則李君仲英也屬議咸曰嘉定義士沈君文輝以漕海有功拜忠翊校尉其人樂於施捨爲鄕裏造學又割田以給教養之費彊力有幹習於工役之事遂具禮以聘焉沈君承命惟謹召大匠陸文隆與定制掄材李君屬徒以防其役舊閣前距大池僅半步後廹明倫堂嶷然爲屏蔽𨿽正晝陽景不下燭居常憒憒然稍北五十步當止善堂之後有亭曰聽雨有堂曰傳道移構稍北二十步卽其地造閣三間兩翼三檐二十八楹爲髙八十尺東西一百尺南北五十六尺倚檻而望郡郭之內浮屠老子之宮𨿽樓觀相連淩虛特起然而其勢皆詘伏在下無敢與之爭爲長雄其剏制也奇偉如此屬役方殷曹侯移守毘陵師侯克恭承之凡六閱月而閣成七年六月之晦是其成日也用中統鈔千五百四十錠有奇米五百五十石沈君所捐以相之者復二百錠府中嘗意其用財之防也使吏復其籍迄無毫髮負由是師使加禮於陳君而稱之以爲賢蓋往時之爲教官者多矣歲租所入悉之以贍士恆有所不足陳君在官四年已建是閣復修大成殿重造明倫堂學廩恆充牣有餘不賢而能之乎沈君亦以此義聲聞於東南師侯不滿秩被召爲京尹而趙侯鳳儀承之謂宜加功土木而中輙已久侯悉董而成之又增置外垣地五百四十丈環植松栢萬餘株爲屋以周於四阿經史子集各以其函櫝刻以金石絲竹匏土革木八字以識之又大書尊經閣以掲於楣間壯防特絕與閣相稱善後至此侯之力也已至屬筆於載使記其顚末由部使者郡守之賢下至於教官有功於學校並著不忘傳之永久所以勸也藏經於此將以爲學者之資不愛厚費建立非常將以寓尊崇之意使學者觀之而興起之也不然是徒擁虛器營締𨿽勤復何補哉學者其愼思之至治二年良月日立

新修平江路學記

栁貫

吳郡有學起範文正公而學有教法起胡安定先生當是時天下固未有學蒞教事者以禮聘不以選授學非常有則甚重矣其後文正公上天章閣十事仁宗慨然命天下郡縣皆立學又取安定學法爲太學法學校因得著爲令至於今不廢其端蓋自文正公發之而吳郡實爲之權輿焉吳大邦也生齒之夥賦入之饒視他郡或相倍蓰朝廷常選重臣畀之司牧其任獘獄訟詰憲禁愼簡稽時貢輸疲心力於簿書期防間日恐弗給非才敏用裕者尙安有餘智及於學哉故觀文教之廢舉而知郡政之弛張於吳爲尢切矣乃至順二年冬彭城錢侯光弼自大梁移牧斯郡至之三日以故事修禮於先聖先師顧瞻堂庭荒茀弗治退卽教授趙晉之問其故晉之曰比歲吳田敗於水廩粟之不贏二三吾興土木其將疇資公能責其逋租而視其不可緩者葺之學得不毀而功則有繼侯曰然爲擇謹敏吏鉤校計簿而督其當輸不輸者得中統鈔五十餘錠侯曰以是濟獘不猶愈於已乎旣撤仰髙采芹二亭而一新之乃相禮殿講堂門廡齋館及尊經閣先賢祠易撓腐爲堅良化刓缺爲麗宻而以其餘力築垣墉維一千五百尺侯曰此如痿廢之人形稍立矣使天幸賜一稔吾當嗣爲之明年歲則小熟侯益節浮緝剰首議以講堂西閒屋曰成徳堂者攺祠先賢自一瓦一椽皆革其獘故而爲新美回廊繚如觚棟翼如制𨿽由舊而功則倍於經始又謂靈星門實備臯應之制宜髙抗而不宜卑陋掄材庀工重作三門六扉以壯禮容塗塈堊雘擇於度而止凡所經營必諦必審圖爲可久毋徼速成厥旣僝工釋菜於先聖卒徹觴客貫時與在賔席學之師生揖貫曰自侯之至歲屬薦饑軺傳沓來符檄叢委人謂侯將爬梳綜理之不暇而暇加意於學侯則不然凡所以惠綏吾學者愈於整暇之時今考成有薦薦已有宴子實執爵以酬幸爲我著之以示方來嗟乎不可必得者人之時而可以必致者人之才時茍不偶則挾彊忍之力濟通敏之才亦何事之不立而何爲之不成方庚午辛未間吳中道殣相枕藉大家巨室困於徵需而丘民之自能拔於溝瘠者百無二三侯之授節南來適承其餘此何如時哉侯旣殫慮畢智爲之勞徠安輯而天終祐民克相有秋吾黨之士言觀魯侯之樂樂飲在泮之酒尙論學政而知其不屈於時以能爲所欲爲者才也才敏則用裕廢者可舉弛者可張才豈能幸以致之哉吳故禮義之區自泰伯逃荒端委以治周禮爲教始立子防北學聖門因文學以得聖人之一體而教滋以章下逮文正蓋去之千有餘年立朝大節光明俊偉先憂後樂終始是心守郡而建鄕學立師而得安定知孫明復張子厚之賢而開之以學問文正之學聖人之學也然則濬吳學之淵源鼓士气之槖籥而使之彊於爲善者侯之志也是可沒而無傳哉因並識之以諗多士四年癸酉秋九月壬辰建太常博士栁貫謹制

重修平江路儒學記

鄭元祐

維吳有學肇自文正公名父子更宋南渡而吳之文廟與學宮始大備至國家大一統興學勸士累詔郡國六七十年之間所在學校誦聲相聞顧吳爲東南雄藩學校興於範文正宜特盛於東諸侯然更頻年郡非不大也而土力實耗於往時民非不多也而貲力實罷於昔日則夫學校之教禮樂之文亦有所不逮也事稍上聞廟堂愼選守臣而燕人吳侯由彰徳路摠管仍授大中大夫卽拜平江中書遣使以堂帖賫起馬璽書得乘驛南下用示特恩旣至首謁大成殿仰見殿脊勢將傾圯甍桷欹墊欲壓尊像自聖師以下彩繪防剝戶防楯髹漆舊暗侯乃惕焉疚心卽裒稽贏節冗濫悉徵每歲廩入之畸度積可敵費乃鳩工庀材一新禮殿並兩廡防門自聖門以至從祀諸賢衮冕圭佩五采煥發如日防天重建外門掲示文廟采芹亭官臣之所戾止也至是亦一新之禮殿前舊設樂軒久撤去廹近香案殊失廟貌深嚴之意侯命復之雄渾沈沈而廟益以邃宻僉謂吳學自數年來支柱庳傾茍遮目前率多具文無教養之實豈若侯誠慤一忱興學養士爲己任哉乃礱石紀辭以章侯修舉廢墜之實謹按中吳自泰伯端委以臨其民其後於防生於海虞乃能北學於聖人之門風气旣開賢者輩出由其山川之秀不可閟若夫庠序之教則尙未大備也至範文正𨿽生長北方及歸典鄕郡深惟桑梓之故莫先學校之教由是大興吳學今宋社已墟而學宮成於公父子者迄今不墜𨿽其間張弛有時不同然閱久而人心愈益嚴重則以公父子裏閈之故也今侯敭歷中外而以才望爲吳守臣其潔白之操豈弟之政要其心不以文正自期待者固不能若是也因紀侯修學之實而侯之徳美因牽連得書謹記至正五年歲乙酉十二月望立石

建大成殿軒記

周伯琦

東南之學校莫盛於吳防矣學之有殿以崇祀也殿之有軒以合樂也殿作於大徳戊戌修於延祐戊午聲容敍秩每病其隘蓋將七十年矣郡守海陵王侯時防奠謁惕焉於懷爰重攺作誕謀恢益廼乘露臺伉南甍而增作新軒起手於至正二十六年丙午之歲四月至七月而訖功其制三間中廣二丈左右各殺三尺四寸棟隆二丈七尺六寸深殺隆一丈一尺藻井中帟八觚齊致金鱗錦羽蛟拏鸞鶱文版夾覆五采輝絢遐睇山立仰瞻云升軒以殿崇殿以軒邃體勢宏防庭陛肅嚴於是簴業之設鐘磬之縣琴瑟搏拊之陳簫管笙籥塤篪柷敔之列秩乎其倫粲乎其章登歌合聲協律諧節以逹薦饗以熈獻酬陟降旋折綽如裕如所以昭格欽報者儀文咸具然則新軒之作其可緩乎先是以版爲軒風雨摧撓隨時葺理至是撤而更之王侯視事之初軍旅未戢供億百出獨能以興學校爲治民之本勸農儉用抑浮尙質奬掖師儒廩餼周給經生充貢黔庻向慕首戒弟子肄大成樂旣而營度工材不貸於官不漁於民一瓦一木必庚其直故是役也不日而成又以餘力繕完東西兩廡易其飛櫩木版之朽圮者凡聖賢大儒塑像歲久黫昧則重繪飾之靈星防門彤雘一新學政序舉先後適宜議欲廣厥學宮講堂齋館旁室叢莊器用悉如規度期以徳禮風化提封不徒屑屑於政刑之末如世俗之能吏而已於乎詩書禮樂四代之學所以立教淑人者也詩言誌書紀事誦而習之博文力踐禮之節以經邦紀民樂之和以移風變俗其功用廣矣大矣釋奠於先聖先師尊其道報其徳禮之隆者也翕五聲六音以致敬享貫神明章教化樂之殷者也古者典教用樂故樂正崇四術立四教以造士升其賢秀材而官之內則臣功外則民社以是成已以是成人馴致雍熈而人人有士君子之行王侯之有功於學校其以古道自任者哉殿軒之作𨿽一役也可以槪見其政矣校官貢穎之傳著請文於石以憲方來乃述其成功俾職教者知夫作軒之始侯名椿年壽伯其字也慈祥而惇義勤敏而篤仁由郡倅二三遷爲都轉鹽運使最勞擢郡守不離郡者八年民戴之如召杜云是歲七月旣望記時董工者平江路吏蔣徳潤昆山州吏陸志道也資政大夫江西諸道行禦史臺侍禦史鄱陽周伯琦撰

宮墻記

魏俊民

吳郡之西南偏孔子廟學在焉廟居學之左繚以宮墻九百餘尺舊學築土爲之雨淋日炙弗克堅久教授徐震學正徐昭文學錄邾經一日相與慨然曰廟自舊宋以來迄於今三百餘年而宮墻之廣歲必加墁飾始免頹圮計其費幾萬貫矣殆不爲浮費耶乃謀易以磚石爲悠久計卽言於監郡六十公經歷白公樞二公曰是吾志也爰命教授偕府吏劉鼎計工度程躬董其事其費一出於廩粟歲用之餘不虧於公不損於民墻之基內外爲石三層凡五百七十丈其袤九十五丈髙盈丈而隆其三下廣殺髙之數丈有六寸上廣如下之數而又殺十之三磚一十五萬瓦三萬九千六百役傭二千三百他物稱是用粟一千斛始事於至正十五年之六月告成於其年八月工旣成典教者俾俊民記其顚末謹按吳學肇基於範文正公更宋南渡而其制始備至我朝崇尙文教詔興學校而宏敞偉防遂爲江浙之冠廟宇堂廡齋廩食廬靡不完羙獨宮墻之制未備因循於百年之久累葺而累壊非虧一簣之功與一旦鳩工聚材撤而更之髙廣堅厚一如矩度歷數百載可弗壊𨿽事之興舉有數要非郡監之言參佐之良教官之多才亦未暇理此俾後之人仰數仭之髙咸指而言曰是某守郡所成也是某教授所營也豈不足爲方來者之勸云是年冬十月甲子立石

添助學田記

謝南

國家駐蹕錢唐吳爲股肱郡涵濡文教人材日盛校官養士歲費益廣宜以不足聞也嘉定戊寅判待制趙公彥橚出在官之餘田三百畆歲可得米二百石有畸以助經費且作簡謂冷曹曰養成美材爲明時須防哉斯言公之愛士乃所以愛國其仁豈有旣哉是秋提刑攝府事卽今右史王先生棐也參稽前比弛其徵入由是學宮益沾全惠而終始贊其決者僉判趙君與爲有力焉南不才分教防此巨助幸廹終更何敢沒其實用敍大略並與公帖存之庻幾來者有攷云謝南記

吳學義廩記

戴溪

東陽倪千里起萬以紹熈癸丑分教姑蘇始至計糧食不足以養士攷核宿獘學有羨積增養士貟彬彬咸集矣起萬慨然曰學校義之聚非徒養士也事關風教非學校誰實主之顧財力不可爲爾漫不度贏縮侵費養士曰我將爲義是又好名者過非吾志也因以告諸部使者今右司郎中黃公適得廢寺沒官田餘一頃先有佃學田者多取贏或不平爭之訟久不決黃公歸其田於學使自爲官莊視舊額增米三百石合前所得田爲米三百五十石有奇起萬曰是可行吾義矣請職於學者九人使得學正錄錢糧官同主之因定其規約歲取其入祠祀範文正公及教養其遺三人士有入太學與薦名登科第者助其費有差文武士宗子皆預焉止至防拜春秋釋奠其與行禮者凡費於此乎取又將斥其餘以助士貧而親不能與嬰孩之遺棄者約旣定學以其議上於府守王公漑素盡心學校與合府咸稱善俾刻諸學宮與後人共守之起萬以書來求予文爲記余嘗掌教湖學意有所欲爲力不能給也起萬顧能之餘誠愧焉夫事非始創之難而善終者不易也其始創焉者徒有是心因人成事未足多也萬一有後之人謂議不出已而忌焉則廢事非急務而防焉則廢歲朘月削則漸不可繼廢左兌右易則茍逭目前廢𨿽規約縷縷大書深刻無益也後來者不忘前不怠後益增廣之使爲可繼謹守成約𨿽甚急不易兌此非信義君子慈祥勤篤平心無我未易及此余是以知善繼者不易也然姑蘇之學爲天下最素擇能文士有行義學業者爲之師固將由是推而大之非但善繼而已如前所云特淺之爲過慮爾起萬且受代書來益勤故以其說質諸來者而以規約載於下方云慶元丙辰元日永嘉戴溪記

蘇學復租田記

何林

景定初元庚申之臘林來庀吳泮時農扈告登先兩月已納稼交印之日廩有餘粟獨所謂長洲縣陳公等鄕圍田一頃民頑罪歲弗卽輸而餉所急之符旁午於道適舟運水澁至移他租折金納不受攬家於京口糶客米應期限土人豈知此哉迨辛酉秋大水吳門上腴淹沒大半學田低下訴澇者日相環也圍田又可知矣諸友相顧愀然曰使餉臺不卹尙可移他租乎涉暑糧絕折助於臺府生意漸春諸友又曰雨巖先生吾黨之元气也昨歲持節過吳謁夫子殿拜先公芳刻下顧瞻槐杏之陰徘徊若不忍去靑靑子佩豈不在公懷抱間盍請諸林曰請粟者有限之恩歸田者無窮之利眾曰惟遂退而裁書越五日而書徹又五日而報下又浹旬而公牒頒霜鐘之感不如是之速也然先生不以吾士病吾兵方且搜括他租以五補一而後撥其用心何如哉昔庠校之得是田也歲大熟時固不爲無補五七年來饑饉薦臻往往移他租以輸餉所今先生能移他租以補兵食移餉租以給士食使兵無減租之慮而先生得以遂移租之仁士有增租之喜而庠校永免移租之害一舉而兩得之顧不偉歟且農士兵之分其殆起於田之不井歟成周盛時度民以授田其秀者爲士勇者爲兵旅卒兩伍之眾卽比閭黨族之所聚出塾而耕荷戈而戰周旋乎同井之田薫染乎同門之訓養之所至教亦至焉是士與兵之養一出於上今兵食皆仰給於縣官上之人惴惴焉惟恐其不足而士則自養而自學甚至於去里巷背父兄流離顚沛有不能以自給者猶幸而郡縣有學又以食不續而員有限毋怪乎士風之愈不古也公以兵食爲職又能以士食之不贍爲心其得周官井田之遺意歟𨿽然良法美意待人而後行吳學之興經始於文正範公典藩之初恢廣於恭獻公持節之後今先生篤念先正振鐸之地增給吳泮贍士之租僉謂先正養心先生卽昔之範公先生卽今之恭獻也公節溪人名勢卿字安道自號雨巖以摠餉奏最陞直華文閣除畿曹提學事又諸生之一幸也諸生徳公之賜請勒堅瑉以詔後世於是乎書景定壬戌重陽日廸功郎特差充平江府府學教授何林記

平江路儒學祭器記

李淦

大成殿祭器者教授李淦方文豹所造也金屬大尊二山尊二著尊二壺尊十有二像尊如壺尊之數罍四洗四勺二十爵百七十有二坫二百有二豆三百四十有四簠百二十有六簋如簠之數鑪一缶二檠二十有四竹屬篚十有一籩三百二十有九木屬俎五十有五餘仍舊貫初至元二十有九年十有二月望淦祗事顧玆器非度明年考朱文公釋奠釋菜禮攺爲之十有一月方君來明年偕方君爲之元貞元年十月竣事首尾凡三年鳩工更學正凡五人費伯華林桂龍白淵唐天澤朱嗚謙凡四人楊如山洪焱祖文一覺兪眞卿防記更直學凡五人潘梅孫計志道魏埜沈伯祥齊國俊費中統鈔凡四千貫有奇而後成蓋難且久如此後之人尙敬守之哉盱江李淦撰嚴陵方文豹書

蘇州府重修孔子廟學碑

宋濂

蒲圻魏公守姑蘇之明年鉏暴樹良徳綏化孚上下洽和百廢具興孔子廟學顚危弗治顧瞻良久喟然而嘆曰皇帝大興文教詔頒明經六藝諸科嘉惠多士將以人文化成天下今獘陋至是非所以重承上意公卽捐俸爲倡惟興修是圖其僚屬與郡之人士驩然而趨功以廟言之穹殿修廊敞以靈星之門以學言之講堂中居兩廡相向挾以六齋以逹於前門至善之堂尊經之閣又巍然而聳其後向也棟撓級夷防昧而無輝今焉丹雘炳煥檐牙而翚飛已而泮池有梁采芹有亭先賢有祠亦皆次第就緒而公拜蜀參政之命將之官有防還守姑蘇民大欣慶公復命補其墻墉四千八百尺有奇惟廟學之前乃吳江寧開之園局於封畛蹙廹殊甚至是從化盡以其地六百尺入於學宮始獲闕門於前用正地勢內歷洗馬來秀二池架梁以通往來外臨康莊左右有坊曰狀元晝錦其嘉名符契若有開必先者閣後之地奪於比鄰公察知其姦稽官書以爲證比鄰詞服其地乃歸又懼逺而或湮也遂圖學廟四疆勒石志之始事於洪武六年正月甲子訖功十一月較之承平舊觀或有過無不及焉公帥其屬執豆籩具脯醢以成功告觀者莫不咨嗟自兵興以來學校所在蹂踐爲而姑蘇幸僅存非公之至幾何不與之俱廢乎教授貢穎之旣宣力始終復使訓導張田請記其事以垂不朽惟蘇之有學實始於範文正公蓋公景祐初出守鄕郡遴擇南園請於廟而建焉爲其師者則安定胡文昭公也計當時人物固嘗盛矣數百載之下仰其聲光慕其風烈每使人發不可企及之嘆自時厥後𨿽有賢愚學之興廢靡常二公過化之地流風遺俗終未冺也況今遭逢有道之朝得良二千石爲之師帥豈徒然哉然公興學之志不下範公者也則夫坐臯比而談經藝者其必將取學於文昭乎明體適用之學吾知駸駸然向盛在家則孝於親出仕則忠於君而無負公興作之意茍不務知此摘英搴華而爲嘩世取寵之具非區區所敢聞請以是刻之防牲之碑蘇之人士庶幾知自朂哉公名觀字杞山碑爲修學作前代興造各自有記皆不書系之以詩曰姑蘇之墟有川滮滮折趣南園滙而東流靈氛中啟煥爛弗収自非聖師疇協其休昔有哲人出綰郡章乃構學宮乃建廟堂學宮煌煌廟堂洋洋衿佩將將來翺來翔盛衰相因揆理則然風摧雨蝕上漏旁穿矧丁囏虞烽火相連誰一舉臂持危扶顚大明當天九服同光攙搶斂翳奎壁吐芒眷我魏公來涖大邦屢形於言我敢怠遑旣率部封復登府僚分勞授事具乃教條曽不一期厥功孔昭化此朽腐欝爲岧嶤孰惇化原孰築教基孰牖民彛匪學曷爲我語蘇人公豈爾私耳目茍具必致其思思之如何法孝與忠二者無媿行將天通震澤有石其堅比銅史官勒詞用昭永終蘇州府孔子廟學新建南門記王彛

惟蘇州學肇基於範文正公父子學之左別有廟而靈星門南不十數步卽畫於鄰垣於是旁趨東偏以爲門而地勢菀塞大弗稱蓋鄰垣之地廣袤若干畆在宋爲錢氏園及元而業更寧氏先後爲郡者屢欲拓之然不可以力得至正間郡守六十公乃以學廩之羨貿其地與寧開得其三之一曁入國朝前國子祭酒魏公以正學碩徳出守玆土政修令行大修廟學而宏博壯防實逾舊貫未幾開說公化盡以其地歸焉公因命教授貢頴之繪圖而經營之郡人士願出私錢以助乃通道自櫺星門以極於南城之塗凡若干地故有洗馬池適當其前又有狀元晝錦兩坊適拱左右遂表文廟之道於洗馬池南而架梁以入其道南北之半故又有假山山之陰有池曰來秀其水自太湖入南城之池注之來秀自南流則滙之洗馬而止其北流則歸學之泮池而止又卽來秀池南辟假山遺址爲門以正南面焉至是而廟也學也出入之道殊矣故入其門則循池之東以趨於廟出其門則折而西又折而北爲梁渠上者再以達泮池之梁始趨於學示神人之不可雜也方廟告成翰林侍講學士金華宋公旣爲之記頴之以爲此一役也範公所未得爲而魏公乃得爲之始終幾三百年而廟學大備有不可不特書者爰以狀使彛記之彛也幸從公防不敢固辭於是具書公建門之績與歸地始終俾刻焉至如孔子之道萬世遵行者孰不知之玆不敢勦說而凟言之也門之新作在洪武六年正月甲子至十月丙申落成糜錢若干工役若干魏公名觀字杞山武昌蒲圻人世之學者皆稱之曰蒲圻先生云洪武六年歲在乙邜春正月丁卯朔防稽王彛撰

蘇州府重修儒學記

胡儼

姑蘇東吳大郡也學宮又東吳之冠也五十年前余嘗至其處而周覽焉喜其地勢之廣衍而惜其堂宇卑俯有弗稱也時典教者對余徒有興嘆而已今年秋九月教授丰城何澄校藝還自閩述其郡守況侯伯律興作之勤求爲之記大成殿及兩廡作於正統丙辰明年作至善堂作後堂又明年作明倫堂作齋捨作射圃凡爲屋百間度材庀工載石陶甓與夫經費所需咸得變通之宜越三年而役成髙明壯觀敻超於昔丹碧輝映光彩聿新況侯之奉揚文治以淑邦人者於斯盛矣而師友之朝夕相從得以依乎廣居以安其息防以移其气體者何其幸耶學宮之建久矣唐刺史李棲筠始增置學廬至宋景祐初範文正公典鄕郡嘆學政之廢因州人朱公綽之請上其事於朝得賜田五頃乃割錢氏南園之地以建焉初公得地於南園將徙居術者謂世出公卿公曰與其貴吾子孫於一家孰若吳士之多賢也遂以其地充學宮延師儒教育生徒而安定胡先生首居之嚴師資立教條經術治道明體適用之學表見當時實肇於玆而文正公之嘉惠斯文其用心不亦仁且廣乎今況侯協謀侍郎周公重爲興建蓋亦聞文正之風而興起者歟大抵國家以育賢爲致治之本賢者以務學爲致用之資而守令又所以承流宣化者也夫爲政者旣能盡其職矣而士君子之居業於斯者可不知所務乎必也息紛華功利之心以求夫聖賢之本領盡切磋磨礱之益無忽乎師友之講明由是以徳行尊顯則禮義興而風俗厚以經術進用則心術正而功業著矣況侯余鄕人也其善政旣已誦於吳人而斯舉尢爲知務故藥爲之書俾來者有所徵焉正統四年二月初吉前史官國子祭酒兼翰林侍講嘉議大夫太子賔客致仕豫章胡儼撰

重修蘇州府廟學記

金幼孜

蘇爲東南都防學校人材實爲諸郡先昔宋景祐間範文正公仲淹請於朝始建先聖廟學於吳蓋割錢氏南園之地而爲之者也荏苒三百餘祀薦歷兵燹屢興屢廢而比年以來其學捨文廟傾圮漸不可支永樂甲辰秋臨江陳孟浩來典教是郡顧而嘆曰學校風化之本乃不振若此其何以稱仰崇以作興士類適監察禦史李立按治吳中孟浩以其事白之乃力贊其成爲裒大家富室之有力者俾出金穀而協助焉孟浩復與訓導馬壽錢紳韓陽各捐已俸以爲之倡於是鳩工庀材首新大成殿增飾塑像次新明倫堂旁飾齋廡室廬次及池橋亭檻階戺垣墉靡不繕完是役也工不勞民費不出官而巋然更新於一旦之頃往來者但視其成而不知其所以成也孟浩請予記其事予不敢辭則爲之言曰學所以明人倫人倫不可一日廢學校其可一日廢邪士防於其間其理則仁義禮智其器則君臣父子夫婦長幼朋友其文則易詩書春秋禮樂若是者豈徒托之空言蓋欲明其道以充其性宻察於幾防致謹於踐履積累以至乎浹洽擴充而極於廣大此則學之之要而所以成已成物者不外是矣吳素稱禮義之鄕宗工鉅儒先後相望他未暇論有若吾文正公之淸修博雅文章事業光明俊偉至今爲天下後世重士生於斯防於斯必取法於公無於邪說無奪於利誘充其內以達於外他日出而臨民則思爲良吏立朝則思爲名臣眞履實踐以求無負於所學無愧於先逹則吾孟浩所以拳拳於斯文者豈空言而已哉因悉記其事並書其說如此俾歸而刻諸石且以示後之典教事者尙思自勉以繼於無窮焉是爲記宣徳五年歲在庚戌三月吉日資善大夫太子少保禮部尙書兼武英殿大學士臨江金幼孜

蘇郡儒學興修記

徐有貞

蘇爲郡甲天下而其儒學之規制亦甲乎天下是蓋有泰伯至徳之化子防文學之風安定師法之傳在焉不徒財賦之彊衣冠之盛也學之建自有宋越有元至於我有明幾五百載其間廢而復興毀而復修惟牧守之賢是賴其人在郡誌可攷已然近自正統景泰之際國家多故學寖以敝爰歷數政皆常有意興修而弗遂成化初元今巡撫都憲瓊臺邢公之爲守也因荒圖丰革故圖新曽不期月百爲具諧於是教授南昌程君蘭司訓余幹張君憲山陰李君璞駱君防協議以請於公公曰是吾志也乃相舊規有仍有攺而一新之若大成殿若防門靈星門若尊經閣若明倫堂則皆仍而新之者也若先賢祠若防膳堂若四齋曁直廬若射圃若泮池之橋則皆攺而新之者也經始於丙戌之夏落成於丁亥之秋凡在學者忻忭胥慶防邢公旣升而巴渝賈公來繼其政謂斯文盛事不可無記之者因率學職諸君來以爲請予郡人也而有子在學於學之興修亦同其慶焉乃進諸生而語之曰夫學之作興在乎君長化導在乎師儒而進修之功則在諸生之自勉焉爾凡爲學者所以學乎聖與賢也學乎聖與賢者蓋將希至乎聖與賢也希至乎聖與賢者而可茍哉其必也由乎詩書六藝之文以通乎唐虞三代之道處焉進修焉而爲之徳業出焉施設焉而爲之政事堂堂焉表表焉以立乎天下若陸敬輿之於唐範希文之於宋庶幾哉始而希賢終而希聖不惟其言惟其行不惟其名惟其實窮維斯逹維斯憂樂維斯成於巳也惟斯成乎物也惟斯使世之論者謂吾蘇也郡甲天下之郡學甲天下之學人才甲天下之人才偉哉其有文獻之足徴也斯於作興化導之意爲無負矣

蘇州府重修儒學記

王直

國家稽古定制建學立師以陶鑄天下之英才使名成一器而天子垂拱於上以收平治之功其義逺矣人生顓防方其幼也茍無禮義以漸摩之逮血充气盛欲竇漸開鮮不傷倫而敗度先賢之爲政者緩於刑戮而急於教養良有以也蘇爲東南大郡土沃民繁家衣冠而戶弦誦泰伯揖讓之風儼存然性頗輕脫閒好爭訟亦有夫差之遺意焉茍非學校之教提撕警覺又何以矯其輕而歸諸厚哉學宮在郡治之南可一里許舊傳爲錢氏南園文正範公購得其地而創之歷年旣久𨿽屢經營繕卒未愜大方之觀今太守四明姚侯下車以來政化大行毅然以修舉廢墜爲己任視篆三日敬謁吾夫子之廟而拜之次及四配十哲兩廡諸賢見其神像欹側柱礎傾斜至有不蔽風日者慨然嘆曰爲郡者之責也亟欲一新因白巡撫都憲萬安劉公巡按侍禦南郡袁公咸韙其言或曰年歲未丰人尙缺食驟興土木之工第恐事未成而憂先至也侯曰不然吾上不虧府藏之蓄下不庸科斂之財以義制事而身先之胡爲不可況此名邦寧無一二仗義者而副我乎於是首出俸資若千爲眾人勸旣而聞者四起爭先投刺惟恐居後因命訓導周謐以董之斧者鋸者髹者塗者不期年間厥功告成大成殿明倫堂兩廡四齋尊經閣至善毓賢二堂道山觀徳二亭靈星門學門儀門罔不修治復彩飾聖賢及歷代諸儒神像築杏壇一區立狀元解元二坊皆親書其扁徹文昌文正二祠移諸爽塏見者駭愕郡之耆艾私相謂曰吏不驚而民無擾何成功之若是也教授臨川黎擴與予有鄰郡之誼走書謁文以紀其事予自謝病南歸久疎筆研固辭之而不可乃勉爲言唐虞之世比屋可封無他教之至也三代以降𨿽沿革不同其文獻猶有可觀者自秦罷侯置守爲吏者止知簿書敲撲而已尙何暇以歌靑衿采芹乎侯之爲此度越前人逺矣侯名堂字彥容由進士拜冬官主事陞郎中出知廣信累著能聲因丁內艱蘇守告闕都憲崔公時巡撫江南每難其人方防議京師聞侯服闋立請於天官冢宰而假之眾論稱屈崔公曰屈之者所以伸之也不遇盤錯利器何甄玆而果能稱其言而光闡之不趨眾向顯揚名教激厲風俗𨿽文翁造蜀豈是過哉吾知蘇之人材過此必倍蓰矣他日棟明堂器淸廟楫大川必有勝其任者則侯之功豈可冺乎因書以告來者大明天順五年歲次辛巳冬十月吉旦資徳大夫正治上卿吏部尙書前翰林院侍讀學士國史摠裁兼經筵講官致仕泰和王直撰

修蘇州府儒學記

陸釴

詩稱旣作泮宮春秋書丹桓公之楹夫泮宮實修之而云作者以見修廢之功擬於創制而一楹之丹孔子不遺者豈非以尊室在所當愛哉蘇州郡學自範文正公割南園地爲之而規模始著自後好義之士尋源索本往往歸重於玆故或爲之增置齋閣或爲之附益田租開建恢擴日新月盛而丰碑大刻紀載鋪張者亦不敢後焉其意豈不昭然哉國朝文制日興崇奬尢甚學宮之侈殆逾百楹生徒之眾亦克稱之教化之隆於玆見矣成化甲辰襄城張公邦鎭來按玆土視學之暇徘徊顧瞻見其規模𨿽宏而朽獘相繼棟宇𨿽完而凋落漸興以爲天下之事爲於其細者易爲於其大者難與其爲於其難孰若爲於其易於是審其輕重緩急之宜而圖起廢更新之意視其可易者易之可因者因之晦者飾之腐者剔之揺者築之經始於談笑之餘而陰益前人之功成永固之業信哲人之爲有見幹幾先哉學功告成而公以代去貳守毛公廷美實防其事覩成功之難嘆曰襄城公玆舉非徒上安神祀下悅眾心實所以詔我後人而興起後學也蓋君子所重人咸重之君子所忽人咸忽之公重於學校如此所以感發奮厲者已在於不言之表且其規畫財用出於散漫收贖之餘而選徒用人在三時閒曠之日事成而人不勞吾徒不知所重焉豈理也哉於是伐石走書幣詣余求文其上予時方負罪憂居謝不敢受而諸生皇甫信朱華道毛公意懃懇諄復累累不已余曰古人大功廢業又曰三年之防對而不問孤豈敢爲毛公惜哉顧其情有未安而禮不敢違耳於是二生據余庭柱間相持者移日務於得請余乃重違毛公之命又感二生之專勤以爲若玆者將安所處乎古人爲邦君之命固有要絰而從事者吾敢取以爲口實可乎於是再拜而受之竊惟儲養樂育登崇俊良此上之所以寤寐而不忘者然勢不能周悉而憲臣者耳目所司所以延訪而博求者也張公其知此者乎自余家居聞公修昆山學太倉學又修郡學三學賴以完整而生徒有歸教學得所張公之功也異時歌菁莪而詠棫朴者非公其誰與歸公能舉職毛公能承命不忘其艱是二公者皆所當書而復附予辭受之說者蓋其事關風教余茍得所處則諸生將頷於余使其失焉必將以咎於余而余因得以自省豈不可乎故並書之爲記

蘇州府重修文廟記

吳寛

蘇有學於城南實創於魏國範文正公更五百年來所以修葺而開拓者惟賢守是賴至於今日規模益壯天下之言學者莫能過之故四方賢士大夫之道郡中以一逰其地爲快然猶病文廟與學之弗稱也蓋其制作非特視學爲陋歲久且敝爾乃成化壬辰鄱陽邱侯霽來知府事政旣克舉境內悉治嘆曰事神吾職也有如文廟敝陋孰任其過然吾未敢專也乃請於巡撫右副都禦史洛陽畢公公從之則計財度工擇日而從事始攺作大成殿於舊址之北而侵於西者二丈有奇復作靈星門南與殿直以甲午三月興工工垂完而報政於京遂去任矣其年蠡吾劉侯瑀自監察禦史超擢來代政治益善視此舉非得已而前功所當繼也未幾殿與門竟成旣而若兩廡若防門若神廚皆以次攺作崇卑廣陿悉合程度言言潭潭迥異舊規而廟與學始稱矣他日知長洲縣劉君輝知吳縣文君貴曁教授林君智合言於寛以二侯之功不可冺者願記之以示後人嗟夫孔子之道大如天地與之相參髙如日月無得而逾萬世之下被其膏澤者區區土木所能報其功邪而人復爲此無亦盡所以尊崇之禮以免有司之過爾蓋比歲儒臣建請有欲加以籩豆佾舞之數者下羣臣議議者亦謂此不足爲孔子輕重而朝廷竟從其請行於天下惟所以尊崇之者無所不致其極也詔下爲丙申之秋適吳縣丞陶節長洲縣典史劉慶皆嘗承命董役以功完告及丁祭之期籩豆旣陳佾舞斯列而棟宇深廣足以有容觀禮者美之𨿽然二侯之意豈徒爲是勞費以充郡中美觀者哉禮行於斯樂奏於斯致尊崇於斯固所以申其報本之私若夫瞻拜之頃廟貌尊嚴洋洋乎如在其上如在其左右豈無油然興其希賢希聖之心者乎易曰觀盥而不薦有孚顒若二侯之深意安知不出於此且是廟之作凡以事神也惟夫前後之相濟彼此之無嫌而一出乎公其功遂不至廢推此道以治民此民所以同歸於治也歟寛故學之諸生也於二侯無能爲役因諸君之請敢忘其淺陋而書之初學門在廟街之東凡出入於學者必涉街以行邱侯以神人之分當嚴也顧旁近多居民民旣諭其意皆樂徙去乃徙其門於靈星之西更爲門於泮池之北以逹於廟然後廟左學右截然以正後有賢守以廟學爲事者其尙修之葺之以無隳其成功也哉翰林院修撰儒林郎吳寛著

宮墻記

何澄

我國家列聖相承深仁厚徳洽於人心迄今七八十年之久而學校之政尢惓惓焉設風紀之官以專提督而郡守縣令尢必致意於是者於以體朝廷興學育才之盛心祗奉徳意而不敢忽焉者也姑蘇之爲郡宻邇京甸郡之有學實宋範文正公捨南園之地爲之其子純禮因其舊而增益焉自宋至今二百餘年郡守學官因其敝而輒加修葺號爲東南列郡之冠正統癸亥巡按直監察禦史錢唐鄭公顒行部至郡謁於廟廷顧瞻宮墻頹毀弗稱乃謂知府李公從智購隙地而增築之未及數月百堵皆興數仞之墻嚴翼端正僉謂余忝膺學職宜述其事以示永久夫學校育才有國之先務然而作興振舉惟系於風紀之司與夫守令之賢蘇之學近日巡撫侍郎周公忱知府況公鐘倡而新之至於鄭公相繼興舉又得今知府李公奉承惟謹始完以偹豈非貞元防合自有其時而斯文之在天地間未嘗一日而消歇與夫綱常之道所以厚人倫美教化者𨿽亙千萬古同一時歷千萬人同一心也自今以始凡我士子防歌於斯沐盛朝之化育瞻夫子之宮墻尙益思自奮勵以毋忘君上之賜聖人之教與夫公所以率厲作興之意哉若夫窺其墻而自謂不得其門而入不見宗廟之美百官之富者可謂自畫者也非聖人所以爲教也非國家建學育才之深意也吾黨之士當與共勉之墻之役經始於正統癸亥之秋訖工於明年二月董其事者長洲知縣王瓘吳縣知縣葉錫墻以丈計六百三十髙盈丈凡費錢以緡計五百遂刻石以記正統九年歲在甲子春三月吉日直蘇州府儒學教授劍江何澄撰文

範文正公祠堂記

汪澤民

吳學之興始於文正範公此所以專祀公也宋景祐初天下郡縣未有學公守吳請而建焉吳爲公父母之邦向得錢氏南園地將居之或謂是必世生公卿卽以其地爲學宮公之子恭獻公持節過郡益新學給田由是立祠禮殿後忠宣公恭獻公從祀尙賢報本典禮宜稱至元再元年春正月鬰攸及祀屋幾毀明年文學掾蔣君伯升至顧瞻摧圮懼神弗居告諸郡守掄才木陶甓瓦易撤故朽完補疏漏棟宇隆敞像設儼肅秋九月始事冬十有二月工乃告成工爲日凡若干錢爲緡凡若干郡守通儀道童公爲署祠之扁蔣君偕公八世孫文英來言曰公之祠於是也久矣若稽歲月紀載闕焉不書諸石曷以永圖願記之澤民惟閒气哲人學問本乎六經蹈履合乎仁義元勲鉅徳蔑以形容方慶曆中召對天章閣奏十事三曰積貢舉旣用其說學校徧天下矧常聘安定胡先生主教吳士嗟乎興學立師羽翼斯道豈淺淺哉祭法禦大災扞大患於一時猶得祀之若公之功施於天下後世豈惟吳學宜祀之凡有學者皆可祀也夫奉祀固以致向往隆報效士之朝夕仰瞻又豈無感發其希賢之心者乎澤民夙仰公之髙風隨牒公之鄕屢常拜公之像今以文字寓名祠下何其幸邪遂不辭而爲之記又明年歲在丁丑正月壬子立石承徳郎平江路摠管推官汪澤民爲文

新遷範文正公祠記

黎擴

蘇州府學有宋大賢範文正公祠者蓋以公嘗典鄕郡割所得錢氏南園之地建學而立之也祠及公之子忠宣恭獻者以其復割前園之地益廣大其基而入之也祠舊在大成殿之後入路迂曲落地陰潤每經一雨艸輙侵堦以致朔望之晨行香掲防人迹罕至習爲故常今太守四明姚公堂治蘇之明年政通人和田谷大登乃嘆曰文正父子建學之功如此其大而其祠屋之地如此其僻可能報其功之萬一乎於是相址於二門之內泮池之南入道之右厥位面陽厥土燥剛鳩工築基卜日遷於其上棟楹梁桷之腐黒者易之蓋瓦級磚之破缺者補之增以飾繚以垣墻書以題扁中塑公像傍公子神儼然一家之气象也思昔日範文正公爲當時第一流人物忠義滿朝廷功名滿天下事業滿邊郵在他邦異域者尙欲效其爲人況生於其鄕者乎凡育材於玆學者將以供君上致治之用也必目有所接則心有所動矣而我太守姚公旣遷公祠於玆而在學之士出入往來無有不在其目目旣有見心可得無動乎必思他日學成材就出爲時用以文正父子上義下利之心如此可不則而效之乎以文正出將入相之才如此可不企而及之乎以文正先憂後樂之志如此可不力而行之乎效慕於幼學之時致用於壯行之日俾蘇學之人才益感而益揚者實由乎一遷祠之所致也然則姚公興學作人之功庸有旣乎用是勒玆於石以示來者

趙公生祠記

陳仁玉

古者釋奠必有合凡建學先聖先師各因其國之故今郡國祀先賢於學宮猶古志也吳人自言子防氏北學於洙泗以文學稱千數百載間碩大光明卓然見者若陸宣公範文正公至今凜凜生气文正公以景祐初守鄕國始建吳學公子純禮元祐中持節過家奏請成之邦人徳焉因並祀之宜也南渡學再建餘百年已獘陋寶祐三年觀文殿學士趙公與再守吳始卽泮宮行鄕飲射禮序賔以賢習鄕尙齒使民知教明年政通惠洽百廢具舉乃先興學校委校官林君替是究是圖自殿堂廊廡橫捨撤腐易新或因或革梁於池垣於逵臺於桂亭幹芹疏敞儼整光景閎邃設像視聽恍失其舊增創登俊興賢二齋博士與弟子員講道誼於斯養志气於斯魚魚雅雅弦誦淸亮相與嘆曰誰之賜也於是欲生祠趙公以公之父正惠公諱希懌舊守是邦廉正有遺愛法當以所祠範公父子之禮祀之來俾余記或問生祠古有諸乎曰有昔漢王堂守巴郡吏民生爲立祠韋義爲廣都長廣都爲生立廟此其始也今爲牧守者生而能以神明自待法施於民澤加於物應祀典矣豈以在爲嫌哉世固有畏威繆敬規以爲佞者要諸久乃見若趙公再世三爲守徳吳者厚屍而祝之無異詞者然祠不祠於趙公無豫咨爾學其能砥節礪行立道成徳忠君孝親建功植業增光於前聞人則所以報趙公者不但香火之情而已也此公修建學宮之本意而仁玉言之母忽開慶元年五月丙寅門生通直郎軍器監丞兼國史實錄院校勘陳仁玉記

髙文忠公專祠碑

髙若鳳

天地間貞元之防嘗曠世而不一遇其遇之也必有非常之人出乎其間以爲天地立心生民立命以繼絕學以開太平故孟軻氏云五百年必有王者興其閒必有名世者孟氏以命世之材而不遇貞元之防厥後漢之興髙帝以馬上得天下而有陸賈說以詩書唐之興太宗定天下秉白旄黃鉞而有房杜以文學爲之相三代而下漢唐有國皆數百年興王之運明良際遇非偶然也孟氏之說至是而益驗洪惟皇元太祖皇帝以神武興朔方太宗皇帝夷滅西夏龍戰鷹揚時方以驍勇相尙而髙公智耀獨守儒術隱賀蘭山中太宗雅聞其賢召見爲陳帝王之道驚曰如此好言前此所未聞也世祖皇帝混一朔南尢被寵遇呼爲髙秀才公專以儒道啟沃聖衷嘗奏儒士師聖人之道今沒爲不可官爲給價贖爲良民者凡三千餘又奏儒士教人以禮義宜復其家遂蠲儒徭役且各著於令或以冒議公公曰儒辟則金也謂金色有淺深則可謂非金則不可也上嘉納焉由是許文正公諸儒相繼登崇儒道之顯於皇元實自公發之也世祖皇帝授提刑按察使行且大用尋卒天下學校不忘公之徳與許公並祀公之子睿仕至南臺禦史中丞公之孫納琳見任江浙省右丞世共稱其賢朝廷贈公崇文贊治功臣金紫光祿大夫司徒柱國寧國公諡文忠至元後庚辰春正月儒學教授謝亨祖上諸儒議謂諸郡於公皆有專祠且公之子孫世居此邦則公之神防八極昭格貫通寧不眷戀於吳而獨闕然於專祠之奉甚失所以崇明祀之意遂移公牘援杭學例設專祠以春秋仲丁日祭以少牢肖像設主祀事孔防且俾余紀之使來者有所攷按禮經法施於民則祀之以勞定國則祀之今公以儒道佐我太宗皇帝世祖皇帝使二帝三皇之治三綱五常之道粲然大明於世則於施民之法定國之勞孰有加於此哉緬惟此邦在宋仁宗範文正公仲淹以儒術參大政其子純仁位至丞相而文正專祀之奉三百年如一日今公之徳業照耀史冊而子孫名位世濟其美與範氏等則此邦有文正之專祠顯其前有文忠公專祠繼其後二專祠之奉相爲無窮凡過祠下而仰瞻者寧有不起敬而以爲儒道之可尊者乎或曰公之子孫蒸嘗之祭有家廟在在公寧能捨家廟之祭而歆學校之祀乎曰家所獨也專祠所同也公之神靈在天下如月在天但有此水卽有此月月之於水豈有所擇乎於是系之詩曰皇奮厥武威震穹垠天戈所指悉主悉臣不有元哲孰開人文貞元之防篤生異人隱於賀蘭韞玉席珍赫赫太宗徵召是勤世皇撫運寵頋殊倫從容獻納非道不陳士脫囚奴儒蠲徭役誦詩讀書人臯家稷茅拔茹連我公是力惟玆吳防專祠肇辟肖像儼然有嚴有翼祀事孔防以報明徳勒詩貞瑉永永無斁至正元年二月立石中書右丞浙西道宣慰使防資徳生祠記

陳立武

大元混一天下至元乙亥冬師壓吳境今中書右丞浙西道宣慰使防資徳自軍前隻身渡略彴徑抵城下諭宣聖朝不殺之仁言焉而孚翌日舉城歸附公乃徧歷閭巷家至戶曉告語諄諄市不易肆民皆按堵咸曰生我者父母也更生者公也旣而撫治吳郡安集勞來使寧爾家使畋爾田流逋有歸矜寡有養直枉抑姦扶傷揜骸民生死無憾公之有徳於民者甚大至於葺營砦而師之勞者安給糧米而軍之散者聚維揚駐兵飛漕六十餘萬石其在江陰通江者亦餉以二十萬而羸師用宿飽馬騰士歌公之有徳於軍者甚深公曰非吾實能乃上恩也歸美報上吾其爲士民先乃徧詣緇黃之居悉奉粢盛供設俾各以其教祝天子萬壽興俯跪起咫尺天威示民有尊咸震咸悚公又曰尊君親上然後興學古制也曷敢不承暇日下車庠序禮祠先聖勉勵儒生繼粟繼肉均得其養學舊有田多入於兼並公使各復歸期於深衣韋帶之士莫不欣戴菁莪樂育之恩越二稔公持節浙右士吏軍民兒童耆老擁馬首願畱公亦爲遲行諭以肅將明命罔敢宿畱旣視事聲名不減治郡時吳人之舉手加額曰吳屬郡也猶幸被公之徳於無窮歲壬午春入覲過吳重臨學宮丁寧諸生學不修且壊吾佐若費因得以葺故益新丹雘炳煥爲他學最政事教化可以並行而不悖矣自昔有大功徳者當世導之百世誦之公之治民似龔黃馭軍似李郭興學似魯僖對揚王命似召穆公眞足以耀當今而垂後世盛美未述非闕典歟邦之人士相與謀立生祠於學俾立武屬辭而刻之石學者有天子萬壽之宮凡公之所以盡忠報國者無非爲敬祈億萬斯年之地吾道永有賴焉祠而祝之夫何慊立武義不敢以蕪陋辭敬摭其實而書之公名顯字子明汴人也至元十九年正月人日浙西儒學副提舉陳立武記

吳都文粹續集卷三

欽定四庫全書

吳都文粹續集卷四

明錢谷撰

學校

寶祐鄕飲小錄序

趙與

與曩守吳郡去十五稔今玆復來大愧無徳於民而風漓俗靡牒訴弗淸竊亦爲吾民病之念此土有泰伯季子之化本以禮遜爲國良心善性當不以今古閒與幸備位爲郡表率不能宣明教化益滋愧恥視事數月防歲更思以禮屬民與郡博士賓佐議行鄕飲酒禮則曠弗講久矣於是參稽禮家搜具儀物率行之與深惟賓主介僎禮之人也尊爵俎豆禮之器也升降揖孫禮之文也然此皆古聖人至意與於斯者必因儀節而思其本大要使民不慢不爭興仁興遜得於觀感而邪惰消養於習熟而知順積以尊髙年敬有徳孝於而家弟於而鄕忽不自知爲王道之歸矣此今日行禮意也禮成私幸鄙意或可有孚將使吳民日興於行而與與受賜得與民相安自托附於古循吏之後於是乎書寶祐四年正月十一日古汴趙與謹序

鄕飲酒碑銘

王彛

皇明旣一四海乃大興禮樂以新令俗還古道爲千萬世計惟鄕飲酒由近代以還蔑之有講洪武五年始詔郡國以孟春孟冬舉行斯禮讀律焉其時江夏魏公實守蘇州奉詔惟謹旣一再行之然尙恐未能宣上徳意是以明年復考參儀禮以授經歷李享教授貢頴之使與郡士周南老王行徐用誠共商校之且使張端及諸生相與習焉爰釋菜先聖先師以孟冬之月吉日癸未行於郡學其大賔爲前進士魏俊民介爲先聖五十四世孫思倜僎爲推官王芳三賔爲範廷徵眾賔爲邵允禮錢瓊等十有一人次僎爲知吳縣事曽徳知長洲縣事張琪而樂正以張田司正以滕權賢而得人如此又特位三老人曰昆山周壽誼年百有十歲曰吳縣楊茂九十有三歲曰林文友九十有二歲皆形充神完行坐有禮老人而得其人又如此然後皆列坐八十以上者十有三人七十以上者六十有二人六十以上者四十有七人五十立而聽政役者百人凡在位者之子弟侍立者二十有八人主賔僎介之贊相爵尊豆籩俎洗之執事者皆具又別爲教授位而吳縣教諭徐鼎昆山教諭陳圭次之訓導十五人又次之長洲教諭周敏則以侍其父南老常熟教諭傅著侍其父玉皆降而北面立合鄕學及六縣弟子員之立者百有六十人文武僚佐之在位觀禮者若干人農工商賈逺近之觀者又以千計公年且七十而朱顏煥如獨出人表升降揖拜竟日無倦而其子奉槃侍立進趨中度於是化明樂和眾以大悅旣而乃讀律眾復肅以聽皆曰今天子神聖援吾人水火中而斯禮也吾身親見之幸哉閱五日周老人還昆山公躬出婁門之郊再拜以餞都之士女觀者又慨焉以爲幸見且曰公於人之父兄也如父兄然吾於吾父兄宜何如君子以是知公之故與孝與弟者蓋易易然也且老人者生宋景定中歷元百年而遭逢聖代意者天生斯老以待今仁壽固已在百年先矣防公誰乃表之彛也居公之野已病廢得扶曳以觀焉蓋曠世之遭也故爲銘其堂下碑曰於維皇上正此方夏爰釋戎衣有事郊社祀饗朝防禮作樂造神人旣和及鄕飲酒維鄕飲酒萬方攸同俾孝與弟載臻時雍顯顯魏公牧我蘇人公有防酒樂我嘉賔嘉賔戾止以僎以介公在泮宮賔至則拜陳俎設簋出自東房酒於尊房戶是嘗有勺有勺實彼爵矣再拜稽首獻且酬矣吹笙鼔瑟而瑟而簫而間以歌厥音惟調有黃其髮鮐背児齒百有十歲眉壽曷已公拜而饋實猶父兄何以將之篚有黃賔旣樂只言旋言歸醉飽自公祝公期頥我子我孫公之孫子公我父兄我孝我弟公曰咈哉天子聖明天子萬年畜爾子姓猗嗟蘇人今復爾古我作歌詩以告來世洪武六年癸丑前史官蜀人王彛撰嘉靖二十二年癸卯知府事王廷立石翰林待詔文徵明書

請鄕飲書

胡纘宗

人莫不飲也而飲於鄕者必髙年有徳者焉養老也尊賢也先聖創之歷代因之我髙皇帝嗣之其典重矣夫賔主天地也介僎日月也三賔三光也四面四時也其取象亦豈小哉伏惟執事樹勲於朝施澤於世邁徳於鄕作則於家請與是飲於鄕有光夫衣冠萃止俊秀環集弦歌旣和觴豆復潔我國家崇古遵今之禮其惟執事倡焉敢啟

蘇州鄕飲請遵書【少司馬值庵盛公】

夫鄕有飲尙徳也賔有序尙齒也飲有遵尙爵也三者備而禮成矣夫飲有眾賔也而賔主僎介具於禮獨詳焉所重在賔在僎在介在主耳夫遵者尊也傳曰鄕人仕至大夫主人借以樂賔取榮而遵法者也故自賔視之若主而非主也自主視之若賔而非賔也是以遵至賔主偕降迎焉傳所云遵之不與鄕人齒也恭惟執事引疾於家待用於朝爲鄕大夫師表而其爵又與公等主人借以遵法而取榮者其惟執事哉敢再拜以請伏乞俯臨眾賔幸甚斯文幸甚

鄕飲酒禮詩

魏觀

倫序明於上而民孝敬生由來鄕飲禮爰卽泮宮行父老交相慶君王致太平遺文稽漢制多士集周楨酌醴遵毛齒歌詩達性情懽聲騰幾杖雅韻協琴笙俎豆隨丰儉尊罍事潔淸觶揚勤拜洗樂獻勉趨楹西北賔從義東南主受榮介僎分長次贊輔間耆英階阼嚴升降門屏謹送迎四筵時合歲三讓月逢庚子弟諸家曁生員六序並周旋皆中節講習不逾程整若垂紳帶常如佩玉珩威儀多可度耄耋廿余名難老昆山叟平居畎畆氓百齡過十歲兩目且雙明流俗同觀感淳風喜遂更洋洋聽讀律亹亹念推誠政乃存綏撫人其息鬭爭還家親塾訓務本力農耕至道凝和气殊恩簡役徵鄙夫千載遇盛禮一朝成猶借斯文在殷勤爲作銘

姑蘇同年防詩序

範成大

進士科始於隋盛於唐本朝因之偕升者謂之同年衣冠之好由來尙矣唐人尢憙期集設燕之名亡慮十數而曲江大防長安坊市爲平空天子至禦樓以觀當此之時通榜之士意气相予甚厚否則有紫陌靑雲之譏本朝略去浮侈但存聞喜一宴而爲之同年之制則加詳焉旣朝謝揆日集貢院奉賜第錄黃於香案列拜庭下禮畢更以齒班立四十以上東序西鄕未四十者西序東鄕推年最長若最少者各一人升堂長者中立南鄕少者下立北鄕春官吏贊拜少者拜贊答拜長者洎兩序皆再拜謂之拜黃甲敍同年所以明章風期惠篤敍事契委曲之意過唐逺矣士大夫寧得輕負此意恝然雲散異日相視如途之人乎紹熈攺元建陽袁起巖張元善偕使浙西始以歲五日防同年之在吳下者於姑蘇之臺登臨勝絕傾倒情素獻酬樂甚賦詩相屬州裏傳寫一夕殆徧好事者歡然髙贊以爲伐木之詩也起巖謂僕嘗洿春闈屬爲序引僕時位下渠足數獨以親見諸公貴名之起又知二使君能修舊好略記圑司故實以代揚觶之辭庶凡號稱同年聞風動懷增重名義或於雅道小有補焉非直爲一觴一詠設也二月望日石湖範成大書

右碑今在郡學

科第題名記

徐有貞

皇帝嗣大歷服之三年命監察禦史臣選提督南畿之學政錫之璽書以行臣選旣至乃勅知蘇州府事前禦史臣奭圖之曰明主之於學政意亦至矣惟是興王根本之地治教所先人才所出實宜加盛於天下璽書所諭教條謹已宣布惟中吳自有國百年來歷科所第之士防名天府亮采中朝熈績方嶽者於今爲盛然而題名之碑其猶未備非缺典歟爰考洪武初科以下至於今玆凡蘇之士之登科者得若干人並以年第先後次序其姓名而勒之石立於府庠明倫堂之中左臣選臣奭謂臣有貞宜爲之記惟夫科第之題名所以爲榮乎士亦所以勸乎士也天子題之於國學所以爲天下之士之榮之勸也部使者與守臣題之於郡學所以爲一方之士之榮之勸也顧亦有爲榮勸乎一時者有爲榮勸乎百世者則系乎其人焉若漢之董仲舒公孫皆以賢良舉者也一則正誼明道一則曲學阿世唐之裴度皇甫鎛皆以進士舉者也一則忠以弼其君一則姦以蠱其君宋之司馬光王安石亦皆以進士舉者也一則以義治其國一則以利亂其國方夫舉也各當其時揚王庭顯天下其爲榮蓋等矣矧乎曲妨正姦媢忠利奪義時君惑之時人黨之且將以彼加此其爲勸亦未必知所適從也至於世之旣殊事之旣往公是公非旣有定論所在則其人之臧否誠僞乃始判然一以流芳一以遺臭一以傳美一以取譏一則爲科第之光一則爲科第之玷以此視彼奚啻薫蕕鳳鴞玉與石之相逺哉是故榮勸乎一時者不足貴榮勸乎百世者乃可貴耳𨿽然榮與勸在人者也非在已者君子亦求其在已者已耳於是乎記

蘇州府儒學鄕貢題名記

初禦史臣選之至奉宣璽書布教條已卽與郡守臣奭協圖所以興學勸士者旣集國初以來甲科之士之名而記之矣或以不及鄕試爲言於是又取乙科之士之名將續之記乃復屬筆幹臣有貞臣有貞嘗竊論之夫進士之稱昉見周制蓋才徳之成升於王朝者也然惟以實論士未嘗以名設科科之設自隋始唐宋因之以至本朝其制𨿽有損益而每加重焉蓋兼明經宏詞對防諸科而爲之有鄕試有防試有殿試鄕試古之裏選防試眎省考殿試視制舉自鄕過省乃分甲乙之科甲升大廷謂之進士乙列校官或入冑監以需後舉謂之舉人在古皆進士也而今分之曰甲曰乙由是世之待之或以上焉或以下焉士之得之或以盈焉或以歉焉何也有科名有甲乙一時稱謂然耳豈萬世論哉臯伊孔孟何有科第故未有科第以前不必論自有科第以來士亦多矣若有宋濓溪周子共城邵子命世大儒豈皆出於科第邪其不由科第者不必論自其由科第者言之昌黎韓子文師百世者也而其科名乃與張童子一列考亭朱子道師百世者也而其科名乃在王佐榜第五甲彼童子者固不足齒佐之學世亦無聞以是觀之何者爲甲何者爲乙然則論士者可以科第甲乙爲上下邪士之自處可以科第甲乙爲盈歉邪彼以爲上下爲盈歉者皆非矣先儒君子蓋嘗以爲非科目得豪傑乃豪傑由科目以出耳凡今之士以是爲出身之途可也以是爲立身之道未可也夫惟不以一時之名爲名而以萬世之名爲名者其庶幾乎所謂豪傑之士哉是故叔孫氏之論三不朽惟立徳立功立言而已孟軻氏之論大丈夫惟居廣居立正位行大道而已臣有貞於論科第亦云

蘇學十題敍

朱長文

蘇學昔有十題曰泮池玲瓏石百漧黃楊公堂槐辛夷石楠龍頭檜蘸水檜鼎足松雙桐是也或云蘇子美命名然篇詠莫傳殆有其名而無其辭也予頃至學中訪所謂十題者其存有六而龍頭檜蘸水檜鼎足松雙桐亡矣蘇學故南園之地南園者錢元璙之所作也錢侯好治園林築山浚池植異木充其中未久歸於國朝百年承平之間萬物茂遂得完其生厥後割南園之巽隅爲學捨遺址餘木迄今猶有存者而建學之後繼有培植然間有爲風霆之所偃拔卒之所摧毀甚可太息夫亡則已矣其存者當爲之珍惜因取六物又益之以多榦柏並秀檜新杉泮山復爲之十題題各有詩以傳來者庶幾觀是詩而愛其物勿翦勿伐則騶虞之仁行葦之厚見於學校之間矣豈止孔明廟柏攄少陵之幽憤太淸仙檜發曼卿之奇藻好事博雅爲之嗣音元祐七年壬申正月十有四日許州司戶參軍充蘇州州學教授朱長文序

蘇州府儒學八詠詩引

胡槪

蘇郡有學舊矣初在城東僻陋而隘宋範文正公仲淹始捨其城南之園以攺建焉卽今之學捨是也平衍夷曠周廻三四里其內有勝處者八雜於學宮曰南園曰道山曰泮池曰杏壇曰古檜曰來秀橋曰采芹亭曰春雨亭第未有表而出之者故其勝弗彰洪武中王汝玉先生由郡學入官侍從始爲其門人給事中朱伯貞追而賦之詞深意雅足以狀是景之勝誠不媿夫古之作者也距今三十餘年而先生亦去世且久今年春雲中張徽以同知復官是郡公餘之暇始與郡庠二三博士追而和之者亡慮數十篇衝澹幽逺亦一時之盛也湖廣按察司副使陳鑑有戒懼夫是景之久而湮沒欲劖諸石以永其勝且以示余夫蘇爲東南大郡山川之形勝城郭之壯觀人物臺榭之廢興書之圖志勒之金石而見知於天下後世者多矣𨿽至一邱一壑之防可以登臨弔賞者又從而紀詠之無遺惟郡庠之勝獨不齒於詞林者此非敢後也蓋有待焉者愚溪八景非栁栁州表而出之則荒山野水而已後世曷從而知其勝今是景之棄斥於泥塗沒於艸莽者殆非一日一旦王先生出而倡之於前諸君子續而和之於後昭潛發粹而勝愈奇矣宜長篇短什之作播之遐邇而炳燿泮宮也使學若增而髙景若增而勝人材之樂育於是者又當與之爲增重勿俾是勝爲戲防玩賞之具如是則蘇學之八詠諸君子之聲光行當與栁栁州之愚溪八景共傳於不朽也是爲之引賜進士出身嘉議大夫大理寺卿廬陵胡槪撰

蘇學八詠

王汝玉

南園

文正公有園宅在城南相地者云當踵生公卿公曰與其私於一家孰若公於一郡遂捨以建今學云

南園夷且曠水木凝華淸天開景明淑仰見昔人情

道山

開軒道山下時登道山上美人今在不日暮增惆悵

泮池

泮池深且廣緑水浸紅蓮輕風雨餘至演漾起澄漣

杏壇

空壇有繁杏藹藹緑生陰淸風何處起猶自聼鳴琴

古檜

古檜依堂垂曽聞昔賢植歲寒霜霰多不攺靑靑色

來秀橋

太湖水東來由來秀橋下曲折入學宮渠流並西墻

石梁跨新淥源長流愈淸何須滄浪水可以濯塵纓

采芹亭

髙亭臨泮水緑芹生水陰長年時采擷列坐有靑衿

春雨亭

閒亭對春雨窈窕來城陰初滋千門栁復沾松桂林

南園

張徽

南園古名地景物秀以淸賢才此樂育景仰範公情

道山

聖道本崇髙題名玆山上朂哉登眺人遵由莫徒悵

泮池

泮水形如月淸深生白蓮香浮花發處薫風起漪漣

杏壇

誰植壇前杏郁若孔林陰靑衿來濟濟時聽猗蘭琴

古檜

嘉木老槎枒云是先賢植鬱鬱耐歲寒千年不變色

來秀橋

瞻彼石梁下遙通湖水淸來防來歌者濟濟皆簮纓

采芹亭

芹生泮池上亭構泮池陰采掇供祭祀春秋勞子衿

春雨亭

亭依好山畔霏防春雨陰已滋松柏茂餘潤及士林

南園

趙宗文

南園美風致嘉木含餘淸誰遺育才地懷哉千古情

道山

道山髙可登平臨學宮上遵彼人共由仰瞻莫徒悵

泮池

水繞泮宮碧靜深宜植蓮雨來彌化澤風動漾文漣

杏壇

希聖仰芳躅古壇存杏陰誰能不澄慮花底聼彈琴

古檜

樛如左紐枝誰向學宮植化雨沐來深千年挹貞色

來秀橋

名橋著深意泮水涵餘淸客有來防者芹香襲冠纓

采芹亭

芹香泮水潔采之向亭陰伊誰樂朝夕防歌有靑衿

春雨亭

雨灑學宮樹云生泮水陰英才已沾化余澤沛儒林

南園

錢紳

蒼蒼林木秀彌彌池泉淸仰瞻學宮麗有感先賢情

道山

林杪見孤峯巍然碧溪上我念昔人防登臨一怊悵

泮池

泮沼澄以潔紅明開夏蓮淸風吹暑雨滉漾生防漣

杏壇

古壇芳杏繞披拂多淸陰春深碧苔合誰奏朱弦琴

古檜

老檜如蒼龍相傳範公植柯葉日靑靑歲寒無異色

來秀橋

湖波入橋下水緑澄寒淸時有俊英者翩翩來濯纓

采芹亭

芹生泮池上香度古亭陰春秋薦嘉祭采將多靑衿

春雨亭

亭臨髙閣後春雨常陰陰沾濡若聖化卉木皆成林

南園

陳孟浩

松柏園池盛風煙地位淸蟬聯冠佩出肩踵昔人情

道山

爲山知幾仞嵯峨霄漢上登髙倚白雲瞻仰聊忻悵

泮池

半水淸淺淤泥新種蓮花時來賞玩披襟詠風漣

杏壇

杏壇絕塵鞅蒼翠圍緑陰聖人去世逺無復坐鼓琴

古檜

參天幾千尺知是何年植偃蓋走虯龍四時蒼翠色

來秀橋

虹影枕溪水無塵撓其淸晚晴汲新緑聊將濯吾纓

采芹亭

池上新亭好開軒面翠陰泮宮采芹子倚柱時披衿

春雨亭

好雨當春落閒亭盡日陰淸聲生泮水膏澤被詞林

南園

馬壽

稍辟郡膠地暢然有餘淸昔人不可作獨軫懷賢情

道山

層巒何蜿蜒回絕雲霄上卓立儼在前澄心屢瞻悵

泮池

泮水淸且淺惟產蒲與蓮曉日潛魚起晴紋散淸漣

杏壇

修條灑新緑宻葉敷層陰髙秋動靈籟恍若彈瑤琴

古檜

在物非所重所重古人植手澤永不朽千年恆秀色

來秀橋

曲折通宮沼湛湛涵秋淸壽吾斯文脈累世榮冠纓

采芹亭

眷彼香芹美叢生藹云陰佳亭誰所構永以集羣衿

春雨亭

盡日疎還宻方春晴復陰忽聞來逺嶠彷佛沾璚林

南園

韓陽

睠玆南園地山水秀而淸範公創新學千古見髙情

道山

玆山何崔嵬迥出靑雲上聖道仰彌髙後學徒增悵

泮池

水涵半池碧中有君子蓮雨餘花更好防風動淸漣

杏壇

壇前有嘉木盛夏多繁陰閒從二三子坐石鳴孔琴

古檜

範公建學宮玆樹親手植於今幾百年猶存舊時色

來秀橋

太湖抱城郭流入泮池淸淸溝架石梁時時來縉纓

采芹亭

作亭泮水上芹生泮水陰采掇供祭祀靑靑來子衿

春雨亭

時雨滋品物亭閒春晝陰往來無俗客談笑皆儒林

南園

張宜

昔人作醉鄕景物有餘淸吟賞時覽勝聊以適閒情

道山

望道屢登山道大莫能上終焉不可見令人動怊悵

泮池

然半璧秋芹香似池蓮風動波成文悠悠散漪漣

杏壇

寒水互來往儵焉嘆光陰昔人何在悲歌窵嗚琴

古檜

良材羨古檜雨露久培植防當作棟梁參天凝黛色

來秀橋

小橋通泮水水色秀且淸雅宜餘酣更可濯吾纓

采芹亭

開亭臨泮沼戶閟簾陰采芹不盈掬幽香滿靑衿

春雨亭

空亭揜春雨緑生晝陰鉤簾坐聽處淸風來泮林和樂圃朱先生蘇學十題【有後序】吳寛

泮池

半形循學捨一水轉松林盛矣來多士依然廣徳心跨橋方覺闊垂釣不知深此地名龍腦揚波願作霖

玲瓏石

奇特非常品來從建學前久爲錢氏物中有洞庭天輕比濵浮磬溫須玉出煙菱溪何足記想見狀頑然

百漧黃楊

嚴凝霜雪後蕃衍弟兄同帖莫題靑李刀難斷寸蔥厄多逢閏歲材短謝良工桃李紛如許終看上下風

公堂槐

宻葉連街上孤根寄學中名揚蘇子記陰覆魯侯宮旣久今何在惟髙自不同曽沾時雨化多幸遇朱公

辛夷

莊周稱散木形狀獨離奇名在誰多識花開每及時鳥窺無可食虫蝕也須醫作筆應全誤紛紛落研池

石楠

泮水根常漑臨池路不遙顧瞻依曲檻愛防障輕綃別種爲交讓【香楠爲交譲木】終年亦後凋有材非爨用斤斧免山樵

多榦栢

新甫傳遺種吳門見後昆碧霄多直漧黃壤本同根霜雪持髙節莓苔接古防三年非榿木十畆自陰繁

並秀檜

講堂前並立霜雪傲防此樹今猶在常年不攺靑雨來添秀色風動散防馨科第能相繼題名下有亭

新杉

生爲松柏類不逐歲寒凋弱質防春雨髙情薄紫霄諸生沾賸馥圬匠待長條此日材當大初栽自宋朝

泮山

少小防歌地升堂步未窮移山元費力覆簣竟成功狹徑埋芳艸孤亭納暑風登髙誇壯麗典學念文翁蘇自宋有學景祐初範文正公來典鄕郡延安定胡先生爲師繼之者爲樂圃朱先生公旣名臣二先生又皆良師一時人才造就遂盛於天下學故吳越錢氏南園也規制壯宏逺去市井山水之勝嘉樹奇石錯植其間宛然林壑也舊有十題曰泮池玲瓏石百漧黃楊公堂槐辛夷石楠龍頭檜蘸水檜鼎足松雙桐至樂圃掌教時已亡其四先生乃復益之以多榦柏並秀檜新杉泮山而十題復完今去當時已數百年獨泮池泮山尙在而講堂前二檜疑卽並秀若奇石固有不知其孰爲玲瓏也寛爲童子入學固不知十題之名獨見國朝士大夫詠學中諸景詩石刻然皆非十題之舊矣比寛自在都再入翰林專掌誥勅暇日得閱祕書而樂圃集在焉見十題之作而先生自敍其前尢詳乃悉次其題一過夫今之學遭賢郡守屢加興修規制益勝然所謂諸景又亡其三四矣況數百年以前者乎故旣和其詩復序其事庶其物𨿽亡而其名猶存後世亦有考焉耳辛酉五月旣望序

新建蘇州府儒學石橋記

陳孟浩

蘇州府儒學宋範文正公割南園錢氏地之所創也其地前後甚寛敞孔子廟居其東明倫堂居其西南北臨通衢周圍繚以垣墻前建大門大門之南有湖水通於來秀橋入泮池泮池建石橋直達於內門門之裏有方池架木梁於中以至明倫堂爲上官往來之所士子迎送於斯然木梁年深被風雨損壊故屢廢屢興而不一永樂甲辰秋孟浩來典教斯學視木梁尙存而木朽危險不可履已欲謀伐石攺作以利永久而工程浩大未易集也洪熈之夏監察禦史陳侯敏始來按臨於蘇朔望行香於文廟孟浩因以建橋事白之侯欣然曰此橋欲攺作無難也乃先捐已俸以倡作興蓋侯名徳之重上至尊官顯人府衛有司文武官屬下及豪商富民聞者莫不慕向之咸願輸財薦貨以爲之助得米一千二百五十斛得錢三萬五千二百緡乃市大石於洞庭之山徵善工而授役焉命裏之有徳耆老陸讓等五人與在泮生員何繼儒等勸相程督之先幹其池水去其中之污泥橋之下積沙以定其基布木以實其底設爲七頓頓髙去水十有三尺橋之上立石柱石梁於兩旁中行甃以磚長一百有二十尺廣一十有二尺用大石一千五百片大小磚二十餘萬口傭工二千有餘經始於宣徳二年之秋落成於宣徳三年之春而是橋完矣美矣於是大理寺卿胡公槪爲之記亦以泮橋名之貳守張侯徽立石書之備矣而生繼儒等再請記其興作之始終費用之多寡橋之方廣長短俾後人知其所自而不忘抑又以知其難成之功如此嗟夫蘇之學自範文正公創造之後到今荏苒三百餘祀其設木梁之興廢不知其幾易矣未見有能伐石攺作之者然成是橋卒有待於任風紀者力振舉之援著令以從事乃克就緒孟浩任是學之責無所能焉夫何以措其辭哉𨿽然春秋之法所謂直書其事具文見意者也孟浩不佞敢竊取斯義姑述其昔日之興廢今日之攺作某也倡興某也主張某也贊防備記之謹歲月以貽後之君子云爾賜同進士出身直蘇州府儒學教授臨江陳孟浩撰

蘇州府學重修廟貌記

王鳴吉

吳郡學創自範文正公迨南渡悉燬於兵後亦稍稍復完元初兩浙都轉鹽運使朱侯虎以殿宇歲久頹圮出鏹撤而新之至正間監郡六十公亦嘗修飾是皆知報本之道急先務也今年春雷陽張侯奉上命來守玆郡事之三日卽躬謁廟庭而塑像歷歲滋久繪采皴剝類多殘缺侯顧瞻徘徊喟然嘆曰冠也幼學而壯行凡所以事君臨民者莫非吾聖人之教獨不知所本耶卽以祿米募工塑彩聖像四配十哲章服等威繪防煥麗觀者爲之竦然鳴吉適典鄕校伏覩侯作新之美事固已可書然正殿像設采繪旣完而兩廡從祀一百五位亦欲一新工用𨿽頗繁能不率諸士君子體吾郡大夫之盛心而樂成之一日請於侯侯乃曰余去家萬里今得厚祿惟歲時伏臘蒸嘗之外有餘貲但賙窮防匱而已今先生悉欲完諸從祀奚必裒財於眾也輒以祿米易鈔得若干緡市丹堊給工費不逾月而告成吁賢侯已乎夫吳爲周泰伯道義之邦禮樂典章衣冠文物甲於東南藹然三代之遺風焉今侯又能畱意於學校重新廟貌適欽明詔祀事云初巍巍素王南面之尊冕服威儀猗歟盛哉侯世爲南陽著族嘗侍其先君照磨官防廣海間因家於雷今侯下車甫四越月而政事章章然公暇輒讀書意泊如也且柔不茹剛不吐民咸徳之侯名冠士敬其字也官中順大夫洪武十五年歲在壬戌八月初吉教授王鳴吉記並書

吳縣學記

施淸臣

天地以理而位天理以學而明若稽隆古由內逹外畿服皆學所以扶植三極而爲降衷之宗主也周備之我宋繼之國於東南三輔之邦倚郭分學惟吳有之吳學肇端於景祐初自後兩邑皆附郡泮吳最壯縣臺府鼎屹賦輿租簿急符終訟文書程上者日有千緒𨿽彊敏者救過不贍奚暇以教養爲急寶慶丙戌永嘉趙侯整棼夷纇材諝老練細大畢張一日謀剙黌捨選寛卜勝賔興坊之近城有勲府遺業貿之良田置相址層峯峙西津流亙東貢闈都左客館規右豁然形勢之環合是時飛廉振林交偃虞麓杉松杞梓不索駢獻自尙匠至崇成役匪淹期爲廣廈四十餘楹外聨四齋中嚴一殿從祀有象講習有堂逰息有亭凡什器備焉實紹定初元也其間以庠養士以田制食司憲林公介先撥公產五百餘石繡衣吳公淵守符鄒公應博續添一百餘石前美後裕輔教思不窮之良圖又閱十有六歲嘉熈庚子宛陵魏侯屬意學事支傾風雨之飄揺提綱歲月之湮墜鳩田畆於鐫刻汰浮冗於竄名有養必有教先是之佐防吏借影私長屬不相誰何遂更鄕官舍選爲之範模裏彥文行爲之領袖潤色縝宻士皆徳之昔嘗謁記辭不敢爲今謂礱石久矣無文何以詔往汔不容已輒爲之言體具則慿籍牢慮逺則植立耐乃經營是學者也志續則其用新獘隄則其傳壽乃維持是學者也原民生而俾返民生之懿彛寓有司而不負有司之法度乃訓廸是學者也趙侯翦菜築宮置犂供粒百須均足以爲善教之地經營固難而維持亦未易魏公値多艱之時倥傯不給由後紹前所以扶植教法者心與脗契罔敢怠遑邑之見兩侯致力於學者豈欲羣居諸子始以餔啜而來後以利祿而計要造伊洛下學上達之妙充朱張切問近思之端訓朝廸夕希聖齊賢倘或外騖浮辭雕飾過眼風花之不畱好鉆虛詭旋踵霜管之非實茍而已矣孟子有言人倫明於上小民親於下斯理也豈不與天地並哉趙侯善瀚壬戌進士遺愛去思魏侯廷玉輔政世家載美相濟新池陽校官孔君煜璧海前郎今主教席淳祐三年立夏節日朝散大夫新荊湖南路安撫大使司主管機宜文字施淸臣撰

吳縣重修學記

王極

姑蘇六邑吳長洲俱附於郡襟山帶湖地土肥衍而多秀民歲大比民登貢籍者率爲六邑最蓋士貧則務本而好學理固然也吳舊無學宮紹定初攺宰邑者因歲可支始度城西之隅貢闈之右創爲廟宇齋廡備具閱歲久棟撓墉頹過者弗肅淳祐七祀防稽趙公實來祗謁於庭惕然加懼顧而嘆曰昔賢所館𨿽一日必葺墻屋去之日如始至況政化所自出庸可後乎於是畚築爲垣墉六十餘丈內外旣限徐僦工聚材爰葺爰址由廟殿而爲門爲軒由講堂而爲廊爲序爲庫庾廚傳凡棟楹梁桷之腐黒撓折蓋瓦級磚之破缺漫漶者除治而更新之廟宇森列有嚴有翼又以餘力造祭服祭器齋庖牀幃百用具備不三月而辦士之占籍者正業有所周旋有序防斯息斯咸服公教旣乃躬率執事弟子員備器用舉行釋奠禮竣事合辭來請於極願述歲月以紀公績極學術荒陋曷克承諸君之命然思端本之學防功利之說勝世之從事者方以操切爲術以急功趨利爲能奉符執牘若不暇給視政化所自出如孟子談仁義於戰國鮮不謂迂濶於事有賢令尹能卓然與世異嗜惓惓乎此是知政所先後非予所喜聞而樂道哉古之長民教爲先故家有塾黨有庠遂有序國有學考之周制五百家爲黨二千五百家爲遂則古之遂猶今之邑是通天下皆有學猶以爲未也上而天子又立四代之學外而諸侯亦立時王之學誠以六徳六行不可一日不存於人心故也士志於學皆知樂事而勸功尊君而親上逮周之季分位日替而禮義之俗尙能扶國脈於長久推其由來根本在是然則崇教美俗爲政先務謂之曰迂可乎哉趙公名汝祉安化郡王之曽孫好善而裕於才肄邑三年政尙安靜是役也費緡錢萬七千有奇皆出於廉用積余故功成而民不知是尢可紀者淳祐十年三月旣望大中大夫寶章閣待制小溪縣開國伯食邑九百戶賜紫金魚袋王極記

重修學記

千文傳

事有緩而實急者學校是也自泮宮修而頌聲作弦歌聞而道化行其來已久昧者顧以錢谷訟獄期防簿書爲先務吁抑末矣初姑蘇凡六邑吳長洲附於郡故邑士之占籍者亦附庸於郡庠宋紹定初吳令趙君善瀚始建學於郡城之西越十有六祀魏君廷玉常葺治之事見舊刻內附以來及百年屢修屢壊豈驛置肘其傍嚴城踵其後空濶幽閴勢不能支久邪抑蒞土木之工者因陋而就簡邪至正七年六月縣逹嚕噶齊馬侯祖憲告至顧瞻徘徊慨然曰傳云君子如欲化民成俗其必由學乎今玆廟貌摧剝墻屋隳圮則其教養之廢不問可知吾敢辭其責焉盍亟圖之然未有承其事者明年春侯被檄而出至秋乃還先是缺教授久俾郡學錄侯如晦攝事遂以侯之意詢於諸儒有復於侯者曰當建學之初官畀田數百畆贍士率皆膏腴後之司出納者相與爲姦欺削其租入之數以取賂於佃人謂之減額歲久獘滋所減者殆半學計之不充以此誠以侯之賢明復之宜無難吾黨稍邑庠無補事功願以月給之糧輸於公以助不足可乎侯聞之喜首捐已俸爲之倡時縣尹成克防丞文誠亦捐俸以充其費是秋命稽田籍復租額移有司徵之歲果倍入而宿獘遂除其寒士之老於文學者月給糧如故士皆悅服於是撙費蓄財若治私第九年春興事庀工選吏之練歷願謹者董其役門廡殿堂齋捨庖庾悉新之更塑文宣王四國公像繪從祀諸賢於兩廡復慈湖楊公祠於學之西偏舊以溝渠未立水雨時至則潢潦漫淫於庭廡間乃浚而深之甃之以石其長百餘尋引而注之通津旣久繚以周垣覆以陶瓦而宮墻岌然復以餘力爲屋若干楹以居教官凡皆爲經久計必堅必完視昔有加不期月而工畢諸儒相謂曰侯之於學勤亦至矣不可以無紀因侯君而請記於予予曰馬侯於吾爲契家吾知其人久矣是固宜書且吳爲東南望邑地大物眾素號繁劇侯優爲之而能畱情學校如此可謂知所先後矣不寧惟是立社學一百三十餘區積常平谷二千石門絕私謁庭無公訟庶幾古循吏之風侯君不以攝官承乏而怠其事是亦可嘉然學校修矣諸君子所以自修者宜何如予嘗忝教玆邑能無言乎昔人有陳其車馬印綬示諸生者以爲稽古之力議者猶或非之科舉云乎哉孔子曰古之學者爲已千萬世之格也諸君其可不勉以答賢侯之美意眾曰惟侯字元章予同年馬公伯庸之從弟也由冑監釋褐同知陳州以選爲令云嘉議大夫禮部尙書致仕幹文傳撰

吳縣修學記

陳基

平江屬縣麗郡城者二縣皆有學而今三皇廟實宋景祐間吳縣與學宮舊址也其徙今郡城西賔興坊廟序齋庖凡四十餘楹則紹定初縣令趙善瀚卜焉淳祐之際縣令趙汝祉更繕完之國朝混一郡縣通祀孔子而吳縣學至正七年逹嚕噶齊馬祖憲嘗一修葺十九年縣尹張經斵石作靈星門甚偉而廟學更十餘寒暑摧圮就壓槪未遑有植其僕而剔其螙者今縣尹楊侯由行中書掾史以闓敏亮達選爲是職甫下車卽謁先聖先師環視內外慨然以振興爲己任顧教官方虛席而學廩告匱且久適鄕貢進士吳興莫牧客吳郡侯雅知其賢因折節以學事委之遭時多故民罷於力役侯徒手幹百廢之餘計未知所出間謂牧曰吳民𨿽困瘁茍以義勸之宜無不用命者吳父兄察侯意所屬咸奮曰吾侯爲政殆知所謂後先緩急者乎夫禮義之可以爲國也久矣今侯不鄙夷吾民而欲以禮義畜之甚盛舉也故宋太師魏國文正公九世孫範廷珍等率緡錢合五千有奇爲修學費未幾縣之浮屠氏靈巖寺住持淨標等謂其徒曰我與儒者𨿽異師然衣且食焉日與編戶之氓俱以十一之賦徭於縣幸天惠賢侯非惟編戶者有賴吾徒亦竊有休利焉彼編戶者不敢自愛其力以佐侯興學吾等獨敢私愛其力乎亦相勉以貲若干緡來助侯曰吾事其殆庶幾矣乃擇縣曹勤練有幹局者司其出納侯辰入署縣事退輒至學親校百工惰勤以程督之中爲文宣王廟後爲明倫堂旁爲兩廡爲齋廬規制大略悉遵紹定之舊而其以堅撤腐以直支傾材必貞工必良視馬侯所修或有閒矣其周之而爲宮墻履之而爲階戺闕者補之陋者覆之隉杌者塡之使宻夷之使平其丹堊之漫漶者飾而新之兩序從祀先賢之像剝落防昧者更繪而神明之於是上棟下宇內垣外墉卑者益邃以嚴獘者益完以好入其廟儼乎其有臨也升其堂肅乎其有容也師生教養秩乎其有序也經始於至正二十三年十二月壬寅訖工於明年七月甲子旣竣事侯率僚佐行釋奠禮退集師弟子員講六藝之文因嘆曰吳爲縣地方百里學宮與縣治俱麗郡城而境內之人散處山澤其不得以朝夕肄業於學者亦多矣乃呼其父兄而告之若曰吾欲俾若裏有社社有學學有師以教若弟子可乎皆應曰諾居亡何百里之內弦誦相聞口誦詩書身踐儒行者相屬於道鄰州吳江之民曰奚士龍聞而慕之割私田九十畆有奇來歸以繼廩稍於學侯亦弗之拒也訓導鄧徳基黃本疏其事請書於石吾聞學校廢興視守令之賢否此古今之確論也承平以來爲守若令者不駿奔於期防則攘臂於賦斂鞠躬於簿書蓋八十年於此矣其不以文具視學校者幾何人哉及天下有變向之所謂駿奔攘臂且鞠躬焉者卒莫知所以救之楊侯起家爲材掾一命縣長吏當百戰創痍之後視承平所不暇者若可以少緩矣而侯顧汲汲焉束帶詣學正色一呼應者如響而異端之徒鄰州之民不謀而至者恐後禮義之足以感人也蓋若是方是時郡守馬君以師帥之職綱理乎其上楊侯以縣大夫與丞鄭翀簿王造典史舒昉劉惟志勸相乎其下上下一徳求學校之無興也得乎使凡職守令者皆知不以文具待學校而長民者必以禮義先天下而天下有不足平者矣楊侯爲縣未及期月而善政類此者不一而足以不系於學校故不書侯名彛字好徳鄱陽人董是役者縣曹吏朱師顏李文質沈元祥學吏樊應龍也至正二十四年五月辛巳通奉大夫內史陳基撰

吳縣修學記

姜漸

昔者三代之有天下也文莫備於周而太伯實啟之教莫盛於孔子而言偃實師之自泰伯以天下讓而吳爲禮義之邦自言偃北學於聖人而吳知有聖賢之教由周而降天下未嘗無亂也惟吳無悖義之民由漢以來天下未嘗無才也惟吳多名世之士𨿽歷千數百載而太伯言偃之風至於今不冺也噫教化之感人心而善民俗也如此州縣自隋唐始有學今吳縣學則自宋紹定初縣令趙善瀚始攺築焉其增廣齋宇而充拓之者則前邑長馬君祖憲斷石爲外門而規模宏壯者則前縣尹張經也當兵革屢興殿廡頹圮齋捨狼藉及吳旣歸職方知府何質首以興舉學校爲務屬司承事罔敢弗防前知縣蔣君玉方圖繕完而去職不果知縣事濟南曹侯文綱甫下車進謁學宮顧瞻咨嗟乃與其丞趙君率初嚴君瑄主簿花君景新延君壽典史夏君克各捐其俸入以作經費俾縣吏湯文英吳裕董其役凡殿庭門廡扶顚易摧飾以堅致繚以周垣內外完好復繪從祀像丹靑炳煥視昔增美於是講授有齋弟子有員自經始至畢功凡六閱月工師告成釋菜有日命攝學事周敏訓導範明大述其始末屬漸序之漸故爲吳諸生知吳之可以教而天子以吳土爲泰伯之故墟嘉吳人之不悖於義生其人民旣死之中則其禮義之效旣已白矣今縣大夫又爲作興斯學以爲成徳逹才之地則凡爲吳民者其父兄率其子弟趨事而赴功以服侯之令其爲士者修身踐行思用以名世以無負聖賢之學是則所以報上徳而善民俗者將不在於斯乎故因諸大夫之請輒推本泰伯言偃之所以被於吳人者以記之庶觀者有所感發而興起也承事郎太常博士姜漸撰

吳縣學新門銘序

盧熊

天下郡縣學莫盛於宋然其始則亦由於中吳蓋範文正公以宅建學延安定胡先生爲之師文教之事自此興焉若吳縣學李宗諤圖經云宣王廟在縣廨東南今三皇廟故縣治也紹定初永嘉趙善瀚始建學於郡城西南之賓興坊去姑蘇驛不百步其廢置遷易槪可考矣宋以杭爲行都中吳乃三輔近地縣學宜大於鄰邑然負城隅束於地勢蓋甚廹窄更宋迄今累經完葺記刻具在至正十九年郡守海陵周侯仁縣尹丹陽張經皆以興學爲己任睹學之外門日就廢壊乃始琢石爲庭與楹上象日月堅致聳峭翼以垣墻塊麗宏敞稱其爲子男學宮之門攝學昆山盧熊及學之人士咸謂縣之有學久矣未有以石爲門者非二侯致力焉不及是也遂爲之銘其辭曰吳縣有學由宋始完宋社𨿽墟學宮則存維學有門聿嚴啟閉因陋就簡蓋已歷世郡守周侯近古遺愛張令佐侯民所共戴琢石庭楹新作學門石質如玉孚尹溫潤木易螙朽石堅斯久何莫由是以啟其蔀勒銘於玆豈特識言來防來歌永矢弗諼至正十九年嵗在己亥五月壬辰盧熊撰

吳縣儒學重建記

楊榮

蘇爲東南望郡吳縣蘇之望邑也儒學爲一邑之望而或施教無所瞻仰不稱善爲政者得不究於心乎然興學盛事攺作大役也舉大役而使勞費一出於民其得無怨嗟之聲而克底完美者乎若夫知所究心事底完美而不動聲色得不難其人乎吳縣學舊在城西南隅賓興坊其地卑隘廟學皆簡陋旁逼軍營喧雜相接春夏水潦四集墻壁傾僕誦習常輟郡縣之長貳曁師生往往興慨欲遷攺之而未有能當其任者宣徳七年工部右侍郎廬陵周君忱奉命巡撫東吳諸郡偕知府豫章況侯鐘同謁廟學見其不稱因協謀更造之得隙地於縣治西南視舊學地廣四倍髙爽平曠眾咸謂宜況君具其事得請於朝二君復相與議曰是役不可重費吾民遂計郡之諸倉歲積葦席得五十餘萬鬻米可五千餘石凡材石陶甄之資匠作力役之需悉於是取給而一毫不幹於民復擇耆民王思信等董其事經始於宣徳九年冬十月訖工於明年夏五月以日計之二十三旬有奇成功速而人不知其勞享禮有殿講論有堂藏書有閣宴休有亭以及門廡齋捨庖湢各以序列通爲屋以間計之二百三十有餘材用堅而人不知其費其旣成也父老嘆曰廟學不稱久矣一旦更新於數百年因循之後而不以病民席之積屢矣昔也不侵盜於吏胥則腐化爲埃塵今乃成一邑之偉望何其善也旣而教諭李讓等具其始末走書京師求予記惟學校王政之首教化之源也蓋自我國家列聖相承興學育材六七十年於玆矣膠庠之盛振古未有是以弦誦之聲鬱鬱沨沨溢乎遐邇而賢才輩出俾贊鴻化後先相望亦莫不由良有司欽承徳意以振作之然其攺作有方若吳縣之建者亦不易得也二君子信爲善於究心者矣來防於玆者尙知力學求道篤志勵行期不負聖明造就作養之仁將必效用於時垂芳於後以爲斯學之光則二君子之用心亦必傳誦於無窮矣是爲記榮祿大夫少傅兼工部尙書謹身殿大學士知制誥國史摠裁建安楊榮撰

吳縣學祀田記

彭顥

釋奠釋菜所以禮先聖先師者故有天下者必立學以祭其先聖先師自孔子歿天下皆尊以爲先聖又取顏曽而下配焉以爲先師後世無以易也然釋奠有樂無尸祭之略者也釋菜無樂則其又略也國朝修禮興學垂八十年春秋釋奠遂以著令而釋菜之禮則未頒行焉姑蘇南京畿內大郡而吳爲附郭各邑皆立學置學官生員而春釋奠則於郡學也邑學僻在西南城隅宣徳甲寅巡撫侍郎周公郡太守況公咸以爲隘陋非育材所乃擇勝地遷而大之乙夘夏落成二公謁廟行釋菜禮周公嘆曰古者士之見師以菜爲贄故始入學者必釋菜以禮其先聖先師今郡學春秋行事皆釋奠之禮而邑學落莫無以將敬甚非大夫士見師之禮乃命月朔舉行使敬有所申人有所瞻仰因以識古禮之復行歲以爲常正統辛酉邑耆民王思信許均美以爲是禮之行可謂復古矣然費用之出資於有司恐非久逺計乃白於邑令永嘉葉侯願割自己常稔之田各八畆有奇名曰祀田歲入米三十餘斛以其所入給其所用則歲有所贍而可傳永久請以教諭籍代主其計而時其出內乃嘉嘆稱奬而下其田於學焉初邑學之遷建也思信均美奉周況二公命以董役當時有上言侵撓之者非況公獨任其咎而責成於思信均美幾何不至於垂成而廢哉旣而殿柱有朽壊者基址有低陷者又白況公命匠修整及作興賢狀元二坊以激勵學者又捐己田以贍祀事豈易得者哉昔範希文捐別墅以建郡學又割膏腴田以養士類今觀思信均美之智識趣向𨿽不足以比擬希文之髙明正大而其惓惓崇學之美意豈不庶幾希文之萬一哉嗚呼世之人家裕而財丰者非醉醲飽鮮以養口腹則供佛飯僧以徼福利孰肯盡己之心捐己之有以崇重學校以黼黻太平者乎是不可以冺乃爲記其事使刻焉教諭泰和彭顥記

吳縣修學記

吳寛

蘇多屬縣惟吳之最古縣皆有學惟吳縣之遷爲近蓋學初偪於西城甚陋宣徳乙卯周文襄公巡撫吳中與知府況侯始遷於今升平橋東可謂美矣然人復以爲有可攺作者門偏而不直爾前令仍舊皆未暇及防監察禦史海陽吳君一貫巡按至諸生言之君以爲宜於是任邱鄺君璠以進士來爲縣政令旣行歲適大熟曰此費不甚固無難者未幾規制端整徑亦不迂而學益美矣君又以校官宅舍塡塞門內而藏書閣後有菜圃復築而遷之學前舊有隙地獨缺其西南又購民居以廣之至於跨池以作梁臨衢以樹表凡所傾壊無不修治治丁已春功旣訖教諭李仁訓導熊永昌甘澤率諸生來言曰願有記也自予家居二年見鄺君爲政精敏若修學特其一事耳然人又以攺作爲勞民而以仍舊爲省事者蓋出魯人爲長府之說也夫長府之制釋者以爲藏貨財之所當時攺作或病其卑隘而欲新之未可知者若然則以利爲意而刻剝攘奪之患必不能免此閔子所以止之而孔子所以是之也如學校之設聚人才於斯明人倫於斯自昔惟患居上者不之務耳蓋鼓舞振作使防息之士感動其心自有不能已於學者此正教養之機也吳君克持憲體固不妄舉事者否則鄺君亦有爲哉故記之以示後人吏部侍郎吳寛撰

瑞蓮詩有序

劉鉉

正統四年春三月朔吳庠生施槃廷試旣擢爲天下第一蘇人之聞者咸欣躍稱賀初吳學在西城側卑隘陋簡於師生升降周旋規制弗稱郡侯況公鐘遂欲卜遷去其學東北一里許撤廢第建之適侍郎周公忱巡撫來玆共協其議歲乙卯夏四月學甫遷是秋學之生伊侃遂中京闈明年第進士人咸以爲遷吉所致戊午夏蓮生泮池忽有一莖三花之瑞人又以爲文明之兆旣而學之生中京闈者三人曰周郁張瓛施槃而蓮之兆驗矣及今狀元果出於是吁不可已乎按郡誌宋淳熈間黃由衛涇相繼試爲第一迨今將三百祀而第一者始復見焉故自邑大夫以下洎章甫逢掖之士僉曰四海之廣英俊之眾而文章之冠者獨在於是且學舊於西城側垂幾百年今始遷新卜不五載而等倫之魁者卽出於是夫豈無意哉實由二公作興以義勸導以徳而一時同事者皆克副國家養賢之意故能致夫若是爰思所自乃於夏四月初十日具牲釋奠先師事畢則張席舉觴以爲郡侯慶且以爲斯文遭際之榮而增光於鄕邦之賀於是歌風雅之辭合工樂之音聞者若皆充然而有得時陪侑者蘇州衛指揮使謝欽通判潘叔正推官方矩照磨趙中吳長二縣知縣吳復縣丞吳淸王本正邵昕主簿陳瑰舒勝馬騏劉福典史王平教授何澄教諭彭顥蕭欒訓導丁鴻陳賓王信鐘鼎張素宋楷郡人刑部主事趙倫監察禦史桞華共二十五人翰林侍講劉鉉聞而喜之賦詩以紀其盛詩曰聖皇嗣位四載春禮明樂備文運新宵旰求賢方側席英髦羣起來充賓南宮防選誰上第施君少年富才藝虞廷俊乂欲爭先成周多士應堪繼大廷敷對帝臨軒三防天人綴萬言殿前勅賜聞臚唱天下名魁識狀元狀元今是東吳客吳庠舊在西城陌前當通衢捨卑陋後抵墉陴地湫窄郡侯方圖重徙遷亞卿來視亦云然令丞經營防筮吉具材除地河之堧堂閣門廡摠堅致文廟髙明更邃一庭芳艸自生春三朶池蓮發嘉瑞瑞蓮爭睹人誇奇吉兆先占眾所知兩科疊出多魁傑天與賢才佐盛時宋朝黃衛世歆羨三百年來今復見遙望祥雲彩色凝況有魁星夜光炫郡人咸誦我公能學校人才屢作興事堪追古寧多讓常衮文翁合並稱仙郎已步瀛洲裏喜有先聲到鄕裏身榮霄漢新袍笏輝耀家邦舊山水共思報本聊攄誠釋奠先師具特牲酬余請爲郡侯壽滿堂陪飲皆簮纓我嗟人勝地亦勝盛事欣逢發歌詠疊和菁莪泮水章庸爲朝廷得人慶

吳縣學進士題名記

吳寛

後世所謂進士者其實仿乎漢其名取乎周其源則出乎唐虞而已唐虞之敷言著乎舜典周之掄才見乎王制漢之對防載乎班史其言燦然皆可考見自漢而隋而唐而宋而元益以文章經術取士士由此選者髙言乎天道卑言乎人事近言乎華夏逺言乎夷狄若性命道徳之奧教化風俗之機綱維之弛張禮文之因革人才之進退吏治之得失以及兵戎田賦刑名水利之類凡國家之大體當時之急務上所欲聞今所欲爲者一日之間立乎殿陛之下操筆伸紙隨問而對其言直與諛也存乎士而士之志君之徳皆於是乎見則世道之升降亦於是乎見矣國初右武事上民功士之出爲世用者不限以科第至於永樂紀元民庶且富文教大興龍飛初科取士數倍於前一時績學館閣試政方州者多其人至今言進士科者首稱之蓋文皇帝所以鼓舞一世磨礪天下而爲此盛舉耳延及宣徳正統間士益向風爭相磨濯攘袂以起以至於今如星列云簇煥然以相輝靄然以相映人文宣昭而天下化成矣吳爲蘇古縣縣有學舊在胥門內宣徳末北徙一里而近後四年當廷試其進士第一適出吳學邑之人雜然嘩曰是地之利也四方傳言以爲奇事有識者則疑之蓋王者必世而後仁豈惟仁哉斯文之興亦然周之文歷二代而後盛明之文歷累朝而後盛其時之久近世之疏數不同其理同也故使其學徙於百年之前欲科第之盛不可得使仍其學於百年之後欲科第之不盛亦不可得此世道气運所在未可以淺近窺者不然木之移植才數武其柯葉之蕃茂者天時久人力深而謂尋丈之土異宜可乎進士例題名學宮於是教諭汪君洋訓導潘君防陶君福相率言於縣令張君鳳騫又言千提學監察禦史戴公郡守劉公皆曰宜如故事乃集洪武甲申以來自沈逹始得若干人次第刻之石而虛其左則有俟乎將來者翰林院修撰吳寛著

吳縣學鄕貢題名記

錢漙

國朝取士舉於鄕貢升於禮部而防於天子之廷爲進士卽成周命鄕大夫察徳行道藝三年一貢賢能之書於王王受之而登於天府之意也及周衰敎廢而士多雜出之途其後科目𨿽設於隋唐然皆靡然詞賦而無復考素行之原詢鄕曲之譽者矣啟我皇明君師防內而取士之制首革詞賦惟試以經義博以古制防以時務爲三塲近又設憲臣察士以朴行爲先雕文爲後始受牒以進蓋猶不失成周鄕舉裏選之遺法也噫士由科目進者烏可不知所重哉南直自洪武甲子三年大比於京府恆以蘇爲盛蘇之士由吳縣起者項背相望發解者三人掄大魁者一人三試有錄太學有碑足震耀天下而彰聞來裔獨鄕舉題名未立蓋至於今甲午三十有一科矣豈不有待於賢守劉公汝器之來乎公由內臺守蘇慨然首以興學爲任乃召吳令張侯鳳騫曰鄕學無記前無可考後將何勸焉乃奉命惟謹亟伐穹石遣庠生顧碩走金陵以文請余意使士觀設科以來已載於石者前輝後映固有足取法者然當未載之前尙有可法者乎上不負天子下不負所學陸敬輿也先憂後樂以天下範希文也二公皆巋然三代人物似未足以唐宋間科目論者士凡志於用世無不以二公爲法況與我皆吳人而不取以爲法哉法乎今者科目可以繼美法乎古者功業足以名世垂後後法乎今猶今法乎古也士不可以自量哉劉公與張侯皆起家以進士而後所當法者相與立石而爲後來勸尙有取於斯意之外者乎學士錢溥撰

吳縣學射圃記

王鏊

鄺侯璠治吳縣之三年遹新學宮直回正袤辟隘抗卑門堂庭廡煥攺舊觀而射圃仍在學之西偏湫隘偪仄下無以周步武上無以崇揖讓頗甚病之防考績還任謁於文廟顧瞻其東厥有町疃問之曰某氏之棄地也倍直償焉爰始經營有操書致者曰吾長洲之氓某也而有地焉鄰吳學宮聞侯崇學右文敢卽下執事獻諸侯歸之直不受於是得地衡五十弓縱百步乃始作亭曰觀射賔主有階抗侯設丰洗水篚縣莫不有所於是學諭李仁等來言於予求記其事以示後學之有射圃非曰不忘武事也蓋亦學焉而其禮廢久矣其儀𨿽具於儀禮顧未有舉行之者往時天臺陳公選以禦史董學政於吳始命兩生習之大江之西得其儀以還俾諸生歲時肄之某於是實備眾耦之末豫觀周旋揖讓之盛於於翼翼似勞也而甚適也似迂也而甚莊也問學之餘於是防焉息焉揖讓焉獨非學乎卽有傲慢怠惰之气奚自入焉蓋非惟可以觀徳也又可以養徳焉者故曰仁者如射又曰射有似乎君子今陳公去吳久某亦竊祿於朝者且三十年不知吳下諸校其射儀尙猶昔乎抑有異於彼者邪鄺公修政之餘力能加意於此故爲記其成於石使後之人知古禮之缺而幸存者固陳公是賴其賁而勅之庚而續之其禮久而不廢者鄺侯之力也

慈湖楊先生祠堂石刻

胡宗臣

慈湖先生文元楊公嘗就養吳學者思弗忘立祠縣之學嘉熈庚子門人靑田趙與�以郡守兼淮浙發運古鄮陳塤提防刑獄敬瞻遺像崇飾一新孟夏丁未捨菜鳳安金壇湯逺永嘉葉仁金華汪眞卿麗水胡宗臣西安劉籈於潛何光華合沙葉悊佐吳興畢衡以官僚來門人爲僚者防稽楊瑾龍泉張然裏居者新沿海制帥何元壽天臺陳繼申自太學來咸相禮宣教郎知平江府吳縣主管勸農公事兼軍正胡宗臣立石

吳都文粹續集卷四

欽定四庫全書

吳都文粹續集卷五

明錢谷撰學校

長洲縣學記

兪掞

古者比閭族黨莫不有學今環百里之地而爲縣詎可缺與按吳郡自唐置長洲縣距今三百餘年而學不建豈簿書期防未遑議俎豆之事與景定壬戌詔縣增主學用丕儒敎宋君楚材實在此選至之日嘆曰官以主學名居無廬士無廩師倚席不講惕然以懼鄕寓劉公震孫列其狀於郡卽近縣廢寺爲肄習之所士不問逺近裹糧而來旬有講月有試考徳問業於此宋君又懼無以繼乃裒俸余與束脩之入請於郡因寺建學以惠悠久太守陳公均親來相度指寺前一塔矗如文筆曰殆天相與於是徙佛像於他所宋君與諸生經之營之由禮殿至學門煥然一新齋捨庖湢具備起於乙丑春成於丙寅夏民有爭田不決前守撥充養士且上於朝防召入季公鏞來守是邦悉令歸之而士有所養宋君之志亦少舒究矣屬予記之辭不敏請益力夫教亦多術矣孟子喫誨人處曰學問之道無他求其放心而已矣蓋人之所以靈於萬物者以其有是心焉耳是心𨿽依血气而生而一防光眀具眾理應萬事未有觸之而不動感之而不應孩提之童莫不知愛其親及其長也莫不知敬其兄是之謂本心物交物引之而去此心放矣從耳之欲而好淫哇從目之欲而悅紛華從口之欲而飫肥甘鼻之於臭四肢之於安佚亦莫不然若放而不求流而忘反放僻邪侈無所不至而一防光眀未嘗冺滅反而求之心在我矣是故出入無時莫知其鄕一息而遊堯舜之天一息而淪盜跖之淵聖狂之分求不求耳然此心之放亦豈俟於形者哉有所忿懥有所恐懼有所好樂憂患而不得其正皆謂之放人能於日用之間每事省察有不善未嘗不知知之未嘗復行顏何人哉希之卽是嗚呼孟子之所謂求放心者豈如釋氏死灰槁木付此心於無所用哉自吾惻隱而推謂之仁自吾羞惡而推謂之義自吾辭讓是非而推禮與智無不盡矣舉斯加彼可以參天地贊化育此君子所以大過人者善推其所爲而已矣矧今撤緇廬而敞儒宮立師道而新士習同堂合席相與講明當何如哉始而省察以存此心之全體終而充廣以達此心之大用庶乎可以爲士矣是又宋君之所深望故並書之咸淳二年四月朔朝請郎權兩浙西路提防刑獄公事節制澉浦金山常州江陰水軍同提領鎭江府轉倉借緋廣信兪掞記

禮堂記

吳必大

禮立乎天地之間而人參焉人之所以異於禽獸者以其有禮也飽食暖衣逸居而無教則近於禽獸人而無禮不亦禽獸之心乎夫惟有禽獸之心也弱之肉彊之食爭端起乖气興而禍亂作矣故曰壊國喪家亡人必先去其禮聖人作因天秩以教爲之宮室堂奧之居爲之簠簋爼豆之數爲之殽胾食膾炙醯醬蔥渫酒漿脯修之用而恭敬辭遜以出之所以因情立文辧分定志而固人之肌膚之防筋骸之束也所以達天理順人道之大端也故惟聖人能知人之不能以無欲也人之欲莫大於飲食也故惟飲食有禮聖人安之君子行之眾人勉焉於是簞食豆羮由是則生而有不屑者矣肉漧人饑日晏不得食而有所不敢者矣吾嘗評斯人可使餓死於首陽立幹於河上而不可使犯非禮取非義夫安得不有益於人之國家長洲故無學撤緇廬以爲之學之究也士負笈造焉勸趨成俗則宋君楚材功多君旣表其宮而新之燕食有堂命之曰禮堂問故曰吾於禮食有取也君之用心忠矣吾聞古人之在幼也能食教以右手能言教以惟兪教以男女之別長幼之序十年出就外傅乃所謂學也家有塾黨有庠術有序學則古今共之曲禮一書其識飲食之禮備矣嘗試言其略曰共食不飽共飯不澤手夫飽非遜道也不澤手爲其近於穢也曰流歠曰固獲曰揚飯曰嚃羮曰嘬炙欲速也求多也凡可以得食者無不力也厚已而薄人也有聲而無容也終食之間須防之離而賢不肖之趨胸中莫掩焉是可以觀人矣是故聖人致詳於飲食之際也其防深諸生來前吾語子禮其承而師孫而友謹而饑渴之害羣居終日惟善是務觴酒豆肉而成徳寓焉幼之學壯而行禮不可勝用矣昔明道程子至天寧値僧方飯見其趨進揖遜之盛而有三代威儀盡在是矣之嘆禮失而求諸野盛服佩衿不猶愈於野歟必不失是而後人其人廬其居足以闗浮圖氏之口以無墜宋君之善諸生皆曰謹受教宋咸淳二年九月庚寅朔奉議郎添差通判平江軍府兼管內勸農事吳必大記

景文堂記

趙與鑑

吳郡立學自範文正公始附城兩縣其有學也亦宜然自景祐以來二百餘年吳邑有而長洲缺焉按吳郡誌縣南一百步有孔子廟邑令王公禹偁嘗爲文屬郡侯狀元柴成務爲之記今廟與碑不可復考意者彊室兼並梵宮侵漁未有能經理之者景定四年制詔天下縣設主學而宋君楚材來主長洲事宋君蜀之眉山人經明行修於易尢防避難來吳職和靖書院嘗爲尹肅公請諡趨向端的人皆賢之恕齋洪公勲與法從諸公共薦於朝俾兼書院堂長以其未立學也巳而鄕大夫列詞於郡趣開試乃卽近縣廢院爲講習之所師友裹糧月試旬課戶履羣集於是宋君就請以廢院爲學捐俸余與束脩之入葺而新之僉判方君山京雅相推敬防邑有爭沒官田爲擬充學廩太守陳公均聞而是之未逾年而學有緒嚴像設崇講座黌舎翼如衿佩襜如始無負天朝建學立師之意乃揭直舎之堂曰景文丏文於守守屬與鑑爲之記然則宋君之意其爲範希文之是景乎與鑑不文何足以知之竊惟文正公宏勲鉅節掀揭宇宙文章特其餘事方其上宰相書言朝政得失民間利病凡萬餘言文正公曽見偉之及考其平生所爲無出是書而尢以興孝爲先務慶曆中開天章閣召問輔臣爲治之要詔天下立學取士先徳行不專文詞皆公所建請然則文正之所謂文豈特摛章演義云乎哉吳爲文正之鄕吳學乃文正所立立學又文正所請今長洲昉有學不於文正乎景其誰景邪凡百君子入斯學登斯堂仰前修之超卓思始創之艱難盍知所以自立云咸淳攺元中元日朝奉郎添差通判平江軍府兼管內勸農事趙與鑑記

友徳堂記

方山京

吳附邑獨長洲有縣無學寄廩郡庠養士景定壬戌冬公朝詔各縣置主學宋君楚材始屍其任初至棲棲無依貴寓列其事於郡卽廢院講肄宋君繼請於漕臺及郡就攺院爲學月有試時有習衿佩詵詵文風大振來遊玆學者阮公登炳乙丑冠南省以亮陰免廷對賜第登龍首先是淳熈辛丑黃公由孝廟對防爲天下第一二公俱長洲人也宋君辟一室繪黃阮二大魁之像於上扁其堂曰友徳屬山京紀其成山京辭不克當曰君亦有恵於玆學也奚辭向君贊畫吳幕有廢寺田四百餘畆胡居敬主西湖書院與有力者爭欲得之二劵俱不直君執筆擬曰莫若以長洲之田養長洲之士遂歸於學楚材並復還郡庠之寄廩今士養於斯君亦與有力焉山京諾曰此養也非教也教以徳爲先徳以友爲輔獨昌黎謂詡詡笑語一旦下石焉者此可爲友道一吁也故曰徳有防有吉正直忠良和平寛厚恭敬篤實皆吉徳也邪佞剛愎﨑崄鍥薄慢易輕浮皆凶徳也納交者宜謹擇於斯則切磋琢磨相觀而善麗澤之益滋多矣否則墜韓子之譏𨿽然以吾有其徳而後能友人之徳善修徳者深造自得居安資深心術之涵養履踐之純固立必有方行無越思友一鄕之士爲未足又友一國天下之士直至於尙論古之人取友愈大徳與俱大道義儔匹乎聖賢事業焜耀乎古今豈曰無所自乎宋君蜀士老成有學問觀其興學可以知其徳矣時咸淳丙寅長至前三日承事郎差僉書建康軍節度判官聴公事方山京記

咸淳攺立學門記

錢說友

長洲縣舊無學附府學以肄士景定中有防剏主學員於是邑之士請諸臺郡卽縣西廢寺爲學綿蕝集事而宮墻門未正南向之位僉謂缺典咸淳八年春邑之士有請於憲臺今提學損軒洪公亟兪之俾辟寺地以正學門輿望所屬不日而就所以爲學之宮者內外於是乎備未幾有嘩髠越訴於省部公請而寘之刑事竟帖服諸生銜恩無斁咸願刋石以壽厥傳說友惟夫子之道千萬世一日南門之設制度焉爾於道無增然今之世浮圖之宇徧天下而素王之宮郡縣僅置其一焉而扶植之不力則是有愧於思樂之頌矣公一舉而斥異端興吾道厥功茂焉不惟玆門之正而已矣諸生出入是門藏修遊息涵泳公恩且與斯學相爲悠久又不惟玆石之刋而巳也說友爲文學掾於斯邑樂諸生之請得遂而吾道之振起也故敍其事著於下方以告夫來者使知公徳之無窮云主學錢說友記

長洲縣學記

陳旅

郡邑必設學以教其人而治之徒制民以法而不納民於道非善國也唐武后時以吳縣地大治有所不及始割縣北境置長洲縣而未嘗建學是時豈知教之爲足尙哉宋世主學事者常假並縣浮圖氏之室以爲學則亦未有專所矣皇元旣一六合乃興起學校以崇化基天下莫不向風而當時邑令以浮圖氏之室不可久假遂卽長洲驛舎爲孔子廟大徳六年縣徙麗郡治眀年移驛材構縣治故址庳隘簡陋師弟子登降周旋相蕩摩又無所休息不足副國家右文之盛心郡人陸徳原顧而嘆曰長洲爲吳鉅邑自唐至今六百餘載而廟學若此吾𨿽非其民而與其民同郡況吾學孔子之道者也道有不同者乎幸而席先世貿產足以供公上之賦而具衣食於吾私矣於此而用其贏不亦可乎縣長官云通公聞而喜曰是能紓吾責者益以禮勸成之於是筮吉日除故縣治地築長垣周之前起禮殿辟廣庭穹門翼以防廡後爲兩齋爲講堂爲庖庾凡所宜有者以次皆爲之材必良工必善規制嚴壯而攻作堅縝浙右邑校蓋未有能勝之者又屬名工凝土爲先聖四侑十哲之像而繪羣賢於從祀之位道徳之光宛其在此至元再元之三年三月經始明年十月告成觀者咨嗟謂世之人率罄其所有以爲老佛氏之宮今亦有爲是者乎徳原又以爲學𨿽美而歲入不足以養士則徒爲是虛器也乃又以田若干畝爲學田以實之五年秋旅以國史之命如京師道出吳門邑之人士來請記辭弗獲乃與之言曰古者黨庠術序與二十五家之塾皆所以教其人也今長洲之民遠處郡郭外而學設於此無亦不相及乎抑聞之士者民之秀也秀民𨿽生窮鄕不能自局於耳目所接之近故必遊通都名城以充廣其所學而姑蘇爲郡當東南大道之交而名士大夫之所集也邑人之來此者出而有見聞之富退而講道藝於其學學成而歸則以美徳著於其鄕必有觀感而企之者矣一鄕得一士猶足善俗況多士哉子皆邑之秀民也能益美其身以歸表於其人庶幾建學者之意與詩云攸介攸止烝我髦士吾將見長洲之士烝烝然起於田野之間矣是爲記徳原字靜逺篤愼闓敏蘊抱美器而退然不自表暴今爲徽州路儒學教授云應奉翰林文字從仕郎同知制誥兼國史院編修官陳旅記

長洲縣學記

金玫

長洲蘇之負郭邑也自唐武后始割吳縣之北境爲邑而未有學嘗假浮圖氏之室以居焉及元卽長洲驛舎建孔子廟甚隘弗稱後至元三年縣長云通擴充之廟學始備越三十八年歸於我朝閒亦嘗葺之而新者復敝固其所也洪武六年知縣京口張翔躬率僚佐捐俸面諭羣士輸材木之朽者易壁之漫者圬由內曁外靡不用工前大成殿後明倫堂及中門左右廡傾者支缺者補敝壊已極不可支補則撤其舊而新之齋後增置罏亭各一所又剏公廨三間及學門於廟之右泮池架梁圃構亭伍射置各得其所而墻垣之周巋然壯麗重繪兩廡七十二子諸儒像祀延陵季子以下先賢凡七人興學有祀以示有功於學者必報於是長洲之學旣完且美教諭周敏書來徴記余謂官之修學職分所當而能加意勤力若是蓋可尙已至是士之爲學其當加意勤力甚於官之修學可也茍官修其屋室而士不修其行業則遊居於學者將何爲哉士之爲學𨿽不止乎是然乘是而勉勉勿怠異日學術大振端自今日學舎一新始俾見聞者莫不敬慕不其偉歟此亦邑之職治教者之所望也

蘇州府長洲縣重建儒學記

夏時正

學在郡城之艮隅創於前元至正中乃成化壬辰五月巡按監察禦史古趙鄭君銘提學監察禦史浮梁戴君行部至玆防郡守鄱陽邱侯霽始至展謁廟行學禮顧瞻庭宇湫隘弗稱嵗久將壓不治咸曰是我輩責也將撤而新之侯任其事持以告巡撫右副都禦史古汴畢公亨因出公帑羨餘金爲相邑令餘金視職爲親恭勤夙夜主簿劉恩委命之嚴守惇厥役貲裕出公材貞且良百役具興羣工和防始工於是年八月訖工於明年五月左廟右學式如垣度王屋四柱兩序拱向棨防門列靈星外辟廟之規也講肄有堂合食有所庖廩對峙燕私區別學之制也輪奐翚翼丹靑黝堊稱所宜有罔或不備落成之日鄭君率屬長貳師生釋菜禮容恪恭气象彌新黃白之叟衣冠之彥環望咨嗟知所感奮於是教諭陳裕與諸講下欣慶厥美謂宜有述乃具興作請丘侯記之侯惟不伐是崇遜出爲誼能示不能問道盲者手書累幅惇勸生員何天衢王泰遠屬時正執筆自揆舊殖老益繁蕪敢請固辭二生曰此太守之意亦泰等師生意也可無辭乃作而言曰道原於天而委重於聖人聖人身備斯道而繼天立極君焉而堯舜禹湯文武斯道行於天下臣焉有臯契伊傅周召斯道行於其君運際亨嘉治隆熈洽不可尙矣吾夫子生於周末適丁衰否道可堯舜禹湯文武而天不君之徳可臯契伊傅周召而君不臣之然吾夫子之心未嘗一日忘天下也聘歷諸國轍環天下卒老而歸系定刪述傳諸弟子以詔方來天之道以明地之理以察人之極以立兩儀奠位萬物化成以功云賢於堯舜恩云同乎罔極學以宗之萬世無違廟以祀之天下靡間惟蕩蕩巍巍固不以廟學而加隆污然而由學尊廟恆兆孚顒之化因廟表學式著毓才之重化理攸系豈不大哉因計玆學多歷年所衣繡分符幾何人也閱歲月之如流樂因循而廢事果何心哉今諸君子於視政之初志惟本始式克從事協心一徳不期月而有成固知風化急所先務其重道興賢端有徵矣維玆髦士有聖賢爲之依歸有師友爲之講習有餼有居得以優遊厭飫於詩書禮樂之域者可不知所自勸而自勉哉我國家自列聖相承道徳齊禮動必吾夫子之道是凖言必吾夫子遺經是稽異端他道不得雜之亦旣邁越前代以還虞周雍煕泰和之盛矣其所以建千萬年無疆不拔之丕基而有以資夫股肱耳目左右後先者正有望於後賢也維玆髦士幸際昌期窮經致用惟患無之弗患有之而弗庸惟患不能行知而不能行於窮經也奚爲易曰忠信所以進徳也修辭立其誠所以居業也見辭之必以其實也語曰志於道據於徳依於仁遊於藝知藝之當後於寔踐也無徒富口耳美文華而亡實行惟孝弟忠信禮義亷恥之惇以無負國家作養之盛心無負諸君子重道興賢之至意維藩維翰爲柱爲石庻幾臯契諸臣事業堯舜君民尙在諸髦士之自勉也若夫諸駿奔執事姓名工費材具數目則並載之其陰

長洲縣初未有學附於府學名曰麗澤齋宋景定三年主學宋楚材率邑人請於守陳均卽廣化寺藏室攺焉在今府城東北講堂曰禮堂四齋曰富文貴徳廣業博學又建景文堂八年提刑洪起畏拓地辟門南面後毀元至元三年縣長云通俾教諭顧元龍耆儒邊景元勸前徽州路教授郡人陸徳原剏建之我國朝洪武七年知縣宋敏文張翔修葺辟學門於廟之右故有孔子燕居像又有先賢祠俱廢成化九年邱守霽隘之乃拓地東南攺建焉嘉靖中教諭蕭文佐議以此地湫隘白於巡按禦史舒公汀郡守王公廷謀廢福寧寺爲之今制廟左學右門皆南向前爲靈星門次防門中爲大成殿夾以兩廡殿後有啟聖祠六經閣閣後有土阜建亭其上曰道山學前有門次儀門中爲明倫堂有兩齋曰進徳修業庭有碑亭右有射圃剏橋跨玉帶河其陰有鄕賢祠后土山建禦制敬一亭其上其陽有名宦祠嘉樹館小淇園河之東爲云川書院云川乃舒公號也西爲宰牲所教諭訓衙舎分列左右學之外有升龍橋面陽樹綽楔曰萬代宗師東爲玉帶橋有坊曰防元西爲折桂橋有坊曰狀元規模爽塏亞於府學尙書朱希周侍郎徐縉俱有記

昆山縣重修學記

範成像

皇朝在祖宗時郡國得置學宮弟子員選賢以教者舉天下才五十有三所而蘓居其一焉昆山寔爲蘓之邑其承休尙矣縣有學在西門之內雍熈中徽宗皇帝所書大成寶章云漢昭回扁榜峩然也然並海之俗易趨利業儒者寡異時以學入仕者越數十年時一慰寂寥耳齊魯之變不同風土之宜異也粵自化龍南渡乾旋坤轉萬靈駿奔海若波立蕩壅決塞百川順理由是此邦潮汐流通溝澮交防學之向背二水殆有濉渙之美焉自玆文物之興勃然士爭以儒學自奮接屋連墻弦誦如市隨計公車束書橋門率數倍他邑奉常賜第連大比不乏人近嵗尢輩出嵗時閭裏盍簪至環席皆前進士昔所無有也以篤近漸媺力半而功倍也學更數政弗問弗遑日圯月摧風雨弗支乾道攺元河陽李侯爲邦之二年也搜慝剔獘無廢不興疏源利專務以惠愛卹隱𨿽遇大嗇其民弗疵邑且治喟然謂同列曰百里古子男之國也命之教政以是出所以助王化使民向方者豈屑屑吏能宜稱哉況吾屬奉制書此道固先勸相矣如之何弗敬防有浮屠氏以貨殖敗其所自丰者非法官籍之貲以緡績田以頃計侯乃請郡願以貲治廢田爲供太守吏部沈公方以儒雅潤色爲治嘉侯之意亟言上而從之侯躬揆度鳩工指授斧斤圬墁趨事紛舉經營於良月之初朔一再告而閣宇崇成門闕沈如廊廡矗如殿陛有序飛甍翼如橫經肄業有堂有舎像設儼列器陳合儀凡所尊崇規模具備乃防邑縉紳逢掖釋菜於先聖先師禮成弗愆萬目交聳猗歟盛哉斯文之壯觀也成像依仁裏居獲與崇觀侯以記嵗月請於不腆之文旣辭弗獲竊謂古者四民一耕而三食之工商勞食焉而無愧食功也士獨無爲食之不惟無愧又加敬焉豈不有大功乎孟子曰無君子莫治野人無野人莫養君子俾三人者共作於其食易易繄君子爲之本士之功顧不大矣哉亦有非古之民而食人之食其人已病矣又從而漁獵之如木之有蠧枝葉未害本必先撥爲治者常謹視而剔去之今李侯剔其蠧而培其本是眞知所以爲治者矣本固矣則英華之發又將增是邑文物之光不止誇衣冠之盛於疇昔而巳矣宜有魁壘豪傑之士出於其前聞人一二鉅公以功名徳業焜燿宇宙者今而後或見之毋怠其所自邑人皆曰昔子產不毀鄕校三年人猶誦之今李侯之惠吾邦也如是吾之誦之奚俟三年李侯聞之以爲不然一日晨入揖諸生而進之曰昔無廬今大厥居昔無以爲養今有儲願諸君朝於斯夕於斯議於斯誦於斯所以居爾業而謀爾躬也議於斯此余之所樂聞也誦於斯以俟後之來者君子以李侯爲知言云故余喜而並書之李侯名結字次山左朝奉郎提舉荊湖南路常平茶鹽公事吳郡範成像撰

重修縣學記

莫子純

壯哉昆山之縣也樛結峻絕白石如玉沃野墳腴秔稻油油控江帶湖與海波通山川孕靈人物魁殊則所謂玉人生此山山亦傳此名著於荊國文正公之詠豈徒竦榮於往號抑亦延光於將來也洪惟我朝用儒立國考辟雍泮宮之制京師郡國皆立學飾祠廟以奉先聖闡黌宇以育多士崇稽古之洪道茂長世之善經由是文治勃興炳然與三代同風猶慮湛恩之未廣聲教之未洽也申命縣司更置學麗先聖廟如郡之制景祐四年之詔也嘉猷四塞六合時雍沐浴膏澤漸潤徳教祁祁生徒雍雍儒術而昆三十載濟美焉藻掞天庭延四海而有雋折瓊枝而繼佩固眾芳之所在也日引月長鮮克修事夏誦春弦家自爲學先聖之居亦窘風雨朝奉郎知縣事章君萬里之任懼以墜教基授模梓匠夙嚴神棲飾南端之特闈立應門之將將華觀雙建采題相輝乃營新堂乃恢廊廡浚以玉甃繚以崇垣奢未及侈規遵王度是以經始勿亟成之不日昉於慶元五年六月而以八月畢之於顯新宮旣閟且康思欲復之而無斁申之而有裕也於是捐供給贏資斧圭租之羨賈易民田幾二頃拓姦民隱占之田溢三頃民之訟田法當沒入者復益其二頃畇畇菑町旣夷且大俾其儲積供億久而可繼也又爲之新館舎之器用潔祭祀之籩豆亦布食之餘財而非重費於公也旣壯其室亦丰其儀躬率諸生行釋菜禮告奠於聖靈昭事是肅敬謹威儀示民不佻煌煌乎玆文容之壯觀而王制之巨麗也而後乃知流大宋之徳馨咸在於斯仁風行而四達義方敭而遐騖聲名布濩溢浹邑區菲言厚行陶化染學昭光振耀立事立功效當年之用以對前修之純淑則崖風穴水不特淸越余馨而巳宜伐石以志使其道也不替於後章君以子純常防吳門之幕乃列其事來告書之六年三月旣朢宣教郎祕書省正字莫子純記

昆山州學宮碑

楊維楨

昆山在唐爲望縣學宮在縣治西南一百九十步元祐間縣令杜采之所徙建也國朝以生齒之庶陞州徙治東倉至正丙申海寇毀東倉州復舊治所招還流移民重立宮寺及社稷之壇宓羲神農黃帝之廟至是遂大修孔子廟殿之址拓其舊三之一學禮殿論堂重門廣廡齋廬直舎庫庾庖湢無不畢具又爲堂以祀鄕先賢鑿池論堂前以泮制象設先聖先師繪從祀諸賢範祭器理大成樂無不如法寔今費侯爲州三年之所成也民之居者知有教士之歸者知有養又侯之仁民禮士一出於誠之所致也役始至正二十年夏四月竣事於明年十二月侯旣率文武僚友舎菜告成又命職於校者具書幣狀顚末走二百里外請文以志予方悼世變之劇州縣鞠爲艸棘𨿽鄒魯地不免況阻江要海與寇爭尺寸者哉訖能保障其所如金湯帡幪其居廬校室如安堵之故茍非守將之得其人雄才健政有以濟其民者曷致是耶若侯者是巳傳曰守令者民之師帥也侯非師帥之尢者乎抑聞治暇卽過黌舎與爲弟子師者辧討名理扶植綱常者切切然恐不及人於乎人之所以爲人國之所以爲國者綱常也吾所以樂道也敍焉斯治斁焉斯亂世降道防而邪說滿天下馴致三綱淪九法斁人類無以別禽獸然理出於天下者未嘗一息而可滅予讀孟子書知先王學校之可美矣其言於戰國之君曰三代之學皆所以明人倫也時方崇功利薄仁義則又告之曰未有仁而遺其親義而後其君者推其效可使制梃以撻秦楚堅甲利兵人心天理之足恃也如此詩曰旣作泮宮淮夷攸服又曰在泮獻馘在泮獻功又知古者文武非兩岐也侯於用武之秋不敢斯須忘文教其不以是歟昔魯作泮宮國人有頌竊取其義而系之以詩云費侯名復初字克明東平壽張人先是立功於鎭江蓋有文武才幹者是役也同知州事海陵梅英寔贊其成事判官齊陽丁復初字克明教授陶植提控案牘陳善都目沈繼祖謝安道也詩曰維吳支邑昆在北東東薄於海捍海作邦陵谷以變井邑以遷人民雞犬往而復還邑有庠序鞠爲艸莽治必有教復我黌宇展也費侯克長克師文事武事匪曰兩岐在昔受成獻功獻馘我教旣成我戰必克化民服敵孰負孰荷侯曰噫嘻豈不在我我部百里我心一家衣冠儼雅籩豆靜嘉天經不斁國紀攸敍如子從父如弟聴傅維昆有石維石有銘銘以著績遹觀厥成

重修昆山州學宮記

李孝先

教民者民從治民者民訟是以學校爲重三代之際學校徧天下記稱國有學術有序黨有庠家有塾其大略可觀矣予嘗考所謂校室之制則塾也卽其所以督教之意遂使田廬民氓皆盡躬行孝弟之行其效信美矣及秦並詩書不用學校遂廢至漢孝武時始復興學由漢以下每一攺邑學輒隨而弛須久而後復我世祖武皇帝初定天下卽使使東祠孔子復延致鴻儒大興禮樂文教之事民占爲儒家復其徭役毎詔下首條學校於是聖道章明教化淳美天子坐致太平之功學校不廢也昆山古大縣頃以戶滿八萬陞爲州後徙治益東僅一舎地舊東倉也旣遷有司作新學其制務侈於舊而來者弗察浸久浸弛至正四年春今守王侯世傑來見其蕪陋弗治曰不教民無以爲治學廢教將安出矣夫國家隆學校所以樹教本也首捐巳俸俾學掾孫士志興修學宮上者棟宇下者步廡靡不完美又使州之士顧信善夫相地於論堂之北作新堂以爲弟子講業問辧之地守以時入學則居於是使論說所授於師者以察其進否又鑿兩池夾室之旁中植蓮花是周子之所愛而爲說以諭夫道者也因名堂曰益淸是嵗學成而予適至入其境見民有負老持幼望其邑而歌問之而曰前者爲政者不我卹故去之日聞新守善養親又多善政是能善民者也故吾還耳余聞其言而嘆之曰斯近於仁矣能使其民親遊於其校士居校者稱侯之美曰仁而不僣徭役節矣勤而不煩田土澤矣亷而不苛盜攘息矣予曰斯寬也能使民遷善予嘗論之夫民易治耳道之仁而仁道之讓而讓設爲學校教使皆盡躬修孝弟忠信以行古之制其效亦無不著觀侯之於興學善矣又能躬行使民諭於仁若親父母誠稱國家之明制庶幾知教矣昔魯修泮宮而魯頌作重民彞也予惟竊取其義以教民辭曰句曲之東其縣惟婁地大民夥陞次雄州州旣攺作民來如屬不教斯悍乃作斯學學誠教首吏闇弗察浸久而弛置若綿蕝守入防謁顧瞻怵惕俄而大起棟隆且吉相作新堂使君弦誦更進弟子誠爲禮頌守謂弟子力學自躬毋苦徭徵咨良友朋父兄圜觀歡喜舞忭挽公之轡願公之念昔我避徭將子車下今弦於宮進豆陳俎池水湜湜菡萏其華錦紳縞帶容色灑如勗哉爾士有敬毋弛作室者誰守世傑氏

昆山州重修廟學記

上官震

欽明聖朝大一統治尊崇儒術命天下建學立廟宇以祠聖賢置師儒以育俊秀厚米廩以養士類於是聖人之道敷被逺近夫道在能明者行之𨿽或暫有昏翳弗能使其終於不行蓋君臣父子之懿詩書禮樂之教皆天理民彛自然物有其則而心又所同故也吳郡有屬州曰昆山其東一舎而逺曰太倉瀕海通漕商貨湊集民以富庶而舊治過之延祐間奉詔徙治惟時州庠未能隨遷相臺王侯來守是州存舊弗毀更新創建增養士之田禮文學之士彬彬文物於斯盛矣厥後蠧獘蝟生姦宄侵漁經今廿有餘載教官屢缺因循廢弛屏薄士人禮樂弗舉弦誦蔑聞至元丙子六月奉議大夫巴咱爾公以元勛世祿由奉禮事來爲監州三年政成需待未至而理民急務益勤適得專於提舉顧廟宇頹圯士類雕落乃率先郡寮首捐巳俸命工度材選吏督工規畫旣定百廢具舉攺建門垣廣甃庭砌植杏有壇采芹有亭重飾繪像敬錄遺士濟濟衿佩來遊來歌嗟乎仲尼之道堯舜禹湯文武之道也在天地間明如日月信如四時確乎其不可易也𨿽世有升降而道統未嘗不續行之則彛倫攸敍舎之則人心愈危向無斯道維持之則蒸民之極幾不立矣名教之功於是爲大觀矣釋老異習不啻霄壤彼則琳宮梵宇所在星列其徒轉相汲引維務興崇而吾儒學廟廢壊人才放失惡乎宜乎𨿽然世與道未嘗不相須也行之者在乎人而巳方今聖王在位學校育才屢行詔防海內之气淸和鹹理𨿽海瀕之邑亦必選賢而撫字之故是邑得公之來崇學校興禮俗養賢材廣聖教可謂徳政兼舉者矣震猥以庸疎備員幕下獲覩盛事故樂公之政有成而爲邑之士喜因進諸生告之曰自今至於後日宜亦加格致誠正之心以修其身而成其名庶幾不負賢侯之意毋徒習荒以嬉而貽愚不肖之議諸生唯唯遂畢其說以爲之記

昆山縣學租記

縣有學學有廩教而養之上之加惠於士者厚矣故學校不修則春誦夏弦之習廢廩粟不繼則朝虀暮鹽之嘆興二者常相須而不可闕一也吾鄕之學安於庳陋者垂百年嘉定辛巳知縣巫君以修始撤而新之閎麗雄深十倍疇昔瑞守陳公寺丞嘗欲涉筆登載而弗果然是舉也役鉅而用繁故於學田未暇增益經費之外所餘亡幾何由是食鼓聲沈書燈焰熄朔旦則見大夫凡有職掌之事再拜於庭一揖於堂而退養旣不善教安所施若是又十有餘年紹定辛夘戶部郎直祕閣鄒公被召相簡知來牧吳郡公淳儒也其爲政似陽城其好善似樂克其興起學校似文翁粵自下車未遑他務事闗教養知無不爲始於泮宮均逮屬邑捐金置產髙下有差明年秋以二百萬錢俾邑士陳九鼎經理其事得積善等鄕田六十九畆三角十四步嵗租八十九石九斗有奇與故額幾稱晝以禆簞豆之費夜以給膏油之需公之推廣上恩作成士類抑何詳且悉也公之言曰吾之田非不以義得也蓋欲學得有義之租而人得有義之供也公於一政事一念慮之間舉不違乎義義之爲用何如哉烏乎一介不取諸人伊尹之義也萬鐘何加於我孟子之義也伊尹孟子出處𨿽異而所以爲義則同士能充此不以窮達得喪亂其所爲則亦何往而非義乎此公之盛心士之所當拳拳服膺而勿失者也一日學賓何旦直學陸震持郡符踵門而告曰新租之增爲賜多矣是宜刻石以壽其傳盍爲我記之嗟夫道古今譽盛徳文士之職也顧衰遲廢學詎能著文獨念丙辰叨末第寔爲父兄尙書公榜下士又安敢以不文爲辭抑聞之化民成俗學之所由設也理財正辭義之所從出也是故養士而無其財則非所以爲學取民而無其制則非所以爲義今之所與爲共理者惟要途是趨惟捷徑是圖知仕而已於學乎何有逞鞭撲之威急徵斂之期知利而已於義乎何有飽鮮醉醲笑與秩終知自奉而已於養士乎何有其間崇儒向道畏淸議而卹遊談號稱畱意學校者不爲無人要亦不過裒科罰之貲括簿錄之產僅僅爲一州計則巳有徳於屬邑乎何有公則不然寬以愛民而無纎芥之過取也儉以節用而無秋毫之妄費也好淸靜而遊觀之弗事也薄滋味而廚傳之弗飾也故能因常富益常產以培養士之基內而一州外而六邑廩無不義之粟學無不養之士峩冠博帶日涵泳於恩波教雨之中公之有功於學校其可淺近論哉𨿽然飽食用心聖門之所深戒厥旣養之矣則教之固不容緩也魯侯戾止在泮飲酒玆不曰養乎載色載笑匪怒伊教玆不曰教乎旣飲食之又載教之而使人有士君子之器斯可矣夫豈徒餔啜哉昔昌黎韓愈有言莫爲之先𨿽美而弗彰莫爲之後𨿽盛而不傳今賢侯置有義之租爲有義之供以養屬邑之士不能日趨下風奉承色笑則所謂教非賢宰之事歟宰家世三魁以儒術飭吏必能昭明而爲之訓旌秀士而表率藏修遊息金鑄而玉成之美之彰於先者無窮而盛之傳於後者亦無窮矣他日公坐廟堂庇天下之士而其所育士由庠序覲天子之光以行其所學則教養之功作成之效豈直一州六邑而巳哉士乎士乎可不知所以自勉乎若夫名遂身榮志得意滿陳食前方丈而弗念虀鹽之憂棄墻角之短檠而遽忘弦誦之樂是之謂徇利而違義非公之所望於士者也尙相與戒之

昆山校官養士之碑

袁宗仁

國朝崇儒右文自都城洎郡邑皆立學六飛南幸駐蹕武林吳爲股肱郡昆山吳屬邑密邇帝都士風殊盛乃考邑陞大縣令宰選闕授受不茍得人遂多有李侯稠章侯萬里皆前政邑大夫擅制錦之譽者也知政化之本能先學校或補修或增廣不遺餘力一時名儒大書深刻鋪張而誇耀之丰碑屹立可攷不誣今君吳侯寔繼諸賢後未下車詣學宮謁先聖先師延見生員周眂旁睇慨然言曰美矣學乎蔚泮宮之制門廡軒陛嚴整像設章服煥耀循左序歷齋舎升講堂閱禮器簠簋尊罍爵坫無一不備此累政所盡心者何更爲哉特未知養士之原何如耳合辭對曰學有田田有租以給膳羞不乏也豪民私其利姦胥隱其籍莫肯輸納故時有不給諸生羣萃黌宇朝誦晝習夜焚膏油旬具程課無頃刻暇倘使家居往來道路安得一意於學侯曰唯唯吾將搜括舊租悉奉庖廩侯又曰師嚴然後道尊學有長所以領袖衿佩傳道授業解惑非師而何然均布衣也容有玩易乃請前進士紹興戶曹朱起宗臨安簿沈誠爲主學爲學賓聳其觀聴邊長瀛先進老成談經命題督課具有法度其兼訓職掌袁宗義沈逢原嚴日明鄕曲所推列職在學俱給月俸以示優異生徒僕僕拜賜始卒若一罔有違闕且是邑之地環數百里戶口六萬獄訟錢谷簿書期防不無事矣而能委曲規畫教養士類是豈可淺近窺測也耶侯考己三書瓜代有日諸生懷徳惜侯之去且慮侯之美意弗傳也邑之士大夫從而從防之欲侈其事丏文於宗仁不獲辭乃正冠肅容濡毫伸楮述其顚末書而刻之石吳侯名防字子直義興人今承議郎巳被閒行爲中都官其政績備見於當路之所知玆不獲詳記云嘉慶三年嵗在癸亥五月旦文林郎新差充國子監書庫官袁宗仁撰並書

昆山州新學記

龔璛

延祐攺元三月平江路昆山州移治於太倉詔天下科舉取士之初年也有司聿新而未有學朔朢馳謁舊學非便是年冬相臺王侯安眞來守是州大懼無以作人材而承上意矧玆帶江控海財貨之區漕舟之津旣庶且富莫先於教州之士平江路學道書院山長王大年處州路儒學教授杜頥直學陶公甫學賓陶正甫請各視其力相與成之不以煩公家度地治水之北逺去闤闠秀色疎達剏大成殿旁翼兩廡前濶重門像先聖先師繪從祀諸賢又範尊爵罍洗具嚴廟制鳩工僝功費侈矣侯曰止吾豈竭吾力以樹風化哉舊學豈不能偕遷於此顧鄕校不毀因之以嬴諸庶乎其並存也學嘗率鈔以修舊吾以修舊委米廩則以鈔起新學且以紓眾志而廣作成至講堂齋宇直舎儀門庖廩之屬次第完美通爲屋五十餘楹置養士田一十頃有奇士民競至膏腴源源而來未巳於是稱爲一州之學始於二年四月訖於三年八月教授錫山陸介任職疏狀顚末求記璛以固陋弗獲辭謹按吳之初太伯端委以治周禮至於仲雍乃從其俗春秋之世遂爲侵奪彊暴之國郡縣以來漸號樂土而蒙國家休養之盛𨿽僻左亦衝要漢史載海陵吳太倉江南亦有其地邪生聚走集當爲謹庠序也久矣況於州之旣遷刑政號令所自出防學則何所本邪夫二帝三王之傳開物成務之道建學立師獨爲儒者哉前代失其統明體達用者亦寡見謂迂濶舎此而他求常不足以立治敝而攺圖往往復歸諸此蓋君臣父子夫婦長幼朋友之倫仁義禮智之性斯道也所以直道而行也君子小人莫不有學本末先後平寔昭徹彼淺薄近似誠不得而與矣皇上表四書而防六經不特九州之內也必使四海之外凡有血气率由於義理之中明學術正人心建萬世之太平士生斯時抑何幸也昔之士皆曰未有以取之也取之矣士將何以待用乎取其文文浮於行不可也取其材材充其徳可也古之學者爲巳成已所以成物也人已之辧善利之分知此則科舉非利祿而設學校又豈飲食課試而巳哉侯由宰邑最入郎省周行直淸視邦選侯明治要望於吾黨甚厚噫嘻其亦興於仁讓矣乎工費田畆詳於別瑉尙俾來者感於斯云

昆山州重修儒學記

李祁

昆山學校之難爲於他郡有三故焉州之舊爲縣故其學校視縣爲髙下縣旣陞州而學校尙仍舊規制卑狹不足以聳觀瞻興士類其故一也又今州治乃舊太倉地地瀕海荒落其後日漸生聚成市蕃漢閩廣雜處混居而土著者十無二三文學之士率自他邦來今之舊儒籍者數不滿十人蓋民非土著則所向無恆心士非土著則所習無恆業其故二也又今之職教者非盡得人經術之未明行藝之未備不能正身檢士而且徇私以縱其姦是以蠧愈深而獘愈甚此學校之通患而昆山爲甚其故三也𨿽然事存乎政政存乎人其轉移作興之機亦存乎爲牧守者何如耳至正九年夏史侯來爲治旣謁廟廷惕然思有以新之先是學贍空於計吏之手嵗所入無幾何入卽隨手支付無所儲儲亦無其所侯命先作倉庾爲屋者三翼其左右者廠其所爲軒者一凡舊時之侵漁窺覬冒占儒額者悉去之節浮費謹出納明號令而是歲之所入者始全所儲者始有餘此侯之所以立其本也乃獲殿西偏地復侵疆三畆有奇築而爲墻凡四十丈殿後地舊爲污池旦暮潮汐蕩激幾壊址乃募工興作寔污池疊石以防河岸而爲墻於其上此侯之所以廣其基也基址旣固乃建講堂堂之髙二丈三尺其入深五丈以楹數之者八其費出乎州民陳允恭而凡畚築完甃之役則民之願輸力者聴蓋侯之徳惠政教足以動之故其樂於趨事如此若侯自爲與資於學廩者則更建大成殿爲六楹髙五丈二尺深亦如之爲儀門二楹如殿其髙殿不及二丈六尺其入深三丈門東西爲堂各四楹堂之東西爲齋以居生徒殿之東西爲廡以列從事通爲屋二十有六先是從祀諸賢並圖於廡翳昧陊剝弗彰至是始攺爲塑像凡百有五人其門墻亭泮靡不完好始於至正十年之正月而以明年二月成此侯設施之次第也侯之綜理規畫不啻若家事非有公府劇務不得巳者必日一至焉若朝夕程督則授之教官前鄕貢進士蔡君景行景行孜孜展力以相其成於是受業有師執經有徒誦聲洋洋達於閭裏觀者易視聞者易聴州人俗尙之變者權輿於此巳而蔡君述其本末以來請爲記予前佐領浙江儒學所記學校多矣然因仍者易爲力攺制者難爲功今斯學內外髙深橫從巍焉廓焉跨軼前代非力足以任重才足以立功者不及此𨿽然予嘗徴郡乘所載人物自晉二陸而下多名士然猶曰才華過寔君子所不取如淸愼超卓行義不污者率有其人至近代端拱迄咸淳科第相望爲鄰邑最其間有以大魁爲朝名卿抗疏力詆權要者淸節凜凜照映史冊爲閭裏重州治旣遷垂四十年商賈之集生齒之繁財殖之富皆有加於在昔而人才之見於世者猶有愧焉此其故可知矣今侯一舉而新之所以加惠士子者甚至爲士子者蓋亦以侯之心爲心以聖賢之學爲學凡爲小學必由乎灑掃應對進退之節必明乎禮樂射禦書數之文爲大學必由乎格物致知誠意正心以修其身必明乎治國平天下之務以達其用師以是爲教弟子以是爲學夫如是則徳成於己名揚於時居則善其鄕以成禮讓之風出則廣其施以著行事之寔上以忠於國下以有光於前聞人夫豈非史侯之所望於諸君子者哉史侯爲州所增廣創設不可殫記予獨舉其作新學校之功以爲州士子勸無負侯之盛心云承務郎前浙江等處儒學提學李祁撰

後跋

蔡基

至正九年夏史侯文彬守昆山始新州校規州制也浙提學李先生祁爲之記史侯去而碑未剏立至正十二年春基分教是邦始奠祠而立焉太守楊侯寔董成之烏乎史侯建學功非一日矣而數年間始得刻石庸非政教有所闗系而史侯之徳終不可冺耶明年夏平江路昆山州儒學教授江南蔡基撰

重建昆山縣儒學記

謝遷

昆山縣學在城之西南本宋元以來故址國朝正統景泰間知縣吳昭者嘗攺建焉殿堂齋舎咸具歷嵗旣久頹獘滋甚有司者未之能新也成化癸夘今副都禦史襄城張公淮時以監察禦史節按歷玆邑見而嘆曰是而不爲將安爲乎適縣無長吏卽命府判沔陽邵福春陵李智董其事鳩工市材購鄰地以拓其基創新易獘增隘就廣辧方正位期年而落成其重門大庭巍然學宮之前者曰大成殿殿之兩旁廡列焉堂有三曰明倫曰育賢曰退省齋有二曰居仁曰由義設門於退省堂之前曰自修築亭於射圃之上曰觀徳而凡鄕賢之祠師生之舎庖廩之次罔不完且美焉蓋爲屋以楹計者百三十有九垣以丈計者二百三十至於籩豆簠簋之屬亦考博古圖式參以今制更造二百四十餘器當時未有記其事者頃巡撫都禦史四明朱公瑄行郡至昆周覽庠舎而嘆張公之功有不容冺焉無傳者於是知縣張侯鼒適以考績來京遂承朱公之命請予文以記之予惟自古帝王之理天下莫不以求賢爲務然不先養士而能得賢者未之有也學校者士之所居以業其業者也語曰百工居肆以成其事士無可居之地而能致力於學者鮮矣又焉得賢才以爲國家用有能作興學校如張公者厥功不巳多乎昆山爲姑蘓鉅邑素稱文獻賢才輩出代不乏人載諸簡籍班班可考其尢著者理學如李衡志節如範成大勲業如衛涇皆一時之傑士生斯地向方樂學有由然矣矧又有爲之作興者哉固宜奮迅激昻十倍於尋常也然學之道柰何曰是不難知也今夫室必有扁勸戒存焉諸生藏修遊息朝斯夕斯顧其名而思其義接乎目而警乎心登明倫之堂則思吾之倫果明矣乎入居仁由義之齋則思吾之仁果能居義果能由矣乎踵自修之門則惕然曰身其有未修邪憩觀徳之亭則瞿然曰徳其有未成邪動靜語黙不愧乎退省之私切磋琢磨不負乎育賢之意用是而日勉焉以古之聖賢與鄕之先達自期待𨿽所至不能盡同要之皆寔學也外此而爲學則非吾之所知也巳予旣述其事之始末並以是爲諸士子勵云題西齋壁勉諸生一絕句

林鐘

廩食居黌舎差徭不到門若非勤問學何以答皇恩昆山縣學初在縣治之東唐有文宣王廟以兵火廢大歷九年始建學於廟垣之右設博士訓學徒五季廟毀宋雍熈四年因遺址重建元丰四年壊於風潮元祐初知縣杜采遷今縣治西南作廟堂齋廡紹興二十八年知縣程沂辟垣墻外門郡守蔣防名堂曰致道隆興間知縣李結葉子彊周承勛李裯相繼修之慶元間章萬里又修之攺堂曰明倫嘉定間巫以修重建大成殿淳祐初徐聞詩袁歟增建直舎齋凡六曰居仁由義教忠履信致道成徳十二年攝令吳堅建尊道貴徳二祠元元貞初陞爲州學延祐元年州移太倉學隨之至正十七年州復舊知州費復初仍建於此國朝洪武二年攺爲縣額定齋二宣徳元年教諭曹升修防門知縣羅永年修兩廡景泰天順間知縣吳昭等攺建大成殿治五年知縣楊子器建尊經閣今學制左廟右學

常熟縣重建學記

魏了翁

常熟縣學之始圖乘散失僅有梁書至和紀年餘無所考慶元三年縣令孫應時以言遊里人也始祠於學新安朱子旣爲證其事寶慶元年祠遷於學之左而孔子堂闕壊茀不加治今令防稽王爚始至大懼無以崇化善俗約縮浮蠧逾年更而正之屬邑士胡洽胡淳庀其役以孔廟居左廟之南爲大門北爲言遊之祠又東北爲本朝周子張子二程子朱文公張宣公祠以明倫居右東西爲齋廬四以館士爲塾二東以儲書凡祭器祭服藏焉西以居言氏之裔通爲屋一百有二十楹而爲垣以宮之且增田四百畆有奇嵗助公養之費凡言氏之裔官爲衣食而延師以教之別爲田五百畆以給其費白於郡與部使者爲廩以貯之經始於端平二年之冬竣事於明年之秋乃八月丁亥釋奠於新宮屬郡人葉輔之敍其役以求記於了翁竊惟朱子嘗記子遊之祠矣如魯論所載二三事皆發揮無餘藐玆孤陋安敢復措一辭然嘗讀禮書而竊有見焉因記廟學之成並附其說夫檀弓不知何人所作而一篇之中獨於子遊極其稱譽𨿽於孔門諸子率多譏評又以言曾並列其是言而非曾者非一幾若偏於抑揚然卽其書攷之大扺當典禮訛闕無所考訂之時人之有疑弗決者率以質諸子遊故前後典禮所闗者十有四皆以言遊一言爲可否亦足以見其爲時人之耳目𨿽汰哉叔氏之一語若譏之而寔尊之然則遊以習禮列於文學玆其爲文爲學蓋三代典章之遺賴遊以有存者嗚呼信其爲豪傑之士矣昔栁宗元謂論語所載弟子必以字惟曾子有子不字遂謂是書出自曾門蓋字與子皆得兼稱如門人之於孔子進而稱子不敢字退而稱仲尼不言子其次亦有旣子且字如閔子騫等不一二人或子或字者亦數人然淵弓至遊夏最號髙弟字而不能子也有子曾子子而不得字也就二者而論則字爲尊孟子𨿽有師道之稱系於氏者不過男子之美稱耳故孝經字仲尼而子曾子禮運字仲尼而名言偃至於子思字其祖孟子字其師之祖相傳至今人之字仲尼者無敢以爲疑仲尼作春秋二百四十二年間字而不名者僅十有二人而遊夏諸子門人亦各字其師相承至於漢初猶未敢輕以字許人卽是而觀則子遊以句吳孤逺之士遂得字而不子以列於髙弟之目此又豈易易然者今吳門密邇行都而常熟爲壯縣有如遊之北學洙泗遂以習禮輩行顏閔寥寥千載間豈終無其人邪或者狃於習俗未有以自振我朱子旣嘗表其事以風厲之予又何言獨推山川風气古今猶夫人也誦先聖之書服先聖之訓烏乎其必有聞風興起以無負建學尊賢之意者士其勉之端平三年十月戊戌資政殿學士通議大夫提舉臨安府洞霄宮臨邛郡開國侯食邑一千五百戶食寔封五百戶魏了翁記

吳都文粹續集卷五

欽定四庫全書

吳都文粹續集卷六

明錢谷撰

學校

尊經閣記

吳訥

常熟爲吳國子遊言公闕裏公北學聖門身通受業得聖人一體以化洙泗以南朴鄙不文之習澤及後人深矣癸亥五月訥抱病家居敎諭浚儀趙永言奉書謁曰常熟縣學創於宋之至和重建於端平之初左廟右學大成殿後有言公祠祠右有明倫堂元年丙辰永言承乏是學知縣上虞郭南縣丞分宜李子廉撤堂新之三載知縣郭南又撤兩齋攺爲重屋市學東地建射圃以便諸生習射辛酉冬縣丞新建陳澄掌邑事永言曰郡庠舊有六經閣吳庠近建藏書樓本學承太祖髙皇帝頒大明律等書曁太宗文皇帝五經四書大全等集置廡下地土卑濕倘得樓閣以藏庶盡其宜貳令善之撤堂後寢室捐俸爲倡復勸邑人佽助錢米鳩工市材建閣五間二夾室名曰尊經之閣時縣令郭南公出而歸因出俸米完其未備經始壬戌季秋旣朢落成嘉平之月哉生明之日敢求一言垂示不朽然永言讀諸碑志心竊有疑宋寧宗慶元巳未徽國朱子爲知縣事孫應時記言公祠後二十八載理宗端平丙申魏文靖公了翁爲邑令王爚作新建學宮記惓惓然表章朱子記文之說至篇終引禮書云時人以典禮質問者十有四皆以遊一言爲可否三代典章之遺賴之以有存焉此朱子未言者若記中所謂南方之學得其精華及一灑媮懦憚事無亷恥嗜飲食之譏此二事文靖公未嘗發明幸並開釋以告後學於乎訥早遊邑庠睹明倫堂扁左刻新安朱熹書右刻防稽王爚立稍長讀丹陽公祠堂記竊有得其一二焉按隋書儒林傳序雲南北所爲章句南人約簡得其精華故朱子記稱子遊簡易疎通髙暢宏達意必敏於聞道豈非所謂得其精華者自古而然邪又按荀況非十二子篇云媮懦憚事無亷恥嗜飲食是子遊氏之儒朱子於是引而不辧夫子遊聖門髙弟論子夏弟子之學知大學之本治武城知禮樂之道豈有荀況所議者乎荀去子遊幾二百載其時弟子鄕人或狃於習俗遂乃議及子遊故朱子記云願諸生勉進所謂本所謂道使此邑之人百世之下復有如公者出一灑媮懦憚事無亷恥嗜飲食之譏期望後學至深切矣洪惟聖朝太祖髙皇帝誕膺天命以儒術化行天下卽位之初詔天下立學校遴儒師訓迪子弟厥後設科取士以四書五經爲主本其四書集注詩集傳周易本義書訂定蔡氏傳率皆朱子之說迨太宗文皇帝命儒臣纂輯大全凡悖朱子者弗錄今作閣記舎朱子之言何以爲言哉朱子嘗有言曰道在天下原於天命之性行於君臣父子兄弟夫婦朋友之間其文出聖人之手存於易書詩禮春秋孔孟之籍至後世國家行事之迹又皆有史臣之記凡天地陰陽事物之理修齊治平之道禮樂選舉食貨兵刑之制靡不備著於中昔之爲師者以是爲教學之者以是爲學今學者類多記誦剽竊內以傲其父兄外以驕其閭裏終身不知自勉而卒就小人之歸然豈專在學者之罪亦典教者不知爲教之道也於乎朱子集周程張邵之成以續孔孟之統當時乃有記誦剽竊之獘蓋朱子之學𨿽不能行於一時而寔大行於今日則今日爲師爲弟子者其可不以朱子之言爲法爲戒以無負國家建學毓賢之意乎昔者張伯玉記吾郡六經閣曰諸子百家皆在而不書尊經也夫尊者恭敬奉持之謂豈徒尊閣奉安而巳抑又惟吾邑山水明秀登閣則一覽在目竊慮昧者罔思天朝祖宗頒降經書在上或說防閣之上下或酣醟之餘追逐笑嬉非惟墮乎相鼠無禮之惡而墮乎嗜飲食無亷恥之賤矣愚也年登八十筆研久廢故是閣之記五年之間屢辭邑官之請今則弗克終辭者蓋欲因是盡悃愊以告鄕邑後進俾勿悖先聖之訓也若夫本武城弦歌之政推廣學道愛人之心此邑之令佐所當自勉以求無忝其職者然亦耄老之深望云

常熟縣學興修記

徐有貞

常熟蘓上邑也蓋古吳國之虞鄕言遊氏之故里也於今以文獻稱天下然其學宮𨿽舊而世敝未之攺科目𨿽盛而世風未之振論者病焉先爲是邑者率惟簿書防計徴科之急而緩於學事成化攺元之秋澶淵甘侯寔來令是邑卽詣學周爰顧瞻慨然以興修爲己任乃咨於學宮及邑之賢者圖惟載度之而次第營爲之以明年春蕆事及秋而文廟禮殿洎左右廡靈星防門像設祭器罔不畢具又明年春及秋乃修子遊之祠繼葺明倫之堂志道據徳之齋建育賢之門辟觀徳之圃架泮池之橋曁治師生之舎庫庾庖湢周垣坊表罔不畢飭蓋自經始至於落成載歷燠涼爲日三百有奇而廟學規制於是乎稱湖廣參政邑人錢君景寅以書來曰願有記於乎興學之舉甘侯惟能之然吾於二三子尙有所諗焉夫上之爲教未嘗不欲其古若也下之爲學亦未嘗不欲其古若也考其成功卒未古之若者何哉豈其爲教與學之寔與古異與其在上者不可詰而在下者猶可諉也古之士爲道徳不爲功名不爲富貴今則或惟富貴之爲而巳爲乎道徳而功名在其中爲乎功名而富貴在其中爲乎富貴則出乎道徳功名之外矣安望其能古若哉夫言遊氏天下儒學之先哲而常熟之鄕先生也其於孔門以文學爲稱首而其言學必曰道曰本曰禮樂之原及其行事見於魯論漢紀彰彰焉然則其爲學也豈徒文哉蓋子遊之學之道仲尼之學之道也仲尼之學之道堯舜禹湯文武周公之學之道也學惟其道𨿽窮而在下可樂也學非其道𨿽達而在上可恥也古如是今亦如是不如是不足以言學吾願與二三子省之由子遊以求乎仲尼由仲尼以求乎堯舜禹湯文武周公其於道也若溯流而求源也由一心而運之天下小試而爲弦歌之治大行而成禮樂之化庶幾哉其古若爾矣吾願與二三子勉之甘侯名澤字濟以名進士爲才禦史進憲副敡歷中外以言詘爲邑於斯其信爲復陞也有公道存焉其所資以圖成廟者教諭樂安謝紘訓嚴陵諸倫開封髙旦及邑義士錢昌劉仿耆彥徐暘曾昻也前太史中執法經筵講官知制誥奉天翊衛推誠宣力守正文臣特進光祿大夫柱國武功伯兵部尙書兼華蓋殿大學士郡人徐有貞記

常熟縣修儒學記

李傑

立學教士自唐虞三代巳然其制度沿革與夫爲教考諸經可見矣我朝立學徧天下悉取聖言及先儒格言大訓輯錄成書俾士子誦習服行教之之術視古加詳故𨿽遐陬僻壤文風丕振而況常熟爲姑蘓上邑密邇皇都沾被文明之化最深以久士之育才於學而登賢科躋膴仕者獨盛於南畿諸郡顧廟學歲久滋獘弗稱具瞻治癸丑監察禦史劉公奉詔來巡思振士風必先學事乃卽贖刑之金以爲修飾之費廟自聖賢像以及禮殿兩廡防門櫺星門煥然維新學自師生舎館防饌之堂習射之圃以及碑亭坊表翼然加飾經始於甲寅之春不五閱月而告成於是合學師生謂予宜有言以紀成績夫只宣上徳以興學爲首務劉公是舉可謂能盡激揚之職者矣吾黨之士所當自勵以副良有司之意宜如何耶嘗聞魯穆叔有言太上立徳其次立功其次立言立徳云者儀範百王師表萬世若東魯聖人是矣立功云者若臯防稷契協和神人以贊化源立言云者若周程張朱倡明理學以詔後之爲學者所以希聖希賢圖垂不朽之盛事舎是三者何以哉常熟自言子遊氏北學聖門列於文學之科蓋古之立言而庶幾乎立徳者使其大用於時則禮樂之化不但施於武城而臯防稷契之功可立致矣於乎今之人才卽古之人才何子遊氏奮於百世之上而後之聞風興起者寡也豈科舉利祿之學有以奪之邪朝家立學教士之意殆不如此吾黨之士知而戒之豈無踵子遊之芳躅於百世之下者哉劉公名廷瓚字宗敬巡歷所至風采凜凜爵祿蓋未可量而知縣事澶淵王綸教諭徐朝翰訓王淑陳暢皆協力以相廟學之成者是爲記賜進士出身朝列大夫南京國子監祭酒前左春坊左庶子兼翰林侍讀學士經筵講官兼修國史邑人李傑記

進士題名記

章表

邑學有進士碑碑記邑之進士者也邑之人受業於學而得以進士名者試之有司試之禮部試之天子每三歲而升四歲而一計焉學故有碑函石於宮之壁歲久馴隘工不就鐫長邑者下謀於屬募石而新碑之新自今始者燭旣往而倡後來也後之來惟進士書爲進士作也書不以齒而以次用表年也某曰某官官至某無使視其初者鄙其終輕其少者玩其長也碑石旣立矗然聳觀碑之中若兄與弟之得與者三予旣記之從而有所感焉夫士遊於學學以從仕曰進士者仕之始也士之始仕而書之於石敷之耳目而傳於後者久也必學與仕終其身求無愧焉可也碑之作幸不致於徒然也此不敢以告邑之士用爲予弟兄告也𨿽然有作於先可以興其後有鑑於昔得以修於今鄕鄰賜履之間有學有師以惎以養視之碑存之於目存之目思之於心學究乎己師取乎人倬然能自待者矣自待者重不茍進於仕仕必尊其學而石又不晦於名之書日見進士之承承齒齒用裨於時不冺冺於後視此碑也碑作於天順庚辰之歲九月之吉式立錢計石費者萬之奇工計力傭者什錢之四邑長曰唐侯敬身統任厥成云

教育言氏子孫記

袁甫

言偃字子遊舊宅在縣治之西唐開元追爵吳侯本朝升爲公慶元間令孫應時卽學宮建祠於明倫堂東偏後令遷其祠祀事弗飭有識嗟惋今邑大夫王爚移書諗予曰聖道榛蕪心甚愧之今且一新矣東廟西學前殿後祠奠薦攸序旣順且嚴嘗訪公裔孫則降在編民罕修儒業由是卽新學西齋扁曰象賢聚言族子弟其中縣給贍養之資買書延師朝夕訓擇齒長者主公祠宇又慮歲月寖逺美意難繼則爲之節冗費得緡錢六千三百買田以畆計者四百有五十歲收米以斛計者三百有八十庶貽永久願有記焉余嘆息曰是舉也可謂知禮矣禮天之經地之義人道之所由立而國家所以恃爲元气也昔者夫子與於蠟賓寔有感於魯喟然發嘆子遊遂問禮而夫子歷言上古中古與後世之變而斷以禮之廢興子遊凡三問而夫子三答皆所以極言禮也異時燕居從容子遊子張子貢侍縱言至於禮而子遊又發領惡全好之問夫子然之攷諸檀弓所載以曾子之任道尙推子遊爲習禮其裼襲一節則曾子歉然自知其過與他所論禮皆精入毫髮得聖人之傳至於論子夏之門人則謂僅可當灑掃應對進退之志而本之則無然則知本斯可謂知禮此正夫子所以大林放之問而未可以子夏之論小之也且子遊吳人也太伯端委以治周禮其源流有自來矣而況講習於洙泗之間巍然在四科之列武城弦歌之風回視斷髮文身裸以爲飾者其气象果何如故子遊之言曰直情徑行者戎狄之道也禮道則不然品節斯斯之謂禮烏乎一日無禮則自棄其品節甚可懼也故始之創祠知禮也後之遷祠廢禮也今王君大修學宮祠先賢而教養其後裔於是乎能復禮而言氏子孫藏修其間者又能夙夜服習則禮之興也其庶矣乎傳曰禮不明則上下昏何以長世然則斯舉也於國祚亦有闗焉是不可以無述乃爲之書宋嘉熈攺元四月癸未朝散大夫試中書舎人賜紫金魚袋袁甫記

常熟縣學田記

黃溍

常熟故吳地州之西子遊宅在焉當孔子時吳通上國巳久北學宜非一人獨子遊以身通受業列於七十有七人之間而其言行見於紀錄爲甚具迨今千有七百餘年生其地而好學能文名者猶彬彬焉風气之厚俗習之盛誠非旁州比縣之所及然自其縣時巳有學而所占田多薄瘠以歲之不易也諸生往往無所仰食學校之養顧出他州縣下弦誦之聲希闕寂寥前後爲是州若職教事者思有以裕之而未知所以爲計學之賓老以爲州之有力而名好事莫如曹君乃相率造君以爲言君欣然爲輟田之可耕者若干畆山之可樵者若干畆以佐之羣居聚食始無所乏絕莫不徳君之爲而願得予文以記之予聞古昔授田建學悉有成法民之爲士固不必廩於學官而大家巨室亦不得有羨田以資施予也自先王之法壊而不可復見說者蓋以爲三千之徒聚而食於孔子或又以飲食之人爲子遊氏之儒何言之無稽邪今之去孔子日益以逺有能聞布衣養徒之事而興起焉可謂難也巳若夫爲弟子員而藏修息遊於斯者皆生於子遊之鄕而得其風气俗習之美者也茍無辜乎居之安食之飽而必有事焉將見其處也必無愧乎子遊之文學其出也必無忘乎子遊之學道而愛人一簞一瓢不足爲其儉萬鐘之祿不足爲其泰孰得以區區飲食之細厚誣君子也哉是用弗讓而爲之記以告諸來者云爾

常熟縣學在縣治東南前臨運河宋祥符圖經云縣東五十步有文宣王廟初不言學淳熈十年曾棨建堂曰進學紹熈五年葉知幾攺名明倫自書扁慶元三年孫應時建吳公子遊祠開禧三年葉凱修廟學端平初王爚仿郡學制東爲廟徙吳公祠於後西爲學建象賢齋教育言氏子孫扁堂曰明徳元陞州國朝攺縣學洪武建先賢祠辟射圃建觀徳亭宣徳九年知縣郭南修兩廡學門及廚庫正統二年況守鐘修兩廡六年縣丞陳澄建尊經閣成化二年知縣甘澤修治八年巡按禦史劉廷瓚重修今制左廟右學

吳江縣重修廟學記

陳從古

學校者政本之所自出講禮閱樂習射考藝養老齒冑獻囚告馘無不寓焉詎可一日廢也世之俗吏棄本趨末鰓鰓以簿書獄訟爲急視學校爲虛器無惑乎風化之不行政本之不立也三代之時家有塾黨有庠遂有序國有學人人安於禮義亷恥之域而無暴慢鄙俗之心故孟子謂學則三代共之皆所以明人倫也人倫明於上小民親於下可謂知本矣自子衿之詩作士子競爲城闕遊渙然無所歸宋興尊儒隆道州縣率詔置學自漢及唐未有如祖宗之盛者也中更兵火之變一時學舎莽爲盜區浙右尢甚吳江界往來之衝六龍南渡駐蹕臨安寔爲畿邑士大夫行李取道半天下使客旁午曾不得一夕寧爲邑者平旦視事操牒據案獨臺符府檄金穀趣辦之役是憂至學宮廢弛漫不經意故民不知教簪筆健訟視他邑最乾道之初乏宰再歲郡擇人以攝之席未暖卽去知縣趙公領事之始慨然嘆曰吾爲風化之首今學校鞠爲園蔬邑之父兄鮮以夫子之道詔其子孫甚者先聖殿廬上雨旁風春秋奠菜無所存庇此令所當憂也前政石公轍嘗創之矣未幾中輟吾詎忍不終其事也卜日鳩徒撤舊更新夷荒剔蠧周以重階堊以兩廡中奠廟室環列繪像生師有舎禮器有所賓客之廬庖廩之次無一不具公曰學具矣無資財以養士徒學爲於是將舊籍漁兒月計錢二十萬永爲廩餼之費凡片瓦尺椽市於旁邑不告勞丞兪希尹寔贊其事經始於乙未之秋落成於是歲之冬邑之羣士鼓篋懽趨以後爲恥弦歌之聲夜以繼日公又嚴規程以防其怠者則公之慮逺不爲朝夕計蓋可嘉也吁學校之設不徒設也世知甲兵可以威天下不知學校亦足以威天下蓋甲兵威之而不足學校威之而有餘昔朱泚之亂士皆風靡何蕃以布衣能一叱而回六館之士孰謂學校無益於人之國哉今諸生宜以古學爲心不徒爲章句誦說之習異時孝於家忠於國無負聖天子教育之意則所以報公者亦無媿矣予吳人也往來彼數矣見其水波溟渤羣山映帶逺混天碧長橋臥波橫截其中固嘗倚櫂岸巾徜徉四顧曰脫屣功名扁舟五湖豈非鴟夷子皮之逺遊者乎秋風颯然蒓鱸芳鮮豈非張季鷹之思歸者乎行歌長吟興渺雲水豈非陸魯望之嘉遁者乎大抵山澤英靈之所萃其寓於物也必有瑰奇雄傑之觀其毓於人也必有髙明俊秀之才然物不自顯待人則顯才不自達得人則達彼之爲瑰奇雄傑之觀者得三賢然後發明所謂俊秀之才爲時而生者今有待於學校作興也趙公旣建學矣則才之所成就者吾知必有人焉公名廣字徳儉屬籍之賢有文者其爲政之本末又能推餘力以及郵亭使館橋梁祠宇一新之部使者以能聲交薦於朝今爲南徐別駕公𨿽去邑之人不忘公賜相與請記於予欲刻之學石以告後人予嘉公之政如此不敢以固陋辭淳熈五年五月十八日朝奉大夫直祕閣新權知饒州軍州事兼管內勸農營田事陳從古記

重修吳江縣學記

盛章

嘉定十年十月吳江重修縣學僝工邑之多士合辭來言曰學舊有宮歲久就壓曰殿曰堂前令嘗葺之力未逮以其餘遺後人令呂君宰邑謂是爲政之大者首集僚佐謀其議克合乃節嗇銖毫月聚歲贏市材僦工歷吉丕作授成學職俾以分領向所粗備增敞加飾旣益嚴翼門廡齋舎撤陋崇庳屹爲閎閌𨿽廩庫庖湢曹胥之局輿隸之所斬斬一新於是率同僚從以士俯仰再拜致敬於先聖先師冠裳韋衣環列後先雍容般辟濟濟咸在觀者侈焉願有以記之章叨居言路天下事無巨細得以商略可否日以酬酢未暇旣而復來言曰今之爲邑簿書期防獄訟聴斷非才識精敏不能辧詰此其所難也賦斂有常額外鑿空漁以竭澤後反求多日對疲民較量於圭黍尺寸之防不則繩以法𨿽不忍所不遑卹此又難者也今令能於敲撲喧囂之中知所先務丰宏玆學以幸邑士且役成而民不知此尢其難者也請益堅不得辭因爲之說曰學所以明教化美習俗也古者學庠序塾無非此理身修而家齊家齊而國治此學之所以及乎人也自誠而明自明而誠極而至於不可測之神此學之所以合乎天也吳松爲邑地占其勝自昔髙人隱士徜徉其間淸風峻節聞者興起世降俗下趨尙浸異士之重厚誠篤或隨習而逺民之和順輯睦或怵欲而虧思返古者每致其拳拳也然厥初有生畀賦均一是理茍明轉移易易今教養之地鴻剏奐輪威儀文物設飾宣備俾邑之秀民得以優遊涵泳於其中飡和染教以成就其逺大之器業田裏之內聞風向化亦將有所勸勉媿恥而乖爭陵犯之習浸以消沮蓋人心之理本與政通以齊魯待其人則人亦以齊魯待其身其機固如此也令之加惠吾邑顧不厚與章旣書其事抑有告焉夫人之心不難於觀感動化之速而難於持循蹈履之久使士之尊徳樂義積於其身者猶長日加益而不自知民之入孝出弟日以遷善而無復犯禮之俗相與守之而不變則國家崇化道民之意始爲無負且有以答令之盛心矣其勉之哉呂君名祖憲婺女人心事平夷政尙簡靜其學問源流蓋有得於伯氏東萊云冬十二月朢日承議郎監察禦史盛章記

重建儒學記

錢牧

余試令吳江越兩載有壊必葺不敢以傳舎視官府毎於日不暇給之中左枝右梧興利補獘驛亭橋梁以及公宇經理粗就緒獨學宮無防事至則僑寓聚星之津亭環堵瀕湖規制淺狹僅可爲蘧廬旦莫之托嘗欲擇曠地屋其上俾挈而居之以稱朝廷設官之意防邑計冗雜道傍作舎此志未償也上踐阼之二年丙寅夏五月荊溪楊鍈來領學事顧瞻聚星代者猶未去東寄西泊靡所居止一日庠校之士過余道所以余曰此令責也二三子之意不可孤邑之後河舊有吏舎一區嘗假務官居其中去代不常至有撤欂櫨抉窻戶負之而歸者四壁罄垂日就頹圯無巳則起而新之輙以爲學官防不猶愈於津亭之僑寓邪乃命置材植具瓦甓相率庀徒補苴罅漏興僕植僵不旬浹而工師告成治事有防肅賓有位藏修有堂庖湢有所一畆之宮具體而防而邑庠師儒之官得之巳不翹足而余之始志亦可粗償矣竊惟國初崇文詔郡邑立學館吳江寔居其先然主管學事例以縣官兼之自祥符以來大率然也三數年前有持提學司片紙以白衣來典教者餼廩之外月書季考若罔聞知先皇帝加惠四方學徒景定壬戌昉置爲令凡縣悉置學官所以俾之專意教養以幸邑之俊秀者至矣使爲長於斯猶茍焉旦暮坐視其東寄西泊不獲安其居豈朝廷專官之意哉矧是役也取辦於學帑者無幾賴以居今芘後者則無窮嗣而葺之尙有望於來者云是歲六月旣朢奉議大夫特差知平江府吳江縣主管勸農公事兼兵馬都監弓手寨兵軍正賜緋魚袋錢牧記

新修大成殿記

陳堯佐

道濟萬物而萬物不知其所以然故聖人條其教而教之教之弗率而又以刑而刑之由是君於上臣於中民於下尊卑貴賤儼如也故禮樂徵伐自天子出後之學者或曰吾師佛也吾師老子也復又有百家之說穿鑿戶牖於是教分爲三流析爲九烏乎教果三乎流果九乎且未論佛何爲也老子何爲也言之彬彬書之云云是欲化之爲善乎果欲善也則孔子之化不使人不善矣水濟水也安得而異曰江曰河曰渠曰溝名斯別矣體復二乎且夫生而免乳必諷其言死而就木必不可須防而去也𨿽欲去之有能去之者乎或者北其轅而騁越西其流而走海蓋有之矣未見其至也復之上六迷復凶予謂迷復之凶又誰咎也國家紹千載之統炳二聖之業東封泰山答天之休也西祀汾壤復地之利也而且謁見靈闕飲至宗廟噫爲禮之盛有過於此者乎爲孝之大有過於此者乎多士討論之聖君財成之明白光大垂耀永世夫如是則孔子之爲道也不爲不尊矣孔子之爲書不爲不信矣王者尊之率土奉之適其宜矣又安從而他師焉姑蘓南門邑曰吳江乃錢氏武肅王之所建置疆畫長洲之苑門涵震澤之源魚鹽蜃蛤旣邀逐末之利詩書禮樂遂昧好學之訓防詔下郡邑悉煥儒廟縣令李恭尉聶復等喜而言曰由己而爲專也專則有悔自命而作順也順則無咎旣而營材具工補壊繕廢棟宇之制遙資乎闕裏俎豆之設仰法乎太學門人侁侁書室鱗鱗蚩然之氓於斯攺觀卓爾之士可以弗畔又若尊篚之器縣官具之奠獻之數朝文著之𨿽顓防者視之了焉玆又上之化下以道而下之奉上以禮可以亙萬古流頌聲於無窮也予竊大君之祿被外計之寄錢刀之司寔曰己任俎豆之化人匪他務防按歷所部戾至新宇惟令及尉趨而言曰天子有命執事不佞廟成弗識歲逺何覩願得正人之論以刻泰山之石予聞其言而喜當請而諾蓋喜乎播吾後錫羨垂鴻之慶亦樂乎揚孔子垂教化之防黭淺之說孤陋是懼或曰三教九流之道果何如也三教不二九流歸一吾子思其異不異也宋大中祥符五年歲次壬子仲春十一日陳堯佐記

重建大成殿記

黃由

祥符五年二月吳江縣始建學丞相文惠陳公堯佐爲兩浙轉運使寔記其成當是時宋興六七十載海內無事文治大興詔郡縣悉置學守若令得祀夫子令李度築縣西偏以奉詔書規制軒偉廟貌遹嚴俊語明章相爲發揮學校之盛稱於二淛旣厄於兵令石公轍乃攺而南大成殿之建距今又七十載棟橈榱腐聖繪漫漶春秋釋奠觀者太息令劉伯麟輦錢五十萬議治不果今令孫君仁榮初拜學宮有慨於心義劉之爲願竟其役於是捐金靡谷至割圭租躬執撲略無畱難明年夏六月巳成檐楹飛敞像設一新承平气象宛然如在由有園百畆摭上所賜詔墨是名盤野幸與學鄰扁舟過之輪奐奪目乃載酒爲諸友賀席間人人言令君之賢豈弟不擾百廢具興未幾皆及吾門且述所以嘉惠鄕校者謁由書之由再三辭不獲則進諸君而告之曰學之廢興時也道之窮通命也惟不以窮通二其心而一以救時行道爲事此吾夫子所以異諸子也至於今名教被於四海祀典垂於百王其於啟人心惠斯世者蓋與天地相爲無窮豈直籩豆司存歲時奠謁而巳吳江壯哉縣水天寥濶淸淑扶輿數千百年間豈無長才秀民行夫子之道於世顧使髙人隱士脫身世鞅者多擅玆邑是豈夫子詔吾黨之意哉夫沮溺耦耕晨門荷蕢謂非知幾有道之士則不可夫子奚不深取以爲世道計也噫出處何常惟義之歸屑意軒冕顚倒利害之途而不知返固非也忘斯世獨善其身將與孰任天下之事轍環諸國削迹伐木夫子有不得巳於此者矣諸君勉之入宮墻拜冠履而念及乎此則通經學古期於有用得時行道思濟斯民皆聖門事業無徒狃於章句之學此則由之願也亦令君所以尊先聖淑艾吾黨之意也語曰十室之邑必有忠信不如丘之好學也諸君勉之嘉定八年正月十五日正奉大夫提舉隆興府黃龍萬壽宮寶謨閣學士吳郡開國侯食邑一千七百戶食寔封一百戶長洲黃由記

重建儒學記

朱子昌

吳江平江之屬邑有太伯延陵之遺教故其俗淳以厚有鴟夷子皮季鷹魯望之髙風故其士淸以逸有三江五湖之形勝故其地爲古今之雄盛予曩奉三髙祠徘徊學宮摩挲石刻觀陳文惠公所記則知此邑學校蓋甲於吳之諸邑自大中祥符巳然紹興攺創規模宏大風驚雨過蕩不復完所僅存者大成殿講堂而巳鎭國上將軍都元帥寧侯玉葺而新之自至元癸巳八月鳩工正殿始復相是役者惇武校尉杜福然講堂齋舎未及也是邑王令君柔勇於爲義以明年八月與邑之長貳復倡士民捨其舊而新是圖講堂廊廡齋廬下及倉庾庖湢之室具備前學錄兪處仁儒林偉士也捐金繼粟賴其力爲多落成後教諭王沂李文蘧合辭請記成績予謂承流宣化之職也政教系焉漢言循吏以西都爲稱首龔遂渤海黃霸潁川不以柔服彊暴爲能則以發摘姦伏爲事文翁治蜀其治辦之迹一無可言不過興學校教生徒而已班孟堅傳循吏顧乃列於龔黃諸人之先豈非詩書義禮之澤入人也深教爲政之本顧有在此而不在彼歟是邑當驛道旁午往來仕於此者於將迎中不至廢事亦云可矣何暇他及有能以興學校崇教化爲先務者亦可尙矣士之肄於斯者其可負所學歟泮水爲頌僖公而作修泮宮一事不書於春秋而見於魯頌蓋泮宮乃因魯舊有而能修故春秋不書然魯人頌美之辭在聖人所不廢也余職儒司因士心從輿論不容以蕪陋辭時元貞元年九月將仕郎浙西道儒學副提舉朱子昌記並書

重修吳江州儒學記

顧儒寶

孔子曰人能道子思曰道待人而後行道無在無不在所以擴充之者存乎其人矧夫子宮墻宗廟百官之美富莫非道之攸寓惟其寄之於人故有作焉有敝焉有修焉夫作於前者固不能必無敝敝而修之則不無望於後之來者鄭人不修學校無以逭佻達城闕之譏魯僖能修泮宮有以來思樂采芹之美一修一否豈非系於人乎由是知作者未必無修者未必易也吳江有學與州同陞初都元帥寧公玉縣尹承務王公柔因其敝而共新之迄今三十有餘稔所修者復敝焉延祐丙辰知州朝列髙公仁甫下車首謁先聖環視內外慨然有志於斯計費捐資無需於學自爲謀畫期底於成明年丁巳新靈星門增儀門二大成殿明倫堂廊廡四齋大小兩學瓦垣甃地夾道植槐倉廩庖湢罔有不葺越明年戊午於正門外濱河累石疊墻映帶左右昔無今有觀瞻聳然蒞斯役者州吏沈慤前直學沈廷玉也旣而聖賢像貌彰施一新公之志亦惓惓矣尙猶不寧於是月講季試躬親臨董大小生員勉勵尢至抑嘗論教化爲政治之本世之牧民者往往詳於政治而略於教化公之斯舉可謂知本矣茍非其人道不虛行是學之修信乎其有待也訓趙繼祖曹謹偕學職弟子員謁予記其成刻辭於石以垂將來公之得士心如此儒寶辱公之知玆幸滿替曷敢以固陋辭時延祐五年歲次戊午前平江路吳江州儒學教授顧儒寶撰

興修儒學記

陸居仁

吳之境以水爲勝水之勝在震澤三江之交震澤西受天目宣歙諸山之水東趨三江以入海故澤江之交其境爲尢勝交當南北要衝有虹梁亙數里逕交上通驛逵逵左爲運渠兩傍居民數千家在宋爲縣今爲州蓋以鎭其交也州學在其渠東西面震澤山水之勝一覽而無遺長江抱其隈是學又據一州之勝者第學址隘陋又廩粟薄歲久而隳靡措攺觀資至正庚寅燕山邵侯子敬守是州蒞學拜謁顧瞻咨嗟慨然圖新之首捐已俸爲倡秋八月上丁釋奠率郡民之富而好禮者觀禮旣徹俾升堂與燕享以介景福郡人喜曰吾乃今日知禮樂之教也是侯欲厚我州俗吾民何幸也願相勸爲善侯曰凡爾之同室而居有父子兄弟之親夫婦之別同裏而居有長幼之序同類而有朋友之信主僕而有君臣之義者固彛倫之同秉然防吾聖人述經垂訓以爲之教國何以遵爲常法民何以質爲常典而得相養以生相安以居邪賴其教而不知所以報之無乃昧其本乎夫學校尊崇先聖先師春秋朔朢制爲祭祀所以報其本也設之師儒以鄕三物樂育羣才所以布其教也今敝陋若此何以稱崇教之意吾將擴而新之以致其報之誠以漸爾禮樂之儀爾民亦願乎民咸稽首曰防侯吾幾不知民生之所由賴猶敢後其報乎乃相率以來助於是大辟舊規廟貌神像華奐莊好髙其閈閎加倉庾廟學於是告備起是年之九月三日乙卯至明年辛卯五月十二日庚申學觀一新而江山之勝若有增偉者學職郡之民交爲請記於是記曰信哉善政不如善教之得民邵侯俄頃之教而民卽從化學校爲之興起使久其任而教不輟爲效可勝言邪昔者召公化行南國而封於燕今侯生於燕而欲召公是似𨿽南陽召父何足多讓哉今守令六事興學爲要若邵侯之政可謂知要矣𨿽然以興學爲心相是役者不以利己爲心故學之成也偉士之講業於學者相觀孫志而以侯之心爲心則業之成也是州當驛逵使驛之過無虛日覽江山之勝瞻學觀之偉挹士風之懋必有舉麾而指之者曰是燕邵侯之甘棠也走也敢不爲斯文慶至正十一年五月前鄕貢進士陸居仁記

儒學大成殿記

許從宣

按周制大胥春入學舎菜合舞秋頒樂合聲故凡釋奠必有合也其登歌淸廟下管象舞大武是也故月令仲春上丁命樂正習舞釋菜蓋學校以行禮樂小有舎菜而以食爲主大有釋奠而以飲爲主其於學校習舞與聲大合六代之樂一也吾夫子以聖人享南面王爵歷代尊崇禮頌之縟情文之備至於今而莫之能尙也唐貞觀間太宗以文治然廟享聖人襲用齊典僅設軒架之樂六佾之舞而己繼後開元閒釋奠始用宮縣之樂至於故宋崇儒右文可謂至矣然春秋上丁釋奠東序上戊釋奠西序𨿽登降有部至於用樂不以軒縣而以判架兼不設舞位先儒謂有歌而無樂非古人習樂合舞之意也遂乞釐正以表尊崇至於唐儲君其釋奠於學鐘磬簨虡絲聲在弦匏笙並陳柷敔合止賁鞀間作塤篪和鳴具有成規禮將陳協律郎俯伏舉麾則永和之樂作登歌則肅和之樂奏雍和紓暢悅人心而娯神明者其爲樂可謂盛矣今夫路府州縣莫不有學其所謂尊崇聖人者衣冠章服殿寢階陛固巳純乎王者之禮矣若夫廟樂八音並奏蓋有取乎虞廷之簫韶豈不曰後世𨿽有作者虞舜氏不可及矣吳江之爲州也𨿽於吳爲南北津要然州治出乎江湖之上風濤所掀播魚龍所出沒而州學迫市裏之隘在垂虹橋之南廟享聖人旣有著令學宮與廟𨿽皆具至於廟樂則有缺焉至正十二年州達嚕噶齊哈蜜勒人濟雅濟公以奉議大夫來監是州旣建防門以大廟制顓命樂師選學之彥肄習廟樂甫及期而樂大備自凝安曲九變成章與八音並奏而無纎毫敢略者廟於是告完蓋公之來是州也適寇犯鄰境州民憂惶而公能鎭之以安舒撫之以仁厚狡猾從化姦凶伏誅民旣大和乃能以其餘力重制廟樂成奉議大夫西夏郡趙拜布哈以首領來尹是州同知金剛納昭信哈智承直判官諾海惇武哈紮爾特穆爾從仕提控案牘錢惟賢都目陳濟顧能與公同志協心興學造士州澤國其人士之美者來遊來歌者觀感廟樂以矢其音況當大比之年其爲世用必矣若夫琴瑟在禦笙歌間奏且將見蛟龍黿鼉祕怪水獸與仰秣之馬出聴之魚咸感化於廟樂之盛者而況於人乎況於鬼神乎至正十二年癸巳十月吉旦亞中大夫福建閩海道亷訪使許從宣記

吳江縣重修廟學記

趙寛

國朝之制縣必有學學必有廟天下皆然然有修飭者有荒陋者各視其地之文獻及作興之人何如耳學所以明人倫育英才欲其寬閒靜深以爲士君子進徳修業存心養性之地廟所以尊祀聖賢報本追逺欲其髙明嚴肅然後人望而敬有以興起夫景仰企慕之心吳江廟學自宋元有之正統中巡撫少司空吉水周文襄公始拓其基宇而攺剏之規模宏敞他邑莫及也歷歲旣久日以頹廢治戊午春寬以刑部郎中奉使湖南便道鄕閭只謁先聖廟庭顧瞻宮墻周覽區宇輪焉奐焉鳥翼翚飛丹雘焜煌照映云日殿曰大成門曰列防曰靈星祠曰鄕賢曰去思堂曰明倫齋曰日新曰時習以及神廚神庫膳堂射圃學官之居諸生肄業之舎倉庾庖湢之屬昔之卑庳者今則增以崇昔之毀敗者今則完而新昔之圬漫者今則潔而明衿佩之士弦於斯誦於斯藏修退息於斯皆得以安其居靜其慮大肆其力於詩書禮樂之場而無喧囂之雜湫隘墊濕之憂予喜而問曰孰爲之哉何若斯之盛也眾咸曰此吾邑侯之嘉惠也吾侯下車首務斯文近日司宰牧者所未見也予因問繕工之始末曰侯以丙辰之冬來至任經始於明年暮春之初訖工於孟夏之終問經費之所出曰取財於官而役力於民民欣然趨之命陰陽訓術吳鈭惇匠事鈭公勤有幹略長於料理學諭髙君督視之尢加意焉故其成速而精予聞而嘉之侯之政豈不異哉侯以進士釋褐來宰邑視事之初錢谷獄訟案牘山積宜若不遑他務者乃能從容有餘以從事於教化之地其才力優於人逺矣世之好興事者厲民惡勞民者廢事今也有子來之樂而無疾首蹙額之怨此何以致之哉秉彛好徳人之同心矧吾邑故文獻者侯因民所欲而使之宜奔命之易也敎化行而風俗美思樂之風作而棫朴之士興焉必自今日矣髙君與司訓林君陳君聞予言請書之將刻貞石詔來者予辭不獲遂書以歸之侯姓郭氏名郛字於蕃廣平肥鄕世家也亷明嚴肅達於政體治邑一年而良法善事具可稱述不獨興學之美云

吳江縣學在縣治東南初有文宣王廟在縣治西宋大中祥符間詔天下修廟學縣令李恭尉聶復始作新之轉運使陳堯佐記慶曆七年縣令李問尉王庭堅欲重建勸民輸錢數百萬防詔止不果乃以其財建長橋元祐間知縣程端始竟其事建炎間兵燬紹興間知縣石轍卽東門外開江營舊基攺建邑人王份獻地廣之卽今址也淳熈初知縣趙公廣拓其地建齋三十楹歲入米幾千斛錢若干以給學費嘉定八年孫仁榮重建大成殿宋季悉毀於兵元至元十三年都元帥寧玉校尉杜福重建殿宇塑像三十一年知縣王柔建講堂齋舎元貞二年陞縣爲州攺州學立四齋大徳二年教授謝啟東建兩廡繪從祀諸賢四年知州李玘建靈星門延祐至正間知州髙仁孔文相邵子敬達嚕噶齊濟雅濟相繼修之國朝洪武二年仍攺縣學定爲齋二正統十三年周巡撫忱朱守勝隘之徙左右民居以展宮墻景泰六年知縣賈亮建廟於堂左治戊午知縣郭郛修今制左廟右學

嘉定縣建學記

沈璞

士生斯世抱負豪傑絕特之資固不待文王而興者至於中人性蕩潏易流𨿽曰秉彛好徳亦必因物有遷茍無詩書以爲砭劑無禮義以爲繩墨則頑愚鄙野老死奧諜沒沒與艸木俱腐自古及今何可勝數使遇眞儒碩徳以爲師友則漸摩誘掖開激昂誦說乎六經百代之書究明乎三綱五常之道涵茹今古嚅嚌道眞學足以充其資才足以伸乎世一旦舒華揚英展采錯事建大勲業立大名節澤流四海事光千載不亦偉歟今焉身爲幸民地鄰京國耳接鐘鼓笙鏞之音目見黼黻文章之盛名師益友講道授業者代不乏人然則爾士非學而奚務國家列聖相承右文尊儒度越前古車書萬里聲教四達至於要荒蜑蠻之域悉置學宮以專教養猗歟盛哉吳防今股肱郡嘉定爲邑寔昆山之東境地連江海炊煙孤迥往來蒲葦間故多盜田裏爲之繹騷土豪大家或怙資憑彊輕死冒法窶弱若益困豈教之未至歟嘉定十一年邑始創令尹髙侯衍孫基之其明年春營學宮乃度地於邑之南面勢軒豁規模顯赫士民翕然殿堂門廡落成髙壯華美廟貌祭器庖湢齋舎罔不備具於是父兄詔其子弟負笈抱經相懽以趨乃立子弟員有倉廩以充其食有課試以較其藝彬彬乎鄒魯之風矣學成迄今十有一年而未有記邑士爲之請僕淺陋不學不知爲文然惜前人經始之勤久而未彰不敢固辭夫吳防之地非延州來季子之故國邪禮樂遺風猶在玆邑析在昆山昆山衣冠之富爲吳最其間佐鈞衡秉節麾者背項相望是邑同一封畛同一風气爾士其毋棄暴務修潔博習以求合於儒有司勿鄙夷其民務尊吾道使沈浸涵泳期用於世異時來學之士將有躡魁躔登顯任以光耀其閭裏豈若鄭鄕校徒議其執政而巳哉於乎髙侯奉天子命以作新於玆邑固職也然畢力殫慮事不可以冺沒相其役者二士曰陳鳴一何夢龍皆力問學厲操行乃以身爲邑士倡凡程工度材寔屍其勞故並書之使刻於石宋紹定二年中秋日

嘉定縣學記

林應炎

學宮以崇先聖厲後覺也公宇寧儉校庠序古有制𨿽斗邑無敢不備嘉定邑學剏三紀齋可肄堂可踵殿翼以廡可拜可趨來遊者尙陋之然廩斛嵗裁三百半蠧於遙領職員議斧藻匪易應炎戊申秋始至士翕然告顧邑計窮空靡克佐費於是挾貴挾故以職員請者謝弗與今月有學給辭勿願均防寔撙浮銖積錙累明年夏作中門壯以釘鐶森以防飾又明年作直廬楹二十有八塑容漫漶久缺彰施又明年外作重門彤其墻以衛表所入坊扁曰興賢橫疏淸泚植槐於旁警設鼓講設席祭爲設服庶事視舊粗飾力所未逮猶多合數役粟費斛五千餘緡費二萬六千餘皆國學生龔天定以直學董其事典計則有邱煥發張惟一先後焉末邑風尙近市縶於好競甚俠駔於操贏甚譎也朴之犧尊山罍華之逢掖章甫日邁月徵耳濡目染稍稍賣刀折券而衡泌有弦誦聲捷貢版鳴圜橋邇歲增見何文也天賦地產知不於此乎祕俠者剛之惡譎者巧之僞銷其惡使善剗其僞使眞是機括安在令爲多士先士爲四民首惟簡禦煩尊士之秀選俊以勸眾異不難一也惟賢詔愚迪愚民之農工商以信向兼善不啻獨也學宮其令問政士議政一大統防之地歟然而昔缺略士謂令奚以教今繕葺令謂士奚其業占畢迹也雕篆技也科級外物也士於學宮猶家然身家是孰若心家是心無他法自主敬始常惺惺其存養活潑潑其形著是心茍存則學宮今之沂泗楹夢非奠廟貌非像眞見乎端冕而南面夫子坐如屍振佩而環侍諸子立如齋而吾身卽賜於墻由於門外堂不逺伊邇乎淵之寢道豈茫茫無下手處哉如其朔而謁旬而課二丁而祀身退心隨之邑人將曰靑衿挑兮是豈墨綬者所望時宋淳祐【某】年夏五月【某】日

嘉定縣學重建大成殿記

林應炎

國家自慶曆詔州縣立學必祀先聖明尊師也兵始黃帝農始后稷社始勾龍莫不庭焉壇焉祀之學𨿽一畝地無夫子宮墻可乎有之矣茍其日月䢐邁風雨漂搖可乎今玆邑適與壊防弗動弗治是吾道反不若異端者流其龕廬像設金碧稍漫漶卽百千爲羣奔走謁資求所以還其舊今天下固無富縣而如曰吾方治賦聴訟姑舎是則朔告丁奠仰梁而摧俯柱而腐於心何如哉嘉定剏學未五十年大成殿寖圮今桐川守常君懋爲宰請於府得沒官田租市木瓦甓將名匠以畿幕行史君俊卿踵其後至則鳩工度材斧鋸交作始乙丑春仲閱五旬殿宇顯敞廟貌崇嚴有門靈星有橋跨水主學唐均夢翔佐其決學正王子昭相其勞爲工千一百五十餘楮六千九百餘米石三十餘旣告成邑士相與言曰物之成與壊者數也能俾壊復成者人也今玆常君規之史君隨之一新是殿矣繼今以後安得復如二君者捐巳俸倡諸寓公使是殿久而常新者哉且尊師有殿而養士無廩柰何史君遂撥其功徳寺田七十六畆有奇曰是爲後之繕修備給縣之廢庵田六十二畆有奇曰爲士之供億用於是邑士嘉常君之始謀感史君之終惠以予常簸粃是邦也合辭請紀歲月餘惟唐陸衡山爲縣人立宣聖廟堂少陵過而詠其事余老矣弗克賡少陵作爲邑士賀辱徴文其敢以蕪陋辭時宋咸淳二年夏四月朝散大夫新除祕書省著作郎兼國子監司業林應炎撰

嘉定縣重修廟學碑【並銘】

王遂

乾道戊子先君吉州筮仕昆山尉奉大父敷文以行時敷文南定湖湘北守淮楚彊敵奪气退居金壇買書數千卷聚子弟以學有詩寄子亷勤不可纎毫累歸來使我家中錢可謂仕教之忠矣後縣裂爲二以練溪之東爲嘉定縣逾七十六年弟選被命典邑曰祖父舊遊何可不力載銀米糗糧自隨朝坐琴堂不夕不休訟於公者手自裁決負於私者寬期以償月輸歲送毫髮不私吏無所措手行道頌之惟是縣之學自令髙衍孫始而養士之費才百石鄭提舉霖繼之增百石有差士始來學有與薦名者其後廢壞而選至首以縣橋厥路不直乃命攺作榜曰登龍得池元堅開講周夢虎主之其來講授者皆給之食凡有志者防食而宿於學四經之集來與而課試髙下不輟增其小學三十人迎師以教之縣給之帖糧不繼請尊勝廢田於提舉得畆僅及二百者亦稱足徐知府鹿卿以田四十七畆繼之時講堂更剏鼎新寓公周君次臯首助其費邱君斌龍君廷瑞薛君埴王君子昭孫君繼周吳君炎共相其成如其家事自殿及門廊屋三十三間其外則以朱文公舊刋金壇縣學者刻於門講堂則以袁防齋所書明倫堂扁示其齋取建寜學宮所以命諸齋者名之規約咸具修葺未備者一切略治計三萬四千餘緡米一十五石未嘗有取於吏胥牙儈而從學者欣然是歲有與薦者以遊學而與名旁郡者以上書賜第者其試入太學者一人有以辭賦與魁選咸曰登龍之效也防選第受代與諸公言者曰諸公之進徳也如是此非選謹守祖父之力也亦諸公共成之耳繼治者湯公仕龍吾鄕裏敏肅諸孫有不待勉而趨也無疑矣其可無以告謂遂曰兄退居邱園於世事無所及獨於邑之大務胡可無言乃卽其事而銘之銘曰明徳自始兮制起虞庠逮我聖朝兮化行縣鄕伊吳有邑兮在海之旁始置文字兮士風乃昌帝命立學兮謀不暇詳令弟制錦兮於先有光翼翼濟濟兮明倫設堂有奕斯橋兮渡水之陽俎豆莘莘兮頌詠瑯瑯朝講四經兮夕以爲常登名天府兮辟雍翺翔諸公合力兮講習日長令𨿽去此兮士胡忍忘俾我後人兮愈大以章益修厥典兮永有馨香

嘉定州修學記

楊維楨

嘉定古婁縣之析也國朝陞州孔子宮亦從而大之在州南一百五十九步基於宋縣令髙衍孫大徳辛丑儀門圯於風至大庚戌守王鐸攺剏明倫堂大歷巳巳守趙道泰重建大成殿移堂殿之南士論病之擬遷廟東歷守數十而不能更閱三十餘年天將興之固先廢之至正丙申堂燬明年兼攝州事者太尉府分帥張元良以教授陳公禮之請謂時論𨿽急兵而吾庠序之教綱常所系不可以一日廢也於是撙節浮費及勸率力義之家募貧丁相什伍塡淤池成址若干畆甃石隄捍水若干丈構新堂其上前接崇軒旁翼齋舎立教官防於西舊西齋地也遷學廩於東舊東齋地也與夫直廬庖湢之所靡不新焉惟先聖龕帳與大成樂器泮沼儀門未具教授陳公禮復請於貳守鐵侯張侯州倅賀侯遂相與完而成之追理學租以廩生徒廣購書籍以資經訓禮致五經師使日與弟子員討辧道義磨勵忠孝蓋不鄙夷其民實將責成於作養之餘以應賓賢之所需也豈徒輪奐其宮以務觀美哉張侯於政尢明治要與予有疇昔好使典書者王友諒走書幣請記且曰先生老文學幸有一言以諗諸學者予辭弗獲則告之曰三代之學之教心而已人心正天下無不治未有不正人心而能治天下者也堯之授舜舜之授禹成湯武王之建中建極同此心也當是時比屋有可封之俗人人有士君子之行人同此心心同此理也上之人作之下之人則之以心感心以理應理固不俟夫威驅勢迫也世教衰人失其本心至或淪於大憝君子救之亦曰治亂不一而心無不一尊君親上之出於天者未嘗滅沒也言教者教以聖賢之心身教者教以聖賢之行況其爲州來子之故壤禮義遺風猶有漸漬之地乎民不從治吾不信巳請以是復司教者司教以復三侯時助學田者楊谿楊仁增益其所未備者三山林震林復也邑侯名特穆爾布哈字徳剛國族也張侯名經字徳常世家金壇宋中書舎人忞之後賀侯名防字守謙西山居士仲之子也張師字子讓州人教授字子約河南人兄祖仁壬午科狀元提控案牘盧以仁都目宋思讓陸元祐皆有力於文教之事云至正二十一年辛丑歲二月朔旦防稽楊維楨記

重修宣聖廟記

嘉定州儒學以書抵餘錢塘官次言其州太守郭侯之善治也先務以教化爲治本至正壬辰夏侯由中臺監察禦史歷工部員外郎遂膺守令之選於是州先是爲州者咸急權力迂教化聖人俎豆之區往往茍簡狼籍自元貞初縣陞州後廟制不加舊棟宇乍修乍圯不能支十年二十年之久侯以爲病明年秋且大有民和而寇平又適當聖天子詔下申飭臣工勿以寇攘害文教遂與同知髙昌和侯州判何君曁校官朱孔昭氏計議學事簿書之計得羨貲若干緡旁率好義之士林仁王文麟黃澤助資各有差首治大成殿增剏挾殿若干楹撤舊兩廡重築崇挾屋凡若干楹前後側廡及儀門周垣廢各以次舉從祀諸像易繪以塑衣冠采章悉合古制爵尊簠簋之物各極齊潔廟有雅樂廢巳久遇祀日旋集市井伎夫玩爲故常侯從博雅者復理古樂隸樂胥凡三十六人儀容古茂音律諧暢而昔之規制庳下禮度綿蕝者不作矣海鄕之民扶負而至仰見吾聖人王者之宮南面之位而又俯聴吾侯文告之誡雅樂之設無不忻忻然有喜色思見太平以還弦歌之化殆不勞以威力驅矣侯之爲州其得治本如是旣乃躬率執事弟子員行釋奠禮於庭竣事州人士相與立石志侯績幸吾子有以書之餘曩以公事抵吳下聞侯主辦大府科需皆井井有法少間卽究心學事人始難之曰自吾吳遭兵火之變守城社者不啻逆旅人之居談詩書者捄死不贍顧欲務不急於此乎侯以爲民可一日無食不可一日無名教無名教其號爲民者安在哉嘻馬上過魯者急祀孔子軍興於譙者亟令修學而侯於供億繁擾之秋完葺黌廟罔敢一日後其知先務之急者乎噫侯之學於聖人者在是而不在彼也審矣侯名良弼字仲賢大名人和侯名知尙字仲瑄何君名演字伯夫與侯同心而合徳校官字用晦寔能職教以贊侯之爲治者也銘曰皇皇神聖立經陳紀我昏以覺我亂以理海東之荒大邑是疆聲教所曁孔廟將將旅楹旣辟陟降有奕鞉磬管笛神聖來假神聖奏假吾侯燕喜允矣郭侯治有本始鄰寇震迫不戁不驚迨寇旣平弦誦鏘鳴入禮堂上出教堂下寔維民師豈維民父允矣郭侯教民以時厥銘在庭四方其訓之奉訓大夫江西等處儒學提舉防稽楊維楨撰

尊經閣記

陸釴

成化甲午莆田林君正奉命按江南四府以來臨嘉定旣視事謁於先師孔子退而詣學考賢問徳已復環觀四俯慨維朝廷賜書所以嘉惠承學而於變烝黎者其風移俗化固已黙有成效然所以尊寵而昭示之者略無等威甚無以稱上開示匡直之意爲之不自寧者良久因進官屬而商諭之以玆邑爲蘓之上縣而承宣昭布之意尙未有成非有司之缺典歟今卽欲斂財計日以速乃事恐太傷迫以爲民勞請姑俟之明日讞諸訟系獲非其情怙終者令收贖凡得贖緡若干曰可以有爲矣當是時適閭陽吳君哲自進士來令玆邑嘆曰是惟林君宣揚布道明示意向覃恩廣被之嘉猷也哲承乏至此𨿽無所先且弗敢緩況林君先之哲何敢後哉遂以其貲市材鳩工以其部民徐冕劉奕防其事不戒以孚始工於是歲四月丁已成於冬十一月甲子凡八閱月爲楹者三掖者二髙七尋深損五之一廣益五之二五分其髙閣之上得二分焉爲梯二重繚以闌楯暢以軒櫺逺而望之岸然偉麗入之靑碧炫爛而上窈然無窮頃之然後出髙明俯城郭墟市之民川河之舟送迎之客皆若畫然蓋勢髙故視物防眇誠一佳境也畢政務之繁興言邁之樂仰遺言於經帙發奧義於英髦倚衡攀橑而盱目四視豈不有以宣暢優遊而遺底滯哉夫古之爲政者艸衣木食結繩而治其事逺矣方是時不以忠孝爲美談非有慕而爲降此則以仁爲愛以義爲宜以賞罰爲勸懲而勃然興起然各在於其人之身非可矯飾懲勸之而莫諭賞罰之而莫覺是其習之久而性之難擾也於是乎言之諄諄書之浩浩至夫仲尼文字彰矣約之爲六經侈之爲諸子天地之祕聖人之奧盡於是矣及我列聖繼治憂患惟深綸言焜煌詔告無已蓋順時爲治而不能有忘於言也玆邑被化百年衣冠禮樂日新月盛其涵濡沾漑之功儒生學士固已欽仰而佩服之矣至於鄕鄙之民風行艸偃飽徳而歌𨿽其身之納於平和至靜之域而誠昧於帝力豈非所謂百姓日用而不知哉林君爲此只作而新之以動民之覩吳君承休繼美始終而弗遺所謂成厥功者二君有焉翰林院修撰承務郎郡人陸釴撰

重修學舎記

王鏊

學在縣治之東南右距通衢左距河橫瀝也前有土山松柏郁然而河水縈之蘓之俗以文勝而嘉定獨簡逺朴茂然其秀民長材往往穎鋭傑出名天下見於科記可攷也學屢有興廢大成殿明倫堂則成於前知縣事龍侯晉兩廡則今選部白君思明尊經閣則今禦史吳君哲而諸生獨無所肄至河間劉君翔之作縣也摧姦撫良振廢舉墮嘗行學舎喟曰身之不庇學於何有乃召匠經始左卽河右卽廡列屋若干楹壁其前以爲暗窻其後以爲明樓其上以爲爽闓曰暗吾欲其謝乎外明吾欲其便於業爽闓吾欲其講誦之餘以縱眺其心目時成化壬寅九月十日也民不知勞士用競勸於是教授李君長源來請曰願君記夫劉侯可謂知治者也然吾有問焉侯之所以拳拳新是學者何也所以勸學者之學而其所以學者何也無乃挾防而誦乎分題而講乎授簡而書乎是三者今之所謂學也而學之道不止是玆其淺也有深者焉其小也有大者焉夫人之所以學者固將行之於身措之於家國天下其平居所講者則皆彛倫物理之常變天地陰陽造化之精防禮樂術數損益因革經世之具學成而用之則爲名臣不用則爲名人而豈若今之學哉夫今之學校古之學校也今之人才非古之人才矣則所以學者異也𨿽然亦爲之而已矣夫昔之庳隘是學也忽而髙明爽闓猶是學也況所以學者哉故曰亦爲之而巳矣學校人才所從出風俗所由始也不加之意可謂知治乎加之意顧務其小而忘其大務其淺而忘其深可謂知學乎劉侯可謂知治者也余獨恐侯之新其學而所以學者尙循其舊也故進之然予固亦循乎舊志乎新則未能者也翰林院編修文林郎郡人王鏊撰

儒學應奎山記

龔

詩曰旣景乃岡相其陰陽書曰卜澗水東瀍水西自建邦國都鄙以下咸負毗名山大川爲固若山之可築川之可濬乘其周覽未整翼者爲之此裁成輔相之功亦聖人所不後嘉之烝黎貲貨甲吳郡維人才恆不勝他邑自宋寧宗嘉定中學隨縣設畱光寺適抗前方莫能奮步撤去遺吾道之螙是故有宋及元人材閒出我國朝天順間邑令吉水龍晉始築山障之人材爲之一盛閱今五十餘祀雨崩土湮山日就卑科目因之又由盛而衰士居常懷憤力莫之能今年春仲進賢饒公榶持憲節至邑曰山學之設也迫甚非宜遷置南許四十尋則學宮髙顯寺幾退隱委伏此明彼障吾道興焉屬邑令涿鹿陳侯淵挈其綱邑丞濟南李均延齡綜其事撿公帑羨余售工役財力不費於民李均觸盛暑率眾赴事起故積培新壤築其北加辟增以崇髙而漸殺其巓𨿽汗浹背衣弗倦功速就緒甫及三旬其趾綿亙餘二十丈深一十丈崇髙如深二之一視舊倍其五岡勢蜿蜒分五嶺構奇峯低昂樹之中峯起自沈氏義塾宋時物也先是鄕人夜異其有光久之莫之省神靈豫爲黙相若此山之前濬河縈回東瀦練祁源水候山澤以通气河之上架木梁陟山麓作遊息亭瀕河得故山空地爲射圃徑百步宜縱矢力圃西蹙民居市其地益之構觀徳亭廣廡崇階可以上充於揖讓下周於步武其外薄櫺星門大通衢舊限以垣今易之以闌楯中伐礎爲棟作綽楔門顏山之名與櫺星對峙由是乾象坤勢山髙水深土膏毓秀靈化潛融巍然爲一望宗士折旋出其下可以遊息可以喜好可以登泰山知道在於邇功成一簣早夜淬礪彚出爲王乂士則與詩節南山者宜載形諸歌誦𨿽然饒公由厥翁已以進士傳家爲名禦史綽有風紀贊天子崇教化以啟來學陳侯臨位未幾務理政優先正禮門康濟斯美李均常築城禦海寇安民玆能協意同符君子謂饒公貽逺之謀興三百餘年之缺典顧不偉歟山之考極相方自北䢐南見出吾儒理有不容遏者視愚公宮翊與堪輿家所謂大逕庭焉科目之曠於往初盛自今玆孰不曰此山始時訓區福典教陳侯乃相與謂嘉士登科肇宋龔識識之後嘗遊學於斯偕李均典史陳潔合辭以請故忘其不韙彊爲之記云

儒學重築應奎山記

都穆

嘉定縣學之南有一山焉名曰應奎蓋天順間築於縣令龍晉歲久頽圯前禦史進賢饒公榶巡歷至縣嘗命攺築防政縣人龔公寔爲之記正徳己巳莆陽李公廷梧以才禦史出按吳中聞縣有淫祠立命毀而市之謂山迫於學且乏崇廣瞻視弗稱乃以市價歸學爲修築費俾縣令涿鹿陳侯淵總其綱而其事則專委縣丞淸泉王侯輗董之王侯旣市民隙地以廣其址遂移山稍上西南十有四武其崇視舊六尋有二尺修加如崇之數廣加二深有三尺復建二亭其在山之東南者可以俯瞰橫瀝其在中峯之西者可以觀射山之北爲杏壇面西爲射圃亭樹以綽楔而山之前復爲亭二東西並峙以寘乎碑其下則鑿而爲池跨之以梁以通往來漫山雜植檜柏松桂千數百本垣於山之西南餘六十丈池之南復疊石爲山以相輝映工始於九月三日僅兩閱月而訖初王侯之經畫是山也予適畱嘉定見其殫心竭慮罔憚勞瘁是以成之之易而士之遊於斯者欣忭賞嘆莫不頌李公之政而嘉王侯之不負所委也抑聞之龍令之始爲玆山鄕試一科而連登者七人進士一科而連登者三人邑中至今傳爲美談謂設學以來之所未有夫人材之生世未嘗乏上之人能作興鼓舞則感奮彚進不然則不免沈晦寥寂此勢之所必至者今李公於學而作興若是安知今日之科目不有符龍令之故事者乎又安知其盛不有過之者乎然則李公之功當久而不忘而王侯之名亦將附此而不冺矣教諭鄧君朴訓區君福張君相偕來請記云將勒諸石以示永久李公予進士同年且厚善而學校之事固予之所樂道也遂不辭而記之承徳郎南京兵部武庫淸吏司主事郡人都穆撰

吳都文粹續集卷六

欽定四庫全書

吳都文粹續集卷七

明錢谷撰學校社學義塾

燕居殿記

朱孔昭

道之在天下未嘗一日冺也由其紀於今者或興或廢故道行於世者有明晦焉嘉定州學天歷已已濟寧趙侯撤禮殿以舊聖像制小與殿弗稱易置西廡下旣而壊漏弗支冠裳剝落見者病之莫之攸攺距今幾三十年矣天祐斯文興起有日至正壬辰夏太守大名郭侯良弼守是邦首謁廟廷亟欲更張適軍務疊興供億未暇次年秋乃新大成殿金碧輝耀庭堂兩廡規制顯嚴位序有次門墀垣橋靡不周備惟至聖舊像未卜祀所侯實懼焉眾曰殿後餘地尙廣若增創燕居則猶愈於廢置而弗祀也侯從其議卽鳩工度材州之好義者歡然趨之屬予董其事增土壘石基與殿齊廣袤二丈深亦如之爲殿凡八楹翼以軒窻繚以垣壁黝漆丹堊供具器皿實美一新落成且有日仲丁甫臨侯率寮寀曁諸生行釋菜禮及竣事皆翕然若有所歸也嗟乎三十年間往往視爲濶迂置之弗顧其端昧於爲政之本歟今也妥靈得其所展敬有其地則吾聖人在天之靈有以相侯者必厚矣蓋道之廢而紀於今者可不信乎是舉也神安則人安學興則士興侯之爲治可謂不昧其本者乎予旣備員冷席樂侯克成其志因紀歲月用彰不朽云至正十四年八月旣朢章甫朱孔昭記

大成樂記

周仁榮

大徳十一年詔尊夫子加號大成至聖文宣王於是夫子之殿與祭祀之樂舊名大成者始益尊明越十有七祀嘉定州儒學大成樂成教授劉徳載以知州周思明書請記仁榮曰自漢以降祀夫子用六樂用軒縣用宮縣至用大成樂制樂章十二篇敍一徳以降神備眾善以致享然後名正實著因用無損益其器金之音編鐘十有六石之音編磬十有六爲一肆絲之音琴瑟十有二琴五弦至九弦凡五等等各二瑟之數如其等簫二管二篪二爲竹之音巢笙二和笙二爲匏之音土則塤二革則搏拊二木則柷二敔二以簨簴牙業籈麾暈竽流蘇之屬爲之飾以五聲六律六同旋相爲用焉夫樂與升歌旋相爲宮者也樂之宮在律則呂爲升歌之宮樂之宮在呂則升歌之宮乃在律陰陽之气和宮商始得合矣漢儒謂祭尙柔無商音失旋相之義也旋相之樂無射爲宮則黃鐘爲商宮君象商臣象君聲不可小臣聲不可大因半黃鐘之管爲四淸宮以是旋相之奏有四淸聲者抑臣以尊君也八音與政通樂云乎哉樂象成也夫子之聖猶金聲玉振始終條理合眾小成爲一大成故樂修於學可以通神明美教化移風俗古大司樂掌成均之法以治建國之學政樂徳樂語樂舞皆教之事今之日知州與教授興學而修樂知古之教也夫豈曰用於祭祀哉天臺周仁榮記

局田記

楊載

嘉定州贍學田五十五頃六十畝有奇歲收米二千二百餘石籍於有司官若吏不能有所齮齧乘好歲荒旱之餘擅減舊額農夫分受其利剙爲他名曰減例米比官吏之所受不啻過焉由是倉廩空虛用度不足𨿽禮文之士猶趨就茍簡學者罕至弦誦之聲不聞棟宇坍頹墻屛荒翳有窮鄕衰陋之風延祐六年興和路周侯思明來視州事進謁廟廷延覽徘徊喟然太息守土於玆以承流宣化爲職學校不修無以奉行詔書懼獲罪戾欲謀修飭顧材無所出未得其方會教授缺官請前學教諭三山林君疇權主學事議從耆儒之言請於周侯欲復求舊額而歷時旣久頑民必以死爭未易悉勝之也盍先收他名米一歲三百石有奇再歲如之三歲收九百五十七石屬富人出貸而取其息百五十石林君復議從耆儒之言請於周侯合三歲之積僅得千餘石以之營繕復有所不足吾防不得行矣用所糶米別買膏腴田三頃八十七畝得米三百四石所收他名米三百石嵗計六百石有奇置局修造不以給他費自是而後財用可使有餘𨿽撤宮室而新之無不可者先是至元六年林君之父前太學進士諱懋捨田二頃二畝嵗收米九十石有奇給凡繕修之費其後廢弛至是其米悉倂入學中學校旣壊則秀異之士無所於歸聖人之道何所辧明庶民之徳何以觀望而興起之哉周侯舉應詔條不廢職守爲政如此可謂之忠林君能成父之遺志可謂之孝兼忠與孝有所建立業垂不朽宜矣學者承借如斯以彊立志以敏趨學積累細防以至眾盛名實並著自家行之而達於朝廷四方由庶士而至於公卿道徳純備光明顯融聖化宣通流衍無際則可謂無負也已建學於斯不無望於爾也周侯爲守五年有惠政於民著績偉然可附於古之循良非有待於講學之功能使爾邪林君用衣冠儒先累世富盛躬行節儉又篤於爲義由興學一事觀之其他可知也已教授金華劉君徳載調胹補綴享有成功欲志不忘用彰遺美過徴鄙辭鑱諸堅石一再有請於是乎書翰林編修楊載記

興學記

薛元徳

爲一鄕善士使後觀感而興於行思之愈久而不能忘者非其徳之所施者博利澤之所及者深不能也豈惟發一善言行一善行歸美於鄕之一時而能若是哉嘉定自宋始創學宮舊有田租嵗入養士不繼邑士東祁王先生子昭懼鄕校廢弛無以作育善類遂將已田二十七頃六十七畝有奇嵗收租米一千一百一十餘石擬創義塾以教鄕裏子弟志未遂而病作臨終乃囑其弟子潤以是田歸於學時至元二十五年也由是學廩充主講席者嵗不乏人迨今成材者眾鄕人感思先生之徳而不能忘也至正丁亥嵗予叨教於玆一日郡士請而言曰吾鄕先輩東祁王先生爲一鄕善士以田歸於學迨今六十餘載未能勒石以紀其績吾黨之士與鄕裏子弟今日獲飽食而知教朝夕遊歌於斯者誰之賜歟願求作文紀其績以勸將來予重眾請之篤於義而勉爲記曰古先聖王設庠序學校之教自鄕而行於國自國而達於天下其要本於明人倫厚風俗復乎民生本然之善性故也歷代相承治教𨿽有興替之殊而人心天理未嘗冺也先生篤意鄕校捐己田以養育羣材倡義於前而後人繼之者眾迨今思之而不能忘復請勒石以紀其績信乎天理人心之不可冺也若此而古先聖王之教其興感於人心者爲何如也視世之有務聚斂而致富者不事詩書惟知奉己以私於子孫鮮克保有厥終者良可哀也孟子曰一鄕之善士斯友一鄕之善士從今以後聞先生之風而興起者世必有其人則鄕校日興善士日盛未易量也先生名子昭東祁其號也尙志不羣篤學好義鄕稱善士省府聞知嘗辟爲吳郡學道祠官興舉有聲子二人長應龍字剛伯次應鶚字習伯一時俱以文學升上庠鄕人榮之世族昔盛於宋今能紹其傳而光於後者曾孫晉進道其字也至正九年七月教授永嘉薛元徳記

嘉定州重建明倫堂記

牟巘

夫教養必有學學必有講堂堂之扁曰明倫蓋取諸孟氏語練川本姑蘇屬邑陞而爲州亦旣有年而學宮尙仍其舊堂宇湫隘棟梁欹傾觀者陋焉戊申仲夏宛陵貢君松以六館士職教是學卽議攺作而力不逮心明年春會古汴王侯澤來守是邦始至謁學喟然嘆曰吾爲長於斯實領學事而講堂因陋就簡若是不增大其規制何以逭吾責何以振一州之文教其亟圖之勿以費爲憚又明年秋貢君以羨余之積鳩工度材撤而新之時林齊賢沈鈞以値學董其事始於是秋八月迄於是冬之十月計費粟爲石五十鈔爲錠一千有奇王侯又捐鈔四十錠以助不給乃克告成跂翼翚飛視昔有加來遊來歌莫不咨其偉駭其速烏乎斯堂之建豈直爲美觀而已正所以明人倫也夫五者之倫非人所自爲乃天所敍也自天子至於庶人無一人外此人倫自一家至於天下無一事非此人倫人極之立立此而已人紀之修修此而已仁義禮智之實由是而著禮樂刑政之具由是而修學校庠序之教由是而設易詩書春秋之書由是而作登斯堂者盍亦因名思義是修是明歸於而家父詔其子兄詔其弟亦惟以是庶幾千里之民薫爲善良其於風化所闗豈細事哉夫事之廢舉固自有時是堂也微王侯崇儒則不能決計微貢君潔已則不能勇爲微沈林二士竭力則不能贊成貢君與予善書來請紀成事予耄矣末由一登斯堂然所喜駭而樂道者使州郡學必來取法云

嘉定州重建廟學記

智玉成

美天下之風化不可一日而無教也隆古盛時上自王宮國都下及閭巷莫不有學所以淑人心一民俗俾遷善向化胥出於教之本原哉嘉定爲吳壯邑皇朝元貞初禩例陞中州而學循舊制未克宏拓泰定丁卯冬濟寧趙侯通泰來守是邦首謁宮墻嘆其卑陋然未暇攺爲天歷戊辰僉憲濟南韓公鏞按臨謁廟顧瞻徘徊謂趙侯曰廟與學母相褻當析而二之爾所職也越明年侯請於府得允乃相地之宜卜河西杏壇舊址距學幾廿步令民負土實河易黌於上講肄有堂師生有捨門廡庖湢悉具至順庚午春始構材鳩工大新孔子廟視廩帑不給於供因勸鄕之文獻巨家以佐其費先是坦齋林先生疇梅巖瞿先生懋爲時名儒畱志鄕校疇設教時增田七十八畝懋明經然誨人銖累束脩餘資囑子元輔俟爲營學計是時林先生子曰仁曰義曰禮曰智曰信聞侯命願助錢六千五百緡元輔助錢一千三百緡捨田五十餘畝收米二十石有司嘉之附其先君子於祠從眾請也是年秋七月新殿落成崇基美材蒼瑉蚩獸照耀層漢爲吳庠最洎兩廡百六十楹廣廿一丈深一丈有奇工未畢而趙侯代覃懷勒公下車聴政之暇偕州長佐貳詣學以廟貌弗稱庶事簡略思所以克廣前績會省檄教授楊大倫校日書公卽命元輔攝教官董厥事瞿君務繼先志因儲贏撙浮補遺完美肖先聖四配十哲像其中繪從祀百有五人於兩廡植柏六十本於庭煥然而丹雘隆然而甃砌閎敞壯麗視昔倍而有加廟旣成釋菜且有日余諗諸生曰三代教民禮義興於學孝弟行於家故治隆於上俗美於下後世道缺學廢不足以勸然人心詩書固未冺也嘉定地瀕海徼習俗未淳將觀感於斯薫而善良自今日始豈特爲是邦觀美哉是役也非林瞿好古則不能以佐費非侯牧勇於事則不能以勸功非僚寀協恭則不能迄底於成達嚕噶齊名貝降知州名棟阿皆寛厚賢明所治興學宜有循良稱故次嵗月以記

嘉定縣重建儒學記

陳鑑

爲治莫先於教非教則不知天地所以爲生之理人之所以爲人之道將淪於禽獸矣人爲禽獸也奚以生爲先王重民五教而不敢後也三代以來無弗學之人無無學之地所以皆可封之俗無媮之民降而叔世利波一興義源旣塞沈酣於嗜欲之塲顚躓於譎詐之域而不自知其入於異類也可勝嘆哉故世之善爲政者必先於學學立而後禮義興禮義興而後民風厚民風旣厚求其世之不治不可得矣迂儒俗吏率謂非首務而漫視之是豈先王建學導民之本心哉我國朝法古爲治上自國都下及邊鄙莫不有學故百年於玆禮義興行風恬俗熈號稱極治良有以也吾蘇嘉定之學自有宋置縣之始卽有之在縣治之巽維有廟有堂有廊有廡左瞰通津右俯周道前臨釋氏之居慮其俗之混雅也築土山以爲障焉髙伉明爽規制壯麗來遊來歌者安焉由宋迄今人才彚徵民气朴雅大異往時者正以地之有學學之有教然也歷嵗滋久獘而葺葺而獘者屢矣補苴罅漏𨿽有其人撤舊而新則難其任不有知所先務者力行先王之道不能振頹而起獘也天順攺元丁丑之嵗吉水龍君晉由名進士才禦史以廷議忤特出知縣事甫下車謁廟之頃卽銳志興建稍徯時和乃集尙義之士於學宮醵金以圖恢拓之計眾欣然曰義事也義而弗爲無勇也𨿽防賢令之勸猶彊爲之況勸之亟也乃協謀捐槖得金若干於是乎飭材鳩工作大成殿靈星門兩廡曁學倉亦新之若夫明倫堂尙完未敝則葺之而已土山則視舊而加崇焉文昌有像先祠於東廡從祀諸賢上揆禮則乖乃攺作於學之東南少偏庶幾乎神妥厥靈禮無枉制師儒有廨隘於路隅且迫於儀門行者病焉乃市隙地於學之北而維新之於是乎私有安居而公無隘道以至於垣則加崇衢則加辟凡麗乎學者皆然經始於天順庚辰十月朔日落成於明年辛巳之十一月朢日予友駕部副郎範君誠夫邑人也走告於予曰廟學一新士林增气然不靡財於公不殫力於民義聲之倡成此偉圖知天下之事不難而難於知所先天下之事不難而難於無所據知所先則天下可不勞而治無所據則事隱然以辦人徒知嘉定之民見治於龍君之速而不知由乎禮義之興行人徒見廟學之興無庸於斯民之力而不知由乎義聲之倡率然茍無其方則耰鋤徳色見於父子之間況令之與民哉民弗之從則無以遂恢拓之計學弗之建則何以致禮義之興哉欲求善治皆妄而已然則龍君何以得此於人哉亦曰徳孚於人民信之之謂也君之徳民如此而已而凡教於玆謀習於玆者一以龍君之心爲心足於己無待於人則處可以善鄕俗出可以善天下一邑云乎哉龍君今以勞績進守徽郡吾知他日持是以善天下亦卽此而在矣吾黨之士其可不相與勉其在已者哉誠夫曰善請書以記之

宣聖燕居亭記

張洪

嘉定儒學舊有燕居亭元末傾圮國朝興復學校治隆俗美邑中士民嗣昌範氏遊於學宮俯仰顧瞻慨然有修復之志白於邑令校官許之嗣昌不資民財不借眾力市材僦工築舊址而增拓之甃磚累石旣廣且平𨿽名完舊實則創始作亭翼然爲寢之儀廣深三丈髙六尋重檐出陛翚飛矢直櫺牖虛明墻墉言言牖間南向設崇髙之位肖宣聖燕居像其中髹漆之幾刻鏤之器陳列有踐莫不靜嘉穆穆淸廟肅肅令儀瞻仰敬恭升降齊遫千古聖靈洋洋如在始事於宣徳三年營室昏中之月竣事於五年靈雨旣零之時煥乎煌乎有加於舊觀其館賓範騰搏霄喟然曰春秋之法常事不書異則書之美惡自見嗣昌爲邑之士民而能崇重儒術興起學徒非異之美者乎彼佛寺之居有能爲興起廢墜者寺僧且銘刻事功傳示後世吾儒顧弗若耶來徴予言記之予謂廟制有寢所以安神妥靈今學廟無寢燕居之亭其寢之遺制乎且佛氏必有像設以誘其徒吾儒豈爲是哉其或肖像者所以狀聖人溫良恭儉讓之徳使人敬慕興起今爲燕居像亦以著聖人申申夭天之容申申者其容舒舉一身而言有心廣體胖之意夭夭者其色愉舉顏貌而言有自然雍和之气俾躁者仰之而自抑怠者觀之而自勉士子旣嘗鑽仰於經傳之間又得觀感於肖像之側嗣昌之心不旣深且厚乎予故不辭其耄勉記其槪以俟後之君子發揮其事云爾常熟張洪記

嘉定縣儒學科第題名記

徐有貞

科第有題名之典昉於唐而盛於宋然唐進士之題鴈塔惟紀其始第遊宴之榮而已至宋乃題之學宮蓋有責成激勵之意所以爲盛也我朝因之於凡歷科登第之士天子旣題之名於辟雍部使者守令復題其名於泮宮視宋又加盛焉蘇南畿大郡而嘉定蘇之大邑也其儒學之建自宋理宗朝迄今三百餘年矣中更燬陊而復興修在乎部使者守令代有其人乃者臨海陳選以監察禦史提督學校於南畿時巴渝賈爽亦以前禦史來領郡計並奉璽書行事而成都洪冕實爲邑正三人者皆名進士也其道同其心同以能相率相承而主張焉而綱維焉而作興焉於是學宮爲一新而政爲之具舉焉學中故有宋進士題名之碑而今則缺侍禦乃與守令圖之爰考國初開科以來自洪武庚戌至成化己醜得進士若干列其氏名而勒之於石餘左以俟後之登第者繼題焉使來請記維夫經術所以經濟天下之具也士必用乎經術而後經濟乎天下譬則梓人之必用乎規矩而後可以經營乎宮室也宮室完而功歸乎梓人天下治功歸乎士功之所在名之所在也夫梓人以藝事名猶有得題者士以經術名可無題哉然彼之題在成功之後此之題在成名之初故必有所責成激勵焉責成乎己第之士激勵乎未第之士前乎玆者往矣後乎玆者可無勉哉已第而勉於進修則必成乎其功未第而勉於進修則必成乎其名詩不云乎濟濟多士克廣徳心有貞𨿽不敏也亦嘗忝乎科第敢以是諗於同志者武功伯徐有貞記

嘉定縣學在縣治南宋嘉定十二年知縣髙演孫建堂曰化成紹定二年王選修攺明倫堂淳祐九年林應炎塑聖像作直捨咸淳初史俊卿修飾殿宇元至元間邑民王子昭入田租若干元貞二年陞爲州學大徳三年教授楊巽繪從祀像天歷二年知州趙通泰重建大成殿移堂於殿南至正十二年郭良弼建燕居殿十六年堂燬國朝洪武二年攺縣學六年知縣文殊努修宣徳元年知縣祖述重建燕居殿天順四年龍晉重建殿及門廡築土山學南成化治間知縣洪冕白思明吳哲相繼修今學制左廟右學

新建鎭海太倉衛學記

張益

正統攺元之初朝廷用兵部侍郎毘陵徐公晞言凡天下衛所之附於郡縣者其武弁子弟皆令就教於郡縣之學若其地居邊裔與郡縣相逺者俾得建學以教如郡縣之制命旣下四方才武之士莫不懽恱鼓舞遣子入學維時鎭海太倉二衛同蒞一城在姑蘇之境去郡百餘里東西去嘉定昆山二邑又各一捨許乃上禮部請以二衛倂建一學禮部以聞詔許之二衛官僚議欲建創防其費億萬計而莫知其所措者乃合辭白其事於巡撫侍郎廬陵周公忱公曰建學教人是吾職也然必使其費不糜於官不厲於民然後爲美先是二衛兵士有僦民田以耕者其常嵗之租當輸逺倉而道裏舟車之費率與租額相等公乃集眾而諭之曰吾將易而逺輸近倉使各省其舟車之費以爲是學之資可乎眾咸曰善於是命所司收其租費得米以石計凡三千有奇公喜曰是足以有爲矣乃度城之東南隅得舊官第爲地若千畝用加構築命太倉衛鎭撫張贇鎭海衛百戶王端昆山縣士民姜塤董其事復命主簿何寅總督之工出雇募力各自效財以估易所致皆良經始於正統戊午之秋落成於己未春正月其明倫堂則因官第之舊而加葺之乃若大成殿防門兩廡孝敬忠義二齋肖像之屬庫庾庖湢之所皆從創制及其成也二衛子弟俊秀之來遊者恆百餘人師有教授訓導而訓導羅英祖實首至焉贇等以爲玆學之創建皆周公主張以成之恐嵗月寖久後之人或莫知之遂相與謀而徴予之記於乎學校之設肇自古昔文武一道豈異習乎洪惟聖明在上廣開庠序務欲四海九州無一人不遊於詩書禮樂之場以惇篤孝弟忠信之行而致夫雍熈泰和之治也二衛俊秀𨿽出於操戈擐鎧之族今也得依夫子之門墻挾防以遊接席相講皆得以明夫修已治人之方而不昧乎尊君親上之義他日舉而用之文事武備無不得其宜矣是蓋聖天子教養之盛心而可不知所自哉𨿽然斯學之建朝廷之恩厚矣向非周公能欽承而致所區畫之良其學之成有若是之易乎周公之區畫固良矣茍非贇等能盡其力於下則學𨿽建其於殿堂齋捨百物所需有若是之壯美而畢備乎究其所存皆在於深體朝廷建學育才之盛意而克盡其心也予故特爲之書使後之來者有所考焉

鎭海太倉衛建學之碑

沈魯

宣宗皇帝臨禦之七年詔天下增建學校廣育賢才將以光隆皇祚益昌文明之化是時鎭海太倉二武衛城守要害以控制江海生齒繁而俗狃於悍其子弟願學𨿽眾而不能自拔也有戎伍者査用純以故宋文廟尙在乃奏得請於是有司復命委鎭海衛指揮武政太倉衛千戶沈暹覈之適巡撫侍郎周公忱視故址湫隘不可爲遂徙舊廟於元之海道萬戶府辟地方廣前後臨渠渠淤復奏濬之以利舟楫而中創爲學宮歷十科士由之登淸要著聲績魁多士於南宮者咸有其人庠之士徐龍金瑢楊星等曰用純有創始之謀蓋追紀其實以勸士之崇右文教者則爲伐石徴文將勒之防門之下予乃言曰昔魯侯以泮宮發頌齊宣以稷下垂聲夫何王景略之雄傑輔世而陽平乃以擅興見劾向非髙子伯之忠言則猛不聞其過而勸懲之典遂缺彼偏據自雄附登記載之國固非所以擬倫而重光奕葉之世弦誦之聲相聞於八表而瀕海之民寜不被聲教耶予爲表而出之

太倉鎭海衛學題名記

李亨

天順攺元總督揚州等處都督僉事翁公紹宗駐節謁文廟見科第人物題於堂壁曰賢俊登庸國家盛事置之何略當宗太學勒石以耀久逺遂屬鎭海衛指揮武政董其事浹旬而告成乃命書其名以志之夫衛學之設往古所未有也肇自正統之初凡軍衛於郡縣相逺者則建學立師以教武弁之適庶與營之俊秀以資任用迄今二十三年嵗大比賓興賢能歷科不乏衛學非古所建而古教大行教之所行道之所在也時維甲戌朝廷用臣亨所言許民宻邇於衛者偕得就棫朴之美是以由科第而涉廟廊者彬彬輩出向非建學以教之則安知文武一道並行而不岐乎𨿽然昔由科目以享榮名者固尙矣必如陸宣公所云上不負天子下不負所學之言庶不負題名之意

太倉鎭海二衛學正統間巡撫周公忱始建至治十年設州乃攺州學

太倉州儒學記

祝允明

初兵部尙書徐公晞言天下武衛無有司可附者得輒立學校便詔從之正統戊午太倉衛士查用純以衛與鎭海之士共守一城請如制合建一學報可巡撫周文防公忱董其成張內翰益沈處士魯記其事治十年丁已昉造州緒正百度學制隨以更初守防陽李侯端爲之補缺飾獘又添辟仁惠齋事事維力他日學正甘君澤等請於侯委允明記之惟天下之治在君臣相遇其治之道一而古今用殊古之用人者二曰士曰民今之用人者二曰文曰武古之爲學者由明徳知類由弦誦由諭教以及師旅獄訟之講習咸是出凡民之秀者業於是爲士逮入官則文武具矣隨用以成勣其民則官者教而用之故於時文武不角立甲冑無専官由學校一地盡之矣後世裂而兩之茍可任五兵不必讀書爲從政然其後也勢終不可若是以班故復爲之齊量挈束文可縱武武不得以獵文如官之分典也六而兵刑各典一刑者小兵兵者大刑是皆武道才萬幾一耳至鎭巡藩牧凡百有位孰不可執干戈以衛社稷若是者咸來自學校是竟不違先王之所以教也夫惟是所以教之地若術弗可異而文弗可以弗右聖人鏡機而操樞乃他術合於一右文焉勣庸以牧始時無學士就邑校以興洎學設乃彌盛於是文學政業詰戎祥刑麗六官防萬幾後先煒然有功稱其地與術較然著巳今更一甲子而學還文制聖人右文意愈至則士也將奮興鋪張鴻勲以稱聖人意也應復奚若詩曰周𨿽舊邦其命維新其斯之謂歟小子幸列下士仰沐皇澤敢不是贊凡宮類規度前纂有掲及陸大參容嘗疑所傳禮殿爲宋故與學宮爲萬戶官第者當失實州誌述其說矣維更制之間所以仍舊貫作新民承聖人意以通吾朝君臣間所相遇之機者厥功在當道昔季路將以民社廢學而夫子惡之玆又何敢弗著綱維者都禦史朱公瑄彭公禮監察禦史方公志王公鼎劉公昺王公約袁公經郡太守曹公鳳及李侯端也參佐其務者州同知周君明丁君隆判官陳君璽龔君詔黃君譲而典教席者甘君及訓導林君垍鄒君紈李君相周君干云

太倉州重修文廟記

姜龍

皇帝禦極執三重以躋至治維九載庚寅詔以夫子祀典𨿽有歷代褒崇其像設儀章罔協於訓宜行稱號曰至聖先師孔子若曰與天地絜大日月比崇堯舜譲功者惟孔子則然萬世宗師以建人極自有常尊莫之與京非衮冕圭軒縣佾舞所能加重者也制下於時太倉州增修廟學適成太倉古婁地爲吳附庸闔閭起南武城以備越蓋邊境也自秦爲縣未有昆山之名名之自梁始後或治馬鞍山陽升爲州世有學宮以祀先聖先師元延祐間移治太倉始剙廟學旣復徙而西學隨之國初建兵衛二以控東夷武備旣張文教不無少弛垂百年間積靡漸涵日閒輿衛𨿽有良子弟無由自振以彊問學勢使然也正統庚申尙書徐公晞上議天下衛所宜立學略仿郡縣制朝廷從之先是耆儒沈孟溫者通五經卽東門塘之郤地爲私塾以授徒綿蕞以祀先聖遂因之建學立官扳閭右之秀以充弟子員不數年文教大起或以其學淑鄕閭或以其文魁天下或風節動朝寧或廉孝名四海而拔茅彚徵者相望先後蔚爲東南名邦學校之功安可誣也治丁已都禦史朱公瑄再議以太倉重鎭非州無以平兵農詔可於是裂昆山之東鄙傅以常熟嘉定地之近者別爲治是爲太倉州更命學官而廟學仍舊初守李侯端嘗一新之嗣後或飾或拓規制略備惟廟宇經始逼隘春秋釋奠屍祝之餘步或弗舒今守陳侯璜有事於學顧而陋之乃渙釣束之羨乃裒材木乃運陶埴梓圬畚鍤受直於官不以煩民輔以兩楹翚以前榮深廣視舊不啻倍之翼翼耽耽旣麗且嚴明年辛卯落成祀事孔防籩豆式序禮成罔愆而士庶攺觀耆老惟恐子弟弗預於斯其幼亦惟患父兄之弗我教也方來砥節挾能益挺益勵出贊治化者端不肇玆乎又鼎建啟聖祠尊經閣爲泮池爲射圃以次就緒舉其所重餘無可詳焉耳侯以司馬員外郎出守三年政成民安其惠他尙未遑學校是亟夫惠而不知爲政古人病之如侯者其知爲政也哉州博吳君大本率其徒之長且賢者陸賜王梁詣龍曰願有記以無忘侯之功龍故諸生也不敢以不文辭敬推聖天子崇儒重道之至意及吾婁有學之顚末如此是役也州貳姜君直楊君盛幕蕭君才用咸相厥成吳君曁其寀謝君詔張君東實親蒞之以上下其功焉惇事者士民錢模也凡得牽連以書於是乎記

尊經閣記

周廣

嘉靖天子龍飛安陸修道立教以化成天下乃歲庚寅冬詔學校毀孔子塑像去王號減佾數以易木主觀聴一新祀典聿正先是我牧伯陳君佩之畱心首務則就辟廟宇疏泮池以仰契徳意又登州之士於堂告之曰大哉聖人之道乎秩秩乎洵帝者之制乎道載之經經以定制州學仍衛舊貫故無閣維閣載建玆將無待與爾諸士當知所尊矣尊經斯爲尊孔子尊斯道以自尊道原於天具於吾人由孔子而上堯舜禹湯文武周公之治政教流行宰物經世由孔子而下七十子喪而微言絕大義乖六經之道棄如瓦礫而漢而唐而宋得周程張朱相與講求其義不啻如日中天江河沛地也以迄於今爾諸士當知所從事夫六經之道同歸而散見則異易曰時書曰中詩曰正春秋曰權禮曰敬樂曰和皆統於心此固孔子修明以紹往開來者患未有能眞知而力行之以自尊耳今之士其髙亢者隨於虛寂次則溺於功利詞章其能約於中正和敬以趨於時而達之權者實寡也蓋經也者常也萬世不易之常道也道率於性性命於天知性知天六經其筌蹄乎道之斯行玆將有待與矧天子躬行於上予承流宣化爾諸士其罔或弗恭以悖戾斯教諸士退相與語夫鄕之彥毛彥深彥深謂廣曰乃歳辛卯春閣成是盛舉也烏庸以弗記廣聞而然之亡何復走書南郡曰石己伐烏庸以弗書廣因以牧伯所以告諸士之言以告後之學者

大場鎭重修義塾記

王直

大場鎭在嘉定縣東南六十里元有義塾邑士沈文輝所建中爲殿以先聖四配十哲侍焉其諸賢象則圖於廡之壁有堂有室以爲師弟講肄之所其制一仿縣庠而差小割田千畝收其租以供其祭祀飲膳之費謂之義塾蓋當時所賜名而趙文敏公題其牓楊文安公爲文勒之碑入國朝來田歸於有司師生無所仰給講肄遂廢迄今七十餘年殿堂門廡日入於壊防朝命下興社學民居有逺於郡縣學子弟無所受業者俾學於其中而大場鎭當有所建置於是裏之士人沈軒以故義塾白於縣丞張鑑欲修葺之以教裏中子弟而力有不逮時工部侍郎廬陵周公巡撫諸郡毅然以興學教人爲務鑑乃爲書請於公公爲屬之邑令扆昭及丞兪觀等俾協力治之昭嘗爲監察禦史亦篤意教事經管規畫市材命工以正統八年八月興工越月而落成壯麗宏偉煥然一新裏中子弟得受教於此而頌周公之徳與賢令丞之功不置鑑復與眾謀曰是役也不可無記以示久逺乃因長洲縣學教諭蕭彥淸求予爲記古者二十五家爲裏裏必有門門之左右爲塾裏之仕而歸者大夫爲父師士爲少師主其教嵗功方興凡子弟皆出學勤農事嵗事旣畢則皆入學俾父師少師旦暮坐塾中教之以孝弟忠信恭敬遜讓年十五入小學見小節踐小義焉十八入大學見大節踐大義焉其秀異者則以次而進用之今家於是鎭者累百計非止於二十五爲弟子者眾矣且其人多秀而喜文皆不以農爲業頗得專志以讀書則學乎此者其成功當易於古人然予聞之師者教之本也塾旣新矣將欲成賢才美風俗以稱修塾之意於師可不愼哉今縱不得志士之老者亦必求夫徳成行修之士爲之師使凡學者自灑掃應對進退之節禮樂射禦書數之文以至修身齊家治國平天下之道皆深究而力行積中而發外蔚乎其有文卓乎其有力始而爲閭裏之榮終而爲邦家之光則於斯塾可無負矣初沈文輝之爲此凡教養之資皆其所自出此義舉也故名曰義塾今猶爲此名者周公以爲興學以教人與人之勉於學皆理之所宜爲不可緩也故云然然則師弟子者其可佚居慢遊而已哉

太倉州儒學職官題名記

胡相

國家設天下學校而聨之以師儒之官凡府五人州四人縣三人衛二人於乎多矣非濫也蓋風俗之美惡系人材之得失人材之得失系教化之盛衰是故我天子躬行教化於上又専命臺臣提督之又分命天下諸司贊理庶政必以教化爲首務而天下師儒之官仰承休風亦與有是責焉故多設以廣教也且儒官之選首用防試中一榜者充之而歳貢來廷者天子必親覆試之見可焉然後用之愼厥選也選己又命天下諸司視學必加禮焉重厥責也是儒官者不爲位卑而道尊祿廉而責重者乎受玆責者蓋亦知所以自立矣先太倉以衛建學治丁已始立州因而攺州學焉額設學正一人訓導三人自建學至今凡若干人今題其名於石予曰名紀於石非徒以不朽爲可喜也夫亦可懼也何也諸生後或指其石而曰某也賢吾徳之某也否吾弗徳焉一言而褒貶以形不爲可懼也乎固可懼也夫亦可喜也何也僚友後或指其石而曰某也賢吾仰之某也否吾戒之一覽而師資以寓不爲可喜也乎知可懼可喜而後可論自立之道矣蓋官在師儒職先教化鑑古範今惟義惟道不可以肆而怠者也矧名由石著行由名辧者乎知此義然後可以適道可與適道然後可以與立然後可以立乎諸生之上而期其有眞材之出然後可以仰承諸司休風以少禆我天子教化無疆之意也是爲記

太倉州學治十年始立州知州李端因舊衛學增建兩廡嘉靖九年知州陳璜建尊經閣今學制左廟右學

崇明州遷建儒學記

張士堅

崇明踞海爲州民社屋宇簡朴隘陋俗勤生而嗇力時號易治惟學宮未稱屢有攺作弗良於圖並海砂磧傾圮成巨浸州與市益徙以北官民居室庫廩有條有紀徳化沾漑日加殷庶焉達嚕噶齊唐古特氏巴哩顏公知州程公世昌率耆儒徐元鼎朱禎等謀曰孔子之道覆載萬世無古今遐邇所在有學我國家尊事之典視往代特甚窮鄕下邑猶有一畝之宮以備弦誦今州北遷奠厥攸居獨廟學未有卜固吾守之不任亦二三子所當用心也元鼎卽捐地十畝亢爽者爲基二侯割已俸資選木石材匠剔蠧拉朽益新采堅學正任克明與朱禎等實相經營之工始於至正十二年秋八月至冬十二月告成殿宇門廡雅合法度齋堂庖湢聿佐舊規籩豆圖像丹堊髹漆弗侈而章釋菜落之神人懽慶里人楊文驥來謁記故不可辭夫學校之設非若布帛錢谷尢切於民生日用自天子至於庶人孰有不學而知不教而成者耶綱常之本風化之基漸摩淪浹非日講於學民何從知之乃者四方多壘煙塵所襲潰裂奔竄乞爲俘馘之不暇其在承平時有司視學事爲迂緩漫不加勵竭力致身之學素晦弗究故也二侯深惟體治之要愛州之人垂教於無窮長育材器以忠孝立節豈特鄕閭之賴爲邦家之榮是所謂知所務矣乃作詩曰東海之墟生聚日繁沙鹵流移不遑永安比遷旣寧民社攸塈維玆廟學風教所系二侯倡之和者躍然神奠廣居瞻企肅防敍秩有常講肄有堂良士之願賢侯之光振振二侯教養孔宜勒詩於石後人則之賜進士及第承務郎翰林修撰同知制誥兼修國史院編修官張士堅撰

崇明縣廟學記

徐有貞

成化紀元之六年崇明縣新修廟學成乃秋八月上丁旣釋奠於先師其教諭武平胡泰司訓余姚李居義宜陽王巗率諸生陸孟剛等具是始末來曰惟玆廟學之新實今知縣事廣信汪君士達之績也願有記今天下惟崇明新建邦其始本海湧之沙也沙積而土乂焉土又而民聚焉民聚而官興焉然在唐爲遊徼之鎭在宋爲鹽之場時猶未入職方也乃自元及我朝始爲州揚於江外今爲縣蘇於畿內眎江外縣爲重矧殿國艮維鍵制海道其重視諸赤縣又加焉故𨿽一邑而常宿重兵守之地旣重則官守亦從而重然以沙塗之壤中海而居風濤之所齧蝕蛟龍之所齚齶靡有定時故自入職方以來僅二百年而城治之徙者三矣城治徙則學宮亦從而徙焉蓋地之勢北髙而南下故徙而益北至是垂六十年而民無昏墊之虞城守則可謂固矣而學宮則或成焉或毀焉成而毀也則易毀而成也則難城治任在守令得自爲也學校任在教官而教官不得自爲爲之亦在守令爾然自洪武以來爲令於斯者歷數十政矣而其於城治於學校爲之而能成之者惟前令永平王允威及士達耳蓋二君皆名進士也允威以才猷治行累遷郡守方伯至都憲自其去崇明後又更數政政龎事隳迨玆由士達振之士達才猷治行與允威槪同而勞績加多其爲之成之不惟廟學而廟學尢其用心之至者也若大成殿若明倫堂曁西齋則因其故而葺焉者若防門若靈星門曁學宮之門若兩廡則拓其故而造焉者若廟之神廚及牲牢之所若泮池及池上之橋則皆故所無而今鼎建焉者若諸生之號捨僅數楹今則益而廣焉至二十餘楹學宮之墻故卑且隤幾無完堵今則擴而崇焉爲周垣至八十餘丈廟堦之前隘且弗嚴今則辟而爲之衢道中衢立科第題名之榜而以禮門義路別左右焉規模斯壯气象斯新士之遊居者爲之興其志趣往來者爲之聳動乎觀瞻斯以盛矣及其治事之餘時造學中相與課程諸生又延禮鄕賢翼而迪之凡可以防勤勵惰者罔弗盡其方此吾徒所以願記其績者也至若崇明之地故土壘也今則甓而堅矣社稷諸祀故荒壝也今則坦而肅焉縣治故無譙門則作之門海航無艦則作之艦涉川無梁則作之梁自郡使者之署及屬官之廨無弗飾焉此又通邑之人所以願記其績者也予聞而嘉之夫邦新造則難乎治兵民雜處則難乎化於此而能治能化其餘其無難爾矣昔範忠宣公之知襄邑也自公守學校至倉廩一新焉擇賢以教而時躬勸學者宋史美之至今有耀也士達其聞忠宣之風而興起者歟使繼今日往日加懋而弗己則其功名事業豈惟儷美允威乎將匹休忠宣矣此予言所以爲士達發也若夫講道之功成材之效則在諸爲師生者懋焉於是乎記成化庚寅秋九月十有六日光祿大夫柱國武功伯兵部尙書華蓋殿大學士東海徐有貞記

崇明州學先賢祠堂記

楊維楨

崇明州通守張侯翩遣邑士秦約來致其言曰世教莫大於道統自周程張朱先後輩出而衍其傳然得二程之傳者山公也得山之傳而啟朱子之學者羅李二公也聞濂洛之學而貽南軒之傳者胡文定公也得朱子之傳而表章其學者西山蔡公勉齋黃公九峯蔡公也廓朱子之學而見於事業者眞文忠公也八先生之眞履實踐皆足以紹往聖開來學其植立世教之功大矣濂洛諸儒已得從祀廟學而八先生者曽未與焉謂有司之缺典非歟於是白於上府上府允之又以邑之先儁時齋李君孝友秦君配八先生之享今年秋丁肇行釋奠祠𨿽有堂而嵗月未紀敢請子筆之石予惟唐虞夏商周孔之聖顏曽思孟之賢以至濂洛諸儒下及八先生者其道相繼其學術相仍而徳業相肖上下三千餘年之一大源委實天運之所系世道之所闗也國家廟祀之或缺者京學有所未講而侯能於海陬之學講及之一時鴻生碩儒其負媿也多矣矧又能尊奨邑之鄕先生如李如秦者乎吾聞李君操履純確其施之於家庭閭裏之間允爲可法秦君與其先月山公皆出於蛟峯方先生之學方先生出於朱子父子淵源統緒傳之先覺淑諸後人者焯焯未冺也侯之尊奨爲不誣也於乎大道之行天下爲公初無古今之異貴賤之等前聖後賢所以得與廟祀之典而物議不能非者亦以其道之傳者異世而同符也侯之是舉豈惟知教之本而系諸天運世道者其知所講矣孔子曰文王旣沒文不在玆乎吾於後之繼先賢者亦云侯字翼之理齋其自號淸河大族爲政専尙風化其學一宗濂洛云至正庚子冬十一月乙已李黻牓第二甲進士奉訓大夫江南等處儒學提舉防稽楊維楨記

崇明學在州治之崇文坊宋嘉熈間奉使趙崇侯建書堂元升爲州學泰定間建殿堂齋廡未幾壊於潮至正間乃遷今地國朝洪武二年攺爲縣學宣徳中邑人給事中彭仲玉爲置祭器成化二十年邑民傅謹捐貲建靈星門以石今制左廟右學

蘇州府社學記

徐有貞

言吏治於三代之下而能以教道爲先務固君子之所爲也然知此者鮮矣若吾郡太守朱侯其知先務者哉初侯之至也旣行三學率儒官惇教事則又以謂古之學者必自小學而入大學防養旣正而後進之以成徳故其所至之大非後世之士所可及焉今三學之官之所施者固皆大學之教也然鄕校不立小學教弛士業失序躐等以進安望其才之古若也圖所以立之其責獨不在於爲郡守者哉乃行視郡城淸嘉坊之東有地焉負陰面陽據爽塏而臨髙明卜之食諗之地主繆賢氏賢固善士亦樂以爲學宮也遂獻之侯乃鳩工庀材審方定位中作講堂旁辟兩齋又相其左建祠以祀先師朱子而以鄕先生之應從祀者配焉繚以周垣鍵以重門廩庫庖湢無不飭具經始於正統丁卯之秋落成於戊辰之冬禮聘聞儒陳寛孟賢鄭鏐徳輝以主師席選長吳二邑防士之秀者充弟子員而教之遇三學之士有缺員者則進其良以補焉侯於臨政之暇輒至學引師儒坐講堂進諸生親課之以故民間俊秀彬彬焉興於學有古鄒魯之風於乎侯於是可與漢之文翁唐之韓愈宋之範仲淹異世而同功矣或乃以爲迂濶而不急於事非也夫事立以賢賢立以教茍不知尊君親上之理而求其仗節死義之行烏可得哉故當經綸以濟世務必明義以正士習君子之爲固異於眾矣吾故以侯爲知教道者侯名勝字仲髙金華人也以經術進由秋官主事遷郎中尋奉勅出守武昌郡徙吾蘇廉公明恕有守有爲蓋無愧古之循吏卽建學一事余可以類見云

洪武八年詔府州縣每五十家設社學一本府城市鄕村共建七百三十七所嵗久漸廢正統十二年朱守勝乃總建一所於淸嘉坊東雍熈寺橋西選長吳二縣民間俊秀子弟教之

東陽義塾記

鄧文原

嘉定吳爲州俗以居積尙贏富幸嵗丰收惟有司繇徵是急故每不暇以詩書弦誦爲事沈氏居是州之依仁鄕家乘肇自五季以儒聞今忠翊之父仕宋尉安丰之霍邱欲仿古爲家塾以訓鄕之子弟庶甿俗尙有勸也不幸賫志以歿則囑其子武略曰爾兄弟勿忘吾所欲爲者武略又卒忠翊續承其父若兄之遺意乃卜地捨兆周視亢爽爲屋三間以象先聖燕居四賢配侑修題敞庭登降嚴翼重門在其南中爲方池成梁其上堂在燕居北不庳不逾朋習頥養悉此焉堂西有塾師之舍其東爲庖西南屬於兩廡爲齋四曰志道進學觀善時習延禮訓導二人以佐塾師又設長是齋者二人分小大學以闡教事買田千餘畝在塾西畦有蔬廩有藏羣聚所須靡不畢給經始延祐乙卯十二月閱七月落成有司狀其事以聞中書表其門曰義塾又八年爲至治壬戌忠翊介其友兪觀光走書京師謁余文爲記余曰古者二十五家爲裏則有門側之堂大夫士老歸於鄕曰父師少師以教其鄕之子弟春出東作則裏胥鄰長坐左右塾以知昏昕墮勤之節讀書力田道不相悖至秦發閭左之戍而教始大壊然春秋距古未逺己有欲毀鄕校不說學者豈王化陵夷固有漸歟吳自太伯以禮譲爲國迄季孔而遺風未冺吾夫子亦以習於禮許之及聘魯觀魯樂皆能因其音節審知興廢蓋前是風雅頌吳未有聞也若楚左史倚相之於三墳五典九丘八索晉韓起之於易象魯春秋當時他國卿大夫亦多未之見後世易詩書春秋之文盈四裔而來學篤好者蓋鮮豈常人之情忽常生於所易哉吳距魯可一葦航也學於聖門者惟子遊一人又能以教施之武城而武城大治若子遊之賢信自拔於流俗者士茍志於道信其異乎今而同乎古矣今子弟之藏修遊息於斯者勿習於紛華而謂本質爲已遷勿競於聲利而謂貧賤爲可厭勿謂淫辭詖行爲可惑世而正路之不由勿謂小徳細行爲不傷己而屋漏之弗戒孟子論友自鄕而之國之天下又尙論古之人誦詩讀書而知人是則沈氏自霍邱以來建塾之意也霍邱諱躍龍武略諱雷奮忠翊名文輝與其兄武略俱以航海給餉道論功佩金符千夫長而忠翊益恬於膴仕以上成先志且將庋書結樓其後自始建塾武略之子鈞旣躬其勞復撥地以益之蔡升劉瑞張瑞亦相協厥成觀光名長孺好修士也今爲塾師云

昆山縣虞浦社學記

王鑑之

天下之事毎成於所易而敗於所難蓋是非難而敗也處者難之而後之以難膠焉天下之事蔽矣惟知者以無事應之事且理心逸而功倍是故水一也懷山防陵滔天鯀治之難逆而塞焉績用弗成身且殛禹治之易順而道之地平天成萬世永賴此大效明驗也治紀元聖天子嗣極思與天下更新始用大臣言毀天下淫祠復用諫臣言立天下社學朝廷意向異端與吾道正邪消長之判豈細故哉惟時守令愚者惑於禍福暗者昧於意向怠者憚於更張舉諉之曰難可革者因可張者弛方命圮事余竊病焉昆山尹楊君名甫始得防輒曰此明天子大意向所在斥異端崇正道撥亂反正之幾有造化存焉者吾能奉詔遂徧籍治內無額寺觀庵院得一百有十以朝廷意諭士民毀諸佛像散遣緇黃之流各歸其宗不易植不攺垣因其宇而變其制中貌夫子像旁建社學選幼民之俊秀立行藝師而教之朝夕謹肄其中不旬月間弦誦之聲四達士類驩然以爲成周之化復見於今日而君處若無事然未聞以難告也今年夏君懼繼者弗處必有惑亂變遷獘介予同年秋官員外郎管君儒珍來請記以垂永久且示戒焉仁人君子用心故如此維三代佛法未入中國之時上自王國公都下及閭巷莫不有學以陶養斯民無有邪慝汨昏其間故民敏徳咸迪厥正治效易彰自東漢永平中佛法倡和以因果報應之說惑眾愚者篤信而吾道始病衛道者恆攻之不啻千百喙然愈攻愈熾終不能撲其焰者徒以口舌爭之也今幸聖明在上天縱神知袪漢唐之惑以復三代之正拔本塞源用韓子廬其居之術潛圖消伏成百世不易之良規楊君首能奉順旬月之間以正易邪無智名無勇功而事告成績傳所謂君能制命爲義臣能從命爲信者有司之良疇能出君之右哉余職斯文寄者樂觀其事且重管君之爲請也亟書以歸之俾刻諸石後人愼毋替楊君意俾永永無愆庶幾善繼者茍或不然國法具在戒之哉君名子器丁未進士在職淸謹六事具舉此其尢美者風紀司累以君政績論薦將有大用云大明治四年歲在辛亥秋九月朔旦賜進士文林郎江西道監察禦史奉勅提督南畿學校山陰王鑑之撰

長洲練氏義塾記

宋濂

皇上建大號之八年以爲天下旣已安輯而化民善俗之道猶有未備乃下詔郡縣凡閭裏皆啟塾立師守令以時程督之於是𨿽窮鄕陋壌莫不有學吳郡長洲縣之尹山民居繁庶習俗嗜利久不知教有司偶遺不舉大姓練壎自謂其父文達由睦來居嘗有志而未果今明詔如此而塾不時立恐非朝廷淑斯民意乃與弟篪謀夷土治材作堂三楹以爲講習之所旁爲室以供寢處庖湢延儒士髙平範煥爲師俾裏中子弟就學焉割田三十畝以食之始以洪武十一年正月越七月而成具以其狀白於縣若郡郡許以爲宜壎乃遺書來請文記成績古之爲治者其法𨿽詳然不越乎養與教而已養失其道則民貧教失其道則民暴貧則流而爲盜暴則去而爲邪二者皆亂之始也是以先王重之二十五家之閭必有左右塾塾必有師師必以仕而老於家者爲之故是時無不學之民無無塾之地無邪僻淫靡之俗刑罰置而不用亂亡無所自而起其後彊大諸侯欲圖得志相與毀詩書六藝之籍使其教壊而不行然尙逾數百年而後絕一民不忍叛其上教之足以感人若是自秦以降無教者亡有教者存得其道者盛以延失其道者衰以促千載一軌也皇上奮然憫前代之失大設學捨以教之欲使海內之民皆沾沐禮義此與先王之心何異壎非有化民之責乃能以淑其閭裏是圖豈非君子哉君子之所爲貴乎可法於世他日三吳巨族人人防竭奉上設教之義以化其閭巷之民閭捲之民皆知尙禮義恥犯法如成周之民蓋將始於玆乎姑刻其事以俟

同里社學記

吳江之東有市曰同裏舊設徴商之署邑大夫金侯請諸朝罷之因其址以建社學治八年春命里人顧寛董其役越三月學成壬子侯帥博士諸生與大夫士之仕而歸者造而進之釋奠於先聖先師禮也事竣大合樂以落成之邑人史某請紀其事俾來者知作之所始其辭曰維玆同裏距江帶湖聚落防居實盛於厥初商貨駢臻肆爲賈區開局置吏以籠商稅匪曰利之抑末攸宜盛衰靡常日就於涼昔焉貨藏今焉牧場昔焉貿捨今焉艸野凡厥吏胥求濟其稅率羣行日罔於利抉剔剗刮利盡商敝川舟斷行市肆盡閉公私交病防有攸濟維金令君聿有隠憂謂此不去民病曷瘳告於禦史禦史韙之以聞於天子天子曰都維爾言是兪乃省吏函章還之於京以其廢址俾作學宮繚以周垣奠以講堂門廡齋捨靡不中程爰聘儒先以食防士俎豆於是詩書於是誦聲洋洋禮容蹌蹌侯來視學逺近咸作觀者從之塡郛溢郭謂昔之地惟利之計析錙較銖如火之方熾惟吾令君是艾於今玆邦向義之方誦詩讀書如水之成章惟吾令君是營吳江洋洋特此一方專而不咸民防無望我告言者侯將徧舉舉必有初繼之以序伐石鐫辭其放於玆以無忘緝熙侯名洪字惟深世家於覲

吳都文粹續集卷七

欽定四庫全書

吳都文粹續集卷八

明錢谷撰

風俗令節公廨

續吳趨

蔡羽

層防轉重疊畫橋何曲折物華冠中州冠帶服吳越逺髙州來風亦執言公業藹藹南州士煌煌鼎臺列雄劍常宵鳴紅塵夜不滅紈袴白鼻騧通都萬軫接姑蘇髙臺荒伍胥精魂結但聼淸且嘉亦聼悲且烈

白紵辭

陸防

吳宮夜長宮漏短簾幙四垂燈熖暖西施自歌王自管云紵翻翻鶴翎散促節牽防舞腰嬾舞腰嬾王罷飲蓋覆西施鳯花錦身作匡牀臂作枕朝佩瑽瑽王宴寢醒來閣門報無事子胥死後言爲諱近王之臣諭王意共笑越王窮惴惴夜夜抱冰寒不睡

白紵舞紵本吳中物用以制衣故俳歌古辭甚多

耒耜經

陸防

農之言也民之習通謂之犂冶金而爲之者曰犂鑱曰犂壁斵木而爲之者曰犂底曰壓鑱曰防額曰犂箭曰犂轅曰犂梢曰犂評曰犂建曰犂槃木金凡十有一事耕之土曰墢墢猶塊也起其墢者鑱也覆其墢者壁也艸之生必布於墢不覆之則無以絕其本根故鑱引而居下壁偃而居上鑱表上利壁形圓其負鑱者曰底底初實於鑱中工謂之鼈肉底之次曰壓鑱背有二乳系於壓鑱之兩旁鑱之次曰防額言其可以扞其壁也皆貤然相戴自防額達於犂底縱而貫之曰箭前如程而樛者曰轅後如柄而喬者曰梢轅有越如箭可弛張焉轅之下又有如槽形亦如箭焉刻爲級前髙而後卑故曰箭以其淺深類可否故曰評評之上曲而衡者曰建建揵也所以柅其轅轅與評無是則二物躍而出箭不能止橫於轅之前末曰槃言可轉也左右系以樫乎軛也轅之後末曰梢中在手所以執耕者也轅車之胸梢取舟之尾止乎此也鑱長一尺四寸廣六寸壁廣長皆尺防橢底長四尺廣四寸評底過壓鑱二尺防減壓鑱四寸廣狹與底同箭髙三尺評尺有三寸槃增評尺七焉建惟稱轅修九尺梢得其半轅至梢中間掩四尺犂之終始丈有二耕而後有爬渠疏之義也散墢去芟者爲爬而有礰礋焉有磟碡焉自爬至礰礋皆有齒磟碡觚稜而已咸以木爲之堅而重者良江南之田器盡於是吳中田器纎悉皆有名號具於是

迎春賦

王寵

欣陽和之來馭穆上皇於東方睠山河以占气羌朝霽而蒼蒼澹萬里之風煙靄容與而含光何芳春之乍臨而膏沐之滂汪也於是皇風載夷長吏崇規矧三吳之靈境表都會於南陲山川環帶風景雍熈百花洲上春云麗烏鵲橋邊春日遲春云春日共交輝無數樓臺向景披紛九衢之紆直貫會城而交馳抗飛梁於螭首跨綠水之逶迆若个陌頭無擁面若个遊人不解眉共傳春色天涯至爭道春光今日宜龍銜寶勝飛雙隊鳳吐流蘇拂四垂粲防花之歷亂紛羅葉之葳蕤窮剪綴於萬態絢丹碧之陸離玉釵弄影娉婷女紈袴棲香輕薄兒髙調遏云而羣奏繁弦應手以逞奇莫不目神竦耳觸心悲則有王孫接騎公子交嬉千金換馬尾搖絲八寶裝鞍光照地飛鞭誤觸綺羅車敲鐙誰知臺府吏慕鴛鴦之野偶願鸞皇而接翅弄袖妝妍傾身佯醉冀目成之我與又恍惚而靡遂雲開朱閣對芙蓉日射彤簾藏翡翠芙蓉翡翠一時新總是江東絕世人動館娃之春思慕西子之芳塵蟬鬢新傳宮掖樣雲光恰似洛波神毎嬌羞而掩態或搖曳以呈身翩翩飛燕能輕舉嬝嬝遊神不可親默含情而未吐恨菀思以何伸只道春歸春意濃寧知春到春心亂嘆佳期之寂寞悲年華之屢換朝朝璚圃愛花開夜夜蘭堂防月滿花月娟娟能幾時榮華冉冉嗟將半信春思之飄揚亦春愁之彌漫年年風景倍傷春嵗嵗凋零無故伴於是僕本賤人沈淪江海見沙際之春歸驚天南之嵗攺紫禁春光不可攀朱顏春色那能待悵日月之易遒撫功名之安在齊雲樓下幾逢春只是當年原憲貧差池春羽慚黃鳥憔悴春衣懸紫鶉吁嗟乎弱桞絲絲拂建章宮花朶朶艶長楊人生不及春花桞長得天池繞鳳皇

迎春日啖春餅春糕競看土牛集於臥龍街老稚走空裏

上元紀吳下節物俳諧體三十二韻

範成大

斗野丰年屢吳臺樂事幷酒壚先疊鼓【歲後卽旗亭先撃鼓不已以迎節意】燈市早投瓊【臘月卽有燈市奇珍者數人醵買之相與呼盧彩勝者得燈】價喜膏油賤祥占雨雪晴篔簹仙子洞【坊巷以連枝竹縛成洞門多處數十重】菡萏化人城【蓮花燈最多】檣炬疑龍見【舟人接竹桅檣之表置一燈望之如星】橋星訝鵲成【橋燈】小家厖獨踞【犬燈】髙閈鹿雙撐【鹿燈】屛展輝雲母【琉璃屛風】簾垂晃水精【琉璃簾】萬窗花眼宻【萬眼燈以碎羅紅白相間砌成工夫妙天下多至萬眼】千隙玉虹明【琉璃毬燈每一隙映成一花亦妙天下】薝卜丹房桂【梔子燈】蒲萄緣蔓縈【蒲萄燈】方縑繙史冊【生絹糊方燈畫史冊故事圗人喜看】圓魄綴門衡【月燈】擲燭騰空穩【小毬燈時擲空中】推毬滚地輕【大滚燈】映光魚隠見【琉璃壺瓶貯水養魚以燈映之】轉影騎縱橫【馬騎燈】輕薄行歌遇顚狂社舞呈【民間鼓樂謂之社火不可悉記大抵以滑稽取笑】村田蓑笠野【村田樂】街市管弦淸【街市細樂】里巷分題句【每裏門作長燈題好句其上】官曹別扁名【官府名額多以絹或琉璃照映】旱船遙似泛【夾道陸行爲競渡之樂謂之劃旱船】水儡近如生【水戲照以燈】鉗赭裝牢戶【獄燈】嘲嗤繪樂棚【山棚多畫一時可嘲誚之人】堵觀瑤席隘喝道綺羅爭禁鑰通三鼓歸鞭任五更蠶桑春繭勸【春繭自臘月卽入食次所以爲蠶事之兆】花蝶夜蛾迎【大白鵞花無貴賤悉戴之亦以迎春物也】鳬子描丹筆【畫紅鴨子相餽遺】鵝毛剪雪英【剪鵝毛爲雪花與夜蛾並戴】寶糖珍粔籹【錘指吳中謂之寶糖防特爲脆美】烏膩美飴【烏膩糖卽白俗言能去烏膩】撚粉團欒意【團子】熬稃腷膊聲【炒糯谷以卜俗名孛婁北人號糯米花】筳篿巫誌怪香火婢輸誠【俗謂正月百艸靈故帚葦鍼箕之屬皆卜焉多婢子之輩爲之】箒卜拖裙驗【帚系裙以卜名掃帚姑】箕詩落筆驚【卽古紫姑今謂之大仙俗名筲箕仙】微如鍼屬尾【以鍼姑卜伺其尾相屬爲兆名鍼姑】賤及葦分莖【葦莖分合爲卜名葦姑】末俗難訶止佳辰且放行此時紛僕馬有客靜柴荊幸甚歸長鋏居然照短檠生涯惟病骨節物尙鄕情捃摭成俳體咨詢逮裏氓誰修吳地誌聊以助譏評

吳燈兩品最髙

鏤冰影裏百千光剪防毬中一萬窗不可齊人誇管晏吳中風景竟難雙

臘月村田樂府十首【幷序】

予歸石湖往來田家得歲暮十事采其語各賦一詩以識土風號村田樂府其一冬舂行臘月舂米爲一歲計多聚杵臼臘中畢事藏之土瓦倉中經年不壞謂之冬舂米其二燈市行風俗尢競上元一月前巳賣燈謂之燈市價貴者數人聚博勝則得之喧盛不減燈市其三祭竈詞臘月二十四夜祀竈其說謂竈神翌日朝天白一歲事故前期禱之其四口數粥行二十五日煮赤豆作糜暮夜合家同饗云能辟瘟气𨿽逺出未歸者亦畱貯口分至𦇤褓小兒及僮僕皆預故名口數粥豆粥本正月望日祭門故事流傳爲此其五爆竹行此他郡所同而吳中特甚惡鬼蓋畏此聲古以歳朝而吳以二十五夜其六燒火盆行爆竹之夕人家各又於門首燃薪滿盆無貧賤皆爾謂之相暖熱其七照田蠶詞與燒火盆同日村落則以禿帚若麻防竹枝輩燃火炬縛長竿之杪以照田爛然徧野以祈絲谷其八分歳詞除夜祭其先竣事長防聚飲祝頌而散謂之分歳其九賣癡獃詞分歳罷小兒繞街呼叫云賣汝癡賣汝獃世傳吳人多獃故兒輩諱之欲賈其餘益可笑其十打灰堆詞除夜將曉雞且鳴婢獲持杖撃糞壌致詞以祈利市謂打灰堆此本彭蠡湖洪君廟中如願故事惟吳下至今不廢云

冬舂行

臘中儲蓄百事利第一先舂年計米羣呼步碓滿門庭連杵成風雷動地篩勻箕健無粞糠百斛只費三日忙齊頭圎潔箭子長隔籬輝日雪生光土倉瓦龕分蓋藏不蠧不腐常新香去年薄收飯不足今年頓頓炊白玉春耕有種夏有糧接到明年秋刈熟鄰叟來觀還嘆嗟貧人一飯不可賖官租私債紛如麻有米冬舂能幾家

燈市行

吳臺今古繁華地偏愛元宵燈影戲春前臘後天好晴已向街頭作燈市疊玉千絲似鬼工剪羅萬眼人力窮兩品爭光最先出不待三五迎春風兒童種麥荷鋤倦偸閒也向城中看酒壚博塞雜歌呼夜夜長如正月半災傷不及十之三歲寒民气如春酣農家亦幸丰年少始覺城中燈市好

祭竈詞

古傳臘月二十四竈君朝天欲言事云車風馬小畱連家有杯盤丰腆祀豬頭爛熟雙魚鮮豆砂甘松粉餠圓男兒酌獻女兒避酹酒燒錢竈君喜婢子爭鬭君莫聞貓狗觸穢君莫嗔送君醉飽登天門杓長杓短勿復云乞取利市歸來分

口數粥行

家家臘月二十五淅米如珠和豆煮大杓轑鐺分口數疫鬼聞香走無處鎪姜屑桂澆蔗糖滑甘無比勝黃粱全家團圓罷晚飯在逺行人亦畱分褓中孩子彊教嘗餘波徧沾獲與臧新元葉气調玉燭天行已過來萬福物無疵癘年谷熟長向臈殘分豆粥

爆竹行

嵗朝爆竹傳自昔吳儂正用前五日食殘豆粥掃罷塵截筒五尺煨以薪節間汗流火力透健僕取將仍疾走肥兒卻立避其鋒當街擊地雷霆吼一聲兩聲百鬼驚三聲四聲鬼巢傾十聲百聲神道寧八方上下皆和平卻拾焦頭疊牀底猶有餘威可驅厲屛除藥裹添酒杯盡日嬉遊夜濃睡

燒火盆行

春前五日初更後排門燃火如晴晝大家薪幹勝豆防小家帶葉燒生柴靑煙滿城天半白棲鳥驚飛啼格磔兒孫圍坐雞犬忙鄰曲歡笑遙相望黃宮气應才兩月嵗陰猶驕風栗烈將迎陽艶作好春政要火盆生暖熱

照田蠶行

鄕村臘月二十五長竿燃炬照南畝近似雲開森列星逺如風起飄流螢今春雨雹繭絲少秋日雷鳴稻堆小儂家今夜火最明的知新嵗田蠶好夜防風熖西復東此占最吉余難同不惟桑賤谷芃芃仍前薴麻無節菜無虫

分嵗詞

質明奉祠今古同吳儂用昏蓋土風禮成席徹夜未艾飲福之餘卽分嵗地鑪火暖蒼術香飣盤餌果如蜂房就中脆餳専節物四座齒頰鏘冰霜小兒但喜新年至頭角長成添意气老翁把杯心茫然增年翻是減吾年荊釵勸酒仍祝願願翁尊前且彊健君防今嵗舊交親大有人無此杯分老翁飲罷笑撚須明朝重來醉屠蘇

賣癡獃詞

除夕更防人不睡厭禳滯鈍迎新嵗小兒呼叫走長街云有癡獃召人買二物於人誰獨無就中吳儂仍有餘巷南巷北賣不得相逢大笑相捓揄櫟翁塊坐重檐下獨要買添令問價兒云翁買不須錢奉賒癡獃千百年

打灰堆詞

除夜將闌曉星爛糞掃堆頭打如願杖敲灰起飛撲籬不嫌灰涴新節衣老媼當前再三祝只要我家常富足輕舟作商重船歸大牸引犢雞哺兒野繭可繅麥兩岐短衲換著長衫衣當年婢子挽不住有耳猶能聞我語但我如願不汝呼一任汝歸彭蠡湖

祀竈解

陸防

竈之壊者請新之旣成又請擇吉日以祀之曰竈在祀典聞之舊矣祭法曰王爲羣姓立七社其一曰竈達於庶人庶士立一祀或立戶或立竈飲食之事先自竈火化以來生民賴之祀之可也說者曰其神居人間伺察小過作譴告者又曰竈鬼以時錄人功過上白於天當祀之以祈福祥此僅出漢武帝時方士之言耳行之惑也茍行君子之道養老而慈幼寒同而飽均喪有哀祭有敬不忘禮以約已不忘樂以和心室闈不欺屋漏不媿𨿽嵗不一祀竈其誣我哉茍行小人之道盡反君子之行父子兄弟人執一防以自糊口専利以飾詐崇姦而樹非𨿽一嵗百祀竈其福我乎天至髙竈至下帝至尊嚴鬼至幽仄果能欺而告之是不忠也聴而受之是不明也下不忠上不明又果以爲天帝乎

除夜雜詠

楊循吉

嵗除當此夜灑掃事悤悤井上皆封艸門前盡畫弓祠堂神影掛客座佛筵崇撒豆禱兒疾存炊忌釡空辟瘟燒木暖承俗燎柴紅啟篋新衣振除塵舊室攻買餳迎竈帝酌水祀牀公春帖題鄕究年書誦學童挿籩皆柏葉戲火有梨筒殘歷收年盡深缸洗臘終市闤驕物貴鄰里餽糕通未識他州節於斯異與同

重建瞻儀堂記

陳振

莆陽陳侯之治吳也振受防屬縣一再詣黃堂上謁侯與之爲禮且辱臨其客捨從容坐語而命之曰郡稍辟瞻儀堂旣成而未有以識吾將以簡授子何如振竦然曰合郡名勝士如林不可蓋走非其人也敢辭侯不可振又曰走不佞未嘗學爲古文金石非古文懼不能以傳信敢固辭侯不可於是蹴踖承命退求諸掌故訂其事加祓飾秉翰而書之初瞻儀之建實紹興嵗辛巳鄱陽洪公卽郡治西北結屋三間萃前後郡太守像圖之宮堵掲而名焉參政文穆範公秩時財八品家食於吳洪公特命重爲之記後五十有二年侯自浙西部刺史擢領府事暇日登堂指計洪公以上百有二人距侯又三分其一蓋以八之數覽觀左右念接武殊未艾也而位置鱗次餘地可續錄越明年度材庀工翼以兩廡中締新堂附益之列肖貌來者有容其外剡木爲櫺以謹呵防髹棐幾以嚴香火奉祠二月甲戌經始九月戊申訖工蓋凡瞻儀顚末之緒曁圖像之攺作如此竊嘗妄論昔之君子建牙授任用千里之國盛心美意有所設張不皆保其往也嵗遷年運將遂湮防當是時一君子者振而起之譬諸物剝遇陽之復而後造化生生而不窮顧以智自矜者恥襲人後大抵有不屑爲至材力弗贍急符蜂午漏刻思捄過則人𨿽勉之爲亦奚暇以爲哉今侯殿大邦以勤濟敏日無畱事材與力固逾人逺甚而能不矜其智廣視斯堂嗣鄱陽之功俾勿墜精識度豈直尋常土木甃庭塗勤朴斵鮮漫漶而已也按太平興國初吳越錢忠懿王奉其版籍上諸職方氏今牧守題名昉自至道陳公公字善則三子兩登輔佐其後更入政而後文正範公又入政康靖越公繼之至建中靖國而禦史丰公實來文正自邠徙吳吳蓋公鄕郡公道徳勛烈載在國史爲鉅宋一代宗臣康靖服事三朝樂易寛博先正以謂合於易之大人詩書之老成而心休休焉者禦史抗論連斥巨姦辧元祐垂簾誣謗風烈侃侃迄今凜有生气𨿽剖符懷綬爲時名卿者未易殫舉然緬昔人而儀其大節宜無尙於三公者侯文懿少師公之子篤學有文拜大理丞寓直中祕由是而躋升顯美見之行事決不冺沒若夫投筆而嘆名節阿附而比四凶談禮義而擯忠賢性非不善也而去之爲不善非利欲有以汨其中乎侯一寓目焉丹靑繪事莫能揜也故因侯命掇拾前記之遺以復於侯而諗其書之可否侯曰可哉遂刋諸石嘉定六年癸酉閏月承議郎陳振記幷書

瞻儀堂見前集嘉定六年陳芾倂撤堂後逍遙閣廣而新之寶祐五年趙與�重建端平三年張嗣古奉安韋應物王仲舒白居易劉禹錫範仲淹五賢像於內

齊雲樓記

周南老

齊雲樓卽飛雲樓也在子城州治後今城樓三面爲譙樓西爲觀風又名望市齊云直子城北豈摘古人西北髙樓之詩以名之歟先是韋應物詩稱郡閣白樂天始攺號齊云其後夢得述郡齋碧池華閣之勝是知今之池自唐則固其所矣當元和間樂天以詩人領郡登臨宴詠落紙爭傳又知當時民俗之淳簡而玆樓爲中吳之傑觀矣世多傳郡廨卽吳故墟綴文者襲用春申黃堂事績志因之然吳越春秋稱子城十里唐陸廣防吳記乃八里不同若是貞觀間歐陽率更載虞氏記闔閭小城有樓至秦時宮焚而樓存不知虞氏其地何所指耶按樂天賦東城桂謂古都在蘇東地己廢而爲樵刈之場是樂天已不詳爲吳之故宮矣蓋世事綿邈文獻不足𨿽則陵谷之變遷不可得而識者多矣獨宮室也乎哉今故城舊址其傳疑而齊云得名近則因樂天之詩而有證愚然後知斯文之可以行逺而不可己也夫人處乎郛郭之中而日接乎囂埃之隘則𨿽遊化人之城而不能以自知今登斯樓而俯眺則帶山縈澤所謂十萬家之夥朱甍碧瓦菀乎參差若鱗次而鋪陳之者亦足以見吳郡之大與夫中興百年涵養休息之澤矣樓再建又幾年嘉定六年太守陳公大飭材命扶傾易蠧以還輪桷之舊夫不待其圯且廢而葺之役不煩而利逺是孟子所謂事半而功倍也公之智於是達乎爲政矣可不書乎凡爲屋中五楹兩旁三楹翼以修廊皆繕而新之其髙廣則仍其舊故不記公名芾字明可四明人今爲度支郎其材通博彊敏爲郡一年民歌舞之五月州民周南老記

重修齊雲樓記

大徳初元嵗在丁酉太守某郡某人來治吳之二年顧玆樓頹圮弗治乃命修之以工計自去嵗十月迄於夏六月凡二百餘日以丹堊甃石計費爲二萬餘以鈔計凡五百餘侯旣出其帑藏爲倡郡之好事者咸助焉鳥翼翚飛棟宇丹碧建椽甃砌角立鱗比視前觀有光落成侯乃諗於眾曰玆樓之設肇自有唐劉禹錫韋應物出守元和間號爲風流觴詠其間以其品題也故玆樓之風物播於天下了然與嶽陽落星同美然以景言之近則槐市栁橋車輪馬迹市聲滚滚終日不息逺則西山諸祠層巒深壑白雲孤飛淸晝如畫而其爲勝槪意者非有劉禹錫白樂天之品題亦不冺也今之牧守簿書期會日擾擾不給其能如侯興廢補獘以遇江山勝槪雍容談笑放浪於風塵之外能幾人哉不但玆樓之可記也然因玆樓之勝倂記其美以傳後之人則不可辭眾曰然遂以爲之記

齊雲樓在郡治後子城上相傳卽古月華樓也吳地記云唐曹恭王所建白公有詩亦云攺號齊雲樓蓋取西北有髙樓上與浮雲齊之義擬此則自樂天始也故其詩云欲辭南國去再上北城觀治平中裴煜建爲飛雲閣政和五年重作齊雲樓成紹興十四年王防重建兩挾循城爲屋數間有二小樓翼之輪奐雄峙甲於兩浙後陳芾沈皞史宅之重修大徳中重修見前文而失郡守幷撰文名姓姑俟考焉

春雨堂記

應防

淳祐二年春平江府治作新堂於池上秋工役告備顯謨閣直學士通奏大夫知軍府事兼浙西兩淮發運使史宅之拜疏聞於上曰臣防恩再領蘇郡賴天子仁聖格於上下物不疵癘而年谷熟獲與民相安郡治北池舊有亭曰池光郡太守澡心雪神思政慮善之地陋且圯焉深惟一日必葺之義捐餐錢節冗費更建爲堂堂成顧名弗稱竊伏惟念昔者幸備推擇守藩於玆粗知究心牧養叨被聖奨遣使賜禦書家有膏雨戶有陽春八大字昭回下飾吳人以爲榮臣不佞敢敬奉春雨二字冠斯堂以揚寵光以撢徳意以丕迪聖訓惟陛下裁幸上覽疏可其奏錫以宸奎使得掲扁於戲祉哉謹按吳郡誌郡治後圃有北池韋白之所賦詠一名後池池光亭在其北紹興十七年守鄭滋重建然則尙矣三十一年洪公遵葺之距重建未久也而多歷年至今始撤而新之若有待池光舊名莫考所從始淳熈中涑水司馬家孫曾至則以嫌故借木蘭以名池之東木蘭固在其何可復出厥今度宏規成廣廈崇聖翰標嘉名春雨一堂遂爲吳中鉅麗之觀益非偶然者其庀役也因舊址厚培而勢若負山倚屛然堂髙三十二尺橫從視之淵如曠如四面皆架軒三間展如昭如南俯大池浮水觀以受荷薫北與齊云相值如辟穹如膴如上棟下宇五間起乎中央數嬴五十尺焉人莫不曰偉哉堂也堂名我不敢私云章天筆賁如濡如豈直以誇榮耀聳觀瞻而已自公退食言登斯堂因名而思義愛民澤物之念油然以生充而大之仁不可勝用矣仁之於四端猶四徳之元四時之春偏言之主一事専言之包四者故春者春之生夏者春之長秋者春之成冬者春之藏何莫非春也乾坤之有六子動散潤晅止說互爲之用雲行雨施乃獨見於幹而所爲元者非春乎君天也幹也四時之行六子之運則臣也天朝選建嶽牧臣子對揚休命均此臣也公旣以自任又以規將來堂之名防哉公天資髙淵綜覧廣博天子以爲烈考是以治吳有美政選表而入且踐臺斗矣屬時以實塞爲急吳中薦饑遂命公奉使典州公再至能爲人作丰年以其飽邊兵而活都民天子嘉之玆堂所謂見吾善者機也公歸參化鈞穆天縡家有膏雨戶有陽春又將爲天下誦之冬十月朝奉郎應防記

春雨堂在後池北初池光亭圯淳祐二年重建堂成史宅之乃以理宗書額掲之以侈君賜

通判西防記

王遂

平江通判西防在子城西南最髙處宜隆而污宜豁而拘宜整齊嚴肅而雜處閭閻甚不稱夫通都輔郡之體治中別駕之居翁君過遂言曰余佐郡一年矣而假室廬於人其何以尊君命而寧親心且堂扁題以淳熈十六年東偏則次年施君邁之所營嵗月非不深而事力防矣會將斤而丈之舍舊而圖其新能無懼餘力之不任乎遂矍然而起曰君之及此言吾郡之福也乃與提舉趙公崇暉總領吳公淵桂公如琥合六縣之長鳩材以助之而君以其力僝功其間一日往視之則堂崇成矣未幾又過之則防事立矣門屋閎矣辟其東軒翼以後序髙燥逺過其舊而營築斂退於初面埶朝揖莫不就正毫釐尋丈秩秩不差於是污者隆拘者豁而整齋嚴肅隱然題輿泥軾之气象偉哉其斯舉也謁記於遂因爲之言曰吳古之建國也自太伯季札以禮遜先天下至於晉唐千有餘年之間騷人墨客之所登臨忠臣義士之所感慨不爲不多矣而力未有以贍才又未足以給今居於此建官府而臨庶民坐堂皇而理百事於以出入王命經理兵事不亦偉歟入侍潘輿怡怡衎衎有雋不疑範滂所不能及者豈非天下之至樂乎抑吏退賓閒舉酒屬客拍手而歌吳趨以訪闔閭之舊遊尋防之遺迹其樂有人不與知而已獨知之者又非言語之所能及也乃爲之書君名逢龍字際可甬東人號翁登嘉定丁丑第詩思淸越出大歷貞元畦逕之表而長於吏才費之大小役之逺近不書余之爲此者非但喜玆屋之成又以幸斯文之得所托也嘉熈攺元七月丙辰朝奉大夫煥章閣待制知平江軍府事兼管內勸農使節制許浦水軍賜紫金魚袋王遂記

通判西廰在子城西南隅城隍廟後淳熈十六年施邁始立石題名嘉熈初翁逢龍重修逢龍又有足淸堂種書堂詩不詳所在景定五年趙與鑑撰續題名記淳祐三年謝堂作屛星堂吳邃撰記城上有小樓見西山名湧翠

平江府僉判廰勤繼堂記

石如壎

皇帝龍飛攺元春官收郡國賢能永嘉木公待問以大魁授僉書平江軍節度判官廰公事以乾道元年九月二十有四日庚午至皇帝在位四禩矣眷治道之方興想中原之未復以爲未有不先內修而遽能外振者於是絀懦柔斥媕娿諏民瘼革政疵本農桑懷歸附繕戎械肅邊徼剗文務實崇厚黜浮無逺近小大莫不攺慮易圖趨上意之攸向木公拊瑑而嘆曰求治在朝應治在州一州不治也實虧天下治太守總州治之略而已別駕貳州治之略而已六曹有參邑有令丞簿尉復各自治其職而已匪守匪倅而守倅以之簡匪曹匪邑而曹邑以之諧此僉書之所以不可廢虧其間也歟是州今股肱郡吾其敢易廰事之西有堂可以燕可以息可以思可以爲則名之曰勤繼蓋取古聖賢勤則有繼之義也求法書於郡人括蒼太守範成大而題之且謂仲尼沒吾道中否無爲之說滿天下而勤爲鄙天下不見唐虞三代之治者知有無爲而不知有勤也舜以無爲贊舜之無爲者聞其有臣五人而後天下治不聞其無臣而天下自治也吾聞其恭已正南面而已矣不聞其已之不恭已而南面之不正也五臣各得其職而又已之必恭南面之必正舜有一日之不勤哉舜不如是不能無爲而治也杜元凱曰勤則功繼之人臣之功莫大於禹稷禹乘四載隨山刋木禹無爲乎黍稷重穋稙穉菽麥稷無爲乎禹稷不能以無爲事舜後之人君臣俱欲無爲非姦則諛夫何修名之能立也木公胸中之蘊將至萬國升平豈適爲州設耶寓名斯堂則不小乎州而弗爲也不小乎州者且何大於天下粵明年五月召去如壎以散才承乏偶屬後塵時太守則惟吳興沈公介精白惠綏不可以弗勤事也外臺在郡使者實今太守直閣會稽姚公憲風規振肅尢不敢弗勤今憲使者司諫丹邱陳公良翰器閎道直凡州縣屬惟恐勤之弗至二年之內出親吏師之儀退味繼勤之防雞鳴而興功非所幾也在易蹇之六二者敢不以之顧將及瓜矣而大魁同郡蕭公國梁實來是固嘗茂明勤而舜兪之者也居斯堂也事斯上官也是殆相須以行乎禹稷之道者也是殆相須以禮樂斯民者也且何州之弗治天下之州皆有是吾無外輕之憂矣補偏救區區中興之防奚爲哉維四年龍遊困惇辰在析木之津二十有二日庚戌吉長樂石如壎記虎林之農林東書

僉判廰在儀門西舊名都廰淳熈十三年重建廰西有勤繼堂

重修觀察推官廰記

李卞

平江觀察推官廰故在子城之南隅去郡庭才數十步早暮入幕爲良便淳熈間有去官者代未卽至庾臺圖假以處幕屬久而不歸遂以麗譙南廢缺酒庫爲治所卽今廨也有屋數間介於民居敗椽破壁支柱交午毎大風雨則岌岌然若將壓焉累政相仍弗果葺呂君蒞事之三月慨然曰郡從事爲今從八品官𨿽卑郡政無大小皆與聞焉異時由此登顯途者項背相望而所居庳陋若此非所以稱幕府待賓僚之意縱未能撤而新之獨不可爲之以漸乎乃相地之宜卽廰事之左辟屋數椽窻戶疏達四座顯敞繚以修竹爲燕坐之所然後爲壁爲廡下至庖圊皆以次畢具經始於癸亥之末夏訖工於首冬凡爲屋十有四間基堅材良不侈不陋視前日子城故廨規橅逺甚君將代去求文以記嵗月卞竊聞昔之叔孫婼覊於晉其所館𨿽一日必葺去如始至況在官乎今之仕者多安於茍且重於攺爲視官舍如傳捨翫愒因循旣幸其滿始飭胥徒旋加丹堊以遺來者棟宇之摧腐庭戶之湫隘謾不加省視婼有愧矣呂君來未暖席方僕僕奔走應簿書期會剔拔蠧獘以贊郡綱乃能謀其室於從容談笑間井井而辦客至則杯酒相屬吏退則書史自娛受職三載而遺後人以安嗚呼可以觀政矣故樂爲之書呂公名伯誾字正之申公五世孫也開禧丙寅夏五月壬辰朝奉大夫新權發遣安慶軍府兼管內勸農營田屯田事借紫李卞記右記官無崇卑居之者必有以記其到罷之嵗月其來尙矣平江爲藩輔觀察推官爲幕屬中興今逾百年獨無紀載不其缺歟

觀察推官廰祥符圖經云在州衙門內西後遷子城南紹興間於平橋南舊酒庫攺爲之嘉定三年呂伯誾重修紹定二年呂祖忞撰題名記

府院簡孚堂記

陳之茂

平江錄事參軍吳明可作堂於廰事之西友人陳之茂一日過之愛其闃然幽深與公齋不類明可徐謂曰僕猥以不肖典玆獄市嘗以人命至重大懼不明以抵累於非辜究懷怵惕夙夜靡敢自安玆堂之作非晏樂是圖蓋將爲訊鞫論囚之便焉客有取周書五辭簡孚之說以名者願得子一言之茂戄然起而前曰嘻明可不茍於其官如此哉夫君子之任無大小舉得以忠恕仁厚施諸人而功甚速者莫如獄然巽懦不事諉可否於吏吏因緣邀賕執爰書捃摭防細考一連十翫嵗月不報否則觀勢利所鄕肆請托之私爲豪猾嚢槖而羸弱寒寠卒以纎芥文致不減幸而彊敏可喜往往舞智苛察鍥薄慘刻務以威猛立名烏乎獄君子所盡心也使持法者一有是則刑失其平而銜恨防寃無所赴訴寧忍之乎是以哀矜欽愼巨細坐折皆得其實等惟寛平之歸則食息俯仰庶幾無愧屋漏明可學通世務介而有守居官以來明允篤實之譽隱然在人則斯堂之義固已從容躬蹈僕尙奚云明可行爲中都刪修之官陪相國餘論筆則筆削則削一字輕重利害相萬願無忘今日用心明可宜以此言請刋於石倂以告夫來者明可名芾丹邱人紹興十一年七月旦梁溪陳之茂記簡孚堂在府院防事西紹興十一年錄事參軍吳芾作院在子城內東南

平江府司戶防壁記

鄭霖

戶曹之官防壁記尙矣吳君天澤受事於玆旣兩年防辟置醴幕趣代不容緩辭余以續記爲請余竊觀今之仕者其迹如寄於其職分所當爲者往往漫不之察旣去若素不曾到又何暇此爲哉予與吳君昆弟交久矣素知其家學有守相繼登上科又能發明外氏龍川文藝公之學同志皆推之予來假守得君爲寮助我多矣君𨿽初筮其諳究官業如素然而職掌版籍之外郡日受戶婚之訟皆賴以決犂然當乎人心餘恨挽之不可得情之依依尢甚也觀君之所存未易涯涘然猶拳拳於此記者蓋不以獨善爲喜又將以詒來者壁故有記他不復贅言姑道吳君之志云淳祐十年七月朔郡守天臺鄭霖記

司戶廰在府院西慶元二年重建廰西小圃有翫花池采香徑秀芳亭飛雲閣廰東有小山亭曰小蓬瀛池北有長嘯堂皆建人袁申儒所葺治並撰題名記

濟民藥局記

吳淵

淵猶及見先生長者談幹淳間事其言曰聖朝體列聖好生之徳毎以民命爲重一念懇惻無所不用其至乃至濟藥療病亦加宸慮一日忽遣中使宣索太平局龍虎丹旣進禦命捐其價十之九蓋聖意謂親嘗則主者不敢茍直廉則貧者易以得烏乎神農氏日試百藥周官醫師掌醫之政令自十全以至十失必次第而躬行誅賞實此意也近世天下郡國臺府開設廣惠局以便民服餌皆所以廣此意也姑蘇城大人眾余領郡適有春疫亟幸郡醫之良分比閭而治某人某坊某人某里家至戶到悉給以藥寠而無力者則予錢粟疾不可爲者復與周身之具由二月至七月其得不夭者一千七百四十九人因念倉卒取藥於市旣非其眞非惟不眞且不可以繼乃創濟民一局爲屋三十有五楹炮澤之所修和之地監臨之司庫廩庖湢鑪磑鼎臼翼然井然罔不畢具總夫匠木石之費錢以緡計者七千八百四十五米以石計者三百二十三旣落成復以二萬緡實之爲市材費凡川廣水陸之產金石艸木之品無珍不致無逺不取冀有益於人故眞其劑弗求贏於官故輕其值料置丰盈薌味芳烈較市衒玉賈石者相去不啻萬萬列肆闤闠過者懽喜他日設遇流行之災四時之沴則分醫以療捐藥以濟其爲吳門之利蓋未有已也恭惟聖天子仁同阜陵視四海之癢屙疾痛如在一體淵幸叨選擇出守是邦求牧與芻不敢不勉此局之設蓋亦所以推廣徳意萬分之一云紹定四年八月奉議郎直煥章閣知平江軍府事就除浙西提刑吳淵記濟民藥局在魚行橋東紹定四年吳淵剙於廣惠坊之左自爲記開慶元年馬楊祖重於子城內路分廰之故址建之繼又遷於其北

重建居養安濟院記

盧瑢

三代明君賢牧相與立治大抵以優老爲先漢興詔賜束帛牛酒耄年月給粟嵗加絮恩意詳矣然於鰥寡防獨未聞奠其居而粒之終身者也國初民壽逾七十咸獲優詔蓋仁發之政列聖相授迄於四方慕義存防由是居養安濟院興焉建炎厄兵火遺蹤故址所向無存父母𨿽淪亡恩洽膚髓粵百世而徳不冺中吳嚢括千里拱日幾連江澤土膏而民夥自中興以來仁風四洽列戶者今廿餘萬守臣率用當世偉人淳熈乙未秋八月直徽猷閣陳公峴自東浙轉運判官秉麾來鎭檢抳姦欺撫摩疲弱吏畏敏彊民懷靖寛境野熈盈無夜吠之警謹條節尙風化索民之隱得居養安濟事卽象院基之舊而勇爲之經始於二月己丑落成於九月甲午官爲備費民不知役爲屋六十有五爲楹三百有十爲室三十長廊還礎對關列序集癃老之無子妻婦人無夫親者分處之幼失怙恃皆得捨焉籍官民疇千六百六十畝募民以耕嵗得米七百石有奇旁著三廩浚二井庖捨蔬閭食用寓具舉無一遺又立僧坊主其供病給醫藥死給槥櫝入叢塜以葬民胥嘆仰道路歌祝公賢明篤厚有志天下士至於減苗斛之耗蠲賦賞之負嚴屠牛禁网捕葺漏澤之費增土以葬骨其所施類如此昔黃霸治潁川爲政尢異至使郵亭鄕官皆畜雞豚贍助鰥寡貧窮棺其無葬與其無祭竟以治行入爲丞相公之政防孤賑乏養生送死視潁川尢有異矣邦人咸曰是不可不書瑢一防梓裏得事之始末最詳敢書其實後此者無私壅惠利而茍安之則公之心也吳邑大夫曰黃君直中長洲大夫曰李君機繼之以呂君存中俱佐事而協成者淳熈三年十月癸酉宣教郎充兩浙西路提舉常平茶鹽司幹辦公事浚儀盧瑢記幷書居養安濟院在社稷壇東建炎以來廢淳熈三年陳峴重建

安養院記

陳耆卿

安養院在州鈐廰後舊曰醫院寶慶中攺今名安養院尙書郎林公之使浙右也決而和威而愛罪自死以下周慮熟讞不得其情不止焉旣而曰死於刑吾不忍而有死於病者若之何忍之於是安養院成郡府院四獄之以病告者而治其醫之政令大槪屋百礎田三頃飲食臥借燻燎之物靡不具防視典領臨督之人靡不力貯藏頒給激犒之法靡不臧簡良材萃名方以授大小醫而精煉治之囚气略不舒識之歷歷至囚亦至旣至醫拯療如法洎愈囚與歷歸爭喜曰吾病憂死爾遇公今得不死果死可無憾況生乎且吾昔之病未若今之病之愈之速也果死信無憾也或曰囚有罪者也果死死有罪者也醫有罪使不死豈過歟予曰不然均是民也均是耳目肢體也其罪至死者法也欲生之者吾心也縱不可生當死於法而不當死於病也或罪不至死而亦死於病官實使之也夫不能生其所可死而至於死其所可生是假獄以穽也如公之心惟見其可生不見可死視其有罪也猶其有疾也則視其有疾而欲生之尢甚於有罪而欲生之之亟也洪惟皇上禦極以來天覆春育尢拳拳岸獄事乃四月制下飭監司郡守以審充縷縷三百言公未讀訓詞蚤知徳意院之成今已一嵗成而不墜可百世蓋好生之君與宅生之刺史相脗合如此今而後囚固無憾公亦無憾也哉公名介紹熈名禦史之子禦史按行東浙有異績先後輝映其克淸謹庶獄有自來云寶慶二年八月天臺陳耆卿記安養院在州鈐廰後舊曰醫院提舉林介建攺稱

廣惠坊記

吳淵

淵不肖少聞先君子之訓曰先儒有云志伊尹之所志學顏子之所學又云自一命已上茍有志於及物於人必有所濟此吾之所以終身拳拳服膺而勿失者也書曰一夫不獲時予之辜孟子曰思天下之民有不被堯舜之澤者若已推而納之溝中此伊尹之所志也小子識之淵入耳注心三十年於此矣故自領一簿宰一邑以至貳一州佐一臺未嘗不日思先君子言求所以及物濟斯民者乃庚寅之冬被命守姑蘇道過吳江橋下因延見所部吏艤舟焉時夜雪凝栗霜風凜冽襲裘不知其爲溫附火不知其爲炎於是惻然動心進左右而問之曰爾邦城大民夥鰥寡孤獨癃老癈疾顚連而無告者其多乎曰然郡有廬以聚之有廩以食之乎曰否因獨念言窮州陋縣猶有所謂居養安濟之所吳門夾三輔多名守富課租不應有此缺典旣領印卽括夫田之沒入於王官者廢絕於緇黃者未足則以公財市民之膏腴者寸積尺累厥數旣登乃卜地鳩材爲屋七十程總土木夫役費錢緡九千六百八十米石三百一十七旣成扁曰廣惠坊廰堂耽如廊廡翼如男子婦人各有位置倉廩庖湢井臼牀幾鼎鼐備具無一乏缺適然而疾病者又別室以居之大者人日粟一升半錢三十有三小者半之米則三殺其一焉夏有湯沐冬有裘纊病有藥死有槥額以二百人爲率亡者得續此其大略也竊嘗考祖宗時在京有四福田院外郡有居飬安濟院當時奉行惟謹甚者至有設帟帳具酒食其所全活不可勝紀深仁厚澤與天同普此國家運祚之所以久長州縣長吏之所當遵守而廣惠坊之所由以作也後之人與我同志尙思先儒之言益而侈之是亦上不負天子下不負所學之一端云若夫租入多寡別石具載玆故不書紹定四年八月旣朢吳淵記

廣惠坊在魚行橋東紹定四年剙吳淵記

提幹廰重建超然堂記

趙希邁

水心葉先生負天下重名淳熈十年官浙右提點刑獄幕士爭宗師川赴谷應暇時賦詩超然堂上庭下檜雙榦又手自種植從是堂名四播而艸木聲價隨重矣先生前建堂才八年後二十二年山陰陸君子虞嘗經理葺治距今又二十二年風毀日剝摧破弗支後人撐持茍延嵗月庭檜蓊蔚怪梢穿檐亦莫事修剪超然堂名在而已秦溪林公介從庾節易繡斧數月四明趙君時侑來幕下主和而賓敬政肅而事省一日詣曹從容以新堂請林公喜從曰吾志久矣亟命吏市良材鄰郡且屬君務偉舊觀給工料度不計也越月堂成後堂復剙屋曰晝永東西偏各有新書房曰盡心曰一經移巨檜一株與先生手植檜防楯對峙蔽以花栁翼以墻垣觀者目駭心動而超然堂名迹始相稱君屬希邁曰子遊先生門最久又辱林公知識顚末非子事乎夫聽宮室之圮壊不事攺作者常人所安也至於承廢處陋求作新而卒莫遂者志士所未滿也豈作新一念與茍安者同哉蓋力之勤惰在人而事之興廢在時時副人則可人勝時則不可超然欹傾非一日作新者又不知幾人時或尼之人力難至何益也君於林公一相晤語而新堂之志頓遂得非時在林公而君之人力因者乎始吳人宗文正範公學後和靖尹公讀書虎邱山士亦知慕向至先生以良冶端範陶甄學者於是人所鋪張皆正向眞脈而吳之士乃盛林公方弭節首命僚屬拜文正祠未幾祀和靖且饋存其孫子昔先生淑教地又拓新之林公謹於率履蓋在此不在彼也君林公門人超然旣新而無復前日之卑隘淺陋於焉持蹈於焉辧書而敢以遊觀答其長乎堂南浚井寒列可食檜陰覆其上君命曰雙檜泉尊慕往哲之心益不自懈也書得隱歟寶慶三年八月朔儒林郎平江府嘉定縣尉東甌趙希邁記【希邁一作布防】

超然堂在幹辦公事廰之東廰後淳熈十年葉適在任賦詩開禧初陸子虞葺之及剙題名記寶慶三年趙時侑再新之趙布防記

常平司幹廰東齋記

李知退

繇浙水而西其郡八內拱行都如漢三輔澄按之權視他賦爲重提舉常平茶鹽治吳中列屬爲二常平者視鹺茗爲尢重使者總其綱而勾校纎瑣以身任勞則其屬之責也晨入幕府文書盈幾帑廩之藏稽其盈虛而鰥寡孤獨恐不得養也戶婚力役聴其辧訟而是非曲直恐不得其平也陂澤之利何者當興者然乎否也勞其至矣而其退也必有藏修遊息之地嗇精神舒心目安形體乃可以應方來之事常平之屬其廨宇𨿽略備乃未有一室以便其私此非缺歟紹定庚寅季冬之月予弟致中旣服官次計月廩之入頗取其盈銖累而寸積之明年四月得緡錢若干鳩工度材卽廰事之北辟地爲屋二楹而以東齋名之以書來曰窻虛明而研幾可設矣戶開通而風月可延矣室寛潔而賓友可接矣其於嗇精神舒心目安形體今得其宜矣兄其爲我記之予每嘆今之從政者溺志淺近顧影岌岌秩滿而舉於格掉臂去爾托宿蘧廬𨿽巗墻之立不暇顧補苴罅漏尙或難之其肯辟地建屋以遺後人乎篋櫝之未丰田園之未備第宅之未立是吾之憂甚者豪奪巧取而其甚以他木易屋之良材者有之其不撤而爲薪亦云幸矣其肯捐私材以營公宇乎致中爲人所難非律身以亷視公如私安能辦此然名齋之義尙有可言曰齋心曰齋莊中正曰齋戒沐浴曰齋明盛服齋之爲義其嚴如此今掲名東齋居其齋思其名則齋之建也非專以逸其身也非專以燕閒之地也服勞乃可以居逸職業之修乃可燕閒之適警戒防勵常若嚴師畏友之在前必無荒怠逸豫以昏吾志也必無便僻側媚以奪吾守也非心邪念潛消於未發之先大公至正流行於泛應之際推是心也以之參天地贊化育可也豈但一屬官稱職而已予不敢以語他人獨以告吾弟致中勉之哉若夫公事旣畢吏散庭空涼竹簟之暑風曝茅檐之冬日好天良夜樽酒論文其樂無涯他日書來盍爲我言之六月庚申承議郎新差鎭江府推官貨務都茶湯李知退

東齋在提舉常平茶鹽司內

平江路新建惠藥局記

湯彌昌

人物並生天地間人之所以絲身而谷腹飽肉而食鮮以爲生生之資者取諸物而悉備至於陰陽之變暑寒晦明之感或節宣不時而致疾則又產靈藥以療之天之惠爾民也至矣古昔聖人代天司牧胞與推念休戚由已亦旣教之樹藝佃漁以養其生且惟疾之憂思有以扶持安全之成周醫師設官凡邦之有病者咸造焉分授病醫之屬俾療以艸木防石谷之五藥而稽其十全之功是以國無疵癘民不天折子民之人如天之惠也聖朝以仁得天下嘉惠黎民纎悉周宻大徳已亥詔路府設惠民藥局官給鈔本散諸藥市月取其息以資制劑責任守長提其綱擇良醫主之嵗一更代法誠良意誠美矣吳郡爲大藩府生齒滋繁謁醫者無虛日初闠市有故酒樓嘗以爲行用鈔庫已而庫他徙遂葺斯樓爲之延祐三年春郡奉命增設用庫有司請仍舊貫而局設於醫學卑陋逼仄制藥無所總管必巴實正議惕然曰以大府而一局弗克建其何以嚴醫事而稱隆防始議攺作諗諸同僚諏諸幕屬議克協得頒春亭廢址於麗譙東南十步地居巽維气鐘溫厚卜者曰吉瓦礫旣夷厥基隆然總管首捐俸爲一郡僚屬倡下委錄事孫良佐董役俾主局顧某施某經營之構美材傭良工經始於四年七月迨良月落成髙門北向重屋後峙各四楹堅壯完美髙朗爽塏官不糜帑民不知役一旦龍角驤舉翚翼飛鶱卓爲一郡壯觀甚盛舉也欽惟聖天子體乾元之仁溥安民之惠命良二千石殫心赤子而圖其安吳郡得賢侯布宣上恩汲汲惟民病之是瘳局成而惠無窮矣然侯之爲政豈鄭子產濟涉之小惠而已哉其發政出令利興害除惟恐一毫或病爾民推是心以往使病痿者奮困者蘇呻者謠富壽安逸各得所欲而藥劑之惠特其一端爾郡之士民欲紀其事而來徴文遂摭其實幷附作興嵗月而書之俾刻堅瑉以垂不朽長沙湯彌昌記

惠民藥局在府治東南吳會坊側初以舊和丰樓爲局延祐五年建於此

吳郡詩石記

白居易

貞元初韋應物爲蘇州牧房孺復爲杭州牧皆豪人也韋嗜詩房嗜酒毎與賓友一醉一詠其風流雅韻多播於吳中或目韋房爲詩酒仙予始年十四五旅二郡以幼賤不得與遊宴尢覺其才調髙而郡守尊以當時言誌異日蘇杭茍獲郡足矣乃今自中書舍人閒領二州去年脫杭印今年佩蘇印旣醉於彼又吟於此酣歌狂什亦往往在人口中則蘇杭之風景韋房之詩酒兼有之矣豈始願及此哉然二郡之物狀人情與曩時不異前後相去三十七年江山是而齒髮非又可嗟矣韋在此州歌詩甚多有郡宴詩云兵衛森畫防燕寢凝淸香最爲警防今刻此篇於石傳貽將來因以予旬宴一章亦附於後𨿽雅俗不類各詠一時之志偶書石背且償其初心焉寶歷元年七月二十日蘇州刺史白居易題

郡齋旬假命宴呈座客示羣僚

公門日兩衙公假月三旬衙用決簿領旬以會親賓公多及私少勞逸常不均況爲劇郡長安得筵宴頻下車已二月開筵始今晨初黔軍廚突一拂郡榻塵旣備獻酧禮亦具水陸珍萍醅篛溪醑水鱠松江鱗侑食樂懸動佐歡妓席陳風流吳中客佳麗江南人歌節點隨袂舞香遺在茵淸奏凝未闋顏气已春眾賓勿遽起羣僚且逡巡無輕一日醉用犒九日勤防彼九日勤何以治吾民防此一日醉何以樂吾身

郡中西園

閒園多芳艸春夏香靡靡深樹足佳禽旦暮鳴不已院門閉松竹庭徑穿蘭芷愛彼池上橋獨來聊徙倚魚依藻長樂鷗見人暫起有時舟隨風盡日蓮照水誰知郡府內景物閒如此始悟喧靜緣何嘗系逺邇

北亭臥

樹緑晚陰合池涼朝气淸蓮開有佳色鶴唳無凡聲惟此閒寂境愜我幽獨情病假十五日十日臥玆亭明朝更呼起還復視黎甿

平江府譙樓門上梁文

陳克

伏以東南奧壌安堵者垂二百年表裏湖山環居者逾十萬戶當寧搜賢持麾出守干戈甫定年谷屢登增修城郭之雄浸復閭閻之舊惟譙閣之宏模尢防都之仰止非加偉壯曷表寅恭爰因眾志之樂爲遂建雄居而望幸層臺霞映曉角風傳從容臥治之餘際防樂成之日篇章閒發森畫防以凝香僚佐交歡據胡牀而嘯月共慶中興之盛行躋極治之風敢奏歌謡以伸善頌拋梁東十萬人家煙瓦中海色澄波春澹蕩日華披霧曉曈曨

拋梁西閭裏斜陽一望迷月竁會瞻星緯動玉闗新報燧煙低

拋梁南春入滄浪水漲藍寒食故園猶舞蝶薰風新令欲宜蠶

拋梁北虎寺蒼蒼呈瑞色窮儒聞道奏除書野老定知防帝力

拋梁上百尺齊云誇大壯風傳飛將定神京日望回鑾駐天仗

拋梁下萬頃湖光連綠野聖徳幽通玉燭明天河逺接銀河防

伏願上梁之後皇風逺暢睿澤咸防穆穆嚴衷仰一人之端拱丕丕寶歷享萬福以延洪寵賴専城之重風移澤國之雄野無犬吠囹圄皆空歌鹿鳴於大雅噦鸞聲於泮宮然後率勵在官之守盡同戴履之忠享榮名於有永保休寵於無窮

退思堂記

陳孟浩

蘇州府治舊名平江在長洲縣東北後徙於縣之西南今治所是也自洪武經今七十餘年來守是郡者非一人其勤民之政行事之善惜未有聞焉宣徳五年天子命舉在部賢臣爲天下郡守禮部郎中況侯其一也侯以能聲薦拜蘇州太守奉璽書來牧於玆委以重寄蒞政之始視官事如家事且急於修舉廢墜郡有太伯伍相城隍廟及陽山白龍祠內外館驛惠民藥局皆欹仄敝漏侯見而太息曰事神治人我之責也亟擇善治事者董工盡撤而新之俱不費民力而成至於府堂蓮幕吏捨弗具治者悉令究舊益新又與僚佐謀於府治之後構公廨一區以爲退食之所意未敢擅作乃請於朝朝許之請於是鳩材僝工經始於庚戌之秋訖工於是嵗之冬深奧親密窻戶疎達復自扁曰退思堂翰林侍書程南云大書三字掲於兩楹之間其意以政有所未逮則退於此而致思也且屬予記之予告之曰心之官主乎思也思則智慧生而是非得失判然於胸中而無疑也故思之於人大矣哉凡天下之事未有不思而得者以周公之聖一有不得於心猶且仰而思之夜以繼日況眾人乎蘇爲郡領縣七當東南之都會地大物眾生齒繁夥錢谷稅糧甲於他郡素號難治故爲郡於蘇者施政事於此不能熟思而審處則未有得其平者矣如欲平其政如之何而弗思此爲政所以貴乎思也想侯日退斯堂神气淸明坐而思之民情欲壽則思若何而保其生民情欲富則思若何而厚其生訟獄之興獘若蠭午則思何以決之租稅之重徴輸愆期則思何以集之顚連無告者思有以卹之也賦役不平者思有以均之也事有可否思與僚佐而協謀定論理有顚倒思從公議而明辧是非某也廉介有守思舉其善而揚之於眾某也姦諛挾詐思聲其罪而懲之於眾孰爲可用而思進之孰爲可疑而思退之在已之有過則將速攺其過折獄之不正則必審克其情動靜云爲不離乎道舉措施設必協乎中事事於此退而思之審而施之庶幾政平訟理則鮮有過舉而無忝厥職矣嗟夫侯朝斯夕斯兢兢業業上竭忠於國以圖補報下施澤於民以盡撫安他日報政於朝書最上考托以大任鋪張鴻猷黼黻治化則光輝斯堂不其偉哉吾故不辭而特書之俾刻諸石俟後之來繼守於是者誦斯文爲政皆以侯之心爲心則斯堂之光豈有窮乎

退思堂在府堂後正統間郡守況鐘建今府治在織裏橋東元初爲江淮財賦提舉司後攺都水營田使司復爲平江路總管府國朝吳元年就建府治洪武二年有防加辟知府何質陳寧相繼成之

來鶴樓記

魏驥

今工部尙書廬陵周公爲左侍郎時巡撫浙西諸郡按部至姑蘇寓於宋大儒魏文靖公了翁之鶴山書院正統十一年十一月二十有一日集郡縣官僚民庶授以約束忽雙鶴自南而來翔集於庭眾環視喜愕咸相慶曰鶴乃尙書所服之制公必自此而升歟又曰鶴乃仙禽能調息引年其爲公長壽之徴歟眾方議未定而郡守古婺朱公知是日乃公初度之辰遂躍然而喜曰斯鶴之來不來於曠地而來於眾目所視之庭不來於他日而來於公慶誕之辰是爲公之瑞無疑斯不可以不記乃首捐已俸爲倡率僚屬於鶴所止之地萃材鳩工剙樓三楹旣落成大書來鶴二字以顏之且因郡人翰林檢討王君具顚末索予記予惟瑞不徒瑞必因人而瑞公發身賢科爲翰林庶吉士防太宗文皇帝選拔二十八人之列績學文淵閣才器大成遂膺擢任踐揚中外屢有成績頃以浙西水患民食官賦皆有不足武斷鄕曲者由之而起郡守縣令或莫能制公膺簡命巡撫其地宣布教條民翕然從令所謂民食官賦皆不勞而給足彊梁跋扈皆不治而銷靡數郡之內人和神恱莫不感戴以爲朝廷任用得人所致也昔人有孝友於其一家者其園林尙有鳥不擇子而哺不爭巢而棲之應況公之徳化洽於數郡然則鶴之來庭豈偶然哉易曰鳴鶴在陰其子和之蓋言誠之感於下也詩曰鶴鳴於九臯聲聞於天蓋言誠之格於上也今公之巡撫東南也夙夜惓惓専以愛民澤物爲心其誠之感於下者從可知矣公爾忘私國爾忘家其誠之格於上者又可見焉斯鶴之來其爲公之所感召也必矣公今位躋六卿康寧無恙福壽之來無有涯涘誠不可以不紀也且朱公之人練達有爲誠東南之賢守若公徳化之成蓋亦與有力焉他日淸風髙節豈不可與昔人一鶴自隨者同其聲光於無窮哉公名忱字恂如朱公名勝字仲髙故幷記之

來鶴樓在巡撫行臺之後正統十年知府朱勝建行臺卽鶴山書院永樂宣徳間爲巡撫大臣治事之所

觀風題名記

徐有貞

惟皇明有天下當髙皇肇大一統之初定鼎金陵以蘇松常鎭爲京輔郡如漢扶風馮翊之於長安也其地大人眾事力之彊控制江海屛翼天室而財賦所出國用所資最天下視扶風馮翊爲加重以是天子之命禦史出任巡按以察吏治而觀民風於斯四郡常加之意焉乃成化三年監察禦史古滄張海朝宗實來以斯四郡皆京輔而蘇爲會府凡國初以來歷政交成承舊章成業之籍於是乎在顧玆察院規制𨿽備而題名之典猶缺乃於治事之餘考求前政得五十有七人列其姓名而刻之石命之曰觀風題名將待從政者總而題焉以昭垂於來世來請記予謂觀風者禦史出巡之一事爾若舉其所職豈止是哉蓋其官天子耳目之官也自成周始建秦漢以下代因之而於其制有所崇益分三院綜覈曹監列郡司六察斯已重矣至我朝乃合歷代之制而一之故其官視歷代爲加重入則廣天子之聰明於內辧正邪別淑慝公是非使朝無幸位國無寃人姦宄無所投其隙而四門有穆穆之風焉出則廣天子之聰明於外究利病審枉直愼舉措使吏無廋獘民無隱情墨無所容其間而四方有平平之化焉是其所職若耳之職聴淸濁之不淆而雅鄭有可察也若目之職視白黒之不混而妍媸有可察也茍爲不然則不職矣夫四體有不職在耳目以察之耳目之可以不職乎哉彼聰有不及則聾明有不及則瞽聾瞽爲其有所蔽也蔽之由人且不可矧可自蔽耶聰明蔽於上而事物亂於下君徳將焉正國是將焉定官邪將焉儆民隱將焉達耶是故天子之於禦史任之常重而禦史之自任亦重其所以重者蓋歷代然矣豈惟我朝而我朝爲加重於天下然矣豈惟京輔而京輔爲加重誠以首善之地其近於天子譬猶在乎耳輪之內目睫之間也承乎徳音而被乎徳輝實有加於天下視聴所及因所當先而可後哉朝宗賢其有志於斯也必矣故於斯舉蓋將卽前政之臧否爲後政之勸懲孰其稱職而可師孰其不職而可鄙必有辧之者在然則題名之記豈惟表章風憲爲觀美於一時而已萬世之下於我朝制度尙有所考焉巡按察院在聞徳坊卽元海道都漕運萬戶府至正末張士誠攺爲分樞密院洪武元年知府何質攺置後有池亭東爲射圃軒宇靚敞特勝他廨成化三年禦史張海立題名碑武功伯徐有貞記

廉石記

吳寛

石之產於吳者奇形怪狀不可書述良工采之好事者賞之君子則藐之於此有石焉頑然數尺重而不奇蠢而不怪盡山中皆是物也良工棄之好事者藐之君子則賞之又從而貴之敬之視其物殆與魯璜秦璧等非物也人也蓋當漢末吳郡陸公績仕於孫氏爲郁林太守相傳泛海歸吳舟輕恐覆取巨石爲裝蓋其廉如此公家婁門之內臨頓裏之北石畱民家至今猶存而埋沒土中僅露其背過者猶能指而稱之曰此漢陸公郁林石也然未有表識之者今監察禦史胙城樊君祉巡按吳中聞而美之謂知府史侯簡曰先哲遺物固宜表識且有可以風勵乎人者在顧其石僻在東城非官吏朝夕屬目之所其爲埋沒等耳吾將有以易置之侯以爲然於是吳縣知縣鄺璠長洲縣丞王綸相與督役夫舁置察院之側作亭覆之而樊君爲名之曰廉石石始僻而通久湮而顯觀者哄然而足迹不絕皆曰古之才禦史必以揚淸爲事樊君此舉𨿽去之千四百年之久猶且揚之況其近者乎且禦史之職在乎舉賢舉賢者可以激乎一時石之不朽𨿽至於千萬年可也其有功於風紀甚大且久惟昔南中有貪泉飲之者遇寶貨以兩手攫而懷之物之能移人心如此今之廉石正與此戾自玆以往凡過而視之者其廉士固欣然摩挲愛玩以益勵其操若夫貪者將俯首頳顏趨而過之有不動心而攺行者尙得爲人類也乎石之立爲治丙辰四月二日越月而亭成樊君旣題其楣曰漢郁林太守陸公廉石復別琢石請予爲記予美其事故樂而助成之

防

馬錄

予讀廉石記未嘗不善樊柱史昭玆訓也嗚呼士之廉也猶女子之貞也女非貞𨿽施嬙之姱蔡衛之伎國之人且醜之士而弗廉𨿽才美肖管晏君子弗取焉何也才耀乎外而本之弗修也嗚呼吾觀陸績氏苦節哉可以化士行矣夫弗訓而有攸向者上也訓而知之者次也訓之弗諭日且甚焉吾弗知之矣孟子曰聞伯夷之風者頑夫廉懦夫有立志夫人若頑懦品斯下矣且知向化也觀陸氏石而弗化焉者其性猶犬馬與我弗類也或曰記所云近矯也非所以訓也錄曰過矣不愈於亡賴者乎彼畱犢縣魚𨿽非中庸然而令名施於後世夫矯者訾之是佐貪也予故曰善樊柱史昭玆訓也謂其可以風凡爲吏者也不但蘇州爾矣嘉靖元年二月吉汝南馬錄百愚撰

廉石卽郁林石在婁門孫吳時郁林太守陸績罷政歸官廉無裝船輕不能道海取石爲重世愛其廉郁林石湮於民家治中禦史樊祉舁至察院門左創亭蓋而立之狀元吳寛作廉石記

治水分司題名記

張習

天之生人借水土而水過多則爲患神禹氏治之功與天地凖代職水者𨿽小大不侔其得一日而廢耶故周有地官稻人漢有水衡水司空宋有都水監元有都水使司莫非爲是設也我朝初不置専官然於三吳之水則惓惓焉才遇澇溢必遣廷臣出治待其平而後已洪武永樂間皆然自宣徳來始用巡撫大臣兼之郡邑各添治水貳倅丞簿猶莫能統於一成化初復設憲臣提督其官系浙臬去吳頗逺未便治辛亥三吳水至壬子爲甚甲寅尢甚近臣奏命工部亞卿徐公蒞吳首決吳江之壅田次濬常熟之淤港而水漸疏泄事竣還朝以謂平治水土我部司職也烏可簡忽以遺宵旰之憂乃奏革憲臣而輪選本部屬之賢者一員専治焉初得主事貴溪姚君文灝不久以病免廷臣會議須老成練達如都水司郎副新諭傅公爲稱遂陛陞正郎領璽書而來身任其事徧歷所轄相地宜究委源卽分司之在蘇者處之其松常嘉湖等六郡以時巡之於焉開陂塘浚浦港鑿溝澮築堤防以至輿梁之備運河之通凡有益於官民者慮之無不周而行之無不敏矧疆宇之廣往返動數十百里其爲工非可以尋丈計時日論也如是勤渠三年而治功告成𨿽遇水溢弗爲患嵗屢登而民咸恱舉祝頌公公以分司之名實本都司分設而得其政不敢不勉不可不爲後政鑑也用題名之石授習記之習耄何言哉竊觀天下之水皆流動不息惟三吳在東南最卑下書所謂土惟塗泥田惟下下故水常滙而不流𨿽流亦不甚湍急所以沮而宜稼惟其宜稼故生齒爲甚繁貢賦亦重而吾蘇又爲六郡之甚繁而甚重者故三吳之水所當治而吾蘇尢所當先也且蘇之境切臨太湖湖受寧國等八郡之水積霖泛濫蘇必先當之茍欲疏泄亦不過卽是境以導瀹俾注之海而後殺夫滔天之勢故蘇之水治則三吳之水無不治矣分司之設於蘇已挈其綱領而致治之功亟成宜哉嗟夫水得其治然後田有秋田有秋然後民生遂而貢賦充貢賦充則用無不足國家視此猶倉庾也帑藏也玆治旣成豈惟足國之用而已上有以副聖天子委任賢臣之盛意下有以安列郡億兆之民生忠愛並施而不相悖矣孟子曰禹之行水行其所無事也行其所無事順理也治水之職本諸順天之理未有順於理而利有不興害有不除者由是而知三吳之民自今以往莫有昏墊而無訴者矣然則題名之舉詎徒表章一時治功爲觀美百世之下於我朝設司任賢思患預防之意無非益乎民爲有所考焉爾

望湖閣記

浦應祥

治十一年冬聖天子授敇於工部郎中傅公潮總督江南諸水道自淮抵浙凡數十郡邑公受命惟謹星馳驛駛陸輿水楫徧觀博訪於水之爲民利且患者殫心瘁力務濬導而隄防之皆經逺計三年來民忘旱澇之虞嵗享丰穣之慶公之功偉矣而吾郡形勢考之圖經三江五湖之所浸滙地最卑下而賦役之繁反甲天下郡往時一經雨潦七邑告災下困上憂遂致阽危此尢公注意之深者今而袪災釐害去壅剔淤我合郡士民感公之功較之他郡奚啻倍蓰也公分曹郡第廡之後地甚卑陋乃淩架一閣題曰望湖閣嘗登覽焉而具區陽城諸巨浸隱隱在望爰命予記於壁予辱公之知愛頗久不敢以文辭惟古先哲一有所存省於中則盤盂幾杖門榻坐臥之所悉有銘志所以示不忘也公自臨涖以來憂勤惕勵不銳始而怠終致事舉而功就若可少紓其志矣玆髙掲是扁朝夕斯顧公之心何如哉誠安不忘危之盛心也挾此以往則他日之相天下推是心而有餘矣公之兄大宗伯先生徳望爲天下先行大拜而公才美昔嘗在內翰玆以芳績重譽進擢復居詞禁則兄弟艸制俾韓持國故事不得専美於前此又當代昆季莫伍之榮盛也敢於繆說之後倂記之以驗祝望之私云

水利分司在明澤橋東舊爲館驛廏坊成化中設提水利僉事始居此今専爲水利官居

燕思堂記

楊循吉

國家立鈔關一在蘇滸墅以戶部主事一員司其入今天子龍飛之九年劉君堯章實至至則克殫厥心賢聲茂著商旅莫不願出於其途而賦亦倍登惟是公衙之宇不足無退食之室賓至茗於防事弗便慨將畫之顧視厥後有廡相直惟辟石式宜【闕】則室於其北牖其南垣其外中設揖譲之位而且以爲息焉節費而亟成易規而大備旣成題曰燕思之堂於是延涼納溫冬夏咸宜圖史在座花石盈庭客之登者莫不樂之他日以其意命予以記曰官政之修惟思乃克然非偃仰優柔之地則思亦無寄焉自吾之來玆夙夜匪懈惟將勉其職是圖然而南檣北柁日勾校不暇𨿽欲覽古今以求通於務有弗能矣故吾之爲斯堂蓋以思而不以豫也敢弗志乎且是途居津要之會鉅公魁士由四方而來者無不得以接見吾堂日有人焉彼皆天下之賢俊吾宜思而與之齊庶其及也夫燕居燕也燕會亦燕也一名二義皆用吾心故謂之燕思也子其書之君名煥眞定槁城人癸丑進士蒞官淸尢洽文史達於治而厚於徳識者期以逺大其爲是堂廣已之道而遺後之益抑非無謂以爲也遂謹受而記焉若其槪君所云皆具書事貴核故不復立吾言云

戶部分司卽鈔關在滸墅監收船鈔主事居焉治中主事劉煥【一作】作燕思堂於內楊循吉記

吳都文粹續集卷八

欽定四庫全書

吳都文粹續集卷九

明錢谷撰公廨倉塲

恭儉齋說

徐有貞

吳邑丞金華鮑君宗誠嘗以恭儉二字掲之官舍之楣使來請言以敷其義余爲之嘆曰鮑君其知所以修身之道哉人之過恆生於惰慢而患恆生於侈肆過與患並而欲身之善且無危不可得矣君子知其然故修之以恭儉恭以持巳儉以制用古之道也王者以恭儉治天下諸侯以恭儉治其國卿大夫以恭儉治其家士庻人以恭儉治其身然恭儉之爲恭儉也其行之要必有禮義焉恭中乎禮儉合乎義此恭儉之善者也恭而不中乎禮則勞矣儉而不合乎義則固矣孔子入公門而鞠躬如也過位而色勃如也君在而踧踖如也朝與上大夫言誾誾與下大夫言而侃侃鄕黨而恂恂燕居而申申夭夭此恭之中禮者也顏路請車爲子淵之槨而弗與遇舊館人之喪則脫驂以賻之冉求請粟饋子華之母而弗從於原思之貧則與之粟九百此儉之合義者也故凡聖賢之言恭儉必以禮義爲之主焉不然共工之象恭公孫之詐儉何以別乎此君子之所當辧者也余又聞先聖之傳易有曰致恭以存其位是守位莫若恭也而近世名卿亦曰惟儉可以助亷是養亷莫若儉也夫養亷守位君子有官之大節而泰侈者之藥石也予故重爲鮑君言之鮑君生長文獻之邦熟聞儒紳之論而又嘗遊於京師從事名公鉅卿之間其所知見廣矣於是勉焉以禮義自修而致其恭儉之行則聖賢可學而登爵與位可得而守也況於佐邑乎邑令葉君圭余之斯文交蓋博雅君子而以亷名也鮑君於其政務之間從而質之其尙有所益哉

泰民堂記

陸徳輿

長洲龔令君作堂縣圃摘翰林王公壁記語扁以泰民旣屬予書且諗以記予懼專斯堂之美遜者再請益切予不可得而遜在易上坤下乾泰陽气下降陰气上騰陰陽欣合萬物生遂天地之泰也王澤下流物情上達上下相孚百姓恱豫君民之泰也天地之泰天地不能自泰也必有賴於贊化之主君民之泰君民不能自泰也必有賴於宣化之臣宣化之臣其最近於民者莫令若也令最近民使民之泰則易然盍卽泰之卦觀泰之象思所以致泰之由乎泰之六爻惟九二言治道爲詳其曰包荒用馮河不遐遺朋亡者包荒含容也馮河斷制也不遐遺無忽於小朋亡無牽於私交泰之兆寔系於此反是則不交不交否矣然則令之於民庸可忽乎必也居之以寛納之以仁學愛之化如彼武城率之以信斷之以明不擾之政如彼蒲庭毋頑之忿毋細之鄙當若上蔡視之如子毋邪爾思毋側爾蹈當若姑臧不攺其操如是則气之所通和之所致薫爲嘉祥以蟠以際民其不泰乎其或弗操弗鉏弗究弗慮如彼曲阿徒事求譽爲酷爲豺爲暴爲鷙如彼義縱直法行治愁嘆不聞疾疚不顰有若恵南罔念卹人利障不屏欲源不澄有若陳倉率斂自營如是則气之所閼怨之所鐘形爲咎徴是萃是叢民其可泰乎天下者一邑之積也一邑之泰天下之泰所由推也一令之賢一邑之泰所由致也董子曰今之郡守縣令民之師帥也夫惟聖明在上師帥之賢參錯天下則天下之民胥泰矣長洲地大物繁臺府鼎立夙號難治君處之裕如知所先後戶庭無滯訟田野無寃聲始至撤犴狴新之將去以空囹圄蓋數十年來未有如公所謂生民之泰其有漸乎幾之矣觀君名堂可以知君之用後之來者毋第以零陵三亭視是役也經始於淳祐庚戌八月落成於十月爲楹若干爲費若干役成而民不知又可書也已君名潗今淮東常平使者基先之子其賦政固有源流雲中奉大夫新攺差知溫州軍州事陸徳輿記並書

泰民堂在縣圃淳祐十年龔潗建

長洲縣重建丞防記

方杍

國家建官仿唐舊制自九寺三監萬家之邑率置丞員所以重其任貳其長也邑於民爲最近丞於邑無所不當理漢後元之詔曰縣丞長吏也長洲爲縣創於唐天后朝乾元中置爲長洲軍至大歷五年而復舊國朝中興吳居三輔長洲土廣民眾素號難治爲丞者非材術兼茂有理人之績莫得而著稱焉浚儀趙君帝室之冑沈酣經學挾其所有取甲科佐江陰幕淳熈攺元轉而丞玆邑視民如愛子馭吏如束濕興利除害邑人宜之君蒞民葉再黃矣政成而民有餘力年丰而物不疵癘視事之所棟宇欹橈榱桷朽蠧上漏下濕殆弗可居於是發私財以佐其用度故地以全其基役以麇至工以巧獻無損於公無憂於民防事廊廡輪奐一新爲三十餘間塈塗整宻瓴甓淨滑髙其閈閎固其垣墉使後之居者得以賴其利焉工旣告成邑士願紀其嵗月以傳示將來杍居是邦見聞君之政稔矣今之人視官舍猶逆旅顧弗毀而加葺已無幾積在官余祿爲居閒之助亦理然也君秩行滿又斥家財以給費求古循吏罕見儔比貪者聞風庶亦知勸噫昔之建一堂剏一亭猶侈其事以詒後人若君謨之淸暑子瞻之喜雨是矣觀君此舉匪爲逰玩之所加於人數等其可無書乎君所以設施於一邑特其小小者爾推而上之庸可旣哉姑書以爲記云淳熙四年三月朔莆陽方杍記

丞防在縣治西淳熙初重建

主簿題名記

周南

天下雄鎭校一歳徵賦之夥若姑蘇者不一二而支縣長洲苗以石計者九萬二千三百有畸自占籍五等而上應輸之戶五萬通歳合夏秋輸爲鈔萃於邑者六七萬簿應時據案小吏執牘曰此爲甲此爲乙稽其籍米鉤之凡一戶之賦有輕重等色輸有先後不相均齊非一閱再閱輙隨手可了也簿筆不停未日晏腕欲脫巳離立欠伸索憇去簿間有志頃不離局不追逐人事不數數上官籖調而後能專或其人以曠達自解或憒憒弗彊或情隔勢阻而所委事眾則其職廢此予耳目所接往往皆然嘉定庚午春陽羨周君大猷始刻壁記而屬文於予噫設官者固未有若近民者之重也今仕者習於簿而憚爲尉何哉豈非以尉之事難工而簿之事易媮耶然尉不才盜不發明不求尉也簿失職民重輸根本且剝矣然何必壯縣如長洲者簿爲重凡欲厚下而平賦者𨿽十室之邑必自丞若簿始矣大猷字允叔亷行而文故資政殿大學士簡恵公孫也初紹興十三年部使者得廩人刻弗深攷建請出隠剰益秋賦爲七十萬詔卽州創經界司行之將推其法於天下防簡恵自湖移蘇守難之且辭其所以然部使者屈始以圗志之舊爲三十四萬至今所在猶言經界方量之爲便而不見增賦之爲永患者寔自簡恵爭之始也則其爲徳豈止是邦而已哉然公卒坐論斥餘十年而龍學徐公稚山亦自裏居議使者括田謫矣予少時長老猶能道簡恵之事而歌思之者今去之七十年矣而大猷世其科而來仕姑因其請旣爲之識其官之當勉者且並著其先世之遺恩以永邦人之思焉記始於尙書郎丰公誼而下其前則歳月弗可攷矣周南記

主簿防宻邇縣西紹興十七年尹機重建

重建長洲簿防記

黃士特

長洲主簿防在縣治少西紹興十七年縣長尹侯機所建也經始茍簡計不及逺矮屋數椽陋甚歳久蓋障穿缺支柱欹危潦雨至上漏下濕坐榻一日數易夜聞聲然則懼其覆之壓也慶元丁巳仲冬上浣予承乏庀職旣弛瞻顧郁悒則有意圗新焉然簿職卑力涼毫髮公費皆仰給於縣曩時長官或秦越相視居此者憚煩避謗蓄縮不敢謀因循嵗月則棄去若傳捨亦勢然也予獨癡不自止試令梓人平章以圗來諗竹瓦木石計防悉略巳素定越一年乃以請於今大夫黃公宜公治縣有聲而友僚佐如兄弟喜曰此公家事耳子能躬其勞吾何靳焉於是攷日鳩工昉於季秋之戊申迄於仲冬之己丑貿材於市募傭於肆民不與知而工以辦告糜縣帑之緡四百五十有八廩斛二十有四餘亦捐俸百千以佐用前門一間廊屋八楹防東西偏翼以両軒可待賔至寢之後爲丈室安明窓四面時暄涼啟門甓以禦濕於娛親爲宜繚以垣墻髙丈餘辟小徑通縣圃其西有敗屋數間撤舊取新爲圊湢庖爨之所是居也不侈不庳於今若未足視音則已誇予且滿去後之來者無忘營剏之難以時增葺其將多於前功不則因敝塞墐亦可爲數十年之利然非予所料也書生每事欲爲無窮之思正與北山愚公可同一笑姑識予意於石時六年庚申三月初吉長樂黃士特記山陰孫應時書

長洲丞題名記

滕宬

自秦孝公集小都鄕邑聚爲縣置令丞至今襲之凡丞以承其長爲職不以一職稱令能且專則丞無職丞能職或過於令令職號最繁不越其邑丞或爲郡守部使者所才則牒紛至𨿽其郡事與旁邑與旁郡之邑事皆或與聞之至往來無常處令丞之職顧不繁於令哉屬籍趙仲權爲吾鄕之長洲丞長洲與吳分治郡下俱劇邑多督領郡之雜務而邑諸鄕訟理逋租嵗且盡輙麇至塞庭廡則與令分丞之職𨿽繁精力常有餘謂吳有丞防壁記長洲不可獨缺乃攷居前者得二十四人記於石仲權至官書再考餘七月餘矣今又攝縣事凡上官委以事弗辭遇事輒辦治弗爲疾聲厲色拒人人亦莫敢凂以私者夫介不逺物潔不亢已勤不苛撓敏不遺忽吏能盡此矣仲權有焉可記也仲權名彥綰今爲從事郎在任政績居官以文行亷吏薦者五人考滿當擢京秩仲權之嚴君右司公以淸節稱宬幸一識气骨勁直目光了然仲權蓋肖之慶元三年七月上澣滕宬記

長洲縣續題名記

史顯卿

古者壁記非特志爵秩到罷嵗月而己唐元次山作道州刺史防記彰善指惡寓鑑戒隠然有春秋褒貶法當時貪黷苛刻者掛名其下寧不媿死乎縣視郡不侔也然生植齒類欲其能撫摩休養則同長洲縣題名始立於天禧王公嘉言續於紹興石公珵今續記涉歷兩政不暇識顯卿不敢廢也命石刻之往者不可諫來者猶可追其無防次山之訓云紹定攺元二月上浣承議郎知縣事史顯卿記

長洲縣續題名記

謝鳯

長洲以縣名自唐萬歲通天中有縣以來不知令凡幾畨政凡幾新矣皇朝天禧間廷評王公嘉言蒞政於玆始掲題名石於防事建炎之亂官舍焚蕩石亦隳壊自是軍興艸創更數十政不暇議迨儀眞石公領邑事之二年新作茂苑堂顧題名闕然無復舊事乃訪錄遺文得斷石於瓦礫間彷佛可續其存者熈寧四年五月以前而己如其文刋之於石攺寘於堂之左又搜次補綴自元丰三年以來僅得其官秩姓名者二十有五人其到罷嵗月槪不可得而詳別刻石以刋於後俾來者續而書之尙永永無替紹興九年六月日主簿謝鳳記

縣尉司題名記

周復

尉與丞簿咸贊而長然各有攸司弗相侵也使盜不入境戶不扃夜惟尉能爾也長洲縣北邑江湖所瀦盜鼔枻出沒尉曠弗治則人靡寧居擬注者必銓擇乃授顧不重歟大梁趙公汝滂奮迹儒紳志趣髙潔乃不卑是而辱臨之威望悚聞境內以肅吏事明敏百廢修舉暇日悉取前任姓名而次第之其到罷陞遷則系之於下將鑱石以傳逺使來者視前有攷而景慕夫官達者玆非賢乎予幸得與名其間且屬以序屢辭不獲夫題名公廨古咸有勸戒之意存此闕弗具豈前人未之思耶抑力有不逮欲爲之而未能邪二者必居一焉玆用自媿姑掇大槪以成公志云慶元丙辰季夏庚申承直郎差充髙郵軍軍學教授周復序

長洲尉防記

曾復

姑蘇之屬邑五皆壯哉縣惟茂苑寔治郡之東北隅自齊門北出一里其鄕曰金鵝裏曰金杯是爲尉治防宇隘陋蓋建炎兵火間所作舉檐與桷則偏墜如張弓他木類是南榮下垂過者率傴僂否則觸首是懼歷五十餘年更二十餘政弗攺作也予始至官欲撤而新之慮其勞民以自奉乃弗果今計両月卽滿去顧不可以累後官則請邑長白事陽羨邵君軾防然領防乃剟錢五萬粟數斛相是役又徵地租於富民趙升得錢六萬予蒞官三年凡六修小長橋有餘材輒儲以俟用異時鬻私販者沒官船物得錢則鼎分之一以給捕者一以充公費通計三嵗所入凡十萬有奇予乘敝壊之後鉦鼔旟幟弧弓戈鋋之屬悉亡焉三年之間儲繕略備而此錢所餘什之一乃諏剛辰乃撤敗屋乃增故基木石竹葦磚甓丹雘所需百物悉撡幣以貿其徒蒸蒸相率趨事甫帀旬防事告具前軒後廡不華不儉又以退材益以新木作新奇軒屋合六間修東西両廡合十間又両旬告成自經始以至訖事凡役二徒合九百七十二人計口給粟課工酬直又時酌醪醴以勞苦之人不告罷事用告成有賀廈者曰惟尉於民是親向也廷宇弗治階等無辧於焉臨民奚以起敬一旦輪奐若斯望者肅然吾不惟矜子之勞且以尙子之能請爲子記予曰凡物之興廢有時時之當興𨿽庸人亦能集事吾適與時防耳敢誇於前人哉奚其記如曰更造孔難宜以告來者俾加葺焉庶勿壊則吾能奚以煩執事客曰然則子志之乃伐石以志淳熙十一年甲辰立夏日桐川曽復記尉防祥符圗經云在齊門外去縣三里續志云在齊門外緣塘一里許淳熙中曽復重建防西有臺下臨塘岸扁曰奇軒

帥正堂記

韓雍

濟寧陳君文淵景泰間爲監察禦史以言事得左遷今上復寶位之初起君宰蘇之長洲君感激思所以報稱乃名其出政之堂曰帥正蓋取孔子之言之意欲正其身以道邑之人皆正也致書屬予記予甞觀之物焉南山之陽有松歷嵗旣久淩空直上日升而中中而昃陰𨿽時移而亭亭之勢未嘗見其欹側也樛木盤枝屈節容光之處從而印之是知表之正與不正影必隨焉守令爲民師帥職皆親民而令於民尢親民之表率也令之邪正民罔不從是故令能仁則民尙忠厚能亷則民重亷恥能儉則民息豪奢能勤則民戒荒惰能恭謹則民無干犯之非能安靜則民無奔競之恥與凡一舉止之美一禁令之善民皆是效是從不然彼將曰令長民且有祿位而其爲人若斯吾屬何不可哉吾蘇爲江南名郡齒姓之繁賦稅之重物產之美且盛𨿽提封百里非他方大郡所能及故守令之選嘗難其人君起家爲名進士爲良禦史再轉爲今官下車未逾年和平簡易之治邑之人無老稚賢不肖踴躍愛戴靡然從風非帥之以正豈易能哉孔子曰上好禮則民莫敢不敬上好義則民莫敢不服上好信則民莫敢不用情於斯足徴矣然予將少進焉士君子讀書明道致用於時有志於爲徳爲民者孰不欲趨於正哉然崇其名者或違其寔謹於初者或懈於終君尙當守之以恆使嚴苛峻刻不發於情奇巧玩好不萌於念侈靡之風不作於日用宴安之气不設於平居禮以接人不長其驕道以守身不慕乎外凡所爲無不正焉則吾民耳濡目染久而化成其風比隆於淳古君亦可以方古之循吏無疑矣古之循吏非一人論者以卓魯稱首卓令宻儒術爲治道不拾遺魯令中牟徳化爲理孺子有仁心固皆帥之以正而然後卓封褒徳侯魯位司徒至今嘖嘖傳聲名君誠以古人自期則名位所至孰能禦之哉否則名寔不符登斯堂者指而議之矣君尙畏之

昆山初秋觀稼回縣署與同寮及示姑蘇幕府

張方平

邑民三萬家四邊湖海繞家家勤稼穡市井嬉逰少薦嵗逢水沴饑勞何擾擾我來忝撫字見此心如去秋僅有年髙田尙停澇今幸風雨調皆話天時好春喜鵲巢低夏更蟬聲早【吳民以此旱澇饑穰】拏船袂參差葑岸縈回繚蓺挿暮更急車聲達淸曉紡筥猶掛壁何暇張魚鳥我時行近郊小艇穿萍藻渚長葭薍深野沃防倒孺子逺餉歸閒暇顏色飽預喜省敲笞租賦可時了歸來軒館淸曠蕩盈懷抱衙退人吏散庭廡閒窈窈露篠映孤亭風荷動幽沼置身木雁間玆焉願終老顚蹶走榮利況予拙非巧鱸鱠飯紫芒鵞脂酒淸醥悵然懷友生虛齋爲誰掃

題縣圃蘊輝亭

周承勛

瓦礫頻年積鋤耰十輩功旋移低地碧頗雜亞枝紅對酒逢寒食憑防接暖風墻慳天自濶堪送北飛鴻

昆山縣重修察院記

楊循吉

治癸亥嵗春監察禦史彬陽馮公祗奉上命按於蘇松常鎭四府所至振舉憲度紀綱一新吏民奉法無敢犯乃七月行部至昆山是邑也直蘇東境七十里巡必首先公入居行臺覩漏狀召邑令吳君議將修之曰吾聞昔之賢𨿽一日必葺其垣宇況玆出令地乎於是吳君諾惟謹公爲下文書斥帑余爲經費蓋始於其秋而成於明春作閱七月訖功厥有防以蒞政門以啟閉堂寢以燕食廂廡庖湢各事其事凡爲楹間三十五大仍小更丰約有道木材塊甓咸於工師蓋終事而民不知勞焉公旣以吳君爲能且謂玆役之作所以嚴等威修制度謹防閒而非得已也於是乎有書石之命惟我國家采用漢制嵗遣憲臣按行天下刺舉不法因達民隱而布之徳恵寔天子所倚以圗治者而於畿內加詳故分四郡特設以蒞之然則威之所加在郡郡重在邑邑重豈其居府而容有玩略焉此公作興之盛心也𨿽然修室於此而有腐焉必去之有良焉必植之作而有法在政斯類公其然乎且公之至冬嵗適荒歉饑民嗷嗷公防請於皇上免稅六十八萬有奇又自裁革均徭二千餘役凡省鏹幾二萬緡其明年又奏防恩準輸折色糧三十三萬省米三十萬石畱爲賑濟公之功大矣哉公名允中字執之成化甲辰進士建白屢上克恢大猷蓋其心存經濟若此吳君名祺丰城人治壬戌進士愼以有爲觀其績可知也用敢並書於是庶他日得有攷焉

常熟縣記

陳映

上方駐蹕臨安於時吳門視周畿內漢三輔唐同華我舊京之陳鄭也衣冠之所鱗集兵甲之所云萃一都之防五方之聚上腴沃壤占籍者眾𨿽前代與全盛時猶不可同年而語府邑之事宜其獨重況乎府庫之出內獄市之浩穰蓋不待較而知者環府之邑五而常熟居其望焉時邑籍以戶計者八千九百七十有二而今五萬一千一百三十八夏賦金錢爲緡二千八百其幣帛疋合萬二千六百而奇弗詳秋租谷粟七萬六千餘斛乃合折帛爲緡者十萬二千三百而斛財損其舊二千邑之事其倍稱何如哉今其邑從事於民者如是而邑復濵海道直故疆沂宻萊全齊在望刺利規恢舟師所宿則寔居今日之要害風檣連林夜嚴震海資糧鉅萬以日饋給營繕百須以時調度茍有不至責且交萃若兵民之事又如是重以府所倚集月四大萬版輸委風雨寒暑不渝比爲令者材或不濟負罪投劾而去項背相望也則壁記之不列何以自警朝夕庸少惰乎映不佞爰來旣歷年所事定得間始閱次中興以來爲令者至映之名氏授受之月日謹鑱石壁端以告來者噫令秩比京寺月俸十餘萬廩逾四斛歲入圭田直過六百石其顧一巳之利害去就而不思其責之塞將不特能禍其身千室之邑亦必有受其獘者而映其敢墮哉今吾邑之人或知映有不敢墮也率以淳風簡孚交相爲治將由是日進庶乎列名下方其無辱若夫邑之望則巫咸所止之山太伯所葬之墟言偃所居之裏龔景材所表之閭其風俗之美猶可槪見而邑之升置凡附於府者有職方氏不記記其今昔之同異云淳熙元年邑令陳映記

常熟縣丞題名記

張漑

琴川吳都之劇邑也賦稅之重獄訟之繁非他邑比以累致大夫數更易而貳令者類不得少休漑再轉而丞玆又適多事之秋攝事幾年所謂松竹佳趣乃變爲鞭笞之地庭槐無存防宇漏壊俱未暇過而問焉玆幸令尹葉君來此年餘百廢具舉政平事簡僚佐得以少安遂可畱心悉與葺理皆成倫緒獨不見有題名記心竊疑焉因灑掃書齋得二斷碑於塵埃間拂拭視之則其記也歲久字泯漫不可覽殊失所以重前賢之意易以琬琰而刋前後賢者之芳字予亦得以托不朽顧不幸歟嘉定攺元歲在戊辰首夏望日錫山張漑書

常熟縣主簿題名記

趙汝郕

邑令丞而次有簿古職員令也掌凡邑之簿籍勾稽之事糾正縣內之治外此無責職若甚簡然豈知戶籍有升降產稅有去畱悉關筆削一有不謹則墮吏姦民且受病矧琴川繁劇甲於中吳去臺府才三捨逺財賦分督牒訴委決檄命驅馳靡日不殷職亦未爲簡也汝郕冒承玆乏汲汲捄過自惟無足以傳後惡有所謂光於前者試求前人之名氏稽其行事以質其窮通而壁記闕然漫不可尋往者莫知究訪之故老僅得今尙書蕭公而下十有三人焉前乎此者莫知也將立石以記之或乃謂人材短長政事臧否民言士論亦可以攷惡用是爲哉余應之曰公議誠足信然閱歳滋久名且不著實將安攷今之所訪巳若此余恐後之訪今益不如今之訪昔也奚以詔方來僉曰然乃鑱之石嘉定戊寅十一月初三日雲間趙汝郕記

簿防在縣治西與丞防對

常熟縣尉題名記

徐次鐸

縣有尉居丞簿下然號劇曹與縣令埒歷代選用常艱其人彊者作聰明苛察操切以擾吾民弱者不勝任縱姦長惡以害吾民其當官以威畏稱職聞者異時以之宰邑刺史司察一道皆可判然迎刄而解常熟爲浙右壯縣地鉅事叢吏狡民猾並江濵海而東界爲盜藪古有二尉分治長老傳聞廢置歳月無攷爰自合並以來舊矣𨿽仕於此者材名文士往往間見然未聞有卓然超越爲當世聞人者用是奔走巡徼日不暇給率弗遑問其逺者大者此壁記所以不立而前事之師後事之鑑來者泯無觀焉今尉黃君應酉建安奇士也由始蒞職洎玆垂滿寛而栗威而不猛加惠黔庶芟除豪彊黠吏束手受制所弓兵不寒而栗部內賊發輒捜捕得其主名逺鄕鄰境借其威聲巨姦大盜漸以屏息今玆盜賞逾格將換京秩行脫迹泥蟠而彊弩之末猶賈餘勇植志敻邈去如始至大懼題名未創無以傳後自我作古勒玆堅瑉予見其材諝之華政事之美嘉其替之廹而請之堅也於是乎書嘉定元年奉議郎知常熟縣事徐次鐸記

尉防在縣治北二里鄰順民倉

宣風樓記

王伯廣

樓以宣風名紀政也易於防其象爲風其位爲東南其時爲長養萬物有虞氏得之以阜民財於是有薫風之歌尹吉甫得之以美大臣於是有穆如之訓罪無輕重功無大小使言偃歌之化當太平有道之國雍雍乎和可知矣常熟古南沙也今爲姑蘇望邑土博賦衍民繁事劇綰縣章者每難其人紹興之二十二年政五六易規矩準繩莫一所守冬十有二月乙卯今曽大夫以王命來知足以知勇足以行禦災如西門之治鄴愛民如子產之治鄭指顧之間政以善聞邑人宜之凡廢未舉蘄一新焉先是縣治之坤隅民居有架崇庋於上其左蓋闕如也相其陰陽厥有低昻士庶雅有創樓議矣至是以請大夫曰止止吾至未防遑急爾耶眾曰我食我力我木我石無費於公以慰我私大夫乃命卜筮乃經乃理乃徹其庫乃建其址巧者舉斧壯者攢杵無煩戒約其來不可禦也蓋度材於二十一年之夏四月至五月己巳工以畢告近逺少長奔走瞻望惟時歊暑泠泠之風自樓而下咸用忻快乃有皤皤然被黃髮者歌而過曰風之仁兮物之春兮風之徳兮物之植兮誰其布宣大夫賢兮繄大夫賢樂堯天兮眾鼔舞和之因摭其辭以名斯樓且告鄕人王伯廣請文於石以系他日甘棠之思者大夫名構字叔重淸源人大丞相宣靖魯國公之曽孫其爲政蓋有家法云【內曽構一作曽愼】

宣風樓在縣治西紹興辛未令曽愼建紹興四年令葉知防更曰慶丰乃酤之所

願治堂記

王恕

余以願治扁堂之明日有客來訪而問曰聖天子授公以保釐之任而有便宜從事之璽書凡撫內善良者公得而扶持之彊禦者公得而禁遏之賢才有益於國家者公得而薦引之姦貪有害於政事者公得而斥逐之田野未辟公得而辟之學校未興公得而興之賦役有未均詞訟有未息公得而均之息之以至周窮卹困伸寃理枉皆公分內事也今皆舉而行之亦可以言治矣而猶以願治名其堂何歟予曰善良者固多矣予豈能盡扶持之彊禦者亦眾矣豈能盡禁遏之賢才當舉而或不能盡知姦貪當斥而或不能盡察田野當辟而或流亡之未復學校當興而或敎養之無方裏書作獘賦役如之何得盡均敎化不行詞訟如之何得盡息縱使盡扶持之盡禁遏之盡知之盡察之盡辟之盡興之盡均之而盡息之茍有一民之失所一事之不理亦不得謂之治治豈易能哉非但才之罪勢使然也余以菲才受厥命食厥祿豈敢怠厥事是以夙夜孜孜願治焉而未之能也願而未能其可忘乎故以願治二字掲諸堂欲其常目見之而求所以治之也客唯唯而退遂書之以爲記

巡撫行臺在縣治東北卽文學書院宣徳間移吳公祠於學以爲巡撫公署侍郎周忱攺稱學道書院成化十九年都禦史王恕扁其堂曰願治治十年縣令楊子器以其地隘請於都禦史彭禮遷於西山巷左市地

常熟縣重建都憲行臺記

謝遷

太祖髙皇帝定鼎金陵凖古王畿之制凡郡邑之近者則十有一焉而蘇郡古吳防也在禹貢揚州之域厥田中下厥賦甲於東南太宗文皇帝遷都幽燕國用仰給於玆實爲根本重地勅巡撫大臣以總糧儲常熟蘇之劇邑也大臣巡歷則以學道書院爲駐節之所治十年吾浙水楊侯子器以名進士來知縣事謂書院創於勝國意當時隨地勢以爲規制前蔽民居後傍官道左鄰學宮右通市肆門道出入若委巷然夫以大臣受天子委任之重於此焉居似非所以崇國體肅憲度康兆民也特擇地於縣治衍慶坊西百步許而攺建焉爲料價二用之廣出於公取於民爲不便以各年所餘均徭錢之侵於民者追以供費乃通具其故請於都禦史彭公如其請俾量計從事以十一年十二月吉日鳩羣工聚眾材以委縣丞張君翰董其役時省月考審曲面埶木以良斵陶以厚覆石以方甃塗以丹堊歷三時告厥成功中爲防翼以廡後爲堂夾以室前辟門中直道外繚垣人瞻事車馬有所基地以丈計長五十有七濶二十有六料價銀以兩計八百有四屋以間計三十有四更湫隘爲爽塏易淺近爲嚴邃治迂曲爲平直揆理考制莫不如式請所以爲名而署之並記以明逺竊按周禮禦史掌邦國都鄙及萬民之政令以贊冡宰凡治者受法令焉掌贊書凡數從政者秦漢而下立法創制因革不一有禦史大夫禦史中丞殿中侍禦史治書侍禦史監察禦史其署名曰府寺憲臺禦史臺殿院諌院察院之不同而其任則專諫諍繩糾激揚蓋已異於周官之制矣皇朝設都察院於兩京以都禦史掌風憲自永樂洪熙宣徳正統景泰以來巡撫者兼督水利若尙書侍郎都禦史差遣不一自天順成化及今治𨿽間有兼官實專以都禦史則有合於周官掌邦國都鄙及萬民之政令者矣宜名曰都憲行臺於以見差遣之一而有其寔於以異兩京之署而有所據也國體以崇憲度以肅兆民以康而楊侯興工不爲過大臣之居髙明豈爲泰哉遂不辭而爲之記時治十三年春三月之吉賜進士及第資政大夫太子少保兵部尙書兼東閣大學士余姚謝遷記

吳江縣敕書樓記

李處全

松陵令趙君伯虛爲邑二年其農桑勸其獄訟簡其簿書錢谷治辦學有新田三髙有祠百廢具興不爲茍歳月計先是建炎中國步方艱而邑當要衝祝融回祿相其虐自後逾四十年廨宇庳陋夷於編氓乾道彊圉大淵獻蘇公始撤爲新門培基取材百用先具梓人執斧斤以聽畫至瓦甓坯釘亦出於公之指授焉其始於秋而落成於冬遲速之程不愆於素飛樓幹霄與江山長雄環視具區笠澤之廣雲煙捲舒濤瀾吞吐舞鴻鵠而歗魚鳥爲三吳壯觀君乃以季冬之月盛服率僚佐更奉詔敕其上用以鎭撫其社稷億寧其神人遺民故老告語子弟咸謂役不逾時而功倍於音微令尹不復見此矣是時公距受代止旬月公不以欲去怠其事朝夕於斯迄用輯成眞古人之用心也使今人之用心皆如君公家之事尙有不樂成者乎故予樂爲之記乾道元年贊皇李處全記

敕書樓在縣門紹定五年李椿新之

琴堂記

李椿

邑治之陋歳月尙矣因陋而居亦尙矣紹定庚寅良月椿承乏玆邑訪諸故老莫知始剏規模偪隘基址卑下矮檐敗壁不逮民居震淩之餘岌岌將壓屋古而蛇虺成穴地洳而蚯蟻爲壤棲止其下殆不可以爲朝夕安再瞻再嘆尙容復因陋乎於是節浮費計實用市材木聚瓴甓銖積寸累逾歳而備不敢掊取不敢科役髙下大小鼎新三十餘楹以昔之正堂爲今之遺愛姑存舊也琴堂向在寢室之東北隅愈陋而僻不足爲公餘偃息之地前此帥未暇問夫琴者所以正人心也堂以琴名置此偏隅將何取哉余正堂旣新所居必正則琴以正心爲義容可以偏隅之舊觀而不易以居其正乎使出入乎斯居處乎是方寸之間無往不正琴之義盡在是矣昔宰武城以弦歌爲愛民之政宰單父以鳴琴而成自治之化椿之不才何敢希前賢事業之萬一乃所願竊有志焉將書扁庾使袁先生遺以珍墨掲示不朽抑又有光於斯堂者歳在壬寅鳩工於季春落成於季夏從事土木與匠石較分陰於繩尺間自笑其愚者屢矣然君子之居一日必葺是猶有望於後人毋徒曰傳捨云八月旣望維揚李椿記

琴堂紹定中令李椿重建於東袁肅題扁

吳江縣重建譙樓記

桂宗儒

吳江東南巨邑四明栁公臻來丞是邑之三年政平人和百廢具舉惟譙樓工侈費廣而未暇及邑之父老陳景祥等進告於庭曰譙樓一邑之壯觀而政令之所闗也圯壊越二十餘年矣而官莫之舉邑民莫不與之興嘆於路募民財以構之俾官不需財民不需役而落成敢請縣丞公防議其所請於同寅王公懋本馬公驥僉曰善遂允之尋白於太府曁按臨大臣亦然之遂命匠務工營於舊址之上於是輸財樂施之士肩摩而踵接趣事赴工之民蟻聚而雲集不半載而落成朱甍畫棟之翚飛而髙挿天半雕檐翠桷之赫曄而照輝日月則有以度越前制者逺矣至於形勢之據吳淞而瞰太湖引江浙而俯姑蘇洞庭諸山映帶左右煙波雪浪撼乎幾席此一邑之巨觀也防永嘉葉公來尹玆土旣喜其有成又美其壯麗也於公暇登臨而嘆之曰不惟有以縱其觀覧寔足以玩心於髙明宣情於郁滯以舒暢其政治也樓之建有補於世敎也大矣不可無記遂命使致書請文於予譙樓者古制也自皇都至於郡縣皆有之所以具鼔角憑髙以警眾則其聲韻感慨激烈以肅官府之號令限士林之休息者鼔角也寓之於鼔角者政也政平訟理邑無不寧民安物阜官無逋稅於以見弦歌比屋頌聲滿途其鼔角瀏亮皆由政之所發也豈徒恃其樓之壯麗聲之感慨激烈而巳乎當今聖明在上四海淸寧正士君子汲汲修徳蒞政之秋若夫萬籟俱寂之頃夜气方淸之初耳靈鼉之韸韸聆梅引之鳴以淸其政本胥於是乎在嗚呼聲者政之所發也故曰聞其聲而知其政余因其請遂詳書重建之始末俾有攷云正統元年夏五月行在翰林院修撰董溪桂宗儒書

譙樓在縣門

吳江州官題名記

顧儒寶

古者立國則有州邑稽古而建官皆所以推君之令而致之於民者也蕭規曹隨往周來續使民心起甘棠之思故題名之記不可無之皇元混一陞縣爲州越二十星霜矣吳江之地襟帶江湖馳驛南北適當孔道州牧之勞與他州異其間政事文學之才往往無傳何以爲勸耆老有請俾鐫諸石以垂方來爰命儒寶爲之記抑聞夫子曰道之以政齊之以刑民免而無恥道之以徳齊之以禮有恥且格蓋徒政不能以自行而必及於化政能使民逺罪而已化則使民遷善而不自知先化而輔之以政循名而責其寔庶不失題名之意云延祐五年夏儒學敎授顧儒寶記

吳江州官題名碑記

張天英

在昔官府書聨事之姓名者所以記歲月識臧否重黜陟垂不朽也凡爲天子吏天下之民休戚系焉吏循則民安吏酷則民病吏亷則民阜吏貪則民窮且敝吁可畏也哉元貞朝制陞吳江縣爲中州秩正五品官六人當是時已嘗樹題名之石於防事矣五十餘年人物同異千古之下毀譽隨之昭昭然其不可揜也夫有官守者可不愼與髙昌諾海公長是州有徳政官當遷乃伐石刻名如前人故事俾來者知所勸懲云至正七年四月吉旦淸河張天英記

仰髙亭記

畱元剛

吳江雪灘三髙越範將軍晉張曹掾唐陸補闕之祠也間者邑屋以繪像刋石置諸防事之右越淳熙辛丑後二十有六年令尹羅君勲展來於玆恪瞻遺範懼弗稱景則之意屬時方輸錯出納經營未暇閱二年民困少紓悉余偫作亭奉之名以仰髙旣成書來請記余謂三髙者記其名也仰髙者慕其寔也聖賢盡性之學亦曰事君致身仕以行義人受天地之命則當任天地之寄敝屣世故傲然獨善庸可爲訓哉噫少伯復讎不遺余智薄逰從辟庶防有爲退亡保身之道進無益國之功或爾違之其心可諒也而有嗜榮則覬嘗試則居勲莫揜口禍亦逾福附離患失矧執權乎介紹從行矧就見乎世變降而下之甚矣予於仰髙有以得羅君之心請遂志之松江集自南渡以來作者弗與至是裒粹續集鋟梓於亭其顚末具於三髙記者弗書嘉定攺元仲冬甲寅日奉議郎祕閣校理兼翰林權直畱元剛記仰髙亭在縣圃中

嘉定創縣記

髙衍孫

嘉定十年嵗在丁丑秋九月吳郡太守集英修撰貳卿趙彥橚浙右憲使今左右司業王棐奏爲平江所統五縣惟昆山素號難治蓋邑之爲鄕者十有四都者五十有二縣治僻處西北而東鄕最爲隔絕奪權矯處相率成風其害有三好勇鬭狠或刑人殺人追逮不從至有經年不可決者則獄訟淹延之害東至於海南至於松江寇竊姦宄憑負險阻則盜賊出沒之害豪民慢令傲不服役有二十年無里正者逋積秋苗四萬餘石他賦稱是則賦役捍格之害有是三害邑遂不可爲元欲增置一尉望輕不足以鎭之僉以爲立縣便今宜割安亭春申臨江平樂醋塘五鄕二十八保作新邑於練祁之滙且援昔之慶元例請以年紀名丞相魯國史公當軸列上報可就令辟吏衍孫適試玆邑及當代臺府不以其不才猥以姓名聞俾主創邑事衍孫遜至再而命已下竊謂嘉定分創與慶元之事不侔慶元出於上戶之申請則公家固所樂聞嘉定始於臺府之奏陳則民情不無疑懼以所疑懼之民一切之政魚爛禽駭不潰則逸爲先之以優容使民自悛守之以不擾使民自安則迹無詭異而人斯馴服然東鄕之所以成習頑獷者有由然也逋違稅租詭挾戶籍積歳旣久愆犯益深往往重足適市或聞追呼而行死不願出𨿽有淳良之質未免玉石俱焚衍孫稔知其故遂白臺府今日之後咸與維新凡八年九年五鄕畸零二稅先後倚閣十年者添助本縣營造使民少寛新賦納自十一年始如減秋苗之納耗免夏稅之增絍罷財斛司絕橫斂之擾淳頑籍以示勸懲如此等類皆防聽從戊寅五月衍孫稟來此一意奉行敲撲不敢以輕施吏胥不容苛擾意向所在民輙先信舉欣欣然而相告曰官府寛卹如此我輩何其幸歟毋怙頑毋作慝毋狃前以絕自新之路民聽旣孚始欲興作冒霜露披荊棘役民於農暇取材於他郡經始於戊寅之仲冬越歲餘而落成屋以楹計者縣百有奇若丞若簿四十有五若尉五十有五學宮四十倉廩惟半祠社有壇宇賔餞有驛舍郊設門關巷植名表酒館花圃以次備具若夫營造之費則有朝廷撥賜五千緡本府給助一萬緡共丁丑歳畸零苗稅一萬四千五百餘緡米一千三百餘斛足以充所費三分之二其餘斡旋酒稅僅僅給用迄於告成而民謂無擾今才両載四閱月前之三害幸遂屏息是皆憑藉朝廷之威徳奉行臺府之敎條所以致此衍孫何力之有焉顧惟民性一也胡昔頑而今淳轉移闔辟蓋自有道茍爲政者忿其頑嚴刑峻法以繩之故民有競心愈激而不可革若能撫摩其疾苦啟迪其所趨向則良心善性孰不油然而生衍孫惟不敢鄙夷其民也而年谷屢登麥秀両岐皇天其宻祐斯邑作新之效當不止是將見魁奇忠信材徳之民羣生其間毋徒曰曩日東鄕之俗云嘉定十三年九月朔日宣敎郎嘉定縣主管勸農公事兼兵馬監押髙衍孫撰

重建州治記

貢嵩

大江以南地廣物眾莫吳郡若嘉定舊吳屬邑邑始於宋嘉定析昆山東五鄕練祁鎭爲治因年以紀名在郡境江海際壤浮力薄產貢擬他邑爲下皇元混一區宇化被幽遐俯視陬隅如在畿甸田野日以辟戶口日以增元貞詔下劇邑率陞州嘉定以戶口計應中州之制遂陞爲州自此以來品秩崇矣號令新矣獨於州治隘狹漫漶仍舊憚於攺作因循十年之積以至於是大徳丁未達嚕噶齊托裏穆爾朱公知州事髙源同知州事蘇爾約蘇哈雅公郭公偉判官趙公允中李公徳曁提控董友直都目陳玉先後繼至克相協贊力行善政以導迎和气歳則大熟民暇且豫乃謀建公宇顧費無所於出曷濟登玆於是州巨室聞而相與言曰吾儕小人皆有門廬以避燥濕寒暑豈邦侯吾父母而可無爽塏之居乎則皆折捐粟布以助刋木於崖浮竹於津厥材旣堅厥土惟剛上殫其功徒旣其力經營不數月而成堂階言言廊廡巖巖有門秩然有軒翼然觀者攺視蓋時其使節其用集於一朝而不爲勞須十年之久而不爲遲始謀終就髙公良屬意焉然亦不自有其功落成之日率防僚友文學掾貢嵩言於眾曰昔者聖人作爲宮室蓋取之壯觀矧太守實古諸侯而不壯厥居豈惟無以養威重示表儀且將無以防視達聼融暢心神爲勵精出治之本玆宇之成美哉輪奐後之登斯堂者其亦曰堂之建民之力也民旣出租稅以食我又爲屋室以居我吾其可以忘之乎利惠未徧斯溥之疾苦未瘳斯除之徭賦未省斯均之獄訟未決斯靖之政聲流聞達於京師明明天子聽豈其逺哉州之人善其言而頌之請記斯堂以彰政理惟春秋之法事始必書今州始陞堂始建是宜書以刻諸石至大攺元冬十月望日貢嵩記

嘉定郝侯政績記

黃溍

昔成周寓軍政於鄕遂故兵與民一後世析而二之爲將帥者往往知有兵而不知有民善乎荀卿子之論曰兵要於附民而以爲將帥不思所以卹民可乎若平江十字路萬戶郝侯蓋知兵之要而得先王軍政之遺意也初余在金華聞侯奉省檄巡鹽浙東所過無秋毫擾心巳志之及仕於朝往吳下見士大夫咸曰郝侯賢今年春官於儒司嘉定州父老沈銘等以侯政績請記於石予旣知侯久重以耆老請誼不得辭因諏其詳則曰嘉定爲吳要地襟帶江海毎歳萬戶府分官出鎭茍非撫馭有方則士嘩卒囂適以病吾民耳今郝侯之來紀律嚴賞罰信凡麾下士不得以一毫撓吾民海隅宴安姦寇屏迹近歳知兵者何以加此然古之名將有愛士伍而驕士大夫有愛禮君子而日鞭撻健兒後皆不能無獘今侯於卒伍旣懷以恩而又能好賢下士不倦是又賢於古人者矣至於考其事業推其所從來則𨿽先猷祖訓有足取法而其好古嗜學之功亦不可誣也昔晉文公謀元帥於趙衰曰郤縠可以其說禮樂而惇詩書也孫權之雄才大略而自云孤嘗讀書大有所益及呂防奉權敎始就學魯肅過潯陽輙稱其才略非吳下比則侯之徳業又獨非好古嗜學之功歟侯名天麟世居宣徳自元帥公定河南因家宛丘予旣爲敍其事如左乃爲之銘銘曰海陬之邦控延大江飇驚濤奔借兵以防桓桓萬夫闞如虓虎匪帥之良孰靖其旅猗歟郝侯孔惠孔仁匪惟馭兵寔綏我民我有水旱惟侯之惻是禱是禜保我稼穡歳時丰穰海壖樂康廏馬不嘩叢矢在房乃作大府其庭有殖我出我資匪借民力民曰宜哉侯豈我需我懷侯惠曷不相諸侯燕賔士淵淵伐鼔有瑟有琴籩豆攸敍邦人來視爲侯勸謼豈弟君子胡不樂胥昔侯祖父曰維元勲功載盟府裕於後人曽孫孝恭克紹其猷匪維世美實予民休天子明聖宜褒爾績惟藩惟宣以惠四國赫赫厥聲宜公宜卿百祿是膺子孫繩繩我匪侯私人則具知徳音不忘永觀厥辭黃溍記

嘉定縣廣儲庫記

董鏞

凡郡邑設置倉庫上所以供國用下所以卹民財皆有司之急務也厥今姑蘇東南大府屬縣有七而嘉定最爲繁劇歳計所入租賦常不下五十餘萬石折輸布以疋計者二十餘萬畸其繁矣乎然而租之入各區置有倉囤比輸粟之期運赴各倉收貯其後糧長轉輸漕運達於京師等倉事不愆期官民兩益貢法之詳莫善於此矣惟折粟之布其數亦浩瀚逮徴令一出輸者蟻集而聚輒充棟或寄頓於僧寺或收貯於民居其間風雨虫防之損傷水旱盜賊之不測深貽所司之慮其時扆侯昭始來知縣事欲興處置之規而未敢專也今年夏奉勅冬官侍郎周公巡撫至邑首慮貢賦之失期而民事或有未妥者諄諄告諭宣上徳意惟恐官不加謹而舊獘之未盡革也於是侯合丞簿而下卽以歳輸之布具白於公公曰租與布皆公賦也柰何不效置倉之法乎邑之左右或曠閒之地剏一庫俾聚而藏之以伺輸納庸何傷侯等承命惟謹繼往陳於郡守況公允協其議然後度地於縣治西一里許卽西隱寺廢址周有通渠居民尠甚遂擇日鳩工剏庫一所錮鐵爲墉壘甓爲牖前構一防事以爲官署翼以小屋若干楹以處主守之人仍辟門於前繚以修垣凡若干丈其在官糧里人等靡不欣然趨赴經始於正統丁巳秋訖工於是年冬十月朔用約於官不費於民陶堅材美締構嚴縝於是可悉聚歳輸之布度支亦有法出納亦有次俾各有專守之責誠經久之良規也侯乃貽書於鏞曰玆役也吾何力焉自非巡撫大臣與郡侯區畫之餘曷足以完之然亦關於國家興作歳月不可以無記遂授鏞以顚末俾爲之記鏞善是庫之作於西成之日旣得其時位於邑之西也又得其地藏貢賦所以安民也而役不勞於民安民所以奉國也而財賦無廢於國其斯爲奉上卹下之有道乎禮曰君子將有所營必以廏庫爲先於居室釋之者曰重國用也且今官府之治故宇當葺者不知防何執政大臣知國用爲重而先其所急者有司執事者又能承順其意有合於禮所可記者奚止歳月土木之美而已矣用是書之俾刻諸石侯解州人由監察禦史出宰是邑處事亷謹而民悅之贊是役者縣丞兪侯觀張侯鑑主簿徐侯子臯典史閻侯麟任程督而始終其役者則主簿蕭侯學敏也董鏞記

嘉定縣令題名記

袁袠

余讀漢循吏傳而嘆治道之難也漢有天下四百年吏以最稱者防人哉今天下吏親民莫如令權壹而職專茍心乎愛民奚所弗濟故先哲以未嘗親民爲恥意深逺矣皇朝統有萬邦列聖重守令之選由是循良相望光揜前策而百八十年來其赫赫可稱紀者猶僅僅也嗟乎難哉難哉嘉定古婁東地也距郡治百四十里志曰故昆之疁城鄕縣治在春申鄕練祁市宋嘉定置縣元爲州皇朝初因之乃洪武二年復縣置令而迄今未有題名不其闕歟順義張侯重以進士來令玆邑期而政成謂是弗可已也乃搜郡乘詢黃髮由洪武以迄嘉靖得若干人將防其名字爵裏於石而以記屬惟嘉定瀕海而襟江數患盜警且土無異產舟車艱塞百賈罕逰民苦重賦令於玆者不尢難哉按郡誌宦迹載偰傒斯下凡六公徳以來𨿽未及纂續然吏治精核而純實亦少衰矣豈漸靡使然哉張侯之亟是也其有感也夫夫古者今之鑑也往者來之轍也辧體以經治者存乎典彰往以詔來者存乎文典以軌物文以永世公署之有題名古也以觀以典以勸以戒賢則企而型焉否則擿而訕焉其庸庸者則恥並列焉是先民之所以旌淑而警忒者也非所以崇侈飾觀也張侯之亟是也亦由行古之道夫覩玆石者沿近以遡逺規今以準古𨿽百世可知也

吳都文粹續集卷九

欽定四庫全書

吳都文粹續集卷十

明錢谷撰

公廨

奏立州治防

朱瑄

治十年巡撫都禦史朱瑄奏爲立州治以安地方事其略曰臣惟事有便於民者不嫌於剏攺政有益於治者不憚於更張如太倉設州誠於軍民便利有六如昆山管轄唐茜涇等處常熟管轄直塘防鳳塗松等處嘉定管轄劉家港等處各離縣逺若干裏到太倉各近若干裏若將附近鄕都分割則納糧當差不致逺涉一也又太鎭二衛本備倭冦而設近年官運俸糧俱往別縣關支尢爲不便萬一冦發城閉何恃以守若立州則糧積充足有備無患二也又城郭內外軍民雜處大率軍多刁橫欺民戶興訟委官不得約防以致監禁日久若立州則民有宗主而不致受欺軍知畏忌而不敢縱惡設有詞訟可以旦夕獄成三也又附近人民每將貨物入城變賣有等光棍用彊攙賣尋鬧搶奪以致鄕民別處市集變賣路逺費多若立州庶免前獘四也又崇明離蘇州府若千里太倉城若千里其民到府必經太倉而守禦千戶所又屬鎭海衛轄若立州統領崇明逺近相制五也衛學軍生例有歳貢三縣民生附近衛學肄業旣無糧廩之資又無歳貢之路科第𨿽不乏人柰解額有定不無淹滯以致皓首窮經無由補報若立州軍民生徒均有廩貢之沾實爲後學之幸六也臣愚見灼知有益乞勅該部查照前後建議施行地方幸甚軍民幸甚

前存州勘案

劉世龍

嘉靖三年巡撫應天等府地方都察院右副都禦史吳廷舉爲撤毀添設州治以蘇民困事防同巡撫直監察禦史朱實昌案驗前事案仰本府抄回著落當該官吏卽便行同知羅洪載鎭海衛指揮陳嶽生前去太倉州公同太倉鎭海衛掌印軍政指揮太倉知州劉世龍等召集槪州裏老並二衛各年髙父老曁州學師生到官將進士屈儒所奏太倉衛官幷同知郭田所議多方詢訪逐一查勘要見州治應否撤毀民情土俗有無樂從等因據州學廩膳生員王梁等呈爲息羣議以安人心事切見太倉州地方古昔爲婁縣爲昆山州東控海洋原設衛城四險孤危之地三軍無制之區軍人豪彊得以自肆販鹽爲盜姦宄百端居民受害及有各縣相近土豪大戶多與軍衛構黨聲勢相倚欺虐良善事難枚舉治十年間巡撫都禦史朱瑄巡歷地方因見太鎭二衛殊失文武夾持之義以致軍民不便之嗟乃相地度勢廣詢博采羣議協從廟謨兪允是以割三縣附近土地人戶並爲一州誠千載增建之宜一方維新之治人人慶幸規模旣成民治久安三十年來聲敎文物載之大典版籍輿圗登之天府廟有享壇有祀幽明人神咸知天下有太倉州爲百世不易之定制矣邇年以來連遭饑荒昆山低鄕尢甚故昆山人戶不察大體蠭起妄議以爲膏土割分於州而無復仰賴於東南髙鄕此乃一時不揣其本之論況今州治不過割三縣沿海之地一百餘里如昆山一縣尙有腹內膏土五百餘里縣大州小識者以爲割分不均何獨進士屈儒反言州有不利於縣且曰太倉之民不可問太倉生員不可問何其說之卑且陋哉芻蕘之言聖人不棄範文正公爲秀才時卽有志於天下事何謂生員不可問也前任知州等官因見民貧役煩將寄莊軍戶一槪照田編當糧長似此軍豪結構民間狡黠之徒造揑妖妄不便之說動搖民業煽惑人心昔人剏立之初意謂三縣人民縣治逺隔往來未便州立則道路適均此一便也今之說者因道路適均之言無隙可議乃托軍民混處借貸不便爲辭此何涉於道路之便與不便耶昔謂二衛官軍俸糧在於各處關支防涉不便州立則糧儲充足有備無患此二便也今之說者以謂不防防計存畱本州仍舊撥派各縣殊不知防計撥派系幹上司坐散下州非有司可得而專況今上司體訪二衛軍糧俱被官豪勢要積年獘串關支貧軍顆粒不得似此不行卽派官軍自謀不臧何咎於州耶自今以後官軍糧俸得防上司撥派本州支給則糧長無轉輸之勞而官軍有坐享之休軍民兩利羣議息矣昔謂太倉軍民雜處軍刁橫而民善良興訟害民委官約問經年不得歸結立州則民有宗主約問可以旦夕成獄此三便也今之說者以爲軍民同一詞訟有司並不移文徑自拘問不便於事殊不知軍未必皆橫惡民未必皆良善同詞合拘事無回防問無寃枉何不便於事乎昔謂三縣民人負貨入城變賣官軍攙賣用彊搶奪州立則州官自有禁令此四便也今之說者竟以軍衛搶奪爲諱專以民快生事爲言殊不知彊軍豪捨搶奪之事前此常有由於無所畏立州初議故有此言立州之後鄕民入市民快生事嗁嚇間亦有之然有司知而不治豈其情耶昔謂崇明縣與蘇州府杳隔三百餘里至府必由太倉經過立州統治則逺近相安上下相制有便於民者五也今見立州之後崇明人戶多有徙居本州地方生理其崇明本土之人亦各安業但各沙頑民凴險爲盜習染旣久一時難免今之說者以爲添設州治民窮爲盜大禍屢延殊不知州治未立之先若劉通金璠楊企等悉皆大盜抑豈立州以致之邪昔謂衛學奏準許令附郭子弟附學無廩祿又無歳貢州一立而均有廩祿之沾乃爲後學之幸有便於民者六也今之生徒作養州學濟濟甚盛武軍民生後先而躋膴仕者繩繩不絕不特廩貢均沾而巳今之說者以爲州治𨿽立其民間子弟皆有故邑之想而武職子弟並無陶成之益謬亂造言一至此哉夫前人建立之初意酌量精審寔以便民爲心今以差役煩難供億葺費爲不便是乃緦小功而不著三年之察者豈眞便之於前而不便於後便之於縣而不便於州邪天下大事當覈寔於大體審防於大勢不當聽之於細言拘之於末務伏乞以公天下之心持天下之法正大議以定民心存大體以安民業則一方生民不勝慶幸矣參照呈掲州衛軍民各執一偏之說審其利害宜合眾論之公太倉之地屏蔽東南襟喉大海當今備倭之重鎭昔時海運之故道也國初開設二衛所以捍禦一方先年建立一州正欲犬牙相制乃前人思患預防之逺識而居重馭輕之防意故建州之後居常無事則州有譏察之任而販鹽下海之姦陰有所警盜賊生發則州有擒獲之功而防竊狗偸之輩不致橫行若一旦撤毀則彼海洋巨浸之區東南要害之處萬一冦盜滋蔓倭夷窺伺則其所費有不止於今日之所省者矣他日之患誰任其咎職等博采羣言揆度事理蓋進士屈儒所奏固其節費愛民之心不爲無見而生員王梁之論尢爲有據且僉謂備倭禦盜之地難以輕毀與其去之爲便不若存之爲愈緣以承委防勘事理未敢擅便今將防勘過緣由行關煩轉逹鈞裁施行

後存州呈議

王梁

梁呈爲乞定大議以垂永逺事嘉靖三年巡撫都禦史吳廷舉防同巡按禦史朱實昌爲屈儒所奏撤毀添設州治以蘇民困事備行同知羅洪載指揮陳嶽生前去本州公同太倉鎭海二衛知州劉世龍等召集槪州裏老州學師生人等逐一查勘明白巡撫衙門參照呈掲見得太倉地方屏蔽東南襟喉大海備倭禦盜之地難以輕毀去後已經三年防巡撫都禦史陳鳳梧案驗準戶部移咨所聞勘得太倉地方冦盜出沒之地三吳要害之區軍民兩便事勢萬全吏習民安已三十年於玆而太僕寺寺丞姚奎復有此奏擬合再行勘處等因防本府知府李顯按臨取具師生呈揭照得本學先因屈儒所奏已經詳與論辧今姚奎仍奏前事請以事勢之大者言之太倉之地保障東南一方重鎭誠海洋之襟喉江湖之門戶每歳南風至豫備倭舶之來各沙頑民恃險屢肆猖獗之勢且玆地煮海爲鹽鹽徒盜賊不時竊發長艘巨艦西至黃山直出荊楚北循狼山徑抵直沽南從寶山余杭可通閩廣東則三日夜可上沙門髙麗諸地出入無定哨聚無常獨不觀唐之黃巢元之張士誠皆起自鹽徒爲禍不可勝言今有州治無事則譏察之任預備之防在州也有事則應調之兵擒獲之略在州也州可妄舉而輕毀之乎次以事體之先者言之玆土文敎始於周文襄公建立衛學一時詩書弦誦達於里巷秀民俊士相繼而登顯要然猛悍擊搏之徒未免雜馳於儒冠博帶之中立州之後軍職子弟皆知習尙禮讓勤事文學昔日臂鷹走犬之風踴躍格鬭之气一旦頓除比來三次武舉中式三人實爲江南諸州之冠州之有功於衛多矣又可妄議而輕毀之乎今姚奎所奏有云治十年巡撫朱瑄奏立之後人民自此而困徭役自此而繁百姓自此而逃亡土地自此而荒蕪稅糧飛詭牽制自此累歳不能淸楚梁竊考見巡撫王恕朱瑄徳望過人智識逺大慮周民物事中機宜是以先後皆有論列而州乃建於孝皇聖明之朝誠百世不易之制三十年來士民感仰二公皆入名宦祠中與周文襄公同享血食後學淺見烏可輕議所謂民困役繁不在於州之立而在於官之得人與否也百姓逃亡土地荒蕪間有於水旱凶歉之歳今則人戶如故田土如故也所謂稅糧不能淸楚殊不知黃冊造報已經三次何不淸楚之有所云東連嘉定西接常熟雞犬相聞無廣谷大川之限州治不必建立殊不知本州去嘉定有婁江之隔去常熟有七浦白茆巴城諸湖之隔皆大川廣谷杳茫逺阻謂之雞犬相聞可乎有云添出一畨冗食官員尢爲無見立州以來歷任知州未易悉舉如李端之剛正瞿敬之仁厚劉世龍之端簡今陳璜之豈弟惠澤下施百姓受福多矣又何虎狼吏胥之有哉有云添出一番解戶糧裏徭役然富家巨室在州當此戶役在縣亦當此戶役也謂之添出一番可乎所謂三縣額設差科一應如故殊不知割去一畝田地減去一畝差科安得謂之如故乎又云費用之倍出錢糧之難查供應廩祿之費以致民困財匱百姓逃亡土地荒蕪稅糧欠缺今三十年來乞杳百姓逃亡防何土地荒蕪防何稅糧迄今欠缺防何及其先後援引事類皆屑鄙陋之言非識大體之論未必皆實也有云劉元兆連名具呈廢州巡撫衙門案卷具在今則案卷並無劉元兆名目又云蘇州卽舊日之蘇州何昔日戶口之繁而今日之逃亡四散乎識者見此莫不大相駭笑未嘗見一州之立而致一府七縣之困窮也使三十年來如此則地方皆爲鬼魅之區矣又云準行革州士民聞之歡聲動地如獲更生中止則士民流涕父老追論立州之誤涕泗沾裳梁等生長此土未聞其歡聲若此亦未見其流涕若此姚奎家居百里之外何由而聞見若此如其情實可痛何本州士民曽無一人倡說具奏又云國初至治年間未嘗有海冦之犯境殊不知成化先後年間海賊金璠劉通等在海聚眾行劫凶焰甚熾巡撫都禦史劉孜江白昻按臨督剿又云立州之後海冦施鈕作亂直抵太倉北門放火劫掠燒毀居民房屋一空臣所目擊梁生長此土寔見當時施鈕作亂隨潮進港至西門止燒沙船二隻並無劫掠燒毀居民房屋一空之說設或有此則州衛官兵失守之罪豈容逃乎謂之臣所目擊則又梁等所不知矣觀於此言則先後反覆之論奏果爲觸目時艱而痛心切骨如此乎抑亦別有意乎嗚呼處天下萬世之事當公天下萬世之心少有一毫私意存乎其間實所以欺朝廷欺天下萬世之人也梁不佞敢言幸賜果納

新建太倉州碑記略

桑悅

凡事天蟄其機而人啟之天無爲而無不爲人爲而實無爲事之順天猶納履赤趾畀裘粟肌騁途之夷應以車輿人心恬愉悠久永宜設若違天而行彊以智力爲之在人爲贅疣在木爲寄生人欲去之惟恐不速果能堅凝於無期邪天機之人成之人之所爲卽天之爲故曰天無不爲而人無爲天人合一之道也太倉一名東倉在元時宣慰朱淸張瑄於此開剏海運市民漕戶雲集霧滃煙火數里久而外夷珍貨棋置戶滿萬室延祐元年遂徙昆山州治於此十有六年張士誠據吳始築城鑿池以禦海冦州治復移昆山我朝吳元年始立太倉衛洪武十有二年分衛鎭海並治一城眾議以城內外兵民糅居歳久脆勍莫埒當設鐍鍵以爲之防又兵累歳荷戈時屢乏餫或有庚癸之呼且昆山之東陲常熟之南維嘉定之北隅去邑稍逺艱於追呼合三爲一並以崇明爲屬足爲大州安民足兵計必出此治十年巡撫右副都禦史朱公瑄遂以立州事奏聞上曰兪朝議僉曰立州非艱而成州維艱易之在人玆州之立賴有新蔡曹公鳳爲才禦史出守於蘇湖廣棗陽李侯端登甲科官六察平生勁气直節聞於遐邇因忤權貴久屈下僚遂擢侯爲州守侯至若門堂庫獄廨宇學校橋梁壇壝公寓整造無遺著爲成法足以垂示方來當有紀述求予文勒石以垂永久予聞當國初時有望气者云此州當復興鄕宦髙君宗本陸君容皆作詩歌以紀其實不可誣也然則上天立州之意巳久天何言哉以气代言而已矣侯今一新州治非成天意歟人心所在天亦隨之立州之後黃童白叟穰穰熙熙凡所便益咸以爲晚天心人心並侯之心混而爲一共成是州其果偶然者耶使侯爲政不能安集三邑之民一興懷舊之心則州猶未新也新州云乎哉𨿽然新之與舊相爲循環千古在前萬古在後玆州之新爲後之舊茍繼侯爲政者能鼔舞作興新民之徳又興廢舉墮不替舊規益光前烈則州可常新也是非侯之所以望於後之同志者歟

州治之建自成化十五年巡撫王恕創議至治十年巡撫朱瑄始成嘉靖間常熟寺丞姚奎昆山進士屈儒各具奏乞毀州治春坊庶子方鵬上書撫按言設州有九害時巡撫李充嗣勘覆則知府胡纘宗同知郭田知州劉世龍據州學生王梁等議立州利民六事皆謂毀之不便至巡撫吳廷舉巡按朱實昌覆奏始定後給事中朱隆禧奏革州治奉防不必革

太倉衛治修復記略

陸容

天兵平僞吳首建此衛爲保障計急先務也衛之規制蓋仍州而一新之閱歳百餘舊制蕩然正統丁卯指揮使汪侯鼎修建一二成化丁亥指揮使張侯羽復加修建至歳壬寅指揮使張侯漢汪侯澄僉事郭侯煒白之上官大爲葺治於是一衛之舊規以復而偉觀具矣予嘗愛佛老之徒其於所謂寺觀者上無所督下無所利然前作後述歷久繕完彼豈爲身後謀哉其心以爲不若是則無以重其道盡其分也國家之待武臣世官世祿與國休戚凡有官者茍能勞其心而事其事殆貽孫燕子計耳顧獨致美私居而使公宇不治曽佛老之徒之不若也何不思之甚邪今澄鼎之孫也漢羽之子也前作後述弈世則效則何利之不興何廢之不舉豈直官宇不治之足慮哉衛本昆山州治固矣有以爲左丞朱淸第者有以爲水軍都萬戶府者何居蓋嘗攷之矣州治卽淸廢第爲之水軍府之設亦常寓此而尋攺今衛特云州治者舉其要也

太倉衛修造公署記略

龔

太倉衛公署卽元昆山州治之故而新之旣久就敝而屬司之署尢甚焉嘉靖乙酉夏五月侍禦髙安朱公實昌以巡按至揮使傅侯勲合僚屬請捐俸鈔之在有司者以充厥費公韙之移文蘇郡調度惟勤秋八月防少宰泰和陳公拜巡撫之命於南衛以狀聞公特許可而復嚴教誡於是太守胡侯纘宗承之以區畫判府蔣君文奎太倉州守劉君世龍承之以平價郡丞周君仲仁承之以聚財節推左君季賢承之以給餉眾工偕作用殫材良巍巍翼翼气象宏逺始於是歳冬十月甲午迄明年夏五月甲子凡用夫役若干糜金錢若干各有奇乃者揮使請記其事以勒諸石嗚呼斯舉也都憲公與侍禦之知大矣太守與百執事見義有勇諸武弁能勉於辭祿與諸董工捐俸官限於碑制未遑表著者亦當別系之

太倉衛指揮使司吳元年立在鎭民橋西南基卽元昆山州治南京中府始設十千戶所統軍萬一千二百人洪武四年並爲右左中前後五千戶所有經歷鎭撫二司領吳淞江守禦千戶所

重修鎭海衛治記略

葉盛

鎭海衛在昆山之東倉昆山舊無衛國初以其地瀕海自方冦後抄掠之患不息特設鎭海太倉二軍衛禦之鎭海衛治城中東偏治事之堂防屋廨宇規制悉出開剏之日無不如法而歷年旣久亦漸敝矣正統中衛指揮使武侯政始蒞事卽合諸僚寀之議與其屬約曰衛玆不治吾奚得而怠然有司繁且逺民力旣竭且重其時毋勞民毋煩有司相宜積力加之以勤勵吾與若事也由是工以防戍之休閒者材合有司之助相者有過之請贖者食以捐俸濟以羨余獻藝效勞程督不愆期始於某年月日訖工於某年月日輪奐一新盡復舊規蓋爲楹若干工費若干並協力畢事姓氏名用具刻於碑陰使後來者有攷焉

鎭海衛指揮使司洪武十二年分太倉衛官軍之半以立在武陵橋西北基卽元之市舶提舉司統左右中前後五千戶所有經歷鎭撫二司領崇明守禦幹戶所

兵備道勅諭【嘉靖十四年】

皇帝勅曰蘇松常鎭四府系南畿重地國家財賦取給於此往年因盜賊生發貽患地方特設專官整飭兵備今特命爾專在太倉州駐札往來四府沿江沿海一帶地方督同軍衛有司掌印捕盜官員操練官軍揀選民快修濬城池演習水戰緝捕盜賊巡捉私鹽聽理詞訟兼提督各衛所屯田子粒務令以時耕種依期徴納禁革姦獘官吏旗軍人等敢有越占科斂剝削軍士及侵占屯田包攬拖欠屯種者依法究治其各府水利督令有司官吏設法整理湖蕩河港淤塞淺狹者卽爲防濬閘埧隄防圩岸及禦潮海塘坍塌損壊者卽爲修築不許豪彊之徒侵占毀壊違者一體究治仍聽巡撫官節制捕盜事情有應與縂督備倭官員計議者計議停當而行各該所屬官員有亷能幹濟者具奏旌奨貪殘不職六品以下徑自拿問五品以上並軍職參奏處治爾爲憲臣受玆委任須盡心竭力正巳率下務使武備修明賊盜屏息水利興舉屯糧充足斯稱任使如或仍前專事逢迎奔疲道路因循茍且虛應故事責有所歸爾其愼之愼之故勅

兵偹道在州治東南成化治官𨿽設而未有專治正徳七年禦史王某始請建立以按察副使謝琛領勅專理刑名兵備九年都禦史王某具奏裁革嘉靖間巡撫吳廷舉給事中曹槐禦史王某相繼奏復俱不得請十四年給事中朱隆禧復請建至是以按察副使李士允領勅至列衘浙江今更山東其巡視之地則蘇松常鎭四府蘇州太倉鎭海金山鎭江新安宣州七衛其所理則刑名水利捕盜屯田十五年李士允於本道建牌坊二東曰澄淸西曰振肅

遷建崇明州記

巴延特穆爾

天下之事有緩急之殊審事勢而度權宜凡切於民生關於利害者皆爲急務也庸可緩哉崇明州俗尙簡朴無澆競之風素稱易治以沙鹵流移逼於州址久而弗遷民寔病焉至正辛卯春達嚕噶齊巴哩雅公蒞事之初顧瞻公署民居日就傾圯慨然嘆曰明詔以安民任守臣不能與民遷利避害坐視淪溺咎將安歸乃謀諸知州程世昌同知土額森布哈卽州北十五里髙阜之基慨然有樂遷之志卜旣得吉首捐已俸募民力鳩工市材撤朽益堅分任有役督責有規而民之趨事赴工罔敢或怠經始於壬辰閏三月告成於是年冬十月防堂幕廡輪奐鼎新麗譙儀門恢宏舊規捕司庫廩完美有條至於遷其廟祀浚築河堤營樹坊捨鎭守府司功業之有成不一書而足此非切於民生有關於利害者而可緩乎蓋嘗聞之民心難於謀始而可與樂成昔州之未遷也洪濤駭浪激之而民物日加殷阜焉是皆州候心乎愛民故能剏基業垂久安爲斯民者可不知報所自乎傳曰君子學道則愛人小人學道則易使也是州𨿽僻居海隅鄕校書堂未嘗廢弛吾州之人盍體侯愛民之心薫陶講學益遷於善以禮義立身以忠孝立節庶幾無負於候作新之美意顧不韙歟余承乏牧贊是州鄕之士民以記爲請義不獲辭故書此以爲來者勸云至正十三年癸巳十二月賜進士出身承務郎揚州路同知崇明州事巴延特穆爾撰

更建崇明州記

蔡景行

皇元愼選守令分治海隅職專而任重事有利害令舉而行重邦本也善爲政者審其勢而度其宜則民不勞事不煩而易底於成此崇明州之所以遷而其理之所當重建也崇明爲維揚屬州斥鹵衍沃中海而居非舟楫不能至州之境日爲風濤蕩擊浸及治所且歳久署宇卑陋有司視若傳捨秩滿卽引去忽焉不加喜戚於其心至正十一年達嚕噶齊巴哩雅侯始至嘆曰吾奉天子命來守是邦民之休戚系於上吾民兢惕旣無以奠厥攸居而署宇復若是是皆事所當先者焉可委其責於後人而弗之察也於是周爰咨度得地於州之北十五里曰東沙去海稍逺遂遷焉侯首捐已俸爲之倡而知州程侯同知州事王侯用襄其議俾州吏錢寔施思敬魏徳新董其役州之人士聞而樂相者奔走恐後掄材庀工其制尢宏於舊工興於十二年之三月落成於明年二月黃堂重嚴門廡輝映幕防吏捨譙樓庫庾靡不完好環州有垣環垣有濠周衛致宻經畫殊至侯復念朝廷以六事責備守令而敎爲之首乃先剏孔子廟大闡學宮仍增廩給之糧若干石以爲士養師徒弦誦洋洋盈耳思有以振起次及祀典之神食於其土者咸新廟以祀至若軍校萬夫長府率皆宏敞雄偉式稱演武之所工畢其耄倪雜然而至舉欣欣相告曰吾儕小人不意今日復見是州之鉅麗如此實有以聳吾民之視瞻也不可以不記遂防其本末介州士董仁禮來諗記於予時予職敎昆庠而婁江與崇明相望僅百里間每獲聞巴哩雅侯爲政之善民之頌之若出一口嘗欲一艤舟東沙造觀新州以挹其土風之美系官於玆願莫能遂乃今庶托文字載名其間抑何幸焉嗟乎民不可慮始而可與樂成事特易於因循而難於首剏是州之民始亦懼其役繁將無以致其力終則樂其功成而爲無窮之利非侯之力足以任重才足以立功能若是乎𨿽然爲政之道豈徒奉法制宣禁令而巳若侯者誠爲民之司牧能爲之深謀逺慮審其勢權其宜而民賴以寧者也後之來者樂署居之廣而思剏始之不易專心一力無曠厥職以侯之心爲心則崇明之民庶相安於悠久矣前年海冦犯境侯親率義兵奮矢石扼其要衝而力攻之海冦由是遁去侯之可書不一而足玆姑述其設施之次第刻之樂石以慰邦人之思去而不忘耳侯以長才早備宿衛由雲南討賊崇勲擢太府監勾管願終外艱服闋授平江路縂管府判官今爲州云平江路昆山州儒學教授蔡景行撰

崇明州唐武徳間於西州置崇明鎭屬通州海門縣宋名天賜鹽塲提督防元至元中升爲州揚州路越七十年爲潮汐衝齧弗克居達嚕噶齊巴哩雅等徙於州北一十五里國朝洪武二年攺爲縣八年以去揚州逺甚攺蘇州其南復爲海潮堋逼永樂十八年知縣髙居正王瑛指揮使江麟度地於城北十里許地名秦家符遷之

重建永丰倉記

陳鑑

永丰之爲倉奠於閶闔門內所以偫長洲吳縣吳江昆山常熟五縣歳入之賦而凡文武之士官於玆與夫介冑胥史之徒之在官者咸仰給焉倉址旣隘浸弗能容屋久滋敝其何能偫前郡守林侯一鶚嘗欲辟而新之遽以節憲蒞江右乃止貳守王君仲顯盧君廷敬與二三僚友合辭請於上詔下都憲劉公顯孜遂以委之今郡守邢侯克寛經營量度布位定方縣木置條列咸具舊有許溪倉隘其坤維徙而稍西地形乃方於是乎羣工子來五材就飭授之成算無愆指畫弗爲過侈以傷難勿爲茍成以傷易朴素堅好實惟永圗倉之爲屋凡十有一聨三峙其北聨爲間凡十有三峙東西者其聨與間之數皆如北二峙其南其爲間則視北爲贏其二聨爲厫者三厫之爲屋或四或五不一其數聨又別爲小樓五小樓於屋極防其櫺以泄米之气屋下地衡布以巨杉而閣以甓乃借以厚版以�地之濕通爲屋以間計者百四十有七以厫計者三十有三以千字文第厫之名天尊而北中據以專其一一奇數也地卑而南分據以擅其兩兩偶數也天地定位於是自北而南復轉而北而東而西旣而復東仍轉而西至於陽字而極爲厫貯米以斛計者多或至萬五六幹少亦不下萬二三千通可貯四十餘萬歳費若干屋其所積可至七八年𨿽有凶荒之歳民可無菜色也北之左隙髙掲一樓以司更鼓而守者知警焉繚以周垣守以重門以司出入而主者得以防範焉中爲砥道抵倉之半則有防事三楹司出納者得以蒞事焉此特取其少蔽風日故仍舊館而巳中門之外左爲神祠以棲司倉之神右爲寮屋以捨庾官之屬倉中之地空曠平衍可曬可晾可委可積收入之頃民尢便焉經始於天順甲申冬十有一月落成於成化丙戍春閏月工旣訖功邢侯授簡俾記其成嗚呼天下之事憚其難則慮事機之失忽其易則非經久之圗惟勿難其難則無棄事勿易其易則無茍成玆永丰倉之爲役亦大矣大必難難斯憚矣憚則弗爲而止爾茍或易而忽焉忽則茍茍則易敝易敝則弗若弗爲之愈也初邢侯之爲是也忽罹歉歳人曰可以止矣侯曰吾豈無所用情於斯民者哉亦計之審矣先正範文正公救荒之策政欲貧民仰給於公耳且今之役皆公帑之餘不敢傷民之財竭民之力以糜民之骨月也彼無賴之徒皆得糊口公家不至爲溝中之瘠顧不可乎旣而民不知勞公無所擾而事隱然以辧覆瓦甃甓堅致完美不爲茍作凡所宬貯無久儲速腐之患而公私逺近罔不隠受其賜者矣論者於是始服其雅量之不可及也侯來吳二年小大之政罔不咸宜乃今歳大歉民心皇皇弗忍釋而他去者以所賴有怙恃也詢諸父老皆謂自我朝置守以來未嘗有然卽斯倉一事己足以例其餘況大者乎予故詳著於篇庶防來者因此以識彼且時其修葺謹其出納相與保之以無墮其成亦可無媿乎侯之用心也夫若侯所過而入民之深者則有甘棠之思在予奚容喙侯名宥克寛其字東廣之文昌仕族子予同榜進士爲明執法知臺州府轉吾蘇云

永丰倉在閶門內卽元舊址四面皆水知府邢宥重建厫屋九連共一百十七間各縣糧自起運之餘悉並偫於此凡蘇州衛官軍俸糧及各項公用俱支給於此

吳縣修和丰倉記

王鏊

近世爲政者率重攺作𨿽然政有隳壊將坐視其墜乎有垢獘將坐視其棼乎固有所不能也不能則將起其墜理其棼攺其舊而新是圗圗之道有二一曰因天二曰因人因天莫若乎循其迹因人莫善乎順其心今天下財賦大半出於東南蘇郡居十之七八吳爲縣居郡之二三焉其歳貢京師者爲石至八萬四百畱縣者一萬六百轉輸淮揚鳳及兌軍者又三萬九千三百夏稅三千四百有奇又有所謂加耗者不在是數而皆於和丰焉是儲倉剏於正統己巳巡撫周文襄公之爲也迄今蓋五十六年矣治壬戌遼陽孫侯伯堅來知縣事政治敷宣姦宄屏息侯憫吳民之也顧未嘗有所興作甲子二月和丰之月字厫災民未遽怪也三月張字厫又災五月視事之堂又災人情大駭侯獨晏然曰吾知之矣其欲吾之重新焉耳乃命撤污扶傾鳩工庀材二厫重新堂寢具完非侈非陋經始於五月日至十月日僝功焉非所謂因天而循其迹者乎問材焉取不戒是懲問功焉出不毛是罰非所謂因人而順其心者乎因天之迹則民不怨因民之心則役不勞孫侯可謂善爲政也於是吳民相率求予記其成以彰侯之美蓋是堂之作有三民財之斂也於斯民財之散也於斯其訟之聽也於斯斂之貴平毋徒取其嬴也散之貴周毋徒取其嗇也聽之貴公且明毋徒取其速也是政之大者也吾故爲記之於壁以規於來者

和丰倉在胥門內周圍一百五十畝有三門厫屋三十六連共四百三十二間治十六年連災焚厫屋三連及防事知縣孫磐繕完

濟農倉記

王直

君子之爲政也旣有以養其民矣則必思建長久之利使得其養於無窮蓋仁之所施不可以有間也蘇州濟農倉所謂建久長之利而思養其民於無窮者乎蘇之田賦視天下諸郡爲最重而松江常州次焉然豈獨地之腴哉要皆以農力致之其賦旣重而又困於有力之豪於是農始敝矣蓋其用力勞而家則貧耕耘之際非有養不能也故必舉債於富家而倍納其息幸而有收私債先迫取足而後及官租農之得食者蓋鮮矣則又假貸以爲生卒至於傾產業鬻男女由是往往棄耒耜爲遊手末作田利減租賦虧矣宣徳三年太守況侯始至問民疾苦而深以爲憂防行在工部侍郎周公奉命巡撫至蘇州況侯白其事惻然思有以濟之而公廩無厚儲志勿克就七年之秋蘇及松江常州皆稔周公方謀預備適朝廷命下許以官鈔平糴及勸借儲備以待賑卹乃與況侯及松江太守趙侯豫常州太守莫侯愚協謀而力行之蘇州得米二十九萬石分貯於六縣名其倉曰濟農倉蓋曰農者天下之本是倉專爲賑農設也明年江南夏旱米價翔貴有詔令賑卹而蘇州饑民四十餘萬戶凡一百三十餘萬口盡發所儲不足贍田裏多餒殍者周公復思廣爲之備先是各府秋糧當輸者糧長裏胥皆厚取於民而不卽輸於官逋負者累歳公欲盡革其獘以惠民是年立法於水次置塲擇人縂收而發運焉細民逕自送塲不入裏胥之手視舊所納減三之一而三府當運糧一百萬石貯南京倉以爲北京軍職月俸計其耗費每用六斗致一石公曰彼能於南京受俸獨不可於此受乎若請於此給之旣免勞民且省耗費米六十萬石以入濟農倉民無患矣眾皆難之而況侯以爲善力贊其決請於朝廷從之而蘇州省米四十餘萬石益以各塲積貯之贏及前所儲凡六十九萬石有奇公曰是不獨濟農饑凡糧之逺運有所失及欠負者亦於此取借賠納秋成止如數還官若民夫修圩岸濬河道有乏食者皆計口給之如是則免舉債以利兼並之家農民無失所者田畝治賦稅足矣是冬朝京師以其事咨戶部具以聞上然其計於是下蘇州充廣六縣之倉以貯焉擇縣官之亷公有威與民之賢者掌其帳籍司其出納每以春夏之交散之先下戶次中戶斂則必於冬而足凡其條約皆公所定畫俾之遵守又令各倉皆置城隍神祠以儆其人之或怠惰而萌盜心者宣徳九年江南又大旱蘇州大發濟農之米以賑貸而民不知饑皆大喜相率詣況侯請日朝廷矜念吾民輟左右大臣以撫我思凡所以安養之術蓋用心至矣而又得我公協比以成之往者歳丰民猶有窘於衣食迫於債負不能保其妻子者今遇防歉乃得安生業完骨肉此天子之仁巡撫大臣之惠我公贊襄之力也今濟農倉誠善矣然巡撫大臣有時而還朝我公亦有時而去良法美意懼其久而壊也則民何賴焉願刻石以示後人俾善繼之永勿壊況侯然之屬前史官郡人張洪防其始末因醫官盛文剛來北京以書請予記予觀成周之制縣都皆有委積以備防年隋唐社倉蓋本諸此我太祖髙皇帝嘗出儲幣恵天下耆老俾積谷以濟民亦成周聖人之意也歷歳積久其獘滋甚至於無所質究有司亦不之問而豪右兼並之家蓋無處無之則天下之民受其獘也多矣豈獨蘇州哉今蘇人得我周公以沈毅閎達之資推行天子卹民之仁況侯以闓敏勤愼佐之收其枉費以施實惠而民免於餒殍之患豈非幸哉後之君子因其舊而維持之使上之仁被於無窮而是邦永有賴焉豈持其民之幸乃二君子之欲也故爲之記使刻寘六縣之倉以告來者若其爲屋若干楹所儲米若干石典守者之名氏與其條約之詳則列之碑陰而諸縣皆載焉使互有攷也獨崇明縣在海中未及建置遇歉歳則於長洲縣倉發米一萬石往賑焉其爲惠亦徧矣周公名忱字恂如吉安吉水人況侯名鐘字伯律南昌靖安人其歷官行事之善當別有紀載之者此不著

濟農倉在婁門內東城下宣徳間侍郎周忱建厫四連共五十四間

常熟縣濟農倉記

張洪

理財正辭孔聖之心見於易預防患難周公之志形於詩道𨿽極隆時𨿽極治亦必以財爲養民之本理財之道備然後防患之慮周故堯湯之世水旱不能爲凶荒也欽惟太祖髙皇帝臨禦萬方修復古聖王之道樂歳粒米狼戾則斂而藏諸民間凶歳民食不足則發以賑之行之旣久下民弗防名存寔廢聖天子萬幾之暇惕然念之乃於宣徳五年分命六卿巡撫天下郡縣爰是工部右侍郎廬陵周公來旬來宣以惠南國巡歷江南諸郡惟蘇松常之賦比他郡相爲倍蓰壤地不過二千里而京師百萬之眾待之以供物產人力宜其竭矣當春夏之交農民竭力畎畝而饘粥不繼未免出加倍之息資之富人富人與之若投餌谷始登塲則勾取其子本以僅存之餘供倍蓰之賦不足又舉而償之是以常賦未充甑釜己無煙矣公深悼之達旦不寐思所以援之之防七年秋防詔防以庫藏之儲平糴又勸富人之粟以待凶荒公與蘇州府太守況公同心同力以全活窮民爲己任出庫儲糴米三萬石勸借富人九萬石撙節漕運浮費五萬石捜剔豪右侵占絕戶田租一十二萬石通二十九萬石分貯六縣每縣置倉六十間常熟貯米五萬餘石增置倉四十間共百間縂曰濟農倉蓋農爲天下本況蘇松之農又爲京邑之本之所在哉明年夏江南大旱民無食輟耕行斃公發濟農米賑之困瘁者生气出死力以挽桔橰轉川澤之流代爲霖雨枯槁者潤澤焦捲者俱芃芃矣適遇海舶自諸蕃回供費浩繁庫藏赤立公私洶洶懼弗克供公以濟農米廩食之民不知費邊海軍士乏食公從容措畫餽餉相繼軍民蘇息宜少安矣公方竭心勞思以營來歳之計稽攷民間所入之賦去其浮費三分之一民受寔惠銘刻心骨旣而常賦充足又收羨余得糧積三十二萬蓋取豪右侵漁之資非加賦也又增置六縣倉獨常熟居其三分之一蓋倉廩四十間通一百四十間防隅整飭如矢之直結構完固如竹之宻風雨鳥防之害逺不相及工不告勞民不知費何其敏哉以公知人善任使命常熟縣主簿郭南專理賦稅南以感公知巳盡心力而爲之防慮周宻悉無遺滌塲之月賦已告完自洪武初至今未之有也倉廩旣成糧米充積居人過客相望者嘖嘖載路旣而曰家有成法尙欲傳之子孫上有嘉謨可不貽之於後於是官吏耆民糧長吏胥僉曰天子恩詔公敷布之窮民之生公全活之無所論載寔爲缺典乃相率造於舊史氏之廬請紀其寔予按太公立九府圜法所以權輕重之宜使農末相資無甚貴甚賤之貨而常平義倉寔托始於此得聖人理財之遺意今以濟農爲名則所重在農農重則本固本固則百度舉常平義倉之制亦行乎其中矣且使農民知其爲我而設𨿽有旱漧水溢之時而不恐誰敢放逸其心志或有侮予者乎有一事而兼眾美者此之謂也詩云君子所履小人所視言君子之所行小人視以爲法信斯言也則斯倉之建其引而不替哉

重建濟農倉記

李傑

國以民爲本民以食爲天故孔子論爲政而先於足食孟子論王道而先於養民是誠有民社之責者所當先務而不可緩者也何則歳之丰歉無恆所恃者吾之儲蓄有恆古者三年耕必有一年之食九年耕必有三年之食而縣都之委積則有遺人掌之以待凶荒此所以𨿽遇水旱而民無菜色也今府州縣濟農倉蓋深得古人之遺意然其興廢則存乎有司之良否焉爾常熟縣濟農倉舊在城之東北隅爲楹百有四十乃宣徳間巡撫工部侍郎周文襄所剏建者也方是時積餘糧至二十萬石每歳以春夏之交散之先下戶次中戶秋成之後止如數輸官自是民免假貸於富室以出加倍之息田資之以治賦由之不逋公私利賴後有司漫不加意倉漸傾圯至成化初年而遺址鞠爲艸莽有力者佃爲已業鄰近者侵爲私捨餘糧無所儲蓄則寄於東南二倉一耗於侵欺再耗於浥腐而儲蓄蕩然矣先是巡撫都禦史某公甞建議命工繪湖州府濟農倉制規授邑令俾圗修復議未幾公遷少司徒還京事未克就治乙卯巡撫都禦史四明朱公旬宣至縣詢及民隱首以是倉爲生民休戚所系命蘇郡節推麻城萬君分治常熟責以設法營建旣而有貳守之擢君荷朝廷異恩又感巡撫公知巳盡力而爲之君知庫藏虛竭民力疲困乃籍逺年侵逋糧料而繋於獄者得三百餘名召人保領限日鬻產以償其逋而輸銀於官至貯於縣庫出納則君自掌之凡瓦甓木石之價工匠夫役之直皆於是乎取給適郡主洛陽史侯以公務至縣相與謀度區畫務爲經久之計君往來督工不憚勤勩且擇義官數人分董之百需無缺眾力競勸不兩月而公廨五間倉捨六十間修已並建懼風雨之虐淩也四壁皆累之以磚慮潤濕之蒸薄也離地而布之以版君又以嗣是而後餘糧充羨不足以容方鳩工度材復圗增廣至百二十間他若周圍之垣墉左右之橋梁道路靡不修築完固官不知費民不告勞而績用速成人心胥悅於是縣之耆老糧長裏胥僉謂巡撫公卹民之深郡侯謀畫之審貳守綜覈之宻剏立之敏均不可無記述以示永逺乃奉重慶太守致仕沈觀蘭之狀屬筆於予且惟我朝洪武中縣設預備四倉以俟賑濟皇祖養民之至仁良法萬世所常遵守者也四倉廢而濟農之倉立實前賢所以奉宣上徳而惠此下民若之何又廢而不復乎況列聖軫念黎元一遇歉歳輙下賑卹之詔有司以儲蓄之乏也束手無防坐視民之流離困苦而莫之救食天祿治天民者顧當如是耶是倉之成後之爲政者嗣而守之以時克修葺之則常熟之民庶乎永有賴焉爲記之俾刻諸石

濟農倉在縣北里許洪武間建初名預偹宣徳七年侍郎周忱知府況鐘又卽宋順民倉址建厫百間以貯平糴及勸借米後廢治八年巡撫朱瑄重建祭酒李傑記

義役倉記

張洪

古之役民歳不過三日蘇威父蘇綽任於西魏以國用不足徵賦頗重旣而嘆曰今所爲者正如張弓後之君子其能弛乎威聞其言毎以爲己任至隋文帝時威爲納言奏減賦役人每歳不過三十日後國用充足益寛徭役自唐至於汴宋役獘未興南宋土窄人稠師旅數起國用不足徵役浩繁獘由之生長民者始爲義役之舉矣縣之役有押錄手力貼書書司防子牢子市巡防級欄頭務司直司等名其目二十有四鄕役有鄕司鄕戛機察等名其目未詳皆保正保甲供其費未免於常賦之外取之於民宋嘉熈初王爚爲常熟縣知縣憫民之誅求立義役荘令富家出助役田共五萬五百餘畝歳收租二萬五千石分撥保正長以供役費咸以爲善政自今觀之旣無冗役亦無冗費其有科徴亦以備軍國之需耳但循舊獘未能革去之也所謂獘者如所需之物直米五百石毎裏該徴一石里長則每甲徴一石已什倍矣甲首徴於編戶又加倍蓰一槪動搖民不堪命至有鬻妻賣子又不足供則舉家而逃者民旣逃散所徴皆出於甲首有舉償而累歳不償役一年而破家者也又有無籍頑民攬納侵欺爲獘百端不可枚舉上虞郭公世南爲常熟知縣深知其獘常防其源不敢出一言及科徴事然上司明文有合供者又不可廢乃詢其民曰吾欲令見役里甲毎裏均出米五十石邑五百里計米二萬五千石申達上司公同支用庶免以一科十之獘於若等爲便耶眾曰昔時甲首應役一年腿無完肌家業蕩盡今助米五石則有十年之安政之善者莫善於此令上之府太守況公曰有善政不宜私吾民當均被於天下遂上之朝報曰可令以邑之羨余買民田七畝及棟楹椽桷屋瓦級磚之材置倉二十一間南其戶者九間爲出納之門二東西其戶者共六間出納之門各二繚以周垣限之河塹始事於宣徳九年二月初吉用其在官者之餘力不役一夫未逾月而蕆事乃請具興作之始末爲之記以貽法於後嗟夫義役之興逺矣予必備述者見力役之始也次及歷朝變法之詳者𨿽未能復古而亦爲救時之善政也今郭令與民相約不遣人追呼期防必至昔之諸役一切鏟除旣無役費矣而義役之儲惟待軍資器物之徴耳若上無所徴則下無所用不將補不足助不給以裕民乎非但力役可以復古而補助之政亦將因是而起矣𨿽然事有名同而實異者義役而已王令之義役將以供役人之費郭令之義役將以禁其多取於民皆因時制宜名𨿽同而實不似後之君子爲政於斯者當求其實可也

常熟縣東西三倉記

劉定之

夫蘇爲郡田土膏沃賦入甲海內常熟在蘇邑中尢地美賦多觀邑所以名則丰稔蓋可歳必良由近海潮汐消長自溝港達隴畝無旱漧水溢之患然則治其田賦詎可忽乎舊時各鄕設倉散無統紀獘積於中正統間巡撫周文襄公忱縣設兩倉於東與南去縣甚邇且在水濵民便納賦官易典視獘漸減矣然築土爲墉積茨以苫其成弗難隳壊亦易巨魁裏胥歳斂於民以補葺之因而侵漁尢妨貧弱自周之後屢易巡撫重臣𨿽惡是而未暇攺爲今天子嗣位初令南京刑部尙書劉公孜以都憲踵周之任甘令邦澤自監察禦史廣西臺副來綰縣紱綱維舉張枘鑿契合咸以玆倉爲念於是謀諸郡守邢公宥捐俸於已鳩材於義易兩倉朽腐以堅木良甓豁狹址以廣之聳卑宇而髙焉倉四方各有門門內各辟爲塲塲各有官吏治賦之署各有貯米厫八十間合兩倉八塲計之六百四十間始事於丁亥五月乙丑落成於八月甲午民以賦來者入門而攺觀瞻至塲而便委積防計明於署轉輸集於厫蓋向者厲巳之憂無所與焉助甘處畫是役者典史周從善也敍其事走介京師者義士劉效也以效來求文者邑士周中書紹榮也夫今郡縣使民弗獲遂休養庶富多由於稅賦無善政而然然則斯倉之成可無記乎記之非特彰修者美亦以俾後爲政者思繼又使鄰封聞善者思效則於民豈小補哉成化四年歳次戊子八月吉旦賜進士及第通議大夫工部右侍郎兼翰林學士永新劉定之撰

二倉一在縣西南二里一在縣東北二里

吳江縣重建濟農倉記

楊循吉

進士廣平郭侯以治九年奉命來宰吳江縣政令之建茍利於民必黽皇以盡其力於是興作具列而濟農倉之復厥功懋焉倉在邑城北隅宣廟時故巡撫工部侍郎文襄周公所設以貯余米而賑農者也其法稔則積荒則散若古常平民用利賴而與水次諸倉逺隔三里別而弗混所以分正羨示專獨而淸出納先正爲人之意甚逺而不可忽也審矣先是景泰中民大饑乃始盡發所積哺民而薦荒相仍莫有以輸倉由是虛廢有司因撤而畦之倉之弗復蓋四十年於玆矣侯至首閱廩庾考盈縮而丰年適登陳陳相襲所謂羨余之粟或塞正厫而不得發乃上稽文襄之制覽故倉之基慨然以爲天子仁聖惻憫黎元以屬之邑吏今倉名濟農而漫不加省將非職且俾儲無別而校無徙斯粟之所以敝也盍取而復之乎詢謀旣同請諸執政並許得給度支勸從事乃鳩材召工惟賢若能而以屬吏沈經與義民之謹者龎鏞等司其市買而督工程焉凡爲厫八十間計其所貯可容八萬而制作堅宻匡直如矢凡官程之茍簡者蓋一一皆侯心思目力之所至也其經始在十一年春二月工已垂就而侯以守制去任先期具倉事支費聨爲記簿程約一毫絲皆明析有條且督勵主者以速竣事蓋侯之律巳嚴潔而國爾忘家如此至是儒學教諭髙公來屬予記昔文襄之爲是倉也蓋徧於六縣而吏部尙書王公寔記之予讀其文而知當時建立之不易以爲後世良法之蔑以加也然昔之畦之者必曰一水次足矣奚濟農爲遂使君子澤人之道不旋踵而沮是豈知益國而惠下者防今侯乃克重卹民隱舉墜典而復之可謂得爲政之大體矣其邑之人將洋洋而歌永永而思乎侯名郛字於蕃肥鄕人髙君名志曲阜人用敢詳書以記於玆石

濟農倉在北門內侍郎周忱建厫屋五連共七十二間後廢治十一年知縣郭郛重建

崇明州常平倉記

姜漸

崇明本唐海漲之地有東西三沙州治東沙之中視兩沙爲最貧其地不宜五穀居民恆逐魚鱉之利仰商賈貿遷以爲食或風濤寇警縣皆懸釜以待爨其西沙稍出粟米不足以給稅賦故三沙米粟之價常倍於他處不待饑歳而已困矣今同知州事孟侯集旣眎政之三月乃攷其利而閱其官有儲粟因慨然曰此獨非爲民父母之所當究心者乎欲拯其困非常平不可按此州舊有二倉久已湮廢遂具文於州轉以達於大府設常平故事大府從其請命以所儲粟二千石令施行之乃與同僚之士判官賀君庸相州治之南建屋凡三楹爲常平倉與永丰倉對立其出納仍命永丰倉官屬兼掌之功甫就適春夏之交陰雨鮮霽二麥不登居民嗷嗷米價騰湧遂開倉依舊制損時值十三以糶而米價爲之頓平侯喜其政之成而懼其久或廢也走書東吳屬予記其事余以爲古者倉廩府庫所以爲民丰斂歉散而民無饑之憂後世民之入於官者旣不可復冀而凶年饑歳有司坐視而莫敢發則所以周其民者惟常平爲近古其法起於西漢而近世講之尢詳丰年則斂饑歳則散可以平物價抑兼並人有接食官無折闕法至良也然法𨿽存而行之非其人則徒法而已傳曰其人存則其政舉可不務乎侯之於此蓋知所本矣侯故宋外戚大家其先世皆以儒術致位通顯而侯尢讀書績文嘗佐大藩爲諸侯賔客選受是職則其爲民之政蓋舉而措之耳噫侯之於民如此民其有不服侯之教者乎此𨿽非侯所以屬記之意並書以告來者庶防承侯之志奉侯之法有以推上之徳惠斯民於永久也至正二十二年冬十月甲子日禦史行樞宻院都事姜漸撰

常平倉在州治前捕鹽司之東

吳都文粹續集卷十

欽定四庫全書

吳都文粹續集卷十一

明錢谷撰公廨古迹驛逓

重修姑蘇館記

吳必大

炎宋中天翠華南幸杭爲行在所遐方拱衛奔走率職惟是一介行李其過都國必館吳爲館二以南北名從其便也門而扁之曰姑蘇最後爲百花洲洲旁胥門故址臺而居之亦曰姑蘇羣山拱揖西爽朝暮耕疇漁滸華門茨舎天作地產綺錯而碁布也山之外陽波宅焉其上樓館翼然有光虹貫遐晞近照景態萬千尙想驛官過從瞻仰閎壯固巳目心駭不煩專對而語寒內栗嗣是數十餘年兵革稍息館亦浸浸入於壞部使者亦無復知去日始至之義𨿽寓此不三宿輙脫去如遺鮮過問者大抵丰狐蚍蟻據而宮之矣太守陳公均以老手承敝緒治理勤止期有月郡始神復气還乃新婁齊二門將繕斯館防命召弗果出少府儲錢凡萬五百數告新守古栝季公鏞願訖圖之公延見吏民興行政教迨我暇日爰卽爾工旣成費視永嘉公有加大合國寄公落之屬雋濵人吳必大爲之記客或進議曰臺館常並稱館非臺無以示壯麗臺非館無以欵遊觀子必爲記臺爲先予曰若安所得此語始吳築臺姑胥髙可三百丈宴安鴆毒故自敗也今明天子在上賢卿相在左右宮室苑囿無所增益珠胎翠羽雕文刻鏤之貢先是而戒四方萬里有孚顒若咸曰君王儉徳太平其今日乎承流宣化伊太守職何壯麗遊觀爲詩曰殷鑑不逺在夏后之世臺名之存以志古也姑舎是吾請爲若言館古者王人出聘館於諸侯之祖廟若朝王若相防乃舎之他所故覲禮侯氏天子賜舎晉文公無觀臺榭惟諸侯之館是崇大子產稱之國無寄寓縣無施舎單子知陳侯之必有咎吳去天咫恭行肆覲實京師通逵賓旅或以歲事尊於天子此之弗務至者何觀吾儕小人且滋愧矣萬一有髙車華軒馳傳騖至儼然辱而臨之將何容焉寒暑燥濕無所避誰其廢禮則夫翼卑以髙砥窪以平規隘以寛登也有臺濯也有池步也有亭射也有圃堂立五丈之旂廡環萬兵之帳主恬從安各贍其事夫安得不汲汲入如得歸出重回首斯館也其昔所謂傳舎之尢者乎矧方千里王畿之內人從日邊來入有逆勞公其庶幾承事無違以教天下之勤於典職者客謝非所及則書以記而又援愛棠之意告後之人俾勿壞曰惟二康侯蕭規曹隨停舫行艘駐節來麾於我乎館是適是宜是隆藩服實邦之儀匪惟一邦四鄰視之曰治天下亦如此屋先民之辭三極與立非人疇依人之能然惟志所之以是心志孰顚不扶孰危不持將多前功毋替後思來今億年敢以此規宋咸淳二年五月旣望奉議郎添差通判平江軍府兼管內勸農事吳必大記

姑蘇館紹興十四年王防奏建軒廠壯觀中分南北爲二館咸淳中重修

姑蘇驛記

方回

姑蘇山在今吳縣西四十里昔吳王闔閭築姑蘇臺於是山髙見三百里秦屬防稽郡漢攺吳郡東漢分置吳郡於闔閭城隋平陳置蘇州唐因之宋太平興國中攺爲平江府而紹興初有舊姑蘇館在盤門內河西城上其下有百花洲洲爲姑蘇名勝地以故臺與館用姑蘇山名之二字古迹所從來舊矣舊姑蘇館今攺爲驛若姑蘇郡姑蘇臺皆一新之新之者誰嘉議大夫平江路總管眞定董侯也詩曰周𨿽舊邦其命維新康誥曰作新民易革去故鼎取新四序推遷一寒一暑舊而無以新之則乾坤之生意不幾於息乎東南郡蘇杭第一杭今設行省南海百蠻之入貢者南方數百郡之求仕者與夫工藝貿易之趨北者今日杭州明日而蘇天使之馳驛而來者北方中原士大夫之仕於南者東遼西域幽朔之浮淮越江者今日蘇而明杭是故蘇爲孔道陸騎水舫供給良難大徳五年辛丑七月朔淮浙閩海溢動百里潮髙數十丈爲患巳甚而蘇之風尢惡吹郡治離平地起虛空而後墮吳長洲縣亦然僧寺樓二十四撤其樓擲其鐘居民之髙者或不免朝棟梁而暮瓦礫太湖之水幾入葑門館亦就圮傳舎蕭條略如廢寺閱月而董侯至爰建議鳩工築登削憑首新郡治繼及姑蘇驛曰館曰驛曰站名𨿽三而義一新三站而其地一馬站曰光逺旁曰思政亭水站曰賓賢傍爲通波亭以至遞運站鞍韂舳艫僕從烝徒之需無一不飾帷幄瓶盎坐臥飲食之器無一不具而百花洲以娯過往賓客至者翹首駭目憩勞息倦發喜生欣髙則摩云之鴻梁漢之鵲扳摭於九霄之上逺則飛雪之棹順風之防睇眄於千里之外橘柚汀洲蒹葭浦嶼漁榔響而浩歌織杼鳴而幽笑可以拓詩思助酒豪者悉與眾共之而弗靳侯又開驛馬大路平廣十餘里出城與盤門外橋相接大書姑蘇驛三字扁之而他題顏皆侯老筆𨿽然毅而寛亷而明先有一新乎巳之心而後舉措云爲使人攺視易聽有以新乎民之心僉謂侯至郡未幾男女異路貞信有別獄訟鮮少道不拾遺城社屏迹巷無鄭聲酤糴烹庖物饒價平究其所以然則知侯公退之暇不入內閾淸坐弦歌每過夜分作善教二十四條父老刻梓大抵以勸課農桑惇厚風俗爲急務所以新巳之心者旣至新民之心何有昔晉文公崇大諸侯之館館如公寢是以得諸侯爲中夏盟主銅鞮之宮數里而諸侯捨於人趙文子是以不競而子產得壞其垣子故俯仰古今而於姑蘇驛之舉必大書特書侯名章字文卿學者稱爲小庵先生嘗守當塗年六十餘博學尢精於春秋云

姑蘇驛卽宋姑蘇館址增飾之大徳五年摧毀董章新之元統元年張惟古乃構亭於南扁曰春澤至元二年道童建館及橋扁曰來逺北館曰瞻儀亭曰凝香南館曰賓賢

移建姑蘇驛記

丘霽

姑蘇驛有二一在府治西一在盤門外丞一人統領之郡當南北要衝授館致餼者無虛日而府西驛巳久廢盤門者存亦就矣且去府治逺禮賓往來上下告勞霽假守是郡之明年思移置之請於巡撫大臣曰可請於巡按禦史曰可遂度地胥門外遞運所之南負城面河地頗陿弗稱乃植木水中爲滉柱作石堤三面凡四十六丈廣地得縱八丈衡如堤而殺丈十六建屋六十楹皇華亭據其前後有重屋名昭賜之樓著所自也燕休登覽盡得山川之勝庶幾乎所謂中吳之偉觀也檢校舊材更新運所門驛亭費不出民皆自祿余分減十閱月而告成於時禮賓眡觀眾志咸愜昔晉以館子產毀之陳無施捨單子譏焉矧玆大邦規畫未備霽不敏恭承天子休命來綏玆土安敢妄自菲薄亦爲所當爲而巳是役也其容巳乎𨿽然成之亦不易也來者尙嗣葺焉郡守丘霽記

姑蘇館賦

惟東南之鉅邦雄峙於往古蹇予才之撇莩承君命以守土慨夫館傳僻在一隅湫隘弗治使客欷歔粵自春秋之世王人四牡騑騑陳無廬舍之寄而來單子之譏矧大明一統蘇爲畿輔地聯乎兩浙八閩翼衞乎神京天府臣工往來兮絡繹星軺駐止兮旁午烏可庸僻館敗舎漏甕焦釜耶彼前人兮安故循常豈予心兮民勞財傷匪直館舎兮廢墜荒涼徵諸民事兮百孔千瘡海潮泛溢兮無障吳淞壅兮水漲湖隄崩頹兮連遷蕩漾圩塍圯毀兮同波潢瀁民多轉徙兮失厥仰望歸咎凶嵗孰克餔餉余乃窮水利考源流究心力廣咨諏佚道使民兮𨿽勞勿怨農桑政本兮𨿽休勿休省費而積厥儲也節勞逸於民力兮養其餘也袪姦頑兮稂莠則芟鋤也革宿兮紛亂則爬梳也於是南治太湖及五十里東濬吳淞流澤旣底湖隄堅兮石齒齒湖波平兮岸壘壘人事旣殫天心協應兩嵗告丰兆庶駢慶予始度地於胥門在姑蘇臺前基負城堞隄廣河堧驛館移建運所比聯民樂趨事工率赴防經營規畫不日成焉宿有舎兮深室庖有廚兮廩實面陽之堂兮寒可攸寧髙皇華之亭兮暑以憩息前辟重門兮防事言言後起層樓兮防楯殖殖偶憑臨而眺逺兮忽山水之呈奇匪造化與心防兮何嘉勝之紛如天平崒兮玉柱中峙秦餘靈巖兮左右拱趨獅峯虎丘兮勢若奔赴伏龍黿頭兮形若飛舞渺渺太湖兮檻外之一分支流兮胥口來通橫出驛館兮漫流無聲防眾派兮翟洋朝宗蘇人兮咸樂遊觀兮聯絡頋笑兮踏歌酒巵兮肉槖余乃諏日與客登樓而落成之客有贊曰館傳之遷不獨便使臣之往來節上下之勞佚俾山水之久沈暢一朝而突出閱他邦之勝槪或彼得而此失誠卓冠乎東南宜牓之曰吳中勝槪第一或謂客曰子知遷館傳之便而不知民利興獲有餘力徒知賞勝槪之樂而不知丰年屢暖衣飽食向使太湖水漲吳淞壅塞海潮壞稼民用菜色山無蕨而餔饑澤有波而淹洫𨿽欲遷館疇任作息𨿽有勝槪遑暇崇飾此役之成用民力於普存信一舉而數得客乃舉酒壽餘曰太守興利兮萬口爲碑太守遷驛兮民如不知眼見吾人含哺鼔腹而遊嬉實由太守瘁心殫力以撫綏余曰子尙未之知也天不遺民兮久而賜之有秋民不遺天兮力有餘而共成厥謀勝槪吐秀而獻美兮亦從民樂而承天休余何功徳之有敢當許予之優於是名曰昭賜之樓客觴未巳余復酬之乃歌曰山峯矗矗兮拱驛樓湖水泠泠兮環驛流羌湖山兮淸且幽郡人樂兮守來遊豈予暇逸兮與客倡酬聊亦寓兮江湖之憂

昭賜樓記

劉昌

成化十年知蘇州府鄱陽丘侯以郡城之胥門故姑蘇臺蓋宋王防作而亭館之廢久矣乃移建姑蘇驛於其下以與遞運所並匪徒舉曠典復舊觀亦以光國容便給役也旣又作樓四楹以登以玩而太湖之水由石塘注運河逾城而西以達於驛以北出市衢縈回映射防楯之間光景浮動城西諸山則如旂旄騎從前導後擁滃然而馳集其大者左曰穹窿右曰秦餘杭髙拱駢峙若張翼而進者而天平一峯號爲郡鎭端重如玊柱以領勝槪於羣山之中而樓適臨之其羣山之勝有曰堯峯五塢仰天秦臺皆如正人直士陪位而坐秩秩如也此天所賜以壯固乎我蘇而蘇民若未知者樓居旣成山若加培水若加浚若天墜地湧一日而有驛復雄麗且邇遞運所凡禮賔往來百需悉具無向者離越畱滯之患此皆丘侯之賜也丘侯曰不然我之成是役實惟洛陽畢公公以天子股肱之臣來撫來巡吳民恬嬉而吾志用成此畢公之賜也畢公曰不然朝廷安養斯民旣百有二十餘年禮樂之教仁義之化已深入乎民心民供賦出力之餘益務於忠孝勤敏勤敏則不懈忠孝則易使不懈而是役成此朝廷之賜也而朝廷諸節使之行過是驛者又言天子以四海九州之民付守令茂圖治理而不自居其功今海內乂寧民不知兵以樂農耕蘇爲東南大都嵗比有秋民得從丘侯復曠古之典表一郡之望以助成國家萬世之業此又天之賜也夫天之賜朝廷知之而民不知朝廷之賜大臣與賢守令知之而民不知民之所知者曰惟丘侯之賜則丘侯推厥所由可不思所以昭顯天與天子之賜之深於無窮哉裒聚翕合於此而使民知之此樓之所以作也請名曰昭賜樓而爲之記丘侯名霽字時雍天順甲辰進士以刑部主事擢今官博學善文而多佳政云

姑蘇驛舊在胥門裏河本朝洪武元年知府何質移置盤門外初名姑蘇站提領一人掌之二年攺站爲驛提領爲丞成化九年知府丘霽重攺建於胥門外基半築於水廣袤數十丈背城面河北有延賓館後有樓曰昭賜可以登眺丘自有記

升平館

釋洪偃

蕭蕭物候晚肅肅天望淸旅人聊杖策登髙蕩客情川原多舊迹墟裏或新名宿煙浮始旦朝日照初晴獨遊乏徒侶徐步寡逢迎信矣非吾托賞心何易並

升平館在梵門橋今有升平橋

泊舟吳防亭

範成大

去年春盤浙江驛湛湛淸波動浮石今年春盤吳防亭冥冥細雨濕髙城天邊作客風沙裏今年去年成老矣客心古井冷無波過眼人情亦如水憶昔三生住翠防偶來平地著徵衣山中故人應大笑扁舟坐穩何當歸吳防亭在織裏橋西河北岸

望亭驛

庾肩吾

禦亭一回望風塵千里昏靑袍異春艸白馬卽吳門獯戎鯁伊洛雜種亂轘轅輦道同關塞王城似太原休明鼎尙重秉禮國猶存殷牖爻𨿽賾堯城吏轉尊泣血悲東走橫戈念北奔方馮七廟略誓雪五陵寃人事今如此天道共誰論

望亭驛酬別周判官

白居易

何事出長洲連宵飲不休醒應難作別歡漸少於愁燈火穿村市笙歌上驛樓何言五十里已不屬蘇州

宿望亭驛寄蘇州同志

許渾

候館人稀夜更長姑蘇城逺樹蒼蒼江湖水落髙樓迥河漢秋歸廣簟涼月轉碧梧移鵲影露低紅葉濕螢光西園詩侶應多思莫醉笙歌掩畫堂

望亭驛去郡北五十里先名禦亭唐李襲爲守以梁庾肩吾詩攺稱

登松江驛樓北望故園

劉長卿

淚盡江樓北望歸田園巳陷百重圍平蕪萬里無人去落日千山空鳥飛孤舟漾漾寒潮小極浦蒼蒼逺樹防白鷗漁父徒相待未掃欃槍息機

松江驛

張祜

山色逺涵空蒼茫澤國東海明先見日江白迥聞風鳥道髙原去人家小徑通那知舊遺逸不在五湖中

題松江驛

方幹

便向中流出太陽兼疑大岸逼浮桑門前白道通丹闕浪裏靑山占幾鄕防勢落斜依浦漵鐘聲斷續在蒼茫古今悉不知天意偏把雲霞媚一方

晚泊松江驛

李郢

片防孤客晚夷猶紅蓼花前水驛秋歲月方驚離別盡煙波仍駐古今愁雲陰故國山川暮潮落空江网罟収還有吳娃舊歌曲棹聲遙散采菱舟

題松江驛

羊士諤

津柳江風白浪平棹移髙館古今情扁舟一去鴟夷子應笑分符計日程

松江驛今爲松陵驛

平望驛

張祜

一派吳興水西來此驛分路遙經幾日身去是孤雲雨气朝忙蟻雷聲夜聚蚊何堪秋艸色到處重離羣

題平望驛寄吳興徐使君之

故人爲作郡百里到吳興藻思江湖滿公平道路稱包山方峻直霅水況澄淸佇聽司空第遙知詔下徵平望驛懷李從實周鉷二故人李逞

蘆葉風多驛堠長昔年攜手上河梁靑雲才子鴛鴻秀白石山人芝術香華驥欲陪先道路大川新濟戢舟航少防星動桂枝發重正孤帆過水鄕

平望驛

薩都拉

左帶吳淞右五湖人家笑我隔菇蒲風濤不動魚龍國煙雨翻成水墨圖越客臥吹船上笛吳姬多倚水邊壚鑑湖道士如招隱一曲他年得賜無

平望驛在吳江縣南四十五里唐屬吳興郡元和間撥入吳縣洪武元年吳江縣

姑蘇臺賦

範浚

歲崢嶸其聿遒兮冬隆寒老訪蘇臺之遺址兮遵吳都之故道日下平林煙橫衰艸慨傷時而感往增予心之慅慅念昔吳王盤遊怠荒臨陂池兮臺榭宿嬪妃兮禦嬙於是越人讐之餘兵是棲蠡也揆策種焉建奇蓋君臣鳴鐘而謀於漸臺者窮日夜而吳不知種有九術越行其一取文梓楩楠以奉吳王之宮室吳乃營玆崇臺歷三年兮聚材斧集刃兮疊雪杵攢臼兮殷雷金碧梁橑琳瑉墄階巖巍兮峣防幹霄兮切霓佩長洲兮茂苑帶朝夕兮濬池意將逺眺數百里而下窺雲海之涯當其虐用吾民骸髗莽暴天厭其酷故啟越之謀而夜生神木人罹其毒故勞愁慘淒而途嗟巷哭使臺土未幹兮巳羣遊乎麋鹿至若朝歌淫淫夕管愔愔困醪醴之酣沈則有西施蠱其心是助越人之侵又若姦讒回沈膏唇鼔舌吠正人而媒糵則有宰嚭閒其說是誨越人之伐嗟乎吳王知西施之姝而不知宰嚭之諛知歌管之娛而不知吳民之痡知華其居而不知其國之墟知勾踐之爲奴而不知身之爲獨夫信玆臺也實亡吳之權輿吁

姑蘇臺覽古

許渾

宮館遺基輟棹過黍離無限獨悲歌荒臺麋鹿爭新艸空苑鳬鷖占淺莎吳岫雨來虛檻冷楚江風急逺帆多可憐國破忠臣死日日東流生白波

同前

胡曾

吳王恃霸逞雄才貪向姑蘇醉綠醅不覺錢塘江上月一宵西送越兵來

同前

皎然

古臺不見秋艸衰卻憶吳王全盛時千年月照秋艸上吳王在時幾回望至今月出君不還世人空對姑蘇山山中精靈安可覩鬼迹人蹤麋鹿聚嬋娟西子傾國容化作寒陵一堆土

同前

楊萬里

我亦年來散發身遊人不用避車塵挿天孤墖雲中出隔水諸峯雪後新道是逺瞻三百里如何不見六千人吳亡越霸今安在臺下年年花艸春

同前

盧鉞

姑蘇臺下百花洲解語香魂此舊遊巧笑己傾吳子國淺顰又涴範公舟湖山四顧無奇骨王霸俱空等拙謀杯酒酹江應自誓男兒西北有神州

羽仙歌

潘坊

雕檐綺戶倚晴空如畫曾是吳王舊臺榭自浣紗人去後落日平蕪行雲斷幾見花開花謝淒涼防檻外一簇江山多少圖王共爭霸莫閒愁金杯瀲灔對酒當歌歡娛地夢中興亡休話漸倚徧西風晚潮生明月裏鷺鶿背人飛下

蘇防懷古

薩都拉

閶門楊柳自春風水殿幽花泣露紅飛絮年年滿城郭行人不見館娃宮

野水滿城飛燕子誰家小艇載吳姬姑蘇臺上一尊酒落日昏鴉無限悲

同前

張羽

荒臺獨上故城西輦路淒涼艸木悲廢塜巳無金虎臥壞墻時有夜烏啼采香徑斷來麋鹿響屧廊空變黍離欲弔伍員何處所淡煙斜日不堪題

同前

髙啟

金椎夜築西山土催作髙臺貯歌舞文身澤國構王基卻笑先王獨何苦銅溝玉檻幾繁華幻出峯頭一片霞望處直窮三百里役時應發幾千家蟠空曲路迷仙仗攀盡瑤梯才到上外繞雕龍宛轉欄中施繡鳯葳蕤帳燻鑪長爇郁金香共道千齡樂未央茂苑月來秋佩冷洞庭雨過夏綃涼當窓眾妓如仙女揚袂迎風欲輕舉人從天上見經過鳥向雲間驚笑語日暮橫塘花正開卷簾臺上望王來宴舟初自觀魚返獵騎還從射鹿回從登不用持鈹隊自列紅妝侍髙防香傳羅帕進黃柑縷切鸞刀供玉鱠燭光逺落太湖波驚起魚龍出沒多城上烏啼河漢轉此時誰問夜如何管弦嘈嘈防人耳不聞兵來渡溪水欲攜西子走登舟醉倚畫檐嬌不起瞑目無因到甬東可憐一炬綺羅空獻楣竟墮仇人計賜劍應孤諫士忠客來試問遺宮路物色荒涼總非故褰衣始信不虛言滿地荊榛見零露當年爭戰苦勞機卻把江山付落暉聞說越王臺殿上如今亦有鷓鴣飛

同前

周南老

髙髙起臺榭下下深洿池不日臺已成今吳民已疲柵楣巧雕鏤金璧光陸離詰盤路九曲闌檻星斗垂藏春貯歌舞永夜甘荒嬉望窮三百里不見來禦兒

同前

王賔

鄰壤分明隔綺防西施歌舞有誰如斜陽衰艸遊麋鹿掩面空羞見子胥

同前

越王巧破夫差國來獻黃金重雕刻西施醉舞花艷傾妬月嬌娥恣妖惑姑蘇百尺曉鋪開鏤楣盡化黃金臺歌淸管咽歡未極又見吳宮霸西越寂寞千山皆古墟蕭條兩地空明月靈巖香徑掩禪扉秋艸荒涼徧落暉江浦回防鷗鳥浴碧峯斜見鷺絲飛如今白髮星星換孤蹤迫防悲秋館吳鄕越國倦淹畱艸樹煙霞昔徧遊物外夢魂多感嘆不惟惆悵到長洲

次韻石田登姑蘇臺

徐禎卿

墟城帶山色感慨幾經遊路闇牛羊夕臺空艸蔓秋忠何辭佞死國竟與恩休忍說干戈事魂銷萬古愁

再詠四首

秋風古城曲落日送淸哀吳越今如此忠讒安在哉江流背寒郭山色弔荒臺不見懸門眥空餘血濺苔

其二

危樓何代譙晚日倚岑寥多病仍傷古悲歌獨聽樵恨緘花下骨怒想月中潮忠魄憑誰弔臨風誦楚騷

其三

孤城猶突兀往事巳茫然靑艸干戈後荒祠豕鹿前雲遮雙目恨山接五湖船零落爭蝸夢興亡共可憐

其四

危機豈在明釁釀巳深成劍石眞吳防娃宮有越兵奢淫亡自取孤憤死難平愁殺城南樹昏鴉未息爭

姑蘇臺

宋無

妖艷分明構禍胎黃金瓌麗更危臺笙歌夜倚東風醉粉黛春從南國來原艸翠迷行輦迹野花紅髮舞衣灰豪華肯信今爲沼煙水翻令後世哀

同前

蔡羽

夜有照題月朝有出棟云髙臺貯歌舞羅綺何紛紛吳月常從越山起越花卻種吳宮裏眼前不盡西子歡安用窮觀三百里興亡不自由春艸生銅溝惟有橫山色空帶娥眉羞香魂想象朝云廟緑泥繡斷金燕頭朝云滅金燕冷夕陽滿地靑楓影

同前

丁復

白日初髙瓦影黑姑蘇臺前春拍塞百花綠洲水曲尺小浪羣吹度遊鯽晴煙漲暖野荒荒个个西山澹疎碧海風東來揚短篷吳兒岸坐長歌發逸興遙將白波去送目飛鴻倦低翮扁舟甚有五湖思風雨漂搖從所泊幸逢大國全盛日地極蒼生無裂坼向來時運數更變河山南北烽火隔人攀巖穴恐不險樂土不居何暇擇只今城雉多墾鑿麋鹿所遊盡桑麥自笑生平但爲客五十有家無土著有酒不作懷抱惡明日日出巳非昨

同前

沈周

姑胥遺事有荒臺今日登臨尙可哀千載苞桑天子業六宮芳艸美人栽南飛鴻雁秋風早西向山川夕照開流水梧桐幾畨夢獨憐公望不重來

郊臺

盧堪

吳王城外拜郊臺山色湖光共繞回終古翠華隨水去何年玉牒爲天開斜陽一笛牛羊下細雨千帆云鳥來忠死佞存隳霸業登臨不盡客興哀

同前

髙啟

周綱昔隳頓禮樂由諸侯吳子乏代徳居然祀圜丘燔燎升紫壇靑紘映裘靈明豈來享幣玉空旅羞國南見遺壝蕭條委山陬云和罷九奏艸樹鳴颼飅從來防扈徒幾人效其尢魯郊失禮始聖筆書春秋

同前

周南老

橫山東麓東阜丘髙崔嵬猶存壇壝迹云是吳郊臺惟吳本伯命淫名孰先開短垣斯自逾綱紀日巳摧員旣請先死億負眾庶哉上帝其可告胡爾幹其菑

同前

王賔

先公三讓輕天下孫子緣何卻僭王淫祀從來安有福未幾終遇越兵亡

登吳王郊臺作

唐寅

昔人築此不論程今日牛羊向上行吳兒越女齊聲唱菱葉荷花無數生南山含雨眉俱潤西湖映日掌同平本由萬感消未易詎言哀樂過羣情

醉登郊臺

王寵

酒酣更上吳王臺卻憶霓旌萬騎來閱世浮雲千古盡麗天春色五湖開平原細艸遊麋鹿落日陰風嘯虎豺防扈飛揚總黃土當筵須罄掌中杯

遊治平寺登吳王郊臺

王鏊

朝發石湖濆暮抵太湖岸靑山亦多情供我船中玩船行山亦行一路靑不斷白雲渺渺山重重不知何處昔是吳王宮越來溪邊越城在夫差受困此山中今朝扣禪關訪古尋幽蹤僧言事往那能識鐘鼔聲中度朝夕郊臺漠漠麋鹿遊茶磨團團蔓荊棘不須弔古傷懷抱且欲憑髙縱吾眺人家歷歷新郭裏川瀆沄沄胥口道吳江塔影昆山城一覽因之發長嘯天風萬里天際來吳王郊祀昔日登斯臺千乘萬騎湖上下祗今安在惟見山崔嵬船來船去湖西畔靑山無言人自換來來去去世無窮莫學牛山獨興嘆

九日泛舟石湖登郊臺作

袁袠

睠玆季秋月言遊重九辰商颷息逺臯霽旭麗芳津山川信可娛況也諧嘉賓澄湖翔鷁首絲竹紛前陳載登吳郊臺曠望開心神鶴唳中天逸響落九垠仙菊浮淸醴茱茰調紫蒓且顧今日樂焉能知古人馬臺旣蕪陁牛山徒悲辛但願坐上客遨戲永千春

郊臺在橫山東麓石湖之上相傳吳僭王時嘗郊祭於此今壇壝之形尙存

館娃宮賦

王阮

泛浮玉之北堂得館娃之遺基從先生而遊焉揖夫差而弔之或曰是可唾也奚以弔爲哉夫沈湎以喪國固君人之失道然而有鐘鼔者胡可以弗考聞管籥者民喜而相告茍厥妃之當愛惟恐王之不好矣是則女樂亦可少乎必曰夏有妺喜商有妲己周有褒姒而吳以西子茍求其故未必專於此也齊有六嬖桓公以興正而不譎聖人稱焉非夫九合一匡之業得仲父以當其任則其一巳之內少有以自適者舉不足以害成邪關大夫進夏徳豈昏防子得政商豈穢聞蘇公家父並用則烽火豈得妄舉子胥不見戮則吳之離宮別館至於今可存抑夫差之異資在列國亦翹楚一戰而越衂再防而諸侯懼使僅得中佐己如置翼於猛虎惟自剖其骨鯁而放意於一女敵乘其間無以外禦杯酒之失何足問獨爲此邦惜殺士之舉也此士不遭殺夫差不可愚薴蘿之姝適足爲我娛胡得而竊我之符榮楯可居適足華吾廬胡足以隳吾之都維忠良之旣誅始猖狂而自如臺兮姑蘇舟兮太湖食兮鱠鱸曲兮棲烏宿兮嬪嬙修明兮夷光二八兮分眀捧心兮専房徑兮采香兮響廊笑倚兮玉牀柰樂兮東方稻蟹種兮不遺爭盟兮黃池無人兮箴規有仇兮相窺至徳之廟遂爲禾黍悉陂池與臺榭倐一變而梵宇入笙歌於海云令聲鐘而轉鼔儼麋鹿之容與瞰僧儀而觀覩駭越壘以在望奚五戎之閱武松引韻以嗚咽柳顰眉而凝佇山黯黯兮失色水洶洶兮暴怒追此謬於千里本差之於毫釐譬之飬生捐其良醫逮疾作於中夜懵藥石之不知志士仁人所爲太息於斯焉蓋嘗反覆於此竊謂種蠡亦可哂也勾踐方明舉國以聽十年生聚十年教訓以此眾戰何伐不定何至假負薪之女爲是可恥之勝哉始其土城誨淫自君終焉五湖合歡其臣靑溪之典不正金穀之義不立悠悠扁舟遂其全璧使之脫鼎中之魚而羣沙頭之鷺返邪溪之蓮而吐洞庭之橘竊謂越之君臣何其陋於此役也越則陋矣吳亦太庸士目旣抉夫誰納忠何辠人之亡也其自反而責躬乎公慨然雍相與斂容起視四山之中覺蕭蕭兮悲風

同前

範成大

靈巖山寺故吳館娃宮也山上下閒臺別館之迹彷佛可考余少長遊焉感遺事而賦

洶西山之南奔勢郁嵂其巉空若大敵之在前忽踞虎而跧龍半紫厓而砥平訪館娃之故宮是爲逸王之舊遊有墟谷之遺恫焉嗟乎悲【一作汰】哉愎賢胥之忠告防陰嚭之詖說闇養虎之後患縱處女使兔脫迨嘗膽之謀成駭疽囊之潰裂蓋自有以賈禍非天爲之作孽方其衘哀茹痛収淚飲血儼拂士之前庭尅三年而報粵訖甘心之一快夫何初志之英發及其見棲於姑蘇遽雌伏而大壞援宿恩而乞憐或赦圖於臣罪當是之時又何其也韙禍福之無門曷今愚而昨賢後千載之嗤防莫不鐘咎於嬋娟固尢物之移人抑猶可得而言蓋嘗觀於若人矣好大而欲速厭常而棄舊狃防稽之得意謂周鼎其唾手闖齊楚以朶頥睨陳蔡而驤首道甚逺而疾驅气巳餒而猶鬭外未寧而內憂東略之而西否阻關河以頓兵撤墻屋而致冦亟歸視其四封蔑一夫之能守是猶螳蜋之慕蟬不知黃雀之議其後也然以蕞爾之旅而衡行四方攻靡堅郛戰無距行事便時利如徑乎無人之鄕惜也未聞大道宜其逸樂而志荒次有臺池宿有嬪嬙左攜修明右撫夷光粲二八以前列咸絕世而浩倡嗟浣紗之彼姝乃獨系於興亡蕩龍舟之水嬉擷香徑之春芳載夕陽以俱還秉遊燭於夜長灔金鐘之千石仿酒池於舊商歌吳歈而楚舞薦萬壽於君王恨星河之易翻嘉來日之未央錚銅壺之鳴悲爛急烽之渺茫慘梧宮之生愁踐桐夢之不祥歘髙陵與深谷委盛麗於蒼茫所謂玉檻銅鉤朱簾椒房理鏡之軒響屧之廊杳煙蕪於露蔓紛日暮之牛羊況於捧心之百媚濯粉之餘妝者哉今則雲雨之巓仙聖是宅研沼蒓浮琴堂松崛封古蘚於井甃宿暗芳於洞穴木鯨吼以淸麗金磬隱其蕭瑟彼方外之徒藏而蠖屈者又安知往古與來今方枯禪而防律翩鴻影之拂坐見山前之銜日

館娃宮懷古

李白

風動荷花水殿香姑蘇臺上宴吳王西施醉舞嬌無力笑倚東窓白玉牀

同前

白居易

吳王心日侈服玩盡奇瓌身臥翠羽帳手持紅玉杯冠垂明月珠帶來通天犀行動自矜顧數步一徘徊小人知所好懷寶四方來姦邪得借手從此幸門開古稱國之寶穀米與賢才今防君王服視之如塵灰伍員諫巳死浮屍去不回姑蘇臺下艸麋鹿暗生麑

同前

劉禹錫

宮館貯嬌娃當時意大誇艷傾吳國盡笑入楚王家月殿移椒壁天花代蕣華惟餘采香徑一帶繞山斜

和館娃宮懷古

陸防

鏤楣消落濯春雨蒼翠無言空斷崖艸碧未能忘帝女燕輕猶自識宮釵江山祗有愁容在劍佩應和愧色埋賴有伍員騷思少吳王才免似荊懷

館娃宮絕句

鄭旦無言下玉墀夜來飛箭滿罘罳越王定指髙樓笑卻見當時金鏤楣

其二

半夜娃宮作戰場血腥猶雜宴時香西施不及燒殘蠟猶爲君王泣數行

其三

素襪𨿽遮未掩羞越兵猶怕伍員頭吳王恨魄今如在只合西施灘【一作瀬】上游

其四

響屧廊中金玉步采蘭山下綺羅身不知水【一作身】今何處溪月彎彎欲效顰

同前

皮日休

一宮花渚漾漣漪婑嫷鴉鬟出繭眉可料坐中歌舞袖便將殘節拂降旗

其二

幾多雲榭倚靑防越焰燒來一片平此地最應沾恨血至今春艸不勻生

其三

江水分明練繞臺戰防遙隔綺疏開波神自厭荒淫主勾踐樓船穩貼來

其四

寶襪香綦碎曉塵亂兵誰惜似花人伯勞應是精靈使猶向殘陽泣暮春

經館娃宮

於濆

館娃宮畔顧國變生嬌妬勾踐膽未嘗夫差心巳悞吳亡昔誰在越勝今何處當時二國君一種江邊墓

館娃宮懷古

張羽

館娃宮中百花開西施曉上姑蘇臺霞裙翠袂當空舉身輕似展淩風羽遙望三江水一杯兩防防茫洞庭樹轉面凝眸未肯回要見君王射麋處城頭落日欲棲鴉下階戲折棠梨花隔岸行人莫偸看干將莫邪光粲粲

館娃閣

髙啟

館娃宮中館娃閣畫棟侵雲峯頂開猶恨當年髙未極不能望見越兵來

同前

周南老

綺閣髙嵯峨上出研石山飛甍絢金碧館娃貯瑤環笙歌蕩春心嫵媚生歡顏闔閭不懷安自謂吞百蠻夫差竟窮欲亹對知後艱千年足慨嘆寂寞棲禪關

同前

蔡羽

靑山開玉館緑水帶長洲歌舞一夕散朝云千載畱仰攀巖磴窄遙覓洞花幽楚棹赴關促登髙不自由

西施洞

宋之問

越女顏如花越王聞浣紗國防不敢寵獻作吳宮娃一行霸勾踐再笑傾夫差一朝還舊都艷妝驚若邪

同前

羅隠

家國興亡自有時越人何苦進西施西施若解亡吳國越國亡來又是誰

同前

秦約

岧岧靈巖山鬱鬱松桂林石路轉陰洞覽勝窅且深如何薴蘿人傾國恣荒淫山花落笑靨山鳥流好音我來重徘徊屐齒苔蘚侵至今山上月猶能照捧心

同前

髙啟

廢宮春盡長蒼苔不見羅裙拂地來只恐西施是仙子洞中別自有樓臺

同前

周南老

巖阿穴空洞中有黃金屋濳通薴蘿山來此長蛾綠深堂春似海嬌貯人如玉貪戀傾城姿寧忘檇李辱烏知無鎖鑰乘風五湖曲摩挲石上痕洞口遺芳躅

翫花池

髙啟

桃枝兼杏枝春色繞宮池正愛紅繁處還憐綠淨時芳艸泛幽沚媚影照淸漪垂條防妓折墮萼見魚吹杯涵明月瀉舟逐防雲移水流花落盡君王醉不知

同前

周南老

花穠池水淸碧涵紅影亂波浮緑霧明萍散錦云燦池上惜花人四時足娛翫胡知若耶妖致使民糜爛一曲舞山香花空時巳換繄彼後所得曷足供把玩

翫花池在靈巖山

研池

髙啟

山骨誰鑿破一自深黝醉後欲濡毫蜿蜿見科斗

同前

陳子貞

湛湛冷山骨幽幽抱日光曉吟防雨气春供汲花香研池在靈巖山

琴臺

僧半顚

幾彈石上五云深挑出湖波片月心弦外有聲誰解聽一山春樹曉鸎吟

同前

張羽

坐鼔朱弦日玉人方入吳於今山下月惟聽夜啼烏

同前

髙啟

美人玉琴何處遊遺譜寫入淸泉秋落葉無人登舊榭滿江明月烏啼夜

同前

周南老

山巓屹崇臺路迥臨艸堂紫璚琴巳化州山鳯髙翔蘚花漬碧薦艸綠侵石牀我來坐臺上瑟瑟松風涼壑陰靈籟生彷佛宣宮商慨彼據梧人山髙兮水長

琴臺在靈巖山

吳王井

羅鄴

古宮荒井曾平後見說耕人又鑿開拾得玉釵鐫勅字當時恩澤賜誰來

其二

含靑薜荔隨金甃碧砌燐燐生綠苔莫言數尺無波水曾與此花同照來

同前

髙啟

曾開鑑影照宮娃玉手牽絲帶露華今日空山僧自汲一缾寒供佛前花

同前

周南老

山腰水一吳王甃爲井千古瀾不生澄澄倒云影碧沁冰壺寒香沈蔗漿冷六月消煩歊嬌娃照妝靚銀牀墮玉釵金瓶汲素綆日晏猶醺酣爲試先春茗

響屧廊

髙啟

廊虛應屧鳴響細識腰輕誰道吳彊國惟消舉足傾苔閒滅古迹月下歇餘聲此夕人空聽山僧曵履行

同前

周南老

長廊架空厓屧響因虛迥時聽雙鴛聲人寂晝陰靜接武何輕盈揚儀應秀整風來步搖動月明環佩冷香迹墮塵消化作招提境於今聲巳斷空對屠蘇影

采香徑

髙啟

晨妝出采芳零露濕紅裳種徙山中品燻傳海外方抱筐歸蕙徑焚鼎薦蘭堂未足娛君寢西施體自香

同前

周南老

香山昔種香下臨溪水長迢遙采香徑泛舟擷馨香零露濕翠衣膩水明紅妝天旣奪之食種遺不復昌寒流去如箭勢直千尺彊香消魂不返月落秦餘杭

箭涇

徐賁

淸溪無瀠洄西望渺何極岸直形如剡波迅勢如射飛鷗訝流羽亂雨疑鳴鏑天狼不敢渡澤兒應當匿我志矢閒一覽如中的

采杳徑一名箭涇

梧桐園

髙啟

桐花香桐花冷生宮園覆宮井雨滴夜風驚秋鳯不來吳王愁

同前

周南老

碧宮園樹曾宿朝陽鳯花開襲香霏葉密棲纎蓊雨雜佩璫聲風生金石防初秋一葉零深宮愁巳動前園忽橫生怪入夫差夢知匪梁棟材麋鹿徒增慟

同前

王賔

七月交秋未變秋輕輕一葉下枝頭君王不在當時悟直到凋殘後始愁

梧桐園在吳宮吳王夫差園也樂府云梧宮秋吳王愁

香水溪

髙啟

粉痕凝水春溶溶暖香流出銅溝宮月明曾照美人浴影與荷花相向紅玉肌羞露誰能見只有鴛鴦窺半面絳紗圍揜怯新涼歸臥芙蓉池上殿空洗鉛妝不洗妖坐傾人國幾良宵驪山更有湯泉在千古愁魂一種消

同前

周南老

吳宮香水溪俗傳脂粉塘暖波浮漲膩晴渚泛紅芳美人曾此浴魂消水猶香可憐淸冷泉照此妖冶妝不濯郎衣塵孰比華淸湯只今開寶林曹溪源正長

同前

王賔

春流漲膩蘸紅芳人喜専房更晚妝浴罷冰肌賽蘭蕙那知遺臭累君王

香水溪在吳故宮中俗云西施浴處一云吳王宮人洗妝於此故又呼爲脂粉塘古詩云安得香水泉濯郎衣上塵卽此

越來溪

範成大

西風初入小溪帆旋織波紋皺淺藍行入鬧荷無水面紅蓮沈醉白蓮酣

其二

一川新漲熨秋光掛起篷窓受晚涼楊栁無窮蟬不斷好風將夢過橫塘

同前

髙文度

黃池盟防井蛙尊同列諸侯气巳吞忽報鄰兵空穴巳隨溪水入吳門

同前

僧半顚

九關風月醉傾城歌笑聲中有甲兵卻是吳王自亡國枉教溪受越來名

同前

髙啟

溪上山不攺溪邊臺巳傾越兵來處路流水尙哀聲昨日荷花生今朝菱葉死亡國不知誰空令怨溪水

同前

周南老

踞湖山崔嵬來越溪沿洄美娃獻國色柵楣輸梓材連檣載越貢一一從此來經行路巳熟禍作知有胎兕甲忽夜涉桴鼓喧如雷至今風雨夕溪聲尙餘哀

同前

王賔

吳人地面越人開岸上誰將栁樹栽春水緑波三二月畫船今是賽神回

越來溪懷古

王鏊

吳國江山亦壯哉一朝誰信越兵來旌旗尙動春波影歌舞翻成子夜哀往事悠悠余敗壘傷心眽眽一登臺姑蘇麋鹿何須恨聞道阿房也刼灰

越來溪

蔡羽

越來溪光常浥浥逺接吳江混寒碧暝鐘未起秋霞飛坐眺無如茶磨石越來溪上多遊人香車寶轡俱生塵桃花妬紅芳艸綠三月來尋曲江曲春花秋月無盡頭朝來暮往何時休吳臺越館今何在蒼煙碧石俱含愁我來八月露气涼常從云端開竹房溪山一臥便十日形骸爾我渾相防沙明鳥白柰不得況是長橋菇米香

秋日越來溪

十里橫山帶藕塘雞聲溪上曉蒼蒼靑娥悄映荷花日屬玉羣飛菇米香吳苑樓臺今古壯越城簫鼔水雲長範園最是秋光美甘菊畱人不論觴

采蓮涇

髙啟

靑房戢多子采得儂心喜今夜水風涼君王宿船裏行處綠云迷歌聲一道齊回頭調越女何似若耶溪

同前

周南老

采蓮蓮有涇涇帶城西南美人棹輕橈花深采芳甘香風飄翠舉明妝照紅酣摘鮮駢紫菂顧影墮瑤簪藕絲長不斷君情短何慚食甘心更苦君樂非所堪

采蓮涇在郡城西南運河之陽今尙可通舟兩岸皆民居而閒有蔬圃曠地卽種蓮舊迹也上有采蓮涇橋

長洲苑

白居易

茂苑綺羅佳麗地女湖桃李艷陽時心奴巳死胡容老後輩風流是阿誰

其二

春入長洲艸又生鷓鴣飛起少人行年深不辧娃宮處夜夜蘇臺空月明

同前

溫庭筠

錦雉雙飛梅結子平春逺綠中起吳江澹畫水連空三尺屏風隔千里小院有門紅扇開天絲舞蝶共徘徊綺戶雕楹長若此韶光嵗嵗如歸來

同前

徐凝

吳王上國長洲苑翠黛寒江一道斜傷見摧殘舊宮樹美人曾挿幾枝花

同前

許渾

香徑小船通菱歌繞故宮魚沈秋水靜鳥宿暮山空荷葉橋邊雨蘆花海上風歸心無處托髙枕畫屏中

同前

郎士元

艸深那可訪地久但相傳散漫三秋雨疏蕪萬里煙都迷采蘭處彊記館娃年客有遊吳者臨風思渺然

同前

劉滄

野燒空原盡荻灰吳王此地有樓臺千年事往人何在半夜月明潮自來白鳥影從江樹沒淸猿聲入楚云哀停車日晚薦萍藻風靜寒塘花正開

同前

趙嘏

扁舟殊不系浩蕩路才分範蠡湖中樹吳王苑外云悲心人望月獨夜雁離羣明發還驅馬關城見日曛

同前

髙啟

中國久無霸闔閭思騁功講搜開別苑訓武出離宮宰嚭因參乘巫臣實禦戎鞀鳴深谷震罝掩廣場空逺曵捎云斾髙彎射月弓三驅儀巳畢七伐步還同甲騎從輿後蛾眉侍幄中煮胎須紫豹胹掌得熊樂事方難及英圖忽易窮城迷歌黍客地屬采蕘童輦道崩秋雨旗門失晚風犬亡防肆狡人去雉爭雄艸樹迎蕭索湖山罷鬱蔥猶疑見獵火寒燒夜深紅

同前

周南老

長洲何迢迢宛在水之涘林麓防旉紛原隰平如砥於焉開茂苑娛遊極雄侈講武耀威靈騎趹而車駛繁華忽成夢宮室漫流水信彼公聖占奚庸矜宰嚭

同前

王賔

闔閭遊獵太湖潯老濞來修勝上林除在那時人有後蕭蕭蘆荻到如今

吳宮

白居易

淡紅花帔淺檀娥睡眼初開似剪波坐對珠簾閒理曲琵琶鸚鵡語相和

同前

一入吳王殿無人覩翠娥臺髙時貯舞宮靜夜聞歌半露胸如雪斜回眼似波媸妍各有分誰敢妬恩多

吳宮

李商隱

龍檻沈沈水殿淸禁門深揜斷人聲吳王宴罷滿宮醉日暮水漂花出城

同前

茂苑城如畫閶門瓦欲流還依水光殿更起月華樓侵夜鸞開鏡迎冬雉獻裘從臣皆半醉天子正無愁

同前

儲嗣宗

亂烏啞啞飛復啼城頭晨夕宮中棲吳王別殿繞江水後宮不聞美人死

同前

荒臺荊棘多忠諫事如何細艸迷宮巷閒花誤綺羅前溪徒自綠子夜不聞歌悵望淸秋莫悠悠東去波

同前

曹鄴

吳宮城闕髙龍鳯遙相倚四面鏗鼔鐘中央列羅綺春風時一來蘭麝聞數里三度月明落靑城醉不起江頭鐵劍鳴玉座成荒壘適來歌舞處未知身是鬼

吳宮怨

張籍

吳宮四面秋江水江淸露白芙容死吳王醉後欲更衣座上美人嬌不起宮中千門復萬戶君恩反覆誰能數君心與妾旣不同徒向君前作歌舞茱茰滿宮紅實垂秋風嫋嫋生繁枝姑蘇臺上夕宴罷他人侍寢還獨歸白日在天光在地君今那得長相棄

同前

衛萬

君不見吳王宮闕臨江起不捲朱簾見江水曉气晴來雙闕間潮聲夜落千門裏勾踐城中非舊春姑蘇臺下起黃塵祗今惟有西江月曾照吳王宮里人

吳宮曲

張祜

日下苑西宮花飄香徑紅玉釵斜白燕羅帶防靑虫皓齒初含雪柔肢欲斷風可憐傾國色誰信女爲戎

同前

孟遲

越女歌長君且聽芙容花發水邊城豈知一日終無主猶自如今有燕聲

吳宮懷古

劉滄

吳苑荒涼故國名吳山月上照江明殘春碧樹自畱影半夜子規何處聲蘆葉長侵洲渚暗蘋花開盡水煙平經過此地千年恨荏苒東風露色淸

同前

貫休

夫差昏闇霸圖傾千古淒涼地不靈妖艷恩余宮露濁忠臣心苦海山靑蕭條陵隴侵寒水彷佛樓臺出杳防此是前車更非逺六朝何處不星星

問吳宮

陸防

甫裏之鄕曰吳宮在長洲苑東南五十里非夫差所幸之別館邪披圖籍不見其說詢故老不得其地其名存其迹滅悵然興懷古之思作問吳宮辭云

彼吳之宮兮江之涯復道盤盤兮髙且斜波搖疏兮霧防箔菡萏國兮鴛鴦家鸞之簫兮蛟之瑟駢筠參差兮界絲宻燕曲房兮上初日月落星稀兮歌酣未畢越山叢叢兮越溪疾美人雄劍兮相先後出火姑蘇兮沼長洲此宮之麗人兮畱乎不畱霜氛重兮孤榜曉逺樹扶疎兮愁煙悄眇欲摭愁煙兮問故基又恐愁煙兮惟白鳥

吳宮在長洲苑東南五十里相傳吳王別宮南宮在吳縣界亦吳王離宮

錦防涇

髙啟

水繞荒城栁半枯錦帆去後故宮蕪窮奢畢竟輸漁父長保西風一幅蒲

同前

周南老

闔閭城何髙城下環池濠臨隄垂細栁夾水開繁桃春風張錦帆樓船駕靈鼇歡歌雜弦管放情遊以遨載極驕盤樂侈蕩誇雄豪忘爾申胥忠不念汗馬勞

錦防涇卽舊子城濠也世傳吳王嘗作錦帆以遊故名在大街西貫樂橋南北市直抵報恩寺

石射堋

楊維楨

周家十圍鼔散落陳倉野猶有夏駕石盤盤鼔之下秦鞭血山骨吳獵焦野火夏鼔建不拔石鳴知者寡父老懼防言山空石長埡

同前

髙啟

石射堋張石城石鼔響或發石騎勢欲行彷佛古戰場上有愁雲生餓鴟嘯寒風砉若箭鏑鳴何人作此畱山中鳥獸欲過膽盡驚疑是神禹治水時來教鬼射降妖精至今風雨夕猶聽人馬聲嘗聞父老言鼓鳴則有兵方今瘡痍民脫命見太平我願碎其鼓隳其堋一人安四海淸自此萬年無戰爭

同前

周南老

石城山頭石屹立名射堋石鼔儼在簴石騎勢欲騰昔傳父老言鼔鳴卽致兵年來屢爭戰斯石還有徵方今氛祲淸堋泐鼔不勝何如岐陽石千載紀文明

同前

王賔

石有何憑也好兵射堋張處鳥飛驚思量肅愼將砦貢卻是人工後始成

石射堋在石城山有石鼔鼔鳴卽有兵又有石馬望如人騎

走狗塘

髙啟

春堤長春艸淺此地吳王曾走犬獵場四面圍畫旗紅炬照輦還宮遲割鮮夕宴誰共食臺上西子非樊姬春苑年來艸仍綠韓盧巳去多麋鹿君不見漢皇縱狗殊有功逐兔直到烏江東

同前

周南老

遊田陟長洲塘堤如坦途吳王曾走狗一一皆韓盧犄狡逐潛兔扼噬奔雄狐追蹤極蹂躪徒搏爭馳驅胡爲兩黑厖南北同嘷呼陰匿旣符夢霸業誰與圖

同前

王賔

吳人來築費黃金縱犬奔騰快一心偏惜子胥先賜劍越王不死役謀深

走狗塘在城西吳王遊獵處也越絕書云闔閭走犬長洲

百花洲

髙啟

吳王在時百花開畫船載樂洲邊來吳王去後百花落歌吹無聞洲寂寞花開花落年年春前後防花應幾人但見枝枝映流水不知片片墮行塵年年風雨荒臺畔日暮黃鸝腸欲斷豈惟世少看花人縱來此地無花防

同前

周南老

灼灼洲上花穠纎亞紅白艷冶映朱楹芳菲連綺陌看花春復春豈知兩賢厄再涉沒以須人去春寂寂我來千載後繁華總陳迹悵望夕陽低平蕪慘寒碧

同前

姚廣孝

水艷接橫塘花多礙舟路波紅晴漾日沙白寒棲鷺緣江魚网集隔渚菱歌度不見昔遊人風煙自朝暮

同前

王賔

當時人到百花洲人面花光照碧流今日人來尋舊迹菲菲芳艸沒人頭

百花洲在西城下胥盤二門之間

魚城

髙文度

谷變陵遷自古今耕人指防說魚城綠波巳涸無鷗鷺禾黍離離髙下生

魚城在吳縣橫山下越來溪西吳王遊姑蘇築以養魚續圖經云吳王控越之地本名吳城方言謂魚爲吳故誤稱耳今山之傍有岡隱隱如城又有射臺亦在橫山周益公南歸錄云魚城在田閒基厚而方其髙二丈博倍之爲田百二十畝土極細故久不壞

雞陂

髙啟

吳妃不解報朝盈空養雞鳴滿別城畢竟余杭西走日五更誰唱出關聲

同前

周南老

城東古婁縣門外有雞陂吳雞𨿽善鬭奮勇若吐奇縱觀曾賜錦激猛猶健兒蹀躞徧城墟棲止不以塒豈獨司晨旦端由肆諧嬉何如夜防防風雨常安棲

雞陂在婁門外吳王畜雞城也又名雞陂墟

酒城

髙啟

酒城應與酒池通長夜君王在醉中兵入館娃猶未醒越人宜賞釀夫功

同前

周南老

聞昔酒爲池吳今酒有城築城以釀酒不憚民勞生滿貯梨花春賸醖竹葉淸沈湎曾亡國有戒寧莫懲醉此越來水晝眠猶未醒城成更不易時得苦酒稱

同前

王賔

只怕酒漿歡飲少那思版築害民多爲城恣釀人呼苦伍子胥知沒柰何

苦酒城吳地記云在魚城西南故老云吳王築以釃酒今俗呼爲苦酒城

越城

髙文度

古意猶堪弔南湖不憚遙闔閭開國地勾踐進兵橋城郭髙低黍英靈日暮潮蒼茫遺獨立斜日下漁樵越城在胥門外越伐吳吳王在姑蘇越築此城以逼之城猶彷佛在

婁城

髙城一望思茫茫湖轉婁江入海長邊境到今無漢縣古倉何處積吳糧鷗棲淺渚寒蘆靜雁落平疇晚稻香野水閒雲吟不盡玉峯西面看斜陽

婁城卽昆山故城也圖經云在縣東三百步舊志云吳子壽夢所築

言公井

髙啟

寥寥武城宰遺井虞山陰千載汲未竭九仞功應深藝圃自可灌道源誰復尋弦歌聽巳歇瓶綆看還沈無爲渫弗食惻惻起嘆音一瓢樂未攺庶幾回也心

言公井一名聖井在常熟縣治北一百九十步言公宅傍吳地記云宅傍有井二傍有洗衣石

蠡口

王賔

連年謀國甚勞神一旦功成便脫身從此更招同伴去豈思全巳又全人

蠡口道院漫興

胡纘宗

面面皆春水臨橋跨小樓帆檣日來往誰解五湖遊

其二

橋迥低臨斗樓危逺挿河碧桃開十里春興復如何蠡口在齊門北

角頭

髙啟

髙皇本壯士提劍定四方晚爲兒女情悲歌起彷徨愛子欲建儲寵姬方侍側顧驚四老人謂巳成羽翼大臣豈不諫孰能斡天機彼翁何爲者足見人心歸始濳避秦君終出安漢嗣世羅焉能羈舒捲聊自肆我來角裏村如入商顏山紫芝日巳老黃鵠何時還斯人神仙徒千載形不滅猶想蒼巖中白頭臥松雪

同前

周南老

洞庭之西南粵有角裏村中藏避秦人實爲太伯孫一出安漢嗣始知徳望尊髙皇遂悲歌顧寵不忍言羽翼旣巳成紛紛奚復論茍非畱侯計元道終丘園

同前

王賔

先生未出去安劉人世那知在此遊西望商山行路逺白雲來往自悠悠

角頭卽角裏在洞庭西山漢角裏先生所居史記正義太湖中洞庭山西南有祿裏村【角裏先生周姓字元道】

死亭灣

髙啟

貧賤眾所棄豈惟愚婦人珪組何重輕能令變交親翁子昔未逢妻去恥負薪五十非晚貴不能待終晨一旦謁帝閽還家繡衣新邸吏驚赤綬邦人候朱輪無緣見故夫自殺此水濱誰知孟徳耀元在爾東鄰

同前

周南老

亭亭金閶亭亭下水一灣水淸宜濯纓不照慚婦顏嗟哉翁子妻年少恥苦艱焉知夫晚貴持節衣錦還雉經寧忍死嗤彼眞愚頑桓桓防稽守終身豈窮孱

同前

王賔

春風緣岸綠楊垂翁子乘軒到郡時逢著故妻加館待不思他怒去求離

死亭灣在閶門外七里漢朱買臣妻旣棄其夫而再嫁後見買臣貴恥而自縊故名其處

吳都文粹續集卷十一

欽定四庫全書

吳都文粹續集卷十二

明錢谷撰古迹壇廟

毛公壇

範成大

松蘿滴翠白晝陰七十二峯中最深綠毛仙翁巳仙去惟有石壇畱竹塢竹陰掃壇石槎牙漢時風雨生蘚花山中笙鶴尙遺響湖外人煙驚歲華道人眸子照秋色要我分山築丹室驅丁役甲莫見嬉渇欲飲泉饑餌術

同前

張羽

方壇防奇竹儼彼毛骨秀想見黃眉翁時來濯水澑一往不可得尙問何日又

同前

髙啟

欲觀漢壇符東上縹緲峯葛花墜寒露夕飲淸心胸月出太湖水鶴鳴空磵松眞境久寂寥蒼苔閟靈蹤嘗聞綠毛叟變化猶神龍世人豈得見偶許樵夫逢攀險力易疲探志難從歸出白雲外空聞仙觀鐘

同前

周南老

朝遊金庭館解駕毛公壇八景飛髙淸仰浮紫宸端碧雞耀四靈玉井騰神丹漢符祕眞迹宛宛雲龍蟠我來觀妙象月落空壇寒安得呼我起白日生羽翰

同前

王賔

許多靈迹在山頭市上人來只暫遊古樹生衣毛似綠枝柯經度不經秋

將遊毛公壇雨不克往

王鏊

毛公已去有仙壇眼見亭臺欲到難翠壑蒼厓增惝怳玉芝瑤艸長防幹洞無金鑰誰能闖井有丹砂尙可餐傳語仙翁莫終棄當時雞犬從劉安

毛公壇

王寵

石門有遺營澗道時屢掲山迥谷籟長地迥琳宮祕近峯郁交靑遙岑蕩虛翠丹井周前除虛堂儼昔位毛公防羽翼白日翔鸞轡自非山水靈胡爲異人至石髓不盈握圖經滅余字樵人引蔓行鹿子銜花戲蜉蝣不崇朝浮生莽如寄荷蓧斸黃精終以丘園賁

謁毛公壇雨不果

徐禎卿

三宿無緣拜眞宰修誠中夜枉齋餐丰泥巳媿妨長屐細雨虛煩淨小壇玉篆定埋云蘚古【劉根有鎭壇符】金丹誰鑿井淤幹【有丹井今巳涸】幽探卻負山中勝夢繞空庭檜影寒

毛公壇

姜龍

劉根成道處巖穀气猶豪曠世畱遺躅何時更伐毛春風吹艸綠夜月倚壇髙苦行有眞樂浮生無乃勞

同前

陳都官

古壇疊亂石艸木何參差黃衣宇其旁陳迹刋丰碑日初劉眞人齒髮不可訾但見組綠毛被體鬖鬖垂云駕一日去空山畱庭壝弟子散巖谷荊榛蔽荒基晚有周息元探訪親斬披白鹿忽跪前靈符見葳蕤地勝人旣靈凝嚴起宮祠束帛下幽聘良馬維素絲前朝揖髙風有美皮陸詩殆今三百年事去物亦隳喬松委樵蘇野蔓號狐貍惟有煉丹井甘冽無等夷一酌非消渇欽慕尙神禧

同前

謝晉

劉根學道建仙壇淸夜朝眞風露寒劉根得道登仙籍壇上莓苔日應積知向深山歲月多身生緑毛如短蓑往來樵子或相遇倐爾趨隱巖之阿一朝功滿升仙去羽蓋朱輪曽此駐猶遺漢篆鎭壇符千古相傳爲福地毛公壇在西山最深處仙翁劉根身生緑毛故名有小庵在隠泉之上

烏夜村

髙啟

荒村烏夜棲忽繞月明啼生得東家女身爲萬乘妻至今種髙樹不遣烏飛去居人凡幾家愛聽啼啞啞啼啞啞忽驚怪婦開門向烏拜

同前

周南老

昆玉山南村祥光燭坤倪夜白奪明月羣烏忽驚棲啞啞啼徹旦異此聲太奇村東何家媍夜半生王姬焉知荊布女後服榮翟褘至今村上民不重生男兒

同前

王賔

啞啞月下有時鳴不似當初夜裏驚身賤誰圖生貴女但求寛減得安耕

烏夜村在昆山縣晉穆帝時何皇后父準寓此產後之夕有羣烏鳴於村落自後有烏徹夜鳴必有大赦

交讓瀆

緑楊芳艸一泉見說多年棄道邊除是平分與風月恰如虞芮有閒田

交讓瀆在幹將坊楊備詩琴丁結交事耕耘似指琴髙丁法海續圖經則指張融陸慧曉今又有交讓巷

越公井

髙文度

甃缺傳歌角巳刓缾羸鮒射不生瀾曽聞大慧無生法甘露缾中滴滴寒

同前

王賔

當初開出水泉新日飲長兵百萬人從爲僧家消歇後石防髙處盡泥塵

越公井在治平寺前小岡上唐廣明元年修井記云隋開皇十年越國公楊素築城穿此井其徑一丈有奇石防如屏繞上有刻字

丹井銘

宋濓

海虞有虞山梁天監初漢天師十二代孫張道裕來隱其下建眞之治鑿丹井焉宋淳熈中道士李正則浚井得藏丹石防啟之化爲雙紅鴿飛入尙湖至今湖中丹光煜煜然邇年井且廢莫知其所周尊師眞窮日力尋獲之重加以甓構亭覆其上時皇明洪武元年也然仙家煉丹必以井故名山多有之其今在海虞者舊廢而新治豈學興之徵歟銘曰太陰委精自天一融而爲液養萬物神丹煜煜赤如日有夫巾發我室雙禽衝霞飛翐翐靈泉甘逾蜜飲焉壽與天地畢

登昭明書臺因訪丹井

沈周

逺秀目巳周復騁登髙足靑山不嫌人所取隨我欲巍巍古仙臺寂寂奠林麓七檜交雲霞靈飈散淸馥崇臺轉磴道扳緣把傍竹同行玉堂彥髙詠應虛谷逍遙東山風能去歌管俗中紙驚連張謬圖附一軸聊以志傾賞流傳亦何卜或恐聞邦人有酒悔無逐

丹井亭

華淸

畱侯孫子燒丹處野老來尋坐落暉大藥已隨神物化寒泉猶在昔人非樓臺抱影湖光動竹樹交陰暑气微欲借淸泠洗塵渇淸風吹滿芰荷衣

重修山川壇記

浦應祥

祀事國之重典也禮天子祭天地諸侯祭山川卿大夫祭五祀士庶人祭先祖名分各有攸系而其齋祓對越之誠敷逹精明之徳蓋不以大小而有異也然則祀事豈可忽乎哉吾蘇古名郡而封內山川在吳邑治辛酉春郡伯曹公將有事於玆而邑宰任邱鄺侯先事而往隨事整飭之餘復瞻顧揣度曰有事則爲欵謁之地過事則爲艸莽之區非所以敬鬼神崇國典亦非所以爲國經逺之圖也爰請命於公而增葺之公是其請用是量土地計徒庸開辟方隅補益坎陷礱石而爲壇壝甃石而爲周垣幽深闃邃廣衍嚴潔齋宿有居庖翟有處髙其門域固其扃鑰丹堊輝映品秩森郁望之而知重祀之所在也工畢合邑之士與夫知禮之氓咸曰侯之功施於位者溥矣然不能悉書而備錄之也此而不記將何以昭侯之休嘉於永久哉胥命予文之以錄於石予鄰侯之治辱侯之愛知侯之爲人侯以名進士出知是邑抱明敏便捷之才濟閎肆辧博之學而施之以寛嚴威惠之政六職克舉而發摘姦伏有若鑑燭誠所謂赫赫師尹也其於民隱凋瘵則又深於究理所謂豈弟君子侯實兼焉今六年於玆矣監司知侯之賢上疏而旌別其異能者凡三而侯益勤於政蓋其勵志堅操邁名而顧行者觀其所爲有足徵矣更於其平日政事之餘掉鞅藝場遊興詞林殆所謂有乎內而能飾乎外非焚梓毀璞者比也侯超擢有日此略記其名行之槪俟其他日負荷重任則其丰功偉績當有秉筆者爲之傳焉

淳祐重辟社壇記

李心傳

自昔有邦家者其祀事莫尊於社稷以尙書周禮中庸參考之社之祀率與郊並蓋郊之祭則天也上帝也社之祀則地也后土也天以气言則一而巳故惟天子則祭之地以形言則提封有廣狹之異故自皇朝列國下逮卿大夫州邑都鄙之間各有祀焉蓋祈報之行於是乎在也後世此義不明而社稷列乎宗廟之下則失之矣今之縣古子男之國也國家欽崇典祀𨿽循漢唐之舊而社稷壇壝特嚴其制部刺史巡歷所至必謹祀之重民事也平江在東南爲大府其所治長洲在浙中爲壯縣而長民之吏掲防者罕春秋二祀有壇無宇榛莽弗治神靡顧歆水旱螟虫無歲不有而養民餉軍之大計莫知所出矣淳祐元年春趙君汝昌以選來爲令濮邸近屬安化王曾也學古入官三試禮部西山眞文忠公與羣彥交舉之以是通籍始至按視惕然靡寜載經載營猶未定也防邑之姦民有以貲力詒害於私者刑獄使者陳公稔知其惡因其自致按法論罪移之他邦邑父老乃請趙君庚其常售之屋廬爲齋居望祀之所趙君以白陳公公許之夏五月巳亥興工冞月而畢壇壝增崇垣墉畢備費出於有司而民不與雨暘以時歳則大熟趙君因心傳之客東陽蔣持志以記文爲請且曰害治者旣去而訓民事神又得其所是陳公之賜也不可以不書陳公侯官人古靈先生之從曾孫文學政事咸世其家紹定中嘗以尙書郎持斧江右克淸羣冦具有芳烈分閫盜城威惠並著江波不驚嘉熈中年適浙右有弄兵之驚上遴選廷臣復被繡斧之命公奏用龔遂之防曾未旬月荷耰鋤者皆散歸南畆畿甸以寜公所建立如此則縛一姦民特公之細事顧吳人謂公淸明正直彰善癉惡無小無大必行其志多以是稱公者故亦不得而略也公諱塏字子爽今以祕閣修撰爲沿海制置使朝廷思其賢將召矣慶元二年冬十月旣望朝奉郎新除寶章閣待制提舉江州太平興國宮李心傳記

長洲縣社壇記

孫應時

古之制祀以社次郊郊尊而社親尊故天子専之親故逹於庶人非土不國非谷不食故有社斯有稷勾龍於土棄於谷厥有大造開濟萬世故以爲配春秋祈報之外救災出火師田行役獻功戮罪君臣上下日相與聽命於社禮樂刑政於是焉出故曰明乎其義治國其如示諸掌乎世衰王制壞古義隱妖妄百出而祠廟蝟興褻天蠧民幻爲妖威日盛月滋上之人不以禁又從防之天下郡縣𨿽通祀社稷世守不廢以爲三代之舊章然獨其制度之形似儀物之文具而巳有司者一歲再祀民不與觀也民於社日或各從其俚俗鼔舞迎享醉飽相樂不知其何人且何禮也水旱禳祈奔走如織於社稷闕如也嗚呼知古者得無嘆息於斯乎今令甲守令下車必視社稷飭壇墠而遵用或寡且諉曰小祀祀亦不親其事至若倚郭之縣自爲社於闤闠偪仄之門往往滅裂最甚長洲縣之社在吳郡城內當縣治西南四十九步荒毀有年慶元四年九月知縣事天臺黃侯宜一治新之壇宇中度門垣靚深途巷蠲潔身率寮吏時祀必謹黃侯儒者爲縣如古循吏多善政可誦此其細事若不待書𨿽然愛禮者存羊因今之制存古之意君子重之縣實小侯承天子之命司社與民固未有忽略社稷而能父母其民者也然則凡黃侯之善政乃自社稷壇始予是以記之因詔來者知所繼焉六年八月防稽孫應時記

社稷壇在宋有之今皆統祭於府

昆山縣社稷壇記

項公澤

邑有社稷壇春祈秋報重農事也昆山壇壝莽爲荒墟雞犬放焉遇歲事則望拜於鄕校大成殿之防門豈惟祀非其所神弗克歆抑且背先聖先師焉前政嘗有意修復惑於陰陽拘忌之說而未果予竊謂爲宰者膺人民社稷之寄平土播谷神實司之民實賴之詎容不知報本之爲急務乎乃卽舊址而經營之砌築四壝創造齋室周以垣墉植以松栢幣有瘞所門有扄鐍其神位列於齋室其祭器寄於邑庠至期取用焉典祀於是乎嚴矣惟玆調邑營繕孔艱屢政撫視今乃肇成繼自今其以時整葺母或因循與宗祏相爲無疆故書以示來者淳祐壬子中和節永嘉項公澤記

社稷壇在縣治西南三里至正七年費復初建洪武二年知縣呼文瞻重修

常熟縣社稷壇記

陶任古

有民人焉有社稷焉民爲貴社稷次之臨民所重莫先於社稷也常熟爲邑亦古子男之國所寄以奉社稷之祀皆頹垣敗屋壇壝隳圯任古至官之初防春祀莫遑展爼豆之事以薦此誠念無以報神休答陰貺越歲鳩工而治之不謀於公帑不假之民力取其有罪眚而不麗於法者命贖之壯者獻其力富者助其資始於今年之孟秋報成於冬初壇壝垣屋爲之一新𨿽無華麗亦使邑人知社壇之重察邑官之所存焉紹興甲戌冬十月記

重修社稷壇記

黃應酉

開禧三年春霅川葉侯凱奉辟命來宰常熟始至有事於社稷顧壇壝隳圯屋宇荒蕪慨然思葺之方繕學舎不果又明年始克成事舊址築土爲壇旁土皆甓雪霜風雨之餘易以動拔寸竹之椽若將壓焉於是更甓以石易竹以木垣分中外低者髙之墁者飾之靡罅弗補靡隙弗周紀始於嘉定二年秋八月告成於冬十月旣落屬應酉爲記應酉何人哉弗敢謝不能君子謂是舉也有可書者三方其始至講明農祀不忘本也及其欲修首其鄕校不先神也迄於巳成費捐公贏不及民也春秋一善必書玆舉而三善備焉得不書十月乙夘迪功郎平江府常熟縣縣尉巡捉私茶鹽礬兼催綱黃應酉記

重修社稷壇記

王遂

端平更化之歲山陰王君爚來宰常熟始至召邑之故老而問政焉曰久矣此邦之不獲乎上下也故老則曰前宰孫應時後皆有以自取也君愀然作色曰是吾邑化未更始也乃新學宮飾教令謂子遊邑人也別爲宇爲像祀之収言氏諸孫於農圃而教焉招四方之名士邑之秀子弟而學焉士風以變民聽以聳而以爲猶未也昔泰伯之有國於此也禮遜之俗推重天下今渡江百年授田無法制賦無藝民無常產則無常心宜也乃通邑而經界之以昌吾邑而猶以爲未也有田必有役而役莫便於義合公私髙下爲之十餘年不止仁聲義气充塞一同大綱小紀具在方冊比及三年教化興而賦役簡士歌於學民舞於途今日之事有大於是者乎設壇以祀社稷而風雷雨附焉皆本於朱文公鄂州社稷記伻來以圖請於郡太守曰予至之三日檢視壇壝之不如法者命有司循飾畢具又去淫巫之幻以惑眾者期年之間人用安業歲以大熟余非不樂此而不爲也祀典之不恭而佛老是徇民義之不務而巫覡是防余甚不便於此乃掃地而更新之以暮春庀具季夏乃畢將以八月中辛集吏行事俾民與觀焉子其志之遂𨿽以不文爲辭然心許之防聖上不以爲不治易郡甬東還家未幾則令巳被命升轄而進諸朝徵予文益力予惟文公所記一本政和新儀而類禮有書始自通典終於嘉定新禮往往詳於祼獻陟降而略於壇壝而向有所謂社東稷西風雨少卻皆北向者有所謂同壇而共牲者於圖疑未合而未有以證也抑聞之禮曰郊社所以祀上帝也又曰社者所以神地之道也意者古先聖王郊所以祀天人君用之社所以祭地諸侯用之惟天子爲能祀郊故得望祭百神若諸侯則止於社稷故勾龍棄以功配風雷雨師以其陰陽晦明及百物者因類而致之上不敢擬於大社王社之制下不以羣姓立社齒其尊罍有數牲幣有式至於車服之防因其尊卑大小咸有科級報本反始禮之至也而別嫌明防於禮之中又有禮焉誠能積精致感於肸蠁之間則於天乎不僭何憂乎釋老盡心竭力於襏襫之務則於神乎無謟何憂乎巫覡自是以往風俗成而气習厚有以他道惑民者鮮矣子曰明乎郊社之禮禘嘗之義治國其如示諸掌乎令之爲此庶乎其善治國矣故特書之以示更化善治之本卹民祀神之務而於祀典禮經因有考云煥章待制知平江府王遂記

社稷壇在北門外舊在縣西一里洪武三年移置

嘉定縣社稷壇記

趙浩

昔在顓帝祀共工氏子柱爲社稷虞夏因之而不易湯以時旱乃遷柱以棄代之三代以降祀典損益不同皇元奄有天下詔京師郡縣建立社稷在都春秋二祀以大臣行事臨期取防郡縣致祭則有常典延祐丙辰朝列大夫太原任侯立來守是州先是州以縣升地瀕江海事多闕略舊有社稷在州治西南傍接民居尢爲簡陋防壇災惟壇樹不焦若有鬼神相之者於是更治之輦糞壤除煨燼眾庶子來踴躍就工甫三月而壇壝成社居東稷居西築壇四面爲門而依方色塗之西爲雷雨壇各一繞以周垣截然砥平植以嘉木範爲尊罍斵木爲俎豆作始於延祐五月落成於秋八月適丁上戊侯偕寮屬齋莊朝服升壇成禮神人協和霧雨澄霽風雲熙然來享來格觀者若堵父老乃相謂曰賢太守敬以事神愛以養民勤勞玆邑得無記之乎眾乃屬浩爲之記國子髙等生從仕郎平江路嘉定州判官趙浩記

重修社稷壇記

薛元徳

有元混一區宇修禮教報本風俗淳厚治定功成自歷代以來混一之盛未有盛於今日者也世祖皇帝卽位之初詔天下郡縣祀三皇與先師孔子及社稷焉非惟昭國家盛典亦欲使民歸禮教知報本開萬世太平之基猗歟休哉嘉定州吳郡三皇孔子皆廟學社稷舊有壇在州治南前太守王侯遷於西南延祐丙辰歲太守任侯立以簡陋不稱增廣而一新之迨今三十餘載歷歲旣久風雨震沒壇壝臺門垣墻俱崩摧頽敗榛莽荒穢至正八年夏燕山孫侯伯元來牧是州一日登壇顧瞻矍然興嘆曰吾聞聖賢言有民人焉有社稷焉今如是何以仰副國朝崇祀勸民之盛意也遂捐巳俸倡率州民眾皆恱從奔走聽役若歸於市乃除榛莽辟道路修社稷壇洎風雷壇新四方門重築垣墻周圍二百五十餘丈下甃以磚石上覆以陶瓦視昔治工十倍加壇之北舊有屋三間供具祭饌之所勢將傾壓葺而新之又於東西增廣屋二間侯日躬詣董其役冒隆暑亦不倦役興於至正九年七月落成於八月不二月而功告成適值秋祀侯帥寮佐行事是日也積雨初霽午夜淸明長空無塵星月呈潔乃肅朝服正笏設庭燎陳禮幣具犧牲奏以雅樂酌以醴齊神其來格觀者環堵三獻禮成咸興贊頌父老相攜子弟以謝復曰不擬今日復覩國朝之盛典使民知有社稷重報本如是也侯曰未也吾將興學校以禮教民父老咸喜再謝而退以元徳一州範模力請紀其事辭之不可勉爲記曰嗟夫孔子作春秋爲萬世勸懲邦君爲國大小之事皆書之今之牧守州郡者出一言行一事四民所視爲則者也他日載於郡乘書於國史可不謹乎今侯能修社稷使民知勸以報本又欲興學校而教以禮爲政之效必見於三年有成是時當代名筆又當爲之大書不一書也至正九年八月薛元徳記

社稷壇在北門外宋嘉定中建元大徳八年知州任立重建舊在縣西洪武初移置

重修至徳廟記

潘凱

淳祐壬子春凱奉聖天子命來司臬於吳詰暴審刑罔敢怠弛旣又懼民之不見徳也領事三閱月載以禮欵泰伯祠顧瞻徘徊屋老苔荒喟然嘆曰至徳者百世祀吏奉弗防何以存古巳而趨兩廡下土妖木魅詭形罔象簉以淫厲污以佞慝編氓茍禍福膜拜乞靈滋磨劍好勇之習仍斷髮文身之訛端委雍容之气象孰識之俗不美刑不淸良有以夫退愓然不寧亟戒其屬曰崇明祀禮也黜非鬼義也某日度材某日鳩工某日撤祀之非類者乃攻乃葺乃像仲雍季札侑泰伯祀越月告成率僚吏三獻焉烏乎世澆俗衰馬蠶貓虎之靈往往嚴事之嵬瑣姦回屍而祝者肩相摩也豈復知禮樂鬼神之奧哉泰伯之血食此祠尙矣特以盛徳至善民弗能防堂皇之修不修厖雜之屏不屏於至徳乎何損乃若辧禮息刑宣尙徳化正人心而興民風者吏獨不任責乎昔唐狄公持節江南毀淫祠千七百所畱夏禹泰伯李札伍員四祠凱視狄公無能爲役而是廟適在典領抑邪扶正義不得辭廟舊在閶門外錢氏徙今址故有祊田十八畝今益五十九畝有奇粟入五十有五石飯浮屠以守儲其贏以爲修祠備俾勿壊並敍其系自古公至友爲世三十三刻之石稔來者考焉某年日南至承議郎直寶章閣兩浙西路提防刑獄公事潘凱記

重修泰伯廟記

周忱

宣徳五年秋七月禮部郎中豫章況鐘伯律奉璽書擢守於蘇州視事之日吏以囚牘進見民之系於獄者凡千餘人尙爭務勝交相訐訟有經十餘歲而未決者伯律姑置弗問曰明日率郡之父老祗謁於吳泰伯廟見其堂宇傾僕垣墉頹圯吏民奉祀弗虔乃喟然嘆曰民不見徳宜乎刑之不淸也是非郡守之先務乎卽日命工度材撤其舊而新之曰堂曰室曰門曰廡爲屋凡四十楹繚以周垣堅以甓甃不十日而告成復率父老潔牲醪祗祀於廟居人過客瞻望咨嗟於是獄之系囚交相愧悔曰泰伯以天下讓民無得稱焉吾輩所爭僅錐刀之末耳何重貽郡侯之羞乎皆相與俯伏庭下自服其辜不數日而獄以空虛告予時奉命巡撫於江南列郡至蘇州祗謁祠下父老以其事告且曰昔者狄梁公以冬官侍郎爲江南巡撫使毀吳楚淫祠千七百所而此廟則在所畱而不毀者去今千有餘年得吾郡侯葺而新之巡撫使之來又適當其時吳民觀感興起自今其無復爭競之風乎予乃登進其父老而告之曰方泰伯之奔吳也斷髮文身示不可立然荊蠻義之從而歸之千餘家遂端委以臨其民是欲辭富貴而富貴隨之及其後世夫差狃於必勝窮兵黷武破越困齊欲伯中土卒之亡國身戮妻子爲虜是欲求富彊而失其富彊矣然則吳地數千年之富庶由泰伯之三讓有以致之也其鬭訟之成風者亦由夫差之好勝有以啟之也爾民欲爲泰伯之讓乎欲效夫差之爭乎一則廟食萬世一則貽譏千載其得與失必有能辧之者孔子曰能以禮讓爲國乎何有此予與太守期望於吾民之意父老曰善請以是爲記遂書於麗牲之石使四方之來謁者咸有所觀感而興起焉豈獨蘇州之民而巳哉是歲十一月望日嘉議大夫行在工部右侍郎廬陵周忱記

重新至徳廟記

陳音

自泰伯逃於吳民戴其徳以有國傳二十餘世而越始入吳吳人懷泰伯之徳不忍其竟弗祀也東漢吳郡太守糜豹肇建至徳廟於閶門外以慰民望歷六朝至隋而唐狄梁公巡撫江南盡毀諸淫祠而此廟特存五代時錢武肅王徙廟於城中有宋諸名公吏於吳者凡有禱輒應焉國朝宣徳間郡守況鐘伯律因舊廟新之凡爲屋四十楹閱歲久復敝頃監察禦史張淮邦鎭奉朝命按吳祗謁廟下病其敝且隘也命有司撤而新之堂廡門垣之制𨿽仍乎舊而髙敞宏廓則視昔大有加矣於戲天生民有欲易爭爭在利與名耳利莫大於有天下泰伯以天下讓不欲自有其名此其所以爲至徳而孔子稱之後世𨿽防利輒爭爭輒自以爲是而加不美之名於人小者鬭訟以犯於有司大者興兵戈以糜爛其民是眞太伯之罪人哉泰伯之後壽夢欲傳位季札亦猶太王欲立季歷之意也諸樊余祭夷昧不能如泰伯仲雍之讓吳於是乎不競闔閭夫差復好大喜爭竟召甬東之辱以底於亡嗚呼始以讓而興終以爭而亡民之鑑於是者尙宜愼所趨哉夫民之取舎系乎上上好防則墨者息上好直則佞者阻上好讓則爭者愧邦鎭厭吳民多爭訟特新至徳廟以重媿之可謂善斡旋民風而使之興讓哉邦鎭河南襄城人登己丑進士歷知山陽蕪湖二縣事務皆以徳治今憲節至吳復有旌徳化俗之舉可謂讓徳君子矣廟功告成郡同知毛瑄推官樊廷選請予記其事於石用書此以嘉邦鎭之績後之吏民其皆務尙徳息爭以仰視斯廟而無愧哉

之荊操詠泰伯廟

髙啟

粵我有土岐山之下孰是營之維我考祖今我於邁自岐䢐荊豈不懷歸念我弟兄民勿我思我思安只國巳有後先君季子

至徳廟

周南老

勾吳始封君實周之長宗三以天下讓去國何從容君親義兩全讓國徳愈崇荊夷東海隅黎庻咸來從遂令千載下至徳歌遺風周祚亦云竭廟食終無窮

同前

王賔

翦商從父最爲難有弟承家此意安逃在荊蠻讓天下荒祠今是一僧防【詩至於太王實始翦商左傳太伯不從是以不嗣】

仲雍

當時譲國與兄同廟祀從兄禮並隆此讓豈私起大志武王來克果年丰【左傳周饑克商而年丰】

季札

寜從田野去躬耕一節心終不攺更哭到墓前來復命便回舊邑向西行【右二祠共在泰伯廟】

頒降春秋二祀祝文

三讓至徳民無可稱周基三百由斯而成

夫差

範成大

縱敵稽山禍已胎垂涎上國更荒哉不知養虎自遺患只道求魚無後災夢見梧桐生後圃眼防麋鹿上髙臺千齡只有忠臣恨化作江濤雪浪堆

弔伍君賦

楊維楨

吾讀伍員事未嘗不悲員處父兄之不幸而訖至倒行而逆施蓋大不獲巳者而世多之以爲名不可也當員急於反讐遂不顧急售吳光而進專諸殺人之父以報已之父彼州於之子則將何所報哉此員失也而況父兄之仇費無極也無能有兵於費而鞭墓以仇君益失也然員能用吳以復父兄之仇而又爲夫差復父之仇之死不畔以畢志於其所事則忠爲有餘矣惜其君不終用逆料後日沼吳之禍徒以表其言之明故予作哀員辭𨿽過其孝而多其忠云

竊獨悲夫讒人之喪邦兮甚楚子之熊居伻朝吳巳去兮繼出蔡朱何嗣子師之不幸兮與讒而爲伍君一過巳多兮【奪婦】遂及城父【殺建】嗟奢二子兮一死一生死不可以莫之就兮生不可以莫之行脫身東走兮乃至吳鄙君新有君兮【光】楚日以駭【葉喜】不三年其克報兮繼入郢於州來胡罪人之斯失兮而不熸【子亷切】夫厲階誓包胥以必復兮鞭王靈以爲乖犯讐天之弗韙【羽鬼切】兮曾不異夫鬭懷【懷曰平王殺吾父吾殺其子不亦可乎辛曰君討臣臣誰敢讐之君命天也若死天命將誰讐必犯是余殺汝】當鱄諸之進士兮始已失其策也知反讐之急兮行之倒而施之逆也吾猶尙論其孤忠兮保先君之嗣也棲越子於防稽兮灑靈姑之恥也【越靈姑浮戈擊闔閭闔閭卒於郢夫差使人立於庭茍出入必謂巳曰夫差而忘越王之殺而父乎則對曰不敢忘】何甘饋之豢吾兮忘腹心之巨毒也黃池業乎成伯兮忽姑蔑之在目也剄七士以何益兮知員【員一作人】亡而國隨迫甬東之乞死兮始地下之慚知已矣乎國以人而張兮亦以人而亡始讒費之禍國兮終嬖嚭之亂邦荃不察夫忠貞兮矧外迷而內荒訪胥山之遺廟兮聲烈烈以稱王怒濤忽其殷足兮些靈馬於橫江

忠孝威惠顯聖王廟碑

鄭元祐

孝莫大於雪父讐忠莫大於以死諫能養志者孝矣而忠未之聞能屍諫者忠矣而孝莫之顯故兼全忠孝者自以爲難至於王而忠孝全節光映千古論者謂王脫身不死所以爲父至其捐身以死所以爲君若夫求忠臣於孝子之門則王是也計迄於今幾二千年不特焜耀史牒與夫廟食不毀至於樵童牧防亦莫不知王之爲烈也夫自泰伯以來隱約荊蠻謂其城邑不過三里而縱民耕耨其間則文身斷髮自同俚俗鼃與渚不異蠻民及王身事闔閭君臣志合乃擴其小而大是圖屏其陋而明是向圖爲之築城郭建宮室實府庫厲兵戎使吳自拔於蠻夷而盟防於上國者大抵皆王之功也於後吳𨿽盡入於越而吳人思王不忘於是建廟於盤門裏城之西隅宋建中靖國時蔡京爲之記記謂圖經與州縣版祝皆爲雙廟一爲永昌武大王一爲福順賢徳王若邦人與學士大夫自昔相傳則皆以爲子胥廟所爲福順則常州陳烈帝異代異邦而吳所以祀烈帝者當吳越錢氏有國時崇報之請也若王忠孝傑然自宜專祀故唐贈右相狄文惠分其持節巡撫江南也毀吳楚淫祠千七百所獨夏禹吳泰伯延陵季子並王四廟而已夫王徳化自後漢太守糜豹按行境內其功著二曹唐景曰處家無不孝之子在朝無不忠之臣藹乎其言莫之尙也皇元大徳三年王嘗顯靈以止浙江怒潮於是國朝推贈王爵至正十二年廉訪僉事遼東李公書吏絳州屈臣巡撫吳下力爲吳民繕完城郭巳而禦史臺檄專以築城事委之庸田僉事浚儀馬公二公念爲吳建啟土首築吳城者王之功莫大焉今重築於二千載之後大工大役必依神庥庶幾盲雨颶風不爲民害城完之日當爲王重建廟貌以畣神之庥今城果完廟不可以不作也乃作王新廟於胥門之上按郡乘以爲王嘗宅於其傍故城門所由名夫以王之英靈且將與三光五嶽气並爲久逺則其神靈助順福國何有逺近而況於王之故宅與王之故國也哉廟成乃爲迎享送神之詩以落之李公名特穆爾布哈字仲善馬公名世徳字元臣監郡則六十字子約郡太守則髙公名履字徳基云詩曰胥門岝岝新廟攸作神顧玆邦昔我是擴云旂徘徊下寥廓兮神官肇啟殽醑膬美神其顧歆醉飽以喜民安盜弭降福祉兮神之歸兮籋層雲山矗矗兮水沄沄金支孔蓋光繽紛素車白馬還天閽年登谷熟兮神賜者侈樂神無窮兮自今以始遂昌鄭元祐撰

伍相廟碑

王鏊

吳之先介在蠻夷不與中國通者十九世自巫臣來歸而後知射禦季札出聘而後得觀周樂及子胥來奔以闔閭伯拔舒伐越滅徐入郢之舉楚國幾墟黃池之防遂冠帶以主夏盟吳之進也非公則誰使之世皆咎夫差不能用公予獨嘆闔閭知公而不能用也栢舉之戰春秋許其與中國之憂而責隨必以周室爲請其所仗可知矣使禁兵輯民挈全楚歸之周則是役也秦必不敢救楚可滅吳可彊於天下惜乎籍館返夷春秋復夷之此則闔閭羣臣之罪非公意也夫豈獨非其意將必力諍而莫之聽也然吳自此遂通上國至於今禮樂財賦甲天下非公則誰啟之是故自春秋言之則以夷幹夏自今日論之則以夏變夷其有功於吳大矣論者又謂公於楚仇不當報於吳諫不必死不知公蓋間世之豪英邁之气自信不惑志在親則親重親重故可以不死不死以有待也志在君則君重君重故可以無死而死死之以卽安也此豈世之齪齪者所及知哉公之廟食於吳也久成化庚子盤門廟災髙唐劉君士元以禦史按吳命新之予以公忠孝大節昭焯古今而功在吳尢大也故碑於廟銘曰烈烈英豪楚材吳用茹怨銜辛遵晦時動一舉入荊我仇斯復賊嚭爲姦吳亦旋覆越兵之來有材墓檟公𨿽云亡有不亡者曷不勸之素車白馬出沒潮頭升降於天廟食於吳彌千萬年

弔伍胥辭

髙啟

覽勾吳之故墟兮灌莽郁其蘢蓯館娃廢而爲沼兮巋伍胥之遺宮奚千祀而弗毀兮繄若人之死忠昔窮逋而渡江兮奮孤迹於羇旅旣入郢而雪恥兮又棲越而攘侮使彼吳之彊大兮非夫子其孰爲何夫差之自喜兮遽忽戒而荒娛陳昌言之悃欵兮實不忍視國之阽危眾以子爲叵信兮肆讒辭之詆欺夫豈不能全身逺適以自庇兮顧先王之舊徳卒待隕而何言兮恨終不能悟君之嬖惑載鴟夷以浮游魂惸惸兮在中流江神爲子兮哀憤鼓洪濤於髙秋嗟君子之出輔兮孰不願爲伊臯使言從而志行兮致雍熙之陶陶何齟齬而多患惟重華之不可以屢遭鄂侯爭而就醢兮龍逢諫而見屠蓋自古而有之兮匪夫子獨罹乎此辜身𨿽歿而義安兮又舎是而將焉索彼循黙而茍容兮寧或免乎泚額想子猶念夫故都兮或乘雲而來歸顧荊棘之多露兮應攬涕而欷歔余亦何爲而感慨兮懼直道之墜也聊陳詞而表烈兮亦邦人之志也

子胥廟

周南老

防防楚亡臣用吳復父仇倒行而逆施道極將誰尢爲吳保先嗣誓雪靈姑羞嗟君嬖讒嚭合比孩童謀員也請溘先懸目東門樓孤忠耿有光實與天地侔

同前

王賔

苦苦鞭平爲父讐常常愁越與君謀江山如畫吳城郭人到東門盡淚流

同前

沈周

忠臣有廟千秋祀霸業無蹤一餉煙入幕靈風猶防防侵階細艸自芊芊存亡好在鴟夷內慚愧當於瞑目前倚壁題詩重惆悵寒鴉飛散夕陽天

其二

城頭伍相祠堂好眼見香鑪生紫煙吳沼巳成花寂寂楚靈何在艸芊芊一時遺事千年後此日淸談鬥酒前落魄布袍冠蓋末悲歌亦得倚秋天

本朝春秋二祀祝文

孝以雪仇忠以報國白馬素車威靈赫奕

吳郡陽山靈濟廟碑

胡偉

中吳古澤國也當春之季陰晴多不常鄕民以是卜白龍之歸問其所以爲白龍則生有定日而母有姓氏塑土刻木繪縑圖楮皆有其像者往往而是歲三月十八日城之內外逺近崇信士女畢集於城西三十里陽山之澄照寺設伊蒲供唄大梵音鼓樂祭賽村疃成市蓋寺之前有二廟焉祀龍母於東祀龍於西瓣香炬蠟釃酒進羞者更出疊入及暮而罷恆以爲常謂之龍生日耆老相傳曰東晉隆安中有繆氏家於是山三峯之下其女始笄因出歸途日暮天欲作雨忽遇白衣老人詢姓名居所願假館避雨迨旦而前語竟遽失老人所在今謂之龍塘卽此地也巳而有娠父母惡而逐之乞食於鄰逾年今日產一肉塊見者駭愕棄之水中忽焉塊破化爲白龍蜿蜒母前若有所告者母驚僕地須臾雷電晦冥風雨交作人面莫相覩良久開霽則見白龍天矯於山椒俄頃還復產所視母巳死乃飛騰而去鄕民厚葬其母於此地今謂之龍塜是也自是馮巫以求立祠且言所產白龍巳廟食長沙於是鄕民建龍母廟於山巓每嵗是日龍必歸省母前期旬日天气肅然生寒四山煙雨乍晴復合正誕之辰龍必見形或長身尋丈隱顯於眾山之上或小如蜥蜴依伏於母之廟貌暴風雷雨澍溝號木則其驗也昔廬山僧祖照嘗述其本源於壁閒矣廟宇則自國初繇山巓一遷於山南之魯巷熈寧丙辰再遷於今所而定建炎中主寺僧覺明禪師又葺今祠宇而新之乃廟號靈濟則紹興己夘四月帥漕以祈雨有應聞於朝而賜也夫人曰顯應則乾道戊子二月郡太守姚公憲奏乞以封也佛殿之西有仙泉者始於後唐天成二年中有鱗物時見紹興壬戍夏大旱郡丞楊公撫帥兩縣令禱於此甫香鱗物遽出大雨傾注闔境沾足此皆龍之顯應也錫山唐大受歲作倡修是日闔寺連狀供郡人沈鎡主調瀹湯茗以待四方來客紹興癸未三月龍歸有期大受請伐石以紀其事故誦斯言於新安胡偉俾敍其顚末偉曰此固所願也偉聞之歲在庚辰三月三日客有艤舟南徐者忽白衣老人來附舟云吾至自長沙欲省吾親之蘇之陽山願以金十緡爲僦直而先酬其半舟師從之辰巳閒解維至夜僅行數十里老人怒其緩自爲操舟舟師因困臥遲明蹴之使興舟巳近山矣山距南徐三百六十里一夕而至老人翩然登岸徐步入廟舟師隨之寂無形影顧龍母帳前僦舟半直在焉旣而雷雨大作舟師問寺僧始知爲龍歸乃撤余直飯僧而去偉嘗書之漫云錄中長沙廟食誕辰省母至此益驗矣然考之圖史往牒惜未有傳竊惟古先聖王立祭祀之典曰山林川谷丘陵能出云爲風雨見怪物皆曰神有天下者祭百神諸侯在其地則祭之而況龍之爲神噓气成云上下於天百谷生成系乎水旱而龍實陰主其機豢龍禦龍古有命氏尢莫近乎人也漦流而遭齔童神遇而產隆凖涇陽報系木之義中元助落鶩之文函方獻於眞人睡法傳於處士一理感通無有異殊吳人敬事龍之母子非一朝夕凡郡之水旱無禱不應祠宇勅書固巳垂當時而昭後世前日是否明晦之迹遑卹其他勒諸堅瑉必有丘隴泉澗祕怪百靈通肸蠁於幽明之間亦將黙爲呵防與此山長久矣乃爲迎享送神詩遺諸鄕民俾歌以祀焉命踞湖詹煟書以正體題以古文而並刻之其辭曰春花落兮春服成雨霏霏兮煙防防秧鍼緑兮蛙部鳴風蕭瑟兮林有秋聲縞爲旌兮素爲葆山之顚兮云之杪雷車轟兮電光掃龍將歸兮非莫卽早簫管沸兮鼙鼔喧肴羞苾芬兮酒醴潔蠲肸蠁通兮精意傳嚴薦享兮屬袂摩肩歲有常兮應期至人與神兮情何異嬰兒慕兮防衣戲母子樂兮融融泄泄吳沃壤兮千里平勤稼穡兮勞農甿曰雨曰暘兮神有靈願垂陰相兮應其誠眴息萬里兮姑少憇酌獻盡禮兮期終遐惠年登谷熟兮益虔祀事自今以始兮千斯秋而萬斯歲胡偉撰

重修白龍祠記

胡應靑

吳城西三十里陽山之麓爲澄照寺寺古有白龍祠宋屢封忠烈昭應廣惠陵丰公神母顯正孚順聖善妃邦人奉事惟謹祠重建於宋紹定壬辰歲久圯毀勢凜凜欲壓寺僧守淳裒積衣資復募樂輸者僅營兩廡重繪左右壁殿役最鉅力未易就防參政張公謁祠下慨然曰吾歲奉朝命凡餉軍從東南者航海以逹於京風恬浪平舟楫如砥迄濟登玆匪神疇相是山龍所載育而廟貌弗修非闕歟乃捐金出粟掄材簡匠殿廬階戺像設導衛咸撤而新之丹碧髹堊瓦甓甃壘視昔爲侈更以田四十餘畆給祠事所以致力於神者至矣噫萬生縂縂孰迪而康靡陽愆亢靡潦淫汨敷爲气和繄是神靈惟參政公誠與神孚克隆斯舉而淳師又能善信於人皆可書也予先墓去寺而近知祠宇興復爲詳師以記屬義弗得辭初神遊陽山發祥而著迹陳山闡靈湖湘閒具前後二記不書公名瑄今爲資善大夫江西等處行中書省參知政事祠之修始元貞丁未越明年丙申告成距始建甲子逾一周云

重修陽山白龍祠記

金防孜

龍之爲靈著矣下上日星浮游海嶽感風雲濡惠澤變幻恍惚不可爲像則夫世之所稱神靈無逾於龍者哉宜其肇迹之地人益崇信廟食之久神愈彰應而祀典之盛累千百年爲不替焉距姑蘇郡城西二舎許曰陽山有白龍祠其神誕育之異相傳肇自晉隆安中而其靈顯感應莫盛於唐尢莫盛於宋元之閒錫號崇祀後先相望逮我聖朝飭嚴祀事命有司春秋致祭著在令典乃宣徳五年禮部郎中況鐘伯律奉命來守是邦歲夏秋之交闔郡大旱禾則盡槁伯律乃攄誠禱神巳而大雨沾漑歲以獲稔仲秋之月適當祀神先期望夕伯律齋宿公館夢神告以祠宇將傾丏卽修葺翌日以其故語諸僚佐咸嗟異之將祀之旦天气澄明靈飇颯爽雲彩發祥蜿蜒焜燿至誠感孚神實降歆旣竣事伯律周覽祠下喟然興嘆以爲神之澤被及一方而祠宇傾圯若是豈所以妥神靈宜乎神之預協夢徵吾儕忝蒞斯郡詎可不思攺創以答神休耶遂倡郡邑僚屬捐俸市材鳩工而重修之而民之好事樂助者益眾未幾棟宇赫奕廟貌一新旣相與落其成復謀勒貞石以貽永久伯律乃致書請予文記之惟禦災捍患神之功而事神治人守之職也白龍之神其肇迹之故余不能詳而自廟食以來歷世滋久能霈澤敷惠以防蘇人所謂有禦災捍患之功者伯律出牧於玆邦天子嘗賜璽書委以重寄而能欽承徳意興利除和洽其政人以大治復以餘力修葺神祠徼玆福祉以惠其民可謂盡事神治人之職矣二者皆不可不書也予故表著之以爲蘇人告且俾後之繼守於是者讀斯文尙求如伯律之舉於其政哉宣徳六年資善大夫太子少保禮部尙書金幼孜撰

陽山白龍神廟重修記

吳寛

陽山在吳郡西北二十里而近視他山特髙且大蓋吳之鎭也相傳昔有白龍產其下其說載於郡誌甚異其神秩於祀典廟而祀之亦甚久矣夫山之髙大者能出雲雨必有神司之而龍之爲物用雲雨以爲靈者也使依得其地則足以致其用昭其靈而山得龍以依其澤益溥其勢益尊而他山固不足以擬之矣陜右孟公以監察禦史擢守蘇州明年爲治庚戌入夏不雨公以農事爲憂曰國家餉糧多仰給是郡使禾槁不収非惟民無以爲食其何以免徵斂之苦乎乃七月朔齋沐巳率僚屬行禱廟中未至而雨逺近沾足民皆歡然頌公公曰此神之賜也其何以爲報哉顧其廟貌傾圯弗修者六十年於此若舊有獻殿特存其址而巳乃具材用徵工役擇人董治未及數月而功告成適長洲丞魯聰以公事上京師俾持書來請文爲記夫洪範庶徵曰肅時雨若無所謂禱者春秋始書大雩公羊傳曰大雩者旱祭也至漢世令郡國上雨澤旱則公卿官長以次行雩禮則有所謂禱矣世之長民者視範之說其身之修本也春秋之說其事之舉末也不修其身而徒舉其事𨿽禱於神神將不降其居不歆其祀尙何有雨之應哉故於廟之成因書公之所以感乎神者必有其道則後之禱於此者其亦知所謹哉

迎送神曲

髙啟

薦芳兮奠醑斲冰爲梁兮葺荷以爲宇神不來兮孰與處空山愀兮暮多雨渺吾望兮瀟湘云防防兮水茫茫有美人兮在堂盍歸來兮故鄕

導赤鯉兮從鼉冷風回兮水驚波儼靈旂兮來下巫撫節兮安歌安歌兮未極倏回輈兮山之側南有淵兮北有湫神不畱兮吾心憂願歲來兮惠我秋

白龍廟

周南老

陽山第三峯云深神所棲下有白龍冢上有靈母祠昔傳民家女育龍此山陲龍化母驚絕雷電交相馳於今禱必應雨暘無愆期繄靈神變化猶知有母思

同前

王賔

白龍爲子去瀟湘母在陽山有廟堂歲歲來纒堂下樹似思劬育意彷徨

本朝春秋二祀文

撫育著靈變化不測興雲致雨普濟萬化

靈濟廟祀白龍神在長洲縣陽山澄照寺初廟在山顚太平興國中移建於山南曹巷熈寧九年又遷於此建炎間主僧明覺重修紹興二十九年賜今額乾道四年奏封龍母爲顯應夫人今載祀典

建置範文正公祠堂記事

潛說友

浙西提舉司申照防說友防恩守吳懼無補報竊見先賢範文正公本郡人也道徳文章功名事業載在國史實爲我朝第一流人物身沒之後近二百年凡公過化之地無不屍而祀之獨本府未有專祠附庸學宮而巳其於崇祀勵賢見謂缺典郡𨿽窘乏而事闗風化曷敢弗力乃於範公義莊之東義宅隟土鳩工度材爲屋六十楹以奉公祠仍撥沒官田土拘収租米充春秋二祀之費其祠宻邇學道書院春秋二祀郡守率其屬親涖及遇月朔則山長率諸生往拜焉又擇公之後賢者一人爲掌祠若郡計稍舒別圖教養其子弟並以附於書院巳涓九月十一日立木候成舎菜奉安外所合具申朝省照防仍祈札下本府照應伏候指揮

省札

照得知平江府潛提舉申先賢文正範公本郡人也獨未有専祀今卜範氏義莊義宅之東隟土爲屋六十楹以奉公祠仍撥沒官田畆拘収租米充春秋二祀之費巳涓吉立木候成奉安外申乞札下本府照應合議行下右札付平江府照應仍具所撥田畝數目尙書省準此咸淳十年九月【某】日

吳郡新建範文正公專祠奉安日太守潛公講義

咸淳十年平江府太守潛說友以公鄕郡建専祠爲邦人式得地於公義莊義宅之傍祠宇數十楹以奉公祠奉請於朝撥田以供春秋二丁祭祀朝廷從其請奉安日潛公講魯穆叔答範宣子不朽之說曰太上有立徳其次有立功其次有立言此之謂不朽此三者春秋魯穆叔答範宣子不朽之說也亦嘗因不朽之義而遡古人之所自立者乎易曰立天之道曰陰與陽立地之道曰柔與剛立人之道曰仁與義人之所以與天地並而爲三者以其能立於仁義故也天之立不根乎陰陽則職覆若爲而不息地之立不因乎剛柔則職載若爲而無疆人之立不本乎仁義則盛徳至善若爲而民不能忘何則徳以仁義而立則徳爲純徳功以仁義而立則功爲宗功言以仁義而立則言爲格言固未有無所立而能不朽者亦未有外仁義而能卓然有立者是故本諸身徵諸庶民建諸天地而不悖者仁義而巳矣富貴利逹不與焉夫子曰君子疾沒世而名不稱豈教人以好名哉謂其不知所以立而無善之可稱耳君子而能立萬世不可防之徳業則天下自有萬世不能防之人心夫舜以孝禹以功臯陶以謨皆非有意於立而自能立者其仁至義盡弗可尙矣後世夷之淸惠之和管仲之一正天下史佚周任之有言亦皆隨其所立傳於來世彼晉楚之富趙孟之貴非不自視哆然也往往於榮華之飄風不逾踵而巳爲埃塵矣曾子曰彼以其富我以吾仁彼以其爵我以吾義夫仁義理也萬形皆有敝惟理獨不朽宣子乃以世祿爲不朽不知物之至易朽者莫世祿若也故穆叔之對以立徳爲上立功次之立言又次之且証之曰臧文仲旣沒矣其言立由是觀之則徳也功也言也茍立其一亦可不朽而況三者俱立有如文正範公者乎公生我朝盛時實鐘天地閒气光明俊偉二三百年後猶使人竦然起敬況當時乎考亭朱子論本朝人物或嘆其初或議其後獨於公而稱其傑出之才夫才而謂之傑出則必有參天地之化關盛衰之運者矣蓋公之於仁義如饑渇之於飲食須防不置其見於修身齊家處宗族待閭裏居官行事愛民利物浩如也此非昔人所謂道大徳具者乎我是以知公之徳之立皆仁義之所充拓陳宮壼之戒弭朝廷之憂腹中甲兵西賊破膽而天章一疏實將振起我宋一代之治若使盡見施行則後來者無所用其紛更而國家防福莫之與京矣此非韓公所謂大忠偉節者乎我是以知公之功之立皆仁義之所成就公在天聖中遺宰相書無慮萬言經濟規模大抵略見其後爲牧守爲將帥爲執政平生所爲無出此書者言之必可行也髙文大冊小篇短章靡不粹然一出於正此非蘇子所謂有徳有言者哉我是以知公之言之立皆仁義之布濩流衍天地付公以不羣之資而公能自立其於天地相爲不朽之事而富貴利達固不足爲公輕重也嗟夫孰不爲徳而立徳難若存若亾徳烏乎立孰不爲功而立功難倏成倏隳功烏乎立孰不爲言而立言難可無可有言烏乎立惟立始能不朽惟不朽始可言立若公則言非徒言而功皆酬其言功非徒功而功皆本於徳無他仁義以爲之主也徳立則功與言俱立矣是又合穆叔之所謂三者而一之此之謂不朽信乎其不朽也彼皇皇汲汲於富貴利逹而不知可大可小者之爲何事卒於下同眾人冺滅以盡者何可勝紀其視公之所立果何如哉凡公宦轍所至皆祠而奉之吳父母國也乃無専祠以慰里人不朽之思說友景行髙風久矣濫玆分牧亦且逾期始克肇新斯堂儼設公像以補此邦之缺典是役也上而朝廷中而士大夫下而閭巷之髦倪莫不謂然然則公之所以深服乎人心而莫閒於今古者無他就仁義上立腳做了天地間第一等人而巳做好官易做好事難誰謂華能勝實哉敢因穆叔不朽之說試從諸君評之庻相與勉乎其大者無務爲其速朽耳廬陵劉坦陪講孟子曰聖人百世之師也伯夷栁下惠是也故聞伯夷之風者頑夫亷懦夫有立志聞栁下惠之風者薄夫惇鄙夫寛奮乎百世之上百世之下聞者莫不興起也非聖人而能若是乎而況於親炙之者乎蓋謂公兼此夷淸惠和聖人之徳而可爲百世之師也文正公舊無専祠咸淳中太守潛說友建

吳都文粹續集卷十二

欽定四庫全書

吳都文粹續集卷十三

明錢谷撰書院

學道書院記

陳宜中

昔者夫子講道齊魯從遊多北方之士由句吳之墟登聖門者獨吳公子遊一人今常熟其故里也宋興崇文尙治吾夫子之祠徧天下𨿽闗洛大儒幹淳諸公得聖學於千載之後凡其過化之鄕悉示表章存矜式吳爲今輔郡公實東南道學之宗也吳故有祠紫陽先生嘗記之矣而郡則未講非前此司風者缺歟今樞宻趙公順孫守吳卜地於府治文正坊之南甫經始卽受代去黃侯鏞繼之鳩工庀材三閱月而堂成請於朝扁以學道書院取愛人易使之義而屬予記之餘按公以文學列四科嘉言善行可傳者不一獨二語乃親得於聖人而見於用復以印可於聖人者夫學爲儒者事人所知也武城弦歌乃合君子小人而使聞斯道夫子莞爾之笑又直與說開與點意同是其爲義豈與後之言學者異哉思昔盛際聖教流行滿天地之間無非道舉天下之人無非學康衢童子如詠舞雩中林武夫如見大賓漢廣遊女如奉懿教由後世言𨿽若未嘗學問而其所得所見訓詁章句豈能傳之哉流風未逺列國遺民塗歌巷詠發乎情而止乎先王之澤夫子拾其斷句殘篇而存之若非疏越遺音寥寥逸響而其吟詠性情於辭意之外亦非尋行數墨者所能知也道在天下終古常新何昔能爲天下公而今幾爲君子隱耶此余所以慨然正學絕續之際想弦歌之聲而不可得聞猶幸登斯堂者能有感於命名之義人以未喪斯文或因之而興起也嗟夫人知學則知道𨿽窻艸池蓮亦足以起吾意何異親炙昔賢而師事之夫非聖人之所望歟其白首窮年而卒無得於此曾不若日用飲食耕鑿之中琢磨𨿽未加焉而璞固存也吳亦泰伯所居邦人至今質而無華伯之遺也記曰甘受和白受采吳人有其質矣使知以公之學而文以采進於道者其不彬彬矣乎予故樂書之庶居是邦者人人有士君子之行雲咸淳七年四月朔日朝奉郎新除尙書戶部侍郎兼中書舍人同修國史實錄院同修撰兼侍讀陳宜中記

重建學道書院記

胡纘宗

吳有學道書院尙矣孔門言子吳人也封吳公宋咸淳間郡守黃公鏞奏立書院以祀公而教肓其子孫故址在郡城西南隅直錦帆涇之上元初奪於豪僧至元間山長祖宗震輩攺創之元末復奪於僧國朝又百五十餘年久不克復迹益湮晦矣嘉靖初纘宗受命來守郡從按故籍得其槪竊嘆曰事有若緩而實急者其是謂乎𨿽然無所因而爲之吾懼其勞且侈也旣而行視其佛老之宮有曰景徳寺者去故址數百武而近南臨通衢形勢宏敞欲卽是攺爲之然不敢専也則以請於巡撫都禦史廬陵陳公曁巡按禦史髙安朱公提學禦史光山盧公皆報可歲乙酉四月爰始興工撤其像設剗去其丹雘追琢之逾制者而增葺之其南爲門稍北爲儀門又北爲堂中肖公像曰學孔堂堂之北爲師生講授之所曰文學堂堂之東西增作齋捨以居諸生之學道者凡若干間又北爲樓曰弦歌樓堲而垣之周四垣凡若干丈須其成以聞於朝歲修祀事而擇弟子之俊秀者講讀其中焉功旣訖纘宗從博士弟子釋菜以告成事燕而歌泮宮之詩以落之僉曰書院之廢垂三百年及今而復不可無記予惟周道衰先王之教廢賴孔子及其門弟子傳而守之惟吳公起南服北學於中國裒然以髙弟稱聖門盛矣顧其曰文學云者非盡於今之君子所能而已蓋聖道之精蘊諸心見之言而達之政事凡其粲然者皆是也而公獨得之故其治民則以禮樂爲教曰君子學道則愛人小人學道則易使也彼所謂識其大者非歟今去聖益逺𨿽政與代移俗隨化易而吳之文每先天下蓋非公則誰啟之君子揆禮意原人情循報本之義則今日之舉固不可緩哉惟人才之作養則學校存焉條貫品式亦旣具備宜若無事乎此然玩常愒故則勸督作興之意當有出於法令之外者於是乎拔其尢而儲焉以待天下之用亦識治之所不廢歟若夫尙論景行以追前人之懿以求所謂學道之實則諸君子所有事者先正有言沒不俎豆其間非夫也諸君子於是亦有所感乎纘宗不敏願相與勗之以觀其成用爲記而鑱諸石且以勸夫嗣政者俾勿壊

學道書院學孔堂記

天不可以象名孔子之道不可以科名日月星辰象也徳行政事言語文學科也謂天盡於日月星辰是小天也謂孔子之道盡於徳行政事言語文學是小孔子之道矣學孔子者不得其全而各得其性之近似乃名以科而不知孔子之道何可以科名哉𨿽然學孔子者非得其門吾未見其入也夫茍不欲知天則已茍欲知天在璇璣玉衡以觀日月星辰幾乎天矣茍不欲學孔子之道則已茍欲學孔子之道由博文約禮以達徳行政事言語文學幾乎孔子矣言子子遊孔門髙弟也其稱於同列也以文學而其治武城也以禮樂禮樂固文學之見乎外者也其徳也政也言也文也無不序焉之謂禮徳也政也言也文也無不和焉之謂樂子遊學於孔門而獨得乎禮樂之傳亦防矣夫禮樂孔子之道之一也學禮樂以入道孔門之教之一也故學子遊所以學孔子也學至於子遊具孔子之一體矣而顧曰文學云者是所謂學焉而得其精華焉者也子遊吳人也吳之先啟於泰伯泰伯以譲風子遊以禮樂風吳之文實彬彬矣夫豈後世之所謂文哉亦豈後世之所謂學哉後子遊而興起者唐有若陸公贄宋有若範公仲淹贄曰上不負天子下不負所學仲淹曰先天下之憂而憂後天下之樂而樂文章勲業度越一世𨿽未敢上擬孔門其亦學子遊而有得者歟學子遊所以學孔子也故吳之文稱盛者聖曰泰伯賢曰子遊先正曰敬輿希文焉爾其以文擅當時名後世者不與焉吳故有學道書院創於宋復於元迨至我朝湮廢已久纘宗忝守玆邦乃因佛廬之隙而鼎建之外爲書院內爲堂旁爲周廬於是擇郡中子弟之良者肄其中而以孔子之道相切劘焉諸士子學敬輿希文以至子遊學子遊以至孔子亦庶幾矣傳有之士希賢賢希聖聖希天其尙勗之哉其尙勗之哉

學道書院

周南老

有美吳公祠宋勅書院名奕奕燕居宮傍臨錦帆涇地接浮屠鄰設講終侵陵聖學日以湮異端勢可乘舊貫不可復貪夫猶可憎永言紀故實後人或有徴

學道書院爲吳公言偃立初在府城東北隅宋咸淳五年知府趙順孫營度武狀元坊北普賢院之故址未成而去黃鏞繼之奏以學道爲額選言氏先賢後及民間俊秀教之有先聖燕居殿師友淵源堂幷四齋撥官田以贍士又別有育材莊専充孔顏言氏子孫費六年落成七年常琳建先賢祠於西元初僧楊總統據爲僧司田悉奪去至元二十九年山長祖宗震金徳修共買徐貴子橋南髙氏園攺剙儒職劉徳剛訴復學田不果又廢國朝嘉靖一年知府胡纘宗乃以景徳寺建書院前門扁曰東南鄒魯儀門曰學道書院堂曰學孔塑吳公子遊像於中夾以兩廊後又有樓曰弦歌今嘉靖三十年復攺督糧參政府書院遷於雍熈寺西橋之右社學焉

文學書院記

黃溍

昔州縣未有學先儒或擇勝地建精舍以講授爲政者輒就而褒表之號曰書院宋初天下書院惟白鹿睢陽舊有田僅見於傳記皆上之人以是而厚其養未有以一鄕之善士専任其事者其後命州縣咸立學而學校之宮徧天下書院之創置日益增多我朝尊右儒術以風厲乎海內聞者莫不知勸有力而好事之家往往構廣廈以崇禮祠輟良田以丰廩食其爲書院者遂與州縣學參立布滿於四方旣奉濂洛幹淳二三大儒以爲先賢而於前代名臣山林髙蹈之士有所弗遺凡屍而祝之者非仕其國則其鄕邑孔子之門從遊三千升堂七十獨子遊爲吳人今常熟縣實其所居裏南州之先賢孰有加於子遊乎故爲縣時余姚孫侯應時知縣事嘗爲位於學宮祀之後百五十年爲至順二年邑人曹善誠始買地立祠宇而辟講堂於其後列齋廬於其傍有司因以爲請於中特設師弟子員而掲以新額曰文學書院曹公贍以田一千六百畝有奇恐旱漧水溢之不虞將割田以繼者疑爲苗避徵徭未敢自言大名王侯侃來守是州力勸相之於是曹君益之畀以田二千六百畝有奇事聞於郡未報而王侯以秩滿去曹君亦入掾太師府今守張侯術聞故牘而得其始末亟命故吏賈天瑞諭郡關白自是其田有苗稅而無力役春秋之事得不匱乏爲士者亦有所防賴而優遊於誦弦俎豆以鄕貢進士之賢者爲之山長未至攝書院事者儒學教授徐夢吉以爲曹君有功於名教與兩侯之成始終皆不可以無述爰狀其實屬溍記之溍竊觀孫侯舉曠古之闕典意甚美而爲事殊簡略特以先師朱子之記傳之至今曹君乃能不愛其所有而汲汲焉致力於孫侯之所不及固己不易以一鄕之善士而専任樂育人才之責亦古所無有也

文學書院在常熟縣行春坊內元至順三年縣人曹善誠建有司上其事省部準設山長今廢

文正書院記

李祁

吳郡祀範文正公舊矣自公貴顯時置義田義學以淑其族之人公歿而子孫世守之不廢然而未有専祠也咸淳甲戌郡守潛公說友始請建祠而割田以供祀事公之子孫亦世守之不廢然而未有書院也至正丙戌郡守吳公秉彛建議請以書院易祠僉憲趙公承禧按行吳中是其議遂得請於行省行省上之中書中書議以玆事有闗世道且不設教官而以其子孫之居嫡者世主之於事便乃下從其請公八世孫文莫適主祀事専力殫慮攺制增擴下旣宏且逺矣祁時佐領江浙儒學以公事來謁祠下式睹其成眾謂不可以無紀而祁也幸際其會宜爲文辭旣不獲則取其家傳而徴之公之生當宋端拱己丑其沒也以皇祐壬辰至潛公爲守時二百二十年天下郡縣公足之所至防其澤而聞其風者率爲公立祠而於吳獨爲缺典至吳公爲守時又七十年他郡縣且有以祠爲書院者矣而於吳尙仍舊規蓋吳爲公父母之邦公之父祖墳墓在焉子孫居焉族之人比屋而羣處焉所以表異而褒崇之者宜有加於他郡而反若不及者是宜賢郡守之有請也是宜廟堂之上之從之也昔公以正大之學早冠羣賢以忠義之气振厲天下其功之被當時而澤及後世者固不可徧舉獨舉其切而近之者則公於所在開設學校以教育多士至吳郡則以已地建學規制崇廣迨公之子恭獻公復割地以成公之志當是時天下郡縣未嘗皆置學也而學校之徧天下自公始若其察泰山孫氏於貧窶中使得以究其業延安定胡公入太學爲學者師卒之泰山以經術大鳴於時安定之門人才輩出而河南程叔子尢遇賞拔公之造就人才已如此其後橫渠張子以盛气自負公復折之以儒者名教且授之以中庸卒之闗陜之教與伊洛相表裏蓋自六經晦蝕聖人之道不傳爲治者不知所尊尙寥寥以至於公而後克興學校隆師儒誘掖奬勸以成就天下之士且以開萬世道統之傳則公之有功於名教夫豈少哉夫以公之有功名教如此則後世之宗而祀之爲學校以廣之固宜與夫子之道相爲無窮蓋夫子之道與天地爲無窮而公之功則與夫子之道爲無窮也此書院之所以立也𨿽然祠則攺矣書院則旣立矣凡範氏之子弟與夫四方之來者宜何如亦曰誦其詩讀其書爲其人之爲而已公之爲夫人之所能爲也以公爲不可爲而不爲者自棄也爲之而弗力者自畫也髙山仰止遺歌凜然必有寤寐我公於千百載之上者承務郎浙江等處儒學副提舉李祁撰嘉議大夫中書禮部尙書郡人幹文傳書翰林侍讀學士中奉大夫知制誥同修國史臺哈布哈篆額至正十年八月日立

文正書院在禪興寺橋西咸淳中郡守潛說友立祠祀公撥公田三百餘畝以公大宗子孫主奉祠事歲時率僚屬致祭元至正六年總管吳秉彛奏請攺祠爲書院國朝列於祀典子孫世守之

附範氏義莊申嚴規式記

髙榘

物本天人本祖閭閻之人有視其祖之子孫如路人相毀訾相幷兼如仇敵者不知本爾榘少讀範文正遺事公居平語子弟曰吾吳中宗族甚眾於吾固有親疎然吾祖宗視之則均是子孫固無親疎也吾安得不惜其饑寒哉且自祖宗以來積徳百餘年始發於吾得至大官若富貴而不卹宗族何顏以入家廟榘斂袵嘆曰公之行百世之標的公之言薄俗之鍼砭也吾鄕居家遇有不如人意事卽因公言以自媿責不敢有一毫恚心官中都獲與公之孫左司諫公之柔遊見其處已靜而明際物莊而和𨿽姿稟之懿亦家法所自來一日於公幾間得文正公與其兄推官帖問以遣女乏資共甘苦通有無不啻已子使人嘆玩不去手司諫公因言先祖所剙義田今幾二百年聚族數千百指𨿽甚窶者賴以無離散之患義莊故址曩因兵火爲居民侵據之柔與吾兄良器極力經理爲屋以棲義廩余以處族入之無家者浸還吾祖之舊惟是義莊規式歲久易隳請之朝屬之鄕郡勒之堅瑉俾世守而傳之無窮者吾猶不敢懈也幸備位諫垣當具本末奏陳乞申嚴行飭庶不負文正公所以責望子孫之意曁得防遂丏予文以記不容以不敏辭抑聞之士尙志志有大小功業利澤亦如之方文正未遇讀書長白山凍粟糜而食人不堪其憂而公貫通古今經濟之略已具於此時及率言官叩閽爭事自請鎭靈夏迄破戎人之膽功烈焜燿則其惠宗族者抑餘事也忠宣公致身臺輔忠賢是紹想其捐所載麥歸亳時文正公已心知其有子矣嗚呼有文正則有監簿忠宣右丞侍郎數賢子厥後不熾昌競爽尙得爲有天理邪諫垣所以立身承家固己無媿於乃祖願益以文正忠宣之猷大節自勉公之族人又當相與扶植以成諫垣之志則範氏之門益大義廩之儲益辟義居之族益貴達富盛相望將不止如今之所見云嘉定四年三月一日中奉大夫權尙書吏部侍郎兼權給事中兼侍講髙榘記朝議大夫權尙書禮部侍郎兼中書舍人兼太子左諭徳兼同修國史實錄院同修撰兼國子祭酒曾從龍書幷題蓋朝散郎左司諫兼侍講範之柔立石

義學記

牟巘

古者二十五家爲閭閭左右各設塾鄕先生爲之師襃衣博帶晨坐閭門教其民之出入田畝者有教有養誠爲良法自井田廢閭左右古制蕩除漢以來或爲講堂爲精舍而養則未之聞也範文正公常建義宅置義田義莊以救其宗族又設義學以教教養咸備意最近古夷考厥初宋時天下有四書院應天府書院爲首先是郡人戚同文聚徒講授方不逺千里而至文正公亦依之以學同文爲人質直尙信義宗族貧乏則賙給之喪則賑卹之不積財不營居室或勉之輒曰人生以行義爲貴安用是義之一字實與公意合曁公登第立朝爲守爲帥以至大用名位日盛祿賜日厚遂成義莊義學爲其宗族者宅於斯學於斯所耕者義田所由者義路何適不宜嘉恵後人可謂篤至繼繼承承亦惟成規是守粵已亥兵戈俶擾未遑玆事至元丁丑主祭邦瑞提管士貴共議興學卜地於吳縣三譲裏距祖塋二里所涓日庀工爲屋三十楹祀文正公於其中會講之堂扁曰淸白東齋曰知本西齋曰敬身外辟室爲教諭偃息之處庖湢廩廥蔬茹之圃咸在外爲周垣扁其大門曰義學淸溪松竹之間昉聞弦誦聲是役也義莊掌計之勞爲多提管又撙節助濟浮用增山田僅百畝備師資束脩之禮子弟筆札之費一有以勸大徳戊戌朝防以義莊義學有補世教申飭攸司禁治煩擾常加優防無復幹吾籓者可肆志於學矣至大戊申提管馳書來霅俾爲之記昔錢公輔嘗記義田巘也何敢與斯文竊聞文正公早歲就學應天時夜以繼旦冬月憊甚以水沃麵食糜度日人不堪其憂其苦心勞形者如此博通六經尢長於易學者從之叩質樂與往復無防弗究其難疑答問者又如此用力何啻十倍今人耶咨爾來學書爾佩衿盍益追思先志俛焉孳孳母以寒暑而爲作輟庶幾他日業精行成式克有立得名爲儒以應選用以副二範君惓惓興學之意其年七月旦日前朝奉大夫牟巘撰集賢直學士朝列大夫前江浙等處儒學提舉趙孟頫書幷篆額

文正書院記

書院在蘇城中吳縣西隅通衢之上祀宋大賢範公之祠也按範之先世自北徙南而居於吳公生於武寧官舍長仕中朝而薨於徐子孫奉其柩葬河南萬安山而祠於是者以公父母之邦且地基本範氏舊業公嘗經理作義莊以贍宗族者也當宋咸淳丙戌太守潛說友始請於朝立専祠祀公元末至正甲戌郡守吳秉彛又奏攺爲書院而以公之贈諡表其門閭舉其族之嫡嗣主奉祠事義莊田宅悉附天平山三太師所建墓際昌朝大新禮制遂以書院登諸祀典春秋祭享郡之官屬師生與其族之子姓咸集祠下行禮著爲定規彰彰詳備可謂盛矣然自國初至今百有餘年而祠宇室堂日入於壞時𨿽修治而功費浩穰率未能完美如舊今主奉從規與其族人屢欲經營顧力弗逮所賴郡守劉侯爲之規畫又値歲祲公私多故未克就緒適監察禦史劉公持節按臨爰自下車洞燭幽隱發姦摘伏而下無遁情洗寃滌漏而犴無畱獄且不翕翕希同矯矯務異數加延訪以革猜貳故政不迷而廢墜畢舉於是郡守得以祠事白公公曰事神治民惇崇教化郡邑首務有或不勤非憲所當究乎夫事有經權時有可否貴在變通使無偏廢可也矧先賢祠宇風化所闗宜亟行之勿怠吾亦爲之處焉用是親誼中纎悉必視默運冥思酌量措置悉付長洲縣令劉輝典史張灝董之而責其成令廉愼老成謹於趨事曾未逾時凡祠之敞者一撤而新之言言赫赫加於舊觀邦之士庶來瞻來仰靡不驚嘆而莫究所由蓋是圖也材給於上而官不加費力役於下而民不告勞神享其成而族賴以庇一舉而眾美悉具非善於謀敏於事而公於心者未易臻此眾方落成會監察禦史戴公巡歷至郡詣祠見之加稱賞曰盛事也不可無記於是令與主奉數過邱園以記爲請予惟文正公髙風大節彌兩間而冠百世者登諸國史載諸郡乘而雜出於譜傳紛播於品題者不可勝書至今庸人孺子一聞公名皆知敬仰故其平生所至存有生祠歿有廟祀者不約而同於以見秉彛好徳之誠不以古今彼此而有間也況公父母之邦精神手澤所在則凡生於斯仕於斯者有不加之意乎是宜賢監司良守令之用情於是也第顧晚生末學淺見寡聞不能加毫末以光盛事爲歉然嘗聞記者取記其事實信今傳後不失其眞乃可故敢原其始末略其彌文而爲文之直書云侍禦公名魁字士元髙唐人戴公名仁字以徳句容人郡侯名瑀字汝器蠡吾人皆以進士歷顯融所至有聲不系諸此不書

文正書院

周南老

濟族日有田聚族居有宅卽宅嚴公祀承承綿世澤施於八葉孫勵志偉前迹建學請朝防錫以文正額表辭著忠烈流慶方舄奕嗟爾牟利徒胡肯念往昔

新建和靖書院記

劉宰

祕書丞永嘉曹君提舉常平茶鹽事於浙西權斂散之宜而水旱有儲究阜通之理而公私有裕持受輸之平而輸者恱申義役之勸而役者安旣田裏晏然臺無畱事一日領客登虎邱致敬於先正和靖先生尹公焞祠下慨然有懷以爲方紹興五六年間中原震蕩南土末安內之所急者帷幄決勝之謀外所急者奔走禦侮之力先生惸然一老漂泊蜀中猶鳬之飛於江湖何算而我髙宗一聞侍臣之舉求之惟恐不及猶慮其出之難旣飭宣司具禮以勸行金幣絡繹於中途漕使肅迎於候館修門未入而列之經筵講席未溫而陞至禁從禮貌之隆冠絕當代髙宗之意夫豈徒哉二老歸而周興四皓來而漢定天命人心之去畱固有非人力之能與者異時經筵宻勿志意交孚危防精一之防旣有以續堯舜禹湯文武六七聖人之傳緝熈光明之學又以垂我宋聖子神孫億萬斯年之式皇乎休哉初先生退自經筵教館於此猶牓曰三畏齋其持敬不倦如此後以其壻居會稽迎以就養歿葬其地嘉定中郡守陳君芾始因郡人黃士毅等請卽三畏齋之舊繪像建祠君以爲貌像之有嚴𨿽有慰典刑之仰而佩衿之益逺寧能無城闕之嗟擬以積累之贏略仿先朝四書院之制立祠築室以捨學者買田收谷以食之而儲書其中庶履其地必思其人誦其書必求其防事方權輿而知府事眞定張嗣古提點刑獄前使者浚儀趙君立夫後使者南丰曾君穎秀從旁復從臾之且各捐資以助材不靳値工不靳庸指期而成不愆於素繼自今朋簮日盍戶屨日滿有學聚問辧之益無孤陋寡聞之蔽斯文未喪於此有觀焉旣成而屬予以記予方病吳人迷於佛而不知返以爲曹君此舉不惟有以光昭我髙宗皇帝之聖徳抑有以美教化移風俗不孤使者之職故不辭而爲之書曹公名豳今官朝散大夫余爲漫塘劉宰時端平乙未八月中澣日眞定張嗣古書

重建和靖書院記

鄭元祐

宋禮部侍郎和靖忠肅河南尹公紹興七年用崇政殿說書召遄奉外祠居吳虎邱先生沒七十有五年吳守陳君芾乃始繪像建祠而勉齋先生黃公爲之記端平間提舉常平曹君豳請於朝易祠爲書院乃始買田爲經久計江南內附書院奪於僧有司以尊前賢勵後學不可泯泯遂已也於是度府治東南陬故宋檢法防事及常平提榦防事基大徳十一年山長王達卽檢法防基建大成殿前無門徑旁無兩廡後𨿽克復故址而仍就簡陋士蓋病焉元統二年新安吳晞顏來爲山長剔蠧撙浮濫積力稍久有志重建然猶懼或中阻於是請今大府時中書右丞耿公督餫吳下聞而善之公旣被召復請於張侯其後入爲吏部尙書今郡守道公童廉公剛明古稱第一晞顏請新書院公曰治不本於學豈稽古崇徳之謂哉卽選從事某董程役而籍書院之粒米在廩者糶之得中統鈔八千六百貫輦大成殿卽新址而前爲儀門門少西爲先生祠又西爲土祠又西臨廣衢爲外門翼殿爲兩廡殿後習堂堂東齋廬曰六有總爲屋若干楹工告經始於六月甫冬蓋十月而書院落成初先生卒於越越亦有先生書院先是晞顏嘗爲越之書院長亦旣盡瘁完葺及今再調而入吳故晞顏每每太息曰先生學繼濂洛道被海宇所恃者斷不系於一祠宇之興墜然已何幸而一再獲長先生祠下哉旣不佞無以紹隆斯道之統緒若區區祠宇而復不能殫盡心力則豈承學小子之謂哉斯其志有可尙者已若夫先生師友淵源出處大致皆具勉齋先生記玆不敢凟而槪言其修建始末云遂昌鄭元祐記

和靖書院

周南老

肅公讀書堂昔在劍池下宋季立書院祠祀來昭假教闡伊洛源於以集儒雅雲巖日廣寺僧占作蘭若疏請屢上陳口眾我力寡斯道或好還予將冀來者

尹和靖遷書院記

袁袠

和靖書院舊在虎邱西庵遺基之湮久矣胡公纘宗來守玆土考道之暇大懼荒沒爲往哲羞抑無以法將來卽故地祠而祀焉又以僻在郊外學者罕至乃徙祠於龍興寺牓其門曰和靖書院扁其堂曰三畏列楹周阿掲防妥靈顧瞻弁裳聳焉起敬又以香火於緇衣懼歲久浸怠乃選縣膠弟子員弦誦其中修皇王之業趨孔孟之軌以無忘和靖先生之意公暇則遊焉橫經析疑躬督肄習設俎豆醆斚於堂上懸夏楚朴箠於堂下董以學官申以科條將使四方則之後世傳之曰蘇湖之教其再見乎公之志也初尹肅公師事伊川先生爲程門髙弟遭宋不造闔室嬰兵刄之害沈淵逃劉豫之聘振鐸於玆卒以窮死所居齋亭又復圯壊使其不得志於當時者又將無聞於後世惜哉公是舉也蓋兼三善焉屛淫昏之鬼以攘異教崇往哲以修典刑振黌校以訓育羣冑後之人能率其故典時加惇勸俾無遺墜則觀旂之什協於閟宮矣諸生誦法孔子而不知相勸於古道者其何賴於玆院成命袠記其事而鑱之於石和靖書院祀宋尹肅公初公讀書虎邱西庵題齋曰三畏嘉定七年士人黃士毅請於知府陳芾繪象祀之端平二年胡淳請卽其地爲學司倉曹豳因奏立書院以和靖爲額齋凡四曰三省務本朋來時習提舉馬述建君子堂嘉熈四年提舉陳振孫作藏書堂景定二年陳淳祖建曹豳祠堂咸淳初提舉李芾建燕居堂以奉先聖建時習齋持敬亭元初爲雲巖寺僧所據延祐元年移置長洲縣治東烏鵲橋北卽宋常平提舉司故址郡守道童重建殿廡門堂又廢至國朝嘉靖二年郡守胡纘宗以吳縣治西龍興寺攺剙焉堂廡門捨仍其舊而修飾之

鶴山書院記

虞集

昔者儒先君子論道統之傳自伏羲神農黃帝堯舜禹湯文武周公至於孔子而後學者傳焉顏子沒其學不傳曾子以其傳授之聖孫子思而孔子之精防益以明著孟子得以擴而充之後千五百年以至於宋汝南周氏又深有取於曾子之學以成己而教人而張子厚氏又多得於孟子者也顏曽之學均出於夫子夫子豈有異哉因其資之所及而用力有不同焉者爾然則所謂道統者其可以妄議乎哉朱元晦氏始論定諸君子之言而集其成蓋天運也而一時小人用事惡其厲已倡邪說以爲之禁士大夫身蹈其禍而學者甘自絕以茍全及其禁開則又皆竊取緒餘以僥仕進而已論世道者能無防然於玆乎方是時蜀之臨邛有魏華父氏起於白鶴山之下奮然有以倡其說於摧廢之餘拯其獘於口耳之末故其立朝惓惓焉以周程張朱四君易名爲請尊其統而接其傳非直爲之名也及旣得列祀孔廟而贊書乃以屬諸魏氏士君子之公論固以與之矣及我聖朝奄有區夏至於延祐之歲文治益盛所以四君子幷河南邵氏涑水司馬氏新安朱氏廣漢張氏東萊呂氏與我朝許文正公十儒者皆在從祀之列魏氏之曾孫曰起者隱居吳中讀詔書而有感焉曰此吾曽大父之志也何幸復親見諸聖明之朝哉今天下學校宜興凡儒先之所經歷往往列爲學官而我先世鶴山書院者臨邛之灌莽莫之翦治其僑諸靖州者存亦無幾而曾大父實葬吳先廬在焉願規爲講誦之舍奉祀先君子而推明其學𨿽然不敢専也泰定甲子之秋乃來京師將有請焉徘徊久之莫伸其說至順元年八月乙亥皇帝在奎章之閣思道無爲博士柯九思得侍左右因及魏氏所傳之學與其孫起之志上嘉念焉命臣集題鶴山書院著記以賜之臣聞魏氏之爲學卽物以明義反身以求仁審夫小學文藝之細以推致乎典禮會通之大本諸平居屋漏之隱而充極於天地鬼神之著儼然立朝之大節不以夷險而少變而立言垂世又足以作新乎斯人蓋庶幾乎不悖不惑者矣若夫聖賢之書實由秦漢以來諸儒誦而傳之得至於今其師弟子之所授受以専門相尙𨿽卒莫得其要然而古人之遺制前哲之緒言或者存乎其間蓋有不可廢者自濂洛之說行朱氏祖述而發明之於是學知趨乎道徳性命之本廓如也而從事於斯者誦習其成言惟日不足所謂博文多識之事若將略焉則亦有所未盡者矣況乎近世之獘好爲鹵莽其求於巳者或未切於身心而致其知者曾弗及於詳博於是傳注之所存者其舛譌抵牾之相承旣無以明辧其是非而名物度數之幸在者又不察其本原誠使有爲於世何以徴聖人制作之意而爲因革損益之器哉魏氏又有憂於此也故其致知之日加意於儀禮周官大小戴之記及取諸經注疏正義之文據事別類而錄之謂之九經要義其志將以見夫道器之不離而有以正其臆說聚訟之惑世此正張氏以禮爲教而程氏所謂徹上徹下之語者也而後人莫究其說以兼致其力焉昔之所謂鹵莽日以彌甚甘心自棄於孤陋寡聞之歸嗚呼魏氏之學其可不謙乎今起之言曰起幸甚身逢聖天子文治之盛追念先世深自奮勵起將於斯與明師良友教其族人子孫昆弟及鄕黨州閭之俊秀庶乎先君子之遺意而魏氏子孫克世奉其祀事精神血气之感通亦於是乎在其有托於永久而不墜也不亦信乎臣之曾大父實與魏氏同學於蜀西故臣得粗知如此敢輒書以爲記魏氏名了翁字華父臨邛人故宋慶元己未成進士歷官至資政殿大學士參知政事僉書樞宻院事都督江淮軍馬贈太師封秦國公諡文靖而學者稱爲鶴山先生云翰林學士虞集記

題鶴山書院

張雨

寂寂茅堂晝掩門藤陰花气野池渾情知建業靑精飯不到臨邛白髮孫

同前

周南老

學遡濂洛源道倡摧廢余誦居五溪人窮經萃華腴姑蘇有賜地歸葬吳山隅卽吳奉祠祭建學宏規模題額侈上榮著記懷永圖仰止白鶴山胡忍忘厥初

鶴山書院在南宮坊內宋魏文靖公了翁之賜第也公蜀人仕至參知政事學者稱爲鶴山先生端平三年理宗親書鶴山書院四字賜之元至順元年曽孫起卽故居教學奉祀

金鄕書院寓公堂記

胡纘宗

昔周之季孔子講業齊魯之郊中國之俊士知自振者大抵皆其羣弟子也當是時吳猶以蠻夷擯然言子子遊躬跋山川而北學於孔氏其宰武城所自與以爲得人者曰澹臺滅明東遊而寓吳今吳有澹臺湖及其墓是也夫子遊孔門髙弟也其所與卽孔氏之流也夫子嘗云以貌取人失之子羽澹臺氏殆親及孔門者乎夫吳僻在海隅其君不得與中國諸侯會盟或者陋焉而子遊北學而得其精華子羽東遊而樹其風聲其遺蹤故址千載而下使人有慨焉向往之志人知子遊之開源於吳而孰知子羽之風亦不可誣也哉夫士必有倡也夫學必有本也夫政必有綱也夫禮必有報也士倡則從學本則邃政綱則舉禮報則稱捨是而言治未見其爲善治也捨是而言化未見其爲善化也吳故有學道書院専祀子遊歷唐宋元以入國朝或存或廢而澹臺氏無聞焉纘宗忝守吳旣復學道書院爰因佛廬之廢者復剙金鄕書院金鄕固子羽之封也中爲寓公堂奉子羽像而嚴事焉復得吳賢之寓吳者曰尹和靖焞魏鶴山了翁遂用祔之後爲正大堂旁列書捨以郡之良子弟肄其中而以孔氏之道切劘焉庶仕者咸知所勉而學者知所勸孔氏之風其有興乎事旣竣因文而記諸壁間俾後來者勿有斁

金鄕書院在西市坊內國朝嘉靖二年郡守胡纘宗卽永定寺攺建殿堂門廡因舊而攺剙焉

文正書院記

鄭元祐

至正五年龍集乙酉夏六月吉廉訪僉事趙公承僖分巡吳中至則首謁範文正公祠下拜瞻廟貌起敬起慕作而言曰文正公以徳以功旣無忝伊傅之爲輔相以學以識則有功於洙泗道統之傳故其具文武全才出將則安邊卻敵入相則尊主庇民其先憂後樂與先知覺覺後知覺者何以異豈非聖之任者乎其平生論諌直道正言剴切人主至上百官圖詆宰執爲張禹觸犯盛怒𨿽坐摧抑曾弗少阻詎不猶木從繩則正而欲後之克聖者乎當時天下郡縣未嘗皆置學公至吳首以已地建學故學校徧天下者自公始識泰山孫明復於貧賤中授以春秋遂大明聖道於時延安定胡公入爲太學師而河南二程子實遇奬拔其後橫渠張子以盛气自負公折之而授以中庸卒之闗陜之教與伊洛相表裏蓋自六經湮晦聖人之道不傳爲治者貿貿焉罔知適從以至於公而後開學校隆師儒造就士類作成忠義之風以致道統之傳則夫公之學識於名教豈小補哉公之薨也所在廟食一以忠烈錫名顧玆中吳公父母之邦所宜大建祠廟萬世血食如之何而僅享之於私第況今國朝崇徳報功在在有書院以祠先賢豈有丰功偉徳正學卓識如文正公而書院莫之建則是缺典豈有大於此者乎公八世孫文英具辭於趙公以爲先公之功徳學識誠如公所言顧惟範宗仰食於義廩食指幾千餘使建書院則官除山長有山長則有廩稍之奉矣今藐焉義廩不自給使但建書院以祀公愼選族人之賢者充主奉祠足矣官除山長則乞免焉於是公從其言時總管古燕吳侯秉彛聞公之所建明卽敍公所書請於行省上之中書議有關世道且不設教官而以居嫡者世主祠而行教於事便由是二公商出公帑羨余命工益址而崇制旣宏且固甫完屬元祐記之祐以蕞爾膚譾烏敢厠一喙於大賢之門𨿽然公之功徳學識憲僉公知而言之則凡天下之士皆知道之也知其人而不思效之可乎子朱子謂人之立志必當以公自期待況遊於公之門乎況郡人乎若然庶於公可無負所謂尙友者此也元祐言不腆謹用復諸憲僉公俾書之石焉遂昌鄭元祐撰

吳都文粹續集卷十三

欽定四庫全書

吳都文粹續集卷十四

明錢谷撰祠廟

文正公祠記

徐琰

至元壬辰予奉命亷訪浙西蒞吳中是爲文正範公之鄕尊賢勵俗政所當先旣仰慕其餘烈奬進其後人仲秋次丁有司以故事告將舎菜於公祠舎予肅然偕僚吏拜祠下與觀盛典是日成禮訪義莊登歲寒堂家園之碑巍然獨存祠在其左門堂寢室嚴整合度蓋宋郡守潛公所建牲牢器幣則撥田以給之俾公子孫世守焉薦奠儀文皆當時所定意有所增廣而不遂亦未暇有所記也一日主祠邦瑞踵予門求記且曰祠𨿽建於前代禮實存於今日有一言而可以毋底荒墜者繄我公之靈實永賴之予固辭弗獲移治錢塘再歳徴踐言益勤謹按釋奠必有合也有國故則否說者謂如唐虞有防夷周有周公魯有孔子則各自奠之近世則通祀孔子向微通祀公獨非故有之防夷乎而石守道慶曆之詩固巳指公輩爲防卨矣又按鄕先生歿而祭於社社稷民以生先師民所以生師法公獨不祭於鄕乎矧公爲政所去見思慶鄧數州之民往往生祠畫像旣歿後祠於長白於海堰於睢陽於廣徳於鄱陽公蘇人也郡學以建學祠公天平山先壠僧寺舊有祠然稽協古典必專祠於此而後愜於人心夫亦何爲而然耶致至之志動物之誠放諸四海則𨿽百世而下聞者莫不興起也是豈區區富貴利達以炫耀於須臾者可同年而語哉昔宋人定五代軍鎭之亂以儒立國儒而見用者何限以公而不得相其君展其憂天下致太平之略彼一時也非可爲之時乎自其入館閣爲諫官諫則必黜黜而益諫陳善閉邪寧以身蹈不測而不悔非直以言語侍從爲職也故𨿽當路不容委之邊鎭才兼文武適受主知正巳而不求人相與解仇戮力卒臣夏人以安中土爲所當爲一以自信其屢爲守帥又豈尋常多議論少事功者哉晚參大政請仿周官六職分任輔相漸復古制開陳未終權幸惎閒不得安於朝廷之上𨿽其國家盛衰由此而分而君子小人疊爲勝負嘗使人躊躇鑑戒而未巳也嗚呼尙論其世不知其人可乎或以爲王佐或以爲傑出要其平生則以爲有徳者又公光明俊偉之本原歟畱心聖賢毅力行漢唐人材鮮克進於是矣初公買田以贍其族而族滋大立塾以教其人而子孫類份份焉遭聖明仁恕卹其科徭祭前古忠烈比有事於公源深流長天佑善人於公蓋無爽者昔晁仲約之款賊完城公不肯加誅文忠富公服其絕識蔡確詩獄公之子忠宣公謂責之太重元祐諸賢亦以自悔卽其存至公全大體世之研幾成務不當如是邪人有古今道有顯晦瞻相儀刑是豈一家一鄕所得私者逺惟耉成人宅心知訓而予也曾何足以發之至元三十一年正月廿日中奉大夫江南浙西道肅政亷訪使徐琰撰朝列大夫治書侍郎禦史行禦史臺事李處巽書並篆額

範文正公祠堂重修記

張益

肆惟我國家惇崇教化尊尙儒賢其於前代良臣誼弼功徳及人而廟祀於郡邑者必命守臣嚴祀事葺祠宇示勸之意不旣深乎顧在守臣之賢乃克視此爲重而盡心焉蘇郡實宋太師魏國文正公範公桑梓之裏而其先壠義莊義宅義田義學咸在故公之祠堂久建於此事詳舊刻西江況侯伯律以奉政大夫禮部郎中奉勅來守玆郡政敷民安百廢並舉嘗有事於祠下顧瞻棟宇有圯撓者因喟然曰玆責在我弗急所圖曷稱上意卽請於朝用加修治於是卜日鳩工度材築基撤舊易新拓小以大爲祠堂前後各五楹後以奉公神像前置累朝碑刻東西有廊廡東祠宋郡守潛公咸淳中始建是祠者也堂東偏爲書院構用舊材以其尙堅好也院亦有堂前後各三楹揭以忠厚舊扁東西有廡齋宿閱牲旁及庖湢莫不有所西偏爲範氏家廟歲寒堂者子孫歲祀公父子於其中外爲門屋三閒亦仍以文正書院舊額揭之垣墉周繚規制宏壯視昔有加凡所用度一皆出粟之羨貯於官者經始於宣徳甲寅六月三日畢工於九月十日沈侯謹率寮屬曁學官諸生合範氏子孫以落其成主奉元理及提管希賓爰與族人謀曰祠宇再新旣賴郡守盍礱鐫辭用著不忘遂以屬予予忝爲公郡人於斯盛事在所當述故不敢辭以蕪陋惟公閒气所生心與學術俱正毅然有爲於世柰何周旋中外政府方登讒慝巳構𨿽其才不盡展乃若功徳之及人者尙多節義足以厲俗進退綽綽非古之所謂大臣者何能與於此乎當時使能盡用必將成就大業以濟天下此蓋君子所深惜也然而公之自立於天地閒者百世不泯祠當百世愈新況侯爲郡賢守克承上意亟致修治宜乎在郡多善政也詩云伐柯伐柯其則不逺斯之謂歟故余特爲之書

重建範文正公祠堂記

徐有貞

宋有天下三百載視漢唐疆域之廣不及而人才之盛過之此宋之所以爲宋者也蓋自太祖而後十有五君君徳莫盛於仁宗前後輔政之臣幾百數十人人才亦莫盛於仁宗之朝就仁宗朝之人才論之蓋莫盛於範文正公公之爲人剛大淸純天資忠孝而爲學得聖賢之心庶乎所謂極髙明而道中庸者故其爲臣表裏一誠始終一正而文武經緯備焉公事仁宗自祕閣登諫垣出入侍從守郡帥邊多所涉歷而不得久處於朝及參大政方將及時復古權幸閒之曾不期月而去凡所建明旋亦更革公之所存十不施其四五然而勳業徳望之盛視彼久於其位者猶倍蓰焉使其久且盡施則宋之爲宋當有不止於是者矣甚矣直道之難行也有君如仁宗有臣如文正公其猶若此此有志於世者所深惜也公之同時名臣莫如韓魏公富鄭公魏公於公毎事推重而鄭公因事感嘆至擬公於聖異時大儒莫如朱文公文公謂公傑出之才爲天下第一流而吳澂氏亦謂公爲百代殊絕人物之數公者豈無所見而言哉是以後之君子聞風而起者未嘗不稱公之爲盛也凡公所嘗過化之地皆有祠吳中公之故鄕而文正書院故義莊也其祀事自宋元國朝列於常典春秋享之而其祠宇因故歲寒堂爲之屢毀屢葺規制未宏乃者今大司冦萬安劉公孜以都憲奉璽書巡撫南圻而臨是邦因謁公祠顧瞻興懷爰諮所司撤舊爲新辟而宏焉協議以贊其圖者前郡守黃巖林侯一鶚今郡守璚臺邢侯克寛承命以董其工者吳邑主簿南昌李榮也於是公之十二世孫主奉祠事從規來以記請有貞聞之君子之於道也其有所立也必有所宗也求乎今而不足則尙友乎古之人所謂世異而道同者也今夫都憲公之巡撫於斯也猶文正之經制於河東陜西也兩郡侯之繼守於斯亦猶文正之爲治於蘇潤饒越也事文正之事也心文正之心也是亦文正而巳矣然則三君子之學於公豈非所謂世異而道同者歟有貞於公幸爲鄕之後學固嘗寤寐乎公而思所企及者其能自己乎哉𨿽不文也願執筆焉附名於三君子之後以庶幾夫髙山景行之意云成化二年歲次丙戌春三月朢日立石武功伯徐有貞記

範文正公祠

髙啟

開閣陳書對禦筵共言天子得時賢才陪上相趨廷內遽撫豪羌出塞邊松栢自依先壠廟稻禾猶滿義莊田古來直道難終合何必深嗟慶曆年

同前

周南老

天平吳臣鎭奕奕魏公祠靈气盛郁積慶源來逶迆防勲佐臺輔威聲鎭羌陲庶幾百年後忠烈表令儀歲祀具牲醴有司循典彛云仍蔭垂裕永永惟欽只

同前

王賓

逺憂人主近憂民心在安邊肯顧身成就人才又多少中庸一語到今新

本朝春秋祀祝文

學冠天人才兼文武義惇九族名垂千古

範文正祠在義宅之東卽文正書院也天平山忠烈廟蓋公先祠也此則專祀公而諸子配焉宋咸淳十年知府潛說友奏建自元及今皆因之

韓蘄王廟記

張習

一人之忠義一代之忠義也千古之忠義也忠義本於人心同是心者同是好也烏有彼此久暫之異哉我朝列聖發徳音一則曰忠臣一則曰義士毎令臣下舉以褒崇之不以古今而閒者恩至渥也曩蘇郡守鄱陽邱侯霽以宋名將忠武韓蘄王上聞謂王當靖康建炎閒屢立戰功捍衛王室維持駐蹕臨安而三吳實在畿內民獲脫虎口而弗致肝腦塗地者惟王倚賴也王后薨葬於吳墓在靈巖山麓止剰一穹碑而荒涼殊甚𨿽有裔孫居其傍微若一綫時享恆缺據禮凡有勞以衛民者於法當祭矧民至今感之玆臣欲毎歲官爲一祭所以酬其勞而慰夫民用塞明詔惓惓激厲忠武之盛意敢請制曰可命大宗伯下有司以行事然而祭無常所或借山寺或在城結社而祭如是者三十稔矣今太守新蔡曹侯鳳惻然於懷以爲事神報功吾民牧分內事也擬於王墓立廟以爲棲神常祭之所兼得灑掃松楸免爲貍兔艸莽之場乃白於巡按侍禦安成劉公丙欣然允兪遂委郡貳守吳川林侯廷瓛董其事侯相攸得舒坦之地於冢南爲構正堂四楹奉神主前堂四楹列祭儀有寢以安庶職之齋宿有廡以處百工之庖宰繚以周垣辟以儀門甍棟丹堊孔曼且碩侯用心良密矣經始於治戊午如月丁丑至仲秋之腓落其成於是郡之士庶靡不相慶幸以爲順其所望也爰授習志諸石嘗諗王諱世忠字良臣陜右延安人也風骨偉岸目瞬如電蚤抱忠義見國步艱險卽躍然應募而起始攻夏城斬關而入斷敵將首擲之埤下掃平南北羣盜旣而徽欽北狩髙宗渡南而士气幾淪兵禍方熾神器殆非宋有王於是時以數千殘卒與烏珠四十萬眾小戰百餘大戰數十自黃天蕩之克防金師北退誓淸烽壘克復中原迎回二帝以竭其忠義之气而後巳柰何主蔽姦相弗圖周漢之中興忘讎忍恥自甘瘡痍其生民棄捐其土地使智勇元勲置而弗用齟齬偃蹇徒老而斃所謂自壞爾萬里長城惜哉豈惟王之不幸實宋之不幸也吁以一人之身爲國家之用否而系天下之安危可見忠義之在斯人與天地之正气相爲周流日月同其光明山川同其流峙艸木昆虫同其生息暢達有不可掩焉者故前後大夫不私於吾郡而揚於大廷襮之天下聖天子於前代之忠義錫之寵光載之祀典俾三百年之隱伏煥然一新於今日由是垂衍千萬世而弗泯曠蕩之恩爲何如哉王之行實備載本傳習何人耶敢爾加喙然誠蘇之齊民同一感仰於王者故忘其膚譾謹述如右仍贅詩以道王之功頌朝之恩爲迎享送神三章當祭俾歌以侑爵云詩曰

延綏山川秀鐘於王英雄慷慨忠義滿腔出爲國家掃除粃糠挺身百戰劍弗剉鋩攙搶旣滅彊禦亦亡誓迎二皇以復舊疆垂四百年汗靑有光

煌煌天朝褒揚元勲前代忠義廟建於墳牲牡廣腯豆籩旅陳淸酤黃流苾苾芬芬灌鬯達泉燔蕭於旻八音和鳴百職駿奔肅肅忱恂致享厥神

神旣格思吉蠲享饎赤驑朱軝騶從導隨颯然令儀歆畢言旋抑何所之亦惟在玆體物不遺答我聖恩貽我民禧百歲千秋式遵定規允慰慕斯

韓蘄王廟在吳縣靈巖山西麓紹興二十年勅葬於此墓有穹碑而廟巳廢成化十年知府邱霽奏入祀典毎歲仲秋祀之治中知府史簡以王舊宅在城內南禪寺之左卽其地祭之嘉靖二年知府胡纘宗始以妙隱庵撤去佛像爲王專祀俾僧守之胡有記勅祀鶴山先生魏文靖公記

吳寛

治十一年四月蘇州府長洲縣民魏芳奏宋魏了翁登慶元五年進士累官至資政殿大學士參知政事贈太師秦國公諡文靖公嘗講學臨邛白鶴山下及謫居請州建鶴山書院以居學者後在政府理宗親書書院扁仍賜居第於蘇州以疾命就醫郡中及卒遂葬城西髙景山下後以居第爲書院而墳墓至今有碑在焉惟公立朝大節及講明道學之功當時與眞文忠公相上下故人以眞魏並稱國朝旣以文忠公從祀孔子廟庭而範文正公蘇人也亦有文正書院又以公有功於宋亦命守臣卽書院歲時致祭顧獨遺公徒使書院巍然神位虛設實爲缺典玆幸遭際聖明崇儒重道屢降明詔表章先賢修舉廢墜如念公之功特賜秩之祀典豈惟爲魏氏之榮而巳所以慰吳中士大夫之望者在是蓋芳之自陳如此事下禮部議以公平生具載史傳考論其功於法得祀宜命守臣春秋舉行如範文正公故事覆奏從之芳感激乃謁予告曰聖朝盛典一旦光賁於斯文至矣幸載之文詞以示後世寛謝不能而其意益懇蓋公居第實在蘇城之南元至順初公之孫起欲以其地規爲書院言於侍臣以達於上命以舊扁揭於堂楣復勅學士虞公爲之記公之功至是始顯觀記之所云一時尊崇之意𨿽若甚盛亦不過令其子孫世奉祀事而巳豈若今日酌於禮官之所議出於君上之所從陳其牲醴奉其幣帛內出祝詞俾有司奠讀如儀有國朝之盛者哉公之功至是益顯豈前代之可擬哉抑公之仕宋當冦亂擾攘蹙於偏安之地忠言沮塞厄於權姦之人其事業旣不得大行於時獨其講學之迹見於所著如九經要義周易集說等書有不可泯者故𨿽百世之下學者猶有賴焉則夫論其功者祀之於一郡果足以報之乎蓋國初王忠文公子充嘗著從祀孔子廟庭議其謂歷代儒先有功於聖道者至宋有周元公而程氏兄弟承之迨朱子集其大成中更學禁獨眞魏二公不背其學力爲巳任其所著述皆黜異端崇正理質諸聖人而不謬足以贊朱子之緒以爲當列於從祀其言合於公道君子取之久之詔文忠從祀旣如其議然則公固不得而遺之也夫報功之典夫人當言之非一人所能私者則寛之記此亦豈以私於公哉君子其必有以取之

宋太師鶴山先生文靖魏公祠堂碑

楊循吉

治歲巳未之夏六月詔祀宋儒鶴山先生文靖魏公於蘇先生本蜀之蒲江人蘇得祀先朝賜第與其墓在焉於時中順大夫知蘇州府事河南曹侯實承今上命卜以是年秋吉有事於書院惟謹旣而以爲先生遭遇明天子得發揚其道光於無窮徳意甚盛不可以弗志乃屬愚俾書之石愚按先生諱了翁字華父宋慶元五年進士官至資政殿大學士通奉大夫臨邛郡侯加贈太師進秦國公其曰鶴山先生者著書白鶴峯下學者所共稱也先生學以忠信篤敬爲工夫踐履旣茂用發而宏故能正色立朝而不附韓史立言垂範而羣經以明所謂有本者如是乎當宋之季宰相行僞禁法天下莫敢言道學先生以其所負者起而振之靡然從風士克返正然則程朱以來吾道嘗中微矣至於先生而又爲一始斯文之不墜地實有人焉不然且莫知所紀極也由是言之厥功爲大而況有懿徳忠節炳炳乎哉是以皇上發綸音稽太常慨焉以列於禮典而不惜者蓋其報宜然也然先生去世且三百載澌融盡寒寂寥無聞而恩命優隆始自今日斯非直以爲君子私頌而巳國家崇賢禮徳之大於此焉覩而亦世道之所系也歟曹侯蒞郡以正篤尙名教至是尢以風勵爲急加勤拳焉故不敢以淺陋辭顚末旣具又爲樂歌系其後將請用之獻爵云其辭曰奕奕兮新堂牲醴兮苾芳靈風穆兮絳帷揚皇有命兮神來肅將襃衣兮峩冠有懷兮明徳凜正直兮元气儼靜兮容色擊彼晝鼔兮吹參差蘭煙焚而桂漿淋漓神其樂兮匪土之思徘徊國恩兮按云節而不儵馳以祐治化兮萬年爲期

本朝春秋二祀祝文

晚宋名儒繼明絕學著書行世抗節立朝遺疏攸存余風未泯式彰明祀以厲方來

魏文靖公祠祀宋參知政事魏公了翁治十年從郡人魏芳奏卽鶴山書院祀之

晉顧元公祠堂碑

周伯琦

吳城之東六里有邱焉曰晉散騎常侍顧元公之墓公諱榮字彥先吳人也仕晉累官至散騎常侍封嘉興郡伯卒於永嘉六年十二月贈侍中驃騎將軍開府儀同三司諡曰元後追封公至是千有五十年吳人指爲顧榮墓者是巳以其地形如鳳又相傳曰鳳凰嶺雲墓前有祠前代所建歷年滋多屢修屢圯蚩民雜祀他鬼其中褻而不虔過者病之毗陵老儒謝應芳避地其側睹玆污瀆惕焉不寧適眞定周君舜臣來爲長洲今君讀書化民知先務應芳請焉君曰我之責也遂偕詣墓祠展敬乃黜淫祀惟新是圖邑人張實承命惟謹徵工庀材更朽易撓塡黫葺缺新像設具器用階庭門墉秩然完飭祠前二墩植以梧桐名雙梧墩以張華嘗稱公爲鳳鳴朝陽也逾月訖工周君只奠而妥靈焉他日應芳介江東文士薛毅夫熊進徳謁文於麗牲之碑遂諾之予按晉史公機鑑絕人器識超逺有文武長材始與陸機兄弟入洛號三雋方歷朝署値宗室相殘宮輿播遷進退觸藩惟以沈酣晦迹﨑嶇而南屬廣陵相陳敏阻兵竊據歷陽姻族盤固志在躡武孫氏鼎峙而國公乃頓首受職佯順風旨潛誘同心曉諭大義羽扇一揮狂豎煙散而六州帖然𨿽周玘紀瞻甘卓輩合謀協力然非公之言行素孚忠憤感動親冒矢石爲眾率先曷能有濟遂使東南人心有所綴系而司馬氏不絕如綫之緒復延百有餘載其功爲何如哉司徒王導表江南之望躬致賓禮以振士眾公進謨軍國以定大業觀其陳諫薦才孜孜捄則其平昔所蘊豈浮虛蕩軼淸談惑世者比哉或曰賀循與公齊名士方陳敏之亂循以老疾不起何也夫人品𨿽同才智各異守道者以全身爲潔徇義者以致身爲忠未易以輕重之也公之卒也引循代之而終不就亦足以知其志於乎勸善懲惡人心所同不以今古而有閒也永嘉之際運祚屯厄其姦邪詭險擅權流毒者爲後世唾斥不啻鬼蜮若公之忠義而功在天下者至今人所追慕睠睠不巳此豈人力所致哉記曰以勞定國則祀之顧公之功宜秩祀典其可緩乎作迎送神詩貽吳民俾歌以祀焉其辭曰羣嶽之望兮岱宗南土之望兮顧公岱之雲雨兮歲以丰公之倡義兮功無窮邑有賢宰兮新其宮率吳民兮潔齊以恭千載一日兮人心同樵蘇逺迹兮馬鬛其封鳳皇翽翽兮棲其雙桐吳人追慕兮嘉慶是防教我以忠兮繄誰之功大元至正二十五年歲在乙巳仲冬朔日資政大夫江南諸道行禦史臺侍禦史鄱陽周伯琦撰幷書

顧榮廟

髙啟

軍司吳國秀機神夙超朗弱冠遊洛師巳防南金賞﨑嶇諸王幕沈湎務遵養中罹廣陵艱計服匪誠枉風雲一揮扇義旅臻同響事成恥言勳飄然理歸鞅晉社始東遷羣賢悉収奬道謁眞感防矯翼丹霄上徳聞一代稱迹泯千齡往時屯乏良佐英謨益堪想墳祠托荒郊蕭條並榛莽蕘童侵雨隧淫巫闖塵幌大夫過停轅式瞻爲含愴衣冠復故貌筵幾陳新享寡劣忝鄕人因歌表遐仰

顧榮墓【原注榮與張翰言惟酒可忘憂其如作病何榮好琴及卒家人常置琴座上】

王賓

不見人琴將走過白楊風獨秋多生同張翰言還在酒可忘憂如病何

晉顧元公廟祀驃騎將軍顧榮也在長洲縣黃天蕩東以其墓在彼故稱其地爲顧墓元知縣周舜臣重建

晉大將軍右司馬陸士龍祠記徐有貞

蘇長洲益地鄕厚生裏有祠祠晉大將軍右司馬陸士龍之神祠久廢近裏士沈隱君貞吉以巳資興之旣落成隱君具顚末徵予記之士龍云也云與兄機士衡並生於吳而仕於晉以文章顯辟爲公府掾遷太子舍人出補浚儀令政稱神明去官百姓追思之爲立祠於社尋拜吳王晏郎中令一以忠誠輔導之云愛才好士多所貢達嘗薦衛將軍舍人同郡張瞻時論韙之入爲尙書郎侍禦史太子中舎人中書侍郎成都王穎表爲淸河內史時穎將討齊王冏以云爲前鋒都督防冏誅轉大將軍右司馬因督糧過吳婁地見歲祲以所督糧儲盡賑饑民忤成都王穎穎將殺之而孟玖素忿怨於云由是云遂遇害𨿽死一身能救萬民民感其徳名其塘曰濟民以衣冠葬陽城湖之濱人呼爲陸墓村立祠於相城市中至今民祀之不絕士龍家華亭華亭故吳郡古婁地也正今長洲東北維之壤所謂益地鄕厚生裏固其址焉夫陸氏自遜與抗爲將於吳有功徳遺其鄕國久矣士龍又以賑貸故祠之宜也古之享天下後世祀者必有大功徳被於人人思慕之而不忘其祀及乎逺蓋天地之妙萬物者神也神之爲之者气也是气也得其靈奇則爲偉人況云爲時名臣有文武長才故發而爲忠義之業及其遭禍之死人皆悼惜之感之深思之久祠之不廢豈非出於天理民彛之正也故記之以告來者知所自焉

晉陸內史祠在長洲縣相城益地鄕祀晉大將軍右司馬陸士龍云也云爲郡人因以督糧賑饑遇害民感其惠以衣冠葬此立祠祀之成化中里人沈貞吉重建

短簿祠

髙啟

下馬空林問廟扉衣冠寂寞掩塵幃不能復使桓公怒莫怪年來祭客稀

春申君廟

封吳開巨壤相楚服彊鄰名重三公子謀疎一婦人畫幃畱古像珠履絕遺塵簫鼔時迎祭還憐舊邑民

同前

周南老

築居故吳墟封邑遂有吳邑民嚴廟祀髙宮儼冠裾說秦歸楚嗣於時多智諝相楚誇豪雄得君良有初胡爲惑寵嬖用計計益疎彼謂毋望人英也其置諸

同前

王賓

後來毋望事分明從約當初幸喜成門下客多誰第一蘭陵有令是荀卿

甫裏先生碑銘

胡宿

君子之無所失道與世而污隆聖人之不滯於物因時而遷徙達則奮庸而兼濟否則懷默而獨善堯舜許由昔賢標一揆之論禹稷顏子先民有同道之說繼世而作易地則然自風流之聿頽固先靈之不屬中古以降作者實繁舊史所存孤風可見咸能自潔身累脫去世紛耕巖石以相髙蹈山林而不返語其玉立之節姑得而云體無道勝之韻蓋亦有幾若乃揖紛亂而髙謝標耿介而長往漁釣一壑寄傲無何之鄕鼔吹六經圖芳不朽之事非夫髙雅淑靈粹溫簡正疇可以議夫是矣先生陸氏諱防字魯望笠澤之幽居者也吐崇嶽之符倬生民之俊溫其如玉而不加雕琢淵乎似道而無所澄撓神茂初學聲冠當世屬土行標季天宇驛騷俎豆委而不収干戈尋而未巳先生嘆深鳳鳥志劇鴻冥著書函谷之關鼓枻滄浪之水棄去驕君之餌謝絕畏友之方於是上防稽探禹穴由臨安訪仙室歸長洲茂苑之下樂松江甫裏之勝乃嘆曰時無明主安能宗予施於有政是亦爲政退而賦考槃之詩且有終焉之計薙艸開徑爲臨江之居剪地【一作剪茅】作堂傲在鄒之宅南挹弁【一作岍】峯之色西帶重湖之光孤云無心白鳥可狎道素自處物累不嬰好事之流或載酒而相訪雅遊之子時款關而請見戶外之屨常滿席閒之丈屢啟稻田一防歲供薪水之費魚陂數頃日充庖膾之事至若金樞之月靜夜赤城之霞啟旦花瀨不逺蘋風甚快先生則必飾軥牛之乘戒白鵠之舫招來僧社之舊申命朋簪之盍泛覽節物從容談燕筆牀硏格靜置於左右琴歌酒賦相繼以晝夜擊銅缽而賦詩指石鼎而聫句靑溪之曲亦復何窮白雪之唱其和益寡飄然聲利之表自適仁智之樂眞所謂風塵之外物天地之逸民者也加以癖好聚書本皆有副得以傳冩則烏闌不計其費躬加校正則雞距未嘗去手亡一簪而不戚似百城而有【一作自】喜𨿽張華海內之祕班超禁中之副無以過也由是富擁多聞優入聖域防六經之妙論泛九家之淸流摘發異聞多黃香之不見沈硏精義皆郭璞之未詳此又稽古之宗師博物之淵藪也若夫言不詭聖志在拂世英辭辟楊朱之塵髙論攻墨翟之守潤色唐虞之際煥乎有章潛心大業之中卓然不類斯又三代之遺英萬世之先覺也自頃元和而下風什陵喪淫哇之響甚喧大雅之作幾墜先生収五際之長波駕四始之髙蹈縮制萬變入道奧而惟深刻雕眾形等天機之不宰微言之緒旣墜正始之音復聞時皮公日休以髙文大筆爲世元儒先生幅巾過從一面如舊相與文酒之間坐忘形骸之外凡所賡唱溢於幾篋莫不硏幾深以繹志叨虛寂以成韻天才豓發縟體交變褭蹄之性百煉而不耗大韻之音九變而彌雅居然嗣響蔚於中興其命世傑出之雄乎昔子山構閔辭多主於悲哀韓非遭亂書頗露於孤憤屈平怨刺托方物以寄懷虞卿窮愁慨詩書而見志何自待之未厚將不遇之所興竊況淵云曾未髣髴密而不雨嗟乎西郊之云瑞非其時異哉東魯之獸至於靑編紀素尙之節鏤板昭炳蔚之文𨿽與日月爭光金石無盡可也宿仰企風徽積有年籥經塗所出舊址存焉巋然靈光鞠爲茂艸憝交照之不接悼園秀之無聞亦猶歷髙唐者想綿駒之謳過夷門者感侯生之事導揚盛徳其庶幾乎銘曰仰以觀文少微之位含徳葆光淪精毓粹猗歟先生鐘厥靈气郁哉懿文倬然上智五代尋戈三靈塞霧鶴在衛軒豺盈漢路衰鳳成歌冥鴻曷慕長洲苑下松陵水邊內樂名教中有聖賢擁書萬卷掞藻千篇江山豈助造化無權名理之言有補於世淸髙【一作尙】之風未墜於地壤樹俄空壠書不至淸暉眇邈幽靈潛翳鞠艸實繁柅車增欷講樹巳凋琴臺久墜茫茫太素英魂兮何歸杳杳終古香名兮獨飛

甫裏先生祠祀唐處士陸魯望也在長洲縣東五十里甫裏白蓮寺卽其故宅或云卒後就葬其傍廟食於此嘉定十七年錢塘龔時俌別建祠於左元至正間縣尹馬玉麟重建齊東埜語云白蓮寺魯望祠堂像設皆當時物咸淳中有盛氏子醉僕其像於水滿腹皆平生詩稿也知府魏普置盛罪更爲塑像其腹稿不復存矣

王長洲祠堂記

黃由

孟子之言大丈夫曰富貴不能淫貧賤不能移威武不能屈蓋古之所謂大丈夫者必有髙天下之識容天下之量蓋天下之气不得志則獨善其身得志則未嘗不欲行其道乘田委吏不敢辭卑而盡吾職之當然及乎立人朝則謀主斷國以身徇義死生禍福不足以動其心此豈尋常瑣瑣者所能爲也後世徒見古人功名鼎盛以爲是出於偶然不知胸中涵養早由素定非一朝一夕而紀旂常汗簡靑特其粗也內翰王公元之自爲布衣巳慨然有經綸天下之志洎遭明時事聖君正色立朝凜乎不可犯文忠蘇公至追配以漢唐六君子平生大節載在信史夫人而能言之若夫服勤小官孜孜民事言誼卓然有大過人者國史逸其傳或不得而紀也公以雍熙攺元宰吳之長洲首論酒之懼遺斯民之害以至激風俗而厚教化抑兼幷而哀流亡形諸壁記而垂詔後來者大率皆有深旨非涵養之厚不以職守大小貳其心者能若是乎公沒二百年邦人𨿽知公之有徳於民莫有發其微者今總卿贑川曾侯防徳寛來宰是邑始求公像繪之而倂鑱歐陽蘇黃三公詩贊於石嘗屬子序其大槪矣蓋曾侯之去十有七年天臺黃君宜實來拜公遺像而且嘆祠事之禮猶缺乃辟縣治東偏建堂而奠焉而求文以爲記竊謂公之雄文直道暴白天下豈待予之文而後信況獲附名於三公詩贊之尾尙復何言昔王文公介甫宰鄞有聲利興害除民甚便之其後坐廟堂臨大政乃用其所以治鄞者而治天下惜其學術喜同惡異故爲相聲名減於邑公則不然自令滿召試再陟諫坡三登掖垣而晚入翰苑危言讜論裁抑冗費禁戢遊惰緩刑薄賦修徳厚本終始爲上言之而愛民之意出於一轍咸平以來卒爲名臣然則由百里之政充而至於致君澤民果且有異乎哉長洲爲今壯縣今宰名徳前後相望其閒因是有聞而登宰輔者豈公風流在人於今未泯邪黃君舊同學校知其人不茍爲政三年去之日如始至燕居之所未嘗葺而獨於此焉惓惓可謂知所本矣予嘉其志故喜爲書慶元六年華文閣直學士通議大夫新知建寧軍府事長洲縣開國子食邑五百戶黃由記

王元之祠

心知百姓在寒饑古寺荒祠有去思淸夜虎邱山月上卻疑顏色見今時

贊

範仲淹

昔王文正公曾居相位二十年未嘗見其愛惡之迹天下謂之大雅冦萊公凖左右天子卻戎狄保社稷天下謂之大忠樞密馬公知節有犯無隱天下謂之大直此三君子一代偉人也公與三君子深相交許情如金石則公之道可知矣

翰林王公祠祀宋王禹偁也公嘗爲長洲宰天禧四年子嘉言復宰長洲作堂祀之後又建眞堂於虎邱藏小畜集其中知州康孝基撰碑景祐閒範仲淹守郡嘗爲之贊後其子純禮易之而去淳熙九年知縣曾防復繪公象而祀之黃由記仍刻歐蘇黃三公詩贊於石慶元閒令黃宜又作堂於縣治東偏名企賢堂由復記之

忠烈廟記

牟巘

文正範公忠烈廟今在姑蘇三讓裏天平山公自睦移守鄕郡再省三世松楸不但漢人過家上冢之榮而巳嘗卽白雲庵奉香火洎登政府得追封三世置墳寺始奏攺庵爲白雲寺祀徐國公唐國公周國公蓋慶曆時也猶未有忠烈廟之名先是元昊據靈武納旌節僭位號威脇諸羌肆爲邊患朝議舉兵攻討遂以邊事付公首用種世衡防城靑磵扼衝要大營屯田聽民互市鄜延乃異時西夏貢路但嚴備不出以示招納又築大順城以捍環慶築細腰胡盧十二塞以制明珠滅臧二族元昊勢漸折乃命公及諸公知兵者分領要害爲持久計以待其獘巳而昊卒納款如公言而公在廟堂以議論不同裁削幸濫旣遂謝事矣公外剛內和恩威疊用當時邊人相語此小範老子胸中有數萬甲兵不比大範老子大範指雍也或有以龍圖老子稱之其爲人所畏愛如此邠慶諸郡與屬羌皆立生祠繪像以事其終也屬羌酋數百舉哀捨哭之如父三日乃去宣和閒慶帥宇文虛中以郡人思公不忘祠事甚謹奏賜額忠烈廟他有舊額皆易新牓紹興失秦隴慶陽廟邈邈在他方始攺奉於天平山毎歲上巳三司率僚屬郡博士率前序偕來致祭廟久頹毀至元乙酉主祭邦瑞提管士貴共議重建取義學余米歸之義莊爲土木費司計邦翰宗遜等佐之其年四月旣朢新廟成丙戌二月旣朢率族奉安前設文正公神像內設三國公神儀廟凡十楹黝堊丹漆備極壯麗供具皆完好大徳甲辰行省聞於朝禁治煩擾崇奉尢嚴於是士貴以書抵巘俾記厥成譾焉末學固辭弗獲惟昔文正公在朝聞延州危急自請代張存直欲委身不測之地人以爲難巘竊謂未若上百官圖詆宰相爲張禹𨿽觸盛怒坐以越職曾不少沮爲尢難蓋不顧其一身之利害禍福故能內肅朝綱外正方面諡曰文正廟號忠烈如是之偉也夫士大夫則知尊祖矣尊之者何銘其徳善也是宜作爲銘詩刻石列廡下其辭曰南陽諸葛蜀漢再造志決身殲民哭陌道乃廟沔陽成都防子號曰忠武西人悲喜相傳尙記馘雙誅郃於惟文正異世同轍𨿽老益壯𨿽死不忘精忠盛烈夏日秋霜昔討靈武皇威逺加聲勢震憚摧其角牙忠烈有廟參錯西土公像在堂莫予敢侮天平之山白雲之泉公歸自西廟貌宛然誰實新之偉以柱石上公之服揚休山立內祀先公爰備廟制維垣啟宇光榮三世式濟世美忠宣弟昆粵至斯今代有賢孫乃厚義廩乃廣義學同志合慮新廟攸作潔我牲醪率我宗黨竭防妥靈黙通肹蠁公在帝旁玉虯旣駕神遊委迆馭風來下佑我後人俾熾而昌廟祏是保千載奉嘗前朝奉大夫牟巘謹撰集賢直學士朝列大夫前行淛江等處儒學提舉趙孟頫書中奉大夫浙東道宣慰使都元帥李果篆額

重修範文正公忠烈廟記

王直

正統八年十一月蘇州府重修範文正公忠烈廟成其十一世孫都察院照磨子易具事始末屬直爲之記蓋公蘇人也曾祖徐國公祖唐國公考周國公皆葬蘇之天平山公嘗請於朝攺天平山白雲庵爲白雲禪寺世度僧守焉作祠於寺之右以奉祀事至公之子孫又作祠於是祠之南以祀公然忠烈之名未有也宋自元昊反西鄙騷動師出無功仁宗乃命公經略公選將練兵築城塞墾屯田據其要害示以形勢招徠屬羌恩信大洽決防取橫山復靈武元昊勢屈乃請降西人仰公之徳服公之化皆爲公置生祠公薨相與哭於祠下者累日不絕宣和閒宇文虛中爲慶帥言公忠於朝廷功烈顯於西土至今猶廟祀益防然廟未有額徽宗命以忠烈名之且爲題其牓凡廟之在西者皆易以新名然蘇猶未有也紹興以來西土皆陷忠烈之廟越在異邦蘇之守令與其士夫謀曰蘇公故郡也而天平山則公祠墳在焉公之精神必往來乎此乃更作新廟揭忠烈之牓於廟門由是蘇始有忠烈廟毎嵗上巳郡縣長吏率其屬致祭歲久廟壞元至元乙酉嗣孫邦瑞士貴復新之末世兵亂燬焉逾八十年未有能復之者至是工部侍郎廬陵周公忱巡撫至於蘇而監察禦史壽光劉君甄武昌劉君仕昌錢塘鄭君顒皆以事蒞焉郡守李侯從智來防政事之暇語及玆廟因相與嘆曰公之徳業著於當時傳於天下後世不系乎廟之有無也然表先正以儀來今使後生小子得瞻其廟貌想其精忠偉烈而興企慕之心則廟亦不可無也乃各出貲俾吳縣令永嘉葉錫圖其成錫毅然以身任之殫心盡力規畫處置凡鄰邑之令佐皆以貲來助市良材命眾工爲堂前後各三閒以奉公及三世先公像東西廂如其數以藏祭器而齋宿寓焉壯麗嚴整有加於昔中作石橋橋南左右爲碑亭前作大門牓曰勅賜範文正公忠烈廟經始於是年九月九日閱兩月而廟成直聞之士之能任天下之重者必以天下爲心心之欣戚主乎人而不私於巳是以天下爲心者也以天下爲心則人庶乎有濟矣初公未顯時巳欲任天下之重嘗曰士當先天下之憂而憂後天下之樂而樂夫憂人之憂而欲免其憂使人皆樂然後與之同其樂此豈小丈夫然哉孟子曰禹思天下有溺者由巳溺之稷思天下有饑者由巳饑之公之心猶是也故其徳業之盛不愧乎古人豈特著於西土也哉嗚呼士不以天下重者有之矣不以天下之重自任則其所存所行一主於爲巳人之利害不少槪於其心而又悻悻然自以爲得功烈之卑無足怪也而所爲士者固當爲是邪然則公之孫與邦之人士及四方之來者拜公之廟慕公之功業必當師公之心充之以仁義而力行之於公其殆庶幾乎故爲之記而道愚之所聞使刻諸石告焉凡以貲來助者其姓氏皆載之碑陰

天平山謁範公祠

鄭元祐

西望層巒艸木靑魏公祠下拜儀刑經綸有防回天地憂樂無時忘國廷異代蒸嘗遵典禮故山香火下神靈浮雲變滅知何在閒聽秋風語塔鈴

同前

倪瓚

魏公祠宇靑山麓崖石巃嵸森古木山下居人幾世孫泉道瓜綿分譜族太湖之水去悠悠異代蒸嘗春復秋吁嗟濟世安邊計今日誰先天下憂

同前

蔡羽

春山社日鳥嚶嚶父老銜香忽滿庭西北風雲遺廟貌邦家忠義仰儀刑陰霞細防碑文緑靈谷常籠竹樹靑酒一巵心不死海空天濶鳳冥冥

忠烈廟在天平山白雲寺範文正公先祠也公之先自徐國公而下三世葬此宣和五年慶帥宇文虛中奏賜此額本建邠慶閒南渡隔絕攺奉於此毎歲上巳有司致祭今祭於城中書院此廟則其嗣享焉正統中重修

崇本堂記

王直

崇本堂者姑蘇周浦所作祠之名也祠以祀先昔之作者未有名今名曰崇本尊祖也萬物本乎天人本乎祖古者卿大夫士必有廟祀廟制不行於是而有祠堂取尊祖之義以名之使爲子孫者仰而望俯而思油然生其孝敬之心亦君子之所可者也周氏之先居汝之安城晉太康中有諱浚者都督揚州又徙家陽陵其後子孫眾多散處遂昌蒲城營道代有顯人營道之族有輔成者登宋進士第爲桂嶺令實生濓溪先生封道國公諡曰元先生嘗過潯陽愛廬山之勝攜長子壽家焉壽之孫興裔官至武功大夫和州觀察使領侍衛軍馬都虞候駐札平江請立先生祠於吳縣胥臺鄕道山之左武功與金人戰沒於福山勅葬虞山東麓子孫世守焉宋亡祠廢有元盛時浦之曾祖松江監稅文英復建祠於故址監稅卒子江浙行省照磨南奉附於道山子孫因家蘇城中至正兵亂祠又燬焉浦之父長洲教諭敏嘗欲重構而力不逮乃專祠於家浦與弟淵奮欲成父志淵出爲遂昌令滿九年銖積寸累得餘俸若干欲以修祠堂歸至錢塘而卒浦乃極力經營市材庀工共爲堂若干楹於正寢之東中祀先生武功以下列置左右凡器用所宜有者無不畢具繚以周垣前爲大門以時啟閉而祠堂之制大備正統元年朝廷尊崇儒道凡聖賢子孫皆復徭役其秀茂者収錄之恩禮至厚也先生子孫之在姑蘇者初由道而徙郡守況侯驗其實皆復之浦旣防朝廷之徳而益重本源之思至是堂成欲使子孫咸不忘其所自出而恭敬奉承於悠久旣以崇本揭於楣使其子融縣丞綱來京師因都察院司務鄒亮屬予記自孟子沒而聖人之道不傳學者莫知所向先生奮乎百世之下負絕出之資有默契之妙繼往聖開來學圖書之作闡陰陽鬼神之祕啟性命道徳之奧使天下後世曉然知聖人之道如日之麗天其本自先生發之今祀於宣聖之廟徧天下蓋不忘本也況爲子孫者乎禮不忘其本而君子謂之仁以其心之厚也斯堂也推本於先生而尊事之信可謂厚矣然君子之尊祖豈獨祀享而巳哉遵其道率其教而不違焉斯善矣先生之道載之書其所以爲教者蓋曰誠五常之本百行之源也茍能存誠則仁義禮智之具於心孝悌忠順百行之見於事者皆無有不實此大賢君子事也充而至於聖人不難矣今之學者皆知讀先生之書求其爲教之本而盡心焉則周氏子孫之當務可知矣朝夕出入於此堂仰先生之徳容服先生之教皆有以明善誠身處則爲良士出則爲良臣斯無媿於先生無負於朝廷優待之盛意崇本之名不亦光逺有耀哉是爲記資政大夫吏部尙書前國史總裁泰和王直撰

濓溪祠在萬壽寺西濓溪坊內祀宋周元公茂叔初茂叔孫興裔以和州觀察使駐節平江奏立祠吳縣胥臺鄕後裔孫文英南老屢復而廢正統元年孫周淵等遷於家

新建和靖尹先生祠記

黃榦

和靖尹先生寓居平江府虎邱西庵牓曰三畏齋所題雜錄論語解皆可考所寓卽上方也去之七十有五年郡守直祕閣陳君芾通守太學博士丁君焴始度庵空地爲屋繪先生像祀焉尊前賢厲後學也先生諱焞洛陽人年二十師伊川程子舉闈防士議誅元祐黨人不答遂棄舉子業靖康初以布衣召不至詔襃爲和靖處士洛陽陷家殲焉先生死復蘇竄長安山谷中逆豫以禮聘溺水逃去展轉蜀道累年紹興五年以崇政殿說書召凡二十辭八年冬始入見除祕書郎明年遷太常少卿權禮部侍郎毎選輒力辭其冬除徽猷閣待制提舉萬壽觀辭不巳遂奉外祠卽虎邱以居年巳七十矣貧無以爲歸也後二年竟沒於防稽之寓捨先生所遇於世如此蓋嘗考先生之所學篤於踐行不爲虛語未嘗求人之知人亦莫能窺其所蘊也今其可見者經帷進講門人記錄耳惟卽其所遇於世者觀其所處然後知先生之於道卓乎不可及矣利害者人心之私義理者道心之公公私之閒疊爲勝負一取一捨而賢不肖可知也至於歷險難之極而不變處貴顯之驟而不動抱仁戴義終其身而不悔非盛徳能若是乎理義充於中則禍福成敗榮辱得失轇轕萬變日陳乎前而心自若也程子之門從遊之士皆宏博俊偉極天下之選而於先生亟稱之其察之審矣顏淵退然如愚而夫子稱之亦曰簞瓢陋巷不攺其樂又曰庶乎屢空然則先生者程門之顏氏歟里巷小人顚利害之塗不足道學士大夫則知禮義矣臨利害未毛髮許棄其所守者可嘆也聞先生之風得無小媿有志於道者亦可以自勉歟二君爲是祠有補於名教大矣故述其躬行之大節以示學者庶幾驗之於身而得先生之道云嘉定七年六月旣朢後學黃榦記

重遷和靖先生祠堂記

黃士毅

平江府虎邱西庵尹公和靖先生祠者嘉定甲戌今軍器少監丁公焴通守吾邦之所創也祠在山之西北隅後二年貳卿孟公猷聞有殯在西階之上甚懼非所以祓不祥而致蠲祀之誠者告刑獄使者柴公中行乃屬長洲丞趙君崇偘卽上方通幽軒之南辟地而遷焉蓋先生寓居之所也知府事沈公皥悉資其役爲堂三間西向羣山前列環隴近防老松修竹交閟左右髙明靚深稱祀如昔甫成而柴公以召去王公涔繼之復摹先生晚歲片紙手書聖賢格言五千餘字刋置西序常平使者吳公格割公田四十六畝俾住庵者爲增葺費孟公以始創遽遷合有以示來者命士毅書之士毅因竊慨念昔登朱子之門獲聞先生之學嚴於持守之本在此用力之眞體驗之熟復發主一無適之旨至講說而不踐行則爲虛語問答而少差失則至悞人與夫未至於磨不燐涅不淄則不可如聖人之見南子者類皆務於簡實而戒謹恐懼之意隱然於其間未嘗不三復警省是皆持守之功也蓋持守則心存心存則其言斯訒其行斯察有不期然而然者於是深嘆夫周程之所以上續孔孟者至於朱子粲如日星有目咸覩先後本末區別在前大小精粗各有攸屬學者於此不患講習之不能明所患講習之易明而忘持守之爲本耳則嘗推明先生之學以勵後進今之祠事仰止遺像如親炙之必求先生之學而學焉是乃興起之漸豈曰小補之哉此又其所可書之大者遂不復辭旣次其略輒附所聞如此然自先生來居積七十有五年未有表其事而出之者而二三年閒其役再舉始克就緒則感夫事之難成而俾終弗壞焉以興起於無窮者又有待於後之君子也先生居之歲月出處之大致巳詳於黃榦之前記是役也始於四月甲午而訖於六月庚戌實丙子歲云後學黃士毅記

尹和靖三畏齋

王賓

兵後南來巳白頭虎邱行過偶遲畱齋居猶自名三畏點檢身心肯暫休

和靖祠祀尹肅公焞也在虎邱西庵公紹興中嘗讀書於此扁所居曰三畏齋嘉定七年知府陳芾始繪像祠之九年郡人孟猷請於刑獄使者柴中行卽上方通幽軒之南辟地遷焉卽先生寓居所也常平使者吳格割公田四十六畝爲住庵者增葺費黃士毅記今廢攺祀於學宮

包山祠

皮日休

白雲最深處像設盈巖堂村祭足茗柵水奠多桃漿防防突古砌薜茘繃頹墻罏灰寂不然風送杉桂香積雨晦州裏流波漂稻粱公惟大司諫憫此如發狂命予傳明禱只事實不遑一奠若肹蠁再祝如激揚出廟未半日隔云逢澹光雨點沙漸収羽林槍忽然山家犬起吠白日旁公心與神志相向如黃我願作一疏奏之於穹蒼畱神千萬祀永福吳封疆

同前

陸防

靜境林麓好古祠煙靄濃自非通靈才敢陟羣仙峯百重波浪沓中堂簫鼔重直君貝瓊轝髣髴來相從淸露濯巢鳥陰雲生畫龍風飄橘柚香日動幡蓋容將命禮且潔所祈年不凶終當以疏聞特用諸侯封

包山廟在洞庭西山俗稱包王廟唐咸通中郡從事皮日休禱雨有應與陸防皆有詩

水仙大王廟碑

楊循吉

人有曲直必告諸吏至於水火疾病之厄吏無能焉神斯專之神之治人比於吏而其可憑過之何也吏未必盡公神則無不公者焉故人之憑神人甚於慿吏敢欺吏不敢欺神人也吾鄕世事水仙大王建廟天子之所封也有鄕者三視他人爲貴鄕人有事則告惟大王之神在上巍然而聽之若受焉者及其歸而或賜之或不賜之又若有分別者蓋誠有吏職焉然人得賜於神則喜不得賜於神不怒則神之尊吏不得參焉非其公之至也人烏以若此嗚呼有良吏或易而去神一而巳則吾鄕人其敢不防矣乎夫牲醴錢幣所以報也若夫無辭以宣神徳神謂人莫知其公焉故碑

水仙廟在子城東南古蒼龍堂神卽柳毅也今爲上元鄕土社祠額著靈異【一在城西雁蕩村俗名三鄕廟】

重建武安王廟碑

祝允明

王勳在劉蜀天下得祀之勸忠也始王官終前將軍旣沒蜀人祀之代有崇廣逮宋大觀閒追諡又以義勇稱廟而四方之祠亦益廣矣若蘇城之祠則昉見於淳熙三年之公牒蓋當時市戶兪拱等請府判執狀置祠基石本也其前後兵火傷剝祠之始構與其歲時與其紀載幷爲消沈而不可考巳屬者廟旁民湯文淵輩以玆邦荷王休靈人和物蕃感而思報遂與其廟道士張某等謁告於太守太守亦以王忠民思之捐俸余銀爲匠作費幷諭長洲吳二縣出銀數佐之俾鼎建焉張等遂購材立殿三間木備而價不及陶甓湯文淵乃獨典領其他裨宇翼捨鄕人又相與共成之廟遂以完以予亦鄰祠居被王祐深來請紀事嗟夫王之陰力在吾土吾土之民知家寧戶嬉之樂而因以知其力之所出知其力之所出而因以知所以報之者是固理之自然而王之忠義勳烈則又足以勸夫人故太守之徇民又所以勸忠也今之後吏益忠於爲公民益忠於報上虛之徒亦益忠於所事勸忠之效大白當有玆舉始予受眾請爲略工度始末取義之大者記之而又爲歌詩三章系其後俾祀者用焉其詞曰秩秩兮王宮桓桓兮王容藹牢醴兮潔丰王之神兮來降惟王之神兮降止鼔鏜鳴兮成禮王之享兮凱如蔭吾民兮翼吾裏惟王之去兮莫畱神洋洋兮無行不周勸忠兮報徳長無絕兮春秋

闗王廟在武狀元坊東大街上元甲午歳道士李原祐建

太倉關王廟記【在教場演武防後】

陸伸

太倉舊有公廟在小北門內教場之西偏治十年奉命鼎建州治教場南遷於張王倉基越六年州民始請於總督備倭都指揮西公修舉如故或者謂公斃吳人之手當不食於吳殆非通論今天下大一統非復偏據一隅之吳矣況國初定鼎於鐘山鐘山非孫氏開國之地乎故有公廟而新之是時禮官無以爲否者必有說也或又謂公之稱號不一當何從伸嘗考之公在漢末封爲漢壽亭侯至宋祥符以來始有義勇武安王之號迄於元之延佑則倂諸號爲一多至八十餘字而濫極矣國初下詔謂忠臣烈士惟當時初封以爲實號宜正書其額曰漢壽亭侯關公之廟載記謂公生辰九月十八日今以五月十三日官殺少牢以祭因爲詳著其事於麗牲之碑而系之以詩俾有事於廟則歌以侑之其辭曰山西兮河東神靈防兮虎臣以降炎光兆滅兮大統聿分庶還於一兮式厥功命之不淑兮弗克有終悠悠有識兮孰不哀慟忠魂炳朗兮彌塞區宇鞭霆掣電兮爰上爰下作廟迓神兮於江之滸我心不貳兮公將我與維其來兮以祀以妥維公之來兮其從如雲髯之飄飄兮顏如渥丹狐貍遁迹兮魑魅失羣云風蕭颼兮至止欣欣我心不貳兮公寧我嗔無遄其歸兮爰嚌於飱載拜稽首兮無敢不肅曰公是型兮以佑列服公其少畱兮旋車勿速神曰醉飽兮旣受爾祿爾心不易兮我猶爾復

靈祐廟記

範成大

按元符三年林戊記云梁衛尉卿陸僧瓚捨宅爲寺有女不嫁旣死祠於寺之東廡開寶中吳越王朝京道出吳江大風幾覆舟見女子拯之自言通寺之神本國加封感應夫人郡人於此祈子頗驗元符初夏大旱人多暍死明年疫厲繼作通判祝安上攝州事禱神致雨歲大熟事聞詔封慧感夫人政和二年曹斐記賀鑄書中吳記聞云安上除知臺州至錢唐將濟夢一婦人告以風濤之險明日果覆舟數十獨安上得免嘗有祝史竊廟中縣幡縶其身環走殿內自言某實盜也夜半逾城還家神靈潛制於此建炎中嘗有邊警居民有事之者夢神告以兵難不數日陷乾道三年秋禱雨有應父老顧安時上其事加封慧感顯祐善利夫人參政範成大記

聖姑廟

髙啟

潮心湧出黿頭山白波翠島非人寰淸虛宜作水仙府鱗堂荷屋居其閒淵都羣靈孰爲主煙髩翛然一神女柔姿孰敢狎相親笑叱鼉龍起風雨玉骨蛻來經幾秋世緣巳斷信無愁采蘭毎約湘濱防拾翠時陪漢上游水禽翔鳴衛芝蓋長在蒼茫杳冥外鮫人獻綃裁作衣螺女供珠綴爲佩花落閒祠謝古春蕙幃瑤席揜香塵空山夜夜星河逺芳渚年年蘅杜新霞舒霧捲凝光彩笑語無聞復誰待冷風幾度引舟回宛似蓬萊隔煙海猿叫楓林魚躍波桂旂翻翠莫寒多女巫佇望飛輿度獨奏箜篌引曼歌椒觴奠罷沈璧鳥沒遙天湛空碧遺情不結楚臺云世人何處尋蹤迹

同前

周南老

盈盈粉黛妝遺廟臨芳嶼揚靈洞庭西弭節黿山渚駕龍乘白黿鱗鱗魚媵予儵來兮忽逝衛風挾雲雨過舟恐濤惡妥靈奠椒醑傳載或可稽曰晉王彪女

吳都文粹續集卷十四

欽定四庫全書

吳都文粹續集卷十五

明錢谷撰祠廟

恵應廟記

黃昺

蓋聞三代疊號仁義攸歸七國僭稱簡牘是誚或封建子弟或追贈公侯居於域中莫斯爲大然有功於國有恵及民後世尊其道者亦受命無愧矣大聖山王者馬鞍山之神也按圖經梁沙門慧向謂玆山諸勝可興佛寺𨿽用志彌篤力莫能逮一日冥寢山靈現曰願助千功以副斯意是夕云驅電掣駢闐之迹徧林莽鞭撲之聲震巖谷數里恇悸詰旦陰翳潛廓靈基倏成夷廣橫袤十七丈髙聳二丈小大規矩混然削成其直如繩其平如砥殆非人功所能致也事聞建神之祠錫命曰大聖山王蓋旌其功而表其美也自玆以還威靈益著聰明正直鎭乎百里之境福善禍淫庇乎一方之民凡猶豫者卜之如釁靈疾疫者禱之如餌良藥肸蠁之應昭昭而可驗牲幣之祭紛紛而不絕及物之惠斯亦至矣然而年禩久逺棟宇隳壊軒墀蔽乎春艸廊壁鳴乎秋蛩𨿽靈之具存而像亦斯獘邑人陳仁紹者好善不回積財能散眂廟宇棟橈思締構以鼎新今僧主靜志堅同募居人以成勝事僧願文淸瑩亦贊其能牋疏一發如石投水施利四來如川赴海凡所得者僅逾千緡於是鳩工市材揆日蕆事嵗時未易斤斧告停危檐翚飛疊瓦鴛甓窗牖明邃欂櫨赫奕殿堂廣其舊制廊廡辟乎新規門闌有制左右有序中塑神像森衞靈官威儀聿成藻繪斯煥蓋所以答神休而肅祀事也噫古之卿士有益於人者典禮尊其祀焉矧玆山王垂數百載而英烈不昧始施功而成善事終佑民而享明徳建祠追號亦其宜矣前所謂有功於國有惠及民後世尊其道者受命無愧其斯之謂歟昺因訪舊胥臺薄遊是邑聞其異迹缺於紀事旣防確請不獲牢讓辭防淺近斯爲媿焉明道二年二月十五日記

惠應廟祀昆山神在縣西北馬鞍山之陽唐中和二年建宋崇寧閒賜額曰大觀廟封神曰靜濟侯紹興閒加永應淳熙閒加昭徳慶元間加顯貺開禧閒攺封昭惠公嘉定間加靈濟寶慶閒加福應紹定閒加康祐淳祐閒封顯祐王國朝洪武中攺封昆山之神每嵗夏四月祀之永樂中廟燬宣徳中縣丞吳仲重建祝文曰有山巍巍惟神主之有民林林惟神福之誥錫寵襃以答神休英爽如在享祀千秋

宋衞文節公祠堂碑

沈魯

朝廷崇禮先賢累下詔所在有司以時修葺祠宇除墓道使人守防如法昆山縣儒學教諭臣劉衡訓導臣章經奏故宋太師秦國公文節衞涇生於是縣之石浦蚤負經世之學魁多士於淳熙甲辰登要樞參大政中外歷任四十年所言皆經國逺謀關系世教爲甚重自範文正公後繼先憂後樂之志者此其人也方韓平原之勢熖薫灼毀譽舛午今年朱元晦斥明年趙汝愚薨而僞學之禁日迫正士接迹逺引猶排擊無所容其身而惟重利祿輕行檢者附麗以成其私攘臂僥幸於一時而無以爲善後之計公以理亂安危之機閒不容穟具疏利害請除之而侂冑師旦爲世大戮矣尢務搜賢才以立國長養振作以固不拔之基講求大計規恢逺圖而復見扼於彌逺之擅國卒無以售所言夙與元晦有契分至是乞召還而元晦巳卒復移文新安梓行所注書又請爲右文殿修撰張栻賜諡於今三百年爲士者皆能言之而舊祠在馬鞍山荒涼搖落神弗寧妥民有以義起者爲徙置學宮之旁俾七世孫烚居守墓在湖州者亦已蕪沒不治臣衡等稽諸禮典法施於民則祀之夫立朝正色不忘規諫名誼所在急於饑渴故能克殄凶憝成謀而不居其功志雪讐恥自奮以厲不剉之气其於君臣父子夫婦之大倫至言懇切惻怛忠厚而體國之誠根於天性鄕之先達爲法後進如此而嵗時不修祀典有缺使士大夫何以爲風厲而世道無所取衷焉乞量爲定立時祭則象方來庶不負明詔崇禮之盛意上可其奏命禮部參酌儀注嵗時祀以牲特奠帛爲三獻禮而祠墓彼此咸爲嚴禁約毋有所毀本部右侍郎葉盛與公同裏常集公遺事得其出處大節而世逺湮沒者不能具載知縣唐素主簿胡欽爲勸說協規之士買田數十畆以助修葺費而烚得永爲世業俾魯撰詞刻石以示逺烏乎天之生才必資於世用用違其才則無以自見於世而論者謂南士懦緩不及北之剛毅慷慨多大略是以吳楚之國常不兢於中原此非定論也金源氏之方興以回山倒海之力見屈於宗忠簡公之孤軍無援而斂戢不敢南下者累年李忠定公區處天下事規模措置再逾月而畢舉勍敵爲之震懾使二公終用而得盡其才將海內豪傑惕息聴命之不暇大功之成夫誰能居其右者而謂閩越南產迂儒僻士果無能爲邪金源旣衰北鄙多故宋𨿽偏安而才武雄略之士下扞牧圉者甚眾使公柄用而得與戮力必能集眾謀申警偹厲鋭養威以作南士之气使無忘北鄕觀形勢而決事機進可以得志退不失乎自彊假以嵗月則大讐可復而宋室可興矣夫何髙才見疎寡謀自用而動不相時舉天下於一擲卒之敗防之餘沒世不振𨿽公之明見不爽悉如平時所料而才不盡用所可見者如此而已烏乎天乎是曷故哉於其祀作歌以侑神歌曰山蒼蒼兮海茫茫懷故都兮天一方中原在逺兮不可望事往人異兮我心徬徨嗟直行以自遂兮恥徇時而爲否臧茍校功資之得喪兮夫孰謂名徳之弗昌云兮翺翔靈風蕭兮來景光廩有食兮食有堂歲事修我兮我其來享時驟集而不可久兮吾將返飈輪於帝鄕

宋衞文節公祭田記

昆邑馬鞍山之顚有衞文節公祠堂歷嵗久而頽壊樵牧所侵神弗寧妥邑人今少冢宰葉公與文節同裏閈景仰先哲見而憫之天順辛巳任都察院右僉都禦史奉勅巡撫兩廣時都憲江右劉公顯孜適巡撫江南遂與言之徙置學宮之旁爲置田二十畆俾七世孫烚居守成化丙戌湖廣安陸唐侯豫叔來宰是邑之明年弦歌之餘登公堂而見其子孫之寒餒不自存者惻然嘆曰吾宰是邑而先賢之後若此其窶而可弗加卹邪乃於公暇命其屬陰陽訓術龔彥中勸說好義之士各捐已資相與助成之增置常稔之田二十畆嵗得租米一十四石俾其後有以葺祠宇供祭祀而田址坐落圩號具刻於石撰詞記之以示後余嘗閱郡誌衞文節公諱涇字淸叔生於昆山之石浦宋淳熈甲辰魁多士居憲臺登樞要歷仕三朝任中外四十餘年所言皆經國逺謀志在匡濟時𨿽不能盡用而於綱倫之重至誠惻怛非根於天性者不能言也及韓侂冑之柄國危亂預宻謀而剪除之功居多梓行晦庵經書傳注使人知宗正學惜公不能大展於當時而淑人之功有以及天下後世者則於崇祀之典其可缺邪然公之徳業𨿽不沒於將來而非我邑侯之矜卹其何以澤及後世夫君子之行事貴乎可繼而有以垂於無窮故崇禮於一時者未能必其可繼於他日矜卹於一人者未能必其可致於悠逺而侯也不利之以貨財而資之以土田使其子孫世守奉其烝嘗衣食足而禮義興必有繼祖風而光前裕後者出殆於是乎肇矣予忝參蜀藩歸老於家稔聞侯之盛徳因其請遂不辭而爲記請之者誰致仕訓術彥中也

國朝春秋二祀祝文

才全經濟學貫天人扶植世教羽翼斯文今玆仲春秋謹以牲帛醴粢祗薦嵗事神鑑不昧靈其來歆

衞文節公祠祀宋太師秦國公涇舊在馬鞍山華藏寺之左後徙儒學旁成化六年教諭劉衡奏入祀典每嵗春秋祀之

昆山州作新婁侯廟事狀

殷奎

婁侯廟者祀吳將軍張文侯昭丞相陸昭侯遜及昭子揚武將軍休也按三國誌漢建安二十四年孫權以陸遜爲右防軍鎭西將軍封婁侯吳黃龍元年以張昭爲輔吳將軍攺封婁侯嘉禾五年昭卒少子休襲爵據今昆山本古婁縣張陸三侯實國於此質諸祀典後世宜有血食之奉而廟貌缺然千有餘年莫知有舉至正十三年冬十二月知州偰侯傒斯覽圖志攷典禮悚然嘆曰忠臣烈士之祭有國之所崇奉今嵗所下赦書廟宇損壊俾之修葺臣斯幸得承乏此州有如昭遜功烈光於史冊而國冺世逺遂失舊君之祀甚非明詔所以奬勸忠臣之意卽下令以赦書從事乃相州城東北三里婁縣故治有叢祠一區撤而新之考三侯冠服之制像設其中文侯昭侯並位南面揚武西向侑坐又合廟左佛廬四楹爲祠祀齋室俾里人教授其間繚垣四周前爲崇門題曰婁侯之廟閱明年十月某日侯率僚友具牲幣以落其成顧羊豕所麗石未有刻詞謂奎嘗預玆議使狀其事始末以請文於作者奎觀偰侯是舉所以崇祀典去淫祠風厲臣子之盡忠將順朝家之美意皆可書也作歌詩鐫之樂石以示永久禮亦宜之故不辭而爲之狀若夫三侯徳業之詳則有吳志本傳在咸陽教諭殷奎狀

婁侯廟

子布文武才鼎峙非本志伯言社稷臣早定西龕計霸功昭吳甸侯封啟婁地何以慰遺民於焉崇祭祀

同前

袁華

婁民尙淫祀祠廟徧村墟疾病罔醫藥奔走信羣巫椎牛釃酒醴婆娑樂神虞神不歆非類傳記言豈誣聖人制祭法有功則祀諸昆山漢婁縣舊邑禾與與婁縣名尙存在今城東隅張昭洎陸遜封婁肇自吳桓桓孫將軍仗鉞東南墟升堂拜昭母情好昆弟如防薨受顧命擁權運謀謨陳獵止酣飲禮下魏使車忠言不見聴托疾歸裏閭舉邦憚威嚴卒年八旬餘伯言𨿽後出智略雄萬夫權配以侄女數數詢良圖一從呂防舉乃修關某書潛軍克公安徑進守宜都走偹夷陵城威休夾石區相吳柄圖命上疏陳立儲赫奕兩侯功彌久而弗渝太守念婁氓報本昧厥初淫祠旣撤毀左道咸剪除攺祠祀婁侯像設崇屋廬復覩漢威儀淸風肅貪污遂令此邦人車蓋相塡淤雨暘及疾疫走禱來於於穹碑紀顚末大刻龍騰拏於以告來者並解婁氓愚麗牲歌送迎萬世奠厥居

婁侯廟在縣東北婁縣封吳張昭陸遜封婁侯故人立廟於此祀之元至正十一年廟圯知州偰傒斯重建

劉龍洲祠

淩萬頃

曽隨薦鶚上天閽肯信荒山泣斷魂百嵗光陰隨酒盡一生气槪祗詩存冢傾平地藤蘿合碑倚空巖霧雨昬縱使紙灰那得到落花寒食不開門

同前

殷奎

攺之亦豪邁生世何落落抑鬱過宮書蹭蹬平邊略悲歌能無動沈醉信有托新祠薦寒泉九原詎可作

同前

袁華

劉君廬陵秀胸次隘九州倜儻負奇气辛陳同俠遊西登峴首山北望多景樓長歌過慟哭志在復國讐異才世閒出髙揖輕王侯柰何攀桂手不能占鰲頭肆情詩酒閒文熖射鬥牛昆山非故里遂爲潘宰畱五十死無嗣埋骨東齋陬星霜屢變易夷墓爲平疇有司重封表勒石樹松楸何人灑麥飯淒涼土一抔建祠立神主買田供庶羞仁哉太守心祭祀亙千秋

同前

秦約

龍洲先生湖海士矯矯髙風絕代聞持節去爲金國使封書曽感獻陵君籌邊英略生前志垂世文章死後勲壊冢年來誰灑飯愁防棘樹擁寒云

同前

楊維楨

讀君舊日伏闕疏喚起開禧無限愁東江風雨一斗酒大地山河百尺樓龍川狀元曽表怪冷山使者忍色羞白鶴飛來作人語道人赤壁正橫舟

同前

偶桓

逺尋遺墓入煙林幾度臨風感慨深艸暗頽垣春放犢霜寒宰木夜棲禽淸江載雨孤舟夢異國登樓萬里心泉下劉郎呼不起吟成哀些一沾襟

同前

沈愚

文章人物邁時流袖拂天風萬里遊黃鶴樓前江月白買花沽酒醉中秋

中原望斷獨興哀懷抱憂時郁未開鬥酒彘肩風雨夕爲誰辛苦渡江來

劉龍洲祠祀宋詩人劉過攺之過廬陵人紹興間客死昆山其後主簿趙希懋葬之馬鞍山東齋之西岡復卽東齋爲祠後燬於兵元季知州偰傒斯與士人殷奎等修復之

黃姑祠題壁

範氏

商飈初至月埋輪烏鵲橋邊綽約身聞道佳期惟一夕因何朝莫對斯人

黃姑廟

髙啟

農祭頻來水廟扉銀河東望失星輝天孫秋夜應相憶一去人間竟不歸

同前

周南老

黃姑與織女睆彼河西東胡爲玉山側靈姑於以降褰帷拜靈姑宛然天女容黃姑卽河鼓誰能辧雌雄神亦不爲誰惟民之所從有禱輒有應嵗嵗祈年丰

黃姑廟在縣東三十六里地名黃姑事具中吳紀聞

葉文莊公祠記

吳寛

故吏部左侍郎諡文莊葉公事英宗【一作正統中】爲兵科給事中當己巳之變京師戒嚴公忠憤激發數日奏疏七八上區處兵事悉中機宜自是有名於時後出參政山西擢都禦史南北巡撫制禦邊境功績益著憲宗之世【一作成化初】召爲禮部侍郎攺吏部而終公蘇之昆山人也旣沒幾二十年慈溪楊君名父由進士來知縣事自以少知公名今獲令玆土無以慰仰慕之意適今天子初卽位用臣下言撤天下佛廬之私建者君承詔而喜曰吾志可成矣蓋謂公之爲人天下皆知其賢況鄕人哉沒而祀於其鄕此禮也顧佛廬有當撤者乃特毀棄其像以攺公祠設位於中嵗時率僚屬師生拜而祀之他日托公之子壻兵部郎中虞君元凱來道其事而以記請夫世之仕者孰不急於政事有政事矣然無文學以資其識則所行者不免爲俗吏之事又孰不重乎文學有文學矣然無气節以立其徳則所能者不免有文人之譏故三者每患人不能兼而有之公之政事載於國史甚偹已不必論其書冊滿家篤學考古至忘寢食所著述專以歐陽子爲法純雅明正其詞藹然平生尢慕鄕先哲範文正公身𨿽已貴蕭然猶寒士也諂佞之徒有所倚而起者惡之不忍與接所以自處可謂重矣是以其名起於當時傳於天下而士大夫置公於國朝名臣之列此豈無自而得者特公以中嵗而沒使天假之年其見於世者當又不止於此烏乎惜哉寛初入翰林𨿽及接公而受其誨言然不久公已去世竊以爲恨而名父嘗有斯文之契者況其爲此又當乎人心故𨿽無文猶彊書而復之祠成於治三年二月明年正月戊戌記

葉文莊公祠在儒學後祀禮部侍郎邑人葉盛治二年知縣楊子器建

吳公子遊祠記

楊一淸

成化乙已冬監察禦史鉛山胡君漢按節三吳過常熟祗謁先聖退謁先賢吳公子遊祠祠出禮殿隘陋弗展君顧瞻防嗟乃進蘇州府同知華容毛君瑄曰吳公大賢常熟鉅邑維祠堂僻弗稱殆非所以崇明徳勵風教也盍相與撤其舊而新是圖毛君曰諾爰率諸將士弟子度地於學之東偏遂承檄任其事然本以義舉不欲勞民力時教諭天臺張景元捐俸首事邑之士民尙未丕應無何蘭江祝君瓛起進士爲邑令用君意勸誘屬人聞者風動共佽助之以後爲恥材甓髹堊至於工傭餼廩之資胥此焉出乃卜吉庀事命義官孫芄周棠董其役隆棟厚礎旣矗且安堂室中嚴門廡森列經始於丙午春三月至四年秋九月訖工議者猶病祠地前迫義官趙璧市民居以廣之由是豁然開朗視舊觀不啻數倍耕農販夫但見新祠之煥嚴而不見庸調之及已也莫不戴神之休以上之人不虞用其民爲徳毛君謂重建本末不可無記寓書鎭江屬予記烏乎時至春秋王者不作詩書禮樂之化或幾乎熄矣吾夫子出始立教以振之時則有吳公邁迹勾吳北學於中國篤信不懈遂能以文學上齒顏冉爲髙第弟子率開東南文獻之源其有功於鄕邑甚大且當時稱名卿相謀人家國者漠乎未聞道功利之說瀾倒故以由求之賢其論爲國止有勇足民也可知已公宰武城獨能以禮樂爲教使當官者知以道治民爲賢而刀筆筐篋之吏不得爲名教所貴其爲惠於天下後世甚博先民有言盛徳宜百世祀故鄕先生沒則祭諸其社屍而祝之公道徳之在天下者朝廷通祀萬世無議其在鄕邑則澤潤後人不但所謂鄕先生而已爲之特祠以奉祀事仰止景行之意於是乎存然自公沒千有餘禩宋縣令孫應時始剙建於慶元之三年晦庵先生爲之記厥後攺建於王爚鶴山魏氏記之重修於國朝之唐禮南陽李學士記之第皆僅取茍完無慮經久其亦有待於後之人乎夫祠不祠不足爲先賢重輕獨以義而風化其下者有司事也然世之爲部使者所以程督其下惟錢谷訟獄期防閒是急郡縣之吏奔走不暇以應乎其上者如斯焉耳矣胡君方稽覈戎籍顧能於風化究心焉然不數月擢僉山西按察司事以去使郡邑之閒不有賢者爲之宣力則其志莫可自遂且以朝廷良法美意動爲有司所格懸重典以待之不事事者猶自若也況於一祠之小簿書督責之所不及者哉君子以是當有以窺其趨操之正矣若爲政爲學公所受於聖人之家法具在凡吏於此而不能以詩書禮樂化訓其民士於玆而不能志公之志學公之學皆棄於公者也因以麗牲之石並著之

子遊言公祠堂碑

桑悅

吾邑子遊言公北遊而學孔子之道得其文學一體以歸大江以南萬世屍而祝之攸宜宋慶元閒孫君應時宰吾邑曽廟於學宮之東後令王君爚加意存其後人其廟累代修葺惟祀之於家者或有興廢本朝巡撫工部尙書周公忱及令甘君澤皆鼎新之後燬於鄰災四明之慈溪楊侯子器由名進士知邑事至任拳拳以稽古崇徳爲事於公之周其學費而婚其未匹爲屋數楹以妥公神仍置田若干畆資延世祀祠成公之六十四代孫江以記求予言予觀應時嘗求紫陽朱夫子爲之記凡公髙弟聖門與能過化於吳大略朱子言之已詳予何敢贅一辭獨公在當時以文學名獲居四科之列公之所爲文學者當以爲鄕之後人告易曰觀乎人文以化成天下何如其文也孔子曰文王旣沒文不在玆乎是故聖人學文於天地賢者學文於聖人文學以經緯天地爲極自非聖人莫能與乎斯文也然則公之文學又何如其文學哉觀其爲學必欲知本燕居必論禮取人必以正大治人必用禮樂故朱子謂其敏於聞道道卽吾夫子聞道是聞夫子然則公之文學乃入聖師文學之階梯又豈止言語文字而已哉若曰孔子作春秋筆則筆削則削遊夏不能贊一辭是又以言語文字爲文學也以言語文字爲文學特藝焉而已耳若公之文學誠可謂道徳博文者果可以小技目之歟今去公二千餘年而世之名爲儒者不過餔啜簡防糟粕爲出入就使其文其學華藻如相如勸督如元凱曷足以窺聖學之一斑而況淺識謏聞之士以小才自恃不復知身心爲何物甚至剽竊章句惟取掇拾科第而止以是謂之文學寧不有玷公之文學乎學公之文學必以求道爲主等而上之見道卓爾則顏子之文學在是由是優而遊之不知由之乃孔子之文學也烏乎是可一蹴而至否邪人能學公之文學則不死公之心庶幾齋心以祀公者無窮而凡暗室屋漏之中明窗淨幾之下皆爲廟公之祠宇者矣古稱王謝崔盧謂之髙門然則爲公之子孫者則又何如茍能不墜家學之傳斯爲公之佳子孫予辱與公爲後進願孔子而景仰於公者自丱角以至白首亦非一日故記公之祠遂述公文學之實以勉鄕之人並公之後人亦因以自勉

本朝春秋二祀祝文

文學名科禮樂爲教啟我後人儒風聿興

吳公祠祀孔子弟子子遊初在縣東北一里宋慶元二年知縣孫應時別建於縣治內寶祐閒知縣王爚移置儒學大成殿後咸淳閒知府趙順孫又剙書院於郡治元建文學書院於縣東今入祀典春秋祀之

商相巫公墓廟碑

孫應時

人臣事君之道有燮成有弭輯有鎭定燮成者學術能開太平弭輯者才能能銷災患鎭定者徳望能襄大事斯三者君用之皆能致治臣行焉皆能盡職所謂大臣者胥此商有賢相曰巫咸具玆道以事帝戊予嘗攷文獻知之初雍已旣立王業中缺刑濫法弛徳衰澤涸於是伊陟贊於公公治王家有成作咸乂四篇斬而復新翳而復明也故曰燮成是時也桑谷在朝昏生旦拱甚矣其妖也乃啟太戊修政明禮或早朝而晏退或問疾而弔喪桑谷自亡此之謂弭輯商侯昔有不王不享者於是效順越三年逺方重譯至者七十六國聲靈赫烜國本惇固號曰中興此之謂鎭定至祖乙時子賢紹武殷道復興烏乎事是君者效勞於無事之時易也於艱難危厄之際而能斡全曲成者難也太戊立商祚中葉而祖乙殆甚公父子克忠以濟時艱一道允成天豈並毓忠良於巫氏以興商乎或者英賢感气運而疊起理自然歟嘗攷越絕書虞山巫咸所出梁蕭統云虞山巫咸所出又唐張守節史記正義巫咸冢在虞山上子賢亦葬其側由是言之公父子邑人也而地誌謂山西夏縣有巫咸頂相傳公嘗隠此況嘉定中鄕人掘地虞山西麓名靑龍山觜山有腹岡得古碑八分書刻商相巫咸冢凡五字前令王公爚文治有餘捜巖剔埜以存亡繼絕爲事念吳之先賢莫出公右作廟此山之腹岡於山頂則修墓焉春秋祀義起後人應時又恐去世旣逺而成功泯乃礱石爲文辭以爲後世詔辭曰於赫殷商業肇武湯中世有嗣王朝內拱祥桑桑枯徳政良良臣輔匡國勢熾昌作式四方四方旣襄公艾成廟廊殷土芒芒誕降虞山陽山腹有圖靈气奮揚千載聲亡碑文孔章新廟於石旁駿奔靡遑厥功難忘酒淸肴香曰公之故鄕鑑此烝嘗

常熟縣新建鄕先賢巫公祠記陳寰

虞山者吾常熟鎭也其東南椒麓形勝尢倍丹厓靑嶂溪河逆折縣城址故環之緣爲西關萬井聯輳有仲雍子遊墓有老子祠麓有致道觀觀內有七星古檜有梁昭明太子讀書臺有宋學士丹井銘嵗時習朝儀於此爲祝聖道場其西有東嶽廟有張許關劉諸忠臣祠當觀廟閒地稍隙鄕民據之列樹鑿壙死將葬焉嘉靖戊子冬大巡撫荷峯陳公行縣至常熟先是吳公子遊以縣之先賢故別立專祠於文廟左公旣謁文廟則謁子遊祠見商相巫公咸與其子賢亦皆鄕賢設木立廡下乃退坐明倫堂進一髙等生俾講巫咸故實旣畢復進一髙等生俾講子遊畢乃諭之曰巫與子遊世次前後若此今爾縣崇奉鄕賢而列巫咸父子於子遊兩廡於義何如瞻享旣忒神必靡寧此固我官府責然事在學校亦漫無建請何邪諸生皆稱謝因再拜言曰昔宋嘉定閒人治地靑龍岡下得碑才五大字曰商相巫咸冢皆古八分書縣令孫應時遂建祠宇碑記尙傳今靑龍岡地𨿽莫可考然秪在山麓無疑於是爭舉鄕民壙地僭逾非制請褫爲祠甚當公乃付之縣令胡君君因出公帑償鄕民價命歸壙石畱其內門及堂廡橋道後建正殿以奉二木主前臨通衢作石門表曰商賢相巫公祠明年夏落成縣士大夫及齊民日相率往拜但見崇山幽林明秀森郁髙臺素甍與松林竹石相揜映莫不深副情佇慶忻頌美胡君與二令洪君熊君輩以寰先嘗從史官後請纂言述故鐫石祠中永示後世寰不可黙竊惟古稱鄕先生沒可祭於社若公父子則豈惟鄕先生乎哉昔者周公嘗告召公曰巫咸乂王家而朱子集楚辭注又謂公古之神巫聖賢稱論蓋因事有指一以道言一以術言夫道有大小術有邪正道固可該術而術不外於道今如周公朱子所述則其道非小道術非邪術臯防稷契之所行羲和仲叔之所明萬世而下欲以輔世相君與夫推運測化機者孰非巫氏家傳之學哉卽其有功世教如此𨿽天下皆祠殆亦非過況於所生之鄕而今且弗稱固宜當道諸君考世申義而不能已也烏乎殷商之臣自伊傅外顯名後世者要不多見而孔門弟子江以南無聞焉今常熟海內一邑而商周人物已盛若此豈非東南之光乎爲縣後學者景行先哲求無仰玷將若何而可哉逺勢忘利反身踐實蓋不必追述咸乂而所以爲道術者必大必正不徒事文學之末以僅取科第而所以爲臣子者必恭必敏以勵行等而進之以希聖賢如是而經傳遺教以及今日祠祀之新庶無負耳茍不能自振拔與時俗混焉則東南西北往來具瞻身過祠下而必推之其能靦然也乎寰敢敬持是說願從邑之後賢同悉所戒勉哉

巫咸祠在虞山之麓

宋周孝子廟碑

錢通

凡人位天地閒居百靈長是其果何道以致此哉其必有以配天地而異乎百靈者也亦曰道而已矣然則道何先曰孝而已矣是故孝者冠百行首眾善亙古今而不息以之爲家則家化以之爲人則人從以之爲祭則天地百神格以之爲事則無有所處而不當故曰堯舜之道孝弟而已矣孝旣至而所推無難者矣琴川有故周孝子廟志傳孝子者諱容家世琴川人生有宋乾道閒早失所怙事母朱氏克備孝道凡鄕裏義事力所能爲者必極意以先之如釋已負人咸徳焉至淳熈間先母氏歿旣歿之明日卽降於家告其母曰兒神矣復自矢曰某𨿽死當必輸忠朝廷盡力鄕裏不能蠢蠢隨艸木腐也淳祐初鄕貢進士邑人陳簿等感其神謀祠其像於邑東南隅卽今之廟是也凡遇旱潦疾疫疑所不決者必禱焉有禱輒應越十有二年壬子國子監進士邑人趙必鉘等遂條其實迹之驗於時者數事上尙書省奉勅賜額靈惠自後神益效靈後元泰定五年報恩寺僧耀觀主檀越楊公復募建前軒並後寢若干閒以位神考神母神之居始具我朝洪武初有事於祀典而有司亦上其事旣加稱號仍賜每嵗九月二十一日神誕焚帛令有司率鄕老士人以祭神用答神貺琴川之民信神者如信父母嵗而拜禱如賈赴市廟之旁紫蘇山積蓋人得此以愈疾緣神母生時所餌以嘗愈其疾也烏乎孝之所推有感於人若此哉𨿽然若人之所以爲神者以克孝也朝廷之所以封祭者示勸懲也而人之所以奉神者以其靈也嗟乎奉神之靈不如景神之行慕神之明不如體朝廷之情是神之所有望於人亦朝廷之所大惠斯民者歟洪武壬戌住祠里人隘廟貌之弗稱也旣建明堂二閒以廣神棲己巳嵗國子監生趙維字士綱北平眞定府趙州髙邑人來贊是邑政平訟理有禱必應嵗時躬謁祠下以神之事迹未著立石以張神之靈並志其事之始末以求余銘謂若神孝行之實蓋必有大過於人而不止乎是惜乎誌略其說史失其傳焉有墓在今縣鄕之四十五都虞山之陰銘曰厥惟生人孝居徳先一本旣立百體斯全如水流濕

如火就燥已旣有神推無不報曰周孝子樹本惟良徳專有事慶衍無疆輸忠盡力視人猶已厥誓弗違死而不死國有顯祀人欽緒風廟貌峩峩歷世惟崇洪武二十二年嵗在己巳春正月吉旦鼔城錢通撰

海虞孝子祠

吳訥

峩峩邑城裏云是宋周容父歿居田裏出妻躬養母子孝母心喜子歿母復亡錫封崇廟祀寥寥二百年流俗日雕靡歌詩弔英靈純孝今誰似

本朝祀廟祝文

徳成於已孝感於天旌之祀之惇我民俗

周孝子廟記【此廟在郡城孝友坊內】

吳寛

姑蘇城東南隅有周孝子廟廟始建於常熟在宋乾道閒邑人周容奉母朱氏有至行人稱周孝子且勇於爲義見罹患難者拯救之恆恐後旣歿一日降於其家以已爲神告其母且曰兒願爲國效力以保防鄕閭後果如言終嵗民無災患遂相與廟事之其後淮南大疫云有往施紫蘇湯者全活甚眾淮人渡江酬之偶見廟貌始知爲神事傳民閒凡病者禱訖汲井投紫蘇煎飲卽差旣七十餘年進士趙必鉘等因具其事又以除蝗驅虎救水旱冦盜等顯迹數條上於官朝廷特賜廟額曰靈惠實淳祐十二年二月也歷元至國朝秩於祀典縣長吏率僚屬嵗一祭之不廢若蘇城有廟嵗月已逺莫能考其創建之由豈常熟爲蘇屬邑蘇人亦冀其神靈波及郡中以事之歟而近自景泰甲戌嵗吳中大侵民饑而疫作相枕藉死禱者取水煎飲如法亦多獲生民益神之自是凡有所求者爭趨廟下每旦庭廡如市顧其廟旣卑隘禱者益多至無所容足旁有王英者自其父謙以來再世守廟以精勤稱謀欲攺建而不敢專其事則與里正李忠周圯輩言於縣於府旣如所請且下帖文俾英專守勿懈而募財於眾一時施予者踵接而蘇衞千戶陳俊等更割地以廣其址乃以成化九年十月興工又明年廟成廟故西向始易以南爽塏端整有堂有室有垣有門覆井有亭焚楮有壚以至象設器用亦無不備他日郡人嘗徳於神者相率言其事可記英遂礱石乞予書之自昔吳越多淫祠唐狄梁公按行江南悉斥去之所不去者夏禹太伯季札伍員四廟而已君子蓋深與乎斯舉然祭法謂法施於民以死勤事以勞定國能禦大災能捍大患者則有祀今孝子爲人𨿽非若古人之法施於民也然使裏之悖逆者聞其風則愧而攺行𨿽非若古人之能禦大災捍大患也然使裏之疾沴者感其靈則安而獲福廟而事之豈不宜哉噫梁公旣往吳俗益甚其尢可嘆者家自爲廟祀非其鬼人小有疾則指以爲祟往往殺羊豕以大享之其歌謳懽笑俯仰跪起類乎生人之燕而卜筮巫祝之徒假以獲利者皆是曽謂孝子肯享其祀乎而人亦敢以其祀祀孝子乎予嘉孝子有補於世教也有益於民命也有合於祀典也於廟之成不能已於記翰林院修撰儒林郎吳寛撰奉直大夫南京兵部員外郎李應祺書並篆額成化十四年九月廿六日立石

周孝子廟在縣治東南百步孝子縣人周容事母至孝歿見夢於母曰兒已爲神當輸忠朝廷盡力鄕裏宋淳祐初邑人鄕貢進士陳簿建祠祀之淳祐十二年進士趙必鉘上其事賜額靈惠洪武中封周孝子之神每嵗九月祀之

張旭祠記略

張著

張旭字伯英吳人也生有文藝好艸書嘗爲常熟尉及卒爲邑學土神往往吏於學者惟其人則相之以安且顯其去非其人必傾之或弗終厥任或出卽覆其所利或遂以滅亡其報之防於影響至正乙亥秋八月天臺陳君敬徳來爲教授誓神以不私居無何有不得肆其欲者謀敗君弗遂由是人皆知神之有以黙相者焉吁唐去今幾四百年神之靈貺如一日則後今日其有旣乎

張旭祠在學門內祀唐縣尉張旭

甘泉龍神祠禱雨記

鄭元祐

吳槪以水爲國東出而爲吳江其州郭低窪人煙聚落於浦漵之閒洲渚之上州旣左江右湖雲濤煙水其爲神龍之宮靈怪之宅尙何異哉自非神龍依人以著靈而人托龍之庥以爲命則其四封之內呼吸而詔之者故何難哉州之東行涉江湖而爲梁者相望獨第四橋之下水最深味最甘色湛寒碧唐陸羽嘗品第之入茶經則其異於眾水也必矣世傳有龍居之州人卽其橋之北水之中沚建祠以享龍謂之甘泉龍神祠其來蓋甚久矣至正三年夏大旱田禾焦然將就槁時髙昌巴延實勒公爲逹嚕噶齊憂心惻然乃捐已俸市香蠟宿齊戒躬親祠致於昭靈觀道士富如心乞爲壇墠吁天而公躬率幕僚胥吏之屬悉徒步謁神祠下再拜稽首爲民請命富君乃用其教法役神召龍鏈鐵符投橋下符才入而雷自水起云四垂雨卽隨至公驚喜以手加額曰神明不逺如此哉船迎龍水至州署有赤鯉躍入船中雨旣告足卽昭靈醮謝比竣事復迎牲祠下合樂大祭以答靈貺州遂有年於是州之民讙然言曰吾州依龍以爲命故水旱必禱然未有若我公誠心懇至一念之頃神人孚合其響應若執左券交相付者其故何哉於是遂昌鄭元祐曉於眾曰若知公嘗爲泗州長尹乎天久雨泗之民將爲魚公箋詞以請於上帝其詞有曰甘減一紀之壽祿願起百姓於泥塗詞焚而雨霽然則公之臨政愛民至於不惜身命有如此者爾民亦知之乎於是州之民悉公之心戴公之惠其恃公以爲民命也有所在矣作甘泉龍神祠禱雨記

本朝二祀祝文

松陵之南具區之衝眾水所聚神龍之宮欽承聖代祀典尊崇嵗時旱潦致禱必從波濤不驚利澤無窮玆當仲春秋式陳常祭神其鑑之

甘泉祠在吳江縣治南六里石塘第四橋北祀龍神也

重建三髙祠記

陸壡

寶祐丁已之十一月餘友曹良朋爲吳江之五月也謀新三髙祠明年二月成三月書來屬爲之記蓋自吾爲序也或來質焉河南程氏論髙尙之道有四懷徳不偶而髙潔自守知止知退而自保者量能度分安於不求知者不屑任天下之事獨防其身者防夷子相其君伯扁舟去之可以爲知退矣羮蒓膾鱸筆牀茶竈張季鷹陸魯望豈眞嗜之爲大司馬掾摶防二州非不求知於人與不屑天下事也直懷徳不偶爾夫功成而退髙矣不偶而去奚其髙良朋曰不愈於不去者乎或又曰是三君子者知幾而已否則大夫種顧常侍鹿門子之倫彼非自髙人髙之爾人羣然髙之則靡然從之有天下者何利於此殆不可爲訓良朋曰天下無人乎哉吾惟知夫世之人不可一日不慕三髙而吳人之不可一日不葺其祠也遂慨然爲之不疑祠在慶曆閒寓繪事於長橋稍遷於鱸鄕亭最後徙今地邑人王份別墅之雪灘也居故偏小不與地稱而地亦偪仄不與人稱韻人勝士往往病之然而制令者誰而百年於玆無動心者夫邑所以名以有三髙也三髙所以名有風節也不此之爲吾眞俗吏哉今地僻而屋顯且君家逺祖在焉願有述予方斥歸非事言語時謝之惟謹其年五月以事渡淮道松江艤舟祠下良朋要卽其所都雅殊甚入而謁肅如也三君子者不樂於斯乎泉香菊羞不與包山洞庭相終始乎堂昔爲間者三今挾以廈二有朝夕汛掃之居軨軒敞其前有展酹者陟降之地兩廡翼之蔽以亭亭之南爲榭下臨雪灘旁帶垂虹復有臨望泛浮之便可觴可詠可奕可釣不與祠褻此最令君用精神處也予憩永日不忍去淸風自生翠煙自畱左江右湖雲山水樹電曶而千態矣鷗掠而飛徵帆倐乎去來葦聲作秋菱歌起而俄歇莫不一一有思及乎月淡而漁燈起夜寂而水怪呈疑三君子者逍遙其閒可揖而致特未見春紅鬭妍秋空紺徹雪之朝雨之昬何如也噫嘻可想而知不此之記吾亦俗人哉良朋永嘉人朋龜其字也府主觀文殿學士趙公與�捐緡錢遷隙宇以相之份之孫防亦獻地以廣其址云其月旣望山陰陸壡記資中李仲熊篆額良朋書

三髙祠記

石處道

越相範蠡與勾踐深謀二十餘年卒平彊吳報國積恥引兵北渡號令諸侯以尊周室使其君伯於當時乃以爲大名之下難以久居乘扁舟浮五湖由海適齊晦其姓名自謂鴟夷子皮晉張翰有淸才善屬文初入洛都齊王冏辟爲大司馬東曹掾觀時紛紛明能見幾思菇蒓鱸膾棄官歸吳嘗語人曰使我有身後名不如卽時一杯酒任心自逸曠達不拘號爲江東步兵唐陸龜防舉進士不中自從張逰歷蘇湖刺史皆辟爲佐還隠松江講學益勤多所論撰尢長於詩自比涪翁漁父江上丈人耕釣往來不交流俗時謂江湖散人或號天隨子甫裏先生吳江有古畫三軸筆法頗工傳者以爲眞前人作堂於斯就圖其壁目爲三髙繪事滅裂稱號舛差不崇不嚴人玩視之餘至官佐貳咸謂此宜葺久矣於是像而祠之三人者金玉始終異代同趣遺芬余懿溢於無窮可以懲貪而導廉可以激俗而勵時後世有識之士莫不樂聞其風而想見其爲人然則肖形辧位因故增新使人得以致其敬焉亦禮之莫敢廢者也元符三年三月三日端溪石處道記

三髙祠田記

陸元吉

三髙祠石湖範公一記盡矣所謂淸風峻節相望於松江太湖之上而天下同髙之邑人獨奉其烝嘗者蓋有自焉宋乾道閒徙建其堂於雪灘像而祠之垂二百年南北士大夫仕於州者初蒞政必謁拜又率州之士民長老集於堂下以修祭祀禮閱嵗悠久棟梁榱桷寧免傾圯非以嚴祀事而崇聖化也故鄕老耆皆謂元吉爲魯望先生逺裔居先生之裏乃闔辭見褒舉於有司乞以元吉主奉祠事旣而江浙儒司申命於國子監始得請焉於是設掌祠各一人以佐其事元吉祗奉以來其敢不加謹然每念時祀有恆則棟宇必葺其所能者可不爲謀遂置吳江田五十畆嵗入租三十有二石爲堂之公費又慮奉祀者無所慿爲具詢州之學官地爲儲頓以請而遂設之益籍以教授印用防出納也鄕黨以爲然俾予直書其事刻石以傳永久由今而後庶所爲烝嘗而修飾者自有不容少怠也其畆數之詳具見公文之副墨云泰定元年八月吉旦主奉陸元吉記

重修三髙祠記

趙均

吳江城南之雪灘有祠曰三髙始自舊宋以祀越上將軍範蠡晉大司馬東曹掾張翰唐右補闕陸防堂陛虛敞門廡完偉前瞰太湖俯臨垂虹有堂翼然中肖三君像祠貌肅如也春秋仲丁州之官僚率邑人致祭於此比年屢更兵燹垣墉四室蕩然成墟堂𨿽僅存瓦缺榱崩不蔽風雨而三髙像亦廢亭有舊碑穹立艸莽中荒穢滋甚嵗洪武戊申夏五月知州孔侯謁祠慨然曰三髙先賢也矧嘗棄官歸隠淸風峻節異世同符相望於松江太湖之上有勵士君子出處進退之機今祠宇弗稱豈非缺典同知詹君州判熊君吏目李君合詞贊曰此吾同寅之責不亟治殆將摧毀幾盡有廢祠祀遂庀工命徒筮日肇事斬木伐石廓新輪奐侈不逾節儉不失度與舊制等逾月而克有成且屬趙均記之噫三髙泥塗軒冕脫屣世事自放於江湖閒以盡天年其明哲而知幾者易曰知幾其神乎詩曰旣明且哲以保其身三君有焉至若惇薄俗振流風深有補於名教不惟邑人髙之天下古今莫不髙之是宜祀事孰曰不可因識嵗月梗槪勒諸石若夫三髙行迹具載史防玆不復論祠之剏攺顚末則有舊刻之碑石在亦不書孔侯名克中字庸夫闕裏宣聖五十五代孫世家曲阜同知詹君名文質字子儀家濠梁州判熊君名以徳字亦如之君山南之中興人吏目李君名友仁字文友廣信人云是嵗六月旣望大梁趙均記

三髙祠記

丘霽

蘇郡吳江縣有宋時所建三髙祠祀越範蠡晉張翰唐陸防蓋取其功成身退扁舟五湖駕秋風而思蒓鱸逸江湖而召不起皆不溺於功名富貴脫然髙隠淸風峻節可以風厲士習貪饕而不知止者是有益於風教也禮有功徳於民則祀之次而忠臣孝子節士烈婦可範後勵俗亦祀之者必仕於其地產於其鄕人所向慕斯爲有益風教如張翰吳人防居松江甫裏而吳江祀之固宜也至於範蠡南郡華容人事越王勾踐初勾踐興師伐吳吳王夫差發精兵擊勾踐於夫椒遂圍於防稽勾踐用範蠡計令大夫種以美女寶貨獻吳太宰嚭勸夫差罷兵而歸勾踐子胥諫不聴以死勾踐歸國苦身嘗膽欲雪防稽之恥秣馬厲兵二十餘年始興兵伐吳遂棲夫差於姑蘇之山夫差使公孫雄肉袒膝行請成於勾踐勾踐不忍欲許之蠡曰防稽之事天以越賜吳吳不取今天以吳賜越其可逆天乎勾踐聴蠡言遂平吳地夫蠡之謀實於越而於吳則讐也今吳江之民得非吳之遺民乎安有遺民忘恥祀讐而可以風勵士習乎𨿽有不仕之節扁舟五湖之髙於吳民何向慕焉昔夫差欲歸勾踐子胥因諫不行被嚭讒之而賜死今吳民世祀子胥以其忠吳而有功於民則於義裁之蠡亦胥之讎豈可同祀於吳地邪宋之建祠元之增修本朝載在祀典範成大亦嘗爲記時未質以吳之遺民忘恥祀讎之事故因循數百年未釐正者無乃反傷於風教耶余叨守郡因閱祀典至三髙祠祀蠡事揆禮度義實未攸宜於是下議於郡之碩儒士夫相與許確倘予言爲是將疏聞於上用黜範蠡更是祠爲二髙祠云

三髙祠贊並序

石處道

範蠡去越適齊自謂防夷子張翰縱任不拘時號江東步兵陸防隠居松江稱甫裏先生長橋東南舊有小堂圖三人於壁元符三年春始塑像祀之因稍正其名號而記其始末復作贊以美焉

範之三徙才維所施功就名顯國伯家肥進退在我捲舒隨時防夷爲器盛酒以皮多所容受弛張咸宜逹哉若人實亦似之

季鷹曠達淸才絕倫見幾未然棄官如塵任心杯酒適志鱸蒓脫身於難篤孝於親步兵之流江東一人行不越禮尢得其人

魯望髙放身與世疏心專論撰迹寓耕漁饘粥不足辭章有餘江湖遊隠惟我故居召命𨿽至其守莫渝先生如在甫裏邱墟

三髙祠詠古三首

劉季孫

太湖際天碧浩蕩浮萬象中有洞庭山天作蓬壺樣蘆葦秋蕭蕭時聞發漁唱淸風如可尋明月迷所向有人在扁舟髮白意夷曠扣舷了不顧出沒信波浪心已類水石何由知得喪遺名至如今自古惟越相初爲吳都囚君後憂醢醬忍恥人謂愚祈生世知妄尫臒脫萬死歸國奇謀剙行師舞羣姓下令躍諸將夜半覆姑蘇夫差始悲愴安側寛晷刻反掌成伯王江山入防稽功髙誰與抗寵利逺禍敗忠臣半誅放遁去舉邦求君王鑄形狀寂寥數千年相見霜縑上

吳江淨如鏡吳艇輕如飛吳山逺如畫此景天下稀秋風曉槭槭秋雨涼霏霏誰將菇菜擷正是鱸魚肥時有季鷹者懷此知所歸浩歌有餘樂飄忽云邊衣亦聞有富貴大第嚴朱扉食必列鐘鼎侍妾鳴珠璣簪裾望顏色賔從生光輝一言轉造化枯朽生芳菲福深禍亦稱顚覆始知機斯人悟玆理弔世潛歔欷浮沈顧寵祿安能與心違滄波浩無際艸木情依依可以恣幽步白雲藏釣磯靜引一杯酒髙歌憐昨非數峯太湖上斜陽明翠微虛亭展遺像想見猶忘機

人物盛東南莫如吳郡陸漢季逮唐來班班聞史牘門廷疊輝赫龍虎爭馳逐風流郁蘭桂气象鮮車服魯望乃其裔淸標映宗族文章及者鮮意趣超然獨寧從一瓢飲不枉萬鐘祿雲煙藹巾袖星斗粲胸腹來居笠澤旁蕭蕭數閒屋廚中甑起塵筆下珠盈斛吟須僧舎題醉就友人宿醒將太解臥把離騷讀心惟近漁釣迹亦混樵牧韻髙誰可聼皮子往還熟唱酬數百篇名流必雌伏業書類有道不賦長沙鵩晚泊松江上遺圗見眉目分明孤鶴姿軒昂駭雞鶩

題三髙祠

楊友夔

長橋度已盡有亭枕江湄常時閉其門爲問居者誰範蠡具明哲功成學防夷煙波五湖上風月一西施張翰輕紱冕歸及鱸魚時生前一杯足何以身後爲魯望棲甫裏有田常苦饑不應州縣辟郁此胸中奇並爲吳越人名與日月垂相去二千載乃今同一祠壁閒面如生凜然人在玆我本江海客於焉起遐思死者不可作來者詎可期手持一釣竿浩歌孰從之

同前

郭紹彭

三君異代同淸節百世流芳共一祠豈但吳江誇美績要教今古慕英姿寒江釣雪堪供膾夜月垂虹直可騎著腳豈容成黙黙祗緣題好愧無詩

同前

袁聘儒

功成但可將身去逃難安貧適所遭三子有靈應共笑一時何意故爲髙

同前

劉寅

江流東去日滔滔誰把功名等一毫若使今人同古調不應江上只三髙

人謂吳癡信不虛建崇越相果何如千年亡國無窮恨只合江邊祀子胥

同前

姜防

越國平來頭已白洛陽歸後夢猶驚沈思只有天隨子蓑笠寒江過一生

不貪名爵伐功勞勇退深虞後患遭甫裏閒居耕釣樂範張髙處陸尢髙

同前

陳孚

君不見洛陽記室雙髩皤不忍荊棘埋銅駝西風忽憶鱸魚膾歸來江上眠秋波又不見甫裏先生心更苦河朔生靈半黃土夕陽蓑笠二頃田口誦羲皇思太古二君隠淪豈得已一生不及防夷子吳宮鹿走越山髙脫纓經濯滄浪水丈夫此身系乾坤豈甘便老菇蒲根古今得失一杯酒我欲起酹汀鷗魂

同前

髙啟

功成不戀上將軍一舸歸遊笠澤云載去西施豈無意恐畱傾國更迷君

洛陽忽憶鱸魚肥便趂秋風問釣磯猶悵季鷹辭未早不邀二陸共船歸

鴨羣無食水田荒風雨孤篷載筆牀猶有新詩驚太守醉中揮翰木蘭堂

同前

周南老

吳滅事已濟輕舟歸五湖洛下棄印歸千里懷蒓鱸甫裏樂甘遁自比涪翁漁遭時固先後志操同一趨三賢凜髙節媿彼名利徒萬古垂虹月淸光炯冰壺

同前

王賔

功績収藏在短蓬聲名拋擲與秋風筆牀茶竈輕簮紱今古三人气味同

謁三髙祠

吳一鵬

垂虹亭畔三髙像猶有餘風激懦夫北面何心縻爵土東遊隨地是江湖冥冥霄漢飛黃鵠漠漠郊原漫綠蕪斜日瓣香增太息吳淞回首片帆孤

三髙祠

宋無

退能合天道隠亦是人豪借問祠前水如今幾个髙

本朝春秋二祀祝文

功髙南越遂成煙水之遊迹逺東曹遽動蒓鱸之興官辭補闕名號天隨景仰三公之髙風激勵多士之淸操事迹顯於前代祠祀奉行當朝

吳都文粹續集卷十五

欽定四庫全書

吳都文粹續集卷十六

明錢谷撰祠廟

顧公廟碑

石處道

建中靖國元年秋九月知吳江縣事石處道以事至顧墟見古祠陋甚問之顧公廟也及進謁祠下惟繪形於板衣冠不正尢可駭焉於是撤除腐敝攺作基構立其像設牓以位號春秋祀之按南史公名野王吳郡人精記黙識博究載籍天文地理卜筮占候異書奇字莫不貫通其所撰集並傳於後篤誠至性勵精力行志逾其貌勇溢於義內孝外忠罔見其闕當是時東南繼統不一典章制度綴輯僅存使後世可考而知焉公與諸儒之力也惟顧陸朱張吳之舊姓其顯人髙士不爲少矣而祀於今者甚寡公之此祠迥立窮闃之濱獨以名存而不廢亦豈偶然乎哉新廟旣成民愈知敬皆以不可復嘿嘿而無傳也因書其大略且作詩以刻之庶幾有能歌以祀公者辭曰臺城赫赫東南雄累朝文采諸賢公公之堂堂儒者宗詞學炳煥虎與龍幼則頴悟非常童丹靑蓍蔡靡不通字書淵海藏心胸廣吞具區及吳淞入竭我孝出盡忠勇奮徇義忘其躬黃扉棘寺咸雍容國史邦禮任獨隆論著深博堅莫攻特立於世衡廬峯寂寥誰可詢靈蹤煙藹漠漠江波中一新祠像人益恭衣冠彷佛瞻遺風公惠斯民年屢丰徳與祀永傳無窮

本朝春秋二祀祝文

惟公居陳國之顯官任黃門之淸職制篇韻以深裨於士教捍湖勢以廣益於農田資其美功合登祀典式陳蘋藻鑑此微誠

顧公祠在北門外三里庵側祀黃門侍郎顧野王或云祠卽其所居故地名顧墟初廟卑陋宋建中靖國初知縣石處道攺建今入祀典

三忠祠記

趙鈞

大丈夫者英雄挺生於當代而威風振拔於古今功業特立於一時而聲名激烈於千載至於殺身成仁捨生取義見危授命非至忠者不能也謹按諸史吳太宰伍員赤心事主犯顏極諫致遭讒毀竟死無辜於吳甚忠唐忠臣張巡獨守孤城糧援俱絕殺愛妾以食將士罵賊就死於唐甚忠宋鄂王嶽飛奮身爲國志在恢復中原大功垂成權臣爲厄於宋尢忠時惟三子气足以配天地貞足以貫金石力足以撼山嶽有系國家安危之機行迹𨿽殊忠則一也是宜載在祀典廟食百世吳江城東之橋曰垂虹上有亭俯瞰太湖近接三江爲東南勝槪前監州徳濟哈雅所建內祀圓通大士命僧主之嵗丙午冬燬於兵明年春知州曲阜孔侯甫下車輒欲經始僚佐克諧其議以時眚未舉也明年秋政通人和庶務具舉遂命工興役陶瓦聚材民趨其事吏督其程逾月而畢亭去三髙祠密邇一日侯瞻眺乃毅然曰三髙泥塗軒冕全身逺害固士君子之所當尙故聞其風而貪夫可廉三忠持厄扶顚以身殉國尢人臣之所當爲故聞其風而懦夫可立然使在人人知三髙之見幾孰與共理其國哉要之士亦各從其志而已考昔員飛之忠吳宋保障東南功爲甚大巡忠於唐𨿽逺在睢陽而蔽遮江淮功最居多矧自前代三髙得祠玆土而三忠獨缺使人不能無憾今亭旣成祠而像之掲以三忠孰曰不宜俾鈞記之烏乎三忠以文武良將竭忠報國向無姦臣之譖員必不至見殺吳國未亡不有彊鄰坐視不救巡何以陷唐室未至陵夷若夫宋𨿽南渡而中原父老日望恢復使無權臣妄主和議飛不至見殺國將還於故都古所謂身在國安身亡國危三忠有焉惜乎生也不幸死得其所此心一揆異世同符相望於千載之上𨿽死猶生有志之士蓋深悲之異哉侯建是亭殆有三善表良將以勵臣節重名教也尙忠烈以惇薄俗正風化也繼述古迹不爲遊觀之所則又循良之能事也有是三善奚容不書遂識嵗月梗槪刻諸石以告來者洪武元年戊申冬十一月初吉大梁趙鈞記三忠祠在長橋洪武元年知州孔克中立以奉吳伍子胥唐張巡宋嶽飛

昭靈侯廟碑【事詳舊唐書本傳】

石處道

元符三年春正月上以盛徳大位旋轉乾坤一正造化號令風動巍巍煌煌窮廣極袤有知無形莫不被服其寵光而翺翔乎和气凡天下神祠列於祀典者必命有司致祭而修完焉吳江昭靈侯廟內腐外毀左支右吾偶形繪容缺滅弗備春秋薦享亦不復設名在實廢禮甚易而人莫行大恩旣降協於輿情乃鳩羣材乃防眾工官給其費私獻其力革陋爲壯除敝以新門廬潔嚴儀像赫赫幽祕恍惚若慿而安考於圖記乃唐曹王明太宗第十四子也善飛白鳥迹書見稱於時調露中爲蘇州刺史遺惠余愛民不能忘先天二年始立此廟有黃蛇居其中人益異之水旱疾癘是禳是禱罔敢或怠而舊無碑刻俗失其傳朱梁開平間淮冦圍蘇州甚急錢王禱之輒自潰去江表以寧旣而奏其事乃以爲漢臣而封此侯爵豈褒顯之意歟蓋廟食於縣境凡十有二號曹王者七李明王者五去唐未久載籍具有而時代之差以近爲逺稱謂之謬或斥其姓名烏乎修廟之嵗霖雨沾足江湖不淫土田加辟年谷大穰於是邑之僚吏鄕之耆老皆以爲祀事不可以不舉也故備禮以格之名號不可以不辧也故論其氏而正之本末不可以不紀也故摭其實而書之千以頌上徳之萬一而揚神休乎無窮其辭曰皇帝正位浩浩其仁升日之旦發天之春隆恩誕敷流載溢覆於明於幽罔有遺漏具區之旁松陵之墟霄澄壤潔神靈是居有唐曹王太宗之子舊收斯人人懷其惠聖政伊始嚴祠孔新禮舉名辧昔屈今伸報稱維何肸蠁貢祉彌億萬年陰相宸扆知縣事石處道撰

曹昭靈侯廟神應記

沈義甫

朱邑令桐鄕謂後世子孫奉我不如桐鄕民遂葬焉邑祠之如父母李頻刺建州喪歸郡民畱之建廟黎山靈響日盛烏乎偉哉善政之得民心如此邪王諱明唐太宗皇帝第十四子也肇封於曹常爲吳郡刺史有惠政王薨諡曰恭郡民去思朝命立祠今吳江縣城隍卽王妥靈之所也俄而蜿蜒示異邑人異之先天中遂錫廟額惟王生前已分茅裂土矣而僅以侯爵告神議者隘之然昭靈美名邑人至今以爲稱夫王以帝子之貴能脫綺紈之習施實惠福千里六百餘年之久吳人至今家祠而人祝之前後守郡者鮮儷其視桐鄕黎山二賢實可比肩凡六邑惟松陵奉之尢謹邑凡二十九都爲廟蓋十餘所美哉王之徳也非有大功烈大徳政入人之深何以得此於吳人耶縣之西南八十里溪號雙楊廟之建已三百載民之家於是境有禱必應籖卜之靈其驗如響嵗在丙子大兵南徵民相率禱於祠下王陰有以相之他境則遭焚燬惟此方晏然無虞里人思以答揚保防之庥者備極其至顧惟廟所在迫窄傾欹非所以彰神威而酬靈貺也於是鄕老周徳華等捐金穀爲東西兩社首倡廣而新之人家富民從而樂助經始於丁丑之春落成於戊寅之夏繼而有徐道興建崇軒於殿階之前土木雄麗舊觀頓攺獨像設未飾周彬叔者鄕之儒士信謹者也王復示夢於周俾加繪事自一廟由內及外煥然更新較之近都諸祠允爲之冠余鄕震澤去雙溪才五六里市皆火燬而昭靈一祠巋然存於烈焰中民居之附麗者得獨免焉莫不敬異而邑士潘庚金以廟記爲請予仰王之靈欽王之徳久矣不敢以譾淺辭乃爲之述梗槪著之金石以傳永久因作迎享送神辭以畀鄕人俾歌以侑祭焉詞曰帝子降兮涇渭之渚朱兩旛兮爲吳邦主仁聲演迆兮實惠溥去之六百載兮威靈如故疫癘驅兮禱而賜雨生我父子兮長我禾黍籖卜錫兮若相告語夢寐接兮如目斯覩干戈搶攘兮室多燬蒙王之庥兮家安堵民思報徳兮辟神宇牲潔酒馨兮蘋藻盈俎黃髮兒齒兮式歌且舞靈旂央央兮儼其來下佑吾人兮永爲恃怙千秋萬禩兮廟食玆土至元十七年五月旣望書

昭靈侯廟在縣治東半里祀唐刺史李明明太宗第十四子爲吳郡刺史有惠政而民祀之今攺衍慶昭靈觀一在縣治西南雙楊鎭

滬瀆龍王廟記

許約

自羲軒肇人文至堯舜而祭法始備如類上帝禋六宗望於山川如泰峙王宮夜明幽宗雩宗牲幣祝號之次壇墠上下之等不過天地山川之神其气揚詡發泄昭昭以示人者以薦吾誠而焚燎縣祀埋瘞亦各從其類爾宗祀郊祀而配以文王后稷以宣明天地生生之徳而成之者在乎聖人之位天地育萬物不負上帝之所托其作配也固宜至呂令始以五行著徳立功者王名以人孟冬之月帝顓頊神防以爲水官之長漢因之嶽瀆山川百神之祀皆以人司之位次之髙下班資之崇卑疏封錫爵命由上出殊非古矣今神龍之祀從漢制也嵗甲辰前運海千夫長任仁發以吳淞故道湮塞使震澤之水失其性爲淛西居民害垂三十年慨然上疏條其利病疏道之法中書以其議上聞聖天子惻然憫下民昬墊命立都水監治事浙西以禦史臺治書侍禦史李公果爲省選持命江浙行中書省榮祿大夫平江政事撤爾公董其役公與千夫長仁發等爰諏爰度乃相其山川形勢之宜髙深廣狹之度工役之數錢谷之費畚鍤之用飲食之需乃命民索綯乘屋厚稿稭以防其卑濕時作輟以防其倦怠爲醫藥以防其疾疫上以誠感下下以誠應上民乃歡呼四集而樂於趨事赴功始於大徳八年十月望前二日西自上海縣界吳淞舊江口東抵嘉定石橋浜迆入海長三十八里一百八十一步三尺深一丈五尺濶一丈五尺計夫之數一萬五千爲工一百六十五萬一千七百一十有二至九年二月晦日畢工爲日一百八十風雨祁寒休假實役七十五日復置閘竇啟閉以時並請明威將軍構石置福山閘物不疵癘民無夭災而事竟集公乃集僚屬命州牧五覆五反潔牲牢以祭民觀者如堵如復觀漢威儀克復舊物仁發等以神龍祠爲請公乃顧瞻黃土之灣民物日盛商賈日集玆土可以妥神需余爲記余原玆自神禹治三江以泄震澤之勢至錢氏興江再塞嘗導之而迷者復今又塞公等又導之而湮者通使天地山川之气呼吸吐納與潮汐上下者絕而復續郁而復伸由是觀之旱漧水溢丰穰饑饉匪降自天亦人之力也吁安得是數君子都兪吁咈遊於巖廊之上以復堯舜三代之治使萬物各遂其性如斯江也哉𨿽然事難於成而尢難於久惟君子其圖之惟神其相之大徳九年三月二十四日河內許約記

滬瀆龍王廟在嘉定縣西南黃渡鎭元大徳八年建

白龍廟詩【在樂智鄕劉家港北】

楊維楨

金碧龍宮岸海坳海鄕遇旱望云交空中白气俄成練不比黃旗滚海蛟

東嶽廟靈石贊

尹惟一

時至元乙酉朝貴命置碑石赴都抵直沽忽爾中斷石中有聖像儼然復使載歸於嶽祠安奉焉道士尹惟一乃敬述其事稽首而獻頌曰

天然一片山石中有靈異無人識海航萬里趨京邑當與卿相鐫碑刻贔屭擘裂不可測洋洋上帝遺形迹劉公練視志齋莊殷勤扶防還故鄕尙虞湮沒難緼藏博士朱公爲舉揚移鎭行嶽古道場人人贊仰功莫量上願聖君壽無疆

東嶽行祠在太倉州北五十里橫涇市之南

天妃行宮

楊維楨

海國神風防可呼緣林徼福苦相紆片帆尙借周郎力防得靑龍到直沽

天妃宮在劉家港北瀂漕口舊名靈慈宮

二卿祠堂記

夏時正

國家仁愛小民在安之已矣亦旣屬之內外羣司而猶慮夫府州縣有不職則民有不安也乃時輟在廷大臣出巡撫焉惟巡撫有地環數千里其地卽府州縣之地民卽府州縣之民巡撫髙臨州縣之上凡軍務民情咸得便宜處置以振率各府州縣之所不逮發政施仁黜貪去暴簡修進良剔腐蠧補罅漏持欹傾燭幽隠凡可以嫗哺而袵席之者無所不致其極也是以上宣徳意下達民情以是對揚天子休命慰答人民願望生則民愛戴之歌頌之去則思之不忘也沒則祠而屍祝焉不亦宜乎工部尙書周文襄公宣徳正統中以工侍巡撫南畿謂巡撫事在安靜不擾民自安大江迆南南畿若府州縣皆吾地也而蘇松常三府稅糧淵藪國家之所倚重人民物產官府百凡科率視他或相倍蓰或相十百又前此統紀不一徵斂無藝費出非經民病去而田蕪逋徵積數十盈萬民力竭矣足國云何故於三府尢注意焉下令置水次倉秋糧不許糧長私家收受一切詣倉抵石輸官起運存畱外之贏羨名曰余米一嵗中若急副和買顧募徭役土木經營之類事起一時胥此焉出若馬艸夏稅軍需嵗造鹽鈔之類𨿽有常額亦此焉出外仍餘者耕補斂助歉儉賑貸卹孤養老均施溥被之也何公心計周宻如此至到也邪自是居安逃復愁化詠歌逋負有償宿蠧呈露志漁獵者無地售其巧喜夤緣者無路投其技閭無胥之迹戶絕鞀柝之召雞豚蕃息麻谷被野嵗復連熟米鬥錢十七八文或十四五文稀曠僅有者乎如是十有七年還朝陞尙書復來又一年致仕歸民思之歌頌之猶洋洋也詩曰有斐君子終不可諠兮此之謂歟嗣公之賢則有南京吏部尙書崔莊敏公天順中以都察院副都禦史來其地前日周文襄公之地其民前日之民有其地有其民得其道得其心文襄公心在安民得其心斯得民矣民之愛戴之不猶愛戴文襄公乎崔公於文襄也無所於攺而持之特嚴然政由俗革偏滯頹靡整飭疏滌時措之宜乃相成以安民非相軋也是以貧厄在所惠鮮則均徭之法立財貨宜愼出則漕運之費節鑿常鎭一帶運河免孟瀆下港逺涉風濤導吳淞等江下流泄震澤苕霅夏秋泛濫獄有疑濫每與平反昆山縣王阿隆充太倉衞軍死無子裏中掲黃冊丁盡戶絕報無勾矣他日其同姓無賴子利阿隆有舊田廬衞且去其家近冀不出家充軍月得食官廩乃用自誣爲阿隆近親先避軍移貫在他戶言於淸理軍伍禦史禦史信之遂逮裏中論以隠匿坐充軍者凡二十四人列狀訴於崔公崔公閱其狀非不根且謂律罪人首實則連坐當末減又中更大赦若全坐非律意乃移檄禦史復不省崔公曰凡在吾巡撫皆吾民有不幸猶將隠之況充軍乎況二十四人乎竟直此二十四人一旦脫去軍幡然復歸於民逺近莫不大快慊禦史自後遇隠匿者猶與論減不充軍人謂由崔公有以覺悟之也在南畿凡五年還朝歷陞吏部尙書攺南京致仕歸當崔公昭雪二十四人時今浙江參政昆山陸公容之父封職方郎中公名在二十四人中參政公尙未官作雪寃頌頌崔公而職方公欲爲立生祠屬制令不可止而此心則懸懸往來不置也適慈谿楊侯子器以進士授知昆山勤愼有立志期月政通民悅繼養以教乃攷民風按地圖得城中淫祠與庵院私創者悉毀無遺畱而移其材爲公廨實館郵傳申明旌善亭鄕賢祠社學材建需縣東去一捨而近太倉鎭海兩衞在焉有三官閣者亦在所當毀參政公言於楊侯周文襄公崔莊敏公嘉惠吾人吾人一日防其澤吾人一日甘棠之思也盍釋是屋不之毀攺以祠二公永副吾人勿剪勿伐之詠乎楊侯諾之乃獨水火其土木偶而綢繆其牖戶汛潔其醜穢正其唐塗飾其漶浸黯黟斥其非度者琢美木爲二公之主題曰工部尙書周文襄公之神南京吏部尙書崔莊敏公之神扁其屋之顏曰二卿祠堂而奉安之以少牢酒淸辭腆神之格思逺近來觀贊嘆悅懌謳歌而退於是參政公手述二公遺惠蘇人者之略來徵爲祠堂記辭不獲乃記之曰惟昔臯陶陳謨在知人在安民安民則惠黎民懷之二公惠在蘇民民懷之深也故於祠堂之建其悅之也亦深一誠相孚思之人而不忘者乎是舉也參政公實啟之而楊侯克成之因民心之不忘用以不忘二公是卽所以不忘乎民後之繼之知不忘乎民則必不忘二公則此祠堂之建有永其無斁乎周文襄公名忱吉水人崔莊敏公名恭廣宗人謹記南京大理寺卿仁和夏時正撰

二卿祠祀周文襄公忱崔莊敏公恭先在陳門橋西南攺三官廟爲之後移置常春裏文昌祠嘉靖二十六年同知周鳯岐立祠儒學

附崔巡撫辧誣記

吳寛

國家屯軍旅爲防姦禦侮計自京師逹於邊徼曰衞曰所建置殆徧而所謂軍旅多以罪謫發之人於法子孫絕則以同籍者充補惟別籍於謫發之先者不豫其人書於版冊甚詳裏有正有胥有耆老版冊一出其手嵗久獘起或脫漏或隠匿其罪著於律令甚重每嵗部符下府縣州俾專官理之旁稽窮訊若治獄然又數嵗時遣禦史理之所以稽且訊者益宻謂之軍政其法載於條例甚備蓋使凡名在尺籍者不得幸免然亦不欲誣平民以充什伍之數而吏不察往往失法意以爲民患若某衞軍王阿隆者故昆山縣太倉二十九保人也旣沒而戶且絕其族子凱一旦赴禦史郭觀自首爲隆之裔匿他裏蓋凱固王氏別籍子特利隆所遺田產爲是耳觀謂民無自誣以軍者信之二里連坐如律者凡二十四人悉配蘇州衞今職方郎中陸君文量時尙遊鄕校以其父某爲里正在連坐中卽狀其事求白於觀觀以成案爲詞眾爭稱寃適今南京吏部尙書致仕崔公以都察院右副都禦史巡撫畿內走訴之公覽狀曰是固可辧檄觀辧之觀不理眾乃復訴於公公委所屬衞若府官集二里父老輩覈實而凱之兄且自外歸白其事竟坐凱以罪悉復二里二十四人者爲農實天順四年之八月也時文量爲雪寃頌以獻公其父曰公有恩徳於吾人及吾子孫是未足以報乃與其弟祐圖於眾欲建公生祠嵗時祀之顧有禁不可旣數年眾益思公文量乃具始末請記曰此吾先職方公與里人之意也幸書之予因述此以復公名恭字克讓世家順徳之廣宗登正統元年進士第歷仕內外四十年政尙忠厚而剛明善斷其出巡撫尢號識大體恩徳被人者尙多此其一事耳在公固不足書然在昆山之民不可不書也且世之健吏爲民患也久固有與其事類可書以示人者聞昔宣徳初所謂軍政條例始行於天下禦史李立往理蘇常等府立旣刻薄濟以蘇倅張徽之凶暴專欲括民爲軍民有與辧者徽輒怒曰汝欲爲鬼邪抑爲軍邪一時被誣與死杖下者多不可數勝蘇人恨之入骨髓然畏其威莫敢與抗者並時常倅則有張宗璉獨不阿禦史意數被辱宗璉痛民無辜竟忿郁以死死之日民相率奔走哭奠及喪出白衣冠送者數千人至立廟祀於江陰之君山廬陵楊文貞公實記其事而徽後犯法死刑部獄中鼠食其肉其子貧困寄食吳下道路見者猶嗤罵之此善惡之報也夫觀之刻不至立與徽之甚而宗璉之遺愛可彷佛於公因附記之以爲當官者之勸懲云

兵憲王公生祠記

姜龍

古先聖王之制祀典其大者三曰能捍大患曰能禦大災曰法施於民惟今兵憲肅庵王公有焉天下之郡劇且獘莫蘇爲甚公爲名禦史銓曹者掄材莫如公宜乃屈公爲守屬縣之崇明環海而宅其中厥土惟沙厥民漁稼之餘以巨艑轉販私鹺以爲業甚則椎剽江海間莫復誰何沿習已久乃嵗乙未有董五者黨翼千計慿陵唐突稍稍侵漁近地急之則操戈內向邑裏震懾耋稚號呼丁壯荷擔跂立晝夜四五動司兵曁守土官大駭以拒則力綿以撫則信尼錯愕相顧莫能出一語建一畫者民曰王公吾父母也來則吾其寧哉冦亦曰王公吾父母也來則屬得生矣公聞之攘袂起曰凡居民凡頑民皆吾赤子也其弄兵政驅之耳夙駕至太倉呼諸耆老諭以刑福利害俾轉相傳告辭气慷慨志意開爽聞之者不啻挾纊不旬月渠魁授首羣脇解散各安厥生無亡矢遺鏃之費拯塗炭而置袵席之上玆不謂捍大患乎又明年七月颶風勃興雷轟焱發海水皆立決防壊墉民用墊溺我藝我植秔稌藿菽麻茼木棉蔬茹果蓏悉偃悉禠株無孑遺民以大困耕無所業織無所資喁喁嗷嗷死徙充路公時爲兵憲坐鎭臥防出餘散實呴病濡枯又借民力以治水利俾就公餉民賴以活土著晏然不異穰嵗玆不謂禦大災矣乎太倉之地襟帶婁江枕藉瀚海厥土沮洳潮汐蕩激盈縮靡恆隆污相懸田糧紛糺日增月減賦大不均昔割三縣以爲州也其土盤錯交互初開闔之際豪緣爲姦取甫田者無斗稅無立錐者有宿逋惟公於均賦餘力尢加搜抉銖較寸剖躬握籌算務覈其實於是據田者罔隠而失業者蠲累積獘大鏟民痡有瘳又圩分區布勒之堅瑉後𨿽有桀黠者無所容姦玆不謂法施於民矣乎州之士民願生立公祠永以報祀州太守萬侯敏郡博王君應槐偕鄕仕王世昌等監生劉龍等學生陸之裘等耆老沈鯨陳信甫等太倉衞官軍汪麟馬林等鎭海衞官軍武尙文袁湘等徵詞於余以紀厥績且曰礱石以待久矣余州民也躬承徳澤歷歷可徴乃稽古制而爲之辭以見祠之非濫也頃嵗王秦劇冦至厪朝命乃克戡定然公之功居多別有紀載公於歷郡美政多有玆特爲吾州頌故不得兼載焉公諱儀字克敬畿內文安人兵憲王公生祠祀肅庵王儀在報本寺方丈內孝友先生祠迎享送神詞

王逢

東海隅兮三州宅黿鼉兮蛟龍湫羌聲教兮悠悠靈斯藏兮道修

道不行兮長邁祠學宮兮子孫永賴日薄堵兮風林鳴如聞音之謦欬

楚葵靑兮靡靡牲甚肥兮酒防白駒兮猋馳儼衣冠兮戾止有聖賢兮依歸魚川泳兮鳥雲飛靡潛伏兮弗昭著靈自今兮欽孰違

孝友先生祠先生諱玉字徳卿少遊之裔受學於蛟峯方公隠居崇明淑門弟子若干人先生卒門人私諡孝友請祠於州庠

常熟縣城隍廟記

吳訥

昔在太祖髙皇帝恭膺天命作四海人神之主爰念元季綱淪法斁祀典瀆揉不經馴致禍災薦起民墜塗炭乃屢勤睿思建立制度正名定分爲萬世成憲若郡北城隍廟亦其一也初洪武元年戊申詔封天下城隍神在應天府以帝在開封臨濠太平府和滁二州者以王而外此凡在府州縣者以公以侯以伯時常熟循元制爲州得封城隍神曰鑑察司命城隍靈祐侯二年已酉州攺爲縣三年庚戌詔定嶽鎭海瀆俱依山水本稱城隍神號一體攺正仍頒格式蓋造廟宇屏去閒雜及泥塑神像於是攺題木主曰常熟縣城隍之神四年辛亥特勅郡邑里社各設無祀鬼神壇以城隍神主祭鑑察官吏人民善惡以降福禍未幾復降儀注新官赴任必先謁廟與神立誓期在陰陽表裏以安下民祝詞儀注出自宸衷聖謨洋洋發明福善禍淫之機以警飭下臣至矣然吾邑建廟垂七十餘載朽蠧剝落日就頽圯今知縣事郭南深懼無以掲防妥靈躬捐俸資以爲眾倡經始於正統庚申落成於次年二月堂寢門廡宏壯軒豁視昔有加適予致政歸老相率謁文垂示久永予惟明有禮樂幽有鬼神古昔聖帝明王罔不以事神治民爲先務城隍之祀經典弗載蓋後人因其保障民生以義而起也迨宋姚鉉編唐文粹始載乾元中李陽冰縉雲城隍祠記然未有封爵配位也及元艸廬先生吳澄記江州城隍廟後殿則曰江右列郡以漢頴陰侯灌嬰配食豈以侯常定豫章諸郡而然歟自後繁防日甚聖明統禦窮神知化始遂更正予耋耄筆研久絕玆今弗拒眾請者蓋欲昭掲聖制以示後人俾勿至於違墜也

新修城隍廟記

錢仁夫

城隍廟自京師以達郡邑皆有之其神位號前代不經我太祖髙皇帝詔令天下祀典神祗皆從山川名號一洗前代之陋習其神之職在黙相政教康保兆民不旣重歟凡有官守者涖政之始必詣祠下與神誓蓋人之交於神明有不可誣者常熟縣城隍神廟在縣治之西背山而面陽有堂有寢左右有廡前有重屋爲門有道流以守之自成化初邑令澶淵甘侯宏濟撤其舊而新之歷今三十年來日就摧廢無以妥靈掲防今令王君大經亦澶淵人也以進士領邑謁於神欲新其祠以嵗歉不果逾三年爲治乙夘政務粗理喟然嘆曰廟之弗葺予則有咎遂捐已俸以倡首而寮寀相與贊成之始事於四月望日告成於五月之下旬堂寢門廡黝堊丹漆悉還舊觀而又益以前軒易新肖像邑之士紳嘉君之政治民事神知所先後謀於仁夫請記其成立石以告來者仁夫因是而有感焉常熟俗崇事神自廟迆而西半里神廟並列𨿽非祀典所在然有禱輒應民日奔輳擊牲陳醴甚禮甚謹有如城隍之祠朔望有司展謁之外香火稀簡其庭悄然謂之何哉蓋民固愚非有威靈以警動之則其神爲不神而怠心生焉今夫神之職之在於黙相政教康保兆民是福也民防之而不知不知則無所事於祭賽且神以聰明正直爲徳其貴乎民者寧若世俗之情哉而爲之有司者常先民以致敬今者祠宇之修是亦牖民之道也夫祭不欲數數則瀆祠不可壊壊則簡請以告之邑人而爲令誦之是爲記

城隍廟在致道觀東卽東靈寺基洪武三年建正統七年知縣郭南修治八年知縣王大經修

重修城隍廟記【節文】

範純

嘉定郁爲東南壯縣城隍神祠旣作而燬國朝洪武三年始遷於城之防隅逮今百年日敝日壊無以掲防妥靈祭禱弗應民屢以災告天順攺元秋龍侯謁來爲令下車謁祠顧瞻興嘆卽選道士居守以謹防防明年下民信孚百廢修舉捐俸倡率和者如響於是作額亭易儀門新殿宇剙廊廡築垣墉中肅像貌側肖司屬防制位次布列以度黝堊丹漆施用合宜輪焉奐焉倐乎攺觀是役也經始於三月八日訖於十月十日匠以直庸夫以義集安恬無勞人懽神喜侯乃率厥寮屬告成於祠自是春秋血祭神每顧歆嵗恆有秋而民病以瘳矣奉訓大夫南京兵部員外郎邑人範純撰

城隍廟在縣治東舊在富安坊洪武三年移置

太倉城隍廟碑

陸容

太倉城隍廟舊在今太倉衞治前元昆山州誌云城隍廟在州治前十餘步蓋衞治卽州治也昆山州治太倉時立廟於此及州治西遷其廟不廢皇朝定制凡天下府州縣城隍之神每嵗春秋與風雲雷雨境內山川之神合祭於壇太倉制衞以來無壇祭嵗二祭昆山縣主之蓋百二十餘年矣然此廟地才余畆逼臨通衢有司歳時來祭齋宿無所先是病其隘陋者亦嘗圖遷之而未果治庚戌知昆山縣事楊侯子器奉例毀淫祠以太倉東嶽行宮例所當毀乃毀嶽神肖像而攺爲城隍之廟其地規模宏敞殿宇廊廡復整麗壯觀縣大夫春秋致祭衞武臣朔望展謁鄕兵民日夕瞻依祈禱上下便之旣訖事住持道士奚宗哲因太倉衞指揮使張侯漢請予爲文以記之予維天下之理歷萬世而無獘者曰誠曰正曰時而巳故天下之事去僞而反於誠者其名正違邪而歸於正者其言順由小之大而適逢其時者其事爲易成若東嶽宜祀於魯而濫及江淮以南是僞爲也城隍捍外衞內庇及生民功誠不在坊水庸下故其神秩在祀典一實理之所在也非去僞而反於誠乎嶽祠像設大率以天堂地獄之說誣惑人心是邪道也國朝制禮凡所謂城隍神者盡革前代封爵前諡號而悉正其名不使雜於叢祠野廟之列非違邪而歸於正乎又嘗攷之州初治太倉時廟制未偹蓋嘗卽興徳廟祠之又嘗卽海寜藏殿祠之又泰定甲子始有州前之廟逮今歷一百七十年而攺遷於是是非由小之大而適逢其時乎然則是舉也有以萃人心之誠有以成祀禮之正有以適時措之宜上不費於公下不勞於民而事以就緒吾知神居安妥揚明效靈蓋將固金湯於億萬斯年與皇圖同其悠久庸詎直新攺作聳觀聴於一時而已哉是宜楊侯有見於此而果於攺遷宗哲等圖昭侯之徳而不敢後也文旣成復請曰謀遷之初從防其事而贊成之者張侯漢與其僚汪侯澄江侯英咸與有力焉不可忘也因並記之

城隍廟祈晴文

倪宗正

神奉天命守玆土而惟其禍福宗正奉天子命守玆土而惟其賞罰陰陽職分相爲表裏天子又命宗正等嵗祀月謁是又左陰右陽而托以輔宗正之不逮恭惟天以生物爲心天子體生物之心以爲心神與宗正奉天命天子命守玆土𨿽一艸一木一禽獸不得其生皆神與宗正之責況生人之靈乎玆土去嵗淫雨秋成已虛民久乏食骨肉弗保顚沛流離餓殍載道玆土之民耗半所望者今有年耳二麥將登積雨爲淫節枯穗凋蒸鬱內腐田疇旣治水潦泛溢挿蒔維時無可施功秧始發生隨卽黃萎乏食之民上濕下塗不能轉展輸販謀生無門待死而已況疾疫流行十舉九殞玆土之凶災神固監之宗正又瀆言者畏天命畏天子命而神與宗正職守弗稱宜各罹於罰宗正恐懼修省愆徳蠧政不敢有於身其才力之不逮惟望神是輔嘗聞天之命官各有攸司風以吹噓雨以潤澤日以烜熯霜雪以摧折四時以生以長以收以藏天特無思無爲而已庶官各以生物之心而行其職正也今淫雨爲災是坎官浸濫離官罷曠水盛火衰陽伏陰愆非天子之本心明矣且朝廷利病天子許宗正等實封奏聞伏望神悉玆土利病及民物不得其生之狀昭告於天分庶官抑雨師揚日禦竄云霾降風伯用開障蔽聿回淸朗天必降聴神言諒無阻遏其或山澤溪潭水陸之妖竊神權而肆虐者神惟指揮神師覆巢穴明正厥戮然後聞之於天其或厲鬼潛悲吐气凝陰神其出陷脫幽超彼逍遙之境無使含寃叫號閭闔如此則神功感通天心喜豫祥颷煽和旭日布輝宇宙澄淸山川光霽玆土凶災以弭爲生人造福而宗正與有力焉不然則神與宗正惟待天罰與天子罰而已夫以宗正之庸下而受天子之罰無怨矣神之聰明正直豈宜黙黙無爲而受天之罰乎宗正冒昧狂言不知煩陋惟矜其愚悃而錫祐焉不勝悚懼之至

城隍廟在州治東南隅卽元左丞朱淸所建東嶽廟治十年攺建

重修城隍廟記【略文】

雷中

崇明治西南隅有城隍祠舊遵禮制而建水旱虫疫必於此禱第陿庳弗稱久未攺作一夕回祿盡燬知縣長垣李顯率諸僚屬捐俸一嵗捐白金十兩倡諸好事者出資以助猶不敢專請於郡刺史丘侯然後市良材賃工役易故鼎新作城隍前後殿宇若干楹髙明壯麗加於舊規營治於成化癸已冬落成於甲午春義助可書者則備書於左云

崇明城隍廟在縣西南思敬巷

新建鄕社亭記

顧淸

治甲寅任邱鄺侯爲吳縣令始至延見其邑人問邑之名徳若廢闕之當與舉者禮部主事致仕楊君循吉鄕貢進士史君經醫學訓科盛君俌及鄕之父老合辭而言曰故禮部尙書希顏楊先生博綜經史尙古力行在仁廟初以薦起家入翰林爲侍從若干年受知列聖預修纂三朝實錄大爲館閣諸公所敬禮累拜郕王府長史陞禮部侍郎方大用公而公遽引年去景皇帝念公之賢進尙書爲官其一子爲吳縣簿其始終全節見於公自撰墓銘少冢宰文莊葉公之日記甚核爲人淳厚而坦夷貞靜而直諒非聖賢之書不讀非義理之文不窺孝慈友悌薫於鄕黨考徳詢事無愧古人見於少師東裏楊公訓導陳君永之之序述甚備蓋宣徳景泰之間士大夫稱厚徳者莫先焉而歿不數十年垣宇蕩析邱隴弗守𨿽學宮有祠春秋不廢而閭黨之間聲響殆絕邦人興哀謂徳鮮祐振而新之斯亦表俗明民之一事也侯聞而韙之其明年侯作康復之橋於至徳鄕旣成以贏材屬義官葉璋度地於其北得信心庵廢宇撤而平之構亭焉牓之曰鄕社取史君所刻白鹿洞規古靈諭俗文列置於左右而位先生於其中乃告其人曰古鄕士大夫之賢者沒得祭於社吾具於是焉俎豆公何如皆曰善此吾之志也非侯其孰成之於是以日之良具酒脯肴酹於亭下而作歌曰惟吳有氓侯則煦之惟民之僻侯則矩之民徳是懷侯弗我違我甘我辛侯則是知孰新斯亭侯實我教孰嚴公祠俾我民效至徳之鄕康履之陌昔爲緇廬今也公宅褒徳正回示我民極勅爾婦子告爾鄰比侯爾父母公爾師資爾安弗師寧侯忍欺歌竟相與瞻戀徘徊如公復生有感泣者史君曰夫表先賢以勵民大義也興衰振微大惠也咸不可以無紀乃以其事走京師屬予書刻之貞石用告於後來者先生諱翥字仲舉鄺侯名璠字廷瑞與予同癸丑進士云翰林國史編修承事郎兼修防典華亭顧淸記

鄕社亭爲禮部尙書楊公翥建在信心庵內

石湖鄕賢祠記

莫旦

石湖鄕賢祠祠石湖之鄕賢也始漁陽史君俊之爲吳縣也一日觀民風出郊至湖上見穹碑立艸莽中上有石湖二大字禦寶燦然詢之乃知宋孝宗賜範文穆公成大之碑也有亭曰禦書廢亦久矣君慨然太息乃出俸金而作新之一仍其舊旣落成而君遷秩以去今任邱鄺君璠以名進士來繼其職暇日與僚屬登亭四顧以爲山水滿前景物如畫殆與西湖略同惜不及西湖之有鄕賢祠耳今文穆亦鄕賢也豈不可卽是而祠之耶於是攷諸郡誌詢之故老自文穆以來士之出於石湖者得二十三人或以科第發身或以材諝薦舉或以髙潔見重而其道徳功言皆足以師表百世而無間然者也遂準式爲主序其時代先後書其爵諡姓名卽禦書碑後而奉安之題曰石湖鄕賢祠卽古者祭鄕先生於社之意也於是醫學正科邑人盛俌來請旦曰俌與君皆鄕賢子孫也史鄺二君作興之功如此事不可以無紀乃伐石爲碑而以紀文見屬竊惟石湖爲吾蘇勝景當吳縣吳江二邑之交山川淸淑之气鐘而爲人者豈止二十有三而已哉然二十三人者逺或數十世近或百餘年其骨已朽何以得後人之尊崇企慕如此哉夫然後知大丈夫之爲人生不徒生死不徒死所謂道徳功言師表百世足以美教化而厚風俗也不然彼丁謂亦石湖人也而眞宗亦有宸翰之賜以世則在諸賢之先以爵則位諸賢之上今乃不獲與諸賢之列者何哉後之人陟降瞻仰可以悠然思惕然懼而思齊內省之心自不能不感發而懲創矣大尹君表先哲而勵後進其功豈小補哉是爲記若夫諸賢之出處行實則載於石湖志云

範文穆公祠堂記

王鏊

昔在有宋吾蘇入參大政者有兩範公文正公當仁宗朝開天章閣求治更張庶政將大有爲未一年以小人不悅罷文穆當孝宗朝在政府兩月未及有爲以言者罷前宋之治莫盛仁宗南渡後莫盛孝宗皆鋭意太平二公皆以身許國可謂千載之遇而皆不能少試其志烏乎道之難行其已久矣忠良不可容於時自昔然矣孔子孟子沮於晏嬰毀於臧倉終身周流不遇以死獨二公乎哉文正子孫今在吳中最盛所謂嵗寒堂者有司春秋享祀不絕而文穆之後無聞焉文正爲宋人物第一流文穆其流亞歟觀其使金爭受書之儀舉朝皆悚有蘇子卿囓雪之操繳還閤門張說詞頭有陽城裂麻之忠奏罷明州海物之獻蓋與孔戡之政同其在成都演武修文奬用名節間與陸務觀諸人賡倡流風餘韻漸被岷峨而吳中民風土俗人情物態纎悉備見其詩讀其集知其用世之具素講於胸中固將有以也而時莫之用非其君之不用而小人則尼之烏乎其可惜矣吳城西南十里許有浸曰石湖山曰吳山湖山之間廢壘隠然卽所謂越城也文穆之別墅在焉其景最盛周益公謂天閟絕景以須其人而數世之後求其仿佛不可復得所謂天鏡閣玉雪坡之類皆已淪於荒煙野艸之中過者傷之而孝宗宸翰碑石巋然獨存若有神物防持者焉監察禦史盧君雍家越來溪上少時數過其地與其弟襄約曰他日且將俎豆文穆於斯及爲禦史始克如志正徳庚辰三月廟成肖公像於中移孝宗宸翰陷諸壁間以避風日有司嵗時享祀如儀間屬予紀其事於麗牲予聞之禮法施於民則祀之以勞定國則祀之而所謂鄕先生者歿則有祭若文穆所以施於民效於國表於鄕者卓卓如是而其祀忽諸豈先王制禮之義乎侍禦君之舉其於禮意協矣旣以是刻於廟中又從而歌之曰湖之山兮峣峣嗟公之節兮與山俱髙湖之水兮瀺瀺嗟公之徳兮與水俱逺吳臺越壘兮旣毀且阤行春之圯兮新廟儼而湖山如舊兮公行安之千秋顧享兮慰我吳人之思

直道陳公祠記【陳公名祚】

沈燾

成化二十三年九月今上初卽皇帝位詔天下諸司舉廢興墜凡名臣賢士墳墓所在卽時修理吾鄕直道陳公之墓增封加飾如制守臣又以公淸忠直節備載國志仍具禮奉公位神於郡學鄕賢祠嵗一修祀越治十年丁已嫡孫冠以家無專祀懼神有罰乃謀建祠堂數楹將以掲防妥靈謁於天官少宰吳先生先生題其額曰直道陳公祠復請記於燾以刻系牲之石謹按公諱祚字永錫世家吳邑之南鄕曽祖翠山祖正父子敬能自樹立由南鄕徙居郡城甘節坊以貲雄裏中母顧氏有懿行生四子公居次自防不羣篤學尙气治春秋補郡庠生永樂五年以楷書選至京六年應天府鄕試中式七年中禮部防試九年殿試賜進士出身尋攺庶吉士入翰林明年上拔公河南布政司參議爲政持大體多惠愛於民十二年言事坐謫太和佃戶者十年洪熈初薦復起宣宗皇帝卽位勅所司覆試之公皆擢第一除山西道監察禦史彈劾無所避權幸斂迹宣徳二年出按福建六年出按江西所至威望並著嘗以大學衍義勸上經筵講說上震怒勅提至京師並籍其家屬系獄幾五年英宗皇帝嗣位復其家屬詔赦之正統三年出按湖廣發遼王不法事上怒徵系論死後以王罪當見原攺雲南道六年巡視江上盜賊屏息商旅便之八年陞按察司僉事激揚有方一道淸肅十三年移疾家居久之乃具疏乞歸得報卽行囊無長物晚號退翁杜門簡出所著有小學辧惑夫公以淸才正學雅惟忠義數以直言遭貶黜而志不少挫信爲吾鄕先望卒之後防恩詔登國志列鄕賢宜也一時慕公之風而興起焉者遺像有贊入祠有牘石刻有志有表有記藏於家有傳有狀有錄與夫哀有詞挽有詩固足以發揚公之盛徳無容喙矣燾念自齠齔時聞鄕人誦公之言行每爲之拊髀興嘆於冠之請敢不勉從是堂之作始於是年正月二十九日集材鳩工眾力齊事逾時棟宇翚飛靑赤炳煥其規制悉如五品之式中爲一龕以奉僉事公像又爲別室四龕以祀髙祖誠齋府君次曽祖卽僉事府君次大父教授府君次考存齋府君其曽祖之龕是將親盡不遷而爲陳氏之始祖也四月六日工告訖功冠乃備物具服率宗人祭之又垂顯刻以示久逺可謂孝矣因系之以詞其詞曰陳實舜後維世逺哉傳徳襲訓踵生多才山川效靈刃發於硎公直如矢爲世典刑三黜以言秉志不易朝奏暮疏功維社稷生榮死哀登志入祠宜建影堂維靈居之由髙及曽同堂異置若祖若考爰述爰繼時有明薦孝孫惟寅以延百祀無忝神明

陳氏祠堂碑

王鏊

治已酉姑蘇陳氏治第於郡城之臥龍街始作祠於正寢之左越三月祠成於是太學生悅率其宗人得是月丁夘祗薦祀事大小和防逺近來觀已乃具書走京師求其友翰林王鏊紀其事以示來裔俾知所以作者惟陳氏於吳中爲巨姓然自故福建僉事公始益顯公永樂中以進士爲河南參議與分巡官交章言事編置均州太和山且十年宣徳中起爲禦史復上疏勸講大學衍義或指其語涉譏訕闔門系詔獄五年出復發遼府不法事又下獄出又劾法司亂成法其忠義之心剛大之气踣而復奮幾死而不悔天下想望其風采其後府學生王養浩等數十人相率言於部使者郡學故有先賢祠祀唐賢陸中允而下國朝若周文襄公故提學禦史孫公陳公及公或深仁粹徳延被吳人或孤忠勁節警動海內而廟祀未及後人曷勸於是有司奉公入鄕賢祠今上卽位有詔修名臣墳墓公墓在吳山極花塢葬故有闕所司祗奉詔防相與治碑碣華表石羊虎如制且禁人無得樵牧而復其爲後者一人使專防守於是其孫悅退而嘆曰惟先公忠義聞天下墓有封祀有祠而家顧無專祀嵗時饋獻仍陋就簡不肖不孝罰其可辭乃作祠如禮堂爲四龕西以祀髙祖府君次曽祖府君次卽公次考教授府君祠之飾悉如五品之制且設巨龕於寢以奉公像曰是將親盡不遷爲陳氏始祖云詞曰國有正气眎時屈伸在屈而振展也維人公在河南以言得罪十載太和若終把耒帝思良臣起爲禦史公拜上言言固臣事臣有一編請置之陛朝夕勸講四海其乂或從間之詔獄是縈闔門縲絏百死而生詔恩朝赦暮已抗章擿藩府隠帝聞爲驚初驚後繹維帝之明古有汲黯拾遺爲志亦有魏徵勸行仁義較其所處孰難孰易堂堂陳公今復有之廟祀嚴嚴邦人之思邦人之思況其孫子作廟於家爰及其自同堂異置籩豆載登春秋饋獻百世其承

劉塘王氏祠堂記

楊榮

古者諸侯大夫士之祭其先皆有廟庶人無廟則祭於寢而祠堂之制未有也漢世始有卽先人之墓以爲之蓋禮之變者也宋之大儒乃定其制始去墓而營於家殆又變而得乎義之宜者𨿽非古制而後之君子皆取焉者何哉蓋諸侯大夫士之有廟者以有祿位之貴也禮度秩然不可亂矣叔世之士庶人不得立廟而祭於正寢者以布衣之賤也禮度秩然不可亂矣叔世之士旣無祿位貴𨿽未迨於諸侯大夫而視庶人之賤則有逕庭祀先之禮奚可終殺歟然以廟則上僭以寢則下淆創祠堂以祗事焉不亦可乎用是沿襲至今𨿽賢智亦莫之能攺也蘇之嘉定王氏居邑之劉塘鄕稱士族之賢曰士昌思自厥考仲名甫以上世事儒書而圖所以紹承之逺力舉子文以世其家且篤於爲善以義方訓子孫以雍睦待宗黨以誠敬交際朋舊尢親近士夫君子以遊處討論孶孶不怠家素丰財不吝施予而貧窶多得之所謂富而好禮者歟平居切切於孝思而興夫追逺之念乃命嗣子璿等鳩工萃材於居第之東建祠堂若干楹用妥先世之靈嵗時率諸子孫嚴祀享以展孝敬所以事其先者有道行諸已者有禮矣以篤率其子孫報夫本始者良不在是歟祠堂之剏以永樂丁酉之春迄今二十餘年未有紀其實者慮無以傳示乃致書吏部考功主事夏仲昭禮部儀制主事衞以嘉謁予文歸而勒諸石予嘉士昌之篤於孝其所以爲此者實有關於世教焉故推本祠堂之制如此爲文以畀之非徒以示其孫使善繼而不忘亦將以爲世之勸也大學士楊榮撰

昆山縣城隍廟記

沈魯

國家受天命奄有方夏奠安元元以統承萬國俾分職任功顯幽罔間惟是小大郡邑山川城社咸秩祀事與天子之命吏同憂卹之寄焉其所以代天理物莫不一極其至而城隍保民爲重廟祀固在以義而起昆山自唐爲吳望縣光化中錢鏐攻毀其城宋世承平三百年柵竹爲防而已元社將屋而始城之城隍則廟於縣治南百步國初增崇祀典防制堂宇徙於馬鞍山麓嵗久摧敗宣徳紀元之九年盧龍任侯豫尹玆邑大修山川之祀至於廟下懼日益墜弗舉乃召父老而告之以禮事神之義慮財計庸易故而新之以完固重門後寢深靚嚴宻神妥其靈式歆禋祀旣落成之明年而侯去十五年而侯之明徳克孚民不忘於思於是王惠均澤髙瑞世祥相率而之予曰吾邑廟祀惟是顯厥靈赫自攺剙於今七十祀吾境內疾疢不興風雨時正六府三事順成臥赤子於袵席職神之由侯以忠信成民而禮神神人延釐益垂寧祉請於麗牲之碑以紀成事俾爲後規隨也竊惟天子之命吏與神同食玆土相須匡輔坐堂陛而司平於民揄方明而禍福之顯幽不同而憂卹之寄同咸有嘉徳依人而行則夫神之獲安其室職有由然哉其辭曰有廟奕奕於山之陽有赫厥靈實司其城惟城惟隍民保民障神亦依憑光霽肸蠁嵗歷彌久敝其室廬尹哉任侯爲卹爲謨式廟以增堂寢具考神有神廟民有攸告司邑惟侯司城惟神咸底於仁合於太鈞我民報祀無怠來者載書示徵勒之宇下正統十三年春正月吉日

蘇州府重修城隍廟碑

王鏊

吳故有城隍祠在子城之西南陬莫詳其所始唐天寶中采訪使趙居貞攺作廟宇梁貞明五年刺史錢元璙加宏飾焉至趙宋時有勅封忠安王嘉泰三年加號順應嘉定九年又加號威顯寶祐三年又加號英濟國朝則惟稱蘇州府城隍之神洪武三年以舊祠庳陋乃徙雍熈寺故基在今吳城之乾位蓋百三十年於玆矣治十三年住持戈原廣言於郡守曹侯鳯謂廟祀載在令甲凡守土官始蒞事及朔望必躬請祠下其嚴如是而嵗久且就壊棟腐桷摧墻頽磩圯肖像防昧不稱瞻仰曹侯曰惟神與予分理吳郡予理其明神理其幽吳下頻年風雨調順稻麥丰登冦攘帖息疫癘不作玆神之賜予其敢忘乃下令境中願新神廟者聴又命義官某等董其役於是貧富爭施厥財恐後掄材程役完舊勅新明年春正月始事至九月僝工殿宇峻整廊序逶邃門墻顯赫過者悚悅防曹侯遷去東廣林侯世逺繼之求予紀其事城隍之祀不見禮經蓋起隋唐之際吳越之間今京畿至郡縣遐方絕徼罔不嚴事且山川林谷丘陵表畷坊庸古皆有祭況夫作鎭一方司啟閉捍冦偸婦子安畜牧遂非所謂有功則祀之者邪固可以義起也況時有所尙敬有所偏今自朝廷及於閭閻祈靈丏祥罔有畫夜水旱蝗蝻則禱之疫癘夭札則禱之凡有求則禱之有疑則禱之而神實能昭答陰祐儼乎如臨其上至其家可謂靈也已予故著文於碑以彰神之威靈詞曰於赫明靈作鎭南服上帝嘉之寄是威福浩浩幽遐星矛霜鍔誅斬妖魔良願攸托祓戾召祥雨暘斯若老稚熈熈閭門夜開維神之賜其可誣哉淸廟有嚴曹侯所飭林侯紹之邦典維秩疈牲奠糈嵗事孔修福我邦人億萬斯秋

萬壽祠記

顧儒寶

五王自唐光啟中降靈於徽之婺源其初邦人祠之歷年多而施澤於民久禦災捍患衞國有功登祀典封王爵宜也惟神無方由邇而逺行幾徧天下吳門距徽千有餘裏民之敬信過於他邦懷香裹糧而往拜者嵗不知其幾猶爲未足以展其朝夕慕仰之誠始建行祠焉祠在吉利橋西南可百步其地乃朱氏故園古木蕭疎淸流映帶門徑通徹誠爲一郡勝地神之妥靈蓋有攸自或云祠始於宋之建炎正殿則重建於嘉熈時比丘圓明爲之洎寶祐甲寅通一鼎剙大雄殿於東序景定而後正知善已相繼修廟事一新三門重辟兩廡旣而行日亦克善繼月有閱經之防嵗修慶佛之儀晨香夕燈靡不崇向皇元混一百神秩序五王靈顯視昔有光至元間行日勸信士孫子發偕弟子榮專建華光前閣而後閣則元貞以來集眾力而成大徳間如海出囊中餘資買張氏基地以廣其居復置楓橋常稔之田永爲贍眾理葺祠宇及長明燈油之需延祐丁已建圓通寶殿乃寓公葉武徳倡率眾緣樂成之其西有庵署曰上善徒弟淨徳輩居之以奉祠事斯廟完麗甲於他祠𨿽曰人謀實由神相轉舊爲新化頑爲仁亦郡政之一助也邦人語僧曰豈無紀述以傳將來一日僧書其槪謁予記予謂神之靈無在無不在水旱疾疫有禱必應者神之靈出入起居罔有不敬者人之誠有誠則有神求神於誠之外則荒矣昔人云見廟社則思敬是則廟乃誠所寄也或者以爲福善禍淫之道自有黙運潛庸於形聲之表其果專在於廟歟曰不然聚其誠而久其敬廟固不容無也甲寅初元勅賜祖廟爲萬壽靈順此宜曰萬壽靈順行祠乃甲乙住持燈燈相續至今幾二百載矣成之良爲不易嗣而葺之將有望焉郡人顧儒寶撰

況知府重建五顯王行祠記

劉鉉

今之蘇五顯王廟於和丰坊者或謂宋崇寧間其地舊有浮屠嘉泰癸亥僧普智始庵於其旁名如意而與其徒徳晟於徽之婺源刻木肖五王及他神之像歸置於庵復售鄰地以易其廬寶慶乙酉遂建閣名華嚴上以度經下以奉五王至咸淳中又撤閣爲殿而旱暵水溢癘疫之禱悉有奇驗所以士庶歸心信崇深篤國朝洪武初又規其地以廣府治而廟蓋有攺作焉迨今八十年梁棟壊腐甓瓦破缺丹堊漫漶時知府況侯鐘爲郡旣久獘剗惠敷郡大稱治凡所當行靡不興舉侯乃謂五王旣克衞吾民而廟貌不振若是豈稱民之所以報事者乎遂約其聨官同知邵諶通判潘叔正推官方矩經歷王眞知事金鑄照磨趙中檢校王善以祿奉之入節縮其出銖積寸累又率好善樂佽之士共得鈔若干萬貫於是度材鳩工葺舊則正殿旁殿樓閣磚塔楮鑪剎竿新作則三門兩廡廚湢正殿之前有亭旁有過廊總二十有六楹先是廟南畫於鄰垣中庭湫隘兩檐相逼至是貿其南地退樓閣之址於南北各丈餘越幾月告成庭旣閎豁破完腐堅漫漶鮮好貌位嚴睟者益麗於前威靈炳赫者知信於眾侯間屬予爲記予聞五王者之降靈於徽以致享祀封王其能禦災捍患可知廟於今固宜且行祠之徧於他郡者亦其神之無方感而卽通利澤之施旣弗限於遐邇則人心之向又奚當間夫彼此況其精靈之妥於吾邦旣久爲蘇人之捍禦旣多廟於斯亦宜是知侯等之所以新是祠者豈有他哉欲三辰順軌一元調和蓋寒暑節雨暘時百物植上祝聖壽以齊天下福吾民於悠久是皆可書故爲之記董其事者郡人王信勝偉徐誠盛泉也正統四年嵗次已未秋七月初吉立行在翰林院侍講承徳郎兼修國史彭城劉鉉撰

靈官廟舊名靈順行祠在胥門內朱家園名上善庵宋嘉定二年建一在西米巷名如意庵宋嘉熈四年重建國朝正統中知府況鐘重修

宋光宗封五龍勅

平江府靈濟廟第一位龍王右可特封東靈侯勅平江第一位龍王等朕𨿽不令祠官祝釐専鄕獨美至四方長吏有爲吾民請曰某山川之神能惠於其方則褒崇之典朕靡愛焉以庶幾古蠟百神之義矧惟五龍以時節雨暘功著近甸良二千石𨿽不言禨祥而具道所以然之故文詞爛焉爰錫命書秩以侯爵則所以寵嘉神貺以從民欲何如哉尙終惠之俾世世享可依前件奉勅如右牒奉行

紹熈四年五月九日【右勅文五位同但王封號別耳其勅尙存廟中主僧寶之】

跋

王爟

東吳靈濟廟五龍之神以時節雨暘功著近甸宋季紹熈間錫命秩以侯爵一以封爲東靈侯二爲西成侯三爲中應侯四爲南平侯五爲北寧侯各以勅文而寵嘉神貺其利濟之功禱祈之效迄今著於前民懷惠者多矣柰因歷年浸久神廟傾圯惟古碑勅命存焉正統初奉勅知蘇州府事況侯重建祠宇輪奐一新予忝知屬邑伏覩宋朝褒封勅命卷帙散落恐久而湮沒遂裝潢成冊以圖傳於悠久守斯廟者務在恪遵而珍藏什襲愼勿忽諸時正統六年嵗在辛酉春端月上澣直蘇州府長洲縣知縣榮昌王爟

五龍堂在今長洲縣東南唐貞元中建李紳記宋淳熈間賜額靈濟廟紹熈四年勅封五龍神爲侯

吳都文粹續集卷十六

欽定四庫全書

吳都文粹續集卷十七

明錢谷撰祠廟園池第宅

平江路新建三皇廟記

牟巘

三皇何所本始乎上古有天地人三皇越在無懷大庭赫胥氏以前寥乎邈矣攷易系辭其惟庖犧神農黃帝乎蓋與堯舜並稱焉而周禮春官外史掌三皇五帝之書則總號三皇又與五帝並稱其書則三墳言大道是也月令迎五徳所王之神各於其郊而祭之立春木徳以太昊配立夏火徳以炎帝配季夏土徳以黃帝配則三皇祭法於五徳尢爲可攷史記本不紀三皇以黃帝列於五帝而去少昊補史記者遂以女媧氏爲三皇之一非也煉石補天之類語多荒誕要不足信肆惟今日三皇之廟徧天下重祠敬祭固有所本獨以之設醫學置學官者何居夫一陰一陽之謂道生生之謂易自有天地則有陰陽有陰陽則有民物實理流行生生無窮故易以道陰陽天地無私布陰陽闡易道示人以象而已三皇無爲體陰陽周易道爲民立命而已伏羲畫八卦陰陽相生二四成八八卦成列象在其中因而重之爻在其中是時六十四卦巳具伏羲訖神農黃帝制器尙象自我作古爲之网罟耒耜杵臼爲之宮室衣裳舟楫服乘爲之書契市易門柝弧矢凡所以資民用而養其生至於送終過厚者皆有取於十三卦何莫非道也然能使之生而不能使之無疾則五徳五運推气之陰陽本艸辧物之陰陽靈樞素問究病之陰陽凡所以療民病而全其生使不至於無妄嘗試者又有出於十三卦之外亦何莫非道也大哉三皇道貫三極徳及四海而功施萬代是冝隆廟貌設醫學而置官師焉夫豈小之哉姑蘓名郡地大物眾三皇祠之始建因陋就簡神棲數瓦下盥薦弗嚴歳在辛丑郡侯嶽烈公涖事之初首謁祠下瞻顧太息非所以盡尊崇之禮乃欲辟而新之因基址之窄此志未遂大徳壬寅七月之朔風烈雨驟吳中之郡衙縣治寺觀亭宇悉爲摧毀卽命工鼎剏郡治就移長洲吳縣附庸二邑翼其傍適有吳縣舊址之寛於是嶽烈公乃欣然相地亟圖攺作遂謀之縂管董侯章及貳佐僚屬皆是其議而贊其成乃官給吳縣廢址俾賦文屬役嶽烈公首捐已俸崇象設爲之勸畫宮於堵某任某所某任某費皆讙趨之爰建大殿掲防妥靈前爲淩霄門次爲大門翼以兩廡殿後爲講堂東西各立四齋又爲教授防於講堂之東南繚以周垣前達於淩霄外臨衢道對峙兩井亭以濟道暍經始於壬寅之秋明年冬新廟成規橅宏傑輪奐華曜甲於諸郡屋凡五十三閒又市學田二百畆祭器靡不偹是役也皆出於郡侯主維是而教授苗寔又深體郡侯之作成職思其居發慮協力董視工役偹著勤勞用能期月之閒成此磊落事有他人視爲虛文積十年不能辦者可謂難矣今郡侯旣受替遷郡掌醫又垂滿解篆有恆齋葛應雷繼其任前爲提領日親承郡侯之命相與協贊勸率眾醫助田今又受任於學視其創始之有闕者必補之未偹者必完之勉勵諸生講明醫義務在濟人庶廣好生之徳而無負作新之意新郡侯瑪蘓庫喜功之有成於廟之東南壘土成阜作亭其上扁曰聚逺以快登覧防事之前甃亭爲臺禆暑露坐以便講習辟治花圃進修之暇以寓遊息亷訪僉事阿勒達覩前後興學之功而嘉之謂當勒石以示永久必徴記於陵陽牟巘以病耄爲解弗獲乃考三皇號名祭法與其用易之道謹書之厥初三皇取法自然開物成務與爲便安神化變通民日用而不知南面無爲而天下已治矣一毫智力靡容其閒設以悶悶求快吾意今日出一令明日立一法朝夕召集其民而繩督之則上下勞敝失其故常𨿽欲爲摽枝野鹿逰於混沌之天不可復得正如無病之人嘗試無妄之藥藥气擾於鍼砭粱肉奪於湯劑陰陽舛忤而人始病矣不若勿藥之爲愈也昔人謂誤注本艸其害大誤注易其害小夫豈知本艸之誤其害止目前易之誤其害及天下可不謹乎因附見其說覧者或有取焉大徳十年七月望日記

故三皇廟在流化坊內卽舊吳縣治也元大徳五年乃移縣治於本路儀門西偏而建廟於此

常熟州重修三皇廟記

伏羲神農黃帝世謂之三皇以其繼天立極教民以相生養之道有大功徳於民故凡君天下者咸報祀之方今因前代之制郡府州縣皆立之廟旣設醫官以典其祀且詔長吏嵗時率僚屬行奠謁焉常熟初未有廟延祐丁已監州多爾濟始卽州治西北若干渉虞山東麓度其地而剏之後二十年知州王侯侃一嘗修舉廢墜又二十年而處兵變流亡之士卒捨之庌馬者趨之煙火相接風雨交摧齋室堂閣鞠爲瓦礫而殿廡亦皆脫落湮蕪守土之吏莫之卹也至治壬寅冬十二月海陽盧侯以守禦元帥兼知州事慨然嘆曰爲治之要在政與教政惟民安教則必專聖賢與禮樂焉三皇孔子皆命世之聖也今學廟墮而弗治其何以爲教之地乎由是首以巳力大修儒宮越明年又勸士民作新是廟時儒氏趙復特承侯志命工傭力掄材運甓由重門兩廡以及禮殿朽者易之剝者飾之圯者培之傾而頽者悉起而正之又造候官之屋凡八楹於防門東西繚以周垣前後翚飛丹堊交映自秋䢐冬而功告成於是神明有居祀享有具醫師有容齋宿有所而侯尙教之心蓋庶幾矣旣而侯以內艱去職攝醫學教授陳君仲明徵文以記之予惟三墳之書首言大道開天地之經立民物之命聖聖相傳一本於是柰何世亡其書遂以爲陰陽醫家所宗往往視祠宇爲文具而不之嚴吁是果知尊三皇者哉然則盧侯起身汗馬乃能一興孔子之教崇之信賢也已盧侯名鎭字子安其遺愛之在民者不系於是故不之書

按常熟縣三皇廟在縣治西北招眞道院之東

嘉定三皇廟記

柯九思

古之祭義思本而報始故法施於人能禦大災捍大患者則祀之今醫家者流以神農氏之制藥也推本而祭之國家稽古考文並置三皇之廟以勾芒祝融風後力牧配而附醫學焉三皇名數先儒所說各異然著見於易者謂伏羲氏沒神農氏作神農氏沒黃帝氏作安國亦云伏羲神農黃帝之書謂之三墳此三皇之明文也漢祠黃帝用梟破鏡唐天寶六載三皇並置一廟有司以時祭享後周以來借田祭神農氏此歷代祠祭之典也嘉定州舊有廟學至元後六年大梁李侯壽孫來知州事李侯爲趙國忠憲公字淸臣之後忠憲之忠勞於國家史牒有傳侯涖官治民亷直而明有忠憲之遺風故於國家之事無巨細悉盡其心視事之初謁三皇廟顧瞻殿宇風雨穿漏凜乎將壓門廡傾圯論堂湫隘像設弗嚴器用不具侯瞿然曰此命祀也其何敢弗恭事事然今水澇爲沴民力未瘳柰何越三月政行化理民俗和恱侯曰可矣乃屬州人士之好義者以修葺廟學之意眾奉命懽趨論堂之後得王氏地辟而廣之侯曰斯廟建於泰定天歷之閒未及久而巳廢壞是皆前人滅裂之過今也基必堅材具必良惟永久是圖毋或貽誚於後人如今者之責曩昔也侯日治州事畢必至廟所循撫而程督之興工於至正元年三月甲子六月而畢嚴防壯麗防以修木繚以周垣其有加於前人矣防民有隱斥塹者自歸於官侯命籍而屬之學以供粢盛廩餼爼豆之用於是廟學之事無或不供者矣夫侯先成民而後致力於神則冝四境之內政無不舉由此仕宦而顯於天下忠憲之世爲不墜矣州人請記其事刋諸樂石故不辭而爲之書其好義所助者並刋諸陰奎章閣學士院參書柯九思記

按嘉定三皇廟在登平橋西元泰定三年建

昆山州重修三皇廟記

許規五

稽古鴻荒之世人文未開蚩蚩之氓與鳥獸爭一旦之命不有聖神出而立人極焉生人之類滅巳久矣毛茹而血飲也爲之庖廚巢居而穴處也爲之宮室畫卦以通神明之徳造契以代結繩之政爲之耒耜以厚其生爲之醫藥以救其死造律曆垂衣裳以開萬世之治其有功於生民甚大廟焉而棟宇撓祀焉而籩豆缺豈教民報本之意哉昆山三皇廟自州治遷後日就隳廢至正十九年州治復還承制以石君賢同知州事奠謁之初顧瞻太息退而謀諸知州費侯侯曰世事艸創百廢宜次第舉三皇建極之聖今廟宇崩摧神像暴露國家崇奉之意安在耶冝舉所冝先費侯是其議亟共捐俸爲倡醫流義士翕然和之不數日得錢若干緡米若干石召匠度材以工給其役以吏董其事不數月殿宇之顚覆者隆然起兩廡皇門之朽敝者翼然張堦墀磚級之陊剝者整以宻像塑丹白之澷漶者煥以新所謂人存政舉其以是乎夫張弛系乎理不系乎時廢興由乎人不由乎數有爲者何所施而不可也學有田若干蕩租若干冊籍迷失無所考石君爲追究歸之學祭祀饘供之用於是乎不窘矣廟成石君去費侯曰石君之善不可沒也徴予文記之餘讀邵子經世書至皇帝王霸未嘗不廢書而嘆也皇以道化人民霸以力服人世降俗漓古道茫昧昆山之長獨修舉廢墜而以皇廟先焉其薄利功以尊道徳者邪其知報本而善教民者邪詩云有斐君子終不可諠兮後之人庶乎尙有攷也費侯名復初字克明東平人石君字安卿西夏人至正二十三年夏五月望日平江路昆山州知州偰傒斯同知州事郜肅州判丁克明提控案牘趙從周都目謝道醫學權教授許教授許規五撰饒介書余銓篆額

按昆山縣三皇廟在縣南闉坊西

攺修吳延陵季子廟記

蕭定

有吳之興也泰伯讓以得之有吳之衰也季子譲以失之爲讓之情同而興衰之體異何哉泰伯之讓讓賢也故周有天下而吳建國焉季子之讓賢以讓也當周徳之衰而吳喪邦焉或曰非所讓而讓之使宗祀泯絕而不血食豈曰能賢斯可謂知存而不知亡者矣夫治亂時也興亡運也故至至而不可卻終終而不可畱黃河旣濁阿膠無以正其色鹽池斯咸獘箄不能匡其味與夫當濁亂之世召力勝之戎讓與爭孰賢乎易曰知幾其神則季子之見可謂知幾矣季子之明可謂知進退存亡而不失其正矣至於聽樂辧列國之興亡審賢知世數之存沒掛劍示不言之信避國保無欲之貞故有吳之祀寂寥而延陵之享如在風可想至徳興嘆美之辭哲人其萎表墓著嗚呼之篆向微徳仁兩至則夫子不復嘆美焉其精義被物鉤深致逺之旨烏可究其津涯而窺其墻仞哉是知譲之爲徳在於生靈不獨其子孫明矣國有祀典人懷永思定忝列藩條欽崇懿範於以加敬嚴乎閟宮別閨壼之內外正眾神之序位舊以泰伯之廟在於姑蘓臺而制季子之祠像設東面非由典禮諒無取焉必也正名於是乎在祈報獻奠贄幣冝列於軒廂春秋禮薦俎豆當陳於正寢俾觀像者識賢人之遺風可律審度者知經徳之禮秩無差末學陋辭不足頌其休烈寒來暑往敢用同於紀年大唐大歷十四年歳在已未八月戊戍朔二十七日甲子記

辟疆園

髙啟

江左風流逺園中池館平賓客久寂寞狐兔自縱橫秋艸猶故緑春花非昔榮市朝亦屢攺髙臺能不傾

題辟疆園

周南老

晉顧辟疆園中吳稱第一林石萃幽怪勝槪少儔匹遺迹今無知品題存簡帙淸景付明晦皮陸曾紀述後先幾百年盛衰成兩失慨彼樂有時每憐魚鳥逸

辟疆園自西晉以來傳之地館林泉之勝號吳中第一辟疆園姓顧氏晉唐人題詠甚多

陸山人樓亭【卽戴顒宅】

儲光羲

暮聲雜初鴈夜色防早秋獨見海中月照君池上樓山云拂髙棟天漢入云流不惜朝光滿其如千里遊

禇家林亭

白居易

聞健朝朝出乘春處處尋天供閒日月人借好園林漸以狂爲熊都無悶到心平生身得所未省似而今

同前

皮日休

廣亭遙對舊娃宮竹島蘿溪委曲通茂苑樓臺低檻外太湖魚鳥徹池中蕭疏桂影移茶具狼籍蘋花上釣筒爭得共君來此住便披鶴氅對淸風

同前

陸防

一陣西風起浪花繞闌干下散瑤華髙曲檻仙侯府臥葦荒芹白鳥家孤島待寒凝片月逺山終日送餘霞若知方外還如此不要乘秋上海槎

同前

張貞

疏野林亭震澤西朗吟閒步喜相攜時時風拆蘆花亂處處霜摧稻穗低百本敗荷魚不動一枝寒菊蝶空迷今朝偶得髙陽伴從訪山公醉似泥

禇家林亭範志云在松江之傍

淩處士莊

韋莊

一簇林亭返照間門當官道不曾關花深遠岸黃鶯鬧雨急春塘白鷺閒載酒客尋吳苑寺倚樓僧看洞庭山怪來說得仙中事新有人從物外還

和周伯溫參政九日南園宴

成廷珪

步履巉巖若跨鰲望中詩興與秋髙西山拄笏東山屐左手持杯右手螯返照入湖明塔影斷雲將雨林臯松閒飲散歸來晚金粉霏霏濕錦袍

範相南園五百秋重來訪古轉多愁啼烏樹老臺空在飲馬池荒水不流芹泮好從多士樂桂叢誰賦小山幽諸公髙防詩如錦授簡安能接勝遊

南園

髙啟

君不見平樂館古城何處寒云滿君不見奉誠園荒臺無蹤秋艸繁白日沈山水歸海寒暑頻催陵谷攺皇天大運有推移冨貴於人豈長在請看當年廣陵王雙旌六纛何輝光幸逢中國久多故一家割據誇雄彊園中歡防恐遲暮美人能歌客能賦車馬春風日日來楊花吹滿城南路疊石爲山引泉爲池辟疆舊園何足奇經營三十年欲令子孫永保之不知回首今幾時繁華掃地無復遺門揜愁防嘯風雨種菜老翁來作主空餘怪石臥池邊欲問興亡不能語春巳去人不來一樹兩樹桃花開射堂踘圃皆靑苔何須雍門琴但今對此便可哀人生不飲胡爲哉人生不飲胡爲哉

題南園

周南老

廣陵擬王貴據此南園勝豪奢及年冨樂只名實稱黃州欲歸老徒發功成詠詔賜蔡觀察寵防逾衮贈繼入循王家歳晏時難更只今圃已蔬風雨茅檐暝

禦書石湖二大字防

範成大

淳熈八年三月庚戍制書擢臣居守金陵閏六月丁亥朝行在所庚寅辭後殿翼日旣望詔錫淸燕苑中皇帝親禦翰墨大書石湖二字以賜天縱聖能遊藝超絕典則髙古如伏羲畫體勢奇逸如神禹碑日光云章垂耀縑素環列攺觀禁籞動色臣驚定喜極不知忭蹈昧死奉觴上千萬歲壽奉寶書以出越五日至於石湖藏焉石湖者具區東匯自爲一壑號稱嘉山水臣少長釣遊其閒結茆種木久巳成趣春秋時吳臺其陰越城其陽登臨訪古往迹具在污萊露蔓千七百餘年莫有過而問者今猥以臣故徹聞髙淸天光溥臨燕及荒野繇開辟來未覩斯盛裴度李徳裕皆唐宗臣緑野平泉亦聲震當代揆今所防無傳焉何物麼防獨冒寵赫百身萬殞莫能負戴臣蒲柳早秋仕無補益縣官尙晼晚不休姦止足之戒則將上累隆知俯愧初服臣用是懼冀幸少日遂賜骸骨歸老湖上宿衛奎壁與山川之神曁猿鶴松桂同在昭回中一介姓名亦因是不朽使後世知臣屬厭榮祿得全於桑楡以無辱君賜則陛下丕顯休命不委於艸莽庶幾報恩之萬一臣旣摩刻扁榜又被之琬琰以傳且附著臣之自敍云爾七月朔端明殿學士中大夫知建康軍府事兼管內勸農事提轄本府界分諸鋪遞差充江南東路安撫使馬步軍都總管兼營田使兼行宮畱守吳縣開國伯食邑七百戶賜紫金魚袋臣範成大拜手稽首謹書

題禦書大字歌

楊萬里

石湖仙人補天手整頓乾坤屈伸肘爾來化作懶臥龍弄珠璣潄瓊玖五云萬里天九重玉皇深拱蓬萊宮豈無九虎守閶闔北門半扉當朔風夜令云師敕風伯鞭起臥龍湖防月湖水卷上天中央卻鎖北門防風雪仙人馭風乘防云玉宸殿上朝帝眞帝將北斗酌天酒冰桃碧藕脯麒麟傳呼玉蜍吸銀浦黟霜調冰澆月灑成羲畫河洛書白璧一雙浮雨露石湖二字天上歸奎章璧宿落山扉昭回不飾吳苑艸姑蘓臺前近太微詩人不直一杯水自是渠儂命如紙教人妬殺石湖仙手攬星辰懷袖裏

懷石湖舊隱

範成大

浩蕩沙鷗久倦飛摧頽櫪馬不勝鞿官中風月常虛度夢裏關山或蹔歸橘社十年霜欲飽鱸江一雨水應肥冷云著地塘蒲晚誰爲披蓑暖釣磯

說虎軒夜坐

白雲深處臥癡頑掛起東水月寛但得好詩來眼底何須寶剎現毫端一身莫作官身想萬境都如夣境看蠏捨鄰翁能日醉呼來分與一蒲團

北山堂開鑪夜坐

困眠醒坐一龕多竹洞無關任客過貪向鑪中煨榾柮嬾從掌上看維摩閒無雜念惟詩在老不甘心柰鏡何八萬四千安樂法元無祕密可伽陁

檢校石湖新田

今朝南野試開荒分手耘耡艸棘場下地若干全種秫髙原無幾漫栽桑蘆芽碧處重增防梅子黃時早濬塘田裏只知溫飽事從今拋卻半年忙

石湖別墅在縣西南十二里參政範成大剏因越來溪故地隨地勢髙下而爲亭榭別築農圃堂對楞伽寺孝宗禦賜石湖二大字又有北山堂千巖觀天鏡閣玉雪坡錦繡坡說虎軒夢魚軒綺川亭盟鷗亭越來城等處以天鏡閣爲第一一時名人皆爲文詞明道八年周益公之畱題壁閒雲吳臺越壘距盤門才十里而陸沈扵荒煙野艸者千七百年紫微舍人始剏別墅登臨之勝甲於東南豈防夷之成功於此扁舟去之天閟絕景須苗裔之賢者然後享其樂邪成大愧謝益公曰吾行四方園池多矣如薌林盤圃尙乏此趣非甲而何

李行中醉眠亭

蘓軾

已向閒中作地仙更於酒裏得天全從教世路風波惡賀監偏工水上眠

君且歸休我欲眠人言此語出天然醉中對客眠何害須信陶潛未若賢

孝先風味也堪憐肯爲周公晝日眠枕麯先生猶笑汝枉將空腹貯遺編

題醉眠亭

蘇轍

是非一醉了無餘惟有胸中萬卷書已把人生比遽傳更將江浦作階除欲眠賓客從教去倒掛氍毹豈暇舒京洛舊時眞夣裏秋風無復憶鱸魚

醉眠亭宋李無晦作無晦名行中居松江髙尙不仕東坡兄弟嘗過訪畱題

元丰辛酉冬予解組歸吳明年過故同年朱光祿之舊居周覧園榭感事作詩以詒伯原

元絳

白頭重到故人家境是人非起嘆嗟三徑未荒陶令菊四時長放庾郎花林風光動藏鶯葉溪浪痕生宿鷺沙肯構有材移病久防憑詩酒傲煙霞

次韻厚之少保題伯原祕校亭程師孟

少年爲學已名家才折丹枝病可嗟節帶冰霜淩萬竹文含風露麗千花世憐美玉猶存璞人恨良金未出沙賴有隱居如谷口直將髙意撫靑霞

君家幽寂似山家聞者其誰不見嗟閉戶幾多閒日月掃園無限舊煙花書燕坐琴橫石吟徑徐行杖卓沙壁有謝公題好句國人方此識餘霞

碧瓦春城十萬家可憐夫子獨堪嗟林園猶有前朝木冠蓋難尋故主花【園乃錢氏所剏】亭瞰夕陽鄰古剎池通野水見晴沙天然操尙無塵滓合往蓬萊弄彩霞

校書朱君示及園居勝槪新篇一軸皆有標目輒成長調格詩奉紀淸防

盧革

姑蘓右浙防園榭森相望之子脫名瑣自放無何鄊虛堂布遺經【防經堂】周孔之文章靜齋播風雅【詩齋】弦音日洋洋吮毫濯曲溪【筆溪】泚墨散芳塘【墨池】抱琴獨登臺【琴臺】望山閒渉岡釣渚關游泳竹路排靑蒼【竹路】亭幽小勺迥【渚亭橋】紅白相低昻【眾花卉】予此謝病歸旅吳歳月長常聞君園勝欲往兩足僵開緘味題詠恍若披圖詳吾聞玉川子破屋洛之陽東野廢官守止坐叢瀨傍豈如吾子樂遊息藹有方朝廷日淸明百度良弛張子旣難其進論撰亦有光退之謂子厚窮久道益彊文辭煜垂後將相未可當窮愁乃著書心志能渾剛倘來奚足防令名期自將

樂圃林館

張適

何處是吾廬城西數畝餘坊存前哲號屋貯古人書巳疾親栽藥供飱自灌蔬長年因謝俗戶外少來車

其二

林密簾櫳暝門淸樹石連含香乘雨霽壓酒及花前嗜古思先輩傷今話昔年何由淸郁抱春茗瀹林泉

其三

園池𨿽市邑幽僻絕塵緣水活元通港荷稀不礙船竹陰迷藥竈雨气慢琴弦試理牀頭稿新來益幾篇

其四

結屋渾依水爲扉半是柴雨紅花落檻地碧蘚鋪階去住梁閒燕公私水際蛙淸遊多感慨濁酒始開懷

其五

方池居圃右幽隱足遊觀疊石花成岸塗丹曲作防鵞遊同腕法鶴舞按琴彈淸事無時廢歌成擬考槃

其六

林深招鶴磴地僻見山岡蘿舞春衣緑梅飄臘雪香晚岑畱日露歸翼帶雲藏吟客談詩散充然思不忘

其七

本是林泉質功名分定慳文章新中綮貧病暗偸顏林鶴心同潔沙鷗迹比閒靑燈風雨夕無夣到朝班

其八

境勝愜棲遲殘尊晚更冝主人因苦詠座客盡能詩令負桮來密聨遲句出奇夕陽在髙樹醉首只低垂

其九

庭前新種石恨未遇奇章薜荔藤牽密芭蕉影過長坐常忘灑掃對久引壺觴歳晚誰爲侶蕭蕭雪後篁

其十

登堂無俗物結納豈恆徒小幀藏雲樹昏屏過雨湖書銘臨瘞鶴弦調寄啼烏爲樂無他志塵囂覺異途余舊業在城西隅樂圃朱先生之故基也樹石頗秀麗池水迂回儼有林泉幽趣余亂後多郊居至辛亥春復返舊業二首

園池春至凍全融館穿林路亦通響檻前含竹雨座香簾外落花風一餐幾駐緣詩癖萬感都忘是酒功逸思不因貧索莫長時邀月弄梧桐

軒居巷陌是通衢流水林齋景自殊寄紙每因人索畫打門豈有吏催租風篁苔石皆詩料吟子琴僧盡酒徒幾度緑臨帖後醉眠花外聽啼鴣

和甘白先生樂圃林居二首

倪瓉

闗關幽鳥緑陰穠林麓陂池曲曲通荷雨逗涼侵北牖汀雲度水逐南風淸琴詠雅寧諧俗濁酒消愁似有功聞道秋來偏起早一簾晨露引梧桐

竹裏防齋栁下衢幽林風景自應殊家無擔石惟憂道鄰斷炊煙急索租山水徜徉聊足樂雨雲翻覆豈吾徒蘧蘧曉枕天涯夢楚水湘云叫鷓鴣

宿樂圃林居

暮投齋館靜城郭似幽林落月半牀影涼風孤鶴音汀云縈逺夢桐露濕淸琴喧卑淨塵慮蕭爽集衝襟

十六日新涼戲呈甘白

閒靜幽人宅蕭條樂圃亭炎暑浹旬劇逺山當戶靑涼生如病瘥愁解如酒醒臥看風篁影落月滿堦庭予來城郭暑气熾甚偶憩甘白先生樂圃林居不覺數日相與防茂樹臨淸池誦羲文之象爻彈有虞之南風遂以永日忽忽巳淹畱久趂閒成此二詩冩呈甘白以寓笑樂耳甲寅六月十六日

過張水部樂圃林館

髙啟

淸和池館閉閒苔輕幰尋幽觸雨來井桁水聲繩作轉牀屏山色畵初開穿花百舌深緘口吹絮霜鱗半露腮好賦一詩題壁去主人未肯便塵埃

題樂圃林館

林塢通幽闃山明云出溪門無俗客至池有水禽啼對酌山花下行吟野竹西石牀春寂寂苔色映靑藜

其二

開軒時野眺山色翠迢遙屏結霜中檜圖開雪裏蕉暖煙初扇圃野水欲平橋曳杖閒來往時挑酒一瓢

其三

幽居無灑掃風景自翛然紅濕花間雨靑分柳外煙山捫虱坐石榻枕書眠自得閒中趣栽花疊錦川

同前

陳林

桃花夾林館宛似武陵溪醉後拋書枕夢回聞鳥啼水光孤墅外山色小橋西盡日無來客徐吟信杖藜

其二

見說林居好終朝無雜賓捲簾通紫燕投餌釣金鱗林影云連榻楊花雪防巾開池飬鵝鴨不使惱比鄰

同前

謝恭

故人非傲吏舊隱勝愚溪塵世人難到空林鳥自啼靑山縣榻下緑水斷厓西終日無餘事全家盡食藜

其二

門徑稀人迹幽居只自然泉聲三月雨柳色半池煙水檻看鷗浴山見鹿眠題詩花墅夕明月滿晴川樂圃舊爲朱長文所居元末張適號甘白築室於上題曰樂圃林館與髙啟倪瓉陳林謝恭姚廣孝賡和爲十詠國朝宣徳間杜瓊得其東隅地名爲東原結艸爲亭曰延緑又有木瓜林芍藥階梨花埭紅槿籓馬蘭坡桃李溪八仙架三友軒古藤格芹防橋凡十景一時名流俱有詩

重建延綠亭記

吳寛

成化八年七月吳郡大風雨鹿冠老人杜先生延緑亭壞焉明日雨霽先生曵杖遊於園中茅茨旣摧梁木亦折垣墉且阤竹樹盡偃顧而嘆曰噫嘻亭壞矣殆天意邪𨿽然獨不有人力乎二子啟咨知其意遂相與召匠氏築之旣成邀先生坐於亭上則摧者完折者固阤者立偃者起蓋不日而舊觀還矣先生喜曰天意殆欲新吾亭邪他日乃以書來京師謂寛冝有記寛聞大道之世烈風不崇朝驟雨不終日而昔者之風雨也胡爲乎來哉果天邪亦由人邪吾何從而問邪問之人則人非天也惡乎知問之天則天非人也惡乎答旣足以惑亦可以憂蓋余之居於是而去吳下也逺𨿽未嘗目擊其變顧其事理有可得而推者故嘗以先生之一亭觀之則四野之外弱夫貧婦其繩樞甕牖豈無有不勝其震淩而相對以怨咨者乎又以先生之一亭前後推之垣墉阤矣則疆畎之欲修也勞乎力竹樹偃矣則禾稼之不登也乏乎食而弱夫貧婦又豈無不勝其沮洳而相對以怨咨者乎當此之時亦有如先生之二子築而新之者乎是固可憂也夫先生隱者知一亭而巳不暇此憂而余亦不敢以此告然而未可知也杜少陵茅屋爲秋風所破歌有安得廣廈庇寒士之語先生少陵之後人也而老於詩爲其後學其學則遇其變獨不憂其憂乎因書以諗於先生不識以爲何如

定軒記

劉爚

震澤楊公以定名軒予謂定一也而有老氏浮圖氏之定未知公之志果奚所屬也自儒者言之則大學自定而靜靜而安安而慮慮而得其寂然不動者正所謂感通之體也自二氏言之則其所謂泰定所謂禪定者兀然枯槁而已爾漠然淸虛而巳爾人之一心與造化流通者以其往來闔辟之不窮動靜出入之俱妙也今以兀然漠然者爲定則是無用之體不感之寂也其可乎公以敏達果鋭之材而爲明天子所任屬蓋嘗屏上防防天塹開大幕府制置長淮而又法從近臣而總六師之職其志存乎立功其誼顓乎報主固非棲心無用者比也則其所屬必儒者而非二氏奚疑𨿽然定之難能也久矣自窮居獨善之士捐百事息萬慮以求之有終其身而弗獲者況於履功名之塗踐富貴之境凡爲吾耳目之塍心志之域紛至錯立於前菀枯榮醜可喜可駭者日百千變其亟疾若破山之霆其震蕩若發屋之風其亂反覆又不啻以一葉之艇而舞翻空之濤甚矣哉定之難能也若是者其疾焉在曰心無主而已矣竊嘗聞之敬則心有主而物聽命不敬則物爲主而我從之古之君子對妻子猶君師之臨處幽室如十目之睹所以養吾心而爲萬物之主也心有主然後有定見有定見然後有定力酬酢萬變無不可者是則儒者之定而公之所志也夫理有定而事無方隨事以應之使各通其可卽所謂定也若乃處義未精而猥曰吾守之不可易是直私意之錮爾烏足語定乎哉故主敬窮理交相爲用東魯西洛之正傳有不可誣者公之大父紫微公受學於伊川之門人爲先朝侍從公之所學自其家世且方嬰繁劇而不亂遭變故而不懾其於定之一言用力深矣顧何足以發公之志姑誦所聞以復命云權工部尙書兼太子右庶子兼右諭徳建陽劉爚記定軒在震澤鎭宋工部侍郎楊紹云所居有桃源洞廣數畝異石林立劉文簡公眞文忠公皆有著述遺址猶存

樂庵初成二絕

李衡

老子平生百不足庵成那管食無肉終朝閉戶只讀書四面開都見竹

投老庵居百事冝早眠晏起不論時更長睡足披衣坐傾耳林閒聽畫眉

樂庵在昆山圓明村宋侍禦史李衡彥平歸老之地四傍皆修竹經籍圖史滿堂

共樂堂

黃由

才到松陵卽是家滿堂佳客滿園花看花揖客須淸賞休向人閒俗子誇

聨徳堂

才到松陵卽是家便須洗盞泛流霞軟紅塵裏風波惡不似江艫與海槎

茆堂觀弈

才到松陵卽是家茆堂萬竹緑交加午睡起無他想坐看圍碁到日斜

登明月臺

才到松陵卽是家擎空皎月瑩無瑕自須臺上分明看擬欲呼仙泛海槎

登擁書樓有感

才到松陵卽是家樓髙不管緑楊遮有書萬卷時翻弄千古興亡幾嘆嗟

道院獨步

才到松陵卽是家參天檜栢古槎牙杖藜終日頻來往不羨堤邊路築沙

登三淸閣

才到松陵卽是家三淸閣下寂無嘩小臣媿乏絲毫報深炷鑪香靜防茶

入園

才到松陵卽是家故園喜聽鵲楂楂主人只爲貪風月蠻觸交爭笑爾蝸

睦鄰

才到松陵卽是家民間何處不桑麻欣欣老稚迎門笑鬥酒相歡亦孔嘉

無題

才到松陵卽是家休論恬淡與榮華古來顏跖俱塵土自有時賢定等差

思親

才到松陵卽是家仙翁詩句發天葩鈍才不及賡餘韻畱取時時罩碧紗

盤墅黃由之別墅寧宗賜名內有墨莊胡夫人眞迹三淸閣共樂堂等扁由自作詩

松石軒記

鄭元祐

昔夏后氏畫九州而靑州有鉛松怪石之貢當是時未必有耳目玩好也儒先不能無疑於此焉以愚觀之玩好於時未必然然韶樂以球爲主故後防言樂獨於石則曰予撃石拊石然後言百獸率舞鳯凰來儀蓋石音難和故磬必泗濱之浮今以靈壁所產石用以爲磬然非秀絕者不能有聲音之純故商頌曰旣和且平依我磬聲然則怪石之貢蓋必異於尋常也巳降自唐宋始以石爲玩好然後石之品益繁宋宣和間於物無不品定顧以太湖石品最髙唐李贊皇牛奇章二人相業𨿽不同其於愛石則一也中吳在宋爲畿甸至今荒園廢宅一毀於刼灰者在在有之若夫松之爲質棟梁榱桷無不可者至乃盤紐詰屈懸根獻秀始以松爲園池亭沼之觀玩今大參澄江朱公出總戎機入贊朝政私第在吳城之正中沈深宏敞其客次有松有石左轄鄱陽周公扁之曰松石軒仍爲之作大篆以表章之矣大參公儗之於松則淸廟棟梁也儗之於石則韶樂天球也賓至而燕集於玆語笑於玆挹松之堅貞攬石之秀潤其所以爲國幹播民和者夫豈尋常松石之謂哉

松石軒詩

周伯琦

華淸貢秀萃雙淸石友松君宿締盟鱗甲髙鶱風雨合洞巖虛激佩環聲平泉官暇延遊盼緑野功成寄賞情誰爲澄江修郡乘好將勝迹播芳名

同前

蔣堂

一桁湘簾細織紋軒窗淸气襲書裙盤枝月冷蛟龍骨蹲璞苔封虎豹文隱迹雅同眞處士彎弓懸憶舊將軍由來柱石居廊廟況爾雲霄素策勲

同前

董晉

愛此軒隔市防疏松偃蹇石嶄然瘦蛟匝地弄明月蒼翠拂闌生紫煙大廈棟梁眞可擬中流砥柱若爲遷何人下拜淸風裏不是韋郎是米顚

同前

成廷珪

長松落落風塵表蒼石堂堂太古心屹立乾坤無攺色叩之金玉有餘音人間兒女天機淺海上神仙野趣深獨有奇章知此意子孫淸賞到於今

同前

饒介

蒼松鬱鬱石嵯峨上下因依有女蘿虎魄凝流千歳少羊羣分跪一拳多所須爲地期相望遂以名軒示不磨賓客定如東閣盛或來醉臥或吟哦

松石軒在吳城中參政宋廷珍之第軒前古松蛟騰怪石鵠峙鄱陽周伯琦扁曰松石有詩詠之

緑水園雜詠序

髙啟

吳城南陬有曰朱家園者父老言宋朱勔故墅也廬山陳惟寅氏得之更名曰緑水園中有池且用杜子美詩語也其林沼亭軒亦各有扁焉近𨿽破廢然寛閒幽勝猶可以釣防而嘯歌惟寅以余往來其中最熟求徧詠之噫當勔以幸貴時窮尙豪侈園中之珍木異石崇臺峣榭固當百倍於此文人詞客爲之稱美而誇詠者亦多矣今皆迹滅響沈無復可覩惟寅𨿽窮居隱約而能以詩書爲業篤於孝友其淸徳雅撡固可以蔑視勔矣則余爲之執筆亦可以無愧焉因不復辭且庶幾或傳使父老知園之更名緑水者自惟寅始也詩凡十六篇

緑水園宴集

平居寡良防艱哉況玆時幸逢金閨英中筵接光儀名園過修禊景麗春陽熈緑芷榮曲沼朱華敷廣墀情宣寄髙文憂襟爲之披觴來不敢訴慮此朋歡虧何以淹返斾頽光願遲遲

同前

張羽

芳圃逼江城回波繞捨淸主人擅文學過客總簮纓適向吳中防何殊洛下英唐虞共敷講風雅用和賡矍鑠攻辭健鏗鏘得句精建安方合體大歷卻徒名還展花前席仍敲竹下枰吟餘歌杕杜醉裏聽鶬鶊徑竹斑初脫庭蕉緑已呈渾忘在離亂惟欲盼承平蝸窟休圖隠雞壇可負盟從容四美具感激二難並更願相加勉畱傳汗簡聲

緑水園在孫老橋東故爲朱勔別墅元至正中廬山陳惟寅惟允兄弟購得之取杜詩名園依緑水之句更此名中有來鴻軒淸冷閣蘿徑等名髙啟爲之序

萬玉淸秋軒

郭登

王謝堂中久不歸野田荒樹幾斜暉花開花落秋還在年去年來事已非楊柳風多凋翠縷芙蓉霜重濕紅衣故人空感山陽笛一段傷心畫影微

同前

楊溥

社燕賓鴻共歳華松陵禾黍故侯家誰令千載柴桑裏一度秋風一度花

同前

劉鉉

寗公在昔稱時賢頭顱半白來歸田老懷澹泊慕幽雅髙居別築臨同川數畝園林占淸勝四時景物誇奇妍賓從日盈北海座琴尊晚載南湖船一朝陵谷那知變廢盡東吳舊庭院扶疏修竹爲誰淸零落芙容不成片白雲飛去不復來只有堂前舊時燕春深幾樹花亂開無復當映人面繁華事往今巳休東牀老去懷舊遊歌舞重尋館甥處蕭索碧梧風雨秋陶令宅邊松尙在習家池上水空流追思自足生感慨何獨對此方爲愁六十年來駒過隙俛仰之閒已陳迹畫圖寂寞久無聞流落人閒匪朝夕客從何處逺持來佳致依然不殊昔夢回昨夜到松陵鐘斷長橋月初白

萬玉淸秋軒在吳江同裏鎭元江南財賦司副使里人寧昌言之別墅中有菊坡梧桐修竹總謂之萬玉淸秋華亭張可觀爲之圗

團溪魚樂記

楊維楨

至正八年二月月蕉瞿先生逢祥肥遁海東之團溪云葉展空煙花膩陌予嘗循鳳溪而下步自團溪之陽顧瞻周遭若環帶然地固卑而隘中有隱君子之風焉先生居是溪歷宋咸淳僅百五十年予觀東南若震澤諸水道經戚浦防歸於海風濤激蕩沙岸日崩走濱浦之人恆懼之而先生則弗懼且樂焉者溪之左枕市防障戚水以便商者右遡畎畞引戚水以利耕者乃若細雨侵沙波流若縠魚鳥浮沈天灮上下先生則投竿而漁涼月浸軒秋聲在樹子鶴和鳴人影相逐先生則援琴而歌於乎溪之樂人或見之而不知之先生獨能知而樂之可謂得性情之正矣

團溪魚在沙頭鎭月蕉瞿逢祥隱居楊亷夫爲記

東莊記

李東陽

蘓之地多水葑門之內吳翁之東莊在焉菱濠匯其東西溪帶其西兩港傍達皆可舟而至也由橙橋而入則爲稻畦折而南爲桑園又西爲果園又南爲菜圃又東爲振衣臺又南西爲折桂橋由艇子浜而入則爲麥邱由荷花灣而入則爲竹田區分絡貫其廣六十畝而作堂其中曰續古之堂庵曰拙修之庵軒曰耕息之軒又作亭於南池曰知樂之亭亭成而莊之事始偹總名之曰東莊因自號曰東莊翁莊之爲吳氏居數世矣由元季逮於國初鄰之死徙者十八九而吳廬巋然獨存翁少喪其先君子徙而西旣而重念先業不敢廢歳拓時葺謹其封濬課其耕藝而時作息焉翁仲子原博以狀元及第入翰林爲修撰獲以其官封翁朝士與修撰君遊者聞翁賢多爲東莊之詩詩成而莊之名益著修撰君以謂予曰幸吾子之識之也夫人之業未有不勤成而侈廢者翁之爲東莊也承往而修之懇悃劬瘁歷數十年然後備亦旣艱矣而翁又遵道畏法𨿽處富貴泊然與韋布者類則所謂保其業者豈茍然哉易曰乾父之蠱有子考無咎厲終吉由是觀之翁之業𨿽百世可知也吾又聞翁積而能散衣寒食餓汲汲若不暇則是莊也寧直以自樂爲燕遊而巳今修撰君科甲重朝廷文章望天下愛民憂國恆存乎心而見乎睂睫則推翁之心以達之天下又豈直足保其私業爲玆莊山水之重而巳邪然君子論家業之艱考世徳之有歸信文獻之不可無者必自玆莊始作東莊記成化已未秋七月旣望翰林院侍講李東陽書

東莊詩

劉大夏

吳下園林賽洛陽百年今獨見東莊廻溪不隔柴門迥流水應通世澤長十里香風來桂塢滿簾涼月浸菱塘天公自與莊翁厚又把栽培付令郎

同前

沈周

東莊水木有淸暉地靜人閒與世違瓜圃熟時供路渇稻畦收後問鄰饑城頭日出啼鴉散堂上春深乳燕飛更羨賢郎今玉署恩封早晚著朝衣

聞奕侄構二亭於東莊以爲予佚老喜而有作

吳寛

爾父西庵扁拙修當年種樹帶平疇遙聞肯構爲予計專待歸休與客遊山上看云依鶴洞池邊臨渚對桑洲只憂筋力非輕健更欲沿洄具小舟

和韻

沈周

特意作亭知好修石基髙築樹爲疇欲承伯氏歸休樂未許他人造次遊細路矮橋緣麥隴長濠新水漫蘋洲宰公果遂南歸興我亦浜頭艤小舟

東莊吳文定公寛父孟融所治也中有十景孟融之孫奕又增看云臨渚二亭

晚圃記

王軾

予初仕大理時寺正姑蘓劉公約之與予僚寀多所禆益嘗造其室見有肅然其容蔚然其文者列座隅問其姓則錢而孟滸其字也乃常之巨族唐武肅王之裔今著籍長洲又聞孟滸渉獵經史精通繪事營以養親致聲搢紳閒公之先人文恭先生聞之嘗館於貳室後予仕南畿孟滸亦嘗訪於寓捨比挾繪事來遊於京甚有所獲歸鄕裏辟地數畝於城憩橋之南鑿池構亭蒔花卉培蔬果每春和景明羣芳競秀眾香馥鬱孟滸則逍遙野服謳吟懙懙以自適及夫秋霜旣肅則向之脆者堅而好華者斂而實橙黃橘緑畦蔬溪荇髙者可采下者可拾孟滸則邀朋速客觴詠其閒談笑竟日其樂陶陶因以晚圃自號人亦以晚圃翁稱之去年春有南陽之行時藩府唐王尙文喜賢聞孟滸至特書晚圃二字爲裝潢成捲士大夫多詠歌以侈之未有記其首者孟滸寓書速予言以弁其端久未復又書促之予惟物之囿於气化猶人囿於兩間囿於气化者有春榮秋成之序囿於兩閒者有少壯老成之稱故有囿之物苟培植之固人力之齊則秋成可望而人得以収其利矣人之生也苟能修之於少壯趨向之善持守之堅則老而有成而得以享其樂矣今觀孟滸之立於身行於家而接人者循循雅飭則其修於少壯者可知矣而今年逾七十康彊自如有子有孫足於奉養良朋益友日相遨遊況其子桓又善持已而精修世業見徴於朝將有祿養以及親矣孟滸之享其成於晚年者爲何如晚圃之號不亦冝乎夫然則藩府之書士夫之歌詠以褒美孟滸者端不負矣予乃嘉之摭以爲記治十六年歳次癸亥三月旣望賜進士第資善大夫南京兵部尙書參贊機務公安王軾記

晚圃歌

伊乘

華髮防鬖籠席防半世丘園事髙蹈滿畦靑甲長初齊一防紅塵飛不到今世於君見古人搰搰抱甕全吾眞苦厭桔橰作機事肯紆紫綬勞心神金穀風光回首廢白露淸霜賸幽致菊徑不栽桃李花菘根勝似羔豚味我愛此中樂事偏願陪杖履相周旋醉君瓷瓦中酒共向藤蘿石上眠

晚圃予曾大父孟滸所葺在今憩橋巷

巫咸宅

王賓

舊說巫咸已上天楚人歌裏亦千年相傳住處今何在一座靑山縣郭邊

巫咸宅按越絕書圖經皆云虞山巫咸所居舊志云在婁縣山下今婁縣止馬鞍一山無巫咸宅當在虞山無疑

太公石室

林大同

虛巗宛如室空洞神仙宅旣非巨靈剖何勞五丁鑿閒門鎖薜蘿寒煙縈翠幕疑通少室山或與紅塵隔具瞻同廣廈生民誠可托大庇安如山何愁風雨作

太公石室在虞山室凡十所續圖經山東二里有石室範志太公避紂居東海濵常熟去海近或是

言偃宅

周霞賓

列國雄吞際人材此學難淒涼吳邑裏悵望魯衣冠舊宅歸蓬顆新祠倚杏壇一橋通夾巷蔽井樹陰寒

子遊遺址

吳訥

勾吳昔要荒俗鄙人不文叔氏豪傑士北學遊聖門身通列四科文學冠同倫井堙宅巳荒橋巷名猶存至今裏中子千載沾遺芬

言公墨井

髙啟

寥寥武城宰遺井虞山陰千載汲未竭九仞功應深藝圃自可灌道源誰復尋弦歌聽已歇缾綆看還沈無爲渫弗食惻惻起嘆音一瓢樂未攺庶幾回也心

言偃宅在常熟縣西今稱言公巷吳地記云宅有井井邊有洗衣石皆故物輿地誌云石爲太守蕭正徳持去

範蠡宅

吳萊

漠漠寒云鶴影邊荒山故宅忽千年大夫巳賜平吳劍西子還隨去越船白石撐空存贔屭靑松落井化蜿蜒徒憐此地無章甫只解區區學計然

同前

髙啟

功名不戀上將軍一舸歸遊笠澤云載去西施豈無意恐畱傾國更迷君

範蠡宅在太湖包山任昉述異記洞庭湖上有釣洲蠡嘗乘舟至此遇風止釣於上刻字記焉或又云在杜圻洲馬迹山南方十里多桑薴菜果又前志云在東山翠峯寺

丁令威宅在陽山有丹井

髙啟

令威作仙上天去舊宅畱在靑山阿千年宅廢尙遺井何處更聞華表歌南陌黃塵足去客東流碧海絕回波鶴歸重覧應惆悵地上邱墳今又多

同前

周南老

鶴仙丁令威宅枕陽山陲仙化鶴不返宅廢人已非余遺丹井在井口苔生衣丹光時夜發猶能照巖扉月斜人籟寂鶴自遼東歸爲歌華表吟但傷知音稀

梅福隱居相傳在吳門西市黃庭堅

吳門不作南昌尉上防歸來朝市空笑拂巖花問塵世故人子是國師公

蔡經宅

髙啟

昆侖主者王方平身騎黃麟朝紫京舉手長辭漢公卿得道不願世上名往來隱與朱明洞中各有白玉城絳衣遊空擁幢旌三山五嶽自按行泠風吹送天樂鳴瓊簫瑯璈和鸞笙羽衞蹙踏山海崩龍車鶴馭紛相迎嘯呼神官走吏兵魑魅罔兩號且驚暫來經家駐雲程人馬不見但有聲虎頭鞶嚢佩蒼精神光赫然照軒楹授以至言可長生凡骨巳作蟬蛻輕麻姑來防尋仙盟芳姿娉婷似飛瓊言從昔年宴蓬瀛又見弱水三淺淸爪可爬背念始萌仙意已識遭笞榜余杭阿姥酒罷傾攝景忽去煙雲橫家人悲望空惸惸桑田回首幾變更神仙在世每自呈凡夫不識等瞽盲丹元有田不解耕但愛狗苟與蠅營榮華未滿咎責盈忽化腐鬼歸荒塋金丹可學道可成木鉆石盤貴精誠誰能自拔水火坑飛遊往來瑤樹英千載或有歸來情

同前

周南老

胥門一區宅居幽混民防中有求道子骨相應當仙方平弭靈莭總轡停雲軿麻姑適來防行防進芳鮮若人旣委化虛形抱重胡爲感外像背癢寧受鞭

蔡經宅吳地記云在珠明寺西王方平與麻姑嘗過其家

張融陸慧曉宅

王賓

兩處樓臺一樣髙空餘煙雨到今朝淸心不見當時水楊栁名存讓木消

二宅並在承天寺其間有池池上有二柳廬江何防曰池便是醴泉木便是交讓後沛國劉璡至吳謂人曰吾聞張融與慧曉並宅其間有水此水必有異味命駕往酌之曰鄙吝之萌盡矣

屈突明府防

李白

陶令八十日長歌歸去來故人建昌宰借問幾時回風落吳江雪紛紛入酒杯山翁吟已醉舞袖爲君開明府防不知所在明府唐人以建昌宰休官吳中

韋承縂幽居

孟郊

才飽身自貴巷荒門豈貧韋生堪繼相孟氏願依鄰夜思琴語切晝情茶味新霜枝畱過鵲風竹掃防塵郢唱一聲發吳花千片春對君何所得歸去覺情眞

徐修矩宅

皮日休

東莞爲著姓奕代皆雋喆彊學取科第名聲盡孤揭自爲方州來淸操稱凜冽惟寫墳籍多必云淸俸絕宣毫利若風剡紙光於月札吏指欲胼萬通排未闋樓船若夏屋欲載如垤防轉徙入吳都縱橫礙門闑縹嚢輕似霧緗帙殷於血以此爲基構將斯用貽厥重於通侯印貴卻全師莭我愛參卿道承家能介潔潮田五萬步艸屋十數楶微宦不能去歸來坐如刖保玆萬卷書守愼如覊紲念我曾苦心相逢無間別引之看祕寶任得窮披閱軸閒翠鈿剝籖古紅牙折帙解帶蕓香捲開和桂屑枕兼石鋒刃榻共松瘡一臥寂無喧數編看盡徹或攜歸廨宇或把穿林樾挈過太湖風抱宿支硎雪如斯未星紀悉得分毫末翦除幽僻藪滌蕩微窟學海正狂波予頭向中�聖人患不學垂戒尢爲切茍昧古與今何殊瘖共昔之慕經史有以傭筆札何況遇斯文借之不曾輟吾衣任縠纑吾食甘糠覈其道茍可光斯文那自伐竹靑誠堪取蒲重自可截如能盈兼兩便足酬饑渇有此競苟榮聞之兼可噦東臯耨煙雨南嶺提薇蕨何以謝徐君公車不聞設

和

陸龜防

嘗聞四書曰經史子集焉苟非天祿中此事無由全自從秦火來歷代逢迍邅漢祖入關日蕭何爲政年盡力取圖籍遂持天下權中興延嘉時教化還相宣立石刻五經置於太學前賊莽亂王室君臣如轉圜洛陽且煨燼載籍冝爲煙逮晉武革命生民才息肩惠懷亟寡昧劉石搤其咽已覺天地閉競爲東南遷日旣不暇給墳索何由專爾後國脆弱人多尙虛任學者得謗淸言者爲賢直至沈範輩【沈約範云皆藏書數萬卷】始家藏簡編禦府有不足仍令就之傳梁元渚宮日盡取如蚳蝝兵威忽破碎焚無遺篇近者隋後主搜羅勢駢闐寶函映玉軸彩翠明霞鮮伊唐受命初載史聲連延砥柱不我助驚波湧淪漣遂令因去書半在余浮泉貞觀購亡逸蓬瀛漸周旋炅然東壁光與月爭流天偉矣開元中王道正平平八萬五千卷一一皆塗鉛【案開元麗正殿書錄云】人間盛傳寫海內奔窮研自云西齋書有過東臯田吾聞徐氏子奕世皆才賢因知遺孫謀不在黃金錢插架幾萬軸森森若戈鋋風吹籖牌聲滿室鏗鏘然佳哉鹿門子好問如除防倏來參卿處遂得參卿憐開懷展防簏惟在性所便素業巳千仞今爲峻云巓雄才舊百派相近浮日川君抱王佐圖縱步淩陶甄他時若報徳誰在參卿先徐修矩宅未詳其處修矩防王府防軍世守書萬卷皮日休嘗借書

吳都文粹續集卷十七

欽定四庫全書

吳都文粹續集卷十八

明錢谷撰第宅

臨頓裏爲吳中名勝之地陸魯望居之不出郛郭曠若郊墅予每相訪欵然惜去因成五言十

首奉題屋壁

皮日休

一方瀟灑地之子獨深居繞屋親栽竹堆牀手冩書髙風翔砌鳥暴雨失池魚暗識歸山計村邊買鹿車

其二

籬疏從緑槿檐亂任黃茆壓酒移溪石煎茶拾野巢靜懸雨笠閒壁掛煙匏支遁今無骨誰爲世外交

其三

繭稀初上簇醅盡未幹牀盡日畱蠶母移時祭麯王趂泉澆竹急候雨種蓮忙更葺園中景應爲顧辟疆

其四

靜僻無人到幽深每自知鶴來添口數琴到益家資壞塹生魚沫頽檐落燕兒空將緑蕉葉來往寄閒詩

其五

夏過無擔石日髙開板扉僧𨿽與筒簟人不典蕉衣鶴靜共眠覺鷺馴同釣歸生公石上月何夕約譚微

其六

經歳岸烏紗讀書三十車水痕侵病竹蛛网上衰花詩任傳漁客衣從遞酒家知君秋晚事白幘刈胡麻

其七

寂歷秋懷動蕭條夏思殘久貧空酒庫多病束魚竿想凝鸘扇淸齋拂鹿冠夣魂無俗事夜夜到金壇

其八

閉門無一事安穩睡涼天砌下翹饑鶴庭陰落病蟬倚杉閒把易燒術靜論賴有包山客時時寄紫泉

其九

病起扶靈壽翛然彊到門與杉除敗葉爲石整危根薜蔓狂遮壁蓮莖臥枕盆明朝有忙事召客斵桐孫

其十

緩頰稱無利低眉號不能世情都太薄俗意就中憎云態不知驟鶴情非防徴畫臣誰奉詔來此寫姜肱襲美題郊居十首次韻酬之陸龜防

近來惟樂靜移傍故城居閒打修琴料時封謝藥書夜停江上鳥晴曬篋中魚出亦圖何事無勞置棧車

其二

倩人醫病樹看僕補衡茅散發還同阮無心敢慕巢簡便書露竹樽待破霜匏日好林間坐煙蘿僅欲交

其三

倭僧畱海紙山匠制云牀懶外應無敵貧中直是王池平鷗思喜花盡蝶情忙欲問新秋計菱絲一畞彊

其四

故山空自擲當路竟誰知秪有經時策全無養拙資病深憐灸客炊晚信樵兒謾欲陳風俗周官未采詩

其五

福地能容塹關詎有扉靜思瓊板字閒洗鐵笻衣鳥破涼煙下人衝暮雨歸故園秋艸蔓猶記緑微微

其六

水影沈魚器鄰聲動緯車燕輕捎墜葉蜂懶臥焦花說史評諸例論兵到百家明時如不用歸去種桑麻

其七

禹穴奇編缺雷平異境殘靜吟封籙檢歸興削帆竿白石堪爲飯靑蘿好作冠幾時當斗柄同上步罡壇

其八

彊起披衣坐徐行處暑天上堦來鬭雀移樹去驚蟬莫問鹽車駿誰看醬瓿黃金如可化相近買雲泉

其九

野入靑蕪巷陂侵白竹門風髙開栗刺沙淺露芹根迸防緣藤桁饑烏立石盆東吳𨿽不攺誰是武王孫

其十

疏慵眞有素時勢盡無能風月誰爲敵林泉幸未憎酒材經夏闕詩債待秋徴秪有君同癖閒來對曲肱臨頓裏在城東爲吳中勝地陸魯望所居也皮陸俱有詩十首詠之餘悉次其韻蓋彷佛昔賢

之髙致云

髙啟

聞說橋東地髙人舊隱居養生應有道覓舉絕無書愛救黏絲蝶嗔驚出水魚時尋戴顒宅自駕短轅車

其二

應愛山齋好秋風不捲茅鑿渠侵螘穴移樹帶禽巢人世眞浮梗吾生豈繋匏不逢皮從事誰結歳寒交

其三

載酒攜山榼安琴制石牀鳬眠皆傍母蜂去自從王谷雨収茶早梅天曬藥忙不扶靈壽杖筋力老能彊

其四

自少圖名意誰言世不知僧求開寺記客送買山資細雨魚生子斜陽燕哺兒平生無事迫辛苦爲尋詩

其五

斬伐憑樵斧經綸在釣車薄雲還露月小雨不妨花酒債應多處詩名自一家虛煩時主召嬾脫故衣麻

其六

長物元無有何勞犬防扉借看髙士傳學制道人衣牕破容螢入船空載鶴歸定緣幽事繞不是宦情微

其七

澹泊心情在蕭疏鬂影殘引泉防作沼畱筍待成竿自洗沾泥屐誰収掛壁冠毛公新有約月夜禮天壇

其八

沐罷便輕幘消搖詠晚天淸風蘇病鶴驟雨禁鳴蟬舊史堆緗素新經出洞誰知城郭裏別自有林泉

其九

汨汨泉通圃蕭蕭柳映門折花搖樹影踏藕損蓮根饑鴨呼歸艦新蠶試浴盆屋前髙石在知是郁林孫

其十

茶租催未得菊餌服還能行古時人笑文工造物憎貧畱漁艇載老謝鶴書徴誰識先生樂悠然臥曲肱

臨頓裏詩

周南老

吳館曰臨頓里巷因館名地偏足佳勝卜構居幽貞琴書樂蕭散軒墀謝驕榮鹿門隱同癖松陵詩屢賡於今總閭閻獨有橋庚庚過者爲歔欷猶能慨髙情

幽居賦【並序】

陸龜防

陸子居全吳東距長洲故苑一里闔闗不通人事且欲吟詠性情曰燕居則仲尼有之曰卜居則屈原有之矣曰閒居則潘嶽有之矣曰郊居則沈約有之矣旣抱幽憂之疾復爲低下之居乃作幽居賦其序云

余少學窮早持堅白其生也懸疣附贅其材也戴癭銜癅居無養拙之資出有倦遊之嘆初張蓬矢嘗逞志於四方末佩桃殳敢違仁於一旦𨿽家風未冺而世徳全衰門等韋平材兼魏邴激淸芬而鎭俗追雅望於圖形荀勗乃天下表儀裴秀爲朝端領袖朱輪十乘紫誥千篇炳若星辰煥乎竹帛俯觀圖諜謬辱孫謀五鼎蕭條賜書零落漆工酒保幾欲沈淪故栗空桑屢瞻摧折劉超劉毅俱無擔石之儲許邁許詢但有山水之志思鑿坯而遁聊倚樹而吟師道气於龜腸扣兵鈐於魚腹窮年學劍不遇白猿隔日伏痁未逢黃鷁止則葭墻艾席行則葛履柴車仲宣方翫於棋枰叔夜還眠於鍛竈旣而艸知晦朔木讓榮枯因推墨別爲三復悟儒分至八何晏之言道徳不及王生鄭之注春秋才同服氏初陳梗槪漸入精微探桓範之智嚢掘張憑之理窟遺其耳目然後謂之聰明差若毫釐焉足言乎大小加以病惟鬭蟻力止戡蟬簾幃非翡翠之榮鐘皷豈鶢鶋所樂退惟衡泌聊以棲遲建一畞之宮忝稱儒者置十金之產雅葉中人晏子以囂塵可容曹公以泥水自蔽羅含宋玉嘗戾止於荊蠻蕭相武侯亦潛居於僻陋楊徳祖家惟弱柳殷仲文庭只枯槐馮衍姜辛繁欽苔碧復有稻名半夏藥號恆春長楡亦降星精修竹乃生雲母潘尼館嘗聞柰素瓜甘庾信園中亦話棗酸梨酢【旦故】切竊觀畱詠雅尙淸風今古攸同聖賢何逺武仲遊於沛澤伊尹耕於有莘予欲無言回不願仕神交六位方爲賣卜之人歌動五噫竟作賃舂之客況布袍綸防尙足朝昏羽扇貂裘猶堪寒暑得以書抽虎僕射用牛螉自理茶租閒披釣褐經稱小品還下二百籖賦謂名都略防八千處下問得犁塗之義徐聽聞愬怒之詩旣巳逢原遂成摛翰非因授簡切擬題鞭不能粉飾大猷且用黃稗說貽於好事希逢得意而傳責以壯夫甘受子云之笑賦云

泰伯勾吳通侯舊裏地接虎邱門連鶴市比顏巷兮非陋方賜墻兮猶峙樂令有名教之樂必以仁行莊生乃道家者流咸從達起彼旣得矣余何謝焉欲神遊於浩气法大隱於遺編魯仲孫衣止七升之布欒武子食無一卒之田賤不容憂貧惟可賀冥心而姑務藏疾捲舌而誰能擊惰爭先敢脫乎牛車自給方營於馬磨噫秦時亡命競作帝師吁漢末遺臣皆稱王佐吾焉用此僕病未能藝合歡求解恚之方餌陟釐明攻冷之徴悲少歌於趙壹喜長嘯於孫登萬古騷人逺追乎橘浦百金事近出於松陵亦慕偸桃還憐嗜芰何悲尺蠖之屈未損丈夫之志投簪隱幾聊思夷甫談搦管彈毫聊效文通奏記夫靜者躁之君名者寔之賔進不參乎多士退冝追乎逸人頌厥土之三譲托髙風於四鄰才祛燥濕稍逺囂塵以日系時且復窮於魯史穿池種樹正欲類乎齊民室乏崇壇墉非縮板因坎窞以爲洫謝防蘢而表限孟介無是非之心阮籍能靑白之眼龜牀鹿幘訝招隱兮何遲橡飯菁羮笑謀生之太簡是知名安可釣筆不堪耕有白鳯之才乃先爲贅客有雕龍之辯然後爲狂生雄自投而幾死禰流慟而將行外嬖方施孟子虛陳乎仁義中讒旣勝韓非徒恃其縱橫況復支離抑鬱尫陋蹇喫才甚微而寡文體素羸而多疾陰鏗藥銚披曉幌以皆來徐邈酒鎗擁寒鑪而必出自然忘物我混窮通將大宗師理葉與握眞宰情同優遊塞馬脫落冥鴻竊慕王晞眷戀於芳辰美景深符謝朓畱連於明月淸風得不分碕防而飾荒臺輟金錢而貿佳樹蒓絲兮欲縈千里艸帶兮初圍十步頽垣抱碧無非海髮山衣暗座飄香盡是松肪桂露加以籬邊種菊後堂生萱覆井之新桐乍引臨牕之舊竹猶存花妨過防柳礙移門夣去而雲遮絕洞樵歸而水繞孤村遇境逍遙就魚鳥之性樂開襟散誕見羲皇之道尊早濯言泉屢遊經苑憂中廢而將落懼無文而不逺豹管閒窺羊岐忘返搜束晳之三缺補陳農之遺遁梁世祖府充名畫或得奇蹤王子敬家聚羣書率多異本何嘗彷佛莫究分毫徒羨玉杯珠柱【上書名下琴名】之號美象格犀簪之態髙寧容朴野不稱蓬蒿悵殘編之未購奚雅具之爲勞況乎棲平蕪古木之地壯被褐擁鐮之事冝其梓合巾箱藤交餅笥炊粃糠以爲食剖瓠匏而爲器荷蓧而行防梧而睡妖寜勝徳休占賈誼承塵醉可全眞但舞王戎如意其閒豁爾此外蕭然姜肱則惟眠一被江革則還畱半氊望夫子之門墻仍過數仞顧先生之履韤不啻雙穿敢驚時而獨行聊収視而返聽豈可浪廢關虛搖譚柄夜將半而誰客月每旦而誰評【去聲】淸言不屈孫劉寕減於中軍善講無窮支許那輕於小令式抽易序或叩老端演精微於簡易甘澹泊於危難澄如止水畟【音測】若長竿興【去聲】牛心者赴敵持塵尾者登壇交衡而矛防初利頓挫而風霜正寒興公雅對仲祖旁觀始信何才當指地於丞相方知習健抗彌天之道安彼濩落而無容且蕭條而髙寄兼耳目以感外曷丘園之足賁幸春物之向榮列天姿而見遺陰者負而陽者勝孰謂兩儀瘠者緩而腴者先奚云一气眞宰難問洪鈞肯畱人閒未適象表何求縱使陶煙霞而傲睨騎日月以嬉遊乘剛直上躡景冥搜橫絕乎四海飛揚兮十洲閱仙苑之瑯書安能解慍傾洛公之金醴幾得銷憂不假大招寧馳別國悲舊鄕之何在望平原之無極【陸鄕在平原乃逺祖所封之地】嘆鐘鼎之沈光向漁樵而騁力庚桑有道猶居畏壘之顚接輿佯狂亦取杶【音椿】櫨之食徐誇下舎陶愛吾廬上法於陵之畦圃旁分建業之村時牽殗殜自把渠防友乏惠施莫解連環之義醫無文摯誰知方寸之虛存其道而或通失其居而或旅才將命兮分坎窞性與時兮甘齟齬閒遊廣澤願學弋於蒲且【弋或作戈】終蹈滄溟更移家於薴嶼夫動以勞吾身靜以沭吾神苟能推於用捨自足究乎天人思任誕於窮檐何辭井臼不求容於側徑何患荊榛湛【音沈】冥者朴素之源毀譽者浮華之轍蓍名聚雪仍招死艸之譏琴號落霞亦被枯桐之說值聖則幽贊成功逢賢則雅音攸發同於徳者大亦冝然殷宗命相於嵓下周武迎師於渭邊有東山北郭之風才能養素有左公右侯之計未足圖王嗟浩嘆而哀吟畏蘭凋而蕙歇淸尊方灔於瑤水寶瑟坐凝於華月歸田少接猶疑斥鷃追飛羽獵相逢可謂蕪菁唐突陸魯望宅在臨頓橋又有別墅在甫裏躬耕於此有地數畝有屋三十楹有田奇四萬畝其居後爲白蓮花寺建祠堂塑像祀焉

酉室記

江公望

王聖時吾畏友也有室曰酉諉予記之室無方不以西名室非時不以秋名非色也不以白名非聲也不以商名非味也不以辛名象數之所不能該也兌不得而名流動非气也堅利非物也金亦無所名焉是七者酉屬也散一爲七名體各足合七爲一具於一室方其日薄虞淵行龍遁藏獸萃鳥下百物入息吾聖時磅礡於無限逍遙乎其中鄰燭光謝石鑪燼寒上下一色四方易位蝙蝠野防飛走竄伏同防於寛閒廣莫之地而自得其樂也秋九月予將訪吳門願從公遊而爲公記其屋紹聖十六年七月釣臺江公望書

酉室王伯起所居伯起字聖時楊邦弼序其詩有云伯起受經於王臨川學於曾南丰遊於曾宣靖公父子間諸公皆推挽之年未及衰一旦棄去卜居吳門獨處一室扁曰酉室日焚香燕坐於其中其所爲詩若干捲號唱道野集

張處士谿居

王禹偁

雲裏寒溪竹裏橋野人居處絕塵囂病來芳艸生漁艇睡起殘花落酒瓢閒把道書尋晚照靜攜茶鼎洗春潮長洲懶吏頻過此爲愛山園有藥苖

寄鐘子充

錢厚

倦倚吳門思泬寥懷人淸致滿詩瓢池塘芳艸夣初斷風雨落花魂正消一百五日寒食節二十四浦春江潮遙知藥圃晚經劚捨後防蕪添綠苗

鐘子充隱居舊志弗載以錢厚所寄詩推之恐隱士鐘璇子孫也

賢行齋記

朱長文

徳祖少而警敏生數歳其伯父今天章公嘗獲一鑑背題龍朔徳祖在旁曰此唐太宗時所鑄也子中奇之他日諸父有所見問之卽對皆與史合孔常父掌揚州學徳祖年十七試爲諸生冠防神宗初罷尊號坐客或論尊號之所起徳祖避席曰宇文周宣帝生號天光唐髙宗自稱天皇自是美稱寖多矣常父卽取筆札命書之擢爲都講辭不受元丰中試大學博士第一司業博士以爲三捨之置未有此作也厥後試二浙江東漕司嘗在魁選又用賦舉開封名第五而連見黜於禮部一時諸公幸得之以爲功見其失也莫不驚愕嗟惜烏乎近世以糊名取士𨿽曰至公其至於失才如此可爲太息先公太僕當任子徳祖以遜其弟碩孺太僕不許徳祖卽取奏牘以碩孺名上之防有詔任子必以長防爲之序徳祖貽書諌官曰某當以廢疾自棄矣是時岑嵓起仲子亦推與叔弟徳祖聞之諗起嵓建請乃得攺法碩孺遂得入仕太僕捐館河東號頓幾不勝閒關扶防下太行而歸未卒哭葬吳西山所以奉親終顯親之事無不自竭鄕閭敬服其平居論議必以帝王之佐爲師而頗喜賈誼汲黯諸葛孔明魏鄭公之爲人其志可知也

賢行齋在大云坊林虙所居朱伯原記

壽櫟堂午坐

範成大

屋角靜突兀雲气低鴻蒙殘葉颭防雨孤花側淒風北午睡起一笑萬事空無人共此意苔階咽微蛩

壽櫟堂枕上

禪牀初著小山屏夜久秋涼枕上淸繞髩飛蚊妨好睡臥聽檐雨入池聲

範村午坐

好風入修篁槁葉舞而墮斷續一蛩吟髙下雙蝶過疏樾午陰圓靜極成癡坐老便幾杖供慵廢誦課蒲團輭易暖困來百骸惰四傍無人聲誰驚短夢破

範村雪後

習气猶餘燼鐘情未濕灰忍寒貪看雪諱老彊尋梅熨貼愁眉展勾般笑口開直疑身健在時有句飛來

賞海棠三絕

芳春隨分到貧家兒女多情惜歳華聊爲海棠修故事去年燈火去年花

燭光花影兩相宜占斷光風二月時但得常時妃子醉何妨獨欠少陵詩

憶向宣華夜倚防花光妍暖月光寒如今蹋颯嫌風露且只銅瓶滿插看

範參政府在西河上文穆公成大所居有壽櫟堂其南有範村以唐胡六子渉海所居爲名中有重奎堂奉孝宗禦筆旁有便坐梅曰淩寒海棠曰花仙荼防洞中曰方壺眾芳雜植曰露云其後庵廬曰山長具見公所爲詩

和章秀才北城新圖

範成大

方遊桃花隖窈窕入壺天碧城當嵓岫淸灣如澗泉風月欲無價聊費四萬錢雪後春事起紅雲蜂蝶邊

其二

西城如西塞桃花古來多釣艇鱖魚肥前身張志和煙霏幾白鷺風雨一緑蓑淸江韻新引淸絕勝陽阿

北城梅爲雪所厄

凍蕋枯枝瘦欲幹新年猶未有春看雪花秪欲欺紅紫不道梅花也怕寒

章氏別業在閶門裏北城下今名桃花隖當時郡人春遊看花於此後皆爲蔬圃閒有業種花者

自題姚劉沙隠居

李重發

松竹一茆廬其間隱者居無營心地靜懶出世情疏奉母甘蔬食呼童課古書自知生理拙未敢廢耕鋤

嘉樹堂記

楊維楨

吳之練祁有隱君子家爲恕齋彊氏其先八世祖贇自汴居吳遂爲吳人手植嘉木一本在中庭俗名皁角者其根柢貫堂背枝葉輪囷蔽風暑實挺然資澡雪服食之用色理堅致而不爲螻螘所近其越歳已二百餘榦益碩大枝葉花實益茂美於是彊氏子孫繁衍亦且二百餘指而有食君之祿者矣予與恕齋爲昆弟交過其家見其樹而知其先徳之覃於後者未已也恕齋持觴爲余壽且請記余聞諸傳季孫宿有嘉樹爲韓宣子所美吾不知其樹何樹也宿曰敢不封殖此樹以無忘角弓之詩遂賦甘棠夫季氏子孫爲魯公室斧斤樹之封殖其敢比徳召南哉宣子蔑魯媚季其得果名嘉樹乎嘗論世澤於甘棠之後若孔子之檜下爲田氏之荊王氏之槐是已此非其子孫一時封殖之勤也蓋一本之深百世之下固若有神明防持之力在焉吁非偶然也諗矣孔子之檜吾不得而見之得見如田氏王氏亦可矣若今彊氏之植非可續王氏田氏之後者乎非所謂嘉樹而有光於傳者乎抑聞前人所種期収於後後人所培又以固前人之本恕齋伯仲皆淸修好學尊徳而尙義周人之急窘至於捐金粟以助國家荒政利祿之心未嘗入焉輈廷業已表其宅裏其於樹所培者厚矣前人植之後人培之一元之气𨿽貫百世而可矣豈直八世十世而已哉後恕齋之後者尙以餘言勉之於是乎書爲彊氏嘉樹堂防稽楊維楨記

文防軒記

士大夫能成天下之風俗風俗不能病士大夫此天下之名言也林宗之巾爲雨墊人折角以效之安石之詠以鼻疾人亦揜鼻而效之士大夫之聲服系於俗者如此況其下者乎具區之東瀕海之壤其地卑薄俗習多輕浮險急民之秀不入刀筆胥養則睚眥從遊俠習弧槊戎行閒者不則寄迹老釋氏以陰結勢利閒有衣冠族子弟與海內名人遊其行藝古茂始一洗舊俗則知輕浮險急者不能爲之病祁之大族爲嘉樹彊氏彊氏之秀而傑爲彥栗自蚤嵗有奇气遊京國見東閣大臣及一時搢紳先生業將上書見天子值兵變歸歸遷先廬於城南傍孔子廟學觴豆燕集日與佳士以唱和爲事至卻聲樂繼筆札以程之又不逺道裏招致名師儒生文評以課文防其率作文風非惟丕變陋俗而賓賢能者實於是乎資焉士大夫之家若嘉樹氏者其文雅嗜好不成一時之風俗乎彥栗屢觴余爲尊客觴徹出所防文詩請評於西軒軒未名請於余遂命之曰文防而樂爲之記彥栗名珇至正閒授從仕郎平江路常熟州判官以侍親弗行親爲嘉樹老人云至正辛丑正月進士楊維楨記

如意堂記

徐有貞

如意堂云者吳儒生杜子用嘉奉母之堂也蓋杜子乃生而喪父其母顧氏寡居守志手鍼黹機杼以鞠育而資之學杜子之克以成立率由其教也及杜子之作斯堂也庭有嘉艸生焉其花迎夏至而開及冬至而斂其莖葉靑靑貫四時而不凋也杜子之母每愛而玩焉曰之艸也幽芳而含貞殆如吾意也於是杜子喜曰吾奉吾母懼無以如其意而之艸也如之吾母之言吾可以不承哉乃以名夫艸也又因以命其堂而賦之三吳士大夫凡與杜子遊者咸相與和焉以傳於人人東海徐生聞而嘆曰杜子之母其知盡母婦之道矣而杜子亦可謂能子也婦以不二其夫爲貞母以能教其子爲慈子以敬承親志爲孝母子能如是足書矣抑予聞之凡人之觸於物而有感者必以其類非夫動乎物也亦其志有在焉耳故勁艸之感忠臣烏鳥之感孝子烈風之感義士皆志與物類是也惟夫婦人亦然若衛共姜之賦栢舟陶寡妻之歌黃鵠其貞順純一之志往往托物而見焉今杜母之愛夫艸也其志亦猶是已夫其花之於夏至而開者順陰道也於冬至而斂者避陽道也其莖葉貫四時而不凋者秉貞徳也處陰道而順以貞寔節婦之類焉且不生於他所而特生於其庭爲尢異矣意者天以是旌夫母氏之節也歟天旣旌之人有不旌之乎其將至矣歳戊午冬十二月己巳朝廷果下詔旌其門云

詠春齋記

兪楨

儒有毋追以爲冠逄掖以爲衣沈酣黃虞泳遊姬孔其所居齋廬敷筍席據梧幾函丈中縆朱弦瑟一有客過其廬閭式之曰是南園之居也乃下而入謁先生竢於垣之扉髙柳婀娜拂人衣裳黃鳥相下上或翔而萃或躍而鳴泠然有醒乎耳焉晉於扉之閾丰艸披靡嘉花苾芬白者朱者絢且綺者秀緑以借之甘寒以膏之灑然有沃乎目焉升於堂之階客主人拜稽首琚珩瑽如跪起曄如爲席坐東西條風時如水來煦客而燠體衝然有融乎心焉先生乃援瑟鼓之爲之賦考槃客曰裕哉其順處乎賦伐木曰諒哉其同人乎賦旱麓之三章曰道其全矣夫不囿乎人遊乎天瑟且希客起再拜且觴以頌之曰維本始之旣萌翕辟絪緼或磅礡以地或渾淪而天槖籥眾萬蕓蕓紛紛鶱而於云泳而於川何物何我陶然一春弁而五六士丱而六七人浴沂以嬉風雩以歸而音沨沨而樂怡怡匪列禦風匪周觀魚造物者爲徒而曾晳之與居捨曰詠春其曷以名先生之齋廬者哉

端居室記

端居室者山人兪楨讀書寢處之所也楨防尙澹泊於世利紛華無所嗜嘗讀書必冥心端坐以求其理趣因嘆曰學所以適用也不仕則無以及人乃習舉子業將以明經取科第旣而幡然攺曰學爲已知在人何以投契爲哉於是悉棄所業濳心象彖一室之閒左圖右書漠無外慕乃題其顏曰端居夫學須靜也惟靜可以觀萬化之妙端居一室以擴充吾方寸焉𨿽天之髙也吾不知其爲髙地之大也吾不知其爲大至於山河之崇深吾不知其崇深也反而觀之以吾然之身而處乎天地之內涵融自得浩浩焉混混焉不獲其人不見其身防彼之萬歸此之一可黙也不可言也室云乎哉因防斯語於壁以識名玆室之意

盟鷗軒記

傍蘓城郡之西南際野水有林木焉其廣袤不知頃畝空濶防蒨遊者自能道海鳥從而翔集之林木不見層軒數楹者山人兪楨之居也山人自顏其扁曰盟鷗須予記鷗不待盟也盟鷗鷗將逃焉人惟忘其機也故鷗從之機事一有鷗舉不暇邀而盟之鷗豈畱哉況盟非美事刑牲防血要明神而誓之以合其交初非有誠信也口血未幹從而背之生隙長亂莫甚於此君子之有盟夫豈得已哉且夫有機則疑機忘何疑疑而後盟不疑何盟盟何補於疑哉忘其機而已矣吁山人之盟鷗寓言也山人之不得已也吾聞山人於世故泊如也何其利於鷗鷗出沒滄波萬里莫馴亦何求於山人鷗從山人之忘機山人忘其機而從鷗機交相忘何疑不疑何盟孔子云吾非斯人之徒與而誰與山人學孔子者也其盟鷗豈得已哉使百世盟豈盟鷗也鷗盟則舉世之人皆不足與盟矣世皆不足與盟鷗何疑焉匪鷗則盟鷗將乞盟

端居室長句

鄭元祐

先生注易隱南城激石松風答礀聲式玉式金王度在一寒一暑歳功成要參妙理須心悟洞釋羣疑貴理明蔀屋見星元是畫寰瀛括地可無程義精詎忍辭捫舌樂大何妨枕曲肱雨露每滋庭艸緑雲霞不礙晚山橫成林詎捨千章木求友難忘百囀鶯嵗月推遷陳迹在啟蒙常憶酒同傾

題端居室

倪瓚

五畝幽人宅端居思泬寥圗書充棟積心迹去人遙捲幔松風入當堦蘭雪飄善師顏子意陋巷樂簞瓢石澗書隠石澗姓兪名琰字玉吾號石澗所居在今府學西中有詠春齋盟鷗軒端居室皆玉吾孫貞木所作貞木孫振宗又作九芝堂今皆廢爲菜圃

耕漁軒銘

唐肅

軒之幽釋耒而休其樂也由由軒之泰投竿以愒其樂也泄泄朝華其宮莫或易而翁昨鼎其食今或臠其骼勿捨予田勿忘予筌予以老於軒

予旣爲良甫友契作耕漁軒圖復爲之詩

倪瓉

鄧山之下其水舒舒林廬園圃君子攸居載耕載漁爰讀我書唐虞緬邈愴矣其悲棲遲衡門聊得我娛敬愼誠篤徳罔三二四勿是克三益來萃彼溺於利我以吾義彼棄懦頑我以仁智匪今之同惟古是嗜虛徐逍遙隱約斯世

再題

溪水東西捨山家髙下居琴書忘產業蹤迹隱樵漁積雨客畱宿新晴人趂墟厭喧來洗耳淸泚繞前除

朱澤民爲徐良甫耕漁軒圖

寂寂谿山面碧湖輕舟煙雨釣菇蒲曉耕嵒際看雲起夕偃林閒到日晡漢書自可掛牛角阮杖何妨挑酒壺紅稻西風鱸鱠美依依蓐食待樵蘓

七日訪徐良甫十三日至七寶泉上及暮舟還宿耕漁軒二首

來看城西十月山桂花風起碧巖閒扁舟夜過溪東宿七寶泉頭日暮還

桂樹閒臥看云風吹花落紫綸巾偶來山廨餌蒼術又泛江波采白蘋

春日過鄧尉訪良甫士平

王璉

伊余蹇世用野性遂成疾欲追古人蹤忘此山水癖玆晨屬休暢曳杖窮閱歷憩息嘉樹林逍遙美泉石洞庭縱矚覧鄧尉屢攀陟平湖泛晴緑靑苔印行迹雲霄曠淸溪煙霞閉幽寂愛玆風月佳樂與禽鳥得宛彼二三友獲此竟晨夕興盡復言還賦詩冩良覿

和

徐達左

之子閥閱門獨抱煙霞疾豈無髙尙心復有詩書癖從宦意茫茫稽古心歷歷乃與茂叔孫結交比金石良辰共攜手佳山每登陟徜徉過禪居路躡麛鹿迹空山春欲歸花落鳥聲寂旣感同气求何嗟晚相得野肴具杯酌髙論倏竟夕分手含餘情淸秋重相覿

訪徐良甫

虞堪

鄧尉山中春雨餘髙人開軒方讀書力田歸來飽炊黍垂釣徜徉多得魚滄浪水淸白石爛歌濯纓兮夜和旦媿我棲棲澤畔行空復長吟歳將晏

寄贈徐良甫

周砥

夙存邁往志結茅依山澤不辭沮溺勞更慕濠梁逸旣耕亦以釣四體忻蹔息新稼登場邱嘉魚薦晨夕蒸嘗無足患喜復畱我客野田荒煙翳平湖澂景寂開襜睇孤云窅然無遺迹緬惟髙世士何嘗異今昔識達理自周情恬慮非易念子墮紛糾抗俗願有適束帯趨城府愧予尙促戚百年誠艸艸防當從玆役

同前

髙啟

朝聞孺子歌暮聽梁甫吟豈無滄州懷亦有畎畝心昔賢在泥蟠終當起爲霖釣獲溪上璜鋤揮瓦中金玆世方喪亂伊人邈難尋旣迷煙波濶復阻雲谷深嗟我豈其偶聊將學幽潛惟子是同袍相期淸渭陰

同前

張羽【一作楊基】

之子住銅坑人傳好事名如何同甲子翻遣昧平生野防風中釣湖田雨後耕秋天漸淸冷或可赴前盟

同前

徐賁

荷鍤喜逢春雨鳴榔又近黃昏誰道南陽渭水不似湘江鹿門

門泊陶朱歸棹家住張翰故鄕霜落鱸魚出水秋晴嘉谷登場

耕漁軒在光福徐良甫作良甫有文學所交皆名士爲題詠者甚多

水竹居記

兪焯

洪範五行其一曰水其所以相生者不曰金邪然浮天載地水之爲物至巨也世言河源與天漢接所以泄於尾閭涸於沃焦者抑豈五金所能生哉惟蒸而爲云霈然以雨也實幹以气化之故幹爲金而凡火日形气麗於水者多由金光而變幻之雷電亦然耳故金在鎔化而爲水金非火何以制範而合之非如水火土木著壞相也植物在震曰蒼筤竹一切艸木率由子種而生惟竹虛中而有筠驟長而不積於漸抱籜而乘气猶胎也走根而生不擇地也雷以聲之盤結而族處之區別於艸木之中其性其情爲化木之走者受气於天者正故貫四時而不攺柯易葉也受命於地也順故旣斬而不復萌焉無求生以害仁也移根必南枝也凝陰而不受暑也義也謂其乘震長男之气一以淸涼而卻俗塵者竹耳勉之曹君以之而名其居所以得順而正者徳日新以體聖之情如見成湯與夷齊也

詩

倪瓉

吳下人家水竹居兪公染翰笑談余記文固已瀾翻甚嘯詠還當雨霽初篇什謾勞陳組繡園池無復有禽魚只今蕭散南湖上種玉防淸孰侮予

曹謹字勉之隱居在吳江國初本學訓導所居有水竹遂名其居

玉山佳處記

楊維楨

昆隱居顧仲瑛氏其世家在昆山之西界谿之上旣辟其中爲西第又稍爲園池別墅治室廬其中名其前之軒曰桃源中之室曰芝云東曰可詩齋西曰讀書捨後之館曰碧梧翠竹亭曰種玉合而稱之則曰玉山佳處也予抵昆仲瑛氏必居予佳處所按郡誌昆山縣華亭陸氏祖所窆生機云時人因以玉出昆而名昆山邑山本號馬鞍出奇石似玉煙雨晦冥時有佳气如藍田焉故人亦呼曰玉又曰昆而仲氏之居去玉山甚逺奚以佳名哉山之佳在乎山之外者得之山中之人未知也如唐之終南隱者與司馬道人指山之佳身固在山數百里之外也𨿽然終南之隠者固未知也借山之佳爲防仕之途千古慚徳至於今山無能揜焉若仲氏之有仕才而素無仕志幸有先人世祿生產又幸遭逢盛時得與名人韻士日相優遊於山西之墅以琴尊文賦爲吾弗遷之樂則玉山之佳非仲瑛氏弗能領而有之與終南隱者可以辧其佳之誣不誣矣

吳國良過玉山艸堂轉附長句倪瓉

玉山樹色隠朝陽更著漁莊近艸堂何處唱歌聲欸乃隔云濯足向滄浪珍羞每送靑絲絡佳句多投古錦嚢幾問棹船尋好事辟疆園圃定非常

玉山艸堂在昆山元顧仲瑛所居有小蓬萊芝云室可詩齋讀書捨來龜軒拜石壇碧梧翠竹種玉亭湖光山色樓百花坊其總名曰玉山艸堂仲瑛好文喜客楊亷夫諸君往還國初從其子元臣遷鳯陽葑溪艸堂與祝大參顥馮憲副定劉僉憲玨曁

都憲公雍聨句

徐有貞

葑溪古無名得名自玆始作堂惟一韓【有貞】覽景具諸美山川何蔚然靈秀寔鐘此【顥】東迎滄海濵西接太湖涘【定】獅峯南面蹲虎阜北峙【玨】波光動園林野色到城市【顥】池深魚影晦林密鳥聲喜【雍】天淵飛躍間上下契心理【有貞】往古與來今左圖而右史【定】豈惟賢主樂亦有嘉賓止【玨】廣席羅珍羞飛觴戰壺矢【雍】魚芼松江鱸果薦華陽李【有貞】獻酬心孔歡歌詠情未已嗟予苦衰遲避俗隱桑梓羣公忽枉駕感激欲輕死況辱聨佳章足與風雅比鬭雞不須言石鼎何足齒行當勒貞瑉傳播千萬禩【雍】

韓都憲宅在葑門內公旣貴歸吳治宅而居溪流環繞宅東有園作堂於其上曰葑溪艸堂

三辰堂記

吳寛

維皇明以經術取士士之明於經者或専於邑若莆田之書常熟之詩安福之春秋餘姚之禮記皆著稱天下者易則吾蘓而已蘓之易始於顧順中先生一時遊其門者出則取科第以其經轉相傳授嵗久師弟子益眾延及他郡莫非出顧氏人方先生爲漢楊何云先生諱巽順中其字嘗登永樂甲辰進士第後十二年爲正統丙辰而其子今贑州守睢字徳明者繼之又三十六年爲成化壬辰而其孫今工部郎中餘慶字崇善者復繼之世三榮顯嵗適皆在辰人以爲異贑州公乃以三辰名其堂而工部以予有鄕黨之好且同年也請爲之記予因嘆曰顧氏則異矣而其盛豈獨以益於蘓人哉粵自國初詔行科舉每三歳一行其後或不行迨永樂甲申至於今日行之皆如制殆三十科於此可謂久且數矣然方州所擢其少者科止一二人若陋邦僻邑至未嘗有薦於鄕之士文教之行經術之明其難也如此而顧氏上下五十年前後三世皆有其人此其盛豈獨益於蘓人哉夫今固有兄弟同升者然其盛止於一時不若父子相繼之逺況又繼之以孫者乎此豈復偶然也哉蓋事之來也有自徳之發也有時先生之學固良然聞其先有隱徳始於其身發之而又不及授政以沒後僅以贑州公嘗任禦史獲贈如其官宜其復發之後人也惟公昔有聲憲臺及出守大郡惠政在人今工部以明敏勤愼爲朝廷任用方奉詔行水淮濟間且有利益於國後世之登第者不必以辰而異也將有防其澤繼之而益盛者乎

三辰堂乃贑州守顧睢爲之爲其父巽永樂甲辰科本身丙辰科其子餘慶壬辰科故也

礪庵記

世之誇者待其身甚美自以爲人不可及卒之終身無一徳名世以及乎人者惟賢者不然往往以朴陋頑劣自處蓋非甘爲庸人之伍其心誠不滿假惟見人之美巳之惡欿然如無能之人此徳所以日進而人所以賢也歟礪爲悍石則眞朴陋頑劣之物昔之好石者不以爲貴君子獨取之以自況焉毛君貞甫自爲諸生已有賢名及登甲科裒然進士之列人尢材之顧其意未嘗一日足也乃以礪名其庵居而以爲號及是拜給事中將之南京來請予記夫石以堅爲材彼之奇巧秀潤者非不可愛然多不適於用礪固悍石其質𨿽麄而性則堅惟其麄且堅也物之欲成器者反以資之詩所謂他山之石可以攻玉是也玉物之至美者猶資於礪非礪則不能以成器礪之爲用亦切矣是可與他物之不材者並論邪然則貞甫之去而入官也豈惟使朋友寮寀資其徳而已朝廷以機務見屬其責任不小將上有益於君下有利於世又如書所謂茗金用汝作礪者乎蓋以礪自處貞甫不以材美爲誇若可缺者孰知人方以材美資之有不可缺者乎吾於貞甫斯文之契至厚者敢以是告之

礪庵在閶門下塘都禦史毛珵所居也

拙政園賦

王寵

侍禦王公敬止世吳人也寓籍於燕弱冠登進士官侍禦史出按遼陽以不阿法抗中貴謫上杭丞再丞崕之都許驛徙知永嘉判髙州竟致官歸吳焉公防朗峻潔博學能文辭論事踔發一不當當路意三投炎海筆儼然柱下有古直臣風當孝宗朝峩冠簮折翼而下可畏哉戒途之難也公則茫然若遺逍遙以嬉乃築室闔閭之城背廨市面水竹軒蕪糞莽取勝自然頗愛潘安仁閒居之篇附於拙者之政寵遂賦之以歌厥事焉

繄蹇蹇之王臣秉靖恭於爾位企遐風於往哲幹靑雲而髙議際明時以自奮謂諤諤其無忌冠切云而直指惟一人之餘媚鏌鎁利而鈆刀揮毛嬙都而嫫母恚信人情之翩翻羌受釁其奚自睇天門之遙遙臣得罪而逺去信犬吠而掉尾虎磨牙而蹲踞快一斥之不復薄炎荒而窮馭占巫咸兮則瞢決唐生之猶豫爾乃稅鞅故國徊翔首丘豈宇宙之迢遙何余棲棲而倦遊我防有廬我耕有疇彼季子之奚入將褰衣以優遊洵伯通之不覊賦五噫而聿遒經山川之故墟眷君子而夷猶撫佳木之蓊翳接吳防之長洲羅以園囿言旋於休乃有滄浪之池夢隠之樓臺以遐觀堂則若墅竹栢得眞橘柚列樹郁李張梨櫻桃棠棣菡萏荼防丹瓜緑芋華實駢羅溝塍錯互於是風妍景熈六合澄朗時鳥變聲鮮云如掌曳山簡之接防披王恭之鶴氅良儔言集恣意偃仰修山陰之故事和蘓門之遺響朱果在摘頳鱗搖网醽醁載浮圖書敞信巧拙之何居澹心於天壤眄鴻飛之冥冥知下上之泱漭彼爰居之逍遙奚鐘鼓之爲響吸元化以潛神瑤津而獨往永寤歌於聖朝錫萬年之鳩杖

寄王侍禦敬止

宮袍錯落紫麒麟曾是先皇侍從臣海外文章傳諫艸天南魑魅識星辰荊蠻流寓眞吾土燕趙悲歌見古人淥水名園春更好挈壺花下伴垂綸

王侍禦園林四首

杜韋天尺五歸臥海東偏玉麈開蓮社金貂貰酒錢園居憑水竹林觀俯山川竟日雲霞繞冥心入太

其二

共有王猷好同酣修竹林山光云幾淨水色畫堂侵斷續冬花吐玲瓏好鳥吟輞川如有待那得戀朝簪

其三

卽事罕人力林居常晏然天靑雲自媚沙白鳥相鮮徙倚隨忘返風光各可憐洞中淹日月人世玩推遷

其四

薄暮臨靑閣中流蕩畫橋人煙紛漠漠天闕敞寥寥日月東西觀亭臺上下搖林深見紅燭側徑去迢遙拙政園在臨頓橋東王侍禦顯臣所居

小丹丘記

陳基

予五世祖由永樂徙臺之臨海距城百里而逺臨海之山大率自天臺支分綿綿延延若萬馬東奔而飲於海余家實在焉余少孤不逮事先君子甫兒時卽有四方之役道過天臺不復能記憶少長閱天下圖經所載始知天臺爲名山而余家去山之逺近了不能遙度也豈惟山哉宗族婣黨親防穉耋要亦不能盡悉鄕人有自東而西遊者與之接音聲相勞苦乃或稍知其防戚逺近否則不相知者十七八餘少以貧賤役四方久居於吳婚娶於吳育子女於吳衣帛食稻於吳母歿於吳之壤僕妾廝養皆吳人盡室皆吳語而余獨操越音乎其間余所處亦豈得已乎哉羇旅四方食飲服禦與吳人異者或鮮矣四方之人遂皆以吳人目之而余老且仕不出吳境吾自視亦吳人而巳矣今年春餘於所居西偏治廢圃可半畝卽其中陋屋三數椽稍治葺之因扁曰小丹丘昔孫興公賦天臺有曰仍羽人於丹丘後之人遂以丹丘爲天臺之別稱余今扁之蓋猶有昔人不忘土之意乎余生於臺臺之戚婣少長不必親也余長於四方而吳之家室子女不必防也而治圃獨何以丹丘名哉且餘五世祖家臨海而五世之上不必知也余今居吳而後於餘者亦不必其知也凡人五世而親盡親盡則塗人而已自余以往未能爲塗人則或猶用知者故余於圃焉發之餘於圃不遑締構之事屋上棟下宇皆仍舊稍加塗塈者余所能也江湖好事者或持梧桐美竹橘柚芭蕉薝卜萱艸蕙蘭之屬來則雜藝於圃客自淮海遺以兩鶴甚潔白可玩同門友起居郎金華戴叔能善爲古文詞余求爲之記而又自著云云者恐人不知余非吳人而後之人不知吾爲臺之人故詞繁而不暇略云

小丹丘天臺陳基敬初所居基初仕僞周爲內史得小圃於天心裏以天臺爲丹丘因以名之金華戴良記

聽雪齋記

陳基

顧君仲瑛飾藏修之室於所居小東山之左京兆杜徴君用隸古題其顏曰聽雪齋閒徴記於予予惟天地之气舒而爲陽慘而爲陰潤而爲雨露凝而爲霜雪而其所以舒所以慘而凝且潤焉亦何與於人而夫人之情見雨露之濡則神夷覩霜雪之嚴則神肅必此有爲之眞宰於其間者矣且歳聿雲暮雨雪交集君子於此冝感時序之代謝慨物候之變遷退而居重幃襲兼裘徴纎歌選妙舞厲金石之響諧絲竹之音以樂其樂今也則不然斂容以處其獨潛聰以察其微超超然若逃乎虛空薄冨貴而樂枯槁者夫豈所謂瀌瀌奕奕防防脈脈颺霙而屑玉緣甍而入隙者果足以悅其耳而懌其心乎蓋歳功旣成嘉瑞時應出無羇旅防渉之役入有琴書詠歌之娛而又仰足以致其養俯足以盡其育蓋裕於已者不役於物足於內者無待於外於是施施焉衎衎焉與葛天氏之民並遊於熈洽之世嗚呼居太平之時聽丰年之雪其得於天者亦厚矣冝其不以人之所樂者以爲樂而以己之所適者以自適然則非仲瑛亦何足以與於此哉𨿽然吾聞井鼃不可語海夏虫不可語冰蓋泊於虛者猶篤於時也今仲瑛處裕而不嗇居盈而不矜持虛以守實主靜以制動蓋庶幾於不溺此不泥彼而能與物推移者故予樂爲之道也是爲記聽雪齋昆山顧仲瑛所居

聽雪齋記

西夏烏蜜公寓第在吳門天宮裏其東偏有屋六楹朴而不陋公卽南榮爲小齋西爲壁北爲戶防其東南以楮承之中無長物左右琴書晏如也歳方冬公端居肅容虛心無爲與造物者遊俄聞中庭桂樹間索索然有聲起而視之則積雪在地皜然矣公因援琴鼓之客有候公於門者公揖使坐且謂之曰客亦知好此乎客曰僕東海之鄙人也何足以知之𨿽然公所鼓白雪之曲也僕不敏請爲公和之客逡巡就席因歌曰白雪兮交下美人兮猶處歳晏兮何所娛撫陽春兮容與陽春兮遲遲白雪兮飛飛彼美人兮勞我思巾余車兮往從之端余居兮正余襟若有聞兮靑桂林桂樹兮後凋撫白雪兮逍遙時至正十四年十二月也

此聽雪齋未知何處

茂恩堂記

馬廷用

古者意之所向則喜隨之而因以名其堂示不忘也王晉公三槐意不在槐而在其後人以爲必有爲三公者其後言果驗韓魏公晝錦意不在錦而直述其仕宦始終之美在當時莫之有或先者矣至於王晉卿寶繪聚古今圖畫以供淸玩其意趣識者有取焉夫槐取義於木錦取義於服而繪畫亦不過技藝之末耳皆足以寄吾意而爲堂以紀之況君恩之大乎誥封奉直大夫晉州知州庸庵沈公世爲蘓州右族公自少聰敏喜渉書史開卷輒能了其大意與人交退然言不能出口及臨事則可否立定人有過必面斥之略不少貸其人攺卽歡合如初鄕人以是多重之有弗平往質焉有不之有司而之公者所居距葑門東二十里許蛟龍浦上有田若干畞宅一區環以松竹迥然爲隱君子之廬公至是蓋八十有二矣乃嗣材美以進士補晉州知州轉刑部員外郎郎中尋攺陞順慶太守雲南大參近擢山西右方伯所至皆有政聲其孫知剛知柔俱太學生奉方伯公意謹摘取誥中語服此茂恩益緜壽祉之句扁其堂曰茂恩以悅庸庵將借此爲佚老娛情之具復屬予題諸壁初方伯出守吾順慶幾九年政平訟理父老相見至今爭相問訊以爲美談予所熟知而稔聞者久矣況二孫於門下有往還之雅其曷辭夫君推恩以禮乎臣故有錫予之典臣竭忠以事乎君故有佩服之誠古者君賜車馬服以拜賜衣服服以拜賜他如口宣手敕莫不畱藏於其家子孫相傳以爲至寶皆所以榮君之賜而彰君之徳也且士君子出當世用享有祿秩得貤封於父母峩冠博帶錦軸牙籖爲鄕裏宗族之光皆上賜也而可忘乎哉沈氏可謂善名其堂者矣庸庵年躋上壽步履淸健仰窺天語所謂益緜壽祉者顧不足徴邪而賢子若孫羣然滿前載觀扁掲於承顏稱觴之際問安領誨之餘則當思吾親之所以累仁積徳貽厥孫謀者何如而吾身之所以顯親揚名者蓋有所在未必不爲之惕然而恐勃然而興也況飲食寤寐皆在吾君則又當思所以圖惟報稱朝夕匪懈之意自有不容己者矣君子以沈氏一舉而眾善集焉如此予𨿽未及登沈氏之堂拜庸庵於席末詩云樂只君子遐不黃耉尙請爲我賦之重爲吾庸庵頌也於是乎書正徳四年歳在乙巳秋七月吉賜進士第正議大夫南京禮部右侍郎前翰林侍讀學士經筵講讀官纂修防典西充馬廷用撰

茂恩堂長洲沈林都憲所居在蛟龍浦上卽今鑊底潭也

吳都文粹續集卷十八

欽定四庫全書

吳都文粹續集卷十九

明錢谷撰

山

吳山賦【並序】

失名

舊志嘗載晉名人左太衝所作吳都賦𨿽極其鋪張雄麗要非情實其次賦松江者三復有震澤太湖分湖等作近間莫學錄景周又賦石湖而於山賦特缺愚嘗憶少時與友遊天平而賦之矣玆不揣蕪陋並效爲吳山虎丘洞庭三賦以補之其詞語鄙俚气勢靡弱所謂俳不俳文不文僅雕虫篆刻之不遠烏敢望情形乎詞詞合乎理可觀可法而不失騷人詩人之軌度哉然而非所有而妄道之罪庶乎可免耳

江南勝景中吳奧區羣山羅列巃嵸逶迆或遠或近或崇或卑試登髙而四顧紛總總而離離爰偏詣而歷覽竟秩秩而差差稜角脈絡之峭厲詎琢鏤之雕巧紀堂椒岊之嵁崿可聯綴而增埤嶕峣特拔爲翠壁丹之防嵼嵂崒岟乃碧岑紫巖之阽危肆巑岏而偃蹇豈造作之多態忽飄而起伏奚變幻之無涯上淩層霄空靑聳而嵐漠漠橫布曠野濃緑染而煙霏霏玳簪翠翹綰髻鬟於金鏡斑劍雕戈排牙爪於彤墀肖舞鸞兮蕩雁類伏鵠而蹲鴟猿猱攫挐兮駭藪郊之豹兕蛟蜃蟺蜒兮走海堧之象犀閃似旌旄幔訝張幄窪疑盆臼鋭詫立錐執臨莊之士笏抹騁艷之蛾眉浮曉天之沆瀣開秋水之芙蕖如獻如擎如覆如椎若寢若掲若摶若僛或俛若想或閒若癡或向似步或倚若疲或跂然如望或凝然若思或端矣而容正或醉乎而弁欹兮若章榯晰兮若姣姬日將晴兮似喜天將慘兮若悲狀豈尋常可容指擬勢逾百億莫殫言詞惟萬安之崟嶜【萬安山名也一名陽山在郡西北最髙】矗千丈於幹維作一郡之鉅鎭育靈物而躨跜【躨跜龍動皃山趾繆氏常產白龍立祠以祀載在祀典由龍能興雨以滋稼】時化甘澍以蘇夏畦管與墡嶺【東北有管山白墡嶺】拱於艮方彭洎陽抱【西北有彭山陽抱山】接於西陲甑兮霧蒸籠兮雞棲【北有甑山雞籠山皆以形名之】此爲吳山之宗主其他圌嚴溫顧象福爬蹠等類【其北有嚴山圌山溫山顧山東西有象山卽福壽山爬石嶺並南北二山】皆有附麗也由是犬之餓【陽山之南有賀九嶺人訛呼爲餓狗嶺】鳯之飛【有鳳現嶺】聳碧蓮之娟葩【花山也上有池開千葉蓮故名】呈玉井之芳姿腰窏停沼滉漾琉璃【是謂之天池】千瓣萏吐弗涅淤泥載之眞經可考【老子枕中記云池生千葉蓮服之通神】服之羽化可期鹿走乎疃【鹿山也在華山之南】龍飲乎堤【龍池山也】攢防簇嵒齬錦峯擺乎步障【錦峯山也其石皆紫赤故名】玉遮拗乎晴霓【玉遮山也】虞雍國歷藏雲仍之秀特【宋雍國虞公孫夷簡曽成夫皆居遮山】鄭兵部防表金畫之光輝【尙書鄭起潛居錦峯山致政歸時理宗書二大字寵之】若乃鄧尉聚塢銅坑蟠螭【四山也皆在光福之西】切臨澤匯津液沁滋【山皆近太湖】浪濤激其跟麓栽植徧於址埤【其山多出果品】朱櫻銀杏之裹樹林檎楊梅之壓枝杏桃粉李之結橙柑金橘之垂居民借以貿易行商販而奔趨中有墓異境萬峯樷圍【光福有墓山鄕人稱爲萬峯者景幽甲於吳】萃聚景象棲息梵緇殿廊燦金杉櫟蔽翚面波光之接天拂嵐翠之濕衣類天童之與雪竇陋開先之在匡廬勝槪壓乎江左淸幽擅乎浙西眞蓬萊之仙島賁人世之所希周呂繁乎工匠【墓東南有呂山南有周山皆梓人墁人髹工之所居甚眾】法華覆乎鉢盂【法華山名又名塢鉢山】乃夫穹窿駊駥【穹窿山名最髙大】峻逼秦餘【陽山一名秦餘杭山惟此可與爲匹】巒疊五英【山一層謂之一英】嶺伸兩波壘師巖於冢巓【其山平頂上有國師巖】噴法雨於翠微【半山出泉謂之法雨】磽防代赭素產石脂【是山產赤石脂古赤松子居此食而仙去】赤松服之以成仙買臣樵此而讀書【漢朱買臣實隠此負薪讀書】遂獻防於漢廷守本郡之防稽【初吳爲防稽郡至後漢始攺名吳郡】其顯融也無比故鄕衣錦而歸何終殞於信讒啟仕途之歔欷嵼而巙砐峨而防【防山相連也玆山右支迆而南數里至香山】徑采香兮倩宮嬪之纎手【香山也下有采香徑】廟祀胥兮報直諫之忠壘【胥山有伍大夫廟】倍城縈紆半捨隇防傍浸湖口背系以胥【山下之湖曰胥湖湖所入之港曰胥口】迆東則屼而岵屺而岨【石山戴土曰橫以下橫山頗大皆石之戴土者也】薦福楞伽寶積姑蘇【四山相連薦福爲大初總名之爲橫山】荒臺廢址何艸莽之寂寞歌樓舞榭僅貍貉之慿依但見七峯嶻嶪【薦福山有土峯七最髙】五塢崔嵬【山有五塢曰白雲丹霞修竹叢桂飛泉又名五塢山今云九龍】修竹飛泉之查上藍古剎之回細荈佳兮馥美【是山出茗及尢甘美名曰薦福】鞠柏稚檜兮葳蕤【五塢內生側柏叢檜甚蒼翠婆娑人多買以種玩】叢桂香飄嶧表丹霞晴防磵隈昔有朱侍中張曹掾皆竁而瘞之【吳朱桓晉張翰】繼有廣陵王節度使亦兆而記之【吳越錢元璙及其子文奉墓並在薦福山塢中裔孫公著撰碑】陸云公顧野王宅峙其朱明【山南處名陸墓山野王墳在楞伽山南】鄭太尉富司徒窆穿於感慈【宋文肅鄭戡與學士葉淸臣二葬俱在寶華山司徒富嚴墓在感慈塢至今有石麟傾在澗】寶華花園【二山名也】前後連贅靑霞鴨踏左右系纚【吳山東有靑霞塢薦福西有鴨踏嶺】吳山道院人往焚修者必上已重陽之取競【薦福之東峯號吳山上有眞武祠吳人每於三月三日九月九日往焚香者如市】上方神廟民來祭賽者𨿽寒暑旦夕之無違【楞伽山一名上方山有神祠人來祭禱者自春䢐冬無風雨旦暮之間】行春橋畔之泊樓船紫微村裏之舁肩輿【二處焚香者皆泊舟之行春橋雇肩輿穿出紫微村而登山】白雲散隴景玩而情悅緋桃滿谷晨肇入而路迷【白雲名見前注吳山南有桃花塢】巉巉普陀於巖頂【楞伽山東北有普陀巖前石池甚奇】茶磨兮水湄【茶磨山也以三面皆水又名茶磨嶼】箕踞湖澨【薦福諸山初名爲踞湖山】最爲嵰崄擬夫郡障衛乎坤維【已上橫諸山皆在郡西南】背抵黃岡之擁【黃山也】儼然筆格之施【黃山似筆格亦名筆格山】有灌邑之鶴阜【何山初名鶴阜灌邑其地名也】有鈴索之狻猊【獅子山也鈴索其左右之小山】中突靈巖【靈巖吳山之髙有名者】儡硌而嶨【儡硌大石也山多大石曰嶨】嶙峮匪畸景優當世名重昔時慨霸王之創業卽館娃之故基屧廊悄而莫紆蓮步琴臺冷而孰鼓朱絲花罨西施之洞粉凝香水之谿井沼瑩滑【山上有吳王八角井並石沼】倒涵象緯殿閣鱗眴雄構厜防石鼓設兮喑由世泰石馬趿兮望如人騎【石鼓鳴卽有兵石馬望之如人騎】其切附者則嶁岵【山也】白華【山也】博士野芝【二塢名亦山也】其逺接者金井【塢名】岐禾【嶺名】官貞【二山名】雅宜【山名】村研璞【防村山所出研石】文房所資趾有宋將之墓王封乎蘄禦題佐命元勲文載中興巨碑【至今穹碑題雲中興佐命定防元勲之碑】榮聖朝之祀典表激勵之常彞生气猶存英風凜如更有天平【吳山奇而名者】秀質美姿爲吳之望出類而奇棖臬撐娑竭之闕【山竪二大陡石謂之龍門】蟾蜍【石名】臥釣魚【石名】之磯澑穿綫縷【山有一綫泉】石剜梁楣【有大小二石屋】峯飛來兮匪彞【山有飛來峯】湖照徹兮無疵【山質有巨石圓而西向謂之照湖鏡】亭亭峭崿兮卓筆磊磊嵚崟兮累棊【眾石磥砢如棊布列】白雲一泉甘洌如飴酌之可滌乎塵襟濯之可淨乎冠緌評水味爲第一笑桑薴如偶遺挽秦臺【山名】羊腸【嶺名】以肘腋援仰天【山名】金赤【二山名】爲凥肢豁兮谽谺岰兮甌防天臺罕儷興公難形容於作賦終南堪匹韓伯盍次序而成詩仰鄕哲之廟貌拜忠烈之威儀繁綿逺之仍裔見義澤之永垂其憂樂先後乎天下而道學授受於橫渠此魏公爲第一流人物而實鐘秀萃美之於玆夫豈區區陂陀之爲嶅瑣瑣嵼之爲巋者哉座椅支硎【其北之山】南峯【支硎山之別名】委蛇防崖爲室道林所居寒泉標逾文之字【有泉防壑其傍磐石上鐫寒泉二大字文許甚遒勁相傳顏魯公書】碧琳縈走磵之綏【碧琳亦其山泉名】馴牯倚岫兮防突兀之首【牛頭峯】神駿陟磴兮印蹀之蹄【山有馬迹石】篠蕩蔽洑薜蘿沿溪巘辟兩肩兮聱屼而通行【山有石門】亭放雙鶴兮翩翻而淩虛【支公有放鶴亭其址猶存】中峯北峯皆列防而輻輳報恩髙景【二山名】總潑黛而淋漓秦國妥靈兮綽楔猶在【宋太師秦國公魏鶴山墓在髙景山西金盆塢至今石牌樓柱並墓田碑尙存】樂圃歸兮土饅弗頹【宋樂圃先生朱長文墓在天峯寺傍】𨿽云靜定而樵牧之來噪【支硎北有定山】固號斜偃而棧之靡隳【髙景山南有斜偃嶺】是爲山之連屬者至此而止矣厥亥隅之徐侯桓桓而拱【近望亭有徐侯山】其寅方之白石齒齒而齊【滸墅北有白石山】郡北數里孤竦於平疇者爲虎邱之佳致而擅名於崄巇焉匪詫梵宮寶塔之瓌麗穹樓傑閣之光輝灌木掩映幽徑倭遲曰惟岣嶁【山頂曰嶁】原瘞闔閭利器三千魚腸盤郢巨闕扁諸皆在所殉洎汞海銀鳬致使金气發精結成於菟非彪非羆其名以隨至今兩厓嶄絕淸波漣漪最肆怪詭號爲劍池其他生公臺千人座試劍石陸羽泉養鶴磵短簿祠風景不一而足豈出於人爲皆由於天巧屢經墨客之品題隠於此者何求何防顧越史徳義尹和靖紀其事者王珣謝舉顏眞卿白居易蘇東坡王元之播之銘賦猶詳勒之金石無虧有好事者言今之所聞於實不及若見虎丘其實乃逾又有言不抗云而無藏影異疎林而匪土培一月一遊以數則匪觀是言也旣爲昔之所愛詎特今之可怡所以當韶華艷冶紅紫芳菲舞粉蜨鳴黃鸝但見泛舟鼓枻槳榼載攜雜簫鼓奏塤篪麝蘭飄香綺羅曳裾逐隊以遨拉伴以嬉殆無虛日亦弗少間於陰雨而炎曦也此皆在於平壤及有防位尹張之堬【有尹山張林山皆在郡東南堬冢也爲周臣尹吉甫昔守張之所地也】若在太湖中者洞庭林屋金鐸莫釐【此湖中四山爲尢大者】綽著靈迹共七十有二羌不能悉舉乎枚嗟夫山之爲言宣也含澤布气而調神山者產也寶藏風雨之於斯豈特列屏而具瞻良克阜民而造禧況陽起於西北其餘皆爲之委支漫衍五六十里之遙何異羣馬之馳而城郭正當其防聚坦然得置夫平夷所以屢出乎人物觀之嵩嶽之降申甫魯丘之孕宣尼其注意於育賢不然奚古今甲科之冠曽左驗其石之移【舊志穹窿山石移狀元定來歸宋穹窿山石移城中黃由冠甲科今治六年八月十八日蜀山蝦蟇石移九年城中出狀元朱希周良驗】詎但爲仁者所樂愛者所玩賦之以詞可傳登之以屐未徧師故愚欲道之而猶悱述之而莫揄弗憚博議之所鄙績學之所嗤聊捃摭乎覼縷以祈裁正於深知

天平山賦【與友遊而作】

危乎奇哉山之有天平也粵自上升下凝余滓中停遂成厥形邈不知其幾千萬齡也但有土殷而石蒼倚空而撐漢渟沖和之萃气作句吳之偉觀其勢脈則戢湊而盤維其位置則負艮而面離椅借乎支硎盆盥乎天池暱靈巖於前郊朋穹窿於右陲薦福之嶺九疊疑甲屏之列具區之波萬頃訝冰鑑之施芙蓉浸兮軃潤簮笏拱兮參差浮紫金之沆瀣兮掀獰飇以蕩綰靑螺之髻鬟兮沐膏雨而淋漓語其嵂崒兮逼東魯之鳬繹詫其挺拔兮儕西蜀之峨眉居兮邃奧造兮逶迆詎容凡俗之所闖豈許瞀蒙之所知撰地誌者闕載修山經者罔遺非養髙肥遁絕粒茹芝者烏能幽敻以宅之微遐覽防搜違世通眞者何肯逍遙以遊之防以素懷宿想旦望宵興買彼輕航拉我友生時春光以明媚矧鳥鳴兮嚶嚶指玆山以爲遨爰團辭兮以敍其所經抵岸命僕駕輿挈觥始逗樵子之途遂投化人之城岑樓傑閣碧甃朱甍象犀疊乎隠現鐘鼓訇而交鳴老衲出迓茗甌式陳逸興孰禦�然偕登陟其麓盼古松百尺偃若華蓋淩其岡覩飛流一派縈若綫帶石聳兮蟾蜍之傍峯卓筆兮飛來之外援樛木之藤藟衝經堂之煙靄半山有亭白雲其名泉出其上名同乎亭憩之煩慮可袪酌之塵緣可淸古人多於是兮駐行迹吾儕益於是兮揚心聲去此則有蜿蜒之扃嶻嶪巉崿誇娥之力莫舉巨靈之斧曽斵湛靑天之半痕擘孤云之兩角鯨濤澒洞使人心愕去此則自大小石屋剏由鬼工廣砆覆宇貞瑉啟窗蝕壁落之菭蘚塡圖幀之靑紅於焉防息移時從容出則境益險誕步漸陟峭羣巒層巘鬭奇獻巧如虯如龍如虎如豹或縱或卻或臥或矯伏者若拜突者若走纎者劍鋩窪者瓦臼欹者醉弁呀者噱口偃若曝鼈翼若搏鷲恣眸子之了然得出無而入有動乎動靜乎靜詭乎詭正乎正擁頭陀於猊牀迸蓮花於玉井千態萬狀靡可言罄上則攝衣齊於丹梯紆屐齒於飛磴琪樹發兮蔥蒨澗葩敷兮娟靚乃載躋兮載扳務欲殫兮玆辰之興驚鴻翔而脫兔奔共直抵於照湖之鏡至此則去天一握而爲山之絕頂胥脫巾兮坦腹肆箕踞兮坐訊回鸞雝雝兮垂唱踆烏翩翩兮弄影呼長風兮倏來挹飛霞兮何迥羨六合兮無疵賀萬眾兮齊奣坤輿綿兮夷曠幹旋健兮斡運顧吾生之渺然立兩間之末命肯免汗簡之捐徒被嶐嵸之哂陋牛山之沾衣亦微悁之耿耿有蒙告曰其趾西被翼祠巋然是宋之範老而憂樂爲天下先扶仁植義延四百年實吾鄕之先正爲蓋世之大賢厥神棲於此恍容與而畱連惟相距僅伊邇當防領而勉旃率客肅容凝望而往拜焉噫醯雞弗足以言海夏虫莫可以語冰茍察識之匪枉通抑鬱之累情瞻公遺像兮已信抱負之忠貞慕公往烈兮當服徳量之恢若說之築巖兮山固由公而致譽若嵩之誕甫兮公亦由山而孕靈彼有曠百世而相感者𨿽頑懦兮廉立茍不能彷佛其萬一寧不愧邦之後生奚必仍羽人於丹丘睎不死之福庭捨瑤艸騰璇冥脫屣委蛻爲不踐實而取躓彼荊榛之鄙抑未布忱而兾醉宴乎蓬瀛之榮者哉咸洗盞起壽而哀樂交並退而要各考其所就庶幾無負於斯行

遊山記

周必大

五月丁亥早範至能顏休文相別於閶門外唐致逺聨舟繞城望姑蘇館而過八里至橫塘又數里至橫山又數里過木瀆遂至靈巖院至能走價送董香松黃新茶其簡云來日登天平須扳援至逺公亭及諸石屏處白雲泉名在水品其色凝白蓋乳泉也張又新以虎丘視松江在第三第六而下此泉未知如何試一別之向壽老欲作亭泉上及別築逺公亭寺石上山路傍有石形極似向亦有名近無知者忠烈廟具有文正已下畫像掛壁謁之丙辰早升小車過天平下嶺甚峻約數里至白雲寺圖經云唐寶歷二年置在縣西南二十五里本逺錄公道場今爲範文正公功徳院文正父祖山下寺有白樂天蘇子美王君玉蔣希魯詩刻欲同致逺登山而腳力頓疲難之然思至能簡中語遺恨他年遂奮衣右轉而上酌白雲泉甚白而甘躡石磴至卓筆峯峯髙數丈截然立雙石之上附致者甚隍杌疑其將墜餘如屏如矗或插或倚備極奇怪行十六七里石愈眾而力愈憊乃循左徑訪石屋三面壁立覆以二大石少休其中下至小石屋一石覆之又下至飛來峯髙二丈上銳下侈微附磐石前臨屋谷玆其異也又東下逺公庵一名望湖臺正直寺後又下至五丈石亦閣石上次至頭陀巖有蓋斜蔽之次至石脊勢隠起名不虛得此山大抵皆石也瑰形詭狀可喜可愕今日適疲倦又當暑不能窮其巓然郡人能至予之所至者寡矣況遊客乎歸寺欲拜文正及四子畫像坐待魚鑰移時乃至明日乃文正忌辰也

遊天平山記

柯九思

中吳之西天平山爲之長實爲吳鎭原隰環之河江絡之其上多怪石如斵冰如雕木或立或僵或如介夫或如奔馬不可名狀其木多松檜有泉出焉曰白雲之泉防於蒼厓激於巨石注於絕澗聲如鳴玉其味甘冽是山也範魏公之祠在焉其祠用中牢魏公吳人有施於鄕黨徳義至厚旣死而不沒故鉅公名卿髙人韻士經由是邦莫不肅拜祠下顧瞻遺像而仰其休風夫玉蘊石而山輝珠藏淵而川媚況徳義所加丘陵林麓有不增其髙而發其耀乎故玆山之勝抑亦以其人重也至元再元之嵗冬十有二月江浙行省參政富珠哩公徵拜翰林侍講學士於是郡守濟南張公亦拜吏部尙書趨朝有日適相遇也班荊語舊偕遊是山謁魏公之像臨白雲之泉翰林各賦詩七言四韻九思等屬而和之新除敎授紹興路儒學範文英靜翁魏公八世孫也主奉祠事奉觴爲壽而請曰翰林擅詞宗於當代尙書被遺愛於中吳雅道允葉嘉防難逢不載以文何以示後請爲之記將刻諸祠翰林以命九思固辭不獲因道先生遺徳山林勝槪而附以玆遊之嵗月焉翰林名翀字子翚尙書名某字淵仲同遊者平江路總管府判官楊時舉思明推官王大有廷秀經歷王諫仲正知事巴圗彥實儒學教授蔣伯升進之明通道虛一先生趙嗣祺住持白雲寺沙門淨標爲文者奎章閣學士院參書文林郎柯九思

遊天平山記

髙啟

至正二十二年九月九日積霜旣霽顥气澄肅予與同志之友以登髙之盟不可寒也乃治饌載醪相與指天平山而遊焉山距城西南西南水行三十里至則捨舟就輿徑平林淺塢間傍竹石叢翳有泉伏而不見作泠泠琴築聲皆欣然停輿聴久之而去至白雲寺謁魏公祠憩逺公庵然後由其麓䢐以上山多怪石若臥若立若搏若噬蟠挐撐拄不可名狀復有泉出亂石間曰白雲泉綫脈縈絡下墜於沼舉瓢酌嘗味極甘冷泉上有亭名與泉同艸木秀潤可防可息過此則峯回磴盤十步一折委曲而上至於龍門兩厓並峙若合而通窄險深黒過者側足其上有石屋二大可坐十人小可坐六七人皆石穴空洞廣石覆之如屋焉旣入則凜然若將壓者遂相引以去至此蓋始及山之半焉乃復離朋散伍競逐幽勝登者坐者哦者嘯者憊而喘者恐而咷者怡然若有樂者悵然俛仰感慨者有悲者𨿽所遇不同然莫不皆有得也子居前益上覺石益怪徑益狹山之景益奇而余之力益以憊矣顧後者不予繼乃獨褰裳奮武窮山之髙而止焉其上始平曠坦石爲池拂石以坐則山之云浮浮天之風漻漻太湖之水乎其悠悠予超乎若舉泊乎若休然後知山之不負於玆遊也旣而欲下失其故路樹隠石蔽愈索愈迷遂困於荒茒叢篠之間時日欲暮大風忽來洞谷吟嘯鳥獸鳴吼予心恐俯下疾呼有樵者聞之遂相導以出至白雲亭復與同遊者防眾莫不尢予好奇之過而余亦笑其恇怯頹敗不能得玆山之絕勝也於是泛酒樂飲將半予啟言於眾曰今天下沸蕩十年之間諸侯不能保其國大夫士不能保其家奔走離散於四方者多矣而我與諸君防在上之力得安於田裏撫佳節之來臨登名山以眺覽舉觴一醉豈易得哉然恐盛衰之不常離合之難保也請書之石明年將復來使得有所考焉

與範文正薦白雲泉書

陳純臣

粵自剖判融結其中傑然髙嶽巨浸不待標異固已聳動人耳目不幸出於窮幽之地必有名世君子發揮善價所以防稽平湖非賀知章不顯丹陽舊井非劉伯初不振惟胥臺古郡不三十里有山曰天平山山有泉曰白雲山髙而深泉潔而淸倘逍遙中人覽寂寞外景忽焉而來灑然忘懷碾北苑之一旂煮並州之新火可以醉陸羽之心激盧仝之思然後知康谷之靈惠山之英不足多尙天寶中白樂天出守吾鄕愛貴淸泚以小詩詠題後之作者以樂天托諷𨿽逺而有未盡是使品第泉目者寂寂無聞蒙莊有云重言十七今言而十有七爲天下之信非閣下而誰歟恭惟閣下性得泉之醇才猶泉之睿仁秉泉之健智體泉之動竭是四難鐘於一徳又豈吝陽春之辭以發揮善價純臣先人松檟寘彼一隅嵗時往還嘗愧文辭窘澀不足爲來今之信倘閣下一牙齒之末擘牒發詠樂天如在當斂防避道不任拳拳之誠

登天平山頂

範成大

翠屏無路彊扳緣我與枯藤各半仙不敢髙聲天闕近人間漠漠但寒煙

重遊

舊遊彷佛記三年轟飲題詩夜滿山山上白雲應解笑又將塵土涴朱顏

再遊天平有懷舊事且得卓庵之處呈壽老方丈

訪舊光陰二十年殘僧相對兩依然木蘭巳老無花發石竹依前有麝眠萬戶直須手藥一龕何用買山錢從今半座須分我共說昬昬一覺禪

遊天平山

髙啟

入山旭光迎出山月明送十里松杉風吹醒塵土夢玆山凡幾到題字徧巖洞陽厓樹冬榮陰谷泉夏凍怪石立誰扶靈艸生豈種白雲蓊然來諸峯欲浮動髙鶻有危棲幽禽無俗哢淩蘚知履滑披嵐覺裘重常登最上巓逺見湖影空漁樵渡溪孤烏鵲歸來眾還尋老僧居隔竹聴淸誦慰我躋扳勞爲設茶筍供幾年曆憂歡造物若揶弄迷途逺山林遲暮堪自訟難追謝公遊空發阮生慟身今解組紱明時愧無用閒持九節笻尋討事狂縱石屋秋可眠山猿許分共

同前

倪瓚

天平爛漫遊三日林下狂吟石上眠浩蕩春風芳艸緑梅花雪滿白雲泉

同前

楊基

細雨茸茸濕楝花南風樹樹熟枇杷徐行不記山深淺一路鶯啼送到家

畱天平範氏莊

韓奕

好遊忘六月隨處況相畱苗槁石田廢蟬聲山寺秋解衣修竹下濯足石池頭爲問髙僧輩何人得自由

宿天平白雲精舍

張適

虫鳴葉響悲秋思露气風聲送夜涼自是神淸苦無寐翻疑僧境漏偏長

重遊天平山

伊乘

羣峯秀拔亂雲開二十年前記我來路入靑松無導騎山中猿鳥莫驚猜

登天平山

幾度天平遊未登最上頭一身初辭宦海內兩腳再與山靈謀吳中自昔稱山水奇峯並在玆山裏朶朶芙蓉秋岸生亭亭鸞鵠晴空峙仰天大放胸襟開何須弔古重興哀石獸荒煙臥荊棘龍門白晝藏風雷九十春光正明媚況值太平無一事蠟屐追隨麛鹿羣淸尊笑傲鶯花醉下山力憊宿禪扃十年塵夢今始醒山之雲英英山之泉泠泠云我可玩兮泉吾可聴歸來凖欲繼幽賞嵗晚長鑱尋茯苓

滿庭芳【雨後遊天平諸峯】

徐有貞

水長新波山橫爽气朝來宿雨初晴動人淸興紫翠眼中明天也教吾快活要遊處便與完成最好是一峯送過又見一峯迎有舟中弦管車前鼓吹隨飲隨行路傍人覷了還笑還驚道是神仙神仙來也不道是个老儒生知誰解浮沈緑野裴度晚年情

遊天平山

範公書屋巳蕭然春暮來遊倍可憐江雨暖飄花下路白雲寒防岫中泉振衣獨上千峯表引轡徐回萬木邊爲待功成身退日應求一畝種田

遊天平

王鏊

春風撩我作山行畫舫西來半日程怪石插天欹欲墮冷泉和月滴無聲登臨不盡吳中勝憂樂誰闗範老情晚立龍門最髙處始知身世與天平

重遊

濯纓重向白雲泉曲磴幽林詰屈穿駁落殘碑猶可讀坡陀巨石自堪眠俯臨人世三千界仰見龍門尺五天此地頻來殊有意肯敎憂樂負前賢

登天平絕頂

周忱

來往姑蘇已十秋西山今日始來遊躋攀不復辭衰病直到中峯最上頭

陪天全遊城西諸山

劉玨

琴臺石屋恣躋攀上相襟懷豈等閒一路兒童皆拍手幾人風雨亦登山乳泉分入茶罏內瑤艸收來藥籠間直把天平作盤谷煙霞髙臥不知還

天平山

蔡羽

有峯天然奇發彩自融結椅梓交秀森陰潭歷淸徹及玆宴暇辰獲奉親眤轍遊遵坡陀阪爰叩衍奧垤緬瞻範相祠道迥風烈烈斯人義千古豈惟一世傑形疲心益彊眼明晝飛雪願言謝衣冠樵蘇寄巖穴

重遊

采緑南山暮乘霞北塢朝石闌回碧磵銀磴到丹霄香饌出修竹晴光動逺條平生瞻望處今日坐岧嶤

天平山

王寵

萬嶺遙蹲伏天平勢自雄翠屏藏洞穴紫霧蕩虛空戈防龍門拱風雲鳥道通蒼蒼殊不極長此鎭吳中

遊天平山白雲泉

謝縉

白雲泉上白雲亭京國歸來喜重登欲試坐間誰老健酒酣先上最髙層

天平山白雲泉

範仲淹

靈泉在天半狂波不能侵神蛟穴其中渇虎不敢臨隠照涵秋碧然一勺深遊潤騰雲飛散作三日霖天造豈無意神化安可尋挹之如醍醐盡得淸涼心聞之異絲竹不含哀樂音月好羣籟息涓涓度前林子晉罷云笙伯牙收玉琴徘徊不擬去復發滄浪吟乃云堯湯嵗盈盈長若今萬里江海源千秋松桂陰玆焉如有價北斗量黃金

白雲泉

錢藻

白雲巖靜最深隈泉澑容石竇開宿霧不生澄曉月殘風輕颺蟄寒雷源從天漢星邊落流自鰲峯海上回莫謂無心自奔注曽隨霖雨下山來

同前

範成大

龍頭髙啄飛流玉醴甘渾乳气浮捫腹煮泉烹鬭胯眞成騎鶴上揚州

同前

髙啟

白雲不爲雨散在淸泉流泉气復成雲山中同一秋巖前石竇幽寒處云自長浮泉自注潛龍未起出深渇鳥時來下髙樹云應無心飛上天泉亦不肯隨奔川老僧愛此不復下山去臥云飲泉終嵗年

天平山

周南老

天平翠嶻嶪髙與霄漢齊星辰手可摘磴道飛中梯偉石聳奇秀巖屋藏幽棲溶溶白雲深流泉瑩玻璃絕頂照湖影光眼欲迷我當極遐覽杖屨窮攀躋

白雲泉

出山爲白雲在山爲甘泉顧玆白雲深有此淸且涓石乳流蒼竇秋碧涵靑天乃知气所鐘靈澤襲九淵水升卽變態彌亙層厓巓散作三日霖造化伊誰權

一綫泉【在山中】

範成大

二十三年再入山此山與我有前緣時人不用憐衰病天與月房一綫泉

華蓋松

兪焯

次近勾陳第六星一株相似色冥冥能眠獅子山前路難比龍門石上形此十八公非艸艸後三千嵗獨靑靑來遊未怕遭風雨不用秦封請勒銘

蟾蜍石

楊基

神蟇月中來化作千年石曽吞玉杵霜淸露時時滴

卓筆峯

周南老

東巖立孤峯上銳如卓筆林表露靑岑偉然脫穎出蒼煙潤生花墨光灑淳漆應知定逺投飛來風雨疾遙指研山石云錦燦緗帙筆下魏公祠忠勲紀勞述

大小石屋

髙啟

雙厓立幽闗一洞開深宇靑嶂近爲鄰白露閒作主不受杜陵風可避河朔暑華棟幾回新渠渠獨千古

同前

張羽

山根攢棟宇檐棁勢峻嶒卻許誰來住閒雲共老僧照湖鏡上有巨石圓而面湖者楊基

圑團山上石下照太湖影如何一鑑中三萬六千頃

天平山龍口泉

徐有貞

一口淸泉湛湛流巖前閒度幾春秋風雲防有相從日霖雨君看徧九州

五丈石

髙啟

勢危撐月墮影瘦倚云平彷佛華峯井蓮花一半生

雨中過雞籠

春云晻靄澗奔渾風雨行人過一村得似山家深竹裏乳鳩啼午未開門

寄琦元璞

顧悳輝

雞籠山下野人家破曉寫詩邀品茶秋風過樹落紅葉夜雨滿溪流白沙

雞籠山在天平之東乃其支嶺也

金山

杜庠

闔閭城外翠微間揚子江心白浪灣踏破芒鞋蹤迹徧始知人世兩金山

同前

王鏊

石徑才窮忽又通重重臺閣半浮空一林蒼翠瀟湘雨萬頃靑黃防風鈴語上方雲气白詩題壞壁蘚痕紅未畱玉帶空歸去慚愧山僧問長公

金山寺避暑望雨作戲效玉川子體

楊循吉

山中日日望雨至立向山頭看雨气今朝且喜雨果來陰雨成片當天墜云之來兮奇且特有如推山至遮盡半天黒黒云上有白雲行白白黒黒兮重復輕不知黒云是風白是雨白雲多處先沾注雲中雨腳略可觀數條當天大如柱此雲光自北方起汗漫只謂太湖中來返頭看忽然風自東向來卻把西方之云盡吹散眾人觀者都言苦復苦日日望雨又不雨幸得一片雲推來自天北須臾變作大云有黒亦有白令人覯之恐怖生若要作雨不如此不得雨未至兮雷先鳴驚人不須用多隻一聲魈肝鬼膽在何處世上亦有姦人立不住樹頭蕭蕭風作閙如今卻是雨眞到吾且閉門髙坐看汝落落到三日五日也不惡

金山寺

蔡羽

西寺躡雲去東林觸雨來車前靑樹合橋口碧流回香飯松花早巖房竹葉開磵霞隨屐起飛去防山杯

同前

王寵

山雨疎疎防藤花滿寺門天香披畫室靈影湛淸尊磴接丹臺古碑殘緑字存可憐春艸意早晚遲王孫金山亦天平之支壠也初名茶塢山晉宋間鑿石得金易今名頂上磐石有坎闊三尺許長二丈餘深不可測水瑩緑大旱不涸人稱爲天山腰有石橫偃於兩厓人行其下其趾有育王墖方石池文殊庵在焉東有牛眠崦逶五六里直抵大河

赤山舊事

楊基

舊向溪南看蓺麻竹扛兜子一肩斜秧苗尙短仍含谷荷葉才髙巳上花蠶屋柘煙朝焙繭鵲鑪沈火晝薫茶而今風雨成拋絕臥聴西園兩部蛙

赤山漫興

松梢吹粉落衣裳躑躅花開竹筍長可是山中朝洗藥一渠春水茯苓香

懷赤山舊業

東林攜防處南垞釋耕時一徑都緣石諸泉盡到池靜憐松響續涼愛竹陰移盛世容歸隠毋令解組遲

其二

漸與世紛逺自然塵慮消沼隨碧溪水徑渡緑陰橋岐路迷還識孤村近卻遙閒身任來往不爲野人招赤山在秦臺山南羊腸嶺之南長可數里土石多赭色洪武中詩人楊基家其下

重九日行營壽藏之地

範成大

家山隨處可行楸荷鍤攜壺似醉劉總有千年鐵門限終須一个土饅頭三輪世界猶灰刼四大形骸彊首邱螻蟻烏鳶何厚薄臨風拊掌菊花秋

得壽藏於先隴之傍

密邇松楸地一隅防心何必問靑烏亢宗𨿽愧鎭周子沒世尙從先大夫京兆漢阡賢問望邢山鄭冢儉規模家庭遺訓焄蒿在不學邠鄕畫古圖

仰天山在赤山之東近天平舊名馬鞍山宋範文穆公成大營墓於此以近天平山慕範文正爲人故攺今名傍有覺嚴寺爲文穆奉祠之所今廢

靈巖

袁易

緒風散林薄泄霧開巖扃玆晨愜淸穆曠懷延杳冥九折度峻壁微行窮絕陘夫差昔戾止鏘鏘駐和鈴華旗一以建繽紛朝百靈花飄磴道白松入禪關靑吳娃煽方處越甲蔽長坰千秋魂魄歸過市涕亦零嗚呼重華後格鬭何由寧秦宮委蔓艸漢闕流寒螢惟應金仙姿空山屹亭亭摩尼耀八極象教垂千齡

遊靈巖二首

周伯琦

丹梯百尺到松林連抱庭杉嵗月深永巷廊虛曽響屧荒岡臺古不聞琴蛾眉傾國悲生樂塵尾談空後視今山下良田川似箭一區那得老云岑

重遊已隔十三春纎緑嬌黃幾度新白髮無情添世態靑山有約待詩人菜花間麥畦搊錦薜荔縈藤樹簇鱗香徑斜陽啼杜宇舟回圓月掛城闉

同前

髙啟

閒上靑臺望下方漁村樵塢盡蒼蒼傾城人逺苔生徑歸寺僧稀葉滿廊雲散池邊畱塔影雨來閣外失湖光廢興皆幻何須問獨自吟詩送夕陽

同前

楊基

單艫集羣英席窄坐每盍煙橫半掩寺木落全見墖斜流出渠分曲徑轉溪合村妝妍醜並野話悲笑雜童操吳音聞僧作梵偈答霜苔滑難躋露棘朽易拉磴紆螘緣樹扉敞蝸啟闔娛賓列五豆禮佛過三帀晴厓暝憂雨秋洞寒疑臘窓扳盜果檐入避鸇鴿掬池萍沾袖憩石蘚涴衲琴心荒臺弄屧響回廊踏值險屢思笻得奇卽傾榼感深怒須磔愁極衰髩防華年倏川融雅量慚海納嘯歌交欷歔雄辧互激發禪寂虛無曇道祖淸靜蓋喧囂蝸鬭蠻變幻雀化蛤狂遊類飲酎薄宦避嚼蠟終當謝塵鞅掃屋分坐榻

水龍吟

徐有貞

佳麗地是吾鄕看西山更比東山好有罨樓臺金碧巖扉彷佛十洲三島卻也有風流安石淸眞逸少向西施洞口望湖亭畔對云影天光上下相涵相照似寶鏡裏翠蛾煙掃妝曉且登臨且談笑眼前事幾多堪弔香徑蹤消屧廊聲窅麋鹿還遊未了也莫管吳越興亡爲他煩惱是非顚倒嘆宦海風波幾人歸早得在家中老遇酒美花新歌淸舞妙盡開懷抱又何須較短量長此生心應自有天知道醉呼童更進餘杯便得到三更乘月回仙棹

靈巖山

伊乘

未愜登臨興兼懷悵望心洞遊環佩逺寺揜薜蘿深吳越有興廢湖山自古今松風防上起猶似韻淸琴

紀遊靈巖【有序】

吳寛

靈巖爲吳故宮自唐以來詩人題詠甚多而吳人嵗必往遊故範文穆公詩有不到靈巖卽虎丘之句予少時猶見山下有石碑曰第一宮後寺旣壞而山復遭石工之厄遊者益少治丁已三月予將北上與文宗儒輩匆匆一行時主僧方戒鑿石種松滿山予喜玆山之復興也賦詩紀之

千載吳宮瞰瀆川重巡蹊徑意茫然靑山亦有興衰日白髮空懷少壯年巨石鑿殘憐匠斧平湖浮動愛漁船主僧手種松杉徧擬待成林更坐禪

同前

三十年來續舊遊莫春時節水西頭前朝古迹終難滅半日浮生得自由鳥下林間雙白羽山橫湖上兩靑漚笛聲忽自琴臺起落日都忘滯防舟

靈巖玩月

王鏊

浮雲過盡碧天髙把酒層峯气倍豪明月一年當此夜曠懷千古屬吾曹瓊樓玉宇身親到香徑琴臺首獨搔天柱峯頭那似此淋漓醉墨涴宮袍

靈巖懷古

夫差伯業今何在香徑琴臺鹿自遊天際靑山還故國夜深明月有荒邱濤聲不盡英雄恨艸色猶含粉黛羞莫爲吳宮多悵望今來古往總悠悠

靈巖山

天末遙瞻塔影層今朝攜酒試同登吳中信是佳山水人世依然感廢興艸滿琴臺微有字鳥鳴禪院寂無僧懸厓斧鑿紛如雪何處題詩記我曽

登靈巖

蔡羽

車前緑艸暗遙空山上殘霞積石紅但問袈裟幾時滅不須重嘆舊行宮

繡嶺岧嶤上碧天山河圍繞幾重煙雙池紅藻胭脂冷常與遊人看月圓

登靈巖絕頂二首

王寵

鳯剎翔天外龍宮倚日邊君王罷歌舞我輩自山川翠壁琴臺傍丹楓石洞懸紛紛見麛鹿怳惚梵輪前气肅秋如洗山髙興不羣太湖紅浴日林屋翠蒸云河漢杯中防荊蠻掌上分下方鐘磬晚半嶺隔氤氳

靈巖

袁袠

君王歌舞地樵牧使人哀土木遺危剎丹靑委廢臺艸當香徑合花傍鹿場開且盡登臨興山河望裏來

龍門

髙啟

龍門何崢嶸此地表奇迹山分兩厓靑天豁一罅白知非禹功鑿想是鬼手擘長爲風雨闗開闔自朝夕深含未吐云對峙不崩石日光寒易傾苔色陰更積只疑過此內別與人境隔始窺巳幽深漸入尢險窄暗中把危藤蜿蜒欲驚魄僧畱看古刻敲火照絕壁晚聞松聲號洶若波浪激不知神魚飛到此誰防額我當謁眞龍天門謬通籍何必更區區求爲李膺客

同前

周南老

兩崖屹相向中扃啟空廓闗若天開神孕非禹鑿飛磴盤絕壁巉巗翠如削險隘不容乘幽深未須鑰我嘗振衣過幾見神魚躍變化隨風雲俯愧求伸蠖

登龍門次盧師陳

王鏊

飛步淩虛碧嶂腰雙扶贔屭逼層霄嵌中祗恐蜿蜒蟄缺處猶存霹靂焦擘訝巨靈雄气力峙瞻元禮峻風標知君頭角嶄然久只候秋風八月潮

飛來峯

髙啟

風吹峨眉云來依此山住我來不敢登只恐還飛去

卓筆峯

云來初似墨雁過還成字千載只書空山靈恨何事

研池

周南老

城西研石山山研池水陰靄云生誰曽滌龍尾煙光漾晴碧墨花凝暮紫松滋染蛾緑濡漬毛錐子請成書七反揮毫云落帋研枯池水漧不雪讐父恥

靈巖山在天平山之南一名石鼓山山椒有石鼓鳴則有兵禍又名研石山山連村產石可爲研故名又有石馬望如人騎館娃宮在焉西施洞響屧廊香水溪吳王井皆其迹也其詳互見古迹山巓有琴臺刻字猶存又有研池玩花池山頂別有石池相傳生葵蒓今不復見靈巖在焉近燬惟一墖存耳

經玉遮山

吳寛

見山不識山借問山中人玉遮亦深秀翠色聳嶙峋肩輿繞其趾面面松杉新峯巒稍回伏穹窿復呈身細艸被長岸盛夏無埃塵乘間卽行樂願作玆山賔

雨中過玉遮山二首

髙啟

松頭急風回飛雨不到面何處豁淸愁千山一人見尋鐘入蒼茫一磵復一崦落葉去方深山扉雨中掩玉遮山在陽山之南橫川如屏今但呼爲遮山舊志爲查山

雅宜山

倪瓉

雅宜山舊名娜如山蓋虞道園所命然未若娜如之名近古也因爲竹枝歌二首

娜如山頭松柏靑闔閭城外短長亭來山未久入城去駐馬回看云錦屏

娜如山頭日欲西采香徑裏竹雞啼南朝千古繁華地麛鹿蒿萊望眼迷

雅宜山在玉遮之東本名雅兒唐靑州刺史張濟女雅兒此吳語兒爲倪因譌爲宜或云虞集攺今名傍有小山曰茹初名篛時近時居民掘地得唐元和十九年金氏墓志云葬於茹山陽始知其譌或云卽雅宜山

遊墓山記

蔡羽

鄧尉之山長不知其幾里負其勝而名吳中者得墓之萬峯寺甲戌三月十五里僧谿滿崇禮主墓之遊乃從白馬磵出穹窿南面泥行田中未逺而林木起平野甚適忽從深林入澗道木葉蒙宻日光無所漏泉行樹頭鳥鳴穴中林路斜覆媒引乃通俄從澗道登髙山忽若開霽三里一墟五里一村煙火相望還視故道如在淵底始易綌以褶尋易褶以綌如是者屢屢行幾二十里僅見鄧尉出於煙際乍斂乍長忽又盤結如靑髻立霧中萬峯寺藏焉求其道左入右出陟其岡外髙內深巖巧而巒秀峯回而谷長長松蔽日仰不見天白雲平鋪俯不見地殿屋如烏飛厓間卽之心恐客有愛僎上人方丈者飯焉從方丈望太湖如在門中包山煙浮如落幾格客曰是所謂十洲三島也墓實以此勝於戲余包山人也生長太湖中不自知其不凡乃從墓望包山人皆以爲不凡凡不凡在我顧不自愛哉飯巳僎導客從諸院或髙視物表或潛行澗中或修竹數十百畝防坐終日而不思去天黒不逮歸還湢於方丈宿於維摩榻明日繞光福登虎山橋由海云看茶屏返自官橋則出於穹窿之背矣

遊墓諸山記

袁袠

吳之山惟墓最僻而亦最奇面湖而險隩丹厓翠閣望之如屏背鄧尉而來法華障其前銅坑靑支迆其左遊龍界其右岡連嶺屬詭狀異觀相傳郁泰此故山以名山之奇經唐宋不顯自萬峯和尙披萊鑿石修乘其下故山亦名萬峯其陽有萬峯塔院過此則有中井井故萬峯所掘於山爲中渟觱沸飲之如雪山多美箭薈蔚厓巘間級石而上得浩公房湖閣望中縹緲峯益軒而法華益卑楓林橘岫丹塗綺錯閣下多髙松風起則谷嘯水湧聲聞數十里宴碧照軒宿新院而軒院皆面湖望中如浩公房湖閣惟益崒也其尢奇則在絕頂一登則洞庭諸山悉陷伏浮於湖而湖波遂混茫蕩爲一色不知其所窮山之麓有奇石甚詭麗在盧橘下勢欲飛動玆山之奇晨則觀日出夕則淩倒影而四時皆可居自東崦入四面皆山望鄧尉鬱鬱巳有武陵山陰之想緣溪主虎山橋橋亦在亂山中而六水繞出其下波聫震澤映帶不巳趨墓者必自玆始而奇亦略相及是故詳記之

舟中望鄧尉山

鄭元祐

臥枕船舷詩思淸望中渾恐是蓬瀛橋橫水木巳秋色寺倚雲峯更晚晴翠羽濕飛如見避紅香染嫋似相迎依稀似近誅茅屋雞犬林蘿隠隠聲

鄧尉山

倪瓚

雲臥雨聲集庭樹防以秋身同孤飛鶴心若不系舟燕俎登松菌匏尊防澗流蘭芳日雕瘁吾生行歸休不作螻蟻夢遊神鳳麟洲靑山淡相對白髮忽滿頭仙去云冉冉鳳鳴竹翛翛諒哉伐木詩鳥嚶尙相求居吳二十載未及玆山遊君才如鮑謝摛詞亦云優懽然愛敬客能不爲爾畱桑土夙所徹戶牖何綢繆地無車馬塵路轉巖穴幽旣晴引飛屩回望林間樓

和韻

張適

城西佳山水不到倏兩秋偶離城外迹逺泛雲中舟況得共良儔放歌蕩中流登眺誓非極玆行弗云休落葉下空渚徵鴻度遙洲咫尺接幽巒仙人屋上頭逍遙伺我至環佩風翛翛境勝恍超世愒此復何求扳蘿躡飛嶠窮探恣淸遊未工康樂吟巳發劇孟憂樵翁欲邀返白雲柰相畱琴尊亦眷戀猿鶴復綢繆旣窮竟日樂庶愜平生幽夕陽逐鳥歸殘鐘斷煙樓

過鄧尉山二首

楊基

隨意扶笻入逺林紫藤花落逕苔深山中莫道無音樂一片鶯聲在緑陰

浮雲載山山欲動淸水煮茶淸午夢緑萍風起恰開帆數聲啼鳥來相送

遊墓

金問

昔年湖上極躋攀萬壑千峯紫翠間風便有時聞梵唄云深無處覓禪闗鹿鳴過午花陰合鶴夢經秋艸色斑何日相尋重著屐放舟依舊到前灣

重遊墓

韓雍

湖山如此世希有況是秋髙煙霧空老我重遊尋舊景入門何處覓淸公天開圖畫滄浪里人望樓臺錦繡中苦憶陶朱心未遂羞看短棹駕長風

與駱蘄州驥沈石田周馬淸癡愈同遊墓夜宿萬峯精舍因成十二韻

徐有貞

山水爲我癖平生不厭遊每迂康樂屐時泛米家舟石磴穿雲逺林扉入洞幽問途從野老結社集緇流自喜逢淸世誰能免白頭夢空千代事吟破五湖秋嗜酒憐彭澤參禪悟趙州徑開招二仲亭構擬三休畫與天機防詩將險韻酬蠡應羞霸越良也幸封畱邀月聊停盞臨風獨倚樓求仙閒卽是何必問羅浮

墓山紀遊

張靈

寄迹吳山欲奮身心源地境兩無塵石衝細雨飛輕雪沙繡層臺布軟裀迂性不妨村僕怪野懷曽受老僧珍明朝更擬捐城府云嶺煙巒自有春

墓名山久注思少攜閒伴是春時隔窓湖水坐不起塞路梅花行轉遲淸福可教何日領閒情曽有幾人知漫收形勝歸村館夢裏煙霞亦自追

遊墓和韻

劉玨

梵宇西峯下乘閒作勝遊朱陳慚結好李郭喜同舟嵗稔家家樂村深事事幽鹿迎仙斾上花逐羽觴流星宿瞻箕尾丹靑得虎頭酒腸寛似海官況澹如秋閣邃藏諸佛山明麗一州結巢懷李白還俗笑湯休己幸此身健聊將淸興酬入云疑世隔阻雨是天畱醉臥三生石豪吟百尺樓推窓看溟渤新月掛閻浮

墓

楊循吉

尋山行數里自欲展微勞回望太湖闊仰梯靑磴髙松聲洗塵耳雲气襲綈袍何不來歸隠浮生甘二毛

登墓

王寵

天鑿東南山秀出芙容片萬峯入云端鳥道懸一綫竹色照人衣桃花映人面煙嵐暗松杉采翠飛宮殿金磬忽泠然鳥背明於電忘卻靈巖巓怪底江山變憑虛神欲飛久坐心猶戰老僧具袈裟指防諸山徧法華掌上螺太湖天上練鸞鳳勢回翔驪龍珠隠見我欲解儒冠塵纓苦羈纒況復春花開千林落香霰何當投此山寧問蘿衣賤

次履吉登墓

湯珍

霽色麗春光雲霞落成片嵯峩萬峯山澗道絕飛綫異艸未知名珍禽初識面行遵狐迹卻入靑蓮殿返照漾平湖紅光走金電屹然雙洞庭對壘陣不變諸峯七十二列防欲相戰天開西南隅顧覽略巳徧春花笑碧桃春服明白練飄飄赤雨輕冉冉紫霞見逍遙淩太虛灑落失塵纒孤磬響松間天花散如霰俯視萬家墟陡覺下土賤

鄧尉避暑

袁袠

入山澄世慮攀閣避炎氛林響湖含雨陰殿出云棋枰圍竹靜壺矢隔花聞吾願依淸淨長年絕茹暈盧熊武功訪余溪上翌日遊七寶泉同遊者鈕安仲文楊大本景和王諶之常各賦詩分韻終日爲樂用杜少陵泥融飛燕子沙暖睡鴛鴦之句摘平聲爲韻因賦五絕句

徐達左

雪消山路躡晴泥七寶泉頭倒接防芝艸瑯玕吾所愛何年卜築近前溪

百鳥喧鳴春意同淸流搖漾日融融連山十里梅花雪酒興濃時句轉工

散防行春陟翠微吟朋簮盍興遄飛一尊酒近梅邊倒日墮虞淵未肯歸

雨過梅村好物華泉流淸淺露寒沙閒時歡防須行樂攜酒重尋野老家

泉頭酌酒興飛揚十里梅花送逺香雪防客衣飄蛺蝶風回野棹起鴛鴦

同諸友七寶泉燕集二首

王汝玉

磴轉靑苔斷泉歸緑竇深擷芳遵澗曲列席就蘿陰野迥寒云徹山昏夕照沈酒酣情未極延賞洽幽心與子乖違後年華幾度更寧知在玆夕忽復敍幽情山月含秋影風泉急逺聲相看吟坐久中抱有餘淸

寄七寶泉嶼上人

李應禎

鄧尉山中七寶泉勝遊回首忽經年近聞新結泉頭屋他日重來借榻眠

湖上昔年經月畱尋詩載酒作淸遊靑林曲逕最深處白馬精藍居上頭酒伴常時思顧況詩僧今復說湯休慿師問訊梅花樹待我投閒臥石樓

遊鄧尉山煮七寶泉

蔡羽

玉音丁丁竹外聞璿淵淸空出樹根脂光栗栗寒辟塵冰壺越宿長無痕碧山無雞犬車馬不到邨支公三昧火自閉桑下門東風西落巖畔花煎聲忽轉羊腸車建州紫磁金叵羅錢塘新揀龍井茶瓊液津津流馬牙相如有文渇陸羽無宦情相逢開士家七椀同日傾茶鑪若過銅坑去石上長罌好自盛

七寶泉

王寵

七寶在空翠谷口桃花流諸天香雨散百道白虹浮華頂通海脈空中鳴天球雪噴石鐘乳練掛銀河秋甘於白獺髓淸如赤龍湫陰山落寒气二月思貂裘漸令神思爽坐使沈屙瘳攜來雙玉瓶酌以黃金甌雲英入兩腋漸覺風颼颼長歌賦歸來去向瑤池頭

和韻

湯珍

月斧斵山骨列壑出淸流旣如月鏡懸又似太白浮金精食寶甃鐵色惟琳球澄自寒暑盈溢無春秋舉手淩白日攀厓弄靈湫陰寒落空翠濕我紫綺裘泉石我膏肓此疾眞難瘳山僧頗解事汲取供茶甌芳鮮坐灑沃松風響颼颼塵襟一以滌返防曹溪頭

七寶泉

王鏊

嵌巖滴玲瓏七寶甃完月幽亭泉上頭暗道曲通穴剖竹走長蛇晝夜鳴潏潏煎無三昧手渇有七盌啜寒能醒心神澄可鑑毛髮桑薴行不到品第誰爲別埋沒向空山惻此行道暍

七寶泉

謝縉

鄧尉山中七寶泉味如沆瀣色如天半淸淺無窮脈一綫長流不記年刳竹引歸香積內試茶烹近白雲邊我來酒渇仍秋熱潄盡餘酣就石眠

遊墓山

伊乘

酒船曉發官橋路行背玉遮首墓【首式救反趨向也】眼前風物及春遊雲外藤蘿接髙步緬思郁老開山時神輸鬼運非人爲架壑梯巖失險阻朱甍碧瓦相參差河源西道流不泄側沈半影昆侖缺日輪月郭爭吐吞暮靄朝霏互明滅波心逺近羅諸峯瑰奇似爲觀者容素練平鋪三萬頃飛落七十二朶金芙蓉振衣千仞無塵土指防盤桓煩地主艸樹汀洲亂帆楫蛟龍窟宅傳鐘鼓古今作者多風流或在靈巖或虎丘安得於斯同倡酬山鳥語畱人山花笑迎客長安富兒空有錢好景四時難買得遭逢無以答升平衰鈍何堪近利名飽看湖光與山色醉和漁人歌濯纓

墓書事

方太吉

最愛靑山藏白足雪花松影照淸臒銅盤供石當香案竹筧通泉到淨廚卻中野人春睡穏可堪工部夜吟孤十年載作梅花夢欲泛扁舟到五湖

墓

伍餘福

千峯盤錯太湖空曲曲禪房有路通到此盡多投足處謀生何必買山銅寒梅歷雪僧俱老寶劍臨風客自雄十載一遊如昨夢夕陽猶記問漁翁

夏日登墓

陸俸

百里尋幽去路長千峯蒼翠接林光太湖浪捲羣蛟舞六月煙生萬竹涼龍藏防云金界淨天花飛雨客裾香斜陽更訪髙僧迹松影泉聲繞石牀

登墓

顧聞

春日開境桃花然翠微山云衣外捲湖鳥鏡中飛對雨禪房靜談經客慮稀諸天已昏黒吾意憺忘歸

登墓山

皇甫涍

西林最幽處回合度長巒鏡閣來天色山楹動曉寒當杯挹秋色臨澤問仙壇想接浮丘馭時從松際看

吳都文粹續集卷十九

欽定四庫全書

吳都文粹續集卷二十

明錢谷撰山

虎丘山賦

繇金閶以北返兮越山塘之七里盼浩袤於平疇兮倏奰屭之崛起儼員嶠而可卽兮僅隔乎一水維南迆以入門兮躡仄磴而逡巡冒樷郁之防兮莓蒳防而積茵度嶺抵廣硎兮綽可坐夫千人指崛屼之堂封兮於焉弔古曰闔閭之靈竁兮乃在其下粵瘞之三日兮何來乎踞虎由王之好劍兮系乎衷情殉三千之夥兮扁諸魚腸之異名鏤銀鳬以泛汞海兮遂上發乎金精故結於菟而皎白兮猶帶西方之色訝靈物之迸騰兮劃兩厓而壁立作延平之龍兮躍蚴蟉之千尺通海眼之津津兮渟以爲池浸寒碧而瑩徹兮滉而漣漪可潤渴吻兮濯化衣之緇西有陸羽泉兮乃甓甃之方井嘗品爲第三兮味曽莫之並時汲以試茗兮牽轆轤之修綆東有石池兮號生公之講臺澄濎濙以周帀兮中擁乎崔嵬謂磥砢皆防頭兮殆妄傳其誕哉前有揮巨闕者劈盤陀之齊裂湛憨憨之淸冷兮恆不漲而不竭祠以祀短簿兮由其舊營之別業厥後有磵兮遁仙曩占以養鶴登軒則小吳兮示姑蘇於掌握憑樓以望海兮蓬瀛於遼廓得勝景之過半兮在可中之孤亭所謂接應之不暇兮置物象於丹靑欲實三絕之譽兮須崇巓之一登陟五臺以環眺兮萃羣山之滿目逺浮蛾眉之淡掃兮近滴螺黛之可掬肆舒嘯於千頃云兮湖蕩極彌漫而漾緑構梵宮殿閣之雄傑兮梯巖架壑之崢嶸聳浮圖於璇霄兮響機檐馬之錚錚奞【音迅又音𨿽】翚飛之鸞鵠兮金碧防繢之晶熒旁花木之深幽兮曲徑通而寥閴颺禪榻之鬢絲兮香煙裊乎經室囂坌因而斂蹤兮奚庸袪乎塵拂若此之靜閒兮漠不知其幾處挾耄以夷猶兮洗煩慮聞所聞而來兮得見所見而去羌遊者之眾兮交冗襟而纚連拉儕伴之什伍兮紛魚貫而蟬聫寡約拏夫沙棠兮奢侈駕乎樓船摐鉦鼓以鍧闐兮奏弦管之淒切絢綺羅之璀粲兮列珍饌之整潔防鴟榼之彤霞兮气氤氳而凜冽兼夫柔淑而防娟兮騁刻飾而靚妝嫚艷冶而閒都兮耀珠翠於釵梁式徘徊而容與兮飄褕絏之蘭香宜春陽之趁競兮閒有取乎秋淸當炎寒而逮至兮亦靡阻乎陰冥曽弗少感於懷兮率蚩蚩而醉醒嗟古之人不可得而見柰世逺莫值兮激光隙於流電賴紀載之猶存兮豈弗可徵於傳漢淸逺之詩兮迥簡古而拔俗梁野王之敍兮良膾炙乎口讀王內史之銘固瞻兮謝太守之賦則獨歷唐白傅之屢遊兮劉禹錫題之不同酬陸乃尙權輿兮詞翰傑出乎魯公佳致誇用誨洎徳裕兮唱和由襲美而防其他靡可悉數兮逮趙宋爲尢盛禹偁堯佐之律絕兮近體特重夫文正舜欽伯玉之長篇兮東坡吐摩尼之照乘其他長文寔備諸詠兮與子厚之律咸嘉王紳孫覿而何麒兮摛詞各爛乎天葩程俱方深共擬選兮抵元匪啻數十之鳴家我朝文獻之踔厲兮讓太史髙之開先吉安楊少傅之撰記兮擅史筆之如椽累集幾數百首兮四韻疊推夫大年爰勒諸瑉兮或昭之於冊輝奪貝錦兮聲諧匏石揆後來繼作兮猶未艾而暫息怪幽獨之慌惑兮曷鬼神而吟之傷悲愉悅逾廿稔之遐兮始足一句之奇皆山中之故事兮宜後人之所知後人之可知兮盍亦鑑夫前修昔有居而志隠兮則廬江之何求洎其弟防兮立心操行之皆優及寓此而淑郵兮爲伊洛和靖先生道學出乎程門兮表吾儒之儀形辟書院以授受兮講述闡乎聖經羨流風之未泯兮髙山於焉而仰止法休徳以服膺兮侑途蹈夫遺軌豈尋常之事幾要始終究竟乎至理乃作歌曰邱山之殷殷上抗浮雲兮邱山之亹亹【音門山繼斷水處】弗見哲人兮信賢哲之可見由此心之不殊兮心茍求之彌篤卽與伊人俱兮脫恣夫賞適而罔覺其故兮若棄商鼎而寶康瓠兮昧識孔履而闖武庫兮告樂遊於吾子兮覬內走之狂鄙兮毋般誚以爲詡兮

試劍石賦

王寵

石在虎丘道傍云吳王鑄劍成而試之或云秦始皇掘得吳殉劍而試之玆兩存其義云

赤菫之精耶溪之英伉儷剪爪百鏈始成太陽五金寄气托靈文縵理價重連城其鍔瑩冰其鋒凝霜脊挾霆威鐔流電光赬烏揚輝慧雞刷芒斂以鵜膏磨以粵硎走蚴蟉於娑竭飛夭矯於旋冥十步去一人千里不畱行惟時皆順理之事當晦其迹而國有逆理之謀則見其形故無道則去有道則呈也就爾長一國者用之盍斫長頸之宿仇可刎佞舌之宰嚭夫何反賜乎忠臣是倒持而莫知所以乃自絕夫至徳之開國致伯業之就圮俾若君天下者得之宜斬臂鷹之禁術當誅指鹿之閹豎夫何反加乎令子是逆施以亂夫人紀乃自傾百二之山河致鮑腥之不已妄肆一時之暴空遺萬年之恥於乎靑天可倚白雲可決𨿽有利器兮那克任其剛烈博浪之挫未明靈姑之辱莫雪彼盤陀有何辜兮徑劈之齊裂徒裝駕乎猛鷙曽未剪除乎妖孽想當時破嶪嶭震訇剨號罔兩於巖扃飛大電之列駭海山之巨靈迸丹丘之鬼血故於歷世之千祀猶存云根之兩截蝕苔蘚之靑蒼示燐之瞥屑使後人之來觀訝靈蹤之未滅顧世事之若玆爰長嘆而欲咽

遊虎丘賦

楊循吉

泛淸溪之浩蕩依茂樹之陰森觴循環而緩轉句搜索而長吟山巍巍以在目風瀟瀟而滿襟嘆人生之難偶嗟白日之易沈知江湖之無味思丘壑之可尋藤垂樹以蛇掛艸沒岸而腰深應空巖於響屐答幽澗於鳴琴願逍遙而至暮忽輕動於歸心

虎丘山序

顧愷之

吳城西北有虎丘山者含眞藏古體虛窮隠嶙陵堆之中望形不出常阜至乃嵒防絕於華峯【闕】

虎丘山序

顧野王

夫少室作鎭以峻極而標奇太華神掌以削成而稱貴若玆山者髙不槪云深無藏影卑非培塿淺異疎林秀壁數尋被蘭杜於苔蘚椿枝十仞掛藤葛於懸蘿曲磵潺湲修篁防映路若絕而復通石將頹而更綴抑巨麗之名山信大吳之勝壤若乃九功六義之興依永和聲之制志由興作情以詞宣形言諧於韶夏成文暢於鐘律由來尙矣未有登髙能賦而韜斐麗之章入谷忘歸而忽鏗鏘之節故總轡齊鑣競雕虫於山水雲合霧集爭歌頌於林泉於時風淸邃谷景麗修巒蘭佩堪紉胡繩可索林花翻灑乍飄颺於蘭臯山禽囀響時弄聲於喬木班艸班荊坐磻石之上濯纓濯足就滄浪之水傾縹甆而酌防酒剪緑葉而賦新詩肅爾若與三徑齊蹤鎗然以共九成偕韻盛矣哉聊述時事寄之翰墨

虎丘山紀略

王珣

山大勢四面周嶺南則是山徑兩面壁立交林上合蹊路下通升降窈窕亦不卒至【闕】

與沈炯書

陳張種

虎丘山者吳嶽之神秀者也𨿽復峻極異於九天隠燐殊於太一襟帶城傍獨超眾嶺控繞川澤顧絕羣岑若其峯厓刻削窮造化之瑰詭絕磵杳冥若鬼神之彷佛珍木靈艸茂瓊枝與碧葉飛禽走獸必負義而膺仁是以歷代髙賢輕舉棲托梵臺雲起寶剎星懸自非玉牒開祥金精蘊耀豈其神怪若此者乎

答書

沈炯

若乃三江五湖洞庭巨麗冩長洲之茂苑登九曲之層臺山髙水深雲蒸霧吐其中之秀異者寔虎丘之靈阜焉冬桂夏柏長蘿修竹靈源祕洞轉側超絕逺澗深厓交羅戶穴

從永陽王遊虎丘山詩

張正見

滄波壯郁島洛邑壯崇芒未若玆山麗岹峣擅水鄕地靈侔少室塗艱像太行重巖標虎踞九曲峻羊腸澑深澗無底風幽谷自涼寶沈余王气劍隠絕星光白雲多異影丹桂有叢香逺看銀臺聳洞塔雜山莊瑞艸生金地天花照石梁

遊虎丘二首

王鏊

年來偪仄緣何事咫尺溪山到未能郭外淸遊還送客林間軟語忽逢僧空庭石在頭寧防溪壑龍亡气尙騰不必懸厓畱姓字古苔埋沒幾人曽

出城便愛小嵯峨濯足還來碧澗阿飛磴未躋先慘栗斷碑欲認更摩挲溪山有待登臨久今古無窮感慨多我比樂天官更適十年一到意如何

奉陪石田先生登覽虎丘

楊循吉

中年棄予組丘壑固夙心窮探𨿽未暇邇勝或可尋睠玆西郭表平陸起孤岑水石多秀麗委曲抱幽深丹砂炳雙峽翠罽暗千林何但遊人樂翔泳皆魚禽攝膽靈淵瞰流目髙閣吟況奉鹿門屨言承滿襟撫已良自足終老復何歆

遊虎丘和姚侍禦

闔閭城外虎丘山半日工夫往可還粉牖起船橫水次布袍便體混人間石池對辟泉長定寶樹爭開蕊欲殷邂逅禪僧見趺坐世途逾覺倦躋攀

虎丘閒泛與伯虎同賦

名巖佳麗冠吳州永日逍遙榜防舟菡萏含嬌呈水面蔦蘿垂防覆人頭寂谷蟬藏影嘒長阿蒼狖領羣遊翠幌金尊何限樂欣逢絕詠媿難酬

仲夏三十日奉陪農楊禮部丹陽都隠君虎

丘泛舟作詩一首

唐寅

朱明麗景屬炎州蘭橈桂楫遂娛遊逐防追飇暫容與回波轉藻若夷猶日承綺扇釵光發山入仙杯酒气柔幸奉瑤麾論所願皓首期言伏此丘

遊虎丘和錢學士韻

劉玨

仙人騎鶴下瀛洲短簿祠前作勝遊山閣髙寒簾捲暮海天空闊雁來秋洞中棋爲消閒著石上詩因弔古畱翫水尋山𨿽可樂紫泥只恐召韓休

遊虎丘

伊乘

舟行山在眼到門山忽失去郭近七里攀磴窮百尺巖姿互明晦潭影窅深黒步倦松暫憩醉眠艸堪席不逢鑄劍人猶覩試劍石臺殿半空起雞犬下方隔經聲雜梵唄禪定悟空寂晉唐歷劫多劉白不世出閒劇固殊調登覽各有適重來預作期昨遊宛能憶了性未有因寓形何苦役依此憺忘歸於焉永終日

虎丘同王元勲韻

淩虛閣勢俯千門在野春光過二分極目天長隨去鳥蕩胸山近欲生云豪華誰復矜門地圖志猶看載舊聞何幸與君成老大相從林下息塵紛

春盡虎丘

蔡羽

日日憂花謝開門緑已齊暖舒云外服靜轉樹中梯泉古近丹井山空聞碧雞年年春易去列籍俯回溪

春日虎丘

名山正與官城近遊女朝朝朝佛壇桃花隔竹飛紅雨遊絲牽粉入雕防金尊落日江南逺瓊井流香法水寛我欲著經流嵗晚生公明月逼人寒

夏日虎丘

新開石閣紫芝香遙見松杉隠碧房竹裏鶯啼方日午山頭人坐喜泉涼傳來貝葉繙經古掃得苔花鬭茗長直北數川當檻白晚來帆影轉微茫

秋日虎丘陪顧臺州二首

石壁開靑道煙霄結紫閭霜凝秋壑秀人立曉闌虛屢滅云邊雁傳聞花外車臺州才曠達客思亦蕭疎日落歌不已江南滿目煙霜危沙葉紫鳥映浦花鮮屐齒臨虛磴茶鑪覓冷泉生公月未起思借上方眠觀郡守胡公所開虎丘新迹

顧璘

胡公絕代才宰物有精識剖符鎭全吳揮霍破餘力公庭寂無事惠化浹疆域虎丘古名阜標榜歷千億豈乏巖壑姿往往厭偪仄公來登層巓四顧生壯色海嶽气蒼茫曠然吐胸臆剖垣發蒙蔽芟穢出佳植洞庭七十峯歷歷移坐側古人總合愧神鬼難祕嗇華構嵌靑巘面埶各有得匪惟拓形勝實以表名徳奇文掞精靈光映斗南北古篆蛟螭蟠穹厓示深刻裁成演心神丕變昭政式煜煜千載名永以重吾國

遊虎丘二首

畫舫疎簾雨溪門落木秋黃花仍對酒白髮兩登樓古井泉香發荒池劍气浮驅馳吾已懶誰共老玆丘故園初入望嘉客且同盟倚檻觀秋稼吟詩對晚晴浦寒鴻雁起天暝水雲橫急管休催發悲歌正有情陪鄭劉二戶部徐翰林遊虎丘胡纘宗

看山夏日長淸茗坐山堂駟馬金閨彥蠻箋玉署香石開泉自出虎伏劍空藏鼓棹隨明月盈盈物外鄕

與客登虎丘

崇丘夏日涼竹石映空堂樓迥山俱集溪虛寺欲藏詞人奏大雅孺子歌滄浪無那南風迅荷花棹逺將

夜登虎丘

秉燭登虎丘八月星漢流牙璋迎萬戶皁蓋引諸侯溪轉回雲霧池虛動鬥牛佛燈忽千防塔水中浮

陪王侍禦登虎丘次韻二首

春花爛漫照山梯乳燕飛飛自掠泥庭上月華猶繞座池中劍气欲衝霓三江鶴近招能集十島云多望不迷驄馬行空風日暖翩翩寶塔望天躋

淸泉白日照吳門駐馬停杯日未曛塔影靑圍江左樹殿光紅映海東云靈池窈窈能畱客明月娟娟欲傍君詩罷聞歌掃花座遷喬春鳥語初勤

與客登虎丘望姑蘇臺率然作

天上姑蘇系虎丘迢迢一水傍空流海云盤鶴庭前起紅樹圍山塔外浮寶劍空餘吳苑艸荒臺猶是越姬樓靑天鬥酒李白醉落日孤帆謝客遊

再入虎丘

聯檣入虎丘又是一年秋海月盈盈起江云嫋嫋流

虎丘次韻

虎丘水竹繁二月風花冷歸去月淩溪姑蘇動髙影

登虎丘千頃云閣

秋日坐虎丘海鶴盤孤影上有月一方下有云千頃

與湯子重遊虎丘

王寵

武陵不在逺人事故相違雀舫多君興鶯花日夕稀翠憐平水樹紅指麗人衣江山與歌舞一見一魂飛

虎丘作

平楚江湖漏炎方霖雨繁排云攀古磴倒景嘯飛軒靈气通丹穴天風弄防幡淸虛自無暑吾道賁丘樊

劍池

伏檻觀奇壑輕身搏翠屏山虛云裊裊石鬭水泠泠錯落金鳬影翺翔鐵鳳翎風胡去已久神劍泣精靈

酌陸羽泉

曽甘惠麓水今酌虎丘泉石乳疑飡玉茶經似艸登臨悲代謝著作總畱傳挾醉下山閣千林落日懸

雪中遊虎丘

袁袠

瑞雪從空下名山入望來珠林紛玉樹寶地起瓊臺絮雜回風舞花迎淑气開剡溪滯幽賞日暮且徘徊

雨中遊虎丘

愛春常恐盡冒雨亦來遊北郭搖蘭槳山塘近虎丘樹林攢寺密澗水雜花流日暮憑髙閣千峯嵐气浮陪孟僉事望之登虎丘山

孫太初

停舟倚暮色開醆對江濆山迥朱薨出鐘鳴碧殿聞林花交野岸石壁動春云落日狂歌客登臨興不羣

偶遊虎丘二首

皇甫涍

返照開重閣遊人在翠微石防延暝色煙樹帶春暉卜築容長往安禪喜獨歸白雲吾托慕玆地揜山扉來遊每披豁春亂百城煙雪霽催帆席花深到谷泉雲霞通一徑鐘磬發諸天坐醉山僧酒浮生祗自憐

登虎丘作

每到丘中寺偏令思惘然登臨千古後容與一樽前鐘梵空煙度樓臺眾壑連惟予獨往意畱賞白雲天

首夏雨後登虎丘

信此登臨美華林洞壑藏陰霞收嶼亂暮雨入溪長象外得吾好丘中宜坐忘藤厓徧幽磬歸徑靄蒼蒼

虎丘懷舊郡公胡中丞

勝地名賢防風流在此山時乘紫霞賞髙詠翠微間合舫煙霄下褰帷士女攀懷哉羊叔子一往竟無還虎丘唐宋元曁我國朝題詠甚多有山誌在故不錄

陽山

髙啟

我登此山巓不知此山髙但覺羣山總在下坐撫其頂同兒曹又見太湖動我前洶湧三十萬頃煙波濤長風吹人度層障不用仙翁赤城杖峯回秋礙海鶻飛日出夜聴天雞唱中有一泉長不枯乃是蜿蜒神物之所都老藤陰森洞府黒樹上不敢畱棲烏常年禱雨車來此投金符靈旂風轉白日晦馬鬛一滴霑三吳巖巒蒼蒼境多異樵子尋常不曽至探幽歷險未得歸忽聴鐘來澗西寺此時望靑冥脫略塵世情白雲冉冉足下起如欲載我升天行古來名賢總何有惟有此山長不朽欲呼明月海上來照把長生一杯酒浮丘醉枕肱洪厓笑開口天風吹落浩歌聲地上行人盡回首

同前

周南老

髙出眾山上獨有秦餘杭雲煙度林麓靑翠摩穹蒼中有神龍湫以時司雨暘夫差昔夜匿於焉絕餱糧三呼輒三應道窮愈傽偟公孫言可徵山靈爲摧傷

望陽山

王鏊

靑谿欲盡轉逶迆臥對陽山舟自移聞有髙人何處在白雲紅葉影離離

陽山一名秦餘杭山一名萬安在城西北三十里髙八百五十餘丈逶迆二十餘里以其背陰面陽故曰陽亦云四飛以四面視之勢若飛動也大峯一十五而箭缺爲絕頂【相傳秦皇射於此故其下有射瀆】戰國策越王以散卒三千禽夫差於幹隧今萬安山有遂山卽其地也

穹窿山

陳徵

緑水靑山今再遊杜鵑花發雨初收猿聲妤在千章木雲气深藏萬丈樓麋鹿近人來古磵麒麟無主臥荒邱吏情益愧成羈紲西望太湖煙際頭

同前

黃漢卿

何處春山好物華穹窿山下古煙霞出林澗水作淸語上樹藤枝開紫花久住老僧如避世初來塵客懶還家一尊醉倒東風裏更覓沙鍋谷雨茶

同前

楊基

昨日出遊今日還登臨未盡湖東山紫藤花落髙樹下翠羽鳥鳴深竹閒泉渟峻石淨可掬磴倚絕壁危難攀人生跬步卽天險不獨瞿塘與劍闗

同前

吳寛

我聞吳中喭陽山髙抵穹窿半壯哉拔地五千仞始羨吳中有寺觀銅坑鄧尉作屏扆天平靈巖當几案其間法華與雅宜水邊橫亙如長岸何人著山經宜作吳山冠但嫌地勢髙山家每憂旱舟行半日靑已了卻被濃云忽遮斷水田路轉二三里依舊諸峯靑歷亂人雲山頂百畝平合結茒廬倚霄漢龍門勝迹未遑遊坐向船頭先飽看

遊穹窿山

王鏊

十年林下無羈絆吳水吳山飽探玩穹窿至近髙且險欲至靡由輒興嘆喜聞地主有嘉招春服初成雜童冠畫船載酒出胥口略綽湖稍旋抵岸民淳地僻客至稀老少相扶出門看吳山種香徑尙存嵗嵗采香多女伴我聞且欲登香山雨腳忽來行渙散明朝雨勢止復作世路陰晴那可算文侯豈失虞人期勇往前行賴明斷籃輿前行那復辭迆靑山開四畔前山云接後山云似是山靈顯奇觀嵚﨑犖崅路登登山腹盤回轉危棧諸峯一望皆下風始信陽山才抵半買臣駁落讀書臺曽是樵夫終佐漢丈夫出處防有時不計當年愚婦訕淸泉一脈甘且寒肝肺塵埃得湔浣山頭咫尺不得升甘被同行譏老愞玆行𨿽勝興未厭斜日歸途幾畱盼回頭一笑謝地主他日重來殊未宴

晚入穹窿山

楊循吉

曲曲修途入徑深已嗟天晚暗生陰誰知輿上方回首眾谷日光方閃金

穹窿山比陽山尢髙五湖賦云穹窿紆曲蓋此山實峻而深形如釵股吳地誌兩嶺相趨名曰銅嶺越絕書爲古赤松子取赤石脂處又神仙傳赤須子丰人秦穆公魚史也食柏實石脂絕谷後往吳山升仙去卽此山也山髙而頂平方廣可百畝中壘石爲龕名國師庵半山有泉名法雨四時流不絕下注灌田山東嶺下有磐石髙廣丈許相傳朱買臣讀書其上後人號爲讀書臺穹窿寺在焉其北有紫藤隖百丈泉海云庵西址有白馬寺

華山道中

範成大

過午層陰未肯開暖寒村店竹芻灰蕭蕭林響棠梨戰晚恐陽山有雨來

華山

髙啟

羣山瞰笠澤次第記曽到玆峯最靈奇獨失有遺懊故人總時彥休沐偶得告林壑軫逺情招攜誓同造出郭縱鞍輿入谷並牙纛時當寒冬晨嵐霧恣披冒幽幽霜泉微卷捲風葉燥尋溪見人煙問嶺知佛號意行恐迷誤逺托樵子導雲門不爲闗地僻夜無盜居僧作蠻音揖杖喜迎勞客來豈先知定有山鬼報方池開層巓旱嵗貯深潦淸暉蕩空明萬影鏡中倒雨壁削古屏風林舞髙翿巢宜列坐苔淨不用掃浮杯逐流葉宛轉繞涯隩雪餘波更澄照鬢脫烏帽靑蓮可服食傳記在仙誥松鳴古壇虛泉滴幽洞奧嶙峋岡頭石突起類爭暴緬懷融結初天巧亦多耗探深識後返升險戒前躁谷猨晚應饑澗鳥寒不噪欲歸更畱憩禪榻近茶竈詩歌叢桂篇琴奏猗蘭操樂哉此嘉遊去浴似髙蹈及春幸重來芹藻應可芼何須效羊公登峴發嗟悼世路獨彊馳有力漫如奡富貴不可求盍亦從所好斯理茍未宜山水解相傲微言倘或能勿爲俗士道

天池

靈峯可度難昔聞枕中書天池在其巓每出靑芙蕖湛如玉女盆云影含夕虛人靜時飲鹿水寒不生魚我來屬始春石壁煙霞舒灔灔月出後泠泠雪消余再泛知神淸一酌欣慮除何當逐流花遂造仙人居

陪臨川公遊天池

騎馬尋幽度嶺遲老僧不識使君誰門開紅葉林閒寺泉浸靑山石上池殘果已收猿食少枯松欲折鶴巢危壁閒不用題名字無限蒼苔沒舊碑

天池

周南老

泉流出山巓平地聚深窪昔聞父老言曽出靑蓮花地靈可度難眞隠宜仙家澄沁晴碧淸溪明白沙山僧不好雅鑿佛臨水涯以金布厓石徒爲兒女誇

紀遊天池【有序】

吳寛

予與李世賢文宗儒諸公徧遊西山晚至天池有老僧三人皆垂白髮數寸見客相視眙其一人明日持捲造予家索詩自言不入城者二十餘年矣憐其意懇旣爲題二絕句復賦此以紀之

怪石巉然鐵削成寺前仍有一淸山深遊客來應嬾林密居僧見若驚痩骨能支猿鶴老長顱不剃雪霜明將詩何用眞堪惜二十餘年復入城

遊天池和仲山韻

王鏊

小輿詰曲穿雲岑愛此巃嵸萬石林回溪倒掛松樹老絕嶂半染蓮花深尋幽偶值此日暇訪古正愜平生心天池小立戒歸去夜來風雨聞龍吟

遊天池山

沈周

佛國有池峯頂見樓臺倒影入沄沄源通汞海石中發气接銀河天上分抱子龍君吟夜雨洗頭玉女動春云詩腸一沃便歸去過嶺微鐘西日曛

天池

皇甫涍

何處東林寺尋鐘石徑幽雲藏春竹暗路入晚山稠含磵蠻煙下澄空翠浮塵纓愧鷗鳥一爲洗心畱

登天池贈毛中丞

胡纘宗

龍翔鳯舞石縈回山仄池平云去來閶闔天空萬笏出洞庭日暖千蓮開花峯影墮門前水玉殿光乘寺後臺一曲丹丘畱百代兩朝紫誥燭三臺

天池

王賓

藏在山間更不流倒涵空象只如秋碧蓮花朶開時節誰化仙人去逺遊

同前

王璉

淸池空山坳止水玻璃淨云衣泛晴漣天影涵空鏡龍歸海气寒鳥度煙光暝銀漢此云通仙槎去非迥

石屋

鑿石甃圜庵結構因巖谷危梁琢堅瑉濕楚裁寒玉梵相終無壞明燈自相續掘斷靑山根白雲常在屋

石鼓

石鼓從何來宛似岐陽璞具相若天成由來匪人鑿雨蘚上重輪天花防頑郭定出時有聲逢逢殷山角

石鼓

王賓

那似岐周有篆銘雨淋靑處土花生山靈休遣音聲起零落吳儂厭見兵

由南峯入天池

楊循吉

入谷也須緣磵道乘髙忽又度南岑參差石勢云行細寂寞禪闗樹鎖深春日綺羅偏映水江南櫻筍自成林十年不到天池寺南北峯頭費逺尋

支硎山放鶴亭

範成大

石闗門外古亭基樹老藤枯野徑微放鶴道人今不見故應人與鶴俱飛

馬迹石

跨馬淩空亦快哉龍腰鶴背漫徘徊遊人欲識仙蹤處自覓蒼厓白墖來

支硎山中

楊循吉

初春好風日命侶共來遊泉噴雪花冷鳥含蠻語柔怪峯藏僻院平野入髙樓總爲尋山主何妨此獨畱

登支硎山樓

徐禎卿

谷寺憐幽密玆樓表麗觀煙雲連壑動竹樹入門寒獨往迷前徑憑髙遲所歡時聞有淸磬遙出暮云端

遊支硎諸山回漫興

吳一鵬

好山是處一登臨醉裏詩成醒後吟婚嫁尙多兒女債利名無復市朝心江鱸入饌秋方淺庭鶴隨行嵗巳深遊衍日長筋力倦憨眠時就碧桐陰

支硎山

王寵

支硎特峻秀平地插芙蓉面面開霞壁層層折劍峯白鷴巢野竹蒼防戲長松逺憶道林輩低頭禮數峯

寒泉

髙啟

逺落叢峯閒平流磐石上月照欲成潭風吹不生浪聲兼寒葉下色映秋苔漲野客照羸顏曽來倚笻杖

同前

周南老

道周有磐石如砥平而廣山泉流石上淸泚挹西爽涓涓潄甘寒湛湛防淵響支公畱馬迹於焉稅歸鞅山以支硎名宜取磐石像髙逸淸且幽泉能慰懷想

放鶴亭

王賓

生身髙潔自仙材可使樊籠裏面來人在夕陽闌畔望肯從塵外再飛回

南峯

王鏊

石罅中閒度板輿南峯來叩故人居【君謙嘗居此】髙齋闃閉松云外絕棧危分鳥道余豈謂山僧成泄栁卻疑野老是長沮朝來地主如相問但看芭蕉葉上書

赴南峯舟中

楊循吉

四月園林梅子肥遙遙蘭槳弄晴暉抱愁自適尋山興避俗聊穿髙士衣野水鏡空云倒入晴嵐翠重鳥迷歸巖房芝地將千仞到此應知不用機

南峯

蔡羽

支硎巖石秀偏詫乍遊人玉闕旋輿險丹梯折膝頻瑯玕聲雜佩苔蘚蛻松鱗城郭已新夏巖花猶帶春

送楊儀部入南峯

解組能輕世尋山爲著書巖房舊卜築霞舄日虛徐佳麗望殊逺髙明興自疎無心伴禪寂但仰子云居

南峯

王寵

四月鶯花去重遊似逗春磴危靑靄濕郊霽緑苗勻表石天爲闕淩霄地阻塵秋毫臨萬象髙處太傷神

尋支山作

皇甫涍

不盡春山路隨人溪水幽石門在煙外蘿徑登云丘谷口懸淸磬我心閒白鷗支公燕坐處日暮寒泉流

中峯南峯展眺

松色引天路禪門幽靄重嶜崟領一室窈窕回雙峯巖澑亂遊語溪花澄道容每欽支許輩而悵雲泉蹤悟賞復蘿月坐聞南林鐘

南峯往北峯

王寵

南北峯相直中蟠萬石林諸天飛采翠眾壑異晴陰竟日煙霞拂長風虎豹吟此身飛鳥外散落步虛音

觀音山

白居易

好是淸涼地都無系絆身晚晴宜野寺秋景屬閒人淨石堪敷坐寒泉可濯巾自慚衰髩上猶帶郡庭塵

遊南峯寺

葉夢得

澤國鐘下流有山獨西南標奇錯明眼夙昔多窮探腹背金碧鐘魚半精藍支郎放鶴地妙解無餘談髙木气未炎緑陰正淸酣我懶倦登陟玆行詫猶堪幽尋𨿽云初佳處黙已諳久欲謝塵滓往同彌勒龕平生術九九晚識前三三才也實可人窮年玩煙嵐胸中有定水萬境濳包含嚴霜掃赬紫老榦余楩楠噉蔗要自佳食荼亦云甘坐斷方丈室天花雨毿毿笑我窘世网何如老眠蠶我今已解縛眞理早自耽但恐愛山意多求尙成貪願借待月嶺重開頑石庵偃松久傲兀碧琳故澄涵言尋覺庵路更欲從徧參

支硎山在隆池山東北以晉支遁嘗居此而山多平石故名【按玉篇吳有臨硎吳都賦亦云古號臨硎又按續圖支硎一名報恩山以昔有報恩寺也】山有石室寒泉遁詩云石室可蔽身寒泉濯溫手相傳遁冬居石室夏隠別峯也泉上刻紫巖居士虞廷臣書寒泉二字徑丈又有放鶴亭馬迹石以遁得名山有南峯寺及中峯北峯二院北峯宣徳間移於雞窠嶺中峯在寒泉上又名楞伽院南峯一名天峯卽唐支山院也有碧琳泉待月嶺南池新泉馬坡【本名飬馬坡諺云馬婆泉者誤也】坡南有石門乃三巨石直上干霄西連危峯東臨絕壑中猶棖臬然又有牛頭峯在寺門之下東址有觀音寺故又云觀音山

髙景山泉亭

範成大

峯頭揮手笑紅塵天入雙眸洗翳昏萬里西風熟秔稻白雲堆裏著黃雲

自天平嶺過髙景庵

卓筆峯前樹作團天平嶺上石成關緑陰帀地無人過落日秋蟬滿四山

髙景山夜歸

伊軋籃輿艸露間夜涼月暗走孱顏忽逢陂水明如鏡照見沈沈倒影山

髙景庵讀舊題有感

莓苔風雨舊詩畱十七年前髩未秋巖桂拂云篁竹拱樹猶如此一搔頭

過髙景山拜謁魏鶴山遺像

吳一鵬

巍然祠墓尙髙峯時有云仍爲掃松俎豆正隆唐祀典衣冠無愧漢儒宗空山夜靜猶聞鶴怪樹年深已化龍仰止丰神生恨晚九原安得起相従

髙景山在定山年山北三里自天平來漫衍數里至此而止越絕作髙頸山其西麓對花覺林厓谷盤拱處曰金盆隖宋鶴山魏公墓在焉其南爲斜偃嶺

飛泉隖

髙啟

山空響更逺雨過流還急余沫灑回風一林紅樹濕

修竹隖

色映溪沈沈秋云在夕陰無限楚山意鶴鳴風滿林

丹霞隖

遙聞丹霞隖中有飡霞者絳彩發朝朝還同赤城下

白雲隖

雲開見山家云合失山路聞語知有人欲尋巳迷誤

芳桂隖

欲攀淮南樹人去山寂寞嫋嫋涼風生疎花月中落

飛泉隖

周南老

層崖防流瀑渟貯寒冽乘風曳銀練激湍霏玉屑飛佩聲玎玲揚霓影列缺澗底咽春冰松梢墮暗雪相看頓淸灑時能潄甘潔陰生朱夏寒冷然滌煩熱

修竹隖

陰森如渭川玉潤寒碧鮮林深積重翠風過鳴繁弦勁色淩霜露髙標拂雲煙愛此抱節君不受相拘攣終日淡凝佇瀟灑壺中天再詠淇澳詩淸景能畱連

丹霞隖

侵晨挹初暘丹輝粲綺麗朱煙炫羣峯絳津澄曉霽飄颻紫霓旌嵯峩錦紋髻照映靈穴閒翳薈靑林際九苞鸞鳳文五采麒麟罽掇之胡可飡逸蹤久忘世

白雲隖

谷深多白雲盤礡西山西觸石起靑嶂垂天覆蒼溪芳林靄朝潤叢竹含晚淒擘絮縈秋練帶日橫晴霓悠悠親捨望冉冉巖穴棲白衣忽蒼狗變化胡可齊

芳桂隖

林隖藏幽芳叢桂圑蒼玉子落明月中香生流磵曲風前墮粟金雨餘明淨緑伍以荃蘭幽愧彼桃李俗中有道人居淸名紀仙籙爲花歌古香對酒不忍觸

自橫山歸洞庭

王鏊

漠漠輕風不滿帆小船載酒舳艫銜陶朱事業今安在皮陸才情兩不凡白鳥斜飛驚鼓吹靑山倒影動松杉卻憐範老江湖上猶自憂譏與畏讒

橫山在姑蘇山東隋書十道志雲山四面皆橫故名又名踞湖以山臨太湖若箕踞也錢氏忠獻王元璙於此建寺其趾曰薦福因又稱薦福山山有五隖故又名五隖山後人又以堪輿家言稱九龍隖山中舊有朱桓陸云公顧野王墓續圖經云此山鎭郡西南臨湖控越實吳時要地隋遷都於橫山亦以是爲屏蔽云

堯峯

戴良

巳従泉遊復向堯峯去堯峯何所塵俗不知處披拂彊追尋疲薾窘淩遽息喘倚莫松濟勝犯零露積石擁古溪飛嵐防遙樹仰觀天宇垂俯睨河流注石湖尙波瀾洞庭但煙霧遊子多悲懷觸景增逺慕微迹旣漂泊流年復遲暮半生僅一來百齡能幾度回駕悵難渰又復首前路

堯峯觀朝雨

袁袠

山中多幽事幽事殊可悅飛雨黯以暮朝光互明滅崇林嵐气昏宻徑樵采絕紛吾慕嘉遁玆山亦寂蔑澗水當階鳴岡巒依戶列寡欲謝所牽冀與智者悅

堯峯山十二詠

半峯亭

連峯翠岧嶤孤亭半峯上山下雲起時翻向平髙望

淸暉軒

樹杪見風帆正對南湖水山月流淸暉來照軒窓裏

碧玉沼

泠泠碧玉沼靑萍鋪水面風吹萍葉開水底魚皆見

觀音巖

復磴轉危巖寂寥古龍象空林人迹稀但聞淸磬響

白龍洞

陰洞山之阿谽谺石勢逼還疑蟄龍起雲霧閉深黑

多景巖

應接無閒暇日與賞心遇惟應山中人解識山中趣

寶云井

古甃浸寒泉稚子時時汲迎晨入翠微嵐气浸衣濕

偃蓋松

髙松若車蓋偃蹇北山隈不蒙匠石顧詎識明堂材

鐵塔

雁墖蔽浮雲縹緲人天外風鈴鳴四檐獨往聞幽籟

妙髙峯

逶迆羣峯首躋攀興何已曠然心自開盡此邱壑美

東齋

楓葉紛紛落荒徑無人掃萬念杳虛寂閒門閉秋艸

西隠

朝坐東齋幽夕宿西齋靜跏趺對佛燈沈沈淸夜永

同前

王寵

半峯亭

孤亭倚翠微靑靑四山抱期與鹿皮翁石上餐瑤艸

淸暉軒

康樂戀淸暉徘徊碧霞裏而我愛名山學道終已矣

碧玉沼

山中百道磵噴薄落金池倒見芙蓉碧洋洋堪療饑

觀音巖

攀巖采石髓躡磴訪金仙繞壑香花滿祗疑兜率天

白龍洞

白龍臥巖洞霧雨長冥冥或化白衣老空山來聴經

多景巖

羣峯翔龍鳳效奇多景巖道人勞應接長日倚松杉

寶云井

月照前山寒夜半汲深井鏘然古銅瓶盡投千尋綆

偃蓋松

蒼松偃巖苔屈曲如盤龍有時風雨來天上聞笙鏞

鐵塔

鐵墖翔云表飛從海上來玲瓏七寶碎面面毫光開

妙髙峯

獨立峯之巓羣山伏在下遨遊靑天中云螭爲我駕

東齋

旭日散髙齋離離檀越影焚香對寶冊古院蒼苔靜

西隠

結庵西巖中落日丹霞爛羣闇將夕陰紫翠交淩亂

再遊上方

範成大

僧共老花俱在客將春雁同回範叔一寒如此劉郎前度曽來

早春遊南山

楊循吉

遊思經營兩日前過暄深畏雨遮天啟明下地親張具隔宿拋緡預買船霽景望來欣已動佳朋接到冗俱捐雙搖疾櫓靑皮裂四拄明窓碧漢塡負北入橋村巳僻投南遵渚路微偏成行梅栁將春妬吐气禽虫得暖翾淺浪刺篙篷濺水濕薪炊黍柁縈煙摩空寶塔超云立湧地螺峯走馬連茶磨髙存玉堆大石湖晴動鏡光圓先朝錫翰亭猶防古相營居宅巳遷竹轎候人喧守岸農黎觀客靜依阡僧房臨港舟堪抵佛閣依巖石共肩豆實不離墻下筍杯漿原取澗中泉梵書在手因挑讀道榻逢軀卽借眠卻顧城闉須返棹欲辭賓客獨參禪林巒自幻闗心事身世從來是業緣又逐濁風歸市郭各扶殘醉別溪筵還家秉燭吟詩句境物捫心尙歷然

陪郡守林公遊山二首

緑瘦南山正杪秋嘉招欣奉斾旌遊煙開湖水臨飛觀樹簇松陵見逺洲近壤風光堪醉杜環滁林壑己名歐使君仁政何從見老稚欣欣擁道周

絡緯喓喓鳴艸閒漸看水鏡起東山寒旻下露沾衣濕野燎燃松照地丹蕙帳空兮方自笑峴臺登後更誰攀穆生未必堪優禮又踏仙舟醉醴還

上方

姚廣孝

蓮宮據山杪岧嶤去天咫風香花雨新僧在白雲裏幽沈樹樂靜蕭散煙中起人登石路迷依依緣澗水

遊上方和錢學士韻

皇甫信

酒邊竹樹晴猶濕湖上杉松晚更明獨立巖扉傷往事謾磨臺石記來名微微逺水涵云影落落長松隔鳥聲一嘯空林下山去小窓風月夢魂淸

上方

載詩攜酒到山中冉冉楓林落葉紅斜倚石巖思舊迹數聲啼鳥隔林東

同彭宣之上方西澗流觴

蔡羽

峭壁連峯開碧壇遊人於此解衣寛千松架日巖房秀百道飛泉午殿寒香土不須如意遣炎天還有白蓮看要求慧逺流觴處直枕藤蘿好恣歡

題上方望湖亭壁

楊循吉

湖山開妙境當暑更多風萬頃涵亭下幾帆馳鏡中讓年僧過我極目鳥橫空獨酌無人伴衰顏聊自紅與王履約履吉文壽承休承袁補之永之六賢

上方山玩月

顧璘

幽懷怡淸夜興言陟穹窿寒景自憭栗況玆山磵中明月出海嵎浮雲淨遙空二八輪正滿桂影虛玲瓏河漢近人防衣袂多烈風俯窺震澤外一气涵鴻蒙憑空意惝怳酒酣興彌雄浩歌楞伽巖響振馮夷宮山川閱今昔代謝焉可窮今玆歡樂趣往者誰復同吳越且黃土安問陶朱公不如林壑閒偃仰息微躬神超形無閡道合契有終彷佛絕塵境髙舉淩煙虹

暮雨登上方

暮踏孤峯雨蒼茫下界分平湖鋪大野髙閣掛行雲霜气明楓葉天寒叫雁羣擬投僧捨宿淸梵夜堪聞

登上方

上方塔廟倚孱顏千尺懸厓手自攀村村黃葉寺邊寺處處白雲山外山車馬趣城塵泱漭煙霞鋪地錦斕斑東南勝槪秋如畫勝得山翁倒載還

上方月夜與段子辛

王寵

棄世吾慕嚴薄遊君類邴賞心歡笑同煙駕肅塵屏遊衍倦平臯遐思集秋嶺頹陽隠半規纎禦曜圓景稍稍林霏交沈沈谷神靜仰攀星七襄俯弄波千頃歌翻云外音舞動天中影野曠羇鴻號露下棲鶴警巖岑已嶇崟吟嘯復孤永疑從靈圃遊燕此華胥境若枝巳堪折云裝爾須整遣彼弱喪情消搖任所秉

月夜登上方絕頂

五湖湧靑蓮削出千丈壁空中構室殿珠光相蕩射明月海上來照見半山赤千秋似竦動鳥獸夜辟易飛馳入中天萬里掃空碧吳越何茫茫俯視一气白身列星辰閒絕頂布瑤席舉杯酌銀河誤觸支機石回首招王喬吾亦成羽翮

其二

吳山直牛斗豈必五嶽奇飛睇入靑天虎視東南陲海水湧吾旁太湖化爲池波光蕩寶月萬頃堆琉璃魚龍百處現吞吐珠陸離歌嘯生雄風艸木四山披腰佩碧落圖手掣蚩尢旗遨遊五城上極宴不知疲

其三

大道無端倪人世如蟻虱泠然馭風行天路非阡術望舒稍西傾東海巳吐日山川兩照耀金波中蕩潏仙人夜行遊巖坐泛寶瑟吐故餐晨霞乘露采芝木巉巉金庭山中有煉藥室卻笑尙子平寧須防嫁畢

其四

乾坤一銀海萬境羣動滅狂殺王子猷疑是山陰雪披襟當雄風酒後覺耳熱山精忽夜嘯谷響厓竹裂惝怳非人閒身世如陟絕結束升天行星斗爲佩玦倒窺山河影嵯峨鏡中列始知飛仙人五嶽視邱垤紫霧何蒙蒙入口皆玉屑幾時丹砂成白日翔鸞節

上方觀月出歌

南州溽暑醉不醒思臥倒景窺滄溟葛裙兩髻跨白鹿直上東山行翠屏翠屏迢迢幾百尺一幅平湖月東出驪龍弄珠吐復吞橫抹萬里云屯劃然一躍忽千仞靑天掃蕩縣金盆巖鳴谷應海水湧星河射人森欲動翠旗金支交蕩摩貝闕銀宮光澒洞茫茫塵世愁我心便欲蛻卻蜩蟬形蓬萊方丈在何許驂鸞馭鶴多仙靈四筵賔客爲起舞禰衡特善漁陽鼓人生反覆何足憑龍或爲蛇鼠變虎淸風明月鎭常在山川似與人相待勸君滿飲吸金波河橫月落柰君何

望湖亭

寶塔孤撐日華亭迥冠山禹功饒震澤吳服揜荊蠻今古悲歌裏乾坤落照間雄風髙處急莫放酒杯閒

陪大中丞金陵顧公玩月上方山

袁袠

詰旦趨廣渡昬暮陟崇岡川原气候攺林麓郁蒼蒼陰霞冠陽阿宻徑阻修梁樵采歸以絕遊豫樂未央翫往嘉遁儔遂謡叢桂章霜楓麗丹雘秋色紛難詳飛月出層霄露沾衣裳列筵面澄湖肆眺臨遐荒不醉諒無歸遡風騰羽觴令徳暢徽音示我以周行悅賢諭饑渇覯止承寵光各勉日新志豈弟神所康

八月十四夜待月上方

慿髙臨寶地選勝陟丹丘海湧金輪出風驅彩霧收素娥懸鏡照神女弄珠遊彷佛登緱嶺簫笙滿十洲

春日上方

皇甫涍

芳野尋幽勝春山度翠微裊風溪篠亂揺日谷泉飛洞壑流虛籟煙波靜落暉不聞孫子嘯空望白雲歸

春日侍諸父宴上方八韻

一往驚蓬髩今來就竹林歸閒偶春服歡賞在云岑負杖將奚適澄湖試共臨端倪遙莫辧巘崿防相尋薜茘連窓暗桃花隔岸深鳥飛殘雨霽鐘散晚霞陰信愜尊中趣聊成谷口吟因書謝當路丘壑本予心

上方流云亭

翠微亭榭倚湖光修竹檀欒隠上方趺坐白雲誰與晤遙心飛鳥共滄浪

冬暮上方書事

湖岸稍澄霽諸峯連暮暉漾舟靄汀曲幽意生翠微天路望逾邈松門期獨歸鐘聲白雲盡樵采寒山稀煙景自多適年華那遽非

上方晚興

淸溪轉幽棹晚與名山期石幾云低隠巖窓竹礙窺晴開花雨際林靜鳥鳴時莫問金門防淹畱方在玆

重遊上方

西津不假問溪路到雲林一徑緣花入疎鐘隔嶺深頻來增往慨惜去戀余陰迢遞春蘿月空違遊子心

觀音巖

陳基

補陀原是海中山誰遣移來此地安巖下碧潭常浸月云根瑤艸不知寒波涵南國秋千頃景薄西山日半竿爲問此行詩幾首一時收拾與人看

觀音巖訪楚石和尙

袁袠

聞有髙僧住翠微雨中來訪白雲扉空山落葉無人迹但聽泉聲百道飛

楞伽山一名上方山在吳山東北其頂有浮圖五通廟其下東南麓有丁家山唐人丁公著父喪負土作冢故名北爲寶積山寶積寺在焉其北爲吳王郊臺東北爲荼磨嶼以其三面臨水故云嶼俗云磨盤山東南麓爲補陀巖巖前石池深峻陡絕石梁跨其上兩厓壁立蘿木交映特爲奇勝

登寶華諸山

袁袠

夙有登臨興春遊愜賞心山盤數嶺盡寺轉萬松深樹古同僧臘泉多雜梵音仙津何處問卽此可投簪三月十三日晚霽與日宣侃上人循吳山麓徐

行看杏花作

王寵

漠漠春陰睡思慵興來扶防過前峯日斜更倚風篁磴試望誰家花正穠

宿雨初收麗晚霞江煙淡淡薄籠沙山家翠壁圑春色野客敲門看杏花

家叔攜酒橫塘餞別晚登吳山皇甫涍

香剎隠巖曲煙蘿一徑懸那堪風景處共此別離筵度嶺雲木異浮空島嶼連花穠三月酒春漫五湖天勝托邱中好詩裁塘上篇終期謝塵紱歸賞竹林前

寶華吳山俱在楞伽山之西南

白石山

王賓

山前民有顧元新來與南朝抵北人戰敗不降兵數百一齊投在太湖濱

白石山在滸墅北越絕書云故爲胥女山春申君初封吳更今名宋末顧五二山前民家子爲宋起兵拒朔方軍結壘望亭隖設溪上

自橫塘過黃山

吳寛

範詩云東風已緑南溪水更染溪南萬栁條

溪南萬栁緑成灣先隴頻年抵暮還遙望松楸常灑淚石湖詩裏過黃山

黃山

皇甫涍

玆山亦幽勝橫亙西南天一徑聊步趾諸峯猶眼前湖波浩無際云日爭相鮮霞鶴粲霄色松風淸磵泉芳菲亂空翠靡迆浮春煙迥瞰塔寺古下窺樓堞妍近尋侈遐討投迹期忘年未事登名嶽俄然意已宣一

黃山在茶磨山北四里胥塘之北諸峯髙下相連俗稱筆格山隋志載王世充破劉元進坑其眾於黃亭澗疑卽此山其西山之半有二石洞深可三四丈俗名虎洞

登獅山

徐有貞

麥黃天气爽如秋乘興聊爲岝防遊香徑踏花來洞口小舟送酒過溪頭橫塘樹色連龍隖茂苑煙光接虎丘絕勝竹林觴詠處卽今誰數晉風流

岝防山在金山東俗稱獅子山以形名一名鶴阜又名笮雄吳地記云王僚此山傍有思益寺

和伯氏過何山懷二何之作

皇甫涍

靈山徵往迹居士何年哀壑蒼煙斷空林落日懸禪關二隠地花落五雲天共盡悲千古淒涼夜鶴旋

其二

生時同隠操埋玉復玆巒野寺春常寂泉臺月共寒法筵疑雨散畱冢酹花殘不覺靑山暮悠悠遡夕湍何山在獅山北一里其地舊名鶴邑墟故山名鶴阜因梁隠士何求何防此攺今名其坡有資福寺【範志以岝防山爲鶴阜山】巳上四山與諸山不相連

香山

範成大

采香徑裏木蘭舟嚼蕋吹芳爛漫遊落日靑山都好在桑閒蕎麥滿芳洲

香山與穹窿連屬南趾近太湖爲胥口吳地記云吳王種香於此遣美人采之故其下有采香徑

光福山遊記

吳寛

成化十四年五月光福徐翁用莊邀予爲西山之遊予諾之然不忍獨遊也則爲書招史明古乙酉明古來自吳江丙戌發舟胥門西過橫塘由木瀆斜橋折而北行經靈巖讀宋韓蘄王墓碑前望穹窿晚乃至光福首過徐氏用莊喜客至見其子玭其孫天穎更召其裏隠士徐孟祥同導予步虎山橋橋南登擅勝亭還飲其家夜宿來靑堂丁亥緣玉遮入蒸山謁武功墓循北麓觀眠松遂泛下崦入銅坑還泊虎山橋戊午遊鄧尉山飲七寶泉入墓寺憩奉慈庵登鳳岡而還已巳過海云院觀連理山茶讀虞道園百丈泉遺墨已乃別去晡時至胥門明古還吳江予入城是遊也歷四日舟行六十里輿行四十里總得詩三十首悉錄歸用莊備山中故事

峯勝槪記

朱存理

吳有光福山者一名山距縣西南七十餘里相傳梁九眞太守顧氏之家山又傳爲野王宅山有寺後據岡阜前臨林墅古殿修廊環抱林木蔚爲古叢林也中有銅觀音像水旱祈禱屢有靈應載諸名人碑刻並見朱樂圃圖經續記可攷殿右有方丈壁閒寘唐進士顧在鎔詩刻後有墨沼亦云野王物沼水墨色如出染渠中蓋其遺迹歟方丈西従石磴而上有浮圖七級聳出一峯之上卽所謂峯也今年夏予來避暑山中登其絕頂回望天平靈巖諸山如在幾席𨿽吾目短不能逺眺是日也風淸雨霽微日生涼而能豁然一瞬於軒檻之外波光鏡淨雲帆風鳶在天際洞庭東西兩峯湧出太湖之心若靑螺然殆不可摸擬其形似也寺建蕭梁時日就傾圮寺僧普照首發私願辛勤修復崇臺層宇煥然如新予方修郡誌成凡山川寺院悉經紀載厓鐫野刻又嘗備錄蓋吾好遊之心老而猶在普照請言然峯𨿽多奇勝而未有記之者長者光臨必有以發吾山中靈秀之祕烏乎靈秀之祕必得磊落瑰奇之士標品纂述然後能發露於世顧氏豈其人哉竊幸一覽其勝自不能已於有言矧普照之請甚勤姑書是爲記正徳戊辰六月旣望

光福山

吳寛

昔年曽學登山法縱步不憂山石滑捨輿徑上鳯頭岡趁此深風當晚發逺山朝士抱牙笏近山美人盤鬒發我身如在巨海中靑浪低昂出復沒山下人家起市防家家炊煙起曲突梅林屋宇遙復見一似野鳥巢木末山僧見山如等閒翻怪羣山競排闥偶憑髙閣發長笑笑我胡爲躡石鉢夕陽滿目波洋洋西望平湖更空闊水靈爲我報水仙預設淸泠供酒渇吳人非不好登山一宿山中便愁絕扁舟連夜泊湖口舟子長篙未須刺懶遊已矣斯人駭狂遊不學前輩達若耶雲門在於越何必靑鞋共布韈

長山

楊基

隨意扶笻入遠林紫藤花落徑苔深山中莫道無音樂一片鶯聲在緑陰

峯在鄧尉山東北光福寺在焉又有長山亦附屬鄧尉山

遊西山記

杜瓊

郡城之西多名山山之隠士曰徐拙翁年逾八十彊健不衰閒來城中與予相好殊甚其外孫鄭懷敏表侄祖用和交予亦然而華彥謀朱宗廣徐元吉輩又予舊識也而未能一造其第於心恆缺然乃正統庚申九月八日得附戒軒王夢熊之舟與湯至善共載是日早發閶門繚城濠而南抵胥門橋折而西行經橫塘由價川餉午於舟中目覽羣山與二子道平生不輟至善又能瀹佳茗飲予旣至光福登岸日未夕夢熊引予首謁徐元吉次謁顧孟洪次詣亡友徐可勤宅其子曰立美丰儀以父執相待甚謹予且愴且喜旣又識徐孟祥孟祥有奇才吾儕當避路者夢熊歸家至善亦有事夢熊令其倩張佚導予由光福山徒步一里許有人煙處曰於裏過此不逺則有洗心亭可憩又緩步二里許有喬木髙恆佚曰此宗廣之居扣其老僕云主逺出俄宗廣歸乃大呼而入以來予爲慶具饌晚酌追敍同門好論及卅年前事歷歷如指掌宗廣性剛正鄕人酷信淫祀宗廣酷惡之是夕余少飲惟佚進數觥至夜分就寢明日天未明拙翁巳至宗廣出轎二乘與翁同辭去天色將雨山林皆在煙雲中心殊不樂翁指示曰此卽新丰山祖氏居也此卽萬安山吾之居也途不逺矣旣抵用和而天色開霽用和出迓予未返余入其外門門徑瀟灑與宗廣之居不類傍一室黝堊其中尢可愛右壁有夢熊竹予乃冩松於左以相之並詩如上用和歸而喜躍余戲謂曰涴若粉素矣揮灑未竟而饌出肴核鮮潔與城府販鬻者殊飲畢與翁登轎小徑従畎畝中行時禾稻將收黃雲萬頃田野擔攜餽遺者絡繹男子在田童子騎牛出小兒釣於水際桑柘茅茨閒一老嫗黃髮而瞽者以手摩一婦人肩背嬉嬉然語笑眞樂土也畎畝之徑將盡循山之趾入松檜中松檜旣盡轉而復然行未逺則萬安山矣瓦屋翼然倚山而構喬松大楡列布門徑下轎而入髙門相角啟翁曰此鄭氏居也懷敏已出矣乃拜翁於堂旣觀其家廟之嚴潔子姓之淳謹其子亦白首矣茗飲間出所藏圖書以歷覽之覽畢引入小軒有春官黃養正書樂善之額壁有謝葵丘王司訓先生題志啟窓牖則山嵐壓檐斜光逗戶殆非人間世也窓下有石舟舟可貯水浸昆山石其中石山有檜長二尺許本如拇指大翁云已三十年矣其具饌與用和之具不少異而家釀醇醲則過之翁舉酒飲予予不能引滿用和與佚皆不敢辭酒酣翁與予過山麓觀其壽藏予求別翁曰九日不可不登髙翁先予而上振防摳衣作矍鑠之狀旣至嶺倚防而立不勝其喘息矣西望具區波濤皆黃白色天光湛碧山色深靑五帆之若一葉小舉目之頃其趣無窮嶺上之松微風薄之韻如笙竽琴瑟然用和俾予佇聴曰此天籟也其造化自然之妙乎翁舉杖指極嶺曰吾復能登是矣予笑而不言旣下嶺入小庵屋宇因山髙下爲之壘石爲臺編竹爲扃庵有二僧其老者年可七十餘白顚黎面齒半脫落猶能誦經偈邀坐啜茶出復登轎謁彥謀彥謀司徵在公其少子某迎畱夜宿予歸興不可遏某則大張筵於堂作樂以侑食予酣且飽特享其多儀而已旣辭與蓊別用和欲從予予止之某欲以騎送予以不善禦辭遂復命轎佚乘馬馬騰躍佚不能控遂馳而先予則緩其去不二三里復循昨暮之途細覽羣峯之勝時斜日在山山色靑紫光福塔廟倚山而峙山乃南鳯皇山之支人言玆山如形曳尾於後後有虎山橋橋極壯麗皆礲黿山之石爲偃月形三洞其下橋之北有岡上有嶽神祠殿宇與寺相照映金碧翚飛而寺之前後民居競鱗次其景之勝非圖畫之可貌將至寺所佚巳候予久矣入寺中夢熊至善來防同觀顧野王墨池池水常黒色主僧本明具蔬飯客畢設榻於方丈之西序予欲畱詩寺中值其夜誦不巳竟不能成而寐明日丑刻則又聞扣鐘考鼓而誦蓋寺僧祝釐之常規也世雲山寺日髙僧未起何不然邪辭僧早還佚復相送戀戀不已佚靑年嗜學沐其外舅之化從予執弟子禮無少懈良可嘉也旣而仍與二子還由全塘踵謁耕周先生扣性理之學重開茅塞而返夢熊謂予曰古人山行皆有記述子盍記之予惟是行也旣伸報施之勤且識幽隠之趣而弔古探奇增吾聞見登髙望逺擴吾心胸至若髙年有徳之可尊後進有才之可畏野無警惕呻吟之虞而有丰年太平之樂非惟有樂於吾心而已誠不可以無志非敢比擬於作者

吳都文粹續集卷二十

欽定四庫全書

吳都文粹續集卷二十一

明錢谷撰山水

遊郡西諸山記

都穆

治己酉秋九月甲戌予與客泛舟將徧遊吳郡西諸山客曰虎邱之勝甲吳下且密邇闤闠遊必自虎邱始予諾焉亭午至山下觀憨憨泉泉爲人投瓦礫塞之將泥不食從石旁上東山廟【卽短簿祠】中龎然雜以土偶有老僧方閉闗坐穴中與語頗可聽下東山北行登千人石旁有古木根出如蟠虯一本而爲榦者三經淸遠道士放鶴磵磵涸灌莽生焉後人亭其上旣而登五聖臺僧供茗命前導西南行至一庵甚幽寂蓋宋和靖書院舊址也悵惋久之南行沿小溪復上千人石度石梁酌陸羽泉近庸僧屋其畔頗減淸冽出觀劍池左石刻虎邱劍池四大字是顏魯公書上兩厓壁立數仞勢欲崩裂其陰多昔人題名眾恐不能久讀遂登可中亭北有李陽冰篆生公講臺字分鐫四石而亡其一眾皆從故道下去時已逼暝予欲止宿客不可乃返乙亥乃泊虎邱午食出射瀆大風西北來舟遲遲行繂屢斷續西望天平岝防秦餘杭諸山如龍遊馬逸應接不暇過滸墅入竹靑塘而西日光反射影在山半霞彩絢爛丹靑雜施工不能繪至通安橋已昏黒夜深抵友人朱氏宿丙子早食出朱墅北泛彭山堰午西風甚急遂由堰西北約五里至陳湖莊復五里由望湖橋南出遊湖從曲港登新丰南山共坐苔石山人有牧羊者予問瀕湖諸山始知髙出鄧尉者曰銅坑山亞銅坑曰安山牛城嘴居遊湖北與安山對峙如兩峽然而其西接太湖極北靑霞一抹視洞庭兩山尢遠者無錫之九龍山也下山歡飲盡醉丁丑早霧翳翳布空中疑有變少焉日光曈曨眾遊興勃發由謝莊西行復經遊湖南過陸家港二里入西堰水益緩山益近岡嶺稠疊橫廻峭防呈技獻巧殆不可狀而浮圖七級聳峯巓影落水中予笑曰此王摩詰得意筆也泊泰定橋登虎山里許至光福寺主僧聞客至出速入方丈山峙其前者名缽盂其左鄧尉山也壁有元人聨句詩多剝落皆不著氏名其字書類王豫章有墨沼從窻隙窺之僧云傳爲顧野王研池殆或然也過齋堂讀唐進士顧在鎔詩刻遂上山坐浮圖下浮圖頂有巢鸛三見人嘠嘠作聲眾方欲酒僧謂七寶泉在鄧尉東麓不三里而近共出登舟經東堰已半淤塞蘆葦叢生其中視西堰少劣至則捨舟導山徑行夾道多古梅長松入僧庵有雙柿丹寔絫絫可愛上山行循竹間有亭憇焉其後卽七寶泉泉生石間環甃以石形如滿月深尺許掬飲甚甘僧接竹引之然不知發自何處且弔陸子之不能遭與玆泉之不遭也予索筆題名亭上暮還光福方丈戊寅至姚家河陸行數里遊奉慈庵中故有養賢樓元季裏儒徐良夫好客四方賢士多集樓上今亡獨扁存堂背白山茶枇杷臘梅列植左右出僧欲導觀山上泉不果三里至墓山從松篠間傴僂而上山多楊梅梅樹湖水明滅樹間眾冉冉如空中行約一里入西塔院小飲晚院之僧具湯沐宿焉己夘自西而南四百步路多古梅皆螭蟠蛟結蒼蘚被之如鱗出大道東北千步有長松五株鷹巢其一又西北二百步度石梁上萬佛閣南望太湖法華山橫亙其中漁舟數十出沒若鳬雁然而洞庭長沙葉余梅灣諸山隠隠在煙霧間詩思頓發自北而東二百步有僧揖入小閣閣視萬佛十才一二然所據地髙出木杪山四面環之如玦景特奇僧飯客閣上仍出松花餅客作詩有不見太湖眞面目眼前終恨法華山之句予不以爲然乃作詩爲法華訟寃西行可百步至僧房其扁曰天開畫圖見湖最多兼見小橫山一抹由禪堂西南三百二十步有老僧房前美竹數百挺與松栢爭長地窪然下眾嘯詠焉又西三百步經僧房六已日暮不及遊還塔院宿庚辰僧陪客下山西行復經奉慈庵謁宋金紫光祿大夫黃某墓其傍有香火院僧盡出斷碑五六橫艸莽間蓋墓至是行四里至銅坑山其山一名銅井僧云髙二百丈予與客取捷上由別道山多亂石且峻防行者多顚踣每一人踣眾皆大笑至僧庵觀所謂銅井已無水深可丈餘上大石若將壓者予令童子入井大呼聲不得出如甕中山頂多奇石可望見二百里羣山在其下小山浮湖中如杯人人大快以爲平生奇觀適山人送酒至遂剖橘作杯飲皆盡興庵僧煮菜供午食循道至山半勢亦斗峻皆掖以童子狼狽而下回視莫不心掉更慶以爲無虞去銅坑東北三里謁宋章都官墓抵包河登舟復從西堰過泰定橋東北七里還朱氏宿辛巳朱氏東南三里至蜀山訪王淸獻公孫晉索其舊藏出淸獻畫像及孝感詩族譜閱之門內有塑像置壁腳亦云是淸獻公墻角塑像爲尼相者淸獻母張夫人也晉言淸獻父死海上張氏年甫三十七抱淸獻入覲時淸獻生才三歲元主恐張氏二志命殿前祝發爲比邱尼賜號無爲大師往住吳中妙湛禪寺出門讀艸間碑碑凡三其一爲大師塔銘鄧文原撰午還朱氏壬午復經彭山堰行八九里艤舟又二里至秦餘杭山夾道松如步障上六百步息足僧捨復二百三十步至大石下有泉二其一爲雲泉石錯互若頦頷斷齶從其後視之又若狻猊卬首尻下其前磐石如臥鼓可坐二三十人入雲泉庵躋石級有古梅生石間東折石一股西跨類猛士跂足立人行其下又折而西鑿石爲階旁設以防杌棿不可憑屋壁讀李武選吳太史張子靜史明古諸公聨句東行有巨石閣厓上欲墮又上得大石巖上俯下嵌中像開山像眾小憇午酌庵之北樓日暮下山與諸客別是夕宿通安橋癸未入城蓋自甲戌至癸未凡十日皆風日淸美舟楫往還百數十里歷名山六小山二而諸客者皆衣冠詳雅從容尊俎間莫不目飽意滿充然有得而忘其疲其慶幸不旣多乎遂次第筆之以貽同志

紀遊

朱存理

端陽前一日過西崦訪朱叔英西崦舊遊也叔英故人也叔英喜予至速予登其新堂拜尊人八十三翁頃具蒲觴爲飲雜以山果溪鮮勸酬盡醉畱別有詩云西崦重遊日東城闊別時新堂陪杖幾舊譜合宗支碧栁垂書幌紅葵映酒巵煙消聽欸乃風遠送吾伊好古吾同志尋幽君有期歸舟山色暝正是雨催詩予之來也爲訪吳中故家文獻叔英不以爲迂言王淸獻公家蜀山不二里家有藏譜乃爲之假故有好古吾同志之句飲散登舟將數里至光福尋張雪槎雪槎與予論別將三十餘載相見各驚皤然爲詢野王雪槎告以故吾張氏從顧姓今始復之矣尙不忘其初作推本堂有瓠翁首倡五言請予和之不及書卽延入鄧尉山後鳯岡之前一艸亭中治雞黍相欵讀其所自爲艸亭記雪槎請畱題予羨其老年有此行樂喜爲之賦七言一章鄧尉嵯峨萬疊靑鳯岡猶見地稱靈梅林數畝開新徑蘿薜千尋辟廣庭愽望古槎仍剡曲醉翁今記似蘭亭巖花谷鳥供行樂日日春風不用扃晚同遊光福寺寺僧普照及其徒曉谷出茗供引客入方丈觀唐人詩刻野王墨沼是夕宿山中爲賦詩云短防行行一里餘松林過雨步徐徐半墨沼窺遺迹數仭峯望遠墟石磴夏涼靑荔合山扉晝掩綠蕉舒夕陽突兀浮圖影送目長天罨畫如再請作峯記未暇復也明日飯於塔下而別便道訪官橋葉氏求觀宋金紫公之譜主人宗佩甫猶子秉衡出示之且幸及觀宋誥敕四道葉氏之居在雅宜山下滄灣修竹逶迆石徑中而入登堂治具歡若平生亦爲經宿之畱明日別宗佩有詩野人夙昔抱幽期每愛官橋風景奇水竹當門朝爽處山云入座夕佳時雅宜望去無三里金紫傳來是一支旣醉不勝臨別意從前應恨識荊遲慈溪鐘正之昔有一日之雅適主賔塾乃得笑談尊爼之間又可以爲樂也日未晡過木瀆登靈嵓山而返抵捨己廹暮篝燈澷書時戊辰歲也野航居士

淸明後一日獨遊西山

楊循吉

淨揩雙眼洗心腸領納山光與水光到面春風未全暖離城野興一何長靑黃不接麥苗短紅白間開花蕋香隨處有茶堪接納禪林三四遠相望

將逰西山道中

竹轎晨登數里迂羣山膏沐迓吾徒樹枝拂帽忽低首水影照人堪數須牛犢維門角如栗梅花塞路雪成珠白龍廟中一觀憇祀罷野人方會酺

赴西山雨後溪行

皇甫涍

溯艇看山去溪流行更深春城過雨色芳艸入霞陰湖繞連云度風廻灌木吟今宵誰與晤慧遠在東林

雨後舟行望大石諸山

暝遊淸溪上虹雨開西岑纎月照幽意虛舟鳴夜琴寥寥翠微靜靄靄芳樹深云徑空如此彌年違素心

次韻天全公招遊西山

祝顥

徵袍洗盡宦途塵喜荷招遊引興新物外追尋多勝事座中觴詠摠儒紳靑山不厭重來客黃菊偏娛暮景人況有雄章傳太史蒼厓磨勒照千春

洞庭兩山賦

王鏊

楚之湖曰洞庭吳之山亦曰洞庭其以相埒邪將地脈有相通者邪郭景純曰包山洞庭巴陵地道濳達旁通是未可知也而吾洞庭寔兼湖山之勝始山特爲幽人韻士之所棲靈僊佛子之所宅至國朝名臣徹爵往往出焉豈湖山之秀磅礡郁積至是而後泄於人邪東岡子曰山川之秀寔生人才人才之出益顯山川顯之維何蓋莫過於文兩山者祕於古而顯於今其寔有待子無用辭予曰然乃爲之賦其詞曰

吳越之墟有巨浸焉三萬六千頃浩浩湯湯如滄溟澥渤之茫洋中有山焉七十有二眇眇忽忽如蓬壺方丈之彷佛日月之所升沈魚龍之所變化百川攸歸三州爲界所謂吞云夢八九於胸中曽不蔕芥者也客曰試爲吾賦之夫太始沕穆一气推遷融而爲湖結而爲山爰有羣峯散見疊出於波濤之間或現或隠或浮或沈或吐或吞或如人立或如鳥鶱或如黿鼉之曝或如虎豹之蹲忽起二峯東西雄據有若巨君彈壓臣庶又若大軍之出千乘萬騎旌幢寶蓋繚繞奔赴東山起自莫釐或騰或倚若飛雲旋颷不知幾千百折至長圻蜿蜒而西逝西山起自縹緲或起或伏若驚鴻翥鳯不知幾千萬落至渡渚廻翔而北折試嘗與子登髙騁望近則重岡復嶺谽呀庨豁縈洲枉渚防蟺緬邈遠則煙蕪彌天水一碧防影見而忽無飛鳥出而復沒靈巖則返照孤稜弁山則輕煙一抹此亦天下之至奇也若乃長風駕浪歕山欱野足使人魂驚而汗駭及其風日晴熙縠紋漣漪又使人心曠而神怡至於瑤海上月流光萬頃星河倒懸蕩漾山影又一奇也遙山霽雪凝華萬疊玉鑑冰壺上下相合又一奇也風雨晦明頃刻異候煙雲變滅咫尺殊狀𨿽有至巧莫能爲像試嘗與子弔古尋幽則有回巖穹壑防窱相通琳宮梵宇暮鼔晨鐘壽藤靈藥美箭長松金庭玉柱石函寶書靈威丈人之所窺也貝闕珠宮繡縠鳴璫栁毅書生之所娩也翠峯杜圻範蠡之所止息黃村角頭綺皓之所從逝也而闔閭夫差之迹尢多存者玩月之渚銷夏之灣牧馬之城圏虎之山練兵之瀆射鶚之巒出金鐸於淺瀨逸梅梁於驚湍他若毛公燒丹之井蔡經煉藥之墩聖姑絕雉之塘雪竇降龍之淵其石則岌嶪嶙峋痩漏嵌空牛奇章有甲乙之品宋艮嶽有永固之封其泉則囦淪觱沸甘寒澄碧墨佐君表無礙之名天衣禪畱悟道之迹斯地也昔孫尙書欲卜居而未能範文穆思再至而不果豈如吾人生長玆土依巖架棟占野分圃散爲村墟湊爲闤闠桑麻交防雞犬鳴吠裏無郭解劇孟之俠市無桑間濮上之音婚姻相通若朱陳之族理亂不識若武陵之源佛貍之馬迹不到周顒之俗駕自旋星應五車地絕三斑盧橘夏熟楊梅日殷園收銀杏家種黃柑梅多庾嶺梨美張谷雨前芽茗蟄余萌竹水族則鯸鮧之白鱠殘之銀魴鱸鮒魮自昔所珍吾且與子摘山之毳掇野之茸割湖之鮮釀湖之醲泛白少傅月夜管之舟和天隨子太古滄浪之歌弔吳王之離宮扣隔凡之靈窩淩三萬頃之瓊瑤覧七十二之嵯峨其亦足樂乎彼嶽陽彭蠡非不廣且大也而乏巍峩之气天臺武夷非不髙且麗也而無浩渺之容蓋物不兩大美有獨鐘玆謂人間之福地物外之靈峯是固極遊觀之美而未知造化之工且夫天地之間東南爲下非是湖爲之尾閭泄之瀦之則泛濫橫溢江右之民其爲魚乎懷襄之世湖波震蕩非是山爲之砥柱鎭之繞之則奔激暴囓湖東之地其爲沼乎惟夫天作之寛以納以容地設之隘以襟以帯禹順其流分防別派三江旣入萬世永賴而後吾人乃得優遊於此蓋至是而後知造化之意深神禹之功大誶曰吾何歸乎吾將歸乎湖上之靑山世與吾而相遺超獨邁其逾遠海山兜率不可以驟到非玆峯之洵美兮吾誰與寄此髙蹇

洞庭山賦

弧擴子賦吳山已精神費勩弛就寢便體瞢騰之際忽一士竦肩髙顴兀然安止而讓予曰往昔良史寸善必取子何以蒙宅波心居水澨弗獲儕陸處者是齒卻與蓬萊方壺邈置溟涬荒唐弗經者同一見棄邪予猶栩栩覺則蘧蘧緬思所以適有古間先生由震澤至其容凝重與夢者無異予揖而叩之爲道洞庭之自曰雄矣哉其形穹崇其气鬰蔥嶵防嶻嶭澷衍巃嵸圍百四十里髙千二百弓宣布靈神品彚所鐘儔類並列共七十二峯環以巨浸正當太湖之中曰維縹緲上有岫穴藹矞云吐霽虹庨豁崆峒防萃爲宗下有林屋亦曰禹洞谽閜防窊杳邃莫窮巉崄兮儼駘蕩之魏殿南北峨眉王屋達其西東內有金庭玉柱銀房錦鋪鐘乳瓊英之粲紫泉白芝之腴巖霤羣飛石燕沙盆四足龍魚衣使者入聆浪聲砰耳靈威丈人出探治水靈符號左神幽虛之天誠仙官眞人之都壁上堊書隔凡可攷巖間靈迹振古不誣爰有丹臺神景宮側昔多至人葆形煉魄漢室劉根成道綠毛被夫肘腋更有得眞尸解尢有衝霄防宅峭壁削下直壁戴上古賢題刻騕褭蹄涔猶在石鼓神鉦可撃歲遣投龍醮祭號爲福地靈迹其左之支也翔焉鳳凰矗焉金鐸崦邊遺二老之歌唱冢頂掘九石之濩落婆娑樹兮長靑絲竹音兮間作亦有黿頭相配紅鶴采夫玲瓏貢獻存夫形像犖確至今工匠資用碑碣紀功雕琢膚潔者制玩具胎斑者就研璞聖姑靈兮爭攜賽酎夫怪兮猶存蛻殻其右之屬也嶺分王夏步稱大小慈裏聚人煙兮雞犬聞乎市心華峯構梵宇兮殿閣聳乎云表亦有植頭馮嶠湯坎金家雷鳴石最古而賢兮號曰角頭名重商顏兮配夫四皓出輔漢儲兮羽翼何鴻飛冥冥兮遂杳尙畱來裔兮𨿽繁皆事隠遁兮就老其前麓兮則有躨跜赴水儼若虯龍欲掀播乎濤浪將吸呼乎雷風垂涎渟兮甘冽休殘鏨乎妄庸占侸明灣兮儼織之機杼嶕圻甸兮猶罩之雞籠何延佇之危石作傴僂之老翁其後趾兮則有疃塘二里新安�頭砂颺子兮涵遠峯湖澷浮兮壓芳洲平湖嵐兮霋霩小湖池兮甌窶乃若其中則有邵捨馬石堰黃電紫炭浮一溥兄弟父子天壇玉童之乘飈石穴黃金之化牸秦黃葉之三家蔡王毛之諸墓背繰車白茅繞步張彈子之堪擲陸摸壁之可覩天王壽查之攢云可盤桃花之闌路石屋嵌空枝頭垂露羅漢據座乎上下二方飛仙拋壺於野竹諸隖或顒跂而拱立兮或矯傲而卻顧此皆其所有之名號與態度也至若山之所生庶黎奠居至爲稠密聚鎭成市比次鱗棼橑布翼甍楹湊戢亦有澷散墟墅什伍駢集延師敎子詩書是習於中豪賈鏟利貨殖衒盈幹闗齊物平糴亦有離家旅估槖理糧裹駕巨舶乘舸揚荊襄之防鼓瀟湘之柁巴西粵南無往不可但務資崇阜陵奚懾躬蹈坎坷遂致羸同猗頓侈並烏倮玆山萬室處者尠而出者夥也山之所產稼穡惟艱桑柘攸廣養蠶拾繭堆雪塡幌盆手繅絲呼媼擘纊或衣或貿乃織乃紡是家相襲而裏相仿徧種果實旣繁且美張公大谷之梨梁侯烏脾之柿周文弱枝之棗房陵朱仲之李防陲�耀緋綻紫蒲萄林檎銀杏石橊三桃櫻胡二李粉緅枇杷楊梅椏柯綢繆杏梅椒棣筐貯籠收種類雜惟柑與柚橙橘大小金碗紅豆味甘蜂脾可奪色蒨蟺血堪鬭霜風園囿璀璨錦繡興販南北遠近鬻售所謂千頭木奴可埒封君之富也若是其山之生息不亦蕃乎曰未也其他岌防附麗同峙玆水長沙葉余謝姑售薴兩雷雙獄陰橫琴帋獐頭鹿頭筆格衣杵南烏石蛇峐捨歷耳衝澷浮貢望夫玉柱石牌籃箉三山鷹嘴澤厥王捨湖鼉貓防箭浮白浮五姑西裏其名近百莫可殫舉或任浪舂撞或可人居處處者種植勿異勤收者孳利同一致皆崇卑遐邇散列四裔若是其山之疇類不亦庶乎曰未也林屋震方十里水程有山巍峩郁然蒼靑伍員迎親以養夙標胥母爲名迄後隋代將軍構第偉郡乘載號莫釐亦依鄕氓所稱比之西山稍亞今摠謂之東洞庭是山也席溫法海碧螺翠峯上金白沙象鼻芙容洎二平三灣皆在厥內益廣而增雄至若豢虎射雕王巷長圻韓仙丰壁龍井大與髙峯雞棲皆在其傍添秀而飭奇蓋可與西山匹之其民劇繁墟鎭市闤業擅商賈積習懋遷藝植果品育產絲綿亦可與西山儷焉猶未足爲勝尙其大者焉吁山因人而其靈始著地因人而其譽乃揚麻姑獲稱於太伯諸葛顯迹於南陽原夫天下之奇山川必生奇士以受天之慶【葉羌】玆山之中有經書萬卷拄腹撐腸作爲文章汗澷煒煌裏選鄕舉進謁廟堂臨軒策問對天鋪張陳大義通乎天人挽斯世抵於虞唐聖顏霽豫曄然輝光鴻臚唱名賜進士第一領三千英俊之班是爲天下之福者乃出於其鄕又有神思藻發天質秀穎五車熟於攻研萬言成於俄頃攄聖賢之蘊奧極穹壤之髙迥旣發解於舊京雙獨步於南省翰林鉅公得之珍異文淵碩卿見之首肯登春榜第一表三場程式之綱領是爲天下之才者亦出乎斯境斯境也前乎此者已有折天香踏鼇頭使番邦善咨諏參薇垣之大政闡方面之嘉猷及其典兵政於夏官握軍戎之樞密贊旬宣於甌閩重糧賦之儲積其所產人才果何如是裏也後乎此者尢有躡雲梯探月窟峩鐵冠簪白筆山嶽爲之動揺豺狼因之斂迹及有明刑弼教謹夫三尺平反推讞之公詳摘伏審情之精覈其所出人物又何如以至鄕闈掇科彬彬之倫泮黌修徳濟濟之輩文物丕振爲中吳之最若乃艸木禽魚珍怪會萃充牣乎內悉不暇計弧擴子曠然若失矍然若悸進而嘆曰溟渤渺茫以蠡測之不過一滴之濡叢林蓊郁以鷦息之不過一枝之寄邾婁之詧綿邈僅於尋咫俥之覽峻極惟在峛崺若先生者乃吞云夢八九曽無胸中之芥蔕走何可跂哉莫闖靈均長卿之門而嚌其胾那弗辭義俳滛而累乎已鄭郊防臘之璞遼東白頭之豕枉爲同邑之晚生徒事尋章而摘句遂爾局蹐無地其顙有泚先生曰庸何傷哉無所不知之謂智無所不通之謂睿此幾於聖者能之下此微夘金刀之子不能許其博記非莽大夫之流烏能擅其識字且世多瞽蒙昏瞀寤醉黑白罔分方正倒植鄙夫寡識冝爾哉語畢就逝予不能援長揖判袂搔首踟躕悵怏而已

太湖諸山記

王鏊

太湖之山七十二其巍然雄峙起伏於東西者兩洞庭偃然橫絕而北首者馬迹自西而南逶迆明滅於天際者衝澷橫三山此皆有居民村市里巷多橘柚茶椒桑梓之利東洞庭之東雲水明麗望之若斷而聨者武山其北穹然若立碑者石牌突然而贅出者余山其首銳而末岐者箭浮若屋而欹者王捨王捨之南爲薴浮有若葉箉於水者大箉小箉有若籃入水其耳可見者驚籃有若馳於前後追而及之者貓防有若船者浮山橫絕西南者三山三山之南爲澤山厥山西洞庭之北有若隆然而曝水次者黿山山多石可碑又北爲長沙又北爲葉余有若石筍嶻嶭對立者玉柱稍卻者金庭有若飛而欲集者南烏旣集而啄者北烏二女娟好背而立者謝姑其南爲峐山若人戴笠者帽山若房者捨山五峯並起若不相伏者五浮若五浮而少二者筆格驤首掉尾勢欲逝者石蛇若螺者靑浮其西大雷北小雷世傳二雷相近而不相見見則風雷作小雷之北防防水面若人者若禽者若馬驟者若器浮者爲大小竹東西獄衣杵疃浮陰山橫山紹山大幹小幹若琴者爲琴山衝澷之北若沈若浮爲厥浮殿浮白浮又北爲大貢小貢又北爲茅浮若五星參錯五石浮又北爲思夫山馬迹東可十里爲杜圻南爲夫椒夫差敗越處也與夫椒對峙而差小者小椒西北錢堆有峩冠立者獨山若二幾可憑者大防小防若雙鳬欲止者二鴨若老人罄折相向者大嶞小嶞然其最大而名者兩洞庭也

遊林屋洞序【有詩】

包山之西有洞焉曰林屋廣可坐數十人石皆谽谺中空紺碧深翠夏則涼冬則燠雨入則晴晴則陰森若欲雨者正東有石橫道匍匐可入入則豁然大明行數里有石牀石鉦金庭玉柱柱之上有字曰隔凡相傳吳人嘗遣人窮其境數日乃出宣州世莫知其然否而故武功伯徐公嘗至玉柱之側見隔凡字云治十三年三月水部郎中傅君曰會以治水至山中公暇約予同遊予以治任北上不及偕君遊之明日以詩寄予曰奇矣奇矣乃作亭於洞之口使遊者憇焉予生長山之東於所謂林屋洞者嘗一至其處其於所謂隔凡者志欲一詣焉以驗其然否而竟未之能也物有近而難至者豈謂是歟聊因傅君之遊和其詩並鑱之亭上

隔凡深處禹書存尙有神靈爲守門穴底玉泉流作汞巖前碧月過畱痕燕飛尙驗晴爲雨龍戰猶疑數應坤聞說遙遙天漢接胸中云夢不須吞

遊林屋洞記

蔡羽

己丑五月十一日通州厔焦公被孝丰之驚事寧且還聞林屋洞之勝期與四三士往觀而羽與時霖霢未斂客各求道取疾有頃咸會於洞門天亦霽有小亭與門侍從解冠履釋方袍爲山行裝南行繞丙門出於陽谷之上趺於石壁壁髙盡見太湖之境從者曰前有曲巖復下壁攀木行里許次於巖畔自亭逮丙門曁陽谷曲嵓皆五步一石十步一潭巉巉焉獸蹲淵淵焉龍伏泉防防行樹根攬栢翳去丰艸然後得一伸足靈祐道士曰此毛公壇水也壇距洞且十里而南流出於洞門大者成川小者爲潭爲澗用是玆山之樹靑蔥堅翠少花而多根焦公有山水之趣與客嵌名巖中還至亭下從者已在洞平阪矣靈祐道士習於乘橇橇以先驅洞口微隘稍前得夏屋穹然黒颯然竪毛髮左右請火公命列炬壁間下燭瀦鹵上照銀屋石鐘倒懸無慮數十夾屋爲石牀丹竈道士曰玆所謂金庭玉柱者也然距石樓神鉦尙逺道士內鳴鉦外奏樂客各據牀屑石鐘仰砥乳穴暑月如盛寒如是者凡幾室而室室不同乃縱左右各爲向道或之丙門或之陽谷屏處或若斷絕而無不穿漏惟之隔凡者久許方有人聲還報火屢滅不能進羽怪玆山大不逾他峯而中包空洞莫知攸際靈威文人所言有無不可知求諸隔凡以外亦已異已果幽明之境殊豈造化者設是神巧不得而窺邪出洞門日已暝煮石乳飲訖各謝去

登縹緲峯記

滙三州以爲澤水始大中五湖以爲鎭山始尊然三州之利不同而形勝亦異不歷其尊未易徧也而尊莫尊於縹緲峯其陽空虛無梯可至西爲晉陵水最大山最遠第四臨之特親第四峯之於縹緲猶人之掉右臂北歷三嶠以由西面東逾莫釐以窺吳江秦家嶺臨之最親秦家嶺之於縹緲猶人之出左臂北爲姑蘇城穹窿陽山或遠或邇厥疆不齊砂子嶺臨之最親由砂子嶺歷西湖寺躡峯之陰尢近是升峯之三道也然客終以艱危爲病常中陟而罷還於所親以求三方寧隘寧郁寧受屛蔽而五湖之觀鮮克周徧正徳庚辰十月之望中山湯子重太原王履約履吉客余之明日得第四峯之道輿舁以進蓋逾時而造厥巓也遊於空虛忽見大水下求千嵓莫知所在客已有懼色矣居頃獲詢三州之形如螺如黛隠映煙際可以意求難以形辧然東北隠起非河非虹可指者靈巖浮圖也北爲無錫其入最深可臆者陽羨諸山也西方不究厥始然卞山獨親南屬苕霅可接余杭武康霅以東不得而擬矣於是三州始合象緯始親客始吐隘去結消釋壅蔽混元支離浮乎澒洞覽乎杳冥超然萬仞之表矣時冬气甚肅日白無色密邇天路非人冝居各杖防去蔡子記

林屋洞

範成大

擊水摶風浪雪翻煙消日出見仙村舊知浮玉北堂路今到幽墟三洞門石燕翻飛遮炬火金龍深阻護巖根寶鐘靈鼓何須扣庭柱宵晨已黙存

再遊林屋洞

王鏊

蓬山有路那曽到林屋無扄可數來寶笈石函那復見金庭玉柱爲誰開秪愁黯黮渾無地又恐砰鍧忽有雷不是隔凡凡自隔重門欲叩更徘徊

過洞庭山

沈以潛

芙容縹緲隔煙霞水國茫茫去路賖一望湖光三萬頃兩重山色幾千家角頭有地皆栽橘洞口無村不見花範蠡何須重弔問且尋漁艇作生涯

遊林屋洞

煙霞縹緲洞中天白石蒼蒼路宛然月落巖頭聞鶴唳云封洞口識龍眠毛公煉藥壇空在夏禹藏符世尙傳今日我來醫有道不妨深入見羣仙

遊林屋洞

徐禎卿

劃然中豁盎然浮一徑微通玉府幽籠炬漸遙無燕擾【相傳有石燕遇火則觸滅】扶笻多躓有狼憂【余時有蹈坎之危】苔泥淺漬寒濡足云石餘筋鋭觸頭丹刻縱存何處覓十年飽願只虛酬【相傳有夏禹丹書石穴】

遊林屋洞歸道中偶作

歷嶺循坡石路紆行邊濟弱有肩輿墻桑覆葉欹僧帽洞艸分香上客裾積儉振家風俗美繁寒傷橘地租虛他年若爲兒孫計合卜菟裘向此居

入林屋洞

王寵

白觀已仙去碧山遺寶符齋心扣靈闕企石窺淸都云堂裊撐柱百人可跏趺白玉斵隆棟靑蓮綴流蘇昔人煉液處牀笫郁金鋪石乳絫而長交錯如瑚蛇行屢廻互磬折窮有無恨乏嵇生識鳥篆空糢糊時聞神鉦鳴地底越江湖冥蒙翳日月窈窕通蓬壺悠然遂云臥心將天與徒羽毛如可就千載有龍䢐

丙洞

天傾霞石開日映雲門敞芙容秀絕壁菡萏排仙掌下窺黯無垠側晀紛有象丹藤蔓冰蒼苔蝕銀牓野鹿浥飛泉寒兔逃外莽攀蘿眷仙靈折麻私向往訪道空名山前途浩漭漭誰令獨世憂扣我陵意想

曲嵓

乘雲欻先登扳厓紛廣眺孤峯上寒日平楚騰余燒天髙風物地迥山川竅饑鼯乍陸梁哀鴻相叫嘯企石揖雲帆披霞迎海嶠空水空泛瀾虛無自餘照林深養谷神壁灰圑景曜光風爛芝苓玉髓滋蘿蔦樵隠自夷猶末路多奔峭懷哉角裏公千春可同調

林屋道中

海嶠雲霞虛翠屏閬風吹袂采眞行壺中樓閣天齊動石上瑤花冬自榮遂有浮邱來馭鶴似聞子晉解吹笙金庭玉柱千年閟日月崢嶸媿此生

遊林屋洞

胡纉宗

洞中別有天我亦地中仙屈曲山斜入磈礧石倒懸細繙禹貢讀髙枕道書眠去去復幾許龍宮還窅然

同前

系馬靈宮第九天紫霞丹竈坐羣仙金庭空濶蛟龍鬭玉柱玲瓏日月懸攺火欲烹山乳食掃云初借石牀眠隔凡不隔嶽陽水黃鶴飛飛何處邊

林屋洞口古井二絕

王鏊

聞有紫隠泉【眞誥云包山有白芝又有隠泉之水正紫色華陽雷平山有醜公泉飲之除腹中之虫與隠泉水同味云是玉沙之流津也用以浣衣不用灰此爲異矣】閟在靈仙境金庭不可扣且此汲寒井

洞口有深井云漿湛虛空我來攜一罌防與仙源通

縹緲峯

範成大

滿載淸閒一棹孤長風相送入仙都莫愁懷抱無消豁縹緲峯頭望太湖

登縹緲峯絕頂

蔡羽

莫訝登髙不用扶手招鸞鶴興如何環來島嶼人間小側去陽烏寒色多巖下雨來浮碧靄杖頭霞去落蒼波千年石上仙人迹爲問王喬幾度過

登第四峯

靑磴去已遠蒼藤住未能山髙鳥不到天近气先凝掃石喜無事開巖初得朋落霞三萬頃俯首看吳興

登縹緲峯

王寵

宵夢升天行明登縹緲岑圜海湧鯨脊大漢冠鼇簮吳粵倦周覽乾坤莽浮沈千嵒遞拱帶萬頃逼侵滛歊蒸塞靈灝气候異陽陰寥寥躡雲磴落落捫河參鵬霄邇靈嶽鳳野開煩襟偓佺空中語蒼虯煙際吟天衢非阡術超駕有遐音覽化自靡足懷仙傷吾心臨風寄瑤艸遲爾昆山林

縹緲絕頂

絕頂親攀日月行五湖如帶自回縈山川歷歷分南服今古茫茫混太淸萬里風煙臨海嶠百年身世悵浮萍未驂鸞鶴云車遠兀坐松杉濁酒傾

第四峯登眺

絕壁已天半廻峯獨翠微磴危尋蘚迹風引曵云衣野燒孤煙長川光落日霏樵歌深自好應飽北山薇

登縹緲峯

徐禎卿

靈峯峻偉挿吳天鹿道斜通密艸間波暝遙疑下方雨煙明微見隔州山藥苖細染云絲碧石翳重生雉尾斑塵骨未仙畱不得剛風吹冷布袍還

與客至林屋洞

蔡羽

方丘茂艸色五月入溪寒古洞仙媒引丹牀法友觀誰嫌靈迹隠我愛石樓寛袖得長生術常將鐘乳餐

林屋洞

張雨

山中春水泛蛻骨長於樹拏舟探穴口甚深不可渡窮冬桃始華爛然朱光處

洞庭山

周鼎

玉柱金庭古洞天兩峯中斷碧波連歸來角里人如玉老去毛公骨已仙山有樓臺天在水地無蛇虎橘爲田沙頭鷗鷺如相識曽駐軺車記昔年

自胥口泛舟太湖至洞庭

楊循吉

西望茫茫接幾州羣山無數障中流飛防半日才能到賭命今畨始得遊城裏見天無許大漁中覓飯有何愁橘洲渡慣心猶怯怪殺衝波一小舟

自靈嵒至西洞庭四首

袁袠

靈嵒髙處是琴臺舞榭歌梁已艸萊西施洞指雲中出範蠡舟從海上來

龍爭虎鬭事千秋越壘吳宮麋鹿遊更分震澤爲彭蠡亦有三江賽十洲

天開地缺浸方輿漭漭波濤混太虛縹緲峯頭看浴日毛公壇下閟丹邱

七十二峯天削成靑蓮萬朶畫分明若爲飛舄都遊徧不減蓬萊頂上行

遊西洞庭山記

夫覽山川辧物宜稽民俗舒性情遊之槪也西洞庭去吳城百里予自胥口抵山館於林屋山人山人負經濟之學數奇而山居因山創樓名曰秀銷夏環其前縹緲倚其後山之勝萃於玆矣是日也遂登縹緲之顚山有九峯而縹緲獨峻援而上掖而前旣登則東洞庭如帶而七十峯特小湖中諸山皆若屏拱落日陷波中金紫萬狀遊之明日泛銷夏灣觴於小龍山而歸又明日渡蔡嶺憇明月灣登石公山山之陽有石阪其半沒於湖猶可坐千人乃相與濯足而歌曰山防兮石如砥湖澒洞兮百川委又觴而歌曰震澤定兮水朝宗億萬年兮仰禹功於是舍陸而遵舟復館於蔡氏明日乃遊上方諸寺山人知予將歸明日乃同遊毛公壇觀林屋洞洞深黑而中甚卑入者皆俯而進余獨與文子探隔凡而出題其旁曰通仙隔凡洞之最深處也山人曰子歸矣山有曲巖其石如黛峻而秀不可以不觀乃觀之遂張防而歸袁子曰西洞庭東南之沃壤也梅梨橘柑楊梅枇杷魚鹽茶竹之饒錯以良田山之人朴願而信塗無婦人可不謂美乎自夫差以來不被兵燹抑又美矣同遊者伯氏邦正文子壽丞潘子修伯山人者蔡氏九逵也復有諸蔡皆同遊歸之明日而記其事嘉靖庚寅夏五月六日

銷夏灣記

蔡羽

山以水襲爲奇水以山襲尢奇也載襲之以水又襲之以山中涵池沼寛周二十里舉天下之所無奇之又奇銷夏灣是也灣去郡城且百二十里春秋時吳子嘗避暑因名銷夏自吳迄今垂二千年遊而顯者不過五六軰其不爲凡俗所有可知己湖之山莫大於包山山之峯莫大於縹緲峯髙不知其幾里長袤五十里有奇也峯之南水道三十里爲苕溪其弗能與苕溪參者諸巒抱其外也苕之北舟行三十里以求縹緲峯其勿能與峯直者亦諸巒爲之拒也四面峯巒交萃獨以一面受太湖中虛如抱甕其南列門闕焉由門闕東西盼西爲龍頭山其次爲小洞庭爲石蛇爲含爲蕪爲防鬭之石不得而名焉東爲大小明月灣爲石公爲澤爲厥爲三山不得而名焉明月之灣其背爲梭山厥土墳壚厥產林禽鴨腳櫻桃柚柿梨栗龍頭之背爲圻峯厥土白礫厥產玉石盧橘中銷夏之腹印浮其上乍有乍無爲眾安之洲防落洲上則四面環合爲屏爲翰聳妍效譎以與縹緲朝貢峯之巓有艸無木其麓多木無艸丹宮梵室防蔽林靄至鐘鳴鼓應然後知仙釋之廬魚行鳥過形影交徹防翔其上而莫之知避也夫地旣異而處甚僻信乎遊者之難至矣向使移置之附郭則撰壺觴秣車馬者日不暇給茍日不暇給豈獨爲吾灣哉人將僬僬乎劍負以趨萬物失所矣夫造化無意者也設是灣如有意鬼神之能不得而與非冥契其事孰能樂之於戱非惟世之人不得而樂灣之人亦莫得而樂也予世居灣上有所獨得私志之

銷夏灣

範成大

蓼汀楓渚故離宮一曲淸漣九里風縱有暑光無著處靑山環水水浮空

同前

髙啟

涼生白薴水雲空湖上曽開避暑宮淸簟防簾人去後漁舟占盡栁陰風

泛舟銷夏灣

周南老

湖流抱山曲平林俯風渚十里足淸景六月不知暑陰厓振靈籟飛波灑涼雨桃笙凝翠濤梅寒生白薴冰簾晝不捲恍疑眠洞府時異景亦殊湖上空延佇

銷夏灣二首

王鏊

四山環列抱中虛一碧玻瓈十頃余不獨淸涼可銷夏秋來玩月定何如

畫船棹破水晶盤面面芙蓉正好看信是人間無暑地我來消夏又消閒

同前

王寵

千山玩回轉雙闕開嶙峋圍作玉鏡潭流水桃花春雞犬自甲子衣冠乃秦民表裏重湖阻丹靑四望勻孤峯表日觀羣嶂摩天垠波光別駘蕩霞采相鮮新疑觴西王池誤攀織女津海鷗戱蘭薄遊鯈瑩心神牙檣悲昔幸玉輦罷今巡榮華無常玩山水有天眞塵纓聊以濯慚爾櫂歌人

灣中覽古

帝子樓船天上來渚宮巒殿海中回山河錦繡千年觀歌舞風塵萬壑哀澤國魚龍吟落日荊蠻云物悵登臺茫茫今古渾無賴直北長安首重回

練瀆

髙啟

吳越水爲國行師利舟戰夫差開此河艅艎試親練十萬淩潮兒林比佽飛健鼓棹急風濤揚舲逐雷電當時意气盛謂已無句踐鷗避去沙洲龍愁閉淵殿恃彊非伯圖倐忽市朝變臺上失嬌姿泉間掩慚面至今西山月恨浸秋一片猶有网漁人時時得沈箭

同前

周南老

夫差習水戰決瀆湖之傍回瀾滙衝激破浪瀦汪洋千艘連舳艫三軍練艅艎一鼓山嶽傾再鼓波濤揚焉知君子卒潛涉江中央江湖利並失兵防不復張

奉陪太傅王公練瀆泛舟

蔡羽

山曉鐘防防石門樹歷歷餘霞蒸初陽微颷轉孤鷁水宿淩晨光境絕欣所適回纜抱長川捜墟踐空壁古人練兵處滄洲長長荻冬曦娛公旌萬壑盡昭析

其二

逗舟网罟村假楫陽鳥居山從鏡心回水接海表虛羽族憐珍華公行亦觀魚緣霞興悠悠度水行徐徐已叨形骸外獲奉談麈余謝公從遊徒曵裾容散樗

明月灣

髙啟

木葉秋乍脫霜鴻夜猶飛扁舟弄明月遠度靑山磯明月處處有此處月偏好天濶星漢低波寒芰荷老舟去月始出舟回月將沈莫照種種髮但照耿耿心把酒酹水仙容我宿湖裏醉後失淸輝西巖曉猿起

同前

周南老

秋髙木葉下涼月照湖曲陰精濯浮金冰壺烱寒玉露澄彩奪鮮波涵光可掬蘭舟棹空明良宵淸气肅萬象森寒芒川澤盱駭矚把笛不敢吹湫龍豈容觸

同前

謝縉

湛虛一灣秋冷浸萬古色風定水自磨煙消鑑常拭澄光共涵映淸气交侵逼誰將廣寒宮移入水晶域眷言云皎皎毋使云霾黒

桃花塢

徐禎卿

猶有嘉名照荒寂百年塵迹已都非系筐日暖桑錢貴沃土風輕荳葉肥艸木歲深應委腐山原春好欠芳菲誰能更買千株種走馬來看十里緋

綺裏

髙啟

髙皇本壯士提劍定四方晚爲兒女情悲歌起傍徨愛子欲建儲寵姬方侍側顧驚四老人謂已成羽翼大臣豈不諫孰能斡天機彼翁何爲者足見人心歸始潛避秦君終出安漢嗣世羅焉能覊舒捲聊自肆我來角裏村如入商顏山紫芝日已老鴻鵠何時還斯人神仙徒千載形不滅猶想蒼苔中白頭臥松雪

登莫釐峯記

王鏊

兩洞庭分峙太湖中其峯之最髙者西曰縹緲東曰莫釐皆斗起層波矗逼霄漢可望而不可卽成化戊戌予歸自翰林文吳縣天爵過予於山中相與窮溪山之勝行至法海仰見異峯寺僧進曰是所謂莫釐者也文振衣以升眾皆繼之或先或後或喘或顚至乎絕頂而休焉天若爲之寛地若爲之辟西望吳興彌一白有若云焉隠見天末或曰卞山也北望姑蘇橫金一帶人家歷歷可數有浮圖亭亭曰靈巖上方也東望吳江雲水明麗防影出沒若有若無蓋七十二峯之麗三萬六千頃之奇皆一覽而在曰大哉觀乎相與席地行觴踞石賦詩久之暝色四合微月破林湖光澒洞巖壑黯黮乃相與循舊路而歸焉語有之不登髙山者不知天之髙也不臨深淵者不知地之厚也莫釐猶爾況所謂泰岱恆華者哉予以是知學之無窮也故記之

望洞庭寄翠峯長老

陳基

一上堯峯望洞庭東山咫尺勢堪淩橘林霜老金千顆紺闕雲藏翠幾層弔古獨來尋晉宋酌泉誰與別淄澠戴君自是忘機者相約同參大小乘

湖上望西洞庭

吳寛

百家棧上望西山縱目遙過銷夏灣未遂眞遊勞指防聊憑髙興去躋攀石壇相距才十里林屋都來有萬間報與山靈須少待會將親手扣仙關

和徵明登東洞庭

徐禎卿

塢僻云深石徑紆漸從平履涉﨑嶇煙迷遠景山藏屋林透微明日墮湖佳境到時應就宿肩輿停處合臨圖莫釐絕頂君還上得似鄰峯縹緲無

又和遊洞庭將歸再賦

名山本自饒靈異還倚髙人品價奇梵宇畱將題壁偈水妃傳作步虛詞遙聞暗浪風生早欲發歸防月落遲知是不貽猿鶴怨雲棲元未有心期

自西山歸東洞庭

王鏊

西來暝色一防孤才見靑山忽又無白借天光猶澒洞黒添雲气轉糢糊人家遙指諳來舊塵眼頻揩見卻初述作惜無摩詰句五湖煙景若爲圖

與嚴太守道卿同登莫釐峯

微雨發春妍東風花外軟良朋約佳遊遙指莫釐巘平生山水心老腳肻辭繭壺觴紛提攜曲磴屢回轉小憇山之腰祕景漸披蕆紫翠蓋幢翻靑黃繡裀展須防造其顚四顧目且太湖小汀瀅風防時隠見吳門俯可掇越嶠杳堪辧摩挲舊題名斑剝半苔蘚日斜下山椒窅爾迷近遠問途値樵夫失腳悔已晚懸厓颭伶俜絕壑窺淟涊熹微認前村山寺吠鳴犬解衣得盤礡仰視坐猶喘韓公鐫華嶽正自恐不免登髙勿知厭持用戒軒冕

登莫釐峯絕頂

朱琬

春山結伴好登臨萬仞煙霞屐齒深大海東回拖白練羣山西走列靑岑一雙日月懷間玩七十蓬瀛鏡底尋安得神仙不死藥餌之於此捫天心

疊前韻

殘臘已破春乍臨春云布地春山深懸厓掛壁入蒼翠翔鸞舞鳳羅嵚岑六龍停車不敢度四海指掌亦易尋我欲乘風跨云鶴翩然下浴瑤池心

洞庭山

範仲淹

吳山無此秀乘暇一遊之萬頃湖光裏千家橘熟時平看月上早遠覺鳥歸遲近古誰眞賞白雲應得知

遊洞庭

湯仲友

寒色滿空山翛然一徑閒鳥啼黃葉外人度翠峯間古殿藏雲气唐碑帯蘚斑未窮幽絕處興盡忽思還

過洞庭

唐珙

西風吹老洞庭波一夜湘君白髮多醉後不知天在水滿船淸夢壓星河

洞庭曲十首

金信

奇峯七十二菡蓞靑蓮開遙看出雲雨不似楚陽臺海客走相報龍王嫁女來雷車挾風雨髙浪白成堆波濤三萬頃倒浸中天月蛟精戲神珠開扄白銀闕洞庭西去浪出沒有雙雷遙看靑兩兩不識具雪堆浩蕩太湖水東西兩洞庭吹簫明月裏龍女坐來聼毛公來刺船遂入林屋洞洞戶夜不扃風雷自相哄雌風吹雨腳龍腥湖上聞小姑彭蠡至來謁洞庭君日落洞庭波靑山風雨作乖龍掛修尾有似靑旂腳湖上望蘇臺水與靑天逺長風送飛帆忽到長洲苑有客浮槎去槎頭掛客星仍將莫邪笛吹與老蛟聼

望洞庭

楊維楨

瓊田三萬六千頃七十二朶靑蓮開道人鐵精持在手嘯引紫鳳朝蓬萊龍子臥抱明月胎須防化作桃花腮爾云槎子何處忽飛來蓬萊之淺今幾尺黃河之淸今幾回云槎子云是自江上來但知東方生賣藥五湖上不知張使者北犯北斗魁云槎子吾與爾何哉任公釣竿在東海潮壓桐江江上臺

洞庭曲十首

日落洞庭波吳娃蕩槳過道人吹鐵笛風浪夜來多道人鐵笛響半入洞庭山天風將一半吹度白銀灣仙橘大如斗泛之過洞庭江神渾未識喚作楚王萍海客報奇事靑天火甕飛明朝雷澤底新有落星磯网得瑚樹移栽瑪瑙盆夜來風雨橫龍气上珠根海上雙雷島渾如灔澦堆乖龍防山腳飛度海門來潮來神樹沒潮去神樹靑雲裏天妃過龍旂帶雨腥客入毛公洞洞深人不還明朝探禹穴相見會稽山太液象圓海金蓮夜夜開水中萬年月照見昆明灰秦峯望東海雲气常飄飄桑田明日事奚用石爲橋

洞庭山

周南老

兩峯東西峙對屹具區澤波揺巒嶂浮雲開蒼翠積地古山有靈蛇虎絕蹤迹林屋窈而深中有眞仙宅靈威探禹符窮幽振金策信有不死方奚爲異今昔

送人之洞庭

姚廣孝

西風飛錫渡如舟來向湖間作勝遊七十二峯靑一色君看何處獨堪畱

洞庭謡

東洞庭西洞庭兩山突兀摩空靑七十二峯在其下气勢直與秋旻淸太湖三萬六千頃芙蓉秀出雙亭亭湖底潛開林屋洞羅浮句曲通仙靈嵐雲水气互出沒揮灑八極風泠泠晦明變化不可測波濤洶湧如山傾鮫人停織百怪屏滿耳澎湃千雷鳴魚龍騰躍鬼物泣防檣摧折舟人驚斯須陽動忽開霽波平湛湛璢璃明林巒無處不蒼翠島嶼日照花冥冥斯山景物豈止此千態萬狀描難成中有空宅亦有仙人扃囂塵不可到勝槪如蓬瀛神僧還回看杯渡帝子下降停雲軿我昔畏險曽勿過兩山每對空傷情我歌洞庭謡請子爲我聽何由乘槎尋子去翠峯深處藏餘生

洞庭毓秀歌

吳信

洞庭之山秀而靈東西屹立如畫屏試歌洞庭毓秀歌請君側耳爲我聽太初元气合胚凝上天好奇遣六丁鑿開混沌見兩靑鎭以白玉之柱黃金庭副之七十二峯碧崚嶒太湖一水淸回縈佳气四時互鬱蒸儼如蓬萊三島浮滄溟大禹之功何有能眞是天造地設成縹緲郁嵯峨莫釐聳崢嶸勢如虎豹形若蛾眉橫日月互吞吐煙霞發精瑩艸木蔥菁紫翠層靈迹勝景難具稱攢云嶺上雲英英芙蓉山下花冥冥明月灣頭夜深明月明錦鳩峯頂春暖錦鳩鳴王母西來駐云軿吳王銷夏醉夢醒樂天遨遊爲揚舲子美水月鐫碑銘藥墩煉藥有蔡經仙壇仙人緑毛生東園綺裏芝艸茁紫莖雪竇古井涵淸泠翠峯浮來神鐘吼華鯨峯圻海眼瑩碧開兩睛林屋龍洞水气腥中有石鈕石鼓扣之聲鏗鏗靈威丈人昔曽行神景宮中古檜如龍形上有百尺兔絲下有千年苓道人斸苓食之白日能飛升古來遺迹信可徵總是樂遊耽遁漁樵盟未有政如房杜文如班馬之軰出此垂芳名聖朝文化四海咸賔興國初伯昂山長殊有聲年來吳分當奎星山祗水後合獻禎多士濟濟皆登瀛東麓使君衣錦榮恢王綱闡帝紘少年狀元何寧馨文魁名振白玉京蔡子幹將出丰城藻思如刅新發硎後進𨿽未加冠纓文物禮樂能相承史君精神玉壺冰龍駒已膺月旦評王郎气象百丈增風雲際會皆可乘偉哉洞庭鐘得天地精千年孕育今大亨虎邱蝟縮獅山驚气勢直壓華與恆請君爲我繼此頌太平

吳都文粹續集卷二十一

欽定四庫全書

吳都文粹續集卷二十二

明錢谷撰山水

遊石蛇山記

蔡羽

黿龍蛇之山大抵皆花石之材嵌者空竅灂者亷利然皆不於山之腹特出於波濤黿龍蛇皆負林麓走飲於湖惟蛇山爲不然當太湖之西北背龍頭而迎風濤截乎大洋故境愈險而愈奇世少得而觀焉正徳己巳淸明日與客放舟龍頭西逾小洞庭還見聚落十餘家爲烏沙井厥石萬狀恍恍焉洞洞焉緣於防岏不敢揺動然去蛇山尙十里客請乘東風之便乃從烏沙井解舟防薄蛇山之東還見大石劃下若有門闕而無人迹顧其勢斗峭水尙急舟不能停緣壁里許則山之陽也岸始舒水始緩若有裏墟而無煙火鳥巢獸窟以竄其間者大抵皆采石之人厥厓惟廬厥坎惟炊厥寢惟磯以漬以飲維石之宜始舟人與岸人見獲通語言而沙潭詰曲未可進投竿測之視岸人所指而行焉始獲登登其丘山空地險舉足有聲躡其巓梯斷石滑側身而不能前復舉帆去則山之西麓矣壁愈髙石愈亦若芙容開花魚龍蛻甲上者屏列下者橋臥隠隠波底者不可窮狀所見旣異而境復迂僻由是鎖舟壁下環臥涯滸客皆引滿載歌晨䢐而暮忘返夫蛇山掌石耳其勝顧出黿龍頭之上余與甚邇而平生不聞其勝一日跨波濤觸煙霧獲覩其奇則古之不言石蛇而言黿者有以也噫物愈奇則遇愈難余志石蛇之奇俾好奇者覽焉

遊石蛇後記

山林之與臺閣其味不相堪非止甘苦也間有勉嗜之者得之必不深與之必不能相忘惟太傅王公則不然去臺閣投山林釋軒冕憇泉石若返古踐眞曽無纎芥耳與目惟恐其不遠情與度惟恐其不廣一日聞濟陽蔡羽言石蛇之奇欣動不已卽其歲己巳之臘八挾小舸載輕麾奮發乎銷夏灣之上以羽侑座貳之以扣舷之客緣大小明月灣絕流西去瞬息而達蛇山簫管一鳴林谷振響山精水怪潛匿而不敢出乃與客冥捜乎巖穴循環乎溪磵扶揺乎梯磴之間髙駕乎洪濤之上以吐納煙霧履峭絕跨蓁莽與健夫爭先而公不知倦於是水聲洋洋萬籟俱和通乎耳矣東過霅溪西過夫椒通乎目矣仰周八表俯接九淵通乎度矣鼉呼而鼈歡羽翔而鱗集通乎情矣山不必髙王公一踐之三萬頃之勝可以撫而有也𨿽老於山林者不如又何嫌於臺閣日欲落公手剝石衣書名於壁而去蔡羽記

過石公山

王寵

島嶼屢崩奔石林突參錯朝云正吐秀冬水亦漸涸槎牙熊豹蹲蜷曲蛟龍蠖波濤激中洞嵐靄紛上薄金膏赤日流石鏡靑天廓表靈徵名圖延賞諧幽諾蒼防不驚人丹楓時自落玆焉可投綸畢志甘塲藿

思夫山

髙啟

江上曽看望夫石湖中今見憶夫山夫君好采山中藥獨得長生去不還不似蕭郎與秦女乘鸞同去彩雲間

同前

周南老

峨峨湖中山山崦開石扉應知避秦者遠與世事違良人采藥去歲久不復歸天寒翠袖薄日夕勞夢思化作山頭石引頸云依依山石或可轉妾心終不移

同前

王賔

夫來采藥避秦苛妻守空廬獨淚多非是妾身甘憶死恐夫憔悴在山阿

思夫山相傳秦時有人采藥不返其妻思之至死故名

望大小二貢山

王逢

大貢如大人小貢如小臣大人方正笏小臣亦垂紳太湖七十山而此我所珍淸淑萃間气端厚凝風神嶽露蓮一朶海偃月半輪遠分馬迹秀近奪蛾眉眞岫幌蔽素夕云蓋擁髙晨深谷虎豹隠幽絕狐兔鄰將軍𨿽相望邈若越與秦我行柯村外紫翠忽鮮新不無靈異棲飛度招隠淪洶洶白水波杳杳淸路塵芳蒓被中沚采之淚盈巾父老昧知識謂我諸侯賔我豈諸侯賔均是天王民

琴山

蔡升

誰將太古琴橫向洞庭陰山泉泠泠響彷佛絲桐音

白浮山

水面有浮山色白勢突兀浮焉胡不流非浮胡不沒

五浮山

有客報我五星流隕向太湖爲石頭下有巨鼇負之浮羅列水面如仙洲不識其語誠然不誠然亦逾萬萬秋我欲泛彼木蘭舟五處巖壑皆尋幽只恐上帝不肻畱故遣誇娥二子收收去人間何所投五嶽各與添一丘山靈如此先當愁

烏蚌山

烏蚌在湖水水流蚌不移圓月出山頂疑是吐珠時

緑石山

南山層層石非紫亦非白寒暑亙千古長是莓苔色

芙蓉峯

一朶金芙蓉云根在土久伊誰能折之擘山巨靈手

山

山根有曵尾將若行夜雨長石發彷佛綠毛生

西湖灣

湖水淸湖堤平薫風芰荷气急雨菇蒲聲灣中漁人夜吹笛宿雁飛起眠鷗驚

禹期山【相傳禹會諸侯於此】

王賔

堯時神禹會山巓洪水滔滔勢接天今日三州租賦地秋風禾稻自年年

射鶚山

吳敏

東山空濶原埜平吳王飬雞築髙城秋天饑鶚未飽食側翅下攫殊無情守城武士心孔惡旦夕窺玆捕雞鶚雕弓一展羽箭發鶚也時從半空落山人學射藝漸精遂使山無鶚鳥鳴卻思勾踐侵吳日何不令之射越兵

大小竹山

竹繞山山映竹山色長靑竹長綠大小兩山何處同瀟湘頭淇水澳昨朝山上淸風生翠梢遙動鳳凰翎今日山前晴旭照綠陰滿地鷓鴣聲鷓鴣聲啼未絕兩山雨濕瑯玕節

登西湖小洞庭

吳鳴翰

捲波飛雪打芳汀扶醉來登小洞庭金闕芙蓉千疊嶂玉壺天地一孤亭直須橫槊歌明月更擬浮槎作使星不獨坡仙誇嶺海玆遊還許冠平生

題煉墩

三江引去桃花水露出波心小玉屏四面海天涵地白一方煙霽破湖靑登臨有客驚浮世今古無詩詠落星若使湖州仍見此便應添个看鷗亭

鎭下放船過東山

範成大

打頭風急鼻雷鼾醉夢閒心鐵石頑惟有愛山貪未厭西山才了又東山

老禪竿木各逢塲詩客端來共葦航一任顚風聒髙浪滿船歡笑和詩忙

社山放船

社下鐘聲送客船淩波撾鼓轉滄灣橫煙裊處雞豚社落日濃邊橘柚山八表茫茫孤鳥去萬生擾擾一舟間湖心行路平如鏡陸地風波卻險艱

東山渡湖

渡船防飽如張弓倐忽世界寒浺瀜堪輿無垠日夜泛浩浩元气蓬蓬風湖光日色不可辧但見水精火齊合集成虛空波臣川後敬愛客約東祕怪駈魚龍大千總作大圓鏡光中飛度迷西東蒼茫一身無四壁八方上下惟孤篷毛仙出迎笑相問何乃自苦荒寒中吾生蓋頭乏片瓦到處漂揺如寓公猶嫌塵土礙人眼玆遊勝絕余難同九衢車馬恍昨夢付與一笑隨飛鴻

歸自西洞庭阻風登黿山頂

王鏊

親朋挽衣畱不住逆風舟向平灘駐灘頭寂莫誰與言靑鞋飛縱顚厓步黿頭有山山不崩東望東海西吳興羣峯羅列七十二如拱如立如奔騰我行天下亦多矣所至有山或無水其間有水卻無山何處能兼山水美蒼茫萬頃浮孱顏惟有海上三神山杳然可望不可到不如此地日夕隨我往與還胡爲十年才一到風乎爾知吾所好

登縹緲峯

仄徑盤空艱復艱快哉七十二孱顏星辰可摘九天上吳越平分一水間日轉林梢看鳥背煙橫谷口辧人寰居然自可小天下誰道吳中無泰山

明月灣石坡

巨石陂陀板樣平三山當面看云生何當子夜重來此濯足滄浪對月明

石公山石洞

石公之景殊不惡巨石懸空欹不落爭知不是補陀山中有仙人儼纓絡

石公山試劍石

懸厓峭壁立千尺有洞虛明忽中坼吳王寶劍烏能然恐是巨靈神斧劈

石公山

石公幽處無來迹亦有人家散阡陌我船欲開還不開愛此孱顏蒼雪色

昆山

滕繼

一水浹辰外乍晴如酒醒臨谿照淨練陟巘到髙靑翠靄俯深樾黃雲迷遠坰超然信塵表風袂襲泠泠

同前

孫寔

絕頂地平易軒風怒號半空垂象緯四面湧波濤洞僻荒苔蘚泉深冷骨毛登臨欲忘返城市厭煩勞

登玊峯

陳省華

四望平川獨一峯前峯瀟灑是蓮宮松聲竹韻千年冷水色山光萬古同客到每憐樓閣異僧言因得鬼神功縣民遙喜行春至鼓腹閒歌夕照中

同前

範周

萬疊靑鴛壓巨昆四垂空濶水天分夜光晴帶三江月春色陰藏百里云桂子鶴驚空半落天香僧出定中聞不將此境評張孟三百年來屬老文

夜發昆山

範成大

歲寒人墐戶霜裏獨登舟弱艣揺孤夢疏篷蓋百憂但吟今不樂寧計幾宜休慚愧沙湖月年年照薄遊施元光在昆山病中遠寄長句次韻答之

四海飄蓬客舎邊幾多雲水與風煙絕無膂力駈長轡空有孤忠誓大川參月忽垂徵馬上鬥牛應掛故山前親交情話知何許詩到天涯喜欲顚

舟過昆山與顧仲瑛姚子章張叔厚於彥成郯

九成聨句

楊維楨

二月二十日樓船下婁江破浪擊長艫【楊】驚颷髙杠梅峯遙古色【姚】石樹鳴悲腔躡磴屐齒齒【張】登堂鼔逄逄地險立孤柱【郯】天嶽開八烏升海光浴【於】鳶鶱風力降畨賦夾閩估【顧】越謡雜吳嚨仙樵椎結萃【姚】胡佛凹眉厖婆律噴獅鼎【楊】琉璃照龍釭曽軒坐疊浪【郯】落筆飛流淙愛此韞玉石豈曰取大矼文脈貫琬琰【顧】密韻含缸驅羊欲成萬【楊】種璧得無雙多今文章伯【張】萃此禮義邦龍駒幸識陸【姚】鳳雛亦知龎翠笄掉文舌【顧】茜衲折防幢敏思抽連繭雄心鬭孤鏦句神躍冶劍才捷下水艭磬聲重寡和鼎力輕羣扛昆渠詩已就誰誚隴頭瀧【楊】

登玉峯

夏原吉

昆阜遙看小一拳登臨渾欲接靑天神鐘二陸人林秀勢壓三吳地位偏巖澑下通僧捨井林霏近雜市防煙幾時重著遊山屐來訪當年種玉仙

同前

沈以潛

嵯峨千仞驀淩空滄海西來茂苑東勢轉江流三里外翠分嵐影半城中巖前有洞仙家近溪口無花釣艇通聞說幽人茅屋底捲簾相對詠無窮

陪徐天全夏仲昭遊玉峯

劉玨

靑峯髙聳白雲頭今日來陪上相遊甫裏晚煙縈茂苑洞庭春水接湖州山中未乏連城玉海上空聞萬斛舟勝會況逢全盛日蘭亭不減晉風流

登玉峯

吳寛

昆岡玉石未俱焚木樹危藤帶白雲小洞煙霞藏木客下方簫鼓賽山君千家居屋黃茅蓋百里行人白露分更上雙峯最髙處滄溟東去渺斜曛

賦得玉峯春霽

張適

玉峯小朶芙蓉秀嵐气晴分翠接人一鳥啼殘蘿逕曉萬花開徧石巖春洞云已出從龍去海燕仍來與客親此日登臨文學彥酒酣離思欲沾巾

秋日舟過昆山

蘋末起輕颷楓林葉漸凋孤村煙樹鳥遠逕夕陽樵估客收村市舟人候夜潮偶因山水勝暫此系蘭橈

舟中望昆山

王鏊

云外孤峯欲墮江船頭風浪共低昂廿年舊事空回首山自閒閒水自忙

玉山辭爲顧仲瑛作

陳基

山堪嵁兮磅礡太古木蔥蔥兮雲英英而欲雨日朝出兮在戶光輝輝兮水流其下非君子兮夫誰與處采我蘭兮爲佩搴我荷兮爲蓋從子於山兮聊逍遙以卒歲

郎官柏詩序

金問

蘇之昆山古之婁縣也地大物盛爲今圻內望邑按郡誌城本吳子壽夢所築山在城中而石多因似玉因以得名自昔靈區奧壤紺園琳宇環布其下傳歷滋久完葺弗紹則委頓於荒煙野艸之間至若名人達士髙墳大冢皆歷歷在望仁人孝子於其先塋封樹等威禮所得爲者宜無所不用其極矣其或世澤告衰而殘碑賸枿見欺於狐兔而增過客彷徨者自非有忠厚之人居可爲之地烏能興起哉正統丙辰廣陽羅延齡由兵馬副指揮來宰是邑旣視篆卽進父老詢民利病而興除之曽未浹期政和歲稔輿情大悅暇日復從吏民循山之麓顧瞻徘徊喟然嘆曰山爲一邑之鎭民賴以安而凋敝若此非古人教護屬功之意乃率其民相與植栢於上鑿石通路而塞其旁路疆理旣嚴樵蘇絕迹且方事之際陰雲蔽虧霢霂時至未幾而條枚四合蒼翠彌望邑人感之名其所植爲郎官栢儒林君子卽其題爲詩以美之兵科給事中王用節等謁予文以序其寔詩不云乎維桑與梓必恭敬止靡瞻匪父靡依匪母蓋人之思慕其親而不見則寄情桑梓而不能已焉矧體魄之所安乎漢天子以之而來趙陀安君平以之而激密人之忿天理民彛有不容已者不待丁寧訓告而自然之應捷於桴鼓此郎官栢之名所由著也嘗憶䢐徠新甫使無生植則亦魯邦之培塿耳而詩人詠之萬邦誦之千古之下傳之者豈徒然哉然則延齡之徳與玆山玆栢同於不朽者寧不本於諸君子之言乎

郎官栢

張和

君不見河陽花胡爲蹴踏余塵沙君不見栁江栁一夕霜風變枯朽何如羅侯種栢盈吾昆佳气鬰欝山長春艸間翁仲仰深庇泉下髑髏懷至仁層陰扶疏覆荒土夜半精神作人語喬柯秀拂寒空云黛色遙連翠微雨穹碑用表吳民情大刻遂著郎官名我歌狂歌頌侯徳千載芳聲播南國

馬鞍山在昆山縣西北廣袤三里髙七十丈一名昆山寔因華亭之昆山而名縣境連接湖海而孤峯特秀上有浮圖其陽有慧聚寺東偏有山神祠西有文筆峯【相傳孝宗時有魁星現於此】山巓有華藏寺南有桃源洞北有鳳凰石及春風亭【夏太常防建】正統間知縣羅永年植栢千章名郎官栢

登秦望山

薛據

南登秦望山目極大海空朝陽半蕩浴晃朗天水紅谿壑爭噴薄江湖逓相通而多漁商客不悟歲月窮振緡早迎潮弭棹候逺風予本萍泛者乘流任西東茫茫天際帆棲泊何時同將尋會稽迹從此訪任公

秦柱山在縣南三十里千墩浦南帶海上有烽火樓基吳時望海冦一名秦望山輿地誌始皇嘗登因名

綽墩

髙啟

淳於曽解救齊城優孟還能念楚卿嗟爾只教天子笑不言憂在祿兒兵

同前

周南老

詼諧多滑稽啟寵納慢侮笑取玉環歡拍按育胡舞天寶志欲滿侈心日益蠱宮車逺播遷魄防漁陽鼓胡爲王門優有此一抔土遂令村之氓猶能三反語

綽墩在縣西十八里相傳唐黃幡綽此

虞山

孫應時

長嘯虞山迥天開風气淸南窺五湖近北覽大江橫歷歷三吳地悠悠萬古情雄觀有如此聊復記平生

遊虞山

倪瓚

陳蕃懸榻處徐孺過門時甘冽言遊井荒涼虞仲祠看云聊防翰把酒更題詩此日交歡意依依去後思

巫咸山

王賔

舊說巫咸已上天楚人歌裏亦千年相傳住處今何在一座靑山縣郭邊

同前

王汝玉

平生不識海虞山覽秀曽因圖畫間云入空蒙開倒影僧依蒼翠閉禪闗湖田種熟秋千頃煙浦舟行路幾灣天上歸來暫停轡何當畱我老年閒

登虞山絕頂有懷吳思庵

周忱

晴登孤嶂俯郊原指防東吳遠近村齊女墓荒枯樹老言遊祠古斷碑存一白水通湖口數防蒼山近海門此地舊傳多勝迹重來期與故人論

遊虞山

吳寛

夜宿相川口淸晨喚舟人舟人請所之指防虞山垠山如知我來笑迓野水濵藹藹春雨餘翠洗雲中身我本重玆山竦然正冠巾虞仲骨已朽髙名宛如新悠悠松間路弔古在玆辰放舟轉山塘行行自知津春服亦旣成庶以適此春

同前

沈周

虞山我鄰壤欲往路非遙比來有好抱風日虛春朝玆借佳友興理舟訪嶤岧漸喜蒼翠近豁眼嵐霏消上有古松杉落落旌幢標其下見行人往來雜僧樵我坐意亦馳豈倐雙屐超何異謝康樂巫湖眺且遨

三月九日舟泊虞山下

霽色澄虞山正與遊人偶一年無多月春三及秋九勿厭傾郭人隨俗悅親友春風若招邀處處閙花栁林華競妍新無復見惡醜間見叢綠中遠映紅裙婦休云惱山谷防綴亦可取摳趨識壯步屢頓驗皓首尙有散逸流列石自俎豆老夫目中盡未在逐逐走況當气力衰孤坐還可酒

拂水巖

李傑

六月西巖上南風拂石湍無雲何處雨灑面作輕寒

同前

沈周

只有看山是勝緣靑鞋布襪且輕便天收雨腳賖今日我趂花時遣老年絕壁云扶將墮石豁厓風勒下奔泉此來不愧空歸去旋構新篇揀竹鐫

陪邑尹沈侯遊拂水禪庵

陳言

百丈厓翻白雪堆下穿雲磴綫縈回元陽六月宜飛雨靜夜三冬忽隠雷花墮眞疑龍女散地靈直訝虎跑開八風不動摩尼淨藥我塵心入茗杯

遊拂水巖

黃省曽

玉趾遵虞嶺松途轉泬寥覓泉廻島曲攀嶂歷空遙云壁懸垂漢風珠細拂霄王孫遊意遠命酒始相招

其二

振防淩丹壑珠琲散紫氛翠嵐浮峻日瑤髓下層雲榻借蒼厓臥琴將玉澗聞萬重湖樹回杯酒接氤氳

舟中望虞山

吳寛

蜿蜒平野臥靑山相見令人獨厚顏徒有詩篇曽記詠已無筋力再躋攀船頭旋轉凴黃帽水面低迷擬翠鬟舊日同遊者誰在欲從東老學淸閒

與啟南遊虞山

斜日下嶺西落日滿川上晚色催人還輕舟復揺漾佳山難爲別持酒忽惆悵悠然忽回首舟尾疊靑浪故人知我懷捉筆冩其狀懷土心未除移山力何壯便如王維詩終南亦可望流觀入中夜鼓枻起髙唱

舟中望虞山

陳基

一望虞山一悵然楚公曽此將樓船間闗百戰捐軀地慷慨孤忠罵寇年塡海欲銜精衛石驅狼願假祖龍鞭至今父老猶垂淚花落春城泣杜防

遊虞山

陳防

埜店杏花紅滿枝江南天气早春時靑山笑我來何晚白髮催人老不知云竇雪消龍澗滿星壇樹偃鶻巢危明朝欲盡登臨興還赴雲間羽士期

和計大尹虞山雅集

楊循吉

鼓櫂琴川來駕言爲近遊覽今化方洽豈俟卽余謀張宴山之巓有酒滑如油雲開見百里南望古蘇州尙湖當其前揆時惟杪秋仁政召佳瑞岐禾郁盈疇我醉屬公飲勿遺此遐陬言子本邑產古今契良投有月照松杉賔客起互酬擇勝重移席撫遠還登樓粲粲新篇詠迥若風馬牛良會誠亦難餘歡渺滄洲

次韻計明府虞山雅集

王鼎

西蜀春星杜老堂此軒髙檜與天長且尋蕭鼎讀書處莫問夫椒是戰塲空谷葉聲流晚翠遠湖云影鬭秋光品題消得羅池客名勝如今定不荒

晚次虞山

皇甫涍

淸溪杳無際望望遡行舟海縣雲歸市山城樹滿樓桂余投紱興菊近授衣秋夜發東林磬泠然破客愁

虞山溪行

朝從虞阜出終日愛溪行鷗近看疑下云遙望若迎嵐昏作海气風滿助江聲莫恨三山隔東看煙樹平

寺門望虞山

王寵

禪門吐雲气前與虞山通大海蒸巨壑煙嵐日蘢蔥蓮花挺秀壁繡幛羅髙空飛泉四時雨福地千年宮蛟蜃時出沒靑天乍舒虹是節屬夏首灌木敷丰茸鶯啼紫巖曲鹿騖靑林中薫風蕩蔦蘿沃雨鮮篁叢蹇予抱沈瘵未得窺玲瓏還期覽日出夜半千厓紅

虞山在常熟縣西北一里髙一百六十丈周四十六里六十六步【吳地記云孫權置虞農都尉於此故名按吳越春秋吳太子娶齊女病而死曰必葬我虞山之巓以望齊國越絕書云虞山巫咸所居則虞山吳越時已有之或云虞仲葬此得名】一名海虞或雲海嵎【以東臨滄海】又名烏目山𨿽無峯巒而蜿蜒起伏略如臥龍上有土垤磈礧或疑其古冢而不可攷也山麓有老君殿舊名乾元宮宮側有池【宋嘉定間鑿】又有雪井南有仲雍墓有維摩庵太公石屋傍有石洞天將雨則雲气出於中又西北爲拂水巖厓石陡峻水奔注如虹淩風飛濺最爲奇勝自南循山而西有致道觀又西有招眞宮昭明太子讀書臺又西則嶽祠諸廟過吳王廟五六里有試劍石又有三沓石與石城石門諸峯錯峙下有石壇周八十步又西則寶嚴灣其北六里爲破山

遊破山

僧皎然

雙峯百戰後眞界滿塵埃蔓艸緣空壁悲風起古臺野花寒更發山月暝還來何事池中水東流獨不廻

破山山居八詠

僧常達

身閒依祖寺志僻性多慵少室遺眞防層樓起暮鐘啜茶思好水對月數諸峯有問山中趣庭前是古松

其二

晚望立虛庭心心見祖情煙開分嶽色雨霽減泉聲遠樹猿長嘯層巖日乍明更堪論的防林下筍初生

其三

一室塵埃外翛然秪麼長睡來開寢帳鐘動下禪牀谿浸山光冷秋凋木葉黃時題諸祖意欹石看斜陽

其四

西來眞祖意秪在見聞中寒雁一聲過疏林幾葉空心閒憐水石身老怯霜風爲報參者山山月色同

其五

眞性寂無機塵塵佛祖師日明庭砌暖霜苦藥苖衰汲水和煙酌栽松帶雪移好聽防處猿嘯嶺南枝

其六

古寺憑闌危時聞舉妙機庭空月色淨夜迥磬聲移漏轉寒更急燈殘冷熖微太虛同萬象相會話徽

其七

老僧論的防物物唱圓成疏栁春來翠幽窻日漸明禪心親石室蝶趐覆花陰好聽談處喬松鶴數聲

其八

祖祖惟心防春融日漸長霜輕莎艸綠風細藥苖香月滿眞如淨花開覺樹芳谷前鶯囀處時聽話圓常

烏目山五題序

李堪

余被物役塗污故覊於人務网於吏位誠此身爲官府有也今四十加六年始覺老非欲而已至病不期而自來生何常而本空死如歸而共寂由是登水木之虛室過煙霞之美夜聞經梵之淸韻覽香花之寔會則心悅以情動目爽以言發綺靡以文著冰釋以意達前月中隨漕挽牒治金穀事至常熟縣過烏目山其山左右前後僧居佛宇者有五因成題五皆率爾所作非髙妙也大中祥符三年四月五日序

龍院

林下金仙坊苔門揜夕陽花飛殿塔頂池照雲霞光松老鶴仍下洞枯龍已翔中宵動淸響一磬發虛堂余題興福寺延福院淨居院永慶寺散見諸寺下

破山八詠序

劉極

元丰元年蘇州常熟縣沙門思雅謁予言曰海虞之勝鐘於破山然林泉之勢遊觀之繁無近與遠傳之盛矣自倪郴州捨宅爲寺數百年間偉人奇士往往間出而人無知者願有以發明之餘因而詠

興福寺

峨峨烏目山曽臨貴侯宅重房昔珠翠峻宇煥金碧泉激晨霞明松揺暮云白宜爾山中人日輪自朝夕

救虎閣

三昧遊深恩結宇依蒼厓猛虎伏危閣防箭非忘骸窮獸𨿽覆車危雀猶投懷況我見已忘而彼猶其儕

宗教院

妙義傳天臺迷雲淨如掃初終𨿽五時修短自三艸結隠非此峯獲藏亦眞寶秋來月正圓獨照僧已老

龍鬭澗

白龍鬭危峯長澗落千尺靈泉應奇蹤髙連暮云碧寒影淩蒼厓淸流動危石八月苖正枯猶能變甘澤

常逵塔

圓昔探雙林巵言發南華萬里歸一空誰云正非邪門影揺靑松曽廻貴侯車猶遺數層塔岌岌淩飛霞

懷述塔

妙理悟三伊巍巍抗奇節千尺巖下松蕭然獨淩雪珠影𨿽靑黃月輪豈圓缺危石揚寒泉至今伴淸絕

空心潭

碧潭發幽石瀟灑無纎塵寒光湛秋月有物難比倫羅鉤況無魚千尺徒垂綸到此心已空何用濯吾纓

禦賜鐘

大聲扣洪鐘萬里爲彤庭鳥閒樓影重星澹雲气淸餘響繞巖壑林葉如回驚有客發深省塵耳非謾傾

題龍山

髙九萬

古澗滄浪外精藍縹緲間木枯曽閱世龍老解分山鳥道秋迷迹禪房晝揜闗詩成遊子去流水自潺湲破山世傳龍鬭而山破故名上有興福寺又有鬭龍澗旁有硃砂洞放生池慶元志引山海經曰虞山之北岡壠相接卽烏目山【今頂山之南有烏目澗疑卽此也】自此東北九十步有空心潭【取唐人常建詩潭影空人心之句】又有舜井

秋晚有懷頂山

孫應時

小山揺落故淒涼想象登臨野興長萬里晴空初雁入一年好景又橙黃極須痛飲償秋節生怕疏鐘報夕陽搔首故園歸未得籬邊寒菊爲誰香

秋晨至頂山

散目秋郊趂早涼纎云不防鏡天長松杉沐露連天碧秔稻眠風萬頃黃可惜文書妨勝日又還時節近重陽小山叢桂相撩得故故隨人作陣香

中夏獨遊上方

澗水有奇觀山蟬發淸歌穹林翠光合深谷涼風多孤遊轉寂歷佇立久婆娑吾生正須此欲去意如何

六月宿山禱晴

鵲爲初晴喜山如秋夜涼蟬聲起竽瑟云影散牛羊神理應難昧民憂敢自康平生靜中趣未厭宿僧房

詰旦喜晴

一壑有幽意三年幾獨來龍鱗松薜荔翠羽石莓苔潤喜朝光動淸知嵐气開山前迎父老同作笑顏回

宿頂山白龍祠

梅詢

千株碧樹挿云立一綫紅泉透石飛童子怕寒爭閉戶夜深風雨有龍歸

頂山上方

程凖

雨歇黃梅後秋生麥熟前偶因金馬客來訪玉龍泉竹葉一尊酒橊花五月天不妨扶拄杖行到白雲邊

頂山

周霞賔

路轉淸風徑泉通古石橋規模靈隠小景像上方遙書壁藤牽袂尋源艸沒腰每懷登覽日東海暮生潮

遊頂山龍潭

李光

招提淸絕冠諸方谿繞山圍勝气藏好在池塘存舊址依然花木隠禪房風生殿閣元無暑雨後松篁自有香日暮不敎淸興盡更登絕頂瞰微茫

頂山在破山北十二里上有齊女峯【相傳齊景公女葬此】白龍池在焉西北有水簾洞兩水合流從石厓下注漫流若簾云

福山

徐有貞

冒雨衝風泛防舟共君載酒七峯遊海門東望天連水江市西來樹隠洲喜有錢劉新著作能無王謝舊風流登樓莫漫題詩句畱與山僧作話頭

同前

李傑

九日攜壺上釡峯海天萬里淨秋容百年幾度尋淸樂廿載重來認舊蹤漠漠水雲開復合離離霜樹淡還濃當時老衲今何在窓下依然偃一松

福山在縣治西北四十里髙九十五丈周五里本名覆釡唐天寶六載攺爲金鳳後梁乾化三年又攺今名山麓有東嶽行祠

鳯山

徐恪

家林原在鳳山前緑野茫茫際讓川直道曽遭展禽黜知機不似季鷹先悠悠往事今何較落落虛懷我自便臥起兩峯如濯翠鑪薫聊復對遺篇

遊秀峯【卽河陽山】

楊維楨

河陽山色畫圖開絕壑懸厓亦壯哉華表不聞仙鶴語醴泉曽引鳳凰來玉魚金盌埋黃土石獸丰碑長綠苔獨有桓桓丘隴在秀峯相對讀書臺

同前

陳繹曽

平生丘壑愛躋攀此日披圖意任閒江浙去題龍虎牓海虞行看鳳皇山鶴來華表千年後云在丹厓萬壑間聞有靑囊書卷在訪仙求術待秋還

登鳳皇山次徐亞卿韻

王鼎

身世平生此石坳只應猿鶴是心交謾勞神物護丹鼎豈有文章奪鳳巢山鬼吹燈扄夜戶石泉分茗趂齋庖苦吟未就渾忘寐云外霜鐘莫浪敲

河陽山一名鳯皇山在縣西北四十里髙一百二十丈周七里山頂有井嘗出醴泉【見永慶寺碑】又有梁朝古檜及唐狀元陸器讀書臺

登穿山

劉玨

屼立晴沙翠作堆是誰移得小蓬萊雙厓不逐秦鞭去一穴渾疑禹鑿開挾雨龍從雲裏出看花人自洞中回酒酣倚杖層巓上笑指滄溟水一杯

馬進士抑之穿山送別用前韻

五典三墳滿案堆君才不讓呂東萊池邊夜月蘭舟泊花裏春風綘帳開已見陳蕃待徐孺還期孔子鑄顏回多情最是穿山色飛入離筵送別杯

穿山

徐有貞

一拳秋水骨兀立浦云邊地僻通靈島門開似玉闗碧分芳艸色蒼入古苔斑爲有劉安客題詩詠小山

同前

陸防

早朝天上黃金闕墮落腰間白玉環愁殺奚奴尋不見卻來此地作穿山

同前

陳蒙

石門空虛誰鑿辟薜荔掛影蒼苔積懸厓偃樹鶻棲巢古洞出雲龍啟蟄

穿山在州東北五十里髙一十七丈周二百五十步中有石洞前後通徹故名臨海記曰海虞穿山下有洞穴髙十餘丈昔有海行者舉帆經其中今考其洞上猶通人往來而其下爲地去海已遠舊屬常熟縣今分太倉州

鎭洋山記【在州治後壘土爲之】

祝允明

治十年蘇州府新建太倉州成遵詔命也堪輿肆其樞烝黎矢其鏌而巡撫右副都禦史朱公瑄建白之太守曹公鳳主維之同知萬公祥等申畫之所以造規考工凝績垂遠咸出於州守李公也初治廨旣立百具皆作而相維防州之東滄溟環輸揺汨滔溔萬古不休雄邦屹然傲睨踞壓而萬井衡夷無標極之形於是卽廨宇後築爲崇巒肖像三山中隆夾亞堅壤丰積樂石奇疊材木蔚章鳥獸馴集岌乎摩蒼霄嶷乎跨黃祗風蟠气廻情愜勢到足以聨絡地軸支控鯨渤而又爲亭者三居山之前者曰迎仙次曰來仙西偏曰遊仙爲洞一居山之麓曰集仙旣成州人讙聳徵商歸矚夷倭附服艅舶安流伯若興寶龍魚帖居乃稽勲名山謂之鎭洋同知州事周君明令義官鄭餘慶請記夫兩儀育物而川嶽奠位王公設險而城隍作藩肇州封山其來久矣又況維洛食而周鼎定咸陽峙而漢闕依形相之方孰可違廢然而不借賢宰疇匡聖圖故龍門砥石禹成舜功南交銅柱援標漢業厥今沙海漸曁揚波不聞所謂筮恊從神鬼受職困民而利職競由人然非深不足以經遠非明勿庸以輔幽有如玆州俶構斯山罔興化機物情未云周審今則地理順謐水土平康物性充而形勢彊陰陽和而陵犯解易曰後以財成天地之道輔相天地之冝以左右民臣也者承君之義以致之民者也則鎭洋之創我後知始羣公作成乾坤交冝人物攸賴豈不謂財成輔相者歟非天下至深至明其孰能與於此惟李公抱英荷傑直气凜凜殆乎海其知而山其仁者也蚤由進士簡擢禦史繡斧所指霜憲峻肅當道駈豺黜落仗馬廟堂揚明特起玆任然臥治東壖弦歌雞割非大賢之路明辰大行獨畱巍聲共山無折則民之懷矣永以有托公名端字表正棗陽人董其役者陰陽典術瞿坤醫學典科杜璧也允明旣纂瑑勒懿綴爲銘詩詩曰

繹繹新州嶟嶟崇丘拊寧大流厚土崔崔剛民差差坎絡坤維三壺委形日觀授明五嶽連衡陽侯效職波臣屏息其究安宅都臺建勲羣公秉鈞凝於州君六府維修人謀鬼謀以承天休乾淸坤夷蒼生熈熈重譯秪一股肱其良庶事其康獻於天王

又記

桑悅

孔子曰譬如爲山又曰爲山九仭傳曰丘陵學山然則山猶可爲可學者歟太倉前橫婁江東接巨海元之至元十九年宣慰朱淸張瑄於此通海漕兼市易海畨遂成華市延祐元年以昆山州治徙之於此後因海盜陸梁州復移昆山我朝吳元年立太倉衛洪武十二年分立鎭海並治一城荷戈與操耒者遊居歲久芒頓弗倫怯膏餧彊治十年巡撫右都禦史朱公瑄奏聞欲割昆山常熟嘉定三邑地之切近太倉者立爲州以扶抑之上曰兪廟議僉曰驁悍欲斂跅弛欲繩纒紐欲劃攭裕展拓克勝厥任者毋慮屈一人以伸全州人咸以湖廣之棗陽李侯端素以學行名於時登黃甲官六察平生直道而行有忤權貴久淹下僚非斯人勿克料理是州其驥足又滯一方混同眾寡算利害不足爲侯惜乃推侯爲州守侯至任經營百方整齊州治凡門堂牢庫學校壇宇之屬煥然一新又念州中山寡宻邇巨浸惟土足以勝水效東坡治徐造黃樓意遂於州後隙地因陵爲髙命典術瞿坤董工采土築爲三峯下連坡阪防以奇石山成侯名之曰鎭洋蓋欲玆山運神畜靈利如五兵之在庫險如長城之臨鄙威如宿將之坐帷幄而凡浮泡微沬足以途扤屨與夫鯨波陸飛蕩析居民之禍永永其無有也侯心其厚矣哉方爲山之初侯與予相其向址告予曰予欲於其處爲山山之上下植以錦卉並後凋難老之木絡以亭館公暇與州士夫觴詠其間論道古今斟酌民瘼不亦可乎予應之曰侯廊廟之具浮沈州縣多歷年所公道不冺近司銓衡者舉侯爲四川監司官名聞於上不久將爲圖南之舉正王元之所謂未知明年又在何處者侯能一日樂於玆山歟侯笑而不答𨿽然已之與人相爲盛衰艸盛則衰谷已盛則衰人故爲已千歲計者則不爲人一日計計人於千歲者則不計已於一日理之必然者也侯自爲吏持亷秉公信於老稚已不待言及治玆州興衰舉廢立綱陳紀恆如不及至於重繁纓惜餼羊辦一身以當是非毀譽之衝凡百建立懇懇若爲曽計者正與爲此山同果望身享其樂邪使凡爲吏者皆能克其爲已之心克之又克馴至於無己已無己斯人皆已如是則利與天下同樂害與天下同憂堯舜君民之道有外是哉若侯者亦可謂不負於吏者矣予舊常熟人新徙名數於州知侯心事最詳因州判官浙江之蘭溪龔侯詔求予言勒石以垂永久遂爲紀其事如此嗚呼開州鼻祖侯功不刋州人後世亦爲美談曰猶望髙子可望是山

贊

陸晨

巍乎髙哉惟玆鎭洋三峯防秀五嶽獻祥一簣之土一拳之石積之絫之成此茂績卓哉李侯出計孔奇誇娥巨靈天寔相之鎭我海陬固我地軸壯我一州登我百谷路不拾遺海不揚波四境奠安所借者多龍蟠虎伏鬼護神守巉巉巖巖蒼蒼茫茫有玉可韞有豹可藏紆紆徐徐盤盤曲曲路轉峯廻深奧幽獨旁栽嘉樹雜植幽花恩流雨露秀發煙霞雲气結構嵐光澒洞韓詩態狀諸或兼共侯惟公餘委蛇徜徉一躋其巓俯觀四方民有顚連舉在侯目照被窮陰侯心似燭思桑子文章大家爲侯紀功上磨其厓小子昭甫目擊其盛歌頌攸冝蕪詞罔稱投之山靈侯徳用昭地久天長山無動揺

登鎭洋山

沈周

水滙風衝海渺茫新州東壓示雄彊白滔萬里登臨近靑並三山指顧長歲久魚龍扶地軸春深艸樹發天香邦侯卜築功成後從此波濤不敢狂

太宗文皇帝禦制寶山文碑

嘉定瀕海之墟當江流之會外卽滄溟浩無際凡海舶往來最爲衝要然無大山髙嶼以爲之表識遇晴晝風靜舟徐而入則安坐無虞其或晝夜煙雲晦冥長風巨浪帆檣迅疾倐忽千里舟師勿戒瞬息差失觸堅膠淺遄取顚躓朕恆慮之今年春乃命將士相地之冝築土山焉以爲往來之望其趾東西各廣百丈南北如之髙三十餘丈上建烽堠晝則舉煙夜則明火海洋空濶遙見千里於是咸樂其便不旬日而成周圍樹以嘉木間以花竹蔚然奇觀先是未築之前居民恆見其地有山影及是築成適在其處如民之所見者眾曰蓋有神明以相之故其兆先見皆稱之曰寶山因名其所稱而不易遂刻石以志之詩曰

滄溟巨浸渺無垠混含天地相吐吞洪濤駕山防嶫奔巨靈贔屭相噓歕揮霍變化朝爲昏駭神禠魄目黯眢蒼黃拊髀孰爲援乃啟玆山當海門孤髙靚秀猶昆崘千里示表郁防燉永令帆濟無憂屯寶山之名萬古存勒石悠久同乾坤永樂五年四月初九日

寶山晴雲

髙宗本

馳驅萬卒一山成寶藏含輝云自生隠約壺天浮瑞彩依微海市防新晴從龍目駭畨船客捧日歡騰水寨兵珍重吾皇灑宸翰千年艸木被光榮

寶山在嘉定縣東南八十里依仁鄕永樂十年三月平江伯陳瑄督海運築爲表識上建烽火髙三十餘丈周圍一十五里

震澤賦【有序】

朱右

按禹貢震澤底定在揚州之地說者謂太湖也國語太湖韋昭注卽五湖也書謂之震澤爾雅謂之具區周官職方楊州藪曰具區浸曰五湖又似與之不同吳越春秋又名笠澤吳地記云五湖者菱湖遊湖莫湖貢湖胥湖漢貨殖傳吳有五湖三江之利太史公自序亦云登姑蘇望五湖愚意震澤以其震蕩不定而名具區以其旣定而艸藪聚爲義而五湖者又太湖東岸五灣瀦水之別漵今連屬巳春秋時釣笠澤漢傳吳志指爲五湖皆卽今之太湖也於是推本作震澤賦以極庶類之防衍明禹徳於不朽其辭曰

客有鄒陽生號遠遊公子俶儻瑋瑰超奇防偉衣白雲之翩翩峩巍冠之韡韡神恍恍以欲逸風飄飄而凝佇於是上會稽探禹穴訪遺蹤超洞壑軺車前驅輜重紛錯王子進之以笙鶴江令贈之以芍藥遂乃揚帆錢塘鼓枻中吳將欲窮覽山川壯遊江湖造松陵主人而歡然從予主人曰子號歷覽亦嘗聞澤之大有三萬六千頃者乎生曰未也可得聞歟主人曰唯唯夏名震澤周曰具區下屬三江寔爲五湖右接天目宣歙出溪之源左通松婁中江入海之洳眾流之委羣利之儲苕溪出其南溧水經其西五灣瀦其東垂虹界其堤流甘泉之淸液隠雪灘於北隈洞庭中起林屋天開渺彭蠡吞云夢駕雷夏軼孟諸杳不知其幾千里之遠疇能記三萬頃之有餘其澤則汪洋浩瀚洶湧奫潾彌漫涬溟渙渙沄沄流颷吹波結絡龍鱗日光玉潔澄澶氤氳淸瀾凝漪錦花成文浪濤噴濆澎湃汯粼出雷騰虹蒸雨生雲吸呼陰陽吞吐乾坤如潮汐之不測或早暮而異觀飛揚蕩薄迅復汨淪千態萬狀蓋不可殫論其藪則碧沙漫衍黃石碔砆莎薜蒹葭白萍靑蒲荇芹蘊藻茭菇荻蘆蔓菁杜若江蘺蘼蕪芡實雞頭艸長龍須芰荷翠沃蓮藕芬旉眾物居之何可勝圖其土埂則塗泥微露埤濕就幹葴菥藨蒿茝芷蘅蘭菖蒲馬荔荃蓀射幹圬楊絮白水柳葉丹蘋蓼早緑楡楓暮殷朱橘火齊黃柑金九連枝並秀駢集乎其間爾乃周流梗槪溥覽斕斑兩兩相峙蔚乎崇山其山則層巒昆侖疊嶂嶙峋岑嵚參差如陵如墳崔嵬崒陂陀糾紛上防仭岡下臨湄濵控地軸以磅礡逐水曲而折旋馬迹屹立以嶷嶷翠峯峻防以盤桓戞浮雲之流景俯蛟龍之深淵空谷谽谺以無底磴道蜿蜒以相連其中乃有奉眞之祠供佛之堂琳宮道觀梵宇禪房雲煙縹緲金碧焜煌黃冠緇衣來往而尙羊談贊空學幻言哤或登座以演法或擊鮮而稱觴駕白魚之飛艎溯重洑之流光水產則黏蠔旋螺土蛤石花鱧鯽鯉鱖鱮鱨鯋縮項之鯿頳尾之魴細鱗之鱸紫甲之蝦稻蠏盈尺腯螯載車長蛟巨黿穹靈鼉周遊涵泳其樂無涯羽禽則晨鵠荘雞防鸛鳬鷖交兼鴇鶂鸂鷘鸕鷀羣鴻來賔陽鳥攸居駕鵞遠舉鷗鷺忘機王睢並鶩屬玉交飛振翮刷羽以遨以嬉來如風飄去似煙晞若乃絕岸之濵漸水之石或伏或倚或側或立或方如珪或圓如璧或矗如峯巒或平如幾席或滑如脂肪或廉如劍防或頳而赤或蒼而碧或皎如玉或黝如漆爲中流之厎柱若逆河之碣石怪怪奇奇熒熒礫礫斯又天造之神功而出於玆水之蕩激也思昔夫差競伯圖勲鏖戰於此勝負未分旌旗蔽空舴艋如雲始魚鼈以爲樂終麋鹿以成羣乃若歸釣之徒著書之士去國防夷泛舟西子亦復渺渺滄波茫茫白水主人之辭未終鄒陽生肅乎攺容喟然而嘆曰甚矣世道愈下而人心之不古也吾子好學頗識典策不述職方之經邦而盛稱玆澤之庶殖不思禹績之胼胝而徒嘆英賢於戰國皆非所以極遊覽之望而察五行之至徳也遐思往古擊節太息請卽主人所聞而陳予之所得嗚呼噫嘻浩蕩方割懷襄未平九域混而莫辧百潦壅而不行支祁崛彊於淮甸天吳披猖於海溟時維玆水震蕩靡寧浡浡洶洶砉砉轟轟疑撼天而動地猶駕雷而鞭霆類不周觸而天柱折若巨鰲抃而洲島傾斯震澤之所以錫名也迨夫九載旣南庶土交正波神受職川後奉令應龍畫地以效功庚辰持防而制命導吳淞以安流別淮海而表境於時澤安其所水順其性鳴者自停動者自靜斯震澤之所以厎定也千載之下美哉禹功昏墊之害旣遠灌輸之利無窮故漁人舟子之出入豪商薄宦之經從擊楫鼓浪引帆隨風莫不連檣接舳往來乎其中斯又具區所以出萬民惟正之供也方今海宇淸明朝廷寧謐內宣民化外修貢職農安其耕女效其織工習其業商估其直士守遺經民食餘力風不揚波水不濫泆方鎭以寧土地墾辟開禹之疆廣禹之績是以九州之外咸仰聖育沾濡乎仁義涵泳乎道徳浹洽恩波沐浴膏澤漸摩浸潤流衍洋溢天無亢燥之災人樂沃土之俗試言其故則辟雍湯湯聖化行矣靈沼洋洋聖澤汪矣禦溝溶溶生意茫矣溥徳川流達要荒矣下視一隅寧不隘杯水於坳堂矣主人於是竦乎樂聞憮然自失仰禹功之長存慨餘子其何益相與鼓枻乎滄浪曽不芥蔕於胸臆乃起爲詩歌以頌徳詩曰

於赫禹功配天比隆生我遺民宅於土中原隰畇畇江漢爲東萬世永賴惟禹功是崇於皇禹徳立我民極手胼足胝救焚拯溺鑿井而飲耕田而食靡謝天功焉知帝力於昭太上示民以應眷祐我皇與民立命開禹疆土繼禹作聖其混合四大維民之正於穆聖皇惟上帝不常敬哉有土亹亹不敢康五嶽四瀆七澤九岡各修其職來享來王來享來王受天之祐於萬斯年睠我有土有土有民有子有孫有引勿替以頌斯文

太湖賦

王鵬

吳之有太湖彷佛乎三萬六千頃寔水徳之所鐘乃江南之佳境跨三州而無限納大象而絕迥淮海之維揚賴禹防而克靜匪歸虛之可方或云夢之堪並觀其浩溔潢洋彌澷渺茫沈沈隠隠訇磕砰磅動蕩地軸噴薄穹蒼尋源委而未涯混朝宗而有常鄙綱絡之羣流包涓滴之濫觴鼓洪濤之激逸沃玉蟾之盛光扇大塊之怒气蕩陽烏於扶桑灔灔乎不可以際飄飄乎莫之能傍滃焉如霧勃焉如煙汯澄澹沱漭緜延陽侯崛彊而起立馮夷織翠而周旋象未凝之肧渾器已極之幅隕曠矣哉習坎之道不可以計往而兮罔知津來而濶兮渺無備此則太湖之大略也若夫大魚崢嶸老蜃蟉蚌巨鱗濯錦而展綃長鬛拂云而捎斗其靜也則風煙帖寂四望一碧其動也則驚濤觸天髙浪沃日撇捩而林谷俱振吞噬而舟航若失其潏湟之際璇環之中陰連屋而燭夜珠光抹電而燒空神鰲怪鼉間見詫出聳兮可怖邈兮可蹤復有豪漁旅旅千檣萬櫓挾任公之奇能效龍伯之步武運若林之筌笭列排云之网罟然後鬛掉尾振迅儵撇砉曝采赤腮晃淵起溺大者丈餘小者數尺或迎网而自獻或飲鉤而可得腥煙蔽昏數不可極其山則有東洞庭嶷然如立其上則有神人之府眞仙之宅乃左神幽虛之天南接羅浮北通岱嶽王屋東連蛾眉西達故謂之洞庭地脈及有招提蘭若丹靑烜赫其石則如煤如鐵谽谺瓏透眼穿穴龍虯蟠結虎豹嶻嵲文士卑以楚辭謟人貢之魏闕其松則連云臥島捫參歷昴修百仞廣合抱材中棟梁勢淩穹昊上有白鶴飛翔下有蒼麕出沒其中民居如城如市鱗次櫛比駢甍連墁華榱接址大者則有陶朱猗頓之流海賈畨商之侶絫貨如阜鬻產成庾靡分耄倪惟利是務間有以經史爲生涯付光陰於膏晷道宗程朱詩法李杜作爲詞章云騰川鶩亦有務光巢許之徒長沮桀溺之輩待玉帛如塵囂覩爵祿爲泥滓樂考槃以自適耐枕流而成趣家必有園則千頭木奴飽霜爛目其他櫻桃枇杷楊梅盧橘梅杏桃李蒲萄椒栗絫絫如綴照曜風日翳遊目之觀瞻寔卒歲之衣食更有餘峯七十有二燦焉如羣螺之墮玉盤者又豈勝悉舉其迹哉辭旣客有舟而過者曰子之知太湖之樂者如此而可懼者則有未知也是猶知火可燃炙而不顧其燬裂之禍知水之可飲可滌而不顧其沈溺之患者也先生曰噫予非不知也經不云乎飄風不終朝驟雨不終夕天地尙不能久於其常吾惟謹於涉而簡於出寧揜關髙臥之固守何知揚帆騁興之取忒故當順其變之足慮難保乘其勝之偶得也歟客喜而歌曰奫奫太湖其波漣兮覃及四方王道平兮先生於是乃賡再歌曰太湖之深兮可以養我之心兮太湖之浩兮可以泰吾之道兮客乃胡盧舒襟揮袂再揖辭謝鼓枻而去

吳都文粹續集卷二十二

欽定四庫全書

吳都文粹續集卷二十三

明錢谷撰山水

五湖賦【此賦出藝文類聚上下有缺文重其古也錄之】楊泉

乃天地之源陰陽之所䢐上值箕斗之精與云漢乎同模受三方之灌漑爲百川之巨都居揚州之大澤苞吳越之具區南與長江分體東與巨海合流太陰之所毖靈之所逰追湖水而往還通蓬萊與瀛洲爾乃詳觀其廣深之所極延袤之規方邈乎浩浩漫乎洋洋西合乎蒙汜東苞乎扶桑日月扵是出入與天漢乎相望左有包山連以醴瀆岝防崔嵬穹窿紆曲右有平原廣澤蔓延旁薄原隰陂阪各有條格茹藘菼薍隱軫肴錯衝風之所去零雨之所薄

初學記収楊泉五湖賦【作西晉楊泉與前文不同復錄之】

余觀夫主五湖而察其云物皇哉大矣以爲名山大澤必有記頌之章故梁山有奕奕之詩云夢有子虛之賦夫具區者揚州之澤藪也有大禹之遺迹疏川導流之功而獨然未有翰墨之美余竊憤焉敢忘不才述而賦之其辭曰濬矣大哉於此五湖乃天地之源陰陽之所䢐上屬斗牛之精與云漢乎同模受三方之灌漑爲百川之巨都居揚州之大澤包吳越之具區南與長江分體東與巨海合流太陰之所毖靈之所逰追潮水而往還通蓬萊與瀛洲

五湖記

王鏊

吳郡之西南有巨浸焉廣三萬六千頃中有山七十二襟帶三州【蘇湖常也】東南諸水皆歸焉其最大者二一自寜國建康等處入溧陽迆邐至長塘湖並潤州金壇延陵丹陽諸水會於宜興以入【今寜國建康之水不由此矣】一自宣歙天目諸山下杭之臨安余杭湖之安吉武康長興以入而皆由吳江分流以入海一名震澤書所謂震澤底定是也一名具區周禮職方氏其澤藪曰具區山海經浮玉之山北望具區是也一名笠澤左傳越伐吳吳子禦之笠澤是也一名五湖範蠡乘舟出五湖口太史公登姑蘇望五湖是也五湖者張勃吳錄云周行五百里故名虞仲翔云太湖東通華亭松江南通烏程霅溪西通義興荊溪北通晉陵滆湖東連嘉興韭溪水凡五道故謂之五湖陸魯望云太湖上稟咸池五車之气故一水五名然今湖中亦自有五湖曰菱湖莫湖防湖貢湖胥湖莫釐之東周三十餘里曰菱湖其西北周五十里曰莫湖長山之東周五十里曰防湖防無錫老防周一百九十里曰貢湖胥山之西南周六十里曰胥湖五湖之外又有三小湖夫椒山東曰梅梁湖杜圻之西魚查之東曰金鼎湖林屋之東曰東臯裏湖而吳人稱謂則惟曰太湖云

自蠣山東望震澤

鮑照

瀾漫潭洞波合沓崿嶂云漲島逺不測崗澗近難分幽篁愁暮見思鳥傷夕聞以此借沈屙棲迹別人羣結言非盡書有念豈敷文

泊震澤口二首

薛據

日落艸木陰舟徒泊江汜蒼茫萬象開合沓聞風水洄防值漁翁防窱逢樵子雲開天宇靜空明照萬里早雁湖上來晨鐘海邊起

獨坐嗟逺逰登防望長洲寥落星欲盡曈曨气漸収行藏空自秉知識仍未周伍胥旣伏劍範蠡亦乘流歌竟鼔枻去三江多客愁

泛五湖效謝惠連

李紳

範子蛻冠履扁舟逸霄漢嗟予抱險艱怵惕經彌漫窮通泛濫勞趣適殊昏旦浴日蕩層空浮天渺無畔依灘落葉聚立浦驚鴻散浪疊雪峯連山孤翠厓斷風帆向巨壑云矗成髙防宇宙或東西星辰沈粲爛霞生澒洞逺月吐靑熒亂豈復問津迷休爲呂梁嘆漂沈身詎保覆溺心長判吳越郡異鄕嬰童及爲翫依稀古井邑嘹唳同鵞鸛舉棹未宵分維舟方日旰徵斯濟川力若鼔淩風翰易狎當悔防臨深罔知難

太湖秋夕

王昌齡

水宿煙雨寒洞庭霜落微月明移舟去夜靜夢魂歸暗覺海風度蕭蕭聞雁飛

泛太湖書事寄元微之

白居易

煙渚雲帆處處通飄然舟似入虛空玉杯淺酌巡初匝金管徐吹曲未終黃夾纈林寒有葉碧琉璃水靜無風避旗飛鷺翩翻白驚鼔跳魚撥剌紅澗雪壓多松偃蹇巖泉滴久石玲瓏書爲故事畱湖上【所見勝景多記在湖中石上】吟作新詩寄浙東軍府威容從道盛江山气色定知同報君一事君應羨五宿澄波皓月中

早發赴洞庭舟中作

闔閭曙色欲蒼蒼星月髙低宿水光棹舉影搖燈燭動舟移聲曵管長漸看海樹紅生日遙見包山白帶霜出郭巳行十五里惟消一曲慢霓裳

宿湖中

水天向晚碧沈沈樹影霞光重疊深浸月冷波千頃練飽霜新橘萬枝金幸無案牘何妨醉縱有笙歌不廢吟十隻畫船何處宿洞庭山腳太湖心

夜泛陽隖入明月灣寄崔湖州

湖山處處好淹畱最愛東灣北隖頭揜映橘林千防火澄潭水一盆油龍頭畫舸銜明月鵲腳紅旗蘸碧流爲報茶山崔太守與君各是一家遊

泛太湖

方幹

長天接廣澤二气共含秋舉目無平地何心戀直鉤孤鐘鳴大防片月落中流卻憶防夷子當時此泛舟

湖中曲

李商隱

閶門日中吳歌逺陂路緑菱香滿滿後溪暗起鯉魚風船旂閃斷芙蓉榦傾身奉君畏身輕雙橈兩槳尊酒淸莫因風雨罷圑扇此曲斷腸惟此聲低樓小徑城南道猶自金鞍對芳艸

除夜寄羅同年

王禹偁

郡僚方賀正獨宿太湖稜堦下羞爲吏船中秖載僧折梅和薄雪煮茗對孤燈應笑排衙早寒靴踏曉冰

舟泊太湖

羅處約

三萬六千頃湖侵海內田逢山方得地見月始知天南國吞將盡東溟勢欲連何當灑爲雨無處不丰年

過太湖

範仲淹

有浪卽山髙無風還練靜秋宵誰與期月華三萬頃

其二

平湖萬頃碧謝客一開顏待得臨淸夜徘徊載月還

舟泊太湖

楊傑

區區朝市逐紛華不信湖心有海槎入十丈虹寒臥影一千頃玉碧無瑕古今風月歸詩客多少蒓鱸屬酒家安得扁舟如範蠡煙波深處卜生涯

同前

李顒

旋經義興境頓棹石蘭渚震澤竟何在今惟太湖浦圓徑縈五百盼目眇無覩髙天渺若防長津雜如縷窈窕尋彎碕迢遞望島嶼驚飈揚飛湍浮霄漾懸岨輕禽翔云漢防鱗憩中許黯靄天將陰峣巖舟航舞馮河安可徇靜觀戒行旅

太湖阻雨

孫覿

白首對瀧吏騂顏媿逐臣溪山不攺色風雨解畱人轗軻知天意漂浮住此身紛紛小兒女何必淚沾巾

大霧中自胥口渡太湖

範成大

白霧漫空白浪深舟如竹葉信浮沈科頭晏起吾何敢自有山川印此心

再渡太湖

囊風閣雨半晴陰慘淡誰知造化心委命浮沈惟一葉計身輕重亦千金紅塵猶道不勝險白浪莫嗔如許深晚得薌山堪系纜臥聽鼉吼與龍吟

太湖辭

趙孟頫

儂住東湖震澤洲煙波日日釣魚舟山似翠酒如油醉眼看山得自由

渺渺煙波一葉舟西風木落五湖秋盟鷗鷺傲王侯管甚鱸魚不上鉤

雲海亭望具區

姜防

茫茫復茫茫中有山蒼蒼大哉夫差國坐占天一方夫差醉蓮宮巨浪搖不醒越兵從何來奪我玉萬頃年年亭上秋一笛千古愁誰能知往事飛下雙白鷗

過太湖

唐桂芳

向晚推篷望羣山隠約靑篙工排陣勢野飯雜魚鮏水濶疑無地天低剰有星吳音相爾汝聊復慰飄零

同前

許謙

周回萬水入逺近數州環南極疑無地西浮直際山三江歸海表一徑界河間白浪秋風急漁舟意尙閒

同前

張雨

溔防魚龍戱僻側鳬雁宿並吞三萬頃寜不爲小曲惟應鴟夷子曽泊西山麓

冬夜震澤風雪異常

晴暖不可恃一夕冬令變屢忘和煦恩惟曰祈寒怨老屋雪沒隙廣澤風肆便反覆鼓洪濤揚塞荒塹隱然洞庭樂勇甚闔閭戰萬物芻狗如埋沒加蹂踐淩晨往嚴沍野日復蔥蒨仁哉天地心觀斯復可見

過太湖

李洞

眾水東南會三江左右通夫差中習戰範蠡此休功鷗鳥靑銅鏡魚龍紫目宮扁舟嗟未遂蕭散愧漁翁

同前

程煜

擊楫中流去西風客思催地吞南極盡波撼北溟回蛟館懸秋月龍宮起夜雷濯纓人不見長嘯倒金罍

同前

朱徳潤

扁舟去何所渺渺太湖陰依依桑梓村拍拍枕寒潯飛雲入遐睇鳥道橫靑岑篙師戒勿渡柔櫓力不任我身𨿽骨立未宜折壯心放船當中流浩歌激淸音何當披宮錦再作峨嵋吟

同前

楊基

天帝何年遣六丁鑿開混沌見雙靑湖通南北澄冰鑑山斷東西列畫屏揜雨龍歸霄漢暝网魚船過水雲腥乘風欲渡終吾老角裏先生在洞庭

同前

徐賁

遙天散曉華疎星斂防采鳥聲出林繁木葉過露攺荒村幾家成平波眾流滙鴟夷渺無蹤空煩艤舟待

同前

髙啟

長溪如白虹分走荊霅派具區納羣流襟帶三郡界太虛混鴻蒙元气流沆瀣初疑溟渤寛稍覺云夢隘茫茫雁飛遲防防帆度快雨來鼉報鳴風起鷗驚邁神龍作淵都豈復數鱗介珠光照水府不受白日曬朝看炮車云雪浪動澎湃聲吹地將浮勢擊山欲壞黃頭𨿽輕生捩柂不敢懈有時湛明鏡峯吐靑幾塊煙中樹若莎波上舟如芥漁就沙防炊客來水祠拜震澤思禹功夫椒記吳敗白魚逢夏出黃柑待秋賣我性好遊觀夙負雲水債欲尋鴟夷舸不顧渉險戒人生亦何爲世故自拘械萬事風飄花百年露垂薤何當扣林屋秉炬訪仙怪試探不死方爲人起屙瘵

月夜遊太湖

欲尋林屋隱還過洞庭逰逺水初涵夜長天盡作秋湖如靑艸濶月似白蓮浮萬壑風傳笛三更斗掛舟葉應隨鳥散山欲趁波流浩蕩吾何適防夷不可求

舟過太湖

張羽

具區涵空濶一葦淩風度煙花亂晴天浪色生寒霧遙山含碧氛靑蒲冒孤渚解帶俯淸流開襟散塵慮乍聞商婦歌或見漁航聚微茫姑蘇城緑縟洞庭樹緬思底定功疏鑿有遺處懷安諒非賢臨深豈無懼且當趣歸棹沿洄難久住

震澤

具區維南澤洪瀦奠吳會並包潢污聚涵育魚龍大崩浪撼坤樞水气積陰晦蒼茫神靈遇極目光炯碎中有兩洞庭秀色迥相對峭立根虛無接影浸淡瀩飛鳥去何窮長垣亙天外風波多險阻舟檣易傾壞細思懷襄初洪濤渺無界賴玆神禹功底定永無害吳越何區區向此角成敗賢哉鴟夷翁臨風發長慨

逰太湖

徐有貞

逰賞那分雨共晴從教水宿與山行畫船載酒過林屋翠幰衝花入化城半夜放歌驚鶴夢三秋浪迹逐鷗盟閒居每續防賦醉後時吹子晉笙萬里歸來聊獨樂五湖占斷有誰爭老天於我非無意明月隨人似有情索靖也知憂世事謝安𨿽起媿蒼生癡翁自笑癡猶在欲爲皇家致太平

題太湖

施槃

木喬山秀艸惟夭西距姑蘇百里遙水泛具區畱禹迹地連南越見胥潮霜林橘熟黃金顆石洞人吹碧玉簫疊巘層厓堪歷覽白雲飛處是夫椒

雨中過太湖望洞庭

吳寛

孤篷遙踔太湖心著雨髙山水墨深積气上蒸炊巳熟弱流西注壓將沈不因迢遞辭淸賞轉覺空蒙助醉吟詩裏白公誇月夜未知奇觀屬春陰

歸省過太湖

王鏊

十年塵土面一洗向淸流山與人相見天將水共浮落霞漁浦晚斜日橘林秋信美仍吾土如何不少畱

逰湖

防徧南湖與北湖畫船隨處宿菇蒲靑深著雨山如染緑淨無風水似鋪玉帶蟒衣爭快覩鳳笙龍管醉相扶輕橈又轉東湖去何似當年範蠡圖

再防南湖

漾舟出深港舟人問安之我行無定在信彼天風吹東西與南北逺近齊所宜連朝風雨顚晴明喜今玆鳴笳發湖口蘭橈蕩輕漪紅鱗撥剌驚鷗鷺相與飛扣舷激吳歌續彼滄浪詞風雲忽變色前山雨將來勸君速回棹無爲逮崦嵫

丁丑八月二十日與弟侄輩泛太湖石蛇山舟發防雨後雨大作抵銷夏灣蔡九逵捨明日連雨防興索然乘便風還家則日出皎然矣爲之一笑賦詩紀之

載酒張帆信所如靑山含雨轉糢糊虵丘咫尺翻成逺夏渚逍遙可作娛世事無端還自笑秋陰有象若爲圖始知白傅眞堪羨五宿澄波皓月湖

自胥口入太湖

徐禎卿

洪波終古泛茫襟繞羣山地軸長水脈潤資南國逺仙家深構玉堂涼沙邊過雨龍腥暗防下分飱客鱠香許把一笻隨一杖不將昆閬羨虛皇

奉和徴明過太湖

浮光滉滉漾瑤空神浸千年說禹功寒漲平煙吞越分虛濤入夜撼蛟宮遙汀嚦嚦悲秋雁落日防防颺网風堪笑吳兒心似鐵輕舟衝逆駕扁篷

與徐太史入太湖

胡纘宗

十載襟期震澤逰蓬萊仙子忽聯舟巃嵸水抱兩山石縹緲云連三郡樓輕帆時傍溪橋出明月空隨星漢流七十二峯乘浪起淡煙疎雨帶漁謳

泊太湖呈座主守谿公

潭潭相府洞庭隈渺渺晴馬迹堆常日談經鶴駕至及時束帛龍函來一尊獨俯五湖坐半榻斜依百瀆開東閣門墻趨侍地紫薇猶見燭三臺

太湖六首

茫茫四郡塵嚻外渺渺五湖煙霧中若更無山天地混縱云有石水雲空澄潭日出漁防集遙浦潮平賈棹通爲謝東莊王相國金庭玉柱屬三公

楚有洞庭江與滙吳有洞庭海欲連水心樓觀疑無地渡口溪橋別是天子夜月波寒浸玉秋空藥杵淨春煙翩然鶴夢驚初覺七十二峯何處仙

仙壇窈窕防茫外春水彌漫混池中亂石巉巖猶齧浪羣山縹緲欲浮空沈沈玉洞千年隔皎皎銀河一派通鶴月明堪載笛扣舷何處覓蘇公

傍海月生潮不至緣江路隔水還連【太平有垻】兩山云出東西樹五夜星搖上下天洞口鱗鱗千頃玉水心皛皛萬家煙鳥喧花發壺觴亂太守頹然醉若仙

卽看鶴駕盤湖上擬有仙曹集洞中日月隔橋生碧海星河當戶動遙空天圍春樹千村合山漏秋濤十郡通獨放扁舟載王敕白雲深處問三公

天外洞庭遙隔絕日邊鐘阜近勾連翩翩鳳馭三千地嫋嫋鸞簫十二天春漲繞湖山潄石秋晴合浦水圍煙百篇鬥酒誰能述空憶當時李謫仙

胡太守孝思奉詔存問過太湖有作次其韻四

首

王鏊

東南巨浸茫無外吳越交爭向此中漠漠雁飛愁欲墮帆逺若乘空樓臺倒影星河動花木交陰島嶼通倘沐皇恩分一曲他年請爵太湖公

林屋峯前受一防渚鳬汀鷺住相連久塵殿閣三臺地歸占東南一洞天詔下屢沾新雨露林間還與舊雲煙自從白傅來防後直到君侯兩似仙

太湖三萬六千頃七十二峯煙雨中萬壑奔流秋野濶孤松倒掛寒潭空恍疑靈境與凡隔豈謂人寰有路通畫船五宿湖波裏千古風流始屬公

洞庭東西雙玉峙物外地脈相勾連雨後人耕隴上陌月明犬吠洞中天紅蒸逺岫上朝日暝入孤村生暮煙漁郎再到忽迷路錯比桃源道是仙

入太湖諭祭溪翁相國

胡纘宗

煙雲渺渺水冥冥七十二峯何處靑東山日出魚龍浴西崦風回松桂馨一代君臣崇舊典兩朝勲業注新銘鑾坡供奉空蓮炬細看三臺夜夜星

胥口

範成大

扁舟拍浪信西東何處孤防萬里風一雨快晴雲放樹兩山中斷水粘空

再渡胥口

古來此地快蓬心天繞明湖日照臨一雁云平時隱見兩山波動對浮沈衰髯都共荻花老醉面不如楓葉深罾戶釣徒來問訊去年盟在肻重尋

發胥口達包山

蔡羽

秋水連空鳬鶩長滄洲菇米飯初香地寛不辧帆來影雲起遙疑石上房靑壁常含芝艸秀朱苞新染橘林霜年年佩劍嗟防子莫笑南山豆盡荒

旦發胥口經湖中三首

王寵

瀛壖委菹藪地險隘山川渾沌自太古泱漭開吳天仰飲咸池津俯灌東南偏龍宮掲瑰麗鮫室閟幽孕化晨陽吐涵虛宵象懸洪流旣漰沛列嶂亦回延云標海上闕石秀鏡中蓮開冬睠肅气落木浩無邊黃鵠有奇翼八表恣周還倘遇浮丘公歘忽蓬萊巓

其二

夙有丘壑尙緬懷鸞鶴蹤揚帆忽天矯赤水驂虯龍五湖瀉杯掌三州蕩云胸金屏匝地軸玉鏡開天容秩則四瀆亞浸維百谷宗丹丘駐日月瑤艸連春冬絳气恣縈薄靑霞何復重仙人蛻化處千載容芙蓉咄哉委腐防絕頂巢雲松

其三

逰子戀淸暉舟師謔髙浪水宿濟前湍蓐食淩窮嶂雲帆詫多奇霞石非一狀龍性巳難馴鷗機彌浩蕩靈妃曵翠旗川後搴綃帳蒼茫天外殊澒洞風濤壯安流神禹功長嘯鴟夷放昔人巳摧頽宇宙空俯仰感往不復悲追來胡弗暢縱轡萬壑巓振衣三島上彼美戰勝賢薜蘿遙在望

泊胥口太湖月下作

胡纘宗

一年此夜月如晝萬里玆行榻似桴云湧樓船天上坐樹圍簫鼔鏡中浮兩山的的河初掛百瀆盈盈星欲流況有玉堂徐學士一尊長嘯洞庭秋

晚登木瀆小樓

範成大

萬象當樓黼黻張闌干一士立蒼茫云堆不動山深碧星出無多月淡黃宿鳥盡時猶數防歸鴻驚處又斜行松陵正有鱸魚上安得長竿坐釣航

舟次木瀆聞庶子學士入山不得相見賦詩寄

之

陳基

布帆西望疾如飛影逐髙云入翠防欲與赤松俱隱去卻騎黃鶴幾時歸煙霞夢寐無深淺塵世功名有是非白首君恩俱未報可容終采碧山薇

過木瀆

吳寛

舟行三十里初向瀆川過客路偏逢雨人家盡枕河橋橫光福嶺水接洞庭波倐爾嗟春及田間見倚蓑木瀆在胥口之東九里香水溪在焉

上沙夜泛

範成大

困倚船看斗斜起來風露滿天涯亭亭宿鷺明菇葉閃閃涼螢入稻花月下片雲應夜雨山根炬火忽人家江湖處處無窮景半世紅塵老嵗華

上沙

水邊犬吠隔疎林籬落蕭森日半陰繁杏鎖紅春意淺晚梅飄粉暮云深

上沙遇雨快涼

刮地風來健葛衣一涼便覺暑光低雲頭龍掛如垂筯雨在中峯白塔西

上沙田舍

更無雲物起防陰隴畝人家各好音嵗晚陽和歸稻把夜來霜力到楓林兒童笑裏丰年面鳥鳥聲中落日心釀秫炊秔都入手賸腰腳辦登臨

上沙捨舟登陸

村北村南打稻聲竹輿隨處欵柴荊斜陽倒影天如醉明日山行更好晴

香水溪分派繞出西山而東爲上沙水

晚渡白洋灣

王鏊

扁舟深夜尙孤徵兀坐篷窓看月明兩防秋虫互相應不知端復爲誰鳴

白洋灣亦太湖文流東出吳山之南

石湖賦

莫旦

鱸鄕子歸自天上休於林下戶有淸風門無俗駕臥白雲扵空山聽天籟於秋夜時維春暮琴書餘暇乃拉客爲石湖之逰聊以樂升平之化於是乎乘畫舫掛輕帆開芳尊具盤飱往來乎緑楊芳艸之地夷猶乎碧浪淸波之灣陋泛舟之訪雪鄙攜妓之逰山酒半顧謂客曰水之瀦而爲湖者世固不少湖之著名於世者人亦共曉如彭蠡洞庭震澤靑艸非不萬頃茫茫千里浩浩然蹈之者身危望之者膽掉不若是湖也規模𨿽小而有逰觀之美气候𨿽防而有人物之秀【葉】觀其一水所滙兩界中分北之半爲吳邑南之半爲松陵西擁橫山東望吳門溶溶漾漾渺渺沄沄入夜則月華而星彩當晝則鏡明而練紋列屏嶂於羣岫開圖畫於諸村九夏之林巒擁翠三春之花栁爭妍【葉】風月富萬家之臺榭帆檣渺千里之煙雲葉蘋花之遂性浴鷗飛鷺之相親采蓮人欸乃於逺近劬書子唔吚於旦昏佞神徼福者貴賤接踵攜朋玩景者節序相仍肩輿逰騎之不絕朝鐘暮鼔之相聞水際度漁歌兮牧笛谷口依樵擔兮耕犁【葉】春醉街頭何處勝逰公子晚妝樓上誰家倦繡佳人此其大略也若夫溪山之美景物之勝則上方矗矗兮臺殿重疊茶磨盤盤兮艸木蔥蒨宴宮仙人二里兮秀接楞伽丹霞桃花二塢兮靑連吳嶺紅蓼渚兮紫薇村觀音巖兮吳王井治平寶積兮二寺相角姑蘇拜郊兮兩臺未冺行春越城二橋之雄偉禦書綺川二亭之深靜魚城兮酒城殳涇兮彭涇越來溪兮未湮越王城兮半崩李墅新郭兮人多龍斷範村莫捨兮家有科名其物則田有嘉谷林有美木水有禽魚原有雁鶩芍藥如楊海棠似菽範村壽櫟綺川壽朴磬口之梅佛頂之菊傷荷藕兮梅花蕈呂公茭兮桃枝竹可以適口而充腸可以悅心而娛目其人則夫差之覇吳壽夣之分封抱越仇而思報乃扵此而臥薪【葉】雪檇李之前恥會黃池而爭雄可謂能慷慨以立謀隱忍而成功者也夫何狃會稽之得意謂桐夢其佳卜許敵人之行成受美姝與神木起姑蘇之髙臺乃荒滛而縱欲外伯嚭兮舌如簧內西施兮顏似玉朝弦兮夕管燕歌兮楚曲使國祚兮陵夷忍吾民之魚肉太子友徒借螳螂以爲諭伍子胥空指麋鹿以忠告抑孰知甞膽之決於復讐猶疽囊之終於潰毒是以蘇臺之歌舞方殷而越溪之兵戈巳逼【葉】亟起視其四封蔑一夫之持矟嗟乎悲夫可爲痛哭於是援舊恩以祈哀竟伏劍而瞑目何昔日之雄飛而今時之雌伏使仲雍之祀中絕而泰伯之風可忸蓋吉防由人自召非天爲之禍福且也覽遺迹而懷古可殷監而警俗自是以來寥寥千載悵人物之巳非惟湖山之長在有宋隆興人才挺生則有文正範公一代人英銜命帝闕气壓邊庭二府柄用誠哉股肱文章功業輝輝汗靑所以光孝兩朝代有科名歷官郡邑循良有聲括田令下權要縱橫公獨違詔烈哉忠貞所以理宗制詞有仁人之褒至今爲湖上之美稱然而丁謂何人亦來經營𨿽有眞宗之詩難逃五鬼之評回視二公不啻井防之偎神鳳防糞之污太羮者也惜哉天眷聖朝明良際會則有都司徒之功業許冢宰之聲譽朱訓導之文章吳同知之詩句莫侍郎與陳知府之勲名盛居密與張南村之髙致至於吾師順庵以卓行而諡貞孝吾父由庵以進士而膺郡寄禦醫盛公三朝寵遇之數公者俱列鄕賢而祠百世者也其他科目聯翩簪纓熀燿或奮身於鶚薦或筆札之擅妙皆石湖秀气之所鐘難以枚舉而相告客聞此言唯唯諾諾扣舷浩歌洗盞更酌俄而蘋末風起西山日落皎皎天上嫦娥動人間之鼔角舉百觴而共醉有不盡之餘樂嗚呼噫嘻人才之生何代無之誦孟子然而無有之句則知是湖也豈無如前數公之鳴於盛時者乎

遊石湖記

朱逢吉

姑蘇之西不一捨而近有石湖可千餘頃岸左右皆居人雜植桃栁梅竹其下帀水率蒲荷菱芡之屬中涵澄波猶冰鑑然沙鳥飛帆出沒往來無虛時具區橫其南良田沃壤綿其東越來溪絡其北層巒疊巘環其西背具區行數十里至湖西而止峙爲三峯盤旋如蓋由山麓抵絕頂可三里晉支遁嘗棲其上唐因建梵宇曰楞伽後立浮圖岌岌撐太虛若欲飛動前辟小殿列爲神像者五自前代時城內外曁村落百餘里間男女稚耋當春夏月逺近各相率舟行載酒肴雜樂戱具徒行乘馬驢竹兜以壺榼食器自隨或登岸以樂神日肩摩迹接畢則宴逰以樂太平逮今如之今年正月餘奉詔理水是郡偕吳縣判簿濟陽江君率民循行田間築隄防疏壅障遏奔激夙夜從事罔敢怠舟嘗過之未暇一登覽二月旣望行次湖上適以風波遂輟棹登岸君曰今幸農事周水之泊田他鄕者巳漸縮惟濵湖斂否莫覩盍相與憑髙覽之遂登峯之巓四顧其下田向所謂溺者蒼翠覆阡陌井井乃矚吳西羣山如穹窿靈巖如天平陽山薦福如獅子橫山黃山吳山小者離離如靑鬟螺髻髙者列翠屏參差出煙樹杪湖波瑩然在足底殆天啟畫圖信爲逰樂之境余所莫及抵暮寺主僧徳啟倒屣出翠防亭延觀雙冷泉掃榻以宿時治平僧淸渭先在坐焚香煮茗相與淸話翌日下山復歷諸村墟若木瀆若光福若橫金及過具區登包山督促成農功於是堤之圯者整頽者立坎者夷水以車力入於湖溪田野漸復故修禊日舟過湖濵入治平精舍值僧渭松陰中相與尙羊觀吳之冽泉及深沙神池泉池所甃石巳撤毀所存潢潦一窪而巳遂縱步登中第二峯披蓁蕪攝衣以上可三百武其顚方整若印故老相傳吳王夫差嘗卽此爲祀天之所俗因呼拜郊臺外繚崇垣循湖堤坡陀起伏如昔向有寶積寺居其麓今叢荊野蔓悉莽爲狐防之墟興廢不常無足慨者獨其北第三峯未登翌日老僧淨日直其捨後薙荒穢取道叢篁曲折間攀援而上殆數十尋峯頂狀如磨故名茶磨山當石竅中出泉一不溢不涸甚淸冽可愛峯之北下瞰湖尾瀦爲蓮花陂山之環拱騰蛟翥鳳至湖以峙者奇秀萃此止峯誠中冠治平寺獨當之峯左則枕湖有二橋聯絡東曰越城西曰行春其傍有亭宇俯臨湖波乃卽樵徑﨑嶇而下入面湖佛祠祠裂巨石鑿巖洞幽邃淸絕雜樹陰翳樛枝交其上巖下泉一池黝碧深百尺許魚洋洋防其中飛石梁其上逾數仭過此而北巖中立石斵大士像前爲小軒尢奇因少憩俄見樹杪懸一蛇可三四尺色蒼碧初疑爲蔓童子以礫擲之輙昻首空中騰及他枝而去老僧以爲異云至亭下有刻石湖二字字盈尺其兩間璽文一曰禦書之寶小字三曰賜成大且有表文乃知宋人範成大當孝宗朝爲參政乞歸老石湖故有是賜表卽其上謝者按蘇州誌載公以文學政事著名其歸於斯園堂亭榭防樂之所非一湖因之以稱今遺址漫不可攷獨湖北數里山曰天平文正公祠猶存今四百年山林蓊蔚如故所置義莊子孫防其澤未窮是知君子惟道徳爲永世之本山水未足云然古明達士防覽所至必紀其見聞所以益智識今余老而無學於格物致知之道不敢不勉故記永樂二年甲申春三月五日檇李芝山老樵朱逢吉記

禦書石湖二大字跋

範成大

淳熙八年三月庚戌制書擢臣居守金陵閏六月丁亥朝行在所庚寅辭後殿翼日旣望詔錫淸燕苑中皇帝親禦翰墨大書石湖二字以賜天縱聖能防藝超絕典則髙古如伏羲畫體勢奇逸如神禹碑日光云章垂耀縑素環列攺觀禁籞動色臣驚定喜極不知抃蹈昧死奉觴上千萬嵗壽奉寶書以出越五日至石湖藏焉石湖者具區東滙自爲一壑號稱佳山水臣少長釣防其間結茅種木久巳成趣春秋時吳臺其陰越城其陽登臨訪古往迹具在污萊露蔓千七百餘年莫有過而問者今猥以臣故徹聞髙淸天光溥臨燕及荒野由開辟來未覩斯盛裴度李徳裕皆唐宗臣緑野平泉亦聲震當代揆今所防無傳焉何物麼防獨冒寵赫百身萬殞莫能負載臣蒲柳早秋仕無補益縣官倘晼晚不休姦止足之戒則將上累隆知俯媿初服臣用是懼冀幸少日遂賜骸骨歸老湖上宿衛奎璧與山川之神曁猿鶴松桂同在昭回中一介姓名亦因是不朽使後世知臣屬厭榮祿得全扵桑楡以無辱君賜則陛下丕顯休命不委於艸莽庶幾報恩之萬一臣旣摩刻扁牓又被之琬琰以傳且附著臣之自敍云

聖筆石湖大字歌

楊萬里

石湖仙人補天手整頓乾坤屈伸肘邇來化作嬾臥龍咳唾珠璣潄瓊玖五云萬里天九重玉皇深拱蓬萊宮豈無九虎守閶闔北門半扉當朔風夜令云師敕風伯鞭起臥龍湖底月湖水卷上天中央卻鎖北門防風雪仙人禦風乘防云玉宸殿上朝帝眞帝將北斗酌天酒冰桃碧藕脯麒麟傳呼玉蜍吸銀浦黟霜調冰澆月兔灑成羲畫河洛書白璧一雙浮雨露石湖二字天上歸奎星璧宿落山扉昭回不飾吳苑艸姑蘇臺前近太防詩人不直一杯水自是渠儂命如紙教人妬殺石湖仙手攬星辰懷袖裏

又約鄰人至石湖

範成大

窈窕﨑嶇學種園此生丘壑是前緣隔籬日上浮天水當戶山橫匝地煙春入葑田蘆綻筍雨傾沙防竹垂鞭荒寒未辦招君醉且吸湖光當酒泉

與周子充侍郎同宿石湖

幽香馥蕙帳淸夢安且吉蘿月墮蒼茫松風隱蕭瑟曉禽啄且鳴喚我起盥櫛鉤納雲濤灩灩浴初日金鉦忽騰上倒景落書帙佳晴有新課曬種催蓺秫從今不得閒東臯艸過膝

壬辰三月十八日石湖花下

夜飲海棠月朝漱山茶露儒枯木形受用侈如許荊扉隔黃塵誰識花島路惟有瘦筇枝共飲園中趣林神釀餘春政爾美無度蔥蘢千萬重芳意未渠暮風香薦秀色鼎爼謝腥腐𨿽無稻粱謀捫腹有餘飫

壬辰七月十六日侵晨石湖路中書事

白葛烏紗稱老農溪南溪北水車風稻頭的皪黏朝露步入明珠翠网中

初歸石湖

曉霧朝暾紺碧烘橫塘西岸越城東行人半出稻花上宿鷺孤明菱葉中信腳自能知舊路驚心時復認鄰翁當時手種斜橋柳無限鳴蜩翠掃空

次韻蜀客西歸者來過石湖並寄成都舊僚

走徧埃塵倦鳥還故鄕兀在水雲間黃梁飯裏夢魂醒靑篛笠前身世閒鷗鷺飛來俱玉立松篁歲晚各蒼顏岷峨交舊如相問鐵鎖無扃任客攀

次韻同年楊使君同泛石湖舟中見贈

客舫中流下人家夾岸看洛花堆錦暖吳藕鏤冰寒莫厭淸歡暫湏知後防難小詩煩本事任禿彩毫端曲誤不須顧客狂當好看日斜雙槳急風駛夾衣寒賸說歸田樂休歌行路難石湖三萬頃何處覓憂端北渚乘風渡西山帶霧看袖單嫌翠薄杯淺怯金寒宿雨収全易春酲解卻難且畱行色住重肯過蘇端乾道辛卯嵗三月望夜與周子充內翰泛舟石湖之間夜艾歸宿農圃距今淳熙巳亥九年矣余先得歸田復以是夕泛湖有懷昔遊賦詩紀事

石湖花下浮春空憶共仙人同短篷三年半醉吹笛去棹入濕銀天鏡中鶴鳴喚歸斗未沒卻步扶疎花底月不知行到碧桃邊但見天風吹積雪月圓月缺今幾回依舊滿湖金碧堆仙人還上玉堂宿合有片時淸夢來一笑流光飛電抹嫦娥相對兩愁絕桂枝應亦老無花蟾光不須疑鶴髮

晚歸石湖

何須車馬炫鄕關只作歸農老圃看夢裏曽腰靑結佩年來新著惰遊冠和煙種竹聊醫俗帶月聞蛙不在官久矣此心恬不動如今並與此身安

午窓遣興家人謀過石湖

云日初収破柱雷小窓坐穩興悠哉燻鑪花气朝酲解茶鼎松風午夢回謝客門蘭風動竹惜春時節雨肥梅畫船破浪亦一快聞道湖光如醱醅

將至石湖道中書事

水綠鷗邊漲天靑雁外晴柳堤隨艸逺麥隴帶桑平白道吳新郭蒼煙越故城稍聞雞犬鬧童僕想來迎

三月十六日石湖書事三首

春事日以闌暑陰正淸美拖筇入林下秀緑照衣袂盧橘梅子黃櫻桃桑椹紫荷依浪花顫筍破苔色起風日収宿陰物色有新意鄰曲知我歸爭來問何似病惱今有無加飯日能幾掀髯謝父老衰雪巳如此

種術二十年手開南野荒苒苒新嵗月依依舊林塘污萊擅下濕岑蔚驕眾芳麥母尙能瘦竹孫如許長憶初學圃時刀笠冒風霜今玆百不堪裹帽人舞將龍鐘數能來猶勝兩相忘

湖光明可鑑山色淨如沐閒心愜舊觀愁眼快奇矚依然北下凝塵滿書簏訪我烏皮幾拂我靑氊褥荒然賦逺逰幸甚遂初服老紅餞餘春眾緑自幽馥好風吹晚晴斜照入疎竹兀坐胎息勻不覺淸夢熟

石湖中秋二十韻十二年前嘗與工部兄及賔客爲此逰今有隔世者懷舊而作

野外行吾意城中寄卻愁半秋三夜月千古五湖舟湧地金芒發行天玉鏡流珠星沈不現銀漢黯如収髙浪連三境長風近十洲水天雙對影身世一浮漚迥白包元气空明熨病眸只憐心浩蕩不管髩颼飅放棹眞狂矣關門有此不四並非易事一笑亦難謀急管參漁笛淸歌間棹謳逢迎成邂逅嘯詠勸綢繆女擷蘋花獻妻傾竹葉酬今宵如不飲何處可忘憂憶昔誰同賞於今嵗恰周陟岡睽魯衞伐木愴應劉獨嘆靈光在能追汗漫逰大都緣未盡豈是病都瘳縱意褰篷席輕生倚柁樓節宣誠小爽猶勝賦悲秋

與防子明同過石湖

契濶相逢一笑懽當年森桂共驂鸞試談舊事醒村酒仍趂新晴暖客鞍梅粉都皴啼宿雨栁黃不禁展春寒從今鼎鼎多幽事仍喜蛙聲不在官

次韻徐提舉防石湖三絕

三徑荒蕪岫愰開錦車何事肯徘徊春風想爲髙人住落絮殘花好在哉

日腳烘晴巳破煙山頭雲气尙披綿卻須多謝朝來雨洗淨明湖鏡裏天

天上麒麟翰墨林當年手筆擅文心欲知萬頃波中意但向三篇句裏尋

除夜自石湖歸苕溪三首

姜防

細柳穿沙雪半消吳宮煙冷水迢迢梅花竹裏無人見一夜吹香過石橋

笠澤茫茫雁影防玉峯重疊防云衣長橋寂寞春寒夜只有詩人一舸歸

桑間篝火卻宜蠶風土相傳我未諳但得明年少行役只裁白薴作春衫

遊石湖

鄭元祐

越來溪上水融融閒驀防夷棹底風暖霧黃消治平寺燒痕靑入館娃宮笙歌作樂年年少魚鳥關情處處同弔古從來易興感尙循華髮系孤篷

陪陳敬初逰石湖

戴良

束髮企名都宦逰及玆年遂陪登瀛客來上泛湖船水光耀殘日林影溢中天巖穴停橈見樓臺鼓枻看蒼蒼斂暝色羃羃曵寒煙菇蒲有餘淒鷗鷺相與閒窈窕趨回浦蕩漾媚遙川水宿怯宵淸篷臥愛月穿俯視潛夜魚仰睇衝曉鳶窘身懼浮霄斂迹慚躍淵何當謝冠履歳晏此盤桓

石湖寫景

髙文度

闔閭臺下越來溪處處西風颺酒旗翠壁丹梯開短軸黃花紅葉入新詩鎔金霜蟹需髙價蘸甲香醪輒滿巵落日去程驢背穩短琴雙笈一童隨

與客攜樂逰寶積山泛石湖

髙啟

雲山擁春郭煙花漲晴川看花入山中諸峯恣攀緣客吹玉管笙合以金柱弦淸音度碧嶂松風助泠然宛若鸞鳳吟要眇入紫煙行人盡矯首謂遇雲中仙下山興未闌相攜更登船虹収嶺外雨鳥沒湖中天嵐翠破夕陽樓閣影倒懸酒傾緑脂膩鱠斫璚絲鮮獨恨無紅妝淸波照嬋娟防風吹帆緩欲使歸途延眾賔起懽呼舟仄水浸舷回艫掠寺過楊栁山門前此地有離宮美人艷當年羅裙罷春舞艸色余芊綿況我惜此逰冠蓋十里連重來復誰在新知滿中筵人事竟若斯今古俱可憐能逰卽稱達何須問愚賢我欲叫馮夷捧月出海邊醉後不歸去月照舟中眠

石湖與戴叔能懷雪坡大參

陳基

乘時登掃匪防盤故舊相攜盡楚冠兵革戰爭𨿽未息湖山陶寫有餘歡輞川賔客惟裴廸江左功名獨謝安想見鳳凰池上路秋風吹佩玉珊珊

石湖送別

王汝玉

靑山嵯峨云外起下有澄湖綿十里春風吹雨洗吳天天淨湖明玉鏡圓範公昔日曽逰處水色山光帶煙樹春明畫舫載笙歌獨有逰人自來去美人從此赴京師湖上楊花正亂飛歌罷湖船前度曲佩聲歸去侍丹墀至正戊子春季雨中張伯玉顧仲瑛同遊石湖諸山宿寶積寺賦花防曲

楊維楨

三月十日春蒙蒙滿江花雨濕東風美人盈盈煙雨裏唱徹湖煙與湖水水天虹女忽當門午光穿漏海霞裙美人淩空躡飛步步上山頭小眞墓華陽老仙海上來五湖吐納掌中杯石山枯禪開茗盌木鯨吼罷催花板老仙醉筆石蘭西一片飛花落粉題蓬萊宮中花報使花信明朝二十四老仙更試蜀麻牋寫盡春愁子夜篇

和

顧悳輝

眞娘墓下花溟蒙碧梢小鳥啼春風蘭舟搖搖落花裏唱徹吳歌弄吳水十三女子楊桞門靑絲盤髻郁金裙折花買眼一回步蛺蝶雙飛上春墓老仙醉弄鐵笛來瓊英起作回風杯興酣鯨吸瑪瑙椀立接鳴箏促象板午光小落行春西碧桃花下題新題西家忽遣靑鳥使致書殷勤招再四當筵奪得鳳頭牋大寫仙人蹋踘篇九月八日逰石湖與祝大參劉廷美僉憲聨句

待韓永熙都憲不至

徐有貞

明日重陽今日逰攙先來賞石湖秋靑山有意邀詩棹黃菊多情送酒籌烏帽任從風外落緋袍不向坐中畱同歸同老應難得莫把茱茰嘆白頭

次天全諸公石湖聯句

韓雍

吳下衣冠集勝逰扁舟逰徧五湖秋未能執筆陪聯句懶得逢人說運籌緑野文章傳在洛赤松心事棄封畱賡歌趣我歸來興莫道非才尙黒頭

石湖冰阻聨句

王鏊

西首戀松楸扁舟乘曉發行行抵斯湖【銓】望望指巨缺曽冰塞長河流澌截輕筏【鏊】大塊噫餘威冥令仍烈帆集比魚鱗防妥蛻龍骨【銓】人斷越城橋雁杳堯峯窟【鏊】嵯峨峙玉山璀璨恍銀闕或碎若雕鎪【銓】或銛如斧鉞或垂如玉釵或掛若象笏【鏊】鼇足欹莫支鵬背負如閼【銓】造煩魯遽工解倩師襄哲夏虫語應疑【鏊】宵孤渉還歇戒自履霜初【銓】藏豈淩陰節山腰助谽谺澤腹增嵽嵲【鏊】上下坤乾東西混吳粵王祥鯉莫持【銓】孟宗筍堪掘國忠信難倚靈均未須淈【鏊】進如狼跋胡行乃車無軏舟子立招招【銓】行人意忽忽一葦未能航五丁未渠伐【鏊】飛渡諒斯難來歸怪時咄況當陽生辰正值春王月誰乘浮海桴【鏊】莫惜淩波韤行止豈偶然聊歌記顚蹶【銓】

石湖

玆地屢經行孤亭坐寥濶今來悚具瞻畫棟映轇轕久聞玉川史新表石湖嶭緬懷文穆公弗翦越城茇穹廬受書爭勁气凜莫奪岷峨開府議髙深藐誰剟阜陵借褒賁益國推挺拔天鏡閣澄玉雪坡達枿甫辭狼胡疐尙說虎須捋因人地逾重懷古心尢渇嵗事薦蘋蘩登庸紹衣鉢鄕裏重衣冠邦君事袒割君功巳奏成我冗敢辭撥方愁積潦深忽見陰霾豁天公如有待我興其可閼舟借花邊維道屏松下喝未獲從駿奔猶幸瞻履�山僧具袈裟田笠雜緇撮展席俯淸泠開園擷芳辣野坐厠漁樵叢談參毳褐呦鹿杳不聞防儵瀅堪掇盟與沙鷗親吟免山蟬聒陳迹俯頹垣流芳仰先達五湖勝全貢三峽恐始脫帆影逺若凝波光澹如醊石梁臥湖心浮圖見林末髙歌和滄浪淸夢黃闥倡酬忘詮次今古借囊括歸帆指西日天際云一抹

舟過上方湖

桑悅

前輩髙賢泛石湖許多好句落姑蘇傷哉兩度湖邊過舊學荒來一字無

過石湖

徐源

湖山不攺鬢成秋老興春深一放舟楊栁堤前黃鳥立桃花洞口碧溪流峯巒迓客畱靑髻波浪驚人自白頭萬里雲霄今杖履只將風月錦囊収

江神子【石湖避暑】

楊循吉

船頭翹足臥湖風火雲紅有奇峯多少雲山都在醉眸中萬頃淸涼消不盡飛鳥度鏡光中蓮花開徧水晶宮玉玲瓏錦香穠燦燦上方金碧聳虛空痛飲從來眞得計堪愛賞碧荷筒

泛石湖

皇甫信

橘緑柑紅秋暮天畫船雙槳石湖邊西風吹酒不知醉落日防防鎖淡煙

諸友泛舟石湖還次治平

蔡羽

水气連山靄晨逰夕未窮煙中懸磵暝天畔躡雲空新月在潭底百花燃鏡中竹房禪榻穏處處愛山翁

逰石湖記

非髙山不能驅吾神非深林不能沈吾思逰虎丘之一日求石湖焉時少雨春盡漲未起舟梗於越來之溪客刺木掲跣始獲登遵岸百步得茶磨之觀音巖間行憩巖中爲間從者至又百步得治平寺之竹林西起茶磨東繞拜郊臺其山皆墻立其腹多怪木美箭望之蔚然深黒治平之林樾也從郊臺東走環突奔聳爲楞伽山顚爲楞伽寺有浮圖插雲中吳西南之鎭也竹林逮楞伽不及五里峻甚多石客始輿負以升浮圖之前平展百餘步有亭其上曰望湖之亭於是石湖徑其陽梅灣出其背左引靈巖右帶吳淞不出十五里林巒疎秀水風淸潔生云之山出泉之谷咸會亭下客始定飲於亭而臨觀焉夫治平深林楞伽髙山入其深搜鉤僻萬化俱冥登其髙心空目開萬象俱顯於一日之逰而兩極其情四月竹脫節松生花艸木灌茂玉膏出林與泉俱香服之巳暍而神生主人王履約讀書石湖蓋三年矣用能抽其奇奧以與客共暮不謀歸而忘其倦則玆逰也王子之功蔡羽記

石湖秋泛同段戶部子辛文太史徴仲之作

王寵

濩落類莊瓠防洄依孔桴心委江海屏迹逃人徒鶴厲申獨往蠖屈謝當途持此百年操居然山澤臒兩賢顧同調枉楫臨家湖駢筵屬秋序嘯侶遘元夫初旭泄云翳落景鮮霞鋪重霖豁朗霽商气集髙梧南陵絢丹碧北渚冒菇蒲瑤甍遞隱見羽節時有無陟峴禮精室乘峯眺名郛神超體自逸世往迹與䢐弔古指逰鹿歡今懷過駒請君謝天伐畢慮収桑楡

雪後石湖與諸友同泛二首

共有丘中好而揚江上舲花潭冰漾緑松嶺雪含靑霽色回銀漢鮮云卷畫屏子眞歸舊谷爲報北山靈

其二

多才自潦倒孰謂古人無雪照王恭氅雲開範蠡湖故山饒酒伴修竹有行廚且逐林中鹿安能轅下駒

石湖作

勾吳山水秀西南云白天靑萬嶺含峭壁搏風時捲浪平湖湧日恣成嵐金支翠節虛無見貝闕銀宮縹緲參漭漭乾坤秖自役艸堂長枕百花潭

石湖

石湖秀色那可柰蛾眉埽鏡丹靑開飛浪九天蹴牛渚落霞千里臨髙臺吳王醉臥不復曉西施載去何時來當杯未足轉愁夕霜露沾衣鴻雁哀

石湖作

自得名川勝沿洄殊未窮秋髙千嶺出地濶五湖空古堞雲橫雉懸梁影臥虹樓船催畫鼔野寺落丹楓綺席波光蕩紗窓霧气通山人何惜晚歸路便樵風

湖上八絕句

石湖春色大可憐卻似美人明鏡前錦甸平鋪鴨緑水白雲飛動蔚藍天

星橋北掛瀉春流映出黃山水面浮霞石天靑飛練鵲桃花气暖醉輕鷗

春山面面翠屏開盡繞吳王百尺臺一代覇圖憐燼滅五湖流水恨東回

越來溪上栁千絲畫鼓樓船晚更移一曲紫雲歌越女雙鬟白雪舞吳兒

三月暮春春服成含風疊翠越羅輕主憎乳燕撩春色轉遣飛花蕩酒情

數松磊落千尺彊恰如天際羣龍翔吟風嘯雨聲瑟瑟大澤深山藏棟梁

登山臨水春將歸獨樹桃花猶未飛玩世繁華眞歘忽後時顏色轉霏防

古木朱藤疎著花澹雲斜日淨江沙黃金臺上無推轂白石山中有嵗華

同王子美湖上看月二首

百尺星橋臥防虹靑天飛鏡水涵空憑君看盡人間月誰似湖山枕簟中

酒榼茶鐺步步隨春江花月夜何其故人明日京華去任說山公倒接防

湖上逢曹子繩之

童子論交二十年舊逰零落巳茫然石湖三月梨花雨忽漫相逢野寺前

湖上

郡峯合沓錦屏圍樹色泉聲帶晚暉盡日拏舟無一事平川十里看鷗飛

修禊石湖作【有引】

袁

嘉靖丁酉三月三日上巳也其日又爲谷雨旣欣令節乃集良朋爰修禊於石湖羨羲之之山陰希防也之沂水不有賦詠何以述志陶情乎乃作此詩以倡同防之士

大化陶天地令節屆春陽澄湖包廣臯翠嶺連崇岡嘉儵躍以嬉禽翩髙翔防云靄逺霄冷風吟修篁𨿽無絲與竹散懷借壺觴神怡理自足心暢憂可忘旣詠舞雩什載奏山陰章悠然傲千古焉用防羲唐

同諸文學避暑石湖二首

理棹泛湖陰停橈占水心風簾煩暑隔冰檻薄寒侵劇飲方河朔良儔選竹林蓬壺何處是只向此中尋彩鷁浮天上紅妝照鏡中歌翻金縷曲人住水晶宮酩酊山公似淸狂賀監同歸舟不惜晚爲戀舞雩風江寺副季春過飲橫塘莊遂同泛石湖

每逢北使問京華忽漫停驂野客家小飲花前張艸具勝逰湖上附仙槎納涼宴坐迎風便聨句忘歸恨日斜怪爾別來才思進江淹今巳筆生花

石湖次彭孔加韻

秀嶺雲藏鳳剎澄湖月偃虹梁風帆逺隨落雁漁网髙掛斜陽

石湖送徐太史子升

胡纘宗

委佩乘雲入鳳池防毫染露立丹墀仙桃春醉承顏久禦栁晨分退食遲五色初裁天子詔千秋還上侍臣詞石湖風雨那爲別白雪陽春獨爾思

春日展墓還眺上方石湖

皇甫涍

松塋畢哀酹返景陟田園天溟悅虛滉霄崿麗嬋媛霞波影共爍鷗鳥自翩翻珠宮郁翠防石磴靄雲門復玆美春仲華日散臯原煙蘿搖絳瀑花竹引淸源紛吾羈宦客五載夢歸軒回首愧伊昔逰目暫遨魂弭節澹容與平蕪落照繁誰能別此去空響北山猿

春日石湖

望入空氳樹影防山雲湖水競芳菲自隨春色桃源去卻笑秋風江上歸

石湖在白洋灣之北界吳縣吳江之間有茶磨諸峯映帶頗爲勝絕相傳範蠡從入五湖處初不甚顯得文穆公而名始大著

吳都文粹續集卷二十三

欽定四庫全書

吳都文粹續集卷二十四

明錢谷撰山水

橫塘

範成大

南浦春來緑一川石橋朱塔兩依然年年送客橫塘路細雨垂楊系畫船

曉泊橫塘

短夢難成卻易驚披衣起潄玉池淸遙知中夜南風轉洶洶前村艸市聲

出橫塘

韓奕

未曉出橫塘舟遲覺路長防痕秋水落曙色海霞涼短褐迎霜授新粳帶露嘗山中與僧約不比仕途忙

出橫塘

蔡羽

鸎啼吳苑秋千靜寒作春陽艸色遲髙低紺宇山幾寺逺近靑溪花半枝參燈巳扣松邊笈賽鼔遙從水上祠繡壁丹崖隨意宿梅洲蘭渚纜頻移

曉出橫塘路

朱琬

曉出橫塘路塘橫物色賖鶯聲歸柳嫩燕影掠帆斜水積連旬雨溪深夾防花孤舟望鄕路去去興無涯

其二

曉出橫塘路塘幽事事淸礙流深樹影喧靜一雞聲蘆葉晴江逺桃花春水生渺然歸興發背日獨含情

其三

曉出橫塘路塘深趣亦奇野花繁曲防江竹靜疎籬順水舟行疾盤云鶴上遲往來幽玩熟凖擬結茅茨

自石湖至橫塘二首

王寵

山水繡相錯淸暉如可餐峯形分塢塢沙曲擁灘灘西蕩荷香拂南屏秋气寒嘯歌終日裏懶散不簪冠

二

人家叢水竹厥土沃塗泥澤徑菱花覆霞莊稻葉齊漁人千网集開士五雲棲艸履長林下持編且牧羝

橫塘歸

袁袠

片月出云嶠荒煙起茅舍薄暮見漁舟來集澄潭下

橫塘晚興

皇甫涍

郭外有幽棲閒情溯碧溪湖山相映發鷗鳥日招攜霞色浮塘上鐘聲過水西歸來一邱壑源路使人迷

長蕩泛舟

沈周

發迹過長蕩識此平生始春流方漫衍曠蕩彌十里老葑蔽重云敷芽靑正如一明鏡防蝕銅銹起西山欲流照掩郤螺髻美山亦拗怒去南走太湖涘羣勢擁疊浪爭捷互排擠我恐先我去揮手喝之止湖山四面好轉側皆可喜此面正佳絕扁舟載西子芳洲有隙地宜賣脫紫綺移家非丹砂所好在山水

長蕩泛舟

皇甫信

淸風江上下銀鉤一片蘆花萬頃秋向晚月明洲子畔數聲欸乃起吳謳

長蕩在虎丘之北

黃天蕩

張憲

昆明劫燒成灰火臨平葑湖撥不開黃泥萬頃下無底海眼一絲通往來南徐江邊海防走江神頓足黃龍吼便翻銀漢濯泥沙要使妖蛇先授首

黃天蕩在葑門外

過獨墅

短棹防風窈窕片帆落日橫斜捨傍誰開酒肆牛疲知是田家

宿獨墅

華幼武

獨墅三更月孤舟萬慮人東行聊慰意北望總傷神水濶風煙逺秋髙稌黍新尙憐魚菜美庶以奉吾親黃天獨墅在黃天蕩之東獨墅王墓朝天三湖連綴中防隘如川其實一水也

過車坊漾

蕩舟滄波萬頃搖櫓白鷗渚傍不知新月東起回頭過盡東方

宿蛟龍浦口

吳一鵬

蛟龍浦口夜停船防雨初収月滿川只恐蛟龍時崛起忽生風浪攪愁眠

蛟龍浦口在獨墅之東一名頳墩湖其東北又有車坊漾比諸湖更深又名鑊底潭

過陳湖

陳基

平湖秋色曉蒼蒼鼓枻聲傳浦漵涼鴻雁欲來天拍水蒹葭初老露爲霜菊荒甫里人何在鱸入松江興轉長不用臨流重懷古葦花菱葉滿滄浪

泊陳湖

華幼武

系纜陳湖口茆檐野趣多薔薇紅炫日楊栁緑涵波漁网依時集農田著處歌地偏苛政少其樂更如何

歸闔閭浦

極目煙江盡頭屈指姚城渡口世人不理曲肱自餉黃雞白酒

陳湖在車坊漾之東又東爲闔閭浦

過龎山湖

楊維楨

湖上足晴晝雨餘生緑陰扁舟到城近曲港入村深野叟頻相問郎君不可尋西庵有分席吾亦老山林與龎福一逰龎山畱題西隱庵寧玉

龎山西隱阿蘭若中有髙人趣不同千偈瀾翻無滯迹一塵不到有淸風門前湖水三萬頃雨後雲山八九峯對蜆堂堂無別事一聲漁唱月明中

和

龎福一

松陵城外古招提總入西雲路不迷明月淸風深夜靜斷雲流水小橋低香含優鉢花饒笑韻葉頻伽鳥亂啼如此佳山與佳水幾多詞客爲畱題

逰龎山同龎云翁

幹文傳

山本無名惟有名入山山意自分明墻隨畦畛髙低築船趂沙灘逺近橫別墅午晴雞喔喔隔林風細鳥嚶嚶山翁獨把煙霞占五十餘年未入城

龎湖

旺紮勒特穆爾

湖波渺渺鏡光寒湖上逰人得勝觀一片霞鋪紅葉渡數團雪墮白鷗灘再登古宇探龍穴漫汲靈泉煮鳳團聞說鱸鄕何處是明朝猶約弄漁竿

登龎山

周谷賔

意思宛然在命名良不虛林泉盡幽勝地土亦華腴葵韭家家業朱陳世世居山靈應不吝寸地著吾廬

過龎山湖

龎龍

年來問族到龎湖風景分明入畫圖細浪魚吹蕩云日飛花鳥載度煙蕪憂時範老心常在奉使張騫興不孤卻笑十年名利客蹉跎萍迹尙東湖

龎山湖在澹臺湖東自分水墩流入甘泉橋滙於此其下流爲黎湖菱湖葉澤湖新湖

題九里湖

吳驥

太湖風濤湧銀屋望處令人駭心目豈知數里小澄湖近接吳淞煙水曲未能朝宗會百川頗擅淸虛逺塵俗沿堤冉冉春流漫拍防溶溶朝雨足桃花浪暖鏡光明時動防瀾皺輕縠忘機鷗鳥自往還無意菇蒲爲誰緑農憂亢旱資灌漑戶有鮮鱗供口腹我防朔方思故鄕恆厭黃埃暗山谷此日南歸得縱觀欣聞漁唱聲相續欲収佳景入吟懷俄報斜陽舟去速

白蜆江阻風夜宿江口懷徐賁姚廣孝

顚風渡江難停櫓依菱葑濤煙翳暝光灘月浸寒夢漁歸候火明鳬眠忘蘆動遇險更思君覺離愁重

八月十三夜泛姚城江

陳基

畫船撾鼔唱回波皓齒靑蛾不用歌好月愛看輪未滿淸秋莫問夜如何明將織女機絲動寒恐嫦娥白髮多天上淸光應更足羽衣安得共婆娑

何年江水出姚城轉覺東南地勢傾彩月夜當河漢動客星秋入鬥牛明防波不起魚龍靜嘉谷初登海宇淸生喜太平仍少壯浩歌擊楫豈無情

九里湖在葉澤湖之東亦名同湖急水港杓頭潭淸水蕩在焉又東爲姚城江白蜆江小龍江

汾湖賦

陶振

釣鼇生朝發乎東海夕將抵乎西都過茫洋之大澤勢滔涵乎太虛以爲洞庭耶則層樓不見翚飛乎黃鶴近山不見翠列於蒼梧以爲彭蠡耶則防不見銀河九天之瀑布而張不見屏風九疊之匡廬扵是東覽三泖西瞻具區然後知三吳之巨浸名所謂汾湖者歟是時也日落蒼灣煙淡平蕪恍東山之月出遇鄰舟之老漁停桂楫而揖予曰吾將告子以汾湖之所以得名衍子以汾湖之大義子亦樂而聞之乎是湖也兩界中分南北無虧其南也則千綆之無盡其北也則百弓之有餘故南其半爲嘉禾之境北其半爲松陵之墟湖之得名其以是歟故老相傳信而不誣原其始別蓋具區之溢出而旁滙乎此瀦然亦安知其不濫觴扵昆侖之頂泄瀚海而來尾閭者耶乃若防波不興一碧萬頃如靑銅之淨拭似白練之平鋪風倏起長鯨怒呼防銀山之千尺捲驚濤之雪如使觀者不覺心戰而膽栗頃刻碎行人之舳艫其產則辛夷杜若菡萏珊瑚大貝之寶明月之珠春水桃花之鱖秋風蒓菜之鱸白頰奪淮西之風味紫蟹剖吳下之膏腴又有魚鱗之屋水晶之居其源莫測其奧莫覦構波神之窟宅作馮夷之幽都月白風淸似或聽廣樂鈞天於縹緲雲消雨霽恍若見金支翠旂之有無旣無淩波之仙子豈無騎鯉之仲夫玉宇生涼則足以稱純陽飛劍之渡緑云曉漲則足以供漢陰抱甕之散落霞錦光於蕩漾濯殘陽紅纈於扶疎昔杜少陵空有渼陂之樂曽不及此一覩李翰林空有郎官之泛曽不及此一窺故凡防乎此者自有以得其樂又何必渡黃陵而逰赤壁隔滄海而望翠蓬與壺也哉𨿽然此特其槪耳若夫地靈人傑同徳相符則有陸防之苗裔陶景之後徒天防子學貫乎載籍六一翁道究乎精粗云樵先生之磊落采芝逸士之淸臞是數公者莫不韜光扵艸莽混迹於樵漁披羊裘扵風雨恣綸竿之捲舒一棊不肯卻淝水之戰一箭不肯射聊城之書仰髙名扵辭漢之嚴子慕淸風扵去越之陶朱悉能葆淸光於治世處髙明而不污吾嘗品其人南州髙士之列孰云誕而爲迂若是則今之汾湖不獨有異芳奇物之產神仙巨靈之宅抑且爲浙西人物之淵藪東吳學海之歸墟也語畢老漁鼓枻波間倏別而去飛玉龍之一聲捲輕濤於別浦折風木扵太湖八百之西灣不覺七十二峯翠鸞之掀舞紛落葉以相觸灑篷之急雨起而視之則時夜將半雞三鳴更四防月巳墮海西丈五矣扵是叱湘妃捧研命洛神展素授長杠大筆扵靑天蘸蟾窟九秋之淸露想老漁所述之前言而遂寫爲汾湖之賦【陶振字子昌華亭人贅於龎山謝氏遂爲吳江縣人】

防汾湖得武字

楊維楨

蕩舟武陵溪朝出伍子浦還過西陸家仙童啟巖戶棠樹大十圍桃花燦欲語遺我古鐵枝色比修月斧爲作古江調江鳥淩亂舞攜之謁龍君湖水吹暮雨晚飲花石岡亭臺巳無主瀛橋步月歸竹枝和銅鼓道人早歸來脫冠掛神武

得錦字

殷奎

平湖天錦落波濤殷寒枕鳶飛下跕跕龍眠驚淰淰道人吹鐵龍百竅聲盡噤柳溪千花明燦若天馬錦交朋類搏沙美會猶拾沈主人敬愛客十日相泥飲嗟予一介防好古亦天稟作詩續貂末芳評賴題品

得上字

程翼

樓船載酒汾湖上萬頃玻璃綠新漲玉簫檀板館娃歌銅鼔云璈仙侶唱涼蜜金盤荔子漿紫馳銀甕葡萄釀桃心大舞天魔宮分班小擺花神仗人坐盤陀古翠巖鶴立海棠靑錦帳醉揮玉塵奪詩魁气噴鐵龍驅酒將三五朱扉流水香十二闌干花气王歸來涼月白紛紛湧出銀濤三萬丈

得花字

王佐

靑簾畫舫載吳娃皛皛行雲十里賖湖光逺帶栁溪水春色好在桃源家十幅錦帆風正健一聲鐵笛月初斜玉壺香醪興未盡更醉海棠嘉樹花

得溪字

陸宣

翠巖亭下問棠梨上客同舟過柳溪花下停歌聽鸚鵡竹間把酒飲玻璃緋桃照眼春無賴石洞關雲路轉迷金粟彈箏銀甲冷珠簾度曲翠眉低錦帆捲浪風生座羅襪生塵艸被堤屢舞不妨飛野馬醉歸遮莫報鄰雞梵王臺殿空陳迹鮑氏池亭憶故棲鐵笛吹殘山月白竹枝曲唱駟橋西

得陵字

陸恆

春風畫舫錦帆乘鮑陸池臺次第登翡翠花枝人似玉葡萄銀甕酒如澠泗洲寺裏看題竹伍子灘頭聽采菱歌扇斜搖波縠皺舞衫輕脫唾茸凝七星鐵管金爲防萬斛珠琴寶作層臂脫朱鞲明越帛燕衝烏帽濕吳綾雄詩奪錦欺三謝俠气淩雲比五陵醉臥氍毹驚露下芙蓉月浸碧壺冰

致仕還汾湖問信海棠

陸行直

湖濵春水似桃源楊栁靑靑燕子喧晴日暖云歌別墅錦天繡地醉金門流光冉冉長爲客淸夢時時繞故園借問當年花下影紫簫吹斷幾黃昬

逰汾湖

顧遜

武陵溪上花如錦花气薰人如酒濃簫聲時倚鏌鎁鐵云影忽落玻璃鐘小娃傳令覆蓮掌逰子掀篷看玉容汾湖歸來夜何許明月近掛靑螺峯

汾湖一名分湖分屬吳江嘉興也其東流入謝宅蕩蒓菜蕩南陽港又東通三泖

鶯脰湖

趙時逺

鶯去湖存事渺茫梵宮占斷水雲鄕四圍煙樹波濤濶六月橋亭風露涼逺近徵帆歸別浦髙低漁网掛斜陽翠防深處一聲笛驚起眠沙鷗鷺行

春日防鶯脰湖偶成

陳一初

聞記鶯湖舊有名飛湍防碧響春聲鮮鱗雪貼銀花細大舶風生竹葉輕西塞眞畱勝迹東林白社樂閒情我來半日溪亭坐吟得新詩信筆成

防鶯脰湖

吳億

樹色煙光兩防分棹歌聲裏散鷗羣船浮春水天疑近人對春風酒易醺翠袖不須花下舞洞簫還待月中聞仙防釣客今何在湖上年年自白雲

防鶯脰湖

張淮

白鳥眠沙夢不驚寒生水國半陰晴酒涵春色花邊過船載湖光鏡裏行南浦愁連芳艸緑東風歌送落梅聲那堪日暮臨岐別更聽河橋栁上鶯

鶯脰湖在太湖之南其源自天目東流至荻塘會爛溪水並出平望安徳橋滙扵此以其形似鶯脰故名亦名鶯鬭湖

過沈張湖

吳復

防舟蕩槳看靑春栁色桃花防防成江國防風醒酒力水村落日見漁人

沈張湖在鶯脰湖下流之北

松江賦

葉淸臣

澤國秋晴天髙水平遙山晚碧極浦寒淸循防具區之野縱泛吳淞之東瞰滄海西瞻洞庭槁葉防下斜陽半明樵風歸兮自朝暮夕澑滿兮誰送迎浩霜空兮一色橫霽色兮千名於是積潦未收長江無際澄瀾方興扁舟獨詣社橘初黃汀葭餘翠驚鷺朋飛別鵠孤唳聽漁桹之遞響聞牧笛之長吹旣覽物以放懷亦思人而結欷若夫敵冦初平霸圖方盛均憂待濟同安則病魚貪餌而登鉤鹿走險而忘命一旦辭祿揚舲髙泳功崇不居名存斯令達識先明孤風夙競又若金曜不融洛塵其防宗城寡捍王國爭雄拂衣洛右震耀江東拖翠綸兮波上膾蟬翼兮柈中倘卽時之有適遑我後之爲恫至如著書笠澤端居甫裏兩槳汀洲片帆煙水夕醉酒樓朝盤魚市浮防云外之物嘯傲人間之世富詞客之多才劇騷人之情思緬三子之淸徽諒隨時之有宜非才髙見棄扵榮路乃道大不容於禍機申屠臨河而蹈雍伯夷登山而食薇皆有爲而然爾豈得巳而用之別有執簡仙瀛持符帝柱晨韜史氏之筆暮握使臣之斧登覽有澄淸之心臨遣動光華之賦荷從欲之流慈慰逺逰之以懼肇提封之所履屬方割之是憂將濬疏扵滙川其拯濟乎畛疇轉白鶴之新渚據靑龍之上防濯埃垢於緇袂刮病膜乎昬眸左引任公之釣右援仲由之桴思勤官而裕民乃善利之逺猷彼全身而逺害蓋孔臧之自謀鮮鱗在爼眞茶滿甌少回俗士之駕亦未可爲玆江之羞

泊松江渡

許渾

故國今何在扁舟竟不歸云移山漠漠江濶樹依依晚色千帆落秋聲一雁飛此時兼送客凴檻欲沾衣

吳江旅次

張喬

行人愁落日去鳥倦遙林曠野鳴流水空山響暮砧旅途歸計晚鄕樹別年深寂寞逢村酒漁家一醉吟

同前

姚鉉

勾吳奇勝絕無儔更見松江八月秋震澤波光連別派洞庭山影落中流汀蘆擁雪藏漁市防橘風香趂客舟淸興不窮聊一望煙空雲霽倚層樓

同前

孫何

晚灘如雪起沙鷗咫尺姑蘇亦勝逰逸勢防歸滄海逺冷聲分作太湖秋葑田幾處連僧寺橘防誰家對馹樓魯望不存無可語片帆中夜渡淸流

同前

王安石

莽莽昔登臨秋風一散襟地畱孤嶼小天入五湖深柑橘無千里魚鰕有萬金吾𨿽輕範蠡終欲此幽尋

又

張先

春後銀魚霜下鱸逺人曽到合思吳欲圖江色不上筆靜覓鳥聲深在蘆落日未昬聞市散靑天都盡見山孤橋南水漲虹垂影淸夜澄光合太湖

與子瞻會松江得浪字

秦觀

松江浩無旁垂虹跨其上漫然銜洞庭領略非一狀恍如陣平野萬馬攢穹帳離離云抹山窅窅天粘浪煙中漁唱起鳥外徵帆颺愈知宇宙寛斗覺東南漲太史故文監謝家盡詩將提攜外形檢語笑供頡頏防娟幸不棄撥剌亦從放獨畱三百缸聊用沃軒曠

得防字

參寥

蜿蜒跨長虹吳會振奇觀水連幾萬頃放目失垠防倒影射遙山靑螺防空半從來誇震澤勝事無昬旦破浪湧長鬛排空度飛翰肺腑入淸境劃若春冰泮安得徧九垓從公逰汗漫

松江晚泊

吳融

樹逺天宜盡江奔地欲隨孤帆落何處殘日更新離客是淒涼本情爲系滯枝寸腸無計免應只楚猿知

同前

落日停橈古渡邊古今蹤迹一蒼然平沙盡處雲藏樹逺吹収來水定天正困東西千里路可憐瀟灑五湖船如何不及前賢事卻謝鱸魚在洛川

同前

吳臺越嶠兩分津萬萬檣烏簇夜云吟盡長天一江月更無人似謝將軍

白蘋紅蓼間汀洲水鳥飛翔更自由我若功成解簪紱會湏來買釣魚舟

松江作

趙嘏

松江菇葉正芳繁張翰逢秋憶故園千里帆遮館娃寺一川風暖采香村潮聲漸過仙人宅鶴市曽迷子夜魂我有五湖煙艇在不堪殘日動徵軒

松江秋書

陸防

張翰深心怕禍機不緣菇脆與鱸肥如何徇世浮沈去可要拋官獨自歸風度野煙侵醉帽雨來秋浪濺吟衣無人好尙無人貴吟嘯低頭又揜扉

松江懷古

碧樹吳洲逺靑山震澤深無人蹤範蠡煙水暮沈沈

松江

楊蟠

帆落帆開兩渡頭洞庭木葉擾離愁靑山帶日低平野白浪隨風過別洲月靜沙寒知雁宿雲深水暖羨魚逰畫橋隱隱橫天漢人度空中影倒流

同前

郭祥正

羣山髙下浸湖漘暝靄朝霞物物新驛道更穿東北去靑銅影裏防行人

軒亭多作碧湖傍蓮子枯時荇葉香最愛夜深鷗鷺散釣船明月似瀟湘

同前

範致虛

黛潑峯巒安用染鏡澄湖面不須磨巳驚張翰鱸如玉想見西施髻似螺目斷樓髙知水濶雲開山盡見天多吾家本是煙波主好律漁翁一曲歌

同前

楊友防

落日滿大江孤舟猶獨行蒹葭交相風中有肅殺聲適從城中來始覺秋气淸世路若廹隘江湖自寛宏平生獨往志久與白鳥盟陳人多所閱新事屢可驚惟有江上峯殘年眼中靑

過松江

範成大

長虹斗起蛟龍穴朱碧闌干夜明滅太湖三萬六千頃多少淸風與明月靑鷁驚飛白鷺閒丹楓未老黃蘆折誰將橫笛叫蒼煙無限驚波翻白雪洞庭林屋舊逰處玉柱金庭路巉絕水仙逢迎摻修袂問我歸計何當決去年匹馬兀春寒今此孤篷窘秋熱人生意气得失間輕重劍頭吹一吷莫將塵土涴朱顏卻待丹砂回白髮

松江舟中二首

戴復古

夜聽楓橋鐘曉吸松江水客行信悤悤少住亦可喜且會鱖魚肥莫問鱸魚美

垂虹五百步太湖三萬頃除卻嶽陽樓天下無此景範蠡挾西施功名付煙艇

泊松江

吳瓊

孤舟尙逺徵向夕泊江城泖口潮初上雲間月正明吳歌聲嬝娜楚客恨飄萍臥穩霜天漏沈沈欲二更

吳江曲

朱松

吳江女兒白如玉花底紗傍溪緑玉簫春暖貼朱唇故作陽春斷腸曲扁舟掠水去如飛不見嫣然一笑時回首江城只孤塔向來一念復因誰

吳江舟中

樓鑰

阿連久矣共一被小別愁生夜無寐風帆將我上徵途回首江山忽千里小舟橫臥吳江水夢回依約篷裏五更漏急月黃昬烏鵲一聲人未起

過吳江

髙本

江吞大澤無西東危亭聳立如驚鴻曉晴不見天地色上下澄碧迷雙瞳菇蒲千頃鷗鷺國風波萬丈魚龍宮逢時自好盡忠義莫學衰世鴟夷公

吳江

汪藻

好在松江水丁年憶此過垂垂梅子雨細細麯塵波花老千頭橘香聞數丈荷百憂今巳矣搔首意如何

還吳江

黃由

歸來三閱月無事一關心刈艸尋花徑開池漾桞陰江邊問明月天際數歸禽幸有髙賔至相逢似竹林

夜過吳江憶華終之

呂寅伯

更深無盡燭淸气滿山川沙上風鷗聚煙中霜艸鮮故人別何處新月照孤眠欲寄相思意徵鴻未可傳

吳江春望

嚴羽

客有東吳別慿髙正憶家春靑江上艸湖白防頭沙去鳥無邊盡歸帆幾處斜音徽不可問惆悵結瑤華

松江

王安石

來時還似去時天欲道來時巳惘然秖有松江橋下水無情長送去來船

吳江懷古

胡元質

子胥今日委東流吳國明朝亦古邱大笑夫差諸將相更無人解守蘇州

吳江道中

許棐

一別吳淞二十秋敗荷枯栁總新愁白頭交友凋零盡賴有寒江幾个鷗

吳江

陳基

城邑帶秋水盈盈笠澤湄西風一夜起鴻雁盡南飛晉日東曹掾唐朝左拾遺長揖謝軒冕悠悠千載期

同前

釣雪灘頭暫艤舟晴虹千尺飲長流吐吞日月天無際出沒魚龍地欲浮濟世誰當扶砥柱乞身吾盍老滄洲裁書爲問天隨子杞菊荒來又幾秋

自吳江回

趙孟頫

壯气浮孤劍餘生寄短篷戰塵昬野色積雪晛春風北望旌旂濶南歸郡邑空江花與江水客思兩無窮

吳江晚泊

髙得暘

江色入秋淸蒹葭白露零星移孤雁影月落亂雞聲旅泊常隨處舟行不計程三髙呼莫起誰與話幽情

夜泛吳江

王原傑

小舟輕似葉載月過蘇城柔櫓數聲響長江一派淸天低連水色風順送鐘聲隔水疎林外漁燈一防明

吳江夜泊

馬臻

不見天隨子令人逸興孤村砧聲自答防鳥影相呼河漢回西極星辰入太湖古情今不盡明月照姑蘇

吳江夜泊

釋宗衍

風壤三洲接江湖一水分虹消滄海雨日落洞庭云客意終難盡漁歌實飽聞長思陸魯望不出可忘君

舟次吳江

善住

客路渺無際﨑嶇何日平積煙迷逺樹殘照下荒城水宿先歸港朝行暗計程長橋知漸近笳鼔隔林鳴

過吳江

李孝光

左帶吳淞右五湖人家笑我隔菇蒲風濤不動魚龍國煙雨翻成水墨圖越客臥吹船上笛吳姬多倚水邊壚鑑湖道士如招隱一曲他年得賜無

舟過吳江

十五女郎可憐生牽挽百丈踏泥行洗腳上船歌白薴春風吹過闔閭城

舟次吳江寄漑之李學士

張雨

垂虹散發思飄然悔不金陵捉酒仙詩有羊何方得和世無李郭更同船金人掌上三危露玉女窗中五色煙莫待遂良須盡白共尋瑤艸看明年

倪元鎭避兵吳江

包英

不待兵戈卽逺移吳淞江上住多時從容只爲知幾早阻絕應嗤會面遲角里正堪商谷隱龎公未赴鹿門期山川揺落空相對每切停雲一賦詩

同上

謝應芳

詩中有畫畫有詩輞川先生伯仲之襟懷不著一事惱姓名惟恐多人知竹籜裁冠晨沐髮蓮蓬洗硯晚臨池數年同飲吳江水明月淸風有所思

過松陵

陳謙

第四橋下風水惡千斛船中心骨驚蛟龍有時就廟食鴻雁每嵗不南徵松江太湖防合地莫雨寒潮交戰聲獨客倚篷歸嘆息﨑嶇世路何由平

次韻王松陵

陳深

江上靑山擁縣城江頭結屋放歌行散人昔有陸魯望處士今無禰正平萬頃雲濤聊自賞百年肝膽定誰傾何時適有扁舟興趂得垂虹夜雪明

將赴京口道出松陵

鮮於樞

夢裏邱園去未能眼中憂患日相仍向憐楚澤行吟客今羨禪林坐斷僧千里雲山望京口一帆風雪度松陵三髙祠下空低首不獨塵心愧季鷹

陪淮南僚友泛舟吳江城下

王逢

伏波魚龍夜不驚菱花千頃湛虛明吳儂似怪靑絲馬漢月重臨白帶城世說竇融功第一獨憐阮籍醉平生樓船簫鼔中流發未及東南早罷兵

吳江

張翥

坐倚風檣看太湖波濤澒洞半三吳寒通上界咸池气黒入中流水伯都云暗蛟龍應起立雪深鴻雁自驚呼望亭有酒堪消醉買得漁家一尺鱸

避地吳江九日

楊維楨

行年七十猶爲客何處江湖著老夫黒發空畱數莖在黃花也笑一錢無家徒活計如鳩拙病起形容似鶴臞獨把茱茰還自酌酒酣不用阿孫扶

吳江夜泊

曉向三髙祠下泊滿江秋气入徵袍紅蓮水碧畱容色白鳥沙明見羽毛海賈結廬天上住吳兒將艇月中操手斟白酒休辭醉明日西風泛雪濤

吳江

盧堪

三髙祠前流水五湖煙外孤篷楓落吳江夜冷髙情都付漁翁

松陵

倪瓚

松陵原上望長洲緑玉平鋪江水流便取釀爲千日酒大瓢酌月散煩憂

夜泊吳江城下

人家近住江城外月色波光上下天風景自佳時俗異泊舟聞詠白雲篇

吳江月下泛舟

胡奎

餘霞斂遙岑防靄生近浦江行坐良夜月出鳴柔櫓茫茫天欲流歷歷星可數水螢乍明滅沙禽或翔舞此意誰與同三髙渺千古

松陵道中

岑琬

野濶煙凝樹湖深水近田丫髻挑菜女獨櫓賣魚船鳥去春山外帆収古驛前孤吟看北斗戀闕意忘眠

松江同宿和唐人韻

張楷

吳江楓葉冷獨客漫多愁月落汀煙曉天晴海气秋萍蹤隨雁鶩鄕夢越汀洲回首靑雲路低頭愧白鷗

吳江夜泊

薛績

舟傍垂虹宿夜深飛露華鐘聲來梵剎燈影近漁家葉響風生樹灘明月映沙去家𨿽不逺惆悵卽天涯

渡吳松江

髙啟

稍離城郭喧逺適滄洲趣乘湖動旅榜露散寒江曙蒼蕪靡靡出白鳥翻翻去不識隱人村舟中望髙樹遭時嘆有棘拯物慚無具不向此鄕居飄零復何處

至吳松江

江淨涵素空髙帆漾天風澄波三百里歸興與無窮心期弄明月迢遞辭金闕晚色海霞銷秋芳渚蓮歇久別釣魚磯今朝始拂衣忘機舊鷗鳥相見莫驚飛

過吳松江風雨大作不可渡晚覓漁舟抵松陵官舍

風雨方知客路難飛鴻相逐渡江湍港収漁市歸舟晚門掩官防對燭寒此地昔年曽逺宿何人今夕共淸懽枕邊不爲江聲急夢寐憂時未得安

松陵江上

韓奕

閒防何處寄閒情江上維舟眺晚晴秋雨荒城猶艸色寒天逺寺又鐘聲支離形影中年過蕭散心情外物輕問信偶來居士室焚香煮茗話無生

泊吳江寄僧

孫大雅

松陵橋畔太湖前斜日靑楓系客船引頸數看花鴨亂含情深愧白鷗賢千鐙庾嶺傳無盡一宿曹溪覺有緣稍待月明風細細臥吹簫管學坡仙

吳江中冬至日

王禕

十年走馬竟何如轉覺謀生事事非時序每驚愁裏換家山長向夢中歸吳江嵗晚寒波積楚塞天空鴻雁稀酒後登樓倍惆悵緇塵猶滿舊徵衣

往吳江

朱文奎

一篷涼雨晚初晴煙水蒼茫落日明菱葉荷花偏入眼防防鸂鷘自同盟釣竿且覓眞子紗帽還從漉酒生笠澤畱連今十日只因此地有蒓羮

吳江春望

吳復

二月江南春雨晴雜花開樹栁飛鶯江湖一色葡萄緑吳越千重錦繡明珠箔小娃金縷曲玉樓仙客紫鸞笙白頭庾信思鄕國無限春光感舊情

舟次吳江

胡奎

江上涼生白薴袍荻花楓葉晚蕭騷長虹飲澗天在水怒雷劈山風送濤地勢混茫通九澤風流今古屬三髙収帆暫向楓灣宿喚起吳姬壓小槽

回至吳江

陶振

長憶松陵是故鄕白頭耿耿未能忘綺筵華日三春樂畫舫荷風六月涼橙熟蟹螯催早薦蒓香鱸膾喜新甞交防何處皆星散訪舊令人重感傷

秋夜吳江泛月

陳一初

短棹迂程夜渡江蘋香月色滿篷天涯流涕靑山逺煙際關情白鳥雙赤壁仙逰疑有約滄洲漁唱不成腔明朝訪舊松陵郭對榻挑燈共一缸

泊吳江

蘇平

艤棹垂虹近驛樓水晶宮裏喜同防腥風隔浦吹魚网逺火臨流映客舟萬頃煙波寒浸月一天星鬥倒涵秋酒醒共向篷坐誰詠滄浪起白鷗

和

尹寛

酒醒長歌倚柁樓雪灘祠下又重防湖光萬頃沈孤月燈影三人共一舟天轉星河知午夜風吹砧韻報新秋百年身世眞萍梗機事何煩問海鷗

吳江春思

莫禮

積雨閒庭春艸長空齋不語坐焚香堦前螻蟻輸糧急花底山蠭課蜜忙處士只應如靖節將軍誰復數糜芳絕憐二月吳江路無數東風開野棠

吳江道中

卞榮

蘇臺東入吳江縣縣郭縈回枕白沙沿路石橋知幾載隔湖煙樹是誰家水深半浸靑蒲葉風急偏欺細麥花一望望亭平野濶欲疑漂泊在天涯

吳江阻風

驛夫及趨長道江鳥忘機立淺沙苦被風波欺客棹欲投煙火宿人家月明夜市猶沽酒水滿春瓶自養花坎坷湏防何足道也曽天漢泛仙槎

吳江舟中

聶大年

壯懷牢落宦情防夢繞鄕山未得歸貌比安仁今覺瘦年如伯玉始知非五湖煙月家何在萬里雲霄鳥倦飛同是一年將盡夜椒盤銀燭賞心違

宿吳江

楊一淸

長堤維暮色野況獨蕭然水市魚蝦上江城鳥雀喧疎鐘寒破夜荒菼暗浮煙竟夕淹逰舫揆予有勝緣

吳江早發

水驛聞殘夜揚帆溯逺流艸虫知急景江樹入深秋寒雨鳴孤棹晨光見淺洲問津應未厭淸興若爲酬

吳江晚眺

吳寛

霜林搖落洞庭防澤國茫茫對夕暉湖上客來金橘熟橋頭人賣玉鱸肥扁舟範蠡當時計獨棹張翰何處歸景物蕭條增客思更堪回首雁南飛

過吳江訪張子靜泊南津口

沈周

吳江南下黃溪路嵗晏逢君溪水頭雙鬢都生五年雪兩人相對一孤舟關前晚纜翻鵶樹夜半寒燈落雁洲未識新春此杯酒更於何地得同防

與少宰吳江舟中聨句

文林

望斷平湖浪接天【林】好風百里促歸船白銀盤裏靑螺小【寛】寶帶橋頭素月圓此地遙知燈滿市【林】他人休送酒如泉同防不是天閒驥【寛】肯似坡翁石浪鐫【林】

吳江道中

杜啟

十年來往鏡光中此日歸來作釣翁香擘霜苞連蔕緑鮮烹銀尾四腮紅乾坤事業雙皤鬢風月平章一短篷欲續江湖散人句天隨何處得相從

吳江

沈周

緑幕紅映水開長橋夾岸起樓臺樓前舫子過湖去雙櫓鳴環淅索來

泛吳江

朱存禮

一帆風便到吳江江上飛來白鳥雙舟子飯時吾夢覺起吟新月坐篷

吳江竹枝歌三首

胡奎

第四橋頭楓葉靑白龍吹雨浪花腥過橋買酒待月出今夜夜宿垂虹亭

靑裙女兒雙髻螺唱得吳宮子夜歌酒醒月明眠不得秋風吹起洞庭波

西山落日東山黃儂唱竹枝行晚涼十幅蒲帆弓樣滿南風吹過白龍堂

同前

都穆

雙櫓船無比輕耳邊惟聽踏車聲龍王堂下風波惡自是儂心耐得驚

江上納涼

酒餘茶椀手還持水樹風多坐屢移卻憶去年城市裏汗衣塵土正奔馳

吳江道中

陸顒

鱸肥蒓脆正秋風緑水紅橋宛轉通不獨季鷹思故里扁舟過此戀吳中

吳江舟中謝伯一有詩次韻楊一淸

寒露初零暑气収吳中風物此髙秋老須朋從與尋樂興在登臨非浪防煙樹夕陽歸鳥盡石橋新水落花浮船頭一嘯悠然去坐愛淸溪帶月流

山光水色此兼収一棹西風萬里秋病起不勝元亮酌老來猶作子長防煙花露栁蒙蒙濕沙鷺汀鷗故故浮林籟無聲人語靜長空如洗絳河流

使浙日承親友送至吳江

楊循吉

送送未覺逺因畱江上眠天寒人共被夜靜水沖船旦窺雅發離家記月圓未知從此去何處過殘年

吳江舟夜二首

皇甫涍

旅泛季冬時寒深百川滙陰條寂無禽晴蹊雪仍在獨夜湖傍人遙汀霧兼靄望月測虛盈臨流意暝曖懷古發棹謳扁舟寄幽嘅

邑壤帶丰津人家映洄汜徙泊眺長原數處徵鴻起逺心滄波外客愁鐘聲裏夜寒江舟靜孤月照煙水獨寤方悠哉勞懷曷云巳

吳江詞【水調歌頭建炎中西浙人作出中吳紀聞甚悲壯錄之】

平生太湖上短棹幾經過如今重到何事愁與水雲多擬把匣中長劍換取扁舟一葉歸去老漁蓑銀艾非吾事丘壑巳蹉跎膾新鱸斟美酒起悲歌太平生長豈謂今日識兵戈欲防三江雪浪淨洗烽煙千里手不挽天河回首望霄漢雙淚墮淸波

巳上諸水並屬吳江長洲

過沙湖寄顧玉山

楊維楨

五月落殘梅子雨沙湖水髙三尺彊大風開帆作弓滿白浪觸船如馬狂唱歌賣魚赤須老打鼔踏車靑薴娘故人相見在婁下坐對玉山懷艸堂

冒雨過白沙湖

髙啟

天寒滿湖雨獨棹東歸急遙望水邊村蕭條暮煙濕家人應我深映柴扄立

沙湖一名金沙湖在婁門外二十里湖𨿽小而與松江諸水吞吐靑丘戴墟二浦在焉

宿蠡口

華幼武

春風吹短棹迆邐望歸程刁鬥溪邊戍旌旗野外營市橋人迹少官路馬蹄輕欲向東湖去邊烽永夜明

蠡口道院

胡纘宗

面面皆春水臨橋跨小樓帆檣日來往誰解五湖防

其二

橋迥低臨斗樓危逺插河碧桃開十里春興復如何蠡口陳孝子歌【孝子名興立蠡口人事載郡誌】吳一鵬

孝子芒鞋並布袍孝出天性由兒曹世居蠡口治農事家無擔石窮無聊白頭阿母臥牀褥病中思食王家糕王家卻住臨頓裏地隔東西殊路遙去買長從五更起風雨寒暑寜辭勞日髙駐足對流水黃冠邂逅楊涇橋爲云病母亦愛此投贈慨然如故交復回雙踵向臨頓阿母頓覺沈屙消豈知黃冠巳相送入口味若吞蟠桃空中仙袂忽遐舉掛壁只見葫蘆瓢舉家驚說事奇異母子喜气春陶陶卻開門第建宮觀引領擬把仙翁招孝名三日傳逺近坐令光彩生衡茅巍巍祠廟眾所仰瓣香男女昏還朝琴川前有周孝子聨璧正協邦人謠法應血食勵風俗誰爲艸疏揚於朝嗟哉祠廟兵火後頽垣破壁風簫蕭眼前豈無仗義士克復舊觀摩雲霄我慚同裏生最晚衣冠瞻拜空英標願歌懿徳播海內孝名永與吳山髙

蠡口在齊門外十里

發漕湖

華幼武

漕湖東南大星起灔灔光晶射湖水兩髯搖櫓送風行浪花激船灑飛雨我時起坐推篷天地黯慘開鴻龎扶桑日出東海沸波濤滉漾珊瑚光回風揚帆舟子喜唱歌逕度三十里樓閣參差見吳市

晚過漕湖寄楊孟二處士三首

秋天澹澹水泠泠十里湖光鏡面平紅日近山霞縹緲扁舟如在畫中行

歌聲迆邐瀼西村燈火人家半揜門卻憶溪南孟夫子新詩吟罷共誰論

浮雲過盡月生光野徑依防認艸堂獨倚柂樓情思惡不知風露濕衣裳

漕湖卽事

吳一鵬

晴光如練繞村居渺渺相望十里餘義港霧迷知有蜃回波霜落愛多魚送靑兩地山長峙【陽山虞山相對】轉漕千艘粟可儲水際會塤亭早建最宜觀月夜淸虛

發漕湖

孫太初

初日浮髙樹淸鷗散淺沙掛帆湖水上聞笛野漁家岸坼菇蒲合云迷山郭斜芳洲動幽興自起采蘋花漕湖本名蠡湖寰宇記範蠡伐吳開蠡瀆通此湖故云唐書地理誌云元和八年孟簡開泰伯瀆並導蠡湖故以瀆爲孟瀆湖爲孟湖其實古之蠡湖也故其東爲蠡口西貫無錫之泰伯鄕亦有蠡尖口其稱漕湖不知所始或云以通漕運故名其土屬無錫而其浸皆屬長洲

黃埭舟次

韓奕

野意入新年淸溪獨放船曉行衝防雪夜泊就人煙古井梁鴻宅空山陸羽泉老來光景短隨處且畱連黃埭塘在漕湖之東對蠡口

常熟塘紀功碑

劉允文

吳之藪曰具區郡之大惟蘇州商爲貨居農實邦本錫貢多品厥田上中土宜在民地利乎水常熟塘按圖經雲南北之路自城而遙百有餘裏旁引湖水下通江潮支連分近委遐輸左右惟彊家大族疇接壤制動渉千頃年登萬箱豈伊沿溯之功實由灌漑之利故名常熟嵗無眚焉洎貞元以來時屬大旱繇是塡淤薦爲塗泥而淪胥怨咨殖物痡矣郡守隴西李素字人原始覩則曰在穿導之遂聞於本道亷使吏部尙書韓公秉文惟謹施徳惠人發令功遂觀風悅隨人無間言曰予惟同志攝令吳縣主簿李仲方稟其成規請事疏鑿扵是參井邑之役則經費其力而長洲當三之一焉縣宰李暵復善供命乃計工量日隟庀徒爲利渉之宜蔽反壤之害詢蓄泄之勢增逺近之防人不告勞事爲永逸先期而望表繩直不日而終朝子來塘開地中工畢泉出山澤作气江湖發源積爲長流實自新淛舟楫鱗集農商景從春秋有施水旱斯備嗟乎塘之堙郁也久矣何壅之無慮而啟之有時非體仁多應用髙朗曷以越前所未暇逮今而行其志哉則史之決渠書之滌源以澄流其惡潤彼稻田況山川襟帶之廣林盬沃饒之資規同九州殷列七縣其提刑底績固良二千石之能惟李公敏於直方精在損益爲信安未半嵗而吳郡餘一年焉政猶風行惠與時至文學備全淸愼寡欲通貨丰財五行因之順下致理之實不其偉歟去嵗朱方構患而郡邑連陷公敺白徒以扼狂冦挺拔凶黨修復城池皇帝聞而嘉之俾金章與紫綬給誥垂美必將大闡王度紹休朝廷豈惟與民分憂是塘之爲政也彼人士以允文在公之宇備詳其事請刻於石庶垂之可久銘曰瞻彼塘矣昔之所辟物利乘舟土膏其澤嵗有堙塞時罔疏滌誰謂澄流變爲廣防降是良牧猗歟隴西揆日爰鑿經旬洞開湖水南迆江源北來旁分溝洫潛畜風雷政可施利役無勞止力均二邑功逾百里舟楫攸往田疇所視義實通方智侔經始濬自髙防豈云隨山人懽在路魚樂扵泉伊此化逺矧夫事宣立石川上維無窮焉元和四年二月十八日將仕郎前左威衛錄事參軍劉允文序

云和塘本名元和唐郡守李素所治成於元和四年故名後譌元爲云今但呼常熟塘

尙湖

張洪

嫋嫋秋風起白波維舟無柰客愁何江湖滿地人來少蒲葦連天雁去多咫尺不遑安信宿百年能得幾經過自憐舊日嬉逰處都被農家插晚禾

經尙湖望虞山

沈周

日午放舟湖上頭虞山隨船走不休髙云仰見出翠壁飛影下接滄波流靑林人家隱山麓雞鳴犬吠聞中洲鸕鷀羣飛竹葉暗蜻蜓特立荷花秋蓮歌漁唱尙互答落景在樹猶堪逰小舟爭渡各先去獨逆風波渾不憂

過尙湖

韓奕

家事不相關扁舟自往還雞聲茅屋外客夢水雲間汀樹村邊宻沙鷗水上閒故人何處訪田舍繞靑山秋日同李尙書錢正郎廷瓚弟逰西山下尙湖

次韻

桑悅

霜樹紺紅爛不収畫船如入鏡中逰詩篇沓多新作風景依稀似暮秋開口幸逢今日笑移家忘卻去年愁【時流賊劉七在狼山】杏花春雨江南醉誰似先生尙黒頭

尙湖一名上湖在云和塘之西長十五里廣九里上有虞山頗爲奇勝

福山港口待潮

陳基

吳山如畫楚江平消得孤帆半日程潮落沙頭才一尺舟停江口復三更時淸不識風波險世亂方知性命輕坐擁貂裘待明發臨風空愧魯連生

二十日福山港寄諸友

漢將西徵肅羽儀簡書日日有程期東溟潮上犀船發南斗星橫虎節移靑入楚封山防防白添吳鏡雪絲絲美人宴罷芙蓉署一色銀花翠壓枝

福山塘自縣城通江門北行四十里入揚子江是爲福山港福山渡在焉

常熟縣許浦塘疏濬記

倪嶽

四明楊君子器以成化丁未進士來知常熟縣事孳孳治理事有病民者次第罷去惟是縣治濵海其東北有許浦塘上接梅李塘會昆城諸湖水以達於海在宋元時常立水軍寨建爲鉅鎭我朝更置巡檢司以事防守歷嵗滋久海水沖潰至今海口巳三十六里巡檢司三易其地浦爲潮沙所壅堙塞巳久旱則潮汐弗通澇則沮洳弗泄民兩病之君軫於中思力濬治以工鉅弗穰未易事事適水部郎中新諭傅君曰會奉命來司水政首具始末以請謀之而協遂命治農丞趙祥者董其役民用胥勸役者子來扵是濬許浦之壅者濶十二丈深八尺長四千三百二十丈有奇分占工作稍食稱事爲力易者人三尺爲力難者人一尺有奇工畢卽釋不計早暮不逾月告成凡役二萬二千人有奇鑿地之紆者十有二所除兩厓積土以爲坦道植栁扵兩厓之上俾得不善崩以防行者得舊石閘於雙墩移置海口俾啟閉以時蓄泄有節旱澇無虞易置巡司扵閘上用便巡邏復謂梅李復居上流水北不通舟行用阻仍以萬二千餘人濬之長六千一百三十丈有奇深濶減許浦十之二始濬許浦繼濬梅李蓋自城東門抵海口七十里有奇凡爲工三萬三千有奇木食工之費僅二十緡有奇始工於治己未十一月壬申訖工於庚申正月癸未爲費省而成功速有如此哉邑人咸謂是浦之爲民病者幾五十年矣一旦賴賢令尹之力民享其利者將無窮焉茍非紀載其成著斯績於弗渝抑何以昭示於後紹斯績扵弗替也邪乃相率建亭鑿石置諸閘上介邑庠生朱紳來請予言以紀予惟朝廷設官置吏惟以爲民故閭閻之下呻吟病苦率於親民者是責也而世之鋭者樂扵速化旣無意扵爲民鈍者安扵無爲又無力扵爲民是以民病日深莫可告語徒爲竊嘆而巳若今許浦之役其事可謂重大其費可爲浩穰而其爲民病亦可謂久且深矣先之爲政扵斯者亦當有慨然一加之意者否乎使非楊君之篤於爲民傅君之樂於從善欲求是浦底績亦難矣於是而知天下之民病亦豈易於瘳乎𨿽然孔子之論從政嘗曰因民之所利而利之斯不亦惠而不費乎擇可勞而勞之又誰怨觀之斯役尢可信也是亦惟視爲政者何如耳然則楊君其無忝扵聖人之徒歟用是具書以告來者

許浦按教水軍

袁說友

小臣銜命入云屯聖主如天詔語溫萬甲衝風揚士气一言挾纊荷君恩頗驚霹靂燒戎旅更想艨艟上海門欲挽長歌問豪傑豈無擊揖嘆中原

次韻袁起巖許浦按教水軍二絕

範成大

橫波組練試揚舲風捲魚龍海欲凝但得綈袍如挾纊何妨鐵甲冷如冰

戈船戰棹疾如飛莫遣潮沙澱海湄艸奏直須窮利病奉身從此系安危

許浦屯卽事

袁說友

皇家百萬兵一一供行闕盼恩勞軍士有詔涓良月鳴鑾肅天仗君王自親閱旌旗照鼙鼓鎧甲耀冰雪金繒辱君賜再拜嵩呼疊天子曰嘻哉長江殆天設云屯皆壯士寜有中外別乃命臣說友腆犒均行列許之問軍旅利害興優劣臣聞疇昔論舟師利通渉出入似風馳進退如電掣鄕來經始意規置有餘烈更張一何事事亦隨廢缺橫舟臥平沙鍪甲半折裂艨艟才十五水卒無驍傑只今眾見噤不一語決往往憂國者無路伸喙舌小臣何肖似銜命紆守節願陳一得慮竹頭而木屑方略許圖上稽首思罄竭君王赦其愚臣敢畢其說許浦在常熟縣東北

吳都文粹續集卷二十四

欽定四庫全書

吳都文粹續集卷二十五

明錢谷撰題畫

張僧繇畫龍【在昆山慧聚寺】

崔融

人莫嫌山小僧還愛寺靈殿髙神气力龍活客丹靑

題米南宮畫

郯韶

風流不見米南宮依舊雲林逺寺重貌得匡廬舊防處半江秋色洗芙蓉

題米南宮雲山圖

來復

南宮米黻生殊方馳名畫史妙莫當墨云翻空太陰黒功奪造化開防茫酒酣放筆情爛漫愛寫長林帶溪防昆侖移得毫芒間數防浮雲落天半鴨嘴灘頭沙浦通鯉魚浪颭菊花風山腰路險不可屐飛瀑倒掛靑天虹我憶南逰溯湘沔七十二峯長對面赤壁山髙看洞庭一道澄波防秋練人生誰無丘壑懷可柰塵土羈長才子陵不遇劉文叔釣臺未必髙雲臺展圖頗識舊行處彷佛防鐘隔煙樹荒盡菱租老未歸寄書欲問沙頭鷺

米南宮雲山歌

張羽

古之畫法不復見六朝人物畱遺譜後來山水出新意二李三王差可覩洪谷之後有荊關營丘渾雄獨造古華原處士志奇崛餘子紛紛何足數郭熙平逺疑有神北苑爛漫皆天眞畫院宣和眾史集俗筆姿媚非吾倫豈知南宮迥不羣一掃千古丹靑塵神閒筆簡意自足窈窕靑山行白雲黃侯黃侯安得此元气淋漓猶滿紙晴窓拂拭對髙秋恍惚神逰華山裏生平畫癖柰此何爲子試作雲山歌珍藏什襲子須記世間名畫今無多爲陸全卿題米南宮雪景

吳寛

北固山前江水淸長供此老濯冠纓焚香寶晉齋中坐江山冩入毫端輕此老胸中有奇气不與眾史爭閒名翛然一種自機軸驚倒範寛拜李成昔者吾嘗閱畫史遺迹人間嗟見此臥逰佳境不逢人但覺寒光浮棐幾古樹枝摧瞰急湍雪嶺更從人面起全卿藏此凡兩幅持一贈我分片玉曽是平生好潔人掛處休將手頻觸

題米元暉山水

趙孟頫

臥逰渺萬里楚天淸曉秋初日江上出白雲山際浮莽蒼迷煙樹隱約見孤舟丹靑不可作思子徒離憂

同前

澄江漾旭日靑嶂擁晴雲孤舟彼誰子應得離人羣

同前

柯九思

帝鄕春日曽舒捲溪館秋風每見之處處云生山似畫年年老去鬢如絲

題米元暉墨山

於立

生來墮塵网苦爲塵所縛暇日起我早騎驢出東郭城門老人發半垂問我騎驢何所之爲言欲向山中去茅屋正在淸溪湄山中之人面如玉手把素書跨黃犢石泉夜煮茯苓香滿屋秋云邀共宿緑蘿曉月懸松風縹緲惟聞煙外鐘十年往事一回首巳隔雲山千萬重潦倒狂吟頭半白把卷令人念疇昔石田瑤艸近如何題詩好寄山中客

題米元暉山水

張以寧

髙堂曉起山水入古色慘淡神靈集望中冥冥雲气深只恐春衣坐來濕江風吹雨百花飛早晚持竿吾得歸身在江南圖畫裏令人卻憶米元暉

題米元暉雲山圖

髙啟

海嶽老仙非畫工自有丘壑藏胸中大兒揮灑亦莫比妙趣正足傳家風敷文閣下書幃淨夢入空山覺衣冷起拈彩筆冩幽迹一片飛來楚云影彷佛三湘與九嶷翠峯猶抹二蛾眉水生江上鴻歸後樹暗沙頭春去時蒼蒼逺渡連平麓煙火參差幾家屋林深谷靜斷行人惟有禽聲啄枯木偶向髙齋玩此圖斷縑猶費千金沽自緣絕筆人間少如此雲山何處無

米元暉雲山圗

張羽

前代幾人畫山水逸品只數南宮米海嶽樓前北固山頃刻煙雲生滿紙古云邱壑起心胸恍惚似與神靈通素壁髙懸臥淸晝耳邊恍若聞松風怪底靑山起毫末森沈緑樹臨溪活仙人道士疑可招芝艸瑯玕俯堪掇千里能移方寸間天機揮灑過荊關如今畫史空無數對此髙蹤詎敢攀

題鄭所南蘭

倪瓚

秋風蘭蕙化爲茅南國淒涼气巳消只有所南心不攺淚泉和墨寫離騷

同前

張賁

空谷中畱無限春幾年培養此蘭蓀殘花𨿽小幽貞在不負當時雨露恩

長抱幽貞獨自芳芳條日日戀春陽靈均去後無人佩誰念殘英有國香

題蘭

張弼

所南畫蘭不著土抑塞幽懷更無語淮南濠上眞龍飛大明一統開洪武從此蘭生始著根所南英魂亦呼舞此蘭不知畫者誰幽篁奇石相爲伍蕭蕭涼月浸湘川煜煜光風轉平圃似有芳香撲鼻來襲我衣裾拂尊爼不惹胭脂坡上塵只歸翰墨林中譜援琴欲彈不忍彈空谷佳人心最苦抱素凝和三十年國香將吐猶未吐江蘺掲車不入羣萬古知心賴尼父撫圖握筆驅天風天風吹春滿天宇

題鄭所南墨蘭

徐禎卿

是處丘園成艸莽芳根無地著幽蘭愁人自寫西風怨合與離騷一樣看

同前

文徴明

江南落日艸離離卉物寜知故國移卻有幽人在空谷居然不受北風吹

張仲敏鉤勒風林

張雨

墨君神駿出洋州形似無如老薊邱可惜風林半月試凴老眼爲雙鉤

題張遜鉤勒竹

倪瓚

霜松雪竹當時見筆底猶存歲晏姿文采百年成異物西風吹淚鬢絲絲

髯張用意鐵鉤鎖書法不凡詩亦工淸苦何憂貧到骨筆端時有古人風

題顧定之竹石

張雨

龍孫乍脫繃兒錦石面都皴彈子窩畫妙通神欲飛去虎頭癡絕柰渠何

題顧定之竹

郯韶

吳下幾人能畫竹風流只數顧參軍都將數尺雲煙思寫作當年篆籀人

同前

鄭果

眼中得見瑚樹無乃佳人碧玉釵酒醒同誰步淸影不勝白露滿秋階

題顧定之爲周正道寫竹

倪瓚

蕭蕭瑟瑟一林風寫與城東拙逸翁石室先生仙去逺虎頭孫子獨稱雄霜毫淡墨陰晴外曙月寒窓夢寐中對月懷人一悲慨雪泥蹤迹似飛鴻

題顧定之墨竹

朱經

虎頭諸孫總癡絕老安不癡乃用拙憶在吳中寫墨君雪紙冰紈每飄撇妙處不減文湖州同時更有柯丹丘眼底只今無此客使我悒悒懷風流蒼梧想見斑竹活看盡忽焉幽思豁安得二老從之逰蕭騷涼風起天末

同前

虞堪

錄事官常州正是太平日想得鳳凰枝掀髯揮彩筆直節應承雨露恩五色之云防子孫而今飛向南閩去搖蕩春風化墨痕

題顧定之出墻竹

莫笑虎頭癡偏憐鳳尾垂粉墻遮不斷翠雨濕多時

題顧定之畫竹

徳祥

吳下曽逢顧定之十年長記別來時蕭蕭白髮江南思誰解尊前唱竹枝

題朱澤民山水

虞集

積雪山陰道嵯峨筆底生雲門見童子禹穴閟蛟精髙臥何人在幽情幾詠成杜陵空想象晚飯柁樓晴

同前

郯韶

洞庭南下水如天篷底看書白日眠我亦憐君愛山色直須買酒過秋船

題朱澤民秋江獨釣圖

鄭果

山川無防云萬物粲可數長江秋气至美人在中渚涼風吹蘭舟木葉下如雨魴鯉豈必多書卷良可咀初非與世殊聊以樂空窶

朱澤民山水

楊維楨

雞林道人落筆奇筆迹逺過李咸熙不畫射洪雪色絲澄心一定光琉璃丹厓碧嶂開參差古木麻立交樛枝崩流千尺晝夜飛練帶不愛山風吹仰見招提出林麓俯瞰略彴橫彎碕碧桃洞深花落處長松樹杪云生時便從天姥發夜夢況復曲水招春嬉苦無澆筆酒千防忽落曉神坐馳吁嗟我來山陰正如此山陰道上歸何遲

題朱澤民山水

陳基

東曹興逐秋風起長揖齊王歸故里托言鱸膾與蒓羮逺害全身良有以神交海上陶朱公遭世𨿽殊心則同讀書把釣松江尾仰矚浮雲行太空八月嚴霜下喬木萬里靑渺飛鵠爲謝長安馬上郎世間何物爲榮辱

同前

李祁

洞庭之南湘水東靑山奕奕蟠蒼龍云陽峯髙七十一欲與衡嶽爭爲雄我家近在云陽下來往看山如看畫十年塵土走西風每憶云陽動悲吒吳中勝士朱隱君筆精墨妙天下聞畫圖畫出湘江水靑山上有云陽云云陽山髙湘水緑十年不見勞心目只今看畫如看山萬里歸情寄鴻鵠

朱澤民山水歌

虞堪

江山靑靑江水緑市上何人吹紫竹避暑宮前不見春落花滿地逰麋鹿千古江山列畫圖朱侯愛寫咫尺煙糢糊扁舟依然在洲渚應可自此歸五湖昔人去者今有無

題朱澤民荊南舊業圖

髙啟

睢陽醉磨一斗墨夢落荊南寫秋色太陰垂雨尙淋漓哀壑回風更蕭瑟楓林思入煙霧淸湖水愁翻浪波白溪上初逢野老航山中逺見先生宅秫田半頃連竿魚芋區茆屋倚蘿薜僧來看竹乘小輿客去尋苓借髙屐任公臺下石可坐周侯廟前路曽識虎迹時畱暮苔紫蛟气或化秋云黒城郭當年別巳久風塵此日歸不得落日書齋半壁明畫圖臥對空相憶

朱澤民畫

蘇平仲

朝朝謀隱地忽見好山川雄麗皆衡嶽幽深有澗瀍羊眠松下石虹掛屋頭泉便欲抽簪去依崕結數椽

朱澤民寒林平逺圖

張肯

凍雲壓空雪欲作曠野陰凝气蕭索朔風一夜捲長林萬木離披盡搖落天連平逺眼界寛前山宛在空蒙間溪頭流水急如瀉日夕噴薄聲潺湲我嘗經行出林際望斷孤村日將暮野鳥啼饑那忍聞瘦馬驚寒倦行步悄無人迹途路賖此時能不思還家人生愼勿思行邁披圖尙爾添咨嗟

陳玉汝所藏朱澤民畫

李東陽

睢陽書家流作畫如作艸松根石崚嶒健筆淩絕島垂蘿飄人衣盤石坐不掃鳴琴聲差差石籟風稍稍君看蕭散姿稱健林下老遺縑百年內嵐气濕不槁陳郎湖海情得此恨不早我生不學畫入眼分醜好嘗觀耆舊傳嘆息風流少此意君獨知丹靑安足道

題朱澤民集古玉圖後

吳寛

五瑞示信存虞書圭錫禹成功初後來列國分寶玉魯璜楚璧皆其餘圓流方折不愛寶昆吾刀銛雪同皓辟邪人馬若天成琨環鞞琫猶反藻臥蠶蟠螭看更好細數三十種非少今世誰爲張茂先試言此物何必造雞冠蒸栗及豬肪土花半蝕痕蒼蒼其間直出三代上遺形尙發孚尹光龍眠居士不可作洗玉池中水應涸何如徵東舊提學過眼寫之無執著丈紙流傳二百年妙矣宛如新出璞

題朱澤民小景律詩後

睢陽畫癖不可醫睢陽作畫眞畫師豈惟長絹善揮灑只此短紙誰能爲野曠天寒气蕭爽人坐茆亭絕塵想階前舊雨客不來天末晴雲心獨往靑山滴滴靑於苔平地忽作芙蓉開秋聲似向耳邊起石上喬松若个栽意長要在無多筆余墨淋漓綴唐律詩中有畫畫中詩百年再見王摩詰

題蘇昌齡畫

張以寜

徐君逺從西江來親爲蘇子作松石松三千年鐵作膚石亦蒼寒太古色幾株老木相因依气格不敢與之敵洲前搖搖者舟子短棹滄江蕩晴碧著子嘯歌於其中仰視靑天岸白幘是時東山月初出無邊露气連赤壁潛蛟出舞巢鶻翔江姬色動三太息眼中之人有太白風雲變態俱無迹前輩風流今復聞人間絕景豈易得徐君更爲添野夫共泛靈槎臥吹笛

題顧仲淵臨柯丹丘竹

於立

湖州去後丹丘老見此風枝露葉新千古中郎那可得虎賁猶是典型人

題趙善長爲李原復所畫山水王逢

日光靑寒殺气白山童林髠似縮瑟城舂指墮株送葉蒼莽坤輿大霄宅齊東趙原吳下人辭榮養母韓康脈酒狂忽憶雍煕時畫法荊關海嶽客魁峯傑嶺大將顏秀崕峭壁仙卿班雲气滃渤月華表石肌犖確崤函間翚飛樓閣深翠隱獸羣逺迹人煙近一瀑天垂雪練紳萬松花落黃金粉森蘿翳檞杳莫盡若聞行歌采芝菌夢覩浩渺妙攘攫心苦良工手獨敏鬼物防合毛竦竪樵防扁舟露沙漵磨輪新坊俯場圃雌伏雞窠懸在粱罄折田翁飼其牯土膏不假酥雨潤簾腳似逐東風順貢聨包匭旅裹糧驢驅馬防力角奮怛然閣筆淚滿腮龍虎虛臥溧陽臺累朝徳澤百年運短褐老江南哀我詩題罷眼中泣又見他鄕鴻雁回

沈仲說畫樹石

鄭元祐

風流沈傳師浩蕩江海姿黙庵豈誠黙開口談書詩興來捉筆畫樹石溪深防髙浪波白毫端無非篆籀法折鐵中郎此其式世人貴耳賤目者扵此卻令三嘆息

題張叔厚白描麻姑像

狡獪仙人來自東海波淸淺日輪紅翩雲裏飛霞佩只在鸞笙一曲中

題張叔厚白描鸞仙

柯九思

秦臺縹緲近天涯紅露霏霏隔綘紗蕭史不歸春欲老吹簫秖在碧桃花

題壽陽公主梅妝圖

張天英

正月七日含章殿落梅吹花香撲面玉人睡起猶未知重理新妝鏡中見花如玉貌多嬋娟三十六宮都學徧城中醜婦不解羞采花自防雙眉頭

題張渥描乘鸞月仙

素女乘鸞月下飛飄飄環佩語相依帝家曽識乘槎客笑倚天孫錦字機

題馬公振畫竹

良琦

馬氏白眉者隠居婁水湍閒將筆五色醉掃玉千竿露重鳳毛碧月明龍气寒春山歸正好稚子喜相看

題馬公振畫簫竹圖

秦約

鳳丘張樂夜厭厭飛蓋追隨思未忺憶得瑤階新雨過笑渠猶倚水晶簾

昔年曽住風篁嶺緑玉參差眼愈明五月涼生不知暑臥聽山澑落溪聲

同前

顧悳輝

渚宮避暑晝厭厭折得宜男思不忺薄暮羊車過門處夢隨春雨度湘簾

瀟湘江頭秋水濶芙蓉城裏月波明爲君截作參差玊吹徹鈞天廣樂聲

題文海屋洛神圖

陸仁

神之媛兮霓裳淩長波兮回翔龍輈兮孔蓋秋之水兮如霜浦有蘭兮蘭有荑折芳馨兮遺所思揚舲兮遽逺目眇眇兮愁予

題瞿睿天鉤勒竹

王逢

我嘗宴龍君醉躡白鳳尾都將蒼梧云零亂瀟湘水

張裔畫竹歌

虞堪

洞庭張裔愛修竹放筆縱橫寫千幅世上今無玉局翁胸中自有篔簹谷黃金易成金錯刀石室灑灑生秋毫鳳凰飛去空寥寥張裔落墨何其髙

虞勝伯畫雨竹

鄭元祐

渭川煙雨緑漪漪公子飛雲出硯池萬个靑瑯秋一抹髙梢特聳鳳凰枝

題虞勝伯畫仙臺髙士圖

倪瓚

仙臺有髙士聞在最髙峯濯足五湖水結巢千嵗松霞飛雲迥閟丹壑落花如雪吹微蒙醉顏髙臥日曈曈飛鳬蹴踏金芙蓉紫芝眉宇玉鏈容往來倏忽其猶龍誰能貌此世外蹤靑城山人仙臺翁運筆眞與天同功倪生作詩以詠嘆淩跨倒景他日期相從

僧日觀畫葡萄

宋旡

玉山道人蒼壁立胸瀦萬斛松煤汁吐作千年古怪藤猶帶西湖煙雨濕元气淋漓艸木活太陰菌蠢龍蛇蟄須縈翠霧瘦蛟走睛突珠黒龍泣神剜鬼刻字崛奇水精火齊光陸離天魔擎來帝靑寶鯨波湧出瑚枝墨花酣春馬乳漲醉夢渇想西涼姿風秋疑螙葉語露架夜憶虯柯垂須臾掩卷何所見月落空庭無影時

題明雪畫蘭

柯九思

淸事相過日應酬山僧信筆動新秋王孫遺法風流在解使平臺石防頭

僧慧畹畆同芳圖【慧沈姓嘉定儒家子】

王逢

君山秀蔚大江白慧書記者山椒宅愛吟楚詞寫楚蘭宿世應爲獨醒客靈均獨醒那復見見蘭猶見靈均面邇來蘭亦少見之騷人志士良心眷一春天气今日美思攬山雪濯江水席帽飄蕭蒼隼林松腴爛熳冰蠶紙澧英沅蕋澹不嬌光風入簾佩影搖宛乎淩波之防步隱然拔俗之淸摽孤竹孑孑節自持似與玉樹賔朝暉紛披女蘿婦寺態倒舞崕石靑裳衣郤憶驂鸞夢逺馳洞庭彌茫吞九疑蒺藜平接賈傅井鷓鴣叫斷湘妃祠湘妃祠賈傅宅跪招魂兮魂莫省先民不作兮淳風曷回木魅前跳兮山鬼後騁慧也釋氏英意匠撋染趙弟兄願除結習慰我好早離夢想方駕太史窺荊衡桂醑奠芳烈琴弦發商聲以寫曠世感慕之中情

題士元雙樹圖【時吳寅甫來自梁溪同題】

良琦

梁溪溪上曉揚舲吳人竹枝自可聽不得回船系厓石寺門松樹爲誰靑

題初士元松亭圖

蓮花一峯煙際靑澗水松風長茯苓定復還山有佳句題在支公放鶴亭

題黃子久畫

張雨

中峯大面削鐵如巖岫綺錯非一途上連閣道旁屋廬尋數戶愁﨑嶇米顚所制三尺圖筆力視此防粗疎閬風之臺遲子久不歸正爲松江鱸

黃子久山水

鄭元祐

眾人皆黠我獨癡頭蓬面皴絲髮垂勇投南山刺白額饑緣東嶺采靑芝仲雍山趾歸休日尙餘平生五色筆畫山畫水畫樓臺萬態春云研坳出只今年巳八十餘無復再投光範書畱得讀書眼如月萬古淸光滿太虛蘇昌齡西澗詩意圖【華陽逋客黃子久作】陳基

逍遙西澗翁汗漫華陽客渴飲杖頭瓢醉臥溪畔石澄觀輒無聲黙聽寜有迹舉目云鳥飛側耳川流急天籟靜愈聞天機動彌寂搜屬意匠繪寫遺刻畫此客不可作斯翁老無敵寤寐西澗圖令人心莫逆

黃大癡吳山隱圖

吳山峩峩靑入空白雲滃勃千萬峯云根澗水聲琤琮樹木晻苒紛靑紅石杠彎碕細路滑何人結屋煙霞重問渠山中何所樂我欲從君擷芳藥風塵澒洞將安之出門荊棘車輪角桃花源口問迷津武陵溪頭尋舊約大癡道人气如虹酒酣腳踏赤鯶公蓬萊方丈渺何在月明飛夢水晶宮三生石上董北苑千載神交松雪翁時時捉筆小逰戱墨渇吳淞半江水道人絕似虎頭癡更著吳鯤巖壑裏

次韻題黃子久畫

倪瓚

白鷗飛處碧山明思入雲松第幾層能畫大癡黃老子與人無愛亦無憎

題黃子久畫

貢性之

此老風流世所知詩中有畫畫中詩晴笑看淋漓墨贏得人呼作大癡

題大癡關山疊嶂圖

虞堪

老癡作癡便癡絕畫山畫樹畫若鐵想從伊昔少年逰飽在燕山度霜雪重關復道壓層巒萬水千山咫尺看只今無復黃知命脫去人間行路難

黃子久山水

李東陽

子久丹靑仲舉詩百年風物兩稱奇分明一片江南景醉後相看醒不知

黃子久山水【爲陸翰長亷伯題】

程敏政

丹靑舊數黃公望一幅溪山似瀼東懸瀑自天噴旱雪飛橋臨水跨晴虹談偶接蘇門士采藥空迷雁蕩翁安得爲弦招隱操只憑苔石面松風

陳叔方雲山餘潤圖【爲滕教諭汝明賦】劉溥

江水日夜流雲山曠淸致古人不可作今人亦能事在昔陳叔方胸中蕩奇思元气結太古礧磈復贔屓有時剪粉紙墨汁躬染漬衡嶽橫靑黎海岱衍赤埴糢糊右丞眞纎悉北苑祕規模才咫尺萬里勞布置其時滕尙書卓犖負才智天朝掃羣氛召起參從侍轉漕漢蕭何疏奏唐陸贄忠良赤心赫直道無嫵媚乾坤合淸寜禮樂亶修備欲從赤松逰職義有未遂叔方誠久要所寓有深意吮毫一揮灑光怪走魑魅故山白雲深淸流浸薜荔依稀猿聲愁彷佛鶴鳴唳隠然示招隱緘封逺相寄未移北山文竟灑西州淚遺墨今尙存什襲藏諸匱手澤重千金詭算未敢餌塏也南陽秀徳自尙書遺采采白玉姿英英靑雲器發軔出郡庠走馬脫飛轡宦逰今渉逺雲路方展翅欲攜玆畫往懼有蛟鼉祟走謁眾畫工臨摹誰擬類杜瓊叔方徒髙簡傲聲利言論每出奇野戰衝突騎繪事極髙古俗子俯首避滄洲無限景澒洞見胸次髙樹防疎帷寒泉響經笥若非欵識新孰能辧眞僞茫茫天地間流光一何駛爲有生死懷披玩心若醉尙書大名垂事業塏可至瓊亦擅三絕能與前輩厠吳江深且廣吳山郁空翠何當載瓢酒共坐折緑芰

題宋仲溫竹枝

倪瓚

畫竹淸修數宋君春風春雨洗黃塵小夜月畱淸影想見虛心不俗人

題故友楊孟載畫竹

張雨

數葉蕭蕭洗俗塵人𨿽物故墨猶新故人淸瘦原如竹見竹何殊見故人

楊孟載畫竹

徐賁

江南看竹不爲罕水村山郭常栽滿東裏千竿繞佛亭西鄰萬本連書館宻葉分陰小閣深斜枝度影虛簾短蕭疎夜月翠羽涼搖曵南風鳥聲暖嗟余好竹處處逰徑造豈減王猷誕湘江淇水無不到嶰谷柯亭亦常欵人間音律性所好収作鸞笙與鳳管或裁文籜制小冠時尋新筍供淸饌朝行竹下暮仍往自謂行緣終不斷朅來寒苦並州地沙土撲面心煩懣寜無塞艸共山花惟覺粗疎俗吾眼胸中塵气久矣積對此汾河詎能澣君心飽有渭川思揮灑風煙意閒散封圖逺送邀我題措語苦澁顏何赧

題張來儀畫次髙季廸韻

徐賁

萬水更千岑朝晴又暮陰猿聲風出樹虎迹雪團林酒具逰曽徧詩材思更深相看畫中客不異共行吟題故友張羽金華山居圖

姚廣孝

張君畱侯孫防心在雲山飄飄神仙姿濁世孰可攀廿年不相見或雲鬢成斑豈期歘長往墓土埋黃管幽明旣夐絕何由聞佩環死生知有數大丹空九還縱成千歳翁寜出虛無間爭如尋竺仙爲叩黃龍關二法不可學且須遵孔顏

張來儀楚江淸曉圖

吳寛

江州失守遺空宅避難來爲吳地客當年北郭擅才名若比唐人是張籍社中四傑知爲誰楊炯徐陵曁髙適感時無事相倡和嵗久家家有詩冊吳地非無祿可幹直气塡胸羞枉尺筆端奬借意何深試與諸賢題墓石幸逢世道輯干戈山谷遺民總徴辟自信容臺不負丞初行重典難逃責炎荒不及江流淸懷沙賦就髯如防傷哉社友誰復存霅上孤墳少松栢莆陽朱君防宦來得此橫圖殊愛惜登堂示我實失驚展捲茫然爲離席此老能詩夙所知丹靑豈料居髙格米狂餘事巳盡傳王宰何人敢相廹墨痕流動淡且濃紙上斑斑皆手迹日光雲气蕩欲開最愛層層楚山碧竹疎雨助新涼坐我扁舟沿七澤更將八詠當棹歌直下龍江酹仙魄

題徐幼文畫

張羽

溪路過橋分晴山自少云茒堂逺相訪憶似我迎君

徐幼文蕭山古寺圖【費景祥索題】

山人手持酒一巵長跪向我求新詩自言此畫君所識乃是河南使君之所爲砅崕怒瀑形崛奇天門閣道相因依中有臺殿橫天梯金繩碧瓦光參差使君當年作此時祗是昻藏一布衣豪雄意气今巳極圖畫應知得者稀右丞輞川不易致此公名位豈卑防請語世上悠悠者人生貧賤安可欺

金文鼎秋山醉歸圖

劉溥

霜華灑紅樹頭葉白雲掩映山重疊黃犍駝醉出西莊童僕扶持穏如楫此時陶然那復知世途奚較險與夷眼中萬物一何有只有松風吹接防疎林斜光漏殘照酡顏霞影爭輝耀深山閒靜不逢人豈有襄陽小兒笑柴門向晚猶未關山妻煮茶方還人能出飲醉卽返千里龍媒應是閒

次杜東原與甥魏公美詩畫韻沈周

蒼蒼筆力似荊關白髮圖書老不閒未許羊曇乞西墅畫中分與舊溪山

題張儀制所藏杜月嘉畫

李東陽

聞說當年杜陵老老來詩畫滿江幹靑林白屋蕭條在每到東曹一借看

杜東原畫

吳寛

曽過杜老宅不見舊林亭此日看圖畫多年失典型古藤垂地紫弱柳映門靑彷佛當時意吾衰鬢巳星仲昭竹爲韓侍禦雍題

李時勉

渭川一千畆此地兩三竿盛夏那知暑隆冬豈畏寒淸陰連野外翠色上云端不是全髙節如何耐久防

題仲昭竹

聶大年

舍人老作鄖陽守尙愛揮毫寫竹枝絕似艤舟湘水上鷓鴣啼斷雨來時

題夏仲昭墨竹橫捲【蓋陳緝熙故物也】李東陽

昆山夏老能筆耕開云種玉看崢嶸千條萬葉入霄漢世間艸木空有名來持瑯玕叫閶闔坐使燕石無光晶北人貴竹如貴玉直以髙價酬丹靑衡開丈幅直逾咫不見枝梢見根柢恍疑湘浦推篷行颯雨驚飈過雙耳九疑山髙望不極影落洞庭淸徹底靈籟時來天樂風釣竿不動瑚水瑚水冷魚龍藏此翁一去魂茫茫江山有神故物在環佩無聲涼夜長東吳老子圖書散南國諸生思未忘重向玉堂修竹譜須將偃竹記篔簹

夏太常墨竹

白髮先朝老夏卿酒酣隨意筆縱橫空梁落月仙臺迥獨聽淸秋玉佩聲

同前

江南墨竹近來荒剰有人傳夏太常圖印秖今猶舊姓風流知是少年狂【圖有朱氏仲昭印】

重題荃之畫蘭

李流芳

秋風蘭若長幹客藂樹陰陰小碧千里間關遲子來殘燈細雨爲誰劇當時子畫我作詩今日開看巳陳迹我昨送子寒城東荒艸茫茫掩阡陌腸摧淚竭無柰何手澤相貽竟何益吁嗟乎人生不死空有情慚媿旁人知愛惜

夏仲昭畫竹

顧璘

石瀨涓涓水風篁裊裊枝塵途貪見畫艸閣夢題詩枕簟橫秋薄尊罍過月遲蒼林殊可老朱紱果何爲

題昆山屈鑰畫竹

李東陽

太常墨竹是彭城又到江南屈處誠可是昆山能種玉一枝初老一枝榮

謝孔昭臨黃大癡畫

吳寛

大癡道人避世士移家舊隠虞山裏早年能畫老入神落筆虞山宛相似深林依稀村塢重水口近與昆湖通髙岡磈硊勢欲墮此老前身黃石公百年以後誰其亞昔者吳門稱老謝案頭臨畫似臨書咄咄逼人眞可詫風流前輩杳難攀謔語空傳謝疊山中逺岫依然在天際春云仍自還【孔昭善寫山自稱謝疊山】

題劉僉憲寫遺石田畫

吳寛

寂寂茅亭下悠悠野樹邊扣門無俗客題句有詩仙虎迹黃泥阪鵞羣白石泉相城回棹後畫裏故依然

題陳啟東竹捲

沈周

亭亭碧玉眞堪倚矯矯靑鸞不受驂豈是都觀中物秋風秋雨自江南

張侯藏張翚山水歌

李東陽

張翚有名成化間大塗小抹成山水樹石燥硬筆意古往往人間落片紙此幅粗淺色更枯或謂非翚出其子張侯識鑑天下精物物如金見沙底爾家圖盡千萬軸素壁髙堂安用此寜知上智不滯物牝牡不貴貴者骨尺山卽如對圃艸屋臨崕气出沒崖根臨堂頗淸迥逺雲淡沲開秋嶺霜蘿細紆巖檻暝昬猿接掛花溪靜自從去年拋棄官夢想山逰駕河舸見此拂衣便欲往攀緣轉玩情無那崕亭更著一人坐斗絕看書樹婀娜張侯豪曠人共知敏捷言談皆勝我鹽車郁沒騏驥哀棄拙逢時每相左昆侖洞庭不我隔異時倘結煙霞果

沈恆吉小景

吳寛

扁舟同泛十年前夜宿西山一隖煙逝矣斯人猶在目古邨黃葉帶淸泉

沈石田畫障【爲張通守題石田自題楚詞一曲】程敏政

石田老人非畫師胸中丘壑天所私揮毫便覺眞趣發意到豈借丹靑施通守張君畫成癖半幅生絹比金璧望中會作雲門山逰人擬辦登山屐峯回路轉溪流長誰向石林開艸堂風檐舉手欲相問扁舟載客來何方老人畫出今人上鄕評未數黃公望一石俄成斧劈痕不類羣羊更奇壯石田隠處輕輞川秀句卻似王維傳吳歌一日變楚語幽芳懶鬭春花妍我從胥門八面過古寺長邀聽經坐老人不惜與畫山擊節詩成幾人和上方有詔徴遺才白髮蒼顏能一來還君此圖意無限停雲正結姑蘇臺

爲周都尉題沈石田畫

不見姑蘇老沈郎披圖疑在石田莊眼看雪乳春醒解手拂云根午坐涼髙栁似塡山下缺奇峯如出鏡中妝艸庭都尉能珍鑑何日重開寶繪堂

題石田畫

吳寛

麤毫濃墨信手冩長卷初開是誰者溪泉山石斷復連亦著茆亭在林下石翁足迹只吳中意到自忘工不工平生所見亦不少但覺一幅無相同僞作紛紛到京國欲以亂眞翻費力我方含笑人獨疑眞迹扵今惟水墨我觀此畫𨿽率然老气勃勃生淸妍江湖欲尋具眼識須上米家書畫船

同前

閉戶蕭然亂雪中巳無賔客晚堂空槁梧獨據忘爲我老筆能揮愛此公卻構石闌臨絕澗似聞茅屋捲秋風十年別卻西莊路嵗暮相思白髮同

爲史明古題石田畫

崒嵂絡南山黃河抱其趾舊聞塞天地延袤幾千里陽烏浴虞淵落霞散如綺層巒靄佳气蒼翠不可擬史君松陵彥家世昔居此夜夢或見之旣覺心亦喜老南爲玆圖歷歷宛相似不知經營勞但見邱壑美赤松眞吾師白雲是知己爲報山中人明年溯江水

出閶門與陳味芝諸公送徳純舟經山塘同登

壽聖寺閣時雨初霽西山益佳還飲舟中聞文宗儒談龍甚異故及之

偶聞客談萬山中靈湫一勺能藏龍春來佳气滿空谷想見龍起雲爭從誰驅雪浪蕩我胸驀然吹散渾無蹤半塘雨過登髙閣引手欲摘靑芙蓉

題萬壑春云圖【圖爲石田寫贈袁徳純】

袁卿髙爽不可攀平生眼底無吳山肩輿偶度支硎嶺俯視龍池才破顏前山後山作屏幾千步橫岡鋪翠被向曉濃云觸石生當春好雨從龍起吾鄕沈子今王維筆端萬壑能移之圖成欲贈袁卿去卻請我輩仍題詩天臺雁蕩東南有卿昔好逰曽徧走縣齋晝靜對新圖從此不須開戶牖

沈石田擬謝雪邨山水【爲楊起元題】

雪邨巳逝知幾年妙畫曽向吳中傳少時看畫老能憶此事還輸沈石田昨者西閶楊給事乘興放舟過相川坐間偶及雪邨畫爲言楊謝世有連石田呼童急展絹冉冉水石兼雲煙兩山秀色相對峙長松落磵聲隨泉禿翁觀泉不歸去豈是澗底尋詩篇石田作畫不賣錢給事得之眞有緣墨痕斷爛稱古迹莫上米家書畫船

爲錢世恆題石田雪景

步當斜徑緑成圍賴有長藤葉不稀不恨刺防枯朽盡向來行處慣鉤衣

題石田仿大癡畫卷【爲林禦史舜舉】

大癡道人顧長康平生癡絕仍畫絕長卷當年我亦觀大略猶能爲人說山川歷歷百里間彷佛扁舟適吳越平林曲岸客共逰復嶂重湖天所設漁工樵子互出沒定有髙人在巖穴墨沈淋漓拾未能信得畫家山水訣爲人說此亦徒然把筆安能指下傳對本臨摹未爲苦運思想象誰能専晴窓設色手自攺輸與吾鄕沈石田

爲奎侄題石田雪景

瑤林依石斷雲攢雪後西山更好看憶向越來溪上過梅灣玉削數峯寒

題啟南寫緋桃圖卷首題石翁樂事字桃作六出時有議其誤者因解之

石翁樂事嗟何事終日春風繞筆吹寄語看花人仔細緋桃千葉半開時

石田百鴨圖

栁塘流水春沄沄誰放百頭花鴨羣石田老翁眞好戱防染霜毫成錦云錦云歷亂不可數飲啄浮沈散還聚白瑩翻令鷗鷺猜彩鮮更被鴛鴦妬菇蒲劍牙一尺彊水香煙暖任回翔正憐身上無泥滓安用人間覓稻粱洞庭之波連笠澤深緑晴搖漢江色甫裏先生得意時自挈雕欄引文翼我家恰與天隨鄰慣見毰毸弄碧粼就中亦有能言者不取槖金驚使人

次韻題石田畫

林俊

髙雲落水自深秋獨客年華水共流今夜月明何處笛最難割遣是鄕愁

云移石磴峯疑斷溪轉人家樹故重枕股石牀無別事碧天秋水看芙蓉

蕷藥苖齊竹又孫渾忘嵗月是煙村貼山墻短雞登樹背路花深鹿臥門

到頭奇事只江鄕寂寂溪山歳月長何許將歸同調曲桃花春水就漁郎

題石田畫二首爲仲深作

邊貢

夕陽半落羣峯髙古林萋迷猿正號欲招同人眺野色安得揚州何水曹近煙蒼蒼逺煙白此時獨作邨西客君不見石子岡頭蘿薜深麋鹿成羣詎相識

平生不識石田子往往相逢畫圖裏世傳百本無一眞抹靑塗紫俱門人秋堂對此雙眼豁倐然置我溪與壑君不聞畫家貴意不貴工只在冥冥漠漠中

沈啟南畫

徐渭

坐對雲霞坐行隨鷗鷺行巳無煙火气況有市朝情紅葉從書積靑岑帶浦平世間那有此畫裏尙難成便欲招爲伴其如不可憑只將題詠處聊寄此心淸

題朱堯民小景

徐禎卿

朱君畫法學吳姬盡掃鉛華出稚姿萬里雲山一行墨令人惆悵憶天涯

題文待詔春江圖

孫一元

過午輕雷風色鮮斷虹迎日破寒煙鷗淸沙淨宜詩句舊日仙人白下船

野樹無人陰自合斷峯隔防雨猶靑鸕鷀鸂鶒畱春住正是江南杜若汀

題周臣畫

顧璘

疊嶂寒松防碧霞一溪春水夾桃花山坳若見漁舟入莫問人間舊嵗華

文衡山爲其友人伍君求作山水小幅十年而

始成君求出示余因題

孫一元

繭光墨色喜新增肯作尋常斷璧稱十載獨畱阿堵妙畫師誰是顧金陵

題唐子畏畫山水

顧璘

赤城霞气連東海九疑綿綿舜陵在曽逰兩地縱奇觀疊嶂塡胸何礧磈洞庭波濤拍雲天吳江長橋絕可憐扁舟夜攜二三子髙歌月下招靈仙歸來艸堂老無力山水迢遙苦難得蘇臺居士好畫手一幅盡寫蒼茫色林壑髙深气杳空潭颯颯水風生開簾對此坐淸晝彷佛邀餘萬里行

同前

張琦

蠻天梅雨雜江潮五月靑林未可樵泥白艸深歸舊隠一支山路入中條

題子畏古松水壁畫

徐渭

南京解元唐伯虎小塗大抹俱髙古壁松水閣坐何人若論防魚應著我

詩餘題子畏所畫美人

吳人慣是畫吳娥輕薄不勝羅偏臨此種粉肥雪重燕趙秦娥可是華淸春晝永睡起海棠麼只將穠質欺梅壓栁雨罷雲拖

唐伯虎畫崔氏鶯鶯並題

彷佛相逢待月身不知今夕是何辰行雲總作當年散傅粉空傳半面春嫁後形容能不老畫中臨搨也應陳虎頭亦是登徒子特取妖嬌動世人

題文待詔百雅圖歌

羅洪先

文君寫此百雅果何意把玩令人不忍置憶君曽作金門逰侍直晨趨五鳳樓爾時銀牀聲半滑爾時銅剪聲初歇驚羣忽逐禁鐘來弄影遙隨宮霧沒光借祥烏一延佇勢淩鳷鵲從來去仙橋有路自飛騰韶樂無聲亦蹌舉托身旣得所引類還有時太液分飲九龍水上林更宿萬年枝中郎彈射不敢向內庖烹割多所遺時人每取占王气競謂禽鳥先得知只今歸來甘寂寞獨臥南窗對山郭窗前古樹大十圍不見羣鴉見饑雀

題虎山橋圖

吳子孝

春湖萬頃玊溶溶橋上春山翠掃空神女月明珠泛浦仙人云曉笛迎風花枝香覆琳宮外艸色靑迷紫洞中思掛一颿淩絕頂看圖翻愧賦難工

題文待詔墓四逰小幅

兪允文

春光著處使人迷栁暗花繁雲水低一路沿洄光福寺太湖還在石湖西

千年荒殿滿靑苔盡日無風湖上開更是空林春色晚誰人爲掃落花來

招眞觀圖

楊仲

欲學無爲道來居小有天精神消物怪采气變風煙恬澹知天徳虛無象帝先髙風何特達古迹尙流傳地渉洪荒表山開混沌前谷幽疑鬼聚峯巧類人鐫疊起三重閣分流百道泉巖穿畱虎迹石冷逗蛟涎放浪曽無日遨逰未有年古經披覽罷毛骨爲醒然

題松江煙雨圖

陳造

逺峯近薄鑑中浮每泊行舟十日畱雨望晴臨俱不惡最憐煙靄暝髙秋

千里湖山宿霧昬倚欄一筆解平吞漁郎好在収綸罷想踞笭箵共一樽

吳淞山色圖

倪瓚

吳淞春水緑搖蕩半江雲峯翠前落松聲渚際聞潘郎狂嗜古容我醉書裙鼔柁他年去相從逺俗氛

題畫二首

舟過松陵甫裏邊幽篁古木尙蒼然何人得似王徴士靜看輕鷗渚際眠

靑山矗矗水舒舒相見郊原霽雨初絕似三髙亭上望人家依約樹扶疎

題倪雲林天池石壁【爲錢雅賦】

張雨

嘗讀枕中記華山閟中吳神泉發其顚靑壁繞其隅春風四山來羣緑互紛扶羽觴曲折行浮花與之俱采珠搴薜荔洗玉弄芙蕖聱叟頗好名石窪作魚湖鴻乙志艸堂挑燈遂成圖向此滌煩慮閱世如摴蒱發興雲林子盥手與我摹居然縮地法挈入壺公壺

題大癡天池石壁圖

髙啟

黃大癡滑稽玩世人不知疑似阿母旁再謫偸桃兒平生好飲復好畫醉後灑墨秋淋漓嘗爲弟子李少翁貌得華山絕頂之天池乃知別有縮地術坐移勝景來書帷身騎黃鵠去來逺縞素飄落流塵緇潁川公子欣得之手持示我請賦詩我聞此中可度難玉枕祕記傳自靑牛師池生碧蓮花千葉光陸離服食可騰化逰空駕雲螭柰何靈迹久閟藏荒竹滿野啼猩貍尋眞羽客不肯一相顧卻借釋子營茅茨我昔來逰早春時雪殘眾壑消寒姿磴滑不敢騎馬上靑鞋自策桃笻枝上有煙蘿披拂之翠壁下有沙石蕩漾之淸漪晴天倒影落明鏡正是玉女曉沐髙鬟垂飲猿忽下藤裊裊浴鶴乍立風澌澌匡廬有池我未到未省與此誰當奇掃石坐其畔沿洄引流巵醉來自照影俯笑知爲誰落梅撲香滿接防暮出東磵鐘鳴遲歸來城郭中復受塵土欺十年勝賞難再得恍如淸夢一斷無由追朝來觀此圖惻愴使我悲當時同逰巳少在我今未老形先疲人生擾擾嗟何爲不達但爲髙人漢南巳老司馬樹峴山巳僕羊公碑惟應學道悟眞訣不與陵谷同遷移仙巖洞府孰最好東有地肺西峨眉髙崕鐵鎖不可攀援以逕上仰望白雲樓觀空峩巍此山易上何乃遺便與猿鶴秋相期欲借太乙舟夜臥浩蕩隨風吹洞簫呼起千古月照我白髮涼絲絲傾玉醪薦瑤芝招君來逰愼勿辭無爲漫對圖畫日夕遙相思

題龍門春曉圖【爲復庵】

姚廣孝

雙崖寂寂翳雲松曙色才分露气濃憶得巖僧從定起數聲啼鳥一聲鐘

曈曈初日曙光防淰淰山云靄竹扉五丈石邊琴一曲桃花三月鯉魚飛

同前

梁時

一別天平向十年夢魂時到白雲泉今朝重覓山僧話卻憶當年秖惘然

訪復庵出前畫求題

倪瓚

天平爛漫逰三日林下狂吟石上眠浩浩春風芳艸緑梅花雪滿白雲泉

同前

亢宗

金烏飛彩上扶桑照見峯頭一抹光空翠浮嵐吹不散淸寒飄濕薜蘿裳

同前

孫作

八節龍門迥三生似有緣那知白居士不到白雲泉

同前

張適

仗策長時度翠防白雲深處扣禪扉泉頭欲聽松聲坐石上干苔不涴衣

同前

金文徴

窈窕攀蘿一徑防滿林啼鳥掩閒扉城中車馬多如許不信山深有衲衣

同前

郳素

山气奔騰似浪生雙巒峙立斷塵纓幽人定起無餘思只有梅花照眼明

同前

張博

雨後行吟到石林飛嵐濕翠落衣襟一聲啼鳥無尋處山在白雲深更深

同前

劉以禮

昔時曽看白雲泉兵燹飄零又十年今日重來登眺處野花啼鳥自依然

同前

沙大用

來往天平二十年煮茶飽賞白雲泉扵今吾老僧頭白共倚山聽暮蟬

同前

王行

昔年來此是秋時只到龍門便賦歸今日重來登覽徧滿山濃翠濕春衣

同前

劉屺

出郭名山廿里遙松蘿云石路岧嶤經行喜隔塵凡逺不許人來說市朝

同前

陶琛

曙色防茫嶽影髙松風習習鳥嘈嘈白雲盡向龍門去散作巖前萬頃濤

龍門茶屋圖

倪瓚

龍門秋月影茶屋白雲泉不與世人賞瑤艸自年年上有天池水松風舞淪漣何當躡飛鳬去采池中蓮龍門春曉圖爲竺芳師賦

謝振

東方欲明猶未明西林晻靄斜月傾花間百舌弄晴語井上轆轤牽水聲天平寺裏鐘鳴早楞伽山下人行少東風碧樹萬家春海霞紅映龍門曉

虎丘春霽圖

王行

羣巘抱西郭一峯出平田孤秀淩太虛旁絕絡與聯古迹徧林谷幹將閟重泉劃開千尺崕下見淸泠淵翠壁絢霞彩葩詞詠前賢扵時屬靑春霽色明髙天鳴鳥亦巳和眾卉紛自妍夙駕爰此逰襟懷遂悠然豈曰事賞心觀俗古所傳來牟蔽丘壠饁耕滿疇阡樂土有若玆勤政復勉旃願同擊壤民熙熙度餘年

爲徐仲山題虎丘觀泉圖

吳寛

徐子昔年官水部匹馬蕭蕭歷齊魯運河水滿萬艘通汶泗交流無壅土歸來泉志手親編好與河渠書並傳不識當時陸鴻漸齒牙空味虎丘泉

題啟南寫逰虎丘圖

【啟南初逰靈巖遇雨明日旣霽乃與海虞周景新逰虎丘因寫此圖並有詩記其事李貞伯云是日在陽山遇雨而歸陳永之謂雨霽日獨以事在陽山抱恨不能與啟南同樂也皆有詩題其上景新寄予和之】

雲巖不減靈巖好【虎丘又名雲巖】昨者胡爲渉行潦千人石上兩靑鞋日出深林歌杲杲一時取樂能償勞水西山北爭探討澗泉潄齒心亦淸石壁題名手親掃西去陽山十里遙冒雨有人歸不早明朝見話入雲巖扼腕捋須空懊惱好山不趂晴時防此事巳差何足道安知猶有獨逰人隔水相望在陽抱何處攜來此畫圖我方起視俄絕倒詩情畫意各有在嵗月依然仍可攷虫雞得失不須爭泡影死生難自保【永之巳歿】再到京華住六年匏翁頭顱欲全皓江南歸計有時成次第山行非艸艸臥逰且把畫圖開鶴磵松庵亦天造翻嫌二客不能從回望周郎與東老

題天平石湖二圖次韻【爲王應爵】

萬石如林貌得眞縱橫碧澗共蒼峋城中拄笏須閒客林下峩冠有正人支老鄰居馳駿馬範家先墓倚危麟峴山未必髙如許遺愛當思繼晉臣【時應爵出仕】

古亭石刻手曾摩宋墨當年記石湖絕澗百盤橫略彴晴波九級蕩浮屠開園種樹山爲界放水灌田天賜租重擬四時編雜興範家莫認是堯夫

題啟南過吳江舊圖

吳淞江腹太湖頭雌霓連蜷臥碧流我昨經行覺尢勝滿船明月一滄洲

周用曰長洲沈啟南以詩畫名東南但此老畫筆筆用焦墨人易扵摹搨一時僞作甚多然得具眼者蹊徑了然自別不難也嘗聞其所爲過吳江圖而未之見駕部徐君間以示予豈卽此物耶吾邑多水田絕無髙丘大木圖乃有之蓋以識松陵也卽此巳不可與専求形似者論矣

與太常典簿顧謹中題畫

董良友

彷佛風煙笠澤東吳山不與越山同誰家樓閣停歌舞舊是吳王避暑宮

與盛愛臣題山水長卷

吳寛

城西蕩雙槳遙背伍胥門人家枕河住漸喜歷鄕邨豁然見平田農夫荷鋤去好風低嫩苖防雨灑髙樹葦間多放艇栁下或扳罾錦布芰荷蕩沙明鷗鷺汀魚梁接牛宮沽酒新郭市迆邐到橫塘虹橋垂四趾亂山似遮路旋轉自長溪水入太湖北云生光福西扣舷唱吳歌有客中流過千載懷古心悠然欲相和香徑旣云歿琴臺亦成空山頭明月上仍照館娃宮登髙信徒勞望逺發深喟間展圖畫防舊遊一何類

題林屋仙隠圖

楊維楨

我欲蓬萊一問津蓬萊淺去巳揚塵桃花流水寜無路落葉空山尙有人時見靑禽解近客忽聞黃石只疑神碁邊甲子過容易遲爾山中七日春

題黃雲卿林屋先塋圖

良琦

【云卿祖居洞庭後遷婁東懷其祖父寫圖以自慰揚鐵崖曽題其捲云】

江夏先塋林屋洞七十二峯碧參差竁道冥冥云作蓋秋風颯颯樹成帷海鄕西望空情事江水東流永孝思好在詩書光祖禰楊侯佳句有深期

同前

秦約

望洞庭兮極浦長太息兮愁予英英兮白雲乘淸气兮降時雨倚宰木兮聊淹畱念我心兮孔抽山有岡兮水有湫駕吾車兮泛吾舟鳥鳴兮嚶嚶鹿鳴兮呦呦激木杪兮回風奠桂漿兮髙丘髙丘兮何所邅吾道兮西顧西顧兮不忘懷纘言兮遺來者

陳履元畫玉山艸堂

鄭元祐

故人陳孟公詞如春雲气如虹畫法師海嶽山如鶱鵬樹如龍騎箕上天二十載有子齇鼻畫極工驚蛟噓雲海浪白離鸞照水巖花紅皺鱗張鬐聳郁澗底松中有一畆幽人宮石林支頤睨飛瀑意逺欲托飛鴻我欲從之不可得靑山萬疊金芙蓉

題孟用賔昆麓小隠圖

嶽楡

【孟觀字用賔以貢士授浙東行省都事元末隠居昆山】

老松幽壑舊靑山朱紱歸來次第閒眼底紅塵公事少天涯芳艸貴人還屋通流水循除活竹隠疎苔綴石斑何日醉逰忘爾汝共將寶玦掛腰間

同前

防詹

瑤華省識君王面國破家全欲斷魂每見英雄扶社稷未聞帷簿正乾坤梁園文獻誰能整昆麓詩書子獨存致政歸來成小隠旋栽蔬果洽淸尊

題雅宜山齋圖

倪瓚

靈巖對直雅宜山穹林巨石憶蒼灣若翁遁迹在其麓有子讀書常閉關松根茯苓煮可掘林下慈鳥去復還寫圖愛此錦步障白雲紅杏春斕斑

題耕漁軒圖【朱澤民爲徐良甫作】

寂寂溪山面碧湖輕舟煙雨釣菇蒲曉耕嵒際看雲起夕偃林間到日晡漢書自可掛牛角阮杖何妨挑酒壺紅稻西風鱸鱠美依依蓐食待樵蘇

題鶴亭鬭茶圖【鶴亭呂散夫也】

盧昭

花陰小隊鬭龍章巨盌香分第二湯莫倚酪奴風味好內廚催送大官羊

題張子政大癡松亭髙士圖盧儒

大癡老人天下士結客俠防非畫史酒酣潑墨寫荊關咫尺防茫數千里筲箕泉頭鶴上仙空遺寶繪人間傳弟子顚張早入室重岡疊嶂開雲煙太山斗絕何由緣下有鳥道丹梯懸此中疑是避秦處仰見茅屋巖崖邊松亭寓目者誰子耳譜流泉橫緑綺不知防徑在終南每逢佳處輒畱止我生亦有山水癖吳楚燕齊徧防歷風塵澒洞難再往坐對此圖三嘆息

西塘圖【爲吳隠居題】

孫蕡

放臣海曲懷京華孤旅天涯念鄕國誰傳此意入畫圖令我一見長太息毘陵野老吳中人舊與季子曽相親太湖三萬六千頃蕩漾咫尺閶門云姑蘇臺荒煙樹緑下有詩翁數椽屋涼風洲渚芙蓉開細雨林園木熟畫船撾鼔海天晴越女新栽白薴輕館娃宮暗陰雲暮子夜歌闌春水生季家風流誰與比況是吳興外孫子曲幾時攤舊賜書牙籖滿插前朝史南來無復少年狂茅棟低低一炷香久嫌塵居隘容膝更置別業開西塘西塘隠約湖山曲塘邊還種虎邱竹對酒菇蒲照坐明捲簾鷗鷺當窓浴此圖風致眞可人防染直欲窮天眞平子愁來獨長詠張衡老去誰爲鄰吾觀季子好風骨正好還家及秋律筆牀茶竈逐天隨蒓菜鱸魚莫相失

題萬玉淸秋軒圖

郭登

王謝堂前久不歸野田荒樹幾斜暉花開花落秋還在年去年來事巳非楊栁風多凋翠縷芙蓉霜重濕紅衣故人空感山陽笛一段傷心畫影防

同前

楊溥

社燕賔鴻共嵗華松陵禾黍故侯家誰令千載柴桑裏一度秋風一度花

題萬玉淸秋圖

劉鉉

蘇人寧【某】仕元爲大中大夫晚年致仕築別業於同川雲間張可觀爲作萬玉淸秋圖蓋美其所居景物之眾也長洲金仲旻贅其家及寧氏旣廢其配尋卒仲旻亦不在甥館玆圖流落久矣後六十年而仲旻復得之乃爲裝潢噫物在人亡不能無感今其子公素持以徴言爲備道其始終云

寧公在昔稱時賢頭顱半白來歸田老懷淡薄慕幽雅髙居別築臨同川數畆園林占淸勝四時景物誇奇妍賔從日盈北海座琴尊曉載南湖船一朝陵谷那知變廢盡東吳舊庭院扶疎修竹爲誰靑零落芙蓉不成片白雲飛去鶴不歸只有堂前舊時燕春深幾處桃花開無復當時映人面繁華旣往今巳休東牀老去還舊逰歌舞重尋館甥處蕭索碧梧風雨秋陶令宅邊松尙在習家池上水空流追思自足興感嘆何獨對此方爲愁六十年來駒過隙俯仰之間巳陳迹畫圖寂寞久無聞流落人間匪朝夕客從何處逺持來佳致依然不殊昔夢回昨夜到松陵鐘斷長橋月初白

萬玉淸秋圖爲金公素學士賦劉溥

名園占奇勝萬玉含淸秋主人契幽賞賔從疊追逰亭軒擬蓬壺木石儼滄洲金穀差可方緑水安能儔況此謝豪權黃金積如丘海舶致珍玩蘭車載名謳張筵日爲樂丰肪羅庶羞瑤琴奏白雪玉瓚傾黃流鼓鐘朝巳陳緩帶久未休亮有佳倩賢周旋義無尢盛時難久恃人事忽相仇繁華會銷歇露艸生煩憂器覆固戒滿水逝誰能収惘然覽遺墨故迹庶玆求

萬玉淸秋軒在吳江同裏鎭元江南財賦司副使里人寧昌言之別墅中有菊坡梧桐修竹總謂之萬玉淸秋華亭張可觀爲之圖

追賦虞公務白鶴山房圖

錢仲益

【無錫虞公務與予爲從表兄弟居蘇州之陽山山有丁令威祠因名白鶴峯扁所居室爲白鶴山房蜀人王息庵爲盡山房圖並題詩其上距今三十餘年矣息庵化去巳久公務亦歿於戍所觀圖誦詩不勝悲愴因賦是詩云】

遼東仙人丁令威千年化鶴曽來歸何年度海到吳下巢松直向陽山飛遂呼山名號白鶴荒祠古木橫煙霏至今仙人煉丹井赤霞煜煜騰光輝陽山山人性髙潔架巖鑿壁開門扉經年讀書不出戶超然肯受功名鞿松間行拖緑玉杖石上坐理黃金徽研硃防易滴淸露采藥穿雲入翠防客來隨分設肴核牀頭酒熟黃雞肥時招白鶴下庭際按舞翩翩翻羽衣靑城仙翁隔鄰住往來慣熟俱忘機爲題詩篇寫圖畫染毫粉墨縱橫揮騷人墨客競題詠展圖畫軸皆珠璣邇來轉眼三十載靑山不攺人民非仙翁騎鶴去不返山人逺戍亦永違孤山無人赤壁靜蕙帳冷落誰相依空餘山房舊時月夜深寂寞穿簾幃嗟余撫卷三太息感今念昔重歔欷

題林居圖兼柬盧公武

髙啟

竹梧翳苔石知是幽人居林間鳥鳴後亭空賔散餘聞有盧鴻愛長年畱著書

題允中山居圖

徐蕡

昔年爲客處看圖懷故山今日還山住儼然圖畫間泉來繞蘭徑月出對花關應知農事畢髙坐有餘閒

竹莊讀書圖爲龔彥中題

葉盛

十里靑山近馬鞍一溪晴碧下江湍捨南捨北無他植只有篔簹千萬竿

鈍庵髙節望期頥未是尋常句讀師知有名門家學在切磋不忘武公詩

題徐氏遂幽軒捲

徐有貞

隠居求志不求名雙鬢蕭蕭眼獨靑吳下詩人多結社閩中才士盡傳經云迷李白空山冢月落揚雄舊艸亭夜讀遂幽軒裏捲愁看天際少防星

爲都敬題春山讀易圖

吳寛

山中春雨過嘉樹如新沐鳥語時復閒惟聞澗聲續對此一欣然孤懷浩無欲便攜童冠人詠懷效沂浴歸來亦何事妙意溢春服寤寐羲文間手持一編讀惓惓濟時心願言均發育

題吳白樓借屋捲

邊貢

艸圍亭樹竹圍庵十載眞成故事談忽漫得來原不偶總然稱借亦何慙詩篇舊巳傳都下畫筆今須倩魯南【陳編修沂之字】卻過昔逰尋往迹月中門巷幾畱驂

應制題王朏畫吳王納涼圖

邊貢

雨過太湖上風生響屧廊紅綃拂幾席白紵制衣裳朱光淪厚地明月在髙堂何以保玉體長年樂未央

題吳王納涼圖

陳旅

吳王臺榭滿汀洲湖上風來暑雨収坐有紅妝可娛老市無赤米不教愁采蓮舟載煙岑晚響屧廊通水殿幽歳暮甬東寜有此夜涼歌舞莫令休

題吳王納涼圖

李孝光

六月長洲水殿涼酒酣揮袖倚新妝芙蕖露冷秋云薄回首西風響屧廊

同前

袁凱

防月斜侵響屧廊芙蓉淸气滿金塘鴛鴦只傍雕闌宿也愛君王水殿涼

口號題吳王半醉圖

李白

風動荷花水殿香姑蘇臺上見吳王西施醉舞嬌無力笑倚東白玉牀

題吳宮衰栁圖

袁凱

逺岸依依落日明吳王醉處少人行多情獨有垂楊柳猶送深宮夜雨聲

題子胥吹簫圖

徐有貞

行乞吹簫野水濵只緣讒口間君臣鞭屍覆楚由無忌員也何曽是狠人

半帶愁音半殺音西風吹入楚云深丹陽世上人空聽誰識英雄一片心

題範蠡五湖圖

趙孟頫

功名自古是危機誰似先生早拂衣好向五湖尋一舸霜黃木葉雁初飛

題扁舟五湖圖

陳旅

按史記止言陶朱公將徒屬浮海而無載西施事杜牧輩乃誣也故爲之辭

羑里人歸獻女來帝辛飲酒沙丘臺酒闌不但蛾眉死太白旗竿血花紫會稽凜凜吳日驕少伯乃是師閎天姑蘇城下箭如雨艷骨應成館娃土五湖煙浪搖靑春小兒船尾中細君吾王功成境土富扁舟只載妻孥去良工貌得千古心寓形空爾糜黃金

朱翁子負薪捲

張翥

富貴危機解殺身是非千古付樵人當時長史魂應悔不向山中只負薪

範莊梓樹圖【次石田韻贈施煥伯】

吳寛

行人墻下摩挲處重是範公親手培此日載將嘉樹賦淸風長傍義莊來空尋蟻穴難成夢免制犧尊豈不材須信畫家原有意展圖如對北山萊

麥舟圖

李東陽

江東故人半零落江頭石郎淚雙閣三喪未葬家苦貧舉世今無魏州郭睢陽範郎方少年相看不語意範然江舟載麥五百斛揮手付之如一錢歸來侍立庭闈畔白髮聞之爲一莞亦知父子本同心若待庭趨嗟巳晚君不見慶州饑民曽告荒使君自發常平倉

米元章拜石圖

李東陽

南州怪石如奇士士有好奇心欲醉平生兩膝不識地石也受之無色媿著袍擁笏當石前禮而不答貌益虔呼爲石丈丈不語回視諸峯盡兒女當時觀者笑且嗔眼中見石不見人嗟君好潔巳成癖無乃冠履沾泥塵古來玩物必喪志況爾物役忘其身惟石巖巖瞻赫赫一州𨿽小寜無民宋家只合米博士誰遣出刺無爲軍君不見漢家畱侯拜黃石石亦可拜不可眤千載英風石益髙猶憐誤落神仙迹

同前

儲瓘

虎賁猶似對中郎末世那知老子狂才到宣和流落盡眼中誰是丈人行

鶴屏

皮日休

三幅吹空縠孰寫仙禽狀防耳側以聽【相鶴經云防頰防耳則聽響逺】赤睛曠如望【赤睛露眼則視逺】引吭看云勢翹足臨池樣頗似近蓐席還如入方丈盡日空不鳴窮年但相向未許子晉乘難教道林放貌旣合羽儀骨亦符法相願升君子堂不必思昆閬

和韻

陸龜防

時人重花屏獨卽胎化狀叢毛練分彩疎節笻相望【相鶴經云大毛落叢毛生其色如雪又云髙腳疏節則多跛也】曽無氃氋態頗得連軒樣勢擬搶髙尋身猶在函丈如憂雞鶩鬭似憶煙霞向塵世任縱橫幽襟自閒放空資明逺思不待浮丘相何由振土衣一舉棲瀛閬

吳都文粹續集卷二十五

欽定四庫全書

吳都文粹續集卷二十六

明錢谷撰題畫

題畫二絕

鄭允端

防防靑山翠欲流短蓑漁子坐扁舟荒村五月涼如水茅屋扶疎艸樹秋

靑松望極是桃花去去仙源路不賖便好解衣沖水過洞中午飯熟胡麻

題畫

誰寫江南景風煙萬里寛金銀開佛寺紫翠出林巒逺客馳行役幽人賦考槃蒼茫無限意撫捲爲盤桓

太湖【以下俱奇逰圖詩】

馮大受

東南天盡五湖開萬防蒼山鏡裏回縹緲峯頭明月上懸知一望是蓬萊

姑蘇臺

吳宮花栁是荒丘臺下惟聞麋鹿遊芳艸靑靑煙水緑春風總入闔閭愁

虎丘

寂寂荒臺樹色昬吳王宮闕杳無存月明劍气還來往畱得幹將化後魂

天池

此地湖山是倒懸翻於山上滙淸泉更分華嶽峯頭色一朶峯如太乙蓮

天平

靑山繚繞白雲圍似笏千峯擁翠微仙仗一經巖岫過飛霞片片逐人歸

靈巖

一山靑靄日溶溶翠桞隨煙漾碧空紅雨落殘春畫暖舊花重發館娃宮

墓

湖外靑山湖上看振衣時覺兩眸寛攜笻徧拾金閶景墓山頭亦大觀

支硎

蒼崖翠幹碧參差樹色嵐光兩鬭奇只有生公壇下石至今猶似防頭時

虞山

拂水巖頭錦作屏瑤壇朱敞日初明朝看爽气千峯紫黃鶴飛來翠羽輕

題施雅山所藏宋漢國端孝大長公主所題桂花便面手卷後【有序】

虞堪

宋端孝公主理宗女也其所自題桂花詩便面以碧紗爲襯所折桂淡然與月輝映自是宮制絕俗可知而東廬王野叟【名琦字徳玉】所識有云在武林時與故舊劉仲鼎邂逅茶話因及楊中齋駙馬事出此制以見遺乃是吾冡婦之母之筆也藏於篋笥三十六年而外孫施宜之其先有兄弟並登科者有雙桂堂尙在堂扁與扇合誠可以再爲後來者防故裝成捲筆其顚末並制桂香詞於後以予焉且曰貴主題此時猶未出閣天上淸芬世間何有則知前輩寶重之如此至隆山平先生賦之有滿身風露不知寒之句尢極淒惋使人一讀無限感慨今雅山處士亦旣老矣所寶外家遺物又幾五十年自謂𨿽獲夜光每棄弗顧而獨防此卷如新不忍去手時時出以示人諷詠不輟其風韻又可知矣間屬堪賦之惟前代閨門舊物固是罕得然相傳之久殆百有餘年而不出兩家當時遺老又能詳記其事使更千百載足以起人之興懷於無窮若雅山之寶此其意亦有在乎於是追次其韻反而歸之宜之爲雅山處士字云

一一方諸鏡樣團金壺霑墨豈無端萬年枝上天香盡遺恨靑天碧海寒

其二

誰復風流鬭鳯團天人丰骨想毫端楚吟翻泣銅仙淚共灑秋風玉井寒

其三

天水雙雙桂影團喜符佳防上眉端外家風采今猶在長嘯空山鶴髮寒

麗人行【題玉山所藏周昉畫】

楊維楨

楊白花飛愁殺人美人如華不勝春錦韉防起雙鳳縷黃門挾飛五花云白石雷霆夾城道樂逰園裏春正好就中小姨最嬌彊雌雄雙飛觀者惱瑤池鬭艸碧雲移艸靑艸歇春不知黃裙有恨隨春水椒房靑蠅何處起君不見翠羽颼颼悵一空東方蝃蝀纒紫宮【蝃蝀一作防蝀】題玉山所藏唐人呈馬圖

張翥

天育驥子初長成廏官引轡將進呈頭如戍削兩耳聳靑絲絡腦屹不動君王一顧生光輝黃帕巳蓋銀鞍歸當時四十餘萬匹此馬權奇當第一曹將軍畫老有神龍眠居士尢得眞兩家翰墨今巳矣今之筆迹無乃似黃門宿衛森羽儀遺事可按開元時古來良馬多泛駕振鬛長鳴思禦者君不見材士不可羈寜可呈身如此馬

題趙千里金碧山水【玉山所藏】

張天英

天上白雲滿空谷樹下三間兩間屋晏先生不出門自檢殘書手中讀醉翁斜著紫綸巾過水呼童禦黃犢犢背之樂不可言王孫寫入冰綃幅君不見戎車萬戰場秦皇失其鹿笑殺當時園綺翁白頭去揖隆凖公

子昻蘭梅爲玉山題

張翥

佩纕零落墨香存瑤瑟空彈夜月魂一自江南芳艸歇風流誰繼楚王孫

爲玉山題子昻墨竹

竹裏疎花的的開凍香和雪冷蒼苔天寒日暮無人見只有雙峯特地來

子昻畫馬

君不見漢家將軍求善馬戰骨縱橫血流野歸來作歌薦宗廟寜悲鬼哭宛城下何如聖代徳所懷入獻磊落皆龍媒右牽者誰鬈且偲萬里知自流沙來眼光照鏡蹄腕促老奚識性仍善牧時巡之外逰幸稀飽秣原頭春苜蓿吳興學士藝絕倫妙處不減曹將軍只今有馬無此筆誰與寫之傳世人爲君甘作駑駘羣

題玉山所藏魏國夫人趙管墨竹【夫人自寫坡詩於後自京師寄於仲光】

龍香暖脫靑螺靨麝劑光凝生漆防玉臺近曉畫眉殘紫硯新磨染一枝戱寫碧嬋娟冷雨欲飛粘濕煙雲霧閣春窈窕恍如移置苕溪邊苕溪緜緜秋水隔逺眼京塵渺相憶防綃一防冰雪生弱蕙幽蘭少顏色書中曽有衛夫人畫裏如何崇徳君林下丰神原散朗尙從墨妙見天眞

題管夫人竹與玉山同賦

於立

煙消湘月明露下湘波冷翛然林下風吹折瑯玕影

同題

顧悳輝

鳯毛輕染碧池春寫作瑯玕紙上眞試看腕中百斛力前身應是李夫人

題玉山錢舜舉畫五栁莊

張天英

飛泉屋後銀河懸孤松屋上蒼龍眠四山無數白雲出好柳五樹當門前葛巾丈人步其下悠然別有山中天內人吹篴詞【爲顧仲瑛題盛子昭畫】

楊維楨

天寶年來教春坊紫雲制曲吹寜王美人何處竊九漏耳譜亦解傳伊涼鵾弦轉斷黃金軸獨據胡牀防橫玉冶情忽逐野鶯飛十指紅蠶迷起伏禦溝水暖浴防防天地久無徵戰聲芙蓉楊栁自搖落豈識黃雲邊塞情西樓今夜月色午內人思仙望河鼓白日蕭條鳳不來井梧風動神烏語

內人剖詞【爲顧仲瑛題盛子昭畫】

轆轤索褪垂金井水殿風來晚花靜美人睡起袒蟬紗照見臂釵紅肉影荔子漿酸搖左車阿母新進朱陵侍女手浴井花冷水冰【去聲】金盤擎掌窊鸞刀未破圓玉斗斗破紅冰驚落手玉郎渴甚故相嘲可忍食殘團月凹

李息齋竹爲玉山題

張翥

竹上千年恨未消湘臯滿踞正迢迢冷煙疎雨無窮恨欲爲騷魂賦大招

予舊爲顧長卿作梅竹圖明日其弟仲瑛於姚君子章席上索題遂成口號

柯九思

晴雪噤梅蕋春風裊竹枝美人應失笑記得捲簾時題柯敬仲爲玉山山人畫竹

楊維楨

五云閣吏天上還玉山艸堂人正閒自將賜筆寫龍影落日風動江南山

題從子倫寫生芍藥於玉山

柯九思

九十春光事巳非翻堦紅藥尙天機畫工防染成生色說與東君作待歸

桃源春曉圖爲玉山題

張翥

流水空山幾度春白雲隔斷世間塵桃花一放漁舟入不是秦人是晉人

題玉山所藏淵明歸來圖

吳克恭

陶令昔去官當世豈知賢杖藜柴桑裏泛舟卽斜川春風五柳陰秋日秫盈田嵗釀杯中物佳辰奉賔筵觴來各有趣斟酌罄交歡爲生豈易老借此一欣然咄哉羲皇人旣逺身名全

題東山圖玉山同賦

於立

不起謝安石其如天下何向來逰賞地芳艸落花多

同題

顧悳輝

江左風流第一人東山歌舞日紛紜當時不爲蒼生起司馬山河總白雲

題玉山所藏畫水仙卷書違祕書後

袁華

窈窕楚臯女委蛇佩陸離臨風倚翠袖乘月靡云旗含嚬黙延佇怊悵失佳期渉江采璚芳將以慰所思

題玉山所藏水仙畫

達兼善

翠羽靈旗洛津淩波防步韈生塵可憐金屋重門掩只有陳王夢阿甄

題吳山顧玉山一笑三生圖

釋來復

虎頭應是再來人畫史丹靑貌未眞一笑溪山如識我三生風月異前身空傳華表歸遼鶴誰向昆明問刼塵吳下艸堂今寂寞獨憐花鳥泣餘春

題琵琶仕女圖【注云以下二作亦題玉山所藏】宗本先

江水東流月滿船江風吹怨入冰弦何如銀燭秋堂夜一曲新聲值萬錢

題墨竹

可人家住篔簹谷明月淸風十萬竿一自玉山相見後滿庭淸影夢髙寒

題吳性存所藏趙仲穆竹枝雙蝶圖與玉山同

賦

張翥

滿叢鮮碧露團香院落春紅過野芳蛺蝶一生花裏活飛來還戀竹風涼

同題

顧徳輝

閣道春風度湘簾夜月初多情雙蛺蝶也解逐羊車

吳克明知嘉定爲題馬圖

吳寛

吳卿別我吳門去手把橫圖索題句開圖見馬如見人逸气稜稜八尺身圉人騎度燕河水萬里長風生兩耳歸來飽餤玉山禾吳門艸靑柰爾何

題孔昭畫

吳寛

盧鴻艸堂今有無吳中峕見謝翁圖松風澗水書聲合林下髙人不可呼

題子善所藏畫

張翥

江閣空明宿雨殘靑山如洗隔簾看神仙不記天臺路萬壑千峯暮色寒

題盧侯所藏畫冊

張著

露滴天香酒力防風回秋影動秋衣夜深盡醉霓裳曲忘卻驂鸞月裏歸【右幽人賞桂】

露濕銀牀海月低冰弦寫怨小西西鄰止有臨川客莫作秋風烏夜啼【右琴月雙淸】

花暝深宮畫漏遲隔花羅襪步委蛇春愁如海誰相問得似黃鸝盡語時【右春畫聞鶯】

題黃筌畫竹鶴圖【並序】

呂誠

黃筌畫竹鶴圖巳入能品余鶴亭舊有此圖心甚惜之散落他室今數十年矣忽扵鄕友處復見之喜嘆無巳然尢物自爲脛翼而能傲兀人世不與嵗月同化亦一奇哉因賦此重爲覽古者一慨云

蜀人黃筌寫竹鶴數百年前一奇作裳縞衣意閒暇老气崢嶸重林壑挺挺玉立雙瑯玕枝葉扶疎鐵鉤絡憶昔鶴亭有此本鳥散煙銷久寞今朝忽見喜絕倒老目摩挲殊不惡千年令盛安在哉舊物都非況城郭世間此圖亦希有重襲尢宜置縑槖髙堂夜懸明月中應有仙音下寥廓

爲開元道士題倪雲林畫

徐賁

聞說仙翁去采眞山中艸木幾回春開元堂上重來客猶是當年問道人

姚少師所藏八駿圖

曽棨

周家八馬如飛電夙昔傳聞今始見鋭耳雙分秋竹批拳毛一片桃花旋肉騣疊聳髙崔嵬權奇知此眞龍媒霜蹄試踏層冰裂駿尾欲掉長飈回瑤池宴罷歸來早絡月羈金照京鎬紫鞚飛旹逐落花雕鞍解處眠芳艸由來駿骨健且馴防影驕嘶不動塵有時渴飲天津水五色照見波粼粼圉官騎來難久駐飲向春流最深處珠銜寶勒不敢疎直恐飛騰化龍去古來善畫韋與韓此畫豈同凡馬看人間造次不可得苜蓿秋深煙雨寒

題乳犬圖爲金公鼎賦

沈潛

花下茸茸細艸中羣眠未許識雌雄待看長大平原上一獵秋風狡空

題沈孟淵所藏王叔明墨竹劉溥

云漢昭回舞鳳雛海波淸淺露珊瑚淸風萬古吹不盡錦瑟無聲彈鷓鴣

題劉主事廷美所藏墨竹二首

愛防亭亭碧玉光畫船來往水雲鄊幽林到處森如束只此長梢保雪霜

繡幄連云防牡丹玉杯誰問碧瑯玕露香飄盡檀心老獨占淸風防嵗寒

終南進士行爲劉廷美賦

長空糊云夜風起不分成羣跳狂鬼倒提三尺黃河冰血灑蓮花舞秋水飛螢負火明月羞櫟窠影黒啼鵂鶹緑袍烏帽逞行事磔腦刳腸天亦愁中有巨妖誅未得盍駕飈輪驅霹靂如何袖手便忘機回首東方又生白

王舜耕山水爲繆行人檏題倪濓

煙嵐萬壑吐復吞雨過汛漲溪流渾埜橋山店夜初曉香靄不辧東西村嘉樹蒼蒼迷近逺白雲滚滚銀濤捲苔封古道闃無人未放曦輪上孫巘舜耕王翁八十餘眼前能防細字書醉揮老筆元气俱風景似是圖匡廬多君長才擅専對好山覽徧芙蓉翠看畫駪駪憶曉行詩成正攬皇華轡

爲李貞伯題朱寅仲小畫

吳寛

春半扁舟過太湖洞庭著雨翠糢糊惟應舊日同逰者愛此朱郎水墨圖

題黃應龍藏巨然廬山圖

文徴明

筠陽文學倦官職十年歸來四壁立探囊大笑得片紙不啻瓊球加什襲攜來示我俾品評謂是名僧巨然筆渙迹漓蹤那辧眞白閒雙印還堪識古篆依稀贑州字先宋流傳非一日要知源委出珍藏未論誰何定名迹墨渝紙獘神自存老筆嶙皴況超逸岡巒迆防宻樹浦漵縈紆帶村室盤盤細路繞山椒斜引魚梁更東出途窮山盡得幽居穹宮傑構臨淸渠仙邪佛邪定何處彷佛勝境如匡廬還從文學問何如大笑謂我言非虛自言逺逰眞不俗曽見廬山眞面目五老之披白袍玉虹萬丈峕飛瀑某邱某壑皆舊逰展捲晴眼猶熟秖今老倦到無由對此時時作臥逰慙余裹足不出戶聞君此語心悠悠髙懷咫尺巳千里眼中殊覺欠扁舟郭忠恕雪霽江行圖【附跋】

程敏政

蜀山曉起雪大晴蜀江早有商船行前縴百丈後催舵欲動不動難爲情兩舷相依若兄弟雪後風淸江水平古來川貨甲天下舟中百物皆充盈一舟系尾大扵瓦蕩漾不敢相先爭有時遇險卽分載主者自解操奇贏長年三老各司職翹首疑聞呼嘯聲紛紛逺樹霧中出防防玉峯天外明櫂郎呼凍相偶語隔岸恐是夷陵城大灘小灘難悉數自出兩川今幾程嗟哉逺道亦良苦鹽井有戒何相輕披圖一見肌上栗凜然朔气生檐楹摩挲久之意乃定何人方寸勞經營素縑半幅不盈尺云是東都狂郭生宣和天子愛書畫親與印識題其名一朝桑海忽遭變內局委棄隨榛荊郭生惟餘比干畫猶幸不燬南來兵奎章學士子山子獻納曽傾葵藿誠爾來二百有餘嵗屈指春秋凡幾更不知此本尙在否撫捲益覺心怦怦石田沈君最博雅重購所得人皆驚裝潢完好無璺裂入手坐見增光榮郭生斯圖乃其一餘者往往皆精英題詩有暇或臨掃復以丹靑吳下鳴聞君家住湖水側靑山古木相回縈何時倚櫂一尋訪君當倒屣來相迎翩然坐我竹下石鼎細呼春茗烹揮童開奩取卷軸甲唐乙宋聊相評旁人定誚太古癖塵襟且擬冰壺淸卻愁玩物犯祖戒未敢先輸他日盟啟南此畫題者巳多不容復贅獨記在宋元史局時嘗見巙子山進郭忠恕比干圖事題者偶未之及爰緝成篇聞啟南家多藏古畫法書甚欲一觀之因復自念啜茶觀畫皆先世所遜謝未諳者不覺惕然爲之中沮更俟商防云

郭忠恕雪霽江行圖【沈啟南藏】

吳寛

路出三峽風颼颼江天雪霽宜行舟水枯灩澦髙突兀木葉落盡俱東流艨艟相聨蔽江下半空結構如危樓兩舷之間可走馬主入恐是王益州獨嫌百物具篷底如何不設戈與矛後系一舟亦千斛什器滿載余甌靑簾翠幙互掩映防純錦纜紛綢繆玉鑪頻爇沈香火寒气不到珊瑚鉤篙工舵師禁無語指落層冰誰爲収安得挽以百牯牛代汝僕夫力且休人生得意在富貴鄕裏小兒驚宦逰望中隠隠連逺洲深樹落照哀猿愁日將暮矣泊何處萬里幾轉靑山陬狂仙畫筆窮冥搜圖外意思令人求陶翁願棄五斗米未肯折腰從督郵飄然輕颺孤舟去惟有葛巾猶在頭髙哉斯人誰與儔嗚呼髙哉斯人誰與儔

髙克明溪上雪意圖

【此圖劉僉憲得之任太僕今歸沈啟南後有天全跋克明宋仁宗時人題曰臣克明上進】

赤腳眞人龍鳳姿俯視藝苑時防嬉良工待詔金門裏髙生前身應畫師含毫吮墨立良久自言臣是唐王維平生胸中無一物獨有山水能容之郭熙成名乃新進【髙宗有詩云克明已死道寜逝郭熙後有新成名】範寛得意才並馳丹靑競巧稱院體後來不比宣和時宻竹千岡松萬壑蒼翠峯巒白湖樂岸旁桂楫何處移磵曲茅堂是誰縛行人暮歸天漠漠遙望前村愁雪落船頭一老獨閒暇詩思分明入廖廓劉侯朝回過燕市亦復愛畫入骨髓偶從太僕得此圖每一開之心輒喜天全仙翁惜題字評品數行而巳矣翁今巳逝侯亦亡兩洞庭荒湖水【翁嘗自稱大洞庭主人而僉憲家有小洞庭故云】石田多才從後起況有佳兒好文字只今此物欣有托賦詩獨慙前人耳宋社久巳屋宋畫如有神劉侯地下勿長嘆楚弓得失皆吾人

題海虞錢氏藏王均章虞山圖

【均章名珪號中陽老人生元盛時年未四十棄官歸隠虞山之下慕丹術尢邃於醫所著有泰定養生主論等書年逾九十而卒見吳思庵記】

扁舟昆湖去憶向虞山還當時廹日暮未得窮躋攀至今三短章寂寥不重刪安知六載後依然見玆山諒無愚公愚賴有頑仙頑頑仙隠居處深林置柴關丹竈火常伏藥闌苖載芟髙情付縑素丹靑色斑斑並山臥平野隠然不成環逶迆亦甚逺攢蹙何其慳咫尺見百里羣峯互垂鬟飛鳥歸易沒浮雲出偏閒拂水最奇麗空巖故漩澴天風或稍定石壁仍潺潺仙宮對佛寺妙境非人寰獨憐仲雍墓誰爲剪榛管短棹載書卷浩歌水雲間彷佛歸庵翁往來寶巖灣

題治平寺琬上人所藏巨然山寺圖追次虞道園先生韻

疎林逗晚照際水扄柴關中有方丈室翠納千重山山路多白雲滃然隔塵寰倚笻望崷崪展席聽潺湲願邀巨然老置我水石間忘歸飽淸暉從此終日閒層巒結暝色不逐樵夫還

題趙仲穆馬圖【李世賢藏】

王孫畫馬兼畫人气足神全色不均一人汲水來飲馬一馬欲飲將騰身二馬俯首嚙芻槁一人按榭睨櫪皁天閒不待秋髙肥一馬不渴二馬飽朔方用兵萬騎馳三馬並立如不知

題世賢太史扇

程敏政

浦上南風急漁舟破浪還不知離岸逺時見樹頭山

題沈氏所藏石田臨小米大姚江圖

文徴明

長洲沈氏所藏小米眞迹成化間有假中官勢取之者石田爲追摹此圖

春云沈空山有無眼前見此姚江圖圖窮爛漫得題字照人百顆驪龍珠平生雅識敷文書紹興嵗月仍不誣豈知尢物能媒禍繭紙蘭亭巳非故石翁信是學行人能使邯鄲還故步憶昔憸人賄爲囿黷財更假狂閹手千里珍奇歸撿括故家舊物那容守沈氏藏玆二百年一時掣去心茫然誰言物聚必有散手澤相關常累嘆未能一笑付忘弓且喜百年還舊觀豈余鈍眼錯顏標抵掌眞成孫叔敖區區不獨形模在更存風骨驪黃外一時防筆迥通神得非小米是前身從來藝事關人品敢謂今人非古人

又題敬所藏仲穆馬圖

文徴明

犖犖才情與世疎等閒零落傍江湖不應泛駕終難用閒防王孫駿馬圖

爲懋上人題畫二絕

徐禎卿

渺渺洞庭秋水濶輕舟搖動碧琉璃松林不隔東西望楓葉寒塘露酒旗

布衣藤杖稱芒鞋貪看靑山偶獨來心與白雲原不礙長天一鶴忽飛回

題文丈衡山所藏趙子昻馬

王寵

神馬來從渥窪窟王孫貌得眞龍骨天池洗出霹靂聲恍惚似與蛟龍爭奚官廝飬不敢近騰驤蹴踏久乃定朱衣輕拂炤紫雲五花隠起生龍文黃帕髙封碧玉鞍紫絲未掛千金勒九重一笑獨當禦天閒萬馬無顏色我聞漢武騋龍媒又聞唐家獅子花常思此物在天上何乃匹素開風沙驊驑自是萬里足豈應流落天之涯嗚呼天地變化兮雲霧晦冥吾知此馬之爲龍兮終當飛入扵滄溟

余表兄段山大參以自在居士墨竹俾予題詩

歸有光

奉常余之外髙祖儒雅風流絕近古少年侍直承明廬重瞳屢回加慰拊玉堂無事只寫竹影落縑緗生風雨翠葉蒼筠滿人間淩海越嶂爭購取吾家寶藏三大軸其一今在尙書府二幅翻飛入島夷人物化去不可睹吾兄安得此尺素千緡不吝售海賈盛夏張之紫薇省涼气歘忽周堂廡劃然北壁開戶牖雨勢欲滴風披舞此時靜坐亦何有滿眼不復見塵土湘妃帝子對之泣藐姑神人誰與伍吾兄好畫識畫意余方潦倒困蓬戶墨竹昔稱李夫人湖州孟端皆堪譜髙人自有千載名世上兒子何足數作詩題竹非爲竹俯仰自覺吾心苦東坡先生豈浪語知吾之兄惟老可

題水仙圖

劉鉉

山中有幽花姿容都且閒水仙之名本洞府何時移出來人間宻葉垂垂冷愈碧煙霏作團曉來積緑羅捲帶未周圍蒼玉簪長巳盈尺齊紈魯縞綴繁英防風回雪飄輕盈湘靈玩月佩環墮神女戱水驪珠明江天搖落冰霜裏開共梅兄與礬弟欲集芳聲厭蘭肯逐穠華效桃李上人慧性奪仙機毫端幻化多神奇生絹聨幅寫數本彷佛仙子盟瑤池或持金杯倒醽醁或著黃裳面如玉或向云邊下素鸞或向山頭乘白鹿天然巧相各有爲不是爭妍效凡俗門徒得此久珍藏間持索我題詩章我今習靜媿饒舌披圖坐對渾相忘道心由來本空照有言那如不言妙茶余卷軸客出門獨對南山成一笑

夏仲昭竹爲劉中孚題

亭亭何處出幽姿渭北湘南未足奇靑鎖門邊深得地玉欄幹外最相宜種分原自蓬萊島影落多臨太液池一寸虛心常自潔百年貞節豈能移欲爲笻杖隨龍化定作簫韶致鳳儀好對雲霄看挺防莫因風雨笑離披芳同老圃含霜菊節比中庭向日葵猶記斑畱堯女淚不慚歌入武公詩偶緣客館披圖處空說家園食筍時幸際聖明無隠逸誰於林下結幽期

題畫茉莉

吳子孝

瓊蕋南中秀奇香世外偏過時君不采惆悵越江邊

王祿之畫梅花

大湖東畔梅千樹昔我懷之卽歸去枝枝疎瘦老槎牙墨色根柯如鐵鑄素枝澹蕋交紛綸物外異香天所付人間花卉不敢先天上曼陀差可伍霜巾冰帨雜瓊旄玉蓋瑤旂障珠組丰姿綽約臨姑射衣佩輕盈淩洛浦騷人題名苦難工疎影暗香非妙句千古知心獨少陵欲亂鄕愁傷嵗暮楊生筆墨頗擅場石湖先生猶未許寫生貴在得風神心與天逰天所與偶從便面見形容徳似玉人非浪語冰雪侵陵气益伸嫵媚李桃那足數彊項令公節不屈鐵面端公色偏毅謂君何必貌孤芳須記廣平題作賦鐵肝石心表幽貞調鼎廟堂方識味

範蠡歸五湖圖

溥光

功遂名成泛五湖知幾千古擅良圖向教勾踐堪同樂不識先生肯退無

徐彥明白蓮詩卷沈石田畫金赤松題

顧璘

珍圖白蓮何皎然盈縑風露臨秋鮮丹靑豈同俗匠伍貞素獨與幽情便璚瑤滿池琢不碎翠葉兩重欹仍顚盛開欲落比雲散乍疎復宻如星聨何不放筆鋪十頃中間蕩漾吳姬船嬌歌艷曲互酬答冰肌玉面矜嬋娟風流領袖自石田好事遺之歸攝泉赤松郢倡復絕世後來和者難爲前我欲西湖招勝侶金樽美酒斗十千林逋宅前放舟去六橋曲曲相回旋古人今人畫如此安得壽命金石堅人間富貴艸頭露不須錦瑟調朱弦與君雪藕擘蓮子共唱新詩湖上眠

周臣爲余寫水墨山水大障徐子仁特賞其妙因口占謝之

崢嶸華嶽三神峯移置艸堂雲霧濃泉飛樹挺气生動羽人彷佛中林逢周生作此特神妙髯仙見之欲狂叫眼中失卻梅花翁人間豈乏鐘期老

題荔枝白練圖

王叔承

練尾低紅紫玉枝閩南仙色麗相輝卻思妃子調鸚鵡笑擘輕紅弄雪衣

題畫馬

道衍

身被五色云才超冀北羣莫教空老去須借霍將軍

題秋寺晚晴圖

猿將朔吹哀云帶溪流駛相送獨歸僧蕭蕭夕陽寺

題許由棄瓢圖

獨坐云深處迢迢逺市朝若知身是累應不棄山瓢

題獨釣

天髙日華明江淸水光動何事尙垂釣不入非熊夢

題畫

小小板橋樵路深深茅屋人家竹塢夕陽微雨桃源春暖多花

題菊花

三徑歸來巳就荒茆齋觴詠足徜徉籬邊更有瑯玕樹不使秋英獨傲霜

題雪梅雙鷺圖

孤山山下雪茫茫雪裏寒梅巳早芳雙鷺飛來花底立卻憐同色不同香

題菜花

雨餘盈圃嫩還柔小摘調羮玉糝浮不識此中滋味好東坡焉肯友元修

題畫

景隆

橫斜疎影浸漣漪天際初升月半規孰謂林逋仙去逺暗香依舊似當時

水仙障歌

鄭允端

我有一疋好素絹畫出江南無數山筆法豈但李營丘直擬逺過楊契丹良工好手不能遇此畫森然能布置層巒疊翠擁復開怪石長松儼相對板橋茆屋林之隈瀑流激石聲如雷恍然坐我匡廬下便覺胸次無凡埃此身但向閨中老自恨無由致蓬島布韈靑鞋負此生長對畫圗空懊惱

題周臣畫

顧璘

石壁煙霏夏气淸水光人影靜分明綸巾羽扇者誰子來共沙頭賦濯纓

衡山雜畫

巖壑飛塵絕孤亭壓水雲偶來乘野興非是厭人羣

其二

雨霽春潮濶扁舟坐不還放情親白鳥覓句贈靑山

題徴仲雲山

江聲喧艸閣雨气濕楓林云外靑螺影匡廬幾許深

吳中山水歌

姚綬

吳中佳山水布置卷軸間吾舟煥虹月披展情髙閒自非石田胸中有邱壑安得粉墨相耀霍盤云絕巘碧玉寒揺天長波素綃薄蘼蕪蒹葭被洲渚楊柳芙蓉此邨落防舟釣侶秪綸竿騎馬何人自城郭平橋可度客防蹇徐徐來昔人孟浩然夙負淸詩才疎林髙低出翠瓦夏屋渠渠付摹冩解鞍相畱定盤薄到此誰爲局束者蘇臺淩空築不易風撼笙歌落平地刲羊椎牛夜達旦檐花撲酒春無睡一朝臺傾走麋鹿西施載去何年復不如此山此水此畫圖逰客見卽償詩逋劉君會當買屐兼買棹合使登山臨水之樂無日無餘與石田久同調澹蕩多爲俗一笑金壺汁是龍香墨冩時不受人促廹君不見五日一山十日水杜老知人乃如此

沈周畫雞爲陸浩壽其母

魯鐸

露立蘐花底鳴當興櫛時北堂延曉色愛日正遲遲陳太學月甫送沈周畫

雷思霈

本朝畫手誰第一超逸無過吳沈生後來作者文同謝彷佛前代關與荊貪看逺岫似雲起獨立斜陽待月升勞君贈我蓬池閣置之邱壑輕榮名

次韻題石田先生摹王大癡山水小障

徐禎卿

大癡千載祕石叟戱能傳意到機隨手詩成骨欲仙風煙黃葉景水墨白頭緣展玩今何處蒼江落日邊

題石田畫上有文徴仲詩

栁系漁舠吹笛子徴君風味誰堪比親題數句感山陽二絕兼稱文太史

許章甫以周服卿畫松贈眉公命予作詩

葛一龍

長松歷落靑氤氳垂陰之下多芳芬古石盤根潄香瀑壓枝閣日日不曛巖壑丰神自表表人間桃李何紛紛有時防茸掛僧衲有時綽約來仙裙峨嵋雪色太山雨九際雷聲七嶺雲白雲不出山淸風惟爲君寒齋靜抱月明臥松子打誰共聞

題白氏畫竹

髯郎好竹好神仙収拾淸風自賣錢白紙小茅屋底夜吹蕭颯曉生煙

和韻題石田墨杏花

徐禎卿

春工束手散花遲二月嬌紅未入枝城艸欲攙詩客句故輸新碧映雕旗

題徴明墨竹次韻

深掩精廬且息忙幽庭春晚百花香竹閒對疎疎雨戱寫新枝直過墻

題扇三首

橋通緑水家家舫門掩淸秋處處山住向此中貧亦好卻無人肯羨淸閒

渺渺洞庭秋水濶扁舟搖動碧琉璃松陵不隔東西望楓葉寒塘露酒旗

濕重溪云壓緑楊寂寥深閉雨中堂閒庭盡日無行迹鳥下平苔啄破蒼

題徴明戱效元暉小景

文技元非千載計江湖捲冊幾漂萍元暉槁骨知何在賴是開圖見典型

題海棠扇

春風吹下胭脂淚散作妖花一樹丹可柰五更淸夢短杜鵑聲歇雨絲寒

夏仲昭畫竹

顧璘

石瀨涓涓水風篁裊裊枝塵途貪見畫艸閣夢題詩枕簟橫秋薄樽罍過月遲蒼林殊可老朱紱果何爲

美人圖

葛一龍

無聊聊復掩輕羅花學含顰月肖蛾替入畫圖終是貌繹將愁緒彊成歌生煙送緑春天逺艷水埋香畫雨過芳信不通簾半掲喃喃雙燕語何多

薛姬小影歌和兪羨長

範汭

兪生曽言薛家兒筵前醉舞花一枝思之不得心眷眷有歌曽擬歡聞變鶴市東邊虎阜西停橈隔浦驚相見宻語旁人聽轉防斜倚方牀掩團扇圑扇輕盈貌女郎是邪非邪太婉孌蘋末風扶江月髙倒翻波影長於練沈沈寒漏夜何其醉起挑燈注目時淸矑坐上還相肖嫚靨圖中更不疑是誰解作幻人術圖中坐上分身出

魁星圖

徐禎卿

披云靜夜觀七星繁珠煌煌赤色殷祥形斗合發天彩芒角下掃昌人文邇來日光照吳分英儒碩學爭奮迅擬向承明獻此圖並爲吾皇頌文運

題牧牛圖上少宰震澤王公

盧雍

芳艸芊芊春雨餘平原飽臥正安如明公入相陰陽理問喘何煩特駐車

受牧勤求牧與芻牛肥自喜事無餘長歌白日何人聽一卷淸風角上書

題郭次父得収石田松有序沈明臣

郭次父王大父仙舟公七十時石田沈先生齒巳八十一髙矣手冩喬松圖爲壽上系四十字乃治丁卯嵗當是時隨輒失去乃今隆慶攺元嵗亦丁卯蓋六十年扵玆矣次父得是畫於揚州裝池宛然舊家物也事故不奇甚耶懸之艸堂相對悲喜蓋沈先生常徳仙舟公云命臣記事遂有此篇

石田先生豪雋士髙誼少年郭公子兩人結交無嫌猜歷盡嵗寒俱皓齒郭公自號仙舟君七十香名滿人耳石田老翁年更彊手冩䢐崍把相視上有新詩金石聲筆力墨气殊縱橫兩人自比後凋節直幹並起雙龍精髙堂忽驚風雨走一時賔客皆回首翠色猶疑撲酒缸寒聲卽欲生襟袖偸兒何物解爭奇一落江湖甲子移揚州大賈侈至寶持售阿孫驚欲倒傾囊不問幾何錢但買得歸便云好六十年來還故物嵗星合度仍丁卯世間何事無離合樂昌之鏡唐宮葉塞翁歸馬客何疑劍水飛龍君莫懾

爲王元美題沈啟南畫春山欲雨圖卽席醉中作

東風吹暖海气惡黒云擁山白雲薄眼前疊嶂埋峯頭水北髙林穿日腳鵓鳩亂啼花亂飛溪漲濃嵐雨將作欲來不來天半昬似將混沌疑乾坤推移不識上帝意猛虎如排閶闔門九閽不扣玉女泣天吳播蕩江湖立電母權傾霹靂遲但見煙霏艸頭濕芙蓉山前茅屋低東陽老子開剡溪筆端欲奪造化力倏忽雨气生淋漓詩成繪了巳寥廓天髙地下還淸濁花明樹緑呼酒來怪無客至相酬酢百年遺墨塵眼空神物今歸王長公長公兄弟把相示醉後揮毫姓偶同

沈周墨牡丹卽次周韻

許谷

入春紅紫開不斷春深更得名花看考功園中品最多贈我向來分一半小臺種成今廿載嵗吐千花足奇玩遮防常愁風雨狂喧嚷任教蜂蝶亂我觀此圖善寫生紙上雙枝何爛漫此翁灑墨偏動人西蜀趙昌應不換胸中巧思知幾重圖裏春光鋪一段君來索題花正開一笑揮毫飲無算

題著色牡丹圖

詞人拈防筆寫出洛陽花葉似含朝雨花疑簇晚霞繒中看國色圖裏見天葩試問黃筌後何人是作家黃淳父宅觀沈啟南嵐容川色圖是法董北苑及僧巨然梅花道人者爲沈畫第一

王叔承

茆堂酒色垂半酣杯邊忽自開川嵐國朝畫品我吳勝妙亦不過沈啟南此幅卻師董北苑梅花道士然瞿曇云是平生第一作卽余所見無二三當時此老亦自重小字歷歷詳其端不知畫後幾十載筆气氤氳不肯幹防染無他只水墨淺深若有千重盤徘徊嘆息日欲晚夕陽紫翠生欄幹有時白雲過天際便覺煙雨蕭蕭寒乃知神物參造化气每在圖間看坐久相忘興相迫呼童竟索東山屐飛飛小艇欲渡余樹里人家恍招客俄思去嵗武夷逰三十二峯翻故迹百金終不賣價與古畫均古畫世傳少當爲後世珍傳來臨本徒效顰輞川石刻逾失眞幾人目見古人筆所以學畫難其人非如文詞好梨梓字有刀石能傳神祝生字帖徐生詩沈也丹靑髙一時三絕云亡老成盡中興似爾頭髮絲飲君酒洗君耳出門總畫圖入屋惟山水平川可釣嵐可樵謾爲玆文嗟後死

題沈石田楚山圖

熊明遇

楚岫千峯照逺碧一江風雨一江晴松根抱嶺龍鱗老石腳吞潮虎眼淸芳艸自隨流水意斜陽不隔斷雲情仙人黃鶴久騎去吹笛船頭何處聲

題黃太史水村圖

董嗣成

曲水荒村郭外居隔雲林樹半蕭疎漁翁収拾漁竿去拄杖靑山暮雨餘

題耕牧圖

鄭允端

幽人薄世味耕牧山之陰自抱村埜姿常懷畎畆心行行南山歌落落梁父吟掛書牛角上揮鋤瓦中金飽飰黃昬後力田春雨深四體勤樹藝三生悟浮沈巢父世髙尙徳公人所欽伊人去巳逺髙風邈難尋撫捲空嘆息俯仰成古今

題秋胡戱妻捲

鄭允端

婉彼魯姬姜出采林下桑逺人何處來下馬古道傍黃金致防言少年爲貴郎婦人秉素心鐵石塡腸豈爲物所移古井波瀾揚謂謝道傍子請歌行路章

山鬼篇題錢叔寶所摹鐘馗移家圖

沈明臣

鬼妻鬼妾鬼糗粻鬼婢鬼僕鬼蓋藏鬼兒鬼女鬼槖囊鬼車鬼獸鬼篋箱鬼形鬼貌鬼腹腸鬼哭鬼笑鬼跳梁鬼語喞喞鬼膽張魑魅魍魎魈與殤髑髏虛耗孤與尫結束負戴何所將別營鬼窟還鬼方吾聞度索之山近扶桑海外更有酆都王汝旣去之弗汝禳急急如律令皇皇老馗欽欽勅帝章不用三尺投八荒人鬼異國兩相當汝疆汝域汝徜祥汝逍遙兮樂無央送汝還兮路茫茫旭日陡掛天蒼蒼

題畫菊芙蓉

吳子孝

水邊才見木芙蓉籬下湘英又防叢嵗晚無窮秋色美可憐桃李只春風

吳都文粹續集卷二十六

欽定四庫全書

吳都文粹續集卷二十七

明錢谷撰花果食品徭役

園中牡丹盛開園丁折七品以獻格韻並勝各

賦一絕

範成大單葉禦袍黃

舟前鵝羽映酒塞上駞酥截肪春工若與多葉應入姚家雁行

水晶毬【輕盈嫌媚不耐風日又名醉西施又名風嬌又名玉勝璚】

縹緲醉魂夢物嬌嬈輕素輕紅若非風細日薄直恐云銷雪融

壽安紅【深色粉紅多葉易種且耐久】

丰肌弱骨自喜醉暈妝光緫宜獨立風前雨裏嫣然不要人持

疊羅紅【開遲旬日始放盡】

襞積剪裁千疊深藏愛惜孤芳若要韶華展盡東風細細商量

崇寧紅

勻染十分艶絕當年欲占春風曉起籹光沁粉晚來醉靣潮紅

鞓紅

猩唇鶴頂太赤橊萼梅腮弄黃帶眼一般官樣只愁瘦損東陽

紫中黃

沈沈色與露滴泥泥香隨日烘滿眼艶籹紅袖紫綃終是仙風

深紅牡丹

王禹偁

渥丹容貌著霓裾何事僧軒秖一株應是吳宮歌舞罷西施因醉悞施朱

同前

朱長文

奇姿須賴接花工未必妖華恨洛中應是春皇偏重色卻教仙女媿乘風朱防共約他年賞翠幄休嗟數日空誰就東吳爲品第淸晨子細閱芳叢

新栽牡丹開遲有作

沈周

爛漫東鄰醉牡丹也持杯酒待花看卻疑有爲偏教慢亦料終開底作難貴介莫遊知地僻美人初聘耐家寒我無羯鼔相催發只撚吟須日憑防

賞玉樓春牡丹

白頭杯酒重臨軒喜見名花又一畨春粉膩霞微著暈露紅濺玉淡生痕酷憐似醉還饒笑盡是多情尙欠言老眼相看聊見在逺謀何暇爲兒孫

詠白菊

陸龜防

還是延年一種材卻將瑤朶冒霜開不如紅艷臨歌扇欲伴黃英入酒杯陶令接防堪著梁王髙屋好欹來【梁朝有白紗髙屋帽】月中若有閒田地爲勸嫦娥著意栽

和

張賁

雪彩冰姿號女華寄身都是地仙家有時南國和霜立幾處東籬伴月斜謝客瓊枝空貯恨袁郎金鈿不成誇自知終古淸香在更出梅妝弄晚霞

和

皮日休

已過重陽半月天瑯華千防照寒煙蕋香亦似浮金靨花樣還如鏤玉錢玩影馮妃堪比艶鏈形蕭史好爭妍無由摘向牙箱裏飛上方諸贈列仙

和

鄭璧

白艶輕明帯露痕始知佳色重難羣終朝凝笑梁王雪盡日慵飛蜀帝雲燕雨似翻瑤渚浪雁風疑捲玉綃紋璚妃若爲寛裁剪堪作蟾宮夜舞裙

和

司馬都

恥共金英一例開素芳須待曉霜催繞籬會見成瑤圃泛酒初宜傍玉杯映水好將蘋作伴犯寒疑與雪爲媒夫君每向風流事應爲徐妃致此栽

蒔菊

沈周

合瓦圑圑縛小盆煙叢分蒔繞秋軒先教辧葉方知種更慮澆泉太漬根寒送餘甘歸藥籠晚投薄分與柴門開花解向天涯笑逰子何時憶故園

寄題石湖海棠

範成大

手開芳徑越城頭紅錦屠蘇結綺樓不把萬枝銀燭照澹雲微月替人愁

老嬾居家似出家園林春色雨霑沙海棠尙有無心看天女何須更散花

生色海棠

沈周

粉合胭脂作曉妝富於顏色吝於香東風不肯全分付相對梅花各斷腸

海棠皆單葉別有蓮花海棠重葉丰腴如小蓮花範成大自蜀移歸吳中遂有此種吳人沈立嘗撰海棠記一卷

石湖芍藥盛開因記舊事

範成大

萬里歸程許過家移將二十四橋花石湖從此添春色莫把蒲萄苜蓿誇

竹西歌吹荻花秋遺老垂洟送逺逰笛夜防吹出塞當年如此夢揚州

芍藥範成大北使過維揚買栽於石湖有深紅紫白諸色千葉重防數種

山茶

朱長文

栢葉元同翠桃顏未比紅畱芳占春月弄蕋耐秋風自稱庭階玩休煩帟幕籠佳篇補韋白流品重吳中

其二

珍木何年種繁英滿舊枝開從殘雪裏盛過牡丹時對日心全展淩風漧不欹藥階如賦詠欠此尙相思

山茶辭

沈周

惟玆古株以孤立兮后土敏樹根器固謐兮燦如渥若枝葉孔翕兮奕緑圑欒朱榮赩兮嵗寒雪霰芳斯發兮眾植揺落倮孑孑兮顧彼華滋裒然襲衣兮君子有常小人中非兮外縝內貞有此淑行兮材倨不振知受命兮物曲尙利工弗能遷兮繇棄而完遂生樂天兮敬以爲圗賢足友予兮山空無人聊與爾居兮

山茶開於雪中有單葉千葉之異別有深紅者名寶珠山茶又有黃白色

辛夷

朱長文

楚客曽畱詠吳都獨擅奇風霆存老漧桃李避芳時名入文房夢功資妙手醫紫薇顏色好先占鳯皇池辛夷葉如柿正二月生花色白帶紫春夏再開初開如筆故又謂之木筆又一種花正白有香榦葉與辛夷一般以辛夷本接者吳中近來盛賞

玉蘭

沈周

貞蘤爲妖艶白賁幽除前杪枝愛兀贅叢玉天匠鐫淸馥揚逺風標度逸於仙我生具素懷眼謝桃李妍防酒通微辭願言修淨緣

錦帯花【一名海仙】

王禹偁

一堆絳雪壓春叢嫋嫋長條弄晚風借問開時何所似好將錦被覆燻籠

何年移植在僧家一簇叢條綴彩霞錦帶爲名卑且俗爲君呼作海仙花

郁李花賦

陸龜防

試問花翁得郁李之芳叢移來砌下出自山中長沾澗雨迥灑巖風曽不得次玉堂而展低艶承畫閣而逞微紅虛在芳菲之數徒乾造化之工弱植欹危繁梢襞積一枝上能萬其膚蕚一蕚中自參其丹白且桃以夭而蕣以華芍藥爲贈兮芙蓉可嘉誰爲剪緗綺碎明霞鳯葆蘢蔥於水殿霓襟揜苒於云車靜倚庭楹徐飄蕋气落幽閨怨別之夢寫空谷遺榮之思初侍東陵聖母冶態嫣妍近辭北燭仙人愁容委墮嗟其結莓苔之地抱林麓之姿蝶喜舞而相掠鶯能言而見欺香憐墜少蔕戀飄遲當杯者不顧守道者應知請看嵇康髙士傳莫信長安輕薄兒

郁李花小花繁縟可愛

吳郡送水仙花二大本

黃庭堅

折送南園栗玉花並移香本到寒家何時持上玉宸殿乞與宮梅定等差

水仙花

葉自彊

水晶宮闕雲母軿列仙夜宴曉未防仙妃倚竹翠袖寒捧黃金杯白玉盤勸酬未足雲中歡天門叫班奏祥鸞驚此綽約落塵寰嫣然花面明雕欄天香宮態冰雪顏江梅避舎不敢幹肯與噲伍羞山礬說似詩伯平章看

次韻龔養正送水仙花

範成大

色界香塵付八還正觀不起又斜觀花前猶有詩情在還作淩波步月看

詠水仙花

劉鉉

山中有幽花姿容都且閒水仙之名本洞府何時移出來人間宻葉垂垂冷愈碧煙霏作圑曉來積緑羅捲帯未周圍蒼玉簪長已盈尺齊紈魯縞綴繁英微風廻雪飄輕盈湘靈玩月佩環墮神女戱水驪珠明江天揺落冰霜裏開共梅兄與礬弟欲集芳聲厭蘭肯逐穠華效桃李上人慧性奪仙機毫端幻化多神奇生絹聨幅寫數本彷佛仙子盟瑤池或持金杯倒醽醁或著黃裳面如玉或向云邊下素鸞或去山頭乘白鹿天然巧相各有爲不是爭妍效凡俗門徒得此久珍藏間持索我題詩章我今習靜媿饒舌披圖坐對渾相忘道心由來本空照有言那如不言妙茶余卷軸客出門獨對南山成一笑

水仙花賦

徐有貞

百花之中此花獨仙孕形秋水發采霜天極纎穠而不妖含素華而自妍骨則淸而容腴外若脆而中堅匪凡工之雕刻伊造之自然夐獨出乎風塵之表兮憺幽貞以忘言爾其族生璚洲分植琪榭華宮琳館靡所不舎先春而開後春而謝妝不攺於粉黛香何借乎蘭麝時從變乎炎涼景無殊於畫夜若乃芳敷南澤翠發中坁儼如王母宴於瑤池秀挺芳田英翹蕙畹又如上元遊於閬苑至於微雲細雨乍伏乍起彷佛巫靈夢彼楚子輕陰薄陽半露半藏恍惚宓妃見彼陳王或倚修竹露華朝濕一似湘娥掩袂以泣或傍寒梅月影宵浮亦如漢女弄珠而遊或侶幽蘭碧霞之壇有若文簫之遇防鸞或依蕉緑層防之曲有若蕭史之偕弄玉皎皎乎其若飛璚粲粲乎其若雙成綽約乎其若神人之處姑射澹泊乎其若素娥之居廣庭或疏或宻或信或屈叢者如隱擢者如出千姿萬態狀莫能悉然此特舉其形似之末而未究其理趣之實也是故冰玉其質水月其神挾梅兄與礬弟接蘭桂之芳鄰宜紉佩於君子亦結縭於幽人臭不奪於蕕香不染於薫操靡摧於霜雪气超軼乎埃氛懷淸芬而弗兮乃獨全其天眞非夫至徳之世上器之人孰爲比擬而與之倫哉亂曰淸兮直兮貞以白兮發采揚馨含芳澤兮仙人之姿君子之徳兮

水仙花有單葉千葉者

紅薔薇

陸龜防

倚墻當戶自橫陳遮得貧家似不貧外布芳菲𨿽笑日中含芒刺欲傷人淸香往往生遙吹狂蔓看看及四鄰遇有客來堪玩處一端晴綺晚煙新

和韻

皮日休

誰繡連延滿戶陳暫因遮得陸郎貧紅芳掩斂將迷蝶翠蔓飄颻欲掛人低拂地時如墮馬髙臨墻處似窺鄰秖應是董雙成戲剪得神霞寸寸新

薔薇紅白雜色多生水邊別有金沙寶相刺紅紫玫瑰金樓子佛見笑皆其類也又一種黃薔薇格韻尢髙

木香

項彥同

天遣司花寶笈開鮫綃散剪碧雲堆芳根移自蠶叢逺薫釀曽隨鳳詔來秖恐飄風撼新竹卻驚殘雪觸蒼苔水仙欲逞幽香壓山谷似無詮品才

木香細朶垂條匝地有黃白二種黃香淡而白濃

窗前木芙蓉

範成大

辛苦孤花破小寒花心應似客心酸更憑靑女畱連得未作愁紅怨緑看

擕家石湖賞拒霜

水上晴雲防蝀橫許多蜂蝶趂船行漁樵引入新花塢兒女扶登小錦城艶粉明妝朝日麗濕紅浮影晚波淸誰知揺落霜林畔一段韶光畫不成

九日無菊賞芙蓉

沈周

芙蓉九日爛尊前籬腳黃花苦未鮮素謂及時翻落後本開遲者卻當先紅妝風露秋無價白髮年光醉有緣今許滿頭還亂挿齊山笑口不須偏

芙蓉紅白二種生多傍水陸者爲木芙蓉一名拒霜

瑞香花

範成大

萬粒叢芳破雪殘曲房深院閉春寒紫紫靑靑雲錦被百疊薫籠晚不翻酒惡休拈花蕋嗅花气醉人醲勝酒大將香供惱幽禪恰在蘭枯梅落後

瑞香花紫色而細一叢千朶生葉之中香極穠馥次王正之提刑韻謝袁起巖知府送茉莉二檻

範成大

千里移根自海隅風颿破浪走天吳散花忽到毘邪室似欲橫機試病夫

燕寢香中暑气淸更煩雲鬢挿瓊英明妝暗麝俱傾國莫與礬仙品弟兄

再賦二首

薫蒸沈水意微茫全樹飛來爛澷香休向寒鴉看日影秖今飛燕侍昭陽

憶曽把酒泛湘漓茉莉毬邊擘荔枝一笑相逢雙玉樹花香如夢鬢如絲

茉莉海南來者花香而白今吳中家家有之

次韻袁起巖郡沼雙蓮圗

珠淵玉水折方圓湧出雙蓮照酒邊壓倒小湖三級艸增光後沼兩重蓮苕華名字元相並桃葉根枝本自連好把吳歈翻楚些陽阿新曲勝當年【洞庭小湖寺舊得瑞象有艸繞之投艸湖中生三級紅蓮皮日休有木蘭後池重防蓮云兩重元是一重心皆吳中瑞故事而未有雙蓮之傳也】

再賦郡沼雙蓮三絕

館娃魂散碧雲沈化作雙葩寄恨深千載不償連理怨一枝空有合歡心

池光防檻倚斜暉把酒看花醉不歸但許鴛鴦相對浴休驚翡翠一雙飛

兩岐秀罷已蒿萊春意還從菡萏來不是使君和气勝此花應向別人開

小松

陸龜防

擢秀逋客巖遺根飛鳥徑因求飾淸閟遂得辭危夐貞同栢有心立若珠無脛枝形短未怪鬛數差難定況宻三天風方遵四時柄那興培塿嘆免答鄰里病微霜靜可分片月疏堪映奇當虎頭筆韻葉通明性防拂陽鳥胸掄材膺帝命【名山記雲松有兩鬛三鬛七鬛言如馬鬛形也言粒者非】

和韻

皮日休

婆娑只三尺移來白雲徑亭亭向空意已解淩遼夐葉健似虯須枝脆如鶴脛淸音猶未成紺防空不定陰圓小芝蓋鱗澀修荷柄先愁被鷃搶預恐遭蝸病結根幸得地且免離離映磥砢不難遇在保晚成性一日造明堂爲君當畢命

栝子松俗名剔牙松𨿽產他郡而吳中爲多故家有逾百年者或盤結盆盎尢奇可沈子而生又有檜樹亦可盤結二種僅可供庭除之玩耳

小桂

一子落天上生此靑璧枝歘從山之幽斸斷雲根移勁挺隠圭質盤珊緹油姿葉彩碧髓融花狀白毫蕤稜層立翠節偃蹇樛靑螭影澹雪霽後香泛風和時吾祖在月竁孤貞能見怡願老君子地不敢辭喧卑

和韻

陸龜蒙

諷賦輕八植擅名方一枝才髙不滿意更自寒山移宛宛別云態蒼蒼出塵姿煙歸助華杪雪防迎芳蕤靑條坐可結白日如奔螭諒無【音鶯】翦憂那是蕭森時洛浦𨿽有防騷人聊自怡終爲濟川楫豈在論髙卑

嵓桂

範成大

風簾疏爽月徘徊悵望人家把酒杯病著幽窗知幾日瓶花兩見木樨開

越城芳徑手親栽紅淺黃深次第開不用小山招隱賦身如彊健日千回

一株蕭索倚宣華東苑香風屬內家丹碧屠蘇銀燭照平生奇絕象山花【少城圃中有一株建康東禦園有亦不多四明丹桂特奇州宅所種尢茂蔚嘗與魏丞相飲其下】

詠庭前桂

沈周

庭前有芳桂聳立自孤生時當風露淒顧發黃金榮翹處羣植間悠悠揚徳馨眾穢豈不忘气稟莫相能桂與木樨當是二種今吳中秖有桂

新竹

皮日休

笠澤多異竹移之植後楹一架三百本緑沈森冥冥圎瑚節欹斜翡翠翎儼若靑帝仗矗如紫姑屏槭槭微風度漠漠輕靄生如神語鈞天似樂奏洞庭一翫九藏冷再聞百骸醒有根可以執有【音福竹譜云竹寔也】可以馨願稟君子操不敢先凋零

和韻

陸龜蒙

別塢破苔蘚嚴城樹軒楹恭聞稟璇璣化質離靑冥【竹璇璣玉精受气於軒之宿】色可定雞脛實可招鳳翎立窺五嶺秀坐對三都屏晴月窈窕入曙煙霏微生昔者尙借宅況來處賔庭金罍縱傾倒碧露還鮮醒若非抱苦節何以偶惟馨徐觀稚龍出更賦錦苞零

食楊梅

薛章憲

南村諸楊傳自古人道卞山勝聚隖吳船已備宿舂糧盡說道逺且多虎闔閭城中十日畱捨得二南東道主鵓鴣饒舌管陰晴意在布谷宜甘雨物無兩便可柰何忍見紛紛委泥土荷擔入市走歷碌憔悴滿筐多呰窳終朝傴僂手自掇尙冀防十可得五猶勝居家不出門日日檐頭俱莽鹵醉後還求茗醉君系船門外垂楊浦主人好事甘足繭走使山中懸重估倏見堆盤置我前出自望外喜欲舞屬國還憐得乳羝詩人肯信無童羖省煩不及閔仲叔刻畫從人笑傖父

初食楊梅

楊循吉

楊梅本是我家果歸來相對嘆先作往來南北將十年久不食汝已忘卻憶從年小在吳中食已成傷難療藥年年端午卽有之街頭賣新先附郭初間生酸帯靑色次見熟從枝上落吳儂好奇不論錢一味才逢須倒槖生時薫蒸喜烈日所怕狂風陰雨虐有紅有白紫者佳大如彈丸圎可握生芒刺口易破碎到牙甘露先流齶王船奉貢畫夜走數枚出賜惟防閣其餘官小那得預說著江南懷頗惡吳人鹽蜜百計收不知本味終枯涸肉存液去但有名奪以酸甜無可嚼我今到家又遇夏正是髙林雨方濯滿盤新摘恣狂啖十指染丹如茜著細思口食亦小事其來乃以微官博使予不有故山歸安得香鮮列堆錯人生百嵗在適意忍口勞勞何足樂

薫楊梅

沈周

摘落髙林帯雨枝碧煙蒸處紫累累肉都不走丸微瘦津略加幹味轉滋鳥口奪生鮮恐爛龍睛藏熟久還宜珍飱品作楊家臘報寄須當費我辭

楊梅吳中名品不減閩之荔枝出光福山銅坑第一聚隖次之人家以此薫之薦客尢妙

枇杷賦

薛章憲

皇有嘉實貽於富媼剛勁外挺堅貞內抱實玉顆兮彈丸葉金刀兮剛卯爾其舒花耀日擢穎淩霜褫素縞被黃裳剖雉膏截鵝肪薦雕爼侑玉觴摶瑞露咀璚漿陋道旁之苦李失召南之甘棠故夫千百綴枝十五並蒂熒熒水蒼累累火齊獸有王孫兮朶頤而諦窺鳥有公子兮駭目而增逝酢失緑橙甘分丹荔皓齒咀兮犀欲動纎手剝兮蟬自蛻若夫淵材抱恨子京獨嘆冰水晶熒兮溶暖蔗霜璀錯兮流寒瑚木難兮槎牙而麗网夜光明月兮鑿落而走盤旣乃移根上林投種下土瑯玕周廬翡翠當戶列亞夫之棨防植寄奴之葆羽巴橘寧論卭蒟奚取沾雨露以濡沃淩雪霜而徑度若夫牡丹朝酣海棠夜睡卿云旖旎以零亂緋霞紛紜而剪制倐忽殞獲須臾淪替借兒女之戱玩發壯夫之深喟豈若遊龍夭矯修蛇詰屈四時不凋凜貞松之操一朝而盡笑柔桑之菀匪光榮易歇而徳焉二三蓋深固難遷而志則専一樛枝婆娑聳榦兀律謝春紅之灼灼含晚翠之鬱鬱者歟

枇杷出洞庭山初接則核小再接無核

摘櫻桃賦

蔚含桃之嘉樹兮藹彌望而不極靑絲幄兮翠綃羃之靑兮水之碧粲含桃之甘實兮紛磊砢而漈渿紫璚膚兮靑玉蔕日光珠兮火色貝烱累累兮丹更圓煥離離兮蠟作丸素手擎兮銀絲籠丹膚映兮赤瑛盤鳳之啄兮絳實破鸎之含兮紅豆殘翠筠筐兮野人玻瓈盌兮大官措大異耳富媼同焉委大順兮樂復樂譏夫君兮然復然

菱

唐東嶼

交遊萍荇似菇蒲懷玉藏珍類隱儒葉底只因頭角露此生不得老江湖

菱王氏武陵記云兩角曰菱三角四角曰芰其葉似荇白花赤實其花晝合宵開隨月轉移猶葵之向日舊說鏡謂之菱花以其面平光影所成又有紅白二種白者爲餽飩菱惟長洲一種出顧邑墓特大而美謂之顧窯蕩昆山一種如顧窯蕩而味略減謂之婁縣菱今訛爲畱逺

芡實

楊萬里

江妃有訣煮珍珠菇飰牛酥軟不如手擘雞腮金五色盤傾驪頷琲千餘夜光明月供朝嚼水府靈宮恐夕虛好與藍田餐玉法歸編辟穀赤松書

芡葉似荷而大俗名雞頭狀類雞首也出吳江者殻軟色緑味腴出長洲車坊者色黃有粳糯之分

蒓菜

鮫人直下白龍潭剖得龍宮滑碧髯晚起相傳蕋珠闕夜來失卻水晶簾一杯淡煮宜醒酒千里何須更下鹽可是士衡殺風景卻將粘膩比淸纎

同前

髙啟

紫絲浮半滑波上泛秋風憶共香菇薦吳江葉艇中

同前

韓奕

采蒓春浦作羮嘗玉滑絲柔帯露香卻笑張翰未知味秋風起後卻思鄕

蒓菜出吳江味甘滑四月生葉似鳬葵莖如釵股短長隨水淺深名絲蒓卽張翰所思者

茭白

許景迂

翠葉森森劍有稜柔條松甚此輕冰江湖若借秋風便好與蒓鱸伴季鷹

茭白卽菇也八九月間生水中味美可啖中心生薹如小兒臂名茭手或名茭首以根爲首也各縣有之惟吳縣梅灣村一種四月生名呂公茭茭中生米可作飯卽菇米飯也然今未有作飯者

芹

髙啟

飯煮憶靑泥羮炊思碧澗無路獻君門對案成三嘆芹生春澤中潔白有節其气芬芳

鱸魚

蘇軾

金橙縱使里人知不見鱸魚價自低須是松江煙雨裏小船燒薤搗香虀

同前

楊萬里

鱸出鱸鄕蘆葉前垂虹亭上不論錢買來玉尺如何短鑄出銀梭直是圎白質黒章三四防細鱗巨口一雙鮮秋風想見眞風味秪是春風己迥然

鱸魚卽四腮鱸出吳江長橋南者味美肉縷而爲膾經日不變出橋北者三腮味鹹肉慢隋煬帝謂金虀玉膾東南佳味也

鯉魚

張雨

桃花鱖魚世常有蒓菜鱸魚浪得名試喫江南鯉魚尾侯家無此一杯羮

鯉魚諸魚中惟鯉最壽且大吳人謂其小者曰鯉花

河肫魚

梅聖兪

春洲生荻芽春岸飛楊花河肫當是時貴不數魚蝦其狀亦可怪其毒亦莫加忿腹若封豕怒目如吳蛙庖煎茍失所入嘴爲莫邪若此防軀體何須資齒牙持問南方人黨防復矜誇皆言美無度誰謂死如麻我語不能屈自思空咄嗟退之來潮陽始憚食龍蛇子厚居柳州而甘食蝦蟆二物𨿽可憎性命無舛差斯味曽不比中藏禍無涯甚美惡亦稱此言誠可嘉

河肫嘆

範成大

鯫生藜莧腸食事一飽足腥腐色所難況乃酖毒彭亨彊名魚殺气孕慘黷旣非養生具宜謝砧幾酷吳儂眞差事网索不遺育捐生決下筯縮手汗童僕朝來裏中子饞吻不待熟濃睡喚不譍已落新鬼錄百年三寸咽水陸富殽防一物不登爼未負將軍腹爲口忘計身饕死何足哭作俑者誰歟至今走末俗或云先王意除惡如蓺菽逆梟與毒獍嵗嵗參幣玉芟夷入薦羞蓋欲殱種族死生有定數短命烏可續適丁是時者未易一理局黿鼎公子怒羊羮華元衂異味古所珍無事苦畏縮駢頭證此語戒諭秖取瀆聾盲死不悟明智諒己燭河肫魚有毒烹調失宜能殺人吳人甚珍之謂其脇爲西施乳

蟹志

陸龜防

蟹水族之微者其爲虫也有借見於禮經載於國語揚雄太辭晉春秋勸學等篇考於易象爲介類與龜與鼈剛其外者皆幹之屬也周公所謂旁行者歟參於藥錄食防蔓延乎小說其智則未聞也惟左氏紀其爲災子云譏其躁以爲郭索後蚓而已蟹始窟穴於沮洳中秋冬交必大出江東人云稻之登也率執一穂以朝其魁然後從其所之早夜觱沸指江而奔漁者緯蕭承其流而障之曰蟹斷【鍜】斷【短】其江之道焉爾然後扳援越軼遁而去者十六七旣入於江則形質寢大於舊自江復趨於海如江之狀漁者又斷而求之其越軼遁去者又加多焉旣入於海形質益大海人亦異其稱謂矣嗚呼執穂而朝其魁不近於義耶捨沮洳而之江海自微而務著不近於智耶今之學者始得百家小說而不知孟軻荀楊氏之道或知之又不汲汲於聖人之言求大中之要何也百家小說沮洳也孟軻荀楊氏聖人之瀆也六籍者聖人之海也苟不捨沮洳而求瀆由瀆以至於海是人之智反出於水虫下能不悲夫吾是以志蟹

蠏寄陸魯望

皮日休

紺甲靑筐染菭衣島夷初寄北人時離居定有石帆覺失伴惟應海月知族類分明連瑣蛣形容好个似蟛蜞病中無用雙螯處寄與夫君左手持

和

陸龜防

藥杯應阻蟹螯香卻乞江邊采捕郎自是揚雄知郭索且非何敢餦餭骨靑猶似含春靄沫白還疑帶海霜彊作南朝風雅客夜來偸醉早梅旁

謝客恵吳蟹

宋祁

秋水江南紫蟹生寄來千里佐吳羮楚人故使畱甲齊客何妨死願烹下筯未休資快嚼持螯有味散朝酲定知不作蟛蜞悞曽厠西都博士名

謝吳正仲遺蟹

梅堯臣

年年收稻買江蟹二月得從何處來滿腹紅膏肥似髓貯盤靑殻大於杯定知有口能噓沬休信無腸便畏雷幸與陸機還往熟每分吳味不嫌猜

寄賈耘老

沈偕

黃秔稻熟墜西風肥入江南十月雄橫跪蹣珊鉗齒白圎臍噓吸斗膏紅虀須園老香研柚羮借庖娘細劈蔥分寄橫塘溪上客持螯莫放酒杯空

洞庭蟹

髙似孫

天雨洞庭霜寒驅蠏力忙全然空俗味只是作詩香酒已方才熟橙猶未肯黃讓渠茶竈火和月煮滄浪蟹凡數種出太湖大而色黃殻軟曰湖蟹冬月益肥美謂之十月雄出吳江汾湖者曰紫須蟹出昆山蔚洲者曰尉遲蟹又江蟹黃蟹皆出諸品下吳中以稻秋蟹食旣足腹芒朝江爲樂蟹采捕於江浦間承峻流緯蕭以障之名曰蟹斷

蛤蜊

梅堯臣

紫緑常爲海錯珍吳鄕傳入楚鄕新尊前已奪霜螯味當日蒓羮枉對人

蛤蜊產於海口紫緑者佳

蟶

沈周

海戶求仙食塡筐管族繁鍁泥深詣窟緣殻暗尋門撱玉容生摘凝酥怯過燔著姜相打合漬酒與溫存角聳蠻娃髻纑纒拙婦魂味饕人口腹菑累爾兒孫比類憐吹呴含津憶吐吞庭霜委故蛻沙雨沒虛痕薦爽山杯後休將蠣蛤論

蟶出海邊似蜆而長

襲美以魚箋見寄因謝成篇

陸龜防

搗成霜粒細鱗鱗知作愁吟幸見分向日乍驚新繭色臨風時辧白萍文【魚子曰白萍】好將花下承金粉堪送天邊詠碧雲見倚小窗親襞染畫圖春色寄夫君

奉酬見答魚牋之什

皮日休

輕如隱起膩如飴除卻鮫工解制稀欲寫恐成河伯詔試裁疑是水仙衣毫端白獺脂猶濕指下冰蠶子欲飛若用莫將閒處去好題春思贈江妃

砑花牋

李衡

三月江南花滿枝風輕簾幙燕初飛遊人休惜夜秉燭楊柳陰濃春正歸

其二

崔嵬霜榦欲淩雲俯映寒梢數尺春須信蒼然明信老坐中客有散花人

牋唐有魚子箋宋顏方叔嘗創制諸色箋有杏紅露桃紅天水碧俱砑花竹鱗羽山林人物精妙如畫亦有金縷五色描成者士夫甚珍之範成大云蜀中粉箋正用吳法元有春膏水玉二箋魫色尢奇又以絸紙見防色兩面光瑩多冩大藏經傳流於世故有宋箋元箋之稱近年所造者幅小於昔𨿽便用而無古法

萬眼羅

範成大

龍綜繅冰繭魚文縷玉英雨絲風外皺云网日邊明疊暈重重見分光面面呈不深閒裏趣爭識个中情

琉璃毬

弱骨千絲結輕毬萬錦裝彩雲籠月魄寶气繞星芒檀防紅嬌小梅妝粉細香等閒三夕看消費一年忙

吳燈兩品最髙

鏤冰影裏百千光剪防毬中一萬窗不是齊人誇管晏吳中風物竟難雙

老人燈

華幼武

熠熠衣冠勝後生靑藜入市賀升平掃除白髮三千丈透徹丹心一防明側耳笙歌疑有聽凝眸珠翠獨無情時人莫道風中燭南極星辰自有名

走馬燈

周庚

何人刻紙作遊龍尾似流星耳逐風皎皎練光馳隙過紛紛逸景過羣空溝分楚漢驚圍突陣接燕齊訝火紅一躍便當三萬里不知局促在環中

鬭雞燈

吳寛

坐上初看吐綬紅夜深童子忽開籠羽毛爭訝分明處烽火都歸踴躍中句到孟韓猶覺晦力如劉項慢爭雄獨持一炬當尊爼輸與朱翁善折衝

走馬燈

鐵騎交馳映落暉長戈應借魯陽揮眞成烽火連三月早築金城已四圍矢石聲沈堅莫破旌旂影轉疾如飛伯仁一炬非相戱信落兵家第二機

燈往時最多範成大詩有琉璃毬萬眼羅二燈爲奇絕他如荷花梔子葡萄鹿犬走馬之狀及擲空有毬燈滚地有毬燈又有魚魫鐵絲及麥榦爲之者一種名柵子燈在魚行橋盛氏造今不傳卽雲南所謂繚絲燈也近有作羊角燈

酒府五絕

白居易變法

自慚到府來周嵗恵愛威稜一事無惟是攺張官酒法漸從濁水作醍醐

招客

日午微風且暮寒春風冷峭雪幹殘碧氊帳下紅鑪畔試爲來嘗一盞看

辧味

甘露太甜非正味醴泉𨿽潔不芳馨杯中此物何人別柔防之中有典刑

自勸

憶自饑貧應舉年脫衣典酒出江邊十千一斗猶賒飲何況官供不著錢

諭妓

燭淚夜粘桃葉袖酒痕香涴石橊裙莫辭辛苦供歡笑老後思量悔殺君

看壓新醅寄懷襲美

陸龜防

曉壓糟牀漸有聲旋如荒磵野泉淸身前古態燻應出世上愁痕滴合平飲啄斷年同鶴儉風波終日看人爭尊前若使常能淥兩綬通侯總彊名

和韻

皮日休

一簀松花細有聲旋將渠盌撇寒淸秦吳只恐篘來近劉項眞能釀得平酒徳有神多客頌醉鄕無貨沒人爭五湖煙水郎山月合向尊前問底名

謝姑蘇學士寄木蘭堂官醞

梅堯臣

公田五十畝種秫秋未成杯中無濁酒案上惟丹經忽有洞庭客美傳烏與程言盛木蘭露釀作甕間淸木蘭香未歇玉盎貯華英正值菊初折便來花下傾一飲爲君醉誰能解吾酲吾酲已不解百日毛骨輕

洞庭春色

蘇軾

二年洞庭秋香霧長噀手今年洞庭春玉色疑非酒賢王文字飲醉筆蛟蛇走旣醉念君醒逺餉爲我壽缾開香浮座盞凸光照牖方傾安仁醽莫遣公逺嗅要當立名字未用問升斗應呼釣詩鉤亦號掃愁箒君知葡萄惡正是嫫母黝須君灔海杯澆我談天口

酒唐有五酘酒宋有木蘭堂洞庭春今其法不傳惟煮酒以臘月釀貯小瓶旋賣名生泔蒸過泥封爲煮酒可以經嵗或入木香荳蔲金橘諸品則各以其類名之香冽超勝轉販四方謂蘇州酒別有白酒名秋露白蓮花社茅柴

茶塢

皮日休

閒尋堯氏山遂入深深塢種荈已成園栽葭寧記畝石窪泉似掬巖罅云如縷好是夏初時白花滿煙雨

和

陸龜蒙

茗地曲隈回野行多繚繞向陽就中宻背澗差還少遙盤云髻慢亂簇香篝小何處好幽期滿巖春露曉

煮茶

皮日休

香泉一合乳煎作連珠沸時看蠏目濺乍見魚鱗起聲疑帯松雨浡恐生煙翠倘把瀝山中必無千日醉

和

陸龜蒙

閒來松間坐看煮松上雪時於浪花裏並下藍英末傾余精爽健忽似氛埃滅不合別觀書但宜窺玉札茶出吳縣西山谷雨前采焙極細者販於市爭先騰價以雨前爲貴也昔洞庭出茶嘗入貢水月院茶載茶經續記

松花餅

張雨

怪來粔籹作鵝黃渾是蒼髯九粒香甜味中邊惟食蜜苦心早晚待休糧仙人騏驥畱看取道士嵩陽逺寄將笑比紅綾春餤巧齒牙根底嚼糖霜

松花餅春夏之交山人取松花調蜜作餅頗爲佳勝僧家尢貴之

油堆

吳寛

膩滑津津色未幹聊因佳節助杯盤畫圗莫使依寒具書信何勞送月圑曽見範公登雜記獨逢吳客勸加餐當筵一嚼誇甘美老大無成憶膽丸

油堆用粉下酵裹糖制如餅煎食之堆一作防

團子

淨淘細碾玉霏霏萬顆完成素手稀須上輕圓眞易拂腹中磊磈便堪圍不勞劉裕呼方旋若使陳平食更肥旣飽有人頻咳唾席間往往落珠璣

圑子撚粉爲丸範成大詩撚粉圑圎憶二品俱爲元宵節物

徭役

承愛寺院事件自熈寧行保甲罷耆戶長壯丁而法始變至元祐復耆戶長壯丁猶以保甲而法大變及紹聖而後以耆戶長壯丁錢盡歸公上而法盡變民避役如避寇舉世盡然端平旣正經界而按籍選差於是因數都義役之舊一以乾道詔書從事排年任役率田供費條畫列之規約宸防丁寜一一具載之曽未二十年更革幾無復移而受害者大抵如故今摭義役省札著之據平江府狀據常熟縣知縣王議申竊惟賦役二事闗於民生利害最大本縣戶版龎亂姦吏縱橫官督虛籍之賦民苦破家之役追惟其不忍復言當職自初到官亟圖所以救之修復經界整比版籍民按寔產受常賦貧富大小幸就明寔倘不及時圑結義役則作僞詭寄以自利尙气者紛糾前功盡廢抑恐後患滋多乃分委鄕官勸率役產參合都分主客之勢斟酌地理寛窄之宜量役費之輕重準助田之多寡經始於端平丙申四月竣事於嘉熈丁酉五月繕寫成帙申府僉印發下外其間更有數條事體稍重闗於義役修廢乞從本府備省朝札下本縣遵守並札提舉常平使司防施行一本縣九鄕五十都義役田地共五萬五百二十畝一角五十八步五尺五寸嵗收租米麥共二萬四千九百九十八石六斗四升一合一勺已隨都分大小分撥與保正聽其任便收之以助役費有餘不足官司更不復干預其田並系常平物業不許公私典賣亦不許移易轉換違者按法坐罪其助田之家將來富者不加增貧者不許收入仕而免者不給還一諸都舊亦各有役田止緣役首揜取田租或獻納本縣板帳庫或獻納常平司旋卽鬼名侵佃官司茍目前之微利不暇爲赤子深謀庸錢不除役費日重在板帳庫者二百餘畝在常平司者見議申乞所有今來見管義田日後並不許姦民獻納官司亦不當收受一保正長向來充役之費最爲浩輸保長旣爲產去稅存逃亡戶絕等戶代納稅租保正者亦抑之催科例行賠納其他色目尢多如保正則有科供竹木科取果科買糟酒節序燈油接官器具檢屍定勘之費保長則有著役召保請結虛限出豁簿書除夕冬至二節供送吏胥之費加以上落牌頭開拆司苗稅按誅求無藝已一切禁戢蠲免其申本府及諸司永與蠲除後如吏胥更有纎毫科擾卽仰役人與機察糾率眾戶經縣及經上司理訴一今將各都新排經界田籍備錄二本印押交付機察謹宻收藏每遇人戶典賣田產並許具狀經縣陳乞送下機察仰置簿打號發下保正役主內系起催夏稅以後入狀者卽責付新苗保長內系新催秋苗以後卽責付新除保長令取責契照及兩家砧基防對保明類申機察類申本縣送鄕戞局參對官籍移割其詭名寄產者繳回原狀嘉熈元年八月二日奉聖防王爚修復經界義役職事修舉與轉一官並下浙西提舉司平江府常熟縣永逺遵行宋職田則例【給與文武官飬亷地民佃起糧上自八斗七升下至六鬥三合三勺】

宋咸平二年復唐制吏得職田供祭祀六縣通管六萬六百八十畝有奇租一萬八千二百石有奇知軍府事八百六十石有通判軍府事【句】僉判【句】教授【句】節推添差節推【句】察權【句】知錄【句】司理司法司戶監糧科院監糴納倉監都稅監在城稅務監贍軍庫監都酒務監比較務【句】排岸巡司轄司【句】總管【句】路鈴添差路鈴【句】路分添差路分東南第二正將【句】南一廂官南二廂官北一廂官北二廂官常平司提榦茶鹽司提榦文臣支鹽官武臣支鹽官黃姚押袋官江灣押袋官監黃姚鹽場監江灣鹽場監南倉鹽場各有差知吳縣事三百石知長洲縣事三百六十石知昆山縣事四百四十石知常熟縣事六百八十石知吳江縣事三百八十石知嘉定縣事一百五十石各有奇縣丞主簿尉及巡塘官巡檢【句】監酒務監稅務以下各有差元則平江路達嚕噶齊總管各一員每員田八頃同知治中府判推官經歷知事提控案牘照磨承發架閣蒙古教授兩醫學教授錄事司達嚕噶齊縣尹錄事【句】錄判各有差吳縣長洲二縣達嚕噶齊縣尹每貟職田二頃縣丞縣尉典史巡檢各有差昆山常熟吳江嘉定四州達嚕噶齊知州每員職田四頃同知州判提控案牘都目各有差海道都漕運萬戶府達嚕噶齊正萬戶副萬戶經歷知事照磨檢校通事驛史鎭撫千屍達嚕噶齊正千屍副千戶止有祿米無田國初蘇州衛太倉衛指揮僉事亦有撥賜田嵗收米一百六十石今無

寛卹稅糧詔防

洪武四年中書省宣使張彬賫詔開讀免過秋糧二百四十二萬六千八百石有奇六年八月奉防今年三四月間蘇州各縣小民缺食曽教府縣鄕裏接濟我想那小百姓好生生受原借的糧米不須還官都免了七年中書省札付奉防體知蘇州松江嘉興三府百姓每好生缺食生受今年夏稅合納的絲綿錢麥等物盡行蠲免恁省家便出牓去教百姓知道有司糧長毋得科擾按洪武初官田重額止於七斗三升而今民間乃有一石三斗一石六斗或二石者蓋莫知其所始豈所謂抄沒官田者乎固非定則也且洪武中正耗不過二百一十四萬然猶屢下寛貸之詔

均徭

巡撫都禦史崔恭札付據長洲縣老人呈先防巡撫侍郎周公念蘇松稅糧繁重百姓艱難深惟民情均其徭役將鄕都通縣排年里長編成定次一應差役每名出銀一兩輪當一年歇息二年酌量輕重多寡朋合造冊在官猶如車輪而轉吏無那移之民得輕鮮易完至今民有去思之念後防本府知府汪滸編作上中下九則之法上戶重役中戶中役下戶輕役然其中以病民者有四九萬人戶付在吏胥之手年月無拘名數不定難以稽攷易生姦一也數年之內消長難期二也年直部兵正副出銀一十二兩尙有往回使用不計中等之家卒難收集三也今本縣以從九則之冊防選戶役其豊盈庫子並各倉斗級俱應於九則冊內防選今又著里長保選非惟重疊錯亂抑且姦復生假如本區人戶王韋闗里長保殷寔人戶納花紅價銀二兩九錢則冊內防出貼兵銀四兩上下難以相照重役多端者四也如防允乞照侍郎周公所立法及弔本縣原造文冊詳看仍舊施行參照所呈有理合行札付本府轉屬從公查勘計議停當開列前件定奪施行

馬頭利病呈稿

成化十四年巡按劉魁問及馬頭利病有吳縣二十八都耆民陸伯良具呈竊思洪武年間原是北方土民買馬當夫後太宗文皇帝憫土民買馬艱難故此聖防暫借南方百姓買馬當夫過三年仍著土民買馬替他回來欽此至今百有餘載因循不曽攺正又南方百姓不習水土不諳馬性多是雇倩土民養馬旣費庸直身又不得歸農況又不才驛官串同南北馬頭故將馬匹空餓倒死以規買之利以致市鬻兒女破蕩家產莫若照依欽防事理仍著土民養馬當夫止令南方百姓買辦馬價鋪陳等件不拘馬匹髙下例以三年五年爲限如馬過期不死亦是本驛官吏畜馬有方卽以其價歸之如不及期亦是本驛官吏人等不行用心或揑病死之故必先期給與事體旣定則土民自然用心養馬無妄揑倒死之南方百姓亦情願辦直以免著役當差之苦南北皆便又聞前巡撫侍郎周忱設法前項馬價鋪陳已於秋糧中科取謂之義役米後官府於秋糧中旣徵義役米又取辦馬價寔爲重復亦望查考舊案仍於義役米中或積出余米內取辦尢爲便益等因未得施行

楊侯淸理賦記

周倫

國賦莫要於田均賦莫善於井井田之法廢也久矣而國之用日殷徵斂之法橫焉溢出𨿽田之名棼然雜糅重者曰官田輕者曰民田賦則重輕頓相倍蓰近世仍之未之裁酌遂爲成法務在取盈以足常賦不均之嘆溢於道路莫之能告也然賦莫重於蘇松昆山又蘇松之重者民勿能勝源益漫宣徳間周文襄公忱受命董其事而撫綏之凡由區以領圖圖以領圩圩以字拆號以數編賦以則定其冊曰流水圖曰魚鱗以序姓氏以正封洫於是田有定數賦有常額其間肥瘠髙下之等未遑創議嵗久籍殘胥徒倚姦規制紊亂甲乙飛詭宕懸濫若倒瀾防計不足則加賦於民羨積之餘則歸諸私槖遂使純良小民賦贏而產薄產去而賦存者訟牘蝟興逋案山積監司安其常守令制於分豪彊沃利訾議沮撓欲湔滌而一新之難矣同安楊侯逢春尹昆之明年洞惻民隱核之父老告之明神力主淸查之議毅然任之靡所顧忌令邑民陳表以供役遣蚤夜自厲搜輯故圗籍稽之故額索端而比之法其自首者聽發匿伏之姦釐減增之一圗籍可慿燦若指掌巧者靡容其喙拙者獲享其成計其淸出之數得米二千九百石有奇𨿽不能盡復文襄之舊而今日圗籍眞後日之文獻也豈曰小補之哉或曰若之何而後可以均田均賦以立不刋之典曰夫田固有髙而瘠有下而瘠者亦千百中之一二也請於上責之良有司有察其瘠之甚者而酌之而薄其賦於是盡取其餘酌而均之夫疇曰不可侯今旣辟夙駕在道耆民盛信輩攀不可得請紀其績於石以告來者

吳都文粹續集卷二十七

欽定四庫全書卷

吳都文粹續集卷二十八

明錢谷撰道觀

平江府重建三淸殿記

牟巘

混沌旣判惟天爲大不可俄而度據逺視之其色蒼蒼以形體則謂之天作善降之百祥作不善降之百殃以主宰則謂之帝元始而亨亨而利貞以性情則謂之幹不疾而速不行而至以妙用則謂之神合理爲气其可得而名言者如此古者祀天𨿽有壇壝之制配侑之禮五方之名粢盛牲玉之薦大抵一精二純尙忠質而已非若後世爲之尊號焉爲之宮室焉爲之冠冕衣裳焉自唐封天寶以來追尊本始加上徽稱益崇以備豈非神而明之章爾靈度震動宇內俾知所寅奉歟平江妙觀三淸殿寔再建於淳熈丙申殿凡七楹雄傑冠浙右越八十年甲寅住持嚴守柔重覆屋又八年辛酉蔣處仁重葺周欄又三十四年爲至元戊子阮籍郡乘政賜額舊觀浸隳處仁之徒嚴煥文興仁作新而爲費甚重發心緣募善誘樂施時則今左轄朱公文淸與妻若子大捐金錢以相其役煥文不避寒暑致木江淮官易其梁柱以致方圎偃植靡不堅壯圬墁陶甃靡不完宻斧藻像飾靡不嚴潔始於己丑二月成於庚寅十月煥文嘗賤事淳祐大魁黃由之孫孠得其奧防恬靜有守人人皆傾住持許孠祖張善淵滕伯淳皆志同慮協故所爲必成焯有可記也大徳壬寅十月因吳興趙孟頫諗於陵陽牟巘曰殿成十有三年矣淳熈之役適遇三丙申殆非偶然已治石廡下願爲記成事固辭勿獲夫气有盈虛物有成壊事有因革惟理獨不杼昭昭靈靈千載一日蓋覆冒中之主宰性情中之神化也洪惟新殿有嚴典領煥文不有其功方且夙夜祗格用對越在天凡所爲民禱禬者固有出於土木科儀花香燈之外上帝溥臨降觀有赫尙敬之哉是爲記

妙觀三門碑銘

天地闔辟運乎鴻樞而乾坤爲之戶日月出入經乎黃道而卯酉爲之門是故建設琳宮摹憲象外則周垣之聫屬靈星之橫陳內則重闥之劃開閶闔之彷佛非崇嚴無以備制度非巨麗無以竦視瞻惟是勾吳之邦妙之觀賜額攺矣廣殿新矣而三門甚陋萬目所觀譬之神威儀未備一身之內彊弱弗侔非欠歟觀之徒嚴煥文深念前功是究是圗時則有夫人胡氏妙能捐其簪珥給其資用爰壬辰之紀嵗亟先甲以庀徒曽幾何時悉更其舊翚飛丹栱檐牙髙矗於層霄獸嚙銅鐶鋪首煇煌於朝日大庭中敞峻殿周羅可以樹羽節可以容鑾馭可以陟三層之壇可以通九闗之奏可以鳴千石之簴可以受百靈之翰气象偉然始與殿稱於是吳興趙孟頫復求記於陵陽牟巘曰土木云乎哉言語云乎哉惟帝降惟皇建極因人心固有與天下爲公初無頗僻無充塞然或者舎舊而求諸逺旣昧厥原欲入而閉之門後迷所向孰謂抽闗啟鑰何異摘埴索塗是未知之又損之又損也夫始乎沖漠者造化之樞紐極乎中庸之閫蓋所謂防歸之極所謂眾妙之門庸作銘詩具刻樂石其詞曰

天之牖民道由大路未有出入不由於戶而彼昧者他岐是騖如面墻壁如弗矚故脫扄剖鐍孰發眞晤乃崇珍館乃延飈馭閈閎洞啟端倪呈露回達民迷有赫臨顧咨示羽屬一爾志慮陰闔陽辟恪守常度

蘇州府妙觀重建彌羅寶閣記

胡濙

正統五年秋八月望日兵科給事中郭璘禮部司務陳珪率道士張宗繼不逺數千里賫姑蘇道紀司都紀郭貴謙副都紀呂志淸防狀謁予南宮徴記按狀蘇州府在城妙觀創自晉朝名眞慶道院唐更名開元觀宋賜額天慶觀髙宗禦書金闕寥陽之閣揭於殿端光榮罕儷有蓑衣何眞人寓居其中能愈人一切諸疾靈迹顕著孝宗召赴行在眷賚甚厚人咸傾向郡守陳峴命羽士募緣增崇修建雄冠諸郡寶祐景定間住持嚴守柔蔣處仁重加修飭施以防楯元至元間黜天慶之號而攺今名道士嚴煥文張善淵復爲修理時左轄朱文淸大捐帑廩以相其役由是穹門邃廡奧殿巍閣傑出吳中元末至正間燬於兵燹迨今百有餘年殿堂廊廡漸次修建率皆完美惟彌羅寶閣工費浩繁久虛未建誠爲缺典宗繼乃募眾緣遂爲創始正統三年巡撫侍郎廬陵周公恂如郡守南昌況公伯律因嵗旱率耆老命都紀郭貴謙禱於其觀遂獲甘霖二公曁闔郡吏民咸欲修墮舉廢戮力同心侍郎郡守首捐俸資以興復爲己任委都紀郭貴謙鳩材庀工貴謙先令化士尢眞張養正至鎭江市木筏從揚子江歸遇大風衝散化士仰天告曰買木蓋造彌羅寶閣供奉玉帝今木衝散不存斯閣莫能成就頃間風恬浪靜忽覩帝見於云端化士驚愕再拜至孟瀆河口木皆先集舉無漂遺眾咸駭嘆不勝忻感歸以白於貴謙轉白侍郎郡守罔不驚異悚敬二公爲之益力今年夏厥工告成復霤重檐金碧輝煥極其壯麗威儀像設嚴奉惟謹謂不可以無紀神明顯應之靈與夫侍郎郡守作興之績用垂示於久逺也予惟有虞肆上帝成周禋祀昊天而道家者流制爲寶閣防奉玉帝寔爲虞周同一尊事之禮今其閣旣成而請記於予又安得不深喜樂道而奨與其能乎是以爲之記而不辭俾歸勒諸貞瑉庻幾來者知所崇重而祗事於無窮焉

重修東嶽行宮記

黃省曽

東嶽之廟國典在泰安爲専祠拱城傑殿煥甲埏海蓋自封禪告成以來宗崇久矣然而道家者流以玆嶽天孫也萬物肇始知生算之修短而陶隱居眞誥著曰東卿司命統括萬神折衝羣靈者張說頌云泰山受天官之名總人靈之府皆斯防也以是洞眞之教錯布郡縣嶽廟與之俱流𨿽濟南且別有行宮矣在吳郡者則建妙觀左觀晉之眞慶道院也歷世因之正統中郡守況公詳神長民旱而作禱曰山川出云莫大於羣嶽乃吁行宮嘉澍其應遂以祿資率歆僚武造五嶽樓於宮後而宮之熈飭則成化中監察禦史鄭公郡守劉公感嶽夢而成之者也是時宮之羽士韓執中寔啟其緒二傳至張日新幼占宮籍近嵗悟之師不作張莫之風斯冺闕頹牖隕日新憫然淒惻淸修齋誦以祈光拓嘉靖己丑裏舊葛柟懷謙白之徳慕松喬之勝戾止丹居載興防肅感其凋廢昌言樂相創施金錢兼募眾善羅積三載甫克首工或攺或仍斟營夙夕凡宮閍前殿內寢樓廡皆材良貌嚴及附祀於宮一切神宇亦奠座飾像若防始然冶鐘一懸爲晨夕祝釐之節鑪若干求永厥奉始於壬辰四月十六日訖於甲午十五日諸工計三萬二千有奇皆日新與柟之勞績也葛之友管恩時同預厥事宮成乃請記於山人省曽告之曰今宮之成也惟爾勳矣若知所以綿引之術乎亦惟精三一探象先以道徳爲父以太和爲友毋借仙事爲貲階毋移方門爲大宅則穢腸可緑佛髓行素紫旄之秉華旙之從玩寶之談將降於爾之庭矣豈但荘嚴而己耶日新曰謹聞戒矣不敢爲嶽神凟遂書貞瑉永耀來祀俾可翹遡髙軌而景承之焉嘉靖十三年十一月望日吳郡黃省曽撰長洲章簡甫書並篆章仕刋

重修淸眞觀記

兪貞木

錢塘黃孤山眞士蚤嵗喜道術方藥南遊閩越北上燕趙晚止蘇城蘇人嚴徳昭者抱痼疾因築室建淸眞壇奉北極元武眞君冀遇醫愈疾聞眞士醫者多著靈驗求療治之而其疾隨愈乃捨壇以眞士主之於是募緣重剏建殿宇廣其廬舎眞士故崇安靈寶道士時其師潘雷鑑翁適自崇安來遂延之以開山焉三十八代天師爲題其額曰淸眞道院仍建丹房售藥以給伏臘計旣而翁與眞士皆髙年終其弟子永嘉陳君正孚與其徒陶君希仁又加修葺遂以狀聞於教大宗師乃移牒集賢院攺今額爲觀云粵自潘黃二師開山於元之皇慶間以甲乙住山於是希仁求嗣道者得三人焉曰程安道曰馮本原曰楊處靜及乙巳之嵗觀毀於火安道以售藥資粗創未完丁未之嵗而安道又委蛻迄今洪武庚申本原與處靜同心協力重建大殿山門兩廡塑眞君與侍從像以明年九月訖工求予爲記夫老氏之學以淸淨爲宗其論谷神牝乃曰綿綿若存用之不勤則修煉之微防存焉至抱朴子著內外之篇陶隱居注本艸又皆發明藥石服食之祕然藥與道術相通修眞濟人一也孤山旣以醫鳴而蘇城之人無逺邇少長咸稱黃孤山道觀之藥之神自玆以往其諸弟子相傳𨿽無恆產而嵗積藥金有餘至本原處靜悉傾槖中所有以新其觀宇可謂善於繼述者矣噫古之列仙𨿽與世和光然往往冺其迹今孤山乃能傳之後人俾守其業而本原處靜又能興復之而不墜且追繼開山之勞績念繼承之不可不任其事故又磨石刋之以示永逺是不特將以貽於後人抑亦有光於其教矣本原名寧髙年淸修退藏弗耀處靜名守中端慤守道闡教今爲道紀司副都紀云

淸眞觀在妙觀東元皇慶元年道士黃孤山賣藥吳城以所得藥資創建武夷潘雷鑑開山初爲道院至正間始賜今額爲觀周伯琦記洪武中廢永樂中重修

福濟觀新建祠宇記

徐有貞

蘇州之幹維有靈宇焉巋其山峙翼其翚飛傑出乎闤闠之中而超出乎埃壒之外者所謂福濟觀也觀之創自宋淳熈初舊名巖天道院院有眞士陸道堅者嘗與省榦王大猷設雲水齋於此感防純陽呂仙翁授以神方大猷子孫至今傳以濟生元至大間繼道堅者葉竹居以申請得觀額竹居後王無僞鄒道安繼之所營爲嘗盛矣迨元之季國之初洊經兵燹數十年來無能繼者風摧雨剝旁侵中陊寖以敝敗於時臥云煉師郭君宗衡寔來主之宗衡出自玉峯士族而學道冶城西山初師朝天提舉陳淵黙繼師長春眞人劉淵然淸微靈寶淨明神霄諸法之傳遊居兩京侍伺行宮久之及領是觀額顧而笑曰主張是綱維是而使敝敗若是前乎吾者往矣後乎吾者誰歟然則吾其可以但己乎乃言於郡守況侯伯律首復觀地之侵欺於旁人者用其法爲人禬禳祈禜得佽助焉愼入約出鳩工庀材以漸經營中建天之殿爲祝釐所旁作翼宇二一以祠純陽及南五祖北七眞一以祠長春諸師自三門兩廡曁庫庾庖湢畢飭其法中所宜有者像設曁鐘鼓笙磬畢具又樊之樹之有池有島蔚然爲城市山林宗衡乃集其徒以言曰吾聞之吾師吾道之所寶者三慈也儉也淸淨也是吾教所宜然也今吾徒從事於斯其必寶吾之淸淨以養吾之眞寶吾之儉以養吾之身寶吾之慈以養吾之人庻乎其可耳吾又聞之儒之君子民生於三事之如一是世教所宜然也今吾徒出乎家而度乎世於君親莫之致力矣將惟師事是嗣而師復遷化如致力何惟是晨而香夕而燈致精誠以慰薦吾師若吾親之靈以祝吾君之釐事庻乎其可耳且吾之觀謂之福濟吾徒將何修而可以稱是名乎嘗試思之夫祝釐者蓋祈乎天以祐乎君將以一人之福而敷錫乎天下以福乎億兆之人者也其所濟可謂博矣盍亦修吾淸淨致吾之精誠以從事於斯乎𨿽然吾慮夫後之繼吾事者之或怠且忘也願從君子乎圖之遂因予伯氏以請記予謂宗衡遊方之外者也而予遊方之內者也夫道不同不相爲謀予何以爲宗衡謀哉然以君子之道而處其中亦惟審夫義理何如耳彼譸張爲幻者固予所弗與矣若其爲言幾乎義理者亦安得不與之也邪予於是乎爲宗衡記之

過福濟道觀訪煉師郭宗衡

劉鉉

鑪出龍涎向我焚仙翁畱客意殷勤紫簫聲起招黃鶴石榻光浮臥白雲晝日風雷宣帝令夜壇星斗煥兵文於今𨿽有籠鵝在誰冩黃庭似右軍

福濟觀在城西北隅宋淳熈間道士陸道堅建名巖天道院道堅嘗與省榦王大猷設雲水齋於此感防呂仙翁授以神方大猷子孫至今傳以濟人元至大間道士葉竹居奏賜今額元季兵燬正統中道士郭宗衡重建徐有貞記

淸防道院三官閣碑

都穆

姑蘇淸微道院在郡治西宋端平中建於法師余靈山至國朝永樂初而廢里人成普者募緣重建宣徳丁未妙觀道士王嗣先主之正統丁巳嗣先益廣其地建閣五楹奉所謂三官神者逾六十有五年爲治辛酉閣四楹傾壊風雨莫庇院之道士王源淸何惟榮募緣新之又謂斯院自端平至今歷年𨿽逺然未有文以紀顚末乃來請予將刻之石以示其後人予嘗攷漢有漢中人張道陵與其子衡造符書於蜀之鳴鶴山制鬼卒祭酒等號分領部眾民有疾者俾書其名及謝罪之意一上之天著山上一薶之地一沈之水謂之天地水三官至衡之子魯而其術益盛則三官之名蓋昉於此後之道家創爲土木之像飾以冠服儼然南面以爲寔有其神由是閭巷細民往往趨以祈福夫道家祖陵以爲天師今若此無乃背其師之說乎𨿽然天下之事多出於襲而其襲之之久𨿽有智者莫能卒變勢則然也故今爲道家者亦惟謹守其傳以事焚修求無墜而己矣是閣之壞殆非一日置而不修則無以祝聖釐聳人望非主之者之責乎源淸惟榮是舉其費頗鉅而且當盛夏之日身親其事不憚勞苦可謂有功於院者矣因不辭而爲之記並系之以詩曰

姑蘇爲邦多老氏宮有若淸微翹然其中由宋逮今久歷年嵗莫爲之先後何以繼惟玆層閣穹傑洞明四檐翚飛勢淩紫雲神休是祈聖釐是祝朱檻一慿萬象森目風摧雨剝舊觀莫還爰有眞士植僕補刓煥焉聿新煌麗逾昔邦人來遊無不嘖嘖稽之道家其宗無爲曰淸曰微一而靡他矧玆閣者超乎物表八窗玲瓏纎埃莫擾聖凡同歸其患勿修人而防昏盍媿羽流刻我斯文置閣之右庻幾後人永永其守

淸微道院修三元閣募緣防

朱存理

伏以三元髙閣聳縹緲之雲煙七寶諸坊闡淸微之香火覩彼規模宏廓愛其棟宇髙明居士辦心於肯構神天著力於圗成小防頭敢相伸意大檀越惟願發心金銀財帛之攸充木石磚瓦之旣濟輪奐美乎興復丹書飭爾經營遂令光彩此山門防見神仙吾世界謹防元和道院重修眞武殿記

蔡羽

中吳城直府治之北巍然香火之壇四境之內奔走翼奉於祝於詛天則有旱霖嵗則有豊歉時則有康虞一家一人之得失咸決於神而神答之罔不允愜元和道院之系吳城大矣院故有眞武殿厥初胚基維宋端平則顧道堅其人也歷若干年而劫於元又若干年則復於本朝當正統五年太守況公鐘寔新厥廬住持則柴繼宗方思謙其人也思謙一再傳而得謝復淸查得眞咸克勵守爲三官閣李王閣寔宏前規而眞武殿未之及治間殿寔就毀垣頽瓦落梁垂宇敗鼎折於地鐺沈於泥風雨交蠧神衣不完狐穿禽糞人莫之省禱請之禮連年不講弟子陳洞章得眞之徒也憂懼莫知所爲謀於里人張用節等銜香頂誠祈構宿緣事有防興人樂相助鳩工庀役肇於正徳三年三月十五日期年而工落眞武正殿煥然鼎新益以中堂二拜殿三儀門一座門欄甃除墉牖旣飭完厥貌像雲霧之衣星辰之座龍宮神女咸極畫繪由是嵗時霖暵祈請之日父老羽士升降有所齋省有堂堂則輝煌室則馨香酒漿淸潔神歆人欣矣抑是功洞章微用節罔克贊厥志微其徒若孫罔克相厥力至卓立勤苦誠意感動則皆出於洞章也正徳己巳洞章念施與之人與同勤苦謀立石以垂於後里人崔廷憲嘉之特磨石請文爲次其本末並列人氏於陰俾後之人有所攷

元和道院

秋光道院早雲气午堂涼向竹開金笈緣桐砌碧房種芝丹洞小放鶴碧空長不滅芭蕉緑偏凝虛室香元和道院在府治後至正間建

防禦書放生碑

項公澤

臣恭惟仁宗皇帝澤潤四海仁及羣生乃以景祐三年十一月己亥朔詔天下乾元節宴設量事烹炮毋得過殺物命皇乎休哉好生大徳不遺防小所以壽我宋於萬年之脈者在是也於時中外之臣靖恭愷悌推廣上意若民若物涵濡闓澤於囿生之內肆惟皇上遵守家法親灑宸翰俾誕節賜宴一遵景祐三年詔書大哉王言上以續仁祖生生之澤下以遂萬有生生之性臣嘗管窺蠡測竊謂聖徳之妙溥博無私仁民而愛物皆此一念充之皇上曩以訓亷謹刑二銘董正吏治玆仁民之本原也今戒烹宰仍於所在放生池刻石其愛物之著見乎臣承恩試邑寅奉徳音敬摹勒淸眞觀放生之所昭回之光焜燿百里飛雲泳川同躋壽域臣敢不對揚休命奉行寛大詎容徒使恩及禽獸而功不至百姓有負聖天子一視同仁之盛心乎庸敢推明聖心並載於下方淳祐十年正月望日防

昊天閣記

陳振

循縣西行一里許少折而東得道家者廬曰淸眞觀觀有閣傑出曰昊天閣嘉定四年正月知觀事馬拱辰劉道映所建也嵌空爲防三面扶防振嘗夜醮其上月星低垂天地收籟步虛淸越佩聲鏘如是心油油以敬以肅閣之建顧不足妥靈斂祉歟觀爲放生池振兒時間一至小亭孤立度以浮梁乾道七年道士翟守眞來自天臺睨縣治四維欠薫崇香火地始匄諸官劬躬經理十五六就緒淳熈初元外大父左史李公帥寓公土民狀翟公有操行遷常熟縣故道宮額牓曰淸眞而推翟君主之當是先君尙無恙也閱三十一年而馬君嗣又九年劉君嗣至是棟宇之制十偹八九矣而閣又其髙明壯麗者噫老氏學長生不死而神仙得道之士蟬蛻埃影響不接於人故間館眞祠寥寥郡縣距劉用力三世而外大父以下若先君亡慮廿七八人指計惟一存者獨往來逵道巋然壽宮不曰難乎振於是有感焉則又曰𨿽然績底於勤圮於盈志植於彊肆於安劉君乎能念前人所以貽其後者乎朝修有所繙閱有經祝皇之壽酬施者之勲考擊鼔鐘弗渝少分若是則凡厥未成者將百日而成之況其己成者乎茍爲不然食飽而衣鮮暑簟而寒氊忘厥由來以嬉以恬若是則𨿽其已成者懼勿能堅且久也況其未成者乎

放生池【縣誌作蔡仍作】

秦約

碧滿池頭秋漲深芙蕖萬柄翠生陰田種玉俱成子琪樹開花己滿林道士步虛蒼玦佩仙人吹笛水龍吟西堂風雨淸無夢隔竹聲聞搗藥禽

同前

楊維楨

放生池上晚披襟五月涼風艸樹陰玉井水寒船作藕葛陂雨過杖成林雙雙並命煙中下瑟瑟蜿蜒夜半吟道人當晝洗研石自臨靑李與來禽

同前

郭翼

放生池上應五月爛漫花開坐夜長月出金盤擎露影天髙玉井散秋香雲邊小漵瀛洲近鏡裏防波太液涼準擬王喬借飛舄仙遊從此恣翺翔

同前

偶桓

殿閣峨峨轉夕暉放生池上客來稀應知羽士登眞去獨見山童汲磵歸云冷松巢空鶴氅雨荒丹竈長苔衣野人素有煙霞癖欲向闗共息機

昆山縣淸眞觀在防仙橋東卽宋放生池也乾道七年道士翟守眞建眞武道院淳熈元年移常熟縣淸眞觀廢額攺置嘉定八年建昊天閣陳振記元大徳間燬延祐間重建楊維楨記本朝永樂初重修

虞山招眞治碑

蕭統

夫東瀛淥水三變成田西嶽靈桃千年未子尙以星起牽牛部首迢遞律生甲子气數杳冥況復上游玉淸損之又損髙排金闕之又豈言像之能詮非時節之所辧海虞縣者則虞農都尉太康置其宰境有虞山越絕書云巫咸之所出也髙巖郁起帶靑雲而作峯瀑布懸流雜天河而俱防吳門采藥之地楚望槐椒之歌陽反流沙之魂錦飾汾陽之鼎無以逾焉其峯則有石城石門虛峗自然不度勾吳之馬神功挺起豈似岡陵之畫魏後冰成夜陣權息長安慈石浴塔暫流較迹比期優劣斯逺道士沛郡張君諱道裕字眞漢朝天師陵十二代孫天監二年來至此岫遁十有餘載夜忽夢見其祖雲峯下之地面勢闃寂宜立觀宇可以卜居裕師潘洪隱始寧四明山無何有人耳長髮短雲從虞山招眞治來言訖忽然不見潘馳信報君君因辭山舊居而以夢中所指峯下之地卽以爲治故號招眞髙防迥立有類玉防之山長廊宛轉還如步廊之岫柱削芳桂豈俟開陽木飛材選海檀無勞豫章神拔黃庭司命之府有類玲瓏朱陵赤後之觀同符宏敞逺望仲雍而髙墳蕭瑟旁臨齊女則哀壠蒼茫蘚尋千仭之木气葉星晷華飛五香之艸形圗宮室帷葉綬花舒捲蹊徑陽桃棗榮落巖厓樹息金烏檐依銀鳥鳯將九子應吹能歌鶴生七嵗逐節成舞旭日晨臨同迎若華之色夕陽斜影俱成拂鏡之暉玉礎微潤應山云於髙墉鳴籟徐響引和風於空谷方當轉气致柔入無爲之境周行不殆窮混成之致茅子莫歸輟轡無己魏姬燕罷畱駕不歸何止持節變淮南之金傳苻蒔北鐘之稻明月蛟龍之騎驅之使鬭四銖七子之鏡引以成刀散季齊之羽起雄鳴之霧而己哉乃爲銘曰

玉龜二始金書八防道浹地心功浮天外故常可小惟眞能大徳起同塵善生塞兌物保自然人符交泰掩映緑蘿穹崇紫蓋仙治之美此焉爲最雄柱千步陽防百丈水均下矚山逾髙掌野寂云興琴繁山響斗虹夕棲丰雷朝上元陽作石竹龍成杖書藏玉匣藥蘊銀筒燒鉛雜鯉折桂和蔥羽衣可服云軿易通斧柯𨿽朽碑石無窮

虞山致道觀新建覽翠樓記

楊循吉

常熟據郡北境山水咸具領其勝而可遊者無若致道觀觀有古檜七株蕭梁所植也往嵗邑令計侯之宰是邦以其幽麗時至而樂焉而老氏之司存亦於此世產先是有堂曰來云居其右偏稍卻旣久而將敝矣計侯相地度勢以爲是觀所得非不饒於湖山然而入者有面墻之嘆必欲盡發厥美而致之幾下盍卽而樓之於是道防陳尙義進曰斯堂起林復眞歷王志顧常淸皆以羽服司教門事而防寔承其派竊謂云之來自至和奕世是守堂不可去也請兼存可乎計侯頷焉而倡之於是尙義乃益己資乃鳩良工乃市碩材無幾何遂成樓焉又成門屋與兩廡焉落成之日侯坐其下曰云固無恙宜仍字來云逮一登覽而羣山咸在右向之翳翳者皆郁然爲吾有矣遂題之曰覽翠云他日尙義以記請凡是邑之遊者必歸致道歸而不獲與峯巒接亦不得謂之遊計侯獨能一旦拔其勝槪俾盡彰顯不有功耶抑古之人所至必崇防館延景物蓋其志尙淸逸使然無足怪而後世按迹而思其人亦於焉有攷則斯樓固侯之峴山也歟侯名宗道桞州馬平人以解元第進士政尙簡易禮賢有文民用是不忘而尙義又克就厥績可書也始正徳丙寅之春訖於是年之冬又明年記乃成是時計侯己遷邵武府同知去逾年矣禮部儀制淸吏司主事致仕吳城楊循吉撰

乾元宮

孫應時

塵囂咫尺媿山林勝日追隨得共臨千里江湖堪送目一窗松竹更論心淸風正爾生秋意小酌何妨到夕陰歸路踟躕獨惆悵彊須倚卷一微吟

致道觀

王大成

極目無際洞然天宇寛蒼煙浮逺樹流水繞空山夜月涵丹井晨風拂紫壇山居塵不到心與白雲閒

同前

鄭升元

撫琴泳泉石霜鶴酹淸音惟有七星檜嵗寒同此心

秋日登海虞致道觀

姚廣孝

琳館無塵眞福地門前萬竹自靑靑丹成井底飛雙鴿檜老壇邊布七星鶴舞出林朝每見龍吟歸壑夜還聽我來秖爲逃秋暑非是神仙問道經

七星檜

沈周

海虞七星檜宜爲羣木冠列生老子宮與邑作奇觀廣墀气蕭森入門凜欲汗久信天地成沃知雨露灌傳植從蕭梁其說我恐漫驗斗形詎全七旣斃其半三株寔聊存難執嵗月算各各具一異形容匪詞翰西體裂多橋豁然敞三判東體活亦裂筋骸互續斷北者蜷而禿袖破舞脫腕葉亦不暇葉榦亦不暇榦左文皮索綯孤蕝頂畱繖槎折象齒撓癭決鬼目爛防越復叢穴骳骩仍軒蛟攣及蜺跛努力不得竄矛長及劍短接戰驚楚漢如此紛怪駭聃君不能按知遭幾雷厄還屢兵火難生死付冥然造物反被玩君子重貞固頑醜小人讕緣髙坐吹簫我欲呼鶴鸛從根覓丹埋澆泉覬紅燦長生就其防永作婆娑伴

登昭明書臺因訪丹井

逺秀目巳周復騁登髙足靑山不嫌人所取隨我欲巍巍古仙防寂寂奠林麓七檜交雲霞靈飈散淸馥崇防轉磴道攀緣把傍竹同行玉堂彥髙詠應虛谷逍遙東山風能去歌管俗中紙驚連章謬圗附一軸聊以志傾賞流傳亦何卜或恐聞邦人有酒悔無逐

寄題虞山七星檜

李廷相

虞山山髙靈異多山髙時有仙人過蕭梁羽士張道裕飡霞辟穀開茅窩手栽七檜象北鬥龍蟠虯屈交相摩道人仙去神不滅倐忽千載纒煙蘿精神上與元气接風雨爲培鬼爲呵復有神丹閱古井紅光夜夜騰巖阿於戱七檜世希有山河或變紅塵走乃知仙家別有傳何時爲爾一回首

致道觀赴訃明府宴集

楊循吉

七檜壇前雲水堂使君招飲興何長虞山最好是此處名教淸談得幾塲鼔瑟時時驚鳥下開扉隱隱見湖光夜深松竹皆含露重舉金杯吸晚涼

致道觀溪口

皇甫涍

宿處林靜鐘聲淸夜初星河仙嶠滿雲霧洞門虛竹下邀中散松前問隱居溪陰是天路獨往意何如

致道觀丹井二首

煙駕迢遙向紫微玉泉秋霧閉寒輝君看湖上丹霞色猶似丹砂化鴿飛

絳闕晨攀檜樹中尙湖晴望引云空瑤窗不隔銀河路惆悵仙槎去未通

致道觀在常熟縣虞山南嶺下梁天監二年漢嗣天師十二代孫張道裕居此感異夢建招眞治並建寥陽殿虛皇防手植七星檜其後道裕仙去瘞劍於山之西麓簡文時攺乾元宮宋治平中道士李則正浚井得藏丹化雙鴿飛入尙湖政和七年攺致道觀元泰定間鄧道樞建知止山房於西北山嶺上國朝洪武中周初永樂初李本中相繼重建

招眞庵記

康譽之

自姑蘇出齊門沿西北望山形如巨鼇橫亙原野蓋常熟縣之虞山也山之東瞰萬戶治劇邑邑去江不及程陂湖澮之積自南至者傾馳防於江江河旣應則迅瀾倒流逆於市橋之下二水相制移時而不能去山無奇谷惟荒墟白艸醜石亂散坡陁迆而西有修林橫抹隱見於兩峯之間其中爲招眞庵元祐中道人申氏泰陵徐處士髙弟也基營於此庵成亟去不知所終松林森茂庭宇簡寂如隱君子之居通州道士諭抱元增治之舊名竹林至是更以招眞請記於予乃歌招眞之辭以系之辭曰

白鶴巢兮丹井空蓬山杳兮煙靄蒙陵谷變兮今古木葉下兮秋風飛仙去兮朝太微黃冠野服兮以遨以嬉飡霞臥月兮世不我違與世滌映兮天門可馳蒼龍嘷兮云漫扉石泉冽兮山芋肥俯仰宇宙兮日月蔽虧靈秀回薄兮野芳呈姿山中之樂兮萬化莫移仙人不來兮隱者曷歸

極目亭

徐次鐸

幾防歸舟破暮煙數行雁字落霞邊世間安得王摩詰爲冩琴川作輞川

同前

謝肅

虞山積翠橫東海上有岧嶤極目亭井屋雞鳴穿曉霧石潭龍影落秋風回江塹飛濤白天入蘇防逺樹靑何處言公遺故宅畫橋緑巷眼偏醒

乾元次宮在虞山北宋元祐中海陵申元道將南遊請於其師徐神翁翁曰逢虞則止無雪則開申始未悟及至是山遂挿竹爲庵名竹林山舊無井一日大雪惟山坳不積因浚井得美泉名雪井紹興丁巳道士諭抱元攺築招眞庵取致道舊額名乾元宮舊有極目亭米芾書扁元燬國朝永樂初重修申道人煉丹之地別有熈眞館在梅裏潛眞館在福山與此爲三眞云

瑞云觀記

黃潛

瑞云觀在平江城東三十里今所謂笠澤福地者也吳松江由具區來出其西而南爲姚城江東爲龍江又東爲陳湖其北則闔閭浦也重波復浪四望如一其中可居處乃多沃土民安於畊桑皆淳朴有古風水木之淸華魚禽上下泳飛之樂焉若世外然而更千百年棄委於田夫野老之手未有能啟其祕而専其勝者門有髙士陸君志寧始作庵於其處由是昔之祕者無所伏勝者益以發舒君不以得於耳目者爲已足復斥故宇易庵以爲觀合其徒而居焉凡觀之制中爲三淸殿而旁爲天北斗太乙三元之別殿祠堂寢室講捨齋廬門廡庖湢次第畢偹惟玉皇上帝之閣爲役最鉅久乃訖功而觀以成總爲屋以間計者百有二十繚以修垣而除道成梁以屬於南埭又割上腴之田千五百畆有奇以資食飲百物所需其法之所宜有者無求而不給爲費一出於君而君悉力殫慮二十年於此矣庵之初爲觀也教主嗣天師爲署今額因命君開山而以甲乙爲世守旣而所司具以觀之成剡上天子特下璽書加防焉若旣勵其徒俾勿替且飭其族人毋敢有所預懼後莫之攷而或毀其成也爰伐石以記來屬夫乾坤淸淑之气川融山結非有數量而仙經所錄洞天福地僅一百二十八神而明之不有其人歟幸而人與境遇又蒙帝力如遊而息焉者衎衎施施未有己也或者眞仙異人於此乎出則福地之在笠澤而笠澤之有瑞云將與金庭玉局並存於天壤間尙何成毀之足慮哉顧不可以無著作始之自乃弗辭而爲記其顚末云紹興路諸曁州判官黃潛撰文太常博士桞貫書大明成化十八年嵗在壬辰九月吉賜進士第承徳郎刑部雲南淸吏司主事郡人馬愈重書上石

募刋瑞云觀碑防

朱存理

竊惟瑞云觀陸氏開山舊石碑黃公作記今其地興創於兵燹之後故斯石埋沒荊棘之中使過遊之客遺恨徒多訪集錄之家全文具在所謂不朽之托者將以傳焉則其借重乎辭也於斯見矣玆將命工礱石請名翰重書必求好事捐金俾斯文大著爲題短防特叩髙門倐爾完工就請畱名石畔慨然樂助遂成壯觀山中謹防

過吳江瑞云觀

吳寛

笠澤磯頭訪瑞云洞門髙掩寂無聞重湖急雨過龍陣小隖亂石眠羊羣有懷廬山陸修靜敢比防稽王右軍與客松陰論往事摩挲殘碣慨遺文

瑞云觀在吳江縣庉邨元泰定間鄕人陸志寧建

集仙宮

常懋

松菊新來入夢頻公餘乘興得尋眞紅塵物外長淸境白日壺中不老春栢子灰寒煙寂寂桃花風暖水粼粼逍遙羽士閒如許愧我浮名役此身

同前

盛如梓

眞宇出闤闠來遊慕虛寂流水環四圍入門松檜碧長廊煙霧生靈貺幡幢宻主人聞客至尊酒延丈室編竹逾萬个老桂髙百尺日色淨不暄松風涼可挹翛然人間世陡覺詩興逸

集仙宮在嘉定縣治西南隅宋嘉定十七年髙道葉子琬建

玉芝祠記

張與材

至大之三載嵗在庚戌門人傅處潛入侍講席以平江路道錄普福觀開山提防住持周靜淸狀來請曰靜淸凡骨未換其於聞道不知塵有幾也惟是焚修不敢不力以當福地之名乃孟冬朔有見似人入仙官祠者踵之無有啟鑰惟菌生焉其生之气猶蒸然從地而起一根而爲莖四十有二若瑚交枝而寶蓋其上者明日敷舒可二尺許又明日間以金緣觀者日幾百人辧之者曰是所謂玉芝也非菌也莫不徘徊嘆息共言其瑞逾浹則霏霏化爲素煙如瓊花己入天宮矣異哉蓋仙官祠分六曹其一曰五芝百谷曹意其觀瑞也非歟世間何物非幻其來也誰使其去也不可執然自有江山幾千年而有普福由普福以有今日玉芝生則亦非偶然之故嗟夫微吾教主吾誰與歸謹爲圗以請願有記而處潛又稽首重爲之言則諾而記之夫芝者仙家之一艸耳不常有於天下忽然而遇未有不以爲瑞也古之人箕山爲多而未始以爲瑞也然許由得之而不食五穀商山所采皆是物也漢武帝時朱艸生則紫芝也類以爲金人露盤之所謹按五芝五色惟白芝名嬰兒手服之可以通仙然則相期瑤艸必蓬萊可也不知何以見於此哉普福所居州爲常熟必神人居之物無疵癘而然耳鳥有鳯者恆出於有道之國獨取以名其地千仭之上將覽徳耀而下之三山十洲於是乎在則𨿽謂普福有瑤艸豈不可信靜淸吾之子弟於吾祖鶴鳴夜半之所授受無所不備丁丁萬斧如修廣寒與回道人共住於玆有年將由有爲而詣無爲匪朝伊夕玉皇有詔不翳玉芝不已也抑宇宙間惟應與感禎祥之相值果非偶然者矧精神防聚黃冠往來天地神示昭布森列則一芝之瑞是固吾心華之發現而已有以異乎無也或曰芝之爲莖常止於九未聞若是再倍於蓂而不足一掛於蓍而大有餘者則又安知其非所見似人者以帝行滿之期而朂之又以旌陽防宅之數而望之歟吾聞之曰或者之言亦是也弟子勉之是爲記嗣漢三十八代天師正一教主太素凝神廣道明徳大眞人主鎭三山符籙領江南諸路道教所事金紫光祿大夫畱國公張與材記

題玉芝祠

陳防

玉芝不見艸蕭蕭古栢陰廊晝寂寥琳館廢來餘福地名碑畱在記前朝碧梧樹老鸞飛逺華表天空鶴去遙惟有迎仙橋上月夜深還自照吹簫

玉芝祠在雙鳯鎭元里人周靜淸幼穎悟酷嗜黃老書師事元靜眞君卽其地構普福宮尋攺爲觀至大庚戌冬仙官祠忽產芝一本四十二莖玉色照耀有色气直上如縷遂名玉芝祠

婁東劉家港天妃宮石刻通畨事迹記

鄭和

明宣徳六年歲次辛亥春朔正使太監鄭和王景副使太監朱良周福洪保楊眞左少監張達等立其辭曰勅封防國庇民妙靈昭應仁普濟天妃之神威靈布於鉅海功徳著於太常尙矣和等自永樂初奉使諸畨今經七次每統領官兵數萬人海船百餘艘自太倉開洋由占城國暹羅國哇國柯枝國古裏國抵於西域忽嚕謨斯等三千餘國涉滄溟十萬餘里觀夫鯨波接天浩浩無涯或煙霧之溟蒙或風浪之崔嵬海洋之狀變態無時而我之雲帆髙張晝夜星馳非仗神功曷能康濟值有險阻一稱神號感應如響卽有神燈燭於帆檣靈光一臨則變險爲夷舟師恬然咸保無虞此神功之大槪也及臨外邦其蠻王之梗化不恭者生擒之寇兵之肆暴掠者殄滅之海道由是而淸寧畨人賴之以安業皆神之助也神之功績昔嘗奏請於朝廷宮於南京龍江之上永傳祀事欽承禦制記文以彰靈貺褒美至矣然神之靈無往不在若劉家港之行宮創造有年每至於斯卽爲葺理宣徳五年冬復奉使諸畨國艤舟祠下官軍人等瞻禮勤誠祀享絡繹神之殿堂益加修飭勝舊規復重建岨山小姐之神祠於宮之後殿堂神像燦然一新官校軍民咸樂趨事自有不容己者非神之功徳感於人心而致乎是用勒文於石並記諸畨往回之嵗月昭示永久焉永樂三年統領舟師往古裏等國時海寇陳祖義等聚眾於三佛齊國抄掠畨商生擒厥魁至五年回還永樂五年統領舟師往哇古裏柯枝暹羅等國其國王各以方物珍禽獸貢獻至七年回還永樂七年統領舟師往前各國道經錫蘭山國其王亞列若柰兒負固不恭謀害舟師賴神靈顯應知覺遂生擒其王至九年歸獻尋防恩宥俾復歸國永樂十二年統領舟師往忽嚕謨斯等國其蘇門答刺國僞王蘇幹刺寇侵本國其王遣使赴闕陳訴請救就率官兵勦捕神功黙助遂生擒僞王至十三年歸獻是年滿刺加國王親妻子朝貢永樂十五年統領舟師往西域其忽魯謨斯國進獅子金錢豹西馬阿丹國進麒麟畨名祖刺法並長角馬哈獸木骨都束國進花福祿並獅子卜刺哇國進幹裏駱駝並駝雞哇國古裏國進縻裏羔獸各進方物皆古所未聞者及遣王男王弟捧金葉表文朝貢永樂十九年統領舟師遣忽嚕謨斯等各國使臣久侍京師者悉還本國其各國王貢獻方物視前益加宣徳五年仍往諸畨開詔舟師泊於祠下思昔數次皆仗神明防助之功於是勒文於石

次韻倪尙書天妃行宮

陸昶

海門一水連三島宮獨數靈慈好文皇在禦賜褒崇金額煌煌防云繞蒼松樹古偃虯龍翠竹叢深棲鳯鳥灑落可有仙人居層城十二淸風曉洞門深鎖碧窗寒滿地落花香不掃一山髙疊靑峩峩玲瓏妙奪天工巧羽仙防瞳秋水光遐齡直與天地老金母曾分似盎桃安期常啖如棗我亦玉皇香案吏胸次廓落機心少錦袍天上承恩歸自喜平生事應了培塿西窺泰華卑杯盂東視滄溟小何時同醉碧桃春浩歌一曲眠芳艸

天妃宮

楊維楨

海國神風防可呼緣林邀福苦相紆片帆尙借周郎力防得靑龍到直沽

黃太倉汝爲宴天妃宮二首

王寵

巖邑表東海名侯握簜符自公丰逸豫延賞濫文儒島日林間吐潮流天外紆平生慕靈气髙嘯入蓬壺首夏靄淸暉琪花應未飛回巒峙玉館列桂肅金扉琴作鸞皇語雲飄龍虎衣山公殊戀賞不醉且無歸靈慈宮一名天妃宮有二一在太倉城中周涇橋一在劉家港北漕口

普福宮記

吳澂

太元普福宮者眞人周靜淸所建也周東吳望族南工臣附之初有顯忠校尉職千戶督海道運糧事眞人其子也夙好黃老言旣長父命往信州龍虎山師事天師張眞君爲道士歸剏道院於常熟州之防鳯鎭越數年陞爲觀又二十餘年陞爲宮施水田若干畆收其嵗入以食徒眾大宗師張開府以靜淸之名上聞制授職名者二璽書寵異者三號淸寧抱一凝妙眞人而其徒周應靈保眞凝素崇道法師襲其師提防之職璽書寵異亦至四錫法師來京師曰道院之興肇自至元乙酉殿閥門廡廚庫至乙丑乃備始得觀額甲午再充拓之飯眾有其所說法有其所燕坐有其所禮上下神祗四方萬靈靡不有其所大徳庚子建書樓貯諸子百家之書辛丑立東嶽岱宗祠作止一全眞二館以賓南北學道之士至大辛亥作鐘鼓二樓及漢天師殿新觀門爲重屋延祐丁巳以來應靈增飭舊規且作石橋曰迎仙遂攺宮額自惟晚末忝紹先志薦膺上命其將何以報君師之賜誠宜廣宣以示永久敢有謁於史示予曰道家者流咸刻古柱下史彼蓋隱君子也由衰周曆亡秦漢初諸人借其餘緒亦足以聞於時張文成以之爲帝者師曹平陽以之爲天下相晉唐而宋以來今源逺而流益別然世之忌盈而引退趨晦而保全者猶或詢其名而寄迹焉眞人隱遁之髙法師繼承之善皆人所難能也況以聖恩優渥俾方外畸人享安榮於山間林下此天涵地育之造也其可不紀錄以明法師戴上無斁之以彰眞人貽後有光之美乎於是不辭而爲之記普福宮在雙鳳鎭

髙眞堂記

王鏊

東洞庭之陰有峯端正姢秀曰嵩夏麓嵩之呀然下飲太湖如鳥之張喙曰梁家瀬前爲太湖其襟抱虧疏浪石相嚙自宋時則有髙眞堂以鎭其衝元季兵燬光怪時見行者相戒莫敢出於其途成化間里人上其事於縣作祠肖元武像以鎭之於是光怪滅息人和嵗稔相率請予記其事謹按文耀鉤云北宮黒帝其精元武北方之神也眞誥則云昔軒轅子昌意娶蜀山之女生陽徳號顓頊伏萬靈以信順監眾神制百物役禦百气召致雷電此所謂帝也莊周云顓頊得之以處宮而道家之說謂有人焉產於淨樂之國來居武當道成飛升然亦武靈老始炁之化復位坎宮變化威靈固宜只事或謂方今川嶽太和朝廷崇飭琳宮寶殿照耀海宇顧玆塊焉神其享之乎予以爲神之在天其次爲奎婁其威爲雷霆云車風馬陟降於天大而大安焉琳宮寶殿不爲侈小而小安焉土階采椽不爲陋又何擇於髙卑之間乎且山人皈依誠敬萃焉吾安知神之不昭答肸蠁依違而不去也故爲之記使鑱之石

髙眞堂在東洞庭山

吳都文粹續集卷二十八

欽定四庫全書

吳都文粹續集卷二十九

明錢谷撰寺院

蘓州通寺法華院石壁經碑文

白居易

碑在石壁東次石壁在廣徳法華院西南隅院在通寺西若干步寺在蘓州城北若干裏以華言唐文譯刻釋氏經典自經品佛眾號以降字加金焉夫開士悟入諸佛知見以了義度無邊以圓教垂無窮莫過於妙法蓮華經凡六萬九千五百五言證無生忍造不二門住不可思議解脫莫極於維摩經凡二萬七千九十二言攝四生九類入無餘涅槃入無礙度者莫先於金剛般若波羅宻經凡九千二百八十七言壊罪集福淨一切惡道莫急於佛頂尊勝陀羅尼經凡三千二十言應念順願願生極樂土莫疾於阿彌陀經凡一千八百言用正見觀眞相莫出於觀音普賢菩薩法行經凡六千九百九十言詮自性認本覺莫深於寔相法宻經凡三千一百五言空法塵依佛智莫過於般若波羅宻多心經凡二百五十八言是八種經具十二部合一十二萬一千五十七言三乘之要防萬佛之祕藏盡矣是石壁積四重髙三尋長十有五常厚尺有咫有石蓮敷覆其上下有石神固防其前後火水不能燒溺風日不能飄揺所謂施無上法盡未來際者也唐長慶二年冬作太和三年春成律徳沙門淸晃矢厥謀淸海繼厥志門弟子南容成之道則終之寺僧契元捨藝而書之郡守居易施詞而贊之讚曰

佛涅槃後世界空虛惟是經典與眾生俱設有人書貝葉上蔵檀龕中非堅非久如蠟印空假使人刺血爲墨剝膚爲紙卽壊卽滅如筆畫水噫畫水不若文石印蠟不若字金其功不朽其義甚深故吾謂石經功徳契如來付囑之心

宋徽宗佛牙舍利贊

崇寧三年重午日自蘓州報恩寺迎請釋迦佛牙入內致恭祈請舍利感應隔水晶匣出如雨防神力如斯嘉嘆何巳系以贊曰

大士釋迦文虛空等一塵有求皆赴感無剎不分身玉磬千輪在金剛百煉新我今恭敬禮普願濟羣倫

捨銅子文

蘓軾

蘓州報恩寺重造古塔諸公皆捨所藏舎利予無舍利可捨獨捨盛舍利者敬爲四恩三有捨之故人王頥爲武功宰長安有修古墖者發舊得之以遺予予藏私印成壊者有形之所不免而以藏舍利則可以久藏私印或速以壞貴舎利而賤私印樂久存而悲速壊物豈有是哉予其並是舍之

平江府報恩萬嵗賢首教寺碑閻復

至元壬辰予客吳郡正月望日逰報恩寺南軒薰公大師迎憩丈室導予登塔周覧殿廬師體貌魁梧儼若梵僧問年則與予同庚甲他日肩輿來訪持報恩興替之迹求爲寺碑予辭以未暇居數月觸熱復來申命典記往返再三辭不獲命遂書其事俾刻諸石按報恩本吳通寺吳主孫權爲乳母陳氏作也隋伐陳爲吳令孫寛所廢唐僧慧頵更築之開元中詔郡國名藍爲開元寺郡以此寺應詔大順幹寧復燬於兵錢氏有國日卽故址而新之揭以支硎山報恩舊額報恩之名實本於此古塔起於梁僧正慧久墮劫灰元丰重建蘓文忠軾甞捨銅以藏舎利崇寧初賜名萬嵗建炎之難鞠爲煨燼今所存者九成蓋紹興僧金大圎所造寺有古釋迦文佛示寂像長乃數丈弟子環繞擗踴哭泣極形似之工土人呼爲臥佛寺近嵗淳祐敕造傑閣以覆玆像攺賜今額圖志相傳又有不染塵觀音像唐太和石經像毀於建炎而復於紹興經石則蕩爲冷灰矣自吳赤烏紀年迄今千有餘嵗浙右精藍此爲最古舊分文殊法華泗州水陸普賢五院合而爲一大敞法筵牓曰華嚴性海實出芝林石橋諸師手薰公卽開山松鑑義法孫也皇朝混一之初來主教席以謂寶坊淨域臣子祝釐之地不可不嚴於是度材訓工嵗緝月絫起外三門營東西廡中甓法堂上嚴塔劫若賔寮若懴室若土地祠若華嚴祖師殿若僧堂以至井亭浴室猊座法器之屬獘者以新缺者以完墜者以舉輪奐以楹計數百有畸墾辟以畝計數千有畸工用以緡計數萬有畸予旣敍寺緣始末且諗以報恩之說曰父子之親人皆有之君臣之義人皆有之今師以無礙辯才闡揚妙法因權顯納民於善俾爲子者思竭力以報親爲臣者思盡忠以報國豈非眞報恩耶什篇之義孰外是乎師曰善哉謹系以銘其辭曰

佛日西暉慈云東冒赤烏紀祥通斯肇禎明被兵幹寧陷盜扁去開元廼崇今號塔始蕭梁中嚴佛寶元丰起廢蘓文可攷圯於建炎金圓再造滄海防塵炎岡幾燎不壞眞如長圓覺照孰主是圓孰明是妙崧秀相傳繼薰克紹載辟堂筵載嚴塔廟彩繪虛空金瑰蓬藋鷲表靈蹤呈吉兆花雨晝零蓮燈夕燿啟廸愚迷闡明道要何恩不酬何徳不報爲臣思忠爲子思孝是名報恩允符眞誥歷劫光華恢象教通議大夫翰林學士江南西道肅政亷訪使閻復撰並書中奉大夫江浙等防行中書省防知政事新除江南西道肅政亷訪使徐琰題蓋至元二十九年八月望日住持傳華嚴教觀慈應大師處薰建

報恩萬嵗賢首教寺長生殿記黃溍

平江報恩萬嵗寺在府署北五里許其先吳大帝赤烏年嘗爲乳母陳買田造寺名通至唐攺賜開元號五代錢氏時更擇地徙置之田亦隨徙已乃取支硎山報恩故額建寺補其處今有寺之始也寺舊有文殊普賢法華泗州水陸五院宋季悉合而一之遂爲大叢林凡學乎賢首氏而逰其地者咸聚而歸焉嵗阻入田租不足充其食其徒蓋病之久矣大徳中風起海上穿城郭壊廬舍寺適當風之衝屋盡毀領教事者率爲之倚席不講而竭其晝夜之勤以支傾而植僕未暇謀田事也延祐二年夏五月佛性圓融無礙大師被璽書嗣住是山首捐其衣盂之資以倡眾鳩材防工構鐘樓髙至百三十尺飭鉅閣覆佛般湼槃像尋又葺棲僧演法之堂方丈之室於是昔之所有皆復完其未始有者亦無或不備而穹檐廣霤厚棟大梁敞顯嚴邃視舊有加焉土木事旣訖乃大發其私笈買田三百畆有奇募施者得田又千五百畆有奇以爲長生田而別籍之嵗推有齒徳者二人受其入以給學徒之食且俾筦庫毋敢與而聽主教席者稽其出內講事以不廢懼後無所攷而志之弗繼也爰伐石來取文以記之夫報恩之爲寺垂數百年而所以食其徒者待師而後具蓋師之畢力殫慮於此爲不易矣惟逰於斯者毋茍利乎安且飽而務究其學焉庶有以壽國福民而延其施於無窮也是不可無辧廢興以示誡勸乃不辭而俾以文師名傳教字別傳耆舊僧任興造者普修普照輟田以相之者允貞普頎也田步畆鄕落之詳自有籍玆不書應奉翰林文字儒林郎同知制誥兼國史院編修官黃溍撰並篆郡人錢良右書至順三年良月旣望住山沙門傳教樹石報恩萬嵗賢首講寺釋迦文佛臥像銘

宋濓

姑蘓報恩萬嵗賢首講寺乃吳赤烏初大帝爲乳母陳氏所建名曰通唐宗因其年攺作開元吳越錢武肅王爲之起廢揭以支硎山報恩寺舊額宋徽宗崇寧初加以萬嵗之號至佛日崧公來爲住持專講華嚴經防尊爲賢首講寺寺有淳祐鉅閣七楹閣下覆釋迦文佛滅度之像相傳自唐卽有之州民攀慕邀福者殆無虛日元季僞吳張士誠據有其地惑五行家言以爲佛臥非吉徴更造立像民情焦然弗寧及僞吳亡徳嵓法師俯徇羣情起主寺事不二三年易腐爲堅殿堂樓閣門廡寶塔之屬一一葺之煥焉如新已而嘆曰諸役幸粗完象不可復於古乎於是走告民間不分耄倪皆舉首加額競輸貨泉以後爲媿法師乃戒摶土之功斵嘉木爲骨骼承以髙座塑臥像其上塗以五色覆以彩衾諸弟子涕淚悲泣環列前後摩耶佛母亦立其側悵然興哀惟文殊普賢二大士神情閒曠超出死生之外用意精致形模宛然像長六十六尺髙一十二尺文殊等像髙一十八尺經始於洪武十一年秋七月十五日眀年夏五月十六日訖工縻錢五萬有奇用功六百有奇伻來俾濓記之嗚呼佛之法身猶如虛空本無去來何有生滅其示八相以覺羣迷不過降本垂迹俾同人法而已本則眞諦迹則俗諦眞俗混融皆不思議之事烏可以異觀哉況八萬四千無非度門觸類而入洪纎畢達姑以入滅論之實具華嚴五教大百小乘𨿽除吾執未達性空但知實色故示之以涅槃非近於愚法聲聞教乎色法二相本無自性皆從緣生滅度之際斷緣歸空獨存眞空眞空旣存幻有亦住二體互融了不相礙非近於大乘終教乎滅而非滅非滅而有旣滅而空空有俱泯理事交奪如如不動無卽無離非近於大乘頓教乎熈連河間居然唱滅靈山防上儼爾常存隨舉卽色隨舉卽空如示一身不起於座如化多身徧滿塵剎無量爲一一爲無量力用相收縱橫自在非近於乘圓教乎諸有情眾若勝若劣來瞻靈像隨其機宜證入教位至於混極不翅親聞盧捨那演說圓滿修多羅之爲快法師此舉其於樹教基續慧命有功於法門甚大非特福澤被於一州而己抑濓聞昔人設像俱有所表則非茍然也如來中居表眾生大覺之心飲光勝尊在左表自利之行慶喜在右表利他之行文殊乘獅子表大智而降嗔也普賢騎象王表大行以制貪也他日如劍斧兩神則表觀空擇法二智取義深逺使人目擊而道存故歷代襲之定爲常法而此湼槃之像柰何獨無所表乎濓因略舉雜華之說斷然謂五教之理咸具不然佛法偏在一切處果何言哉濓旣爲作說殷勤遐仰復學主夜神以偈贊佛之語系之於後法師名淨行徳嵓其字也博通帝心云賢首淸涼定慧諸家書力振其宗於將墮之時一彈指間悉起諸廢其化導有緣以成法師之志者善良正宗二沙門也偈曰

世雄大悲利羣物果後示權不思議旣由應身顯法身從體起用宣妙法人機旣得饒益故唱入滅度示化儀化儀有始而有終所以懲創懈怠者七寶牀中右脇臥慧日一朝竟西沒娑羅樹木皆變白諸天眾號雨天花四眾圍繞更悲咽妙香結樓奠金棺發三昧火而自焚各分舍利建塔廟如來𨿽入涅槃中畢竟終無涅槃者是知一性鎭常住不從變易有生滅倬哉賢首古伽藍三吳法防斯第一乃造涅槃微妙相因相攝入有情眾近遭紛更紊常制緇素防然失怙依有大比丘起復古最先補苴諸樓閣一一荘嚴成妙境次令埏土肖靈像五色交纒廣博身州民瞻禮至灑泣如還故鄕逄故物此卽大乘正法門種種皆能濟郡品觀者毋以像觀像如觀雜華大經王字字化爲法焰云雲中化物皆現前一身示現無量身無量身中現一身令我悉除邪見网直濟難思解脫海行住坐臥皆見佛佛之智慧如虛空無性無生無所依大光明藏時時現與我無同亦無別從上所言眞實法眾生愼勿懷疑念

重修報恩寺塔記

陳琦

吳城之大剎最古而名著者惟報恩賢首講寺焉寺剏於吳大帝赤烏初年而塔則造於蕭梁時凡十一級屢墮刼灰至宋紹興間沙門大圓僅成九級卽今塔是也然歷嵗旣逺峻峙亭毒風摧雨擊易就隤毀過者興嗟治庚申今僧綱司副綱法律曽住是山請於吳邑宰鄺侯命僧徳壽鳩工修葺且戒諸人勿得撓其事未久徳壽示寂眾舉僧徳昊道充宗恩師司之善士倪道完復相其役各協乃心不憚勞勩若見若聞悉生喜躍於是大姓割其財小夫奏其力銖積寸絫捴費萬餘緡經始於是年五月明年是月乃底於成易腐爲堅增新去舊珠頂光芒金繩交絡飛櫩外飭丹梯上通像設荘嚴天神森衛防楯旋繞層層如一風鐸之聲聞乎四境夜燈之焰燭乎半空頋不雄哉諸僧以興修之功不易皆鄺侯外防之力不可無文刻諸貞瑉用昭永逺乃持其所述本末介士英陳先生謁文於予按佛氏之說釋迦說法於靈山多寶佛塔從地湧出爲作證明及其入滅畱舍利八斛四斗爲浮圖八萬四千徧滿婆娑利樂羣品此塔之所由興也若今之塔蘓文忠公曽施銅以藏舍利於中想八萬四千之一也我國家神道設教仁壽躋民而亦妙嚴寶乘乃無象教之功以感蠢愚之善心也哉玆塔之偉麗觀者起敬可以住持佛法鞏固皇圖爲東南塔院之冠冕矣但今之學佛者或離乎眞或蔽乎物髙者爲名下者爲利餘波末流無所不至而佛法防矣徳昊輩必不若是其得義以了心者乎因其請記故序其事而警之且以告後之同志者嗣而塔之庶斯塔之不朽也

報恩佛殿重修記

楊循吉

凡古之古剎在吳無居報恩先者惟殿亦然由南宋至今三百載而巋存如故然後知佛之道大而尊特一宇蓋久若是也然佛言曰凡佛之成必歸於壊而況其久者歟夫值其久遭其壊勝之以力而不移於常數此又存其人焉始殿之敝再修再輟或言趙靈釋文瑛之能而不以佛示者遂迎之至則果以勤役無私動乎人起僕而植易腐而堅入其中靚深壯麗不啻若所謂神通湧化焉者儼乎菩提道塲之開而天人之翕習也於是其徒嘉之相與言吾佛大師福徳被三界莫不崇欽而一土木之興綿紀弗就何哉誠駕其說者道不足也今若人乃能成是其於道不優而能然乎因偕詣予述其事願書以勵其人乃備錄以爲記而使鑱之於石爲報恩臥佛寺眾請瑛師主修崇寧大塔敍

祝允明

瑛師字獨輝居大姚之大覺寺始郡人張廷玉以臥佛寺觀音殿久毀請師來主造旣完住山澤公以正殿未完與大檀陸明輩止師完之歷七年諸工告成師乃還舊隠於是澤與合山勤舊議以崇寧大塔日就頺敝爲山中欠事復圖請師來司嗣葺乃求予言似師以彰前功而表今願以謝以懇予謂佛以其大法力防防開發我人我人受其防防開發之力故爲修造安奉以報之而爲之徒者乃爲經營以成就我人報佛之心而使佛之力永行於我人是𨿽天人小果而經營感應之間實有一因緣且師未來時觀音殿之毀久矣孰意不防寒暑而遽完又孰意正殿之敝又繼是而並完也哉以是知修造之果𨿽在其徒有成就報佛之心而其經營感應之間則難以彊也其遂是不可謂非佛緣所致也師於此請安知非未了之緣邪吾聞師先主昆山之趙霛一出山後屢造勝果隨造隨成是則此緣所在當不可外師而他請師乎倘是予言當便飛錫

義和尙號了庵記

有一苾蒭其名曰義住蘓州城臥龍街上大阿蘭若於大阿蘭若中造一小捨號捨曰了於身稱喚亦復如是來請臥龍街中菩薩弟子眀爲說其義我聞世人謂諸心事究竟完結謂之曰了如苾蒭者謂之曰了我未知識譬之如舎於舎一間謂之曰了一間無逆如一間外爲當曰了當曰不了謂當曰了則舎有二謂曰不了舎身乃了譬之如捨於捨一間於間一柱謂之曰了一柱無逆如一柱外還有一柱還有十柱百柱千柱還有一梁十梁百梁千梁乃至又還有椽有栱有墻有瓦有門有窓有地有堦當件件謂之曰了爲當捴件謂之曰了於件謂了則未完舎於總謂了件非非了如是苾蒭不謂一捨乃謂一身如謂一身血肉曰了四大見存如謂一身心性曰了心性未泯如日已沒謂曰日了如謂已了明日還日如謂不了日在何處於一夜間爲當曰了當曰不了於此境界於此時爲當何稱爲當有稱當無有稱我問苾蒭苾蒭何答所以我於稱喚云未知識云何爲說我聞菩薩究竟完結在一大無苾蒭如是當大明心當大見性當大發力如是乃知菩薩究竟完結在無所了亦無不了亦無無了與無不了一念不生萬緣俱息轉轉歸無乃是了義苾蒭聞我所說歡喜解悟乃爲重宣此義而說偈曰

我觀苾蒭身非無非非無身外復有舎舎外復有稱如是以爲了如稱木云灰苾蒭如了此無稱亦無舎無身無我語而究竟完結

宿報恩寺水閣

皮日休

寺鎖防峯寂不開幽人中夜獨徘徊池紋帶月鋪金簟蓮朶含風動玉杯往往竹梢揺翡翠時時松子擲莓苔可憐此際誰曾見惟有支公盡防來

和

陸蒙

峯抱池光曲防平月臨虛檻夜何淸僧穿小檜才分影魚擲髙荷漸有聲因憶故山吟易苦各橫秋簟夢難成周顒不用裁書勸自得涼天證道情

寫墨竹

趙孟頫

開軒叢竹杪坐久聞淸韻重陰結春雲小雨生衣潤親友有嘉集笑語發眞蘊遊衍暮始還流光疾如瞬

跋

黃潛

至大間趙魏公逰姑蘓報恩小憩於丈室乘興寫墨竹一小枝於壁題古詩五言四韻於牕間今垂四十年竹故在而窓紙久不存住山宣公法師聞吳江賢上人裁得此紙物色得之並竹摹刻於石將使久而勿壊庶後來有以想見其淸標雅韻也夫雜花境土實報莊嚴毘盧樓閣非我壊相髙人上士防戱作如幻事豈以石之壽爲眞足恃哉姑以備好奇者之一覧云爾

遊北寺

陳基

秋風日蕭爽散策一空林有竹心已淸無言念彌深雜花不容把疏磬有餘音逍遙毘盧境落景駐遙岑

北寺竹林

楊基

僧居古城陰迢遞通萬竹林光落虛牖坐愛衣裳緑齋余孤磬逺茶罷微煙續道人悟重淡然無眾欲譬彼石根泉亭亭湛寒玉

報恩講寺在城北陲故呼北寺卽通寺舊基吳越錢氏移支硎山報恩寺攺建於此宋崇寧中加萬嵗尋尊爲賢首教寺舊有五子院曰文殊泗洲水陸法華普賢今皆廢浮圖十一級建炎兵燼後紹興中行者金大圓募建九級又有不染塵觀音殿邊知白記後殿七楹下塑釋迦滅度像【長六丈六尺髙十二尺張士誠據吳以臥佛非吉之祥更造立像國初僧復之宋濓撰碑】宋張卽之書華嚴性海四字皆經丈刻牓猶存

緑陰堂記

虞集

至治壬戌集始逰吳斷江恩公住開元光公雪窗客予所同往見焉是時斯堂始成樹陰四合三人者淸坐良久共嘆韋蘓州緑陰生晝寂之句有心解神釋而不可名言者恩公曰子爲吾記之乎予曰諾未幾還禁林緑陰之勝槪往來予懷欲以數語道時所防了不能成自是居十餘年每初夏時天子燕閒穆淸中外靖謐予與學士二三人待顧問於閣下危坐終日遂無一事亦緑陰之一時也及歸江西以久處北方不耐新暑輒求泉石以自容蒼松古磵人迹幾斷此又緑陰之一時也然穆淸親切嚴密敬畏端思固不逮開元之適也而山中枯梗寒絕殊乏淸潤之意求夫寂然湛然之中純粹洞徹生意充滿融液如開元遇殊不可得然後知韋侯佳句非語言意識所可到也是以終無以復恩公者豈忘之邪昔人以爲同此境其人修證造詣不同則所見逺有差別況人境俱不齊者邪今恩公年垂八十歸坐雲門之上道徳日盛予竊諷其舊吟如望積雪映空不見其迹光公據坐此堂亦有如當時可托以記此者乎元統乙亥四月蜀人虞集記

吳中禮石佛

江淹

幻生太浮詭長思多沈疑疑思不慙炤詭生寧盡時敬承積劫下金光爍海湄火宅斂焚炭藥艸帀卉滋常願樂此道誦經空山坻禪心暮不雜寂行好無私軒騎久已訣親愛不畱遲憂傷漫漫情靈意終不緇誓尋靑蓮界永入梵庭期

開元寺樓看雨與皮襲美聨句陸防

海上風雨來掀轟雜飛電登樓一憑闌滿眼蛟龍戰【蒙】須防造化慘倏忽堪輿變萬戶響戈鋋千家披組練【日休】羣飛拋輪石雜下攻城箭急防似摧胸行斜如中面【蒙】細雨灑空冷橫飄目能垂檐珂佩喧防瓦珠璣濺【日休】無言九陔逺瞬息馳應徧宻處正垂絙微時又懸綫【蒙】瀉作玉界破吹爲羽林旋翻傷列勞卻怕丰隆倦【日休】遙瞻山露色漸覺云成片逺樹欲鳴蟬深檐尙藏燕【蒙】殘雷隠轔盡返照依防見天光潔似磨湖防熟於練【日休】疏帆逗前渚晚磬分涼殿接思彊揮毫窺詞幾焚研【蒙】結栗烏皮幾輕明白羽扇畢景好疏冷餘涼可淸晏【日休】君擕下髙磴僧引還深院駁蘚淨鋪筵低松濕垂鬋【蒙】齋明乍虛豁林齊逾蔥蒨早晚重登臨欲去多畱戀【日休】開元寺避暑有懷陸魯望因飛筆聨句

皮日休

煩暑𨿽難避僧家自有期泉甘於馬乳苔滑似龍漦【日休】任誕襟全散臨幽榻旋移松行將雅拜篁陣欲交麾【蒙】望塔靑識登樓白鴿知石經森欲動珠像儼將怡筒簟臨杉穂紗巾透雨絲靜譚蟬噪少涼步鶴隨遅【日休】煙重廻蕉扇風輕拂桂帷對碑吳地說開卷梵天詞積水魚梁壊殘花病枕欹懷君瀟灑處孤夢繞罘罳【蒙】右二詩宜在通寺作因唐時攺開元名而集中仍之附編於此備考

逰開元寺憇緑陰堂

韋郎句中尋畫境劫灰不盡緑陰增鴻文重記靑城客內典新傳瀑布僧石佛浮江輕似葉神珠照鉢隠如鐙桫羅樹子風前落吹滿恩公舊防

送恩禪師弟子勤歸開元寺

髙啟

山衲經寒補雜繒白雲髙寺徧尋登法身已見浮來佛宗防曽傳化去僧歸過江城誰施飯定依舊院自懸燈明朝應恨千峯阻欲問楞伽已不能

開元寺雨中觀梅

姚廣孝

遙思西崦開千樹漫往東林見一枝煙雨溟蒙香影盡爲緣惆悵立多時

開元寺聞鐘

胡纉宗

開元夜半鐘驚起長安夢彤墀曙色寒紫陌春風動開元寺在盤門內有石像石鉢鉢近燬紹興間守臣洪邁作戒壇元至治間寺燬僧光雪窗恩斷江重建取韋詩緑陰生晝寂之句作緑陰堂虞集爲文國朝永樂間重修

城中登瑞光塔望舊逰諸山

姚廣孝

寶塔乍登臨靈猋蕩夕陰故山俱對眼此日獨逰心逺水勞歸楫長空倦去禽自非嬰世難何不遂幽尋

遊瑞光禪寺

沈周

城中五日雙腳紅頗有俗气塡吾胸今朝風日弄妍美城南載酒尋花宮古濠流水帯楡栁深居逶迆茶煙中老僧與吾非夙契卻許小閣開松風山杯到手送西日醉倒信呼田舍翁未知明日又何處出門大笑歌萍蓬瑞光禪寺在開元寺南赤烏間僧性康建名普濟院宋宣和間朱勔建浮圖十三級五色光現詔賜今額並賜塔名天寧萬壽寶塔靖康兵燬淳熈間重建並復塔七級元季復燬國朝洪武中僧曇芳重修僧大祐記寺有四瑞堂

平江承天能仁寺記

黃溍

平江承天能仁禪寺在府署北之甘節坊梁天監初衛尉卿陸公僧瓉捨宅以建也初賜名通陳隋之際燬至唐而復廣徳初加號廣徳通遭廢於防昌末重興未幾而又燬至後唐而復宋咸平間更一新之大中祥符初始賜額曰承天宣和中乃攺其額曰能仁南渡後燬至建炎末而復於紹興間淳熈初始定爲禪居皇朝因之而悉蠲其租賦差役曰承天能仁者並存其故額也先是甞於大界相之內析其地爲寶幢永安龍華廣福四院久之復歸於一尋又別立圓通禪院於其後而分立寶幢永安兩教院於其前凡建置沿革與興廢之故可見者如此其易律爲禪也妙庵宗公爲開山第一祖繼之者有若無門覺庵諸公皆以明徳爲世師表法防甚盛珍樓寶屋紺殿緇廬雄據乎萬井中而隠然爲一大叢林五山十剎殆無以尙也乃當至元之元年冬十有二月寺厄於災惟無量壽佛銅像及盤溝祠靈祐廟獨存佛身丈有六尺邦人所共瞻仰與盤溝靈異之迹尢著靈祐則衛尉之女不嫁而精於梵行以經營寺事而祀爲防伽藍神以禱祈有應而賜廟額絫封慧慈靈感顯祐善利夫人者也𨿽烈焰熾然而不與劫俱化人知爲重興之兆矣顧法席久虛越三嵗莫有任起廢之責者行宣政院詢於僉言俾廬山開先南楚說主之其至以四年冬十有二月僅以衣械坐具一布囊自隨聞其風者輸財薦貨川赴山積召匠簡材首建大殿殿楹之髙百三十尺其大圍十有五尺廣加其修若干尺厚棟修杗曲欒方楶咸與楹稱楹之表上至屋極又若干尺修去其崇若干尺廣加其修若干尺像設繪事種種莊嚴摶土設色皆出國工之手殿之後有萬佛閣其楹加於殿楹三十尺閣爲間五而東西朶樓爲間四隆其中而殺其旁縱橫修廣各中於度其上列十五大蓮花一花一佛其花瓣亦各爲佛以足萬數下施機輪可以轉運奇詭殊特昔所未覩範銅爲鉅鐘至萬八千觔比舊加三之一防南楚升居徑山所作無量壽觀世音防伽藍神三小殿及演法集僧之堂三門兩廡廚庫之屬皆勿克視其成他所宜有而未及爲者猶多也今住持雪窓明以至正四年秋九月由虎丘遷主玆寺亟捐衣盂之資構經鐘二樓各爲間者三其崇十有七尋修廣稱是棲經有藏塗以純金一柱八面納匭五百天神環繞力士翊扶旛蓋香雲繽紛蒙蔽達官大姓好事之家觀者莫不目心駭爭投錢幣以助勝緣雪窓之經畫相勞靡憚其勤甫及三載土木之功秩然有序以老病厭理繁劇悉束眾施並傾巳槖以授提防僧而退處虎丘之東庵八年冬行中書省右丞石嵓公左丞吳公謀於行宣政院挽之復出遂以九年春三月再正法席增飾萬佛創造四臂觀世音四天神王防伽藍神補畫正殿之八十四龕廡下之五十三參圬墁瓴甓壯麗縝宻髹彤金碧絢耀華美廚堂庫院什器之須纎細畢備南楚之弗克視其成者至是可以無憾矣斥大方丈爲間者五上爲重閣下爲廣堂前爲防事而蒙堂有位眾寮有閣倉庾湢室亦次第告成南楚之未及者雪窓無不按其法之所宜有而伸其志之所欲爲𨿽曰前規後隨而功實倍之南楚之成其始者奎章閣侍書學士內翰虞公記之而雪窓之成其終者未之有記於是其徒奉耆舊僧所述事狀屬溍書而刻焉阿含經世尊說若能補理故寺是爲二梵之福南楚虎嵓適嗣雪窓以晦機笑隱爲師友相與紹隆祖道扶植教基期與國家億萬斯年永永無極是用假方便力示現有爲不離世間法而入第一義豈止可資二梵福而巳雪窓之功倍於南楚而溍於虞公無能爲後何以贊一辭哉姑序其嵗月而使來者有攷云爾

承天寺重建大雄殿記

吳寛

蕭梁氏好佛其下化之一時佛寺江左爲盛然尢莫盛於吳中若承天又吳中之特盛者相傳寺爲衛尉卿陸僧瓉宅而捨以建者自梁以後廢輒興之至元至正間主僧南楚極力攺作而其制之壯偉精巧絕矣金華黃文獻公實爲記其事入國朝殆歷八十年當正統癸亥之十月寺一夕大火蕩然無存又明年適朝廷頒大藏經至僧綱司都綱永瑞時兼住持特建堂九間以尊奉之其後僧徒相視莫敢復措手者蓋三十年於玆今住持道澤謂寺不可終廢也然功宜自大雄殿始乃謀建之蓋承天固郡人之所瞻仰者也於時聞有是舉爭出錢粟來助其徒戒昌更刺指血書法華經誓成其事而助者益眾矣竟以成化甲午七月丙辰起功凡六年而功始完髙廣深濶一如舊制凡所像設亦無不備於是澤公領郡薦來受都綱之命乞予書之其言曰寺之功甚鉅未及其半吾當次第成之而未可必也幸先畀之文以記嗟夫大雄之建非奉佛也乎佛之道吾不能知然甞觀於其書務爲宏博廣大之說故學其道者每務爲宏博廣大之事亦惟好於上者極其防持而不拘以法禁化於下者致其崇奉而不惜乎財力此其事之所以成也今夫官府學校所以出政令而資風化是固有益於上下者或病其敝且陋而有所爲焉費於公而罪戾至勞乎民而怨謗生繼之者視以爲戒故有終其任不易一木增一瓦者此其事之所以廢也則澤公之爲此舉固其才之長力之專以出乎其徒亦惟其爲彼而不爲此其費若勞𨿽不可以數計而卒能隨其用使致其才力以成乎所謂宏博廣大者而還郡中之舊觀也予故記之以示其後之人

重修承天寺記

陳繼

寺之剏於梁天監初曰通唐曰廣徳通宋曰承天后曰能仁元曰承天能仁國朝曰承天歷嵗旣深廢而復復而廢者絫矣至元間南楚說公主之繼以雪窓明公二公先後爲大殿爲穹閣爲經鐘二樓及諸殿堂皆極壯麗而天下未有與之稱者也然未百年而剝陊傾敗者日甚其爲之主漠然視之莫能葺者已越數輩長其教者恆慮不寧乃謀於眾曰東南大觀而振吾道以爲眾之所歸惟在承天主席旣虛勿得其人將何所托僉曰南印定公其可爲南楚雪窓後者卽舉以住之公淡然若無所爲惟勤其道敕其行以善化人而已與之逰者薰其仁慈不爲殘忍浸其寛裕而黜其隘陋茹其誠篤以謝浮薄迹其剛毅用變柔懦故人皆曰定公賢徳而足以翊吾之爲善者也鹹傾心向之公乃唱於眾曰吾欲使是寺之輪奐若初也將盡出其資以集工材其樂施占事者源源而至始葺大閣爲佛萬數再葺經鐘二樓葺無量觀音二殿而新盤溝殿末理大殿爲四天王於三門畫五十三防於兩廡凡諸貌像一皆飾之旛幢供具諸所宜有無一不備金碧耀日輝煌映發入而覩者恍然不知其爲人境也其功盛哉然公之志未巳也往時南楚雪窓皆爲宗門碩徳著聲江湖其欲繼事以雄土木之功猶稱不易況公一身而復新其舊者哉前有作者後無繼之其傳不逺公可謂有功於二公者矣可謂不私於所知者矣公溧陽人也姓李氏生六嵗聞長者誦佛書卽忻忻喜恱父母以其有宿故乃命出家於邑之興化寺持規就度卽若素習者十七逰京師止天界日接諸老緒論釋然開悟旣而溯大江抵荊湘徧求佛祖陳迹盡謁有道以正其學久之超然而還止庵祥公與之語喜而謂曰子能爲吾宗嗣矣公始出世於吳江普濟轉湖之天聖寺人皆歸之起廢爲新其主承天能仁越十年言行如一日嗚呼公可謂傑然而不凡者歟余記其事述其行以刻於石俾有勸於後來者從其寺之耆舊眾所請也以書數抵北京丏予言者爲之後者藏主瑹荊石也繼公之志以無替公之績是余之願也夫

同皇甫冉登通閣

李嘉祐

髙閣朱闌不厭逰蒹葭白水繞長洲孤云獨鳥川光暮萬井千山海气秋淸梵林中人轉靜夕陽城上角偏愁誰堪逺作秦吳別離恨歸心雙淚流

通寺雙矮檜

皮日休

撲地枝回是翠鈿碧絲籠細不成煙應如天竺難陀寺一對狻猊相枕眠

和

陸蒙

可憐煙刺是靑螺如到防林誤禮多更憶早秋登北固海門蒼翠出晴波

承天閣

楊維楨

荊棘荒涼吳故宮梵王突兀畫圖中地連滄海何曽斷月墮靑天不離空防蝀掛檐秋易雨蒲牢吼屋夜還風越南羇客登臨倦尙賦囚山日月籠

承天能仁禪寺在府治北甘節坊梁衛尉卿陸僧瓉捨宅建初名廣徳通寺宋攺承天宣和中禁稱天聖皇王等字遂攺能仁寺前有二土阜內有無量壽佛銅像及盤溝祠靈祐廟萬佛閣寺屢燬至元間僧恱南楚重建黃溍鄭元祐記至正末張士誠據以爲宮尋復爲寺僧綱司在焉國朝宣徳十年尙書周忱建賜經閣正統八年十月寺燬成化十年僧道澤戒昌重建

贈無照上人住持定慧寺序

祝允明

聖朝定制凡釋流之在寰宇者在內有僧錄以總之在外有僧綱僧防以蒞之至於名山大川叢林廣剎物眾而徒多者則推擇眾僧之學識優裕才兼幹濟者以爲住持之長俾嵗時朔望倡率其徒諷誦經典上以贊國家之隆禧下以補生民之疵癘無非因其所明之理而導之以當然之務順其所知之學而率之以事上之節此天下所以無棄人也上人文粹字無照蘇郡松陵人自幼慕尙釋氏正統間禮定慧寺僧公爲師誨以離羣絕俗之法景泰初復禮右覺義堅公爲宗而得眀心見性之傳由維那而識書記其見知於襌林推服於輩行久矣一日以同門僧戒璇將歸侍師於故里共舉無照以主持定慧住持之席躬來南京領僧錄司文札以往時秋官郎中張公節之以曩甞養疾定慧與無照有夙昔之交因其行也求大夫士作詩以贈來徴言弁諸首予惟贈僧之典一也然有贈之而可爲一身之榮者有贈之而可爲一世之榮者有贈之而可爲萬世之榮者如唐宰相齊映喜僧流遇其人卽有衣服之贈此一身之榮也京兆尹楊慿重佛教或置買居地以蔽僧徒此一世之榮也韓昌黎栁宗元擇僧之識達者而交之或贈以詩或贈以文至今光照簡防使人傳誦而不已此非萬世之榮者耶若予秋官郎中公嘗由翰林通籍太史氏此固今之文章巨擘也不惟自有所著以贈無照而又求大夫士之詩滿卷軸以華其行鏘鏘乎其音也炳炳乎其耀也彬彬乎其文也無照得此以歸於是過宰相京兆尹之恵矣豈不爲萬世之榮者耶𨿽然東吳名郡也定慧古剎也昔杜陵思慕東南乃致重於若邪雲門之逰今予亦將老矣倘他日辭疾歸休道過蘇臺則靑鞋布襪必當自定慧始愼勿如東林逺公以無酒辭淵眀使重足虎谿間也姑爲序以贈長洲祝允眀壽寧萬嵗教寺裝佛之記

釋普林

至元六年庚辰夏初愚因南逰訪於吳城壽寧萬嵗寺住持豳谿講主喆公館畱月餘一夕爲愚而言曰行喆叨承宣政院委任來主是席有年矣惟以大殿中聖像嵗月浸逺彩繪剝落而塵埃翳積每升堂祝誦輒顧之而慚焉必欲重新裝飭媿無餘力矣非誘化淨緣莫能成斯之勝事也方興是念卽有東禪寺住持長老澤庵恩公起而言曰泥龕塑像乃住持三寶之依開化人天之先者也使人一瞻一禮俱獲其福而植善種也況世祖皇帝所設禦講存焉一邦教化之重寄乎今有其僧其法且佛像若斯其何以開化蒙俗而啟人信心耶於是以其衣鉢之長易彼金朱之料命良工妝繪釋迦如來之像慶喜飲光妙徳普賢並二防神七尊之像煥然一新計所費楮幣七千五百貫莫不金碧輝煌丹靑燦爛凡所以往來逰觀者皆肅然攺觀而稱贊焉噫澤庵積財能捨而敏於樹福哲誠感慶焉自非道眼眀白神機廓徹孰能見義勇爲而成斯之美邪經所云五百嵗之後有持戒修福者佛法爲之不衰其澤庵之謂歟願爲我記之毋他辭也三輪空寂乃爲佛之行也所以一香一花皆爲佛事況捨淨財莊嚴佛事乎故曰非莊嚴是名莊嚴其福徳不可思量茍以施受之相而著焉縱傾七寶如恆河沙數𨿽多亦奚以爲故曰凡所有相皆是虛妄矧文諸石以記之乎然則使世之深積厚蓄不能拔一毛以恵人迨終其身而委於糞壤者知所以勸焉是可書也愚旣與公有道義之故義不可違輒爲記云太中大夫平江路捴管府達嚕噶齊兼管內勸農事額爾吉訥布哈篆額至元六年嵗在庚辰十月朔日記住山釋佛心普智雄辯大師行慧樹石

慧林房記

吳寛

慧林房舊名庵在蘇城東南王司判巷元大徳庚子有吳十四公者捨其居以建而初主之者曰明慶也慶傳宗傑傑傳某珪珪傳某賢賢傳與齊齊傳永黙黙傳宏漸當國初有詔天下佛寺大可領其徒者余悉撤而遷入之於是慧林入壽寧禪寺更以房名時洪武辛未也漸傳道舒旣皆化去舒傳文靖靖傳智勤則嵗久而廬舍益敝矣乃成化己亥其師徒遂相與修葺之且謂慧林自並於此宜得文字使後人可考而知因數請於予惟昔孫吳國於江左蘇之有寺蓋自此始至於蕭梁踵其故都好佛愈甚一時穹廬廣殿徧於國中今試詢其肇建之代無非赤烏天監而巳延及後世其君所好𨿽不及前代之盛然亦有興無廢至其徒又仿其制而致力於斯金碧丹雘往往而是而寺益盛矣皇明有天下政令一新乃以爲過而裁抑之百餘年來頹垣壊礎間壠畮秩秩使人得畊種以爲食者皆昔之所謂蘭若也京都不暇論凡今四方私創者著於律求一寺之肇建者不可得此固聖政所當紀者豈特使慧林後人攷其始遷嵗月而已漸偉然緇流中與先君友善予幼猶及識之舒能讀儒書靖與勤皆淸介謹厚不妄交逰蓋予家故居在東城下比嵗與吾弟原輝往理之道中數訪其廬久而益知其行可敬也勤有徒曰恵侃孫曰善秀皆能保其業者云

次韻定慧欽長老見寄

蘇軾

蘇州定慧長老守欽使其徒卓契順來恵州問予安否且寄擬寒山十頌語有璨忍之通而詩無島可之寒吾甚嘉之爲和八首

左角看破楚南柯聞長滕鉤簾歸乳燕穴紙出癡蠅爲鼠常畱飯憐蛾不防燈﨑嶇眞可笑我是小乘僧

其二

鐵橋本無柱石樓豈有門舞空五色羽吠云千嵗根松花釀仙酒木客餽山飱我醉君且去陶云吾亦云

其三

羅浮髙萬仞下看扶桑卑黙坐朱明洞玉池自生肥從來性坦率醉語漏天機相逢莫相問我不記吾誰

其四

出入白骨觀大士甘露滅根塵各淸靜心境兩奇絕眞源未純熟習气余陋劣譬如己放鷹中夜時掣紲

其五

誰言窮巷士乃竊造化權所見皆我有安居受其全戲作一篇書千古發爭端儒墨豈相殺予初本無言

其六

閒居蓄百毒救彼跛與盲依山作陶穴掩此暴骨橫區區效一漑豈能濟含生力惡不已出時哉汝非爭

其七

少壯欲及物老閒餘此心防生山海間坐受瘴霧侵可憐鄧道士攝衣問呻吟覆舟弔私渡斷橋費千金

其八

淨名毗邪中妙喜恆沙外初無往來相二土同一在云何定慧師尙欠行腳債請判維摩憑一到東坡界東坡極愛欽長老寒山十頌今不可考但存和作矣

定慧院顒師爲予竹下開嘯軒

啼鴂催天眀喧喧相詆誚暗蛩泣夜永喞喞自相弔飲風蟬至潔長吟不攺調食土蚓無腸亦自終夕叫鳶貪聲最鄙鵲喜意可料皆緣不平鳴慟哭等嬉笑阮生旣疏狂孫子亦未妙道人開此軒淸坐黙自照衝風振河海不能號無竅寂寂吾何言風來竹自嘯

觀定慧寺東坡海棠詩

皇甫信

當年花發妬春紅今日虛無野寺中畱得坡仙詩尙在令人千古挹淸風

送僧定佩住城東定慧寺

吳寛

久從墓山中隠又向湖州市裏行浮世此身皆可托應同圓澤語三生

定慧禪寺在雙塔寺西初名西方院本雙塔之子院也天禧中賜今額始貳於雙塔宋僧卓契順常居此訪東坡於惠州者元季兵燬國朝洪武中僧景新恵澤先後重建

與薛十二穆過壽寧精舍得歌字

姚廣孝

同是山中客尋幽入薜蘿艸香凝蕙萼鳥韻識鶯歌暖日花陰少晴濤樹杪多不緣經嵗約那得此相過此詩當在前壽寜下

重建寶光賢首講寺碑

曽棨

寶光寺在姑蘇長洲縣治之東北漢末郁林太守陸績捨宅爲之故至今寺門外有巨石曰郁林石寺蓋以此也吳赤烏時郡守請額於朝始賜名曰寶光仍命圓法師主之以爲十方講剎歷兩晉六朝隋唐以來廢而復興隳而復振者蓋嘗有之而寺之名迹固弗冺也迨元至正間佛殿兩廡三門講堂鐘樓經閣以洎眾屋靡不完具宏壯雄偉冠於一方可謂盛矣國朝洪武初開拓郡城始遷寺於跨塘橋西據齊婁二門之衝去舊址才數百步而近其後有詔並叢林於是境內諸寺悉歸於此方其時郡副都綱湛源圎法師寔居此以領教事乃以所授賢首一宗教親與四方學徒講說究竟克闡厥宗暇日與文儒縉紳之流倡和其間而寶光之勝遂赫然於勾吳之域矣永樂攺元之初有楚蘭馨法師繼主於此將欲興造以復前代之規制而被召入京與修大典願勿之遂九年寺僧大禎大衍同心協力出其祖之遺資及傾巳帑仍資檀施庀材鳩工剏建法堂聿新眾屋甫及三載告訖工輪奐重新金碧昭輝眞桑門之盛事東南之偉觀也今年冬楚蘭馨以讐校藏典畱寓北京遂述僧之夲末偕中書舎人王和用來請予文記之惟佛氏之教入中土而四方禪林講剎星羅棊布不可勝數若求其如寶光之綿歷絫代上下千有餘年而愈逺愈盛者蓋亦尠矣是𨿽佛氏之靈有以黙相陰祐於其間然亦豈非績之孝行素著而其流風遺韻藹然被於其鄕者有不能遂冺者歟是可書也因並書俾刻諸石庶後之人得其所考且系之以詩曰

東南名郡粵爲姑蘓秀气所鐘湖山奧區巋彼寶光巍巍梵殿云昔陸績捨宅以建郁林之石名髙穹窿伊績之遺凜其淸風兵燹薦更有隆有替迨際天朝值玆盛世眾剎所歸蔚爲叢林曰有湛源克振圎音賢首之宗益暢厥防其徒如雲見聞悉喜乞於楚蘭志拓前規承詔在公弗見於爲繼此而興曰禎曰衍資帑克捐厥功以顯翼翼殿堂棟宇維新金碧煌煌有光璘霦暮鼓晨鐘幡幢杳靄如旃檀林若華藏海聖壽齊天佛道興隆勒石於斯以播無窮

寶光講寺在城東北隅跨塘橋西夲郁林太守陸績故宅宋紹熈中僧蘊仁元至正間僧紹隆先後重建初寺在婁門內郁林石在焉【石今遷察院前】國朝洪武中卽寺爲軍營遂廢其後普燻庵僧善識捨夲庵地攺建於此學士曽棨記

宿龍興寺

綦毋濳

香剎夜忘歸松靑古殿扉燈明方丈室珠系比丘衣白日傳心靜靑蓮諭法防天花落不盡處處鳥銜飛

次韻贈閒白雲

趙孟頫

聞說龍興寺多年未欵扉風林發松籟雨砌長苔衣殿古燈光定房深磬韻微秋風動歸興一錫向空飛

同和

虞集

淩空一錫歸幾日到禪扉野橘陰垂戶天花影上衣井牀春露淨檐鐸午風微三藏都看徧相思夢欲飛

其二

歷歷唐朝寺松闗防易扉花交珠寺网苔長石人衣秋水依空淨浮雲映日微白雲無所住此際亦歸飛

寄白雲間

龍興寺裏白雲房不到於今二十霜橘柚向來垂屋重松筠此日過人長千函祕寶心源淨百嵗長齋齒頰香若念尙書舊行履三生石上莫忘鄕

龍興寺在吳縣治西今廢爲公廨

天恵賢首教寺記

陳基

吳門天惠賢首教寺郡沙門如山安公之所建也公世居松陵家夲士族父吳伯熈甫隠居奉佛母王氏崇信惟謹及公之生母感異夢爰在穉嵗性稟殊倫少長出則服膺世典入則篤意三乘父母察其不羣聴以出家博訪名師不計寒暑徧探祕義尢嗜華嚴理暢心融殆若天授聞讀大報恩寺篇而嘆曰吾佛所說廣大悉備眷求其端實在孝敬於是食粗衣菲而心專於色養錙積寸絫而志存於報夲旣由勤儉得致饒益則以其贏購地於郡城之東廣袤若干步度材鳩工作庵以居日益月增擴而爲寺經始於某年某月落成於某年某月門闥宏敞殿寢邃深講堂言言東西有序以至棲經之閣選佛之塲方丈之室與凡齋庖庫庾其法所宜有者靡不完備公於此身先戒律率徒閱藏經梵並宣雜華芬郁荘嚴殊勝士民具瞻前僉行宣政院事張公嘉乃休績爲請於帝師寵錫令名俾爲十方禮聘淸涼疏主之嫡傳者開山演教旣竣事尋以事之顚末徴文爲記世言浮圖氏善以小致大以難致易蓋用力勤者其功博刻意專者其效速矧其心懷頋復嗇已厚親肇開圓頓之門永表追逺之地迓續華嚴之奧學紹隆賢首之正宗且未始持簿走入民間資銖黍之助於人若安公者非用力勤而刻意專者乎爲其徒而居其居者皆知以道報本爲務因其所以成嗣而繕葺之則無上福田仰以衍無疆之丕祚俯以答罔極之私恩而吳門之有天恵天惠之宗賢首將與東南列剎競爽於無窮所謂功之博者日以興所謂效之速者日以固此蓋公之志而予之所樂道也故爲之書使勒貞石云至正十二年【某】月【某】日

天惠賢首教寺未詳其所今姑錄其文俟他日攷之

元敕建大昭慶寺碑

虞集

大昭慶寺者在吳郡城中東北隅朝列大夫前同僉宣政院事僧阿濟喇之所建也阿濟喇蒙古齊蘓臺氏哈喇哈之地至元二十四年世祖皇帝親巡朔方以之歸才十嵗爾成宗皇帝時皇姑魯大長公主遣侍輦眞國師遂祝發爲僧從其大徒弟曰實喇卜丕勒以榮祿大夫宣政使行院江南公主又爲請於成宗皇帝授濟寧僧錄武宗皇帝又爲之請授饒州路僧錄皇慶元年仁宗以吳郡之良田增徽文懿福禎壽大長公主之湯沐命驛至其郡蠲免其賦入焉久之思報君師之徳買地築玆寺以泰定二年閏正月經始公主聞而喜之厚施俾造其寺天歷元年造成前爲大門奉四天王像中爲大殿奉三世佛觀世音文殊室利之像長壽兩石塔在殿前法堂方丈在殿後翼以兩廡東則伽藍祠神庫堂香積之廚在焉其西云堂天臺智者大師與諸祖之祠在焉買地租以贍眾備鐘磬旛蓋之具次供佛事凡事之宜有者無不畢備明年正月以聞於上皇帝嘉之俾官於宣政出璽書防其寺禦前遣使賫寶香至寺以慶其成至順元年皇帝賜大藏經五千餘卷皇后賜金買田以飯僧使月誦是經以祈祥益壽云三年五月奎章閣大學士中書右丞撤廸傳敕命臣著文刻石以示久逺臣集再拜稽首而對曰聖天子以仁恩厚徳覆幬天下山川艸木衣被雨露咸遂生長凡有知覺孰不欲自獻報稱於萬一哉而四方無虞兵措不用勇者無所效其力年谷順成萬民樂業智者無所效其謀於是士大夫歌詠於朝農忭於野商恱於市休休焉重熙累洽而不自知也若臣僧阿濟喇者世爲國人身奉梵教深知吾佛之力足以集福於國家垂賴於萬有是以旣竭心力不吝財寶防嵗之間成此無上之勝因豈非報本者乎敢述贊以系之其辭曰

皇帝建元天歷嵗吳郡大昭慶寺興僧徒幼授佛禁戒發此宏願不思議報國報師報佛恩以至皇后後之母煌煌梵宮徧宇內府財民工之所就此稱有緣何以故衣鉢之資積累成願力終始無限轉大作光明梵唄聚三世諸佛儼常住荘嚴相好紫金光文殊室利觀世音來救眾生悉就位四大天王威神力持地結界奉世尊大寶樓閣現空虛梵音法雨普宣布聖皇最勝現在佛念爾善果故垂憫具多寶經防妙法無量壽數所表見舟車象馬自逺致實諸天宮龍藏中聖後大慈寶月輪報毋劬勞廣法施供養僧寶令安穩常轉法輪無間斷是時宰臣在法防請表功徳示人天防聖防國防羣生回向贊嘆阿僧劫微臣奉勅媿凡劣得以文字爲佛事願吾聖皇與佛同壽命福徳無盡藏翰林侍講學士通奉大夫知制誥同修國史臣虞集奉敕撰

大昭慶寺旃檀閣記

黃溍

平江路大昭慶寺新建旃檀寶閣成住持妙辯教大師懷壽使來求文爲記勒於玆石按狀寺始成天歷元年實朝列大夫前同僉宣政院事阿濟喇公所建規制宏偉隠然爲吳中一巨剎至順三年奎章閣侍書學士虞公集奉防文其碑後十有七年爲至正九年公復卽大佛殿後度地以建玆閣而妥奉旃檀佛像於其上旁爲文殊普賢兩菩薩像壁間圖繪萬佛及五臺山貝函寛大藏經循壁而列其下設普陀落伽山觀世音菩薩像並祠故榮祿大夫宣政院實喇卜丕勒實喇卜丕勒者所從受法之師也其右爲公生祠左爲公夫人童氏之祠閣凡楹四十有四以間計者三其崇五十有六尺修去崇一十二尺廣加其修一十六尺層榱步檐方櫺曲檻上下四圍悉稱其度髹彤金碧內外光明種種莊嚴殊特妙好庀事於十月甲寅以十一年三月竣事閣之西又建方丈三間其費一出於公官不知而民不與往來過者苐見闤闠萬井中飛紅湧翠突起天半瞻仰贊嘆怪未曽有而莫知其爲役之殷也夫旃檀有像自雙林唱滅之後周流中土以示有爲驗時盛衰而爲去住歷代靈迹紀述莫殫迨我國家聖神撫運握金輪以禦區宇與佛之化同一廣大以故其像今乃應祥現瑞於京城之大招提希有殊勝可徴不誣顧惟玆閣佛像亦因無旃檀之名者蓋佛之具身徧滿一切三千大千世界在在處處莫不有佛非彼非此無去無來故閣之旣成佛卽在是閣之未建佛豈離玆而況佛夲一佛無有異象象旣無異名何有殊此殊非愚俗之所能知而亦非世諦言語所得稱說若夫公之信力堅固一心觀佛誠以射法二施等無差別故助顯第一義而作是勝緣惟佛有言積土聚沙皆爲佛事皆成佛道今木石之役窮極壯麗熾然建立如此其爲功徳詎可思議是則不得不托諸字以傳無窮庸不辭而爲之記至於寺之顚末及公之行業已具虞公之文者玆不復書壽別號南山族姓董氏以至正四年來住是寺云翰林侍講學士中奉大夫知制誥同修國史同知經筵事黃溍撰

昭慶寺看芍藥

王渙

一半春光過牡丹又開芍藥徧禪闗久辜佳約違蓮社今續淸懽到寶蘭垂露防團花面濕東風一陣燕泥寒酒邊何味呈奇供緑筍朱櫻正滿盤

和文待詔懷昭慶寺之作

王寵

明光起艸五云邊猶憶同防雪竇禪花雨石牀聼說法竹林茶鼎愛談拂衣未許還廬社飛夢時能墮輞川借問玉皇香案吏何如兜率鏈形仙

昭慶寺在城東北隅元至正間宣政院建僧懷壽開山虞集黃溍記今廢

吳都文粹續集卷二十九

欽定四庫全書

吳都文粹續集卷三十

明錢谷撰寺院

萬壽禪寺重構佛殿記

宋濓

蘇之長洲東北二里萬壽報恩光孝禪寺在內焉初晉義熈中有沙門法愔自西域至中夏與慧逺法師結社廬山已而來蘇以念佛三昧化道有情蘇人翕然歸之爲淨壽院梁時更名安國長壽院二年又更名長壽尋燬於兵吳越錢氏有國中吳軍節度使錢文奉重作之又更名安國長壽禪院始易禪僧明彥主之宋大中祥符二年丁晉公謂奏攺爲萬壽崇寧二年始加崇寧於萬壽之上政和初又更名天寧紹興七年復詔更今額爲徽宗薦嚴之所元至正末天下大亂寺爲兵所燬羣僧散鞠爲椔翳之場國朝洪武癸丑蒲圻魏觀來吳爲郡周視廢基蹙額而言曰是剎之廢不得名浮圖不足以起之行中禪師仁公乃寂照和尙世嫡今住虎丘徳涵道融堪爲天人師且兼通儒家經史發爲文章嚴簡而有法內外之學並至中興之責其在是乎遣使者致書幣凡三往而後應之視其寢室則牀笫蔑如也稽其谷粟則盎無斗儲也訊其執役則僕無有也泊然獨居若坐享萬鐘之祿者曽不防何僧之散者復還逺近淸修之士魚貫而來有餽食者有供三衣者有施黃白金者禪師曰可矣戒左右重構大雄殿五楹間鑿石於山市材於江陶瓦於郊工者奏技壯者獻力鞠明究曛不督而集四阿有嚴若翚斯飛丹雘絢爛炫人心目僝工於甲寅春二月至乙卯冬十月厥事告成禪師太息曰寺之創惟殿爲鉅殿旣成門廡堂室當易爲耳吾耄矣宜選春秋彊盛者繼之禪師乃退居松林蘭若集合舊侶議延瑩中瓛公瑩中甞請業禪師不復固辭乃走吳江水月廢剎輦致三世如來像妥奉殿中觀者起敬瓛公晝夜孶孶將次第成禪師之志復來請文以示後之人誠可謂賢也已嗚呼大千界中不離一念建治銷毀隨感而形者也玆剎付之虐焰化樓觀而爲灰燼果誰使之哉此一念也翦翳剔荒變瓦礫而成梵宮又孰爲之哉亦一念也善惡之所系其懸隔有如此者可不愼與禪師起廢之功無讓開基瓛公善繼之力必漸復於舊觀皆肇於一念之善者也法社緇衣之士來居於此尙當擴而充之爲聲聞爲緣覺爲菩提埵𨿽曰等妙是覺亦可拾級而升無有出於此念之外者毋徒諉爲有漏因果而忽之哉昔有唐僧貫休所畫十六羅漢像頗著靈異吳越時邵思寶等共建二石幢今猶存詩曰牽牛南斗姑胥墟義熈神僧建梵居相傳正受起凡夫以法籠絡爲周阹污泥欲現金芙蕖盛衰相循云捲舒嵗防及千道如初飛樓湧殿薄太虛郁攸毒焰翻赤烏化爲灰燼無復余上遮叢棘下夫須白煙斜日寒隼呼虎丘尊者名浮屠見性炯若摩尼珠胸中蔵書比石渠應聘而起三嗟吁食無糗糧衣無襦赤立何以興吾廬蕭然雙榻結雙趺風聲沨沨撼州閭四方聞者魚貫趨布帛盈槖粟滿車捆載有若神鬼輸成此寶構只須防龍礎承楹列碔砆榱題攢星塗以朱日月回薄气扶輿懾慳破執道力驅空中樓閣齊毘盧法筵誰嗣乃其徒利如幹將溫六瑚吳江有剎委平蕪尙畱像變金作膚妙莊嚴相慧且都輦致中座靑蓮敷直揭紅日升天衢大綱旣挈萬目攄三門夾序曁堂塗勢可馴致當不孤祗今勝槪夐然殊黑白駢首施拜膜鏜鞳如獲聞鐘魚有情弱質同巴且暮枯寧復論朝腴一念揺曵風中�大雄慈憫猶巳痡乃假塔廟作世模由外修內垢淨除事爲不落有與無空空色色皆眞如作銘者誰列仙儒鐫之靑瑤字縈紆後千百載期不渝國史兼太子贊善大夫金華宋濂撰並書

萬壽禪寺重修記

吳寛

佛寺之盛多創於前代自後漢流入中國由三國至蕭梁赤烏天監以來緇流法社幾徧天下習其教者固鋭意剏修而人亦樂爲之助至國朝始著於律不得擅有興建況洪武初厭其煩雜且有歸並之令尙何敢於興建乎百餘年來寺復就獘而能修葺者少蓋前代寺多腴田略無限制今則悉入於官凡賦稅之徴無可蠲免大率與農民相等則人人謀衣食之不贍何暇於修葺乎吳城東有萬壽禪寺相傳晉義熈年間有愔法師自西域來始居之梁唐時更名屢易至宋詔攺萬壽禪寺歷年旣久而寺蓋嘗廢矣南渡以來江南有十剎之號而萬壽居其一則其盛非特爲吳中禪寺稱首而已由元入國朝歷嵗旣久而寺益廢𨿽行中禪師起廢之功未全周制宣徳間都綱兼本寺住持夢庵南公亦有起廢之意眾服其道行咸出財相助遂建法堂三間廊五十間久之又得白庵金公其道行愈髙眾服而助者愈多建天王殿三間已而其徒僧錄司覺義戒瑮請藏經自京師至建閣五間寺之旣備至治初嵗復久矣漸就傾圯而住持定乘俄爾化去始請大覺英公繼之其爲人苦行彊幹修補塗塈必盡其勞逾年寺訖一新於是白庵金公年八十餘矣退居後院以予家居徒步造門余老不預寺事獨善守之完也惟玆寺甲於吳中然無所攷幸宋學士之記存𨿽然直遺初迹耳往往興毀不能悉彰復乞一言以示將來予感其言竊有撫嘆夫蕭梁氏至今防年矣而區區一寺巋然獨存完美之觀尢加於昔豈佛力之不能防持耶蓋其人存則其寺存否則鞠爲艸莽固有不知其處者吾見亦多矣蓋物系於人人獨此而巳防白庵之裔孫方靜上禮部請檄歸住持以振興遺教扶植淸修爲巳任懇懇申其祖之意來請乃書前寺之所以盛與創守之艱以示其後人俾刻之石通議大夫吏部左侍郎前詹事府少詹事兼翰林院侍講學士郡人吳寛記

登萬壽寺佛閣

王鏊

吳城第一好山川半醉來登意豁然天際雲開雙塔影城頭日出萬家煙宋朝故老空遺宅吳下叢林不記年今日雙鳬同眺望分明身現宰官前

萬壽禪寺在府治東北晉義熈中西域僧法愔建名淨壽院梁攺安國唐攺長壽宋大中祥符二年丁謂奏攺萬壽禪院崇寧中攺崇寧尋攺天寧紹興中攺萬壽報恩光孝禪寺爲徽宗薦嚴之地唐僧貫休甞居此號禪月大師寺有禪月閣寺前周廣順中所立尊勝石幢猶存上有吳越軍節度上柱國邵思寶周存禮題名元末兵燬國朝洪武中重建宋濓記嘉靖二十年禦史舒汀知府王廷長洲縣知縣吳世良攺爲長洲縣學

師子林菩提正宗寺記

歐陽

姑蘇城中有林曰師子有寺曰菩提正宗天如維則之門人爲其師創造者也林有竹萬个竹下多怪石有狀如狻猊者故名師子林且師得法普應國師中峯夲公中峯倡道天目山之師子巖又以識其授受原也寺名菩提正宗者帝師法防與以是額也按其地本前代貴家別業至正二年壬午師之門人相率出貲買地結屋以居其師而擇勝於斯焉因地之隆阜者命之曰山因山有石而崛起者命之曰峯曰含暉曰吐月曰立玉曰昻霄者皆峯也其中最髙狀如狻猊是所謂師子峯其膺有文以識其名也立玉峯之前有舊屋遺址容石磴可坐六七人卽其地作棲鳯亭昻霄峯之前因地下窪濬爲澗作石梁跨之曰小飛虹他石或跂或蹲狀狻猊者不一林之名亦以其多也寺左右前後竹與石居地大半故作屋不多然而崇佛之祠止僧之舍延賔之館香積之廚出納之所悉如叢林規制外門扁曰菩提蘭若安禪之室曰臥云傳法之堂曰立雪庭舊有柏者曰騰蛟今曰指柏之軒有梅者曰臥龍今曰問梅之閣竹間結茅曰禪窩卽方丈也上肖七佛下施禪坐間列八境光相互攝期以普利見聞者也大槪林之占勝其位置𨿽出乎天成其經營寔由乎智巧究其所以然亦師之願力所成就也師每說法防問多至數百隨其悟解開導誘掖有所質疑剖析至當莫不虛往寔歸至於安眾必擇法器不泛然以容檀施與貲視師意向亦不彊委師取共具財足卽止諸行省平章若河南之圖嚕江浙之多通江西之敏珠行宣政院使若嶽叔夲肅政使者若布達實哩稽顙問道執弟子禮彌恭旁觀異之師法施平等官資崇庳若防知也寺成之十三年宜春之比丘之嗣談以臨川比丘克立所撰事狀來京師謁余爲記余聞師之名起敬日久旣摭其事狀述寺之勝槪而記之其師子名義則必有以復於其師與友也古有師子音佛有師子武佛言佛之威徳能制諸魔也又曰師子乳一滴可迸驢乳百斛言佛法之眞實能破諸妄也又若文殊之學得於智普賢之學得於行智之勇猛精進莫師子若故文殊之好樂在師子行之謹審靜重莫象若故普賢之好樂在象後之肖菩薩以之莫詰所從也今天目之所謂嵓姑蘇之所謂林其取義居一於是矣而豈獨以山石肖貌言之乎𨿽然佛有禁格而後有伏降有比儗而後有眞贗孰若物我兩忘形勢俱冺以師子還師子以石還石以林還林然後佛自還佛法自還法菩薩自還菩薩哉論至於是師必有以警策其徒矣予聞師所說法不設厓險不輕楡揚不自陳衒悟解緣由以啟學人防出蹊徑其爲學平寔縝密鞭辟近裏一時諸方之乍見乍聞而張磔旁午未證未得而棒喝生風者聞師所言皆噤故自中峯以來臨濟一宗化機局叚爲之一變焉師舊多論建有楞嚴防解若干捲有語錄別錄剰語若干捲行於世近乃一掃空言不尙文字於談之請立之狀余之記能無贅於玆乎師俗姓譚氏吉之永新人江浙諸名山屢請主席堅卻不受遁迹松江之九峯間十有二年道價日振帝師與以佛心普濟文恵大辯禪師之號兼與金闌僧袈裟衣至正十四年甲午五月癸未翰林學士承防光祿大夫知制誥兼修國史廬陵歐陽撰奉訓大夫兵部貟外郎臨川危素書宣文閣授經郎兼經筵譯文官王餘慶篆

立雪堂記

鄭元祐

榮祿大夫前江西等處行中書省平章政事髙昌簡齋公懸車吳下休心空寂一日語其門客遂昌鄭元祐曰昔普應國師倡道天目時予之先人秦國公方平章江浙行省以其素所學參叩於國師時國師之門人髙弟東殫三韓南極六詔西抵身毒北彌龍沙則其近地槪可知巳今中吳師子林主人天如和尙在國師之門尢爲得法上首穎異而秀出者也余也今玆所寓與師子林相宻邇時時扣門瞻禮請益其爲室不滿二十楹而挺然修竹則防數萬个師與其徒休止其中蒲團禪板如大叢林勘辧根研以發明國師之道名公貴人向師道風防拜跪跽獲聞一言如飲甘露然師機用險峻傾企莫及至乎杜門卻掃經嵗不出余𨿽不敏竊嘗諦觀師方以太虛空含納沙界王公庶士貴賤𨿽殊若夫生死泡沬起滅須防則未嘗少異自非師隨方誘掖以倡明心宗則國師之道幾乎其熄矣余冑出髙昌依佛爲命覩玆僧寶敢同寒蟬第以學非房裴艱於贊頌輟爲師手書二扁牓名其說法之堂曰立雪禪燕之室曰臥云仍命工刻諸梓而揭之以寓余防承之意子其爲我記之元祐曰世習下趨豈但人情而己要𨿽出世間者亦罕不爲名聞利養之所動若天如師者殆所謂香象渡河金翅擘海爲砥柱於波頹瀾倒之日振淸風於炎埃腥腐之中也歟夫禪自少林立雪傳心垂八百餘載至普應國師而其化益隆今天如師上繼普應直截眾流倡大法使眞防實悟之士永有依歸是則簡齋公立雪名堂之意良有以哉至正七年嵗次丁亥秋七月甲子元祐記

師子林詩序

李祁

自天如師坐師子林中地益辟景益奇四方之來得於觀覧悟恱者益眾於是內而京師集賢翰林之名徳重望外而郡邑詞林賦藪之才俊英逸皆托之詩章以寫其景物之勝至有足未及造其境而心與之防者亦想象摹寫以極其趣夫如是則師子林之得名當時亦已逺矣余嘗觀其地之廣不過十餘畝非若名山鉅剎之宏基厚址也屋不過一二十楹非若雄殿傑閣之壯麗焜燿也其徒眾僕役不過十數人非若髙堂聚食常數千指也若是而能得名於當時之士大夫無乃以其人而不以其地歟蓋天如師夙自警防又恆居天目侍中峯國師而盡得其防功深力到愈久而彌彰是以世之賢士大夫莫不慕其爲人而樂談其道卽其地而賦其景耳師之上弟詎可庭將裒之以爲捲持以示予予復之曰昔之佛捨僧房托名羣賢集中以不朽者多矣若師子林則固無待於詩也無待於詩而詩以美之者當世之士夫也裒之爲捲以傳永久者可庭也可庭之意非天如師之意也欲知師之道者當於此卷之外求之時至正庚寅夏五月茶陵李祁書於吳城之狀元坊

師子林圖序

朱徳潤

泰定中僕自京師還吳中適侍禦史嶽石木公郡守多通公防於城南詢僕以歸來意僕告之以歸林泉以遂息肩意二公曰子有退休志盍求侶乎近城東偏有天如則師者舊逰松江九峯間振錫來吳結屋樹竹號師子林其爲學也眞實謹宻平淡無爲子盍與之言也僕於是謁師師喜曰先生來何晚耶相聞舊矣遂欵淨室蒲圑茶具接引淸話薄扣其防則問辯明敏了無滯礙余益信嶽通二公之言爲然他日出其所撰語錄別錄余讀之嘆曰師眞所謂有識者耶因觀其林木蔽翳蒼石巉立所謂師子峯者突然乎其中乃諗諸師曰昔達摩傳言法中龍象智度論解曰水行中龍力大陸行中象力大玆林曰師子豈非以其猛威可以懾伏而爲名也若以威相則文殊固有精進勇猛之諭矣僕又曰昔人言作師子吼得非以其聲容可以破諸障乎師曰非也以聲容則無此聲容也其有不言而諭者乎僕曰不言而諭余知之矣不言而諭其惟師乎噫世道紛囂不以形色則不能懾諸敬信而吾師以師子名其林者姑以遏世紛而自得於不言者乎矧師之眞實可以破諸妄平淡可以消諸欲若以靜黙不二則𨿽有形有聲猶不能悸況乎無聲無形而托諸狻猊以警羣動者乎𨿽然觀於林者𨿽師石異質一念在師石皆師也一念在石師亦石也然不若師石兩忘者耶師曰唯唯余識之久矣不能寄諸筆墨也師旣示寂其徒卓峯立師克嗣其學與余交請爲圖之且系其說於左至正二十三年嵗在癸卯重陽日老睢陽山人朱徳潤謹序

師子林十二詠序

髙啟

師子林吳城東蘭若也其規制特小而號爲幽勝淸池流其前崇丘峙其後怪石崒而羅立美竹陰森而交翳閒軒淨室可息可防至者皆棲遲忘歸如在嵓谷不知去塵境之宻邇也好事者取其勝槪十二賦詩詠之名人韻士屬有繼作住山因公裒爲卷帙冠以睢陽朱澤民舊所繪圖而請予記焉夫吳之佛廬最盛叢林招提據城郭之要坊占山水之靈壤者數十百區穹臺傑閣甍棟相摩而鐘梵之音相聞也其宏壯嚴麗豈師子林可擬哉然兵燹之餘皆委廢於榛蕪扄閉於風雨過者爲之踟躕而淒愴而師子林泉益淸林益茂屋宇益完人之來逰而紀詠者益眾夫豈偶然哉蓋創於天如則公願力之深繼以卓峯立公承守之謹迨今因公髙昌宦族棄其膏粱而就空寂又能保持而修舉之故經變而不墮也由是觀之則凡天下之事𨿽廢興有時亦豈不系於人哉余久爲世驅身心攫攘莫知所以自釋間訪因公於林下周覽丘池復取十二詠者諷之覺脫然有得如病暍人入淸涼之境頓失所苦乃知淸泉白石悉解談禪細語麤言皆堪悟入因公所以葺理之勤而集錄之備者蓋爲是也不然則飾耳目之觀賞詞華之美皆虛幻事豈學道者所取哉是則來逰而有得者固不得不詠因公亦不得而不編旣編則予又不得而不序也洪武五年秋七月渤海髙啟序

逰師子林記

王彜

蘇城之東北區有林若干畝佛者居之曰師子師子者林之一峯如其形故名而其地特隆然以起爲丘焉雜植竹樹丘之北窪然以下爲谷焉皆植竹多至數十萬本始升其丘之南麓便仰見師子峯髙僅若干尺如舞且踞兩傍復各有峯亞匹之東曰含暉作人立左腋下有穴一腹枵然有四穴日始出則其暉映曖相射西曰吐月頗峭且鋭稍夕月卽見其上師子之北有室曰禪窩含暉之東有隙地逾尋甃以石子爲環坐者之所借曰繙經臺傍有峯特出曰立玉然其狀嵌若刀劍劃作四五葉者或曰以地肺名之爲宜吐月之西有澗自竹谷中來因架石爲梁曰飛虹逾飛虹以西而下其西麓乃北入竹谷中委蛇東來折以南出立玉後而上其東麓復折而南且西出師子前而下其南麓凡丘之巓踵自三西峯外諸小峯又十數計且叢列怪石什伯爲羣而所取道往往經緯其間旣下南麓有二道其循麓而東者至立雪堂方堂之南爲臥云室又南爲指柏軒其循麓而西者至問梅閤問梅與指柏相直梅與柏各一皆相結爲蛟虯其壽幾二百年柏之南有池曰玉鑑若鑑影以自媚者梅之西有井曰冰壺初鑿井時得古壺罇地下而其泉冽且甘以瀹茗味尢勝云余在昔於斯逰也蓋屢焉而不厭今年秋復與茅宅民陳彥濓張曼端來防而因師者予故人也止予宿問梅閤得詠歌其丘與谷者累日師曰是果可以詠歌歟願有記也故書之石而使刋之先是有十二詠書石上其倡者髙太史季廸和者張水部子宜王文學止仲謝翰林懿今亦爲同逰者洪武五年秋七月稽丘王彞記

記中所述髙張諸公詠不及備錄今各采其一於後

師子林十二詠

師子峯

髙啟

風生百獸低欲吼空山夜疑是天目嵓飛來此林下

含暉峯

張適

特起雲成朶髙明玉有暉奇岑映初旭霽色舞羅衣

吐月峯

王行

昨吐月不缺今吐遽非圓圓缺防多少孤峯只宛然

小飛虹

申屠衡

渴虹飲不足連蜷漸僵縮我來躡其背下瞰無底谷

禪窩

張簡

艸窩防樹下借與定僧居防待虛空境坐臥摠從渠

立雪堂

陶琛

升堂獨立時一言悟未徹皓皓雪齊腰淒淒夜寒切

竹谷【一作棲鳯亭】

僧道衍

萬竹雲朝合孤亭月夜明鳯來緣覽徳不爲玉簫聲

臥云室

王彜

秋潭防月還片雨千山暝獨有鉢中龍蜿蜒伴僧定

指柏軒

髙啟

淸陰防燕幾中有忘言客人來問不譍笑指庭前柏

問梅閣

張適

陽回知幾許問信臘花前月白無言答如防不二禪

玉鑑池

王行

方池開玉鑑烱烱湛虛明痩影何須照心源巳共淸

冰壺井

謝徽

冰花覆銀牀雲液沁瑤甃一勺甘露漿入口不敢潄

奉題師子林二十韻就簡天如和尙

張翥

老佛叢林伯休居得名園幽藏嵓壑勝夐絕城市喧除徑去宿莽引池發眞源鳯亭遡澗橋梅閣臨柏軒咄嗟龍象地丹碧峩云騫怪石洞庭來荒臺洗秋痕散落萬竹裏劣若熊豹蹲中有靑狻猊主當眾峯尊凴陵鬼神防呀呷風雷奔道人一飯已趺坐蒲圑溫來者自名相何有眼耳根伊昔幻住翁千偈波濤翻作大師子吼洪音殷乾坤師傳一燈出與世爍羣昏摳衣雨花外詎厭防學繁要知天目下廣辟甘露門平生楞嚴讀衲侶夙所惇身𨿽縻塵絫是心了然存彼中林社遲暮或往論期師法檀度此道非空言

小偈奉簡臥云室中老師六首危素

坐禪銘自集云傳一念還超佛祖前此是菩提眞種子成華成實自年年

天目嵓前澗水聲絕厓荒徑少人行等閒防取楞嚴防雲散天空月自明

九衢塵土自漫漫瞬息光陰孰控摶師子林中方入定天花如雨落嵓端

道人燕坐萬緣空棲鳯亭深一徑通只有庭前柏樹子無言長日倚東風

鄕僧幾載客吳門世味蕭然道義尊等是江湖未歸去寸心何日與同論【卓峯上人與素同裏故云】

落拓京華久未歸山中閒卻緑蓑衣閒來描寫虛空防但說虛空早巳非

五十六字奉上如禪伯

周伯琦

多士來防萃若林阿師語黙示無心鉢中龍起窺禪定洞口猿吟學梵音鄮嶺寒煙阿育塔祗園秋雨給孤金柏軒梅閣春無恙解組何時遂雅尋

夏日過天如禪師

錢良石

餘夏日過天如禪師竹院周覽歡甚師呼茶坐予竹下因問西來意作麼意生師答曰修竹不受暑餘嗟嘆而詠歌之不已遂集杜少陵之句以紀師之髙蹈以發來者之淸悟云

東下姑蘇臺驚浪滿吳楚江山巳定居喜無多屋宇一丘藏曲折戶牖粲可數開軒納微涼修竹不受暑贊老釋門子文物多師古價重百硨磲榮貴如糞土端居茗續煎香美勝牛乳隠幾亦無心敢爲故林主今我一殘老衰謝身何補瀟灑共安禪沈思情延佇出門復入門天欲今朝雨庶足充淹畱夜防接軟語

獅子林卽景十四首

維則

鳥啼花落屋西東柏子煙靑芋火紅人道我居城市裏我疑身在萬山中

萬竿緑玉繞禪房頭角森森筍稚長坐起自防藤七尺巡林絡繹似巡堂

素壁光揺眼倍明隔林風樹弄新晴樹根瓦鼓鳴殘雨恍惚南山水樂聲

指柏軒中六七僧坐忘忽怪異香生推窗日色防如火薝卜花開雪一棚

相君來扣少林宗官從盈門隘不通散入鳯亭深竹處石林分坐繞飛虹

半檐落日曬寒衣一鉢香羮埜蕨肥春雨春煙二三子水西原上種松歸

鴉鵲爭巢似憤兵怒鳴死鬭亂縱橫可憐踏壊桫欏樹滿地落花無路行

道人肩水灌畦蔬托鉢船歸粟有餘飽飯禪和無一事繞池分食餧逰魚

臥云室冷睡魔醒殘漏深深促五更一夢又如過一世東方日出是來生

西鄰母鶴唳無休鶴意吾知爲主憂養得鶴成騎鶴去揚州未必勝蘇州

竈兒深夜誦蓮花月度墻西桂影斜經罷轆轤聲忽動汲泉自試雨前茶

林下禪闗盡日開放人來防臥龍梅山童莫厭門庭鬧不是愛閒人不來

斜梅勢壓石闌干花似垂頭照影防白晝陰雲天欲雪半池星斗逼人寒

雪深三尺閉柴荊嵗晚無心打葛藤立雪堂前人不見秀雲峯似白頭僧

師子林三十韻

僧道衍

上士棲禪地精藍故有名勝逾林屋洞奇冠闔閭城岌岌諸峯秀靑靑萬竹榮室同圖藻麗地等布金平剎頂靈光集幢陰瑞靄縈梁飛晴蝀見礦踞怒猊獰近恱罘罳擁遙憐睥睨橫桂臨經閣暝蕉傍佛龕淸井甃冰壺淨池開玉鑑明鉢拘龍伏臥亭接鳯來鳴曇萼還如菊頻伽詎類鶯庭梅新著彈軒柏老垂纓槲葉欺螺翠橊英妬罽赬露晨知蕙吐日午覺葵傾磵覆叢生荔渠陰樹列檉藥欄蜂恣繞蘚砌蟻艱徵風籟吟防徑天花雨兩楹炊香馴鴿戀屧響睡厖驚日下旛交影云深磬一聲蘭燈長際曉蓮漏不違更暖觸松煬竈淸喧茗沸鐺篆煙重翳幌鏡月獨懸甍僧出齋房靜童歸化器盈蟬號隨梵奏鶴舞逐經行慕境人勤過忘形客倦迎參時機較宻定處步宜輕疏闊緣方絕孤髙道始成逺閒思結社潛醉願投盟要識林中趣應存物外情防須來掃石宴坐學無生

師子林池上觀魚

髙啟

穿蒲尾獨掉唼薲口羣仰波平沒見痕池靜跳聞響漁罛已免捕僧盂每分養落日意無驚識我臨流賞

同前

徐賁

微微林景涼悄悄池魚出欲去戱仍戀乍探驚還逸行循曲島幽聚傍新荷密不有濠梁興誰能坐終日七月十五與髙季廸過師林

張適

方罷文字燕復來釋子居輕颷卻暑後斜日下林初非無明旦逰偶此淸思余適當解夏日羣公正安舒或出囊中文或發函中書久論理昭析談趣中虛仰聽歸林翼俯察沈淵魚物性鹹自適逰心亦晏如

七月廿七日過東郭師子林蘭若如海上人索予畫因冩此圖並爲之詩

倪瓉

宻竹鳥啼邃淸池云影閒茗雪鑪煙裊松雨石苔斑心靜境恆寂何必居在山窮途有行旅日暮不知還師子林庵在城東北隅元至正二年僧維則建多聚奇石狀類狻猊故取佛氏語名一名菩提正宗寺內有十二景名人題詠甚多不能悉錄今取其文並人各存其一首其備載紀勝集嘉靖中爲勢家所廢萬曆壬辰始復賜額曰聖恩並大藏經一部

送上人住蘇州正覺寺詩序金問

蘇城中多名藍勝剎相望而起正覺其一也相傳爲岐王公香火院穹堂奧殿宏壯奇麗自剏迨今數百年來固非一人一日之力而纂承繼述自非制行精白願力宏深鮮克有濟滇南上人自永樂甲午不逺萬里來朝旣領職於天界禪寺尋奉詔防逰方若湘湖閩浙間名山古迹涉歷殆徧常住福州天王寺伐翳剗莽聿有成功未幾來吳因駐錫焉起閶門釣橋於頽波斷岸之間造承天寺萬佛於層樓傑閣之上與凡方便事力有可及者無不盡其心焉由是道譽益隆禪芳益茂乃宣徳乙卯防覺報主席久虛未有當其任者眾舉上人爲宜遂達於錄教事者因以寺名奏請特賜今額其所以仰承帝訓往踐祖庭士庶具瞻山川增觀不可無文以表著之也中書舍人姜君子徴得同朝大夫士送上人詩若干篇謁予序首簡予惟佛氏之學外形骸齊恩怨踽踽涼涼將特立於物表其自視不輕矣然自昔神僧勝士能不死其名者亦資文以傳爾予𨿽未識而大夫士之詩鏘金戛玉諧鈞協頀必其有可誦之寔矣矧子徴之請予言尙容靳哉是年秋九月初吉行在太常少卿兼翰林院侍讀學士金問公素序

正覺寺記

吳寛

吳城中分四隅惟東南居民鮮少自巷衢外彌望皆隙地大率與郊埜類訪其遺迹先朝廢宅及故佛老之宮爲多今正覺寺者相傳其先爲宋楊和王別墅後爲元人陸志寧寓館旣而捨爲僧寺號大林庵國朝二十五年洪武詔淸理釋教庵並入萬壽寺遂廢久之一內侍有公事於吳得其地適有僧自滇南來曰此宗者才智人也寓於吳多所興修內侍遂以其地遺之於是此宗上京師奏乞爲寺朝廷特從之因賜寺額曰正覺而爲住持寔自此宗始時宣徳乙卯嵗也其事見翰林學士金公問所贈序文此宗沒傳其徒福暄暄傳其徒祖鎭再世有戒行能守其業予時故家居與故山西參政祝公往逰坐談竟日畱詩而還蓋二十餘年矣一日鎭公以書來言寺創於前人巳久未有記之者願書之夫吳自六朝來佛老之宮相望於郡中穹門廣殿長廊傑閣土木之功窮極侈麗所以成此者豈皆其徒之身之所出哉出之人而從其說以爲福田利益者也予甞獨愛正覺爲寺其地殆百畆非不能爲彼侈麗之觀者顧其屋才數楹於奉佛居僧僅足而已其外悉用以樹藝其徒特食其所入以自足不鼓其說以求人其賢於其類者哉故爲記之志寧故大家在當時園亭勝絕尢好植竹至今美種蔓延不絕人猶以竹堂稱之地旣幽僻入其寺竹樹茂宻禽聲上下如在山林中不知其爲城市也又幸其去予家更邇徒步可至予將歸老良時策杖與故舊子侄同逰於此卽事賦詠其樂有日也

正覺寺退居記

徐源

浮屠氏多眾庶家俊秀子初未諭儒術可以經世故郤步從釋授佛書稱弟子始祝發爲侍者稍長爲維那其進爲藏主爲首座以至爲長老巍然領袖主名山大剎之席凡日用飲食衣服菜果香燈之費慶祝朔望雨暘祈禱之儀悉掌之眾則受成視訓其才且能者從而張大其教崇建乎殿宇麗設乎貌像金碧煥耀鼓動逺近華嚴大藏之書防讀羣誦積日絫月動千百部功在沙門於是洗心藏宻異居別處投身物外所謂飲食衣服菜果香燈慶祝朔望雨暘祈禱之事不服治理日維掃榻焚香髙者欵賔談詩下者念佛待老是東堂樂地梵言所云波羅者是也吳城東南有竹堂寺爲元陸志寧園亭嘉竹蔓衍幽禽宻樹逰其間者若在山林初爲宋楊和王別墅傳之志寧志寧復捨爲大林庵國朝宣徳十年滇南僧此宗者逰寓於此始奏攺今寺賜名正覺事載翰林學士金公問贈行序中此宗再傳得今祖鎭淸修澹泊於寺爲稱成化壬辰推爲主席嵗在丙申乃退先是贈侍郎東莊吳翁鄕士叔謙錢翁俱交厚於鎭捐厥材費剏爲退居堂室軒墀庖井湢厠秩然就位厥後好事者又助而辟之於是寛衍潔淨幽雅成趣逮正徳攺元鎭之居是逾三十年矣乃者磨石介侍郎之孫嗣業過予請記惟鎭初去其家以從浮屠氏而退焉則其志慮澄澈與世相忘所謂見性到防久矣回想楊和志寧當時富貴地在而物攺時已變而竹獨存則萬鐘之貴千駟之富其於我何有哉夫凡物有其進必有其退𨿽造物陰陽寒暑皆然也若鎭也可謂達其理矣吾黨之士與鎭少逰竹堂或就假居卒業久之去爲有司爲京曹其於生民飲食菜果日用能主之否也能不使之告乏否也能大吾儒之教否也猶且汲汲求進忘其退焉嗚呼異時懸車過鎭得共此樂者不知伊誰人也記之以待通議大夫都察院右副都禦史致仕瓜涇徐源撰

與參政祝公逰正覺寺

吳寛

陸公巳逝逐浮塵老重來刈野榛百畝園林成故事一天風雨醒逰人碧梧淨洗今何在修竹叢生舊有因白髮耆英畱醉墨晚涼傳玩席間珍

己未春與天臺李秋官吾蘇楊黃門同逰竹堂過古石上人梅東房時梅爛開小宴花下賦此

沈周

竹堂梅花一千樹香雪塞門無入處秋官黃門兩詩客騎馬西來爲花駐野翁攜酒亦偶同花不畱人人自住滿身毛骨沁冰影嚼蕋含香各捜句吉祥牡丹淸本欠定恵海棠幽亦未只凴坡口詫繁華似恐同花不同趣酒酣塗紙作橫斜筆下珠光濕春露只愁此紙捲春去明日重尋花滿地

竹堂畱別

金琮

問我歸期尙漫然老僧預餞竹堂前此身淸淨元無垢今日遲畱似有緣栁色到門靑送酒梅花開樹白連錢醉來忘卻下山路明日滿城生夜煙

過正覺寺

皇甫信

暫著荷衣到上方梅花無數落淸香山牕僧定眠云冷石鉢龍歸帶雨涼舍利有光迷寶座佛燈分影照金廊題詩不覺歸來晚回首遙天落日黃

雪晏竹堂寺

王寵

逺公偏愛客髙防園才畫室香貂滿天花寶樹開林端迷塹谷象外徹樓臺對此復能醉長歌甘艸萊

竹堂

皇甫涍

香積深藏竹雲寒鐘磬防踏花迷雨徑入鳥到林扉眞相看猶在浮蹤悵屢回來玆耽寂樂淸夜坐忘歸正覺禪寺在城東南隅其先爲楊和王別墅元爲陸志寧寓館尋捨爲大林庵洪武中廢永樂中滇南僧此宗再建奏賜今額吳寛記其地多美竹又稱竹堂寺

閒趣軒記

徐有貞

吳之東禪寺有正受上人者其迹寄浮屠中而志慕吾儒攻詩文善談論賢達士多與之逰居一軒髙敞幽闃中惟貯古今圖籍不設佛事客至則相與倒觴和詩竟日不厭嘗自詫曰世間事無我與矣而求閒者莫我若焉遂大署其軒之楣曰閒趣因予表兄範以淸來京師請爲之記余以其浮屠能慕吾儒也乃不之拒夫趣向也志意之所向爲趣若目向色而有視之趣也耳向聲而有聽之趣也鼻向臭口向味而有嗅嗜之趣也是皆趣也而志意之趣尢大志之向富貴也則有富貴之趣志之向功名也則有功名之趣志之向道義也則有道義之趣富貴之趣淫功名之趣壯道義之趣眞天下之趣富貴十八九焉功名五六焉道義一二焉蓋耳目鼻口之趣同而志意之趣異異焉者要亦不出乎三者之外矣今受也又獨以閒趣名余不知其何趣也其耳目鼻口之趣乎則色聲臭味皆浮屠氏所幻而空之者也其志意之趣乎則富貴功名亦浮圖氏所幻而空之者也惟道義不可以空幻而浮屠氏又不知求也然則其趣果何在耶𨿽然受𨿽迹浮屠其志意非專向浮屠者也使其不迹浮屠則其於富貴功名道義之間亦必有所取矣惟其迹浮屠故棄富貴謝功名越道義而自趨於幽寂無事之域與山水雲月爲侶不以閒爲趣得乎宜其求閒之深也夫趣富貴者不知求閒趣功名者不及求閒而趣道義者不必求閒求閒者誠莫若受也嗟乎受也予不惜其不得富貴功名之趣而獨惜其不得道義之趣也茍以浮屠氏空幻爲言則其所謂閒趣者亦空幻又豈復有軒之可名而待予記哉

閒趣軒

遇賢

門前緑樹無啼鳥階下蒼苔有落花聊與東風論个事十分春色屬誰家

宿東禪靜公房

吳寛

來爲東荘逰還作東林宿林下扣禪扉幽徑行自熟齋廚夜寂然倦睡雜僧僕方牀習趺坐飲我一茶足坐久湯室溫洗沐解塵服袖翁故延欵展畫更燒燭逶迆水上城突兀月中屋夜靜風轉號曠野有髙木疏雨忽復來春夢不可續端如紫極宮百感入詩腹便當逰汗漫安復事拘束晚嵗返舊廬爲鄰豈須卜

同前

李應禎

松杉滿院風瓜豆一籬緑不聞車馬過時得髙人宿暫來還獨歸悵望城東曲

八月廿二日與諸友過東禪

蔡羽

巳東林磬仍追緑防涼波光廻佛地樹色寂溪堂坐訝尊中翠行憐屐齒香日沈初夢醒黃鳥弄幽房

其二

廬山月未起座上白蓮開巳識逺公操何妨謝客來秋風動溪籟蘭气發山杯片石難將去煩君防緑苔

晚過東禪

皇甫涍

鑪气花陰禪徑重髙僧出世住中峯尋幽自入淸溪路遙聽雲門起暮鐘

東禪教寺在萬壽東南臨城濠吳赤烏間陳丞相宅因池中生瑞蓮遂捨爲寺名鎭國院唐大中間敕攺東禪明覺寺宋異僧遇賢號林酒仙居之元至正間燬國朝洪武間重建

過永定廢寺

髙啟

亂後僧何去門閒落葉時畫昏秋螙老齋斷午禽饑罷說傳心法猶看賜額碑不知興壊理來此豈無悲過永定精舍訪南嶽上人

劉鉉

誰識名林有逺公閒齋只住郡城東詩禪脫悟追靈澈畫墨淸虛肖惠崇座上梵追金磬響佛前燈應寶幢紅相過莫問三乘道萬法由來本是空

永定精舎

楊循吉

古剎吳城裏相傳始自唐殿髙鷹磨頂門啟檜成行布地將千載分燈有數房涵空云沼淨當閣野梅長塵動無餘法經完室蘊香暫逰非久住靈境獨徜徉

永定講寺在吳縣東南吳地記云梁天監中蘇州刺史吳郡顧彥先捨宅建唐乾符間賜今額陸鴻漸書韋應物罷郡寓居寺中故多賦詠初寺在閶門北景福五年始遷於此天福中更名普慈元僧聲九臯作海印堂又取韋詩作閒齋元末燬國朝洪武中重建嘉靖間郡守胡纉宗廢爲金鄕書院惟存一房於後出入

蘇州南禪院白氏文集記

白居易

唐馮翊縣開國侯太原白居易字樂天有文集七帙合六十七卷凡三千四百八十七首其間根源五常枝派六藝恢王教而佛道者多矣然寓形放言緣情綺語者亦往往有之樂天佛弟子也備聞聖教深信因果懼結來業悟知前非故其集家藏之外別錄三本一本寘於東都聖善寺塔院律庫中一本寘於廬山東林寺經藏中一本寘於蘇州南禪院千佛堂內夫惟悉索敝文歸依三藏者其意云何且有本願願以今生世俗文字放言綺語之因轉爲將來世世贊佛乘轉法輪之緣也三寶在上寔聞此言開成四年二月二日樂天記南禪集云寺重建大雄殿記

吳寛

吳有佛寺曰南禪集云者國初賜額也寺之始建不可考自唐宋以來多名僧居之皇明又有若寶曇和尙者髙皇帝知其名召赴闕下俾住蜀之峨嵋化行其地久之而還因奏先所居吳門集云旁有妙隠大云二寺乞合而一之爲是上從之始賜今額寔洪武二十四年也事見左善世道所制寶曇塔銘乃成化十二年十月十三日寺燼於火主僧徳本以爲巳事欲重建之而力未能也於是徧叩富室求施積財蓄料蓋越十寒暑爰以二十二年五月十一日興工始克建所謂大雄殿者像設旣完供養益盛乃復建方丈以爲宴息之所觀者稱嘆以本公之勞其心力役其精神不負乎其教有可嘉者然其意猶以寺之規制未備欲悉建之而力亦未能也特求予記其功之成者至於數四而不巳惟玆寺在城之南有山林幽絕之勝自昔賢士大夫嘗辱愛之蓋唐開成初寺僧法恵滿等作千佛堂經藏刺史白樂天旣爲之記又嘗以文字七帙寘於寺中非以寺之有人而有所托乎及宋蘇子美謫湖州長史流寓吳中作滄浪池以樂今其寺後積水猶汪汪然子美嘗遺洛中故人詩云吳多佛寺可逰玆寺非其首歟夫前賢遺事其可攷如此予獨愛一言而不爲本公復哉本公字一源俗出陽湖馬氏而受業於半塘壽聖寺曰顯祖庭爲徒今年老退歸舊隠而惓惓於玆寺如此眞所謂不負其教者乎

贈鏡庵上人

徐縉

滄浪池頭秋水深滄浪亭上秋月明上人棲隠巳七十披衣擁錫傾相迎竹扉松徑自成趣猶記當年濯纓處從玆借榻學無生笑指天花落庭樹

南禪禪寺唐開成間僧元遂建有千佛堂轉輪經藏白居易記居易在郡嘗書白氏長慶集畱千佛堂舊稱南禪寺唐有之今失所在按今寺在郡學東本名集云國朝洪武中名僧示應號寶曇和尙者奏請爲南禪集云寺成化中燬僧徳本重建吳寛記正徳中寺僧良定建天王殿嘉靖中住持祖重修楊循吉記

大云庵重建殿宇記

楊循吉

天竺聖人一仁而巳矣其法東流二千餘年雅爲王公大人之所尊仰所以寶坊金剎隨方顯現吳爲大郡尢爲櫛比焉大云庵者南禪集云之別院也洪武中寶曇師欽奉髙皇帝賜額統之本寺吳中諸蘭若多出前代褒崇至於親承聖渥惟此得之且寶曇遺塔所在前沼後岡古松標壽有廣陵南園之舊迹斯非伽藍之傑然者歟境不能勝必有嗣人燬而復興玆惟道力於是西房一峯嵩公曁徒松嵓鎭公又一治於斯庵也當正徳中庵遭回祿已爲瓦礫之塲十二年一峯師徒以已資先建大殿不借檀施之力閱八月告成至今嘉靖三年又建堂宇門廡自爲一房亦成座下半云雪溪本防吟筆馳聲叢林至是咸預駿奔共落勝舉然後祝聖有所居眾有寮美哉輪且奐矣十四年南禪主席缺貟眾推松嵓爲綱紀亦爲盡力修蓋傾嚢無吝明年隨牒上禮部領札住寺旣歸具事迹請記尋先約也惟大雄氏之道被四洲匪徒以寂滅爲事其中富貴與世諦等惟善嗣者受其福玆庵化舊爲新能恢先業非其迓承紹續得人之一驗歟且荷國家恩命外緣無擾受賜匪常得不晨香夕燈以竭焚修之報耶永構法隆傳祀無極可不朂諸一峯妙通醫術體釋行仁由是克裕淨財用充興復旣崢嶸於法門矣松嵓剛直有爲醫學尢精兼好文字皆前修之上足本山之小宗昔之創固不易也今復尢爲難焉是宜書以志之

艸庵紀防詩並引

沈周

治十年八月十七日余有役於城東寓艸庵爲始逰也庵名本大云庵前有吉艸庵者居之遂譌爲結艸庵庵近南城竹樹叢邃極類村落間隔防望之地浸一水中其水從葑溪而西過長洲縣治支港稍南折而東復南衍至庵左流入環後如帶滙前爲池其勢縈互深曲如行螺殻中池廣十畆名放生中有兩石塔一藏四大部經目一藏寶曇和尙舍利東西二小洲橢而方浮汨塔下猶筆研相倚東洲南次通一橋惟獨木板耳過洲復接一木橋人行側足栗股徹橋若與世絕自此達主僧茂公房房據東偏中有佛殿後亙土岡延四十丈髙逾三丈上有古栝喬然十尋其枝骳深翠數百年物西亦有房與東房等寔茂之侄禎公分棲處也山空水流人境俱寂宜爲修禪讀書之地勝國時有斷厓和尙肇業於此繼之寶曇曇傳爲斷厓轉生皆了悟之人地理家謂其四獸俱全風气藏郁以是觀之吳城諸蘭若莫之及矣是夕宿西小齋紙窓月色耿耿無寐因得五字律一首

塵海嵌佛地廻塘獨木梁不容人跬步宛在水中央僧閒兀蒲坐鳥鳴空竹房巍然雙石塔和月浸滄浪沈石田寓結艸僧院次韻

楊循吉

門前卽人世活板作飛梁古殿崇三寶寒泉繞四央松枯老成怪蜂出晚知房更擬分禪榻來聽夜雨浪

贈澄上人

蔡羽

五載棲雲宅如浮海上舟斷梁僧渡熟疏竹鳥啼稠靜得觀魚樂閒堪學道謀棹歌何處起城裏有滄洲

寓大云庵贈茂公

王寵

趺坐長眉老稜稜挿五峯池開通寶筏巢古掛雲松拄杖胡藤防袈裟金縷縫徑行那出戶堦蘚自蒙茸

贈松嵓

顧鼎臣

老衲身貧道不貧談經施藥濟貧人嵓松可是千年物影落金山丈六身

大云庵一名結艸庵在南禪寺東卽其別院也元至正間僧善慶建

碧筠精舍記

蔡羽

天王寺之南洲爲精舍竹二畆池倍之閣十尋軒五竹之一客之造南洲先於軒次竹次池次閣還休於軒古器像充焉暑之月池於濯竹於巾窓於書席於琴於奕閣於風酒食之防則於軒其霽也池明竹明窓明席明軒明而閣又極明城中之臺榭城外之雲山皆在閣前其晦也池暝竹暝窓暝而閣亦暝聞萍藻之聲竹之韻而巳余之臥是軒也當壬午六月洞心澄覽則得之池焉灑襟臆防毛髮則得之竹焉晝書昏誦則得之窓焉慿空禦逺觀中吳之气云物之變則得之閣焉憩息舒倦守神則得之軒焉彌月居得巳多使終身居之得又何如也書以爲碧筠精舍記

送常上人住蘇城天王寺

謝縉

巍巍梵剎古宮邊講席新登況盛年山迥栁橋聞錫振林閒槐市見燈燃芭蕉緑上繙經葉薝卜香飄煮茗煙好對淸風揮玉麈蓮花漏底坐談

再至天王寺有感

王鏊

深鎖禪扉暫一開竹間那復舊池臺嵗寒只有庭前柏五十年前見我來

舊日沙彌今老禪白頭我亦異當年見恆河性依然在莫爲浮生一惘然

天王寺訪濟之不遇

皇甫信

特爲尋君不見君山牕寂寂鎖秋云偶然回首逢僧話滿樹寒蟬帶夕曛

天王寺

胡纉宗

叢竹陰陰覆子城煗云靄靄度瓜涇僧歸何處溪頭雨野寺寂寥春鳥鳴

天王寺在子城西唐大歷元年僧不空建

姑蘓能仁庵記

祖瑛

有道者不求人知而人自知之故身彌隠道愈顯天目幻住本公其道大而弟子至者眾逃於窮山海島弟子追逐之不捨髙麗君長卽山問道朝廷屢徴不起於其死也諡之以普應國師之號仍賜其書入藏嗚呼何其盛哉夫內不足者急於人知而人不之親窶人之子得一金日抱之以號於道路曰吾甚富吾甚富而人莫不笑之若夫積富之家深藏若虛其有道者亦若是耶方師之逃於潛至乎皖也有祖震者先隠此山願爲役終身從逰匡廬金陵旋至天目擇其勞者躬爲之如庚桑之於老聃薛勤之於郭林宗明大禪之於妙善必有厭服其心者也至大四年吳江居士陳無心以白洋山新庵施師名之曰順心庵俾震主之震以姑蘇爲禪衲逰訪之所而無所歸及至治二年買仰家橋嚴氏地南北至河東西延二百三十三尺卓庵曰能仁以駐飛錫有果庵居士吳志英者佐之施財作觀音羅漢之像自門而室及買庵基之右太湖余氏地爲園南北至河東西延八十三尺至順二年復買庵基之左戴氏民地爲園南北至河東西延八十五尺爰及松陵贍眾之田六十二畆心之所施者畢應庵旣成以順心所度弟子正性領庵事定爲甲乙傳授立誓以示誨蓋震之侍師旣巳得師之道焉用其土苴固足以成教況其精者乎於是震之死又一年矣性慮其後罔念先規而斁成法介吾友福慶院長老從雅求文爲記爲述本公之行震之能勤其師以告之云元至順三年二月十一日四明沙門祖瑛撰翰林學士承防榮祿大夫知制誥兼修國史趙孟頫題篆

能仁庵開山祖師遺囑

法雷震

祖震自幼出家濫叨田服惟淸苦自持堅守戒法持往淮西天柱山結茅居之時天目幻住和尙方來玆山遂發志防禮而夙緣慶幸乃防攝受誓期終身給侍巳而從師過廬嶽之金陵歸天目日設夜禪寒暑不憚勞苦至大四年有吳江檀越無心陳君建庵於吳城西白洋山請師開山師名庵曰順心俾震主之領眾焚修告天祝壽自爾庵緣益隆食指亦眾乃剃弟曰善權善濤正午正等正性正智各領庵務復剃正勤正登正行切念十方禪侶防學問道往來無棲宿之所至治二年買府城仰家橋嚴氏宅第卓庵扁曰能仁及承果庵居士吳公施財作觀音羅漢並莊嚴供養之具仍買庵基之左右太湖余氏戴氏地爲園其基若園南北抵河東西總延四百一尺及吳江贍眾之田六十二畝九分凡庵之未備者亦化緣而成之復承吾友道翁禪師以長洲之二十都東吳鄕山居施余名之曰能仁慶福庵命徒弟正智掌之泰定間震以老病引退檀越鄰峯徒弟正午正等領順心庵事方歸休能仁未防衰病日攻復命徒弟正性領能仁庵事自性而下擬爲甲乙之傳俾後之來者重念其師建始之心當從佛恩次福檀度防濟寃苦超度沈淪自利利他令法久住若不然者卽邪魔外道重招來業決非吾之眷屬也大元至順二年春正月十二日老僧祖震遺囑付能仁主僧正性收執元紀元年春正性買東園東北枕河王氏空地一方入深二十丈五尺東西延二十文三尺因付吾師遺囑摹刻上石遂識於後至元二年十月十七日住山沙門正性立石吳興趙孟頫書丹並篆

能仁庵在城西北隅仰家橋西元至治間僧祖震建僧祖瑛記今爲勢家所有

吳都文粹續集卷三十

欽定四庫全書

吳都文粹續集卷三十一

明錢谷撰寺院

平江幻住庵記

明本

淸淨本然云何忽生山河大地楞嚴有是語昔僧問瑯琊琊返是語以答之僧頓悟防人徒知山河大地是幻而不知淸淨本然亦幻也鏡光本淨物像無狀而生水體元淸月影不期而現原夫昭昭影像所現之幻迹也澄澄水鏡能現之幻體也幻與幻盡覺與覺空斯僧所以悟極也大徳庚子予逰吳中郡人陸公徳潤施松岡數畆於閶門之西地曰雁蕩結茅以棲禪者踵至開淨域三見靑黃絕際矣上人永中與董庵務一日集眾請名其庵因謂眾曰二千年外大覺世尊棄王位臥深雪覩明星於無邊有情同時涉入如幻三昧嗟乎眾僧迨今沈酣情妄而不自知我曹出家𨿽依此如幻三昧而住如幻三昧亦有所未悟者宜以幻住名之可乎時有避席而言者曰承教有言幻身滅故幻心亦滅幻心滅故幻塵亦滅幻塵滅故幻滅亦滅幻滅滅故非幻不滅其不滅者是住乎非住乎予曰子以識量分別欲知幻法是住非住無乃增益幻見安有悟入之理也爾但能蘊無義語於識藏以究其心捧應量器於檀門以正其命荷八尺出作入息之具以效其勞守諸祖萬慮冰消之誠以堅其志一旦識解頓盡功用兩忘廓爾無依劃然超悟則是住非住正不待借手於無臂之人也越十八年嵗丁巳中忽相值於吳淞江之舟中從容敍舊亟請筆以爲幻住庵記擬相傳於久遠云爾

雁蕩除夜

茅屋三間冷似冰灰頭土面十餘僧掃除自己閒枝葉不打諸方爛葛藤就手揭開新嵗歷和光吹滅舊時燈頂門別具摩醽眼越死超生似不曾

宿幻住棲雲堂

髙啟

牕白鳥聲曉殘鐘度溪水此時幽夢回獨在空山裏松巖畱佛燈葉地響僧履余心方正寂無使羣動起

遊幻住精舍

寒扉斜向竹間推此日重來是幾回行徧空林僧不見慰人憐有一枝梅

宿幻住艸庵二首

道衍

艸庵寂寂住城西寒夜重來樂舊棲譙鼓無聲更漏永滿林殘月聴烏啼

一燈長夜佛前明庭樹枝多宿鳥鳴野外霜寒人未起林僧肅肅又經行

訪幻住院僧不遇

張適

捫蘿躡髙巖入院分禪席松風來澗阿煙霞防石壁白鶴向人鳴閒雲同客集久爲塵緣覊愜此幽境寂道人不知還西崦己含夕

幻住木蘭花

伊乘

春濃桃李競追歡一段幽情在木蘭且得閒身遊寶地憑將老眼送朱丸女郎名在人猶惜甫裏才髙和獨難願借黃堂栽數本風流防使庶民安

幻住庵作

王寵

春水抱林流緣源曲逕幽石牀喧鳥覆霽宇法雲遊寶思虛空發機罔象求憑將百年計長此托靈丘同文太史徵仲方山人質父過幻住庵

袁袠

髙賢勞枉過淨域喜相隨路轉靑山郭門臨緑水池一官羞宦業尊酒負花時便欲從蓮社終當與世辭

遊幻住

趙孟頫

雨後溪水溢橫流行地中輕舟何迅邁浩波兼順風碧蘆榦始長柔桑葉己空瞬息抵山曲窈窕微徑通靑林夾道周流泉響幽叢多慚眾衲子前路相迎逢禪居新結構斧斤未輟工雙閣出塵囂六牕自玲瓏久矣厭城市飄如脫樊籠妙香淸鼻觀新鶯驚耳聾汲水挿山花開牖納松風經聲出廊廡寂然聞鼓鐘蔬食忻一飽亦與膏粱同緬懷老尊宿燕坐毘盧峯塵緣苦未斷無由往相從一宿返歸棹回望但靑蔥

題幻住寺

善住

夾徑列杉竹茅堂絕四鄰野僧秋不到明月夜相親林靜鳥窺室泉淸魚避人何時離城市來此寄吟身

秋日遊幻住

沈徳防

野寺居僧少林扉傍竹幽緑苔沿砌潤紅葉冒霜稠鑪靄閒風夕茶煙細雨秋履尋松下月衣涴鶴邊流不是逢心賞那能愜勝遊慮忘因悟幻過此且遲畱

幻住庵在閶門外雁蕩村元大徳間僧明本建初本至吳喜其地名與雁蕩山合遂結艸庵於此趙孟頫爲名之曰棲雲其後別創精舍攺今名本自爲記國朝洪武中重建宋濓記相傳結艸庵時趙松雪馮海粟爲治役云

雍熙寺訪友不遇

良琦

暇日逺相問古寺幽且深靑苔餘花落雙樹一鶯吟鑪存散微篆茗熟成孤斟明當持山酒慰子客歸心秋日過雍熙寺彩肅二上人

劉鉉

支許從來說共遊壇場多學冠緇流龍蛇翰墨驚懷素珠玉詩詞壓貫休祗樹繞園靈籟發雨花飄席異香浮多情爲我分茶供肯惜徘徊半日畱

僧院幽深野趣饒浮生來此暫逍遙心當初地機方定身戀塵緣業未消滿座白雲秋寂寂半簾疏雨竹蕭蕭寶幢金磬明燈畔坐看慈航駕海潮

雍熙寺在城武狀元坊內本周瑜故宅梁爲陸襄太守宅天監二年捨以爲寺僧淸閒開山名法水寺唐僧壁法重建宋攺今名元燬國朝洪武初以其地爲城隍廟僧廣宣乃卽城隍廟左重建

靈鷲寺修造防

祝允明

修造𨿽小果之因不修則壞喜捨乃大檀之願惟捨則成要知來世之緣足證今生之作敬持短防徧叩髙賢玆爲蘇城靈鷲寺者創由天監之朝元是永光之額久安我佛曾降眞仙柰日月之漸深致棟梁之甚敝把茆己失巋然病日之維摩諸漏未除辛苦役中之六祖如是如是念哉念哉今者欲辦蓋頭可嗟空手巧婦不爲無米粥獨力難成仁恩廣度有緣人眾擎易舉是以托管城子將命乞孔方兄防頭所願長者宰官善男信女各發菩提樹同建栴檀林只願損盈而益虛便可鼎新而革故凡諸助力不日成功大完種種之莊嚴重現如如之妙相將見南朝四百八十寺寺寺莫加如來千百萬億身身身不壞千椽正直都是緣根萬瓦淸涼無非福防功在人天而不朽个个圓成福同沙數以無窮人人如願五風十雨萬嵗千秋

靈鷲教寺在城東北隅舊名永光院又名東林院梁天監中僧永光建

春盡逰馬禪寺

蔡羽

斜日上河股殘春投佛家維摩元有榻優鉢己無花桑下曽聞道松間聴煮茶坐來心自適此地寂無嘩

馬禪賞月二首

陸川

鼓角啞啞漸入更短庭長坐候初生魄虛天影雙鉤小光漏雲層幾片明酒艷瀉霞歸木甕茗波延爽貯磁罌良宵便欲遺書去早訂西堂對賞盟

彩雲呈瑞見玲瓏皓魄初懸殿角東好景盡憑今日賞故人聊有一尊同地靈競發金銀气天巧難描造化工香霧滿庭還散集無窮玉色醉醒中

馬禪寺在平權坊內唐大中間郡人司馬厚捨宅建吳越錢氏攺寶慶院宋大中祥符初始攺西竺寺國朝嘉靖中廢

虎丘陳公樓記

王曉

隆興二年四月己未敷文陳公自天府易鎭吳興憇於蘇臺憚煩人事避暑虎丘寺之眾無慮數百十人庖湢之供日取水劍池當炎赫之時負者登降百級喘吁力屈不暇息肩公惻然念之乃捐金銀二十萬俾剏樓其上爲井榦以便汲寺僧承公之美意度材鳩工不日而成以陳公名之要與此山俱傳不朽豈非仁人之利士君子志於道一念一慮之間未嘗不以濟人利物爲己任初無大小之異推是心以往則知公剖符四郡持節兩道防民之勞所施者博矣有孚勿幕不特爲玆設也池泉淸而甘不爲旱漧水溢而增損其樓懸跨兩厓瞰臨九仭登之者聳然魄動如歷云棧之險尙慮嵗月浸久震陵所侵藤蔓穿敝勿克保玆成績期後人加防增葺垂諸有永庶無負公之志矧玆名剎誠古道塲禪河在傍許三獸度化城不逺才一牛鳴寶閣萬椽宸奎嶽鎭玉車千乘仗蹕天臨其勝槪雄視他處爲不足道住持廣彥眞歇大禪師之嗣子且公之里人也余先君與眞歇爲世外交識師舊矣一日來吿願紀剏樓之由於是嘉其意而爲書八月丙子右朝請郎主管合州崇道觀王曉記

幹頃云記

家之巽

虎阜爲吳防絕景幽巖曲沼佳木盤石之瓌麗娟秀悉在寺前劍池鑱山腹以出淸泉在寺中寺眂山勢爲髙下廣袤規置不能平直而梯空駕虛俯仰避就各有態度丈室盡山之背一目千里以故遐披遠眺空蒙浩渺之趣廼在寺後中爲致爽閣灌木蔽虧目不得騁少東可十步前無蓊翳望眼始逸屋圮陋弗稱今住山古田師撤而堂之前爲軒居東面以延納空翠收拾平逺然後畦疇畎澮之交錯遙岑平湖之隠現出沒風防陸車樵歌漁唱之斷續欸乃千古塵迹盛衰興亡莽蒼寂寞可悲而不可繪可繪而不可言者莫不悠然翼然於幾席之上使騷人墨客登髙能賦之士低徊感慨竟日徙倚而不能去也旣成摘坡翁千頃云之句扁焉性存子來遊而問義師曰宇宙之間人物之眾榮枯生滅之相餞盈虛消息之相禪亦猶夫云之一聚一散而不可常也以名吾軒使來者悟此觀之本空世諦之非有劃然省覺以求吾常住不壞之實體不與形器俱存亡者其庶幾乎性存子軒然笑曰師贅矣乍有忽無者云也而云未嘗盡倏成倏攺者世也而世未嘗窮以至天地日月子之教以爲刼至皆壞吾意有形𨿽有數而天地日月無終息也昭昭矣謂云爲有謂世爲眞是之爲縛謂云爲無謂世爲幻是之爲脫臧與谷俱亡羊也尹與僕俱昔夢也且翁有言自其變者觀之天地不能一瞬自其不變者觀之物與我皆無盡吾謂不變者不能一瞬變則亙千古而不老子知云則知易之道矣吾不學佛以吾意言之云爾師曰善哉子之言莊周不如願受而藏之爲記古田名徳垕天臺人宗通眼正其主虎丘百廢具舉景物爲一新云咸淳九年正月三日性存子家之防記並書

石像大士記

徐恪

有聖人焉得大圓通能以善應妙行不拘一方而隨感示現無作妙力不遺一物而自在成就夫何故本如來藏眞音聞體如水中月徧一切處觀音大士化道無礙本有如是故佛與辟支聲聞等身隨其得度而爲說法人與非人險難諸境隨其恐怖而施無畏則妙相示現妙力成就可思議哉吳興臧逵少侍親嘉禾以瘵疾常茹齋誦觀音夢白衣人鍼其耳疾遂愈逵善丹靑弟寧事鑱刻因願以觀音像於石且首欲繪相爲法不敢以意取而祈以夢證心思頗勤十年如是也一夕夢觀音行道之相及覺能追之故臧氏所傳吳人以爲應夢觀音焉逵慶曆丙戍自秀如杭復來蘇募眾立像往返經畫二十年晚得鐘離智光者助凡舉大緣無能爲之資則誘募必以眾力逵窶且貧獨其心至誠終始不倦𨿽道途之久覊旅之困世情之艱難人不堪受逵晏如也吳俗樂善好施其視逵所爲孰不散所有以助積日月之施爲足以成其志因訪太湖之洞庭得石尋余玉潤而金聲寧像之惟相之肖其瑤冠纓服圓容麗質世人皆能爲獨行道之相夢感心得如有所授而不自知𨿽大巧在前其能毫髮加損耶若廈屋以爲帡幪闌楯以爲防限大小之材備締構者皆以良石熙寧癸醜得地於蘇州虎丘劍池之西南明年九月朔立宇置像隨各就緒又得時公卿大夫觀音經墨妙終卷字僅百數勒之石壁以永其傳斯時之盛事也且靈明虛寂無相可取上機諭焉中下蔽防隨其流轉不以相示之則不信不以善導之則不入此西方聖人於有爲中隨所建立或具以威儀而有名相飾以莊嚴而爲功徳皆以漸次使之信入而己世之佛像其土木瓦甓金碧丹雘取於所募甚眾而所積且勤然成非其材寓非其地一失經始則獘不旋踵斯石藏之湖津融結成就浸漬澡雪其體堅其質粹而成之得其材飛甍峻宇喬松絕嶺靑蘿白雲气象灑落叢林之冠而寓之得其地則創置之美悉具於此足以副聖相感通之意在物所爲供養承事依歸瞻仰者愈久而不厭其利可勝計哉夫卽相論道而道不異相卽方丈之室尋尺之像華藏之道場普門之法身於是乎在以至大幹亦復如是何適而非眞耶元祐丙寅春季初吉日徐恪記住山慧先立

水陸堂記

範成像

自吳西門出並城以北十里而近有山孤峙於平田中無有重複綿亙之勢而盤積巨石撐突崒轉步幽險若在衡廬深窅處中如劈華絕壁劃然湛盧之淵下臨無極卽之危懼若墮而稽虎丘之名聞於天下雄勝次當東南二三殆有神明之所扶持哉故大士說法頑礦至於頷首山鬼畱詠巖穴爲之生悲惟景勝地靈結爲佛廬精嚴冠他剎釋氏有教施及杳冥宜其徒號爲水陸環浮圖比比是爲四方所歸向獨盛者亦莫虎丘若也宜有道場廣博嚴淨然寺之屋踞其巓地不能備眾事所謂水陸之供僅列廡下卑隘不稱威儀前後領徒𨿽巨擘咸弗克究度今傳法者定慧圓明禪師廣彥始至籌室卽慨然有興作意且道行爲眾所仰乃有信女張氏法濟欲成夫薛贇之志命其二子曰澄曰潔捐資率諸家總七百餘萬有僧義才運其智巧絫石崇基剏營大廈架壑爲梁結樓翚飛直小吳軒相對如翼鳩工於乾道乙酉之冬役不逾月藻繪金碧如幻如化旣落成又增置田半頃永爲祠闈嵗給蘭膏蒲塞之助凡城邑聚落與夫舟車衝衢見聞喜躍輦財爲供輻湊沓來想其淸夜沈寂太虛泬寥鈴鐸振響梵唄摩空山川艸木爲之肅然而況三乘十類有情無間靈明所格光湧沈幽法力一加普徧蒙蓋諸法施中此爲最宏諸莊嚴中此爲最勝彥以一方便成就二善果乃移書屬隨順居士範成像爲之記成像嘗讀華嚴經見諸佛用心得水陸起教之源有曰佛住甚深眞法本寂然無相同虛空而爲第一實義中示現種種所行事此如來以大事出現知諸法差別相住無爲開此施門利益一切也又曰菩薩善知權實以行道𨿽以相如莊嚴其身而示受醜陋貧賤之形常備集眾善無諸過惡而現生地獄畜生餓鬼之界此大士所以隠其福徳假諸惡道以應緣闡教也又曰住於涅槃而示現生死究竟寂滅而現起煩惱此慶喜尊者所以內懷智慧外示悲憂以祈哀顯化也此一大教聖賢如是周遮建立於世間法決非小補受付囑者宜何如哉此定慧圓明傳佛祖印而下特垂手以有爲法興建佛事也嗚呼善哉先佛以誓願爲眾生故此法防不斷滅後人以慈悲同一契故此法防常相續【原闕】

重修虎丘雲巖禪寺記

黃溍

自佛學行於中土法幢所建必天下之名山莫不侈爲寶構華居以宅夫形勝蓋以表靈山之未散作大眾之依怙俾來者睹相而生信也丹靑土木之事𨿽若涉於有爲而事之與理不相畱礙推理而適於事淸淨覺地卽大伽藍混事而歸於理積土聚沙皆以成佛一切世間成住壞空之相固未有出乎心境之外者茍非乘方便力遊戱如幻安能具大莊嚴爲無上之勝門也哉吳郡西北有山曰虎丘或謂之海湧峯有大招提曰雲巖寺山之得名寺之剏立悉見圖志山則吳王遺蛻之所記秦皇轍迹之所屆劍池及試劍石存焉寺則晉王氏昆弟司徒珣司空瑉所施之別業生公講堂處防頭石千人坐在焉宋至道中始以寺爲禪剎皇祐初又更爲十房住持紹興間長老大比丘隆公以圓悟嫡子坐鎭玆山席法鼎盛東南大叢林號爲五山十剎者虎丘遂居其一大慧以法門兄弟相依最久繙經有臺聲容儼然繼以雪庭瞎堂松源笑翁諸宿徳倡道其中而宗風愈振纂承基緒代不乏人而支傾植僕日不暇給際今昌辰尊崇家教猶或失於因循未克大起其廢重紀至元之四年行宣政院以慧燈圓照禪師普明嗣領寺事至則裝飾佛菩薩阿羅漢金剛神塑造文殊普賢觀世音三大士繕治舍利之塔經營梵律之藏範銅爲鉅鐘視棟宇之摧墮蠧獘者或因或革百役並舉大佛殿千佛閣三大士殿藏院僧堂庫司三門兩廡古木寒泉劍池華雨諸亭則因其舊祖塔眾寮庾倉庖湢宴休之平逺堂遊眺之小吳軒山之前爲重門則攺建使一新環寺爲渠六十餘尺陻以客土水遏弗行則防瀹之凡其費一出於經用之羨財而集其眾施以助其不給方謀石築隄屬於城闉以復唐刺史白公故迹未及庀工禪師遷主本郡之承天能仁禪寺爰序其成績來取文以記焉禪師才周而智圓達理事之不二觀一切法皆佛法未嘗以法中妄計無爲有爲而生欣厭故其經度指授久而弗懈閱七年如一日宜有以底於成而不愆於度也前作後述是在來者可無以吿之使勿墮其己成之業而益廣其所爲之志乎記爲興造而作山水靈異風物之美著於前賢紀詠者此不復出禪師族松江曹氏說法嗣晦機和尙於大慧爲五世孫於隆公爲五世從孫云至正六年冬十月甲子中順大夫祕書少監致仕黃溍撰並書太中大夫禮書卿臺哈布哈篆額

建千佛閣防

伏以胥臺防府虎阜名山十萬家之華屋相輝軒車鼎盛數百年之精廬聳峙鐘鼓聞聲肆我先朝建之傑閣列聖奎文於此悉聚十方雲集捨是何觀正歷嵗之浸深將振風之可慮倘不重新於殊勝必將盡廢於前功住山人發廣大心立腳處具勇猛力未及一載便成大殿崇龕更結眾緣欲整層甍疊棟仍卽小吳軒之地並崇賢剎佛之居要令跂翼翚飛齊煙霄而輝映永使瑯函瓊笈與天地以綿長必須十五萬緡錢方可圓成若得千百萬億化身初無難辦作如是念諸天三寶黙相扶持畢未了因羣賢信士皆大歡喜共成偉觀竊幸芳題

虎丘雲巖禪寺修造記

楊士奇

蘇長洲縣之西北不十里有山曰虎丘吳闔閭所葬處世傳旣葬有白虎之異故名岡阜盤郁泉石奇詭蓋晉王珣及弟瑉之別墅咸和二年捐爲寺始東西二寺唐防昌中合爲一而名雲巖者則昉於宋大中祥符間載盧熊郡誌如此始淸順尊者主此寺至隆禪師而復振歷世變故寺屢壞輙屢興之洪武之甲戌寺復燬永樂初普眞主寺始作佛殿寺僧寶林重葺浮圖七級繼普眞宗南作文殊殿十七年良玠者繼宗南是年作庖庫作東廡明年作西廡作選佛塲又明年作妙莊嚴閣三年落成蓋寺至良玠始復完所作閣之功最鉅凡三重崇一百尺有奇廣八十尺有奇深六十尺上奉三世佛及萬佛像中奉觀音大士及諸天像其財之費爲鈔三十餘萬貫金石彩繪之費六十餘萬貫又經營作天王殿以次成良玠杭之海昌人原石其字前僧錄闡教止庵其師也余聞諸刑部主事陳亢宗云原石嘗從亢宗遊遂因以求余記其成余聞虎邱據蘇之勝嵗時蘇人耆老壯少閒暇而出遊者必至於此士大夫宴餞賓客亦必至於此四方名流貴人之過蘇者必不以事而廢遊於此也然世亦有興念夫王氏之嘗樂於此者乎當時王氏父子兄弟寵祿隆盛光榮赫奕舉一世孰加也而能遺棄所樂輕若脫屣焉者豈獨以爲福利之資乎其亦審夫富貴之不可以久處焉與子孫之未必世有者乎𨿽其智識趨向髙明正大不敢以庶幾範希文之爲而無所系累乎外物視李文饒溺情役志下至於艸木之微者豈不超然過之也而自建寺以來今千餘年𨿽屢壞而屢興其飛甍傑構淩切云漢與其山川相輝煥稱名勝於東南愈久而不衰者固佛之道足以鼓動天下亦必其徒多得瑰瑋踔絕刻厲勤篤材智之人能張大其師之道以致夫多助之力也瑰瑋踔絕刻勵勤篤之人其用意也宏其立志也確有不爲之而孰禦其成哉嗟乎其若是也使就於世用有不立事建功而可以佐當時聞後世哉吾又以慨夫屢見之於彼而鮮遇於此也永樂二十二年甲辰嵗二月朔奉議大夫左春坊大學士廬陵楊士奇撰翰林院侍讀承徳郎華亭沈粲書徵仕郎中書舍人三山陳登篆

蘇郡虎丘修塔記

張益

虎丘寺有塔凡七級在絕頂故視他塔特髙始建於隋仁壽九年當其掘地築基得舍利一人聞空中奏樂井之吼者三日虎丘旣爲蘇之勝地而塔之靈異又若此其來遊者不但欲遂登覽之樂且以致崇信之心焉寺凡屢燬塔固無恙洪武乙亥僧捨不戒於火寺焚延及浮圖永樂初住法寶重構殿宇塔則特專托寺僧寶林加葺之宣徳癸丑火復作於僧捨浮圖又及於災而加甚於昔焉住山定公南印慨然嘆曰是魔耶乎不有廢也則何以興人能興其所數廢無他在其志之所立何如耳乃罄衣資所有粗具材石旣而巡撫侍郎周公郡守況公聞南印之有爲也卽捐己俸首助之郡人爭以財物來施由是材非美者繩墨不加石非堅者磨琢不及經始於正統丁巳之春落成於戊午八月三日露盤初上有白鶴數十回旋塔頂久之乃去舍利之光連夕燭天旣閱月復有紅白之光自塔頂出橫亙北斗之下靈異薦彰眾目所睹謂尢甚於塔之初建時也南印又因余材剏構大雄殿丹碧交輝實與塔稱惟玆塔之重建也始發心於南印而力之所成就者多出於周況二公之樂施力於此者又因南印梵行內學髙而且深有以動之也南印字味蘗南印其號也蓋爲天界住持蒲室之孫朴庵之子禪派傳自臨濟歷吳江之普濟湖之天聖蘓之承天住持今爲郡僧綱司都綱僧臘逾七矣嘗承詔命校藏典於北京賜賚緇素致榮艷焉其徒永瑞斵石於寺求文以識師之重建是塔之由用示久逺予嘉印有志於事而竟成也乃爲書之石云賜進士行在翰林院修撰承務郎姑蘓張益撰

敕賜藏經閣記

周忱

欽惟我朝奄有萬邦聲教所覃地大且逺列聖相承廟謨疊出爰乃參用直乘助宣皇度廣資福利昭薦國釐故凡神州赤縣必鼎建梵宇增飾莊嚴復有詔校修大藏經典至是事竣頒敕降經於天下寺之暴著者而蘓之虎邱雲巖禪寺與焉適忱叨防上命巡撫京畿賫敕防送藏典至於其寺當正統戊辰正月望也主寺照師因聚緇眾大啟寶函同音閱誦忱獲拜瞻何幸躬逢勝事克見其縹帙之整彩煥而光騰奎畫之妙龍翔而鳯舞猗歟盛哉然則天章文之重奚可不庋而珍藏所司以帑廩羨余度材庀工爲層屋五楹髙六十五尺廣九十七尺深如髙函以龕匱設供以几案雕繪金碧靡不堅完於是臣忱謹題曰敕賜藏經之閣閣後照師復罄衣槖構一軒以待往來休息又建香積堂伽藍殿海泉亭相峙殿塔之左右前後可謂得人矣旣而師附狀逺來江右踵門求識其事於石餘己衰老獲乞骸骨歸田文思凋落曷足以應其求耶𨿽然師之勤篤惡能終拒抑予嘗與焉且春秋之法常事不書今天恩如此之被佛典如彼之全誠曠世盛典其可不書矣乎苐慚拙訥無以昭示後來姑述梗槪以復之師嘗奉詔內廷校經名照字照巖林隠其別號也故云資善大夫工部尙書致仕廬陵周忱撰

雲巖雅集志

徐有貞

天全翁自永昌歸吳三載於玆矣閉門卻掃非湖山之遊不出出則孤篷短棹飄然往翛然還而未嘗有同遊同樂者甲申秋九月上日自在居士之自玉峯來也始相約爲登髙之集約所登曰山之近而佳者則虎丘之雲巖乎約所集曰凡吾詩社中人皆可也然不必期翌旦至者卽與及旦而鹿冠道人自東原至愛云道人自墻東至醒庵未庵文學至自緑水園翁乃與之載酒肴出閶門追及居士於畫舫而長沙幕賓繼至遂卽舫中張宴爲水戲望山而進日卓午乃至而吾七人皆古衣冠步自山門笑詠以登巖緇野褐眙相視迎而導之自麓及巓凡臺殿亭館之有名者畢造焉旣乃遵鶴澗過松庵循劍池躋雲閣列席而飲用司馬公眞率防例酒至自斟杯行無算於時黃花方盛開采英浮白薦以紫萸緑橘而山珍海錯間之每酒行三五巡則一瀹以茗故𨿽酣而不醉醉而不亂間起而延佇巖阿憑軒以眺邇而千章之松萬竿之竹雲作之色風作之聲海濤怒鼓天籟和鳴目耳聳應接不暇逺而陽華諸山自乾而離陣列車連衡絕乎莽蒼之野具區之浸自坤而防滙乎三江極乎雲海之涯坱圠混茫與天無際使人神爽飛越將與造化上下同流而無間者因相與尋句吳之遺迹弔闔閭之宮慕泰伯之至徳企延陵之髙風嗟霸圖之易冺而知有道者之無窮也居士乃倡爲四韻鹿冠繼之兩文學繼之愛雲長沙又繼之而翁則旋酬而徧和之於是六人者齊起舉爵以屬翁曰古今人率以菊節登髙登髙必以詩酒爲樂事然能兼之者鮮矣孟參軍之於龍山有酒無詩陶徵士之於栗裏有詩無酒老杜之於藍田小杜之於齊山有詩有酒而無屬和之什且彼晉唐中季大亂日滋其皆不能無憂而我輩幸當太平之世以時遊衍而兼有詩酒賡酬之樂然則斯集之雅蓋前此所未有也不可以不志翁乃起而謝曰然哉吾聞君子而有道也其憂以人其樂以天未聞以詩酒也以詩酒爲樂者世之流連光景者所爲耳君子而樂乎詩酒𨿽時有之豈其心哉是故居廟堂而憂民處江湖而憂君以人而然也簞瓢陋巷而樂不攺蔬食水飲而樂在中以天而然也以人者有時而不樂以天者無往而不樂若夫居士優老而歸幕賓從宦伊始鹿冠愛云嘉遁丘園兩文學表儀鄕校蓋有樂而無憂者顧吾獨以戅直忤時陟難幾危於人而幸全於天其憂於人者不可勝言矣而樂於天者亦未嘗不泰然而自得也乃復恭承先帝今上之恩賜之環命之服優遊田裏去危就安時從諸名勝之遊何幸如之何樂如之夫防飲食者其得味同而饑渴者若加防焉今吾從諸君之逰亦猶是己敢不如語志之居士爲玉峯夏仲昭其仕歷踐淸蕐以太常卿致仕詔進階二品鹿冠爲京兆杜用嘉愛云爲吳興施堯卿醒庵未庵皆陳氏故太史怡庵先生之子仲爲孟賢季爲孟英長沙爲彭城劉廣洋故大司成假庵先生次子也翁則前國史玉牒經筵官中執法兵部尙書華蓋殿大學士奉天翊衛推誠宣力守正文臣特進光祿大夫柱國武功伯東海徐有貞云

虎丘復第三泉記

王鏊

虎丘第三泉其始蓋出於陸鴻漸品定或云張又新或云劉伯芻所傳不一而其來則逺矣今中泠惠山名天下虎丘之泉無聞焉顧閉於頽垣荒翳之間𨿽吳人鮮或至焉長洲尹左綿髙君行縣至其地曰可使至美蔽而勿彰乃命撤墻屋夷棘荊防沮洳荒翳旣除厥美斯露爰有巨石巍峙橫陳可數十丈泉觱沸潄其根而出曰玆所謂山下出泉防宜其甘寒淸冽非他泉比也遂作亭其上且表之曰第三泉吳中士夫多爲賦詩而予紀其事所以賀玆泉之遭也𨿽然天下之美蔽而不彰者獨玆泉也乎哉因書其後以識詩曰

巖巖虎丘巉巉絕壁步光湛盧厥浸斯蝕有支別流實冽且甘昔人第之其品維三嵗久而蕪射鮒且冺其誰發之左綿髙尹寒流涓涓潄於石根中泠惠山異美同論百年之蔽一朝而褫伐石髙厓以記其始

虎丘別序

胡纉宗

汴人郭道符氏自徽郡丞拜陜西按察僉事初郡丞以臺臣薦專治漕舟於蘇玆自蘇將之任陜西其友蘇郡守胡纉宗氏郡丞郭田氏周仲仁氏皆秦人於是載酒虎丘閣再拜而餞之屬纉宗言纉宗辭不可於是再拜而贈之曰吳名山莫如虎丘祖道亦莫如虎丘吾人登髙興懷賦詩敍別亦莫如虎丘於是預餞諸客撫景命題卽虎丘而分之曰劍池曰和靖讀書堂曰千人石曰陸羽泉池取其淵也臺取其崇也石取其載也泉取其洞也夫淵則博崇則髙載則厚洞則明曰如何曰今按察古亷訪也振紀綱一風俗秉法度者也於內視都禦史臺於外視禦史臺非博其何以充也非髙其何以立也非厚其何以受也非明其何以亷也曰如何曰含灝灝見而博矣眞積嵬嵬見而髙矣持載秩秩見而厚矣鑑別粲粲見而明矣公也今之三秦有餘地矣然秦重藩也觀風問俗殆有大於此者曰何如曰吾聞昆明彌彌載淵載博也泰華巍巍載崇載髙也秦川納納載振載厚也涇渭差差載洞載明也公也臨斯地大斯觀廣斯義攬轡乘驄立綱陳紀繩愆摘伏振廣平之風沛新安之澤擴姑蘓之才則關中隴西之人莫不仰神明望風裁恨公入秦之不早矣言旣諸客賦詩且成洗盞復酌酌且醉於是按察公與諸客停雲拏舟再拜而別

虎丘寺災次衍上人防

沈以潛

吳宮消歇梵宮開回祿團煙忽降災神劍有靈先出地佛書無柰亦成灰淸泉白石僧重理苦雨酸風鬼自哀今古廢興皆是幻何須惆悵首頻回

虎丘萬松堂避暑

楊循吉

雲巖不一勝窮歷到幽房塢入深林暗風來髙閣涼鳴蟬消永晝懸澗落寒漿擾擾塵途者空知隠策長

重題生公講堂

池光如鏡影山臺怪石喬松美矣哉昨日曽遊今又到恐遺佳境重徘徊

虎丘山房

蔡羽

去滌厓端茗無如竹里人妙尋身外境暫浣目中塵好樹偏臨水餘花似逗春風煙步步足欲別轉逡巡

虎丘東閣

王寵

春色憑髙望山河指掌開半空環緯象絕地湧樓臺法雨迎風盡香雲拂霽來登臨千古勝把酒气防哉

虎丘塔

袁袠

雁塔翔云表龍宮湧寺心乘髙宜眺望暇日共登臨山面支硎逼湖窺震澤深平生飛動意慷慨一狂吟

虎丘慧上人山房

孫太初

占勝景相依僧閒水竹居牕幽滋蘚暈樹老帶虫書石鼎秋聯句溪園野剪蔬買山錢可借許我築茒廬虎丘題詠極富有山誌存焉止錄近時諸公詩文

稚兒塔

髙啟

黃土但埋骨豈能埋性靈昔聞宿艸間曽吐蓮花靑身臥長夜臺口誦西方經尋迹殊窅窅聞聲每泠泠寒燈照空塔時有山僧聴應使夢魂裏沈迷盡皆醒

同前

周南老

巍巍半塘塔自昔名稚兒兒葬塔之下臭腐化神奇靑蓮開冡土花光凝碧滋謂兒轉法華曽說陀羅尼經聲或夜聞精爽猶嚘吚諒彼義熙人千載疑傳疑

宿半塘寺

趙與訔

夜宿半塘寺惟聞塔上鈴老僧行道影童子誦經聲竹密風猶逗窗幽月愈明瓦鑪香斷處一榻灑然淸

簡黙堂記

徐有貞

虎丘之佛慧蘭若有比丘簡號曰黙堂而請予爲說其義予應之曰若學佛者佛出西土我東土人不學佛言何以爲說佛義然而若必欲我說也是若彊問我不得不彊答也若佛之學蓋曰空寂而己空則無物寂則無聲無物則無作爲無聲則無言語無作爲故簡無言語故黙若所云簡黙者意其在是乎然簡黙之近空寂而非空寂也簡有迹空無迹黙有意寂無意由有迹入無迹由有意入無意無迹無意果有所云簡黙乎果無所云簡黙乎於是簡躍喜合僕起謝曰妙哉言也實開我心予曰否是若所彊問我所彊答者也非我所學而知者也我所學而知者可以吿我徒不可以吿若將無以我爲外若也耶

佛慧庵在虎丘寺東宋紹興間僧無善建庵有鐘秀軒梁用行記

白蓮寺池上次內弟周思敬韻髙啟

月出露己白荷花香滿池髙僧愛淸夜畱客坐題詩竹動鳥驚夢艸涼虫語悲閒齋一瓢酒應不負幽期

雨中登白蓮寺閣望故園

亭亭髙閣上渺淸川曲日暮靄覊愁蘺蘅雨中緑聞鐘僧己返荷笠人猶牧歸棹獨難尋江南望云木

獨遊白蓮寺池上看雨

輕衣忽變冷池雨來消夏圓紋細細生密響翛翛下荷披魚躍起樹靜禽鳴罷賞澹自忘還非因與僧話白蓮寺讀杜進士喜餘話舊之作有感於中次韻酬之

不辭鳴棹逺相尋欲向江齋伴旅吟百事未成年己長幾時才到夏將深萱畱倦蜨連池緑樹帶殘鶯滿寺陰恐被老僧嫌滯礙舊遊休說更傷心

與杜進士登白蓮寺閣對雨

逺愁髙樹共離離風逆潮聲上浦遲海客市中煙起處江僧閣外雨來時船歸杳靄惟聞艣店隠蒼茫不見旗回首南朝今幾寺可堪重詠牧之詩

白蓮教寺在長洲縣十五都地名陸塘吳赤烏間僧了然建後燬僧法云重建

建吳井冽泉亭記

施淸臣

侯國而蘇郡往迹而邇僧居西接橫山治平梵剎之旁吳臺並峙吳井未眢蓋近關之佳境也粵自姬封斗野都據具區季末侈汰縱無限之欲夷山之巓碧鱗參差以巍其層穴原之腹翠鴛周匝以寛其汲左氏所謂吳夫差一日之行所欲必成珍異是聚遐撫前載莫容問矣然山不可移則兩臺未泐地不可攺則一井未湮有臺以娛己有井以蓄眾一千九百餘載所以僅存也顧瞻此井埏土內甓潭焉一規衡石外圍觚焉八鋭旁畱識勒模欵可辧首建唐楞伽殿後重修吳朝大井乃廣明元年二月箋演僧茂幹爲之記法鏡禪師初造其寺井則吳志言當橫山艮位越來溪西百步隋開皇十年越國公楊素築城浚之唐刻顚末如此去此井南百步又獲深沙亭錄神變相記𨿽在沈瘞略無剝蝕亭則大中六年六月蘇州刺史奏置此寺於上方收拾余材創立神宇攷此寺環於山井屬於寺皆昭昭也乾道壬辰相國周益公南歸錄系日紀行至石湖云初吳王築姑蘇前後兩臺爲城三重遺址儼存夫差西施宴遊之地此言臺也遊楞伽治平寺門外八角大井視闌刻字隋初平陳楊素徙吳郡於此近地尙有新郭之名其後吳人不安復還今城此言井也創之於吳則井爲臺設浚之於隋則井爲城設豈細人能私哉蓋興替借曩昔而爲鑑形勢因天壤而並存一艸一木嗜古者必記之方策又豈流俗能識哉迨熙寧中有裏胥輩佃其地爲塋迄今一百七十餘載挾後冒先廣包臺井治平主僧義超越訴諸節府發運夏卿趙公目擊廣輪力誅其欺由墓之外悉歸之寺義超求敍端倪余曰貳卿守吳愛棠奕葉正值庚子厄數十有二政種種加防捐余帑一百八十萬緡以代夏賦股肱郡視此特泰山之毫芒耳抑豈算沙能諭哉復畀木章粒斛結屋庇井親以冽泉扁之山靈川後俱賀其遭相與作證云公名與�今兵部侍郎知臨安府淳祐二年淸明日施淸臣記

石湖艸堂記

蔡羽

吳山楞伽茶磨並緣於湖茶磨嶼爲尢美北起行春橋南至紫薇村五步之內風景輙異是茶磨使之也上爲拜郊臺下爲越來溪緣溪曲折旋入山腹其林深黑治平寺也夫登不髙不足以盡江湖之量入不深不足以萃風煙之秀平湖之上環以羣峯之陰崖谷之間翳以數畞之竹於其所宜得而有之艸堂泉石之位置造物者必有待也使無是堂則遊焉者不知其所領倦焉者不知其所休是湖與山終無歸也辛亥之秋今天子踐阼之初治平僧智曉方謀卜築事與緣合乃諸文士翕至贊助經畫不終朝而成明年攺元嘉靖來主斯社爰自四月縮版盡六月九旬而三廡落成左帶平湖右繞羣巒負以茶磨拱以楞伽前防修竹後擁泉石映以嘉木絡以薜蘿翛然羣翠之表於是文先生徵仲題曰石湖艸堂王子輩以記來屬夫湖之勝槪尢萃於茶磨茶磨之勝以其能容深林而尢深於玆竹則是堂也勝將焉讓且地微人𨿽靈奚傳人微地𨿽髙奚發向也山猶是湖猶是竹猶是而遊不兼息息不兼遊人與地得無病今也林不加辟地不加深而湖山在函丈禽鳥在尊爼遊於是息於是暝觀霽覽集於是人與地不亦皆遭乎喜二者之遭作石湖艸堂記

石湖艸堂後記

形無大小在全其趣而己趣無古今在領之而己東南之形勝萃於吳其大者震澤洞庭穹窿鄧尉小者虎邱石湖爲壤不同其爲趣則一也禹貢所志周禮所載吳越居先孫錢居後髙人間气騷士鐘靈故範蠡蟬蛻角皓鴻松陵發響白傅登臨矧玆近代之賢獨得於形迹之外者乎石湖範文穆歸休之地形視震澤百之一而趣自全當楞伽之北茶磨之南其岡可逾中半而作夫差之郊臺也緣臺而卻還顧茶磨進退之間可以憇息治平之竹林也王子輩作艸堂之四年爲嘉靖丙戍二月餘獲系舟溪口休其楹訊其竹王子輩方攝捲散帙挹芬茹芳笑傲泉石陶冩風煙若將無事人世者然經綸獻納周孔之實用至於科第又細細也迹𨿽髙能遂防乎以吳之勝湖得其小矣湖之勝竹得其小矣然而皆全焉湖之觀非楞伽之亭不獲盡至於風雨不侵人聲不至巖巒巉岏陰翠防翳暑多其涼雪多其煦晨作暮休飫心醉睇謂亭克盡之乎微是堂將無歸夫夫差騁其巓句踐鬭其下文穆館其間適意不同而皆有所領謂今日之領不在諸子吾不信也𨿽然堂之外山光水色萬象朝夕之變而己堂之內寒翠滿室而己若夫可以景得而不可以景窮者別有在也諸子當自知之

自思益寺次楞伽寺作

白居易

朝從思益峯逰後晚到楞伽寺歇時照水姿容𨿽己老上山筋力未全衰行逢禪客多相問坐倚漁舟一自思猶去懸車十五載休官非早亦非遲

楞伽寺

張祜

樓臺山半腹又此一經行樹隔夫差苑溪連句踐城上坡松徑澀深坐石池淸況是西峯頂淒涼故國情楞伽寺晨起泛舟道中有懷

許渾

碧樹蒼蒼茂苑東佳期迢遞路何窮一聲山鳥曙云外萬防水螢秋艸中寺揜竹齋微有月棹移蘭渚淡無風欲知此路堪惆悵菱葉蓼花連渚宮

題楞伽寺

碧煙秋寺泛湖來水浸城根古樹摧盡日傷心人不見石橊花滿舊歌臺

遊石湖蘭若二首

見心

荷花蕩西湖水深上有蘭若當髙岑客吟時見猿鳥下僧定不聞鐘磬音雨餘秋林橘子熟云落空磵棠梨陰閒來掃石坐竹裏靜與山人論素心

五龍之峯云作屏雙厓削出芙蓉靑何人磵裏拾瑤艸有客松間尋茯苓林風不驚虎臥石山雨忽來龍聴經吳王臺榭今寂寞秋香薜荔花冥冥

題楞伽山寺壁

髙啟

惆悵空山裏寒梅應自開雪中何處覓須待雪晴來

畱題治平寺

吳寛

野岸艤舟楫登登扣禪關木杪望飛閣半依茶磨山翻嫌棟宇髙隔林見人寰石湖分一曲殿腳臨潺湲老僧閱梵語趺坐寒雲間不知城中人暫到非長閒棹歌答空谷沿流月中還

初夏遊楞伽精舍

皮日休

越舼輕似萍漾漾出煙郭人聲漸疏曠天气忽寥廓伊予愜斯志有似劀瘼遇勝卽夷猶逢幽且淹泊俄然棹深處虛無倚巖崿霜毫一道人引吾登龍閣當中見壽像欲禮光紛箔珠幡時相鏗恐是諸天樂樹杪見觚稜林端逢赬堊千尋井猶在萬祀靈不涸下通蛟人道水色黮而惡欲照六藏驚將窺百骸愕朅去山南嶺其險如卭笮悠然放吾興欲把靑天摸紫藤垂罽珥紅荔懸纓絡蘚厚滑似漦峯尖利如鍔斯須到絕頂似愈漸離防一片太湖光只恐天漢落梅花脫綸帽乳水透芒屩嵐姿與波彩不動渾相著旣不暇供應將何以酬酢卻來穿竹徑似入靑油幕穴恐水君開龕如鬼工鑿窮幽入玆院前楯臨巨壑遺畫龍奴獰殘香虫篆薄禠魄窺玉鏡澄慮聞金鐸云態共縈畱鳥言相許諾古木勢如虺近之恐相蠚怒泉聲似激聞之意爭博時禽忽己黙眾籟蕭然作遂令不覊性戀此如纒縛念彼上人者將生付寂寞曾無膚撓事肯把心源度胡爲儒家流沒齒勤且恪沐猴本不冠未是謀生錯言行旣異調棲遲亦同托願力儻不遺請作華林鶴

和韻

陸防

吳都涵汀渚碧液浸郡郭微雨蕩春醉上下一淸廓奇蹤欲探討云物先瘵瘼飄然蘭葉舟旋倚煙霞泊吟譚亂篙艣夢寐雜巘崿纎情不可逃洪筆難暫閣豈知楞伽防乃在山水箔金仙著書日世界名極樂薝卜冠諸香琉璃代諸堊禽言經不輟象口川寧涸萬善峻爲城巉巉扞羣惡淸晨欲登造安得無自愕險穴駭坤牢髙籬掛天笮池容澹相向蛟怪如可摸苔蔽石髓根蒲差水心鍔嵐侵答摩髻日照狻猊絡仰首乍旋回眸更煇防檐端礙飛羽磴外浮碧落到迥解風襟臨幽濯云屩塵機性非便靜境心可著自取海鷗知何煩屍祝酢峯圍震澤岸翠浪舞綃幕防灔豈堯遭防嵃非禹鑿潛聴鐘梵處別有松桂壑靄重燈不光泉寒网猶薄僮能躡古剎鳥貫親摐鐸服道身可遺乞閒心己諾人間亦何事萬態相毒蠚戰壘競髙深儒衣謾襃博宣尼名位達未必春秋作管氏包伯圖須人解其縛伊予采樵者蓬藿方索寞近得風雅情聊將聖賢度多君富遒采識度兩淸恪詎寵生滅詞肯教夷夏錯未爲堯舜用且向煙霞托我亦擺塵埃他年附鴻鶴

遊楞伽寺

宋無

蘿徑入蒼靄鐘聲來翠微招提在何許云外一僧歸

題石湖治平寺

徐源

靑山湖上翠微深誰住僧家第一林暝樹蒼煙古時色劫灰飛盡尙如今

讀書治平寺下院

蔡羽

水房虛繞竹石徑細生霞冬入經深雪春歸盡落花磵香來白鳥艸緑鬭新茶久與交遊隔空疏類佛家

宿治平僧房

古寺云依靜澄潭夕話長露隨花墮舄竹與月歸房懴悔知前誤恬愉喜夢涼晨鐘催棹發沙樹曉蒼蒼

石湖艸堂別履吉

山深不見艸堂晴何事紅燈竹裏明滄洲欲下十年夢禪榻驚啼半夜鶯曲曲巖房畱客久悠悠雲水掛防輕要知後防蒓絲早百合花前再定盟

楞伽寺

王寵

云竹素所愛山林道難忘荊蠻屹水府五湖防湯湯連峯枕其腹翠壁森開張流峙兩參錯南斗回文章絕境閟蘭若颯沓開云堂星河掛北戶日月經其陽法雨不斷灑檀越紛成行時時吐虹霓下飲平波光風防日如織寶筏度迷方道林更愛客文宴依松篁脫屣石苔滑科頭飛雪涼朱炎久蒸薄臥暍兩月彊掃除洞虛白盥浴披天香回思隔朝市執熱相望

首夏同諸君看竹石湖艸堂四首

掃竹天花墮看云石鏡摩百年渾浪迹一月幾酣歌詞賦雕虫拙山林習气多角巾全不整長日臥藤蘿

其二

盤谷藏修竹虛堂吐白雲映空搖水碧面勢坼天文露頂參龍象冥心入鳥羣金繩如有覺寶地防平分

其三

烏皮聊隠幾紫籜澷裁冠曝發雲門嘯澄懷法界觀風花時防防竹樹靜珊珊直作匡山社金池繞絳壇

其四

酒聖能齊物鶯歌解損神雲霞千挺竹江海一畸人濩落遲聞道浮游得采眞故山芝術在終不誤風塵

新築石湖艸堂

山枕五湖水堂開千樹林棟梁天下任鸞鶴野人心獨揷南峯秀平臨北斗侵吾生嚴邴慕灑酒一披襟

其二

蘿帶還初服山尊落艸堂獻書長不達招隠得相將勒字芙蓉壁繙經紫翠房百年何自苦裘劍欲摧藏

楞伽精舍話子重

精舍橫開幹竹林翠微隠瞰石湖陰隔窗雲霧窺靑壁入戶山泉寫玉琴向秀眞爲攀鳯侶孔明聊作臥龍吟艸衣木食吾徒事江海冥冥遲暮心

夜燕石湖艸堂

風竹泠泠虛艸堂春星歷歷淨琴張冥棲自許專丘壑痛飲寧辭典鷫鸘歌曲玲瓏花鳥恨舞衣飄沓薜蘿長十年獻賦頭蓬葆明發天臺度石梁

楞伽山棲

山棲朝日蕩云胸坐見桃花映逺峯黃鳥弄音睛靄靄碧天生媚水溶溶齊梁殿角丹靑古吳越山河錦繡重說平生飛動意十年空聽上方鐘

雨後泛湖過楞伽寺

湖上羣峯環翠屛雨餘泉壑杳瓏玲鷗鳬故傍山人艇江漢誰占處士星野寺松杉叢古殿竹林風日淨虛防空山自結荷衣侶石榻來翻貝葉經

散步楞伽諸院口占短句

髙下禪房依碧山花枝羃歷鳥間關風光處處能牽惹野鶴孤云不記年

卒業治平寺示同志

袁袠

幹祿遊黌校卒業投山林山林從吾好文史可娛心我友粲蕐實輸衷逾斷金淨域寡營慮墳典共披尋嚶嚶和鳴鳥楊園流好音叢竹無俗气嘉樹多淸陰陶情托毫素遣興惟幽琴寂滅理無昧淸虛念斯沈大道究覽物滓澄衝襟言示諸同好懇悃觀玆吟

石湖艸堂成卽事書懷

弱質弛耕牧幽悰眷丘壑章句非吾好狥物豈云樂工拙貴適己焉能縻好爵滅迹投蓬蒿養屙對山郭傾冩諧良知篇翰時間作玆山蘊靈異新構果宿諾幽妙難具述煙霞殊丹雘經始寡人力垣墉謝築削疊石卽故基傍巖無攺鑿枌梓羅軒楹藤花布帷幕啟扉列岡巒抗館來衡霍暮春美遊遨卽事多歡謔園桃舒紅英林篁包紫籜物序觀丰容深衷遂棲托隨時任偃息遺情永寂寞將貽匏瓜誚撫躬媿虛薄

治平寺

皇甫涍

風中到香界獨往意泠然步引花木亂坐看洲島連一林寄空水滿院生雲煙坐此化心寂鐘聲松外傳同子魚風雨舟往治平寺

顧璘

伍胥城東月映樓越王橋下雨隨舟石湖噴薄魚龍气水國沾濡鳥雀秋竹徑僧房人隠隠酒杯香篆夜悠悠平生白首相知侶對宿空山興轉幽

治平禪寺化造竹亭防

唐寅

竊聞調禦大夫身無剎而不現嵗寒君子心體寂而長虛孰云艸木之無知皆是龍神之擁防玆因治平禪寺構基南渡勝槪東吳聖凡同所皈依河山鐘其秀麗莊嚴佛土孰云寸艸不生回向塵勞便得六根淸淨是以香嵒和尙擊節而悟空淸平禪師指竿而說法意歆前輩僉發衷情謀建艸亭翼輔蘭若波淸池水足詠檀欒土地伽藍冥空鑑證撰玆尺牘用吿大方開三徑以招賢看筍根之稚子種十个以醫俗延林下之淸風幸拾餘資共成勝事謹防嘉靖壬午仲秋旣望晉昌唐寅撰潁川陳淳書釋方正立石

治平教寺在上方山下梁天監二年僧法鏡建舊名楞伽寺宋治平元年攺今名寺有石井隋人刻字蓋楊素移郡橫山時也國朝嘉靖三十三年井復浚出

吳都文粹續集卷三十一

欽定四庫全書

吳都文粹續集卷三十二

明錢谷撰寺院

與客攜樂遊寶積山遂泛石湖髙啟

雲山擁春郭煙花漲晴川看花入山中諸峯恣攀援客吹玉管笙合以金柱弦淸音度碧嶂松風助泠然宛若鸞鳯吟要入紫煙行人盡矯首謂遇雲中仙下山興未闌相防更登船虹收嶺外雨鳥沒湖中天嵐翠破夕陽樓閣影倒懸酒傾緑脂膩鱠作瓊絲鮮獨恨無紅妝淸波照嬋娟防風吹防緩欲使歸途延眾賓起懽呼舟仄水浸舷廻艫掠寺過楊柳山門前此地有離宮美人艷當年羅裙罷春舞艸色余芉綿況我昔此遊冠蓋十里連重來復誰在新知滿中筵人事竟若斯今古俱可憐能遊卽稱達何須問愚賢我欲叫馮夷捧月出海邊醉後不歸去月照舟中眠

寶積寺八詠

謝縉

淸鏡閣

平湖澄碧鑑虛閣瞰淸波有月心同賞無風水自磨

楞伽室

楞伽千載室蘭若一函經爲問看經者年來幾百齡

靑蓮峯

影向湖波落靑臨梵宇開上人趺坐日髙處作層臺

白雲徑

一徑蘿霏雜冥冥掃不開空中聞錫響知是有僧來

雙冷泉

碧甃寒相對瀠渟西復東不緣居一地那得兩心空

翠微亭

石徑穿雲去山亭傍路安坐來淸潤積吟袂欲生寒

先月樓

層樓面滄海月出預能期想是憑防處人間未見時

玩古軒

欲識古人趣當玩古人心古心旣自得視古猶視今

又八詠

失名

白雲徑

迢迢白雲徑縈帯入山林未測通幽處氤氳幾里深

翠微亭

山當翠微半亭住白雲間分得千峯秀都畱幾席閒

淸鏡閣

髙閣登臨處平湖一鑑澄照心兼照影時有倚闌僧

雙冷泉

滋益功能並寒甘味更同只疑深坎底濳有一源通

楞伽室

髙僧棲息處閉戶讀楞伽山遠無人聽空中自雨花

藏暉齋

外物豈能昧有光中自韜莫期幽隠室昭晰見秋毫

先月樓

云收山吐月樓迥獨先窺淸景非偏照迷方見自遲

靑蓮峯

亭亭靑蓮峯何年自天辟雲散石湖邊幹尋淨如植遊石湖寶積寺追和危太僕

吳寛

禪堂擁翠總云岑誤認天平萬石林學士放歌來水曲道人偏袒坐松陰飲泉別澗多溪鹿啄木空山或野禽亦欲他年間倚棹繞湖風雨聽龍吟

寶積寺在橫山下隋大業四年僧永光建今廢

題橫山寺

戴叔倫

偶入橫山寺湖山景最幽露涵松翠濕風湧浪花浮老衲供茶盌斜陽送客舟自緣歸思促不得更遅畱

楞伽寺

髙啟

夕陽下西嶂返照東湖水來尋古寺遊楓葉秋幾里叩門山猿驚維馬林烏起鐘聲出煙去半落漁舟裏楞伽義未曉塵累方自恥欲打塔碑銘從僧乞山紙

同前

周南老

曳杖行春橋擬向招提宿路過橫山阿門挹湖光緑尋幽得淸境探奇極遙矚山頭屹浮圖銘碑立蒼玉大業魏瑗書秀整殊不俗老眼爲渠醒摩挲再三讀

同前

釋宗衍

疊嶂來山尾平湖對寺門登危逾近郭望迥更連村客醉迷花畔樵歌坐樹根不煩畱煮茗雨過井都渾

送辰長老住橫山寺

鄭嘉

紫檀煙凝鶴回翔淸磬泠泠出上方嵒畔異花薰講席澗邊修竹防禪房東林結社蓮初種南嶽分春茗乍香三伏炎蒸應不到緑蘿風灑石龕涼

上方

姚廣孝

蓮宮據山杪岧嶤去天咫風香花雨新僧行白雲裏幽沈樹籟靜蕭散煙鐘起人登石路迷依依緣澗水

遊上方小酌僧捨

吳文度

上方气壓湖山勝老我登臨思惘然一鳥影沈秋水外千峯勢斷夕陽前靑尊白髮酬今日畫舫珠簾記昔年獨倚危闌重弔吉荒臺樵唱起蒼煙

上方山懷古

錢復

亂山髙下半雲裏曾築樓臺倚翠崕句踐有謀臣範蠡子胥無計佐夫差蒿萊滿目悲吳苑麋鹿成羣入館娃千載越來溪上路行人一顧一興懷

踏莎行【秋夕宿上方寺】

韓奕

秋水平湖夕陽低樹扁舟還覓來時路到城料得幾多程停橈爲欲尋僧去杳杳松蘿泠泠鐘鼓上方更在云深處鬢絲禪榻話今宵從師要了無生句

上方山樓春眺

皇甫涍

落日攀雙樹看山倚畫樓竹氛檐際合蘭色雨餘流疊嶂春爭入長天雁獨浮知予幹載意遙在五湖舟上方寺有浮圖在楞伽山上一名寶積寺一名橫山寺豈皆一寺蓋不可攷但碑中雲橫山蓋當時未有楞伽之名此山固橫山也

與戴叔倫遊寶華山寺因宿陳基

上冡桃塢原尋僧寶華麓舟泛石湖淸茗煮泉緑山空木己落天髙气彌肅松月有餘輝共向西齋宿

宿寶華寺

袁袠

杪秋慘憭栗涉晨事猶豫川原殊气候臨泛亦寡趣環堵澹澄潦平陸多荒霧水禽紛飛鳴葭葦蔓零露衝風揚夕波進防趨廣渡雲霞異彩翠山麓眇昏暮栴林郁岧嶤始與賞心遇丹楓冠陽阿興矚咸可賦月出照古澗蒼蒼隠寒樹法侶欣招邀禪寂夙有慕淸曠屏氛雜沈冥覯良悟萬事徒龍蠖短謡輸情素

寶華寺在寶華山舊名智顯禪院尊者嘗卓錫於此寺有泉

太祖髙皇帝禦制賜僧無念詩【有序】

皇帝諭僧無念佛生西幹爲淨飯國王旣長悲憫眾生罪重嵬山深曠海因是有警於累世因緣遂入雪山棲嵒屋樹六載道成歸演妙法天人感聴其所說也爲戒生死解脫其釋伽之道靈通上下妙貫三界博破寰中此其所以尊稱大覺金仙者也邇來通靈侯祕奏知有僧無念者方今羣僧中是可謂神僧陛下可召防之於是卽遣內臣防舟星馳數日達京師卽日面見朕目是僧𨿽壽有年其頂相巍然色聲俱偹者嗚呼自童子忘欲至於壽髙自受業而成人辭本師之席雲水寰中尋方問道謂髙名而不己方乃內觀噫身外無身戒外無戒在處有佛又何指方尋佛本性卽佛佛外更何有佛佛外更尋他佛又何佛之有哉今無念定若河山戒照日月於斯之時獨出世界念僧他日脫去其名長壽如日月在天猶諸水所在有水無水皆水也豈不幹江有水漧江月萬里無雲萬里天嗚呼久同天地名垂不朽此無念者也

從師童子問靑世事茫茫學坐禪幻出漸知身是佛老來悟得性通天朱門不謁藏金錫茅屋幽棲飲碧泉召至九重談妙法問伊落魄幾經年

覲畢歸舟

舟行防飽柁機圓船室堪棲老衲便兩岸樹摧風力健一江波湧蜃威宣邯鄲誰問黃粱夢少室渠參不二禪午夜雪山星忽見前三三是苦空年

懷僧無念特賜松實詩【有序】

朕於庶務隙中將世人心意較之是非折之兩端思之再三謀之不己其人之情意變態多端倏此倏彼是非混淆紛然難析朕閱人旣多歷事且久尙不能治不善而安良於仁壽之域此果不師古而有此善耶抑人心不古而亦有此耶嗚呼靜觀熟慮人之情意殆至古今倏然忽焉反覆不常艱於治政古人有云犯刑憲如飲食嫉良善如仇隙信有之不誣也嘗聞西方有大聖人不教而自化不治而不亂此大覺金仙之道也朕於繁慮中觀踵佛之道者能如是快美哉出三界而不輪廻神通妙用無礙於上下逍遙乎兩間出世者也前者僧無念戒律明於皎月定慧穏若丘山暫來一防去此常懷懷之不已遣人就見特以松寔供之兼勞以詩志空五蘊隠藤蘿深行由來積嵗多山鬼鑑知常擁防水神到處每防訶戒如皎月天將說定若威嵬世欲歌幾度有時懷善者命賫松實詣盤陀

賜僧無念用松實詩韻

談空幽隠入煙蘿路合松苔嵗月多問道無門明五教進齋何處愛三訶殘經對月從容誦補衲朝陽自在歌似影山間眞寂寞傳燈松下任坡陀

與駱蘄州驥沈石田周馬淸癡愈同遊墓是夜宿萬峯精舍因成十二韻

徐有貞

山水爲吾癖平生不厭遊每迂康樂屐時泛米家舟石磴穿雲逺林扉入洞幽問途從野老結社集緇流自喜逢淸世誰能免白頭夣空千代事吟破五湖秋嗜酒憐彭澤參禪悟趙州徑開招二仲亭構擬三休畫與天機防詩將險韻酬蠡應羞伯越良也幸封畱邀月聊停盞臨風獨倚樓求仙閒卽是何必問羅浮

山樓雨晴同諸公臨眺具區林屋景象天開遂成聨句

湖上雨初晴分明見洞庭【驥】天光回映日山影倒含靑【有貞】水鳥依淸淺風防度窈冥【周】酣來豪興發吹笛與龍聽【愈】

和公素韻

蘿逕縈回手倦攀上方只在白雲間鹿眠花下僧傳法鴉噪林前客扣關石磵流泉和梵響松梢落雪防衣斑欲知何處宜蟬蛻秋月娟娟水一灣

寫畫贈別傳上人

杜瓊

欲尋間處遠登攀爲愛山房又寫山好被山靈來笑我此生何事不能閒

入墓寺

吳寛

髙登鄧尉山遙入墓寺老僧具衣履出門迓予至落落長松間一徑獨深邃鏜鞳鐘磬聲鳥雀少驚異仰面睇山腰殿宇危若墮長松掃淸風修竹自爲篲結夏四五人趺坐更無事樹密山果懸艸深井泉祕旋登小樓幽洞庭正相值洋洋太湖波兀兀林屋翠始知眾山中此寺眞畫笥昔聞萬峯老卓錫據此地道行旣孤絕遺言有髙致化去動吳人金帛爭布施嵗久骨當朽遺容未全獘禪堂晝仍開向來乏供饋惟餘佳山水不攺太古意磨厓紀勝遊吾當一題字

墓寺

王鼎

馴鴉驚客散種竹與人齊春色閒門靜泉聲就枕低兩山何似裂一劍不空提亦愛全身地誰能學馬啼春夕宿萬峯髙閣晨起畱贈敬堂長老

陳霽

披云上翠防春山縱芒屩和林變明姿菲菲陽卉灼濤驚風繞松泉鳴雨飛壑躡磴石多欹攀嵒葛猶弱空翠拂人衣覽之不可握荒基漫苔痕幽龕翳蘿幕巨浸窟潛蛟層厓樹巢鶴字古壁糢糊禪枯燈寂寞波遊揚素防云臥棲香閣睠玆山澤臒外物徒濩落紉蘭擷瓊英斸筍裁冰籜思逺境偏奇悟情無著願隨王子遊吹笙向寥廓

過鄧尉山題天眞上人新禪院王鏊

手斵嵌嵒鄧尉濆五湖風月自平分鐘聲夜扣林間雨蜃气朝橫嶺上云慧眼又傳新法嗣幔幢曾折古魔君我來亦是尋常事信息誰教野鹿聞

爲懋上人題畫二絕

徐禎卿

渺渺洞庭秋水濶輕舟搖動碧琉璃松陵不隔東西望楓葉寒塘露酒旗

布衣藤杖稱芒鞋貪看靑山獨偶來心與白雲元不礙長天一鶴忽飛回

錦上人西堂有作

陸無蹇

滿山微雨竹煙昬路轉桃羅又一村石燕避寒春落子籜龍驚防夜添孫危峯壓殿天初迥缺沼當嵒水乍渾願向西堂分半榻禪翁莫厭客敲門

宿遵上人房

王寵

山僧不厭客畱我宿云島藤蘿半銜日轉覺江山好古厓暗於墨平湖夜如縞遙望鏡中天萬象皆垂倒道人下山去爲我摘芝艸渴飲石橊羮饑飡鸚鵡稻石牀含云防淸寒逼人腦自非煙霞骨安能此投老明發又人間虎溪相送早

和

湯珍

旣登煙霞嶺因宿煙霞島日入羣動息嵒居更幽好泉鳴樹間琴月曵湖中縞云軒夜生白萬想盡傾倒巡檐悉琪花匝地皆瑤艸坐之緑竹牀飯以金蓮稻金偈靜降心寶薰淸入腦始知名勝地偏與僧棲老一宿媿暫畱晨光動林早

贈味閒長老

顧鼎臣

萬玉靑林表依然見遠師貝靈翻葉葉蓮漏滴遲遲壽域添黃耉名山見白眉身心兩無礙自在到期頤

憇萬峯寺

徐縉

憶別玆山二十年夢魂常繞白雲巓湖光山色如相待竹徑松堂亦可憐嬌鳥偏啼吟幾外寒梅故放酒尊前洞庭西望煙波媿我時乘範蠡船

宿墓寺碧照軒

蔡羽

親躡山中云遙眠樹端閣開窗太湖來當幾孤防落步步玉靑蔥曲曲徑盤錯愛倚千尺樹頻頓修廊腳兩防包山煙空黛眞寂寞飛睇出云外猶疑十洲薄翠石寒堪摩蒼藤老難斫羅衣濕山霧瓊水飲鐘酪幽緣苦不久一宿深自足同來虎溪遊畱題在丘壑

碧照軒

皇甫涍

森沈轉幽徑遠近含澄輝秋色引初曙孤軒當翠微言應虛籟宴坐發淸機繕性從玆適丘中無重違

題山偈

釋時蔚

髙向午面朝湖三鳯三龍天下無左右環盤前後濶此山眞好立禪徒

墓寺名聖恩庵在鄧尉山之南岡元至正間僧蔚萬峯自杭來止於此初蔚辭其師千巖請所往答曰汝名汝所止也及至鄧尉乞葉承三氏地結庵居之其徒大集鋪敍三十年遂成精藍爲吳中名剎國朝洪武中僧普壽普隠永樂中僧智璿先後重建內有碧照軒今爲勢家所有漸廢無攷矣

送僧還文殊庵

劉昌

袈裟何地更相逢一錫東歸隔萬峯松偃舊窻僧臘久花薰晴殿佛香濃空山晚叫巢云鶴古洞春藏化雨龍定起有詩還自寫下方驚起夜深鐘

文殊庵在金山東嶺以獅子山相對故名亦名金山寺元至正間僧時蔚建

宿靈巖山

戴叔倫

馬疲盤道峻投宿入招提雨急山溪漲云迷嶺樹低涼風來殿角赤日下天西偃腹虛檐外林空鳥恣啼

靈巖寺

張祜

碧海西陵岸吳王此盛時山行今佛寺水見舊宮池亾國人遺恨空門事少悲聊當值僧語盡日把松枝

靈巖寺

範仲淹

古來興廢一愁人白髮僧歸掩寺門越相煙波空去雁吳王宮闕半啼猿春風似舊花猶笑往事多遺石不言惟有延陵逃遁去淸名髙節老乾坤

靈巖寺

趙鼎

我爲玆山好登臨到日曛巖幽余暑雪鐘冷入秋云篇詠惟僧助塵煩與俗分明朝入東棹因得識吾文

靈巖寺

周南老

招提名秀峯昔吳館娃宮繁華頓消滅梵宇峩穹崇禪堂擁深翠虛閣涵遠空曾來西土僧繪像遺廡東赫靈示神異往來咸信從烱烱大智燈明光破羣防

同前

髙啟

閒上香臺望下方漁村樵塢盡蒼蒼傾城人遠苔生徑歸寺僧稀葉滿廊雲散池邊畱塔影雨來閣外失湖光廢興皆幻何須問獨自吟詩送夕陽

題靈巖一首兼簡載師長

鮮於侁

馬繁箠防車馳轂終嵗塵勞常碌碌喜聞巖寺並山鐘路轉淸溪入幽谷乍行山口疑洞天窮深一上翻平田幹層臺殿隠林木四面石壁生雲煙山僧迎門笑相揖爲語祖師存往迹屈指於今八百年己在西來達摩前鶴鳴飛上黃金地錫杖湧起淸涼泉境稱四絕名天下天臺石橋乃其亞幹峯不攺嵗寒時一水最憐秋月夜半生逰學頗艱辛且向空山老此身也知方丈安禪處解笑東西南北人

靈巖次庶子學士韻

陳基

岧嶤千仞頂髙閣倚空開竿叟棲禪處吳王避暑來汲淸尋角井弔古上琴臺回首長洲苑層城擁翠埃

靈巖

石湖解纜日髙舂同上靈巖最上峯紺闕下臨波萬頃琴臺髙入翠千重客因弔古頻登閣僧爲迎官誤撃鐘一碧五湖如鏡淨扁舟歸釣計難從

遊靈巖三首

周伯琦

吳宮花艸久爲塵千仞空山嫵黛顰云閣面湖春渺天池浸石碧粼粼諸侯互勝猶爭奕三世如來卻現身白社楣間畱秀气淸遊訪古及芳辰

丹梯百折到松林連抱庭杉嵗月深永巷廊虛曾響屧荒岡臺古不聞琴蛾眉傾國悲生樂麈尾空談後視今山下良田川似剪一區那得老云岑

重遊己隔十三春纎緑嬌黃幾度新白髮無情添世態靑山有約待詩人菜花間麥畦摛錦薜荔縈藤樹簇鱗香徑斜陽啼杜宇回舟圓月掛城闉

靈巖山

陳方

客吳十五載始上靈巖山入門地如削憑險絕躋攀孰云念鄕國不復憂險艱回首楚與越茫茫一气間向來朝防時自謂吞百蠻焉知王气衰空忝禪棲間山川自瀟灑木石饒斕斑俛首萬里外浩歌風雨還

題靈巖寺壁

倪瓚

我到靈巖古寺中雲煙樓閣郁重重今朝醉到山前石畱取綸巾掛偃松

遊靈巖寺

此山勝景賞舊逰今日皆非籃輿林間煙暝爛柯谷口忘歸

靈巖寺

曺禎

靑山臺閣共嵯峨玉輦曽於此地過洗硯池頭荒蘚合采香徑裏落花多英豪有恨嗟誰在嵗月無情柰老何欲問防夷舊蹤迹天風吹起太湖波

又

王珍

谷口遙聞晚寺鐘又陪吟侶到山中半空樓閣幹峯擁十里藤蘿一徑通松下白雲封丈室竹間流水響連筒笑予好酒非陶令結社何慚覓逺公

和況太守登靈巖韻

談震

騎馬看山度水涯楓林紅葉醉霜華欲窮西子曽遊處踏徧蒼苔一徑斜

路轉峯回石磴遙花容含露濕宮袍涵空閣畔登臨處水色山光景倍饒

登髙正值菊花時借榻禪房共鶴棲範蠡不來西子去五湖煙雨望中迷

登靈巖寺

劉玨

攀盡藤蘿躡盡云上方才到又斜曛花空越女曾遊徑艸沒蘄王舊葬墳往事不須逰客嘆名山卻與老僧分浩歌歸去扶殘醉驚起松梢幾鶴羣

遊靈巖遇雨次日至靈巖晴

沈周

己向靈巖雨裏行靈巖天肯放新晴卻從昨日論今日道是無情還有情花下得追佳酒伴石頭多認舊題名人生樂地休輕別況此春明與太平

陪計常熟遊靈巖

伯業消沈突此峯使車登覽夕陽中衣沾雲气疑身舉酒挹湖光覺眼空翠雨屧廊苔匼帀緑陰琴石樹玲瓏下山更弔蘄王墓十丈穹碑萬古忠

次韻

計宗道

直上靈巖第幾峯湖山煙景醉眸中吳王寵幸千金地宮殿嵯峩一炬空古井湧泉甘冷冽方池印月碧玲瓏豪華己盡徒興慨酹此椒漿弔世忠

靈巖寺

虞謙

來訪中吳第一峯石林髙聳梵王宮靈巖雨過千山碧香徑花飄十里紅步轉長廊空響屧客來深院喜聞鐘抱琴更與淩髙頂回首姑蘇夕照中

次韻

陳穎

石磴穿雲入亂峯松陰停騎扣禪宮屧廊芳艸人何在香徑春風花自紅千古琴臺空對月六時花雨但聞鐘危闌俯瞰平湖近一曲漁歌感慨中

靈巖寺

徐珵

靈巖佳境古禪宮殿塔嵯峨透碧空天際湖山蒼霧裏林間茅店彩霞中猿哀絕頂琴臺月鶴唳西施洞口風昔日香魂何處覓惟存余景見遺蹤

遊靈巖

邱霽

衝風冒雨費躋攀豈是肩輿愛看山蘄國中興猶有冊宋家南去不知還穹碑剝落煙霏外孤塜荒涼艸莽間千古英雄有遺恨九泉羞澀懦夫顏

同前

趙同魯

靈巖臺殿古離宮今日繁華事不同嘗膽計成歌舞散捧心人去綺羅空夕陽荒艸幽棲處剰水殘山感慨中一段興亡誰管領野花啼鳥自春風

同前

聶大年

迢迢曲徑接平沙一上香臺望眼賒幽磵泉渾初過鹿髙林巢動亂歸雅白雲洞裏神仙境緑樹陰中釋子家下有田園千萬頃穰穰禾黍間桑麻

同前

杜庠

閒將往事問田夫越國兵戈入戰圖不待館娃歌舞散知機範蠡己歸湖

同前

伊乘

未愜登臨趣兼懷悵望心洞逰環佩逺寺揜薜蘿深吳越有興廢河山自古今松風臺上起猶似韻淸琴

送僧住靈巖

王汝玉

百花深處寺猶指舊吳宮事往人何在香消徑己空今朝送師去玆地闡宗風別意兼鄕思依依雲樹東

送僧瀚海住靈巖寺

張適

靈巖古招提飛閣涵太空我昔登其上題詩碧雲中琴滋松蘿雨衣含澗谷風訪古思耿耿感時心衝衝於焉送吾子因之尋舊蹤境空亂天花林深響鳴鐘車行渡石橋僧候依巖松喜子道門秀應能振禪宗

靈巖懷古

劉纓

官身在吿無他事故國佳山得肆遊畫舸春風開碧水皂輿晴日上丹丘飲能從量緣多病句不驚人亦起羞夢幻世情何足較嶺雲溪月自悠悠

訪靈巖住持僧一元

賀元忠

一上靈巖感廢興蒼茫雲樹更含情吳王宮闕空遺址智積禪林卻擅名香徑有蹤疑學步琴臺絕響似希聲悠悠塵世驚千載得繼前修數幾僧

次韻遊靈巖

楊循吉

巖陽艸木本芳幽更有寒泉相繞流學道豈須勞乞鑑入山何用待封畱東峯西嶺芒鞋下明月淸風掛杖頭回首古人皆不見休因越喜爲吳羞

題靈巖

鄺璠

靈巖突兀碧雲橫嘯倚巓巒百怪驚極目乾坤些子大俯身霄漢一毫輕研池墨洗天潢水琴石弦飛山雨聲莫漫乘槎犯牛斗好依紅日庇蒼生

靈巖懷古次劉丈纓韻

孫磐

簿書堆裏抽身出來侍先生山水遊預辦尊罍供小宴敬從杖履上髙丘皇圖浩蕩乾坤古伯業淒涼艸樹羞入夜遐觀更奇絕一輪冰鑑自悠悠

靈巖

唐寅

山鬼踉蹌佛殿荒老僧指防說吳王銀瓶物化餘石井柿葉秋深滿屧廊地下有魂悲藥劍艸間無處問梅梁伯圖零落何須問越國如今也鹿塲

經靈巖

謝琛

靈巖之山揷天起山巓吳宮遺故址琴防石井尙依然不見蕐筵歌皓齒春風夜靜松濤鳴步屧猶疑環佩聲玉釵斜處干戈伏薴蘿之女傾人城江頭古廟蒼煙裏伏劍寃哉子胥死讒言悞國賊忠良當時忍心太宰嚭英雄一去霸業傾臥薪嘗膽人成名文臺宴罷君王樂長頸烏喙謀臣驚玉顏芻狗眞成比載入扁舟泛湖水畱得空山夜月明蜀鵑叫碎吳人耳欲將興廢問山靈野艸年年春自生吳亡越霸今何在慨我千秋萬古情

和韻

於範

湖畔羣山伏且起突兀髙峯余故址行臺有約偶登臨小徑落花印屐齒吳宮不見山鳥鳴管弦化作風雨聲當年尢物貯金屋君王無意在江城相逢猶恐夢寐裏願與蛾眉共生死粉黛叢中伯業消不必借劍斬宰嚭麋鹿遊時臺己傾館娃猶存舊日名防稽塵埃亦己久尋常興廢何須驚吳下新醅琥珀比芳艸遙映春江水防飲況復盡人豪不學巢由浪洗耳題詩笑我愧山靈負卻巖花爛漫生豪吟幸有臨川手寫盡興亡萬古情

靈巖歌

徐縉

當昔靈巖繁盛時吳王曽此宴西施西施洞口傾城姿管弦歌舞日相隨琴臺冉冉煙花滿香徑紛紛蘭蕙滋一朝樂極欻生悲越國兵來那得知臺上空憐走麋鹿江頭卻恨投鴟夷離宮別館今塵迹露井殘碑半湮沒梵宇蕭條山欲頽見此空爲人太息我來日暮松風生獨立荒丘山月明不緣興廢重回首秪爲英雄一愴神

遊靈巖歌

顧鼎臣

鐵冠使者江海士及己了公家事地官分司得淸暇玉堂散吏亦相值追陪李郭飛仙艗曉泛春防眞偶爾姑胥浩蕩開天景重湖碧峯七十二浮沈防灩各生態黛髻銀盤繪屏幾古木幽沈伍相祠寒食何人薦芳芷吳子麼麼輕戰鬭霸業未成謀士死長城豈待玉顏傾故國波生劍光紫扁舟越蠡戒前轍矯矯冥鴻近煙水英雄得喪兩安在俯仰乾坤堪一涕湖山羣木羅紫煙靈巖疊巘開靑蓮小輿伊軋松林午髙情直擬山之巓山肴蔬筍雜綺食郁金美酒搖舲船哨壺羽箭兼勝賞亦有鳯槽和鵾弦山僧指防因借問館娃舊迹今茫然琴臺艸長迷香砌古井苔花浸乳泉銀牀寶柱歸何處屧廊施洞名空傳當年粉黛皆尢物就中西子飄雲仙怪石如人寂無語曾按瓊筵聽歌舞美人進酒甘如飴不道降王嘗膽苦前山髙臺淩杳冥鏤金爲梁玉爲柱朝朝暮暮恣行樂臺土未幹麋鹿聚興亡豈獨悲吳越秦宮漢苑皆蕪沒驕淫無度忘殷鑑山河王气終消歇我曹撫此百感生欲勸主人爲曲突吁嗟富貴能幾何電掣漚消眞欻忽共君及時且行樂趂取春光明緑髮林深壑杳不可畱落日蒼蒼灝气浮鳴騶歸路非吾願興在晴沙雙白鷗急流解組何年是掉頭不共妻孥謀縹緲峯前聊卜築淸泠淵上重夷猶汗漫尋山徧五嶽赤虯黃鶴歸滄洲東風吹破眼前夢天際浮雲千古愁

登靈巖贈住持僧雲谷

祝允明

尋常一種無心物偏與空門法味俱任爾深藏或呈露本來面目自如如

登靈巖

林庭防

春日肩輿野外行緑云髙下晚禾成愁顏剛爲貧民解鄕思偏於久客生沙鳥向人如欲語山花過眼不知名我來豈爲耽遊樂欲采豳風奏舜廷

同前

陳璚

靈巖千古館娃宮事往名存感慨中形勝當年風景在繁華瞥眼霸圖空春歸香徑遊林鹿月上琴臺起寺鐘老子酣逰掛冠日一畨閒詠付東風

靈巖懷古

朱兗

矗矗湖上峯逺近各含態何必躡玆巖酸風入人肺金碧想故宮歌舞花叢叢吳王樂極時胥骨流江中越山兵馬雄前溪是來處色艷霸气消腹心向誰慮琴臺云故散香徑春仍榮湖風激洞庭遺恨殊未平誰招麋鹿羣日繞西施洞娟娟井中月照破千秋夢

遊靈巖

髙第

靈巖下白日萬井動秋風衲子坐煙島田家収嵗功澹雲浮世外淸磬落霞中我亦躬耕者蕭然野思通

靈巖訪古

吳一鵬

名山只在郡城西細艸靑靑路不迷訪古卻尋僧作伴淩空聊借石爲梯峯頭日漏云初破洞口春歸鳥自啼風景撩人杯入手興豪何惜醉如泥

其二

絕頂登時暑气無羣山環拱一峯孤馭風彷佛來仙侶入眼分明列畫圖鉅井似潭深貯月逺涇如箭直通湖勝遊繼此眞非易休訪畱連到日晡

靈巖寺

陸俸

霸主余基禮佛壇愁心落日倚闌干猿啼洞口煙蘿暝僧掃堦前木葉幹麋鹿自遊孤月曉魚龍欲動五湖寒東風不管興亡恨吹徧梅花萬樹攢

靈巖寺上方

宋無

霸業消沈煙樹濃吳王臺榭梵王宮屧廊人去土花碧香徑僧歸秋葉紅母射巖風動地蛟精徙穴霧迷空明朝江郭重回首寺在翠微蒼靄中

涵空閣

髙啟

滚滚波濤漠漠天曲欄髙棟此山巓置身直在浮雲上縱目長過去鳥前數杵秋聲荒苑樹一防暝色太湖船老僧不識興亡恨只向遊人說往年

同前

陳毓

層構峯頭切太靑憑闌恍若遇仙靈窗開俯挹西湖水檐聳髙懸北斗星足底浮雲生冉冉目中飛鳥去冥冥百年塵海須臾事誰得身閒幾度登

靈巖禪寺永樂中燬治間重建今復燬惟存一殿與塔耳

尹山寺東庵

王汝玉

地湧琉璃界天開翡翠林那知近湫隘誰意得幽尋日麗花臺迥雲橫巨闕深紺園浮露彩琪樹帶春陰玉澗珠泉滴丹窻緑嶂臨梵王紅錦服仙女碧瑤簪金作山龍甲朱爲海鳥襟鳴鐘驚雉舞講法引猿吟境靜塵難染機深慮不侵願因淸淨力從此識眞心

尹山寺夜詠

楊循吉

離城至此二十里翻作遲遲半日行古寺夜投僧盡出空廊獨步月初明學披梵策言生澀借浴芳泉體潔淸僮僕不諳禪黙相翻憐無侶話覊情

尹山精舍

王寵

古殿深巖曲朱門碧水開鈴聲衝鳥落幢影拂云回院入斜丹檻賓迎滑蘚苔東來車馬道聊爾滌塵埃崇福教寺在長洲縣三十一都尹山故稱尹山寺梁天監二年僧左律建國朝洪武初名僧永隆常住此隆乞焚身度天下沙門

春日與王卿放舟出陳湖東登大覺寺

張適

曉日滄江踏釣舟爲來林下訪湯休松間老鶴同僧立栁外閒蜂趂客遊半屋云陰分夜榻一池月色蕩春流髙深堂上多淸供琴罷香生夢亦幽

宿東明禪院

吳寛

東明院裏曽投宿偶見前題一慨然欹枕亂蛩如昨夜入門髙樹卻多年季方不與元方在小郎還同大郎賢何處玉笙吹未歇山扉新月照人眠

和

李應禎

孤舟出熟秋雨晴如風半日到姚城故人天上新沾祿衲子山中舊識名春日暮云無限思鑪薰茗椀有餘淸一夜寒生眠未穏夢回時聴海潮聲

大覺禪寺在長洲縣二十七都大姚山梁天監間僧道邦建寺有東明禪院最爲幽勝

宿天宮寺

陸容

閒遊三日滯天宮窘步西齋雨又風睡起牀頭書帙亂興來墻角酒瓶空防蒙野色迎寒碧狼籍春痕弔落紅別後只應如杜老袈裟棋局念旻公

再至和前韻

此度停橈入梵宮橘花香裏坐薰風閒心頗爲江山奪實理元非夢幻空云隠小窻禪榻靜日斜深殿佛燈紅畱題欲和鴻泥句誰復才情似長公

天宮教寺在胥山南太湖之濱梁天監三年僧汰雲開山唐徳宗時重建宋天聖中重修進士張汴記

昭明寺記

虞集

吳中多古佛寺往往有蕭梁遺迹郡城西四十里曰錦峯之昭明寺相傳以爲昭明太子所建故曰昭明或曰錦峯之山產文石中爲用器華采炫爛故有是名或曰其寺中據沃壤羣山如屏如翼去寺皆逺無所障蔽其稱昭明之名此殆是也然而不見於郡誌豈防昌沙汰之後日就頹廢修志時冺沒不聞故耶宋嘉泰中里人周氏子爲僧住穹窿白馬寺曰南公歸省其父父曰吾老矣汝毋逺離南乃卽昭明故址葺之以居辛苦勸乞周父又以其財力助之己而施與者日至歷數十年法堂僧堂廚庫粗備土田稍爲人所侵有者以漸來復其子本立實相其事南沒立躬任作勞思成南之志益殖美壤作佛殿門廡方丈之室度弟子九人約以次相繼嗣主院事至元中執事浸用懈惰遂以中微南公之願力幾息矣一眞始出乎其間大有以充辟之山林廣袤而林木足用土田易治而供糗有餘矣屋宇華麗內固外完其計慮久逺者日以周備矣昔之處此者不知有紀述以待來者是以數起數僨相尋於數百年之間而莫之有定獨眞公知以此爲意亦自其積之不易而成之不可忘也噫爲佛者之初固不以植生營業爲務然而四方名勝之處或困於主者之不一徒眾之集乃至失其所依曾不若世繼而守之者之爲逺也然而得其人則易以興不得其人則易以衰物理之實然豈特昭明而己哉然則眞公欲爲記之也宜矣予之先隴在吳者與其寺相望爲鄰故不辭而爲之書錦峯舊有宋穆親書賜貴臣之家者今畱昭明寺云年月日虞集記懷陳寅山人時居西山昭明寺作髙啟

閒看西澗月秋閣與僧開正是相思夜鐘聲君處來

昭明寺

陳基

山居有餘樂縱遊良不孤生多濟勝具豈辭足力劬處處靑蓮座人人僧寶珠雨花無宿蔕玉樹盡增株勞生局形迹矯首踟躕

昭明教院在吳縣錦峯山相傳爲昭明太子所建或謂山產文石故名然不可考矣唐防昌中廢宋嘉泰中白馬寺僧南公重建宋理宗書賜鄭起潛錦峯二字藏寺中

光福舍利塔記

崔

式觀元始覿風夏巢冬穴之時茹毛飲血之世一寒一暑一陰一陽其道𨿽分萬彚猶渾逮乎伏羲氏之王天下也始畫八卦造書契由是文籍生焉然後歷堯舜至周孔由是釋像興焉及乎東被大漢尢加崇飾按牟子云佛生西竺假形王家卽其生也又拂衣雙樹脫迹金沙卽其滅也𨿽然示生滅之相詎加恍惚之道何異經巨海者終年不見其涯測虞淵者畢世不知其底吾以此觀之佛理不可盡也若夫舍利者卽金人之遺骨堅剛不壞變化自然西天敬之立爲塔廟昔育王見而不信吳王修以效防迆南移年代頗久大哉寂滅之理豈一魯男子能探其蘊乎余素不畱心略爲敍事故經云若能起塔供養皆獲福田此乃聖教所談事豈虛謬固知爲善者天報以福爲非者天報以殃𨿽則妙難求而實精專可驗光福寺者卽梁九眞太守顧氏之家山也士有惡嫌塵网種植善根遂捨林泉建玆佛剎立寺之始斯其由起焉銀闕移來洪波架出碧岫孤聳靑天下臨勝壓洞庭勢控吳苑上止鬥牛之宿旁連太伯之墟何必鼇負蓬萊龍蟠閬苑歇樵翁於片石臥禪子於幽林艸樹麗而攢花杉蘿深而蔽日長松古栢緣情無塵世之機逺岫平湖舉目入畫屏之色其僧自相謂曰此之靈境爰有上方可以建立亭臺而莊嚴塔廟旣而不日不月其功就焉斯塔也梁大同之中建矣唐防昌之末燬焉興廢之由是其一也然則基址𨿽在而乃煙蘿以荒於時咸通中興天子明睿四方淸平野人入朝賢士出世維我吳郡之興一也鸞鳯異態龍虎殊姿嘯傲誰同孤髙自得雪霜徒侵碧松色塵埃難染白璧光嚴陵臥時國乏賢良鄭均升時位齊卿相魚腸之劍利斷鯨鯤龍頷之珠光浮日月燒金屑玉間邀蓬島之仙釣月歌風隠笑武陵之客公不惟優遊儒籍兼亦探奧釋門故儒則素王間生於釋乃金人謫下則知人情難及智用全殊每登山而踟躕因驚塔之荒毀是斯塔之將興一也方景運中天聖徳遐被慈心博施行是日之堯風徵當時之漢夢於是三寶起迹十方歸心布金秪園圖像花界今者又澄淸域外鏡朗天衢金柯開鼇背之花寶位幹銀河之浪玉潢丹甑坐分瑞應之符樵子漁翁眠唱太平之曲乃遇我公道窮生滅心達苦空信塵刼之迷途悟法門之了性追吾家之舊迹再葺蓮花防吾佛之眞身重修寶塔然後增基表剎薙艸開林剪荊棘而云平列松杉而洞出時維三月節屬九春鶯吟風而千般艸垂巖而萬種建金棺而心動羅寶蓋而云陰緇徒共瞻士籍咸悅芙蓉座上飄三界之異香薝萄花園沛諸天之法雨是時也祥雲結防氛氳於行道之壇慧日澄華照耀於燃燈之位公乃覩相生善至誠感神遂發善心爰命工者於是依憑气象結構規模初標覆簣之蹤漸著淩雲之勢亦有飛閣周繞回廊接連石工呈奇巧之才梓匠設雕鏤之妙壯觀而龍蹲虎踞巍峩而仙掌蓮峯丹柱屹而星攢雕梁赩而虹指揜映而如蜃吐崚嶒而欲鵬飛不逾一年工築就畢斯狀也險體千仭髙標七層凝然中峙又若神助上穿霄漢下壓云根豈劍閣之能齊比鑪峯而尙峻鶴歸天而一駐云収霽而半開發郢客之詩情壯吳宮之地勢金輪縹緲亞日月以髙明雁像參差拂虹蜺而若動偉哉塔之美也其功杳莫繼焉至若遊人訪景淑女尋春入幽徑而攀蘿步晴厓而拾翠巢鳥映葉嵐煙惹衣苔鋪石而霞斑花映峯而綺合髙瞻闤闠千家之臺榭文迥瞰林巒四面之波濤練色爾乃金飈屆節玉露催寒何用悲秋正堪憑檻天朗而雲霞弄錦風髙而松篠張琴蒹葭之浦上漁歌蒲蓼之汀邊雁影疊浪裁古人之素羣山鬭少婦之眉開謝客之愁襟抒休公之佳詠松間疏韻伴髙鳥而飛來湖上輕煙映孤防而掠去斯景也非公不能領矣斯塔也非公不能剏焉時有住持僧道居文瓚崇建寺皆以髙空皎月深谷奇松掛衣錫而雲閒臥煙霞而鶴瘦眞宗眞理金言積於情田無垢無塵玉蓮生於淨土且鄙人識比求劍材非利錐焚香敢憚其冥捜捫燭常慚於未達辛苦十載每思蚊夢之徵摶躍九衢頗有龍門之志曾勞閉戶何啻仲舒之三年誰念無家更甚相如之四壁惟公不捐質微詞陋命作斯文操觚長吟永日忘輟何以著公之美大播芳風詞曰

皇唐之世運啟千秋產公之才當代風流荊聶之气金張之儔但樂風月不幹王侯英明少年卓犖公子傲貴防榮時人鶚視洞天常開春風不起金穀看花玉堂攜妓南山積石北溟揚波紀公之徳未足爲多年月日唐崔鵬記

光福寺在吳縣鄧尉山峯上梁大同間建寺有舍利塔

奉慈庵

吳寛

野寺堪逃暑登登逺扣關林深長礙樹路轉又逢山石鉢分中飯云房借半間玉茶花落盡坐撫不知還奉慈庵在墓山麓宋靖國元年僧明昕建

賦得寒山寺送別

髙啟

楓橋西望碧山微寺對寒江獨揜扉船裏鐘聲催客起塔中燈照逺僧歸漁村寂寂孤煙近官路蕭蕭眾葉稀須記姑蘇城外酒烏啼時節送君違

寒山寺

胡纘宗

牢落寒山寺鐘聲自往年海風臨客枕江火傍漁船不聽禪心寂偏聞旅思懸誰家管弦急歡笑玉樓邊

送僧道性往寒山寺

劉溥

寒山寺近闔閭城老衲分燈向此行地接楓橋江市逺林開松殿野雲平身經暮雨三衣重影度秋湖一鉢輕後夜相思何處是滿天霜月更鐘聲

陪元侍禦遊支硎寺

劉長卿

支公去己久寂寞龍華防古木閉空山蒼然暮相對林巒非一狀水石有餘態密竹藏晦明羣峯爭向背峯峯對落日步步餘靑靄香气空翠中猿聲暮云外畱連南臺客想象西方內因逐溪水還觀心兩無礙

宿支硎山房

僧皎然

上方精舍逺共宿白雲端寂寞千峯夜蕭條萬木寒山光露下見松色月中看卻與西林別歸心卽欲闌

支公詩

支公養馬復養鶴率性無機多脫略天生支公與凡異凡情不到支公地得道由來天上仙爲僧卻下人間寺道家諸子論自然此公惟許逍遙萹山陰詩友喧四座佳句縱橫不廢禪

贈支硎山南僧

皮日休

云侵壞衲重偎肩不下南峯不計年池裏羣魚曾受戒林間孤鶴欲參禪雞頭竹上開危徑鴨腳花中擿廢泉無限吳都堪賞事何如來此看僧眠

和韻

陸防

眉毫霜細欲垂肩自說初棲海嶽年萬壑煙霞秋後到一林風雨夜深禪時翻貝葉添新藏閒揷松枝防小泉好是淸冬無外事匡牀齋罷向陽眠

平云閣

範成大

背倚天峯湧化宮橫空閣道臥雙虹火雲六月應奇絕靑瑣玲瓏八面風

鐵杖【攴道林遺物】

八環流韻寶枝鳴古鐵無花紫翠明莫遣閒人容易振泉飛石落鬼神驚

金沙【沙中麩金色取煉多不成】

莊嚴福地守靈仙不爲人間計子錢一掬斕斒光照眼路旁饞枉流涎

遊南峯寺有支遁放鶴亭

髙啟

每向人間望碧峯石門今得問幽蹤路緣風磴泠泠策寺隔煙蘿杳杳鐘窻下鳥來多墮果亭前鶴去只髙松一龕願借依香火莫道詩人非戴顒

支硎山十三詠

姚廣孝

支硎山

南峯一何髙東峯一何壯惟有定余僧時來泉石上

報恩寺

舊寺煙霞裏經營東晉時支郎今不見令我起遐思

南池

秋深水更淸遊鱗手可摝後來觀詠人誰能繼皮陸

石室

窈窈環蒼石陰陰覆白雲夜深僧入定鐘磬寂無聲

八隅泉池

風回波不動葉落樹無聲卻憐淸徹底有誰來濯纓

寒泉

涓涓石上流和云白於汞閒來試一勺令人毛骨竦

石門

曉際神龍出宵分猛虎衝白雲開復閉蒼蘚剝還封

馬迹石

堪笑支道林愛馬卻成癖飛走石苔間幹年尙畱迹

南峯

竦立去城遙嵐霏近午消奇形常照日雄勢獨淩霄

待月嶺

盤盤去谷逺矗矗出林危過樵常待月不管到家遲

碧琳泉

壁間瑪瑙紅澗底瑯玕碧童子爲煎茶山瓢汲還滌

放鶴亭

隠隠巖髙處空亭杳靄間神僧去不返空望鶴飛還

牛頭峯

羣山不同髙一峯嵐翠沍縹緲白雲間惟見牛頭露

支硎山十二詠

謝縉

楞伽院

楞伽開靜域聞自道林興山水淸佳處由來半屬僧

南池

平池澄曉鑑虛閣涵秋月時有煉形人閒來照須髮

石室

寒逼禪僧定涼醒醉客眠戶樞從不螙嵗月任推遷

八隅泉池

鑿石破蒼苔靑天地底來夜深寒月映疑是曉奩開

石門

峭壁擁雙扉亭亭來翠微山靈𨿽解說不禁白雲飛

寒泉

空壑積陰晦層厓沍冰雪下有淸冷泉終年流不歇

馬迹石

追風蹄似鐵畱迹向山深神力猶呵防苔痕不敢侵

南峯

月出眾山窅月落眾山黑朝來捲幔看气勢淩秋色

待月嶺

詩人一壺酒待月升東嶺松壑起濤聲山風吹月影

碧琳泉

涓涓淸澗中長洗山僧鉢還將鉢盛去防向玻璃滑

放鶴亭

久養籠中鶴如何卻放歸不知初放日曾別主人非

牛頭峯

頭角昂藏出經春臥夕曛無人來問喘噓气自成云

同前

沈大本

楞伽院

林中禪寂地古木叢靑靄當年結屋人惆悵今何在

南池

丙穴暗泉通淸漪浸碧空白蓮秋未老魚戲葉西東

石室

鑿石容趺坐還將石作牀山中當夏日此處獨淸涼

八隅泉池

不作方圓甃池形似塔形雲光來復去孤影湛渟渟

石門

設戶防來往兩厓相對靑山僧無一物入夜不須扃

寒泉

飲來如雪味入口帶天香流出空山去能令大地涼

馬迹石

支公有駿馬已騁千里道畱迹在空山猶戀山中艸

南峯

回峯帶秋色蒼翠聳晴昊澗底有寒梅年年看花早

待月嶺

入谷路己昏逺寺鐘聲歇煙中人語喧歸樵待明月

碧琳泉

泉流苔石下瀠渟映空碧上有疏篁枝蒼蒼同一色

放鶴亭

放鶴人何在孤亭橫翠微客來亭上坐惟見白雲飛

牛頭峯

懶隨年共化獨坐空山裏時有牧童來長鞭驅不起

初春山居還城卻寄支硎僧院一律

揚循吉

好山不著詩人句辜負浮嵐翠滿空梅子蛻花春事半雨聲追冷昨宵中來尋茗椀梯幽閣卻上籃輿別逺公白髮漸添身老大何緣追興逐東風

吳都文粹續集卷三十二

欽定四庫全書

吳都文粹續集卷三十三

明錢谷撰寺院

天平山白雲禪寺重興碑

姚廣孝

天下佳山水固有矣必遇乎名公偉人以發其迹然後境益勝而名乃著也興壊理亂措諸事業必賴乎才能智謀有足爲者然後見其成效也山水𨿽佳防名公偉人以發其迹則境之蕪沒而名之昧昧者蓋多矣興壊理亂防才能智謀有足爲者必不能見其效也非惟不能見其效而反致於顚覆隕墜者往往亦多矣故山水事業顯隠成壊在乎其人若汲汲欲得其人而人卒不可必得或數千百年之間不求而自得者何也蓋物之顯隠成壊關乎气運屬乎時緣而致然爾豈在有意而爲之者哉天平山白雲禪寺剏於唐寶歷間至宋天聖寶諦大師來是山見寺之基構狹陋不足容廣眾始開拓其塲地以成大剎慶曆中文正範公愛其泉石淸麗林園茂宻故奏請爲香火院忠宣公繼父之志遴主法席者謀諸蘇長公子瞻遂延致逺錄公始革律爲禪矣寺之住持非有徳有言者不足以當之故歷代皆名沙門也元末丙午天兵臨吳城寺燬於燹罄無所有但荒煙茂艸鞠爲狐虺之囿矣洪武七年復庵圭禪師來領是寺復庵乃先住持士瞻公之大弟子也其戒行兼優操略並善故寺眾與文正公子孫謀曰起寺之廢者非復庵不可也於是相率耆彥禮請主之𨿽寺恆產而賦役甚劇復庵夙夜酬應弗有勞苦況東序比邱智在左右羽翼支費撙羨以興厥功故大雄之殿方丈之室說法之堂棲禪之所山門廊廡庫庾庖湢鐘魚鼔板之設燻炬華之供廿年之間無不備具而未嘗持一疏幹一人怳然成此大業若地設天造可謂能事畢矣噫天平泉石之淸麗甲於中吳文正公爲之主維故境益奇而名益振寺極其廢得復庵爲之中興而有以見其成效也以斯論之山水𨿽佳不遇乎名公偉人則境湮而名替興壊理亂不賴乎才能智謀有足爲者必不能見其成效也審矣今復庵之中興是寺𨿽經營措集彌嵗不寧略不見其艱難困苦之狀可謂才能智謀有足爲者矣今年秋以書來北平求予述之以示其後予吳人也天平乃熟遊之地復庵與予友頗切知寺之興廢惟詳故弗讓而爲之書乃復系之以詩曰

天平之髙冠於吳山林木茂蒨雲泉潺湲巖巖龍門是爲關雄虓旣伏猿寧攀勝妙境界佛剎是宜乃創於唐寶諦載治堂構靚深緇徒皈依偉乎範公朝請主維敬延紫石始習禪儀境益其勝名益其彰靡有碩徳莫據猊牀歷代繼席皆非尋常人境俱絕可抗大方越嵗丙午天兵臨吳歘罹郁攸百燬一無錦繡園林化爲邱墟有來遊者無不長吁復庵振起效其才能不廿年間眾廢具興比邱智在乃同厥心左右贊襄其力孔任棟宇蔚如丹碧爛然有物畢備一如其先濟濟眞侶安居彌堅寅夕禪修天子萬年

遊天平白雲禪寺

錢藻

小港通行三十里亂花深淺到山西誰知絕徑無閒地還有幽人向此棲檐上泉聲龍虎動堦前林影日星低髙僧不放白雲出欲構巖巒與閣齊

再遊天平有懷舊事呈壽老範成大

訪舊光陰二十年殘僧相對兩依然木蘭已老無花發石竹依前有麝眠萬戶直須龜手藥一龕何用買山錢從今半坐須分我共說昏昏一覺禪

題天平寺

袁桷

靑鞋髙掛天平壁遙指雲門三兩峯禪榻已容黃葉覆詩瓢從把緑苔封曉風殘月千村艣細雨疏煙隔水舂我向京師宜老矣吳山淸淺越山濃

同前

倪瓚

龍門秋月影茶室白雲泉不與世人賞瑤艸自年年復有天池水松風舞淪漣何當躡飛鳬一采池中蓮

送圭復庵還天平寺

釋來復

白雲泉上逺公庵我首棲禪借一龕夜壑松濤寒作雨春林花霧濕浮嵐龍門客賦詩成軸虎阜僧來頌有函楚些難回南麓定蒲圑詩與話同參

江左多年不得書範公祠下往來疏義田無恙徵科後梵剎重新劫燒餘火擁芋鑪寒榻靜水添蓮漏夜堂虛袈裟曾習西方觀幾聽晨齋報木魚

天平謁範祠

陳基

古木蒼藤開寺門淸泉白石駐華軒丹靑不攺天平廟閥閱猶知慶曆尊四面峯巒旗鼓列一村桑柘子孫蕃皇皇冠冕餘生气再拜令人媿後昆

登天平山訪圭禪師

姚廣孝

逺歸吳下寺重上白雲泉勝地遊非偶名山到是緣僧行晴雪裏虎嘯夕陽邊開士情何厚茶餘話昔年

夏日遊白雲寺二十韻

地靈山勝絕觸熱試幽探斗近龍門險巖深虎穴嵌崕懸藤絡石波靜竹林潭谷響風前澗巒光雨後嵐松騫華蓋麗泉出白雲甘夏實知靑李冬枯識老柟蟒窺嵁匿鼆鸇搏艸棲防操徑猱行疾遮途蟻戰酣岫伸眉細細苔布髮毶沼旭疑盤沐湖天訝鏡含歸樵仍佩斧遊子每停驂一澗分髙下雙峯自北南煌煌忠烈廟寂寂逺公庵桂聚香爲室蘿縈翠作龕函文殊貝葉遮萼異優曇剎影晴標逺鐘聲夕度韽東西廊兩兩前後眾三三法自齋余說禪從浴罷參歷奇寧有倦玩勝已成耽便欲攜瓶錫相依詎不堪

春日過天平輿上口占

樂遊那厭去程賖穩穩籃輿勝小車煙栁靑邊疑野店露桃紅處是山家澗分燕尾泉來細嶺轉羊腸路入斜趣旣有餘吟亦就此行應不負韶華

次韻答天平復庵師二首

淸晨荷笠出江城乘興來參肯待晴雲起東山藏剎影水流西澗帶鐘聲茶燒活火嘗新味詩寄長牋寫舊情便欲泉頭分半榻相依談笑盡餘生

獨客燕山近薊邱隨身瓶錫數年畱昨朝過魯非無樂今日還吳卻有愁屋老郊園蛙產竈寒風雨鼠侵裘故交猶得師存愛握手歡呼慰白頭

寄天平復庵

不到天平二十秋老禪宜是雪盈頭白雲泉上靑松下惆悵年來幾夢逰

題天平壽老方丈

範成大

二十三年再入山此山於我有前緣時人不用憐衰病天與丹房一綫泉

送壽老往雲間行化

天平船子過華亭捨衛城中次第行畱取鉢盂歸院洗東巖新出一泉淸

天平寺

蔡羽

石壁如仙掌行人輕路長千重翠巒秀百畆緑陰涼紫磴連瑤闕靑岑控石梁白雲泉味冽得共逺公嘗自吳門至天平白雲泉晚興

皇甫涍

鐘聲緬回防秀色余西岑防徑不知處白雲長自深松窗散花雨溪牖揺峯陰獨夜泉亭月寥寥期此心白雲泉寺在天平山一名天平寺唐寶歷二年僧永安建名白雲庵以山有白雲泉也宋慶曆間範仲淹以先墓所在奏爲功徳寺因賜今額元末燬國朝洪武初僧復庵重建

秋日重逰穹窿山海云精舍

姚廣孝

昔年曾駐錫此地喜重逰樹影兼云合蟬聲帶雨収澗循松下砌峯繞竹邊樓到後嗟難偶吟蹤去復畱

其二

歷歷靑山裏層崕倚曲房竹雲時駐影桂露夕圑香未暮先垂暝方秋已薦涼莫言今索寞自可勝他鄕

其三

巖棲還傍隖復嶺自層層叩戶頻來佃尋蹊每到僧苔深終隠甃樹老尙懸藤但可行吟處題詩記我曾

其四

林屋藏深宻盤盤石徑斜過樵驚睡犬回牧亂鳴鴉垣碧蘿藏葉籬紅槿綴花到時須放浪莫問是他家

其五

迢遞靑村外﨑嶇紫邏間過林才見日到渡不逢山一室依巖險雙扉傍竹閒曾防雲際鶴向暮獨飛還

其六

勝處初逰日長疑別有天樓開扉納月庖接筧通泉鐘散羣峯外禽回雙樹邊也知宜眺望不獨可安禪

其七

地逺塵難到人家半隔溪放禪還磬起曉卻憑雞云度隨山窈泉行趂澗低披叢尋蘚壁更爲刻新題

其八

積雨秋初霽林園蘚防扉葵妍花愈盛橘病實還稀徑露香沾屐嵐煙翠上衣山翁能引客徐步向斜暉

其九

一徑通林遠時聞長者來水光揺定室松影落香臺楥爲防彪設軒因放鶴開若將吟適興滿眼是詩材

其十

山人無所事沿堵只栽松黃葉深深屋靑煙逺逺峯苔蹊屯鳥迹石廠宿雲蹤畱客同迂步乘昏欲聽鐘

訪道衍上人時寓海云

張羽

尋僧自補屐古寺夏雲中聽鳥明聞性防花悟色空風傳煙磬逺竹引野泉通便欲捐塵累香燈事逺公

宿海云上人房

韓奕

古剎松間寺閒防夢裏身雨聲畱杖履香气暖牀茵僧話禪心靜交情道誼眞老來偏好佛從此往來頻

畱海云庵

年老人間事不求每從方外樂淸遊雲深古寺疑無暑雨足山田望有秋嘉木千章當徑合懸泉十丈下溪流也知賔主相忘久竹杖籃輿任去畱

頻年度夏此僧房眠食淸便禮數忘盤出楊梅堪薦酒瓶添薝卜罷薰香滿堦松影齋鐘午繞榻泉聲客枕涼況有諸生皆向學時時列坐論文章

寄海云僧

香暗燈明佛殿深梵筵僧散夜沈沈庭梅影轉經窗月誰伴髙人擁被吟

庭雪初消蕙艸香日晴便覺有春光老來事事心皆懶獨有登山興未忘

海云院觀連理山茶

吳寛

奉慈山茶好標格花開如杯呈玉色海雲山茶更奇絕奇處不論紅與白兩株並植東軒前翠葉如屏遮幾席枝柯一一相交加爲是同根忍分拆初疑一人獨叉手忽作兩人仍促膝少焉掉臂才跬步又獨控拳當肘腋碧玉磨沙成玦環靑絲綯索分徽纆我來庭除稍摩挲引此靑蛇受毒螫試量旁榦得三圍每掃落花凡一石風霜飽歷三百年未識何人手中植尋常繞樹多詩客階下莓苔畱古迹河中曾辱昌黎文西蜀休誇孔明柏世間大樹盡有之似此山茶何處得

前題次匏翁韻

伊乘

匏翁詩存古風格譬則毛施眞國色滌除煙粉市門妝綽約肌膚天下白海云禪院賦山茶文采風流傾合席兩間淑气逄交暢殊本連柯豈輕拆邇來誰遣異榮悴坐減賞心空抱膝常侍貂璫耀左耳詩老偏枯傷右腋揚眉意气彯華纓垂首幽憂系縲纆修容想爲過客妍解腕疑逢毒蛇螫分畱物色供品題且免隨綱入花石百年存歿感交情滿紙縱橫遺墨迹靈山黃面憶曾拈淨土緇衣舊煩植地脈潛通上世塋古形作配前朝柏從知物理有興衰休徇人情量失得

海云寺

王寵

名山時訪舊絕壑愛觀泉徑隠千重竹林窺一帶天疎花遲發幽鳥好音傳悟得無生樂行藏不離禪暮春過海云寺寫竹石古槎

倪瓚

春盡湖濵偶獨來髙僧煮茗得談諧鳥啼花落忽如夢水影苔文渾上堦空詠逺逰悲世俗聊將曠望遣情懷竹林生筍還相別人事睽離亦易乖

海云寺在吳縣穹窿山北麓宋熈寧間僧性海建姚廣孝爲僧時常住此內有連理山茶

堯峯山佛殿記

王鏊

吳橫山之西南有峯名堯莫知其所始或曰堯時民於此避水也【蘇子美詩西南登堯峯俗云堯所基洪水不能沒上有萬眾棲】唐末慧禪師者始建精舎曰免水院宋攺曰壽聖寺有寶云禪師繼居之防學去來恆數百人元涉國初久茀不治治初有雲谷禪師諱茝始謀居之與其徒文通披叢剔薈支傾葺頹嵗餘人漸知之雲谷軌行峻特通亦戒律淸修逺近參謁者日眾始相與立山門繚以石垣觀音龍王之殿寶云碧玉之沼東齋西隠以次修復而大雄殿費鉅未遽議也久之雲谷示寂通矢卒先志乞諸檀越一時鉅公名士亦多禮焉於是富者施財貧者施力豫章瓴甓無脛而自至不召而雲集大雄之殿倐還舊觀矣初予自內閣告歸間一造焉峭壁梯空側足而上及至其顚曠然平夷林壑巖洞之縈紆池沼泉石之秀麗卻而望之則太湖萬頃浩蕩在前而吳興雲間諸峯亦隠隠可見信地之髙且勝者也則洪荒之世民聚居以免懷襄之患亦或然歟地𨿽勝而其蕪也久得人焉居之則蕪者治頹者起事之興廢其不在人乎今天下之事廢而不舉者亦多矣彼獨何修有若易易然者乎予誠嘉焉爲記其事嵌諸壁

堯峯寺

髙啟

堯帝何年到名猶在此峯巖畱千尺井寺發兩時鐘僧出因尋菌人來爲防松白雲深洞裏聞有聴經龍

同前

周南老

橫山聳別峯仰陟髙岧堯佛宮古唐宇照耀山之椒老松偃翠蓋澗壑回鮮飈沼澄碧玉瑩龍歸白雲飄開軒面平湖淸輝日可招尋僧特相問峯名何以堯

題堯峯寺茝公山房

伊乘

我生素有煙霞癖筍輿淸暇窮幽僻隔嶺猶聞鐘磬音荒苔似斷漁樵迹山居老宿霜滿髯蒲圑遮眼防楞嚴神龍聴講出深洞野鹿啣花常近檐人煙曠絕非凡境石湖倒落晴天影千年文字畱斷碑百尺轆轤牽古井小童座上送茶甌軟語接耳鑪燻浮羮藜飯糗度晨夕艸生木落爲春秋幻相偶然分主客姓名免使磨厓刻來朝回首白雲深半空飛鳥靑山色

宿堯峯寺

王鏊

堯峯自在諸天上半醉來登不用扶思入湖天同浩蕩望窮雲樹轉糢糊五更客夢侵云冷一片禪心對月孤自是世緣猶未了幾時同此結跏趺

堯峯寺在橫山卽唐之免水院

暑中遷寓甫裏精舍

栁貫

城隅亦有果園坊容得幽人借艸堂何必漁樵之笠澤故多水石近滄浪過橋稍接魚蝦市泛艇遙連雁鶩鄕秋雨幾時能破塊夜燈休負讀書牀

夜投白蓮寺

徐賁

飲別東家叟行投西寺僧無風收閣慢有月罷廊燈竹夜聲偏集池寒色似凝無端值詩景淸興覺逾增白蓮講寺在長洲縣二十都甫裏卽陸防別業祠堂在焉宋熙寧六年僧惟吉建

覺海庵

徐有貞

遊興殊未盡彊君還共行登山身特健防竹眼偏明醉覺人寰小閒知世事輕芳時莫辜負難得是升平

宿覺海庵

沈周

幽居嫌未邃窈窕借云重地濕千莖菌門陰十个松古廚寒食飯虛谷夜分鐘起坐月當午推窓見碧峯

早起

茒峯舊到今又宿一夜頓忘行力勞隔橋虎迹林雨過聒枕鳥聲山日髙自知狂客興不淺豈是老禪吾愛逃悠悠竹閣盥潄際恰有防風吹鬢毛

下蓮峯尋山登覺海

皇甫涍

蓮峯攀陟罷獨下虎溪湄鐘動閒雲外春濃落日時去攜泉竹淨行歷石苔滋更踐無人境煙霞與興隨覺海庵在賀九嶺之東元至元間僧志仁建

過磧砂寺

吳寛

日斜湖上過野寺倦登臨老樹風聲合頽垣雨迹深蛟龍潛近浦鳥雀避叢林不見筠溪叟詩禪久絕音

同前

沈周

雙幢落日倚漁汀北下孤舟此暫停野客偶驚云外犬老僧隨揜石邊經沙洲古樹藤蘿紫大殿遺基薺麥靑今夜試畱湖上枕疎鐘髙浪不堪聴

磧砂禪寺舊名延聖禪院在長洲縣二十六都陳湖北宋乾道間僧道原建元僧圓至記寺有大藏經坊僧云鳥雀不入坊中元時詩僧天隠自江右來居此號筠溪有詩集

接待寺八詠

姚廣孝音堂

道本靜中心秋潭皎月沈無言得眞趣何用覓音

含暉樓

樓髙逼層雲遙瞰東湖境香斷客不來斜陽半簾影

挹淸閣

虛閣映漣漪禪龕隔蕙帷夜寒深雪里正是挹淸時

止息齋

悟得西來意髙齋閉止息欲語眾人知流云去無迹

云深處

靄靄復晨昏不斷生欲尋支遁宅須待有鐘聲

一掬軒

蕉葉度窗陰池春緑漲深誰將一掬水大地作甘霖

松花室

翠云壓眞松涼影涵花埒晝靜鳥聲幽風窗墮晴雪

聴聞室

誰讀貝多文疎簾捲夕曛來聼無礙理江上冷秋云接待教寺在婁門外寺有八景永樂初姚廣孝畱題宣徳中燬重修

遊金碧山記

皇甫信

吳多佳山水莫不可逰觀子生於其間未能盡識未嘗不以爲恨嵗丙戌三月十日與友人陸君儀吉賀君澤民王君濟之輩逰於西山諸君各乘小肩輿入天平予與澤民濟之漫步僅一里有寺曰普賢寺之後有山曰金碧崇巖危岑聳挿雲霧飛泉瀑布淸映珠璧回峯盤紆花木秀麗意者非人間世耶其有神仙輩寓其間也於是入深林渡曲澗窮髙而止濯纓溪流箕踞遐睇則與吳之山川歷歷如在足膝而輕雲防靄綴靑襲翠眇接逺近四望如一而不覺恍然遺去塵氛飄飄然意吾三人者非所謂仙者耶已而日色莽蒼林防交宻歸鳥飛止鳴聲無人於是喜而飲飲而醉醉而臥臥而忘其歸也旣去儀吉與諸君始自天平還酒罄肴絕力旣疲矣謂澤民曰捨車而徒亦有得乎澤民笑曰將輿不若步逺不若近矣乎諸君以爲恨夫事有偶得而時有適逢例而廣之人生行止動靜固不異是歟遂書之以爲記

普賢教寺在天平山之東牛頭峯隖內宋景定間僧智贇建顏汝勲記國朝永樂十三年僧可立曇萼重建

陽山大石雲泉庵記

吳寛

吳城西山連延不絕曰陽山山稍北雄偉特甚其陰石巉然起如人負奇骨而傴者當嵚崟磥硊間有僧居焉名曰雲泉庵成化間予與太僕少卿李貞伯吳興張子靜松陵史明古往逰自許市北轉入小溪捨舟從平田行仰見石勢欲墮舉足甚恐入門竹樹幽茂薜荔滿墻僧緣崕架木有小屋在石下益奇客喜而就宿聨爲長句明日太僕大書屋壁復題名石上而去後二十年予再還吳中則太僕以下相繼而逝自嘆不能獨逰而徒得沈啟南所作鉅圖時取而玩之耳一日有僧來謁問其名曰智韜則庵之主人也曰山居辱公題詠後逰者接踵而至大石庵之名暴著於世此皆詩人和篇也予旣爲書其末智韜復請曰庵未有爲記者更乞爲書之蓋山之有庵相傳爲宋珍防禪師所創其扁則銀靑光祿大夫齊國公徳剛所題然莫能攷其爲何人也石之大且奇者剒列不一當時與客議此可亭此可堂且軒者尙多今嵗久其地如夢中事不能了了況余且老未知他日歸休再能逰否所幸主僧有開拓志來逰者或能成之當再爲書之刻厓石上通議大夫吏部左侍郎前詹事府少詹事兼翰林院學士専知制誥長洲吳寛譔

吳興張君淵松陵史君鑑長洲李君甡潁川陳君瑄同觀陽山大石聨句

吳寛

巖巖者大石【甡】奇觀人所誦遐想十載余【寛】來逰五人共捨舟始登陸【淵】杖防不持鞚是時日當夕【鑑】玆山气逾滃入門信突兀【甡】拾級駭空洞落星何破碎【寛】靈鷲宜伯仲仰觀神欲飛【淵】俯瞰心屢恐鱗皴苔蘚剝骨立冰雪凍【鑑】神驅道防訶【甡】鬼劈紋錯綜尊嚴凜君臨【寛】張拱儼賔送環列盡兒孫【淵】擁防等僕從欲假愚公移【鑑】諒匪雍伯種臥鼓慨桴亡【甡】對臼怯杵重猊吻呀未収【寛】龍鬛怒難控凝血宜痛鞭【淵】立肺詎寃訟上漏還啟窗【鑑】中通自成衖大惟補天功小可砭肌用分矢肅愼來【甡】浮磬泗濵貢【淵】亷利並攢劍兀臬側倚甕嶧山辱嬴秦【寛】艮嶽遺汴宋節彼民具瞻【淵】壯哉客難奉【鑑】落照紅抹赭歸云白流汞僧講防頭譍【甡】將射沒羽中塵緣契三生【寛】陣圖懷七縱【淵】在懸太師擊攻玉詩人諷仙煮充腹饑【鑑】俗搘免腰痛瑤琨產惟揚【寛】瑯玕出乃雍髙題少室名【甡】怪作東坡供半空見玉蝙千仞附靑鳯【淵】棲禪餘百年問僧僅三眾憑虛回曲闌【寛】架壑出飛棟竹幽補堂坳【鑑】樹古嵌崕縫竇黑炊煙燻【甡】坎平鐘乳擁盤盤棧道危【寛】防防水泉動【淵】登頓足力疲眺望眼界空【鑑】松雪發欲濡潭月手可弄【寛】窮攀任生皸【甡】醉吟防帶齆列坐對彎跧【淵】大呼應鍠防嗜癖牛李愚【鑑】詩戰鄒魯哄拜奇得顚名憂墜成噩夢試與叩山靈儻售捐薄俸【甡】

與唐子畏逰陽山大石聨句

王鏊

峻極惟崧髙嘗聞吉甫誦【寅】石今者何爲勢若與之共偶來試春衣蹔爾解塵鞚【鏊】登原路屢回入門樹爭滃【寅】疊處譬爲山呀然忽成洞【鏊】橫陳類涅槃分峙儼翁仲【寅】啾啾猿度悲跕跕鳥飛恐【鏊】躍冶祥金流摧鋒聖鐵凍【寅】化工孰燃鑪气機潛理綜【鏊】一整還一欹誰迎復誰送【寅】陽山劃中開虎阜凜旁從【鏊】靈壁豈同儕岐陽眞異種【寅】仰窺天闕低側壓坤維重【鏊】蹲猊怒將齧奔馬猛難控【寅】有並若肩隨或分如鬭訟【鏊】龍象整法筵鼪鼯失家衖【寅】鑿須神禹功煉待媧皇用巖巖揖孟軻侃侃立子貢洲邊樓碎槌江上城臥甕【鏊】憑焉或言晉砰爾倏隕宋【寅】五丁安能驅百神互相奉【鏊】負戴賴鯤鯨防化謝鉛汞【寅】支傾力巳疲任大材堪中【鏊】攫拏鬼亦驚秀傑天所縱【寅】好事來重尋佳句時一諷【鏊】寧能辭腳繭且得愈頭痛【寅】秦禪偶遺吳漢封當始雍【鏊】扛非九鼎雄富比八珍供【鏊】咄叱起老羝搏拊來儀鳯【寅】太湖隠見防逺山朝揖眾【鏊】沈船露危檣敗屋橫折棟【寅】苔古積成衣藤枯倒穿縫【鏊】贔屭下倒懸嵌空旁或擁【寅】淩兢步難移瑟縮心屢動【鏊】幔亭危冠顚梵宇巧補空【寅】舉酒

欲浩歌援琴時一弄【鏊闕】

云生殿閣浮風發鐘磬防【寅】上帝闕九重下界市一哄【鏊】目中無全吳胸次有云夢【寅】便當結幽廬采擷當月俸【鏊】次匏庵陽山大石聫句韻

楊循吉

巍乎此陽山有石怪可誦形將水怪截勢與蓮花共仰觀一何髙輕陟不可鞚鳥飛必回翔云出自騰滃孤圓外成嶠空朗中含洞痩如辟穀良淸若食蚓仲深思殆天設乍至令人恐濃蘿誰作陰寒泉滴爲凍戴庵亦顚危攜觴更反綜耳脇忽駢攢勒拳時獨送巍巍上少林森森下多從荒崕始誰開倒樹諒非種在玆三吳間當以九鼎重崇巖借冠冕卑巒聽提控勞呼猿固匿被壓松堪訟曲躬始得門側身還入衖拂苔劣容眠收乳兼資用志猶記秦餘材曷遺禹貢立久气濕袍嘯髙聲答甕論年越殷周言時晦唐宋一爲佛者居永作逰人奉病宜謐著史寐稱摶養汞四方傳不誣諸公評切中臨谷足還酸乘嶺目偏縱支頥詎厭防極口難竭諷鬼鑿手須胼鯨負背應痛東岱徒小魯西華謬推雍懸磬風發鳴香鑪煙結供曝沙伏靈黿食岡停逺鳯是知隆防羣所貴秀合眾偸余殿容榱就隙亭閣棟枯藤蔓穿竅長蛇舌撩縫輕淸受指彈玲瓏脫泥擁芾拜本無忝羽撼乍得動栽培稀尺閒構架靡寸空炎伏涼自生淸秋月堪弄林深必賴燭嵐酷能作齆星化猶立芒龍吟殊葉防嶺獅馴已賔阜虎獰敢哄久嗟隔勝賞頻勞落淸夢卽欲營終棲其柰懷防俸

觀陽山大石

沈周

望望秦餘杭首尾行不了大石突其凥翹然一拳撟山體厚藏骨吐秀此特表正類抱中嬰頭頂露於褓形大气則散趣足喜在小其深𨿽未卽接目逺已好頃來莫能窮繼至敢艸艸循墻道林麓記曲乃遺杳登登覺向峻漸漸駕木杪猊峯據門左呵禁口欲齩有磴沿百級有殿嵌山造正殿跨偃石懸身龍嫋矯行人目其下恍惚布四爪轉髙蹐其背股栗身亦掉鎭腦結佛亭所仗力可擾四壁滿題句貴賤成雜掃同逰懲涉險旋踵促及早次尋石間寮蜂房互窈窕緣勢盡西向局地窄接橑云棧中貫穿所歷平地少山靜日自長石瘠人亦槁坐僻覬居安傳奇被逰攪陽崕詫唇掀陰竇疑目窅虛含風泠泠濕映云稍稍眾皺不可熨亂璺拆兆層疊百寶合正紺或側縹亙此金剛座千古不可勦危椒壓屋脊雷雨常怯倒艸木亦作怪牢絡萬蘿蔦蒼松長深縫本矮枝節老斜見山桃花防紅映叢篠艸異傳多藥采掇未諳曉欲宿償三過衾裯悔忘抱旣夕气更佳延月象倍皎尙欠一踏雪意先有瑤島情狀要細述言語未獲巧東坡昔袖去援例我非狡山僧苦著相便覺生煩惱

同前

徐源

玆山有奇觀巍峩設形勝神禹刋木避女媧補天剰燐燐柱國臣鈞力倏與競日華生錦繡煙雲罩苔徑盤桓上中峯仰睇復危磴絕頂諒捫天筋力頋不勁岱宗不可磨此石宜自慶

同前

徐縉

陽山宿稱奇大石更靈怪崕峭忽中空巖連復縈帶煙霞斂夕霏荔薜畱霧靄未經神禹鑿冀受米生拜曰予抱幽僻薄逰竟誰礙攀蘿躡巉岏采芳越森薈道以沈毅超賞與孤髙防想念山中人秋空發虛籟虛籟能娛人客心殊未艾何當謝塵紛乘雲弄煙瀣

同前

方鳳

殷勤挾小艇迆登大石怪險若神造幽眞鬼宅淩漢龍頭昻負重背磔倒拽萬牛喘列坐千人窄眇視笑一拳端拜俯半額凴肩防脛酸呼酒鎭心忒古壁剝舊題灰竇礙頽屐甫快雨忽晴剛醉日欲夕老禪嗜文詞短捲盈咫尺揮毫神欲飛雲開萬峯碧

同前

薛章憲

隕星自天著山巓與天作石知何年谽谺贔屭斷復裂欲墮不墮相鉤連硄然蹄股躩且跧霜饕雪虐成堅頑誇娥負山跂一足罔象防河聳兩肩嵌空窒罅鬼手刓蜂房聨絡僧廬懸崚嶒石磴蛇倒退決往未省愁攀援還從靑衣駕赤犢更覓小有窮兜

同前

朱節

山深閟奇迹步散漫探索春盡彊登臨與眾信云樂豈茫去去還咨度伊誰嗚玉琴飛瀑出幽壑捫蘿苦多岐躡磴恃輕屫繞耳響松筠瞥眼惜花萼眺逺挹湖光興逸超魚躍倚馬擅三長得鳥在一博穿雲衣自濡嚼茗泉堪酌薄暝忘言旋餘情戀酬酢明月脫沙中淸風下飛閣此會良不虛重來訂初約

與諸寮登大石

胡纘宗

昔聞大石大於圜今見大石大於山崚嶒絕頂壘初出縹緲中橋欲懸波湧洞庭髙入座防圍滸墅近當筵氅衣兩兩隨鶴天路紆回望若仙

欲別子循登大石雲泉庵

皇甫涍

惜別向何處山龕到竹林以予獨往意憐爾倦防心石壁飛殘葉蘿軒下夕陰淸溪一回首惆悵白雲深大石雲泉庵在陽山之北麓

上方寺置田疇記

僧淮海

具區爲東南之勝湖以頃者三萬六千山以名者七十有二天光上下煙雲有無風防出沒渺乎蓬嶠之可到者也夫差畱連於銷夏毛公棲遲於林屋蓋洞庭佳絕處也艸木蔥蒨居民淳古業以漁釣藝植五峯尢爲崒秀文岡蔓麓佛仙多依而廬孤園寺在其下梁將軍吳猛所施盛時眾至無所容僧有厭憒鬧者陟上方構別業數椽髙明澄逺宜禪誦唐防昌六年也厥後嵗增月建成院幹淳間有無證修善師出自閩徧參訪方遷基考室矻矻垂三十年所當有者必具嘉泰開禧無證再主萬壽衲子歸心信風傾向曇秀上人復佩師道力於彈指間聳大樓閣於門庋奉血書華嚴經乃師舊所業也上方之名始著師曰美哉吾莵裘也防恆產曷能久安傾囊尙得千緡屬其徒可任者曰元素糾壇立局置畮僅二百入租斛倍之香積院饒雲行水至平等無礙永香火於深云傳鐘鼓於下界巍然窣堵無證固已頂雪垂垂素亦老矣念厥艱難庸詔來者請記余曰道非人不人非倉不支行乞吾法也當時已有過午餒況農末兼並嫉吾病民者夥矣於戱井賦旣開病民非一端也今上方營二頃田存千指之眾安居而暇食五觀之餘罔或逸豫盍思所以淑民者而去其所以病民者則素之心可塞也若田鄕都比界備載於劵予書其序如此西山之逰栩栩飛動尋香山之畱詠訪角裏之遺迹穿幽透深窮髙極逺他日尙能賦之

上方寺

範成大

艤棹古銷夏搘笻新上方珠灣鎖圓折冰鏡沈空光楓纈醉晴日橘黃明早霜閉門松竹徑隨處有淸涼

同前

張雨

橘林千黃金林盡路逾僻忽臨銷夏灣雲海浩如積綺季不可追空餘騏驥迹

同前

王寵

山水雲門會林篁石徑防毫光空翠落花雨瀑泉飛麋鹿參金鏡莓苔積寶衣浮沈竟何益轉覺此生非上方教寺在洞庭西山唐會昌六年僧道徹開山本名孤園寺宋嘉泰間萬壽寺僧無證重建始著今額復置田疇僧淮海記

祗園寺記

李居仁

釋氏稱給孤園只陀太子之園也以黃金布地得八十畆施爲寺南朝散騎常侍施所居爲寺名孤園其心必有契於只陀之心而以名寺耶不然則他人以其事符於施給孤園之事而以寺名耶抑猛之名多載儒典予嘗求猛之行夏月不驅蚊恐去已嚙親夫愛親好善也崇釋好善也若猛信善人矣施所居爲寺宜乎有其事也復聞猛好道術回豫章江急莫可濟畫水成陸路而行夫猛好道學長生也好釋求不死也若猛者釋道兼好者焉施所居爲寺宜乎有其事也寺在陳隋間規模壯麗棲僧半千唐初有徹道師者脫俗其間宗風大振實居猛之居旣而以人夥務繁無以成學乃作別室於北山麓今上方院也廣明間巢冦作寺弛僧絕惟上方克存無恙宋咸淳年僧有名能名門名輝者欲興其廢共力爲之遂募緣於鄕之巨室銖積寸累成五十餘楹亦以猛之址也工畢請記於余余嘗閱郡乘知寺肇於猛故不辭而書之

只園寺

蔡羽

空白靜雲水古木亦蕭森鐘鼎丹砂厚碑文緑字深溪光動靈籟野曠颯秋陰放棹過湖去靑天疊翠岑只園寺在五峯嶺下本名孤園寺一名下方寺

華山寺記

僧懷深

洞庭華山觀音院者本在胥湖之北宋元嘉中會稽內史張裕請於朝而立焉初裕嘗事應眞謹甚感池產千葉蓮因名院曰華山隋大業間廢唐開成四年遷於此往時浚治得會昌斷石碑其略云羅浮常安禪師卜其地卽里人徐正甫所施也咸通十五載奏賜今名再廢於會昌至是復興有屋十楹視洞庭西峯諸剎最爲勝絕處主僧維照篤志學佛材气足以立事嘗語其徒曰玆院號觀音蓋未覩其像名存實亡於是用紫旃檀八百兩造像飾以黃金工妙天下並刻諸天十六爲大殿以居之規模雄偉動人心目費錢三百萬毫累銖積閱二十年厥功乃就弟子維監實左右之旣而照公欲刻諸石自太湖泛舟登靈巖謁慈受叟懷深求記其事懷深曰華嚴經雲海上有山多聖賢眾寶所成極淸淨是大寶殿起於層波中鬼工神運豈異此耶請試宴坐反聴黙觀則風濤澎湃水石相薄林木鳥獸粥魚齋鼓由此也喜照公能以成就故樂爲之書像造於崇寧五年二月工休於四月殿作於靖康二年之二月落成於建炎攺元之七月記以是冬之十月初八日也

華山寺卽觀音院在龍頭山之西宋元嘉二年會稽內史張裕池生千葉蓮奏建本在胥湖之旁唐開成四年通寺僧契元移置於此宋僧懷深有圓通殿記

福源寺田記

王公振

田疇利天下尙矣神農作耒耜后稷教稼穡一或去食人類絕矣釋氏𨿽以虛無爲教非田疇則何以哉福源肇於梁之大同廢於隋之大業復於唐之貞觀大於國朝之紹興殿宇巍然古迹僅存東西廊廡映帶皆比年艸創之規模也寺之初未有阡陌慶元攺元比邱志寧矢心發願營浮屠宮抵儀眞會里人勞公檀越相與言曰學道無有自虛空入者常住二時蓋謀饘粥之計乃慷慨興念與錢三十萬歸今之常住慧通戮力營置田二十一畆有奇慧明又募眾積勤累年合爲八十餘畆嵗有常產以充淨供始免謀食之憂有金穰之應無水旱之災彼給孤施園知末而不知本妙意設食可蹔而不可常視此孰勝恆沙有竭此食無竭勞氏之徳溥矣予逰西山十二年知寺僧亦不妄食人之施者於是乎書嘉慶十二年二月望日三山黃公振撰

福源寺在毛公壇之南攢云嶺梁大同二年吳縣令黃禎捨山園置僧普國開山隋廢唐貞觀中興

華山寺

範成大

五湖西岸孤絕處栴檀大士來同住性空眞水徧淸涼隨緣出現無方所防泉新潔鑑泉明瀹茗羮藜甘似乳何須苦問蓮開未桂子菖花了今古三翁彩筆照靑霞從此他山都不數我今閒行作閒客暫借云窗解包具魂淸骨冷不成眠徹曉跏趺聴粥鼓腳力有餘西隖盡明日灣頭更鳴艣卻上東山喚徳云別峯應在銀濤許寺在西山盡處多泉僧房中數處有之有湯岐公胡茂老孫仲益題詩

同孟文質弟元大遊華山寺

陸川

嶺畔華山仄徑通新年防興有人同桂垂玉筯消殘雪壑湧松濤防晚風鳥背日斜屏嶂緑巖腰泉落鏡潭空云深更是幽棲處修竹奇杉翠不窮

西小湖寺記

曾棨

姑蘇太湖有山焉磅礡峭防屹然特立湖中山頂有小湖渟澄澈烱若寶鏡每太湖風生浪湧則小湖必相應梁大同間達法師始以其地創爲寺唐乾符中有沈香觀音像泛湖而來諸山具舟爭迎莫能動獨西小湖寺僧誠禱像忽隨波低昻一舉而上遂至寺像旁楊枝水下滴皆生千葉蓮花由是四方水旱疾疫禱莫不驗寺遂大興宋元之際弛於火棟宇無遺泰定中昌法師始剏觀音殿國朝平張氏中山武寧王駐兵於此號令嚴肅寺得不廢永樂初僧惟寅主寺事十餘年出其先師康伯寧遺貲興造聞者爭以施始建三聖殿曁廊廡方丈眾室像設靡不備髙甍鉅棟金碧煥發湖波嶺岫光彩浮動於是西湖一寺之勝悉復其舊西湖爲東南名剎唐白居易宋孫覿咸嘗題詠玆來京請記其事遂爲之書

西小湖寺

白居易

湖上山頭別有湖芰荷香气占仙都夜涵星斗分乾象曉映云霓作畫圖風動白蘋天上浪鳥棲寒沼日中烏若非物外多靈迹爭得長年水不枯

西小湖天臺教寺在縹緲北二里乃觀音教院也嶺有一小湖名海眼每太湖波濤起此中波浪亦湧蓋水脈相通云相傳唐時有沈香觀音像浮波而來諸寺院迎之不可得西小湖晚來迎得之像上有水滴路皆生旱蓮至寺有艸少許繞像棄之池中卽開重臺蓮花後人殺犬污其池花不復發國朝永樂十四年僧惟寅重建

包山寺

範成大

仙隖遜半坐精廬遷古幢槁衲昔開山至今坐道塲熾然說慈忍禪海薰戒香穉竹暗寒碧飛松盤老蒼船鼓入宴坐紅塵隔滄浪藤杖懶歸去共倚蒲團牀

同前

徐震休

屋下淸泉屋上山薜蘿深處扣禪關尋僧欲問三生話使我能偸半日閒雁沒浦云秋色外鶴歸庭樹夕陽間人生爲惜懽逰少石壁題詩記往年

過包山寺贈旭東明

杜瓊

東明八十守枯禪不出包山已數年聞道我來門口坐兩人扶掖下山顚

包山寺

王寵

百嶺自回合天開寶樹林雲藏靈影曳風竹澗泉吟白石參龍象靑山習道心网羅空繾綣吾意在髙深

宿法華寺

王鏊

法華我曾來懸厓縱飛步長松髙參天修竹亂無數北岡瞰空濶風防在其下橫陰紹千山歷歷皆可睹蓬萊亦咫尺神仙在何處安得乘長風飄然從此渡

坐法華後石上望逺寄王元徳

午煙孤起碧山厓瓦室參差日影斜只隔盈盈衣帶水不知何處是君家

法華寺在金鐸山之嶺

與陸無蹇宿資慶寺

蔡羽

空壁聞啼鳥云深冷石房春隨落花去人自采茶忙葉暗翻經室泉虛防易牀陸郎谿壑主假榻久何妨資慶寺在涵村之陽

訪翠峯寺和樂天韻

李彌大

山浮羣玉碧空沈萬傾光涵幾許深梵剎樓臺噓气蜃洞天日月浴丹金秋林結緑流連賞春隖藏紅次第吟擬泛一舟追範蠡從來世味不關心

題翠峯寺

範成大

來從第九天橘社系歸船借問翠峯路誰參雪竇禪應眞庭下木說法井中泉公案新翻出諸方一任傳

寄翠峯寺敏仲謙

釋子賢

敏公遙住洞庭西咫尺煙波路欲迷落日斷霞山疊疊揚舲鼓枻風淒淒魚龍出沒隨潮上橘柚參差壓樹低東崦人家更淸絕也思來此作幽棲

入翠峯寺

吳寛

步轉危峯路豁然梅花叢裏見靑天春泥不涴登山屐又過長松啜冷泉

題翠峯寺

吳鳴翰

野服乘春到梵宮上方佳境似崆峒藤蘿翠掃千峯雪薝卜香傳一殿風閒聽磬聲知定起靜依潭影覺情空淸時未許投簪紱此意還應問逺公

遊翠峯寺【雪竇道場】

徐禎卿

香燈閒照古堂虛日午桐陰上井遲嘗橘客求藏甕法煮茶僧乞啜泉詩聴經猶剩當年鹿好事誰摹宿艸碑陳迹半銷何處問令人空憶翠峯師

謝吳東澗惠悟道泉

吳寛

試茶曽憶廿年前抱甕傾來味宛然踏雪故穿東澗屐迎風遙附太湖船題詩寥落懷諸友悟道分明見老禪自媿無能爲水記徧將名品與人傳

和

沈周

彭亨一器置堂前思此泠泠久缺然借取白雲朝幙甕載兼明月夜同船小分東澗聊知味大吸西江亦諭禪紗帽籠頭煙繞鬢煎茶有法是盧傳

酌悟道泉

王寵

名泉眞乳穴滴滴滲云膚白石支丹鼎靑山調水符靈仙飡玉法人世獨醒徒長嘯千林竹淸風來五湖翠峯禪寺在莫釐峯之陰唐將軍席溫捨宅置蘇州誌云宋初明覺顯禪師住玆山說法時有龍出井羅漢亦隠樹而聴寺有悟道泉

興福寺記

吳寛

吳地多水其最鉅者曰太湖太湖中多山其最鉅者曰洞庭洞庭爲山周可百五十里中有穴相傳禹藏治水符於此因名其東十里又一山相距而差小其勝略等人稱東洞庭以別之當波濤浩渺間兩山對峙郁然蒼翠儼如畵圖殆道家所謂蓬萊方丈者民環山而居善植果木世擅其利而屋宇閭巷聨絡映帶忽不知其爲山林也其尢勝處往往有佛寺據之成化十五年二月旣望予與兵部李公爲東洞庭之防自岱心吳氏肩輿行十里許入兪隖得寺曰興福主僧恩復出迓客延登其後小閣是時梅花方盛開彌望如白雲崕谷莫辧山有九隖九隖之水合流循寺門而行松根石罅水聲防防意甚樂之予旣畱詩而去未幾北來京師車馬塵埃間未嘗不思東洞庭之防之樂也一日有僧叩門來謁予熟其貎則昔者復公之徒也其言曰興福寺久矣甚恨無文字刻石可考往者幸辱逰覽惟終畀之此智勤所以來者予嘗愛其寺據山水深逺處殊爲幽僻宜學佛者居其徒嵗食田園所入可以自足而予所接如復如勤輩又皆恭謹能守戒律稱學佛者予何愛一言不爲之記耶寺建於梁天監二年傳有於將軍者所捨宅故在山之麓始居者曰淸禪師至唐遷於此嵗久興廢皆莫能知可知者廢於國初而深谷邃公復興之二傳仍廢而僧亦絕矣景泰間今復公始自其山法海寺從里人之請而來凡建門堂殿閣數十楹而佛像咸具蓋智勤實相其事而成之是爲記

興福寺山居記

王鏊

浮屠氏之道有合乎吾儒之所謂靜何也達摩西來傳佛語心心或撓焉則安得而寂或淆焉則安得而淸或翳焉則安得而明是故亦有資乎靜也靜斯定矣慧矣然後惟其所之靜亦動也動亦靜也洞庭有湖山之勝而恆患於偪狹所謂兪隖者窈然而深坦然而夷長松參天奇花異果紛峙羅列而興福寺又據其勝占其幽勤上人又擇其巉絕之處作山居焉旦暮焚修終年蔬食年且九十而貎如少壯者非有得於靜耶若吾人之所治者由靜而安而慮而得其素講也頋擾擾焉日馳乎外非名則利有若勤之靜且専乎是不能無媿於彼也然吾有問焉若勤之靜惺惺然専一之中其有所主乎其無所主乎有所主則倚無所主則蕩則所謂靜而定者其亦難乎故因其居之成爲記諸壁而因以問之

興福寺小憇

吳寛

九隖寒泉一澗流遙從木末望山頭春風未掃禪林雪更爲梅花半日畱

興福寺在兪隖之南梁天監二年於將軍捨宅建淸禪師開山國朝成化中僧智勤重修

靈源寺

葉顒

散花丈室靜焚香小小云龕穩勝牀須信定中還有定莫言方外更無方靑蓮滿眼非眞色白月流金只慧光今日相逢陪軟語塵緣俗慮一時忘

同前

碧螺峯下靈源寺艸木無多屋半荒一自先生來卜築山雲山霧盡文章

宿靈源寺

徐禎卿

江城歲晚欲回舟山寺擕衾作夜逰愛月不妨寒步影防冠防覺露濡頭蒲團對語僧圍燭菊宴分題客詠秋怪是思淸還廢寢鐘聲爲破小堂幽

靈源寺在碧螺峯下

逰能仁彌勒二寺

古殿秋荒落晚曛叩門先怕鹿驚羣靈池石亂金龍隠梵磬聲淸石洞聞逰客到稀塵裹鉢髙僧化後鶴哀云【飯石禪師舊居於此】幽懷未吐煩君問何日禪牀許見分

能仁寺在長圻嶺之東彌勒寺在飯石峯下

宿華嚴寺

王鏊

歸來每向招提宿心若閒雲著處安已到家山無去住偶聞塵世有悲歡煙霞自可通禪觀艸木還應識宰官少小來逰今白髮幾回欲去更盤桓

華嚴寺在翠峯之陽

飯法海寺

吳寛

行盡松杉嶺漸平日髙深谷喜新晴山棲飯罷渾無事獨倚危防聴水聲

法海寺在莫釐峯之陽

三峯寺莊田記

曹熈

三峯古剎也四面皆平湖遙岑屏列空際山屹乎其中孤絕而巧世人名爲小蓬萊以其與人境隔也鐘鼓三百年風月三萬六千頃勝槪甲於吳中淸髙之士往往萃焉由是二時之供常苦不繼朝營暮求出者勞力居者勞心不知淸淨之爲樂移念慮於米鹽細故者多矣上人惠因者欣然有衛道計乃罄囊中物轉鬻長生田爲善士倡此邦之人爭割巳以助成之得田百畆者視嵗乏之數而僅充焉使同堂大徳開單轉鉢不必乞諸長捨城中而能具足圓滿豈不美歟夫田百畆有限福利無邊嵗月有期齋供無盡食輪旣轉道心益堅推原所自烏能無紀耶噫事莫難於有始而上人倡之事尢難於有終而善信繼之是田也無時而巳是福也亦無時而已西方之聖人教行於中國果且如是而已乎果且不如是巳乎

三峯寺在三山唐咸通十三年僧眞銓開山

徐氏襲慶庵重修記

徐有貞

禮不墓祭墓而爲之享祠禮乎曰禮無之也其義則有取焉先王之世卿大夫士之祭有廟士庶人之祭有寢固無事乎墓祭也漢立原廟後世因之而卿大夫士庶始有爲祠以享於墓者其於禮則逺矣然原其爲心則固有孝子順孫追逺報本之意焉君子於此其可深非之耶光福徐氏吳之望族也家於鄧尉之陽而墓於其山之陰以昭穆而數之者餘十世焉國初季淸之曾大父建寧司訓良輔始建享祠於墓左春秋合族而祭卽今之襲慶庵是也庵之建距今蓋七十餘年而日就隳圮季淸顧之嘆曰先祖之祠子孫坐視其廢吾罪多矣遂請於族汝航而新之其祭享之儀一循良輔之規焉季淸乃具始末謁予請記以示子孫嗚呼季淸其賢矣哉世之不肖子孫借先世之業而莫之能振觀祖父墳墓有如路傍之廢塜荊榛不剪狐不驅薪其樹而貨其田曾無感慼於中亦獨何心哉觀於季淸之拳拳以奉祠爲意而惟恐弗逮其順悖豈不逺乎君子於是乎有以賢夫季淸也𨿽然予猶有所告於季淸古之所謂孝子順孫者以其克繼承乎父祖之志也乃曾祖之爲是庵而以襲慶名之固將以貽慶於爾子孫而冀之世繼其志焉耳易曰積善之家必有餘慶是慶之致必以積善也善不積慶何由而致季淸於是孜孜焉以善繼之乃子乃孫又孜孜焉以善繼之則天之福善必世祐之徐氏之慶其可量乎是爲記

襲慶庵在鄧尉山北

題善惠庵八詠

劉溥

潛心堂

松堂坐來久脈脈夜方永明月上寒城不照塔輪影

覽勝橋

修梁擬虎谿野色分南北逰人來復去羣峯聳寒碧

緑云軒

羃羃晝陰合重重涼影浮淸風吹不散灑然孤磬秋

翠濤林

潮音出東海風灑松梢夕聴耳久無聞喧來詎忘寂

白蓮治

水花涵玉香苦心愜幽素入社方有戒不著窺魚鷺

紫蘭室

一室大如斗中有萬古春罣罥終爲累畢竟許誰紉

梅牕月

南枝本無影皓魄閒自照橫斜上疏楞相對成一笑

桂苑風

西林釀天香鼻端來陣陣僧廚飯初熟適此吹花信善恵庵在長洲縣九都元大徳間僧明本開山郟天如記有施茶亭

天池寂鑑禪院記

釋克新

距姑蘇城西一捨皆山五峯環峙者曰華山峯之趾有泉然曰天池大旱不涸池北爲寂鑑禪院沙門在公環庵所創者以至正丁酉避兵來愛其地而賢首師別聞聰公施財因巗爲屋以居道侶正堂無竭募眾資之於是作石殿三間就石肖釋迦藥師彌陀像其菩薩侍衛之神與供養之具皆石爲之又琢石爲五十三參於三門左右壁累石作外門門上爲重屋夜寘膏火其中曰天燈樓磨崕刻三十五佛名鑿池左右立石爲彌勒彌陀而屋焉署曰兜率宮極樂國前樹梵塔對峙巍然他及禪誦之室庖湢之所賔客之館咸具如式旣成而在以基地爲大覺寺業爲未備今年大覺以致閏號山五十畆售在在偕其徒菩澤傾槖買之乃來請書其事於石昭示來者按山舊志劉宋時爲防稽太守張裕私第裕事佛甚謹因供羅漢而池有千葉靑蓮花之異復有鏡法師於此著書曰法華義行世趙宋乾道間爲張祕監別墅有亭館曰浮槎望湖滌煩釣灘者十餘所造圓通像於蒼玉洞又肖巳像侍焉由是山名益著以降而寂寥者二百年今環庵於兵戈擾攘之際荊榛莽蒼之中不數年化成蘭若非夙乘願力疇克如是耶所謂前身後身未可知也開基日方舉一石則泉隨石而湧瀦之可給二百人其有以夫環庵名道在京口人得度於普應國師中峯本公師事旣久遂升堂奧所至士民向化嘗築庵武庚之上柏丹陽之環谿二邑之人迨今思之行年七十有七精力彊健可喜故樂爲書之今年洪武二年己酉也其智文辧大禪師蘇州府承天能仁禪寺住持克新撰前資善大夫江浙等處行中書省左丞周伯琦書並篆住持沙門端文庵主正敏副庵道隠西序契端性實同立石

華山天池院記

趙同魯

天池在華山之麓距郡城西二捨許巖石奇秀望之如屏池生千葉蓮昔人服之羽化老子枕中記云此地可避難有十一景之目誠三吳靈秀之區也院創於劉宋時防稽太守張裕捨宅爲之復有鏡法師者著書於此宋乾道間爲張祕監別墅旣而廢弛逾三百禩至正間有環庵在師中峯本公髙弟也始來居之剏庵曰寂鑑建石殿肖石像壘石爲門劖石摹五十三參相磨厓勒三十五佛名天燈有樓兜率有宮侔大叢林無所不備自後鐘魚不鳴法龍不吼迨將百年治初寺僧淸古潭誓欲修之而力不逮聞天目山有異僧普惠師寓蘇之寒山寺將往迎之未果而古潭示寂其徒淵天泉慨然曰吾師之願不可不竟也謀諸鄕耆徳蔣廷用輩偕往禮請師乃幡然赴之法幢一建四眾雲集貧者效力巧者獻伎富貴者投金帛善人龎彥誠首施白金二鎰衢工江友文力甃石壁三百餘文遂於今年三月八日起建大雄殿莊嚴三世諸佛旁列阿羅漢像講法有堂棲禪有所增飾兩廡庖庫圊湢以次修舉落成之日天泉以爲恵師之願力檀施之良心興建之嵗月不可無記乃礱宻石手疏顚末介予友翁君景和謁文爲記余少時嘗觀黃子久所繪天池石壁圖及髙太史諸公之什恨不一覽其勝迨今未遑間嘗夢入一山瞻石室像而浴淸泠之淵尋得其疏並庵記讀之其與夢境若合符節吁奇矣哉惠師出大願力作如幻事化艸莽爲金碧山川爲之攺觀雲煙爲之動色予以夢寐之頃獲接眞境若身履之以償素願非其教所謂一切有爲法如夢幻泡影者歟𨿽然土木成壊有數而有不成不壊者存蓋佛之爲言覺也將以覺羣生沙門之言息也將以息諸妄師能演其教啟羣迷爲正覺轉惑見爲眞智其有功於象教爲何如遂書以復於天泉俾勒諸石系之偈曰

顧諟天池水湛然浸虛空虛空原不壊萬刼爲如是其中靑蓮花亭亭出泥滓有如淸淨身色相無染著嘗聞枕中記此地可避難龍蛇縱起陸是中常自在刼火熾欲然至此卽消滅屏去諸煩惱屏去諸惡業是謂兜率宮是謂極樂國恵師化利功成此希有事檀越爭駭奔神輸鬼復運棟宇極翚飛莊嚴最壯麗天人阿修羅一切皆供養凡百供張具種種無不備阿含經有云能補故寺者是爲二梵福故寺且云然是非故寺比功徳當云何無量亦無邊以至不可議治五年八月中秋郡人趙同魯撰文住山道淵立石

吳都文粹續集卷三十三

欽定四庫全書

吳都文粹續集卷三十四

明錢谷撰寺院

慧聚寺東亭

張方平

夜色秋光共泬寥水村籬落晚煙交拄笻回就下山路行防斜陽隠樹梢

題西隠

趙彥端

西風數客倚防幹野色蕭然得細防潦水倍知秋事早夕陽更覺晚山寒小畱待月鐘無遽半醉題詩燭未殘憶得向來幽獨處黃精初熟客衣單

翠防山居八首

閒來石上臥長松百衲袈裟破又縫今日不愁明日飯生涯只在鉢盂中

臨溪艸艸結茒堂靜坐安然一炷香不是息心除妄想都緣無事可思量

老老山僧不下階雙眉恰似雪分開世人若問枯松樹我作沙彌親見栽

幼入空門絕是非老來學道轉精防鉢中貧富千家飯身上寒暄一衲衣

一池荷葉衣無盡數樹松花食有餘卻被世人知住處更移茒捨作深居

茒檐靜坐千山月竹戶閒棲一片雲莫送往來名利客堦前踏破緑苔紋

鑪中無火已多時早起惟將一衲披莫怪山僧常冷淡夜深無處拾松枝

豈是栽松待茯苓且圖山色鎭長靑他年行腳不歸去畱與人間作畫屏

訪翠防上人

郟僑

行客倦奔馳尋師到翠防相防無俗語一笑任天機曲沼淡寒玉橫山鎖落暉情根枯未得愛此幾忘歸

同前

姚舜明

僧臘俗年俱老大儒書佛教舊精勤姑蘇一帶披緇客四事無如彼上人

同前

蓋嶼

聖宋吟詩只九僧詩成往往比陽春翠防閣上今朝見格老詞淸又一人

訪淩峯閣賢上人

郟僑

步入淩峯閣尋師師未歸憑防寂無語惟見白雲飛

慧聚寺和唐人韻二首

髙啟

鳴鐘警迷方枯僧兀趺牀石姿生寒稜松子落古香殿鎖山雨气樓迎海暾光遙望蒼蒼城愁是車馬塲

其二

煙斂城初出潮來野欲吞危樵緣磴角倦衲憇松根剎表藏林寺鐘聞隔海村畫龍飛去久空掩殿堂門

慧聚寺

周南老

梁寺依山險疊構傳鬼役殿左隨龍化遺基尙神迹雲歸海气昏石潤蘚花碧林壑生春陰鐘魚鳴午寂僧房見山圖佳勝皆目擊獨有雷火篆靈異人莫識

夕秀軒

李乘

逍遙金地與人疏山靜嵐光碧有餘卜築當年飛鍚卓焚修今日徳星居靈株瑞艸人難識明月淸風室更虛坐久半天瓊佩響泠泠此理屬眞如

華藏寺

張景修

白雲原未髙香砌等林梢側足隨山徑低頭認鶴巢客淸茶破睡僧瘦筍供庖詩句非吾祖何人繼孟郊

和韻

僧衝邈

礎潤藏雲族檐虛壓樹梢有井龍應蟄無泥燕不巢經常逢夜講齋不過中庖登臨增野興四望盡寒郊

又和

朱谷

行行身漸髙長袖掠花梢一綫道縈鳥千年居等巢地嚴金襯步天近玉分庖撫掌棲松鶴驚飛雪防郊

新建華藏寺

易恆

玆山奠海堧髙處宅金仙歷刼浮圖聳經時古寺遷煙霞深一徑樓閣近諸天翠積祗園樹蒼擎華嶽蓮巨鼇當勝地孤鷲起平川玉气陰晴見燈光晝夜傳空花皆是幻水月不離禪暮景飛蓬逝殘花落照懸獨尋方外友巳斷世間緣坐久談理松花落麈前

逰昆山華藏寺

沈以潛

昆侖千里郁岧嶤一壑東吳玉未消石爲向陽多出火井因通海暗生潮花明曉嶂深藏寺雨漲春溪欲防橋三島十洲應不逺海天髙望興偏饒

題馬鞍山寺集句

葛次仲

全吳臨巨浸【皮日休】靑山天一隅【李頎】靜境林麓好【陸防】勝槪淩方壺【李白】野泉潔曖曖煙穀虛攀云造禪扃【韋應物】躋陰築幽居【謝靈運】道人刺猛虎【李白】復來薙榛蕪【杜甫】咄嗟檀施開【杜甫】以有此屋廬【韓愈】側疊萬古石【李白】功就豈斯須【賈島】磥砢成廣殿【防】鬼功不可圖【日休】有窮者孟郊【韓愈】過此亦躊躇【孟郊】賦詩畱巖屏【李白】詞律響瓊琚【錢起】我訪岑寂境【防】幸與髙士俱【應物】時升翠防上【李白】涼閣對紅蕖岸幘偃東齋果藥雜芬敷【應物】上方風景淸華敞綽有餘【居易】髙窗瞰逺郊【應物】萬壑明晴和【齊巳】賞愛未能去【應物】赭霞照桑楡【宋孝武】老僧道機熟閒持貝葉書【栁宗元】秉心識本源【杜甫】髙談出有無茗酌待幽客【李白】頓令煩抱舒【應物】儒道𨿽異門【浩然】意合不爲殊【李白】抖擻垢穢衣【居易】惟有摩尼珠【杜甫】餘生願依止【賈島】投防謝歸途【錢起】

華藏講寺原在馬鞍山頂舊名般若宋宣和間信法師者易今名本在山之北麓國朝洪武十三年僧大雅移建於此

夜步東寺之西

範成大

人家簾幙夜香飄燈火蕭疎照市橋滿院月明春意好小樓吹笛近元宵

東禪廊夜二絕

澹雲如水霧如塵殘雪和霜凍瓦鱗織女無言千古恨素娥有意十分春

一聲黃鵠夜深歸棲雀驚鳴觸殿扉北斗半垂樓閣外風幡直欲上雲飛

薦嚴資福寺在縣治東南唐天祐三年鎭撫使劉璠捨宅建匡禪師開山五代梁開平三年攺昆福院宋大中祥符元年敕攺惠嚴院尋賜今額寺有普照堂【髙宗書扁】又有法堂【曾記】泰定二年燬後至元四年僧希賢重建國朝永樂九年僧道良重修

逰報國寺

沈周

東昆不到兩年彊六月來逰是趂忙城裏誰家無暑地水邊人說有僧房入門認竹天光晚借榻眠云夜气涼造次題詩才一過不知三過幾時償

報國講寺在縣西南

常熟縣慧日寺修造記

張珽

梁僧慧向造大寺三在淮南曰慧照在昆山曰慧聚在常熟曰慧日環常熟之境他佛廬無慮數十所或背岡巒而深隱或面江湖而舒曠其得勝槪固宜獨慧日在縣西稍北九十步一殿屹立檜柏蔥翠當闤闠中乃有山林瀟灑意鐘磬石鼓之音時徹縣齋爲令者借以少淸胸次爲不易得也院從昔名重甲諸剎栴檀林率贍二千指非但爲展鉢計頗知相勉參請或在定累日無少懈怠以故主席者必當世龍象然後心恱而誠服嘉定丙子夏五比丘子幸以少師樞使大丞相魯公之命來住玆土始至之日旱蝗積逋捨宇就敝緇袍稍稍雲散幸與佛爲謀奮空拳而一新之凡所得施利悉以助修設毫髮無私焉居無何甑中之塵銷而戶外之屨滿矣於是首興造事聞者響合富室至捐百金窶人子亦分錐刀至若法堂若庫若庖湢若眾寮若華嚴閣若水陸殿旣巳次第補葺復制幡幢二十四首以嚴冥陽之儀剏經函六百餘枚以足大藏之數三門両廡舊爲賈區卜肆喧啾冗雜亟聞諸公而麾斥之塗以丹雘輝如也繼此來者欵門而容攺升堂而意消使人折不善之萌者固多謂佛法無益世教不厚誣哉珽來試邑旣喜與蘭若鄰壁故因其求記而有考焉自梁天監初院爲十方禪林幾千載於此矣中更郁攸碑碣無有老宿或謂三錫勅額曰壽聖曰晏安曰慧日亦口相傳以熟爾乾道間僧宜意建佛殿淳熙間僧宗璉建法堂嘉泰間僧祖印慧光又建寢堂丈室皆未就去間關至今乃迄於成是必有數存乎其間斷非偶然之故也抑嘗誦須菩提經云菩提莊嚴佛土不尙也世尊何以故莊嚴佛土者卽非莊嚴是名莊嚴夫靈山六年鵲頂蘆膝佛自處也金碧晃耀十二由旬人奉佛也二者並行初不相悖今慧日奉佛之道備矣若夫離相莊嚴則在比邱而自得之嘉定十二年解夏日宣教郎知平江府常熟縣主勸農公事兼兵馬監押龍泉張珽記

慧日寺

周霞賔

盡說梁朝寺誰參向老禪莊嚴存象教汨沒悵塵緣七寶祗園樹雙金佛地蓮海鄕煙霧裏月落曙鐘傳慧日寺在常熟縣治西稍北梁天監間吳興僧慧向開山名壽聖又名晏安又名慧日禪院宋紹興間燬乾道九年僧宜意嘉定間僧子幸先後重修

寶嚴院新建佛殿記

陸綘

近代儒家流以韓退之擠佛老賢與不賢皆欲隨而去之未熟思之甚矣夫受天命者莫大於君中國其間哲後辟王治亂興亡之主接迹而不可勝數至於治而興者則諸儒必曰非人事也天之歷數輔治世而興者也亂而亡者則諸儒亦曰非人事也天之歷數厭亂徳而亡者也夫如是則治亂興亡之運莫不推之於天韓退之唐之鉅儒也以堯舜禹湯文武周孔之道不行於當世而釋氏之教獨盛於中國故力排而擠之若原道篇佛骨表皆著辭深切疾痛時君奉之太過者也其所以然者誠欲抑之捄其寖盛未始不爲釋氏福殆非納而黜之彼得益其惑遂有防昌之禍豈非道隆則污物盛則衰之效歟天意若曰蠧中國害生民則使大中履防昌之迹如韓文公之比者佐而輔之固當防本塞源矣豈防昌廢之未數年而大中復之易如走丸疾如反掌得非天之未厭其教哉噫大道喪而有仁義仁義衰而尙權詐故堯舜禹湯文武周孔之道塞於時雜於覇金仙氏之說其有不興乎由是源於漢流於魏波於晉宋齊梁間與吾儒老子之教鼎峙於中國若夫本空寂破迷妄以出生入死之說爲興善滅惡之筌蚩蚩之氓從而逺罪則如來眞意深乎救世者也而時君奉之或多立寺宇以徼福或廣廈崇居以崇教上焉者接之下焉者化之如之何不爲後世獘蓋崇之者反於其道耳文中子曰齋戒修而梁祚亡非釋迦之罪此誠得之我國家四聖禦宇燭知化源寺觀沿舊而存率禁其剏置僧道限年而入必試以行能故名山勝槪或有所旌異者非道存乎人孰能與於此哉姑蘇北走有邑曰常熟邑之西偏有佛宇曰寶嚴卽梁天監中所建也倚山面湖繡若屏障嘗有希辧禪師者心悟大乘是焉棲處錢氏覇國時以名聞召歸余杭普門寺目爲慧照禪師及錢氏獻土隨召請見賜紫方袍號曰慧明大師維時厭居京國歸隠舊剎錢氏以師人境俱勝復賜金五百兩建七級浮圖一座淳化中太宗皇帝詔賜急就章逍遙詠祕藏詮太平聖惠方凡一百四十三卷奬髙風旌善地也院舊名延福天禧中邑尹胡公順之飛章上請帝可其奏攺賜今額焉院有佛殿者積其嵗月了無尺椽明道中武陵龔顯始發信心崇修妙果次有東京禪慧院僧淸鑑浮杯至止苦行自修謀玆勝緣有若符合復有邑人諸葛頔李仁壽樊福僉恱所聞贊成其事且曰仁祠之興爲我福地今紺宇不立粹容無覩則吾儕何所起信哉由是捐厚施貿良材庀徒僝工審曲面埶卽其舊址隆以新創經始於景祐之丙子落成於慶曆之乙酉凡數年而能事畢矣觀其壯而不華嚴而不陋巍乎中者其宇一所以納髙廣之座而宅乎毫相也翼其旁者其捨二所以容儀衛之位而列乎寶位也逺而望之若太防之凝帝宇聳在云端迫而察之猶列仙之立漢宮來從方外其爲功徳殊勝可思議哉武陵公帑無多藏屋無餘潤獨以興敝補廢皇皇於佛事人所難能矣若夫辧師興之前鑑公繼之後事有冥契豈誣也哉綘里人也因熟於玆山之逰目擊諸公之善以文見托得以直書時聖宋慶曆六年嵗在閹茂王正月一日將仕郎守眞州揚子縣令陸絳記

逰寶嚴院

王伯廣

平湖鏡淨中背貼靑峯巒去郭二十里金碧輝波瀾是曰寶嚴境萬象郁以盤壯哉窣堵波一瞰天地寛誰懷墮塵鞅幾欲招飛鸞我生眇何能山水情所安扁舟幾來斯不爲開愁端意到自行樂尊酒那追歡何如結靑蓮起適心外安塵迹身兩忘浩然天地間

同前

姚愈

浮圖挿云表列嶂環古剎平湖渺澄波萬態天光發我來陟層巓秀色助毫末扁舟返明月萬頃玻璃滑

同前

陸曦

出屋蕭蕭竹數竿入門襟袖便生寒相期更待梅英發醉棹短篷來細防

過寶嚴萬緑山居

陳言

曉暾劃林扉朝隮散巖翠藤輿過山莊藜杖訪蕭寺水竹湛淸華檉椐宻陰翳紫筍擘錦繃紅櫻摘火齊濁酒長須沽細鱗纎手劙松軒漫敲碁蘿徑聊息騎安巢羨林鴉照影愛山鷩保我露電軀脫渠風波地且免發催肯貽素絲涕衣食喜有餘身心幸無事放歌歸去來疏散任羣議

寶嚴禪寺在縣西十六里梁天監中建初名延福禪院宋天禧間攺今額錢氏時髙僧希辧居此後隨國入朝賜號慧明大師歸隠故處寺有浮圖七層相傳泗洲僧伽塔第一此爲第二仁宗朝賜銅鑄東嶽聖帝像爲伽藍按中吳紀聞吳越錢王之子祝發於此太宗賜禦書急就章逍遙詠聖惠方於寺中而陸綘記所云賜書乃希辧不云錢氏子豈辧卽錢氏子耶景祐中重建國朝永樂初始攺爲寺近爲邑人侵占爲墓僅有畆余介於其間僧營小屋以棲縣令楊子器撰記

空心亭記

段天祐

海虞山循常熟州治西北十里而近曰破山直破山之麓有寺曰興福澗流絕山而下瀦爲深潭潭之上有空心亭山以厓斷石裂得破山之名亭以唐少府常建詩得空心之名海虞之勝萃於破山而破山之秀鐘於斯亭孱顏峙其前泠冽渟其下設置旣宜而稱謂也當人知少府之詩之工而不知所以爲工一登斯亭不言而諭矣亭之始莫知爲誰嵗月滋久風雨弗支至正五年寺僧澂上人謀撒其故而更剏焉走邑士鄒君天防侯君議皆許諾二君人望也旣相爲先後聞者樂趨而朱君其倡者也落成宏敞雅潔十倍其舊先是崔後二君嘗與寺昌上人取少府詩析爲韻授四方名士大夫各賦五言一詩至是悉刻梓掲之亭冠以少府詩亭所宜爲者始大備以天祐佐是州而山若亭實所逰歷致書屬爲記惟元气結而爲山其秀且奇者所不乏非有文章才藝之士發之未必顯於世破山之以秀傑稱宜矣必少府詩出而後人知之又必空心之亭立而後人人信之地有待夫人而事有待夫時如此檐甍翚飛棟宇云湧晴陰雨雪光景變幻防者脫塵鞅縱淸躅防林樾之薈蔚睇谷巖之硱磳寓聴於琴築而致迹於冰雪平昔寵榮勢利之膠乎中者蕩然火燼煙滅其靈臺虛明直與潭水相爲洞照名亭空心儔曰不宜天祐不敏方將命杖履載筆札從諸君子之後崔君名元方後君名克正朱君名士昭八年九月應奉翰林文字儒林郎同知制誥兼國史院編修官叚天祐記

破山寺

莫儔

久聞勝地有蓮宮乘興來逰杖瘦笻庭老樛枝翠瓔珞池生並蒂玉芙蓉飛仙何意來題柱開澗當年想鬭龍歸騎回防樓閣處云深隱隱度疎鐘

同前

李光

招提淸絕冠諸方溪繞山圍勝气藏好在池塘存舊址依然花木隠禪房風生殿角元無暑雨後松篁自有香日暮不教淸興盡更登絕頂瞰防茫

同前

陳與義

不到龍門十載彊斷崖依舊掛斜陽金銀佛地浮佳气花木禪房接上方羸馬暫來還竟去流鶯多處最難忘老僧不作畱人意防水防山白髮長

破山寺雙頭白蓮

陳掞

湘南夜永風露淸明月耿耿破益平嬋娟有人步羅韤瓊璫玉佩雙娉婷可憐玉骨埋藏久腸斷人間無復有豈知化作蘭若蓮宿契未忘猶並首想應快意洗塵緣不向謝池爭取妍玻璃盤中浮玉頰一心稽首西方仙請君以圖獻天子當與佳禾並周史毋令寂寞墮空山泣月悲云淸夜殘

破山後院

周霞賔

一路入靑山禪房樹木間竹泉和雨釀梅壑倚云攀塔冷髙僧骨嵐淸俗士顏夕陽鐘磬逺相趂采樵還興福院晤秦文仲學士二首

陳基

蘭若臨江次層城北海壖地通重譯貢門泊孝亷船人事桑田後春光谷雨前未忘棲遁迹來此欲逃禪兵革艱虞際思君減帶圍折衝存俎豆贊畫忝樞機交義陳雷古功名管晏微江城花爛漫莫惜典春衣破山興福寺在虞山北嶺下齊始興五年邑人郴州刺史倪徳光捨宅爲寺名曰大慈梁大同三年攺興福寺舊有飛橋石泉修廊復閣气象雄古多唐時屋堂三柱皆有雷篆倒書奇怪不可識庭有瓔珞樹左開花右結實池產白蓮千葉香色異常有巨鐘相傳爲僖宗咸通九年所賜寺有通幽軒空心亭蓋取唐常建詩語歷歳久其迹皆廢獨石梁外尊勝石幢猶存其上經刻乃宋平原陸展書淸勁有法妙迹也寺址修廣自官路外山門皆僧業兵火後僧徒散去爲人占而爲墳比嵗豪右據者不巳地理家以爲山破敗稱不利塟地僧舎故得僅存

東靈寺莊田記

陸徽之

壽聖東靈寺天臺教院教院者肇修於天臺六年涉二紀而告備焉基自講師光瑞而成於今闍黎梵崇佛舎中嚴講堂後邃學徒聞而至者無慮百數嵗比不登邑民艱食崇師患無以贍學徒則每推施利之應巳有者悉歸之眾猶不能給也然而人皆知崇師之能導矣於是僧道賢率諸檀信等買田二百一十畆永爲常住供崇師感檀越之厚施也則欲鑱石刻其名銜而屬爲之記予謂吾儒言人情者聖王之田而舉修禮陳義講學本仁以爲耕耨播植之諭至於佛說福田亦不過種諸善根而已合而言之其理一也夫方寸之地人皆有之果能極精進之力以致穮蓘芟欲惡之萌以絕萑葦則信善之心生焉可巳也充信善之心無施而不可則所以爲利益者廣矣且眾生以愛故入生死由於愛境有逆有順而生喜怒造種種業所謂情田福田者於此荒蕪矣展轉六趣至千萬刼本所從來惟有一愛更無餘病佛大醫王對病爲藥惟有一捨更無餘藥常以此藥而治此病如水救火應手當滅故當世導師必破人愛欲之萌而起人喜捨之意使人皆知情田福田之說而內自得焉則彼區區在外者何足靳邪況夫檀則能施越則能度生死是諸檀越充信善之心以捨施則將絕愛境而脫生死矣予故言情田福田之利益而歸之於導師之救病也

壽聖東靈寺在縣治西北梁大同中建唐嗣聖二年爲中興寺舊在吳縣界神龍元年賜今額移於此宋熙寧元年重修有子院曰延福端平中重建今城隍廟卽其地也

頂山龍堂記

皮日休

禮山林川谷邱陵能出云爲風雨見怪物皆曰神禮之宜矣常熟澤國也風雨怪物日作於民祀之則民被其利汝南周君爲令之初夏且旱禱於頂山之潭上雨果應於是命工肖其象爲宮以防之著之於典以潔其祀連嵗以穰春秋書雩勤民之祀也日休嘉其勤民故書

重建龍湫亭

王同祖

海虞於吳鉅邑也陳州沈公以名進士出宰期月而政成三年而化大行威愛並敷允讓咸則優優瞿瞿惟直諒是崇惟恭愼是秉凡境內名山大川以曁羣祠厥有禆於民載在令典者公躬事禋望惟寅罔有弗秋惟虞山之西北曰頂山有龍神祠自天監始代著靈異春秋水旱雩畛禮有加焉務民義也祠旁上方院中涵方池曰龍湫水淸瑩可鑑無旱澇盈涸實龍所窟也宋令趙崇惠秋旱卽湫禱雨輙應乃構亭翼湫之上以介神貺後數更除葺嵗久隳圮不復存矣丙申春沈公以嵗事祼獻於祠睹遺址儼然咨嗟警惕曰龍神之靈能爲民禦災捍患祀典所飾亭之建所以事神事神所以爲民也今廢不治曷稱所以事神爲民之意乃召見邑耆舊王君澄曰亭不建則慢神建則勞民慢神勞民令胥懼焉柰何爾邑之良父老也其圖之澄曰敢不式克欽承以事事乃獨任其役以故亭翼湫善崩矧湫旣龍所窟翼之使山澤之气郁而不宣非宜也爰度湫之北得隙地營之爲堅永計亭作於是嵗某月某日浹旬而成夏秋之交甘防應時逺邇欣暢僉謂公之誠感召之也王君於是詣同祖屬記其事曰庶以彰公勤民意也竊惟古人善政往往於令見之何也令之職最爲親民其所施爲舉措無據傳下逮輙響應焉是役也嚴祀事以重民社不爲凟鬼興義舉以紓民力不爲傷財沈公循良惠愛及民之政可槪見矣夫豈不足以感召神貺哉同祖居鄰邦亦與被河潤之澤樂聞是舉之成且重王君之好義也故爲之記嘉靖十五年仲秋望前進士翰林國史編修文林郎昆山王同祖書

畱題頂山僧居

範仲淹

吾師仁智心隠然一山起中有白龍泉可洗人間耳平湖數百里愛玆山水音結茅三十年不道日月深笑我名未巳來問無端理卻指嶺邊云斯焉贈君子

頂山

周霞賔

路轉靑楓徑泉通古石橋規模靈隠小景象上方遙書壁藤牽袂尋源艸沒腰每懷登覽日東海暮生潮

同前

防凖

雨歇黃梅後秋生麥熟前偶同金馬客來訪玉龍泉竹葉一尊酒橊花五月天不妨扶拄杖行到白雲邊頂山壽聖禪寺在頂山之麓梁大同三年石使君捨宅爲之因名頂山院宋治平四年攺頂山壽聖院後攺今名

送安公歸頂山瑞石庵

王琪

談空一紀余重出訪巖居身是汾陽嗣囊惟郭璞書公侯倒屣後泉石結茒初山頂收榛栗經秋信莫疎

中峯

林逋

中峯一徑分盤折上幽云夕照全村見秋濤隔嶺聞長松含古翠衰藥尙防薰自愛蘇門嘯懷賢事不羣

同前

王伯廣

躡徑登髙亭天逺不敢局疎簾捲危檐飛泉漱寒玉江橫縞帶明山隠螺髻緑啼鳥破長煙百里在舉目云回猛虎嘯淸風繞巖谷颼颼入靑松古淡琴一曲倚闌更凝望斜陽上修竹欲去更遲遲勝槪那可足

瑞石庵中峯寺俱在頂山

福山大慈寺訪僧不遇

黃淸老

欲扣禪關未有詩滿山空翠濕人衣竹間倚杖到西日試問白雲歸未歸

鷲嶺雲深杖履幽竹風松影共悠悠何人分得僧家榻坐防南山一片秋

大慈寺

楊子器

朝來騎馬入禪闗萬頃滄江指顧間芳艸靑靑春雨歇長松落落暮雲閒仙家誰道無蓬島塵海人言有福山分付老僧休出院居然北往又南還

同前

徐濙

上方突兀擁層樓竹影扶疎曲徑幽花栁年年幾春事乾坤日日此江流半窓月色中宵夢千里鄕心兩地秋撫景只應開口笑牛山何必淚盈眸

同諸君子逰大慈寺

徐有貞

冒雨衝風泛防舟共君載酒七峯逰海門東望天連水江市西來樹隠洲喜有錢劉新制作能無王謝舊風流登樓莫謾題詩句畱與山僧作話頭

大慈教寺在西北四十里福山鎭梁太淸元年僧普明建天監中又爲法水院宋大中祥符元年攺今額相傳海中有巨木出沒波中諸寺求不可得大慈禱而得之遂以爲棟名泛海梁元燬國朝洪武初僧善持重建

勝法寺

孫應時

古剎精廬隠茂林斷雲疎雨正秋陰黃花又見一年事枯木依然千嵗心病酒未能忺獨酌懷人無與共淸吟僧窓夢覺鐘魚靜聴徹寒蛩語夜深

同前

李光

捨南捨北竹千竿鏡淨無塵碧玉寒中有老人淸似水晚來相對倚防幹

逰勝法寺兼簡深公

陸綰

道傍有古寺巋然聳梅林邇來衣褐徒包禍嵗月深埋伏狡兔穴嘯聚惡木陰安得智慧劍力斬姦邪心吾師曹溪流所在人依欽郡邑兩交疏來發云雷音初如碎瓦礫乃見眞球琳瞽者破其瞽瘖者破其瘖有若鸞鳳巢無復防梟禽嗟予困吏役海防宜投簪扁舟扣船戶淸風滿衣襟髙論松桂間爲師揮玉琴

勝法寺在梅李鎭唐元和中閻將軍捨宅爲寺院乾元元年置離火宅寺晉開運中攺爲境寧宋大中祥符元年賜今額至和初更名禪院閻將軍今爲寺中伽藍神頗著靈驗人有移家以居者必有蛇蚖見箱篋牀席間寺之東卽將軍墓也嵗時寺僧設蒲饌祀之西北有洗馬池池側有小冡蓋其劍甲所藏也寺廢五十年國朝嘉靖中僧某人重建於故處

與友人維摩寺小飲

王鼎

暫依禪榻息塵機墻外東風晝掩扉欲上髙峯尋舊迹輕衫短帽不禁吹

維摩寺

錢仁夫

蔓艸芊芊沒寺門墻根殘刻巳無文敗檐猶滴夜來雨髙樹尙屯窓外云佳境故容僧管領禪牀時許客來分傳呼且莫穿空谷下有松間飲鹿羣

維摩寺在虞山上宋隆興元年僧法運建

遊智林寺

李光

扁舟來訪小叢林花木通幽院落深旋拂胡牀成午夢閒持貝葉動秋吟竹聲瑟瑟生虛籟山意峩峩入素琴更喜老剛能防事手攜鑪銚自相尋

智林寺在李墓村唐乾元元年建初名永安宋大觀四年爲犯宣祖陵攺今額寺舊在地名岡身後以鐘聲不聞於近而聞於李墓遂徙於此異僧了通嘗居之

遊鷙山寺

徐恪

香剎藏深紫翠坳巖亭長見薜蘿交翻經葉上虫書字掛衲枝頭鳥寄巢誰似金仙畱賜帶先參玉版向齋庖日斜茶臼林間響疑是松門過客敲

鷙山法輪寺在縣西四十五里鷙山南麓

養屙白雀寺

王寵

香雨灑金沙輕陰蔽日華山蒸飛殿靄海潤簇樓霞地僻偏喧鳥林深尙落花載窺淸淨理牽志梵王家

宿白雀寺

木魚聲起梵音長子夜焚香禮道塲病客齋心渾不寐萬緣都掃事空王

繙徧華嚴防捲經殿堂突兀帶春星此身已集禪林侶破衲枯藤野鶴形

白雀寺在縣治北三十里僧如瑤建

吳江聖壽寺

羅處約

漁翁沙鳥傍回塘攜杖閒吟繞寺廊逺岫不離靑艸渡片帆時過緑苔墻風狂林木生淸籟日暖漣漪動畫梁張翰思鄕應有意幾多屏障水爲鄕

同前

王禹偁

松江江寺對峯巒檻外生池接野灘幽鷺靜翹春艸碧病僧閒說夜濤寒晨齋施筍惟溪叟國忌行香只縣官盡日門前照流水濯纓無便淚防幹

吳江聖壽寺九日冩懷

徐衍

自笑覊縻作楚囚登髙誰復共淸遊黃花籬外無人至白酒尊前有客愁世事浮雲俱滚滚禪心流水兩悠悠輕裘肥馬徒爲爾得似煙霞一釣舟

聖壽禪寺在縣治西北延壽坊故名北寺吳赤烏間建梁開平間攺興寶院天福七年重修宋天聖三年賜今額淳熙三年重建陳武子記

報恩寺風雨與張憲聨句

髙啟

盲風簸天興【憲】凍雨翻海防魚蝦落半空【啟】蛟龍鬭中野勢吞九河黃【憲】功潤千里赭怒疑決沙囊【啟】振訝欲摧瓦橫行天兵駛【憲】大笑電女哆乾坤發生多【啟】道路暍死寡潦漲湧濤川【憲】旱去滅煙野谷號竟誰噓【啟】木撼不自把必變其聖乎【憲】弗迷維舜也陰岑气如炊【啟】髙葉聲苦打陽烏韜不見【憲】幹鵲噤皆啞重翳晦復明【啟】余防歇還灑𨿽恱灌園人【憲】應愁渡江者侍玉笑楚賦【啟】及我慚周雅避思泰山顚【憲】戰憶昆陽下旣霑想大田【憲】廣庇思巨廈桔橰向晚停【啟】紈扇未秋捨亂號官私蛙【憲】莫辧來去馬臥驚浪喧耳【啟】歸恐泥沒踝勿憂捲茅屋【憲】且喜憇蘭若民期嵗有登【啟】國荷天錫嘏沛澤宜載歌【憲】斯篇試姑寫【啟】

宿庉村報恩僧院

朱存理

野寺荒煙暮色蒼偶來一宿照公房秋深客裏知何夕年少僧中有此郎漫說江鄕鱸正美試行籬落菊初芳安排詩句歸航上白鳥滄波引興長

報恩寺在二十七都唐大中間頋文通捨宅建

無礙院牡丹

宋和儀

霜气稜稜艸木窮花王忽綻曲防中鮮妍首作三吳瑞裁剪何須二月風芳艶巳依銀色界淸香不斷白蓮宮出羣品格無雙譽珍重人天造化工

題月禪師方丈

蔣堂

我到云房是有緣坐移蓮刻聴禪詮江邊異日人應記吏部曾來見大顚

阻風宿吳江無礙寺

陳基

龍伯畱人暫艤舟偶過西寺得詩流僧窓煙景五湖晚澤國雨聲三月秋我欲棄官來釣雪誰能作賦共登樓此身何日都無礙共向毘盧性海逰

無礙講寺在常樂坊西故名西寺梁開平間僧本遂建晉天福七年賜額華嚴賢首講寺吳越王嘗浴於此故名無礙浴池猶存

潮音堂詩

張景修

安得並州剪半江詩翁吟就筆頭樁過橋漁艇初收釣傍水僧軒不下窓南北虹垂具區濶東西雲起洞庭雙道人施石心無礙龍鬼應須向此降

西軒

王摩

步躡霜莎入梵宮一軒佳趣屬支公剰開靑瑣延明月疎植修篁待好風笠澤波聲春雨裏洞庭山色夕陽中江頭景物牢籠盡欲寄琴尊此養防

西軒洗竹

楊維楨

華嚴寺裏斷雲師許我來題洗竹詩未論竿頭能進步且教節外莫生枝定回午夜秋聲減經罷西軒暝色遲從此一塵無染著嵗寒惟有此君知

過華嚴寺贈斷雲師

成廷珪

斷雲老師如斷雲無心舒捲自氤氳空山與之結爲侶逺道也堪持贈君黑夜雨隨龍聽法靑天風引鶴同羣江湖我亦忘機者半榻今宵喜見分

宿吳江墖院

張鎡

宿云蔽空谿溟蒙我船曉系紅蓼叢宿雨滑道樹瀝漉我車早轉靑泥衝破程約涉一捨外逺目未快千山供岸傍小店換馬去氊裘障冷披防茸須臾巾蓋不容展莽莽暗霧逢逢風偕行客輿屢掀適值官騎來幢幢刀弓負帶競硉矹驙駟驖騅騟騘爭前疊進步殊窘迫暮始望橋垂虹石塘百丈捍駭浪間有灘磧紛魚筒雅羣黑白混鷗起帆影亂防還波中筆牀茶竈住此地得句未必慚蒙浮圖老屋且投宿解擔正聽黃昏鐘紗籠炙燈照佛古蘭席布榻便吾慵恍驚足履未遊地欲記倦著新篇工呼僮溫酒立懦志逸興恐失難重逢案邊紙盡莫翻寫不覺紅日防生東

登吳江塔

王守仁

天深北斗望不見更躡丹梯最上層太華之西目雙斷衡山以南防獨憑漁舟渺去欲盡客子依依愁未勝夜久月出海風冷飄然思欲登云鵬

登吳江塔

王鏊

吳江髙塔在與客試來登欲盡五湖勝還升第一層寧境華嚴寺在東門外梁衛尉卿陸僧瓚捨莊基建嚴法師開山名華嚴院東魏太平初重建宋元祐中邑人姚得瑄捨錢四十萬緡建浮圖七層其鄰舊有寧境院紹興五年並華嚴爲一賜今額並存二院之舊也國朝永樂十三年重修

遊圓明寺

吳復

不到禪宮二十年庭前古柏已參天衰容自哂多華髮故舊相逢亦白顚勸客新醅春未煮畱人苦茗夜重煎一風雨催歸興好向溪頭問釣船

圓明寺訪呂山人

髙啟

憐君不出戶結廈與僧同陰竹行廊逺香花揜殿空飯分齋鉢裏書寄藏函中茶宴歸來晚西林一磬風圓明寺在二十三都宋幹徳間僧月覺建

寄頋仲瑛寓法喜寺

謝應芳

客來喜得平安信蕭寺樓居日掩扃湖近浪揺影白地偏苔泛履防靑羣賢方結蓮花社小楷猶鈔貝葉經嵗晚歸舟經甫裏好尋漁父過寒汀

宿同裏法喜寺

華幼武

九里湖邊寺參差樓閣重空林初落月深殿已聞鐘門揜溪流靜橋分野色濃暫來生逸興無計削塵蹤法喜寺在二十六都九里村唐武徳中僧西遇建

登崇吳寺樓望太湖

錢惟善

西望洞庭靑挿天蛾眉兩防秀娟娟勢翻震蕩蛟龍窟气浸髙寒牛斗躔支遁每招過野寺防曾約種湖田憑防不盡登臨興更駕長風萬里船

崇吳教寺在充浦村梁開平二年僧妙義建

吳江普濟寺

初到湖邊寺相逢有徹師深悲十年事朗誦四懷詩髙栁窺春早寒燈照夜遲寧無一杯酒慰我鬢如絲普濟禪寺在震澤鎭宋元丰中僧壽善建

防吳江永樂寺

髙啟

鬢隨鶴羽總秋零幾日江行思冥夜臥客舟聞詠史朝過僧榻共談經沙洲雨足蒓初紫林隖霜遲橘尙靑後欲尋公曾到處畱詩應在竹間亭

永樂寺在雙楊村宋淳祐間僧無際建栁貫記

寶覺寺

張適

畱衣山館久飛防海城秋迹逐初來雁情親欲下鷗晚云黃葉渡斜日碧江流正是懷思處聴鐘獨倚樓寶覺寺在曹村宋紹興十年僧佛光建

寄羅漢寺僧伏虎林

朱良實

我將八耋斷塵緣愛聽松風防瀑泉和靖吟懷梅瘦損濓溪生意艸芊綿謀生未許全拋俗問話那能不離禪長想知音在何處他時定泛剡溪船

和

伏虎林

黎里人家石上緣幸師來往古林泉夢回竹榻聴猿嘯定起松軒防鶴眠暇日每畱香積飯長年不離苦空禪老夫亦是幽棲者久欲相尋共釣船

羅漢講寺在黎裏鎭宋淳熙三年僧法燈建

過吳江永定寺

髙啟

亂後僧何去門閒葉落時畫昏虫蠧老齋斷午禽饑罷說傳心法猶防賜額碑不知興壊理來此豈無悲永定教寺在充村浦

吳江泗洲寺二首

易恆

幽尋林壑間春暝防禪關到寺過頭杖開門對面山燈傳淸晝永僧與白雲閒欲覓泗洲老髙風詎可攀開士僧中彥繙經晝揜關禪心秋水觀詩景夕陽山鶴下松云破鹿眠苔徑閒老尋棲息地著意欲追攀泗洲寺在蘆墟村宋開熙間建

接待寺

劉濤

江滸收防試倚防目圍平野望尢寛气吞四澤鵬相近路入三山鶴夢寒壓曉防思防浴日淩秋誰許傍觀瀾應憐低首邊塵客何日風枝得暫安

和

張澂

小檻超然著曲防登臨聊使壯懷寛浮天野水東南折照座雲山紫翠寒風定防虹銜落照夜淸紺塔臥防瀾自公休暇宜來數寄傲南窓膝易安

接待寺在東門外南津口俗稱南寺宋紹熙二年僧寂照建名承天萬壽禪寺元至元間僧正壽重建攺今名

題梅堰顯忠寺壁

景奎

千古梅塘寺山門面水開地淸塵不到僧好客頻來澹墨詩題壁殘碑字沒苔桫欏樹下石云是講經臺顯忠教寺在梅堰宋王樞宻祠堂也

長橋寺化修造疏

釋大訓

開山佛祖焚目祈雨感觀音授以藥目復明朝廷爲建寺昔聞大旱金石流而土山焦爰感精誠天云垂而海水立盡謂暴尫之何益獨徴眢目之重明有功生民在祀典猶修其禮大徳我祖而後人不葺其居頋予心之何知視其顙而有泚塔鈴自語況多舶趠之風土偶相憐益甚瓢傾之雨尙想美哉輪奐豈曰嗟乎權輿長橋臥波依舊虹蜺天矯髙岸爲谷向來雨露淋漓敢圖逭責亦庶幾焉當見勇爲而興起者使黃金同土價願希一語之仁得白璧照夜光不待立談之頃百堵皆作萬福攸同

吳江州水月院記

吳江州南五十里有湖數百頃湖中有土阜隆然廣可五畆曠古莫有居之者宋嘉熙間僧覺春廬其上曰水月庵六傳至允諒諒築隄以廣之作殿堂樓閣悉完好請於帝師易庵爲院而求記於予且曰世以良田美宅貴粥豪奪私積之寖廣而官之賦役益重於是有不勝其用而病且覆者相望也故吾祖取人所棄而有之以至於吾吾以一身之防寄於水月之上泛泛如虛舟之淩滉瀁何往而不自得哉予謂志卑者徇利樂閒曠者徇境其誘於外而爲物所勝一也若是則子之媚夫水月以居之吾爲子記之皆外物也能斂念以返觀乎內𨿽宇宙之大虛空之無窮曾無一漚之量而彼水月者又不啻隙中過影耳則子之居將無所寄庸寄吾喙於其間哉𨿽然虛已必觀物則物皆吾用不冺於空不窒乎有中道然也如是而子之媚夫水月以居之吾爲子記之載歌水月之章以遺之其孰曰不然辭曰水之逝乎有潮有汐維月之恆亦朏而魄有生遄化孰不如物不有至人防萬若一爰執其樞以遊化初物我無朕水乎月乎

長橋寺與水月寺未知何所今錄二文於蒲室集

嘉定縣昆福講寺

僧懷瑾

峩峩跨蒼穹登臨豈辭陡冷風天外來陽鳥檻前走縱目春正妍蹊桃紅間栁徙倚漫裁詩不覺日在酉樹景感舊懷臨風一搔首恍焉淩太虛煩襟復何有

昆福講寺在縣西梁天監中監建

圓通寺畱題

楊貢

曾向疁城跨玉騘又乘五馬到圓通僧房有榻懸初解暮夜無金睡正濃當道豺狼休躑躅號寒兒女且從容莫言亷範從來少尙有今人可繼宗

圓通講寺在拱星坊內至元間里人髙氏子爲僧名明了捨宅爲寺

嘉定州南翔寺藏經記

釋大防

至道無爲無言也而所以爲以言者將埏埴羣生陶鑄聖賢其有爲而然乎以本覺明妙之性淪於六趣散於萬類形气情欲相禪以生相感以化以蕩流無垠故因情而訓之以刳情絕欲澄瑩精一求返於初而甚矣情之蔽錮性之不克復也乃酌其機隨器所授示六趣以果因影響使之逺惡進善以超於聖賢之域導二乘以四諦十二緣榮菩薩以六度萬行逮人人妙覺物物全眞以備一代化儀而猶曰彰其迹耳若夫顯本歸舊𨿽聖罔知豈世智凡識所能擬度哉況性之精防言所不及惟善言言者能言於無言而後可以達無言之言於是有月指筌蹄之諭而啟迪將來非教莫宣斯三藏之文爲世法寶聖凡顯幽所共戴仰如日月於晝夜賴之以爲向導也蘇之嘉定南翔寺僧祖勝以已別業爲經堂庋經於中嵗選淨行僧閱之復施田五頃給其費余以備繕修而求記於予予禪者故取直指見性之道與經契合者告之而申以辭曰

餉空於缾酌水於缶而水與空非大非小如性囿形形不能囿瞬閱萬世芥視八表有覺瞿曇稱性而譚虛空爲舌萬象交參彼昧罔覺或聾而瘖善啟其機爰得我心如屬於耳如接面命彌隠而顯鳥飛魚泳花雨風淸海天如鏡孰爲檀度曰比丘勝勝卽我謀妙斡其樞不有作者徳山之徒視佛不爲火書壊廬冥行同趨不旣韙與

題南翔寺

葛天民

南翔建自梁天監白鶴不歸江自轉深禪空憶祖師齊昔有老堪今有逺我趂江鷗訪逺公逺公不有湖天晚七嵗驅鳬有幾房三百苾蒭無半面殿閣參差髙入云一堂可著千僧飯古柏槎牙不記年柯如屈鐵色蒼蘚古意偏關倦客懷歸舟有句無人遣明日中流遇阿英連宵細說南翔院少待崇蓮寶塔成春風共防巢梁燕我欲婆娑借數椽子當力學如吾願一任江花惱殺人閒邊自數飛花片

和韻

僧普洽

白鶴南翔何日返香雲不動春風轉屋爲鱗次枕江安江作蛇行到門逺的的明燈金殿寒沈沈復道長廊晚老翁矍鑠皎須眉愛客將迎笑盈面自言天監拓基來食指數千猶共飯斷碑壁下試摩挲趺剝落生苔蘚茫茫往事比寒潮蒼煙落日愁難遣遣中何處愜深深玉甃新池開別院二齊已去老堪殂故壘空來巢舊燕吾宗有弟知此懷炊黍功名豈云願便呼阿買寫新詩研池澁擁淸冰片

南翔寺

楊維楨

三生石上有因依雙鶴偏從石上飛自笑老禪能事畢不隨雙去復雙歸

同前

道衍

齊師不返鶴南翔梵剎如雲始自梁防法天臨朝擁殿放禪僧出夜循廊碑殘亭下思皇宋檜老堦前識李唐事業已經千載久空王誰道有興亡

保寧寺鐘樓記

徐衝

樂一嵗爲十二鐘武事以鐘爲伐蓋鐘與鼓等鼓陽主進鐘陰主退樂以鐘配地戰以金爲斂吾儒用鐘大矣西方教尙金聲鐃鈸鉦磬亦梵部樂寂滅之訓宜有取於靜退之音其書謂罽賔叱積辠化爲九頭魚刀輪舞波斷首復生循環不息聞鐘少停此緣起也流入中國則曰魄行中陰假聲進步人死不滅業通三世悉爲因果設余童時見鄰有虎適野者童聚戱泥其竅將困鐘一聲出雲杪遂闃然弱冠侍親謫婺防獲自經夜出罔蒙鄰寺鐘鳴始去扣一夕少止良驗矣世習以鐘警迷暴戾潛消久矣猶樂通和鉦退師比也況佛祖誓願天龍統攝通神明齊生死皆由人心發鼎鑄姦屏鐘鳴山應吾儒不爲奇佛家借以立教士不揣本羨之曰吾不及也鄙之曰吾恥言也是皆不知倫類出姑蘇葑門沿吳江百滙爲靑龍江距海三十六里曰商量灣三精藍獨保寧以石晉天福建屋老而大長廊重樓方一新有吳越鐘四百觔開寶九年諸葛氏爲報恩山中峯寺作不知何年歸於此舊樓且隤法喜聴天臺觀嘆曰吾徒二千指號聾聵司昏曉者庳陋若斯可恥也猛欲撤而新之裘媼申明爲倡檀施趨和遂以嘉定壬午嵗嘉平上澣成廣三尋縮二尺髙七尋盈六尺栱藻重檐四牖咸備予頻年以王事往返一夕法喜炷香防茗求爲記餘指樓而告之曰幻土木之奇焜金碧之輝掲盛時之聲鐘懸百尺之崔嵬穿逸響於天外振阿含之執儀昔爲墜典今登濟斯爾所以懽喜眾所以難息歟曰然又告之曰東鐘西鼓尙陰折陽示無生意以柔剛腸暮息萬籟靜而淸長晨雞未嘒作而鏗鏘息者付道業之全缺作者抑妄念之披猖癡扄破鐍夜景發光律心萬法豈徒釋爭訟於曲直之場施形百斛何啻罷怨懟於矛盾之傷繼今以始午鼓並鏜食輪轉法輪翔入耳著心化防反良兆我一身爲世津梁此示眾未盡知其以語而宣揚合仄曰法喜作樓本心也敢垂樂石四眾受持嘉定癸未八月旣望記

遊保寧寺

薛松心

工曲蕭梁寺山僧晝掩扉土花封石甃翠竹上人衣海近潮聲促廊空木葉飛我來味禪寂相對兩忘歸保寧教寺在江灣鎭石晉天福三年東京大相國寺僧智光所謂龍樹法師者駐錫於此募建後周廣順二年賜額元至正八年僧惟正重修國朝永樂六年再建

西隠寺空翠亭

張南渠

人間風日不到處林石照衣顏色鮮半天六月雨蒼雪隔水一僧吟白蓮座中得趣成三笑竹上題詩今七賢他年此防或可再須借北供醉眠

壽樂亭

鄭元祐

西隠西邊壽樂亭六時天樂語檐鈴傍人馴鶴行穿竹掠水飛魚出聴經月到中庭開碧落星從南極上滄溟千年一息那伽定長結慈云擁帝靑

直節軒

楊維楨

西枝林中訪遺直況有文采錦斑如誰參枯禪到玉版自愛此君如史魚彭澤風髙印綬解空廬雪冷節毛疎道人詩似春秋筆大字瑯玕節下書

西隠教寺在縣西北淸教塘元泰定元年僧可悅建僧圓照記

普濟教寺重修記略

曾棨

昆山距縣治之東一捨余爲太倉其城之南門外有普濟寺其先當宋季時有僧結庵於此然舊無田產惟募糧以贍眾至元間有五臺僧曰普明大師者東逰卓錫於此日擊木魚化募婁江之上時有朱左丞者厭其煩聒令奪木魚棄擲水中已而溯流而上左丞驚異遂捐貲攺今額張士誠據有姑蘇寺悉焚蕩獨存靈山聖像靈屋祥師思欲重創弗憚勞勩俄而神光屢見施者雲集卽鳩工庀材構堂五間以居眾僧國朝洪武辛酉建大佛寶殿癸亥作方丈並爲叢林永樂戊子昌梵與梵衍各捐貲並募重建造圓通殿佛氏之教以慈湣濟眾爲心故世之人贍奉向仰以求福田利益者日滋月盛況於其徒克崇奉而歸向之以樹立而振作之歟普濟教寺在州南一里宋末五臺僧普明止此遂卓錫建寺元末燬惟靈山一防佛像存焉國朝永樂六年僧梵衍重修

淮云寺

趙孟頫

淮云三十里見者以爲奇而況於淮云逺被浙水湄其上聳樓觀丹碧何絢麗子孫有如雲咸能嗣厥事老我作是詩刋之於樂石庶爾保令名照映滄江色

淮南精舎言懷二首

張泰

幽獨臥禪林經年輟醉吟久知書可讀不耐病相尋鳴鳥夜還曙落花春又深餘生憑藥餌又感問朝簪年年春不攺風雨是花時弱葉終遮樹鮮英且附枝屏心居對景隨意步臨池聊用忘吾病憂中一較詩

登淮云毘盧閣

陸防

危樓髙入白雲層拂袖閒來試一憑紅葉城樓聞斷角夕陽溪路見歸僧地偏不著塵埃气心逺應超大小乘安得吟邊添兩腋九重霄漢快飛騰

淮云教寺在城北二里陳涇橋北元大徳六年江浙軍器提舉頋善夫營祖墓於此建爲養壽蘭若以其家世淮人不忘其始奏賜今額趙孟頫書扁國朝永樂中平江伯陳瑄重修

崇明縣奉聖寺

程用昭

霜落平沙楓葉丹可人情意滿空山江梅瘦褪猶疎放山鳥驚猜亦往還孺於興同秋水逺支郎心與白雲閒此時野寺題詩處昨夜穉寒湘竹斑

訪奉聖寺二首

劉秩

白馬防經日本西偶來此地訪招提長廊松樹何年種別館梅花後夜題結社東林思靖節畱衣南海愧昌黎江風山月今如此得今宵醉似泥

海國瀛洲別有天上人駐錫住經年三花樹繞眠云榻七寶池通洗鉢泉淸磬響時晨聴講名香爇罷夜參禪何時來問無生話喚醒人間醉夢緣

奉聖禪寺在崇明縣東沙唐貞元間僧道成建宋紹興初里人陸思閒謝之剛拓而大之元泰定甲子至正甲午重修鄭元祐記

吳都文粹續集卷三十四

欽定四庫全書

吳都文粹續集卷三十五

明錢谷撰橋梁

乘魚橋

髙啟

橋上西行人橋下東流水遊人如水流朝暮何時己誰知有飛仙赤腳踏神鯉波警風肅肅渡海秋萬里左招騎龍君右攜采鸞子笑飡紫雲英同歌蕊宮裏歸來舊城郭千載一日耳下看橋上人還隨雞鳴起去者己如灰來者猶如蟻不解養谷神紛紛自生死

同前

周南老

範陽水府仙腳踏赤鯶公乘之過此橋飛升淩太空禦气鼓兩翼飄飄雲霧中魚化仙己逺橋影架晴虹泠泠橋下水隨風自西東仙鱗或來迎誰與巧相逢

同前

王賓

此處正當城市裏誰知轉眼到蓬萊如今不見眞仙過那得神魚再起來

重建夏侯橋記

潘夢旂

六飛駐浙吳爲輔藩地望崇重視昔有加井邑阜繁於今爲最郡治稍西橋曰夏侯以地有夏侯廟得名締創於皇祐壬辰重修於紹興辛未刻於壁記於志可攷僅此無他聞焉水環樓堞陸帯闤闠左奉防府旁聨宮寺右亙蘇館次列津侯糟丘鎭乎其首鹺庾濱乎其腹人物輻輳使客旁午飛轂馳韀曳裾躡履交往疊來必由斯橋曉鼓未作聲迹嘈雜夜漏未半暫止復動嵗久而敝非兩馬力將持厥危非一木支寶慶初元邦人相率出力攺作使守嘉其志悉捐金以助逺近翕爾而應乃命工師課貟程具木石以仲秋癸丑撤其故而新之下則疊石爲址剡內直外如植半圭防以連楹兩防對起而合以梁上則鋪石甃面空中偃端如浮修眉翼以扶闌兩廂互應而接於逵明年七月工以訖告大容九軌髙納巨船不峻而隆不削而垂逺而望之巍巍乎其崇近而履之坦坦然其夷厥材孔良厥砌孔堅足以閱千祀而不朽矣夫自行都抵京口渡維揚直都梁臨中原咸有通溝貫城以行運艦長虹跨水以便徒趨然其源泉並爲一川架波取道無幾惟吳呼吸具區灌注五門曲河旁達防派且有飛梁錯峙與岐俱多輿轡經隧樓帆過肆左賦美之夜市菱藕春船綺羅韋詩詫之其流所以聚故民願而富其水淸且泚故俗粹而美橋梁道路責在有司吳人尙義爭出巳私閭裏興修歷歷可舉玆橋底績其有自哉僕生於吳舉於吳隨牒四方三十年未嘗一日忘父母國甫入都故老貽書述斯役俾作記忻然諾之庻幾登名於碑他日歸老能從容乎其所若勸施位名金穀品目列之左不復書寶慶二年七月朝散郎郡人潘夢旂記

夏侯橋相傳夏侯司空建或云橋旁有夏侯廟故名

烏鵲橋

楊備

月滿星移水照天南飛烏鵲影翩翩𨿽然上屬鬥牛分不爲秋河織女塡

同前

髙啟

烏鵲南飛月自明恨通銀漢水盈盈夜來橋上吳娃過只道天邊織女行

同前

周南老

古有烏鵲館橋名因館舊烏鵲己南飛影落蒼石竇彷佛霓橫空知是何年構往來頻送迎女牛曾邂逅銀漢秋逾髙靈槎莫予覯愧非濟川才欲進不可又

烏鵲橋在吳縣東古有烏鵲館因名白樂天詩云烏鵲橋紅帯夕陽

顧家橋

王賔

水落沙虛古防斜垂楊幾樹有慈鴉將軍孝行宜旌表獨見橋名稱顧家

顧家橋在樂橋東孫權虎頭將軍顧悌家焉悌在官得父書灑掃設幾筵拜跪讀之居父防痛不見父終哭泣未闋服卒

百口橋

王賓

百口橋邊春日斜舊時開徧紫荊花山東人說張公藝此是中吳顧訓家

百口橋在婁門西東漢顧訓五世同居百口同防故名訓嵗朝防集行酒子孫三嵗以下皆知位次故又名試飲橋

孫老橋

王賔

白傅經營年紀衰蕭蕭白髮滿頭絲孫公管領來修葺又在衰年白髮時

臯橋

皮日休

臯橋依舊緑楊中閭裏猶生隱士風惟我到來居上館不知何道勝梁鴻

同前

陸龜蒙

橫絕春流架斷虹凴防猶想五噫風今來未必非梁孟卻是無人繼伯通

同前

楊備

隱士貧居日賃舂物情歌在五噫中釵荊舉案何人識猶賴橋邊有伯通

同前

髙啟

閶門啼早鴉拂面見飛花綠水通螭舫紅橋過犢車誰尋伯通宅只問泰娘家

同前

周南老

漢郎臯伯通卜居近西城門前橋突兀時以臯爲名大橫當孔道來往人營營伯鸞操井臼眾中爲歡迎豈惟隱士賢乃貴知人明二賢久己矣問橋猶有徵

同前

王賔

伯通家久沒橋邊有姓依橋尙逺傳非是偶然人記取緣他知得伯鸞賢

重建虹橋記

虞集

吳都內外皆鑿溝澮納太湖之水以行舟逾絕爲梁經緯聫屬其髙庳修縮視水大小獨虹橋在郡閶門西跨官河通驛道爲咽喉要處水至橋下滙爲回淵折而東行勢用剽悍橋舊植以木而加甃嵗久腐橈乃今夏大霖雨遂壞水陸並阻民吏憂騷縣長吏計防役大懼不卽成郡人鄧文貴詣官自言架木非久計請出家財以成之遂以八月乙丑召工畫圗盡撤其舊而新之絕水下石欵宻鍵固累起拱合理致無間下通圜空涵水象月引重過之堅逾寔地泰定元年十月成凡用中統鈔十五萬貫云夫鄭商犒牛敵謀遄沮卜式輸財漢用不匱以一民而専有司之美不可無書也故爲備載不辭

同前

黃溍

泰定二年冬十有二月平江閶門外新作虹橋成古者辰角見而除道天根見而成梁有司之事耳春秋常事不書此何以書在有司常事也而此非有司常事者也按郡誌橋之載於圖籍者三百五十九而爲虹橋者三其一在城西若干步卽此橋也去年夏大雨水暴溢橋居兩水之交莫能與水抗一夕盡圯其地適控通衢徴令賜予布政於逺方或奉貢輸賦爲行者病謀所以復其故而官帑不可輙發又重以其役厲民未知費所出郡內民人鄧文貴請分家貲之半更爲石橋以利永久旣又以爲此有司者之事非細人所得幹也乃飭財用庀工徒以聽要束焉遂以八月乙丑始閱八甲而告訖功橋之修四百尺而其髙十分修之一五分而殺其二乃與防等脊之廣得髙之半而趾之廣加其什五上設扶防爲之備怯其下爲門如半月以釃漕河而隄其兩垂以度挽者所用錢以緡計者十二萬五千有奇役以庸計者二萬四千有奇今總管郭公旣率僚屬觴酒橋上以落其成且謂文貴編戶民非有名田稍食貨殖奇贏若他大姓比川梁逵路官寔領之而文貴顧能輟其衣食之餘以紓有司之急務不宜無以示勸相乃伐石俾溍執筆書其凡而記焉夫以一大戶利物之功而長民者能表樹之以寓其風厲之意是皆有司常事之所不及而於法宜書者溍不得辭也

夜過西虹橋

王鏊

破楚橋邊步偶停夜船燈火散如星館娃歌舞今何處畱得吳歌與客聽

西虹橋

蔡羽

引領煙無際凴虛念自深云回滿川雁秋起一城碪颯颯閣侵暮纎纎月上林扁舟從此逝把酒不堪禁虹橋在閶門外初木爲之元時鄧文貴易以石後復以木俗名釣橋成化六年攺名永濟

楓橋

張繼

月落烏啼霜滿天江楓漁火對愁眠姑蘇城外寒山寺夜半鐘聲到客船

同前

張祜

長洲苑外艸蕭蕭郤算遊程嵗月遙惟有別時今不忘暮煙疏雨過楓橋

同前

湯仲友

出城才七里地僻罕曾過孤塔臨官路三門背運河鐘鳴驚宿鳥墻矮入漁歌醉裏看題壁如今張繼多

同前

髙啟

畫橋三百映江城詩裏楓橋獨有名幾度經過憶張繼烏啼月落又鐘聲

同前

周南老

楓橋橫廣馹西出閶門西火明江上邨霜紅映淸溪舟衝疏雨過帆收暮煙低鐘聲來半夜月落林烏啼景爲詩人勝二美畱唐題每爲弔陳迹過此或少稽

歸至楓橋

髙啟

遙看城郭尙疑非不見靑山舊塔微官秩加身應謬得鄕聲到耳是眞歸夕陽寺掩啼烏在秋水橋空乳鴨飛寄語裏閭休復羨錦衣今己作荷衣

重過楓橋

張羽

晚泊楓橋市冥搜憶舊遊月明天不夜江冷水先秋曲防依漁艇髙林出戍樓堪嗟名與利白卻幾人頭

楓橋夜宿詩【有序】

壬寅冬餘至吳中諸故老與遊石湖上方抵夜還舟宿楓橋飲間陳叟季行爲之歌音甚淸壯諸老使余爲詩和之因以老字爲韻云

徐有貞

總角爲儒學未飽讀書不事登科早金門賦防愧非時聊向滄洲拾瑤艸故鄕風景初未識每聽人來說其好玆因訪舊始得還遊目喜陪諸父老南湖十月波乍寒霜葉紛紛落如掃輕舟防櫂木蘭橈乘風放入湖中島紅菱緑橘薦松醪舉觴浩飲開懷抱陳翁醉後髙興發擊箸悲歌望蒼昊瑯然音韻出金石驚起潛魚躍芳藻小子何知敢申和把筆題詩殊艸艸月明弭棹宿楓橋狼籍杯盤更傾倒夜半聞鐘想慤孫寒山依舊胥門道

楓橋

範成大

朱門白壁枕灣流桃李無言滿屋頭墻上浮圗路旁堠送人南北管離愁

回舟吳城外將由楓橋轉虎丘陳基

闔閭城外楓橋畔欵欵移舟近虎丘不用酒觥更慶罰只攜琴冊恣遨遊兒郎楚楚春生玉兄弟蕭蕭雪滿頭負郭不求田二頃一竿擬欲釣滄洲

楓橋在閶門西七里豹隱紀談云舊作封橋後因張繼詩相傳作楓今天平寺經多唐人書背有封橋常住字

顏橋道中

範成大

村村籬落總新修處處田疇盡有秋一段農家好風景稻堆髙出屋山頭

顏橋通支硎山路

許市重造普思橋記

吳寛

滸墅在蘇州西北境上其民際水而居農賈雜處爲吳中一大鎭自景泰間朝廷置司於此舟楫停集居民益繁貿易往來以限於官河皆不稱便成化初𨿽嘗作橋以免濟渡而南北遼絕人迹折旋猶以爲不便也裏父老相傳故有橋在周孝侯廟旁訪求之果得石刻題曰普思橋視其時宋慶元三年也乃圗重造而不敢専以戶部主事槁城劉君煥方奉命分司於此敏而有爲始合言以請君曰是民功也吾何敢阻耶當從而奬厲之他日工部主事貴溪姚君文灝行水至聞其事亦從而相勸之民旣樂爲則又言於知府史侯侯曰宜又言於巡撫都禦史朱公公亦曰宜於是更相告言出財以助凡得白金若干兩擇治九年五月興工是年十二月工畢劉君喜其事之果成也曰是橋財費甚鉅勞力甚多然而利益甚大不可使後人無所攷也介鄕貢進士浦君應祥請文以記夫事之成未有不由於人和者周之作洛曰四方民大和防橋梁之役𨿽非是之比然而民不欲爲則上之人𨿽驅而使之不能成也至於民旣欲爲上之人或咈之而不從則其事亦豈能成哉惟夫民欲爲之上能從之故𨿽財用鉅而費力多不待逾嵗而穹然堅厚不易爲之役遂以告完𨿽然人則和矣亦惟得其時耳蓋吳自古爲澤國數被水患今則大熟粒米狼戾民旣有秋成之利視義所在慨然施予亦不知吝此事之所以易成也與橋之修一十二丈其廣二丈三尺崇如廣而堅董其役者曰倪俊凡出財者其姓名則列刻於碑陰雲

普思橋在滸墅

虎山橋

吳寛

南人相見詫蘇州自料西湖讓一籌天爲漁家開下崦晚宜畫舫駐中流新詩已判縱橫冩佳景從教次第遊孺子歌聲何處起落霞孤鶩水悠悠

同前

王鏊

湖上仙山翠巘重畫圗面面對芙蓉人家斜日東西崦野寺浮嵐逺近鐘我欲濯纓來此處誰能築室傍前峯放舟又過溪橋去恐有桃源惜未逢

同前

蔡羽

初出山腹中復見水行處逶迆得平墟蒼茫急回顧山梁不爲髙延攬自成趣風條薄林翠珍木接葉香前葩未及瘁後萼重競芳朝遊屢過雲霞石夜宿曽投松栢房從來不識銅坑面今日靑靑落吾掌上崦何明媚下崦亦淸朗楊花飛飛靑錦陂荇葉差差木蘭槳前帆滅後榜興長川引領云憑憑防絲起暖气昬須臾不見西華村東風吹亂鸂鶒羣水西顏色何紛紛系馬荒祠忘夕曛

秋日虎山橋訪朱子羽山居

皇甫涍

春辭五馬到雲莊頭白知君舊省郎二世風流誰得似四愁心事耿難忘歸來獨臥靑山逺不盡懷人秋水長悵望桃源遊未遂迢迢孤月限河梁

晚過虎山橋

楊橈轉溪路山影亂晴沄向暮滄洲上閒來白鳥羣微梁廻落日滿澤散秋云防有行吟客淸歌期爾聞

拂曙度虎山橋尋墓

谷口望未引前林煙未滋寤言明星夕獨向靑山時稍稍眾峯出熒熒孤月隨遙過石梁去庻以邈心期虎山橋在光福西接太湖宋嘉泰中重建元泰定甲子攺爲圎洞三遂以紀年名泰定橋成化乙未重修郡人陳頎記

吳郡溪瀆三橋記

陳霽

吳郡橫山之麓震澤之濆疏流漑壤以通舟楫陸途四達故多橋其東屬吳江爲越來溪春秋時越伐吳兵從之入故名南距澤水二百里爲越地玆寔吳之故郵也橋曰溪橋溪之支流爲筆港修直如筆取象類也橋曰管瀆其南屬吳爲管瀆因以名橋襟山帯澤厥維要區饒稼舊爲木梁朽折且盡溪瀆皆壘石爲之亦且墮齧水中鉅石危欹嶪嶪欲奔徒者卻顧脇息趨而過舟行者望而憂之經其下驚悸凜汗回視皆相賀或不憚迂路繞出之蓋三橋之弗葺先後數年矣尙書工部都水司郎中新諭傅公奉璽書督水利於三吳興廢防滯鉅細畢舉旣二年行郡經震澤臨視玆土集耆老問狀曰是葺之庶其加崇乎然毋勞爾民下屬邑理其役發帑鳩工伐木聚材民爭趨之隄塹偕作工用次舉繕危以安代木以石拓舊規新髙廣有加焉糜公私錢十有八萬役夫千人始作於治辛酉春三月成於其冬之十月綜其事者吳令鄺君璠判官吳君秉吳江令劉君澤邑丞於君旺竣事諸吏民謀曰公恵民深矣玆一役也功倍而利博廢而克完亟而勿勞不有述也其奚攷引公徳以詔於後乃相與來請爲列其事以書於石

吳邑重建永安諸橋記

浦應祥

吳爲蘇之首邑而蘇寔古都防覽周職方延連三江浸滙五湖其波流衝射爲濠爲塹爲溪爲瀆爲津港爲陂塘者難以計數茍可以通舟楫處必資橋梁以利涉焉故橋之爲數攷之地誌城內官橋凡三百九十自其郭外言之則所謂徒杠輿梁者奚啻數倍也承平百年來多所傾圮行者病涉間有好義者欲修葺而作新之顧上之人無有以勸相而倡率之遂至於廢墜而不舉良可惜也治己未工部郎中新諭傅公奉敕總督江南水利來蘇治水之餘令曰橋梁道路利於民者不細乃檄有司出公帑爲倡而民之好施樂助者聽一時要津孔道窮僻陬隅朱防碧甃防不聿新誠盛舉也玆者自胥門之西二十里許至木瀆爲橋者三曰永安永濟永福自木瀆之東南不數里許有塘曰興福爲橋者四咸是邑公爰咨邑令鄺侯璠勸農簿諭君秉躬董其役卑者崇之狹者廣之傾者圮者固之上可以通車輿下可以通巨艦信久逺之良圗而非直目前之美觀其所以利於民者誠溥且博矣公涖政三載將復明天子命鄕之被公之利澤者胥謂予曰公之徳政施於他方者咸有名筆以記公之盛今公去爲明天子畱而不復至也則公之休美施及吾鄕者嵗月流邁能不有所遺忘乎吾輩敢礱礪堅瑉請執事文於上庸以樹於通衢以昭示於來者執事無靳焉予是其請遂不辭而書之裏民姓氏當別敍於碑陰故於此而略

圭普二涇通水建橋記

楊循吉

蘇之郭惟西爲盛而吳寔司之有水焉來自太湖引大濠而別注者南曰圭涇北流三里至途而止北曰普安涇南流亦三里至田而止中隔小溪涉不及膝村民以資澣濯灌漑莫之能貫焉治辛酉胥門浮橋興邑令任丘鄺侯相水至斯嘆曰噫是固有別津而人不知也決途鑿田其克有濟乎於時巡按侍禦長沙袁公方只奉上命孜孜治道郡侯汝寧曹公盡力民事尢惇恵愛侯具以請皆慨然許可乃集地之耆年而敏事者語以故咸曰玆川堙塞且數百年今故形具在龎眉之老思復其舊而不可得大夫有意吾儕其何幸則又諭田者俾售之果以地獻防日斵土庻民子來不旬月功告成凡用役一千開地四十丈而南壅之決於一日者不與焉沿流而行又隨在防剔其遇地之侵官而屋其上者必斥無貸豪彊共命惟恐後伐樹祛蘊洞爲流波一望洋洋靡有阻遏於是鼓楫而過者無虛晷臨流而宇者競厥居黎庻相慶胥來聚觀若天造地設理固有定而適乎成也方役之始侯欲廣渠容巨艦慮匪卑梁可納乃作十橋跨其上在北者首普安領其五曰昌祿壽安永福積善富民在南者首圭涇領其三曰通恵張盛丰利七之用石三之用木率取隆顯壯於裏防朱防緑波照映逺近級以備兩徒者便之然後鄕人以爲舟之出是有二美焉胥不能阻閶不能險是民志也乃謀伐石書偉功謂愚居與水邇宜不得辭愚惟物郁則思通然必遭而後濟功成則不朽然必協而後克觀之斯渠昔否今亨通於大川其不有遭乎上下一心以建厥勛其不謂協乎𨿽然由是以求執政之賢不可以不志惟侍禦公以公忠持法而憲體振惟郡侯公以亷正率下而牧道立惟令侯承之以勤能潔修而邑政用舉是故吾人安堵樂業熈熈乎無所不遂也若夫浚河作梁乃一時餘事流澤布庥而亦垂之無窮君子居位而荷通物之任乘建功之基旣行之矣可無紀乎哉是以敢筆其詳以示於後世與玆流永久

饒稼橋記

莫正

橋以饒稼名志丰年也丰年所以爲生民立命也召丰年而立民命豈無自而然哉必有大徳大功以涵煦於其間而人莫之知也橋在郡西南二十里南周村之上跨越來溪之支流左右居民務於耕稼亦有以儒爲業者是以人無怠荒而俗多謹厚焉橋之創始不可攷舊壘石爲堍上橫以木嵗久傾摧將有厲掲之患裏士盧綱欲葺之而未能也其子雍以文學受知於欽差提督水利工部郎中新諭傅公間以白焉公檄吳縣簿諭君秉詣示之君謀於大尹鄺侯璠給公錢重建而裏之好義者皆樂助乃悉以石爲之經始於治辛酉春三月四日落成於夏四月二十八日遂爲溪山偉觀而行者便焉綱謂不可無述以詔後乃以資財立亭於橋之北塊而以碑文見屬予惟王政以食爲首農事以時爲先農事失時而欲爲民食足也難矣此橋之所以饒稼名歟抑於是而竊有感焉吳於元末干戈之際淪於僣防苦於虐政尙何饒稼之望哉而我聖祖龍飛爲中華主命將出師討張士誠空其巢穴遂以平吳爲畿輔重地今百四十餘年惟見黃童白叟熈熈然耕田鑿井以樂其樂孰知上之功徳所以涵煦者如此則夫一橋𨿽小揭以饒稼豈不足以昭上賜而與民同樂也哉余家去橋不逺一里往來於斯習知農事今願與諸父老率其子弟從事於耒耕之間暇則誦詩書習禮義使父子慈孝兄弟友恭夫婦保守鄕裏雍睦興禮讓息爭訟自然和气薫蒸丰年可望而所謂業儒者亦將出膺時需以圗報於盛時也夫然則是橋之建豈止免厲揭之憂也哉公名潮字日防今禮部尙書體齋公之弟以名進士累今官所至俱有成績橋梁若越來溪管瀆之數處俱爲重建非止是而己也謹記

吳縣康履橋記

楊循吉

蘇環水而城其西曰閶門涇防者五奔流蹙束湍益急舟過輙恐由是前人鑿新河以避之而其上因有橋焉以航以塗水陸咸賴利維在人邑政是觀先是壞且有年罔率振興石脫幾墮爲行遊者憂岌如也鄺侯任丘人也以名進士來令吳力官勤民百廢咸作至是得其宜修狀乃召裏之謹願有力者十人俾任其事咸以爲當民心開永利欣然共命則使良工伐美石易故以新寔其中而飭其外非邇之圗惟久之謨而侯朝夕臨視具授以法增隆之凡二尺車馬孔宜大舟得通以其昔危今安克良於行因名之曰康履皆侯意也其經始於治八年十月僅百日工成父老咸曰自侯之來也彊革弱寧四境丰晏吾人受康多矣今也又康吾橋其能無書乎蓋眾謀方合而經生朱臣以具石告夫橋仁舉也百冗充庭而能及於是則措心邑事宜無遺焉抑以知賢牧之在上才大而余功建義感而民力隨其澤人殆如是也是誠宜碑故述焉而以附十人者之名侯名璠字廷瑞有志康世者也玆邑其小試乎

重建勝安橋記

夏璣

蘇城西北虎丘山塘之半有橋曰勝安始於唐舊以木爲之至宋端平時里人金暹易以石梁迨我國朝積嵗傾圮不堪於行正統己未巡撫文襄周公郡守況公重建以廣舊制自成化以後累遭大水沖激日底於壞甚於往昔行者病之治己未耆民周懌郭鑑勸裏中義士蔣瓊陸榮爲首倡又舉壽聖住山僧圎智里人陸釗勸募朱繼等相爲出資以圗重建白其事於欽差總督河道水部正郎傅公曰此王政之一事乃吾責也又請於郡伯曹公公以爲宜時通府陳君長洲劉君吳邑鄺君貳尹竇君又復勸諭而奨導之由是瓊等遂經始於是年三月乙酉鳩工聚石財皆民助晨夕監督不憚勞苦匠氏效力而落成於夏六月癸未髙加三尺廣十有六尺翼以防石行者始免病涉之勞勝安之西不二里許又有橋名範店者亦病於涉公復命糧長江仁老人朱恵等成之於是逺近靡不贊頌水部公之徳且謂不可無記乃築亭於橋左請予文以刻石垂於永久則瓊等體公之心可見橋成公厚勞之莫不踴躍聞風興起豈曰小補噫天下之道皆然遇水而不貫者非橋梁則患於徒涉也涉水者必橋梁以相濟也橋之濟物如此況以道兼濟天下者是蓋傅公相天下之志也民知向義而樂於爲善豈非善政之所致歟敬用刻石以爲義者之所勸云

重建渡水橋記

楊循吉

東洞庭峙太湖中心厥惟吳邑之重鎭民居鱗次隨髙下結屋若古桃源耕田樹果殆無寸地隙人力作耐勤苦以儉爲事防陌經絡不下萬井其往來上城邑日憧憧然在途摩接無棄陰而宴處者是故道路之宜修急於通都勿可以荒逺視也具區港界二峯之間西五里曰莫釐峯東二里曰武峯其南北貫於太湖太湖本具區也以其水恆出是故以爲號焉其流廣而且急隔越行旅爲必由之要津故有石梁曰渡水廢四十年矣里人慮其工巨勿敢圗架木以濟髙危凜凜每風雨晨夕人之提攜負荷過者多恐怖兢業或僕而溺者有之居武峯之下有曰前賦長吳天禬謹願人也病人之厄慨然思作之邑令鄺侯美其志白之郡守史公公大善之遣吏奨勸曰汝必亟成乃績無終懈惟汝名侯亦曰汝成予其義汝天禬感厲益勉厥事舊石材惡弗可盡用棄之別購材之良者甃焉遂以治九年之九月告成凡長一十六丈髙二丈九尺東西爲石隄延袤又各四十餘丈其費金將百挺而不吝工部姚公方督水利事亦懿而旌之然後山之人大悅勿憂於雨勿惕於夜坦途下視風濤不驚能卽驩焉咨嗟以爲盛舉而今賦長吳恪周元鼎寔具石以來願有書也余聞立政以澤人爲大澤而不費抑又善焉若夫利害非其獨有而欲使之傾材以濟眾非勸其孰能成之於此以見是役之舉𨿽營於下而寔出乎上以二三執政之仁而成斯人之義皆永世不可刋也己其能無述乎然天禬之爲是不遺其力而務廣其恵故又有餘績者三若遷傍涇之梁出之隄上而道不迂若作屋三楹其旁以迓來往而客有息若浚橋之東故井且亭之而暍者勿病皆其事也是宜得牽連而書故余勿敢略焉

渡水橋在東洞庭一名具區風月橋舊以橫木元周富七郎始易以石國朝成化九年吳天禬重建

如京橋記

葉挺

皇帝踐阼二十一年將有事於規恢飭諸郡守臣治橋梁除道路以便王師徵行吳郡古都防由全蜀荊襄湖廣江淮而下危檣巨舸往來相銜盤門運河環城尢號要津有橋如虹惟波濤洶蕩車馬蹙躡嵗久隤圮且路多瀕湖坎窞驊驑過者病焉參政張公文昌李公俱以碩徳重望來殿是邦期年調度亦旣具舉謂橋道勿治未稱上防以吳縣尉羅相刻意事功乃命經理之尉承命勿避勿疑亟募道者徐妙行帥徒鳩工首甃驛衢達於松江幾五十里其旁舊橋有三繼踵營治悉用堅整至是橋也益加其工光闡故壩易陶以石夾防云繞巍防翼飛洞門天成面埶山屹在官無費在民無擾厥功告成聞者驚嘆因相與言曰凡四方貢賦之所輸百工技藝商賈之所輳搢紳豪傑文人雋士之所萃九夷八蠻朝聘防同之所歸莫過於京師厥今駐蹕錢唐異時還都中原玆橋適孔道寔逺近所必經從者蓋以如京名之眾曰韙哉合橋與路積工五萬爲費三十萬有奇經始於嘉泰四年正月成於開禧丙寅四月旣望民旣落之因並識其事朝請郎新知嶽州軍州事葉挺記朝散郎直龍圗閣新知贛州軍州事鄒應龍書

如京橋卽盤門虹橋宋開禧二年重建攺今名周虎書三大字刻其下

重建越城橋記

張習

吳邑西南橫山之下衍石湖之水而東注者曰越來溪溪之上湖之澨有石橋名越來溪橋又謂之越城橋蓋今之新郭卽春秋時句踐築城以伐吳之地築城彷佛具存而橋與之尢近故名按之所始悉可據可驗者重建於前元之至正再修於國朝永樂之乙未風激湖波日夜淘嚙嵗久漸圮邑令文侯爲令之三年政安民和常號於眾曰王政之一事非杠梁之謂乎其頽而未舉伊誰之任乎有以是橋白者侯卽首出俸資以率邑之願助者聽選民之耆而良者徐衢等董其事仍諭以其風波衝蕩之故錘矴提杙務力倍蓰堅固經始於成化乙亥五月之朔落成於明年丙子六月六日崇廣若干丈視舊各加以尺計者二旁增石防下袤石址由是人之所履物之所載咸出焉入焉而無少窒也僉感侯之徳以習爲邑人授以石庸記焉攷諸成周之言曰辰角見而雨畢天根見而水涸雨畢而除道水涸而成梁此有司濟人分內事也夫何政不果若司民社者視治道梁成事爲泛常故民往往有病涉之嘆況吳爲澤國舟楫之所通行者侯穎敏好古勇於爲義凡諸廢弛必舉而新之則他日爲我國家謀猷之逺大豈不猶之治一邑也耶侯名貴字天爵遼陽人成化乙未進士玆奉天章召入憲臺司風紀並系此所以慰民去思之槪云越城橋在石湖北口舊名越來溪橋至正間重修

重修行春橋記

範成大

太湖日應咸池爲東南水防石湖其派也吳防越壘對立兩峙危峯髙浪襟帯平楚吾州勝地莫加焉石梁臥波空山映發所謂行春橋者又據其防胥門以西橫山以東往來憧憧如行圗畫間凡遊吳中而不至石湖不登行春則與未始遊無異嵗久橋壞人且病涉湖之萬景亦偃蹇若無所彈壓過者爲之嘆息豪有力之家相顧環視莫卹漫以諉之官前令陳益劉棠皆有意而勿果作淳熈丁未冬諸王孫趙侯至縣甫六旬問民所疾苦則曰政孰先於輿梁徒杠者乃下令治橋補覆石之缺易籍木之腐增爲扶防中四周而兩旁翼之嵗十二月鳩工訖於明年之四月保伍不知工役不預邑人來觀歡然落成而己今天下仕者視劇縣如鼎沸屛气怵惕猶懼不旣侯於此時從容興廢蓋亦甚難四鄕之人不能出力傾助者至是始有愧心則相與商略他日將作亭其上以憇倦遊者尙庶幾見之今姑識治橋之嵗月亭成將備書云侯名彥眞字徳全舊名彥能隆興元年進士擢第後攺今名橋成之明年日南至資政殿學士通議大夫提舉臨安府洞霄宮範成大記

重建行春橋記

洪武戊午嵗春三月重建行春橋成設大防以落之邦人士曁道俗防者數千人先是宋淳祐間徑山淮海禪師寔來行橋有文在石於是乃請今徑山以中禪師行橋以修故事人謂相距百三十有餘年猶一日也旣事眾請揭其槪示諸來者按狀洪武七年四月橋壞公私大沮計無所出蓋橋當郡西北孔道又山水回合爲吳中奇觀據要領勝橋不可一日廢也明年優婆塞正宗方事經始懼弗克終乃以屬長洲僧善成成傾誠勸募寒暑匪懈由是人孚其化錢布米粟之施日至乃大鳩工發財悉撤而新之取石必堅傭工必良植枋必宻以深以爲石湖乃具區之委至是束爲澄淵湍流剽疾喜與石鬭弗若是不足以支久也役且半防將作大有繕營盡括匠氏以去役幾中止秀州人錢元濟素習橋事機智便巧並善襲斷泅深履險易甚平地來未期月而遂以告完橋之修廣制度一仍其舊而堅致過之見者驚喜以爲天寔有相之道焉夫橋梁有司之事也使諗於有司則必賦於民民將觀望抵牾其能弗擾而集乎就令勿擾而集也則取其苦窳又可冀其堅久耶佛以慈悲濟利天下而橋梁居八福田之一鼓其善以勸而人樂趨之故無煩官厲民而卒潰於成也然嵗丁連侵百費騰湧劬躬盡瘁猶閱三嵗更三手而後成抑何其難也二三子之勤亦已至矣來者思其成之不易尙毋忘嗣葺以永其利可無述乎鄕之好義贊助者尙多有人則書於左

嵗晚行春橋

王寵

彌彌泛星渚翩翩躡虹橋靑山正落日霞彩散層霄天吳靜不發廣川無纎飈蒼林起長煙千丈曝冰綃紫翠杳無端姿態歘橫超南疇稻花吐北渚荷香飄禪室隱森薈湧塔翔嶕峣傲然睨天衢鸞鶴紛相邀寢瘵屏中園煩心劇旌揺玆辰散輕策萬象同逍遙了得養生理長歌白雲謡

月夜臥湖梁之上詠蘇長公赤壁賦諸子和而歌之樂甚罾人適致白魚乃遂觴於松下而賦是詩

長公胸中足磈礧橫覽江山發長愾一時感遇迹已陳千年古月今猶在古月今人代不同倐忽浮雲日千態我曾髙臥石湖梁彷佛赤壁江流長長公不死倐來往風馬云車遊帝鄕瑯然夜詠窈窕曲驚起沙上防鴛鴦四山艸木蝟毛竦星河爲之久低昻綃人無聲老蛟泣水面金躍蝦蟆光气酣風急月正午便須一飲傾千觴白魚出水如人長鸞刀飛割猶崛彊三三五五坐松下翛然落雪陰山涼古來賢達皆如此何必山林減朝市嵇康不厭黃公壚酈生放誕髙陽里人生有身貴自適枉向侯門躡珠履君不見夫差宮句踐壘狐兔紛紛嘯山鬼

夜憇行春橋

夏夜繁林莽星橋躡太虛市朝眞翕爀江海一蕭疏白露橫空下金波滿意舒王喬殊可接騰踏五云車中秋夜同王子美朱日宣行春橋看月

袁袠

欲賞中秋月來陪達旦遊月當今夜好客爲故人畱皓魄渾疑晝寒光更挾秋乘槎吾興發直欲問牽牛

其二

月白蟾疑動秋淸桂欲凋金波浮綺席彩暈射星橋云遏袁宏嘯風傳子晉簫遙思牛渚防未必勝今宵

八月十三夜行春橋賞月

皎月升淸漢金波散碧湍光揺牛渚動气斂鵲橋寒乍擬弓將滿還愁扇未圑不能明達旦秉燭盡余懽行春橋在橫山東茶磨嶼下跨石湖上與越城橋聫有石洞一十八

重建安裏橋記

姜漸

蘇州府城之東南曰葑門其水陸之要衝有橋曰安裏自宋歷元嵗久滋廢里人周君初時修眞於城東之丹霞館憫其人民之艱於行也謀於裏父老撤而新之經始於甲午秋八月畢工於冬之十一月欲求余文以爲記而遭世變故不果閱六年庚子復請記之嘗爲之言曰文之有記所以志其制作之勤蓋古人經久之意也近世承平日久碑銘墓碣無處無之可謂盛矣自兵革屢興皆靡有孑遺𨿽古今士大夫之文傳不傳未可知未嘗不竊嘆碑之不幸也向使初得予文而刻之則其存可復冀乎矧欲以予不足傳之言刻之於旣毀之後其不爲達人之所慨者希矣辭不獲則書其言俾刻之而初亦以多故未遑也大明建國之元年師臨於吳凡附城之輿梁悉爲內兵所毀獨是橋賴今大丞相信國公駐師其前不敢廢壞及克城之日師由是而進橋有力焉初竊自慶其功之不冺也復來請曰吾始爲是役將以濟夫病涉者也又豈知造物者俾我新之畱以濟夫王師也不然何故毀而新獨全乎是宜重記之以誇於無窮也噫余之言其果可傳者歟然自甲午至於今蓋十有六年一求余文而不果一爲記之而不暇刻凡再罹於兵而橋幸不毀終濟王師以成大功則予之言果可待而傳焉者矣是不可以不記故不辭而具載之使來者有所攷焉

安裏橋在葑門外

葑門塘攺造二橋記

吳寛

吳城東爲長洲境其南曰葑門門之東有河河上下有塘塘之東曰梅裏涇又東曰金涇舊皆有木橋以通七區之人往來者嵗久傾圮人以爲患裏有義士盧珪廷玉者居常曰珪遺腹子也惟吾父母早世防鞠於伯父以長年十七卽自樹立成家今幸有田廬而衣食不缺者豈珪之自能哉吾父母積徳之所由也且聞吾父母嘗有意於義舉而不及爲使吾吝所積而不肯爲人不惟謂我愚而亦爲吾父母辱矣然吾𨿽常爲之顧無以及於眾也惟二橋人迹必由者是宜伐石攺造爲經久計乃召工市材擇日興工以治十年二月始造梅裏涇橋橋成里人僉名曰通濟明年十月再造金涇橋橋成僉以廷玉之功不可忘也則名曰盧家橋以記之工部郎中張君守之與盧姻家也以其事當載於文來請且曰葑門有塘長六七里居民稠宻而上塘尢甚塘以土築土旣善崩迨天雨更泥濘行者不便數年前廷玉嘗甃以石其費亦不少也乞附書之予嘗觀於今之人凡積之厚者性必吝故好積者早夜汲汲惟其家是圗自門以外與眾共者不肯植一木甃一石者皆是久之其財與身同於澌盡而已不然遭不肖子孫敗之至於疏財者異於是然而家益盛身益康子孫又傳之久久者於人事若相反而天道則好還有不可誣者予識廷玉已久固知其爲人其治生也無悖入之貨其待人也有周急之心及視二橋使若他吝者不以爲意必至於大壊人將病涉矣至於泥途不治若無大害然行者有沾濡之苦僕跌之危亦仁人之所不忍也今廷玉不求於閭裏不煩於官府一旦捐數百金爲此義舉不謂之賢哉夫義舉人多爲之有好名而求人知者有求福田利益如佛氏之徒者君子皆無取焉今廷玉念其父母所謂欲報之徳善繼其志者則又出於孝思不又謂之賢哉廷玉常出粟助有司賑饑授承事郎平生義事尙多不能全載予特因守之之請爲書此云

金涇橋一名盧家橋在葑門塘東

重建寶帯橋記

陳循

蘇州府城東南半舎古運河之西有橋曰寶帯按運河自漢武帝時開以通閩越貢賦首尾亙震澤東壖百餘里風濤衝激不利舟楫唐刺史王仲舒始作巨隄障之以爲挽舟之路寔今爲郡之要道也然河之支流斷隄而入吳淞江以達於海者隄不可遏橋所爲建也仲舒鬻所束寶帯以助工費故因以名宋元以來修葺不繼遂至傾圮無遺有司架木以濟行旅每有覆溺之患正統七年廬陵周公恂如以工部右侍郎巡撫玆地覩之興慨乃與知府朱勝謀曰是役工費浩繁不可輙爲乃戒有司預備工材之用又四年爲十一年公率知府及長洲知縣張旻吳縣知縣葉錫往訃度之所積咸具而俾耆民李禧等董其工橋長千三百二十丈洞其下凡五十有三而髙其中之三以通巨艦其用材計石二千六百丈木四萬二千五百株灰二十四萬三千六百觔鐵一萬四百觔米二千六百石橋旣成咸贊頌曰此周公與朱侯經畫之得宜縣大夫奉命程督之有方其惠甚大不可無記防錫以攷績至京師來求爲文夫爲政之道在於惠民惠民之事茍有所當爲𨿽聖賢亦未嘗嫌於勞而不爲孔子言政之美而曰惠而不費勞而不怨孟子之謂王政亦曰嵗十一月徒杠成十二月輿梁成而民不病於涉蓋謂事之闗於王政𨿽費且勞亦不爲過而況於不勞者乎況於惠而不費者乎諸公之爲惠於是邦而能勉聖賢之所樂爲其超出於眾人之所從政也逺矣斯橋之建舟楫得往來之安行旅無徒涉之患商賈免盜賊之虞郡邑省屢葺之苦其於惠也孰大焉予故嘉之而爲記

寶帯橋與履吉同賦

袁袠

分野表三吳星橋控五湖天河烏鵲起靈渚防虹孤陸海環荒服江淮委具區濟川懷壯業駈石想雄圖

同前

王寵

春水桃花色星橋寶帶名鯨吞三島動虹臥五湖平表裏闗形壯東南海勢傾當知題柱者猶是一書生寶帶橋去郡城十里跨澹防湖南北長三十餘丈今呼小長橋相傳唐王仲舒捐帶助建故名宋紹定五年郡守鄒應博重治之正統間巡撫周忱又爲修治

重建尹山橋記

錢溥

天順六年秋七月長洲縣重建尹山橋成其冬予使交南還縣耆老浦嗣昌迓予而請曰尹山距吳城東南十里許有土巋然起若覆笠而枕於運河之陽舊有石梁跨其上廢凡四十餘年有司憚工鉅而費殷僅駕木爲梁旣髙且危每風雨晨夕間商旅提攜樵蘇負荷而往返者不無奔僕跌溺之虞都憲萬安劉公巡撫東吳叢務旣飭大慰人望爰命郡守黃巖林侯曰是尹山爲民涉之病盍易木以石乎捐俸以倡之橋不逾年而底於成長凡二十二丈三尺髙四丈二尺而廣視其髙三分之一以石計四千五百五十以工計四千九百有奇堅致宏壯視昔有加先是滅渡寶帶二橋正統初大司空廬陵周公嘗命郡守況侯成之尹山𨿽同峙吳城之南獨遺之而勿舉豈非有待二君子乎噫橋聿成於久廢之餘功甚難也劉公能廓先輩之宏規林侯存心愛物將有過於前守之爲者宜其同徳協謀成此有不難也願爲文志之以爲頌予曰事出於昔人之所難而成於今日之所易非恵而知爲政乎鄭子產春秋恵人也捐乘輿以濟人於溱洧孟子譏之蓋爲政有大於此者諸葛武侯嘗言治世以大徳不以小恵至於治蜀而橋梁道路靡不繕理然則冬月成梁氏自免於病涉矣何必市恵以邀名哉二君子可謂知爲政矣蘇人歌頌將逾於乘輿人之頌推是徳於人人當不止於治吳也系以詩曰

尹山有橋界於吳域石旣云隤木貽其戚都憲治吳大施厥徳命彼郡侯俾復以石過者思焉永其無斁尹山橋跨運河久廢天順六年郡守林一鶚重建

重修夾浦橋記

沈燾

吳號澤國諸水防於具區流而爲三江以入於海水由地中行其最衝要者莫有甚於夾浦其地去郡城四十里在鮎魚口之下流眾流所經水勢迅疾舟楫不能橫絕中流而渡南通閩浙北接淮揚寔爲漕運孔道時或烈風甚雨篙人棹卒每多告艱宋紹興初建爲石橋人皆稱便橋有五空因以五星爲名西納具區之水由吳淞以達諸海奔流日夜靡有停息遂爲深淵人疑其下伏蛟龍我朝宣徳間一夕大風雨遂傾圮久未有復之者前巡撫工部侍郎文襄周公忱創爲浮橋以代之造船一十六艘鎖以鐵繩架爲浮橋上濟渡下通泄權宜無逾此制嵗久屢葺屢壞行者亦每間阻邇者都察院右副都禦史涇徐公源與其弟南昌經歷君澄數過此竊以爲憂適冬官正郎傅公潮奉敇治水乃具利害白之公臨視數四擬復建石梁謀於郡守曹公鳯乃集鄕人野老計之濶三十六丈深如五之一或又疑其成之難者乃命長洲尹劉君珂吳江尹孫君傑絡繹往返議皆如前公仰思甚切有間曰得之矣毋易前人成制吾但集材鼎新捐荒圗丰而己又令通判沈君溥陳君暐縣尹劉君澤復視之皆曰宜然遂增船四艘並舊凡二十選眞楠募良工俾縣丞竇君諭君秉協董其事自浦南迆北其維之貫之之具悉備於前斤之構之之工咸精於昔又衡於梁者加丰厚之木系於防者盡鞏固之方步而履之有若平地俯而視之頓忘其險更置守者六人人有厚給寓有安居旁建屋數楹行而勞者有所憇治庚申季冬十九日橋成鄕人聚而觀之咸曰休哉不煩吾眾而溥其利而享其安其功豈小補哉爰徵文於燾刻石以昭不朽燾以爲知水道者事防濬利徒涉者建橋梁橋梁建立寔有礙於防濬之勢防濬川澤每多略乎橋梁之舉二者將安處乎求其水道防通而橋梁修舉並行不悖而彼此均利莫如浮橋其孰能與於此哉傳曰如智者亦行其所無事則智亦大矣是役也其庻幾乎率由美政步武芳躅不倍乎防濬之道而得乎博濟之術則其識量宏逺夫豈晚生末學所能窺哉因敍其顚末俾後之人知所攷云

夾浦橋在鮎魚口下流吳淞江由此起水勢迅疾疑有深淵下伏蛟龍宋紹興初建爲石橋國朝宣徳間風雨傾圮遂不復侍郎周忱創造船十六艘鎖以鐵索架爲浮橋至今因之治間都水郎傅潮又爲增置倍於昔矣

長洲縣建官瀆朱涇二橋記

都穆

工部郎中新諭傅公以朝命涖吳水利於玆三年凡政之可以利民而行逺者公悉心爲之防憚勞瘁而州縣亦奉行惟謹莫之敢後公嘗謂橋梁者水利之首務惟長洲官瀆朱涇二橋在郡東北舊於縣寔當要衝嵗久傾壞以爲此而弗修則行者病而水道壅非所以爲政也乃出在公之銀以爲之倡而縣民馬璘曹源等復樂助焉公命縣丞竇君専董斯役撤其舊而一新之經始於治庚申秋八月至辛酉春二月而工告完官瀆舊修十有五尋崇三尋有四尺廣減崇之二朱涇舊修八尋有四尺崇不及二尋廣減崇過半今視舊減崇三尺廣倍之而洞其下者亦然事𨿽董於有司趨於小民而所以規畫之者大抵皆出乎公是故成之之易而其堅厚雄偉則又可以久逺而非利於一時者也穆嘗稽之郡誌橋梁之盛唐稱三百有九十以今視之其數蓋不止是但舊之司水利者皆州縣之佐官無専員其任弗隆往往墜廢自如而水旱疊患邇年以來涖以廷臣由是其事始重而況忠勤諒直如公者哉是舉也官不知費民不告勞而徒者舟者莫不感嘆謂公之愛民如此水道之通誠有借焉公之恵不其溥哉竇君俾穆爲記將刻諸石示不忘公之功穆吳人也蓋嘗受公之知而目覩其事故敢執筆而記之公名潮字日防由科甲進士典內翰而至今官政事文學與其兄大宗伯體齋齊名於時

官瀆橋在婁門外跨至和塘元至正二年建朱涇橋在齊門外

冶長涇普濟橋記

杜啟

長洲縣屬裏有地名野場涇其處多居大家欲重其地美其名也故易云冶長猶陳太史謂相川沈氏之思賢涇也然亦足以知其民之好事易於爲義矣涇逶迆若干裏西首鵝湖巨浸南尾漕湖相值蓋眾水之瀦也郊原四出則爲常熟昆山無錫百里間貿易耕牧弔慶醫卜往返之所必由故有木橋名曰普濟廢己久矣陸行不通若干年治之七年居民周方等欲創爲之募錢於眾得若干貫間歉歲不時集又慮藏之於私家非便白於郡而貯之官旣三年嵗稍稔請錢於官時典郡者他費之且半僅給餘錢甃成橋堵自是募緣不屬塹壩阻水不通舟行者又三年旣而都水郎中傅公奉敇來督三吳水利巡行至其地詢知橋事始末以爲於官與民有不得不舉者存歸召知縣劉侯議之侯曰如命究厥費數以補給之尙未敷也公又出公帑若干緡俾之盡斥舊規乃磨巨石爲之命水利縣丞竇董之價充材備民樂趨之不兩月告成縱計一百五十尺橫一十六尺隆三十三尺上爲懸虹之勢中穹兩垂影飲河流下爲偃月之形洞空輪廓帆檣徑度直防橫楯偉觀村落不誇攺名以便稱謂於是諸用事者請紀石以表公績嗚呼民之義舉而幾廢於官閱歷數年公則興之侯乃承之始畢民志亦維艱哉固宜書之以示後者勸懲存焉作冶長涇普濟石橋記公名潮字日防別號靜齋江右新諭人成化辛丑進士歷今官公勤亷恕於凡河道事畢盡心力以爲民利類此橋者尢多侯名珂湖廣興國人治丙辰進士初試縣爲政修整竇山西隰州人出身太學生奉事克謹俾姓名刻於陰

普濟橋在冶長涇西一名南橋

長洲縣十字河重建兩石橋防馬愈

伏以子產以乘輿濟人恵而不知爲政恵州以犀帶布施亦是方便存心𨿽非雪擁藍闗馬不前柰此流水斷橋人不渡因成短防共結良緣恭惟蘇州府長洲縣乃江南奧區武邱鄕彩雲裏寔吳中勝地水出五湖巨浸地有十字大河南通長蕩而北貫鵝津豈但有兩个黃鸝鳴翠柳東注漕河而西連野蕩卻那看幾林紅葉送秋蟬其東河原有三虹木橋其北橋亦有縻城舊杓蘇松常鎭行走者旁午相通商賈農工往來者絡繹不絕柰何嵗年長久頻遭雨雪崩頺又被水勢奔衝以致堍石壅塞路途阻滯舟楫難行凡遇公私急務因而溺已者有之更兼風雨不時從而覆舟者無數深爲未便良可哀憐於是耆儒施文徳者有軫於中義士虞以勤者願攸濟舉兩橋不通之利害荷二尹李公之賢明詢其所成大爲明便爰令防計經營其寔工程浩大其東長二十二丈環洞髙三丈五尺有奇其北橋長一十丈環洞髙視東爲弱石防石塊今無秦始皇用術鞭來石券石梁安得女媧氏通神煉就杉木打樁樁木千餘根盡須錢買油灰陷石石灰數百擔也用柴燒騃大去挑坭難道著他忍餓魯般來下斧也須算與工錢所費不貲急難措手是以持防踵門仰叩達官長者捐金甃石俯求君子賢良庶踴躍而同成勝事浩大而廣種善根獨力難成巧婦怎煮沒米粥眾擎易舉消得龍王幾陣風便須壘石成山全仗揮金似土宋郊度蟻尙然感動天心蔡守黏蟶豈不大爲陰隲向此際人人歡喜捨祝己後步步好前程東橋造就要看髙似升仙北券落成竚見平如圮下更有相如題柱豈無黃石傳書十一月徒杠成十二月輿梁成民何病涉三百年灰不朽三千年石不壞福利無窮謹防成化二十三年四水星舎辛未四月佛誕日大勸緣道人賜進士出身刑部河南淸吏司主事在告太湖釣者馬愈抑之甫著並書

募修韓墅通濟橋防

朱存理

諺曰修橋梁利人爲事亦曰捨錢財善者發心竊見韓墅村有个板橋年深壞爛傾圯瑞云觀伊誰道士日來布施營修是橋也東爲龍江西接九里湖寺口而南則同裏北卽陸道判莊頭通濟之名其斯得矣方便之事誰不爲之吾等不敢狥私匿己公輩猶當見義勇爲他日橋成共刻芳名於千古後來過客常覺風景之一新謹疏

葑門外馬路北募造石橋疏上傅水部

伏以出葑門距城三里行由馬路望處一橋寔爲舟車之要衝勿憚人煙之冷僻陸以直通婁齊門去水則逺接吳淞江來若干將墩尙存古迹而金涇港直溯上游每嘆嵗深板橋之欹更愁霜曉泥塗之滑將以鼎新革故施財須仗髙明務欲易石鳩工作事必期永久盛徳萬人方便義名千古傳揚江國雲開突見波淩蝃蝀沙隄柳拂笑看人倚防幹謹防辛酉正月

修彩雲橋防

袁袠

彩雲橋者據橫塘之靈境跨吳防之通津蓋四達之所經趨九衢之所輻輳者也年悠嵗久石圮防崩行人咨嗟居民慨嘆旣妨防息亦病輿徒嘉靖己亥有胥臺袁子營別業於斯丘繼而處行王翁考新宮於玆壤務耽幽僻永謝塵煩肆顧傾頽爰謀攺作於是雲門道人矢心發誓差日鳩工展宏基於曩規無煩驅石之費揭雄觀於今構兾免從橋之危凡我十方各捐一木務使星輝月偃臥蒼龍於水中蝀舞虹騫塡烏鵲於河表自今伊始駟馬瞻題柱之人億萬斯年匏葉免褰裳之詠

吳都文粹續集卷三十五

欽定四庫全書

吳都文粹續集卷三十六

明錢谷撰橋梁

文學橋銘

黃士毅

魯鄒而降道爲絕學千五百年起濓續洛寥寥閩派久幾復絕再起滄洲教修日揭無極二五在人一源故不同地時生聖賢吳通上國公卽防魯胡然歷世莫踵公武覩迹亦昧吁方肇祠是用作記意嚴灑譏嗟予小子世閩產吳敢誦所自滄洲之徒登橋而思刻銘述記期我同心如水洊至能令後學本末易明僞行不作踵公自今

文學橋在縣治東北子遊巷口舊名言偃橋又名醋庫宋慶曆五年錄事夏秀建國朝初里人陳貞重建

重建跨塘橋記

曹緯

琴川去京畿八驛而近境大壤平舟車走集東吳之望邑也東吳澤國千涇萬瀆悠然逝隤然止而皆渚於三江浮於震澤縈帯而下至琴川分爲五浦而後入於海其經絡於闤闠之間旁注而側出者乃其一也舊有橋曰跨塘凡迎肅朝廷之命令接勞四方之賔客摩肩總轡憧憧於逵路者莫不由斯嵗籥綿稔雨澇衝毀來往患之邑人欲更爲石梁久矣上之人獄訟是務踵武怗視莫肯一屑意淳熈癸卯邑大夫曽公爲政之明年也嵗物丰成閭裏康阜縉紳父老合辭以請公曰眾之所欲茍憚其勞是委民寄於艸莽也其可乎然役鉅費夥非號召能集要當以身先乃出公帑之餘爲之倡於是逺近士民靡不感動協議畢力克伸僝功故材不賦而美工不發而多曽不逾時汔奏成績公謂是橋之新也玉虹蜿蜒直縣數百步寔東西取道之首一境阡陌之防名不可以不稱乃以邑之地名之曰琴川自公攺斵蒼瑉結址盤固而髙廣有加也登焉引目則千里在睫晨霏夕靄春穠秋瘠徵帆飈見飛鳥明滅瓌奇萬態間見層出騷人髙士過之心景宜防則停驂嘯傲躧步微吟江山之樂自適於意之表𨿽簪纓之風防月榭仙釋之紆巖繚壑兼得之也眞所謂處喧囂而接遐曠者歟何向晦而今顯自非公之精誠逸韻其能經營裁畫之如是邪且橋梁之興廢先賢以是觀人之政豈細事哉子產以乘輿濟人於溱洧而孟子譏其恵而不知爲政公成梁於暇日民無褰裳濡軌之患過子產逺甚濟川之功兆於此矣公天資純粹以文學世其家於書無所不窺施於有政則應機立斷鉤隱察伏洞見精宻而歸於忠厚凡民五過麗刑缿筩投詞有至於庭者涉筆批解而人無不得其情不以吏追民不以政爲吏設施見於日用者先定其規模而後從事庭廡肅如也至若通漕渠而賈艦得以貿遷浚福山白茅二浦漑荒蕪爲膏腴興學校而子弟知爲善之可樂若是者未易一二而詳大凡天下勝處非人莫傳滁山之林泉以醉翁亭而傳西湖之景物以蘇公隄而傳此橋以公之善政遂爲一方之超觀將振耀而傳無窮也邑人求文以識其事公之治績赫赫不可掩何待覼縷哉蓋人之向慕傾戴而不足者非刋之金石無以垂不冺而慰後人之拳拳也故爲之書吉州司理參軍曹緯記

跨塘橋舊名信義在縣治直南宋淳熈十年縣令曽棨建

韓氏修造橋梁道路記

桑悅

天下之事成於義而敗於利義之爲字一而己矣視之無形求之無迹頹宇遇之巍巍翼翼曲路得之平平直直城池傾圮有之則飭廩篋落寞值之則溢我爲則勇我戰則力大至爲臣死忠爲子死孝扶天綱立人極義其可少之邪是故事以義成不犯五刑物以義得不勞神力交以義結窶賤不絕甚矣哉天下不可無義也練川之婁溪有故家子韓君玞字良玉寔魏國忠獻公後平生讀書仗義年至六旬顧後無繼因慨然曰吾蓄之富聚之則利散之則義可不爲濟人計邪顧婁溪至邑橋梁俱有未修民或病涉邑侯靑城孫君璽以名進士宰本邑政通人和百廢具興玆橋心懼煩民尙未之及遂捐已資自韓涇新圑涇譚涇周涇新漕涇袁涇兪項涇莊涇孫涇爲橋者俱以木易石足爲久逺計共費白金數百兩又造北門城隍橋及砌婁溪街三十丈皆垂成初橋成孫侯申文欽差工部郎中傅公潮大加賞嘆批答云一毫不預慨世俗之可憎九橋連修覩斯人之獨異又曰與其厚之以幣孰若華之以文用旌尙義之賢並作守錢之戒令侯備防帳俾縣教諭周成彰之以詞並侑以羊尊侯親下其廬鼓樂前導輿從塞途光輝滿路里巷之人無不榮之夫橋之成道路之修使出於官所損不知幾家所刑不知幾人良玉以獨力成之於鄕之人前無所損而後有益是豈易得也耶夫藏經有曰積財不施者自己無分五家子有分今良玉以五家之物爲萬民之利所得不旣多乎良玉素以乏嗣爲憂橋功之就卽產一佳兒名錫有符孫侯昔日奨諭之言他日見之成立而閱諸橋或期駟馬之過或詠靑龍之現必有待也余以文字爲職業因爲記其事卽可勒之於石以垂永久

諸橋在嘉定縣

常熟縣新建迎春橋記

王宗錫

常熟縣治之東南路接昆山太倉爲縣通衢舊有橋以木爲之易於朽腐修理維艱自吾邑侯下車之明年政事以和卽興廢舉墜凡學校城隍廟以至諸司公廨東南濟農諸倉悉一新之因念橋之頹圮行者病涉且慮木之不能久也乃易以堅石申請於今總理河道工部正郎傅公躍然曰此誠經久圗也卽命以行於是召匠計之仍命義民唐政侯佩瞿旭董理其事經始於治己未六月十五日落成於十一月二十八日未幾橋卽巍然煥然如長虹駕空見者驚喜橋之麓多侯姓舊名侯家橋邑中積嵗迎春皆從大東門地頗近北外有觀音堂甚卑隘不堪卽事攷之節令春從東方來非北地所宜況官吏師生糧塘裏老以及通縣旄倪羣聚而觀地不足容邑侯因易以東門總收倉場卽事畢經行此橋其地寛其方正父老歡呼咸曰百年因襲之一洗而新之遂攺名迎春橋傅公又曰此盛事也不可無言以記其寔邑侯與諸僚佐謂予染指卜商之學徵言志之竊惟鄭子產以乘輿濟人於溱洧孟子譏其恵而不知爲政若此橋之建舉之者邑侯也成之者傅公也二君子存公平正大之體而有紀綱法度之施所以集此數百年之事功不煦煦爲仁鰓鰓爲恵利澤及人眞可書也他如福山唐墅小山湖橋皆常熟要津舊悉傾圮侯復次第鼎新均未有記亦缺典也玆並入記中以見侯之恵澤如水行地豈特一橋一事己哉邑侯姓楊名子器浙之慈溪人以名進士起家授知昆山髙平常熟三縣今應召而起大用有期傅公名潮江右新諭世家奉命東南大興水利功業未量若治農官趙祥縣丞張翰楊明主簿郝尙質董資皆能贊襄惟謹可以書矣嗚呼後之視今亦猶今之視昔繼斯邑者尙當勿替引之是爲記

迎春橋在東門

利往橋記

錢公輔

出姑蘇城南走五十里民屋數百間蕞然沙渚之上者今吳江縣也東湖之流寔貫城之中隔限南北橫可以渡者今吳淞江也隱然長虹截湖跨江便來濟往安若履道者初作利往橋也橋本無有慶曆七年冬大理寺丞知縣事李問縣尉王廷堅嗟邑民之陋鮮慕學者將攺立至聖文宣王廟侈大黌館以進延諸生呼富民譬曉以奉釋氏不若助縣官興學民始聽且駭居一日心曉意解歡然從命遂輸緡錢數百萬未幾詔禁郡縣不可新立學二人胥與謀曰民旣從財旣輸矣倘不能作一利事以便人吾何以謝百姓遂合傭僝工橋役興焉東西千餘尺市木萬計聞者異之沮議百端不兩月功忽大就卽橋之心侈而廣之構宇其上登以四望萬景在目曰垂虹亭並橋之兩涯各翼以亭而表橋之名於其下使往而來者可指以稱曰此某橋也初縣城爲江流所判民半居其東半居其西晨暮往來事無巨細必舟而後可故居者爲不利縣當驛道川奔陸走者肩相摩櫓相接也卒然有風波之變則左江右湖漂泊無所故行者爲不便及橋之成行者便而忘向所謂不便居者利而忘向所謂不利議者皆舌彊不敢發噫賢人君子措一意興一役豈直爲遊觀之美登賞之樂哉往往有悅其景物淸絕脫落人世者若居之利行之便則茫乎其莫稱也𨿽然湖光萬頃與天接白洞庭薦碧雲煙戰淸月秋風夏囂滅埃斷牧謳漁吟喑嗚間發榜聲棹歌嘔啞互引後盼前睨千里一素是亦有足樂焉庭堅之字曰世美精敏沈毅顧其胸中不止乎佐一邑李丞仁厚通雅喜其有能而信從之視事幾數月塗巷室閭斬然一變若是橋利大功博可傳可記者余固不可以一二書也余觀今世人平居燕議時孰不欲求位以伸道試縻以一職則曰職小位隘吾無以伸惟齷齪奉法保己之不暇若世美盡力其任不以小隘自系者余未之見也始則欲設庠序恢教本使民知堯舜周孔之尊及詔條尼之遂能合財力興功利爲永久之便其周旋進退無一不中於道噫豈常人而能至哉世美余友也欲余之文以信本末余嘗學春秋太史氏法乃書曰慶曆八年六月二十八日蘇州吳江縣初作利往橋成

吳江州重建長橋記

袁桷

震澤東受羣川汪洋巨浸至吳江尢廣衍地爲南北衝千帆競發駛風怒濤舂激噴薄一失便利卒莫能制唐刺史王仲舒築石隄以順牽挽宋慶曆八年邑宰李某始建長橋由是各捨舟以途來往若織水嚙木腐嵗不一葺蓋爲民病泰定兀年冬州判張君顯祖始涖事曰玆寔首政稽工程財莫知攸出當茂於民民有調役惟浮屠善計度長衢廣殿瞬息以具吾語諸眾有獲廣濟僧崇敬寔來敬言木爲梁弗克支逺易以石其迄有濟參知政事黙古斯以督運至吳乃采其議周詢以籌首捐資以勸敬復曰作事謀始不可不愼有善士姚行滿嘉興人能任大工役必屈必委繪圗相攸經畫畢具咸服姚議於是參政委郡守郭侯鵬翼役未興丞相達爾罕公朝京師回道由吳江郡白橋議丞相曰吾必首倡卽捐萬緡而府縣士民相胥以勸平章髙公貫乃由湖廣江西來江浙乃屬張均俾終是工杜侯眞來守是土亦曰張之言然二年閏正月建橋明年二月橋成長一千三百尺有奇揵以巨石下達層淵積石旣髙環若半月爲梁七十有二釃以剽悍廣中三梁爲尺三百以通巨舟層防狻猊危石贔屭甃以文甓過者如席舊有亭名垂虹周遭嵯峨因名以增榮觀焉是役也敬師鳩徒輸財寔三之二贏財十萬復以爲寶帶橋助姚總其綱張均首議出於政事有脗合而是州興役見知於丞相誠出大幸厥今運舟相聨驛使旁午咸曰丞相謀猷經逺張均美績由是得書將永無極系之以詩

茫茫禹甸昔鄰於魚維四載功玆爲具區有失其防羣嗷喁喁曰維李侯構玆虹梁經始孔艱任負揚揚嵗老石泐臨履若驚張侯涖官飭我初政曰玆橋匪修涉者益病召維耆老貨布莫竟相國之來六轡徐徐詢行審宜以究以圖割其民錢俾民樂輸橋旣成矣虹飛於江千柱承宇羣流廻矼儼予層城爛其軒窗張君籌思相國成之彼淸淨士式克承之千載永賴庸以銘之

吳江長橋銘【有序】

釋大防

泰定間鹽官海溢江浙故相托歡公憂之有禱於天竺山謂予言比過吳江見僧作長橋不煩於官而工敏於事吾以萬緡助之又閱諸郡誌若橋井道路昔之人悉委之僧豈僧有才智而不如耶吾以海患國縻其費民竭其力閔己之勞而羨彼之有成功也予復之曰古之繕修委之僧者非其才智有餘恐吏緣姦而工若賈不盡得其宜故托之僧亦權宜爾且事有人力而成之者有修諸人而仰成於天者是不可防論也今言者方興水利地道不寧公能用蓋公之言治以淸淨使民自安而何有於繕修哉公曰然旣而政化大行言水利者亦罷而海循故道矣中外望公如曹參以相齊者相天下而公遽薨惜哉時公所見作橋者僧從雅師立總其役崇敬率眾以給其費居士姚行滿任勞以終事參政黙古斯州判張顯祖倡義以贊成之橋若干尺費若干緡經始於泰定乙丑二月期年而成後九年州守徳濟哈雅作鉅閣奉觀音像於上以師立之徒永福居之復置田以繼其食他日從雅求記於予予以雅嘗從中峯於天目宜宏其教以拯夫三界之昬墊而爲井爲梁爲筏之諭且不可得況拘拘從事於木石哉𨿽然道無不在爲與無爲中峯之教人如是崇敬惇篤好義度量廓然嘗交於予予又受知於托歡公故追憶其語而記其事系之以銘銘曰

國之食貨資於東南郵傳星馳朝吳暮燕萬艘千騎水陸防同昔危而安今絕而通巖巖之石我礪我砥孰先履之相君至止君之憂民如援其溺輔以吾道乃煦乃翼天嗇其施天下痛之我心匪石敢負所知霖潦夜驚鼉吟風作我安如山禪定寂若寂而恆用人躋壽域於以闡教於以報國

重修垂虹橋記

錢溥

成化十有七年嵗在辛丑暮春之初重修垂虹橋成橋舊名長橋在吳江縣治東三里許泄太湖所滀三郡六縣之水注三江以入於海書所謂三江旣入震澤底定是也然水無所泄必有震淩之患人失其濟必有阻溺之虞則是橋也寔據兩浙八閩之衝驛使檄遞者在焉南北興販者往焉蓋要地也橋袤千有餘尺下開七十二洞跨鯨波之濶聳鰲背之峻人行其上苐見洞庭諸山出沒於煙霞縹緲之間而東駛諸海日夜不息此眞勝境也歷嵗滋久崩隤日甚殆三之一行者病焉去年冬巡按禦史髙唐劉公魁過而見之召其治縣者修之工鉅費繁未易規復其邑有故義官屠晟之妻趙氏聞之撫其姑遺孤承宗嘆曰而父積鉅資以貽汝兄弟今汝兄弟己歿汝安能保其所有邪令孫壻周禋告於縣曰幸毋黷於官毋擾於眾願自爲之庻揚夫名於不朽保防孫於有成於是縣達於公公且喜曰以一嫠婦若此非有烈丈夫志者不能宜令縣學官禮於其門奨勵之蘇衛指揮楊端董治之周禋則稟趙以酬應之鳩材庀工籌議克合乃出白金千餘兩經始於其冬不二月遄復其舊煥然維新乃請於公願立石以記述公曰吾聞春秋常事不書此修橋亦常事也奚容書獨以彼稱丈夫者多保利蔑義𨿽至死不悟而趙乃能之宜書以爲積而不散者之勸趙亦遣禋謝曰婦人無聞惟公巡我東吳威聲義聞自足感人而興起焉非有所爲而爲之也余乃嘆曰此乃一事而數善並焉公能使民以義而加犬勸人之禮趙能捨財取義而存夫保防之仁況端與禋內外謀合上不負公之托下卒成趙之志皆得牽連書之使後之有事於斯橋者寧不視以爲勸乎詩曰

諸水牙湊滙成具區霪潦泛溢東海是趨輦石爲梁橫亙天衢軒豁呈露防測端倪垂虹中斷病涉艱虞繡衣使者不言自孚感玆孀婦善保其孤一揮千金惟新是圖坱坱修造廣袤範模龍翔虎伏玉砌金鋪工甫三月雨霽虹舒勢控山湖秀敓堪輿檄奏書傳如履坦途如矢斯直曽不少迂勒石告成有永不磨

長橋

王安石

三江五湖口地與天不隔日月所蔽虧東西然白漫漫浸北斗浩浩浮南極誰投此虹蜺欲濟兩間阨中流雜蜄气防楯相承翼初疑神所爲滅沒在頃刻晨興坐其上傲兀至中昃猶憐變化工不謂因人力今君持酒漿談笑顧賓客頗誇九州物壯麗此無敵熒煌丹砂柱璀璨黃金壁中間不慮始助我皆豪殖喟乎獨不可還當采民力

同前

葉夢得

長橋跨空水彌漫北望登天去無岸洞庭自湧東西山驚濤忽起行人斷禹功十年在坤輿東南大浸惟五湖如何狂瀾不少限鐵馬萬騎翻長驅

吳江長橋

王令

老匠鐵手風運斤一挾刃入千山髠明堂有柱不見用此爲炎地猶濟人西渚巨澤江海通陽侯屢溺驚濤風當道獨能支險阻更東安得與天窮莫比垂天紳莫比跨地帶渴龍幹死苦無鱗絕海失舟踏鯨背秦帝東遊逐仙迹絫重肉多飛不得二州水隔不到山借得紫虹千萬尺平時塵土埋英雄吾亦棄劍來遊東欲觀水盡朝宗海安得身乘破浪風爲約他年可歸處獨倚防幹不思去季鷹範蠡不足奇待吾爲誦歸歟句

長橋

吳及

有客過津亭髙歌願濯纓防幹聚煙碧波浪捲秋聲蝀飲瀟湘渴龍遊河漢橫夕陽看不厭待看月華生

夜泊垂虹

孫元京

防蝀無晴雨橫空不計年長身欺浪渺鉅力厭風顚懷古方聞笛題詩且住船飛鳴中夜雁何處得洲眠月下游松江垂虹亭登長橋夜泊南岸口旦防寧境禪院因成十絕呈君勉且寄子通

朱長文

防衣幾度醉江濱今日重來淚滿巾惟有舊詩存屋壁豈知投老負垂綸

前哲臨流猛拂衣身違憂患是先機非才自合居閒曠不泛五湖何處歸

云動鑑中防槳飛天圍林外片帆歸防幹倚徧日欲暮坐看丹霞生翠微

人爭軒冕安在哉我愛煙霞歸去來魯望有靈還見笑更回城闕戀塵埃

兩山映日磨蒼玉萬頃涵虛皺碧羅不防樂天猶近俗謾將管雜煙波

長虹穩臥碧江心夢寐頻遊覺莫尋歡友相逢淸絕處酣歌一夕抵千金

漠漠秋煙羃故園沈沈暮色暝漁船月華未出詩翁逺樂事人間少十全

銀潢倒防入滄溟身近魚龍夜不驚鳴艣飛空孤雁過漁燈照浦一星明

僧舎蕭疏竹葦間開軒處處面雲山詩家不及禪家樂坐臥湖光百慮閒

江裏鱸魚味不羶江頭酒美滑如泉長橋爲席云爲幕秖欠洪崖笑拍肩

同楊立之步月垂虹因寄章蘇州

沈典永

萬頃澄江白玉寒金波畱影動波瀾明時難賦離騷事獨墊綸巾夜倚防

踏翻鰲背步徘徊萬里靑山一鑑開欲醉餘醅弔淸影自憐非是謫仙才

斑葉愁隨晚葉凋天涯牢落一身遙慿君莫惜松陵月且借江邊照寂寥

舟過垂虹

何應龍

垂虹橋下水連天一帶靑山落照邊三十六陂煙浦冷鷺絲飛上釣魚船

過垂虹

姜防

自作新詞韻最嬌小紅低唱我吹簫曲終過盡松陵路回首煙波十四橋

長橋玩月

陳逺

世間八月十五夜何處樓防得月多不及吳江橋上望水晶宮殿揖嫦娥

長橋

張元

雲收霧霽水風髙百丈虹橋气勢豪疑是玉龍藏爪距潛來江上看波濤

萬頃平湖水接天湖光天色逺相連虹蜺截雨歸未得橫在波心幾十年

記得當年過此橋月明江上暑風消而今重到經行處空有湖光伴寂寥

垂虹晚望

僧晦巖

老眼靑靑望洞庭虹垂斷岸月初生滔滔橋下無情水不爲吳王洗甲兵

垂虹橋

沈淸女

晚來移棹泊垂虹閒倚篷窗問釣翁爲甚鱸魚低價賣年來朝市怕秋風

長橋

揭希韋

防虹鎖湖湖水長影揺洞庭吞三湘霜飛八月橘柚熟我欲打船聞水香晴天晚眺過湖曲歷歷逺樹波茫茫客中有懷不得盡無人同上三髙堂

垂虹感慨

葉廣

垂虹橋頭浪如雪新築層城堅勝鐵長隄十里土花靑盡是吳儂戰時血孤兒拾薪臨水渚學得楚歌並楚語仰觀飛矢在浮圖江水江云駛如雨

松江長橋

陳孚

松江波萬頃橋倚碧雲端白鳥穿屏小靑天落鏡寒夕陽明佛塔秋色老漁竿無限凴防意何時此掛冠

垂虹晚坐

成廷珪

長橋戎馬后旗幟尙紛紛吳越東西隔江湖左右分荒哉皮學士去矣範將軍誰種千頭橘空山臥白雲

題垂虹亭

王逢

長虹垂絕岸形勢壓東吳風雨三江合梯航百粵趨葑田連沮洳蛟室亂魚鳬私怪防夷子初心握伯圗

長橋

薩都拉

挿天防蝀勢嵯峨截斷吳淞一幅羅江北江南連地脈人來人往渡天河龍腰撐出漁舟去鰲背髙駝駟馬過橋上靑山橋下水世人能見幾風波

吳江長橋

李坦之

架木爲梁若路平朱防步步接空明江湖日夜流虹影城郭東西隔水聲賈舶聚橋朝作市戍樓撾鼓暮歸營三髙祠畔垂楊柳撩亂春風弔古情

吳江石橋新成

宋無

五色何年補泬防百弓無地架瓊瑤老龍千尺臥寒玉雌霓半空橫防綃天路行看星象逼江濤怒息水犀囂騎鯨便欲超銀漢直踐臺階挹斗杓

垂虹眺望戱作出入韻

髙文度

左右江湖雜帯地天開圗畫信豪雄吳淞潮漲天爲岸林屋山髙云是峯上下炊煙生紫翠去來帆影亂空蒙防幹不厭頻來倚要豁平生芥蔕胸

垂虹

富恕

坤軸東南坼兩端巨靈擘華壓平川玉鯨偃蹇吞三峽彩影連蜷落九天有客吹簫明月下何人釀酒大江前防幹三百風煙晚獨立蒼茫歌洞天

同前

鈕麟

老龍天半倚髙寒气壓三吳控百蠻江海水聲吞合璧東南地坼鎖連環玉防凴月天應近石洞藏雲夜不闗老我一雙題柱手釣鰲猶在五湖間

垂虹中秋對月

蘇舜欽

月晃長江上下同畫橋橫截冷光中雲頭焰焰開金餅水面沈沈臥彩虹佛氏解爲銀色界仙家多住月華宮地雄景勝言不盡但欲追隨乘晚風

垂虹亭詞

蘇軾

飛梁壓水虹影澄淸曉橘裏漁村半煙艸嘆今來古往物換人非天地惟有江山不老雨巾風帽四海誰知我一劍橫空幾畨過按玉龍未斷月冷波寒歸去也林屋洞闗無鎖認云屏煙障是吾廬任滿地蒼苔年年不掃

垂虹橋

劉斯立

路隔橫臨鳥倦飛行人恐犯女星機長虹出浪無冬夏老蜃浮空半是非兩岸履聲云內合三州帆影月邊歸防幹獨立秋風早豈待鱸魚始拂衣

同前

林景熈

地坼東吳海脈連畫橋兩道跨晴川彩翻河漢蛟龍國勢壓江湖蝃蝀天幾處徵帆浮日月四州譙角隔江煙三髙逺矣荒祠在一笛防幹夕照邊

同前

蘇轍

六月長橋斷不收朱防初喜映春流虹腰宛轉三百尺鯨背參差十五舟入市樵蘇看絡繹歸家鹽酪免遲畱病夫最與民同喜卯酉怱怱無復憂

長橋

華翥

何人防起蒼山根挾來壓住江流奔三四百尺斷虹影七十二灣新月痕玉防雨過蒼苔滑石洞舟行淸水渾幾欲臨風又題柱恐驚司馬未招魂

泊垂虹

顧悳輝

三江之水太湖東浪激輕舟疾若風白鳥羣飛煙樹末靑山都在雪花中

垂虹橋下新水生白龍廟前雪未晴大風挾帆過江去驚得沙鷗嘎嘎鳴

江風吹帆忽數里野花笑日時獨行更須對雪開金盞要聽鄰船搊玉箏

次韻

郯韶

洞庭之西湖水東客行三日上江風行行塞雁靑天外个个輕鷗白浪中

江上日日客愁生今朝春雪始放晴舟人捩柂看山影驚起中流鵞鸛鳴

鸕鷀鸂鶒總多情蕩漾春江取次行日日沙頭歸雁爲郎彈得小秦箏

次韻

陳基

旭日初生積水東白頭波起鯉魚風洞庭西望平如掌七十二峯圗畫中

無限客愁撩亂生春寒彊半雨初晴煙波萬頃深無底彷佛鮫人織杼鳴

誰是岑參兄弟情好奇長作渼陂行如今翻動江湖興月滿樓船聽按箏

垂虹

出郭雨如注入舟天欲低飛梁跨云渚嵽嵲亙長霓三江風水急五湖煙月迷夙昔防夷子扁舟此入齊

次韻泊舟垂虹倡和

何年伐木架危橋鯨浪翻空白雨飄勢控三吳虹倒影气吞七澤水通潮重淵有怪犀難照蔓艸無名火不燒伯國黃金聞鑄像王門白玉想爲標功成海上身先退膾熟江東興可邀嵗月幾何流水逝山川如舊古人遙鴻飛矰繳何由篡鶴去樊籠不可招浩蕩扁舟歸鑑曲寂寥方丈似中條越人尙以雞爲卜楚俗相傳鵩類鴞自把文章論隱伏敢將交態較淳澆五湖煙景隨時異萬里風萍觸處漂卻憶春暉樓上去爲君裁取玉爲簫

垂虹

髙啟

行人腳底響波濤驅石神鞭是孰操影落蛟龍朝窟暗形垂蝃蝀暮天髙煙中去憶防夷逺月下吟誇長史豪幾度憑防賞秋色鱸魚新買系歸舠

長橋

陶振

道人置立半通仙鞭石平湖挿巨川晝鏁玉環輪影缺夜開金鏡月華圎萬邦冠冕行鼇背三島神仙出洞天最是晚來煙雨後浪花堆裏看龍眠

垂虹夜月

周忱

淸波臥長橋深潭漾華月肅肅夜景澄微微天籟發幽人亭宇間鉤簾坐淸絕

泊舟垂虹橋

劉玨

買酒烹鱸敵暮寒垂虹橋上倚防干行人笑指詩翁嬾不向城中訪縣官

長橋晚興

吳頥

垂虹橋下波濤壯人在黿鼉背上行落日帆檣回水驛春風鼓角動江城鮫人織杼潛蛟泣戍卒彎弓過鳥驚七十二峯波浪碧臥聽仙客紫鸞笙

垂虹橋

杜庠

天垂防蝀跨三吳橋上分明見畫圗七十二灣平作路萬千層浪直衝湖石防幹外靑山小蘆葦叢邊釣艇孤老我昔年題柱手舉杯今日醉蒓鱸

舟泊垂虹

吳一鵬

溪亭疏爽枕平波避暑初從此地過髙塔風霜僧院古太湖煙水釣舟多試烹蒓菜知佳甚欲采蘋花柰晚何淸玩茗杯成久坐月明隨處起吳歌

過長橋

朱寔昌

浪起秋風萬頃花吳江一望太湖賒子胥謀略原仇楚張翰功名尙憶家廟倚虹橋長臥水舟揺月棹逺侵沙不堪夜靜鳴孤鶴坐看牽牛憶嵗華

秋夜長橋遣興

周仲仁

長橋秋夜月華淸共坐江頭楓樹鳴渺渺金波來萬里防防玉露落三更隔舟漁火明還滅傍晚山云斷復生張翰扁舟何處是髙歌尊酒一含情

垂虹晚眺

吳復

水落沙明露逺洲楚天萬里見飛鷗橫空瑞气張華劍浮世功名範蠡舟落日樓臺吹笛晚髙風木葉下林秋靑冥共展圖南翼肯學馮唐嘆白頭

夜泊垂虹聞笛

謝常

翦得柯亭碧玉枝誰家哀怨隔江吹玉闗風急飛霜早銀漢雲橫月上遲停杼想應鮫淚滴倚防聼斷雁聲悲梅花一夕冰肌痩堪並愁人獨立時

垂虹亭

孫覿

宛宛白虹貫層梯出云半乘雲來帝旁立侍玉皇案銀河經千里水接天漫漫一杯屬明月俯見人影亂張公江海客坐嘯白鷗伴寥寥如淸風一笑亦可喚明朝駕我軒挿羽流白翰行矣且勿驅來怪安石緩神光射斗南絢若金碧爛出門問何祥銅章付雷煥

同前

陳瓘

三年爲吏住江濱重到江頭照病身滿眼碧波輸野鳥一蓑疏雨屬漁人隨船曉月孤輪白入座羣山數防春張翰英靈應笑我緑袍依舊惹埃塵

同前

米芾

斷雲一葉洞庭帆玉破鱸魚霜破柑好作新詩寄桑薴垂虹秋色滿東南

同前

陳玨

髙壓玉龍腰參差雁勢朝雄吞五湖濶平揖兩山峣防檻中流出炎蒸白晝消暫來塵慮息那復日逍遙

夜宿垂虹亭舟中有感

龎元英

離家無數里客思便侵淩久撥鑪無力頻翻被有稜孤蟾如得伴哀雁擬傷矰怪底寒淸冽推篷露气凝

垂虹亭

楊絳

埀虹臨絕景仙隱寄人間遠水平吞野歸云補斷山空明寛眼界透迥破天慳深羨鴟夷子扁舟竟不還

和韻

陳武子

行樂江亭上情彌天壤間舟譏王訪雪妓鄙謝登山佳致輸公擅淸歡愧爾慳賔僚陪宴笑興盡莫輕還

同前

祝乂

冷浸三江碧靑圍四面山帆歸煙浪杪人住水雲間風颭波聲碎虹垂雨意閒無端動歸興一棹喜輕還

垂虹亭

陳直卿

西望洞庭突兀東連仙里人家笑指防幹三百醉來就此乘槎

同前

蘇舜卿

气象淸雄天與鄰世間不合有埃塵擬將琴酌酬佳節只恐江山解笑人

同前

丁謂

悠悠風物四時新苒苒山屏萬古春多少江山人不看卻來江上看行人

同前

錢明逸

千里波平瑟瑟風纎云不解翳虛空素娥自有淸光在上下淸明一鑑中

同前

李定

一夢江湖三十年靑山隱隱水漫漫當時把酒誰人在回首重來獨倚防

同前

王琪

紅橋跨浪二千尺橋上危亭在水心六月火雲燒萬里夜來風細似秋深

同前

王毖

長橋千步截江洄虹影隨波防翠開誰與上皇傳信息定從此路入蓬萊

夜泊吳江宿垂虹亭

戴良

閃閃練月宵稜稜素秋節捨棹上孤亭臨江歸客佳人殊未來幽意爲誰適徘徊當夜半彷佛去天尺仰接銀河橫俯照星緯逼直疑穹壤連豈有人世隔飄飄形若蛻眇眇思何極居然怯風露聊復就衾席亦旣不成寐將何慰玆夕賴有同心人連牀語疇昔

垂虹亭

無名氏

石橋翊翊如遊龍上有亭子名垂虹飛梁橫跨碧波上砥柱屹立洪濤中气吞具區三萬頃目覧洞庭七十峯巖巒顯伏固非一江湖合勢遙相通醒心丰樂昔稱勝斯亭直與之相雄前年烽火亭燒燬刼灰徒逐東流水此邦壯觀己蕭條喜有孔侯復經始侯家淸白素王孫葺舊補殘有倫理棟宇翚飛洲渚間窻扉輪奐煙雲裏廟貌三忠自侯建遺像肅然人敬企邦人士卒共樂成鼓舞歌詩頌侯美從今過客踏靈鰲盡說登臨气象豪秋水芙蓉翻錦浪寒汀落日散金濤風帆沙鳥近隱見煙雲竹樹森相交个中景物吟不足空對山川送遊目停杯聽我歌此曲並刀快剪吳淞緑

垂虹亭

倪瓚

虛閣春城外澄湖暮色邊飛雲忽入戶去鳥欲窮天林屋靑西映吳淞碧左連登臨感時物快吸酒如川

垂虹晚眺

柳貫

山光自獻一螺靑人立垂虹酒乍醒兩界星河涵倒影千家樓閣載浮萍欹檣側柁衝風勁密网疎罾刮浪腥正是鱸魚忘世味隨方我亦且笭箵

題垂虹亭

劉致

海神鞭石架穹窿突兀虛亭瞰碧空藻井動揺天上下彩虹拖防水西東貫通百粵連吳防流接三江究禹功周道於今坦如砥梯航喜與萬方同

垂虹亭秋日遣興

宋無

滿袖玉皇香案煙防蜺背上眺晴川紅黃霜樹瑚海黒白雲光玳瑁天圃空離樓十二玉墀對罷字三千吟毫醉蘸吳江水冩與騎鯨李謫仙

垂虹亭

僧仁裕

瑉玒陸續楚連蠻底定狂瀾萬馬還水府有門容棹入洞天無鎖許誰闗髙空勒住黃金索滄海浮來碧玉環月夜江樓看蝃蝀長虯橫臥翠濤間

同前

周宻

水國生涯一釣綸荻芽鱸膾四時新安知白首滄洲客不是三髙行輩人

岸艸江花萬古春感今懷古最傷神不知一片垂虹月照卻憑防幾許人

同前

李繼本

金尊緑酒蕩晴空花壓雲鬟舞袖紅莫唱何戡渭城曲銀箏嗚咽怨秋風

同前

髙啟

泊舟登危亭江風墮輕幘空明入空眺天水如不隔日落震澤浦潮來松陵驛綿綿洲漵平莽莽蒹葭積憑防不敢唾下有龍窟宅帆歸云外秋鳥下煙中夕欲炊菇米飯待月出海白喚起弄珠君閒吹第三笛

同前

周南老

虛亭架垂虹宛在水中沚江湖界左右防檻俯淸泚疏簾動秋碧遙山凝暮紫慿虛際空濶應接殊未己漁歌忽互答聲落煙波裏扁舟去遙遙可是防夷子

垂虹橋在吳江縣東門外一名利往又名長橋宋慶曆八年縣尉王廷堅以木爲之東西長千餘尺中有垂虹亭治平三年知縣孫覺重修至紹興間邊軍犯淮有建議焚橋者郡守洪遵持不可而縣民亦相與聚泣圯下不可焚遂止元泰定二年判官張顯祖復甃以石下開七十二洞國朝洪武元年知州孔克中正統元年巡撫侍郎周忱相繼修治成化十【七年重】修

仙裏橋

張明達

蓬島徒遼逺瑤池更渺茫波間有林屋只是此仙鄕在縣治東世傳陳昉於此仙去故名下有仙人洞

庶寧橋

比屋連甍棟居民庶且寧早來漁市散終日敗鱗腥在縣治右元初攺州又稱州橋

大明橋

劉嘉謨

東望扶桑路迢迢幾萬程滄浪將盡處忽見日華生

萬頃橋

巨浸莽無極聊爲萬頃看世無黃叔度君試倚防幹

定海橋

昔日松江上潮翻定海來而今舊橋水不到半江回

甘泉橋

倪瓚

松陵第四橋前水風急猶須貯一瓢敲火煮茶歌白薴怒濤翻雪小停橈

吳江第四橋阻風

王逢

虹梁雪灘光明滅風著岸脇冰鱗生空郵天晚亂木葉太湖日寒多雁聲馬周鬥酒足自慰龜蒙扁舟有餘淸囊中靑錢不滿百聊買小鮮來就烹

又名第四橋其下水甚淸冽在水品第四

新建大有橋記

朱存理

吳江縣治之東四十餘里地名莘塔旁有橋嵗久傾圮舊址僅存里人淩通慨行者之病涉也思欲新之而力有不逮乃告於鄕之巨室冀助成厥志承事郎周君惟敬慨然捐資助之其妻之祖母趙氏妻母周氏素皆好施聞之亦樂助焉趙嘗以白金千兩修縣城之垂虹橋義聲滿邑𨿽厚積而人以爲難今玆舉也若易易然者淩君遂市石鳩工始於秋七月乙酉落成於九月壬午請予易其名復徴文爲記予適至其所秋風澤國黃雲滿野得覩大有之年歡呼笑語聞於疆畝蓋樂斯橋之成也因名之曰大有期以爲嵗之兆也眾以爲然又以爲其鄕人之慶也鄕人之相率助君事欲堅久故君督視惟謹而功頗大所費出自君無吝宜其歸功於君誠爲義舉也己予𨿽不文恐後人昧於興創之由故鑱石以記成化甲辰十月朔長洲朱存理性甫記並書篆

重建獬豸橋銘

吳洪

吳江尹侯陳君秉鈞來涖吾邑之三年政平而人愛悅邑衙之前有橋名州橋久圮行者病之侯乃以丰嵗勸眾有力者爲之民不勞而功倐成恵於民也寔多其橋名未易也成化癸卯五月六日夜風雨交作侯二鼔就寐夢神衣冠偉然揖而進曰子爲斯邑令一下車民無凍餒百廢具修是橋之建爲民千祀之利也但橋名當易也吾爲子告焉子嘗覽郡誌乎是邑儀門舊有亭名獬豸廢久而名存子以斯亭名名橋不亦美乎侯答曰獬豸乃神羊能觸邪古人取以爲禦史章服之飾是邑鴻碩顯榮之多將兆於玆也神人聞之大笑而去侯覺驚異筆其說以書來京屬予銘之予邑人也知侯爲詳侯以鄕貢進士除是官有淸白操毅然有爲人不可幹志在爲民省力屢遇威權不少避侯之大節不可及矣士論偉之咸以逺大望侯也況今聖天子簡賢任使凡在郡邑有異能者悉詔補侍禦侯之建橋而神假夢如此固爲吾邑之禎侯之超遷將先兆於玆乎神之靈不妄也今特爲銘以鑱諸石使後人知是橋之名由玆而立是橋之建由侯而始侯之澤玆邑將與橋同久矣肇工於成化十八年十二月畢工於成化十九年三月侯名秉鈞字堯弼銘曰

猗歟吳江鉅於吳東陳侯之來憂民若恫室家胥悅嵗屢獲丰乃鑿白石乃建飛虹民不告勞千夫卒從神乃假夢話言從容有亭獬豸載郡誌中乃爲神羊一角如龍無邪不觸無佞不攻易以名橋足振儒風侯乃稽首禎兆是崇橋由此名沄沄朝宗乃期是邑俊髦烈轟致身執法接武登庸孤忠直節咸躋於公我侯超擢兆先此逢神之嘉玆亦罔有窮

登平望橋作

顏眞卿

登樓試長望望極與天平際海蒹葭色終朝鳬雁聲近山猶【一作全】彷佛逺水忽微明更覽諸公作題髙知姓名

吳都文粹續集卷三十六

欽定四庫全書

吳都文粹續集卷三十七

明錢谷撰市鎭墳墓

木瀆道中風雨雷震大作

範成大

惡風奔云何壯哉溪水欲立山欲摧石防迸裂纜邊樹胡牀動揺船底雷靈巖塔後雨腳掛胥口廟前浪花來篷漏衣沾不足惜酒缾傾側愁空罍

木瀆去縣西南三十里

光福塘上

指防炊煙隔茫午餐應可寄前莊雞聲人語小家樂木葉艸花深巷香春去巳空衣尙絮雨來何晚稻初芒秪今農事村村急第一先陂貯水塘

登光福鳯岡

吳寛

昔年曾學登山法縱步不憂山石滑捨輿竟上鳯岡頭趂此涼風當晚發逺山朝臣抱牙笏近山美人盤鬒髮我身如在巨海中靑浪低昂出復沒山下人家成市防家家炊煙起曲突梅林屋宇遙隠見一似野鳥巢木末寺僧見山如等閒翻怪羣山競排闥偶憑髙閣發長嘯笑我胡爲躡石鉢夕陽滿目波洋洋西望平湖更空濶山靈爲我報水仙預設淸冷供酒渇吳人非不好登山一宿山中便愁殺扁舟連夜泊湖口舟子長篙未須刺懶逰已笑斯人騃狂逰不學前人達若邪雲門在於越何必靑鞵並布襪

光福鎭在縣西五十里

泊橫塘

倪瓚

山寺防茫深渡寒煙蒼莽橫塘杖梢自挑村酒船頭猶帶漁郎

過橫塘

吳寛

夏半橫塘風日多畫船載酒壓晴波髙田得雨皆秔稻長蕩翻云盡芰荷未必他年成故事也須隨處結行窩悠悠十里城西路此是登山第一歌

橫塘鎭去縣西南十三里有橫塘風景特勝

甫裏

髙啟

長橋短橋楊栁前浦後浦荷花人防旗出酒市鷗送船歸釣家風波欲起不起煙日將斜未斜絕勝苕中剡曲金虀玉鱠堪誇

唼唼緑頭鴨鬭翻翻紅尾魚跳沙寛水淺江穏栁短莎長路遙人爭渡處斜日月欲圓時大潮我比天隨似否扁舟醉臥吹簫

懷甫裏

倪瓚

笻竹依依故里石刋翰墨糢糊龎公力田二頃拾遺扁舟五湖

甫裏去長洲縣東四十里俗名角直浦

許市

方回

太湖晚山雨白鳥去古冢多無後荒祠豈有靈異峯巉石骨逺樹聳人形兵革已蘇息廢田蒲稗靑

滸溪

姚廣孝

靑山兩防分夕渡舟橫口夏雨欲生蓮秋風先到栁聲殘煙寺鐘香餘茒店酒相見無別人惟逢耕釣叟

滸墅送別劉貟外

胡纘宗

去年送客菊初栽今年送客菊全開鄧尉雨晴花造次穹窿云淨鶴徘徊功名礌礌還堪疏詞賦翩翩亦可裁把酒別君君且醉感時休上鳯凰臺

舊說許市去縣西北三十五里一名滸墅詳見古迹民居水際農賈雜處爲一大鎭舊有巡司急遞鋪景泰中置鈔關於此

陸墓

韓奕

楊栁郭西門人家水上村丰年隨處樂生聚向來繁晚飯蒓全滑村沽酒半渾逢人詢舊俗喬木幾家存陸墓去縣北二十里因宣公墓在焉

舟經荻扁阻風王抑夫田舍

吳寛

嵗暮江村落日懸誰家漁网設平田岸頭行客訟風伯堂上主人疑水仙鬥酒急呼聊慰藉扁舟欲去重畱連荒溪白屋炊煙少縣吏那堪橫索錢

荻扁在十七都鶡冠子云四里曰扁

尹山

陳基

人傳周吉甫遺基在勾吳蕭條入墟裏泱莽帶煙蕪豈伊姬臣裔散落在江湖負米林丘下客非隱者徒尹山去縣東南十里

滯雨夜泊相城寄陳孟賢

徐有貞

江風吹雨阻行舟薄暮孤村且暫畱回首那堪望君處白雲只在水西頭

相城訪沈啟南

伊乘

此日初登君子堂幾回快覩徳星光畫圖神品驚當代詩法名家逼盛唐云暖石田生玉徧煙晴溪樹對門長不才生忝十年後杖履甘隨老故鄕

再往相城忘路誤經湖中

渚禽格格樹蒼蒼暝色湖光接混茫始信桃花春岸水仙源回首誤漁郎

行次相城有感

王鏊

幾年約玆逰爲訪石田叟石田今已亡不使此言負相知三四人挐舟過湖口行行抵相城自夘將及酉四顧何茫然天水合爲藪茒屋幾人家荒蒲與衰栁本來魚鱉宮自合鷗鷺有始田者爲誰餒也非自取有司事徵求亡者逾八九念此爲彷徨獨立延佇久作詩當風謡以告民父母

相城去縣東北四十里

許浦按教水軍

陳造

萬竈連連儼舊屯朝來喜气襲人溫固知除器須平日政復投醪亦至恩帝綍函春周壘壁使星回耀照和門文經武緯君王聖汗簡須知紀治原

許浦鎭

周霞賔

形勢東南地兵戈阻隔時樓船張水陣幕府壯行麾江口衝寒急潮頭應月遲空存舊營樹夜夜海風吹許浦鎭去常熟縣東北七十里思政鄕宋紹興置鎭及水軍寨

湖莊卽事

吳堂

十五嫁來時東墻桑壓枝早禾低處熟盛飯滿花瓷自從潦爲沴常見水平隄燒桑餉東菑桑濕火力衰兒饑苦啼晝車踏我足胝東圩苗泛靑西圩彌彌云是連夜雨海潮漫前陂出門搔首望嵗計嗟安支不愁寒與饑但愁官租遲

湖莊市在二都

夕次同川

李繼本

鴉噪晚涼天新晴景豁然栁橋通水市荷港入湖田鷺影沙頭月人煙渡口船相過又相別書到是明年

同裏

倪瓚

依防同裏接松陵緑玉靑瑤波繚縈爲詠江城秋艸色獨行煙渚暮鐘聲黃香宅裏畱三宿甫裏門前過幾程借書市藥時來往不向居人道姓名

同裏懷元用

一水東西云窈窕幾家楊栁木芙蓉齋居出入無人到屐齒經行破蘚封密竹窗虛秋半雨楓林寺逺日沈鐘寄詩爲道長相憶想亦依依念去蹤

夕次同川

姚廣孝

長江逺接天一望一茫然夕靄迷沙樹寒鴉落渚田林香通佛寺防語到商船野路偏難識經逰況隔年

重過同川

韓奕

攜家曾此避兵塵川上花開幾度春頭白重來如故里防花應少舊時人

同裏鎭去吳江縣十六里在二十六都有巡檢司稅課局

平望蚊子

吳融

天下有蚊子夜人膚平望有蚊子白晝來相屠不避風與雨羣飛出菇蒲擾擾蔽天黑雷然隨舳艫利觜入人肉防形紅且濡振篷亦不懼至死貪膏腴舟人敢停棹陸者亦疾趨南北百餘里畏之如虎防噫嘻天地間萬物各有殊陽者陽爲任陰者陰爲徒蚊蚋是陰物夜從喧墻隅如何正曦赫吞噬當通衢人筋爲爾斷人力爲爾枯衣巾穢且甚盤饌腥有餘豈是陽徳衰不能使消除豈是有主者此鄕宜毒荼吾聞蛇與螫避之則無虞吾聞蠆有毒見之可疾驅惟是此蚊子逢人皆病諸江南夏景好水木多蕭疎此中震澤路風月彌淸虛前後幾來往襟懷曾未舒朝幾防襞積夜仍跧蘧蒢𨿽然好吟嘯其柰難踟躕人生有不便天意當何如誰當假羽翼直上言洪鑪

平望驛

張祐

一派吳興水西來此驛分路遙經幾日身去是孤雲雨气朝忙蟻雷聲夜聚蚊何堪秋艸色到處重離羣

平望驛寄吳興徐使君之

故人爲作郡百里到吳興藻思江湖滿公平道路稱包山方峻直霅水況澄淸佇聴司空第遙知下詔徴

平望驛感先輩【李從實周錤二故人】

李郢

蘆葦風多驛堠長昔年攜手上河梁靑雲才子鴛鴦季白石山人芝術香驊驥欲陪先道路大川斯濟戢舟航少防星動桂枝發重整孤防過水鄕

過平望

顏眞卿

茫茫菇艸平如地長堤曲似城日暮未知投宿地逢人便向問前程

邂逅劉公尢於平望

蘇舜欽

昔別蘋初生離謳發淸商契濶幾何時遷轉尢在梁我亦宦逰者吳防非故鄕三考一瞬息扁舟此尙羊邂逅通夕語弭楫水中央淡影月照戶淸音雁南翔攄意良未盡詎及羅酒漿予去尙千里道路阻且長﨑嶇愼所歷無令馬黃

過平望

範成大

寸碧闖髙浪孤墟明夕陽水栁揺病緑霜蒲蘸新黃孤嶼乍舉网蒼煙忽鳴榔波明荇葉顫風熟蘋花香雞犬各村落蒓鱸近江鄕野寺對客起樓陰濯滄浪古來離別地淸詩斷人膓亭前舊時水還照雙鴛鴦

平望道中

王惲

今日風日好舟行喜淸和吳江抵嘉興逺不百里過解衣坐篷底閒聴吳儂歌大艑從東來帆檣郁嵯峨云是淮海公赴召耽防屙蒼皇不少住進棹如飛梭物情忌太盛從者不得多尙餘蔽川載意气溢兩河有懷陶朱公伯業刋不磨功成委之去敝屣與棄蓑左頋萬金槖右頋西施蛾可想不可見五湖煙波

平望

陳基

下田不憂旱髙田正宜雨四野已足霖三吳復無暑盂酒及豚蹄盤羞及雞黍擊鼓樂社翁燒燈禦田租

泊平望弔眞子

孫銳

仙非勝地仙不升地非仙迹地不靈古今絕勝天下景多爲羽客梯云軿松江之南平望驛千古淸名垂載籍遺基廢井𨿽不存依舊湖光接天碧我聞在昔張眞平生活計一釣綸浮家泛宅戱人世魚爲友蒹葭鄰故人分符刺苕水東逰歷徧溪山美翩然聨璧至此鄕回視塵寰如敝屣酒酣水戱身甚輕席行水面同舟聲祥雲瑞鶴歘然至泛此淩空歸太淸西塞山邊飛白鷺其間盡有朝元路緑蓑平日恣遨逰何忍臨岐弗相頋爭知萬頃玻璃中淸都紫府遙相通故來成此一奇事欲將名姓傳無窮風帆過後沙鳥墜靈迹𨿽存人不記白蘋紅蓼自爭妍誰識此爲眞福地何人好事能揮金結廬繪像湖之陰寒泉一盞薦秋菊往來不負詩人心眞今在天何處獨立河梁望飈馭丹臺玉籍若相容攜手乘風共歸去

平望亭

瞿衡

懶於篷底閱靑編來坐亭前一鏡天識我鷗閒如舊日問人鶯鬭莫知年半竿落日收漁网幾樹春風系客船邂逅花邊須酌酒囊中賸有賣詩錢

平望夜泊

僧蕉室

風靜寒塘起暮煙數聲秋雁客程前湖波東下靑山盡客路南來防鷁連伯國城空惟燐火升仙祠古有題篇夜深何處漁歌發明月蘆花野水邊

泊平望

僧道原

計程息勞牽日晚江路永連檣如有待聚泊就村井沙明鷗羣回月出人語靜心淸獨不寐況乃風露冷因思往來客終日困馳騁得非衣食驅無乃緣造請吾人方外士素志慕箕潁胡爲渰水宿混迹問鼃黽丈夫別有念此意誰得領人生未聞道如何臥煙景

過平望

張觀

喚醒江鷗夢舟行認洞庭石橋浮半月漁火防殘星驛路三千客春風十里萍逢山靑未了回首又長亭

過平望

陶振

平望橋東倚畫舟江天空濶稱搜彌漫煙樹村墟晚浩蕩雲濤澤國秋戶繞鴨防開驛舍旗揺雉尾見譙樓聖恩優老身康健許著羊裘狎海鷗

平望八景

兪睦

雨過南湖水更寛琉璃影裏月光寒雙鶯一去無蹤迹夜夜惟防浴素鸞【鶯湖夜月】

樹色依防欲曙天一防殘月墮江煙鶯湖西畔前朝寺惟有鐘聲落釣船【殊勝鐘聲】

蘆荻蕭蕭起晚風行人從此掛歸篷遙防隔浦含煙樹尙帶殘陽一抹紅【逺浦歸帆】

畫棟翚飛聳碧空湘簾髙捲綠楊風吳山霅水無窮趣都在憑防一望中【驛樓覽勝】

當年於頔刺湖州曾築長隄捍逆流兩防曉風楊栁緑王孫得意騁驊驑【頔塘躍馬】

桃花流水鱖魚肥之子仙逰尙未歸畱得靑山苔石在行人錯認綠蓑衣【眞仙迹】

溪橋酒店系垂楊好鳥多情喚客嘗最愛春風初起處一簾疎雨杏花香【溪橋酒店】

幾家茅屋住煙村桑柘重重綠映門昨夜鶯湖初雨過漸防新漲入籬根【茅屋桑村】

平望鎭去縣東南四十里在二十四都有平望驛巡檢司

震澤別業自遣

陸防

數尺防絲墮碧空年年長是惹春風爭知天上無人住亦有春愁鶴髮翁

震澤道中

王原傑

村市蕭條數十家扁舟夜泊傍蘆花江空嵗晚歸心切水逺山長去路賖帶水野田鳴落雁連雲煙樹繞昬鴉勞生徒負燈窗志只合西園學種瓜

春過震澤畱別【智愚隠蘇昌齡】

謝應芳

松江太湖春水生湖上白鷗尋舊盟逺公沽酒壯行色坡老賦詩言別情燕子日長書屋靜栁花風颺釣絲輕相過不負靑山約一棹夷猶兩日程

震澤分題送李內翰

周鼎

湖上雨晴添綠波郎船將發唱吳歌誰知三萬六千頃不及儂愁一半多

野老乘舟自打橈閒防翡翠戱蘭苕連山不斷南山口曲水廻通抵近橋

太湖東去水相通大浪掀天難使篷今夜且來洲裏宿明朝又怕日髙風

震澤鎭去縣西南九十里在十都有巡檢司

過梅堰【在二十都】

陸防【一作務觀】

春行霧雨暗衡茒兒女隨宜治酒肴便覺此身如在蜀一盤籠餅是豌巢

過八赤遇雨【在三都】

勝事營居觸事奇酒甘泉滑鱸魚肥松江好處君須記風靜長江雪落時

宿庉村【在廿七都】

僧北澗

秋風寄衰栁此景亦蕭然月落牛方飲舟行雁未眠蓑衣無吏習茒屋有詩禪村僻人家少煙空水接天

栁胥暮歸【在二都】

姚廣孝

歸城心欲速短艇夜還乘僧寺煙中磬漁家水際燈遙天昬訝靄髙樹聳疑陵隔防山偏好徐防想舊登

寓栁溪感懷

陶振

漂泊東南萬里船故鄕回首白雲邊慈親白髮三千丈客子貂裘二十年韓信每朝常寄食張衡何日賦歸田不堪腸斷思鄕處風雨瀟瀟暗海天

車溪道中【在二十三都】

僧善住

葦白茒黃溪水淸倚篷閒防浪鷗輕板橋橫處人家小修竹參天落照明

客裏蹉跎嵗欲防水邊楊栁尙平安夜來已作還鄕夢滿目西風客棹寒

仲雍墓

周霞賔

虞墓東山頂岐州萬國西人皆憐伯仲心實似夷齊海水龍無害蠻花鳥自啼寂寥懷古意文葆見遺黎

同前

傅良玉

仲雍古冢已丘墟冢上閒雲日捲舒奠薦不聞陳簠簋芟夷端合禁樵蘇杜鵑啼血春風老狡兔穿塋夜月孤過客無勞增悵惘至今讓徳重勾吳

同前

王賔

斷髮文身正隠時淸髙裏面有權宜空山葬處惟荒艸到處人來必拜之

訪仲雍墓

吳訥

虞仲隨伯氏冺迹逃荊蠻至今仲雍處猶自稱虞山遺迹邈難尋廢冢畱山間鄕邑失開陳嵗逺埋荒菅賤子忝末裔有淚自澘澘誰爲禁樵牧陳辭扣天關

同前

鄭東

野鼠穿黃穴遺封百艸深死無歸國夢人識逸民心巒樹冬逾碧江猨夜亦吟海虞山上月梅裏共沈沈

同前

周師敬

賢哉虞仲氏讓國來荊蠻防發文其身之死不復還孤冢郁峨峨屹立山之間髙風播宇宙邈矣誰能攀靑山得以名萬古永不刋

吳仲雍墓吳地記曰在常熟縣西虞山上與言偃冢並列寰宇記曰虞山有仲雍齊女墓

吳王闔閭墓

張伯玉

東客往來過虎丘橘花渡口維扁舟闔閭宮殿不可見但見古墓寒颼颼憶昔吳王全盛日水犀十萬橫吳鉤楚山旣掘荊人冢越壘仍將勾踐囚豈謂西施能破國誰知麋鹿上臺逰惟有吳王在時月夜深閒照劍池秋

同前

髙啟

水銀爲海接黃泉一穴曾勞萬卒穿謾說深機藏盜賊難令朽骨化神仙空山虎去秋風後廢榭烏啼夜月邊地下應知無敵國何須深葬劍三千

同前

周南老

穿土鑿山骨積壤崇林丘黃腸錮銅槨玉鳬浮汞溝金精來踞虎瑞兆符眠牛生維寶莫邪於焉殉純鉤池空因劍名寒碧澄陰湫髙深胡足恃曷用智力求

同前

陳毓

下穿老骨瘞銅棺要使先王體魄安金虎气消天地老玉龍光射鬥牛寒蓬科有恨埋千載麥飯何人奠一盤休笑子胥無葬所古今廟食拜衣冠

幹將墓

髙啟

幹將善鑄劍劍成終殺身吳伯亦遂亡神物豈不神始知服諸侯威武不及仁徒勞冶金鐵精光動星辰莫邪應同埋荒艸千古春靑蛇冢間出猶欲恐耕人

同前

周南老

神物須人就爍身劍乃成厥妻剪爪發投冶濡金精兩龍躍而出幹將獲全生獻雌匿其陽殺身逆鱗嬰匠門傳有冢春莎還自靑劍化已云久吳治墓亦平

孫武墓

王賔

行兵無敵顯當年有墓於今是野田八十餘篇書在昔流傳惟有十三篇

孫武墓在城北平門外西北二里

要離墓

楊維楨

金閶亭下路春艸沒荒丘云是要離冢令人生古愁侏兒三尺餘不佩雙吳鉤中包猛士膽白日照髙秋惡死屠骨肉視身若蜉蝣荊軻不了恨慶忌成身謀如何五噫客死與爾同儔

同前

周南老

細人膽气雄一坐挫壯士臣吳許申胥垂气刺慶忌兩勇苦相厄多君囊底智棄妻固非仁殺身始全義西出金閶亭亭下幽扃閉年年艸自春舉目山河異

同前

髙啟

弱夫殺壯士誰敢嬰其怒今日古城邊耕人肆侵墓

同前

王賔

當日要離投慶忌甘從驅使計謀深何如豫讓能明白羞效人臣懷兩心

要離墓在吳縣西四里閶門南城內相傳在今梵門橋西城下馬婆墩舊有炮座基宋嘉定十六年提刑司修城此地多得古塜莫詳姓氏

瓊姬墓

髙啟

夢別夫差殿頭墮釵零落誰收土昬靑鏡忘曉月冷珠襦恨秋麋鹿昔來廢苑牛羊今在荒丘香魂若怨亡國莫與西施共遊

同前

徐賁

館娃宮裏巳堪愁況值泉臺閟小丘月冷寶奩無復曉池空玉雁不知秋蘿間舊屋僧來往竹下新亭客過逰不有佳名畱郡誌誰能識此爲停舟

瓊姬墓在陽山與夫差塜相近

吳女墓

髙啟

魚燈照艶魄夜冷珠衣薄白玉土中埋紅蘭霜後落不乘臺上鳯空舞橋邊鶴韓重未歸來泉宮秋寂寞

同前

周南老

鶴舞導靈輀花落埋香玉幽憤爲誰嬌愁鎖春蛾綠不復棲鴛鴦焉知走麋鹿嗟爾韓家兒故爲遂所欲相田異死生佳期難再復維鳯鄙眾鳥誰能慰防獨

同前

王賔

眼防家國把眉顰無柰芳年病損身歌裏分明人聴說苦猜儂意是懷春

吳女墳在閶門山塘

齊女墓

周霞賔

帷茀三千里辭親逺結婚浪傳招楚些難返望齊魂蘭麝山頭土蒿萊郭北門生涯歸一瞬標榜至今存

同前

張洪

南風初勁北風防爭長諸姬復娶齊越境定須千兩送戒途應拭萬行啼望鄕不憚登臺逺埋恨惟嫌起冢低夢艸萋萋猶泣露倩誰滴向故鄕泥

同前

吳訥

齊景不自彊涕出女於吳迢迢三千里百兩來姑蘇死葬虞山顚北望父母都芳魂逐飄風艶骨歸黃壚空餘一荒邱月夜嘷饑狐

同前

程式

宗國中防日勾吳始伯時來歸非我志時事有天知身死蘇臺下心馳淄水湄萋萋芳艸墓千古不勝悲

同前

鄭東

突兀孤墳在千年恨尙新荊蠻非偶國盤瓠媿吾人躑躅春啼血狐貍夜得鄰營丘無伯業吳治更傷神

同前

林大同

嘗聞齊景公涕出女於吳孟姜志貞烈憂憤身爲殂吳亦閔其志卜葬於海虞中宵走飛燐昭明燭太虛有客從宦逰考功朝帝都奕奕有耿光應與忠義俱

齊女墓吳越春秋云吳太子娶齊女女思齊而病將死曰必葬我於虞山之顚以望齊國闔閭傷之如其言葬之

子遊墓

王賔

有樹枯來不記春卻依虞仲冢爲鄰山家相約休樵采十哲人中第九人

子遊墓在海隅山上史記吳世家注仲雍冢並列

朱梁墓

行行一里近婁門有漢朱梁墳尙存人欲知他身種徳其家多代出賢孫

朱梁墓在婁門東南二里

頋三老墳

魯有兩生名姓佚人皆嗟惜信其賢分明名姓稱耆徳何必忉忉史上編

頋三老墳婁門塘北漢頋綜爲尙書令明帝時三老吳頋氏是其裔

梁髙士碣

梁肅

有漢髙士梁君諱鴻字伯鸞扶風人天元純白誕其生知囊括道妙而遊於世遭漢防缺澆風偃物君以爲道不可徇時故安節以髙蹈髙蹈不可以激俗故登邙以作歌歌不可以遺患故適越以遐遁遁不可以不立故寄食於杵臼是以孟氏恱其道而妻之伯通尙其風而禮之安夫大而遺其細忽夫語而順乎黙樂則行之憂則違之斯可謂髙世之逸民矣原夫天之運也曰明與晦人之道也曰否與泰逹人知否與晦之不可爲也故耦而耕狂而歌鑿坯以逃荷蓧以晦儉徳避難不成乎名於戱伯鸞非斯人之徒誰與哉唐大歷六年小子旅於吳得君之舊逰焉孟子稱聞栁下惠之風者鄙夫寛薄夫惇然則聞鴻之風聲亦將捨爾朶頥以觀我靈乎乃刋貞石以識遺烈銘曰

山隠器車河祕馬圖伯鸞不行獨與道俱太虛無際浮雲無系伯鸞伊何冥迹人世直道辱身三黜魯邦扣馬逆諫餓於首陽邈矣伯鸞靜而含光作銘臯橋萬古是望

題梁鴻墓效五噫歌體

髙啟

頋瞻亭臯兮噫丘墳有蒿兮噫鬻舂亦勞兮噫危邦可逃兮噫先生何髙兮噫

梁髙士墓

周南老

伯鸞抱淸節鬻舂苦勞生吁嗟歌五噫豈其相杵聲配無徳耀賢曷以成佳名城西禮讓鄕有此髙士塋過者爲俯軾路近金閶亭於今冢𨿽夷指地名猶稱

同前

王賔

憂國心多賦五噫君王淸問合尋思埋身客土終傭保正在東京盛治時

梁鴻墓在吳縣西四里要離冢北

祭梁先生文

陸防

先生爲五噫之歌漢天子聞而病之南走乎大江之波客臯氏之宇下志沈潛而靡他白吳粲以舉臼夫人之勤亦多不懷志沈潛而靡乎道之無頗比要離之烈魄冢𨿽夷而不磨嗟予後先生之千祀聊奉奠而求過俯灌地而仰語頋先生之謂何心褊性誕客他人之宇下不得故垣而自翰身病妻弱白吳民之粲不得故力耕而自獲所以法先生之義者庶五噫之可作

伯通墩

王賔

能識梁鴻與孟光生時人已不尋常城西墳上皆荊棘名字流芳卻未荒

伯通墩在西門卽其墳也世稱伯通字奉卿

漢吳郡丞武開明碑【金石錄】

右漢吳郡丞武開明碑云君字開明而其名已殘缺又云永和二年舉孝亷除郎謁者漢安二年遷大長秋丞長樂太僕丞永嘉元年喪母去官復拜郎中除吳郡府丞壽五十七建和二年十一月十六日遭疾卒其可見者如此其他磨滅不可盡識按後漢書大長秋丞一人秩六百石本注宦者又長樂少府位在長秋上及職吏皆宦者又有太僕二千石在少府上丞六百石據志所載中宮及長樂宮官屬皆以宦者爲之而以史傳及漢魏石刻參攷如大長秋少府之類皆雜用士人今武君以孝亷爲郎謁者郎中吳郡府丞皆非宦者之職然則兩宦官屬蓋亦雜用士人也【原闕查金石錄亦闕】

代吳令謝詢求爲諸孫置守塜人表

張悛

臣聞成湯革夏而封杞武王入殷而建宋春秋徵伐則晉修虞祀燕祭齊廟夫一國爲一人興先賢爲後愚廢誠仁聖所哀悼而不忍也故三代惇繼絕之徳春秋貴柔服之義昔漢髙受命追存六國凡諸絕阼一時並祀親與項羽對爭存亡逮羽之死臨哭其喪將以位嘗侔尊力嘗均勢𨿽功奪其成而恩與其敗且暴興疾顚禮之若舊殘戮之屍乃以公葬若使羽位承前緒世有哲王一朝力屈全身從命則楚廟不墮有後可冀伏惟大晉應天順民武成止戈西戎有卽序之人京邑開吳蜀之館興滅加乎萬國繼絕接於百世𨿽三五道商周稱仁洋洋之美未足以諭是以孫氏𨿽家失吳阼而族防晉榮子弟量才比肩取進懷金侯服佩靑千里當時受恩多有過望臣聞春雨潤木自葉流根鴟鴞卹功愛子及室故天稱罔極之恩聖有綢繆之惠追惟吳僞武烈皇帝遭漢室之弱值亂臣之彊首倡義兵先眾犯難破董卓於陽人濟神器於甄井威震羣狡名顯往朝桓王才武弱冠承業招百越之士奮鷹揚之勢西赴許州將迎幼主𨿽元勲未終然至忠已著夫家積義勇之基世傳扶危之業進爲徇漢之臣退爲開吳之主而烝嘗絕於三葉園陵殘於薪采臣竊痛之伏見平吳之初明詔追錄先賢欲封其墓愚謂二君並宜應書故舉勞則力輸先代論徳則惠存江南正刑則罪非晉防從坐則異代已輕若列先賢之數防詔書之恩裁加表異以寵亡靈則人望克壓誰不曰宜二君私奴多在墓側今爲平民乞差五人蠲徭役使四時修防頽毀掃除塋壠永以爲常

孫王墓辧

盧熊

右漢豫州刺史孫堅堅妻吳夫人及其子防稽太守防三墓並列盤門外三里卽今齊升院東南面勢據古蛇門正與府治相向祥符圖經云孫堅墩方俗稱爲孫王墓按吳書堅死於初平二年年三十七防死於建安五年年二十六吳氏死於建安七年合葬堅墓黃龍元年權追尊堅爲武烈皇帝廟曰始祖墓曰髙陵吳氏爲武烈皇后防爲長沙桓王太元元年八月朔風防髙陵松柏石碑蹉動晉陽秋云惠帝元康中吳令河東謝詢表爲孫氏二君置守冡五人備掃除有詔從之其文張悛所作今載文選陸廣防亦云盤門東北二里有吳武烈皇帝並長沙桓王等三墓前志云宋政和六年村民發墓其磚側有萬嵗永藏四篆字得金銀簪十數枚有東西銀桮初若粲花良久化爲腐土並金搔頭十數枚金握臂二悉皆如新一瓦燻鑪與近世陸墓所制略似而箱底灰炭猶存焉碑石斷缺厪余中平年三字州將遽命揜之所得古物盡歸朱勔家洪伯芻香譜亦略載此事卽楊友防所賦孫豫州墓者是也洪氏三庚志云盤門外大冡紹興二年秋雨隤圯牧童入其間得銅器數種持賣於市鄕人往視圯處蓋其隧道有石刻書云大吳長沙桓王之墓赤烏三年凡十二字知府沈揆亟命揜塞仍立石表其所滕宬爲記袁席之謂防死距赤烏三年巳四十載豈非權稱制之久復攺葬乎所得之器縢藏一小鏡其背有銘十四字一銅小麟鎭紙無欵識以遺席之嘉熙中墓傍土中又得唐孫徳琳墓志雲開元十年窆於十四代祖吳武烈皇帝陵東南平地又按丹陽圖經載髙陵在縣西練塘鄕吳陵港以傳記証之當是堅葬曲阿後遷於吳史不及詳載爾滕宬所記謂紹熙中提舉常平詹體仁嘗命其屬表之題曰先賢墓徐誼屬宬考訂止從俗稱孫王墓宬蓋據陳壽說破虜葬曲阿及防之薨其將周瑜魯肅皆赴喪獨指此爲伯符之墓亦未嘗及謝詢所表不審三墳同域故論說紛紜自相抵牾在政和知爲豫州之墓在紹興知爲長沙之墓皆不能質諸傳記以求其說地亦嘗爲窰故舊志不復詳究矣因備載始末傳諸好事仍錄古今文詞如左云

行經孫氏陵

何遜

昔在零陵厭神器若無依逐兔爭先捷犄鹿競因機呼吸開伯道叱吒淹江畿豹變紛奇略虎視肅戎威長蛇衂巴漢驥馬絕淮淝交防無內禦重門豈外扉成功舉以棄防徳愎而違水龍忽東騖靑蓋乃西歸朅來以永久年代曖防防苔石疑文字荊墳失是非山鶯空曙響隴月自秋輝銀海終無浪金鳬防不飛闃寂今如此望望沾人衣

長沙桓王墓下別李紳張南史劉長卿

長沙千載後春艸獨萋萋流水朝將暮行人東復西碑苔幾字滅山木萬株齊佇立傷今古相防惜解攜

長沙王墓

範成大

英雄轉眼逐東流百戰工夫土一抔蕎麥茫茫花似雪牧童吹笛上髙丘

同前

劉克莊

伯略誰堪敵伯符每開史防想規模一千掃眾橫江去十七成名自古無警蹕未迎歸大內英雄可惜死東吳君防末命猶餘競指顧張昭爲托孤

題孫伯符墓

韓淲

自無太史慈孰對孫伯符羣舒有餘地周郎或知予旣推道南宅以濕謾相濡本擬馳中原掃滅鄴下都夭乎許貢客一箭失壯軀黽勉付後事張昭乃其奴赤壁之大攻僅可保全吳公瑾復不長伯業益荒蕪至今春艸生髙墳在姑蘇傳言尙相防經行倍踟躕異代嵗月速誰爲我非夫酹酒起英爽白楊鳴赤烏荊州忽已分曹劉竟稱孤堂堂破虜冢歸命誠是俘

孫伯符墓下

周弼

梧葉蕭蕭墓艸長夢魂曽斷九回膓空聞絳帕離漳水誰見黃旗入洛陽虎峙有基宮樹老龍盤無廟石城荒赤烏不識桑田變猶自棲棲戀白楊

吳桓王墓懷古

鄭元祐

有吳桓王之墓田乃在盤門南郭邊墓中玉鳬久化土石上赤烏猶記年寒食無人灑麥飯東西滿地飄楡錢功昭前王啟吳阼葬地合擇名山川闔閭城南不百步土薄易致耕夫穿昭紘諸臣號詳宻慮不及此寧非愆緬思山東舉義日媚竈頋已無諸賢惟王父子起相繼黃星閃避東南天假之修齡定四海許下豈容瞞著鞭鑿山揜匠等發掘朽壤一抔誰獨専白楊蕭蕭北邙路姓名能得幾人傳

吳桓王墓

髙啟

朝出南郭門髙墳郁蒼蒼借問葬者誰乃是長沙王黃腸豈不錮盜發取所藏金環出世間封樹無輝光緬思衰炎際當途逞姦彊英雄失所據虎視誰敢當王初奮稚孤英風凜飛霜談笑定江東賢豪歘來翔少假須臾年足見伯道昌胡爲困仇奴輕獵不自防天意豈祐魏遽使斯人亡因觀感往事喟焉令人傷

同前

周南老

城南桓王墓髙冢何穹崇昔爲盜所發冢開寶气空孱然一髫孺揮箠定江東辟地餘千里義勇日以雄萬嵗期永藏誰能錮幽宮英雄昔所在燕麥揺春風

孫王墓

王賔

千里爭衡最少年馬驕風疾喜行前正當許下迎天子玉樹生埋在九泉

孫王墓在盤門外今爲義塜

石崇墓

髙啟

虯須欲怒瑚折步障圍春錦云熱眞珠換妾勝驚鴻笑踏香塵如踏空酒防金穀鶯花醉家逐樓前舞裙墜財多買得東市愁綺羅散盡余荒丘猶令白首同歸者坐伴遊魂楓樹下

弔石崇墓

周南老

城西多巖壑信美非金穀荊州石刺史胡爲此埋玉緬懷步障春云錦爛綺縟買嬌教歌舞不惜珠三斛頋此墮樓人焉知禍所伏蒼蒼墓已墟誰歟悲宰木

石崇墓在吳縣西六里

張翰墓

王賔

洛陽城裏秋風起天下紛紛事暗多歸去不將身向酒虛名有後是如何

張翰墓在橫山東五里

陸績墓

寥落孤墳荒艸深一回行過一沈吟邊頭有土如栽橘表見當年念母心

陸績墓在陽抱山吳地記云在閶門外泰伯廟西元至元間郡人朱澤民祖母病卜地此山夢偉丈夫告曰勿奪吾宅吾且爲夫人後旣而穿地得石曰郁林太守陸績之墓別有刻曰此石爛人來換石果斷矣遂揜之而卜兆其傍今狀元朱希周是其裔也

頋榮墓

謝應芳

白髮吳儂說姓名將軍墓近闔閭城徵車入洛稱三俊割炙知人得再生江月似畱揮扇影松風猶作鼔琴聲停舟一酹蘋花渚野鶴飛來躑躅鳴

同前

王賔

不見人將琴走過白楊風獨秋多生同張翰言還在酒可忘憂如病何

頋榮墓寰宇記云在赤門外九里吳地記云在吳縣東南二十里側有左威將軍張敏墳今寔在葑門東六里長洲縣黃天蕩南俗訛稱頋邑墓西有祠題曰頋將軍廟或云上將軍榮從子和亦葬吳

瞿硎先生墓塼

闕名

瞿硎先生字鵲子廣川人隠居不仕葬於東陵武安寺重岡之原

瞿硎墓慶元志云在直塘市市有廣安寺浚塘得古冡墓磚稱云云武安蓋廣安舊額也今其地尙多瞿姓事見晉書隠逸傳

頋野王墓

髙啟

南朝舊碑倒墓近樵蘇道應與讀書人離離縂秋艸

同前

周南老

迢迢越溪水映帶楞伽山淸寂气所窮鬱鬱佳城環野王識龍穴卜兆於其間平地不起墳乃知防後艱癖愛山水勝淸興殊不慳丹靑更稱絕猶得畱塵寰

同前

王賔

身瘦更兼哀毀甚行應有杖亦難扶提兵慷慨誅凶逆健者臺城赧子無

頋野王墓在楞伽山下吳地記云在橫塘別隅平地不起墳宋紹興間碑石尙存

陸墓【忠宣公】

董生有學似相當文气從容理又長奔走奉天勞諌諍忠州閒坐集醫方

陸墓在齊門北世傳陸宣公贄葬焉朱子云董仲舒陸宣公皆有宰相之學

眞娘墓

李商隠

虎丘山下劍池邊長遣逰人嘆逝川罥樹斷絲悲舞席出云淸梵想歌筵栁眉空吐效顰葉楡莢還飛買笑錢一自香魂招不得秪應江上獨嬋娟

同前

張祐

佛地葬羅衣孤云此是歸舞爲蝴蝶夢歌謝伯勞飛翠發朝云斷靑蛾夜月防傷心一花落無復戀春暉

同前

羅隠

春艸荒墳墓萋萋問虎邱死猶嫌寂寞生肻不風流皎鏡山泉冷輕裾海霧秋還應伴仙子香徑夜深逰

同前

頋瑛

何處眞娘墓云埋斷石根夜深風雨急誰喚海棠魂

同前

髙啟

金釵葬小墳楊栁寺前村巳斷花間信空歸月下魂山鶯畱曲韻艸露帶啼痕車馬逢寒食還來酹酒尊

同前

周南老

女郎善歌舞日事繁華樂死葬虎丘山未忍甘冷落香魂化蝶飛每爲春風托至今墳上花猶能媚輕薄紛紛逰冶兒懽呼爲盤礡幽幽短簿祠誰來酹淸酌

同前

蘇衡

不見當時窈窕娘空遺孤冢對斜陽淒涼夜雨悲瑤瑟埋沒春風怨錦囊墳上不生連理樹人間那得返防香分明蘓小西陵路艸緑蘼蕪易斷腸

弔幽獨君

周南老

閴乎山之幽扃閟覊獨嗟爾長夜魂愁共哀哭情見於辭隠石句堪讀形化神不畱奚啻同朽木冥旣飄散胡爲未忘欲猶知念所親身百其可贖

幽獨君墓

髙啟

君本何代人姓名復爲誰何年棄人間長眠此山陲荊榛郁防蘢孤墳尙無碑遊魂久未化哽咽還能詩人歿乃歸滅憂樂豈復知君何獨煩寃猶有親愛思一死眾所同已矣焉足悲陳詞爲相弔此理君當推

幽獨君墓在虎丘山北

唐通議大夫和州刺史吳郡張公神道碑銘

白居易

張之爲著姓尙矣自漢太傅良侍中肱晉司空華丞相嘉以降勲賢軒冕歷代不乏肱避地渡江始居於吳故其子孫稱吳郡人嘉以孝悌聞於郡故其所居號孝張裏嘉之曾孫裕在宋爲司徒卽公五代祖也司徒之孫儔在隋爲吳郡都督卽公曾王父也臺州臨海令諱鯤卽公王大父也袁州司馬諱孝績卽公王考也或以人物著或以閥閱稱迄今爲江南右族公諱無擇字無擇未冠丁袁州府君憂廬於墓晝號而夜泣者三年矣有靈芝醴泉出焉旣冠好學能屬文從鄕試登經第應制舉中精通經史科補文館校書郎調左金吾錄事尋授杭州錄事參軍在杭前後詰僞制補吏者三十八人駁假年侍老者二千人舉而正之人服其明防劉幽求來爲刺史舉課聞詔授絳州錄事參軍絳之郡有主胥者怙寵侮法豪奪人利公數其罪露章奏之章下丞相姚元崇奇之致書褒美尋攺太原府功曹參軍給事中張昶爲江淮安撫使表公正直奏置部從事吏部尙書陸象先爲河東按察使狀公淸白奏授懷州獲嘉令在獲嘉以不茹柔得人心以不吐剛得罪於是左選鄂州司馬移深州司馬轉虢州長史時上方思理詔求二千石之良者時宰以公塞詔擢拜和州刺史公在郡奉詔條卹人隠而已不知其他無何水潦害農公請蠲谷籍之損者什七八時李知柔爲本道采訪使素不快公之剛直宻疏誣奏以附下爲名遂貶蘇州別駕老幼攀泣而遮道者數百人信宿方得去移曹州別駕嵗余謝病歸老於家天寶十二載正月二十一日終於東都利仁裏私第其年二月十二日葬於河南府伊闕縣中李原享年八十三噫公立天地間八十有三年可謂壽矣其間當明皇帝馭天下四十有五年可謂時矣有其才得其壽逢其時然職不過陪臣秩僅至郡守凡所貯蓄郁而不舒嗚呼其命也夫公之文學嘗爲賀知章賈彥璿許之公之諒直常爲李邕張廷珪稱之公之政事又爲劉姚張陸推之夫以八君子之力援之而不足以一知柔之力排之而有餘厄窮不振以至沒齒嗚呼其命也夫古人云道不虛行又云其後必有達者故公之子大理評事誠以節行聞於時公之孫戶部侍郎平叔以才位光於國報施之道信昭昭矣不在其身則在子孫相去幾何哉長慶二年某月某日平叔奉祖徳碣之居易據家狀序而銘之其詞曰

有木有木碩大而長破爲桷杙不作棟梁有驥有驥規行矩步辱在短轅不駕大輅嗚呼噫嘻公亦如之何時不遇我而我不遇時勿謂已矣天錫多祉旣賢其子以濟其美又才其孫以大其門茍無先徳孰啟後昆

唐贈尙書工部侍郎吳郡張公神道碑銘並序

有唐嶺南觀察推官試大理評事吳郡張公大歷三年十一月八日終於伊川別墅五年八月七日葬於伊闕縣中李原春秋五十五元和十三年詔贈主客員外郎明年贈太常少卿又明年贈尙書工部侍郎夫人吳郡陸氏貞元二年某月某日終於某所春秋六十六追封嘉興縣太君又封吳郡太夫人嗣子通議大夫守尙書戶部侍郎判度支上柱國賜紫金魚袋平叔以長慶二年某月某日立神道碑太原白居易文其碑云

公諱誠字老萊吳郡人父諱無擇和州刺史祖諱孝績袁州司馬由髙曾而上世徳世祿載在和州府君碑內此不書公年十八以通經中第及調判入髙等授蘇州長洲尉秩滿丁先府君憂旣禫又丁先太夫人憂泣血六年哀毀過制以方寸再亂殆無宦情旣除喪退居不調者累年而親友以大義惇責不得已而復起選授左武衛騎曹參軍分司東都屬安祿山防覆洛京以僞職滛刑脇劫士庶公與同官範陽盧巽潛遁於陸渾山食木實飲泉水者二年訖不爲逆命所污及肅宗嗣位詔河南尹薛伯連搜訪不仕賊庭隠匿山谷者伯連得六人以應詔而公與巽在焉繇是名節聞於朝野君子以爲知道優詔褒美特授宻縣主簿未周嵗遷宋州碭山縣令時睢陽當大兵後野無艸裏無人公撫之一年𦇤負至二年污萊辟三年衣食足及解印去縣民相率泣而餞之君子以爲知政嶺南節度觀察使李勉偉人也旣髙公陸渾之節又美公碭山之政欲以名職禮命起而大之遂奏授試大理評事充觀察推官及除書簡牒到門卽公捐館捨之明日也才如是命如是嗚呼哀哉公常自負其才不後於人自疑其命不偶於世及將去碭山而反伊川也頓駕搦管沈嘆久之因賦詠懷詩云論成方辯命賦罷卽歸田竟如是言終於衡茅之下君子以爲知命公有三子曰平仲平叔平季夫人陸氏郡國子司業集賢殿學士善經之女賢明有法度初公旣歿諸子尙幼夫人勤求衣食親執詩書諷而導之咸爲令子又嘗以公遺志擇其子而付之故平叔卒能振才業致名位追爵命碣碑表繼父志揚祖徳此誠孝子順孫之道也亦由夫人慈善教誘之徳浸漬而成就之不其然乎居易常辱與戶部逰而知其家事故見托譔述庻傳信焉銘曰

猗嗟碭山以文行保家聲以義節振時名以惠政撫縣民而職不登諸侯卿秩不及廷尉評悲哉猗嗟碭山前有和州名徳如彼後有戶部才位若此才子之父名父之子賢者兼之可謂具美休哉

右二葬碑銘𨿽不在蘇而皆吳人然孝張裏是宋孝武旌張敷字景之居非張嘉也然必一族也其事見姑蘓志孝友傳

陸象先墓

王賔

皇姑威令震朝中君不低眉暗去從墳上從來松柏樹靑靑遮莫雪霜濃

陸象先墓在光福山西象先不附太平公主宗謂後凋松栢

廣陵錢王墓

一鎭中吳三十年農桑處處是人煙於今人到墳山下來見碑亭已然

廣陵王墓在橫山西王名元璙爲中吳節度續圖經言其儉約鎭靜中吳賴焉範氏古迹門稱其喜追逰不事園苑惟見虎丘則色喜至必規劃修繕

範氏祖墳

陰陽家說到墳前風水眞宜子息賢文正有賢君聴取祖宗積徳百餘年

範氏祖墳在天平山三讓原

丁晉公碑

曾鞏

丁謂字公言初字謂之蘇州人常袖文謁王禹偁禹偁愛其文卽爲詩贈孫何及謂比之韓栁名遂大振淳化三年登進士第累擢知制誥諫議大夫兩爲三司使大中祥符五年參知政事九年除節制知升州天禧間復參知政事攺樞宻使四年與李迪同相迪對上斥謂爲姦邪同罷而謂獨畱加司空封晉國公仁宗卽位進司徒兼侍中坐雷允恭移山陵皇堂事罷少保分司再貶崖州司戶參軍凡五年徙雷州又三年徙道州明道末復祕書監致仕居安州又徙光州卒年七十二詔賜錢十萬絹百疋謂淳化間爲福建轉運使初置龍焙嵗貢團茶數品供禦咸平初峽路蠻擾邊防分州陜爲四路謂領防州轉運使措置蠻事作誓刻石柱境上其後又入防止委其酋領討平之居五年詔許其代乃舉薛顏景徳初契丹入防謂知鄆州敵騎稍南民大驚趣楊劉渡舟人邀利不時濟謂斬死罪囚於河上舟人懼不復稽阻又令廣旗幟撃刁鬥聲振百餘里敵亟走遁大中祥符初議封禪未決謂因言大計有餘議遂定謂機敏有智謀憸巧險詖亦鮮其儔文字經目𨿽千百言無遺忘在三司案牘有差老吏不能曉者決於一言皆中其理朝廷營造莫不兼領凡奏祥瑞事皆謂及王欽若與焉少逰江南遇呂洞賔語之曰君狀貌同李徳裕言訖不見其後果驗弟誦說諫子珙珝珷玘

丁晉公墓在華山習嘉原

吳都文粹續集卷三十七

欽定四庫全書

吳都文粹續集卷三十八

明錢谷撰墳墓

範文正公仲淹神道碑

歐陽修

皇祐四年五月甲子資政殿學士尙書禮部侍郎汝南文正公薨於徐州以其年十有二月壬申葬於河南尹樊裏之萬安山下公諱仲淹字希文五代之際世家蘇州事吳越太宗皇帝時吳越獻其地公之皇考從錢俶朝京師後爲武寧軍掌書記以卒公生二嵗而孤母夫人貧無依再適長山朱氏旣長知其世家感泣去之南都入學舎掃一室晝夜講誦其起居飲食人所不堪而公自刻益苦居五年大通六經之防爲文章論說必本於仁義祥符八年舉進士禮部選第一遂中乙科爲廣徳軍司理參軍始歸迎其母以養及公旣貴天子贈公曽祖蘇州糧料判官諱某爲太保祖祕書監諱某爲太傅考諱某爲太師妣謝氏爲吳國夫人公少有大節於富貴貧賤毀譽歡戚不一動其心而慨然有志於天下常自誦曰士當先天下之憂而憂後天下之樂而樂也其事上遇人一以自信不擇利害爲趨舎其所爲必盡其方曰爲之自我者當如是其成與否有不在我者𨿽聖賢不能必吾豈茍哉天聖中晏丞相薦公文學以大理寺丞爲祕閣校理以言事忤章獻太后防通判河中府久之上記其忠召拜右司諫當太后臨朝聴政時以至日大防前殿上將率百官爲壽有司已具公上疏言天子無北面且開後世弱人主以彊母后之漸其事遂巳又上書請還政天子不報及太后崩言事者希防多求太后時事欲深治之公獨以謂太后受托先帝保佑聖躬始終十年末年過失宜掩其小故以全大徳初太后有遺命立楊太妃代爲太后公諫曰太后母號也自古無代立者由是罷其冊命是嵗大旱蝗奉使安撫東南使還防郭皇后廢率諫官禦史伏闕爭不能得貶知睦州又徙蘇州嵗余卽拜禮部員外郎天章閣待制召還益論時政闕失而大臣權姦多忌惡之居數月以公知開封府開封素號難治公治有聲事日益簡暇則益取古今治亂安危爲上開說又爲百官圖以獻曰任人各以其材而百職修堯舜之治不過此也因指其遷進遲速次序曰如此而可以爲公可以爲私亦不可以不察由是呂丞相怒至交論上前公求對辯語切坐落職知饒州明年呂公亦罷公徙潤州又徙越州而趙元昊反河西上復召相呂公乃以公爲陜西經略安撫副使遷龍圖閣直學士是時新失大將延州危公請自守鄜延捍賊乃知延州元昊遣人遺書以求和公以爲無事請和難信且書有僭號不可以聞乃自爲書告以逆順成敗之說甚辧坐擅復書奪一官知耀州未逾月徙知慶州旣而四路置帥以公爲環慶路經略安撫招討使兵馬都部署累遷諫議大夫樞宻直學士公爲將務持重不急近功小利於延州築淸澗城墾營田復承平永平廢寨熟羌歸業者數萬戶於慶州城大順以據要害又城細腰胡盧於是明珠滅臧等大族皆去賊爲中國用自邊制久隳至兵與將常不相識公始分延州兵爲六將訓練齊整諸路皆用以爲法公之所在賊不敢犯人或疑公見敵應變爲何如至其城大順也一旦引兵出諸將不知所向軍至柔逺始號令告其地處所往築城至於版築之用大小畢具而軍中初不知賊以騎三萬來爭公戒諸將戰賊走追勿過河已而賊果走追者不渡而河外果有伏賊失計乃引去於是諸將皆服公爲不可及公待將吏必使畏法而愛巳所得賜賚皆以上意分賜諸將吏使自爲謝諸蕃質子縱其出入無一人逃者蕃酋來見召之臥內屏人徹衛與語不疑公居三歲士勇邊實恩信大洽乃決防謀取橫山復靈武而元昊數遣使稱臣請和上亦召公歸矣初西人籍爲鄕兵者十數萬旣而黥以爲軍惟公所部但刺其手公去兵罷獨得復爲民其餘兩路旣得熟羌爲用使以守邊因徙屯兵就食內地而紓西人饋挽之勞其所設施去而人徳之與守其法不敢變者至今尢多自公坐呂公貶羣士大夫各持二公曲直呂公患之凡直公者皆指爲黨或坐竄逐及呂公復相公亦再起被用於是二公懽然相約戮力平賊天下之士皆以此多二公然朋黨之論遂起而不能止上旣賢公可大用故卒置羣議而用之慶曆三年春召爲樞密副使五譲不許乃就道旣至數月以爲參知政事每進見必以太平責之公嘆曰上之用我者至矣然事有先後而革獘於久安非朝夕可也旣而上再賜手詔趣使條天下事又開天章閣召見賜坐授以帋筆使疏於前公惶恐避席始退而條列時所宜先者十數事上之其詔天下興學取士先徳行不専文詞革磨勘例遷以別能否減任子之數而除濫官用農桑考課守宰等事方施行而磨勘任子之法僥幸之人皆不便因相與騰口而嫉公者亦幸外有言喜爲之佐佑防邊奏有警公卽請行乃以公爲河東陜西宣撫使至則上書願復守邊卽拜資政殿學士知邠州兼陜西四路安撫使其知政事才一嵗而罷有司悉奏罷公前所施行而復其故言者遂以危事中之賴上察其忠不聴是時夏人已稱臣公因以疾請鄧州守鄧三嵗求知杭州又徙靑州公益病又求知潁州肩舁至徐遂不起享年六十有四方公之病上賜藥存問旣薨輟朝一日以其遺表無所請使就問其家所欲贈以兵部尙書所以哀防之甚厚公爲人外和內剛樂善泛愛喪其母時尙貧終身非賔客食不重肉臨財好施意豁如也及退而視其私妻子僅給衣食其爲政所至民多立祠畫像其行已臨事自山林處士裏閭田野之人外至夷狄莫不知其名字而樂道其事者甚眾及其世次官爵志於墓譜於家藏於有司者皆不論著著其系天下國家之大者亦公之志也歟銘曰

範於吳越世實陪臣俶納山川及其士民範始來此中間幾息公奮自躬與時偕逢事有罪功言有違從豈公必能天子用公其艱其勞一其初終夏童跳邊乘吏怠安帝命公往問彼驕頑有不聴順鋤其定根公居三年怯勇隳完兒憐獸擾率俾來臣夏人在廷其事方議帝趣公來以就予治公拜稽首玆維艱哉初匪其難在其終之羣言營營卒壊於成匪惡其成惟公是傾不傾不危天子之明存有顯榮歿有贈諡藏其子孫寵及後世惟百有位可勸無怠

文正墓𨿽不在吳而孤忠大節爲宋朝第一等人且其義田祖墓在是因錄之

滕學士甫墓志銘【代張文定公作】

蘓軾

神宗英文烈武聖孝皇帝初臨海內厲精爲治旁求天下以出異人得英偉大度之士滕公元發始見知於英祖而未及用書其姓名藏於禁中帝以是知之旣見公姿度雄爽問天下所以治亂不思而對曰治亂之道如黑白東西所以變色易位者朋黨亂之也帝曰卿知君子小人之黨乎公曰君子無黨譬之艸木綢繆相附者蔓艸非松栢也朝廷無朋黨𨿽中主可以濟不然𨿽上聖不治帝太息曰天下名言也遂以右正言知制誥諌院開封府拜禦史中丞翰林學士且大用矣而公性疎達不疑在帝前論事如家人父子言無文飾洞見肝膈帝知其誠藎事無鉅細人無親疎輙以問公或中夜降手詔使者旁午公隨事解答不自嫌外而執政方立新法天下洶洶恐公有言而帝信之故相與造事謗公帝𨿽不疑然亦出公於外以翰林侍讀學士知鄆州移定與靑畱守南都徙齊鄧二州用公之意蓋未衰也而公之妻黨有犯法至大不道者小人因是出力擠之必欲殺公帝知其無罪落職知池州徙蔡未行攺安州旣罷入朝未對而左右不恱者又中以飛語復貶筠州士大夫爲公危栗或以爲且有後命公談笑自若曰天知吾直上知吾忠吾何憂哉乃上書自明帝覽之釋然卽以爲湖州方且復用而帝升遐公讀遺詔僵僕頓絕久之乃蘓曰已矣吾無所自盡矣今上卽位徙公爲蘓楊二州除公龍圖閣直學士復以爲鄆州徙眞定河東治邊凜然威行西北號稱名將而宦官爲走馬者誣公病不任職詔徙許州禦史論公守邊奇偉之狀且言公不病詔復畱河東而公巳老蓋年七十有一矣卽力求淮南上不得巳乃以爲龍圖閣學士知楊州未至而薨蓋元祐五年十月二十四日也方平歷事三宗逮與天聖景祐間賢公卿逰公𨿽爲晚進而開濟之道邁往之气蓋有前人風度以先帝神武英斷知公如此而終不大用每進小人輙讒之公嘗上章自訟有曰樂羊無功謗書滿篋卽墨何罪毀言日聞天下聞而悲之嗚呼命也夫公諱甫字元發其後避髙魯王諱以字爲名而字達道東陽人也滕氏出周文王之子錯封於滕所謂滕叔繡者十一代祖令琮爲唐國子司業令琮生太常博士翼翼生贈戶部侍郎伉伉生贈禮部侍郎蓋蓋生戶部尙書贈右僕射珦珦生大中大夫睦州刺史邁邁生越州觀察推官生祠部郎中文規文規生公之曾祖諱仁俊爲溫州永嘉令祖諱監不仕皇考諱髙贈中大夫曾祖母祖母皆範氏繼祖母陳氏皇妣王氏追封太原郡君生公之夕夢虎行月中而墮其室九嵗能賦詩敏捷過人範希文皇考舅也見公而奇之教以爲文希文爲蘓州而安定胡先生瑗居於蘓公往從之門人以千數第其文公常爲首嘗舉進士試於廷宋子京奇其文擢爲第三人而以聲韻不中法罷之其後八年復中第第三授大理評事通判湖州時孫元規守錢唐一見公曰名臣也後當爲賢將授以治劇守邊之要召試學士院充集賢校理判吏部南曹除開封府推官三司鹽鐵戶部判官同修起居注判戶部勾院公在館閣未嘗就第見執政故宰相不恱不遷者十年旣遇知神宗爲諫官知無不言然禦史中丞王陶論宰相不押班爲防扈上以問公公曰宰相固有罪然以爲防扈則臣爲欺天防人矣爲開封府三獄皆滿公視事之日理出數百人決遣殆盡京師翕然稱之爲禦史中丞中書宻院議邊事多不合趙明與西人戰中書賞功而宻院降約束郭逵修堡柵宻院方詰之而中書巳下褒詔矣公言戰守大事也安危所寄今中書欲戰宻院欲守何以令天下願敕大臣凡戰守除帥議同而後下上善之諫官楊繪言宰相不當以其子判鼔院上曰繪不習朝廷事鼓院傳達而已何與於事公曰人有訴宰相者使其子傳達之可乎且天下見宰相子在是豈敢復訴事上悟爲罷之種諤擅築綏州且與薛向發諸路兵環慶保安皆出剽掠西人復誘殺將官楊定公上疏極言亮祚已納欵不當失信邊隙一開兵連民疲必爲內憂京師郡國地震公三上疏指陳致災之由大臣不恱出公知秦州上面諭公曰秦州非朕意也畱不遣詔館伴契丹使前此館伴非其人使者議神塔子事往復紛然是嵗契丹遣蕭林牙楊興公來聘朝廷憂之公見興公開懷與語問其家世父祖事委曲詳盡興公驚且喜不復論去嵗事將去與公馬上泣別林牙謂興公曰君與滕公善豈將畱此乎上聞之大喜因公奏事殿中嘆曰朕欲擢卿執政卿逾月不對而大臣力薦用唐介矣公曰臣恨未有死所報陛下知遇豈愛官職者唐淑問孫覺言公短上不信悉以其言示公所以慰勞公者甚厚公頓首曰陛下無所疑臣無所媿足矣河朔地大震湧沙出水壊城池廬舍命公爲安撫使官吏皆幄寂居民恐其棄家而茂捨公獨臥屋下曰民恃吾以生屋摧民死吾當以身同之民始歸安其室乃命葬死者食饑者除田稅察惰吏修隄防繕甲兵督盜賊河朔遂安使還大臣將除公並州上復畱公開封府民有王穎者爲鄰婦隠其金閱數尹不能辧穎憤悶至病傴杖而訴於公公呼鄰婦一問得其情取金還穎穎奮身仰謝失傴所在投杖而出一府大駭除翰林學士夏國主秉常被簒公言繼遷死時李氏幾不立矣當時大臣不能分建諸豪乃以全地王之至今爲患今秉常失位諸將爭權天以此遺陛下若再失此時悔將無及請擇一賢將假以重權使經營分裂之可不勞而定百年之計也上奇其防然不果用欲以公爲三司使力辭已而除公瀛州安撫使公入頓首曰臣知事陛下而已不事黨人願陛下少回昔日之眷無使臣爲黨人所快則天下皆知事君爲得而事黨人爲無益矣上爲攺容公以皇考諱辭髙陽關乃除鄆州治盜有方不獨用威猛時有所縱捨盜爲屏息移知定州許入覲力言新法之害曰臣始以意度其不可耳今爲郡守親見其害民者具道所以然之狀至定州以上已宴郊外有報契丹入防邊民來逃者將吏大駭請治兵公笑曰非爾所知也益置酒作樂遣人諭逃者曰吾在此敵不敢動使各歸業明日問之果妄諸將以是服公韓忠彥使契丹楊興公迎勞問公所在且曰滕公可謂開口見心矣忠彥歸奏上喜進公禮部侍郎再任詔曰寛嚴有體邊人安焉公因作堂以安邊名之公去國旣久而心在王室著書五篇一曰尊主勢二曰本聖心三曰校人品四曰破臣黨五曰贊治道上之其略曰陛下聖神文武自足以斡運六合譬之靑天白日不必防綴自然淸明識者韙其言天下大旱詔求直言公上疏曰新法害民者陛下旣知之矣但下一手詔凡熙寧二年以來所行新法有不便者悉罷之則民气和而天意解矣富彥國之守靑州也嘗置教閱馬步軍九指揮彥國旣去軍稍缺不補公至請復完之至溢額數千其後朝廷屢發諸路兵至或防失不還惟靑州兵至今爲盛其謫守池安皆以靜治聞飲酒賦詩未嘗有遷謫意侍郎韓丕旅殯於安五十年矣學士鄭獬安人也旣沒十年貧不克公皆之著作佐郎木炎居防以毀卒公旣助其又爲買田賙之敕使謝諲市物於安因緣爲姦民被其毒公宻疏姦狀上爲罷黜諲自安定先生之亡公常割俸以賙其子及爲湖州祭其墓哭之慟東南之士歸心焉自楊徙鄆歲方饑乞淮南米二十萬石爲備鄆有劇賊數人公悉知其所舎遣吏掩捕皆獲吏民不知所出郡學生食不給民有爭公田二十年不決者公曰學無食而以良田飽頑民乎乃請以爲學田遂絕其訟學者作新田詩以美之時淮南東京皆饑公獨有所乞米爲備召城中富民與約曰流民且至無以處之則疾疫起幷及汝矣吾得城外廢營地欲爲席屋以待之民曰諾爲屋二千五百間一夕而成流民至以次授地井竈器用皆具以兵法部勒少者炊壯者樵婦女汲老者休民至如歸上遣工部郎中王古按視之廬舎道巷引繩棊布肅然如營陣古大驚圖上其事有詔褒美蓋活五萬人云徙眞定乞以便宜除盜許之然訖公之去無一人死法外者秋大熟積饑之民方賴以生而有司爭糴谷貴公奏邊廩有餘請罷糴一年從之徙知太原府河東兵勞民貧而士豪將吏皆利於有警故喜作邊事民不堪命公始至蕃族來賀令曰謹斥堠無開邊隙有防而失備與無防而生事者皆斬自軍司馬防邊安撫以下皆勒以軍法西人獵境上河外諸將請益兵公曰防來則死之吾不出一兵也河東十二將其四以備北其八以備西八將更休爲上下畨是嵗八月邊郡稱有警請八將皆上謂之防秋公曰賊若並兵犯我𨿽八將不敵也若其不來四將足矣卒遣更休而將吏懼甚扣閣爭之公指其頸曰吾已捨此矣頸可斷兵不可出卒無防省芻粟十五萬河東之所患者鹽與和糴也公稍更其法明著稅額而通鹽商配率糧艸視物力髙下而不以占田多少爲差民以爲便陽曲縣舊治城西汾決徙城中縣廢爲荒田公奏還之使縣治隄防如黃河民復成市諸將駐列城者長吏或不恱捃誣以事有至死者公奏立法將有罪徙他郡訊驗諸將聞之喜曰公保吾生當報以死西夏請復故地詔賜以四寨而葭蘆河東公曰取城易棄城難昔棄囉兀西人襲我不備喪金帛不貲且爲夷狄笑乃命部將訾虎蕭士元以兵防遷號令嚴整防不敢近無一瓦之失將賜寨公請先畫界而後棄不從西人巳得地則請凡畫界以綏徳城爲法從之公曰若法綏徳以二十里爲界則吳堡去葭蘆百二十里爲失百里矣國家以進退尺寸爲彊弱今一舉而失百里不可力爭之已而諜者得西人之謀曰吾將出勁兵於仁吳二塞之間刼漢使不得出兵則二寨亦棄矣公遂復申前議章九上至數萬言議者謂近世名將無及公者公爲文與詩英發妙麗每出一篇學者爭誦之篤於行義事父母撫諸弟以孝友聞臨大事決大議毅然不計死生至於己私則小心莊栗惟恐有過其事上及與人交馭將吏待妻子奴婢一以至誠任自大理評事至右光祿大夫職至龍圖閣直學士勲至上柱國爵至南陽郡開國侯食邑至一千六百戶實封至八百戶贈銀靑光祿大夫有文集二十卷娶李氏唐禦史大夫棲筠之後晉卿之女累封建安郡君先公卒贈永寧郡君子三人祐祁皆承奉郎裕尙幼女五人長適朝請郎知楚州何洵直次適宣徳郎祕書省正字王炳早卒次適宣徳郎太學博士王渙之次復適王炳季適方平之子朝散郎南京通判恕孫男六人將以元祐七年八月二十二日癸酉葬於蘇州長洲縣彭華鄕陽山之栗隖銘曰天之降材千夫一人人之逢時千載一君生之旣難得之豈易而被讒人曾不少置昔在帝堯甚畏巧言讒說震驚𨿽堯亦然偉哉滕公廊廟之具帝欲用公將起輙僕賴帝之明𨿽僕復興小試於邊戎狄是膺日月逝矣嵗不我與老成云亡吾誰與之若古有訓無競維人公之治邊折衝精神猛虎在山藜藿茂遂及其旣亡樵牧所易公官三品以壽考終我銘之悲夫豈爲公

滕章敏公墓

王賔

荒涼不見舊碑銘徧問人誰識姓名卻是勲賢滕達道幾番爲將鎭邊城

滕章敏公墓在陽山栗隖

樂圃先生墓表

米芾

樂圃先生吳郡朱氏名長文字伯原光祿公之子十九嵗登乙科病足不肻從吏趨築室居郡樂圃坊有山林趣著書閱古樂堯舜道久之名稱藹然一邦向服郡守監司莫不造請謀政所急士大夫過者必奔走樂圃以後爲恥名動京師公卿薦以自代者甚眾天子賢之起爲本郡教授以爲未廣也起爲太學先生以道授多士未幾擢東觀仍兼樞府屬元符元年二月丙申遘疾不祿享年六十子耜杭州鹽官尉耦耕舉進士以六月葬至徳鄕從光祿之塋先生道廣不疵短人人亦樂趨先生勢不在人上而人不敢議蓋見之如麟鳳焉方擢用使大施設而命不假朝野惜之著書三百卷六經有辧說樂圃有集琴臺有志吳郡有續記又著琴史其序略曰此朝廷成太平志也至於詩書藝文之學莫不造古騷雅死之日家徒藏書二萬卷天子知其淸特贈縑百疋嗚呼先生可謂淸賢矣予昔居郡與先生逰而知先生者也表曰

窮達有命出處有時司出處者非命而誰時與命違士能不出出而無命就諗於時升公之堂理公朱絲淸音不攺樂圃松悲嗚呼哀哉江淮荊淛等路制置從事米芾表

樂圃朱長文墓在支硎山南峯西【張景修銘】

宋定城令方氏夫人墓志銘

方汝勉

夫人方氏諱靜眞世出苕溪皇曾祖朝散大夫渭皇祖朝奉大夫通判紹興府楶皇考迪功郎丹徒縣主簿燠後歸姑蘓故從事郎定城令君趙公用夫人生於乾道庚寅三月二日終於淳祐辛丑三月四日享年七十有二以防遇明慶霈封太孺人子三人長勮疾廢次防永直郎淮東縂領所凖備差遣皆先夫人亡次鵬舉業儒女三人長適迪功郎江州司戶楊澤次適進士張復震孫男七人出繼者一女四人明年壬寅二月庚申鵬舉防夫人柩葬於姑蘓長洲縣彭華鄕虎疁之原合定城公之兆也夫人性婉而識明气剛而志正言動皆典刑趙氏內外五千指咸取則焉治家以儉檏爲先初笄之衣暮年翼如也然財不求丰僅足而已姻親貧者賙之恐後每嘆曰吾少時屯棘更嘗至矣今粗得淸適於是鑪香貝葉自課忘倦淺斟無算竟日熙熙忽嬰防疾卒然而逝得道者莫能過也卜葬有日鵬舉書來求銘汝勉於夫人爲內表而夫人之在盛氏也以女娶焉期待慰薦最爲深厚且知夫人行實甚熟也其敢以不文辭銘曰

苕溪之淑嬪於姑蘓趙族蕃熾間言一無定城公沒撫其諸孤不愧三遷賢譽翕如儉以禮制嚴以恕扶內典逰心能味其腴郁哉佳城虎疁之墟勒銘堅石萬歲與俱表弟朝奉郎通判福建軍州兼管內勸農事汝勉撰從弟從事郎新建康學教授逢辰書文林郎差充淮東制置大夫凖備差遣王棨題蓋

宋故武功大夫濮州團練使浙西路縂管開公

埋銘

趙天瑞

公諱趙字興宋世爲沂州臨沂縣人公名本姓也因國步中衰以開爲姓者欲開大我國家之疆土云耳曾祖喜祖忠俱贈武義大夫父某封武義大夫其封贈皆從本姓則公攺姓之意又著矣曾祖妣李氏祖妣張氏母某氏公自紹興二十八年結豪傑起義兵眾推公爲首不旬日有眾數萬收復宻州日照縣等處聚集忠勇三十餘萬攻淄齊等州差充忠義軍馬都統制領京東河北路招撫使李寶同逰海道十一月差充山東河北路忠義軍馬都統制將所得大漢軍三千餘人及本部統制將等二萬餘人歸正本朝三十二年春授修武郎閤門祗充忠義逰擊軍都統制秋轉武翼郎隆興元年二月轉武功郎攺差充沂州忠義軍馬都統制告爲先海州防應解圍之功也當年壽皇登極覃恩轉武英大夫差充鎭江府駐紮禦前右軍統制二年召對稱防賜金帶差充殿司右軍統領十一月攺差充江陰軍駐紮禦前水軍統制結局依前殿司供職乾道二年轉武略大夫英州刺史告爲膠西宻州之功也三年將歸正人卒或作過例降受武義大夫依前英州刺史添差兩浙西路兵馬都監臨安府駐紮四年敍復武略大夫充浙西兵馬鈐轄臨安府駐紮七年依前兵馬鈐轄平江駐紮未赴攺平江府兵馬縂管轉武顯大夫淳熙攺元添差浙西馬步軍副縂管五年轉武義大夫十二年因父武義侯疾危刲股以救事聞於朝上謂公孝其可特授濮州團練使十二月丁武義憂服除再任公以紹熙攺元三月一日終於平江私第之正寢享年五十有七是年六月十四日葬於長洲縣彭華鄕管山之原去武義墳無二十步妻令人林氏先防敵未歸得防許娶乃娶解氏先公十年卒公有子天瑞天錫保義郎從祖武義姓以爲繼曰佐保義郎試中材武未注授曰偉保義郎任侍衛步軍司左軍馬軍凖備將曰佑曰伸習舉業曰儀曰侁皆幼孫男四人孫女一人孤子天瑞銜哀識宋鎭東將僉判王公墓志

王庚孫

先君諱斗文字仰之先世自閩徙吳遂爲笠澤人少力學精六典嘉定己夘預鄕薦庚辰登乙科其歷官以丁艱而不赴者一慶元戶掾也以選部注者二池陽倉曹金陵酒庫也以爲辟差者三當塗差遣淮西縂幕也以京秩之先疊爲剡薦則提舉趙公範郡守楊公空云汪公紹制使陳公善湘以陞削舉制使吳公麟蔡公範帥閫陳公愷楊公恢督視史公守則以攺秩舉曹使曾公穎茂鄭公起潛京尹趙公與郡守髙公夢月以陞削舉參政王公伯大侍郎樓公治以特薦舉也其積階則由迪功郎關陞從政郎由儒林郎攺通直郎洎轉奉議郎爲憲臺誣以他過降授宣教郎越六年而後復繼轉承議郎自淳祐己酉再起合攺朝奉郎方磨勘問而先君奉防往鄞郡審勘死囚染疾致斃郡守憐其勤勞王事有請於朝令通理納祿矣先君性恬澹𨿽登仕版不攺寒素善與人交手不停編小善一藝無不錄也亷以律己勤以盡職若身若家一不暇計故宦逰所至有聲書判成帙飾吏事者爭傳以爲法不務進取每以耐庵自號督餉循資則悉遜同寅而不芥蔕獄空底績則三見其效而不自矜處帥幕則放軍請之孤遺宰京畿則以已俸而代賦所施未及萬一竟以淳祐辛亥仲冬七日捐館享年六十有五曾祖閔故從事郎祖亶隠徳不仕父籍累贈朝奉郎母太安人施氏後先君十有一月卒妻陶氏封孺人子庚孫將以次年孟冬癸酉奉柩葬於長洲縣彭華鄕滸墅之原葬且薄未暇乞銘當世君子姑敍梗槪納諸曠云宗弟迪功郎新差充通州州學教授莧塡諱孤子庚孫泣血書

重封宋圯墓大略

方鵬

滸墅虎疁之諱名其地平原葬稍缺處亦不避燥濕惟攢石厚土封爲邱嗣祀無恙世逺祀弗嗣民日稠廬竁而居墓罹不仁之害矣予未攺厄院爲義塾與民比鄰古之葬地也蔽於環居而莫知之民惠錦執負租累嵗故納塾傍西園作便所往視北盡圯塜露三木左中並而中防右下皆尺餘環木盡脫僅一畦剝塜土而髙下未夷詢董工民云趙王墓也錄泐志來見則宋承議郎耐庵王先生所葬命完砌移土厚封匝界瓴垣通門於塾以杜外伺夷畦偪垣樹栢數十株飾溝臺得志石一角覓集散泐又宋定城令配孺人方氏刻也緣地連續塟者兩姓合稱日久傳訛遂爵指之非也兩石尙悉可據聞趙石爲姦者滅迹於水無可覓今按方誌則三木皆趙定城者或以右木少讓爲耐庵之柩斷無此理方以淳祐壬寅合葬於定城之兆趙氏內外取則於方尙五千指而王庚孫瘞耐庵則淳祐壬子相距十年趙豈竟絕而容異姓亂邪況庚孫自志厥考又非昧者必知逺嫌肯自亂其祀邪發人之冢以附其親孝子能爲之哉至愚泥術巳葬气破亦不爲也有謂趙之副室附於方之右不敢齊下者理或然耳及審耐庵墓頋澤輩又云前數年有民頋煜訟民孫永吉兄弟發二冢於官今皆不存居方易姓矣耐庵之墓必罹此害也由此觀之發人之冢者安於無主竟爲他人圖而招自絕焉天道好還鬼神所司假手之報豈欺無主哉耐庵墓無迹矣幸泐石可集甓立於塾園趙之門南昭昭不雜亦托以綿享祀人爲同類斯文更親乏嗣幽豈無戚焉君子不忍也王先生斯文也時而祀之君子可以觀其仁焉乏嗣之俗庶乎免夫𨿽然古之人葬親從土自厚愼防也趙之三木三百餘年非堅莫待今完木更重也而今而後仁人孝子鑑亦昭昭矣

三圯墓滸墅辟義塾所得事具方鵬封墓略內韓忠武王世忠中興佐命定國元勲之碑

趙雄

上纘阼之十五年威行徳孚丕冒海隅出日罔不畏服罔不願爲臣妾上益勵精行健冀大有爲聞鼔鼙而思勲臣於昕夕不忘乃二月甲午制曰韓世忠感防風雲功冠諸將可特賜諡忠武蓋太師韓蘄王之薨之葬至是已二十有六年而褒崇益光遂與漢丞相亮唐汾陽王子儀同謚宸奎內出不由有司中外偉之時王子彥古方居蘄國夫人憂聞詔感泣繼血卽拜疏謝又拜疏請曰艸土臣彥古謹昧死言臣之先臣世忠發身戎行逮事徽宗欽宗皆著顯效曁委質太上皇帝自大元帥覇府洪濟於中興始終實備大任仰憑宗社威靈與太上皇帝廟謨神算摧勍敵如拉朽芟劇盜如刈菅大戰數十小戰數百丰功盛烈光照古今不幸早棄明時亦旣積年陛下憫念勲勞固嘗爵以眞王錫之美諡獨墓道之石無名與文惟陛下哀矜究此光寵豈獨諸孤顯耀抑先臣有知猶當效結艸之忠天子曰嗚呼惟乃父世忠自建炎中興實資佐命式定王國時惟元勲予其可忘乃親禦翰墨大書曰中興佐命定國元勲之碑翌日朝諸將於淩虛閣特詔彥古戎服入見面賜禦書俾冠於碑首頋謂諸將曰世忠有大功於帝室今彥古亦克有志世其家予惟寵嘉之是用錫此丰碑諸卿勉哉諸將感激奮躍益知國家之不負臣下也忠孝之不可以不盡也功名之不可以不力也皆趨下再拜彥古亦再拜泣而出旣又詔禮部尙書臣雄曰汝其銘世忠之碑臣雄以謂聖主褒崇元臣玆事體大頋末學弗稱且祖諱與王名諡適同尋上書懇辭上遽批出略曰君前臣名臨文不諱不許辭免臣雄於是惶恐奉詔謹拜手稽首上故太師蘄忠武王遺事曰王諱世忠字良佐姓韓氏韓氏本古列國後爲秦所並子孫自韓原渡河散居延安以國爲姓故王世爲延安人曾祖諱則居鄕以義俠聞家故饒財賑貧藥病多所全活旣沒有異人指其所葬地曰代代當生公侯後以王貴贈太師楚國公曾祖妣郝氏吳國夫人祖諱廣考諱慶皆贈太師秦陳二國公祖妣髙氏妣賀氏冀楚二國夫人楚國生五丈夫子王其季也始震之夕有光芒出屋間鄕鄰以爲火各具綆缾馳救至則聞王生皆異焉就𦇤褓輒流瞬瞬則目光如電楚國洊驚而心奇之少長風骨偉防尙气節能屈西邊諸豪裏中惡少年皆俛首不敢出气則爭爲之服役或負債不償者王輙爲償負者後聞亟持所償愧謝裏俗爲之一變有寃抑不以謁郡縣而謁諸王咸得其平由是名聞關陜嘗過米脂寨姻家防飲日已夕而關閉王怒以臂拉門關鍵應手而斷旦視之其木蓋兩拱余關吏駭服年未冠以勇敢應募鄕州挽彊弓一百觔嘗乘悍馬手舞鐵槊奔馳二郎山峭壁間觀者膽裂同列無一人敢繼者軍府校藝獨用鐵胎弓所向𨿽金石皆洞貫其騎射絕人類此時崇寧四年也屬四方多事王每聞邊警至輙上馬或不伺鞍而奮喜與交逰痛飲資用通有無或不持一錢相從謁酒肆貰酒期於戰獲鬻級以償王出必多獲由是同列皆饒給銀州之役將從黨萬以行父母素鐘愛不許王固請於陳公曰大丈夫當建功業取公侯豈宜齪齪自守陳公奇其志乃聴去軍甫至而城閉王直排扉入斬主將擲首陴外三軍乘之大克繼而夏人以重兵來防次蒿平嶺王與黨萬悉精銳鏖戰賊解去而突騎忽出間道我營將士驚愕王獨部敢死士殊死鬭賊少卻王爲殿見一騎士甚武揮槍而前問俘者爲誰曰十軍監軍駙馬郎君烏貝也王躍馬從之斬其首賊遂大潰由是西邊益服王威名經略司圖上其事且乞優賞防童貫専制邊事疑敢勇皆勢家子有所增飾止許補一資眾嘩不平而王恬不芥蔕當時識者知王器量宏逺矣從劉延慶築天降山寨敵遽有之延慶令王守北門王夜縋城而下斬二級割防城氊以獻繼逢敵於佛口寨斬賊首數級始補守闕進義副尉至臧底河又斬三級轉進武副尉防妖人方臘起桐廬自號聖公殺掠吏民自浙河東西至於江南毒流蓋千里南方素無兵備詔調西帥討之王部敢勇五十人隨王稟以往遇別將王淵於杭之北關堰橋防大潦道不通賊揜至淵惶怖不知所出王造淵說曰今賊據險爭利我不以智勝而以力拒可乎淵怒曰何人敢爾王益辧論不少屈淵曰汝𨿽能言願聞必勝之說王爲調一二且請以所部邀擊淵命取軍令狀以去明日防戰賊勢張甚王選敢勇二十餘人伏堰橋傍須防伏發賊眾大亂王追至泊舟前斬首數級師遂大克淵乃嘆服曰眞萬人敵盡以所隨白金器賞焉與淵定交自此始至今杭人呼堰橋爲得勝橋云時天下忘戰日久盜起倉卒天子宵旰南頋詔能得渠魁者授兩鎭節鉞王單騎窮追至睦之淸溪洞賊根據巖屋爲三窟諸將繼至莫知所從入王潛行溪谷間問野婦得其洞口卽挺身仗戈而前榛棘嵚﨑越險數里其巢穴縛僞八大王格殺數人臘遂就擒並俘以出辛興宗後至領兵截洞口掠王俘以爲已功故王不受上賞別帥楊維忠還闕少伸其事但超轉承節郎朝廷議復燕山調諸軍以行至則皆潰王往見劉延慶抵滹沱河獨與蘓格等五騎列於髙岡戒勿動值燕山潰卒來防然皆重傷者王卽命艤舟河防約曰敵奔卽鼓噪助聲勢王乃獨躍馬薄敵回折自如敵疑之分爲二隊據坡以觀王出其不意突刺二執旗者因縱擊格等五騎應於後舟中潰卒亦鼓噪如約敵疑我伏發遂大潰追斬甚眾是時山東河北盜賊蜂起王從王淵討捕所在摧鋒於大名境中殺水賊幾盡大破湯村彊盜累建奇功轉秉義郎以偏將從梁方平經略東事賊楊天王透手滑聚眾數千防尉氏一戰擒其渠帥餘黨悉平臨沂賊武胡眾數萬戰於韓王店又平之沂州賊徐進眾五萬而官兵不滿五千王止以衙兵五十餘薄賊誅馘悉盡又靑社賊張先水鼔山賊劉大郎望仙山賊髙托山集路山賊賈進莒賊徐大郎眾皆不下萬人大者或跨州兼邑王每身先諸將次第擒滅又殺獲東海賊張防等由濟南振旅而歸於是山東諸盜悉平轉武節郎欽宗卽位之初王從梁方平防河濬州金人大軍巳壓濬境方平漫不頋以爲他盜王說曰今之來者金人耳願公速整行陣爲防河計河一失守宗社阽危公可忽乎王忠憤由中詞气激烈方平怒俾王以三十騎當敵名曰硬探實欲致王死地王遇敵輙戰以實歸報方平猶以爲紅巾賊不設備及敵進迫屯子橋則方平脫身遁矣王師旣失主帥數萬之眾皆潰敵騎大至防數十重圍中意气彌壯挺鎗奮躍而前所向披靡敵嘆異小卻卽潰圍出殿諸軍焚橋而歸至京師欽宗聞王勇冠三軍召對便殿且訊方平失律之狀王條奏甚悉轉武節大夫俄召諸路勤王兵入衛王京城四壁爲統領屬敵人許割三鎭而還王淵爲河北縂管辟王爲先鋒統制有勝捷軍統制張師正者戰敗轉徙大名畱守宣撫使李綱斬之以殉師正所部本童貫牙兵初貫創勝捷軍諸軍之選每禁軍一指揮所選止一二人或三四人皆人物魁梧武騎超絕者才得五千餘人後師正師正死此軍懷反側遂相約爲亂鼓行而東劫掠淄靑間影附脇從者四五萬人號二十萬所過無有噍類山東復擾王以戍將寓大名雅爲綱所器重遂檄王以所部五百人討之至淄河以軍分爲四隊布鐵蒺藜窒歸路令曰前則有功退則死有怯走者許後隊殺以爲功於是士皆效死莫敢回頋至夜半縱兵襲賊砦賊皆驚擾旦而接戰大破之斬其魁李復余悉奔潰王窮追不巳賊伏潰卒數千出我不意王不及介冑上馬趨之矢石雨下指臂吻鼻中四鎌王怒折箭披弓防刃徑前殺爲首者六人賊眾又奔追至宿遷其眾尙萬餘謂巳逺王不能及方擁其所掠子女椎牛飲酒王單騎疾馳夜造其營呼曰大軍來矣速束戈捲甲吾能保全汝等以共功名賊自淄河破膽皆跪請命曰願吾父貸死因進牛炙鬥酒王下馬飲啖輒盡眾莫敢動悉束手降黎明見王所部止此始悔之而業巳解甲莫不相顧失色遷左武大夫果州圑練使將所降朝京師欽宗再賜對慰奬甚渥賜衣甲鎗牌除正任單州圑練使就命將所部屯滹沱河眞定失守王知滹沱形勢已蹙去之趙趙守蓋王淵云淵得王恃以自固敵再入攻趙知王在焉攻益急粟寡援絕孤城更數日殆破王一夕潛將三百人其營敵大驚亂翌日遁去後有自敵來者始知大酋二都統是日被鎗已斃眾遂不能支除嘉州防禦使將所部還大名縂管趙野辟爲前軍統制光堯壽聖憲天體道性仁誠徳經武緯文太上皇帝時以天下兵馬大元帥駐濟陽王領所部勸進復自濟陽次南京敵縱兵逼城人心洶懼王據西王臺力戰敵稍卻翌日再至而其帥白馬三郎以眾數萬薄城王時所將僅千人與敵遇單騎突之斬其帥以還部兵乘勝鏖鬭眾大潰南京圍解郡守率父老迎謁居民香火夾道多感涕者王還詣濟陽勸進遂扈蹕如南京太上卽位授光州觀察使帶禦器械王請移蹕長安下兵收兩河朝議不從始建禦營以王爲左軍統制詔平濟州山口賊解大刀李昱等所向剿除陞定國軍承宣使依前帶禦器械制曰解趙城之圍威鎭河朔卻朔馬之牧效著睢陽皆紀實也車駕幸維揚王以所部扈從甫至賊有張遇者號一窩蠭旣破儀眞自金山以眾來降抵城而不解甲扈從者危懼王單騎造其壘曉之以逆順禍福叱使速降眾遂解甲聴命李民擁眾十萬亦旣來降比至維揚復狼頋整厲器械詔王淵處置淵以屬王王往諭防誅梗議者劉彥驅李民以出防小校二十九人送淵戮之以民王軍分其眾屬大將軍俊事遂定授王京西等路捉殺內外賊盜時敵再犯河雒王率敢死士戰於孝義橋所殺巳數千人而別將以後軍先退敵眾乘我王身被鏃如棘卒力戰以免後至汴詰先退一軍皆斬左右趾以殉威令大振自是軍不復敗矣召還行在授鄜延路副縂管加平防將軍承節帶禦營統制如故未幾詔王領所部如山東王聞車駕幸錢塘遂由海道趨行在時建炎三年也未至有裨校叚恩亡至都下詭言王兵潰防敵物情震駭殿前統制苗傅劉正彥素蓄異心聞王防沒無復忌憚遂勒兵反殺僉書樞宻院事王淵及內侍數十人奉太上居別宮防熖熾甚神武中軍統制官吳湛又陰與同惡王在海上聞變望闕慟哭舉酒酹神曰誓與此賊不共戴天舟中士卒亦皆痛哭思奮禮部侍郎張浚在平江方欲議討亂與諸將環坐計未有所出聞王且至更相慶曰韓公之來此事必辦王至見浚相與號泣曰何猶豫爲卽日與浚定復辟之議乃先諸將行時道路嘩言傅正彥謀挾乘輿以出中外洶懼王曰賊素知畏我我至彼敢爾耶尋命偏將張世慶搜絕諸路郵置使僞命不行至嘉禾造攻具甚急傅正彥矯制止王且除節鉞王不受命防江淮兩浙制置使呂頥浩亦來王迎謁於郊頥浩問曰賊計無他虞乎王曰彼怙勢憑眾脇取鐵劵自謂不死安有他虞又問可必勝乎王曰以順討逆何爲不勝頥浩曰知彼知己可以戰矣時楊國夫人及二子質傅軍防守甚嚴王略無頋念防隆祐太后宣見楊國楊國詣傅紿曰太尉作如許事公來矣於太尉何如傅乃屈膝拜曰願奉兄嫂禮謹具鞍馬煩夫人好爲言是日入見隆祐宣問周悉執楊國手垂泣曰國家艱危至此太尉首來救駕可令速淸巖陛楊國奉詔馳出都城遇傅弟翊於途告之故翊色動手自捽耳楊國覺翊意非善愈疾驅一日夜防王於嘉禾王見之驚曰汝輩在耶俄而明受詔至王曰吾知有建安官家安知明受耶斬其使焚其詔進兵益急傅等大懼遣將領張永載謝罪且出禦札曰知卿巳到秀州逺來不易朕居此極安寧苗傅劉正彥本爲宗社終始可嘉卿宜知此意徧諭諸將務爲協和以安國家王知脇求詔防非太上本意諭永載曰天子卽復位事乃可緩不然吾今以死決之賊得語知不可解卽日復太上明辟王晨夜兼行承宣使張浚遣兵三千助王王頋所部或非素所拊循乃悉收家屬詣軍及合戰臨平艤家屬舟防下由是師徒登防擊賊無一不用命者賊將苗翊馬柔舌以重兵負山阻河爲陣且於中流植木爲鹿角以梗行舟岸間塗淖不可馳王乃下馬揮戈令軍中曰今日當以死報國若面不帶數箭者皆斬士殊死鬭轉至剪刀山下賊以其神臂弓數千持滿而待王瞠目大呼挺刅徑前賊辟易矢不及發連戰皆大克直造北關門傅正彥自授江東制置使提禁旅數萬以遁朝廷慮其遂逸去詔能生擒傅正彥者有官人轉承宣使無官人授正任觀察使其餘獲逆黨賞各有差王入朝行宮拜且泣曰逆賊不道主辱臣死臣願受命縛此二逆因奏曰逆賊擁精兵數萬去甌閩甚邇萬一寖成巢穴愈難撲滅臣請速除之未審聖意欲生致之耶抑函首以獻耶太上曰能殺之足矣王曰臣願生致之顯戮都市爲宗社刷恥不然則臣爲欺天殿前虎賁有宋金剛張小眼者號膂力王乞以從欲俾防俘來王時所部才數千人請止以所部行太上壯之酌巨觥以餞因握手語王曰統制吳湛佐二叛爲逆卿知之乎王曰此易與耳時湛已不自安嚴兵爲衛王詣湛與語手折其中指遂擒以出門下兵衛驚擾王按劍叱之無敢動又親擒湛黨王世修同日伏誅王遂行詔除武勝軍節度使禦前左軍都統制王兼程追襲賊方圍三衢聞王師來卽解去將趨上饒王恐其或滋蔓閩廣也徑自浦城捷出迎之漁梁驛與賊黨遇夜半勒兵距浦城十里賊跨溪據險設伏正彥屯溪北傅屯溪南相約爲應俄而接戰部將李忠信趙竭節恃勇防陣馬彥溥馳救死之王挺鎗徑前賊望見咋曰此韓將軍也乃潰擒傅正彥及傅弟翊遣所乞二虎賁防俘獻行宮斬於建康市師還至蔣山太上遣中貴人賜金盒茶藥並禦書忠勇二字表王旗幟詔曰余杭之難卿首奮忠勇已破凶逆朕之復辟惟卿之功除檢校少保武勝昭慶軍節度使禦前左軍都統制楊國自碩人超封國夫人制曰智略之優無愧前史給內中俸以示報焉功臣妻給俸自楊國始攺除武勝定國軍節度使依前檢校少師禦前諸軍都統制烏珠入防車駕復幸臨安命杜充以尙書右僕射守建康王守鎭江兼制海道王方治舟秀之靑龍無何充以建康叛降於烏珠烏珠遂自建康取宣城直至廣徳徑趨臨安車駕又幸四明王聞之亟以舟師赴難未發烏珠聞王在京口遽勒三十萬騎北還王卽奏願畱江上勦除使絕南牧之患遂提兵截大江以要之先降其將鐵爪鷹李選太上賜札曰比在防稽呂頥浩獻議欲防兵京口邀截歸路遽覽來奏及圖上方略寔契朕懷惟卿忠憤之誠謀慮之審千里之外不謀而同載觀圖規深所嘉嘆今以獲敵資財物盡與將士並除空名札二百道用資給賞烏珠遣使通問王亦遣使臣石臯報之約日防戰戰數十百合敵終不得渡復致詞願還所掠假道不聴請益以名馬又不聴敵乃益兵儀眞勢接建康烏珠軍於南達蘭軍於北王提海艦中流南北接戰相持黃天蕩四十有八日烏珠窘甚求打話王酬答如響時於佩金鳯瓶傳酒縱飲示之敵見王整暇色益沮乃祈假道甚哀王曰是不難但迎還兩宮復舊疆土歸報明主足相全也烏珠語塞又數日求登岸防語王以二人從見復申前懇而言不順王怒且罵引弓將射之亟馳去敵自知力憊糧竭或生變而王舟師中流鼓枻飄忽若神凡古渡津口又皆以八面控扼生路垂絕乃一夕潛鑿小河三十里自建康城外屬之江以通漕渠刑白馬剔婦人心烏珠自割其額祭天幸風濤少休竊載而逃王諜知其謀悉舟師督戰防風弱帆緩敵得以輕舸渡去土人稱爲番人河其後秦檜主和更名新開河云先是王治兵鎭江嘗曰是間形勢無如金山龍王廟者敵必登此以觀我虛實乃遣將蘓徳以二百人伏廟中又遣二百人伏岸下約曰聞鼓聲防兵先出廟兵繼之數日敵至果有五騎趨入廟廟中之伏喜先鼓而出五騎振防以馳僅得其二有一人紅袍白馬旣墜復躍馳而脫詰二人者云卽烏珠也是舉也烏珠僅以身免俘獲殺傷者不可勝計所遺輜重山積所掠男女獲免者不知數又獲龍虎大王舟千餘艘捷聞太上賜札曰卿比統率舟師要擊勍敵忠勇之節逺近所聞相拒大江殆彌兩月殺傷莫計俘獲良多所有已立功人早以功狀來上當優與推恩又札曰朔馬飲江大肆殘虐卿感激思奮慷慨自期獨提全軍往邀歸路將士用命水陸齊攻捷音遽聞殺獲甚眾言念忠勞不忘嘉嘆未幾除檢挍少師武成感徳軍節度使神武左軍都統制時劇盜數起閩中荊湖震擾朝廷爲出禁旅遣辛金宗討之師老不能平福帥程邁監司侯慤等力請攺命將帥章四十三上太上乃除王福建江西荊湖南北路宣撫副參政孟庾以行賊範汝爲據建安眾逾十萬至僭造黃傘等王曰建居閩嶺上流使賊沿流而下則七郡皆血肉矣於是選輕銳航海徑趨福唐擁眾而上福帥迎謁且言賊方銳宜少休以俟元夕王笑曰吾以元夕凱還見公矣因酌酒以別師次延平劍潭湍險賊焚橋以拒我師王防馬先浮以濟師遂濟士气益倍距建寧百里許賊盡塞途路埋巨木爲鹿角散布竹簽鐵蒺藜防馬坑凡可以抗拒王師者無不用其至王卽命諸軍偃旂僕鼓捨正路俾各擇便利沿山塹溪披踐荊棘遂達郡之鳳皇山繞出賊背下瞰城邑如在井底火樓巨石天梯云梯百道齊攻汝爲震怖以爲從天而下五日城防汝爲竄身自焚回源洞中又有陸必彊葉鐵骨陸必先張弓手熊致逺等皆號賊驍將分兵四劫而葉諒者別以一軍再防邵武王悉擒斬之凡殺賊眾三萬餘人生擒渠首張熊等五百餘人士人之附賊如施逵謝向陸棠等皆械送行在所乃令軍人悉駐城上毋得下植旂城之三隅令士民自相別農者給牛谷使耕商賈者弛徵禁爲賊者使民得甘心脇從者貸遣建安之民自以爲防再生家立生祠共刻其事於石至今奉香火惟謹太上賜札曰省奏範汝爲巳就滅亡遂釋朕南顧之憂其餘畸零賊黨並葉諒等想巳招捉惟務隨宜處置勿畱後患又札曰卿比執訊獲丑安靖一方非特秋毫無犯給耕夫之牛使不失時𨿽古名將何以加諸朕始聞此喜而不寐是惟威愛兼得體我至仁加惠斯民者卿之勞苦寔永朕懷王遂條奏江西湖南羣防要須以時平定乘勝撲滅勢若破竹詔從之王旋師永嘉若將就休息者已而道括蒼上饒徑至豫章江濵連營數十里賊不虞王之猝至以爲神大驚於是曹成馬友李宏等次第來降王悉分配諸軍卽日移師長沙山東賊白氊笠劉忠有眾數萬嘗與烏珠轉戰頡頏而南據祁陽之白綿山自黔其額號花面獸山險重復營柵相望凡一年莫敢嬰其鋒者王始至卽欲急擊之曰少延嵗月湖南生靈無種矣庾不可曰功幸已成而師勞若更趨白綿如有不捷前功盡廢王曰兵家利害世忠防之審矣非參政所知請期半月當馳捷以獻庾不能奪王卽將所部與賊對壘乃奕碁飲酒按兵不動者累日眾莫窺其際一夕獨與親信蘓格便服聨小騎直穿賊營警夜者呵問王曰我也蓋王已諜知賊中約以我字爲號故所向不疑遂周覽營而出喜曰此天賜也卽下令明日破賊防食遂命諸軍防柵前行先遣鋭卒二千銜枚夜進伏於白綿山上戒曰賊必空壘來戰若疾馳入奪中軍望樓駐麾張蓋旣而賊以三萬人拒戰交兵自寅至已賊精兵疊出勝負未分俄而所遣鋭卒二千植旂蓋於賊之望樓傳呼如雷震賊回頋驚愕進退無所據遂潰亂王乃傳麾令上下夾撃將士爭奮大破之追斬忠於小舟傳首闕下下令敢掠子女者斬湖南遂平戰克之日與庾所期如合符契詔除太尉餘如故又賜札曰出師嵗今將期以爾勞苦繄我憂忡比又李宏瓌值劉忠敗績益張吾武震撓凶徒朕甚佳之且以防秋戒期狄怨是念卿其振旅來歸竭盡智力以圖大功而後喜可知也王授鉞以出掃淸三方太上偉其功詔樞宻院以功狀頒示內外諸將各務奮厲共舉中興以光史冊師還建康乃置背嵬親隨軍皆勇鷙絕倫者除開府儀同三司節制依舊充淮南東路宣撫使泗州置司明年以建康鎭江淮東宣撫使駐鎭江是嵗烏珠與其將托卜嘉合三路兵入防騎兵自泗取揚步兵自楚取髙郵塵覆飛鳥太上賜札曰覽卿平楚之奏良用駭嘆今敵气正鋭又皆小舟輕防可以橫江徑渡想卿謀畫已定可保無虞更宜率勵將士戮力勦除此亦卿前日之所論奏也浙西趨行朝無數舎之逺朕甚憂之卿忠憤憂國朕所素知協濟艱難正在今日切更多算以決萬全又札曰朕以逆臣劉豫外挾彊旅驅率吾民遣兵東向觀其措意必欲圖危社稷人神所共嫉覆載所不容卿爲國大臣乃心王室忠憤之气想實同之今直犯眞滁已逼江上而建康諸渡舊當其衝萬一透漏存亡所系卿宜戮力一心以赴國家之急先飭守備徐圖進取無失事機以墮賊計朕𨿽不徳無以君國子民而祖宗徳澤猶在人心所宜深念累世涵養之恩永垂千載忠義之烈興言及此當體至懷王受詔感泣曰至尊憂勤如此臣子何以生爲遂自鎭江濟師以前軍統制解元守髙郵候其步兵而王親提騎兵往大儀以當淮泗之防伐木爲柵自斷歸路大防將佐曰金人馬步分道並進車駕方在江南有如不勝必爲社稷憂諸軍奮忠義以報國此其時矣吾平昔恨無死所以防橋斷路示無生還之望遂大享士俟戰士皆感奮气自百倍防朝廷遣魏良臣使敵至維楊王置酒送別杯一再行流星庚牌沓至良臣問故王曰有詔移屯守江乃撤炊爨班師良臣竊自喜疾馳去王度良臣已出境乃上馬令中軍曰視吾鞭所向於是六軍大集北行至大儀勒精兵爲五陣設伏二十餘處戒聞嚴鼓之節則次第起撃良臣至敵營果問我師動息悉如所見以對烏珠號知兵聞大軍倉卒南還喜甚與其將厲兵秣馬且趨江口至大儀五里所王縱敵騎過吾軍之東直北傳小麾鼓一鳴伏者四發吾軍旂與彼雜出敵軍亂我師伍伍疊進步隊各持長斧斫馬足敵全裝防塗淖弓刀無所施王東西麾勁騎四面蹂之敵大半乞降餘皆奔潰追殺數十里烏珠乘千里馬以遁積屍如邱垤擒其驍將托卜嘉生俘敵人千五百餘人獲戰馬五百餘匹器械輜重與平山堂齊勢大振烏珠還泗上召良臣詰責其賣已將斬之良臣好詞以免解元至髙郵亦遇敵人設水軍夾河而陣列我師皆願效死敵整隊疊出一日之間合戰十三士力稍罷相拒未決王遣成閔將勁騎往援之閔與元軍合復大戰生俘敵人及千戶長等遂敗去俄而王至窮追於淮軍復大戰敗之奔走相踏借沒溺死者不可勝計捷書沓至羣臣入賀太上曰世忠忠勇朕知其必能成功賜札曰聞卿獨抗大敵勦殺俘獲數以萬計攘逐過淮全師而還甚慰朕望烏珠舉國來防憑陵邊圉非卿智勇冠世忠義徇國豈能冒犯矢石率先士卒以寡勝眾俊偉如此朕深念卿躬擐甲冑之勞將士摧鋒力戰之苦夙宵震惻痛切在躬得卿來報頓釋朕懷初敵旣傾國內侮朝廷過計有勸太上他幸者於是降防議散百司物論嘩然獨宰相趙鼎與王議合曰戰而不捷去未晚也至是敵旣潰散王自淮上振旅南旋江左遂安故論者以此舉爲中興第一除少保武成感徳軍節度使淮南東路宣撫使鎭江置司王在鎭江一日方防諸將置酒敵帥達蘭恥前敗覆以書幣來約戰王卽席遣伶人張軫王愈之持橘茗爲報報書略曰元帥軍事良苦下諭約戰敢不疾馳行李以奉承指揮也達蘭謀屈卒不來未幾全軍遁去然諸將徘徊頋望無敢渡江者王獨請移軍窮邊經理中原太上賜札曰昨因敵近議者以經理淮甸爲言人多憚行卿獨慨然請以身任其責朕用嘉之又曰今聞全師渡江威聲遐暢卿妻子同行否乍到醫藥飲食或恐未備有所須一一奏來也攺除武寧安化軍節度使依前少保充京東淮東路宣撫處置使兼營田大使楚州置司兼節制鎭江時楚累經殘掠邑屋皆邱墟榛棘王至則撫集流亡通商惠工創新營壘民心安固軍气日益振厲於是曩時煨燼瓦礫之塲化爲雄都防府隠然爲國長城矣劉豫間遣兵入防每爲王所攻卻生擒僞知鎭淮軍王拱食糧軍數百獻於朝是年敵又犯漣水王迎撃殺其將孫統領追至金城時豫鋭卒盡屯宿遷聖女墩王以輕兵破之轉戰至徐之駕口軍旣單弱而敵援兵額哩頁算濟舍人踵至遂以背嵬輕騎五百衝之爲敵所圍王突圍防眾以出復乘鋭掩撃過落馬湖五十餘里殺傷不可計攻淮陽旦暮且下防詔班師王急還道遇僞齊師劉防率金國三路都統太一貝勒鑿山水晶相防靑州五路都統東平府總管及烏珠舉兵自河間與諸道防王結陣向敵遣小校郝彥雄造其軍大呼曰錦袍氊笠騘馬立陣前者韓相公也眾咎王王曰不如是不足以致敵及敵騎至王先以數騎挑之殺其引戰者二人諸將乘之大破其眾暴屍三十里捷聞太上賜札曰卿誠存報國義獨奮身長驅濟淮力戰破敵俘獲羣醜撫輯遺黎眷言忠勞實所嘉嘆然王師之出本以弔民上將之威尢宜持重軍旅之外毋爽節宣深體至懷副朕倚注特授橫海武寧安化軍節度使賜揚武翊運功臣依前少保充京東淮南東路宣撫處置使兼營田大使王以承楚單弱正當防衝防至無以守乃增大其城身自督役役不勞而城固民恃以無恐家立生祠以報先是移涇陽與敵接境王乃多遣間結山東豪俊俾緩急爲應東人及太行羣盜多願奉約束者金人廢劉豫中原軍潰盜起王以爲機不可失奏乞全師北討招納叛亡爲恢復計懇請誠切太上賜札曰覽卿來奏備見忠義爲國之意深用嘉嘆今疆場之事以安靜爲先變故在彼不必干預當惇信約卿其明逺斥堠謹固封疆以備不虞稱朕意焉旣而秦檜議和諸帥已屯建康及武昌詔王徙屯京口王上奏極論敵情叵測其將以計緩我師乞獨畱此軍蔽遮江淮太上賜札曰覽奏欲依舊畱屯淮甸誓與敵人決於一戰巳悉朕迫於彊敵越在海隅每慨然有恢復中原之志頋以頻年事力未振姑鬱鬱於此自去冬敵人深入卿首剉其鋒鼓我六師人百其勇旣至彼潛師引遁而卿復率先移屯淮甸進取之計恃此爲基朕甚嘉之前恐老小或有未便委卿相度今得卿所奏益見忠誠𨿽古名將亦何以過此使朕竦然興嗟以爲有臣如此禍難不足平也古人有言閫外之事將軍制之今旣營屯安便控制得宜卿當施置自便勿復拘執至於軍餉等事已令三省施行初國朝軍政日修敵師屢衂於是陰謀沮撓吾事而秦檜還自沙漠力勸太上屈已和戎銷兵罷將朝廷遣使交割河南境土彼亦遣使來議而使名不遜時檜主議甚力自大臣宿將萬口附和王獨慷慨章上以十數爲太上開陳和議不可之狀大略以謂敵情詭詐且陜西諸路出兵產馬用武之地豈肯眞實交割又曰但恐以還地爲名先要山東河北等路軍民及北人之歸附者出此聲勢揺動人情我若大加卑屈深慮人心離散士卒凋沮又曰今當主辱臣死之際臣願效死節激昻士卒率先迎敵期於必戰以決成敗若其不克陛下委曲聴從事亦未晚又曰如王倫藍公佐交割南地界別無符合誑賺朝廷𨿽以王爵處之未爲過當欲乞令供具委無反復文狀於朝以爲後證如臣言虛妄日後事成虛文亦乞重置憲典其言懇切深到出於忠誠且請單騎赴闕面奏太上率優詔褒答其略曰卿勇冠世獨當一面國威旣震和議漸諧南北兵民可冀休息究其所自卿力居多卿其保防來使無致疎虞所乞入朝奏事俟有機防當卽召卿眾方懷疑疆塲事大正倚卿爲重未可暫離軍中也其後敵果負約如王所言檜甚恐卽上疏曰臣聞徳無常師主善爲師善無常主協於克一此伊尹相湯咸有一徳之言也臣昨見金國達蘭有講和割地之議故贊陛下取河南故疆旣而烏珠戕其叔達蘭藍公之歸和議已變故勸陛下定弔民伐罪之計又曰如臣言不可行卽乞行罷免以明孔聖陳力就列不能者止之義其詞反覆無據由是天下服王精識而尢檜益深云烏珠旣再防三京又犯漣水太上賜札曰金人復占據巳割舊疆卿素蘊忠義想深憤激凡對境事宜可以結約招納等事可悉從便宜措置若事稍重卽具奏來王遂率背嵬軍由加口破走烏珠僞守趙榮以宿州降李世輔以亳州降詔除少卿余官悉如故明年金都統周太師者以大軍深入水陸並進未及渡淮王督士馬拒戰於淮陽又走之因取劉泠莊設伏揜撃遂至沂水敵溺死不知其數又遣偏將王勝攻下海州取懷仁諸縣破千秋胡陵大寨擒其帥郭太師依前功臣三鎭節鉞淮東宣撫處置使兼河南北諸路招討使營田大使封英國公是年復犯淮西殿帥楊存中合宣撫使張浚之師與戰於鐘離弗克詔王赴援有別軍數萬屯定逺王遣成閔以輕騎撃破之轉戰數日烏珠中克敵弓以走其眾大潰遂奪鐘離捷聞太上賜札曰聞卿親率將士與賊接戰追逼直至城下賊馬一發奔潰過淮卿已復據州卿忠義之气身先士卒親遇大敵嘉嘆何巳況卿前後所料賊情一一必中今日善後之防更爲深加思慮措置以聞也王因上章極言爵賞之濫乞自今非破敵復境土不畀崇資以塞幸門時和議復成秦檜權力益盛異巳者禍如發矢王復危言苦諌以謂中原士民迫不得已淪於顚危其間豪傑莫不延頸以俟弔伐若自此與和日月侵尋人情銷弱國勢委靡誰復振之太上復賜札嘉奬又乞與北使面議優詔不許尋再上章力陳檜誤國詞意剴切檜由是深怨於王已而盡撤邊備召諸大將還闕王及張浚嶽飛除樞宻副使王上表乞解樞務避寵丐閒時論髙之時紹興十一年也又上表乞骸骨不許除太傅依前三鎭節鉞充醴泉觀使進封福國公賜第都城奉朝請其秋顯仁皇后鳳駕來歸王朝謁於臨平以北方獨聞王名特召至簾前曰此爲韓相公耶慰問良久其後賜餉無虛月明年進封潭國公十三年進封咸安郡王十七年以郊恩攺鎭南武安寧國之節太上數召王同家人燕於苑中眷禮深篤數賜名馬寶劍其他賜予勞問相踵然王老矣二十一年秋王病不能朝乃上表謝事防拜太師問疾之使肩摩轂擊於道於是悉召故人列侯勉以忠義大節焚逋劵百萬親視含襚曰吾以布衣百戰致位公王可以無憾矣以是年八月四日薨於私第之正寢享年六十有三疾方革累詔宣醫診視訃聞太上盡然爲輟視朝贈通義郡王賻以內帑金帛各三千疋兩錫上方名騄龍腦香以斂襚服用一品所以慰防其家甚至遣勅使徐伸防葬事以是年十月庚子大葬於平江府吳縣胥臺鄕靈巖山之原有詔命中貴防祭於家又詔奉常貳卿軷祭於都門外子孫次第進秩娶白氏秦國夫人梁氏楊國夫人茅氏秦國夫人周氏蘄國夫人子男四人長曰彥直嘗任戶部尙書今爲大中大夫延水縣開國伯食邑八百戶次曰彥朴奉議郎直顯謨閣早世次曰彥質朝奉大夫直徽猷閣知黃州次曰彥古起復朝奉大夫充敷文閣待制知平江府兼節制水軍今家居終蘄國之制女八人長適故朝散郎通判饒州曹霑次適宣教佐郎馮用休次適宣教郎知宣州寧國縣王萬修次適從政郎劉莒次適宣教郎宗正寺主簿胡南逢次適承議郎充集英殿修撰主管神祐觀張子仁二人爲黃冠孫男十六人曰梴奉議郎太社令曰杖奉議郎直祕閣曰格宣教郎曰樞承務郎曰松通仕郎曰相承事郎曰椿承務郎曰楷承奉郎曰林將仕郎曰森曰休曰楫曰曰本曰梓曰樟孫女八人一適將仕郎王大昌余未行今天子乾道紀元之四年有詔特進封蘄王又八年乃賜諡始王鼎貴嘗戒部下及其家人曰忠者臣子不可一日忘不惟所當常行抑亦人所當常言吾𨿽名世忠汝曹無得以忠字爲諱若諱而不言是忘忠也吾生不取死不享也至是得諡忠武彥古稟述先教不敢辭君子以爲通於孝云嗚呼王起西陲布衣仗劍從戎不數年功名與日月爭光何其盛耶爲平防將軍爲都統制爲宣撫使爲處置使爲營田大使爲招討使爲樞宻使所踐無非達官要職而能益彰平全閩夷江西剪湖湘殱苗劉摧烏珠鏖大儀拓東海扞荊楚震淮陽所當無非勍防劇賊而功益俊偉不可及及議和初定來使稍不恭順王則忿其無禮於吾君誦言誅之且下令所部州無得少屈北使爲之沮戢性不喜便佞事關社稷必傴僂玉陛上流涕極言之𨿽不加文飾而誠意眞切理致詳盡人主知其出於忠實不以爲忤也秦檜用事遣中原人親屬還北其有戀國恩不忍去者械縶以送至謀遣趙榮王力爭曰榮不忘本朝以歸父母妻子悉遭屠滅相公尙忍遣之無復中原望耶嶽飛之獄王不平以問檜檜曰飛子云與張憲書𨿽不明其事體莫須有王勃然作色曰相公莫須有三字何以服天下於時舉朝憚檜權力皆阿附爲自全計獨王於班列一揖之外不復與親每大議讜言家人危懼或乘間勸止王曰明知其誤國乃畏禍苟同異時瞑目豈可於太祖官家殿下喫銕捧耶言𨿽質而意防深士君子至今傳之受人恩則生平不忍去心僉樞王淵識王於防時待遇絕等苗劉之亂淵首遇害王爲請地厚葬經紀其家不遺餘力初淵輕財嗜義家無宿儲或勸以治生淵曰國家官人以爵使祿足代其耕也若切切事錐刀我何愛爵祿不爲大賈富商也王敬服其言故握兵三十年未嘗爲幹沒貿遷之私上所錫賚悉分將士將士故樂爲之用太上髙其義察其亷特賜永丰圩江東田以給其子孫王使上書租賦願與編戶同爲勢家倡太上欲成其美從之優詔奬諭惟厚撫將士千金有所不吝至一官一級則靳惜如肌肉嘗謂將佐曰爲國立功人臣常分吾所以使汝輩功浮於賞者乃所以遺爾子孫也天日昭昭爵祿虛受終必爲禍他日爲國爪牙尢當戒此舊制戰勝第賞必計首級軍人貪得至殺平人以希賞王始建議不許以首級計功然諸帥保奏將士武功左右各有隊伍惟王所部須寔有功乃奏終不以毫髮假人是以淮東一軍功最多而崇資者少城楚州與士卒同力役黃天蕩之戰楊國在行間親執桴鼓家楚州織薄爲屋將士有臨敵怯懦者王遺以巾幗設樂大燕防俾爲婦人妝以恥之其人往往感發自奮後多得其死力其制兵器凡今跳澗以習騎洞貫以習射狻防之鍪連鎖之甲斧之有掠陣弓之有克敵皆王遺法太上以其制下兵部及頒降諸將者是也嘗中毒矢洞骨則以彊弩防之十指僅全四不能動身被金瘡如刻畫晚以公王奉朝請尢能以道捲舒絕口不言功名蓋自罷政居都城髙臥十年杖屨幅巾恣意林泉壺觴間若未嘗有權位者而偏裨部曲往往致身通顯節鉞相望嵗時造門類皆謝遣羣工列辟想望風采而不可見則相約於朝班望王眉宇而慰喜焉至於外夷逺人幽閨婦女皆知有所謂韓郡王嵗時輒相從詗王年幾安否以爲天下重輕雲而王終日淡然獨好浮屠法自號淸涼居士𨿽權臣孔熾王最爲所忌嫉而能雍容終始蓋詩所謂明哲保身者屬纊之際神爽益淸冠佩修然合掌而逝有詔擇日臨奠檜遣中書吏韓成以危言脇諸孤令必辭諸孤亦緣王遺意不敢屈勤君父上表懇免至再太上黽勉從之其終始恩遇如此臣雄曰自起翦以來山西出將尙矣呼吸雷風動揺山嶽戰勝攻克卓然以勇略聞者班班不絕於冊至於達之以智謀本之以忠義如古所謂名將者山西蓋無幾也秦漢而下可以言智謀忠義如古名將若諸葛亮郭子儀其庶幾乎王本山西之豪與起翦相望而其智謀忠義有過前修無不及焉方逆傅滔天王聞變慟哭士卒皆哭莫能仰視遂自海道徑還呂頥浩以賊爲憂王謂賊旣取銕劵必無他慮頥浩又慮賊難勝王則深言逆順之理知其必勝於是頥浩計乃決傅卒就擒至如中興之初倡議西都長安乘建瓴之勢東向以圖中原朝議不從識者以爲深恨及淮揚危急六飛南渡諸帥咸欲西趨嶽鄂徑往長沙王獨以爲今已失河北山東惟有淮浙號稱富實若又棄之更有何地太上嘉納江左立國之謀於是乎始定臣雄嘗待罪太史氏獲覩日曆所紀太上皇帝聖語甚詳最後論戰論和章數十上皆算無遺防蓋所謂定大事決大疑忠義稟於天資智謀出於人表視山西以勇略稱者不可同年語矣是以太上嘗賜札曰𨿽古名將何以加諸而皇上以忠武易名蓋以王爲亮子儀之流惟二聖日月之明知臣莫若君徳音鏗鍧天下傳誦世忠得此嘉奬亦可以死而不朽也耶臣觀宣王中興如采江漢之詩所述蠻荊來威王國庶定等事𨿽以褒大方叔召虎之功然其任賢使能致此巍巍則宣王盛徳之形容光明偉傑不可揜也臣願頗采周雅聲爲銘詩以彰元勲以歌堯父舜子知人之明以稱明防顯耀韓氏以昭示於億萬世其辭曰

昔在宣靖崇極而傾邊陲不戒神州震驚天地重開直人龍翔徳業巍巍周宣漢光凡此中興誰實佐命繄時元勲王國以定元勲謂何維師蘄王王奮山西起翦之鄕鐵胎之弓悍馬長槊方在童年气震山嶽逮事徽皇至於欽宗天下兵動外阻內訌王先戎行是磔是剪浙西山東績用丕顯伯府肇新來乘風雲掃淸南都大駕時巡淮海之間劇盜蝟起解甲束戈如父詔子帝幸余杭王徵徐方逆臣乘虛反易天常賊虐樞臣都城喋血凶熖孔熾震驚宸闕王在海上聞變號呼凡爾眾士今當糜軀吾與羣凶不共戴天山川鬼神寔臨此言舟師鼓行雷動電撃撓彼凶徒裂膽褫魄天位反正乾淸坤夷生擒渠魁梟首大逵有狡汝爲盜據富沙流毒全閩血人於牙大江之西重湖之南蜂屯蟻結虎猛狼貪三方皆城地數千里奮攘矯防聲勢相倚當寧謀師宜莫如王授以斧鉞往摏其吭覆其穴巢鋤其根萌閱嵗未周三方悉平奔旗奔師捷書相望貸遣脇從旌別善良爾商爾財我弛爾徵爾農爾田我資爾耕仁義之兵弔伐是尙帝有恩言卿古名將朔馬飲江充叛以降金陵不支洊窺上邦王整虎旅邀截歸路誰謂敵彊望風震怖海艦如雲江之中流北剉援兵南衂歸舟水戰陸攻摧枯拉脆殺傷莫數俘獲萬計渠帥小黠僅脫其身敵勢寖銷皇威益信彼猶不悛才數年期傾國南侵步騎分馳厥黨成林塵暗穹蒼九重制詔罪巳如湯王曰吁嗟君父旰食臣何生爲矢死報國部分將佐直趨淮壖親窒歸途示無生還妙算旣定奇計先施聲言守江已駐大儀眾寡𨿽殊我整彼亂聨騎紛呶馬足俱斷四面鏖撃若降若屠積骸爲邱灑血成渠折馘獻俘千里相踵驍將數百豈計輜重偏裨在楚亦以捷聞王來窮追全師大奔振旅凱歌天子曰都世忠忠勇敵不足誅江左人心恃此寧謐中興以來武功第一淮陽鐘離莫非俊偉生平戰多竹帛莫紀王屯極邊志淸中原和議旣諧弛彊鑠堅王之論和忠憤激烈利害皎然黑白區別聖主兪之權臣讐之明哲令終天實休之孰不爲將孰不建功動揺山嶽呼吸雷風惟王天資與勇將異達以智謀本以忠義大疑大事決於片詞較彼起翦王其過之王起布衣飯糗衣紵出際盛時蛟龍雲雨解衣推食言聴計從任用不疑天子之明三鎭節鉞三事典防報功惟優天子之徳惟聖天子使臣以禮哀榮死生福祿終始重華神武志大有爲眷言勲勞恨不同時眞王啟封貴窮人爵忠武之諡如葛如郭八言衮褒更瞻云章誰克有勲上不汝忘丰碑巖巖億載有耀凡百臣子其思忠孝

韓蘄王墓

髙啟

宋室中興日將軍武略優功宜超賈鄧名恥並張劉白馬空南渡黃龍竟北逰誓擒諸部種還報兩宮讐朝使頒金冊邊人識錦裘躍戈衝野陣橫棹截江流勁旅亡魂走中原指掌收未終藩閫寄已感廟廊謀殘散熊羆士甘臣虎豹儔和戎詞易屈復漢志難酬闕聳吳山曉陵荒鞏樹秋亷頗歸未老郭令罷誰畱折檻言徒切藏弓勢可憂俄看星隕壘永使陸沈州感激思前代淒涼弔古邱劍花埋虎气碑蘚剝螭頭石騎嘶風雨山僧防檟楸鼓旂何寂寂簡冊謾悠悠父老悲猶在英雄事巳休棲鴉嶺前墓聞說更堪愁

同前

周南老

我行靈巖麓丰碑髙入云摩挲石上文有宋蘄王墳惟王著忠勞談笑麾三軍誓雪兩宮恥恢復酬君恩廟堂主和議不克成厥勲湖山縱淸隠千載銜寃魂

同前

王賔

石鼓山邊宿艸長中興名將舊墳堂雙雙不見南朝樹只有孤臣似嶽王

謁韓蘄王墓

吳寛

家國何多難推尋爲蔡童嬴秦方逐北周室竟遷東江左朝廷在淮南驛騎通天終憐宋土時則有韓公一劍橫天外諸軍在目中南云當箭鏃黃蓋走艨艟伐越期成覇於潛恥防戎蕭墻狼防盡野穴鼠羣空聚米籌三鎭開門待兩宮齊王眞濟美鄂國與爭雄有詔從中制惟詩詠內訌閒逰嗟我獨和議約誰同殉葬長弓勁題名片石穹龜趺呈細刻龍額表孤忠艸樹樵蘓斷粢盛享祀丰神靈懸皎日生气亙長虹異代今全盛當論保障功

讀韓蘄王墓碑

伊乘

力戰艨艟破浪開鼓聲軒岸奮晴雷謀成玉帳無遺算勢逼刀鐶欲自裁恢復英雄徒有志乘時機防不重來九京安得燕昭起國內千金更築臺

韓蘄王墓在靈巖山西紹興二十一年王薨太上極優渥勅使徐伸防葬縣令執役禦題神道雲中興佐命定國元勲之碑碑髙十餘丈敕趙雄爲文初勒文而未立趺畱木瀆嘉定間敕葬趙希懌有司磨韓碑應用後始樹此爲樓三成覆之今碑尙存

吳都文粹續集卷三十八

欽定四庫全書

吳都文粹續集卷三十九

明錢谷撰墳墓

故翰林侍讀學士錢公墓志銘曾鞏

公錢氏也故爲王家有吳越之地五世祖鏐號武肅王髙祖元瓘文穆王曽祖儼昭化軍節度使祖昭慈贈左衛將軍考順之左侍禁閤門只候贈尙書刑部侍郎公應說書進士賢良方正能直言極諫皆中其科歷宣州旌徳縣尉大理寺丞殿中丞太常博士尙書司部度支司封員外郎工部郎中換朝奉大夫充國子監直講編校集賢院書籍遷祕閤校理選爲修英宗實錄院檢討官直舍人院同修起居注遂知制誥直學士院遷樞宻直學士翰林侍讀學士嘗通判秀州知婺州入判尙書考功攺開封府判官出知鄧州入判尙書吏部掌內銓兼判集賢院又兼判禮部權知開封府數請去得知審官東院兼判軍器監提舉司諸監公事公防孤家貧母嫁旣長還依其族之大人刻勵就學並日夜忘寢食於書無所不治已通其大防至於分章別句類數辧名叢細委曲無不究盡具見於文辭閎放雋偉故出而與天下之士挾其所有較於有司常出眾上以其上名動一時其爲尉及爲秀婺鄧州皆有治行秀州系姦僕彊果於力行鄧更鞏舊壤理具設張爲直講以能教誘學者歸之爲校理屬英宗之初慈聖光猷皇后聴政公三上書請還政天子爲吏部謹繩墨選者稱其平爲開封以慈恕簡重爲體不求智名以投世取顯爲公屬者有不與公合然公遇之未嘗有厚薄意士以此多公而爲屬者後卒恧服也公與眾不矯矯爲異不翕翕爲同以其故人莫能親疏至於利勢之際人所競逐公方隤然迹與眾逺故𨿽有誇者亦不以公爲可忌也公之爲判官也府嘗有獄或探大臣意謂欲有所附致公不爲動徐論其意而已公平居樂易無崖及至有所特立人固有所不能及者類如此也公爲人謹畏淸約與人交淡然久而後知其篤也公之先旣籍疆土歸天朝其後至昭化寄和州十有八年以卒詔葬和州子孫因家焉至公始葬其母於蘇州吳縣龍岡村之天平山故今又爲蘇州人公諱藻字純老封仁和縣開國伯賜服金紫年六十有一元丰五年正月庚寅卒於位某年某月某甲子葬天平山從其母永嘉郡太君丁氏之兆公妻孫氏泰興縣君男曰某曰某早世曰臯某官孫曰某某官其弟若子孫凡三人公與予嘗爲僚相善且其沒以遺事屬余而其家因來乞銘曰

錢姓武王五世之孫開迹東南以學以文學則知經文則能賦矧曰方聞揚聲天路乃校中書乃掌帝制乃列禁林從容調議治已伊何惟直與淸治人伊何惟簡而平人以怒遷公能自克人以利回公能不惑士夫所望天子所器胡不百年胡不三事龍岡之宅考卜惟新公安於此尙利後人

代翰林侍讀學士錢藻遺表

犬馬之質難駐於頹齡日月之光尙攀於愛景臣藻誠悲誠咽稽首頓首伏念臣出於悴族進以詖材文辭講說制防之科眾稱華選儒館掖垣經幄之職世謂淸塗獨編竊於美名蓋親逢於亨運至於總銓衡之要劇領京邑之浩繁蔑有勞能可論報稱冒寵靈而過厚致災疚以交攻迫霜露之所侵且將澌盡幸髮膚之無毀得以全歸方去闕廷長投泉壤輒陳遺志猶及能言伏願皇帝陛下禦六气之和愼調興止享萬年之阼永庇華夷再念臣偸殘息之僅存覬餘恩之可丏敢祈仁睿終賜矜憐臣有男進士臯孫男某親堂弟茂共出寒鄕稍親薄技葑菲不棄倘防祿之獲霑魚【一作水】菽可供庶遊魂之未餒伏望聖慈並於文資內安排妄玆幹澤愧在忘防保存沒之孤蹤托始終於大賜生而無益莫及於銜環死或有知猶庶幾於結艸仰望宸施臣不勝任

朝中祭錢純老文

嗚呼公乎窮經及史旁兼百氏廢寢忘食不虛寸晷篤好無倦華顚愈勵彊記多識箱輸屋偫濶議崇論河垂海委詩賦講說射防三科金馬玉堂經帷三職寒苦自至無與憑翼銓綜再試士曰予歸尹正三歳眾曰予依公於所聞維學之力公於所知則維自得利害之際人鮮能安彼爲惴惴公獨坦坦愛惡之情人鮮自克彼有贅虧公爲衡石世所並逐公有不求彼囂我靜則莫吾尢曽不三事位云未究曾不百年數云非壽殱國之良在列嗟咨奪民之望耋艾歔欷天子聞喪馳使臨視勞卹防孤賙憐乏匱凡我同朝矧曰同志哀由感觸孰知失涕寓焉在庭薦羞在幾公乎來哉寄誠玆誄

錢學士墓在天平山龍岡村

謁墓詩三首

虞集

玉屛古柏與天齊使過於今又七期各道遣書勾發上西風江水鬢絲絲

玉遮墓下有諸孫東望滄波每斷魂泣血三年餘喘在更將哀淚灑荒原

族人散處江南郡不識音容但記名世澤須令孫子憶故家今幾尙簮纓

虞連州防墓在遮山防字成夫夷簡長子孫集顯於元追封雍郡侯集謁墓詩序云先君太史棄諸孤之四年集來吳門省連州府君大墓始見叔父南山翁與集同出太史雍國公蓋四從矣翁曰後會未可期幸畱數語識歳月翁方客授外鄕人又以推人生年月日論禍福以助道故不能久畱城中敢用賦此以承命云耳

七姬權厝志

張羽

七姬皆良家子事江浙行省左丞滎陽潘公皆爲側室性皆柔慧姿容皆端麗修潔善女紅剪制文繡經手皆精巧絕倫事其主及夫人皆能以禮其羣居和而有序皆不爲怙寵忮美之行公每聞閭閻間婦人能以節槪自立者歸必爲語其事皆應曰彼亦人爲耳公笑曰若果能邪及外難興敵抵城公日臨戰一旦歸召七姬謂曰我受國重寄我義不顧家脫有不宿誡若等當自引決毋爲人恥也一姬跪而前曰主君遇妾厚妾終無二心請及君時死以報毋令君疑也遂趨入室以其帨自經死於戶六人者亦皆相繼經死公聞之曰何若遽死耶實至正丁未七月五日也以世難弗克葬乃斂其屍焚之復以其骸葬於後圃合爲一冢公還啟其封且泣曰是非若所安也行營髙敞地而遷焉時以日薄故未暇爲志及逾月始狀其事屬羽將勒石追瘞於冢側嘗觀古之史氏所載貞妃烈婦能識節義決死生而不顧者恆曠世而一見今乃於一家一日而得七人焉吁不奇矣哉乃列其姓氏於石而系之以銘程氏蜀郡人年三十生女一人生奴翟氏廣陵人年廿三徐氏黃岡人年二十生女一人不惜羅氏濮州人年廿三卞氏海陵人年與羅氏同彭氏與卞氏同郡其年與徐氏同叚氏大寧人年十八其先死者也公名元紹字仲昭實宋魏王廷美之裔其先以避禍易今姓未復云銘曰

生也同其天死也同其時而瘞又同其封壤樹蕭條匪子之宮尙卜髙原以永無窮

七姬墓在郡城東北隅元紹後圃今爲謝揮使宅

侍郎金公墓志銘

王直

公金氏諱問字公素其先杞人世有顯者從宋南渡家於吳故今爲吳縣人公曽祖徳久樂善好施有惠及人嘗自郡之滸墅抵楓橋鑿七井以資行旅人徳之因號金井祖國用元河渠提舉父仲旻以公貴累贈至中憲大夫太常寺少卿兼翰林院侍讀學士妣顧氏累贈至恭人公自防穎敏莊重喜讀書日記千言悉其大義弱冠從兪先生受易聞講姤復二卦曰勿謂陰防當存抑遏之戒勿謂陽防當加擴充之功凡所聴聞深悟黙契諸老先生愛重皆折輩行與交兄聲亦好古嗜學有麗澤之益家貧無書嘗從人假借疾讀暗記無所不達其或損壊必爲完整永樂初被薦爲司經局正字仁宗皇帝在東宮雅知之丁內外艱皆賜楮幣俾乘傳歸葬卽奪情起任事𨿽不獲終制然防禮未嘗廢久之坐累訟系者十年資用或不繼然餽之不以義亦不受時學士永嘉黃公洗馬江陵楊公皆以事在系三人者甚相得省躬念咎之暇各持一經相與講論曰此吾處憂患之道也仁宗皇帝卽位陞翰林修撰偹顧問論時政得失上褒納之賜鈔二千貫衣一襲米十斛宣徳乙夘擢太常寺少卿兼翰林院侍讀學士正統癸亥調南京太常寺乙丑冬陞禮部右侍郎戊辰春正月二十七日以疾卒年七十九事聞上爲之嗟悼命禮部致祭工部爲治墳塋公天性孝友事父母竭力營飬不以貧故儉其親兄嘗病熱劇醫云必得螺可治方盛寒公解衣循河覓之股皆赤腫得百枚以進疾良己治家以禮內外秩然裏有防不能舉貧不能自給者每伺夜投錢與之曰吾非爲名也娶謝氏封安人加贈恭人生子男二長汝進中書舍人次汝遜女三孫男三平生所爲詩文甚富必根於理而達於性情有靑陽集桂芳集恥庵集若干捲藏於家恥庵其別號也最善書得晉魏人書法於星歷之學尢精然未嘗語人汝進在北京聞訃而歸以其年某月某日葬公於邑之太平鄕薦福山白雲塢先塋之次而以墓銘屬予予蓋知公者不可辭銘曰

有文有行亦克有子光榮始終旣多受祉白雲之原公墓在焉刻銘垂休百世之傳

金恥庵先生問永樂初被薦爲司經局正字歷官禮部侍郎墓在薦福山白雲塢

周先生墓碣銘

吳沈

先生諱南老字正道姓周氏其先汝南人晉太康中有爲揚州刺史諱浚者族大且繁散之四方自汝南安城來居處之遂昌其一也唐末避難遷建之浦城在宋宦遊道之營道之營諱固遂爲先生逺祖至九世祖諱輔成登大中祥符進士第八世祖諱惇頥官至虞部郎中諡元公七世祖諱壽元符進士司封郎中至孫興裔和州觀察使侍衛馬軍都虞候駐札平江等處死節王事敕常熟虞山之麓葬焉故今爲姑蘇人先生髙祖諱昺迪功郎常熟縣尉曽祖諱璵承事郎歷官爲祕書省檢閱文字祖諱才迪功郎沿江制機檢察水部兵元革命徵南行省檄令權撫鄕邑時軍伍桀驁公行剽掠乃以仁義說諸帥全活不可數計有他處生口被虜則傾資贖之問所從來而還其家考諱文英元松江府監稅先生防而聰慧讀書過目成誦比長侍監稅於官所從江陰陸先生文圭習舉子業屢試不利退而曰學在我遇不遇命也因授徒於蘇與者成名而去者居多久之用薦者授信州路永丰學教諭嚴條約爲諸先生重建禮殿論堂齋廡凡若干楹復侵田若干畆新文昌鄕賢二祠攺太平路當塗縣學教諭秩滿還蘇而南北多事矣是時浙省大臣得以便宜除拜奏先生吳縣主簿先生視事振舉大綱紀發摘隠伏羣下莫敢欺縣之濱湖民告僧普益與王益婦私殺其夫鞠問且三月獄不能具則以告者爲誣而反坐之先生始至二日閱其牘疑而復聴焉僧露其情而未肯顯言其屍與凶器所在先生躬造其地移檄縣神責以陰報翼日羣烏飛鳴下上若有所訴然良久從西南去半里盤旋於湖旁蘆漵上先生命從者入視之屍則正在尙未腐也僧與所私婦咸叩首曰死矣已而刃出水際巨石下於是正其罪而免告者一縣稱爲神明縣賦有額而稅無正額民多流亡而吏胥因緣爲姦多方飛灑每嵗皆沒於官者代輸破產並命不能足先生驗簿籍徵其實在請蠲其流亡民賴以少蘇省臣聞其能辟以爲掾時軍務方殷應接不暇先生處之裕如上官目指气使下吏謟防成風先生獨裁之以正他掾欲有所爲則曰愼勿令周掾知也上書言時政六事曰開荒田節財用通鹽法息奔競辧禮分公銓選累千餘言時至正辛丑嵗也有獻議請開沿海汊港者凡十有三處先生往視還言惟白茒一港地勢卑下眾流所趨開之易爲力且爲利甚多其他則塗漲已久與陸地無以異居民生長其間享耕種之利若興工疏掘恐未爲國利而先與民害矣海濵閒田棄於無用募民立屯使有耕食亦禦冦之一防也聞者韙之除兩浙鹽運司知事時國用浩穰仰給於鹽課乃新設分司於平江嵗辦鹽十二萬引鈔七十萬錠帶賣儲偫者又五十萬錠運官缺員先生以一幕職任其事設法旣詳處置得冝豪商巨賈無所容其姦繼授淮南行省照磨攺江浙進階從仕郎監價平江等處船貨提調嘉興長洲吳縣白徒兵浙省地日蹙而權貴人方大興土木廣生產受投獻與民校錐刀利官冗吏貪先生因復上書言之大忤執政意然猶憚公論外示優容未幾權本省理問錄嘉興松湖囚覈實無錫州錢糧人咸服其公丁未嵗蘇州旣入版圖例遣赴京與翰林太常諸公同議郊祀禮禮成移臨安府居越數月得防放還田裏洪武元年也先生旣還自朝與諸遊從日以經史自娛客至尊俎談笑與世相忘洪武十六年四月十一日卒春秋八十三嵗卜其月二十七日葬吳縣星涇道山先塋之次娶孟氏元松江府判官諱潼之女先十五年卒今合葬焉子男一人敏長洲縣儒學教諭女一人適元醫學提舉張元善之子昊孫男四人汝浦淵源女三人先生居家篤於友愛女兄弟凡十人多先生所字嫁其他若內外親族之死喪咸給其所不給至於家事則一付之孟夫人宗族間謂非夫人莫能爲先生配也先生之學本於義理而以文章發於英華詳於制度而以裁斷定其取舎方術技藝之書靡不旁通而於醫尢精所著有易傳集說喪祭禮舉要大學中庸章句集解地理會要醫方集效拙逸齋稿姑蘇雜詠藏於家先生旣葬敏以書抵京請於國子監學錄金文徵爲之狀而敏之弟子張暉方爲太學生爲之求銘於予嗚呼先生之徳之才固宜銘矣宜暉之請其可辭乎師生道乖朋友義缺如暉者以其師之防然在疚而能代爲之請豈不可尙乎予故取金君之狀錄之如右而系之以銘銘曰周氏之先自汝遷閩宦遊道州復爲吳人子孫綿延文學相繼蜚英上庠策名科第先生之生蔚有榘儀韞玉勿衒人莫我知起爲學官敷教百里侵田來歸新宮肇啟相臣便宜試以親民發姦直寃號稱如神虛田額存民代以輸君按其實橫斂以除大曹選能眾務叢集剖析若流弗壅弗積港汊之開眾爭獻議君謂不可非我之利海瀕之田可募而耕以屯以禦乃卒不行鹽官分司佐我國用責重事繁倚君爲重大商四集貨寶如山設法之詳吏無容姦土疆日削權豪愈肆正色昌言無所畏忌才不克盡運也則移命之不逄奄然其歸道山之麓先塋之旁厥配則賢與之同藏善行之多我撮其要勒之貞瑉樹於墓道

周南老墓在吳縣落星涇

沈公濟先生行實

杜瓊

先生名遇姓沈氏公濟其字也號臞樵家有雅趣堂人又稱爲雅趣先生世爲蘇之吳縣人髙祖肖鑑宋咸淳中以冩照妙天下曽祖淸之祖成之皆淸抗絕倫克世其業父宗徳入國朝亦以是術進事太祖太宗仁宗三朝備見寵遇錫賚廩餼與侍臣等年八十以終先生得家學之祕而又從事儒業讀書學問孜孜不休嘗及靑城王文靖錫山王學士二公之門得其漸染結字效章艸爲五言詩沖淡有陶韋趣作水墨山水師夏圭馬逺淺絳色法李唐深色則全仿趙伯駒皆咄咄逼眞其事父能順適其志意曲盡孝誠母王氏先卒恆以不得事飬爲終身恨言輒嗚咽不自勝其交人始終不渝犯之者勿與校有過面諭之不卹有危急出力援救勞貰不憚也嘗以世之畫無補於教往往冩古人忠孝節義之迹置之座間使人觀感有求者輒與之永樂中仁宗皇帝在靑宮聞其名嘗召見命冩山水人物皆稱防甚加寵異間得疾命太醫院判韓公達往視賜藥物相將顯融矣素有羸疾竟丏身歸幅巾藜杖優遊泉石人望之儼然圖畫中人絕類西湖林君復也以疾不屢出鉅卿碩儒往候之焚香啜茗講論史學或命酒雅歌情無不適以故𨿽疾而不致劇忽不知其逾於希年矣初娶濮氏繼徐氏子男四人璜璿珩璵女二人兪全盛愷壻也孫男三人女五人生於洪武丁已年七月廿五日抵今正統戊辰年登七十有二預爲壽藏於吳縣五都薦福山先塋之側以俟他日之歸銘亦宜預刻之裏生瓊因爲述其梗槪布諸名筆以備采擇云

沈遇公濟墓在薦福山事載姑蘇藝術傳

中書舍人周君墓志銘

王直

永樂中太宗皇帝向意文藝旣以經術求賢矣而攻書之士學有師法者亦徵詣京師有所纂述使執筆其間姑蘇周君璿用珍與焉其書宗虞永興在朋輩中最有名久之得官爲營繕所丞然未嘗去館閤與人交謙愼有禮士大夫𨿽前輩名徳多愛之而用珍久益敬不見有闕失遷中書舍人益謹飭不懈而書亦益有名秩滿得推恩封父母而二親皆得享其祿鄕邦榮之母沒治喪如禮起復未幾復以父喪去官旣卽吉將朝京師有疾遂弗起臨終自以不克報君恩爲憾而勉其弟與子以忠孝正統辛酉九月七日也年五十七其天資明敏多讀書又通醫術喜吟詩於晉唐名帖所積尢多其畫師董源作古松法畢宏韋偃揮毫灑墨變化不窮京師人多好之用珍亦不厭其求其爲人如此周氏之居鄢陵宋南渡時有諱某者爲兵馬鈐轄守平江之嘉定州因家焉曽大父繼善元平江路醫學提舉大父自牧爲鄕校師父仲立封從仕郎中書舎人母陸氏封太孺人妻張民贈孺人繼室施氏封孺人子男一曰浩女二以卒之明年葬長洲縣彭華鄕金盆隖之原而墓未有銘其弟寧波府學教授璣貽書翰林徐編修良玉請爲行狀托中書舍人淩尙義持來謁予銘予於用珍亦素厚嘗憐其以憂去而冀其速來不知其遂死矣惜哉銘曰楚楚兮令儀兮予思悵一去兮不復來金盆之原兮此焉歸於乎柰何兮胡寧不悲

周中書璿墓在金盆隖支硎山西

錢良玉墓志銘

王直

良玉名瑛姓錢氏其先江都人世以醫名曽祖益元常州醫學教諭因家常州兵亂徙蘓州祖元善洪武中徴入太醫院晉王子有疾奉命往治之愈王奇其術畱之卒葬太原父宗道亦精於醫王奏爲良醫甚見禮遇久之亦卒良玉奉葬於祖之墓次而奉母歸飬於蘇州遵治命也良玉承家學之懿又博通諸書醫道益大顯蘇人求醫不問風雨寒暑貧富貴賤卽往視與藥無不愈名聞京師又徴入太醫院奉公有暇往赴人之急一不異蘇時人之報與否不計也嘗教諸子曰醫仁術也當博施濟眾而可計利乎哉聞者韙其言而美其徳事母極孝能順適其意去年冬母病心憂之爲之不遑寧處湯藥親嘗而後進母卒治喪如禮居苫凷之中哀毀逾節將奉柩歸蘇州得寒疾而終正統六年二月十七日享年五十二娶髙氏子男五女二孫男二女二恆兄弟舉二喪歸欲與祖母同域葬焉乃以禮部主事顧謙所爲狀來請銘予在京師久見凡爲醫者多嗜利而少見其效心竊鄙之嘗問今右副都禦史陳君鎰蘇醫之良者爲誰得二人焉其一良玉也數欲試之幾緩急可托而卒未能遇嗚呼孰知良玉今遂死矣豈非可惜哉予旣重其人而惜其死奚可以不銘其葬以某年月日其墓在某山之原銘曰

仁於人孝於親吁柰何返其眞善必報利爾昆刻銘章庶永存

錢良玉墓未詳何所其事實見姑蘇志藝術傳

杜東原先生墓表

吳寛

先生諱瓊字用嘉姓杜氏蘇之吳縣人以成化十年十月二十六日卒葬旣十年其裏諸生吳寛始克表其墓曰先生今世之隠君子也學不在於爲文而己行修家庭而倫理藹然以厚教不止於授徒而已化及鄕閭而風防超然以髙色淸而溫凡賢愚不齊之人皆可與語然爲塾師以其僕一言之慢卽日歸家而不可畱其守道也甚介行和而易凡巉絕難繼之事有所不爲然母病醫藥弗愈則刲股作糜以進其爲孝也甚烈姊老而敬事之不衰有類於燎須師沒而哀慕之無替必爲制服孩提不茍取故囊無不義之物白首猶愼交故坐有必端之友至於地侵於鄰而不爭金盜於僕而不問又其事之瑣瑣者蓋當宣徳正統間天下承平求賢詔下士之有一行一藝者皆得薦於守令先生顧以母老力辭守令問其所欲卒用旌其母之節而不敢彊其仕遂以隠終身所謂隠不違親貞不絕俗者先生其近之故東海徐太史以中行之士與之者以此則先生不謂之君子哉惟昔東漢之世仕者固不暇論矣若危言激論以貶人刺世者每不得全其身至深藏逺引而食力飬親者亦足以遂其志故郭泰𨿽賢於範滂不免近於俠周爕若亞於黃憲終不失於髙後之論先生者其必有以識之矣先生得宋朱長文樂圃而家其旁自號東原吳人因稱東原先生卒年七十有九三子能世其儒業其登鄕貢者曰啟寛辱先生愛慨先生之沒而不可作也用表其墓且以慰吳人之思云爾

淵孝先生誅

史鑑

維年月日東原先生杜氏卒於吳郡之樂圃裏第旋殯於如意堂之西階明年夏四月乙酉將葬於橫山禮也搢紳大夫與夫及門之士僉以爲賢者死有易名今先生問學精深至行純備有合諡典私諡曰淵孝先生後學史某爲作誄曰

唐堯禪舜受命於天【葉】惟彼子遂爲虞賓世有名徳啟其後人流衍日滋族姓振振篤生劉累天畀多知學於豢龍能求欲嗜乘龍在夏資之飲食夏后嘉之禦龍賜氏以更豕韋傳國歷世自商䢐周又更爲唐成王滅之邦祀散亡遷封於杜絕而復昌赫赫杜伯巍然允臧保姓受氏以示宗祊世不絕祀於後益光光之伊何代有明哲漢晉揚聲唐宋滋烈立宣定防平吳仗節少陵詩史睢陽相業【葉】族大以繁枝分派別君之髙祖自蜀來吳安其土俗登此版圖曰曽曰祖爰處爰居謹厚自修保族宜家【葉】伊君顯考信美且都才與徳稱名與行符省弟南都奄忽告殂君生甫月其泣呱呱母氏聖善誓節字孤猗歟夫子年弱體孱譬彼泉水原出於山越澗渡壑衝瀨激湍小受大歸始克成川穎悟之名著自髫齔如珠在淵如玉在韞明潤內含光耀外隠惟不好弄乃克務敏務敏維何篤於求師處端始造孟功繼之明從嗣初究厥指歸抉隠探賾鉤深摘防其進不己其得不貲融會貫通萃而爲資發爲文章浩浩穰穰大包丘壑細析毫芒聲詩可詠金石瑯瑯不務綺麗乃在和平【葉】博綜材藝諳悉舊章畫宗气韻書究偏旁孝友之性本於天賦痛父早亡終天永慕慨想容儀宛然如覩念我劬勞孝飬備具家𨿽屢空羞無不飫和气婉容依依若孺徳尊行隆蔚爲儒宗講授於鄕以開羣防從者日多來自逺方【葉】屨滿戶外席交室中禮容秩秩徳音沨沨太守下車求賢是崇聞君材名謂世無雙【葉】將獻天子以登以庸君拜稽首告於太守守實過聴我躬何有無實而屍懼忝我後守誠愛徳小人有母保孤嗣宗爲徳孔厚守能白之死且不朽守曰爲政風教是圖【葉】矧玆節義爲訓實多有子如此胡可滅磨拜疏上陳帝命乃嘉【葉】肇錫嘉名用表厥家【葉】龍光有赫川澤增華【葉】性樂山水甚於渇饑鹿冠峩峩野服是宜躋險造幽樂以忘疲葺亭竹間命名延緑朝暉成陰夕霏滿目於焉逍遙以冩心曲甲午之嵗君年及耆仲子請舉雋於有司謁省告歸將與計偕【葉】君胡遘疾運極在玆山頽木壊吉往凶來【葉】嗚呼哀哉邦無老成後生失援弔者塞塗揮淚如霰大夫視斂操文致奠好徳考終於何聞見諡以實稱傳無虛撰嗚呼哀哉吾與夫子人品固殊辱視忘年不尊自居屈已下交屢往吾廬周旋懇欵奬諭吹噓疇昔有言吾哀子少人壽幾何莫忘久要士感知已此恩未報如何嘯歌竟成悲嘂嗚呼哀哉橫山之麓筮人告從【葉】吉日辰良喪柩啟行【葉】悲風淒急飛鳥頡頏送者雨泣白驥哀鳴【葉】嗟嗟夫子永安斯藏視不見形呼不聞聲【葉】人孰無死身名未喪嗟嗟夫子其有不忘嗚呼哀哉

杜淵孝先生瓊隠居事母得宋朱長文之樂圃家焉嘗刲股療母疾正統中下詔求賢有司將以瓊應詔辭不起請旌其母遂以隠終行實具姑蘇志隠逸傳中墓在橫山

劉文恭墓志銘

髙谷

嗚呼斯文寥落存者無幾閒居臥病忽有持衰絰者踵門哭泣以墓文爲請乃故友少詹事劉公子也且謂公見屬於予俾銘焉嗚呼公復逝矣老成者殆盡予忍銘乎公諱鉉字宗器姓劉氏號假庵其先汴人髙祖順之元爲平江路茶提領家於蘇因占籍長洲焉曽祖元善號雪樓祖徳讓國朝沛縣儒學教諭考仲輿贈中書舎人公生五月而失怙爲母陸孺人所鞠稍長卽知向學嗜好異於眾授徒裏中已有老師宿儒之譽永樂中以善書徴赴京師時予爲翰林庶吉士因相麗益往來甚宻庚子秋闈公以易經先多士人益髙其才識未及會試拜中書舍人宣徳已酉預修兩朝實錄有白金織綺之賜擢兵部車駕司主事戊午再修宣廟實錄成進翰林侍講正統戊辰詔簡進士讀書文淵閤命公教閱優劣士皆有所進名稱籍籍焉已已以公負士林之望特進侍講學士階奉訓大夫庚午爲京闈主考得今翰林修撰劉君宣爲首冠人號精選宣時由盧龍軍入試故也適開經筵簡儒臣用資講讀公在首列每陳帝王圖治之道聖賢心法之傳且曰必如是而後可辛未夏不雨制遣公祀濟瀆事竣有司懷金幣以餽公笑曰吾之爲此蓋爲民弭災求福豈容若私獻耶彼媿謝而去壬申春防太學闕正員時論難乎得人予以公薦命爲祭酒公至嚴條約以身先之爲生徒講說道義揚善遏惡覬覦者往往假權豪者以圖進公一不之聴由是幸迹屏息人不能幹以私飬母陳氏卒命奔喪公力求終制從之天順攺元今上復大寶詔立皇儲必資才徳老成者俾爲輔僉謂在朝宿徳無逾公者遂陞少詹事日侍講讀於正心誠意之學啟沃良多天順二年十月六日以疾卒於官春秋六十有五訃聞上深悼之賜祭以旌其賢皇太子亦致賻以表其行朝臣自六卿以下皆臨奠嗚呼盛哉公爲人介特自守言動不欺與人交一以誠恪爲主而人亦服其無僞親者亦眾權門要路絕迹不往或疑其太迂公曰吾知安吾分而已當時若楊文貞公士奇楊文定公溥交相推許有志古道如古人之嘆在中書時寮友有卒不克喪者公爲具後事復教其孤成學得有顯官鄰有謫戍者天寒不能行公制絮被爲重裘遺之吏有病主人勿能容捨之以待痊婚喪貧窶不能自給者周之或恐後天性孝友嘗以二親不及飬每嵗時逄忌哀痛如初喪季父解元君沒子天公繼其後兄有疾躬藥食以奉姊寡迎飬於家教諸子以徳義忠孝每舉古人行實爲勉子瀚登丁丑進士第嘗奉使東南以無見利忘義爲戒平生耽嗜羣書至老彌篤爲文渾厚防偉務極理趣詩舂容丰雅咸有典律皆足以追配古作四方求者日集戶外一時文人咸推服之所著有假庵稿若干捲配陸氏有賢行封孺人先公卒子男四長澄先卒次瀚卽進士次滸次泳女四安淸適賀庸安福適錢溥安正適吳正安吉未行孫男五橋梓楨檣桐孫女五瀚扶柩南還以明年三月七日葬於其邑武邱鄕袁巷村之原合陸氏兆嗚呼予與公交四十載始終如一日孰計睽違未久公遽永別而屬銘於予哉銘曰

惟徳斯純惟學斯正以道自持於物無競遭際盛明歷事列聖黼黻贊襄始終一敬簡輔皇儲弼承永稱位崇望髙由才匪命久矣若人端與古並武邱名鄕水土深靚窀穸是藏百世其定

劉鉉墓在虎丘對過袁巷村予家曽祖溥乃其壻

翰林修撰施君墓志銘

楊

宗銘諱槃姓施氏正統已未科廷試第一授翰林修撰明年五月丁夘卒於北京從弟宗良輿其喪歸葬奉同郡行人吳惠狀請予爲墓銘嗚呼予忍爲之銘耶人之不幸莫大於賢而不壽也若宗銘者假之以年所就可量乎予深有望於宗銘今不幸死矣尙忍爲之銘耶宗銘姑蘇人曽祖希敬祖志方皆隠終父遵道母金氏有賢行宗銘自防警敏異常兒甫成童不屑就家人產業奮然有志於學乃從其父逰淮揚就師授經於大姓家久之嘆曰歸而求之有餘師也乃補鄕校弟子員未幾遂有聲達官君子每加與進旣入翰林取中祕書竟日讀之大有所益立程度擬古人詩文未幾盡革其舊習其力學如此宗銘早喪母事繼母嚴氏無間言父嘗來京師侍之出入極其恭謹足爲子弟法宗銘在京從學怡怡然誨其所不及遇鄕郡先輩應對間言若不出諸口平居若不知其有官其致行之篤如此正統三年應鄕試明年試禮部皆前列廷試遂魁天下士時年二十有三國朝自開科以來登首選而年少者莫如宗銘故人尢稱重之宗銘恬靜未嘗輕論事一日謁予曰國子司業笞諸生之不律者因是疾故論者欲償死過矣予曰公素厚其人乎曰非厚也爲師道故也予於是知其所飬大矣使其年益壯而位益顯則所設施不亦過於人乎宗銘疾方劇翰林諸先生爲之求善醫日往視之及卒也又往哭之嗚呼惜哉娶吳氏未有子卒之年十月二十八日葬洞庭山先塋之次銘曰

孰丰其才孰嗇其壽嗚呼宗銘孰執其咎

施槃狀元墓在東洞庭山黃岡金塔下後又遷於其墓三里許錢溥志

明故推誠宣力守正文臣特進光祿大夫柱國武功伯華蓋殿大學士天全徐公墓志銘

萬安

徐公元玉卒於家其子世良以禮斂殯畢逺詣京師持翰林修撰同邑吳君寛所述行實懇懇屬予爲銘將納諸墓石用垂不朽予與公相知有素又世良之請仁人孝子之用心也不可辭按狀公初諱程後更有貞元玉其字也世爲蘇之吳縣鳯凰鄕集祥里人自防穎敏不羣年十二三入小學已能古文詞稍長從都憲思庵吳公遊其議論往往出人意表思庵喜語人曰徐生逺大器也因率之見國子監祭酒頥庵胡先生先生使賦一詩援筆立就語皆老成時先生臥病未出覩公所作爲之起坐稱賞不置遂畱授業未幾大領要防宣徳壬子領順天鄕薦明年登進士第及被選翰林庶吉士公益自砥礪日有造詣久之宣廟禦便殿命題親試之公在優列授史館編修公旣受直乃取祕書考古軍旅刑獄水利良法孳孳殫究求可以施於今日者而識之蓋期於有用之舉人或譏其非職分所宜爲公曰顧此皆學者事所以務之者政恐他日職分有在而有面墻之悔人皆韙其言正統初預修宣廟實錄成陞修撰未幾陞侍講嘗簡命修玉牒及分考禮部會試正統中公思承平日久武備日弛上疏極陳外攘之計不可不先時預爲之凡數千言皆控禦邊軍良防朝廷嘉納焉正統末以邊警故京師戒嚴朝廷選文臣有才略者授以璽書假禦史行事俾守要害一爲境土保障一爲京師形援公在所選得河南之彰徳比至民老稚潛匿山壑間者甚眾公親詣其所撫諭之浹旬出而復業者數萬人遂鳩爲義兵教以戰攻擊刺之法民喜有賴咸踴躍願爲之用已而軍退京師解嚴公亦召還矣時奉命出鎭者十餘人迹所施設咸以公爲稱首景泰庚午詔公爲經筵講官又明年陞春坊諭徳會河決山東之沙灣前此遣治者率卽其決築之水大至築輙壊績用勿成朝廷命大臣舉能治之者僉以公應詔陞都察院僉都禦史以行至日適河水暴發舟南北通行過者懽呼咸謂神水且以爲公成功之兆公竊計是役非積歲不可成役卒久疲不可用悉遣還休息與之期使復來卒旣去乃乘舟遡河源逾濟汶沿衛及沁循大河道濮範而返始度地行水而前所遣卒亦如期畢至公因陳治水之防其大略言水性可順焉以不可逆焉以堙昔禹行水率用是道也蓋河逾雍之險固至豫之平夷其勢漸肆又由豫至兗其勢愈肆而沙灣之東所謂大洪之口者適當其衝一決焉則奪濟汶入海之路而去諸水從之泄矣故隄以潰渠以淤澇則溢旱則涸漕運所爲阻也今欲治之宜莫先防水勢勢旣平乃築其決決旣止乃濬其淤因爲之方以時節宣俾無溢涸之患必如是而後功可成防上詔如所奏於是起自金隄張秋之首凡百餘里至於大瀦之潭逾範曁濮又上數百里經澶淵以接河沁制閘防渠用平水勢水勢旣平凡河流旁出不順者則堰之堰凡九延袤皆萬丈許其水旣不東衝沙灣乃復北出以濟漕渠事旣有緒又作大堰其上揵以水門繚以虹隄用平水性水性旣平乃濬渠至數百里復作閘於東昌之龍灣魏灣者八涸則閉之蓄溢則啟而泄之皆通由河入於海甫及三年而成功國家永賴之初有發京軍防河之議者眾以爲未便公乃奏蠲沿河郡邑民之牧馬庸役俾専事河防至是則軍勞省民力紓軍民兩稱便矣歸奏朝廷嘉其功陞左副都禦史天順攺元英廟以公有迎復功陞兵部尙書兼翰林學士內閣辦事尋封推誠宣力守正文臣特進光祿大夫柱國武功伯食祿一千一百兼華蓋殿大學士辦事如故仍賜誥劵追封其三代子孫世襲錦衣衛指揮使公感上知遇每奏對多剴切上亦才公多所開納一時委任専寵遇厚而曹石輩舊與同功者始忌嫉之防巡按山東監察禦史楊瑄劾曹石侵奪民田事上旣曲宥之而禦史費廣又率各道交章劾之曹石以爲公所使也遂以事中傷公下獄賴上之明出爲廣東參政旣行曹石恨猶未釋復誣以事逮致京獄諷所司雜治之三日竟無狀適承天門災上遂宥公謫雲南金齒編民至則僅治一室惟玩易而已時有訐奏守臣胡姓者不法事辭多連公上察其誣置之不問逾三年特詔戶部俾公還其家旣還杜門卻掃𨿽親鄰罕見其面後曹石相繼敗死公始出買田築室爲終身之計恆念累被誣陷荷上恩保全之得無大禍故自號天全翁志不忘也今上嗣位詔賜章服閒居自後日與故人耆老徜徉山水間飲酒賦詩相娛樂若是者殆九年一疾竟不起矣春秋蓋六十有六曽祖諱文禎祖諱子復考諱孟聲俱以公貴贈前爵授階勲與公同曽祖妣鈕氏祖妣丁氏妣朱氏俱贈伯夫人配蔡氏宋忠惠襄之裔孫亦封伯夫人子男一卽世良儒學生副室蘇出女六祝瓛蔣廷貴朱琇王瑮其壻也二防在室孫男美承公爲人短小精悍目光烱烱射人與人論及往代興亡成敗之迹輒慷慨激烈聴者爲之悚然其初入翰林一時元老若楊文貞文敏諸公雅重其人後凡銜命所至多所建白其作鎭彰徳詢知嶽武穆祖父之墓於湯陰奏爲卽地建祠以祀武穆其治水山東奏復前元所賜顏孟二氏祠田又增置若干畆悉畀嗣人主之供歳祀及遭遇英廟重用方將展厥底蘊措諸事業才五月見沮於讒邪嗚呼惜哉公博學彊記自經傳子史百家雜說以及天文地理醫卜釋老之書罔不該究爲文雄偉典則詩俊逸足追躅古作者晚年筆力逾健求者愈多所著有史斷文稿若干捲公生於永樂丁亥五月十一日卒於成化壬辰七月十五日葬以成化九年十二月初四日墓在縣玉遮山之原銘曰

偉矣徐公駿才碩學才堪濟世學能華國巍巍神功公嘗紀述煌煌玉牒公嘗撰次經幄論道啟沃良多棘闈選賢甄別鮮訛邊師告警東陽震驚持符守鎭民載乂寧河決爲患莫或克平銜命往治厥績底成遭時寵用乃秉國鈞方將閎施倐焉而迍行𨿽或迍名實愈大勒迹堅瑉垂示千載

祭武功伯文【並防】

史鑑

於戱丙子丁丑之際天理亦幾乎熄矣惟公不顧殺身滅族之禍起而救之然後君臣父子兄弟之倫一返乎正此蓋天生我公以相皇明無疆之阼也功髙受謗逺竄南服乃天下之不幸豈獨公之不幸也哉竊嘗論之自有生民以來撥亂返正之功惟唐之狄梁與公而已然狄保其身公罹其禍此特出於身存身亡之異耳非智有淺深功有大小也使狄在當時與五王俱存其能免乎三思之殺否耶悠悠之談論人已然之迹以爲監國病篤不日當薨神器自有攸屬何必公以生事邀功哉羣議附和如出一口嗚呼爲此說者其亦不仁矣夫大寶不可以久虛姦雄之人常利國有釁當此之時歷月不朝中外危疑咸懼生變萬一有亂臣賊子窺其隙則生民之禍未有涯也故公獨決大防翊戴先帝宗廟危而復安彛倫斁而復敍四海亂而復正三光晦而復明此所謂萬世之功也而談者反有以病之其亦不仁矣且唐之武氏年已八十旦暮入地中宗已正位東宮民無異望彼易之昌宗輩直狐防耳非有絕人之才過人之力也張崔之流胡不待其自斃而奉之顧乃旦夕聚謀稱兵宮禁汲汲以迎復爲哉蓋其所慮有與公同也唐之諸臣旣不見非於後世則公豈宜得罪於天朝今天不祐善竟奪公壽某等荷公之知痛公之歿用敢論公之大節侑此一奠靈其鑑之

或謂鑑曰子爲此文子將得罪矣且國家授受自有常典徐公豈當預哉蓋公假迎復之功以爲富貴之資爾嗚呼誠是言乎哉夫君臣大倫根於天性茍利社稷當死生以之豈有見其危難而顧利害以爲身謀也顧利害以爲身謀此乃妾婦也非大臣也當此之際釁隙旣成三宮之情不通中外危疑人心洶洶咸不自保而二三用事大臣以預廢立太子之防咸懼得罪於先帝其無推戴之心審矣故有選立皇儲圖爲自安之計者不一而止一時羣有司百執事之人方將仰承俯就之不暇尙敢措異議於其間哉而先皇帝在幽閉之中至穴墻以通飲食勢同狴犴於時外之君臣惟懼垣墻之不髙扄鎖之不固方日夜宻謀而外求君簒弒之禍將日尋矣然而姦謀之不遂者宗社之靈故耳且自古臣弒君子弒父者皆以身處危疑而然彼亂臣賊子豈忍爲是惡逆哉特以逼於事勢不得不爲此以絕人望耳考諸史冊班班可見故華督之弒宋殤子翚之弒魯隠髙渠彌之弒鄭昭南宮萬之弒宋閔慶父之弒子般商臣之弒楚成李兌之弒主父劉劭之弒義隆皆以得罪畏誅姑欲脫死於一時也然則先帝當此之時豈不謂之至危而極殆乎而公奮不顧身決此大防翊衛先帝出險之中尊居九五君臨天下以安社稷其功可謂偉矣但以震主之威易生讒謗此正李泌所謂殺臣者五不可耳豈公之罪也哉彼妨功害能之臣惟以成敗論人而不揆諸理吹毛求疵誣謗百端嗚呼惜哉昔宋光宗以疾不能主其父孝宗之喪宰相畱正請立皇子嘉王爲太子因內批有甚好及退閒之防樞使趙汝愚請太皇太后代行喪禮遂擁立嘉王卽帝位於重華宮是爲寧宗初不請命於父也然當時不以爲要功後世不以爲生事良以安社稷之功大也然汝愚爲權姦所忌誣以謀爲不軌擠之以死然不久復其官爵書冊書之以爲美談蓋是非之定不於其生前而於身後也且光宗君父也寧宗臣子也先帝君也兄也景皇臣也弟也以比方之孰重孰輕孰順孰逆則是非之辧將不待講說而自明矣鑑之於公𨿽忝鄕郡人品旣殊事功亦異何苦與眾說迕哉況國家之典固非庶人所敢議蓋痛公之忠誠不白於世不勝其耿耿而有此將以竢夫後世之知畱趙二公者爾𨿽以此得罪不悔也

謁徐武功墓

絮酒來何暮淒涼百感生文名推獨步相業沮垂成才大人多忌功髙謗易行只應墳下水流恨去難平

入查山謁徐天全墓

吳寛

平生晁賈共襟期欲使才名百世垂眾口是非何日定老臣功罪有天知湖山彷佛精神在枝履從容歳月移逝矣姚崇嗟不返憑誰爲刻墓前碑

祭武功伯墓文

祝顥

惟公天賦絕倫學精羣籍才髙當世志方古人早發迹於賢科卽致身於翰苑論思啟沃足潤皇猷保障綏寧克淸時患爰摠紀綱之重懋成防之功而乃明炳幾先宻圖匡復遂成風雲之會親依日月之光寅亮天工爕調元化毅然克以堯舜君民自任謂太平指日可期夫何納牖乍通穿墉旣入以是魚水方諧而萋斐交布河山𨿽誓而陷穽肆張卒至敬輿安忠州之行純仁甘永州之去平平王道蹶驥足於疾驅浩浩長風摧鴻毛於奮舉巷伯之章徒詠緇衣之義誰陳而彼且操戈於入室之後投石於下井之餘攟摭蔓延釀惡未已幸賴皇天顯祐聖主含宏履險如夷完璧往返是𨿽羣慝之無良亦公矯枉之太峻也夫天地之道寖久斯成化工暴雨疾風無資長育故決防之水必至潰隄髙張之必致絕響所以功赫者難成而易墮時驟者易失而難久嗚呼哀哉

武功伯徐公有貞宣徳中進士由翰林授璽書假禦史鎭彰徳累陞左副都禦史天順攺元以迎復功陞兵部尙書封柱國武功伯兼華蓋殿大學士尋被誣謫雲南成化中赦歸卒於家墓在吳縣玉遮山之原太醫院禦醫沈君墓志銘

楊士奇

仁宗皇帝在東宮二十年太醫惟院判蔣用文最見親厚藥非用文制不進一日用文病且殆上親禦寶翰遣中使卽其家問之脫不起醫士誰可任者用文書沈以潛氏名附中使以進用文卒逾月上卽大位擢以潛太醫院禦醫後數月士奇親聞聖語用文眞知人以潛眞不負用文舉士奇自是始識以潛而與之往還沈之先世皆以醫仕宋南渡由汴徙蘇之長洲思陵嘗書良惠二字賜其家謂其醫之良有以惠民也至今鄕稱良惠沈氏元爲醫學提領諱瑛者以潛髙祖也曽祖諱彥才平江路醫學錄祖諱徳輝江淛行省醫學提舉考諱孟容以潛諱蚤喪父能自刻勵於學幾冠盡究其世之傳進而明於素難仲景諸書及潔古東垣諸家之防不執古方每審求病源隨證用藥用之必效有爲庸醫所治而殆者往往求以潛而安而能報與否一不計也一時鄕之老於醫者多服之而求者日接踵戶外矣郡太守舉醫學正科以母老辭禮部以名醫徴至太醫院卽見重於上官有所疑恆就講論旣擢禦醫爲上所信用屢奉命往視總兵官疾而京師士大夫多徳之宣徳壬子秋以潛得疾久未差自嘆曰命其止此又聞其長子死疾益加是年十一月三日卒於北京春秋六十有四以潛爲人平易質重不爲矯激辧巧以華世媚俗工詩好琴閒暇焚香一再鼔自適未嘗求於人故知者亦寡娶滕氏有婦徳先十三年卒子四寅賓宇宙寅先兩月卒女五長未行次歸王某三尙防孫男五禧祐禎余未名女二曽孫男女三人賓將奉櫬歸其鄕竺山先塋之次卜明年十二月庚申合葬滕孺人之墓以治命賫翰林修撰金君問所述事行來求銘爲之銘曰

醫之克明審覈病源隨宜處方功臻十全彼其昧者執方俟病治十斃五哀哉人命嗟以潛甫允醫之明理究業精厥效孔徵以仁存心以義處物曷不百年恆濟夭折東南其鄕歸藏其墳來世有聞其在斯文

禦醫沈以潛世以醫仕南渡後由汴遷長洲家焉仁宗皇帝在東宮時以太醫院判蔣用文薦及卽位擢禦醫頗見信效事行見姑蘇志藝術傳卒於北京墓在竺山

都察院右都禦史致仕韓公墓志銘

劉珝

大明成化戊戌十月十五日致仕右都禦史韓公以疾卒於家有司以訃聞上遣官諭祭命有司營葬域六部以下曁京師舊好者胥嘆曰公一代豪傑而今已矣可惜可惜旣而冢嗣太學生文以南京少司冦張公狀徵銘於堂狀曰君諱雍字永熈蘇之長洲人曽大父諱彥傑積累深厚富貴勿移大父諱舉一父諱貴俱以公貴累贈都察院右都禦史祖妣陳妣趙俱贈夫人貴初以閭右起家北京宛平縣故公之發身乃順天府庠弟子員正統辛酉中京闈鄕試明年第進士拜湖廣道監察禦史時碭山縣學教諭邱純笞膳夫竹磨兒其父令其逺遁而以死誣告禦史勘伏純坐極刑家人累奏寃都憲檄公理之公四散遣人徧訪至河南緝磨兒回純得復職其聲遂大振時三法司刑獄並劾奏章防咸經公手未幾巡按江西辧寃獄黜姦貪所至望風解綬廬陵泰和等縣大寇萃至千人乘時刼掠鄕村居民苦之有司不能制公與巡撫侍郎楊寧設法捕之得其首惡並餘黨悉置重典地遂寧代回陞廣東按察副使奉迎二親仍還蘇少保陳循防公防能幹濟才堪大任陞都察院右僉都禦史巡撫江西公至首行均徭法次行歳辧法其法規畫周宻切中時民甚稱便值歳饑大發倉廩賑之兼減價糶賣人得以足食天順攺元英宗復辟攺山西副使尋陞大理少卿又復僉都禦史與左都禦史寇公同理防事有彊盜十人當決內二人訴爲同起挾仇所指寇云會問已明何仇之有公曰人命至重宜暫畱寇不允固諍乃並指事者畱之後四人皆得白戍邊翰林學士倪謙主考鄕試得罪於訪事校尉發其結交僚府儀賓事下獄坐重典公復力諍得戍宣府錦衣指揮劉敬因石亨連坐下獄寇欲坐朋黨籍其家公曰東漢時朋黨二字害盡賢人君子公宜審之寇悟攺擬敬得遷戶於山東大同守臣奏巡撫乏人上卽命公奉敕而往至則劾摠兵參將貪財弛備皆逮於法修飭界墻搜括隱占軍士設法俾耕田收米易銀是故邊備之用有餘而無私斂之擾朶顏三衛人要結諸部落率眾犯獨石公合兵出其不意擊之遂驚遁七年議政至京陞兵部右侍郎有權貴者銜之謫浙江左參政成化攺元兩廣蠻寇猖獗累徵不利上命太監盧永瑄爲監軍都督趙輔爲徵夷將軍和勇爲遊擊將軍惟總理難其人僉曰非韓某不可復攺左僉都禦史公承命益加奮勵時言者謂賊在廣東宜逐之在廣西宜困之眾議紛紛不定公大言曰大藤峽賊巢也捨此而不圖吾未見其能濟遂肅師而行抵廣西界議委都指揮鄒宏副摠兵範信參將孫震都指揮彭倫各授以方略仍檄湖廣總兵李震隄備公則分營以進至全州諜報賊在陽峒公五發偏師皆捷生擒其魁數人至桂林嚴刑以示軍威大振又以修仁荔浦皆峽賊羽翼乃分兵將二十五哨公與太監總兵領中哨進攻彌月賊遂平路無阻絕捷聞賜敕奬勵陞弟睦爲錦衣百戶復移師潯州益增器械餱糧令五哨由峽後進公與太監等督八哨從峽南進復令二哨援於後復遣將士斷諸山口賊聞乃挈妻孥輜重於橫崖等崖極險處預於山南立排柵滚木礧石標鎗毒矢如雨而下公覘其將怠遂奮甲先登士魚貫而進聲震天地縱火烈焚日色晝暝賊不能支乃遁去眾又云險不可進公曰破竹之勢不可少緩督益急直抵橫崖等崖又進九層樓等山壁立萬仞勢控霄漢公復計遣將士於賊所不備處攀緣至絕頂處舉炮爲應眾復環攻數十合峽遂破前後得大小寨峒九百餘處攺大藤爲斷藤刻石山頂以紀厥功初公令士卒得一山一寨卽守之勿失故賊無可反之計許生擒被掠男女以準其功故士無妄殺之慘又謂峽內餘孽尙存終必爲患宜設土官編管乃奏攺上隆州爲武靖又徙周衝靖寧二巡司於峽上下水又增土人爲宣鄕黃江司隆三巡司副巡檢又置千戶所以鎭攝藤縣五屯獞人凡可以固峽之防無不行之先是公命將與廣守將共勦髙雷等處流賊尙未成績至是又分遣官軍往助旬月間生擒斬首奪回俘獲共四萬一千七十六名顆口事緩旋至廣東奏捷陞左副都禦吏提督兩廣軍務公又奏兩廣地方五千餘里一身不克周悉合用都禦史二員巡撫從之防以父喪守制於家六部各衙門大臣言梧州城內宜設總府總督等官居中調度殺賊朝廷從其議卽其家陞公右都禦史總督兼巡撫聴其便宜行事公至築城增兵以鎭禦地方鑄鐵索柱系浮橋而絕賊船置木牌以覺察姦細買棺以瘞亡卒栽松以葺賢祠皆大服人心九年少監黃沁以公務與公不葉訐奏數事公不與較卽具疏乞休家居又六七年以山水爲樂壬寅十一月九日卒年五十有七娶王贈夫人繼金夫人子男三長卽文王出次斆金出次敞側室王出女一適蘇州衛指揮使謝瑛孫男二女二葬雅山之原嗚呼公之爲人爽闓洞達才識髙逺居家孝友與人交有信義下筆爲詩文思如湧泉無少滯凝居官處事動以古之豪傑自居每一出師必以曹彬不妄殺爲戒故所至全活甚眾累謫累陞未嘗置欣戚於其間天下士大夫無問識不識咸仰其名云銘曰

有偉其人有碩其才發身賢科肅政蘭臺副憲於外都憲於內或貳兵曹或貳廷尉載徵浙藩督師潯江巨冦以平吾民用康天書斯頒揚休播美極品斯陟儒紳罕比嘉謨尙在成績孔昭不進之求惟退之髙峩峩吳山悠悠室勒石刻銘千載無斁

吳都文粹續集卷三十九

欽定四庫全書

吳都文粹續集卷四十

明錢谷撰墳墓

仰大理壽藏記

正統癸亥權姦方竊政柄而弄之於內旣殺諍臣以杜天下之口乃益爲峻法以鉗制人毒及無辜勿惜也時諸輔政大臣曁內外百司之長相率奔走其門如騖𨿽有平日詡詡自號君子者亦不免詘節毀操以求容其身至其小人則遂奴事之甚而呼之爲翁父脂韋淟涊因緣籍聲勢以作姦陵轢自恣者不可指數也其初度諸公卿皆至罄折爲壽於其家惟恐後曹署爲空而大理獨否心銜之會邏卒有與蔚州衛兵沈榮爲怨者誣榮與寡婦嶽郝通使咒詛死其夫而實非也刑部勿爲辧而大理辧之移至臺臺遣禦史勘得實如辧旣免矣而邏卒愬諸內權姦乘之文致煽構以上命並逮辧勘官下錦衣獄會三法司勅窮治法司者𨿽明知其寃莫敢白遂傅致成獄竟殺榮及二寡婦於是自大理少卿薛瑄以下罷降有差而左寺丞仰公瞻獨從重坐謫戍大同蓋公素以介直不合眾且力雪寃獄故也公旣被謫卽恬然就道及至謫所居七年安之如一日略無幾防見言色對客未嘗談及公事惟以醫藥濟病者余無所與或問公寧少自悔乎公嘆曰吾恨不能盡雪人寃耳罪謫非所避也何悔之有及己巳之變權姦旣死公議始申景泰攺元朝廷用兪司寇陳都憲之薦召公還授右寺丞持法不撓如故久之眾寖不合公亦益厭於時卽引年而歸時年六十有四公旣得歸常杜門卻掃教子外一不問家事日與逋人逸士遊於山之崖水之澨竹之林菊之圃優遊卒歳蓋不知老之將至也視蘇城東陳公鄕之原隆然中蓄樂而語於人曰此吾之菟裘也遂營爲壽藏使其中子來請記公字宗泰別號怡菊其先蓋自雒陽來徙於蘇故今爲長洲人其諱萬五君達仁澤者公之曽大父大父父也世隠徳仁澤以公貴封徵仕郎母鄒贈孺人有儀範公學明經術旁通醫家言喜爲詩尢妙於書永樂辛卯自郡諸生領鄕薦釋褐拜虎賁右衛經歷洪熈攺元以舉職有錫命尋遷大理右寺副得馳驛省祭轉左寺副以故少師楊士奇薦而至寺丞奉敕詢求京圻民瘼有所建明其歷任前後皆著績而爲寺副時辧神武衛卒毛拜兒等寃獄活人尢多蓋不獨沈榮一事也及更大患再召至而所守益堅不肯俯首隨人後求富貴遂飄然決去而不顧嗚呼此豈可以世俗所見擬論哉昔徐有功之在唐遭武后之虐二張周來邪思膠固滔天燎原之勢不可向邇而秉正持平壓而復起身可危而節不可攺故令聞長世至今天下聞其名者猶斂袵起敬非過也宜也然自有功後求人蓋亦鮮矣公豈非聞有功之風而興起者歟公娶徐封孺人有丈夫子五人嵩嶽巖侖岐女子三皆歸士族孫男女凡幾人其五子皆克家而巖則來請記者也旣記之乃系之以辭曰生寄也死歸也孰委之維達者有不爲有以爲捨小知得大知學不骩行不缺履險夷惟一節一時詘千載信尙有發在後人景泰三年秋閏九月之望

題大理壽藏

杜瓊

百歲光陰笑易過達人常比夢南柯了知身後遺蟬蛻預向生前制絸窩綠樹一丘封土脈白雲千畆防巖阿髙名直與姚崇並垂世芳聲耿不磨

同前

陳寛

回首西山日欲斜便尋歸計立生涯鑿開一片松根玉卜得千年身後家馬鬛未封閒歳月絸窩不閉露煙霞淸風吹破邯鄲夢笑引兒孫醉菊花

仰公瞻永樂辛夘鄕薦正統中歷官大理右寺副多所建明以介直忤權幸謫戍大同景泰攺元召還授右寺丞引年歸自營壽藏於葑門外

保定府知府致仕張公墓志銘錢溥

公姓張諱柷字起韶號棲霞子又號錦峯山人蘇之長洲人也初公以春秋舉宣徳庚子進士第賜歸省甲寅召試交趾道禦史事明年拜大理寺左評事丁夘閩藩聘主文衡得明公之譽丁外艱景泰辛未服闋赴京大學士髙谷欲薦起之防都禦史寇深鎭遼舉公理刑壬申其鎭文武大臣交薦公才識過人乞陞京職以資邊計遂遷刑部檢校乙亥回部天順丁丑陞大理左寺正庚辰擢知保定府癸未防朝以老疾請致仕其郡民聞之詣闕請畱者數百人不可以歸以恩例進階亞中大夫居十有餘年日與鄕之親故四方之尊顯而過吳者酬唱往復或泛樓船駕肩輿登髙臨深以樂其樂享年七十有六而卒成化丙申六月廿五日也其先河南祥符人七世祖徳成宋鄂州江夏簿靖康初召授保義郎閤門宣贊舍人差提舉宿衛親兵權兩浙淮南東路沿海制置使賜第蘇城之樂圃坊居焉六世祖繼善登進士授余杭尹遷朝奉郎昭慶節度判官河東節度使致仕五世祖大榮以防補迪功郎曽祖澤之髙隠不仕祖子宜八歳能詩稱神童年十三領江浙鄕選元社將傾遂去入國朝起修元史仕至奉議大夫工部郎中號甘白有甘白集行世父用軫善琴事太宗受文綺之賜封左評事母韓贈孺人公生而俊邁警爽弱冠遊郡黌卽以能詩文出流輩上仕而在大理審錄部院所問囚犯不可勝數而平反者多若辧郭旗張匠汪軍宗典史周千戶再入大理辧沈陽畱守二衛之軍婦富峪之張軍等之大辟皆借以不死時論韙之𨿽處栝幕而遇事鞅掌皆決於談笑之頃眾皆以爲不及其開銀場役工匠數千而貧富適均淸軍政革申寃而民多服屬邑戴丞被誣當死公力辧於憲臣得免後戴俟公出宻以白金百兩置家去公歸卽召還之保定地逼邊塞軍民雜處以彊弱是視公則痛懲其黜知縣白忠之貪重建劉靜修郝伯常之祠人知向方嘗因久旱奏免民賦且發倉賑之民賴以全活至今思焉英宗初臨禦詔求直言時公在廷評首上四事言畿甸旱蝗宜暫停徵稅匠有老疾防弱宜驗實放免蠲倒馬之倍償正武臣害軍以法多采用之當時少師楊文敏公重其才屢欲薦不果及大理卿缺冢宰河間王公擬及公而阻於他薦識者咸爲公惜而公則聞而嘆曰此非吾命也耶卒守一郡以歸尢惓惓憂國愛民𨿽老彌切至遇撫按之臣郡縣之吏輒懇懇言之人亦重公老成多所敬信使民陰受其賜亦多矣公天性孝友年十七喪母哀毀逾禮父年逾八十所在迎飬得其驩敬事兄嫂罔有間言急於接物𨿽後生小子亦迎欵無厭閒居手卷不釋遇有求作輒肆筆而成無所靳稿存於家有若干捲配周氏元公十二代孫安溪簿玉成之子媲徳齊榮女婦欽式子男二紈綬女五長適吳江醫官盛佾次適陸璜朱瑉沈廛鄭鴻孫男三儀長洲邑庠生位侃俱幼女二長適陳謨次未字紈等以歳已亥三月二十八日將葬於吳縣至徳鄕隆池山之原乞武陽司訓陳君頎爲狀托舉子張泰來請銘噫頎與公中表言足徵而情甚至況余亦同朝交厚且久者烏能不忍哀而爲之銘也哉銘曰

公出河南節臣裔賜第吳城表忠義隠顯相承今幾世至公崛然起科第職專祥刑在棘寺平反上體欽卹意負屈軍民賴攸曁左遷𨿽困道則裕作郡罷行多利民今思之不能置歸樂丘園好卉樹詩酒徜徉自成趣一曲冰弦拂塵累髙歌半榻靑雲志弗究其施竟長逝憑虛躡雲朝上帝體魄下藏閟深竈後千百載髙軒遇豈無人焉式斯墓我其銘之亦何愧

張太守柷甘白先生適孫宣徳中進士歷官大理左寺正擢保定知府有恵政墓在吳縣隆池山

玉雪朱公墓志銘

姚綬

成化丙申八月十日蘇州衛指揮僉事朱公瑜之弟瑾席終於正寢卒之日縉紳大夫哭之士君子防哭之行路者亦咨賫焉綬交且厚訃聞走弔於其門而哭之有慟宜也後卒之五年其子倫始克舉葬事謂墓石不可無銘謂綬知公最詳銘焉是屬嗚呼𨿽不忍言忍辭之哉乃按狀瑾公之諱良徳字也別號玉雪父質母王氏生公兄弟先世山東魚臺人曽祖善元季從張氏陸參政下行樞宻院都事隨陸歸附授管軍政徐丞相取山東克汴梁潼闗北平皆與有功授忠顯校尉再傳至公之祖父伯父轉授鎭海衛鎭撫累陞指揮僉事於蘇州衛飾以文事則自兄瑜曰良用者始也公𨿽出武曹世有勲祿能脫略紈綺讀書郡膠勤苦自勵與諸儒埒時都督翁公奉璽書守三吳聞而賢之以懷材抱徳薦於當道公曰吾兄守官日不遑家事瑾當勉力具祀事應賓客鑿池築垣辟圃而蔬庶幾爲吾兄助而不使其有內顧憂怡怡相樂終身可也尙敢以菲薄而叨朝廷之一命乎懇辭不就由是逺近聞者莫不賢之願交焉若武功伯徐公吏部尙書錢公右都禦史韓公參政祝公輩咸器重之以及內外諸名宦四方之騷人墨客凡道經於蘇者必一識公公輒延之天光云影亭亭俯葑溪淸勝可愛主賓畱連詩酒日不足繼之以夕而復達旦忘倦陋劣如綬者嘗辱以兄禮事之況其上者乎人謂公之好客與昔鄭當時不相上下故得所交者詞藻甚富平生飬成直气與論古今成敗得失歷歷可嘉於人無忤而且不詭隨赴人急難則惟恐後實良用之難弟也不滿下壽僅五十有四而止悲夫其生永樂癸夘娶浦氏有淑徳子男四長卽倫以恩例授散官次僓仁俊僓湯氏出也孫男女各二卜以辛丑四月十有七日奉柩葬於吳縣陸墓山之原以從先兆兄良用後公卒而葬同日亦自有碣此則公之銘也銘曰

武弁而儒談愛兄而好客聿收時名式承世澤人非過譽壽不滿徳溪亭之水阡岡之石春雨秋霜易朝夕若人泉扄卉樹碧刻此銘詩示無斁

朱瑾玉雪之墓在陸墓山之原事行詳載吳中往哲記

同齋沈君墓志銘

陳頎

同齋沈君旣卒之明年子周得吉地於天平山之北隆池之原將葬述其事行來請曰周自防承先人之教懇懇切切今周發亦種種不克如教有所成立如時賢之爲子祿有飬而爵有封設使潛徳不能勒石以載則將就於冺滅而不孝之罪何逭子知其世爲詳是以敢請嗚呼君固自有不朽者在矧周亦有顯其親者奚假於不斐之辭𨿽然不容以遂已乃掇其實敍而銘之君姓沈氏諱恆字恆吉以字行同齋其別號也世居蘇城爲長洲人曽祖懋卿祖良琛贅相城徐氏因家相城父孟淵母朱氏生二子長貞吉次則君也其先族最盛元季兵亂家業蕩析良琛始振起孟淵克復之其族之盛不特貲產之富蓋亦有詩書禮樂以爲之業當其燕閒父子祖孫相聚一堂商確古今情發於詩有倡有和儀度文章雍容詳雅四方賢士大夫聞風踵門請觀其禮殆無虛日三吳間一時論盛族咸稱相城沈氏爲之最焉君稟賦淸秀穎悟過人五歳授孝經小學朗然背誦屬對如應響然稍長從翰林檢討嗣初陳先生學學日有進甫冠選爲鄕賦長不得己役於官者七年有餘非其志也正統間廬陵周公巡撫南畿南昌況公知府事二公皆務剗平宿選數輩信任更事時所在錢糧充牣不無有私者惟公一無所污且其文藝精致辭論確實尢爲二公所優禮歳饑民多貸官粟有司徵斂非時民不堪君率父老請緩其期父老難之曰非徵何以濟後日之乏君言目今農事方興食且不給當助而反徵之是重困其力後𨿽有濟何瘳於今日之病卒從其言鄕民漕運交輸不足必取辦於豪富之家酬以倍蓰之息鬻子破產往往有焉君每出已資代民足之不加其息一鄕之人獨免此患同邑有王某者隠忌君或傳其訾毀之言君不爲意王忽被誣於府憚守嚴莫敢辧君力爲辧之得釋王嘆曰我今日始知沈君長者我終身媿其人矣友人沈公望卒貧無斂葬公爲經理之其子當逺戍又爲援例營補近衛其急於行義多類此性至孝先意承志得親之懽心家嘗被盜刼時君處外寢得脫然不知父母所在號呼復還幾遇害而獲免人謂孝感所致工於詩體裁淸麗所著有同齋稿藏於家精繪事不茍作作則爲世所重善飲酒終席未嘗少亂晚年謝世務寄情於觴詠臨溪有樓登眺其上綸巾氅衣風情都雅儼如神仙者流酒酣愛誦範石湖詩興至輒賡其韻時或命周歌之陶然自得厭人談世俗事一聞孝義之言卽感激欷歔至於泣下其胸次可以槪見矣患風痺手足拘攣者六年竟以是卒於成化丁酉正月三十日距生於永樂己丑九月一日享年六十有九葬以卒之又明年正月庚申日其娶惟亭張氏子男三長卽周次召早卒次豳庶出也女四一端嫁徐綱一莊嫁劉正一寧嫁吳誠早寡矢不更嫁一淸嫁陳懷孫男三云鴻應蟾應奎女四二有歸余未嫁銘曰

前作後述咸有其人承前啟後實維乃身源深本厚其出不訾載發於周益昌乎詩名揚久逺有光所生彼叨貤典未必爲榮名浮實亡無譽有毀較厥短長舎彼取此勒銘於石以示識者有過隆池於焉下馬

石田先生墓志銘

王鏊

有吳隠君子沈姓諱周啟南字而世稱之惟曰石田先生先生世家長洲之相城裏曽大父良琛始辟田以大其家大父孟淵考恆吉皆不仕而以文雅稱先生風格修潔眉目娟秀外標朗潤內蘊精明書過目卽能黙識凡經傳子史百家山經地誌醫方卜筮稗官傳奇下至浮圖老子亦皆涉其要掇其英華發爲詩雄深辧愽開闔變化神怪疊出讀者傾耳駭目其體裁初規白傅忽變眉山或兼放翁而先生所得要自有不凡近者書法涪翁遒勁奇倔間作繪事峯巒煙雲波濤花卉鳥獸虫魚莫不各極其態或艸艸防綴而意已足成輒題其上時稱二絕一時名人皆折節內交自部使者郡縣大夫皆見賓禮縉紳東西行過吳及後學好事者日造其廬而請焉相城居長洲之東偏其別業名有竹居每黎明門未辟舟已塞乎其港矣先生固喜客至則相與燕笑詠歌出古圖書器物摸撫品題酬對終日不厭間以事入城必擇地之僻隩者潛焉好事者已物色之比至則履滿乎其戶外矣先生髙致絕人而和易近物販夫牧豎持紙來索不見難色或爲作求題以售亦欣然應之數年近至京師逺至閩浙川廣無不購求其迹以爲珍玩風流文翰照映一時其亦盛矣先生自景泰間已有重名汪郡守滸欲舉應賢良不果王端毅公巡撫南畿尢重之延問得失而先生終不及時政曰吾野人也於時事何知焉然每聞時政得失則憂喜形於顏面人以是知先生非忘世者初先生事親色飬無違母氏夫人以髙壽終先生已八十而孺慕毀瘠杖而後興弟病瘵終年與同臥起館妹撫孤侄皆有恩義尢喜奬掖後進有當其意者爲延譽不已先生娶於陳生子曰云鴻官昆山縣陰陽訓術早卒庶子復孫履皆郡學生先生以正徳四年八月二日卒壽八十有三復相履治喪以壬申十二月二十一日葬相城西牒字圩之原所著有石田稿石田文鈔石田詠史補亡客坐新聞沈氏交遊錄若干捲獨其詩已大行於時文徵明曰石田之名世莫不知知之深者誰乎宜莫如吳文定公及公闡其潛而掩其幽則惟公在予諾焉銘曰

或隆之位而慳其實或嗇之秩而侈其有較是二者吾其奚取嗟嗟石翁掇眾遺棄發爲渾鍠震驚一世彼榮而庸磨滅皆是相城之墟湖水之漘於乎邈矣我懷其人

沈恆吉墓在隆池其子石田先生周墓在相城西牒字圩之原

王聖兪墓志銘

江公望

君諱仲舉字聖兪王姓其先太原人西晉末徙家福之福淸縣七世祖棨仕唐爲尙書郎其後仕宦不絕髙祖仁僓爲閩王王審知所知以大理評事聘於家辭不受命君子髙其義審知歸朝祖父珣語子弟曰時淸可以出仕矣父礎有志之士再舉禮部不偶隠徳弗見素之風流而至君兄弟猶未冺公望初識君之兄聖時於新定一見愛其神情定有願交之志續見君於廣眾中和其必爲聖時之季其風神气習蓋相若也旣交其兄因復得君三人者遂爲忘年之友始得之眉睫間今皆白首迄君死無間然君在童稚警敏過人父早世與兄事母孝謹人知王氏有子礪行苦節日益堅業屬文不逐時好三黜於有司慨然有隠居之興僑居吳門生事牢落治田百畆數遭歳登餘數年之蓄儉勤日以給冠婚祭祠以至賓客之豆皆出於是不外取也杜門讀書𨿽鄰里不識面目教子成就其大者親故艱匱不給者周之族之孤不能婚嫁者婚嫁之妻方氏敬順惠和以承君志族之長者至其家饋事如舅姑無怠容君於閨門間不見細過方氏之力也享年六十有八卒於政和元年二月九日以其年三月二十二日葬於吳縣橫山之原以方氏祔長男蘋次蘩次薀女一嫁士人蔡元康蘋蘩公望稔知其爲人靜願有守薀與二兄力學嶷嶷有成初聖時之子卒方以老獨爲念哭之甚哀君不謀於子亟召蘋告之曰我兄卽汝父也拜之卽出爲聖時後人所難也君安行之不悔君性剛介不可犯與人交如骨肉莫可解不合不復願見事聖時甚嚴憚至於講道酉室不讓故於死生之際泊如也聖時在海外相期晚秋同防君於吳門三人者獨君不幸且死矣余有子戚亡聊在人世何如哉銘曰

學不務博美身則正行匪蘄聞心不匿愧爲生良勤茍完而己年不取贏白首以死聞道之力𨿽死亦可矣嗚呼是銘足以與金石相敵

王君仲舉先世晉末由太原徙福淸君始僑居吳門隠居讀書與桐廬江公望友善鄕裏重之墓在橫山之原

宋王勉夫壙銘

薛紹彭

嘉定六年四月二十九日笠澤王先生以疾終其年九月二十四日葬於吳縣橫山先壠之側其孤徳文號泣致書走介千里訴曰先君不求聞達所以傳信於後者必托諸銘君從先君遊知之實詳敢請初紹彭先大夫僑居笠澤先君年甫弱冠籍籍有能文聲先大夫禮致齋館喜曰汝得所矜式矣受業六載開迪宏多先大夫日夕相與優遊宴處定爲文字交繼宰華容力挽偕行先生以親老辭𨿽相望荊浙先生得一善必以告紹彭先大夫一觴一詠未嘗不屬意先生也先大夫平時許與每以逺者大者期之曽不少見於世則次其顚末今何敢辭先生諱楙字勉夫家本福之福淸自其曽大父徙平江後居笠澤先生資稟穎悟趨向端方少失所怙事母以孝聞與人交誠實無虛語有義事𨿽窘匱必竭力爲之淸淡寡欲刻苦嗜書寛厚長者恥言人過鄕裏皆謂之善人君子少嘗有志功名贈蹬不偶自母夫人沒悉棄所習不復逐時好取世資或以勸之泣曰祿不逮親尙奚望榜所居曰分定齋先大夫及浙西參議陳公造爲文以記之富貴利達恬不闗念安於義命若此杜門著書畱意古學有野客叢書三十卷巢睫稿筆五十卷叢書門分類聚鉤隠抉防考證經史百家下至騷人墨客遺艸佚事細大不捐士大夫爭先謄冩親族之仕達者欲鋟木以傳先生辭之顧語弟子曰吾目未瞑且將有所增益嘗以文謁石湖先生一見爲之擊節雅相推譽客於湖南倉使張公頠之門逾三十年賓主相懽如一日人皆賢之晚得拘攣之疾坐臥未嘗廢捲易簀之夕神觀不亂作詩一絕擲筆而逝享年六十有三詩中有趂著風帆便上船之句胸次夷坦可知娶葛氏能盡婦道男二人徳文純文業進士嗚呼才大者用必宏先生之才獨嗇於用徳博者壽必遐先生之壽不報其徳命矣夫若其譜系之詳與先生履行之美則有樞宻曽公孝寛司諌江公公望之志銘在玆不復錄銘曰何才之丰何道之窮橫山之中是爲先生之宮

王君勉夫著書笠澤濵爲範文穆所賞有野客叢書行於時墓在橫山

宋故提幹王公壙記

王敄

先君諱徳文字周卿家世福之福淸自髙祖仲舉徙吳因家焉曽祖諱薀曽伯祖著作郎蘋伊洛髙弟紹興四年六飛南渡知府事孫公佑以學行薦白衣賜對稱防賜秩玉音有通儒之褒嘉熈四年郡侯王遂立祠於學亦先君之請先祖諱大成隠徳不耀父楙號分定居士參議陳公造有記有著書三十卷曰野客叢書石湖先生嘉美爲之跋先君防此書謁鳯山李大參性作序家貧力以版行不負前人著述之志書成焚之墓下見者無不涕服先君資稟穎悟筆端有口屢魁京庠士論推重當世名勝爭願納交顯學盛文昌章自豸冠而師建寧交遊二十年終始如一日海陵趙守善湘適值邊兵毀破城壁委請先君恊力經理董治版築城壁復完以功奏補承信郎先君蹭蹬不偶弗克以儒科自奮俛首鶡冠調寧國酒稅任滿太守王實齋復挽畱一年庚子歳歉發運史侍郎宅之以時多盜命先君攝華亭尉凡兩載余往來湖泖捜捕殆盡無遺類邑人賴以安妥大漕陳垓亦以先君才能敏邵俾兼造船場市舶未幾徽守鄭宗山奏辟監貨務造防紙門及額受賞轉承節郎受南橋酒官磨勘擬轉保義郎以出仕二十年尙可循轉先君恥於右選意欲世科遂置而不問先君手箋鶴山魏先生渠陽詩集析文辧義詁注甚詳鶴山嘉之亦旣鋟板以廣其傳克齋遊丞相佀爲之序眞西山徳秀杜立齋範王實齋遂皆有防語亦各舉先君科目祕監李侍郎心傳防云此五人者天下之正人周卿與之遊亦無忝於所生矣近防遊相召命沓至且有裏除之諾方且自喜夫何一疾醫藥勿療歸正寢而殂矣痛哉先君享年五十七生於紹熈攺元四月二十九日終於淳祐六年十月二十二日先君娶周氏男一人敄方誌於學忍死竭力擇次年五月十二日卜葬於吳縣橫山桃花塢先塋之側若夫先君平昔云爲操履畢載於前之名勝防序姑掇其大槪刻石幽隧以爲不朽之識云孝男敄泣血謹書兄奉議郎知處州麗水縣主管勸農公事斗文塡諱

王君周卿墓在桃花塢

王賔傳【附防】

姚廣孝

王賓字仲光蘇人也父安之善相人之術決人死生休咎其驗如影響來求相者肩摩踵接曽無虛日𨿽紫閣麻衣勿能過之號曰電目湖海間咸呼爲王電目云賓生防穎悟有志周孔之道不傳父之術七八歳卽入鄕校幾冠自唐虞三代以降至於秦漢唐宋及元上下數百十年間其中聖經賢傳諸子百家陰陽曆數山海圖志兵政刑律與夫稗官小說之書悉皆覽而傳記間無所不知者賓於醫學尢精用藥多神效然未嘗肯與富貴人醫里巷人貧者及方外人來求醫者卽趨往診視施與藥餌一不望其報賓貌甚寢其隠也不於山林僦城市一防居之藥防其面及肘股皆成瘡髽兩角短布衣芒屩竹杖行市井間或箕踞道旁露兩股爬癢時人見醜惡咸笑之間縉紳中有知賓讀書博古亦以其醜而無薦舉者賓乃熈熈自若賓性至孝父早喪母在堂奉飬每日飰必親煮羮必親調冬寒則溫其衾席夏熱則涼其枕簟日侍左右不敢逺遊賓平生不娶味澹泊無所嗜好多與方外人交或閉戶閱佛書以消長日作詩文尙奇崛艱深其辭人讀之卒莫能通其義年七十先母卒至疾革時抱母不舎死半晌復蘇呼母連聲气方絕葬後魂歸於家夜二鼓曳履拄杖行呼曰娘娘舉室皆驚其母應之曰我在此復曰娘娘兒捨娘娘不得母痛哭旣久而息賓之孝行至於此賓之著述甚多稿皆散失不存有吳中名賢紀錄吳下古迹詩二集在交遊之知已者惟同郡韓先生云

君子曰賓奇士也懷材抱徳其隠不居山林而居防市醜其形骸悠悠忽忽行井裏間時人皆不識之間縉紳大夫士有知賓讀書博學亦以其醜而無薦舉者故賓得遂其志而樂於隠也賓平昔奉母至孝𨿽死爲鬼亦不忘乎母而歸省焉嗚呼賓可謂奇士也耶

永樂七年餘撰王賓傳同郡韓奕公達欲鏤版行於四方此亦君子成人之美也公達其可嘉也哉其可嘉也哉是年五月二十五日姚廣孝識

王君仲光性至孝毀容隠城市作詩文尙奇人無識之者墓亦在橫山

王君徳廣祔志銘

陳遜

處士王徳廣卒己二十有一年其配沈氏孺人歿將祔葬處士之墓其孤敏泣告余曰先考葬時日薄事嚴未暇請銘今葬先妣若不並求志銘則潛徳世系終冺焉無聞敢請按處士諱寛字徳廣姓王氏知分別號也其先太原人西晉末徙之福淸一世祖綮仕唐爲尙書郎八世祖仲舉奉議郎其徙家於吳者自仲舉始也九世祖著作郎蘋伊洛髙弟世多聞人宋紹興有通儒之褒髙祖行父號云嶠曽祖安之善風鑑號電目祖君顯父彥常皆有隠徳伯父光庵又以儒醫名處士悉得其傳人賴以全活者甚眾朝廷嘗以明醫徵未赴而卒洪武已酉六月二十七日其生時也宣徳紀元十二月初二日其卒時也春秋五十有八配沈氏諱妙眞同邑士良之女有淑徳生子三人長佐早夭次敏娶嚴氏次政娶蔣氏女四人適陳彧葉茂顧玉朱榮孫男五人鼎節瑾泰珵孫女二人當處士歿時二子尙在孩提間沈氏不憚艱苦撫孤以葺厥家恆恐先業失墜乃課子讀書從明師學醫其子克紹先業者皆沈之力也孺人生於洪武乙夘十二月十四日歿於正統甲子三月二十八日壽七十而終卜明年三月甲申葬吳縣靈巖鄕桃花塢先塋之次嗚呼人莫大乎知分能知其分者必有所見也處士善保宗祧垂裕後昆以世其業抑非知分之驗耶若沈氏善相厥夫夫歿而善教其子不失故物者其亦賢婦也已銘曰

知分之心金石堅克紹世徳振後先樂只令配婦道全撫孤有成才且賢吁嗟歿兮何憾焉並勒銘辭昭永年

明故王聵齋先生墓志銘

聵齋王君吳下名士以醫之良而揜其眾長卒莫揜於君子之見知而幽光潛徳逺近來弔者各能言其略也母沈氏姙七月而生君至老猶顱未合父徳廣早世家遂落年十六從韓先生伯承學伯承扣其所嘗讀先世藏書幾何隨舉隨答曰不失爲世儒世醫家子可教也處一室冩誦不少輟每其師所診療巧出意表處錄記成帙曲折不遺伯承曰王生所就當不在人後逾年師亡適盛啟東先生致禦醫事閔其孤且貧也曰盍居藥設肆以飬母答曰恐家學世繼自吾而失先生曰志足以繼光庵矣吾受業光庵之門還授之於其裔宜矣畱置館下卒業未幾母得乳嵓疾卒大慟脫下頷僕而幾絕眾亟揉合之良久蘇蘇綿州性初諭以傷生之教曰貧而孤不有母不有今日哀慟自不能已也綿州賢之抱疾延治者拒不往綿州曰在禮固自得矣如物何彊而往其施治一出乎東垣丹溪不立異以徼近效不乘人之危以射厚利不斥言他醫之悞曰吾藥偶獲中耳蓋韓盛二師之心傳同一仁術君擴充之而及人者大也城內外媼稚愚智皆熟君之名君察脈觀色卽得其疾所致治無不愈者惟貴勢人之疾難治羣工爭欲售其能攻補雜施一難也遇下不以禮自重者不茍往往者非所重二難也唯唯取悅孰得盡禁其所欲難之三也奉飬厚而中气素有奪又難之一君則反是凡所遇言輒易入而投劑又奇中名愈逺而愈尊貴者延聘四至或臨蒞所近𨿽弗疾亦延訪其謹疾致疾之故甚悉君益以禮自持全活者多而心愈下不易其所易不難人之所難每記人某疾某脈某稟受幾歳治以某法某劑可起與否詳書之不可起之證與脈何似亦詳書之積五十年得百一十八籍曰藥案其間出奇之見暗與古合某婦患血蠱攻以常法君以安胎之劑調治之且曰當得男卽愈已而果然秋日受海道總帥翁公燕謝飾優者爲女子侑觴無疾也頰赤面靑羸而气防促君謂翁曰火克金之兆也火气司天必死果明年六月咯血死蘇人衛千戶申志年欲近二十忽昏譫語體燔而咳以傷寒治者易數手雷然而同聲也君曰痘也以升均湯與之眾相顧疑厥明痘出徧體而愈鍚邑鄒氏疽發於背不腫起眾瘍醫言起卽易爲治也君診之曰擊指之脈卽起亦不治何言之易眾劫以艾起如栗哄然曰保無傷矣竟三日死人又知其不分科而能通也松江富家餽白金數十斤借言於巡撫都禦史萬安劉公君麾置之曰吾以醫見重於公而以利脫人之罪非處已之道又以利而覬公之聴非處人之道旣而公廉得之作君之贊曰儒通萬理醫鳴一家心淳近古質厚孔嘉豫章羅公亦贊曰心常存古人之風郡人吳修撰曰就而挹之儒者之風則其人非良於方而已也嘗自撰婦嚴氏壙志及家譜後識語又辭致可觀禮部屢薦起爲用以聵廢辭居吳城徳慶坊宋以來四百有餘年故址也君早孤聞戶衰薄僅舊屋五楹門君展拓締構分與弟中半不以新拓置者爲已有也又展爲新第者三與仲叔季三子以故第與伯子守先祠風日好時迎飬於諸子之家與客觴詠以樂暮還於伯曰此吾瞑目地也今年閏四月二十七日中風越三日爲五月朔旦卒壽七十有二永樂甲午五月廿四日爲君生辰卒之年爲成化乙己嚴先卒二十一年繼室谷氏卒先二年長男鼎之卒先五年次男節太醫院醫士次泰邑庠生升貢太學未行次觀應名醫之徵亦未行皆憂制故也五女而夭其一四壻曰莊練陳防李珪張瑋瑋京闈癸夘貢士孫男七曰槐曰朴曰橒曰谷曰傑曰杲曰慶孫女八曽孫女一君姓王氏諱敏字時勉號訥庵晚以疾不良於聴別號聵齋其心聴之聰未嘗聵也弟政字時學號恆軒亦太醫院醫士此其事行之槪其家世之懿自太原徙閩之福淸在西晉時逺莫之識其詳者唐水部郎棨登咸通三年進士始見於譜爲今初祖愼防大雅爲三世之祖連取科第自殘唐來皆有官四世祖仁僓以髙節不受王審知僞命子孫皆隠於農七世祖弟兄七人宋方盛時出而仕者二人八世祖從兄弟十人仕者三人九世亦仕者三人方南渡之初十世則三人仕十一世如之仕於元者亦如之其世次有二派元季則連三世不仕皆讀書而隠我國朝則隠於方術而薦用於時者四人君爲世在十有八矣君顯彥常曾祖祖也累累譜牒間第進士者十人爲中允員外博士節度推官教授僉判提轄幹州郡守縣令簿階光祿大夫奉直大夫中大夫奉議宣議朝奉宣教修職從仕等郎封開國男賜紫金緋後先輝映倡明道學於中吳者九世祖著作郎信伯著書立言從遊於西山鶴山二先生者十二世祖承節郎徳文光庵先生諱國賓爲王氏十五世孫所著述尢多且神於醫今之業此其以世其家者皆祖之也其徙來於吳則始於八世祖光祿府君叔康葬吳縣橫山桃花塢則始於光祿之從兄仲舉後皆祔也卜以今十二月十三日祔葬君如禮嘉禾周鼎夙交於君自弱冠至白首如一日銘曰

嗚呼君有美行在人實多欲盡書之柰片石何尙俟乎他穹碑峩峩具載無遺永耀弗磨

欵鶴王君墓志銘

祝允明

自成化以來江之南北達於京師以及四逺稱上醫有十全功者曰王先生惟顒然而君無庸譽於明其爲人秉忠飭行髙簡自愛若冰雪金玉不茍同於人於是更崇其稱曰儒行者也旣老深飬俟命乃髙壽考終凡其平生交契老宿爲文辭贊詠已多而掩幽之志其二子以予有舊好也來屬之乃稍爲據狀述徵素尙敍之曰君王氏諱觀字惟顒族於長洲最久且望其始出太原晉末徙閩之福淸唐水部郎中棨爲今譜一世祖三世大雅愼防皆唐季進士四世仁僓不受王審知僞命七世礎贈朝請大夫八世仲舉贈奉議郎始遷吳九世蘋仕宋髙宗爲著作佐郎終中大夫稱程門髙第弟子十世以下率茂華實至十五世君顯爲君髙祖曽祖彥常祖徳廣考時勉時所稱聵齋先生君爲聵齋第四子少從文教諭先生洪爲進士學旣去述聵齋之事其爲醫操逺識集奇效先後不可勝算今條大都一二髙禦史按吳中病傷寒旦日猶與其鄕人飲酒君語郡太守死應不過丙夜眾駭且疑不然卽然寧若是遽也果半夜死王尙書文肅公過訪君防其孫在側體魁梧無病君視其脈曰有大疹終不可瘉尙書進金請爲除治之固辭曰金可受則疾可瘳矣無已少與藥塞其請不逾年死郡守曹公病痔漏漏七孔羣醫刼之火傅以藥弗效君曰不實其虛當柰何能已令服大補劑且甚多孔肉次第盈竟愈後守四會林公疽發於腰才若粟君視之曰在命門無以爲也竟如之衛使張君疾眾不能察雜治之無驗君曰是內損得之以虛非藥石所克眾回惑無能更張君法者卒嘔血死死乃驗其果傷也太僕少卿李公病嘈雜問君君云火克肺金金不能制木木挾相火而乘脾土脾土沖和之气索矣谷之精液乃不行濁液攢聚以爲痰痰因火以動故嘈雜不休宜補土伐木治痰爲要爲之方從服之愈無錫有李禦史宿病瘧而不劇比當出按逺方瀕行向君乞攝調方藥旣爲之論議勸之曰君不若無行之爲善也李不聴遂死中道又裏中王榮好酒色歳九月乘時患咳君曰此不可槪與時疾論明年淸明其殆乎榮固信君聞語澘然涕卒如期死又吳江陳璘病肺切脈亦謂若病本酒色不可治不信吾試道其來夫人色荒則本蹶虛火乃熾遂克金肺旣其究也聲必瘖酣酒則濕熱萃之髓道壅以蝕土脾旣斁究必腹脹又土色黃濕熱蒸之達外必膚髮黃斯三者必無來年不至是也金令司天其不免矣越歳之杪秋果發黃皤其腹音啞七日而死常州守李妻病癥腰痛腹鼔滿月事閉不下治者用鍼刺走他處痛益甚或主以湯液消之咸不應日加憊君曰彼故气血不周停之以爲積盍飬正積當自除不然削本以攻末安所望治投以參蘇飲數服乃已一婦人血敗通一日夜崩不止六脈盡脫气息垂盡死在呼吸家人姑集羣工餌以膠艾一律比君曰敗者旣不可止惟生脈生血爲當務耳取膏參益以麥門冬五味子飲之頃之脈復血止婦竟活君素無疾迨七十餘謂家人吾貌𨿽若無恙脈歇至無何逝矣比終去其語歳間耳大率君爲治每主補不輒爲瀉若攻擊其言曰若人天眞完固則榮衛周流而客感莫揺邪淫悉逺孰自以致病耶初金華朱彥修旣得河間眞傳以授戴元禮元禮授王仲光仲光卽君曽祖彥常之兄名賓字仲光其道髙狷國初以奇節至孝博學富文爲吳中卓行君子風烈挺邁學者稱光庵先生其醫旣精絕用授之韓布伯承盛寅啟東復授猶子徳廣而聵齋承之還卒業於伯承啟東其爲儒若醫猶光庵也故君之於二道也亦然早喪母事聵齋曲致其方推而之自以世徳蟬聨朝國有移而家美不匱隠顯聲節蔚炳宗牒所藏唐宋以降數百年遺容誥敕經解文集翰墨卷軸充箱盈目一一裝防次類模刻副本窮歳不息或得之他所重購以歸先墓數十非一地守祭嚴謹始祖之封久沒於鄰償而復之平居矜嚴有度無茍訾笑寡所恊諧而當世名徳貴達乃相與甚隆且廣如故吳文定公原博李太僕貞伯沈先生啟南李宗伯世賢今柱國少傅王公尙書劉公按察事杜公其尢善者也撫察大吏部使者郡太守邑宰賓敬罔或防然不憙交涉必邀致以禮乃往或假以解公府事不屑也成化丙午以名醫徵入太醫院尋丁聵齋喪歸終制遂不復出晚年禮部屢移趣爲用終不行性詳雅好古敏學禦家勤肅嚴內外奉身儉潔翛然軼塵暇輒閉戶繙閱研訂故藏及經方方術無自逸斯其務儒之著者也初自號杏圃吳令文天爵嘗餽之鶴更號欵鶴中歳用例受仕服以正統戊辰五月十八日生正徳辛己二月廿二日卒享年七十四母嚴氏繼母谷氏娶範氏生一子早夭繼娶錢氏子男二長曰谷禎國子生次曰谷祥縣學生祝氏胡氏二子婦也女二長適吳健早寡次適吳淞而卒孫男二長立賢聘張次檜孫孫女五長許嫁陳其第三許沈其餘皆防二子以嘉靖壬午十二月廿四日葬君吳縣靈巖鄕橫山桃花塢新地鄰於家塋之右銘曰

士也願兮爲行欲嘉而及欲遐而世欲華猗萃其躬而以亢其家大隧之融融兮往見先以無忝若夫無不之也無不之也而耿耿焉者將大芘以振其來於無涯矣乎王君欵鶴墓亦在桃花塢

王氏復墓記

劉纓

治十三年夏四月長洲王觀惟顒得復其先世之墓於郡西靈巖鄕橫山桃花隖念其失之久而得之囏思貽示其後人乃磨石請予記而刻之予交惟顒久且深知之實眞乃詳述其顚末云王氏之先出漢隠士霸魏晉中名徳奕世不可勝舉自坦之以後居江左晉室旣東有避地遷閩者遂爲福淸人迨唐咸通間曰棨爲尙書水部郎其後世不乏賢至宋曰仲舉字聖兪則著作郎程門髙弟蘋之父也以著作貴贈奉議郎實始遷吳郡政和元年二月九日卒以其年三月二十二日葬於此地事見江司諌公望所爲志本朝盧舎人熊作府誌具載冢墓條下且謂其從孫浙西參議大本大本從弟大成大成子楙並祔焉蓋宗其尢名者言也著作旣以通儒髙節大著於南渡之初後來族益蕃阜而承引得人修於家顯於朝政學隠行粲然相望而凡其先之居室邱壠亦相與紹承不替以逮故聵齋處士敏字時勉益宏拓之蔚爲三吳之望初數百年來族之葬者不一其地橫山之塋𨿽時祀繼修而圖乘所傳若所謂北墳若參議墳若名安人墳若南墳若新墳者咸在其所謂大墳及二十官人墳六孺人墳則曩以兵戈之擾後遂迷失蓋諸墳𨿽皆在一塢中而各以爲封樹故耳於是聵齋廣詢詳究於田甲墓丁若山之老耆歷歳始知之眞蓋爲鄰壤朱氏所並久矣朱之顯者曰天錫自中進士來吳聵齋卽造白求復之不許及其仕柱史時觀以墳山等圖郡墓等志托予與詳諭之天鍚尙未決後轉蜀憲觀又累求勿果從後天錫以致仕過吳觀乃持圖譜志乘與之論辧往返數四昭彰可徵朱始詞服焉乃舉而歸之立劵述故以爲復據於是所謂大墳者復還於王實卽聖兪之藏而王氏始葬之祖也嗚呼豈偶然哉昔者魯失寶玉大弓而復得之孔子作春秋特兩筆之夫二者獨先君之藏物故其失其得有以爲後人之勸懲而聖人致之意焉矧我先祖遺軀之所托耶又況失之久而得之囏巋然無恙魂安魄寧而今而後松楸蘩藻展省不衰不亦善乎故爲記之俾其來者知惟顒父子之志之力允爲王氏之孝子慈孫功徳兼盛尙相與謹守嚴防以欽於世世羣相勉爲孝子慈孫以無忝其祖考尙有望焉是爲記賜進士第中憲大夫都察院右僉都禦史奉敕巡撫四川兼提督軍務郡人劉纓撰賜進士出身嘉議大夫南京都察院右副都禦史前翰林庶吉士刑科給事中長洲陳璚書丹賜進士出身通議大夫都察院右副都禦史奉敕巡撫山東地方長洲徐源篆額治十四年歳在辛酉冬十月朔旦十二世孫觀立石

王氏復墓記碑陰

祝允明

王氏居吳最久且顯儒通文業宦積功醫大之於忠孝細之於方術五百年來不匱而方滋盛矣哉其徳慶坊之居第桃花塢之塋兆皆卽宋代之遺也頃者徵君惟顒又得復其先邱之中失者知者皆爲之喜而中丞劉公大書之石矣予固辱世契又婣連也知之尢詳惟中丞公之墳主在復地故所敍未悉其餘乃爲列諸其陰曰所謂大墳者其封有五蓋七奉議府君仲舉與配方著作蘋之先配蔡十八儒林府君大中與配陳也二十官人墳者在路家山其封五八府君蘩與配吳二十府君大方與配方百三十府君霦也北墳之封四十一府君薀與配徐楊袁也參議墳之封二十一參議府君大本與配陸也石安人墳之封一在鄭家墩卽安人乃參議之先配也南墳之封四十三府君大成與配趙乙講書府君楙與配葛也六孺人墳在參議墳後六府君之婣與配郭卽孺人也新墳之封二十有三承節府君徳文與配周云嶠府君敄與配楊電目府君仁美與配李君顯府君廷貴與配任君善府君廷吉與配徐一伯康府君利賓與配顧二光庵府君國楨三彥常府君嘉賓與配宋五文玉府君瑋與配陸一府君祥與配張知分府君寛與配沈及佐莊諸子孫皆祔焉而政則祔於石安人墳之傍也凡此皆舊地也其外於合又有四封二聵齋之女兄與繼配也曰三節推墳之封一節推泰也曰三娘子墳之封也節推先配文而其諸殤則各有所依祔也凡此皆新地也而皆在一隖惟顒又別購地數畆曰全邱其間將俟百年之藏焉嘻舉吳中塋兆之久且蕃而能善守復如王氏者果多見乎哉宜中丞公之特筆昭眧也凡所以美今而勸後者已備予無以加贅惟述此以垂示庶覽者如指掌勿迷雲耳至於諸封之域址坐向殯祔歳月具在圖乘志銘藏其家惟顒名觀聵齋之季也治十八年歳次乙丑四月望鄕貢進士婣生祝允明撰並書篆

王氏諸墓在吳縣橫山桃花隖詳見劉尙書纓祝京兆允明復墓記並碑陰

明故太醫院禦醫致仕張公墓志銘

祝顥

成化十九年十月廿七日致仕禦醫張公以髙壽令終於家鄕之縉紳逄掖耆英碩彥下至里巷耄倪緇黃士庶匍匐赴弔者源源未已而公之子壻乃合其羣從圖舉大事以公女兄之子太守盛君爲狀托其塾賓陳君世本引諸子侄過予謁銘顧惟耄荒無能爲役然念公平時每以壽藏之銘見托𨿽諾而未果今可以存亡易心哉遂爲書之公諱豫字至和姓張氏別號恆齋其先汴人有諱彥者仕宋爲和州防禦使以兵鎭吳因家於蘇之長洲又三傳至端禮始以醫名生應元嘉興路官醫提領生元善字性之江浙行中書省官醫提舉階保衝大夫卒中書左丞周伯溫銘其墓稱以醫名儒行君子公之曽大父也大父文叔父希文永樂初徵入醫垣三使海外歸自號怡老翁卒巡撫尙書周文襄公銘之稱其學博理明重義輕利其室人陳生三子公其仲也自防岐防凝重屹立如山早從陳太史怡庵讀儒書精義理及閱朱丹溪傳見其由醫入儒慨然慕之曰吾本醫家可自悖哉繼志述事分當然也於是悉取醫門諸書晝夜研究日有領悟而未敢自恃及怡庵歸析疑辧難沛然無滯出以濟人輒收奇效由是請求者門無虛日公旣道行益修行檢未嘗緣幸防以邀功乘危急以射利琴川大姓錢公達患背疽日久惡證悉見諸醫環視莫措公指之曰疾𨿽危蓋誤爾非本病也宜大補元气猶有生意其家歡幸指廩以酬公笑曰吾治疾來非索也疾愈公達婦翁都憲吳思庵親爲文張之而公則一以利濟爲心未嘗借此以貧富是計故於顚連無告之疾尢惓惓拯治至或助之薪米以紓困者且曰吾非沽名在治法當然爾景泰間東南水疫大作米價騰湧錢法阻滯道殣相望行旅斷迹公曰此天時天患非藥石可濟古謂上醫醫國者非其時乎乃出余積減價疏通又煮糜作槥濟饑揜骼助官賑卹上下賴之因而應格冠帶天順初徵天下名醫近百人萃京師拔其尢者止七人而公居首遂入禁近擢禦醫賜敕命錫賚駢蕃譽望赫奕一時名公鉅卿往往相親以圖康濟而公則以年當休致日就龍鐘屢疏乞身久而得請南轅之日都下相知靡不失望及其懸車鄕之故舊則又莫不懽欣慶幸而四方求請者益眾公亦不以倦勤拒焉蓋公平生學術濟時活人者不可數計而計其術之精妙者則不可逸而不書公在京時通妙邵眞人求公診脈公驚曰不出六日法當中風時邵固無恙越六日如其言又視太醫院使董君傷寒病愈而脈未平語其故公曰防四七日已而五日死又診兪司冦風疾眾云不治公曰可治然必遲而後藥力多乃可已而藥至百服愈此皆由公學力之至察脈之精而研幾之審故凡於病如燭照數計而不毫髮也況其篤於仁而勇於義濟之以有恆之心哉斯無媿於古人無忝於家聲也公生於洪武庚辰四月十九日享年八十有四配顧氏貳室王氏子男三長淮卒次曰沐曰淳女六孫男三楠杞楫孫女五韓襄朱繼闕焸陳膺欽沈時澄其壻也沐等以公卒之歳十二月廿五日甲申扶柩葬吳縣長洲鄕茅隖山之原銘曰

醫稱仁術肇古聖神鄭重立教用濟生人世降俗湔名浮利勝率意任情民斯不幸侃侃恆齋恪守眞傳濟之以仁功臻十全旣光其先復昌厥後自天佑之俾登遐壽長洲之鄕令終歸藏不亡者存系此銘章

張豫墓在茅隖山吳中名醫也其兄飬正名頥與王敏齊名

仲兄醒庵先生墓志銘

陳完

嗚呼完尙忍銘先生之墓邪念吾文學以傳自宋歷三四百年以至於今不絕吾兄弟五人皆承服風接之者中歳兄三人皆早謝獨先生與完白首同聚嗚呼今先生巳溘先朝露逝矣痛矣完又何忍不銘先生之墓邪先生諱寛字孟賢陳姓也醒庵號也其先家蜀與宋文忠公堯叟同祖堯叟從父諱鄴始徙南康之都昌七世至諱篆登宣和進士歷官左朝散大夫明州通判再徙星子篆生永州推官凖有別墅在石屋間講學時考亭朱子知南康爲寫石屋書堂凖生池州通判秬常師朱子習義理最精事載郡誌秬生靖州判官哇哇生霦霦生咸淳貢士洽洽生元翰林待制全全生徵號天倪受學臨川吳文正公得所指授又徙蘇之吳縣徵生濟南府經歷汝言汝言生翰林檢討繼先生之父也先生防穎異讀書過目卽成誦旣長益力學先生性嚴毅教訓甚篤凡天人性命之奧禮樂名物度數之詳得於耳提面命而防於歸由是淸譽勃勃然動人口矣母金孺人歿先生執喪哀毀過禮父官翰林走省侍之時南郡楊少保見而奇之曰他日獨步東南及還士林爭延師席以不得爲歉郡守朱公建社學禮先生爲師出其門者皆爲名士東吳能詩之士每以所業質焉先生防竄純纇莫不心醉而去楊尙書翥嘗語人曰陳孟賢卿雲甘雨也東吳之士將被其澤矣性好潔所居必焚香客至瀹茗論古今興亡得失及時務之宜其言𨿽簡而察其賢不肖遇之各盡其禮嘗勵後進曰士而貧多於工商而富當以防恥自重不可幹富者之門升斗之粟其孤風雅操過人逺矣好蓄古今書畫古器服古名賢巾服人望見之皆曰此東吳大老也故人評先生之詩其雄渾也則江海澄波涵容一碧其和平也則璜珩琚瑀鏗鏘殿陛之上不求似古人而未始不似也先生風神儀表眉目淸朗器識衝逺國子祭酒陳公鑑嘗贊其像曰巖巖乎气象之峻也坦坦乎履道之愼也文以承詩書之也坐擁比階環衿佩挹後塵以芳潤也蓋非忘世長往庶幾不見是而無悶者也議者不以其言爲過初先生喪妻年未四十諸孤無依或勸其更娶先生曰吾見後母虐兒忍令吾兒蹈之耶終不聴人皆義之先生志足以立行才足以適用气足以蓋世學足以明義嶷然獨任斯文之重不得沾一命君子惜之景泰中朝廷命纂修郡誌所司徵先生總其事歳郡庠鄕飲禮賓必於先生郡自守令以下無不卽其廬而禮之每宴朝貴獨先生布衣與焉年及耄無衰憊態將卒尙讀書與家人語自若投其書若將寐者遂卒時成化九年十一月二十三日也吳中賢士大夫皆弔哭之盡哀焉配施氏先卒子男三儀偉佶女一適吳容孫男六元鳯元鴻元卿元福元祿元勲女七曽孫男二貢選女一歳己已八月丙午葬吳縣薦福山之原所著醒庵詩集二十卷藏於家銘曰

有吳詩派髙楊張徐沨沨之音鳴於國初殷惇周匜以變於古卓乎醒庵膺紹其武諷諭抑揚渟蓄淵雅酸醎辧味以防作者淑於鄕邦不遺小子化雨之功固不細矣薦福之山松栢郁靚有墳巋然過者起敬

吳都文粹續集卷四十

欽定四庫全書

吳都文粹續集卷四十一

明錢谷撰墳墓

明故資善大夫禮部尙書兼翰林院學士掌詹事府事加贈太子太保諡文定吳公墓志銘

李東陽

公姓吳氏諱寛字原博學者稱爲匏庵先生蘇之長洲人祖諱壽宗贈嘉議大夫禮部侍郎考諱孟融累贈亦如之公在成化治間爲翰林院修撰遷右春坊右諭徳左春坊左庶子兼侍讀進詹事府少詹事兼侍讀學士出爲吏部右侍郎轉左侍兼學士入內閣典誥敕掌詹事府事終禮部尙書兼職如故生宣徳乙卯十二月丙寅卒於治甲子七月戊戌壽七十配陳氏累贈淑人貳室陳氏生二子奭奐以明年乙丑十一月丙申於吳縣花園山新阡之原公早學晚達𨿽有奇遇殊寵而弗究於用天下有遺望焉烏乎慟哉蓋公年十二而爲府學生十八而應試三十四而舉於鄕三十八而登進士在官三十三年其得科第也始試久不售已絕意進取提學陳禦史士賢見其文奇之惇勸就試爲京闈書魁試禮部名第一殿試之日魁選未定憲廟已出禦便殿趣讀卷眾亟擬以省元卷上旣賜及第時論翕然其校士則辛丑甲辰爲同考丁未壬戌爲主考皆在禮部得人爲多而壬戌所取爲庶吉士者卽奉詔受之業讀卷例用尙書已未之試公獨以侍郎預其講讀侍從則今上在東宮時爲講讀官禦極初敕充經筵講官最後乃直日講而今皇太子講讀又以宮僚長日預侍焉其史事則修憲廟實錄兼校正修大明防典充副縂裁比修歷代通鑑纂要亦如之凡此皆翰林職任自部曹復入領者前所鮮見其居喪則在修撰時以父病乞歸省年不應例特予告遂終制及以侍郎丁繼母憂員載缺吏部仍擬公名服未闋數月朝廷爲虛位待之尢仕途所未有其寵遇之典則以三品賜鶴袍犀帶詔防稱卿春秋丁遣祭先師孔子禦殿傳制皆用內閣禮以疾告則命醫診視遣中官存問賜酒肉疏米諸物訃聞則命有司治如例而加祭二壇賜鏹楮萬緡爲賻驛給舟車遣官防送超贈太子太保皆出常格若賜諡文定則本朝自南陽公之外一人而已其長子奭以三品防已防爲國子生比以舊學防當官其少子奐特命奭爲中書舍人而以奐補國學蓋上欲大用公而年已不逮故其旣沒尢爲之眷注周悉如此云公識趣髙雅行履端潔孝友天至遇族裏有防其居官防愼律物以權勢所在未嘗寧處旣復就淸簡𨿽優詔累畱而引退不寘惟於學充然自得所爲文醇古有法詩得唐格書酷似蘇體辭命在朝廷紀載在史局碑版翰墨徧於天下執此亦可以不朽矣奭奉禮部左侍郎李公世賢狀請予銘乃哭而爲之銘銘曰

維世有望間不容僞上有廷論下則輿議逺且賤者無間奴彼懵無知孰彊而致其所自致匪爵齒位矧其兼之功詎云易官居六卿孰謂非貴年登七旬壽亦云至惟三不朽公亦有二有徳有言功則未旣尙有餘地我銘吳公以俟來世

文定公墓表

王鏊

治乙丑冬十一月丙申我文定公於吳之花園山友人王鏊刻其隧首之碑曰烏乎公其至是耶當寧之所倚海內之所望斯文之所屬其遂虛耶烏乎公諱寛字原博世爲蘇之長洲人祖諱壽宗考諱孟融皆贈吏部右侍郎公生有異質未冠入郡庠輩流方務舉業公獨博覧羣籍爲古文辭下筆有老成風格屢試應天不第以歳資貢入太學東海張汝弼見之曰天下亦有如此貢士也哉江陰卞郎中華伯以詩自負有低頭拜東野之句武功伯徐公髙邁少可而折節與交曰館閣器也公以屢舉不利絕意仕進不肯復應舉天臺陳公士賢時禦史董學政於南畿以禮惇遣公不得已入試名在第三時猶謂之屈壬辰防試第一入試大廷又第一授翰林修撰旋被選侍先皇帝於東宮九年進太子右諭徳先帝卽位以舊學進春坊左庶子預修憲宗實錄成進詹事府少詹事兼侍讀學士出爲吏部右侍郎久之轉左尋以吏部侍郎兼翰林院學士入內閣専掌制誥仍侍今上於東宮充防典副縂裁防典成進禮部尙書兼學士修歷代通鑑纂要仍充副縂裁公素有古學及入翰林凡有所作輒傳播中外位益髙望益重天下稱爲匏庵先生而不敢字每東宮進講閒雅詳明意存諷諫至理亂邪正之際未嘗不反復爲上誦之今上或少間公率僚屬上疏曰竊惟東宮講學有寒暑風雨朔望令節外一歳之中不過數月一日之內不過數刻況其間又多間人生八嵗出就外傅居宿於外誠欲離近習親正人也庶民且然況有天下者乎借曰習讀於內終不若出就外傅親近儒臣講明治道尢多得焉建議者謂元儒吳澄出處不正不冝從祀孔子詔廷議之公言從祀亦觀其有益於經傳不耳苟有禆於經傳則揚雄馬融昔皆不廢今獨得廢澄也太皇太后將祔廟詔議其禮公曰昔周祀后稷姜嫄祭於別廟詩謂之閟宮魯桓公之母仲子不得祔廟春秋書考仲子之宮至宋始有兩後並祔之說然豈後世所冝法哉竟如公議公年甫七十數引疾求退屢詔懇畱至有學行聞望輿論攸歸方切委任無爲固辭之語公乃不敢復請載閱月卒治甲子七月十日也訃聞先帝震悼命有司治諭祭者四給驛舟遣官防還特贈太子太保長子奭授中書舍人次子奐補國學生皆異數云公好古力學至老不倦於權勢榮利則退避如畏然在翰林時於所居之東治園亭雜蒔花木退朝執一卷日哦其中每良辰佳節爲具召客分題聫句爲樂若不知有官者被選宮僚人或賀之公蹙然曰我何以當此任哉我何以堪此勞哉及詔選日講尢眾所榮而公辭之至再至三當道見其誠不彊也及管制誥久眾望公柄用而邅回不進意公亦不能無少望公曰吾初望不及此吾處此甚冝之甚安之眾意爲之冰釋及吏部尙書位缺中外皆屬公公又辭之甚堅人曰今世亦有不肯爲天官冢宰者乎公端淸淵穆不混混爲同不峣峣爲異士無賢愚皆靡然歸心公亦保合兼容不見畛域平生不聞有毀譽之言亦不見其喜慍之色其古所謂大雅之君子乎公爲文不事追琢獨嚴體裁緼借簡淡理致悠長爲詩用事渾然天成不見痕迹沈著髙壯一洗近世纖新之習爲書姿潤中時出奇崛𨿽規模於蘇而多所自得雅善裁鑑法書名畫一經品定眾莫能易烏乎公由侍從致位八座啟沃宻勿三十餘年其聲望隆矣爵位崇矣朝廷防數不爲不加矣年至七十不爲不壽矣而逺近賫咨若猶未滿非以其未嘗一日秉鈞當路以行其所學邪夫公之所立自足以不朽𨿽位卑無年未爲不貴且壽也況其兼得之邪學之行不行蓋有命焉其人奚歉乎予與公生同鄕仕同朝相知最深且久故以是表諸墓哀而不怨亦公之志也

祭吳文定公文

王鏊

我生𨿽晚從公則舊科第官階交手授受公爲之前我躡其後乙未之春朝班間簉玉署相隨金匱更防乙亥還南防焉在疚公來視之具區之藪至今湖山傑句增秀壬寅至京夙願忻副各事園亭對開戶牖雪月之宵花栁之書有倡斯和有集斯湊詩筒酒籌間道互走有出必偕並鑣聫裒陵道馳驅郊壇宿畱最後同直文華邃宥經幄敷陳公左予右迹以事同分隨年厚叔度之陂公瑾之酎莫知髙深實忘固陋晚有弱息許奉箕帚通家往還不間子婦人事好乖我馬東首送我於郊欲別且復我言北來防合斯又稍聞防屙引年屢奏手札頻承墨色如黝宜壽而臧事乃大謬鄕亡典型國喪耆耉如公徳器天何不佑胡不三事胡不遐壽我登公堂不我云覯不與我言有襜斯匶平生此別情曷云究公其聞乎薄薦觴豆

吳文定公寛墓在花園山

明故中順大夫溫州府知府文公墓志銘

楊循吉

治丁巳冬十一月上起南京太僕寺寺丞文公於家以爲溫州府知府公抵廟堂書力辭不果從遂以單車赴任至之日首釋繋徒千人民大悅旣而以法約豪彊咸遵於令設施詳明恵洽黎庶尊禮耆徳風以丕厚蓋一年而政化茂行竟用已未六月乙未卒於官年五十有五凡遺所著文章縂三十卷別爲奏議三卷瑯邪漫抄一卷烏乎偉哉公諱林字宗儒其先衡山人相傳以爲宋丞相信公之族髙祖俊卿元末鎭逺大將軍湖廣管庫都元帥佩金虎符鎭武昌曾從祖定逺從髙皇帝平僞漢賜名天龍功授徐州衛左所副千戶曽祖定從其兄兵中署散騎舍人始徙浙而祖恵遂居長洲不仕父洪易州淶水教諭贈太僕寺丞母陳氏贈安人繼母顧氏呂氏呂以詔防封太安人公舉成化壬辰進士宮保尹公典銓除令數人獨以公爲永嘉曰此我所知能治繁者也公其時英敏精悍尢銳於治每聴政必辟門從人之入觀環前後無禁剖決神異輒傳爲故事有王堅者事李中監爲暴於境上率不能制公設防捕而斃之獄眾稱快者數郡名遂籍籍他所爲鯁卓皆類是於是旌爲浙令第一而知者咸期以大用父喪解職起復知博平邑小無事惟以勸農誨士爲業人甚宜之而抗捍權要猶向風益勵不貶鑿渠建學𨿽居弗久亦具有勞可書乙已以績召還朝眾咸擬公必爲禦史當磊落有所爲或曰斯人在小官尙剛訐如是矧列之臺端乎竟補南京太僕寺寺丞太僕政久弛弗振部內史皆驕不奉法公爲奏按其罪者數人遂著爲令得提問官吏其後又以畱都教塲將官不當換官馬又不送烙凡劾大小把縂等四十餘人皆抵罪而詞有所連不少借爲之淸公盡心馬事深究其法以必欲報國自效爲已任曰吾言幸叨聴其可有見而弗獻遂調敍古今事冝論畜牧之計上馬防三篇冀其道行初兵部尙書馬公嘗延公問邊略公辭以未習因請論馬遂以謨重至是疏下卽議其便者檄公行之防公尋已移疾歸歸凡六年不起而溫人以其永嘉之政思得公甚故朝廷以爲守其民喜若獲父母窮山谷皆提攜出迎惟恐後而不得見溫多訟多盜俗尙鬼好溺女悉爲科條處分莫不備善郡獄屢空境之暴無一敢肆民生女皆育而前後所毀淫祠殆盡又作俗範訓其民而導以化本溫用是淸謐禾生駢穂其在郡凡連上七疏皆賦役章程不可已之事中一疏以災異自劾求退而論鎭守剝民尢切百姓益敬事公無敢欺而公思歸日甚將圖潛逸人輒知之閉其城不得行乃畱視事以迄於歿然而禱疾哭喪溫之人亦於公無廢禮焉公博通當世之故遇事敢言以獻替爲心上初卽位大延讜論公適朝京師遂進聖政十事畢論所學皆本諸經術立義醇正得匡益之美其在博平又論邑內徳府賜田子粒事謂官校徴収不便極陳利病乞付有司自具以納旣上或旁懼嚙指疑事叵料公不卹卒從所請其民歌焉公嘗曰爲吏而無建明其何以職蓋其素存忠愛固天性然也公爲人雅喜交遊其於官無所不可爲而尢事持防臨終或請所囑大言曰我男子死卽死再復何言人謂公諤諤不撓至歿猶壯玆可欽憚云公配祁氏先卒贈安人後配吳氏封安人而仲弟森以進士令鄆城且顯於時子男三人奎壁俱縣學生次室尙幼孫男三人孫女三人奎等卜以卒之年十二月丙申吳縣梅灣之原乃以狀來俾銘以志銘曰

烈烈文公信國是承克肖剛大厥气孔盈包絡洙泗知權守經忠戅自許允惟邦楨公才旣優仍篤政理連宰二邑咸肅風紀司民之牧衡秉繩履庸靖乃人納於仁軌帝寵休嘉式還之朝俾職廏圉大閱於郊以威四夷國武光昭司馬曰賢拜疏以薦捨旃來歸處晦用晏山有考槃道在居息溫人謳思僉冀公出天子有命往恢故績徳風載揚爰徴治實赫焉方隆胡殞之亟有墓於梅來旐翩翩旣耕有田惟靈其旋何以世之垂光永延銘刻玆石用質幽

文溫州林墓在梅灣

明故劉文學墓志銘

楊循吉

劉君諱嘉防字恊中吳之名士也考諱昌爲世大儒著書甚富位廣東左防政祖考諱敬封虞衡主事祖妣計氏封安人皆年八十餘終卽我外大父母是已善隆厚徳茂異生焉舅氏始苦無子在河南禱而得君母李氏君靈質天稟風儀如玉年數嵗據小幾習書儼然成文又選古詩摹其格律皆有妙悟舅平生積書充棟歿時君才十五嵗學彌篤爲文衮衮千百言不竭詩亦思致淸逺雋味有餘嘗著弔範墓文意甚髙古而用字艱奇讀者或棘喙不能通及和予逰山詩平妥丰潤又深極暢之致往嵗予北上操舟百里送予抵無錫酌恵山泉始別不惟親親之厚而名言淸勝猶如昨日也予之歸田思得朝夕之士與遊於君指實先屈旣而竟蹈長暝違我素心春秋止於二十有四嗟乎痛哉君善書結體妍美最得法予獲君書未嘗不諦觀寶愛嘗書詩二篇寄予不及全爲促至歿後檢之尢爲予所篤嗜一旦逸去不覺跣足起覓竟忘之念至必惋嘆不樂君爲人溫厚靜黙對長者無一剰語居家庭孝慈肫篤而性气超邁髙寄物表不屑羈縶𨿽士服庠序實淡然有山林情焉配顧氏郡守顧公徳明之女少恭公崇善之妺家亦三世進士子男一人貞方六嵗女一人燭光卜以治九年十月乙酉仰天山之原所與遊者祝希哲都敬文徴明唐子畏皆奇士子畏又編其集爲之碣文云銘曰

吳嶽孔秀斯稟則茂嗟殞之驟𨿽不年而壽

劉嘉防乃防政昌之子墓在仰天山

明故通議大夫都察院右副都禦史徐公墓志

銘

王鏊

正徳已亥正月二十九日都察院右副都禦史徐公卒於家訃聞上命有司治事丁丑三月某日於堯峯山之先塋友人大學士王某刻其碑曰公諱源字仲山世家吳長洲君山之涇祖孝質贈通議大夫都察院右副都禦史考諒初封工部都水主事贈武選郎中加贈通議大夫都察院右副都禦史公少則好學工文有名吳下成化乙酉占南畿鄕薦乙未登進士第授工部都水主事理䢐徠等處泉源攺兵部武庫司主事歷職方員外郎武選郎中廣東布政司左防政浙江右布政湖廣左布政都察院右副都禦史巡撫山東初武選最號劇司公至洗心自誓一意奉公權貴請囑戒門者一切不通而籍其姓名若將行罰者囑賄遂絕時天下武功爵幾二十萬坐耗天下絕嗣者以疎逺襲公奏宗派許襲旁支者一切罷之大革冗濫舊例以罪亡者落職公謂罪有輕重以笞杖而革其職不已甚乎人又樂其寛大司馬馬公甚委重之廣東勦雲貴猺獞公督糧水陸並進觸瘴癘深入師以克濟山東嵗饑公與刑部何侍郎分行賑濟割臨淸倉米八萬有奇以補嵗漕之數明年徴償公奏民賴拯給稍蘇而又遽徵之何殊弗給詔免與民涇王就封於沂以水涸將由陸之國民爲騷動公檄所司姑緩之亟發卒浚河水旋至坦然之國公私無擾公凡三蒞塲屋浙藩拆捲多儒士禦史意欲有所前卻公曰科塲所取者文卽通牓儒士何傷山東斂銀將以鹿鳴宴贐士公曰方筮仕而示以利非爲政之體乃已嘗代祀嶽鎭東海齋之夕應時防雨闕裏文廟成有白金文綺之賜累疏乞致仕詔馳驛以歸公溫粹寛仁人稱長者而臨事執守堅定𨿽當官涖政未嘗一日去書不觀文章博雅尢喜爲詩力去近世尖新之習書有米家父子風配朱氏封安人加贈淑人子男三栥例授蘇州衛指揮同知先卒棠國子生防郡庠生女三孫男三勲烈熊曽孫一予與公交四十餘年公弟南昌府經歷澄狀公行來請銘銘曰

端粹溫文以富厥有施於有政亦旣克守毀或求全非我所取銘於山阿噫柰公何

都禦史徐源墓在堯峯山

亞中大夫雲南按察司副使賀公墓志銘

王鏊

雲南按察司副使賀公諱元忠字澤民其先自宋南渡來家吳包山之陽曽祖孟安祖文昌世有隠徳考防以易學魁應天解試歷官鎭江學訓福建按察知事以剛直不能隨時告歸授徒吳中今吳中易學最盛其淵源蓋有自云公得家學之祕成化辛酉占解試髙等壬辰登進士授行人司行人擢江西道監察禦史巡視漕河河道爲通出按廣西風裁凜然剔姦振滯黜污崇良名聲大振當道者多才之而亦有不悅者乃除河南按察司僉事以憂去攺僉雲南按察司撫夷勦寇茂著勲績鎭守黔國公巡撫巡按僉舉公資望不當尙滯卑官遂進按察副使兵備金齒騰衝時木邦孟養舉兵相攻累嵗不解公躬冒嵐瘴諭以威徳事且就緒而固以病乞歸矣帳下千人以金贐不受夷人爲作卻金亭以旌其防云公歸林下凡二十四年嵗乙丑詔進亞中大夫正徳丙子八月十日以疾卒春秋七十有一其年十二月廿有六日山之西隖配鄒恭人祔子男六泰以進士歷官禦史直言被謫敍遷南京刑部郎晉郡庠生艮漸巽孚孫男二安節安世公爲人操執堅定面目嚴冷在道時獨持憲紀輩類禦史抑首娖娖不敢出一語親舊或有囑則厲聲曰吾知有國法不知有他他日有言言事當有迹則又厲聲曰禦史以風聞言事必竢發而後舉則焉用禦史爲家居久矣𨿽子弟不敢媟見泰以禦史按閩中還侍立左右惴惴如也近世仕者多崇宅地廣田園以侈相髙公少能以其家富迄老所居狹隘卑陋終不肯覆一瓦增一防曰無爲子孫累也冠服敝舊飲饌薄能甘之𨿽宴享賔客亦不肯隨俗奢靡值妓樂必望望然去之出入坐一小航人不知其嘗有官也烏乎其可謂篤於自信不爲流俗所變者耶銘曰

去官逾逺侈日滋滔滔末俗止者誰嗟允夫子矜獨持毅然不惑行不隨後有考者在扵斯

賀元忠副使墓在西洞庭山

明故嘉議大夫都察院右副都禦史巡撫山東

沈公墓志銘

王鏊

公諱林字村美沈氏世爲蘇之長洲人曾大父謐大父洪考傑封奉直大夫晉州知州母張氏封宜人公少好學成化甲午占應天鄕試辛丑進士第時方重內輕外或謂公有幸門可得內除公不從出知晉州州人惰而窳公教之樹藝教之積蓄修城垣興學校民間利害以次罷行州之人皆欣然曰小沈吾父母也時年未三十故云治乙酉進南京刑部員外郎中出知四川順慶府始至庭防鎭守鎭守驕蹇不爲禮公一拜而起鎭守怒曰一拜禮乎公曰若不以禮自處安能以禮責人不顧而出巡行二州八邑之間覧觀風土詢求民瘼俗喜告訐株聫蔓引動至百人公一見立決無所牽引人甚便之郡學湫隘文廟列堂之右撤而遷之建禦書樓增置黌捨齋廬庖庫祭器又增樂舞生教以聲容舞蹈之節暇則親臨程試講解懇懇無倦士子皆奮文獻遂爲諸郡甲郡故無城郭乃鑿西山之石仞溝洫物土方度髙卑厚薄俄遷雲南防政後守成之及蜀防藍廖輩倡亂所過殘破屢至順慶不能入逺近來依保障民益思之至雲南交人忽耀兵境上逺近恇攘公曰吾在此無恐吾請以身當之已而訖無事正徳丁夘入賀聖節時逆瑾盜政內外官守罔不防謁公固不往瑾嗛之銓曹屢上公政不報最後擬山西布政命甫下瑾已遣邏卒詗公公行遇之途抗手而過至摭拾無所得獨以沿途乘傳白瑾有石文義者適在旁曰沈良吏也文義蓋未嘗識公而聞公名瑾爲免逮系下巡按禦史問狀家人懼禍不測規以賄免禦史亦故緩其獄使得爲計公曰無庸隳官祿與隳名節孰重竟落職爲民罰米輸大同又輸沿邊傭直怡然以歸逆瑾伏誅言者奏起公爲廣西左布政司單車就道一如雲南之治近世有所謂公堂錢者多出賦稅之羨名曰公堂盡歸私篋𨿽號良有司亦然公一無所染凡修葺廨宇立坊牌則取之以其餘鎔範琖斚之屬爲公府宴享用時巡撫交章剡薦遂進都察院右副都禦史巡撫貴州兼理軍務時鎭筸銅仁烏羅等苗屢出劫掠爲患前撫臣率以化外羈縻不究切之公曰是不一揃刈則滋蔓蔓難圖也率勵將士爲深入計預給旗牌招徠安輯諸砦皆歸附天生厓囤恃險攻之藺石毒矢交下人莫敢向邇公調兵先絕其餉道賊已困火鎗飛礟繼之賊大窘奔竄俘其眾千餘牛羊器械無算陳家猛溪九十七砦相率來歸給以流官悉貴前二衛庶革土官貪殘積自是內境晏然初藍廖二防橫行蜀中數年朝廷大發兵翦之公懼奔迸鄰境爲患分兵守諸要害蜀寇平蕩有犄角之助焉癸酉聞宣宜公訃乞歸守制朝廷遣官諭祭比服闋詔起巡撫山東公在貴用兵勞勩成疾繼以哀毀在途病加劇遂固乞致仕詔命馳驛以歸歸四年辛已十月四日卒春秋六十有九嘉靖元年九月十八日吳江羅字圩之新阡公娶計氏封宜人子男二知剛知柔皆國子生女二適引禮舍人史相國子生張秉仁孫男四大謨大諄大雅大中大謨防國子生孫女二公生而端靜在眾中嘿然若不能言而防然穆然之色人望而知其爲君子也筮仕之初吳文定公亟稱爲處士之秀今少師楊公每言昔在太學爲同舎生見公終日手一卷諸生喧哄其旁若罔聞也順慶之治有遺愛於蜀蜀人至今思之不忘初順慶民相率立公生祠憲副楊錦至郡以書來曰公何修而得此扵蜀人盧禦史師召行縣父老請公祠在學宮出入爲艱請遷近便許之他日復至則已奭然輪奐盧訝其成之速知其得民之深也題詩嘆息而去及家居焚香端坐不以事經心事二親依依不忍去左右𨿽燕處未嘗敢南向坐初歸自蜀弟麓已別居公亟過之出涕曰吾寡兄弟忍分異耶待族屬鄕黨皆有防義烏乎其可謂篤行君子矣銘曰

聖貴訥言曰焉用佞嗇夫捷給君子攸病萬石一家醇謹篤行恂恂沈公實維似之於晉於蜀所至則治政聲發聞旣去而思苗夷獷頑分北荒服自昔相沿簡節疎目公不謂然孰非王土躬率偏師深入其阻林蠻洞蜒無敢違者昔所未有公行不疑仁者之勇乃見於斯公功旣成公力斯憊齊魯翹懸不尙有愒勒石山厓爰告來祀

沈都憲林墓舊在吳江羅字圩今遷於長洲縣赧墩附封君庸庵墓旁

知永年縣致仕尢君墓碣

王鏊

孟子曰人有不爲也而後可以有爲予觀公厚平居恂恂非禮勿踐吶吶然言不出諸口至其居官所至有聲年未老一旦毅然去之世所謂勇者或未能焉烏乎可不謂賢乎予以是知孟子之言不誣也君諱淳公厚字尢之先自汴扈宋來家於蘇三傳爲良器仕宋提刑司防檢曾祖諱義皇湖廣布政司經歷祖安禮貴州布政司左防政考忠君以景泰癸酉占南畿鄕試會試名在乙榜授浙江之平陽縣學教諭以憂去攺任濟之沾化考最擢知廣信之鉛山又以憂去攺知廣平之永年在平陽以身爲教隆冬盛暑冠服坐堂上召諸生講授親爲筆削經義夜則巡行各捨聞書聲或見燈燭光則召加奬勞惰者斥之於是諸生奮勵人才輩興平陽法食浙鹽而民資閩鹽以生不禁則戾法禁之則生亂君於是濶略苛峻視鹽多寡令輸粟扵官爲凶歳備又請漕他郡粟以實倉庾於是官儲充民用足嵗旱出禱三日雨合縣霑足而鄰境旱如故民歌謡之永年民無宿偫值水旱輒攜妻子去其鄕所遺田稅則里人代輸故去住俱困君榜招歸之約蠲其力役若干嚴禁吏胥不得侵牟流者復歸不歸者計其田分土著民兩便之年五十有七慨然曰吾其歸哉遂移病不治事當道不許再疏於朝乃得可歸吳闔門自守居守者莫或睹其面年七十有八得疾則卻藥不禦盥櫛賦詩而逝實治乙未七月朔日也以庚申正月某日葬吳縣薦福山之原配鄭氏子男四榕朴樾楠樾鄕貢進士孫八人君色溫气莊不爲矯詐巉絕之行取予進退之際尢不茍𨿽致政歸猶爲學者指授經義婚喪冠祭必依古昔烏乎其可謂篤行君子矣乎而世莫之知也子少辱公知且知公爲深故爲碣於墓上以示鄕之人

尢淳知縣墓在薦福山

趙處士墓表

王鏊

吳有奇士趙姓諱同魯字與哲年八十有一治十六年九月九日卒某年月日葬長洲縣趙墓先塋予表其墓曰宋熈陵第八子恭肅王元儼之後有南陽侯仲曠與其子武節大夫處州兵馬鈐轄士融隨宋南渡家扵睦武節之子義郎不玷監浦江稅因家浦江元季有諱良仁者朱彥修髙第弟子所著有天人交气圖張士誠召之始來居長洲之金莊良仁生友泰友泰生季敕季敕生處士自元至今趙氏爲庶而業儒攻文不衰處士偉軀幹志气髙邁自六經諸子至天文地理黃帝岐伯神仙養生之說靡不涉獵爲文下筆數千言滔滔莫禦身居田裏而喜論當世事見人之屈抑與民間利害時政缺失憤然若迫於身有裘巡檢者誣民爲盜處士論之百方不聽乃曰若解盜將安之於縣於府於院我必隨之裘乃止有王禦史者理軍籍吳下鍜鏈齊民以足其數處士爭之曰軍以衛民也今誣民爲軍軍足民亡何益王爲霽威每遇饑嵗則預陳拯濟方於郡邑大夫辛丑大饑以郡邑無足論者乃爲書詣金陵上巡撫三原王公大要言宋元時蘇郡嵗入苗爲斛者止三十四萬九千至國朝乃至二百六十二萬五千九百地昔之地也何加多如是況今年積雨爲害吳幾爲沼而徴科不止民其若之何王公讀之甚賞其文而無意於蠲稅書至再上三上不得已許減稅銀若干且欲薦於上亦不果近世論東南水患起於常熟之白茆港開白茆則水患衰堤昆山之沙湖則盜賊息而處士已言於數十年之前矣烏乎處士固未嘗有一命之寄也論及世事感激奮發使其食君之祿立乎人之朝其所建白豈止是乎尙肯脂韋突梯觀望上下若世之患得患失者乎惜乎其不遇也吾故表之以告夫有位者

趙同魯處士墓在長洲縣趙墓

藻庵居士自志銘

鄒亮

居士姓鄒氏名亮字克明世爲吳郡人曾祖諱壽良祖諱文華多陰隲俱不仕考顯贈承徳郎刑部主事妣金氏贈安人吾弱不好弄酷嗜讀書凡得天文醫卜兵書必晝夜手錄殆忘寢食時工部侍郎廬陵周公以文章政事名重天下爲當世儒宗間以所業投贄公誤加稱奬爲延譽於兩京公卿間公極欲薦拔同類忌之因掲匿名書於憲臺欲沮焉吳郡守況侯伯律憤然曰薦賢爲國非私也特以名聞拜行在吏部司務轉南京刑部又轉都察院復以周公薦陞南京浙江道監察禦史政聲無聞屍素而已防泰甲戌夏四月敕命褒嘉有發身儒術累更任使曁遷風紀式克勤愼尙有顯秩需爾後效之語防至隆也惜乎天不假人以年無以報稱萬一焉其生永樂丙戌九月十七日景泰五年十一月初六日以疾卒扵南京官署春秋四十九早號梅厓後更藻庵有書千餘卷及所著鳴珂潄芳等集二十餘卷藏於家所撰詩宗韻海未能就緒娶梁氏有婦道封孺人子男二瓊爲應天府儒學廩膳生瑾尙幼孫一曰豸孫卜以防泰六年某月某日窆於長洲縣金鵝鄕先塋之次嘗仿杜牧之故事預爲自志曰修短數也死生命也夫天地萬物莫逃乎數況生死如晝夜然孰能免乎銘曰生也順歿攸寧無遺憾妥幽扃

鄒亮禦史墓在長洲縣金鵝鄕

趙宗文生壙志

趙文

宗文姓趙氏名文宗文字也世爲崇明人曾祖諱興祖積善以行義值元季海盜剽掠徙居長洲之甫裏遂占籍焉祖諱成禧考諱華甫爲善以相承人屢以橫逆加之將攫而取者或告曰奚弗直於官也輒對之曰彼貧無養固卹之不暇直之致其譴豈吾心哉聞者以善人稱之無間言妣沈氏元江浙醫學提領諱徳輝之女生我兄弟三人文居其長甫弱冠不幸先君子棄諸孤遭家多故舊業幾墜賴吾母力以教養漸厎成立洪武間縣令周博舉文爲人材召至京以母老得請以歸養母卒永樂五年詔求賢文又以翰林典籍梁用行薦授番陽知縣後以事免官還田裏日以吟詠自娯未嘗務外慕今年七十有六老病日侵知不能久於世乃命子鏞築生壙扵依仁鄕西江澤之原先塋兆次且自爲其壙志然非任其達也蓋爲生必死世未能免之者特以平昔之行不可不謹書於埋石茍求他作或過實而可恥孰若知所恥而不敢以自誣乎況學者之立心則必修省扵一息尙存之間此他人所不能知故不容不致力於躬也文生於甲辰二年乙未二月戊午若吾卒之日與吾之享年則俟吾歿並以實之配王氏子男一人鏞娶劉氏嫡孫男安娶方氏庶孫男宣尙幼曾孫男二人慶童壽童皆尙幼文平生所述詩有愼獨齋集四十卷理學直言一卷文則有止義齋集二十卷銘曰

承先人之善澤兮際昌期而顯庸中旣挫而加厲兮知已修而未隆𨿽休退而衰邁兮恆惴惴而省躬惟天命之不易兮尙委順而俟終

正統三年愼獨趙先生預治幽堂復自銘其墓門之石越二年爲庚申嵗五月十九日而先生卒享年七十有八卒之二年爲壬戌嵗三月十一日而歸藏焉夫不以終事爲諱制事扵未然者世已甚鮮欲望自爲墓銘如杜牧之傅奕者又幾何人哉先生實繼之可謂達矣觀先生當死生之際其達如此則其平生又可知矣其自銘者其謙抑而不盡書者其可尙也夫又銘曰

保厥始愼厥終預爲銘置幽宮全而藏永無窮翰林院侍講承徳郎兼修國史彭城劉鉉識

趙文先生墓在長洲縣依仁鄕西江澤

林士隆自撰墓志銘

林昌

吾姓林氏諱昌字士隆號守軒蘇之吳縣人考之族譜其先出於子姓之後放事孔子居魯復移濟南後以晉永嘉之亂始渡江散居南方有諱遹者仕福淸尉因家焉稱爲福淸始祖遹之子仁倜生仲雅仲雅六子髙向喬商扄尙髙任屯田員外郎累贈至成國公妻黃氏封成國太夫人始徙居吳下諸弟子若孫俱隨寓焉稱爲平江六房尙生五子棨閱防建柔建任大理寺丞生子升任兵部侍郎柔任刑部尙書生子茂先太常寺卿贈紫金光祿大夫升生五子長眞卿通直郎任江陰司法七傳而至髙祖茂山曾祖誠山祖淸隠父貴和俱質直以善聞祖母範氏文正公世孫日莊女母趙氏長洲著姓士安女皆有善行比吾生未期父因通易書曉卜筮遵朝命五從中貴使西海諸夷邦一往返輒五年幸無恙論者謂積善之報吾六嵗遊鄕校賴祖母朝夕訓讀啟防等書及長遵奉教誡益勉於學年二十授徒邑中見知於令尹吳公復延教諸子重加禮貌後葉公錫以庶吉士出宰邑荷不鄙建立義學以禮幣招我典教又舉爲境內儒士名載須知冊景泰五年朝廷遣使纂修誌書郡侯汪公滸以書惇請獲預紀述平昔守分不矜持不忮求不輕造公門取辱學吟吟以自適情素不爲謔浪誚人語飲酒醉而愈謹人不見有落魄態與妹擇配得宣聖五十八代孫孔鏞字韶文時爲長洲庠生家甚窘苦志讀書見其器識有用於世遂以妹嫁之後韶文膺鄕薦登進士歷任都禦史巡撫貴州復轉工部侍郎譽望甚隆惜吾妹早世鄕族皆稱吾知人與弟士明友愛頗篤成化戊戌子符由進士授廣東道監察禦史荷聖朝推防封吾如其官妻夏氏封孺人又蒙防例分俸養親拜命以來慚無報補及追思吾親俱逝而不得奉養曷勝感懷烏乎自福淸始祖相傳至我一十九代中孫顯晦不常顧予菲薄守已安分幸不流於庸人之歸𨿽未獲祿仕而教子成人效用於時封爲禦史優遊林下叨與鄕飲爲僎爲賔幾三十年俯仰亦無愧矣死何恨哉子男二長卽符以禦史九載歷陞廣西按察使以公事今爲南雄知府娶範氏封孺人次節鄕貢娶王氏女一淑賢嫁儒士劉潮孫男六原震原復原益原升原泰原鼎女四俱適名門曾孫男一女一吾生於永樂甲午十一月十五日今年八十一祖塋在長洲髙景山之原不揣預書平日之梗槪而自爲之銘不知卒扵何年月日享年幾嵗臨終二子爲我書之銘曰

效乎才也道未明效乎徳也行無成守身素志安分眞情老而叨封以沐防榮遂吾身後之計永歸妥扵先塋治七年十一月初吉撰

先考府君自撰墓志銘後不幸於治九年六月十七日辭世享年八十三嵗卜本年十一月十三日安厝不肖等奉遺命謹書刻扵石烏乎痛哉孤哀男符節泣血拜識

林君昌墓在髙景山

資徳大夫正治上卿南京刑部尙書劉公行狀

文徵明

公姓劉氏諱纓字與淸號鐡柯其先淸江人裔出宋集賢學士原父其後有諱持矩者仕元爲江西行省都事因徙家新淦之橋埠灘遂爲新淦人國朝江西內附持矩之子云芳以尺籍徙蘇州衛云芳子廸吉廸吉二子次曰謙海讀書有行義代兄戍吳遂畱居吳中公之大父也父曰中正娶張氏以正統七年壬戌八月五日生公於吳城鳳凰裏磥砢英特資復穎異少從鄕先生賀復庵學先生亟稱之旣而受易於夏璿先生精研淬礪不拘拘扵師說而剽刺涉獵卓見端緒爲文操札疾書未嘗致思視他人追琢衍繹方事竚擬而公數百言已就所作明暢英發以儒士再試不利乃入縣學爲弟子員成化辛夘中應天鄕試戊戌中禮部試廷試賜同進士出身已亥授湖廣武陵知縣武陵爲常徳輔邑地大而繁公少多更涉習知民隠至扵胥史幹沒夤緣請屬之情咸悉其故故視事之始展采錯事無不當允縣多隙地民惰不知漑種又貧什器多不備公處業振贍務盡民利由是民知力本嵗亦比登先是有長賦者亡粟若干石郡坐以侵官帑法死執不從當以亡失旣而獄上上官閱其牘曰此良法家也卒從所擬明年庚子母張夫人卒公卽日解官持服服闋攺知山東兗州之滕縣縣小而僻素多盜薦被荒歉椎埋狼籍更數政益敝不治又其俗狠鬭嚚訟公鉤摭精敏刄迎節解剖析明暢而軌道要束皆中肯綮一時莫不驚服向化盜亦衰止藩臬使者皆稱其能尢爲司徒許公進所知丙午召入爲河南道監察禦史徼巡東城兼督視京倉不事摘抉而繩軌攸當宄獘罔匿戊申孝宗皇帝登極攺元治公多所論奏皆隨事救正達於大體是嵗奉命按福建嘗閱沙縣囚有鄧釗者坐謀殺父系獄同時麻冕張成富皆坐死公視其所荷校皆新翻閱牘詞多支贅且事發無主名而牘尾云云類隠語曰豈投匿名書成獄邪悉索前後訟牒果得匿名書於吏廨故牘中蓋釗父以負貸自刎其姑之夫陳富利釗產欲奪之故爲此陷之以冕等其所親暱並及焉前時有司實傅致成獄其後讞者不欲更異又惡骩法故首鼠其事公旣閱實卽破械釋之一時稱爲神明莆田民有隨母出嫁者刲股療繼父疾有司以孝聞公判曰棄本姓而冒他姓義已不明虧父體以濟父讐孝則安在眾服其明識時海外諸番入貢者多挾贗貨貿市於閩監舶者利其賄不禁或不時得賄卽忿鬭成隙公謂此非來逺之道且傷國體卽下令絕不許通至今以爲法庚戌還朝十一月滿三載考最給敕命進階文林郎推防贈考宗政文林郎河南道監察禦史妣張氏孺人辛亥再奉命按廣東廣並海有別渚曰澳番舶交易之地地有珠市世其業者十人豪民張政者先竄名畨舶商海外諸國致番貨直數十萬夤結中人監舶者假以公牒得捕盜海上憑藉聲勢張甚因欲漁奪十人者之業不得悉誣十人者爲盜捕置獄中七人瘐死餘三人當論決公讞得其情並釋三人抵政死指揮倪鳳亦以捕盜椎剽海上忮害尢甚顧鳳陰狡多養死士自衛急之恐變乃以計擒得之竟致之法鎭守中官上言各堡俘獲防男寄養軍中宜從宮刑以給內用而實無其人比詔取之則旋買良人子腐以充數腐且三百人而斃者十五所須尙千人方買之海人公聞急渡海抵瓊崖諸屬覈實馳還則所司部五百人方艤舟徳慶公亟下守巡官驗非俘獲卽日散遣於是其家人感防咸謂曰劉公實生汝汝復有嗣宜以劉姓姓之癸丑還朝十月再滿考畱掌本道事時外戚驕蹇結聨中官用事縱橫亂政公率同官上疏極言言侵中官中官故激怒上逮系詔獄罪且不測卒賴上仁明笞而不問公前後兩按大省劾罷不職官省使郡縣守吏而下十有六人誅舞文者百三十餘人平反斬絞罪百二十有三人兩侍經筵統署十一道印事皆集辦丙辰滿九載陞太僕寺少卿時馬政廢弛圉人多肆侵漁馬耗不孳又私相盜鬻遇裱印率滌去舊文更入充數公立法辧審獘爲之淸又探稽孳畜利病得二十事條列以聞從之已未考滿給誥命進階中憲大夫推防加贈考中憲大夫太僕寺少卿妣恭人庚申拜都察院右僉都禦史巡撫四川縂督糧儲兼理松潘軍務錫璽書以行蜀去京師萬里而松潘又在荒外濵於諸夷棧道險絕氐獠出沒爲患撫鎭大臣多不親履其地緩急惟事調遣或控馭失所往往僨敗公曰我爲大臣出鎭萬里可自逸以委勞於人邪且吾奉命督理軍務不歷其地何以知其要害險塞以得其事情乃乘竹兜渡繩橋徧行諸砦廣布耳目以求其事端蓋諸邊戍守城堡俱在夷中夷人與吾人連結無事則邀勝取功事急則買和滅迹其事在夷者十三在吾者十七公爲科條禁誡誕章敷化事以敉寧又有所謂賞畨者凡官府行邊恐夷人出擾有司先事置防幣牛酒於路以賄之謂之買路公嚴加禁戢官軍奉要束惟謹由是公行邊軍夷帖息莫敢動在蜀甫一年屬子儆卒悲傷成疾上疏乞歸詔予告暫還病痊起用仍給傳以歸壬戌抵家越三年乙丑禦史龔元上言劉某舊撫四川老成練諳恊於民夷年力未衰不應閒廢防四川缺撫臣吏部卽奏起之有詔仍以僉都禦史巡撫四川兼理如故再錫璽書以行防松荗疊溪木匠兒諸番夷嘯聚醜類連兵剽劫鑿城燒棧勢甚猖獗公親駐境上相機設防防諸路兵討之衝擊疏捕轉戰折北諸夷懼詟悉投兵羅拜願獻甲馬贖罪列柯空龍諸砦爭斬賊首以降凡降二十餘砦前後俘斬千餘人捷聞降詔奬諭賜白金五十兩文綺二襲橫梁麻嗒三哨嘴諸河道逼阽諸夷每餉運輒爲邀刼而衛士通畨往往啟釁蒲江闗堡久已頽廢列柯諸番往來結納肆爲剽掠一時邊患往往坐此公並議復之仍議各立分司設官守之自是迄公去邊境不擾正徳丁夘再滿考進階中議大夫勲贊治尹時有詔裁革巡撫大臣凡十有一人公得防還朝尋奉璽書巡撫湖廣兼贊理軍務先是公在蜀以防峽水勢湍急嵗嘗汜溢覆舟傍有小徑盜出沒其間商旅不敢行嵗歉假貨湖陜大費轉輸議自防抵荊辟爲大道公私便利至是禦史王瑾以聞時逆瑾方用事恨公不先聞矯詔逮公下獄公上章自理防廷臣亦交章論救得釋仍赴湖廣荊王奏蘄州守余忠擅用兵仗刻減祿米欺侮宗室諸不法論死詔公防三法司勘問公爲奏辧得末減戊辰二月陞南京大理寺卿六月召爲兵部右侍郎初崇明盜起江南諸郡繹騷時承平日久兵衛耗減殘卒莫能支所在募民兵應敵號義勇軍有司上其數請如官軍給餉公不可曰往時王都禦史借闗隴民兵討洞蠻從便宜月給米人三斗後皆籍爲軍至今遺患於民國家軍餉豈宜輕議事遂寢明年已已年六十有八上疏乞防休致有詔不允尋給誥命進階通議大夫推防贈公祖考謙海加贈考宗政皆通議大夫兵部右侍郎祖妣某妣張氏皆贈淑人庚午陞南京刑部尙書豪猾非法殺人欲行賍丐免費且鉅萬顧公不可入因公所知乘間言之公不可竟按殺之公素練於事尢長於法比然不爲深文巧詆遇獄有疑率下屬吏再三讞必無生理然後付法至於悖謾渫惡必盡法無貸故所屬咸軌法不敢骩濫姦宄屏息辛未兩宮慶禮成覃防給誥命進階資政大夫加贈祖考考皆資政大夫刑部尙書祖妣妣皆夫人是嵗公年七十再上疏乞休不允越明年癸酉尙書滿三載三月赴部考績有防令復職五月上疏再乞休致有防卿才識老成精力尙健宜照舊辦事不允所辭六月再疏自陳老疾乞休以全晚節有防卿敭歷中外多效賢勞近疏乞休已有防不允宜照舊用心辦事八月還次揚州再申前請因遂歸家待命有防卿累疏乞休已有防勉畱不必再辭十月又連上疏始得請仍詔給月俸給輿皂以示優寵越十年壬午今上入正大統攺元嘉靖公年八十有一防兩宮尊禮成覃恩進階資徳大夫正治上卿命有司具防幣羊酒存問明年癸未以疾卒訃聞命有司致祭工部營葬事如制公爲人亢爽疏雋明燭事機而嫺於吏政又精明彊幹事多迎解然其中有定識𨿽事出悤遽而銖黍分齊較若畫一彼沈思深處者或不及也故其翕張變化人莫能測而情法不悖所至威愛並立而能飾之以文在蜀大修學校尢惇行義飾祠祀唐西川節度使崔光逺散騎常侍髙適經略使李徳裕宋知益州張詠修復他名賢祠墓尢多連按閩廣皆值鄕試爲監臨官精擇典校尢嚴閒衛而不苛瑣惟詳於檢閱不令有遺在廣嘗親閱落卷得一士以爲奇列之首選榜出咸謂得人今翰林侍講湛若水也其他推賢舉能化服道利無所不用其至故侍郎海陵儲公巏稱公經世之務謀國之利往往在刑章訟牒外其爲尹如侯覧爲禦史如唐介其撫湖蜀文教如文翁水利如李冰鎭靜如張詠一時以爲實錄云公長身玉立須睂疎秀而舉止軒掲辭吐瑯然見者竦企晚嵗家居益事燕整客至未嘗不見𨿽盛暑未嘗不冠吉凶慶弔未嘗不行四方書疏皆手自裁答不少遺忘尢篤於故舊或在患難必竭力拯之𨿽犯謗不惜至人有過則多面折之𨿽貴顯當路無所諱避以故人有讒之者然卒不能沒其善之眾也素性儉質旣鼎貴非祭祀賔客食不重味尢寡嗜欲故晚嵗神觀不衰對舉舊事如引繩貫珠纚纚不能休年八十餘篝燈作蠅頭字精楷不異壯嵗屬纊之前一日猶對客談洽無所苦抵暮與家人燕語如常明日覺體中不佳稍就枕卻藥夜半起坐呼水盥靧及旦奄然而逝實三月十有六日也年八十二公任中外四十餘年積階自文林郎九轉爲資徳大夫正治上卿配李氏積封自孺人至夫人生子男一人卽儆嘗爲縣學生文學行義人謂稱家不幸早卒娶諸氏亦卒女三人長適大理丞仰宗泰之孫灝次適福建僉事杜子開之子恕次適都禦史王思徳之子東孫男一人遺以公防補國子生女二適張幕林文申曾孫男二人喬祖同祖女一人葬以卒之明年甲申某月某日墓在吳縣羊膓嶺之原徵明先君溫州與公同裏居旣仕同朝相好甚宻徵明以契家子早辱公教愛及公歸裏遂得以晚進厠迹賔階竊念先君旣歿老成雕謝殆盡而公獨爲鄕邦之重每一瞻對未嘗不興前輩典刑之嘆烏乎而今已矣有如公者可復得邪公之孫遺將乞銘於當代名筆且將列之史官屬爲事狀徴明自顧蕪劣安能論次而耳受目矚庶幾不誣云爾謹狀

劉與淸先生纓成化中進士授湖廣武陵縣知縣正徳中歷官至大理寺卿遷南京兵部尙書所在有政績予告歸裏卒於嘉靖癸未文待詔爲之墓志銘墓在羊腸嶺下

大明故光祿大夫柱國少傅兼太子太傅戶部尙書武英殿大學士致仕贈太傅諡文恪王公

墓志銘

邵寶

嘉靖三年三月十一日少傅王公卒於吳城裏第於是公致仕歸十五年矣先是上卽位遣行人卽其家存問敕有全徳盛名海內推重之語公上謝疏進講學勤政二篇上嘉納焉官一子爲中書舍人越三年又遣有司存問防禮隆重時方仰之至是訃聞上爲輟視朝一日賜賻米及布命諭祭者九贈太傅諡文恪仍命工部治葬事比葬其子延喆等以其長女壻徐侍讀子容狀屬銘於寶寶以公國元老銘宜館閣大筆且公鄕郡固有作者奚宜至於寶哉延喆曰先公遺命也先公知公深矣寶乃不敢辭公諱鏊字濟之姓王氏別號守溪晚更拙叟學者稱爲震澤先生其先自汴扈宋南渡諱百八者始家吳之洞庭山曾祖伯英祖惟道考朝用光化知縣皆以公貴贈如公官曾祖妣陸氏祖妣葉氏妣葉氏皆一品夫人公自幼穎悟不凡年十六隨父在國學始課舉業落筆過人有傳其論防於文莊葉公公大奇之曰此子他日忠肅乎忠肅鹽山公諡也公與同姓且嫌名故稱之於是聲名動京師有屈年與行引爲友如奚元啟者居二年歸遊吳庠凡考必居首陳提學天臺先生尢以天下士期之甲午試應天第一主司謂安得東坡復出至全錄其論防不易一字乙未防試第一廷對防入眾擬第一執政有忌其言直而抑之者諉曰文太長難讀也冢宰尹公讀之遂寘第一甲第三初授翰林編修九載陞侍講孝宗初開經筵充展書官憲宗實錄成陞右諭徳用徐文靖公薦爲侍講學士尋進日講以宮寮選兼左諭徳尋陞少詹事兼侍讀學士擢吏部侍郎丁外艱去終喪復任命兼國史副縂裁繼命以其官兼翰林學士入閣典機務進戶部尙書文淵閣大學士國史縂裁同知經筵事再進今官勲柱國階光祿大夫致仕公在翰林益肆力於學閉門讀書避逺權勢如恐不及士子請業者逺近踵至惟中貴弟侄皆絕之在經筵雅志啟沃每講至天理人欲之際及君子小人之用捨必詳必懇上方春出逰後苑左右諌不聽公講無逸至文王不敢盤於逰田反覆規諫上悚聽爲之罷逰仍傳飭內侍廣今日講官意指爾爾好爲之云云東宮將出閤司馬鈞陽馬公疏請選正人以端國本詔防議至公名同聲曰此眞其人遂以爲首吏部闕侍郎侍郎韓公攝部事以公與壽寧有故交旣貴而能逺之其正可敬也首薦而用之在吏部抑躁奬恬淸簡得體防有邊警上籌邊八事議論激切侵權幸始𨿽尼之後多施用大學士余姚謝公以災異求退舉公與吳文定自代時論稱允武宗諒陰時公恊韓司徒將帥諸文武大臣伏闕請誅內侍導荒逰者永成等八人以除亂本疏首當屬冢宰焦公焦辭乃屬韓疏入上大驚怒欲庇八人內閣持不可俄有防召公等至左順門中官傳諭甚厲眾相視莫敢發言司禮榮乃曰上言卿等所言罷宴樂勤政事皆當從之惟八人者不可去公曰八人不去亂本何由而除天下何由而治且今日之舉果何爲乎侃侃不屈韓亦危言繼之榮等語塞爲慰言而罷國論倚以爲重旣而八人者乞憐於上歸咎嶽一人斥之南京尋用八人分布要路瑾入柄司禮而內閣劉謝二公皆去詔補其缺眾推焦公及公公𨿽以前言見忌然重違公議遂俱入閣時李文正公尙辭疾不出焦公每事推公上見公班尙書後因進公戶部尙書文淵閣大學士公以資淺辭不許未幾賜蠎衣玉帶公聞尙寶崔璿郎中張瑋副使姚祥以防眚被枷瀕死亟言於瑾曰士夫可殺不可辱今旣辱之又殺之吾亦何顏而復立於此由是三人者皆得釋韓公𨿽逐瑾銜未已必欲置之死無敢言者公言韓淸徳粹行海內所知今無故加罪恐不能服人不聴會廷中得匿名書斥瑾罪惡瑾意稍戢韓得紓焉亦以公前言故先是應詔舉經明行修六七輩有餘姚人者瑾欲因是逮謝公並及劉公公與文正公力救乃已司馬華容劉公被逮將坐以激變土官岑氏罪死公曰岑不卒叛何變之激劉得減死或言都憲石淙楊公在陜西築墻太勞費瑾信之屢以爲言公曰今安得文學政事作人有功如楊某者爲國修邊柰何罪之廢後吳氏之喪將祕不發公不可瑾曰何以成服公曰𨿽然葬不可茍也景泰汪妃薨於時帝疑其禮曰妃廢不以罪當追復故號葬以妃祭以後皆從之時中外權悉歸瑾公初開誠與之言間亦見聽及焦事媕阿議乃不合瑾益狂悖橫厲禍流搢紳公救之不能得蹙然見顏面瑾望見之曰王先生居髙位何乃爾耶公再疏求去甚情而懇或以公咈瑾意虞有奇禍公曰吾自省無咎何畏彼哉瑾使邏者詗公以公絕防幣報瑾笑曰過矣於是公疏至三上許焉賜璽書乘傳以歸嵗夫月米具給當時以爲異數云公立朝三十餘年防正守道恆如一日史館諤諤有所可否不少徇縂裁意經筵之進以不及執政門故遲之然公望重終不能抑也主考南畿知有典法不知權勢絕闗節蔑震撼隠然爲吾黨重先後防試再爲同考主考尢稱公嚴能得人教諸庶吉士不惟其業亦惟身率以道稱能成人論者擬諸泰山喬嶽蓋坐鎭之功大矣而東山之望晚系天下尢重惇敍愼修持身持家表裏周浹讀書著文樂以忘老𨿽士夫博雅淸玩一不屑意人莫敢幹以私者公稟少怯臨事接物或不能無動於心偶讀程子明理治懼克已治怒二言箴以警焉及涵養旣久進講奏對從容詳雅得告君之體觀公之誠者未嘗不三嘆於斯其爲文先愛三蘇才思川湧援筆如不能止旣自超蛻力追古作自昌黎上遡秦漢駸駸乎幾矣論起衰者歸之嘗言吾文得法於孟子君子曰信雄而辧鬯而雅晚精理學論辧多古人未發詩蕭散淸逸有王岑風格書法淸勁自成得晉唐筆意所著有震澤集震澤篇震澤長語紀聞各若干捲公卒時距其生景泰七年八月十七日壽七十五配吳氏繼張氏俱贈一品夫人子男四長卽延喆中書舍人次延素南京中軍都督府都事次延陵郡庠生次延昭女五長歸侍讀子容名縉次歸貴州都司都事朱希召次歸庠生邵鑾俱先卒次歸中書舍人靳懋仁其季受庠生嚴濡聘孫男三女二墓在東洞庭梁家山之原葬之日爲明年乙酉正月一日庚申銘曰明至中葉道與時升君子觀國人焉是徵我求其人憲孝之世偉哉王公植我元气公有忠義文章以宣成化制防治經筵在正徳初少宰入轉彼宄濟姦公心獨苦先是伏闕偕二三臣請劍未許徇國以身公如砥柱百撼靡動平生二箴況也自誦豈無加秩少傅尙書奭裕未足伊任其餘時方倚公公去則亟僉曰貞哉亦有殊錫公在廟堂鼎實棟隆公在山林斗掲嶽崇公旣老矣猶望其起公旣壽矣而祝未已震澤萬頃莫釐千尋英靈還止山髙水深

王鏊相國墓在東洞庭梁家山

吳都文粹續集卷四十一

欽定四庫全書

吳都文粹續集卷四十二

明錢谷撰墳墓

大明山西等處承宣布政使司右參政祝公墓

志銘

李應禎

國家文治百餘年士大夫進而建功業於朝廷足以震耀當時顯著後世其退而田裏亦足以詠歌聖化表儀後學以予所見鄕郡先輩尙多其人二十年來凋落殆盡幸而有侗軒祝公在今復已矣惜哉公諱顥字惟淸始以進士授行在刑科給事中卽取天下事入思慮所建白先大體而略細故嘗被防巡察在京寺觀毀諸無賜額者有靑龍寺甚壯麗主僧稱受密防所建不聽奏毀之駙馬都尉石璟持節封荊王妃命公爲副居母喪詔奪情起復不行服闋復前職尋陞山西布政司左參議兼督糧儲時經餘寇大擾公私無積而盜賊嘯聚人相食公晝夜規畫民困以紓曁考滿倉廩有數年之儲賜誥命進階朝請大夫贊治少尹陞本司右參政公在晉久諳其俗故治民養士興禮舉義益究厥施初曲陽臨汾二學聖賢像設猶襲元制公卽更正之具文釋奠以謝不防洪銅縣有臯陶墓墓旁有祠且隘敝其地裏傳捨一稱以神號無所諱乃命封植其墓重建祠屋扁曰有虞士師之廟凡觸神諱者一切禁止之澤州舊有祠祀明道先生公爲新之以伊川先生及元陵川先生郝經配又作二賢祠於聞喜縣學祀唐裴晉公度宋趙忠簡公鼎其於學校尢諄諄然常舉教人與治人不同貴在隨材成就若彊其所難能適以害之故分別具有科等又以師儒俸入微薄鮮不規求非分致玷名教加激厲焉晉地邊要故所在畜芻茭鄕寧蒲縣介居深山中逺水無爲得艸其所輸與諸大縣等而平陽乃露積久朽腐莫校遂移咨戶部止二縣之役他所須使於平陽運之人以爲便公於刑罰明愼而矜卹之意藹然汾州妖人作亂公聞變戒守禦嚴備毋輕動自戎服馳赴之至則賊就擒凡十六人而扳援者逮千餘人三司皆以逆黨故莫敢出公曰千人同謀何不待聚而遽發邪吾等旣不輯姦於平時又乘亂殺善良重得罪矣奏釋之嘗監決崞縣囚七人二人臨刑獨嗟嘆公急止之囚曰吾罪不當死向來官人惡對囚徒醜穢動加搒掠求死不可得焉求辯今公仁人也反復加問所以感恩銜寃而發此嘆也公語禦史須更審不從公曰朝廷所以命某監決者豈以左右乏聽命者邪正欲參伍斟酌不至刑濫耳今聞其寃而不之省是二人之首斷於吾二人之手矣爲吏當如是邪卒辧出之公吏學甚精律令條例各有據依疑獄滯囚立能剖決按行州縣於長吏獨加之意廉其才具勤愼者異其禮貌以愧其餘道路車馬之間遇田夫野老必駐旌訪問亹亹不倦人皆謂公之爲治文而知體者如此公再一報政而年且逾六十矣遂謝其事以歸於是時吳中士林宿學與夫宦遊而休者累數十輩暇則尋山問水擇勝而遊公於其間廣顙修髯眉宇精采而又善於言論出經入傳指事摘實貫串抑揚聞者聳聽間或發爲嘲笑緣文反意動成雅謔其文章以縟麗自憙詩亦典贍有思致字愛作行艸逺近求者一皆應之無倦容蓋其風流文雅最爲人所慕愛而與人言則皆孝弟忠信檢身接物之事平居動止有常所禦器物𨿽微不茍費聰明彊健老而不衰成化癸卯十二月戊子卒臨終語其孫曰死生之理吾自了然爾等毋得過哀喪葬之具勿事虛文可爲孝矣享年七十有九公之先雲間人有秀巖者元海道都漕運萬戶府經歷平江路摠管占籍長洲摠管以下四世皆不仕曰九鼎曰子濳曰景章曰煥文公之髙曽祖考也煥文贈朝請大夫山西布政司左參議母王氏贈恭人配錢氏封恭人蘇學教授孟書之弟之子初孟書奇公妻之錢氏無後卒主其祀子男一人曰瓛先五月而卒女三人長適劉溱次鴻臚寺序班湯瑄次趙淳孫曰允明郡學生員女二曽孫男女各一允明將以明年三月十有九日奉公葬於吳縣之橫山屬應禎爲之銘應禎晚進且不文念嘗辱公教頗知公進退履歷之槪遂不敢辭公嘗自言吾平生不妄笞殺一人迹公所行知公所存厚矣宜其享有福壽功名始終豈獨其文雅可尙而已哉銘曰

粵惟祝宗受氏以官閩括信歙爲族實繁長洲之祝肇迹松江摠管而下乃發乎公公奮髙科谹谹厥聲遂登侍從給事內庭允惟出納職思贊襄金冊玉節使命有光帝心簡注踐玆方嶽不矜不驕執事愈恪民有饑饉待公食之民有重役待公庇之妖人作亂玉石不分公出一言卒免於焚執徳不回當事必競垂死之囚爲之請命曰禮曰義風化攸關彼俗不知視如等閒祠祀煌煌衿佩鏘鏘歌洋洋公教不忘公𨿽未耄公則知止曰予歸哉吳門之裏老成曰嘻吾今得朋媚學小子考徳是凴公气軒軒公論誾誾邦之耆俊孰居公前壽則孔髙福亦多有翛然告終何徳之厚活千人者古謂必興尙敷遺休大啟厥承

承直郎應天府通判祝先生墓志銘

陸粲

先生諱允明字希哲蘇之長洲人也其先出古太祝以官氏或曰黃帝之後封於祝以國氏云七世祖碧山勝國時由松江來守郡後卒官一子畱蘇遂爲蘇人祖顥皇明正統已未進士終山西布政司右參政父瓛娶太學士武功伯徐公女實先生所自出先生少穎敏五歲作徑尺字讀書一目數行下九歲能詩有奇語旣天賦殊特加內外二祖咸當代魁儒目染耳濡不離典訓稍長遂貫綜羣籍自天官地理釋老方伎稗官雜家皆通其說掇其英華舒發爲文崇深鉅麗橫縱開合茹涵古今無所不有或當廣坐談笑雜遝援毫疾書思若泉湧一時名聲大噪歲壬子舉於鄕故相王文恪公主試事手其捲不置曰必祝某也果然文恪益自喜曰吾不謬知人自是連試禮部不第當道奇其才防修史將名薦之弗果初仕興寧令地介嶺海民尙嘩訐惑於禨祥先生示之禮簡進秀異親爲講解遂一變其俗羣盜竄處山谷時出焚敓爲設方略一旦捕得三十餘輩邑以無警稍遷通判應大亡何乞歸又五年卒春秋六十有七夫人李氏鄕先生太僕少卿應禎之女子男二長續進士入翰林累遷陜西按察副使次側出幼未名女一嫁潮州府經歷王谷禎孫女三先生簡易髙嚝不樂拘檢在眾若無能者然黙而好深湛之思時獨居著書解衣槃礡遊心間賓客過從屨滿戶外若弗聞也性善書出入魏晉諸家晚益奇縱或購得之輙藏弆爲榮喜奬掖後進終身不言人過其爲家未嘗問有無得俸祿及四方餉遺輒召所善客與劇飲歌呼費盡乃已或分與持去不遺一錢故其沒也幾無以斂云先生少有意用世旣濩落不試一發於文𨿽聲實宏振猶非其志也所著祝子通祝子雜罪知蠶衣浮物野記語怪蘇材小纂興寧志江海殱渠記合詩文集爲數百卷藏於家陸粲曰斯文之用與天地準由漢氏來纘言之士臻於斯極者亦僅可數已明興百年士猶膠守章句未覩其恢然者也乃憲孝之際始彬彬矣祝先生由諸生起覃精發藻橫逸踔厲超追古昔盛哉若其湛浮自喜龍變不羈大觀逍遙廓然離俗矣語所謂遊方之外者非邪先生歿以嘉靖丙戍十有二月二十七日又明年戊子冬閏十月十六日葬橫山丹霞隖太原王寵撰次其事行粲爲之銘銘曰

維聖有文自天作之其卒敝刓孰振起之猗嗟先生發天之明達聖之經播爲球鏞舉世振驚維時弗逢食貧以終獨昌其辭以燭羣防橫山之原崇四尺者先生之墳後千百年尙靡有屯

祝顥參政其孫允明墓俱在橫山

南京太僕少卿李公墓志銘

文林

治癸丑七月九日南京太僕寺少卿長洲李公卒明年甲寅十月六日辛酉葬吳縣薦福山九龍隖之原初公之卒林以太安人病劇弗得往哭與襚旣閱月始與友人沈啟南史明古經紀其家事僉謂公平生學問在文章而立朝大節則有奏疏宜輯而傳之檢其書笥不得及訪之故舊家又不得蓋公在官𨿽多所建白而章疏之傳錄於人者悉已取而焚之而所爲詩若文亦不存稿曰亦何足傳也烏乎公之所存豈後生末學所能測哉先是嘗托少宰吳公原博爲墓碑比葬猶未至公弟應祥自南京來防葬謂葬不可無銘眾以屬林遂不敢辭按公諱應禎字貞伯一名甡其先汴人建炎南渡寓居蘇之長洲遂家焉曽祖仲仁祖士文永樂中士文以名醫薦入太醫院故又居南京考啟明以公貴贈南京兵部員外郎母賀氏贈宜人公以宣徳辛丑八月二十一日與應祥同生於南京自少警朗攻舉子業卽迥出輩流景泰癸酉以儒士中應天府鄕試第九人禮部防試中乙牓不就卒業太學文名日盛時中貴人牛玉用事士爭出門下玉雅聞公欲延致之一日詣太學斥姓名索公公避不與見成化乙酉拜中書舍人故事賜百官燕中書舍人坐給事中禦史上頃歲禮部大臣輒易其次公抗艸斥其非至再語侵大臣大臣竟持其議旣而不樂與同捨之幸進者俱上章乞補教官不許尋召直文華殿時荊襄流民定居旣久言者欲逐之公上言宜就撫其眾逐之非便朝廷是其言命有司縣其地壬辰詔寫浮屠書公辭非臣職上章極論其非是忤防廷杖之幾死久之罷殿直癸已乞歸省祭始居長洲越四年戊戌陞南京兵部武選司員外郎未任丁繼母陳氏憂服闋攺本部車駕司檄督造江廣湖湘馬快船丙午進職方郎中治戊申攺南京尙寶司卿辛亥陞南京太僕寺少卿在太僕甫兩月以賀萬壽聖節詣闕下遂力陳致仕還長洲二年卒年六十有三朝廷遣官諭祭有學優才贍性直行方之語郡守洛陽史公鑑特爲營葬事公配王氏教諭貫之女翰林學士景章之孫女封宜人子男二系早卒紹貳室顧氏所出今才五歲聘袁氏女二長適舉人祝允明次適舉人張廷瓛公爲人整整精悍辭防峻重性剛介遇少不平輒抗無所諱避羣坐中發一語帖帖無有嘩者與人交任眞而有情家貧恆赴人之急給事中方向忤權幸謫官鬻居以往相顧莫敢售公奮然貸而市之弟應房早卒恆分月所俸育其二孤於其外家上交必嚴辧其人而下交卑賤不求備才與行未顯爲廷譽奬掖不少後然接見甚嚴嘗曰前輩自有規度若自降以崇虛讓豈所以教後學邪公故世家早得接諸先達緒餘尢好尋核故實故記憶該博當世罕及爲文簡嚴而則詩亦沈著皆不輕以畀人有所敍述亦未始少有假借其書多所師法而自成家小楷健勁絕無姿媚气習行艸獨步一時而篆籀之妙尢爲得古人筆意造次作簡牘皆可傳精識古書畫購搨名賢畫像及金石書刻不厭勤劇歷官三十年家無餘貲死之日惟書數千卷而已嘗修輯蘇州誌若干捲藏於家烏乎公以用世之才而仕不究其用年不副其徳惜哉林少公十餘歲往來相知逾二十年晚復同官太僕公致政歸林以病告同舟南下由三茅歷張公洞相從甚樂方恃公居吳可以時請益也不謂遂爾謝去遺孤羸然逺近弔者莫不咨嗟流涕少傅宜興徐公自京師遺賻尢厚卹其家而大夫士之稔公者視殮及葬戀戀不忍棄置烏乎豈公有勢與力致之哉銘曰李公之徳惟直自持侃侃廷論不怵於威公之文章亦如其行或嚴其辭惟許之愼內錄皇言出署郎曹表章令節以莫不優太僕稍遷在公晚歲回翔惟順復不難退挺然偉人言貌惟宣少也師古老而彌堅孰不自見公滅其迹匪事之迂其見之特國之令人鄕邦之師誰不云亡公緜吾思

李應禎太僕之墓在薦福山九龍隖

劉完庵墓志銘

祝顥

烏乎人情莫悲於生別而老尢甚古有是言也蓋暮景之人悲感易集於其親知生別且然而況與之永訣者乎則吾於完庵之歿何如其情也顧嘗有詩哭之矣幽堂之石尙忍銘諸然念其諸孤懇懇辭弗獲已乃從錢君允言所述事狀書之公諱玨字廷美姓劉氏髙祖山甫曽祖彥英以上家蘇之常熟梅林至其祖希仲號南溪者壻於長洲王氏始占籍爲長洲人南溪生啟東號梅莊毅有謀善繼述辟產廣業延師教子家日裕而聲日起遂長鄕賦爲邑望族公之父也母吳氏大行人文華之妹有賢徳公自幼秀穎出羣天性孝友父疾晝夜侍左右湯液之奉浣滌之事皆親之母患疽吮之良愈女兄嫁周氏寡孤無依卽養於家買田宅居之復爲建白旌其門處弟璧尢篤恩義宣徳中郡守況伯律辟名家子爲從事召之公曰古者儒吏一途無臧否人抱全材隨其任使奚其擇今業詩書遊庠校者爲儒執刀筆居公署者爲吏所入一殊而相去倍蓰吾寧屑就哉乃自上書乞從儒守嘉其志許之遂入邑庠脫略故習一意於學甫三歲以葩經中鄕試升太學景泰三年除刑部浙江淸吏司主事公以刑獄重任盟心自矢以父祖取號之義扁其居曰淸白凡夤緣請謁一切謝之莆田丞某督運赴都侵漁不貲事覺就逮當公執訊亟以黃金二百兩托公所親朝士賂之公斥去置丞於法居憂時鄰邑無錫令某受賕系嶽知公與當道好密遣人賫白金五百兩求解公曰若欲雪一已而凂我邪不亟去當執之於官其操行之潔大率如此而周人之急成人之美則不少靳故凡平生所知後進名士有處困約而莫能自振者公皆極力拯之百方周旋務欲其成立因之以躋顯庸者有之其人徳與不徳於公則未嘗少有徳色置之齒頰間君子以是長厚稱焉初朝廷敍公年勞賜敕褒嘉授散官承徳郎推封其父如其官母爲太安人妻安人鄕裏榮之天順間公起服至京陞山西按察司僉事奉敕提督屯田所至振風紀革姦羣衞敬憚軍民畏愛之然公𨿽惓惓職務而雅志不忘邱壑因奉表入朝上疏辭任旣得請單車南還送者數千歸理舊業以營燕休之所於後圃輦石爲山引流種樹築亭其上號小洞庭日與賓客故人相羊其中酒酣賦詩落筆如雨而尢工於畫頗自矜惜得其手迹者皆爲寶玩武功伯徐天泉才髙當世少可其意者獨稱與公贈之詩曰劉郎詩髙畫亦髙當代不獨稱詩豪其見重若此郡邑大夫已下咸敬禮之歲行鄕飲則先書惇請必欲得公與席而詩壇文社搢紳逢掖亦推讓之方期儀刑鄕邦而遽焉告逝成化壬辰二月初八日也距其生永樂庚寅正月十三日得年六十有三配髙氏子男三正直髙所出中貳室顧出皆娶名族孫男七傳傅保侃伸似余未名孫女十一曽孫男二養女適戴淮卜今歲癸已十二月初四日庚申葬公金鵝鄕紫字圩之原祔先兆也予與公前後登朝而聨官藩臬晚歸鄕裏情好益篤其第去東郭一捨許毎入城必過予笑談觴酌畱連移時不忍捨去一日謂予曰吾始慕名節乃以節齋自號今欲以完庵易之何如予詰之公曰天完形於上地完質於下而人受父天母地完而生之宜完而歸之其不然者自斵喪耳吾無似幼而學壯而行老而歸身名事業庶幾完全而無虧如玉反璞以全其眞完而稱之不亦可乎予以其言有見蓋晚年益進髙逺未易量也今而已矣悲夫銘曰

烏乎完庵素尙名節行髙四知藝精三絕鐘鼎弗居泉石是娯眾方馳驅已獨舒徐完璧收光韞櫝而藏我銘孔彰其亡不亡

劉玨僉事墓在金鵝鄕紫字圩之原

感樓賀君墓表

李東陽

姑蘇名勝地代不乏人仕而顯有勲績者不俟論一時遺逸若東原杜君用嘉醒庵陳君孟賢味芝陳君永之感樓賀君美之輩予不能悉也數君者相繼淪沒賀君差少沒亦獨後予聞其人於吳春坊原博陳大理汝玉劉侍禦與淸黃進士日升君配王氏之葬嘗致書請予銘及君病其子慈輩復用治命遣人上京師徵銘原博而以墓表屬予予𨿽不預識君而君之屬我厚如此予亦不能負也君眞確不浮善剖析事理尢精計慮毎臧否古今人物皆有分別儀貌修古衣冠整潔恥與世俗士相混爲文疏達簡質不事鉤棘往往爲騷人墨客所稱與郡大夫有所纂述亦禮致之鄕黨後進執經請業者甚眾嘗爲無錫縣所薦以非本郡不應例而歸家貧初不免凍餒毎有所入節不妄費中寖裕久乃益饒屋宇田壤具有成緒傭人佃夫各效厥職然迹其所爲計銖兩明當未嘗贏取過致𨿽出納酬酢不廢觴詠蓋於此有餘力焉子恩以易學舉南畿鄕試第一已有名益教之不厭未嘗挾以誇人家旣盛大訓子孫毎舉貧賤時事或以故物示之曰今已倍此毋忘也然拯窮赴急義所在則亟爲之有弟庸遇之殊厚教其二子意愈若已出又有族人在湖南亦取而鞠之其他所爲悉稱是烏乎自薦舉法行有司毎盛爲條格以杜私幸蓋於勢有不得不然也有如君者顧以例格之不得一命以歿法固使然邪予方有感於斯因敍君事俾表於其鄕與諸君並傳焉君諱甫美之其字始號恥軒後更號感樓人稱爲感樓先生其先自蜀徙蘇之吳縣大父大理評事諱賢嘗爲江陰訓導僑居江陰考諱宗振娶薛氏及君壯始還吳遂定業云子四慈恩息應應早世女一適沈堂孫五牧收放攺教孫女及曽孫各一君生於永樂乙未二月二十一日葬吳縣先墓其地曰胥臺鄕黃山之原以王氏祔君遣使時病已劇尙未屬纊故虛其卒葬屬慈補書之其卒以治庚戌十二月十一日葬以明年九月二十四日壽七十有六奉議大夫左春坊左庶子兼翰林院侍講學士經筵官兼修國史長沙李東陽撰並篆額奉議大夫大理寺丞同郡陳璚書【其墓志乃吳寛撰】

解元賀君墓志銘

吳寛

始君自吳中來就試京師其狀貌羸然望之可驚予掃一室使治其病數日病轉劇則爲書報其家其兄慈冀得一見也不一月疾馳四千里而來則君已死矣且死神思愈淸謂予曰吾不可執筆爲吾書所以告吾父者予諾之抵夜促書已具顧其子放侄收曰其善藏之頃之翛然而逝烏乎惜哉君諱恩字其榮姓賀氏其先蜀人也後徙於吳曽祖公宣大理寺評事祖宗振父美之皆儒業不仕毋曰王氏自君爲童子時用其父教力學不少懈旣遊郡校治易得其義而止未嘗曲爲之說下筆平易謹密皆可誦也成化四年舉於鄕第一明年例試禮部以病不果後凡三試輒屈然其業益精名益著嘗入太學祭酒司業期待者甚至與同捨生講業皆推讓之以爲不可及家居學者爭集其門終日懇懇不厭指教去而取科第者凡若干人遂以易師稱吳中爲人喜辯說是非無所徇於人人以其中無他也亦無怨惡之者至其事父兄孝友教子弟嚴而有法其可稱者多矣君初以兄之子放爲子後得子曰攺女一人皆幼其娶吳氏也生於正統已未七月十二日卒於成化癸卯十月三日年四十五其兄慈載其柩將以明年十月三日還葬於吳縣胥臺鄕黃山之先塋予固與君厚者不能無一言以相其役也竊觀君之死公卿大夫𨿽不識君者皆惜之其識者尢悲悼之所以得此於人者非以君宜有爵位而不及致故也然彼徒有之者而人方幸其死則人寧得此耶寧得爵位邪況彼亦終死而同歸於盡邪因書此以慰其父兄子弟之哀亦以自慰云爾爲之銘曰

抱美玉兮來售歷長路兮止息方握手兮勞苦倐捨予兮誰卽形慘慘兮魂茫茫藐藐稚兮在吾側豈乘風而反斾戀吳山以爲宅嗟死者之紛紛奚名譽之籍籍維好修而有文宛其人兮如存才可用兮自致命在天兮嘗聞君維安此兮無怨見臨絕之云云竊獨怪其不瞑豈平生乖願乎榮親命無往而不在安斯壙兮尙永閟乎千載

賀甫感樓及其子解元恩墓在黃山

河南陽武縣儒學訓導陳先生墓表

吳寛

先生姓陳氏其先來自永喜在宋有諱文驥者仕蘇州茶鹽常平幹辦公事始畱居長洲文驥生子榮元汾水縣儒學教諭子榮生天祐天祐生元善俱平江路醫學正元善生希武希武生孟敷孟敷生良紹俱不仕而業醫不絕良紹娶韓氏太醫院判公達之女再娶王氏翰林侍講汝嘉之女先生則韓出也諱頎字永之少孤鞠於繼母而學於舅氏福州教授王應良通春秋景泰元年以邑學生中應天府鄕試明年防試中副牓授湖州府學訓導丁母憂服闋攺荊州祖母喪承重服闋攺武陽先生精於經義用以教人日必坐齋捨懇懇講說及爲程文指授有法而持行淸純𨿽不必嚴立教條人多感化之者毎各省鄕試爭聘校文嘗獨赴江西得士爲多在武陽時巡按禦史防兩司考察校官推先生爲列郡之最因畱署開封學事以先生宜遂教授也章三上舉之不報然亦非先生所望也先生狀貌臒然早衰年近五十五卽懇請致仕兩司知其志堅不可奪咸作詩送之而諸生畱之不得尢以爲恨蓋自湖州去任已然先生爲人外若和易中實剛介有守事小有非義毅然不肯爲尢號廉潔湖州發地得奇石或謂可載歸爲玩先生曰此固非吾家物也卒棄不取初至荊州太守錢公先生故人也知先生貧贈一官馬以便出入他日納還之公言其可受故先生曰受則傷廉且亦爲公污竟謝卻舉子有懷金以希幸進者斥逐不容見或賺其幣去家人覺之則曰吾固使取之也其徳之厚又如此性孝友推之以待宗族歡然也能擇交而篤於信義久而不變其爲文章平實溫雅詩亦淸切無浪語所著述有之京等錄若干捲其曰味芝居士集者則從其別號而名之也陳旣醫家先生少則通其業治病多驗及老而家居亦資以自給然不若世俗之醫之計利也其娶湯氏繼周氏朱氏子男二長廉甫次欽甫先卒孫男二夢得桂孫女六先生以成化十九年八月二十五日卒享年七十明年四月十七日葬於吳縣髙景山之原後三年廉甫使人持其叔父顒所撰行實請予表墓予獲交於先生聞先生之歿方悼惜無已豈敢以不文之言辭惟先生言行卓然吳人皆知之何待於表而後著將以是爲廉甫復然念予𨿽知之久而人或不知故卒書之後有修郡誌者按而列於人物之類庶先生之名傳之愈逺又非區區金石所能及也

陳頎訓導墓在髙景山

前朝列大夫國子祭酒陳公墓志銘

吳寛

今上之五年擢國子祭酒邢公爲禮部侍郎而以翰林侍讀學士陳公代之公上疏辭不獲則就職一時僚屬生徒皆自以爲得人公爲人師莊重簡黙於條教童攺更特持成規禦人度使可守而已至簿書錢谷之事一付主者務攬大綱不瑣瑣問出入曰吾職不在是也故事國子師生月給錢若干爲飲食費然以事去不及給者則貯爲公錢用之蓋更數祭酒皆然至邢公繼之頗以法繩人人始有怨言及旣擢去咸欲誣其以公錢入已者且及公公置之殊不以爲意事遂上聞詔大臣雜治邢公對簿力辧公嘆曰吾官至國子師尊嚴矣安能對刀筆吏掉口舌乎不吐一詞竟服時適有從中醖釀之者獄詞上比皆坐除名於是諸生數百人詣闕上章爲公訴誣枉不報士論寃之其有志世道者則以朝廷一旦辱二大臣去之如反手又爲國體惜之也公旣免官家居言笑如昨日將治裝南還不幸而疾作矣遂以七年九月乙酉卒於崇文街裏第年五十七夫人錢氏防柩歸葬吳縣伏龍山之先塋實九年二月壬申也公諱鑑字緝熈世本嘉興商氏元季之亂曽大父賓避地長洲之周莊冒氏陳大父諱某父諱潤贈翰林編修公生方幼稚編修君謫戍益州道京師遺公故人範叔瓚家稍長去從王太卿一居爲老氏學非其志也然公少有髙質竊好儒家言能通其說下筆爲文章輒有奇气他日以事如浙東市書盈篚而歸晝夜誦習卒棄其學而歸於儒以其餘力治進士業正統九年中順天府鄕試第二人明年禮部中乙榜不就入國子爲李忠文公弟子文名益起忠文奇之十三年中防試十八人廷試擢第一甲第二人授翰林編修景泰元年代祀北鎭醫巫閭山還充經筵講官七年遷修撰英宗復位奉使朝鮮天順四年同考試禮部明年預修大明一統志尋選充東宮講官六年主順天府鄕試丁母太孺人沈氏憂服除遷侍讀修英宗實錄成進侍讀學士成化四年主應天府鄕試明年奉詔教翰林院庶吉士未幾國子之命下矣公爲人容貌岸然望之若不可親及就而聆其言論藹如也人有善喜爲之稱道其不善者亦疾之如仇故卒以此得祻少罹患難家室蕩然能以孱弱自樹立及登第得官而編修君歿戍所久矣間因東使代祀便道函其父骨歸而逆母太孺人養之於官旣而得防賜歸葬其父於鄕母子同入裏門卒完其家室而加光大之人以爲難公事太孺人孝而盡禮太孺人卒居喪三年不食肉不內處不酬應文事時朝廷方修實錄嚴有詔起公公上章求終制不允章再上懇求允之平居無聲色之好止好藏書並古書畫器物而已朝鮮嘗因公使以妓女侍公作詩卻之夷人敬嘆至板刻其投贈諸詩行於國中其爲文才贍而气完所著號方庵集凡若干捲善筆札至臨摹古人眞迹殆不可辧配錢氏封孺人賢而有內助功公無子子弟之子淶先卒三女長適湯璧次適範輪次許適邱某而夭孫男一人曰柢公之葬蘇守鄱陽邱侯時雍實經紀之而墓銘顧未之刻寛則有罪焉蓋寛少遊於公之門不以不肖每與進之今幸竊科第入翰林而公旣不見則聞公之葬獨無一言以下慰於九泉乎爲之銘曰

得喪糾紛有萬其狀自我得之或以人喪我力可爲人不可知終焉面目求無靦而公則其人進退自適公議未忘則我籍籍此寃可置彼惜孔多歸全一邱其如公何

陳鑑祭酒墓在伏龍山

王葦庵處士墓表

吳寛

長洲之野有隱居讀書曰王葦庵處士其諱錡字元禹葦庵其自號也家世力農吳人因其所居稱荻扁王氏處士自少軒然出羣從中長益好學自經傳百氏務徧覽尢熟於史凡先代事非特善記憶而已考其得失善惡以求其興衰之故自謂不易其言對客談辧輒觸忤人惟其性剛直以爲言衝於口不能茹𨿽致人怒亦不暇卹平生有所見聞旣筆之不顧忌諱號寓圃雜記蓋處士好從先生長者遊又婦翁爲劉艸窻艸窻一代詩人也居京師博學多識故處士得其議論尢多宅臨湖彌望皆田園而堂宇靜深間以嘉樹窅如也性不飲酒客至必欵曲時出謔語以爲樂或放扁舟出沒汀煙渚月間往往賦詩寄興一日詣毘陵訪親友顧上錫麓入荊溪遇山水佳處輒盤桓逾時已而徑歸忘其所訪者其髙致如此處士生六歲喪其父廷用賴母滕氏守節以教滕氏固賢母處士事之四十年未嘗一日去左右其孝足稱也友其弟鉦鉦卒撫其諸子家屢遭火厄故居蕩然卒盡力營置以復王氏所以不墜者處士之力也治十二年十月晦處士以疾卒享年六十八葬有日其二子淶汶遣人乞表墓之詞而以事行一編同至予少識王氏昆仲後皆物故數年前獨見處士與其從弟陳畱令抑夫巋然存耳淶復與予從子奕相好因以此見委夫惟有世契則處士爲人豈待此一編而後知邪噫望蘇臺之白雲瞻茂苑之喬木故家舊俗猶有存者獨淸逸之士所謂巋然者今復不得見矣因爲慨然傷嘆書此以著處士之隱節且以識予之感云爾王錡處士墓未詳

宿田翁生壙志

吳寛

成化丙午翁年六十有六曰吾老矣一旦卽病不起何如盍預備所以藏吾身者於是治棺棺成又曰盍預備所以藏吾棺者於是治壙壙成又曰他日子孫必求志吾墓者其或失之誣乎則以書來京師請於予曰吾故韓氏孤童也昔先祖院判府君遺命祖妣倪安人俾爲伯父府君後時旣幼無知識賴先母張孺人撫育之如已生而叔父府君更憐之稍長則爲擇配以家世業醫也命從從兄梅窻先生學早夜肄習亦旣勤矣蓋吾之於醫𨿽不能過人然治病未嘗不盡吾心或不可治𨿽有厚利直謝卻之使更他醫而已惟吾性稟介直與世多忤故兩以醫薦皆沮於人且愚不逆詐至於囊槖枵然此皆區區置之不足道也獨念吾母張孺人守節歲久嘗言於有司蒙恩旌表以少酬所以撫育吾者他如修祠堂必謹祀事以奉先世置墓田必立條約以示後人此則不敢不勉焉者今而且老惟上下山水與名人勝士杯酒詠嘯以韋布終其身焉吾有子曰金曩嘗侍外舅張禦醫先生於京師先生髙於醫得盡傳其祕爲達者薦授崇王府良醫而吾晚年卒賴其祿養比又爲吾入粟賑饑有章服之榮此固非吾所望然念其孝不忍違也吾娶張氏能守婦道不幸先卒有子四人長卽金次鋆次鎏次鏊鏊庶出也女六人孫男若干人女若干人張氏卒時以先墓在城西者隘始卜葬雅宜山鳳字號而虛其右以俟吾今所治壙卽其地也吾平生大略如此惟托斯文之雅及吾生存以一言記之幸甚予與翁別又數年矣嘗見其年壯气盛時好面折人過論事侃侃無所畏忌及漸老臒然一醫更謹厚靜黙可親今得其書其言眞率不妄如此視彼好自誇詡而考其行無一副者豈不賢甚矣哉於是志之韓之先出安陽爲宋魏國忠獻王之裔世有顯者至國初有曰復陽先生始精於醫傳其子曰公望隱居不仕曰公茂公達並以醫事大宋文皇帝最見寵遇公達生三子曰伯濟伯廣伯尙廣娶諭氏生翁而爲伯濟後伯尙實教而成立之其名襄字克贊宿田其別號也以永樂辛丑十月九日生壙成於丙午某月某日明年七月十日誌

韓襄宿田墓未詳

南京太醫院判周君墓表

吳寛

治二年二月辛亥原己院判卒於南京後二十日訃至士大夫凡識原己者咨嗟之聲相屬至有垂涕者其不識者問知原己爲人亦曰是宜悼惜者之多也當其病甚亟欲歸吳中一見父老竟不及行而卒於是其友李貞伯爲治殮具後五日子婿陳鍵扶柩至家又七月將葬於吳縣沙涇村以宜有文表其墓也陳玉汝則請於予烏乎予與原已有交親之好非淺其文豈待請邪第有不忍爲者然度原己望我者在此乃卒書之原己初名經更名京後又更名庚號菊田幼卽穎異從塾師學書落筆有法而詩則得於舅氏閭邱賓用之教爲多迨長益好學毎夜五鼓輒起誦習居諸生中如無能人及見其述作知其所蓄充然也家本業醫不欲以醫名然醫亦無所不通又閭巷之士爭爲舉子業多取科第顧獨向古學殊無羨慕意蓋將隱居養親以終其身知其才者則謂原己當自見於世無可冺焉一日太醫院奏下吳中徵醫士數輩中有原己名非所望也時太守邱公方請修郡誌原己始乞入學就弟子列冀免不可得被迫遣上京人知其爲儒醫也尢敬重之未幾選入禁中典禦藥及數以醫驗始獲授禦醫居數年以父母益老無兄弟侍養戀思無已適南京缺掌院事者眾推之乃擢院判以往至則公署久壊醫徒散逸空廨數間而已原己慨然欲復舊規修葺一新藥餌畢具初其下習爲縱弛多怨言旣久見其無私始皆嘆服無敢弗執役者原己爲人愼密淸雅狀貌臒然視之如懦夫中實剛介不隨其擢居南京官亦美矣一旦意有不樂卽欲引去人力勸之而止平生動作不茍𨿽簡札細事未嘗艸率性喜爲詩與知己者酒間賦詠終夕不倦其摘抉古事敍述人情平實深秀語多絕俗毎爲詞林諸公稱賞其自處歉然不以爲能也然與之交者則慕其賢非但以詩況醫乎哉其醫旣爲餘事至視人疾用藥必謹不取其酬故獲生者甚多亦不自以爲能周之先鄢陵人也從宋南遷有爲鈐轄使守嘉定者子孫遂爲吳人自宋歷元代爲醫官髙祖曰繼周國初光澤縣學訓導曽祖輔治春秋能詩不仕祖鼎尢深於醫父南承其業而名益著以原己貴封院判母閭邱氏封安人原己初娶陳某女再娶太常寺丞顧本女封贈並安人一女陳出壻卽陳鍵其卒也年甫四十七烏乎世未有不死者死而可悲有如原己者乎蓋非特以不壽以無子嗣續耳𨿽然古之賢者或夭或無子若其父母皆老而衰相視防防則生者旣無托然後知死者之可悲也其可慰者死而無所望於人而致人爭惜之其名彰彰於世身歿而若存家斷而若續他人何以及此蓋系乎天者無如之何亦惟求其得乎人者而已百世之下有知原己葬於是者尙相與防其墓也哉

周庚院判墓在吳縣沙涇邨

福建提刑按察司陳公墓表

吳寛

宣宗章皇帝之臨禦也知人善任小大之臣各當其才庶事旣康四海益治時則有若監察禦史陳公祚出巡江南乃獨爲聖學之慮具疏馳奏大略謂帝王之學先於明理明理在於讀書蓋聖學嘉言善行載在典籍皆足以爲後世師法若非素加講習則於理未盡明𨿽有生知之質髙世之見欲其行事之悉合於道者鮮矣今陛下備有聖徳惜經筵之典未甚興舉講學之功少有程度故所講者𨿽得於此或未得於彼𨿽知其一或未知其二而於聖賢精微之蘊古今治亂之由豈能周知而洞察乎然而所謂學尢貴乎知要知要則事功易成而效可得惟宋儒眞徳秀大學衍義一書其言明白懇切凡聖賢之格言古今之實迹無所不載陛下欲致太平捨此書不可願於視朝之暇命儒臣講說非有大故不可間歇使知孰謂道義之可遵孰謂嗜欲之可節孰謂忠賢之可親孰謂姦邪之可逺孰謂民利之可興孰謂民害之可革古今若何而治若何而亂政事若何而得若何而失必能開廣聰明增光徳業而忠賢以道義輔徳者愈見於信任邪佞以奇巧蕩心者自見於疎逺天下之民受福無窮矣上覽公奏已有以嗜欲邪佞有所指者疑焉他日以問侍臣皆叩首爲婉辭以對且謂祚緣於忠愛所發無他也上意稍解先是有防械公赴京並籍其家比至竟不忍加刑特系之獄英宗卽位察公忠直復其官盡還其家屬云公諱祚字永錫世家於吳曽祖翠山祖正父子敬母顧氏幼卽不羣弱冠補郡庠生永樂初詔修大典以善書預選非其志也明年遂以春秋領鄕薦又二年登進士第入翰林爲庶吉士時方重進士科卽拜河南右參議爲政持大體惠愛在民嘗與按察司交章言事謫均州太和山佃戶至則躬自耕作其勞苦有人所不堪者而處之裕如同謫士大夫遣子弟從受經一爲講說不倦凡十年仁宗卽位念謫者才多可用詔吏部選起之公在選中遭上晏駕不果用宣宗初年仍命憲臣卽均州郡試之公策第一吏部覆試復第一特擢山西道禦史公在言路愈自激厲一時彈劾權貴爲之斂迹出巡福建糾貪黙庸自方嶽而下不少假借所至尢卹民隱福州屬縣民苦上官和買破產不足供公廉知其卽日禁止民大稱快歲滿還朝奏開白塔河漕粟事冝悉見施行未久河就湮塞劾督功役者受洲人賂不深疏浚所致上𨿽曲宥其人而在廷多公直旣乃有江西之行而系獄者幾五年始獲復官再巡湖廣風力愈勁部下肅然旣而言遼王不法事上怒甚復械赴京論死未幾言竟驗卒直公原之因攺南京雲南道益務建明戶部侍郎吳璽奏舉主事吳悅悅有過法不得舉璽被劾鞫獄者因以私恨附致其罪悅亦不勝考訊而死公嘆曰獄重事也法司故爲深刻乃爾今災沴薦臻職此之由乞坐其人以亂變成法罪大理官依阿冝並罪之奏可以犯在赦前幸皆不坐仍敕天下法司一遵律斷當以徇私深文爲戒秩滿用大臣薦擢僉福建按察司事閩人素知公至是相戒不敢犯法諸軍衞厲民者公痛繩之民益安焉分巡興化漳泉等郡郡舊多神祠爲考其建置之由諸不載祀典與非古節義系名教者悉除毀之其廟學壇宇出官帑一新民不知勞眾爲紀功於石久之寇起沙尢諸郡騷然時公移疾不出刑部侍郎薛希璉巡撫閩中知公賢且習閩事彊起公爲力疾視事者數月閩旣無警辭曰某自早歲卽涉仕途𨿽庸陋無補茍有所見不敢不盡今年幾七十且病無能爲矣因數請致仕時同官以寇起皆貶斥去公獨得請而歸閩人𨿽不忍公去而亦爲榮之公旣歸自號退翁杜門卻掃日惟以訂經籍立家法爲事蓋年七十五而終景泰七年二月癸丑也以是年十二月庚申葬於吳山桃花隖之原配夫人王氏子男一曰寧新野王府教授女二長適某次適太常少卿淩信孫男三曰懷曰悅曰怡悅郡庠生女一適曹鎬曽孫男三女二公爲人風神整峻音吐剛厲平生𨿽疾惡少容然居官遇賢能吏輒薦舉之尢號有識鑑出巡時兩值鄕試如湘陰魯文莆陽柯潛賴公監臨得不枉抑後皆知名於世若其他事死之孝治家之禮臨財之義爲學之勤蓋終其身如一日者其詳國有志家有傳墓銘可以考見寛獨循教授君之請按中書舍人李君應禎之狀節其事行之大略表於墓道而復系之曰烏乎公乎古之遺直也其忠誠激發與唐劉去華等而攷其前後殆有甚難者蓋方脫均州之謫士之厭窮阨者莫不縮首卷舌退藏於後以自全能復進言已難矣況言之所指隱然時以取必死之禍是固尢難也幸其出一生於九死𨿽古之好奇節者知所懲艾而藩府之疏不旋踵而入此不亦尢難矣乎夫去華之言𨿽剴切止於一落苐不偶公言若少緩其禍則大至其剉之而气愈壯摧之而節彌堅此可見其中卓然有得而非沽一時之名僥幸苟且以塞責者之所爲也孔子曰邦有道危言危行柳下惠曰直道而事人公其有之翰林院修撰承務郎郡人吳寛撰

新野王鎭國將軍教授陳君墓志銘

陳頎

君諱曰寧字曰以道氏曰陳蘇之吳縣人也父曰祚仕受福建按察司僉事母曰王氏僉事公初由進士拜河南布政司參議君生於任所公以事落職謫居均州太和山十年君從公口授孝經論語卽能記誦不忘宣宗卽位起公爲監察禦史上疏請卽經筵講明大學衍義用禆治道忤上意拘系獄詔並籍其家君在獄四年備嘗辛苦英宗繼統復公官釋其家屬君始得從師授易經習舉子業業成屢試鄕闈不第景泰初應經明行修之詔授徽州歙縣儒學訓導歲丙子丁外艱天順庚辰攺任眞定武邑縣學未幾丁內艱甲申攺順天之昌平成化己丑秩滿陞唐府新野王鎭國將軍教授在任六年年六十以致仕請賜告歸歸四年以疾卒卒之明年葬於吳縣之桃花塢僉事公墓次永樂丙申十一月二十二日君生卒以成化己亥九月四日葬則庚子三月十六日也妻曰徐氏子男三曰懷曰悅國子生有祖父風曰怡女素淸適舉人曹鎬孫男三冠炯冕女二君長身修髯動止莊重𨿽燕閒獨處亦欽欽自持羣居則議論侃侃可否是非無所阿比戲謔之語不一出諸口淫哇防嫚之音妖媚艷冶之色不接其耳目以誠思自號晚益安於素履故又號曰靖庵君學熟易詩所爲詩文必以理勝不尙藻靡歷任三學教人有師法多所造就其爲宮臣盡心啟廸至於厚倫理崇節儉尢極懇切王深感嘆而嘉納之君之將還畱之不可得旣還猶遣使存問於家君孝於二親居喪哀戚逾禮處羣從兄弟極友愛嘗曰昔同患難今何敢忘臨終猶以爲言其所存可見矣治家重禮法一遵僉事所定而奉行惟謹故其內自閨門以達於鄕黨邦國無不感動焉人以僉事有後信哉將葬懷等以其門生王浩所爲狀乞銘予知君者迹其平生與狀有合遂次第其行已而系之以銘銘曰

憲臺之節挫而弗折名奚可滅王門善述不世其職而世其直辟雍復起將復其始悅乎其竢

故僉事陳公修墓記

楊循吉

皇上龍飛治之元年覃恩海內凡古今名臣歿而有聞者詔悉修治其墓於是吾鄕故福建僉事致仕陳公卒葬於吳山之下且三十年其孫太學生悅以其平生履歷白諸有司應詔如例眾言僉同且稽之大明一統志而公忠義事具在列事遂施行其二年三月墓成孤賢旣逝塋寢再光明天子之賜及於幽淪若是其大也公永樂中以進士拜河南參議流謫十載復起爲禦史有直聲累以言事被罪瀕死卒不變逮事四朝皆得蹇蹇匪躬之道孔子之所謂剛者公爲得之夫旌賢表忠王者所以率天下之大政也公持官淸苦葬之日掩穴而已遺孤奉家法守寒澹業無所增歲時上冢灑飯壞土取不缺爲孝安暇致力於幽堂之飾耶故有狐貍荊棘穿鞠而不免使人過而涕之曰忠廉吏身後所得若此則孰肯相率而爲善也仰惟皇上始登大寶卽下明詔及玆事公得首先防被賁於泉壤豈惟子孫之榮將服官之士莫不踴躍思報惟恐不及焉悅感上恩徳不能忘因請刻石墓道誇示來世敢拜手而爲之書云陳祚僉事及其子寧教授墓在桃花隖治中詔修其墓事具楊循吉修墓記

貴州按察司副使陳公墓志銘王鏊

治十七年六月二日前貴州按察司副使陳公卒十月四日辛酉葬吳山之上金原壽六十有六初公按江西有李都禦史者與民爭水利積數十年無敢決公曰吾請決之盡以其地歸之民李銜之未發也久之公遷貴州時李爲吏部考察見公名曰是陳某邪卽泚筆抹去之物論嘩然宣慰使宋然率軍民抗疏畱之不報公罷歸吳中家具蕭然至鬻書自給有司援天順詔例歲給米五石日與學者講解經義有感觸輒發於詩占畢呻吟病咯血吟猶不止竟卒君諱琦字粹之大父諱某考諱茂封奉政大夫江西按察司僉事陳之先本吳人以醫辟居京師公少占順天鄕試成化丙戌登進士授南京大理寺副歷寺正江西按察僉事貴州按察副使公在官累辧疑獄廬陵有儒生夜過里人胡甲被殺官執胡胡自誣服公曰豈有殺人而自置於門者訊之則儒生有仇知其夜適胡也殺之胡得釋劇盜數十人爲曹白晝摽掠無禁公出令獲一人者賞若干縱其酋厚遇之乃得悉其巢穴掩捕立盡淸軍禦史大煽酷虐蔓引平民公爭之不得乃出理所分道民悉自首實禦史誣執二百餘家悉縱歸農比禦史去民手瓦石胥擊之而爲歌謡以頌公公所至興學奬士見韋素有文行折節下之負權勢者視之如無竟以是罷娶吳氏繼邢氏子豸年始十二女適烏程縣學生嚴統銘曰

噫嘻冷庵惟義之耽惠文峉峉孔允且直官詘名振孰云我貧我貧我安講道以哦烏乎逝矣傷如之何陳琦副使墓在吳山上金原

通議大夫南京都察院左副都禦史陳公墓志

銘

王鏊

治乙丑冬南京都察院左副都禦史陳公致仕歸吳明年正徳元年九月十日卒於家又明年其子鎡來京因請予志其墓烏乎往年吳文定公不祿今玆公又逝平生交遊存者其幾其尙忍銘之邪其尙忍不銘邪公諱璚字玉汝世家長洲之陳湖大父諱子富考諱孟善皆贈通議大夫南京都察院左副都禦史祖妣吳氏母錢氏累贈淑人公積官自翰林庶吉士授兵科給事中歷刑科左給事中大理寺左右寺丞左右少卿南京都察院左僉都禦史左副都禦史階通議大夫嘗以給事閱實湖貴邊儲以少卿出按湖藩刑獄以都禦史檢周府莊田又按吉府獄事前後董舟師於江上享年六十有七墓在隆池山之原葬之日爲丁卯歲十二月三日配嚴氏封淑人子男四鎡鑰鍵鍭女二孫八濤淳津汸渶洵汭曽孫四公體貌修整不數吳產少入郡庠生已頎然出其輩類成化戊子占應天解額戊戌今少師李公同考防試得其文知其爲奇士也置之髙等遂被選爲庶吉士時文定公在翰林院聲稱籍甚公初與同席研遂屈己師之相與劘切爲古文詞公質若重遲而思致獨逺不肯爲尋常熟爛語始務奇崛卒造平淡時輩推之爲言官隨事獻納務持大體不沽激訐名妖僧繼曉事覺法司當以常刑公言先王之制爲奇技淫巧以蕩上心者殺法司當非是於是曉竟坐棄市尙書何喬新等皆被詰責待罪有中官搏近臣於殿陛間公劾之兩皆坐黜又劾寧陽侯陳輔諸不法事卒奪其爵在大理以儒術飭吏事平反惟允初周府莊田與民田相淆累歲爭不決時河南諸當道意在民也公往履畝具實以聞詔歸之府於是始忤當道意其董舟師也適劇賊施天泰出沒海上大肆剽掠東南騷動公引兵防魏都禦史紳於海口賊已敓气仍諭以朝廷威信向背禍福賊遂挺身來歸東南晏然眾方多其功久之海上餘孽復相煽動言者乃咎公與魏不當受其降防今上初言路大開言者紛然猶尙以當道故也公不辧遂引疾乞致仕詔許馳傳以歸明年卽其家賜緋袍白金以平賊功云烏乎公之檢田也所持者忠其受降也所存者信而毎不爲議者所與夫忠與信非所獲罪也公又何慊乎其亦命而已矣於人何尢焉銘曰

誰謂吳逺而多文學公在諫垣其儀濯濯乃平邦刑乃持邦憲出入踐更吏以儒緣世方疾驅吾獨委蛇吾自吾信嘵嘵則那退處而休孰怨以尢琢詞石以昭於幽

吳都文粹續集卷四十二

欽定四庫全書

吳都文粹續集卷四十三

明錢谷撰墳墓

明中憲大夫太僕寺少卿致仕都公墓志銘

胡纘宗

吳有大雅君子博物洽聞砥節礪行淵澂玉潔蔚爲醇儒蓋都公其人也公諱穆字敬仕爲禮部主客司郎中年五十有四卽上書乞骸骨歸許之加太僕寺少卿致仕維時京師士大夫見公之歸無畱資於囊無田廬圃墅於鄕蕭然戒行視棄官爵如吐唾無毫髮顧借心爭挽之不得莫不交嘆以爲公眞賢逺於人歸而致苦食淡寢臥圖籍與相婆娑嬉逰屏車斥騶掃迹公門以著書爲業或放逐山水防搜遐寄如是者十餘年嘉靖壬午以撫臣薦進階中憲大夫又三年年六十有七卒實嘉靖乙酉九月二十二日其子元翁等卜以卒之年十二月六日葬公花園山纘宗屬守吳得與其凡役事而又屬之以銘重以工部主事伍君疇中之狀乃不獲辭而爲之志曰都氏之先爲丹陽人有逺祖稱丹陽先生者仕宋爲尙書吏部郎中由丹陽徙蘇居吳縣南濠裏曾大父文言大父彥和父卭封工部都水司主事母朱氏贈安人公七嵗能詩及長不習章句泛濫羣籍杜門篤學者幾二十年屢空晏如絕意進取名聲大噪吳下巡撫都禦史何公某提學禦史林公某重其名彊之應舉公乃出以是秋乙卯領應天鄕薦己未第進士甲子拜工部分理器皿廠廠事故旁午多靡費公則鳩匠會計大小贏縮惟其舊有不便輒弛去匹馬入廨自賫米蔬廠人掘地得金貯之庫吏有私請者公斥之曰若曹何敢污我已而巡視京城浚渠繕壘事咸集丙寅攺南京兵部武庫司廉幹如工部日辛未復官工部陞虞衡司署員外郎壬申乃進禮部職主客諸夷入貢使者充館公柔逺有道國體以尊慶陽王妃應冊封公副崇信伯費公某往使之贐以腆幣拒弗受便道躡終南巓尋過首陽登華嵩兩山抵少林濯溫泉轉入王屋以及三山砥柱龍門伊闕囊括其勝泄之歌詩徜徉而返公性友愛養孀妹撫孤甥卹防弟皇皇如不及文祖韓歐詩宗陶孟尢長於纂述故郡人稱爲南濠先生其行於世者曰南濠文跋南濠詩話玉壺冰聴雨紀談藏於家者曰南濠詩略文略賔話史外類鈔周易考異金薤琳瑯云距其生爲某年某月某日配徐氏封安人先卒子男二元翁次翁俱府學生女二嫁太倉州學生陸之箕太學生陸采孫一曰祖齡維公束髮好修舊師古人完徳防學星列海內受知兩朝贈貤有赫風流儀矩興懷後賢𨿽老於食貧不可謂不遇也是宜銘銘曰

羣鳥爭擊鵷雛乃鶱炳其五色羽儀翩翻覽徳而下終息丘樊矯矯太僕光耀璵璠蟬蛻污濁霞舉云掀獵精吐靈綜古立言飲水飯疏淸風灑然代有作者興愾文園

都穆少卿墓在花園山

唐子畏墓志並銘

祝允明

子畏死余爲歌詩往哭之慟將葬其弟子重請爲銘子畏余肺腑友微子重且銘之子畏性絕穎利度越千士世所謂穎者數嵗能爲科舉文字童髫中科第一日四海驚稱之子畏不然防讀書不識門外街陌其中屹屹有一日千里气不妄友一人余訪之再亦不答一旦以二章投余傑特之志錚然余亦報以詩勸其少加舒言萬物轉髙轉細未聞華峯可建都聚惟天極峻且無外故爲萬物宗子畏始肯可久乃大契然一意望古豪傑殊不屑事塲屋其父徳廣賈業而士行將用子畏起家致舉業師教子畏子畏不違父防徳廣嘗語人此兒必成名殆難成家乎父歿子畏猶落落一日余謂曰子欲成先志當且事時業若必從己願便可褫襴襆燒科防今徒籍名泮廬目不接其冊子則取捨柰何子畏曰諾明年當大比吾試捐一年力爲之若弗集一擲之耳卽墐戶絕交往亦不覓時輩講習取前所治毛氏詩與所謂四書者繙討擬議只求合時義戊午試應天府錄爲第一人已未往會試時傍有郡富家子亦巳舉於鄕師慕子畏載與俱北旣入試二塲後有仇富子者抨於朝言與主司有私並連子畏詔馳敕禮闈令主司不得閱此卷亟捕富子及子畏付詔獄逮主司出同訊於廷富子旣承子畏不復辧與同罰黜掾於浙藩歸而不往或勸少貶異時亦不失一命子畏大笑竟不行放浪形迹翩翩逺遊扁舟獨邁祝融匡廬天臺武夷觀海於東南浮洞庭彭蠡蹔歸將復踏四方得疾久少瘉稍治舊緒其學務窮研造化蘊象數等究律曆求揚馬虛邵氏聲音之理而贊訂之旁及風鳥壬遁太乙出入天人之間將爲一家學未及成章而沒其於應世文字歌詩不甚措意謂後世不取在是見我一斑而巳矣奇趣時發或寄於畫下筆輙追唐宋名匠旣復爲人請乞煩雜不休遂亦不及精諦且已四方慕之無貴賤貧富日詣門求索文辭詩畫子畏隨應之而不必盡所至大率興寄遐邈不以一時毀譽重輕爲趨捨子畏臨事果事多全大節卽少不合不問故知者誠愛寶之若異玉珍具王文恪公最愼予可知之最深重不知者亦莫不歆其才望而媢疾者先後有之子畏糞土財貨或飲其惠諱且矯樂其菑更下之石亦其得禍之由也桂近伐漆近割害雋戕特塵土物態亦何傷於子畏余傷子畏不以是气化英靈大略數百嵗一發鐘於人子畏得之一旦已矣此其痛宜如何置有過人之傑人不歆而更毀有髙世之才世不用而更擯此其寃宜如何己子畏爲文或麗或澹或精或泛無常態不肯爲鍛煉功奇思常多而不盡用其詩初喜濃麗旣又仿白氏務達情性而語終璀璨佳者多與古合嘗乞夢仙遊九鯉神夢惠之墨一擔蓋終以文業傳焉唐氏世吳人居吳趨裏子畏母邱氏以成化六年二月初四日生子畏嵗捨庚寅名之曰寅初字伯虎更子畏卒嘉靖癸未十二月二日得年五十四配徐繼沈生一女許王氏國士履吉之子墓在橫塘王家村子畏罹禍後歸心佛氏自號六如取四句偈防治圃捨北桃花隖日放飲其中客來便共飲去不問醉便頽寢子重名申亦佳士稱難弟兄也銘曰穆天門兮夕開紛吾乘兮歸來睇桃夭兮故土回風衝兮蘭玉摧不兜率兮猶徘徊星辰上下兮雲雨漼椅桐輪囷兮稼無滯穟孔翠錯璨兮金芝葳蕤碧丹淵涵兮人間望思

唐寅解元墓在橫塘王家村

徐昌國墓志

王守仁

正徳辛未二月太學博士徐昌國卒年三十三士夫聞而哭之者皆曰烏乎是何促也或曰孔門七十子顏子最好學而其年獨不永亦三十二而亡說者謂顏子最好學精力瘁焉夫顏𨿽旣竭吾才然終日如愚不攺其樂也此與世之謀聲利苦心焦勞患得患失逐逐終其身耗勞其神气奚啻百倍而皆老死黃馘此何以辧哉天於美質何生之甚寡而壞之特速也夫鼪鼯以夜出涼風至而鳥逝豈非凡物之盛衰以時乎夫嘉苗難植而易槁芝榮不逾旬蔓艸薙而益繁防梟蝮徧天下而麟鳳之出間世一覩焉商周以降淸淑日澆而濁穢薰積天地之气則有然矣於昌國何疑焉始昌國與李夢陽何景明數子友相與砥礪於辭章旣殫力精思傑然有立矣一日諷道書若有所得嘆曰敝精於無益而忘其軀之斃也可謂知乎巧詞以希俗而捐其親之遺也可謂仁乎於是習養生有道士自西南來昌國與語悅之遂防心虛與世澹泊自謂長生可必正徳庚午冬陽明王守仁至京師守仁故善數子而亦嘗沒溺於仙釋昌國喜馳往省與論攝形化气之術當是時增城湛元明在坐與昌國言不協意沮去異時復來論如初守仁笑而不應因畱宿曰吾受異人五金八石之祕服之沖舉可得也子且謂何守仁復笑而不應乃曰吾隳黜昔防而防心髙塞兌斂華而靈秣是固斯亦去兢兢於世者逺矣而子猶餘拒然何也守仁復笑而不應於是黙然者久之曰子以予爲非耶抑又有所祕邪夫居有者不足以超無踐器者非所以融道吾將去知故而宅於埃之表子其語我乎守仁曰謂吾爲有祕道固無形也謂吾謂子非子未吾是也𨿽然試言之夫去有以超無無將奚超矣外器以融道道器爲偶矣而固未嘗超乎而固未嘗融乎夫盈虛消息皆命也纎巨內外皆性也隠微寂滅皆心也存心知性順夫命而巳矣而奚所趨捨於其間乎昌國首肯良久曰沖舉有諸守仁曰盡鳶之性者可以衝於天矣盡魚之性者可以泳於川矣曰然則有之曰盡人之性者可以知化育矣昌國俛而思蹶然而起曰命之矣吾且爲萌甲吾且爲流澌子其煦然屬我以陽春哉數日復來謝曰道果在是而奚以外求吾不遇子幾亡人矣然吾疾且作懼不足以致逺則何如守仁曰悸乎曰生寄也死歸也何悸津津然旣有志於斯已而不見者逾月忽有人來訃昌國逝矣王湛二子馳往哭盡哀因商其家事其長子伯虯言昌國垂歿整袵端坐托徐子容以後事子容泣昌國笑曰常事耳謂伯虯曰墓銘其請諸陽明气益微以指畫伯虯掌作防防漠漠四字余遂不可辧而神志不亂嗚呼吾未竟吾說以待昌國之及而昌國乃止於是吾則憾焉臨沒之托又可負之昌國名禎卿世姑蘇人始舉進士爲大理評事不能其職於是以親老求攺便地爲養當事者目爲好異抑之巳而降爲五經博士故𨿽爲京官數年卒不獲封其親以爲憾所著有談藝錄古今詩文若干首然皆非其至者昌國之學凡三變而卒乃有志於道墓在虎丘西麓銘曰

惜也昌國吾見其進未見其止早攻聲辭中乃謝棄脫淖垢濁修形煉气守靜致虛恍若有際道幾朝聞遐夕先逝不足者命有餘者志琢之未琢豈方頑礪隠埋山澤有虹其气後千百年曷考斯志

徐禎卿博士墓在虎丘西麓

彭寅甫墓志銘

文徴明

彭君寅甫以進士出知湖廣之公安便道過家戒其家人曰吾行服官政義不得顧家愼無以家混我遂單車至縣縣屬荊南連江帶湖民貧而俗陋君披抉道利悉意拊循稍以經術緣飾之誕章敷化期年而治成然軌道自信不復以文法自拘一時文法吏咸憎疾之而君不顧也會枝江盜發一夕斬闗而入縣故無兵倉卒不能拒盜遂執君詟之以刃不屈摉其橐空無一錢乃捨去曰是廉官也然帑藏所有燒刼略盡矣詔督捕定罪盜旣得而贜鏹無獲法得不問而素疾君者從而媒孽之坐不戢盜鐫一官左除廣東徳慶州判官久之或言其非罪稍遷知廣之新防新會卽古之岡州負山阻海夷蜑雜居谿獠峒猺乘間時時竊發君至而鄰境巳爲賊據節鎭大臣方事招來而夷性險譎不可擾馴稍急則降已復叛去勢不可終弭始議用兵而賊皆蹻捷阻險乘髙出沒不常官軍轉戰不前多所亡失無己取平民被誣者掠訊成獄付縣杖殺之日以百數君旣不義其所爲多不承令又供需浩穰不忍剝斂以殉用是積忤上官欲求其罪罷之捃摭無所得乃以惰溺不勝任劾君而君亦倦逰矣旣歸杜門掃軌不與流俗競相還往日發其所藏書披閱涵泳間爲論著亦往往賦詩自悼然皆不以示人或時飲酒酣暢輙復理詠意淒然若不能自釋者久之竟以疾不起嗚呼悲哉君性質朗融而气復邁往少則勤苦自將能以志帥气旣通諸經又貫綜羣籍揚防探究得其雋腴發爲文章馳特奔放頃刻數千言而辭防精詣若出鉶鏈激卭蹈厲以古人自期下視曹耦莫有當其意者然數試不偶年四十始領鄕薦繼登上第於是人始望之謂庶有以達其志也而連宰二邑皆值俶擾方以排難折衝從事而剛方直致與物齟齬竟連蹇骯髒以死凡其所負卓越之才精深之學與夫名世經逺之圖曾不得一試而世竟莫有知者嗚呼豈不重可悲哉彭氏世以髙資甲於裏中君旣仕顯而先世田廬乃復加損其貞白之操有不可誣者而世之人顧以官簿不達議君烏乎君則何罪哉君諱昉字寅甫其先淸江人髙祖學一國初以尺籍徙蘇州衞遂居蘇之長洲曾祖仲英祖斌父至朴母某氏君生成化庚寅正月三日卒嘉靖七年戊子二月十又三日享年五十有九娶胡氏子男二人長年次科女一人適國子監生劉遺明年庚寅塟吳縣龍池山旣而墓爲水所嚙嘉靖癸卯某月某日攺塟長洲縣九都某字圩銘曰

气則奇亦昌於詞而不利於施甫引而馳端厥綏中蹶以違吁嗟彭君其命之罹邪抑有盭於時邪

彭昉知縣墓在長洲縣

東川軍民府通判王君墓志銘文徵明

余友王君渙文通判嘉興府之三年攺蒞東川軍民府東川在蜀省在烏橵之西本烏蠻閟畔部去京師萬里夷獠雜居𨿽名列郡特遐方一聚落耳君起儒紳通侻夷易居官不修章程不能曲事上官深文苛禮有所不屑用是積忤當路顧其任未久又未嘗一掛吏議乃以逋慢易置之實奪之事任而投之要荒之外也君嘆曰吾誠不佞未嘗罔天與人而得是逺徙豈其命邪𨿽然吾行且暮孱弱之身豈復堪此逺役遂臥不起未幾竟以疾卒烏乎傷哉君正徳己卯以尙書領應天鄕薦試禮部數不中卒業太學嘉靖庚寅以太學生釋褐官嘉興受任督賦嘗一再攝縣及轉輸网材皆能其職卒年五十有三嘉靖乙未七月廿又五日也君諱渙字渙文別號墨池子世爲蘇之長洲人曾大父存心大父以仁父諱銘母陳氏君生精悍穎敏少則勵志彊學旣選隸學官益事精進刺經推義不遺餘力而博綜羣籍咸繹而通之鑄詞發藻必皆不經人道語而含咀英華經史錯出緯組爛然人讀之刻深艱棘若出鉶鍛而君頃刻數百言操觚立就曾不經意而思致不窮其亦一時之奇雋矣尢工古賦得漢魏遺意詩宗白傅晚喜陸放翁範石湖然皆自出機杼不拘拘體裁而奇思奕奕始在庠序無所知名會部使者得其文奇之一時隠然喧動吳下當其時莫不偉視其人謂區區制舉不足取也而君亦自負所有不肯碌碌但己厄於時命僅得一郡倅潦倒末秩卒困頓以死嗚呼豈造物者有所靳耶抑有司之失耶君髙朗濶達而舉止疎慢不事矜持出言無所顧借遇人無貴賤並狎視之其卒被中傷蓋亦以此然其中實無厓異推誠投分簡而有情內之族屬外之裏黨朋從莫有間焉余友君三十年知君尢深及是塟其子遂以吳學生陳君曉所爲狀來乞銘君娶郁氏先卒子男四人庚壬巳戊女四人適沈大謨顧防範善政羅元素孫女一人葬以卒之後二年丁酉十一月廿有一日墓在武丘鄕銘曰

維材孔良徳藝其章旣騫用揚而弗利於行維坦有夷弗失其馳乃囏厥罹蹶疐而違而顚蹶以踦吁嗟乎其時兮其數之奇兮

王渙通判墓在武丘鄕九都廿三圖

郭子墓志銘

蔡羽

郭子諱邵字漢才世爲蘇之長洲人入國朝族始大號車坊郭氏六世祖彥珍三傳至用行用行生汝文汝文生謹儀謹儀生郭子邵母張孺人爲雲南按察使虛庵公女彥珍號恵寧以善行髙於鄊鄕人徳之稱曰惠寧長者汝文號防庵有操行惇修禮文益開厥家以子貴封太常寺典簿謹儀由鄕進士授南京太常寺典簿加文林郎聲稱籍甚方擬大用在任三年遽引退陞鴻臚寺丞致仕人嘆其髙郭子之生敏而嗜學自防不爲嬉戱父之官太常也以郭子從時始數齡已有識度父知其不凡令徧從文章鉅公用是器日益充歸逰郡庠郡弟子咸推之禦史院試輙居一等與太原王寵齊名意髙第不足取然亦累蹶塲屋郭子則益勵厥志以古人自期迨徳業有成渾然不見圭角然其中燦如也時衡山文徴仲濟陽蔡羽年皆倍郭子愛其早成與爲忘年交嘉靖壬午秋試復下第遂病不起以其年十月十六日卒以郭之絫徳鴻臚公之不盡厥用郭子克讀其家書治二經文爲時式由是以顯厥家壽且有後豈足多哉顧皆無之淺薄者出輙第澤未厚者顧祿且壽由此觀之天果靳於善人否耶郭子篤倫理防庵之喪嘗佐鴻臚公治之斂塟合禮及嫁女弟所以代父母經畫者亦允內外之情平居語不妄發遇事出一言足以斷可謂沈毅明慧之士配徐氏爲天平山徐守耕之女無出卒之日以從兄受益之子爲後名曰緒郭子生於治壬子十月廿一日距卒三十一年鴻臚擇以卒之嵗十二月十二日葬吳縣至徳鄕博士塢先塋側委銘焉陳子道通爲狀受狀敍之銘曰

孰俾爾完孰鐘爾全謂天匪厚於人不然指取功名赫興厥宗中道則僨胡弗竟從跖顧宜延顏顧宜折謂適其嬰何昭何滅於乎古今旦夕孰爲不朽念彼哲人瞻彼靈阜有烈耿光上映箕首

郭邵秀才墓在吳縣至徳鄕博士塢

王履吉墓志銘

文徵明

嗚呼悲哉王君己矣不可作矣君文學藝能卓然名家而出其緒餘爲明經試策宏博奇麗獨得肯綮禦史按試輙褎然舉首一時聲稱籍甚隠然爲三吳之望三吳之士知君者咸以髙科屬之具眞知者謂能肆情詞藝非直經生而已然皆非君之極致也乃君之志直欲軼古人而逾之蓋非通古今周一世不足以充其所受也是可以一時一郡論哉君資性穎異將以勤誠於書無所不窺而尢詳於羣經手寫經書皆一再過爲文非遷固不學詩必盛唐見諸論撰咸有法程餘年視君二紀而長君自丱角卽與余逰無時日不見見輙有所著日異而月不同蓋浩乎未見其止也而豈意遽疾而死也嗚呼惜哉君正徳初與其兄履約並以儁造選隸學官嫓聲儷迹翹然競爽旣而履約舉應天鄕試尋舉進士而君毎試輒斥以年資貢禮部卒業太學又試又輙斥蓋自正徳庚午至嘉靖辛卯凡八試試輙斥而名日益起從遊者日眾得其指授往往去取髙科登顯仕而君竟不售而死嗚呼豈不有命哉君髙朗明潔砥節而履方一切時世聲利之事有所不屑猥俗之言未嘗出口風儀玉立舉止軒揭然其心毎抑下𨿽聲稱振疊而醖借自將對人未始言學蓋不欲以所能尙人故人亦樂親附之性惡喧囂不樂居防井少學於蔡羽先生居洞庭三年旣而讀書石湖之上二十年非嵗時省侍不數數入城遇佳山水輙忻然忘去或時偃息於長林丰艸間含醺賦詩倚席而歌邈然有千載之思迹其所爲豈碌碌尋常之士哉是其志之所存必有出於語言文字之上者曽不得少見於世而僅僅以文傳而其所傳又出於文塲困躓之餘雅非其至者嗚呼豈不重可惜哉君孝友天至居常能愉悅其親而順之於道與兄履約少同筆研食息起居未嘗少離旣各授室而聨裀共食視室處之時恆倍君卒時履約方官京師及是以都禦史出鎭鄖陽便道過家以某年月日塟君於某鄕某原俾徵明爲文君諱寵字履仁後字履吉別號雅宜山人父貞以履約貴封中憲大夫太常寺少卿母朱氏繼母顧氏贈封皆恭人君生治甲寅十一月八日卒嘉靖癸己四月三十日享年四十嵗娶徐氏子男一人子陽太學生銘曰

維慧而明亦藝而貞胡不潰於成而卒困以衡吁嗟乎其名

王寵太學之墓在武丘鄕某原

張太學子饒墓志銘

蔡羽

蘇郡東城張氏之盛四世矣景暘翁爲菊泉封君父富而好逰逰於燕山時諸雄賈角立法書圖刻名器珍玩狼籍大都者持入諸賈人家不省景暘具精鑑善甲乙之故張氏世擅博古多文之譽景暘三子菊泉居仲賞鑑視景暘子孫因是薰炙品藻致情焉夫人情莫不各有鐘不能於經書圖玩諸無賴將靡不至人皆曰張氏遺善並是以遺何如哉菊泉五子獲交者子京子侯子饒子京爲吏廉能累官至光祿署正菊泉所由受封者也子饒名淛太學生以履行雅素受知於前後大司成其逰太學也爲嘉靖戊子間時分宜介谿嚴公大整學規積分考行升捨子饒以行得上捨未幾汝南林公四明吳公咸申前法子饒連以行最居上列故諸公喜之召置左右親爲解疑惑造就之意不淺辛卯選試順天不第同逰重之然巳瘁於學至矣巳輙告歸省初子饒在本郡學人已多其雅尙師事今太學湯先生子重交逰予輩故文太史王履約履吉比予咸獲造其館諸往返無他俗談請其圖刻寶玩過目輙生古气見古人精思前代制作坐輙移時日間陳佳章筆札請題識故友人從張氏往返若入一古藏因於淛也生於治乙未八月十二日卒於嘉靖癸巳八月十三日年三十五母吳氏孺人菊泉嫡配同日封自光祿至子饒爲一母先娶許氏有賢名先卒繼娶陸氏生二女卒之日菊泉命子侯之子賢爲之後名曰公椿公椿聘熊氏女許陳與立次女許石坊子饒性惇孝吳孺人苦多疾疾則子饒侍藥不暫離側又善開母懷故孺人屢病瀕於危竟享髙壽處兄弟咸篤友誼能書亦長於歌詩歸省日別購一區宅因厥園池輔以樓館曰庶可以奉二親茍遂吾養吾志畢矣未究而卒卒之三載光祿君居母艱其冬大營葬與子侯協卜隨太孺人同日舉喪蓋十二月廿一日合前室許氏之宮也先期光祿以書投南翰曰弟淛生嘗辱諸公教亦嘗用力其間若槪冺不傳恐向上者無以勸諸公辱教亦空言矣汴憐其不瞑目也敢以志瀆展其狀則湯先生所爲也因嘆曰父兄師友父兄之言豈無故哉爲志而銘之銘曰

好修防防躋於儕輩宜爾家庭孝子弟弟捨選羣公克念克類師與厥進友尙厥志肯構肯堂迄我養事爲网不臧報或不至回凋跖榮天道奚昧兄哉光祿遺書哽嗟野有簡靑不背於師不間於家無忝厥生沒有榮加勿感下泉石言告遐

張淛子饒墓在五峯山博士塢

明故資善大夫都察院右都禦史致仕盛公墓

志銘

文徵明

嘉靖十四年乙未九月十有三日前都察院右都禦史吳郡盛公以疾卒於家訃聞詔下有司俾營塟事賜諭祭者再公仕治正徳間以剛毅廉循著中外蓋自弱冠筮仕郎曹卽能抗捍權要得罪貶斥一再下制獄皆瀕於死賴朝廷仁明得不終棄再躓再奮卒至大官凡所臨涖輙著茂績振風紀而軌法緒正益厲不貶以故﨑嶇輾轉多所抵冒而丰功盛烈往往敗於垂成卒坐廢以死一時輿論於公有遺望焉嗚呼惜哉公諱應期字斯徵別號值庵裔出宋文肅公度由余杭徙汴再徙蘇之吳江今居郡城歷元至國朝衣冠不乏髙祖啟東以儒醫際遇文皇爲太醫院禦醫特被龍眷曾祖佖不仕祖昕父瓘俱以公貴贈通議大夫都察院右副都禦史祖妣朱妣胡繼妣蘇俱贈淑人公以治癸丑進士釋褐拜都水司主事奉使涖濟寧諸閘節適限列啟閉有時公私舟皆以敍進官舟或挾私貨輙沒入之道路恐恐相戒莫敢犯而中官大不便之時大璫李廣方貴幸用事相與流議中傷旣不得間則以阻格薦新爲大不敬逮公抵罪鐫八階謫受安寧驛丞安寧隸雲南荒逺非人所居久之稍起爲祿丰知縣祿丰古之祿琫烏僰蠻所居剽悍梗化前政往往寇賊待之公不鄙其民誕章敷化納之仁軌民用歸集而盜亦敉寧風聲所被洽於鄰壤尋陞四川順慶府通判受任督賦輸將摧會咸有法程而鉤稽宿蠧民莫能謾民嵗轉輸松潘往往破產不足更費公審情道利番休而節適之事節而民不病丁父憂解官道陞武昌府同知正徳已己服除攺長沙專理精籍秉公軌法不事鉤摭而獘爲之淸郡中王府官校及衞所餉給多爲姦吏侵牟官軍坐困或出怨言防公攝郡程督吏胥稽其出納參合分劑得其利獘所在遂推行之上下給足而郡以無擾俄陞雲南按察使僉事歷按金滄洱海諸道擿伏省微所部職辦其屬景東諸郡皆土官世襲梟獍桀敖王法有所不治公皆以正臨之莫不偃帖向化知府陶某父子讎怨而姦人實構其間公探得其情縛姦人寘之法曉陶以義俾父子如初武定知府鳳英死其妻攝郡所爲多不法而其子朝鳴尢陰狡渫惡椎剽圉奪民甚苦之朝廷下所司究按咸憚公不敢行公方入賀萬壽當道議畱公公得畱疾馳就按之出鳳不意母子震慴伏謁輸情公因簿責其黨窮竟抵罪悉還所奪於民時鳳氏方盛公慮其後必爲患請降鳳秩設流官制之奏上朝廷重於攺更事格不行鳳後卒叛如公言時鎭守太監梁裕驕蹇侈汰漁取無厭公隨事裁抑不令得肆省內諸銀礦嵗有常課裕擅爲己有朘剝苛急民不堪命或緣是賊殺啟釁公議建封禁以絕禍源實抑裕而奪之利也故裕銜之時禦史張璞副使晁必登與公協心制裕裕因並奏三人誣以他事悉逮下制獄鞠訊慘毒張竟考死獄中公益不撓諸大臣言官交章論救會乾淸宮災遂得貰赧前是公巳進本司副使復任未幾遂陞河南按察使策惰警頑風采益振太監孫淸欲攬事權擅理民訟民或乘借爲姦利公面數之正言直气無所回婉孫不能堪欲遂訐公以事公不爲讐而孫卒亦莫之能爲也丙子陞山東右布政使故事右轄多循黙逺權公展采錯事無所避遜時僚長持重務存大體事或濡滯而公披決敏利案無畱牘所興革緒正皆利病切急身名所系不可已者故𨿽嫌於侵權有所不顧戊寅陞陜西左布政使時鎭守太監廖鑾陰賊彊禦恃有內援縱橫省中諸弟侄席寵翼姦贓賄狼籍動以上供爲言有司脇息莫敢問公至首執其左右尢無良者用法剪除之一切橫斂皆格不行又不隨眾加禮廖滋不悅思有以中傷之先是有防督造織罽其費鉅萬廖以檄公取直檄文嚴峻實以嘗公欲因是激之用爲公罪公得檄卽閉戶發籍按得所支數巳逾數萬明日詣廖廖方盛气以待公徐出數示之因問更費如此計所造有贏今皆安在願以上聞廖出不意內愒不能對惶恐跽謝乃已及上西巡駕次楡林士馬滃集蹂躪紛逯人情洶洶而公處之裕如供頓首需取具呼吸間民不加賦境不知擾而事罔不集一時扈從諸璫若諸嬖幸气熖薰灼自鎭巡而下重足屏气莫敢與抗公先聲所被旣有以詟之而臨事整暇足以坐鎭物情憸人小夫望而知敬一切非分之禮無藝之求消沮殆盡終竟彌縫無少疏脫同事諸公莫不佩嘆以爲難𨿽上亦知之明年己卯四川缺巡撫遂用爲都察院右副都禦史巡撫其地蜀去朝廷萬里夷獠雜居負險易動公練兵飭甲隨時疏捕不少怠縱六畨招討楊文林數出兵攻圍城邑防劉吏民而流民謝文義亦糾僰夷爲亂皆以次戡定捷聞璽書褒嘉錫以銀幣時朝多秕政權幸縱橫誅求切蹙而蜀尢甚公糾檢緒正首事限列而繩之以法法外科覈一切放罷西南數千里爲之肅然庚辰丁繼母憂辛巳會今上登極以疾乞休不允壬午服闋被命起撫江西適遭逆濠倡亂之後瘡痍未復加以饑虛所在寇盜充斥而彭蠡爲吳楚交會之後盜出沒其中阻險剽劫而漁舟爲之向導公調遣官兵團軍捶扼並籍羣漁爲伍使互相覺察盜不自容一時並散於是平徭省斂疏免雜調緡錢摠數十萬而請畱以濟民者亦不下數萬檄省臣分地賑卹躬自督率極意撫循民用蘇息而嵗亦比登屬南京諸郡阻饑首輸米七十四萬石銀二十萬兩以濟而奉詔積谷備荒亦百餘萬石有詔嘉奬者再尋被璽書陞兵部侍郎兼都察院右僉都禦史摠督兩廣軍務時嶺南更數政不治兵疲財匱號令墮地土酋玩狎不知稟畏而夷獠誖謾時時竊發公至陳兵大閱料簡鉤摭一時逋蕩以次復伍乃飭廥積謹烽燧繕治幹櫓部署諸將俾各守要害紀律嚴明精采煥發於是諸夷稍稍知懼而邊徼有恃矣歸善劇賊李文積據桃子園爲亂公檄守巡發兵捕斬生擒文積及其黨李萬全等斬首一千一百三十級俘獲男婦四百餘人土官劉召誘執兵官據思恩府以叛卽調遣民兵分隸將官授以方略而躬率守巡諸臣繼之進攻岜梅諸寨摧鋒衝擊大破羣酋斬首一千九十七級俘獲男婦五百餘人召被鎗火死餘黨悉平田州土官岑猛懷諼忮狠恃其險逺將爲不靖畜聚累年及是數出燒劫州縣事聞下公經畫公會巡按及三司守臣防審籌畫咸謂此積嵗逋誅不問益熾而一方之民不容不拯於是上疏具陳方略大率誅首惡而貸脇從兵部覆議從之事下而公巳得防攺官矣先是公稽校尺籍得摠兵太監二府脫卒甚侈旣勒歸伍而深抑其官屬不令暴橫又檄下兩省及湖廣諸路凡所調遣悉自幕府闗決於是二府禁不得肆大興讒構欲以罪去公當道者爲之調停遂除工部侍郎提督易州山廠寔奪之權而置之散地防言官復有論列公遂引咎乞歸得防致仕嘉靖四年乙酉也丁亥河決徐沛漕渠淤塞濬治久弗卽功有詔集廷臣議舉可以治水者僉以公名上遂錫璽書起公於家卽拜都察院右都禦史提督南北直隸山東河南等處河道時尙書李承勛胡世寧皆建議欲於昭陽湖東別開漕渠而少卿黃綰詹事霍韜各陳便宜並下公省詳公與郎中柯維熊員外郎土大化防議劉淑相親往相度延訪父老旣知利害所在乃上疏言黃河之患古今則然而中原平衍無洞庭彭蠡以爲之滙故遷徙不常爲患特甚而其性避髙就下非多爲之委以殺其流未可力勝也治以前河下潼闗卽分三大支二支俱出汴城之東南行由泗經淮入海其一支出汴城之北東行至兗分二小支一出沛之飛雲橋一出徐之小浮橋俱入運河經下邳州會淮入海正徳以來汴南二支湮塞並入汴北一支於是全河東下至於徐沛俱入運河自此汴河無患而徐與丰沛適當其衝近年河漸北徙小浮橋亦已湮塞曹單城武諸縣及楊家梁諸口奔潰四出徑趨沛縣漕河橫流出於昭陽湖之東泥沙壅遏勢緩則停遇坎則滯致淤運道今非攺鑿新河不可蓋上流不殺則決口不可塞長隄不可築而河防不可成河防不成則淤不可濬而故道不可復此今之漕河所以不容不攺也廷議是之詔以春和興役公先命郎中等官分治舊河使通漕舟而堅築隄岸以障黃河之衝別濬趙皮寨孫家渡諸處以殺上流之勢於是簡屬吏之賢有才者以任新河之役躬履其地量地授工分程布役時其食作工其勸懲聨絡相維統攝有敍甫四閱月工完十九旦夕告成而讒言遽興有防罷役而公去國矣時諸老大臣爭言其枉而戶部尙書鄒文盛刑部尙書胡世寧言之尢力蓋斯役之罷起於一二同事之人以細故更相責望坐失事幾故當時公論如此公家居七年更赦復職致仕旣而大臣言官相繼論薦海內士大夫方冀其復用而遽疾不起嗚呼惜哉公爲人修正彊執遇事直前不爲利害回折奉公憂國之念寤寐不忘體貌嚴重進止有恆居家整肅如臨官府而與賔客談笑雍然有情待諸弟妹甥妷有恩族人孤嫠有給婚喪患難有助於倫誼甚篤也生成化甲午八月廿有一日享年六十有二娶沈氏繼顧氏俱贈淑人子男二人長之材郡學生娶王氏次之榮娶王氏繼沈氏女一人適前工科給事中陸粲孫男六人茂勲郡學生茂煕茂廉茂燾茂然孫女一人許適吳治以卒之又明年丁酉十二月十六日塟吳縣橫山感慈塢徵明晚辱公遊知公爲詳及是塟公子以治命屬銘不可辭銘曰桓桓盛宗立氏以國孰其徵之曰有成伯有顯者吉在漢則良曰苞孝章奕世其揚別籍於杭爰有文肅其家聲不忝維谷有展中丞徳言則繼於千斯年有衍弗替衍之維何道則有光行則有方政業其章履貞用嚴侃言維直歷險以夷維正而克我循維良我武維揚豈不有庸讒言孔傷彼讒則傷我行維烈道有險夷不易其轍亶其有馳乃端厥綏或失之毗而名匪虧有展中丞維吳之淑豈不云亡公其莫贖

盛氏先塋之碑

王鏊

盛故余杭聞家然自宋丞相文肅公始大其徙吳中則自判平江府君諱岫始其葬黃山自寓翁府君始黃山在吳縣西南數里而近望之隠然如舟蓋吳山之小者而山水環合艸木郁然靑烏家謂其秀當有所屬而盛氏墓在其防隅寓翁曾孫俌言於鏊曰先墓在吳中者凡九而黃山巋焉獨存水木本源之義在焉何可忘也蓋自元季兵興所謂凡九者多蕪沒而莫尋則無表識故也先大夫蓋嘗恨之他日世益逺人益眾族益散則又安能保斯之不蕪沒也乎俌用是愳爰用增蒔松栢立享臺樹華表大書盛氏之阡示後人以不忘也惟執事賜之言以昭世徳以詔來裔於無窮使盛之子孫繼繼承承永有徵焉孝敬其無衰乎予惟盛氏在吳中占科第登仕籍者絫絫有焉其餘又各以醫名家通籍於朝官於鄕累世而不絕也何其逺哉信其先之積累深且長乎固不獨靑烏家所謂山水之秀而山水之秀亦或不可誣水木本源之義則自不可忘也予故爲著之蓋營域之延袤凡若干畝中爲繚垣垣之正中爲俌曾祖寓翁諱似祖府君之兆其西爲伯祖諱賢府君之兆又西爲伯考諱宣伯府君之兆其東爲祖考諱棣府君之兆又東爲禦醫諱寅府君之兆又東爲太醫院士諱儼曁醫學正科諱侃府君之兆髙祖諱宗仁髙伯祖諱忠二兆遷自齊門今在垣之外北上諸殤穴在垣之外東西坡下其西南隅爲翰林待詔李先生貞臣之兆先生揚州人寓翁故人也老於吳中無所歸遂以塟焉春秋祔享之其諸世系行歷刻之碑陰

盛應期都憲治中進士歷官四川江西巡撫兩廣總督終直河道有政績載文徵明墓志墓在吳縣橫山感慈塢其王鏊盛氏先塋碑乃在其黃山祖墓上附載於此

太子少保資善大夫南京吏部尙書致仕贈太子太保諡文端吳公神道碑

羅欽順

嘉靖二十一年二月壬子太子少保南京吏部尙書致仕吳公卒於裏第之正寢訃聞詔贈太子太保賜諡文端遣官諭祭者四命禮部員外郎王楠防塟事其孤子孝遂以是年十月壬寅塟公吳縣陽山之原事旣畢將樹碑隧道以余爲公知巳伻來謁文余實知公𨿽年老力衰短於揚厲然於誼不得辭也公諱一鵬字南夫號白樓世居蘇之長洲山塘裏曾祖敬祖琮考行俱隠徳不仕以公貴祖贈南京太常卿祖妣周氏贈淑人考封翰林編修累贈太子少保南京吏部尙書妣司氏繼趙氏俱累贈夫人公天資秀穎年十六七卽慕爲古文詞成化丙午以郡庠生中鄕試治癸丑登進士第攺翰林庶吉士乙卯擢編修預修大明會典大臣有遭讒去位者疏請畱之以全國體人知其有匡時之志焉丁父憂服除仍舊職預纂資治通鑑攬要及修玉牒正徳丁卯陞侍講尋兼經筵官同修孝宗實錄成例當進秩時逆瑾竊柄公與諸同官見之無加禮瑾銜之因矯詔以擴充政事爲名凡與纂修者多攺官部屬公去爲南京刑部廣東司員外郎明年陞南京禮部祠祭司郎中瑾卽伏誅詔還舊職尋陞南京學士癸酉南京國子缺祭酒以公補之乙亥陞南京太常卿丁繼母憂去位嘉靖攺元始入爲禮部右侍郎尋轉左奉使安陸攺題獻皇帝神主迎致京師事竣有白金文綺之賚以內閣薦兼翰林學士掌詹事府事專管誥敕充武宗實錄副摠裁乙酉實錄成進禮部尙書賜賚尢腆其年冬乞假展墓詔給驛以行丙戌還朝時江南亢旱江北大水公具狀以聞請蠲租發廩以濟民艱復請疏導江流以便糧運上嘉納之下其事於戶工二部詔舉堪任內閣者僉以公名上爭進者忌之或謂公可無援乎公笑謝之曰嫠婦老而變節亦可醜也俄被防出理部事居數月復攺掌南銓加太子少保辭加官不允遂行再逾年懇乞休致時年蓋七十矣前此乞休者數四皆被溫防慰畱至是始得請重有褒諭仍命有司月給廩米三石嵗給輿夫四名蓋異數也公在翰林累與纂修恆極精審三充會試同考官一主順天鄕試所得多知名士毎進講義必稽古而音吐洪亮足以發之在南都累年未嘗以畱滯爲意師範嚴整享祀精潔率於前政有光間值雷變嘗陳修徳穰災之道今上初卽位進說尢詳要在開悟聖心爲宗社生民無窮計也在禮部與尙書汪公協心秉正上欲爲獻皇帝建室大內汪公執不可旣去而公攝篆乃會議於廷援古證今詞气侃侃然上意已有主議竟不合公因自劾求去上亦不聴僉事陳洸冒舊銜入疏假大禮以希寵公劾其無恥干進請罷黜之洸竟得罪而去出自東閣桂文襄方爲侍郎遇事時有異同亦不能奪公所守嵗貢生就教職者奏乞仍與鄕試公議奏以爲可許上從之遂著爲令在南銓務持大體品藻人物毎畱意焉旣歸首建崇正書院鄕人子弟來學者無弗受仍割田百畆贍之其傍爲眞趣園亭館山池淸邃幽雅公旣有以自適而子孝逺居官次恆思之不寘旣而得請歸養所以曲致公之樂者率在斯園髙人韻士往來不絕也然公尢以表章先賢風厲風俗爲事嘗言於有司卽尹和靖先生三畏齋遺址作三賢書院並祝安定胡公文正範公陸宣公墓在齊門外頗爲居民所侵亦復其故蠡口陳孝子興立祠圯率眾修葺並海虞周孝子容祠之故劉丞幹遺愛在民爲葺其衣冠之藏而立門署牓以從民志民間耳目爲之一新其前後義舉尢多惠利所及蓋不止於親故鄕鄰而巳公生天順庚辰十一月二十九日享年八十有三蓋家居十有四年而卒平素篤於事親居防有禮於故舊有始終之義與物無競𨿽間遭排抑處之裕如口未嘗道人過惡而妍媸髙下中自了了和厚之气盎然可掬望之知爲吉人君子也爲文效歐陽子平正丰潤詩宗盛唐有風骨耐咀嚼字亦淸勁原配宣氏繼姚氏薛氏宣姚皆累贈淑人二男子子忠早夭次卽子孝勤學善屬文嘗充庶吉士之選旣皆中罷循次外補以南京吏部主事歸養於家四女子皆有歸孫男五人尙朴蔭國子生尙儉郡庠生尙黙尙遜尙潔女五人其行狀甚詳乃公里姻光祿卿王君履約所述碑蓋不能盡載也銘曰仰止蘇山其髙曷稱魁傑嗣興於斯爲盛文定文端矧惟同性厚徳淸文前輝後映官髙望著彼此一時或安於近同志相維或暌而逺誰實間之密雲不雨有識嗟咨允懿文端輪轅信美載北載南徐驅直指歸以義榮優遊故里亦旣有年而又有子寛樂令終實多受祉惟皇念舊防典加隆續之生气慰及臣工穹碑在望有巋其封我銘曷以惟徳之恭貽孫有裕流聞無窮

吳一鵬尙書墓在陽山吏部尙書泰和羅公欽順爲撰神道碑

明禮曹郎楊君自撰生壙碑

楊循吉

堪輿上下元化處中是生萬物予得爲人其所居距大海十捨許蓋宇內東南之陋夫也今則素飱於世八十有五年行將奄歸宅返乎太初相彼廬右有丘焉我之永歸庶幾在是恐一旦先朝露無人紀述乃自爲文琢石而鐫之君姓楊氏名循吉字君謙於望農郡周宣王子楊侯之後漢太尉震之逺裔也唐丞相綰淸徳著聞宋學士億文辭蓋世至於國朝三內閣文貞敏定名彰華夏門閥盛矣君世家昆山元末云擾來居吳城西市坊髙祖子中性忠勇防名霸府戰死妣陶守節居洪武中選爲內庭姥姥供執事末年放歸今先塋首穴配塟衣冠者是巳陶生子五人曾祖考居長以富民塡實京師供億有年仲氏商閩尢富防屋跨裏叔亦眉壽從居同稱淑士最防二季由母故得官禦用少監及神樂觀提防𨿽非顯融亦不下賤考府君封承徳郎母劉封安人安人之兄擢解元於正統間官至三品楊業�自此始君少習易弱冠登科又七年憲祖禦天成化甲辰科幸叨黃牓擢拜儀曹爲京官末職襆簡靑袍入參朔望人生之極榮治初逮事孝廟時五王冊封備員執事獲從堂官拜華蓋殿得覲龍顏事竣賜宴直房並賞羅綺福薄命蹇痞癖內攻日食米止三合恐曠職致尢上奏乞換校官不果遂乞歸防恩準放次年貤封典下郡諸侯具彩輿迎賜二親兼報劬勞之萬一矣自惟受官無補己未嵗淸寧宮災下詔求直言不揣應詔上疏復請建文君尊號以禮文事分所當言用是塞責帝衷欲允大宗伯以事體重大弗敢覆存爲文案傳聞収入太史氏未知然不旣而謹厚大臣逺貽如瓶之戒一向守黙性偶好書結廬天峯院折松枝爲籌課麟葩經稍通章句傍涉子史百家又及千卷時或歸省從郡使君遊或爲文章吐言亦未名家正徳初嚴慈旣歿寢苫先隴傾資修築靡千金旣畢大事毎嵗率持齋誦經一百日不出以報如此十三年庚辰嵗武宗在南都防呼試樂府三次扈駕凡九易蓂莢告歸是冬復取如京墓辭赴命嵗齋不廢明年夏南歸別業築室支硎山下修葺舊聞名雲峯廣要檢書旣多稍諳典故然以筆研度日不作生業有負郭田百畝悉賣不存如此又十年皇上龍飛十五年田野間樂聞盛事時則恭逢九廟肇興上頌文一篇防頒史館薄表葵藿之敬諒無補益也外華陽求嗣齋儀十卷同進亦防嘉納金枝應禱慶洽普天而有日精射稿之祥屢見於室奇哉山農共覩非敢妄道是年冬自山西還歸故鄕埋頭隠伏終日維與古聖賢相對輪蹄絕迹亦不尢人自是年益老耳聵目昏龍鐘彊步起拜必俟扶自知去死不逺昔李白一子逺逰不歸不幸類之君配趙生子二一從北上久遨於外未歸一喪京口舟中今停柩在殯所庶生二尙防頗賴應門不得學書無紹焉有墳自築前谿後城亦足偃臥文集方斟酌未成書三四種有完有未完愧無寸長不欲勞他人之筆所貴以自述爲不誣故撰其碑云爾誅曰

上古人淳壽常百許今玆耋年久寄逆旅歸休何時宜有告語凡人之生口體爲主如何到予無一克舉彼炫文繡浣衣我處彼富倉箱我乏朝黍靜言思之毋乃自取有官不作身日卑無財可悅親益離古之髙行豈汝能追弗防其享但招寒饑原憲長貧李廣數奇命也柰何莫爲而爲抑別有道非時所知景公千駟民稱伯夷念昔辭官嘗虞早萎豈意還存雪鬢霜髭一壽僥幸他從缺遺人之墓也期千百年我則不必其然亦不必其不然掩骸之後悉付於天畊犁表樹皆非己專常存不化惟有神仙廣成千嵗亦隨雲煙不化還孳日增萬千宇宙𨿽大莫能充塡三山六水一分之田谷少人多將何具饘乃生變化陰陽互遷前除後續世以相沿大鈞制則不足深憐古多達士裸塟未防從容自祭靖節爲賢有書方編有文未鐫無非糟粕不喜流傳且夫生也憂死則否逺恥辱平仇讐萬苦千辛一筆都勾以還造物與鴻蒙逰錫汝長眠艸綠仍秋所以佚我惟此樂邱自古有死聖謨垂休曾啟手足完軀是謀老佛徒誇忉利瀛洲纒綿不了又起一頭大哉簡要儒家者流時未委順至死彌修舉此玉符更不他求重負國恩涓埃靡酬亦負罔極自同蜉蝣烏乎傷哉嗟斯人之在世無一日得志遭讒履厄人則遐棄夫亦何愆坐不富貴終當舉手永謝塵世陳辭旣舉請刻以記過者來觀莫厭辭費

公生天順戊寅十一月五日卒嘉靖丙午七月二日享年八十有九卒之年十二月十九日葬吳縣至徳鄕碣字圩之新阡

楊氏修墓記

朱存理

楊氏墓在吳縣十一都雁蕩村某字圩楊氏先徳卿府君由昆山徙郡中入洪武初以富民久居京師歸營塟地僅四畝卒塟焉子某府君孫某府君咸祔嘗有過其地者曰後其有文而顯哉迨封承徳府君始拓之積劵凡四十紙爲地通二十畝有奇正徳戊辰承徳洎劉夫人以髙年相繼壽終子禮部主事循吉喪次中日走墓所經營塟事以舊土稍下髙之四尺五寸許躬操量度殫心畢力有司遣人助之役悉謝卻厥制前立石坊二環帀垣墻坊前有池臨池有屋池之陽將規以樹植而未遑也明年己酉閏九月朢日合塟承徳夫婦於斯自公卿大夫而下逺近會塟者千人旣塟禮部君益葺治不懈謂前制未稱訪於堪輿家數人厥議弗協頃易鄰廬半區倍其值而返其材遂更剏之向東有扉逶迆徑自左坊歷祖塋至考妣冢冢前隆阜植檜覆亭明堂中中設香燈几案摘封誥中語扁曰樂善慈惠旁構屋三楹塑髙曾祖徳卿府君而下三像於左考妣像於右像之設尊所出著有功也若池之廣袤減昔十之幾樹植加焉撤去池後屋鑿塹三圍環植蒲柳墓之背積土爲崇丘旁築金星二其平地墾土處開置田五畝兼供稅事別建蓼莪亭以爲宗人享餕所規模宏博於制弗越楊氏之墓於是乎大備矣竊怪吳中士大夫家牽於風水之說往往棄祖塋不憚數十里以求山地思爲子孫利益亦惑矣夫祖宗之心其爲後人計於吾豈異哉獨君不混流俗一意先墓而加治焉且其墓去家半里而近朝暮謁拜無防樵牧其爲利不旣多乎君之識見則過人逺矣余受知於君謂不可無述爰爲詳書創制嵗月以勵其後昆俾毋怠焉

秋崖壙志

朱紈

此蘇長洲第一都之原邑人朱紈歸藏之地枕先塋趾射瀆獅山導其前陽山滸墅擁其後都防通津經其左虎丘峙焉紈字子純別號秋厓生於治甲寅九月朔時父圭庵府君以景寧教諭遭誣罷歸之二載嫡兄衣作亂出走下邳之二月也生母太宜人施坐蓐中毒不死三日保紈就邑禁仲兄冠奪哺者信宿賴伯父孟輝伯兄淸爭回冠復遏太宜人餉賴巾网糊口不死居百有十日弛禁百死之身太宜人以百死全之孩提識趨髫齔經史得於府君諄嚴太宜人左右以底於成內難嵗作歷涉艱險皆口不可言者正徳庚午入郡庠壬申遭嫡母馬宜人喪乙亥遭府君喪服闋己卯領鄕薦庚辰會舉辛亡對大廷賜進士出身觀工部政乞差歸省天曹懲其初預列外選嘉靖壬午除知景州癸未攺開州三年考績進階奉直大夫賜誥命丁亥陞南刑部員外郎司浙江巳丑陞郎中攺南兵部司職方庚寅攺南吏部司考功三年考績進階奉議大夫壬辰陞江西布政司右防議甲午入賀不承當軸治第之委陞四川按察司副使整飭威茂兵備實竄之也丙申平溝深諸賊部院上其功賜白金三彩幣三丁酉遭太宜人喪尋陞貴州左防政不拜服闋辛丑補山東左防政癸卯陞雲南按察使甲辰陞山東右布政使乙己陞廣東左布政司時封川奏捷附名薦章賜白金一丙午提調鄕試將入覲過家遭人倫之變父子幾不免陞都察院右副都禦史奉敕巡撫南贛汀漳等處地方提督軍務丁未攺浙江巡撫兼福建海道提督軍務時以海冦猖獗創建此官而禁姦除冦勢利家所深害怠與忌者乘之十月入漳州平同安山寇按閩者信讒追論前任之遺得以功贖平生辱薦二十一章至是始一被論然同安非前任所轄也十二月拜敕歷閱海防請以重典刑亂賜軍令旗牌八戊申三月至寧波撫海島倭夷六百餘人入城悉受約束四月襲破雙嶼賊巢五月寧波詐傳詔防教夷作亂以殺巡撫爲辭於時駐定海以鎭羣棼渡炎海入雙嶼以定不拔之基計賊失其巢往來外洋者一千二百九十餘艘上下連戰皆捷六月閩人周亮奏革巡撫旣而漳囚逸入於海大擔嶼大步門大江諸警繹騷時疾甚呻吟規畫無敗績九月兵部錄雙嶼之功奏旌之賜白金一彩幣一十月拜敕攺命巡視遂輿疾督兵追賊下溫盤南麂諸洋十二月大捷處州礦賊起衢州告急亦平之時經年建白多見阻撓仕途怨讟盈耳閩人林懋和倡狡夷覘我之說命下遣還業就約束者寧波趙文華啗以南京侍郎脇以身後之禍說以市舶之利與屠僑屠大山內外交煽尢力乃連疏請骸骨申辧蹇蹇已酉自溫進駐福寧漳海大捷擒佛郎機名王及黑白諸畨喇噠諸賊甚眾度其必變乃傳令軍前執訊斬其渠魁安其反側先後以聞浙閩悉定五月得請生還困臥蕭寺屠僑嗾禦史陳九徳論以殘橫專擅眾欲殺之賴聖明在上姑褫職候勘羣非大來竊自嘆一介書生叨冒至此靜思稱塞不過數事在開州卹里甲均戶役在職方革協守之橫在江西定安福均糧之籍剖東鄕安仁割圖之訟在威茂平畨寨處邊餉在山東奪守涉之議在廣東在贛州平政刮垢而巳然未如今日之自慊也人情如此果貴耳邪遂力疾取所集甓餘各卷刋定之著孤臣孽子之槪作俟命辭曰糾邪定亂不負天子功成身退不負君子吉防禍福命而巳矣命如之何丹心靑史一家非之一國非之人孰無死維成吾是治後事囑諸子以登第三十年府君未霑一命之榮不華送死不訃不受弔不祈碑銘配徐氏封宜人子男六貞元郡庠生貞介貞則貞固貞孚貞訓邑庠生女一適盛之繼孫男七篆符簡簽簴篇簵女六家世劬勞載永感錄自撰壙志虛卒塟月日如左

此志甫就不意竟卒卒之日乃已酉冬十二月十六日辛亥也侄男貞元等遵遺命不敢久停遂以明年庚戌正月癸酉日塟兄紹抆淚署尾

吳都文粹續集卷四十三

欽定四庫全書

吳都文粹續集卷四十四

明錢谷撰墳墓

宋龍洲先生劉公墓表

蔡基

先生名過字攺之廬陵人宋南渡後以詩俠名湖海間陳亮陸遊辛棄疾世稱人豪皆折气岸與之交宰相周必大聞其人欲客之門下不就故人潘友文宰昆山縣延致先生先生雅志欲航海同抵縣宿畱焉先生卒縣主簿趙希楙以友文所賻錢三十萬買地馬鞍山以塟遂立祠東齋久而墓與祠皆廢更一百四十餘年爲至正十三年州人顧瑛秦約盧熊等聞之州州下其事徵諸圖籍正其厲域表大石其上題曰宋龍洲先生劉公之墓越六年寺僧立塔其所今知州費侯復初令下僧遷骼復其墓且表樹焉遣客殷奎謁予求表墓辭予昔往來婁間屢詢其遺墓弗得今幸墓復予何辭於言或謂公一窮詩流耳其詩又局於季宋陋習僅如五季羅昭諫爾何以表樹後人哉予曰不然取人以辭不若以節義公嘗抗疏光宗請過宮屢與時宰陳恢復方略請甲兵謂中原討賊之義義士爲之激立可以辭客少之乎吾以是復奎使歸告費侯刻石爲表大元至正二十一年冬十月五日奉訓大夫江西等處儒學提舉楊維楨撰將仕郎杭州路海寧州判官禇奐書復墓之明年費侯去官石不果立今守髙昌偰侯旣拜墓遂取其文刻而樹之廿三年夏五月十有一日儒學教授蔡基識平江路昆山州偰徯斯判官丁復初儒學教授蔡基提控案牘趙從周都目謝宏道州人朱珪刻

復劉龍洲墓

蘇大年

平生四海劉龍洲髙臥百尺元龍樓置酒載花過黃鶴江山依舊風雲愁區區禮樂嗟南渡江水奔流自東去英雄潦倒竟何成畱得當年舊逰處墓頭無石寫徵西墓中無金狐夜啼迷人荊棘不見路傷心禾黍秋淒淒浮雲夢境翻今古子孫散落歸何所有酒如澠醉世人一滴曾澆墳上土斯文契誼千載同驅除樵牧封宮蒼苔朽骨亦解語何以報徳酬諸公梨花寒食東風曉野煙蒼莽迷芳艸行人來經讀殘碑仰天共嘆英雄老君不見五陵無樹起秋風消沈萬古斜陽紅何如馬鞍山邊三尺墓多謝諸公肯垂顧

同前

潘純

夷門王气橫江來秋風落盡梁宮槐鳳皇山頭駐靑蓋海門樓閣空中開五國城荒雪如席寒擁旃裘兩宮泣帛書不繋雁南飛衰艸黃雲淡無色君臣自謂虞重華不識何如司馬家鳳笙龍管將進酒玉闌羯鼔方催花白頭遺老空惆悵鐵鎖長江幸無恙獄中誰捄嶽將軍人間知有秦丞相搢紳之士皆汗顏山林气壓居庸闗那知義膽忠肝者不在貂蟬玉佩間何人好事髙千古愛此淳風似鄒魯咸陽寂寞漢諸陵慚愧劉郎一抔土

同前

王賓

生從詩酒過時光到處閒逰半帶狂今日馬鞍山塟處一叢枯棘在殘陽

同前

沈周

龍洲先生非腐儒胸中義气存壯圖重華請過補缺典一疏抗天肝膽麄中原喪失國破碎終日憤懣夜起呼往籌恢復詣公衮論矛聴盾事大殊芒鞋破韤世塗澀蒯緱短劍秋風孤登髙聊且賦感慨江山故在英雄無權門欲招腳板硬顧逐詩朋兼酒徒尋常一飲空百壺賣文贖券黃公壚酒豪便欲踏東海故人畱飲亦須臾玉山固是埋玉地嵗惟三百骨已枯三朝封樹再起廢人重風節非人驅嗚呼人重風節非人驅龍洲龍洲眞丈夫

劉龍洲墓在馬鞍山下有祠後廢至正中州人顧仲瑛等請於州立石表其墓

明正議大夫吏部左侍郎諡文莊葉公神道碑

銘

彭時

公諱盛字與中姓葉世爲吳郡昆山人五世祖秀實惇重好義元季有暴僧聚徒事焚劫爲鄕裏害秀實卽圖上其事於官捕斬之時稱爲葉義士曾祖茂林妣朱氏祖明贈通議大夫吏部右侍郎妣郭氏贈淑人考春封兵科都給事中贈山西右防政加贈通議大夫吏部右侍郎前母湯母陳俱贈淑人繼母沈封太淑人公天資穎異自少博學彊記下筆驚人同邑知名士張和見其所業文曰此其志不可量因勸逰邑庠遂駸駸有成矣正統十年舉進士授兵科給事中毅然以言責自任十四年英皇北狩郕王監國公率同列劾將臣扈從者失律敗事請誅夷之以謝天下然後選將練兵以復不共戴天之讐興師問罪以雪防塵扵外之恥如此則大綱以正大義以明而聖駕之旋軫可期矣聞者壯之九月監國卽位頒賞廷臣公以時艱辭不許十月京城戒嚴公請罷內府軍匠悉遣徵操及戰騎近城又請令有司熟糧料以給戰士遣散卒迎取軍器於天津以張外援三四日間凡七八疏悉合機宜師旣退公言賞功罰罪治天下要務今日之賞罰旣行他日之勸懲攸系賞罰明信則人人力於事功恥無不雪讎無不復矣今效勞如孫鏜死事如謝澤韓靑皆當賞以示勸其他守闗不嚴赴難不力者皆當罰以示懲從之十一月陞都給事中時邊境未寧大臣有奏畱邊將守京師者公言今日之事邊闗爲急往者獨石馬營不棄則六師何以陷土木紫荊白羊不破則敵騎何以薄都城卽此而觀邊闗不固則京師𨿽守不過僅保九門無事而巳其如寢陵何其如郊廟壇壝何其如田裏之民荼毒何宜急遣固守宣府居庸爲便巳而河南陳州流民煽動命公往視公卽兼程以進除貪虐賑饑寒威惠並行民用安輯景泰元年春還復上言京城爲天下根本而八府旱蝗相仍加以邊陲侵擾民不聊生乞議寛卹俾安生理不然臣不能不爲社稷憂也八月北人送駕還京將入闗矣有隠名具帖言迎復事者大臣見之顧忌不敢舉公曰此野人無情之言達於上感動必矣或沮以匿名書公不顧具疏言之有防令尙書胡濙封進帖𨿽畱中而正論有不泯焉是冬公以南北邊師爲患不巳上疏請令中外文武要職各陳安邊濟時之策二年六月天象垂異公又條陳弭災防患十二事以上及聞禁中頗事逰畋又請舉行祖宗午朝故事公當多事之秋遇事輒形於疏每疏不下百千言而大要則以扶忠直抑姦佞卹民生禦外患爲主其有禆於時政爲多三年遷山西布政司右防政監督宣府糧餉尋命協贊獨石等處軍務先是獨石馬營八城遇戰失守殘毀未復公列其利害可興革者爲八條以進次第罷行之八城旣復乃立社學以教子弟置醫學以濟疾病立義冢以瘞死亡設暖鋪以便行旅均蔬圃以給將士制度品式纎悉備具而又請官銀五千兩買牛千餘頭摘戍卒不任戰者俾事佃稼嵗課餘糧於官凡軍中買馬除器勞功卹貧諸費皆於是乎取給自是邊人歡洽嵗亦屢登有嘉禾同穎之祥七年冬以外艱去八城之人如失父母連章乞畱而公固辭不可天順二年英宗皇帝嘉其能驛召至京面加奬諭尋擢都察院右僉都禦史巡撫兩廣公乞終制不允至廣興利革獘尢盡厥心舊例廣東鹽課不出境嵗久鹽積商困往往賂守闗津者越過廣西市利公以爲聴之則法壞而利歸於商禁之則商滯而利歸於闗津乃請許鹽商計鹽多寡入米邊餉而後出境於是公私兩利焉時廣西流賊多入廣爲害而兩廣守將頡頏自異是以討賊不成功公請革兩廣正將立摠鎭於梧州居中調度則眾賊可平矣韙其防而不果行公不得巳請益兵英宗命都督顏彪率兵赴之公與彪協議破賊砦八百所擒斬數萬人而還或又以殺降謗之而不知實積年反復之賊也天順八年今上嗣位陞公左僉都禦史巡撫宣府修復官牛官田之法墾田益廣積糧益多以其餘易補戰馬千八百餘匹其屯堡廢缺者力修築之不數月完七百餘所兵民始𨿽怨之旣而恃以無恐乃忻戴焉在宣府屢有建白且請行養老之令於邊褒卹巳往賢臣爲方來勸上嘉納之三年陞禮部右侍郎五年攺任吏部是冬持節封沈府稷山王六年畿內大饑命公巡視眞定保定二府賑卹貧困綏輯流亡旣還復命賑濟京民之饑者全活甚眾八年朝臣以河套爲西邊患有言增兵守險者有言大舉搜套驅出河外沿河築城堡抵東勝徙民佃守其中公受命往議方略奏言搜河套復東勝此皆事勢所難不敢妄意惟增兵守險可爲逺圖宜令守臣鏟削邊墻增築城堡収新軍以實邊選土兵以助守此不但可責近效而亦足爲長便也上是其言九年轉左侍郎公自入佐部政每議禮用人從容贊決其間僚長敬信司屬悅服焉至若是非部分而闗當時利害系生民休戚者遇諸卿必相辧正因而助益者不少一日坐堂署從事忽疾作不能言輿歸西第而卒實甲午三月八日也享年五十有五上聞深悼惜之賜賻鈔三千緡諡爲文莊遣官諭祭營葬以明年二月十七日塟於邑之積善鄕湓瀆之原公爲人溫雅簡重崇道誼尙名節言動思跂古人居家執孝友涖官淸愼勤恪設施不茍與僚友論事不激不隨而言色自若其取人先行檢而後才藝然存心寛厚終不及人之過惡所寓門無雜客公退手不釋卷考古辧疑殆忘寢食而於世俗聲色財利之好澹然不以經心平生爲文師歐陽而功業自期於範韓以範公爲鄊先正尢景慕焉惜乎大用未究而卒所著詩文奏議總若干捲藏於家公凡再娶先金氏贈淑人繼耿氏刑部尙書耿淸惠公之女封淑人子男一晨補國子生娶副使張和女女三人一適貢生虞臣一許夏景澄一尙防公之卒也晨不在側冢宰尹公旻率僚屬經紀其喪事旣又狀公行畀晨奉以徵予文且曰先父雅愛先生言幸勿辭而公內弟司業耿君裕又申其意而請因摭狀言著其槪系之銘曰

古稱才難今世尙然彼長此短用各一偏優於政矣其文詎傳文或工矣政舉弗宣達觀於世百靡一全而公兼之寧不爲賢惟公問學有本有原公之履操金石其堅淸文達識自視無前檢身約已猶恐或愆敡歷中外逾三十年忠君愛民心實勤拳言惟婉切用適方圓惠浹於民威行於邊緬懷鄕衮我道隨肩謀謨事業期著後先何志之逺而去之遄位不滿徳系命於天墓門有碑徳烈是鐫烏乎文莊百世不諼先民有言林宗不慚予讀文莊公碑信其行亦識無媿彭公所著也何則同鄕稔知其徳業景仰之餘不能不爲之感嘆嵗乙未仲夏梓林識

葉盛侍郎墓在昆山縣積善湓瀆之原

浙江按察司副使提督學校張先生墓志銘

葉盛

英宗皇帝復大位之五年庶政時敍悉如其初於是詔在廷舉文學行誼士仍理學政廷臣合辭以南京刑部郎中張和等名上上特陞浙江按察司副使余陞擢有差皆畀之璽書以行蓋今天下藩臬十有三浙江固其一云今年夏盛自廣赴闕過浙江浙江之三司言張先生病矣先生能仰只徳意涖事甫期巡行徧屬學者且至再勞憊過甚病矣旣而見屬學官弟子皆如三司言未幾先生竟卒於其家其郡邑之賢皆奔走哭弔里巷之民多咨嗟悼惜浙之諸司亦皆致奠其門人學子相與會哭者數郡畢集間作爲文詞以致哀傷之意公卿士夫詞苑名流聞其訃莫不嘆息曰哲人亡矣噫先生果何爲而能得此於人人哉蓋先生天資穎敏絕人成童讀書數行俱下尢績學不怠至忘寢食稍長卽知謹義利賢否之辧爲文章立就已鏗鏘有奇語聞先生長者有賢名卽趨詣請益同邑張伯緒華亭陳文璧翰林尹鳳岐皆器重焉正統已未偕弟穆同登進士第廷對之文稿無竄抹讀卷者奇其才請寘首選以病目創不果擢第二甲第一人不久移疾家居一時碑版之請戶外之屨恆滿執經問業學徒踵至先生率語以科塲易事學者務治身心他日當有益國家耳有以程文請者舉題多百餘言少二三字先生兀坐數誦經傳次牋釋一無所遺言出成文諸先泚筆左右伸紙疾書至廹速不及書𨿽數十人人各不同莫不滿意而出後頗厭苦之諸生屢卻不可去嵗庚午主考江西鄕試五經文字得士爲多辛未授南京刑部山東司主事三法司有重獄就咨決所上奏牘皆經詳定尙書侍郎不以郎曹禮稱以先生遣子從之學俄膺召入翰林與分館修纂宋元史事翰林素艷先生名旣從事皆以同事得人自慶天順還南京陞署浙江司員外郎明年實授又明年陞陜西司郎中未及書考而提學之命下矣今之士夫君子經先生指教者內而近侍外而藩臬州郡稱能官者皆有人假使處先生養士儲材之地其所就不旣多矣乎提學之任亦重矣天與之年其又可量乎蓋先生之不盡其用殆非人力矣𨿽然士之見重於世用不用其何足校也夫先生性孝友治父母喪一遵朱氏禮以家無厚產懼嘗節俸給制衣帛寄其兄以及其弟冀全名節鄕先輩漢陽守章士希老無所於歸嘉興朱鹵庵其校師也皆爲之倡醵金以圖其後事廉潔自將權貴之門不一濡足聞忠賢節義之爲喜躍如自己出直無他腸有所知必以語人不問交處久近朋友有過舉必面折之是是非非不少容貴近臣嘗有事懷金過先生者𨿽怒斥之然猶委曲揜防之不顯言於人以是人多憚服之歿之日家無一金之資而逺近敬愛先生者多致賻以畢其喪先生諱和字節之號篠庵張氏昆山名家相傳爲唐燕國公說之後世有令徳其生邑橫塘裏曾大父道升大父文裕皆豪士父用禮贅至和塘北何氏遂家北塘又家妙涇之南後以穆貴贈其父奉政大夫刑部山東淸吏司郎中母胡氏宜人先生之妻丁氏封宜人子男二懋甫直甫懋甫邑庠生女三長適諸天敍次受聘配葉晨皆出丁宜人次尙防側出也先生永樂壬辰四月廿六日生卒天順甲申六月九日卜是年十二月十八日葬馬鞍山南城隍廟西之先塋先生之平生見其友吳劉昌華亭夏寅所爲傳蓋於史館秋臺之事加詳其於盛累世通家其相視異姓兄弟也南都之會剪燭劇談有互表祖塋之約而今巳矣蓋先生之所厚宜莫如盛𨿽不忍銘而義宜銘銘曰

南峙惟昆婁江洴奔代產豪賢匪獨機云猗嗟先生超前軼羣百氏楊瀾六籍窮源昌言王廷載筆詞垣粵有文衡式臨大藩兩贊刑書實多平反豈無他人或深以繁十行公方君子之存五色光晶亦大而殷浙俗熙熙童冠詵詵朝勤夕勞輶車軒軒往而不來引領含嚬若人云亡天胡弗仁髙墳郁如一丘環如後欲求之於我斯文

張和副使墓在馬鞍山南城隍廟西

明故太中大夫浙江右防政張公墓志銘

楊循吉

昆山有二張先生公諱穆字敬之於行爲季與其兄提刑公同名於時人尊之故並以先生稱公家世居昆山之橫塘後徙婁上正統己未公與提刑公並登進士第當是時提刑公進士出身第一而公又在會試第二天下榮之公初授工部營繕司主事繼移屯田以憂歸與其兄服喪有禮鄕黨稱之以爲孝起復攺刑部主事陞員外郎郎中公曉暢法律持以仁恕其所斷無以寃稱者蓋在景泰甲戌之嵗公以員外郎爲會試考官凡曹郎得與此選者非學行超絕者不能有也公之陞郎中也進階奉政大夫而公之考諱禮亦以先贈主事進郎中妣何氏以安人封進宜人天順攺元英宗皇帝禦極銳於圖治親擢在朝之臣任以法官布之天下使繩刺姦獘而公得山東按察副使陛辭上親禦文華殿諭遣兼有寶楮之賚所以倚任公等者甚重公感上知遇思有以爲報稱至官奉法不阿直聲著聞蓋在山東者九年用己正物人以爲無負詔防成化元年考績書最例得正三品執政者以公之久伺也舉爲浙江右防政惟得一級便公也而以公專淸軍事軍曾補伍久不勾補者例解丁查往往多死道路間公獨以移文行查不解丁人大便之𨿽違例不顧也嘉興知府楊公剛勁人也有疑獄不決公爲立剖之楊公不覺下拜公至浙江之二年進表入朝時曹州李公秉在吏部雅知公山東之政欲薦公都憲臺適有效奏李公者連及公公遂解官歸其橐蕭然幾無爲生門生故人相與買田松江之滸助之公始得濟焉提刑公之卒也公事寡嫂最有禮濮州判官者公季弟也亦先卒公撫其孤尢甚厚在山東所至境內則必求先賢之家防之及表葺其墓不以爲倦而公之少時所事學師與其舉主皆浙人公在浙時巳死公爲之或葬或祭無不報者蓋公之天性忠厚如此公好讀書平生暇時書未嘗去手又喜汲引後進而爲人性剛直不假借人至評古人亦然茌平之修志也収華歆馬周公曰歆漢賊也何可存存周可耳亟命去之而責怒修者故尙書劉公言於葉文莊公曰敬之好直不揜人瑕垢至品量篇翰亦然可憂也後竟以直致謗不容於時而歸公以旣歸之年爲成化二十三年丁未三月二十五日卒其生蓋永樂十三年乙未十二月二十五日也年七十三配宜人周氏宜人之父爲鄭府長史側室有子者鄒氏子男一人平甫娶知武安縣鐘君女女二長適吳縣顧禧故禮部主事顧君叔謙子也次適江陰薛章憲縣學生平甫將以卒之年十二月二十日葬橫塘之原與其兄進賢教諭寅甫鄕貢進士安甫奉吾友黃君應龍狀來乞銘應龍文宜銘公而以讓循吉則循吉何敢當也然循吉先舅氏太中劉府君與公兄弟之間甚厚今提刑公談笑容止吾家猶能說之蓋府君與公兄弟同在南京以古學相友提刑公讀漢書一傳必三十徧其文雄一時然獨重府君人有就乞文者則辭曰何不詣劉虞部然則循吉𨿽未嘗得親公亦公友之子弟也銘其得辭乎提刑公名重一時公與之頡頏上下人並稱爲先生提刑公入仕遲享年少而公之年仕皆多且久故其閱歷施設著述之事於提刑公爲尢焉公屹然爲鄕耆徳今巳矣典章故實孰從而質之也此鄕後進之不幸也公所著有勿齋集二十卷勿齋公所號也未盡之志其在玆乎後來者盍以求之提刑公諱和字節之者也銘曰

昆山之二張人傑雄文章政事美略同公其季也碩而忠赫然其名配長公多才練達智疏通早以治獄聲譽充平不撓法仁不容於時英皇再禦龍簡拔賢俊皆登庸公當此時首進宗匪人達之由帝衷報之難矣乃畢躬煌煌旌節賁山東泰山日觀兩目空姦頑避走寂無蹤惟彼浙藩壯且雄公所宜有曰治戎以民養兵慮其終乃公於此爲有功公官日進方顯融徳修毀來眾口攻飄然拂袖還裏中膏車逺邁川津逢公略不以存心胸知時委命樂以雍愚有幸防賢有窮慷慨好論讒之叢於公何恨何忡忡惟公伯子時所宗文章擊撞間笙鏞公實佐之森前鋒不朽奚假乎鼎鐘橫塘之原伊夜宮三品之葬崇厥封其下多土上多松得失何有拙與工且以元气還鴻蒙樂哉地下兄之從

明故祁州知州封奉直大夫刑部員外郎張公

墓志銘

文徵明

祁州知州昆山張公致仕家居凡三十有五年年八十有四嘉靖十六年丁酉三月廿又四日以疾終先是公以進士釋褐守祁甫四載以母喪去官旣免喪遂不復仕時公年艾服吏部尙書馬端肅公嘉其靜退奏錫四品章服階朝列大夫致仕越二十有八年子寰升朝推恩封刑部員外郎階奉直大夫章服如故公始罷官退居橫塘卽故廬爲圃鑿方池構亭其上曰天方自稱天方子日從親友文酒燕遊聞有佳山水𨿽逺必至或浹旬累月忘返三吳勝迹登覽殆徧良辰令日未始虛擲壺觴在前圖史肆列握槊呼盧悠然自適或語及時事輒起避去若將凂焉戊辰巳已之間羣幸用事士夫閒居者或攀附驟貴時當路適公同年故人有意羅致之且寓書問訊公亟揺手謝不與通蓋其素性閒曠不樂與時徵逐如此其在官乃能勤愼自將不少鰥曠祁故鄙壤民貧而健訟俗喜巫禳公設爲科條傅以古訓俾誦以自守民信而格訟用衰鮮不事追呼而民乂以安間出省耕因遂鉤摭民隠民咸得以自實卒嵗踐更用爲徵調斟度下上式允以均尢勤於賑卹明愼周審不爲虛文以至弭盜緝姦摘伏省防悉中綮節凡公所爲未始骩法徇民亦不肯苛法以爲民病推誠任眞軌迹夷易又能飾以儒術故𨿽不久而文治雍然爲一路之冠行部使臣列公治狀薦諸朝會去不果用而公亦旣倦逰矣公諱安甫字汝勉其先唐宰相燕公之後宋南渡自洛徙吳世居昆山之蕭墅元以武冑顯國朝有諱道升者稍徙橫塘道升生文裕文裕生贈刑部郎中用禮始徙今婁上用禮生四子稹和穆種而和與穆聯舉進士和仕終淛江提學副使穆淛江參政並有聲迹爲時名臣公則稹之子也母金氏以景防甲戌十一月七日生公娶徐氏先卒贈宜人子男一人卽寰以家學取進士連守濟寧濮開三州召爲刑部員外郎方侍養在告女一人適臨安府經歷趙禧孫男四人恆慕恆純恆思恆學孫女二人公少以舉子知名始爲鄕校卽爲部使者識拔比試應天主試者奇其文用爲舉首魁得他捲偶詞气相類遂兩黜之巳而發封得君名而同黜者爲同邑方嶽亦知名士乃甚惜之然次舉公竟與方同薦庚戌試禮部遂登上第有司錄其文以傳一時譽聞甚籍謂且繼踵先烈而孤立寡援竟就外補浮湛常調迄以不振嗚呼惜哉公爲人不立厓異不事矜持與人處無少長戚疏貴賤一待以誠而人信之亦莫有謾之者平生操家有制教子弟以禮而朂之以學獨不能治生入官數年先世田廬乃損於舊委心任運曾不置懷顧能舉贏急義中外族屬以及鄕黨鄰里緩急有求必委曲赴之其尢可書者副使公和防政公穆死皆無後爲構特祠置祀田俾羣從子孫世享之蓋張氏文獻實始於二公公此舉非獨繼絕而已公生臞瘠纎竦貌古而神淸被服蕭散舉止疎慢對客恂恂不能劇談髙論望若憒眊而內蘊精明𨿽以經術名家而博綜羣籍不遺餘力奇情逸思發於古文歌詩精警溫腴足稱合作所著有天方集二十卷雅善攝生而不爲沒溺旣病卻藥待盡及革手書遺令呼子孫示之泊然而逝嗚呼斯可爲達也巳寰以是嵗四月十三日葬公橫塘祖塋之次距卒才十有九日從治命也於是寰手具事狀屬予銘銘曰

有攸維贏繄祿之徵願言則貞維徳之凝豈有不崇乃心維烈彼啜其腴我行其潔有賢張公徳懿維衝旣騫有庸亦飭其躬秩秩方州有民有社弗擾維循爰徳以化匪無榮圖我攸有適捨旃來歸以宴以息憲憲名宗徳聲孔耀孰其承之乃賢有紹不紹其祿紹其忠貞有賢張公矢其英英出正於邦處敷於族旣忠亦貞不忝維糓橫塘之墟郁玆新阡生斯藏斯以永無諐

張穆防政及其侄安甫知州墓並在橫塘

明故嘉議大夫河南等處承宣布政使司右防

政吳公墓志銘

文徵明

公姓吳氏諱愈字惟謙晚號遁翁世家蘇之昆山曾大父子才大父公式皇贈承徳郎刑部主事父凱字相虞仕終禮部主客司主事修正彊執事母篤孝年四十棄官歸養以髙年令終鄊人私諡貞孝先生母安人陳氏生正統癸亥八月一日成化戊子以縣學生舉應天鄕試乙未舉禮部會試廷試賜進士出身戊戌授南京刑部廣東司主事己亥丁母憂甲辰復除本司主事歷員外郎郎中治庚戌陞四川敍州府知府癸亥進河南右防政明年甲子致仕嘉靖元年壬午以登極恩進階嘉議大夫五年丙戌五月十有九日終於家年八十有四公自少開朗書過目不忘嘗詣外舅夏仲昭閱壁間文累數百言閱已取筆書之不遺一字資旣穎異又敏學彊解不遺餘力旣連舉得雋益精進不懈初官法比卽思明法以達於政毎退自公輒取故獄詞翻閱探竟凡事始章程傳爰論報悉究而通之事至迎解不煩檢會所部兼理畿輔事尢苛劇公省決敏利廷無畱獄析律詳明所當必允茍得其情𨿽貴勢不避時畱守中官驕不奉法會有事當按公持之急中官使人宣言欵公且懼以旤公酬對閒整語直而遜卒竟其獄不少骫骳然不爲深文內庫遺火事連中司坐死者數人公具獄以比請尙書言情罪旣得奚以比爲公曰法如是不可逾也尙書執不從獄上何文肅公當讞閱其牘稱善曰此吳郎中筆也但所坐非正律宜以比言卒攺用此律奏之尙書乃悔不用公言由是益任公毎公當遷輒奏畱之凡一再進官皆不離故署防詔大臣舉屬吏尙書鄭時侍郎徐懷聨章薦公堪長藩臬奏上而敍州之命已下敍去京師萬里俗獷喜訐吏多並緣爲姦公始至判牘日以百數吏故矯列數事嘗之公且判且閱徐擿所矯數事訊吏吏卽叩頭具狀公旣精敏慧發擿而濟以嚴重有犯必繩以法吏畏民懷訟用衰鮮尢愼刑獄每行縣錄囚必有平反慶符盜正寢劫縣縣誣執二十七人皆抵死公審鞫左驗惟二人眞盜乃悉縱遣二十五人其後果獲餘盜貴州都勻用兵敍當轉餉而道路險逺公調遣節適民不勞而事集出諸郡上有詔錫楮繦文幣旌之所屬長寧筠珙夷獠雜居尢剽悍易動公撫以恩信示之禮法久皆懷附然無故不輕調集會撫臣移文發其渠率至省閱習公執不遣曰犬羊之性未易擾伏萬一奔迸不可安輯撫臣不以爲然必欲致之已而椎剽鹵掠旋不可制公手書片楮諭之卽復弭帖蓋公推誠待物素爲夷獠信向如此土官安鰲以馬湖叛有詔揜捕而敍實比壤藩臬重臣咸會於敍公言鰲輕剽無逺謀然器甲精利兵亦蹻捷未易攻取不若重圍困之彼中無水不一月可坐而降也議未決而鰲棄城走將糾諸夷爲亂眾相顧不知所爲公徐曰鰲在吾彀中矣問故曰彼以郡守將兵接戰勝負未可知旣離巢穴不過一窮虜耳所轄諸酋長皆其深讐彼且無以自容又何能爲因遣人襲而執之曾不血刃而元凶授首及攺設流官其醜類不服復嘯境上刼郡印爲亂眾益恇擾公親叩其壘好言諭之曰若等情有欲言言之朝當處分何以印爲且印出朝廷失一印復制一印於我無損若持出特一敗銅耳吾憐若以無用之物自陷罪辟故爲若言若無以印爲也眾卽委印解散自首事至敉寧公皆在行間謀畫多自公出比奏報而賞不及公眾爲不平公曰敍與虜接師或不競敍實先受禍此守臣責也今得無恙幸矣敢覬賞乎在郡九年勸農振業興學教民民靖化洽嵗亦比登乃平徭更賦勾考邊儲之侵於民者得四十餘萬輸將轉調亦數十萬廩庾旣充以時賑發流庸來歸戶口增羨郡以大治在河南兼理屯田時田多爲藩府幹沒及勢家漁取或假中官庇覆揜抑詆譎莫敢致語公訾省鉤校多所緒正在省一年展采錯事方將有爲而廷評出矣會蜀士有不悅公者復從中醖釀之而公亦巳倦逰遂致仕去公識慮精審舉動詳緩每計事尢要其終斟度分劑不少滲漏一時𨿽若迂逺而積久考成往往有餘沿牒往來非公事不輙乘官舫𨿽逺不給過所部中餽遺一不受亦不以官物遺人嘗自言在官經費一錢以上皆注籍令不背覆其所爲必視法所在故歷官中外未嘗一掛吏議其待屬吏特嚴𨿽所喜不少假色辭所不喜者亦不輒肆詆挫不立科條不収聲譽而質行履方往往出名上故所在政事卓卓而人鮮復稱之尢不欲有所附離初登第觀政兵部部僚有與當路交比者𨿽喜公故爲引重欲援致要地公謝曰某忝列進士入官自有本末因緣進取非所志也其人媿謝後當路敗所引咸坐廢黜而公無與時已韙公卓識其後益厲不變浮沈常調者垂三十年晚始解後一奮而竟以讒罷嗚乎此足以占公之所立矣家居尢事檢持出入起居咸有常度接人和而有辧故𨿽防笑融洽而人莫敢慢易人有過不面加誚讓惟對之不言而巳其待子弟亦然然人毎以是候之顏色所加甚於質責也故諸子若孫咸孑孑自將無少縱弛閨庭雍睦訾毀不聞邑中稱詩禮家必首及之雅喜賓客燕設精鑿禮文詳雅周旋尊俎間終日忘倦晚嵗聰明不衰音吐洪暢俚言遺事憶記歷歷毎對客舉似必深竟顚末風流雅尙奕奕照人蓋以髙年令徳爲鄕邑之望者二十有二年嗚呼今則巳矣有如公者可復得邪公娶夏氏太常卿仲昭女封安人有賢行先公三十年卒無子側室姚氏生子四人長東浦江縣丞次南國子生爲仲兄惟明後次西次守中國子生東西皆先卒夏安人生女三人長適王銀以子貴贈翰林院編修次陳伸戊辰進士死逆瑾時追贈大理評事次文徵明翰林院待詔側室趙氏生女三人適陸潔朱希韓餘一人尙防孫男四人詩訪許詠詩國子生訪縣學生女五人曾孫男二人女三人塟以卒之又明年戊子十二月甲申墓在邑東積善鄕興仁裏夏安人祔銘曰顯允吳公旣貞旣實有言庚庚亦順其徳侃侃貞孝爲時令臣弗大厥施發於嗣人憲憲邦刑翼翼盛業豈曰世踐光於有烈維烈如何肅肅在公入守郎曹出疇民庸維此敍服獠夷易豗有績弗諼式柔永懷豈民則懷亦貞厥履穆穆旼旼納於仁軌道罔赫功成不言天子有詔往奠中原有攸王臣旣貞亦蹇時弗我違身則旣倦莵裘旣營式遄其歸公歸維何鄕人有依顯允吳公維民之則出建邦猷處範鄕國國則殄瘁斯人云亡後千萬年以允有光人亦有言維徳則久我作銘詞尙詔厥後

吳愈參政墓在吾邑之積善鄕興仁裏

瞿郎中行狀

方孝孺

府君諱嗣興字華卿姓瞿氏其先居河南後徙通州之海門宋末有諱某者避兵南來至姑蘇之常熟家焉生二子靑達俱有才力能服其鄕人元師破江南有劉將軍者徇地至常熟靑與達帥裏中彊壯拜馬前迎之有狂犬突出軍前眾愕然持弓不敢發靑直前一箭射殺之眾驩曰壯士壯士可官也靑曰吾不如弟達遂求旗號俾招諭未降者承制授達百夫長及宋亡遷蘇州巡鹽大使兼管內六縣捕盜轉怯憐口提領娶某氏府君其子也府君少時家有祿食日從其徒射獵飲酒爲樂不喜學書天資仁善和順未嘗有過年十七怯憐口以例革不寘官提領君家食甚貧府君卽折弓矢脫去紈綺故態躬力穡事以養二親承顏候色惟恐弗至母嘗病癰時天熱癰潰臭不可聞人皆掩鼻趨過府君跪牀下執蒲葵扇驅蚊蚋以手磨穢剔腐扶起臥不解帶者三月至愈乃止母又嘗患積气危甚醫不能治或告以股肉可瘳乃置刀盂上而禱於神俟刀躍乃可割府君如其言自旦至晡時頓顙於地顙破血流盈面刀弗動府君泣曰天忍不憫我耶我縱以身易母猶母之肉何暇惜乎知刃卒不可動起引刀割肉覆盂中裂帛漬血裹瘡戒左右弗泄羮之謬稱他肉以進時母不食巳五日矣見羮喜爲之握筯食一杯幾盡食巳而瘳母后嘗感疾思啖菱時菱未花徧市之不得解衣入菱澤中哀呼索之竟日手足皆腫俄得菱實三持歸遺母母疾如失旣而貧愈甚或隔日一炊府君曰事急矣尙守不變如父母何哉攜家入蘇城謁多錢家願盡力多錢家察府君誠信可仗出資財俾貿遷日分其息十之二府君由是稍裕時父母所欲無不致也府君不妄取而好施嘗朝出道獲人所遺囊有楮帛若干視其名則市中小夫府君坐不貼席走其家還之有遺田宅契書於路者覽之曰契書失將起爭端迹其人呼與之其人貴家奴失主契畏罪涕泣欲求死叩頭謝曰公活我氊工王氏大雪凍餒不能起竈突無煙府君憫之天明攜錢二十緡潛投窗隙而去歉嵗出糶有窶人來糴衣不及脛府君受其錢五千陽忘曰汝糴十千邪倍與其粟鬻蔬者過門府君取其五錢授以楮帛十倍曰吾適無錢汝持楮去將以餘錢禆我鬻者笑曰吾安有錢禆君耶府君曰第持去俟錢多歸我不汝急也其意與之而不欲其知皆此類凡負販者必多給其直家人怪問其故府君曰彼胼胝手足以求升合利吾忍與之較邪嵗丙申常熟凶民來依者數十輩府君僦捨以館食之癘气發病者相枕府君躬親粥藥而時進之卒賴以生府君旣喜浮屠言讀其書豁然若會其意者復閱北溪陳氏性理字義卽解其要曰聖賢之學蓋如是因戒二子懋莊曰我少不學至老而始悔若等其勉之懋與莊服父訓刻志事學莊入國朝爲禮部員外郎府君及見之曰吾有望矣洪武乙卯九月府君得疾恐念慮或亂畫紙爲圈揭屏間常目之二十七日卒於家卒前一日楚府伴讀陳子成等道府君將之京師問府君欲何言府君以兩手加額曰語吾兒努力供職報天子恩我死不恨享年八十有四莊在禮部絫請於朝未報卒後月餘贈將仕佐郎禮部員外郎配蔣氏安人安人事舅姑如府君之孝舅姑或怒則率子女羅拜於前曰新婦誠可怒願念諸孫貸其罪舅姑意不解悲泣不巳年七十二先九年卒是嵗十月二十三日葬吳縣橫山梅家灣之原與安人合兆女三人一夭二適某孫男三人紹緒紳曾孫男二女一府君歿明年莊自員外郎拜福建等處承宣布政使司左防政階通奉大夫當得加贈而意欲圖其不朽未暇請云

瞿嗣興孝子墓在吳縣橫山梅家灣

故柳州府通判桑公墓志銘

楊循吉

吳郡思先生桑公少好詞賦師司馬相如揚雄以其長擅名一時至爲他文章皆本是凡爲集十卷旣而力探羣經自易春秋周禮皆有義釋又類合數十家總二十餘萬言治癸亥六月四日以柳州府通判卒於故邑常熟之寓館年五十七邑令計君柳進士也盡發其書觀之爲具斂加厚其將葬也其從弟鄕貢進士翹以遺言請銘於我嗚呼先生之道裕而能容介而不羣充其辧可羨於將使極其用宜大於匡國胡獨以一技名邪先生諱悅字民懌其先有舉齋公者仕元爲都水庸田副使傳六世至廷貢壻於穿山周氏生先生年十九領鄕薦絫試禮部不第負才遊京師無所屈竟以乙牓授泰和訓導三爲考官皆大省號能得士秩滿冢宰三原公方執政將薦用之不果以資拜長沙府通判又以催科無績調柳州府柳邊氓雜居多竊發先生出入賊巢穴示以恩信來附者萬家柳人至爲繪像以祀然由是名聞於會府因得召致幕下待以賓禮俾司謀畫道方行會父喪歸遂不起以至於沒蓋先生之設施不見者若此先是未卒之前一月友人薛大章夢見先生乘髙車擁入防云與屈子遨逰巳而果卒說者謂先生躬萃元精以神明其心志又不大於事業以有蓄焉一旦以死其不逐逐爲常鬼亦明矣夢所見殆將然乎先生配章氏故贈都禦史孟端女男一人阜先卒女二人長適吳樟吳文恪公四世孫次適歸應祥蘇州衞援例指揮僉事孫男二人內曰接外曰溥皆嗣阜爲後防未克立夫人實主喪事先生先世皆葬故邑虞山今以十月十六日葬湄溪之原從其先君兆禮也在太倉州南四十里與穿山三里而近先屬邑今屬州故先生又爲州人銘曰

有才不售澤不大施滇粵縱奇以昌厥詞休休三原非不巳知疏直以交始孚終遺黃髮鮐耉世所謂壽賢者不然道徳之富髧彼兩童亦旣樹後祭祀克紹在禮不繆歸終於寓邑令是主返葬湄原爰祔父母遺書滿家蠙珠琳瑯聲光若斯不腐以亡百世有考尙於銘章桑思悅穿山人以詞賦鳴於時爲栁州通判有恵政卒於常熟寓館墓今在太倉州南四十里湄溪之原

明故資善大夫禮部尙書致仕贈太子少保石

城李公墓志銘

梁儲

昔成化戊戌常熟李石城先生始自翰林院編修遷侍講又九年丁酉遷侍讀學士後孝宗登極以先生有靑宮講讀舊勞稍遷左春坊左庶子學士如故旣而憲廟實錄成與先生同職纂修者遷少詹事或太常少卿仍兼學士惟先生遷南京國子祭酒以去𨿽燕賚加祿之禮不缺焉然出入逺近之間禮意不侔矣說者謂當道厭人好直故用意沮尼於其中豈其然乎旣而先生連遭內外艱俱特賜祭塟洎服闋起爲太常少卿兼侍讀學士遂遷南京禮部右侍郎轉左侍郎拜南京吏部尙書復召爲禮部尙書時中官劉瑾亂政受某府親藩重賂欲以鎭國將軍爲郡王怒先生執成法議之將中以危法賴上心垂察止令其致仕以歸劉瑾旣誅詔吏部疏起舊臣有才識爲瑾所擯斥者先生𨿽名在首列然雅意林泉無復有仕進意矣嗚乎當道者能尼人於祭酒之時而不能尼人於宗伯之日劉瑾能怒人於議禮之際而不能怒人於疏起之時況先生防學壯行克全晚節名遂身退貽福無疆是固平生好直之報天定固能勝人也豈瑾輩所幹與哉先生諱傑字世賢以世居常熟石城裏別號石城雪樵生正統癸亥卒正徳丁丑家譜遭元季喪失無所考今以曾大父居仁府君爲始祖云旣貴獲贈大父濟父希潤俱禮部左侍郎祖妣徐氏郭氏妣徐氏元配章氏俱淑人側室曹氏生長子曰而達應例授七品散官繼配戈氏生次子曰而進授光祿寺署丞曰而遇授中書舍人皆先生廕也女五人錢奎趙原錫劉夢錫顧榮華翰其壻也孫男四元紹元貴元顯元望初先生爲編修侍講時常充經筵及靑宮講讀官三爲會試同考官兩同兵部侍郎及都察院副僉都禦史爲淸理武職貼黃爲學士時嘗主考順天府鄕試及爲殿試讀卷又爲纂修實錄兼校正官爲少卿學士時經筵講讀以舊臣仍首爲靑宮講讀又爲纂修大明會典副摠裁官後闕裏孔廟災命奉香帛往祭告爲禮部侍郎時因夏旱命祭禱天壽山而雨又爲防陵山陵使旣沒防賜諭祭二壇有司爲造墳安塟凡此皆闗系朝政大體故並書之公自防穎悟至老猶手不釋卷在仕路四十年歸田又十餘年有文集若干捲藏於家今其子某等皆淳雅有文行足以增光而裕後先生之澤固未艾也銘曰

惟公尙直匪徐與亟𨿽爲當路所抑晚而際遇出入皆榮宗伯歸來道若可行虎狼九闗莫達鴻飛竟爾防防予之斯言亦豈足以槪公之平生也耶

李傑尙書墓在興福寺北

明故通議大夫都察院左副都禦史思庵吳公

神道碑

徐有貞

通議大夫都察院左副都禦史致政吳公之卒也有司以聞賜之塟祭如制於是其外孫中順大夫知荊州府事錢昕狀公之事行使來請銘於墓道之碑有貞之少也蓋嘗從逰於公而荷公之知重斯文之誼惟永弗忘如公之徳之學之官政有貞實皆知之𨿽不文也其何敢辭乃哭拜受狀序其事而銘之公諱訥字敏徳別號思庵吳之士大夫皆稱之爲思庵先生而不名後公𨿽貴不以官稱乃所重在其徳學焉海虞之吳蓋仲雍之苗裔也公之曾大考諱淸大考諱天佑考諱遵道遵道仕國初爲沅陵簿卒以公貴贈僉都禦史妣王氏繼陳氏俱贈恭人公之生也早失所恃而逺所怙然天賦髙朗能自樹立甫七嵗摘五經之文誦之不訛出語有章老成長者巳識其偉器時沅陵方逺官公獨侍其祖母繼母居海虞且學且養不以憂遺其親沅陵君彼誣系京師公匍匐訴於廷乞以身代事未白而沅陵君沒公扶柩歸葬未幾而祖母及母亦相繼沒哀毀幾不能存𨿽在窮約而喪事一毫不茍且斂窆虞祥之禮一依朱子書逺近觀禮焉鄕人化之治喪乃不用浮屠法母族王陳二氏皆徙逺方公迎養兩外祖母於家供養如一其齒益長學益富大江之東稱徳義者必首及公而稱學術者亦必首及公永樂中旁邑之大夫交辟爲校官不就乃薦之朝召試翰林優等且授官或言其善醫將使教醫生公不願捨儒從醫上疏懇辭焉時仁廟監國因是知公命之卽南宮教六卿子弟有薦公行在者文皇召見齋宮奏對稱防命日侍仁廟登極翰林學士沈度秋官郎中王傳交薦之吏部尙書蹇義以聞上曰是嘗教六卿子弟者耶毋使外任卽日擢監察禦史公素自重又感上知遇遇事直遂知無不言朝野憚之其出巡按至以扶持綱常爲巳事在浙江則立髙宗九經語孟碑而削秦檜記刺羣賢之文表宣公之奏議褒嶽王之精忠而於貴州則以蠻夷雜處務持大體不苛以擾恩威著焉及代還民不逺萬里詣闕乞畱先是使貢還者率厚所賚而公獨無宣宗時以南都畱臺爲重求可任者僉以公應詔進右僉都禦史尋陞左副都禦史階通議大夫公執法體剛而用正侃侃之言卓卓之行論者謂其得大臣體未幾有與不合者愬之朝公遂以疾求去吏部方秦畱之而其辭益力不可奪上宴勞而遣之公旣歸家事一不問日惟著述以終所志閉門絕掃而士益歸向焉初未嘗寢疾及易簀無一語之亂是惟天順元年三月旣望也公兩娶皆張氏贈封皆恭人有丈夫子二曰欽曰銓女子三長歸錢公建次歸嚴顯又次歸兪昱皆善士孫男四長淳受經於公第進士爲禦史克肖其風裁不幸早死鄕邦惜之次洵浚沫孫女一曾孫男三女一公生洪武壬子享年八十有六葬邑之虞山從先兆也公爲人端重純明履方居約不以窮達易所守其學務遵儒先闡經訓以淑人心正士習故凡爲文章鑿鑿焉斷斷焉根據義理有裨世教不徒作也所著有思庵前後讀詩文集小學集解性理羣書補注文章辧體祥刑要覽晦庵詩鈔文鈔艸廬文粹諸書悉梓行於世烏乎以吾觀乎斯世其功名如公爵列如公者蓋多有之矣至求其立心如公制行如公者則未之見焉故少師文貞楊公嘗贊其像曰道古人之道心古人之心君子以爲篤論然則有貞之爲公大書特書而不讓者豈門人之私哉蓋天下之公也銘曰

吳出姬姓實惟周宗海虞之裔祖於仲雍雍後迄今綿歷百代代不乏人及公而大孰不爲學公學惟正刋落文詞直窮理性孰不爲仕公仕惟時進禮退義動合其宜公病士習躐等無序乃訓小學爲之章句公患官邪淫刑以逞乃著祥刑俾之警省晦庵我師艸廬我友力踵前修以覺於後三品之貴八袠之年世謂達尊公其備焉我爲斯文揭於墓道尙俾來者於公有攷

中奉大夫江西右布政使何公墓表

魏驥

中奉大夫江西右布政使致仕吳江何公年八十又六以景防四年十一月十三日卒於正寢將以又明年九月十五日塟於裏之長山之原先塋之次前期其子玶以兄璫主喪不敢離於殯側乃獨不逺數百里逾湖涉江衰麻踵余門泣拜曰先君沒矣當屬纊時呼玶輩於前屬之懇懇願求執事數語述其生平刻於墓道今塟有日玶謹奉遺命而來惟執事不靳以副先君之臨沒言是望復出公平生行實見示又泣而再拜余念公故人也不相見者幾二十年風晨月夕未嘗不往來於懷以重其爲人今而巳矣以其千載不朽者爲托且憫玶孝誠切至余何可以不文辭惟公實出吳江望族世以詩禮相傳名源字防澄九嵗通四書大義十二能賦詩作文十三讀毛氏詩十七讀蔡氏書膺推擇爲郡庠弟子員逰於春坊贊善諡文靖王先生之門而又以周易是明先生見其言行卓卓乃曰是子公輔器也十九失怙獨與母居事母朝夕不離其側且不廢所學洪武甲戌膺貢入太學又明年以易領京闈鄕薦名在第七主司刻其文以示後學明年會試禮部中乙牓名在第一授山西太原之徳保州學正文行昭彰克稱師表膺薦陞山東徳州知州州當南北要衝供給浩穰且罹旱蝗民多乏食公於其間晝夜極力營爲致事克濟暇則問民所疾苦於利卽興於害卽除致民仰之如神明賴之如父母明年蝗生鄰境公率父老齋戒禱於祀典神只曰蝗將入境神其止之守者有過神其罪之民無所告神其卹之告畢蝗果不入境於是闔州之民號公曰賽包家蓋以公之設心制行通於神明得於黎庶似宋包孝肅公焉耳迨丁母憂民扶老攜防告於部使者畱公勿行公曰聞父母之喪當見星而行見星而止豈可畱而勿行耶部使者以公達大體及出郊上馬父老脫公履懸於州門以示去思服闋復膺薦陞梧州府知府值山水驟至人民廬舍漂沒無算民見存者無以聊生眾議欲具奏發倉賑濟公曰具奏必俟報俟報而發廩民則盡爲餓殍矣首出己之俸爲僚屬倡及官立券借其粟於富民遂得粟若干石由是民獲免饑而弗死者甚眾毀闔郡之淫祠以耗民財者祠凡若干所革沿江競渡之戲免民沈溺之患者船凡若干艘至今民不敢變尋以詿誤被謫赴交趾英國張公少保戶部尙書黃公所聴調發公於二公一見之頃二公重公辭公動止不凡曰此儒者也面委署交州府學事公嚴立教條用夏變夷致諸生忻然從教未幾選貢得士十有餘人至今有位至方嶽者焉還朝除吏部考功員外郎時仁廟禦極擇賢以輔導親王膺少師蹇公薦擢任鄭王府右長史公繪欹器圖以進王言其略曰臣欲殿下以盈滿爲戒王嘉納其言上聞之特賜誥褒美及侑以白金彩段仍推恩贈及父母久之攺除吏部文選郎中膺近臣薦陞江西右布政使時江西民所患者勾補遼東大寧萬全各衞所軍役爲累公卽具奏江西之民去北數千里且不禁其地之嚴寒至則死亡者多乞於見勾數內存畱防弱者三千餘名於南昌衞操練上允其奏民甚便之其行利於民者多類此在江西三年年已七十卽上章乞致仕朝廷以公輿論所推老於從政不許逾年詔許入覲旣見上憫其果老遂獲賜歸旣歸鶴髮烏紗優防林下者十又六年足迹未嘗入城府終日閉門惟焚香手不釋卷以適其所適而巳卒之前二日覺四肢微倦呼諸子於前曰術者謂我命止八十六嵗昨得一夢測之相協我死後毋作佛事但得蕭山魏尙書公數語述我平生刻於墓道足矣恐路逺不可致耳言訖夷然而逝三日大斂神色如生哭弔者盈門咸曰福徳人也福徳人也曾祖慶逺祖正卿父信之贈奉議大夫鄭王府右長史母顧氏贈宜人配陳氏先卒贈宜人繼室苖氏封宜人側室劉氏子男四曰璠曰瓛陳氏所出曰玶苗氏所出曰瑺劉氏所出女兩姚信張震其壻也孫男九人曰防曰旭曰升曰晟曰杲曰昭曰暹曰暤曰昻升補邑庠生孫女五鄒致章貴生顧宏李憲皆孫壻也一在室曾孫男三曰復防晉平生著述有澄庵稿若干捲藏於家嗚呼公於書無所不讀於政無所不達其所操所履一以廉介正直是務誠勢有所不能怵利有所不能詘者歷事五朝始終一節全而生之全而歸之享有髙壽得正而斃況又善教其子孫如璠輩詵詵詩禮足以襲珪組續風聲是則公尢可謂之不沒也其視彼逞智自私以僥幸一世迨沒身名俱冺不異與艸木同腐者相去爲何如也哉余烏得不表其墓以爲公鄕邦之士勸噫豈特爲公之鄕邦之士勸哉

承節郎趙君墓志

楊煥

淳祐十又二年良月旣望友人陳鑑來訪余輦轂下發囊啟緘謂余曰此我故東道主之子之書囑志岵屺鑑義弗忍辭故請於執事曰公諱應龍字子云曾祖瑄祖革父朝俊世居吳之嘉定望族也公防從吳之名士防肄舉子業端平間鶴山魏公督視江淮荊湖四州軍馬公以兵機進攝濠州定逺尉以平寇勞補承信郎嘉熙三年大丞相史公復往視師公語長子涇曰機會之來間不容髮吾與若可以拔樹功名謁隨軍轉運李公曾伯尾督議將軍呂文徳奔走兵間董餫勵師迄相其捷特轉承節郎子涇補進義校尉李公方委采石鎭寄納倉以示優擢公抱疾嘉熙四年九月之癸亥卒於正寢年四十有六娶同邑安陸之陸氏徽猷之後通判之孫名妙智事公姑和親族慈孤弱惠貧窮捐廩入庵溥茶湯供鄕人多徳之卒時淳祐辛亥五月二十八日也享年五十有八長子涇命諸弟卜用壬午十一月壬寅仝窆於蕭水之上四男長男涇進義校尉新兩浙轉運司淮使次曰嗣發曰英發曰嗣昌二女長適國學進士龔天定次適通州進士顧應環用述以志余聞之哀而感嘗慨汝墳遵化之弗行而孝子之潔白世亦鮮儷古意寥寥今行於趙氏之家矣故爲之歌大車之卒章曰谷則異室死則同穴以美其有是夫而有是婦也又爲之歌旣醉之五章曰孝子不匱永錫爾類以美其有是父而宜有是子也承議郎知處州龍泉縣主管勸農營田公事楊煥撰

明故大中大夫浙江等處承宣布政使司右參

政陸公墓碑銘

吳寛

治七年七月戊申浙江右參政致仕陸公以疾卒於家明年十二月庚申塟於太倉陳門塘先塋初公疾革巳不能言若有所囑其子者於是其子伸以治命泣請銘其墓上之碑惟予與公同朝二十年相知實深毎重公才操當大用於時一旦顧以浮議而去則公不平之气亦宜假此而發然此亦何足爲公重輕哉是宜置之不足道也公諱容字文量姓陸氏先世冒徐氏至公始復未生其母夢紫衣人以笏擊其首曰當生貴子已而得公弱嵗穎敏篤學逰鄕校不專治舉子業日取諸經子史程誦不輟同輩謂非所急曰聊以抵諸君戲耳獨與故翰林修撰張亨又太常少卿陸鼎儀友善三人俱以文行聞於鄕而公尢爲葉文莊公所知天順三年中應天府鄕試成化二年登進士第授南京吏部驗封司主事丁外艱服除攺兵部職外司擢武庫司員外郎再擢職方郎中丁內艱服除攺武選司遂陞右參政致仕卒年五十九公在兵部勤於公事邊報或急奏疏日三四上動輒數千言皆出於公而慮逺持正士論歸之西域賈胡進獅子至陜西嘉峪闗奏乞大臣率軍士往迎公言於尙書外夷以奇獸進朝廷旣不能卻若復往迎寧不貽笑天下後世邪議上遂巳又安南累嵗侵擾鄰邦有欲加兵者公言安南臣服中國巳久今事大之禮不虧叛逆之形未見一旦以兵加之恐遺祻不細其事亦巳錦衣百戶韋瑛凶悍附勢得罪謫宣府謀再用指良民妖言爲功公言於尙書且疏請下法司鞫之瑛竟坐誅而被誣者十餘人皆獲釋京師稱快先時捕妖言者多陞官例得世襲愚民被誣死者無數公請除其例獄遂衰都指揮昌佐求爲金齒騰衝防將公執不可俄中貴人召公至內諭防公言西南夷要地必得堪爲將者守禦佐非其人若順成之異日壞事咎將誰執佐計竟沮他日復有中貴人舉都指揮二人爲都督僉事者命巳下公益不可言都督大官必積功始得彼何人而欲亂法耶舉者市恩專擅尢宜寘之於法以爲後戒疏凡再上言甚切直上從之一時𨿽曲宥其人而自後犯者必罪著爲令他所建白若論馬政四事論儲養臺輔教導勲戚愛惜人才久任巡撫經理京衞選練禁兵均平鈔法愼重會議又八事及在浙江益究察民隠振作士風行縣至桐廬且嘗發漁家兄弟殺於潛丐者夫婦事人傳以爲神明之政焉旣乃條例浙中便宜十事悉見施行間因公務入京又論漕渠利病語斥權貴沮事有人所不敢言者蓋公少卽有志天下如兵刑水利之類有所得輒手書之冊後多見於用云公事父母甚孝父病躬奉湯藥不離左右者累月嘗夜醉歸母不樂自是飲必半杯不敢至醉其居喪盡禮三年不入私室人未嘗見其嘻笑治家嚴肅動容凝重若不可親狎至與人處歡然也性喜聚書政事之餘手不釋卷見於著述率明切平實爲詩文凡若干捲外記錄諸書又若干捲陸氏世爲蘇之昆山人公之曾祖諱福祖諱繼宗皆不仕父諱裕以公貴累贈奉直大夫兵部武庫司員外郎妣陳氏累封太宜人配張氏河間府通判瑮之女弟封宜人子男一人卽伸鄕貢進士女二人長適太倉衞指揮使張漢次適鎭海衞指揮使武勲皆封淑人孫男二人復陽洊陽女一人銘曰

瞻彼昆山韞玆良玉玉匪可貴人秀而毓有美陸公白晳而丰少則有志誓終其躬統師籌邊惟大司馬我佐其勞操縱用捨朝有成憲憸人妄干以身障之我力桓桓力所可爲夷險一視何以爲之國有獘事手削章疏觀者駭焉我職在是位卑亦言彼愚不知指爲沽直知者與之則爲盡職爲上爲徳不寧惟斯出防政事惠澤益施未究厥才歸與則速逍遙海濱進退不谷白日自顧吾身獨全全而歸之瞑於九泉

吳都文粹續集卷四十四

欽定四庫全書

吳都文粹續集卷四十五

明錢谷撰墳墓

太子中舎致仕範府君銘

範仲淹

府君諱仲溫字伯玉四代祖諱某幽州人也唐末爲處州麗水縣丞中原亂離遂家於蘇臺曾祖某事錢氏爲中吳軍節度判官贈太保祖諱某以神童補官終於祕書監贈太傅考諱某歸皇朝歷眞定府武信軍掌書記贈太師兼中書令府君卽太師仲子也生於京師幼孤還蘇臺與諸從兄弟居服勤素業孝悌於門中景祐二年以某遇乾元節恩例補試將作監主簿赴調除越州新昌尉以誠接物民用知勸在邑三年盜不及境外計舉監杭州余杭縣市徵能寛其利商旅便之三載以績聞按察使洎牧守咸有表薦除海寧軍節度推官知臺州黃巖縣慶曆七年海潮大至壞州城人皆逃散沒溺者甚眾府君教民爲桴晝夜救之全活數千人旣而上官知其所存請發眾以治城府君雅喜利人長於慮事眾議築土爲城用甓以傅之府君獨不然謂人築且勞又捍水之衝甓何能久乃集民累土以牛數百蹂之堅而後增至於成復表以長石互相銜枕勢莫得動其城八門皆設之閘遇水暴至則障之眾服其善臺人遂安時又嵗饑州命邑官率富人出谷俾輕其價以救窮民窮民乏資無以得谷府君諭之曰汝糴之十不若與之二三則富人易辦而貧人易及眾皆恱從饑者獲濟焉永嘉郡禁盜十四人獄具皆當極法外臺請府君慮問府君原盜之情而重其行法固請覆奏朝廷悉恕其死黃巖大邑民數萬戶訟爭盈庭府君専尙仁愛多以理遣至有犯徒刑而非巨蠧者府君必爲解其仇訟而決平之民自愛服制置按察使交章薦之府君秩滿還家與鄕舊逰曰吾樂矣何用官爲遂請老朝廷嘉之遷太子中舎致仕皇祐初某來守錢塘與府君議置上田十頃於裏中以嵗給宗族𨿽至貧者不復有寒餒乏貧之憂府君退居四年賔親盈門以東臯所入日爲雞黍之具故貧而常樂顧鄰里鄕黨有急難則竭力以濟之皇祐二年九月十三日以疾不起享年六十有六中外宗親莫不過哀里人無老少皆涕下其遺愛感人如是之深娶丁氏夫人男五人長曰純義守將作監主簿四子尙防女四人長適進士李洽次適進士沈充二女在室以其年十一月十三日於吳縣天平山三譲原嗟夫某從事四方與府君別動逾千里及余杭得請一獲其願相防未防而有死生之訣泣血灑毫不能成文銘曰烏呼先公五子其三早亾惟兄與我爲家棟梁兄又逝焉我獨徨徨諸稚在前未知否臧我其教之俾從義方積善不誣厥後其昌

範仲溫中舎墓在天平山三讓原

宋故左朝請大夫章公墓志銘孫覿

建安章氏自郇公以文學道徳仕仁宗爲宰執聲號顯融族大以蕃異人軰出事五朝踵相躡爲將相寵祿光大爲世間人宋初徙平江者尢稱於天下大丞相申公家州南樞密秦公家州北兩第屹然輪奐相望爲一州之甲吳人號南北章以別之秦公生七子多知名公第三子諱綡字子上爲北章氏通亮英敏有大志讀書不治章句屬文辭典麗有古風秦公任子次及公公推與其弟而束書詣太學受業食淡攻苦窮日夜不息然後挾所有從諸生校於有司元祐二年試國子監中第一遂拔其科學者尊其文傳誦以爲法調河南府洛陽縣主簿範忠宣公尹洛一見待以國士賔禮奬薦僚吏莫敢望於是故相韓公汝玉中書侍郎範公子功李公邦直皆以文行薦於朝就除京兆府府學教授秦公帥涇原奏充主管機宜文字用舉者攺宣徳郎太上皇卽位推防遷奉議郎通判鎭戎軍秦公治兵號名將守邊四年城兩州築九砦生致兩大酋斥地數千里威名隠然戎人出塞逺遁將吏極一時之選後多爲顯人而幕府簿尺籍伍符檄書請奏皆自公手出秦公薨太上皇臨其防敕中貴人錄嘗爲機宜者姓名以進免防召對上顧而喜曰名臣子是嘗佐其父者他日謀帥無以易卿也除祕書省校書郎居亡何以爲陜西路轉運判官防五路漕臣分總邊計而公適當秦公舊治手疏便宜數十條鉤考財用出入之要窒姦偸罷不急以紓縣官餽挽之費皆有法書上而宰相方除不附己者召公還言者隨攻之出知湖州言者不已差主管西京崇福宮未幾公弟綖以飛語聞而章氏一网盡矣崇寧中蔡京用事久權震中外彗出竟天上感悟免就第凡京所建爲天下害趣中書亟罷之中書侍郎劉公秦公壻也京懷之未發它日京復用諷禦史誣奏綖盜鑄爲姦利以並中逵於是詔開封尹李孝壽卽吳中署獄連逮千餘人敕州縣發卒防送鉦鼔之聲連晝夜不息捕系累月痩死數百人考驗無所得京怒逐孝壽以嘗建言禦史蕭服沈錡代往獄益急卒不驗又逐禦史更用孫傑必煆鏈如章乃止綖坐是除籍爲民徙海上兄弟皆坐非法得罪公又免官覊臺州嵗余上辧其誣罷者皆復復公故官通判秀州實大觀三年也已而又坐陜西漕事奪三官公移書當路詆京曰朋黨交舉相謂伊周謇直不平斥爲莽卓天下聞而壯之四年復召爲校書郎遷倉部貟外郎再遷起居舍人宰相張商英言蔡京紹復熈寕元丰法度率矯誣爲姦罔非先帝本意建請置局號皇宋政典擇近官範鏜劉拯纂集爲書黜其妄詔公爲編修官禦府出筆墨端溪研以賜後嘗奏事上追懷秦公且問秦國夫人起居狀公頓首言臣等幸因先臣蒙記識不幸屢遭讒慝以見困躓負先臣余教防弟縯臣母憐之未嘗一日相捨中被誣陷屏伏田裏母子無聊陛下幸哀憐孤老舐犢之愛加惠縯等復還仕籍臣昧死自言罪萬死上爲動容卽日詔復縯官而公終無一言自及秦國遇疾移告馳省而蔡京復相同列有徼進者逢京之怒又中公以危語防遭秦國防防除吏部直注岷州長道縣而公亦病矣以政和四年守本官致仕逾年病間卽捨旁營一堂號羙防聚書萬卷凡國子中祕所有皆具集今古石刻千卷編秦公遺文四十卷奏議三十卷奏議者涇原山川要害行師制勝營陣出入之法公以類分卷每一事爲序文識篇首可備一覧而不果上有所感遇則爲歌詩音節平緩無戚嗟流落不偶之嘆八年落致仕以朝散郎知觧州轉朝請郎朝奉大夫宣和二年選部使者去爲均州提舉兩浙常平未至攺提防刑獄遷朝散大夫妖人方臘稱亂東南新蹂於兵詔升越州爲安撫進公直龍圗閣知越州兼管浙東安撫司公事公樂職嗜事所蒞有名迹束縛姦吏重足而立愛養百姓則惟恐後解州之神霄宮成廉訪使者劉愇病其隘有攺築之意公曰吾民不可以重困卽擇日齋戒設壇塲臺官屬行事祠下防其徒入居之事訖驛聞愇意亦已房陵婦人越所部訴其子於均公謝曰房非吾治也又訴於轉運使以屬公公召詣庭下不以屬吏諷諭開曉母子感悔再拜稱謝而去秀州嘉興富人髙安與陳氏有故怨間方臘之亂誣之爲盜聚羣惡操兵入其室盡殪之以捕盜徼賞平江長洲陸氏怙富橫閭裏殺人應捕輒求吏執平人代已公一閱盡得其情狀取二人寘諸法眾驩以爲神明越新去亂人情危懼日三四驚旁郡守將往往益兵自衛公至則延問吏民燕集賔佐如平時於是勇敢卒謀變公飭將吏指取無一人脫者一府大震左丞王安中帥燕山求文武士於幕下欲請公俱宰相以公方撫越人不聼五年中貴人譚楨爲宣撫使又請公於上朝廷不能奪除公河東河北燕山府路宣撫使司參謀官磨勘轉朝請大夫加右文殿修撰賜三品服松亭關戍卒二千人號食糧軍四軍之變遂從奚人破景州楨怒欲盡戮其孥公曰若爾則人不復思漢矣楨悟而止時金人納夏之請割畀拓防故地雲中以北二千餘里遺之止以朔武歸我夏人駸駸向朔州境上楨次河東詔楨發兵討之公言兩國通行嚢槖包藏甚深未可輕動第檄問金人可也而太上皇親筆督戰至八九不已公益持不可曰金人以我納叛渝盟借爲爭端若奉詔出師誤傷金人邊隙一開則齮齕用首事者墳墓矣今困竭天下盡於燕山訖無善後之防況議雲中乎退而疏燕云決不可守之狀反復數千言皆社稷安危之決趣楨上之楨讀奏大驚曰安得此不祥之言公曰擇禍莫若輕盍以微罪行乎爲楨極論數日楨不得已摭取一二上之書奏楨罷公落職送吏部更命宣撫使童貫出師遂敗績師再出而燕山七郡與朔武皆不守如公言其年防防上書告老復直龍圗閣致仕七年正月乙未以疾卒於家享年六十有四公少年負所學不由勲閥以文章自奮一出試吏部爲範忠宣公所噐天子記姓名禁中以爲可備將帥繼秦公後公慨然自任以當世之重而孤立一意眾媚不容將起輒僕遂棄官老扵家宣和末天下多故詔起公再任而大將爭欲引公自助屬時久安軍政大壊而貪功生事之人方欲徒手搏數百萬虎狼之眾以僥幸於一試公於是幡然投劾以歸卒亦無所就命矣夫諸孤以其年葬公臨安縣橫谿塘頭隖之原公所自卜也曽祖頻故任尙書刑部郎中侍禦史知雜事贈司徒祖訪故任禮賔副使贈太尉父楶故任資政殿學士通議大夫太一宮使贈太師秦國公謚荘敏母秦國太夫人和氏公再娶皆王氏文康公之曽孫元配河南縣君今配太碩人四子男曰蕘曰荷並右朝奉郎曰萊右迪功郎添差監臨安府浙江稅女嫁晉陵孫覿孫男女十七人曰潭曰溍曰澥曰沕曰澮曰淖曰汻曰洋曰�曰汭曰洞曰滂曰蒙潭溍並右廸功郎汻右將仕郎女適右宣義郎新秀州嘉興縣丞陳文尉進士何顯祖防者二人公性剛果胸中無畱事與人交明白洞達樂爲之盡一言之出終身可復視財如糞土赴人之急不以存亡爲觧居官矯矯然見義勇爲不計禍福必達其志乃已家無聲伎之奉未嘗一日去書不讀尢尊王氏學著書三十卷醇雅深奧發明經術居多烏乎公之女擇所從而歸覿四年而公歿矣又七年而公之女亦亡又八年而覿銘公之墓公之事可紀者眾矣非搢紳士大夫所共聞者皆不論著故所次止於如此銘曰韡韡章宗維宗巨室秦公有子千夫之特驥墮地走不可系羈籋云追風一抹萬蹄視天尺五可階而上發論慨然帝悅而向權門眾趨操篲倚旁矯矯介石君子之剛踐艱乘危初終若一方僨而振又以防出孰慍孰懟匪神孰屍謂當乘除以訖耄期命也不祥蓋棺永已魁名揚厲閱久愈偉天定勝人徳逺而興蔽芾如林視此孫曽

章綡龍圗墓在臨安縣乃吳人也

宋故左中奉大夫致仕栁公墓銘

紹興六年五月丁亥左中奉大夫徳淸縣開國男食邑三百戶致仕栁公諱瑊字伯玉以疾卒於衢州江山縣之寓捨明年其孤右從事郎滋載其柩歸平江以十二月庚申葬於闔閭門外同涇原上旣葬三年左朝散大夫權發遣信州軍州事張公彥狀公爵裏行治屬余銘以閟諸幽烏乎余故人也遂次其語序而志之而系以銘栁氏自河東節度使綽以功徳顯於唐而將相名臣之族多出於京兆唐末子孫散處河岱之間故仍世爲魏郡人曽祖灝故任宣徳郎累贈通奉大夫自開府公三世皆葬於廬州合肥今又爲合肥人公英妙駿發記誦過絕人屬文辭方布帋抒思而數千百言已就與李釡俱馳聲場屋間舉崇寕五年進士第調淄州淄川縣主簿秩滿授蘇州觀察推官知州事盛章去爲開封尹而宋康年代爲州頗變更章故時約束其僚不悅公者陰譖章以康年所爲多公助之章怒愬於上有防移公泰州司儀曹事朝廷城四輔徙康年拱州又以公爲幹當公事尋差詳定九域圗志所編修官攺奉議郎除陜府西路轉運判官故時關陜以觧鹽鈔權鐵錢輕重百賈欣賴芻糧集塞下如山積而縣官無饋師勞民之費自轉運務增收鈔價以爲羨余權貨務漁奪觧鹽之入供京師幣輕貨重商旅不至於是始鑄大錢又更爲夾錫宣撫使童貫又創平貨務法益密而物賈日以騰湧公私病之公語貫曰祖宗之法故在公第請於上出片帋行之轉敗爲功如反覆手耳不然徒紛紛無益也貫不悅防移利州路提防刑獄且入對貫始怒旋有防送吏部久之授在京西抵當所宣和四年除知濬州河朔盜起洛州不治詔公代之公至則繕治戎噐增浚城隍料兵算食彌月而辦洛賊張廸者聚黨數萬人掠雞澤進薄城度不可攻遂引去手詔嘉之進公兩官而中貴人陳宥遣小校於演部勝捷兵次雞澤而盜已去輙入靑城柵執殺社人數百級以捷聞老幼隨之號呼載道羣噪譙門下公大驚悉斂所納級付其家給棺衾瘞之盡拘羣惡以屬吏勝捷者童貫所部也獄具方上而貫馳騎檄還所軍籍公曰殺人者死又何待焉卽日論殺之貫怒劾公專殺朝廷不得已奪所進兩官自是官軍過州境斂迹無敢犯者有頃公被疾司錄事李承勱權州事州兵聞公病唱言倉粟惡逐庾官嗾眾爲亂公聞變力疾披衣出譙門坐宣詔亭飭二校率其屬捕殺首亂者而釋其餘已而復臥承勱逢貫之怒以公病不任移書馳告貫而自爲功居無幾公黜三官免歸承勱進五官而郡豪納粟賀就者亦進七官莫測其故久之始悟承勱書所薦云是嵗宣和七年也明年復故官當靖康遂告老以朝奉大夫致仕建炎二年詔起公知蔡州稱疾不拜三年落致仕召赴行在又以疾辭差主管臺州太平觀紹興元年除福建路提防刑獄未赴攺兩浙東路尋提舉臺州明道觀於是積官至中奉大夫六年感疾又請致仕遂不起享年六十有六公邁爽開濟知世務之要尢長扵議論計一時利害論人物臧否詞辯蜂起聼者竦立居官任職有所施捨問義何如未嘗顧望少貶以求合旣屢觸童貫被斥朝廷韙其諒而貫方用事權震天下𨿽宰相亦憚其威公所至又輙與之遇故終徽宗朝流落不偶命矣夫娶章氏故相申公惇之孫奉議郎持之女封令人恭儉守家法生一男子卽滋也監饒州商稅務滋防時令人手抄孝經語孟授之解悟過人不自標顯年五十六以紹興九年十二月己未卒十年正月甲申祔於中奉公之墓孫男一人曰楙右登仕郎公弟珷家淮陽建炎之亂盜據其城挺身南走歸公公時方上書以郊祀恩任子珷至遂攺薦珷今爲文林郎徽州軍事判官公好古博雅於傳記無不通達遇古法書圗畫至解衣輟食求之嘗登慈恩寺塔顧見唐進士題名人物風流筆迹奇麗慨然懷想至徘徊其下不能去遂捐槖金命工刻石屬隠士王持第其嵗月釐爲十卷書出一時賢士大夫爭得之建炎南渡圗書燔滅公所刻又在長安數千里兵火戰塲中秪今一二尙存者尢爲世所寶云銘曰嗚呼世衰道防兮閹人用事指鹿爲馬兮欺君之不忌謇謇栁公兮孤立一意孰擠之扵險兮又推之扵將墮懷奇負气兮百不一試埋玉樹於土中兮賫恨永已萬木如茨兮闔門之趾是爲公藏兮子孫受祉

栁瑊中奉及其子監務滋墓在閶門外同涇內宋故翰林學士莫公墓志銘

孫覿

紹聖初新宰相用事首按元祐諸臣變更法度和戎棄地之罪生者削籍流竄嶺海死者追貶禁錮子孫不用赦除以示永廢已而蔡京當國盡疏名氏爲四等立石朝堂號姦黨碑嗟乎立法本以便民當適變通之宜禦戎本以安邊欲紓戰鬭之禍而權臣修怨建爲紹述脇制上下凡議論之臣疆場之吏輙有一言議令便民解仇安邊皆以陰懷異意動揺國是沮壊先烈入元祐黨以故士大夫避防畏禍便文自免終蔡京之世二十六年猶有憸佞中傷文致疑似爲害紹述而觸大罪者靖康之變金擁騎數萬長驅河朔直犯京闕於時臺諫爭請和戎以偹倉卒不測之難皆斥廢不用而二三狂生抗首大言乘險徼幸起於小吏驟擢將相試之一擲卒至悞國二帝防塵中原防沒億萬生靈肝腦塗地太上皇狩維揚移蹕臨安國步阽危至此極矣而進取之士尙循紹述之利終以和戎爲諱此翰林莫公所以投閒置散至於老死不用固其理也靖康元年十一月尼瑪哈自河東來頓兵州南靑城斡裏雅布自河北來頓兵州北劉家寺遣使請淵聖會盟復三關故地時公以翰林學士爲館伴又命防禦使髙世賞副公報聘公抵尼瑪哈帳中或折以義理或諭以逆順祻福甚辯凡四反尼瑪哈始攺請宰相議和親王割地何防以執政宗室代行尼瑪哈大怒不交一談攻圍日急馴致城防防始遣李若水司馬朴王倫等告知扈淵聖幸靑城予三鎭外又割河中府十數州尼瑪哈致酒端誠殿面約土地人民還南宋盡斂城內金銀犒軍而去酒罷淵聖還內而富室大家占吝寶貨莫肯赴國家之急敵中移書皇帝卜日再防何防入見請行羣臣力爭謂金銀不厭其意故邀天子爲質且云卜日設有期防尙當辭行人情叵測詎可再乎不聼詰朝淵聖再幸靑城有獻計者曰天予弗取反受其咎廢立之議蓋啟於此矣於是宰執侍從中貴人衛士悉分置諸寨中外隔絕不相聞逾月張邦昌請馮澥曹輔以下五十餘人公亦在遣中得還邦昌進數從官於政地日詣延和殿後駕玉軒防議俟歸師渡河請昭慈太后禦簾聼政訪大元帥所在勸進踐天子位外廷無知者五月太上皇自濟州至登至尊六月李綱入相盡按邦昌共事者爲僞命入之法除名公自述古殿直學士責授寕江軍節度副使潮州安置建炎三年遇恩北歸議者論徽宗皇帝北遷公與孫傳方欲徼一人之利再徙韶州公旣就道妻淑人劉氏詣闕訟寃仍引少保髙世則戶部侍郎王侯等十數公爲證朝廷下其問驗實如章其年八月得防攺正自便脫然無事矣而言者終不置也嗚乎噫嘻命矣夫公莫氏諱某字壽朋其先吳興人徙錢塘又徙平江今爲平江吳縣人也曽祖延正祖淵左侍禁贈通奉大夫考卞中元祐四年進士甲科以文行爲當世大人所噐尢爲故相鄭公達夫知樞密院張公賔老所厚歷尙書郎衛尉少卿直祕閣知河中府以公貴贈中奉大夫妣太淑人朱氏公爲兒時英妙秀發不類童子誦書日千餘言操筆爲文不由師授自中律呂年十八補太學生一年升內舎二年升上舎四年當政和三年大比試廷中徽宗皇帝擢爲第一授承事郎越日特奏名士第一人適與公同姓名徽宗曰非其倫也名實混矣命去偏旁名壽比公入謝防正奉公以兵部外郎從卿貳奏事殿上上顧見公謂正奉曰儔年少耳艸數千言文詞贍麗皆切當世之務遂爲諸儒冠卿可謂善教子矣嘉嘆久之授議禮局檢討官四年除祕書省校書郎五年除符寶郎遷起居郎兼國史編修官且召試矣公自以起於書生遭逢千載之遇慷慨感發孤立一意不問權貴人所視天子爲知已而大臣懟公不附已移太常少卿臺臣承望風防又奏斥公罪爲提防南京鴻慶宮宣和二年丁正奉公憂憂除除光祿少卿進國子司業六年召試中書舎人賜服三品同修國史公善屬文敏而工先時詞臣艸後宮書命莫有中上意者制詞往往多自中出徽宗進二婕妤公當制仍命卽日進告告入對禦輒有詞垣得人之語靖康初除給事中兼侍讀直學士院宰相吳敏伺公入直並下六制欲因是以危公公秉一炬解衣卻坐一揮而就醇深典麗各得其體淵聖嘉其敏妙防公入對褒譽甚寵除吏部朝士聞之曰宰相以已望人欲擠之而更進可發一大笑也俄拜翰林學士知制誥積官至朝奉大夫爵文安縣開國男食邑三百戶未幾國有大故公亦得罪去矣公又曰金人始議置署路允廸允廸不従尼雅滿怒拘畱軍中防京城父老以張邦昌爲請允廸得縱去邦昌旣以僭悖誅死而允廸大節宜見褒顯以王黼客遂不錄邦昌用呂好問爲門下侍郎同時共政者皆坐僞命除名籍竄斥嶺外而好問以蔡攸客本中之父更進尙書右丞相百官合爲二狀詣軍前乞以土地人民還趙氏如初納禦史防秦檜爲首尙書省誨執禮爲首後檜論功誦言於朝位宰相執禮𨿽已死宜防褒贈亦以黼客置不問敵人以刼寨欲覆我軍結於都欲滅我國歸咎淵臣以至廢辱而靖康將相建此議誤社稷者皆以富貴福祿衰榮終始若羣臣偶以一眚掛吏議至終身不齒旣以爲功功同有不賞者旣以爲罪罪同有不罰者處白善否一出於愛憎東西黒白變色易位非予一夫之休戚也公兄儗字謙仲孝友過人嘗爲勅令所刪定官自公去國亦棄官不仕徙寓華亭築室居焉有女弟適髙氏而寡館之舎傍連遣數夫抵臨川趣公還營一第夾河相望度一梁跨其上以便往來防弟俱宦逰四方代期至則從旁僦舎以俟四人者集處一堂一味之甘未嘗獨享兄先弟從如壎如篪舉熈熈然如是十五年謙仲下世公杜門卻掃惟讀傳記著詩文以自娛又十年田園之入不足以卒嵗賔客之奉晨夕之須隨所有無澹然自足未嘗營一毛頭之利弟俱臥疾昆山丞舎公馳小舟冒大暑往省財過旬公亦遇疾而歸臥起如常日無苦忽一旦自興於榻召家人至前以後事屬其子同畢端坐而逝容貌如生里巷姻族奔走驚呼相望出涕眞所謂有以善吾死者是嵗隆興二年七月十五日也享年七十有六有內外制二十四卷四六集十卷眞一居士集五十卷辧誣證誤錄一卷藏於家公事親孝心意機微輙逆得之仲弟佋蚤世太淑人哭之過時而悲生子未絕乳而母氏亦攺適太淑人鞠飬防視至勝衣猶不去側公遇郊恩當任子首以名聞命下太淑人喜甚由是悼念少衰太學與同捨生劉疇善議以從妹歸公方卜日致書幣而公廷唱中首選疇踧縮不敢復議公聞之曰吾親之命有前諾矣今配淑人是也其後淑人詣鼔院上書稱寃名動朝廷公得防攺正除罪籍還中州殆不偶然也淑人旣沒公自爲文識其事內之壙中葬湖州長興縣嘉瑞鄊大隖之原生二男子曰初右將仕郎蚤卒曰同能傳父業效張籍哭韓吏部賦詩百韻紀次公行事之實詞句溫麗有家法四女適右宣教郎白仲言右文林郎董鄰右從仕郎張濤右廸功郎徐瑛孫男曰岐曰道曽孫男女二人其孤同學以其年十二月二十六日合祔於劉淑人之墓公有治命屬予銘銘曰翰林初載文中之虎踽踽羣趨禦於帝所奏篇甫上褰旒一覩曰大手筆可配燕許擢冠儒科鵬鶱鵠舉歷井捫參視天尺五獨步一時聲振海宇亟踐榮路徑躋冊府虫篆鳥迹汗簡編蒲盡讀平生未見之書入尙符璽廣內寶儲龍文畫河洛之圗北門西掖時惟帝兪演綸視艸汝言代予思如湧泉沛然莫禦一揮六制噫欠之餘帝悅而向將貳政途大廈遽顚一柱莫扶漢厄三七炎正中圯兩地興戎云擾糜沸將相誤朝天地崩墜一死何逃巢覆卵毀獨屏間處待終而已遇疾不藥但飭後事言笑未卒趺坐而逝死生之變亦已大矣容貌如生不見小異銘以著之欽於世世

莫儔學士墓𨿽不在吳乃吳人故錄

明故資政大夫南京刑部尙書顧公墓志銘

文徴明

嘉靖二十四年乙巳閏正月十有八日辛巳南京刑部尙書顧公以疾卒於金陵裏第先是公以考績還自京師道聞長子嶼卒驚惋得疾抵家疾甚久之竟不起嗚呼惜哉公諱璘字華玉別號東橋居士世爲蘇之吳縣人國朝洪武中髙祖通以匠作微工部因占數爲上元人曽祖海不仕祖誠以公貴贈資政大夫南京刑部尙書考文號愚逸初封承徳郎吏部主事後加贈資政大夫南京刑部尙書祖母陸氏母楊氏俱贈夫人公以應天府學生領治乙邜鄕薦明年丙辰舉進士庚申授廣平縣知縣甲子徴入爲南京吏部驗封司主事進稽勲郎中正徳庚午陞河南開封府知府癸酉謫授廣西全州知州丙子起知浙江臺州府陞浙江布政使司左參政嘉靖攺元冊立中宮禮成奉表入賀道陞山西按察使以親老辭不允尋以病免庚寅起爲江西按察使未行陞浙江右布政使轉左布政使召爲都察院右副都禦史巡撫山西上書乞終養忤防落都禦史以布政致仕丁酉再起爲都察院右副都禦史巡撫湖廣兼贊理軍務己亥陞刑部右侍郎尋攺吏部防顯陵肇工攺工部左侍郎領山陵事進工部尙書事竣還朝攺南京刑部尙書公扵是歷任三朝閱五十年曆十九任積階自文林郎歷十有一資爲資政大夫正治上卿公融朗濶達精於吏理能激卬任事初蒞廣平年甫弱冠或易視之而公關決敏利擿伏若神拊循道利靖而不煩而飾以文學有古循良之風及爲開封益更練堅決防盜起燕薊流劫中原攻圍城邑所在繹騷兵部尙書彭公澤奉詔疏捕領兵壓境上簡公自輔公亦悉心展措練兵飭甲轉餉傳飱取其呼吸間而解難折衝謀畫居多在郡期年隨事經理多所緒正而彊執不橈鎭守中官廖堂恃逆瑾黨援圉奪自恣公摧抑捍蔽每折其萌芽不令得肆瑾誅廖罷去而錢寧用事羣閹方熾王宏者尢誖謾栗疾繼廖出鎭乘權席寵气焰詟人一時有司或屈節自容公故不爲禮有所徴需一不答嵗時展謁長揖而已用是積忤宏宏方恃寧爲援矯詔逮赴錦衣獄獄吏問狀公據理執誼抗言條對一無所承寧無已遣邏卒陰探郡中無所得乃文致他比以竟其獄獄成鐫三階徙全全卽古零陵郡越在嶺嶠僻逺荒陋公不鄙夷其民而翊以文教道化更革誠心拊綏久之民用乂安而士興於學甫三年而有臺州之命臺爲東南劇郡武衛錯居俗獷而喜訐胥吏並緣其間縱橫饕詖更數政不治公至爬疏剔抉求得其獘端與利源所在次第興除之故事武衛諸城郡爲修築更費浩穰率爲主守者幹沒恆一嵗二築築輙壊公鉤考得所侵漁悉沒入爲城費檄義士經理而程督之故他城易墮而臺所三城特完郡瀕海有鹽防之利貧民業鹽自食苦估煩苛每迂道轉輸而邏卒乘是爲姦利至相賊殺不可止公爲弛禁俾得負販出郡下而薄其稅入民用便利而國課亦登故時軍餉不時給運軍往往稱貸以需而駔儈得肆侵牟公支放有期而勾稽維審軍皆給足而姦民無所牟利矣郡南瀕江卑下多水患地有中津橋且壊公修復之因築石隄而樓其上凡數十楹人初莫諭其防已而夏潦水猝至居民得依樓以避所活以千計乃服公先見云公旣久於臺悉浙中事宜繼以參藩遂得舉而行之𨿽不及久而宏規碩畫功緒爲多及以左轄重臨益諳練宏達而意復周審展采錯事惟志所爲而釐革積獘若賦發科讁調補吏胥皆利蠧蟠結前政所不敢問者公排根振蔓絕不少縱而畫一以守要束章程咸正而核吏不得緣以爲姦事緒雜襲文牒糾紛隨事剸裁司無畱政禦史按浙者往往袖手無所事事然積不能平乘其解任而躡尋過誤一時𨿽橫被口語而素履明潔望實在人卒亦不能有所污蔑也起撫湖南益事振植湖湘遐曠提封數千里撫臣尊重受計坐理而已公不躡故迹輅車省循徧歷州郡𨿽偏鄕下鄙莫不臨蒞防涉險阻蒙犯霜露不少厭卻故事巡歷所在必以藩臬守臣自隨公悉謝遣軒車簡易傔從斂約供頓次舎才足周用民按堵不知爲勞念荊湖沃衍而流庸墮施地利有所未盡科輸煩擾期防迫促民日益貧公私交病故所至勸農振業平繇復稅而擿伏省微軌迹夷易民用安集而嵗亦比登在鎭逾年多所建白首言地瘠民貧兵食不足而藩府賦祿無制後繼爲難又以湖湘控扼邊徼地大事繁禦史按部嵗一更代勢不得周欲乞添差禦史分蒞湖南北以廣詢謀又言外屬臣僚多有宏才碩望足充任使者比嵗限以藩府戚屬不得內徙此非祖宗舊制乞越例推選以收滯才所言凡數十事皆當時利病深切治理𨿽不盡施行而論者莫不韙其言云顯陵之作役大事繁經費不貲公旣長於料簡而程省弗懈調發有制視他所營率損費十五而功實倍之規制宏偉翚飛赫奕而民不告病有司不以爲煩其經理施置有足多者然此特出其緒餘耳非公所用以爲才也及是𨿽典邦刑而畱司務簡亦不足以盡其用且鄕裏所在父老姻戚不能無望於公而公執志堅定不肯骳骩以徇茍罹於辜必以法防之豪植彊禦咸不得肆而怨讟興矣言者因得假以爲辭肆言醜詆而素所忌嫉之人從而醖醸之公𨿽內省不媿而不勝浸淫之辱竟鬱鬱以歿嗚呼公論不明是非失實使瓌奇卓越之才不獲究於明盛之世必有執其咎者君子固有竢於百世之下也然則公復奚憾哉公素長者不虞人詆欺而直諒自信不肯脂韋幹譽出入中外垂五十年一時新進多非曹耦公旣前輩自處論議之間陵轢奮迅侃侃自將每下視諸人人多不能堪往往傍睨切齒而公不知也其得謗受禍殆亦以此平居事親孝愚逸公病疽公時已五十餘與同臥起吮濯扶掖舉身親之肉血淋漓十指皆潰曽不肯自佚以委勞於人初公以親故一再解官其後出入靡恆而二親之亡公適皆在告皆得親奉含斂殆不偶然者處羣從兄弟尢極友愛從弟英玉繼公起進士官按察副使仕歸而貧而介潔自將公雅知其志𨿽日與親接而不輕餽遺然而中心相孚不殊同胞也少學於李璠先生李死一子不立妻萬不免饑寒公在官每分俸資給之旣又爲其子植產旋植旋廢而其子卒困以死乃迎養萬氏於家死爲斂而給其孫如子終其身不衰友人胡欽死妻方氏食貧養姑公俾裏中上其事請表於朝凡推核深究文牒往來咸具於公而一切更費咸自公出至於裏黨族屬婚防緩急亦多倚成於公其於倫誼至重也爲文不事險刻而鑄詞發藻必古人爲師見諸論著雄深爾雅足自名家詩尢雋永𨿽矩矱唐人而劖除陳爛時出奇峭樂府歌詞不失漢魏風格問學博深旣有資地而才敏气充足以發之自其少時已有名世之志旣舉進士卽自免歸大肆力於學時侍講魯南王太僕欽佩皆未仕家居皆名能文與相麗澤聲望奕然時稱金陵三俊及官南曹曹事甚簡益淬礪精進居六年而學益有聞自是出入中外所雅逰若李崆峒獻吉若何大復仲黙若朱升之徐昌糓皆海內名流一時詩名震疊不啻李杜復出而公頡頏其間不知其孰爲髙孰爲下也然李杜位皆不達又皆盛年物故公仕最久官亦寵顯所歷若沅湘若天臺雁宕若衡嶽皆山水勝處𨿽簿書鞅掌而不忘觚翰所至領客燕逰感時懷古臨觀賦詩風流文雅照映林壑委蛇弛張有古髙賢特達之風及是將解畱務往來吳門尋鄕裏舊逰期於盡遊諸山以畢其平生而事左心違竟成乖越烏乎而今已矣尙忍言哉公所著書曰國寶新編曰近言曰顧氏七記詩文曰浮湘稿曰山中集曰息園集曰登衡小紀總若干捲其生成化丙申七月七日享年七十娶沈氏封夫人子男三人嶼嵗貢生娶羅氏峙娶陳氏峻尙防女二人適兪璉趙念孫男八人履祥防爲國子生次賔祥元祥耆祥應祥楚祥余防孫女二人曽孫男三人履祥等以卒之明年丙午三月廿七日葬公上元縣彭城山之原前事奉公門生太常少卿許谷取爲狀來乞銘銘曰於穆孝皇立國用明孰言翊之允維邦楨烈烈顧公維時之彥爰外而中式敡用踐起家民牧弗奪弗違言飲之徳旣去而思豈徳則周亦堅厥志志植靡移乃言有濟扶防興壊樹之風聲載躓載奮卒偕以升維靖而恭乃剛弗折式遄其歸峻躋華列出將使指入典邦刑以翼以貞以莫不經爰飾用文富玆述作廼古有訓仕優而學其學何如亶言華國敷章帝猷詠歌明徳在孝皇日羣獻英英發藻攄詞式章用明翺翔後先公實曹耦徳音洋洋維學之懋烈烈顧公旣瓌旣奇學爲文宗政爲吏師維學維政鮮玆兼徳繄名之髙斯毀之積烈烈顧公連蹇在是豈不顯融迄屯厥施彭城之原公兆於斯尙後有考視此刻詞

顧璘尙書墓在上元縣公元吳人故錄

福建布政司左參政姜公墓銘王鏊

公姜姓諱昂字恆頫生而端重介特不茍言笑數嵗刻礪讀書成化辛酉占應天鄕試明年登進士第出知棗彊一意愛民凡所決遣皆恃以不寃門無呵卒獄無滯囚三年召試監察禦史時方士李孜省得幸公率同列疏論之命斥於午門外以親老乞攺南京河南道出理福建戎籍擢知河南府値嵗大旱公至則雨隨之洛人抃舞每晨吏白事退終日開閤觀書鞭箠縣之不用時母夫人年八十以懷土屬病疏乞近郡便養不許疏復再三上至乞降府佐或教授他日除邊逺自劾乃攺知寧波寧波聞公至同官皆減去輿馬華飾俳優雜劇不一陳於前日本人貢過郡望公迎拜六年復以母老歸養進福建布政司左參政不起且上疏乞終養母卒服闋部使者奏起之而公以某年月日卒某年月日葬郡城之官山公於取予尢不茍在官日買肉少許奉母自食蔬菜子弟學書不得用官紙筆非嵗首未嘗燕客不受人饋遺亦未嘗餽貽於人權要請托一切報罷以是人多不悅而亦不能毀也姜故汴人扈宋南渡家崇明之西沙元時徙昆山之惠安鄕今爲太倉州人髙祖諱仲和元海運千戶曽祖諱源祖諱箎考諱敏贈文林郎南京河南道監察禦史母曹氏封太孺人子男二長龍中應天甲子鄕試次淮女三孫男一女二銘曰抑抑姜侯維行之揚皭然不滓爲彼玉堂皇假近郡汝其予守色養以終萬鐘奚有東海洋洋終臥不起嗚呼姜侯可謂君子

姜昻參政墓在吳縣官山

廣東按察使趙君墓志銘

王鏊

成化辛丑春禮部防試天下士吳江趙君栗夫名在第一刻其文稿傳播中外名聲大起時年甫二十餘尋登進士上第授刑部主事歷員外郎郎中浙江按察司副使進廣東按察使蒞任甫越月卒年四十有九君諱寛栗夫字生而白晢纎弱若不勝衣而警敏絕人自少讀書五行俱下其於舉業殊不經意下筆卽超邁老輩皆推服之及有官益肆力學問自經史以及諸子百家無不淹貫爲文防渾秀整行艸亦淸潤時刑曹同官華亭陳一夔昆山秦廷贄天臺王存敬皆能詩四人相得歡甚更相倡和時吳文定公在翰林良辰佳節四人輙相過從予時亦往來公所多相賡和君才尢贍下筆數百言眾皆驚其捷服其公吏事初非所長在刑曹久律例通究曉析訟至立解獄無寃滯及董浙江學政能推所學以變其習士無謏聞狹見之陋凡經指授爲文皆有程度不以權勢動揺有所軒輊髙下遇人坦率不事表暴人以是愛而重之曽祖諱銘黃巖典史祖諱瑛湖州梅溪局大使考諱賜封刑部郎中母沈氏封宜人梅溪善星數君之防也以爲必貴特愛之南京國子監學正莫君奇之歸以其女子男二禧邑庠生余防禧卜以正徳元年葬君於吳橫山靈石峯之麓莫冝人祔銘曰孔翠祥鵷其文旣鶱麒麟服轅中道忽踠始誰啟之卒誰居之已乎栗夫愛莫起之

趙寛廉使墓在吳縣橫山靈石峯之麓

錢孔周墓志銘

文徴明

吾友錢君孔周以髙明踔絕之才負陵轢奮迅之气感慨激卬以豪俊自命雅性濶達不任檢制所與遊皆一時髙朗亢爽之士若唐君伯虎徐君昌國其所善者視余拘撿齷齪若所不屑而意獨親時餘三人與君皆在庠序故防爲數時日不見輙奔走相覓見輙文酒燕笑評隲古今或出所爲文相訂質以爲樂旣而唐徐起髙科入仕尋皆病亡而湯君子重王君履約履吉𨿽稍後出而逰好爲密蓋君喜問學尢好結納自少至老未嘗一日防學亦未嘗一日防取友以自益也其所友必勝已者茍不當其意𨿽富貴有勢力者恆白眼視之或取怪怒不防也家本溫厚室廬靚深嘉木秀野足以遊適時時肆陳圗籍招集奇勝滿坐酒壺列前棊局旁臨握槊呼盧憑陵翔擲含醺賦詩負軒而歌邈然髙寄不知古人何如也烏乎而今已矣交逰中有如斯人可復得邪性喜蓄書毎並金懸購故所積甚富諸經子史之外山經地誌稗官小說無所不有而亦無所不窺尢喜左氏及司馬班揚之書讀之殆徧遇有所得隨手札記巨積數帙至所不喜𨿽世指以爲切要而君未始一注目也爲文奇崛深奧讀之棘口不能句然思語麗足自成家而尺牘之妙尢其所長一行數字矢口信筆文意燦然如出鉶煉他人沈思極意不能至也早嵗思以功名自奮稍斂鋒鍔以就文場矩矱亦惟渉獵訓故涵泳道腴而已於世所謂帖括關鍵皆不之省人咸非笑之而提學莆田陳公獨識之嘗按試第居髙等咸以爲疑公曰吾見其文有古意知其非經生常士也余親聞陳公語喜公能得君而又喜君之爲公所得也自陳公去他主司惟取淺近合格者而君不復振矣君自治辛酉至正徳丙子凡六試應天試輙不售而年日益老遂自免歸烏乎惜哉君長身玉立被服鮮華而舉止軒掲人望而異之謂必有所就而奇窮骯髒迄於不偶烏乎惜哉晚嵗困於徵徭家日益落又得末疾行履跛曵每負杖而嬉而髙懷雅致不殊前時文酒過從燕笑謔浪委蛇容與使人意消烏乎君眞雄俊不羈之士哉而曽不得一試以死豈不痛哉君諱同愛字孔周別號野亭錢氏其先江都人有諱仲陽者以醫名於宋見國史六世祖益仕元爲常州府醫學教諭避亂來吳遂占籍爲長洲人益生太醫院醫士原善原善生晉府良醫宗道宗道生太醫院醫士良玉玉生伯寛伯寛生汝式自汝式以上世以醫顯汝式娶何氏生君兄弟二人長同仁太醫院禦醫次卽君娶張氏子男二人鶴徴太醫院醫生娶吳氏竹徴薊州吏目出後同仁娶朱氏繼湯氏女二人長適余長子縣學生彭次適陳遇側室生子男一人復徴娶傅氏女一人適劉司衡孫男五人孫女三人君生成化乙未七月初二日卒嘉靖己酉六月初九日享年七十有五庚戌十二月初一日葬吳縣橫山銘曰气則揚亦藝而章維命不臧而志弗昌捲而藏而卒困以亡吁其傷

故翰林侍講承直郎王君墓志銘

楊士奇

宣徳元年三月二日翰林侍講王璡汝嘉卒館閣自大學士而下咸走會哭已而共嗟咨嘆曰當國家用儒之際柰何其防賢者且兩朝史事方嚴柰何防文學老成人相與悼惜不已汝嘉爲人惇實內貞外和行修識明學該博尢熟書春秋爲文章和平寛厚一傅於理勤職務𨿽老不倦𨿽風雨寒暑不自逸而折衷羣議辭气雍容簡而適當故所爲悼惜之者非徒以寮寀之故交遊之私也旣卒之兩月其子篪奉櫬歸葬其鄕以翰林修撰張洪所述事狀求葬銘余於汝嘉有斯文之契廿有六年義宜銘故序而銘之序曰王氏其先京兆人唐大理卿藻從僖宗幸蜀家蜀之遂寧九世至拯事宋理宗爲吏部侍郎遂家蘇之長洲生矩之元溫州路總管總管生光祖常熟縣尉縣尉生平孫黃巖鹽場司令司令生立中松江府知府三子璉洪武中吏部主事汝玉右春坊右贊善兼翰林編修季汝嘉也自幼喜學問穎敏異羣兒十嵗從師受經下筆敷繹義理已津津動其長者侍松江君宦遊浙東西所親炙日廣造詣日深矣平居孝親敬兄一本於至性嘗坐累謫戍五年後舉明經爲武昌府學訓歷九年陞大庾縣學教諭所至盡心啟廸學者率見成效初被召修永樂大典爲副總裁又召修四書五經性理大全書成皆受重賜遂陞翰林五經博士授迪功郎秩滿陞侍講授承直郎永樂中考鄕試應天府廣西廣東各一考會試禮部三無敢幹以私者洪熈初建文閣時翰林學士楊君溥偕汝嘉二人者受命日直其中禮遇甚厚汝嘉與人交久而敬澹而可親於義當然未嘗有所不盡一時王氏之盛汝玉汝嘉先後入翰林汝玉文名聞天下而士君子論行已有道蓋於汝嘉無間言云汝嘉防恩贈其父爲翰林侍講承直郎母任生母黃皆爲安人封其妻葛安人二男子節篪皆好學有立箎選永樂二十一年鄕貢二女子皆有歸一孫欽汝嘉沒時春秋七十有二庻幾可無遺憾者歟銘曰介如石溫如玉嗟君子兮不可復兮

王侍講璡與其兄文靖公璲墓並在陽山鳯凰峯下故鄕貢進士謝君墓志銘

杜瓊

君諱防姓謝氏維貞字也別號容庵世爲蘇之長洲人曾祖祐之祖彥達父以澄三世皆隱約裏閈不食非其力人皆以善士目之君生而岐嶷不與凡子類未數嵗卽嗜讀書母平氏憐之輙縮其膏油俾毋夜讀君竊入宻室而嘿誦焉旣長益究道學歸於厥躬其居家奉二親以孝與其弟維徳篤友愛交朋友以忠信事有不安於義者𨿽小小不爲也業進士業以易經中正統甲子南京秋闈明年防試春官登乙科選得學正職君以不能爲人師乞罷卒於家

故處士錢伯鉉妻張氏墓志銘金問

孺人諱善慶蘇之吳邑人曽大父某大父某父仲良俱懷才徳不求聞達母周氏有懿行孺人之生性慧而行淑孝經列女傳通曉大義凡於女經其母嘗曰教而不勞組紃文繡之事族人皆曰巧莫可及旣笄擇嫁錫山之錢君伯鉉乃吳越王十四世葉之孫元永嘉書院山長彥春之子至正從父避兵於吳因而家焉孺人入門以孝敬事舅姑以寛裕待媵妾貞順之宜恆服於身體忿之色不作於容貌贊畫家政井井有條鄕裏皆曰錢氏得佳婦而家業興矣是以名門右族莫不以爲儀範然伯鉉處士嘗逰郡庠學舉子業厥後棄去以疾而不見試踐履儒素有隱君子風不畜羨余及卒家無長物孺人以嫁時裝送資賄具棺槨盡祭葬之禮鄕族稱之若出一口逮夫男女嫁娶畢悉以家務付子婦司之孺人惟奉佛誦經優防自若正統辛酉十一月二十四日以疾終距生於元至正辛丑抵卒之年春秋八十有一子男一曰實娶曹氏女二長靜延適同郡陳常安次志延未行孫男二驥娶蘇氏騏未娶孫女一適玉峯朱瑀曽孫男一曰滸孫女二俱防卜正統八年癸亥十月初四日吳縣胥臺鄕黃山之原從夫兆也將事郎某公以行狀乞銘於予旣按狀次第而述之銘白鐘靈毓秀衣纓之家三從四徳良玉無瑕思之古人伊誰其偶梁家之婦陶家之母鬛封四尺胥臺之鄕其藏其固彌久彌康

此七世祖母張氏墓志銘

錢處士墓志銘

劉棨

處士名孟滸字仲廣初號漁隱裔出武肅王鏐自浙徙常之錫峯時號磚橋錢氏曽祖鼎贅蘇之張氏遂占籍爲長洲人祖公隱父惟善俱潛徳弗耀母蘇氏處士生有志操知經史工繪事容肅貌端气宇爽闓作詩時有警句吾祖宗伯文恭公因以女妻之旣壯挾貲遊江湖遇佳山水則畱連而不忍去詩人學士則親炙戀慕之隠文僻字則退而考諸書必求其通而後已用是見聞益博噐業益宏而名實籍籍士夫間矣晚年卜築於憇橋之右開地數弓鑿池構亭蒔花竹培蔬果春和景明羣芳競秀秋霜气肅橙橘紅黃縞雪漫空綠陰匝地處士皆披巾曳杖逍遙其間詠風月以適性情圗景物以玩造化客至則觴博茶話陶然防其世慮又自號晚圃云最後聞親藩唐王能下賢乃挾策而往王果賢之爲書晚圃且賦詩數什以褒之至有詩宗杜甫畫法王維之句大司馬公安王公因爲之作記蓋與其修於壯而成於老也生於宣徳壬子二月十七日卒於正徳攺元九月二十六日享年七十有五元配卽吾姑劉氏生一女適祝蕃皆先卒繼顧氏生一子曰桓桓以才技徴入京師供事內府配張氏女一適計鳯孫男一曰曽娶唐氏卜某年某月某日葬於黃山祖塋之次旣而以墓志請予處士內侄也敢以不文辭乃爲之銘曰猗維處士行達言誾鑑古書畫服古衣巾遨逰湖海見聞日親王公野叟卽之者親所親伊何厥中孔珍晚開小圃樂極天眞乘化歸盡不亾者存刻銘斯石用式後人中憲大夫太常寺少卿經筵國史官武丘劉棨撰並書

此晚圃曽祖府君墓志銘墓在吳縣黃山

陳基傳

尢義

陳基字敬初臺之臨海人父祥多聞好學尢善老子淸淨之說平居常黃冠鹿裘與方士防沒時基年甫九嵗越五年母夫人姜氏卽命與兄聚於杭從師又四年從內翰金華黃文獻公溍受業至正仍紀元之元年從文獻逰京師授經筵檢討其徒有爲禦史者以言責咨於基基謂並後爲致亂之本因艸諫章力陳其失冀君覺悟以正始也而上方溺愛詰知其由欲置於罪怒且不可測遂引避南歸臨海奉母夫人西至吳教授諸生備養惟謹爲詞章必務上法三代下軼漢唐東南聲聞爲之丕變逺近學者爭師之戶外之履常滿屬南北用兵朝廷開以樞密府鎭撫南服起君爲都事轉江浙行中書貟外郎俄陞郎中時平章張士信統兵鎭杭基以本職參佐道之以正杭有嶽飛墳蕪穢弗恭久矣基追慕興感以狀請於朝俾與歷代忠臣並列春秋致祭尋自爲文刻石墓上以表其功西湖書院舊有經史書版兵後零落無防卽白平章出官錢若干補綴成帙夫以天理民彜泯亂之秋干戈相尋日不暇給基乃以贊佐餘力爲其所得爲使聖經賢傳復明於當時崇徳報功無媿於往昔𨿽武夫悍卒聞下風而望餘光亦知有所興起擴而充之是大有功於名教也未幾由杭來吳參太尉軍府事及太尉自王於吳羣下同聲賀之而基獨諫止太尉欲殺之不果已而超授內史遷學士院學士階通奉大夫覃恩二代凡飛書走檄碑銘傳記多出於基之手基每以爲憂而不以爲榮也今國家命將平吳吳臣多見誅殺而基晏然無恐朝論多基之能尋召入預修元史書成賜金而還洪武三年十月壬午以疾卒於常熟河南裏之寓舎得年五十有七娶王氏先四年卒無子以弟之子訥爲後女四人長適吳顯次適車某三四防皆庻出基平居愼重寡黙與物無競家人僕未嘗見其疾言遽色宗族故舊自浙水東來依率養育奬勸俾各有成士有才徳可用必引而進之有喪不能舉者爲買棺斂恩義過於平生方太尉僚佐彊占民廬基獨以已俸買宅天心裏卽舊屋數椽稍加塗塈環蓺花卉之屬號小丹丘休沐之暇輙與客徜徉其中啜茗淸談議論古今出入經史百氏危坐終日嵗時有事於祖考始殺牲以展其孝敬初非薄於朋友也吳國將亾食肉者惴惴焉恐陷鼎鑊君子謂基宜保終吉已而果然噫父母全而生之子全而歸之若基者其亦可謂克全而無憾者也今藏於家有夷白齋集二十卷觀其文雄而趣髙可以黼黻皇猷敷陳帝業而乃使畱滯江湖之上馳驅戎行竟賫志以沒玆其可惜也夫

贈敬初並攺字

陳旅

敬初防名無逸朋友字之曰敬初比與予同舟北遊謂予言曰吾名與字皆有所未安蓋無逸者因吳興陳先生之字也而敬初云者揆之尙書本義則近於僣矣久欲易之以吾父早世無所請命子宗盟之耆長也幸爲我易之予遂易其名爲基而易其字爲敬初云

我愛天臺陳敬初少日辭家卽逺圖上書擬獻賈生防入闗便棄終軍繻八月官河秋水大三江親捨暮云孤名成歸去嵗未晚卜鄰有約依東吳

石澗先生小傳

楊炳

石澗先生兪琰者吳處士也先世自河南扈宋南渡家洞庭之西山先生雄邁博聞經史過目成誦宋社旣屋掃滌舊業馳騁諸家傳語天文地誌仙書怪牒汪洋奇詭恍惚神防解不習而挈其要領好鼓琴嘗疑近代琴操有譜無字失古哲制作之原研究音調述弦歌譜四十餘篇禆漢太史之遺朔南以琴名者駭嘆之晨興焚香誦易一過暑寒弗廢四十年手鈔諸家易說百餘卷名曰防要注易經並十翼經傳考證古占法纂圖等凡四十卷名曰周易集說所以發先儒之蘊又纂校百氏書宻行細字端楷有法垂老不衰喜方士談學注周易參同契發揮三篇陰符經觧一卷陰補空同道士鄒防之不足又易別傳一卷貫融性命推衍程邵張朱言外之意宋狀元阮公菊存國初右丞馬公性齋皆白首北面先生自言遇隱者授讀易法得寰中之祕其闡發圗說演繹參同陰符非苟知之蓋嘗試之者也間論蔡季通袁機仲𨿽與訂正考覈字義未免臆度夫豈無得而有是言哉至於丹砂化煉刀圭牝神方直造室靈迹昭著不屑爲耳方聞溺嗜者匐伏前席祈請丹防先生以養心寡欲之義旁諭善誘來者外恧中服而去終其身不以授人也終嵗寡出葆頥精气益昌於學從防無逺邇饑附而飽去參政王都中尢卓然者也先生風宇淸峻性率機敏略細節好賔防未嘗以有無計然不耐庸俗交華官巨室莫敢延請樂爲隠語嘲諧玩世享年七十神閒心虛不累形物體气彊逾中人一日命侍者具湯沭浴更巾衣危坐召仲溫進巵酒飲畢曰吾與汝訣矣諸書未偹者成之言旣神采不移翛然而逝非達於幽明生死之故者耶先生字玉吾石澗其號云

葉伯卬傳

吳敏

伯卬名顒東洞庭山後人父國英倜儻豪俠元季兵興欲教子鄕無碩儒緱山王九萬避亂依山前葉氏國英遣子從逰葉以富傲國英國英曰我能使兒讀書成器齊奴不足齒也國英與長興耿炳文爲友耿延前應奉翰林文字國子助教宇文子眞主家塾國英令子就學館谷丰腆有逾於耿宇文子撤講來國英家適江浙提學云陽李一初來訪一日忽悵怏國英前謝李曰妻子寓旅邸不能不動於中國英曰已令人省問薪炭酒茗醯醬蔬菓之類皆具李驚喜稱山中宰相於是與伯英之子偕訓顒伯卬大造就而卒業焉後試省浙中上第爲和靖書院山長不慊所蘊挾策走燕京防風塵道梗流落濠亳間皇明平一區宇始克來歸兵燹之餘母弟俱亡家徒四壁立無意於世號浮丘醉史放情詩酒髙歌感慨人多憐之時炳文助討張士誠累功封長興侯冨貴烜赫聞伯卬困滯遣使招延防聚通家之好欲爲剙第再娶薦於朝而用之伯卬曰時去志違年旣知非毋庸是爲也吳興著姓姜仲剛範徳張大聲徐正敬曁聞儒許雪嶠華仲淸曹可大吳宗本丁志仁皆訂盟知已從防講學畱連卒嵗竟旅死長興噫麟鳯之獲於魯狩歌於楚狂而不得爲祥瑞非其不靈也出非其時也惟士亦然惜哉

蠢齋先生傳

朱存理

隱君子邢氏名量字用理號蠢齋學者稱蠢齋先生自少以疾不娶居一巷中蕭然室廬讀書樂道以終存理少時從先生講孝經論語日接見先生時年近五十不茹葷酒蔬鹽不給其貌甚臞而修髯服垢履敝混迹庸人未嘗一至城府閉門靜坐防校諸經及博觀子史百家坐中之客惟禪人道侶有顯者知先生因造門先生避去家畜一童旣死無應門之人鄰有代勞薪水者輙辭病革豫自爲志有書數百卷卒後悉散去存理收其遺文數篇太史吳君序之吳未仕嘗與先生遊者也嗚呼此所謂獨行不愧影獨寢不愧衾先生其人也治四年三月廿四日門人朱存理謹書

落魄公子傳

蔡羽

吳文定公兄弟三人其季元暉生子名奕字嗣業元暉蚤世嗣業秀而弱文定居京師弗能從獨與母處讀書醫俗年至二十不屑見四方之士然四方賢士譽吳公子者日益眾嗣業不鼎鼎以偸不劬劬以隘不提提柔從不孑孑獨立處乎流俗之世而能翩翩乎邁於眾也嘗嗜杯酒而陶陶乎不至荒也故謂之落魄公子云文定公愛之篤每賔客南來必詢嗣業食飲顏色竟以心疾廢進士業方文定公居喪位盛門不受謁炎熱者求親於吳公子無所不用其心嗣業則深屏宴息開影翠軒築紫筠亭日招致髙人人至不謝而入坐定啜茗賦詩復不謝而去炎熱者不得間然善文定書尢精籀學至堂無虛席常避客東襌竹堂東襌住持爲開竹林焚香煮茗不遑及他務其烹泉香之法吳僧無不傳習謂之茶香先生眉目疎秀神采煥發望之如神仙而貴能下士樂而不淫文定旣歿炎熱者又去而之他嗣業則蕭然東莊之上羙箭嘉木環渠隠岡琴酒欵客來卽自如釣而飲飲而歌布素之士無少貶挫可謂炎無所得涼無所失矣嗣業事母孝交朋友以道義一時勝流皆與深相得兄弟婚姻咸篤恩義居家律已無事紛華其堂卽封君之廬三世無所加正徳丁邜母夫人喪之明年其弟祠部君暴變悲痛相繼遂病不起是冬卒子二人俅雉贊曰泉不自知其淸味之而愈長蘭不自知其芳嗅之而愈香溫其君子遁迹韜光生不爲用死而徬徨山虛其巢水虛其釣竹無主人偕我言笑云兮月兮悠悠我照

平思忠傳

史鑑

平思忠者吳江人也少爲縣吏役滿歷京考選授禮部主客司主事維時明興四十年矣中國彊盛逺裔向慕文皇帝方事招懷諸國朝貢者蹄踵交於道路烏蠻驛至不能容勞贈宴犒館餼無虛日率主客主之思忠有精力勤敏過人遇事皆應機立辦尙書呂震深器之陞爲郎中嘗以事下獄適北使入貢新任主客者區畫多不稱防上怒震因言思忠等以微累禁系罪不至去官且習外國事乞宥之以收其後效防可卽日釋復任初有楊者陜西西安府朝邑縣人爲刑科都給事中敢直言上特擢爲陜西左布政使來部以陜西人例不該除上曰非爾所知也後不爲例亦以本貫辭不許蓋是時有楊太監者數人在陜西故上以楊往制之也他日上諭執政曰楊初去時頗肯言事近日又黙然矣可選淸彊有膽气者一人往參政以察之吏部以思忠應詔上素識其名命之往而思忠有養子曰平安者私以綾羅度潼關爲抱關者所發觧陜西布政司思忠時出行部命收而勿籍思忠歸私以物還之思忠感愧不已竟不敢有言嘗有某府一推官錄事至司思忠知其素貪乃發杖之後其人觧京因招嘗以某事納贓賂思忠刑部並逮至思忠就考適有例凡貪贓官吏妄詐不法者笞殺於市思忠乃誣服謫戍邊會太監劉馬兒奉詔市馬西域以思忠在主客久多識賈胡請以自隨詔釋其戍給冠帶辦事從馬兒西扺吐蕃烏斯藏朶甘隴答等處齊勤防古防都安定於闐諸國而還復免官家居以漁佃自給又數十年卒初蘇州知府況鐘亦以吏貟起家繼思忠爲主事及思忠參政又以嗣其郎中寮寀交承情分甚密鐘來知蘇州思忠往見之鐘迎甚恭呼其妻子出拜謂曰此吾舊長官也飲思忠酒時正暑熱命二子扇之思忠辭鐘曰某沗知貴郡非無僕可給使令但欲使小兒軰知公爲吾故人耳其敬之如此然思忠居貧自守未始以事干鐘人以此多之初思忠未貴時知縣蔣奎嘗延一相者問休咎徧視在座者其言皆了了不失思忠時給事堂下相者數目奎因呼上使相相者曰此人他日富貴位三品然不終奎大笑相者去奎謂坐客曰術士之妄如此一小吏安能頓至三品乎後奎坐事自殺同僚無一顯者思忠竟如其言

江湖散人傳

陸防

散人者散誕之人也心散意散形散神散旣無羈限爲時之怪民束於禮樂者外之曰此散人也散人不知恥從而稱之或笑曰彼病之以散而目之子反以爲號何也散人曰天地大者也在太虛中一物耳勞乎覆載勞乎運行差之晷度寒暑錯亂望斯須之散其可得耶水土之散稽有用乎水之散爲雨爲露爲霜爲雪水之局爲瀦爲洳爲潢污土之散封之可崇穴之可深生可以藝死可以入土之局塤不可以爲埏甓不可以爲盂得非散能變化局不能耶退若不散守名之筌進若不散執時之權筌可守耶權可執耶遂爲散人傳以志其後

甫裏先生傳

甫裏先生者不知何許人也人見其耕於甫裏故云【甫裏松江上村墟名】先生性野逸無羈檢好讀古聖人書探六籍識大義就中樂春秋抉摘防防見文中子王仲淹所爲書云三傳作而春秋散深以爲然貞元中韓晉公嘗著春秋通例刻之於石【今在潤州文宣王廟】一以是學爲已任而顚倒漫漶【胡館切】翳塞無一通者殆將百年人不敢指斥疵瑕先生恐疑悞後學乃書摭而辯之其平居以文章自娛𨿽幽憂疾病之中落然無旬日生計未嘗暫輟防竄塗抹者紙札相壓者投於筐箱中歷年不能淨寫一本或好事者取去後於他人家見亦不復爲已作矣少攻歌詩欲與造物爭柄然遇事輙變化不一其體裁始則淩轢波濤穿穴險固囚鎖怪異破碎陳敵卒造平澹而後已好潔幾格【音閣】戶硯席絕然無塵埃得一書詳熟然後寘於方防值本卽校不以再三爲限丹黃二毫未嘗一日去手所藏𨿽少咸精寔正定相傳借人書有編簡斷壞者緝之文字謬誤者刋之樂聞人爲學講評辧論不倦有無賴者毀拆揉污或藏去不返先生戚然自咎先生貧而不言利問之對曰利者商也今旣士矣柰何亂四民之業乎且仲尼孟軻氏所不許先生之居有地數畆有屋三十楹有田畸十萬步【吳田一畆嘗二百五十步】有牛不減四十蹄有耕夫百餘指而田污下暑雨一晝夜則與江通無別已田他田也先生由是苦饑困食無升斗蓄積乃躬負畚鍤率耕夫以爲具【具區之具】具每嵗波𨿽至不能跳吾防溺吾稼也或譏刺之先生曰堯舜黴【明饑切】瘠大禹胼胝非聖人耶吾一布衣耳不勤劬何以爲妻子之天乎且與蚤虱名器雀防倉庾者何如哉先生嗜荈置園於顧渚山下嵗入茶【山在吳興郡嵗貢茶之所】租十許簿爲甌防之實自爲品第書一篇總茶經茶訣之後【茶經陸羽撰茶訣皎然撰】南陽張又新嘗爲水說凡七等其二曰惠山寺石泉【無錫縣】其三曰虎丘寺石井其六曰吳淞江是三水距先生逺不百里髙僧逸人時致之以助其好先生始以喜酒成疾血敗气索者二年而後能起有客至亦潔尊置觶但不復引滿向口爾性不喜與俗人交𨿽詣門不得見也不置車馬不務慶弔內外姻黨伏臘喪祭未嘗及時往或寒暑得中體性無事時乘小舟設篷席攜一束書茶竈筆牀釣具櫂船郎而已所詣小不防意徑還不畱𨿽水禽戛起山鹿駭走之不若也人謂之江湖散人先生乃著江湖散人傳而歌詠之由是混毀譽不能入利口者亦不復致意先生性狷急遇事發作輙不含怒尋復悔之屢攺不能矣先生無大過亦無出入事不傳姓名無有得之者豈涪翁漁父江上丈人之流者乎

蘇州府新立義冢記

吳寛

上世之人親死有舉而委之於壑者塟埋之制未有也中古始有之葬於中野厚衣之以薪不封不樹其制猶未偹也後世作爲棺槨其制始備而焚尸之說亦起夫上世荒逺人穴居野處茹毛飲血故親死不葬可謂薄其親矣然卒無所謂焚屍者人情之所不忍也其所以不葬者養生送死庻事艸略其道皆然後世宮室飲食皆極其厚則葬埋之制亦厚而卒有焚其屍者豈人情獨有所忍哉蓋西域謂之茶毘自佛入中國中國之人習見其事不以爲怪而從之愚者惑其言之妄貧者樂其法之省不忍之心忘矣頑然與木石相類噫何惡俗之不可變也在國朝洪武三年下詔禁之令天下皆立義冢其後又詔立漏澤園至特載之律令犯者其法甚重聖政推仁可謂澤及枯骨矣蘇爲郡自國初兵荒之後戶口見於版冊者其數已甲於天下承平以來生齒益繁殆倍其數死者卜吉安厝固遵禮制至於小民焚屍日亦不絕造飾其語謂之火葬或拾其骨於煨燼之餘而埋之甚者直投之水而已愚而貧者固不足論其有知識而力足以葬者亦從而效之噫何俗之惡久而不能變也治十年新蔡曹侯以監察禦史出知蘇州正身率下令行禁止甫及三年俗乃大變獨視其民不以禮葬痛切於已曰此徒禁之而無以處之不可也慨然有義冢之舉他日移於巡撫都禦史彭公巡按禦史王君皆曰盛舉也報使行之侯始與僚屬擇地之髙亢者營之城有六門各立一冢其冢廣百畆有奇周植木爲限而大書門楣以表識之令初下民感於義或出地以獻其購於民者則勸富家及益以官錢平酬其值若地之賦稅則嵗以餘糧代補其餘事悉有區處冢成侯復下令各裏有願立者亦從其便始侯爲此詢謀於眾皆曰固盛舉事也柰地有限而人無窮何維侯亦疑之旣曰古之有仁心者必有仁政使已之何以守玆土以居民上亦惟盡吾心行吾政終吾任而已吾何暇計且後之繼吾者獨無吾心吾政乎當復有以處之夫禮緣人情謂人情之可緣者焚屍可以言人情乎𨿽然民不可以家諭也非載之文詞不可防僚友倪林二同知以公事上京師托以爲請予聞嘆曰此前人所不能行者何意行之於今日哉子產曰爲善者不攺其度故能有濟也侯之爲善恐無以助敢不書乎乃悉侯之意以諭其民曰爾有父母有人損其一指爾怒乎爾有妻子有人殘其一目爾怒乎爾怒必訟之於官以報其讐今爾父母妻子之死不以土掩覆乃親置烈火中使其肢體糜爛腸胃斷裂非特毀其一指一目而已旁觀者猶蹙額泚顙不忍爾固人也非木石也何獨忍乎今爾幸遇賢守爲爾治塟地爾有喪其安厝於是及爾有力能自擇地則遷塟於外不禁使死者得保其骸骨生者得識其墳墓爲爾之慮逺矣其功大矣爾民其知之無惑自是敢復有違其制者朝廷法律具在將加爾身無悔凡義冢在某都某圩與頃畆之數及好義之士出地若財者姓名具列之碑陰

義冢記

陽逢春

揜骼埋胔先王之仁也環封澤枯國之制也是故全而歸之所以教孝斂形還塟亦以引孝火葬而水瘞斯其悖也久矣幹和作沴於斯爲烈抑澤國苦無所之匪惟民戾逢春來牧是邑耳目所及惻然弗寕爰求故域未之有稽也乃自郭以東貿田九十有二畆自郭以西貿田五十有四畆旋坎而登土乃與民約良者卜兆無告者歸玆土有弗率者刑之以殉越再嵗此風寢息嵗則大稔乃作義冢記嘉靖丙申十月之朔

東義冢九十二畆一釐二毫坐落三十保二十二啚姜字圩西義冢五十三畆八分坐落二保十一啚列字圩俱委耆民陳表塡築建立墻門一所以嚴啟閉瓦房五間爲守者居之又義冢一所九畆二釐坐落六保六啚馨字圩俱免正糧

吳都文粹續集卷四十五

欽定四庫全書

吳都文粹續集卷四十六

明錢谷撰雜文

蘇州刺史謝上表

白居易

臣居易言伏奉三月四日恩制授臣使持節蘓州諸軍事守蘇州刺史以刺史臣某月二十九日發東都今月五日到州當日上訖時當明盛寵在藩條只命荷恩以感以懼臣某誠歡誠幸稽首頓首伏惟皇帝陛下嗣膺歷數重造寰區將至升平在先政化詢求牧守勤卹黎元實陛下惟良之秩責成共理之日也臣以微陋早忝班行前自中書舍人出爲杭州刺史幸免敗闕實無政能已防寵榮入攺宮相今奉恩寄又分郡符奬飾具載於詔中慶幸實生於望外況當今國用多出江南江南諸州蘇爲最大兵數不少稅額至多土𨿽沃而尙勞人徒庻而未冨宜擇循良之吏委以撫綏豈臣瑣劣之才合當任使然旣奉成命敢不誓心必擬夕愓夙興焦心苦節惟詔條是守惟人瘼是求論陛下憂勤之心布陛下慈和之澤則涵育之下疲人自當感恩而嵗時之間防臣或希報政塵瀆皇鑑吐露赤誠寵至空驚恩深未答無任慚惶懇激之至謹差軍事散散將某乙奉表陳謝以聞臣某誠惶誠恐稽首頓首謹言

蘇州謝上表

劉禹錫

臣某言伏奉制書授臣使持節蘇州諸軍事守蘇州刺史始從郎署出領郡章承命若驚省躬增感伏惟皇帝陛下受上之眷祐揚列聖之耿光大康黎元愼擇牧守徳音每發品物咸蘇臣本書生素無黨援謬以薄伎三登文科徳宗皇帝擢爲禦史在臺三載例轉省官永貞之初權臣領務遂奏錄用並聞虛名惟守職業實無朋附竟坐飛語貶在遐藩憲宗皇帝後知事情卻授刺史凡歷外任二十餘年伏遇陛下應運重光物無廢墜收拾耆舊塵忝班行旣幸逢時常思展效在集賢院四換星霜供奉新書二千餘卷儒臣之分甘老於典墳優詔忽臨又委之符竹分憂誠重戀闕滋深石室之書空畱筆札金閨之籍已去姓名本末可明申雪無路豈意聖慈納不隔卑微面辭之日特許升殿天顏咫尺臣禮兢惶不敢盡言空懷試懇謝恩而出生光於九陌之間受訓而行布政於五湖之外臣卽以今月六日到任上訖伏以水突之後物力索空臣謹宣皇風慰彼黎庶臣聞有味之物蠧魚必生有才之人讒言必至事理如此古今同途了然辧之惟在明聖伏惟陛下察臣此言則天下之人無不幸甚江海逺地孤危小臣𨿽雨露之恩幽遐必被而犬馬之戀及親爲榮

蘇州謝賑賜表

臣某言伏奉去年三月十五日敕蘇州宜賜米一十二萬石委刺史據戶均給者恩降九天澤流百姓伏以臣當州去年災沴尢甚水潦𨿽退流庸尙多臣前月到任奉宣聖防闔境老幼無不涕零詢訪閭裏偹知凋瘵方據事實以便奏論聖慈憂人照燭幽逺特有賑防救其災荒蒼生荷再造之恩歉嵗同有年之慶臣忝爲長吏倍萬常情無任感激忭躍之至

蘇州韋中丞自代狀

蘇州狀上中書門下諸道鹽鐡轉運使江淮畱後朝議郎守太僕少卿兼禦史中丞上柱國賜紫金魚袋韋應物右臣防恩授蘇州刺史伏凖建中元年正月五日制刺史上後舉一人自代者前件官歷務皆有名執心不回臨事能斷今預職𨿽重本官尙輕伏以當州者口賦首出諸郡況經災沴切在撫綏尙省無能輙敢公舉司權筦之利誠借乎才流豈弟之風以維邦本非敢臆說以塞詔書今具奏聞

蘇州上後謝宰相狀

朝議大夫使持節蘇州諸軍事守蘇州刺史上柱國劉某右某今月六日到州上訖某山東一書生潦倒疎濶在少壯日猶不逮人況今衰遲智力愈短相公哀憐不遇擢授名邦實荷奬慚非令器伏以當州繇大祲之後物力蕭然饑寒殞僕相枕於野誓當悉心條理續具奏論才術素空憂勞方始懼無聞問忝負恩知不任瞻望懇迫之至

蘇州加章服謝宰相狀

右某素乏吏才謬居劇郡以無庸之器當難治之時恭守教條勤求人瘼伏以聖徳柔逺皇明燭幽凡具上陳皆可其奏遂令管見得及疲黎自承雨露之恩非有循良之政猥防朝奬特降命書顧逄掖之腐儒披華章之貴服有黷陟明之典誠招彼其之譏限以官守不獲拜謝瞻望榮感心魂載馳

蘇州謝恩賜加章服表

臣某言伏奉去年十一月二十七日詔書加臣賜紫金魚袋餘如故者恩降重霄榮霑陋質虛黷陟明之典恐興彼其之詩寵過若驚喜深生懼中謝臣起自書生業文入仕徳宗朝爲禦史以孤貞在臺順宗朝爲郎官以緣累出省憲宗皇帝浸知其寃特降赦書追赴京國緣有虛心稱居淸班務進者爭先上封者潛毀巧言易信孤憤難伸俄復一麾外轉三郡伏遇陛下膺期禦宇大振淹滯哀臣宿舊猥見收拾職兼書殿官沗儀曹防勞未宣薄命多故又離署省重領郡符延英面辭親承教誨銜命卽路星言載馳到任之初便逢災疫奉宣聖澤恭守詔條上稟睿算下求人瘼才術𨿽短憂勞則深幸免流移漸臻完復皆承聖化所及遂使人心獲安豈由微臣薄劣能致臣素乏親黨家本孤貧年衰無酒食之娯性拙無博奕之藝自領大郡又逢時災晝夜苦心飲食忘味曾經誣毀每事防虞惟托神明更無媒援豈期片善上達宸聰回日月之重光燭江湖之下國絲綸褒異苦節旣彰印綬煒煌老容如少望雲天而拜舞豈盡丹誠視環玦以徘徊空嗟白首無任感激屛營之至蘇州謝就除禮部員外郎充天章閣待制表

範仲淹

臣某言伏防聖恩特授臣前件官充職者渙渥自天震惶無地攺中臺之華序進內閣之淸班盡出髙明殊登祕近臣中謝竊念臣發自顏巷賔於舜門一第爲榮四方無效爰自書林預選柱籍升華恥汨沒以懷安或感激而論事惟慕古人之節詎希英主之知伏惟皇帝陛下稟帝堯之聰明加漢髙之豁達坦聖懷而虛受期鴻化以咸孚念三聖之艱難而成丕業求七人之蹇諤以補大猷臣獨愧非才首當淸問危言多犯孤立自持斧鉞居前雷霆在上敢避樞機之禍終乖藥石之良陛下日月垂光江海等量恕其萬死假之一麾望已絕於靑雲咎未更於鴻霈俄易藩宣之寄寕分旰昃之憂忽降綸章薦加寵數而況辟圗書之府竊處於深嚴踐雲龍之庭當偹於顧問非名儒而不稱豈曲士之能堪矧簉淸曹仍居舊治輝榮大集志願何求敢不內守朴忠外修景行進退惟道遵聖賢視履之方終始一心副君父育材之造臣無任云云

知平江府謝表

孫覿

詔紱疏恩忽返南遷之役嚢封避寵又分東顧之憂擢升內閣之華增重全吳之寄中謝伏念臣憑愚防短見誚褊衷觸情妄行自作奇禍厚誣若此一死何逃尙寛東市鈇鉞之誅永畀南海虫蛇之侶仰止覆盆之照俯矜種豆之寃投豺遽屏於逺方敗履再升於華幄豈堪老退治筆硯於西垣止欲歸休掛衣冠於神武純誠備罄全度務從猥分刺史之符再列從臣之托心勞政拙已憂魏瓠之不容寢愕夢驚可見吳牛之尙喘玆蓋伏遇皇帝陛下聖謨天縱盛徳日新炎正中防肇光武興王之業小雅盡廢賡周宣撥亂之詩深念三吳刓敝之餘攺畀千里藩宣之重宛其老矣自惟無益於縣官臥而防之尙欲兼安夫民吏

龍圗閣學士再知平江府謝表

內閣寶儲促上邃嚴之直全吳巨屏叨居方面之崇欣逢白首之遺民還復靑氊之舊物恍如昨面只忝明恩中謝伏念臣渉世濶疏空慚懵學逢辰休顯浸冒官榮獨荷三朝識防之恩偏塵兩禁髙華之選分符海上漸收遲暮之身攺命吳中又玷藩維之重追尋陳迹宣布寛條千里江山不攺承平之觀四鄰雞犬一空盜賊之餘閭裏呻吟田萊蕪沒攀金城之栁衰病何以堪之訪元都之桃飄零殆無存者玆蓋伏遇皇帝陛下官人作哲厚下施仁俯憐簮履之遺加惠桑楡之晚撫三江之壌悼靈光之獨存矜一介之臣望神山而已逺幸擢官於小郡早沐輝榮旋移牧夫通都彌慙保障從此撫綏凋瘵申畫封圻虎頭食肉猶妄意於古人馬革裹屍庶捐軀於異日

辭顯謨閣待制知平江府狀

臣資稟蠢愚數忤權要一遭誣防遂寘嚴科負天下之至寃犯人臣之大惡始則州縣觀望發卒圍守至持梃擊柝以衛終則羣盜入室指爲姦細又探嚢胠篋而趨妻子流離兄弟奔散暴露野次不知存亡疾病呻吟日與死迫遽叨嚴詔俾還禁垣削罪籍於城旦之舂收舊物於從臣之槖閭閻驚嘆弛拘維之禁交親攺觀通問遺之書痛定之餘恍如隔世理宜扶憊奔走造朝而積憂薰心形臒骨立負薪有疾力難彊於馳驅俟駕而行罪不容於逋慢忱辭上扣全度矜從擢之次對淸切之塗畀以方郡承宣之寄重惟涼匪彌積兢皇臥漳濵之屙尙未逃於鬼責冒鵜梁之刺必又致於人言伏望聖慈收還成命俾安田裏以保餘生𨿽嘗膽臥薪莫追往咎謬當叩轅擊壤以俟太平

張正甫蘇州刺史制

白居易

浙右列城吳郡爲大地廣人庶舊稱難理多選他郡二千石之良者轉而遷焉鄧州刺史張正甫自領南陽僅經三載廣平淸簡以臨其人人安政和治行第一宜以大郡推而廣之用旌前勞且佇來效可蘇州刺史賜工部尙書浙西江東制置使兼江西安撫大使知平江府文天祥詔

朕未堪多難疆圉孔棘禦史防不曰艱惟時魁儒秉忠倡義奬率三軍入衛社稷國勢爲之增重人心恃以爲安精神折衝文武是憲卿器度才猷克邁前哲惟長江之險要未復畿甸之守偹當嚴卿以太常伯兼領二使表裏撐拓以固吾圉東西運掉以淸寇氛儒帥一臨士勇百倍用保乂我文祖受民玆惟丰芑貽謀之意防共綏靖紓朕宵旰之憂勤所辭不允正言曾惟奏吳門奧區今爲邊地掄魁雋望忠孝勤王軍中喧騰小範甲兵之謡河上尙稽光世節制之命徳裕元年八月二十七日

工部尙書兼都督府參贊軍事浙西江東制置使兼江西安撫大使知平江府事文天祥除端明殿學士制

敕元戎十乘先行式倚眞儒之望師中三命承寵遹降方面之權朕若稽先朝之舊章最重承明之邃職內以傳畿廷之彥外以褒師閫之賢王素之牧平涼程勘之涖益都皆膺玆選今得其人具官文天祥實學濟時英猷緯國文有武偹義防質於神明儒知軍情忠忱貫於霜日傳檄召兵而志士奮纓冠赴難而國勢張不負素定之謀允爲寡二之傑翰蕃咨爾修扞疆宇命爾攘除予欲壯浙西之略予欲復江表之封將聳前茅之令軍成破竹之威惟任之專者位必崇惟名之至者功必集乃躋班規殿之峻以增華帥闑之嚴噫邦咸喜戎有良翰茂對陟明之渥身𨿽外心在王室趣成敵愾之勲徳祐元年九月十六日賜端明殿學士浙西江東制置使知平江府事文天祥手詔

詔曰卿秉忠忱以濟時難倡義旅以衛王室經營四方如召虎奬率三軍如武侯爰始常伯之英趣奮制閫之寄將士用命遂迅掃於防氛精神折衝益振揚於勝气有嘉體國之志亟奏克敵之勲元戎啟行周邦咸喜載加鍚賚式示眷懷今賜卿金二十兩注盌一副金十五兩盤盞一副細色二十匹纈羅二十匹龍涎香三十餅度金香盒一具十兩淸溲香三十帖龍茶十觔至可領也故玆札示其體吾倚注之至意

胡琴婢勝兒【出宋無啽囈集】

吳俗祈恩泰伯祠爭圗輿馬獻新奇文王三譲周天下翻愛胡琴寵勝兒

吳泰伯祠在閶門之西每春市人相率牲醴多圗善馬防輿羙女以獻飾以金銀復以輕綃畫侍婢捧胡琴以從其貌勝於舊繪者名之爲勝兒蓋他獻者無以爲匹也女巫方舞有進士劉景復送客之金陵置酒於廟東通波館忽欠伸思寢夢紫衣冠者言曰譲王奉屈劉生隨至廟周旋揖譲而坐王語劉生曰適納一胡琴妓藝精而色麗知吾子善歌故奉邀作胡琴一曲以寵之生初不酣命酌人間酒一杯已醉乃作歌曰繁弦已停雜吹歇勝兒調弄邏娑撥四攏撚三五聲喚起邊風對明月大聲嘈嘈奔淈淈浪蹙波間倒溟渤小切切怨且咽鬼哭神悲秋蟋蟀側腕斜挑掣流電春雷直戛騰秋鶻漢妃徒得端正名秦女虛誇有仙骨我聞天寶十年前梁州未作西戎窟纎歌妙舞揚升平不省煙塵遽蓬太平之末兵戈興汗血奔騰恣唐突宗未到萬里橋東洛西京一時沒海內臣民皆鼎沸飲恨吞聲空咽嗢時看明月望靑天怨气沖星成彗孛國門之西八九鎭髙城深壘閉閒卒河湟咫尺不能收挽粟推車寧復防今朝聞撥梁州曲使我心神暗超忽勝兒若得邊塞彈徵人血淚應闌干吟畢以獻王召勝兒授之王之侍兒有妬者以金如意擊勝兒劉生驚而寤歌傳於吳中

王敬伯歌宛轉歌二首

唐郎

風已淸月朗琴復鳴掩抑悲千態慇勤是一聲歌宛轉宛轉和且長願爲雙鴻鵠比翼共翺翔

日已暮長檐鳥應度此時望君君不來此時思君君不顧歌宛轉宛轉那能異棲宿願爲形與影出入恆相逐

同前二首

劉方平

星參差月二八燈五枝黃鶴瑤琴將別去芙蓉羽帳惜空垂歌宛轉宛轉恨無窮願爲波與浪俱起碧流中曉將近黃姑織女銀河盡九曲錦衾無復情千金寶鏡誰能引歌宛轉宛轉傷別離願作楊與栁同向玉窻垂

同前

江總

九夕天河白露明八月濤水秋風驚樓中恆聞哀響曲塘上復有辛苦行不解何意悲秋气直置無秋悲自生不怨前階促織鳴偏愁便路搗衣聲別燕差池自有返離蟬寂寞詎含情云聚含情四望臺月冷相思九重觀欲題藥詩不成來采芙蓉花已散金尊送曲韓娥起玉柱調弦楚妃嘆翠眉結恨不復開寶鬢迎秋更全亂湘妃拭淚灑貞筠防藥浣衣何處人步步香飛金薄屐盈盈扇揜瑚唇已言采桑期陌上復能解佩就江濱競入華堂安寶枕爭開羽帳奉華茵不惜獨下眼前釣欲許便作後來新後來瞑瞑同玉牀可憐顏色無比方誰能巧笑特窺井乍取新聲學繞梁宿處畱嬌墮黃珥鏡前含笑弄明璫采葹摘心心不盡茱茰折葉葉更芳已聞能歌洞簫賦詎是故愛邯鄲倡

宛轉行

張籍

華屋重翠幄綺席雕像牀逺漏微更疏薄衾中夜涼鑪氳暗徘徊寒煙背斜光妍姿結宵態寢壁幽夢長宛轉復宛轉憶憶更未央

王敬伯歌

李端

妾本舟中客聞君江上琴君初感妾嘆妾亦感君心遂出合歡被同爲交頸禽傳杯惟畏淺接膝猶嫌逺侍婢奏箜篌女郎歌宛轉宛轉怨如何中庭霜露多霜多葉可惜昨日非今夕徒結萬里懽終成一宵客王敬伯淥水靑山從此隔

同前

髙啟

舟初維琴始薦驛亭邊夜相見歌宛轉情綢繆解環佩彈箜篌歌易闌情難歇江波寒墮明月緑壺再傾芳音欲違辟彼林鳥逢晨各飛羅衣沾霜城烏忽起明日相思孤棹千里

同前

周南老

舟泊通波亭琴調離鸞聲美人忽相見感此琴中情侍婢出箜篌低回弦始更扣金歌宛轉意慘琴復淸贈以白玉月落篷窻明少年怪夢作端由起心兵

王敬伯事見前集

杜蘭香下嫁張碩

宋邕

天上人間兩渺茫不知誰識杜蘭香來經玉樹三山逺去隔銀河一水長怨入淸塵愁錦瑟酒傾露醉瑤觴遺情更說何珍重擘破雲鬟金鳯凰

張碩寄杜蘭香

碧落香銷蘭露秋星河無夢夜悠悠靈妃不降三淸駕仙鶴空成萬古愁皓月隔花追嘆別飛煙籠樹省淹畱人間何事堪惆悵海色西風十二樓

墉城仙錄云初漁父於洞庭之岸聞兒啼聲四顧無人惟有三嵗女子在岸側漁父憐而舉之十餘嵗天姿奇偉靈顏珠瑩殆天人也忽有靑童靈人自空而下來集其家攜女而去將升天謂漁父曰我仙女杜蘭香也謫於人間吳建興二年復降包山張碩家有侍婢二人大名萱枝小名松枝贈碩詩曰河母處靈嶽時遊雲霄際眾女侍羽儀不出墉宮外颷輪送我來豈復處塵穢從我與福俱嫌我與禍防乃出薯蕷子三枚大如雞子云食此令君不畏風波辟寒暑碩問禱祀如何香曰消摩自可除疾淫祀何益消摩謂藥也旣成婚授以舉形飛化之道香便絕迹不來年餘碩閒行忽見香車於山之際驚喜徑往造香欲登其車其奴舉扞之遂退【聞在西洞庭莫詳其處】

玉波冷雙蓮

髙啟

金風暮剪雙頭橤啼臉辭秋嫣血紫宮女三千罷笑喧錦云陣冷鴛鴦死滿江煙玉流名香尋魂弔影愁茫茫吳天墜露衰紅濕一夜波涼小龍泣

同前

周南老

涼月墮玉波露泣雙蓮冷瑣窻開洞門虛落冰簾影羙人久延竚盈盈素妝靚酒進瑚鐘神遊蓬海境倚曲歌未終不知秋夜永折得並頭花猶思在煙艇

芷秀藥花【芷卽藥也香艸出吳中者佳】

髙啟

春香上羅襦暗引蘭橈渡蝶散揜紅房王孫歸已暮斜條拂蛾鬢采擷同芳杜脈脈煙雨濃江臯斷腸路

同前

周南老

芷秀雜蘭佩藥華出云房春露發芳采晴曛散麝香峩峩水晶簪舉舉云霓裳抽簮瑤盤擊扣節歌樂章殷勤贈素綃日射生輝光回首馮夷宮颯然風雨涼

唐處士李嬴夜逰震澤逢女郎爲歌玉波冷雙蓮之曲曰此哀吳宮二隊長之詞又歌其所制並秀藥華之曲蓋龍女云二曲世皆不傳余戱爲補之

泰娘歌【並引】

劉禹錫

泰娘本韋尙書家主謳者初尙書爲吳郡得之命樂工誨之琵琶使之歌且舞無幾何盡得其術居一二嵗攜之以歸京師京師多新聲善工於是又捐去故技以新聲度曲而泰娘名字往往見稱於貴遊之間元和初尙書薨於東京泰娘出居民間久之爲蘄州刺史張愻所得其後愻坐事謫居武陵郡愻卒泰娘無所歸地荒且逺無有能知其容與藝者故日抱樂器而哭其音焦殺以悲雒客聞之爲歌其事以足於樂府云

泰娘家本閶門西門前綠水環金堤有時妝成好天气走上臯橋折花戱風流太守韋尙書路旁忽見停隼旟斗量明珠鳥傳意紺懷迎入專城居長鬟如雲衣似霧錦茵羅薦承輕步舞學驚鴻水榭春歌撩上客蘭堂暮從郎西入帝城中貴逰簮組香簾櫳低鬟緩視抱明月纎指破撥生朔風繁華一旦有銷歇題劍無光履聲絕洛陽舊宅生艸萊杜陵蕭蕭松栢哀妝奩虫网厚如繭博山鑪側傾寒灰蘄州刺史張公子白馬新到銅駝裏自言買笑擲黃金月墮雲中從此始安知鵩鳥座隅飛寂寞旅魂招不歸秦嘉鏡有前時結韓壽香消故篋衣山城少人江水碧斷雁哀鴻秋雨夕朱弦已絕爲知音雲鬢未秋私自惜舉目風煙非舊時夢尋歸路多參差如何將此千行淚更灑瀟湘斑竹枝

與劉蘇州書

白居易

夢得閣下前者枉札數幅兼惠答憶春艸報白居易下五六章發函披文而後喜可知也又覆視書中有攘臂痛拳之戱笑與抃防甚樂甚樂誰復知之因有所云續前言之戱耳試爲畱聽與閣下在長安時合所著詩數百首題爲劉白唱和集卷上下【事具集解中】去年冬夢得由禮部中集賢學士遷蘇州刺史郎冰雪塞路自秦䢐吳僕方守三川得爲東道主閣下爲僕稅駕十五日朝觴夕詠頗極平生之歡各賦數篇視艸而別嵗月易邁行復周星一往一來忽又盈篋誠知老醜冗長爲少年者所嗤然吳苑洛城相去二三千里捨此何以啟齒而解頥哉嗟乎微之先我去矣詩敵之勍者非夢得而誰前後相答彼此非一彼𨿽無虛可擊此亦非利不行但止交綏未嘗失律然得售之句警策之篇多因彼唱此和中得之他人未嘗能發也所以輙自愛重今復編而次焉以附前集合前三卷題此卷爲下遷前下爲中命曰劉白吳洛寄和捲自太和六年冬送夢得之任之作始居易頓首

擬孫權答曹操書

蘇軾

權白孟徳足下辱書開示禍福使之內殺子布外擒劉備以自效書辭勤欵若出至誠𨿽三尺童子亦昭然知利害所在矣然僕懷固陋敢略布之昔田橫齊之遺虜漢髙祖釋酈生之憾遣使海島謂橫來大者王小者侯獨能以力自剉不肯以身辱於劉氏韓信以全齊之地束手於漢而不能死於牖下自古同功一體之人英防豪傑之士世亂則借以翦伐承平則理必猜疑與其受韓信之誅豈若死田橫之節也哉僕先將軍破虜遭漢陵夷董卓僣亂焚燒宗廟發掘陵寢故依袁術以舉義師所指城邑響應天下思得董卓而食之不厭不幸此志未遂而無祿蚤世先兄伯符嗣命馳驅鋒鏑周旋江漢豈有他哉上以雪天子之恥下以畢先將軍之志耳不意袁術亦僣位號污辱義師又聞諸君各盜名字伯符提偏師進無所歸退無所守故資江東爲之業耳不意有荊軻舞陽之變不以權不肖使統部曲以卒先臣之志僕受遺以來臥薪嘗膽感日月之逾邁而嘆功名之不立上負先臣未報之忠下忝伯符知人之明且權先世以徳顯於吳權若效諸君有非常之志縱不防顯戮豈不墮其家聲耶漢自桓靈以來上失其道政出多門宦官之亂才息董卓之禍復興傕汜未誅袁劉割據天下所恃惟權與公及劉備三人耳比聞卓已鯨鯢天子反正僕意公當掃除餘孽同奬王室上助天子與宗廟社稷之靈退守藩國無失春秋朝覲之節而足下乃有欺孤之意欲挾天子以令諸侯妄引歷數陰構符命昔笑王莽之愚今竊嘆足下防覆車也僕與公有婚姻之舊加之同志相求然自聞求九錫納椒房不惟同志失望天下甚借借也劉備𨿽然兵少然僕觀其爲人雄才大略寛而有容拙於攻取巧於馭人有漢髙祖之餘風輔以孔明未可量也且以忠義不替曩昔僕以爲今海內所望惟我二人耳僕之有張昭正如備之孔明左提右挈以就大事國中文武之事盡以委之而見教殺昭與備僕豈病狂也哉古諺有之輔車相依唇亡齒寒僕與劉備寔有唇齒相須之勢足下所以不能取武昌又不能到成都者吳蜀皆存也今足下使僕取蜀是欲滅吳也蜀亡吳亦隨之矣晉以垂棘屈產假道於虞以伐虢夫滅虢是所以取虞虞不知以故及禍足下意何以異此古人有言曰白首如新傾蓋如故言以身托人必擇所安孟徳視僕豈惜此尺寸之土者哉特以公非所托故也荀文若與公共起艱危一旦勸公譲九錫意便憾卒使憂死矧僕與公有赤壁之隙𨿽復盡釋前憾然豈敢必公不食斯言乎今日歸朝一匹夫耳何能爲哉縱公不見害交鋒兩陣之間所殺過當今其父兄子弟寔在公側怨讐多矣其能安乎季布數窘漢王及卽位猶下三族之令矧足下記人之過忘人之功不肯忘文若於九錫其肯赦僕於赤壁乎孔文舉與楊徳祖海內奇士足下殺之如皁豈復有愛於權天下之才在公右者卽害之矣一失江東豈復悔耶甘言重幣幸勿復再

報韓維書

蘇舜欽

防責以兄弟在京師不以義相就獨羈外數千里自取愁苦予豈無親戚之情防合之樂安肯捨安逸而甘愁苦哉昨在京師不敢犯人顏色不敢議論時事隨眾上下心志蟠屈固亦極矣不幸適在嫌疑之地不能決然早自引去致不測之禍捽下吏人無敢言共起謗議被廢之後喧然未已更欲寘之死地然後爲快來者往往鉤摘言語欲以傳播故閉戶不敢見如避兵寇偸俗如此安可久居其間遂超然逺舉羈泊於江湖之上不惟衣食之累實亦少避機阱也況血屬之多資入之薄常相團聚可乏衣食乎不可也可閉闗常不與人接乎不可也與之言必與之還往人人皆如持國則可不逮持國者必加醸惡言喧播上下使僕不能自明則前日之事未爲重也卽無此事亦終日勞苦應接之不暇寒暑奔走塵土泥淖中不能了人事羸馬餓僕日棲棲取辱於都城使人指背譏笑哀憫亦何顏面安得不謂之愁苦哉此𨿽與弟兄親戚相逺而伏臘稍足居室稍寛無終日應接奔走之勞耳目淸曠不設機關以待人心安閒四體舒放三商而眠髙春而起靜院明之下羅列圗史琴尊以自愉悅有興則泛小舟出盤閶二門吟嘯覽古江山之間渚茶野醸足以消憂蒓鱸稻蟹足以適口又多髙僧隱士佛廟道觀家有園林珍花奇石曲池髙臺魚鳥之畱連不覺日暮孔子作春秋而夷吳又曰吾欲居九夷觀今之風俗樂善好事知予守道好學皆欣然願來過從不以罪人相遇𨿽孔子復生是亦必欲居此也以彼此較之孰爲然哉人生內有自得外有所適固亦樂矣何必髙位厚祿役人以自奉養然後爲樂今𨿽僑此亦如仕宦南北安可與親戚常守耶予窘廹勢不得如持國意必使我屍轉溝洫肉餧豺虎而後以爲安於義何其忍耶詩曰凡今之人莫如兄弟謂兄弟以恩急難必極相救後章曰喪亂旣平旣安且寕𨿽有兄弟不如友生謂友朋尙義安寕之時以禮義相琢磨予持國外兄弟也急難不相救又於其安寕之際欲以義相琢磨𨿽古人所不能受予欲不報乃外吾持國也

太祖皇帝圍姑蘇諭張士誠書

蓋聞成湯放桀武王伐紂漢祖滅秦歷代帝王之興兵勢相加乃爲常事當王莽之亡隋之失國豪傑乘時蜂起圗王業據土地及其定也必歸於一天命所在豈容紛然𨿽有智者事業弗成亦當革心畏天順民以全身保族若漢之竇融宋之錢俶是也自古皆然非今獨異爾能順附其福有餘毋爲困守孤城危其兵民自取滅亡爲天下笑

太祖徵張士誠下令

王者徵伐應天順人所以平禍亂而安生民也張士誠假元之命叛服不常天將假手於我是用行師以致天討況士誠啟釁多端襲我安丰寇我諸金連兵構禍罪不可逭今命大軍致討止於罪首在彼軍民無恐無畏無亡逃竄無廢農業已敕大將軍約束官軍無致擄掠違者以軍律論罪布告中外體予至懷

伐張士誠諭士民榜

伐罪救民王者之師考之往古世代昭然軒轅氏誅蚩尢殷湯徵葛伯文王伐崇侯聖王之起兵也非富天下本爲救民近觀有元之末主居深宮臣操威福官以賄成罪以情免風憲舉親而覈讐有司差貧而賣富廟堂不以爲慮方參冗官又攺鈔法役四十萬人湮塞黃河死者枕藉於道哀苦聲聞於天致使愚民誤中妖術不解偈言之妄誕酷信彌勒之眞有冀其治以蘇其苦聚爲燒香之黨根據汝潁蔓延河洛妖言旣行凶謀遂逞焚蕩城郭殺戮士夫荼毒生靈無端萬狀元以天下錢糧兵馬而討之略無功效愈見猖獗然而終不能濟世安民是以有志之士旁觀熟慮或假元氏爲名或托鄕軍之號或以孤兵獨立皆欲自爲由是天下土崩瓦解予本濠梁之民初列行伍漸至提兵灼見妖言終不能成事又度元運難與成功遂領兵渡江賴天地祖宗之靈及將帥之力一鼔而有江左再戰而定浙東陳氏稱號據我上防爰興問罪之師彭蠡交兵元惡授首其父子兄弟面防輿櫬旣待以不死又封以韓爵將相皆置於朝班民庻各安於田裏荊防湖廣盡入版圗𨿽徳未及而政令頗修惟玆姑蘇張士誠爲民則私販鹽貨行劫於江湖兵興則收聚防徒負固於海島其罪一也又恐海隅一區難抗天下全勢詐降於元坑其參政趙璉囚其待制孫防其罪二也厥後掩襲浙西兵不滿萬數地不足千里僣號攺元其罪三也初寇我邊一戰而生擒其親弟再犯浙省揚矛直搗於近郊首尾畏縮乃又詐降於元其罪四也占據江浙錢糧十年不貢其罪五也陽受元朝之詔陰行假王之令挾制達丞相謀害楊左相其罪六也知元綱已墜公然害其江浙丞相達實特穆爾南臺大夫布哈特穆爾其罪七也誘我叛將劫我邊民其罪八也凡此八罪有甚於蚩尢葛伯崇侯𨿽堯舜禹湯文武與之同世亦所不容理宜徵討以拯天下以濟斯民爰命中書左丞徐達率領馬步官軍舟師水陸並進攻取浙西諸處城池嘗戒軍士徵討所到殱厥巨魁脇從罔治凢我逋逃臣民被陷軍士咸宥其罪其爾人民果能復業卽我良民舊有房舍田土依額納糧以供軍儲余無科取使汝等永保鄕裏以全家室此興師之故也敢有千百相聚旅拒王師者卽當移兵勦滅遷徙宗族於五溪兩廣永離鄕土以禦邊鄙果有賢哲或全城歸附或棄故來降予所賞賜非所敢吝凢予之言信如皓日咨爾臣庻毋或自疑故榜

送丁謂序

王禹偁

主上躬耕之嵗僕自長洲宰被召由大理評事得右正言分直東觀旣嵗滿入西掖掌誥且二年矣今之舉進士者以文相售嵗數百人朝請之餘無不歷覽有視其命題而罷者有讀數句而罷者有終一篇而止者或詩可采而賦則無有也或賦可稱而文則無有也能全之者百不四五況著書立言之士乎去年得富春孫何文數十篇格髙意逺大得經防僕因詢諸同列或曰有遼陽者何之同志也其文與何不相上下僕未之信也防有以謂之文示僕視之則前言不誣矣是秋何來訪僕旣與之交又得謂之履行甚悉且喜其惠顧今春謂來示以新文並律詩與賦向所號進士者皆莫能及也其詩效杜子羙深入其奧其文則皆意不常而語不俗若雜於韓栁集中使能文之士不能辧也自是人爭願識其面而交其心矣翰林賈公尢加嘆服是知道之尊人也豈位也乎學之富人也豈貨也乎哉今之不勤於道不力於學而望人知者宜視丁氏子之道何如哉值其歸贈以序

送貢公守平江序

王禕

上在位二十有三載寤寐治道圗修太平重念天下黎元比嵗失職興師討罪久無成功乃更登庸舊臣屬以政柄於是綱紀薦飭眾正並進始擢南士有時望者爲各道亷訪使而吾宣城貢公被命蒞閩中居無何遽召爲禮部尙書而廷議以平江缺守任難其人俄復用公守平江或者以謂憲使膺耳目之司尙書處防舌之地其權位爲最要而顧守於一郡於物論疑若有未愜者禕竊以爲不然今日郡守之選重矣而平江爲江南大郡其守視他郡爲尢重以故朝廷恆選剛嚴碩博之材諳人情而防民隱者托之以郡寄所以尊大藩重外庸也惟公以文儒名家士林之冠冕歷官中外所至績輒暴著頃曾爲都水營田使實治平江其民之利病蓋所稔知朝廷視邦選侯其用公爲守也固宜公之宏材無施不可亦奚彼此之計乎嗚呼惟我祖宗統一宇內百年於玆重熈累洽式臻承平四方無虞煙火萬里可謂盛矣夫何四三年間海內鼎沸河之南北淮之東西戎馬蹂躪已無完區大江以南列城殘毀生靈塗炭亦靡有息肩之所世故之艱難於是殆有不忍言者幸而平江以地利人和之故隱然爲南方之保障然餫餉之給比諸郡率十七八百需供億萬計而其民亦已不勝夫凋瘵今公爲郡以父母其民寕不有以輯綏撫摩之以阜其財以結其心乎嗟乎財者民之心也不取諸民無以給國用取之無藝無以得民心品調消息之間公得無有術哉是故一城之完朝廷免一城之憂一民之安國家賴一民之力公也任郡寄之重上體宵旰思治之勤而布宣其及下之仁不久政成天子且亟用之當大任矣邇者濟南韓公鏞守鄱陽南陽成公遵守武昌皆卽其官召入參預大政庶防漢世郡守入爲三公之意朝廷今日之用公意在此豈非天下士大夫之所望者乎顧禕艸澤之人而有當世之志於公之行因區區一言之公平日知禕爲最厚將以其言爲不佞矣

贈蕭教諭赴長洲序

王直

蕭氏吾邑故家詩書相傳也久矣而尢以篤義重鄕邑洪武中鵬舉先生舉賢良太祖皇帝命賦指佞艸應口成詩上大喜授蘇州府同知以寛厚淸愼得名再任山東鹽運副使潔亷之操老而彌勵至今人能道之彥淸其孫也彥淸名欒以書經領薦今年防試禮部復中教官選得長洲教諭彥淸勤學攻文足以得志於有司其試禮部予實典文衡局以科額於是失彥淸予與蕭氏有世好意甚惜之而彥淸不以望予𨿽然予固惜失之而喜長洲之得也夫彥偉之才所在有之而不能不賴於師師弟子之所由成也辟若制器然以良才遇良工加之以規矩凖繩而後方圓平直規矩凖繩之不加欲器之方圓平直蓋難矣故𨿽有材而不得成器以適於用者不遇此也今之士孰無可用之心哉其材有大小之不同而無不可用然所以成之皆於師乎望也因其才而篤焉匡直輔翼而振徳之則才旣成矣以是而爲世用此治功之所以盛也然而遇良師者固有矣其不遇者蓋多焉不遇則無以成其才猶未爲病也茍遇而弗良師之以不正之習而加之以非道之施中才之士隨而變焉豈非學校之不幸哉長洲蘇之望縣其地多良才今其未仕達者日望於成者不少其前所遇之幸不幸予不能知今而得彥淸予知其爲幸也彥淸之學得於家講於師友皆聖賢之法言仁義之達道率是而教之爲弟子者勉而學焉其才將無不成予故爲長洲喜也彥淸克篤於是邦人父老必推本於同知公之賢而誦公之徳不衰是彥淸能成其祖之名亦所以爲教也彥淸勉之因書以贈其行

送太守況侯述職詩敍

徐有貞

大丈夫將有爲於斯世必先養其气節气節之固則其中浩然以直遇事而不餒介然以正臨變而不敓不餒不敓而後可以任天下之至重處天下之至難矣彼平居悻悻自好恃能舞智以爲天下之事無不可爲及事變之來無以自守而輙餒以敓者以气節之素失其養也然欲養其气節必其天資之髙修學之勤而後有以致之若吾蘇守況公其庶幾乎侯豫章人也才彊識明胸次磊落而熟聞乎道義故能毅然以正自立而顯於世其爲郎禮部已有偉望時宣宗皇帝在禦以天下郡守多不得人命舉廷臣之才堪寄者得九人焉特賜璽書諭勉以行蓋國朝郡守之賜璽書始此而侯以大宗伯胡公之舉實居九人者之首故命之守蘇蘇畿內重郡也糧賦居天下之半國用所需多於蘇焉取之土產有餘而民力不足污吏姦豪敓攘其間故𨿽有冨庶之號民常苦於他郡而爲之守者亦難於他郡侯旣拜命卽以興利除害爲巳任及下車修政條明禁令一以璽書從事黜污吏檢姦豪奏減糧額之重者十之三凡諸不便於民者悉陳革之蘇之人始則畏侯之威終則懷侯之惠而樂其利如出幽而明旣病而蘇也侯去郡者再民輙上書乞畱於今七年矣治久而化孚侯坐而撫之民無不順者故論者皆曰自國初以來有功於吾郡未有如侯之多者且謂侯有行必達有言必達可謂有大丈夫之爲者余曰此侯之有爲人固知之而不知侯之气節所在也異時謁者專使於外秉威據重以誅求乎民方嶽旬宣之臣皆向風而靡部使者亦斂手避焉郡縣奉承不暇冀免督責於已遑卹其民乎所在有一二輩輙騷然失寕而蘇之聚者常三四十輩以其富庶也誅求常倍於他郡矦之至獨挺然以義折之使皆俛首去不得肆乎其害而彼之魁傑者且服公所爲謂其人曰況太守淸政人也不可犯焉是以朝廷嘉侯之忠而吏民賴侯之徳當是時侯之气節蓋已雄於天下矣余嘗一見侯與論大丈夫之事業侯固欣然以爲得其志而余亦以是與之也𨿽然侯之爲郡守亦重且難矣然天下之事尙有重且難於此者以侯當之而不餒以敓是則余之所望於矦者也惟矦勉之侯以述職赴京師郡之薦紳防餞侯吳門之外各賦詩一章以爲侯贈時余適預焉因眾所彊而序以弁云

送太守況公述職序

太守況公之述職將行也郡之大夫士舉餞送焉而爲之詩文以稱道其徳羙余系於郡人之末禮不可以獨已亦旣有贈矣而醫學正科盛侃又屬言贈之餘嘆曰太守公政績之羙信有足稱道矣然吾郡能言之士十百其人極口之辭殫筆之力稱而道之固已無遺矣使余能言且無以加矧其不能乎敢譲於能者侃曰不然夫羙功頌徳詩人之業也屬辭比事春秋之法也子名在詞垣而任官史局其於敍述固所當然今郡有賢太守如況公者𨿽屢書焉不爲過也子奚辭焉余偪於侃言而領之然余竊以古之君子之樂贈人以言也不徒羙其所已能尢必贊其所未至故聖如大禹而益猶贊之今諸君之稱羙於公盛矣而未有贊其所爲者何耶夫以公之所自立而觀其志蓋不止於今日之所見而吾黨之士所爲稱說乃止而弗進豈忠告於公者哉昔黃霸治郡常爲天下第一後爲丞相乃無所建明而功名損於前時韓休亦善治郡以恬和易之及旣當國則直道匡君有良相風蓋大臣之道與爲郡異霸明於治民而懵於丞弼若休則可爲兼矣故漢書傳霸循吏而唐書敍休之相業有以也公之髙才達識其必有見於此者使其果進而大任尙願宜以霸之所不足者自克以休之有爲者自勉可也夫有而不自足者必成其大行而不自止者必至於逺古之君子惟日孜孜求進乎道恆若弗及用圗其逺大之功業而已余不敏亦常有志於斯故喜爲公道也公於是而加孜孜焉以求其道則𨿽唐虞三代嶽牧卿尹之功業皆有可致又何韓休之不可及哉遂以是言復於侃而爲公贈

答況太守問芝艸書

正統戊午年九月十日太守閣下今月初三日承專使親札來慰於墓廬且以靈芝事爲問良感良愧某之所以營於此者蓋以先人平生有鄕土之思而某爲子不肖不克奉承親志侍以還鄕不幸先人遘疾竟終於京師不孝之愆無以自逭重惟宗祀在身不敢卽死所不忍窆於客土扶柩歸庶防追承先志之萬一以自逭耳豈有纎毫孝行之足言哉旣幸克安厝因廬墓所終喪期亦固當爾豈敢沽名釣譽以自附於古人者哉廼者墳堂之上偶生異艸三五莖山中人輙相聚觀識其是靈芝哄然以爲祥瑞某卽時明以戒止使勿造妖揑怪豈意好事者遂乃傳說入城府以誤閣下之聽耶閣下以聰明正直聞且嘗爲禮官所識見逺矣山野鄙人訛言入城正賴閣下約止之柰何従而聴之顧以靈物異事爲耶某𨿽不肖少頗讀數行書常恐隳於匪人之域今者不死方圗自立以爲報親之地使天下後世不謂其爲不孝子幸矣豈敢復隨人造作以自玷耶夫山中之艸百數有之自非神農莫能盡識今此艸之生某旣不能別識亦不敢承誤公又何庸問之願早約止勿復言至幸至幸某固愚蠢者且方在哀疚不文不次惟閣下諒察

巳未春正月再復書

某稽顙拜復太守閣下年前承問芝艸事旣以明白回復今者復防教札略其蠢愚顧加奬慰且援引古今的然以爲孝徴瑞事至欲枉駕臨視某固知感盛徳然憂懼滋甚欲卽詣府白止之緣在禫服誼不可入公門故不免復覼縷蓋尙古之世物無所謂祥瑞者若夫古今瑞圗之載皆漢世以來謬儒傅防之言也六經豈有是哉經中之言禎祥者蓋不過吉善之徴云耳某竊有見於此素不信之故平日於文辭恥及祥瑞事今者不幸而逺吾親獨廬於此又不意而有此艸生於墳所而致人之訛言紛紛如此也然百艸皆山之生也誠亦無怪其生者此山本名靑芝豈非素生此艸乎其何足爲異某旣以此曉於山林之人矣但其人好事甚又欲承奉賢府主意遂以爲素未嘗見此艸生就使果非素生亦何必爲異山中之物生於山中固其所也不足喜也若其生於人之家庭則非其所矣吾且以爲妖而惡之防而去之矣今乃在山而又當堂封之上所不敢除故遂置而不問豈意人之好怪乃至喧傳以誤閣下之聴如此耶然某竊惟閣下賢明固非可惑者也意者其將振起風化故假此等事以爲人人之勸哉然於他人則可以承命於某則不敢何者已旣不以爲異而順人以爲異已則惡他人之造妖捏怪而復順之其過有加焉茍以爲孝之爲徴則所不敢者人豈不自知如某者方惴惴懼以不孝而見譴於天又何以徴乎乃徴諸天是誣天也況此艸固地之所生者豈某致之生耶若指地之所生以爲已徴是誣地也某𨿽不肖平生所學不過一誠耳方切切自勉以誠而不足安敢以誣天地乎或者又云閣下之意將以聞於朝廷朝廷又豈可誣哉某固不才無可用於朝廷然區區之心未嘗不以朴忠自勵者而乃使之爲誣此又不敢之不敢者也太守一郡師表凡一舉動庶民趨之倘枉駕逺臨則必闔郡響動得不大爲驚怪耶此又不可之不可者也如將舉之則某有逃遁而已必不能從焉哀疚之餘不事筆札爲閣下所廹忍苦告誠閣下鑑之亮之恕其蠢而與其誠不勝哀感之至

送葉元圭知吳縣詩序

永嘉葉君元圭初以名進士選爲庶吉士詔比二十八宿績學翰林五年而出爲蘇州之吳江縣令至官期月而民大治以母憂去今年起復赴京師得調於吳凡朝之賢士大夫之知君者咸以君之才行學識之茂宜列之朝著贊經綸司風化以大其用而其施乃處之一邑且久於外莫不咨嗟以惜之惟吳之人士聞之則私幸於得賢而爲之興忭以相慶若余之意則又兼處乎二者之間焉蓋予與葉君以聨科進士選入翰林同研席者絫年斯文相契之情若兄弟然其爲吳江也余送之行旣而各以家艱去官不相見者閱五寒暑矣今余自吳之墓廬起復而來適與君防方思與之敍契濶展懷抱而君復有是行夫知之深者期之重余寜不惜君之去然君之所治余父母之邦也君去而大惠吾民又寧不爲之私喜耶且吳爲泰伯過化之地而子遊氏之所生也其民風素厚士習素正而又素爲富庶東南財賦所出吳得十二焉然比嵗以來民風寖變而澆薄士習寖流而卑陋而向所謂富庶者亦寖以凋敝寔去而名存究其所以致然者固有由來矣其將振起而復之者獨不在於賢守令乎夫欲民風之厚必本之仁化欲士習之正必先之徳教若其富則必由乎安養之【闕】而致之然長民者恆急於賦役而緩於教化故卒患其未能復也今幸得賢令如葉君其有所望而振起之矣昔子遊以弦歌而治武城固曰君子學道則愛人君之學於道也有素果能推愛人之道而極其至𨿽天下之大可治而況爲縣哉君行有日在朝所與同選諸君子相率賦詩送之而推予序其簡首

送長洲丞邵君宏啟序

古之人所重者父母之邦而邦大夫尢所加敬焉孔子曰居是邦不非其大夫又曰居是邦事其大夫之賢者夫有可非者未必賢也未必賢者且不非之則其賢者固在所當事矣然此特所居之邦爾非父母之邦也於所居之邦且然況父母之邦乎其禮固宜又加重焉耳矣長洲余父母之邦也凡官於是者皆余之所當敬也況其賢而愛民者哉賢而愛民者𨿽不吾識固亦吾之所當加敬況其賢而又有斯文交親之分者哉此予之於邵君所爲眷眷而不防者也君名昕字宏啟越之餘姚人也其從兄修撰君宏譽實餘同官之良而相知之深者初君之以文學才行舉而來也餘數防之修撰君所觀其儀止而聴其談吐固己知其所存之厚矣及餘丁艱歸吳君適爲丞於長洲其持已也亷其事上也恭其處寮寀也和其馭吏也明而臨民也惠至於儒紳之士有可言者又必待之以禮焉由是上下之人翕然稱之皆以爲賢余聞之良以爲鄕邦斯文之休君亦以乃兄之好數枉顧余山中然余以哀事故不及以復也今年君以三載滿秩報治於朝詞林諸公以修撰君之故又聞其賢也莫不敬之而贈之以文章余其故可恝然而已耶𨿽然余之敬君者豈以爲謟哉所以爲禮也以禮敬人必有所忠告焉可也自今已往君其尙加懋哉持已無斁其明也撫民無斁其惠也待士無斁其禮也夫如是則都髙官而享厚祿當重任而臨大事將無往而不可豈惟佐邑之爲賢乎君其尙加勉

送劉原博序

艸劉先生原博余之斯文交也原博之先世以醫名繇宋曁元代有顯者在國朝則故良醫公彥敬院判公士賔相繼以醫國手擅聲於天下原博實良醫公之孫而院判公之子也然原博之學不專於醫自吾儒經世之學書以及諸子百氏之言靡不讀讀之靡不探其賾而鉤其深其於辯析物理議古論今縷縷其弗絕亹亹其不厭也至發爲文章蒼然古色有作者之風焉原博初舉賢良或尼之而止繼以文學舉又尼而止卒以醫舉爲惠民局官乃始得之知原博者咸以爲原博以母夫人髙年在鄕陳情乞歸省覲旣得請而治行其與原博同官及所從遊之士謁余謀所以贈之者予曰嗟乎以原博而官於醫有不足爲者矣余其奚贈哉𨿽然原博之志殆不止乎醫而已也余輩之所以知原博期待原博者亦不止乎醫而已也原博固儒者也儒者之事在學與行之修焉耳學不足以明道不足以爲學行不足以經徳不足以爲行學行之備則以之達焉而可以之窮焉而可以之近焉而可以之逺焉而可達以施之天下窮以守之一身近以行之當時逺以傳之後世余也謬以儒名竊有志乎此久矣然質魯而才下無以副斯志者故願與原博言之幸其有以相發而進我於道焉若夫醫師濟生之術原博固不求聞於余余亦無以告之原博至於寧靜致逺之道敬恭桑梓之禮又原博之所素惇焉者其待予言哉其待予言哉

吳都文粹續集卷四十六

欽定四庫全書

吳都文粹續集卷四十七

明錢谷撰雜文

平江路達嚕噶齊西夏六十公紀績碑頌

陳基

今天子禦極之十有七年爲至正六年詔公卿輔弼之臣若曰朕將以天下之治責成守令爾尙各舉所知以稱朕意於是皆拜手稽首曰幸甚臣等不佞敢不愼擇其人以無負聖天子嘉恵元元之意乎四方萬國至於荒外守土之臣莫不各以其職宣布上恩而平江爲都控帶楚越所部四州二縣地方千里海陸之產饒於古昔國家常以爲奉地根本所系實異他壤職師帥任保釐於此者尢難其選居久之有以西夏六十公子約之賢爲言者宰相曰是故同知濠州有徳於民者乎此長者可以復明詔矣卽奏爲平江路達嚕噶齊時至正九年也公方持江西部使者節命下卽由豫章趣吳郡長民者方臨人以嚴而刀筆吏規規守文不知大體公因憮然嘆曰此風其可長子不戢將敗吾攺之乃以旦日謁先聖先師飭學官增弟子員聘名師用月書季考之法程試之取中式者補郡曹吏尋飭學宮墻廣倉庾以儲廩粟買學宮南廢囿作櫺星門以正廟貎公餘政隙輙呼吏屬鴈行立從容爲言修身理人之術出入經史上下古今亹亹不倦日以爲常郡諸生化之爭自激昂以明經取進士髙第者至是彬彬焉公方務與民興利除害防有詔罷長生牛水深圍長蕩之屬省憲遣官與公循行其地而昆山嘉定瀕海事故之田病民者爲尢甚公因自念使民安其田裏而無愁嘆之聲者二千石之事也今聖天子下寛大之詔茍不以斯時悉除民所疾苦後悔將焉及因防其害力請而免之吳介居東南道路之咽喉有田者常賦之外又以余苗供郡城與吳江平望水陸驛傳勞來之需公曰此非政之善也乃以嵗余官糧變錢爲子母月取其贏以次責郡曺吏生其費號曰只待民大稱便海運梗於盜行者委公按兵昆山之劉家港公身先士卒戮力海事春夏兩漕皆以時達京師淮右寇竊發攻陷江東西郡縣浙右騷動省憲督吳郡募民大興築城之役周餘四十里費且鉅萬然皆不仰之官屬方盛暑公不忍其重困語及且泣下時以身出入版築之間勞苦之海盜復犯昆山公募民爲兵選官吏之家居者分守郡地時門之啟閉以偹非常初寇之入杭也行者徴富民引兵入援公曰蘓杭唇齒不應禍且及應之則民不堪命因發所募義兵五百人赴之未防寇陷常繼湖烽燧漲空鉦鼓四起羽書告急相望資糧兵械什器之求絡繹道路人心恟恟公晝則闗決趣辦供億紛紜夜則申嚴約束以死自誓民賴以無恐居久之朝廷除行者臣不逺數千里率防古偹禦吳郡已而省臣調他省江浙行中書因檄公兼制軍事公鞠躬夙夜與士卒同勞苦然不動聲色而賞罰號令視前十倍居民安業逺近稱之使者間奉詔募民輸粟佐江西軍視多寡補官有差列郡承風應募比至吳公懇懇爲使者言吳民困於糶當春夏米價湧貴斗至錢若干緡小民艱食無賴方發官倉賑糶之寔無以應募使者感公言遂以所餘告身還朝廷時論偉之先是酤官止收其稅後公私漁冒更取酒酤戶吏徒並思乘隙甚者至破民之產公議立罷之徵止常稅而已公學醇識正性尙寛和聽政決獄務本經義而參之以章程秉志忠貞律身亷恕而將之以勤敏起官自諸生官二千石而退然身若不勝衣始公之下車也士仰其徳久之吏服其能終也民安其業宰相奏公治行最東南詔嘉之特命增公秩復公位三年吳人室家相慶曰聖天子以公保乂我百姓三載告終引例當代復詔以公私我使吾入有父母出有司命俯仰六載夷險一節晏然不與鄰郡之民俱冒矢石殞鋒鏑膏血塗艸野者聖天子之賜也盍刻石載徳以昭示無極且公旦暮入參廊廟進陞防閣勲進位崇爵與徳稱其大書特書屢書不一書者太史公之職也乃具狀授予俾論著公治吳善政刻而頌之以無忘聖天子之賜公以成均上捨生釋褐授濠州同知調南平浦城二縣長轉南陽府同知富寧庫提舉尋攺同知都漕運事由歸徳知府拜監察禦史又陞江西廉訪使副除今職云頌曰明明天子子兆民孰宣上恩曰在守臣茫茫疆理廣禹舊迹孰先農人布時黍稷濟濟在廷奉詔拜手愼肅乃僚旁求逺取九州立牧施及八荒各職方物時節來王睠玆吳防東南奧區厥土塗泥化爲上腴豈伊人功勝於地力諄諄徳音斯民之則孰將眀命往綏玆土抱其嬰孩授之父母宰相薦公天子曰宜彼誠長者朕用弗疑始而吳政逞以刑罰始而吳吏拘以文法公寛理之訓之經義大者賔興小者試吏詵詵多士更化翕然飾其儒宮以表化源公教旣施民瘼斯究田疇漏胥驛犒何有公承寛詔上疏貸租使者來責委之吏胥海寇梗漕公威卻之船粟億萬往寔京師蠢爾妖寇蠭起蟻聚蔓延江南屠州防府公成郡城載髙其雉公厲郡兵載奮其士吳城匪城公仁可憑吳兵匪兵公義可乘公哺我饑公拯吾溺去其蟊賊滋我稼穯羽檄交馳以急告公徴求調發斯萬不同公曰卹哉此皆王事敢不鞠躬夙興夜寐有卓治行上達九重天子曰都予懋乃功有臣若斯宜在左右重憂吳人失賢太守詔增公秩詔復公位以公私吳寔天子意公之爲吏如漢龔黃公嬰其變彼適治康公之愛民如鄭國僑始不忍斯終安其教公畱拊我公勿去我公不我遺我忍公捨公恵在人公勲在石天子用公眎此成績

海道都漕運萬戶府達嚕噶齊托音公紀績碑頌

天下之本在京師京師所仰在海運海運所恃在舟楫舟楫之利所以濟不通然振古以來有天下者未有海道爲渠轉漕東南億萬之粟灌注天府以偹粢盛祿廩軍旅之儲如今日之盛者也蓋世祖皇帝閎規大略所以爲聖子神孫萬世無疆之計殆天授之非人力也一旦有司撫字乖方鯨波鼓怒襲吾糧道堅舟利楫倉黃失措鞠爲灰燼於斯時也軍國大計茍非得人以濟之則祖宗七八十年振古所未有之利將有臨流浩嘆而已頋何益於事哉此海道都漕運萬戶府達嚕噶齊托音公所宜大書特書屢書不一書者也初海道之失利也聖天子圖新漕政而難其人廷議奏曰今樞宻院斷事官臣托音倜儻喜事忠謹絕人讀書知古今達事變曩執法禦史府讜論不回天下偉之臣等敢昧死請以漕事屬托音詔曰可時至正十一年二月也先是毎兩漕事竣漕民率以漕隙偹器械舟敝必先期補制謹風信也自海道有變糧艘防沒者參半防公下車申嚴約束且迫漕期眾皆凜凜不知所爲公乃下令俾買吳楚商船往來江湖之願售者並日兼工益小爲大且戒曰事貴神速慮多決少兵家所忌此漕事吾以軍法治之敢有不用命者乎兩漕賴之率皆以時達直沽公用事精勇類如此上大悅詔賜二尊酒副之束帛公曰此特事之權爾非經久利也易曰通其變使民不倦今漕民告病舟楫不戒危道也變而通之其在斯乎乃移文平江嘉興湖州松江諸路府選民力之勝任者補充漕戶是時鯨波告急新漕之民利渉無虞因樂爲之用而軍國大計所謂萬世無疆者克復舊常褒勸之禮視前有加而公之事集矣公𨿽任專海道然茍有以生民利社稷者知無不爲去嵗秋吳民阻饑公發漕帑糴粟以賑之今年春陽山愚民竊發縱火剽掠鼓行趨郡西門公身先有司從數騎出萬死不顧一生殺獲甚眾居民安堵省憲聞之皆遣使來賀十五年五月朔日詔拜公爲江浙行中書參知政事總制軍民保釐東吳仍督漕事寵賚優渥昭懋績也漕民因有作而言曰公糴粟賑民民誦之以詩公殄賊安民民刻之以石公重興漕政恢復海道制權宜如裴耀卿謀經久如劉晏處身淸防仕不廢學如韓滉唐有三人倚爲鄼侯皆以漕運致位宰相公今之鄼侯也三人之長公實兼之而頌聲不作非曠典歟且公居漕防則功在海運位執政則志存藩省異日登臺輔秉機要則又將以徳加天下區區之頌於公何有哉𨿽然無言不酬無徳不報詩之善經也乃礱石徴文論著公漕政頌之公字明善世爲防古某部人頌曰昔秦挽粟漕運乃興一石之利百斛費並漢唐沿之陸運水行負擔操舟乘湍跨陵【其一】或穿襃斜或歷底柱或鑿三門或役婦女百險備更萬夫疾首庸錢千計得不盈鬴【其二】大哉皇元天辟漕渠匪陸以阻勿川以紆於廓靈海括坤之區噓吸百源卑以自居【其三】維皇道之濟險以徳海若駿奔馮夷戮力掖我靈贊我文鷁一波不興萬里斯息【其四】直沽之口析木之津糧艘防同伐鼓奫奫六軍騰歡萬姓交忻飽我糗糧樂此富殷【其五】大略宏規善建不防詒謀無疆振古莫越孰揚鯨波百怪並發【其六】燔我樓櫓梗我糧道出沒濤風犯我城堡彼方雷吼此寧電掃孰乖拊循致此俶擾【其七】旣刼之舟復寇之粟上闕粢盛下虧廩祿軍無見糧民食半菽憂貽當寧議諏秉軸【其八】事有非常得人斯濟孰實堪之惟托音氏昔居諌垣抗言不諱使長漕防庶展才智【其九】君命旣加公責斯厚金符虎節銀章綬秩長萬夫勢崇列守公辰在公公退在酉【其十】公行雷動公止山立公令一申公事畢集以治兵漕以權濟急勇輸軍儲往實京邑【其十一】帝命偉之寵賜有加公曰斯權經久則那法貴變通戶別等差損上益下斥寡就多【其十二】漕民核實舟楫利完春饋夏餉風往浪旋轉粟如山弗危以顚佽飛在後陽侯在前【其十三】昔焉效逆今則助順威徳所加載以明信威徳伊何不驕不吝明信伊何克亷克愼【其十四】天子曰嘉事立功成受以執政升諸外庭拜命分曺督餉治兵公文且武公允且平率我曺事衛我蒼生【其十五】公今在外保釐吳土邑有長城民有父母公行居中進位臺輔室有棟梁谷有甘雨【其十六】邑傳輿頌野播民謡或聞鄕校或采芻蕘式歌功徳嘉嘆賢勞爰勒貞瑉永繼風騷【其十七】

送張州尹序

常熟言子遊氏之鄕也子防當春秋之季列國爭衡而其爲武城宰獨尊信孔子之言歌禮樂以教之及漢興收秦民於百戰之餘而相國曺參獨師事蓋公用其淸淨之說以治齊而齊大治夫淸淨之說與君子之道不同然馴而致之亦足以勝殘去殺與民休戚則夫學子遊之學仕子遊之鄕而所以迓續愛人之休烈於變易使之淳風頋不益簡且易乎然百戰之鋒或不戢於秦漢爭衡之勢或不殺於列國於斯時也欲治之以淸淨之化俾致治於隆古而不先教之以禮樂乎則杼柚其空瘡痍未復故今日之務莫要於教民而其爲用則莫艱於拯民茍非仁足以周撫字知足以遏彊禦才足以綜繁劇亷足以律頑貪而又將之以老成彊之以精力如保定張侯庸道者亦烏足以守北門之管鑰水陸之咽喉卵翼生民股肱藩省也哉今日用侯與侯之爲今日用殆非徇其名而已蓋將有以收其實也吾聞之十室之邑必有忠信常熟爲吳大州縉紳之徒豈無忠信非公事不至尹之如澹防滅明者乎斯行也吾知其不待蓋公而州治矣申公有云爲治不在多言頋力行何如耳侯尙勉乎哉

送虞秀才序

故宋太師虞雍公以雄姿偉略佐宋中興出入將相垂二十年其經國大業之著於章疏忠貞气節之形於奏對太史氏所錄蓋班班焉有志之士聞其風者猶足以興起而況覩其全書者乎其書舊刻蜀中已而燬於兵四世孫通判寶慶府君將復刻之湖南弗果五世孫參政當國初尢篤意於此防故人眉州史孝祥守興化聞黃伯固家實有之求之不能得至六世孫學士遭逢盛際復以文章致位通顯其侍書奎章閣時嘗屬閩校官謝中物色之中至閩適閩武官有購得之者將資以見學士未幾學士歸田裏尋捐館捨自是書之存亡無復以爲意者已與予友者曰堪字勝伯於公爲八世孫一介布衣困窶無聊自勝伯以上居吳吳子弟與勝伯儕輩者往往厭棄筆硯不屑事父兄書自負以班仲叔者無慮十六七否則亦竊自緣飾爲公孫子不成其敝猶足以舞文巧詆與鄕裏少年爭長雄勝伯之計顧不出此獨折節以紹隆家學經紀遺書爲已任間聞松江兪子中爲吳理官時得其書於魯人賈景莊氏將親往求之斯行也天其或者未喪於斯文乎吾聞之君子之澤五世而斬勝伯去公八世矣斯文也猶將賴勝伯以弗墜韓愈氏有言莫爲之後𨿽盛弗傳若勝伯所謂善爲人後者非耶於其行吳之能言者爭爲詩以相之屬予序之

送張同知序

張君徳常由吳縣長調同知嘉定州事將行或曰徳常爲布衣時躬耕陽羨裏中讀書事親足以卒嵗蓋自以爲一世之髙士矣及辟丞吳縣尋由丞陞尹出則居官字民入則與子弟侍老先生起居防防如也久之咸使民化服而縣因日以理由是治行爲郡稱首使者循行州邑而徳常遂以最官居上考蓋至此而徳常𨿽欲復以布衣髙一世不可得矣及調官海上或曰州視縣𨿽已崇然同知爲貳職縣視州𨿽益卑然尹爲長吏尹之職固專矣然自辰及酉焉率以事大府𨿽饑渇不暇飲食者若干年僅得以最考稱於時由是言之爲尹孰與佐州爲貳職亦較然明矣夫鞠躬州縣與偃蹇布衣出處固大不侔矣然使事親讀書無或慊於心又庸知造物者非所以玉成徳常也哉又曰夫祿所貴乎逮養者以其能推以及民也徳常爲縣治行卓然可稱其殆知所推乎自興兵以來芻糧器械水陸戰攻之具取給於州者不一而足而姦吏並緣爲市又貿焉日夜侵牟朘剝乎其間田裏之民噢咻呻吟而卒未知所休息者由上之人不知所以推之之道也徳常旣知推之於縣矣則夫舉而措之於州譬之醫者之用藥取其已驗之方而試之則病未有痿而不起傴而不信者也徳常勉乎哉吾恐同知之席不暇暖而有司將不得以尋繩尺較嵗月於徳常矣予與徳常善故於其行以或者之言告之然不以頌而以規者蓋知之深所以望之厚也

大明吳縣令鄺公遺愛之碑祝允明

日月容光天無吝照而局於躔者有限江河潤物人皆仰沐而防其福者不忘安上治民實存良牧至於安之深而三績必陟治之久而百里難淹於是恩以陟而始周澤由去而逾覺上之去下之思皆天也非人之所能爲也今夫地望莫重於江南臣工莫艱於令長故曰鞭蒲者罷投巫者酷推而究之在在束濕也而況吳之爲聚也巍巖巨浸財賦區藪士豪商雄月旦紛午異時爲之者惟跋防之患治癸丑天子防士於庭得任丘鄺公璠字廷瑞明年吏部以吳縣缺令聞天子曰鄺其可公至曰是惟國家扶馮又特雄非堅其操立而宏其範模者不可我知爲之者矣蓋公天授英絕才力豪挺明有以洞閫奧智有以斡樞鈐勇有以服彊禦果有以樹事功而又本之以慤愼居之以莊靖籌焉而無弗獲擬焉而無弗中興焉而無弗成簠簋修潔其持躬也廉廢食忘寢其程力也勤裒多益寡其科賦也平均畨時使其力役也準左吐右握其禮才也篤予明奪公其聼訟也神飭禮舉義不可具指始學宮多缺觀乃引辟正門購拓隅隧移廨植表昉造射圃於邑治則載新門捨祠表尢詳於囹圄之間嚴愼周完囚免非命逺近杠梁鼎立修葺以數十計而西成渡水最鉅防川滌瀦不一而普安歸涇之復最便他如社學倉儲之建運河浮橋之設壇壝祠宇之飾洞庭諸山耗稅之永蠲者歲六千三百石有奇凡制使被朝命協有司集眾思以事事者往往公之禆之爲多仕優退食又刻樓氏耕織益以治生日用曰便民圖纂與吳越春秋金石新編養防大訓忠孝詩歌流布之或研精吟述音致深切詞華淵雅延鄒召枚賡載連牘於是桑稼條登弦歌響騰民人育而魚鼈若姦盜息而鼠雀稀八年於玆六事交乂今歲壬戌公朝於京師天子曰邑固壯不足以羈吾良惟徽土弗若乏貳佐守汝其往哉公乃拜命以行旣往而邑之僚屬士庶懷戀迫切不能己巳判簿兪君秉姜君亮幕史蘇君信吏李鏜吳孝糧塘裏老王縉徐瑛沈進陳震等千二百人思紀遺愛樹之風聲僉議旣協委筆於僕凡公先後建置邦之尊達如少宰吳公等紀勒丰赫懸諸不刋矣惟古之論政孔子曰獲乎上有道周公曰平易近民民必歸之聖人亦若是耳異乎今之談者或一道焉突梯脂韋模稜我三尺以從事曰所以獲乎上也虐防畏髙自欺於一朝之革面曰吾民已歸矣其然豈然吾未敢信蓋所謂獲與歸者振古難之而今倍焉古難獨以已今難兼以人已可力人不可力是以曰倍然君子亦曰已而已矣奚人之問矧所謂巳者天之理也天之所定孰得而遷之故聖人法天命運天機於此拔擢而崇進之其來未可涯涘而因以知公之得於上下者由其合於聖言所以久而徴去而思其效不於他而於此故曰天也非人也嘻其懋哉粵觀古之豪傑或列循吏或標文苑飛華汗竹千載可師今公之善固繁約而求之則所以主之者循也所以行之者文也兼彼此而貫昔今吳士與民何幸親遭而穠被之肆不量荒簡登之琬琰云爾烏乎翦石鑱金永口於碑眾有誠思我無僞詞治十五年秋七月吉旦立石

送長洲邢令君詩序

黃梅邢公出宰敝邑政明而通化久而富教方深朝天有期民等攀踐嘗假諸詞誦耆民王錡更什數篇並獻行槖頌美不傷於繁複申感無嫌於猥鄙敢復序列焉公之舍我赤子而入朝廷公理在彼則還之者宜私願在我則畱之者得將何慰吾儕之情哉潤物之雨匪專一區公在廷陛間調中酌外澄湛聖澤滲浹上下將吾儕終被盥沐孰曰違願侯其升矣煙霄未涯悠悠眾思具如章句

太守曹侯十詠詩序

楊循吉

今之郡比古諸侯國揆厥治要則必以移風爲大然而民不易令令必以身率故從政者鮮克由於是焉其惟正己者爲能出令而移民之風風移俗美政化以成宜頌之不能已歟有行之者我郡守曹公是已公初以監察禦史來知郡事下車之日合郡肅淸得綏柔化暴之道然公之所爲嘉玆土者不寧惟是蓋蘇爲江南郡甲民物蕃庶歲賦逾三百萬襲承流風尙鬼好奢昧防之正理習博戱之鄙事其他蠧壞雅俗者又非一而足公深惡之以爲爲國治郡當澄源培根不宜使百姓重困乃先斥其一二大者而以毀滛祠節防費絕賭博禁燒香爲首號令一出民相戒弗敢纎毫犯旣又爲蘇人有燒尸之慘則營大冢六區環城而列俾其中又盡發女尼而廬之逐娼優而去之由是人知向方養生送死靡不遵道易澆爲淳邪鄙悉去噫此所謂正人君子而能移民之風其功甚大而一本乎躬行之徳者也於是少宰吳公首唱一詩以詠毀祠之事而邑之狀元毛君編修沈君吳君陳君進士都僉事憲張公胥謂公美政尙多不可遺則皆次第述作若節防費禁博遊建冢屏尼逐娼者詳矣或曰公嘗作興學校獨非績乎廉正率下獨非美乎累致丰年獨非徳乎繼而作者郎中黃君鄕進士浦君解元唐君又三人合而書之凡十篇而後公之事偹洋洋乎何其盛也傳曰君子之徳風又曰其身正不令而行公實有焉蓋柄也者風化所由以上下者也獨惟我公爲能用之以美吳風弗惟其末惟其本不務其小務其大已而果臻實效古道用復此今之稱善治者所以不能及歟夫功徳盛則歌頌興公之於蘇誠心愛民有父母之道明理道俗有師範之宜納饑於飽食約蕩於眞素推薄於惇厚仁隆義篤不可殫述則其功其徳垂於無窮亦蔑以加矣由是而詩歌之作編旣成予以郡人請書首簡以告太史氏夫孰能禦之

送貳守和侯考績詩序

郡別駕之職所以佐牧伯宣化理昔晉太保實陟斯任以基三公君子樂之吾蘇在江南號稱雄邦邦君而下屬於貳侯貳以贊治莫難於今蓋由我府主廣東林公之賢也惟山西和侯以名進士兩宰劇邑用績擢陞是官始至而闇然旣而翕然及今而赫然侯連署州縣皆以廉介有爲馳聲於時其平居衣袍蔬食誦古人書自娛而已聲利之說不惟不畱於耳且不萌於心及其涖事輙如山不移於時我公方以治行爲南諸侯冠揆侯之道允合不戾故議則協謀則同事則濟用是以靖我邦人而貳於公也無難矣歲治甲子官三年將起報政於天官我公於是率諸大夫曁郡官爲詩以播之夫凡政之報也上官長寮輙以其績書於冊將用是爲殿最他日考功第其能陟其官以侯言之其最宜然乃公猶以公牘之褒未足以盡意故又著之詩歌焉蓋古者列國陳詩以備采錄觀民風則今詩之作其本是歟侯居官不懈持操甚髙及是政成而往其將去是而卽夫顯融也亦不逺矣詩不徒作也昔棫朴之詩以得人爲周室頌於斯有焉因公之命敢書以爲序

送史縣侯考績序

維吳大邑冠冕南州握銅符而令玆者厥惟艱哉況乎百里之任在今尢重黃甲於焉歷試烏府由玆簡拔豈不以親民體要大化首先者也君左翊英材中都雋望爰釋鵷班之朝來操牛刀之割自臨敝土頌聲載途以信感人不尙朝三之術用簡禦物遂興畫一之謡凜兮其防已恂兮其下士綽兮其寛勁兮其不可犯故得四境修六事治書考惟最語無遺褒允矣哉愷悌之不負人也華舲旣駕彩鷁將飛望五云以張防端一笏而思對若禹門過而神鯨化若丹藥就而金鼎開在此行也防酒在巵何言可復亦聊以補相防之缺酬花縣之勞焉嗟我吳人豈不縶白駒於今朝固將公霖雨於天下也維時仲夏麥風淸淑冠蓋路祖賤子序詩

送姜太守攺任寕波序

王鏊

姜侯恆頫初守河南上疏曰臣母老矣願乞江浙間一郡自效且以便臣之私不報防述職至京復上曰臣母老矣願乞近郡以便養時寧波缺守詔以畀之於是朝之士夫莫不侈上之仁嘉侯之孝喜得侍其太夫人寧波喜得賢守而河南之人乃獨惜其去也於是寧波之仕於朝者求予言爲贈噫守令之難也頃予還南歷數十郡縣入其疆其六事舉者蓋少也獨得三四人焉耳三四人外蓋有環數城而不聞善政者何其難也三四人者其政赫然有聞刑獄減賦稅集斯已矣其誠心撫字如古之循吏蓋無有也合郡之所利一人以爲難焉憚而不行者有矣合郡之所害一人以爲難焉憚而不去者有矣故曰如古之循吏蓋無有也又況先王之世所以治之教之者哉姜侯純孝人也廉平豈弟固巳飫於河南其知寧波也無亦自是而推之乎使一郡之老者無失其爲老也幼者無失其爲幼也是所謂循吏也乎是孝之大者矣孟子曰老吾老以及人之老幼吾幼以及人之幼請以是贈

送劉吳縣考績序

蔡羽

昆長之墳衍太倉常熟之瀉鹵其稅三倍於吳而吳之境亦三倍於諸邑以其有名山大水也北起吳市南盡歸烏東內三江西薄荊谿湖山相去恆數百里六鄰邑之業農不謀工工不謀賈而吳之業作不齊島居而陸處風土阻越姦胥猾吏得防其上豪傑之黨得陵其下六鄰之亡人得匿其中四裔不法之徒得冒突而相冦擊故令得其人則湖山之間樂非其人則湖山之間憂吳非易爲者也正徳丙寅春吉水劉公來爲吳令適郡有崇明之警修戎器選丁壯供餱糧恆若救水火然而烽火之一日數至爲令者內聽其民外禦其侮日中揮汗張燈而不遑寧如是數月乃已丁夘戊辰之嵗時政乖謬貪暴之徒橫索於上非意之變朝不謀夕吳之難爲非有甚於逺年也劉公以進士有名首授大邑老才夙學練達之器故能乘時奮發嬰其芒刅鎭之以靜處其艱難治之以本下車未遑首惇教化旌廉節寛民於農桑之間講其賢能以勵其頑鈍不激不沮不爲奇新而三年之間翕然稱治由是吏不敢挾其刀筆胥不敢紊其科條豪彊勸而爲義以輔其上而慈其下九流之人各順其道逃亡之息悉爲赤子湖山之間盜賊屏息桴鼓不起吳民之樂乃過疇昔而六鄰之中咸來則化矣由是觀之非吳之難得其人之難也公方考滿於部於其行爲之序

送大參徐公序

衒新奇以示譽矯設施以竦眾可得於一時不可得於久逺順流守常無所斟酌可以得博大之名不可成博大之化斯二者非先王之道也先王之道寛而不慢簡而不漏不厲以肅不巧以精始若不快人意終樂且利居之若無能卒成逺大孔子曰無欲速無見小利老子曰其政悶悶其民醇醇是得道者也江西大參永康徐公守蘇五年而擢河南參政假左參治蘇又逾年而下江西之命其刺蘇也六年有畸徐公不新不奇不疾於前不怠於後不巧於始不於終布之優優爲之紆紆但見學校化其教田裏安其令刑無煩暴賦無苛急下無迫切之情上無廢弛之政而公鷄鳴聽政張燈而不輟勵精圖治不自滿假其心若一日也夫不事新奇矯激合先王之寛不務博大之名勤勵不息合先王之嚴持是道行之六年厥化大成夫豈盡出於天資哉由公以尙書起家學有端委未仕爲名士旣仕爲名臣自其嘗課諸生而觀之經義之精理學之淵泛濫磅礡莫得其際其度逺其識髙其取舎公要之不外乎一誠夫負公之誠以濟厥學於以臨政未有不合於先王之道者也夫士之命固懸於天亦有得於人者如羽之不肖人之所棄也而公錄之不置豈意其有璞中之物耶詩曰采葑采菲無以下體人棄我取公之情可見矣玆將去舊治展大藩賢愚之徒不知所爲羽也職當贈言敢摭吾邦之慶荷於公者序以獻公用爲他邦慶

送大參胡公序

治劇者身殉案牘不遑旰食而已廉者無所取而已者不罰而已三者舉其一人以爲難若泰安胡公之治蘇異於是夫政沸於庭持之不遑寧禦之不遑食常情也公嬰之平平撫之閒閒不必不意倫次後先米鹽無勞考教行焉案牘無侵賦詠間焉視治劇奚若四郊所興戶口所輸交務所防泉布日溢於政堂公視之蔑如知其上供知其出入知其居畱乃吏不敢入羨余之計躬自菲薄以化厥屬視廉者奚若發姦摘伏以破凶憸嚴刑大罰以禦寇盜於常民有犯笞不見血法流於下食其利而忘其功視者奚若故頌之者無間於四方也烏乎是可以幸致哉亦惟心地才術而已矣夫心不虛則公不至愛不徧矣求廉與得乎才不全則用不周政不暢矣求治劇得乎本之以心地輔之以才術故文章徳業並光於時也然皖不足盡移於蘇也蘇不足盡移於藩也他日藩不足盡將安歸乎夫心地包天下者也功業其緒餘耳詩曰仲山甫之徳柔嘉維則又曰衮職有闕仲山甫補之夫仲山甫有出將入相之望故詩人致意之深也公旣效於南國將顯猷於東藩徳望遂揚於中外矣於是起自藩宣用秉鈞盡展公之底蘊亦不日事也予拭目焉

送邑侯楊子入覲詩引

古閩楊子治吳之三年嘉靖乙酉冬將朝京師諸國子在南雍者請爲歌其行或曰楊侯於今何如人也羽曰以新以奇非所以觀侯觀侯者取其可久無敗而已夫民詐則怨結而風偸逞則彊兼而弱亡不貴貴則爵輕不賢賢則道防不卹衣冠則亷恥不立凡玆皆上之人導之也江以南務新奇立異政者不少恐非遺之以長厚之風長久之道也無意無必順俗而治持平守正大小咸得始之以誠終之以誠楊子一人而巳聞牧民之道平易爲先如我侯古人中求之可也眾曰如子言遂各賦如左

送天水胡公序

王寵

序曰自秦郡縣天下而有郡縣吏秦吏大抵皆酷也漢良吏爲盛班固氏傳循酷而吏道偹矣予讀循吏傳考論其世未嘗不喟然嘆也蓋鉤姦摘伏取威樹聲赫赫乎若掲日月而行者世所稱良也至若風學惇禮植本培化使民回心而向道漢吏亦無幾焉夫以循名者猶然而況其下乎我皇明受命溥將疆理萬國循吏如林然窘於期防書牒者繁焉故聖人作而化窒禮樂衰而風微薦紳先生所扼腕也嘉靖癸未吾師天水胡公自守徙吳吳啟於太伯春秋時有季札子防輩興故其民以廉讓文學相髙猶有先王風也然瀕海下濕土浮而民惰卒難帖服亦其地然也公下車葺泰伯之宮崇子防之祀廣厲學宮躬帥諸生習射鄕冠祭之禮飭匏絲管柷金玉之器磬折盤辟示以揖讓執經講解與相問難酬答褒其異者降爲主客之儀不期月而吳之風泱泱矣夫吳號難治以金穀溢騰賓傳狼籍吏舞法謗刺叢興也而教化獨闕焉豈非降本抑末顚倒無當哉公超然逺覧獨追古之人而與之上下摹畫奮以泰伯子防爲必可師而進我吳於三代之列故化易行而功則倍信道不惑之驗彰明也使吏天下郡縣者皆如吏吳之吏王道成矣廼夫廉以逺利明以蔽獄詳以理賦嚴以督姦儉以節費卹以柔民皆炳然爲天下稱首而求所以綱維鼔運回斡轉易則維古之道也故略而弗著焉乃丁亥之秋聖天子擢公爲山東左參政吳民丁壯號哭老人兒啼曰公去我乎民將安歸於是其門人王寵識公爲政之大者以序其行以爲他日傳循良者告也

贈長洲馬丞序

王鏊

古聖王國天下列之土而專治於侯伯長至秦始郡縣之後世繼繼不之攺亦勢使然也然以下承上莫極於縣蓋由部省郡以至縣而縣之任則繁焉故邑之鉅者必多其官官皆賢相與恊治事庶能集否則多弗集也長洲爲南輔近地民齒財賦甲諸縣號稱難治宜陽馬君思誠以計偕循選銓曺來丞於是縣淳謹朴懋力於事事居官且久祿入薄其貧猶韋布時𨿽資鋈充仞左右君不一動心故能始終以廉稱凡佐肆參令令皆賢之縣賴以益治行部使者知其操守檄署他縣事者三所往輙成治毎代歸縣他縣民多愛戴不忍捨信乎能廉則公公則明明則民無所屈抑而宜其慕之之若是也君丞於此地防二考於民愈親於家愈貧而廉聲愈揚其名實固相副矣官階之登爲日不久苐其民之欲其畱尢甚於欲其陟則君之滯於下僚方且自樂固非他官暫來倐去升沈不固視縣若傳捨然於其民之治與否無暇復謀者比矣噫官有貴賤其爲委任則一苟責塞焉則賢矣果何貴賤之有今君如以一日視官以終身視縣隨所遷轉望治而不望擢則長洲治矣他邑治矣嘉靖二年嵗次癸未季冬吉旦

贈馬丞署事昆山回任序

顧鼎臣

立賢無方官人以世二者並列於經傳凡以辧美惡而存訓戒固也自後世觀之勲名節義之士多出於世家舊族而編廬之子孫𨿽或發身科第以取顯仕未防多以賄敗者何流風餘韻無所從來而聞見者小也如前二說豈可遽爲定論也哉在先王舉錯至公至明自在權度存焉耳嘉靖壬午昆尹尹君以考績去上官擇可攝縣事者曰必得亷能吏乃以屬長洲縣丞馬君令寘所事事以往君移治數月得代去昆之士大夫耆老吏民罔弗愛敬傾慕焉交謁予文贈之予素知君名君來時予適以展掃南歸目撃一時治效矧彰善吾職也遂樂爲之序君體幹魁偉資性惇朴庶防古之所謂悃愊無華者且持已公而繩下嚴故賦政用刑譴訛振獘𨿽或弗能堪然皆心服無後言屬飄風甚雨爲烖壞民田廬巡撫李公命徧歷四境視狀君撿覈精裏胥無敢因緣爲姦者旣而蠲租振窮之漸被弗替君之力也國初科貢二途並列庶官無有軒輊自後人情向薄法意寖乖科日重而貢日輕士不偶於塲屋積日需次貢禮部入冑監待選吏部且十餘年始沾一命𨿽有軒掲之才莫能自奮因而頹墮者眾矣君固嘗困頓於是今觀其所立豈下於科目士哉本旣正而末從之俾職百司登大寮何往而不可哉蓋君河南宜陽故族厥祖諱旭者景泰中起家任內丘知縣滿九載民騰章吁畱遂得增秩再任又滿三考齒逾七十累疏乞休以去進退有禮如此其牧民持身之道可以槪見子孫業儒不衰婦或以守節顯家世相承傳君之所聞見豈區區寒賤鄙野所可擬哉然則立賢官人之法可泥於古訓而不論其世哉夫丞貳職也攝事借乘也而獲上孚下如此他日爲令長治專任久聲績所就寧知不肖其乃祖哉於乎凡今之牧民者人人如馬君則民不窮民不窮則賦役有終禮義可興而天下治矣嘉靖癸未秋九月旣望日賜進士及第奉直大夫左春坊左諭徳兼翰林院侍讀同修國史經筵日講官昆山顧鼎臣序

嘉定等處萬戶郝侯政績記黃溍

昔成周寓軍政於鄕遂兵與民一後世析而二之爲將帥者往往知有兵而不知有民善乎荀卿子之論曰兵要在於附民而已爲將帥而不知所以卹民乎若平江十字路萬戶郝侯蓋知兵之要而得先王軍政之遺意者也初予在金華聞侯奉省檄巡鹽浙東所過無秋毫之擾心已志之及仕於朝往來吳下見士大夫咸言郝侯賢今年春官於儒司嘉定州父老陳銘鉞等以侯政績請記於石予旣知侯久重以耆老請誼不得辭因諏其詳則曰嘉定爲吳之要地襟帯海江毎歲萬戶府分官出鎭茍非撫馭有方則士嘩卒囂適以病吾民耳今郝侯之來紀律嚴賞罰信凡麾下士不以一毫撓吾民海隅晏安姦寇屏迹遇歲旱澇捐俸祿爲祈禱費徧禜羣祀齋戒篤防雨暘屢應歲旣丰則創分府築閱武場皆出資倡始民懷惠者樂相助初未嘗以役勞民也不寧惟是元統二年朝廷徴兵討廣西寇至元四年討漳寇師行多抄掠毎過吳侯出郊勞諭稔其長曰出師以靖亂也而首爲亂可乎且師出以律令已失律後何以戰吾旣以告若若不聽則當從軍法其長惕息戒其下毋犯侯令民安堵如故後省檄徴吳郡兵䢐漳侯慮其將發必剽奪或乘以報怨下令趣具軍資器械夜分啟行平旦民始知軍已發莫不感悅時處州沿海翼軍陳慶等戍汀之上杭以餉不給四十餘日亡去吳戍卒賈世兒亦在行總兵官麗之死刑侯言於行省此等本無叛志苐由主將不卹故懼餒死求茍活耳若當以死懼失士心行省韙其議陳慶等得不死者八十三人他翼之亡命者亦由是得免至若建安樂堂以居軍士老疾者𨿽官與藥物常不給侯毎出俸祿以濟其乏其於卒伍大率類此侯聞望彰著行省毎有訓練按眎必檄侯以往嘗屢至浙東福建諸道數軍實察鹽禁惠施威布所部州縣鹽塲莫不以侯之政績上聞運司憲防帥府行省交章稱薦他如廣東帥府湖北憲司聞侯令名亦皆薦舉而侯退然不敢當性端謹好古嗜學渰貫典籍凡賢士大夫必交交則竭誠盡禮終始若一家居延接賓客鼓琴賦詩泊如也昔侯之曾祖元帥公嘗從太祖皇帝定河南祖襄靖公平江南贈效忠宣力功臣正奉大夫江南行省參知政事父明威公踵持武節服勞王家侯以屢世勛舊子弟而務學若醇儒爲政若循吏馭兵若古名將無一毫貴官習以侯之賢若此矧吾州之民又沐侯澤茍不紀諸石則不能見吾戴慕之情且無以勸來者予聞父老言因嘆曰兵民之判久矣爲將帥而急於防民𨿽古之善知兵者何以加此然古之名將有愛卒伍而驕士大夫有愛禮君子而日鞭撻健兒後皆不能無獘今侯於卒伍旣懷以恩而又能好賢下士不倦是又賢於古人者矣至於成其事業惟其所從來則𨿽先猷祖訓有足取法而其好古嗜學之功亦不可誣也昔晉文公謀元帥趙衰曰卻縠可以說禮樂而惇詩書也孫權之雄材大略而自云孤嘗讀書大有所益及呂防奉權教始就學魯肅過潯陽輙稱其才略非吳下比則侯之徳業又獨非好古嗜學之功歟侯名天麟世居宣徳自元帥公定河南因家宛丘予旣爲之序其事如左乃爲之銘其銘曰

海陬之邦控延大江飈驚濤奔籍兵以防桓桓萬夫闞如虓虎匪帥之良孰靖其旅猗歟郝侯孔惠孔仁匪惟馭兵實綏吾民我有水旱惟侯之惻是禱是禜保我稼穯嵗時丰穰海壖樂康廏馬不嘩叢矢在房乃作大府其庭其植我出我資匪借民力民曰宜哉侯豈我需我懷侯惠曷不相諸侯燕賔士淵淵伐鼔有瑟有琴籩豆攸敍邦人來觀爲侯歡謼豈弟君子胡不樂胥昔爾祖父曰維元勲功載盟府裕於後人曽孫孝恭克紹其猷匪惟世美實予民休天子明聖宜褒爾績維藩維宣以惠四國赫赫厥聲宜公宜卿百祿是膺子孫繩繩我匪俁思人則具知徳音不忘永觀厥辭奉政大夫江浙等處儒學提舉黃溍記

送陳忠厚秀才還姑蘇序

鄒浩

通甫少孤舉進士不偶貧甚無以養其母慨然取家藏地理書學焉且歷求一時名人以爲師莫不妙盡其長而機圓智獨又自得其象數之外操以渉世其術遂顯今年秋爲先考終大事畱數十日語予曰有吉凶失得之驗捷於影響甚可畏不戒不愼差若毫釐則禍起泉下而集其家是誰之過歟欲自脫於天刑難矣或者視權勢金帛何似而忘其心殆謂天可誣也我方陰自積徳詎敢忽頃有學者憐其勤示其大端已而省其私猶有忘情不知所愼懼將以喜怒行吾術弗與也余聽其言而觀其行蓋君子人也孟子曰君子之所以異於人者以其存心也以仁存心異於人逺矣函人之初設心爲利去矢心幾何哉特以術驅故卒以人自異況君子乎通甫以千計然其年未老其防未倦其行術未艾也陰徳之積自不可以爲量數又況學於其門者必皆心同之人乎今江淮閩浙間由指授以顯者著錄逾四十人而踵繼者未止人人以通甫心行術於四方其所業積又豈可以爲量數乎通甫有子方十歲知好書成誦日數百言天報將在此乎惟勉旃以待

送文溫州序

唐寅

寅稚冠之歲跌放不檢約衡山文璧與寅齒相儔又同井閈然端懿自持尙好不同外相方圓而實有塤篪之美璧家君太僕先生時以過勤居鄕一聞寅縱失輙痛切督訓不爲少假寅故戒栗彊恕日請益座隅幸得逺不齒之流然後先生復贊防譽揚略不置口先後於邦閭耉老於有司無不極至若引跛鼈防駑騟然是先生於後進也盡心焉耳矣且夫周文之聖積累仁義詩人詠之曰得四臣而天下附孔子之教冊籍紀焉曰有顏子季路閔曽防夏之徒而道益彰今蓬巷之士頌先王守圏模茹藿冠素羮葵飯脫粟逶迆寛博其異於鼓刀負販之人若芥髮耳不先有所引擢後有所推戴輔翼其何能自致於靑雲之上傳言曰朋友不信不獲乎上矣此後輩之所以必仰賴也其爲前輩者道有所論授相與優息而無獨知無徒之嘆而後輩則髙山在瞻有所標的是上下相成也今之後輩被服驕麗伸眉髙論旁若無忌不復識有前輩之尊與益也是豈長者絕之哉世有後進之彥以寅觀則知前輩之用心待人也矣今先生出刺溫以病謝不報赴郡有期旣當爲詩以餞敢又書此以敍寅之所徳先生而無可爲報者

蔡侯平海盜敍

方鳯

昔人論弭盜之方惟濵海難爲功攻之則風檣奔駛彼利我鈍招而殺之則信爽捨之則威損故陸宣公眞文忠公皆以海盜弭於未發者爲上功甚至欲擇守令之善武者久其官其曰茍非逆折其萌芽終恐難圖於滋蔓論則得矣然亦難矣哉吾蘇惟嘉定瀕海海盜出沒爲患前此若劉通施天泰足一揺數郡震擾𨿽終底擒滅而橫罹鋒鏑靡費驚苦其賦虐之禍亦慘矣嗣其惡者曰崇禮亦施姓陰蓄無賴至五千人巨艘五百號橫行水陸民居商舶酷肆刼奪資貨山積佯建田屋雜良民中以自蓋然出入必以兵衛動輙與王法爲抗人視之若虎翼然𨿽官府亦不敢發養成其惡者殆三十年矣今年夏河南蔡侯以名進士來尹玆邑部使者喜曰巨蠧可剔矣侯承命惟謹旦夜蹤迹虛實者凡三月務求不負上官之知而齒頰不一露𨿽左右信用之人莫知也崇禮於是益縱肆法外挾惡少百餘謀污鄰婦鄰婦度勢莫支紿許之娛以酒食而侯已廉得其迹密遣人火其舟攣其黨費十夫之力而渠魁就防烏乎何其神哉人之所甚難而侯獨甚易之侯豈眞所謂善武者歟鳯不暇逺引姑卽二盜者評之擒通時鳯在垂髫萬方不獲不得已招以不死旣而磔於市擒防時其費不貲官蓄告罄擁老弱之頸以赤盜刅於乎二盜起於倉卒成於數百烏合而其害至此若崇禮者逞數十年之積而加以數千悍勇之气一鼔而發江淮亡命應呼紛至東南之害十倍二盜於是乎侯之功之大當享廟食不但上官奬借之榮而已也鄕士大夫司空蒲川龔公侍禦沈君輩咸樂侯之成功且以爲地方慶也方率耆老持禮幣再拜稽首以頌侯於庭委鳯爲文以張其盛若夫厚學校剗吏姦息浮訟篤僚誼揃無益之費薄徵斂之法皆侯之政之善之可書者𨿽然侯以淸才重器志期逺大怡然不以一事之遇自侈他日髙名偉績當與宣公文忠並稱蓋區區之私所以望於侯者如此幸相與勉之嘉靖癸未十月望日後昆山方鳯撰

崇明勦海寇紀事碑

楊循吉

明受天命主中國百四十年於玆丰亨豫大寇易蘗芽我孝宗皇帝旣靖宇內修武功遂誅蠻夷之干紀者皆以次削平矣惟是東南嘯聚尙稽天刑則玆不能無申焉蓋蘇內地也不當有盜賊有屬邑曰崇明實居海中法制不及恆驕爲患往時金璠劉通輩是已以其渠魁旣殱余或寛而不誅故至於今玆尙弗克靖乃治十六年春賊首施天佩鈕東山焚殺讐家拒官兵據半洋沙爲寇亂未幾天佩來歸瘐死明年弟天奉乘潮到太倉西門燒船刼兵旣而亦俱與東山來歸先帝用撫臣魏公紳奏赦其死竄諸遐荒其兄天傑當遣不至復與鈕東山煽集寇海上一時有名字附和者其魁以十數曰沈嶽秦防黃霑尹克文皆用父子兄弟羽翼劫奪四出甚至掠運艘官糧肆無忌憚事聞廷降璽書切責職吏迹捕甚急不能得正徳元年正月鈕東山逃歸賊黨滋盛作軍器號衣出入車馬張蓋鳴金鼔爲令以舟縱橫其徒至千人恣意殺掠污良人子女不可勝數且謀防其邑及上海城池衛所州縣匿不敢報郡守林侯世逺獨曰是不加勦絕復何俟急馳白於巡撫都禦史艾公璞巡按禦史曽公大有巡江都禦史張公昊備言宜決討狀會議常州皆如議今上皇帝方嗣大寶圖纂先志討不恭命奏上詔曰可艾張曽三公乃駐吳中調四府五衛軍壯得二萬人募船得五百艘置軍火器械爲件一十四萬六千五百有奇以屬浙江屯田僉事髙公江備倭都指揮王君憲使督之曰港汊要害其各分布以守毌令賊得便又使備其逺境防奔突我師旣集艾公曰姑諭之使再往皆不報賊彌猖獗作聲勢自庇大肆焚掠自嘉定常熟靖江江陰諸縣無不繹騷久之施天常始來歸願縛羣盜首領自贖而東山天傑果以嶽霑等來獻皆羈之民捨再令州同知周明往招餘黨被畱不遣且邀吾歸其人頃之乃知出二降賊所爲艾公由是怒馳檄取明以還而下天常等於獄決議進討防上赦亦至於是三公皆詣太倉禡師且申妄殺之禁是年六月六日髙公王君帥師出海分三路薄其沙翌日登岸搗其巢穴賊眾奔潰藏匿大縱兵追勦徧南北大洋至於三爿四爿歷時十日賊設間阻我師師遂西旋艾公及二公議以賊必隨至益犒士卒督其復進至乃獲施安輩殱東山前後撫致七百六十二名口俘獲四百二十七名顆燒獲船四十九隻獲凶械四千一百四十三件金銀錢珠銅錫綺布衣服麥米等物五萬九千六百一十二觔兩錢文件石起七月十日全師凱歸我無傷焉明日告成於學燕賫有差奏捷上悅賜勅褒奬仍令上諸臣功狀冬十一月賊黨於閶門外誅徙其妻子逺地是役也經略處置大抵皆出艾公而曽公綱紀其成其供億則林侯無事不任宣勞爲多常守楊和二侯次之而以武進知縣余君濓參謀軍事同知丁君哲指揮使張君斂以計誘賊皆有功蓋始事至賊平甫百日詔攺半洋沙爲平洋沙添設巡檢司一及禁沙船毌得過上江著爲令僉曰昔髙皇帝龍飛時吾蘇實先中原歸附民柔脆奉法令輸稅受事惟恐後不幸海濵襲爲狂愚境土因是污蔑其君子羞之非我羣公侯君相與主張協贊底是大功則天子必將大加兵於吾邦民且震恐死無地矣由是言之克淸大憝以寧其人國家利賴生民受福焉可誣也乃請刻石爲歌詩以垂無窮且示其無良者永爲鑑戒毋再罹憲而以有功官屬列之碑陰其辭曰

聖朝建國威制中域豈惟版民要荒咸賓孝考臨朝徵伐四申懵懵海人頋狂而狺匪無斧鉞憫其來馴卒赦不誅輕典是因帝徳廣大彼冥何知負險怙終自同島夷海波滔天操艫若馳謂莫予迫暴掠以嬉絳襖裸下霜刅差差有忤必刈不遺貨資村落遁逃避命流離列邑威震訛言曰疑艾公曰嗟惟是當伐聞於天子我師乃發魚魚我師未至城下旗揚鈴鳴有舟悉駕指授方略先塞港汊飛檄往來靡息晝夜賊懼自暌執黨獻功先聲旣致陽許斯從載招其餘載緩其攻尙念黎元不過窮如何變生以勤艾公公曰爾師文武將吏皇有明詔寇在必刈凡予同事咸協無異爾其愼殺毌及非戾六月旣禡甲寅師行臨送於滸撾鼓揚舲雜以棹謳悠悠斾旌賊則有廬或浮海居海居旣除水陸並趨遂搜大洋鬼膠其舟去不可得卒爲我漁紛紜自沈十死一俘始誰爲謀俾賊相縛賊有故新賊有首屬其羣旣渙厥魁可服七月丁亥振旅凱作公及曽公在洋胥樂衎衎燕飲海霧淸廓始時議徵眾皆謂難彼狃海途我不習船浪舟欹戰於何安悉主撫致式養其姦迄乃奏功人寂無言凡玆設施後事先謀裕以籠之疊用剛柔含容奮發蕩平靡畱執事始終二公林侯二公林侯詔以狀上賞不遺細悉預旌奬赫赫元功艾公是長刻石摛文永播遺響

江淮平亂碑

王鏊

明受天命君萬邦九聖相傳海防天覆休養生息百五十年絕漠遐荒罔不率服而近甸小醜蠢玆勿靖皇上赫怒興師越二年始討平之先是正徳初有逆豎盜弄朝祊以滛刑苛政毒海內海內靡然發動逆竪伏誅羣盜遂作五年覇州人劉六與劉七齊彥明相扇起合他盜楊虎橫行齊魯趙魏徐沛間所至張旗蓋鳴金鼓屠城破邑發庾潰獄殺戮燔燒姦滛慘毒僵屍被野千里蕭然甚者竊名號執王臣截漕舸攻宗藩上初命惠安伯張偉都禦史馬中錫討之師久無功乃逮偉中錫還而兵部左侍郎陸公完毅然以討賊自任乃命兼都禦史節制諸軍且調沿邊驍將健卒以行公以六年八月至涿州中外洶洶言六七彥明將以其眾入寇宜還師以衛京師公曰吾受命至此有進死無退生乃率兵直前遇賊於覇州之平口遣平副緫泰郭逰擊永與戰克之又進戰破賊於阜城於景州而楊虎復擁眾北來眾懼不敵適馮副參禎以麾下至與永防合擊於景州之宋門店大破之虎僅以身免時天下承平久民不見兵革一旦盜起所在或潰或死或迎服羣不逞且蜂起從之勢不可制及是王師屢捷從賊者始悔且懼公因開以生路立招降幟於軍前其眾多散去者又命郡縣各繕城濬池淸野以俟賊至無所掠楊虎旣敗獨帥其眾而南九月六七彥明寇漕州諸將合擊大敗之於曺之裴子巖是役也賊之鋭卒略盡防不能軍上復遣中使至督諸軍與戰於湯陰又大敗之永又追敗之於穆陵闗劉副總暉又大敗之於滕縣七年賊率其餘眾至下邳淮上總漕張都禦史縉遣兵禦之賊破北門有四酋疊進輙斃之乃逡巡遁去參將李瑾又邀擊敗之賊奔登萊公率諸軍追之遇於水淺坡殺其眾殆盡六七彥明獨挾驍猛三百餘騎逸去北奔覇州突過臨淸又奔湖南又奔湖廣劉六隨溺水死七與彥明奪船東下犯鎭江江陰棲海之狼山忽溯江上犯南京安慶公復被璽書兼程馳至眾謂賊且北去公曰賊技窮矣必且復南以窺吳防乃分兵駐京口張總漕洎王都憲緽兪都憲諌時副總源各分兵守要害賊果復下據狼山公率兵至江陰防天大風賊船糜碎遣諸將襲之賊奔據山顚矢石雨下暉引所部力戰暉與任璽戰山北永戰山南咸載盾跽行奪其險賊墜巖下死者無算七乘小舟將遁溺海死彥明爲宣府遊兵所殺楊虎之南下也官軍扼之河上虎渡河官軍亂石擊之溺焉至是羣盜蕩平中外乂安議者咸曰盜橫南北所至創殘罪稔惡盈肆皇天震怒動威以殄滅之予以爲惟天佑民惟人順天惟節制公殫衷許國運籌料敵指付必戡諸大夫戮力抒忠勢成犄角諸將士摧鋒摩壘賈勇先登相與成此膚功蓋天人協應之效也是役也大戰十二小戰數十斬首一萬五千五百有奇降散者不可勝紀七月甲午班師誅餘賊於市劫脇者悉縱歸之捷聞自節制而下褒賞進爵有差詔建江海祠於狼山相與伐石紀功以示永久詞曰

赫赫皇明坐朝萬方克享於天錫祚無疆運鐘百六姦豎亂朝實生厲階逺近綘騷盜賊挺起千萬爲羣血人呀呀虎噬蛇吞城市丘墟邑裏蕩空有事招徠日奏罔功帝曰來完汝惟予度其往視師總吾戎務桓桓虎臣雄邊健兒授爾節鉞惟爾指揮公至防師誓淸大憝受命䢐徵無或撓退王師並奮孰吾敢遏曽是螳臂而當車轍載扼其吭載斬其枿盜始奔駭顚踣南北飛走計窮海山之嵚狐妖憑丘鹿鋌走陰天厭盜虐海作颶風我師乘之遂殱羣凶王路載夷黔黎相慶江淮克全惟玆天幸始盜之萌豎也當國迄盜誅夷授任必式治亂之萌昭然不忒鐫詞海崖昭勲懲亂後誰效尢視此京觀

吳都文粹續集卷四十七

欽定四庫全書

吳都文粹續集卷四十八

明錢谷撰詩

八闗齋詩三首

支遁

間與何驃騎期當爲合八闗齋以十月二十二日集同意者在吳縣土山墓下三日淸晨爲齋始道士白衣凡二十四人淸和肅穆莫不靜暢至四日朝眾賢各去予旣樂野室之寂又有掘藥之懷遂便獨往於是乃揮手送歸有望路之想靜拱虛房悟外身之眞登山采樂集巖水之娛遂援筆染翰以慰二三子之情

建意營法齋裏仁契朋儔相與期良辰沐浴造閒丘穆穆升堂賢皎皎淸心修窈窕八闗客無鍵自綢繆寂然五習眞亹亹勵心柔法鼓進三勸激切淸訓流淒愴願濟闔堂皆同舟明明表聖應此童防求存誠一室裏三界贊淸幽嘉祥歸宰相藹若慶雲浮

其二

三悔啟前朝雙懺曁中夕鳴琴戒朗旦備禮寢役蕭索庭賔離飄颻隨風適踟躕岐路隅揮手謝內析輊軒馳中田熠熠陵電擊息心投倦步鈴鈴振金防引領望徵人悵恨孤思積咄矣形非我外物固巳寂吟詠歸虛房守貞玩幽賾𨿽非一往遊且以閒自適

其三

靖一潛蓬廬愔愔詠初九廣漢排林篠流飇灑隙牖從容遐想逸采藥登崇阜﨑嶇升千尋蕭條臨萬畆望山樂榮松瞻澤哀素桞解帶長陵阪婆娑晴川右冷風解煩懷寒泉濯溫手寥寥神气暢欽若盤春藪逺度冥三才怳惚防神偶逰觀同隠丘愧無連化肘

吳趨行

梁元帝

水裏生防翅池心恆欲飛蓮花逐牀返何時乘防歸吳音淸柔歌則窈窕洞徹切於感慕故樂府有吳趨行又曰吳歈皆以音擅天下佗郡不及也陸士衡亦有吳趨行道吳風之淸淑玆不復采

伍子胥

鮑機

忠孝誠無報感義本投身日暮江波急誰憐漁丈人楚墓悲猶【一作空】在吳門怨【一作恨】未申

王世容歌

王世容政無雙省徭役盜賊空

按吳錄曰王鐔字世容爲武城令民服徳化宿惡奔逃故父老歌之

吳孫亮初童謡

吁汝恪何若若蘆葦單衣篾鉤絡於何相求楊子閣按宋書五行志曰吳孫亮初童謡按楊子閣者反語其石子堈也鉤絡鉤帯也及諸葛恪死果以葦席褁其身篾束其腰投之石子堈後聽恪故吏收求之於此堈云

吳孫亮初白鼉鳴童謡

白鼉鳴背平南郡城中可長生守死不去義無成

白鼉鳴

張籍

天欲雨有東風南谿白鼉鳴窟中六月人家井無水夜聞白鼉人盡起

考宋書五行志曰吳孫亮初公安有白鼉鳴童謡其曰南郡城可長生者有急易以逃也明年諸葛恪敗其弟融鎭公安亦見襲融刮金印服之而死鼉本有鱗介甲兵之象也

孫皓初童謡

寧飲建業水不食武昌魚寧還建業死不止武昌居按宋書五行志曰吳孫皓初童謡按皓尋遷都武昌郡民溯流供給咸怨毒焉

晉吳中童謡

寧食下湖荇不食上湖蒓庾吳沒命防復殺王領軍按宋書五行志曰晉庾義在吳郡時吳中童謡無防何而庾義王洽相繼亡

送李擢防江東

王昌齡

淸洛日夜漲微風引孤舟離腸便千里逺夢生江樓楚國橙橘暗吳門煙雨愁東南具今古歸望山云收

送姚司法歸吳

吳掾畱觴楚郡心洞庭秋雨海門陰但令意逺扁舟送不道滄江百丈深

嚴子瀬東送馬處直歸蘇

劉長卿

望君舟已逺落日潮未退目送滄海防人行白雲外江中逺回首波上生微靄秋色姑蘇防寒流嚴子瀬相送苦易散動別知難防從此日相思空令減衣帶

吳中聞潼闗失守因奉寄淮南蕭判官感興一章並索逺和

一鴈飛吳天羇人傷暮律松江風嫋嫋波上片防疾木落姑蘇防霜收洞庭橘蕭條長洲外惟見寒山出朔馬嘶秦云漢兵亂相失闗中因竊據天下共憂栗南楚有瓊枝相思怨瑤瑟一身寄滄洲萬里看白日赴敵甘負戈論兵勇投筆臨風但攘臂擇木將委質不如歸逺山云臥飯松栗

送李員外使還蘇州兼呈前袁州李使君

別離共成怨衰老更難忘夜月畱同捨秋風在逺鄕朱弦徐向燭白髮彊臨觴歸獻西陵作誰知此路長

卻赴南邑畱別蘇防知巳

又過梅嶺上歲歲北枝寒落日孤舟去靑山萬里看猿聲湘水靜艸色洞庭寛已料生涯事惟應把釣竿

送陸灃還吳中

寒潮送客楊柳暮雨沾衣故山南望何處秋艸連天獨歸

使回赴蘇州道中作

春風何事逺相催路盡天涯始卻回萬里無人空楚水孤防送客到魚防

在江南贈宋五之問

駱賓王

井絡雙源濬陽侯九派長淪波通地穴輸委下歸塘別島籠朝蜃連州擁夕陽韞珠成積潤讓璧動浮光浮光疑折木積潤疎圓沚玉輪涵地開劍匣連星起風煙標迥秀英靈信多美懷徳踐遺芳端操慚謀巳謀巳謬觀光牽迹彊淒惶揆拙迷三省勞生昧兩忘彈隨空被笑獻楚自多傷一朝殊黙語千里異炎涼炎涼幾遷貿川陸疲臻湊積水架吳濤連山橫楚岫風月𨿽殊昔星河猶是舊姑蘇望南浦邯鄲通北走北走平生親南浦別離津瀟湘一超忽洞庭多苦辛秋江無綠芷寒汀有白蘋采之將何遺故人漳水濵漳濵已遼逺江潭未旋返爲聽短歌行當想長洲苑露金薫菊岸風佩揺蘭阪蟬鳴稻葉秋鴈起蘆花晚晚秋云日明亭臯風霧淸獨負平生气空牽揺落情占星非聚徳夢月詎懸名寂寥傷楚奏淒斷泣秦聲秦聲懷舊裏楚奏悲無巳郢路少叢防叢防富奇士溫輝淩愛日壯气驚寒水一願重風雲三冬足文史文史盛紛綸京洛多風塵猶輕五車富未重一囊貧李仙非易托蘇鬼曲難因不惜勞歌盡誰爲聽陽春

夕次舊吳

維舟背楚服振防下吳畿盛徳三讓雄圖枕九圍黃池通覇迹赤壁暢戎威文物俄遷謝英靈有盛衰行嘆防夷沒遽惜湛盧飛地古煙塵暗年深館宇稀山川四望是人事一朝非懸劍空畱信忘珠尙識機鄭風遙可托關月難依西北云逾滯東南气轉微徒懷伯通隠多謝買臣歸惟有荒防露薄暮濕徵衣

贈萬生下第還吳

郎士元

直道多不偶美才應息機覇陵春欲暮雲海獨言歸爲客成白首入門嗟布衣蒓羮若可憶慚出掩柴扉

送文暢上人東逰

權徳輿

桑門許辯才外學接宗雷防法麻衣淨翻經貝葉開塵喧知不染妄想自堪哀載結西方社師逰早晚回

送陸書還吳

武元衡

君住包山下何年入帝鄕成名歸舊業嘆別見秋光橘柚吳洲逺蘆花楚水長我行經此路京口向云陽

贈吳門邕上人

皇甫曽

春山惟一室獨坐艸淒淒身寂心成道花閒鳥自啼細泉松徑裏返景竹林西晚與門人別依依出虎谿

送陸鴻漸山人采茶回

千峯待逋客香茗復叢生采摘知深處煙霞羨獨行幽期山寺逺野飯石泉淸寂寂然燈夜相思一磬聲

送滕元擢第歸州拜親

岑參

送爾姑蘇客滄波秋正涼橘懷三顆去桂折一枝香湖上山當捨天邊水是鄕江村人事少時作捕魚郎送禇十二藻擢第歸吳覲省

錢起

林表吳山色詩人思不忘向家流水便懷橘防衣香滿酌畱歸騎前程未夕陽愴玆滄海去誰惜杜蘅芳

送陸贄還蘇州

鄕路歸何早雲間喜擅名思親盧橘熟帯雨客防輕夜火臨津驛晨鐘隔浦城華亭養仙羽許日再飛鳴

送蘇州姚長史

戴叔倫

江城驛路長煙樹過云陽舟領靑絲纜人歌白玉郎葛衣行柳翠花簟宿荷香別有心期處湖山滿訟堂

送李明府使蘇州便赴告期

莫言水國去迢迢白馬吳門見不遙楓樹林中經楚雨木蘭舟上蹋江潮空山古寺千年石翠色寒隄百尺橋早晚盧家蘭室外瑚玉佩徹靑霄

奉送蘇州李十五長史丈之任杜甫

星坼臺衡地曽爲人所憐公侯終必復經術竟相傳食徳見從事克家何妙年一毛生鳯穴三尺獻龍泉赤壁浮春暮姑蘇落海邊客間頭最白惆悵此離筵

壯遊

往者十四五出遊翰墨塲斯文崔魏徒以我似班楊七齡思卽壯開口詠鳯凰九齡書大字有作成一囊性豪業嗜酒嫉惡懷剛腸脫略小時輩結交皆老蒼飲酣視八極俗物都茫茫東下姑蘇防已具浮海航到今有遺恨不得窮扶桑王謝風流逺闔閭丘墓荒劍池石壁側長洲芰荷香嵯峨閶門北淸廟映回塘毎趨吳泰伯撫事淚浪浪枕戈憶勾踐渡浙想秦皇蒸魚聞匕首除道哂要章越女天下白鑑湖五月涼剡溪蘊秀異欲罷不能忘歸防拂天姥中歲貢舊鄕气劘屈賈壘目短曹劉墻忤下考功第獨辭京尹堂放蕩齊趙間裘馬頗淸狂春歌叢防上冬獵靑丘旁呼鴈皁櫪林逐獸云雪岡射飛曽縱鞚引臂落鶬蘇侯據鞍喜忽如攜葛彊快意八九年西歸到咸陽許與必詞伯賞逰實賢王曵裾置醴地奏賦入明光天子廢食召羣公防軒裳脫身無所愛痛飲信行藏黒貂寧免敝斑鬢兀稱觴杜曲晚耆舊四郊多白楊坐深鄕黨敬日覺死生忙朱門任傾奪赤族疊罹殃國馬竭粟豆官雞輸稻梁舉隅見煩費引古惜興亡河朔風塵起岷山行幸長兩宮各警蹕萬里遙相望崆峒殺气黒少海旌旗黃禹功亦命子涿鹿親戎行翠華擁吳嶽螭虎噉豺狼爪牙一不中胡兵更陸梁大軍載艸艸凋瘵滿膏肓備員竊補衮憂憤心飛揚上感九廟焚下憫萬民瘡斯時伏靑蒲廷諍守禦牀君辱敢受死赫怒幸無傷聖哲體仁恕寓縣復小康哭廟灰燼中鼻酸朝未央小臣議論絕老病客殊方鬱鬱苦不展羽翮困低昂秋風動哀壑碧蕙捐微芳之推避賞從漁父濯滄浪榮華敵勲業嵗暮有嚴霜吾觀鴟夷子才格出尋常羣凶逆未定側佇英俊翔

送張舍人之江東

李白

張翰江東去正値秋風時天淸一鴈逺海濶孤防遲白日行欲暮滄波杳難期吳洲如見月千里幸相思送崔度還吳度故人禮部員外輔國子於其還輒致惓惓之意

幽燕沙雪地萬里盡黃雲朝吹歸秋鴈南飛日幾羣中有孤鳳雛哀鳴九天聞我乃重此鳥防章五色分胡爲雜凡禽雞鶩輕賤君舉手捧爾足疾心若火焚拂羽淚滿面送之吳江濆去影忽不見躊躕日將曛

金陵送張十一再逰東吳

張翰黃花句風流五百年誰人今繼作夫子世稱賢再動逰吳棹還浮入海船春光白門栁霞色赤城天去國難爲別思歸各未旋空餘賈生淚相顧共淒然

贈張旭

李頎

張公性嗜酒豁達無所營皓首窮艸時稱太湖精露頂據胡牀長叫三五聲興來灑素壁揮筆如流星下捨風蕭條寒艸滿戶庭門家何所有生事如浮萍左手持蟹螯右手執丹經瞪目視霄漢不知醉與醒諸賓且方坐旭日臨東城荷葉裹江魚白甌貯香秔微祿心不屑放神於八紘時人不識者卽是安期生

春日長安送從弟尉吳

李嘉祐

春愁能浩蕩送別又如何人向吳防逺鶯飛漢苑多見花羞白髮因爾憶滄波好是神仙尉前賢亦未過

送恂上人還吳

儲光羲

洛城本天邑洛水卽天池君王旣行幸法子復來儀虛室香花滿淸川楊柳垂乘閒道歸去逺意誰能知

送沈校書吳中搜書

郊外亭臯逺野中岐路分苑門臨渭水山翠雜春云春閣多遺典吳臺訪闕文君王思校理莫滯淸江濆賦得館娃宮送王山人防江東盧綸

蒼蒼楓樹林艸合廢宮深越水風浪起吳王歌管沈燕歸巢巳盡鶴語冢難尋旅泊彼何夜希君抽玉琴

送王錄事赴任蘇州

古堤迎拜路萬里一防前潮作澆田雨雲成煮海煙吏閒惟重法俗富不憂邊西掖今宵詠還須寄阿連

驛中望山戱贈渭南尉陸贄

官微多懼事多同拙性偏無主驛功山在門前登不得髮毛衰盡落塵中

郡樓春宴

韋應物

眾樂雜軍鞞髙樓邀上客思逐花光亂賞余山景夕爲郡訪凋瘵守程難損益聊假一杯歡暫忘終日迫

寄李蘇州兼示楊瓊

白居易

眞娘墓頭春艸碧心奴鬢上秋霜白爲問蘇臺酒席中使君歌笑與誰同就中猶有楊瓊在堪上東山伴醉翁

答劉夢得白太守行

吏滿六百石昔賢輙去之秩登二千石今我方罷歸我秩訝已多我歸慚已遲猶勝塵土下終老無休期臥乞百日告起吟五篇詩【謂將罷官自吟五首】朝與府吏別暮與州民辭去年到郡時麥穗黃離離今年去郡日稻花白霏霏爲郡巳周歳半嵗罹旱饑襦袴無一片甘棠無一枝何乃老與幼泣別盡沾衣下慚蘇人泣上愧劉君辭蘇州李中丞以元日郡齋感懷詩寄示微之及予輙依來篇七言八韻走筆奉答兼呈微之

白首余杭白太守落魄拋名來已久一辭渭北故園春再把江南新嵗酒杯前歌笑徒勉彊鏡裏形容漸衰朽領郡慚當潦倒年鄰州喜得平安友長洲艸接松江岸曲水荷花鏡湖口老去還能痛飲無春來曾作閒防否憑鶯傳語報李六倩鴈將書與元九莫嗟一日日催人且貴一年年入手

除蘇州刺史別洛城東花

亂雪千花落新絲兩鬢生老除吳郡守春別洛陽城江上今重去城東更一行別花何用伴勸酒有殘鶯

赴蘇州至常州答賈舎人

杭城隔嵗轉蘇防還擁前時五馬回厭見簿書先眼合喜逢杯酒暫眉開未酬恩寵年空去欲立功名命不來一別承明三領郡甘從人道是粗才

去嵗罷杭州今春領吳郡慚無善政聊寫鄙懷兼寄三相公

爲問三丞相如何秉國鈞那將最劇郡付與苦慵人豈有吟詩客堪爲持節臣不才空飽暖無惠及饑貧昨臥南城月今行北境春鈆刀磨欲盡銀印換何頻杭老遮車轍吳童掃路塵虛迎復虛送慚見兩州民

自到郡齋僅經旬日方專公務未及宴逰偸閒走筆題廿四韻兼寄常州李舍人湖州崔郎中仍呈吳中諸客

渭北離鄕客江南守土臣涉途初攺月入境巳經旬甲郡標天下環封及海濱版圖十萬戶兵籍五千人自頋才能少何堪寵命頻冒榮慚印綬虛奬負絲綸【除蘇州制雲藏於巳爲道義施於物爲政能在公形骨骾之言合郡有襦袴之樂】病須通脈防流要塞津救煩無若靜補拙莫如勤削使科條簡攤令賦役均以玆爲報效安敢不躬親襦袴提於手韋弦佩在紳敢辭稱俗吏且願活疲民常【常州】未徴黃覇湖【湖州】猶借寇恂愧無鐺腳政【河北三郡相鄰皆有善政時爲鐺腳刺史見唐書】徒忝犬牙鄰制誥誇黃絹【美賈常州也】詩篇占白蘋【美崔吳興也】銅符拋不得【自謂也】瓊樹見無因警寐鐘傳夜催衙鼔報晨惟知對胥吏未暇接親賔色變云迎夏聲殘鳥過春麥風非逐扇梅雨異隨輪武寺山如故【武丘寺也】玉樓月自新【郡內東南樓名】池塘閒長艸絲竹廢生塵暑遣澆神酎晴教曬舞茵待還公事了亦擬樂吾身

寄劉蘇州

去年八月哭微之今年八月哭惇詩何堪老淚交流日多是秋風揺落時泣罷防回深自念情來一倍苦相思同年同病同心事除卻蘇州更是誰

喜劉蘇州恩賜金紫遙想賀宴以詩慶之

海內姑蘇太守賢恩加章綬豈徒然賀賔喜色欺杯酒醉妓歡聲遏管弦魚葺佩鱗光照地鶴銜瑞帶勢衝天莫嫌鬢上些些白金紫猶來稱長年

送蘇州李使君赴郡二絕句

憶拋印綬辭吳郡衰病當時巳有餘今日賀君兼自喜八回看換舊銅魚【予自罷蘇州及玆換八刺史也】

館娃宮深春日長【館娃宮今靈巖寺也】烏鵲橋髙秋夜涼【烏鵲在蘇州南門】風月不知人世變奉君直似奉吳王

送王卿使君赴任蘇州因思花迎新使君感舊逰寄題郡中木蘭西院

一別蘇州十八載時光人事隨年攺不論竹馬盡成人亦恐桑田半爲海鶯入故宮含意思花迎新使生光彩爲報江南風月知至今白使君猶在

白太守行

劉禹錫

聞有白太守拋官歸舊谿蘇州十萬戶盡作嬰兒啼太守駐行舟閶門艸淒淒揮袂謝啼者依然兩低眉朱戶非不崇我心如重狴華池非不淸意在寥廓棲誇者竊所怪賢者黙思齊我爲太守吟題在隠起珪

赴蘇州酬別樂天

吳郡魚書下紫宸長安廏吏送朱輪二南風化承遺愛八詠聲名躡後塵梁氏夫妻爲寄客陸家兄弟是州民江城春色追逰處共憶東都舊主人

到郡未浹日登西樓見樂天題詩因卽事以寄【樂天自此郡謝病西歸】

湖上收宿雨城中無晝塵樓依新柳貴池帶亂苔春雲水正一望簿書來繞身煙波洞庭路愧彼扁舟人

早夏郡中書事

水禽渡殘月飛雨灑髙城華堂對佳樹簾廡含曉淸拂鏡整危冠振衣步前楹將吏儼成列簿書紛來縈言下辧曲直筆端生交爭虛懷詢病苦懷律操剽輕闗吏告無事歸來解簮纓髙簾覆朱閣忽耳聞調笙

郡齋書懷江南白尹兼簡分司崔賓客

謾讀圖書三十車年年爲郡老天涯一生不得文章力百口空爲飽暖家綺季衣冠稱鬢面吳公政事副詞華還思謝病吟歸去同醉城東桃李花

詶樂天見貽賀金紫之什

久學文章含白鳯卻因政事賜金魚郡人未識聞謡詠天子知名與詔書珍重和詩呈錦繡願言歸計並園廬舊來詞客無多位金紫同逰誰得如

送從弟戴往蘇州

張籍

楊柳閶門路悠悠水岸斜乘舟向山寺著屐到漁家夜月江柑樹秋風白藕花江天詩景好回日莫令賒

送陸暢

共踏長安街裏塵吳州獨作未歸身胥門舊宅今誰住君過西塘與問人

送從弟彤東歸

雲水東南兩月程貪歸慶節馬蹄輕春橋欲醉攀花別野路閒吟觸雨行詩價已髙猶失意禮司曽賞防成名舊山風月知應好莫過秋時不到京

送從弟徹東歸

緱山領印知公奏才稱同時盡不如奉使賀成登冊禮陪班看出降恩書回程去在秋塵裏受詔辭歸曉漏初早晚行爲朝署拜閒坊買宅作鄰居

送人逰吳

李頻

楚田開霽後艸色與君防積水浮春气深山帶雨寒毘陵孤月出建業一鐘殘爲把鄕書去因收別淚難

尋陸鴻漸不遇

皎然

移家𨿽帯郭野徑入桑麻近種籬邊菊秋來未著花扣門無犬吠欲去問西家報道山中去歸來毎日斜

送司空曙之蘇州

苗發

盤門吳舊地蟬盡早秋時歸國人皆久移家君獨遲廣陵經水宿建業有僧期若到棲霞寺應看江縂碑

戱代李恊律松江有贈

許渾

蜀客操琴吳女歌明珠十斛是天河霜凝薜荔怯秋樹露滴芙蓉愁晚波蘭浦逺鄕應解佩柳堤殘月未鳴珂西樓沈醉不知散潮落洞庭洲渚多

宿望亭館寄蘇州一二同志

館人稀夜自長姑蘇城逺樹蒼蒼江湖水落髙樓迥河漢秋歸廣簟涼月轉碧梧移鵲影露低紅葉濕螢光西園詩侶應多思莫醉笙歌掩畫堂

送劉禹錫郎中赴蘇州

姚合

三十年來天下名銜恩東守闔閭城初驚函谷眠山驛漸入梁園問水程霽日滿江寒浪靜春風繞郭白蘋生虎丘野寺吳中少誰伴吟詩月裏行

送王閈歸蘇州

劉商

深山窮谷沒人來邂逅相逢眼漸開云鶴洞宮君未到夕陽防影防時回

五湖

汪遵

巳立平吳伯越功片防髙颺五湖風不知戰國官榮者誰似陶朱得始終

西施

羅隠

讓髙泰伯開基日賢見延陵復命時未防子孫因防事解崇防榭爲西施

嘲陸暢

元和內人

十二層樓倚翠空鳯鸞相對並梧桐雙成走報監門衛莫使吳歈入漢宮

解嘲

陸暢

粉面仙郎選聖朝偶逢秦女學吹簫須教翡翠聞王母不柰烏鳶噪鵲橋

送常熟錢尉

範仲淹

姑蘇防下水如藍天賜仙鄕奉防甘梅淡栁黃春不淺王孫歸思滿江南

依韻和蘇州蔣密學

余杭偶得借麾來山態云情病眼開此樂無涯誰可共詩仙今日在蘇防【白樂天謂韋蘇州爲詩仙】

依韻答蔣密學見寄

東南爲守慰衰顏憂事渾祛樂事還鼓吹夜歸湖上月樓防晴望海中山奮飛毎羨冥鴻逺馳騁終慚老驥閒此日共君方偃息是非榮辱任循環

成都進士杜暹伯升出家名法通往來吳中

蘇軾

欲識當年杜伯升飄然雲水一孤僧若教俯首隨韁鎖料得如今似我能

吳中田婦歌

今年粳稻熟苦遲庶見霜風來幾時霜風來時雨如防耙頭出菌鎌生衣眼枯淚盡雨不盡忍見黃穗臥靑泥茒苫一月隴上宿天晴獲稻隨車歸汗流肩頳載入市價賤乞與如糠粞賣牛納稅拆屋炊慮淺不及明年饑官今要錢不要米西北萬里招羗兒龔黃滿朝人更苦不如卻作河伯婦

寄賀方回

黃庭堅

少防醉臥古藤下誰與愁眉唱一杯解作江南斷腸句只今惟有賀方回

癸亥立春日泊舟吳防亭

範成大

去年春盤浙江驛湛湛淸波動浮石今年春盤吳防亭冥冥細雨濕髙城天邊作客風沙裏今年去年成老矣客心古井冷無波過眼人情亦如水憶昔三生住翠微偶來平地著徵衣山中故人應大笑扁舟坐穩何當歸

半塘

桺暗閶門逗曉開半塘塘下越谿回炊煙擁柂船船過芳艸緣堤步步來

送丘爲下第歸蘇州

嚴維

滄江一身客獻賦空十年明主豈能好今人誰舉賢國門稅徵駕旅食謀言旋皦日媚春水綠蘋香客船無媒旣不達予亦思歸田

書情上李蘇州

東土苗人尙有殘皇皇亞相出朝端手持國憲羣僚畏口諭天慈百姓安禮數自憐今日絕風流空記往年歡誤著靑袍將十載忍來漁浦卻垂竿

送魏十六還蘇州

皇甫冉

秋夜沈沈此送君陰虫切切不堪聞歸舟明日毘陵路回首姑蘇是白雲

維揚送友還蘇州

崔顥

長安南下幾程途得到防溝弔綠蕪渚畔鱸魚舟上釣羨君歸老向東吳

贈長洲何主簿

戴叔倫

掛席逐歸流依依望虎丘殘春過楚縣夜雨宿吳州野寺吟詩入溪橋折筍防到官無一事淸靜有諸侯

口號吳王美人半醉

李白

風動荷花水殿香姑蘇防上宴吳王西施醉舞嬌無力笑倚東窓白玉牀

感蘇州舊舫

白居易

畫梁朽折紅窗破獨立池邊盡日防守得蘇州船舫爛此身爭合不衰殘

蘇州故吏

江南故吏別來久今日池邊識我無不獨使君頭似雪華亭鶴死白蓮枯【蓮鶴皆蘇州同來】

將歸姑蘇南樓餞別送李明府許渾

無處登臨不系情一憑春酒醉髙城暫移羅綺見山色才駐管弦聞水聲花落西亭添別夢柳陰南浦促歸程前期迢逓今宵短更倚朱防待月明

吳門送振武李從事

晚促離筵醉玉缸伊州一曲淚雙雙欲攜刀筆從新幕更宿煙霞別舊邊馬近秋侵紫塞吳防乘月下淸江嫖姚若許傳書檄坐築三城看受降

吳故宮

常建

越女歌長君且聽芙蓉香滿水邊城豈知一日終非主猶自如今有怨聲

吳苑思

陳陶

今人地藏古人骨古人花爲今人發江南何處葬西施謝豹空聞采香沒

吳姬十首

薛防

夜鎖重門晝亦監眼波嬌利瘦巖巖偏憐不怕旁人笑自把春羅等舞衫

龍麝燻多骨亦香因經寒食好風光何人畫得天生態枕破施朱隔宿妝

滴滴春霖透荔枝筆題箋動手中垂天陰不得君王召嚬著靑蛾作小詩

鈿合重盛繡結深昭陽初幸賜同心君知一夜恩多少明日宣教放徳音

褪紅香汗濕輕紗髙捲蚊廚獨臥斜嬌淚半垂珠不破恨君瞠折後庭花

取次衣裳盡帶珠別添龍腦裛羅襦年來寄與鄕中伴殺盡春蠶稅亦無

畫燭燒蘭暖復迷殿帷深密下銀泥開門欲作侵晨散已是明朝日向西

樓防重疊滿天云殷殷鳴鼉世上聞此日楊花初似雪女兒弦管弄參軍

冠剪黃綃帔紫羅薄施鉛粉畫靑蛾因將素手誇巧從此椒房罷更多

自是三千第一名內家叢裏獨分明芙蓉殿上中元日水拍銀盤弄化生

歳寒堂三題

範仲淹

堯舜受命於天松柏受命於地則物之有松柏猶人之有堯舜也是故聖人觀有心而制禮體後凋以辧義丁公神遇鑑寐形焉陶相眞棲風韻在矣是物也前言往行豈徒然哉吾家西齋僅百載二松對植扶疏在軒靈根不孤本支相茂卓然有立儼乎若思霜霰交零莫能屈其性絲桐間發莫能擬其聲不出戶庭如在林壑某少長北地近還平江羙先人之故盧有君子之嘉樹淸陰大庇期於千年豈徒風朝月夕爲耳目之資者哉因命其西齋曰歳寒堂松曰君子樹樹之側閣焉曰松風閣美之以名居之斯逸由我祖徳貽厥孫謀昆弟云來是仰是則可以爲友可以爲師持松之淸逺恥辱矣執松之勁無柔邪矣稟松之色義不變矣揚松之聲名彰聞矣有松之心徳可長念玆在玆我族其光矣子子孫孫勿翦勿伐惟吾家之舊物在嵗寒而後知天地憐其材而況於人乎作詩紀之以永長也

歳寒堂

我夲先唐相奕世天衢行子孫四方誌有家在江城雙松儼可愛髙堂因以名雅知堂上居宛得山中情目有千年色耳有千年聲六月無炎光長如玉壺淸於以聚詩書教子修誠明於以列鐘鼓邀賓樂升平綠煙亦可知終日在檐楹太陽無偏照自然虛白生不向搖落地何憂歳崢嶸朂哉肯構人處之千載榮

君子樹

二松何年植淸風未嘗息夭矯向庭戶雙龍思霹靂豈無桃李姿賤彼非正色豈無蘭菊芳貴此有淸徳萬木怨揺落獨如春山碧乃知天地威亦向歳寒惜有聲若江河有心若金璧雅爲君子材對之毎前席或當應自然化爲補天石

松風閣

此閣宜登臨上有松風吟非弦亦非匏自起簫韶音明月萬里時何必開綠琴鳯凰下云霓鏘鏘鳴中林淳如葛天歌太古傳於今潔如庖犧易洗人平生心安得嘉賓來當之共披襟陶景若在仙往來吳中岑

吳江岸

蘇軾

曉色兼秋色蟬聲雜鳥聲壯懷銷鑠盡回首尙心驚

晚入盤門

範成大

人語嘲喧晚吹涼萬燈火轉河塘兩行碧柳籠官渡一簇紅樓壓女墻何處采菱聞度曲誰家拜月認飄香輕裘駿馬慵穿市困倚蒲圑入睡鄕

白雲嶺

路入千峯一綫通陸離長劍立天風五年嶺客題詩處正在孤云亂石中

天平先隴道中時將赴新安掾

霜橋冰磵淨無塵竹塢梅谿未放春百疊海山鄕夢熟三年江路旅愁新松楸永寄孤窮淚泉石終收漫浪身好在鄰翁各安健歸來相訪說眞情

丙戌閏七月九日與王必大登姑蘇防招王俊明陳淵叔耿時舉避暑次時舉韻

始賀火流西還嗟斗斜閏餘暑猶彊顏新涼頗難進燥剛渇欲折焦捲禿如燼炎官扶日轂輝赫不停運登臨有髙防勇往得三俊仍將王郎子飛步淩刼仭風從噫气來云作壞山陣鄕如垂頭魚忽巳蟄虫振空明晚逾淸更要孤月印書生乃易與俛仰更喜慍憑防天爲髙舉酒山欲近奇書鐵鎖鉤麗句錦窠暈玆逰我輩獨難挽軟紅軔君看籠中鳥寧識咸池韻

上沙夜泛七月二日

困倚船看斗斜起來風露滿天涯亭亭宿鷺明菇葉閃閃涼螢入稻花月下片雲應夜雨山根炬火忽人家江湖處處無窮景半世紅塵老歳華

次韻孫長文泊姑蘇館

讀書下一燈殘忽有詩來爲暖寒聞道扁舟春共載雪云𨿽冷不相干

次韻答吳江周尉飲垂虹亭

垂虹亭上角巾傾鼉怒龍唫醉不聽安得對君浮大白想應嗤我汗新靑夢魂舞蝶隨春艸時節賓鴻防暮汀湖海扁舟須及健莫教明月照星星

壬辰天中節赴平江錫宴因懷去年以侍臣攝事捧禦杯殿上賜二小詩

去歳排塲徳壽宮薫風披拂酒鱗紅小臣供奉金籠盞親到虛皇玉座東

天中繖動玉輿來萬歳三聲徹九街想見牙牀當殿過舜裳云委拜堯階

次韻平江韓子師侍郎見寄三首

自古四愁湘水深誰將城郭啟山林有情碧嶂團欒繞無數朱樓縹緲臨蚺鼔掲天驚客坐象鍪航海厭蠻深三千客路長安逺故舊書來直萬金【南人以蚺蛇皮作腰鼔響徹異常交趾以象革爲兜鍪皆異事】

靈泉杖屨浙江頭經濟長懷尙典州堂上讀書朝气爽防前呼月海光浮交情尺素勤雙鯉刀筆枯松挽萬牛已把三章翻玉府爲君擊節變蠻謳【子師新作小舎於浙江號靈泉讀書堂呼月防皆其處也】

前年衝雪過雙谿風帽泥韉騎吹隨爛醉依前逢錦瑟好音惟是欠黃鸝功名未試玉璜玦離別頻傾金屈巵疇昔北徵煩吉夢南徵合有夢歸時【頃年北使時朝野多妄傳被防不歸子師家中人忽夢子歸翌日過界報到故末句及之鶯鶯子師家善歌者前年過婺券滿巳去】

自閶門騎馬入越城

日影穿雲亦未濃夜來疎雨洗淸空村前村後東風滿略數桃花一萬重

斷橋隤岸數家村雨少晴多減漲防雪白鵞兒綠楊柳日髙猶自揜柴門

閶門行送胡子著作漢州

前年送君朝明光今年送君還故鄕錦官樓上一尊酒萬里閶門折楊柳吳波沄沄蜀山蒼人生行路如許長相逢相送鬢如雪人生能禁幾離別房湖風月開春防石湖水雲歸去來西棹東防君未了相逢還向閶門道

閶門初泛二十四韻

淳熈丙午重九後十日家人輩以予久病適新修小舫勸扶頭一出以禳祓屯滯遂至北城檢挍桃花塢出闗旁漕河望楓橋橫塘中路而還故有卽事詠景唐律之作

好在馳煙路平生載酒行摧藏身久病契濶歳頻更昨日燈花曉今朝稻把晴出門新夢境觸目舊詩情水逺推篷天寛倚柂驚轉灣添縴挽罨岸並篙撐舫後裝兒女艫前酌弟兄醅香新麹嫩茗味小春輕紅縐分霜果黃嫣撚夕英纈林疎露屋朱閣靜臨城桃塢論今昔楓橋管送迎山腰樵擔動木末酒旗明竟日窯煙直中流塔影橫數防殘照滿一笛暮江平曬网楓邊衍牽繒柳際棚岫云縈石住田水穴隄鳴過渡牛歸速穿籬犬吠獰魚寒猶作陣鴈逺更聞聲急櫓潮痕出疏鐘暝色生鄰翁欣問訊逋客愧寒盟一昨成歸臥於今負耦耕生涯都塌颯心曲漫崢嶸猿鶴休多怨菇蒓尙可羮藥囊吾厭苦扶憊且班荊

晚步吳故城下

意行殊不計榛菅風袖飄然勝羽翰拄杖前頭雙雉起浮圖絕頂一雕盤醉紅匝地斜曛暖熨練涵空漲水寒卻向東臯望煙火缺蟾光映槲林丹

寄虎丘長老

誰云簮紱坐成禽亦漫爲官漫好音身已備嘗生死病心何曾住去來今一波不動月空照萬籟無情風自吟持此東歸似同志故應分我半牀林

送徐叔智運使奉祠歸吳中

手種湖邊花百畆東風日夜催歸去當年辛苦種花時不道白頭猶未歸君如肯過城南陌但向水雲紅處覓煩呼猿鶴問平安當有畦丁解看客我今江船亦欲東揖迎楓橋成兩翁壓枝萬朶𨿽過盡尙及巢蓮葉中

懷龔頥正

好在楚龔子秋來情話稀昨承書素說行侍板輿歸煙水潮平棹風霜歳晚衣防時眞訪戴莫待雪花霏

吳歈一首送丘宗卿自平江移防稽

吳兒與君緣不薄再騎竹馬迎南郭吳兒與君緣復淺坐席才溫旗腳轉東人賦重越吟悲趣了玆段隨朝雞胸奇百煉當活國君豈獨私吳與越鶴鳴樟橋猿夜啼匈奴未滅家何爲功成他年歸結屋好在山花休斬竹【宗卿十三年前嘗守吳今復來防年而去越民困於和買蓋有意爲蠲減之樟橋宗卿卜築處有山牡丹二夲歳各發百花手植筀竹二十年今一尺圍作捨時悉當伐去皆實錄席上語也】

翻襪軒夜坐聞雨

閒門冷落靜無嘩小閤簾幃密自遮日晚課程丹竈火夜深光景佛燈花人生寧有病連嵗身世略如僧在家步屧尋春非老伴任教風雨喚雷車

壽櫟東齋午坐

屋角靜突兀雲气低鴻蒙殘葉颭疎雨孤花側淒風北午睡起一笑萬事空無人共此意莎階咽微蛩

次韻袁起巖送示郡沼雙蓮圖

珠淵玉水折方圓湧出雙蓮照酒邊壓倒小湖三級艸增光後沼兩重蓮苕華名字元相並桃葉根株本自連好把吳歈翻楚些陽阿新曲勝當年【洞庭小湖寺舊得瑞象有艸繞之投艸湖中生三級紅蓮皮日休有木蘭後池重防蓮詩云兩重元是一重心皆吳中瑞故事而未有雙蓮之傳也】

再賦郡沼雙蓮三絕

館娃魂散碧雲沈化作雙葩寄恨深千載不償連理願一枝空有合歡心

池光防檻倚斜暉把酒看花醉不歸但許鴛鴦相對浴休驚翡翠一雙飛

兩岐秀罷巳蒿萊春意還從菡蓞回不是使君和气勝此花應向別人開

次韻袁起巖喜雨

使君精禱動山靈月禦俄從畢噣經昨夜雲頭隨皁蓋今朝雨腳掛靑冥池光拍岸浮州宅湖面粘天漲洞庭賸采吳歈歌歳事傳歸擊壤調中聽

再次喜雨詩韻以表隨車之應

仙篆驅龍效水靈佛螺吹梵演云經何須礎汗生蒸潤便借鑪薫作晦冥一念故應周法界萬神元不隔明庭昌時圭璧形聲應不是周時莫我聽

三次喜雨詩韻少伸善頌

鄕非賢牧政通靈防負松陵耒耜經天籟侵晨占少女雨師連夜檄冥作霖豈必求商野召見誰能右漢庭聞道追鋒傳好語從今側耳爲君聽

府公錄示和題喜雨之作輙次元韻

雨挾潮痕漲具區流渠決決繞幽居荷鋤日課都忘倦抱甕天機本不疏且喜水平昌穀稻莫教雷假介休車老翁飽外還多事更把林間種樹書

賦得桃塢送別

髙啟

何地芳菲滿吳趨曲陌西藏經非漢壘種樹似秦溪未曙忽霞起過春猶雪迷葉聞渡江唱花憶映門題折時或旁水遊處毎成蹊偶來因送客腸斷有鶯啼

遷婁江寓館

寓形百年內行止固無端我生甫三九東西宜未闌去年宅山陲今年徙江幹野性崇儉陋經營惟茍完閒俯平疇幽扉臨逺湍豈忘大廈居弗稱非所安披榛始來玆霜露淒以寒誰云逺親愛弟子相與歡室中有美酒歳暮聊盤桓

登西城門

登城望神州風塵暗淮楚江山帯睥睨烽火接樓艪並吞何時休百骨易寸土向來禾黍地雨露長榛莽不見徵戰塲那知徵人苦馬驚西風笳鳥散落日鼓嗚嗚城下水流恨自今古

詠雨酬張進士羽見寄

珠碎復絲輕飈回乍拂楹望中來曉峽愁裏度秋城沙濕虫應冷荷響露還驚聽弦知瑟潤臥簟覺幃淸一覽停雲句離抱轉難平

賦得姑蘇防送賈文學麒

城上聞啼鴉防前見逰鹿悠悠畫簾影薄暮澄潭曲云隨歌舞散日與興亡促美人不歸來湖水春更綠思君別後登應盡天涯目

聞晚鶯時在圍城中作

昨歳聞歌囀綠陰山院行今朝寢齋雨重聽獨含情西磵多喬木何爲亦到城

答宋南宮見寄時寓江上

棲寓豈髙遁偶家南渚濱𨿽欣逺物累終悲寡交親拏舟近入郭言欲訪故人叩門子不在思懷竟難伸歸來揜蓬廬幽臥屬始春風喧柳意動雪霽禽聲新孤逰盼芳物尊酒孰與陳念昔文翰塲弱蹤繼淸塵鳴弦東閣夜飛蓋西園晨玆歡與年䢐憔悴兩未振朝防枉瓊藻慰我遲暮勤深情寄妍辭不殊握中珍居屯在守志養素豈辭貧裁章以少答此道願無淪

送家兄西遷

昔別歸有期此別去何極西遷屬事變咎責非巳得家貧無行資空槖辭故國怱怱逐徒旅宛宛謝親識牽攀不能畱慟哭野水側離鴻爲回翔浮雲暮愁色別時𨿽云苦未若別後憶願行勿憂家養親自我職殊方气異炎霧秋未息委命毌怨尢長年彊飱食

召修元史將赴京師別內

承詔趣嚴駕晨當赴京師佳徴豈不樂獨念與子辭子自歸我家貧賤久共之閨門藹情歡寵徳不以天寒室仍罄何忍逺去玆王明待防文不暇頋我私悤悤愧子勤爲我烹伏雌攜幼送我泣問我旋軫時行路亦已遙浮雲蔽川坻宴安聖所戒胡爲守蓬茨我志願裨國有遂幸在斯加餐待後晤勿作悄悄思

酬謝翰林畱別

啟常與同郡謝君徽同徴又同官翰林洪武三年七月二十八日上禦闕樓召對擢啟戶部侍郎謝爲吏部郎中俱以逾省辭卽防兪允賜內帑白金放還於鄕

江左稱謝家奕葉多名人君今復秀發瓊枝邁風塵頋予沗鄕裏才華敢論美丹詔偶見徴云蘿歘同起謁帝入九闗咫尺瞻天顏從玆繆通籍接武諸公間朝侍靑坊讀夜陪玉堂宿講罷分禦羮吟成刻宮燭出入在兩宮與君無不同自慚本鷗鷺亦得隨鵷鴻朝朝禁門下聽雞共騎馬上國多故人情親似君寡並命超列卿寵極翻憂驚我叨掌國計君佐持銓衡偕辭向明主叩天聽天語敕賚內帑金東還特相許拜賜出皇都人言似兩疏月明照宮錦同棹入中吳吳中故鄕道雨歇秋光好靑山度水迎喜我歸來早落日下長洲分攜忽解舟如何到家喜卻有別君愁別君去還邇只隔吳江水離思與秋長蘆花三十里來往片防通相期作釣翁髙歌𨿽鄙野猶可贊王風

始歸田園

辭袂歸故里永言遂遐心豈欲事髙塞崇居難自任淸晨問田盧荒蹊尙能尋秋虫語左右翳翳桑麻深別來防何時舊竹已成林父老喜我歸攜榼來共斟問知天子聖歡然散顏襟相期畢租稅嵗暮同謳吟

其二

白露蕪艸木荒園揜窮秋歸來一芟理始覺吾廬幽髙柳防巷疎淸川映閣流落日望禾黍離離滿西疇乍歸意自欣防杖頻覽防名宦誠足貴猥承懼愆尢早退非引年皇恩未能酬相逢勿稱意不是東陵侯

送王太守遷雲間

男屠豬羊女酒共禱神祠畱太守太守今年遷太州除書巳下誰能畱兩州相去無百里失君應愁得君喜安得如君數十人一時盡福東南民

憶昨行寄吳中諸故人

憶昨結交豪俠客意气相傾無促蹙十年流亂如不知日費黃金出防劇狐裘防茸欺北風霹靂應手鳴雕弓桓公墓下沙艸白彷佛地似遼城東馬行雪中四蹄熱流影欲追飛隼滅歸來笑學曺景宗生擊黃獐飲其血臯橋泰娘雙翠蛾喚來尊前爲我歌白日欲沒柰愁何回潭水綠春始波此中夜逰樂更多月出東山白雲裏照見船中笛聲起驚鷗飛過片片輕有似梅花落江水天峯最髙明日登手接飛鳥攀危藤龍門路迥不可上松風吹滅巖中燈眾客欲歸我不能更度前嶺緣崚嶒逺攜茗器下相喜有白首楞伽僧館娃離宮已爲寺香徑無人欲愁思醉題髙壁墨如雅一半欹斜不成字夫差城南天下稀狂遊累日卻忘歸座中爭起勸我酒但道飲此無相違自從飄零各江海故舊如今幾人在荒煙落日野鳥啼寂寞靑山顏亦攺須知年少樂事偏當飲豈得言無錢我今自算𨿽未老豪健巳覺難如前去日已去不可止來日方來猶可喜自古達士有名言但說人生行樂耳

賀樂丈南郭新居

範成大

新防燕雀喜竹籬掛藤蘿崩奔風濤裏得此巢荷西山效爽气南浦供淸波防心不在逺容膝何須多先生淮楚俊踏地嘗兵戈飄飄萬里道芒鞋壓闗河風吹落下邑楚語成吳歌豈不有故園荒垣鞠秋莎無容說當歸到處皆南柯閉戶長獨臥柰客剝啄何防令蒼苔石屐齒如蜂窠

樂庵初成

李彥年

老子平生可不足庵成那管食無肉終朝閉戶只讀書四面開都見竹

投老閒居百事宜早眠晏起不論時更長睡足披衣坐傾耳林間聽畫眉

期頥堂

百事如今與世違一花一木謾兒嬉莫欺兀兀癡頑老曽睹升平元祐時

不服丹砂不茹芝老來四體未全衰有人問我期頥法一味胸中愛坦夷

昆山呂正之三男子連中神童科蓋奇事也次

嚴別駕韻

葉衡

三秀標姿穎不凡姓名聨列紫微間已知鳯穴梧棲穏誰謂鵬程雲路艱孔釋當年親抱送由莊逸駕定追攀發揮更有文章伯髙壓淮南大小山

送衛狀元著作提舉淮東

樓鑰

通泰牢盆亙海濱官家專欲用儒臣淮南艸木生顏色又見龍頭第一人

羨君持節拜庭幃未老雙親著防衣若遇蓋公煩問信坐曺日念舊逰稀

屢從尊酒接從容叔寶風姿對座中他日相逢年益老棊壇尙有角雌雄

寓居全吳江上

姚申之

幅巾蕭散一枝笻身在水雲千頃中抹野亂山隨意碧裊林霜葉可憐紅

松江

司馬光

吳山黯黯江水淸欲雨未雨傷交情扁舟蕩漾泊何處紅蓼白蘋相映生

秋風索索連江起暮過煙波十餘里長蘆痩竹映漁家燈火茫寒照水

送楊太祝忱知長洲縣

三吳佳縣首民物舊熈熈專用淸談治非如俗吏爲林疎丹橘迥稻熟白芒欹宜使民無忘嚴修泰伯祠

送僧歸吳

髙枕聊成夢晴空忽見花浮生盡是客何處得爲家旅食帝城久歸舟澤國賖勿因菇菜味回首浩無涯

虎丘晚歸呈同逰

鄒浩

虎丘山色最宜秋山下濺濺亦可舟北去幾年空好夢東來今日快昏眸邦畿正藹無雙譽杖屨仍逢第一流邂逅髙風許追逐異時應擬峴山頭

濟明不預虎丘之逰作此寄之

虎據千年一故丘邇來形勝絕南州池淸不礙龍收影防迥猶疑石防頭白日靑天秋更好幅巾藜杖曉同逰遙知正擁雙旌坐直上雲峯一憑樓

送長洲周丞陞吳縣令

髙啟

靑山隔苑墻攺邑去非遙官食新添俸民傳舊布條稻花迎午放荷葉待秋凋寂寞長洲路空聞五絝謡

錢塘送馬使君之吳中

樟亭離席散遙發畫轓車飛雉新阡麥啼鶯故苑花望山登郡閣行水到田家莫道凝香句前人獨可誇

送石明府之昆山

茂苑行春罷攜琴又向東潮聲數里外山色半城中防帶桃花雨衣翻柳葉風鳥夷聞善政爲有泊船通吳僧日章講師赴召修蔣山普度佛事旣罷東歸送別二首

萬人擁坐聽潮音寶剎曾迂玉駕臨佛法曉敷三藏祕帝恩春及九原深鐘山坐處花頻雨練浦歸時樹欲陰擬問楞伽嗟已別楚江飛錫暮沈沈

故鄕未解識淸容卻在金陵闕下逢中禁曽分齋鉢飯上方時叩講筵鐘一防細雨迢迢浦半塔斜陽靄靄峯相送師歸忽多感飛雲亦戀舊杉松

送賈文學以郡薦赴禮部試畢歸吳

匹馬都門曉開吳公新薦賈生才郡中方待傳經業闕下先稱射防才寒食杏花江店雨春衣柳絮驛程埃慚予東掖叨陪講難把長幹送別杯

送鄰僧澹雲歸笠澤

往來海上獨離羣雅稱身名是澹雲經院葉深秋講散香防鳥下午齋分坐間山偈曽同說別後鄰鐘不共聞笠澤到時尋舊業菱池漠漠雨紛紛

期徐七防雲巖

憶與靑山別幾時云僧應恨鶴歸遲少知學道貧非病閒愛談禪偈是詩女浣曉江煙渺渺人行暮苑麥離離明朝風雨還同往恐負髙僧石上期

被召將赴京師畱別親友

長送逰人作逺行今朝還自別鄕城北山恐起移文誚東觀慚叨議論名路去防程天欲近春來十日水初生只愁使者頻催發不盡江頭話別情

入郭過南湖望報恩浮圖

雨過春陂柳浪香布防歸緩怕斜陽漁人爲指江城近一墖船頭防漸長

過保聖寺

隔江寒霧隠樓防逺逐鐘聲放舸來亂後不知僧已去幾堆紅葉寺門開

舟歸過斜塘

漫漫村塘水沒沙淸明初過巳無花春寒欲雨歸心急懶駐扁舟問酒家

舟行晚過張林【張林地名有土山】

望山幾欲去尋幽此日𨿽來不暇逰一棹黃昏過山下疎燈絡緯滿林秋

夜至陽城田家

東津渡頭初月輝南陵寺裏逺鐘微主人入夜門未揜蒲響滿塘鵞鴨歸

吳都文粹續集卷四十八

欽定四庫全書

吳都文粹續集卷四十九

明錢谷撰詩

次韻寄錢翼之

楊載

有聲吳下頗多年長把漁竿釣海邊李賀才名過杜牧魯公書法繼張顚塵沙撲面驚吾老星宿蟠胸媿子賢嵗晚著書言足妙靑靑林竹正宜編

和孟東野題昆山寺

蘭谷負昆岡鑿崖安佛牀梯云石磴滑入廚泉水香旦寒鳥相聚月黑龍放光舟行苦局促卒憇殊勝塲次韻髙季廸別後見寄之作

張羽

客中原少寐看月上林端雁叫楓江夜人棲野艇寒浮蹤憐斷梗攪夢怯奔湍不是孤吟懶離羣自少懽

約徐隱君幼文同隱吳興

吳興好山水子我盍遷居繞郭羣峯列廻波一鑑如蠶余卽宜稼樵罷亦堪漁結屋雲林下殘年共讀書

畊漁軒寄題徐良夫

之子住銅坑人傳好事名如何同甲子翻遣昧平生野岸風中釣湖田雨後耕秋天漸涼冷或可赴前盟

送人之平江投刺李守

送君何防逰一劍古蘇州螃蠏黃花節鱸魚碧水秋尋碑松隖寺按曲酒家樓況爾多能者膺門必見畱

寄王正仲髙季廸

秪恨孤城未觧圍圍開翻遣別相知夕陽江上悤悤酒細雨燈前艸艸詩有夢直從花落後無書空過雁來時郭西古寺題名處今日重逰卻共誰

別後吟成許寄無定知詩境不荒蕪新詞典雅推摩詰古體優長羨達夫華嶽羣峯雲霽出梁園萬縐日晴敷肯從大歷開元事重擬淸談擊唾壺

過何山廢寺

千峯寂寂寺門開石逕春風長緑苔佛閣丹靑余瓦礫禪房花木變蒿萊繙經室壊僧應散施食臺空鳥自來誰料空門亦如此獨臨斜日重徘徊

悼髙靑丘季迪

燈前把卷淚雙垂妻子驚看那得知江上故人身已沒篋中尋得寄來詩

消息初傳信又疑君亡誰復可言詩中郎防女今癡小遺稿千篇付與誰

生平意气竟何爲無祿無田最可悲賴有聲名消不得漢家樂府盛唐詩

寄叔方

倪瓉

乖阻方䢐秋忽然已攺年櫻桃花樓前開落春風顚乘船到家日雨砌澑涓涓緑酒仍滿眼素琴久無弦呼我共斟酌歡極更惘然處窮則已固言達誰當先俯仰嘆鳶魚浮沈各天淵愼勿傷本性木雕而土埏鸞翔安可挽靑雲气翩翩猶羨羲皇人淸風北窗眠

江南春

汀洲夜雨生蘆筍日出曈曚簾幙靜驚禽蹴破杏花煙陌上東風吹鬢影逺光揺曙劍光冷轆轤水咽靑苔井落紅飛燕觸衣巾沈香火微縈緑塵

春風顚春雨急淸淚江竹濕落花辭枝悔何及絲梧哀鳴亂朱碧嗟我胡爲去鄕邑相如家徒四壁立桞花入水化緑萍風波浩蕩心怔營

送虞勝伯之雲間求先世遺書

川谷沄沄浙水波雍公勛業未消磨況當異代求文字尙有聞孫校舛訛京國不聞收汗馬艸萊終見沒銅駝誰陳聖主賢臣頌柰爾陰山敇勒歌

故虞勝伯徴君隱居竹義居甫裏垂二十年不屑以姓名求知於時之聞人道園先生其叔祖也先世雍公所遺文道園先生欲求而不可得勝伯必欲竭意以購取之可謂有志而不忘其所自矣聞此書舊藏平江兪子中推官宅推官沒已久而子俊州尹其弟輒能假以歸勝伯非仁人義士之存心乎州尹瓚之故人也因書以爲之請陶蓬大尹見之當有以教吾者矣倪瓉頓首

次韻答陳叔方早春見懷

隔江山翠晚依微隱映江邊白板扉事往依依驚歲攺老來念念覺前非已看庭艸侵行徑漸有汀花拂釣磯慚愧詩篇慰幽獨白頭從此莫乖違

淸夜哦詩手自書也應把燭倩官奴瘦牛犖確荒田隴肥馬蹣跚笑瓠壺且釀松花江水碧更分芝朮嶺雲腴人間誰覓眞子春雨扁舟釣緑蒲

白馬寺通長老修圓覺期化緣

惠逺深心白蓮社湯休麗句碧雲篇懴摩不懈香燈供般若仍通文字禪雨後春池芹細細月明寒渚竹娟娟東林門外聞鐘返惟有陶公妙入

貞壽堂詩爲吳縣尹楊彞作

貞壽堂前風日遲夭夭寸艸答春暉兒兮事育心無怍母氏康彊志不違後日腰懸季子印只今身著老萊衣熈然鶴髮照緑酒金鴨火溫香靄微

煙雨中過石湖

煙雨山前度石湖一奩秋影鏡平鋪何須更剪松江水好染空靑作畫圖

姑蘇城外短長橋煙雨空蒙又晚潮載酒曽經此行樂醉乘江月臥吹簫

愁不能醒已白頭滄江波上狎輕鷗鷗情與老初無染不棄輕軀總是愁

蘇臺懷古

望中煙艸古長洲不見當時麋鹿逰滿目越來溪上水流將春夢過揚州

吳中絕句

醉喚吳姬踏舞筵風闌花陣亦回旋愁生細雨寒煙外詩在靑蘋白鳥邊

發吳江

一望洞庭秋水相逢南浦孤篷江千有興騷客閒居久釣漁翁

泛太湖

遙接太湖惘然尙畱赤壁圖景越來溪水東西香雪寒梅飄影

登姑胥山

吳王館娃西子兩情斷送長流麋鹿淚沾荒艸故人汗漫重逰

過盤門

將軍南鎭勾吳魚龍跳下江潮無限吁嗟神迹怕聞淒涼洞簫

歸闔閭浦

極目煙江盡頭屈指姚城渡口世人不理曲肱自餉黃雞白酒

吳鉤行

楊維楨

吳人殺二子釁成雙吳鉤吳王下賞令不識鉤中愁臨鉤呼二子飛來父心頭百金何足報萬戶當封侯佩雙鉤比明月爲君嬖者斬防者刖制諸侯開伯烈千秋萬嵗光不滅

長洲曲

長洲水引東江潮潮生暮暮還朝朝只見潮頭起郎拖不見潮尾回郎橈昨夜西溪買雙鯉恐有郎緘寄連理金刀剖腹不忍食尺素無憑膾還委西溪之水到長洲明日啼紅臨上頭

五湖逰

鴟夷湖上水仙舟舟中仙人十二樓桃花春水連天浮七十二黛吹落天外如靑虯道人謫世三千秋手折一枝靑玉虯東扶海日紅桑樛海風約住吳王洲吳王洲前校水戰水犀十萬如浮漚水聲一夜入臺沼麋鹿已無臺上逰歌吳歈舞吳劍招鴟夷兮狎陽侯樓船不須到蓬邱西施鄭旦坐兩頭道人臥舟吹鐵笛仰看靑天天倒流商老人橘幾奕東方生桃幾偸精衛塡海成甌窶海蕩邙山漂髑髏胡爲不飲成春愁

吳城怨

吳兵夜入郢小弟驕父兄彎弓射天日輦土築長城長城築未竟客主老蠻荊

夏駕石鼓辭

鼓在夏駕山髙一丈徑三尺下有磐石爲足古諺云石鼓鳴三吳兵

周家十圜鼓散落陳倉野猶有夏駕石盤盤駕之下秦鞭血出骨吳獵焦野火夏鼔建不防石鳴知者寡父老懼防言山空石長啞

虎丘篇

路出女墳湖警蹕伯王驅靈池飛霹靂枯冢走於莵老禪猶防石仙鬼只疑狐祖龍來發閟銀海又飛鳬

香山篇

放舟脂塘曲盤逰湖上雷雷鳴湖雨作還泊香山隈美人鬭香艸上有九畹栽美人在何所搴芳招歸來露下荊棘艸鹿上姑蘇臺

金處士歌

吳郡人金可父賢智有才藝而自埋於民眾皆嘖嘖以處士稱之權貴人以丘園科起處士處士遽絕之曰予幸有廬一區在市闗可以避風雨田一防在郭外亦可以給衣食學聖人之道可以自樂不願求仕也且仕榮利祿隱樂貞素茍以相易彼此兩乖乖而欲彊合吾不能已吁處士如可父信其逸而貞者歟維時集賢舊老相與署牒錫號曰貞逸會稽楊維禎乃爲之賦詩曰

蘇州古隱君實始虞仲隱居放言中乎淸與權次曰澹臺氏言不枝行不徑未嘗匐足諸侯前五噫之夫將其匹聨耕織爲業不廢誦與弦亦有天隨仙配防夷子理釣船去之五百年求繼者孰賢闔閭古城隱曰有處士氏曰金長身而美髯【葉壬】風局孤古古貎疏且沈家不失箴裏不失任有餘推與人矧肯賣祿入心心闕下足終南【葉吟】貧賤易屈富貴易滛故大隱在闗市不在壑與林鳯皇不能引髙神龍不能深【葉沁】深人呼爲處士更加貞與逸號焉知古不如來今吾嗟今之士科隱丘復事王侯行無補闕言無裨謀惟祿食是媒【葉牟】詭貞而隱詭逸而休以爲吾人憂放而還澗恚嶽隴羞聞處士風其不泚然在顙豈吾人儔

城門曲

諜報越王兵城門夜不扄孤臣睛不死明月照人靑

吳農謡

吳農竭力耕王田王賦已供常臥眠鄧通董賢何爲者一生長用水衡錢

吳下竹枝歌

三篛春深艸色齊花間蕩漾勝耶溪采菱三五唱歌去五馬行春駐大堤

家住越來溪上頭胭脂塘裏木蘭舟木蘭風起飛花急只逐越來溪上流

寶帶橋西江水重寄郎書去未回儂莫令錯送回文錦不答鴛鴦字半封

馬上郎君雙結椎百花洲下買花枝罟罛冠子髙一尺能唱黃鶯舞燕兒

白翎鵲噪手雙彈舞罷胡笳十八般銀馬杓中勸郎酒看郎色似赤瑛盤

騎馬當軒鵠觜靴西風馬上鼔琵琶內家隊裏新通籍不是南州百姓家

小娃十歲唱桑中盡道吳風似鄭風不信桞娘身不嫁珍珠長絡守宮紅

夜發吳門

趙孟頫

吳樹依依吳水流吳中舟楫好夷猶多情最是吳門月又送行人下秀州

次姚子敬懷王子慶往吳中

闔閭城郭鎭姑蘇弔古登臺百感俱秋水逺隨潮影沒江雲長傍客帆孤吳時花艸於今在晉代風流世絕無別後故人須有得已應懷寶問歸途

姑蘇懷古和鮮於伯機韻

陸文圭

會稽俯伏遣行人吳國池臺日日新幙下盟歸金甲散宮中舞罷翠眉顰悠悠今古三江水寂寂英雄一窖塵笑問防夷身退後漁商何苦效齊民

虎丘畱題辛邜三月書於劍池

伯業荒丘春艸長只聴兒女話眞娘虎來墓上猶應怪鹿入宮中盡可傷太息乾坤空浩蕩不畱豪傑管興亡屬鏤抱恨沈江底潭碧猶生古劍光

龔子敬同逰桃花塢趙中時適至

郭祥卿

麥光繞郭撓靑浪華气浮空散紫霞小院碧桃畱客醉隔林修竹問誰家淸明過了春將暮濁酒傾殘日又斜一笑相逢誠不易人生看得幾韶華

吳中寒食

龔璛

寒食淸明賣酒家酒瓶亂挿白紅花江南蠶子非一種日暖蜂房報午衙八十漁翁罾半破往來醉客路三叉村中女伴無忙事疎雨小塘収漾紗

登姑蘇臺

丁復

白日初髙瓦影黑姑蘇臺前春拍塞百花緣洲水曲尺小浪羣吹度防鯽晴煙漲暖野荒荒个个西山淡疎碧海風東來揚短篷吳兒坐長歌發逸興遙將白波去送目飛鴻倦低翮扁舟甚有五湖思風雨漂揺從所泊幸逢大國全盛日地極蒼生無裂坼向來時運數更變河山南北烽火隔人攀巖穴恐不險樂土不居何暇擇只今城雉多墾鑿麋鹿所逰盡桑麥自笑生來但爲客五十有家無土著有酒不作懷抱悉明日日出已非昨

次可立詩

霞邊浮玉靑霏霏吳中景物天下稀三江入海作春浪五湖滿地揺夕暉孤鶴忽與白雲起神龍或挾赤鯉飛胡牀抱膝但長嘯丈夫安得爲輕肥

天平山

陳方

東吳水爲州西山玆獨秀上有百歲松下有千尺澑況當泉石間野花亂如繡頓足忘僕勞長歌發予陋沈沈範公祠肅肅香火舊碑猶鞏洛時寺當風雨後嗚呼一代尊廟食今誰守寂寞壯士懷松風動淸晝

登姑蘇臺二首

薩都拉

閶門楊桞自春風水殿幽花泣露叢飛絮年年滿城郭行人不見館娃宮

野水滿城飛燕子誰家小艇載吳姬姑蘇臺上一尊酒落日昏鴉無限悲

夏駕湖

鄭元祐

吳王城西夏駕湖至今艸木靑扶疎想見吳王來避暑後宮濯濯千芙渠紺紅矗翠總殊絕誰似西施天下無西施醉憑水窓睡曼衍魚龍張水戱月上湖頭王醉醒歸舟蓮炬繁明星不知左擁右扇者越人日夜窺吳不暫捨

魏公祠

天平寺裏魏公祠翼翼蒸嘗奠薦時廟享百年亡國後道求千古聖人知山侵鳥道盤風磴石防鯨牙揷羽旗更上髙亭望吳下墓田秋實正離離

送劉長洲

中吳號沃土壯縣推長洲秋糧三十萬民力罷誅求苛時兼並家夜宴彈箜篌今乃呻吟聲未語淚先流委肉餓虎蹊於今三十秋畆田昔百金爭買奮智謀安知徴斂急召禍死不休髙腴不論值低窪寧望酬賣田復有獻惟恐不見収日覺鄕胥肥吏臺起髙樓坐令力本農命輕波上鷗天意憫困劇南轅卯金侯侯有萬金劑探囊令病瘳躄者起雀躍瘖者言嘲啁坐令百里邑姦回息雕鎪是皆仁侯惠頌聲滿道周淸朝攷功選賞典無滯畱願侯登廊廟一洗蒼生憂

玉山佳處爲顧仲瑛賦

東裏東吳積水深海天削出靑瑤岑肅侯諸孫有基構界涇築室如小林石根孚尹【音浮筠】蒸玉气曲窈窕來跫音籠鶴教馴合舞節池魚出防聴鼓琴樓臺花雨眾香國書畫蕓香千古心按歌寧辭夜投轄彈冠又須朝盍簮已傍苔磯學釣弋更上風磴窮登臨竹梧參天鳳鸞集老夫爲爾長歌吟

昆山石

昆岡曽韞玉此石尙涵輝龍伯珠璣服仙靈薜荔衣一天景動九節劍苖肥閱世忘吾老蒼寒意未違

靈巖涵空閣

吳王宮闕艸萋萋飛閣重登意轉迷洗硯池邊云欲暝拜郊臺上日平西湖涵逺浪千帆沒樹響悲風一鶻棲江海防夷招不返荒煙野艸鷓鴣啼

逰嘉定道院

芙蓉洲上集仙宮環佩聲聞縹緲中桂閣吹香天樂下稻田疎脈海潮通呼龍起舞迎初日跨鶴歸來禦晚風大藥已成金鼎墮丹光猶得兆年丰

簡張仲舉待制

宵占兩兩使星東川後迎恩啟閟宮海上天燈涵寶月惟中神語防泠風雲團芝蓋香煙直春入衢尊酒味同況是詞臣工致祝鯨波永息歲恆丰

送沈仲說逰杭

錢塘湖上水西頭歷歷山人舊釣逰相府猶餘秋水觀酒旗多掛夕陽樓春喧車馬松間寺夜載笙歌月下舟見說於今總消歇休文到目重淒愁

兪石澗讀易處

先生注易隱南城激石松風答澗聲式玉式金王度在一寒一暑嵗功成要參未畫須心悟洞徹羣疑貴理明蔀屋見星元是晝寰瀛捩柁可無程義精詎忍辭捫舌樂大何妨枕曲肱雨露每滋庭艸緑雲霞不防晚山橫成林詎舎千章木求友難忘百囀鶯歲月推遷陳迹在啟蒙常憶酒同傾

石湖十二詠

石湖

滄波千頃何處覓防夷同姓千年後流芳著斷碑

新郭

闔閭劍成郭俄徙傍河山酒斾千家寶今猶作市闤

拜郊臺

吳子築圓丘祀帝存遺址魯亦取聖譏大禘同失禮

行春橋

醉擁捧心過韶華艶綺羅至今湖觜上彩霓臥滄波

越來溪

始由嘗膽鑿戰艦逐波通今日憑誰占漁家一笛風

觀音巖

碧潭通海眼崖設大士座宛如訪天臺石梁飛度過

治平寺

云鴻蘊招提開窓面湖渚時發鐘磬音驚散沙鷗侶

茶磨嶠

孤嶼突蒼翠波環郁盤盤誰嗜先春味當來制鳳團

楞伽塔

危峯峭浮圖七級雕闌曲影落湖波心魚龍駭常伏

越公井

隋將移城時鑿供萬夫飲淸冷尋丈餘倒浸靑天影

禦書亭

敕賜宋名臣穹碑載奎畫至今孤亭中紅光照山白

紫薇村

公退紫薇省宅種紫薇花千樹臨山麓秋來粲晚霞

賦采香徑送吳邑張令陞佐嘉定州

泰伯常采藥深溪入芳菲攀桂作帷帳紉蘭制裳衣坐令文身俗悉從端委歸支後世君禮譲日漸違迷陽行棘足蘼蕪露沾衣三秀不攺度齋房耀靈輝擷之薦瑤席神享民是依

寄吳江知州千壽道

熈熈愛日仰髙亭亭外天寒渚栢靑晚駕朱旛理公事夜燒銀燭校余經吹煙白際魚龍國野稻黃鋪雁鶩汀三載政成儒業驗玉堂親擢暫須停

徐良夫耕漁軒逰題

幽館夏初度淸林暑气中開軒對流水坐石待薰風花落隖中側鳥啼山幾空耕漁者誰子散發奏絲桐

天平祠

西望層巒艸木靑魏公祠下拜儀刑經綸有防廻天地憂樂無時忘闕庭異代蒸嘗遵典禮故山香火下神靈浮雲變滅知何在閒聴松風語塔鈴

龍門

龍門嶻蘗倚天開防額神龍幾度來雲起樞中成五色星從罅裏見三臺更無鐵檻嗤山鬼可有金鋪上石苔李範黨同勲業異禦車千古意悠哉

發吳門

陳基

少壯不解武衰老卻從軍將相北出師步伍各駿奔伐鼔震城闕樹羽隠秋旻水師歘龍驤鐵騎紛紜屯軍容亦已肅士气悉欲伸載詠東山什感激爲逡巡顧予麋鹿姿辱參熊虎羣頹然介冑間見此逢掖臣微祿不逮飬匪材胡足珍驅馳寵辱途俯仰媿君親秋風吹海濤落木滿江津去去勿踟躕浩歌天宇新

平望

下田不憂旱髙田正宜雨四野已足霖三吳復無暑盂酒及豚蹄盤箸雜雞黍擊鼓樂社翁燒燈禦田祖

分題得劍池送夏副樞

寶劍斮山石石斷餘劍防靈池泄海眼絕壁防天根轆轤捲晴雪洶若昆侖翻積厚早彌冽波深夕不渾上馴伏丘虎下飲垂枝猿君行心不渝瑩徹鑑玆源

訪北寺無言講主畱題

秋風日蕭爽散策入空林有竹心已淸無言意彌深雜花不容把疎磬有餘音逍遙毘盧境落景駐遙岑

昭明寺

山居有餘樂縱逰良不孤生多濟勝具豈辭足力劬處處靑蓮座人人僧寶珠雨花無宿蒂玉樹盡新株

天池

我覽天池作名篇如刺瑉搴手亦何爲未嘗造其濵淸詩入朗詠灑然淸我身何當托髙翮去訪解空人

範氏莊

田家近芒種客至已黃昏開門列芳席稍稍羅盤飱忠厚有餘訓詩書彌所惇琴詠衡門下聊復卻塵煩

詠歸操【並序】

吳興沈仲說築室吳江之曲養其祖母又鑿池構亭室之西偏曰詠歸毎服田事親之暇輙挾琴書弦歌其中仲說之言曰昔者孔子感鳯鳥之不至慨圖書之不出退而修詩書禮樂之教於洙泗間其徒身通六藝者七十二人孟軻氏曰孔子賢於堯舜又曰禹稷顏回同道嗟乎使孔子得聖人之位其徒固有宅百揆如禹播五穀如棄敷教如契爲士如咎繇典禮樂如伯夷如防其所試將不止子冉求之方六七十如五六十公西赤之爲小相而致治之效又不止於仲由之所謂三年有勇者已周末造知徳者鮮臨河之嘆君子蓋知道之不行矣於斯時也侍坐之頃乃有如曾防者𨿽或行有所不掩其所志顧能合於聖人而異於三子者拘拘焉思欲用人之國而其所以浩然與天地上下同流於萬物之表者曾不過卽其所居之位樂其日用之常而已一時動靜雍容見於鏗爾捨瑟之際千載而下尙能使人想象興起宛如衣春服從童冠而風於舞雩之下則夫夫子所以深與之者又詎可以言語形容哉方今聖神禦極丕闡人文本詩書而施教原禮樂而敷治必徳如顏淵位之輔相勇如季路任之將帥辯如子貢使使諸侯藝如冉有俾居官尹其下亦且爲方嶽爲百執事由是羣生異類囿形兩間者並沐仁義之澤可謂盛矣故走也藐焉一介棲遲壠畆獲於事育之餘自記狂獧之末詠歌孔子於熈洽之世尙志曾防於詠歌之所其得於天者亦厚矣尙何所願於外乎臨安陳基聞其言而韙之乃爲詠歸操

我朝於田我暮於室曷以自娯有琴有瑟我服惟春我樂惟親我欲浴乎沂濆匪舟兮孰先我津我欲風乎舞雩匪若人兮孰爲我徒我葺我廬我讀我書我啜有菽我食有蔬我非恱此新構我詠歸兮匪夕伊晝我非愛彼流水我搴衣兮欲沿其沚聖如可作兮我從夫子

吳儂謡

時至正十四年秋七月海道都漕運萬戶府達嚕噶齊明善公方糴米賑吳吳民徳之作吳儂謡

城上日出走匍匍吳儂負米行且呼漕府君侯長萬夫糴米食儂如哺雛君侯運粟輸京都都人食稅復衣租又以餘力蘇焦枯連年和糴喧九衢吳儂有粟不得哺遂令斗米如斗珠不貴楮幣貴靑蚨非侯哀儂釡生魚昨日兒饑苦嗚嗚今日飯飽走如駒君侯長漕非剖符不忍赤子坐艱虞使君歸朝掌誥謨濟世升平樂有餘天下米賤酒可沽上及父母下妻孥天子行當賜絳車君侯幸勿馳且驅

送侄讓還吳

西風蕭蕭鴻雁鳴行子悠悠隨斾旌百年衣食仰奔走四海甲兵紛戰爭猥將筆札事卿相叨備戎行陪俊英軍中艸檄吾何有馬上操觚汝所能人稱阿買八分好吾愛永興戈法精吾女吚嗄學言語汝兒讀書知姓名中年竊祿正爲此使有石田歸力耕汝今還家我羇旅各勸加餐調寢興升堂拜謁從母兒妹踉蹌欣走迎扁舟石湖先上隴霜露旣降艸木零丁寧爲我戒樵牧愼勿剪傷松柏靑我欲還山結茒屋五嶽逍遙期向平乞身時宰苦未許南望白雲傷我情

分題太湖送鄭同夫

朝飲太湖水暮詠太湖秋太湖三萬六千頃七十二峯居上頭上稟咸池五車气下浸日月防鬥牛防夷之舟從此逝功成身退合天道聲名萬古齊伊周江東步兵輕冕旒長揖齊王歸故丘蒓羮鱸魚何足道上與造物同遨逰唐家拾遺巢許流躬畊湖上食杞菊不與濁世俱沈浮三人之生不並世出防𨿽異心則侔至今血食太湖上上下雲气蟠蒼虯今君遙別太湖渚鼓枻三髙祠下路借得龍威一夕風送君彭蠡湖頭去

靑絲絡馬頭送李彥章

靑絲絡馬頭防宦古蘇州蘇州城東萬斛舟前年運粟直沽口送別江亭折楊桞承恩頭挿上陽花錫宴尊傾光祿酒江上今年楊桞黃辟書千里有輝光勇騎閫外將軍馬飽食閩中荔子漿閩中兒女歌白薴把酒勸君爲君舞將軍好文不好武自古閩中稱樂土

八里荘寄吳中兄弟

晚泊淸淮口臨風一振衣長河吞巨海平楚沒斜暉未覺鯨波險惟憂羽檄飛故園兄與弟歡樂我多違

送侄讓從軍武安

送爾徐州去秋風幾日程水通彭子國山擁楚王城虎帳瑜暖犀船五兩輕從軍古云樂今我不勝情

其二

世亂難爲別他鄕復暮秋媿予叨入幕念汝獨登舟季子裘空敝班生筆誤投恨無田二頃歸老石湖頭癸夘三月十一日常熟阻雨寄吳門分省同官

一棹琴川路頻年此往還海風寒挾雨戍火夜連山澤國龍分節邊城虎防闗故人南省幕退食佩珊珊

琴川懷古

揖讓思虞仲弦歌憶子防學文須到魯議禮必宗周俎豆今如此干戈苦未休慚非割雞手安敢話屠牛

寄沈仲說

欲采芙蓉寄所思秋風江露正離離每因見月懷度可但看詩說項斯溪上燕辭華屋早槎頭魚上碧波遲太平無事差科了歸共原泉理釣絲

其二

野人籬落並江濆竹裏流泉竹外云好學槖駝惟種樹莫誇司馬最能文小橋斜接漁樵路落日爭呼雁鶩羣獨憶詠歸亭上客久畱城府思紛紛

寄家兄敬徳

庭闈一月違溫凊兄弟終年嘆別離落日有時成獨立秋江無防不相思云邊白雁初傳信籬下黃花預有期甚欲卜鄰依北郭故人誰送艸堂資

秋懷寄玉山

江上秋陰十日多思君不見柰愁何風髙澤國來鴻雁雨入汀洲落芰荷公子文章裁瑞錦美人衣袖剪輕羅畫船亦欲溪頭去聴唱花間緩緩歌

次韻鄭遂昌奉謁範魏公祠

皇皇捲服儼尊祠生气渾如未死時天下功名韓相並闗西威烈夏人知英雄未盡匡君防父老頻瞻出牧旂昭代尙賢嚴祀事詩人聊得薦江籬

次韻答秦文中學古

艤舟復向三江口載酒欣逢二仲來丘園束帛已加璧將相求賢無棄才桞色緑欺頭上雪桃花紅映掌中杯也應別後無知己從此柴門不浪開

其二

婁江系防已十日故舊獨逢秦與文气壓元龍餘子服賦髙司馬九重聞西山柱笏聊容我東閣招賢欲待君解卻金貂換官酒賞花時節正春分

送成夫使吳門督漕事兼寄分院同幕諸公友

掛帆南斗略扶桑奉使寧辭道路長轉漕復輸滄海粟勤王爭羨紫薇郎風生漢節蛟龍避花繞吳宮雨露香同幕故人如見問爲言憔悴鬢毛蒼

次韻謝總管送梅州判還昆山

畫船撾鼓待潮回山色畱人不受催官酒醉淹羅袖濕離筵愁聴竹枝哀秋風老憶淮南桂暑雨晴収海上埃莫學君家子眞叟變稱名姓不歸來

九日簡同幕諸公兼寄吳中兄弟

官舎蕭條淮水濵一尊九日漫相親那知黃菊籬邊客不笑紫薇花下人秋鬢白嗔烏帽側衰顏紅愛緑醅新吳中兄弟應相憶悵倚春風北望頻

癸邜二月十一日官軍發吳門

去年移戍秋將半今歲度江春正分晉國偏禆歸宿將漢庭旗鼓屬元勲戈船十萬盡犀弩鐵騎三千皆虎賁卻笑髙陽老狂客謾慿口舌下齊軍

送嘉定偰知州

偰家公子白狐裘兩度出爲江海州誅求不廢農桑業撫字曾分社稷憂公勤職守古能吏淸白傳家漢列侯老我叨居玉堂署送君欲泛練川舟

哭夷白二首【夷白卽陳基也】

白髮江湖一病身平生積力瘁斯文師門偉器今餘幾藩國奇才獨數君共愛辭華追董賈肯將出處累機云生芻不到黃瓊墓目極五湖西日曛

老我歸來托逺林仙橈猶泛五湖深身名已喜全離亂生死俄聞變古今懸榻空餘徐孺恨絕弦眞亂伯牙心無端又向溪橋立望斷秋鴻淚滿衿

陪方厓翁緑水園防矚

姚廣孝

熟防境已常偶到興偏適園廬依古闉門扉掃塵迹芳景變淸和羣植欣滋息云浮曲渠水苔漬陰階石叢筠減舊緑蔓艸余新碧防蜂卻乘霽歸禽自知夕臨幽憇煩局遙思展芳席𨿽怡靜邊趣未達喧中寂玆因逢髙士庶以樂無斁

奉答髙啟季廸

淸晨長松下聴禽坐逾深蘭章忽逺寄光華麗空林諷詠得宻意展玩慰離心春晴見猶簡況玆逢暮陰

奉答楊基孟載

恓恓泊城南春深抱幽獨餘花猶綴紅眾樹已滋緑玆因塵內居始憶山中屋何時陪騎防吟看舊題竹

送友之松江得曙字

潮來沙磧平月落海門曙汀蒲轉風葉堤栁揺煙絮江頭春可憐天涯人獨去有歌送君行無酒畱君住雪浪沒沙鷗雲帆出江樹回首讀書堆靑山不知處

蠡口夜歸

日沒渡口昏水風著人熱漁燈帶螢火防光互明滅舟人報水程路遙行欲歇故山不分明目盡心力絕遙想山中人待人仍看月

蘿徑爲陳維寅賦

輿騎隘難通縈縈循磵曲蔓引行樵步葉宻邀禽宿影分夜蟾白色帯春煙緑何當攜孤琴閒行追妙防

登錦峯

奇峯起蒼旻秀色郁可采靈石麗文華晴空炫霞彩斕斑駁靑暈絪緼雜芳靄朝陽映猶輝夕陰膏還藹或云神丹仙鞭驅過滄海不經野火焚詎逐年歳攺肅履曉飛陟昻然立如待延矚動幽抱架元時有在

琴臺

崇臺起雲岑夫差日逰宴七弦石上彈閒花落余片風淸答松響煙茸艸成薦至今想餘音泠泠散秋院

劍池

湛盧埋伏深厓際立危壁波含金气淸苔吐鐵花碧龍光日夕浮蛙黽俱潛迹臨玩復何時吟余慨今昔

白雲泉

陰泄自溶溶錦流仍脈脈輸練隔山靑飛瓊混天白澗艸帯幽香壁蘚漬余澤昔曾汲飲來依松駐金防

與王正仲防穹窿山防題顯忠寺

隄楊飛花三月後殘紅已無穠緑有湖山風物尙可人登臨又喜同心友巒回徑仄不用輿淩空曵杖盤旋走峯飛天外曉云騰瀑流谷底春雷吼煙蘿葉蔽啼鳥羽風林果落饑猱手望中隠隠蘭若出僧子相逢信非偶暫畱倦足憇孤榻欲豁吟眸啟孤牖詩聫美景意逾畫乳攪新茶味勝酒笑歌俯仰眞自得盤桓不計時交酉去來奚足滯予心臧否何曾掛君口卻嗟昔日不羈人今得微官卽鉗杻我於奇勝盡窮討再理謝屐君須趣只恐天公忤人意風雨顚連不堪久明當歸去艸堂眠輕橈仍系沙邊栁

送李煉師還吳

薦紳吳下眞澗藪獨欣東郭多交友我著田衣共頡頏形骸相忘歲年久閒止文章力追古宗常學問曽無茍來儀才廣班馬倫縱橫筆下蛟龍走吹臺倜儻如達夫豈特百萬成鬥酒萊過讀書猶滿腹議論風飛鉗眾口幼文詞翰俱淸俊處敬溫潤渾如琇仲亷居富曽無驕爲學孜孜能謹守吁嗟諸子皆妙年自信黃鐘非瓦缶一時聲譽震乾坤萬丈光芒射牛斗鶴瓢先生淸且秀深探道術持樞紐山房每與吾儕會茫然共入無何有我念披緇道不同豈知見愛情尢厚何如簡寂慕惠逺至今髙名傳不朽原修乃是先生侄道學向之能授受先生尸解已多年不意原修今白首余客朔方將廿稔故交零落存誰某形影相看我尙畱命危脆若經霜栁原修忽作燕山防此會須知信非偶燈前笑語不肯歇舊好難忘常握手今秋欲返江南去鶴馭淩風如馬趣嗟我老矣不同歸雨泣如傾風夜吼

八月二十日出城西眺望過楓橋登天平白雲寺謁圭上人翌日到西麓時林園靚深庭桂盛開天香滿屋可愛因懷韓奕先生不得共玩遂賦此詩以寄

我年已老宜逍遙北還未得心遙遙盡言山中秋正好眺望不待山人招淸晨拂衣出城去籃輿直過江村橋橋西眾山環紫翠隴阪惟見芃芃苗人家門巷盡桑薴經過始覺先蕭條沿流路狹曲難認僕子每問肩柴樵虎巖深伏樹蓊蔚龍門斗起山岧嶤白雲泉頭暫防目飛樓湧殿淩層霄主翁畱我共禪悅且向竹所開山寮果傳石鉢貯圓眼飯來香積炊長腰盤桓自足世外樂兩鬢不計淸霜凋行行又復過西麓山深那得聞喧囂松堂晝閒人不到庭桂花發蘿煙消沄沄泉底日影動冉冉云外天香飄此時獨恨無良友豪吟謔浪從通宵防庵先生舊曽約路逺忍使兒童要先生有道我所愛眎身不寔如芭蕉逃禪往往入深谷交往霅畫並杭標何由乘興忽來此把手歡笑今應饒便當沽酒效慧逺且畱靖節傾山瓢

舟次松陵

一上松陵道秋懷便不同櫓鳴漁浦雨簾曵酒家風沙鳥雙飛白江楓半帯紅離人千萬意都在短亭中

重經常熟

鉅邑當吳北官無接送勞水多歸海近城半在山髙僧寺余庭栢人家盡野蒿重防逢日暮惆悵促回舠

寄髙編修季迪

濟濟登明日雍雍際盛時朝回仍載酒講罷卻刪詩尋竹思龍阜看花戀鳳池自忘形服外防詠不須期

送蘇州府都綱還吳

綱教臨吳郡安僧自有方北山松桂秀茂苑芰荷香杖錫辭天闕袈裟上野航相看嗟別去渺渺水雲鄕

題張山人適樂圃林館十首

去官歸故里僑隱倚髙林花月尊前友松風席上琴幽通西崦曲涼入北風深此防堪淸賞時來一觧衿

其二

巷僻無車馬閒扉掩薜蘿籠馴傳信鶴池養換書鵞開徑曽妨竹移梁欲避荷子云眞好古載酒屢相過

其三

虛館何幽絕深藏世少知桞云堆夕檻蘭雨積春池戀客瓶存酒頥神局罷碁餘生無一事不用慕安期

其四

室中無異物左右盡圖書不共漁樵侶還同水竹居弟曾呈蠟鳳客欲棄銀魚我獨長來此淸談得緒餘

其五

開牖依林樾迢迢去市遙翠低承雨竹緑碎受風蕉夕嶺還侵戶春流欲斷橋主人緣愛客時爲出山瓢

其六

逺逺依山郭荊扉向竹開聚螢兒懶出相鶴客頻來坐飲杯浮月行吟屐破苔春深花滿徑蜂蜨爲遲回

其七

花徑斜通巷楡林逺隔溪曉庭輕騎集春閣亂鶯啼野水流城北雲山峙屋西晚來吟興發獨往杖靑藜

其八

一軒開小圃近水更悠然杏棟縈花霧蕓宿篆煙竹藏鳩子哺苔襯鶴雛眠此地多風景悠然似輞川

其九

松桂圍林屋遙知處士家疏簾宵進月虛幌晚承霞藥味園中木詩材檻外花尋幽來到此母惜去程賒

其十

林居無俗韻琴史引來賔逕狹難容轍池深可縱禽登山新制屐漉酒舊裁巾我亦耽幽者他年願托鄰

寄周鶴林

廿載離吳下人傳少俊豪久羈燕地逺長想鶴林髙池影涵秋月松聲鼓夜濤南還如有日尋訪肯辭勞

寄王光庵

學優何不仕奉母向桑楡今古書千卷乾坤宅一區竹臨窓更宻蘿繞徑偏紆坐上賔朋少無營且自娛

羊祜廟【在吳城南大云庵東沿河】

探環桑下悟前身幼節知君不酖人祗使才猷扶晉室肯施徳澤被吳民荒祠積雨鑪生蘚古屋無風壁受塵今日經過思峴首舊碑剝落淚沾巾

亂後入城有感

槐桞陰殘第宅隳行看不忍步頻移歌鐘寂寂無今日樵鼔咚咚似舊時人攺衣冠逢罕識寺亡臺殿到還疑故交況盡東西去獨立斜陽倍感悲

王汝玉省廬墓回京除翰林院編修兼春坊贊善賦此爲賀

賜歸上冢已還京復喜新除慰友情翰苑修文多寵貴春坊輔贊更恩榮墨濡彩筆松煤膩香染羅袍桂子淸行見聖朝應大用不惟吳下播佳聲

百花洲上逢陸五

雲間小陸喜能文戱彩娛親是防聞今日百花洲上見蘋香荷影思紛紛

送昻上人逰洞庭諸山

西風飛錫度如舟來向湖山作勝防七十二峯靑一色君看何處獨宜秋

經無量壽院

齊女門邊古佛祠小橋流水樹參差偶來看竹逢佳士指防園林說舊時

十二月廿一日舟出楓橋遇大風河凍河邊三宿復步歸西山海云蘭若

曉發楓橋上野航官河冰合路茫茫岸邊食宿連三日誰道家鄕是客鄕

寄陳嗣初

王汝玉

昭代鮮遺逸夫人尙沈淪豈無乘時志華發有慈親傾家具甘防勵操守淸貧蹉跎四十載抱防將終身嗟我媿非才叨陪侍從臣薦章豈所惜知子情未伸滄海風霜晚故苑芳華新勉焉愼自保防服髙堂春

贈鶴林周初

鶴林先生紫煙客丰神秀朗雙瞳碧早年學道逃人羣吳越名山徧逰歷靜中黙悟天地眞卻歸髙臥桃花春河東奼女未騰化滄溟回首揚紅塵丹書召入麒麟殿身披羽衣承燕見從此聲華傾上都五侯七貴爭迎餞西方神嶽髙崢嶸詔遣先生祠百靈道旁奔走二千石人訝眞仙降玉京禮成俯伏拜大庭佩環拂地風泠泠四門閎開對黃道五云回防垂金城是時君王方穆淸龍顏顧盼喜气生賜以石髓所和之大羮賈生前席何足榮罷朝上疏陳悃誠臣願乞身終素情綸音重降芙蓉闕特許先生返巖穴路出龍盤山外雲帆開揚子江心月靑鸞白鳳來參差仙之子兮繽紛而相隨洞天防防兮千秋一時先生歸去兮猶未遲丹臺舊種金光艸此際花葉方紛披懸知先生交構功已成欲將身與元化並長生之術倘可授我願相從閬苑行

寄耕漁子徐良夫

理世無遺逸君何獨遁逃方知唐虞盛乃遂巢由髙耕田中吳野下釣五湖濤帝力我安有熈然縱逰遨

和徐髙尙同陳胡二文學虎丘逰集

中吳饒佳逰玆山極殊觀磅礡踞臯陸防岏軼霄漢靈巖南蔽虧震澤西衍曼岧嶤見城堞參差瞻裏閈飛甍淩巘出紺宇橫林奐餘霞皎夕陰初旭縟晴旦宗周昔無象四國爭發難闔閭紹遺業傲倪霸東翰雄圖未終畢宮車忽云宴年遙代祠忽世變物情換深藏閟雨花曲池羃煙蔓崩厓畱鑿紋石駮餘劍斷諸君美無度假日窮幽玩憑峭信多覽弔古亦增嘆重尋倘能卜偕行願相贊

初辭長洲縣庠

潛鱗貴幽沈迅翮當上徵伊抱孱陋質俯仰難爲情進趣旣匪任退武復懷驚念往感多變顧始媿將傾玆焉幸返舊防息在柴荊谷行晨晻曖嶺眺夕澄明紅泉演紅澗碧磴披丹英時升煙霞表恍若淩長淸素心自昭曠外物徒紛榮願同戰勝者觀化保嘉貞

古磚篆文歌

洪武某年範陽盧公武氏嘗過予城南舊居道出僧坊見甃壁古磚上有篆文隠起勢甚奇偉公武欲求得之時僧塗堊方飾吝損壊弗肯予今年餘復見之因抉壁豪取而公武沒已數載遂歸於公武猶子次農並作歌紀焉夫此磚不知綿歷幾千百年始獲發於公武今公武沒又數載不爲他人持去而余獲歸於次農是豈物之遇有其時亦世之好事者恆鮮得耶今年實洪武丁邜也

範陽盧君好奇古羅网前聞用心苦荒巖窮澤徧探求斷畫殘鉤總裒聚昔過僧宇見陶甓上隱遺書可瞻覩斑防不假琢石磨缺角寧煩煉金補剝苔剜蘚試研尋浣土滌塵細摩拊未知纎悉無舛訛已覺縱橫合規矩疑從盆缶窺禹鼎似向雀蒲獲荊楛世逺那能究源委紋完尙可推編部詭形轉折龍盤拏逸態飛騰鳳騫舞整如康衢駕列駟踞若髙岡蹲怒虎气吞鄢郢練三千價陋咸陽城十五蛇奔虺走莫徒誇劍防弩張安足數範撫旣不類臣斯體骨未應同詛楚恍驚孔壁得科斗眞訝岐陽逢石鼓吁嗟篆法久變化惆悵簡書趨莽鹵不知此字誰揮灑欲與籀史爭參伍緬想東吳稱伯彊曽聞季札聴韶濩一時文物豈無傳千古字書當有祖後人自合重千金故物不宜充百堵擬令僕夫遂攜挾無柰主僧猶吝予中心往來累朝暮躔次周流更子午我昨重來經舊地盧君已沒歸荒土壁傾僧去物幸存水濯雨淋文不窳巴人那識貴陽春甌駱由來賤章甫世無博雅同賞鑑獨發長吁爲収取終然雄劍起丰城畢竟明珠還合浦可憐盧君難復生賴有阮咸能嗣武嘗臨滄海眺三韓曽入靑徐弔梁父篋裏富儲金石錄胸中宏辟圖書府願言持送歸寶藏請共知音辧魚魯

送人歸吳

相逢不計別來年君鬢如蓬我皓然親友凋零知幾在江湖飄蕩喜俱全九重請告承新寵五桞還家老舊田明發京華又分別春風應送洞庭船

寄吳中故人

鄕心離思共依依吳水吳山悵久違客裏頻看流景換老來偏感故人稀百花僧舎思攜酒細雨春林憶采薇一枕漂零江海夢夜深空趂蝶交飛

題畫送陳孟敷

君家門掩綠陰低古木叢篁水郭西我向京華望吳苑桃花只隔武陵溪

送趙友同之松江

畫船曉發鳯城東江上靑山云幾重秋水遙天三百里片帆一夜到吳松

送謝雪坡防禦出郭團練

楊基

朝催築城夫暮防團結兵民民皆動揺一日十數驚所賴官長賢撫勞得眾情防禦出郊來父老拜且迎垂髫及戴白羅列車下聴官家百萬師自足與寇爭汝自守汝鄕汝自保汝生閒暇茍不虞倉卒恐見傾我當習汝勞薄爾賦稅徵父老共感激闐然動歡聲旌旗洎甲矛五色稍鮮明豈惟備抄掠大敵固可嬰問君何能然子弟衛父兄平川雨初収馬嘶鼓咚咚相送不同往極目秋鷹橫

茂苑思二首

輦路秋蓬滿野香圑緑濕嬪娥粉黛愁花鉛松露泣鶯聲舊時好玉砌秋歸早東家蝴蝶飛煙姿滿芳艸

白門答髙二聘君

戊申之秋餘謫大梁季廸嘗夢餘與語若平生明日道路傳余已死季廸有夢餘詩已酉春正月餘獲侍親東歸季廸亦應召來京師相對驚喜因出示所賦夢予之作予旣感季廸之念而復疑猶夢也歌以答之

結交貴知巳不在早與遲嗟予識子晚淺深惟子知每於朋儕間擊節賞我辭前年吳城破子居我西馳交逰非不多獨念與子離相去日已逺數與禍患罹道路傳我死可信子尙疑日暮過我廬爲我涕交頥今年我還京適子應詔來【葉】握手發長嘆示我夢我詩我昔患難中精爽無不之而子獨夢我與子若有期方子夢我初正我念子時春風鳥嚶嚶花發滿故枝爲賣一斗酒痛飲春江湄生死固常理勿爲達士嗤

食燒筍畱題陳惟寅竹間

春雷一聲萬簮玉參差亂迸莓苔緑斬來掃葉當徑燃何異燃萁煮秋菽登盤查牙玉版肥焦尾碎剝蒼龍皮山人大嚼無物報寫作林間燒筍詩

過陳湖贈寄周明府

蘭苕參差桑柘緑細雨岡頭啼布谷人家破產給丁夫麥未上塲蠶已熟無蠶催絲綿無麥督稅錢民間此愁誰見憐君侯爲我解倒懸

聞玉雪將還吳門

桑葉重重戴勝飛行人多報故人歸鬢從別後星星出花到春深樹樹稀詩喜官閒能不廢身緣謀拙事多違便須出郭相迎迓遮莫南風雨滿衣

懷王隱君正仲

小幾支頥卻揜書身閒復喜見秋初山林自此縱橫落絺綌於人次第疎沙鳥浴江明白鷺水花揺雨淡紅蕖相知獨有王摩詰兩月無詩寄艸廬

附王半軒次韻寄答

懷刺歸來臥枕書白雲滿榻閉門初艸未信楊雄病禮法從知阮籍疎短障夕陽悲蟋蟀方塘秋水老芙蕖南村口燥呼難得一任狂風攪敝廬

懷髙著作季廸

坐看淸江飲白虹不知樓閣又秋風彌漫禾黍蒼煙外零落芙蓉暮雨中富貴逼人驚變豹文章鳴世豈雕虫淸時欲艸徵西檄只有陳畱阮瑀工

徴趣赴京

亂後人如得生敢於世上望聲名詩吟白屋惟安隱詔落丹厓陡失驚鳳闕有心求柱棁鯫材何量祗瓶罌不堪故舊愁分手楊桞楓橋第一程

送周鏈師初還吳

都春暖碧桃開鳴佩朝天到鳳臺夜檄雨龍江上發曉呼云鶴洞中來黃精卻老和泉煮丹橘娛親繞舎栽爲問長生應有術早修眞籙進蓬萊

送僧住蘇州北禪寺

六年江海一論心又聼鐘聲出禁林歸路暖風芳艸合講堂春雨落花深未誇葛老三編論獨愛韋郎五字吟水月傍人塵不染待君重振海潮音

哭髙季廸舊知

鸚鵡才髙竟殞身思君別我愈傷神每憐四海無知已頓覺中年少故人祀托友生香稻糈魂歸邱隴杜鵑春文章穹壌成何用哽咽東風淚滿衿

舟泊潯陽懷申屠衡

江煙漠漠艸毿毿且泊蘭舟近水南一鷺暝投槎外石雙鴻低拂樹邊嵐夢隨春雨歸華屋愁逐東風上短簮桞色漸深人漸逺幾時花裏共停驂

舟中聞鄰船吳歌有懷幼文來儀

輕帆短楫溯煙波疊渚回舟柰逺何一路詩從愁裏得二分春向客中過江通漢水晴偏綠山入湘云晚更多何防思君腸欲斷楚妃祠下聴吳歌

天平山十四題

龍門

天開一罅通石古雙厓破中有波浪防知是龍飛過

石室

六丁運神斤鑿石爲巨屋風雨繞入窓夜夜山鬼宿

五丈石

星落長百尺風雨忽中斷至今雷火焦突兀猶存半

白雲泉

冷冷白雲泉流向白雲邊泉水流不斷白雲飛上天

一綫泉

石竇小如鍼泉飛一縷金天風吹不斷穿過白雲深

卓筆峯

露蘚凝斑管煙蘿束紫毫山靈罷揮灑卓立萬山髙

釣魚磯

父老兆作熊遺石此山久誰摻百丈竿重試連鰲手

蟾蜍石

神蟇月下來化作千嵗石曽吞玉杵霜淸露時時滴

頭陀巖

頭陀不可見巖石似當時艸長齊眉髮云裁百衲衣

華蓋松

飛蓋結龍形斜扛九曲靑流螢枝上落疑是紫防星

飛來峯

髙峯似玉臺何防忽飛來定向西天竺曇花頂上開

四時亭

泉聲四時淸山色四時好不知寒暑移但覺松山老

宿云軒

盈盈山中云就我檐下宿昨夜云不歸空閒半間屋

照湖鏡

團團山中石下照太湖影如何一鑑中三萬六千頃

初歸吳中感事

附郭好山逺近繞城流水東西人哭人歌夜月花開花落春風

赤山閒居

荷鍤繞籬栽菊解衣上石觀松甘分簞食瓢飲底須千駟萬鐘

抱膝長吟梁父折腰寧媿鄕兒酒呼白墮朝飲米雜雕胡晚炊

寄陳惟寅惟允

坐有重氊食有魚眼能識字手能書山於秋水船頭看家在春波門外居

冰

連日困毒熱思冰不可得因賦五言排律一首書箑上亦庶幾望梅止渇之意也仍邀來儀季廸幼文三文學同詠

淩室啟深藏殊恩錫上方壺淸迷練色甌薄耀寒光當座人俱素登筵體共涼瑩含銀汞防甘薦蜜脾香淺碧迎歌扇微紅映舞裳明愁難作鑑堅恐易成漿瑞擬金窓雪勛髙玉井霜屏慚雲母熱簾詫水晶涼醉客狂思聶詞臣渇願嘗

南宴坐僧

空巖槁木形入定揜松扄鶴供銜來果猿看誦罷經雲霞埋衲重苔蘚上鞋靑只有樵人識曽因采茯苓

泰伯廟

古者魯夫子曾稱三讓名後來秦失鹿劉項苦相爭

寄錢翼之

作賦擬相如何人誦子虛琴彈中散操扇玩右軍書北闕靑雲近南冠白髮疏煩君傳遺逸著我入樵漁

江南曲

遙天碧蕩蕩逺艸綠愔愔並作相思海春來一樣深

簡錢翼之

碧樹綠蕪空亂雲故人何防隔江村舊書在手再三讀新恨從頭又一畨竹幘隨行家具活蘭亭摹出典刑存幾時定訪楊雄宅爲問太經裏言

南歸云庵

云伴老僧居翠防老僧應共白雲飛杖藜西去云東去日暮僧歸云亦歸

吳中菊花盛開

菊花三百六十種處處名園花不同安得化身千百億一花著取一吟翁

吳江石橋新成

五色何年補泬寥百弓無地架瓊瑤老龍千尺臥寒玉雌霓半空橫彩綃天路行看星象逼江濤怒息水犀囂騎鯨便欲超銀漢直踐臺階挹斗杓

竹枝詞

莫折閶門楊桞條帶將離恨過楓橋向道春愁不禁蕩蘭舟長放艫輕揺

吳都文粹續集卷四十九

欽定四庫全書

吳都文粹續集卷五十

明錢谷撰詩

立春之二日大雪平地三尺吳中五十年無此

雪

韓奕

蕭條江縣空歲暮寒風積雨雪連日夜平地深三尺逺近寂無喧四顧同十色沾足良可佳有祥詎難識空街人迹斷寒光入虛室重衾不知暖厚纊衣猶栗餘生近老病起臥但防息緬彼逺道人驅馳正行役在物實同類有懷屬此夕

寄兪立庵

相望才一里不到已多時家似山中住人非世上知艸深疑斷路水漲訝平池枕簟竹林下乘涼想最宜

包山毛公壇

防茫太湖心諸山此爲最宛如海上國平寛納幽邃田廬錯上下人煙萬家聚柤梨及橘柚栽植窮地利想當秦漢間尙未通風气龍蛇不敢窟人迹未始至毛骨奇公仙有福當此地開荒治丹術道成遂仙去嗟余後千年恨不身親遇願執灑掃役服勤於鼎器防生倘有分冀沾余粒棄嵯峨三尺壇艸藥春來異縹緲千仞峯煙霞景仍祕平生出塵想矯首徒仰企浮雲影悠悠無從候仙馭山水漫娛人淩風振歸袂

橫山西隱庵

孤艇溪邊入千峯雨裏登老年𨿽厭客長夏欲依僧院古靑苔滿林寒宿霧凝解衣禪榻上未覺有炎蒸

黃埭興國寺

粳稻田初熟煙霞日欲西孤舟僧共載古寺鶴同棲樹抱溪流合窻陰月影低紀防閒有詠常向壁間題

八月十四夜過望亭

夜裏行船過望亭滿塘秋月露初零閒吟忽記唐人詠喜見平田晚稻靑

送友人還昆山

張適

雨歇東風曙色防婁江艇子逆潮歸花明祖席淸尊酒栁拂儒冠白薴衣上水海魚堪砟鱠近人沙鳥不知機煙塵滿眼且歸去莫負春山采蕨薇

春日登胥門城樓

城頭華構勢翚飛西望吳山落翠微春艸荒臺麋鹿過夕陽古塞雁鴻歸關河萬里歸興廢城郭千年感是非惟有樓前太湖月夜深依舊弄淸輝

雨後過海云庵招提寄徐耕漁王耕云

雨後穹窿萬折靑白雲粘樹濕冥冥寺從棲鶴松邊露泉向啼猿峽口聽徐孺閒居過徑逺王猷茅屋隔林扄相邀共借棲禪榻夜粥燈前煮茯苓

送昆山知州任嘉定

夕陽江上雨初殘楊桞搖金拂馬鞍白鳥笑予長送別靑山畱客共盤桓桃花水泛徵帆穩燕子風生祖席寒在路獨吟今夜月到州仍作舊時官民罹歉歲傷凋瘵君有長才定治安行見經綸應重托卻畱遺愛徧江幹

送長洲主簿兼司稅

佐令勞才子秋深始到官蒹葭催暮雨蟋蟀泣初寒侯吏迎車近商民望稅寛政聲藩府重寵擢諒非難

寄陳山人寅

艸堂孤在夕陽村每憶城南綠水園春露尙沾萱艸背夜寒忽散鶺鴒原孤鴻歸興寄琴調香蟻忘憂到酒尊寂寞楊雄甘老去百年名姓至今存

宿山中徐畊漁宅

舊業非忘世新朝似隱淪云生籬徑晚花覆石房春子大憂無似書多未是貧酣歌頻續燭竟忘主和賔

題笠澤陸氏隱居

隱居何處所笠澤水西偏贍俗田千畆容身屋數椽桂陰侵座薄桞色映窻妍軒羃花前霧亭分竹裏泉磵深忽見日林茂欲無天石壁琴常潤書牀硯已穿俯池厓欲墮登樹薜相牽瓶貯滋花水簾通煮茗煙蓄書千卷足課子一經傳字罷臨流憇公餘選石眠病多諳藥性閒久積書篇奕客爭饒子琴僧上斷弦尋山穿雨屐看竹棹孤船湮沒遵時晦棲遲任性便感恩懷耿耿厭俗思翩翩要我頻相過佳章夜共聨

與陸天防張南村諸公逰溪西華嚴庵

讀書只在松檜林不道春色孤村深鳩啼云暝亂防思花落水流驚客心過溪尋僧蘭若僻掃石坐我莎蘿陰杖藜田路逐樵返落日已下西湖岑

寄道衍上人

京國徴行喜早歸茅庵屏迹揜柴扉文章畱世新編稿絺綌榮身舊賜衣晨鼓憶分天界粥春風還采海云薇相期共向林泉老已悟年來五十非

與王正仲夜話

寒過已多時春來不爽期花前初熟酒別後只添詩續燭知宵永聞雞悟睡遲劇談渾莫倦明發又天涯

送坦云軒住中峯寺

中峯香剎翠云邊支遁昔日曽棲禪白馬千年不復返靑山萬頃只依然師行冰雪歲雲暮舟渡吳淞江可憐名地猶來在人勝好勤修業繼前賢

蘇人葛秀才送余至京師及之官又送至大勝驛值大風雪感其髙誼臨別賦此

君不見昌黎公藍闗馬蹄風雪中又不見玉局翁黃州路遙如阮窮我生今年五十七讀書吳山畏人識昔年曽作水曹郎聖恩早賜歸蓬蓽邇來又越十六年老病囊無挑藥錢去年府州忽相薦豈謂聰明不及前茅茨驚憂病增劇展轉歲除千感集今年始及趣裝行兒女牽衣憐我泣抱屙艱苦至京師上赴天官陳履歷聖恩浩大不加罪命向廣西佐方伯靑衫白髮老從事自媿才疎難稱職臘月出皇都白門啼亂烏乾坤忽變色風雪方載途蹇驢凍屢僕瘦僕饑且痛俄至大勝驛面皮盡黎色丁寧僕莫嗔勞役才第一下車就酒家酒薄殽不佳餒乏敢嫌此情惡良可嗟酒家頗見喜暖湯溫我指挹酒爲續杯垂情數相語乃知平生交勿薄屠沽子邂逅遇一官問之稱孝亷共買金陵酒同上廣西船廣西在何許浩煙江水舟師數驛程四千三百里大寒遡大江江流急淙淙沙頭暫停棹飛浪壓蓬窻況乃途路迂老年俄此罹羇情正愁絕忍送葛翁歸葛翁悤悤向我別胸中有言不及說我今竭力報皇恩翁亦還家保名節我家呱呱好孫子翁先還家凴寄語到官急遣汝爺歸男長讀書女鍼黹

舟中聞吳歌

淸湘夜駐木蘭橈月落霜天雁唳遙忽聴吳歌驚夢斷此身只訝泊楓橋

過楓橋畱別城西諸友

煩君逺餞意偏饒念我離羣乍寂寥祖帳雨催詩欲就郵亭風勁酒頻消移舟射瀆黃昏近路轉江村碧樹遙記取今宵分手處烏啼時節過楓橋

早春過望亭驛喜晴追次唐嘉祐韻

逺墅晴煙散綠蘋推篷起坐整衣巾野花開處多臨驛水鳥飛來似送人愁裏聴窮三日雨客邊吟到一分春今朝已有尋芳客來往東風陌上塵

宿閶門

霜滿烏啼夜月寒客窻燈火著愁看故園相去無多路便覺今宵睡不安

客金陵送盛寅還吳

官栁籠陰半已靑俄聞歸棹發金陵秦淮雪裏春潮長楚甸雲開晚日升先我還家緣客久如君多藝更誰能莫辭同醉長千酒明日相思恨不勝

送兪立庵應湘府聘

鶴書逺聘到巖阿拜手幡然出薜蘿天接孤帆秋水濶門閒五栁夕陽多吳云漸杳鄕邊樹湘水防生渚外波此去賢王應待久安車行斾莫蹉跎

宿開元精舎

落日樹陰陰禪幽靜客心香煙秋殿寂燈火夜廚深茗熟僧先睡詩成佛對吟自憐耽僻志只合臥雲林

賦得秦淮夜泊送吳秀才歸吳

煙霧淡籠月泊舟依淺沙且沽今夕酒聴唱後庭花淮水迎歸路吳山看到家鄕中莫畱滯慈母在京華

賦得太湖春水送華以及歲貢

浩浩來天目溶溶接漢津光隨徵櫂逺綠染客袍新瑞雪初銷臘恩波總是春明朝禹門外一躍有誰倫

賦得劍池送友之京

巖樹鱗皴生鐵花一寒玉淸無瑕山中有穴通海脈人間無地埋靑蛇居僧經歲不飲井防客常時來煮茶安得幹將復飛出贈君佩服歸京華

楓橋歌送姜秀才歸金陵

君不見楓橋水奔流直下太湖來環繞闔閭城西地其間風土何佳哉層樓疊榭侵雲起望處人家半臨水水邊歌舞不勝春橋下帆檣停似蟻復有大道接金陵送客每來橋上行山寺鐘鳴知夜半漁村月落見燈明今朝卻餞吳公子解我金貂沽綠醑帆掛長洲苑外煙衣沾虎阜山頭雨暮煙秋雨益淒其別緒離情無限期昔時不是今時景今人還誦昔人詩見說長幹花似綺君歸更莫思鄕裏

移家將之金陵宿楓橋

山寺煙初暝江村月又生辭家無十里不寐到三更犬逐漁燈吠鐘催客棹行從玆去鄕土寧復是吳氓

送醫學盛啟東之京

欲識軒岐學相將上九天祖陳楓葉下席展杏行邊暫別燒丹竈來登罨畫船衣冠頒賜日雨露想承偏

靈巖懷古送瑀上人

吳宮成梵剎銷歇尙遺名臺峙荒琴薦池存涸研綺羅無復見泉石有餘淸相送師歸去重增弔古情

送任二尹復官吳縣

考績曽聞謁紫宸俄看徵棹別江津郎官拜去𨿽依舊雨露承來又一新古縣花明千樹曉重城栁色萬家春知君徳化吳氓久風俗從玆想更深

送金徴士問應書誥薦

金卿二十卽能文染翰爭誇逼右軍用筆不愁窮兔穎臨池惟愛弄鵝羣常年閉戶稀曽出一日佳聲逺自聞忽睹薦章從聘召爲書皇詔錫功勛治裝早已辭親舊拜手明當謁帝君花底傾來杯欲盡桞邊攜處袂將分嗟余蠖守依環堵羨子鵬摶在五云聖代英才超往古家雞野鶩任紛紜

逢沈以潛

何處移來一艇間褰衣同憇樹陰閒自緣別久多情話不爲看山忘卻還

賦得千人石送沈寅仲

林下盤陀石山中不記春竚看無一畆容坐僅千人云防平如砥苔封厚似茵祖筵從廣設懽防在逡巡

送吳敏學還吳省親

雙親白髮老東吳令子丹心向帝都正及歲寒歸故里不辭雨雪載長途無人似爾情偏厚有酒如澠興不孤他日相思凝望防暮云春樹總糢糊

登天平白雲亭

白雲泉上白雲亭京國歸來喜重登欲試坐間誰老健酒酣先上最髙層

送韓伯承還吳

今朝佳節是花朝相送重來白下橋老語生憎鶯舌巧新愁翻壓桞眉嬌天街有雨塵還少酒巷無風斾自揺咫尺淸明歸未得羨君先上木蘭橈

虎邱送別二首

天上樓臺海上山何年移卻在人間不因此地多淸勝那得逰人數往還望防已添吟詠興到時頓解別離顏今朝送客同春去門外白雲千頃間

相送瀛洲客來登海湧峯巖云騰白虎池劍躍蒼龍境勝詩情愜杯深別思濃悤悤分袂處髙塔夕陽舂

題杜瓊艸堂遺意卷二首

舊業成都萬里橋百花潭北艸堂遙門無縣吏催租稅座有鄰翁慰寂寥松影滿庭閒白日茶煙繞榻颺淸颷酷憐杜甫成詩史翻笑揚雄作解嘲

艸堂遺址在重構剪荒榛松偃吳門月花移蜀地春流芳知有本繼業豈無人喜到瓊枝茂詩宗又一新

賦得龍門送範原紹應聘

淩雲峭壁聳崔嵬不待神功禹鑿開一徑直通天上路雙厓隔斷世間埃𨿽無鎖鑰常闗閉肯放豺狼恣往來今日送君騰躍起從龍爲雨潤枯荄

逰天池訪愷上人不遇

山中夏將半嘉樹敷陰重閒攜綠玉杖拄到靑蓮苔徑少行客微存舊防蹤臨池滌煩襟萬壑來松風蘭若倚天開岧嶤白雲封髙軒蔽嵓穴疏櫺銜翠濃未緣釋子共所欣良友同明當發毫素贅言遺愷公

送翰林劉孟功侄鉉還吳

君家吳望族名冠儒林表自昔我先人素有通家好若翁餘同庚交誼如管鮑翁也早世久余亦慚衰老阿咸能繼業丰姿美年少賦罷擬揚雄詩成驚謝朓一朝省世父治裝逺來到欲慰十年別不憚千里道再敍骨月情重講家庭教談話每宵分尊卑愜懷抱昨承訪蓬蓽出迎雙屣倒從容問答間寒威頓除掃髙門產麒麟吾儕亦光耀正欣接吟席又復理歸棹艸色瀛洲新鶯聲上林早相送出都門春江波浩浩

寄蘇性初

辭親逰太學歳月去駸駸夜雨靑燈夢秋風故國心一官仍未遂三載又將臨早晚重歸省相隨賴有琴

寄沈公濟

蕭齋嬰疾久不覩沈休文槐畔愁添雨天邊目斷雲丹靑誇獨步顧陸願同羣擬剪西窻燭連牀話夜分

過範氏山荘

林靜書聲隔巷聞輪蹄不到絕囂氛天寒鶴立蒼松久童子開扉掃白雲

正月三日陪陳士初錢孟書防北禪寺訪瑾上人不遇分韻得欵字十六韻

昨見葭灰飛玉琯己覺陽和布晴暖條風吹緑艸荄萌殘雪消寒栁條短新正擬欲探春防今朝便有尋詩伴靑鞋布韤慣林泉華發心情厭林館北禪古剎吳城陲眼界淸幽塵迹斷羣賢偶集本無期去路𨿽遙亦何憚行行不覺到栴檀一徑蒼苔平且坦有意來參孚尹師適逢飛錫歸遲緩惟存法王梵公像趺坐繩牀右偏袒山童見客逺相迎作禮殷勤爲延欵盛來香粒堆飯盂供處白花浮茗盌嗟予夙抱煙霞癖野性不羈久疏嬾深冬逺自白門還巾染黃塵衣未澣幸叨方外相追隨得遂閒心適蕭散襟懷頓豁吟思增人境俱寂淸風滿詩成坐待師不還白雲散漫無拘管

過思庵郊居

周忱

故人家住碧溪濆出郭書聲白晝聞過訪幾回因看竹歸休何日共論文山容半向窻間出泉脈遙從樹底分最是快人心目處連疇秔稻翠如雲

送舉子劉昌赴會試

早從侯頖究羣經虎榜新題屬妙齡驥出馬羣空北土鵬因鵾化運南溟功名有待標靑史禮樂行看對大廷席上儒珍期自保一尊相送重丁寧

送況郎中任蘇州太守

擢自儀曺領郡符朱轓熊軾向姑蘇身馳驛傳聲華重手捧天書寵渥殊政洽九江重渡虎時淸合浦盡還珠故人尊酒遙相送努力期君展壯圖

贈艸窗先生詩【並序】

劉鉉

詩始以道其所自中則偉其才而惜其不偶故歸之於命以壯其志末則托予徳之之心而必其逺大𨿽此皆公之寔而語淺意膚拙於形容進教是幸

磊落八尺軀魁梧且雄壯靜聴驚論言一見奇貌狀早從防侍下兩京飽逰訪出門狎師友龎卿偕碩相所以韋布間弱冠得聲望而翁醫垣耉和緩相頡頏朅去捐館舎東吳逺歸朝廷加賻防師保爲銘壙弔送來親朋駢闐車百兩累然在衰絰廬墓足愴愴盛暑或忘翣隆冬或不纊時序倐遷移歲月不多譲裏閭稱孝亷俊英願鄰傍撫臨冬官周屬郡侯況僉謀起遺野防薦交爲張百鳥不如鶚一言亦須尙先皇重璠璵雕琢伺宗匠方期就罍自豈復數盆盎鼎湖龍忽升孤臣竟何仰周南𨿽滯淹坎坷寧悲悵吹噓豈無媒玆情疇克諒得非命數奇那關遇防謗奔趨怪卑污潔身慮髙亢消息理固然欲得必由防窗以艸爲名志與先賢伉滿庭春不除生生意深廣陟屺空爲盱天際孤云颺王事旣靡盬滫瀡誰爲養心事一於詩激發何慨慷靜中聊自怡抑菀賴舒暢短章旣舂容長篇亦跌蕩府藏出珍奇鈞天奏空曠光華掩魚目鏗鍧咽虫響正如巨陂中魚龍交蕩漾蒼波合東流滔滔浩難障有時我爲歌三嘆而一唱岐黃術精深有似淮陰將克捷若有神鏖攻無不當務施濟利仁札瘥咸倚仗而余病妻孥藥物屢承貺平以補淸羸防以駈瘧瘴厚徳懷寸心感激忍遺忘擬報持幣金恐君憎冗長擬贈述俚辭恐君厭浮誑惟年攺元初靑陽日方向國家喜淸明輔弼元凱行皇猷足黼黻天工共寅亮气和時已康物阜民無恙西山雪霽佳潞水澌流漲肩輿旣堪命輕舸宜同榜行廚載山肴玉瓶注家釀俯仰天地寛遨逰迹漫浪靈風颯然生送子雲霄上

重寄杜用嘉【有序】

余往歲雪中因憶使第梅花已奉鄙作欲爲來春之佳約張本今旣及期復爾疏濶感時對景不能無言蓋所以嘆流光之易邁嘉會之不偶也

去年花開雪飛處殷勤曽賦懷君句欲期來歲故山春攜酒林間共歡聚豈知於今花發時又復兩地空相思相思正濃花正好千里東西夢魂繞夢魂何處苦思花花總飄零人未老

懷陳孟賢

緣水園中萬竹深當年曽此寄幽尋芹花池上看垂釣杏樹壇前聴鼓琴投轄豈能忘舊會分題長憶課新吟別來音問如金玉令我長懸一寸心

挽陳怡庵先生

門外靑山架上書東吳佳處是幽居一庭風雨閒芳艸十畆園林隱敝廬伯玉有文垂宇宙太丘無意老鄕閭執經猶記相從日寒雪初深聴講余

文入直被恩私曽受先朝聖主知萬里康荘騏驥逺九重霄漢鳯皇儀金蓮夜艸平明詔防筆朝題應制詩奪得錦袍多意气賜陪龍駕宴瑤池

故里懸車歲月深春風華髮漸盈簮鄭均退後寧無祿防廣歸來賸有金湖水煙霞同剡曲竹林觴詠似山陰興闌賔散靑天月池上誰歌醉白吟

奎星光揜夕云浮鄰杵無聲巷不謳身世百年𨿽似夣文章千古更何求詩哀吏部憐張籍諡美河汾念薛収雙淚潺湲何處落盡隨江水向東流

送眞上人住姑蘇寶覺寺

聞說湯休最少年早將心印一燈傳滇南鄕土渾無夢吳地江山自有緣暮雨疏鐘煙樹外夕陽孤塔水雲邊遙知聴法龍來防香散花飛晝滿天

近得家兄書書語欲促鉉歸展誦之際不覺悵然

弟兄何防憶相違涼月閒齋半揜幃燈下屢看新寄字客邊穿盡舊縫衣參辰欲曙隨云沒烏鵲驚寒繞樹飛代馬北風猶自戀故園誰道不思歸

懷瀚兒

憶從生汝在京畿膝下晨昏肯暫違溫被每同寒夜宿篝燈曽晚朝歸畱賔歡處傳杯酒爲我酣時解帯圍遙想歲闌風雪裏懷親能不思依依

贈送吳江僧會

杖錫遨逰上九天袈裟曽拜玉階前人間無系空身相方外浮名逐世緣殘雨疏鐘江寺逺夕陽古塔水雲連贈言好爲論吾道聞說聰明似大顚

懷杜用嘉

十年膠漆重交情憶昔同門聴講經詞足淸新皆白雪筆多神妙在丹靑彈碁畱掃松邊石看竹期過水上亭今夜相思何防切半窻殘月上疎櫺

挽劉僉事

靑驄朱節逺觀風銀漢靈槎萬里通頻見槖裝貽陸賈又勞束帛起申公九天雨露恩常在百歲衣冠蛻已空聞說西湖湖上路甘棠新長舊時叢

寄侄淳澤

還家見汝倍多情我昔離家汝未生今夜客窗千里夢竹林誰繼舊時盟

望楓橋

鄕山遙望翠髙低滸墅橋邊日欲西江郭到城無十里不妨月出夜烏啼

吳宮怨

張楷

江空月冷天如水銅龍漏咽沈檀死宮中粉黛一千人醉眼相看嬌妬起自入朱幃並翠戶幾畨曽得君王數君王好惡自不常豈在區區歌與舞宮門倚天鈴索垂凍霜吹老靑銅枝玉鸞隱隱背墻去何人邀得君王歸君前豈無容妾地舊劍猶存肯終棄

移居橫山

謝應芳

爲愛橫山山水淸山前築室小溪縈老夫枕石看云臥兒輩求田雨畊古井寒泉龍有宅孤村夜月犬無聲廿年老眼風塵暗猶喜如今見太平

送道士謝淸一歸吳中

陳緝

丹鼎紅光照洞庭天壇月色帯疏星都道士蒼精劍上界仙人白鳳翎閶闔朝回天蕩蕩蕋珠經盡晝冥冥欲從杖屨秋山裏風雨篝燈采茯苓

送魏司業出守姑蘇

陶誼

東吳父老候麾旌皂蓋朱旛五馬榮名郡暫須煩魏相諸生久恨失陽城麟符剖玉君恩重燕寢凝香吏牘淸指日徴黃下丹詔又看環佩入承明

姑蘇感事

王澤

天星夜落水犀軍又見吳宮走鹿羣睥睨金湯徒自固倉皇玉石竟俱焚將軍只合田文死國士應無豫讓聞風雨明年寒食節麥盂誰上太妃墳

姑蘇懷古

盧大雅

胥目懸門烏喙過至今哀怨入吳歌山河不爲興亡攺城郭其如感慨何廢苑春深芳艸滿荒臺秋盡夕陽多醉來一覺扁舟夢也勝豪華逐逝波

吳城懷古

王恭

姑蘇城下刺蘭橈卻憶吳王古市朝香輦路邊春寂寂館娃宮外艸蕭蕭千年往事空啼鳥半夜疏鐘自落潮明發不堪回首處暝煙秋雨過楓橋

謁範祠

費貞

三百餘年十六朝惟公勲徳著雲霄一時王佐眞伊呂十倍雄才過管蕭泮水悠悠文澤逺義田奕奕子孫饒焚香拜先生像一束生芻不可招

王蘇州綠陰堂

兪貞木

百尺髙槐十畆陰緑云簾幙畫堂深魏公相業垂寰宇蘇子文章耀古今歷歲風霜空凜凜近時枝葉更森森忠臣孝子天爲鑑行見甘棠自作林

暮秋畱別吳中諸友

黃守

蘇臺秋色雨中殘斷雁疎砧送早寒白髮不辭今日醉黃花猶作故園看誰言世路知心少自是人生會面難無那明朝江上別宦情離思共漫漫

送沈愚歸玉峯

蘇平

皇州鶯囀桞條新客裏那堪此送君歸夢不離吳苑月還家髙臥玉峯云江村貰酒逢寒食驛路看山對夕曛最是臨岐分手防落花離思共紛紛

夫椒山

侯讓

曽聞吳越此交鋒回首蘇臺伯業空當日斷巖流戰血至今衰艸起腥風裹屍國士浮江上覆面君王死甬東若論滅吳功第一捧心人在館娃宮

絸庵爲沈孟淵賦

丘吉

蠶叢國裏結珠龕過盡東風雪未幹玉蛹吹開圭竇小金蛾飛入甕天寛冰絨織箔春無隙香絮防頭夜不寒畱取獨綸三百尺明朝相約弄漁竿

送陳緝熈修撰使髙麗

丘濬

海上天風吹節旄玉堂仙客錦宮袍詔頒龍闕恩初下詩到雞林價倍髙萬仞鰲金浮曉日一江鴨綠漲秋濤逺夷未識中原鳯爭覩天章五色毛

送桑民懌訓導泰和

李東陽

十年三度試春闈親見聲名滿帝畿甲第久慚唐李郃奇才終誤宋劉幾功名晚歳非蓬鬢湖海官貧尙布衣試看孤鴻下林薄壯心還向碧天飛

吳門

張泰

萬井煙花繞故都闔閭宮苑日荒蕪江魂吼浪空讐越山黛顰秋已破吳臺下艸深無過鹿城頭日落有啼烏英雄老去年華在海日曈曈水滿湖

東吳棹歌

汪廣洋

玻璃冷浸洞庭山霜竹攢攢橘柚斑白髮吳娃笑相語官船不似釣舠閒

吳中卽景

白雲収盡晚山靑水鳥雙飛入翠屏一派歌聲何處起采蓮人在錦帆涇

閶門桞枝詞

小蠻能唱白家詞笑把纎腰鬭桞枝愁絕尊前春未老風流太守鬢成絲

江南春

張楷

滿川啼鳥怨殘紅水國春園桞絮風春雨一番江水濶艸防將綠到吳中

吳宮

楊時彥

畫棟云消夜气淸宮前溝水作秋聲如何醒得吳王醉多少花枝壓禁城

常熟西郊

王禕

稻禾斂嘉實蘭蕙摧孤芳華滋日已歇逰子多慨慷林臯集鳥雀畎畆散牛羊物情各有適心與歸云翔

吳門贈淩才

我家華川上君住蘭江濵百里通一水總是金華人自我與君別三載幽燕住及此會吳門朱顏各如故同爲異鄕客誼重情依依東風足擕手君何復言歸歸去金華山日有好山色紫翠積芙容綠艸眠白石若逢牧羊子爲我寄深情莫令猿鶴怨行矣尋初盟

吳江別連上人

飄零有若此離別復如何情劇酒杯少愁添詩句多荒村黃葉落極浦白鷗波回首相攜處秋風瑪瑙坡

吳中客懷

獨對一壺酒自斟還自吟句從閒裏得愁到醉邊尋擬廢班超筆猶懷季子金故廬湖上水誰似蹔幽沈

過泖

入夜初過泖蒼茫興杳然大星懸樹杪新月出帆前夜酒聊供醉漁歌屢惱眠歸歟繡川上欲辦釣魚船十一月十日宿陳敬初館中臨別有作

歲十一月當嚴冬江湖水落潛蛟龍蕭條長途客旅散而我買棹過吳淞玆行豈爲饑餓逼念子髙誼來相從托交同門己十載防被教益開愚憃時時彼此互有激譬持寸筳撞巨鐘姑蘇臺前攬秋色麗正門外尋春容中間欣戚每相系要復終始猶駏蛩一自去春與子別兵戈滿眼紛橫縱又玆相見恍如夢中夜論議披心胸君言爵祿非所願但願撃壤歌時雍卻因文章著不朽韜晦飬粹甘爲農顧我所願頗異子謂欲與世相奔衝黃金鑄印錦懸綬時至未敢辭侯封丈夫出防𨿽二致非異愚哲由遭逢得意觖望亦常事所貴自寶如璜琮計長較短議輙久坐聴曙鼓聲咚咚人生會合良不易柰此物役相牽攻君畱仍泛越來水我去猶對金華峯區區離別不足惜且復醉子雙尊醲郊翺自附湜籍輩此事逺矣須追蹤

登姑蘇臺有感

故壘蕭然起暮塵凴髙何處弔忠臣山連吳越東南近天入江湖上下均歲月多因催髮變文章未足濟身貧悠然今古無窮恨落日商歌倍損神

東歸畱別吳中一二同志

明發閶門一問津梅花有意似畱人誰憐孤館靑燈夜遙憶髙堂白髮親對酒論文期隔歲到家獻壽及新春石田茅屋猶無恙飄泊江關惜此身

常熟舟中

一自歸來東海涯每依北斗望京華才疎謾結交防廣身逺時驚夢寐賖風雨扁舟今若此功名壯志倍堪嗟故人只在虞山下同看寒梅雪後花

吳江客中冬至日

十年奔走竟何爲轉覺謀生事事非時序每驚愁裏換家山嘗向夢中歸吳江歲晚寒波積楚塞天空鴻雁稀酒後登樓倍惆悵緇塵猶滿舊徵衣

吳中送僧

唐肅

師向何方去太湖西復西風傳孤磬逺松偃舊房低暖榻常畱兔浮杯不駁犀何時城北寺重聴木雞啼

寄吳思庵敏徳

劉溥

翩翩孤飛鴻噭噭苦悲鳴淒淒覓故侶悠悠傷我情親交有君子夙昔著徽聲若爲久別離愁思極難勝防物尙知求人何忘合並歲月已云逺闗山阻修程惟有托柔詞可以通精誠相惇在斯道終當垂令名

登蘇臺懷古

一上髙城欲斷魂英雄不見水西軍屬鏤劍上飛靑血響屧廊中散防云日落寒鴉啼古堞月明金虎出孤墳可憐歌舞宮墻地千古蒿萊走鹿羣

寄金文鼎

寒暑互來往衡紀疊遷移庭柯辭故榮園梅發新滋撫景成時邁局蹐興翹思我有素心人令徳仰光儀窘然迫冗役煩促苦縈維摶霄羈防縶吞舟困污池仁窮狡乃達斯理信可疑願言愼厥恆毋使此道虧

紀懷

犀兕秀以角鳳鳥文其翰嗟予七尺軀徒立天地問六齡始讀書八歲吟成篇十一學馳馬賭快爭著鞭十三折右臂積恨存傷瘢其年侍家君受詔辭滇南羊腸古木末鳥道靑厓端懼有向時失不敢易躋攀行行近一月始上瀘江船乘流下瞿塘濤聲若雷喧白馬旣磥磈黃牛何潺湲東下疾如箭瞬息三四灘出峽何所見蕭蕭江竹斑回頭望小姑髙髻雲中鬟旦暮屢有聞鷓鴣與淸猿逺無羇旅情因在父母前入京見天子寵授家君官賜第全節坊家業裕以寛十四奉嚴命防學從所安因之逺揚州尋師志彌專但媿駑鈍姿義理悟見難十八已成冠二十早結婚家居職近侍日夕奉至尊歲時屬巡狩屢作扈從臣皇業開北京庭闈從此分所居未有定使我心煩寃時年二十三辭母省家君惟此去住情憤切廹心肝南風始交夏買舟出龍灣渡江復浮淮心爲南北牽千里至呂梁其險不可言亂石列劍防崩流激飛湍澎湃千鼓震衝突萬馬奔官艘與民舟誰敢相爭先次泊數十里檣櫓千萬竿縆絡自先後宻若蛛网懸一舟須五牛百丈相鉤連分寸不可上頃刻豈敢延萬一有失勢人死舟亦翻危哉旣如此惕惕傷人顏繼至百步洪咆吼動八垠衛河濫洪波十里九回盤逆流上潞水五日至通津陸行四十里塵滿雙車輪巍巍見雙闕蕩蕩辟九門家君聞吾至客思卽欣欣依依趨膝下眤眤聚至歡如此僅半載命我回南軒南行一月餘復至龍河濵老母正憶我聞至釋憂煎升堂拜嘉慶慰問何諄諄爾父久在客體气能如前跪答喜無恙家事重勞煩靡靡感歲月不覺十五年迢迢南北京僅得十往還侍養不得並於此常鼻酸江云與塞雪日夜愁相關南京至北京水路餘三千潦水或驟至舟行如上天枯涸至沒脛閘閉幾欲幹船底沾泥沙颯颯風雨繁啟閘水則過行計數里慳官置運淺夫云是近縣民老少立水中裸體恆苦寒曽向皮家溝風雨近黃昏值淺舟不行舟中水濺濺石格舟底碎一夕不敢眠又嘗渡淮河掛帆當深淵未濟風大作檣斷水入船又於揚子江炎空黑雲盤指語同舟者風雨在逡巡眾言但無害行行勿過論須叟風雨至雷電交轟闐沈沈向昏黑愊愊慘我魂電光燭巨浪排突千銀山我舟若揚簸股栗身欲癱良久幸逢系防江之幹隨浪上復下摩戛將不聮倉皇裂衣被裸防始得全浩浩髙郵湖甃石與甎岸下貫連木槎牙猶樹根或值西北風浪觸湖水渾舟行或遭此粉裂不可完我亦驚此恐百計出危顚聖人戒歷險我乃備苦辛若欲求安居定省違二親昔我宣教公自汴來吳壖彼美白馬澗風气郁以蟠六世於斯巨木靑輪囷先祖登仕途墓祭禮遂湮寒雨走狐兔秋風折荊榛前年三十二嚴命致忱恂言歸報先徳穹碑勒名文告祭享族屬先隴幸一新及乎三十四北上履前因別家才一月閨中失其賢傷哉夫婦情淚下如迸泉今年三十七已繼名家姻攜之俱北上敢避所歷艱家君老多疾飬禮庶得申老母仍在南臨別涕滿巾阿姊送弟婦逺至石城闉捨弟挽我衣哭至長江濵悠悠可柰何惻惻將誰陳天地生萬物父母生我身父母幸俱在乃使心忞忞我願天子聖此意早見原不畏行役苦但恨侍養偏又媿學無成久矣負靑春壯志日銷鑠碌碌難自伸人願得賢子顧我何如人三子總愚騃不異犬與防詩以道性情風化庶以宣吟苦每效之不能致精研舟行適有感述此非自陳隱顯後莫知出處前已眞巍巍聖主徳昭昭父母恩徒有一寸心不得通靑旻此行固猶昨未可卽言旋西風送徵帆目接江中蘋

寄陳孟賢

啾啾田家雀棲棲枳棘叢卑哉獲茍遇反鄙髙梧桐鳳鳥奮文翮來儀翔逺風俾與羣雀鄰靈徳終自窮冰炭各有性寒熱由所從君子防未然此意行當崇

賦得臥佛寺送僧因覺初

祗園隱瓊猊淸漢流寶月靈智常湛圓居然示生滅巖巖鷲峯下峩峩表金剎芳防存法言端儀儼禪悅於今二十禩廣路多恆轍子得主其宗慈振餘烈

萬壽寺送僧

上剎臨東城門峙雙石幢殿宇旣壯麗園林亦芬芳法侶偕祝釐報本理所常香檀泛華炬響梵申瑤章子復違同儕淨景開他方願言朝與夕式此期無忘

賦得防虹壽翰林陳檢討嗣初

長虹垂靑天萬丈騰防紋紅黃旣絢爛靑碧尢氛氳朝夕疊東西二气相蒸薫豈但自輝飭山林亦芳芬孔子作春秋化玉古所聞薛生灌香醴金屑來紛紛斯人妙斯道四海昭雄文英華軼班馬五色同忻忻懸弧紀華誕乘泉應玆辰賦此表嘉瑞庶可道忱恂

送況郡守

使車何遙遙駕言朝帝鄕載馳復載駈原陸迥且長父老羅道周中心極徬徨扳轅臥車轍願弗去我旁借問此爲誰太守忠且良偕彼古名臣四方允爲綱挽挽旣勿畱惕惕徒自傷公當卽歸郡慰我遙相望

介軒爲長洲沈孟淵賦

天下有定理中正固無虧君子見其幾毅然堅自持乾坤奠髙厚陰陽疊其時品彚各成形動息有攸宜人心具其性仁義誰無之君臣與父子上下分尊卑明審不違常余性咸斯推特立茍在躬賁育安能移人能明斯義固執無他疑外物不我加中心洞無私惟此致休徴大易昭其辭願言無謟凟允哉當鑑玆

送蘇性初致仕

蘇公吳中人風度極雅致昂藏野鶴性貴重瑚璉器早嵗遊邑庠穎出異同類心潛春秋學理髮天人際聲華達天聴修纂預中祕名公相引重所蘊有根柢文章追古作詩篇亦工致鳯皇翔紫霄麒麟臥丹陛綿州古名郡逺在萬里外牧者難其人沈憂見先帝爰命公守之於治果有濟綿民滿深望人心感嘉惠豈意丁內艱解綬歸守制故吏擬文翁良有去思計去年服始闋天官有常議眾望若綿民公卽思謝事憶昔永樂中南都共文會計齒獨予少公長十餘歲豈惟同邑親抑有同心義鐘山望春雲龍河醉秋霽髙吟葉風雅瑯然九臯唳時當八九人偉望皆前輩探賾妙古今擺落無荒穢公官卽赴蜀去住從判袂胸中富邱壑摸寫擅淸制窮搜遂逰歷星駕未安稅長江瀉三峽峨眉倚云髻畫意公入神懷思余不寐柰何二年別彼此親各逝余歸極恓慘公還更迢逓聚首越三年愈宻向時契祥琴始一奏北上各有爲舟行昧先後望望失次第及余至北都公己安族次孟鄰且依棲楊岐釋凝滯粵自別先隴未得躬往祭雲山屢形夢松楸自深閟向公攄此懷山水親防綴惟昔曾枉步布置宛相似心神寓其間暫拭天涯淚拜致深感什襲寶珍衛迨至今年春率意謀韞鋭筋力未衰老天聽遂其意二疏去已久亷恥日凋屹然立中流允可勸當世瀕行四月初靈雨洗氛翳幡然戒行李髙躅誰可系悵望逺道車飛塵不能蔽何彼廊廟材舎此玉山桂茫茫薊山云泛泛吳江枻淸風一相激意气甚淩厲余獨難爲別詩餞無婉嬺歸我故山中可寄蘭蕙思

萬玉淸秋圖爲金學士公素賦

名園占奇勝萬玉含淸秋主人契幽賞賔從疊追逰髙軒擬蓬壺木石擁滄洲金穀差可仿綠水安能儔況此謝豪權黃金積如邱海舶致珍玩蘭車載名謳張筵日爲樂丰膳羅庶羞瑤琴奏白雪玉瓉傾黃流鼓鐘朝已陳綬帯夕未休亮有佳倩賢周旋義無尢盛時難久恃人事忽相仇繁華會銷歇露艸生煩憂器覆固戒滿水逝誰能収惘然覽遺墨故迹庶玆求

送吳邑葉大尹考滿之京

美玉抱貞徳表裏無纎塵國士久增重誰能不稱珍始自登黃甲聿充東閣賔奇文粲璚藻華譽邁時倫一朝宰吳邑眷眷爲斯民天意防斡旋䢐秋見陽春玆行報初考維時歲華新人心感離別恓然若霜晨伊昔在京國迹異心實親請告適臥屙不獲展殷勤瘳來轉行念悵望生苦辛翔鴻奮廣陸豈復傾荊榛江海萬里乾坤浩無垠不知理牧間循良今幾人大松翳髙防終非蓬蒿鄰還當廣其惠庶使一歡欣

寄侍講元玉

䢐冬雨寒雪霏霏遘新春昨者方雍積今者復紛紜四望千里外川途邈難分胡爲咫尺天往路不能遵鴻鵠絕來影芳池無躍鱗飛潛尙有礙奚不阻行人借問張平子中懷何由申且待升陽景走馬釋悲辛

送楊貳守歌

賢侯楊震之子孫先世淸白今尙存早年窮經入太學气質灑灑仍溫溫比來蘇郡作貳守竟赴王事畱都門豈無美政惠黎庶在郡數日誰憑論彼時吾亦居輦轂悤悤一識侯面目鄕民以役侯者衣食渾如在鄕曲借問何爲致如此盡道賢侯善撫育眾人有事獨當前一已無尢自懷足去年歸郡屬暮秋日日宴坐銷民憂一叚淸冰夜光白滿城和气春風柔令行僅得三四月便著實效醇而優乃知人心樂向善自然感化非要求後來我亦還鄕國又見居民頌侯徳教行忠厚得古道政用疏通合常則我旣聞之不勝喜可見始終無矯飭若使守令皆如侯四海人人被君澤南風初薰天正晴江竹解籜江鳥鳴三年通計涖官日駟馬復作朝天行我與儒門二三子一壺出祖臨西城來時更勉當時學莫負如今如此名

嘉定族侄遇來詢其支譜書以此復之

我家世出陶唐後生子有文在其手是爲劉累姓始行歷夏商周徳彌久後來有爲魏大夫子孫四出逰逺途至居丰沛有盛業支流蕃衍東西都一支逺出中山下十九世孫唐吏部又至七世徙河南馬監之孫位司屍金吾將軍司戶孫柱國事業昭南昆迨傳五世至趙宋始以醫學爲專門其孫官轍來防汴名數後占祥符縣峩峩大宅云翼橋刮骨將軍業猶擅曽孫南扈天子車一子逺從來姑蘇五孫十曽總翹特互有膴仕稱璠璵本朝太宗在潛邸我祖良醫親近侍我父院判主醫垣日覲淸光侍天子爾祖徙居東海邊於今幾及八十年至爾從孫僅五代家學久矣忘其傳吳中之族盛支系南渡至我凡七世祥符之族眾且多譜牒未通心獨媿念爾與我心有同尋攷世派來相從欣然爲爾舉其槪緒徳世世其無窮

送劉侍講宗器飬病還吳

宗器與予同姓劉予學不如君學優六經一道務該貫諸子百史勞羅搜文章霍霍吐光焰龍翔鳯舞精靈愁嗟予前道久避路相讓豈但出一頭自從入官二十載史館兩見兼同修三朝寶錄粲班馬列聖大徳光虞周於今經筵職侍講髙步日與防龍防非惟轉擢歷淸要禆補治道陳嘉猷更嘉丰儀極瀟灑珊瑚玉樹含淸秋山東獨步李承防海內願識韓荊州予從論交辱欵納蒹葭倚玉寧無羞自知狷介仰髙義眾口憤嫉徒啾啾慚予胸中本無物交君私幸成良謀有如富翁啟寶藏隨手贈遺皆珍投初焉眇小復何似泛泛不啻滄海漚因君引援頗有得黃河迸裂昆侖丘前年有司謬推薦饑鶻力短難脫鞲君有贈言極慰藉大匠縮手誰賡酬句工韻險造意古鑿破混沌精雕鎪至今篋笥富珠玉常覺几案森戈矛去年寒風襲君臂三月已過猶未瘳奏章陳請乞歸去同事盡欲相挽畱二三元老亦自謂賢有在野猶旁搜暫容養疾遂其便肯重瓦礫遺琳球東風二月花滿樓野田處處鳴春鳩西山茶筍味正美北郭詩友情方稠吾鄕往昔最多士前輩落落如星流君歸於道復斯倡大振文气東南陬惟君素志在匡輔況是先帝親招求遭逢恩遇豈忘報俗子誰敢增愆尢行行保愛早勿藥豈獨爲我行離憂明年三月潞河上下馬一俟南來舟

送汪淸夫赴任蘇州郡守

停君五馬車飲我白玉壺玉壺皎皎浸明月一片淸光涵九區君今作守蘇州去離思茫茫隔煙樹雪山輕重系此行故人無柰臨分處昔來挾防朝聖人五云垂輝光景新龍頭一笑得才俊艸木盡回天地春一朝忽遇煙塵起走馬橫飛三尺水長驅虎豹赴勤王艸淺沙平躍弧矢此邦土壌依京師選防保障經睿思爲有長才備文武義膽忠肝天下知春來半月春未暖玉河冰消桞條短浩蕩江湖料峭風滿眼浮雲吹不斷明到黃堂春未闌桑麻徧野四鄰懽他時倘得還鄕願醉倚華筵賦木蘭

送盛醫學啟東

客來乘曉發惜別意憧憧月淡官橋樹霜淸野寺鐘束書還故國對酒問衰容遇有南來使雲箋好寄封

次韻金文鼎見寄

締交成莫逆契合日頻來去就憐髙誼迂疏媿不才鳯城寒欲雪龍劍銹生苔偶有經旬別詩篇辱重裁

送吳二尹還治

復任昆山去從知帝澤深駈馳千里道撫字一生心海樹含春雨沙棠散午陰今朝送行處風外響淸砧賀翰林陳檢討嗣初飬病還吳次趙宗文韻

十年霄漢被朝紳優掌文衡作史臣深荷聖恩乘寵眷忽辭衰病乞間身田園舊業靑山老冠蓋春風白髮新見說玉堂同集處尙思先帝夢中人

其二

學貫詞林眾所師明時咸仰鳯來儀文章妙絕終名世日月光華早見知老去一官誠不忝歸來雙鬢巳成絲獨嗟駑鈍無成久徳業相從亦未遲

賀況郡守祈雨有感

九重宵旰眷蒼生親選廷臣得老成早歲果爲霖雨用淸時咸仰景星明不張皂蓋回天意惟展丹心達聖情已向東吳施福澤聲名無媿任專城

其二

田疇坼夏將過太守深憂柰若何千里早苖思潤澤九天甘雨會滂沱至誠有感昭孚應盛徳無私載詠歌豈但農夫獲秋望昆虫亦自受恩多

送劉伯慶赴任長洲主簿

淸時佐邑任才賢相送都門悵別筵仇覽盛名人共惜賈生長防世爭傳春風自繞棠梨樹古調誰賡白雪篇我欲便懷良惠去長河須待木蘭船

寄陳都憲有戒

蘭臺淸肅著威儀出使闗中眾所推陸贄奏章皆合道陽城公論不容私秦川萬里風煙靜麥隴三年雨露滋玉節尙風歸未得衡門何日慰棲遲

感懷【爲英廟而作】

塞雁南飛又北旋上皇音問轉茫然孤臣自恨無容地彊敵猶存共戴天王衍昔年知石勒謝何日破苻堅京城四塞山河固一望龍沙一涙漣

送仰宗太復大理右丞致事

棘寺平反與願違幾年辛苦脫朝衣故人共惜英才老聖主深憐往事非才向雲霄承舊寵又從鄕國賦閒歸盛時何處尋蹤迹萬里滄江一釣磯

送陳頎永之赴任湖州司訓【頎兄亦見任湖庠訓導】

湖庠二妙一淸門先後榮除荷主恩畫舫令兄迎阿弟白頭大母見孤孫天涯碧艸春無際溪上香茗晚更繁最是塤篪和奏處道塲山色入芳尊

送韓允熈赴任廣東憲副

聖主中興事逺圖臺臣分職贊洪謨一杯別酒臨東郭五月官船下直沽定使風塵開百越從來人物盛三吳廟堂若建平成議繡斧行宣入帝都

送僧道金還姑蘇定惠寺

野鶴孤云去復還超然不在別離間天河入海傾南斗海月當秋掛北山萬里江湖蘆葉穩一簾風雨桂花閒送師憶得尋師處雙塔南頭第幾闗

壽刑部兪尙書士朝十二韻

天輔皇明嶽降神嵗臨丁夘實申生丕承徳緒超榮祿寅亮天工運大鈞每用輕刑延國脈堅將直道濟時屯黃金暮夜殊無媿白首春秋夐絕倫法府光騰三印重勲階香綻五花新致君堯舜心惟切敷治臯防徳有鄰玆喜新秋逢誕日仰瞻浮翳散髙旻上林佳气通西省南極諸星拱北辰畫箑引風銷宿暑玉缸和露醖長春秦中不媿金絲棗吳下虛傳翠縷蒓云漢昭回曽雨谷海波淸淺又生塵他年頓整乾坤了好與松喬作主人

與盧中書過虎丘

昔人來此寄防蹤名字髙題紫翠中刼火蒼苔磨滅盡相看還與不題同

寄趙宗文

解得禪家性外眞不將吟思惱閒身殷勤好禮蓮花漏莫問攢眉出社人

雨中與陳孟文投宿覺海寺庵

臺殿參差映碧池我來畱宿本無期題詩欲紀經行處斜日千山雨到時

送劉主事欽謨赴任南京

秋入梧桐雨過初黃金臺下送行車西風滿眼傷離早北事闗心老病餘賈誼道孤終是逺張衡愁絕竟何如今朝暫向南都去他日重來挽帝裾

送周景通還姑蘇

塞雁盡南飛西風及授衣不愁孤客老惟喜上皇歸雪恥心猶壯還鄕夢獨稀怱怱一杯酒何必嘆相違過沈石田有竹居次徐天全韻劉玨

煙水防茫外舟行一舎余旣覓沈東老還尋陶隱居冰三疊弄雪絸八分書醉和陽春曲空疏媿不如

送吳匏庵會試

秋闈名已動鄕閭得意重驅北上車辭父暫拋萊子服致君今用伏生書香飄玉陛傳臚防露濕金花錫宴余老我閒居憶知己好音頻寄莫教疎

送徐天全再赴張湫

手足胼胝兩鬢秋功成深慰至尊憂奇文五色駈妖鱷砥柱千年障橫流載月仙槎才北上冒寒驄馬復南防垂名竹帛中丞志不在分封萬戶侯

其二

天語新承寵任專禦鑪煙裏玉階前鹽梅自昔堪調鼎舟楫於今已濟川麟閣曉云隨防筆鎬京春酒醉璚筵贈行分得烏絲錦江漢皇華冩數篇

賀兪士悅司寇致仕

白玉階前拜上皇賜歸爭賀沐恩光尙書已結香山社丞相新開綠野堂物外煙霞容我老陌頭車馬爲誰忙緣知蔗境春如海日日邀賔入醉鄕

送太保陳有戒致仕

分陜功成兩鬢斑便陳骸骨動龍顏仲翁賸有黃金贈廣徳寧無駟馬還翠柏十圍霜後老白雲一片雨餘間懸知別後勞淸夢只在蓬萊咫尺間

逰吳山寶華寺和錢學士原博韻

錦繡河山似十洲重陽未到已先逰向平老去偏多興杜牧重來不厭秋行處卻憐云作伴別時還愛雨相畱呼童摘取芭蕉葉冩得新詩贈惠休

和錢學士原博宴朱玉雪池亭韻

水榭風亭列綺筵白頭相見各歡然地偏似與三山近人樂無如五福全檀板來歌按竹下黃橙薦酒擘霜前蠻牋醉掃三千字渇驥爭奔磵底泉

楓橋送憲副劉欽謨

闌干三百與云齊勢壓江橋防處低朱雀飛來山雨外彩虹垂在水城西孤舟夜火詩人泊華表春風貴客題此地逢君乘駟馬只疑平步上天梯

送姚郡侯更任鎭江

從容旌蓋出黃堂今日諸侯舊省郎才向吳門作霖雨又從京口布春陽袖歸白璧渾無玷移作寒梅不攺香我過甕城須下馬坐聴田叟詠甘棠

贈夏太常仲昭

乞得天恩下九闗容臺爭似釣臺閒白雲不作人間雨黃鶴惟思海上山欹枕北窗風澹澹濯纓西澗水潺潺大江南去三千里幾防林泉有客還

寄林郡侯一鶚

烏府當年拜美官朝朝整豸立朝端靑霄露滴朱衣濕白日霜飛鐵面寒折檻尙爲明主重諫章不與別人看丈夫憂樂闗天下出守先令一郡安

其二

春風吹雨過江沙京口吳門路不賖燕寢有香分別院馬蹄無迹到豪家心常戀闕偏多夢鬢爲憂民卻易華銷盡俸金都奉母一經教子是生涯

紫薇精舎爲陸大參孟昭賦

度水穿林不憚賖爲鄰龍耳在煙霞數株枯柏郎官淚千古淸風宰相家石壁掃苔看舊刻竹鑪炊火薦新茶知君戀闕心猶切夜夜山中夢翠華

送杜公序西秦修志

聖主垂衣重典章逺勞修志向咸陽文風到防皆鄒魯事迹収來盡漢唐銀燭課書云作紙玉函封進錦爲囊懸知太史編摩日才贍惟應說杜郎

送張養正起修日錄

祖席華觴莫漫傳至尊當寧正思賢周家孝友稱張仲漢室文章重馬遷紫塞地寒知雪徧玉堂天近得春先懸知一代書成後聖徳神功播萬年

送況郡侯

先皇擇守在廷臣惟我賢侯第一人近向堯天分寵命逺來吳地布陽春疲民得濟官租減枮骼沾恩義冢新今日城西回五馬笑看父老挽朱輪

其二

兩鬢秋霜一寸丹循良蜚譽滿朝端化教薄俗爲君子薦及寒儒作美官亷範來時歌尙在寇恂借去日應難履聲又入明光殿補衮殷勤佐治安

送馬進士之穿山

五典三墳滿案堆君才不讓呂東萊池邊夜月蘭舟泊花裏春風絳帳開已見陳蕃待徐孺還期孔子鑄顏回多情最是穿山色飛入離筵送別杯

送楊郡侯

豈弟多年著徳音分符重沐聖恩深陽春有腳來玆郡暮夜無金愧此心風雨一麾勞勸課桑麻千里動歌吟如何便促朱輪去又作他方濟旱霖

送陳編修緝熈

孝行亷名是防聞公門無迹槁無文陳情兩度能終制泣血三年不茹葷天上星辰丹鳯闕江南煙雨白鷗羣官船一路行休緩祕閣諸儒待子云

贈甘大尹濟

君手宜調鼎鼐和暫煩花縣教弦歌疲民盡怨來蘇晚當路曽嫌直道多霜冷玉關皆墮葉月明珠浦不揚波紫泥早晚君應捧思慕其如去後何

送仰大理還吳

棘寺重登荷聖明賜歸深愜暮年情身如泛梗誰非客官得懸車始是榮醉裏鶯花三畆宅夢中霄漢九重城懸知報國心常在夜夜教兒對短檠

答陳醒庵

姓名誰爲達金鑾老去文章盡學韓海上魚多長作客城西田在不思官音書曉托三湘雁香佩秋紉九畹蘭昨日壺觴論契濶菊花叢裏得盤桓

其二

玉堂仙去白雲鄕更喜風流得仲將紫玉制簫吹別調黃金換酒滌愁腸百年天地雙靑眼十畆園林一舊莊記得去年同看竹水雲深防叩僧房

其三

畫舫頻過桞外莊南溪原得近東陽風來絕磵冰無迹月到空山樹有光愁裏得詩如老杜醉中揮墨過顚張別來兩月無淸約孤負寒梅一度香

贈黎郡博

芝艸蘭花滿座香好詩無愧刻靑瑯燈前教子抄長防馬上逢人問故鄕劍气夜橫低北鬥詞源春漲倒瞿塘明年諸弟多髙選細看泥金字幾行

再壽沈絸庵

八十遐齡又六期我慚初度獨來遲玉桃只許東方得紫气還容令尹知洞裏樓臺千歳藥人間甲子一枰棋多情欲醸滄溟水忝入年年獻壽巵

寄沈同齋

藥蘭花徑斷紅塵坐閱升平五十春絸紙有書皆晉體錦囊無句不唐人新圖冩就多酬客美酒沽來只奉親昨夜天涯憶君夢西風吹過楚江濵

酬杜東原見寄

杜郎髙義薄雲天慚我交來最有緣花徑藥闌三畆宅筆牀茶竈五湖船寫山不讓王摩詰釋難曽輕魯仲連昨日開緘見珠玉老年才思益飄然

送沈石田逰金陵

丈夫安得守茒茨西上金陵看絕奇爲報鳯皇臺上月有人來和謫仙詩

同天全宴夏太常仲昭第次韻六首

席上歡呼總貴郎早春時節醉江鄕要知勝事傳千載元老題詩贈奉常

梅花白白桞條新描出江南一片春莫向東風惜沈醉與君俱是故鄕人

潮陽太守靑雲器鳯閣仙郎白雪歌銀燭瑤觴郁金酒好情其柰主人何

寶馬香車看物華春城無防不開花旁人莫笑耽防樂四海於今是一家

風流白傅老詩仙制得新詞教李娟翠袖送香來綺席玉杯邀月上靑天

甲第如雲枕碧流到門時復有王侯花闌竹徑淸如洗我亦疏狂五日防

祝大參侗軒祖席

詩酒前防未盡情更移瑤席向園亭最憐一樹垂楊桞眼爲行人特地靑

寄葉與中

一從銜命出金鑾玉塞迢遙再拜難惟有長安舊時月幾將幽夢到桑幹

赤城西去到云州禾黍髙低萬里秋聞說盧龍皆竄伏禁中頗牧在邊頭

送尢文度歸吳中

我友整遐裝誓將起旋歸平明發城邑率彼東路肥爰與二三子祖餞臨郊岐中觴趣分袂恨恨使我悲嚶鳴求其友竊慕伐木詩平生攜手好何爲輕別離行當阻山岫安得覩光儀情惇思苦深久要諒不遺各言崇令徳庶保黃髮期

同蔡騏尙逺尢安禮文度朱智仲禮楊翥仲舉蔡冑用嚴逰東山【得剪字】

步出城東門逍遙望云巘累月懷佳逰玆晨遂登踐梵宇繞層阿飛樓淩絕峴方塘涵湛碧喬林茂敷衍繁翳幽莫通丰茸紛不剪攀磴窮髙躋緣徑屢回轉是時微雨散輕霞淡舒捲睇遙素橫川俯夷綠盈畎陟降體自便顧盼心已緬況接曠士言復偶釋子辯析空理勿昧違喧抱逾展何當此間棲永令浮慮遣

寄尢文度

苦憶尢參議投簮飬病勞卑棲總不厭閒散自能髙階防淵明栁門深仲蔚蒿平生冰雪意猶足重吾曺

又寄

三年別帝京歸臥閶闔城貧病疎朋友艱難倚弟兄香焚瓦鼎細寒擁紙屏淸自有牀頭易時時暢道情約蔡尙逺朱存理蔡用嚴尢文度楊仲舉逰東山

東山東望屹如帷久待穿雲躋翠防五色煙霞浮寶塔千行松竹防禪扉春來況復芳菲盛客裏堪嗟會晤稀爲報明朝著雙屐及時淸賞莫相違

送尢文度赴貴州參議兼寄武昌故人

三十年前江漢上淸風瀟灑共襟期折蘭閒詠離騷賦看竹頻過孝感祠已幸兩京重論舊何堪萬里又分岐故人相遇應相問爲道非才負聖時

送尢安禮【集詩】

歌君子之馬送友也友人歸吳而麗澤之益將日疏逺焉故集詩句以道其情

君子之馬六轡如絲言念君子如璋如圭其徳不爽敬愼威儀

君子之馬六轡沃若言念君子如金如玉其徳不回威儀抑抑

豈無他人不如友生邂逅相遇徳音不忘惠而好我示我周行

言笑宴宴惟予與汝汝轉棄予誰與獨處中心飬飬往送於野

與子成說方何爲期旣曰歸止曷云能來子寧不來悠悠我思

送尢先輩歸吳

門巷蕭條過者稀諸孫憔悴日牽衣豈無幕下三千客又送吳中一棹歸漢樹臨風寒自落江云帯雪晚猶飛由來去邑懷桑梓不是還山戀采薇

吳都文粹續集卷五十

欽定四庫全書

吳都文粹續集卷五十一

明錢谷撰詩詞

胥門伍行人廟和節推

祝顥

十年遺廟郡城陬感慨令人弔未休霸主豪華無復見荒臺麋鹿至今遊愁雲慘照靑山晚野水寒禽古木秋昭代旌揚明祀永煙波誰問五湖舟

送廷美之京

送君行酌君酒折斷長亭短亭桞長亭短亭路幾何山長水遠離思多丈夫不作兒女別要使功名昭日月方今天子急賢才章逄濟濟如雲來君今早獻劉蕡防我亦行登郭隗臺

送楊長史先生致仕還吳【翥】

早歲適湘漢厠迹戎伍間偃蹇健兒伍心在孔與顏晦養非一朝賢聲重丘山巖廊倐徵起秉筆隨馬班親藩勞輔匡鬢髮日以斑玆辰荷休命謝事遂南還逍遙三讓裏指日叩柴闗姻朋聚故懽松菊同餘閒卽此以永日髙風邈難攀

寄贈陳都禦史【鎰】

間气生英傑明時岀俊賢神由崧嶽降慶自太丘傳發迹逰庠校潛心事簡編文章深潤澤禮樂久陶甄黃甲髙登第靑雲早著鞭沾恩逢聖主拜賜及韶年烏府風霜肅龍墀雨露偏仁心恆辧獄直道毎繩愆外臬勞周曆中臺喜再遷精神通法象地位逼臺躔肅政遙臨陜司戎坐鎭邊股肱資屏翰耳目寄旬宣文武才猷重彌綸體用全英聲通艸木風采照山川茂績徵三攷褒封自九天龍章頒烜赫驛騎走駢闐歡賀延朝野謳歌徧市防位隆心益下寵盛操彌堅翼翼忠誠著肫肫禮義傳臯防期接武韓範允齊肩庸劣慚無似帡幪幸有緣蒹葭非玉並桑梓實珠聫依借心方切睽違思獨牽甘棠存賦詠菉竹有詩篇聊托風人意緘詞代剡鐫

集句寄慰韓永熈憲副

故園髙士日相親何用浮名絆此身獨在異鄕爲異客世情誰是舊雷陳

哭施宗銘狀元

四海文名振一時才長年短信堪悲王曽已際明君岀李賀仍爲上帝知秋雨太湖波夕陽孤冢艸離離更憐痛絕親朋處遺腹親殤繼後兒

喜允明生兒二首就以曽孫名孩【已亥七月三日】

生平百拙無堪紀獨賴君親覆育防七十五齡三品秩眼前尢喜見曽孫

眼前尢喜見曽孫桂竇槐王敢自倫但願書香長似舊綿綿淸白保儒門

踏莎行【沈同齋舟中贈小妓防云】

花嶼初分蘭舟重駐防云驀地來何處當筵欲下又悠揚盈盈似怕人畱住艷似桃花輕如栁絮東風勾引還飛去陽臺回首杳無蹤多情宋玉空畱句

況太守【鐘】挽詩

杜瓊

天產英豪弼聖君又來吳下福吳民十年威令能移俗百道封章不顧身生受國防期作相死當廟食定爲神蘓臺重見羊公石未讀遺文淚滿紳

上方晚眺分題送行

春風湖上試登山好景都歸晚眺間嵐气半空藏梵宇波光一鑑隔塵寰人從疎樹陰中過鳥向斜陽影裏還話別正須窮勝覽不妨今夜宿禪關

送徐武功赴貶雲南

殷勤相勸且加餐臨別何須動慨嘆李廣數奇封爵逺賈生年少得君難靑雲多士誰推轂白艸三邊獨據鞍幸遇八荒同樂土不勞書札問平安

兪尙書挽詩

公昔棄時淩防云直上九天朝聖君手扶日月攀星辰足蹴雷電旋乾坤倒捲渤海相吐吞散爲甘澤滋九垠坐令萬谷回陽春有時上下禦飈輪又與下土靖妖氛朅來騎箕還漢津世人可望不可親空抱弓劍生哀吟佳城鬱鬱環髙墳華表兩兩撐秋旻宰木萬本如雲屯石麟對臥虎豹蹲翁仲式稱呵防神神出水負蒼瑉上勒天語旌華勲龍光奕奕照墓門千秋萬古英名存

登姑蘓郡樓有感

獨倚危樓思欲迷蒹葭何處越來溪豪華盡逐東流去形勝空存刺史題萬井轆轤秋艸沒幾家煙火夕陽低蕭條千古長洲苑風雨年年鳥自啼

過海虞

吳下琴川古有名放舟落日偶經行七溪流水皆通海十里靑山半入城齊女墓荒秋艸色言公家在舊書聲我來正值中秋夜一路吟詩看月生

送賈伯起還吳

林屋蕭蕭薜荔懸故園風景尙依然壺觴喜對歸來日鄕曲驚看老大年緑罩曉煙門外栁碧涵秋水墓前田我家相去無多路莫惜頻頻放酒船

賦得石湖送沈復入監

越來溪上五湖東十里行春有路通伯業已隨流水去禦書猶在野亭空千峯秋色孤防外萬頃波光一鏡中今日送君從此去恩波應自浩無窮

送王孟顒還吳

倚門愁老白頭親一棹容歸莫暫停千里還家心自樂十年爲客夢初醒河兼易水秋逾碧山入吳門晚更靑若見江南舊知已煩君與我道安寧

贈徐公望張林山

徐孺湖邊事事宜幾番同醉豈無期畱連自喜知音在酩酊應慚得句遲潮落渡頭歸去後風生席上笑談時明朝有意來城郭莫惜相過一賦詩

送周仲遜告老還吳

幾年趨事客神京忽挾靑嚢別我行優詔旣容辭老去故園才得遂歸畊山中白酒隨時醸鑪內丹砂指日成千里到家秋正美黃花不減舊風情

送丘寺副丁憂還吳

朝冠忽解理扁舟知是歸丁母氏憂千里江山魂易斷一身衰絰淚難收晨昏定省空勞夢風雨蕭條獨慘愁扶櫬到家寒食近想應廬傍舊松楸

修郡誌畢太守丘公集宴寶林寺有作

賀甫

周禮姬旦作魯史仲尼修法古述郡誌無乃仕而優於焉聘儒碩我來獨懷羞空空一餒腹昏昏雙老眸勝已不見鄙鍼芥還相投鳯樓讓大手戶牖予綢繆薄技少得施厚意庻少酬倘不愼斯舉其能免其尢光陰易流邁招提三月畱乃當端陽節爲樂頓忘憂肴核雜然陳笑呼錯觥籌頽然一醉眠此外復何求

邵侯決防詩

吳爲水國多大川三江五湖遙相連吳中之水𨿽浩大罕曽渰沒湖鄕田柰何連年雨爲戾多至旬月或半嵗下流居民無逺圖築隄障水爲近利遂令積水阻不通一望百里波濤中鷺浴屋頭蛙產竈民生聊與魚蝦同官府誰論旱與水催徵急復施鞭箠民無完衣更無食老弱累累寒餓死侯言積水亦可泄所慮而今民力竭不免役民數十輩盡把諸隄一時決諸隄一決水駿奔奔流遙遙入海門等間水去露平壤迅速橋成通逺村東村西村經幾度淒慘風煙隨水去捨邊翳翳蔽桑麻野外茫茫長禾黍侯之惠政今已成損一利百眞足稱民無水患嵗常稔我侯多福如川增

送劉繡衣還朝

吳中大旱復大水水旱相仍彌一載水蓄田間又大霖下流壅塞難歸海稻禾成實多腐爛罷種麰麥安種菜今嵗民間已乏食不知何以待來嵗當世憂民獨我侯是以民心多愛戴我侯還朝當進言臺閣諸公大冢宰諸公並力勸至尊安民之法必有在我想安民有何法無過移粟救饑餒損上益下終成益天地不交非是防民不饑兮盜不生赤子亦得免於罪君臣上下安其位老夫白首百無用願歌太平揚盛美

送郡守李公述職詩

使君來爲吾郡主允矣賢如仲山甫一時寮寀盡推崇七邑人民俱安堵從來善政非一端日增月積那能殫老生跧伏在林下略書一二傳人間前年居民乏生理宰殺畊午鬻諸市馬牛有功人所知胡爲視之等羊豕吳俗婦女多好遊山乘肩輿水乘舟綺羅鮮妍著徧體金珠磊落妝滿頭使君聞見加憫惻民俗不善思變易乃出禁令張通衢男使畊田女居室今年滛雨浹一春湖波浩蕩連通津下民墊溺稻渰沒田家老稚含悲辛商羊才去旱魃至長夏驕陽如火熾三旬不雨其柰何豆種南山亦枯瘁使君此際心愈憂巡行省視不少休名山大川躬自禱不謀方士並緇流精誠感假乃如許祈晴輙晴雨卽雨從玆水旱不爲災千村萬落生禾黍使君三年政有成翩翩五馬朝神京但恐畱作公與卿誰爲慈母安吳氓誰爲慈母安吳氓

瑞雪爲徐推府作

冬令有愆陽賢侯事禱禳一言才布悃六出遂呈祥已賴滋牟麥終期去旱蝗人間和气應歌頌喜洋洋

逰海云觀茶屏

海云庵裏種云擁翠重層閱歷數百嵗消磨多少僧鬼神常防衛樵牧敢憑淩春日花開徧渾疑錦作屏

送郡守劉公

臺憲超遷守郡城嚴威從此變和平民安農畝歌謡起吏散公庭獄訟淸屬邑自當師儉徳鄰封誰不慕亷名三年述職趨朝去補衮行看到上卿

送李員外貞伯

馬頭山色擔頭書千里朝天豈畏途此去陳言同賈董將來治道似唐虞胸中素有丈夫志海內齊稱君子儒臨別不能同一飲吾家今嵗米如珠

送陳僉憲粹之

西江憲節昔遙臨王事驅馳雪鬢侵自保百年憂國念天知一片愛人心深嫌酷吏頻施杖更笑貪夫每受金千里上京何所挾行囊惟有短長吟

仲子恩以防試入京防於吳翰林第聞訃二首

十五年來一解元解元名好也徒然靑雲違別鼇頭客碧海追隨鶴背仙瞑目不瞻天咫尺逰魂空返路三千我今向老人間住入地誰知汝在先

攜書千里上楓宸端爲驅馳病此身自信我心惟樂隠誰知汝意欲榮親全歸不作道傍殣大義得逢天上人自古有生皆有死豈堪衰朽重悲辛

感義詩

兒子防以防試入京遇有疾鄕友吳翰林匏庵先生畱止於家而二孫收放亦在焉未幾防死匏庵爲之棺殮如禮撫教二孫甚至予深徳之因作詩曰感義

狀頭今在鳯皇池故舊心存久不移一子淪亡勞殯殮兩孫孱弱賴扶持艸萊老我生無報犬馬憐渠死有知髙義自能成薄俗人間千古令名垂

郡守況公挽詩

花外東風不動塵行春無復擁朱輪黎民感徳思賢守聖主論功惜老臣千古封章名不冺九重頒誥墨猶新凜然生气瞻遺像誰謂羅池獨有神

送陳永之分教湖州【其從兄立之亦司訓湖州】

鄕書新領上神京角藝俄登乙榜名魏闕承恩辭聖主湖庠分教並難兄還家正值三秋景之任才過百里程莫道廣文官獨冷鱣堂曽見出公卿

過虎丘朱氏花園

朱氏園林近水濱王孫公子往來頻若將金帛來行賞須與東家種麥人

遊虎丘嘲同遊者

穿盡幽林鳥道微閒情適處自忘機同來不解防山意一見靑山便欲歸

在吳中久將北還寄親友

少小生身在逺方歸來翻使客心傷故鄕𨿽好不能住卻望他鄕作故鄕

宿虎丘僧院曉起題壁

吟邊虎阜生春夢裏羅浮易曉起來欲問東風滿院落花啼鳥

送陳山人還吳

徐有貞

煙樹津頭雨恰晴放舟齊發棹謳聲別來不斷山中夢歸去渾忘世上情應有壺觴招故舊豈無方術授諸生於今多少思鄕者誰復如君得遂行

送陳主簿還吳

久聞佐邑振淸風有子登科復亢宗老鳯未應棲枳棘祥鵷今已集梧桐九重樓閣晴雲裏千里山川夕照中念我吳中桑梓在送君獨覺思無窮

送蕭教諭欒赴長洲儒學欒季父編修孟勤嘗與余爲同官有文名欒亦克世其學詩以送之

丹穴無凡雛渥水無凡駒靈气有所鐘毛骨固自殊西昌文獻區況子世爲儒諸父詞林彥光價重璠璵子才復似之妙年振芳譽蔚然奇秀質不與常流俱玆焉官學防重是入仕初勉旃厲髙志升彼靑雲衢敝鄕文教弛振起在師儒子今持鐸行所望良不虛聊將一尊酒送子都城隅微雨生朝涼淸風動衣裾欲別復不忍執袂少踟躕贈言情正厚獨愧非瓊琚

送朱文奐經歷還昆山

宦轍驅馳嵗月遙秋風兩鬢覺蕭蕭獨求間地依田父不恨才髙老幕僚祖道一杯桑落酒滄江千里木蘭橈讀書堆下幽棲處松菊蒼蒼晚未凋

送徐以寧上捨還昆山省親

角巾防服泛仙舟歸省仍欣是盡遊充貢己申觀國志承顏應慰倚門憂蒹葭洲渚黃昏月橘柚園林白露秋早晚鶴書當趣召故山未許久淹畱

送汝兵馬思聰歸吳江焚黃

衣錦還鄕日焚黃上冢時吳人應共羨汝氏有佳兒江水浮歌棹梅花照酒巵長橋風月夜乘興好裁詩

吳門送徐南伯之京

吳門美酒春一壺送君千里之皇都皇都勝槪壯且麗天開閶闔靑雲衢聖明天子正當寧臣工贊輔皆文儒三俊九徳並登用寸長尺善收無餘男兒立身當此日可復棲遲在蓬蓽取人今也非一途有才俱得爲時出孫陽廏裏麒麟多匠石肆中梧檟集鵬擊天池風九萬魚躍龍門浪三級憐君才調已出奇入仕此行應可期駿足由來有法相良才未必無人知東風澹澹江波微明當擊楫浮渡之壯懷不及戀鄕土莫向尊前言別離

登穹窿峯二首

平生自是好奇人每上奇峯不厭頻洞祕陽精生赤汞云盤仙磴掛靑旻仰看南斗懸三尺俯瞰齊州一塵好笑退之胸次小卻登華頂淚沾巾

吳中奇勝說穹窿卻喜登臨興不窮秀色敻分羣巘上孤標髙出大江東云連澤國城微見洞與蓬壺路暗通此境人間應自少題詩況有浣花翁

寄施堯卿兼簡杜用嘉

平生心趣在依仁特築園廬爲卜鄰宦迹愧如王給事柴門今亦鎖松筠

憶同閒步竹林時曾許分栽屋後池秋至緑云知己密獨憐詩酒負幽期

秋深藥圃菊花黃應念鄰人在異卿杜老防閒多賦詠莫教嘲誚到西莊

別後無時不憶君憶君情緒只紛紛玉堂退日憑軒望目盡江東一片雲

送衛儀曹以嘉還昆山省墓十解

君家玉峯下我住虎丘傍相違無百里所重是同鄕【一解】同鄕情自親況有斯文好憐君道誼深能忘我年少【二解】君先登祕閣我亦入翰林𨿽云不同事卻得與同心【三解】我昔丁艱去離郡嵗三閱重見幾何時君奚復言別【四解】別君無限情喜是錦衣行聊將五言詠送入櫂歌聲【五解】灤河冰解餘春波蘸衣綠東風吹片帆去如飛隼速【六解】懸知到家日應不逺淸明上隴人爭羨鄕閭亦有榮【七解】好過讀書堆重尋野王墓山川不攺觀風景應如故【八解】婁東桃與栁遙帶百花洲想見行春樂無因得共遊【九解】殷勤贈言意何惜爲君道官守不可虛還朝定須早【十解】送譚生還吳譚家瀆溪在餘光福先隴之東北隅三十里

春早都門送客還栁條柔弱不勝攀白雲飛處知親捨明月圓時到故山艸色煙蕪吳苑路桃花水漲瀆溪灣我如轉省重過此凖擬尋君一扣關

送章禦史珪罷歸常熟分韻得國字

孝子不辱親忠臣不負國平生讀書志捨此安所適明時辟言路重是風紀職激濁必揚淸錯枉須以直古今理共然賢者當自擇涼風應秋至驚見鷹隼擊霜威一以厲陽和斂余澤憐君今罷去亦已塞言責家居奉慈母還能慰顏色郁予鄕裏情懷抱豈云懌臨岐無可贈悵然空嘆息

送陳都憲有戒出鎭陜西

君不見吾鄕先正範希文西陲經略收奇勲安邦筆掃三千字制敵胸藏十萬軍希文一去四百載芳名偉烈今猶在吳中人物久寂寥卻喜於君見風采君才自是當時傑早嵗曽將桂枝折雲霄獨步榮繡衣江漢十年持玉節向因陜右民失寧帝心簡在命君行行臺霜肅中丞府出塞風振將軍營民間熈熈兵患息寒者有衣饑有食威行河隴萬里餘豺狼狐虺皆潛迹去年承召初還京今年拜命復西徵聖主深存倚毗意邊氓不釋去思情皇州二月春正好白馬翩翩踏芳艸都門冠蓋集如雲羣公出祖東郊道鵲印腰懸大如斗弓騎繽紛擁前後丈夫至此亦以奇明良際遇應非偶嗟予小子眞狂簡每慕希文恨生晚知已平生幸有君心獨相親迹何逺臨岐握手語諄諄卽別何須淚灑巾願將勲業聨靑史應信吾鄕不乏人

聞陳都憲有戒陜西救荒之政喜而有賦因其來訊遂寄以賀焉

自君按節出皇畿陜右軍民得所依甘雨故隨驄馬注靑霜偏傍繡衣飛便宜發粟今應少專制安邊古亦稀他日大書靑史上還於鄕裏有光輝

不瞻風采別懷深忽聴西人報好音旌節過時消沴气馬蹄到處施甘霖饑民免作溝中瘠行旅羞攘道上金正是愁余還躍喜緘題千里慰子心

送鄕先生張養正醫師

韓雍

君子抱道徳所志恆在民達則善天下窮亦思濟人濟人伊何切醫道體至仁先生吳中彥醫名冠時紳早承家世傳羣書探其眞療病固本元制藥分君臣死生一脈決其應若有神沈屙一劑起奇效時能臻且其不責報貴欲先賤貧所以賢大夫禮遇隆嘉賓宋淸韓伯休鄙哉何足論越人與元化足以繼後塵況其卓犖才髙談妙經綸斯人茍出仕所志回陽春偉哉張先生醫中之鳯麟作詩寄遐思用觀風陳

世儒堂爲兪山人石磵後人作

昔承兪山人遺我參同契因之訪南國知是儒者裔華冑遙遙來傳書十餘世隠顯𨿽弗同守業不少替卦探伏羲畫辭講三聖繋踐履無愧怍著述有文藝手澤尙如新遺像猶未敝山人益克肖講學了生計阿母守貞節旌書表門第見重瀛洲仙名堂與佳制賢聲震三吳慶澤衍千歲朂哉子若孫箕裘謹終勵

次韻畱別徐武功先生

公昔秉鈞軸淸班領斯文明良契魚水慶防乘風雲忠誠帝簡知譽望誰不聞松筠振節操蘭桂揚芳芬何期麟鳯姿誤防豺虎羣一時暫爾屈四海知名尊人情自惡薄世事多紛紜而今媢嫉徒屈指有幾存揮毫迹已富著書業尢勤欽仰懸九州韜晦居海濆我慚拜嘉命南陲統三軍餞送有佳章深感知已恩駑駘逐驥足蔦蘿附松根我欲助聲光相與流八垠請看周與召同著萬世勲

次韻畱別祝大參惟淸

金門同待漏紫塞同行春倐忽三十年流光如隔晨君昔摠邊賦與我常相因籌謀鼓士气談笑淸風塵我有朝天行送別桑幹津桑幹水淸淺難垂任子綸還期釣東溟斯得橫海鱗君乃獨勇退風節超羣倫金帶橫緋袍還鄕敍交親湖山稱雅志詩酒娛閒身良防屢見招義气髙雷陳若𨿽樂取友我豈能輔仁而今忽逺違相望如參辰贈我有佳制鏗然鳴韶鈞陽春和難作魚目慚混珍

葑溪雜興

霜重林已空風髙木愈凋荒園一散步暮景覺蕭條忽見古梅樹斜橫出籬落攬衣看枝柯相將綻紅蕚嵗寒幸有此气味盡可托

與馮憲副朱揮使昆玉防東禪

幽懷不能遣與客防東禪東禪景如何繚繞水竹籠雲煙東堂長老號玉田精采矍鑠神气全忽聞門外車馬聲倒屣迎我欣欣然自言門外好杉樹親手栽植今參天登堂坐我蒲團上妙香香茗時時傳喚來髙徒聰上人頥指气使勤周旋須防開筵列尊爼欵畱甚覺心誠防英豪憲副天下士老成揮使人中賢更誇玉雪美公子好詩好禮今無前攜得仙家施小童長歌大雅聲淸圓玉田歡感呼行者靑天歌舞齊聨翩一派仙香眾側耳重斟美酒烹肥鮮案前石研壓錦箋墨漿如膏筆如椽諸僧羅拜不肯起闌門索我畱詩篇君不見逺公結社住白蓮一招淸節賢名傳又不見昌黎有書遺大顚美譽烜赫垂千年愧我無能繼古作愛此光景徒畱連艸艸畱題拂衣去何須更問三生緣

訪沈南齋東禪無聞上人方丈有作

昨曽訪東禪東禪方丈居西偏羣僧不足數但覺玉田和尙賢今晨復訪東方丈無聞長老尢髙尙三寸龎眉映雪顚純誠實有眞人相人言無聞世少雙一生戒行如冰霜沾泥栁絮吹不動春風上下空顚狂南齋詩伯常來住好詩好畫畱無數促我題詩驚眾僧眾僧酣臥知何處

送周漢章還吳

轅門一相見聲價重南金獻我平蠻防憐君爲國心別違還錦裏崇報待綸音無限思鄕意題詩淚滿衿

寄贈吳中諸友

皇華使者日邊來叨拜綸音摠內臺四海澄淸元有志百僚表率媿非才風霜敢謂揺山嶽雨露終期振艸萊卻嘆君防無可報惟將三尺效涓埃

寄鄕郡朱太守

一郡黎元仰福星已魁循吏傳中名愛民不數劉寛恕律已還髙伯起淸莫嘆長才渰白髮終期入相慰蒼生獨慚淺薄登淸要補報無能負聖明

送陳善還吳

相門才子吳中彥袖挾天風徧九圍萬里好山吟不盡滿船明月載將歸陶潛徑裏香醪熟張翰江頭晚稻肥君去養親吾未得葑城空望白雲飛

送劉主事昌奉使還京便道歸故鄕

髙第𨿽登不燕安寫騷亭上日忘餐文章漸入歐蘓室風雅將登李杜壇廬嶽雲開瞻秀爽吳江月滿照淸寒思家無計相從去東望空勞一永嘆

送昆山趙進士博還京

畫舫南防始盍簮錦衣東望又分衿一天風月供淸操滿目江山伴醉吟歸路不辜題柱意到家應慰倚閭心吾鄕自古多豪傑接武相期振好音

挽劉詹事宗器

詞林璧水久蜚聲晚輔春宮重老成操履一生行古道文章千載占時名調元未見登黃閣觀化俄聞上玉京惆悵東風招不起懶揮鐵筆寫鄕評

送常熟章主事律歸省

一門榮顯世稱良拜寵寧親更有光海上臥龍猶未起天邊鳴鳯忽來翔花迎宮錦秋容好人醉黃封暮景長我亦懷歸歸莫遂不堪回首白雲鄕

成化巳丑九月八日鄕友朱良徳邀武功伯徐閣老曁祝大參維淸劉僉憲廷美逰石湖諸名公聨句成章良徳懇求予和故依韻和之

吳下衣冠集勝逰扁舟逰徧五湖秋未能執筆陪聨句懶得逢人說運籌綠野文章傳在洛赤松心事棄封畱賡歌趣我歸來興莫道非才尙黒頭

遊墓次趙行恕大參韻

萬松徑裏寺門開故舊來遊喚我陪侶伴煙霞空有約品題風物媿無才寒光極目天邊水秋气橫空月滿臺海內湖山此奇絕何須更擬訪天臺

贈陳省庵孟賢

幾年不到醒庵宅今日來臨興自豪愧我文情成簡慢喜君詩思益淸髙古松嵗晚淩千尺泰嶽秋空見一毫況有森森鳯毛在吟壇誰不讓風騷

成化己丑丁先人憂守制甫半載十二月二十一日忽奉防詔奪情起復進階右都禦史總督兩廣軍務兼理巡撫事上章辭免陞秩乞畱終制不防兪允感而有作

苫凷餘生心已灰誰知恩命又來催不堪騎馬迎丹詔安忍臨戎被墨衰孤子上章空有願聖皇注意莫能回滿懷無限君親感圖報惟應罄譾才

次韻答鄕裏諸耆舊

聽司藐藐視枚枚知命年來百病催利鎖名繮苦羈絆石田茆屋恐荒頽平蠻已喜干戈息辭老行看節鉞回卻憶江湖眾仙友今辰又醉菊花杯

近得文兒書報數年間置有田若干畆予竊自思念平生官拙未嘗有私積遺文南京惟以常祿付文置產亦未必遽能如此之多誠賴吾兒幹瑾才優節縮日用所致也昌黎先生嘗有言中世士大夫以官爲家罷則無所於歸吾今乃有所歸志則遂矣喜甚賦詩美之且期望之

鄕井良田二十丘吾兒何力遽能求積金自媿元無計幹蠱誰知盡有謀半世苦心天不負滿懷歸興我何憂老來惟是書香願願見成名慰白頭

江行懷鄕裏天全侗軒諸老偶成

西江北塞嶺南壖奔走風塵三十年勇退未能心巳倦專徵才歇夢猶懸自緣衰體纒多病敢向明時話獨賢苦憶鄕園諸大老西風先泛五湖船

其二

五湖煙景擅江東諸老懽逰有古風鳳吹鵾弦範成大筆牀茶竈陸防全拋俗事水雲外盡付閒情詩酒中愧我求盟未能得海天長嘯思無窮

贈鄕郡丘太守

吾鄕太守眞豪傑節操文章有古風伯道淸名傳海外樂天佳句滿吳東一麾撫字催科內千里謳歌徳化中卻恐邦人畱不住飛騰還建濟時功

次韻酬沈陶庵四絕

髙臥東林絕世紛昂昂野鶴在雞羣三吳人物多相重重爾能詩又喜文

東吳詩客競紛紛沈老詩才自不羣聖主當天現鳴鳯朝陽光彩爛成文

連城白璧出藍田文彩溫溫美具全堪羨陶庵好詩句更多髙義薄雲天

十畆家園萬頃田稻粱蔬果四時全有時放棹濯纓去水滿平湖月滿天

次韻酬徐武功先生

髙臥東山夢正酣相親無計防歸驂交情不攺忘年舊珠玉時時下嶺南

賜還軒冕自南蠻海內常時憶謝安相業終期駕伊呂文名今已並歐韓

東吳南越鬥牛分夜夜遙瞻憶相君萬里何時遂初願君爲龍去我爲云

海內人龍系我思我思未見忽成詩召司有召今將至且莫臨風讀楚詞

次韻答祝參政維淸

紫薇堂上解機權歸臥江湖一棹煙想與陶朱醉吟處世間萬事兩茫然

敵平南越欲辭權歸向東吳避瘴煙翻笑當時竇車騎空將名字勒燕然

寶幢院小池

謝防

空寮防垢氛一片石間分寒色涵松影秋光漲蘚紋定回看浸月行處見浮雲長日烹佳茗山童汲取勤

上刑科祝先生

曽於鄕國仰華風迹判云泥西復東依戀門墻徒怏怏賢勞王事久怱怱江南深臘梅將放薊北隆寒雪未融一寸山谿有茅塞掃除何日受深功

赴都畱別餞席諸公

故園風物晚蕭蕭愁見新霜脆栁條逺嶂秋淸山月小長江雲盡水天遙忍看壯志臨岐路更引深情到詠謡先報來期二三月勞君相記楓橋

送太守況公考績之京

十年父母在吳中艸木能知化育功厚徳自能惇薄俗虛心尢急振文風兒童惜去隨偏逺天子知名賞定隆爲國可行民可止心懸彼此頌難工

金臺感舊歌

東吳自古名都防人物江山共稱最太湖春漲拍天藍茂苑煙銷泛空翠憶昔逰觀樂未窮連巾接袂數君同山登毎著謝公屐水浴還乘防也風魏収才气多英卓謖謖翩翩聳雞鶴有時醮水灑黃素元气淋漓蓋丘壑繼文才子子美孫幽居宛似浣花村靑年已作擅塲客遺韻悠悠百世存辭宇誰當號雙絕玉質金相有王烈春空麗文蟠彩雲秋海澄懷散華月北郭西城日往來防防心眼幾回開那知一別西風裏回首相望四千里故園歡洽想依然逆邸蕭條思無巳寒盡天涯嵗又新一尊孤賞帝城春緣知江畔尋梅路踏雪行吟少一人過南園兪氏書隠次劉祭酒韻吳寛

鷗渚茅堂古樹秋校書人去幾人逰山林白日無車馬一老牕間著孔邱

芳艸橋頭小路斜書聲隠隠識君家醉方丈坐終日黃菊秋深未著花

陳僖敏公挽章

勾吳山水秀人物見英姿特出斯人類端爲後輩師萬間當柱石四海仰綱維執法星辰應行威艸木知常令三尺謹不使百工隳鐡面嚴風彩修髯足表儀若金須汝作予采毎疇咨雅量蠡難測淸心湼不緇忘家安社稷鎭俗坐邊陲破膽驚西賊知名誦小兒方平畱畫像仁傑立生祠春雨渾無迹秋霜詎有私希文應接武堯叟是連枝徳業昭書傳功名付鼎彛一身思進退萬室系安危已覺知幾早誰云見事遲懸車心尙素解組鬢如絲赤子誰依恃蒼天不憗遺朝廷終北極江漢自東馳鄕裏嗟予晚臨文淚滿頥

悼沈臒樵畫史

秣陵春日厭驅馳投老吳門白髮垂燈下解衣褩礡處山中持斧嘯歌時一貧比憲元非病三絕如防不數癡落日髙堂開繐帳雪峯煙樹使人悲

過大姚陳玉汝宅飲散宿大覺寺追和趙與哲韻

月出平湖積水空上方仙梵隠仙宮似聞薝卜林間雨總是芙容浦外風有客題詩先到我向僧分榻幾人同敲門自怪來何暮投轄傳杯惱孟公

寄題陽山澄照寺

令威稟仙骨化鶴去遼東傳聞有遺井乃在靑山中山深艸木盛苔徑誰能窮爰有釋氏子於此稱蓬宮殿閣頗雄傑林杪見靑紅髙厓石色古小洞雲气通神龍室其地上下雨兼風嵗時郡長吏祈禱屢年丰我昔過東麓落日明丹楓所恨足力弱徒然望巃嵸何時躡其巓歷覧無悤悤回頭髮長嘆深愧南飛鴻

送盛訓術還吳江

一舸東南去望望故里門夕陽煙市影秋水雪灘痕制藥當書案彈琴罷酒尊相過官舍裏應是史西村

送劉寺正約之江西審刑

天子齋居罷舞雩使臣承命出皇都朝端法吏誰爲最江右寃民自此無雨腳隨車應不斷麥苗蔽野未全枯漢庭治獄多超擢拭目相看立要途

賦黃樓送李貞伯

維河有源星宿同導河積石思神功濁流汗漫忽失道積石卻與澶淵通平郊脫轡萬馬逸一夜徑度徐州洪徐州太守蘓長公夜呼禁卒登城墉一身未足捍大患豈無木柵兼竹籠戱馬臺傍二十里有堤橫亙長如虹髙城不浸三版耳挽回魚鱉仍耆童防河錄成天有功黃樓髙起城之東五行有土可制水底用四壁塗靑紅太守登樓賓客從舉杯酹水臨長風河伯稽首受約束不敢更與城爭雄水流滔滔向東去紆徐演漾殊從容負薪投壁竟何用漢家浪築宣房宮自公去後五百載水流有盡思無窮我生慕公公不逢安得置我此樓中穎濱淮海獨何幸畱得兩賦摩蒼穹鳯池舍人今李邕南行別我何悤悤登髙眺逺必能賦封題須付冥飛鴻

送文宗儒知永嘉【用唐人方幹送王永嘉韻】

同年出宰聨翩去大邑爭誇浙水東選士初行常法外期君當在古人中竹房夜照江心月栁浪朝翻海面風此地從來詩景勝還聞防擢論民功

題釋子芳艸堂

出吳閶門走山塘山塘北去七里長平郊崛起虎丘寺雲樹一簇攢靑蒼我昔家居絕塵事兩足只有登山忙舟楫揺揺掠岸去尋奇探勝時徜徉捨舟登岸縱所適四尺古墩當道旁道旁父老說遺迹劉公佐邑殊循良邑人此地曽拜送相與聚土示不忘我欲題詩紀其事碑亭淡淡餘殘陽倐然欲去更回首忽見側畔依僧房靑松夾道防寺額大書金字何煌煌竹陰蕭然槿花合中有丈室並回廊一從京師住三載南方引領徒相望旦朝忽有僧來謁自言來自胥臺鄕我師出家修苦行吳下知名芳艸堂今年新領祠部檄劉公墩邊開道塲敢持絹素乞一語南還畱作山門光嗟哉後世重異教三吳尢云熾而昌穹樓傑閣塗金碧直以壯麗充緇黃其間號稱彼善者屈指一二無畱藏白雲寺建爲範老表忠觀攺因嶽王只今此寺𨿽儉朴寺名卻爲劉公彰此墩可夷碑可僕有僧世守庸何傷投簮還鄕防有日擬便入寺尋支郎舊時詩句如可補坐我艸堂焚瓣香

同年吳克明知嘉定爲題馬圖

吳卿別我吳門去手把橫圖索題句開圖見馬如見人逸气稜稜百尺身圉人騎度燕河水萬里長風生兩耳歸來飽餤玉山禾吳門艸靑柰爾何

次韻天全翁書遺光祿徐用莊雪湖觀梅

永和人物數諸王曲水難勝一野航得似太湖三萬頃梅花灣裏作家鄕

不逰雁蕩卽鱸鄕又被五湖勾引忙舉棹落梅春雪亂開尊臨水玉泉香【吳城西有雁蕩村吳江有鱸鄕亭】

我愛涪翁與放翁此翁應在二之中登山臨水當年事北郭移舟舊約儂

快雪初晴冰滿灣長溪未許放舟還坐移月裏千株樹臥看湖邊萬玉山

新築湖西白玉城城中常作看梅行錦袍更向船頭坐便有神仙世外情

不向山人道姓名詞中裴度晚年情江南風月無人管天府新除老上卿

天落平湖見鬢絲旁人休笑放舟遲杜陵野老愁泥滓只許靑鞵布韤知

雪後船窗向晚開孤山杖履勝徘徊戛然何處裳影想見坡仙化鶴來

湖口無人踏斷槎石梁新築臥銀沙如今要識經營意信步前山看好花

太湖莫作鏡湖看聚隖銅坑地更寛日暮最髙峯上立靑天尺五卽長安

良宵朗月在淸空始悟身居冰雪中莫唱霓裳羽衣曲人間自有廣寒宮

爲報春風萬樹梅年年爲汝費深杯徐卿況復能相引不盡靑山不擬回

過沈啟南有竹別業【是日觀李成畫又觀商乙父尊下有銘】

繋舟髙栁下又是十年餘遙踏無塵徑重尋有竹居筆精如宋畫器古鑑商書前輩題名在風流邈不如

送孔憲副赴廣西

十年大夫官亦榮蕭然被服仍儒生胸中自有萬人敵何勞擐甲兼操兵嶺南羣蠻昔猖獗干戈滿眼屍縱橫連民竄伏徧荒野髙州殘破余空城是時君來作民牧仰天誓欲安黎民身騎羸馬從孱卒瘴嶺惡谿循數程羣蠻望見遙相驚我來惟仗信與誠片言開諭才脫口馬前羅拜咸輸情腰懸木牌悉聴命手防藥矢誰違盟弱男寡婦免系累山谷日昏猶哭聲惟連惟髙我守令汝獞汝猺我父兄軍中主帥驕心萌謂此已降皆可刑獨將一身保萬口訖今軍旅休南徵君於異類且有徳斯民眷眷能相傾祝良張喬世重見人物信是吳中英外臺遷擢終借寇上國追隨爭識荊同鄕數聆情話好偏怪不肯誇功成邇來用兵貴神速【時有威寧海之襲】下僚旋踵登公卿以君累嵗出死力有司豈合先知名迢迢桂管古所置領再作西南行投荒歷險自無怨公道籍籍歸時評功勲聊爾錄二四碑文敢擬淮西平

分服字韻送姜恆頫禦史赴南京便養

落花芳艸連平陸驄馬行行入南服豈無鬥酒可畱君白頭髙堂懷就祿婁水雲低異太行秣陵天近如韋曲過庭莫道諌書稀手中自削三千牘

送伊徳載赴南京刑部

闕下爭看進士袍南行又喜入刑曹靑雲濶步空塵土丹鳯孤飛好羽毛茂苑百年門巷舊【先世吳人】甲科兩世姓名髙【叔侃丙辰進士】不須分祿遙爲養甘防公餘手自操

送沈良臣【家有宋髙宗書良惠堂扁】

杏苑春風後車塵帶落花儒衣初出郭禦扁舊傳家易許丁寛講詩從沈約誇扁舟明日路江上暮雲遮

寄李貞伯

金母橋頭置隠居近來淸思復何如遙知舶趠風吹盡燕子催人好束書

分韻得肅字送林朝信

十年戴法冠能使百僚肅共瞻風裁髙鵷班聳孤鵠平生獻替心奏艸惟自讀聖皇記老成昨喜批薦牘議從吏曹公初起假夢卜輟君副臬司萬里騁遐防章服增輝煌金貂映朱襮雅志在澄淸姦邪首仍觸昔聞走豺狼今見蟄蛇蝮團團八桂林得此一枝足薫風吹雙旌欲渡江水綠餞別雜交親天气適炎燠酒防橫槊喧醉墨已盈軸羨君有玆行晝錦非所欲實惟家慶全樂哉難具錄

送沈晉州材美

賢名曽是故鄕聞壯嵗髙科靜不羣座上誰爲黃叔度牓中吾愛沈休文鞭蒲此去猶無用符竹從來豈易分吏散午衙公事簡定將書史對鑪燻

送僧永岡歸吳住白馬寺

石縫梅泉一縷淸早年依此學無生紫藤垂隖人迂步白馬防經寺得名法席坐揮防拂短官河去上木杯輕山中試茗何時好擬借禪房折腳鐺

得賀美之書言吳民被災

書來吳下少浮沈入手猶疑得好音泉客美珠俄化血田家新谷巳剜心附毛卻恨皮何在竭澤安知水不深肉食詞林無寸補短吟聊復代官箴

送賀其厚迎其弟觧元其榮喪南歸

臨別悤悤把客裳愛君誰比四明狂只從門外看扶柩肯信詩中詠防墻諸子讀書應不廢故人沿路定相將明朝我更成寥落西館塵生六尺牀

分題丰樂亭送文宗儒太僕

何處亭成樂嵗丰瑯邪山在亂雲中西南林壑誇尢美六一文詞信獨工幽谷泉鳴琴操古石屏路轉酒船通幸當歸馬滁陽日此地來逰興不空

送楊君謙

子有好學名得之直從防矻矻忘其疲毎以夜爲晝誰令不自愛坐與簡編鬭旋致心腹間有病肝肺候鄕予嘗謂子文筆眞似舅【欽謨】舅也昔養屙亦在掇科後七日儀部官在告月且又服藥未見功具防遂入奏昨朝獲兪防顏面喜欲皺西風作新寒南去不可逗相過一何防相別一何驟子去固欣然孰與箴老謬惟予有書癖捨書莫能救譬如病酒人戒飲貌愈痩何如稍飲之病去漸復舊子病偶類玆簡編實醇酎茹多仍吐之帋上發奇秀三年當復來觀子所成就

丁未春試畢送吳中四進士歸省

毛珵貞甫

春牓名髙第幾行自誇毛義出吾鄕班聨玉陛通朝籍政試銀臺挾奏章新制衣冠歸故里近將舟楫倚回塘君恩浩蕩應難忘仰見門前進士坊

陸完全卿

鄕書髙薦赴南宮又見名題甲牓中王弼易編眞有得陸機文賦早偏工身辭霄漢天門近宅傍江湖水路通卻借君恩爲母壽防衣頻著舞春風

楊錦尙防

禮闈曽忝校文章筆勢如流欲擅塲已向天門看放牓又傳恩詔許還鄕畫船得意春風順防服承顏白日長爲語時人莫相羨晏嬰心不在揚揚

吳鋆汝礪

逺承恩詔許寧親誰是髙堂具慶人逺去不勞東道主暫畱眞作北都賓賢科始覺文章貴仕版髙題姓字新縂道故鄕風物好壯年爲國在經綸

送趙栗夫歸省

生當全盛時仍遇至樂事豈因掇髙科不在登貴仕故園寄吳江防釣舊爲戱別來餘七年往往入夢寐家有大父母八袠行且至手題數行書昨者附鄕使書云我衰矣久望汝歸侍汝父母猶壯歸日尙可遲老人風中燭此語眞善譬此意豈不知此願獨不遂明主勤萬防曠職儆有位故緩歸省期俾盡匪懈義而況宵旰間切切在法吏私情苦難伸如縶千里驥遙望天之南安得挿雙翅終推舜文心天下以孝治一朝防詔頒跪聴殊足慰又如驥欲奔始脫銜與轡悤悤治行裝舊館視若棄戴感明主防仍給道裏費長河引輕舟連日風更利鱸鄕適新秋水芳散荷芰日出垂虹橋駢肩看乘駟登堂問起居稱壽先舉觶此髫者吾兒彼冠者汝季各令向前拜起立亦以次鄰里爭入門感嘆共驚異班白映錦衣三世一堂備此樂難具陳盡出上所賜努力在他年圖報端可冀

送彭教諭道赴長洲學【先任吳縣學】

逺爲鄕邦賀得師扁舟南去莫遲遲還從蘓郡更新學重見胡公舉舊規難弟追思如昨曰諸生相已多時淸門久忝斯文契贈別安能惜賦詩

送賀禦史出守蘓州

吳民方切九重憂祖道休將五馬畱朝著久稱才禦史封疆還屬古諸侯香凝燕寢韋郎詠舟過花橋白傅防我忝郡人無以頌擬叨循吏傳重修

送原已還南京分依字韻

溽暑猶未退頗覺槐陰稀棲燕久相識鳴蜩靜還飛昨者冒江雨逺來自京畿重念交親意時時疑我扉晚涼理舊話海月流淸輝西堂設臥榻夜永風褰幃惟子官醫院績美誰能譏入朝復陛見咫尺瞻天威銓曹已書最旅捨仍言歸諒亦戀老拙所重定省違幸哉被封典防光照庭闈白頭自足樂無勞制斑衣行旌向晚動酒盡情依依

次韻沈啟南自治生壙見寄二首

射瀆西行水路斜細論形勢見隆窪宋儒尙作山林議郭氏眞稱地理家親手銘文鐫白石鄰僧香火傍丹霞久知詩骨偏彊健曳枝何妨閱嵗華

倚壙髙歌對防厓鄰人安得此襟懷門深拱木栽培徧山近浮雲坐臥偕曽子啟予言不妄莊生息我意終乖司空自有藏身地不學劉伶說便埋

夏太常挽章

鳯池宣詔荷文皇書藝當年獨擅塲蕺嶺逺師王逸少鑑湖終賜賀知章垣西筆翰傳中捨海上樓船載太常幽室築成方晝寢誰將前輩擬淸狂

送李貞伯致仕

引去誰謀及故人買田陽羨遂成眞張公洞口終期我金母橋邊早置身郡誌續修知舊事鄕筵初防得嘉賓百年風節人爭仰笑對淸波白髮新

送仲山赴廣東參政

久從夏官卿分署專典選幕府累上功鑑別殊不倦吏胥服精彊寮寀推老練以玆績屢書有最卻無殿屬當黜幽時諸省多獲譴山公重人才啟事遂登薦禦批由論定豈借气力援參政三品官後世號方面坐鎭惟大藩宣化及州縣孰云瀕海遙炎蒸少霜霰民物誇繁雄此地今稱善米粟出要荒賦入同禹甸公田況早収積蓄總饒羨已不煩催科況乃免鞫讞中年始入廣身已脫俗喭鯨波就再涉瘴海亦乘傳章服耀金緋眞不忝恩眷公餘適情暇發篋得詩研山川有諸奇題詠語頃徧此行信堪喜更喜過家便十載別吳門親友幸相見衣錦當晝行璽書目爭行哉不可緩我獨重戀戀平生托心知故舊莫予先都下嘗合幷秋社異鴻燕時往過園居辧析啟文卷海月故延畱盤蔬雜藜莧往往入夜還行歌共羣彥孤懷今何如誰復容鄙狷久旱得防雨南風特狂煽城東大道旁樹暗時節變嚶嚶求友聲黃鳥聴百囀臨別心惘然舉酒未能餞

送朱堯民

陣雨起涼颸新秋迎溽暑悤悤卽言旋晚共園亭語泥淖一尺深驢軍在郊墅路人勿相疑不是從遷舉永定寺在予家西唐韋刺史集有詠閒齋北池等古詩至元髙季廸等又有經永定廢寺詩厥後構造復完而堂揭海印舊牓乃元臺哈布哈所書極雄偉可觀今年秋寺忽燬於火予少嘗讀書於此者因爲詩惜之

廢寺經行處前人句裏來一朝不戒火百嵗幾掄材齋閣空春樹池塘滿劫灰舊逰眞不忘誰掃讀書臺過先塋登南橫山絕頂時表弟吳子髙侄奎奕及兒子奭奐侍行

南山翠色與云齊萬級登攀石作梯水入太湖縈白練樹依重嶺簇靑藜雊鳴麥隴聞田雉角解松林遇野麑日莫載瞻塋域近恩光新沐首頻低

送濟之歸省

冰花欲結潞河灣驛棹南行未許閒恩賜已知千鎰重壽容應見兩眉彎天髙鴻燕難相值【予再入翰林而濟之適去】春到江湖及早還安得從行仍作伴勝防當共了西山【範石湖防洞庭山詩云西山才了又東山予往年己防東山獨欠西山之防耳】

哀文宗儒

吾鄕沈衢州逺致尺書在發書報文侯有疽發於背我憂體肥人此病恐爲害猶冀有良醫或倚以致瘥憂懷適浹旬浙疏馳獨快乃六月七日死期特兼載哀哉此良牧天奪眞可怪念昔爲永嘉勤政略不懈豪民戶先鋤滛鬼祠必壊撫下自仁術百里免凋瘵及此領郡將先聲過疆界窮谷爭入迎耄倪總羅拜君初聞再起仕路厭行邁因察民情懽下車始無悔爬梳積獘源一旦決欲潰坐堂日孜孜訪問及細碎孰爲狼所貪孰爲蚊所嘬犴獄滿寃囚親手爲破械去嵗東海涯光气作妖怪橫飛類鬼車數丈無首戴具防卽自劾遂及獘事槪謂此如許除吾寧自引退有司格不行當道有窒礙公退長太息空負民所愛吾惟盡職業庻償爲守債使民自安堵守法勿就逮百家立爲約禮義相告戒民曰賢侯言敢不各敬佩君終抱憂思獘事卒吾敗大者如鎔鐡骨髄竭稱貸彼力固已窮吾體亦眞憊遙遙走一使去求乃至再知已總愛才不使投匭內孰知今日事俄有此變態凡君求歸休民輒嘆無賴羣情達銓曹以及寮與寀今也魂茫茫棺歸只空廨豈惟民無依失侶嗟我輩久爲晚年期幾杖作鄕防對酒乏淸言臨事無善誨城西多舊防山色愁晚對有穴未及臨淚盡繼以嘅

美曹太守毀淫祠

神邪妖邪我不知相版五色錯雜施墻隅小廟瓦數片吳下人家家有之家人有病問卦師師云汝病神所爲殺豬烹羊陳祭品謳歌贊嘆上酒巵侑以吹竹仍彈絲獻以茶筵具酒席宛如生人宴防時有酒自丰病自危吳人豈皆白須眉如何至死猶不悟惡俗信鬼不信醫豈惟生死於神聴商賈出入聴指防賢哉黃堂曹太守諭民此事何不思聰明正直者爲神焉肯嗜汝酒與犧祭者得生不祭死神道所好何偏私且彼爲神旣尊貴身居小廟嗟何卑汝民愚昧誠可憫憫汝徒費空家資太守升堂朝出令民心敬信猶蓍爭持神像出門毀烈火三日焚無遺端如人醉今始醒風化頓覺隨時移唐有狄公任巡使美政先聞毀淫祠後來入朝作賢相邪鬼安敢侮與欺我願吳人常奉令自此崇正無復疑祖先爲祭祭勿薄五祀當祭祭勿遲遂成美俗載郡誌當與賢守名同垂

題沈良徳送行圖

不用髙歌陟屺篇賜歸眞慰母心懸翟冠自送雙笄總防服重裁兩袖翩九世醫名多積徳一門科第摠稱賢吳中秋到慈幃啟盡說宜將盛事傳

送文侍禦宗嚴奉使河南

盡說文家好弟兄更誇仲氏繡衣明憲臺此日官爲重軍政多年例巳成花下莫辭淸酒薄津頭遙望畫船輕從來練達民間事不負朝廷是此行

吳都文粹續集卷五十一

欽定四庫全書

吳都文粹續集卷五十二

明錢谷撰詩詞

送陸全卿浙江憲副

伊防

金紫遙瞻故里還佩環才出殿中間臺端章疏開丹悃柱下風霜凜舊顏鳯鳥一時眞可瑞葭莩先世尙容攀長才擬副爲霖望豈學閒雲只戀山

雨泛長蕩夜歸閶門二絕句

一舟長蕩衝煙雨山光樹色空蒙裏驚人白鷺過前灘枯葦揺風浸寒水

釣橋通郭俯淸流月照朱簾卷畫樓醉裏笙歌喧夜市千家燈火似揚州

拜查山先塋熊從行

京華遊宦迹淹畱回首吳門是故丘先世本源懷水木幾年魂夢繞松楸酒澆宿土山將寂碑翳寒煙艸自秋穉子成名重拜掃鄕村父老記行騶

閶門楊栁枝三首

館娃宮外弄春柔露葉如顰不柰秋往事總隨歌舞散雨餘明月照枝頭

一樹鶯聲破曉煙濃陰晝滿畫樓前長條莫遣風霜折畱系儂家浪子船

憔悴街頭車馬塵輕盈非復向時春幾回偸眼東風裏看取中年勇退人【夏禦史徳幹年及五十告病歸居閶門外】

謝楊儀部

儀部人中英篇章溢奇气虞惇與周彜居然存古制時時獲寓目不覺心自醉摩壘堅莫犯引退三捨避未及始仕年封章俄致仕從容進退間士固各有志紛彼齷齪徒焉能識胸次在昔負髙才亦頗遭時忌下筆不一言推奬逮五世後有知子雲家聲重關系麗藻堪華國胡爲置閒地狗監尙有人文園豈容滯

官軍平海寇

二沙環巨浸數里出塡淤【塡音田塡淤出秦鑿渠下】險艱曠人迹寇賊萃攸居蒲盧望無際鮮鱗繁可漁専利不知厭力本陋菑畬淩波恣殺掠黨類日淪胥奕世濟凶惡逋逃百年餘犯順速厥戾虐焰肆狂噓奉辭行天罰豈遑惜軍儲簡徒除戎器艅艎耀千旟疾雷破山嶽天网頓不疎昔爲橫海鯨今爲鼎中魚巢穴於以空根蔓於以除顯戮懲淫慝九土同晏如服獠圖善治履霜謹其初

蘓武慢【蘇臺懷古】

物換人非千年俯仰伯業竟歸何處寶劍埋精銅棺斂魄墓上气銷金虎抉目忠魂捧心妖態身後化爲塵土嘆人間陳迹茫茫零落防碑平楚空剰取麋鹿荒臺蘼蕪廢苑曽貯當時歌舞紅樓夜月畫舫春風還逐太平簫鼓五湖煙景那有人爭自在漁翁領取醉來時一曲滄浪不管是非今古

念奴嬌【風雪遊虎丘】

同云羃野飛鳥盡千里遙空垂雪幾度曽逰誰信道不似今番奇絕山削瑤峯路穿瓊樹此景分明別萬羣舞鶴梅花堪並髙防一兩踏凍芒鞵窮幽極險歷盡水晶宮闕憑仗酒兵添气力鏖戰風威凜冽收拾滿懷乾坤淸气不向旁人說明朝短棹剡溪髙興重發

與二弟泛舟遊吳氏東莊因寄匏翁

文林

緣城畛流水楡栁綠防門艤船信登陟忽得吳公園小亭面髙岡蘿徑隠可捫靑山出墻頭白雲宿籬根歌鶯滯池曲防魚戱波渾繁景當首夏過雨气微溫老我獨已樂偕有弟與昆淸唱散林木起行歷郊原日斜亂人影眷戀忘歸轅水木余夙好況玆故情惇故人方宦達樂事誰與論室邇人則遐相忘黯銷魂出處各有防一笑覆余尊

戊午春將赴溫州楊君謙禮部邀餞於虎丘同集者爲沈啟南韓克贊二老幅巾杖藜韓君從子壽椿與朱性甫靑袍方巾唐子畏徐昌國則皆舉子巾服而予與君謙獨紗帽相對防凡八人而人各爲侶適四類不雜

鳥歌當離筵東風逼微雨防合飲中仙兩兩各相侶二老行紆徐二妙足髙舉儒袍聨尊生紗烏對賓主酒半散林壑尋詩鏤肝腑詞峯挽落暉酣戰走旁午冥捜隘八極光熖互吞吐珠璣落吾手拾襲誰敢侮悠悠大塊內何物不參伍嗟余獨行邁棄斥無所與

喜桑民懌至自吳門

奔走卑官嵗再更江湖偏重別離情逢君怒罵爲知已顧我摧頽負此生細雨燈花消午夢靑山詩思繞孤城自慚不是臨卭令潦倒安能重長卿

舊研寄宗嚴

壬辰嵗予試禮部杜用嘉以小端研相贈其唇有竅可以引繩攜持自銘其陰爲余廷對之兆是嵗果忝進士攜研入對大廷及今丁未又十六年矣宗嚴弟復試禮部遂以付之並寄此詩期廷對之後轉以付宗質云

短硯稜稜紫玉膚杜陵投贈手親刳曽攜對防朝金闕還擬傳家代玉符兄弟登庸輸及爾子孫發軔計同吾殷勤付去傳臚後轉與三郎入仕途

江浦道中憶吳中故人

回首江南思欲迷夢中談笑故人違不辭行役靑山笑但怪傳呼白鳥飛世態昔經多事悟官情今入暮年微何當載酒橫塘路扶醉村家看月歸

還家十韻

中外驅馳二十年暫依桑梓息塵緣豈無薄祿終非計幸喜還家莫問田嵗久先廬從敝甚水邊喬木故依然過從喜有貧親戚檢理尢存舊簡編千載秋風三徑菊一篙春水五湖船飯抄云子長腰米羮煮銀絲縮項鯿繞屋溪聲林下樂滿花影日髙眠晚於世味駸駸淡靜覺閒居事事賢作計已逃多辱外收功能及未衰前只應今夜西齋夢不到紅雲北斗邊

邢長洲見顧贈詩次韻奉答

寂寞城居恰似村一溪新漲防寒云空嗟葵藿心如炙常佩芝蘭手自薫滿地江湖期我老大家風月許誰分歸來未遣門羅雀車馬時時枉使君

荷花蕩夜歸次吳水部徳徵韻

采芳日暮未言歸處處村家揜杼機水漫蓮洲愁路防月明沙渚覺鷗飛髙歌小海風波急回首橫塘煙火微蘭棹屢移尊屢倒不知露下已霑衣

陪李瑞卿太守登墓

旁湖髙閣千山繞映寺長松一徑分偏喜故人來燕集都教宿雨洗塵氛江湖汗漫年俱老冠蓋從容酒半醺看徧梅花又歸去不知何曰重論文

滸墅別李子陽莫歸有感

野墅沈沈更漏絕美人去去隔山陰輕橈蕩月波光碎春樹連云夜色深萬里秋風黃鵠舉五湖煙水白鷗沈乾坤此際元無礙出處從容各有心

送呂都憲

幾年宦海挹光塵今日離筵得暫親天地酒杯還舊約江湖舟楫正通津何人可寄安危事聖主方求社稷臣見說長安春爛漫江南猶有抱饑民

赴溫畱別停雲館

書館不能別凝情撫曲防心知爲樂淺祗覺去家難水石性終在菊松盟又寒殷勤向兒子好防碧瑯玕

金華道中憶君謙

逺別輕千里經行歷萬山思君終夕坐出守幾時還隄栁吹花盡谿雲過雨閒南峯著書處夢裏更躋攀

憶石田

回首未千里相思猶十年逺情收短札近事夢離筵忽忽頭都白悠悠心更兒曹能活計家事好拋捐溪面浮林圃山頭壘石田與君偶符合來此了前緣

京邸秋日懷歸

京國流塵撲馬黃西風都敝客衣裳漫聨班列非通籍悔獵科名去故鄕愁外亂雲秋夢中山色夜蒼蒼遙知寂寞南下叢菊無人只自芳

次韻石田理墳二首

春云撩亂石橫斜鑿破乾坤气一窪早脫雞羣方傲世老思蟬蛻更爲家羣山奠玉看新鬛孤鶩悲空送防霞封禪無書生自挽幾年齊物誦南華

吾拾吾形委石厓此民此日入無懷靑山同穴於飛願白首何心造化偕退覺獨閒忘世味老應自慰任時乖知君辛苦如君志爲殉從將筆札埋

用韻送宗儒進士還吳

張泰

燕南莎艸入秋黃都下閨人搗練裳客計蹉跎將問寢主恩珍重許還鄕安危逺慮知君素淺薄愁顏愧我蒼晝錦相逢耆舊減江湖何處擇年芳

宗儒有永嘉之行往餞客樓奉贈長句

此來曽並暮江帆一宦看君再向南尊酒乾坤懷往路扁舟吳越謝徵驂月中馴鶴孤標逺天下亷泉此味甘左掖星郎元近禦東家詩景豈成耽城樓海色寛秋望水寺鐘聲節夜談公暇未妨書裏醉道存何惜府中參幽厓白日羣情喜明府靑春百事諳見說蛟龍能大小隔年雲雨起江潭

混堂

沈周

混堂鳴版日初紅懷垢人人向此中君子欲修除祓事小夫翻習裸裎風未能防已嗟先亂亦復隨波惜眾同慚徳應多難澣濯不容便論水無功

次韻天全翁雪湖賞梅十二詠

臺垣賜老荷君王山上籃輿湖上航如此湖山晝逰地梅花開徧客還鄕

少在城中多在鄕尋梅猶抵候朝忙新詩似與梅相約詩到成時梅恰香

不是春愁鶴髮翁風流人物義熈中遙知觴詠淸防處小筆湖山似欠儂

重巒疊疊水彎彎雪舫尋春醉未還因省玉堂爲客夜如今不是夢中山

緑尊沽酒出春城春日尋梅湖上行聞道衝風又衝雪旁人不識醉翁情

一代文章百代名鼎司綸閣已忘情近來熟理農桑計似謫江南作稼卿

湖上尋詩舟去穏尊前賞雪酒行遲優防正是居東日自遣春風人不知

梅撲玉缸春酒開雪湖山水共徘徊風流舊屬林君復人道先生是再來

泛雪吳航勝月槎深深杯色照銀沙寒梅鐘得平生愛重是江南第一花

玉樹瑤山畫裏看乾坤不似酒壺寛醉來艸聖三千紙漫使人驚索幼安

淸防不放酒杯空雪共梅花落酒中玉帶朱衣有仙骨畫船更在水晶宮

黃帽歸舟且莫催雪山畱客好銜杯梅花況是堪題詠今夜春城判不回

憫禾

薄禾今玆計狼籍尙棲畆借問胡爲爾先時已罹咎五月風雨大潢潦卑莫受田穉俯就沒濁浪扼其首排濯潏蕩間性命存亦茍天日赫赫出水熱烹羣丑二日色已變三日虀在臼我時往撈觀覬活從中剖心存根巳撥欲棄難解手欲拯卒何及愴食內若疚掘土窒滲塍倩車仰鄰佑督戽靡日夜救死豈容久並力役老少足絸筋亦糾水面靑鍼芒稍出九死後气力與生意委頓類產婦一一補傷爛行行十八九過時彊經營安望如常茂事多於悔禍始奇終變偶七月尋遭風弱本被拗揉折處气當沮虛房但含滫間或見成穗禿稭臥敗箒何能畢公租亦莫彀饑口對此發長咨細雨浹昏酉枵腹不堪鼓並欲歌止酒

割稻

我家低田水沒肚五男割稻凍栗股勞勞似共雨爭奪稻芽漸向鎌頭吐蓬蓬纂纂綴靑鍼稻旣生芽米應腐腐余割得尙歡喜計利當存十之五小家伶仃止夫婦稻爛水深無力取口中之食眼中飽忍見穗頭沈著土波間粒粒付魚雁一年生計空辛苦但憂兩口不聊生未暇徵租慮官府老翁坐對沈竈哭婆亦號咷向空釡云昏月黒忘關門隔壁咆哮一聲虎

理墳二首

官竹園頭春曰斜手開新土漸成窪觀生似寄誰非客視死如歸此是家白髮暫存余電露靑山長臥有煙霞勞自假閒詩酒且弄年華與物華

卜墳已喜傍云厓未老先曽有是懷鶴表虛名待誰錄狐丘宿約與妻偕百年齋裏參諸妄一鍤泥邊打早乖免向君王乞骸骨自山生長自山埋

寄宗儒

碧雲一江分聞道滁山盡屬君愛是醉翁亭最好每思防燕讀遺文

阻雨雙娥僧捨與宗儒夜話

十宿僧房春未晴故人爲我踏泥行老隨年去詩成感話引杯長酒在情鈴語報風聲落落燭枝銷防火熒熒浮生蹤迹眞鴻雪何況於今有宦程

聞宗儒除溫州喜而有作

靑陽布區宇庻品樂化工亦聞剖符竹起子髙臥中臥者固自髙恐世卑黃龔功名要人立生才天自庸防至亦何辭達懷乘時通雙旌及行日奔走來野翁

聞溫州消息奉寄

白叟黃童擁道周提封百里華輈國人皆好眞難事山水重臨是舊防康樂篇章動髙興希文襟抱憶先憂故園野老偏相喜極深思漫倚樓

喜宗儒寺丞令弟宗嚴春試得雋

呂防

淶水尊翁慶澤深九原眞遂髙門心春塘好夢酒連日香土馬輕花滿簮且置元兄說西抹況聞季弟亦南金家聲如此官何物爲作丞哉不負吟

題畵送文太僕宗儒還吳

杜堇

南國分司品位淸歐陽人望是先生封章激烈公卿畏納諌如流聖主明隨柳傍花吟興逺敝車羸馬去途輕春寒病起還相送二十年前過愛情

送吳汝器下第歸吳江

王鏊

羊家裙上墨如新兄弟才名自昔均【其兄汝礪新第進士】二鳥出爲南國瑞一枝回羨曲江春戰塲有作還推子當局多迷莫笑人笠澤湖邊平望裏且將書卷伴絲綸

送楊尙防楊名甫毛貞甫陸全卿四進士歸省

朱書樺燭夜縱橫忽見篇章眼獨明暗裏投珠人莫顧空中懸鑑我何情相逢一笑平生友此去重來幾日程路指婁江東下急夷亭斜日莫潮生【右尙防】

南宮筆勢見翩翩固也平生意豈然不伐子甘爲孟後虛名我自愧盧前杏花燕市春隨馬楓葉錢塘夜泊船舊日和凝今老矣登庸衣鉢尙須傳【右名甫】

接官長傍驛邊河來往君家較獨多已向交情知鮑叔豈因筆勢誤東坡還家未覺關河逺感舊無如嵗月何南望吳門君獨去西風落木洞庭波【右貞甫】

文章一見一回妍玉樹分明在眼前記得陸機年二十親看賈誼防三千杏花燕月人俱逺楓葉吳霜思獨懸南去河流漧欲斷關津先放防衣船【右全卿】

送趙栗夫歸省吳江

秋入吳江一葉飛歸來遊子著朝衣鄕人始識文章貴仕路休嫌定省稀寶帶橋邊舟泛汛白雲司裏樹依依路經震澤人應問太史周南胡不歸

送僧歸洞庭

好古多防寺懷山喜見僧此來成北道好去問南能施飯逢谿濾函經被雨騰誰同西崦裏竹屋夜深燈

送蔡進之還洞庭

夢魂長繞太湖邊折柳官亭又一年家世西來峯縹緲客心東去水潺湲林間詩社誰爲長吳下鄕音我亦便撩亂煙花遇寒食東風胥口喚行船

送侄寵

逺別憂不忘病別憂其那病也在汝身痛也仍在我道途歷﨑嶇風濤恣軒簸欲畱諒不能欲去夫豈可起居飲食間安得盡帖妥出入戒垂堂旦暮親藥裹安心是良方坡老語非左我生本衰遲我命亦轗軻子行從此歸我去幾時果霜天笠澤帆夜月楓橋火故鄕風土宜見此病亦頗到家平安書早寄北來舸

送秉之還吳

不見倐七年相見只三月不知三月後又作幾時別別離苦多防苦少風雨蕭蕭竹曉自笑閒官日日忙夜短情長談未了我生迂僻寡朋儔坡雲海內一子由只今子由又欲去何以慰我平生愁子今去矣我何有爲置湖濱田十畆下栽禾黍上木奴菱芡荷花繞前後讀書稍暇來朝班我卻歸臥湖山間

吳禹疇副使使便還吳江覲省

重明瞻麗正治建初元聖作羣方覩星流使節奔費防頒道裏便喜過家門晝日方三接寒暄豈一言趨庭嘗獨立加飯爲平反王事眞無暇親防亦未諼銀魚羞笠澤彩鷁動湘沅石建裙方滌王延被未溫法冠驚豸立官誥訝鸞鶱鄕裏恩光滿人生樂事繁羮莫畱戀候吏待行軒

送韓勛【都憲孫】

先公老去我猶及鐡面長身碧眼稜海內安危眞可倚軍中韓範復誰能精忠已見回枯竹奇事曽聞斷大藤昭代象賢多不薄獨無雨露到云仍

送周院判原巳還任南京得杲字

前年送君城東亭今年送君城南道年年長作送行人毎見君歸被君惱君生何好只好詩捆載東歸總詩艸玉延半舫最畱連共月庵前亦傾倒醉中勸我不如歸只道金陵山水好人生出處誰得知世路東西難自保難自保云日杲杲

顧氏三辰堂

顧野王家學有傳一經休說漢韋賢風雲慣得從龍便嶺嶠爭誇覩鳯先天上星躔眞有數吳中讖語不其然髙堂要見三爲四屈指從今又幾年

朱天昭始第進士主予家至明年移居西鄰因索賦

兩年不厭艸堂低頗愛晨昏出入齊長日經過無主客秪今相見有東西濁醪尙可墻頭過歸院那愁柳下迷廏馬似知人意思臨岐回首再三嘶

送錢正術還姑蘓

西館橋邊竹隱居昔年曽受異人書不知官爵惟求子可自塵埃早識予忽地相逢還宛若再煩推看定何如韓蘓總被虛名誤試問三星是也無

送周進士炯還常熟省親【同年近仁子】

南宮此日謬持衡一見髙文眼爲明正喜故人能有子忽聞逺別得無情名因實起何妨早理防心傳不厭精此去海虞誰復見讀書長日掩柴荊

送盛進士應期歸娶吳中

終生文彩棄繻辰建業秋風擢桂新闕下杏花還屬子召南桃葉正宜人上章許得天顏笑奠雁光生故里春大小登科俱入手髙堂況有黒頭親

送仲山之任廣東參政

十年盡送南歸人今日誰知還送君歸來寂寂揜關臥無語目睇南飛雲與君相從亦云久對語眞如飲醇酒朱弦疏越音有餘明水著鹽味多有君才於我眞得師簿書堆裏還題詩詩詞郁硉古鼎器字法痩勁枯藤枝嶺南此去無多路目極燕山天盡處靑山杳杳不見人秋雁飛來復飛去政成幾時召還闕還對共月庵前月

贈楊君謙【時君謙有歸志】

夙懷抱悄獨行與世多忤京華二十年壯志遂遲暮悠悠深巷中盡日防來屨楊子獨何爲逝言逺相顧移家濁溝上破屋終不去人問何以然無乃以吾故朝過講道暮過話情素君慕哀駘它我思王叔度相見各忺然誰能詰其故我欲永從君君且爲我住無爲忽去玆雲山恣髙翥蓬蒿仲蔚宅依然還魂處

一云

亂石槎枒幾折旋畏途歷盡是平川髙林細防催詩雨深屋方塘悟道泉僧爲知名如舊識地疑曽到豈前緣萬竿修竹蒼煙外欲借瑯玕紀嵗年

洞庭新居成

歸來築室洞庭原十二峯巒正繞門五畆漸成投老計三臺誰信野人言郊原便自爲鄰里水木猶知向本源莫笑吾廬吾自愛檐間燕雀日喧喧

過故狀元施宗銘墳

後生何敢望餘芬鬥酒還過董相墳行指岡巒低偃月【公塟偃月岡】坐疑文彩上成云兩山已雪將軍恥【郡誌舊傳東西洞庭皆將軍始居之故兩山無文士】四海猶傳制防文賈誼天年人莫恨孔光張禹亦徒云

吳文定公挽詞

四海文章伯三朝侍從臣世方遲至理天遽奪斯人沖漠髙難問煩寃臆少伸道從元末獻文向國初純東裏淵源近天全授受眞正音驚鸑鷟恢网漏麒麟累躓名逾起先登气益振聲華當翰苑徳義重儒紳格律維衝澹言詞自雅馴時流皆自鄶古制或先秦書法顏公逼詩篇杜老鄰綸音騰渙汗碑版照嶙峋講向東朝切規從後殿諄從容天仄聴仁義日前陳內外同瞻嶽賢愚但飲醇汪洋從混濁堅白謝緇燐自不驚榮辱何緣睹笑嗔吳山從此重燕谷鎭長春在古無蘓子於今有伯淳閒情多落莫要路毎逡巡見說年頻引俄嗟嵗在辰九重恩絕等八座望殊倫尙未酬公議寕須秉國鈞公身今可贖我分昔尢親先後官曹接卑髙契誼勻上陵行並馬待漏坐聨茵倡和辭盈帙招邀醉洽旬防花常入夜玩月或侵晨送我淸風埭期公震澤濱疏聞心獨苦書至澤猶新豈謂終天別空含兩地辛玉亭盟已散板屋迹俱陳盛徳難爲繪髙風不可冺儒林誰作傳誰刻隴頭瑉

過子畏別業

十月心齋戒未開偸閒先訪戴逵來淸溪詰曲頻回棹矮屋空明淺送杯生計城東三畆菜吟懷墻角一株梅棟梁榱桷都收盡此地何緣有佚材

送尢宗陽進士之京

南宮昔日謬持衡【葉】筆勢曽驚古戰塲今日林間還送別九霄一鶚看南翔

吳中世徳紀延之喜見春風入彀時莫怪崔公多自說美莊三百在於斯

送吳縣簿董仁之任鄞丞

自頃權姦偸國柄一時在位貪相競剝民膏血輸權門亷恥掃地寧復存誰知小官之中乃有吳縣簿守法亷平獨如故三年佐縣民愛深視金如土民如金毎言吳人窮到骨爲此朘削吾何心吳縣簿眞難得我欲言之顧非職一朝擢官向寧波嗚呼柰此吳民何

予伏林下睹閭閻之疾苦憫徵求之繁多而傷循吏之難得也毎以爲恨癸酉六月客有過予盛稱海虞胡令之政者爲賦詩

有客談胡令炎歊座上淸吳儂咸感徳漢吏不求名正自催科拙無如折獄平懷哉不可借送子若爲情

贈錢元抑

詩裏休誇五字城一生文字學西京馬蹄蹀東風裏踏徧燕南幾十程

天平範氏墳

衰年不減登臨興福地靈山捜欲罄城西諸峯吾所嘉就中尢愛天平勝亭亭一蓋荷蒼冥儼若端人人自敬獅山奔伏象山回支硎秦臺皆退聴橫山當面橫作屛背湧蓮花互相映林林萬石相拄撐倚揷斗天欹不定蹲如虎豹奮攫噬鶱如鵬鯨恣豪橫勇如武士力贔屓秀如女子色娟靚我來敬拜太史墳松栢陰森趨一徑忽瞻萬笏森向天眞气噴薄凜猶勁乃思範公立朝時正色危言拄邪佞玆山固合生玆人崧嶽降賢尼孕聖吳山第一稱天平宋家第一稱文正髙風千古允作合仰止巖巖續前詠

與謝憲副徳溫逰陽山箭缺至半山寺而止因賦此

箭缺攙天知幾重半山聊復憇吾慵孤臣何處埋幽憤【夫差殺公孫勝於此】髙閣閒來坐晏舂深院潺湲鳴剖竹懸厓矹硉偃長松回船又過楓橋去臥聴寒山寺裏鐘

喜敬少卿致仕

似我歸來亦未遲夫君得謝又先之淸朝況是懸髙位白社多緣赴夙期到處溪山同載酒故園風物盡裁詩一塲好夢今朝覺卻任旁人道是癡

四月九日與弟秉之進之過通安橋顧氏莊因偕敬登陽山絕頂

陽山髙哉幾千丈箭缺遙瞻在天上一朝置我箭缺旁坐覺諸山皆退讓太湖汀瀅平於杯夫椒包山近相望山腰鳥道何盤盤十步九折行且嘆昌黎正逄衡嶽霽太白休歌蜀道難夫差悔悟苦不早公孫白骨纒芳艸子胥伯嚭兩丘墟天地茫茫人易老劃然長嘯來悲風一杯敬酹浮丘公何時借我緑玉杖從此拄過扶桑東詩成西日下山去回視山椒但煙霧

次韻沈方伯良臣爲予七十之壽沈與予同生於庚午又同在郡今同致仕

黃髮歸來共理田食貧終不羨逢年泮宮燈火憐相並祕閣功名媿獨先紅藥花翻分陜路白鷗沙占太湖邊年來太極當吳分莫怪鄕人擬二仙

贈葉巡按忠

鄱陽漏网觸奔鯨南國烽煙徹夜明江上貔貅雄逺戍浙西士女賴長城鑄山久訝吳王濞防誰憐郭子橫見說臺端峻風采艸間狐兔不須驚

送王守防試

雙珠出南國光耀珊瑚枝一入天府選一嗟滄海遺連城總無價韞匱亦有時雁行先後耳去去勿復疑

送毛百朋之北京應舉

幾年白下避車塵此去爭誇脫穎新桂子已傳蟾府種杏花還醉曲江春題名早覺光生裏捧檄懸知喜爲親八月南來鴻雁便音書寄我莫嫌頻

送大行人柯君使畢還閩中省親

予竊伏艸野無復當世之望忽承九重遣使銜命下賁丘園此三代養老引年之盛禮也斯禮也不見於天下久矣顧予何人而際其盛君使旣竣便道歸拜太夫人於堂感激之餘無以爲報因賦詩贈之

天王出震萬方新艸莽還能念老臣誥賜紫泥銜鳯觜服裁文綺損魚鱗未嫌五馬歸朝趣且喜雙魚入饌頻衰病自憐無補報寸忠還仗達楓宸

送盛斯徵都憲巡撫江南

鴻都兵後望來蘓江左來旬此大夫入夜災星方退舍訖明甘雨又隨車風稜舊仰搴帷外河潤新傳視篆初文肅家聲眞不負尙能把筆爲君書

奉送都堂韓公南徵

皇甫信

秉鉞出神京麾旄動太白百蠻烽火生五嶺兵戈積遐荒屬聖慮始計降邊防揚舲盡炎海耀徳敷周澤塗塈被文命力畊易袵革禽聲悅山谿艸色榮江磧疆塲無重憂銘彞有績歸來笑伏波何爲久勞役

奉送三原王公徵拜冢宰二首

矯矯人中龍飛躍當明時邦楨視羽翰隆棟帝所師三宣旣邁臯一徳乃同伊濟物性所任化及余遺譬彼靑陽發萬象含其輝秉鞭妙經綸赫赫康世夷垂紳佑隆理導主居無爲

皇明辟昌運宿徳登要津寰區滌洪鑪化理成陶鈞久膺濟川任具瞻在斯民論道展調爕申章極敷陳鄙薄值眷顧魚目謬承珍臨岐不能別惻惻傷我神淸宵動飛眺仰首惟北辰

病起登道山亭

杖藜扶我上幽亭萬物經心感慨生城郭巳非吳越事江山不攺古今情雨餘碧艸連天色風送黃鸝隔樹聲眺罷忽驚歸去晚馬蹄催趂月華明

和仲山東吳懷古

圖伯人亡不紀年荒臺寂寂艸含煙錦帆想象寒涇上響屧虛無野寺邊水漲石池涵寶劍雨銷香徑落金鈿故城斜抱忠臣廟夜夜流光燭上天

楊柳枝詞五首過吳王故宮作

憶昔長條更短條漫將春色試多嬌齊雲樓上三千寵也向東風學舞腰

靑絲裊裊拂輕塵翠輦曽經此問津一自闔閭埋虎後淡煙疎雨幾番春

金色含煙拂畫橋曽隨輕吹舞宮腰只今道上無人問惟有寒鴉伴寂寥

八千歌舞棹防洲翠拂雲鬟金鳯頭人面只今何處去淡煙深樹亂鶯流

千古豪華事巳休暗風斜雨幾春秋惟應煬帝宮前種同帶吳王一片愁

簡啟南

老去相如苦病纒絳紗籠燭不成眠故人相近如相逺黃耳空教到石田

寄薛朝英

與君爲別意重重談笑依然夢裏逢此夜病身驚起坐小風雨隔林鐘

送濟之

多少交防君最親明朝又欲與君分澘然灑涙西風裏不爲悲秋祗爲君

吳江懷舊

舟次吳江重感傷吳江江上樹蒼蒼夜深獨有娟娟月曽照山人舊艸堂

和答緝熈先生

新詩裁寄故人收句有金聲墨欲流爲想撚須安字處一天涼月坐髙樓

逆旅京華嵗月深枕邊愁聴寒砧不知閶闔城頭客亦有砧聲客心

長劍隨身客異鄕畱連詩酒易星霜舊時門下多桃李還傍春風數仭墻

送文宗儒太僕還南寺

李東陽

丰山東面瑯邪北官寺臨山枕溪側泉甘石冷花樹香幻出春花與秋色東吳才子洋州裔情比瑯邪長數尺錦囊繡句壓騷人玉麈雄談驚座客誰令散地容渠懶盡有餘才供世劇十年混迹走風塵三載髙飛未云極問君何曹似是馬丞不負君人自惜知君自抱憂國心豈爲承平倦芻櫪南方一匹累數金方且按圖爲驥索州官縣吏盡日輸營下老兵曽未識書生經濟須實用誰爲吾民苦區畫聞君獻納有嘉言肯避旁人嗔越職朝聞吏部書上攷恥以徵催買資格嗟予竊祿今無能誤向雲霄問泉石

寄馬抑之同年【馬號淸癡又號華山人養病居蘓州】

不見山人又幾時浮雲流水杳難期頭顱自白非因老心事全淸卻未癡賀監有船多載酒浪仙無寺不題詩祗因閒卻經綸手獨向空江把釣絲

韓都憲公雍挽詩

早騎驄馬出烏臺萬里風雲亦壯哉嶺海威名天下重廟廊謨算古人才寧知晚節終泉石豈合英魂閟艸萊京國少年思識面楚歌聲斷使人哀

長洲朱氏孝門銘【並序】

長洲朱孝子顥字景南父病癰親爲吮滌父防當盛暑負土成墳哀痛摧裂致有馴烏之異有司上其事詔旌爲孝行之門參政祝惟淸有傳其孫存理上京師因予友吳吏部原博以請於予比去吳公爲速予不置存理素不予識嘗訪予族祖云陽府君遺文手錄見寄予感其義且重吳請作孝門銘以遺之銘曰

惟周舊都有宅有表匪徒美觀惟善是寶惟六行有教其先在孝有屋可封仁厚之效惟今南畿實古丰鎬其孝伊何粵有遺老生有致養死有遺報哀感行路信及禽鳥匪人則然驗彼天道孝門煌煌天子有詔其徳孔燿惟後人是效

井井亭銘【有序】

蘓之天平山白雲泉世傳爲吳中第一水山半有井味極淸冽蓋其支派也井舊有亭嵗旣久亭井俱廢治庚申封翰林編修吳君仲恆命工治井且伐石爲亭於是過者防者渴可飲倦可憇皆享君之利不厭也南京工部侍郎徐公甫名其亭曰井井君旣卒葬於山麓其子編修一鵬請予銘刻之亭中銘曰

有山出雲爲雨於天其在地也則爲井泉鑿而之於山之根不滓而雜不淤而渾仰涵星辰俯鑑毫髮維泉之飲用之不竭有防防之有亭覆之維名隆隆井實受之嵗久泉湮亭亦云陊有惠封君曰是在我浚深發洪否極終通上爲帡幪外廊中空滌煩捄暍仁者之功凡厥往來載罌載綆旣庇其險亦酌其泂錫名孔嘉義取諸井君之去矣逝者如斯郡守之助鄕人之思有子斯才澤道以施爲江爲河奚井之爲維家有堂維國有楨爲棟爲梁矧惟彼亭來者朂哉視我玆銘

贈徐禎卿

李夢陽

獨處忽不懌攬衣循東廂樹木何修修春風起飄揚我友駕在門告言適江湘倉皇挈玉壺迢遙臨河陽顧瞻兩飛鳬並戲水中央翩翩厲羽翮鳴聲一何長柰何防客子一別永相望時澤亮有周天命固有常薄終義所劣別離庸詎傷懿彼回路贈慷慨申此章

姑蘓臺送李推官士允

少年何官騎白馬秋日經過古臺下回瞻逺慮意慽促下馬行歌淚盈把猗嗟築此誰爲臺千年棄土猶崔嵬屧廊館娃瓦礫積美人白骨生靑苔枯蒿虫吟莽防防飛雲叫雁雙徘徊當時金屋玉起樓豈謂臺成麝鹿防寶鈿黃金裹瑟瑟雨時濯出樵人收李生豪士扶風儔悲歌久抱畱連憂世家各談日一過獨廢吳越傷春秋復思鴟夷气益奮怒目毎送長濤流抉眼東門事已往玆臺再過君休上日暝煙波湖水深範歸恐有同行槳

相逢行贈表永之

淸晨客叩門投我一書札開緘錦云爛鏗然玉相戞問客何方來新下黃金臺揚鞭指河洛回斾陵髙崖選珍綴琪艸探美收璵瑰路逢赤松子並舉收氛埃道同心乃神投誼難乖古人重良契豈必聲影偕行行報嘉績貢此明堂材

南陽宅訪徐禎卿

東閣能畱第南人暫亦居琴書遷臥內騎馬到堂除殘樹喧巢鵲微風走壁魚追思秉鈞日冠蓋爛盈閭

顧子謫全州

楚城悲逺望君去更悠悠十月逢南雁章江況北流寒沙帶宿莽霜月下孤舟明發湘東路應添弔客愁

其二

蒼梧遺舜迹白雲秋气愁君得人文地相逢是此州山連夜郎宻瘴入桂林收獨有思親淚非緣逐客流

寄王子蘓州

三十烏臺使投冠竟黒頭田園是故里江海有新舟把酒看鴻舉開面虎丘不須慨今古吾伴鹿麋防

其二

獨立望南天秋髙月防圓此時一尊酒憶爾隔嬋娟並馬逰燕日孤舟去越年斷腸今萬里心折暮江前

其三

舊交多鬼錄吾子獨仙郎幸自饒彊健何心說廟廊稻輸吳郡白橘足洞庭黃飽飯教兒女攤書日溝牀

聞吳郡黃山人將逰五嶽寄贈

昨報三吳客將尋五嶽逰薜蘿應制服春水正宜舟二室雲中峻三花煙外浮住居吾近邇先肯到嵩丘

其二

天柱峯頭雪蓮花頂畔云朗吟惟李白獨往更黃昏婚嫁今應畢藜鞋有幸分共躋恆岱徧歸著五逰文

別徐子禎卿得江字

我愛南州徐孺子明瑤美璧世無雙新從北極看南極便自吳江下楚江日落鷓鴣啼廟口水淸斑竹映船禰衡王粲皆黃土千載何人復此邦

追舊寄徐子

憶昔逢君雪滿途遙憐爲客向江湖看碑定憶羊開府作賦先投楚大夫日黒魚龍豗夢澤艸靑麋鹿上姑蘓空揮玉軫思流水不得驊驑見過都

寄徐子

徐子南逰涉洞庭楚江風浪眼冥冥朅來振玉朝天子忽漫傳書到客心訪戴難移剡溪棹問奇曽過子云亭煙沙水國催春發楊柳愁邊卻盡春

哭徐博士二十韻

乾坤風色暮江漢哭斯人棘寺翻飛日文園久病身數奇官竟左才大命須貧放浪原違癖羈淹祗爲親赤城終羽節璧水暫儒紳雕鶚偏垂翮鯨鯢不縱鱗回殂豈道薄屈憤轉時屯藥石魂能返蛇龍讖亦眞楚狂嗟鳯鳥魯叟泣麒麟邂逅京華始風雲气象新簉鵷陪玉筍倚馬接華茵宅燕南陽月花吟東部春回頭成夙昔開眼漸風塵妻子今誰托文章後益振王喬跨雁鵠傅說化星辰松栢邱墳崛灰沙劍舄陳閶門寒擊甕吳水痛沈珍宿艸扁舟阻生芻絮酒伸碑非蔡邕愧誄豈仲宣倫獨把延陵劍吞聲淚滿巾

寄徐編修縉

題詩傳語玉堂賓想象鳴鞭散紫宸玩弄門前金騕褭宛如天上石麒麟徒誇中論流人世實有新詩泣鬼神宻勿願先諧大軸漁樵久巳屬閒身

送程生兼寄姑蘓五嶽黃山人

壓枝梅杏累累碧照眼櫻桃的的紅舟楫大江無晝夜路岐初夏有西東淹畱欲暮林間日行坐惟便竹下風秋水一帆湖海上爲傳雙鯉到吳中

寄顧臺州

巾山何似峴山防云島長和海色幽定有兒童笑山簡君今孰與鄭臺州

怪爾分符坐赤城東南遙見海霞生梅開莫寄西來使春到煩求碧玉精

贈黃秀才省曽見訪

顧璘

養屙伏園廬秉耒顧微養藝苑嘅荒落賓階緬虛曠黃生大雅流金玉振髙響念我來何遙澄江進吳舫霞裾泛秋塵羽爵洽朝餉披襟神皆融析疑道彌廣繾綣淹旬畱契合終古賞臨岐重解攜竚立增惋悵

答徐昌谷博士

前年共飲燕京酒髙樓雪花三尺厚酣歌徹夜驚四鄰世事浮沈果何有一爲法吏少書來心結愁雲慘不開昨傳學省移新籍坐嘯空齋日幾回

劍池歌送李司法赴蘓州

幹將乃是金天精爪發墮鑪神劍成文縵理踴髙價駿馬千騎三都城盤魚騰光壯士死闔閭恥作吳公子鳬雁長埋白虎峯蛟龍竟化寒池水池水泠泠百丈深春花覆水紅香沈池頭歌舞日歡賞地下誰識君王心君王已去河山攺千年符竹紛光彩畫防紅旌綺句飛章白風流至今在使君才俊傾梁園登朝執法臨吳門秦鏡光明照人膽漢网疏濶流余防靑春多暇應出逰劍池正對齊雲樓不厭橋東老居士時來散發共扁舟

寄吳縣楊尹

滿目循良事賢侯卽古人彈琴變民俗飛舄出風塵棠樹千家頌桃花百嵗春枳棲難久滯天上待持鈞

宴守溪相國園亭

黃閣辭榮早丹丘托興遙蓉池窺海島芝館踏煙霄臥處蒼生望憂余素髮飄當筵心盡醉秋爽詎能銷

其二

窈窕平泉宅淸華獨樂園煙霞深晚景花竹靄春溫招隠臨叢桂懷仙倚洞門自慚塵土質聊爾奉琴尊

陸子潛子逺攜酒過宿贈一首

二陸吾邦彥攜壺問艸亭醇醪雨中醉寒燭夜深靑寶气騰雙璧人倫贍六經坐余論洽傾耳爲君聴

答徐昌谷博士

舊愛張廷尉今知鄭廣文髙情疎法网麗藻播詞芬臺省爾何戀交情殊有聞南樓望明月一倍惜離羣

吳門懷古

南眺荒原思惘然闔閭城古淡蒼煙吳宮已沒彈絲處胥渚猶傷賜劍年晴湖浮逺岫萋萋春艸下平田長洲廢苑那堪問落日祗余麋鹿眠

答徐昌谷

十年書札阻交親忽枉篇章轉愧人何日行臺堪倒屣殊方離恨久傷神楊雄總畏才難敵王翰還要晚共鄰肺病一春拋酒盞問奇虛負故園春

臥病寄錢元抑

潘嶽愁多病不禁南樓髙枕獨長吟懷人更度西風節望逺徒傷故國心芳艸卷簾空暮色亂山回首正秋陰遙憐積雨凋新稼嵗計應資賣賦金

逰故相守溪公園亭【見中捨君新栽花木】

丞相園亭舊數來平泉花木後重栽武陵桃苑逶迆轉太華蓮峯綽約開月出眾賓俱酩酊云移髙閣更徘徊門墻惠澤思無盡踏徧三槐樹下苔

文徵仲翰苑約防西湖不至次韻奉嘲

懷君不見動經年有約猶慳訪戴船艸閣自含懸榻愧蓮舟終少聴歌緣徒聞避俗稱髙士未必尋幽損大賢落日依防空佇立海山千防淡蒼煙

送客歸吳

艸際日華淡水邊云意間翩翩五陵客騎馬入秋山

贈文徵仲

志士厲淸節夫君狷者流舉足惟大道邪徑焉肯由田仁甫弱冠卻賻矜淸修元城寡內欲亦自旣壯秋揜面過行女閉門拒王侯天然冰玉操不與思慮謀師資吾黨少少長咸低頭五車聚腹笥發詠崇溫柔鮮雲淡華澤美玉辭雕鎪待詔入金馬玩世存薄遊脫冠掛神武遂返蒓鱸舟頥神擊罄室放歌埋劍丘掉筆弄圖畫盡揜松雪儔乃驚鐡石腸遺韻仍綢繆伯陽信龍物變化不可求

贈蔡九逵

文章有神秀譬彼造物宰變發雲霞章煥爲日星采自非研精人妙解詎能逮糟粕莽成苴瘡疣祗增痗蔡君事鑽攻搦管四十載攀危屢登天防極已歸海謂玆燿爛間乃有黯者在珠得罔象至味失鼎鼐翻然恣揮灑塗轍忽爾攺天機互奔湊神化絕需待有靈驅萬象無色備五采遂使郊島徒總獲刻薄罪蹇予離羣久索居亦荒猥日誦林屋編充然饑餒

贈蘓州節推陳君天祐赴任

星文髙執法地望切專城司馬家風峻王畿宦籍榮吳都包海濶震澤際天淸此去懸霜月偏臨萬戶明

江南樂八首代內作

徐禎卿

生長在江南不愛江北往家在閶門西門垂雙桞樹陽春二月時桃李花參差寄言諸姊妹莫遣惡風吹還鄕信自樂望近轉於邑阿母見兒歸定自持儂泣野鳬生雛時乃在河沚中可憐生羽翼各自戀菇叢橘生江上洲過江化爲枳情性本非殊風土不相似人言江南薄江南信自樂采桑作蠶絲羅綺任儂著與郎計水程三月定到家庭中赤芍藥爛漫齊著花江南道里長荊襄在何處聞郎昨夜語五月瀟湘去

贈錢元抑【題小像】

錢郎毛髮鬈且防秀骨挿鬢蒼厓開驊驑黯黯有奇气一蹴萬里空長埃今之畫工不可數畫馬無過曽韓武吳生落魄筆有神不求貌馬求貌人英物由來豈殊相麟鳯聖賢俱絕倫卻恨丹靑損眞趣獨事毫拂紈素生象蠕蠕指間出大巧無乃遭神怒故人三歲不相見開圖忽訝錢郎面小兒八歲快目睛問之咥然呼姓名嗚呼畫馬𨿽工只畫形風雲道路俱冥冥豈知錢郎貌如此馮馮大腹儲滄溟髙蹄昔蹶未可輕今日近前凡馬驚吳江之湄浙之涘我行於南從此始掉頭不見眼中人寂莫行歌向湘水

王敬止禦史始竄海南繼移永嘉今自燕中迎其親就養

朱厓昔長竄連州始量移借問東甌土何如南海湄霞標建臺嶽桃源帶武夷雁山榮桂樹象浦合珠漪玉氊非一族海錯被珍奇金盤湛碧露【酒名】黃柑滿綠枝歡此三春日復愜暮秋時鳴琴坐髙館撫景幸華池迎輿侍潘令進酒舞萊兒顧以今時笑還愴昔朝離丰澤亨雷雨瑤艸變芳蕤永嘉多懋宰建徳易弦絲昔慕文翁化【文宗儒昔宰永嘉有聲】今防葉尹慈長沙非逺謫宣室契前思光華冀一接胡越詎能追河東欲有獻及此汾陰祠

答顧郎中華玉

昔居長安西今居長安北蓬門臥病秋潦繁十日不出生荊棘牽泥匍匐入學宮馬痩翻愁足無力慵疏頗被諸生譏虛名何用時人識京師賣文賤於土饑腸不救虀鹽食去年作吏在法曹月俸送官空署職牀頭一甕不滿儲囊裏無錢作估值歸來困頓不得醉兒女荒涼婦嘆息今年調官去懊惱苦笑先生祿太嗇釡中粟少作糜薄白椀盛來映膚色丈夫但免溝壑辱日飲藜藿勝羊肉平生富貴亦何有羸軀幸自弛畊牧但願時丰民物安官府淸亷盜賊伏人人鼓腹厭粱菽先生𨿽病甘苜蓿一朝雷雨濯亨衢坐中諸公執中軸先生翛然捲懷退茆齋歸向南山卜

登半塘寺閣

夙有山水慕苦爲形役拘澹玆夏日永聊得狎浮圖攀云淩廣閣靄靄見吳都諸川散林上平野郁芬敷法花垂縹緲晴采動虛無煙火下方雜昏明時態殊境起自生樂疲心忽重蘓因傷人世子擾擾卽長途

秋日過故尙書吳公池館

平泉舊時裏秋日水亭開苑樹澗陰合魚梁山照來野人臨逸釣公子進新醅興盡何須謝垂鞭醉卽回

其二

不見尙書履階陰空綠苔菊花三徑在棗熟眾禽來迹爲憐幽駐圖因好事開秋風懸劍處落日首重回

送友人還吳

陽月隨陽鳥遙從塞上來北人江北望不見隴頭梅坐下楊朱淚吟爲莊舄哀聊傳數行札千里送君回

送盛斯徴赴長沙

昔愁越嶲千峯仄轉入巴渝萬里賒豈料聖防憐賈誼猶煩佐郡出長沙蠻中瘴逺三湘水江畔春逢十月花遙聴嶽陽樓上笛可能回首憶京華

唐生將卜築桃花之塢謀家無資貽書見讓寄此以解嘲

予昔攀白日虹蜺幹紫庭浮沈帝座側無人知歳星側侍公車無所歡聊騎天馬出長安南下蒼江浮七澤還攜謝客弄波瀾靑蜺中開秀廬嶽瀑布灑入千峯寒冥冥仙气貫南斗直欲淩身燒大丹回裾西拂巫山浦浩蕩歡心間雲雨歸來欲奏楚王書漢主上林方好武黃金不遇心自吁白璧無媒翻見侮昨日結交燕少年酣歌擊築市中眠正逢天子失顏色奪俸經時無酒錢入門百結鷫鸘盡笑立文君明鏡前卻思舊日髙陽侶黃公酒壚何處邊天下綈袍誰不憐郤卿未具山中槖何人爲買剡溪田唐伯虎眞俠客十年與爾靑雲交傾心置腹無所惜擊我劍拂君纓請歌鸚鵡篇爲奏朱絲繩胡爲擾擾蒼蠅之惡聲我今蹭蹬尙如此嗟爾悠悠世上名

寄華玉

去嵗君爲薊門客燕山雪暗秦云白馬上相逢脫紫貂朝回沽酒城南陌燕山此日雪紛紛祗見秦云不見君髙天白雁南飛盡千里相思那得聞

寄子容

芳月髙堂晏辭君楚水逰那知臨嵗晚猶此對滄洲津暖空云度江明霽雪浮新詩仍自惜何以離憂

登吳城晚眺

墟市依依半夕陽憑君指防說興亡河山滿眼孤臣恨天地愁人傀儡塲野鹿繞臺煙沒艸城烏啼夜月含霜繁華總識丰年樂猶自臨風涕兩行

過故宮六首【卽僞周遺址】

自畏時譏掩口吟文章曽說築黃金江山不作千年計枉費英雄萬里心

城外旌旂蔽日塵賓筵歌酒自逡巡小兒未有平淮捷慚愧圍碁晉室臣【士誠建賓筵館延名士鄭元祐輩防戲文墨國城臨破猶揮灑不輟】誰使宮城坐陸沈倉庾食盡亦難禁綺羅一把咸陽火猶是豪雄慷慨心【時圍久城中食盡李司徒伯升使人輸情於王師於是大將軍徐達引軍破城入先是士誠與妻約曰設事不濟輒聚宮自焚士誠見縛卽使人縱火人盡焚死】

擾擾干戈誰解紛吾能談笑卻三軍江山贏盡將何用銷得荒郊數尺墳

感慨當時壯士心不圖行客一沾衿千年劉項元同死垓下何須嘆楚音

木葉蕭蕭朝市平空教才子賦蕪城百年銷盡繁華夢惟有寒蛩泣月明

次韻石田登姑蘓臺

墟城帶山色感慨幾經防路闇牛羊夕臺空蔓艸秋忠何辭佞死國竟與恩休忍說干戈事銷魂萬古愁

再詠

秋風古城曲落日送淸哀吳越今如此忠防安在哉江流背寒郭山色弔荒臺不見懸門眥空餘血濺苔

其二

危樓何代譙晚日倚岑寥多病仍傷古悲歌獨聴樵恨緘花下骨怒想月中潮忠魄憑誰弔臨風誦楚騷

其三

孤城猶突兀往事已茫然靑艸干戈後荒祠豕鹿前雲遮雙目恨山接五湖船零落爭蝸夢興亡共可憐

其四

危機豈在明釁釀巳深成劍石眞吳寇娃宮有越兵奢淫亡自取孤憤死難平愁殺城南樹昏鴉未息爭

防資慶寺

啼禽聲斷野花疏一徑桑麻到淨居松偃重門分兩院竹開別徑有精廬茶炊竈火薪銜鶴飯洗云波鉢繞魚慚示山僧塵土面靈珠何日防泥淤

歸自松陵

十里風帆日未斜江城春晚見桃花深深門巷無人過燕子還隨客到家

上林郡侯【思銘】

寶冊軒墀親付托句吳土宇古提封腰間左佩緋魚貴戶外分排畫防重漢牧循良無峻法唐租平緩不傷農甘棠今日稱慈父驄馬當年號鐡容奏牘匡時多苦樂文章勝敵有偏鋒蹔成逺郡三秋滯堪禦長城萬里衝報捷薦書驚擾擾願遲仁澤慰喁喁相逢舊齒曽聞說要與君王少借龔

贈唐居士

閒居防防醉嗚嗚轉覺微情與世疏貧剰毹氈猶養鹿【伯虎時畜一鹿】病拋魚肉久甘蔬一龕碧火蒲圑夜十畆黃柑酒瓿車此事若成須報我莵裘隨分著吾廬

懷邢處士參

梨花分月一枝明吟著君詩繞樹行聞說裏門多下馬若爲人世可逃名寂寥風雨眠僧捨談笑杯盤餟豆羮數畆山田是吾志與君終嵗飯香秔

讀劉秀才詩

秀才名嘉字協中夙有文才與余未及見而卒

雪白劉郎縞絹裙難將湯餅驗傳聞淒涼絕筆登樓詠【協中嘗題唐伯虎樓壁云云是後遂病卒】流落誰家弔墓文【又有弔範墓文一篇蓋悼宋臣範成大也今無可訪】半世苦心惟此在百年評口欲何云寺門秋葉寒相擁下馬曽看陌上墳

懷伯虎

寒燈火張生夢京洛風塵季子金兩地相思各明月關山書尺幾銷沈

寄朱隠君性甫

自笑千金惜已捐陶然知命且隨緣暌疎故舊家家酒狼籍圖書處處船布被夜寒孫抱足柴門雪滿客無氊陸防艸艸眞成放千首新詩六十年

簡伯虎

麻紙功名笑浪傳如今袖裏了塵緣交朋零落看書札花月蕭條問酒錢數里靑山騎犢醉一牀黃葉擁秋眠心期兀兀成幽病誰與髙人辦艸防

寄楊儀曹君謙

古道重看薦士篇糠粃合在簸揚前絫絫貧賤遭人唾艸艸心懷難紙傳四海贈襦誰謝眺百年酹酒感楊淸才江左今無數試一題詩孰後先

過故宮二首

那有文章充上賓防稽頭白老絫臣當時揮灑臨歌處空使冥冥仰絕塵【士誠慕楊維禎之名嘗欲客之楊於席上賦詩江南嵗嵗烽煙起塞北年年禦酒來如此烽煙如此酒老夫懷抱幾時開竟不能屈】

合眼左車難論勇百年心事本相同殿前怒賜丁公死始識規模漢祖雄【士誠見太祖瞑日膝坐太祖卽命斬李伯升以示士誠】

長至日重拜文溫州畫像

平生袍笏宛如存蕭瑟登堂破淚防尹父共憐中洛夭漢阡何處百年魂江山易起英雄恨談笑難酬國士恩寥落一編遺事在【公仲子徴明失溫州遺事一卷】幾回摩撫揜黃昏

吳都文粹續集卷五十二

欽定四庫全書

吳都文粹續集卷五十三

明錢谷撰【全捲原闕】

吳都文粹續集卷五十三

欽定四庫全書

吳都文粹續集卷五十四

明錢谷撰【全捲原闕】

吳都文粹續集卷五十四

欽定四庫全書

吳都文粹續集卷五十五

明錢谷撰詩文集序

唐張司業詩集序

張垍

司業諱籍字文昌蘇州吳郡人也貞元十五年丞相渤海公卞及第歷官太祝祕書郎國子博士水部員外郎國子司業公爲古風最善自李杜之後風雅道防繼其美者惟公一人故白太傅讀公集曰張公何爲者業文三十春尢工樂府詞章代少其倫又姚祕監嘗讀公詩云妙絕江南曲淒涼怨女詩古風無手敵新語是人知其爲當時文士推服也如此元和中公及元丞相白樂天孟東野歌詞天下宗匠謂之元和體律詩貞元以前作者間出大扺互相祖尙拘於常態迨公一變而後章句之妙冠於流品矣自唐末多故臶經離亂公之遺集十不存一予自丙午嵗迨至乙丑嵗相次緝綴僅得四百餘篇釐爲五卷藏諸篋笥余則更俟博訪以廣其遺闕云爾翰林學士中書舎人張垍編次

唐贈兵部尙書宣公陸公贄翰苑集序

權徳輿

嘗讀賈誼書觀其經制人文鋪陳帝業術亦至矣待之宣室恨得後時遇亦深矣然竟不能達四聰而盡其善排羣議而試厥謀道之難行也亦巳久矣東陽絳灌何代無之嘻一薫一蕕善齊不能同其器方鑿圓枘良工無以措巧心所以治世少而亂日多大雅衰而正聲寢漢道未融旣失之於賈傅吾唐不幸復擯棄於陸公公諱贄字敬輿吳郡蘇人漂陽令偘之子年十八登進士第應博學宏辭科授鄭縣尉非其好也省母歸壽春刺史張鎰有名於時一獲晤言大加賞識曁別鎰以泉貨數萬爲贐曰願以此奉太夫人一日之膳公悉辭之領新搽一串而巳是嵗以書判防萃調渭南主簿禦史府以監察捜之徳宗皇帝春宮時知名召對翰林卽日爲學士由祠部員外轉考功郎中朱泚之亂從幸奉天時車駕播遷詔書旁午公灑翰卽成不復艸初若不經思慮及成而奏無不曲盡事情中於機防倉卒塡委同職者無不拱手嘆伏不能復有所助嘗從容奏曰此時詔書陛下宜痛自引過以感人心昔禹湯以罪巳勃興楚昭以善言復國陛下誠能不恡攺過以言謝天下俾臣艸辭無諱庶防羣盜革心上從之故行在詔書始下𨿽武人悍卒無不揮涕激發議者以徳宗克平寇亂不惟神武之功爪牙宣力蓋亦資文徳腹心之助焉及還京師李抱眞來朝奏曰陛下在山南時山東士卒聞書詔之辭無不感激思奮臣節時臣知賊不足平也公自行在帶本職拜諫議大夫中書舎人精敏小心未嘗有過艱難扈從行在輙隨啟沃謀猷特所親信有時燕語不以公卿指名但呼陸贄而巳初幸梁洋棧道危狹從官前後相失上夜次館召公不至然號於禁旅曰得陸贄者賞千金頃之公至太子親王皆賀初公旣職內署母韋氏尙在吳中上遣中使迎至京師道路置驛文士榮之丁韋夫人憂去職持防於洛遣人防溧陽之柩附於河南上遣中使監防其事四方賻遺數百萬公一無所取素與蜀帥韋南康布衣友善韋令每月置遺公奏而受之服闋復內職權知兵部侍郎覲見之日天子爲之興攺容敍予優禮如此內外屬望旦夕俟其輔政爲竇參忌疾故緩之眞拜兵部侍郎知貢舉得人之盛公議稱之貞元八年拜中書侍郎平章事公以少年入侍內殿特防厚遇不可與世浮沈茍且自愛事有不可必諍之上察物太精躬臨庶政失於大體動與公違姦諛從而間之屢至不悅親友或規之公曰吾上不負天子下不負吾所學不防其他公精於吏事斟酌剖決不爽錙銖其經綸制度具在徳宗實錄及竇參納劉士寧之賂爲李巽所發得罪左遷橫議者以公與參素不恊歸罷相之議於公戶部侍郎判度支裴延齡以姦回得幸害時蠧政物議莫敢指言公獨以身當之屢言不可翰林學士吳通忌公先達每切中傷陰結延齡互言公短宰相趙憬公之引防升爲同列以公排邪守正心復異之羣邪沮謀直道不勝十年公退爲賔客罷政事明年夏旱芻糧不給軍校訴於上延齡奏曰此皆陸贄軰怨望鼔煽軍人也貶公忠州別駕上怒不可測賴陽城張萬福救之獲免蜀帥韋令抗表請以贄代巳嵗賂資糧公在南賔閉門卻掃郡人稀識其面復避謗不著書惟考校醫方撰集驗方五十卷行於世江峽十稔永貞初與鄭餘慶陽城同徴還公已薨時年五十二公之秉筆內署也古揚今雄文藻思敷之爲文誥申之爲典謨俾狡向風懦夫增气則有制誥集一十卷覽公之作則知公之爲文也潤色之餘論思獻納軍國利害巨細則有奏章七卷覽公之奏則知公之爲臣也其在相位也推賢與能舉直錯枉將斡璿衡而揭日月淸氛沴而平泰階敷其道也與伊說爭衡考其文也與典謨接軫則有中書奏議七卷覽公之奏議則知公之事君也古人以士之遇也其要有四焉才位時命也仲尼有才而無位其道不行賈生有時而無命終於一慟惟公才不謂不長位不謂不達逢時而不盡其道非命歟裴氏之子焉能使公不遇哉說者又以房魏姚宋逢時遇主克致淸平陸君亦獲幸時君而不能與房魏爭列蓋道未至也應之曰道能自吾之在人蜚蝗竟天農稷不能善稼奔車覆轍孔孟亦廢規行若使四君與公易時而相則一否一臧未可知也而致君不及貞觀開元者蓋時不幸也豈公不幸哉以爲其道未至不亦誣乎公之文集有詩文賦集表狀爲別集十五卷其闗於時政昭昭然與金石不朽者惟制誥奏議乎𨿽巳流行多謬編次今以類相從冠於編首兼略書其官氏景行以爲序引俾後之君子覽公制作效之爲文爲臣事君之道不其偉歟

叢書序

陸龜防

叢書者叢脞之書也叢脞猶細碎也細而不遺大可知其所容矣自乾符六年春臥病於笠澤之濱敗屋數間蓋蠧魚十餘篋伯男兒才三尺許長防【音毀】齒猶未徧教以藥劑象梧子大小外研墨泚筆供紙紮而巳體中不堪羸耗時亦隠幾彊坐內抑鬱則外揚爲聲音歌詩頌賦銘記傳序往往雜發不類不次混而載之稱爲叢書自當援防之一物非敢露世家耳目故凡所諱中略無避焉笠澤松江之名

松陵集序

皮日休

詩有六義其一曰比比者定物之情狀也則必謂之才才之備者於聖爲六藝在賢爲聲詩噫春秋之後頌聲寖亾降及漢氏詩道若作然二雅之風委而不興矣在詩有三言四言五言六言七言八言九言之作三言者曰振振鷺鷺於飛是也五言者曰誰謂雀無角何以穿我屋是也六言者曰我姑酌彼金罍是也七言者曰交交黃鳥止於桑是也九言者曰洞酌彼行潦挹彼注玆是也蓋古詩率以四言爲本而漢氏方以五言七言爲之也其句亦岀於毛詩五言者曰攜手上河梁是也七言者漢武曰日月星辰和四時是也爾後盛於建安建安以後江左君臣競以浮艶勝然詩之六義微矣逮及吾唐開元之世易其體爲律焉始切儷偶拘於聲勢然詩云覯憫旣多受侮不少其對也工矣堯典曰聲依永律和聲其爲律也甚矣由漢及唐詩之道盡矣吾又不知千祀之後詩之道止於斯而巳邪後有變而作者予不得以知之夫才之備者猶天地之气乎气者止乎一也分而爲四時其爲春則煦枯發枿如育如防百蒔融冶酣人肌骨其爲夏則赫曦朝升天地如窯艸焦木渇若燎毛髮其爲秋則涼颸髙瞥若露天骨景爽夕淸神不蔽形其爲冬則霜陣一防萬物皆瘁云沮日慘若憚天責夫如是豈拘於一哉亦變之而巳人之有才者不變則巳茍變之豈異於是乎故才之用也廣之爲滄溟細之爲溝竇髙之爲山嶽碎之爲礫瓦美之爲西子惡之爲惇治壯之爲武賁弱之爲處女大則八荒之外不可窮小則一毫之末不可見茍其才如是復能用之則庖丁之牛慶之輪郢之斤不足善謂其神解也意古之士窮達必形乎歌詠茍欲見乎志非文不能宣也於是爲其詞詞之作固不能獨善必須人以成之昔周公爲詩以貽成王吉甫作頌以贈申伯詩之酬贈其來尙矣後每爲詩必多以斯爲事咸通七年防兵部令狐員外在淮南今中書舎人農守毗陵日休皆以詞獲幸悉防以所制命之和各盈編軸亦有名其首者十年大司諫淸河公出牧於吳日休爲部從事居一月有進士陸龜蒙字魯望者以其業見造凡數編其才之變眞天地之气也近代稱溫飛卿李義山爲之最以魯望參之未知其孰爲之先後也太曰稽其門辟其戶眼其鍵然後乃應況其否者乎予遂以詞誘之果復之不移刻由是風雨晦明蓬蒿蘙薈未嘗不以其應而爲事茍其詞之來食則輟之而自飫寢則聞之而必驚凡一年爲往體各九十三首今體各一百九十三首雜體各三十八首聨句問答各十有八篇其在外合之凡六百五十八首南陽廣文潤卿隴西侍禦徳師或旅泊之際善其所爲皆以詞致師詞之不多去之速也大司諫淸河公有作或命之和亦著焉其餘則吳中名士又得三十首除詩外有序十九首總錄之得十通載詩六百八十五首漢書曰古者諸侯卿大夫交以鄰國以微言相感當揖讓之時必稱詩以諭其志蓋以別賢不肖也予之與生道義志气窮達是非莫不見於是士君子或爲之覽賢不肖可不別乎哉噫古之將有交綏而退者今生之於予豈是邪生旣編其詞請於予曰爾有文當爲吾序詩道兼日通以名之日休曰諾由是爲之序松江吳之望也別名曰松陵請目之曰松陵集

甫裏陸先生文集序

樊開

唐賢陸龜蒙字魯望三吳人也幼而聰悟通六籍尢長於春秋嘗體江謝賦事名振江右與顏蕘皮日休羅隠吳融友性髙潔家貧親老屈與張博爲湖蘇二郡佐嘗至饒州三月無所詣刺史率官屬就見之龜蒙不樂拂衣去居松江甫裏多所論撰著吳興實錄四十卷松陵集十卷笠澤叢書八十餘篇自謂江湖散人或號天隨子甫裏先生唐末以左拾遺授之詔下日疾終贈右補闕本朝宋景文公重修唐書仍列於隠逸傳今蜀中惟松陵集盛行笠澤叢書未有是書家藏久矣愚謂貯之篋笥以私一人之觀覽不若鏤版而傳諸好事度斯文之不墜而魯望之名復振亦儒者之用心也時聖宋元符庚辰嵗仲秋月郫人樊開題

後序

朱衮

進退取舎君子之大節惟循於道而不悖然後無媿於聖人之門非明輕重之理知好惡之正者未有不爲物所勝也天隨子居衰亂之世仕不茍合家於松江躬勞苦甘淡泊而以讀書考古爲事所養者厚故其文气完而志直言辧而意深一歸於尊君愛民崇善沮惡玆非所謂循於道而不悖者邪世所傳叢書多舛謬衮旣至其邑想其遺風因求善本校證刻之於版俾覽者非獨玩其辭而巳矣於其志節將取焉政和攺元季夏四月毘陵朱衮記

同前

葉茵

甫裏先生吾鄕先賢也出處大節巳見本傳獨著述散漫未有善本今傳於世者笠澤叢書松陵集以篇計之僅四百八十一茵居其鄕誦其文且和其絕句百八十餘首遂於文集中裒集得一百七十一篇合叢書松陵集計六百五十二篇凡可助此書以流行者聚於卷末名曰附錄總爲二十卷刋寘義莊以廣觀覽其間字畫疑者存之舛訛者正之文之有遺逸者行且增補之庶可酬先生泉下之望亦可見茵景慕先哲之意云寶祐五年閏月日葉茵謹識

甫裏先生文集序

林希逸

漢而下史錄諸名家集其殘缺不完失滅不可見如歐陽公所嘆者不知其幾百氏也方其存時或托以交遊授之門人付之子孫豈不欲其必傳傳之必遠要之皆不可必其間乃有出於破囊敗庋之中幾廢而幸存者子云不必侯芭太白不必陽冰退之不必李漢子厚不必禹錫千載而後往往不期而進之是豈偶然哉甫裏先生之沒去今幾百載矣遺稿所存僅有松陵笠澤二書其詩似陳拾遺其文似元道州平居以文章自怡𨿽憂虞疾病無旬日生計未嘗暫輟塗竄則其平生所著豈應止爾嘗以棄珠遺璧爲恨今吳江葉君茵乃作意掇拾而裒益之懇懇勤勤若褚先生之於史記張處度之於沖虛經网羅放失將必有續得而未巳者於先生何忠哉先生之亡研墨泚筆者𨿽穉紫溪翁鹿門子諸賢皆平昔所深交者豈無一人可任此責苟有焉亦不至散軼如此視葉君殊有媿矣然史稱盧攜李蔚素與善及當國召拜拾遺詔方下而先生卒以史考之盧李皆相於乾符元年五年皆罷而叢書自序乃曰乾符六年臥病笠澤是二人旣罷而先生猶無恙也若曰六年之冬攜等再相則與李蔚無與矣然攜附田令孜以進卒爲所擠死使先生猶在亦豈斯人可致哉史氏之云若以此爲先生惜者誤矣寶祐六年冬十有一月朝請郎直寶謨閣林希逸敍

重刋甫裏先生文集序

陸釴

長洲甫裏爲唐陸魯望先生之隠處故自號甫裏先生蓋以地也去今六百餘祀而流風未冺舊迹猶存遺文俱墜昆山嚴景和氏居松江之滸密邇甫裏素欽甫裏之文乃訪而重刋之謂余不可以無序也予知陸氏爲吳郡四姓之舊晉平原內史陸士衡之詩曰四姓實名家者爲可徴焉至先生以髙節稱而世並貴其文當時殷文珪覽其舊集曰文價沸乎三吳而類唐賦者至於裴晉公白文公之作同編其所著有吳興實錄四十卷松陵集十卷晁氏曰凡六百五十八首笠澤叢書四卷陳氏曰甲乙丙丁詩文雜編朱衮刋於吳江未有四賦用蜀本增入蜀本七卷樊開所序按開序止曰八十餘篇而不曰四卷與陳氏所計七卷之數不合叢書松陵集總六百五十二篇並附錄爲二十卷閱晁氏所校松陵集六卷刋於寶祐中歷勝國以來嵗久板廢景和所爲重刋者繼前賢之勝事誠義舉也而叢書四卷八十餘篇之數無從補刋矣先生自言平居以詩文自怡防竄塗抹歷年不能寫一本或爲好事者取去鄱陽馬氏錄書有小名錄三卷周密齊東野語曰先生祠在白蓮寺中像設皆唐物咸淳中盛氏子醉僕其像於水滿腹皆平生詩文新稿知府倪普更爲像腹稿不可復得矣序列先生所著書無小名錄集中亦不見序述或在所逸之中豈同與詩文爲好事者取去後出而傳於今邪抑如晁氏所論無異聞而不書耶所謂腹藏新稿或叢書等成集之故先生旣沒尙有未及編次者邪殷文珪所覽舊集或吳興實錄或叢書或松陵集蓋不可知豈巳編者爲舊集末集爲新稿因置腹中故有新舊之分邪是知先生之制作不獨遺逸於當時復遭棄毀於後代爲可惜也然其所以爲貴者豈専在於文哉惟其立節之髙而巳夫文以昭其節也節以表其文也使徒文焉而節有不立則文者流於一勢又何足貴乎先生之生適丁季唐一不中進士舉知世之不可爲也以髙士召不至史稱盧攜李蔚當國召拜左拾遺詔下而卒林希逸辯其不然且曰有之決不爲盧李軰所致可謂得其心矣至於楊文公談苑所紀內養鴨事詩家多喜引用茵卽故實辧其爲誣又以談苑爲別有所據考之文公亦曰出於相傳由其一時輕信耳豈別有所據耶以予觀於司空圖咸通中及第避亂隠中條山僖宗以中書舍人徴拜禮戶二部侍郎皆不起又以疾辭朱梁禮部尙書之徴梁史書之殊爲失眞賴王元之據事考言明其制行之卓幸不污曲筆其事殆與魯望類而節幸亦相似譬猶天麟不觸世网雪鶴自起雞羣也方之王維鄭防皆能文詞書畫皆入妙品皆污僞官不能行鄭相如守節可免之言以至於失身後𨿽皆以詩畫得免而良史氏黼衮鈇鉞褒貶之公安可廢哉因牽聨以書用存素王勸懲之法皮襲美稱魯望之才不減溫庭筠李商隠蘇長公稱表聖詩文髙雅有承平之遺風可謂確論矣表聖之集曰一鳴景和尙求之藏書之家偶刋並傳俾讀之者因其言而得其節行之詳知其不爲徒文而明於出處之義流播千載爲不朽事則於名教之益也豈小小哉成化丁未春正月之吉賜進士及第奉訓大夫右春坊右諭徳邑人陸釴書

刻松陵集防

都穆

古松陵卽今之吳江予同年濟寧劉君濟民來爲邑令謂是集爲其邑故物而人未之見授儒士盧雍校勘捐俸刋之予觀詩人多尙次韻至元白而益盛唐時萃而成編則有漢上題襟防金及是三集按皮氏自序謂一嵗之中詩凡六百五十八首其富如此則又題襟防金之所無者況其遊燕題詠類多吳中之作後之希賢懷古者將於是乎考固吳人所當寶也劉君爲政不減古人其刻是集豈直私於一邑蓋將公之天下者也治壬戍九月二日前進士吳都穆記

範文正公集啟

蘇軾

慶曆三年軾始總角入鄕校士有自京師來者以魯人石守道所作慶曆聖徳詩示鄕先生軾從旁竊觀則能誦習其詞問先生以所頌十一人者何人也先生曰童子何用知之軾曰此天人也邪則不敢知若亦人耳何爲其不可先生奇軾言盡以告之且曰韓範富歐陽此四人者人傑也時𨿽未盡了則已私識之矣嘉祐二年始舉進士至京師則範公歿旣葬而墓碑出讀之至流涕曰吾得其爲人蓋十有五年而不一見其面豈非命也歟是嵗登第始見知於歐陽公因公以識韓富皆以國士待軾曰恨子不識範文正公其後三年過許始識公之仲子今丞相堯夫又六年始見其叔彛叟京師又十一年遂與其季徳孺同僚於徐皆一見如舊且以公之遺稿見屬爲敍又十三年乃克爲之嗚呼公之功徳蓋不待文而顯其文亦不待敍而傳然不敢辭者自以八嵗知愛敬公今四十七年矣彼三傑者皆得從之遊而公獨不識以爲平生之恨若獲掛名其文字中以自托於門下士之末豈非疇昔之願也哉古之君子如伊尹太公管仲樂毅之流其王伯之略皆定於畎畆之中非仕而後學者也淮陰侯見髙皇帝於漢中論劉項短長畫取三秦如指掌及佐帝定天下漢中之言無不酬者諸葛孔明臥艸廬中與先主策曹操孫權規取劉璋因蜀之資以爭天下終身不易其言此豈口傳耳受嘗試爲之而僥幸其或成也哉公在天聖中居太夫人喪已有憂天下致太平之意故爲萬言書以遺宰相天下傳誦至用爲將擢爲執政考其平生所爲無出此書者今其集二十卷爲詩賦二百六十八爲文一百六十五其於仁義禮樂忠信孝悌蓋如饑渇之於飲食須臾忘而不可得如火之熱如水之濕蓋其天性有不得不然者𨿽防翰戲語率然而作必歸於此故天下信其誠爭師尊之孔子曰有徳者必有言非有言也徳之發於口者也又曰我戰則克祭則受福非能戰也徳之見於事者也元祐四年四月二十一日龍圖閣學士朝奉郎親知杭州軍州事蘇軾敍

鄱陽顏範二公序

兪翊

鄱陽在江左號古郡昔之爲守者固多以賢稱者九人而傑出於九賢之中又止唐之顏魯公本朝之範文正公可謂難得也巳二公名氏在史官大節在天下至於文章散人間𨿽筆端遊戲之餘而典雅純實可以經世而出治垂久而行逺蓋其所養得天地之正气故文亦如之然是邦實二公舊治獨無墨本而間見於他處誠闕典也翊攝乏來此首訪而得之鳩工鏤板以傳不朽斯人之眷眷二公𨿽不系於文集之有無然使學士大夫家有其書如潮人之於退之栁人之於子厚因書以致其師仰敬慕之意不猶召南有甘棠之思乎乾道丁亥五月旣望邵武兪翊謹識

鄱陽刋文正公集引

綦煥

鄱陽郡齋州學有文正範公集奏議嵗久板多漫滅殆不可讀判府太衝先生嘗謂此郡太守名徳如日月之照終古不冺者在唐則顏魯公本朝則範文正公文正之集士大夫過郡者莫不欲見其可不整治乎於是委屬僚以舊京本丹陽集參校且捐公帑刋補之又得詩文三十七篇爲遺集附於後其間尙有舛誤更俟後之君子訪善本訂正焉淳熙丙午十二月日郡從事北海綦煥謹識

文正公尺牘刋防

張栻

右文正範公帖得之文定胡公家以刋於桂林郡者栻聞君子言有教動有法其於文正公見之矣觀帖𨿽一時書帖之間亦足以扶世教而垂後法非盛徳者其能然乎敢敬志之以詔來世淳熙三年元日廣漢張栻書

文正公與兄弟書防

朱子

右範文正公與其兄弟之書其言近而易知世之仕者得其說而謹守之亦足以檢身而及物矣然所謂仕未嘗營私者必若公之先天下之憂而憂後天下之樂而樂事上遇人一以自信不擇利害而取捨然後足以充其名而其所論親僚友以絕壅蔽之萌禁防以杜姦私之漸者引而伸之亦非獨效一官者所當知也某年新安朱熹書

範忠宣公文集序

樓鑰

惟昔賢者皆後世之師表而學者之慕古人則自處有不同如汲黯之慕袁盎司馬長卿之慕藺相如若有不可解於心者本朝先正名徳相繼如泰山喬嶽景星鳳凰事近而易考嘉言善行皆當取則而區區之愚少而讀元祐丞相忠宣範公言行錄反復終始正學大節偉識宏度贊嘆不已於諸鉅公間尢願執鞭欲追隨其萬一而不可得也如奏議國論等書如責人責巳助亷成徳之訓又若避好名之嫌則無爲善之路等語皆當終身誦之每恨未見其家集也嘉定五年三月甲戍公之從孫中書舍人之柔見過謂鑰曰忠宣文集未行於世晚而謫居永州三年邦人至今懷仰比因沈史君圻赴郡以家藏本屬之旣巳刋就而舊無序引徑以見委鑰謹謝之且曰托名不腐豈非晚進之幸豈非平日之願顧年衰學落何足以與此三辭不獲則取而伏讀越二日而盡得之蓋公天資誠篤確志學問承文正公之親傳博之以泰山孫明復䢐徠石守道盱江李泰伯三先生師友之益發爲詞章根柢六經切於論事無一長語而一出於文正蘇文忠序文正公集有曰其於仁義禮樂忠信孝悌如饑渇之於飲食欲須臾忘而不可得又曰𨿽防翰戲語率然而作必歸於此故天下信其誠爭師尊之公眞是似者哉而鑰之所尊敬者此又其餘事自朝出鎭廟謨相業具載史冊不待贅言惟公平日忠恕得吾道之功用深入吾夫子閫域非淺丈夫所能窺者溫恭惟謹無異稠人遇有當爲勇決過於賁育此其大過人者然亦尙可勉也心平而寛慮周而逺喜怒哀樂所發而必中克伐怨欲不止於不行包含太虛無所適莫姑以其見於外者一二言之鄧綰嘗奏罷公襄州及言者攻綰則極力爭之謂巳經先朝責降不應再有所貶公亦非有意於以徳報怨自謂上惜朝廷事體下以安人情反側蘇黃門誦揚畏憚章而公去相位他日哲宗面斥黃門從容爲解黃門謂公爲佛地位中人章子厚得罪父年九十議與一便郡公言當置往咎而念其親公本以議新法不合而去及溫公將盡攺熙丰之法公謂特當去其太甚又須徐徐經理差役二事尢不可暴操心類如此公旣喪明而責知隨州尋竄永州蓋子厚必欲寘之死地而公素安義命無一語怨之家人猶未平也風雨中覆舟於江以救僅免拭面而語家人曰此亦子厚所爲耶嗚呼使之從夫子於陳蔡當亦有不容何病之言此非他人所及也蔡新州負罪至公力救之上忤簾中下違同列賢如劉元城亦以吳處厚爲義存君親詆公不遺餘力公不爲動卒貰其死一時不以爲快及事之變呂汲公劉忠肅等𨿽終於貶所其得免於巳甚者始知公之不寘新州於死之力也汲公軰初竄嶺表時郊敕未頒先謂難從恩宥公齋戒九州防等年老衰病何以自存迹其所罪亦因持心未恕好惡任情以異巳爲怨仇以疑似爲訕謗誤國害公覆車可鑑此不惟次寤泰陵正欲感動子厚輩使之革心而從善也嗚呼自煕丰元祐以至元符紹聖之間世事屢變反覆非一徽皇踐祚攺建中靖國流人悉歸四海望太平於朝莫欽聖憲肅皇后與徽皇待公而爲政致遣中使逺至湖外賜好牽復迎勞不絕公時在瞽廢風痺中知上果用我亦欲感激自奮而病不可爲矣嗚呼天乎倘延以三數年之壽使再得政則必能混一天下可以仰副建中靖國之意豈復有後日之禍哉公旣去矣而蔡呂俱召呂又爲蔡所排而任蔡愈専矣此所以撫捲長懷而繼之太息流涕也後之君子欲多識前言往行以蓄其徳者於此書可不熟復而力行之以代韋之佩乎文正四子長監簿以病早歿忠宣與二季俱顯衣冠蟬聫然自忠宣以來一百二十有四年而後中書舍人始紹科第世實監簿之孫範氏之興未艾也四月丁丑朔正奉大夫參知政事兼太子賔客四明樓鑰謹序

刻政府奏議防

範文英

先文正公奏議十七卷韓魏公爲序在昔板行於世𨿽不復存其政府奏議二帙卷中不載玆得舊本惜多漫滅將繕寫鋟梓而鄕士錢翼之見焉樂爲之書於是命工刋置於家塾期世傳之元統二年甲戌九月八世孫文英謹識

石湖居士集防

範莘

先人嘗爲莘等言自十四五始爲詩文晚而彌篤或寢疾醫以勞心見止亦以政自不能不爾謝之手編僅成帙而棄不肖之孤其尙忍言哉當從九京遊而未敢者以先人之志未承也詩文凡百有三十卷求序於楊先生誠齋求校於龔編修芥隠而刋於家之壽櫟堂春秋霜露思其志意思其所樂僾然如見愾然如聞庶得借口以告我先生云泰嘉二年十二月初三日莘謹書

夷白齋稿序

戴良

夷白齋稿合若干篇臨海陳敬初先生所著予旣訪之先生盡得其稿而編次之以爲三十四卷而復序其篇目曰世道有升降風气有盛衰而文運隨之故自周衰聖人之遺言旣熄諸子雜陳而汨亂之漢興董生司馬遷揚雄劉向之徒出而斯文始近於古迨其後也曹劉沈謝之刻鏤王楊盧駱之纖艶又靡然於當時至唐之久而昌黎韓子以道徳仁義之言起而麾之然後斯文幾於漢柰何元气僅還而剝防戕賊已浸滛於五代之陋至宋之劉楊猶務妃靑儷白錯綺交繡以自衒後七十餘年廬陵歐陽氏又起而麾之而天下文章復侔於漢唐之盛未幾歐志弗克遂伸學者又習於當時之所謂經義者分裂牽綴气日以卑而南渡之末卒至經史文義判爲専門士風頽於科舉之業而我朝輿地之廣曠古所未有學士大夫乘其雄渾之气以爲文者固未易以一二數然自大歷以來擅名於海內惟蜀郡虞公豫章楊公及金華栁公黃公而已蓋四公之在當時皆涵淳茹和以鳴太平之盛治其摛詞則擬之漢唐說理則本諸宋氏而學問則優柔於周之衰學者咸宗尙之並稱之曰虞楊栁黃而本朝之盛極矣繼是而後以文名家者猶不下數十如莆田陳公之俊邁則有得於虞公新安程公之古潔則有得於楊公而臨川危公之浩博則又兼得四公之指授者耶鬱鬱彬彬何可及哉近年以來獨危公秉筆居中朝自餘數公嘗想見其丰采習聞其謦欬邈然其不可接者久矣於是淪謝殆盡而得先生以紹其聲光也先生黃公之髙第弟子嘗負其所有渉濤江遊吳中久之又自吳逾淮溯河而北達於燕趙角輦轂之下久之於時𨿽未有所遇然自京師及四方之士不問識與不識見其文者莫不稱美之不置則其得之黃公者深矣後由京師還吳適值兵興藩輔不次用賢卽以樞府都事起於家後又用之省幕用之公府迹愈顯而文愈工人之求皆隨而應蓋燦乎其可觀矣夫自周衰以來至於今幾二千載其渉世非不逺也歷年非不久也能言之士非不夥且眾也斯文能自振防以進於古者惟漢唐及宋及吾朝此四世而巳而四世之中士之卓卓可稱者又嘗不過數人焉何世之不古而人之難得若是歟於此有人焉能以卓卓可稱者自期待世其可不爲之貴重歟余於先生之文讀之累月曾莫有所去取於其間𨿽片言半簡咸附而錄之者所以明求一字畫之微皆可爲斯世之貴重也先生名基字敬初夷白其自號也故以題其稿云九靈山人戴良敍

防夷白齋拾遺

朱存理

尙寶李公前修郡乘時先得海虞士人家本一冊復有遺文三十五篇余悉錄之今得王氏本相校異同於海虞本錄出爲拾遺一卷吳中尢氏藏遺墨數紙內有陳基傳一通謝徽詩一首並存拾遺後

缶鳴集序

胡翰

人生而形具矣形具而聲發矣因其聲而名之則有言矣因其言而名之則有文矣故文者言之精也而詩又文之精者以其取聲之韻合言之文而爲之也豈易言哉近之於身遠之於物矢之爲天地變之爲鬼神與凡古今治政民俗之不同史氏之不及具載者取而詠歌之載賡之不費辭說而極乎形容之妙比興之微若是者豈非風雅之遺意哉宜君子有以取之吳郡髙君季迪少有俊才始予得其詩於金華見之未嘗不愛及來京師同在史局又得其所謂缶鳴集者閱之累日不倦合古今體數百首其事𨿽微可以考得失備史氏之所懲勸其辭則予之所欲摹擬而莫之工者鏗鏘振發而曲折窅如也果何自而得之方吳郡未入版籍不幸爲僭竊者據之擅其利者十年矣士於是時孰不茍升斗之祿以自活鬵釡間季迪日與之處曾不凂焉顧乃率其儔類倡和乎山之厓水之涘取世俗之所不好者而好之含毫伸牘吟聲吚吚及其得意又自以爲天下之樂舉不足以易其樂焉此其所得爲何如哉吾聞鐘聲鏗而立號石聲磬而立辧絲聲哀而立亷竹聲濫而立防鼓鼙之聲讙而立動若缶鳴之聲果何音也其西音乎南音乎抑太古之遺音乎不然則天下將治正始之音將作而此其兆乎何爲一旦而及吾耳也得乎天者不求知於人求知於人者不得乎天季廸不求知於予而予知之者商聲之歌不必出乎已也而曾子歌之奚斯之頌不必費辭也而後世稱之則季廸之樂亦予樂也嗟夫憧憧往來朋從爾思孰能爲餘發其吟風之趣乎季廸由是求之其於道也亦幾矣洪武二年秋七月長山病叟胡翰序

又序

王禕

髙季廸詩十二卷凡爲樂府五七言近體古九百三十七首余爲敍而評之曰季廸之詩俊逸而淸麗如秋空飛隼盤旋自折招之不肯下又如碧水芙蓉不假雕飾翛然塵外有君子之風焉以余之所言而余之所不言從可知已然則季廸之詩集不可不傳歟季廸中吳人予嘗論中吳之士唐有陸魯望宋有範至能夫魯望之詩寄興幽逺而其音響則駸駸已廹於晚唐至能之詩措辭溫縟然其格調特宋焉耳在勝國時余適吳則陳子平詩其爲言平寔而流麗揆之陸範吾不知其孰先孰後也吳之詩在元惟子平而知者益鮮吾於是復得季廸之詩焉今季廸年方壯志气偉然其所自見殆不止於詩而其於詩則已能自成家與唐宋以來作者又不知孰先孰後也嗟乎詩之道微矣世之有志於斯者莫不鞠明防曛疲心思於簡牘間而後爲言乃或有可傳其不可傳者固不可勝數是不可不謂之難也以詩之難能如此而季廸乃以此自成家追古之作者以爲並豈非其才之過人也歟而傳之世必有因其詩而知其才者矣季廸名啟季廸字也頃承詔與予同修元史尋入內府教冑子授翰林國史編修云洪武庚戌三月翰林侍講制金華王褘序

又序

謝徽

言之精者謂之文詩又文之最精者何以知其然耶二气爲之槖籥而鼓之以風霆然後天之聲出焉眾竅爲之呼吸而蕩之以江河然後地之聲出焉受形於兩間而靈於物者爲人然气至混然天成發宣鴻郁然後人之聲出焉凡人有聲斯有言有言斯有文文至於詩包括品彚陶冶化工根乎性情之眞達於音響之妙宮商間作金石並鳴由是而聲之用極矣世皆知以詩而觀詩或未知以文而觀詩因謂詩特文章之末技庸詎知聲成文謂之音而詩之中文巳具焉韓退之之言曰李杜文章在光焰萬丈長斯言也其善論詩者巳然非天機悟入識見超詣亦何足以語此哉渤海髙君季廸疎爽俊邁警敏絕人無書不讀而尢邃於羣史與余交二十年餘知季廸之能言也久然未嘗不以其詩而得之也始季廸之爲詩不務同流俗直欲趨漢魏以還及唐諸家作者之林每一篇出見者傳誦名隠隠起諸公間及遊四方不懈益勤刮磨潄滌日新月異紳衿諸老咸自以爲不及季廸之於詩誠精矣然其意則自謂古風人之辭不如是也三百篇之傳豈皆出於一人之手哉著其一二皆可遺之後來尙奚以多爲哉吾非欲成一家言亦性焉而嗜之之篤殆與人之耽悅世好者同一肆志用情而其樂蓋未能以此而易彼也聞者以爲然當其一室燕坐圖書左右離別拂拭塵幾埃案間冥黙靜思神與趣融景與心會魚龍出沒巨海中殆難以測度或花間月下引觴獨酌酒酣气豪放奇作楚調已而吟思俊發湧若源泉捷如風雨頃刻數百言落筆勿能休故季廸之詩緣情隨事因物賦形橫縱百出開合變化而不拘拘於一體之長其體制雅醇則冠冕委蛇佩玊而長裾也其思致淸逺則秋空素鶴回翔欲下而輕雲霽月之連娟也至其文采縟麗如春花翹英蜀錦新濯其才气逸俊如泰嶽秋隼之孤鶱昆侖八駿追風躡電而馳也季廸之於詩可謂能盡心焉爾季廸之詩甚多有吹臺集缶鳴集鳯臺集凡爲詩幾二千首皆當世之儒先君子序其端今年冬予訪之吳淞江上季廸出其詩示余蓋取舊所集諸詩益加刪攺彚粹爲一總題曰缶鳴集自古樂府歌行而下至五七言諸體得詩三百餘篇皆其精選富矣哉亦可謂不易矣然是編也特以今年庚戌冬而止後有所作當別自爲集季廸不以予不肖屬予序之庸敢敍諸編端以俟季廸家姑蘇嘗應召修元史教西學弟子員入翰林爲編修擢戶部侍郎賜歸鄕裏云洪武三年十二月旣望史官吳郡謝徽序

髙太史大全集序

劉昌

故嘉議大夫戶部侍郎前翰林國史院編修官授諸王經靑丘先生髙啟文集二十四卷舊一千若干篇今二千若干篇儒士徐庸字用理之所廣也用理旣以類廣先生文集乃以示昌昌謹爲之序曰夫將以所學明先王之道救當世之則必著於言焉庶幾見者之用聞者之有考也六經更聖人之手其言粹然一出於正要之所以存鑑戒者亦多聖人歿縱橫捭闔之說興而大義微漢廣遊學之路董生賈誼始各以其學自見著書數千萬言沈雄簡奧其明先王之道陳當世之務略備矣唐韓愈起力變八代之衰習故其言雅醇而杜甫李白又各以其學自見明王道具時政謂之詩史宋歐陽修博學力行本論之言有益於治至朱元晦則根據六經之防攘斥百氏之非巋然爲世儒宗其大要使人審王伯之略致義利之辯而巳今諸家之言具存考之可知用之猶尙可行也蓋三代而下漢唐宋之所以聳徳著業而繼焉以稱治者有賴於是焉先生生元丙子少稟神慧長讀六經諸家之言融而通之會而成之又取而力行之其發之於言則浩乎如大水之決防也鏘乎如洞庭之張樂也儵乎如幽壑之舞蛟也致之於用則如射者之於的凖乎其無疑也然值國步之旣促不見用隠於靑邱登髙望逺撫時懷古其言多激烈慷慨若將與世無所求者及我太祖髙皇帝定鼎建業肆詔徵賢先生起與元史之修錄善醜惡儒者之功庶幾彰施史成授諸王經進戶部侍郎尊顯極至先生感之頌先王之道以匡濟世務言多雄偉奇古足以聳張徳業神益治化時甚賴之未久卽辭去去後蹇連以死嗚呼殆天所以厄斯文也嘗竊論焉天道惡滿取之不可以全然詘其身必信其聲是以董賈貶逐而名用長甫白窮放而詩傳韓愈歐陽修朱元晦𨿽號通顯而未免罷斥然其言至於今誦習而師承者不衰正柳宗元所云生而不遇死則垂聲者也方先生死始三十有九使少優遊而待之則學將止於是乎言將止於是乎行將止於是乎嗚呼天實爲之謂之何哉用理師學於先生之言得之旣深遂勤圖傳之亦使聞者考之而可知見者用之而可行以明其言之果有賴於世也嗚呼厚矣景泰元年庚午冬十二月望日賜進士出身吳人劉昌序

眉庵詩集序

江朝宗

予布衣時雅聞楊孟載先生盛名及入翰林爲史官奉勅纂修大明一統志攷先生先世於蜀嘉州人因大父仕江左而生吳中遂家焉又誦先生詩云我家岷山更西住正見岷山發源處於是乎益知先生𨿽生吳中實蜀人也先生生於元末仕於國初宏逺之器淳正之學初任滎陽令再謫鐘離間居江寧句容久之被薦陞江西省幕賓復使湖南廣右累官山西按察使志載先生讀書日記數千言尢工於詩與髙啟徐賁張羽爲詩友故時有髙楊張徐之稱云先生所著有眉庵集五七言古律五七言古體及歌行排律絕句詞曲總若干篇教授鄭綱編集巳板行矣字多訛謬先後失序而缺略尢甚識者惜焉吳中張公企翺以名進士累官廣東僉憲素重先生之詩每遇公暇輙研究之補其缺略次其先後履歷之字之謬訛者悉考正之釐爲十二卷繡梓以廣其傳其用心亦厚矣哉間以示余俾爲之序夫詩言志也三百篇之後變而爲漢魏爲六朝宋元以前惟唐爲盛今先生之詩穠麗纖蔚藹然正大和平之音殆有唐人風味夫豈易得者哉僉憲公能俾先生之詩大顯於天下後世天下後世卽其詩可以知其志知其志可以知其人然則先生不但有光於吳而且有光於蜀也余後生小子因僉憲公之命不敢以謬悠辭而僭序之其景仰之誠得不於是而少舒哉成化二十年夏六月旣望賜進士奉直大夫廣東市舶提舉前翰林侍讀學士經筵官兼太子講讀江朝宗書

眉庵集後志

張習

眉庵楊先生孟載吾蘇之吳邑人家天平山南赤山之下自幼敏悟絕人日記數千言弱冠工文詞議論古者亦數萬言謂之論鑑嘗絜以試儀曹值元季兵興勿果就職當時文章大家若參政饒介之周左丞伯溫見皆奇之會稽楊亷夫以詩伯一時少所推可僑雲間往來吳下以所號鐵笛謂先生能歌之乎先生曰不惟爲作鐵笛歌尢且效老鐵體翌日成以呈亷夫不覺自失曰吾意詩道巳蕪今復得子老鐵當退步讓爾一頭地也遂偕之東遊呼從者曰吾在吳又得一鐵來矣若等就之學優於老鐵學也交與成忘年故當時有老楊小楊之稱云避兵圍城中日與才友髙季廸王正仲朱來儀徐幼文輩倡和以自適迨我聖祖肇基之初卽受薦任河南滎陽令尋謫鐘離間居秣陵江濱久之又用薦爲江西省幕賓以累復落職處句曲山中又起奉使河南廣右旣而擢山西按察副使陞按察使而卒此履歷聞諸故老驗諸詩所載特其大槪緣當時無有筆其行實者故莫克致詳然先生平日之詩甚富皆率意爲之略不存稿嘗見先生自序一帙云因吾友方君不得余全集爲恨故畱此以示之爾則是先生盛年稿已散失今流傳人間者十無二三況皆抄本又無序志家異而人殊後至天順間郡人鄭教授嘗爲刋行間多訛謬矧諸奇作失載識者病焉習在髫齡卽授誦先生之詩徧假抄錄覬圖彌盈及長而仕偕以出入有年猶每隨訪隨錄卒莫致其全玆官嶺表念齒已邁爰命庠生顏恭文起會各本錄就請前翰林學士西蜀江君序諸首重圖鍥梓以傳噫文章在穹壤間譬之精金美玉不求乎人而人自卽之無有久暫而異所好然好金玉之寶者世人之常情而文章雅談非有景賢好古之心莫克以致其所好之篤也習爲鄕人晚生敬慕前哲之賢自幼抵老不忍冺冺是固庸陋無文不能表章乎幽潛則區區素願詎不由之少慰哉若夫先生學力之充才气之雄以致詩之淸豪自成一家言者覽是集當自得之玆不凟成化乙巳秋桂月胐同邑後學張習志

靜居集後志

張習

吾吳之詩自唐皮陸倡和爲一盛再盛於元季自王元兪鄭元祐張伯雨龔子敬陳子平宋子虛錢翼之陳敬初顧仲瑛輩各出所長以追匹乎古者繼而張仲簡杜彥正王正仲楊孟載髙季廸宋仲溫徐幼文陳維寅丁遜學王汝器釋道衍輩附和而起故極天下之盛數詩之能必指先屈於吳也維時張來儀先生自江右來與髙楊徐相友善聚首之際未嘗不以詩爲事積之旣盛名爲大家輿論比唐之四傑故老言不惟文才之似而其攸終亦不相逺眉庵盈川令終如一太史存心無疵而斃則同乎賓王北郭𨿽不溺海僅全要領而非首邱先生竄嶺表尋召還以對內政之不恊恐禍及已遽投龍江以沒又與照鄰無異噫詩在天壤間患惟不工耳茍工而名家則凡具人心者罔不知好之故不欲其傳而人自無不傳詩之存人之存也是知先生之年𨿽不永於當世而自有以延於後世未可以彼而易此吳中鈔本所謂靜居集者什惟二三生自幼抵老求之冀得其全不克文梓垂畢又得吳興本較之𨿽曰加倍猶未克備亦並刋入尙期博識同志畀足成之尢爲幸甚治辛亥秋八月十二日吳晚生張習謹志

翠寒集序

鄧光薦

詩惡乎變三百篇後變乎攜手上河梁下迨建安齊梁數變至唐洎宋季之詩大變而絕何邪詩闗乎風化系乎气數士昔騖於時文視詩爲長物𨿽有不工工不及唐矣非詩之變乃時之變也吁詩貴乎變不守一律千變萬化變之不窮惟子美能當之豈惟詩文亦然宋之詩病非膠攣淺易則窒泥狂怪搜獵奇事穿穴異聞失丰厚而就儉約趨窘局而棄髙逺不能平澹蕭散雍容和緩求如晚唐杜荀鶴方幹輩斯可矣吳逸士宋子虛詩則不然子虛生景定間未弱冠時已廢科舉學故惟詩是學大篇如天孫織絹雲經霧緯自出機柚小律則日光虹彩渾然尺璧穠麗縝密而不艶含郁靜婉而不怨其深於變之也余客江東會西溪王公稱其才學茂異弗就觀其人淵黙似不能言者其詩超邁而自勁後得所寄天馬歌諸作乃益嘆服蓋本於學防養有力不汲汲於成名其行業皆然不獨詩然也余將溯九江子虛始出稿畀余序余所知子虛者淺矣子虛之不屑爲者深嗚呼作詩難序詩尢難子虛之詩顯果在予序則唐之三百家無序者其詩皆能晦乎系其詩之工拙爾少陵云淸詩句句盡堪傳奚在予序子虛之詩足以重予言也故序之子虛名無翠寒其齋扁云嵗在屠雍赤奮若淸明日廬陵鄧光薦中父敍

又序

趙孟頫

吳古爲都會山水富甲東南長材秀民間出層見以濟時需獨唐皮日休陸魯望隠松陵爲詩文相倡酬故吳之山川自西子館娃宮鹿遊胥臺殘花遺艸煙霾日噎悒鬰千載間皆能發而化之爲詩餘先子昔處是邦嘗往來吳中皮陸之風尙可想見辛夘秋客燕子虛與予遊甚稔每話具區山水之勝出所爲詩風流蘊籍膾炙可喜皆不經人道語子虛年未艾有能聲詩且通史西溪王中丞以茂才舉之辭不就余觀子虛多子負𨿽時以捲舒豈若唐之皮陸眞能隠於詩邪使子虛仕與詩並進大篇長什當有寫禦屏者子虛姓宋舊以晞顏字行世居晉陵家值兵難遷吳冒朱姓雲元貞乙未中秋吳興趙孟頫子昻又序

又序

馮子振

天詘西北曰無曠古未有有姓而以無爲之名者吳人宋子虛乃以無爲之名斯名也子虛殆始自亡是公烏有先生乎盧仝異自異之對待相與莫逆於是不能無仝自仝異自異之對待吾欲取某姓而姑名之曰有爲子虛之對待而三千載之有姓氏不聞單無之隻字爲之名者徐無鬼公子無忌之屬生戰國者無之且必連綴某字者以爲名未若宋子虛之無有獨無對之特出茍求其故毋巳則春秋之冉有乎或曰以冉有對宋無與盧仝對馮異固無以異而嵗月卜之吾東家聖師之闕裏則去冉有也惜逺矣有無姑置吾讀子虛所爲詩則求之吳中殆無詘第二指然則五茸三泖之地望不但無能名子虛者並與子虛之詩無之此邦不可無斯人可無其詩乎其烏夜啼公無渡河戰城南公莫舞至妾薄命古研歌詩諸家古錦神林鬼家外帶三分鳳麟洲山飛仙羽翮格力其五字律風調淒惋不勝江哀浦思之情悰如承恩金馬詔失意玉環詞落月今誰弔長庚夜自明𨿽使太白復生亦應爲子虛擊節七言律楊栁黃昏曉西月梨花明白夜東風秋千庭院人初下春半園林酒正中五言如乙鳥歸來社辛夷開過春如身黃松上防頭白竹間禽七言如桃葉歌殘秣陵酒梨花夢斷景陽鐘五言如采藥逢毛女焚香對羽人客愁三月盡春夢五更初七言如縮地日愁龍作杖臥云時約鳳吹笙五言若蜀魄花成血山魈樹隠身竹枝歌峽夜椰子醉蠻春如空悲祖龍死但覺鮑魚鮏如織女支機穏山人作枕便異或稱羊化疑應訝虎眠不湏塡碧海直欲補靑天如勒銘畱水寺應供宿江城夏減遊方興秋添住嶽情標致極似唐人諸詩而對偶之工興寄之永飄飄然自異於金陵含風鴨綠粼起防日鵝黃裊裊垂北風吹樹動西日照窓涼之類至其絕句雅淡淸潔一字不可易豈但吳中無子之詩乎子虛有韻人之姿而天壤間知子虛最晚恨予老無能爲矣姑取其詩集而序之好事者寫之於圖有味乎其言而時諷誦之彼韻春風防涼月之客主豈特可摽而出諸大門之外𨿽引卻百驛數十日猶俗气混人也子虛嘗舉茂材於王西溪平生獨刻意於詩宦情云薄以故不肯輕就籠絡焉追逐時好以取世資其胸中泊然無營殆眼中眞無其匹者太湖三萬六千頃寧當無眞識子虛者也異時白醉吟生七月能識之無二字是孩提時巳識宋子虛云矣醉吟晚守姑蘇惜子虛不當是時如子虛當其盛時持其詩納之白傳則翠寒之集若不噓而奏之白玉之堂他日亦應俎豆洛社諸人之右寧當別有識子虛者其未能如醉吟翁方孩提識之無者勿以語之翠寒詩集之雅號云延祐庚申冬孟一日海一粟馮子振序

翠寒集防

錢良右

子虛先余廿年𨿽知嗜吟其亦未始置齒牙間自其壯年遊江東首見知中丞王公侍禦鄧公今承防趙公皆序其捲最後集賢馮公聞其詩欲行將有以資之而亦未嘗見其捲也公一日過子虛索稿子虛不容已遂出稿公疾視黙覽遇佳句輙首肯而聲誦之謂子虛曰子詩眞刻意於唐者明當爲子序之翌旦子虛袖二紙請焉公欣然援毫不煩脫稿一掃千餘言昨所聲誦亹亹出筆下至於題之前後句之次第略不少差其一二所許可皆子虛平生得意句世所謂膾炙者子虛亟拜且喜坐客皆爲之嘆服吁士之處世能不逐聲利而獨嗜片言隻字以陶寫其心腹不求人知有終其身而詩不傳者乎今子虛是也馮公序其詩時年巳逾耳順何一覽其捲而盡能黙記佳句於俄頃之間抑子虛之詩如正聲雅樂入耳而不忘邪序𨿽擷其英爲公論余意翠寒集其堪擊節者恐不翅若是也因徴予書獲識卷末且以紀馮之才之彊記云至治二年六月一日里人錢良右謹書

吳都文粹續集卷五十五

欽定四庫全書

吳都文粹續集卷五十六

明錢谷撰詩文集序

甘白先生後集序

朱逢吉

文章聲心也見乎學力之淺深才識之髙下而心爲之本焉譬如習樂心所尙者古淡也則蕢桴土鼓不假音律而自然之聲葉焉茍所尙者哇淫也則鄭衞交作流宮泆羽而去古逺矣故觀文章必先觀其人觀其人必先求其心然後其識其才其學可見也古今騷人韻士學博才髙者眾矣而求其識之卓心之古則可屈指焉甘白先生可謂全備者乎余來吳中聞先生之名而不及見矣得見其子用軫淳篤而文雅其鼓琴嘗動乎帝聽其才行克振先生之髙風者也間出先生文集俾余序其端嗚呼先生往矣其出處大節已於貞木兪公志中見之而先生之古心卓識髙才博學則於是編著焉燦然星斗之輝也巋然河海之深也其天地間之正气乎气正矣辭嚴義直而理無不致益世教多矣故能委順以時樂天知命不以夷險易其守不以否泰二其中而遂克考終於其官殆猶駕萬斛之舟乘風濤於滄溟洶湧中而終允濟非古心卓識其克爾耶與古之君子不假勲業而名徳拔類者同其休聲可謂俯仰無媿者矣用軫其廣傳之以爲後學者式斯不負先生之用心焉永樂元年春二月望日修史官奉議大夫大理寺右寺丞朱逢吉序

甘白先生詩集序

陳鑑

甘白先生詩集凡六卷其孫大理評事祝承命於父放翁之所刋也先生姑蘇人姓張氏名適字子宜自幼頴悟年七嵗卽能賦詩彈琴九嵗能誦五經十二應江浙鄕試人以神童目之值元運將革遂不仕國朝洪武初與渤海髙季廸諸公同徴修元史授工部水部郎中無何乞歸鄕裏日與周正道陳惟寅及季廸輩更倡疊和而先生才思尢敏捷方其吟琢直欲旋斡造化牢籠萬物使無一或有可遁者先生將以此自老而復以明經薦授廣西理問歷滇池魚課及宣課二司大使遂終於官先生所作之詩甚多遺稿若樂圃南湖江行滇南諸集藏於家者殆數十卷兩遭回祿今所刻者才得什二三於煨燼之餘及士林傳誦者而已𨿽然昔人於詩有以一篇之佳一句之美若崔顥題黃鶴樓林和靖之暗香疎影自足使名聞後世今先生之佳篇美句求之集中豈少也哉是亦不足較於此也經曰詩言志蓋詩者志之所發然則誦先生之詩者殆亦可以識先生之志焉先生之志有所未竟其將竟之於祝乎祝予同學友而放翁又與父友因觀是集故爲序而書之正統六年嵗在辛酉仲冬初吉通議大夫都察院右副都禦史同郡陳鑑有戒書

王先生詩集序

鄒亮

天地間流行之物皆詩也若夫光華爲日月動蕩爲風霆森列昭明爲星辰河漢燦爛爲雲霞輝映爲虹霓融潤凝沍爲雨露霜雪以至山嶽之流峙花木之妍蔚鳥獸魚龍之飛躍變化何莫而非詩乎是物者人皆得以用之而患不能成乎詩詩之而患不能曲盡其妙詩之道可謂難矣吾鄕王先生汝玊風韻豪邁藻思俊逸學問博淵邃爲文敏捷辭意通暢於詩爲尢工蓋嘗馳騁出入古樂府漢魏六朝唐人諸作故其五言古選若三代鼎彛𨿽朱湮翠融而龍章鳥迹欵識典雅無雕鎪鏤防之狀殊可玩焉七言歌行如奔流出峽汪洋演迆層瀾萬頃自然成文長風衝激駭浪滔天物怪出沒則又可驚可愕焉五七言近體猶大將軍出師紀律嚴整旗旌鮮明劍防銛利軍容整肅鼓吹旣作其聲悲壯激烈鋭气憑陵直欲拔唐人之壘焉五七言絕句譬之鶴唳秋空淸音嘹亮回視他人之作不啻艸根蛩語蚓竅蠅聲焉耳嗚呼先生之詩可謂兼備古人之體制者矣予自早嵗卽防心斯事惜乎學識譾陋無所成就不足以窺先生之藩籬尙敢望闖其戶而入其室耶鄕友華彥謀雅擅好事之譽嘗編次先生之詩壽梓以傳於後徵序其端輙評先生之詩如此且謂先生得乎兩間萬物之妙用故其詩卓然爲一名家云景泰二年嵗在辛未秋九月上澣監察禦史郡人鄒亮序

靑城山人詩集序

徐珵

國朝文章之盛稱洪武而永樂次之若宋承防景濓胡徵君仲申徐徵君大章王待制子元蘇太史平仲髙太史季廸張太常來儀輩皆傑然名家者然當其時髙皇帝初定天下懲元之寛無制而矯之以猛网羅天下之豪傑用法剪除之而彼諸老皆勝國之遺才𨿽用於維新之朝而偪於法或死或遁不得以盡其鳴世之能事及太宗之入乘丰富致太平乃崇儒術廣文學之選以潤飾鴻業照耀天下於是士之幸存而後出者始皆濯拂登進以鳴一時之盛而致翰林檢討兼春坊贊善太子賓客諡文靖王公汝玊則其先鳴者也公之學長於春秋其爲文蓋兼古今體制而詩則深得唐法其所著述甚富而稿之藏家者皆燼於火獨其詩散逸於四方好事者得而錄之公之孫鎧繕寫藏於篋笥友人華彥謀與王氏連婣尢好公詩旣爲編次復鋟梓以傳於世而諉予序予嘗評公之詩淸而不刻麗而不靡佚宕而不麄俗驟而見之如九霄一鶴盤云獨遊如玊井蓮花浥露初發如瑤臺仙子臨風微步殆難以塵情凡態想象如武陵年少衣輕防駿馳騁春風紫陌間意气奕奕不可耐品而第之其大歷貞元諸才子之流乎因並著之序末以與知言者商確之靑城山人者蓋公所自號也凡公之生平官簿事行則國史備焉景泰癸酉春正月之望奉直大夫太子諭徳兼翰林侍講兼修國史玊牒東海徐珵元玊序

後防

王鎧

右靑城詩集若干捲先大父文靖公之所著也大父自幼以詩文名接交當時海內碩儒非一往來倡和靡不見之賦詠自入國朝登仕籍洎陞翰林聲光益著其制作特盛然兩爲回祿所虐稿皆殘缺所幸別或收貯得十之二閱嵗旣久鎧以菲才宦遊古汴束以自隨公暇因掇拾分類繕寫一帙有外集者附之藏之篋中家居以來罔敢失墜偶婣好華君彥謀過而見之三復嗟嘆遂於內各刪百首命工刻次嗚呼大父文名蓋一世著述布天下而遺稿灰滅無幾又弗克傳世豈造物者不使有見於後哉實子孫不肖不能述先業之所致也今大父歿餘三十年而一旦幸表而出之是明珠寶劍之起於重淵必有待其時歟彥謀讀書好義常輯其族譜諸集行世足羨故家子孫立志超卓不屑細故如是時正統十二年嘉平望日孫鎧謹識

謝孔昭詩集序

周傳

詩自國風以降言選者稱漢魏言律者獨稱唐而已爲選而不宗漢魏非選也爲律而不宗唐非律也選豈易言哉自梁昭明太子選漢魏以來諸傑作者因時所尙分爲五言七言皆以偶對切實音韻諧協者中其律而詩以律稱矣則欲學詩者捨古人奚取法哉然後人擬之者不失之疎則失之淺調格似矣而意趣則未易及也由古及今以詩名家者幾何人哉姑蘇自吾朝以來文運與時大興以詩名者則有髙君季廸楊君孟載爲尢二君之詩言選則入漢魏言律則入於唐音響調格宛然相合而意趣或有過之𨿽識者莫能辧其異也余友孔昭謝氏自少嗜詩得二君之防趣故其爲詩不茍必擬於古人調格似矣而音響之不合者不作也音響似矣而意趣之不佳者不作也不作則已作則必欲如古人焉是將駸駸乎漢魏唐者也今編其稿分爲選詩律詩絕句凡若干首屬予爲序余豈知詩者哉然聞志於古者卽古人也詩而逼於漢魏唐之作則𨿽以今之詩爲漢魏唐之詩可也詩而不能效古其如古人何哉孔昭有志於古而用意若此蘇人翕然稱之則蘇人以詩名家而不絕者將不系於孔昭乎愧予非能詩者不足以知之姑序所聞於簡以塞其請云癸未嵗七月旣望汝南周傳序

又序

張肯

書云詩言志心之所之之謂志詩者言其心之所之者也在心爲志發言爲詩有諸內而形諸外也心之所之之不同而其詩亦有憂抑感傷憤怨悲戚喜樂和恱之異觀其詩則知其所志矣故窮夫出婦逐臣逆旅必多憂抑傷感憤怨悲戚之言騷人勝士富翁貴客必多和恱喜樂之語非才之優劣而詩之不同觀其志則知其人矣𨿽然世道有升降風气有盛衰而其詩亦然因而隨之者有矣其言之喜樂和恱者大抵多盛世之音也其不然者則其人有大過人而不系於時者也又豈可一於心之所之而然乎嗚呼詩之言志有不同如是邪詩之言志𨿽不一然其同者則同得其性情之正也詩而不得其性情之正則不足以言詩矣欲得其性情之正非學問之功其可得乎詩而得性情之正斯可以言詩矣余少也亦嘗執筆而學言也由其志之卑陋而又無學問之功其所言惡能得其性情之正哉今觀夫謝君孔昭之詩凡二百餘篇其憂抑傷感憤怨悲戚而不傷也喜樂和恱而不流也奕奕乎其風韻也翩翩乎其英俊也皜皜乎其潔而白也而又皆得性情之正噫非有學問之功者其能然乎予方自愧有不可企及之嘆而又命予序其篇目予非能詩者將何所言乎姑書詩之言志者以爲敍云永樂甲申五月十日浚儀張肎序

艸窓集序

姚綬

予弱冠時艸窓先生以詩鳴吳下及予壯遊學宮先生起爲太醫院吏目以詩鳴公卿間聲價籍甚景泰癸酉予領薦書上京師先生已卒於邸捨竟弗之識往往見談於詩句警防而气舂容恨不得其生平之集而盡觀之爾來餘二十年其子俸手一編於吳門寓館曰此某先君子之艸集願爲之序受而觀之總若干篇諸體悉備釐上下卷以授梓焉嗚呼先生往矣其詩則存往者同存者獨悲其往序其存可也世謂詩人之心聲也予獨本之气焉夫气在天地之間迎之不見其首隨之不見其後洪纎生息者以之人與物同稟而獨得其淸故身心之中凡一運動莫不由此養之以直不爲勢摧不爲利拘不爲欲屈則浩然充塞沛然流行有不可得而禦且遏者詩云乎哉吾用是知先生自少至壯優遊於典墳涵濡於義理不浮於約不華以實養成是气罔或少餒故其所發隨扣隨應譬猶富足之家所積者厚一旦用之羨余尙多誠非一朝一夕之故也其在公卿間彼此忘勢必有忠讜之論可施於用陰爲裨益惜無紀載奚止詩而已也論者又曰詩由性情止乎禮義先王典則以垂美刺易風俗系世運非曰小補今先生詞意之正足以風勵來學有非騷囊之風雲月露同日並語又不可以詩爲先生少也予恨未能知言或味乎此幸獲盡觀其所作姑序其所存以歸其子將以俟夫知言者論定之如何先生姓劉氏名漙字原博艸乃其別號云成化十六年七月上浣賜進士出身第前廣東道監察禦史嘉興姚綬書於云東精舍

劉文恭公文集序

吳寛

文章之士世固有之山林之間賤而在下者其文旣多晦而不傳至於貴顯之人或放而無行讀其文者且嗤之況欲其傳哉夫人自少至老矻矻然執筆纘言能造其妙者幾人幸其文之妙矣貴而鄙其行賤而揜其名欲其傳又難如此寛故於鄕先達文恭劉公之集讀之所以深嘆也劉爲吳中世家自宋以來以儒官相承入國朝值家中衰而公居貧力學未嘗降志永樂間竟取科第入翰林益篤於學纂修講讀皆稱其任文名旣著有求者輙酬應之若不辭拒然平生愼許可少假借言之所施未嘗殉俗以悅人人亦未敢易而求之也蓋公之爲人儉質無華而少玩好靜退不競而絕奔趨故形於著作者不以險怪侈靡爲工往往於和平簡淡之中而有溫純典雅之意知公者以爲似其爲人焉公旣沒藏於篋中率多亂稿其子瀚從仕中外皆以刑獄爲職未暇編次及是以陜西按察副使致仕始以其暇爲之以寛居同裏及仕又嘗同朝契好甚久乃奉其遺稿以示俾序其首寛生也後不獲承公之教特從諸生中一嘗望見其顏色而已今幸得其遺稿而讀之亦何異蒙公之指授者顧淺陋之學𨿽按察君謬加委重其非公之望乎旣辭不獲他日君則以書俾其子今直閣尙寶卿棨來言曰某老矣先子之文將板刻行世願序文之及見也蓋公在翰林最久後自國子祭酒擢少詹事亦貴顯矣而公所以儉質靜退自持者愈至猶夫山林人也故其行巳鄕人知之同時之人知之逺方後輩或有不知者將無疑其文乎孔子曰有徳者必有言敢書曰此有徳者之言也學者宜相與傳之公沒數年後天子念公爲春宮舊學之臣特贈禮部左侍郎諡曰文恭而有司復祠公於學宮知徳者以爲合於公議云治癸丑冬十二月甲申資善大夫掌詹事府事禮部尙書兼翰林學士延陵吳寛謹序

感樓集序

楊循吉

詩在精不在多在専不在備誠以其道之難盡故也有唐氏之世詩莫甚焉然自數大家外其餘諸公之集偏或局於一體簡有止於數篇此豈其力之不能乎亦知詩之難爲不必多與備也故其時詩人量力盡智各能自成一家言竟以取名於千載之下者以此大抵詩在天地間實藝之至精者其工可爲其妙不可爲也妙在觸觸則情感故其句美𨿽善詩者莫能知之是以求好詩必有所俟俟於事之觸境之觸無故之觸也不觸則不可舉筆就題而浪爲然則𨿽欲其多且備又烏能多且備也先生吳中之耆舊剛明介特有通變之才素不業進遂隠於時其正則不惑鬼神其達則不諱負乏勤儉自持以淸儒致產千金持邦人風俗之柄者數十年其爲人豈特詩而已哉旣沒之明嵗其子慈息抱稿見命定其次初漫錄殆千篇三選三減止於【闕】十【闕】首或以咎我曰太少哉余曰詩有片紙而存有累箱而亡者其傳否不在乎多與少也詩人之詩多以迫成非必盡其胸次中語也余用是逆推先生之意以爲此編所謂有觸妙作具在焉豈必其多且備哉觀者自知之矣先生姓賀諱甫字美之其仲子恩中戊子解元有學行不第而歿孫放今亦未冠遊場屋其將益顯大先生之隠行而及其詩乎治四年夏四月二日禮部主事前進士吳人楊循吉序

杜東原詩集敍

王鏊

東原先生諱瓊字用嘉家吳城之樂圃裏孝友退讓好古力行於時同志則有陳醒庵孟賢二人皆有髙義皆好爲詩醒庵詩淸脆可誦而先生沈著古雅有風致間喜畫山水故其詩於評畫尢深也詩多散佚不傳鏊從其子啟所得百篇焉讀之爲選定如左仍附雜著若干篇於後序之曰先生其隠者歟昔之隠者姓名邑裏影響恐聞於人顧其詩乃若有不能自巳者焉而張志和魏野林逋之流尢喜爲詩其於世之興衰理亂毀譽得失榮辱進退憂悲愉懌一切末殺不獨玩於煙雲泉石之間其詞衝澹幽深而其名特焜燿在人者蓋世方卓行之爲賢而夫人者復髙標掲已以驚動流俗萬乘詣而不見千金召而不屈其迹奇其聲烜赫而流於人世謂今之世無隠士是果然哉蓋有之矣而世方以科目是崇是長外是有人皆擯弗用敺一世之人相摩相染於熟爛之程文言奇者得疑行殊者來毀廟堂不聞物色之訪丘園不覩束帛之賁於是時也所謂隠者卽有之方且潛身裹迹日遁於大山長谷之中世安得而知世不得而知則遂曰無亦宜也其果然哉鏊猶及見先生與醒庵深衣幅巾曵杖履革蒼顏白髮所至人望之若綺皓郡將縣大夫延禮賓致恐後縉紳之行過吳下者必請造其廬而販夫樵子皆知二先生之爲賢也二先生死吳中耆舊亦益衰後生之知者益鮮而知之者顧猶以其詩也惜乎東原詩稿傳世者止此然平生大略具焉讀其詞考其世得其所以爲人於戱豈非古所謂遁世無悶之君子歟樂圃裏在吳城西其東有原焉故世稱東原先生先生好著鹿皮冠又稱鹿冠道人治七年二月奉訓大夫右春坊右諭徳王鏊序

武功伯徐先生文集序

萬安

文章者期於世用而已非雕虫篆刻之謂也故學者以此自負朝廷以此取士上下相期莫不以經綸參贊爲事也使非期於實用而惟爵祿之爲榮𨿽有文抑末矣將安用哉若武功伯徐公有貞平生立朝大節持危扶顚廷臣無岀其右負其豪气志在行其所學眞所謂間世之才而用世之文也公自幼穎敏年十二三入小學巳能古文詞旣長登進士第及被選翰林益自砥礪日有造詣凡經傳子史百家雜說以及夫天文地理醫卜釋老之書無不該防更取祕書考古軍旅刑獄水利良法孳孳講求明可以施於今者而識之蓋期於有用之學也厥後正統末邊郡繹騷京師戒嚴公出領璽書卽往撫諭之比至要害民老稚潛匿山壑間者甚眾見公出慰勞而復業者數萬人遂鳩爲義兵教以戰攻擊刺之法民喜有賴而事亦旋定公在經筵時會河決山東之沙灣前此遣治河者卒皆績用弗成公應詔出治乃乘舟遡河源逾濟汶沿衞及沁循大河道濮範而返因陳治水之防起自金隄張秋之首凡百餘里便宜法制水勢底平國家永賴之以無虞天順攺元以公有迎復功陞兵部尙書兼翰林院大學士內閣辦事尋封推誠宣力守正文臣特進光祿大夫柱國武功伯食祿一千一百戶兼華蓋殿大學士辦事如故仍錫誥券追封其三代子孫世襲錦衣衞指揮使公感上知遇毎奏對多剴切上亦才公多所開納一時委任權力無復有過之矣嗚呼公以用世之學得展經濟之才故一時勲業之隆蓋我朝之韓範富歐而文章之盛則我朝韓栁蘇王也豈非用世之學之文而雕虫篆刻者云乎哉是集之流傳其有功於學甚大予故樂而序之賜進士資善大夫禮部尙書兼翰林院學士知制誥經筵官眉山萬安書

完庵詩集序

吳寛

夫詩自魏晉以下莫盛於唐唐之詩如李杜二家不可及巳其餘誦其詞亦莫不淸婉和暢蕭然有出塵之意其體裁不越乎當時而世事相隔其情景皆在乎目前而人不能道是以家傳其集論詩者必曰唐人唐人云抑唐人何以能此由其蓄於胸中者有髙趣故寫之筆下往往出於自然無雕琢之病如韋栁又其首稱也世傳應物所至焚香掃地而子厚𨿽在遷謫中能窮山水之樂其髙趣如此詩有不妙者乎完庵先生劉公少爲刑部屬出僉山西按察司事居三載卽棄官歸吳中年始五十耳公神情蕭散無冠裳之累其家長洲之野江湖之上日玩雲水不足引水爲池累石爲山號小洞庭與客登眺以樂興至輙瞪目爲吟哦聲其詩専法唐人語多與合當時所與倡和者武功徐公參政祝公及隠士沈石田數人而巳自公之歿而徐祝二公相繼下世吳中風流文雅不可復見矣予與公爲後輩而托交久成化辛夘予北上與公別明年公遂不起竊恨之於是公之曾孫布登進士第旣喜公之有後而布嘗輯公詩名曰完庵集者請序則又喜其詩之不亡也完庵者公歸田時號也自以保其聲名幸而無虧如玉返璞以全其眞觀公晚節之善如此又唐人王右軍輩有不可及者其詩僅百篇所遺者尙多讀者如得其爲人則又奚以多爲哉治十七年夏五月朔旦資善大夫掌詹事府禮部尙書兼翰林院學士延陵吳寛序

完庵詩集後序

王鏊

故山西按察僉事劉公詩凡四卷公諱玨字廷美自少志向不凡郡守況鐘將引爲從事公言於況曰願爲儒不爲吏況從之遂登應天鄕薦久之授刑部主事擢山西按察僉事三年上疏固乞致仕以歸焉公髙節淸操年甫五十脫屣名利而自樂於山巓水涯凡有觸一於詩發之詩多淸妙可喜公又喜行艸兼工繪事今其斷縑殘墨往往流傳吳下而警句膾炙人口思欲得其集觀之則未能也治壬戌公之曾孫布登進士始以一編授予予疾讀一徧嘆其能以眼前語道胸中事信有唐人之風乎而平日傳誦之句或不在焉乃知公之著述遺落多矣其可惜也𨿽然讀其集論其世見公之胸次翛然超出埃之表嗚呼是亦足矣公嘗言士之保身應常如玉之無玷乃爲完節故自號完庵卒列祀郡學鄕賢之祠云正徳壬申光祿大夫柱國少副太子太傅兼戶部尙書武英殿大學士知制誥國史經筵官致仕王鏊序

括囊稿序

李東陽

括囊稿者淶水教諭贈南京太僕丞文君功大所著詩也其子知溫州府林欲刻於郡齊未果而卒今南京太僕少卿森手自編校刻於家比上京師請序首簡夫士之爲古文者每奪舉業或終身不相合至於山林巖穴之間𨿽當有述作或不本之經術卒未免支離畔散而無所歸論者蓋兩難之封君早邃於經學執經問業者往往掇巍科階膴仕以去君獨不時售累舉僅得一第而程試之暇不廢吟諷其所爲詩又尙風韻有節制寧朴而不爲巧寧簡而不爲泛故𨿽月累嵗積而其所自擇者止於如此且其古體有謹身愼獨語又詞人藝匠所不能道非根於經術者能然乎雜文若干篇亦皆平實簡靜類其爲詩今並爲一集𨿽非君所自擇而亦君之志也且經學之於詞賦深淺難易固不俟論然茍可以合繩墨取名籍而巳又不若行四方傳後世者其難尢甚故父子祖孫世守經業者時不乏人而詞賦之承傳殆不數見文氏兄弟繼舉進士職業治行光於前人又皆以詞翰侈聲聞東吳文獻於是有徵焉君之孫徵明方績學待用尢善楷書是稿其手錄者故附書之正徳十年二月朔特進光祿大夫柱國少師兼太子太師吏部尙書華蓋殿大學士長沙李東陽序

又序

王鏊

故易州淶水縣學教諭文先生蘇之長洲人也古貌古心淸苦力學學尢深於易吳下士多從之遊從遊者多去爲顯官而先生久不達晚乃授淶水教諭未幾輙自免歸以卒初先生於世無所好顧獨好爲詩時有張豫源者實與之相上下豫源天才豪宕奔佚頃刻千言見之辟易先生吶焉如不能言者而興寄閒逺有唐人之風焉初讀之若簡淡咀嚼之久乃有味乎其言也故豫源之名大噪吳下而先生則以經學名非與其遊者殆不知其工於詩也憶成化初鏊侍先生傅於太學始學爲詩先生過之授以詩法今老矣於其言之未能忘而亦終莫之至也聞其家有所謂括囊稿者思一見而讀之則未暇也今年春先生仲子監察君森始出以授鏊讀之數過未嘗不喜其精而恨其少也𨿽然詩豈在乎多哉雜著若干篇監察君選附於後先生諱洪字功大贈太僕寺丞今列祀郡膠之鄕賢祠正徳辛未二月之吉

括囊稿自序

文洪

古人於詩以發情止義爲主故不必工不必不工工則泥於雕琢不工則流於鄙近予性喜作詩少與內兄張豫源共學日有所課不間寒暑稍長從事舉業遂置去不省潦倒塲屋三十年童習忘之久矣然燕居遊賞間闗羇旅卒不能終忘也一時欲言之防略已就之彀率間自評之謂如春山早鶯初出深谷舌弱語澀不能成聲蓋𨿽不渉於雕琢而鄙近特甚以求所謂發情止義而合和平醇厚之防何可得哉暇日檢前後所作汰其已甚得百篇聨錄爲冊時自展適不敢示人因命括囊稿云

容庵集序

吳寛

鄕校間士人以舉子業爲事或爲古文詞眾輙非笑之曰是妨其業矣噫彼蓋不知其資於場屋者矣故爲古文詞而不治經學於理也必閡爲舉子業而不習古作於文也不揚二者適相爲用者鄕貢進士謝君少遊郡學卽好古文詞旣取鄕貢不幸未仕而卒其子昞及其二孫雍睦能承其家嘗痛其父祖早世而無所傳捜篋中得遺稿數十篇將刻之以自慰蓋君歿於景泰初至今五十年吳中舉子何啻數百人其中登髙科躋貴仕以功名顯者固有之餘子皆寂然無聞而謝君爲當時所不好者獨傳於人不知君者讀之猶知有其人而若不死者則古文詞之爲用豈特資於塲屋而已睦方爲邑學弟子介其友陳維祐持君遺文來請一言予不及識君竊嘆所傳者止此使更活數十年其成就當何如哉聊書以還之君諱會字惟貞吾長洲人以號容庵故名其集云

又序

祝允明

士之在世要以建志爲重而聲業後之今國家以經術取士或以爲尙文藝異徳行之科不知所以取之者特假筆札以代其口陳之義所主在經術耳非文藝也然其名也遂視經術文藝爲二道夫塲屋之習固可以爲用世之業矣而文藝之云則又何物其果無當於玆道邪國家又豈嘗錮手殱筆使不得一申其遐衷散抱於情性議論邪有人於此知所從事則所謂能建志者非與謝君昞使其二子雍睦持其考惟貞遺文示僕校而敍之以傳乃稍爲整齊而歸之且附致此意於編後亦以闡惟貞之所立耳惟貞名會嘗從先參政遊以府學增廣生中正統甲子鄕試會試兩得教職遜不就繼在家居朝命特起爲禦史命下而先一日以病死矣蓋端重士也其所著甚富今定錄詩二十三篇雜文九篇治四年八月一日長洲祝允明序

潛齋詩集序

吳寛

昔在永樂間文治旣興人才振迅爭欲出爲世用文學吏事蔚然可觀至於書藝醫術亦極一時之選蓋文皇帝在位造就作興以遺後聖無窮之用者也當是時吾吳中則有沈以潛先生以文學之良傳經術之妙初居京師稠人中巳有儒醫稱然上未甚知名也一日太醫院判蔣用文病上遣使問之曰卿卽死誰可代者用文以以潛對卽日自醫士擢禦醫時朝廷方愼名器俄以潛得此人以爲榮遇後歿楊文貞公志其墓寔載其事以潛有四子寅賓宇宙能世其醫不絕宙有子復以儒顯其仲伯曰傑曰燾相繼登甲科傑守歸徳有善政召授京秩而燾且績學翰林爲庶吉士相與謀刻其大父著述以顯僅得其詩數十首而巳蓋以潛爲學長於詩初有稿號潛齋集後忽散佚而此數十篇則錄之人家者其生平得意之作尙多有也沈氏兄弟旣以爲恨乃視此益重之曰吾大父之言可以少而不傳乎使更訪求之安知其不積累而多乎乃終刻之而請予序其首以俟云治癸丑六月旣望

後題

沈傑

先大父禦醫府君以儒醫受知於仁宣二廟一時才名徳望海內翕然稱之而雅好吟詠特其餘耳傑生也晚不獲親領謦欬於幾杖之下毎得其片言只畫未嘗不寶而藏之是編幼與仲弟編修燾季弟譙奉先考誥封歸徳府君之命錄諸人家而成是全集也恐嵗久湮沒謹用鋟梓藏之家廟寢室以圖不朽嗚呼愚兄弟非知詩者知寶先世之言而已乃若音律格調其工與否安敢容喙於其間哉詩壇老將指麾之下必有定鑑幸爲我評之治戊午孟春孫傑百拜謹識

沈石田稿序

吳寛

詩以窮而工歐陽子之言世以爲至矣予則以爲窮者其遇阨必其言悲則所謂工者特工於悲耳故嘗竊以爲窮而工者不若隠而工者之爲工也蓋隠者忘情於朝市之上甘心於山林之下日以耕釣爲生琴書爲務陶然以醉翛然以遊不知冠冕爲何制鐘鼎爲何物且有浮雲富貴之意又何窮云是以發於吟詠不淸婉而和平則髙亢而超絕求之唐人若陸魯望是巳今其詩具在予嘗讀而愛之魯望吳人也吳之詩自魯望首倡盛於宋尢莫盛於元然其人多生於季世身𨿽隠其時旣窮則其詩亦悲而巳予嘗讀而傷之入皇朝來偃兵息民天下向治及承平日久人情熙熙士之求仕者爭治經義取科第而出若相城有沈氏顧獨好隠蓋自絸庵徴士巳有詩名播江南二子貞吉恆吉繼之至吾友啟南資更秀穎𨿽得父祖之教自能接乎宋元之派以上遡乎魯望且其宅居江湖間不減甫裏之勝賓客滿座尊俎嘗設談笑之際落筆成篇隨物賦形緣情敍事古今諸體各臻其妙溪風渚月谷靄岫云形迹若空姿態倏變玩之而愈佳覽之而無盡所謂淸婉和平髙亢超絕者兼有之故其名大播不特江南而巳予少居鄕亦喜爲詩辱相倡和方自媿於松陵之襲美而其子數以書來欲得予序其石田稿者予何以爲序也噫聖兪旣仕而得以窮名啟南不出而全乎隠節其詩之工一也而悲樂則殊覽者當自得之啟南詩餘發爲圖繪妙逼古人或謂揜其詩名而卒不能揜也今年七十餘詩思益發數日輙成什予𨿽不能窺其際又安得而盡讀之耶

書沈石田詩稿後

李東陽

右石田沈君啟南詩稿若干捲吳文定公敍之詳矣初文定以寫本帙示余欲有所敍嘗觀擬古諸歌輒愛其醇雅有則忽忽三十餘年間石田年益髙詩日益富至若干篇總之爲若干首頃始刻於蘇州而文定已捐館捨翰林吳編修南夫來自蘇則以石田之意速予予憮然感之夫形聲之在天下皆出於自然然亦有詩歌以爲聲藻繪以爲形者其大用之朝廷邦國固未暇論而閭巷山林之下或不能無若論其至亦可以通鬼神奪造化降於後世乃流爲文技之末而造其妙者猶以爲難說者謂詩爲有聲之畫畫爲無聲之詩二者蓋相爲用而不兩能若詩之爲聲尢其重且難者也石田寄奇林壑博渉古今圖籍以毫素自名筆勢橫絕夐出蹊徑片紙匹練流傳徧天下情興所到或形爲歌詩題諸捲端互以相發若是者不過千百之什一故多以畫揜其詩及其撫事觸物感時懷古連篇累牘則藏於其家非遇知者斂不自售今旣梓行而人誦則詩揜其畫亦未可知而惜余之不盡見也姑以是復南夫且終文定之諾云石田名周蘇之長洲人石田其所自號年八十正徳十二年【某】月【某】日

先大夫韋庵集序

皇甫錄

錄始分司呂梁先師文恪王公道焉錄謝公所撰先大夫韋庵府君志銘曲盡平生友誼公止之曰勿言昔吾愛先生詩擬其得冉曾家法先生嘆曰予嘗力爲文思繼持正而起然其集不可槪見柰何吾亦爲先生憾之近得之祕閣手繕之而先生逝矣歸之以卒先生之意錄泣拜受之及觀所謂福先寺碑玊鉤亭記又不具載則知集所遺者尙多重以爲憾也旣刻之以傳屬者諸兒將刻大夫韋庵集錄竊惟持正沒七百餘年而後大夫奮起以繼其業固不難哉大夫負不羈之才有爲之志而不遇於時君子謂臣黨分爭當事者斂手避大夫獨上書自劾有恥不與黨人之風施之政事亦若是矣而竟無所表見乃沈酣於詞章翰墨之間適以自終其著述多漫不存稿今所集殆十一耳可勝痛哉後之人有興起於先人如大夫之於持正者不能無憾也嗚呼皇甫氏自宋南渡居吳世富至錄則落寞矣錄方以仕顯輙獲棄斥是富貴不可常賴以世其家而不隕者斯文而巳遂刻之藏於家俾後之觀是集者無忘世業云耳嘉靖丙戌秋日男錄書

西村集序

周用

莊周有言曰刻意尙行離世異俗髙論怨誹爲亢而已矣此山谷之士非世之人枯槁赴淵者之所好也語大功立大名禮君臣正上下爲治而已矣此朝廷之士尊主彊國致功並兼者之所好也夫仁義忠信以爲學出則朝廷處則山谷人徒以爲爲亢也以爲爲治也而不知亢之未始不爲治治之未始不爲亢也故曰夫人幼而學之壯而欲行之欲行則君子欲之然能必其行乎哉欲之而不可得則其學猶是也是故亢而不爲倍治而不爲矜則固世之所謂通儒者巳西村先生自少好學於書無所不讀卓然舉大義不掇拾以爲文辭而猶攻於史學於古今治亂之端官府政事名物數紀縱橫上下指掌論說莫不有肯綮歸宿以爲學者宜如是而不屑以求一試聲名隠然起東南成化中三原王公巡撫江南以百姓之利病坐先生而問焉則歷歷語所以退復疏其事以道諸所宜更置公嘆曰子之才可以當一面乃今得先生所著述自歌詩文辭之外其與旬宣大臣臺部諸使郡縣長吏往復論白及於政事者居其三之一焉莫不適常變盡利害裏閭韋布之所推遜而無有選擇縉紳大夫之所以向用致理而不能捨去者皆備也則所謂通儒者非先生歟吾吳中經生學士講求時務水利莫先焉決塞變遷大要歸諸海而已殆難按迹而求復其舊也職方禹貢以來互爲援據夫人而能之舉而加諸水則悖矣不然則又吏於玆土者大發在官之蓋藏而以畚鍤從事壞廬舍敝腓脛拓地數千里引旁流納其中而曰水去矣明年不幸而恆雨曾不能損水之分寸其如浮而不實費而無功何哉至讀先生論水利書首以謹隄防其大法有司使田者因地勢豫爲防以擬水於是立之表以程其功課之藝以益其用代之粟以博其力夫民水也力爲之防民猶逾之況不爲之防乎裕民成賦之道未有能行之者其有用之學可以畫一而論也予生也晚不獲操幾杖以從讀其書而毎有感焉先生旣歿其文孫進士臣裒其稿爲集予曰是集也約而達勤而節謀而有徴不獨論水利若是矣可以傳也予所嘗欲見先生所著禮纂若干捲者尙不在集中先生史氏諱鑑字明古吳江人學者稱西村先生吳文定公表其墓家世行實可具考也賜進士及第奉敕提督南贑汀漳等處軍務都察院右副都禦史邑人周用書

又序

盧襄

余少有志古文辭家無藏書乃取法近代又力不能致逺乃自近地始焉聞之吾鄕長老云吳興有張淵先生長洲有沈周先生吾吳有杜瓊先生吳江有史鑑先生其所論著皆可法也乃日夜求諸先生之文茍獲一篇輙口誦而手抄之然皆未睹其全而史先生者不茍出積日月莫能多得旣而復求諸先生爲人皆淵潛泥蟠冥探覽而又守禮謹度純王之民也於是名公卿之在朝野與有事其地者若前武功伯天全徐公禮部尙書文定吳公兵部尙書恭毅王公皆爲布衣交上下其論商確古今區畫利害而沈史之名在公卿間尢赫然者也諸先生旣沒三四十年間遂不復見有隠君子之作夫豈聲迹俱晦抑偶然無其人邪而諸先生之作尢播在人口嘉靖癸未春史先生之孫臣與予同舉進士進士之子璧通家往來因請史先生之作凡昔所未覩者悉檢以授有若夜光明月賈人知其至寶求之弗得而一旦盡得之蓋有不勝其喜者乃日夜讀讀其賦其詞演而不至於滛體斯備矣讀其古詩其詞淡而不厭其雋永者乎讀諸近體其詞峻而整約而逺出乎興比之外者也讀其引膚引旁達秩秩如也章章如也讀其記辭覈而事舉謂之善志讀其銘墓之詞實錄而不近於諛其生者已慰而死者無遺憾乎讀其雜著其體殊其詞班班乎可觀商彛漢鼎其欵式要自有別也及讀其水利議郡政盡誅巫之文革姦之對則嘆曰繄豈詞人之詞也慷慨憤世懼俗敝而上勿卹政缺而民日以病不得已而言也嗚呼有本哉世嘗謂文學家有二臺閣經世之文山林遁世之文史先生居震澤之濆耕而讀焉釣而遊焉爵祿不入於心非所謂山林之士乎然采其論著有足以經世者其於臺閣固已具之而諸名公卿固巳識之矣先生有其具而未發故發之於其子孫天道亦不爽哉璧將請於父以先生遺稿壽諸梓使予書其言爲序先生字明古別號西村故曰西村集云諸體總若干捲嘉靖八年己丑三月上巳兵部職方郎中前進士郡人盧襄師陳甫書

匏翁家藏集序

李東陽

匏翁家藏集七十卷吳文定公所著而手自編輯者也爲詩三十卷不分體制以年月先後爲序文四十卷則分體彚載而先後亦隠然寓乎其間蓋維輯其所可識而散佚於世者弗與也公之歿其子中書舍人奭刻梓於家旣免防上京師以屬其諸從兄數月報詩成又數月報文卷成奭持以告予請序首簡予覽之悵然嘆曰言之成章者爲文文之成聲者則爲詩詩與文同謂之言亦各有體而不相亂若典謨訓誥誓命爻彖之爲文風雅頌賦比興之爲詩變於後世則凡序記書疏箴銘論贊之屬皆文也詞賦歌行吟謡之屬皆詩也是其去古𨿽逺而爲體固存彼才之弗逮者粗淺局滯欲進而不能彊其或過之不失之奇巧則失之詰屈不失之詭誕則汗漫錯亂而無所歸於是作者𨿽多而文之體亦微矣然言發心而爲行之表必其中有所養而後能言蓋文之有體猶行之有節也若徒爲文字之美而行不揜焉則其言不過偶合而幸中文以古名者固若是乎哉公以經學爲程試旣而徧讀左傳遷史韓栁歐蘇諸家之文欲盡棄其舊業及爲部使所廹取科甲官史局文名滿天下老居臺閣弗究厥施而終始於所謂文者故其爲詩深厚穠郁脫去凡近而古意獨存其爲文典而不俗鬯而不泛約諸理義以成一家之言由是觀之則其識見之眞正行履之端恪情趣之衝泊無累者不待挹其容儀聆其議論而後可知也其文之傳世固不可少哉昔人爲一代數人一人數篇其漸盡冺滅者弗若今求之成帙之間非世所選者亦難乎其爲觀矣知言君子執體裁而求之公之文其有取之無窮而讀之不厭者乎然則其散佚者尙博而求之以盡白於天下無徒曰家藏雲爾正徳三年冬十月朔

又序

王鏊

文章不難於奇麗難於醇難於典則𨿽然醇與則可能也醇而不俚則而能暢殆有非力所致而至者焉其必曰所養乎是難能也故禮部尙書兼翰林院學士文定吳公官禁近前後三十餘年文章傳布中外海內宗之公旣卒其子中書舍人奭刻其所謂家藏集者授予請序予不自揆竊嘗評公之文矣擺脫尖新力追古作丰之千言不見其有餘約之數語不見其不足其爲詩寄興間逺不爲浮艶之語用事精切不見斧鑿之防自謂得公之深也玆復何言乎獨念公生頗好蘇學其於長公毎若數數然者及其自著乃獨異焉紆余有歐之態老成有韓之格信其學力之至自得者深乎其所養可知巳明興作者代起獨楊文貞公爲之最謂其醇且則也公之文視文貞吾未知所先後位亦顯矣使獲當路於時其功業豈少哉議者至今惜焉而公之所以自托於不朽者固自有在又何待於外者與余獲從公久毎以道義相劘切其於序有不得辭然公此集自當信今傳後雲家藏者公之謙也詩諸體凡三十卷序記碑銘雜著四十卷總之爲七十卷

後敍

徐源

詩以詠性情文以貫道徳立言之純疵世道隆污之所系也古詩三百篇風雅頌具載國政民風之異唐虞三代典謨訓誥則直言帝王治天下大經大法故誦其詩讀其書而其時其人蓋可想見也降自漢唐其文其詩𨿽各有表見回視風雅典謨之制迥然不倫何怪乎風頺俗降气化之機使然也五季不足道有宋眞儒輩出則曰詩曰文一以闡明義理而視古作自辟一途矣嗚呼詩之變遷文之造詣而其人之品殆與世相須而莫之能違也如是哉吾故友吳文定公幼遊學校稟賦淸純志趣超卓涵養端正筆刀雄健賦詩屬文卽能鄙逺塵俗追蹤古人予也叨陪研席同捨橋門出入相友毎見一詩一文心竊嘆異館閣之具也巳而禮闈廷對果皆首魁自是入官翰林登樞內相日惟文字啟沃爲職位望日益髙制作日益盛凡友朋宴會離合之私君臣吁咈治化之大形之諷詠著之紀述若雅音畢敔山泉宿潭必底其極者不止千篇而巳也方將憤樂忘老而無何痰作遂殞矣旣葬之又明年其子中書舍人奭與其從兄奎奫奕捜閱笥稿得公手筆存錄諸體詩凡三十卷序記志說之類凡四十卷自題曰家藏集蓋將以遺其後人知精力之有在也奭懼或散失旣壽之於梓以公平生知厚莫予先也請序於帙嗚呼公之名編蓋亦示謙爾若其詩其文予旣知之上而朝廷政治下而父子兄弟友朋載之金石碑版散見於四方者其與孝經小學人知傳誦者爲不逺是皆發乎人情止乎理義渾然治世之音也非吾國家當天運之隆臻治化之美安得有是人而有是言耶是集也固藏之天下藏之人人者也豈特家藏乎哉異時史官采輯當代文章求之珠淵玉海以鳴聖世之盛獲見三代之人有不在於是集也耶予不能辭僭爲之序正徳三年嵗次戊辰二月朔旦賜進士出身通議大夫都察院右副都禦史致仕友人涇徐源書

涇集敍

王鏊

涇集者通議大夫都察院右副都禦史長洲徐公源之文也公與予同年進士而齒先於予時同年三百人予獨善公且相約爲古文詞志甚鋭務追古作者爲徒相與劘切倡和往來然公詞出示予毎詘焉自以爲弗及也未幾公以水部分司山東之寧陽地僻務簡益肆力於學及官武選時吳文定公在翰林吳中名士皆集倡和益富而公出補外藩於浙於嶺南於湖襄最後以禦史中丞巡撫齊魯所至不獨以政事稱而尢以文學著聞蓋著述滋富矣然予自是與公濶焉久不聞問治末公上疏謝政事予亦旋自內閣告歸乃復聚首吳中追思往時之會蓋三十餘年當時社友幾無存者其存而復會於玆獨公與予也亦且老矣寧復往時意气之盛然公遇事感觸必有作作必以示予顧予學殖荒落不復能一一追和與之上下其議論也而以爲恨近世士爭治文詞以干科第旣得第則遂棄去如弁髦蓋以時之進退升詘不在是焉耳公𨿽老矣而好學不倦是非其出於天性者哉固宜其所得之深且邃也而何可使其無傳焉故公之門下士與弟季止裒類其詩若文得若干捲刻之而予爲之序公名源字仲山涇其所家處也

朱性父詩序

楊循吉

世以位爲詩輕重者小人哉里巷之見也人嗜榮利至於朝市而止矣乃詩亦然雅道防厄評賞不公與世態俱作可嘆哉然隠士晦處邱樊之中迹不及四方交不徧天下無丰餼大勢以招啖賓客使稱巳則其詩何怪不振悲夫惜哉彼市人者斯亦已矣固爲騷友以知其詩不肯出一語褒賞至又爲指斥排棄者皆然此則又可爲太息者也嗚呼惟女子則妬惟小人則忌揜能蔽才獨何人歟性父居吳葑門之外早嵗力學左圖右史殆於忘寒暑一吟一詠用以自適或應親友之求或寫胸臆之見率皆簡淡髙古有味有法不落穠麗枯澁二境非深妙入悟烏能然邪性父詩未嘗自匿毎亦流布在人家而知其詩者蓋鮮性父豈徒自詠自歌而已哉推敲指防務盡情境亦誠欲求賞於知己之士也茍使其終身不遇有碧山雙淚之嘆則友朋奚辭咎焉今吳中詩家不少何不共扶少借公論於齒牙間乎性父老矣諸公推轂騷壇幸甚

朱性父詩序

祝允明

古人爲詩趣識旣卓而齊量又充其命題發思類有所主𨿽微篇短句未嘗無片意新特今人之詩自數大家外能者甚眾佳篇亦未嘗乏而求其合作者則殊鮮焉予嘗究之蓋其率有二等而其病之所在則有四其率也守分者多疲詞腐韻無天然之態如東鄰乞一裾北捨覓一領錯雜裝掇識者可指而目之曰此東鄰裾也北捨領也是可謂之陋循質者多穠唇利口無惇厚之气如丹靑塗花伶人倡女茍悅俗目不勝研覈是可謂之浮陋與浮皆非詩道與古背馳無惑乎其不合作也至其所謂四病則趣識凡近蹇步茍止望不出檐外行不起戶限篇句之就如貨劵公牒惴惴焉不敢超夐常狀之一二抑又齊量寒薄一取便竭言梅必著和羮道鶴不脫九臯至其命題發思往往茍欲娛人不由己主且多爲俚題惡目之所縈繞號別縱橫居扁齷齪慶生挽死妄頌謬哀大抵生紐情性趂人道路況其摹仿師法泄邇忘逺只知繩武云仍不肯想象宗祖嗚呼以二率爲之岐塗而四病根乎其衷則何怪乎古詩之不復見哉僕少有志學詩然暗資譾學𨿽目力稍知毫釐如此而力之不逺率不能砭二竪自致古人亦可哀矣友人朱君性父攻詩有年自集其所賦成帙從前後所操曰鶴岑集曰野航漁歌間以屬予序予觀君詩之佳已有儀部君之序在無待贅詞竊獨喜其不墜二岐途有觸鄙懷因爲之縱論以自致區區之抱如此以相爲商度之不知君謂何如也

募刻詩疏

朱存理

伏以嘔心少日已無錦囊之才流淚終年空有碧雲之嘆白髮因他捜索而生雌黃正我推敲而用抹去若干存來二三早防知賞前輩推轂之恩晚遇校編同儕斤削之力拈出三十年之前選得一百首之外欲望收拾在後之子孫莫若流傳先自於朋友刻梓不必如宋板之精鑑藻豈覬擬唐風之盛疏請諸盟義當厚助友生朱存理再拜

徐廸功集序

李夢陽

徐廸功集六卷並談藝錄子容寄我豫章予卽豫章刋焉印傳同好意表廸功文云初廸功歿京師也予在梁子容訃予曰昌谷遺言子序其遺文於是手其文欷歔久之曰嗟乎予忍序吾友文耶麟鳯芝寶世所希遘見遘見之而遽夭滅亡也天生之故奪之耶抑旣巳生而或修或短非天所諳哉廸功以賦文起吳中十數年間鸞翔而虎變彬彬乎出人士前矣然竟轗軻夭滅亡也凡此天果弗諳之邪乃予觀李唐之李杜轗軻勃賀短夭未始不憐才流涕也然猶異代足寛解孰謂親遘見之如廸功者云客曰气積久斯漓三代以後聖人罕生孔子以周末故不得位觀其大可占其細若是則魏徵將爲鬼魅之說非耶客曰羣體廸功奚以之也予曰談藝錄備矣夫追古者未有不先其體者也然守而未化故蹊徑存焉𨿽然辭榮而耽寂浮雲富貴慷慨俯仰廸功所造詣予莫之防竟矣今詳其文溫雅以發情微婉以諷事爽暢以逹其气比興以則其義蒼古以蓄其詞議擬以一其格悲鳴以示不平參伍以錯其變該物理人道之懿闡幽剔奧綜記名實卽有蹊徑厥麗鮮矣修短細大又曷論焉不載廸功履歷以別有志述北郡李夢陽敍

防

髙第

西蜀髙第曰徐廸功予家食巳聞其名竊慕之末由見也比余遊京師幸賓次一接其顏色未幾廸功遂辭去惜未有以叩益也僅得談藝錄讀之餘涖長洲始得廸功集以窺其蘊亦甚慰矣如九原之不可作何哉才髙爲造物之所忌豈諒然與觀其祖漢宗魏扢雅揚風蓋將與古作者爭衡於異代造物其尙能忌之邪吁廸功亦可謂無憾也已余又奚悲哉

又防

徐縉

右廸功集六卷吾友故國子博士昌谷徐君之所作也余嘗校焉以寄獻吉遂刻諸豫章然吾鄕大夫士猶不多見於是昌谷之子伯虯復刋之家塾云初昌谷甫弱冠遊郡庠卽攻古文詞知所向往談藝錄其一也旣舉進士與獻吉諸君子遊而藝益工其寄興逺修詞潔尢長理有古詩人之風焉使天假以年所造豈止是耶𨿽然是亦足以傳矣正徳庚辰春正月三日郡人徐縉識

朱敬之集序

王鏊

天之生才甚難而摧之有若易然者夫天欲摧之則勿與之才與之才又曷爲亟摧之此理之不可推而天之不可問者也吾洞庭朱氏有子曰敬之生有淑質抱負甚奇學又過苦始讀易又讀春秋日夜不懈遂得疾年二十八以死敬之好爲詩遇事有感輙形於詩年少耳已有憫時病俗之志亦自悼其疾傷其生之不永也余讀其詞而悲之孔子曰斯人也而有斯疾也斯人也而有斯疾也哀哉吾洞庭近有黃訓季行者得第甫授給事中卽死吳文與成者甫得第入翰林又卽死今敬之未得第又死嗚呼吾洞庭之气數邪三人者之不幸邪敬之有詩若干首其兄琰不忍其冺沒也欲刻行之餘因爲之序嘉靖癸未仲冬【敬之名琬】

唐伯虎集序

袁袠

唐伯虎集二卷樂府詩總三十二首賦二首雜文一十五首內金粉福地賦闕不傳唐伯虎者名寅初字伯虎後更字子畏吳人也少有雋才性豪宕不羈家貧不問產業好古文詞與京兆祝公允明博士徐公禎卿內翰文公徴明相友善而尢工四六藻思麗色翩翩有奇气然行寔放曠人未之奇也嘗上書吳文定公寛覽書曰吳安得有此人邪頗爲延譽公卿間而提學禦史方誌惡其不檢將黜之比試大學士梁公儲讀其書驚嘆以爲異材遂薦第一由是聲稱籍甚會試禮部眾擬伯虎復當首選伯虎亦自負江陰徐經者通賄考官程公敏政家人得其節目以示伯虎且倩代艸文字事露逮錦衣衞獄掠問無狀先是梁公奉使外夷伯虎將持束帛乞程公文送之竟以此論廢爲吏恥不就免歸文徵明以書慰之伯虎答書自明文多載集中乃後益自放縱廢灑落魄所著述多不經思語殊俚淺人或規之伯虎曰夫太上立徳其次立功其次立言寅遭靑蠅之口而防白璧之玷爲世所棄𨿽有顏冉之行終無以取信於人而防龍之業亦何以自致徒欲垂空言傳不朽吾恐子云劇秦蔡邕附卓李白永王之累子厚叔文之譏徒資嗤辱而已且人生貴適志何用劌心鏤骨以空言自苦乎宸濠之謀逆欲招致四方材名之士乃遣人以厚幣招伯虎堅辭不可至則陰知將有淮南之謀遂徉狂以酒自污宸濠曰唐生庸妄人耳乃放歸得免於難過富春渚想子陵之風慷慨悲歌徘徊者久之築室桃花塢中讀書灌園家無擔石而客嘗滿坐風流文采照映江左外若奢汰而中慕沈勤究內典旁精繪事袠童時嘗獲侍髙論接杯酒之歡哲人巳逺九京不作撫誦遺文慨仰遐烈爰加搜摭存梗槪云爾

王履吉集序

王履吉者名寵吳人也少負逸材博渉墳籍沈精篇翰下筆綺詞壯思滔滔不休補郡學弟子員督學者最其文試必首列然非其好也試於鄕輙弗利乃貢入太學比遊燕趙觀朝廟制度與四方縉紳先生遊上下其論議而文益奇歸而嘆曰夫神龍升於赤霄尺蠖伏於泥淖黃鵠一息千里而斥鷃終日不過蓬蒿此其志大小懸絕何如哉且夫屈伸者時也利鈍者命也夫儒者握寸管挾方牘而揚聲名於億載彼得志者曵紱乘朱髙爵丰祿以焜燿一時不知駒馳電滅云浮艸腐後世無稱焉此與蠖鷃何異哉由是田佃石湖之旁築室其上臨流賦詩益窺古作者之奧而病作矣乃養屙於虞山之白雀寺泄其精於聲詩而病乃大作歸不逾月竟卒卒之前一日夢兩蝴蝶入袖寤而嘆曰吾殆已矣夫莊叟之言殆謂吾也嗟乎亦異矣履吉詩初宗李白旣乃宗杜故其詩才力雄濶詞篇麗贍去輕靡而就沈著尙鋪綴而略陶鎔乃白雀集諸篇又復寄興衝思調淸逸遂窺陶謝之堂幾入王孟之室矣惜乎天抑其進有志未就故所著僅此然亦足傳矣憶與履吉銜杯論文窮夜達旦謂古人之庶幾大雅之可作而竟已矣獨恨夫天之忌才不少假也昔魏之應劉唐之勃賀咸以才夭近代如姑蘇徐禎卿信陽何景明沁水常倫閩鄭善夫亦不享年何天之忌才若斯邪豈天旣畀之才乃奪之年邪嗟乎履吉古之稱不朽者不以年也又何憾哉

又序

顧璘

嗚呼觀今滃然云興燦然星燿豈不有美於當世之士哉然性緣情泊志以習乖考之溫仁成徳固以鮮儔矣姑略言之自視有餘者驕視人有餘者妬驕妬所終敗於人國烏用士爲也得夭猶幸若吾友王履吉氏遹發鄕國早聞四方龍鳯爲章山海爲蘊不謂有餘旣甚者乎然逡巡若處女俯詘若蒙士自余所覩未嘗失色於人及其遇一善覿一才若饑渇之於飲食不厭不止故年逮彊仕而海內勝流什五齒交矣乃抱屙長終玉毀牖下嗚呼慟乎人皆曰履吉之才不可再得也余獨曰履吉之淸純不可再得也蓋傷人國焉其兄太常履約氏刻其詩餘得而論曰古體五言沈鬱有色可憤可樂蓋類曹植鮑照七言跌宕瀏麗號幽吹而靄春云蓋類杜甫岑參近體亦步驟杜岑而自攄神情殆與盛唐諸家相雄長可謂詩人也特非其致也謂所取於履吉者非以此嘉靖戊戌孟秋望日姑蘇顧璘序

又序

王守

余弟履吉氏弱冠攻古文辭才情俊逸川至雲起垂二十年著述蓋千餘篇余幼共席研交師友蓬蒿環堵彈琴詠歌呴呴朝夕相樂也中嵗慕祿仕散遊四方嗟乎遽棄予而逝耶餘悲夫才哲之夭傷顧余蹇劣以獨存每讀其文未嘗不呼天而泣也乃選其詩八卷文二卷因年編次庶可考其進云明嘉靖丙申七月一日中憲大夫太常寺少卿前吏科給事中王守撰

吳都文粹續集卷五十六

欽定四庫全書

吳都文粹續集補遺卷上

明錢谷撰雜文

吳越故東海徐太夫人墓志李潯

夫月滿則虧日平則昃盛衰之道古今而同也其有秀而不實者得無痛乎夫人徐氏其先東海人也粵以元降聖盤條仙樹之端洎唐後啟圖析派天潢之側龍飛鳯翥殷鼎【闕】壇閥閱勲賢無出其右官諱軻任省營田隊夫人渤海【闕】吳皓僕射【闕】宣賜褐裳之管轄營田隊務文華擅美器宇深夙嫻【闕】悌之規抗見熹之色百行之美實無闕焉悲娶【闕】一卒九乎三紀何期隟駟難追遊波莫遏享年五十有六偶暫攝調【闕】於顯徳三年嵗在丙辰九月庚寅朔五日甲【闕】寢疾

殞於吳縣今徳鄕之私第也【闕】夫人有子六人長曰承嗣效【闕】衙內直番隊充副將次曰承寵系營田甲將次承鄴營田副將次五兒滿兒淡幼稚未效職員有女三人長曰十八娘聘於金氏次曰十九娘在室未從伉儷次廿娘捨棄俗華以投金地於福田寺慕眞堅守緇門精專戒行子聟一人金氏綰新婦二人長曰沈氏次曰曹氏嗚呼封樹告期防葉吉以十月庚申十四日癸酉窆於吳縣胥臺鄕尙書裏闔閭城西去祔五十餘里先祖塋之側禮也杼恐天地長久陵谷變遷令嗣號訴願勒貞石以志於墓潯忝獲知音得不涕泗揮毫敍錄其實而爲之銘曰

委質荒阡凝神上仙繞繞三界茫茫九泉逺岫煙暝髙空月懸聲沈永矣松檟蕭然

右志乃香山潘氏鋤頭而得章簡甫榻得見惠恐嵗久湮沒重錄於此顯徳乃五代周世宗三年也據志徐夫人生唐僖宗中和元年

宋朝散大夫提舉舒州靈仙觀章公墓

楊時

公諱甫字端叔姓章氏公八世祖乃爲康州刺史自南康徙居建州之浦城其孫仔鈞仕王氏官至太傅仔釗爲泉州團練副使兄弟皆有功於閩故號仔釗爲小太傅仔鈞之後居西村仔釗之後居珠林自是分爲二族宋興防二百年西村世有顯人珠林久不振至景徳中公之大王父始以進士中甲科而仕至祕書丞公於熈寧三年繼登科而後珠林之族浸顯矣公資穎悟方幼學已能屬文年十四卽辭親求師友薄遊江淮間殆十年能自力卒以名聞於時初調撫州臨川尉盜有劫行商殺人者吏以枝詞蔓其獄連逮者以十數累日情不得公呼囚令環坐以事驗之俄引三人出曰汝實爲盜余悉縱之使去三人者卒服其辜無異辭其遇事巧發奇中類如此人莫能測也就移壽州壽春令大臣有以公孟子解義進者詔付祕書省除應天府國子監教授用舉者攺著作左郎官制行換宣徳郎知越州山陰縣事山陰號繁劇訟牒日紛至公處之裕如也巨猾陸璋輩竄易戶名以避徵役公閱籍具得其情狀坐流配者數人老姦宿吏屏迹聽命無敢復自肆者邑大治境內有海塘瀦水漑民田嵗久湮塞不治爲旱患公鳩徒濬之仍爲經畫爲久計民至今賴焉秩滿轉奉議郎監左藏北庫哲宗卽位轉丞議郎通判宿州先是南京押綱侍禁史士宗侵耗官米數百石反訟倉官出納不公獄久不決朝廷以委公至卽片言折之士宗𨿽坐流竄去而自以爲不寃又兩遷爲朝散郎繼丁親憂去職久之除大府寺丞轉朝請郎召對稱防除府界提舉常平等鄢陵舊有雙泊河數溢爲民害二縣以開濬爲請公爲親行堤上得舊河經始之意本欲殺惠民河水流而歸之蔡河稍加開濬則惠民之注流益悍而蔡河不足以吞納則爲害滋甚不若增濬河外故道雙泊𨿽溢可恃以無患是嵗河朔饑民流而入畿甸者不可以數計公召而廩給之因以用其力故事成民不告病而饑者得以全活公私之利蓋兩得之也上皇卽位轉朝奉大夫未防除知防州州爲江西劇郡俗健訟公下車痛治妄訴者一人迄公去無或千政犯令者是時承平日久屢丰年天下諱言災傷無以民病告者公還朝首言淮甸嵗凶宜加賑卹大臣初𨿽不許感公誠意懇惻故卒從之翌日遣使大發倉廩而民賴以濟公之力也崇寧初黨論復興義士膠口無敢竊議者公除郎官得防陛對抗言元祐臣僚削秩投荒皆緣國事陛下卽位制令內徙道路交慶今復刻名著籍禁錮其子孫恐非陛下本意臣竊惑焉上𨿽優容之然亦由是與時論不合矣防宰相曾公布得罪言者因以微文詆公從坐降一官罷尋知泰州遂掛冠退居吳門未防上記其姓名特防落致仕復知泰州之官數月卽乞宮祠得提舉舒州靈仙觀崇寧五年六月八日以疾終於平江府之私第享年六十二嵗以其年十二月十六日葬於吳縣長山鄕仕墟道士隖之原公莊重簡黙而接人以和气行已涖官一本於誠不表襮以自售其論天下事不茍不隨期於當理而已方元符末議役法請循元丰時爲便或疑其朋附及崇寧陛對抗言黨錮非是聞者駭汗乃知公之用心合天下至公無彼時此時之間公以是數忤權貴竟以不遇公仕於朝兄弟請別居公盡以已所當得田業均之且立券與之約毋得輟典賣而其後兄弟之子有破其產者卒賴此以爲生公之惇族爲之長慮如此公平生無聲伎珍奇之好獨讀書萬卷讐校精至手澤具在有文集二十卷孟子解義十四卷曽祖可法故任祕書丞祖偃之不仕父說故任通直郎贈朝奉大夫娶沈氏起居舍人諱季長之女也封宜人公襟度簡逺未嘗問生事然奮羇旅起家闔門千指有宅以居有田以食夫人之力也其經理家事無巨細皆有節法丰而不侈儉而不陋調睦內外雍如也自政和以來四方無虞仕進者以攀附爲榮而夫人獨戒其子以宜安素分逺權門盜賊且起無逺官以貽吾憂諸子謹奉其教卒無患聞者服其逺識建炎二年八月二十五日以疾終於正寢享年七十有四以是年十月二十二日祔於公之兆子男八人長願宣教郎知杭州臨安縣事次師中早世次慤迪功郎池州士曹掾次愈從政郎和政士曹掾次憲次懋次悊皆業儒未仕女四人長適宣教郎知舒州宿松縣事孫實次適朝散郎直祕閣廣東路提舉常平等事王舜舉次適奉議郎秀州司錄事邵勲次適奉議郎主管亳州明道宮呂弼中孫男女二十二人建炎之初其子憲不逺數捨詣毘陵踵吾門而告曰先君之亡二十有餘年矣而無幽堂之銘其盛徳懿行恐遂冺沒無傳焉敢以是請久之餘未暇作也又遭母夫人之喪復以書抵余而請之益至余𨿽不及見公而公之子憲悊從余遊義不得辭也乃爲之銘使歸而掲之墓上銘曰奮用羇旅砥節不移遵義而行不茍不隨黨籍之興公獨有言爲人不能展也直言銘以昭之庶永其傳故翰林檢討陳君墓碑銘

楊士奇

仁宗皇帝初臨禦奬用儒術茂興文治首命在廷舉賢薦能於是少保臣士奇言蘇陳繼其文學宜在侍近卽日詔驛召之卽至授國子博士明旦入謝攺翰林五經博士時初建文閣於思善門之右以儲經籍備訪問而命翰林學士楊溥董之擢侍講王進及繼等三人副之今上嗣大統詔修兩朝實錄焉無防賜勅命實錄成賜白金及織金文綺衣遂進檢討宣徳七年五月自陳老疾奉命致仕歸又明年疾加遂不起五月某日也於是其子完走北京求文書墓碑嗚呼斯文老成凋喪殆盡士奇忍以衰病而忘情老友哉按其學者大理評事張益狀陳氏其先家蜀與宋文忠公堯叟同祖堯叟從父諱鄴始徙南康之都昌七世至諱篆登宣和六年進士乙科累官左朝散大夫明州通判再徙星子又五世至諱洽咸淳貢士貢士生元翰林待制諱仝待制生諱徵受學臨川吳文正公爲通儒至正間廷臣交章起之將授之官以介持不偶自引去又徙蘇州之吳縣娶宋相江文忠公萬里之孫生諱汝言博學有才具洪武初仕爲濟南府經歷所設施秩然條理一郡倚重大將軍出師道其境深見奬重娶吳氏初生三女經歷公方以嗣子爲念在濟南一夕夢白衣大士已而生男卽檢討也初名釋童更名繼字嗣初晚號怡庵嗣初生十月經歷公沒母抱之歸蘇家具蕭然惟存書二萬卷及蔬地二十畝其母知學問謹禮法守節不嫁以教育遺孤嗣初稍長克自奮勵其天資明果曲奉母訓外從良師日益見端緒又進而從明經師遂深於易詩又求邃於古文者而師之其爲學自經史百氏皆博考深究久而淹貫沛然爲文章根義理辧體制嚴矩矱力去陳言不肯茍率由是聲譽蔚然見重於三吳求文者接踵戶外而從學日輻輳講下其施教有本末主敬爲要明理爲務後在館閣於商確古今講論述作之防娓娓皆有所自眾推勝之居家篤孝行𨿽貧而講授之暇躬治蔬圃以資養甘防恆充有司上其母貞節詔旌表之自是逺近交聘嗣初學官一以親老辭親沒祭盡禮與人交以誠善者奬掖之不善者面警飭之不肯媕婀茍容窮乏者賑給之沒無歸者斂之𨿽官於朝其志泊如蓋未嘗一日忘幽閒之適旣得請歸吳中之學者忻忻皆喜得所依而從遊者益眾旣疾革門人請所欲言舉西銘存順沒寧答之遂卒春秋六十有五其卒也族婣門生故舊皆臨哭郡自守貳以下咸走弔祭逺近大夫士皆嗟嘆悼惜其所著詩文有怡庵集四十卷藏於家其配故蘇守金防之子儉謹克孝先十二年卒子男五宗寛宏宣完皆志於學女二長適謝璜次在室孫男七傳儀仁偉佃佶俌女四其在縣之太平鄕薦福山之原銘曰

有碩其光自陳宗室派衍於蜀英傑森出沿江而東來徙南康再徙闔閭代有奮揚卓乎怡庵克奮於孤幼志桓桓壯夫莫逾有書充棟有畦繞宅晝鋤夕誦孝養是力浩乎其學邃乎其文求道請業從遊詵詵辟書駢來親養弗捨晚而幡然玉堂金馬抽思發才效勤紀述長簡巨防金匱石室衝澹之志食息靡忘引疾謝榮遄復於鄕邦有耆俊如璞在石山林艸木光輝潤澤奄其永逝士林興悲紛彼俗學倀倀奚歸刻詞墓前式示來者尙有懷徳車過斯下

禦醫趙彥如墓志銘

楊士奇

太醫院禦醫趙友同字彥如大臣嘗言其文學於上時方修永樂大典卽用爲副總裁後修五經四書及性理大全書又用爲纂修書成皆被寵賜於是知彥如者皆爲之喜且意其將有詞林翰苑之遷也而彥如亦兾得一職於此爲其親榮未防以母喪去又未防以病不起嗚呼惜哉彥如沈實溫雅有行義自其少篤志學問手一卷祁寒盛暑不釋嘗授經前翰林承防金華宋先生爲文章貫穿經史優柔縝栗或丰或約必歸宿於理今祭酒胡公教諭華亭時首舉爲訓導旣而浙江布政司聘考鄕試華亭滿九載天官考最當陞太子少師姚公言其邃醫詔陞太醫院禦醫防浙西水有言彥如知水事者又奉詔從今戶部尙書夏公往治之士恆患有所負挾無所遇而不見試也若彥如所長數數見用於世彰明如此其可謂榮遇而無憾也矣彥如系出宋南陽侯仲鑛仲鑛生士翮爲武節大夫處州兵馬鈐轄困家處州士翮生武義郎不玷官浦江子孫又徙家焉曽祖崇傒祖必俊父良仁又徙蘇之長洲故彥如今爲長洲人母鄭氏彥如卒於永樂十六年四月一日春秋五十有五所著有存齋集若干捲藏於家娶邵氏子男三季珣季諒季成女二華信張瑜其壻也孫男一人興文其子卜以卒之嵗十二月某日葬某鄕某原先事以治命賫監禦史張循理所具事狀來求銘蓋余知彥如者銘曰

士之所貴實有諸內有蘊而奇貴弗時遺昆岡之產用則爲寶爲瓚爲圭彼此奚較嗚呼彥如旣試有聞肆予作銘慰其九原

偶得墓志銘數篇補錄於右

彭循字子陽建國三年海賊丁儀等萬人據吳太守狄君聞循勇謀以守命循與儀相見陳說利害應時俱散民歌之曰【循傳作彭修毘陵人】

時嵗倉卒賊縱橫大防長弩不可當賴得賢令彭子陽【循時爲吳令右事出吳錄】

第五倫薦謝夷吾文【班固代作】

竊見鉅鹿太守防稽謝夷吾出身東州英姿挺特少膺儒雅綜校圖錄昔爲陪與臣從事奮忠毅之操躬史魚之節及應選作宰惠敷百里爰牧荊州威行邦國遷守鉅鹿政合時雍冝當拔擢使登鼎司臣以頑駑屍祿負乘願乞骸骨更授夷吾以厭率土之望

張霸作郡民語【永元中】

城上烏鳴哺父母府中諸吏皆孝子

又越賊歸附童謠曰

棄我防捐我矛盜賊盡吏皆休

功曹唐景對太守麋豹問風俗所尙【永興中】

處家無不孝之子立朝無不忠之臣文爲儒宗武爲將帥

東門奐歷吳濟陰二郡太守所在貪濁謠曰

東門奐取吳半吳不足濟陰續

許貢表孫防於漢帝云

防驍勇與項籍相似宜加賚寵召還京邑若寘於外必爲世患

蔡洪答刺史周浚論吳士吳展書吳時人

士季忠足矯非淸足厲俗信可結神才堪幹世誠聖世之老臣明時之俊乂也

顧榮與親故書【時傳咸爲吳國內史故也】

傳長虞勁直忠果𨿽非周才亦足貴也

吳人歌鄧攸云

紞如打五鼔雞鳴天欲曙鄧侯挽不來謝令推不去

王洽爲吳國內史在郡上表云

編戶僵屍葬薶無主或闔閭餓餒煙火不舉

劉損爲吳郡至閶門入泰伯廟室宇隤毀墻垣不修損愴然曰

淸塵尙可髣髴衡宇一何摧隤

竟陵王子良與吳郡太守安陸昭王書云

竊承下風數十年來姑蘇未有此政

王規爲吳郡太守簡文帝爲作謝章曰

臣今駕吉祥之車入勾吳之境驅緹扇之馬撫奉徳之鄕制錦何階棼絲方始

開皇十年江南髙智惠作亂州民顧子元應之刺史皇甫績遺子元書

曩者僞陳獨阻聲教江東士民困於荼毒朝廷薄伐應時瓦解吳防臣民白骨還肉惟當懷音感徳豈冝自同吠主翻成反噬吾是隋將何容外交易子析骸未能相告況足食足兵髙城深塹坐待彊援綽有餘力何勞踵輕之俗作虛僞之詞以此見期必不可得卿冝曉諭黎元能早攺迷失道非逺

唐燕王靈夔江王元祥滕王元嬰相繼爲蘇州性皆庸懦貪暴時語曰

寧向儋崖振白不事江滕燕虢

獨孤及代房琯作祭李刺史文

孝友慈惠公廉正直姑蘇之役姦鋒構難公秉義勇誅其渠魁海防圍逼勾吳震駭公率羸師克翦大敵奇謀生於死地貞節見於孤城

劉太貞與韋應物書

顧著作來已知足下郡齋燕集相契卞何情致暢茂遒逸如此宋齊間沈謝何劉始精於理意緣情體物備詩人之防後之傳者甚失其原惟足下制其橫流師摯之始闗雎之亂於足下之文見之矣

韋夏卿爲刺史息民令曰

矜老疾活艱民凡在庶物令趣其本

賜章岵詔【元丰元年到任】

吏不數易然後得以究其才今夫蘇劇郡而爾爲之守克有能稱嘉省厥勞仍其舊服往惟率職不懈以稱吾久任之意哉

範仲淹舉從事張伯玉辭

天賦才敏學窮閫奧善言皇王之治博達古今之宜素蘊甚充淸節自處

邵琪張靑反覆爲盜命諸將毋得招安知府胡松年上言

大軍四合連旬不能破賊今賊據通州崇明鎭沙上砦柵之外水淺舟不可行泥深人不可涉本府錢糧已費十三萬貫石公私騷然而賊未可睥睨況劉光世兵將多西北人一旦從事江海有掉不能飲食者安能與賊較勝負於矢石間

答向子諲乞休詔【紹興中時知平江府】

卿從朕羇紲晚登禁途昔漢二疏以宦成名立乞骸未若方被寵遇神明未衰如卿今日也

劉宰贈知平江王遂言

士友當親而賢否不可不辧財利當逺而防計不可不明折獄以情毋爲私意所牽薦士以才毋爲權要所奪當言則言不視時而退縮可去則去不計利而遲回庶防名節之全

吳樵爲平江節度推官嘗謂人曰【淳祐中】

樵居官旣久深知吳風吳人尙奢而爭勝所事不切寧百萬錢嫁女不能拚十萬錢教子弟寧捨十萬錢遣婢妾不能以一萬錢延好師友故使子弟不知書識字但廣置田宅計較微利殊不思異時反貽子孫不肖之害故人以獃目之蓋以此也

王禹偁爲長洲令自敍

禹偁名利之流也一身之計有親族妻子焉𨿽內無妾外無僕不可去者凡百指晨有炊爨夕有脂燭伏臘慶弔居其外月得俸金大半長物是以從官三年徒行而已一邑之政有租庸稅調焉土甚瘠而民不懈吏好欺而賦愈重廉其身而濁者忌之直其气而曲者惡之懇無知音動有變畏去年稼多不登編戶艱食賦斂之數有乖其期而民部督成於郡郡侯歸罪於縣鞭笞之人日不下數百輩菜色在面而血流於膚讀書爲儒胡寧忍此因出吏部考課歷納質於巨商得錢一萬七千市白粲而代輸之始可免責春夏以來民有歸其直者蓋三分有其二焉

入朝又上防曰

臣舊知蘇州長洲縣七千餘家自錢氏納土以來朝廷命官七年無縣尉使主簿兼領之未嘗闕事三年增置縣尉未嘗立一功以臣詳之天下大率如此誠能省尉三千員減俸數十萬以供邊備寛民賦亦大利也

範文正公送錢振常熟主簿歸省詩

姑蘇臺下水如藍天賜仙卿奉防甘梅淡柳黃春尙淺王孫歸思滿江南

振郡人亦吳越之裔

黃震爲吳縣尉請禁復剏焚屍亭呈府文

焚屍外域之法凡史傳所書仇怨刑戮之酷罪盈惡極乃有焚滅遺骸亦戰國以來之事古無有也然殺者常刑焚者非法非法之虐且不可施於誅死之罪人況父母骨肉乎今吾所處中國耶外域耶傷風敗俗莫此爲甚其亭冝令勿再置

徐珵論吳縣知縣葉圭

圭爲治一本經術先律己而後齊人惟理之從法之守他無卹也官長承迎之私不行寮吏比周之情不接豪猾敓攘之姦不得行故𨿽深得細民之心而忌者亦眾或軋之於上怵之於下咻之於傍圭堅不動至是循良之效白焉

徐誼論水利之切於時者

昔下流不疏而水上溢故鑿直曲港還三江故道開冝興百瀆所以順導下流也惟髙原田徑乃瀦堰之爾昔之言水如單鍔夾亶皆是也今開吳淞江下流與宜興百瀆屬之海者無慮數十百所異時浦港磬折以趨海今近浦之民多取徑直疏決蘇湖常秀舊爲澤國比年雨或後至種且不入蓋圍田眾而疏道多也小人見利不畏其害圍於淺水旣爲髙田圍於茭蕩旣爲稻田二俱不已復有下腳始之重陂太平爲平始之良田背水自曬十日不雨農廢作業然且承用舊說又將疏之失利害之實矣故舊田溝澮當濬治圍田下腳無輒開巳開未塡當捺合今之言水能行是三說則髙原舊田還爲衍沃而農不病矣

間閱書傳中有闗吳中吏治者摘錄於此

嚴助諭淮南王

今者大王以發屯臨越事上嘗陛下故遣臣助告王其事朝有闕政遺王之憂陛下甚恨之夫兵固凶器然自五帝三王禁暴止亂非兵未之聞也漢操生殺之柄以制海內之命危者望安亂者仰治今閩越王狠戾不仁陛下爲萬民安危久逺之計故遣兩將屯於境上震威武揚聲鄕屯曽未防天誘其衷閩王隕命輒遣使者罷屯無後農時南越王甚嘉被惠澤故遣太子入侍此則陛下深計逺慮之所出也事效見前故使臣助來諭王意

陸喜西州淸論品格篇

或問喜薛瑩國士之第一者乎答曰以理推之在乎四五之間夫孫皓無道若龍蛇其身濳而勿用趣不可測此第一人也避尊居卑祿代耕養靜守約第二人也侃然體國以方見憚執正不懼此第三人也斟酌時宜在亂猶顯時獻微益此第四人也溫防修愼不爲諂首從容保寵此第五人也過此以往不足復數故第二已上多淪沒而逺悔吝第二已下有聲位而近咎累是以深識君子晦其明而履柔順也

太康中徵喜詔曰

陸喜等並以貞潔不容皓朝或忠而獲罪或退身修志勅所在以禮發遣須到隨才授用

陸居喪孝顧榮與人書

士光气息裁屬慮其性命言之傷心

晉明帝詔

淸操忠貞歷職顯允其兄弟事君如父憂國如家嵗寒不雕體自風義旣委以六軍可錄以尙書事加散騎常侍

王導請婚於陸玩玩對曰

培塿無松栢薰蕕不同器玩𨿽不才義不能爲亂倫之始

華覈薦陸禕表

禕體質方剛器幹彊固董率之才魯肅不過才武果毅臨財有節夫夏口賊之衝要冝選名將以鎭戍之臣謂莫善於禕

華覈薦交州刺史陸表

天姿聰朗才通行潔昔歷選曹遺迹可紀還撫交州民心歸附商旅平行民無疾疫田稼丰稔州治臨海海流秋咸又畜水民得甘食惠風橫被化感人神遂憑天威招合遺散在州十有餘年內無粉黛附珠之妾家無文甲犀象之珍冝在輦轂股肱王室

王僧達爲吳郡太守入閶門曰

彼有人焉顧琛一公兩椽英英門戶陸子眞五世內侍我之流亞慧曉淸介正立不雜交遊張緒稱爲江東裴樂

陸襄爲鄱陽內史獲郡賊鮮於琮民歌之曰

鮮於鈔後善惡分人無死賴陸君

又解彭李二家忿爭民又歌曰

陸君政無怨家鬭旣罷仇共車

陸徽卒太祖下詔曰

徽厲志廉潔歷任恬勤奉公盡誠克己無倦褒榮永由不幸夙殞言念在懷以爲傷恨可贈輔國將軍賜錢十萬米二百斛諡曰簡子

羊希論陸法眞與孫詵書

足下同僚陸錄事東南名地又張外孫持身至淸年髙官下秉操不衰當日夕相與申意

顧雍子裕襲爵詔【永安元年】

故丞相雍至徳忠賢輔國以禮而侯統廢絕朕甚湣之其以雍次子裕襲爵爲醴陵侯以明著舊勲

薛綜讓顧譚爲選曹尙書奏

譚心精體密貫道達微才照眾物徳允眾望誠非愚臣所可越先

吳大帝徵顧承賜顧雍書

貴孫子直令問休休至於相見過於所聞

顧榮爲不復飲酒或問之曰何前醉而後醒耶榮懼乃復飲與楊彥明書曰

吾爲齊王主簿恆慮禍及見刀與繩每欲自殺

汝南王統江夏公衛崇並爲庶母制服三年尙書令顧和奏曰

禮所以軌物成教故有國家者莫不崇正明本以一其統斯人倫之紀不二之道也爲人後者降其所出奪天屬之性顯至公之義降殺節文著於周典按汝南王統爲庶母居廬服重江夏公衛崇本由疎屬開國之緒近喪所生復行重制違冒禮度肆其私情皆可下太常奪服若不祗王命應加貶黜詔從之

潯陽王子房欲加位號於顧凱之辭曰

禮年六十不服戎以其筋力衰謝非復軍旅之日況年將八十殘生無防守盡家門不敢聞命

張溫使蜀對大帝曰

臣入無腹心之規出無專對之用懼無張老延譽之功又無子產陳事之效然諸葛亮逺見計數必知神慮屈伸之冝推亮心必無疑貳

張純字元基有淸才與同郡張儼朱異俱童少往見朱據據聞三人才名試之曰今三賢屈顧其爲吾各賦一物然後乃坐夫騕防以迅驟爲功鷹隼以輕疾爲妙何必積思純賦席曰

席以冬設簟爲夏施揖遜而坐君子攸冝

儼賦犬曰

守則有威出則有獲韓盧宋鵲書名竹帛

異賦弩曰

南嶽之幹鐘山之銅應機命中射隼髙墉

張奕卒昭明太子與晉安王令曰

近張新安故其人才筆雅亦足嗟惜

張岱爲吳郡太守齊髙帝賜手勅曰

大郡任重乃未欲回換但總戎務殷冝須望實今用卿爲防軍加給事中

齊髙帝賜張融手詔曰

見卿衣服粗故誠見素懷藍縷亦虧朝望今送一通故衣意謂舊乃勝新也

恆州刺史張府君墓志銘

張說

君諱承休字某吳郡人也畱侯與漢播美西京長沙徙吳蔽蔓東土曽祖衝在陳爲文帝師入隋爲漢王學士祖後授經太宗尊之以祭酒旣封新野又贈以宗伯考少師位不充量止於朱陽宰班固稱世名忠孝魏武爲積善之家昌門一系暉我諸族君受天戩谷傳家業藝希言惇行去華崇實非法不由非禮不動精於物理敏於政事竊以南郊齋郎補兗州兵曹丁太夫人憂廬墓三年加人一等再任【闕】州司倉應八科舉攺鄭州錄事參軍又舉賢良方正遷揚州司錄參軍移蘇州常熟令歷政皆有能名加朝散大夫入爲司農丞實掌錢谷出爲【原闕】使覆囚嶺南是司獄訟聽折惟允乃授濟源令風行畿甸河澗洛師加朝議大夫上柱國拜隆州司馬轉恆州長史簡而有孚權而有中道嬰風憲去職就醫還京春秋六十有二終於領政裏夫人成紀郡天水秦氏廬陵郡公行師之孫嗣公遊福之女敬事君子訓成諸孤當代之孟母也年六十二終於許州開元九年十月某日合葬於武功之禮讓原禮也夫道大難合仕屯而不進徳髙有後身沒而福流君同生八人半服銀艾祚五子率爲珪璋比迹於燉煌六龍南鄭千室徳門濟美信有徵乎懼陵谷或遷乃勒銘沈石銘曰思文畱侯時維皇祖長沙南守分韓東土家有道書門傳相府嵬峩重世通徑二主誕靈上哲克廣斯文造次仁義優遊典墳孝乎事親忠乎事君猗那叔父亦足有云

蘇州誌作昆山人昌門作閶門蓋其居閶門也

張從師墓志【張說撰文集無此文】

沖和純粹辯博宏達卓犖好古儻蕩逸羣忘懷樂道上元二年終葬虎丘西原子惟儉惟靜弟從申

沈詢爲昭義節度使侍兒與奴歸秦通詢將戮之奴懼結牙將爲亂攻詢滅其家僚友著宴辭云

莫打南來雁從他向北飛打時雙打取莫遣兩分飛範純仁以弟純粹在陜慮其於西夏有立功意與之書曰

大輅與柴車爭逐明珠與瓦礫相觸君子與小人鬭力中國與外邦較勝負非惟不可勝兼亦不足勝不惟不足勝𨿽勝亦非也

丁偃初試邇英延講藝詩

白虎前芳揜金華舊事輕天心非不寤垂意在蒼生右吳中名人事迹或議論可采者雜錄於此

滕茂實自爲哀詞

虀鹽老書生謬列王都官索米了無補從事敢辭難殊憐復盟好仗節來間闗城守久不下川途望漫漫憸輩果不惜一往何當還牧羊困蘇武假道拘張騫流離念窘束坐閱四序遷同來悉言歸我獨畱塞垣形影自相弔國破家亦殘呼天曽不聞痛甚傷肺肝相逢有兄弟悼嘆安得歡金人自南歸得志鞍馬間波瀾捲大夏一木乃求安世事寧有此聊發我所存爵祿非所慕金珠敢懷貪縱或違我心寧不汗我顏昔燕破齊王羣臣望風奔王蠋獨守節燕人有甘言縊首自絕脰感慨今昔聞未嘗食齊祿徒以世爲氓況我祿數世一死何足論逺或死江海近或死朝昏斂我不須衣裹屍有黃幡題作宋臣墓篆字當深刋我妻尙少艾兒女皆童頑四海無置錐飄流倍悲酸誰當給衣食使不厄饑寒嵗時一酹我聊以慰我魂我魂自悠悠異鄕寄沈寃他時風雨夜艸木號空山

茂實靖康初金人深入假工部侍郎副路允迪出使河東割地太原陷允迪還至代州金人獨畱茂實兄祹亦在敵尼雅滿聞其名將屈爲用亦遷之代復從京師取其弟華實以慰其意嘗使諭易戎服又驅巾幘稍髙者數人殺之屢加逼脇茂實弗動顧莫能生還乃自爲此詞以暴其志讀其詞者忠義之气可以勃然而興矣

張敷死顏延之以書弔其世父湛曰

賢弟子少履貞規長懷理要淸風素气得之天然言面以來便申忘年之好𨿽離隔阻而情問無睽薄暮之人冀其方見慰說豈謂中年奄爲長往聞問悼心且兼怛痛足下門教惇至兼實家寶一旦喪失何可爲懷

晉孝武卽位詔曰

司徒故左長史張敷貞心簡立幼樹風規居喪毀滅孝道淳至可追贈侍中攺其所居爲孝張裏

孟文龍辭元平章史弼等薦書

文龍未死慚負神明羣公相國以忠孝文龍爲羣公起將何以令今之事君者敢以死辭

右皆有闗至性者

顧阿瑛自題其像云

儒衣僧帽道人鞋天下靑山骨可埋若說向時豪俠處五陵鞍馬洛陽街

玉山風流人豪集中美不勝采復錄其題像詩於此

湘東王薦顧恊表

臣府兼記室參軍吳郡顧恊行稱鄕閭學兼文武服膺道素雅量邃逺安貧守靜奉公抗直傍闕知己志不自營年方六十室無妻子臣欲言於官人申其屈滯恊苦執貞退立志難奪可謂東南之遺寶也矣

恊卒武帝手詔曰【大同八年】

顧恊廉潔自居白首不衰久在省闥內外稱善奄然殞喪惻怛之懷不能己巳傍無近親彌足哀者大殮旣畢卽送其喪柩還鄕並營冢槨並皆資給悉使周辦可贈散騎常侍令便舉哀

鄭思肖常贈人云

天下皆變吾觀其不變惟其不變乃所以變其變者物也不變者道也

又云

古人重立身今人重養身立身者蓋超乎千古之上與天地周流於不知不識之天也養身者惜一粟以活微命役於萬物死於萬變者也何足道哉

思肖自贊其像曰

不忠可誅不孝可斬可懸此頭於洪洪荒荒之表以爲不忠不孝之榜樣

唐武后徵史徳義詔

制蘇州隠士史徳義志尙虛素履眞確衝謙彰於裏閈孝友表於閨庭固辭徵辟長往嚴陵之瀨多謝簪裾髙蹈愚公之谷風操可知啟沃攸佇特宜優奬委以諌曹

滕元發志侍其沔墓

士生斯世有進取出力得時行道功烈被於民者有行義修潔退而講學爲一鄕之善士者斯二者用捨不同要皆天下之彊立君子也

右皆卓行可以風世者

公孫聖占詞

公孫聖吳王夫差時人夫差興兵將與齊戰道出胥門假寐於姑蘇之臺夢入章明宮見兩防蒸而不炊兩黑犬嘷以南嘷以北兩鋘殖宮墻流水湯湯越其宮堂後房鼓震篋篋有鍛工前園橫生梧桐命太宰嚭占之嚭曰美哉王之伐齊也章者徳鏘鏘也明者破敵聲聞昭明也兩防蒸而不炊者聖徳气有餘也兩黑犬嘷以南嘷以北者四海服朝諸侯也兩鋘殖宮墻者農功就成田夫耕也流水湯湯越宮堂者鄰國貢獻財有餘也後房篋篋鼓震有鍛工者宮女悅樂琴瑟和也前園橫生梧桐者樂府鼓聲也吳王大悅而心不已復召王孫駱問之駱曰臣鄙淺不能占東掖門亭長長城公弟公孫聖多見博觀知鬼神之情狀願王問之王乃召公孫聖聖伏地而泣其妻謂曰子何性鄙今王急召乃涕泣乎聖曰悲哉非子所知今日王午時加南方命屬上天不得逃亡非但自哀誠傷吳王吾受道十年隠身避害欲紹壽命不意急召中世自棄故悲與子相離耳遂詣姑蘇臺吳王告其夢聖曰臣不言聲名全言之必死於王前臣聞章者戰不勝走傽偟也明者去昭昭就冥冥也入門見防蒸而不炊者不得火食也兩黑犬嘷以南嘷以北者黑者陰也北者匿也兩鋘殖宮墻者越軍入吳伐宗廟掘社稷也流水湯湯越宮堂者宮室墟也後房鼓震篋篋者坐太息也前園橫生梧桐者梧桐心空不爲用器但爲盲僮與死人俱葬也願大王按兵修徳遣下吏肉袒徒跣稽首謝於勾踐國可安存身可不死吳王怒曰吾天之所生神之所使顧力士石畨以鐡槌撃殺之

右伎術

王僧達禮致禇伯玉丘僧珍與僧達書

聞禇先生出居貴館此子滅景雲棲不事王侯有年載矣自非折節好賢何以致之

僧達答書

禇先生從白雲遊舊矣冀其來比談芝桂借訪薜蘿若已窺煙液臨滄洲矣

吳中流寓髙人韻士不能盡載偶附二書於此

姚信上張白妻郁生貞節表

臣聞唐虞之政舉善而教旌徳耀異三王所先是以忠臣烈士顯名國朝淑婦貞女表迹家閭蓋所以闡崇化業廣殖淸化使茍有令性幽明俱著茍懷懿姿士女同榮故王蠋建寒松之節而齊王表其裏義姑立殊絕之操而魯侯髙其門臣竊見故郁林太守陸績女子郁生少履貞特之行幼立匪石之節年始十三適同郡張白侍廟三月婦禮未卒白遭罹家禍遷死異郡郁生抗聲昭節義形於色冠蓋交橫誓而不許奉白姊妺崄巇之中蹈履水火志懷霜雪義心固於金石體信貫於神明送終以禮邦士慕則臣聞昭徳以行顯行以爵茍非名爵則勸善不嚴故士之有誄魯人志其勇杞婦見書齊人哀其哭乞防聖朝斟酌前詞上開天聰下垂坤厚褒郁生以義姑之號以厲兩髦之節則皇風穆暢士女攺視矣

許邁別妻孫氏書

欲聞懸澑之響山鳥之鳴以爲簫韶九成不能勝也寓景靑蔥之下棲息巖岫之室以爲殿堂廣廈不能過也情聽所鐘志絕於此吾其長別離矣

孫答書

愚下不才侍執巾櫛榮華福祿相與共之如何君子篤其大義輕見斥逐若以此處遐曠非婦人所便昔梁生陟嶺孟光是攜蕭史登臺秦女不捨衛人修義夫婦同行老萊逃名伉儷俱逝豈非古人嘉遁之舉許君行矣

李氏女詠破錢詩

半輪殘月揜塵埃依稀猶有開元字想得淸光未滅破買盡人間不平事

右錄列女數條

梅詢贈東禪寺林遇詩

出入常攜一古藤三衣粗重貌稜稜紅塵酒滿何曽醉知是僧中第防僧

蓑衣眞人何中立詩

爲問先生意若何不論寒夏只披簑若人防得蓑衣意一路相將入大羅

其二

白雲樓閣在煙霞萬里嵯峨是我家莫道太平無一事自然平地有丹砂

其三

水綠山靑好去遊花紅酒醉幾時休轉頭不覺無常別萬古惟存一土丘

其四

寥寥香散綠沈風野地淸閒到處逢買得四今夜月這回認取主人翁

其五

夜來鬥轉與星移日出扶桑又落西自有金丹光落落千人萬處有誰知

其六

滿眼紅雲花又新年年香散玉樓春時人笑我顚狂漢我更顚狂笑殺人

又雜言詩一首

不梳頭不澡浴免得堂前妻兒哭或吟詩或唱曲富貴滎華無所欲身貧道不貧六根常具足

又五言絕句三首

此寺何年造問僧僧不知下馬問香艸拂塵看古詩活得三千歳仍饒八百年若教縫合眼別是一山川白雲山下去山下彊人多彊人難說話拍手笑呵呵吳中方外靈迹之著者稱宋蓑衣眞人其詩多流傳人間附錄於此

王防之墓志銘

王安石

君諱逢字防之姓王氏太平州當塗人也嘗舉進士不中去以所學教授於是蘇州士人從轉運使乞君主其學學者嘗致數千百人君所奬養成就者多矣乃始以進士起家權南雄州軍事判官歸試得超等補袁州軍事判官畱爲國子監直講兼隴西郡王宅教授李某內行修謹君蓋有力焉岐國公主旣嫁爲君求遷有命矣君辭焉乃已君少以文學知名於書無所不觀而尢喜易作易傳十卷幹徳指說一卷復書七卷名士大夫多善其書者於是樞密使張公舉君可試館職而宰相無知君者故不用通判徐州以疾不赴求監蘇州酒以嘉祐八年正月六日不起年五十九終太常博士君爲人樂易篤於朋友故舊於勢利無所茍能愛人以得其歡心君皇祖考延嗣祖考皆不仕而皇考以君故贈大理評事前夫人蘇氏後夫人陳氏皆無子陳氏名家子亦有賢行以嘉祐八年四月二日葬君蘇州吳縣三鄕陸公原以前夫人蘇氏祔焉銘曰

宜壽也五十而已宜貴也止於博士謂卒有後也而終無子嗚呼夫子命不可與謀其歸其永安於玆丘

永嘉縣君陳氏墓志銘

陳氏於蘇州爲大姓夫人者太子中允諱武之子某官贈太常卿諱郁之孫左贊善大夫諱質之曽孫而太常博士王君諱逢之妻也昭明順善動有禮法以不及養姑舅也故於祭祀尢謹博士祿賜盡之宗族朋友不足則出衣服簪珥助之而不言選飾妾禦進之不忌然博士終無子蓋吾聞於博士者如此撫博士之兄子如已子哭博士三年未嘗如陳氏除防大貧顯者求以爲妻族人彊之不可又彊之則涕泣自誓居頃感疾以死蓋吾聞於博士之兄子景元者如此然夫人之行非特出於二人之言凡習陳氏王氏者皆知其爲賢而哀其志其封曰永嘉縣君其卒於蘇州以治平二年十一月九日年三十八其葬以三年十一月某日從博士於閶門之西原銘曰

谷也從於此防也隨以死歸義於命奚傷乎無子王博士逢曁配陳氏皆有賢行見荊公集中

尙書兵部員外郎知制誥謝公行狀

公諱絳字希深其先陳郡陽夏人以試祕書省校書郎起家中進士甲科守太常寺奉祀郎七選至尙書兵部員外郎以卒嘗知汝陰縣校理祕書直集賢院通判常州河南府爲開封府三司度支判官與修眞宗史知制誥判吏部流內鈐最後以請知鄧州遂葬於鄧年四十六其卒以寶元二年公以文章貴朝廷藏於家凡八十卷其制誥世所謂常楊元白不足多也而又有政事材遇事尢劇常若簡而有餘所至輒大興學捨莊懿明肅太后起二陵於河南不取一物於民而足皆公力也後河南聞公防有出涕者諸生至今祠公像於學鄧州有僧某誘民男女數百人以昏夜聚爲妖積六七年不發公至立殺其首弛其餘不問又欲破美陽堰廢職田復召信臣故渠以水與民而罷其嵗役以卒故不就於吏部所施置類此其在朝大事或諫小事或以言郭太后失位稱詩白華以諷爭者貶公又救之嘗上書論四民失業獻大寶箴議昭武皇帝不宜配上帝請罷內作諸音巧因災異推天所以譴告之意言時政又論方士不宜入宮請追所賜詔又以爲詔令不宜輕出數易請繇中書密院然後下其所常言甚眾不可悉數及知制誥自以爲近臣上一有所不聞其責且預我愈慷慨欲以論諫爲吾事故其葬也廬陵歐陽公銘其墓尢嘆其不壽用不極其材云卒之日歐陽公入哭其堂椸無新衣出視其家庫無餘財蓋食者數十人三從孤弟妷皆在而治衣櫛才二婢平居寛然貌不自持至其敢言自守矯然壯者也謝氏本姓任自受氏至漢魏無顯者而盛於晉宋之間至公再世有名爵於朝而四人皆以材稱於世先人與公皆祥符八年進士而公子景初等以歷官行事來白願有述也將獻之太史謹撰次如右謹狀

謝景回墓志銘

君姓謝氏諱景回字師復以泰寧軍節度掌書記諱崇禮者爲曽大父以太子賓客陳畱公諱濤者爲大父而兵部員外郎知制誥陽夏公諱絳者之少子也幼好學有大志聰明卓然不類童子年十九所爲文辭已可傳載於是得疾不可治以嘉祐四年十二月丙子棄世於漢東人莫不爲謝氏哀之諸兄以八年十月乙酉葬君鄧州穰縣五壠原之兆而臨川王某爲銘曰

攻乎其爲良汰乎其爲精吾見其質吾聞其聲如或毀之用不旣於成哀以銘詩亦慰其兄

戶部尙書郁公墓志銘

解縉

永樂三年八月五日戶部尙書郁公薨於位上遣官祭以文命工曹具櫬輟朝一日顧翰林學士臣縉等嘆息稱其才嗚呼公之哀榮始終固可美國家所以待臣庶恩禮之厚尢足以激勸於當世公之子孫豈不永有庇賴歟於是其子彬衰麻踵門泣而致公之治命請銘其墓噫公與予交二十年末嘗爾汝防狎亦未嘗挾長殺敬禮予二人者亦自信爲誠實洪武二十二年予侍講華蓋殿中公始受命爲戶部度支主事賜名新明年攺戶部司屬十二年陞北平部郎中二十四年六月超授嘉議大夫戶部右侍郎考滿上於庭中稱譽擢尙書授資善大夫十三年於玆矣非才而能之乎抑公之盛福其祖考以來積累之慶非偶然而致也公家素饒財慷慨豪舉不爲齷齪喜賓客樂於賑窮乏不爲徳色洪武中奏事庭中被顧問天下戶口漕運地裏險易計數時日應機響答無遺謬自謂劉晏以下不論也晚嵗多疾乃時在告上甚憐之公亦時自語予吾覺衰老恐旦夕先朝露不能報國恩吾平生無卓異惟君知也幸與之銘其墓紀其榮遇而已嗚呼公非可謂達歟公蘇人也曽祖神和祖瑜父徳字銘本公以至正丙戌正月十四日生於吳縣洪武元年祖父遷居鳯陽臨淮縣公隨而家焉公娶嚴氏綜理家政嚴而有緒子彬字孟文亦克孝敬公嘗屬之予曰他日視之曰余故人之子卽吾子之榮也公墓在臨淮古城之原銘曰

古大司徒職惇典禮馴擾兆民豈惟防計惟公奮身非以豈弟恂恂其容爵祿之器歷官有年光榮後先豈曰有才有得於天豈無人謀不如盛福崇崇其阡臨淮之麓

尙書郁公神道碑銘

國朝復先王之典禮所以付任才能用掌舊典裁成輔相以全天下之士保其初終恩兼新故大小之臣咸稱職業班班有可稱道者豈惟天祐國家而賜之以多賢亦國家深仁厚澤有以積累克稱天心也嗚呼豈不盛哉乃洪武戊辰嵗子以年少擢進士爲中書舍人直翰林日侍講華蓋殿中時時引選官居上前講官不避卽顧問可否輒以直對一日見鳳陽郁公於儕眾中姿貌瓌偉音吐宏暢威儀整齊竊心異之上果賜名新卽命戶部度支主事度支掌內幣賜予內直所與文淵閣相通時相見與之議論練達經歷久相善也未防公陞北平部郎中先是戶部其屬有四是嵗分爲十二故有是命進階奉議大夫二十四年超授嘉議大夫戶部右侍郎每奏事庭中玉音顧問天下地裏陰陽戶口漕運之數民間利害無巨細皆響應無所遺謬在廷之臣莫不以難而讓然每事咨度其屬能者未嘗以精敏自多名位自髙人又莫不以爲難及考滿晉陞尙書益寛大得體不爲瑣屑授資善大夫防母歸葬賓客至者數郡蓋公平生慷慨急於義饒財而好施尊禮儒生雅志喜交遊不爲冷熱變親戚有急患難不避治家有法綜理微密而不傷於繁𨿽國家能成人才如公之才亦可謂難能者也今永樂三年八月五日公卒於官上賜棺殮祭之爲素服輟朝一日士大夫盛以爲榮公本蘇州吳縣人曽祖神和祖瑜父徳字銘本母某氏祖父以洪武初遷鳯陽公隨而家焉公妻嚴氏尢善理家公於家事不以爲言而井然有條無不舉公生至正丙戌正月十四日年六十子彬字孟文將奉公之柩歸葬於鳯陽臨淮公嘗托予銘其墓而神道之碑亦不可無刻也乃敍而系之詩曰

泰運肇開賢彚生巨細咸植勲業成有奮布衣位六卿寛裕彊敏豈惟承有善不伐貴不盈人道不惡天所矜有崇斯阡其永寧

吳山書院記

吏部侍郎兼左春坊左贊善許思溫吳郡人也少時躬稼奉親讀書吳山出登太學爲禦史歷職憲副遂擢今官於予有同寅之好乃請爲文記其吳山書捨予平生足迹半天下恨不得一至吳中靈巖虎丘天平之雄峙湖海江潮之奇浸四方人物之都防每讀昔人之文未嘗不爲之慨然太息也且夫世人之於讀書也髙談道學猶以爲防志近務事功者棄以爲無用於戲是豈嘗知讀書之理也哉自怠而厭其勤苦者托辭以飾非自昧而不達乎義理者謗言以防短故例以儒生爲迂濶而以文籍爲陳言耳究其心亦未嘗不知之也故有因其心而直曉之有不赧然而愧者蓋鮮矣是故文字之作聖人開天辟地之機行乎陰陽而通乎造化萬彚之總鬼神不能違者也而豈出乎此理之外哉而豈可指而謂之防志而無用也哉六經聖人之書也諸史歷代之書也諸子百家凡能言者之書也下至商賈技術莫不有書擇其善者而行未有不善也自天文律曆地裏農田水利風俗人材學校選舉鹽鐵細務皆有書皆所以集事成功者也自昧而不通者而可謗之哉六經所以治心修身治國平天下而爲道學之本也自怠而厭其勤者而可假防志之言以飾其非歟防志之云爲不精專者發耳不專志而務誇多鬭靡以爲人也則又反不讀書之爲愈此有激而云者而豈可謂書之不必讀也哉予觀生民以來未有不知書之聖人者予嘗以爲流俗嘆也許公之意與予合故仕旣顯矣請爲之記其書捨以爲子孫後世勸將使之有興起於讀書也爲之記而系以詩

天開象緯日與星地靈川嶽萬彚形羲書一畫河洛呈萬世照耀傳六經賢傳羽翼眾喙鳴博通貫一量重輕譬猶作室矩度程羣材咸萃無奇贏曲可使直陂可平指顧左右集大成吳山屹立太古靑書捨臨髙疎牖櫺紫雲紅霧棲前楹萬家玉樹森在庭牙籖歷歷黃金縢萬軸插架明星熒鬥牛午夜虹光頳天官早嵗曽躬耕養志餘力篝火燈布幃黝黑積暈沈秋囊或貯山下螢有艸如帶似堯蓂隠徳自足通山靈時來九萬隨風鵬橋門璧水揚華英鐡冠弭筆朝承明繡衣持斧白玉京從龍天飛掌銓衡春官侍從鴛鸞停乃知讀書助修能萬事轉圜無滯凝他年有待懸車榮錦袍山下濯冠纓買舟相送試一登吳中俊彥來相迎歡呼共覩名公卿鄕人子弟傳頌聲重作吳山書捨銘

南宮生傳

髙啟

南宮生吳人偉軀幹博涉書傅少任俠喜擊劍走馬尢善彈指飛鳥下之家素厚藏生周養賓客及與少年飲博遨戲盡防其資逮壯見天下亂思自樹功業乃謝酒徒去學兵得風後握奇陣法將北走中原縱豪傑計事防道梗周流無所合遂遡大江逰金陵入金華防稽諸山搜覽瓌怪渡浙江泛具區而歸家居以气節聞衣冠慕之爭往迎門止車日數十兩生亦善交無貴賤皆傾身與相接有二軍將恃武橫甚數毆辱士類號虎冠其一嘗召生飲或曰彼酗不可近也生笑曰彼麤人惡能勇吾卽柔之矣卽駕往坐上座爲語古賢將事其人竦聽引尊下拜起爲壽罷防無失儀其一嘗遇生客次顧生不下已目慴生而起他日見生獨騎出從健兒帶刀防馬踵生後若將肆暴者生故緩轡當中道進不少避知生非懦儒遂引去不敢突冒訶辟明旦介客詣生謝請結歡生能以气服人類如此性抗直能辧好箴切友過有忤已則面數之無畱怨與人論議蘄必勝然援事析理眾中莫能折時藩府數用師生私防其雋蹶多中有言生於府府欲致生幕下不能得將中生法生以智免家已貧然喜事故在有饋酒肉立召客與飲啖相樂四方遊士至吳察其賢必與周旋欵曲延譽上下所知有防疾不能葬療者以告生輒令削櫝疏所乏爲請諸公間營具之終飲其徳不言故人皆多生謂似婁君卿原巨先而賢過之久之稍厭事將迎闔門辟一室庋歷代法書周彛漢研唐雷氏琴日遊其間以自娛素工艸逼鐘王患求者眾遂自閟希復執筆歆慕靜退時賦詩見志泊然處約若將終身生姓宋名克字仲溫家南宮裏故自號云

贊曰生之行凡三變每變而益善尙俠末矣欲奮於兵固壯然非士所先晚乃刮磨豪習隠黙自將履藏器之節非有得能之乎與夫不自知反違逺道徳者異矣右借南宮自書方冊上抄之己未七月十日

送張同知之官嘉定序

鄭元祐

吳爲澤國獨吳縣爲有山山崒起以環具區蹴煙浪多至七十二峯初子胥未入城吳猶宮於靈巖更今二千年故宮陳迹尙多存者登臨探討感念今昔未嘗不令人惻愴興懷也縣令張君徳常系金壇文獻故家早以才器知名江表奉其尊嚴避地來吳未幾徒步起家爲縣丞遭鄰境失守民心恟恟不安君𨿽丞其所以撫息之者逾於尹聲聞日章遄陞縣尹使爲尹承平時猶斤斤不易況軍旅殘破之後乎徳常之尊已老白首移孝以爲政於一邑其恵及於民者眞所謂息黥而補劓生死而骨肉無媿於古之人於是民气稍稍復完今玆五閱寒暑政譽洋溢用年勞陞授嘉定州同知夫旣尹大縣民戴恩徳自宜守一州然猶任州佐於海隅者千尋之木棟梁之具昭然匠石養之而未之顧者期望者大也早晚施之用且將柱明堂建淸廟凝然荷萬鈞而無少矣吳人分題賦詩以送之而屬某爲之敍

沈祖母王碩人壽九秩序

子於父母其屬近其情暱其恩至故彼此之分顯易以敷施而人情之所以感發而嘆詠者亦曰父兮生我母兮鞠我又曰陟彼岵屺瞻望父母與夫堂構菑獲又皆屬於父子至謂生之膝下以養父母日嚴凡此聖人皆系乎父母之於子而祖孫不與焉若孫之於祖情非不暱也恩非不至也聖人設教忠厚之至豈不欲引而近之然其等威隆殺自有不得而同者原夫尊親不以逺而可疎也不以近而可防也故曰尊祖曰敬宗曰睦族職是之故孫之於祖其養當益厚禮當益嚴情當益致然自書傳之所紀載孫及養其祖者蓋甚寡由是李令伯遂著名於不朽也吳人沈君仲說自其先府君不祿於今若干稔矣顧其祖母王碩人綜理家事鞠育仲說以迄於成人今仲說年四十餘不惟讀書積學度越流輩至於履踐之素言行之實無一不求合古人欲所以奉其祖母者食飲溫凊起居定省略弗異乎孝子之事慈母也今年至正庚寅碩人壽登九秩九月廿九實其生辰仲說具酒張筵爲碩人壽凡親舊裏鄰畢至淸樾堂先是夏天子賜髙年帛碩人以九十頒雙縑仲說用制衣碩人碩人𨿽屆期頥而神觀澄澈覩其孫之婦復令曽孫拜於前而親舊裏鄰無不拜相次進酒爲壽以爲世所罕得同郡錢伯行天臺陳敬初輩咸奉書以慶而予後至俾序篇端夫人所以事親者豈不欲致養然未必能享上壽使誠有之又未必如仲說養志不衰也然則天將報仲說者有子有孫皆將如仲說碩人𨿽老行且見之沈氏其昌大矣乎詩曰孝孫有慶此之謂也右雜文數篇皆取有闗風化可敬慕者不復詮次云吳都文粹續集補遺卷上

欽定四庫全書

吳都文粹續集補遺卷下明

錢谷撰

雜文

長洲縣儒學記

至元三年龍集丁丑平江路長洲縣元同等言於大府曰國家疆理際天地糧儲之富吳擅天下什五而長洲一縣又擅吳賦四之一生聚之繁財用之博天下縣未有壯於長洲者而縣學不建職教不修廿餘年來父兄之教子弟大率富者侈靡而不知禁貧者媮惰而不知向方自非興學校明義理將何以定民志善民俗哉今天下縣皆有學獨長洲於舊裏在廢址之上未設衙門漫名之學誦聲不聞民至縱畜牧佃蔬圃其間昔孔子適衛稱旣富庶則必有以教矧今興學勸士之詔數下而坐視其曠墜則豈有司承宣之謂哉柰縣無夙儲官無贏資竊見徽州路學教授郡人陸徳原向甞捐資建甫裏書院矩度嚴密列之學官而徳原一防一區無在縣境者誠得大府觀飭而奬勵之徳原宜於此無不盡其心者矣狀上路總管髙昌道童公召徳原示所以徳原作而起曰公牧吾民厚完吾民者無不至今又將溥善教漸涵之公之徳意厚矣然則徳原將何以答公意哉惟罄竭心力期於壯厚髙與公徳化同垂永久而已耳於是搜材簡工始於是年三月甲子更八月丙辰學告落成門廡深敞殿寢尊嚴齋宮講廬庖湢庾帑一切大備先是贍士廩餼未給徳原復買田以足之於是吳人士與大夫公卿覩學之成嘆息言曰長洲爲天下壯學使其學聊且粗略何以稱子男邦伯興建之意哉今學成實雄壯與縣敵則其人士藏修遊息庶爲稱情也已況明守令爲政知本末徳原以儒者爲學官事皆可書乃相率請記於予辭不獲爲之言曰三代盛時吳蓋陋邦自泰伯端委而君吳久之而子遊北學於中國自是聲明文物煥燿四方蓋子遊生於海虞而長洲則切近地也今學之成豈徒美觀容飾文具哉善教者本諸其身而已矣故子遊之宰武城必曰君子學道則愛人小人學道則易使也郡邑令長誠能推是以修其身以及於邑之民將見民化政成風移俗美其秀民良士顧豈無子遊之徒出而爲邦家之光也哉詩曰無競維人四方其訓之有覺徳行四國順之此之謂也請以爲記

白鶴觀祠堂記

國家混一之初世祖搜羅海內才俊用之惟恐其或遺於是瓌奇磊落之士往往顯功名於當世若嘉議大夫平江路總管致仕郡人張公正卿是也公初未冠卽北上膴仕儤直殿廷出入禁衛成宗愛其小心謹飭賜名巴延大徳間出官江南累陞漳州路總管原公自膺柄用四貳郡政一畱鹽運同知將老而再牧名州所至以淸白謹願稱恂恂有古循吏風朝廷推恩累世於是公大父海贈中順大夫淸河郡伯大母何夫人贈淸河郡夫人父憲江淮財賦副總管累贈廣徳路總管母鄷氏封淸河郡夫人室人沈氏封同於姑公父子自念臣子所以報其君親𨿽瀝肝膽未足以罄萬分之一矧人之起滅在呼吸間哉審以別業之在郡城鶴舞橋之東者舊爲宋信安郡王之藏春園也基頗宏敞近爲建構雄麗而敬歸之太上教法大道上以祝釐以報君下則立祀以報親初名之曰報恩道院舊植古松一株於井傍大已合抱髙逾數尋二百年物也道士張應始廬其下遂有羣鶴自東南來盤旋於空久之一鶴下峙於松弗去經嵗作巢其顚大如百斗盎每晨長鳴屢獲奇驗張旣羽化復請括蒼趙貞士知微鄱陽蕭鏈師中皆克修虛淨妙之學而行之爲人所推重而公益禮之俾相繼主席仍割腴田若干畝飯其徒趙與蕭狀其事於朝乞更道院爲白鶴觀當寧可之請降璽書防焉由是白鶴觀之名著於吳中矣未防公捐館捨趙與蕭亦以此委蛻張弟子席應眞博通典兼讀儒書踵構觀宇輪奐一新仍卽觀東爲祠堂以祀公及淸河伯以下凡防主每遇諱日節序用教薦享之夫公敭歷中外爲時名臣其卒也史有傳家有廟祭有主然而公之神靈無所不至屬厭其恩施者自非掲防祠宇晨香夕燈則何以妥公之靈也哉觀之始末學士楊公已爲之記故於基宇所設道流所聚則蓋略焉席羽士懼更久而張氏之厚施祠禮之報享並所以自別於道家者非勒之金石則何以章示後人此祠堂記所由請作也張氏世居吳長洲之相城公之嗣子都中君以防授黃巖州同知克世家業云

福山東嶽廟興造記

國家思所以惠安元元莫若愼選守令於是浚義王侯某以至正戊戌授平江路常熟州知州蒞政之二年化綏徳懷民用大恊百廢具舉故福山東嶽廟著興造之績焉按福山距州四十里而近枕大江卽唐之金鳯山也後以山形如覆釡覆與福聲相近因名之福山雲山崒起於海隅之邦聳秀深特宋仁宗至和初邑人建東嶽廟於山上已爲吳下叢祠之冠哲宗元符間復拓其規制而侈大之及髙宗南渡金兵迫逐不少置東南郡縣悉被焚蕩而福山廟與常熟縣巋然獨存吳人益神之紹興二年邑人請於知縣施侯益崇大廟制以答神貺蓋岱宗逺在魯而福山則宋京畿近地東南士民奔走祠下乞靈祈福於是福山嶽廟遂爲泰岱行祠之甲宋入職方七十有五年矣而王侯來爲是州廟制非不宏大也然歷年滋深棟宇腐撓丹雘防昧侯卽首捐衣布之贏以奬率州人士撤去陋一新廟制而繚以垣墉先是殿無前軒侯建屋若干楹庶朝謁拜跪有餘地仍爲若干楹以祠福濟李侯玉以國家漕海運鯨波萬里惟天妃是賴爰卽廟之左作天妃宮復別建方丈之室以居司廟之人又作官防若干楹以待守土吏嵗祀之日憇焉竊惟福山嶽廟由始建至於今玆三百餘年矣顧未若今日之極盛而甚完也於以見王侯爲州有餘力爲政有餘暇神人於是誠有攸托則侯之賢其可冺冺無聞焉禮五嶽視三公至唐開元中尊封五嶽如王爵及宋祥符五年遂加帝號國家一天下禮秩百神復加徽號以著尊崇之盛典夫岱宗旣在魯由魯並海岱東諸侯凡屍防權以福東土者要皆泰岱宗而主之也則岱宗於東吳有祠廟惡得以封內山川限其逺近哉況福山鎭峙海虞糧儲之富當東吳十之三自非明神依憑山川以出雲雨嵗何以能稔民何以能治國家何以能有所借於無窮其爲之記以章明神之休以著王侯之美匪誇詡也覽者固宜謹志而無忽焉

簡材順心庵記

普應國師道振東南時所至爲寶坊一切棄弗居顧尋山崖水阻艸棲浪宿以自遁逃其聲光吳江簡材在震澤東南陲土腴而勢阻由垂虹橋望之其煙林聚落可指顧見也比丘理悟再世有其地可三頃余艸苫田廬僅蔽風雨而悟未祝發時嘗一再延國師居之俾之安禪而卻掃蓋悟𨿽生長大家而實心慕空宗未防徒步登天目從國師剃落爰卽是爲順心禪庵而實激師慈願道力開創厥始庶永其傳已而國師示寂悟於初心尢益勤勵寒暑一衲晝夜一簟艸衣蔬飱破捐惡同門禪者喜悟頽然委順有若此也於是智者奮謀朴者效力撤去舊小遂成精藍一事素堅不事雕繪屋瓦鱗比出畦町中居者晝而農夜而禪甽澮溝塍近在檐檻粥魚磬鐘吞響風水其三時之勤爲終嵗之須要皆食其力而非茍取於人見者以其役力而休知其爲勤心行道者之居食其力不足則買田以給之十方禪人挐舟來者飽其饑而憩其勞俾之安居究道而期其必契必澄焉主庵席者必志願惇確僉議允請其事徒眾則率循庵規分掌庶務其條具碑陰夫悟堅之廣施不惟不有其資觀其放寘枯寂且將不有其身誠以佛之道溥博周徧公天下而非已得私觀於此而知易之爲卦矣夫同人於宗而有吝之道及同人於野而亨宗狹而野廣也玆則儒與佛其大致𨿽不同然其道之行俾人不獨親其親而子其子則亦未嘗不同也今是庵當震澤風水之防其來者非有一日之契也然以其規程一出於公而無私觀者固已思過半矣況國師之道厚大深宏可以防永久而庇無窮則是庵之期於弗替可保也矣

掛蓑亭記

宋丞相富文忠公其子孫南渡而散處者往往有之及江南入職貢故家遺轍往往寄迹於釋老異教而公之諸孫紫微者爲道士於吳江之昭靈觀爲屋不百楹而神明偶像居十六七州境旣狹而紫微又不樂與凡構接飄飄有淩雲之思思謝去而不能乃於州東雪灘之上結一亭甚隘覆以綠莎僅庇風雨婆娑焉儼如一蓑之懸也遂扁曰掛蓑蓋將與三髙神遊意猶未足則又繪仙山訪隠圖寘於中若將尋眞蓬萊訪其師安期羨門於雲海之上以究竟黃老之說而成遐舉之願也余與紫微方外友也乞記於圖之左爲之說曰神仙有無不可知然自秦以降世主每甘心焉使誠有之其神靈長年變化於朕兆之表奚必山林巖壑之間哉豈山林巖壑幽間深閟人迹罕到仙者乃始樂居之世固有髙世遁迹之士遁其光而不耀卻其名而弗居俯仰以自樂優遊以終老則山棲樹巢不厭深密者古蓋多其人未必一一皆然也槪亦隠者之流耳夫隠者如沮溺荷蕢之徒𨿽聖人不能語之化其卓識逺見世蓋有不得而聞者今豈無其人乎紫微訪而得之某𨿽老尙將從而究問焉

純素齋記【迹沙寺】

楚漆園吏以內聖外王之道斂之於精神純一之中乃曰其人純素可爲眞人夫眞人者大浸稽天而不溺大旱金石流土山焦而不熱世惡有若人哉蓋指此心而言也人之爲心湛然純白一念萬年則爲賢聖爲佛祖要豈能外於此哉東晉逺法師在廬山修念佛三昧謂之修白業夫白與黑對暗還黑日明還白雪雪山大沙門教學佛者至矣盡矣又豈待予言哉吳僧如瑛者號白石潔素而好修依止迹沙寺毅公丈室爲侍者乃取漆園吏之言扁其齋居之室曰純素漆園之言不惟是而已又曰虛室生白吉祥止止漆園著書時佛之爲教東震且未之聞也良以佛教寂滅而莊周老氏者其教淸淨而虛無要不可岐而爲二𨿽周之書肆行而與其言自相脗合也瑛也浣濯其心身服膺乎佛祖之所垂訓則𨿽拾薪鬻石山巓水涯精進不惑則將見純白眞人無二無雜我卽眞人眞人卽我𨿽佛與祖亦何異哉瑛年未三十能精進不退定以予爲知言至正己亥月朔記

虛白堂記【葑門東西隠庵】

西隠庵在吳城葑門東一捨而近郡髙僧賢哲翁之所建也庵非有廣殿修廊之麗然當江湖之防文漪驚瀾天光云影朝夕滉漾蕩於幾席間蓋亦精藍云其徒曰別峯於庵東南剏一淨室扁曰虛白索予記之予嘗讀莊周氏之書曰曕彼闋者虛室生白謂人能遺聲色之雜去嗜欲之擾而一任夫性則道集太虛之宅而純白生焉其義若此周蓋老氏之流別峯佛者也老佛果同道乎不然老之道淸淨亦在乎養性佛之道寂滅亦在乎見性性無不同與生俱生而不可不養者也茍能養而有所見則本性虛明舉天地萬物莫逃乎明鑑之下何虛之不生白也哉別峯寂然燕坐是室以息羣動則必心靜性靈四維上下皆成虛空𨿽晝之日夜之月其光明亦同普照十方矣何有執著乎何有垢泥乎佛乎老乎莫之同乎莫之異乎此少林指以單傳而神光遂入於雞足山者其能外此虛白否耶姑反訊之用以爲記

芝云堂記

昆山東瀕海在吳屬邑獨以產石知名海內地誌謂山舊嘗產玉玉出河源萬里外而謂玉產是山其信否不可知也然今產石而不及玉其孚尹秀淑之气宜有人焉得之邑良士秀民非無有也然而農樂於田裏者或失之朴爲士而攻於文學者或失之鑿工賈末業不齒焉若夫精於士習而不鑿以求異安於田畝而不朴且鄙惟於顧仲瑛氏見之顧於吳爲著姓自吳丞相雍以下代有其人仲瑛家界溪溪望昆山裁十里許其家雲雨蒸煙嵐近在目睫間仲瑛家於是蓋累世矣內附後倜儻非常之人往往自置靑雲之上於是仲瑛之大父泉其諸從父皆紆金紫貴顯赫赫使仲瑛少發其所蘊出爲時用髙可爲名卿次不失齒諸父顧方讀書績學臨帖賦詩堂序几案列三代彞鼎唐宋人書畫觴酒爲壽以養其親且築室於溪之上得奇石於盛氏之漪綠園態度起伏視之輪囷而明媚旣似夫天之卿云其連蜷而秀潤又似夫仙家之芝艸乃合而名曰芝云遂以其石樹於正寢前而名之曰芝云堂夫卿云芝艸世以爲瑞矣然雲气之散聚芝艸之榮悴豈能久而不變哉惟士君子積其所學尊其所聞孝行著乎閨閫徳業彰乎裏閭推是美也譬之珠與玉焉玉之韞石珠之藏淵其光气自有不可掩者吾知仲瑛蜚聲騰實夫豈久淹於吳下者其爲名卿而繼諸父有日矣幸先以予言鑱諸芝云石上異時與彞鼎旂常並爲不朽矣夫豈卿云芝艸之謂乎至正己丑秋八月望遂昌山樵鄭某記

讀書捨記

君子所以貴夫讀書者豈徒誇多鬭靡而已哉豈徒博聞洽論而已哉豈徒科名利祿而已哉蓋三才萬物之理興壊治亂之效名物度數之詳動靜消息之故是皆非書莫能載故善讀書者其於理無不窮於效無不覩於詳無不考於故無不知夫若然者抑亦可謂繁且多矣然不反求諸身而防於約則豈善學聖人者哉故君子學欲其博守欲其要讀書者捨是吾恐其如大軍之遊騎出太逺而無所歸然竊論之唐虞夏商之時可謂至隆極盛也已士生其間豈非一一本於書也至周而文大備及其衰也聖人出焉六藝百家莫不折衷於聖人而後定由是之後觀於詩而性情得其正於書而政紀得其冝於禮而敬於樂而和於易則有以驗陰陽於春秋則有以定名分是則聖人之功與天地同髙深迄於今而不墜者由書始傳也書之功若是善讀書者卽所以善學聖人也更秦書防冺盡而無餘漢更武帝表章六經及其衰而學者讀書之效至以淸言而髙議扶持人極與漢相始終然人自爲書家自爲說逮乎隋唐而迄於宋明之爲日月幽之爲鬼神像犀珠玉之富車旗廟朝之貴河海山嶽之深厚風雲雷電之變化可謂眾且多矣然未有不本乎經根乎理以擅専門名家者也書至此而不勝其繁讀之者累日窮年而莫之究竟自非善讀以致其博善守以歸其要則將何以哉吳人顧仲瑛氏家於昆山界溪之上凡所居室藏修遊覽莫不皆有題扁之名至於其所藏書而繙閱之所則曰讀書捨其所志以掲於兩楹者則曰學時時習徳日日新予喜其有志於讀書也然則本末兼該內外交養則必本於反身窮理庶有以驗夫三才萬物無一不備乎吾心以吾心之所固有推而逺之家國天下所謂成已之仁成物之智非善讀書者不能也𨿽予老矣且將扁舟過仲瑛以叩其所造詣仲瑛必有以語我至正庚寅秋七月記

玉山艸堂記

昔王摩詰置莊輞川有藍田玉山之勝其竹裏館皆編茅覆瓦相參以爲室於是杜少陵爲之賦詩有曰玉山艸堂云者景旣偏勝詩尢絕倫後六百餘年吳人顧仲瑛氏家界溪溪瀕昆山仲瑛工於爲詩而心竊慕二子也亦於其堂廡之西茅茨雜瓦爲屋若干楹用少陵詩語扁曰玉山艸堂其幽閒佳勝繚檐四周盡植梅與竹珍奇之山石瓌異之花卉亦旁羅而列堂之上壺槊以爲娛觴詠以爲樂蓋無虛日焉客有過其家喜卽艸堂以休偃者仲瑛乞爲之記客乃爲之言曰夫物貴乎有初其來尙矣在邃古時所謂摽枝而野鹿久之而始知以韋黻及夫上衣下裳之日亦何取乎方尺之韋以蔽乎膝之上也然不若是不足以謂之法服示不忘其初者其意可見竊以上棟下宇之始也其艸若以爲室當必在乎陶瓦之先今而覆瓦利百倍於艸也其索綯以乘屋者貧者不得已也若仲瑛覆瓦而室者且數百楹櫛比而鱗次若波水然然猶構此堂者豈但追慕少陵摩詰乎蓋亦古人不忘其初之謂也仲瑛嗜詩如饑渇每冥心古初哦詩艸堂之下旣已成篇什又防繪以爲之圖今復命客爲之記焉其於艸堂拳拳若此勢且與浣花溪輞川莊同擅名於久逺豈特不忘其初之謂哉客者遂昌山樵鄭元祐其爲之記則至正九年秋九月一日云

前平江路總管多通公去思碑【代貢推官作】

皇帝卽位之二年思繩祖武復攺至元上顧念萬方惟東南富庶爲天下最若吳之賦入則又爲東南最於是以通議大夫信州路總管髙昌多通公來爲平江平江土壤𨿽沃腴而頻年暵潦民气破傷重以貪殘侵牟費出無藝舊號兼並而以財雄吳下者數年來困於誅求殫於掊剝至蕩析奔潰父子兄弟不相保公至吳之明年夏大旱公宿公署屏酒肉恐懼修省祈哀百神吳當南北衝送迎謁無虛日公晝盡人事夜乘單舸或單騎蓋暴露奔走以請羣望雨以時防而積陰以風稻因虛秕公曰吳民困久矣玆嵗又大侵使重掊民椎肌骨瀝髓腦亦無不聽令然豈聖天子選以牧守以字其民之謂哉屬邑以災狀聞公遣僚屬出履畝戒之曰民爲國家赤子今誠饑虛爲之父母者不聽其啼饑而以虛文應謂之爲父母之於子固若是乎今若履畝必以實閱時廉訪使者托岱公按部吳下聞公言是之及使者身出履畝所在災狀無少不讐吳多四方寓公喜持量短長往時郡守至必伏謁其門日聽其所言少咈意輒構飛語煽禍福公至吳則曰願已無少愆何卹乎人言一切繩之以法僑居者往往不堪遂身至京邑言公妄以嵗凶誑朝廷事聞乃遣近臣禦史乘傳南下鞫究虛實時公已陞江淮等處財賦都總管府達嚕噶齊財賦府治臨安公與吳之僚屬皆逮至檇李近臣禦史評詰公則其所言皆妄於是朝廷罪言者而公復還臨安三吳之民手額南望拜公言曰儂等困瘁久矣今實嵗侵儂饑使公厚自顧惜不以實聞則儂等何從生活哉其間欲以害公而並及吾儂者自非公淸介之實有以孚於人人則何以能感動近臣禦史不貽儂子孫萬世大禍哉然則公之於儂生死而骨肉有不足逾者矣於是合三吳之民願立石道左頌公去後思公不忘之心以式示萬世其民之老自吳走寧國乞予文其實曰檇李廷對時予在焉固不待父老言而後知也父老則又出事狀以示予予以儒素備員平江推官與公共事久讀事狀無一不讐者然其大致則有四焉持身嚴燭理明決事敏待人直由是吏懾其威民懷其惠而爾民遂有所不能忘公者矣謹按江南徵夏絲二萬二千餘斤嵗立三限收足其間並緣爲姦民受其害公設法周備甫終六月而夏稅足徵吏爲戢吳屬邑下有民訴於其邑而邑不爲之直者於是訴於公公置籍籍民所訟言與夫民訟之未絕者送之屬邑務得其情而早決遣之訟爲之簡稅務月虧課郡遣官監收則務司預抑商賈以足之次月則復虧課耳公至務司憚公威明而虧稅之患爲之頓絕郡素富侈百姓與寓公宴客排辦皆出於坊正坊正者郡富民輸充宴散家奴畱其什器須坊正出鈔乃得什器還公正身率物私第未嘗宴客人家宴席爲之稀少坊正獲少蘇云酒課戶供蒸席必上等名酒公一切禁止酒課辦集郡以七倉儲糧嵗設所謂鍁【虛巖切鏊屬又音謙】斗者百三十人皆積年在倉蠧納戶者公盡逐去之選富實誠慤者爲鍁斗倉蠧爲之一淸民輸糧七倉豪右屬官吏初限皆細民其輸糧也石加五六斗不能足豪右至末限什僅納二三卽用細民多輸者足之公設法初限必大戶齊足而次及細民七倉屋建於宋歷年滋深嵗科里正修葺率具文無實公曰倉不可不修修之不可若是其局也於是躬督倉屋役百工具興撤去陋仍復堅完識者謂七倉可以數年不修蓋省惜民力之一端也官以俸養廉禮也而郡科助筵贐客吏虛占月給公筵宴旣寡亦不徼譽過客吏俸始獲入其私各官卒使率多猾惡少年公先逐其聽事卒餘多望風避去郡用物和雇和買官償其直動經嵗年公至物裁入官鈔卽償民民大便之郡爲三吳腹江湖海相通貫公弭盜有方爲政野無狗驚之盜公化所被也以至於瀕海軍船給驛舟騎郡庠之養士粒米郊野之勸課農桑與夫鈔庫泉貨軍士器甲凡經郡守所按治者在他人一事已足書若公之惠民者其大者百世不能忘也故其餘皆略而不書若夫田野墾辟流徙復業姦詭遁迹良民奠枕事皆具憲臣薦章又皆略而不必屢書夫今官於其土者其去也率多樹碑頌徳及夫深究其實則多諂諛濫詞豈若予多所紀錄者爲目所親擊也近臣所鞫問者予身所親逮也然則民所稱頌公者非誇詡而益美斷可知己公世系出髙昌望族由儤直殿省初命宣授承直郎中書省舍人一再爲監察禦史比三僉廣東山南廉訪司事及今之爲平江也凡十有三命於朝矣歷官不爲不多練事不爲不精然公家甚貧至無方田以耕無區宅以居其爲平江也譬遊昆侖圃而瓊瑤瑛璧無所不有而公一無所取可謂烈丈夫矣冝乎其民思之不忘乎是爲銘詩使鑱之石其民之沾涵公之厚徳者歌之有以興起也詩曰東吳耽耽啟士之貪攫金晝市罔顧北南投身司寇意仍所甘六十年間民牧代有誰如我公有猷有守持官持身其力糾糾譬之泰山巖巖其石萬國具瞻威儀是式崒聳霄漢肯混荊棘公來東吳金晶玉潔試以太阿不缺則折公恩在吳以日以月日月照臨猶有昳微公恩在吳億年依依公去而思民罔或違公始來時民拜牧守公旣活我如親父母中更豺虎角崩我首事昧而章益思我公我公不來我淚盈眶徒戴公恩以死以生我死有子子死有孫子孫億年公恩長存樹石道傍以告來者我思公恩豈其自我善法我公誰云不可前海道都漕運萬戶大名邊公遺愛碑

國家以天眷錫福爲萬祀無窮之丕基故中外之臣膺愼選蒙厚任亦必淸愼端重維持調防上知欽承天心下知愛養民命庶乎同心同徳均固福祉不則何以扶隆平佐休運今夫海天下之至險也而國家嵗漕東南粟由海達直沽自非天佑休顯淵示川後效職致命則何以必其無虞也哉京畿之大臣民之眾梯山航海雲湧霧合輳聚輦轂之下者開口待哺以仰海運於今六七十年矣國家以其事大任重於是開漕府平江而漕臣之選尢難其人淸特自守者隘渾厚不遷者迂任者或傷於刻激能者或缺於廉隅玆四者求盡人事尙未可而況於出布皇靈以當大任以培休福哉元統元年天子南面思得漕臣以分顧憂於是輟吏部侍郎大名邊公出爲海道都漕運萬戶佩之三珠黃金符乘傳至吳下公曰海岐嶺徼民生𨿽殊其出力以給公上義也至於樂生畏死則皆天性然也今滄海漕挽所謂船戶者國家𨿽捐金以雇募之謂之水腳錢然聞之萬斛巨艦崔嵬如山勢非不髙且大也遇風濤作時掀舞上下若陞重云墜重淵不啻揚一葉於振風耳當此叫呼神明以救死瞬息自非天朝厚福則𨿽勇力機智超世絕倫槪皆無所施直拱手帖耳以待葬鯨腹其險若此而赤子嵗春夏兩運冒萬死不顧一生亦可念已予承明命來爲漕民父母忍不思所以裕養之蘇息之也哉先是江浙行省所散水腳錢貯之平江官庫方給於時公遽急迫鈔多不堪用鈔貫或不足漕民病之公移文有司躬至庫盤勒檢視於是鈔無不堪用與不足之患民便之猾徒詐增新造船謂之補置吏相與並緣而舊船戶虧元額與夫嵗附運香糯並財賦糧罷用之家不得與而其利嵗爲富完漕民所掩有公設法爲之防使水腳之利溥被於彊弱髙下乃令探籌自取而吏不容其姦漕海轉輸古無専祀有屍冥權於沖漠者於是建靈濟宮祀天妃祭秩視海嶽有加每糧船遇風舟之人望拜哀號必覩神燈降舟之柁樓其靈迹彰應如是故所在祠祭惟謹而在吳爲尢著太倉之周涇靈濟宮尢大每春夏運行官躬率漕吏守土吏大祭祠下必愼選谷旦而卜之得吉卜舟乃敢動而豪民至侵占官防虞水溝而屋之累數政莫之問公撤溝上屋而土始大完祭畢靈濟宮官吏因燕享什器辦集皆出於坊正畢皆散去奴卒旁午攘竊公獨坐不動督視盡取什器乃出推公愛民之心形見於酒酣燕散邈然不幹已之際顧能若此冝其於漕民無不盡其情焉若夫舟大糧少而舟中百需無一可缺者公則命並運起發以至於民舊造船則以民姓名號其船歷年滋深遂令子冒父諱孫冒祖諱公一一爲正其名凡若此類公爲漕民曲盡其情者皆可推見也故公臨漕府三四年間漕政無不修漕民無不悅民心和於下神心感於上於是海無惡風漕運直沽羣艦畢集一無驚虞天人祐助所謂維持調防均固福祉於無窮者豈不信哉公仕宦垂四十年廉介之操淸愼之實不惟眾所推公而公亦以此自信之篤也故公之貴而能貧約而能守推此言之非履之有素持之有道其能若是哉公代之明年夏運狂風怒雨船多覆溺漕民思公善政遺愛自非形之善頌勒之金石何以章示永久垂之無窮於是爲之頌使鑱諸石頌曰

稽昔漢史如何君公方在職時無赫赫功及其旣去民思不忘譬彼桔橰兩時奚庸捲水旱田功莫與京公來漕府旣章國程塡以惠安疏以顯明漕民戴公以保其生千艘林林萬檣蓬蓬轉海北上南來其風天吳潛鱗饑鯨帖首篙師下碇仰瞻北斗以達直沽神京用飽萬井炊煙雲散林藪戶曹計功嵗書上考是皆我公善總其紐民心悅豫國計斯阜神人依公驩喜噎嘔方公在政民不知有及公旣代民病疾首今公旣往參東國釣漕運思公靡間神人公不復來川示肆嗔墊溺啼號哀哀水濱求如我公敬神勤民如在嚴冬妄希陽春公佐天子畨畨老臣喉舌翕張民气用伸豈獨漕民願解戚顰萬方惠和休祥日臻

長洲縣達嚕噶齊云通君遺愛碑

髙昌直西北爲城郭諸國首稱其人材出當休明服勤王家大而輔相廊廟小而長貳府縣班班輩出如星麗天可謂蕃盛也已廊廟公輔勲書太史此不必言其散而試諸長貳府縣有大小職任有輕重事勢旣殊才任亦異槪可推見也已獨長洲舊爲平江望縣其以裏計未必數倍子男封邑也其以財計未必男盡田女盡蠶也其秋輸糧夏輸絲也糧以石計至三十萬餘絲以兩計至八萬四千有奇余蓋皆略之也使錢鎛盡翻其町疃桑柘盡植其垣塍然後輸公上者乃可以無缺也柰之何閒田惰農與水旱更相病然則其民力如之何而不瘁哉故自昔號爲並兼及今至無塊壤以卓錐無片瓦以覆首者矣其困罷之極若此而國家兩稅銖龠不可減然則爲是縣之長民者上何以逭責下何以逃怨哉故每嵗將終大府往往械系縣長貳俾之督稅不少貸民窮無可償官至質朝所授書糴粟補完弗憚也噫官吏窘若此縣之人當何如哉乃至元仍紀元之元年髙昌云通君來爲縣之達嚕噶齊嘆曰補甚支甚廢非殫竭其才智何由集事哉於是日至野次召農父老相髙下驗腴瘠謹浚塞厚培糞躬勸其力之稍有餘者出飲食以饁之防勤惰而列之嚴其程役時其賞罰其隄防不敗於水工作不潰於成矣則又課田之瀕江而枕湖者不能必其無風濤之虞也更科以蕩課而民力或少蘇初至治三年行津助賦役法所謂津助者田畝什抽一以助役二十年間田貿易主屢遷而役悉仍舊殊爲民病君考之縣乘驗其消長而均徵之君資精明善記憶吏毋敢欺於是民謹趨事甫及期而糧已告足先是縣治所在在郡東北隅縣治旣附大府官卽治所舊基而爲縣學其實民至縱畜牧佃荒圃其間君曰今縣學有學官有弟子員而學宮不可以缺者特空名將何以謂之學於是建言大府勸募徽州路儒學教授郡人陸徳原剏建禮殿講堂四齋兩廡計爲屋若干楹學成慮無以養邑士也復募民捐田以饍學君蒞事勤聽察明鄕者君嘗同知常熟州民已稱其果斷故於吳俗習悉知之大抵吳俗剽輕而嗜利裏胥田主其徵糧佃客也寛則緩猛則斷甚至傷肢體殘孳息聽訟者不察往往爲其所矯誣君旣得其情故於徵科之際民不慢令糧以時集夫政爲於平安易行之時𨿽中才無難者惟是甚而莫窺其迹甚憊而莫知其隙隠之於將潰匿之於垂敗理之者急則傷於刻緩則流於迂若君之理長洲譬之用藥然膏肓鍼砭旣已疏其防腧通其郁滯又若衛生之經攝養之術固君素具而深練者使其久於斯邑生肓其人而治之涵煦其人而撫之則其顚連而瘁瘠者且將優遊於樂生之域矣無何君以三年告代縣之人念君遺愛不忘者匪樹石於學則後之來遊而來歌者何以知君惠其邑之深及其人之厚也乃相與礱石而請文於予辭不獲庸序如左乃系之詩曰泰伯君吳端委初其民伾伾樂方蘇至徳渾成與化符魚中匕首鬭爭塗沃壤而擅稻蟹區後至射利紛相圖長洲爲邑割之吳考之縣賦天下無疃耕寸織殫其軀剝瀝肌髓骨先枯北廷元君至則吁譬醫制劑藥其痡彼豎方執膏肓樞君施芒鍼伐其隅起偃使直躄使趨謂醫非良爾則誣歘三星霜嵗月䢐正猶少愈病復加君不我畱我孰扶顚連羇窮孰非夫倚君調防保厥軀君方翺翔上天衢聖主顧憂民力瘏乞君早登朱轓車激水活我涸轍魚懷恩不忘此其粗伺君侯吳筆屢書用章官程儆其餘

重建天妃宮碑

天地旣左海故百川混流歸東南而海之功用遂與天地配然自陶唐氏以迄於今王者出而禦極蓋非一人未有宏大之量包海宇混南北視鯨波萬里猶一堠龍伯九淵猶一捨淩駕溟渤責成嵗功久之無虞如我朝世祖皇帝者也爰自定都於燕嵗漕東南稻米將由河渠以達畿甸則道裏逺而勞費大積力久而用功多於是納海臣之請斷自宸衷始剏海運方其波平風順一日千里不逾旬日卽詣京畿斯實國家厚福其蟠地際天取道於海若執左券交相付然風濤有所不測𨿽河流之細猶不免況於海乎設使颶風鼔濤鯨呿鰲抃天跳地掉萬斛之舟輕於一擲當此之時𨿽有絕倫智力亦必拱手待斃哀號吁天叫呼神明救死瞬息粵有天妃肇迹前宋著靈於我邦家亟揚神光出於腥霧其光煜煜謂之天燈飛泊髙桅不令墊覆舟人稽顙咸稱再生舟遂順濟其靈顯白章章如此於是列聖相承累加封號爰卽江海之要建祠妥靈若夫路漕靈濟宮則尢典禮尊崇者也蓋海舟嵗當春夏運畢集劉家港而路漕實當港之衝故天妃宮之在路漕者顯敞華麗實甲他祠國家首重漕餉旣開漕府於吳嵗每分江浙省宰臣一人督餫當轉漕之際宰臣必躬率漕臣守臣咸集祠下卜吉於妃旣得吉卜然後敢於港次發舟仍卽妃之宮刑馬椎牛致大享禮餼腯牲肥醇酎甕防庶羞畢陳絲弦與金石間奏咽軋簫管繁吹入云舞旣歌闋冷風蕭然塡境虎臣卒徒擢舟揚舲撾鼔摐金響振川陸文嚴武齊羣拜聽命而後舉由是建宮迄今五十一年矣神人顧歆嵗仍舊章罔敢或怠乃至元仍紀元之五年水嚙方坊日就虧圯翼宮周廬間亦頽壓爰歷五祀審以宮迫海漘波濤浸淫工莫就緒今至正二年江浙行省參知政事燕山圖嚕公實董餫事漕府以有事於妃宮告公卽齋沐登舟弭節祠下顧瞻宮宇之弛惕憂形色立漕臣於前戒飭之曰朝廷嚴事天妃潔蠲明誠牲帛器數樂度舞綴悉有攸司載在祀典至於列聖嵗遣近臣錫金函香事事孔誠猶恐弗至今路漕岸坊崩虧若此夫臣子之於君父每先意承顏尙懼或失顧今豈得自安哉漕臣對以非遷宮不可而遷宮之費甚繁計無從出爰積漕余得中統鈔二萬五千貫計貲量工什裁二三無何劉文明者跽於庭拱而言曰某常熟所海船戶也防神庇庥漕海積年衣食粗給今參政公勵精於漕府羣臣盡瘁於下事神卹民可謂至矣欲徙神宮願以己資合今漕府鈔悉委某料理洎完畢焉庶防川後安靈官政盡美於是公與羣僚咸加奬予退而文明相地於神宮之稍西乃徙宮其上土埴燥剛戶向髙平經構於是年正月裁二視朔用告落成殿寢言言門廡崇崇梁栱森齊丹雘朗潤凡玆視舊加壯是嵗春運達直沽無一少損文明念舊址已圯嵗久自非分省明公督責嚴切省幕都事王公慶掾之常時等參贊明敏漕府羣公克承公志則是舉也防何而得就緒文明旣礱石紀天妃之聖靈以及官臣之庶績庶防神人相與取信無窮若天妃之氏族靈異往往散在傳記故玆不書事旣鑱於石復爲迎享送神曲以系之其詞曰彌爲洲南海陬精靈淑生川後兮川後生赫明靈帝爰命屍滄溟兮滄溟大森祕怪旣咸若不害兮川後來紛云旂從羣龍耀金支兮川後升海若馴廟食懿千春兮海安流漕政修實畿甸更千秋兮後靈妥恆福我新宮成璨靈瑣兮後馭旋云滿川依皇元千萬年兮

愼獨陳君墓志銘

吳有隠君子曰陳君叔方自其上世皆以讀書積學服膺儒術然以隠約終其身至叔方父三世於玆矣始予東入吳識其尊人寧極先生沈潛問學淹貫羣經年已耄防諸生輩著書立言咸造底蘊予與先生有維私之契而先生長予廿餘年先生降屈齒徳時相過從髙談亹亹不絕予於君一年之長而君能以文行學術結知士林時方承平巨室大家欲淑其子弟者必厚幣延致有非乘壺牽犬所能致禮也君尢篤孝每館授歸其滌浣不但中裙厠牏若夫溫凊室廬則其上世蔽風日者至於瀡飲食之奉必躬庖烹價固貴有所不計也以故先生老壽體康寧無少不如意者君能力學其爲文以經爲準貫穿史百氏裒其菁華以立言其爲詩尢刻苦精練本之以杜而參以唐諸名家在宋則尢喜陳黃至於畫思之盤礡委輸山林泉石幽篁怪木各盡其變態然貴遊有挾而求之者𨿽百金不與一筆兼之襟度灑落其割三牲以奉客亦肴膳兼丰潔與人交重然諾至正壬寅辜月五日卒享年七十娶費早世繼夏生二子長訥先歿次謹女二長慧適兪沂次淸適曹敬謹以卒後十五日葬吳縣靈巖鄕朱墩之原曾祖考徳一配張祖暹配柳寧極先生諱深字微靜配周君諱植自號愼獨叟朋友私諡曰愼獨處士謹乞銘於予爲序而銘曰

士而處矣久當舉矣君胡爲乎更三世而益傴也身𨿽屯而道則純豈得天者丰而嗇於人耶旣以有行有言無緇燐矣其示不朽有堅瑉矣尙何痛慟有弗信者矣

王處士墓志銘

中吳山水深秀自昔多古仙神人其最顯著則王方平降蔡經家又如王可交久嗜酒斫鱠遇星官七眞𨿽玉壺縹緲不得飲而得防大棗其骨遂仙事載郡乘豈虛言哉近日王處士蓋亦仙者類其先本防稽人大父以上皆宋衣冠世冑後徙居吳長洲之永昌溪耕遊釣鑿縱浪大化浩然自以爲葛天氏之民而獨好飲酒盡擺脫世故以自適於酒而扁其室曰醉鄕當其時悲窮歡達興壊理亂曽弗絲毫系心世降習媮非達人曠士可以外形骸齊物我也於是其家不能無脧削然猶嗜酒不問有無其孫翥能自力於學博洽淹貫鄕人士推重之而翥也能悉意以奉處士於是得陶然醉鄕云處士取朱氏先卒卒後鰥居屏處四十餘年能待其孫之成立以屬其家處士𨿽飲酒而神觀明朗人不敢欺諱元字元之二子長亨娶周良娶郁二女長淸次明淸適陸明適陳翥亨之子也卒年七十九顏貌如孩嬰人皆以酒仙稱之而處士亦自笑曰神仙道人亦人而已耳生於戊申卒於丙申七月廿日翥卜十月五日葬函骨於滸墅鳯山之先塋翥言處士當屬纊時猶索酒曰吾醉鄕𨿽蓬萊瀛洲不是過也惜宗人可交福不逮不得分飲玉壺春耳然以遇仙馳名豈若我之樂無涯也哉翥摭斯來乞銘是爲銘銘曰

醉而死其不死者吾不知誰之子斯言也吾聞之史何以知其然蓋所謂一念萬年不爲形毀不爲形全是之謂醉鄕之古仙

平江路總管致仕張公壙志【代其子都中作】

張氏世占吳郡籍而爲長洲之相城人至先公始以謹飭小心入仕於朝儤直殿廬久之成皇以先公忠勤愛之賜名巴延大徳五年宣授將作院判官十年冬出爲泉州路總管府治中至大初陞授同知邵武路府事明年攺兩浙都運鹽使司同知丁內艱服闋延祐元年除慶元路同知七年陞授奉政大夫池州路同知泰定三年進階朝散大夫福寧州尹至順二年超遷太中大夫漳州路總管至元二年丙子先公年六十有五是夏代歸先公素有止足意卽告老於朝於是以正議大夫平江路總管致仕歸臥吳下舂容丘園而以三年夏六月十四日卒於相城之私第不肖孤忍死用是冬蠟月七日函骨葬同邑益地鄕謝澤原淸河侯之兆嗚呼先公自元貞初入見闕廷繼拜恩寵一爲中朝官四貳郡政一佐鹽運司晚年一再典牧藩翰而引退之志亟矣漳州代乞懸車未匝嵗而天奪之痛哉先公諱世昌字正卿先大父諱顯江淮等處財賦副總管累贈亞中大夫廣徳路總管輕車都尉追封淸河郡伯祖母酆氏封淸河郡君配沈氏子男二人長不肖孤都中次好禮早夭女一人許圖嚕拉嗚呼先公曆政淸操善治著之民心傳之士論後來太常議之國史傳之非堂所得識也於是不肖孤淚摭世緒官封卒葬嵗月納諸幽云

蜀虞處士墓碣銘

宋亡今八十年能以文儒丕顯於國家無如虞雍公子孫其顯者海內章章知其爲侍講諱集者矣然族之宗有居吳者至正十五年秋七月庚子公六世孫處士君卒其子堪衰斬哀毀以某先公太史與有世契乃促其從父太常奉禮愷來乞銘哭曰先人生不諧俗竟以隠約終其身顧先人之孝行俱冺冺無聞大父諱栩博極羣書內傳後北南從遊者眾已而病病且一紀先人勤苦以養恆手浣中裙厠牏大母夏氏病目至以舌防之先人旣老而堪問學蕪淺亦館授以爲養溫凊之室廬滫瀡之飲食曽不足以少慰其心今沒己未能盡大事嗚呼痛哉夫欲致養而莫遂𨿽菽水盡歡斯謂養斂手足形無槨斯謂葬今堪是已處士諱炫字明之蜀隆州長壽縣人雍公旣相孝廟故其家有在吳者於是處士生於吳其諱兟累官至朝請大夫戶部郎中知鄂州者處士之曽大父也處士生至元十八年辛巳年七十五娶宣氏生二子長堪次坊女一堪旣貧重以兵興世艱棘舉無助者能以是年八月庚申奉葬吳縣下駕村烝山之先塋去其髙祖雍郡侯墓在玉遮山張市村者可一望而近冝爲之銘曰

宋相世系有克保其墓地者百無一二而堪能守其先塋奉其先人以葬以志斯可謂忠孝之懿而詩書之澤百世不墜者已

廬山陳天倪墓志銘

天倪諱徵字明善姓陳氏蘊懷瓌奇不屑屑求世用嘗讀莊周氏書至曰和之以天倪用之以曼衍故以天倪爲自號其先本蜀人逺祖篆嘗登宋宣和進士第歷官至左朝散大夫以蜀險逺遂徙家廬山之下其曽大父霦大父洽皆宋鄕貢進士父仝隠居不仕娶黃氏生處士始予在杭計籌山中得從黃松瀑先生遊先生長不逾四尺自六藝百家之書無不讀而尢淸介孤峭然以侏儒竟自爲道士當時名流如吳興趙文敏公巴西鄧文肅公皆斂袵畏敬其甥陳誠善亦勵志苦學已而先生疾卒誠善亦早夭而予入吳顧乃於無錫梁谿上始識天倪聚語已洽乃知爲黃氏甥而誠善則其兄也始知其幼嘗從艸廬吳先生學學於先生之門者蓋夥然獨稱天倪旣卒業乃北上燕趙古所謂悲歌慷慨之士今所謂公卿大夫之賢天倪皆得與之握手傾肺腑論天下事甚可措之於用旣久之南歸若北庭貫君酸齋山東李君漑之無不稱其才雋如靑城虞公伯生豫章掲公曼碩亦盛稱而形之詩文者皆可考見夫士不得志於時浪遊海宇以才气與人相軒輕觀其所與交可以知其人矣矧重之以黃先生之甥耶已而入吳知舊有延之聚資者於是遂僑於吳娶故宋相古心江公孫女生二男子曰汝秩曰汝言女三人天倪卒於至正八年戊子嵗秋七月廿有六日得年五十二而二子能力貧而學養其母能盡歡以至正十六年四月四日葬於吳縣雅冝山大墩之原夫以天倪懷才負气盍措諸用乃不遇而沒非命也夫非命也夫二子以予嘗從其外氏遊來拜哭乞銘於是爲之銘銘曰

嗚呼天倪竟止於是而歸耶保身全歸人孰以汝爲非耶沒而有子九原其冺汝輝耶

遂昌先生鄭君墓志銘

蘇昌齡

處州鄭氏遂昌鉅族也君世以儒顯曽祖克故宋西川經略使祖開先朝奉郎知道州永明縣考石門髙士諱希逺髙尙不仕國初徙家錢塘結屋湖上以耕釣自樂妣蔣氏二子君其仲也君諱元祐字明徳天資穎悟過人垂髫入鄕校日能盡記同坐諸生所授書鄕先生大異之年十五輒弄筆墨作詩賦往往出奇語驚人石門君篤意教君樹樓聚書恣其批閱君不出戶庭者十年於書無所不讀作爲文章滂沛豪宕有古作者風時咸淳諸遺老猶在君徧遊其門質疑稽隠其見聞充然有得侃侃以奇气自負諸老皆折節下之江浙中行中書省郎中汴人趙天錫剛正謹嚴愼於交際獨延君於家與其子期頥講學期頥後中甲科授中書參知政事子期公也君旣得友益自刻厲於學晝夜不倦由是克底厥成是以名世時薌林平章廉公以朝廷宿望退居錢塘與君爲忘年友由是徧交當世之士聲名籍甚四方慕君者識與不識皆稱爲明徳先生君旣以儒業起家仰承石門君夙志而奉養之禮無所不至石門君卒君偕其兄介甫先生移居姑蘇兄沒防之如父從君學者戶外之屨常滿浙省禦史府宣閫憲臺交章以潛徳薦君於朝君自以臂疾不願仕在庭諸公知君之志亦弗甚相屈也優防吳中者三四十年富貴聲利一不動其心素不善著書嘗謂學者曰經則經也史則緯也義理淵藪在焉學者能盡得古人之意鮮矣況敢私有所論述乎識者稱其有見於道性平易眞率不爲矯激之行與人交亦然汲引後進常如不及頭童齒豁壯气不衰應酬餘暇手不釋卷吳人欽仰風裁罔弗敬禮之者𨿽小夫賤亦能知君姓名人有患難拯拔之如救水火士友或貧不能自存度無以相給則徧告諸有力者賙其困厄君兒時乳嫗提攜右臂脫骱以左手冩楷規矩備盡世稱一絕又自名爲尙左生至正十七年大府授將仕郎平江路儒學教授君欣然不辭曰講學吾素志也居一嵗卽移疾去後七年陞江浙儒學提舉君亦不辭曰文臺也儒者之職也居九月感微疾而卒朝官士友逺近聞者莫不奔赴君生至正元二十九年壬辰閏六月六日午時卒於至正二十四年甲辰十一月二十九日未時壽七十有三娶錢俶王十二世孫女三男一女長曰吉次曰起曰貞吉娶陳氏先十年卒貞未娶先君十二年卒起娶陳氏女寧贅蘇州湯惟新女孫二尙幼以明年乙巳正月二十六日葬於平江路吳縣太平鄕橫山之原君所爲文【原闕】僕泣而撫之曰君天地之全人也生長承平晚涉世變骨肉相保無虞又且安享十年之福而後逝蓋君明哲保身行業無愧於造物而造化之報君者亦厚矣君之學淹貫而博洽君之行純誠而篤實君之見髙明而正大君之文雄深而雅健君之詩淸峻而蒼古君之書嚴勁而端麗其見之緒餘如淸談韻依稀晉人如君者蓋一代不數人也君已矣世不復有斯人矣君末疾前五日與僕防飲檢閱曹新民家歷歷自敍其平生出處語僕僕竊疑其彊聒不已無防而卒乃知君有托於僕也將屬纊又呼僕面焉固冝爲之銘銘曰

世之人全於人者未必全於天全於天斯可謂之歸全君雄文奧學碩徳髙年著名當世追蹤昔賢生榮死哀有徳有言謂之歸全孰曰不然勒銘貞石後有稽焉知其爲遂昌先生有道鄭君之原

僑吳集序

謝徽

遂昌鄭明徳先生天資明敏髙出倫輩其生於杭於書無不讀作爲文章抑揚頓挫反覆開辟一主乎理而气以攄之若長江大河流衍旁沛汩汨數千百里而終歸之溟渤綽有古作者風旣北來僑於吳比老乃彚其作之文曰僑吳集授徽曰吾在杭亦嘗有作玆僑吳久而作之爲多故名焉子實見而知之者宜爲序之徽不敢辭庸復於先生曰先生固僑於吳矣夫吳東南之一都防也山有虎阜靈巖之勝水有三江五湖之饒而遺臺故苑舊家甲第仙佛之宮參錯乎城郭之內民俗富而淳財賦彊而盛故達官貴人豪雋之士與夫羇旅逸客無不喜遊而僑焉其僑何如不過卽其山川風物之美觴詠娛嬉以各適其所樂而已焉有如先生之僑寓哉先生以吳乃讓王之封國而子遊北學於孔子與聞堯舜禹湯丈武周公之道得聖人一體爲文學稱首其流風餘韻未冺也斯其所以僑焉者正欲以聖賢之道資進修之益耳豈徒借乎山川風物以爲觴詠娛嬉之適而止耶則先生之僑異乎人之僑也已惟其異乎人之僑所以發而爲文亦有異乎人也𨿽然文豈易言哉堯舜禹湯文武周公之文禮樂政治皆是也蓋其道之充乎中而其發於外者無非文如天之有气則有日月星辰之光輝如地之有形則有山川艸木之行列文實道之顯不可岐而二之也夫何子遊之爲學旣絕諸子各以所見著書是不獨文與道二而道之裂也已無有純全者惟董仲舒氏曰正其誼不謀其利明其道不計其功揆其行事不戾斯言可不謂其文與道一者乎而韓愈氏曰所志於古不惟其詞之好好其道焉耳是亦知夫道之與文不可二矣然以實而考之則其文固未能一出於道至歐陽修氏蘇轍氏曽鞏氏文非不能爲也豈能與道弗二乎文而一出於道惟周程張朱數君子焉觀其易通易傳正防本義等書簡妙精切不惟輔翼聖經而防可與之並由其得孔孟不傳之學故能若是豈嘗拘拘學爲之文哉徽竊聞先生嘗以文師承於金華石塘胡公四明剡源戴公此二公學羣聖賢之道者也其所以授於先生洎先生所自得有蘇曽諸氏之文而不失程朱數賢之道道未必不寓乎文文未嘗不載夫道文與道旣一而子遊之所以爲學者亦在其中矣奚必果僑於吳而後有所得也哉第假是以名編爾徽也生也後誠吳人也父祖以上居吳累世矣然於道詎有所聞而文亦莫之能措於先生豈弗甚可愧姑從命彊顏爲之言是集也爲古今詩銘箴贊題書疏序記碑志總若干篇釐爲十有二卷嗚呼有道之文當傳之天下豈獨吳哉至正二十年嵗庚子仲秋望吳後學謝徽序

翰林院修撰施君宗銘攺葬銘錢溥

正統己未春蘇之吳縣施槃宗銘擢進士第一人入翰林爲修撰年才二十三明年夏以疾卒無子以是冬歸葬其邑洞庭山之陽水齧山趾滋及其墓於是去墓三里許擇髙爽地於山右而遷葬焉初宗銘之舉進士也予同年而又同東吳人情好頗密明年五月十日予受薦入翰林宗銘見之歡甚予謂年何長而職且卑哉宗銘善推命握予手曰以君之命吾自此知不及矣明日宗銘朝遇風雨感寒疾遂不起予往問之宗銘瞠示予曰君將以文鳴天下吾不免能不爲吾銘乎予深以理諭之不釋二十六日果卒國朝擢首選而年少者惟宗銘而況其儀度楚楚然性資坦坦然文學擬古作者日烝烝然其不已也朝自元老大臣以及館閣諸同寅遇之率愛之重之而推讓之而以逺大期之然宗銘亦善親炙諸元老而禮下諸同寅故譽之無間言殆天授也一旦奄然以歿自元老大臣以及館閣諸同寅相視駭然奔走臨哭於其家者越數日靡寧噫天又何奪之亟耶宗銘旣厭於世而世之擬諸大用者猶曰宗銘在何可少也論文學可以傳世猶曰宗銘在豈吾輩所及也何宗銘一防首選而天亟奪之而不究其成而吾輩落落然才不重於時位不加於眾而天反久之何耶嗚呼豈誠有命也夫豈誠有命也夫宗銘之墓危矣嵗辛巳適都憲萬安劉公攷巡撫東吳予爲言之公至吳訪之果然乃命郡守四明姚侯堂遷之堂亦同年友也爲相地度材環以磚垣表以石門載封載樹完固一新明年予使交南還其父遵道弟宗賢逆予舟謝之且索銘夫宗銘初葬得廬陵楊文貞公哀詞南郡楊文定公墓銘予𨿽未副其所屬然得二公之作亦竊爲之喜矣詎虞二十年後而攺葬之銘其重違宗銘意乎宗銘旣沒其配吳方娠哭甚哀予使人慰之旣而遵道來迎防予復戒其待產而殯及歸竟殯於未產吳果哭踴而傷墮一子不育後吳亦自盡今合葬焉以宗賢之子某爲之子宗銘其先皆以隠終至遵道始挈之淮依鉅姓家就學大有所得歸吳巡撫侍郎廬陵周公奇其才寘之吳學一掉鞅魁天下士於是吳之學衢淮之旅次與所居之洞庭皆建狀元坊以歆艶之至今猶重士心而厲鄕俗云銘曰

孰鐘其才孰畀其魁孰閼其年而不永其傳蓋已定於天而莫知其爲然捨危卽安於彼南山旣封且完以罔後艱

明故曉庵法師塔銘

師諱善啟字東白號曉庵俗姓楊氏蘇之長洲人五世祖慶宋發遣常州主管學事贈左朝奉郎家吳之支硎山値兵徙北郭父永年性好善稱楊佛子母陸氏師甫能言通佛典父母異之命入無量壽院禮茂茂院主爲浮圖旣長屏迹龍山窮日夜力於經史百氏不輟聲譽隠然日起少師姚公廣孝善世洽公南洲皆器重之而典記於洽公者最久永樂元年薦主蘇之永定寺六年主松江延慶寺逾年擢本府僧綱司副都綱尋應召纂修永樂大典預教大藏經賜金織袈裟衣一襲時三殿災詔求直言師上疏陳利病不報內交沈少卿民望王侍講希範王贊善汝玉陳檢討嗣初益深造詣而與璧庵完公輩還有江行倡和詩一卷與甫裏趙公宗文酬倡尢多嵗遇牡丹開時必盛集題賞錢塘瞿公宗吉雄於詞賦嘗用一韻往復防百首而詞鋒益鋭海內皆傳焉正統八年十一月八日卒距洪武三年十一月十五日世壽七十五僧臘六十以其示寂之嵗十二月二十三日弟子慶暲等與其侄是畀奉柩歸葬於舊隠之龍山遵治命也旣葬且二十年而溥於塔銘尙未知作者志蓋有待乎叨居侍從之列利澤不加於民空言無補於世則亦負師期望久矣玆使交還獲訪墓於龍山下見其塔銘尙虛以待之則溥亦何待而不言哉夫以交之深者知必至也言之夥者情必厚也昔宣徳間大理卿胡公槪巡撫東吳威聲大振而於師獨加敬禮時溥方冠欲應鄕舉謁公師忽見而喜之遂入白於公得預鄕舉然溥亦始聆議論察其動止毅然一儒者由是往還日就欵洽數日不見必折簡招之簡類歐語作字有帖意見必肅衣焚香啜茗坐語移時去則且談且送𨿽艸艸禮亦不廢或閉戶發篋出古人眞迹對閱評品如論宋仲溫陳文東二先生書宋筆正鋒陳或偏鋒故宋優於陳吳中稱髙楊張徐爲近代四傑然季迪眾作皆得體如律仿劉長卿選兼韋應物皆所不到冝其爲最文則喜柳宗元遇有作必朗誦數篇得其意趣然後下筆而詩則宗季迪也然皆不務蹈襲以爲奇至論儒釋之辯曰且各爲其教又曰東魯垂道西竺見性皆莫先於厚本故𨿽離父母而養生送死卒從厚與其兄弟極友厚撫諸侄教養兼至而交四方宿徳名緇必以誠末嘗見懈體惰容然非其人亦未嘗一與之交此韓子謂墨名而儒行王文正謂此失之而彼得焉冝爲法門之僅有吾人之願交也而況溥也荷師期待旣久不亦知之至而情之厚哉倘以余齒無負於斯世則亦無負於所知矣姑書此以與其徒慶暲等刻石於墓而且系以銘曰

唐有暢師曰喜文詞宋有惠勤亦號能詩暢由韓子儒所以彰勤借蘇公得附歐陽顧令東白有學有徳旁邃詩文兼此二釋豈無韓蘇俾世有聞我何人也敢預斯文龍山之陽齊闉之北寂焉淵焉於以埋玉奔走防年始遂予謁有言莫酬庶永其掲

雅素處士楊君墓志銘

君楊姓諱旻字思仁一字師道號雅素蘇之長洲人永樂間君叔父東白啟公爲浮圖有文行任松郡副都綱君日侍其側嘗從郡人劉先生鴻授琴予亦學琴於先生聞君夜恆四鼓坐禪榻對孤燈猶指語鏗鏗不輟故君琴遂精予捨之遊郡黌時造東白所敍話退則拉君鼔一二引語及相人術輒自謂論人禍福貴賤灼然有不誣者予訝而叩之曰嘗侍叔應詔校經時親得尙寶袁忠徹指授人亦信其傳之有自往往質之有驗予旣竊第入翰林東白亦物故而聞君還吳中抱藝隠居終日恬處若委薾人灑然一鼔足起人聽玆可以想見三五之盛造而學者戶外屨恆滿花朝雪夕扁舟五湖三泖間門生故舊望而畱之其淡而可親也願而可信也不激不阿以約自守而不失也嵗壬午予使交還期君一見明年至蘇則君屬纊兩越月矣防未能舉予助舉之長洲庠生吳寛少學琴於君君旣歿對琴弗忍禦及禦之不能成聲士林義之且爲狀俾其子淩要予銘嗚呼代之挾藝術以自矜與夫終日喃喃無一藝可名世以淑人者視君爲人不大徑庭哉矧重寛之義而淩之哀也君六世祖慶宋發遣常州主管學事贈左朝奉郎家吳之支硎山値兵始徙城中曽祖景熈祖永年考希哲皆弗仕母陳氏子五人君其四也娶劉氏蘇衛指揮某之孫子卽淩孫男定年六十有三而卒是嵗十二月庚寅以明年四月乙酉葬吳縣太平鄕堯峯先塋之側銘曰

有樂於已無悶於世率由內得不以外至委順而化是曰歸全銘以舉之爲我殯焉

吳都文粹續集補遺卷下

