

欽定四庫全書

集部八

全蜀藝文志

總集類

提要

【臣】等謹案全蜀藝文志六十四卷明周復俊撰復俊昆山人嘉靖庚戌進士江南通誌作名後淑者誤也是編乃其爲四川按察司副使時博采漢魏以降詩文之有闗於蜀者類爲一書包括网羅極稱賅備所載如宋羅泌姓氏譜元費著古器譜其書多不傳於今又如李商隠重陽亭銘義山文集亦失載皆可以備考核諸篇之後復俊亦間附辧證如漢初平五年周公禮殿記載洪適隸釋並載史子堅隸格詳略異同彼此互見非同他地誌之泛泛采摭者至若曹丕告益州文與魏人檄蜀文僞詞虛煽顚倒是非於理可以不錄然此志搜羅故寔例主全收非同編錄總集有所去取善惡並載亦未足爲復俊病惟篇末不著貶駁之詞以申公義是則誠疎耳乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

全蜀藝文志原序

俊嘗疑孔明者夙稱三代之遺才伊周之流亞也扶翼英主毗贊皇烈亦旣庶防哉成允成功矣一時宮府建屬號稱得人闗壘橋梁靡不繕治至於八陣唘圖木牛剙制皆訏謀逺理思神宻𨿽後祀千載罕有儷焉而史官獨未之立時如秦子敇輩則旉述允章麗辭理非無良史之才蓋俟夫河洛海甸之廓淸而後蘭臺玉堂之啟斯爲志耳夫國之有史也經事緯道秩類宣倫馳輝於來葉式正於羣生諒乎盡制作之妙而流聲金石協天人之統而幽贊神明者矣可忽乎哉總志之編以代史也慨蜀之有土自神禹導江叢帝開國山谷崇深區域延廣其間事變沓積視它郡爲殷英賢文筆儗上國尢盛是知蜀不可以無志猶國不能以無史也是故首紀帝後而立極配體昭焉次之以藩封而疏潢錫壤渥焉次之以監守而分畫愼固崇焉次之以名宦而授鉞載其光焉次之以郡縣而分茅稟其責焉若乃經略贊皇王之業雜誌愼揚遏之防藝文以參陰陽之祕而其本末煥然章紀列矣然而天垂日映懸符東觀之篇秋皎春溫式體西臺之令辟之捜剔山海至寶弗克駢収而懸黎明月其庶摛光揚質矣俊也少有四方之志每悅蜀都賦劍閣銘太白子美篇章以洎司馬淵云諸作而孔明故墟遺迹思一登覽焉恨未能也玆乃躬履其地日誦其遺文而獲以論其世則其爲幸不已多乎嘉靖壬寅夏四月朔旦按察司副使周復俊撰

欽定四庫全書

全蜀藝文志卷一

明周復俊撰賦一

蜀都賦

漢揚雄

蜀都之地古曰梁州禹治其江渟臯彌望鬰乎靑蔥沃壄千里上稽幹度則井絡儲精下按地紀則巛宮奠位東有已賨綿亙百濮銅梁金堂火井龍湫其中則有玉石嶜岑丹靑玲瓏邛節桃枝石防水螭南則有犍防潛夷昆明峩眉絕限防嵣嵁巖亶翔靈山掲其右離堆被其東於近則有瑕英菌芝玉石江珠於逺則有銀鉛錫碧馬犀象僰西有鹽泉鐵冶橘林銅陵邙連盧池澹漫波淪其防則有期牛兕旄金馬碧雞北則有岷山外羌白馬獸則麙羊野麋罷防貘貒�鹿麝戶豹能黃獑胡𨿽玃猨蠝玃猱猶豰畢方爾乃蒼山隠天汾崯廻叢增嶃重崒石崔嶵防霜雪終夏叩巖嶺嶙崇隆臨柴諸徼崼五矹參差湔山巖巖觀上岑嵓龍陽累峗漼粲交倚崪崛崎集崄脇施形精出偈堪隠倚彭門嶋防嵃嵑防方彼碑池輵礫乎嶽嶽北屬昆侖泰極湧泉醴凝水流津漉集成川於是乎則左沈犂右羗庭漆水浡其匈都江漂其涇乃溢乎通溝洪濤溶洗千湲萬谷合流逆折泌瀄乎爭降湖潧排碣反波逆濞石冽巘紛周溥旋溺寃綏頽慚博岸敵呷祽瀨磴巖摚汾汾忽溶闛沛逾窘出限連混陁隧銍釘鐘湧聲讙薄泙龍歷丰隆潛延延雷扶電擊鴻康逺逺乎長諭馳山下卒湍降疾流分川並注合乎江州於木則楩櫟豫章樹榜櫖禪柙靑稚雕梓枌梧橿櫪防楢木防枒信楫叢俊幹湊集防楬圠樘椅從風推參循崖撮捼涇淫溶繽紛幻靡泛閎野望芒芒菲菲其竹則鐘龍防野篠紛鬯宗生族撍俊茂丰芙洪溶忿葦紛揚防合柯與風披夾江緣山尋卒而起結根才業塡衍野若此者方乎數十百里於汜則汪汪漾漾積土崇隄其淺濕則生蒼葭蔣蒲藿芧靑蘋芊葉蓮藕茱華菱根其中則有翡翠鴛鴦裊鸕鷁鷺雙鶤鷫鷞其深則有徧獺沈鱓水豹蛟蛇黿蟺鼈眾鱗鰨爾乃其都門二九四百餘閭兩江珥其市九橋帶其流武擔鎭都刻削成蘝王基旣夷蜀尙叢邛籠石�岓岑倚從秦漢之徙元以山東是以隤山厥饒水貢其獲苴竹浮流鼈磧石蠍相救魚酌不收鴝防風胎雨鷇眾物駭目殫不知所禦爾乃其祼羅諸圃緣畛黃甘諸柘柿桃杏李枇杷杜樼栗柰棠梨離支雜以梴橙被以櫻梅樹以木蘭扶林禽爚般關防支何若英絡其間春機楊栁褭弱蟬抄扶施連捲貕螗蛦子呼焉爾乃五穀馮戎瓜匏饒多卉以部麻往往姜梔附子巨蒜木艾椒蘺蒟醤酴淸眾獻儲斯盛冬育筍舊菜增伽百華投春隆隠芬芳蔓茗熒郁翠紫靑黃麗靡螭燭若揮錦布繡望芒兮無幅爾乃其人自造奇錦紌繏防縿緣盧中發文揚采轉代無窮其布則細都弱折綿繭成衽阿麗纎靡避晏與陰蜘蛛作絲不可見風筩中黃潤一端數金雕鏤鉛器百伎千工東西鱗集南北並湊馳逐相逢周流往來方轅齊轂隠軫幽輵埃防塵拂萬端異類崇戎總濃般旋闤闠齊楚而喉不感槪萬物馳湊四時疊代彼不折貨我防之械財用饒贍蓄積備具若夫慈孫孝子宗厥祖禰鬼神祭祀練時選日瀝豫齋戒襲明衣表縠儷吉日異淸濁合疎明綏離旅乃使有伊之徒調夫五味甘甜之和勺藥之羮江東鮐鮑隴西牛羊糴米肥防不行鴻乳獨竹孤鶬炮鷁被紕之胎山隨腦水遊之腴蜂豚應鴈被鴳晨鳬戮鶂初乳山鶴旣交春羔秋膾鮫肴秔田臑鷩形不及勞五肉七菜勝厭腥臊可以練神養血腄者莫不畢陳爾乃其俗迎春送於百金之家千金之公幹池泄澳觀魚於江若其吉日嘉防期於倍春之陰迎夏之陽羅司馬郭範畾楊置酒乎榮川之間宅設坐乎華都之髙堂延帷揚幕接帳連崗眾器雕琢藻刻將星朱緑之畫邠盼麗光龍蛇蜿蜷錯其中禽獸奇偉髦山林昔天地降生杜鄠宻促之君則荊上亡尸之相厥女作歌是以其聲呼吟靖領激呦喝啾戶音六成行夏低徊胥徒八冥及廟噆吟請連單情舞曲轉節踃馺應聲其佚則接芬錯芳襜袩纎延淒秋發陽春羅儒吟吳公連眺朱顏離絳唇眇眇之態吡噉出焉若其遊怠魚戈郤公之徒相與如平陽巨沼羅車百乘期防投宿觀者方隄行船競逐偃衍防曳絺索恍惚羅畏彌澥蔓蔓沕沕蘢睢防兮罧布列枚孤施兮纎繁出驚雌落兮髙雄蹷翔掛兮奔縈畢爼飛膾沈單然後別

蜀都賦

晉左思

有西蜀公子者言於東吳王孫曰蓋聞天以日月爲綱地以四海爲紀九土星分萬國錯跱崤函有帝王之宅河洛爲王者之裏吾子豈亦曾聞蜀都之事歟請爲左右揚搉而陳之夫蜀都者蓋兆基於上世開國於中古廓靈闗而爲門包玉壘而爲宇帶二江之雙流抗峨眉之重阻水陸所湊兼六合而交防焉丰蔚所盛茂八區而庵藹焉於前則跨躡犍防枕輢交趾經途所亙五千餘里山阜相屬含谿懷谷崗巒糾紛觸石吐云鬰葐蒀以翠微崛巍巍以峨峨幹靑霄而秀出舒丹气以爲霞龍池瀑濆其隈漏江伏流潰其阿汨若湯谷之揚濤沛若蒙汜之湧波於是乎邛竹緣嶺菌桂臨崖旁挺龍目側生荔枝布綠葉之萋萋結朱實之離離迎隆冬而不凋常曄曄以猗猗孔翠羣翔犀象競馳白雉朝雊猩猩夜啼金馬騁光而絕景碧雞儵忽而曜儀火井沈熒於幽泉髙爓飛煽於天垂其間則有琥珀丹靑江珠瑕英金沙銀礫符采彪炳暉麗灼爍於後則卻背華容北指昆崘緣以劍閣阻以石門流漢湯湯驚浪雷奔望之天廻卽之雲昏水物殊品鱗介異族或藏蛟螭或隠碧玉嘉魚出於丙穴良木攢於裦谷其樹則有木蘭梫桂杞櫹椅桐防防楔樅楩楠幽藹於谷底松柏蓊鬰於山峯擢修榦竦長條扇飛雲拂輕霄羲和假道於峻岐陽烏廻翼乎髙標巢居棲翔聿兼鄧林穴宅奇獸窠宿異禽熊羆咆其陽雕鶚鴪其陰猨狖騰希而競捷虎豹長嘯而永吟於東則左緜巴中百濮所充外負銅梁於宕渠內函要害於膏腴其中則有巴菽巴防靈壽桃枝樊以葅圃濵以鹽池蛦山棲黿水處潛龍蟠於沮澤應鳴鼓而興雨丹沙赩熾出其阪蜜房郁毓被其阜山圖采而得道赤斧服而不朽若乃剛悍生其方風謡尙其武奮之則賨旅翫之則渝舞鋭气剽於中葉蹻容世於樂府於西則右挾岷山湧瀆發川陪以白狼夷歌成章坰野艸昧林麓黝儵交讓所植蹲鴟所伏百藥灌叢寒卉冬馥異類眾夥於何不育其中則有靑珠黃環碧砮芒消或丰綠荑或蕃丹椒蘪蕪布濩於中阿風連莚蔓於蘭臯紅葩紫飾柯葉漸苞敷蘂葳蕤落英飄颻神農是嘗盧跗是料芳追气邪味蠲癘痟其封域之內則有原隰墳衍通望彌博演以潛沫浸以緜雒溝洫脈散疆裏綺錯黍稷油油稉稻莫莫指渠口以爲雲門灑滮池而爲陸澤𨿽星畢之滂沲尙未齊其膏液爾乃邑居隠賑夾江傍山棟宇相望桑梓接連家有鹽泉之井戶有橘柚之園其園則有林檎枇杷橙柿梬楟榹桃函列梅李羅生百果甲宅異色同榮朱櫻春熟素柰夏成若乃大火流涼風厲白露凝微霜結紫棃津潤樼栗罅發蒲桃亂潰石橊競裂甘至自零芬芳酷烈其圃則有蒟蒻茱萸瓜疇芋區甘蔗辛姜陽蓲陰敷日往菲微月來枎疎任土所麗眾獻而儲其沃瀛則有攢蔣叢蒲綠菱紅蓮雜以蘊藻糅以蘋蘩揔莖柅柅裛葉蓁蓁蕡實時味王公羞焉其中則有鴻儔鵠侶防鷺鵜鶘晨鳬旦至鴈銜蘆木落南翔冰泮北䢐雲飛水宿哢吭淸渠其深則有白黿命鼈獺上祭鱣鮪鱒魴鮷鱧鯊鱨差鱗次色錦質報章躍濤戲瀨中流相忘於是乎金城石郭兼帀中區旣麗且崇實號成都辟二九之通門畫方軌之廣塗營新宮於爽塏擬承明而起廬結陽城之延閣飛觀榭乎雲中開髙軒以臨山列綺窻而瞰江內則議殿爵堂武義虎威宣化之闥崇禮之闈華闕雙邈重門洞開金鋪交映玉題相暉外則軌躅八逹裏閈對出比屋連甍千廡萬室亦有甲第當衢向術壇宇顯敞髙門納駟庭扣鐘磬堂撫琴瑟匪葛匪姜疇能是卹亞以少城接乎其西市廛所防萬商之淵列隧百重羅肆巨千賄貨山積纎麗星繁都人士女袨服靚妝賈貿墆鬻舛錯縱橫異物詭譎奇於八方布有橦華麫有桄榔邛杖傳節於大夏之邑蒟醤流味於畨禺之鄕輿輦雜沓冠帶混並累轂疊迹叛衍相傾諠嘩鼎沸則哤聒宇宙嚻塵張天則埃蒙曜靈闤闠之裏伎巧之家百室離房機杼相和貝錦斐成濯色江波黃潤比筒籝金所過侈侈隆富卓鄭埒名公擅山川貨殖私庭藏鏹巨萬鈲摫兼呈亦以財雄翕習邊城三蜀之豪時來時往養交都邑結儔附黨劇談戲論扼腕抵掌出則連騎歸從百兩若其舊俗終冬始春吉日良辰置酒髙堂以禦嘉賔金罍中坐肴核四陳觴以淸醥鮮以紫鱗羽爵執競絲竹乃發巴姬彈漢女擊節起西音於促柱歌江上之厲紆長防而屢舞翩躚躚以裔裔合樽促席引滿相罰樂飲今夕一醉累月若夫王孫之屬郤公之倫從禽於外巷無居人並乘驥子俱服魚文黃異校結駟繽紛西逾金隄東越玉津朔別期晦匪日匪旬蹴蹈蒙蘢涉躐寥廓鷹犬倐眒罻羅絡幕毛羣陸離羽族紛泊翕響揮霍中网林薄屠麖麋剪旄塵帯文蛇跨雕虎志未騁時欲晚追輕翼赴絕逺出彭門之闕馳九折之阪經三峽之崢嶸躡五屼之蹇滻防食鐵之獸射噬毒之鹿皛防氓於葽艸彈言鳥於森木防象齒戾犀角鳥鎩翮獸廢足殆而朅來相與第如滇池集於江洲試水客艤輕舟娉江斐與神遊罨翡翠釣鰋鮋下髙鵠出潛虯吹洞簫發櫂謳感鱏魚動陽侯騰波沸湧珠貝汜浮若云漢含星而光耀洪流將饗獠者張帟幕防平原酌淸酤割芳鮮飲禦酣賔旅旋車馬雷駭轟轟闐闐若風流雨散漫乎數百里之間斯蓋宅土之所安樂觀聴之所踴躍也焉獨三川爲世朝市若乃卓犖奇譎倜儻防已一經神怪一緯人理逺則岷山之精上爲井絡天帝運期而防昌景福蠁而興作碧出萇之血鳥生杜宇之魄妄變化於非常唴見偉於疇昔近則江漢炳靈世載其英蔚若相如皭若君平王裦韡曄而秀發揚雄含章而挺生幽思絇道徳摛藻掞天庭考四海而爲雋當中葉而擅名是故遊談者以爲譽造作者以爲程也至乎臨谷爲塞因山爲障峻阻塍埒長城豁險吞若巨防一人守隘萬夫莫向公孫躍馬而稱帝劉宗下輦而自王由此言之天下孰尙故兼諸夏之富有猶未若玆都之無量也

辧蜀都賦【以其與左思辧故賦】

宋王騰

人物習性有忠有邪有智有愚出於才行而不由土產自趙諗狂圖好事者類指以疵蜀人蜀之衣冠含笑彊顏無與辧之者余嘗切齒焉及讀左思賦見其薄蜀陋吳諂魏以防晉之君臣茍售一時之聲價而滅天下之忠義晉之公卿一口稱譽風俗頽矣士無特操以陷四朝於五胡卒貽萬世之愧夫魏者漢之賊也原思之詞似欲尊正統而黜偏方然不顧正气之淪溺乃知蜀之橫被枉抑其所由來者久矣故作辧蜀都賦以申蜀人之憤气其商略土風采摭人物不該乎治亂興廢之變邪正是非之理者不在鋪布之限非若前輩之詞主於類聚山川毛羽動植以煥文彩之美觀悅讀誦之利口而已

辧疑先生核理儲思欲析蜀都未繹其辭客有東方者過而問之曰昔者太衝搆十稔之意捜三都之奇文成示人張華見推士安序焉盛傳於時豈其猶有未盡而夫子欲糾其所違先生曰嘻子未之知也吾蜀立極之初域民之始井邑山川之秀人物風俗之美是則左思備言之矣然而論列人材詳明上類第言文藻之華掞不及蜀人之忠義遂與吳俗例加抑忌非特沒其實美且沮之以橫議川靈爲之扼腕嶽鎭爲之憤气吾以此爲有遺恨故中言其所以夫品物流形九土分敷惟有蜀爲極險之區羊腸繞其垠鍔鳥道駕於至虛行者卻履以視棧乘者投繩而鉤車驗太白之所賦蓋未髣其錙銖眞天限而地隔故山峭而川迂宜若與中夏否閉而不通其車書也然而朝宗之水浩浩而南傾內附之山峨峨而東蹙口呀雙劍若邠岐虎啗之吻尾拽終南乃咸雍金城之麓以其有所附屬而不能自立故命名者號之曰蜀自西而東昔本無途金牛詐言五丁是除吾人由之旣艱且虞一夫舉足十夫荷儲食黃白以骨立臥冰藜而裂膚蜀士逺於進取蜀民疲於轉輸嘆天閽之已邈望秦隴以長吁然且連綱之運應聲穿領之牛系路陟長阪以猶及繞大江而不誤指日而物不緩期按籍而民無逋戶邊餉以需上供有裕悉陸海之攸產飽神囷之所聚五季之阨王朴獻謀謀先取蜀以阜兵餱餱足兵彊乃徵方州時乏逺禦朴言不酬及我太祖算如朴防蜀定國富次平諸國蜀於是時興王有力向者孟氏撫傴矜憐恵愛其人捐租五年及我王師宣威三川卒無一夫東向而控蓋傾心於正統眎私恩猶缺然是使僞命牽羊偏方衘璧顧旌纛以涕泗僕逵衢而思積感恩之意則誠效順之心自直豈若他邦之惷悍怒螳臂於車轍由古而來可得而聞李雄劉辟季連公孫因仍世難割據坤靈盜蜀而王踵起而霸類非蜀人三國之際異方鼎峙若南若北輔吳崇魏惟我蜀人不私非類𨿽輔璋戴備以自固猶謂吾君之子而卒臣劉氏晉宋而下南北風馬南鬰屈以遊魂北陸梁而騁駕衣冠稽首於左袵濟洛順風於氐霸惟此西土爰歸南化豈赴弱以背彊蓋惡夷而卽夏迨蕭紀之不令溯岷江而僣正梁人召冦以救亂魏氏懷姦而托信彼實包藏此惟附順逆施不恵於宜都內潰爰從於遲迥豈瞻顧於北風蓋欽恭於王命不惟蜀人不盜蜀都歷代以來亂離間起在內在外爲姦爲宄董卓桓氏元載朱泚龎勛劉辟樊崇韓遂懷凶扇悖言不詳紀試考譜牒按其閭裏茍揮羿浞之戈悉匪岷蟠之士在唐中弱齊蔡幽並諧結諸鄰唇齒相因叛主之師逐帥之黥陸梁百年不爲王臣是亦何嘗連吾蜀民帝室內訌孽牙匪彛震動萬乘再狩於西民與其帥開闗迓之天王蒞止百官六師國用告乏眾艱於饑與其吏民縑粟輸之比其還歸恬不知危玆蓋處平則率理以奉京邑之靈遭變則自完以待中原之睦欲防之則難叛欲一之則易服豈特文有餘而武不足耶亦其天資正順而惇篤近者趙諗圖結巴渠包藏歷年困於無徒爰及吳儔妖謀是趨蜀人白髮遄服其誅由是言之蜀何負於君王歟思徒見其鄰於西夷逺於上國誚丘壑之險鄙方隅之僻但分中外之質麗不決正邪之名實胡所據耶成周之盛四海同風冠帶所加古無比隆淮徐連齊魯之軫而有夷伊洛接丰鎬之都而有戎方春秋之尊夏視吳楚猶貉虫大周宗伯而不數抑又矧於閩中𨿽今俊乂之所出在昔語言之不通是則與我均爲逺服安得妄論其異同然而自差觀之華陽黒水別封畛於堯籍岷山導江歷經營於禹迹秦氏剖符李冰擁節五岐七賦被自古昔而四載所至南止荊揚之域荊揚之民島夷卉服矧又過此以往耶百粵之取始自漢武郡國𨿽叛衣冠未楚所謂粵人無用章甫常衮化之士乃文舉然則論淺深之時較久近之序烏可與蜀同日而語王莽元舅霍山冡勲遺愛帝婿林甫皇孫許李聨堦於黼座封裴接棟於楓宸旣同心於肺腑亦托體於親鄰逞螟蝥之毒噬爲蝮於君親是則勢疎者未必孽惡地近者未必誠純我𨿽逺於國而忠則邇也髙下旣別一凸一凹人行成臯三門二郩或壯帝王之形勢或資姦盜之炰烋或王路之攸梗或伏兵之所交正用之則亦在徳枳邪憑之則遂爲冦巢吾人之心如砥吾人之行如螘結羶美於一心捐崎嶇於萬里申韓生於中土不免爲僻學鄭衛作於中州不免爲僻樂九野同列於地何獨非梁益之墟四隅無私於天曷常戾西南之角況乎江行地脈鮮決埽而敗岸星直天狼工弭姦而觸惡肖此正气挺吾先覺節以遇立文非茍作王褒明君臣之合何武憤福威之削張綱扼腕於防扈揚子甘心於寂寞相如不數子昻見卻謂誦述以阿防恐吾徒之貽怍才髙則委靡面靦气直則回邪膽落彼徒嫉於西子殊不慚其鄭璞不意兒曹懵其志行之僻反以居處僻我也且圃植蕙而菜育畦疏禾而莠生梟倫鳯族蜒肖龍蟠君子小人常混其間古何邦而無佞亦何地而無賢蒙孔孟之攸宅冀北唐虞之所營宜丘門之不雜何蹠黨之橫行鯀爲父而禹子蔡爲弟而旦兄導挺節而惇逆奕推忠而杞姦彼爲同屬以行異況指一方而槪言吾請與子姑置逺近之殊而摭正邪之辧晉取之魏魏取之漢功非定亂位實圖簒思誠晉人言防而辯辭抑蜀以黜吳志借魏以佞晉魏爲髙廟之冦賊蜀實中山之宗姓不然何故進亂世之姦雄而沮先王之枝屬乎況蜀以得賢而王失賢而亡魏以已篡而張以人簒而戕彼賦魏事徒言刑罰之淸平胡不言文若之殞命也徒言忠良之聚防胡不言三馬之食槽也詞未及已客奮而起獲聞髙義欽服厥防嘆艸澤之空言不能廷辧於天子

武山賦

唐王勃

武東山有道君廟蓋仙人之別府也長蘿巨松稍翳云日王子禦風而遊蓋懷霄漢之舉而防城闕之戀思欲招洪崖於煙道邀羨門於天路仙師不存壯志徒爾俄而泉石移情秋陰方積松栢羣吟悲聲四起背鄕關者無復顧向時之榮焉嗚呼有其道無其時則知林泉有窮途之哭煙霞有後時之嘆不亦悲乎遂作賦曰

陟彼山阿積石峩峩亭亭千里傷如之何唘松闗之宻防攀桂山之崇柯隔浮埃於地絡披浩气於天羅爾其綠巖開徑蒼岑對室菌軒丹絢蕙塲翠宻俯泉石之淸泠臨風颷之瑟防仰紺臺而防手望淸都而容膝於是躡霞光於玉砌步云岊於金壇懷妙童與玉女想靑螭及碧鸞情恍恍而將逸心回回而未安見碧芳之晚晦忘紫洞之宵寒旣而霧昏千瘴煙迷四野恨流俗以情多痛飛仙之術寡驅逸思於方外局髙情於天下使蓬瀛可得而宅焉何必懷於此山也詞曰已矣哉吾誰欺林壑邊地煙霞失時托宇宙兮此日俟虯鸞兮來期他鄕山水只令人悲

萬里橋賦【以殊鄕絕邑行役路偏爲韻】

陸肱

萬里兮蜀郡隋都二橋兮地角天隅相去而如乖夷貊曽遊而只在寰區倚檻多懷結長悲而莫極憑川試望思逺道以何殊昔者滄海朝宗岷山發迹斯觀理水之要若唘鑿穴之役逮夫東土爲陽西邦日益架長虹於兩地客思迢迢浩積水於千秋江流胍胍宇宙綿綿今來邈然結搆應似途程甚偏將暫逰於楚岸欲經【疑作徑】度於巴川目斷波中過巫峯之十二心馳路半到荊門而五千徒觀夫偃蹇東流崢嶸二邑掲華表以相效刻仙禽而對立俄驚廻復潮生而夕月初明孰敢爭先帆去而秋灘正急眇天未之殊方有人間兮異鄕顧盼而層陰動色徘徊而浮柱生光飾丹艧以𨿽同彼臨淮海度軒車而旣異此對銅梁古來防許行人曽逰此路跨綠岸以長存俯淸流而下注寧爲雜【疑作駐】足之所莫問傷心之故復有逆旅傷情臨邛逺行壯鬼制以靈矗壓江流而砥平家本江都羨波濤而自返身畱蜀地偶萍梗以堪驚珍重歸遙飄流恨結之子去兮揚桂棹長卿還兮建龍節旣風月以相間固音塵之兩絕斯橋也可以濟巨川之往來不可以攜手而相別

擊甌樓賦

張曙

宋玉九辯曰悼餘生之不時也甲辰竄身巴南避許潰師郡刺史甚懽接春一日登郡東樓下臨巴江饌酒簇樂以相爲娛言間有馬處士來至善擊甌者請卽淸防爰騁妙絕處士審音以知聲余審樂以知化斯可以抑揚淫放頓挫匏竹運動節奏出鬼入神太守請余賦之餘曰不圖爲樂之至於斯酒酣防筆乃爲賦云器之爲質兮白而貞水之爲性兮柔而淸水投器而有象器借水而成聲始因心而度曲俄應手以徴情莫不敲簫熠爚撇捩縱橫胡不自匏絲而起胡不從金石而生孰爲節奏樂我生平何彼穠矣髙樓燕喜叩寂含商窮咀徴拂綺井以連騫送楓汀之靡迆嵒隈有雪彪咻而雕虎揚睛潭上無風蛟捷而金虯防尾目運心語波回浪旋似欲奮而還駐若將窮而復連得不似驚沙叫雁髙栁鳴蟬董雙成靑璅鸞饑啄開珠网穆天子紅韁馬解踏破瓊田眙衡盱神淸調古旣嗟嘆之不足諒悲哀以爲主誓不向單於臺畔和塞葉胡笳定不入宋玉筵中隨齊竽楚舞疾除奮袂曲折縈組潺湲下隴底之泉嗚咽上涔陽之櫓鶯隔溪而對語一浦花紅猿裊樹以哀吟千山月午斯皆從有入無妙動樞灔颭則水心雲母丁當則杖杪眞珠於是發春卉駭靈姝羞殺兮鈿箏金鐸愁聞兮鬼嘯神呼時也曲闋酒闌煙迷霧隔覽故步以躑躅有餘聲而滴瀝臨流而欲去依依轉首而相看脈脈太守曰遘止良辰好樂還淳諷賦已勞於進牘謳歌爲序其芳塵余乃歌曰江風起兮江樓春千里萬里兮愁殺人樓前芳艸兮闗山道江上孤帆兮楊栁津是何貺我兮擊拊眷我兮慇懃回首而漁翁鼔枻凝眸而思婦霑巾夫當筵一曲人生一世何紛揉乎是非何顧慕乎隆替飄纓宜入醉鄕來自識天人之際

畫桐華鳳扇賦【並序】

李徳裕

成都夾岷江磯岸多植紫桐每至春暮【一作暮春】有靈鳥五色小於鳥來集桐華以飲朝露及華落則煙飛雨散不知其所有名工繢於素扇以償稚子余因作小賦書於上者也【一作書於扇上】

桐始華兮綠江曙粲鮮葩兮泣淸露樹曄曄兮霞舒鳥爛爛兮星布彼嘉桐兮貞且猗當春暮兮英威【二字一作發英】蕤豈鵷鶵兮【一作之】珍族久【一作乂】棲托乎瓊林彼零露兮甘且白涵曉月兮灑鮮澤豈靑鳥之靈常飲吮乎玉液有嘉谷而不啄有喬松而不適獨美露而愛桐非人間之羽翮逮華落而春歸忽雨散而川寂悵丹穴之何逺想瑤池而已隔爰有妙工圗其麗容宛宛兮若飱珠於芳蘂飄飄兮疑振翠【一作羽】於光風感班姬之素扇空皎潔兮如霰亦有美人增華防絢雀伺蟬而輕鶩【南朝畫扇尢重蟬雀】女乘鸞而防眄未若繢玆鳥【二字一作斯禽】於珍箑動涼風於羅薦非欲發長袂之淸香掩短【一作淸】歌之孤囀庻玉女之提攜則昆墟之【一作】防乃爲歌曰東風【二字一作靑春】晚兮芳節防敷紫華兮防碧湍美斯鳥【一作紫禽】兮類鵷鸞其體防兮容色丹彼飛翔於霄漢此藻繪於冰紈𨿽淸秋之已至常愛翫而忘飡

五丁力士開蜀門賦【以蠻國廓開遂通人俗爲韻】陳山甫

伊山爲蜀是曰蠻俗惟天俾秦厥生神人拔長地之贔屭而辟廣岫之嶙峋在昔褒斜未通羌異域彼爲夷國物產難究封疆罕測秦將欲廣其南冠其北張儀於是度其勢量其力假牛之計斯設饋女之功是克蜀王乃命力士辟髙山貪功饕志【疑作忘】情險難【疑作艱】捫峯巒於日側抉蜮於雲間將以砥嶃崪等躋攀振衣而力抗千嶂攘臂而威陵八蠻俄而白日蕩揺天忽霍鬼哭神怨風號霧廓怒髮森植雄心震躍灑珠汗以雹散瞪星眸而電落將欲斷煙靄排嵓崿訪巨靈之所拓蹂重岡廻絕壑疑夏后之所鑿吁可畏哉砰轟若雷虎視五嶽鯨吞九垓徒見其豁若谷嵽幽若巖隈橫隱嶙直崔嵬大應心踣髙隨手摧江標峻棧之形呀然地裂闕鬭髙峯之色騞若天開巳而後患方唘前心莫遂喧闐兮乍進秦卒邐迆而全収蜀地梯棧無阻闗梁有備旋聞五丁死而蠻黨移一逕通而秦人至𨿽共工之勇將觸也非雄項籍之力將防也寧同曽未若擘秀嶺駭蒼穹今古攸賴華夷是通羽毛詟死以塡谷艸樹驚摧而墮空遂使鞭石之帝移山之公壯志難奪莫不慕其英風

茅茨賦

朱桃椎

若夫虛寂之士不以世務爲榮隠遁之流乃以閒居爲樂故孔子達士仍遭桀溺之譏叔夜髙人廼被孫登之笑況復尋山翫水散志娛神隠臥茅茨之間志想靑雲之外逸世上之無爲亦處物之髙致乃覩余庵室終諸陋質野外孤標山防迥出壁則崩剝而通風檐則摧頽而寫石是時閒居晚思景媚靑春逃斯澗谷委此心神削野藜而作杖捲竹葉而爲巾不以聲名爲貴不以珠玉爲珍風前引嘯月下髙眠庭惟三逕琴置一弦散誕池臺之上逍遙巖谷之間逍遙兮無所托志意兮還自樂枕明月而彈琴對淸風而緩酌望嶺上之靑松聽雲間之白鶴用山水而爲心翫琴書以取樂谷裏偏覺鳥聲髙鳥聲髙韻盡相調見許毛衣眞亂錦聴渠聲韻宛如敲調弦乍緩急向我茅茨集時逢雙燕來屢值遊蜂入水開綠水更應流艸長階前還復濕吾意不欲世人交我意不欲功名立功名立也不須髙總知世事盡徒勞未防昔時三个士無故將身殞二桃

先生知足離居盤桓口無二價日惟一飡築土爲室捲葉爲冠斵輪之妙齊扁同觀

長樂花賦【並序】

蘓頲

蜀太守庭際有紫華艸秋中始繁英露洗冬早尙直本霜封蕪雜大同於眾卉盛衰小異於羣物余訝而未識吏或告余曰此長虞所賦蜀長樂花也故心暗賞焉因口授書吏遂墨而成作恨不見古人所爲得髣髴其防爾

夫長者以短長之形度其長者【一作則】至美夫樂者以哀樂之類同其樂者【一作則】至喜長也樂也吾安得而間之嘉纎植之並用偉令名兮在玆徒見其丰族莽防髙標璀璨莖丹外而縞中葉縹分以紅貫綴綠頴之重疊索紫防之爛漫迫而象之君子其常或微或章聳危冠兮纓若綬黙退靜其何望逺以意之佳人欲翔炫炫煌煌重羅綺兮撲瑤翠蹇來思而未嘗匪以幽兮自直匪以直兮自藏匪以晚兮自耀匪以耀兮自彊文濁露之均灑庇淸舒之泛光本無嫌於散地甘有寓於殊方然則太液初滿上林新霽防茸灼爍萬品千計揺瑞色而函芝雜奇葩而轉蕙孰與夫玉堂金闕【一作閣】之徧【一作偏】賞白日靑雲【一作天】之特麗嵗不與兮時向闌風蕭蕭兮夜漫漫賔逺鴻於沙塞叫離鶴於江幹君曽不見三月華矣蓋林間之槁木千霜殞矣亦庭下之枯蘭懿此常度陵於早寒假春期而不采【一作彩】𨿽秋令而不殘衡【一作衝】雨霰之飛薄任雲山之險艱【一作難】芳弗珍於靃靡節常慕於檀欒吾則知樹背之奚托惟傾心之可安如後凋之是貴防獨立其誰觀文學掾起而爲亂曰白露瀼瀼何艸不黃紫華的的【一作灼灼】生君之堂彼不伐兮秋自翳時或珍兮君是恵彤庭赫兮朱艸駢交屈軼兮友賔連伊榛莽而荒些君曷爲兮賦旃

題橋賦【以望在雲霄居然有異爲韻】

無名氏

昔蜀郡之司馬相如指長安兮將離所居意气而登橋有感沈吟而命筆爰書儻並遷鸎將欲誇其名姓非乘駟馬誓不還於裏閭原夫別騎畱連鄕心顧望銅梁杳杳以橫翠錦水翩翩而逆浪徘徊浮柱之側睥睨長虹之上神催下筆俄聞風雨之聲影落中流已動龍蛇之狀觀者紛紛嗟其不羣染翰而含情自負揮毫而縱意成文渥澤向【疑作尙】遙滴瀝空曕於垂露翻飛未及離披且覩其崩云蓋以立誓無疑傳芳不朽人才旣許其獨出富貴應知其自有潛生肸蠁之心暗契縱橫之手於是名垂要路價重僊橋離離迥出一一髙標參差鳥迹之文防臨【一作鄰】防檻踴躍鵬搏之勢下視丹霄旣而玉壘經過金門寵異方陪侍從之列忽奉西南之使乘軺電逝於遐方建節風生於舊地結構如故髙低可記追尋往迹先知今日之榮拂拭輕塵宛是昔時之字想夫危梁蘚剝淸墨虫穿長含气象久滯風煙防遭凡目之見嗤徒云率爾終俟壊姿之後至始覺昭然所謂題記數行寂寥千載何搦管而無感如合符而終在驚後起而慕前賢亦丁寧而有待

花萼樓賦【以花萼樓賦一首並序爲韻】

範崇凱

開元中嵗天子築宮於長安東郛有以眷夫代邸之義舊者宮中起樓臨瞰於外乃以花蕚相輝爲名蓋所以惇友悌之意也銀牓天題金扉禦闕俯盡一國旁入萬里崇崇乎實帝城之壯觀也是時海內賔薦之士咸逰仙署馳神累日以待問於有司有司盛稱玆樓並命賦之小子庸蔽敢同頌美詞曰

惟唐六代盛徳被於幽遐彌都曁丹穴掩扶海於流沙莫不推福祚之攸永極威靈之所加惇本旣同夫羲軒之日睦親又比乎棠棣之花裂土苴茅以表慶賜珪分瑞以聨華信可以受無窮之祉而保乂我皇家者哉廼命有司濬池隍繕城郭將崇大壯之義載考方中之作繚垣墻周乎舊宮設井幹而爲新閣旣集旣繩已揆已度望馳道而通禁林走建章而抵長樂攢畫拱以交映列綺以相薄金鋪揺吹以玲瓏朱綴含煙而錯落飾以粉繪塗之丹艧飛梁廻繞於虹光藻井倒垂乎蓮蕚信神明之保防亦列仙之憑托於是乘輿乃登夫翠輦而建華旒鉤陳警道兮環衛周命期門使接蹕將有事乎娛遊六龍驤首以唘路八駿騰光而夾輈且肅肅以穆穆幸夫花萼之樓然後層軒四敞聖情周顧遙窺函谷之云近識昆池之樹綠野外【疑作初】霽入渭北之川原靑門洞開覽山東之貢賦亦以崇友悌之徳勸農桑之務豈止惟臨鄠杜之郊空指邯鄲之路而巳哉且壯麗難匹光華匪一馮禁掖以孤明隠垂楊而半出赫昈昈以宏敞肅隠隠而靜謐非匠氏之奇工梓人之妙術孰能至於是哉嵗如何其嵗之首花蕚樓兮對仙酒願比華封兮祝我聖君千萬壽嵗如何其嵗始正花蕚樓兮開禦營願同吉甫兮頌我聖君億載聲蓋聖人去有欲反無名深宮皓素髙名【疑作居】穆淸觀羣方之樂業朝諸侯而向明卽知華夷欣慶冠帶混並均五气之喜葉三光之精嗟乎時難再得嵗不我與迹已混於沈滯心未齊於出處此小子之所以瞻棟梁以自悲仰雲霄而失序

梓潼神鼎賦【以靈瑞珍寶出爲韻】

盧庾

於戲徳包生植者不能動彼天之道瑞及飛走者未能感無價之寶故知瑞之大者下及無心之金石徳之深者上合不言之造我國家髙選理物光天順人膺景命闡坤珍由是函谷闗防靈符出而唘聖梓潼郡內寶鼎光乎取新此鼎者聖人之大寶有國之神器量則深體乃殊異嶷如斷山之崷【一作崇】崒屹若巨鰲之贔屭峙其足者可以象二徳虛其心者將以含萬類不汲而滿不燃而沸內烹餁以養賢上興雲而作瑞應火木之卦旣調鹽梅鏤山川之容且禦魑魅是鼎也豈徒靈感亦有欵識不假雕鐫宛然文字實彼天之所降靈亦吾彥之至異唘五百代之昌符成六萬年之寶位與夫遷鼎郟鄏卜代三十卜年七百者不可同日而議宜書於冊於帝之庭以合明應以昭神靈士有聞而嘆曰昔皇帝作寶鼎三秦帝奠神鼎一周之衰也沈泗水而隠藏漢之盛也在汾陰而見出未有能來【疑作占】聖壽之無疆應人文以純【一作終】吉竊亦欲負鼎於明主唘心而獻術若能使我徴於有商豈見遺於今日

仁壽鏡賦【並序】

史翽

天寶初有獻書闕下者言巴蜀之間有石鏡見於巖之半仁壽之字昭然可觀僕深奇之因而爲賦

主上恢大寶闡鴻休仁風揚而徳布壽星輝而皇化流故得仙靈唘瑞石鏡涵秋無往不形鑑乃侔於止水有鼎而應道可諭於虛舟懿夫化自天鈞質非鎔造亭午光射靈朝曙早來洞穴之九仙對商山之四皓炳昆岫之龍燭倒風壇之竹掃光能照乘不遺防象之珠迹在幽巖爲唘崆峒之道動如秋水之澄皎如寒雪之凝駐淸夜之圓月掛長河之片冰其形不由於拂拭其勢豈假於鉤繩君則無心惟徳之斯感山非自爾喜神之有憑左猿吟右虎嘯萬籟相聒羣容必召𨿽復晉有金飾之美魏有銀華之妙何如庸魅而野鹿羞窺愛舞而山雞自照昔之寫刑【一作形】仁壽見膽咸陽倚玳瑁而稱麗持瑚而益光名傳嵗月事著縑緗咸播美於千古孰歸功於我皇鏡爲之鑑與明徳之合符石類於金惟聖躬之初應可以示後世之千葉可以軌前王之萬乘記事之簡以光良史之書頌美之詞更動詩人之興法天法地之謂仁不騫不崩之謂壽惟仁也故能昭泰惟壽也故能長久萬人咸識鄙石室之仙經六體自然輕漢園之臥栁我大君猶抑而不納謙而不有小人無益於補天庶斯文之不朽

蜀江春日文君濯錦賦

無名氏

粵若姑洗應律勾芒禦辰雁橋風暖犀浦花新疊嶂縈郭長楊映津軒車照地士女驚人風土堪樂山川可珍嵗時不殊於荊楚形勝有類夫咸秦晚景彌秀晴江轉春卽有卓氏名姝相如麗室織回文之重錦艷傾國之妖質鳴梭靜夜促杼春日布葉宜疎安花巧宻寫庭葵而不欠擬山鳥而能悉績縷嫌遲嚬蛾慕疾乍離披而成段或煥爛而成匹言濯春流鳴環乃出於是近深沈傍淸泚朱顏始映珍篋方唘其始入也疑芳樹影落澗中少將安焉若晴霞色照潭底奪五雲長風未散【一作勝】百花微雨新洗爾乃曝林崖出泉洞遲日徐轉和風緩送稍辧回鸞全分舞鳳戲蝶時繞嬌鶯欲弄乘春景而方收俟王正而入貢懿其彩色足重鮮明可嘉靑爲禁栁紅作宮花能使禦【疑作衛】尉縈障夫人飾車郎官居而列宿郡守衣而還家若夫齊紈之與楚練豈並細縠之與輕紗

全蜀藝文志卷一

欽定四庫全書

全蜀藝文志卷二

明周復俊編賦二

灔澦堆賦

宋蘓軾

世以瞿唐峽口灔澦堆爲天下之至險凡覆舟者皆歸咎於此石以余觀之蓋有功於斯人者夫蜀江防百水而至於防彌漫浩汗橫放於大野而峽之小大曽不及其十一茍先無以齟齬於其間則江之逺來奔騰迅快盡鋭於瞿唐之口則其崄悍可畏不啻於今耳因爲之賦以待好事者試觀而思之

天下之至信者惟水而已江河之大與海之深而可以意揣惟其不自爲形而因物以賦形是故千變而有必然之理掀騰勃怒萬夫不敢前兮宛然聴命惟聖人之所使予泊舟乎瞿唐之口而觀乎灔澦之崔嵬然後知其所以開峽而不去者固有以也蜀江逺來兮浩漫漫之平沙行千里而未嘗齟齬兮其意驕逞而不可摧忽峽口之逼窄兮納萬頃於一杯方其未知有峽也而戰乎灔澦之下喧豗震掉盡力以與石鬭勃乎若萬騎之西來忽孤城之當道鉤援臨衝畢至於其下兮城堅而不可取矢盡劍折兮迆邐循城而東去於是滔滔汨汨相與入峽安行而不敢怒嗟夫物固有以安而生變兮亦有以用危而求安得吾說而推之兮亦足以知物理之固然

巫山賦

蘓轍

過瞿唐之長江兮蔚巫山之嵳峩云孤興其勃勃兮北風慨其揚波山嵚崟而直上兮越至神女之所家峯連屬以十二兮其九可見而三不知蹊遂蕪滅而不可陟兮猿黃鵠回顧而鳴悲覽松栢之靑靑兮紛其若江上之菇蒲維其大之不可知兮有橈云之修柯蔓艸蒙茸以翳兮飛泉潔淸而無沙亭亭孤峯其下藂木交錯而不明兮若有美人慘然而長嗟斂手危立以右顧兮舒目逺望怳然而有所懷儼峩峩其有禮兮盛服寂寞而無嘩臨萬仞之絕險兮獨立千載而不下顚追懷楚襄之放意肆志兮溯江千里而逺來離國去俗兮徘徊而不能歸悲神女之不可以朝求而夕見兮想逰步之逶遲築陽臺於江幹兮想氛气之參差惟神女之不可以求得兮此其所以爲神湛洋洋其無心兮豈其猶有懷乎世之人朝云蔚其晨興兮暮雨紛以下注變化倐忽不可測兮俄爲鳥而騰去忽然而爲人兮佩玉鏘以瑯瑯愛江流之淸波兮安燕處乎髙唐彼蛟龍之多智兮尙不可執以罝罦髙丘深其蒼蒼兮怳誰識其有無

鑿二江賦

狄遵度

嗚呼吾聞魚鳬氏以降秦太守之前蜀之爲國不知防千萬年方二江之害被玆土以禹之功不是施兮嗟後來亦奚言彼民之昬溺兮無乃得之於天不能遷土而攺宅兮其流漂亦誰寃勁崖挺以中亞兮激狂瀾而右旋橫騖折走莫知其所之兮吼穹谷而下穿蛟鼉鼈蟹訝以相濡兮何允蠢而緣延嘬膚吮血沸以咀嚼兮咸飲腐而飽膻雈蒲菱芡紛以相被兮污百頃之良田土不藝而民無所食兮孰與奏其艱鮮民之害固不可終極兮歷百千萬世天乃授之以賢曰噫中國之無人遂使民至於此焉天之生斯民兮故使之食飽而居安降巨菑以漂之兮天之意不然水性固就下善利兮決之則宣濬九川而距四海亦奚艱且九載之孜孜民不憚苦而訴煩蓋因利而爲利兮勞之在先不忍一勤其力兮乃至騖萬世而害弗捐胡不浚發其利源鏟削其害根巨崖剖以罅裂兮砉頽乾而陷坤怒石奮以交墜兮吁電走而雷奔蕩重淵以傾覆兮防百怪之精魂雲轉霧溢盤薄蹙蹐兮注壑於其間寂寥散漫肆以長往兮若气散於坯渾決其餘以旁漑兮居其側數百頃皆膏腴之上珍民降丘而下宅兮若蟻聚而蜂屯則防年防世之積害一日刷去兮不啻捐芥而蕩塵嗚呼蜀之爲國非地之中宜乎蠻貊之雜處魚鼈之與同有李侯者至然後別類於水物有仲翁者至然後同洽於華風然則今所棟宇而處衣冠而嬉皆二公之所翳若李侯之事固所莫得而繼彼仲翁之教亦何憚而弗爲嗚呼以禹之功至大至神括六合以橫被疇有存而勿論胡玆爲害獨不得聞無乃力所不洎兮抑亦遺其功於後人而今而後乃知民未得所欲事或有不利先世所未暇除去聖人所未及裁制茍有志於生民皆吾人之所事若曰玆事體大必聖人而後爲則小子也不敢與知

述賢亭賦【並序】

閻苑

黃星旣殞火井重炎孔明志在電掃荊揚席捲許洛布四頭八尾於平沙之上乃昔人臨流感嘆之所餘慕其風烈而述其徳業因名斯亭曰述賢攷其陣法則方以八環而爲九馬隆遵之以破賊圓以六包而爲七李靖遵之以平蠻蓋戰守處畫部伍節制所重者制勝而有餘所忽者敗亡而莫救此古名將所以稱美也且益州分應井絡僻在西南而武侯以區區之蜀蒞政效忠董武立信貫許國之精誠仲命世之勇略令施風雨挾纊而溫律嚴斧鉞不寒而栗方其鷹揚上國虎視中原驍將聞風而奪心壯士望塵而破膽擁精鋭之眾者堅壁受辱稱骨鯁之臣者仗節包羞玩敵於股掌之上措勝於談笑之間比昔賢則過之責斯人而備矣余搆亭於此俾其登之者識常山蛇勢知天下奇才壯雄圖之不朽想英風而猶在嗚呼天假其年則禮樂可興天命有歸則智力無用大筆方籌長星遽墜陵谷已遷尙有典刑蠻夷𨿽逺不忘武備況今夏賊幹常遼人稱號冠帶遺民雜穹廬之種漢唐故地混茹毛之俗而受鉞登壇専長之寄者節制可忽耶祕殿華閣當方面之權者勤勞可繼耶今步遊灘上鑑前賢作古賦以述其始終使防人嵗時歌之不無感慨焉𨿽然孔明當躬耕之時處布衣之賤儻不遇三顧之主安能成七擒之功噫自古英雄之士時命不過其名湮滅而無聞者惜哉賦曰

三分率土姦賊陸梁孔明布石於平沙之上髙步於大江之傍志馳許洛欲掃荊揚按井字九宮之法本河圖八卦之祥縱橫魚貫曲折雁行𨿽云蛇勢實曰龍驤其始也荷寫誠於傾蓋遂感激而褰裳應雲龍之隠隠信魚水之洋洋其終也酬三顧而不爽縱七擒之所長資一時之談笑播千載而芬芳況夫才兼管樂政黜申商【曹氏父子襲申商法】蜀則冬日魏則秋霜蜀民暖於布帛魏人困於豺狼於是並聲東下響應西方折曹氏之牙角挫仲達之鋒鋩至今秦隴恥其巾幗梁益詠乎甘棠論髙節則勝棲巖之入夢鄙負鼎之幹湯推治體則蕭何爲政之咳唾子產遺愛之粃糠量行事則用兵如晉文之示信教民如周誥之成章觀施設則肩輿羽扇以節金鼔木牛流馬以代梯航遵節制則馬隆以八陣用於晉李靖以六花顯於唐宜其斬王雙而走郭淮殺張郃而辱宣王吁哉飲渭之龍隨天數而已沒吞吳之蛇如寶气而難藏所以餘威逺振遺迹尢彰忠義撫劍而嘆息英雄沾襟而感傷戎夷懷徳而縞素士民追昔而蒸嘗余徘徊灘上不見鵝鸛變變蛇央央但覺雙魂失宅三甲負芒瞿唐風急起波聲之嗚咽巫峽雨散連天際以淒涼縱使秦云變色魯日回光意與艸木同朽皆無益於興亡宣和二年十月十五日魏陵閻苑述

北客賦

趙奭之

北客宦逰巴楚歷三峽之險而抵永安故區地勢近瘴兩見盛夏官居民廬皆在山麓鑿地數百尺而不及泉故市無井裏無醫藥客患之而勉同市人飲諸瀼水苦滓穢引之間谷而懼虺毒俄有老叟謂客曰漕府防臺有二井焉泉冽而甘盍往汲之客曰使者公庭閽人嚴守而應接有時甚非羇旅所敢妄干叟莞然而笑曰子胡不采之風謡質之行事善利濟眾初不禁也客於是拜其言感其意而往汲焉迄今逾年暑無癉暍之苦而得以安居是使者之恵也輙賦其事而抒素云其辭曰

北客命駕陵彼崔嵬南逰巴楚實仕於玆歷白帝之區域睋赤甲之崄巇瞰灩澦之出沒峙瞿唐之崔巍觀楚國之絕塞悼蜀宮之故基客喟然嘆曰昔窮兵百戰用武之地也仰而無覩但見林莽蓊鬰屺岵岝峉巘云獠煙霮防一色三時豫和炎夏爲厄逢辰久安用夏變貊葳嵬連郛龍勢蛇迹官府民廬棧阜構麓八家無井而不能革客患之而同市人臨瀼津雜滓穢汲黃大奫涊之流淚人精神乃訪之厜防臨嶙峋之曲千人挈壺百宂潄玉淸淸汵泠而冰數雪沃未防有叟呼於列曰子曽不知不毛之瀘自此塗出葶薴叢滋虺蝮潛匿炎毒之厲而是生百疾溪流可酌而中有沙虱實大梁之公子胡不自衛而反蹈其失客謀於叟爲之柰何貧如顏回而有飲瓢之樂曠如孺子而有濯纓之歌叟豈能漑我以甘露濡其旱禾叟於是逡巡若避赧然變色僕防塵世安有神術徒知夫西有漕府東有防臺方布天子之仁澤救世之旱災烏能祕一滴之淸渫坐視遊子之炎埃客釋然解疑僕僕駿馳中涓斂袵下气以道使者之徳音自云汲之引之周浹旁及而閽無夜閉𨿽負年以逝濯類抱罋而爲隧請觀夫易卦曰井養不窮兮収而勿幕又稽之老氏曰防於道兮善利萬物散爲四海之恵不止匹夫之卹噫鼴防飲河而不過滿腹鷦鷯巢林而不過一枝茍足各有其極𨿽多亦奚以爲故蘭臺之風不及於罋牖而楚子作賦西江之水防濟於轍鮒而波臣見譏客於是慨然感慨頽然下拜明旣能哲佩以爲戒信乎君子之淡以成久而不壊

神女廟賦

晁公遡

漢武帝旣封泰山之五年臨朝而嘆曰朕念元元之民未蒙休徳周覽中土以施恵澤而南方以逺故獨弗及也朕甚憫焉是冬詔發佽飛羽林之士簡車騎之眾盛淸道之儀天子禦雕玉之與服龍文而駕魚目擊蒲梢而驂躡雲至於盛唐望九疑登天柱薄樅陽而出休於瑯琊天子大悅作盛唐樅陽之詩命協律都尉延年歌之以觴羣臣酒未半天子戚然不懌時東方朔枚臯侍因進曰陛下不懌臣敢請罪帝曰朕適瑯琊之上忽然云興其气甚異因感髙唐之事聞楚陽臺之山下有神女旦爲朝雲暮爲行雨朕心慕之異時諸方士嘗言仙者非求人主人主求之乃可致今巡逰天下冀一覩列仙之屬而莫獲焉殆朕之徳不如楚王能有所遇也是以不懌朔跪曰楚王諸侯耳有臣宋玉善爲微詞感動神女見夢於王臣嘗笑之玉安知神女若臣者乃知之上意乃解命謁者給朔札使爲之賦朔卽獻辭曰徑西郊之綿邈兮積閬風之崇基繚玉墉以千里兮右翠水而左瑤池昆侖層峙以嵳峩兮弱淵周流而逶迆中臺之淸都兮嵦洪敞而甚治粲洲房與室兮罨浮雲而上齊諒丰隆列缺之矜工兮斧雷霆而斵之疏懸黎以代礎兮瑩結綠而飾墀虞淵倒景而下射兮光夕激以交馳萃飛仙之遊遨兮餌若英而咀瓊枝戛叢霄之靈璈兮歌白雲而忘歸狀愉樂而不可殫兮非羽輪其莫窺帝九靈之少女兮其名曰瑤姬受素書於紫淸兮含洞陰之華滋習玉瑛而厭處兮乘回颷以長辭大章屏翳爲之奉轡兮乘蒼虯而駕白蜺馭八景之玉轄兮曵紛綸之云旗統靈气而輕舉兮朅鸞奏而鴻飛渉巨溟之層波兮將攝乎南箕聆夢澤之雄爽兮漭天水之相圍介靑丘而澶漫兮奄髙唐以冥迷忽意樂而延佇兮弭絳節以徘徊弆丹笈授夫神禹兮靖九土而安柔祗下民懷斯遺烈兮卽石化而爲祠象瓊光之華闕兮搴辛夷以爲楣翔藻棟以乘虯兮列藥房而張薜帷羣峯連捲而十二兮爛云屏而揚輝儼坐於正甲兮貌渥飾而具宜沐蘭澤而含芳若兮被桂裳而繡衣爛黼收之丰麗兮澹聨姢之修眉肅容華之拱侍兮紛環佩之陸離神武蹲而抱闗兮夕夾陛以文貍猨悲吟以度曲兮女媧待歌而舞馮夷三足烏往來爲之使兮訊東華之靈妃迹逍遙乎中區兮亮素節之靡移鼻祖祝融之裔子兮竊息嬀以荊屍蠱文夫人於前兮後又奪鄖陽子之妻豹舄斃淹而攘內兮蠭目暴卒而蒙訾黒要挾夏而與居兮於莵盜防而遂孳世朋淫而上蒸兮嘗見刺於湘累橫下臣繄宋玉兮揆暴厲之不可規稱先王常與靈防兮薦枕席而嬖私今胡爲而復遇兮意托諷於微詞唘後世之瞽惑兮誑魄化而爲之曰媚而服焉兮則與夢期宜聖覽之孔昭兮獨超悟於昨非厲皇荒徳而慢神兮禍源起乎龍漦悼衛蒯之失國兮艾猳實發其亂機屛宓妃而卻玉女兮幸後王之三思

朝山堂賦

前人

吾行半天下兮閱重闗乎西南之坤北有萬夫莫開之劍闗兮東有崄過百牢之防門外聨六詔作屏兮中貫三巴而爲垣梯磴鉤連莫知其際兮儼嵯嵯峋峋逺宛延相屬而赴望兮髙蔽遮乎日星臨以白帝之神秀兮誠眾山之所尊有美一人眷顧此方兮實柱下史之耳孫髙四海以視營兮時樹羽江濆屹三峽之鎭其穹然兮翼山四面而駿奔唘物色分畱之祕兮欣所遇之畢陳擇勝防以還縹緲之飛觀兮廩老气九州之傾觀萬川猶知宗海兮𨿽九土莫得而堙則羣峯之起伏綿延兮至是而亦必有所臣奚興感於此義兮蹇顏堂而正名彼負固之非無意兮髮有時或上衝乎冠巾惟漢中興已受天命兮而成家乃欲爭帝而亡新吾直欲鏟赤甲白鹽之疊嶂兮洗蒼藤翠木之幽昏恐此復其偶然兮綢繆牖戶以逆消侮予之下民讙五更之鼔角兮聲悲壯印殘夜之山月兮樓空明諒身𨿽去國萬里兮心未嘗一日忘君嗟乎名堂之意髙矣爲慨然而賦之尙庶防起九原於東屯瀼西之詩人也

八陣臺賦【並序】

劉望之

余與客登防子城望八陣圖感忠武侯之行事恨世議者之弗獲於斯也作賦以悲之其詞曰

靄孤臺之巋然臨千步之沙場石離離其班班紛棲鴈之未翔山暝黒而更惡水𨿽波而不揚澹徙倚其不去含鬰紆之內傷是何以使之然哉客或告之在漢之亡有人超然臥鄧南陽甚似阿衡樂未渠央感大耳之至意姑黽勉而䢐徵又似子房初未有意隆凖之老也及其旣作亦不能已手胼足胝夙夜赤子忽一龍而一蛇蓋亦未可以優劣計大兵初來雷電下空璋孱小兒孰嬰我鋒駐師江郊坐向必東搜我卒乘取彼凶殘中原有狐凴陵宮墻我不往取髙帝在天眾謂卯金之不可相而況夫子之賢也運去道窮嘔血繼之非公實愚愚者不知自古聖賢亦行其義道之不濟已知之矣相夫子之所立固已無窮而不貲彼丕操父子鳥雀犬彘之竊食𨿽甚饜而不害其驚疑湣世俗之隘陋徒顧瞻而涕洟請舉酒以酌公混一笑於江麋

灩澦堆賦

薛紱

蜀江匯而赴峽勢廹抑而騰掀當江之衝有堆屹然爰停我橈徘徊覧觀有防余心乃知大禹所以浚川而不去此者匪特以殺水之怒而四瀆之長江存灩澦河存砥柱則聖人之意亦將有所寓焉夫形而上者謂之道形而下者謂之器器者物之物道者物之先先乎物者在人則存乎心者也所以宰制乎萬物豈一物所得而肩彼堆斯江彼柱斯河在物之石而器之下也然洪水滔天不爲之移狂濤捲空不爲之動潦盡漲涸岌乎貞堅亙宇宙而長存閱陵谷之變遷而人之所以先乎物者乃誘於知乃逐於物利之趨如水斯下欲之熾如火斯燃曽莫得以止遏者反玆石之不若又安可不推其原縱而忘反玆固弗道制之無方愈蕩而偏禁而絕之者昧乎倫類空而妙之者荒無逕躔嗚呼無廬而居無畔而田卒窮露而奚歸寧耕獲而有年曷不觀於玆堆乎彼惟居其所者屹而固也然後可以障狂隤之流川茍失其所而昧其居吾知此心之不傳其居伊何曰則自天理𨿽微而難明實天命之固然自視聴言動之間以及於君臣父子之懿物必有則理不可遷切而思之講而明之習而察之謝而根之潢潦挹有本之源泉眇乎其微深乎其囦物有萬變事有萬理察乎其微者卓然而不可易然後可以蔽乎天地而闗乎聖賢必眞知也而後其行也果必力行也而後其知也全敬恭朝夕奉而折旋玆孔孟之所以不倦不慍不怍者豈蹈白刃之勇者所可得而言嗚呼人心之危匪石而人欲之勝甚於水吾觀玆堆而有感於天則之嚴是以憂講學之怠而述之於篇

資州獻白賦【以泰平將洽神物效靈爲韻】

唐獨孤申叔

皇帝在位十五載西人獻異於王庭匪靑黒以飾體特潔白而成形融彩可嘉且不混於五色呈祥有異詎止齊乎四靈蓋以我皇行化無外止戈偃武人綏道泰升至徳於穹降殊祥於神蔡且夫者稟先知之異白者表司殺之方豈天異興威於有截俾臣下授命而無將西土是生實西方而主義被甲以至猶帶甲以來王不然何以皧【焉代切淨也】純容皎素甲皓霜華而浹洽炯玉質輝金精疑雪彩之淸貞泳靈沼而冰靜息泰階之砥平足使孟津之鱗恥防乎素鬛越裳之雉羞奮於翹英矧乎稟殊姿體異貌陋三足之爲美匪六眸以是效其用也或協聖人之心其動也克符知者之樂然後知戲朝之虎不足徴禦鉤之狼不足云【一作神蓋官韻】彼駒來思徒稱皎皎爾獸至止虛擅諄諄未若玆瑞徳無與鄰應天之命昭皇之仁非櫝中之毀棄不蓮上以因循將順乃穹以呈其貺曷思乎綠水而返其身則彼寧王有遺元緒之屯又安得而比倫向非我皇從道不咈必將混於介族詎得分爲理物宜乎冠異紀首靈篇且無使其湮鬰

枸杞賦【並引】

宋史子玉

史子分教劍庠之明年目眚逾月廢捲黙坐客有告之曰玆土之宜杞根實繁產諸泮林尢腴而美揆之本艸明目養神盍試其味尋命僮僕則取之不竭食之旣厭而昏者開翳者鮮矣於是作而嘆曰是物也不假種植沾濡雨露芬敷自榮其功效足以回光返照如此況出於輔之翼之長之養之者豈不足以備明時采擇哉有感而爲之賦曰

當春用事肝怙勢而驕厥火彌壯用弗利乎眸紫珍兮塵漫望舒兮云浮熨之平之濯之泠之計屢施而防功書旣展而復収其誰巧運乎金箆抑將乞諸其龍湫者也客莞爾而笑曰泮宮耽耽靈根萃止匪藻匪芹彊名曰杞或云羊乳亦曰狗忌其效伊何未易殫紀於以安神於以輕體至於瑩秋之神而爛巖電之光則又其效驗之細者也子居是問左抽右取不費一錢多取其數餐厥英還爾明爲子之計不亦近而易行乎應之曰廣文一寒飯嘲不足信如子言載采盈掬因以比離婁之目且不負將軍之腹豈不魚熊之兼得又何必空縻乎廩祿於是叱畦丁戒僕夫捜諸荊棘之塲探諸榛莽之區則叢然而遂油然而達或壓枝以駢出或附趾而簮碧隨取隨足不耘不植蔓延布滿夭矯挺特有如蒙頂之苗而搶之始露有如楚畹之香而芽之方茁至若仙仗飛空髣髴驂鸞壽榦通靈時聞吠厖幸則髙人逸士襲其馨而挹其味不幸則樵夫野叟防之棄而斧之戕也於是小摘薦至大烹可期錯落琉璃之碎靑蔥雨露之滋憫寒庖之屢空笑盛饌之莫知燎南山之煤嬰西澗之水潔蠲瓦缶酌中火劑登爼過熟噴香霧之蒙茸舉箸頓空覺余糝之滑美混甘苦而爽口逼寒涼而液齒知再飯之防加陋八珍之鮮味朝焉咀英暮焉茹脆曽不論乎韭菘又何數乎蒓防殆不可無此君於一日又何拘乎去家之一思惜乎首陽之夫貪采薇而遂足商巗之老厭啖芝而遂止秦人之炙夫何太俗相如之渇胡不嗜此哉巳而心體舒逸神情爽塏湧眞水於玉池爛夜光於銀海客不予欺遜而謝之荷神農之知音悵離騷之偶遺𨿽則一艸之微無庸多談感物悟理斯有可觀彼弗種而然矧種之者乎彼弗養而然矧養之者乎所以菁莪誦育才之樂棫朴歌官人之能行有枝葉可使莠之亂苖仁在乎熟深懼茅塞子之心維杞維梓扶而養之一薫一蕕疏而別之自本自根種而茂之孝弟忠信培而植之師友淵源灌而漑之先王遺言饜而飫之散柯布葉日積月長摩厲靑防直幹霄漢股肱心膂無施不可如此則劍山之植物豈但収近效於眸子了焉而巳哉

劍陽學官史子玉校藝益昌與予聨事暇日出示所作枸杞賦予讀數過因思前軰文字率不茍作東坡賦茶而有取於骨鯁山谷賦苦筍而有感於忠言大槪一物之微一理寓焉此騷人之所以深其思也子玉之作豈徒以詞相尙欲使承學者因物悟理自枝葉而見本根其意婉哉子玉刻之泮林以爲士子之勸予謂士子文所當重之而泮林一艸木尢宜愛護雲開禧三年七月益昌郡丞潼川謝艮防

對靑竹賦【並序】

宋黃庭堅

余楚產也閱東南之竹多矣未嘗聞對靑竹者也嘉州僧從之包封見貽蓺之而成乃初識之惟範圍之內有知之物一無窮無知之物一無窮一耳一目不能徧攬也況六合之外者乎感而賦之

美哉斯竹黃質墨章如出杼軸織文自當解甲稅枯金碧其相嵗寒在躬又免斮烹彼其文章之種性不可致詰刳心而求之不可得劚根而求之不可得匪人匪天有物有則惟其與蓬蒿共盡而無憾余亦不知白駒之過隙

苦筍賦

前人

僰道苦筍冠冕兩川甘脆愜當小苦而反成味溫潤縝宻多啖而不疾人蓋苦而有味如忠諫之可活國多而不害如舉士而皆得賢是其鐘江山之秀气故能深雨露而飽風煙食肴以之唘道酒客爲之流涎彼桂斑之與夢永又安得與之同年蜀人曰苦筍不可食食之動痼疾令人萎而瘠子亦未嘗與之言蓋上士不談而諭中士進則若信退若焉下士信耳不信目其頑不可鐫李白曰但得酒中趣勿爲醒者傳

憫相如賦

楊天恵

祖重黎之洪懿兮系中山之蟬聨食岷峨之舊徳兮飲江漢之靈源皇旣私卿以多技能兮卿又附益之以師友之傳招湘均使侍書兮麾藺卿爲我驂綜藝文之要妙兮申劍術之雄妍載而之四方吾將鼓行諸公之間視騎郎之多冗兮義不辱於周旋顧嚴鄒之差彊人意兮聊步武於梁垣惟才髙之寡合兮以其遭遇之難靡嵗月於官學兮嗟不耦而空還徑千里而一歇兮跂喬木於故山殆而朅來第如臨邛兮存故人之間闗起握手相勞苦兮意懇懇而拳拳彼污令之體苛兮矜縟禮之闌單慨非余心之所悅兮矧駔儈之與同盤彊要卿以俱行兮卿固已薄其所以然摽使者於門兮出告之以不閒何隆初而殺終兮卒俛首而從旃彼遷虜何爲者兮竊東向於肆筵紛臭處之逼人兮笑言訝以更讙予意卿食不下咽兮奚宴安乎未歡酒參半而奏音兮四座寂以無喧嗟輦下之遺直兮固淟涊而不鮮嫮冶容而亡賴兮偎自成乎哀彈懿長離之文章兮非鸞皇其誰匹曷伻鴆以爲媒兮卽遊梟而接翼棄朝陽之顯敞兮集此榛莽之蒙宻也吐竹梧之芬馨兮爭羶腥之飲啄也度將雛以授意兮吾固不審卿之所謂也卿縱懷彼梟以好音兮吾恐彼梟之終弗類也旣麼麼又不材兮曽何足以混箕帚之役決帷薄而夜奔兮毀帨防而不入卿胡偭然不自喜兮安受此蠱蝕豈其不禁杯杓兮怳沈冥而不自克寧卿意之易敗兮移气體於終食人固醉而誤醒而悔兮庸何傷於好徳怪卿初弗定此計兮後又狂騖而不復入不慚鄕杖者之善罵兮出不羞賢牧伯之餘澤厭儒衣之巨麗兮襲人之防服𨿽雜作而忘劬兮蔽泥水以爲飾悵遷虜猶不堪其憤兮卿獨何施施眉目始吾嘉卿之好音兮殆將以禮乎自持進有虞之雅操兮紹尼父之聲詩胡中道自絕於前修兮乃陷而入於桑濮之爲終吾偉卿之能賦兮工譎諫而不怒攝侈汰之瀾翻兮卒歸之於王度唁卿躬之不蚤正兮尙何以禁切於人主嗟乎操行之不得兮躪終古而增污挽天河以自兮吾恐垢氛之不能去亂曰邛山迆邐邛水悠兮日跳月踔郵千秋兮巋然遺宇庇沈湫兮浮魂蟄魄尙想遊兮我欲堙井剗梧楸兮死者可作庶無尢兮孰是人斯而有是醜兮尙俾來者毋罹此垢兮

憫相如賦

宋鄭少微

韙長卿之絕塵邈下眎於屈宋思眇以入微辭蔚跂而易貢鶩八紘之津涯括動植而錯綜擢篆籀於重泉幹形聲而罄控當其奮翼巴庸前無古人拾阨灰之斷簡捜屈壁之遺文紛齊魯之老師徒騁辯於說鈐蛻筆土梗鼻端運斤専兔園之右席麾鄒枚於嚬呻顧天西之櫟社悵夜錦之未晨念弦歌之石友暢落魄於情親夫何嫠人之艷艷兮感熠燿之宵光曯綺疏以托誠兮佩徽音而曷忘嗟父母之不聰兮昧彼都之丰臧盼星河之照闈兮徑遡洄而往從縉紳先生而爲此歟涼徳污行旣不勝誅誾誾烈女世未乏諸足不下堂步中瑀琚紉幽蘭以爲裳兮鈿美玉以爲車豈無泳漢之防女兮亦有采桑之秋胡秉周禮以律身兮諒冰雪之難渝禆化國之陰教兮飾家道之權輿爾弗安於正吉兮蒙惡聲於簡書訪舊壚於故老莽榛蕪之離離眢井乃貪泉之戒修梧實曲木之規渇者勿汲暍者勿棲噫嘻余觸類取譬操觚默維滔滔儒服相逺防希摟處子者迷忠義之大閒窺鄰墻者闇富貴之危機吁雁幣之聘媒妁之辭墦間之夫河間之婦等亡羊耳未容勝負又奚獨料理十日卜之與典午邪

苦櫻賦【並序】

何耕

余承乏成都郡丞官居舫齋之東有櫻樹焉本大實小其熟猥多鮮紅可愛而苦不可食𨿽鳥雀亦棄之感而賦之

始余至於官居盼玆樹之特奇榦擁腫以上達條枎疎而下披防舫齋其有餘知封植之防時或告予以含桃出饞涎而流頤意薦廟之珍果必甘滋之若飴幸一熟之得嘗指麥秋以爲期忽春事之已晚訝子結之獨遲初瑣碎以破蕾漸毓稠而著枝聊攀摘以適口乃苦澁而顰眉類置膽於越國異茹薺於周詩謝芳液之津津空殷紅之累累誤來集之眾鳥誑無知之羣兒感人事之大繆爲累欷而賫咨或名美而實乖或表盛而裏虧或色厲而內荏或迹公而情私鷙翰假於鳳鳴羊質混於虎皮佞似聖以疇測姦托儒而莫窺莽恭儉以竊國卯博辯以僵屍談仁義其可樂視所履而舛馳儼衣冠於民上爲賈豎之不爲方滔滔以皆是奚一木之足悲

八陣圖賦

元楊維楨

遐哉邈乎蠺藂故墟劍閣崢嶸兮石棧縈紆車不得而運馬不得而驅非王業之所基兮徒抗險乎中都帝中山之苖裔兮廼猶厄此斗隅黃星射乎宋野兮彊猘狺乎江之東偉伏龍之感激兮起左顧乎隆中允識時之俊傑兮吞餘子於一空圖八陣以用武兮必先天而獨得六十四之成算兮本馬圖之全畫三十二之岐分兮妙陰陽之互宅天地衝軸兮風雲盤辟龍飛鳥逝兮蛇蟠虎翼撓之無迹兮運之無方進退不愆兮出沒靡常奇不失於正正兮怪不越於堂堂伏至動於至靜兮寓能柔於能剛諭以常山之蛇勢兮曽未測其望洋巴之水兮砯崖折壁峽之濤兮風霆礔礰彼箕張而翼布兮曽不轉其磈石非神物之陰衛兮孰萬夫之捍力想貔貅之對壘兮指白羽之一麾運縱擒於掌握兮算不出於八奇賊之望而走兮甘巾幗之受雌按渭濵之所屯兮實鼎國之王師自風後之有圖兮肆獯蚩之赫伐逮尙父之六弢兮佐牧野之黃鉞孫吳馬之剽掠兮徙生靈之肉血鄙敗事於腐儒兮彼譙生其又何法玆八陣之猶覺兮軼軒轅與天姥曰流馬與木牛兮又神機之所造歘中營之告變兮哀夫人之奪蚤訖黃芒以當天兮掩炎精之皜皜嗚呼西望岷峨兮南溯錦江山川相繆兮地老天荒歌梁父兮釃吾觴招謫仙兮呼子長訪魚復之砂磧兮弔新都之戰場𨿽武無用於今之時兮亦以發吾文之气剛

連云棧賦

明楊廷宣

己卯之嵗時方冬矣臘雲暮矣餘年過賈生學慚董相怔怔營營內不自定由是謀邁於行載言北徵擔簦負笈陟岵防阻攝穹隆控靑雲扣天閽順風而稱曰肇黃之旣判兮廼陽浮而陰槖嗟大塊之茫茫兮孰川排而山鑿帝旣設此靈險兮余總丱聞乎棧閣肆皇圖之廣運兮都形勝乎燕漠眇蠶叢之建國兮隅星分乎井洛連秦帶蜀方五百里兮繚咸陽以爲郭阻褒斜之艮隆兮擁岐斄之巨壑推隆理與替墜兮亦槪聞乎往索良旣防羽以絕望兮委回祿以煙灼何退身而鷙擊兮思駕馭乎帝略迄超漢而蹷楚兮遂用建夫三恪陽中路以廻車兮紛不爽於發膚白發嘆而長嗟兮意深諷乎彼夫憤儀圖之詭祕兮誑金牛以爲防憫漢帝之遵駕兮忍蛾眉而西趨侈禦愛之仙蹕兮瘁萬乘之玉軀蓋其危也足以駊騀巨麗而其致也不亦爲禦侮之天區夫山本其奧也石備其崇也水出其蒙也盤紆突兀岑崟嵂崒澒洞深涯蓊蔚茀鬰天之所生也地之所產鳥不得而翔獸不得而逸四時變化剛柔錯摩交構乎其中終始乎其內其云則黤防黯雯曇衣被膚寸漸深侯於本末逺視極黲邇之則黚防於石�黦於深谷靉叇淹畱氛氳隠天羃幙屯需落落寞寞異於常態其雨則津津汋汋石潤林響瀑布滴珠滿壑盈瀨霑濕霮防與地潛通豁徑注流煙樹彌蒙松膏林沐淖濘局蹐病於逆旅其風則飄防轉山循谷料峭觱發防防批亢巽二乘虛峻峯髙颲平坻微�落木寒颸切肌石尢激射打頭周回延歷萬象莫之可捕其日則黯淡蔽虧斜景過云東谷西隅窺於中天曀防晦翳難未嘗昭晰其風俗之所習土地之所宜余故得並吞其所經歷包舉其所問答而囊括其語焉於是有五徳公子余以喬闗兮嵌雲路之巃嵸據嶟防之扼塞兮羅萬象於景從聳防岏之崨嶫兮怯衣繡之乘驄盤七曲而腸廻兮眗髙目之朦瞰龍江之兮瀉白練之霓虹余旣登此絕嶺兮瞠乎前觀藐乎後視拾級坎懍連步錯愕怔忡悸駭倦臨色勃久而後定廼渡木閣馳靑橋涉淩兢而惘兮列禦風而憑空惻身穽而撇防兮足秦法之重重防飛棟巇巉崕兮矻浮柱而增崇截王孫之便給兮碥碨礧而靑蔥靄雲樓與霧蜃兮比朝暮之仙蹤橇不足以爲術兮憫徵夫之溟蒙儂鞠躬而進登兮殆郭駞之形容馳丹梯下峻阪兮擬抱甕之忡忡亦旣身倦而神罷兮乃偃息乎崖中訊往路以前山兮越馬道與武闗防嵳防路偪側狹隘騎不得方人不得比吁嗟乎其赤帝之所興首咸陽以入闗兮降子嬰而要盟羽不得而爭驅兮適目玆以爲兵故稱名爲劉埧兮意非此莫之與京因是以益逰乎奧屏兮閱千古之芳林於是有淩煙大夫挺瓌梧負霄漢迓余而言曰翳前林之矗矗兮豈非皇華之岐嶷楸檜障以蔽天兮鵾南溟之翼施旎�龍之蹇兮雜遝糾防之標枝蕩日月以枎疎兮榦輪囷而參差杞彊梁而麗霄兮樗擁腫而鴟夷楊郅偈而膚敏兮檉垂身而委隨節美秀而喬修兮紛篁籦之陸離目極望而攢暝兮何摧嗺而鬰伊悲落木之蕭蕭兮恣行人之淅炊風雨晦而濤起兮響萬壑之隆墀余稔逰此窐窌兮窺管天而冥疑馳豫章之絕榦兮駕鄧圃之平騎悵梁棟之齷齪兮𨿽牛山其何爲彼其眾夥之富山桃石橊橪柿苦李小棗楟柰楂梨梬栗斂朱榮祕生意錯綜懸巖潛隠乎其中不可殫述由是逾三坌窺姜嶺山益進而防岌樹益窈而縱橫憶岐丰之盛瑞播覽徳之美名於是有緑衿使者防質修儀且逡且巡其气也愒其志也憐翋直前櫽括以此山之靈昔寶雞之耀羽兮托千里之峭嶸惟樊籠之我求兮窮巖窔而多縈彼蒼鷹羅鸗紛修翎兮屬玉交靑鸊鵜駕鵞晨風子規鸂鶒鸕鷀白練沙雞錦胸繡臆累黔啄兮羌有萬而難並鵲占嵗而音妙兮鳥散聚而時鳴鸖宿霧而懷寶兮鴠呼類而爲盟雉招揺而曵尾兮鳩思婦而藏聲鸛獨立而不懼兮鷫依稀而將迎鴻漸逵而自得兮雁逓比而從兄其它角毒之屬又未可以須防傾蓋而語班荊而坐對也聊舉虎豹羣而晝哮兮黃熊慢而遷延狼防胡而恣逰兮豪豬放而盤旋猱嫵媚而先後兮防兔逸而長便狻猊茁而丰茸兮麋鹿呦而云眠鼬鼯幻而躚兮狐貉衞而自賢余因聴此富儗上林靡邁長楊公子王孫有智不能以施防磻羅穽有術不能以張王良何以歆趙主造父何以禦周蹄徒縻思於行李噫何補於攀躋旣騁艸涼之墟復皆東河之西尖巒叉呀隘若虎闗淩遲委蛇下若抎鳥崔嵬嶱嵑守若扼吭宋代之賢所以遏元兵而漠北之雄終不能向南鄭而窺也可不謂之壯哉天地設險髙則爲山深則爲水山之所峙水之所流余又見夫冥先生之爲費也濺洶濤泛防瀁出崎嶇走漲隨余馬而犇流諒余行而相望岌岌乎譎哉詭哉滔滔乎哉瀼哉南通沔漢北入汧渭粵眾派之泛濫兮觴礫碌之彷徨經逶邐而迅駛兮礐慫恿而鏗鏘崪震電之憑怒兮巆萬夫之阿房砥中流而濆潰兮沸枉尋而滵湯霈幃蓋之溰溰兮恍白鷺之翺翔懍三軍之旋凱兮揺甲冑之鐵裝撼韶濩之夜兮奮馮夷之擊瓽灑云根之澑篆兮濯白玉之琳瑯邁蝌蚪之瀺灂兮袖太史之籀藏三江駭而奔鯨兮谷洛鬭而非常瓠子決而訇湃兮呂梁隘而飛浪未有似此之崛岉翻湓豗觸騰驤況其時也竺寒凝嶺沍凍呵僵冰崖珠絡雪巘瑤光人思挾纊之主屋存防瘃之霜皓皓皚皚堅堅彊彊此亦過客之壯麗奇觀也瀟灑拂鬰滌汔腎膓喜溢眉睫樂忘故鄕已而望秦塞之渭縈瞻太華之麗麓水東去而長辭翠漸微而山促嗟廼平原之易地豈非前代之雄都乎余廼擊離懷於山水寄餘情於巴蜀障庾規之塵窮阮宗之躅薊門煙月蘆溝曉昱煇煌乎帝裏蓬萊乎京屋世態無常天時又速余於是復冬往而春來兮殫未盡之芳蹤忽寒暄之易劑兮訝風景之靡同嵐開障麗石渰灘渾鱅鱔出沒鰬魠黿喁喁族族別孕鮞鯤獺入水而肆捕豺同巖而懷吞余始驚夫昔者之遁而今者之溫故夫路蓊薈以彌深山爛漫而舒容百和異香徐來應風蘅杜茝蘭綠蕙幽蘺蘼蕪蒥荑山椒蓀萇有質無名列不可窮槁本射幹石芥茈姜溫韭香菜赤根水芹丰蔚之盛何其隆歟若夫寶藏之興太守夜懷六奇反間熠爚繁光生乎古壙類乎石國則鳳山之產也黒金巧冶積薪而鼓鍛鏈成剛許子之所耕而晉國之所賦近代求猿伐木被荊又有夜光布网网牽百里則安山之奇也玉版雲英非濤非倫燦如白雲膩如滑肌咸陽不足論其價山陰不足供其資西蜀賴焉三秦給焉則武闗之藝也伊所居之棟宇兮樹板屋以層甍隨凸凹以偨傂兮無風雨之暴傾飯土鉶如上古兮燃松膏以爲明性剛勁以質朴兮讓齊魯之蜚英挑雲水於上山兮燒石田以爲耕播穜稑以有秋兮兼芋橡與蔓菁其官府之所寓捨則譙樓麗棟盛鶴揺鈴重門雙闕井榦華桯黝堊壁飾後寢前防無菑無害庖食具精勞乎逺人達乎帝廷其衣冠之耀則祿不易常用其武弁間以流官統以方面毋暴毋忝考其勤倦撫其民人而庇其所縣嗚呼皇風淸穆兮四海無虞山川奠安兮艸木茂殊我生值此兮何徳之腴余去故鄕千里兮獨褦襶於玆嵎以髙山爲知己兮以流水爲鐘期以喬木爲朋友兮以道路爲箴規名不見成功不可知手腁足胝化不轉移揚雄爲之解嘲崔駰爲之達辭齊師防北卞玉屢賫惟守道以自全恐辱已而爲嗤余故得假息於姒狄之館沈酣於吏部之天先生見而防防使者之以長吁大夫腹非於其側公子反唇而捓揄噫嘻何吾子之倥傯兮勞不憚於僕痡荷一往之是訴庸再來之可乎彼一握以爲笑亦焉知吾之爲吾匪區區之宦轍抑以覽聖世之皇圖未敢擬司馬之逰不亦異博奕之徒非聞子言孰策余駑言以足志竊效漢儒廼相與忘形共賦於開山之途

全蜀藝文志卷二

欽定四庫全書

全蜀藝文志卷三

明周復俊編詩

文王之化行乎江漢之域江有沱詠於二南之先徴之禹貢則岷山導江江別爲沱蜀人凢水皆稱江江之漫流皆稱沱至今猶然原夫媵女之見不出闚觀此詩之興卽見而起未有身在岐山而逺取江沱家奠酆鄗而遙詠岷蜀者也是江沱之篇爲蜀詩之首無疑也豈獨東明防邪之名見於揚雄之紀中和樂職之詩始於王裦之作乎今志所取凡緣蜀而作者載之其人爲蜀產而詩僅存一二者亦載焉其類十有九於類之中又有類焉其人則以世之先後爲序當軸時棟表儀裏門者咸不敢載以附海虞吳先生文章辧體之例

風謡

蠶叢國詩四章

漢古辭

川崖惟平其稼多黍防酒嘉谷可以養父野維阜丘彼稷多有嘉谷防酒可以養母

惟月孟春獺祭彼涯永言孝思享祀孔嘉彼黍旣潔彼儀惟澤蒸命良辰祖考來格

日月明明亦惟其夕誰能長生不朽難獲

惟徳實寶富貴何常我思古人令聞令望

譙君黃頌

漢無名氏

譙君黃仕成哀之世爲諫議大夫數進忠言後違避王莽又不事公孫述述怒遣使賫藥酒以懼之君黃嘆曰吾不省藥乎其子瑛納錢八百萬得免國人作詩曰

肅肅淸節士執徳實固貞違惡以授命沒世遺令聲大度停民謡【出益部耆舊傳王忳事見漢書】

信哉少林世爲遇飛被走馬與鬼語

陳紀山頌

巴郡陳紀山爲漢司校尉嚴明正直西虜獻王庭試之分公卿以爲嬉紀山獨不視京師稱之巴人歌曰

築室載直梁國人以貞眞邪娛不揚目枉行不動身姦軌僻乎逺理義協乎民

嚴王思頌

漢應季先

巴郡嚴王思爲揚州刺史恵愛在民每當遷官士民塞路攀轅詔遂畱之居官十八年卒百姓若防考妣義送者賫錢百萬欲以贍王思家其子徐州刺史不受送吏義崇不忍持還乃散以爲食食行客巴郡太守汝南應季先善而羙之乃作詩曰

乘彼西漢潭潭其淵君子愷悌作民二親沒世遺愛式鏡後人

栁琮歌

益部耆舊傳云栁琮字伯騫蜀人爲治中其所防進皆世所稱鄕裏爲之語曰

得黃金一笥不如爲栁伯騫所識

丰年歌

漢永建中泰山英資元約爲郡守屢獲丰年民歌之曰

習習晨風動澍雨潤禾苖我後卹時務我民以優饒

益部語

任文公閬中人善天文益部語曰

任文公智無雙

益部謡

賊來尙可尹來殺我

樊守歌【益部耆舊傳】

漢樊智遷爲蜀郡太守秩滿民歌之曰

樊守來門夜開持節去憂惶懼

去思歌

吳資遷去民人思慕又歌之曰

望逺忽不見惆悵嘗徘徊恩澤實難忘悠悠心永懷

灌令歌【鐘岏良吏傳】

瞿瑗爲灌令開溝甽田民賴其利歌曰

天降神明君錫我慈仁父臨民布徳澤恩恵施以序穿溝廣漑灌決渠作甘雨

刺李盛謡

孝桓帝時河南李盛仲和爲郡守貪財重賦國人刺之曰

狗吠何諠諠有吏來在門披衣出門應府記欲得錢語窮乞請期吏怒反見尢旋步顧家中家中無可與思往從鄰貸鄰人以言遺錢錢何難得令我獨憔悴

巴郡謡

漢安帝時巴郡太守連失道國人風之曰

明明上天下土是觀帝選元後求定民安孰不可念禍福由人願君奉詔惟徳是親

思治詩

漢末政衰牧守自擅民人思治作詩曰

混混濁沼魚習習激淸流溫溫亂國民業業仰有修

李都護歌【江表傳】

李嚴爲都護用法深刻人歌之曰

難可狎李鱗甲

三節婦歌

永初中廣漢漢中羌反虐及巴郡有馬妙祈妻義王元憒妻姬趙蔓君妻華夙防夫執共姜之節守一醮之禮號曰三貞遭亂兵迫匿懼見拘辱三人同時自沈於西漢水而死有黃鳥鳴其亡處徘徊焉國人傷之乃作詩曰

闗闗黃鳥爰集於樹窈窕淑女是繡是黼惟彼繡黼其心匪石嗟爾臨川邈不可獲

王稚子歌

漢古辭

孝和帝在時洛陽令王君本自益州廣漢蜀人少行宦學通五經論明知法令歷代衣冠從溫補洛陽令化行致賢外行猛政內懷慈仁移惡子姓名五篇著裏端無妄發賦念在理寃淸身苦體宿夜勞勤化有能名逺近所聞天年不遂早就奄昏爲君作祠安陽亭西欲令後代莫不稱傳

河內謡

王渙爲河內令商賈露宿人開門臥民歌之曰

王稚子代未有平徭役百姓喜

淫豫歌【樂府】

李膺益州記云灔澦堆夏水漲沒數十丈其狀如馬舟人不敢進故曰灔澦又曰猶豫言舟子取途不決水脈故猶豫也樂府作淫豫歌坤元錄作冘豫

淫豫大如襆瞿塘不可觸【南史李白詩五月不可觸猿聲天上哀】淫豫大如馬瞿塘不可下【樂府】淫豫大如鼈瞿塘行舟絕淫豫大如瞿塘不可窺【類要】

灩澦歌

水經注

灘頭白浡堅相持倐忽淪沒別無期

附灔澦歌

灔澦大如馬瞿塘不可下金沙浮轉多桂浦忌經過【鄭樵雲天下水之險者惟蜀中之瞿塘及廣西之桂浦爲最甚此歌辭所言行瞿塘者準灔澦也行桂浦者準金沙也】

灩澦歌

孝子傳庾子輿扶父柩過瞿塘六月水泛子輿禱而遂平旣過泛溢如人歌之曰

灩與如牛本不通瞿塘水退爲庾公

龍牀灘謡【圖經】

龍牀如拭濟舟必吉龍牀彷佛濟舟必沒

峽中行者歌

宜都山川記云峽中猿鳴至淸山谷傳響泠泠不絕行者歌之

巴東三峽巫峽長猿鳴三聲淚沾裳巴東三峽猿鳴悲猿鳴三聲淚沾衣【杜子美詩聴猿實下三聲淚】

黃牛歌

朝見黃牛暮見黃牛三朝三暮黃牛如故

附李白詩

巫峽夾靑天巴水流若玆巴水行可盡靑天無到時三朝見黃牛三暮行太遲三朝又三暮不覺髩成絲

撥谷歌

唐李白

白帝城邊足風波瞿塘五月誰敢過荊州麥熟繭成蛾繰絲憶君頭緒多撥谷飛嗚柰若何【太白此詩有樂府意故附之風謡之後】

先民謡【秦宓傳引】

阜之山江出其腹帝以防昌神以建福

大饑不饑蜀有蹲鴟大旱不亂蜀有廣漢【此四句見古碑】

防叔度歌

後漢書曰防範字叔度建初中爲蜀郡太守成都民物丰衍邑宇逼側舊制禁民夜作以防火災而更相隠蔽燒者日屬範乃毀削先令但嚴使儲水而已百姓爲便乃歌之曰

防叔度來何暮不禁火民安作平生無襦今五袴

後漢時蜀中童謡

後漢書五行志曰世祖建武六年蜀中童謡是時公孫述僣號於蜀時人竊言王莽稱黃述欲繼之故稱白五銖漢家貨明當復也述遂誅滅

黃牛白腹五銖當復

晉太康末蜀中童謡

江橋頭闗下市成都北門十八字【其後有李特割據之應】

唐咸通末成都童謡

新唐書五行志曰咸通十四年成都有童謡是嵗嵗陰在巳明年在午巳蛇也午馬也

咸通癸巳出無所之蛇去馬來道路稍開頭無片瓦地有殘灰

梁太祖時蜀中謡

五代史曰劉知俊初事梁太祖後奔蜀王建𨿽加寵待然亦忌之常謂近侍曰劉知俊非爾輩能駕馭不如早爲之所有嫉之者於里巷間作此謡知俊色黔丑生防繩者王氏子孫皆以宗承爲名故以此猜疑之遂見殺於成都

黒牛在圈防繩斷

無題

五五復五五五五逾重數浮世若浮雲眞石一如故與君相見時杳杳非今土

右詩見於羅城北門壊碑上有乾符三年髙駢名銜余字斷缺莫知其爲何詩也辭隠義閟故附見民謡之末

鬻官謡【蜀檮杌】

韓昭爲王蜀僞相鬻官如市時有謡云

嘉眉邛蜀侍郎骨月江靑城侍郎親情果閬二州侍郎自畱巴蓬涪璧侍郎不惜

張王二公歌【宋朝類苑張詠王晦叔】

蜀守之良先張後王恵我赤子俾無流亡

又

彥博輸田況程戡勝蔣堂

成都謡頌

治初洪鐘屈鋭爲按察使折獄眀敏犴無畱系民歌之曰

洪不支鍋屈不解擔

土軍謡

正徳初流賊倡亂取土官領兵所過殘虐十倍於賊巡按禦史王綸舉奏去之其謡曰

流賊來梳梳我土軍來箆箆我

全蜀藝文志卷三

欽定四庫全書

全蜀藝文志卷四

明周復俊編楚辭

九懷

漢王褒

九懷者諫議大夫王褒之所作也懷者思也言屈原𨿽見放逐猶思念其君憂國傾危而不能忘也褒讀屈原之文嘉其溫雅藻采敷衍執握金玉委之污瀆遭世混濁莫之能識退而湣之故作九懷以禆其詞史官錄第遂列於篇

極運兮不中來將屈兮困窮余深湣兮慘怛願一列兮無從乘日月兮上徵顧逰心兮鄗酆彌覽兮九隅彷徨兮蘭宮芷閭兮藥房奮揺兮眾芳菌閣兮蕙樓觀道兮從橫寶金兮委積美玉兮盈堂桂水兮潺湲揚流兮洋洋蓍蔡兮踴躍孔鶴兮回翔撫檻兮逺望念君兮不忘怫鬰兮莫陳永懷兮內傷

匡機

天門兮地戶孰由兮賢者無正兮混厠懷徳兮何覩假寐兮湣斯誰可與兮寤語痛鳯兮逺逰畜鴳兮近處鯨鱏兮幽潛從蝦兮逰陼乘虯兮登陽載象兮上行朝發兮防嶺夕至兮明光北飲兮飛泉南采兮芝英宣逰兮列宿順極兮彷徉紅采兮騂衣翠縹兮爲裳舒佩兮綝纚竦餘劍兮幹將騰蛇兮後從飛駏兮步防微觀兮圃覽察兮瑤光唘匱兮探莢悲命兮相當紉蕙兮永詞將離兮所思浮雲兮容與道余兮何之逺望兮阡眠聞雷兮闐闐陰夏兮感余惆悵兮自憐

通峯

林不容兮鳴蜩余何畱兮中州陶嘉月兮總駕搴玉英兮自修結榮茝兮逶逝將去烝兮逺逰徑岱土兮魏闕歷九曲兮牽牛聊假日兮相佯遺光燿兮周流望太一兮淹息紆余轡兮自休悕白日兮皎皎彌逺路兮悠悠顧列孛兮縹縹觀幽云兮陳浮鉅寶遷兮砏磤雉咸雊兮相求泱莽莽兮究志懼吾心兮防防步餘馬兮飛柱覽可與兮匹儔卒莫有兮纎介永餘思兮怞怞

危俊

世混兮冥昏違君兮歸眞乘龍兮偃蹇髙回翔兮上臻襲英衣兮緹防披華裳兮芳芬登羊角兮扶輿浮雲漢兮自娛握神精兮雍容與神人兮相胥流星墜兮成雨進瞵盼兮上丘墟覽舊邦兮滃鬰余安能兮久居志懷逝兮心懰栗紆余轡兮躊躇聞素女兮徴歌聽王后兮吹竽魂淒愴兮感哀膓回回兮盤紆撫余佩兮繽紛髙太息兮自憐使祝融兮先行令昭明兮開門馳六蛟兮上徵竦余駕兮入歷九州兮索合誰可與兮終生忽反顧兮西囿觀軫丘兮崎傾橫垂涕兮流悲余後兮失靈

昭世

季春兮陽陽列艸兮成行餘悲兮蘭生委積兮從橫江離兮遺推下夷兮擠臧伊思兮往古亦多兮遭殃伍胥兮浮江屈子兮沈湘運余兮念玆心內兮懷傷望淮兮沛沛濵流兮則逝榜舫兮下流東注兮蛟龍兮道引文魚兮上瀨抽蒲兮陳坐援芙蕖兮爲蓋水躍兮余旌繼以兮微蔡云旗兮電騖儵忽兮容裔河伯兮開門迎余兮歡欣顧念兮舊都懷恨兮艱難竊哀兮浮萍泛淫兮無根

尊駕

秋風兮蕭蕭舒芳兮振條微霜兮眇病殀兮鳴蜩鳥兮辭歸飛翔兮靈丘望谿兮滃鬰熊羆兮呴嘷唐虞兮不存何故兮久畱臨淵兮汪洋顧林兮忽荒修余兮袿衣騎霓兮南上乘雲兮回回亹亹兮自彊將息兮蘭臯矢志兮悠悠紛蘊兮黴黧思君兮無聊身去兮意存愴恨兮懷愁

蓄英

登九靈兮遊神靜女歌兮微晨悲皇丘兮積葛眾體錯兮交紛貞枝抑兮枯槁枉車登兮慶雲感余志兮慘栗心愴愴兮自憐駕螭兮北徵向吾路兮蔥嶺連五宿兮建旄揚氛气兮爲旌歷廣漠兮馳騖覽中國兮冥武步兮水母與吾期兮南榮登華蓋兮乘陽聊逍遙兮播光抽庫婁兮酌醴援匏兮接糧畢休息兮逺逝發玉軔兮西行惟時俗兮疾正弗可久兮此方寤辟摽兮永思心怫鬰兮內傷

思忠

覽杳杳兮世惟餘惆悵兮何歸傷時俗兮混亂將奮翼兮髙飛駕八龍兮連蜷建虹旌兮威夷觀中宇兮浩浩紛翼翼兮上躋浮溺水兮舒光淹低徊兮京沚屯餘軍兮索友覩皇公兮問師道莫貴兮歸眞羨余術兮可夷吾乃逝兮南娭道幽路兮九疑越炎火兮萬里過萬首兮防防濟江海兮蟬蛻絕北梁兮永辭浮雲鬰兮晝昏霾土忽兮塺塺息陽城兮廣廈衰色罔兮中怠意曉陽兮燎寤乃自診兮在玆思堯舜兮襲興幸咎繇兮獲謀悲九州兮靡君撫軾嘆兮作詩

陶壅

悲哉於嗟兮心內切磋欵冬而生兮凋彼葉柯瓦礫進寶兮捐棄隨和鉛刀厲禦兮頓棄太阿驥垂兩耳兮中阪蹉跎蹇驢服駕兮無用日多修潔處幽兮貴寵沙劘鳯皇不翔兮鶉鴳飛揚乘虹驂蜺兮載云變化鷦防開路兮後屬靑蛇步驟桂林兮超驤捲阿丘陵翔儛兮谿谷悲歌神章靈篇兮赴曲相和余私娛玆兮孰哉復加還顧世俗兮壊敗防羅捲佩將逝兮涕流滂沱

株昭

亂曰皇門開兮照下土株穢除兮蘭芷覩四佞放兮後得禹聖舜攝兮昭堯緒孰能若兮願爲輔

懷東坡先生詞

宋楊萬里

吹赤壁之月笛兮曕黃州之云堂彈湘妃之玉瑟兮織天孫之錦裳招先生其來歸兮何必懷眉山之故鄕歷九州而猶隘兮誕寘祝融之汪酌乳泉以當醴兮飱荔子以爲糧葺榕葉以作屋兮托桄榔之防以爲堂驅海濤以入硯滴兮挽南斗文星於筆鋩昌黎兮歐陽視先生兮雁行韞不泄兮忠憤煙不揜兮文章乞鏡湖兮九闗營莵裘兮是邦予之來兮雲暮與先生兮相望視履永兮焉在問故宮兮就荒俯仰兮永懷山川兮蒼蒼祝融之汪謂南海也左傳屍諸雍氏之汪服防注停水曰汪楚謂之汪閩謂之洋

全蜀藝文志卷四

欽定四庫全書

全蜀藝文志卷五

明周復俊編

詩

都邑

蜀國

梁簡文帝

銅梁指斜谷劍道望中區通星上分野作國下爲都雅歌因良守妙舞自巴歈陽城嬉樂盛劍騎鬰相趨五婦行難至百兩好逰娛牲祈望帝祀酒酹蜀侯誅江妃納重聘貞女愛將雛停時系息吹治唇朱脫衫湔錦浪回扇避陽烏聞君握節返賤妾下城隅

蜀道難

前人

巫山七百里巴水三回曲笛聲下復髙猨啼斷還續

蜀道難

梁劉孝威

玉壘髙無極銅梁不可攀雙流逆巇道九阪澀陽闗鄧侯防馬度王生斂轡還斂轡懼身尢叱馭奉王猷若恡千金重誰爲萬里侯戲馬吞珠界揚舲濯錦流沈犀厭水怪握鏡表靈丘禺山金碧有光輝遷亭車馬尙輕肥彌想王褒擁節反更憶相如乘傳歸君平子云閴不嗣江漢英靈信已衰

蜀道難

陳陰鏗

王尊奉漢朝靈闗不憚遙髙岷長有雪陰棧屢經燒輪摧九折路騎阻七星橋蜀道難如此功名詎可要

蜀道難

唐張文琮

梁山鎭地險積石阻云端深谷下寥廓層巖上鬰盤飛梁架絕嶺棧道接危巒攬轡獨長息方知斯路難

蜀道難

李白

噫吁嚱危乎髙哉蜀道之難難於上靑天蠶叢及魚鳬開國何茫然爾來四萬八千嵗不與秦塞通人煙西當太白有鳥道可以橫絕峨眉巓地崩山摧壯士死然後天梯石棧相鉤連上有六龍廻日之髙標下有衝波逆折之回川黃鶴之飛尙不得過猨猱欲度愁攀緣靑泥何盤盤百步九折縈嵓巒捫參歷井仰脇息以手撫心坐長嘆問君西遊何當還畏途巉巖不可攀但見悲鳥號古木雄飛呼雌繞林間又聞子規啼月落愁空山蜀道之難難於上靑天使人聽此雕朱顏連峯去天不盈尺枯松倒掛倚絕壁飛湍瀑流爭喧豗砯崖轉石萬壑雷其險也若此嗟爾逺道之人胡爲乎來哉劍閣崢嶸而崔嵬一夫當闗萬夫莫開所守或匪人化爲狼與豺朝避猛虎夕避長蛇磨牙吮血殺人如麻錦城𨿽云樂不如早還家蜀道之難難於上靑天側身西望長咨嗟

龍州

前人

嵐光深院裏傍砌水泠泠野燕巢官舍溪云入古防日斜孤吏過簾捲亂峯靑五色神仙尉焚香讀道經

巴州

前人

巴水急如箭巴船去如飛十月二千里郎行防嵗歸

成都

蕭遘

月曉已聞花市合江平偏見竹簰多好教載取芳菲樹剰照岷天瑟瑟波

賦得蜀都

褚亮

列宿光輿井分土跨梁岷沈犀對江浦駟馬入城闉英圖多霸迹歷選有名臣連騎簮纓滿含章詞賦新得上僊槎路無待訪嚴遵

成都府

杜甫

翳翳桑楡日照我徵衣裳我行山川異忽在天一方但逢新人民未卜見故鄕大江東流去逰子去日長曽城塡華屋季冬樹木蒼喧然名都防吹簫間笙簧信美無與適側身望川梁鳥雀夜各歸中原杳茫茫初月出不髙眾星尙爭光自古有羇旅我何苦哀傷

上皇西巡南京十首

李白

胡塵輕拂建章臺聖主西巡蜀道來劍壁門髙五千丈石爲樓閣九天開

九天開出一成都萬戶千門入畫圖艸樹雲山如錦繡秦川得及此間無

徳陽春樹似新丰行入新都若舊宮栁色未饒秦地綠花光不減上林紅

誰道君王行路難六龍西幸萬人歡地轉錦江成渭水天廻玉壘作長安

萬國同風共一時錦江何謝曲江池石鏡更明天上月後宮親【一作新】得照蛾眉

濯錦淸江萬里流雲帆龍舸下揚州比地𨿽誇上林苑南京還有散花樓

錦水東流繞錦城星橋北掛象天星四海此中朝聖主峨眉山上【一作下】列仙庭

秦開蜀道置金牛漢水元通星漢流天子一行遺聖迹錦城長作帝王州

水淥天靑不起塵風光和暖勝三秦萬國煙花隨玉輦西來添作錦江春

劍閣重闗蜀北門上皇歸馬若云屯少帝長安開紫極雙懸日月照乾坤

防州歌絕句【十首取七】

杜甫

中巴之東巴東山江水開辟流其間白帝髙爲三峽鎭防州險過百牢闗

白帝防州各異城蜀江楚峽混殊名英雄割據非天意霸王並吞在物情

赤甲白鹽俱刺天閭閻繚繞接山巓楓林橘樹丹靑合復道重樓錦繡懸

瀼東瀼西一萬家江南江北春冬花背飛鶴子遺瓊蘂相趂鳬雛入蔣牙

東屯稻畦一百頃北有澗水通靑苗晴浴狎鷗分處處雨隨神女下朝朝

蜀麻吳鹽自古通萬斛之舟行若風長年三老長歌裏白晝攤錢髙浪中

武侯祠堂不可忘中有松栢參天長干戈滿地客愁破云日如火炎天涼

成都曲

張籍

錦水近西煙水綠新雨山頭荔枝熟萬里橋邊多酒家逰人愛向誰家宿

井絡

李商隠

井絡天彭一掌中漫誇天設劍爲峯陳圖東聚燕江石邊柝西懸雪嶺松堪嘆故君成杜宇可能先主是眞龍朅來爲報姦雄軰莫向金牛訪舊蹤

中元甲子以辛丑駕幸蜀

羅隠

邪气奔屯瑞气移淸平過盡到艱危縱饒犬彘迷常理不柰豺狼幸此時九廟有靈思李令三川悲憶恨張儀可憐一曲還京樂重對紅蕉教蜀兒

蜀中三首

鄭谷

馬頭春向鹿頭闗逺樹平蕪一望閒雪下文君沽酒市雲藏李白讀書山江樓酒恨黃梅後村落人歌紫芋間堤月橋燈好時景漢庭無事不徵蠻

夜多無雨曉生塵艸色嵐光日日新蒙頂茶畦千防露浣花牋紙一溪春揚雄宅在惟喬木杜甫臺荒絕舊鄰卻共海棠花有約數年畱滯不歸人

渚逺江淸碧簟紋小桃花繞薛濤墳朱橋直指金門路粉堞髙連玉壘云牕下斵琴翹鳯足波中濯錦散鷗羣子規夜夜啼巴樹不並吳鄕楚國聞

錦城曲

溫庭筠

蜀山攢黛畱時雪簝筍嶡芽縈九折江風吹巧剪霞綃花上千秋杜鵑血杜鵑飛入巖下叢夜叫思歸山月中巴水漾情情不盡文君織得春機紅怨魄未歸芳艸死江頭學種相思子樹成寄與望鄕人白帝荒城五千里

新都行

歐陽詹

縹緲空中絲蒙籠道傍樹翻玆葉間吹惹彼花上露悠揚絲意去苒弱花枝住何計脫纏綿天長春日暮

益昌行【並序】

前人

貞元年中天子以工部郎中興元少尹吳興陸公長源牧利州其爲政五年子旅逰由於利覩人安俗阜欽所以美作詩一章利州故益昌郡也目曰益昌行詩曰

驅馬至益昌倍驚風俗和耕夫壠上謡負者途中歌處處川復原重重山與河人煙徧余田時稼無閒坡問業一何修太守徳化加問身一何安太守恩懷多賢哉我太守在古無以過愛人甚愛子理邦如理家云雷旣奮騰艸木遂萌芽乃知良二千徳足爲國華今時固精求漢帝非徒嗟四气有靑春眾植佇揚葩期當說霖雨天下同滂沲

蜀國

李賀

楓香晚花靜錦水南山影驚石墜猿哀行雲愁半嶺涼月生秋浦玉沙鱗鱗光誰家紅淚客不忍過瞿塘

蜀國偶題

錢珝

忽憶鑾輿西幸時暗傷前恨竟誰知佩蘭應語宮臣道莫向金盤進荔枝

黔中書懷

竇羣

萬事非京國千山擁麗譙佩刀看日曬賜馬傍江調言語多重譯壺觴每獨謡沿流如著翅不敢問歸橈

成都

宋楊億

五丁力盡蜀川通千古成都綠酎濃白帝倉空蛙在井靑天路險劍爲峯漫傳西漢祠神馬已見南陽起臥龍張載勒銘堪作戒莫矜函谷一丸封

前題

劉筠

鏤膚剽俗恣邊遨或得蹲防號富饒井絡共知天與險蠺叢無柰世興妖杜防積恨花如血諸葛遺靈栢半燒才似文園何足道一生琴意秪成痟

前題

錢思公

武侯千載有餘靈盤石刀痕尙未平巴婦自饒丹宂富漢庭還負碧砮徵雨經蜀市應和酒琴到臨邛別寄情知有忠臣能叱馭不論云棧更崢嶸

悼蜀詩

張詠

蜀國富且庶風俗矜浮薄奢僣極珠貝狂佚務娛樂虹橋吐飛泉煙栁閉朱閣燭影逐星沈歌聲和月落鬭雞破百萬呼盧縱大噱逰女白玉璫驕馬黃金絡酒肆夜不扃花市春漸作禾稼暮云連紈繡淑气錯熙熙三十年光景倐如昨天道本害盈侈極禍必作當時布政者防思救民瘼不能宣淳化移風復儉約情性非方直多爲聲色著從欲竊虛譽隨俗縱貪攫蠺食生靈饑作威恣暴虐佞防天子聽所利惟剝削一方忿恨興千里攘臂躍火气烘寒空雪彩揮蓮鍔無人能卻敵何暇施擊柝害物黷貨輩皆爲白刃爍瓦礫積臺榭荊棘迷城郭裏第鏁苔蕪庭軒喧燕雀斗米金帛市束芻羅綺博悲夫驕奢民不能飽葵藿朝廷僉元戎帥師蕩凶惡虎旅一以至梟巢一何弱燎毛焰晶熒破竹鋒熠爚兵驕不可戢殺人如戲謔悼耄皆麗誅玉石何所度未能剪彊暴爭先謀剽掠良民生計空賖死心殞獲四野搆豺狼五畝孰耕鑿出師不以律餘孽何由卻俾夫熾蜂蠆寡術能籠絡邊陲未肅淸胡顏食天爵世方尙奔競誰復振謇諤黃屋逺萬里九重髙寥廓時稱多英雄才豈無衛霍近聞命良臣拭目觀奇略

成都書事百韻詩【並序】

薛田

金躔奧壤玉壘名區風物尙饒曠古稱最僕守玆職任五年載至初則木牛流馬馳八使以均財次則皂蓋朱幡奉一麾而作鎭歷覽勝異慷慨興懷古人曰非感發不可以言詩非聲詩不可以導志故言成志激流爲美談偶因公退輙作成都書事七言一百韻止陳乎益都事迹防暇以外景加諸庶防謬發於斐然詎敢芳揚於作者其詩曰

混茫丕變造西阡物像熙熙被一川易覺錦城銷白日難歌蜀道上靑天云敷牧野耕桑雨栁拂旗亭市井煙院鎖玉溪畱好景坊題金馬促繁弦風流鋪席堆紅豆瀟灑門庭映碧鮮表狀屢言同穎穂敇書頻奨並生蓮旋科杞樹炊香稻剰種豌巢沃晚田仁宅不隳由政立義闈無取任情遷民知禮遜蠺叢後俗尙奢華邃古先繞郭波濤來浩浩歸朝岐路去綿綿乍回黒水將成道潛到靑羊恐遇仙靚女各功翻樣繡袨商兼制砑綾牋壚邊泛蟻張裙幄江上鳴鼉簇防舩石筍崚嶒衙對峙琴臺恢闊寺相連羣葩艷裏珍禽語百艸香中瑞獸眠喜趣必臻尢佇望勝逰爭倦更遷延早荷葉底蹲鴟伏椶樹梢頭亂蝶穿鹺發牢盆渾棄鹵鐵資圜法免鈈鈆丰饒物態寜殊越美麗姝姬酷類燕西海號雄彰傳紀南康辭健積銘鑴良工手技髙容學妙隠丹方祕不傳倚劍靈闗淩絕頂夢刀孤壘削危巓金華巷陌遺三品石鏡伽藍露一拳信落荊州隨鼓枻檢頌芝闕聴揺鞭若量內地寒暄異且在遐陬水陸全渝舞舊云傳樂府巴談誰曰系言詮九苞綰就佳人髻三閙裝成子弟韀欲辧坤維尋地理才臨益部認郊廛文翁室暗封苔蘚葛亮祠荒享豆籩貨出軍儲推賑濟轉行交子頌輕便气蒸蒟蒻根須潤日罩楩柟樹影圓藥市風光虫蟄外花潭遨樂鵙鳴前聚源待擬求梟氏貯怨那能雪杜鵑眾植森榮還蓊蔚夾流湍迅回潺湲鮮明機杼知無算細碎錐刀不啻千合伴鵶鬟齊窈窕對陪霓袖競翩翾五門冷映岷峨雪千里爰疏灌堋泉茂盛八宜得最膏腴十道北俱偏袁滋不到生無分段相重來宿有緣款召相如登苑驟遷太白步花甎葳甤艸木時爲瑞奇秀江山代產賢曉後細風紅灼灼夜中防雨碧芊芊錦亭焰燭明歌障繡閣香毬暖熨氈寶塔徘徊停隼旟觀街雜防擁輜軿酴醾引架家家郁躑躅攀條處處妍重愛魯儒提徳柄威降曹將董戎旃歡謡少負賨人勇長講多經楚客禪似簇綺羅偏煥耀如流車馬信喧闐搘機顯綽名堪錄題柱芬芳事莫捐李特鋒錯徒恃險張儀規畫自持顚鷹揚器業成悠久鳥合姦雄敗轉旋漫向鼎分澄霸道卻當化驗都廛彊貪楚滅悲傾轍廣洽堯詢喜慕羶側弁猖狂拋玉斝歸鞍酩酊墜金鈿氛埃屏息云常覆稼穡繁滋澤靡愆睿聖宵衣垂乃睠貴臣馳日每傳宣石牛邁路加歆饗江瀆隆區助潔蠲避暑亭臺珍簟設縱閒池沼釣絲牽遮蠻帶礪長能固捍蜀金湯逺益堅何武甲科曽繼踵嚴眞十兆罕差肩儲書競甲諸家集博識咸修百氏箋紙碓暮舂臨岸滸瓜樽春注截河壖華嚴像閣涼堪愛淨眾松溪僻可憐學射崔嵬橫罨靄放生寛廣媚漪漣蘚庭嫩筍靑篸篸風檻新荷綠扇扇守戍貔防千萬騎采葑簮筍兩三員淸江瀉勢方流巽大面盤形正壓幹電掃谷風藏虎嘯雷瞑宮樹灑龍涎郃占逖應星舒彩欒噀端聆火撲燃令範式驅民咨謀疇倚道平平性寒甘蔗猱偸齧體膩芭蕉蠧莫沿志讀備興重掩卷史看唐幸懶終篇雕盤奼女呈酥作水巷癡童颺紙鳶初下鹿頭迷鄠柱暫來犀浦誤伊瀍變秦言語生皆防戀土情懷死不悛結廈斧斤宗簡易入神丹艧厲精専柳隄夜月朱簾卷花市春風繡幕搴十縣版圖分戶籍一城牌肆系民編受辛滋味饒姜蒜劇饌盤飡足鮪鱣月季昌霜秋肯挫荔枝衝瘴夏宜然幾番藂箐鳴虛籟是个園林噪懶蟬蠢動乘時先飬育菁英屆候別陶甄地丁葉嫩和嵐采天蓼芽新入粉煎平代唘闈聞繼岌監軍憑軾見劉焉蕙蘭馥裛幽蹊畔菱芡交鋪曲島邊繪网晚晴誇蹴踘畫繩寒食戲秋千氤氳紫霧蒙都邑縹渺彤霞聚偓佺螭伏自然銷劍防螻翻防度起戈鋋宦逰止嘆音塵闕鄕飲何驚嵗月遄靈壽桃枝奇共結金砂銀鑠貴相聨埋輪昔按均輸命吒馭今分太守權徒爲行春飛皂蓋詎能許國報靑錢政經旋考尢多僻民瘼深求尙未痊𨿽愧袴襦非叔度且期毫墨有馮沿僶遵防察思從訓克謹操修敢好畋南市醉過攢幟隊西樓歡坐列瓊筵煩囂謹畏傷淳厚慧黠周防近巧諞重祿省心宜致冦薄材荘貌若臨淵扶危頗異巢居幕勸善還同矢在叨蒞一麾康逺俗等閒光景又三年

成都

宋祁

風物繁雄古奧區十年傖父巧論都雲藏海客星問石【成都有一石人傳嚴君平所辧星石今在嚴眞觀】花識文君酒處壚兩劍作闗屏對繞二江聨派練平鋪此時全盛超西漢還有淵云杼頌無

成都行

陸防

倚錦瑟擊玉壺吳中狂士防成都成都海棠十萬株繁華盛麗天下無靑絲金絡白雪駒日斜馳遣迎名姝胭脂褪盡見玉膚綠鬟半脫嬌不梳吳綾便面對客書斜行小字宻復疎墨君秀潤腴不枯風枝雨葉蕭蕭殊月浸羅襪淸夜䢐滿身花影醉索扶東來此歡墮空虛坐悲新霜防鬢須易求合浦十斛珠難覓錦江雙鯉魚

夢至成都悵然有作【二首】

前人

春風小陌錦城西翠箔珠簾客意迷下盡牙籌閒縱博刻殘畫燭喜分題紫氍毹暖帳中醉紅叱撥驕花外嘶孤夢淒涼身萬里令人憎殺五更雞

宦途元不羨飛騰錦裏豪華壓五陵紅袖引行逰玉局華燈圍坐醉金繩階前汗血洮河馬架上霜毛海國鷹世事轉頭誰料得一官南去冷如冰

雪中懷成都

前人

憶在西州遇雪時繡筵處處百花圍烏絲闌展新詩就油壁車迎小獵歸感事鏡鸞悲獨舞寄書箏防恨慵飛愁多自是難成醉不爲天寒酒力微

成都書事

前人

劍南山水盡淸暉濯錦江邊天下稀煙栁不遮樓閣斷風花時逐馬頭飛芼羮筍似稽山美斫鱠魚如笠澤肥客報城西有園賣老夫白首欲忘歸

涪州

前人

古壘西偏曉系舟倚闌搔首思悠悠欲營丹竈竟無地不見荔枝空逺逰官道近江多亂石人家避水半危樓使君不用勤畱客瘴雨蠻煙我欲愁

涪州十韻

馬提幹

地踞襟喉重城依雉堞堅東漸鄰楚分南望帯夷邊舟楫三川防封疆五郡連人煙繁峽內風物冠江前溪自吳公邑園由妃子傳許雄山共峻馬援壩相聨灘急羣瀦沸崖髙落馬懸石魚占嵗稔鐵櫃驗晴天地暖冬無雪人貧嵗不綿巖標山穀子觀塑爾朱僊

涪州

宋輸

錦繡洲猶在熊羆夢已無文風齊両蜀仙洞接三都白石從天設靑崖見地圖荔支妃子國不復曩時輸

彭山縣君居

文同

公館靜寥寥園亭景物饒溪光明短彴樹影防危譙山鳥忽雙下溪魚時一跳主人王事簡文酒日逍遙

廣安

何志熙

欲說賨城好先誇方物妍金羮收稻後紅臘落梅前照坐棃偏紫堆盤荔更鮮雪藤尢異產應不數花牋

蜀國

明劉基

胡笳拍斷冰結湘靈曲終斑竹裂爲君更奏蜀國一彈一聲飛上天蜀國周遭五千里峨眉迢迢連玉壘岷嶓出水作大江地砉天浮戒南紀舒爲五色朝霞暉慘爲虎豹號陰霏翕爲千嶂雲雨入噓爲百里雷霆飛白鹽雪消春水滿谷鳥相呼錦城暖巴姬倚歌漢女和楊栁壓橋花纂纂銅梁翠气通靑蛉碧雞啼落天上星山都號風寡鵠泣杜鵑嗚咽愁幽防商悲語怒聽未了窮猿三聲巫峽曉瞿唐浪波翻九淵倒瀉流泉喧木杪樓頭仲宣羇旅客故鄕音塵隔含淒更聽蜀國音不待天明頭盡白

全蜀藝文志卷五

欽定四庫全書

全蜀藝文志卷六

明周復俊編詩

城郭

樓閣

奉和嚴中丞西城晚眺

唐杜甫

汲黯匡君切防頗岀將頻直辭才不世雄略動如神政簡移風速詩淸立意新層城臨暇景絕域望餘春旗尾蛟龍防樓頭燕雀馴地平江動蜀天濶樹浮秦帝念深分閫軍須逺算緡花羅封蛺蝶瑞錦送麒麟辭第輸髙義觀圖憶古人徵南多興緒事業暗相親

上白帝城

前人

城峻隨天壁樓髙更女墻江流思夏后風至憶襄王老去聞悲角人扶報夕陽公孫初恃險躍馬意何長

蜀城春望

崔塗

天涯憔悴身一望一沾巾在處有芳艸滿城無故人懷材皆得路失計自傷春淸鏡不堪照鬢毛愁更新

覽蜀宮故城作

宋祁

國破江山老人亡岸谷摧鴛飛今日瓦鹿聚向時臺故苑猶霏雪荒池但劫灰頳遺糊處壤闔記數殘枚恨月窺林下悲風覓隴來依城狐獨速失廈鷰裴回廢社才存樹陰垣自上苔有情惟杜宇長爲故王哀

觀古魚鳬城【在溫江縣北十五里有小院】

孫松壽

野寺依修竹魚鳬迹半存髙城歸野壠故國靄荒村古意憑誰問行人謾苦論眼前興廢事煙水又黃昏

白帝城

宋肇

江雨霏霏白帝城秋艸未枯春艸生古來戰壘如雲橫萬里瞿塘斷人行至今三峽路崢嶸時淸不見更屯兵荒涼廢堞沒春耕但見牛羊日西平

白帝城

曽慥

白帝城頭路逶迆一徑遙髙堂臨峽口暴水沒山腰隔岸魚施网橫江鐵貫橋神妃翻覆手願賜雨連宵

白帝城

陳謙

漢家郡國奄方與天覆尊臨北斗居躍馬建旌何艸艸縮蛙緣井共區區千年雲雨忘遺堞萬里山河鎭臥廬淒惻渭營生雨急永安宮址最先墟

樓閣

登成都白莵樓

晉張載

重城結曲阿飛宇起層樓累棟出云表峣蘗臨太虛髙軒唘朱扉回望暢八隅西瞻岷山嶺嵳峩似荊巫蹲鴟蔽地生原隰殖嘉蔬𨿽遇堯湯世民食恆有餘鬰鬰少城中岌岌百族居街術紛綺錯髙甍夾長衢借問揚子捨想見長卿廬程卓累千金驕奢擬五侯門有連騎客翠帶腰吳鉤鼎食隨時進百和妙且殊披林采秋橘臨江釣春魚黒子過龍醢果饌逾蟹蝑芳茶冠六淸溢味播九區人生茍安樂玆土聊可娛

登錦城散花樓

唐李白

日照錦城頭朝光散花樓金窻夾繡戶珠箔懸瓊鉤飛梯綠雲中極目散我憂【一作愁】暮雨向三峽春江繞雙流今來一登望如上九天遊

白帝城最髙樓

杜甫

城尖徑異旌斾愁獨立縹緲之飛樓峽坼云霾龍虎睡江淸日抱黿鼉逰扶桑西枝封斷石弱水東影隨長流杖藜嘆世者誰子泣血迸空回白頭

南充韓士英曰杜子美登白帝最髙樓詩云峽坼云霾龍虎臥江淸日抱黿鼉逰此乃登髙臨深形容疑似之狀耳云霾坼峽山木蟠挐有似龍虎之臥日抱淸江灘石波蕩有若黿鼉之逰余因悟舊注之非其云雲气陰黯龍虎所伏日光圓抱黿鼉出眞以爲四物矣卽以杜證杜如江光隠映黿鼉窟石勢參差烏鵲橋同一句法同一解也蘓子赤壁賦云踞虎豹登虯龍攀棲鶻之危巢俯馮夷之幽宮亦是此意豈眞有烏鵲黿鼉虯龍虎豹防

晚夏登張儀樓呈院中諸公

段文昌

重樓牕戶開四望劍煙埃逺岫林端出淸波城下回乍疑蟬韻促稍覺雪風來並起鄕闗思銷憂在酒杯

同前

姚向

秦相架羣材登臨契上臺槎從銀漢落江自雪山來灑曲親流火淩風洽小杯帝鄕如在目欲下盡徘徊

同前

溫防

危軒重疊開訪古上徘徊有舌嗟秦策飛梁認楚材雲霄隨鳳到物象爲詩來欲和闗山意巴歌調更哀

同前

楊汝士

從公城上來秋近絕纎埃樓古秦規在江分蜀望開逺山標宿雪木席本寒灰陪賞今爲忝臨歡敢訴杯

同前

李敬伯

層屋架城隈賓筵此日開文鋒摧八韻星分應三臺望雪煩襟釋當歡逺思來披雲霄漢近暫覺出塵埃

同前

姚康

登覽值晴開詩從野思來蜀川新艸木秦日舊樓臺池影揺中座山光接上臺近秋宜晚景極目斷浮埃

散花樓

張祜

錦江城外錦江頭回望秦川上軫憂正值血魂來夢裏杜鵑聲在散花樓

越王樓詩【並序】

宋樊紹述

綿之城帝猲掀明威彌石硝馳涪瀨左淩淩紅防簮天地送行癸壬且掬跎踢千西北蟠紅靑越王正欲爲樓重軒疊飛門明蒙傘蹇蹇予始登謂日月昏曉可窺其背雷電合風雲遘霜辛露酸星辰介行神鬼變化艸木繡髻禦簔芰皆可察極縈視其江帶又極視其土崗斷暴逺近山崄若閿之東皇天原開見荊山我可黃河矙然爲曲直淚雨落不可掩因口其心曰無害苦其目果星星過歸尙悲不能解重爲詩以釋益不可顧謂郡中諸君能無有意綴以華艷其念蓄云

危樓倚天門如星辰宮榱薄龍虎怪洄洄繞雷風䢐秋試登臨大靄屯喬松不見西北路老懷益凋窮石瀨薄濺濺土山杳窮窮昔人愴爲逝所適酡顏紅今我玆之來猶校成嵗功輟田植科畝遊圃歌芳叢地財無取厚人室安取丰旣乏富庶能千萬慚文翁

北樓

宋祁

少城西北之髙樓此地蒼茫天意秋驚風白日忽已晚落葉長年相與愁極塞云物自慘澹趨林烏雀時啁啾纓上朔塵久不洗安得手弄滄江流

西樓夕坐

前人

炎氛隨日入岑寂坐遙帷倦鶩昏投浦驚蟬夜去枝桂華兼月破槎影帶星移珍重窻風好羲人卽此時

陪孫之翰大博登成都樓

張兪

齪齪古之人傷心廣陵廢遂弦蕪城歌半夜一揮涕蕙紈隨艸衰藻黼歸塵翳魂石斂丘封歌堂從水逝薫光杳沈滅吞恨徒千嵗我懷吳蜀國旤亂若符契目覽臺殿墟心感君王世干戈日馳逐狼虎爭吞噬山河寶天塹城闕巍地肺霸力不久炎倐忽如焚薙空餘萬雉城岌倚寒雲際麋鹿玩蘋陰狐貍棲棘衛江漢含嗚咽岷峨抱迢逓荒村煙火遙落日寒風厲因知市朝人自古悲興替

散花樓

諭汝礪

濯錦江邊莎艸濃散花樓畔天芙蓉蜀山疊疊修門逺誰把丹心問李【唐討淮蔡李籍帑藏以獻由是諸道皆助軍費自倡之】

樓上醉歌

陸遊

我遊四方不得意陽狂施藥成都市大瓢滿貯隨所求聊爲疲民起憔悴瓢空夜靜上髙樓買酒捲簾邀月醉醉中拂劍光射月往往悲歌獨流涕剗卻君山湘水平斫卻桂樹月更明丈夫有志苦難成修名未立華髮生

芳華樓賞梅

前人

素娥竊藥不奔月化作江梅寄幽絕天工丹粉不敢施雪洗風吹見眞色出籬藏塢香細細臨水隔煙情脈脈一春花信二十四縱有此香無此格放翁年來百事惰惟見梅花愁欲破金壺列置春滿屋寶髻斜簮光照坐百榼淋漓玉斝飛萬人辟易銀鞍過不惟豪橫壓淸聊爲詩人洗寒餓

犍爲江樓

範成大

河邊堵立防歸篷三老開頭暮欲東漲水稠灘連峽內淺山浮石似湘中無人驛路榛榛艸有客江樓浩浩風種落塵消少公事賸裁新語寄詩筒【縣令師永錫同年能詩】

西樓獨上

前人

竹日駐微暑松風生早秋閒尋來處路獨倚靜中樓老景驅雙轂鄕心挽萬牛相隨木上坐腳底亦云浮

西樓秋晚

前人

樓前處處長秋苔俛仰璿杓又欲回殘暑已隨梁燕去小春應爲海棠來客愁天逺詩無托吏案山橫睡有媒晴日滿鳬鶩散巴童來按鴨鑪灰

冬至日銅壺閣落成

前人

走徧人間行路難異鄕風物雜悲歡三年北戶梅邊暖萬里西樓雪外寒已辦鬢霜供嵗籥仍髀肉了徵鞍故園云物知何似試上東樓直北防

萬景樓【在漢嘉城中山上登覽勝絕殆冠此州予令盡工作圖以歸山谷來遊時但有

安樂園未有此樓也】

前人

左披九頂云右送大峨月殘山剰水不知數一一當樓供勝絕玻瓈濯錦遙相通指揮大渡來朝宗川靈胥命各東去我亦順流呼短篷詩無傑語慚風物賴有丹靑傳小筆仍添詩客倚欄防令與山川相映發龍彎歸路繞烏尢棟雲簾雨邀人畱若爲喚得涪翁起題作西南第一樓

別後寄題漢嘉月榭【陸務觀所作同年謂王子蒼萬景嘉州酒名湖亭明月湖也在州治前方作旗亭月榭正直大峨取太白峨眉山月之語以名傍有一巖景趣尢佳子

蒼欲作樓未果】

前人

隠吏詩情卜築幽同年惜別勸淹畱試傾萬景湖亭酒來防半輪江月秋川路𨿽長猶共此夜船空載且歸休碧巖勝處頻回首好事誰能更小樓

制勝樓

王延禧

防子城新築長江便作壕欲兼諸面敵故起北樓髙卽舊基仍峻因時力不勞靑天才咫尺翠壁似周遭近照東西瀼遙分上下牢百蠻歸指掌三峽見秋毫帝道方無外皇威到不毛三鉤閒夜鎖【圗經三鉤鎭置鎖水卽今舊州是也】八陣縱春遨【防民每嵗人日逰八陣磧】守土慙非稱提兵亦謬叨經營皆使指備豫本戎韜功乏爲山助名加制勝褒登臨欲吟吒深愧杜陵豪

制勝樓

李濤

畫省容臺記並遊相思相望防登樓路長久嘆音塵絕事變還驚嵗月流合侍鈞天終雅奏卻穿巴峽防橫舟欲酬嘉恵須新語老覺枯腸不柰捜

登制勝樓次韻

閻蒼舒

百牢闗下古防州坐鎭休余只倚樓赤甲白鹽齊意气葛巾羽扇獨風流夜閒警柝拋金鎖春樂熙臺醉玉舟化國舒長公事少眼中萬象固神捜

白雲樓

程之才

鬻熊城郭繞蒼崖萬疊煙嵐亦壯防平地窺覦心未愜重樓徙倚眼初開披襟風月爭新入剖月江山破迥來日落三峩知處所云浮雙闕欲崔嵬胡牀不愧庾公興奕簟還思杜老才更待擕衾盡淸景夜深欄檻逼昭回

仁壽寺閣

程公辟

半天鐘鼓宴崢嶸早晚晴陰景旋生湖暖水香春載酒月寒云迥夜聞笙金鼇破海頭爭並玉鷺排煙陣自橫我是蓬萊東道主倚欄先占日初明

合州望黔樓

義光

江上望黔樓望中煙靄浮微涼生戶牖新雨過汀洲逺岫千重疊淸波萬里流此時何限興回首寄羣鷗

彭州南樓

文同

百尺壓城端飛檐欲上搏湖光揺埤堄山影轉欄幹秀野含春構喬林擁暮寒回頭大岷雪十仞玉防岏

歸云閣

明安磐

山腰飛鳥回樹杪泉聲落尋幽醉不歸更上歸云閣

全蜀藝文志卷六

欽定四庫全書

全蜀藝文志卷七

明周復俊編詩

宮苑

宣華苑宮詞

僞蜀王衍

輝輝赫赫浮玉云宣華池上月華春月華如水浸宮殿有酒不醉眞癡人【玉云王灼碧雞漫志作五云】

宮詞一百首

花蕊夫人

五雲樓閣鳯城間花【一作艸】木長新日月閒三十六宮連內苑太平天子住昆山

防眞廣殿約宮墻樓閣相扶倚太陽淨甃玉堦橫水防禦鑪香气撲龍牀

龍池九曲逺相通楊栁絲牽兩防風長似江南好風景畫船來往碧波中

東內斜將紫气通龍池鳯苑夾城中曉鐘聲斷嚴妝罷院院紗牕海日紅

殿名新立號重光島上亭臺盡攺張但是一人行從【一作幸】處黃金閣子鎖牙牀

安排諸院接行廊水檻周回十里彊靑錦地衣紅綫【一作頌】毯盡鋪蘭麝【一作龍腦】鬰金香

夾城門與內門通朝罷巡逰到苑中每日日髙祗處滿堤紅艷立春風

廚船進食簇時新侍坐【一作宴】無非列近臣日午殿頭宣索膾隔簾【一作花】催喚打魚人

立春日進內園花紅蕊輕輕嫩淺霞跪到玉堦猶帶露一時分【一作宣】賜與宮娃

三面宮城盡夾墻苑中池水白茫茫只【一作直】從獅子門前入旋見亭臺繞防傍

離宮別院繞宮城金版輕敲合鳯笙每夜【一作夜夜】月明花樹底傍池長有按歌聲

旋移紅樹斵靑苔宣使龍池更鑿開展得防波寛似海水心樓殿勝蓬萊

禦制新翻曲子成六宮才唱未知名盡將觱篥來抄譜先按君王玉笛聲

修儀承寵住龍池掃地焚香日午時等大家來院裏看教鸚鵡念新【一作宮】詩【一作詞】

六宮官職總新除宮女安排入畫圗二十四司分六局禦前相見錯相呼

才人出入每相【一作參】隨筆硯將行繞曲池能向防牋書大字忽防禦制寫新詩

春風一面曉妝成偸折花枝傍水行卻被內監【一作】遙覷見故將紅豆打黃鶯

小毬場近曲池頭宣喚勲臣試打毬先向畫廊【一作樓】排禦幄管弦聲動立浮油

棃園弟子簇池頭小樂擕來宴逰試【一作旋】炙銀【一作紅】笙先按拍海棠花下合梁州

殿前排宴賞花開宮女侵晨探防回斜望苑門遙舉袖傳聲先【一作宣】喚近臣來

供奉頭籌不敢爭上名【一作棚】専喚近臣名內人酌酒爭【一作繞】宣賜馬上齊呼萬嵗聲

殿前宮女總纎腰初學乘騎怯又嬌上得馬來才似走防回拋鞚抱【一作把】鞍橋

自教宮娥學打毬玉鞍初跨栁腰柔上棚知是官家認徧徧長嬴第一籌

翔鸞閣外夕陽天樹影花光逺接連望見內家來往處水門斜過罨【一作畫】樓船

內人追逐采蓮時驚起鳬鷗兩防飛蘭棹把來齊拍水並船相鬭濕羅衣

新秋女伴各相逢罨畫船飛別浦中旋折荷花伴歌舞夕陽斜照滿衣紅

少年相逐采蓮回羅帽羅衣巧制裁每到岸頭長拍水競提纎手出船來

早春楊栁引長條倚防緣墻一面髙【墻一作堤】稱與畫船牽錦纜暖風搓出防絲縧

媫妤生長帝王家常近龍顏逐翠華楊栁防長春日暮傍江行困倚桃花

月頭支給買花錢滿殿宮人近數千遇著唱名多不語含羞走【一作急】過禦牀前【數千一作二千】

太虛髙閣淩波殿背傍【一作倚】宮墻面枕池諸院各分娘子位羊車到處不教知

寒食淸明小殿旁防樓雙夾鬭雞場內人對禦分明看先睹紅羅十擔牀

熙寧五年臣安國奉詔定蜀楚秦氏三家所獻書可入三館者令令史李希顏料理之其書多剝脫得一敝紙所書花蕊夫人詩共三十二首乃夫人親筆而辭甚奇與王建宮詞無異建自唐至今誦者不絕口而此獨遺棄不見取前受詔定三家書者又斥去之甚爲可惜也臣謹令令史郭祥繕寫入三館而歸日誦數篇於丞相安石與中書語及此而王珪馮京願傳其本於是盛行於時夫人僞蜀孟防侍人事具國史臣安國謹題

逸詩

水車踏水上宮城寢殿檐頭滴滴鳴助得聖人髙枕興夜深長作逺灘聲

平頭船子小龍牀多少神仙立禦傍旋刺篙竿令過防滿池春水蘸紅妝

苑東天子愛巡逰栁防花堤枕碧流新教內人工射鴨長將弓箭繞池頭

羅衫玉帶最風流斜挿銀箆慢裹頭閒向殿前騎禦馬掉鞭橫過小紅樓

沈香亭子傍池斜夏日巡逰歇翠華簾畔玉盆盛淨水內人手裏割銀

薄羅衫子透肌膚夏日初長板閣虛獨自慿欄無一事水風涼處讀文書

金畫香臺出露盤黃龍雕刻繞朱欄焚修每遇三元日天子親簮白玉冠

六宮一例羅冠子新樣交鐫白玉花欲試淡妝兼道服面前宣與唾孟家

三月櫻桃乍熟時內人相引看紅枝回頭索取黃金彈繞樹藏身打雀兒

小小宮娥到內園未梳雲鬢臉如蓮自從配與夫人後不使尋花亂入船

錦城上起凝煙閣擁殿遮樓一面髙認得聖人【一作顏】遙望見碧欄桿映赭黃袍

大臣承寵賜新荘梔子園東栁岸旁每日聖恩親幸到板橋頭是讀書堂【東院開府輔政餘暇每到苑中聖人特賜新荘以修逰宴之所】舞頭皆著畫羅衣唱得新翻禦制詞每日內廷聞教隊樂聲飛出到龍池

春早尋花入內園競傳宣防欲黃昏明朝隨駕逰蠶市暗使氊車就苑門

半夜船揺載內家水門紅蠟一行斜聖人正在宮中飲宣使池頭旋折花

春日龍池小宴開防邊亭子號流杯沈檀刻作神仙女對捧金尊水上來

慢梳鬟髻著輕紅春早爭求芍藥叢近日承恩移住處夾城裏面占新宮

別色宮司禦輦家黃衫束帶臉如花深宮內苑防承慣常從金輿到日斜

日髙房裏學圍棊等官家未出時常爲【一作爲賭】金錢爭路數専憂女伴怪來遲

樗蒲冷淡學投壺箭倚腰身約畫圖盡對君王稱妙手一人來射一人輸

慢揎羅防指纎纎學釣池魚傍水邊忍冷不禁還自去釣竿長【一作常】被別人拈

宣徽院約池南畔【一作防】粉壁紅畫不成總是一人行幸處徹宵聞奏管弦聲

丹霞亭浸池心冷曲沼門含水腳淸傍防鴛鴦皆著對時時出向淺沙行

楊栁陰中引禦溝碧梧桐樹擁朱樓金陵城共滕王閣畫向丹靑也合羞

曉來隨駕上城逰行到東西百尺樓回望苑中花栁色綠陰紅艷滿池頭

牡丹移向苑中栽盡是藩方進入來未到末春緣地暖數般顏色一時開

明朝臘日官家出隨駕先須防內人回鶻衣裝回鶻馬就中偏稱小腰身

盤鳳鞍韉【一作鞍盤龍】閙色裝黃金腰胯【一作壓胯】紫防韁自從揀得眞龍種別置東頭小馬坊

翠輦每隨城畔出內人相次簇池邊嫩荷花裏揺船去一陣香風送水仙

髙燒紅蠟【一作燭】點銀燈秋晚花池景色澄今夜聖人新殿宿後宮相近覓只承

苑中排比宴秋宵弦管掙摐各自調日晚閣門傳聖防明朝盡放紫宸朝

夜深飲散月初斜無限宮嬪亂揷花近侍媫妤先過水遙聞隔岸喚船家

宮娥小小艷紅妝唱得歌聲繞畫梁緣是太妃新進入座前頻賜小【一作防】羅箱

池心小樣釣魚船入翫偏宜向晚天掛得防帆教便放急風吹過水門邊

傍池居住有漁家収网揺船到淺沙預進活魚供日料滿筐跳躍白銀花

秋晚【一作曉】紅妝傍水行競將衣袖撲蜻蜓回頭瞥見宮中喚防度藏身入畫屏

禦溝春水碧於天宮女尋花入內園汗濕紅妝行漸困岸頭相喚洗花鈿

昭儀侍宴足精神玉燭抽看記飲巡倚賴識書爲錄事燈前時復錯瞞人

後宮阿監裹羅巾出入經過苑囿頻承奉聖顏憂誤失就中長怕內夫人

管弦聲急滿龍池宮女藏鉤夜宴時好是聖人親捉得便將濃墨掃雙眉

宻室紅泥地火鑪內人冬日晚相呼今宵駕幸池頭宿排比椒房得暖無

三淸臺近苑墻東樓檻層層映水紅盡日綺羅人度曲管弦聲在半天中

髙亭百尺立春【一作當】風引得君王到此中牀上翠屛開六扇折枝花綻【一作檻花初綻】牡丹紅

內人新【一作承】寵賜新房紅粉泥窗繞畫廊種得海柑才結子乞求自進與君王

翡翠簾前日影斜禦溝春水浸成霞侍臣向晚隨天步共看池頭滿樹花

金碧闌干倚防邊捲簾初聽一聲蟬殿頭日午揺紈扇宮女爭來玉座前

嫩荷香撲釣魚亭水面文魚作隊行宮女競來池畔立【一作看】傍簾呼喚勿髙聲

新翻酒令著詞章侍宴初開意卻忙宣使近臣傳賜本總教諸院徧抄將

畫船花舫總新妝進入池心近島傍松柏鏤楠木版暖風吹過四圍香

西毬場裏打毬回禦宴先從苑內開宣索教坊諸伎樂傍池催喚入船來

年初十五最風流新賜雲鬟使上頭按罷霓裳歸院裏畫樓云閣總重修

春天睡起曉妝成隨侍君王觸處行畫得自家梳洗樣相憑女伴把來呈

寢殿門前曉色開紅泥藥樹間花栽君王未起翠簾捲宮女更畨【一作又發宮人】上直來

海棠花發盛春天防賞無時列禦筵繞防結成紅錦帳暖枝低拂畫樓船

晚日宮人外按回自牽驄馬出城隈禦前接得髙義手射得山雞喜【一作且】進來

朱雀【一作防】門髙苑外開毬場空濶淨【一作沒】塵埃預排白兔兼蒼狗等君王按鶻來

防仙觀裏玉淸壇新防宮人作女冠每度駕來羞不出羽衣初著怕人看

老大初教作道人鹿皮冠子淡黃裙後宮歌舞全拋擲每日焚香事老君

法云寺裏中元節又是官家降誕辰滿殿香花爭供養內園先占得鋪陳

酒庫新修近水傍撥醅初熟五云漿殿前供禦頻宣索【一作捜】進入花間一陣香

白藤籠搯白銀花閤子門開【一作當】寢殿斜近被宮中知了事每來隨駕使煎茶

金章紫綬選西班每每東頭近聖顏材藝足當恩寵別只堪供奉一場閒

安排竹柵與巴籬養得新生鵓鴿兒宣受內家教【一作専】餵飼花毛問著總皆知

內人深夜學迷藏徧繞花叢水防傍乘興忽【一作或】來山洞裏大家尋覓一時忙

小院珠簾著地垂院中排比不能【一作相】知羨他鸚鵡能言語牕裏偸教鸜鵒兒

島樹髙低約浪痕島中斜日已【一作欲】黃昏樹頭未刻雙飛鶴颺起晴空映水門

今補入宮詞三首

小雨霏微潤綠苔石闌紅杏傍池開一枝揷向金缾裏捧進君王玉殿來

錦鱗躍水出浮萍荇艸牽風翠帶橫恰似金梭攛碧沼好題幽恨寫閨情

鴛鴦瓦上忽然聲晝寢宮娥夢裏驚元是吾王金彈子海棠窠下打流鶯【鴛鴦瓦上一首趙與時賔退錄云不知名李珣瓊瑤集以爲王衍宮人李玉籌作】

晚步宣華舊苑

宋範成大

喬木如山廢苑西古溝臨水靜鳴池吏兵悉率更畨後樓閣崔嵬欲暝時有露冷螢猶照艸無風驚鵲自還枝歸來更了程書債目眚昏花燭穂垂

全蜀藝文志卷七

欽定四庫全書

全蜀藝文志卷八

明周復俊編詩

江山上附

池沼堤堰橋梁

登蛾眉山

唐李白

蜀國多仙山峨眉邈難匹周流試登覽絕怪安可悉靑防倚天開彩錯疑畫出泠然紫霞賞果得錦囊術雲間吟瓊簫石上弄寶瑟平生有微尙歡笑自此畢煙容如在顏塵累忽相失倘逢騎羊子擕手淩白日

觀元丹丘坐巫山屏風

前人

昔逰三峽見巫山見畫巫山宛相似疑是天邊十二峯飛入君家防屏裏寒松蕭颯如有聲陽臺微茫如有情錦衾瑤席何寂寂楚王神女徒盈盈盈盈咫尺如千里翠屏丹崖粲如綺蒼蒼逺樹圍荊門歷歷行舟泛巴水水石潺湲萬壑分煙光艸色俱氳氛溪花笑日何時落江客聼猿防嵗聞使人對此心緬邈疑入嵩丘夢防云

荊門浮舟望蜀江

前人

春水月峽來浮舟望安極正見桃花流依然錦江色江色淥且明茫茫與天平逶迆巴山盡揺曳楚云行雪照聚沙雁花飛出谷鸎芳洲卻已轉碧樹森森迎流目浦煙夕揚防海月生江陵識遙火應到渚宮城

陪李七司馬皂江上觀造竹橋

杜甫

伐竹爲橋結構同褰裳不涉往來通天寒白鶴歸華表日落蒼龍見水中顧我老非題柱客知君才是濟川防合懽卻笑當時事驅石何時到海東

任慥渠堰志云九防口堰其源出於皂江至郫之柵頭別流爲溫江口曰九防口者實兩江之滙也晏公類要云鄩江一名皂裏今在新津防音恭

野望

前人

西山白雪三城戍南浦淸江萬里橋海內風塵諸弟隔天涯涕淚一身遙惟將遲暮供多病未有防埃答聖朝跨馬出郊時極目不堪人事日蕭條

野望詩西山白雪三奇戍南浦淸江萬里橋按唐地裏志彭州導江縣有三奇戍韋臯傳云遣大將陳垍等出三奇西南備邊錄所謂三奇營也一本作三年趙氏本作三城當從舊本作三奇戍爲是李氏云老杜讀書破萬卷不曽盡見所讀之書則不能盡注其間又用方言如岸漑土銼乃黔蜀人語湏是博聞多識

野望因過常少仙

前人

野橋齊度馬秋望轉悠防竹覆靑城合江從灌口來入村樵徑引嘗果栗皺開落盡髙天日幽人未遣廻

春日江村

前人

種竹交加翠栽桃爛漫紅經心石鏡月到面雪山風赤管隨王命銀章付老翁豈知牙齒落名玷薦賢中奉觀嚴鄭公防事岷山沲江畫圖十韻

前人

沲水臨中座岷山到北堂白波吹粉壁靑嶂插雕梁直訝杉松冷兼疑菱荇香雪云虛防綴沙艸得微茫嶺雁隨毫末川蜺飲練光霏紅洲蘂亂拂黛石蘿長暗谷非闗雨丹楓不爲霜秋成圃外景物洞庭傍繪事功殊絕幽襟興激昻從來謝太傅丘壑道難忘

閬水歌

前人

嘉陵江色何所似石黛碧玉相因依正憐日破浪花出更復春從沙際歸巴童蕩槳欹側過水鳥銜魚來去飛閬中勝事可腸斷閬州城南天下稀

偶宴西蜀摩訶池

暢甫

珍木鬰淸池風荷左右披淺觴寧及醉慢舸任從移防林簟光冷照流簮影欹胡爲獨羈者雪涕向漣漪

晦日益州北池陪宴

司空曙

臨泛從公日仙舟翠幕張七橋通碧水雙樹接花塘玉燭収寒气金波隠夕光野聞歌管思水靜綺羅香逰騎縈林逺飛橈截岸長郊原懷灞滻陂漾寫江黃常侍傳花詔偏裨問羽觴豈令南峴首千載播餘芳

題龍華山

郭震

昔年曾到此山回百鳥聲中酒一杯最好寺邊開眼處段文昌有讀書臺【出古今詩話】

富順監中巖

岑象求

瀟灑監城隈聊驅俗駕回世塵飛不到山色翠成堆

嘉陵江

薛逢

借問嘉陵江水湄百川東去爾西之但教淸淺淸流在天路朝宗防有期

登郡前山

羊士諤

洛陽歸客滯巴東處處山櫻雪滿叢峴首當時爲風景豈將官舍作池籠

逰西湖

房琯

髙流纒峻隅城下緬丘墟決渠信浩蕩潭島成江湖結宇依回渚水中還可居三伏气不蒸四達暑自䢐

云頂山

王擁

五色琉璃白晝寒當年佛腳印旃檀藕絲織出三衣妙貝葉經傳一偈難夜看聖燈紅菡萏曉驚飛石碧瑯玕更聞鸚鵡因緣塔八十山僧試說看

金雞闗六言

姚孳

邛筰兩闗壁峙蔡蒙四面屏開云捧峨眉月出江滚平羌雪來

南昌灘【在逹州】

元稹

渠江明淨峽逶迆船到名灘拽遲櫓叟動揺妨作夢巴童指防笑吟詩畬余宿麥黃山腹日背殘花白水湄物色可憐心莫恨此行都是獨行時

劍門

李商隠

峭壁橫空限一隅劃開元气逹洪樞梯航百貨通邦計鍵閉諸蠻屏帝都西蹙犬戎威北狄南吞荊郢制東吳千年管鑰誰鎔範只自先天造化鑪

錦江春望

髙駢

蜀江波影碧悠悠四望煙花匝郡樓不防人家多少錦春來盡掛樹梢頭

石斛山曉望寄李侍郎【一作斛石山】

薛濤

曦輪初轉照仙扃旋擘煙嵐上杳防不得暉同指防天涯蒼翠漫靑靑

石斛山書事

前人

王家山水畫圗中意事都盧粉墨容今日忽登虛境望步揺冠翠一千峯

逰靑城山六言

李眞

春凍曉羈露重夜寒幽枕云生豈是與山無素丈人著帽相迎

題丹景山金華宮

僞蜀太后徐氏

碧煙紅霧漾人衣宿露蒼苔石徑危風巧解吹松上曲蝶嬌頻采臉邊脂同尋僻境思擕手暗指遙山學畫眉好把身心淸淨處角冠霞帔事希夷

丹景山

太妃徐氏

丹景山頭宿梵宮玉輪金輅駐遙空軍持無水注寒碧蘭若有花開晚紅武士盡排靑嶂下內人皆在講筵中我家帝子傳王業積善終期四海同

漢州三學山看聖燈

僞蜀太后徐氏

防禱逰魂境元妃夙志同寶香焚靜夜銀燭炫遼空泉潄云根月鐘敲樹杪風印金標聖迹飛石顯神功偶望天涯極臨看日腳紅猿來齋室上僧集講筵中頓覺超三界渾疑證六通願成修偃事社稷保延洪

漢州三學山看聖燈

太妃徐氏

聖燈千萬炬旋向碧雲生細雨瀝不暗好風吹更明磬敲金地響僧唱梵天聲若說無心法此光如有情

殘冬客次資陽江

王巖

澹雲殘雪簇江天策蹇遲回客興闌持鉢老僧來咒水倚船商女待搬灘沙翹白鷺非眞靜竹映繁梅柰苦寒阮籍莫嗟岐路異舊山溪畔有漁竿

過摩訶池【二首】

宋祁

十頃隋家舊鑿池池平樹盡但回隄淸塵滿道君知否半是當年濁水泥

池邊不見帛闌船麥壠連雲樹繞天百嵗興衰已如此爭教東海不爲田

春日出浣花

前人

側蓋天長蕩曉霏暖風才滿使君旗水通江渚容魚樂艸徧山梁報雉時場雨滅塵盤馬疾樓云礙曲進觴遲少陵宅畔吟聲歇【杜子美宅在浣花溪上】栁碧梅靑欲向誰

憶浣花泛舟

前人

早夏淸和在晴江防溯時岸風揺鼓吹波日亂旌旗醉帟牽湘蔓防鬟撲絳蕤樹來驚浦進山失悟舟移雅俗西南盛歸軺東北馳此歡那復得拋恨寄天涯

避暑江瀆池

前人

溪淺容篙短舟移覺岸長煙稠芰荷葉霞熱荔支房枝疉三撾皷杯寒十饋漿便成逃暑醉官事底相妨

房公西湖

蘓轍

酒壓郫筒憶舊酤花傳丘老出新圖北行眞勝成都尹直爲房公百頃湖

錦江思

李新

獨詠滄浪古岸邊牽風栁帶綠凝煙得魚且斫金絲鱠醉折桃花倚釣船

合江舟中作

晁公遡

雲气昏江樹春流沒釣磯如何連夜漲似欲送人歸亂石水聲急片帆風力微舟師且停櫓白鷺畏人飛

沱江

劉望之

尙勝三年謫終慙萬里馴極知行路澁可忍在家貧嵗晚沱江綠云深錦樹新相思肯如月夜夜只隨人

浣花溪

馬俌

浣花溪邊濯錦裳百花滿潭溪水香竇奩散盡有霜防艸秣匹馬不可當當時濯衣只偶爾豈似取履張子房烈烈遽見蔽此蜀防亂懷爾徒悲傷年年春風媚楊栁防纜防姌雲霞張溪邊逰冶紅粉娘了不識字空悠颺采花蕩槳不歸去暮隔煙水眠幽芳

靈泉山中

楊甲

何處長松寺雨花雲外臺山從百曲轉路入九闗回老檜成龍盡殘柯借鶴來人間斤斧亂風壑夜聲哀

寒食逰學射山

前人

疾風吹沙天茫茫日落未落原野黃山空無人不碌碌路長馬饑不齧足荒臺古林翳云族何人刳嵒縛層屋當時萬騎塡山谷至今拾寶多遺鏃故國山川愁逺目人世悲歡風雨速淩髙舉酒天爲蹙手攀巖木扣云木何人唱我淒涼曲興亡一眼冥綠野水平蕪飛雁鶩

富順西湖

程驤

春風楊栁早藏鴉秋水芙蕖晚著花細數一年湖上景天涯行客忽思家

逰大隋山

郭印

我聞大隋名夢寐猶記錄得檄天彭道喜气知可掬出城六十里崎嶇轉江曲山門忽斗上危步倚筇竹崩石帶煙雲異艸羅澗谷寂鳥下窺人累猿時掛木路窮才見寺金碧煥雙目祖師古定光燈冷無人續開公生異世大事如付囑僧言山長陰朝暮云容蹙玆辰爲我晴疊岫堆濃綠虛閣倚秋風一洗塵土俗舉手揖丹景橫身跨白鹿十年勞問訊親到心始足坐久燭漸微借榻雲間宿山寒寐不成外泉鳴玉

岑公洞

前人

岑公來避世甲子十周年【隋末居此】夏屋虛巖豁神芝結乳懸木喬從古種香杳至今傳【寄香與客人事見本傳】學道能堅忍何人不得仙

摩訶池【梁蕭摩訶所濬】

陸防

摩訶古池苑一過一消魂春水生新漲煙蕪沒舊痕年光走車轂人事轉萍根猶有宮梁燕銜泥入水門【蜀宮中舊泛舟入此池曲折十餘里今府後門𨿽已爲平陸然猶號水門】

夏日過摩訶池

前人

烏帽翩翩白紵輕摩訶池上試閒行淙潺野水鳴空苑寂歷斜陽下廢城縱轡迎涼看馬影袖鞭尋句聽蟬聲白頭散吏元無事卻爲興亡一愴情

離堆行【沿江有兩崖中斷相傳秦李太守鑿此以分江水又傳李鏁孽龍於潭中今有伏龍觀在潭上蜀旱支江水涸卽遣官致祭壅都江水以自足謂之攝水無不應民祭賽者率

以羊嵗殺四五萬計】

範成大

殘山狠石雙虎臥斧迹鱗皴中鑿破潭淵油油無敢唾下有猛龍跧鐵鏁自從分流注石門西州秔稻如黃雲刲羊五萬大作社春秋伐鼔蒼煙根我昔官稱勸農使年年來激西江水成都火米不論錢絲管相隨看蠶市欵門得得酹淸尊椒漿桂酒刪羶葷妄欲一語神豈聞更願愛羊如愛人

戲題索橋【陸防詩度索臨千仞梯山躡半空】

前人

織簟勻鋪面排繩彊架空染人髙曬帛獵戶逺張罿薄薄難承雨翻翻不受風何時將蜀客東下看垂虹

再題靑城山

前人

萬里淸逰不暇慵雙旌換得一枝筇來從井絡直西路上到江源第一峯海內閒身輸我佚山中佳气爲人濃題詩試刻巖前石付與他年蘚暈重

蜀州西湖【荷花正盛開水月登舟亭也湖陰亭外別有白蓮尢奇蜀中無菱至此始

見之】

前人

閒隨渠水來偶到湖光裏仍呼水月舟徑度云錦地誰云不解飲我已荷香醉湖陰玉嬋娟夐立紅妝外何須東閤梅悠然自詩思驚風入午暑水竹有秋意采菱不盈椈興與蒓鱸防遙知新津宿魂夢亦淸麗

中巖【去眉州一程諾詎羅尊者道場相傳昔有天臺僧遇病僧與之木鑰匙云異時至眉州中巖扣石筍當再相見後果然今三石屹立如樓觀前兩樓純紫石中一樓蘿蔓被之傍有寶缾峯甚端正山半有喚魚潭慈姥龍所居世傳雁蕩大小龍湫亦諾詎羅道塲豈化人往來無常

處耶】

前人

赤巖倚玲竮翠邏森成削岑蔚嵐气重稀間暑光薄聊尋大士處往叩洞門鑰雙撐紫玉闗中矗翠云幄應供華藏海歸坐寶樓閣無法可示人但見雨花落不知龍湫勝何似魚潭樂夜深山四來人靜天一握驚看松桂白月影到林壑門前六月江世界塵漠漠寶缾有甘露一滴洗煩濁捫天援斗杓請爲諸君酌

玻瓈江一首戲效陸務觀作

玻瓈江頭春淥深別時沄沄流到今秪言日逺易排遣不道相思翻苦心烏頭可白我可去菖花易靑君易尋人生若未免離別不如碌碌無知音

淩雲九頂【卽大石佛處初登山時巖壁上悉劖爲小佛不知其數山前佛頭灘受雅

江之衝最爲艱險】

前人

聊爲東坡載酒逰萬龕迎我到峯頭江揺九頂風雷過云抹三峨日夜浮古佛臨流都坐斷行人識路亦歸休酣酣午枕眠方丈一笑閒身始自由

戲題方響洞【漢嘉廣福院中水洞有聲瑯然莫知其所在舊名丁東水山谷易今名且題詩云古人名此丁東水自古丁東至今我爲攺爲方響洞要知山水有淸音】

前人

隔凡冰澗不可越眾眞微步壺中月徙倚含風玉佩聲何須聽作防賓鐵

寶現溪【雙溪合而一旣出巖竇散爲此溪叢三藏自西域歸過溪見兩石子鬭攬得其

一今藏黒水寺石上有一目端正透底溪以此得名】

前人

粲粲罨畫沙鱗鱗麯塵水朝陽相發揮光景艷孔翠寧聞雙溪號但見縠紋細神魚不謀食終日印潭底躍珠本具眼聊共阿師戲收藏更傳寶一笑落第二

婆羅平

前人

仙聖飛行此是家路逢眞境但驚呀神農嘗外盡靈藥天女散餘多異花嵐雨逼衣寒似鐵冰泉炊米硬於沙峯頭事事殊塵世缺甃跳梁笑井蛙

七寶巖【大峨絕頂白水寺已在山半白水寺上至巖又六十里】前人

天如碧玉甌下覆白玉盤晶光相射我獨居兩閒正視不勝瞬卻立聊少安但覺風浩浩骨毛森以寒神僊杳無處寧論有塵寰身輕一槁葉兩腋如飛翰同行挽我衣何往何當還少畱作詩去奇防此憑欄

題蜀山圖

馬徳華

翠壁蒼崖峭入天雨餘艸木帶春煙錦江東去龍門險劍閣西來鳥道懸丞相舊圖沙磧裏拾遺髙興艸堂前回看匹馬經行處似有猿聲到耳邊

劍閣圖

王景彰

劍閣云棧髙崖峩嘉陵江水揚淸波神扃鬼鑿閟幽閣秋風古道無人過今朝日華忽西被宇宙淋漓蕩元气霆轟颷舉神龍逝山川艸木皆生意乃知世道有晦明蜀山萬仞如砥平聖人在上四海淸

雪山天下髙

周洪謨

巨靈擘斷昆侖山移來坤維參井間內作金城障三蜀外列碉居百蠻自昔蠶叢始開國千巖萬谷積寒雪疑有五城十二樓玉色瓏玲界天白光連銀漢霏素虹六月大暑飄寒風俯見五嶽在平地遙窺三島皆冥蒙此去石紐無防許昔鐘靈秀生大禹當時自此導江流至今名垂千萬古

眉山天下秀

大峩兩山相對開小峩迆邐中峩來二峩之秀甲天下何須涉海尋蓬萊昔我登臨彩雲表獨騎白鶴招靑鳥石龕石洞何參差時遇仙人拾瑤艸丹崖瀑布連天河大鵬圖南不可過晝昏雷雨起林麓夜深星斗棲巖阿四時靑黛如綉繪岷嶓蔡蒙實相對昔生三蘓艸木枯但願再出三蘓軰

瞿唐天下險

兩崖壁立何險巇巴東大江如一絲杜宇神功何許堯時餘燼誰復知中流灔澦實挺特如牛如馬夏秋月怒濤掀天萬壑雷巨旋觸石千層雪湯湯東去防洄灣虎頭狼尾如連環赤甲下映人鮓甕黃牛髙抗鬼門闗憶昔英雄割據日挿木爲梯上絕壁只今四海盡爲家鎖江鐵柱存何益

巫山天下奇

靈鰲一動海水翻三山飄流無定根岱輿忽失十二峯萬里飛墮防之門仰挹銀漢洗靑翠俯瞰長江似衣帶地森玉筍靑雲端天開罨畫彩虹外山間神女棲陽臺芙蓉爲貌玉爲腮如何朝暮弄雲雨卻使懷襄相繼來無乃宋玉善蠱惑托爲怪誕荒淫說只今髙崖紫蔓間惟有猿哀聲不絕

觀九頂山

九頂峯巒挿太淸西戎屏障倚長城四時積雪舉頭見千里秋毫入眼明天簇蓮華朝白帝地分鰲足奠蒼生我來坐嘯情無限要得憑髙望帝京

劍閣圖爲王公濟進士題

李東陽

岷峨山髙連劍閣峽門中開如鬼鑿盤渦濺沫紛欲躍石勢迎流鬭還卻驅車入山山路惡水行孤舟陸雙屩古來蜀道難於天信美不及還家樂揮毫作圗圗者誰東吳老翁生好奇胸蟠萬壑筆三峽或有神助非人爲昔從此地值奇客直以賞識酬心期江山無情嵗月攺白頭再往失路岐王郎年少今已壯仰睇丹梯隔靑嶂遺縑斷墨空塵埃我已爲子神悲愴酒酣作歌歌始放意气崚嶒聲跌宕君不見風江播地山蹴空誰復壯逰如兩翁

少岷山歌

鄭善夫

君不聞少岷之山連胃婁雄視四川十二州靑天萬古不得到峯廻嶂轉無時休劍門峨眉各失勢白帝鳥防俯之如浮漚上有許由瓢世人不得用直掛月戶三千秋蒙泉瀉天奔龍湫巴溪湲緩學字流漰騰入汶江萬里滄溟収山中老桂色不滓芝艸瑯玕爛成綺洞口長回聲利車盤石但坐煙霞侶宋有蘓長公隋有劉仙子采芝斵桂樹長鑱亂雲裏少岷山巉嶒不可攀蘇劉以後人迹復不到廼有曽東石架屋讀易於其間平生負此滄海志少年訪道靑城山上飡靑城絕壁之流霞下弄岷峨陰壑之潺湲黃熊蒼兕不敢迫狖叫嘯情自懽空谷無人行蘭艸復翻翻朅去逰人世十載愁朱顏吁嗟乎靑山信美蒙泉亦可以洗君耳君胡爲乎城市許由之瓢欲何俟終南有防逕北山有俗軌猿獨鶴冷眼遙看爾紅塵白馬有何益柴桑不負陶彭澤歸來乎曽東石

劍閣行寄總制都憲彭公濟物孫太初【太白山人】

老子輕裘豪且雄挽弓射龍江水中落日半壁翻江赤巫峽明月啼狨中原一發渺何許峨岷萬里來秋風古云劍閣罪眞宰盜賊竊據今無同地生度量固人力全活民命天爲忠健兒倒戈喜多夢歸來散馬闗之東燕然銅柱亦細事致君堯舜臣之功野夫甘守西山餓再見庶物回沖融

全蜀藝文志卷八

欽定四庫全書

全蜀藝文志卷九

明周復俊編詩

江山下

巫山髙

齊虞羲

南國多奇山別巫獨靈異雲雨麗以桂陽臺重怨【一作千里】思勿言在可【一作可再】得特美君王意髙唐一防絕光陰不可遲

同前

劉繪

髙唐與巫山參差郁相望灼爍在雲間氤氳出云【一作霞】上散雨収夕臺行雲捲晨帳出沒不易期嬋娟似【一作以】惆悵

同前

梁元帝

巫山髙不窮迥出荊門中灘聲下濺石猨鳴上逐風樹雜山如畫【一作盡】林暗澗疑空無因謝神女一爲出房櫳

同前

梁王防

迢逓巫山好【一作竦】遠天新霽時樹交涼去逺艸合影開遲谷深流響咽峽近猿聲悲只言雲雨狀自有神仙期

同前

梁範云

巫山髙不極白日隠光暉靄靄朝云去溟溟暮雨歸巖懸獸無迹林暗鳥疑飛枕席竟誰【一作空】薦相望日【一作空】依依

同前

陳蕭詮

巫山映巫峽髙髙殊未窮猿聲不辧處雨色詎分空懸崖下桂影【一作月】深澗響松風別有仙雲起時向楚王宮

同前

唐鄭世翼

巫山淩太淸岧嶤類削成霏霏暮雨合靄靄朝云生危峯入鳥道深谷防猿聲別有幽棲客淹畱攀桂情

同前

陸敬

巫岫郁岧嶤髙髙入紫霄白雲抱危石猿迥掛【一作掛迥】條懸崖激巨浪脆葉殞驚飈別有陽臺處風雨共飄飄【一作飄颻】

同前

李元操

荊門對巫峽云夢邇陽臺燎火如奔電墜石似驚雷天寒秋水急風靜夜猿哀枕席無由薦朝云徒去來

同前

盧照鄰

巫山望不極望望下朝氛莫辧啼猿樹徒防神女云驚濤亂水脈驟雨暗岑【一作峯】文霑裳卽此地況復逺思君

同前

閻立本

君不見巫山髙髙半天起絕壁千尋畫相似君不見巫山磕匝翠屏開湘江碧水繞山來緑樹春嬌明月峽紅花朝覆白雲臺臺上朝云無定所此中窈窕神仙女仙女盈盈仙骨飛淸容出沒有光輝欲暮髙唐行雨送今宵定入荊王夢荊王夢裏愛穠華枕席初開紅帳遮可憐欲曉啼猿處說道巫山是妾家

同前

喬知之

巫山十二峯參差互隠見潯陽幾千里周覧忽已徧想象神女姿摘芳共珍薦楚云何逶迆紅樹日蔥蒨楚云沒湘源紅樹斷荊門郢路不可見況復夜聞猿

同前

沈佺期

巫山峯十二合沓【一作環合】隱昭回俯眺琵琶峽平防雲雨臺古槎天外倚瀑水日邊來何忍猿啼夜荊王枕席開

同前

張九齡

巫山與天近煙景常靑熒此中楚王夢夢得神女靈神女去已久白雲【一作雲雨】空防防惟有巴猿嘯哀音不可聽

同前

皇甫冉

巫峽見巴東迢迢出半【一作半出】空雲藏神女館雨到楚王宮朝暮泉聲落寒暄樹色同淸猿不可聽偏在九秋中

同前

李端

巫山十二峯皆在碧虛中回合雲藏日霏微雨帶風猿聲寒過澗樹色暮連空愁向髙唐去淸秋見楚宮

同前

張循之

巫山髙不極合沓【一作沓沓】狀奇新暗谷疑風雨幽巖若鬼神月明三峽曙潮滿二江春爲問陽臺客應知入夢人

同前

李沇

沒天心開地脈浮動淩霄拂藍碧襄王端眸望不及似睹瑤姬長嘆息巫妝不治獨西望暗泣紅蕉抱雲帳君王妬妾夢荊宮虛抱金沈印仙掌紅濤迅激如相助十二獰龍怒行雨昆侖謾有通天路九峯正在天低處

同前

李賀

巫山叢叢髙挿天巴江翻瀾神曵煙楚魂尋夢風颸然曉風飛雨生苔錢瑤姬一去一千年丁香笻竹啼老猿古祠近月蟾桂寒椒花墜紅濕雲間

同前

陳陶

玉峯靑雲【一作靈】十二枝金母和云賜瑤姬花宮磊砢楚宮外【一作列】列仙【一作仙客】八面星斗垂秀色無雙怨三峽春風幾夢襄王獵靑鸞不在嬾吹簫斑竹題詩寄江妾飄飄散絲巴子天苔裳玉轡紅霞幡歸時白帝掩靑瓊枝艸艸遺湘煙

同前

羅隠

下壓重泉上千仭香雲結夢西風縱有精靈得往來狖軛鼯軒亦顚隕嵐光雷隠隠愁爲衣裳恨爲鬢暮灑朝行何所之江邊日月情無盡珠零冷露墮丹楓細腰長臉愁滿宮人生對面猶異同況在千巖萬壑中

巫山髙【並序】

宋範成大

余舊嘗用韓無咎韻題陳季陵巫山圖考宋玉賦意辧髙唐之事甚詳今過陽臺之下復賦樂府一首世傳瑤姬爲西王母女嘗佐禹治水廟中石刻在焉

濕云不収煙雨霏峽船作灘梢廟磯杜鵑無聲猨叫防惟有饑鴉迎客飛西眞功髙佐禹迹斧鑿鱗皴倚天壁上有瑤簪十二尖下有黃湍三百尺蔓化蚪木風煙昏蘚佩翠帷香火寒靈斿飄忽定何許時有行人開廟門楚客詞章元是諷紛紛餘子空嘲弄玉色朱顏不可幹人間錯說髙堂夢

後巫山髙一首

前人

疑眞宮前十二峯兩峯娟妙翠挿空餘峯競秀尙多有白壁蒼崖無數重秋江潄石半山腹倚天削鐵荒行蹤造化鐘奇矗瑤瓛眞靈擇勝探珠宮朝云未罷暮雲起陰晴竟日長防蒙瑤姬作意送歸客一夜收繚仍回風仰防館禦飛檝過回首已在虛無中惟餘烏鴉作使者迎船送船西復東

初入巫峽

前人

鉆火巴東岸摐金峽口船東江岸欲合潄石水多漩皁午二竿日中間一罅天偉哉神禹迹疏鑿此山川瞿唐行【七月十九日至防子灔澦撒發不可犯是夜水漲及山腹詰且視灔澦則已在水中土人云此靑艸薺也可以冒險而入遂鼓棹略其頂而過郡中遣候兵立山上每一舟平安則揺幟以召後舟白鹽赤甲皆峽口大山黃嵌黒石皆峽中至險處入峽西岸有聖泉舟人或向之疾呼曰人渴也泉卽迸下一杯許復幹

余舟過甚急未之試也】

前人

川靈知我歸有程一夜漲防千丈生中流擊檝洶作气夾岸簸旗呀失聲不知灔澦在船底但覺瞿唐如鏡平鑿峽疏川狠石破號山索飲飛泉驚白鹽赤甲轉頭失黒石黃嵌命輕艸薺增肥無泊處竹枝凝咽空餘情人間險路此奇絕客裏驚心吾飽更劍閣翻成蜀道易請歌範子瞿唐行

嘲峽石

前人

峽山江濵亂石萬狀極其醜怪不可形容舉非世間諸所有石之狀走筆戱題且以紀異

峽山狠無情其下多醜石頑質賈憎唾傀狀發笑啞麤類墳壤黃沈漬鐡矢黒或如溝泥涴或如凍壁坼堆疑聚廩粟陊若壊城甓槎牙鏤朽木狼藉委枯骼礧砢包蠃蚌淋漓錮鉛錫縱紋瓦溝壠橫疊衣折襞鱗皴斧鑿余坎窞蹴踏力云何淸淑气孕此譎詭迹我本一丘壑嗜石舊成癖端溪紫琳腴洮河緑沈色階截肪膩泗磬鳴球擊嵌空太湖底偶立韶江側眞陽劖千嵓營道鏟寸碧倦遊所閱多未易一二籍朅來玆山下刺眼昔未覿或云峽多材奇秀郁以積絕代昭君村驚世屈原宅東家兩兒女气足豪萬國山石何重輕奚暇更融液我亦味其言作詩曉行客

十二峯詩望霞峯

閻伯敏

東皇君來流曉霞暮防西北王母家雲華夫人王母女肯爲廟食畱三巴

翠屏峯

秋山黃落春山靑不識仙家云錦屏六銖天衣下拂石香風馥鬱朝眞亭

朝雲峯

山頭行雲自朝朝陽臺暮色連雲霄朝來暮去變雲雨送老行客無回橈

松巒峯

舟船揺揺大巫前松間絲蘿望纒綿屏風角轉恰匝背心在山頭人倚船

集仙峯

緑簔鞋系靑行纒束薪緼火問山田雲間似聽仙佩響蓬鬢拂掠燒畬煙

聚鶴峯

望夫石女春復秋巴歌初舞隨遨頭夜深九臯淸唳響仙禽亦替離人愁

淨壇峯

山頭枝枝竹掃壇舟子竹枝歌上灘炷香上廟擲杯珓但乞如願舟平安

上升峯

黃魔白馬功告成雲華夫人朝玉京禹後夏后引音節髙低峽船揺櫓聲

起雲峯

釵頭嫋娜山花枝裙尾舊纈山麻衣朝隨雲起采薪去暮趂女伴穿雲歸

棲鳯峯

山頭鳯鳴求其凰山前家家背鳯筐竹花結實未忍食刀耕火種五里香

登龍峯

散而成章合爲龍回風混合遊鴻蒙舟人上下神女供俗妝鉛粉胭脂紅

聖泉峯

靈泉一派瑤池分灑落掉石隨東奔楚人但愛香溪水溪邊爲有昭君村

十二峯古風二十五韻

袁說

平生酷嗜巖壑姿奇峯怪石貪成癡雲煙變幻瞥眼過張皇戄覓惟憂遲東南名山半遊歷就中所欠巫山奇巫山之峯冠巴峽奇峯十二相參差昔年圗畫嘗一見欲見此山無路之扁舟西溯上三峽千嵓萬壑爭追隨終朝應接不已暇心目洞駭俱忘疲驀然鉦鼓髙唐上峯巒二六排旌旗一峯霞彩炯在望一峯展翠開屏帷【望霞峯翠屏峯】無心出岫云吐色偃蓋平巒松並枝【朝雲峯松巒峯】僊蹤鶴駕羽衣近壇石瑤臺閶闔低【集仙峯聚鶴峯淨壇峯上升峯】白雲一起鳯凰下淸泉四合蛟龍嬉【起雲峯聖泉峯棲鳯峯登龍峯】羣峯角立變態異一一大巧乾坤爲外堪擊拊試聲律中含造化分四時天下名山亦多矣未有列岫奇如玆九華一景固天巧惜與江流相背馳南北兩峯喧眾口妝抹卻恨同西施何如此峯何限好行行列列橫江湄煙雲漠漠出寸碧風雨時時勻黛眉舟人漁子謾回首騷士墨客勞支頥我來穿水入天去貂裘章甫生塵緇昻頭見此大奇特躋攀不上空嗟嘻吾將欲訪三島登九嶷上蓬萊道山之壁絕泰華終南之嵋飛鳬去舄嘯滄海卻來巫峽溫前詩

次韻

錢鏊

文昌仙伯天人姿愛山尋勝如書癡忽摩臺符歷參井麾幢溯峽春遲遲山靈川後總效職萬壑千嵓俱獻奇就中巫山絕雄勝挿天紫翠相參差神妃來下佩聲逺駐此名地相安之峯旋地轉自前後屹立萬馬如追隨兩山有川幻天巧禹功到此神應疲仰天照眼如疋練舟行電掣翻云旗迅帆競惜峯巒過艅艎望眼裳褰帷懸崖下有欲落石古木上有參天枝龍登鶴聚仙旣集雲升雨暗天如低從來三峽號至險髙牙穩泛如遊嬉揚旌一覽天下勝詞源倒峽知優爲嘗聞奇觀天亦惜遇賢輒與因其時少陵寓此𨿽窮寂妙語驚人多在玆雕鐫萬象發大閟衙官屈宋聲爭馳公今曳履星辰上調元妙手行將施天教來作東道主歡聲和气生江湄公來頓覺雪山重靑城增气連峨嵋首驅巫陽入新句一洗前作堪解頥英詞從此徧蜀道迥出塵表無纎緇嘗憂此地難久駐轉首絕景成嗟嘻直欲使拂素練圖翠嶷冩松巒起雲之狀模翠屏棲鳯之嵋終朝誦公有聲畫卻來防此無聲詩

次韻

毋丘恪

縑素巧貌谿山姿寶藏昔笑虎頭癡何人夜半胠篋去信爲羽化無疑遲魏明不惜萬夫力鑿山累土誇神奇景陽突起芳林苑谷城文石光參差葉公好龍廣射虎大方安能不笑之至人於物特寓目逺象過眼心弗隨我公防山正如此肻趂無窮腳力疲胸中五嶽鎭地軸眼底三辰昭旌旗文星仙伯寵分鉞來撫蜀土初褰帷巫山一覽窺妙處冩入長歌賡竹枝坐令十二峯增重已覺气壓嵩華低太室少室敢輩行小孤大孤何兒嬉岱宗日觀峻徒爾昆侖天柱髙安爲出雲作雨均有是泥金鏤玉彼一時所謂造化一尢物不住九華眞在玆中山前言恐遂廢公之妙論已四馳半語尢存大公正蟠胸經濟看設施要令利澤均四海無論山崖與水湄只今蒼生方屬望休戚在公顰伸眉願公更爲天下重所養自養觀諸頥量陂誰復能澄撓徳表居然無燐緇巖石巍巍具瞻在孰不嘆仰聲噫嘻又何必東望瀛南望嶷北有天后之劍嶺西有云表之峨嵋與公髙名並不朽配以今日巫山詩

次韻

黃人傑

文昌老仙絕俗姿愛山成癖非兒癡胸中況自有丘壑檻結瑰異當恐遲坤維謀略出分閫江山致助爭出奇尋幽選勝上巫峽斷崖怪石懸參差十二峯前弭徵楫枝藤直上窮所之雲煙變態千萬狀過眼神動驚天隨人疑躋攀欲力盡公自樂此良不疲瑤華眞妃似風駕風馬盡下揚旛旗層巒好處起蒼壁丹霞望門開赤幃登壇定可拾瑤翠卻老未應無玉枝仰天一笑睨廖廓俯視培塿丘陵低頗疑遊龍出飛躍恍若棲鳯猶娯嬉喬松跨鶴逺近集雲雨濟人朝暮爲壇維野翠有餘潤泉拖修帛無窮時一經盻睞便攺觀陽臺價重當由玆惜哉牙纛不久駐鷁首未轉檣烏馳輕縑素練欲摹冩摹畫難著五采施筆端機杼始濳運悠然寄興滄洲湄章成宻簡繡衣使繡衣翰墨今白眉珠酬玉唱兩相和三嘆盡解騷人頥好刋蒼瑉示千古磨而不燐湼不緇紛紛我輩小巫耳健讀數過徒噫嘻待從兩公奠西極安南嶷收關河百二之險劖岷峨萬仭之嵋大書有宋中興頌東還更和巫山詩

客有自成都來者傳制帥華學尙書年丈巫山

詩輙次韻奉寄

許及之

巖壑豈是鐘鼎姿出處相較黠與癡我家淛東山水窟閒窺壺中日月遲坎蛙固守井底見鴈蕩防雲天下奇坐想天柱髙突兀便覺穹障排參差歸胡不歸歸未得吾非故吾吾何之南宦祝融常在眼北徵太行長相隨每欲拓關令混一其柰意廣憐庸疲故人開府鎭巴蜀大江楊舲張虹旗紀行先要實古錦及境始事蹇赤帷陽侯似知公得句吳榜婁舞下折枝有客傳誦巫山髙長安那復紙價低襄王胡爲愛文賦宋玉大以供戱嬉山川本以靈雨祀神明何及防凟爲牽牛織女謗自古小姑彭郎訛一時剰喜新篇有如此洗空遣恨從今玆蜀道誰云在天上政譽已逐詩聲馳世情向背南北阮人物妍醜東西施願君滄溟恢宇量聽披缾甖居井湄已爲下戶代輸額更要全蜀俱伸眉西都父老久延頸關外士卒寛張頥訪尋恐有尙白流落寧無素染緇規模所至欣濟濟民俗定自臻嘻嘻政成化洽公何疑無人風月鐫峨嵋歸來要著浯溪頌吾上中和宣布詩

次韻

丁逢

半雨半晴山弄姿濕云吹風不成癡蘼蕪漸徧楚宮碧蒲萄未漲巴江遲西南人尹初渉境山川效職加瑰奇翠屏窺牕故娟妙松巒映帶相參差浮雲擊汰睨靑壁靈君一去今安之吟情浩蕩隘宇宙萬景敢云驕莫隨當年楚境半天下孱王醉夢方昏疲珊玉佩赤帝女星髾羽蓋蜺旌旗錫符賜榮豈無意侍臣托諷褰幬帷尹今文采繼騷雅夢得詩魂羞竹枝吾行一百八盤上鉆天但覺天云低荒荒野驛虎豹怒陰陰嶺樹猿猱嬉危登險陟倦三伏口呿背浹嗟胡爲豈知舟行有奇觀山靈祕惜畱歸時靑簾白舫夙已具芒鞵布襪將從玆胸中丘壑未塵土頭上嵗月從驅馳𨿽無勝具逐支許尙有樂趣同周施何當投劾便歸去發船打鼓淸江湄更催尺一喚公覲同防二六浮修眉常山蛇陣想魚復建溪龍焙傾蟇頥攤錢晝浪防三老杖藜晚岸尋名緇昔人沒嶺寄書帖更歌蜀道先吁嘻未若尹外嶽牧中丞疑惠愛春江之赴滄海淸明秋月之掛峨嵋盡驅三峽波濤筆第入思齊訪落詩

次韻

閭丘泳

舟行觀山無定姿蓬底兀坐眞兒癡層崖復嶺正雜遝平崗橫阜俄逶遲晴嵐參天固競秀深巖挺石尢多奇遙岑浮眉緑防防飛瀑懸劍鋒差差飽聞巫山妙天下今誦公詩如見之蓬仙來應人間世妙齡便有聲名隨日談經術輔主聖久領國計嗤駑疲共推經邦濟川楫暫建分陜元戎旗百城聽令仰賜履三邊制勝如籌帷長江髙唐神女峽萬里昆侖分一枝峯巒森立入霄漢塔廟選勝居髙低響山猿啼聲若嘯迎棹鴉舞來如嬉今母分畀神靈職孰去朝暮陽臺爲瑯函蘂笈發天祕贊禹治水唐虞時英辭一洗千載陋冩之琬宜自玆人思傳本快先睹蔡邕石經車馬馳北暢威名被沙漠西奠夷落連黔施帝遣云軿鎭南極祠宮姑寓江之湄湘君時過鼓瑤瑟宓妃豈復颺蛾眉金闕已侔坐少廣丹經孰授逾期頥野人塵容粗知學素守亦復湼不緇朅來乘軺職飛挽兩見祈谷歌噫嘻疲氓﨑嶇上轉粟舊業荒落南窺疑勞生屢已度劍棧淸遊頗念登峨嵋從今崧髙雅頌手那數韓子南山詩

次韻

張縯

化工神偉開物姿劖石萬仭不作癡巍峯聳立威鳯舉急峽怒流奔馬遲隱然萬里形勝重信矣四海遊觀奇天開疋練勢嶻嶪云擁列嶂靑參差輿圖悚視天設險舟檝競與江東之何年宇宙此盤據逺攬泰華宜肩隨胸吞云夢蕩物表眥決飛鳥忘神疲元戎受任盛節制列艦徑度羅旌旗天香來時滿衣袖講殿幾日辭書幃詞源浩蕩春峽水句律飄揚秋桂枝天門有路穿水底筆力到古羣峯低逺參退之賦山囿下陋樊川娯水嬉【吾聞京城南玆爲羣山囿退之南山詩也】有神相宅理應爾夢賦靡曼奚其爲流轉不根憐已久髙詠取正今逢時昔年飛挽忝將指異境名言猶念玆大篇巨軸窺勝賞赤甲白鹽神坐馳有從絕唱發奇偉眾作絢彩同彰施徳風艸偃閫以外觀頌下轉江之湄寧須三年秦漢計行復八彩瞻堯眉慈恩論契肯隔面艸堂枉駕忽解頥我方臥云書自伴公詠入相衣宜緇少須凋瘵盡摩撫大賑倉谷歌噫嘻【潼利告旱歉公方大舉荒政】防防丹詔來北闕更上嶺登峨嵋江江助協此嘉防載賡歸冩明良詩

次韻

李嘉謀

道人愛山出天姿自謂計黠人嫌癡獨遊名山防不足每得勝處行爲遲誰人能知物外賞世上自有壺中奇一行作吏困汨沒便與好境相參差晚兔投林今適願窮猿得木吾何之芒鞋竹杖恣如往煙蓑雨笠長相隨靑山愈好足力盡此意未止駑駘疲路逢行人說大尹正見諭蜀揚舲旗好賢招邀每虛席問俗疾苦時褰帷才華落落淸廟器詩筆粲粲瑚枝胸吞楚澤八九盡气壓巫峽羣山低大峯連娟爭嫵媚蒼壁徙倚供遊嬉巴東巴峽古所重作雲作雨今胡爲有情飛鳶送迎客無數棹歌來去時昔日畫圖曾見者何意忽此今逢玆邇來丰碑在人口已與流水爭東馳政用中和得大體智出毫末非全施不獨英聲流上國已有詩卷傳江湄狼烽長閒一鼔腹耕隴不見愁生眉都門髣髴記分袂蜀道修阻常支頥持謁見公敢論舊撫髀顧我淸無緇樽爼頻開閒共語歌謳聊與民同嘻忽然晨日在東壁但見山月來峨嵋行吟何獨壯三峽在處山靈來乞詩

廣溪峽

唐楊炯

廣溪一峽首曠望兼川陸山路繞羊腸江城鎭魚腹喬枝百丈偃飛水千尋瀑驚浪回髙天盤渦轉深谷漢氏昔云季中原爭逐鹿天下有英雄襄陽有龍伏常山集軍旅永安興版築池臺忽有傾邦家遽淪覆庸才若後主忠佐爲心腹設險猶可存當無賈生哭

天池

杜甫

天池馬不到嵐壁鳥才通百頃靑雲杪層波白石中鬰紆騰秀气蕭瑟浸寒空直對巫山出兼疑夏禹功魚龍開辟有菱芡古今同聞道奔雷黒初防浴日紅飄零神女雨防續楚王風欲問支機石如臨獻寶宮九秋驚鴈序萬里狎漁翁更是無人處誅勞任薄功

峽中山

盧象

髙唐幾百里雲樹接陽臺晚見江山霽宵聞風雨來雷從三峽起天向數峯開靈境信難見輕舟那可廻

過巫峽

李頻

擁棹向驚湍巫山直下防削成從地底峻極出云端暮雨晴歸少啼猿渇下難一聞神女去風竹掃空壇

巫峽

曹松

巫山蒼翠峽通津下有仙宮楚女眞不逐防雲歸碧落卻爲暮雨撲行人年年舊事音容在日日誰家夢想頻應是荊山畱不住至今猶得覩芳塵

望巫山

張喬

溪疊云深轉谷遲暝投孤店艸虫悲愁連遠水波濤夜夢防空山雨雹時邊海故園荒後賣入關鬢夜來衰東歸未必勝羇旅況是東歸未有期

巫山神女廟

劉禹錫

巫山十二郁蒼蒼片石亭亭號女郎曉霧乍開疑捲幔山花欲謝似殘妝星河好夜聞淸佩雲雨歸時帶異香何事神仙九天上人間來就楚襄王

酬人貽巴峽圖

薛濤

千疊雲峯萬丈湖白波分去繞荊吳感君識我枕流意重示瞿唐峽口圖

巫山

宋曾慥

巫山不可見翠岫幾重重云外藏三島江頭認九峯淡煙迷暝色疏雨浥秋容目斷凝貞路松風傳暮鐘

離巫山晚泊掉石灘下

李

黃昏風雨阻江濱翠綰羣峯暮色勻一夜子規啼到曉孤舟愁殺未歸人

入峽

蘇軾

自昔懷淸賞今玆得縱探長江連楚蜀萬防東南合水來如電黔波緑似藍餘流細不數遠勢競相參入峽初無路連山忽似龕縈紆収浩蹙縮作淵潭風過如呼吸云生似吐含墜崖鳴垂蔓緑冷翠多崖竹孤生有石楠飛泉飄亂雪怪石走驚驂絕澗知深淺樵童忽兩三人煙偶逢郭沙岸可乘籃野戍荒州縣邦君古子男放衙鳴晚鼓畱客薦霜柑聞道黃精艸叢生緑玉篸盡應充食飲不見有彭聃气候冬猶暖星河夜半涵遺民悲昶衍舊俗接魚蠶版屋漫無瓦巖居窄似庵伐薪常冒險得米不盈甔嘆息生何陋劬勞不自慙葉舟輕逺溯大浪固無諳矍鑠空相視嘔啞莫與談蠻荒安可駐幽邃信難耽獨愛孤棲鶻髙超百尺嵐橫飛應自得逺颺似無貪振翮遊霄漢無心顧雀防塵勞世方病局束我何堪盡解林泉好多爲富貴酣試防飛鳥樂髙遁此心甘

入峽

蘇轍

舟行瞿唐口兩耳風鳴號然長江水千里投一瓢峽門石爲戶鬱怒水力驕扁舟落中流浩如一葉飄呼吸信奔浪不復由長篙捩舵破濆旋畏與亂石遭兩山蹙相値望之不容舠漸近乃可入白鹽最雄髙艸木皆倒生哀叫悲猱白雲繚長袖零露如飛毛緬懷洚水年慘慼病有堯禹益決岷水屢與山鬼鏖摧崗轉大石破地疏洪濤巉巉當道山斬截肩尾銷峭壁削下趾連峯斷修腰破處不生艸上不掛鳥巢水怪不盡戮下有龍與鼇遼哉千萬年禹死遺迹牢豈必見河洛開峽斯已勞

峽口

宋肇

萬里西南路瞿唐居上游峽分山對立江合水爭流蛟鱷從來患風波自古愁幾時飛兩槳歸去幔防秋

瞿塘峽

陳謙

庸蜀諸水荊吳萬里渾不將崖約束焉免壑崩奔綫引溫湯浦觴浮雪水源槎程疑欲盡西望气魂魂【气魂魂見山海經】

瞿塘峽二首

李石

我行江南上峽來系舟夜泊雲雨臺行到西川一萬里杜鵑聲急桃花開

花開歸去客在船人道云安有杜鵑峽山無路續百丈胡獼上樹拊連天

峽中

前人

峽水方中駐歸舟溯蜀門竹枝聲處處梅葉雪村村來去山蠻笑啼號地主恩幸然窮性命不必賦招魂

峽山古調詩

杜曾

濫觴岷山側【此江出岷山】朝宗蓋自然沸沸出幽竇滔滔成巨川深流疑徹地逺勢欲浮天萬石攢若鬭一流防如懸二蜀通貨愽三峽爲防堅上下比【入聲】艱險往來爭溯沿衝髙濆气盛轉急洶形圓行人戒仲夏招子尙耆年【主舟人謂之長年三老】風波𨿽滅裂灘磧且叢駢湍聲混蠻市漲潣入畬田傍臨股且栗順下目無前浮沫逢槎聚垂瀑依岸穿哀猿藏森【上聲】聳渇鹿聽潺湲幽勝祠宇宻傾危村舎連寒沙淹宿雨暖漵罩春煙靑蕪隨逺曲白鳥戲輕漣常經祗名利舊隱多神仙至淸逃防鱔極奧容鱘鱣楚臣忠義郁【屈原也】巫女威福專【巫山廟人多祈祀】龍驤戰具敏鯀嗣導功全瞿塘十里闇灩澦一丘偏底柱不足擬呂梁誠浪傳伊予非智者被命徒勉旃尺短糾列郡寸進乘孤船一步一竿探百丈百夫牽通夕但耿耿終日惟幹幹廢職罹罪罟委命推化甄寄言千金子狂狷可間焉

云安下偶成

邵傳

輕波颭鴨頭小艇翔燕尾風沙三十程雲水一千里雪盡晚寒輕日長春睡美汀蕪翹碧茅岸樹裹紅蘂江潭淸鏡中山入翠屏裏蜀鳥已驚心巴猿猶側耳竹節數名灘桃花驗新水谷鸎歌尙慵檣燕舞何喜落日浪鎔金殘花風翦綺斯遊興最多了不知行止

泊云安下大風驟雨作栢梁體一篇

前人

晴空赤日飛丹霞扁舟春熱汗且呀寒溫之無乃差朝猶挾纊莫著紗祝融暴橫勢莫加驟將炎赫移韶華東皇遊冶窮豪奢未終節序還其家忍驚猛吹揚白沙煙雲四起相邀遮空中轣轆鳴雷車樅樅白雨懸亂麻風師雨將相矜誇幹力萬槊爭囂嘩旌皂纛何紛葩勢揺兩蜀掀三巴須防雨止雷停撾蒼云掃盡天無瑕恍如脫兔離輕罝回頭已見羲輪斜山開水盡風色嘉喜翔燕雀嬉魚鰕紅顚白倒粉殘花披張林葉舒艸芽陰陽變化誰咄嗟風雲乃爾相喧拏大气一气通幽遐彼蒼髙逺安能涯倚峯吟望心目賖碧雲千里號啼鵶

云安龍脊灘

楊濟

洞庭老龍時出沒萬斛舟航俱辟易此龍脊背已鐵石肯逐時好作人日我呼邦人來踏磧恍然如見紅圖出大巫雞卜占云吉小巫竹枝歌轉激飄石揚沙障江色塵埃何處不相襲摩挲石刻聊偃息恐有老人來橫笛

云安下巖

杜柬之

濤江翻雪捲湖灘晚泊巖扉暫解顏夙有淨緣逢寺善老無生理作僧閒殘云已斷獨飛雨落日將沈卻照山半夜秋聲驚客夢一簾珠貝冷

下巖避暑畱題

楊邁

古寺重來興轉添舟中午暑正炎炎野僧引客登山閣稚子穿雲映水簾熱得淸涼身暫健老便閒靜意難厭人間刼火方撩亂法雨何如爲普沾

下巖唐末有劉道者定州無極人聞道於云居膺祥師爲開巖第一祖法號道微自鑿石龕曰死便藏龕中不用時日門人奉其命二百年矣來遊者題詩不可勝讀莫能起此開巖者故予作二篇表見之其一用楊子安韻其一用王定

國韻

黃庭堅

空巖靜發鐘磬響古木倒掛藤蘿昏莫道蒼崖鎖靈骨時應持鉢到諸村

又

寺古松楠老巖虛防廟開僧緣蠶麥去官數荔支來石空無心室云鋪稱意苔若爲劉道者拽得鼻頭廽按部畱小詩命男明復同賦

郭印

地渉云安境山名燕子龕簾垂防急澑蓋偃得修楠牢落前賢迹光明有佛庵幽禽知客至一一解談

又

郭明復

道人昔日來開山山鬼悔泣門不關一時梵宇借嵓麓千載絕景歸人間松蘿郁勃樹旌纛水泉丁東鳴佩環兩蘇寂寞涪翁死杖屨誰與同躋攀

僕旣與子應賦觀瀑詩矣頃之而定瀑小疏爲水簾驚變態之不窮也復記之以詩

張灝

朝來雨急飛瀑雄黒云壓屋江掛虹晚來雨定瀑亦小散作水縷鏘檐櫳垂檐初似玉成綴觸石但見珠跳空嗟哉山泉一物耳朝態暮狀不爾窮乃知造物解戲人千變萬化頃刻中吾恐文章要如此好把泉源驅筆鋒嵓下觀瀑早晚異狀子文有詩輒次其韻

何麒

瀑色淸明气猶雄非煙非云非白虹兜羅綿光透罘罳琉瓈吹影揺簾櫳風吹銀潢灑蒼壁月照玉柱擎靑空誰言物象要有盡我覺端倪殊不窮思湧廻翔掀舞時句在縹緲空蒙中更將七字冩亭午倚天長劍拖芒鋒

水簾

虞大博

疏水成簾造化功冷光千丈半巖風層霄防蝀正鋪地蒼海珠璣卻墮空天下奇觀更何處騷人幽詠未全工要知出壑爭流意不向三巴直向東

遊臥龍山

丁謂

日長春老職司閒縱轡因尋負郭山花气半飄靑靄外泉聲多在白雲間香燈肅肅嚴僧事鐘梵泠泠爽客顏坐有詩人樽有酒擬拋朝市宿禪關

出郊題瀼東人家屋壁二絕

馮時行

入坐山如屏障捲簾風滿衣襟正是梅花時候怡融渾似春深

風引晴雲度去臈催殘葉飛來短景餘寒幾日安排都放花開

到防州

曽慥

眾水歸三峽悠悠萬古情白鹽無路到赤甲罕人行西瀼泉尢勝東屯谷有名丰年公事少飽暖荷恩榮

防州

冉居常

縹飛樓壓舊城年年來聽峽猿吟衣裳慣見秋風冷夢寐常愁塞日陰霜露園林千古事波濤鷗鷺一生心秪應庾信頻飄泊且坐江關緣分深

防州歌簡晁子西

王從道

白帝防州萬古城全蜀東門下相控瞿塘灔澦勢嶄絕赤甲白鹽形澒洞峽雨關雲朝暮徵煙葉水花洲渚共少使冥寞減光輝山川艸木人誰諷明知風月待組織可笑可笑浪嘲弄逸亭野老泛舟來廹立蒼茫遊覽縱旋提燕拂呵物象試吐淸音激鸞鳳江頭一見晁廣文客裏新詩如供奉天生之子映昭代淸才突出萬人眾一來道合事襟期有作正須形淮頌下瞰一隅防萬景豈無江靈爲供送請君作詩如畫圖收拾形容未宜空淸江曲送宋尙徳自峽中回

明詹同

淸江水淸峽水黃淸江之上多緑楊浣花女兒立沙際靑裙白足如秋霜蜀山雪消十日雨一夜扁舟欲齊樹兩岸猿聲不肯休送君流向峽州去

長江萬里圖

楊基

我家岷山更西住正見岷江發源處三巴春霽雪初消百折千回向東去江水東流萬里長人今漂泊尙他鄕煙波艸色時牽恨風雨猿聲欲斷腸【先生原籍蜀中嘉州人因祖仕江左生長吳中遂家焉】

峽中作

安磐

水下防門灔澦堆一山中斷兩屏開昭君村抱琵琶峽神女祠連雲雨臺側壁倒崖無鳥過古藤昏樹有猿哀懸燈夜泊風波惡賴此深山月下杯

全蜀藝文志卷九

欽定四庫全書

全蜀藝文志卷十

明周復俊編詩

學校

題石室

唐裴釧

文翁石室有儀型庠序千秋播徳馨古栢尙畱今日翠髙岷猶靄舊時靑人心未肯拋羶蟻弟子依前學聚螢更嘆沲江無限水爭流秪願到滄溟

益州州學聖訓堂詩

宋何郯

益爲藩捍西南隅物眾地大稱名都擇守來頒玆土政治人頗與他邦殊差跌一有戾條教便宜皆得行黥誅羣姦帖息不敢動無復弄兵覬穿窬任威或謂一時事立政恐非長世圖豈無達識究是否重在攺作徒嗟吁仲翁【文翁字】裔孫有偉度敢決不以常文拘當官勇欲除獘法伊憂內惻仁心孚視人無異逺方意威刑惠政還相須始時歲荒力賑救坐使餓殍成完膚旣而爲俗思根本其在立學陳師模大開儒庠務誨導秀民聳慕紛來趣遂言謂署鴻生職使演經傳傳諸徒奏函一上聞法座詔札卽日來諧兪詔云信汝辦治蜀緩任威罰先文儒公心感激侈上賜刻在金石尊神謨覆之大廈牓美稱日久傳者期無渝邦人承風爲盛事觀者塡道來於於嗟嗟多士其聽命勿卽邪徑安夷塗師無訿聖生率教信尙姬孔尊唐虞施之鄕黨勵雅俗仁誼得以相持扶漢皇初始盛文學起自蜀國行中區本朝教化視三代建元安可爲齊驅吾君訓辭諭萬里義均盤誥玆宣敷吾守教本樹一國學盛洙泗相涵濡臣謀君從協大義聖哲唱和眞同符欲歌盛節示萬古才不逮志嗟其愚

復修府學故事

韓綘

文翁石室已千秋世有興衰化自流賢儁相望承學粹朝廷繇此得人優【蜀中名士布在顯要】太平典禮當傳習盛際文章正講求師友琢磨期不勌岷峨秀气與云浮

過府學遂謁文公堂

諭汝礪

閒花致幽隱髙槐泛輕涼各姱一時好披風互低昻詎知五月中微陰忽催黃我行魯侯宮獨謁文翁堂若人骨已朽道在斯不亡遂令蜀文章照耀日月傍世事俱腐臭斯文眞久長靡顏能幾時蕭條翳墟荒富貴豈不好千載同一傷三嘆過泮宮撫已涕自滂

府學十詠

李石

禮殿

漢人祀周公爲先師故鐘防記云周公禮殿範蜀公鎭云屋制甚古非近世所爲秦漢以來有也內翰王素云其屋制絕異今制後之葺者惜其古不敢攺作

蜀侯作頖錦水湄先聖先師同此室巍然夫子據此座殿以周公名自昔聖人兩兩如一家均是周人先後出東家想見中夜夢猶與公孫同衮舄斯文授受乃關天不爲漢唐加損益我時來視俎豆事重是漢人斤斧迹漢宮制度九天上散落人間此其一多因丰屋起我心獨此數椽綿歲歷規摹嶫嵲東魯似气象縹緲西岷敵竹松猶是斯幹詩風雨方知隆棟吉𨿽然漢獻來至今閱時已多駒過隙中間豈無鳥防慮妙斵不知難輙易工師不揆亂如麻敢向殿門言匠石詩書譬彼尙闕文後學如何補遺逸祖龍非意竊登牀科蚪有心來穴壁舊章僅在命如絲誰勒吾詩勝丹漆

石室

漢孝景時太守文翁始作石室西爲文翁稍南爲髙朕比文翁石室差大皆有石像朕或爲勝宋溫之璋洗石以辧之乃朕字也【詩稟切】蜀守席口奏秩文翁髙朕於祀典竊疑二室者蜀人所以祠二公之意非必自作

來爲人所愛去爲人所思君看文與髙慈惠蜀之師至今窟中像凜凜建立時知非伯有室定是桐鄕祠蜀人愛二公家奉戶祝之昆池幾灰刼阿房一炬炊保此歲崢嶸不動山四維無爲炫金碧瞻拜欽光儀祠前二古栢外幹中不萎勿作剪伐想恐是神明遺森森勢直上峩冠劍拄頥烈士不平气好在淮西碑

殿柱記

範蜀公云其柱鐘防書刻其上按防與鄧艾同入蜀在咸熙元年甲申距漢獻興平元年甲戌凡七十一年矣艾蓋追文翁髙君之美而書也

蒼龍甲戌歲修築周公殿文翁至髙君學校已再變順考興平年寔紀漢之獻或云鐘防書入木字隱見自獻而至防朔歷斗杓轉防初入蜀時意不止弱禪有如猿猱系百巧欲伺便殺女不作難機鋒劇刀箭防書固出繇家法素所善至學艾筆迹暮夜走郵傳老昭豈易欺眞僞猝難辧欺昭爾尙可蜀士多秀彥當其下筆時寧不愧顏面𨿽防黼藻文不揜糞土賤周公儻有靈白日下雷電【鐘防善學人筆迹鄧艾書以誑司馬昭昭遂殺艾】

左右生題名【漢陽江陽寧蜀遂寧晉原以晉志攷之江陽蜀置漢陽寧蜀遂寧晉原皆是宣武平蜀後置】

範蜀公云西漢時諸生姓名文學祭酒典學從事各一人司儀主事各一人左生七十三人右生三十人可攷者僅百許人亦載於歐陽文忠公集古錄

蜀地𨿽逺天之涯蜀人只隔一水巴自從文翁建此學此俗化爲齊魯家頖林春風桑椹熟集鼓坎坎聞晨撾諸生堂奧分左右相比以立如排衙九牧之金充歲貢捜出精鑛遺其沙卿云褒武皆蜀秀虎豹各自雄須牙兩京得人廣數路忍使丘中畱子嗟不然題名百許輩無一顯者何謂耶我亦典學老從事試向坐中尋孟嘉【庾亮版孟嘉爲勸學從事亮正旦大防人士率多時彥褚裒問亮江州有孟嘉其人何在亮云在坐卿且自覓今左右生有典學從事意亦嘉所官也】

禮殿晉人畫

耆舊傳云西晉太康中益州刺史張收畫而東晉王右軍已有書問蜀守事知有漢時講堂在知畫三皇五帝以來人物精妙畫【闕】因摹取得廣異聞則疑非收輩所書耳然畫之後前【闕】可攷則當以收爲正嘉祐中王素命摹寫爲七卷總【闕】五十五人爲成都禮殿聖賢圖蜀守席益又嘗摹【闕】

位可別識者一百六十八人於石經堂【又按元丰闕虛圖畫見聞志云漢文翁學堂在益州昔經頺廢闕

繕立圖畫古人聖賢之像及瑞物於壁未知孰是與耆舊傳小異】

成都名畫窟所至妙宮墻風流五代余軌躅參隋唐其間禮殿晉畫爲鼻祖未數後來鴻鴈行畫者果誰歟或云名收人姓張右軍問蜀守墨帖來縑緗乃知前輩人不愛時世妝範瓊杜措李懷衮仙荒佛怪駈喝雷電筆意窺渺茫不若收所畫上自皮羽之服下至垂衣裳盤古眾支派帝覇皇與王君臣分聖賢有如虎豹龍鳳殊文章視之若有見日月星象空中垂耿光聽之如有聞衡牙玉佩鳴以鏘三古以降歷今世視聽所感猶一堂乃知此畫自神品碌碌餘子非所望吾道久已屈二氏爭頡頏豈惟收也見絀餘子下尙有公議老我雙鬢蒼

齊人畫禮器

齊永明十年刺史劉悛畫殿壁器服如三禮圖席益模本於石經堂【惔或作悛或闕劉悛弟闕之筆今闕矣】

漆器侈初俗長袖【闕】都城如何古邃殿天開垂日星奇奇與怪怪戃怳不識名我嘗此【闕】

自齊永明人間無備物未易窮丹靑一作因郊丘盛禮嚴天庭【闕】異數於此集大成仰瞻萬乘聖逺想三代英蟣虱容著足【闕】

綪西歸放天梅鈞天夢初醒心焉感此畫眼角欲零所【闕】

蜀都問君平

黃荃畫屏

屏已失其左右二屏獨中一山水屏在耳石到官驗問所失月日申府蓋紹興三十年三月二十九日府下兵馬司捕賊不獲

阿荃千頃本胸中學道分明畫手同筆削來追麟獲後丹靑爲洗馬羣空登堂欲與修遺履穴戶何由返大弓尙有滄溟垂素壁莫教蠅誤污屏風

古栢二首

東坡先生送家安國教授成都云蒼苔髙朕室古栢文翁庭事具成都古今記趙次公詳其事於東坡詩注有妄人請於府恐壞屋欲去之石曰屋壞可修此栢不可復且祠廟古迹林木條禁甚明並舉東坡栢堂詩爭之得全

驕榮落盡雪霜浮偃蹇空貽社櫟羞濡沫東家𨿽借潤風煙西爽亦宜秋皮災已覺神明露心在猶懷剪伐憂鐵鎖何當絆龍腳夜深雷雨起潭湫【石欲作鐵索絆之以防風雨之暴未果僅能累石作籠固其足】

思人誰復念婆娑窟室崖陰未易磨四十圍間看澑雨三千年後數恆河不堪與世供狙尙許遺民占鳥窠從此便名夫子樹康人斤斧柰予何【監者王朝辧進士年八十餘矣學官憫其老不忍易之】

秦城二絕

張儀司馬錯所築自錯入蜀秦惠公乙巳歲至皇宋紹興壬午一千四百七十八年𨿽頺圮所存如崖壁峭立亦學捨一奇觀也

泮林堂後面崢嶸不道詩書恨未平蔓深坑余鬼哭此間學校倚秦城

塹成雉堞繞蠶叢漢棧分明蜀徼通只說金牛能誑客已輸巴粟到關中

石經室

僞蜀廣政七年其相母丘裔按雍都舊本九經命平泉令張徳釗書而刻諸石是歲實晉開運甲辰也蜀守胡宗愈作堂以貯石經席益增葺爲記

我今來登石經堂從以諸生行兩廡諸生讀經半頭白問以始終箝不語我聞此經昔中都中郎所乃其祖邇來離亂已亡失楷本僅能傳蜀土蜀土閏位無足道獨此仍爲盛時取爲將嚴鐍守重扄護以繚垣崇邃宇列之學宮豈無意豈但闕文存夏五大開明鏡別妍媸時扣洪鐘諧律呂后生不復事丹鈆抵死惟知守藤楮字音隨口妄蜺霓防畫分毫謬魚魯日月當天空委照盲俗相欺紛莫覩石經𨿽古柰爾何人競傳今不傳古行行矧肯捩眼覷蘚剝苔封費撐拄堅鑱僅免飽蟫魚隘道爭來宅狐防此間鄒人儻借問爲問石經誰是主一昨敵門肆訶斥幾度向墻誇傴僂登登閣閣隱金捶聒耳散空垂雹雨蠟薫煤染連作捲玉軸錦裝如束杵豈無一物媚權豪幾紙才堪博圭組爾之所得固麼麼我則何由寛擊拊一捶只作一字訛訛至萬千那復數石經之害此其大縱有鬼神那可禦憶昔嘗爲博士官首善堂中容接武心知不是世間書云漢森然城百堵恢恢帝所有餘地忍使石經畱外府便當連舸下瞿塘飛上三山如挿羽縑緗舛謬鐘鼎暗天罅豈容無一補巍巍玉帝殿中央河洛東西翼龍虎𨿽然斯文屬興廢帝旣有心天亦許作詩未用擬韓公考篆庶幾追石鼓

云安監勸學詩【並序】

王日翚

湯谿之濱編戶千數百家云安監在焉其山岌而髙蹲踞相揖環合四面其谿洪且逺淸甘湛碧縈回曲折皆秀美也紹興己卯歲八月潼川王日翚捧檄而來周覽气象因謂知監程公曰予聞山深而猛獸藏水廣而巨魚遊地靈則人傑出蓋理之常也觀玆气象必有當世聞人者出焉程公曰唐之季有希者官至上柱國僞蜀時有演遜者仕爲侍郎皆幸氏予曰予言豈不信哉程公曰𨿽然自是賢能之書亦幾絕矣予曰百步之內必有茂艸豈有數萬家而無一賢一能之可書者邪非父兄不能教子弟則子弟不能從父兄之教矣程公曰此地有三牛馬嶺二山舊傳三牛對馬嶺不出貴人只出井土人用是不以仕進爲業惟貨利之從意者非山川所宜𨿽皓首窮經無益矣予曰此誰氏語邪程公曰按石刻漢廷尉扶嘉之語嘉母媼遇龍而娠嘉故其言人信之予不覺喟然曰傳者旣誤載諸石者尢識之淺也其言鄙俚如是可傳以爲信邪且廷尉旣生於靈異亦必賢哲之士安得鄙俚之言哉蓋田夫野老之言後世指以爲嘉言非也使其言而可信則幸氏二人得生此土邪斯民不知前賢之慕而惟俚言之信則亦記諸石者罪矣君子不言則已茍有言焉必將有補於世今以鄙俚之言爲賢哲之言誣賢哲之言塞人才之路吾知斯人必無後也且蜀之東有鹽泉縣今綿州而初梓州見國史亦鹽監之類也有射策爲天下第一者曰蘇易簡蜀之西仙井監地曰三嵎亦三牛之類也亦有射策爲天下第一者曰何防二人皆至宰相又仙井咸泉所出尢多而貴人亦尢多至今顯宦名儒相繼不絕豈謂井之所出則無貴者出邪程公曰然願書之資以爲訓予曰石刻之傳不廢則湯谿之士不振予其可以不敏辭哉然仕者亦不可不勉凡人之學所以修身而已非先期於必貴而後學也誠能修其天爵則人𨿽不從不失爲君子豈可以貴不可必而遂至於不學是惑矣楊子曰人而不學𨿽無憂如禽何且夫地之美者嘉禾而農事不至則禾不生山川𨿽秀而士不知學則貴人不出公須廣諭而勸之俾父詔其子兄詔其弟捨錐刀之末利其髙大於門閭爲子弟者從父兄之教勿荒於嬉勿詭於隨隆師親友𨿽逺不憚博學力文始終不輟則磨以歲月必有英才儒士爲時而出中才者亦必能取科第邀富貴貪利之風爲衣冠之俗矣程公曰諾乃退而爲詩四十韻其詩曰

觀風至云安古者湯谿濱無地不鹽煙無民不樵薪士子獨希少錐刀事艱辛我因公檄來暇日聊咨詢谿山秀且淸湛碧髙嶙峋衣冠杳不報敢問夫何因盛言漢廷尉有語貽鄕鄰三牛對馬嶺有井無貴人斯言旣篤信詩禮不復聞我聞爲咨嗟此語深非仁儒風一旦掃有甚遭浣焚因言廷尉者其生豈不神旣稟神靈姿寧非賢聖倫安得鄙俚語千載愚斯民斯民有幸氏貴豈無足稱唐室上柱國僞蜀掌絲綸遺誥尙可考苗裔亦詵詵後生宜可畏況逢堯舜辰如何二百年自棄甘煨塵前賢不知慕俚語常書紳不知非格言野老相因循爲言聽我語蜀民初頑嚚文翁爲益州化蜀與維新英才出王馬繼世楊子云詞章耀當世至今藹淸芬自爾吾蜀士文學多彬彬乃知湯谿上未必無國珍琢磨始成器匪卽爲荊榛我𨿽非文翁志使風俗淳亦非好辧者示勸聊諄諄公侯寧有種自致惟斯文獨學乃孤陋師友須隆親又當聽我語旣學須能勤不勤如不學勤學始成身窮兮世巨儒逹兮爲名臣惟患學不至學必無沈淪如不學爲名不如復煎燻十室有忠信見者希能遵防觀積歲後俊造來誾誾一成詩禮鄕觀光爲國賓

泮林釋奠偶緣攝事遂獲充員竊觀禮文樂奏之盛不勝欣嘆輙成小詩奉呈僚友

陳邕

春丁逢上日方中防吉修誠薦泮宮奠璧采璘誠可格代庖越俎數徒充八音合奏東南少一道相傳今古同我輩因文須識本浴沂好詠舞雩風

防州試院呈諸公二首

冉居常

它年虫篆老書生謬向文闈預領衡敢使靈鼇嗟屭贔秪愁窪馬賦崢嶸舊傳錦樣心𨿽愧新揀沙金眼自明收拾美莊逃謗去升沈腳迹任諸英

粉袍切勿笑冬烘且踏燒殘防尾蹤總是炎蒸同造榜【某舊以六月薦】不妨衣鉢繼登庸云移白帝鵬霄近月入淸秋桂子濃願得辭鋒倚天劍借君雷雨化蛟龍

次韻盧彥徳學宮詩

楊輔

頗怪諸生籍奉常寂寥科目歲年長只今五桂名猶在恐有孤桐曲未防學校規模新壯觀江山意气久徊翔分光盧使靑瑤句收拾風霆喚阿香【漢太常員猶今貢禮部耳】

全蜀藝文志卷十

欽定四庫全書

全蜀藝文志卷十一

明周復俊編詩

陵廟

謁先主廟

唐杜甫

慘澹風雲防乘時各有人力侔分社稷志屈偃經綸復漢畱長策中原仗老臣雜耕心未已嘔血事酸辛覇气西南歇雄圖歷數屯錦江元過楚劍閣復通秦舊俗存祠廟空山泣鬼神虛檐交鳥道枯木半龍鱗竹送淸溪月苔移玉座春閭閻兒女換歌舞歲時新絕域歸舟逺荒城系馬頻如何對搖落況乃久風塵孰與關張並功臨耿鄧親應天才不小得士契無鄰遲暮堪帷幄飄零且釣緡向來憂國淚寂寂灑衣巾

蜀相

丞相祠堂何處尋錦官城外栢森森映堦碧艸自春色隔葉黃鸝空好音三顧頻煩天下計兩朝開濟老臣心出師未捷身先死長使英雄淚滿襟

蜀先主廟【漢末謠黃牛白腹五銖當復】

劉禹錫

天下英雄气千秋尙凜然勢分三足鼎業復五銖錢得相能開國生兒不象賢淒涼蜀故妓來舞魏宮前

謁先主廟絕句三首

張儼

投順繼皇業並吞勢由己天命屈雄圖誰歌大風起得股肱賢明能以奇用兵何事傷客情何人居帝京雄名垂竹帛荒陵壓阡陌終古更何聞悲風入松柏

武侯廟

武少儀

執簡焚香入廟門武侯神像儼如存因機定蜀延衰漢以計連吳振弱孫欲盡智能傾僭盜善持忠節輔庸昏宣王請戰貽巾幗始見才吞亦气吞

祠祭畢題臨淮公舊碑

楊嗣復

臨淮公武元衡也元和初元衡鎭蜀嗣復爲節度推官後二十七年嗣復鎭蜀時大和九年也汝士爲東川節度使故相唱和汝士曽爲蜀帥段文昌掌管也

齋莊修祀事旌斾出郊闉薙艸軒墀狹塗墻赭堊新謀猷期作聖風俗奉爲神酹酒成防澤持兵列偶人非才膺寵任異代揖芳塵況是平津客碑前淚滿巾

和

楊汝士

古柏森然地修嚴蜀相祠一過榮異代三顧盛當時功徳流何逺馨香薦未衰敬名探國志飾像慰甿思昔謁從徵蓋今聞擁信旗固宜光寵下有淚刻前碑

巫山廟

崔塗

雙黛儼如嚬應傷故國春江山非舊主雲雨是前身夢覺傳詞客靈猶福楚人不知千載後何處又爲神

題濟順王祠【在劍州】

王鐸

廣明二年僖宗幸蜀神有陰兵助順見形於桔柏津帝幸其廟解劍贈神

盛唐聖主解靑萍欲掘新封濟順名夜雨龍拋三尺匣春云鳳入九重城劍門喜气隨龍動玉壘韶光待賊平爲報山東諸將相格天勲業賴陰兵

謁江瀆廟

宋諭汝礪

坤軸東南傾大江日夜注前驅下洛洙余濤略吳楚任勢不期勞得意緣所遇水也初無營神哉亮誰主芳蘭沈淸華碧藻舒翠縷晨鵠戱野防春鳬集深渚均是得所安而神豈私汝古來幾精魄恰此迷所處滛逰不知還沙村失煙樹而我後千載悠然在江滸抱嗇貴無覬於名忌多取冥冥掠岸風滛滛打船雨舞雪窺洪濤開蘋渡前浦再拜謝神況聊復隨所住

題先主廟

晁公遡

天地收覇气丘原余閟宮野人相指似旁有若堂封當時大耳兒甚似隆準公夫豈防故都﨑嶇巴蜀中劃然成三分正爾阨兩雄武侯抱遺恨秦隴竟莫通獨憐晉昌明千載時始逢坐看永嘉亂蕭條河洛空

拜張忠定公祠二十韻

陸防

張公世外人與蜀偶有緣天將靖蜀亂生公在人間厥初大盜興樂禍疊相旋天子輟玉食貴臣擁戎旃生殺出喜怒死者常差肩公曰此何哉從之吾欺天河流觸地軸砥柱屹不遷脇從盡縱捨飛章交帝前上意竟開悟至仁勝凶殘貴臣不極賞追還黜其權安危關社稷豈惟蜀民全後來有阿童握兵事開邊晚策睦州功上公珥金蟬勢張不可禦北鄕挑幽燕神京遂丘墟迄今天步艱時無忠定公孰能折其姦我來拜遺祠喬木含蒼煙死者不可作愀然哀涕澘憤切感虜禍慷慨異公賢春秋送迎神誰爲歌此篇

謁白帝廟

張兪

孤山扞江口上有白帝祠橫視天下險萬流皆俯窺古殿鎖神物悲風出陰帷天昏瓦棟折狐防亦生威優巫日鼓舞鬼怪爭奔馳雷霆捲蛟窟雹火燒松枝入戶精動有如陰兵隨吁哉漢盜亂海內遂崩離赤龍始潛躍逐鹿過秦時公孫奮神劍定蜀圖安危隴坻開北戶荊門啟東陲長驅百萬眾日鬭天下師羣豪挿羽翼與漢爭雄雌兩帝不並立興亡良可悲天運𨿽有在聖賢豈無爲昭皇攬英傑襲軌奄重基【先主武侯】風雲共浩蕩千古餘寒碑威神竟不沒萬里震南夷

題白帝廟

元不伐

京兆元不伐以言罷益昌郡守詣詔獄於鄂渚紹興戊辰五月初八日艤舟瞿塘闗下不獨有象馬之戒水髙灔澦者二十丈道欵白帝祠因告之曰不伐若蠧國虐民貪墨黷貨必見嗇於波神茍忠義是依又何懼焉遂絕維東駚七百里曉泊黃牛漑盡三峽之險明年春復西溯追賦是詩以報神休

楚山中到三峽開長江浩浩從西來奫淪巨浸吞萬派灔澦傑立髙崔嵬鯨波回薄山羊角【灘名】徵鼙摻疊鳴春雷蹴石巖壁勢益狠怒濤駭浪爭喧豗舟師絕叫不容瞬風蒲孰敢施檣桅龍驤防衝量萬斛梢濆擊旋如枯荄昔聞有神司正直江潭祠宇畱山隈羞牢釃斝薦誠懇幽鑑冀防神所哀跋柂鼓檝駃東驚忽忽已過巫陽臺巴徼炎瘴晝如霧煬燖赫日昬風霾歘然晴皎射峭壁翠光冶灔無纎埃連姢嵐光落衣袂飛雲容與風防防祝融之祥古亦有神之報與良丰哉嗟余陷穽豈無謂九死寧知禍有胎觸機直前靡顧後壬人資以成嫌猜燎原之勢旣炎烈垂涎膏血如狼豺盼刀陰顧肆舞勇脇肩媚笑如詼俳違道好徑躐禁槖盡网異議爲梯媒旋踵已爲鬼闞室俄驚白骨到蒼苔人勝自時天亦定肸蠁疏网常恢恢險夷百折堅一節君恩曠蕩天昭回

白帝廟

白帝廟神舊傳以爲公孫氏以余考之非也公孫氏享國日淺轍迹未嘗至防獨遣田戎任滿戍江關岑彭入江關不復爲戍守公孫氏無從廟食按酈道元注水經瞿塘灘上有神廟甚靈刺史二千石過其下不敢伐鼓鳴角恐致風雨舟人上水以布裹篙足不令觸石有聲蓋不謂其神爲公孫氏瞿塘天下至險必有神物司之但有廟偶連白帝城俗遂從而訛爾余往來三峽皆托神之庇輙爲賦此庶來者有所考云淳熙十一年正月晦日西蜀楊安誠道父書

蜀江萬壑俱東奔瞿塘喧豗爭一門驚濤駭浪建瓴下巓崖僕谷相吐吞朋妖窟宅恃幽阻正晝噴薄陰霾昏靈宮奕奕鎭地險眾瀆稟令川祗尊赤甲後聳黃熊躍灔澦前峙靑猿蹲舳艫銜尾下吳楚約束蛟鱷如雞豚舊傳鼓角致雨雹裹篙不觸撐舟痕綜理脈絡盡西徼帝假之柄攸司存子陽祚國十年近此地未省東其轅連江列炬鐵鏁斷戎滿犇北無畱屯江關回首盡漢幟遺黎何自知公孫血食漢代定不爾但有故壘山之樊子美誤信齊東語感慨勇略招英魂山川之靈載望秩僭僞詎可同時論向來名實久淆混薦祼無乃瀆俎膰請從酈元爲考證神理昭昭斯可原

白帝祠

冉居常

西南割據幾何年長托威靈灔澦前覇气不垂天數盡神祠猶壓地形偏舟航歲晚方孤客關塞山寒更暮煙欲論興亡愁意緒持杯寂寞酹山川

武侯新祠復用前韻

王十朋

山藏古寺柏靑靑地重端因蜀相登沙上不聞江石轉人間幾見谷爲陵龍蛇樹影揺千尺玉雪花枝吐萬層堪嘆艸廬誰復顧淒然香火卻依僧

武侯祠

張震

勲業場中托汗靑詩書壇上復誰登顧廬可是依昭烈持釣何妨屈子陵力挽狂瀾休轉石功虧累土不成層他年一笑三生夢應愧多情碧眼僧【韋南康始生有胡僧往視之謂曰別久亡恙乎韋氏問故答曰武侯後身也吾往與之友故不逺而來因字之武侯見宣室志】

經秦皇墓

魯交

祖龍何事苦東巡僊駕歸來冢艸新項籍已飛三月火子嬰猶醉六宮春元來滄海殊無藥卻是芒碭暗有人自古乾坤屬眞主驪山山下好霑巾

花卿冡行

謝翺

【山谷云花卿冡在丹陵之東館鎭至今猶有英气血食其鄕】

濕云糢糊埋秋空雨靑沙白丹陵東莓苔陰陰艸茸茸【上聲】云是花卿古來冡花卿舊事人所知花卿古冡知者誰精靈未歸白日西廟鴉啄肉枝上啼緜州柘黃魂正飛

孟蜀李夫人祠

前人

春荒曲薄蠶叢土屈狄歸朝辭廟主官家呼母恩許歸劍閣並門無處所【一作淚如雨】故衣升屋棺四繞出門哭子汴州道回腸酹酒三致辭巴蜀如歸化啼鳥老身不食追爾魂鹵簿臨門拜上恩

過漢武陵

明劉成穆

歲暮霜殘過漢都武皇陵墓舊荒蕪不將玉匣藏天馬猶使金鐙照野狐賦客詞園淸露盡仙翁丹竈白雲孤千年惟有秋風曲渭水長流啼夜烏

全蜀藝文志卷十一

欽定四庫全書

全蜀藝文志卷十二

明周復俊編詩

亭館上

臨水亭

唐閭丘均

髙館基曽山微羃生花艸傍對野村樹下臨車馬道淸朗悟心術幽遐備瞻討回合峯隱云聯綿渚縈島气似滄州勝風爲靑春好相及盛年時無令嘆衰老

滕王亭子

杜甫

君王臺榭枕巴山萬丈丹梯尙可攀春日鸎啼修竹裏仙家犬吠白雲間淸江碧石傷心麗嫩蘂濃花滿目斑人到於今歌出牧來逰此地不知還

題栢大兄弟山居屋壁二首

前人

叔父朱門貴郎君玉樹髙山居精典籍文雅涉風騷江漢終吾老雲林得爾曹哀弦繞白雪未與俗人操野屋流寒水山籬帶薄雲靜應憐虎穴喧已去人羣筆架霑牕雨書籖映隙曛蕭蕭千里馬个个五花文

卜居

前人

浣花流水水西頭主人爲卜林塘幽已知出郭少塵事更有澄江消客愁無數蜻蜓齊上下一雙鸂防對沈浮東行萬里堪乘興須向山陰上小舟

西郊

前人

時出碧雞坊西郊向艸堂市橋官柳細江路野梅香傍架齊書帙看題檢藥囊無人競來往疏嬾意何長

田舍

前人

田舍淸江曲柴門古道傍艸深迷市井地僻嬾衣裳櫸柳枝枝弱枇杷樹樹香鸕鷀西日照曬翅滿漁梁嚴中丞枉駕見過【嚴自東川西川勅令兩川都節制】前人

元戎小隊出郊坰問柳尋花到野亭川合東西瞻使節地分南北任流萍扁舟不獨如張翰皂帽應兼似管寧寂寞江天雲霧裏何人道有少微星

寄題杜二錦江野亭

嚴武

漫向江頭把釣竿懶眠沙艸愛風湍莫倚善題鸚鵡賦何須不著鵕防冠【侍中】腹中書籍幽時曬肘後醫方靜處看興發防能馳駿馬終須重到使君灘

同羣公秋登琴臺

髙適

古迹使人感琴臺空寂寥靜然顧遺塵千載如昨朝臨眺自玆始羣賢久相邀徳與形神髙孰知天地遙四時何倐忽六月鳴秋蜩萬象歸白帝平川橫赤霄猶是對夏伏幾時有涼飈燕雀滿檐楹鴻鵠摶扶搖物性各自得我心在漁樵兀然還復醉尙握罇中瓢

揚子云墨池【卽艸所】

宋宋祁

宅廢經池在人亡墨澑漧蟾蜍兼滴破科斗共書殘蠧罷蕓猶翠蒸余竹自寒長楊無可問撫物費長嘆

司馬相如琴臺

前人

故臺千古恨猶對舊家山半夜鸞凰去它年駟馬還死憂封禪晚生愛茂陵閒惟有飄飄气仍存天地間

題琴臺

田況

西漢文章世所知相如閎麗冠當時防人不賞淩雲賦只說琴臺是故基

江瀆亭

宋祁

一翚掀翅壓溪隅吏事初閒此宴居斷岸有時通略彴輕風盡日戰栟櫚云鴻送目揮弦後手板看山拄頰余芰碧蒲靑來更數江人多識使君旟

夏日江瀆亭小飲

前人

飛檻枕溪光歡言客徧觴暫云消樹影驟雨發荷香辛臼橙韲熟庖刀膾縷長蘋風如有意盈衽借浮涼

錦亭晚矚

前人

長夏宜髙明緩帶散煩窘憑軒一超然目與天共盡山從云端見日就林外隱風來艸樹披煙生井閭近自公況多暇衝臆無畱蘊卽此可宴居何須事遊軫

髙亭駐眺招宮苑張端臣

前人

蜀天向臘寒未極倚檻綿睇亭臯分一萍團紅江上日數蓋淡白樓頭云杯中竹葉與誰舉笛裏梅花那忍聞願君枉步數相勞他時離緒徒紛紛

和浣花亭

葛琳

井絡西南區成都號佳麗錦城十里外物景居然異傍縈浣花溪中開布金地杜宅巋遺址任祠載經祀【按蜀記梵安寺乃杜甫舊宅在浣花去城十里大歷中節度使崔寧妻任氏亦居之後捨爲寺人爲立廟於其中每歲四月十九日蜀人多遨樂於此】自昔歲一逰有亭久摧廢將期泛舟防先此畱旌騎弗基矧肯構後人莫予嗣冠蓋或戾止風雨亡所庇我公至之初詎肯徇人意柅車集賓組幕天陳燕器茍弗謀髙明胡爲革媮敝鳩工度材用奢儉求中制舉從縣官給下靡秋毫費巍然大廈成甚於折枝易藩條息偃暇時律淸和際落成及休辰夙駕忻重詣羣嬉逐使轂雜處同蠶市棟宇美可觀席筵陳有次芳樽旣罷撤防舲爰登憇夾岸布緹帟中流喧鼓吹溯防煙靄間禽魚共翔戱都人與士女疊足連帷被防珠疑漢曲浮觴均洛禊晻晻日將暮熙熙眾皆醉況入武陵源卻返塵寰世自是畢遨賞始復專民事農耕士就學商販工居肆蜀邦生齒繁衣食良囏匱三時急耕播寸壤無遺棄玆焉俾暇逸所以慰勤瘁上賴天子心愼重坤維寄旣擇邇臣徳來秉諸侯瑞且命太史賢出攬澄淸轡第務廣教育孜孜布仁惠匪圖亟聚斂規規奉邦計和气斯涵濡羣生皆茂遂乃躋富壽域共樂升平治不才備屬僚罔補公家利廕宇幸焉依雅聲慙善繼願比召南篇永歌棠蔽芾

逰彌牟王氏園

文同

短彴疏籬入野扄竹煙松露滿襟淸奔湍激險飛寒響弱蔓穿深掛晚英惜去更觀曽畫壁記來重注舊題名門前便是紅塵道誰肯同過洗俗纓

張少愚書院

前人

澗水浸斷橋車馬不得通飛嵐積庭礎秋蘇垂紫茸窗紙爛溪雨簾衣折林風主人殊未歸使我煙景空

劍州東園

前人

羣峯髙擁碧嶙峋亭宇淸華气象新兩岸煙雲先向日一林花木暗藏春溪明夜閣軒窗月風斷晴橋井邑塵好酒滿樽詩滿軸士人曽不倦行人

鹽亭縣永樂山叩云亭

前人

長江合髙峯爽气左右繞中流望絕巘萬丈見木杪孤亭掲其上隱隱一拳小李君令玆邑邀我升縹緲是時天宇淨晴色洗霜曉萬象滿四隅轉盼皆可了神淸壓塵氛志適喜猿鳥人生貴軒豁世務苦紛擾玆焉獲登覽浩思欲飛矯今謂亭我爲勝絕此應少願子立佳號光輝飾松蔦因名之叩云大字榜霞表

致爽軒

趙汝愚

濃陰夾道水流渠吹盡殘花不復余惟有範家十畝竹靑靑依舊色侵書

錦屏山暮景

諭汝礪

暝色輕煙罩郡城漁舟燈火倒觀星寒山逺水江村暮自在妝成水墨屏

西園辧蘭亭

呂大防

手種叢蘭對小亭辛勤爲訪正嘉名終身服佩騷人宅舉國傳香稻子城削玉紫芽淩臘雪貫珠紅露綴春英若非郢客相開市幾被人言誤一生

和

李大臨

沙石香叢葉葉靑卻因聲誤得蟬名騷人佩處惟荊渚識者知來徧蜀城消得作亭滋九畹便當入室異羣英非逢至鑑分明說汨沒人間過此生

和

季之純

綠葉纎長間紫莖蜀人未始以蘭名有時只怪香盈室此日方傳譽滿城恩意和風揚馥鬱光榮灝露滴淸英庭階若不逢精鑑何異深林靜處生

萬里橋西有僧居曰聖果後瀨錦江有修竹數千竿僧辯作亭於竹中予與諸公自橋乘舟溯流過之因名亭曰萬里蓋取其發源注海與橋名同而實異因作小詩議之

呂大防

萬里橋西萬里亭錦江春漲夾堤平挐舟直入修篁裏坐聽風湍徹骨淸

運司園亭詩

章發

成都轉運司園亭蓋僞蜀時權臣故宅也淸曠幽靜隨在皆有可樂者輒爲十詩粗記領略以備它日遺防庶幾其詩足以省憶舊逰爾

西園

古木郁參天蒼苔下封路幽花無時歇丑石終朝踞水竹散淸潤煙雲變晨暮何必憶山林直有山林趣

玉谿堂

堂緣水得名方沼當其後漪瀾蕩榱桷窗戶挹花柳虫魚不避人鷗鷺若相友午枕夏簟涼此樂亦奚有

雪峯樓

曽構壓池塘不僣亦不偪影浮緑水靜寒逗雪山色撫檻接修竹連檐引蒼柏注目望長安無柰濃云隔

海棠軒

珍葩寄幽島正對孤軒植優柔自俯仰紅緑若組織合酣晴日曛坐久濃香逼池面淨可鑑朝霞莫澄碧

月臺

蜀地饒夜雨輕陰多蔽天見月月無幾築防待嬋娟髙疑桂影近俯視云屋連顧盼已塵外欲挹瑤宮仙

翠錦亭

楩楠百尺餘排列拱檐際畏日自成陰隆冬寧滅翠虛曠得寂理嬾癖資濃睡誰知官府中獲此衝寂味

潺玉亭

傍砌釃小渠回環是流水石蜃此珠涎淸響醒人耳風防竹影碎月皎波光起防爽無塵囂靜適心所喜

茅庵

竹間搆圓庵所向自瀟灑珍禽防巧舌宛是居山野嘿坐見眞心萬緣盡虛假勿陋尋尺地玆焉息意馬

水閣

架木浮水中略彴通孤島扶疏倒花影潑剌跳魚小風月所得多經營信云巧隱幾寂無人朱欄萃幽鳥

小亭

化邊一小亭雙跨淸渠上規摹𨿽甚隘幽僻良可賞信依佳木陰未羨大廈廣不足延賞朋擕笻常獨往

同前

許將

尋勝偶出郭芳園路西轉鳥鳴戀故木蘭茁歸新畹【質夫新得眞蘭植之】坐愛花景深行倚笻枝短翳然想林木防心不在逺

艸堂俯玉谿玉谿淸且幽從公蹔偃息光景空夷猶浮雲冠員島白日回方流秪此有光碧何心昆侖洲危樓起城陰乘髙望西極列峯橫靑天飛雪千里積皓然絕纎塵一攬無邊白莫怪頻東向上有思歸客海棠冠蜀花此軒花尢冠紅雲簇蘂細緑水照葉亂倚籹宮粉聚疊綺霞光散雨淚防春風應懷上林怨蜀地山四維益州平如掌累臺郁臨風坐看月宵上稍出叢木末始發眾籟爽玆焉蹔逰目一攬天地廣闌干竇澑長窱空埃靜修林宻蔥翠盡得錦城景云舒靑靑色風散蕭蕭影未爲夜行人共此晝夜永引泉注淸渠潺潺潄寒玉側出閬風遲驟驚江雨速飛瀨乍揚白樛木細涵緑晝夜聲不止肯效楚人哭茨茅以爲庵環顧蕭然虛內樂茍自足容丈卽有餘旁依條竹宻上翳靑松疏勿言此中陋中有君子居飛閣出方池修曲見空莽偏臨花塢近平覺春波長反景澄餘暉夕陰帶浮爽從容觀魚樂不減逰濠上扁然溝上亭左右相映帶修柟列翠幄長松偃髙蓋地偏景逾寛處約志彌防誰知坐嘯間心逰萬物外

同前

丰稷

仙山二十四境逺難徧探錦城史君園雅與云洞參廻光戢一覽紫翠絕西南池映金波淨花霑玉露甘一水從何來應是昆山頂釃成緑玉池虛堂逗淸影公退泠然賞悅心非外境魚泳陽光動鳥啼春晝永憑眺在何許樓倚靑霄端每來注心目不覺生羽翰終籍好峯影散作銀闕攢隻履西歸客應笑空倚欄文錦初動機晨霞欲敷照香傳雪樓濃影落玉谿倒子美不能賦春工一何妙惟有賞心人相逢祗防笑石印魚在屏犀透星入角廼知明月光日用人不覺陟此百尺臺余念坐消剝洞曉望機仙用玆可學檐外列修木凜凜正人气有徳必有文爛兮五色備豈同夭韶花防春張繡被須信輪囷材堪爲萬乘器養原在西山如玉抱精白引之落錦渠歷耳不可擇風雨雜鳴球珠璣寫雲液恰似偃谿聲醒悟迷途客覆以潔白茅環以瑯玕竹天籟旁鼓笙月沼對鋪玉借問淸坐翁此外更何欲笑指博山鑪香飛栢子緑長虹臥松江一葦航大河豈如此安穩無復畏風波幽香萃花島魚藻防且多徙倚小欄曲月色透薜蘿東西對孤鶱杖屨可幽歇容光日月來映此自輝徹鱗木張幄翠蜃泉飛玉潔往往得意時宛在廣寒闕

同前

孫甫

外臺富園池玆焉甲西南異花間棠梅良木森楩楠飄飄壺中仙亹亹物外談聯毫賦新詩刻石畱翠龕華堂殿【去聲】方池雅名題玉谿南榮山色迥北牖花光低時聞細泉鳴間或幽鳥啼深宜澹蕩人冥坐窺天倪金穀計浩穰山水志闊契晴空倚危樓快對西山雪胸中浩气充物外囂塵絕無事坐淸吟逺岫窗中列髙軒瞰方池澄波隔鎖窗中島植奇花鮮逾濯錦江水府集羣仙紅雲羃翠幢畫圖入禁庭榮耀知無雙【內璫使蜀畫圖以進】

俗流嗜喧卑世才務髙潔築臺僅諭尋淸夜延明月四垂天幕低千里蟾光發幽人澹無事裁賦何淸絕森森棟梁材駢空翥鸞鳳危亭構其間曽不礙榱棟檐陰織翠紋砌澑諧淸防攤飯宜晝眠一枕華胥夢回環引細泉泉聲漱檐底美哉智者心淸通樂【去聲】流水琤琮戞鳴球淅瀝泛緑綺塵慮無由得何須洗雙耳結茅作禪庵不卑亦不廣地占官府雄盤基才袤丈幾席供燕閒松筠助蕭爽座有逍遙公虛中息塵想小閣連雪峯憑欄恣幽玩紅接海棠洲緑對篔簹岸有時開鐏罍波影侵几案何須架長虹然後衝云漢蕭森玉谿南小亭屹相向使華雙軺車禪境二方丈固將物理齊室隘志自廣松竹周四檐足以備幽賞

冠鰲亭【錦竹】

周惇頤

紫霄峯上讀書臺深鏁雲中久不開爲愛此山眞酷似冠鰲他日我重來

全蜀藝文志卷十二

欽定四庫全書

全蜀藝文志卷十三

明周復俊編詩

亭館下

雲溪

宋何耕

幽居定何如頗恨未見之主人向我言喜色融雙眉修篁流翠陰寒溪漾淸漪領略非一狀幽妍發餘姿空蒙雨亦佳防灔晴更奇豈惟二江獨意恐兩蜀稀主人信妙士得此固所宜天公閟好景授受各有時豈無多田翁偃蹇逝莫隨素交懷老蒲秀句紛珠璣安得招歸來爲君賦淸詩往者不可作後生欲何爲【公與蒲大受爲平生詩友】

浮翠橋

前人

隔溪蒼翠各西東架竹爲梁路始通缺月罅林凝淨綠斷霞明水落殘紅芒鞋步步幽深處藜杖聲聲屈曲中回首忽驚橋已逺泠然身禦圃田風

寒碧亭

前人

憑欄日日俯淸湍洗竹年年斬惡竿十頃琉璃秋色靜一林竽籟曉聲寒涼風有意生天末明月無邊照水端誰謂過淸難久處愚溪元自不相安

逺色閣

前人

小小樓居著散仙淵明眞趣本悠然招呼雲月欄幹曲顧揖江山拄杖前獨鳥倦歸翻落日誰家晨爨起疏煙根塵應接無畱礙笑殺胡僧面壁禪

假山

前人

空庭幻出小嶙峋假外應須別有眞只恐話頭成兩撅若爲融攝主和賓

蓮塘

前人

色香無比出西方何物妖狐號六郎手折一枝聊供佛前身定是老柴桑【劉遺民爲柴桑令在逺法師蓮社中】

蘭坡

前人

蘭與髙人臭味同含薫聊復待淸風紛紛蕭艾毋相笑爾輩敷榮轉眼空【世說云蘭摧蕙折不如蕭敷艾榮】

龍淵

前人

門前大江何渺漫昔人飲牛水爲幹水漧龍逝亦其理近在咫尺聊泥蟠魚蝦玩侮防獺笑縱有靈怪誰當看徳人問捨壓吾境便爾築室相遮攔坐令異類皆屏伏恃有此耳差少安卻紆朱紱去監郡遺我守舍良獨難昨來過門恍如夢龍致此語催歸鞍先生不信反不笑謂我饒舌狂丰幹

虛舟

前人

君不見江臯車馬紛相送巨艑峩峩舩載重西南使者解官饟水淺著沙牽不動如君材具豈多得合侍明光參法從胡爲淺瀨著虛舟頗肖胸中太空洞問君此意竟安在欲說向人誰與共山林鐘鼎本同轍系岸截江隨所用八窗窅窅淨無塵一水泠泠淸可防何當抱被過君眠分破江天幽夜夢

防機臺

太虛生微云機事日夕繁兼防豈不佳尙有防者存稽首老龎翁妙處希一言請觀臺上月萬古無昭昏

新都驛逺平軒

劉望之

霜晴木落送歸鞍袖手微吟此慰顏剰欲憑欄招百鳥更煩翦樹出靑山晚悲薄祿非三釡賴許淸詩見一斑【軒有外氏周次元帥蜀時詩】看到逺平才得恨我寧歸臥尺椽間

露香亭

王灼

北渚一帝子洛川一宓妃池有千種蓮平生所見稀纎穠各態度紅白爭光輝我來亭上飲夜久未忍歸翁家采香人但愛香滿衣豈知淸露濕團荷防珠璣

信相院水亭

馮時行

靑天行月地行水水月相去八萬里天公大力誰能移月在水中天作底我心與月明作兩月行本在靑天上𨿽云佛說我別說恐落眾生顚倒想少城城隈佛宮闕客哦水月僧饒舌三峽水寒梅花時起予對月賽此詩

從何使君父子遊墨池分韻得名字

李燾

蜀學擅天下馬王先得名簧如巧言語於道蓋小成子云最後出振策思遐徵斯文大一統歘使聖域淸富貴盡在我紱冕非所榮旁皇天祿閣聊亦觀我生懷哉不能歸舊宅荒榛荊寂寞竟誰顧正路今莫行使君蓬萊仙弭節歸赤城門無俗賓客家有賢父兄慨念此耆老不登漢公卿臨池一尊酒尙友千載英並呼嚴與李月旦共細評區區可無憾彼重適我輕朅來成都市塵土污冠纓古人不可見見此眼自明請爲懷古詩玉振而金聲

題新繁勺氏盤溪

勾昌泰

黃塵沒車轂平地得林丘花木風光早陂池煙雨秋不彈長劍鋏甘賦大刀頭九軌利名痼逢君應少瘳從俗鮮所得九牛中一毛彊牽麋鹿性要學豹龍韜野服顏常好晴窗首自搔向來誤應聘塵土污吾袍客至輙命酌爲言花已開靑山長委髻白骨舊生苔不飲固癡絕能詩宜數來頗憂明日雨紅紫落成堆勝簪不肯黒浮頰故能紅心寄塵埃外春歸杖履中徑松靑謖謖庭艸碧茸茸無術系白日年光如轉蓬

簡州東溪碧波亭

姚孳

賴簡池臺兩蜀誇東溪別是一仙家令人卻憶康王谷坐看珠簾濺雨花

三峽堂二首

宋肇

林巒十里上巉巗飛檻初憑縹緲間防子風煙依白帝夜郎耕鑿雜烏蠻砌橫亂石遙臨澗門對髙峯近帶山咫尺驚湍吁莫測每令逰子念江關【堂下臨灔澦堆】

初尋磴道踏雲煙漸引茅檐屋數椽江影動揺波面日山光隱見峽中天放懷罇酒凴欄客回首弦歌蕩漿船要與舟人同此樂移花種竹滿巖前

題三峽堂

張縯

羣山危立接雲天二水東朝防百川【闕】堪輿無此壯崔嵬疏鑿定何年千秋躍馬興亡夢一防【闕】上下【闕】時有剛風來浩起余髙興九霄邊

諸文賡示前再次韻

前人

桃李層層媚逺天【闕】

淩雲賦混一長看建武年【蜀地𨿽險不闕用武其闕謂蜀文章擅天下凡中原有道

蜀闕先平闕

建隆可一二考也】老去無知經世用夢歸欲問

【闕】

妙語驚頺懶一笑詩壇酒社邊

題三峽堂

郭明復

三峽堂前五月風吳檣蜀柂古來通山如肺附重相掩水似環連去不窮躍馬孤城憐倔彊臥龍八陣想英雄憑欄千載興亡事何異邯鄲一枕中

題巫山瞻華亭

鄧諫從

崚嶒玉削三千丈翠潑嵐光冷相向風含太古雲气長變化溟蒙紛萬象陰晴一日具四時天籟壑深虛自響神山娟妙擢羣參錦繡鋪張獻奇狀蟠根積鐵匯百川龍矯蛟翻饒跌宕勢連三楚此開國故壘荒宮帶溪瀼樓臺井邑老風煙環佩淸聞駐仙仗竹林風味便讀易久與江山爲輩行嗚弦餘暇豁心眼戱著飛闌雲雨上爽明自可達壅蔽野獲又何勞艸創政和民气長似春景迥心平過於掌徵鴻明滅志何杳黃鵠追隨意尢放當年李杜經行處太史銀鉤刻靑嶂寶刀珠瑟出耕墾曲水纎腰迷艸莽牢盆古雜秦篆飛動閒摹永平樣瑚交柯炯不蝕髣髴將軍勲業壯英雄繁盛隨流水時有竹枝賡牧唱孔泉文物起騷經國色明妃守孤尙我家峨眉紫翠間爲愛奇峯甘蒟醬秋風野水憶絲蒓擊汰夷猶理煙榜

江郊亭新成賦詩二十三韻

楊咸亨

蜀江千里東南傾峽門橫鎖千丈鯨吳帆蜀楫過如織府主四海皆弟兄城西門前二十里客去當送來當迎藤梢橘刺宻無路短亭四壁荒榛荊春風淡沲酌客處我陪後乘同郊行碧油紅斾駐沙尾連宵急雨鼓不鳴元戎玉皇香案吏俛仰茆屋無乃輕擘山鞭石相原隰釘頭瓦縫粟縷盈偉哉幻書此奇觀丹楹畫棟光崢嶸山長波迥目力短空蒙宜雨髙宜晴危嵐滴翠染牕戶空江倒影翻檐甍天藏地設久相待更爲佳處題佳名梁間橫陳大手筆龍蛇飛動鬼神驚髙齋百篇子美唱峴首千載羊公情試呼小隊訪新館壯逰始與勝槪並披云喚月星斗動放舟聞鶴天水明練光渺渺風力壯疊鼓西上帆東徵舳艫冠蓋兩嘆息歡謠晝亂通樵聲元戎故是活國手山河指顧風塵淸淒涼三峽小遊戱朴斵丹黝安足程明堂梁棟要杞梓天關石柱須公擎紛紛故吏萬里外燕雀行慶大廈成賦詩抵掌者誰子夜郎野老楊咸亨

次韻

單防

瞿唐一門江水傾羣趨激射隨奔鯨舟車冠蓋湊蜀道孰間張文連殷兄相逢來往問地主太守詎敢防將迎白崖候館久茅蕝近卽野處披榛荊屏修啟剔作廬舍夙戒裏旅遲畱行有如授館及郊勞舉國定制誰先鳴錢唐鄙人何所似抵掌自視鴻毛輕食焉抑畏墮偸懦泛觀彼己同虛盈山蹊水滸肆登賞彌嗜傑閣誇崢嶸朋從簪盍得眾雋塵譚冰釋欣初晴鼎新贊我築斯館棟宇不貴朱連薨入門便足庇風雨揭榜卻借江郊名時哉蓮幕有嘉客落筆能令風雨驚聯篇累牘溢我目粲花麗藻舒我情人生晤合良快意胡爲四美嗟難並日光天際發丰蔀此去可並依離明直排閶闔出灔澦肅肅東首歌宵徵循崖履坦夐無阻爲君畱取能詩聲此榜與詩儻不朽此館想同江水淸我來歲月愧銷縮整纓輯屨圖歸程遺名肯復計身後謹慮第虞槃水擎始終感慨遇僚友遂事且喜相須成勉旃功業早期就發軔自是天衢亨

次韻何漕司小紅翠亭二首

劉士季

少陵遺迹瀼西東端的髙齋在此中今日花枝弄煙雨前時蔬甲臥霜風【此地舊爲蔬畦】根株移取他山翠跗萼輸來別圃紅收拾陽春無盡藏防人端說兩詩翁

苑在中巴東復東滿城春色一圍中休言小小鶯花界也勝纎纎燕麥風舞袖捲沙空映翠晴牕磨鏡漫晞紅葉成帷幄花成陣壯觀詩壇矍鑠翁

控巴臺詩

何異

閱武弓刀勁利畱賓歌舞淸妍紅暎連檣燈火翠浮隔岸人煙

臺上小畱歸客臺前穩系扁舟三宿翠防閣上一程白帝城頭

次韻控巴臺詩

李訦

翠岸紅燈奇語要自江南看來多景齊雲樓下當年使鷁招回

誰道地拘偪仄須知天悶幽妍一段丹靑臺閣何人淡掃松煙

續和漕司髙齋韻

薛紱【漢嘉人】

坦性渠儂嫌我眞斗升誰給太倉陳悠悠江漢飄零客落落乾坤老病身心歷百艱彌感奮詩畱千古恰淸新髙齋髙處齊文熖付與傾心仰止人

紅梅閣

韓子蒼

路入君家百步香隔簾初試漢宮妝直疑夢到昭陽殿一簇輕鈿繞淡黃

題紅梅閣

仙女

南枝向暖北枝寒一種春風有兩般憑仗髙樓莫吹笛大家畱取倚欄看

遊艸堂

陳南賓

西出秦闗道路長岷峨東望郁蒼蒼蓬萊三賦舊無敵同谷七歌今可傷茅屋秋髙風瑟瑟布衾鐵冷雨牀牀浣花溪上應回首千載令人憶艸堂

賦四亭詩四章

何景明

秀地名山出晴疊巘羅褰帷入雲霧拂鏡影嵯峨仙客丹梯意樵人白石歌悠然時一眺佳色滿煙蘿【右見山】中田背北郭曲榭俯通川未羨龎公隠先知沮溺賢驅牛迎社日聽鳥餉春煙閒讀農書罷逍遙策杖前【右閱耕】舊種三湘岸初移千樹香柰花繁檻雪丹果壓檐霜裊裊生南國娟娟貢玉堂嘉應伯夷並髙詠楚臣章【右楚頌】翠幹盤仙樹西亭煙霧中風簾自馥鬱月幌共玲瓏白露棲雙鶴靑天下八公獨同招隠曲攀望小山叢【右淮隠】

全蜀藝文志卷十三

欽定四庫全書

全蜀藝文志卷十四

明周復俊編詩

寺觀

遊三學山

隋僧智炫

秀嶺接重煙嵚岑上半天絕巖低更舉危峯斷復連側石傾斜澗廻流防曲泉野荒靑艸凍春來白鳥傳樹錦無機織猿鳴詎假葉宻風難度枝疎影易穿抱裘依閒沼策杖戱荒田遊心淸漢表置想白雲邊榮名非我願息意且蕭然

遊梵宇三學寺

唐王勃

香閣披靑磴雕臺控紫岑葉齊山路狹花積野壇深蘿幌棲禪影松門聽梵音遽忻陪妙躅延賞滌煩襟

武山聖泉【有序】

王勃

武山有聖泉焉浸淫歷數百千年乘巖泌湧接磴分流下瞰長江沙堤石岸咸古人遺迹也玆乃靑蘋緑芰紫苔蒼蘚遂使江湖思逺寤寐寄托旣而崇巒左繞石壑前縈丹崿萬尋碧潭千頃松風唱響竹露燻空瀟瀟乎人間之難遇也方欲以林壑爲夭厲琴罇爲日用嗟乎古今同逝方深川上之悲少長同遊且盡山陰之樂盍題芳什共冩髙情詩得泉字韻曰

披襟乘石磴別籍宴深泉蘭气薫山酌松聲韻野影飄垂葉外香度落花前興洽林塘晚重巖起夕煙

附和前韻

明餘子俊

予以左都禦史成化丙午致政還靑神丁未復召起爲夏官卿情知衰病不能圖報竊聞孔門家法於義當不俟駕旣而道出中江日且未晡因遊覽眞靈觀次韻賦此以自見時乃夏之五月望前一日也

靑鞵布襪陟層巓望道其如未及泉天近尋常塵不到旬當十四月猶弦山花亂落空壇裏野鳥閒啼古觀前老我重來應指日山靈鄭重防寒煙

又和前韻

楊春

丹崖翠壁接云巓武名山湧聖泉一水靜中拖緑黛萬松深處響冰弦登臨恍訝昆侖頂倡和渾疑太華前緬想昔人增感慨數聲啼鳥度晴煙

望牛頭寺

杜甫

牛頭見鶴林梯逕繞幽深春色浮山外天河宿殿陰傳燈無白日布地有黃金休作狂歌老回看不住心

玉臺觀

前人

浩刼因王造平臺訪古遊防云蕭史駐文字魯恭畱宮闕通三峽乾坤到十洲人傳有笙鶴時過北山頭

暮登四安寺鐘樓寄裴十

前人

暮倚髙樓對雪峯僧來不語自鳴鐘孤城返照紅將斂近市浮煙翠且重多病獨愁常閴寂故人相見未從容知君苦思緣詩痩大向交遊萬事慵

題武擔寺西臺詩

段文昌

秋天如鏡空樓閣盡玲瓏水暗餘霞外山明落照中鳥行看漸逺松韻聽難窮今日登臨意多歡語笑同

同前

姚向

開閣錦城中余間訪梵宮九層連晝景萬象寫秋空天半將身到江長與海通提擕出塵土曽是穆淸風

同前

溫防

桑門煙樹中臺榭造云空眺聽逢秋興篇辭變國風坐愁髙鳥起笑指逺人通始媿才情薄躋攀繼韻窮

同前

陽汝

淸淨此遒宮層臺復倚空偶【闕】三伏外列席九霄中平視云端路髙臨樹杪風自憐榮末座前日【闕】池籠

同前

李敬伯

臺上起涼風乘閒覽歲功自隨臺席貴盡許羽觴同樓殿斜暉照江山極望通賦詩思共樂俱得詠時丰

同前

姚康

松逕引淸風登臺古寺中江平沙岸白日下錦川紅疎樹山根淨深云鳥迹窮自慚陪末席便與九霄通西蜀淨眾寺松溪八韻兼寄小筆崔處士

鄭谷

松因溪得名溪吹答松聲繚繞能穿寺幽奇不在城寒煙齋後散春雨夜中平染岸蒼苔古翹沙白鳥明燈分僧影痩光徹客心淸帶梵侵云響和鐘擊石鳴淡烹新茗爽暖泛落花輕此景吟難盡憑君畫入京

渠州汧江寺

前人

退居瀟灑寄禪關髙掛朝簪淨室間孤島暫畱雙鶴歇五云爭放二龍門輕舟共泛花邊水野屐同登竹外山仙署金閨虛位久夜淸應夢近天顏

題淩雲寺

司空曙

春山古寺繞滄波石磴盤空鳥道過百丈金身開翠壁萬龕燈焰隔煙蘿云生客到侵衣濕花落僧禪覆地多不與方袍同結社下歸塵世竟如何

靈燈寺

薛能

莽莽空中稍稍登坐看迷濁變淸澄須知火盡煙無益一夜欄邊說向僧

武擔山寺

蘇頲

武擔獨蒼然墳山下至泉鼈靈時共盡龍女事同遷松栢銜哀處幡花種福田詎知畱鏡石長與法輪圓利州北佛龕前重於去歲題處作前人

重巖戴淸美分塔起增標蜀守經塗處巴人作禮朝地疑三界出空是六塵銷臥石鋪蒼蘚行藤覆綠條歲年書有記非爲學題橋

渠州衝相寺

崔塗

水流花謝兩無情送盡春風過楚城蝴蝶夢中家萬里子規枝上月三更故園書動經年絕華發春惟滿鏡生自是不歸歸便得五湖煙浪有誰爭【衝相寺渠州城四十里乃定光佛道塲此詩古老相傳是唐相崔塗僖宗時避亂至蜀所題今無墨迹存惟定光巖間有題云前進士崔塗由此間眺翌日乃歸】

宿成都松溪院

李洞

松持節操溪澄性一炷煙嵐壓寺隅翡翠鳥飛人不見琉璃瓶貯水疑無夜聞子落眞山雨曉汲波圓入畫圖塵擁蜀城抽鎖後此中猶夢在江湖

題嶽池縣集虛觀

呂洞賓

靑蛇煉影月徘徊夜靜雲閒尙未來應是有人新換骨暫畱蹤迹到天臺

畱題飛雲道院

前人

擕笻來此步飛雲踐滿賓堦緑蘚勻江上同歸共誰去不堪回首不逢人

偶乘靑帝出蓬萊劍防崢嶸徧九垓我在目前人不識爲畱一笠莫沈埋

淩雲寺二首

薛濤

聞說淩雲寺裏苔風髙日近絕纎埃橫云防染芙蓉壁似待詩人寶月來

聞說淩雲寺裏花飛空繞磴逐江斜有時鎖得嫦娥鏡鏤出瑤臺五色霞

題仙居觀

僞蜀杜光庭

往歲眞人朝玉皇四眞三代住繁陽初開九鼎丹華熟繼躡五雲天路長煙鎖翠嵐迷舊隱池凝寒鏡貯秋光時逢白鹿巖前往應許潛通不死鄕

題鴻都觀

前人

亡吳覇越已功全深隱雲林始學仙鸞鶴自飄三蜀駕波濤猶憶五湖船雙溪夜月鳴寒玉眾嶺秋空斂翠煙也有扁舟歸去興故鄕東望思悠然

題都慶雲觀

前人

三仙一一駕紅鸞仙去雲閒逺古壇煉藥舊臺空處所掛衣喬木兩摧殘淸風嶺接猿聲近白石溪涵水影寒二十四峯皆古隱振纓長往亦何難

聖母山祈雨詩【並序】

宋潘洞

靈池縣東山下有朱眞人洞洞北岡嶺連屬逾二十里得褚聖女祠化迹尢異民咸事之予出宰之次月邑中苦旱於是潔誠薦禱希恩於二像之前曽未三日甘雨大防民欣其應式歌且忭仰荷明靈之垂祐作詩以記之

錦裏城東邑髙原十六鄕江流分不到天雨降爲常【益部十縣多引江水漑田咸爲沃壤惟靈池疏決不到須天雨俗謂之雷鳴田】節及三春後晴逾兩月彊龍乖尋穴蟄魚困入泥藏樹影全虧緑苗姿半吐黃耕夫皆戚市戶亦蒼忙潛慮寃無雪深疑政有傷推恩慙睿主引咎謝虛皇磬折眞人宇星奔聖女堂先時蠲玉饌隔夜浴蘭湯洞口焚香逺山椒作梵長幽誠期必達應果旋彰雷振南峯下雲飛北嶺傍聲稠喧竹塢勢迫瀉銀潢飃灑連三晝滂沱徧一方稻畦煙漠漠荷沼水泱泱物態涵優渥民情遂樂康洪施周庶品餘潤浹他疆稔歲還堪待陰功詎可防明靈何以報奮藻紀遺芳

集海云鴻慶院

宋祁

地勝祠仍古春餘物徧華山云時抱石佛雨不萎花嶺挾樓梯峻巖牽殿墄斜淙谿雜環佩怪蔓走龍蛇趺坐僧飛鉢香園客戱沙吾防眞艸艸深意寄靑霞

再逰海云寺作

前人

十里云邊寺重驅千騎來天形歌野盡江勢讓山回園木濃成幄樓鐘近殷雷斜陽歸鞅促飛蓋冒輕埃

遊昭覺寺

範鎭

炎蒸無處避此地忽如寒松砌行無際石房禪自安鴛鴦秋沼漲蝙蝠晚庭寛登眺見田舍衡茅半不完

淨眾寺新禪院

前人

金地四郊外一來煩慮攄凡逢似仙境鮮不屬僧居岸緑見翹鷺溪淸無隱魚殘陽已周覽欲去幾躊躇

新繁縣顯曜院

梅摯

繡地縈回寶勢長徧逰寧倦徙胡牀譯齋不顧幡風影講席亂飛花雨香苔陣暗連僧榻古蕉旗低映佛窗涼我來懶上東臺上目送霜楸感北堂【姚親松檟在院東數里故云】

和韻

王益

梵宇蕭條白日長談空揮塵接藤牀云章酷愛休詩麗蓮柄慵思逺社香石發雨梳雞苑寂風梭春織鷲山涼刼灰心火銷平盡又聽鐘聲下講堂

畱題重光寺羅漢院贈憲上人

梅摯

人盡遊方證佛心師心無著外三乘蓮花結社薪吟逺玉紙抄經舊價騰藥杵半和鈴索響茶煙輕共袖云蒸我來與話髙僧事冷笑支公學養鷹

和

王益

曉剃吟髭雪半零海牕曽咒鉢龍醒蚤同西竺能持法應笑南僧不防經雲气晝閒侵塵柄蘚痕春老上銅瓶近來禪觀都無語手指餘花滿寺庭

畱題淸涼院

王益

背倚靑風面枕溪濡毫新向壁間題善根不斷金蓮合淨界無塵水月齊防啟苾蒭眞樂境花開薝卜逺香畦因思祖塔嘗遊處更在龍盤虎踞西【金陵有龍盤虎踞城西偏】

和

梅摯

一水明如罨畫溪淸涼佳勝古標題香隨講雨天花爛聲入幡風地籟齊暫到已能知覺路縱遊何必理禪畦謝公公退多行樂五里鳴騶出縣西

送戴防赴成都玉局觀將老焉

蘇軾

拾遺被酒行歌處野梅官柳西郊路聞道華陽版籍中至今尙有城南杜我欲歸尋萬里橋水花風葉暮蕭蕭芋魁徑尺誰能盡榿木三年已足燒百歲風狂定何有羨君今作峩眉叟縱未家生執防郎也應世出埋輪守莫欺老病未歸身玉局他年第幾人防待子猷淸興發還須雪夜去尋君

護國寺詩

張天覺

薄宦區區可嘆嗟寂寥寒館過村家神錐豈向囊中出寶劍聊憑醉後誇就祿勉持毛義檄讀書空滿惠生車掩關不識靑春好一夜狂風已落花

外大父丞相初登科爲雒縣主簿經攝垍窰鎭稅官畱詩防國寺中令狐監徵錄以見寄謹

再拜追和而記其後

何麒

傳翁遺墨剰咨嗟四海當年尙一家大老不爲今日用小詩徒遣後人誇興來思跨巴滇馬歸去方乘下澤車燕麥葵僧捨裏何如夢得訪桃花【此篇以和韻故兩見不以共次爲序】

題雙流保國觀古栢

胡宗師

孔明廟前古栢奇此木气象尢過之榦東髣髴煙焰起鐵龍空駕焚一枝眞人丹成何所適世傳乘鶴衝天飛求詩道士心彌堅試聽一誦工曹詩

淸曉坐四天院

諭汝礪

杳杳天宇涼月墮星亦稀朝輝下檐隙逺色開林扉寂坐無物役隱幾或在斯曠焉耳目淸擬覺形神歸混世迹若近抱衝心獨微故殿今幾年何人所摹規當時亦姱哉作者良已罷快意取一好於身亮何私不知壯觀地徒使來者悲坐頃又成昔安知今是非

龍華大像蓋冀國夫人所作因成兩絕

何耕

慧性元從戒定薫百花潭水浣僧裙个中力量眞超絕故老尙傳娘子軍

生男个个欲如娘婦女軍中气不揚試問爭功瞠目士幾人能敵浣花娘

普通山距府東十數里靑州禪師洪杲道塲也自龍華歸過之棟宇頺落僧徒鄙野良爲可惜是夜雨大作因書所聞所見爲長韻

前人

錦城之東山培塿突起伽藍壓山口入門气象頗不凡在昔規模定非茍黃絹碑詞著眼看【侯溥作碑記本末頗詳】靑州老衲知名久自披榛徑結茅屋不剪霜鬢散蓬首市門有女奉巾盥衣械無花生穢垢【府娼道王從師落髮人或譖之於王建建鞫之竟無他】至今一轉鶺鴒語【蜀人呼鶺鴒爲連防防有問師者云如何是連防防師云屈指數不及旣旣無蹤迹故云】散作諸方師子吼祖燈寂寞何人繼窣堵岧嶤惟鬼守法席艸長深沒膝僧榻屋穿光見斗似聞占籍多衍沃【此山寺常住田聞亦不薄】合選名緇振頺朽我來不覺三嘆息眼底盡空諸所有自開丈室掃塵坌聊寄門眠憇奔走夢回中夜雨鳴檐臥聽東風寒入牖曉來散步轉山脊好語相呼聞野叟抽芒已見麥翻浪餅餌懸知香隴畆須防日影散林樾絢爛春光被花柳僕夫催歸屢不應景物流連寧忍負出山騎馬更躊躇乘暇應須重載酒

靑羊宮【按趙閱道成都記載宮乃老子乘靑羊降其地今有臺存焉】

前人

一載官錦城咫尺望琳宮未始得得來正隨役役中今朝弄晴雨防蹇隨春風頗愛意象古停驂小從容縹緲百尺臺突起淩半空憑欄俯修竹決眥明孤鴻信哉神仙宅不受塵垢防稽首五千言眾妙一以通靜觀萬物理豈假九轉功區區立訓詁亦哂河上公癡人慕羽化心外乘鴻蒙要騎白鶴背往訪靑羊蹤

暇日與陳楚材遊四天王寺見五髻文殊畫像於廡下剝落可惜遂以告羅宗約參議遷之正法禪院俾長老惠公龕而祠之爲詩十四

韻書其事

前人

陳侯招我古寺行破椽老瓦煩枝撐丹靑巨壁置廡下大士五髻彯華纓旁風上雨塵土集意象落莫無光晶近前諦視乃名筆妙處不減本與瓊【成都名畫多張南本範瓊之筆】惜哉此地非所托走卒嘈雜兒童輕西鄰塔廟頗雄偉彌天老惠新主盟撞鐘擊鼔五千指分坐豈無三尺楹何人堪作不請友參謀行解俱圓明從容試以語二士曰此甚易非難成便從遊戱出三昧各借一臂相扶擎騰空似赴逺公約散花如入維摩城都人攺觀香火肅雨淚膜拜爭投誠主人更存好看客永爲道伴終生平莫言有我不須你畱取眉毛遮眼睛

登道觀

張浚

蒼髯野褐予甚古蘿月桂風誰爲貧當戶蛟龍森漢栢隔江雞犬隱秦人好山如畫能畱客寶鼎藏丹不計春更上髙亭問鶴莫教詩眼有纎塵

逰三井觀

陸防

三井舊知名暇日偶一訪棟宇壞欲盡基址尙閎壯畫墻皆國工煙雲儼天仗旌旄亞戈防佩玉雜弓韔太平實傑作筆落九天上吳生名擅世睥睨未肯讓規模逺有考意象豪不放最奇老臒僊骨立神愈王石格𨿽少怪用筆亦跌宕兩姝淡蛾眉非復火食狀塵埃久侵蝕風雨無蓋障好事未易逢寧能久亡恙雍洛刼灰餘妙迹盡凋喪斯遊恐難繼佇立增淒愴

觀華嚴閣萬僧防齋

前人

拂劍當年气吐虹喑嗚坐覺朔庭空早知壯志成癡絕悔不藏名萬衲中

飯昭覺寺抵暮乃歸

前人

自墮黃塵每慨然擕兒蕭散亦前緣聊憑方外巾盂淨一洗人間匕箸羶靜院春風傳粥鼔畫廊晚雨濕茶煙潛光寮裏明牕下借我逍遙過十年

謁淩雲大像

前人

出郭尋幽山色新徑呼艇子載煙津不辭疾步登髙閣卻欲今生識偉人泉鏡正涵螺髻綠浪花不犯寶趺塵始知神力無窮盡丈六黃金果小身

光相寺

範成大

峯頂四時如大冬芳花芳艸春自融苔痕新晞六月雪木勢舊偃千年風雲物爲人布世界日輪同我行虛空浮生元自有超脫地上可憐悲攓蓬

曉詣三井觀

前人

路轉市聲逺寛閒古城東適從紅塵來忽入蒼煙叢槿心傾濃露芋葉翻微風秋陽澹籬落殘暑不必攻野老熟睡日髙首如蓬官身騎官馬君應笑龍鐘

題鶴鳴化上淸宮

文同

祕宇壓孱顏飛梯上屈盤淸流抱山合喬樹夾云寒地古芝英折嵒秋石乳幹颷輪遊底處獨自立層壇

靑山丈人觀

前人

羣峯垂碧光下擁岷僊家神皇被金巾坐領五帝衙威靈攝眞境俗語不敢嘩精心叩殊庭翹首仰紫華願言佩仙籙畢世驅塵邪循奉蘂珠戒期之飛太霞

蒼溪山寺

前人

正午風色髙遂泊蒼溪縣層崖抱林木有寺藏蔥蒨出船步危磴陰宻頗縈轉上到金僊家緣空列臺殿修篁間疎桐坐覺炎暑變老僧曉經論言語何貫穿引我上髙閣防下俯江面寥寥百里內山水盡奇觀誰謂羇旅中所見皆所願汀州白鳥聚井邑靑煙散樂此暮防歸疏鐘起嵓畔徙倚下松門尙怪舟人喚

資州路東津寺

範祖禹

山行無晨暮日暝崖谷昬哀猿落客淚永路驚旅魂憑陵髙山巓俯視大江奔廻環島嶼合縈轉洲渚屯行雲赴楚天飛鳥下蜀門地遐怪物聚寺古深殿存憶昔李氏末煙塵暗中原姦雄競艸竊割據穹海根干戈百年後見此敗屋垣我來屬淸秋登覽無俗喧山深虎豹歸水靜蛟鼉騫臨風獨笑叱浩蕩欲飛翻

逰長松寺宿石門僧捨以石門霜露白爲韻得

露字

楊甲

疾風吹輕衣駕我云脊路人間一回首驚絕不敢顧烏投虛無底渺渺不知處蜂窠蟻丘垤與世同所鶩試看一蒼莽誰有不平慮尙憐野僧屋佛面荒苔蠧斷崖劃牙吻洶洶崩石怒我來得奇觀拄杖叩巖樹靑山有驕色欲回俗容步平生二三子慰我一相遇娟娟松間月幽夕亦可度夜闌更小語風逼遺響去酌君無多酒繼以木蘭露

登安福浮屠以髙標跨蒼天爲韻得跨字

前人

誰能於虛空千仞擢修架層梯髙寥寥可歷不可跨疑從地上湧幻手聊一化飛龍送千柱雷雨天一借巍巍大勝妙突兀此其亞道人豈澄觀佛事了閒暇指揮三百尺斤斧隨叱吒當時奮赤手意闊已遭罵後來見奇特世眼一驚詫塹山作平地海闊梁可駕哀哉耳目陋未信猶疑嚇淩髙更回首落日在云罅蒼蒼野浮樹漠漠水分汊悲涼豪傑窟野冡埋王伯百年眼前是俛仰閱榮謝惟當快飲酒醉聽風鈴夜

宿安靜觀

前人

靑山轉龍脊矯首西南天上有仙人祠臺殿飛後前下見雲雨興樹色暗平川仙人兩黃鵠一去無歸年向來道上屨人著幾何錢一朝聞羽化悵望空流涎卻揮囊中金瓦礫來投捐巖巖化金碧香火通雲煙人間萬事爾旦暮有愚賢而況爭奪場轉手分媸妍仙人一回首破隴與荒阡紛紛不足道哀此區中緣石泉防幽澗意寂不肯傳夜聞松風露起坐心寥然

朱眞人祠

前人

一濯巖下溪再拜巖中庭淸風蕭然來吹我衣上腥仙人芙蓉冠乘月下云軿山空雜佩響靜夜朝百靈似聞客欲去小語猶丁寧肅肅上松栢急以兩耳聽寂寥古壇外但掛斗與星天明恐是夢恍惚遺心形去飲石上水再讀幽人銘靑山無行迹露雨松冥冥

遊咒土寺西臺

蒲瀛

偶到城西寺人言咒土墳夕陽臺半出秋艸徑才分地下無紅粉天邊有碧雲徘徊追往事風急葉紛紛夏日過莊嚴寺僧索詩爲畱三絕拉捨弟同賦

晁公休

十里溪橋梵宇新那知陌上漲紅塵老僧苦欲題新句認取維摩是故人

病起支離倚痩筇幅巾芒屩竹陰中聞蟬大有新秋意一扇淸涼一榻風

機杼聲中禾稻肥疇區芋緑成畦田家樂事今如許何日邊城息鼓鼙

云安玉虛觀南軒感事偶書五首

杜東之

二儀設鑪冶四山塞氛煙豈惟艸木焦坐恐土石燃巴峽再不登逡巡又無年流殍竟何歸卒死塡溝淵哆吻魏佛貍積粟窺淮壖僥幸逄水旱乘饑擾吾邊小人不及夕妄憂杞國天敢謂赫赫楚而無蒍賈賢

古觀久荒涼寂然外人境艸木旣蓁蕪風雨亦頽隕我來一糞除地淨窗爲迥晨光散桐陰夕照落栢影置以六尺牀度此三伏永終朝饜淸涼半夜或淒冷客至共浮瓜睡餘獨煮茗遙聞斗筲兒爭奪沸蛙黽街頭米價昻汲井費縻綆對我脫粟盤徐餐休祝鯁

穉梧殖歲首擢起靑瑯玕其葉大如掌其陰勻若攤弱幹尋丈展气已雲霄幹期之四五載定足容棲鸞我老無定居僦屋蝸螺跧平生輞川宅面勢胸中盤何當遂誅茆中庭十步寛非無松栢堅未易蒼龍摶種此南窗下醉眠風雨寒

嗟余何不辰備極生人凶偶全折脇範屢脫南冠鐘再醮亦何爲孫枝發枯桐鬼猶果求食寧吐殺與丰兩兒如我長無田學圃農鄭忽敢辭昏冗食哀乃翁玆外尙難言二女累喬公荊笄嫁不售誰論徳與容防也抱奇疾比歲日尫癃亦旣就膏肓二豎不可攻而我事奔走過家如狂風豈無浹旬畱柰此旦夕舂吞酸一執手別去猶飛蓬心知不再見衰淚紛無從書來報哀訃賫恨歸蒼穹莫聞忍死言槁蓮花宮爲父我安忍爲兒汝何逢興言一及此鏃刃戕心胸

念我蓄一櫛間關走西東擕持三十年出處靡不同朝梳帶殘月暮理含淸風戶樞旣日運何由生蠧虫今晨無故折脆響猶春蔥物理有定數吾生得無窮卽事感百慮撫躬悲一翁空囊乏賸鐵閙市多良工鸞膠隨渺茫秋扇慚初終從渠老齒豁稱我醉顱童

至自云安題淨戒院二首

前人

山口出云鳩喚雨三月巴山蒸溽暑濁流來作虎眼文一葉孤舟命如縷道傍綠樹淸陰涼中有金仙古道塲去家才餘二百里且復看此靑篔簹出門滿目傷羇旅歸舍還煎碎兒女欲問闍黎借榻眠臥對龕燈淡無語麥芒焦桑椹紫田家夫婦忙欲死死蠶入簇麥登塲夫婦飽暖孰可當道傍書生空有婦不蠶而衣眞汝負功名富貴老不來書劍風塵一生悞何時卽買百株桑身耕婦織策最良董生莫厭徴租吏蘇子無由黒貂敝

題艸堂寺

前人

艸堂禪寺北山陲想見鳴騶入谷時猿鶴如懷海鹽令魚龍猶護紹興碑排巖樹老秋來早上殿僧稀曉散遲我亦於今抗塵土臨風慚讀孔璋移

題西門外筰橋下觀音院

仲昻

雨砌風亭長緑苔壁間題字半塵埃城南蕭寺無人迹幾度曽因送客來

遊定林院

岑象求

野濶蓮宮迥樓臺半倚山地連巴峽近門對漢溪灣柏徑松煙濕巖房雨蘚斑白雲邀客至明月伴僧閒經梵喧嘩外香燈杳靄間勝遊成邂逅危構喜躋攀世路長何極塵心久欲還輶車正催發緩步出重關

逰金泉觀

李宏

昔時謝女升天處此日遺蹤尙宛然蟬蛻舊衣畱石室龍飛勝地湧金泉碑書故事封蒼蘚殿寫眞容鏁翠煙薄暮松巓聽鶴唳猶疑髣髴是神仙

下巖寺

郭印

云安欣反境小剎爲徘徊殿閣隨巖轉軒窗向水開僧𨿽持鉢出客自艤舟來欲往無畱計幽懷亦暢哉

過天觀

明定園

福地喜重來登臨亦快哉蓬壺連海島云洞隔塵埃羽客乘鸞去仙人駕鳳回談閒坐久欲去且徘徊

題天觀

張三丰

等門釣罷海中鰲一笑歸來祖晉陶花吐碧桃春正好筍抽翠竹葉還髙心懷鳳闕龍鱗防身寓龜城馬足勞何必終南論捷徑宦情於我似鴻毛

吳永齡千戶許載酒請州佐秦侯及諸友遊西巖寺久不踐約秦以詩戱速之依韻同作

吳伯通

瑪瑙古城北禪房倚嵚巖俯瞰萬里江仰蔭千年杉我昔乘槎行遙望石壁巉靑雲路正長蘿徑無緣芟今將航宦海興動東徵帆聞君有成約速客勞飛函中宵起待旦秣馬催羈銜言馬出自食大笑將軍饞坦坦秦大夫嘲詩屢題緘調髙更寡和情至元非詀

宿玉蟾寺

吳廷舉

川北湖南一水通生涯半寄祝融峯此身尙逐云來往又掛玉蟾山上松

過千佛巖和察罕亷訪韻

劉成穆

丹壁蒼巖靑鐵楹巖頭古澑苔蘚生千年刻畫魚龍擁白日陰冥麋鹿行金艸細揺蘿洞冷玉魚橫過石梁淸臨流古樹看心折野寺殘碑月二更

全蜀藝文志卷十四

欽定四庫全書

全蜀藝文志卷十五

明周復俊編詩

懷古

八陣圗【見唐語林】

晉桓溫

訪古識其眞尋源愛往迹恐君遺事節聊下南山石

蜀四賢詠

宋鮑照

渤渚水浴鳬春山玉抵鵲皇漢方盛明羣龍滿階閣君平因世間得還守寂寞閉簾注道徳開卦述天爵相如達生防能屯復能躍陵令無人事毫墨時灑落褒气有逸倫雅繢信炳愽如令聖納賢金璫昜羈絡良遮神明遊豈伊覃思作經不期賞虫篆憂散樂首路或參差投駕均遠托身表旣非我生內任【一作甚】丰薄

登琴臺

梁簡文帝

蕪階踐昔徑復想鳴琴遊音容萬春罷髙名千載畱弱枝生古樹舊石染新流由來遞相嘆逝川終不收

蜀城懷古

劉希夷

蜀上繞水行吳天積風霜窮覧通表裏气色何蒼蒼舊國有年代靑樓思艷妝古人無嵗月白骨宜丘荒寂歷彈琴地幽流讀書堂埋卜室采鳳滅詞場陣圗一一在柏樹雙雙行鬼神淸漢廟鳥雀秦倉嘆世已多感懷心益自傷賴防靈丘境時當明月光

巫山懷古

前人

巫山幽陰地神女艶陽年襄王伺容色落日望悠然歸來髙唐夜金缸熖靑煙頽想臥瑤席夢魂何翩翩揺落殊未已榮華忽䢐遷愁思瀟湘浦淒涼云夢田猿啼秋風夜雁飛明月天巴歌不可聴聴此益潺湲

白帝懷古

唐陳子昂

日落滄江晚停橈問土風城臨巴子國臺沒漢王宮荒服猶周甸深山尙禹功巗懸靑壁斷地險碧流通古木生雲際歸帆出霧中川途去無限客坐思何窮

陳拾遺故宅

杜甫

拾遺平昔居大屋尙修椽悠悠荒山日慘澹故園煙位下曷足傷所貴者聖賢有才繼騷雅哲匠不比肩公生揚馬后名與日月懸同遊英俊人多秉輔佐權彥昭超玉價郭振起通泉到今素壁滑灑翰銀鉤連盛事防一時此堂豈千年終古立忠義感遇有遺編

漢州月夕遊房太尉西湖

李徳裕

丞相鳴琴地何年閉玊徽【房公以好琴聞於海內】偶因明月夕重敞故樓扉桃李蹊空在芙蓉客暫依【南史安陸侯與王仲玉長史庾杲之書稱泛淥水依芙蓉何其麗也】誰憐濟川楫長與夜舟歸

重題

前人

晚日臨寒渚微風發櫂謳鳳池波自閱魚水運難畱亭古思宏棟川長憶夜舟想公髙世志只似冶城遊

奉和

劉禹錫

太尉畱琴地時移重可尋徽弦思掩抑風月助登臨榮駐淸油騎髙張白雪音只言酬唱美良史記王箴

重題

李徳裕

靜對煙波夕猶思棟宇淸臥龍空有處馴鳥獨忘情顧步襟期逺參差物象橫自宜雕樂石爽气際靑城

奉和

劉禹錫

木落漢川夜西湖懸玉鉤旌旗還夜次舟楫泛中流目極想前事神交如舊遊瑤琴久已絕松韻自悲秋

重題

李徳裕

林端落照盡湖上逺風淸水榭芝蘭室仙舟魚鳥情人琴久寂寞煙月似平生一泛釣璜處如聞流水聲房公舊竹亭聞琴緬慕風流神期如在因重題

此作

李徳裕

流水音長在靑霞意不傳獨悲形解後誰聴廣陵弦

奉和

鄭谷

石室寒颷警孫枝雅器裁坐來山水操弦斷弔余哀

奉和

劉禹錫

尙有竹間露永無碁下塵一聞流水曲重憶飡霞人

經杜甫舊宅

雍陶

浣花溪裏花多處爲憶先生在蜀時萬古只應畱舊宅千金無復換新詩沙崩水檻鷗飛盡樹壓村橋馬過遲山月不知人事變夜米江上與誰期

觀八陣圗

劉禹錫

軒皇傳上略蜀相運神機水落龍蛇出沙平鵝鸛飛波濤無動勢鱗甲避餘威防有知兵者臨流指是非詠張柬之【柬之曽爲蜀郡守今崇慶州也】

皇甫澈

周曆革元命天步値艱阻烈烈張漢陽左袒淸諸武休明神器正文物舊儀覩南向翊大君西宮朝聖母茂勳鑄鐘鼎江山食茅土至今稱五王卓立邁千古

詠鐘紹京【紹京曽謫守蜀州】

前人

淸宮閶闔啟滌穢氛沴滅紫陌重昭回皇天新日月從容廟堂上肅穆人神悅唐元作命功輝煥何烈烈

武擔【蜀事補亡】

宋宋京

君不見蜀王妃子墓突兀成都城中若山積墓頭寒鏡澁無光妬月欺煙化爲石鴻荒無根馮野史直謂山妖化妃子臨終未免懷【闕】運土山中葬於此【闕】

錦江邊用是得名【闕】

空翠老大【闕】

穴西山出卷簾化【闕】

如

汲冡書免使後人疑往昔

化【蜀事補亡】

前人

君不見秦時張儀築少城土惡易敗還顚傾力疲智竭築未就神爲爾開其靈行所至城不圮板築之功從此已功成隱去智且賢城下於今只流水殷勤髙謝余且网不夢元君寜自放儀兮儀兮柰爾何口舌縱橫飾欺妄天使神籠爾術不言而行功自畢安得人靈若爾靈照見百爲心暇逸

禮殿【蜀事補亡】

前人

君不見漢人制作禮殿存法度嚴廣分卑尊只今年數不可考列盡古帝丹靑昏晉人遺書刻柱邊字畫刓缺骨气全衣冠眞不異闕裏事業直笑銘燕然鏘鏘似有環佩聲七十二子羅簮纓閉藏濁世如有待開眼今日觀文明陳倉石鼓歸辟雍大成門閥何穹崇安得貌取禮殿制太學西有宣尼宮

石室【蜀事補亡】

前人

君不見西漢文翁爲蜀守蜀學不居齊魯後諸生競欲保翁名石室鐫磨貴難朽東漢髙公又幾時作爲石室還如玆至今二室堅且久文公髙公名不衰世間可傳惟鐡石石終可裂鐡終蝕古人好事畱其名石室存亡竟何益漢水沈碑知在不叔子名存空峴首安得眼看石室銷要知二字名終有

玉局【蜀事補亡】

前人

君不見靑陽老人飛下天口宣至道朝羣仙地中神人捧玉局異事祕怪於今傳城坤隅地有穴俗說西與岷山連嵯峩古觀森偉像老柏慘澹含風煙令威已去城郭在人物自攺名依然亳州宮庭煥星斗眞皇行幸祥符年所托得地近京邑地獨隱晦遐方偏安得老人洗此心還我澹泊同古先

嚴眞【蜀事補亡】

前人

君不見荘遵賣卜成都市市中仙隱無人值百錢度日復何求猶有沈冥見文字不因問著牛女星下世安能知姓名雲中雞犬防家去舊宅寂寞秋蕪平搘磯石在年年長藥鼎空畱閉黃壤前時發掘篆籀新明水神丹光滉瀁金鴈橋邊臺觀存神仙遺事渺難論安得先生爲我卜俗骨庶可窺天閽

琴臺【蜀事補亡】

君不見成都郭西有琴臺長卿遺迹埋黃埃千年免爲狐兔窟化作佛廟空崔嵬黃須老人猶記得昔時荒破樵蘇入鉏犂畏淺牛腳蹴古甕耕開數逾十乃知昔人用意深甕下取聲元爲琴人琴不見甕已掘惟有鳥雀來悲吟一朝風流隨手盡況復千年何所訊安得雄辭弔汝魂寂寞秋蕪耿寒燐

墨池【蜀事補亡】

前人

君不見子云艸西郭門一逕秋艸閒朝昏何須筆冡髙百尺池墨黯黯今猶存童烏侯芭竟零落學無人終寂寞漢家執防知幾年垂老身投天祿閣俗兒紛紛重劉向思苦言艱動嘲謗漢已中天雄亦亡不較空文從覆醤如今卻作給孤園吐鳳亭前池水寒安得斯人尙可作防有奇字令君看

書臺【蜀事補亡】

前人

君不見孔明書臺遺廟旁古書不見臺荒涼臥龍未起蜀天逺茅廬日日空南陽赤符光寒白水涸秣陵王气猶能作璋若嬰兒操虎狼脫去荊州殊不惡十倍奇才安用書此臺昔時知有無蜀人思君識故處未若江水存兵圗黃冠所居門第攺只有臺名今尙在安得臺邊見古人秋艸重生類書帶

艸堂【蜀事補亡】

前人

君不見少陵艸堂背西郭浣花溪水流堂腳竹寒沙白自淒涼莫問四松霜艸薄入門好在烏皮兒公去不歸換鄰里西嶺千秋雪未消捨北泥融飛燕子只今榿木平橋路籠竹和煙雜江霧野僧作屋題艸堂不是柴門舊時處詩壇今古誰能將艷艷文章光萬丈安得英才擅品量當使公居摩詰上

訪古

房偉

訪古城西話劫灰子云相如安在哉成都萬事變亦盡惟有石筍雙崔嵬

遊山上廢寺有段文昌種松石刻云乾坤毀則無以見寺寺不可毀四松其逺乎寺今廢木

亦亡矣感而賦之

楊甲

木落石出荒山臺上有佛寺孤崔嵬斷椽碎瓦無四壁古佛已倒何人推野蜂占窠挾肩背山防出穴銜髯防老僧見我欲愁哭野葛蔽路官能來文昌種松有斷刻石柱半裂荒莓苔舊時老翁無一在獨樹晚出非耆鮐乾坤未變已先滅幾見賊火翻徵雷至今野叟鑿山破石窟尙有龍筋骸當時手種意已逺欲與艸木爲渠魁

八陣磧

蘇軾

平沙何茫茫髣髴見石蕝縱橫滿江上嵗嵗沙水齧孔明死已久誰復辧行列神名非學到自古不畱訣至人心已悟後世徒妄說自從漢道衰蜂起盡姦傑英雄不相下禍難久連結驅民市無煙戰野江流血萬人賭一擲殺盡如沃雪不爲久逺計艸艸常無法孔明最後起意欲掃羣孽﨑嶇事節制隱忍久不決志大遂成迂嵗月去如瞥六師紛未整一旦英气折惟餘八陣圗千古壯防峽

八陣磧

蘇轍

漲江吹八陣江落陣如故我來苦寒後平沙如匹素乘髙望遺迹磊磊八十四遙指若布碁就是不知處世稱諸葛公用眾有法度區區落襃斜軍旅無濶步中原竟不到置陣狹無所茫茫平沙中積石排隊伍獨使後世人知我非莽鹵柰何長蛇形千古竟不悟惟餘桓元子久視不能去

灘石八陣圗行

王剛中

我生孔明後相望九百載我想孔明賢巍然伊呂配奇謀勇略號雄師大節英風蓋當代木牛流馬何足言八陣遺蹤千古在我行已度瞿塘門長灘石壘參差分洪纎髙下尺寸等猶有當年節制存四頭八尾觸處首敵衝中央兩皆救握奇如樞運無窮七縱七擒仍敢攻規模黃帝已垂文後來得者惟將軍唐宗李靖拾遺意樂舞旛表徒繽紛長江之上石蟠結江波洶湧石不滅使君何事遽剗除一夜風雷吼天闕明朝依舊石縱橫神物防持人始驚向來守蜀用此法誰知石壘眞金城嗟乎孔明遇不遇遇則劉公恢大度國險地狹民力防法出萬全勢未具嗟乎孔明以此用於吳長江內固魏可圗嗟乎孔明以此用於魏掃平三分歸一篲只應所遇勢不同勢旣不同功亦異嗟乎孔明之心如石堅欲扶漢室還中原事之不就則天耳安肯俯首從曹袁嗟乎孔明如生石不老後世用兵無艸艸忽然變作六花看使夫中原難按考請觀壘石韜機籌江流東去自悠悠英豪得此石外指長與君王靖邊壘

觀八陣圗有感

李興宗

江從岷來觸瞿塘夏潦潰烈怒勢張霜溝水落洲渚露累累江石堆作行半斜半直半疏宻方營周匝門東出相傳呵防有鬼神驚波不能移寸尺想見當年諸葛公綸巾羽扇揮愁風令嚴部伍寂如水出沒變化機無窮乾坤不足當經理寫畱古法艮岑趾上灘下峽一千年多少英雄測防小兒元子彊多知常山蛇勢吾能窺防上枋頭眞絕倒空使虯髯論倔奇斵輪不可傳其子此公天機緘骨髓柰何螟蝗生蝮蠍炎劉已灰吹不起天教三馬食一槽老馬蹄囓暫咆哮渭陽巾幗勢將蹶大星夜隕西軍號嗚呼興廢盡天意中原擾攘今六紀不堪骨月自相殘欲拯塗炭嗟誰使大官酣燕芻豢余小官局蹐塵埃裏舉目厭厭九泉人誰訪艸廬談世事向來韜略機莫投而今投機欠良籌君不見峽山深深茅舍底有人抱膝髙聲謳

奉陪安撫大卿登八陣臺覽忠武侯諸葛公遺

像偶成長句

張縯

白帝城西魚復浦十月江平見津滸當年累石紛成行此地臥龍經講武轅門外建儼中權【陣有壁壘一門東出】列陣相承存後伍【八陣相承又列數陣於後】何人蛇勢識常山未數魚麗矜鄭拒懸知精神貫金石尙想號令嚴鉦鼓老兵料敵應疑生川後澄波其敢侮向令赤伏有餘符下睨皇州眞指取云何遺迹司神明獨靳丰功被寰宇髙城置酒共臨眺往事興懷增嘆撫巍然王佐三代前信矣名言照千古

巨埜李訦謁丞相祠登開濟堂俯八陣圗覩新帥張卿與侍郎林公舊題倡和皆慨想當時英烈嘆誦久之惟瀼東流囓城入江且爲民病願以不能轉石者一轉玆水輒借韻賦之

前人

人言忠孝不磨滅神物防持以終古千年陵谷幾變遷此石不後自章武本由黃帝占兵法六十四以八爲伍髯孫且懼生逹走賊操遊魂何敢拒刻露銘沙狀水底教戰石存山下鼓【山下有石鼓相傳爲教戰之鼔】一片丹心天地開萬世聞風猶禦侮我來起敬凜如生再拜一言公必取瀼流東截陣圖前寖隳城壁頽民宇能安拳石止波流願回瀼患思民撫常使防人知感公踏磧年年弔千古

八陣圗

陳謙

武侯陣法洞萬古所至累石傳岷嶓意令他時人共識不輕蜀血丹秦戈沔陽舊壘己艸艸道元往記空摩娑廣都鄕名至今在鄕老相戒不敢磨八八成行被隆土兩陣二首形無頗乾坤門戶取法象未顯奇正相交加惟有江流魚復浦因水成勢堆平沙前方壁門儼營制後如偃月不可俄七八爲經分防立九六爲緯標鱗差妙哉隆中先天學陣規八卦森包羅六十四陣極卦變縱橫入出無聱牙更參禮經得深防畫前丘井分八家及其變動不可常前八佾舞象和四頭八尾法制定四正四奇合變多紛紛紜紜未易亂渾渾沌沌誰能遮晉家將軍最倔彊到此驚見常山蛇旣識端中相應法何爲徵北復成訛乃知天與地祕奇才不世空咨嗟緬懷牧郊釣潢客止齊步伐聲無嘩陰經軍志八爲用指麾昧爽趨朝歌春秋搜乘慚蕪率猶有魚麗鸛鵝樓煩禿騎到中國紛披誰卹狐鮐髽長平埋肉滿山谷昆陽積骸如亂麻自注孫經雜水陣華容道上宵焚葭茍無法制驅市人參肉偃首胡定呀蠶鳬宇令此荒廢直到分鼎成山河雜耕未盡星斗泣節制惜不開中華觸之可勝不可敗侮亡取亂明羲娥英雄相待得英衞翻爲圎陣鋪六花功成演作破陣樂八舞校隊猶餘葩貞觀以來遽絕筆潼闗散卒奔濤斜古人紙上己糟粕況乃沙石喧江沲天公幸自惜人命約束澒湧嚴誰何捐國尋迹望千載嵩云晝鎖髙嵯峩

遊東屯

關耆孫

呼船渡西瀼防馬行東屯猶有竹下屋依然柴作門林深多鳥雀山對有猱猿世隔券猶在堂非基自存稼云迷曠野屛翠隨層軒土厚疑吾裏溪淸何處源飡英金有種飯粒玉爲根蘆筍戀春渚蕨芽蕃故園山名竊諸葛城榜爲公孫雲雨峽前夢琵琶山後村畱人惟野趣隔市絕塵喧墻度鳥飛影泥畱兔走痕漁樵老嵗月藜莧過朝昏槎漢我初返梯參君暫捫車徒今附驥行列舊同鵷休沐因閒日攜持訪古原摧頽一獘節走逐雙朱轓涼飈薄巾袂佳气浮酒樽出遊有此樂相視而無言則爲樵夫嘲甚於人言煩取君古錦囊盛我浣花畨歸去待星上隨江看月翻

二月晦遊東屯拜少陵像

陳邕

飛飛鳴梟啄金屋孔雀飲泉牛扺觸杜防喜免百巢嗔鷦鷯彊息一枝足燭天光焰幾許長日東極升朝陽世人謾作詩老看肩拍呂葛心羲皇玉珂金鑰裁通籍錦水銅梁俄浪迹兩戎磔裂甲欲洗四壁呻吟飯無喫萍漂蓬轉客防門棲遲瀼西復東屯羣峯竦壁水縈帶有怪膴膴如周原縱橫豺虎深稂莠熊兒執耒驥子耨除芒落杵未流匙問有長安消息否峽云巴月困宴捜去醉洞庭湘浦秋溪山畱得金石響定應騎气時神遊捫參歷井甘飛轍端爲穿花聴鳥設簿書叢裏掣舟來風雨聲中與春別仰窺層閣俯平川想見杜曲桑麻田更起鳴酬儻可待一彈指頃三千年

題臥龍

查籥

山顚祠貌儼丹靑十載懷人爲一登隱隱故營連白帝茫茫恨水向西陵石根蘭芷香無價云頂松杉翠作層人事天機古難料詩成試語定中僧

訪蘇黃遺墨

前人

檻外防防水嵓前冉冉云行人舟似葉題墨蘚生紋嵗月帆檣去山川楚蜀分十年三艤棹永愧北山文

傷廢國詩

蜀僧逺公

樂極悲來數有涯歌聲才歇便興嗟牽羊廢主尋傾國指鹿姦臣盡破家丹禁夜涼空鎖月後庭春暖漫開花兩朝帝業空成夢陵樹蒼蒼噪暮鵶

詠古

前人

西蜀稱天府江山秀而奇肇開人皇世繼封軒轅支杜宇傳鼈靈怪誕良足疑世代已云逺是非誰復知大禹奠梁州故績昭可稽岷嶓旣云藝江漢亦東之誰謂闗塞通始自嬴秦時豈知秦所開金牛一路岐我登岷之椒欲和梁山詩

揚雄

戴錦

雄謂藏心於淵噫心藏矣而身獨不藏乎食新祿而投閣心果不在於身乎莽之簒其來也漸矣曽不以太卜之而擇夫閴乎不可見者藏之誓不使莽涎垂鼎而污我之槧乎然祿薄而官也累嵗不遷殆以貧故至禍已廹而不能去乎論其世文髙而行朴視孟氏焉醇大而疵小也議者槪以投閣藐之亦過矣茍處其地何如而藏焉曰豫

云嶺矗玉筆錦江洄練文山川發靈气蜀郡生子云寂寞性所忍雄談坐不聞墨池染奇字可但書八分法言凖論語太索羲文始也食漢祿駸駸近妖氛天械脫已晚投閣非其君愧乏太乙杖吹噓縱殱焚執是論出處幽蘭斷奇芬臨風重太息俗轍何紛紛

東溪驛

前人

登登山路髙還下馥馥香林淺又深何處斜陽重回首東溪寥落百年心【東溪先生書屋也】

全蜀藝文志卷十五

欽定四庫全書

全蜀藝文志卷十六

明周復俊編詩

紀行

琵琶峽

梁簡文帝

由來歷山川此地獨廻邅百嶺相迂蔽千崖共隱天橫峯時礙水斷岸或通川還瞻已迷向直去復疑前夕波照孤月山枝斂夜煙此時愁緒宻熒魂逝九遷

遂州南江

唐陳子昂

楚江復爲客徵棹方悠悠故人憫追送置酒此南州平生亦何恨夙昔在林丘違此鄕山別長謡去國愁

宿空舲峽靑樹村浦

前人

的的明月水啾啾寒夜猿客愁浩方亂洲浦寂無喧憶作千金子寜知九逝魂虛聞事朱闕結綬騖華軒委別髙堂夢【集作愛】窺覦明主恩今成轉蓬去嘆息復何言

再使蜀道

眇眇葭萌道蒼蒼褒斜谷煙壑爭晦深雲山共重復古來風塵子同望鄕目蕓閣有儒生軺車倦馳逐靑春客岷嶺白露揺江服嵗月鎭覉孤山川俄【集作長】反復魚逰戀深水鳥逰戀喬木如何別親愛坐去文章國蟋蟀鳴戶庭蠨蛸网琴築

下江向防州

天明江霧歇洲浦棹歌來淥水逶迆去靑山相向開城臨蜀帝祀云接楚王臺舊知巫山上遊子共徘徊

蜀道後期

前人

客心爭日月來往預期程秋風不相待先至洛陽城

曉行巴峽

王維

際曉投巴峽餘春憶帝京晴江一女浣朝日眾雞鳴水國舟中市山橋樹杪行登髙萬井出眺回二流明人作殊方語鶯爲舊國聲無多山水趣稍解別離情

赴犍爲經龍閣道

岑參

側逕轉月壁危梁透滄波汗流出鳥道膽碎窺龍窩驟雨暗溪谷歸云网松蘿屢聞羌兒笛厭聴巴童歌江路險復永夢魂愁更多聖主幸典郡不敢嫌岷峩

初至犍爲作

前人

山色軒楹內灘聲枕席間艸生公府靜花落訟庭閒雲雨連三峽風塵接百蠻到來能幾日不覺鬢毛斑

早上五盤嶺

前人

平旦驅駟馬曠然出五盤江回兩岸鬭日隱羣峯攢蒼翠煙景曙森沈雲樹寒松疎露孤驛花宻藏廻灘棧道溪雨滑畬田原艸幹此行爲知已不覺蜀道難

自巴東舟行經瞿塘峽登巫山最髙峯晚還題

壁

李白

江行幾千里海月十五圎始經瞿唐峽遂步巫山巓巫山髙不窮巴國盡所歷日邊攀垂蘿霞外倚穹石飛步淩絕頂極目無纎煙卻顧失丹壑仰觀臨靑天靑天若可捫銀漢去安在望云知蒼梧記水辧瀛海周遊孤光晚歷覧幽意多積雪照空谷悲風鳴森柯歸途行欲曛佳趣尙未歇江寒早啼猿松暝己吐月月色何悠悠淸猿響啾啾辭山不忍聴揮防還孤舟

宿巫山

前人

昨夜巫山下猿聲夢里長桃花飛緑水三月下瞿塘雨色風吹去南行拂楚王髙丘懷宋玉訪古一霑裳

早發白帝城

前人

朝辭白帝彩雲間千里江陵一日還兩岸猿聲啼不住輕舟已過萬重山

桔柏渡【在昭化】

杜甫

淸防寒江渡駕竹爲長橋竿煙濕漠漠江水風蕭蕭連笮動嫋娜徵衣颯飄颻急流鴇鷁散絕岸黿鼉驕西轅自玆異東遊不可要髙通荊門路濶防滄海潮孤光隱顧盼遊子悵寂寥無以洗心胸前登但山椒

飛仙閣

前人

土門山行窄微徑緣秋毫棧云闌干峻梯石結構牢萬壑欹疎林積陰帶奔濤寒日外淡泊長風中怒號歇鞍在地底始覺所歷髙往來雜坐臥人馬同疲勞浮生有定分饑飽豈可逃嘆息謂妻子我何隨汝曹

利州南渡

溫庭筠

澹然空水帶斜暉曲島蒼茫接翠防波上馬嘶看棹去栁邊人歇待船歸數藂沙艸羣鷗散萬頃江田一鷺飛誰解乘舟尋範蠡五湖煙水獨忘機

云安

李羣玉

灘惡黃牛吼城孤白帝秋水寒巴字急歌迥竹枝愁樹暗荊王館云昏蜀客舟瑤姬不可見行雨在髙丘

遊蜀

鄭谷

所向明知是暗投兩行淸淚雨前流雲橫新塞遮秦甸花落空山入閬州不分黃鸝驚夢曉惟應杜宇信春愁梅黃麥緑無歸處可得漂漂愛浪遊

題嘉陵驛

武元衡

悠悠風斾繞山川山驛空蒙雨似煙路半嘉陵頭已白蜀門西更上靑天

駱谷

章孝標

捫云裊棧入靑防鞿馬鈴騾傍日星仰踏劍稜梯萬仞下緣水岫杳千尋山花織錦時聊看澗水彈琴不暇聴若比爭名求利處尋思此路卻安寜

春日遊嘉陵江

劉滄

獨泛扁舟映緑楊嘉陵江水色蒼蒼行看芳艸故鄕逺坐對落花春日長曲岸危檣移渡影暮天棲鳥入山光今來誰識東歸意把酒閒吟思洛陽

宿蒼溪館

前人

孤館門開對碧岑竹窗燈下聴猿吟巴山夜雨別離夢秦寨舊山迢遞心滿地莓苔生近水幾株楊栁自成陰空思知己隔云嶺鄕路獨歸春艸深

曉發

唐求

旅館侯天曙整車趨逺程幾處晚鐘防半橋殘月明沙上鳥猶在渡頭人未行去去古時道馬嘶三兩聲

舟行夜泊防州

前人

維舟鏡靣中回對白鹽峯夜靜沙堤月天寒水寺鐘故園何日到舊友幾時逢欲作還家夢靑山一萬重

發邛州寄友人

前人

茫茫驅一馬自嘆又何之出郭見山處待船逢雨時曉雞鳴野店寒葉墮秋枝寂寞前程去閒吟欲共誰

過黃牛峽

張蠙

黃牛來勢瀉巴川疊日孤舟逐峽前雷電夜驚猿落樹波濤秋恐客離船盤渦逆入嵌空地防壁髙分繚繞天多少人經過此去一生魂夢怕潺湲

入蜀

劉義

望空問眞宰此路爲誰開峽色侵天去江聲滚地來孔明深有意鐘防亦何才信此非人事悲歌付一杯赴資陽經嶓峽漢水所出元和三年已授此官

羊士諤

寜辭舊路駕朱轓重使疲人感漢恩今日鳴騶到嶓峽還勝博望至河源

題劍門

李徳裕

奇峯百仞懸淸眺出嵐煙迥若戈回日髙疑劍倚天參差霞壁聳合沓翠屛連想是三刀夢森然在目前

出蜀門

歐陽詹

北客今朝出蜀門翛然領得入詩魂遊人莫道歸來易三不曽聞古老言

初入漢州

韋莊

北儂初到漢州城井邑樓臺觸目驚松檜影中旌斾色芰荷風裏管弦聲人心不似經離亂天意何知卻太平三日醉眠金鴈驛臨岐無限眼波橫

蒼溪縣寄揚州兄弟

元稹

蒼溪縣下嘉陵水入峽穿江倒海流憑仗鯉魚將逺信鴈回時節到揚州

題天苴驛

僞蜀太后徐氏

爲尋靈境散幽情千里江山暫得行卻恨煙光看未足便驅金翠入城

題天苴驛

太妃徐氏

翠驛紅亭近玉京夢魂猶自在靑城比來出看江山景盡被江山看出行

萬州【自此後登陸州號南浦郡】

宋範成大

晨炊維下巖晚酌檥南浦波心照州榜云腳響衙鼔前山如屏墻得得正當戶西江朝宗來循屛復東去【此萬州形勢也惟親歷者當知此言之工】官曹倚巖棲市井喚船渡瓦屋仄石磴猿啼閙人語剔核杏余酸連枝茶賸苦窮鄕固瘠薄陋俗亦寒窶【土人賣杏皆先剔其核取仁以爲藥也土茶甚苦不簡枝葉雜茱萸煎之】營營謀食艱寂寂懷甎訴昔聞吏隱名今知吏隱處

�邡驛

前人

暮雨連朝雨長亭又短亭今朝騎馬怯平日系船聴竹葉垂頭碧秧苖滿意靑濃疇方可望客路敢遑寧遂寜府始見平川喜成短歌

前人

峽之西遂之東更無平地二千里惟有髙山三萬重不知誰人鑿混沌獨此融結何其工我本吳江弄水月忽來踏徧西南峯不知塵界在何許但怪星辰浮平空直疑飛入蝶夢境此豈應有行人蹤今朝平逺見城郭云是東川軍府雄原田坦若看掌上沙路淨如行鏡中芋區粟隴潤含雨楮林竹徑涼生風將士驩呼馬蹄快康荘直與錦裏通半年﨑嶇得夷路一笑未暇憐飄蓬

新津道中

前人

雨後郊原淨村村多好音宿云浮竹色淸澑走榿陰曲沼擎靑蓋新畦藝緑鍼江天空濶處不受暑光侵峩眉縣【縣出符文布婦女人人績麻且行且觀田家束蒿燃於門口爲香气以迎客】

前人

窮鄕未省識旌旄雞犬驩呼巷陌騷村媼聚觀行績布野翁迎拜跽燃蒿泉淸土沃稻芒早縣古林深槐癭髙珍重裏儒來獻頌盛言千載此丘遭

過江津縣不暇梢船

前人

西風扶防似乘槎水濶灘沈浪不花夢裏竹間喧急雪覺來船底滚嗚沙

防門卽事【自東川入峽路至恭州便有癭俗夾岸山悉庳下入防界山皆傑然連三峽防水不可飲取之臥龍十里之外云安麯米春自唐以來稱之今防酒乃不佳】

前人

峽行風物不堪論袢暑驕陽雜瘴氛人入恭南多附贅山從防子盡侵云竹枝舊曲元無調麯米新篘但有聞試覓淸泠一杯水筒泉須自臥龍分

刺濆淖

前人

濆淖盤渦之大者峽江水壯則有之或大如一間屋相傳水行峽底遇暗石則濆起已而下旋爲渦然亦未嘗有定處或無故突然而作叵測也舟行遇之小則欹傾大則與賫俱入險惡之名聞天下

峽江饒暗石水狀日千變不愁灘瀧來但畏濆淖見人言盤渦耳夷險顧有間仍於非時作未可一理貫安行方熨縠無事忽翻練突如湯鼎沸翕作茶磨旋勢廹中成窪怒霽外始暈已定稍安慰儵作更驚漂漂浮沫起疑有潛鯨噀勃勃駭浪騰復恐蟄鰲抃篙師瞪褫魄灘戶呀雨汗逡巡怯大敵勇往決鏖戰幸免與賫入還憂似蓬轉驚呼招竿折奔救竹笮防九死船頭爭萬夫石上牽旁觀兢薄冰撇過防飛電前余叱馭來山險固嘗徧今者擊檝逝豈復憚波靣澎澎三峽長颭颭一葦亂旣防掬指忙又匪科頭慢天子賜之履江神敢吾玩但催疊鼔轟往助雙防健

涪州江險不可泊入黔江檥舟

前人

黃沙翻浪攻排亭濆淖百尺呀成坑坳窪轉久乃平一渦熨帖千渦生篙師絕叫敺川靈鳴鐃飛渡如奔霆水從岷來如濁涇夜榜黔江聊濯纓玻瓈徹底鏡靣淸忽思短棹中流橫釣絲隨風浮月明

�邡道中

文同

驅馬下遙川殘陽促晚鞭髙林夾廣道亂水入平田村落晴如畫桑麻晝起煙飛鴻正南下歸意滿云邊

過朝天嶺

前人

雙壁相參萬木深馬前猿鳥亦難尋云容杳杳防鴻意風色蕭蕭行客心山若畫屛隨峽勢水如衣帶轉巗陰生平來往成何事且倚鉤欄擁鼻吟

月下船行入資州

範祖禹

憶昨臥碧山蒼蒼叢桂間白雲爲屏石爲枕緑蘿長掛明月間忽來輕舟泛江水山月隨人還在此白鷺驚飛宿靄間靑山倒臥蒼波底此時孤棹發中流川後倚波聴棹謳不學子猷中夜返欲乘明月向資州

過瀘江亭

虞允文

映水林巒影顚倒濟川舟楫勢崢嶸東行萬里欲乘興更待一篙春水生

防州一首

郭印

防子巴峽衝風物異蜀境城居板作屋江汲地無井四郊乏平原冡墓緣山嶺人傳蚯蚓瘴俗飲茱萸茗女婦盡背籃老弱多垂癭試問何所因食彼山泉冷嵓棲固不少亦有長細頸似聞此土人其性皆悍獷胸中忿畜者甕盎成項領是說理有之云胡不自省我來適夏初端坐愁日永況經六七月官舍如沸鼎有雨未沾濡蔬茹空盤皿淸泉不敢喫僅免河魚梗投紱歸去來吾鄕等箕潁

發成都

劉望之

落拓平生載酒行如今憔悴髩絲生無金得買靑樓笑空負閒愁出錦城

欲洗羇愁只自醒郫筒酒好信虛名江陽春色論千戶價比西州卻未輕

一夜孤舟浪打頭不容客夢到滄洲誰言江上煙波急未抵歸心一半流

廣都道中作

李新

萬花織籬凡幾曲繡屏處處圍茒屋家貧張戶無羅幕東風吹開莫吹落居人應笑行客癡春去春歸總不知

瑯璫驛【今之上亭鋪】

邵淸叔

弄臣寜復解輸忠偶契瑯璫一語中富貴易忘貧易感西來方憶曲江公

暑行憇新都驛

陸防

細細黃花落古槐江臯不雨轉輕雷長空鳥破滄洲去落日人從緑野來散防意行尋水石脫巾髙臥避氛埃覉遊每羨端居好看月房湖又一回

早發新都驛

前人

喔喔江村雞迢迢縣門漏河漢縱復橫繁星明若晝愛涼趣上馬未曉閱兩候髙林起宿鳥絕澗落驚狖寺樓挿蒼壑沙泉瀉幽竇我行忽萬里坐嘆闗河富官如廣文冷面作拾遺痩今年曷歸哉勿落春鴈後

自漢州之金堂過沈氏竹園小憇坐間防雨

前人

修修萬竹壓康荘碧玊椽圍一尺彊雪節煙梢誰暇賞馬蹄車轍可憐忙帽邊忽墮吹香句肘後舊傳醫俗方更覺淸遊天所惜坐來飛雨度橫塘

馬上防雨

前人

三日觸毒暑衣垢背汗浹今旦殊蕭然涼雨吹醉頬痩松無橫枝蠧竹少全葉渚蓮乃可念汝泣如放妾豈惟人意適我馬亦振鬛逺村有歸人淸溪爭晚涉

彌牟鎭驛舍小酌

前人

郵亭艸艸置盤盂買果烹蔬便有餘自許白雲終醉死不論黃紙有除書角巾墊雨蟬聲外細葛含風日落初行徧天涯身尙健卻嫌陶令愛吾廬

九月十日如漢州小獵於新都彌牟之間投宿

民家

前人

適從邛州歸又作漢州去天低慘欲雪遊子悲嵗暮十年辭京國疋馬厭道路野火炎髙岡江云暗空戍角弓寒始勁霜鶻饑更怒邂逅成小獵尺箠聊指呼北連武侯祠南並稚子墓合圍蹙窮鹿設伏截狡兔壯哉帶箭雉耿介死不顧吾寜暴天物戰法因得寓黃昏過民家休馬燎裘袴割鮮盛燔炙毛血灑庭戶老姥亦復奇訊掃邀我駐丈夫倘未死千金酬此遇

自廣漢歸宿十八里艸市

前人

月黒叩店門燈靑坐牀簀飯麤雜沙土菜痩等艸棘泰然均一飽未覺異玉食我豈兒女哉口腹爲怨徳古人恥懷祿不仕當力穡從今扶犂手終老謝翰墨

過笮橋道中龍祠小畱

前人

江邊龍祠何年作白浪花中挿朱閣朝暾漸上宿霧收喜气已動晨霜薄我來倚闌一悵然蘆花滿空如栁綿安得身爲雙白鷺飛上灘頭卻飛去

玻瓈江【眉州共飲亭】

前人

玻瓈江水千尺深不知江上離人心君行未過靑衣縣妾心先到峨眉陰金尊共釂不知曉月落煙渚天橫參車輪無角畱不住馬蹄不方何處尋空憑尺素寄幽恨縱有緑綺誰知音愁來只欲掩屛睡無柰夢防聞疎砧

瑞艸橋道中作【在眉州】

經年簿書無少暇欵段今朝欣一跨瑞艸橋邊水亂流靑衣渡口山如畫老翁醉著看龍鐘小婦出窺聞婭奼荒陂吹笛晚呼牛古路倚梯晨采柘殘花零落不禁折香艸丰茸如可借郵亭慈竹筍穿籬野店蒲萄枝上架功名垂世端有待利欲昬心喜乘罅羇窮自笑豈人謀閒放每欲從天借艸根虫語只自悲風裏蓬徵安稅駕祖師補處浣花村防傍淸江結茅舍

丰橋旅捨作【在西門】

我是山林人心期在塵表出門消底物兩屫萬事了羣兒何足慍爲爾常悄悄今朝山中路更喜相識少三義市人醉爭席丰橋逆旅畱饋食小婦髻鬟髙一尺梭聲軋軋當戶織

栁林酒家小樓

桃花如燒酒如油緩轡郊原常自遊防倦放教成午夢宿酲畱得伴春愁逺塗始悟乾坤大晚節偏驚嵗月遒記取淸明果州路半天髙栁出靑樓

自成都回

元虞集

還鄕思速去鄕遲王事相縻敢後期裏父畱看題壁字山僧打送捨田碑胡桃筇竹南方要盧橘枇杷上國知此日君親俱在望徘徊三顧欲何之

過黃陵廟

李於村

黃陵廟前湘水緑天寒漁郎唱巴曲沙棠舟上月蒼蒼翠蛟白蜃江茫茫似聞淸愁五十柱萬里鴻飛楓葉暮神鴉翻舞祠門開珠裳玉防霑莓苔猿晝啼蘿薜影赤鱗夜去芙蓉冷北渚淚痕斑竹紋南風哀思蒼梧雲山頭古桂秋露碧山下江流豈終極荒涼掲車雜杜蘅靈風自吹煙霧旌輕帆晚向芳洲泊聊薦蘋羞奠蘭酌沅有汜兮湘有沱洞庭水落生層波裴回獨詠騷人歌

山行

明胡子昭

剉秣尋芳徑攜壺上翠防路危行客少山濶見人稀古廟存臺址荒神著蘚衣山雞元不慣驚起捨前飛人道山行好山行最寂寥緼袍鉤棘刺艸履踏松茅古木參天秀巖泉浸石橋道人驚破膽虎嘯白猿號

永寜道中

吳伯通

步出長淵向鴈西山川渾似浣花溪渠渠活活泉聲細澳澳靑靑竹色齊客路欲迷惟信馬人家不見但聞雞惜無杜老林中住還訪荒亭共醉題

秋林驛

楊廷和

桃花溪水繞山流半是金沙湧作洲瘠土幾灣剛有麥平林一望更無楸【驛舊名楸林鎭攺今名去木從秋】弦歌雅俗從今換【土人舊少讀書者】桑柘生涯不外求好寺欲遊遊未得賞心聊寄驛前樓

鹽亭縣

前人

幾畨寓宿鹽亭縣耒得閒情一賦詩土俗舊從張老變【縣人舊多氐語自張隠翁始變之】髙山曽受杜陵知【杜詩髙山擁縣靑】溪深野水流雲气雪壓寒條帶玉枝夜向徳星橋上望仰髙鄕衮有餘思【徳星橋嚴舊居】

鹽亭道中

前人

成都此去未爲賒土俗看來亦自差驛卒裹糧多橡茅鹽亭煮井半泥沙雲中石路依山轉澗外畬田趂木斜剛到富村風景別竹林松徑是人家

隆山道中

前人

西水褰裳渡梯石上云嶺防持集眾力牽送引修綆盤旋幾百折歷覧可千頃鳥飛皆下風雲過欲摩頂髙樹小於拳溪田望如井念此僕夫勤塗泥沒雙脛慚愧我何功勞人當自省

猿山道上

前人

古店北來皆鳥道驅馳今日又猿山軟莎歇馬蹂新碧老樹盤蛇蝕舊斑直上有天通逺近周圍無路可躋攀勞人我亦勞神久一見郵亭一解顏

百節驛八十里

劉端

萬峯回合鎖重闗車馬蕭然驛吏閒春夜不眠啼鳥靜一溪流水響潺潺

松坎驛二首

前人

九十春光欲暮八千客路初行宇宙有人憂世江湖何事忘情

乍雨乍晴天气半花半鳥風光客子相看不倦詩人髙詠何妨

播南吟七首

前人

荒艸猶傳李白城夜郎憔悴若爲情半生豪气隨煙水千古詩名煥日星

水交箐裏有猿啼聽罷令人思欲迷聞說近來多虎迹行人莫到日頭西

百折羊腸一逕危林深長見日光遲三坡險處君須記正是行人滴淚時

小箐南頭大箐鄰箐中林木不知春從來鬼魅多依石自是豺狼怕近人

何人喚此老靑岡亂石磨牙險更長百杵杵來行不到直教行客爲心忙

石虎闗髙似劍門戈矛森立勢雄吞行人過此應須恐虎嘯猿啼白日昏

又向南溪入箐來一聲長嘯虎羣猜淩空石筍柴闗上卻使行人望眼開

舟曉

朱琉

鸂將雛防石根莓苔綴防雜衣痕幾椽茅屋生春色無數桃花燒野村祈嵗鄕儺簫鼔咽坐風舟子嘯歌喧蓬窗興劇誰憐我幾防靑峯映緑尊

全蜀藝文志卷十六

欽定四庫全書

全蜀藝文志卷十七

明周復俊編

詩

時序

仲春郊外

唐王勃

東園垂栁徑西堰落花津物色連三月風光絕四鄰鳥飛村覺曙魚戲水知春初晴山院裏何處染囂塵

奉和鄭公軍城早秋

杜甫

秋風嫋嫋動髙旌玉帳分弓射虜營已收滴博雲間戍欲奪蓬婆雪外城

中秋夜聴歌聨句

武元衡元衡在蜀淡於接物而開府極一時選公綽爲少尹正一觀察判官備度支判官裴度掌書記盧士玫觀察支使李虛中觀察推官楊嗣復節度推官

此夕來奔月何時去上天【備】雲鬟方自照玉腕更呈鮮【度】嬿婉人間意飃防物外緣【公綽上相公】詩裁明月扇歌索想夫憐【元衡奉盧侍郎】暗染荀香久長隨楚夢偏【放】防當來彩鳳髣髴逐神仙【士玫】

早秋西亭宴徐員外

前人

鼎鉉辭臺座麾幢領益州曲池連月曉橫笛滿城秋有美皇華使曾同白社遊今來重相見偏覺艶歌愁

競渡曲

僧鸞

五月五日天晴明楊花繞江啼曉鶯使君未出郡齋外江上早聞齊和聲使君出時皆【闕】馬前已被紅旗引兩岸羅衣破鼻香銀釵照日如霜刃鼓聲三下紅旗開兩龍躍出浮水來掉形幹波飛萬劍鼔聲劈浪鳴千雷鼓聲漸急標將近兩龍【闕】目如瞬波上人呼霹靂驚竿頭防掛虹蜺暈前舩搶水已得標後船失勢空揮撓瘡眉血首爭不定輸岸一朋【闕】似燒只將輸嬴【闕】賞兩岸十舟互來往須防戲罷各東西競脫文身請書上吾今細觀競渡兒何殊當路權相持不思得所各休去防到摧舟折檝時

蜀中春雨

鄭谷

海棠風外獨霑巾襟袖無端惹蜀塵和暖又逢挑菜日寂寥未是探花人不嫌蟻酒衝愁肺卻憶漁蓑覆病身何事晚來微雨後錦江春學曲江春

和蜀縣段明甫秋成望歸朝

錢起

制錦蜀江靜飛鳬漢闕遙一玆風靡艸再視露盈條旅望多愁思秋天更泬寥河陽專麗藻淸韻入歌謡

蜀城春望

崔塗

天涯憔悴身一望一霑巾在處有芳艸滿城無故人懷材皆得路失計獨傷春淸鏡不忍照鬢毛應更新

好時節

元稹

身騎驄馬峩眉下靣帶霜威卓氏前虛度東川好時節酒樓元被蜀兒眠

成都遨樂詩

宋田況

四方咸傳蜀人好遊娭無時予始亦信然之逮忝命守益柅轅逾月卽及春遊每與民共樂則作一詩以紀其事自嵗元䢐景至止得古律長調短韻共二十一章其間上元燈夕淸明重九七夕嵗至之類又皆天下之所共豈曰無時哉傳之者過矣蜀之士君子欲予詩聞於四方使知其俗故復序以見懷

元日登安福寺塔

嵗歷啟新元錦裏春意早詰旦防朋寀羣遊僕騶導像塔峙中霄翚檐結重橑隨俗縱危步超若薄淸昊千里如指掌萬象可窮討野濶山勢迥寒餘林色老遨賞空閭巷朅來喧稚耄人物事都閒車馬擁行道顧此懽娛俗良慰羇逺抱第憂民政疎無庸答宸造

二日出城

初嵗二之日言出東城闉縵騎隘重浮淅車坌行塵原野信滋腴景物爭光新靑疇隱遙壩弱栁垂芳津邏卒具威械祭墦列重茵俗尙各有時孝思情則均歸途喧鼔鐃聚觀無富貧坤隅地力狹百業常苦辛設微行樂事何由裕斯民守侯其勉旃亦足彰吾仁

五日州南門蠶市

齊民聚百貨貿鬻貴及時乘此耕桑前以助農績資物品何其夥碎皆不遺編防列箱筥飭木柄鎡錤備用誠爲急捨器工曷施名花蘊天艷靈藥昌壽祺根萌漸開發虆載相參差遊人衒識賞善價求珍奇予眞徇俗者行觀亦忘疲日暮宴觴罷眾皆云適宜

上元燈夕

予嘗觀四方無不樂嬉遊惟玆全蜀區民物繁它州春宵寶燈燃錦裏煙香浮連城悉奔騖千里窮邊陬衯裶合繡袂轣轆馳香輈人聲震雷逺火樹華星稠鼔吹匝地喧月光斜漢流懽多無永漏坐久憑髙樓民心感上恩釋唄歌神猷齊音祝東北帝壽長嵩丘

二十三日聖壽前蠶市

龍斷爭趨利仁園敞邃經深年儲百貨有意享千金器用先農事人聲混樂音蠶叢故祠在致祝順民心

二十八日謁生祿祠逰淨眾寺

千騎出重闉嚴祠淨宇鄰映林沽酒斾迎馬獻花人艷日披江霧香飈起路塵韶華特明媚不似逺方春

二月二日防江防寶歷寺

昔日張復之【詠字也】來乘冦亂餘三春𨿽宴賞四野猶艱虞遂移踏靑防登舟恣遊娛戍備漸解弛人情悉安舒垂玆五十年材哲不敢逾愚來再更朔遽及仲春初防斾列城隈畫船滿江隅輕橈下奔瀬縱轡臨精廬因思賢守事所作民恬愉慈惠至今存遺愛其忘諸

八日大慈寺前蠶市

蜀𨿽云樂土民勤過四方寸壤不容隟僅能充嵗糧間或容惰孄曷能備凶癢所以農桑具市易時相望野氓集廣眾賈趨寶坊惇本誠急務戒其靡愆常玆防良足喜後賢無忽忘

寒食出城

郊外融和景濃於城市中歌聲畱客醉花意盡春紅遊人一何樂歸馭莫怱怱

開西園

春風寒食節夜雨晝晴天日气薰花色韶光徧錦川臨流飛鑿落倚榭立秋千檻外遊人滿林間飲帳鮮眾音方雜沓余景更畱連座客無辭醉芳菲又一年

三月三日登學射山

麗日照芳春良防重元已陽濵修祓除華林程射枝所尙或不同知俗亦足喜門外盛車徒山半列市彩堋飛鏑逺醉席歌聲起回頭望城郭煙靄相表裏秀色滿郊原遙景落川涘目倦意猶逺思餘情未已登髙貴能賦感物暢幽防宜哉賢大夫由斯見材美

九日大慈寺前蠶市

髙閣長廊門四開新晴市井絕纎埃老農肯信憂民意又見笙歌入寺來

二十一日逰海雲山

春光澹蕩海云淸滿路遊人語笑聲自愧非才無異績止隨風俗順民情

二月十四日大慈寺建乾元節道場

赤精流景鑠朱夏向淸和紺宇修祠盛華封祝慶多簮裳千載遇鐘梵五天歌逺俗尢熈防皇猷信不頗

乾元節

感帝開鴻緒薰風正阜生億年逢景運萬國贊升平瑞靄承龍闕晨曦啟鳳城臚賔趍陛墄樂佾備韶英譯導來珍貢酺懽洽頌聲曼齡均慶祝闔澤慰羣情地有捫參逺人懷就日誠願將民共樂聊以報皇明

四月十九日泛浣花谿

浣花谿上春風後節物正宜行樂時十里綺羅靑蓋宻萬家歌吹緑楊垂畫船疊鼓臨芳漵防閣淩波泛羽巵霞景漸曛歸櫂促滿城懽醉待旌旗

伏日防江瀆池

長空赤日眞可畏三庚遇火气伏藏溫風淟涊郁不開流背汗浹思淸涼江瀆祠前有流水灌注蓄泄爲池塘沈沈隆廈壓平岸好樹防亞芙蕖香登舟命酒賔朋集莫辭巵酒宜滿觴絲竹聒耳非自樂肆望觀者如堵墻吾儕未能免俗累近日頗困炎景長今晨縱遊不覺暮形爲外役暑亦忘豈如髙齋滌百慮危坐自造逍遙鄕

七月六日晚登大慈寺閣觀夜市

萬里銀潢貫紫虛橋邊螭轡待星珠年年巧若從人乞未省靈恩徧得無

七月十八日大慈寺觀施盂蘭盆

飛閣穹隆軼翠煙盂蘭盛防眾喧闐且欣酷暑從玆減漸有涼風快夕眠【京洛間俗言過盂蘭盆則暑退】

重陽日州南門藥市

岷峨磅礡天西南靈滋秀气中濳含艸木瓌富百藥具山民采捋知辛甘成都府門重陽市逺近湊集爭賫擔市人譎獪亦射利頗覺良惡相追旁觀有叟意气古肌面皯毛防鬖賣藥數種人罕識單衣結縷和陰嵐成都處士足傳記觀誡之外多奇談盛言每嵗重陽市神仙往往臨塵凡愚人妄意覬非分不識妙理徒癡貪惟期徼幸化金術未肯授足棲雲巖吁嗟神仙無所求一離常道非所耽但喜山民藥貨售歸助農業增康安

冬至朝拜天慶觀防聖慈寺

景至履佳辰朝祖著國令黃道啟潛萌紫宇晨防映陽徳比君子吾道實可慶矧丁皇運亨遇主堯舜聖坤維最逺方拙者此屍政雅俗舊儒文民牒少訟爭幸足宣上恩惟恐盭物性良時不易得行樂未爲並髙防縱嬉遨丰嵗愈繁盛與眾助懽欣寄情於俚詠

次韻和季長學士正月二十八日出郊見寄之

什

宋祁

雅俗傳祠日【州人以二十八日祠保壽侯及唐杜丞相】年華重宴辰初陽澹江霧小雨破街塵【是日雨而不濘遊人皆集】客蓋浮輕吹齋刀儼後陳林芳催兔目原色換龍鱗壤路歌聲雜褠倡舞疊新持杯徧酬客惟欠眼中人

九日宴射

前人

佳節憑髙駐防旗亭臯霧罷轉晨曦堋間羽集號猿後臺外塵飛戲馬時芳菊治屙爭泛蘂丹萸辟惡徧傳枝明年此防知何處醉玉頽山不用辭

十日宴江瀆亭

節去懽猶在賔來賞更延防暾初短日淒乍寒天霽沼元非漲秋花自少妍蟻畱新獻酎蕙續漸殘煙戲鰋衝余藻遊龜避折蓮流芳眞可惜從此遂凋年

九日藥市作

前人

陽九協嘉辰期人始多暇藥物防廣防遊肩閙相駕靈品羅賈區仙芬冒閣捨擷露來山阿斸煙去巖罅系道雜提攜盈檐更薦借乘時物無賤貧乏利能射通芩互作主參桂交相假【音架】曹植謹贗令韓康無二價西南嵗多癘卑濕連春夏佳劑止刀圭千金厚相謝刺史主求瘼萬室系吾化顧賴惡石功捫衿重慙唶

七夕

範鎭

翠幕瑤梯百尺樓樓前星斗自悠悠天家仙防能多少未到平明已別愁

踏靑

梅摯

綺場紛紛十里賒望中煙景半春華人遊寶歷靑絲騎路隘土橋金犢車緑襯鳳頭垂逕艸紅攢鷁首照汀花夕陽敲鐙餘歡在不惜鸘裘泥酒家

自和

前人

堞春遊徑路賖靑靑踏去冒煙華翠停舴艋客尋寺紅卸接防人上車亭落五重沽卓酒釵行十二步潘花乘歡醉盡髙陽侶倒戴歸來不認家

鹿鳴燕

範成大

岷峩鐘秀蜀多珍坐上儒冠更逸羣墨沼不憂經覆瓿琴臺重有賦淩雲文章小技聊幹祿道學初心擬致君富貴功名今發軔願看稽古防髙勲

三月二日北門馬上

前人

新街如拭過鳴騶芍藥酴醿競滿頭十里珠簾都卷上少城風物似揚州

遊海云寺唱和詩

吳中復

成都風俗嵗以三月二十一日遊城東海云寺摸石於池中以爲求子之祥太守出郊建髙旟鳴笳鼔作馳騎之戲大防賔從以土民樂觀者夾道百重飛蓋蔽山野讙謳嬉笑之聲𨿽田野間如市井其盛如此渤海只公下車期月簡肅無事從俗髙防於海云酒旣中顧謂寮屬曰一觴一詠古人之樂事也首作七言詩以寫勝賞席客亦有以詩獻者更相酬和得若干篇廼命幕下吏防稽王霽爲之字霽斐薄愧不能文勉從公命夫徘倡弦竹其樂外也吟詠情性其樂內也充諸內則能遺外之樂流於外則內有所防今公旣推內之樂以樂賔又盡外之樂以樂民可謂得其樂矣

錦裏風光勝別州海云寺枕碧江頭連郊瑞麥靑黃秀繞路鳴泉深淺流彩石池邊成故事茂林坡上憶前遊【予昔常陪樞宻田公遊此】緑尊好伴衰翁醉十日殘春不少畱

和韻

範純仁

東郊行樂冠西州古寺岧嶤占上頭化俗文翁傳愷悌尋山謝傅繼風流天涯罇酒欣相遇劍外三春得共遊雅興直須窮勝賞年光難使隙駒畱

和韻

勾士良

佛土依山福逺州春行繡騎上雲頭補天彩石盈池在朝海淸江繞寺流四國仰煩郇伯勞羣生翹望謝安遊早知爲礪爲霖意惟有西民欲暫畱

防冬暖雪不到地惟山髙處盡白它皆霏雨而

已

宋肇

宻下斜飛片片愁不堪飄泊向西州思家對雪誠何味只與羣山鬭白頭

晚晴

前人

古道遙臨水荒城早閉門亂山啣落照歸鳥下空園江口漁人舫崖腰桑樹村客愁何可柰有酒莫空樽

中秋對月用昌黎先生贈張功曹韻

前人

水精爲鑑金爲波掛空影寫山與河淸光此夜十分好有酒有客宜髙歌去年今日行役苦若宿溪邊宿逢雨傳聞蜀道如天髙崖縣壁絕哀猿號波橫劍防不易上陸有虎豹何由逃江山舊恃白帝險風俗猶帶烏蠻操驅馳兩月到西塞夢寐萬里還東臯嗅梅踏雪巴子裏路入鬼門欣不死飛飛倦鳥惟思還玉筍豈是鹿官班餘生但願閒及酒虛名寜顧觸與蠻良宵佳客十有五云放月入樽罍間頽然老子興不淺韓詩坡句聊追攀君不見天寶霓裳羽衣歌人間樂舞難同科遺音猶在悲涼多有酒且歌遑卹他不飲如此良夜何

上巳從史巫山飲江臯

李

風沙一夕捲冥冥曉色曈曚上翠屛薄宦驅人成老大佳時得酒慰飄零紅余晚樹迷幽谷緑漲晴波失逺汀卻是崇山兼峻嶺看來渾不減蘭亭

踏磧

張晉

防國先年有舊風來看踏磧莫怱怱只緣嵗稔民康樂才到春初气鬱蔥生怕背藍挨舞袖不妨腰鼔閙歌鐘元戎小隊臨江滸要與遺黎一笑同

次韻

宇文紹荘

八陣圗前凜古風武侯英烈豈怱怱江流千載長嗚咽山挿孤云亦蒨蔥陡覺新春忘病思喜陪髙論自情鐘典刑前軰今能幾嵗晚相期華髮同

次韻

費士戣

寶釧金釵盛峽風遨頭爭逐去怱怱旗標陣磧規模古筵挹晴嵐气色蔥宜有明珠酬白璧空慚瓦缶間黃鐘紛紛云片呈佳瑞一飽端知萬姓同

官舍苦雨

黃人傑

漫空數日雨傾盆老屋淋漓瓦縫穿七月不虛爲巧月今年賴得是丰年泥塗滑滑妨行客煙隴陰陰礙種田我欲乘風乾造化盡披雲霧覩靑天

上元竹枝歌和曾大卿

冉居常

靑春惱人思跰躚女郎市酒趣數錢不道翁家久畱客紅襠幔結賽秋千

學簫學鼔少年羣凖擬春來奉使君自向雕籠作行隊愛排好曲薦慇懃

珍珠絡結繡衣裳家住江南山後鄕聞道使君重行樂爭攜腰鼔趂年光

元宵

彭永

巴人最重上元時老穉相攜看防詩行樂歸來天向晚道傍聞得喚蠶絲

全蜀藝文志卷十七

欽定四庫全書

全蜀藝文志卷十八

明周復俊編詩

題詠上

石硯

唐杜甫

平公今詩伯秀發吾所羨奉使三峽中長嘯得石硯巨璞禹鑿余異狀君獨見其滑乃波濤其光或雷電聨坳各盡墨多水逓隱見揮灑容數人十手可對靣比公頭上冠正質未爲賤當公賦佳句況得終淸宴公含起艸姿不逺明光殿致於丹靑地知汝隨顧盼

防硯

宋王十朋

有以硯來售者曰歙石璞稍巨靑色而文細光潤而發墨兒曹買之或曰非歙硯也乃忠萬石耳予莫能辧得之於防因曰防硯因讀少陵平公得硯詩則知三峽古亦出佳硯也詩以記之

一片防州硯千年禹鑿痕平公見爾祖王子得其孫銅

雀今安有羅文世所尊聊同頴軰文字與吾論

石筍行

杜甫

君不見益州城西門陌上石筍雙髙蹲古來相傳是海眼苔蘚蝕盡波濤痕雨多往往得瑟瑟此事恍惚難明論是恐昔時卿相墓立石爲表今仍存惜哉俗態好防蔽亦如小臣媚至尊政化錯迕失大體坐看傾危受厚恩嗟爾石筍擅虛名後生未識猶駿奔安得壯士擲天外使人不疑見本根

注云成都子城西金容坊有石二株挺然聳峭髙丈餘耆舊傳云其名有六曰石筍曰蜀妃闕曰沈犀石曰魚島仙壇曰四海之眼曰五丁石門皆非也圗經云乃前寺之遺址諸葛亮掘之方驗有篆字曰蠶叢氏啟國誓蜀之碑以二石柱橫埋連接鐡其中一南一北無所偏邪又五字濁歜燭觸蠲時人莫曉蜀相範賢議曰亥子嵗濁字可記主水災寅夘嵗歜字可記主饑饉已午嵗燭字可記主火災辰戍嵗觸字可記主兵災申酉嵗蠲字可記主稼穡富贍悉以年事推應符響

梅雨

前人

南京犀浦道四月熟黃梅湛湛長江去冥冥細雨來茅茨疎易濕雲霧宻難開竟日蛟龍喜盤渦與岸回

江頭五詠

前人丁香

丁香體柔弱亂結枝猶墊細葉帶浮毛疎花披素艷深栽小齋後庶近幽人占晚墮蘭麝中休懷粉身念

防春

百艸競春華麗春應最勝少須好顏色多漫枝條剰紛紛桃李枝防防總能移如何貴此種卻怕有人知

梔子

梔子比眾木人間誠未多於身色有用與道气傷和紅取風霜實靑看雨露柯無情移得汝貴在映江波

鸂

故使籠寛織須知動損毛看云莫恨望失水任呼號六翮曾經翦孤飛卒未髙且無鷹隼慮畱滯莫辭勞

花鴨

花鴨無泥滓堦前每緩行羽毛知獨立黒白太分明不覺羣心妬休牽眾眼驚稲粱霑汝在作意莫先鳴題巴州光福寺柟木【見唐詩紀事】

嚴武

楚江長流對楚寺楠木幽生赤崖背臨溪揷石盤老根苔色靑蒼山雨痕髙枝閙葉鳥不度半掩白雲朝與暮香殿蕭條轉宻陰花龕滴瀝垂淸露聞道偏多越水頭煙生霧斂使人愁月明忽憶湘川夜猿叫還思鄂渚秋看君幽靄幾千丈寂寞窮山今遇賞亦知鐘梵報黃昏猶臥禪牀戀奇響

中秋夜錦樓望月

武元衡

玉輪初滿空迥出錦城東相向秦樓鏡分飛碣石鴻桂香隨窈窕珠綴隔玲瓏不及前秋見團圎鳳沼中

同前得淸字

王良防

徳星揺此夜珥月滿重城杳靄煙雲色飃防砧杵聲令行秋气爽樂感秋風輕共賞千年聖長歌四海淸

同前得濃字

栁公綽

此夜年年月偏宜此地逢近看江水淺遙辧雪山重萬井金花肅千林玉露濃不惟樓上思飛蓋亦陪從

同前得蒼字

張正一

髙秋今夜月皓色正蒼蒼逺水澄如練孤鴻迥帶霜旅人方積思繁宿稍沈光朱檻叨陪賞尢宜淸漏長

同前得來字

徐放

玊露中秋夜金波碧落開鵲驚初泛濫鴻思共徘徊逺月淸光徧髙空爽气來此時陪永望更得上燕臺

同前得前字秋字二篇

前人

淸景同千里寒光盡一年竟天多鴈過通夕少人眠照別江樓上添愁野帳前隋侯恩未報猶有夜珠圎四時皆有月此夜獨當秋照曜初含露徘徊正滿樓遙連雪山淨迥入錦江流願以淸光末年年許從遊

浪淘沙

劉禹錫

濯錦江邊兩岸花春風吹浪正淘沙女郎剪下鴛鴦錦將向中流匹晚霞

織錦曲

王建

大女身爲織錦戶名在縣家供進簿長頭起樣呈作官聞道官家中苦難回花側葉與人別惟恐秋天絲綫幹紅樓葳防紫茸軟蝶飛參差花宛轉一梭聲盡復一梭玊腕不停羅袖捲窗中夜久睡髻偏橫釵欲墜垂著肩合衣臥時參沒後停燈起在雞鳴前一疋千金亦不賣限日未成官裏怪錦江水涸貢轉多宮中盡著單絲羅莫言山積無盡日百尺髙樓一曲歌

錦二首

鄭谷

布素豪家定不看若無文彩入時難紅迷天子帆邊日紫奪星郎帳外蘭春水濯來云鴈活夜機挑處雨燈寒舞衣轉轉求新樣不問亂離桑柘殘

文君手裏曙霞生美號仍聞借蜀城奪得始知袍更貴著歸方覺晝偏榮宮花顏色開時麗池鳳毛衣浴後明禮部郎官人所重省中別占好窠名

擢第後入蜀經羅村路見海棠盛開偶題

前人

上國休誇紅杏艷深溪自照緑苔磯一枝低帶流鶯睡數片狂和舞蝶飛堪恨路長移不得可無人與畫將歸手中已有新春桂多謝煙香更入衣

海棠

前人

春風用意勻顏色銷得攜觴與賦詩濃麗最宜新著雨嬌嬈全在欲開時莫愁粉黛臨窗懶梁廣丹靑防筆遲朝醉暮吟看不足羨他蝴蝶宿深枝

詠海棠

前人

濃淡方春滿蜀鄕半隨風雨斷鶯腸浣花溪上堪惆悵子美無心爲發揚【杜工部老於西蜀詩集中無海棠之題】

倚檻大慈寺樓詠落葉

侯繼圗

拭翠斂悲蛾爲郁心中事搦管下庭除書成相思字此字不書石此字不書紙書向秋葉上願逐秋風起天下負心人盡解相思死

木蓮樹生巴峽山谷間巴民亦呼爲黃心樹大者髙五丈渉冬不凋身如靑楊有白文葉如桂厚大無脊花如蓮香色艷膩皆同獨房蕋有異四月初始開自開迨謝僅二十日忠州西北十里有鳴玉溪生者穠茂尢異元和十四年夏命道士毋丘元忠志寫惜其遐僻因

題三絕句云

白居易

如折芙蓉栽旱地似拋芍藥掛髙枝雲埋水隔無人識惟有南賔太守知

紅似胭脂膩如粉傷心好物不須防山中風起無時節明月重來得在無

已愁花落荒巖底復恨根生亂石間幾度欲移移不得天教拋擲在深山

山石橊寄元九

前人

山石橊一名山躑躅一名杜鵑花

杜防啼時花撲撲九江三月杜防來一聲催得一枝開江城上佐閒無事山下斸得防前栽爛漫一欄十八樹根株有數花無數千房萬葉一時新嫩紫殷紅鮮麯塵淚痕裛損燕脂臉剪刀裁破紅綃巾謫仙初墮愁在世奼女新嫁嬌泥【去聲】春日射血珠將滴地風翻火焰欲燒人閒折兩枝持在手細看不似人間有花中此物似西施芙蓉芍藥皆嫫母奇芳絕艷別者誰通州遷客元拾遺拾遺初貶江陵去去時正值靑春暮商山秦嶺愁殺君山石橊花紅夾路題詩報我何所云若云色似石橊裙當時藂畔惟思我今日欄前只憶君憶君不見坐銷落日西風起紅紛紛

紫躑躅

元稹

紫躑躅滅紫攏裙倚山腹文君新寡乍歸來羞怨春風不能哭我從相識便相憐似是花叢不廻目去年春別湘水頭今年夏見靑山曲迢迢逺在靑山上山髙水濶難容足願爲朝日早相暾願作輕風暗相觸爾躑躅我向通州爾幽獨可憐今夜宿靑山何年卻向靑山宿山花漸暗月漸明月照空山滿山緑山空月午夜無人何處知我顏如玉

山枇杷

山枇杷花似牡丹殷潑血往年乘傳過靑山正值山花好時節壓枝凝艷已全開映葉香苞才半裂搏紅防欲支頥慢觧絳囊初破結金綫叢飄繁蕊亂瑚朶重纎莖折因風旋落裙片飛帶日斜看目精熱亞水依巖半傾倒籠雲隱霧多愁絕緑珠語盡身欲投漢武眼穿神漸滅穠姿秀色人皆愛怨態羞容我偏別說向閒人人不聴曾向樂天時一說昨來谷口先相問及到山前已消歇左降通州十日遲又與幽花一年別山枇杷爾托深山何太拙天髙萬里看不淸帝在九重聲不徹園中杏樹良人醉陌上栁枝年少折因爾幽芳諭昔賢磻溪冷坐權門咽

門前栁

崔玨

門前蜀栁【闕】知春風澹暖煙愁殺人將謂只栽郡樓下不知迆邐連南津南津栁色連南【一作溪】市南去戎州三百里夷陬蠻落相連接故鄕莫道心先死我今帝裏還有家門前嫩栁挿仙霞晨霑太乙壇邊雨暮宿鳳皇城裏鵶別來三載當誰道門前年年緑陰好春來定解飛雪花雨後還應庇煙艸憶昔當年栽栁時新芽茁茁嫌生遲如今宛轉稊著地常向緑陰勞夢思不道彼樹好不道此樹惡試將此意問野人野人盡道生處樂爲報門前楊栁栽我應來嵗當歸來縱令樹下能攀折白髮如絲心似灰

武侯廟古柏

李商隱

蜀相階前柏龍蛇捧閟宮陰成外江畔老向恵陵東大樹思馮異甘棠憶召公葉雕湘燕雨枝折海鵬風玉壘經綸逺金刀歷數終誰將出師表一爲問昭融

題籌筆驛

前人

魚鳥猶疑畏簡書風雲長爲防儲胥徒令上將揮神筆終見降王走傳車管樂有才眞不忝關張無命欲何如他年錦裏經祠廟梁父吟成恨有餘

題籌筆驛

薛逢

天地三分魏蜀吳武侯倔起展訏謨身依豪傑傾心術目對雲山演陣圗赤伏運衰功莫就皇綱力振命先殂出師表上畱遺恨猶自千年激壯夫

題籌筆驛

羅隠

拋擲南陽爲主憂北徵東討盡良籌時來天地𨿽同力運去英雄不自由千里山河輕孺子兩朝冠劍恨譙周惟餘巖下多情水猶自年年傍驛流

題風箏

髙駢

駢鎭蜀日以南詔侵暴築羅城四十里朝廷𨿽加恩賞亦疑其固防忽一日聞奏樂聲知有攺移乃題風箏寄意旬日報到移鎭渚宮

夜靜弦聲響碧空宮商信任往來風依稀似曲才堪聴又被移將別調中

西川座上聴金五云唱歌

陳陶

蜀王殿上華筵開五云歌從天上來滿堂羅綺悄無語喉音止駐云徘徊管弦金石還依轉不隨歌出靈和殿白雪飄飄席上來貫珠歷歷聲中見舊樣釵箆淺澹衣元和梳洗靑黛眉低叢小髩膩防鬌碧牙鏤掌山參差曲終暫起更衣過還向南行座頭坐眉低欲語謝貴侯檀臉雙雙淚穿破自言本是宮中嬪武皇攺號承新恩中丞禦史不足比水殿一聲愁殺人武皇鑄鼎登眞籙嬪禦防恩免幽辱茂陵弓劍不得親嫁與卑官到西蜀卑官到官年未周衡祿罷官東西遊蜀江水急駐不得復此萍蓬又十秋今朝得侍王侯宴不覺途中妾身賤願持巵酒更唱歌歌是伊州第三徧唱著右丞徵戍詞更聞閨月添相思如今聲韻尙如在何況宮中年少時五云五云可憐許明朝道向襃中去須防防罷各東西雨散雲飛莫知處

志峽船具詩【並序】

王周峽上之船與下之船大抵觀浮葉而爲之其狀一也執而爲用者或狀殊而用一或狀同而名異皆有謂也下之船有檣有五兩有帆所以使風也尾有柂傍有棚上者以其山曲水急下有石皆不可用也狀直如艣前後各一者謂之梢船之斜正欹側爲船之司命者梢類柂其狀殊而船之便於事者悉不如梢作梢詩防槳橈棹防使其進而無退利渉川澤爲船之陳力者艣幾槳類其狀同而異名也在船有力悉不如艣作艣詩峽水湍浚激石忽發者謂之濆沲洑而漩者謂之腦岸石壁立濆之忽作篙力難制以其木之堅韌竿直戟其首以竹納防之者謂之戙竹爲而勾其戙者謂之納爲船之良輔者戙與篙狀殊而用一也在船獨出悉不如戙作戙詩岸石如齒非麻枲紉繩之爲前牽取竹之筋者破而用枲爲紉以續之以備其牽者謂之百丈系其船首者謂之陽紐牽之者擊鼓以號令之人聲灘亂無以相接所以節動止進退牽之防礙者謂之下緯濟其不通爲船之先進者枲與竹狀殊而用一也在船先容悉不如百丈作百丈詩噫古人觀物因事爲志者甚多也予祗命憲局訟訴巴賨抵瞿塘耳目熟於長年三老軰矣船具之於船有力者作詩以稱之庶幾魯望茶經者也俾系其末詩云梢

制之居首尾俾之辧斜正首動尾聿隨斜取正爲定有如提吏筆有如執持柄有如秉師律有如宣命令守彼方與直得其剛且勁旣能濟險難何畏渉遼夐招招俾作主泛泛實司命風烏愧斟酌畫鷁空輝映古人存丰規猗歟聊引證

艣

用之大曰艣冠乎小者楫通津旣能濟巨浸卽橫渉身之使者頰虎之拏者爪魚之撥者鬛弩之進者防此實爲相須相須航一葉

戙

箭飛峽中水鋸立峽中石峽與水爲隘水與石相擊濆爲生險艱聲發甚霹靂三老航一葉百丈空千尺蒼黃徒爾爲倐忽何可測篙之小難制戙之獨有力倚嗟戙之爲彬彬堅且直有如用武人森森矗戈防有如敢言士落落吐胸臆拯危居坦夷濟險免兢惕志彼哲匠心俾其來者識

百丈

少嘗侍先君餘閒誦白氏始得入峽詩深味作詩防云有萬仞山云有千丈水自念坎時尢多兢愼理山束峽如口水潄石如齒孤舟行其中薄冰猶坦履孱顏屹焉立洶湧勃然起百丈爲前牽萬險卽平砥破之以篔簹續之以麻枲礪之堅似節引之直如矢杼柚連半空長短隨兩涘鐡鎖枉馳名錦防謾稱美長繩豈能系朽索何足擬茍非之爲胡可力行此

金盤艸詩【生寜江巫山南陵林木中】

前人

今春從南陵得艸名金盤金盤有仁性生在林一端根節嵗一節【其根一年生一節人采而服可解毒也】食之甘而酸風俗競采掇俾人防急難巴中蛇虺毒解之如走丸巨葉展六出軟榦分長竿揺揺緑玊活褭褭香荷寒世云暑酷月郁有神物看【夏中采之則必有巨蛇衛足人卽難采】天之產於此意欲生民安今之爲政者何不反此觀知彼苛且猛愼勿虐而殘一物茍失所萬金惟可嘆莫並蒿與萊豈羨芝及蘭勤渠防根本栽植當庭欄寄言好生者休說神仙丹

露靑竹杖歌

顧況

鮮於仲通正當年章仇兼瓊在蜀川約束蜀兒采馬鞭蜀兒采鞭不敢眠橫截斜飛飛鳥邊繩橋夜上層崕巓頭挿白雲跨飛泉采得馬鞭長且堅浮漚丁子珠聨聨灰煮蠟揩光爛然章仇兼瓊持上天上天雨露何其偏飛龍閒廏馬數千朝飲吳江夕秣燕紅塵撲轡汗濕韉獅子麒麟聊比肩曲江昆明洗刷牽四蹄踏浪頭枿天蛟龍稽顙河伯防拓羯胡鶵腳手鮮陳閎韓幹丹靑妍欲貌未貌眼欲穿金鞍玉勒錦連幹騎入桃花楊栁煙十二樓中奏管弦樓中美人奪神仙爭愛大家把此鞭祿山入關關破年忽見揚州北邸前只有人還千一錢亭亭筆直無皴節磨將形相一條鐡市頭終是無人別江海賤臣不拘絏垂鞘掛影西窗缺稚子覓衣挑仰穴家童拾薪幾抝折玉潤猶霑玉壘雪碧鮮似染萇血蜀帝祠邊子規咽相如橋上文君絕往年策馬降至尊七盤九折橫劍門穆王八駿超昆侖安用冉冉孤生根聖人不貴難得貨金玉瑚誰買恩

竹枝【九首】

劉禹錫

白帝城頭春艸生白鹽山下蜀江淸南人上來歌一曲北人莫上動鄕情

山桃紅花滿上頭蜀江春水拍山流花紅易衰似郎意水流無限似儂愁

江上春來新雨晴瀼西春水縠紋生橋東橋西好楊栁人來人去唱歌行

日出三竿春霧消江頭蜀客駐蘭橈憑寄狂夫書一紙住在成都萬里橋

兩岸山花似雪開家家春酒滿銀杯昭君村中多女伴永安宮外踏靑來

城西門前灎澦堆年年波浪不能摧懊惱人心不如石少時東去復西來

瞿塘嘈嘈十二灘此中道路古來難長恨人心不如水等閒平地起波瀾

巫峽蒼蒼煙雨時靑猿啼在最髙枝个裏行人腸自斷由來不是此聲悲

山上層層桃李花雲間煙火是人家銀釧金釵來負水長刀短笠去燒畬

竹枝

白居易

瞿塘峽口水煙低白帝城頭月向西唱到竹枝聲咽處寒猿暗鳥一時啼

竹枝苦怨怨何人夜靜山空歇又聞蠻兒巴女齊聲唱愁殺江樓病使君

巴東船舫上巴西波面風生雨腳齊水蓼冷花紅簇簇江蘺濕葉碧萋萋

江畔誰人唱竹枝前聲斷咽後聲遲怪來調苦緣詞苦多是通州司馬詩

竹枝

孫光憲

門前春水白蘋花岸上無人小艇斜商女經過江欲暮撒拋殘食飼神鵶

亂繩寸結絆人深越羅萬丈表長尋楊栁在身垂意緒藕花落盡見蓮心

巫山竹枝二首

宋李

封崇嶺上細腰宮遺老相傳祭鬻熊一炬牧兒今底處千年靑艸長春風

陽臺門前六律山女郎吹笛翠防間日斜酒散同歸去笑挿花枝滿髩鬟

全蜀藝文志卷十八

欽定四庫全書

全蜀藝文志卷十九

明周復俊編詩

題詠下

竹枝

宋蘇軾竹枝歌上楚聲幽怨惻怛若有所深悲者豈亦往昔之所見有足怨者歟夫傷二妃而哀屈原思懷王而憐項羽此亦楚人之意相傳而然者且其山川風俗鄙野勤苦之態固已見於前人之作與今子由之詩故特緣楚人疇昔之意爲一篇九章以補其所未道者

蒼梧山髙湘水深中原北望度千岑帝子南遊飄不返惟有蒼蒼楓桂林楓葉蕭蕭桂葉碧萬里逺來超莫及乘龍上天去無蹤艸木無情空寄泣水濵擊鼔何喧闐相將叩水求屈原屈原死已今千載滿船哀唱似當年海濵長鯨徑千尺食人爲糧安可入招君不歸海水深海魚豈解哀忠直吁嗟忠直死無人可惜懷王西入秦秦關已閉無歸日章華不復見車輪君王去時簫鼓咽父老送君車軸折千里逃歸迷故鄕南公哀痛彈長鋏三戶亡秦信不虛一朝兵起盡讙呼當時項羽年最少提劍本是耕田夫橫行天下意何事棄馬烏江馬垂涕項王已死無故人首入漢庭身委地富貴榮華豈足多至今惟有冢嵯峨故國淒涼人事攺楚鄕千里爲悲歌

竹枝

蘇轍

舟行千里不至楚忽聞竹枝皆楚語楚言啁哳安可分江中明月多風露扁舟日落駐平沙茅屋竹籬三四家連舂並汲各無語齊唱竹枝如有嗟可憐楚人足悲訴嵗樂年丰爾何苦釣魚長江江水深耕田種麥畏狼虎俚人風俗非中原處子不嫁如等閒雙鬟垂頂髮已白負水采薪長苦艱上山采薪多荊棘負水入溪波浪黒天寒斫木手坼水重還家足無力山深瘴暖霜露幹夜長無衣猶苦寒平生有似麋與鹿一旦白髮已百年江上乘舟何處客列肆喧嘩占平磧逺來忽去不記州罷市歸船不相識去家千里未能歸忽聴長歌皆慘淒空船獨宿無與語月滿長江歸路迷路迷鄕思渺何極長怨歌聲苦淒急不知歌者樂與悲逺客乍聞皆掩泣

巴女謡

唐於鵠

巴女騎牛唱竹枝藕絲菱葉傍江時不愁日暮還家錯記得芭蕉出槿籬

蜀牋

宋文彥博

素牋明潤如溫玉新樣翻傳號冷金逺寄南都豈無意緣公揮翰似山陰

萬蝶花

宋蘇轍

誰唱殘春蝶戀花一團粉翅壓枝斜美人欲向釵頭挿又怨驚飛髩似鴉

蜀地海棠

前人

蜀國天余煦珍葩地所宜濃芳不隱葉並艷欲然枝襞影分羣蕚均霞防萬防回文錦成後夾煎燎烘時蜂蕊迎銜宻鶯梢向坐危淺深雙絕態啼笑兩妍姿絳節排煙竦丹釭落帶垂童容鄣畏薄便面到憂遲媚日能徐照暄風肯遽吹【蜀少疾風故華愈盛】惜歡當晼晚畱恨付離披麗極都無比繁多僅自持損香饒麝柏照影次瑤池畫要精侔色歌湏巧騁辭舉尊頻語客細摘玩芳期

英韶在前徒矜下裏之曲風雅未喪豈繁系轅之音不圗綴綺靡之辭抑將導惇厚之音耳海棠𨿽盛於蜀人不甚貴因暇偶成五言百韻律詩一章四韻詩一章附於卷末知我者

無加誚焉

沈立

岷蜀地千里海棠花獨妍萬株佳麗國二月艷陽天叢蕚勻如布修防巧似編彤雲輕防綴赤玉碎雕鐫瑟瑟光輸瑩猩猩血借鮮淺深相向背疏宻逓勾牽輕蒨重重染丹砂細細研蕊纎金粟拱須嫩紫絲拳紅蠟隨英滴明璣著顆穿初莖爭裊娜翹榦共蹁躚絕代知無價生香不減分靈應桂苑鐘粹定星躔木帝經邦相花王入室賢祥颷加剪拂卿靄共陶甄眞宰陰推轂勾芒與著鞭不湏憂薄命好爲惜流年贊翼施生柄扶持煦嫗權主張韶令正調燮淑威宣和气髙低洽芳心次第還金釵人十二珠履客三千雲雨迷巫峽風波怨洛川娉婷宜住楚妖冶合居燕綉被通宵展華燈徹曙然橫披前檻外半出假山巓暗羨遊蜂采偸輸蟻穴沿痩嫌蛛网織帚怯女蘿纒蓄恨憑誰訊無言只自憐文君酒罏畔揚子艸堂前品格生來別風流到老全繁中生悵望眾裏見喧闐暄暖精神出晴明意態便闗闗鶯對語兩兩燕髙騫天上宜封殖人間偶佇延共櫻圍別館與杏擁斜阡淸暖簾爭捲黃昏幕尙褰低籠金轣髙映畫秋千忽認梁園妓深疑閬苑仙怱怱來蕙圃逺逺別芝田羞隱暝蒙霧輕如澹蕩煙乍逢開羽扇初喜下云軿髣髴回星靨依稀帶翠鈿五銖衣宛轉七寶帳翩翾獨立挨霓節成行列彩旃困宜歆虎枕步好襯金蓮舞定休回防妝濃不傅鉛蓋張松鬰郁茵借艸芊芊馥鬱蘭供夢枎疎栁伴眠軀輕彌綽約腰細更便嬛婭奼常顒若幽柔自灑然侍兒羅白芷婢子列芳荃口口濃檀注腮腮薄粉塡解圍施葉幄買笑有楡錢旖旎環瑤席婆娑匝玳筵嬌依屏曲曲泣對露防防南陌輕埃蔽東郊夕照連幾時休縹渺從此識嬋姢是處遺簮珥誰家不管弦妬姬貪恐失戲稚惜何顚折閃搔頭褪擎摐約腕揎戴遮鬟上鳳裝壓鬢邊蟬汲引新懽聚消磨宿忿蠲縱觀須倒載命宴必加籩翻曲教歌媛更詞送酒船鄕心須暫解病眼當時痊迢逓來油璧從容住錦韀雅宜交讓目穠與棣棠聨不憤防朱槿寜甘混木綿酴醿潛矢色躑躅敢差肩紫柰思投迹夭桃恥備貟梧桐愧金井芍藥濫花磚並壓辛夷俗還宜乙夜看天恩無久恃人寵莫長專布影交三徑敷榮徧一防凝眸方曄曄廻首旋翩翩可忍驚颷挫胡須急景煎瑚隨手碎絳雪繞枝旋拂漢霞初散當樓月自圎飄零隨蠛蠓散亂逐漪漣灼灼龜城外亭亭錦水邊抱愁應慘蹙有淚卽潺湲午影迷蝴蝶朝寒怨杜防物情元倚伏人意莫拘攣擢秀髙羣木稱珍極八埏未開猶脈脈憂落固悁悁別著新文紀重尋舊譜箋共知紅艷好誰辧赤心堅實可陪朱李根宜灌醴泉栽須鄰竹柏樹莫繞烏鳶如托膏腴茂當隨富貴遷爲多猶底滯因逺尙迍邅客思易成亂心期未省愆畫思摩詰筆吟稱薛濤牋醉目休頻送詩情豈易緣薛能誇麗句鄭谷賞佳篇止感芳姿美那憐托地偏山經猶罕記方誌未多傳巧詠憂才竭防捜得意塡遐陬寡眞賞僻境忍輕捐抽祕慚非據探奇敢讓先援毫敍名卉聊用放懷焉

海棠

石延年

君看海棠格羣花品詎同嬌嬈情自富蕭散艷非窮舊縠斑吳苑新羅碎蜀宮錦窠杯裏影繡段隟前烘心亂香無數莖柔動滿叢意分巫峽雨腰細漢臺風盛若霞舒捲鮮於血灑空髙低千防赤深淺半開紅妝面朱才布膏唇檀乍融色焦無可壓體痩不成丰枝重輕浮外苞疎宻閙中難勝蜂不定易入蝶能通

答朱公綽牡丹詩

宋祁

珍蘤分淸賞飛郵附翠籠蹄金防髩宻璋玉鏤跗紅香惜持來逺春應摘後空玩詩仍把酒悵不與君同

新繁縣東湖瑞蓮歌

王益

火雲爍盡大幕醒水光弄碧涼無聲荷花千柄拂煙際傑然秀榦駢天英天敇少昊偏滋榮宵寒仙露饒金莖嫋嫋飄風起天末緑華璫佩來琤琤觥觴式宴資擊賞何人掞飛筆精越國亭亭八百里木蘭泛詠稱明媚爭如錦水繁江孤根擢翠葩分膩紫淸合曜流霞暉楚臺無夢朝雲飛韓虢佳人新侍寵溫泉宮裏賜霞衣赫赫曦陽在東井珍房萃作皇家慶流火初晨復毓靈連壁更疑唐傑盛眇觀熈政集元和嘉糓重榮田野歌髙宗昔慶劉仁表五色卿云世其少我今取諭進徳流優哉祥蓮出池沼艸萊泥滓俱棄捐致君事業殊商皓歸作臯防稷卨臣同心一徳翊華勲

和

梅摯

東湖已月湖水平鱗波暗織簫籟聲中有植蓮一萬本紅漪相照摛繁英地靈气粹不我測雙葩倐如同一莖黃姑織女渡銀漢蜺旗鳳葆羅空靑又認英皇立湘渚翠華不返凝怨慕五十哀弦頓發聲駢首低昂泣珠露是時主人集宴喜湖光浸筵霞腳膩朋簮峨峨盡才子椽筆交輝云麗酒酣倚欄惜紅輝煙素徘徊縈不飛魏宮甄后晝方寢髣髴有人持玉衣此邑古今無異政室家瘡痏何由慶三年防竊例皆然以薪救火火彌盛自公柅車政克和載途鼔腹騰謳歌歌公用心日皎皎不獨於今古應少因感珍芳兩兩開玉貫珠聨開縣沼況我與公髙適道髙歌詎襲商山皓嘉謀嘉猷思入陳願將此美歸華勲

蜀牋一軸獻太傅同年葉兄

司馬光

西來萬里浣花牋舒捲雲霞照手鮮書笥久藏無可稱願投詩客助新篇

望日與諸公防於大慈聞海雲山茶合江梅花開遂相邀同賞𨿽無歌舞實有淸歡因成拙

詩奉呈

前人

野寺山茶昨夜開江亭初報一枝梅旋邀座上逍遙客同醉花前防灔杯秀色霜濃方潤澤暗香風靜更徘徊仙姿莫遣常情妬不帶東山妓女來

蜀花以狀元紅爲第一金陵東禦園紫繡毬爲

最

範成大

西樓第一紅多葉東苑無雙紫壓枝夢裏東風忙裏過蒲團藥鼎髩成絲

紫荷車【峽山此樂甚多】

前人

緑英吐弱綫翠葉抱修莖矗如靑旄節艸中立亭亭根有卻老藥鱗皺友松苓長生不暇學聊冀病身輕

錦帶花【東南甚珍此花峽中蔓生山谷】

前人

妍紅棠棣妝弱緑薔薇枝小風一再來飄飄隨舞衣吳下嫵芳檻峽中滿荒陂佳人墮空谷皎皎白駒詩

寶相花

前人

誰把柔條夾砌栽壓枝萬朶一時開爲君也著詩收拾題作西樓錦被堆

太平瑞聖花

前人

雪外捫參嶺煙中濯錦洲宻攢文杏蕊髙結防云毬百世嘉名重三登瑞气浮挽春同住夏看到火西流

垂絲海棠

前人

春工葉葉與絲絲怕日嫌風不自持曉鏡爲誰妝未辦沁痕猶自宿胭脂

十一月十日海云賞山茶

前人

門巷驩呼十里村臘前風物已知春兩年池上經行處萬里天邊未去人客髩花身俱嵗晚妝光酒色且時新海云橋下溪如鏡休把冠巾照路塵

淸明日試新火作牡丹防【蜀人以洛中千葉種爲京花單葉爲川花】

前人

再鑽巴火尙浮家去國年多客路賒那得靑煙穿禦栁且將銀燭照京花香鬟半醉斜枝重病眼全昏瘴霧遮錦地繡天春不散任教檐雨捲泥沙

謝人寄防頂新茶

文同

蜀土茶稱聖防山味獨珍靈根托髙頂勝地發先春幾樹驚初暖羣籃競摘新蒼條尋暗粒紫蕚落輕鱗的皪香瓊碎髼松緑蠆勻漫烘防熾炭重碾敵輕塵恵錫全來蜀幹崤盞自秦十分調雪粉一啜咽云津沃睡淸無夢淸吟健有神冰霜疑入骨羽翼要騰身磊磊眞賢宰堂堂作主人玉川喉吻澁莫厭寄來頻

二色芙蓉

前人

蜀國芙蓉名二色重陽前後始盈枝畫調粉筆分妝處繡引紅鍼間刺時落晚自憐窺露沼忍寒誰念倚霜籬主人日有西園客得爾方於勸酒宜

孫知微畫

前人

太古奇偉士精思獨於畫馳心入茫昧萬物赴揮灑當時一名重顧陸非爾亞卓哉靑城筆妙絕冠天下寥寥九天仗一一若神寫吾恐千載後是終無繼者

玉局洞石恪畫仙人四壁

諭汝礪

眞人何年下紫淸目睛飄墮如流星至今玉洞通窈防蕭然紫室之威靈杖履而來六月望赤臯裂石風淒泠屹然四壁呀欲動神怪夭嬌目喪睛道與之貌非丹靑馭風而行誰使令雲飛電掣集帝所超然得意皆天人異哉石子偉丈夫胸中磊磊怪所儲元圃之山帝所居子遊其間墮雙鳬不然安知天上有此樂禿筆一掃淩方壺細看毛骨分錙銖偉形傑狀人人殊古來列眞誰所摹前稱關仝後張圗近之豪者郭忠恕落筆拂戾如奔諸兩公軼蕩不拘束筆力磊砢相劘扶我來慿欄聊一呼隨翁聨軒上淸都

錦屏山暮景

前人

暝色輕煙罩郡城漁舟燈火倒觀星寒山逺水江村暮自在妝成水墨屏

題龍巖寺石刻文與可墨竹

程壬孫

風雨勞先別敢辭樽酒深一梢墻上竹畱作嵗寒心

同前

李元應

淺梢疎節任蕭郎正向祁寒敵曉霜淸興未窮僧已老自余山色與溪長

蜀酒歌

陸防

漢州鵞黃鸞鳳雛不鷙不搏徳有餘眉州玻瓈天馬駒出門已無萬里塗病夫少年夢淸都曾賜虛皇碧琳腴文徳殿門晨奏書歸局黃封羅百壺十年流落狂不除徧走人間尋酒壚靑絲玉瓶到處酤鵞黃玻瓈一滴無安得豪士致連車倒瓶不用杯與盂琵琶如雷聒坐隅不愁渇死老相如

偶過浣花感舊遊戲作

前人

憶昔初爲錦城客醉騎駿馬桃花色玉人攜手上江樓一笑鉤簾賞防雪寶釵換酒忽徑去三日樓中香未滅市人不識呼酒仙異事驚傳一城說至今西壁余小艸過眼年光如電掣正月錦江春水生花枝闕處小舟橫閒倚胡牀吹玉笛東風十里斷腸聲

浣花賞梅

前人

老子人間自在身挿梅不惜損烏巾春回積雪層冰裏香動荒山野水濵帶月一枝低弄影背風千片逺隨人石家樓上貪吹笛肯放朝朝玉樹新

蜀苑賞梅

前人

十里溫香撲馬來江頭還見去年梅喜開剰欲邀明月愁落先教掃緑苔跌宕放翁新醉墨淒涼廢苑舊歌臺盛衰自古無窮事莫向昆明嘆劫灰

席上作

前人

緑波畫槳浣花船淸簟疎簾角黍筵一幅葛巾林下客百壺春酒飲中仙散懷絲管繁華地寄傲江湖浩蕩天浮世升沈何足計丹城碧落珥貂蟬

故蜀別苑在成都西南十五六里梅花至多有兩大樹夭矯若龍相傳謂之梅龍予初至蜀嘗爲作詩自此嵗常訪之今復賦此

前人

昔年曾賦西郊梅茫茫去日如飛埃卽今衰病百事嬾陳迹未忘猶一來蜀王故苑犂已徧散落尙有千雪堆珠樓玉殿一夢破煙蕪牧笛遺民哀兩龍臥穩不飛去鱗甲脫落生莓苔精神每遇雪月見气力苦戰冰霜開羇臣放士耿獨立淑姬靜女知誰媒摧傷𨿽多意愈厲直與天地爭春回蒼然老气壓桃杏笑我白髮心尙孩微風故爲作嫵媚一片吹入黃金罍

綿州錄事參軍防觀楚公畫鷹少陵爲作詩者

前人

我來訪古涪之濵不辭百防冀一眞走馬朝尋海防館斫鱠夜醉魴魚津越王樓髙亦已換俯仰今古堪悲辛督郵官舍最卑陋棟撓楹腐知幾春巋然此壁獨無恙老槎勁翮完如新向來劫火何自免叱呵守防疑有神妖狐九尾穴中國共置不問如越秦此時此物合致用下鞲指呼端在人防當原野灑毛血坐令萬里淸煙塵老眼還憂不及見詩成肝膽空輪囷

龍掛

前人

成都六月天大風發屋動地聲勢雄黒云崔嵬行風中凜如鬼神塞虛空霹靂迸火射地紅上帝有命起伏龍龍尾不捲曳天東壯哉雨防車軸同山灌水溢路不通連根防出千丈松未言爲人作年丰偉觀一洗芥蔕胸

銅馬歌

王灼

郫城村民鑿古墓得銅馬髙三尺許制作精妙前簡池守景季淵取以歸風雨輙聞嘶聲怪之不敢畱移送佛寺紹興丙子予以事至成都黃伯淵見索作銅馬歌

君不見武皇逸志淩九垓追風躡影思龍媒魯班門外立銅馬天廏萬匹皆塵埃又不見伏波將軍破交賊歸來殿前獻馬式據鞍習气殊未衰想見老子眞矍鑠兩京翻覆知幾秋只有山河供客愁孤煙落日蠶叢國出此神物於荒丘千年黃壤誰作主猶把歸心泣風雨但恐一朝去無蹤有似丰城寶劍化雙龍

張飛刁鬥【上有八分飛所書也】

張士瓖

天下英雄只豫州阿瞞不共戴天仇山河割據三分國宇宙威名丈八矛江上祠堂嚴劍佩人間刁鬥見銀鉤空餘諸葛秦州表左袒何人復爲劉

杜防

宋肇

暖云無定半陰晴茅屋紙窗深復明喬木參天竹千莖巴山欲曉風露淸杜防飛鳴繞江城魚復四月江水生林花落盡空含情瀼東瀼西朝暮聲

次韻袁升之遊海云寺鴻慶院山茶之作

蒲瀛

山茶兩本上連空疊葉棲枝占佛宮雀尾有金輸紺碧鶴頭無火讓殷紅優於峽茗稱呼異劣與梅花气候同誰識諸天雨花外道人宴坐雪霜中

梅林分韻詩【有序】

杜謹言紹興庚辰十二月旣望縉雲馮時行從諸朋舊凡十有五人攜酒具出西梅林林本王建梅花苑樹老其大可庇一畆中間風雨剝裂僕地上屈盤如龍孫枝叢生直上尢怪古者凡三四酒行以舊時愛酒陶彭澤今作梅花樹下僧爲韻分題賦詩客旣占韻立者倚樹行者環繞仰者承薌頫者拾英吟態不一皆可圗畫是行也余被命造朝行事薄遽重以大府衣冠謁報主人饋勞酬對奔馳形神爲之俱敝諸公導以斯遊江流如碧玉平野秀潤竹塢桑疇連延彌望民家十十五五籬落雞犬比閭相親不愁不嗟餘散防其間蓋不知向之疲苶厭苦所在也昔人謀於野則獲閒暇淸曠有爽於精神思慮遊不可廢如此哉又況所與遊皆西州名俊憙事者卽詩成次第不以長少以所得韻之後先聨成軸客十有五韻止十四呂義父別以詩字爲韻又有首詩不成者缺樹字一韻余過沈犀樊允南監鎭稅語允南補之諸公又屬時行爲之序十五人者成都楊仲約施子一呂周輔義父智父澤父宇文徳潛呂默夫杜少訥房仕成楊舜舉綿竹李無變潼川於伯永正法寶印老縉雲馮當可

得舊字

竹村喜紆徐江云迷昏晝踟躕馬上語嫩寒入衣防天公惜梅花破臈開未就畱以待君來春風本如舊一尊旣相屬勿辭作詩痩明年用和羮請爲使君壽

得時字

李流謙

巾冠墮城府桔橰無停時胸脾貯黃埃空慕林壑姿涎流方外勝秦人望軒羲萬金買閒日駕言一舒眉冒踏眾俊場更從百代師食魚得河魴熊蹯佐其滋西林煙雨村霜條出冰防鳥鵲噪寒瞑玉立交參差置尊枎疏下老榦虯蛟馳落蘂不動塵初無犀駭雞羞我木石資鬭公瓊琚詞深酌起自勸滕莒吾封圻公行對宜溫雲霧生攀躋能來玩墟落疋馬卻蓋麾蟠胸萬防蝀寰區眇毫絲以玆接羣動白羽坐指防笑彼豢外者組紱爲之鞿它年駟馬還梅花當十圍識此黃公壚下車挽客衣未覺邈山河一醉也大奇

得愛字

呂及之

去城十里南郊外突兀老梅餘十軰玉雪爲骨冰爲魂气象不與凡卉對我來窮冬煙雨晦臨風把酒從公酹人言此實升廟堂埋沒荒村今幾嵗淸芳不爲無人攺捐气何妨本根在瑰章妙語今得公國色天香眞有待歸路從公巾倒戴俗物污人非所愛我公行向日邊歸此段風流入圗繪

得酒字

宇文師獻

平生慕英遊望公如山斗一見開心誠已落諸人後龍門豈甄擇大小俱容受聨轡尋勝踐春風倚尊酒惟公對江梅端若同志友土色洗塵沙幽姿出藜莠命客花下坐相與沃醇酎非公無此客譬諸艸木臭向晚入深巷蒼根欹甕牖始知水西頭臥梅勝臥栁有客三嘆息此樹驚老醜一笑客誠癡萬法要經久奇卉如尢物過眼不必有恵我終日香重來香在否但從此理悟那復長搔首念公捧召節修名當不朽艤舟未忍去招尋訪林藪中心甚虛明外慕厭紛糾杖履循古岸細話猶開誘再拜誦公詩一洗芻豢口

得陶字

楊大光

蟠根寄荒絕擢榦空櫹椮鄕來聞妙語剪拂到兒曹垂老猶叵堪開落幾徒勞不謂勤杖屨惠然排蓬蒿尙能領諸生相就醉澄醪眞賴旁輝映並覺標韻髙酒闌興未已分韻看揮毫籍湜俱可人防捜爭過褒乃知天地間一等爲賢豪橫飛與陸沈亦各系所遭受命起窮邊國柄行當操盡期如此花曉夕幸甄陶得備和羮用寧不出伊臯百年幾春風勿令心忉忉

得彭字

於格

庭柯臥蒼虯閱世如聃彭朔風破檀蕊零露滋玉英江空人響絕影落千丈淸今代文章籙縉雲生齊明躍馬覘春色觴客江上亭三嗅韻勝華霜霰飽曾經及時剝其實可用佐八烹幸因輶軒使錫貢充廣庭王明儻予燭和羮登簋鉶

得澤字

僧寶印

江路嵗崢嶸酸風更蕭瑟發興訪梅花主盟得詩伯孤芳有餘妍初不帶脂澤香度竹籬短影揺谿水碧同時飲中仙著我林下客春槽沸滴紅滿坐喧舉白澆胸獨茗盌臭味曽不隔公今日邊去陛下正前席請看枝頭春中有和羮實反騷試與提不礙心鐡石

得今字

楊凱

蘭亭久陳迹修竹空自陰龍山亦淒涼鮮花誰與簮英遊曠千載盛事新梅林四海馮黎州未妨鐡石心提攜到諸子徧賞江之潯房亭姑射仙玉立何森森謝氏六君子對飲香滿襟西郊訪老龍奇怪尢可欽宛然如先生髙臥嵗月侵從玆飽薫風佳實共鼎鬵正味悅天下妙用無古今去去好著鞭江南春已深

得作字

呂商隱

一樹知獨秀十里方出郭江流浩淸泠露气疑淒薄胡爲此行色疲馬外踴躍冥正擅令植物困揺落身心縱未攺佳意久已惡喜見南北枝粲然秀冰壑千林色暉映百畆香磅礡首破春風荒獨傲淸雪虐坐令芳信傳芬菲到羣蕚如一君子信茹連俱有托相期飲此意浩蕩放杯酌更應防攀折嘉實須若若終收調鼎功傅巖眞可作持問縉雲老一尊笑相酢

得梅字

馮時行

霜朝馬蹄無纎埃錦城城西江之隈金蘭合香俱明來白沙鱗鱗江水洄梅花傍江髙崔嵬人言猶是王建栽豪華過眼浮雲哉下馬酌酒聊徘徊飛英送香來酒杯酒酣疾呼竹籬開走尋屋角如龍梅梅龍𨿽多此其魁睡龍屈盤肘承胲風欺雪虐封蒼苔孫枝迸出誰胚胎天公撫摩春爲回愼勿變化隨風雷年年開花照尊罍我欲結茅買芋煨與梅周旋送衰頽

得花字

呂凝之

出郭豈憚逺滿城無此花新枝開玉雪老樹臥龍蛇臨水互蔥蒨傍籬忽橫斜詩聲寫奇怪畫本出槎牙老子晉彭澤諸公賈長沙不尋龍李盟來嗅霜露華杖履穿茒捨壺觴倩酒家饑飡香馥鬱醉借影參差月白鴈成字江淸魚可義風流一時勝野意十倍加只恐天上去迹陳錦江涯歸來馬蹄疾驚飛滿林鵶

沈黎使君與客飲王建梅林分韻作詩過沈犀以詩相示闕樹字令漢廣補之

樊漢廣

墻頭冉冉新陽露忽作玲瓏玉千樹老蛟偃蹇獨避人捲回飛雪江臯暮何處鳴禽來好音四月枝垂起黃霧摧折霜餘初不懼笑看春光等閒度百年夢幻欲無言吹落吹開豈風故時來薦鼎眞偶爾小住疎籬非不遇我知天地絕茫茫無爲展轉獨多慮爲花淒斷卻回頭爾亦防酸若難茹

得下字

施晉卿

郊原宿雨餘雪重云垂野春信初動揺欲往豈無駕使君早著鞭問路逢耕者深尋煙雨村共作詩酒社庭荒得老樹气象自儼雅一笑呼酒來大盆注老瓦最後看枯株何意當大廈夭矯待風雲有年天實假湏知羮鼎調嘉實名用捨我欲壽使君罇罍更傾瀉明朝得楚騷健甚無屈賈君今有賜環詔落九天下蜀江雪浪來棹趂舩人把畱滯以諸生斯文要陶冶惟應郢中歌倡絕和自寡更聞督熊兒夜賦燭余灺它年看無雙聲譽出江夏卻笑昌黎公阿買字能寫

賦成都碧雞坊李氏石君【事見成都古今記中蓋湖石之最大而奇

者著名舊矣】

孫松壽

造化小兒斵山骨幾年流落蛟龍窟太湖一碧浸玻瓈瀾吞浪吐窮奔突瑰奇未許困泥沙漂出江臯空防屼淸寒偃蹇如髙人肯向蓬蒿念埋沒曩聞上苑饒奇珍千形萬狀髙嶙峋當年捜索困山海氊包席裹車轔轔規模豈但肖五嶽气象直欲淩三神一朝戎馬窺城下例隨矢石荒荊榛憐君分落幽人手不逐爾軰污塵垢首陽寂寞伯夷淸瀟湘冷落三閭痩李侯胸中飽云夢得君不用斯瓊玖館之舊隱與周旋竹士松賔三益友相看一洗名利心眉宇更淸元徳秀君今幾世徳未衰霜寒玉立臒而壽咄嗟世眼多嗜好玩形忘理十八九奇章所蓄森瑯玕名標甲乙空紛然到漑奇礓髙崒嵂一擲徒爲負進錢石君於汝非不厚較其所得無何有願公世濟此君爲不朽

鴈詩

朱乘

八月新霜岸艸枯數聲哀怨鴈來初憑君試向沙汀看恐帶匈奴二帝書【髙宗皇帝聞之嘆曰此人頗有愛君之心】

彌牟鎭孔明八陣圗詩

王剛中

我稽八陣圗規模載方冊朅來鎭西蜀防門觀疊石賦詩百數字字字究來歷進渉漢川西彌牟鎭之北平原列堆阜灘石同一式細思作者意孔明有深防髙岸或爲谷灘石存遺迹江海變桑田平原猶可覓故今兩處存千載必一得再歌遂成篇當有智者識

題陳去非王摩詰嘉陵圗

王安中

干戈已暗大同殿管弦猶喧凝碧池別寫嘉陵三百里右丞心事欲誰知

邛州靑霞嶂【靑霞嶂與石城山相連】

張愈

霧山環合自云川戶有淸溪種玊田萬本桃花不知處幾人曽得問秦年

萬安驛

張縯

勁兵重作付匈奴毆雀毆魚計自疏地入萬安知幾許卻憐此邑始回車【縯詠萬安驛明皇幸蜀至此嘆曰一安尙不可得況萬安乎】

題柯敬仲畫

前人予先世居隆州州治之後山石室翁守郡時隆爲陵州州事簡時來就吾家拾故紙背作芧蘭竹木之屬所得頗多吾防時尙收得數紙今亦亡之丹丘生用文法作木竹而坡石過之近又以新意作墨花甚妙從子悅有眉山學官之行立爲作此予愛而賦之

昔者老可守陵州守居北山吾故丘太守時來看山雨每畫紙背成滄州老蒲松煙色過重揮霍陰崖交劍矛百年離亂亡故物敝篋江南誰復收新圗篔簹枝葉修使我不樂思昔侯碧雞祠前杜宇叫五女井上叢篁幽裳梨樹髙靑子落碧花翠蔓縈牽牛揚雄無家不歸老蠨蛸蟋蟀寒相求丹丘先生東海客何以見我空山秋蕭條破墨作淸潤殘質刋落精英畱陂陁重復分細艸山石縈紆生亂流眉山學官莫厭冷言歸故鄕非逺遊石田茅屋儻可得萬里欲上東吳舟百花潭深濯新錦持報以比瑚鉤

題商徳符蜀山圗

前人

每愛商公寫蜀山蒼崖直下竹林間錦城雨後江沙白劍閣霜餘木葉殷何處揚雄池盡墨誰家杜甫月臨關釣鼇海上天空濶待得仙槎一往還

蜀人鐂夢良效楊補之掀篷圗一首

前人

錦屏山下花如錦卻愛淸江野水邊放筆豈能無直榦掀篷方欲鬭淸妍最憐半靣欹歌扇更笑輕身障舞筵君看上林千樹雪繁枝何處獨姢姢

題王庶山水

前人

蜀人偏愛蜀江山圗畫蒼茫咫尺間駟馬橋邊車蓋合百花潭上釣舟閒亦知杜甫貧能賦應嘆揚雄老不還花重錦官誰得見杜防啼處雨斑斑

題秋日蜀棠

前人

野棠靑子來靑鳥霜日淸妍欲近人忽見嬌然紅數蕚劇憐秋色勝於春

酒肆

明晏鐸

半幅靑簾栁外斜甕頭春色泛桃花遙思昔換金處知是長安第幾家

詠栁邊驛前棕樹

劉成得

雲林秋盡葉齊凋棕樹臨風翠羽揺江上人家欲聴雨故栽濃緑當芭蕉

毘橋兩渡

盧雍

橋斷毘江路殘霞水底天渡邊還有渡莫怪急呼船

桂湖夜月

前人

月白湖光淨波寒桂影繁人間與天上兩樹本同根

全蜀藝文志卷十九

欽定四庫全書

全蜀藝文志卷二十

明周復俊編詩

贈送上

別袁昌州

陳江總

河梁望隴頭分手路悠悠䢐年驚若電別日欲成秋黃鵠飛飛逺靑山去去愁不言雲雨散更似東西流

贈薛播州十四首

隋楊素

在昔天地閉品物屬屯防和平替王道哀怨結人風麟傷世已季龍戰道將窮亂海飛羣水貫日引長虹干戈異革命揖讓非至公

兩河定寶鼎八水域神州函關絕無路京洛化爲丘漳滏爾連沼涇渭余別流生郊滿戎馬渉路起風牛班荊疑莫遇贈縞竟無由

五緯連珠聚千載濁河淸金亡潛虎質閏盡自蛙聲聖期伊旦暮天祿啟炎精霧生三日重星飛五老輕禋宗答上帝攺物創羣生

道昏𨿽已朗政故猶未新刳舟洹水濟結网大川濵出遊迎釣叟入夢訪幽人植林𨿽各樹開榮豈異春相逢一時泰共幸百年身

有帛賁丘園生芻自幽谷塵芳金馬路瀾淸鳳池澳零露旣垂光淸風復流穆傾蓋如舊知彈冠豈新沐利心金各斷芬言蘭共馥

自余歷端揆緝熈恧時彥及爾陪帷幄出納先天睠髙調發淸音縟流余絢或如彼金玊嵗暮無凋變余松待爾心爾筠畱我箭

荏苒積嵗時契濶同遊處閶闔旣趨朝承明還宴語上林陪羽獵甘泉侍淸曙迎風含暑气飛雨淒寒序相顧惜光陰畱情共延竚

滔滔彼江漢實爲南國紀作牧求明徳若人應斯美髙臥未褰帷飛聲已千里還望白雲天日暮秋風起峴山君儻遊淚落應無已

漢陰政已成嶺表人猶蠧借防比方新還珠總如故楚人結去思越俗歌來暮陽鳥上歸飛別鶴還廻顧君見南枝巢應思北風路

北風吹故林秋聲不可聴鴈飛窮海寒鶴唳霜臯淨含毫心未傳聞音路猶夐惟有孤城月徘徊獨臨映弔影余自憐安知我疲病

養病願歸閒居榮在知足棲遲茂陵下優遊滄海曲古人情可見今人遵路躅荒居接野窮心物俱非俗桂樹方叢生山幽竟何欲

所欲棲一枝稟分丰諸已園樹避鳴蟬山梁遇時雉野陰冒叢灌幽气含蘭芷悲哉暮秋別春艸復萋矣鳴琴久不聞屬聴空流水

秋水魚遊日春樹鳥鳴時濠梁莫共往幽谷有相思千里悲無駕一見杳難期山河散瓊蘂庭樹下丹枝物華不相待遲暮有餘悲

銜悲向南浦寒色黯沈沈風起洞庭險煙生云夢深獨飛時慕侶寡和乍孤音木落悲時暮時暮感離心離心多苦調詎假雍門琴

送朱休逺之蜀

唐張說

求友殊損益行道異窮申綴我平生气吐贈薄遊人結恩事明主忍愛逺辭親色麗成都俗膏腴蜀水濵如何從宦子堅白共緇燐日月千齡旦山河萬族春懷鉛書瑞府橫艸事邊塵不及安人吏能令王化淳

杜少府之任蜀州

王勃

城闕輔三秦風煙望五津與君離別意同是宦遊人海內存知己天涯若比鄰無爲在岐路兒女共霑巾

重別薛

前人

明月沈珠浦秋風濯錦川樓臺臨絕岸洲渚更長天旅泊幾千里棲皇共百年窮途惟有淚還望獨澘然

艷情代郭氏答盧照鄰

駱賔王

迢迢芊路望芝田眇眇函關限蜀川歸云已落涪江外還鴈應過洛水瀍洛水傍連帝城側帝宅層甍垂鳳翼銅駝路上栁千條金穀園中花幾色栁葉園林處處新洛陽桃李應芳春妾向雙流窺石鏡君住三川守玉人此時離別那堪道此日空林對芳沼芳沼徒遊比目魚幽徑還生防心艸流風廻雪儻便姢驥子魚文實可憐擲果河陽君有分貨酒成都妾亦然莫言貧賤無人重莫言富貴應須種緑珠猶得石崇憐飛鷰曽經漢皇寵良人何處醉縱橫眞如循黙守空名倒提新縑成慊慊翻將故劍作平平離前吉夢成蘭兆別後啼痕竹上生別日分明相約束已坐宜家成誡朂當時疑弄掌中珠豈謂先摧庭際玊悲鳴五里無人問腸斷三聲誰爲續思君欲上望夫臺端居懶聴將雛曲沈沈落葉向山低檐前歸鷰並頭棲抱膝當看夕兔側耳空房聴曉雞舞蝶臨堦祗自舞啼鳥逢人亦助啼獨坐傷孤枕春來悲更甚峩眉山上月如眉濯錦江中霞似錦錦字廻文欲贈君劍壁層峯自糾紛平江渺渺分靑浦長路悠悠間白雲也知京洛多佳麗也知山岫遙虧蔽無那短封卽疎索不在長門守期契傳聞織女對牽牛相望重河隔淺流誰分迢迢經兩嵗誰能脈脈待三秋情知唾井終無理情知覆水也難收不復下山能借問更向盧家字莫愁

送殷大夫

陳子昂

禺山金碧路此地饒英靈送君一爲別淒斷故鄕情夏云生極浦斜日隱離亭坐看徵騎沒惟見逺山靑

送金敬陵入蜀

崔信明

金門去蜀道玉壘望長安豈言千里足方尋九折難西上君飛蓋東歸我掛冠猿聲山硤斷月影落江寒從今與君別花月幾新殘

淮南臥病書懷寄蜀中趙徴君防

李白

吳防一浮雲飄如逺行客功業莫從就嵗光屢奔廹良圗俄棄捐衰疾乃綿劇古琴藏虛匣長劍掛空壁楚冠懷鐘儀越吟比荘舄國門遙天外鄕路逺山隔朝憶相如臺夜夢子云宅旅情初結緝秋气方寂歷風入松下淸露出艸間白故人不在此而我誰與適寄書西飛鴻贈爾慰離析

江上寄巴東故人

前人

漢水波浪逺巫山雲雨飛東風吹客夢西落此中時覺後思白帝佳人與我違瞿塘饒賈客音信莫令稀

送友人入蜀

前人

見說蠶叢路﨑嶇不易行山從人面起雲傍馬頭生芳樹籠秦棧春流繞蜀城升沈應已定不必訪君平

送友人內江範崇凱

前人

靑山橫北郭白水繞東城此地一爲別孤蓬萬里徵浮雲遊子意落日故人情揮手自玆去蕭蕭班馬鳴

贈兄崇凱

範元凱

洛陽紙價因兄貴蜀地紅箋爲弟貧南北東西九千里除兄與弟更無人【範崇凱內江人奏花蕚樓賦爲第一其弟元凱亦自負其才贈兄詩云】

寄柏學士林居

杜甫

自胡之反持干戈天下學士亦奔波嘆彼幽棲載典籍蕭然暴露依山阿靑山萬里靜散地白雲一洗空垂蘿亂代飄零予到此古人成敗子如何荊揚春冬異風土巫峽日夜多雲雨赤葉楓林百舌鳴黃泥野岸天雞舞盜賊縱橫甚宻邇形神寂寞甘辛苦幾時髙議排金門各使蒼生有環堵

寄常徴君

前人

白水靑山空復春徴君晚節傍風塵楚妃堂上色殊眾海鶴階前鳴向人萬事糾紛猶絕粒一官羈絆實藏身開州入夏知涼冷不似云安毒熱新

贈花卿

前人

錦城絲管日紛紛半入江風半入云此曲秪應天上有人間能得幾回聞

人日寄杜二拾遺

髙適

人日題詩寄艸堂遙憐故人思故鄕栁條弄色不忍見梅花滿枝空防腸身在南蕃無所預心懷百憂復千慮今年人日空相憶明年人日知何處一臥東山三十春豈知書劍老風塵龍鐘還忝二千石愧爾東西南北人

送梓州李使君

王維

萬壑樹參天千山響杜防山中一夜雨樹杪百重泉漢女輸賨布巴人訟芋田文翁翻教授不敢倚先賢

送嚴秀才還蜀

前人

寜親眞令子似舅卽賢甥別路經花縣還鄕入錦城山臨淸塞防江向白雲平獻賦何時至明君憶長卿送大理正攝禦史判涼州別駕

苑咸

天子念西疆咨君去不遑垂銀棘庭印持斧柏臺綱云下天山白泉枯塞艸黃佇聞河隴外還繼海沂康

送姚評事入蜀各賦一物得卜肆

張九齡

蜀嚴化已久湛溟空所思常聞賣卜處猶憶下簾時驅傳應經此懷賢儻問之歸來說往事歷歷偶心期賦得靑城山歌送楊杜二郎中赴蜀軍

錢起

蜀山西南千萬重仙經最說靑城峯靑城嵚岑倚空碧逺壓峩眉吞劍壁錦屛雲起易成霞玉洞花明不知夕星臺二妙逐王師阮瑀軍書王粲詩日落猿聲連玉笛晴來山翠傍旌旗絲蘿春月營門近知君對酒遙相思

送裴頔侍禦使蜀

前人

柱史才年四十彊鬢髯髮美淸揚朝天繡服乘恩賞出使星軺滿路光錦水繁花添麗藻峩眉明月引飛觴多才自有雲霄望計日應追鵷鷺行

送友人入蜀

前人

逺路接天末憐君與我違客程千嶂裏鳥道片雲飛樹色連靑漢泉聲出翠防錦城花月下才子定忘歸

送張郎中還蜀歌

盧綸

秦家禦史漢家郎親專兩印徵殊方功成走馬朝天子伏檻論兵若流水曉離仙署趨紫微夜接髙儒讀靑史瀘南五將望君還願以天書示百蠻曲棧重江初過雨前旌後騎不同山迎車拜舞多耆老舊卒新營徧靑艸塞口云生火候遲煙中鶴唳軍行早黃華川下水交橫逺映孤霞蜀國晴筇竹筍長椒瘴起荔枝花發杜防鳴回首岷峩半天黒傳觴接膝何由得空令豪士仰威名無復貧交恃顏色垂楊不動雨紛紛錦帳胡瓶爭送君須臾醉起簫笳發空見雙旌入塞云

送宻秀才吏部駁放後歸蜀

權徳輿

蜀國本多士雄文似相如之子西南秀名在賢能書薄祿且未及故山念歸與迢迢三千里返駕一羸車玉壘長路盡錦江春物余此行無慍色知爾戀休廬

成都送嚴十五之江東

前人

江都萬里外別後幾淒淒峽路花應發津亭栁正齊酒傾遲日暮川濶逺天低心系徵帆上隨君到剡溪

送人赴黔中

前人

一尊嵗酒且畱歡三峽黔江去路難志士感恩無逺近異時應戴恵文冠

送栁侍禦裴起居

武元衡

沱江水淥波喧鳥去喬柯南浦別離處東風蘭麝多長亭春婉娩層漢路蹉跎防有歸朝日班超柰老何

送李正字歸蜀

前人

已獻甘泉賦仍登片玉科漢官新組紱蜀國舊煙蘿劍壁秋云斷巴江夜月多無窮別離思遙寄竹枝歌

送溫況遊蜀

前人

遊人西去客三巴身逐孤蓬不定家山近峩眉飛暮雨江連濯錦映朝霞云深九折刀州逺路繞千巖劍閣斜因到荘君開卦處將餘一爲問生涯

送栁震歸蜀

司空曙

白日雙流靜西看蜀國春桐花能乳鳥竹節競祠神蹇步徒相望先鞭不可親知從江僕射登榻更何人

送防州班使君

前人

魚國巴庸路麾幢漢守過曉檣爭市隘夜鼓祭神多雲白當山雨風淸滿峽波夷陵舊人吏猶誦兩岐歌

送崔校書赴梓幕

前人

碧峯天柱下鼓角鎭南軍管記催飛檄蓬萊輟校文棧煙朝似雪江霧晚成云想出褒中望巴庸方路分

送龍州樊使君

許棠

曽見邛人說龍州地未深碧溪飛白鳥紅斾映靑林土產惟宜藥王租只貢金政成開宴日誰伴使君吟

送友人尉蜀中

前人

故友漢中尉請爲西蜀吟人家多種橘風土愛彈琴水向昆明濶山通大夏深理閒無別事時寄一登臨

蜀中將回畱辭韋相公

歐陽詹

寜體則云構方前恆玉食貧居豈及此要自懷歸憶在夢關山逺如流嵗華逼明晨首鄕路迢逓孤飛翼奉和淮南李相公早秋卽事寄成都武相公

劉禹錫

八柱共承天東西別隱然逺夷爭慕化眞相故臨邊並進防龍位乃齊龜鶴年【相公詩有齊年並進之句也】同心舟已濟造膝璧常聨對領專徵寄遙持造物權鬥牛添气色井絡靜氛煙獻可通三略分甘出萬錢漢南趨節制趙北賜山川玉帳觀渝舞虹旌獵楚田步嫌雙緩重夢入九城偏秋與離情動詩從樂府傳聆音還竊抃不覺撫麼弦始至云安寄兵部韓侍郎中書白舍人二公近曾逺守故有屬焉

天外巴子國山頭白帝城波淸蜀材盡雲散楚臺傾迅瀬下哮吼兩岸勢爭衡陰風神鬼過暴雨蛟龍生硤防見孤邑江流照飛甍蠻軍擊嚴鼓筰馬引雙旌望闕遙拜舞分庭備將迎銅符一以合文墨紛來縈暮色四山起愁猿數處聲重關郡吏散靜室寒燈明故人靑霞意飛舞焦蓬瀛昔曽在池籞應知魚鳥情

送侯侍禦黔中充判官

劉長卿

不識黔中路今看遣使臣猿隨萬里客鳥似五溪人地逺官無法山深俗易淳須令荒徼外亦解懼埋輪

黔府王中丞楚

孟郊

舊說天下山半在黔中淸又聞天下泉半落黔中鳴山水千萬逺中有君子行儒風一以扇污俗心皆平

送蜀客

張籍

蜀客南行祭碧雞木綿花發錦江西山橋日落行人少時見猩猩樹上啼

送客遊蜀

前人

行盡靑山到益州錦城樓下二江流杜家曽向此中住爲到浣花谿水頭

貽蜀五首【並序】

元稹

元和九年蜀從事韋臧文告別蜀多朋舊稹性懶爲寒溫書因賦代懷五章而贈行亦在其數

病馬詩寄上李尙書

萬里長鳴望蜀門病身猶帶舊瘡痕遙看雲路心空在久服鹽車力漸煩尙有髙懸雙鏡眼何由並駕兩朱轓惟應夜識深山道忽遇君侯一報恩

李中丞表臣

韋門向是舊親賔獨恨潘牀簟有塵十里花谿錦城麗五年沙尾白頭新倅戎何事勞專席老掾甘心逐眾人卻待文星天上去少分光彩照沈淪

盧評事

爲我殷勤盧子防近來無復昔時同懶成積疹推難動禪盡狂心鏈到空老愛晝眠虛夜月病妨杯酒負春風惟公兩弟間因訪往往澘然一望公

張校書元夫

未面西川張校書畫來稠疊頗相於我聞聲價金應敵眾道風姿玉不如逺處從人須謹愼少年爲事要舒徐勸君便是酬君愛莫比尋常贈鯉魚

韋兵曹臧文

處處侯門可曳裾人人爭事蜀尙書摩天气直山曾防徹底心淸水共虛鵬翼已翻君好去烏頭未變我何如殷勤爲話深相感不學馮諼待食魚

贈吳士則

前人

憶昔分襟童子郎白頭拋擲又他鄕三千里外巴南恨二十年前城裏狂寧氏舅甥俱寂寞荀家兄弟半淪亡淚因生別兼行舊回首江山欲萬行

贈薛濤

前人

詩篇調態人皆有細膩風光我獨知月夜詠花憐暗澹雨朝題栁爲欹垂長教碧玉藏深處總向紅牋寫自隨老大不能收拾得與君開似教男兒

寄薛濤

前人

錦江滑膩峨眉秀生得文君與薛濤言語巧偸鸚鵡舌文章分得鳳凰毛紛紛辭客多停筆个个君侯欲夢刀別後相思隔煙水菖蒲花發五云髙

送武士曹歸蜀

白居易

花落鳥嚶嚶南歸稱野情月宜秦嶺宿春好蜀江行鄕路通云棧郊扉近錦城烏臺陟崗送人羨別時榮

送蕭處士遊黔南

前人

能文好飲老蕭郎身似浮雲鬢似霜生計拋來詩是業家園忘卻酒爲鄕江從巴峽初成字猿過巫陽始斷腸不醉黔中爭去得磨圍山月正蒼蒼

自京將赴黔南

竇鞏

風雨荊州二月天問人初雇峽中船西南一望雲如水猶道黔南有四千

送友人遊蜀

賈島

萬岑深積翠路向此中難欲暮多羇思因髙莫逺看卓家人寂寞揚子業凋殘惟有岷江水悠悠帶月寒

送朱休歸劍南

前人

劍南歸受賀太學賦聲雄小路長江岸朝陽十月中芽新抽雪茗枝重集猿楓卓氏琴臺廢深蕪想逕通

送李余及第歸蜀

前人

知音伸久屈覲省去光輝津濟逢淸夜途程盡翠防云當綿竹疊鳥離錦江飛肯寄書來否原居出甚稀

送雍陶及第歸成都寜覲

前人

不惟詩著籍兼又賦知名議論於題稱春秋對問精半應陰隲與全賴有司平歸去峯巒眾別來松桂生漲江流水凸當道白雲坑勿以攻文防而將學劍輕制衣新濯錦開醖舊燒罌同日升科士誰何膝下榮

送李評事使蜀

王建

勸酒不依巡明朝萬里人轉江云棧細近驛板橋新石冷啼猿影松昏戱鹿塵少年爲客好況是益州春

寄蜀中薛濤校書

前人

萬里橋邊女校書枇杷花裏閉門居掃眉才子知多少管領春風總不如

送從舅成都丞廣南歸蜀

李端

巴字天邊水秦人去是歸棧長山雨響谿亂火田稀俗富行應樂官雄祿豈防魏舒終有淚還濕寧家衣

送何兆下第還蜀

前人

重河不可涉孤客莫晨裝古木沙城小殘霞棧道長裊猿楓子落過雨荔枝香勸爾成都住文翁有學堂

西蜀送許中庸歸秦赴舉

陳羽

春色華陽國秦人此別離驛樓橫水影鄕路入花枝日暖鶯飛好山晴馬去遲劍門當石隘棧閣入云危獨鶴心千里貧交酒一巵桂條攀偃蹇蘭葉借參差旅夢驚蝴蝶殘芳怨子規碧霄今夜月惆悵上峩眉

梓州與溫商夜別

前人

鳳凰城裏花時別武江邊月下逢客捨莫辭先買酒相門曾忝後登龍迎風騷屑千家竹隔水悠揚五夜鐘明日又行西蜀路不堪天際逺山重

送李余及第歸蜀

前人

蜀山髙岧嶤蜀客無平才日飲錦江水文章盈其懷十年作貢賔九年多邅廻春來登髙科升天得梯階手持冬集書還家獻庭闈人生此爲榮得如君者稀李白蜀道難羞爲無成歸子今稱意行所歷安覺危與子久相從今朝忽乖離風飄海中船防合難自期長安米價髙伊我常渇饑臨岐送君別無聲但涕洟神交外不親利交內相違勉子愼其道急若食與衣苦熱道路赤行人念前馳一杯不可輕逺別方自玆

送雍陶遊蜀

前人

春色三千里愁人意未開木梢穿棧出雨勢隔江來荒館因花宿深山羨客回相如何物在應只有琴臺

送林立歸蜀

前人

迢逓三千里西南是去程杜陵家已盡蜀國客重行雪照巴江色風吹棧閣聲馬嘶山稍暖人語店初明林夢心多感孤吟意不平誰爲李白後爲訪錦官城

送任畹及第歸蜀中覲親

前人

子規啼欲死君聴固無愁闕下聲名出鄕中意气遊東川橫劍閣南斗近刀州神聖題前字千人看不休

送崔玨往西川

李商隱

年少因何有旅愁欲爲東下更西遊一條雪浪吼巫峽千里火雲燒益州卜肆至今多寂寞酒壚從古擅風流浣花牋紙桃花色好好題詩詠玊鉤

寄成都髙苗二從事

前人

家近紅蕖曲水濵全家羅韈起秋塵莫將越客千絲网网得西施別贈人

寄成都髙苗二從事是時二公從事商隱座主

府

前人

紅蓮幕下紫梨新命防湘南病渇人今日問君能寄否二江風水接天津

送蜀客

張祜

楚國去岷江西南指天末平生不逹意萬里船一發行行三峽夜十二峯頂月哀猿別曽林忽忽聲斷咽嘉陵水初漲巖嶺耗積雪不妨髙唐云卻借宋玉說峩眉逺凝黛腳底谷洞穴錦城晝氳氳錦水春活活成都滯遊地酒客須醉殺莫戀卓家壚相如已屑屑

送人歸蜀

前人

錦城春棹溯江源三峽經過幾夜猿紅樹兩崖開日色碧巖千仞漲波痕蕭蕭暮雨荊王夢漠漠春煙蜀帝魂長恐相如流滯處富家還憶卓王孫

送楊秀才逰蜀

前人

鄂渚逢逰客瞿塘上去船峽深明月夜江淨碧雲天舊俗巴歈舞離情蜀國弦不堪渾慘限一涕自澘然

送李長史歸涪州

前人

涪江江上客嵗晚卻還鄕暮過髙唐雨秋經巫峽霜急灘船失次疊嶂樹無行好爲題新什知君思不常閣中送任畹端公還京【畹蜀人】

前人

燕臺上榻玉爲人月桂曽輸次第春幾日酬恩坐炎瘴九秋髙駕拂星辰漢庭鳳進鵷行喜隋國珠還水府貧多少嘉謨奏風俗鬥牛孤劍在平津

贈蜀將一首

溫庭筠

十年分散劍闗秋萬事皆隨錦水流心气已曽明漢節功名猶自滯吳鉤雕邊認箭寒云重馬上聴笳塞艸愁今日逢君倍惆悵灌嬰韓信盡封侯

奉和門下相公送西川相公兼領相印出鎭全

蜀詩十八韻

杜牧

盛業冠伊唐臺階翊戴光無私天雨露有截舜衣裳蜀輟新衡鏡池畱舊鳳凰同心眞石友寫恨蔑河梁虎騎揺風斾貂冠韻水蒼雕弓隨武庫金印逐文房棧壓嘉陵咽峯橫劍閣長前驅二星去開險五丁忙回首崢嶸盡連天艸樹芳丹心懸魏闕往事愴甘棠治化輕諸葛威聲懾夜郎君平教說卦夫子召升堂塞接西山雪橋維萬里檣奪霞江錦爛撲地酒鑪香忝逐三千客曽依數仞墻滯頑堪白屋攀附亦同行肉管伶倫曲簫韶淸廟章唱髙知和寡小子斐然狂

送人入蜀

李逺

蜀客本多愁君今是勝逰碧藏雲外樹紅壓驛邊樓杜宇呼名語巴江學字流不知煙雨夜何處夢刀州

賀裴庭裕登第

李搏

銅梁千里曙雲開仙籍新從紫府來天上已張新羽翼世間無復舊塵埃嘉祥果中君平卜賀喜須斟卓氏杯應笑戎藩刀筆吏至今泥滓曝魚顋

又戱贈裴庭裕

曽隨風水化凡鱗安上門前一字新聞道蜀江風景好不知何似故園春

答李搏

裴庭裕

何勞問我成都事亦報君知便納降蜀栁籠堤煙矗矗海棠當戶燕雙雙富貴不並窮師子濯錦全勝旱曲江髙捲絳紗揚氏宅【時主文寓楊子巷故有此句】半垂紅袖薛濤窗浣花泛鷁詩千首靜眾尋梅酒百缸若說弦歌與風景主人兼是碧油幢

寄王播侍禦史求蜀牋

鮑溶

蜀川牋紙防云初聞說王家最有餘野客思將池上學石楠紅葉不堪書

送馬向入蜀

徐凝

遊子去咸京巴山萬里程白雲連鳥道靑壁逓猿聲雨露經泥阪煙花望錦城工文人共許應記蜀中行旅次遂州遇裴晤員外謫居因寄鄭谷

誰觧登髙問上謫仙何事謫詩仙雲遮列宿離華省樹防澄江入野船黃鳥晚啼愁瘴雨靑梅早落帶蠻煙不知幾首南行曲畱與巴兒萬古傳

送夏侯審遊蜀

耿湋

暮峯和玉壘回望不通秦更問蜀城路但逢巴語人石林鶯囀晚板屋月明春若訪嚴夫子無嫌卜肆貧

送李余及第歸蜀

前人

從得髙科名轉盛亦言歸去滿城知發時誰不開筵送到處人爭與馬騎劍路紅蕉明棧閣巴村緑樹防神祠鄕中後軰遊門館半是來求近日詩

送璧州劉使君

前人

王府登朝後巴鄕典郡新江分入棧路山見采鞭人舊業孤城夢生祠幾處身知君素淸儉料得卻來貧將歸蜀畱獻恩地僕射二首

姚鵠

自持衡鏡采幽沈此事常聞曠古今危葉只將終委地焦桐誰料卻爲琴蒿萊詎報生成徳天馬空懷感戀心明日還家盈眼血定應廻首卽沾襟

江上長思狎釣翁此心難與昨心同自承丘嶽深恩重已分煙霞舊隠空龍變偶因資巨浪鵬飛誰肯借髙風應憐死節無門效冰炭潛憐逐轉蓬

送李潛歸綿州覲省

前人

朱樓對翠防紅斾出重扉此地千人望寥天一鶴歸雪封山崦白鳥拂棧梁飛誰比趨庭戀驪珠耀防衣

寄雍陶先輩

前人

故人杳何處書札寄無由獨宿月中寺相思天畔樓露凝衰艸白螢度逺煙秋悵望難歸枕吟勞生夜愁龍州韋郎中先夢六赤後因打葉子以詩上

李洞

紅蠟香煙撲畫楹梅花落盡庾樓淸光輝圎魄銜山冷防鏤方牙著腕輕寶帖牽來師子鎭金杯引出鳳凰傾微黃喜兆莊周夢六赤重新擲印成

送東宮賈正字之蜀

前人

南朝獻晉史蜀地瞰巴樓長棧懷宮相疏峯露劍州半空飛雪化一道白雲流若次江邊邑宗詩爲徧捜送西川渠常侍之新築龍山城並錫賚兩川刺

史及部落酋長等

薛逢

聖主憂夷貊屯師剪束欽皇家恩眷祐星使忽登臨用命期開國違天必釁碪化須均艸樹恩不間飛沈束馬淩蒼壁捫蘿上碧岑瘴川風自熱劍閣气長陰迅瀬從天急喬松入地深仰觀惟一徑俯瞰卽千尋水作新城帶山爲故壘襟東開洞君聴南辟納蠻心渥澤濡三部【謂三王部落】衣冠化兩林帶文雕白玉符理篆黃金鳥道經邛僰星纒過觜參回軒如【一作知】睿奬休作苦辛吟

送西川杜司空起鎭

前人

黒眉發尙依然紫綬金章五十年三入鳳池操國柄八分龍節付兵權東周城闕中天外西蜀樓臺落日邊莫遣洪鑪曠眞宰九流人物待陶甄

送人遊蜀

馬戴

別離楊栁陌迢逓蜀門行君聴淸猿後應多白髮生虹霓侵棧道風雨雜江聲過盡愁人處煙花是錦城

送友人遊蜀

前人

劍閣緣空去西過第幾州丹霄行客語明月杜防愁露帶山花落云隨野水流相如曽醉地莫戀少年遊

蜀中上王尙書

章孝標

梓桐花幕碧雲浮天許文星寄上頭武略劍峯環相府詩情錦浪浴仙州丁香風裏飛牋艸邛竹煙中動酒鉤自古名髙閒不得肯容王粲賦登樓

送友人歸邛州

唐求

鶴鳴山下去滿篋荷瑤琨放馬荒田艸看碑古寺門漸寒沙上雨欲暝水邊村莫忘分襟處梅花撲酒罇邛州水亭夜防送顧非熊之官前人

寂寞卭城夜寒塘對庾樓蜀闗蟬已噪秦樹葉應秋道路連天逺笙歌到曉愁不堪分袂後殘月正如鉤

贈弟洎

韓浦

十樣蠻牋出益州寄來新自浣花頭老兄得此全無用助爾添修五鳳樓

贈段文昌

無名氏文昌字墨卿有別業在廣都縣之南龍華山常杜門力學於此俗謂之段公讀書堂長慶初朝議文昌少在西蜀諳詳利病詔授劍南節度使有邑人贈詩曰

昔日騎驢學忍饑今朝忽著錦衣歸等閒畫虎驅紅斾可畏登龍入紫防富貴不由翁祖致文章生得羽毛飛廣都再去應惆悵猶有江邊舊釣磯

送李少府之臨邛

釋無可

邛南方作尉調補一何卑發論惟公幹承家乃帝枝山長風裊棧江防石和澌舊井王孫宅過尋獨有期

送杜司馬再遊蜀中

前人

爲客應非願愁成欲別時還過蜀國去不惜杜陵期劍水啼猿在闗林轉棧遲日光低峽口雨勢出峨眉川迥逢殘角雲開識逺夷勿令雙鬢髮並向錦城衰

上韋相公

薛濤

聞道邊城苦如今到始知好將門下曲唱與隴頭兒薛濤本長安良家女父鄖因官寓蜀而卒濤以能詩聞外韋臯鎭蜀召令侍酒議以校書郎奏請之防軍曰不可乃止濤出入幕府自臯及李徳裕凡歷事十一鎭以詩與濤唱和元稹白居易牛僧孺令狐楚裴度嚴綬張籍杜牧劉禹錫吳武陵張祜餘皆名士凡二十一人濤詩罕傳故附見云

上蜀相周庠

僞蜀黃崇嘏五代王蜀時有崇嘏者本邛女子黃氏蜀相周庠初在臨邛嘏以詩上謁庠稱之薦攝府縣吏事明敏胥吏畏服逾一載欲妻以女嘏力辭之庠大驚召問具述本末乃黃使君之女未從人惟老你同居此事尢怪元人傳奇女狀元春桃記卽其人也

一辭拾翠碧江涯貧守蓬茅但賦詩自服藍衫居郡掾永拋鸞鏡畫蛾眉立身卓爾靑松操挺志堅然白璧姿幕府若容爲坦腹願天速變作男兒

全蜀藝文志卷二十

欽定四庫全書

全蜀藝文志卷二十一

眀周復俊編詩

贈送下

韓太丞同守成都三首

宋範鎭

盛府佳招貴嚴宸雅寄深輿題仲舉坐闕掛子牟心漢竹分新契潘花過舊陰當年百里驥方此試駸駸近境連桑陌先遊盛竹林【大阮郎中甞任西蜀】並將懷舊意持作恵時心思春生筆淸機月滿襟成風錦江曲逥上玉山岑

春色艸將深春寒栁未陰靑天指行棧淥水蕩離襟後乘何爲托前旌諭此心南枝倦飛翼憑爲寄歸音

送鈐轄館使王公

程戡

歸騎翩翩去路賖鬱蔥佳气望天涯艱危劍閣三千里恵愛刀州十萬家龍尾道邊瞻日彩鹿頭闗外別春華金明扈從宸逰處休憶連年泛浣花

程宻學知益州

宋祁

墀塗晝對別堯蓂糺縵芝泥襲綬馨三蜀舊臺呼輻寵十連新府夢刀靈云梯霽日眀鉤棧雨閣蒼苔蝕劍銘只恐廉襦歌未厭熒煌歸應上臺星

蜀道篇送別府君吳龍圗

郭祥正

長吟李白蜀道難蜀道之難難於上靑天長蛇拜猛虎殺人吮血毒气何鮏羴錦城𨿽樂不可到側身西望泣涕空漣漣其辭辛酸語勢險有如曲折頓挫萬丈之洪泉世人不識寶玉璞每欲酬價齊刀鉛求之往古疑未有惜防不經孔子之手加鑱鐫公今易節帥蜀國爲公重吟蜀道篇旌旗翻空度劍閣甲花照雪參林顚雲霞影動谷聲應畫角慢引斜陽懸竹馬爭迎舊令尹指公長髯皓素非往年蜀道何坦然和气拂拂回星躔長蛇深潛猛虎伏但愛雄飛呼雌響亮調朱弦時乎樂哉公之往也九重深拱堯舜聖廟堂論道防龍賢撫綏斯民賴良守平平政化公能宣束兵興學有源夲何必早夜開華筵甞聞家家賣釵釧只待防舞靑春前此風不革久愈薄稔嵗往往成凶年噫呼嘻今我無匹馬安得從公逰盡書政績來中州獻之眀堂付太史陛下請捐西顧憂

贈廣都寓舎賢婦二諭詩

賴起

甞聞趙淸獻防孤慰亡友至今西蜀人談美不容口二諭出儒家淸貧一無有零丁依老姑破屋僧堂後相對誦詩書未甞窺戶牖圭析玉彌方山寒松更茂縣宰初聞名咨嗟爲之久從容語其配夫人曾見否長者二十三次亦十八九靑裾長蔽膝荊簮短在首我欲效淸獻言不爲人取近於吾邑中選壻得豪右夫人相宰意魚蔬薦罇酒屈致二諭來呼名老與壽【長曰安壽次曰安老】女子當有行詩稱逺父母饑寒日月長蓬蓽風雨漏大諭前致詞灑淚濕衣袖荷徳固已深緘情亦須剖上言親未塟心欲土自負下述妹未笄無傅姆還家復獻書自敍貧且陋鉛華世所悅銅臭非吾偶肯效閭閈間碌碌逐雞狗世無梁伯鸞應嫌孟光丑孔明若再生承女甘箕帚陳義一何髙夫人驚拊手至今書藳在光輝射星斗董子慕髙風喜曰眞吾婦吾親雙白髮吾弟室未授睠言娣妹賢可以相先後五兩幣𨿽輕意則千金厚輜軒雙造門觀者競奔走女子尙能爾男兒宜自守重聘或不來豈欲終畎畝畜徳尙未充髙位亦虛受寄語事君者愼勿輕去就

上席帥

諭汝礪

先公禦吏如禦兵迎刃而解如庖丁掀髯一笑黠吏走蜀中艸木知威名伯兄渠渠天下士嵩髙少室之英靈妙齡提書噭閶闔竑議可以諧韶韺昨年兩作益州牧西南惡少不敢行後來繼者有季弟潭潭大度涵滄溟指麾萬事不作意決眥雨電風煙雲南望峨睂西玉壘意气直欲淩滄溟幅巾笻杖過何許閒邀仲元訪君平小蓬董寶夜深語往往笑倒長庚星防劍起舞者誰子杜陵老翁醉不醒生平入眼無俗物胡爲見我眼自靑武侯廟前有古栢風吟雨歗蛟龍聲我來正欲刳爾腹斲作巨屋丹其楹斲作巨屋丹其楹繪此落落三名卿尙使千載知儀刑諭子作詩如鼎銘

送孫正忠臣移成都小漕

楊天恵

升平芝菌效神奇況乃賢豪用世資人物熈寜中興日風流荊國適同時起家便作三公客乘傳何爲九折馳少府但分新賜節石渠猶借舊官儀素心久辦經綸計妙意前知遇合期聊與西南成勝事暫將淸獻續良規橋橫萬里重開府水接雙流共去思怊悵參卿無限意道傍索筆彊題詩

送吏部尙書張公帥成都詩【並序】朱翌

己未九月有防謀成都帥三省具所除人以聞皆不許止命選在廷從臣以往眾未及對上曰得一人矣吏部尙書張燾眀練端方可當一面付以便宜勿從中覆且命退與公議公見宰相願行不辭乃以十月六日制下吳蜀相望二萬里水遡瞿塘灔澦陸走防峽極天下之險有爲公言者公曰上用我何逺之辭何險之畏退理舟楫行日甚近於是士大夫不問識與不識皆謂公宜在朝廷不必往成都成都可他擇才朝廷不可無公也禦史中丞具以輿言白上夫內重久矣一命以上皆以不得仕朝廷爲恨公卿出鎭方面類若不得已者其進退用捨士大夫亦不甚畱意今公欣然承命無一毫難色而又得士論如此此行有光矣蜀有兩張太守太宗時乖崖公仁宗時文定公兩公名重一時爲人君所倚信在蜀最有恵愛蜀人至今祠之今公姓同徳又同名重一時爲天子所倚又同恵愛所加能使人久而不忘懸知其必同也旣行祖道西湖上朝士咸爲賦詩翌從公逰將三十年防公知最深故爲詩千字敍公出守大槪且使蜀人知公不減前兩張太守也紹興九年十月二十五日序

一代亨衢上明公逸步超河東書具作圯下老相邀海濶云垂翼天淸斗壓杓三人前鼎甲千佛仰丰標弟子師尊董諸儒稱述蕭西昆収俊乂東壁絕塵囂別乘將離汴輕舟徑指苕湖山縱淸美家國正飄揺慟哭天傾柱歸情戶見蛸乞祠投裏閈招隱向山椒並海屯千衛披榛拱百僚回鑾須故國負內且今朝光列哀烏位星馳封馬軺賢裾來接武陰沴自潛消香案依丹陛螭坳立紫霄飛鴻九天去歸鶴一聲嘹主上思圗舊王人促見招起居還左史議論鄙南朝大呂聲揚逺圭質匪雕掖垣裁詔宻禁路賜纓彯滅澆圗興夏巡方首從姚自南瞻尺木直北望枵玉海千尋浪江南五色鷂壯哉還制手肅爾若秋雕去國還追信刓章豈易堯光華司馬甲整頓路車鞗國事煩參決廷詢得具條乘時笑幹沒許沒敢輕佻河洛鮏羴裏陵原艸木焦靑春深仗節夕雨久乘橇取道先轅楚揚旌轉渡瀟一杯藏萬世九廟正三佋遂使儀知漢將令樂奏韶路迷彪過迹澗涸夜生潮去日春仍淺歸期暑正熇君王喜不寐天下首方翹疏奏中無隱臣生若不聊戴天那忍共得地豈宜驕內治今當亟髙名不敢要銓衡眞有托唘事復何遼道直咸推汲謀深肯計蕭定非防扇羽寜要挿蟬貂褒貶書方舉姦防骨合銷懷開眞坦坦燕處自夭夭當寧西南顧常懷參井迢徧詢醫國效立遣愈民痟文武資兼稟詩書帥欲驍眾皆可郤縠一以委張昭除目淩晨下行裝卽日撩被攜猶刺刺渉逺乃翛翛帆影三江水車聲萬里橋丈人峯嵂屼神女峽岧嶤石室畫闇淡艸堂人寂寥山圍玉壘峻水減石犀遙石表筍雙立銅靑柏未凋錦江喧士女樂土混農樵劫墮乾坤壊流橫海嶽漂惟玆井絡外依舊角弓弨自昔三刀夢多傳五袴謡威余嚴僕射功比霍嫖姚文定裳尢美乖崖福可徼事今難悉數公亦豈其苖秦地新通棧瞿塘穩泛橈虎貔環外閫耒耜得深穮正可供壺奕隨宜列鼓簫蒲鞭束髙閣竹馬戱垂髫好閱相如賦終閒李廣刁奎文天象轉延閣士林標此去廷無愈行聞眾選陶付之樞極運咸仰泰階霄賤子無三徑平生有一瓢老將書蠧槁時作艸虫喓大笑王三刖不求銀十腰古今同閱宙南北縱吹薸已類蜂粘网眞成鹿覆蕉屢經九折阪防至獨身跳何處地堪避知誰戰敢挑月明三匝鵲巢卜一枝鷯釣瀬長烹鯉窮山飽聽鴞臨書池盡黒就局博嫌麼臂有七賢把丹亡九轉燒惟堪貫薜荔未肯殺崇囂賣藥難爭價爲農或可劭稍能差野葛初未試江珧已罷尋蛩駏欣聞退猲獢誰憐心爲米敢有意遷喬過我深披藋追涼薄曳綃狐裘憐晏子縞帶與公僑挽引煩推轂陶甄爲置窯淸時容潦倒冊府著芻蕘憶昨西湖上隨公羽蓋飄靑山迎晉履綠水泛吳船上相尊仍美將軍筆最豪道爭棋屢覆壺響箭呈梟茶乳晴尢發香雲靜亦飄沿籬尋嫩菊近岸俯防鰷西望天連水羣簮玉及瑤政親連榻坐倐見賜戈雕良月霜楓冷佳晴雪霰消畱公巳無策鼎食望加調

成都西南大都防承平分閫之重與河東北等元祐初文潞公平章軍國重事三省議其因而成都除帥預焉艱難以來獨此方兵旤不作封陲自固東捍秦南蔽吳楚選帥之愼十倍疇昔宜也紹興己未詔以吏部尙書鄱陽張公出鎭朝士之文者咸賦詩送行中書舎人朱公時在冊府旣以長篇述公出處大致典麗閎逺且爲序數百言載上親擢之本防尢謹且備讀者曉然見廟堂西顧爲逺外之謀帥其宻勿從容蓋如此居無何朱公貽書扵公曰曷刻之以慰邦人異日甘棠之思乎於是蜀士夫咸傳而誦之且爲伐石志之而屬公之客僊井譚篆防之

送錢駕部知邛州

梅堯臣

細雨梅初熟輕寒麥已秋路危趨劍道夢穏過刀州秦粟非吳食巴粳類越疇當壚無復舊試似長卿求次韻許衝元送成都髙士惇鈐轄蘇軾

移中老監本虛名懶作燕山萬里行坐看飛鴻迎使節歸來駿馬換傾城髙才本不緣勲閥餘力還思治蜀兵西望雪山烽火盡不妨樽酒寄平生

寄黎眉州

前人

膠西髙處望西川應在孤云落照邊瓦屋寒堆春後雪峨眉翠掃雨餘天治經方笑春秋學好士今無六一賢【君以春秋受知扵歐陽文忠公公自號六一居士】且待淵眀賦歸去共將詩酒趂流年

嘉州寄左綿王虞部

石介

江山如畫望無窮況蜀升平嵗屢丰萬樹芙蓉秋色裏千家方響月明中斷霞半渚燕支木零露偏畱笙竹叢只欠流杯曲水宴風流未與左綿同【左綿新創流杯】

燕脂板浣牋寄合州徐文職方

前人

合州太守鬢將絲聞說歡情尙不衰板與歌娘拍新調牋供狎客寫芳辭木成文理差差動花映溪光瑟瑟奇名得只從嘉郡樹【燕脂木嘉州出】樣傳仍自薛濤時【有薛濤牋】奇章磊磊馳聲價江令翩翩落酒巵防首詩成捲魚子【有魚子牋】誰人唱罷泣燕脂紅牙管好同牀置紫竹笙宜一處施願助風流向罇席杏花況是未離披【司空圗有杏花辭文頃在睢陽命名伶唱之】

楊山人歸綿竹

文同

一別江梅一度花相逢重爲講胡麻火鈴未降眞君宅金釰曽盟大帝家道气滿簮凝綠發神光飛鼎防黃芽靑騾不肯畱歸馭又駕蒼虯防曉霞

寄彰明任光祿遵聖

前人

軒軒任公子本是釣鼇人手把虹蜺竿一舉百萬鈞得鼇謂無用坐卷千丈綸卻自絓蚯蚓淺瀬収纎鱗悠悠世上兒不識此有神但將俗士眼不視窮水濵

金牛相別呈誠之

前人

出門相與望橫參露浥幧頭吟逼簮驛在金堆隨澗逺路經銅冶入煙深過橋住馬應回首上嶺聞猿想動心勝事莫過飲酒樂此時銷得各沈吟

臨別成都帳飲萬里橋贈譚徳稱陸防

成都城南萬里橋蘆根蘋末風蕭蕭映花碾艸紅車小駐坡驀澗靑驄驕入門翠徑絕窈窕臨水飛觀何岧嶤判無功名著不朽惟仗詩酒寛無聊淸霜早巳足雉兔微冷便欲思狐貂喜看縷鱠映盤箸恨欠斫蟹加橙椒坐中譚侯天下士龍馬毛骨矜超遙烏犀白紵謫仙樣但可邂逅不可招今年一戰馘餘子風送六翮淩靑霄美人再拜乞利市醉墨飛落生鮫綃我衰扵世百無用十年不趂含元朝華纓肯傍蕭颯鬢寶帶那束龍鐘腰祝君好去事明主日望分喜來漁樵逰談引類亦細事寄酒且解相如消

涪江泛舟送韋班歸京

前人

追餞同舟日傷春一水間飄零爲客久衰老羨君還花逺重重樹雲輕處處山天涯故人別更益髩毛斑

送朱元晦

張栻

君侯起南服豪气蓋九州頃登文石陛忠言動宸旒坐令聲利場縮頸仍包羞卻來臥衡門無愧自日休盡收湖海气仰希洙泗防不逺闗山阻爲我再月畱遺經得防繹心事兩綢繆超然防太極眼底無全牛惟玆斷金友出處寕殊謀南山對牀雨匪爲林壑幽白雲正在望歸袂風颼颼朝來出別語巳抱離索憂妙質貴彊矯精微更窮捜毫釐有不察體用豈周流驅車萬里道中塗可停輈勉哉共無斁邈矣追前修

酬贈王益舜良殿丞

梅摯

倜儻淵宏未易才三年粉社幸遊陪八吟麗賦憑髙得三詠雕鐫選勝開玉苑早容収朴蘭池甞許試海棠風裏甘棠政只恐星趨節召回

風度幽閒器宇髙暫分明寄握牛刀賈生學贍思儀漢李白才多合繼騷步武卽防峩豸角對揚防見擲麟毫琴齋頌罷吟防逺時夢鈞天醉碧桃

到防門呈王待制

李石

手挈東風上水闗鳳書迎日防新班五湖家世烏衣巷三峽樓臺赤甲山畫防門開春晝永臥龍帳穩海波閒安危大計須公等天定應知卽賜環

送虞伯生使蜀

元吳成季

送別因思舊所經秦川花栁短長亭三峯髙附仙人掌萬里先占使者星錦水東流江月白潼闗西去蜀山靑當年不盡登臨意待爾重鐫劍閣銘

代祀西嶽答袁伯長王繼學馬伯甫三學士

虞集

棧道年年葺舊摧巳將平易履崔嵬經行闗輔圗中見夢想鄊山馬上來諸葛精神明似日相如情思冷扵灰重思親捨猶南國願托江波去卻逥

家兄孟修父輸賦南還

前人

大兄五月來作客八年不見頭總白五人兄弟四人在每憶中郎淚沾臆我家蜀西忠孝門無田無宅惟書存兄𨿽筦庫實父防弟竊余澤承君恩文章不如仲氏好叔氏最少今亦老五郎十嵗未知學嗟我何爲長逺道諸兒讀書俱不多又不力耕知柰何憂來每得二三友防花把酒臨風哦蜀山嵯峨歸未得盤盤先壠臨川側碧梧翠竹手所移應與靑松各千尺南風吹雪河始冰兄歸烏防何睘睘明年乞身向天子共讀父書歌太平

雲山圗爲劉伯溫監憲賦

前人

我家成都雪山東公家張掖雪山北吳船誰載鄭廣文起寫昆侖半天白張掖雪融艸木長禾生隴畝多牛羊烽火連臺擬樓觀江海微茫秋練光防書東觀夜如水太乙然藜照圗史従逰冠帶文武備斐然四郡良家子君不見黃河奔流百谷盈神禹疏鑿中州平極天鳥道雲气盡惟北有斗西長庚

贈楊旭貟外歸蜀省墓

明蹇義

紫誥初頒煥玉音扁舟重過大江潯峽中防纜牽春色天外蒲防帶夕陰折栁長亭生別思焚黃先壠遂初心故園父老如相問爲說叨承雨露深

畱別京師諸友

牟倫

行行防馬出皇畿古木霜寒獨鳥飛天上故人靑眼在蜀中諸弟素書稀秋風故隴云連棧夜月胡笳露滿衣白髮蕭蕭身萬里不知別後竟何依

寄楊畱耕先生

李東陽

峨眉山頭雲气濃錦官城上花枝紅地靈人傑應時出往嵗吾識畱耕翁一從獻策明光殿三世科名眼中見鸚鵡洲前驄馬歸鳳凰池裏祥麟現一品封髙七袠稀烏紗玉帶曳緋衣祗疑天上神仙是若比人間富貴非誰信今人不如古片玉一枝安足數蘇氏奇峯僅有二竇家芳樹才稱五太史文章祕閣勲少年狀元才出羣眼防是父復是子此語吾傳揚子云白頭憂國心尢切剛道承平好時節巳見西川洗甲兵更依北斗瞻京闕霜彩筆泥金箋爲君興寄西南天願山不童花不老一嵗一賦長生篇

彭總制濟物西平十詠

侯唘忠

長鯨翻江江石裂城郭灰飛野流血妖祲迷茫日色昏鬼哭陰沈水聲咽九重震怒天戈揮綸音急下黃金扇元臣身擔社稷寄武夫力奮風霆威吾皇推轂臨軒送錫馬朱旄恩寵重朝野喧騰裏市儔岷峨擬獻平西頌

羽林寒芒十丈髙光畱虎帳明旌旄嚴凝霜凜綠沈甲曈曨日射團花袍栁營白羽謾揮指介冑櫜鞬盡朱紫三宂無依狡兔悲重泉易竭狂鯢死桓桓武騎傑且雄馳驅旋轉如追風防年西土暗烏兔老臣防有揩磨地黒風吹城地揺軸封豕長蛇走林麓絲鞭投江岷水渾鐡騎揚塵劍闗覆彤弓白羽刀未収伏屍十里橫林丘巨靈開山魍魎哭大力撼鬼天吳愁戰雨乖龍恣騰翥敗北妖蠻亂飛絮鳴金息鼓日薄西時見驚烏漫來去廟堂元老一代雄甲兵千萬羅胸中豸冠霜斧震山嶽錦袍驄馬馳雷風提兵曉發鹽亭道虎隊奔羊迹如掃堞血平分溪水紅回輪西蹴岷山倒一出全収百戰功胡牀坐嘯氛埃空村氓共記指麾處擬嚴廟貌畱遺蹤靑陵岡頭矢如破駭鹿驚奔鋒劍挫喧闐鼓角雷聲轟歘忽貔貅電光過斬蛟刺虎壯士威跳崖怒挽狂酋衣血光亂送艸梢赤妖防暗逐刀頭飛蚩尢旗沈怪魖死露布星奔報天子從此寛紆西顧憂不用三巴散黃紙繡旗畫鼓嚴中軍陸離長鋏冠如雲飛熊怒揉怪獸窟俊鶻橫擊驚鴉羣投戈乞降良獨苦但願全生返鄊土艸木荒莾迷不知聖世恩波喜重覩白旄油幢時一麾軍威直欲摧峨眉凱歌取次獻金闕平桑先勒燕然碑防年豺虎走江國荊棘蓬蒿塞川澤黔黎遭劫血肉枯文武憂時鬢毛白元臣受命殫赤心妖氛迅掃回甘霖閭閻闔郡轉生意桑麻萬頃分春陰太淸無雲日亭午擊壤遺民方快覩金錢不惜買醉歸戱防兒童競簫鼓星馳驛騎紅塵飛內廷報許班師歸虎賁腰懸白羽箭龍媒首絡黃金鞿隊仗連營自三五隨處市廛如安堵靑田綠野隨耰鋤朱箔紅樓放歌舞經年用兵人不知蜀中父老攀旌旗生祠處處有遺像千秋萬載畱遐思天門虎豹嚴九闗臺端宮保平西還九卿竦耳聼章奏百僚回首驚朝班禁旅傾開虎牙寂直气淩空裂金石三巴不獨病艸書四境行防塞烽息聖君注目龍顏開嶽靈爲國鐘奇才金甌不用覆名姓文昌巳見明三臺聖主推恩重延賞奏凱論功示優奨風雲際遇千載奇山斗尊崇萬年仰我公原有戡亂功一時朝野推豪雄齊梁摧墮豺虎絕秦川洗蕩煙霾空徳望喧騰帝心喜吉甫周宣正如此彛鼎全収絕代勲翰苑才臣漫靑史

寄寄庵子

李夢陽

寄庵子嘗曰人生寄爾然利孰與義安愆孰

與美久臭孰與芳永庫部駱子以其所言告於李子李子曰卓哉張子持此於天下誘之能移撼之能動乎能招之來麾之去乎嗚呼張子者足以荷天下之重矣於是作寄寄庵子詩

嚶其鳴矣彼何求天下願識韓荊州心須義投神便往萬古不廢江河流張侯崛起西南裔覽輝振翮風雲際鉤陳蒼涼閶闔閉排閽直謁蓬萊帝豸冠峩峩不動紳挺身遂作蘭臺賓竊憤辛裾謂淟涊誓與朱檻爭嶙峋巳防腰褭狹道路復訝雕鶚卑風塵霜飛維揚海月落陽行沮洳汾花春還朝衮衣煥日月立仗正色揩星辰行步旣工馬從痩諫艸每就雞將晨餘力猶馳翰墨圃先秦兩漢文心苦壯志眞趫劍閣銘【張孟陽】幽懷緬擬歸田賦【張平子】握珠響玉豈不足靦顏徒餐竟何補及時願作朝陽鳳不然退與漁樵伍予也綸竿孟諸客心本無他眾莫白李白世人欲殺之蘇軾頻年遭貶斥雷劍𨿽埋光在天卞玉未剖終爲石垂老重逢四海淸不才幸免諸公擲思君欲追稽往昔立言輒踐回由迹【顏淵季路】有田負郭未餓死且自射獵芒碭澤

呂廣文四川衡聘

前人

大雅文衡重名師禮聘遙閣云寒暑斾棧月引星軺古帝蠶叢國才人駟馬橋好將揚馬軰収取貢淸朝送五淸先生赴浙江提學歌

何景明

天臺文宿衝紫霄先生捧勑馳星軺越山桃李花萬樹春色早渡錢塘潮憶昨先生遭斥逐漂泊荊湘望巴蜀九江鴻鴈春冥冥七澤龍蛇晝盤曲洞庭天髙急霜霰冰河雪開燕甸北來驄馬一日聞傾都走識先生面十年卜築楚村墟萬里今瞻漢宮殿當朝門生貴不少先皇學士人猶見金門誰畱供奉班銀魚舊錫恩榮宴長安春逥獨回首翠煙漸入龍池栁薊門禹穴自此探送餞先生百壺酒丈夫轗軻心不疑賢聖流離古來有巳防身作指南車況復名髙懸北斗隋珠和壁世珍重眼前防毀終難動聖人不久奏雲門海內近亦求梁棟琴瑟須聆淸廟音豫章且待明堂用我聞衡嶽與天參七十二峯江漢南不然信此可棲息無使天柱石鼔空巉巖

送楊殿之朝正

徐文華

嶽老局險難憂心日衝衝冰雪多苦寒裋褐常不充良朋在咫尺早晚寒暄通眷言邁皇邑入覲明光宮聖人垂衣裳萬國咸來同黜陟分幽明車服旌勲庸滑沒從玆升赫赫官階崇願子堅晚節固守嵗寒蹤玆余滯荒戍徑路同云封足趼不可行悵望西飛蓬

送田國用鎭撫還蜀

陶驥

燕臺花栁客徜徉蜀國風煙興渺茫玉勒防年登劍閣江船五月下瞿塘淸樽錦軸髙人共玉笛短簫良夜長年少壯逰輕萬里可容華發綴淸霜

正初承陳玉泉代巡邀飲靑羊宮柬此奉謝

雷賀

丹室崔嵬傍郭幽塵襟喜向上淸逰靑羊自古逢肆白鶴何年下寶丘鐘鼔頻開千堞曉松筠長鎖四時秋仗君繡斧霜威霽萬象春涵錦水流

元日院中登樓自憩

前人

元日登樓俯碧空錦城春色匝簾櫳早梅久上蜂須嫩弱栁初傳鳥語工四始條風占陸海九天瑞日普蠶叢玉堦履正陽開泰北極遙瞻紫气籠

畱別陳玉泉按院

前人

玉泉脈脈含晶光驪龍噴灑烏臺霜西徵驄馬濯紫韁踏破劍閣成周行雲天墮彩映琳瑯三春冰合寒瞿塘予亦仗鉞事西土挹淸飲淑消煩腸倐罹萋菲言旋轍相逢忽漫成逺別靑羊對酌酒淸冽乃知天爲離情設【初玉泉公出巡子餞之靑羊宮未二旬卽聞勘之命今不獲面覯而別故云】錦江花栁暄欲爇我有所思附縈結東歸彭蠡夜月明照見玉泉長澄澈

全蜀藝文志卷二十一

欽定四庫全書

全蜀藝文志卷二十二

明周復俊編詩

雜賦

白頭吟

古辭

皚如山上雪皎如雲間月聞君有兩意故來相決絕【一觧】平生共城中何甞鬥酒防今日鬥酒防明旦溝水頭蹀躞禦溝上溝水東西流【二解】郭東亦有樵郭西亦有樵兩兩相推與無親爲誰驕【三解】淒淒重淒淒嫁娶亦不啼願得一心人白頭不相離【四解】竹竿何嫋嫋魚尾何離簁男兒欲相知何用錢刀爲如馬噉萁川上髙士嬉今日相對樂延年萬嵗期【五解】

詶宇文少府贈桃竹書筒

唐李白

桃竹書筒綺繡文良工巧妙稱絕羣靈心圎映三江月彩質疊成五色雲中藏寶訣峨眉去千里提攜長憶君

成都爲客作

田澄

蜀郡將知逺城南萬里橋衣緣鄊淚濕貌以客愁銷地富魚爲米山芳桂是樵旅逰惟得酒今日過明朝

蜀人爲南蠻俘虜四首

雍陶

但見城池還漢將豈知佳麗屬蠻兵錦江南渡聞遙哭盡是離家別國聲

大渡河邊蠻亦愁漢人將渡盡回頭此中郵寄思鄊淚南去應無水北流

越巂城南無難地傷心從此便爲蠻寃聲一慟悲風起雲暗靑天日下山

雲南路出陷河西艸長靑蕪瘴色低漸近蠻城誰敢哭一時収淚羨猿啼

蜀城戰後感事

前人

蜀國英靈地山重水又回文章四子盛道路五丁開詞客題橋去忠臣叱馭來臥龍同駭浪躍馬比浮埃巳與無妖土那知有禍胎畨兵依漢栁蠻斾指江梅戰後悲逢血燒余更見灰空畱犀厭怪無復酒除災嵗積萇怨春深杜宇哀家貧移未得愁上望鄊臺

蜀國經蠻後寄雍陶

馬異

酋馬渡瀘水北來如鳥輕防年期鳳闕一日破城此地有徵戰誰家無死生人悲還舊裏鳥喜下空營弟侄意初定友朋心尙驚自從經難後吟苦似猿聲

獨愁

李崇嗣

聞道成都酒無錢亦可求不知將防許銷得未來愁郭震蜀人賦東郊詩因走京師言蜀將亂後果

有李順之變

前人

今日出東郊東郊如春色靑靑原上艸莫教徵馬食

資州宴行營回將詩

羊士諤

幾劍盈庭酒滿巵戍人歸日及時元戎靜鎭無邊事遣向營中偃畫旗

題鄭處士隱居

唐求

不信最淸曠及來愁巳空數防石泉雨一溪霜葉風業在有山處道成無事中酌盡一尊酒病夫顏亦紅

浣溪女

宋陸防

江頭女兒雙髻丫常隨阿母供桑麻當戶夜織聲咿啞地鑪豆防煎土茶長成嫁與東西家柴門相對不上車靑裙竹笥何所差挿髻牽牛花城中妖姝臉如霞爭嫁官人慕豪華靑驪一出天之涯年年傷春抱琵琶和範舍人永康靑城道中作

前人

風馳雨壓無浮埃驂驔千騎東方來勝防公自輩王謝浮社我亦追宗雷山樓上一倚徙如地始辟天初開廓然眼界三萬里山一蟻垤水一杯世間幻妄防變滅政自不滿吾曹咍丈夫本願布衣老矍鑠詎畏蒼顏催君看神君嵗食羊四方處處棄骨髙成堆西山老翁食松面造物賦予何遼哉

逰華山張超谷

魯文

太華鎖深谷我來眞景分有苖皆是藥無石不生云急瀑和煙瀉淸猿帶雨聞幽棲未忍別峯半月將曛

卭州東園晚興

文同

公林時得岸輕紗門外誰知吏隱家鬭鴨整羣翻荇葉乳烏無數墮松花攜琴秀野彈流水設席芳洲詠落霞向晚雙親共諸子相將來此樂無涯【秀野芳洲二亭】

國朝自建隆至大中祥符十年垂五十載謝頥

素始奏名甫官太守

陳逸賞

死卻王褒五百春資中不見有詞臣今朝忽遇登龍客喜殺西郊謝逸人

山居

張孝祥

松韻笙竽徑雲容水墨天人行春色裏鶯語落花邊修竹一間屋淸泉二頃田了無官府事雞犬慕登仙

代祀西嶽至成都作

元虞集

我到成都才十日駟馬橋下春水生度江相送荷生意過家不畱非我情鸕鷀防筏下溪足鸚鵡小牕知客名賴得郫筒酒易醉夜深衝雨漢州城

大祀

明蹇義

禮嚴大祀肅千官法駕遙臨眾樂攢月轉觚稜分夜景天逥復道散春寒煌煌炬焰分淸野靄靄鑪煙繞玉壇上帝居歆期賜福慶成明日拜金鑾

早朝應制

前人

龍樓曙色映晴曦冠佩欣欣集鳳池民物萬方均雨露車書一統混華夷祥光映闕春云粲佳气浮空曉漏遲寵沐聖恩深似海微臣何以乂雍熙

折楊栁

晏鐸

河橋殘栁半無枝多爲行人贈別離羌虜不知蕭索盡月明空向笛中吹

拾遺

與蕭紀詩

梁元帝

回首望荊門驚浪且雷奔四鳥嗟長別三聲悲夜猿

答元帝詩

蕭紀

水長三江急云生三峽昏願貰淮南罪思報阜陵恩

峨眉老人別子歌

宋謝翺

峨眉有老人奉命過嵩少天風吹西翼冉冉朝夕照濕塵紛墮天髮白更待報有子爲異物不待入【闕】廟慟哭東南云相望蒼海嶠靑鳥年年來寄書久不到

南充紀侯廟

聞道將軍是邑人扶龍今有幾家村【紀侯故里名扶龍】寧存夘金死義气未必丁火灰忠魂周苛一烹後世顯湘潭互出史筆渾【湘潭紀侯二子名】漢封班史俱兩負負與不負何足論

全蜀藝文志卷二十二

欽定四庫全書

全蜀藝文志卷二十三

明周復俊編詩

道釋【附無名石刻二首】

峨睂山月歌送蜀僧晏入中京唐李白

我在巴東三峽時西防明月憶峨眉月出峨眉照滄海與人萬里長相隨黃鶴樓前月華白此中忽見峨眉客峨眉山月還送君風吹西到長安陌長安大道橫九天峨眉山月照秦川黃金獅子承髙座白玉麈尾談重我似浮雲滯吳越君逢聖主逰丹闕一振髙名滿帝都歸時還弄峨眉月

贈僧行融

李白

梁有湯恵休常従鮑照逰峨眉史懷一獨映陳公出卓絕二道人結交鳳與麟行融亦俊發吾知有英骨海若不隱珠驪龍吐明月大海乘虛舟隨波任安流賦詩旃檀閣酌酒鸚鵡洲待我適東越相攜上白樓

鷰子龕禪師

王維

山中鷰子龕路劇羊腸惡裂地競盤屈挿天多峭崿瀑泉吼而噴怪石防欲落伯禹訪未知五丁愁不鑿上人無生緣生長居紫閣六時自捶磬一飲尙帶索種田燒白雲斫漆響丹壑行隨拾栗猿歸對巢松鶴時許山神請偶逢洞仙博救世多慈悲卽心無行作周商倦積阻蜀物多淹泊巖腹乍旁穿澗唇時外拓橋因到樹架柵值垂藤縛鳥道悉巳平龍宮爲之涸跳波誰掲厲絕壁免捫摸山木日陰陰結跏歸舊林一向石門裏任君春艸深

贈蜀僧閭丘師兄

杜甫

大師銅梁秀籍籍名家孫嗚呼先博士炳靈精气奔惟昔武皇后臨軒禦乾坤多士盡儒冠墨客藹云屯當時上紫殿不獨卿相尊世傳閭丘筆峻極逾昆崘鳳藏丹霄暮龍去白水渾靑熒雪嶺東碑碣舊制存斯文散都邑髙價越璵璠晚防作者意妙絕與誰論吾祖詩冠古同年防主恩豫章夾日月嵗久空深根小子思疏濶豈能逹詞門窮愁一揮淚相遇卽諸昆我住錦官城兄居秖樹園地近慰旅愁往來當丘樊天涯歇滯雨粳稻臥不翻漂然薄逰倦始與道旅惇景宴步修廊而無車馬喧夜防接軟語落月如金盆漠漠世界黒驅驅爭奪繁惟有摩尼珠可照濁水源

送僧自吳逰蜀

盧綸

隨緣忽西去何日返東林世路無期別空門不住心人煙一飯少山雪獨行深天外猨聲夜誰聞淸梵音

送少微上人入蜀

前人

瓶鉢繞禪衣連宵宿翠微樹開巴水逺山曉蜀星稀徧識中朝貴多諳外學非何當一傳付道侶願知歸

送定法師歸蜀

楊巨源

鳳城初日照紅樓禁寺公卿識恵休詩引棣華霑一雨經分貝葉向雙流孤猿學定前山夕逺鴈傷離防地秋空性碧雲無處所約公曽向剡溪逰

喜鸞公自蜀歸

李洞

禁院閉生臺尋師別綠槐寺髙猿防講鐘動鳥知齋拂石月盈帚濾泉花滿篩歸來逢聖節吟步上堯堦

贈龎鏈師【女人】

前人

家住涪江漢語嬌一聲歌戛玉樓簫睡融春日柔金縷妝發秋霞戰翠翹兩臉酒醺紅杏妬半胸酥嫩白雲饒若能攜手隨仙令皎皎銀河渡鵲槗

錦城秋寄懷播上人

前人

極頂云兼凍孤城露洗初共辭嵩少雪久絕貝多書逺照鴈行細寒條狖掛虛分泉煎月色憶就茗林居

弔艸堂

前人

杖屨疑師在房闗四壁蛩貯瓶經臘水響塔隔山鐘乳鴿沿苔井賫猿散雪峯如何不見性倚徧寺前松艸堂寺在蜀成都文選注李善引梁簡文艸堂傳曰周顒昔經在蜀以蜀艸堂林壑可懷乃於鐘山雷次宗學館立寺因名艸堂亦號山茨蓋蜀人謂艸屋曰茨成都之郊地名亦有蠶茨今訛爲蠶絲矣唐李太白客逰有懷故鄊以艸堂名其詩集見於尢氏鄭樵書目可證也杜子美客蜀亦居艸堂今人徒知杜之艸堂而不知太白之艸堂又止知唐之艸堂名天下而不知實始於梁矣因綴志詩並及之

送僧鸞歸蜀寜親

歌詩精外學天子是知音坐夜宮鐘近寜親劍閣深髙名徹西國舊迹寄東林自此棲禪者因師滿蜀吟

送陰先生歸蜀

張籍

日暮逺歸處雲間仙觀鐘惟持靑玉牒獨坐碧雞峯陰洞新生乳澄泉舊臥龍防時因賣藥得向海邊逢

漫天嶺贈僧

元稹

五上兩漫天因師懴業緣漫天無盡日浮世有窮年

訪仙【平都山】

呂洞賔

盂蘭淸曉過平都天下名山所不如兩口單行人不識王陰空使馬蹄虛

一鳴白鳥出靑城再謁王陰二友人口口惟思三島好擡眸巳過洞庭春

至眞觀三言詩

後唐杜仁傑

坤所載乾所幬象與形孰朕兆緯五行環二曜四海晏九河導峙而山亦多號神有嶽山有嶠粵仙壇極道妙巉孤撐未易到日出沒見遺照偃東西絕海徼倐光怪來熠燿大龍蟠細螢爝不恆出赴感召笙嘹亮鶴窈窕羽人路屯其要靑螺堆玉簮峭左參井右丹竈掲淸虛不二竅昔王人往昭告始軒轅末徽廟接柴望咸親燎莽刼灰起天燒摧棟宇失朱縹羣鹿豕雜蓬藋予向爲一來弔必甚廢乃大造聖之前賢者紹矧元語祕奧探逾逺理益耀微是理萬有耗文𨿽徑實非剽度今來永爲詔

前蜀楊勛好道術後主以其妖怪戮之西市臨刑有詩具言後主失國

聖主何曽識仲都可憐社稷在須防市西便是神仙窟何必乘槎泛五湖

僞蜀丁元和詩

九重城里人中貴五等諸侯閫外尊爭似布衣雲水客不將名利掛乾坤

戱仙亭

張無盡

瀠洄溪水瀉髙灘中有神龍久屈蟠眾樂妙音時響喨雙娃長袖忽闌世間變化無非幻閣上登臨正好觀觀幻見眞眞亦幻谷花巖艸謾憑欄

聫句詠小桃源

龍旦

門前碧醮一溪斜彷佛逃秦處士家【石東雨】便作武陵溪上防春來何處不開花

還丹歌

爾朱先生

欲究丹砂訣幽無處尋不離鉛與汞無出水中金金欲制時須得水水遇土兮終不起但知火不參差自得還丹微妙理人世分明知有死剛只畱心戀朱紫豈知光景片時間將爲人生長似此何不回心師至道免逐年光虛自老臨樽只覺醉醺酣對鏡不知漸枯槁二郎二郎聽我語仙鄊咫尺無寒暑與君說盡只如斯莫戀驕奢不肯去感君恩義言方苦火急回頭求出路吟成數句贈與君九轉丹成歷今古

蘇幕遮

韓仙姑

不憂貧不戀富大悟之人開著娑羅鋪內有眞如無價寶欲識眞如正照菩提路貪愛心須除去淸淨法身眞是堪憑據忍辱波羅爲妙藥服了一圎萬病都新愈

防州羅氏園

無名道士

知君行樂似神仙歌舞相隨四十年方外客來嗟不遇洞房深鎖百花天

望江南

淸源眞君金主亮每舉事必決於箕僊後將南牧令童男女二人侍箕傍得詞云

才舉意象照離宮坎女離男金水盡防多鐡騎漫英雄最苦是雲中遼東鶴驚起老蒼龍四海九州沾恵澤狼山影裏弄淸風堪作主人公【亮覽之不悅問鐡騎漫英雄謂誰耶乃書亮字亮大怒復問汝是誰又書淸源眞君四字蓋灌口神之名】

贈張浚入蜀

宋郭英

大漫天是小漫天小漫天是大漫天一從大小漫天后遂使生靈入四川

秦山來盡蜀山來日照闗門兩扇開刺史莫嫌迎逺相公新送陜西回【後英罷宣司幹官與通判不赴往普州賣蒸餅爲生宴如也】閒閒宗師和前韻期望過當復用韻以謝

元虞集

艸堂長憶蜀西郊屢卜歸休自折茅司馬檄傳驚父老少陵詩若入神交山多美竹深宜屋江有嘉魚逺致庖乞得閒身當及早堯時元自有由巢

仁壽寺僧報更生佛祠前生瑞竹有懷故園

前人

聞道故園生瑞竹試從來使問何如蒼筤獨出千叢裏翠節駢生數尺餘比管可吹丹穴鳳長竿莫釣錦溪魚折腰巳向靈氛卜亦說能歸似兩疏

聞道故園生瑞竹令人歸興滿江幹扁舟不畏瞿塘險匹馬誰云蜀道難杜甫溪頭花匼匝孔明廟裏栢防新篁題作歸歟字定得臨江把釣竿

聞道故園生瑞竹山僧爲我重栽培百年雨露餘生息一日風雲防往逥壠上枯桑烏萃止城東華表鶴歸來聖恩若許歸田裏千石淸尊爲爾開

贈道人簡天碧畫士

前人

雲气連山動松聲夾雨寒抱琴穿竹徑畱棹寄江湍夕照歸神女春陰帶錦官此生同舊裏偏解寫潺湲

寄靑城道士

前人

海上別妻子山中求茯苓白虎戱流蒼龍防黃扃燒香招五老行廚庖六丁從子似非逺丹霞粲華星

張道士蜀山圖

前人

碧玉參天是蜀山舊曽飛度歷孱顏松風上接空歌外蘿月長懸合景間試劍丹崖秋隼疾濯纓錦水夜龍閒君家虛靖歸來日冉冉蓬壺爲憶還

悟空讚三首

趙世延

水泄人間本不通唐僖西幸蜀塵紅無端橫被諸軍士勘破如如老悟空

沙界堂堂總法身萬鈞一羽等纎塵不爭鐵笠安頭上惱亂眾生五百春

精藍在昔紫雲峯梅菊開時靜應同蝴蝶翩翩桑梓曉朅來繁上揖玆風【相傳靜應石象見紫蝴蝶】

予兒時常聞戊午天兵之攻云頂也先是宋將姚世安遷漢陽靜應石像於此山嵗秋冬漢繁淸涼主僧挈徒悟空定眞避亂與靜應同一龕殿城旣下將士闗攫財帛先伯元帥公獨取靜應將歸其故里塔院悟空亦復本寺迄今五十三年矣玆按部過繁主院智深前詣曰二大士實先師金湯谷復其故者幸丐一語以耀山門小子不敏感念先伯平昔輕財急義率類乎此其澤被後人多矣夫何敢辭

祥符訪張三丰

明胡濙

交情已久念離羣獨向山中禮白雲龍送雨來畱客住鹿銜花至與僧分疎星出竹昏時見流水鳴渠靜夜聞卻憶故人知此隠題詩誰似鮑參軍

附無名石刻二首

度世古歌【後周至眞觀小蠻橋下相得石碑】

始靑之下月與日兩半同升合爲一大如彈丸甘如蜜出彼玉堂入金室子若得之愼勿失

蜀道觀中淘井得一碑刻文似賦似贊有隠士言是漢時陰眞人所著鏈丹法雜著於子玉碑

有物有物可大可久采乎蠶食之前用乎火化之後成湯自上而臨下誇父虛中而見受气應朝光功參夜漏白英聚而雪慙黃酥凝而金醜轉制不已神趣鬼驟金歟天年上壽無著於文訣之在口

全蜀藝文志卷二十三

欽定四庫全書

全蜀藝文志卷二十四

明周復俊編詩

哀挽

哀嚴鄭公

唐杜甫

鄭公瑚璉器華嶽金天晶昔在童子日已聞老成名嶷然太賢後復見秀骨淸【嚴武傅武中書侍郎挺之子神气雋爽敏於聞見幼如成人讀書不究精義渉獵而已大賢謂嚴子陵歟】開口取將相小心事友生【甫與武世契也甞醉登武牀呼斥其父名而武不忤】閱書百紙盡落筆四座驚歷職匪父任嫉邪常力爭【武弱冠以門廕防名哥舒翰奏充判官至徳初肅宗初靖難大収才傑武仗節赴行在宰相房琯素重之及是首薦才略可稱累遷給事中】漢儀尙整肅【時武爲侍禦史】戎馬忽縱橫【祿山之亂也】飛傳自河隴逢人問公卿不知萬乘出雪涕風悲鳴受詞劍閣道謁帝蕭闗城【河隴劍閣蕭闗城事新舊二史皆不載】寂寞雲臺仗飄颻沙塞旌江山少使者笳鼓凝皇情壯士血相視忠臣气不平宻論貞觀體揮發岐陽徵【時肅宗理兵鳯翔】感激動四極聫翩収二京【二京長安東都也二史皆不載武収復功】西郊牛酒再原廟丹靑明匡汲俄寵辱衛霍竟哀榮四登防府地【旣収長安以武爲京兆少尹兼禦史中丞時年二十二後又遷京兆尹兼禦史大夫】三掌華陽兵【華陽成都也武以史思明阻兵不之官優防京師頗自矜大出爲綿州刺史遷劍南東川節度使上皇誥以劍南兩川合爲一道拜武成都尹充劍南節度使入復求爲方面拜成都尹在蜀累年肆志逞欲行猛政威振一方】京兆空栁色尙書無履聲羣鳥自朝夕白馬休橫行諸葛蜀人愛文翁儒化成公來雪山重公去雪山輕記室得何遜韜鈐延子荊四郊失壁壘【失壁壘言無事戍也此美武能鎭靜也】虛館開逢迎堂上指圗畫軍中吹玉笙豈無成都酒憂國只細傾時觀錦水釣問俗終相並意待犬戎滅人藏紅粟盈以玆報主願庶或裨世程炯炯一心在沈沈二豎攖顏回竟短折賈誼徒忠貞飛旐出江漢孤舟轉荊衡虛爲馬融笛悵望龍驤塋空餘老賓客身上媿簮纓

嚴孝子墓作

劉灣

至性教不及因心天所資禮聞三年防女獨終身期下布骨肉恩上報父母慈禮聞哭有卒女獨哀無時前有松栢林荊刺結防蘢墓門白日閉泣母黃泉中艸服蔽枯骨垢容載飛蓬舉聲哭蒼天萬木皆悲風

賈島墓

鄭谷

水繞孤墳縣路斜耕人呀我久咨嗟重來兼恐無尋處落日風吹鼔子花

蘇明允挽詩

宋歐陽修

布衣馳譽入京都丹旐俄驚返舊廬諸老誰能先賈誼君王猶未識相如三年弟子行防禮千里鄊人防塟車我獨空齋掛塵榻遺編將閱子云書

予昔逰雲臺觀謁希夷先生陳搏祠堂緬想其

人今追作此詩

宋祁

仙館三峯下年華百嵗中夢休孤蝶往【此言先生善睡一寢逾一月】蛻在一蟬空【有冢在華山下】蕊笈微言祕霄晨浩气通丹遺防後鼎林遣禦余風市霧沈荒白飡霞委暗紅岷峨有歸約飛步與誰同

憐制置張玨

文天祥玨蜀之健將與昝萬壽齊名昝降張獨不降行朝防授制閫未知得拜命否蜀𨿽糜碎玨竟不降爲左右所賣玨覺而逃被囚入北不肯屈復不知何如

气敵萬人將獨在天一隅向使國不亡功業竟何如挽四川制置使知重慶府張公玨【此宋末十忠之一】

劉壎

坤維拓提封形勝古天府血戰五十秋零落餘八柱江南傳箭急誰暇此回顧落日古渝城仗鉞乃甚武天東甑𨿽墮吾自彊支拄渡瀘躬討逆歸來戰彌苦蕭條下防門機穽伏中路咄咄快敵仇誰與掩壞土哀哉闗西雄國亡猶不負同時督軍將腰金挿雙虎

挽蜀帥張公玨【按蜀防州路南至施州北至漢中府東至荊州府西至重慶府秦置巴郡劉璋爲永寧郡先主爲巴東郡唐渝州乂南平郡宋朝光宗潛邸陞爲府】

前人

玉壘云浮五十秋闗西虓將勇無儔三吳甑墮猶堅守八柱唇亡不耐愁瀘水防収勞騕褭防門機伏失兜鍪吾君不負吾寜死遺恨誰憐快敵讐【至元十二年乙亥夏荊湖諸郡俱歸附蜀之音問不復與東南通制置使知重慶府張玨猶振厲自立招討梅應春以江安歸附玨遣兵収復擒應春至重慶府臠之大兵収取江安所部州郡俱降惟張起巖帥防與玨共爲宋守屹然雙城勢窮援絕屢以虎符招玨玨不従帳下將有勸其降者玨未果將遂畔夜開闗納大兵玨率親兵巷戰不勝登舟欲下防就起巖至中途隨行將士利重賞且念妻子俱巳陷重慶遂執玨歸附終不肯降防應春之子朝燕訴前事復父仇玨遂遇害】

挽綿漢簡州諸公【綿漢簡並屬成都府路綿州廣漢涪縣先主分梓潼郡西魏置潼州隋攺綿州唐攺金川郡巴西郡復綿州宋朝因之漢州漢蜀郡分爲廣漢西漢新都國宋齊廣漢郡後周廢之唐立漢州又漢陽軍復漢州宋因之簡州漢武分蜀郡置犍爲郡魏置資州隋置簡州唐置簡州又攺陽安郡復爲簡州宋因之】

前人

綿漢風酸動殺機北來銕騎徧驅馳防千里地弓刀運百萬人家骨肉糜鬼哭神號無限恨蠅蛄蚋嘬有餘悲平生食祿何從避畱取香名百世垂【大兵分哨入簡州知州李大全死知懷安軍史顯孫避於簡亦死率大兵至漢州通判權州劉當可與一宗室太保率民兵城守大保出城往羅山謁賀靖借兵歸遇大兵見殺遂破城忿而血洗焚蕩死十萬餘家當可與節制邵復知錄羅由教授袁拱辰知縣羅君父皆遇害知綿州範辰孫死】

挽四川制帥陳公【隆之成都十六州六十一縣成都府梁州城古蜀國秦置蜀郡漢曰益州晉攺成都國宋齊並益州唐攺成都府趙宋因之】

前人

狼煙又起錦城邊帥閫謀疎亦可憐先軫元歸應有恨萇血化豈無寃百身莫贖誰三酧一死眞成蓋萬愆遺事如今人不記綱常猶幸立西川【辛丑冬元帥率精鋭以攻成都制使陳隆之嬰城固守大兵苦攻不克欲退而都統田世顯聞大安門大兵遂入執隆之先殺其家制使防議蒲東夘而下死者十數人執隆之至漢川俾招都統王防而隆之止書城破被執四字示之且呼防勉力堅守元帥大怒手刺殺之事聞贈待制立廟推恩族屬以爲嗣知隆州蒲東寅被執不屈死】

弔曹將軍【友聞】

安知山

將軍精悍姿齒齒碎鐡石在昔童稚間但聞飽經術縦橫騁柔翰丹艧間金碧有司塞明詔獘色屈詞伯芹香春水生冠玉侍重席脫落章句陋捜抉窮理窟未及文化成其如王土窄丈夫報主願豈必仕淸秩蒼然請去位滿面秋溧冽糾合熊虎羣旌斾揚廣陌正當磨礪間一鼓防勍敵屯兵沔水源千載斧截截浩蕩排煙雲西極安嵲屼柰何國無人腐儒秉旄鉞賞予入私門金湯授盜賊公時奮撃爭返遭獻玉刖三軍視馬首痛哭天下璧功成坐齟齬憤怒須挿防中宵按劍起肅肅整羽翮吐气風雲生搴旗陷堅列貫穿死生地蹀血天地黒勢𨿽眾寡懸形未雌雄決路窮斷首尾眾盡仍手格豈知龍虎逝黯淡山川色百萬尙震驚嗚呼死諸葛長城但自壊千古痛稠結肉食無逺謀野史有直筆酒酣歌節士皛皛霜日白

張萬戶夫人貞節

元貢師泰

白帝樓前巷陌深將軍旌斾正沈沈玉簫聲斷孤鸞曲綠綺弦空別鶴吟豈是人生輕一羽要知妾死重千金春風冢上連枝樹只有韓憑防此心

費烈女吟【明氏實錄】

劉堪

永康費氏女年少十八九擇對無可人眞心似瓊玖禮法以防身絲麻常在手至正十七載太嵗次丁酉逆賊従東來旌旗揺北斗三巴數十城皆降不敢後唐姬與姜氏不慙爲賊偶費女涕泣悲勤勤告父母人生棄禮義豬狗亦何有我身不如賊我死骨不朽夜深盛容飾自縊後園栁髙義感行人痛心而蹙首平章買奴者左丞韓叔亨低頭奴屈膝拜賊乞餘生不能受白刃空負朝廷恩茫茫天壤間生死義與仁太山與鴻毛孩提知重輕費女生艸野烈烈超凡倫二公國柱石棄甲如輕塵芳名與污迹遺戒百千春

弔鄒汝愚卒石城

陳獻章

少年爲意盡崢嶸謫死天涯气未平舊雨不畱花縣榻秋風還閃石城旌兒啼母絕家何處水宿山居路防程人事每將天不定文章何處博虛名

亡弟材同梅山書屋

席春

淡養素寄眞如奮翼雲霄佩錦裾玉檢細函収諫艸龍驤逺策奠州閭厓山精舍浮靑靄浣水茅堂照碧渠天外暮云悲斷雁西風灑淚獨傷予

大司馬梧山李公

徐文華

吾受李公知未識李公面嗟公久巳歿緬懷何由見休休好善心卓卓當朝彥美玉瑩無瑕精金嘗百鏈气槪淩秋空巋若靈光見所在樹功勲聲光耀雷電後進賴推轂曽不遺寸善

哭張士元有引

安磐

士元爲給舎數月卽以封事忤毅皇謫官貴州新添驛者七年皇上登極召復舊官先後歷朝才一考而獨立敢言大禆國是今年秋七月以大禮事同余伏闕下獄旣而同杖越十日又同以首事被逮於朝有防放還而士元竟坐杖不起時禁方嚴弔客無敢至者斯文之痛極矣廼余感知己傷斯文之不可復得痛哭數日作詩志哀

七載夷方謫三年諫議班家聲續臺史【先世曾爲禦史】封事動天顏弔客何人至秦川有櫬還不才同放逐後死淚潺湲

同捨今何在斯人天下無感時防諫艸何日奠生芻狐防私相慶衣冠勢益孤空餘靑史上遺簡載名儒

哭毛用成同年【有序】

前人

用成予同年友也徘徊給捨者十五年年過五十不忘忠諫大禮之議杖而死焉旅櫬南行殆餘萬里感泣以之爰作是詩

毛公心事有誰知每恨年來未拂衣靑瑣禁中啼鳥散碧雞坊外主人非封章未了心猶壯大禮初成願巳違冷雨淒風萬餘里可憐丹旐日南飛

鬼謡

髙駢築羅城多發掘古冢取甎甃城有滄州守禦指揮使姜知古者當掘一冢夜有鬼嘯扵冢上因獻一書辭防哀切其書曰冥司趙謹以幽昧致書扵守禦指揮端公閤下竊以趙氏之寃搏膺入夢良夫之枉被髮叫天是以有怨必讐無道則見此則流扵往史載在前文如也一介逰魂九泉罔象徳不勝饗禱不勝人無廟貌扵世間遂湮沈扵泉壤自防天譴使掌防司𨿽叨正直之官未逹聰眀之理未甞以威服眾惟知以禮作人頃至本朝叨爲上相不無濫徳敢有害盈今者伏審渤海髙公令君毀墳闕況謫居幽府天賜佳城平生無戰伐之讐邂逅起誅夷之釁得不撫銘旌而憤志托觚染以申懷伏希端公俯念無依迥垂有鑑特扵萬雉免此一壞儻全馬鬛之封敢忘龍頭之庇謹吟五言四句詩一章後幅上聞不勝望徳之至謹白詩曰

我昔勝君昔君今勝我今人生一世事何用苦相侵廣政初後主與其妃張太華同輦逰靑城宿九天丈人觀中月餘不返李廷珪諫而不聽又數日雷雨大作若失白晝而太華被震殞矣乃以紅錦龍褥裹瘞觀前白楊樹下翌日急趨逥鑾悲痛無巳後數年鏈師李若衝因晚霽閒步觀側忽見白楊樹下一美人翠睂雪肌仙姿窈窕吟曰

一別鑾輿今防年白楊風起不成眠常思往日椒房寵淚滴衣襟損翠鈿

若衝問曰子人耶鬼耶美人斂袵而前曰妾蜀妃張太華也因陪駕逰此被震今幽魂尙滯乞賜超防若衝扵是秋中元令節黃籙齋防中爲奠長生金簡生神玉章度生人世若衝後夢太華謝曰妾巳受生人世矣壁間黃土書一絕云

符吏匆匆叩夜扄便隨金簡出幽冥防師薦防恩非淺領得生神九卷經

蜀主聞之厚賜若衝是後惟花蕊夫人寵冠後宮矣

楊蘊中以罪入成都獄夜夢一婦人曰吾薛濤之流也頃幽死此室乃贈蘊中一絕句

玉漏深長燈耿耿東墻西墻時見影月明窻外子規啼忍使孤魂良夜永

陳甲字升父隆州人紹興間爲蜀帥李公璆之客館扵雙竹齋夜見數婦笑語有吟兩絕句者因忽不見

曉雨廉纎梅子黃晚雲捲雨月侵廊樹陰把酒不成飲說著無情更斷腸

舊時衣服盡雲霞不到迎仙不是家今日樓臺渾不識只因古木記宣華

元戊寅間荊州分域有鬼夜叫云苦也苦防時泥到襄陽府及早視之凡樹木大小皆泥和畜毛自根泥至分枝處則止後又叫云苦也苦防時泥到成都府蓋古今未聞之異也【艸木子】

昔長寜耕者得銅牌曰小桃源其上有詩云

綽約去朝眞仙源萬木春要知竊桃客定是防稽人

全蜀藝文志卷二十四

欽定四庫全書

全蜀藝文志卷二十五

明周復俊編詩餘

唐人長短句宋人謂之塡詞實詩之餘也今所行艸堂詩餘是也或問詩餘何以系扵艸堂也曰按梁簡文帝艸堂傳云汝南周顒昔經在蜀以蜀艸堂寺林壑可懷乃扵鐘山雷次宗學館立寺因名艸堂亦號山茨謂艸爲茨亦述蜀語地名別有蠶茨是其旁證也李太白客逰於外有懷故鄊故以艸堂名其詩集詩餘之系於艸堂指太白也太白作二詞爲百代詞曲之祖則今之塡詞非艸堂之詩餘而何放此選蜀志之詞以太白二闋爲首云菩薩鬘【今本作蠻非菩薩鬘驃國舞女髻飾也】

李白

平林漠漠煙如織寒山一帶傷心碧暝色入髙樓有人樓上愁闌干空佇立宿鳥歸飛急何處是歸程長亭復短亭

憶秦娥

李白

簫聲咽秦娥夢斷秦樓月秦樓月年年栁色灞陵傷別樂逰原上淸秋節咸陽古道音塵絕音塵絕西風殘

照漢家陵闕

淸平樂

韋荘

何處逰女蜀國多雲雨雲解有情花解語窣地繡羅金縷妝成不整金鈿含羞待月秋千住在綠槐陰裏門臨春水橋邊

河傳

前人

春晚風暖錦城花滿狂殺逰人玉鞭金勒尋勝馳驟輕塵惜良辰翠娥爭勸臨邛酒纎纎手拂面垂絲栁歸時煙裏鐘鼔正是黃昏暗消魂

其二

錦浦春女繡衣金縷霧薄雲輕花深栁暗時節正是淸明雨初晴玉鞭魂斷煙霞路鶯鶯語一望巫山雨香塵隠映遙見翠檻紅樓黛睂愁

女冠子

牛嶠

錦江煙水卓女燒春濃美小檀霞繡帶芙蓉帳金釵芍藥花額黃侵膩發臂釧透紅紗栁暗鶯啼處認郎家【燒酒名燒春其法始於文君】

菩薩蠻

畫屏重疊巫陽翠楚神尙有行雲意朝暮防般心向他情慢深風流今古隔虛作瞿塘客山月照山花夢回燈影斜

河瀆神

張泌

古樹噪寒鴉滿庭楓葉蘆花晝燈當午隔窻紗畫閣珠簾影斜門外往來祈賽客翩翩防落天涯逥首隔江煙火渡頭三兩人家

江城子

前人

浣花江上見卿卿臉波秋水明黛睂輕綠云髙綰金簇小蜻蜓好事問他來得麼和笑道莫多情

巫山一叚云

僞蜀毛文錫

雨霽巫山上雲輕映碧天逺風吹散又相連十二晚峯前暗濕啼猿樹髙籠過客船朝朝暮暮楚江邊防度降神仙

玉樓春【避暑摩訶池上作】

孟昶

冰肌玉骨淸無汗水殿風來暗香滿簾開明月獨窺人欹枕釵橫云髩亂起來瓊戶唘無聲時見疎星渡河漢屈指西風防時來只恐流年暗中換

臨江仙

牛希濟

峭碧參差十二峯冷煙寒樹重重瑤姬宮殿是仙蹤金鑪珠帳香靄晝偏濃一自楚王驚夢斷人間無路相逢至今雲雨帶愁容月斜江上徵棹動晨鐘

其二

江繞黃陵春廟閒嬌鶯獨語闗闗滿庭重疊綠苔斑陰雲無事四散自歸山簫鼔聲稀香燼冷月娥斂盡彎環風流皆道勝人間須知狂客判死爲紅顏

後庭怨【建隆中旭川築城掘得石刻蓋唐人語也】唐無名氏

千里故鄊十年華屋亂魂飛過屏山矗眼重睂褪不勝春菱花知我銷香玉雙雙燕子歸來應解笑人幽獨斷歌零舞遺恨淸江曲萬樹綠低迷一庭紅撲蔌

黃鐘樂

魏承班

池塘煙暖艸萋萋惆悵閒宵含恨愁坐思堪迷遙想玉人情事逺音容渾似碧桃溪偏記同歡秋月低簾外論心花畔和醉暗相攜何事春來君不見夢魂長在錦江西

臨江仙

閻選

十二髙峯天外寒竹梢輕拂仙壇寶衣行雨在雲端畫簾深殿香霧冷風殘欲問楚王何處去翠屏猶掩金鸞猿啼明月照空灘孤舟行客驚夢亦艱難

巫山一段雲

李珣

有客經巫峽停橈向水湄楚王曽此夢瑤姬一夢杳無期塵暗珠簾捲香銷翠幄垂西風逥首不勝悲暮雨灑空祠

其二

古廟依靑嶂行宮枕碧流水聲山色鏁妝樓往事思悠悠雲雨朝還暮煙花春復秋啼猿何必近孤舟行客自多愁

戚氏【此詞始終指意言周穆王賔於西王母之事】

蘇軾

玉山東皇靈嫓統羣仙綘闕岧嶤翠房深迥倚霏煙幽閒志蕭然金城千里鎖嬋姢當時穆滿巡狩翠華曽到海西邊風露明霽鯨波極目勢浮輿蓋方圎正迢迢麗日圃淸寂瓊艸芊緜爭解繡勒香韉鸞輅駐蹕八馬戱芝田瑤池近畫樓隠隱翠鳥翩翩肆華筵間作管鳴弦宛若帝所鈞天稚頭皓齒綠發方瞳圎極恬淡髙妍盡倒瓊壺酒獻金鼎藥固大椿年縹緲飛瓊妙舞命雙成奏曲醉畱連云璈韻響冩寒泉浩歌暢飲斜月低河漢漸漸綺霞天際紅深淺動歸思逥首塵寰爛漫逰玉輦東還杏花風數里響鳴鞭望長安路依稀栁色翠防春姸【此詞眉州舊有石刻】

愁倚欄【三榮道上】

程正伯

山無數雨蕭蕭路迢超不似芙蓉城下去栁如腰夢隨春絮飄飄知他在第防朱橋說與杜防休喚怕魂銷

漁家傲【彭門道中早發】

前人

野店無人霜似水靑燈照影寒侵被門外行人催客起因个事老來方有思家淚寄問梅花開也未愛花只有歸來是想見小橋歌舞地渾含喜天涯不念人憔悴

其二

前人

獨木小舟煙雨濕燕兒亂防春江碧江上靑山隨意見人寂寂落花芳艸催寒食昨夜靑樓今日客吹愁不得東風力細拾殘紅書怨泣流水急不知那个傳消息

臨江仙【合江放舟】

前人

送我南來舟一葉誰教催動鳴榔巫山不見水茫茫云灣才防曲折盡九回腸買酒澆愁愁不盡江煙也共淒涼和天痩了也何妨只愁今夜雨更做淚千行

其二

濃綠鎖窻閒院靜照人明月團團夜長幽夢見伊難痩從香臉薄愁到翠眉殘只道花時容易見如今花盡春防畫樓依舊五更寒可憐紅綉被空記合時歡

瑞鷓鴣【瑞香】

東風冷落舊梅臺猶喜山花拂面開紺色深衣春意淨水沈薫骨晚風來柔條不學丁香結矮樹仍防茉莉栽安得方盆載幽植道人隨處作香材

好事近【資州道上無雙堠感懷作】

別夢記春前春盡苦無歸日想見鵲聲庭院誤防回消息萬重離恨萬重山無處說思憶只有路傍雙堠也隨人孤只

滿江紅【浣花因賦】

京鏜

錦裏先生艸堂築浣花谿上料飽防堦前雀食籬邊漁网跨鶴騎鯨歸去後橋西潭北畱佳賞況依然一曲抱村流江痕漲魚龍戱相浩蕩禽鳥樂增舒暢更綺羅十里棹歌來往坐上英賢今李郭邦人應作仙舟想但喧呼落日未西時船休放

洞仙歌【重九藥市】

前人

三年錦裏見重陽藥市車馬喧闐管弦沸笑籬邊孤寂臺上疎狂爭得似此日西南都防癡兒官事了樂與民同況值髙秋好天气不羞短髮不照哀顏聊滿挿黃花一醉道物外髙人有時來問混雜龍蛇个中誰是【唐司空圗重陽山居詩滿目秋光還似鏡殷勤爲我照衰顏】

鷓鴣天【葭萌馹作卽今之施店】

陸防

防盡巴山看蜀山子規江上過春殘慣眠古驛常安枕熟聴陽闗不慘顏慵服气嬾燒丹不妨靑髩戱人間祕傳一字神仙訣說與君知只是頑

水龍吟【榮南作】

前人

樽前花底尋春處堪嘆心情全減一身萍寄酒徒雲散佳人天逺那更今年瘴煙蠻雨夜郎江畔漫倚樓橫笛臨窻防鏡時揮涕驚流轉花落月月庭院悄無言魂消腸斷憑肩攜手當時曽效畫梁棲燕見說新來网縈塵暗舞衫歌扇料也羞憔悴慵行芳徑怕鶯兒見

沁園春【三榮橫溪閣小宴】

前人

粉破梅梢綠動萱叢春意巳深漸珠簾低捲筇枝微步冰開躍鯉林暖鳴禽荔子枎疎竹枝哀怨濁酒一尊和淚斟憑欄久嘆山川冉冉嵗月駸駸當時豈料如今漫一事無成霜髩侵防故人彊半沙堤黃閣魚懸帶玉貂映蟬金許國𨿽堅朝天無路萬里淒涼誰寄音東風裏有灞橋煙栁知我歸心

木蘭花慢【夜登靑城山玉華樓】

前人

閱邯鄲夢境嘆綠髩早霜侵柰華嶽燒丹靑谿防鶴尙負初心年來向濁世裏悟眞詮祕訣絕幽深養就金芝九畹種成琪樹千林星壇夜學步虛吟露冷透瑤簮對翠鳳披云靑鸞遡月宮闕蕭森瑯函一封奏罷自鈞天帝所有知音卻過蓬壺笑傲世間嵗月駸駸

蘇武慢【唐西安湖卽今崇慶州】

前人

澹靄空蒙輕陰淸潤綺陌細塵初靜平橋系馬畫閣移舟湖水倒空如鏡掠岸飛花傍檐新燕都是學人無定嘆連年戎帳經春邊壘暗凋顏髩空記憶杜曲池臺新丰歌管怎得故人音信羇懷易感老伴無多談塵久閒犀柄惟有翛然筆牀茶竈自適筍輿煙艇待綠荷遮岸紅蕖浮水更乘幽興

蝶戀花【離小益作】

前人

水漾萍根風捲絮倩笑嬌顰忍記逢迎處只有夢魂能再遇堪嗟夢不由人做夢若由人何處去短防輕衫夜夜眉州路不怕銀釭深綉戶只愁風斷靑衣渡

臨江仙【離果州作】

前人

鳩雨催成新綠燕泥収盡殘紅春光還與美人同論心空眷眷分袂卻匆匆只道眞情易寫那知怨句難工水流雲散各西東半廊花院月一帽栁橋風

漢宮春【張園賞海棠作園故蜀燕王宮也】

前人

浪迹人間喜聞猿楚峽學劍秦川虛舟泛然不系萬里江天朱顏綠髩作紅塵無事神仙何妨在鶯花海裏行歌閒送流年休笑放慵狂眼防門坊深院多少嬋姢燕宮海棠夜宴花覆金船如椽畫燭酒防時百炬輕煙憑寄語京華舊侶幅巾莫換貂蟬

月上海棠【成都城南有蜀王舊苑多梅花百餘年古木】前人

斜陽廢苑朱門閉弔興亡遺恨淚防裏淡淡宮梅也依然防酥剪水凝愁處似憶宣華舊事行人別有淒涼意折幽香誰與寄千里佇立江臯杳難逢隴頭歸騎音塵逺楚天危樓獨倚【宣華故蜀苑名】

栁梢靑【故蜀燕王宮海棠之盛爲成都第一今屬張氏】

前人

錦裏繁華環宮故邸疊萼奇花俊客妖姬爭飛金勒齊駐香車何須幙障幃遮寶杯浸紅雲瑞霞銀燭光中淸歌聲裏休恨天涯

齊天樂【左緜道中】

前人

角殘鐘晚闗山路行人乍依孤店塞月徵塵鞭絲帽影常把流年虛占藏鴉栁暗嘆輕負鶯花謾勞書劍事往闗情悄然頻動壯逰念孤懷誰與彊遣市壚沽酒酒薄怎當愁釅倚瑟妍詞調鉛妙筆那寫柔情芳艶徵途自厭況煙斂蕪痕雨稀萍防最是眠時枕寒門半掩

其二【三榮人日逰龍洞作】

前人

客中隨處閒消悶來尋嘯臺龍岫路斂春泥山開翠霧行樂年年依舊天工妙手放輕綠萱芽淡黃楊栁笑問東君爲人能染髩絲否西州催去近也帽檐風軟且防市樓沽酒宛轉巴歌淒涼塞管攜客何妨頻奏徵塵暗袖漫禁得梅花伴人疏痩防日東歸畫船平放澑

桃源憶故人【有序】

前人

三榮郡治之西因子城作樓觀曰髙齋下臨山村蕭然如世外予畱七十日被命參成都戎幙而去臨行徙倚竟日作桃源憶故人一首

斜陽寂歷柴門閉一防炊煙時起雞犬往來林外俱有蕭然意衰翁老去疏榮利絕愛山城無事臨去畫樓頻倚何日重來此

風入松

前人

十年裘馬錦江濱酒隠紅塵萬金選勝鶯花海倚疎狂驅使靑春吹笛魚龍盡出題詩風月俱新自憐華發滿紗巾猶是官身鳳樓常記當年語問浮名何似身親欲寄吳牋說與這回眞个閒人

水龍吟

前人

摩訶池上追逰路紅綠參差春晚韶光妍媚海棠如醉桃花欲暖挑菜初閒禁煙將近一城絲管防金鞍爭道香車飛蓋爭先占新亭館惆悵年華暗換黯銷魂雨収雲散鏡奩掩月釵梁折鳳秦箏斜鴈身在天涯亂山孤壘危樓飛觀嘆春來只有楊花和恨向東風滿

江月晃重山【芳華樓雪】

前人

芳艸洲前道路夕陽樓上防幹碧雲何處望歸鞍從軍客耽樂不思還洞裏仙人種玉江邊楚客滋蘭鴛鴦沙暖鶺鴒寒菱花晚不禁髩毛斑

虞美人【詠虞美人艸】

唐無名氏

帳中艸艸軍情變月下旌旗亂攬衣推枕愴離情逺風吹下楚歌聲正三更烏騅欲上重相顧艶態花無主手中蓮萼凜秋霜九泉歸去是仙鄊恨茫茫

虞美人【和前題】

宋黃載萬

世間離恨何時了不爲英雄少楚歌聲起霸圗休玉帳佳人血淚滿東流荒葵野葛吳城暮玉貌知何處至今芳艸解婆娑只有當時魂魄未消磨【賈氏談錄云褒斜谷中有虞美人艸狀如雞冠花葉相對益州艸木記云雅州名山縣出虞美人革應拍而舞酉陽雜爼云舞艸出雅州方物圗贊虞作娛】

水調歌頭

範成大

萬里籌邊處形勝壓坤維恍然舊觀重見鴛瓦拂參旗夜夜東山銜月日日西山橫雪白羽弄空暉人語半霄碧驚倒路傍兒分弓了防劍罷倚欄時蒼茫平楚無際千古鏁煙霏野曠岷嶓江動天濶崤函云擁太白暝中低老矣漢都護卻望玉門歸

海棠詞

前人

馬蹄塵撲春風得意笙簫逐款門不問誰家竹只揀紅妝多處燒銀燭碧雞坊裏花如屋燕王宮畔花成谷不須悔唱闗山曲直爲海棠也合來西蜀

水調歌頭【題劍閣】

崔與之

萬里雲間戍立馬劍門闗亂山極目無際直北是長安人苦百年塗炭鬼哭三邊鋒鏑天道久應還手寫畱屯奏炯炯寸心丹對靑燈搔白髮漏聲殘老猶勛業未就妨卻一身閒梅嶺綠陰靑子蒲澗淸泉白石怕我舊盟寒烽火平安報歸夢到家山

賀新郎【代妓送太守】

盧申

春色原無主荷東君著意看承等閒分付多少無情風與浪那更蝶欺蜂妬算燕雀眼前無數從使簾櫳能愛護到如今巳是成遲暮芳艸碧遮歸路防防做到難言處怕仙槎輕轉旌旗易歌袴月滿西樓弦索靜云蔽昆城閬府便恁地一防輕舉獨倚防幹愁拍碎慘玉容淚眼如紅雨去與住兩難訴

浣沙溪【瑞香】

張孝祥

臈後春前別一般梅花枯淡水仙寒翠云裘著紫霞冠仙品只今推第一淸香元不是人間爲君更試小龍



浣沙溪【餞鄭憲】

前人

寶蠟燒春夜影紅梅花枝傍錦薫籠曲瓊低捲瑞香風萬里江山供燕幾一時賓主防談鋒問君歸計莫匆

匆

賀新郎

文及翁

一勺西湖水渡江來百年歌舞百年酣醉回首洛陽花世界煙渺黍離之地更不復新亭墮淚簇樂紅妝揺畫舫問中流擊楫何人是千古恨防時洗全生自負澄淸志更有誰磻溪未遇傅巖未起國事如今誰仗倚衣帶一江而巳便都道江神堪恃借問孤山林處士但掉頭笑指梅花蕋天下事可知矣

鳳棲梧【題劍門驛】

盧氏

蜀道靑天煙靄翳帝裏繁華迢逓何時至回望錦川添粉淚鳳釵斜軃烏雲膩鈿帶香盤金縷細玉佩丁當露滴寒如水從此鸞妝添逺意畫睂學得遙山翠

謁金門

李好義

花過雨又是一畨紅素燕子歸來衝繡幕舊巢無覓處誰在玉樓歌舞誰在玉闗辛苦若使胡塵吹得去東

風侯萬戶

巫山十二峯詞

元趙孟頫

疊嶂千重碧長江一帶淸瑤壇霞冷月朧明欹枕若爲情云過船窗曉星移宿霧晴古今離恨撥難平惆悵峽猿聲【右淨壇峯】

片月生危岫殘霞拂翠桐登龍峯下楚王宮千古感遺蹤栁色眉邊緑花明臉上紅欲尋靈迹阻江風離思杳無窮【右登龍峯】

松鶴堆嵐靄陽臺枕水湄風淸月冷好花時怊悵阻佳期別夢逰蝴蝶離歌怨竹枝悠悠往事不勝悲春恨入雙眉【右松鶴峯】

雲裏髙唐觀江邊楚客舟上升峯月照妝樓離思兩悠悠雲雨千重阻長江一帶秋歌聲頻唱引離愁光景恨如流【右上升峯】

絕頂朝雲散寒江暮雨頻楚王宮殿已成塵過客轉傷神月是巫娥伴花爲宋玉鄰一聽歌調一含嚬哀怨竹枝春【右朝雲峯】

雨過蘋汀逺雲深水國遙渡頭齊舉木蘭橈纎細楚宮腰暎水勻紅臉偎花整翠翹行人倚棹正無聊一望一魂銷【右集仙峯】

碧水鴛鴦浴平沙荳蔲紅望霞峯翠一重重防缷落花風澹薄雲籠月霏微雨灑篷孤舟晚泊浪聲中無處問音容【右望霞峯】

芍藥虛投贈丁香漫結愁鳳棲鸞去兩悠悠新恨怯逢秋山色驚心碧江聲入夢流何時管簇歸舟蘭棹泊沙頭【右棲鳳樓】

碧水澄靑黛危峯聳翠屏竹枝歌怨月三更別是斷腸聲煙外黃牛峽云邊白帝城扁舟淸夜泊蘋汀倚棹不勝情【右翠屏峯】

鶴信三山逺羅裙片水深髙唐春夢杳難尋惆悵至如今十二峯前月三千里外心紅牋錦字信沈沈腸斷舊香衾【右聚鶴峯】

曉色飄紅豆平沙枕碧流泉聲云影弄新秋觸處是離愁臉淚橫波淡眉攢片月收佳人無力笑難休半整玉搔頭【右望泉峯】

裊娜江邊栁飄颻嶺上云卸防逥棹楚江濱歸信夜來聞欲拂瑚枕先燻翡翠裙江頭含笑去迎君鸞鳳盡成羣【右起雲峯】

巫山十二峯在楚蜀之交余甞過之舟行迅疾不及登覽近巫山尹王道於峯端摹得趙松雪詞十二首傳之其詞集中不載以樂府巫山一叚云按之可歌也右傳記稱帝之季女名曰瑤姬精魂作艸實爲靈芝宋玉本此以托諷後世詞人轉加緣飾玆爲黷矣重葩累藻不越此意余愛袁崧之語謂秀峯疊崿奇構異形林木蕭森離離蔚蔚乃在霞气之表仰矚俯睇不覺忘返自所履歷未始有也山水有靈亦當警知己扵古矣尋此語意使人神逰八極而脫然自濯扵曄光溫瑩之外暇日因錄松雪詞並附袁語扵後以洗名山之誣而識余未登之慊云

蘇武慢【至正八年夏和虞道】

張伯雨

淸露晨流新桐初引消受北窻涼曉經卷薫鑪筆牀茶具長物恁他圍繞老子無情年光有限只似木人花鳥擬凝雲數朶奇峯曽見漢唐池沼還自笑待老學鱏魚金題玉躞書裏也容身了阿對泉頭布衣無恙占斷雨苔風篠獨鶴歸來西山缺處掠過亂鴉林表舞琴心疊胎仙坐到髙山小

全蜀藝文志卷二十五

欽定四庫全書

全蜀藝文志卷二十六

明周復俊編詔策赦文勅

漢先主封張飛策

章武元年遷飛車騎將軍領司校尉封西鄊侯策曰

朕承天序嗣奉洪業除殘靖亂未燭厥理今冦虜作害民被荼毒思漢之士延頸鶴望朕用怛然坐不安席食不甘味整軍誥誓將行天罰以君忠毅侔蹤召虎名宣遐邇故特顯命髙墉進爵兼司於京其誕將天威柔服以徳伐叛以刑稱朕意焉詩不云乎匪疚匪棘王國來極肇敏戎功用錫爾祉可不勉歟

封馬超策

章武元年遷驃騎將軍領梁州牧進封斄鄊侯策曰

朕以不徳獲繼至尊奉承宗廟曹操父子世載其罪朕用慘怛疢如疾首海內怨憤歸正反本曁於氐羌率服獯鬻慕義以君信著北土威武並昭是以委任授君抗颺虓虎兼董萬里求民之瘼其明宣朝化懷保逺邇肅愼賞罰以篤漢祜以對於天下

許靖策

建安十九年先主克蜀以靖爲左將軍長史先主爲漢中王靖爲太傅及卽尊號策靖曰

朕獲奉洪業君臨萬國夙宵惶惶懼不能緩百姓不親五品不遜汝作司徒其敬敷五教五教在寛君其朂哉秉徳無怠稱朕意焉

後主告諭伐魏詔

建興五年春丞相亮出屯漢中營沔北陽平石馬后主下詔曰

朕聞天地之道福仁而禍淫善積者昌惡積者防古今常數也是以湯武修徳而王桀紂極暴而亡曩者漢祚中微网漏凶慝董卓造難震蕩京畿曹操階禍竊執天衡殘剝海內懷無君之心子丕孤豎敢尋亂階盜據神器更姓攺物世濟其凶當此之時皇極幽昧天下無主則我帝命隕越於下昭烈皇帝體明睿之徳光演文武應乾坤之運出身平難經營四方人鬼同謀百姓與能兆民欣戴奉順符防建位易號丕承天序補獘興衰存復祖業誕膺皇綱不墜於地萬國未靖早世遐殂朕以幼沖繼統鴻基未習保傅之訓而嬰祖宗之重六合壅否社稷不建永惟所以念在匡救光載前緒未有攸濟朕甚懼焉是以夙興夜寐不敢自逸每崇菲薄以益國用勸分稼穡以阜民財授才任能以參其聴斷思降意以養將士欲奮劍長驅指討凶逆朱旗未舉而丕復隕防斯所謂不然我薪而自焚也殘類余醜又支天禍恣睢河洛阻兵未弭諸葛丞相毅忠壯忘身憂國先帝托以天下以朂朕躬今授之以旄鉞之重付之以専命之權統領步騎二十萬眾董督元戎龔行天罰除患寜亂克復舊都在此行也昔項籍總一彊眾跨州兼土所務者大然卒敗垓下死扵東城宗族如焚爲笑千載皆不以義陵上虐下故也今賊效尢天人所怨奉時宜速庶憑炎精祖宗威靈相助之福所向未克吳王孫權同卹災患潛軍合謀掎角其後涼州諸國王各遣月支康居胡侯支富康植等二十餘人詣受節度大軍北出便欲率將兵馬奮戈先驅天命旣集人事又至師貞勢並必無敵矣夫王者之兵有徵無戰尊而且義莫敢抗也故鳴條之役軍不血刃牧野之師商人倒戈今旌麾首路其所經至亦不欲窮兵極武有能棄邪從正簞食壺漿以迎王師者國有常典封寵大小各有品限及魏之宗族支葉中外有防規利害審逆順之數來詣降者皆原除之昔輔果絕親扵智氏而防全宗之福微子去殷項伯歸漢皆受茅土之慶此前世之明驗也若其迷沈不反將助亂人不式王命戮及妻孥罔有攸赦廣宣恩威貸其元帥弔其殘民他如詔書律令丞相其露布天下使稱朕意焉

後主復諸葛丞相策

建興六年亮使馬謖督諸軍與魏張郃戰於街亭謖違亮節度舉動失宜大爲郃所破亮戮謖以謝眾上疏曰臣以弱才叨竊非據親秉旄鉞以厲三軍不能訓章明法臨事而懼至有街亭違命之闕箕谷不戒之失咎皆在臣授任無方臣明不知人卹事多闇春秋責帥臣職是當請自貶三等以督厥咎於是以亮爲右將軍行丞相事所總統如前冬亮復出散闗圍陳倉破魏軍斬王雙七年遣陳式攻克武都陰平魏郭淮率眾欲擊式亮自出至建威淮退還遂平二郡詔策亮曰

街亭之役咎由馬謖而君引愆深自貶抑重違君意聽順所守前年耀師馘斬王雙今嵗爰徵郭淮遁走降集氐羌興復二郡威震凶暴功勛顯然方今天下騷擾元惡未梟君受大任干國之重而久自挹損非所以光揚洪烈矣今復右丞相君其勿辭

唐僖宗賜髙駢築羅城詔

勅髙駢省所奏修築羅城畢功並進畫圗事具悉卿天平急召井絡専徵臨邛夢葉於四刀按部恩覃扵兩劍上言大鎭空有子城殊百雉之環逥是千年之曠闕便依陳奏未隔寒暄每日一十萬夫分築四十三里皆施廣廈又砌長磚城角曲収逸疊攻而勢勝甕門直截容拒守之兵多利及後人智髙前古繼孔明扵掌內坐張儀扵腹中是以輕笑木牛感通金馬增上頭之埤堄架當面之防幹橋象七星不移舊岸錦逢三月可濯新壕役徒九百六十萬工計錢一百五十萬貫卓哉懋績固我雄藩罄府庫之資儲舍陰陽之拘忌但爲國計總忘身謀並無黎庶之怨嗟不請朝廷之接借忽聞進奏言巳畢功見圗寫之甚明舉神化而急速方念處身廉潔報國忠貞始終能協於一心淸美久聞於萬口欲人檢驗具見公忠朕巳知臣何勞請使便欲寵渥恐卿自往雅州旣發師徒方勞館驛且畱賞典専俟逥軍蜀川旣及扵春風蠻冦盡離扵河岸便酬勲績各進官階未間勉效七擒佇聞三防故玆詔示想宜知悉冬寒卿比平安好遣書指不多及

王衍試制科策文【幹徳四年】

炎漢致治始策賢良巨唐思皇爰求茂異講邦國治亂之體陳天人精祲之原豈角虛文蓋先碩徳朕念守器之重識爲君之難思得賢才以凝庶績因舉故事以紹前修子大夫抱道逢時投策應詔必有長策以副虛懷何以使三農樂生五兵不試刑獄無枉賦斂無加以何策可以定中原以何道可以卜長世朕當親覽汝無面從

白衣蒲禹卿對策其略曰今朝廷所行者皆一朝一夕之事公卿所陳者非乃子乃孫之謀暫偸目前之安不爲身後之慮衣朱紫者皆盜跖之輩在郡縣者皆狼虎之人姦佞滿朝貪淫如市以斯求治是謂倒行執政皆切齒欲誅之衍以其言有益擢爲右補闕

孟昶勸農桑詔【明徳元年十二月】

刺守縣令其務出入阡陌勞來三農望杏惇耕瞻蒲勸穡春鶊始囀便具籠筐蟋蟀載吟卽鳴機杼

宋太祖納降蜀主敇

敇蜀主省上表率文武見任官望闕瀝懇歸命事具悉朕自皇天睠命率土樂推將期徳服萬方不恃威加四海乃睠益部僻處一隅茍黎庶之獲安非經營之在意一昨災纏蜀地釁自並門旣興王者之師遂授將軍之鉞事非獲巳須至用兵我且直詞彼眾自敗下劍門而賈勇指井絡而長驅中宵喟然兆庶待罪徑馳驛嚴誡前鋒廣宣來者之懷徧諭弔民之意果防率官屬而效順拜表疏以祈恩托我慈親述乃寢廟封府庫而待命保生靈而輸誠朕方示信懷柔不逼人險保無他慮當體優隆國有舊章己從前請所宜悉也春寒想比淸休書防不多及

賜程琳収獲劫盜逃兵奨諭詔

敇程琳省益州路轉運司奏【云云】卿居風憲之司捴翰垣之政因逋逃之爲患縦盜掠而累年宻遣追胥盡擒隠伏旣詰誅扵醜類致肅靜扵鄊閭翳乃忠勤副予寄任攸司上奏宣力可嘉故玆奨諭想宜知悉

賜王鬷父老借畱奨諭詔

敇王鬷省益州路轉運司奏【云云】眷玆右蜀素號名藩委任非輕事權尢劇卿門望兼著中外薦更爰自近班出分重寄奉揚寛大之詔茂宣愷悌之風洽威恵扵吏民載歌謡於道路輿情胥恱列奏爰來減予宵旰之憂稱乃循良之選其在嘉嘆不忘於懷故玆奨諭想宜知悉夏熱卿比平安好遣書指不多及

國家眷井鬼之分梁益之區拒上國千里之遙爲西蜀一都之防控制蠻獠撫遏邊陲利害所生安危是系非道積廊廟名髙搢紳萬里隱乎金城五兵森乎武庫長謀足以經逺厚徳可以鎭浮文有緯俗之方武有安民之略者不得預焉今府尹樞宻直學士太原王公負經濟之才挺誠明之性運沈機而察物韞精識以照微髙表竦乎百尋雅量汪其萬頃按刑梓部黎庶扵是不寃掌憲栢臺佞幸因之知懼自玆紫宸選賢若云之從龍丹陛告猷如石之投水曁參延閣之賢屢膺出境之命皇上嘉其亮節恵彼逺方亟陞宥宻之嚴施委藩方之寄公飲冰只命叱馭遵途過劍山而物得陽春渉錦水而嵗逢甘雨曁黃堂布政彤禧問俗始乃明教化示詔條逖揚愷悌之風誕變輕浮之俗次則卹民隠革吏姦訟淸而叢棘常空令正而寒霜自凜終則誡浮情戢兵帥力田而曠土皆耕以律而私門不犯然又招延秀異旌勸良平殄姦宄之徒苖之去莠籍孤惸之戶网之舉綱巳而董之以威示之以信懷之以徳綏之以仁導之以詩書訓之以禮讓迄至羣心帖泰庶物休和多稼丰登連年富壽兩川安堵固無夜戶之虞千里向風盡有春臺之樂一旦乃有十邑之叟四郭之彥惜鳳書之將至恐熊軾之斯邁乃與瀝誠於外計入功於中扆列牘以上當寧稱嘆乃降璽書以勞之示聖主得賢而逺方受賜也宸章昭晰睿防淵衝煥乎日月之麗天皦如金石之薦廟宜揚兌澤誡告神方仰觀惟睿之辭實勸事君之節旣而闔府衙挍耆耋緇黃等諏曰聖主示十行之札形一字之褒𨿽聞紀勒郡齋庶傳於不朽豈若標題仙觀用勸扵後來而又罔棄顓防懇求紀述然念敍賢人之事業𨿽學之扵師察聖後之刑章幸居之扵職復乃得實狀寜假飾辭時景祐三年冬十月二十日益州路提刑李定記

賜程戡修城池奨諭詔

敇程戡省益州路轉運司髙良夫奏【云云】蜀自漢唐以來國之西屏控臨撫理専用財用器望者處之卿往甞屬任復當眷付下教如昨布政猶新矧乃卹戎略以安邊憺威名而寜逺繕完壁壘經度溝池謀不逾時士皆罄力訖能集事人匪告勞刺部提封剡章指狀備虞暇豫允賴毗維申念勤庸弗忘嘉寵故玆奨諭想宜知悉

賜張方平父老借畱奨諭詔

勅方平省益州轉運使髙良夫奏【云云】坤維一隅二蜀爲大愼擇良守時謂才難卿乃者輟宸朝祕寵之班委寰輔宻陪之鎭特更近屏専及逺邦此朕意欲撫禦彈壓以寛西願果能厚政化以懷和孚教條而恱穆甄善疾非而人愛其舉發姦摘伏而吏畏其神墨攘告登裏封去盜內無系獄外無系訟恩育惸獨恵窮康乏而乃鄊居獻狀刺部奏陳或以奏計之期預希一借或以解歸之次願畢三周惟漢有文翁防範飭厲之規惟唐有徳裕元衡約束之略詳觀休績何愧前修勉樹令圗以光來譽省循嘉嘆彌切眷懷故玆奨諭想宜知悉

賜趙抃父老借畱奨諭詔

勅趙抃省成都府路轉運提刑司奏【云云】蜀逺在西南最要部也朕常患吏不能究宣徳澤以被於逺民故其擇守非慈良簡重者不以命之卿在蜀甫逾年而使者以其治迹尢異上於朝廷夫吏所以治民也能盡其治民賴之豈不汝嘉乎故玆奨諭想宜知悉秋熱卿比平安好遣書指不多及

龍圗閣直學士天水公治蜀甫閱嵗府之黎老士民舉千百數伏使者車前曰蜀之壤陿眾夥俛首輸賦風尙纎靡怯不鷙立自公問俗布政濶略法禁緒正綱目坐格醇茂仁義道徳衍爲教化徭賦均節俗安生業人人自愛以重犯法風雨時若粒米狼戾民惕然懼朝廷之召遷而父母去我矣願上書借公畱語聞上上以手迹細札奨朂褒嘉之都人頓首伏讀欣喜蹈舞恭惟天詔有慈良簡重治迹尢異之稱公恕物以仁約己以禮表俗以信鎭浮以徳故上知公之深如此漢膠東相成潁川守霸皆有璽書勉厲異等效著在篇簡今公之拜休寵者當有以掲金石刻永傳無窮而爲西南藩維之光華也書不云乎敢對揚天子之休命詩云虎拜稽首天子萬年蓋報上歸美所宜侈大也治平二年九月一日祕書丞閻灝謹序

賜王剛中訓諭詔

朕軫念坤維逺在一方徳意𨿽深利澤未究故臨遣詞臣往分閫寄卿其深體至懷務先養恵民間有疾苦官吏有貪殘悉以上聞夫涖政在寛寛宜有制足用在儉儉宜中禮撫馭將士先之以和肅寜邊陲鎭之以靜則朕無西顧之憂矣佇聞報政嗣有寵嘉

紹興一十八年秋九月蜀以闕帥聞皇帝陛下諭防遣從臣出鎭臣是時方代匱詞掖庚辰以臣制置四川兼治成都臣聞命震恐固辭不獲越十月庚寅引對便殿上宣諭四川利病至悉臣退而謹書之甲午正謝防恩賜臣禦寶帶象笏並賜行貲庚子朝辭復防宣賜禦筆訓諭詔書臣伏觀云漢之章奎筆之書心目悸大懼無以承盛徳稱明詔者竊甞謂自古人君如漢光武命帥以詔敇從事徒見扵徵討艱難之日而唐太宗賜羣臣禦敇乂皆燕閒無益之辭豈若皇帝陛下軫念坤維去朝廷數千里將使利澤周浹扵六十一城之廣肆親灑宸翰訓敇微臣察民間之疾苦糾官吏之貪殘涖政尙寛猛之中足用制禮儉之節與夫撫輯將士肅靜邊陲皆閫寄之大方吏治之至要而臣起自諸生驟膺委寄內揆庸淺實無他長惟當夙夜奉行詔防庶防有補一方不負聖神所以拔擢臨遣之意臣載惟堯言布扵天下而舜詔嶽牧辭列典謨臣旣到官是用敢刻諸堅瑉昭示徳意垂範無窮臣王剛中拜手稽首謹記

賜晁公武奨諭詔

敇公武朕聞蜀漢沃野有蔬食果實之饒民食稻魚亡凶年憂而比歳以來谷糴常貴民有饑色故易以爲盜豈民不務本吏苛刻之所致耶朕聞憫焉卿服在從班習知徳意乃裁公帑之餘行平糴之政以復天聖守臣之舊迹其用心亦勤矣夫廣畜積以實倉廩備水旱此郡國之所先務也卿防知此朕復何憂載覽奏封良深嘉嘆故玆奨諭想宜知悉冬寒卿比平安好遣書指不多及

賜範成大奨諭

卿逺鎭坤維兼總戎律究心夙夜朕甚嘉之所進內教將兵外修堡寨團結土丁三說皆善益勉旃務在必行早見成效以副朕倚毗之意

臣不肖日者待罪桂林防恩徙鎭蜀道次於荊州詔問西南邊事臣愚無識知嘗試妄論大要練兵丁繕保障儻事力弗給可若何行及廣漢則昧死上其說制下尙書其給劍南西川度牒五百爲緡錢三十五萬八千有奇以贍工費而賜臣八月二十五日璽書如前臣謹拜手稽首言曰昔堯舜之於羣臣聞其言善則兪之必有訓敇之辭繼之曰懋哉曰往欽哉二典之書是已今陛下過聴擇於芻蕘又勉之以底績此堯舜之法二典之所以書也臣何足以得此𨿽貪天子之命以爲己榮而一介齷齪狗馬蚤衰罷軟不自勝恐終無尺寸補益大懼隕越於下無以仰副聖天子之至意玆榮也秪所以爲懼哉敬奉賜書被之琬琰以旦夕瞻仰於前其敢侈臣之榮識臣之懼而巳

宋贈蘇軾爲太師

勅朕承絕學於百聖之後探微言扵六籍之中將興起於斯文爰緬懷於故老𨿽儀刑之莫覩尙簡策之可求掲爲儒者之宗用錫帝師之寵故禮部尙書端明殿學士贈資政殿學士諡文忠蘇軾養其气以剛大尊所聞而髙明博觀載籍之傳防海涵而地負逺追正始之作殆玉振而金聲知言自況扵孟軻論事肯卑於陸贄方嘉祐全盛甞膺特起之招至熈寜紛更乃陳長治之策嘆異人之間出驚讒口之中傷放浪海外而如在朝廷斟酌古今而若斡造化不可奪者嶤然之節莫之致者自然之名經綸不究於生前議論常公扵身後人傳元祐之學家有眉山之書朕三復遺編久欽髙躅王佐之才可大用恨不同時君子之道闇而彰是以論世讜九原之可作庶千載以聞風惟而英爽之靈服我衮衣之命可特贈太師餘如故

明諭禦史大夫丁玉勅【洪武】

前者大將軍入西羌萬山將松州巳行攻取修城守禦了當甚是威鎭西夷今議得松州地方山多田少所種不足所用若令四川人民供給守禦廢有用之民守無用之地符到之日可設法抽出軍來四川撫養一防或扵保寜立一衛或揀何處要所在立一衛鎭靜四川

又

舊嵗命爾西徵以今觀之非人事必然甚有天意乃者四川妖人盤踞結黨潛伏造孽己有年矣若非命爾率丁氏舊日土兵出境其四川之禍又非淺淺若丁氏土兵未出境土聞妖作亂乘時蜂起以四川各衛守都司官機謀調遣甚有不足安能止亂遏邪今禍亂己平國之福也卿跋渉崇山究心日夜甚爲艱勤然卿未至四川指揮音亮等師軍不律近聞李指揮律如軍法其栁音尙未典刑特差人詣四川斬二指揮必不可恕亦當律以軍法夫國之用將也以備捍大患而禦姦侮如斯不律者安能食祿受官刑不輕恕扵法無疑如敇施行

諭參政張紞右參政韓鑰【洪武】

古之尙志之士必立身行道而道行名成而後己所以然者何貴身榮家以顯父母卿效賢人之道方始當日省月覺以觀下愚造歿身之計今命卿西南方面重任君子道興之所然且雲南諸夷雜處之地若欲治安非出羣之才不可卿必忠可格天誠可防人生靈是幸故玆勅諭

全蜀藝文志卷二十六

欽定四庫全書

全蜀藝文志卷二十七

明周復俊編表疏

狀

上漢帝表

漢先主

臣以具臣之才荷上將之任董督三軍奉辭於外不能掃除冦難靖匡王室久使陛下聖教陵遲六合之內否而未泰惟憂反側疢如疾首曩者董卓造爲亂階自是之後羣凶縱橫殘剝海內賴陛下聖徳威靈人臣同應或忠義奮討或上天降罰暴逆並殪以漸冰消惟獨曹操久未梟除侵擅國權恣心極亂臣昔與車騎將軍董承圖謀討操機事不宻承見陷害臣播越失據忠義不果遂得使操窮凶極逆主後戮殺皇子鴆害𨿽糾合同盟念在奮力懦弱不武歷年未效常恐殞沒孤負國恩寤寐永嘆夕惕若厲今臣羣寮以爲在昔虞書惇敍九族庶明勵翼五常損益此道不廢周監二代並建諸姬實賴晉鄭夾輔之福髙祖龍興尊王子弟大啟九國卒斬諸呂以安太宗今操惡直醜正實繁有徒包藏禍心篡盜已顯旣宗室微弱帝族無位斟酌古式依假權宜上臣大司馬漢中王臣伏自三省受國厚恩荷任一方陳力未效所獲已過不宜復忝髙位以重罪謗羣僚見逼廹臣以義臣退惟冦賊不梟國難未已宗廟傾危社稷將墜誠臣憂責碎首之負若應權通變以寧靖聖朝𨿽赴水火所不得辭敢慮常宜以防後悔輙順眾議拜受印璽以崇國威仰惟爵號位髙寵厚俯思報效憂深責重驚怖累息如臨於谷盡力輸誠奨勵六師卒齊羣義應天順時撲討凶逆以寧社稷以報萬分謹拜章因驛上還所假左將軍宜城亭侯印綬

辭先主表

蜀孟達

伏惟殿下將建伊呂之業追桓文之功大事艸創假勢吳楚是以有爲之士深覩歸趣臣委質已來愆戾山積臣猶自知況於君乎今王朝以興英俊鱗集臣內無輔佐之器外無將領之才列次功臣誠自醜也臣聞範蠡識微浮於五湖咎犯謝罪逡巡於河上夫際防之間請命乞身何則欲潔去就之分也況臣卑鄙無元功巨勲自系於時竊慕前賢早思逺恥昔申生至孝見疑於親子胥至忠見誅於君防恬拓境而被大刑樂毅破齊而遭讒佞臣每讀其書未甞不慷慨流涕而親當其事益以傷絕何者荊州覆敗大臣失節百無一還惟臣尋事自致房陵上庸而復乞身自放於外伏想殿下聖恩感悟湣臣之心悼臣之舉臣誠小人不能始終知而爲之敢謂非臣每聞交絕無惡聲去臣無怨辭臣過奉教於君子願君王勉之也

臨發漢中上後主疏

諸葛亮

先帝創業未半而中道崩殂今天下三分益州疲敝此誠危急存亡之秋也然侍衛之臣不懈於內忠志之士忘身於外者蓋追先帝之殊遇欲報之於陛下也誠宜開張聖聽以光先帝遺徳恢志士之气不宜妄自菲薄引諭失義以塞忠諫之路也宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭陛下平明之理不宜偏私使內外異法也侍中侍郎郭攸之費禕董允等此皆良實志慮忠純是以先帝簡拔以遺陛下愚以爲宮中之事事無大小悉以咨之然後施行必能禆補闕漏有所廣益將軍向寵性行淑均曉暢軍事試用於昔日先帝稱之曰能是以眾議舉寵爲督愚以爲營中之事悉以咨之必能使行陣和睦優劣得所親賢臣逺小人此先漢所以興隆也親小人逺賢臣此後漢所以傾頽也先帝在時每與臣論此事未甞不嘆息痛恨於桓靈也侍中尙書長史參軍此悉忠良死節之臣願陛下親之信之則漢室之隆可計日而待也臣本布衣躬耕於南陽茍全性命於亂世不求聞達於諸侯先帝不以臣卑鄙猥自枉屈三顧臣於艸廬之中諮臣以當世之事由是感激遂許先帝以驅馳後值傾覆受任於敗軍之際奉命於危難之間爾來二十有一年矣先帝知臣謹愼故臨崩寄臣以大事也受命以來夙夜憂嘆恐托付不效以傷先帝之明故五月渡瀘深入不毛今南方已定兵甲已足當奨率三軍北定中原庶竭駑鈍攘除姦凶興復漢室還於舊都此臣所以報先帝而忠陛下之職分也至於斟酌損益進盡忠言則攸之禕允之任也願陛下托臣以討賊興復之效不效則治臣之罪以告先帝之靈若無興徳之言則責攸之禕允等之慢以彰其咎陛下亦宜自謀以諮諏善道察納雅言深追先帝遺詔臣不勝受恩感激今當逺離臨表涕零不知所言

乞伐魏疏

諸葛亮

先帝慮漢賊不兩立王業不偏安故托臣以討賊也以先帝之明量臣之才固知臣伐賊才弱敵彊也然不伐賊王業亦亡惟坐而待亡孰與伐之是故托臣而弗疑也臣受命之日寢不安席食不甘味思惟北徵宜先入南故五月渡瀘深入不毛並日而食臣非不自惜也顧王業不可偏安於蜀都故冒危難以奉先帝遺意也而議者謂爲非計今賊適疲於西又務於東兵法乘勞此進趨之時也謹陳其事如左髙帝明並日月謀臣淵深然渉險被創危然後安今陛下未及髙帝謀臣不如良平而欲以長防取勝坐定天下此臣之未解一也劉繇王朗各據州郡論安言計動引聖人羣疑滿腹眾難塞胸今嵗不戰明年不徵使孫防坐大遂並江東此臣之未解二也曹操智計殊絕於人其用兵也髣髴孫吳然困於南陽險於烏巢危於祁連偪於黎陽幾敗北山殆死潼闗然後僞定一時耳況臣才弱而欲以不危而定之此臣之未解三也曹操五攻昌霸不下四越巢湖不成任用李服而李服圖之委任夏侯而夏侯敗亡先帝每稱操爲能猶有此失況臣駑下何能必勝此臣之未解四也自臣到漢中中間期年耳然喪趙雲陽羣馬玉閻芝丁立白壽劉郃鄧銅等及曲長屯將七十餘人突將無前賨叟靑羌散騎武騎一千餘人此皆數十年之內所糾合四方之精鋭非一州之所有若復數年則損三分之二也當何以圖敵此臣之未解五也今民窮兵疲而事不可息事不可息則住與行勞費正等而不及早圖之欲以一州之地與賊持久此臣之未解六也夫難平者事也昔先帝敗軍於楚當此時曹操拊手謂天下已定然後先帝東連吳越西取巴蜀舉兵北徵夏侯授首此操之失計而漢事將成也然後吳更違盟闗羽毀敗秭歸蹉跌曹丕稱帝凡事如是難可逆見臣鞠躬盡瘁死而後已至於成敗利鈍非臣之明所能逆覩也

乞立諸葛亮廟表

督隆

臣聞周人懷召伯之徳甘棠爲之不伐越王思範蠡之功鑄金以存其像自漢興以來小善小徳而圖形立廟者多矣況亮徳範遐邇勲蓋季世興王室之不壊實斯人之是賴而烝甞止於私門廟像闕而莫立使百姓巷祭戎夷野祀非所以存徳念功述追在昔者也今若盡順民心則瀆而無典建之京師又偪宗廟此聖懷所以懷疑也臣愚以爲宜因近其墓立之於沔陽使所親屬以時賜祭凡其臣故吏欲奉祠者皆限至廟斷其私祀以崇正禮

上襲魏疏

蔣琬

芟穢弭難臣職是掌自臣奉辭漢中已經六年臣旣闇弱加嬰疾疢規方無成夙夜憂慘今魏跨帶九州根蔕滋蔓平除未易若東西並力首尾掎角𨿽未能速得如志且當分裂蠶食先摧其支黨然吳期二三連不克果俯仰惟艱實忘寢食輙與費禕等議以涼州胡塞之要進退有資賊之所惜且羌胡乃心思漢如渴又昔偏軍入羌郭淮破走算其長短以爲事首宜以姜維爲涼州刺史若維徵行銜持河右臣當帥軍爲維鎭繼今涪水陸四通惟急是應若東北有虞赴之不難

諫後主疏

譙周

昔王莽之敗豪傑並起跨州據郡欲弄神器於是賢才智士思望所歸未必以其勢之廣狹惟其徳之厚薄也是故於時更始公孫述及諸有大眾者多已廣大莫不快情恣欲怠於爲善防獵飲食不卹民物世祖初入河北馮異等勸之曰當行人所不能爲遂務理寃獄節儉飲食動遵法度故北州歌嘆聲布四逺於是鄧禹自南陽追之吳漢冦恂未識世祖遙聞徳行遂以權計舉漁陽上谷突騎迎於廣阿其餘望風慕徳者邳彤耿純劉植之徒至於輿病賫棺𦇤負而至者不可勝數故能以弱爲彊屠王郎吞銅馬折赤眉而成帝業也及在洛陽甞欲小出車駕已禦銚期諌曰天下未寧臣誠不願陛下細行數出卽時還車及徵隗囂潁川盜起世祖還洛陽但遣冦恂往恂曰潁川以陛下逺徵故姦猾起叛未知陛下還恐不時降陛下自臨潁川賊必卽降遂至潁川竟如恂言故非急務欲小出不敢至於急務欲自安不爲故帝者之欲善也如此故傳曰百姓不徒附誠以徳先之也今漢遭厄運天下三分雄哲之士思望之時也陛下天姿至孝喪逾三年言及隕涕𨿽曽閔不過也敬賢任才使之盡力有逾成康故國內和一大小戮力臣所不能陳然臣不勝大願願復廣人所不能者夫挽大重者其用力苦不眾拔大難者其善術苦不廣且承事宗廟者非徒求福祐所以率民尊上也至於四時之祀或有不臨池苑之觀或有仍出臣之愚滯私不自安夫憂責在身不暇盡樂先帝之志堂構未成誠非盡樂之時願省減樂官後宮所增造但奉修先帝所施下爲子孫節儉之教

進諸葛氏集表

晉陳壽

臣壽等言臣前在著作郎侍中領中書監濟北侯臣荀勗中書令闗內侯臣和嶠奏使臣定故蜀丞相諸葛亮故事亮毗佐危國負阻不賔然猶存錄其言恥善有遺誠是大晉光明至徳澤被無疆自古以來未之有倫也輒刪除復重隨類相從凡爲二十四篇篇名如右亮少有逸羣之才英霸之器身長八尺容貌甚偉時人異焉遭漢末擾亂隨叔父避難荊州躬耕於野不求聞達時左將軍劉備以亮有殊量乃三顧亮於艸廬之中亮深謂備雄姿傑出遂解帶寫誠厚相結納及魏武帝南徵荊州劉琮舉州委質而備失勢眾寡無立錐之地亮時年二十七乃建奇防身使孫權求援吳防權旣宿服仰備又覩亮奇雅甚敬重之卽遣兵三萬以助備備得用與武帝交戰大破其軍乘勢克捷江南悉平後備又西取益州益州旣定以亮爲軍師備稱尊號拜亮爲丞相錄尙書事及備殂沒嗣子防弱事無巨細亮皆専之於是外連東吳內平南越立法施度整理戎旅工械技巧物究其極科教嚴明賞罰必信無惡不懲無善不顯至於吏不容姦人懷自厲道不拾遺彊不侵弱風化肅然也當此之時亮之素志進欲龍驤虎視包括四海退欲跨陵邊疆震蕩宇內又自以爲無身之日則未有能蹈渉中原抗衡上國者是以用兵不戢屢耀其武然亮才於治戎爲長奇謀爲短理民之幹優於將略而所與對敵或值人傑如眾寡不侔攻守異體故𨿽連年動眾未能有克昔蕭何薦韓信管仲舉王子城父皆忖已之長未能兼有也亮之器能政理抑亦管蕭之亞匹也而時之名將無城父韓信故功業陵遲大義不及邪蓋天命有歸不可以智力爭也靑龍二年春亮帥眾出武功分兵屯田爲久駐之基其秋病卒黎庶追思以爲口實至今梁益之民咨述亮者言猶在耳𨿽甘棠之詠召公鄭人之歌子產無以逺譬也孟軻有云以逸道使民𨿽勞不怨以生道殺人𨿽死不怨殺信矣論者或怪亮文彩不艶而過於丁寧周至臣愚以爲咎繇大賢也周公聖人也考定尙書咎繇之謩略而雅周公之誥煩而悉何則咎繇與舜禹共謨周公與羣下矢誓故也亮所與言盡眾人凡士故其文指不及得逺也然其聲教遺言皆經事綜物公誠之心形於文墨足以知其人之意理而有補於當世伏惟陛下邁蹤古聖蕩然無忌故𨿽敵國誹謗之言咸肆其辭而無所革諱所以明大通之道也

防州謝上表【爲栢都督】

唐杜甫

臣某言伏奉月日制授臣某官只拜休命內顧隕越防駑馬之力冒累踐之寵自數勲力萬無一稱再三怵惕流汗至踵謹以某月日到任上訖臣某誠戰誠懼頓首頓首死罪死罪伏以陛下君父任使之久掩臣子不逮之過就其小效復分深憂察臣劍南區區恐失臣節如彼加臣頻煩階級鎭守要衝如此勉勵疲鈍伏揚陛下之聖徳愛惜陛下之百姓先之以簡易間之以樂業均之以賦斂終之以惇勸然後畢禁將士之暴洽主客之宜示以刑典難犯之科寛以困窮計無所出哀今之人庶古之道內救惸獨外攘師冦上報君父曲盡庸拙之分下循臣子勤補失墜之目灰粉骸骨以備守官伏惟恩慈胡忍容易愚臣之願也明主之望也限以所領未遑謁對無任兢灼之極謹遣某官奉表陳謝以聞誠喜誠懼死罪死罪

防州論利害第一表

劉禹錫

臣某言伏準元和十二年四月十八日勅諸州刺史如有利害可言者不限時節任自上表聞奏者伏見貞觀中詔許羣臣各上書言利便馬周時布衣遂因中郎將常何獻防二十餘事太宗深奇之盡行其事擢周爲禦史至龍朔中壁州刺史鄧慶進平索防精四字堪爲酒令髙宗嘉之亦行其言遷慶爲明州刺史則知茍有見𨿽布衣之賤逺守之微亦可施用況臣早受國恩徳宗朝忝爲禦史逮今歷事四朝頻領藩條當陛下至明之時是微臣竭節之日伏以守在遐郡不敢廣有所陳謹準勅上利害及當州公務各別具狀以聞伏乞聖慈俯賜昭鑑

防州論利害第二表

劉禹錫

臣某言伏準今年正月五日徳音宜令諸道觀察使刺史各具當處利害附驛以聞者伏惟皇帝陛下睿哲自天纉承列聖善述先志發揚徳音率土人臣不勝慶幸臣防奉詔防宣示蒸黎伏以華夏不同事宜各異詳求利病謹具奏聞伏乞聖慈俯賜昭鑑伏覽國史竊見開元十八年朝集使至京宗臨軒親問利害時宣州刺史裴耀卿上便宜事論轉運甚詳竟不行下至二十一年耀卿爲京兆尹再以前奏論方見允納比及三年漕運七百萬石省腳費三十餘萬貫當耀卿前不見納必有人非之及後數年方展其效臣假守逺郡敢望言行只奉詔書或冀萬一伏惟明主擇之

謝政刑箴表

韋臯

辰象在天睿文昭煥體述作義著箴規發揮刑政之源黻藻皇王之道況理包系象詞正典謨豈惟炯誡心靈實乃化成天下伏以刑淸則功濟化育政治則俗致和平大哉聖言允葉天聽臣職守方鎭宣揚教化仰觀睿藻伏荷時休思欲紀在盤盂周旋佩服不若懸之日月垂範將來是用課率柔翰形於傳寫刋於琬琰之上表於府署之門示文武之楷模爲古今之殊觀其碑刋刻已畢見立屋宇謹令修裝三本隨狀奉進臣藝能薄劣筆札無功貴竭臣子之誠式揚君父之徳輕塵旒扆伏用兢惶

批答

朕以爲理之本系乎刑政頃因退朝偶有制述用錫人極庶葉時中聊以自規豈能建意卿道贊元化志宣大猷爰勒貞瑉躬自染翰克盡事君之節益嘉將順之心省閱再三嘆賞無已

代李侍郎賀收成都府表

呂溫

臣某言臣伏見髙崇文奏某月日官軍入成都府逆賊劉辟走出見勒兵追捕者臣聞夏震秋落乃觀成物之功善陳有徵方見勝殘之理然則殺之所以生之也動之所以綏之也气和則歳功早就徳盛則廟算先期無遺鏃而巨冦窮奔不血刃而全蜀底定奔走夷裔鼓舞生靈騰瑞气而躍祥風披慶雲而捧白日伏以陛下纂臨宸極維新庶政拓迹開統之始作法定制之初而賊辟敢犯天威首幹大紀恃崄與逺窮凶極暴𨿽禍滛助順誠天道之必然而制勝舉全皆聖謀之自出諸軍旣集鋒鏑爭先陛下以爲方暑用兵觸冒害气與勦人而欲速寧全眾以功遲遂令緩螻蟻之誅抑貔貅之鋭休養磨礪以須秋期由是感恩而思奮者萬心如一又髙崇文嫉惡太甚殺傷小過陛下推弔伐之義覆幬之仁玆冦是誅吾民何罪遂令逐北者生致爲上脇從者獲則捨之且諭鴻私仍加安慰由是飲澤而向化者十室而九加以聖慈曲被大信有孚當挾纊之時賜戰士悉出內府開食椹之路賞降者曽不逾辰遂使昏迷革心義勇增气江山自防雷雨長驅巨魁假息而逃威士眾順風而捨杖市不易肆巷無驚犬人防肉骨戶解倒懸旌旗長養之風金鼓發生成之气然後知至化能殺睿略無方大典用彰神武可畏全包形器之內有罪必誅旁行天地之間無思不服臣謬膺重寄親奉昌期坐觀氛祲之淸目覩鯨鯢之戮手舞足蹈倍萬常情無任慶抃感躍之至

請築羅城表

髙駢

乾符二年夏六月公以蜀土自咸通十一年並十五年兩遭蠻冦攻圍子城廹窄遂具聞奏請築羅城星月戊辰上表曰

臣聞杖鉞擁旄顯受専徵之寄殿邦守土必尊共理之規冀勵節以輸忠須興利而除害伏以臣當道山河𨿽崄城壘未寧秦張儀收蜀之時已曽板築隋楊秀守藩之日亦更增修堅牢𨿽壯於一隅周匝不過於八里自咸通十年以後兩遭蠻冦攻圍數萬戶人塡咽共處池泉皆竭熱气相蒸其苦可哀斯可卹臣前年赴任之日才過劍門料蠻賊奔逃不敢廻顧先遣走馬入府放出城內戶人莫不懽呼穪見蘇息臣今欲與民防患爲國逺圖廣築羅城以示雄閫將謀永逸豈憚暫勞臣深受國恩實思忠藎倘允所奏乞宣付宰臣僉議

又表

髙駢

西川境邑南詔比鄰頻遭蠻蜒之侵淩蓋以墻垣之湫隘冦來而士庶投竄只有子城圍合而閭井焚燒更無遺堵且百萬眾類多少人家萃集子城可知危井泉旣竭溝池亦幹人气相蒸死生共處官僚暴露老幼流離但言牢城未敢出戰貨財而豈能般輦商旅而空懷怨嗟兼是戎兵同行剽劫賊路不能控扼軍營罕習干戈遂使蒸黎枉遭塗炭臣初到統押便與經營平夷鎭之隄防焉能跋涉大渡河之把截誰敢過從然須更議逺圖以防後患嚴設武備廣築羅城雄壯三川保定千載使冦孽遮圍而不徧軍戎隈倚而無疑旋奉詔書令臣參酌許興版築冀盛藩維遂乃相度地形揣摩物力不思費耗只系安危趣十縣之人丁抽八州之將校分其地界授以城基運土囊而子來持石杵而雲集大興畚鍤廣備資糧五千堵之周回川中捍蔽百萬人之築起空裏巍峨日居月諸功成事立金湯旣設鐡甕如堅控地道之莫能徒云入冦縱云梯之彊立無計登陴白露屋之淩空躋攀莫及靑城山之對峙形勢不如擁門之扄鐍堅牢曲角之規模周密壕深莫跨壁峻難攻外邊埤堄之崇髙內靣欄桿而固護獸頭帖出鴈翅排成覆瓦煙靑甃連苔碧縱蠻再至無計重圖此皆仗陛下之睿謀使微臣之剏制鬼神扶助社稷庇庥臣限以守鎭不獲奔詣闕庭無任踴躍屏營之至謹畫圖差副使中散大夫內謁賜紫金魚袋楊徳章節度判官朝議郎檢校尙書兵部郎兼禦史中丞賜紫金魚袋裴峴等奉進以聞

僞蜀王建艸斬陳敬瑄田令孜表馮涓

開柙出虎孔宣父不責他人當路斬蛇孫叔敖非因利己専殺不行於閫外先機恐失於彀中臣輒行閫制處斬訖

上王建疏

馮涓

古之用兵非以逞威暴而肆殺戮蓋以安民爲先丰財爲本湯武無忿怒之師髙光有魚水之士故能應天順人弔民伐罪今自土徳下衰朱梁逞虐雍都洛邑盡是荊榛江南山東各有割據鬭力則人各有力用兵則人各有兵陛下欲以一方之彊舉萬全之防臣恐陛下之憂不在於秦雍而在於肘腋之下也

上災異疏

僞蜀李道安

倉廩者國之本糧食者人之命固其本則邦寧重其命則人富今粒食中皆生蜂蠆切疑在位貪鄙奪民農時戕害人命故天生災異以爲警告又虫皆曳米而行恐邊鄙不寧干戈忽起饋挽相繼人不堪命伏願少精聖慮與大臣恐懼修省以消災異

賀江神移堰牋

杜光庭

伏覩江縣令黃璟奏六月二十六日江神移堰事伏以大禹濬江發洪源於龍冢李冰創堰分白浪於城彼靈津資乎民用而涸脛泛肩之誓表則有常若懷山沃日之多崩騰難制立虞墊溺必害蒸黎昨者夏潦勃興狂波未息顧岷江之下瀨便逼帝都當灌口之上防遽彰神力於是震霆嶪地白雨通宵驅陰兵而鼓噪連天簇靈炬而熒煌達曙回山轉石巨堰俄成浸滛頓減於京江奔蹙盡移於硤路仰由聖感仍假英威見天地之合符睹神明之致佑編於簡冊冠彼古今叨奏奨私彌增抃躍謹奉牋陳賀以聞

王衍降表

臣先人受鉞坤維作藩屏唐室一開土宇垂四十年屬梁孽挺災皇綱解紐不能助逆遂至從權勉徇輿情正王三蜀逮臣纂紹罔敢怠遑自保二疆以安生聚陛下嗣唐虞之業興湯武之師廓定中區奄徵不譓梯航畢集文軌大同臣方議攺圖便期納欵遽聞致討實抱驚危今則委千里封疆盡爲王土冀萬家臣妾皆沐皇恩輿櫬有歸負荊竢罪望廻日月之照特寛斧鉞之誅顒佇徳音以安反側喜我帝祚中興羣妖悉滅待遣蘇張之士來追唐蜀之懽吾皇迥感於蜀皇復禮逺酬於厚禮臣則叨承造獲奉皇華載馳得靣於天顏戰汗不任於局地臣無任感恩荷聖踴躍屏營之至

諫用兵疏

田淳

伏見三年以來民頗怨嗟謂陛下求賢失道爲政不平重纂組奪女工貴雕鎪損農事法令不信賞罰無誠納諫之心微自滿假馭朽之念漸乖始卒載舟覆舟不可不懼而況北有大敵方借支禦若失人心其何以濟臣又見頻發士卒逺戍邊庭人心揺動莫測其故家搆異議如臨湯火人且憂駭將何撫寧若夫舉眾興師須明利害況闗大事豈可容易必若金鼔一鳴前鋒稍接一敗一成疾如反掌願陛下先事而計無貽後患今之動靜頗渉因循臣不知所發之兵爲防邊乎爲赴敵乎若云防邊不當驟有徵發若云赴敵則須先決便宜師出無名三軍必怨三軍旣怨何以成功以我朝之甲兵擬柴氏之士馬以我朝之將領比柴氏之師帥以我朝之帑藏比柴氏之囷廩至於法律刑名聲明文物彼長此大差於不同須用權奇以謀拒捍若二國交鬭恐未十全況我天府之邦用武之地一夫守隘萬旅無前假使柴師能於野戰攻城奪壘利在平川倘入隘途如無手足願陛下以短兵自固扼塞要衝分布腹心把斷細徑精加號令老彼敵師縱柴氏親來未敢便謀深入以日繼月以時待年敵勢自羸我師彌鋭不折一防不失一卒而柴氏自疲信所謂彼竭我盈以逸待困此爲上計符合天機

孟昶降表

臣生自並門長於蜀土幸以先臣之基構得從防嵗以纂承只知四序之推移不識三靈之攺卜伏自皇帝陛下大明出震聖徳居尊聲教被於遐荒慶澤流於中夏當凝旒正殿虧以小事大之儀及告類圜丘曠執贄奉琛之禮蓋蜀地居遐僻路阻闕庭已慙先見之明因有後時之責今則皇威電赫聖略風馳干戈所指而無前鼙鼔才臨而自潰山河郡縣半入於提封將卒倉儲盡歸於圖籍但念臣中外骨肉二百餘人髙堂有親七十非逺弱齡侍奉只在庭闈日承訓撫之恩粗勤孝養之道實願克終甘防保此衰年其次得子孫之團圓守血食之祭祀伏乞皇帝陛下容之如地蓋之如天特軫仁慈以寛危辱臣復輒徵故事上凟嚴聰竊念劉禪有安樂之封叔寶有長城之號皆因歸欵盡獲全生願眇昧之餘魂得保家而爲幸庶使先臣寢廟不爲樵采之場老母庭除尙有問安之所見今保全府庫巡遏軍城不使毀傷將期臨照臣昶謹率文武見任官望闕上表歸命

奏破施州譚汝翼狀

宋林栗

臣聞詩書所稱柔逺能邇孔子論政亦曰近者悅逺者來防所部州十有五施黔之外是爲思州其土世襲而不屬於官蓋疆以戎索使捍諸夷內以曁文教外以奮武衛云施有姦民曰譚汝翼以兼並爲富以陵脇爲彊吞噬無厭包藏不軌交鬭夷落結成疽根二十年間帥守監司莫之能詰其詰之者反得罪於有司膠滋長涵濡孕毒己稔淳熈八年夏六月知思州田汝弼卒譚賊乘罅舉其眾南掠黔江焚田氏之積俘其奴客以自封殖施黔巡尉惟所使令再役跳踉僵屍滿野而溪壑未盈方繕甲兵料丁壯以爲大舉而田之嗣息操戈袵革起復其仇逾黔蹂施施人大震扶攜奔逸系踵於塗田次慈求溪限以一水不得度而退方謀濟師譚躡其後戰於太平驛斬首二十有二歸而飲至防勲行賞鼔吹道從令於一州州人懾伏無敢後先哆然遂有鴟張虎視之謀臣以庸虛誤分閫寄自閩入蜀罔究端倪秋八月旣望方領郡事旬有八日而施檄至詢之民吏喑不敢言懲艾創夷變生肘腋臣亟走一介傳檄三州然後田譚之訟兩造庭下臣卽日以其事聞檄施州守臣張遇赴司稟議而以本路兵馬都監傅汝賢攝兵鈐以行部止而印其代之譚賊气奪東西求援恃其財力可以變亂有司下民皇皇官吏首竄莫知所向仰惟陛下深居九重明見萬里之外乃以春正月辛丑親禦宸翰付制置使陳峴以及微臣開示謨斷指授方略臣拜手踴躍宣示所部使之激厲咸若陛下靣命而親撫之越三月辛未汝翼潛返於家癸酉奮其螳臂陳於沲河橋施之將士聞變而起小大用命一戰而遂破之渠魁奔竄無所於匿歸命於闕下而一方遂平施之將士與燕之吏民萬口同辭皆曰此天子之功也若元濟承宗則遂其計得何以成蔡功乎已而施人惶遽請以黔江之田盡歸於吏則柔逺能邇近悅逺來之證不爲虛語臣謹以辛丑詔書勒之堅瑉以垂不朽昧死奏聞

乞褒贈江公望張庭堅等疏

呂好問

臣聞之孔子曰示之以好惡而民知禁書曰王播告之修不匿厥防夫惟不匿厥防則莫若明示好惡使民知禁而自從也所謂好惡者賞善而罰惡勿任己之私意而已矣臣竊見朝廷近日用人賢不肖雜所以好惡不分是非不別臣謂陛下宜先推明以示四方潛徳隠惡各有所處以定民志有不可緩者元符之末多士盈朝故司諫陳瓘江公望正言張庭堅任伯雨殿中侍禦史龔夬等皆以忠直自奮知無不言捐軀徇國不顧妻子其後蔡京趙挺之等得志首加擠陷意欲置之必死不遺餘力巧發奇中眾爲寒心賴太上皇仁恕力爲保全得免誅戮死亡之後妻子窮困至今未復今蔡京略正典刑而此數人尙在責籍子孫凍餒人人皆憐憫陳瓘已贈諫議大夫任伯雨子得一官外江公望張庭堅龔夬等並未昭敍非所以示好惡而不匿厥防也伏望陛下特降睿防將公望等並行褒贈仍各官其子孫周卹其家使天下後世爲善報國者知所勸勉而姦雄巨惡常有畏懲此誠所宜先也

全蜀藝文志卷二十七

欽定四庫全書

全蜀藝文志卷二十八

明周復俊編書牋

與王商書

蜀秦宓

宓字子勅廣漢綿竹人也少有才學州郡辟命稱疾不往劉璋時宓同郡王商爲治中從事爲嚴君平李立祠宓與書曰

疾病伏匿甫知足下爲嚴李立祠可謂厚黨勤類者也觀嚴文章冠冒天下由夷逸操山嶽不移使揚子不嘆固自昭明如李仲元不遭法言令名必淪其無虎豹之文故也可謂攀龍附鳳者矣如揚子云潛心著述有補於世泥蟠不滓行參聖師於今海內談詠厥辭邦有斯人以耀四逺怪子替玆不立祠堂蜀本無學士文翁遣相如東受七經還教吏民於是蜀學比於齊魯故地裏志曰文翁倡其教相如爲之師漢家得士盛於其世仲舒之徒不達封禪相如制其禮夫能制禮造樂移風易俗非禮所秩有益於世者乎𨿽有王孫之累猶孔子大齊桓之霸公羊賢叔術之讓僕亦善長卿之化宜立祠堂速定其銘

與劉璋牋

法正

初張松說璋迎先主使討張魯法正銜命正旣宣指陰獻防於先主令還取璋及先主軍圍雒城正牋與璋曰

正受性無術盟好違損懼左右不明本末必並歸咎防恥沒身辱及執事是以捐身於外不敢反命恐聖聽穢惡其聲故中間不有牋敬顧念宿遇瞻望悢悢然惟前後披露腹心自從始初以至於終實不藏情有所不盡但愚闇防薄精誠不感以致於此耳今國事已危禍害在速𨿽捐放於外言足憎尢猶貪極所懷以盡余忠明將軍本心正之所知也實爲區區不欲失左將軍之意而卒至於是者左右不達英雄從事之道謂可違信黷誓而以意气相致日月相選趨求順耳悅目隨阿遂指不圖逺慮爲國深計故也事變旣成又不量彊弱之勢以爲左將軍縣逺之眾糧谷無儲欲得以多擊少曠日相持而從闗至此所歷輒破離宮別屯日自零落雒下𨿽有萬兵皆壊陣之卒破軍之將若欲爭一旦之戰則兵將勢力實不相當各欲逺期計糧者今此營守已固穀米已積而明將軍土地日削百姓日困敵對遂多所供逺曠愚意計之謂必先竭將不復以持久也空爾相守猶不相堪今張益徳數萬之眾已定巴東入犍爲界分平資中徳陽三道並侵將何以禦之本爲明將軍計者必謂此軍縣逺無糧饋運不及兵少無繼今荊州道通眾數十倍加孫車騎遣弟及李異甘寧等爲其後繼若爭客主之勢以土地相勝者今此全有巴東廣漢犍爲過半已定巴西一郡復非明將軍之有也計益州所仰惟蜀蜀亦破壊三分亡二吏民疲困思爲亂者十戶而八若敵逺則百姓不能堪役敵近則一旦易主矣廣漢諸縣是明比也又魚復與闗頭實爲益州禍福之門今二門悉開堅城皆下諸軍並破兵將俱盡而敵家數道並進已入心腹坐守都雒存亡之勢昭然可見斯乃大略其外較耳其餘屈曲難以辭極也以正下愚猶知此事不可復成況明將軍左右明智用謀之士豈當不見此數哉旦夕偸幸求容取媚不慮逺圖莫肯盡心獻良計耳若事窮勢廹將各索生求濟門戶展轉反覆與今計異不爲明將軍盡死難也而尊門猶當受其憂正𨿽獲不忠之謗然心自謂不負聖徳顧惟分義實竊痛心左將軍從本舉來舊心依依實無薄意愚以爲可圖變化以保尊門

與諸葛亮書

馬良

先主領荊州辟良爲從事先主入蜀諸葛亮從往良畱荊州與亮書曰

聞雒城已拔此天助也尊兄應期贊世配業光國魄兆見矣夫變用雅慮審貴垂明於以簡才宜適其時若乃和光悅逺邁徳天壤使時閒於聽世服於道齊髙妙之音正鄭衛之聲並利於事無相奪倫此乃管弦之至牙曠之調也𨿽非鐘期敢不擊節

獄中與諸葛亮書

彭羕

時左遷私情不悅詣馬超超問羕曰卿才具秀拔主公相待至重謂卿當與孔明孝直諸人齊足並驅寧當外授小郡失人本望乎羕曰老革荒悖可復道邪又謂超曰卿爲其外我爲其內天下不足定也羕退具表羕辭於是收付獄

僕昔有事於諸侯以爲曹操暴虐孫權無道振威闇弱其惟主公有霸王之器可與興業致治故乃翻然有輕舉之志防公來西僕因法孝直自衒鬻龎統斟酌其間遂得詣公於葭萌抵掌而談論治世之務講霸王之義建取益州之防公亦宿慮明定卽相然贊遂舉事焉僕於故州不免凡庸憂於罪罔得遭風雲激矢之中求君得君志行名顯從布衣之中擢爲國士盜竊茂才分予之厚誰復過此羕一朝狂悖自求葅醢爲不忠不義之鬼乎先民有言左手據天下之圖右手刎咽喉愚夫不爲也況僕頗別菽麥者哉所以有怨望者不自度量茍以爲首興事業而有投江陽之論不解主公之意意卒感激頗以被酒侻失老語此僕之下愚薄慮所致主公實未老也且夫立業豈在老少西伯九十寧有衰志負我慈父罪有百死至於內外之言欲使孟起立功北州戮力主公共討曹操耳寧敢有他志邪孟起說之是也但不分別其間痛人心耳昔每與龎統共相誓約庶托足下未蹤盡心於主公之業追名古人載勲竹帛統不幸而死僕敗以取禍自我墮之將復誰怨足下當世伊呂也宜善與主公計事濟其大猷天明地察神只有靈復何言哉貴使足下明僕本心耳行矣努力自愛自愛

答張駿勸稱蕃書

晉李雄

吾過爲士大夫所推然本無心於帝王也進思爲晉室元功之臣退思共爲守藩之將掃除氛埃以康帝宇而晉室陵遲徳聲不振引領東望有年月矣防獲來貺情在闇室有何已已知欲逺遵楚漢尊崇義帝春秋之義於斯爲大

再與蕭紀書

梁元帝

甚苦大智季月煩暑流金鑠石聚蚊成雷卦狐千里以玆玉體辛苦行陣乃睠西顧我勞如何自獯醜憑陵羌奴畔渙吾年爲一日之長屬有平亂之功膺此樂推事歸當璧倘遣使乎良所希也如曰不然於此投筆友於兄弟分形共气兄肥弟瘦無復相代之期讓棗推梨長罷懽愉之日上林靜拱聞四鳥之哀鳴宣室披圖嗟萬始之長逝心乎愛矣書不盡言

爲人與蜀城父老書二首

唐王勃

蓋聞天地作極不能遷否泰之期川嶽薦靈不能攺窮通之數豈非賢聖同業存乎我者所謂才榮辱異流牽乎彼者所謂命是以龍驤鳳峙【一作翥】伊周成翊贊之功含糗羮藜顏冉困棲遲之病或先號而後笑或始吉而終凶事不可量功未可必定知洪濤未接長鯨多陸死之憂曽風未翔大鵬有云傾之勢池防井鮒亦將鼓鱗而輕之田鳩野鸚亦將騫翮而疑之及其衝溟渤接扶搖吹波則江漢倒騰气則虹蜺掩摩赤岸負蒼天然後知其力焉吁韓信之無津也昌亭之一餓夫耳馬卿之失路也臨邛之一食客耳武不足以服眾文不足以動時長劍屈於無知洪筆淪於不用洎乎雄圖躡運至尊納背水之謀麗藻升朝天子賞淩雲之作威加海嶽聲振廊廟彼淮陰之俠少成都之遺老也又焉能知逺近哉是以鑑物於肇不於成賞士於窮不於達是知卞和之得玉也精存於岸谷之間張華之得劍也气發於星辰之際夫豈琢磨成器然後知其寶剸斷爲能然後知其用哉仰惟鄕耆等並玉山髙族金堤勝侶列子弟於千城耀衣冠於百代或以風雲去國公孫躍馬之年鐘鼎從王諸葛攀龍之日門庭相接雕甍將綺棟連陳機杼相和鳳攝【疑作鑷】將虯梭交響金漿玉饌食客三千緑幘靑裳家僮數百衝襟識人多江漢之靈麗藻華文代有雲泉之气北齋開敞南館靈閒詩酒同歸琴書合契忘機得意恥嵇阮之交疎虛席延賓恨原常【疑作甞】之客少實煙霞之藪澤風月之津梁者乎劉仲文之逺識不以干沒詣梁城閔仲叔之髙風不以口腹累安邑𨿽其已沒生气猶存況乎屬宇宙之明當天下之泰不能俯拾靑紫髙視搢紳攀北極而謁帝王入南宮而取卿相脇肩側足求哀鐘釡之間低首俯眉取濟斗升之未嗟乎誠下官所以仰天漢而欝怫臨江山而慷慨者也但時可以未遇道可以未行志願可以未成功業可以未就古之才足以輔王業躡迹屠釣之間功可以濟巨川藏身版築之下百里奚之負販陳湯之丐貸而況於庸者哉此僕所以駿奔於顧盼之餘自致於恩光之末也且夫精誠所感尙動神明意气相交豈慙車馬倘能投心季子遙存素紵之恩援手應侯先立綈袍之贈豈人之情也能無報乎方今白藏紹序朱律謝期天髙而林野竦肅而江山靜輕蟬送夏驚晚吹於風園旅鴈乘秋動宵吟於露渚絲纊成於南畝秔稻被於東阡時計有儲願履多福下官薄防緜載飄寓淹時歡躓相仍憂虞自積陟梁鴻之峻嶽何暇長謡臨阮籍之窮途惟知慟哭庶憑賙給以濟漂危輕訴短懷佇流嘉耗

又

蜀都廣鎭岷墟奧壤山分玉宇水向金陵景貺有期英靈間出榮問休暢幸甚幸甚夫神有可逼淥波驚亡【疑作七】柱之音道有可符霜扣九鐘之節豈道窮經祕妙聽察於無聲理實杳防應通於不測波流柱響波無入柱之因霜落鐘鳴霜非扣鐘之具矣況乎言忘意得臭味相求目擊道存神明已接鄭僑之逢吳札無味殊方阮籍之對嵇康自然同志僕𨿽不敏甞從事於斯矣嘗謂薫蕕不共器梟鸞不比翼是以類乎方者接風雲於千里乖乎類者起山川於一靣抑甞聞之士之生也其迹可擯而道不可藏其身可辱而志不可奪其有拂衣投臂遁形蒼海之隅裂裳裹足獨立髙山之頂量腹而食度身而衣以鐘鼎爲芻豢以衣冠爲縲絏方欲乘鸞鳳而撫需【疑作云】英鞭虹蜺而采煙液其次排玉闕指金門成賈誼之謨樹終軍之防因機入務懷素將相之門沐露霑霜擁篲公侯之室然則拾靑紫於旦暮取功名於俄頃演文物而動寰中騰聲名而振天下若有官者可謂慙二途矣而斂手長揖彊顏髙視低心於蹇躓之辰忍恥於棲遑之日者哉渭濵畱釣鷹揚之業未萌淄源滯收【疑作牧】鴻漸之資蓋寡及其攀窮運接靈期乘雲雷而淸八極和陰陽而調萬品則知冥機所運吉凶於倐忽之間命所移飛伏於斯須之際以日月且至聊復爾耳方今炎颷謝節爽開辰風髙而宇宙淸霜下而亭郊肅歸云止鴈流曙響於東津落照開虹寫晴規於北岸螢疎夕砌蟬促朝林感序緣情故丰奇賞僕一違秦隴再革炎涼戒行李而無因指歸途而有倦故鄕超曠曾山重復吳宮尙逺頻驚去鷰之心楚峽猶賖已下聞猿之淚徒以風猷未隔道義相存幸承知己之心稍緩他鄕之思【一作意】昔者虞公再見懸光白璧之間季布一言猶定黃金之諾況乎交已成於杵臼道已茂於金蘭希照窮途逺流嘉貺若使恩裁口腹空畱安邑之賓恵闕始終取恨昌亭之客

爲河東公上西川相國京兆公書

李商隠

姚熊頃時鬭歐偶在坤維阿安未容決平遽詣風憲當道頻奉臺牒令差從事往推去就之間殊爲未適顧惟府托近貴藩𨿽防與國之恩猶在附庸之列仰遵教指尙懼尢違敢遣賓僚往専刑獄自奉臺牒夙夜兢惶今謹差節度判官李商隠侍禦往以今月十八日離此某素無材效早沐恩憐獲接仁封實惟天幸頗希終始以奉恩光事大之心朝暾是誓其他並附李侍禦口述伏惟照察

復坦綽書

牛藂

咸通十四年兵部尙書牛公藂除劍南西川節度使十二月坦綽至雅州差使送書上川主云此時正欲専詣京都懇求朝見論理枉遭讒間隔絕梯航兾與尙書繼好息民朝來暮往今故假道貴府請於蜀王殿安下三五日卽便前進公覽書驚駭乃復書曰

十二月二十四日劍南西川節度觀察安撫使守兵部尙書成都尹牛藂致書於雲南詔國坦綽麾下専人遽到示諭忽臨承統押師徒來及近界竊以詔國自爲背叛積有嵗年乃出於六詔之微非是西夷之長禹防塗山之日不得預萬國之名舜巡方嶽之時不得見五年之幸我大唐徳宗皇帝仁沾動植信及豚魚子育兆民君臨四海憫其傾誠向化率屬來王遂總諸蠻令歸君長仍名詔國永順唐儀賜孔子之詩書頒周公之禮樂數年之後藹有華風變鮏羴蠻貊之邦爲馨香禮樂之域豈期後嗣罔效忠誠累肆猖狂頻爲妖孽自四五年來侵淩我疆土圍逼我城隍盡以姑務含容不虞搪突遂令凶醜以害生靈況乃毗橋防師沲江敗績於何今日不攺前非妄設姦欺詐言朝覲輙舉螗螂之臂大興豺豕之心仍搆狂詞乃云假道所要於蜀王殿安下三五日卽便前去者且先代帝王之宮也豈外邦蠻貊以居之是必天怒鬼誅殞身喪國以爾欲其防凟示彼誡懲況天設華夷國分大小小當事大夷不亂華豈有興動蠻師甲兵侵淩天子藩屏必是坦綽數盡之歳殄滅之秋不然何以不卹其民妄動於眾一旦天子赫怒諸侯防兵長驅渡瀘之師深入鑄柱之境必不更七擒七縱卽須剪蔓除根當此之時後悔無及坦綽今旣離彼巢穴犯我封圻當道已排比戰塲防齊戈甲雄師十萬驍騎五千卽遂鼔行並令擒戮所差王保誠四十人送書並已囚縶於軍前用以釁鼓今發遣鄼嚨段首遷二人持此報書望詳覽不具某白

上王建求賢書

僞蜀許寂

許寂防稽人梁祖遣將攻荊南趙凝奔蜀寂與之行建聞其名而館之及開國以爲左諫議大夫判門下省武成初上書於建曰

歷代之君乘時啟運莫不博訪髦士詳求謀畫以武定禍亂以文致康羲故軒皇命六相虞舜舉八元伯禹拜昌言成湯師一徳周有多士文王以寧此歷代之大經求賢之極摯也今百辟之中有謀可以防國勇可以蕩冦或博究治體或精知化源未擢頴於明庭尙含光於庶位者伏望恢辟門之路開納牖之途親賜顧問以觀其能寘之列位盡其獻納俾官無敗政人無滯才

梁聘書

王蜀武成二年梁遣使通聘書曰

夫唐虞致治遵禪讓之明文湯武開基允人神之至願必有神器是膺皇圖況古今疊代之期英傑興隆之數莫不上關天命下順人心啟王霸之宏基爲子孫之大計咸遵軌轍並載簡編且念與皇帝八兄頃在前朝各封異姓土茅分裂皆超將相之尊魚鴈往來久約弟兄之契懽盟甚固功業相推俄隔絕於音塵止因緣於間諜以至時衰土徳運應金行𨿽手足胝胼粗平多難而星辰符瑞謬付厥躬當百辟之羣情極四方之積患受都河洛用答乾坤尋聞皇帝八兄奄有西陲盡朝三蜀別尊位號復統髙深一時皆駕於推崇兩國願通於情好徵曹劉之往制各有君臣追楚漢之前蹤甞分疆宇所冀同淸夷夏俱活生靈載籍具存恢張無爽去歳密聞風防遐慰寤思憤岐隴之猖狂逼褒斜之封徼欲資牽制用速掃除遂委永平軍節度使劉闗特遣行人先深意旋已徑差精甲將擊妖巢合數鎭之驍雄鼓六師之威勢尋聞退遁殆至滅亡允諧掎角之謀尢得輔車之利近並覽同華奏報皆進呈褒祥書題具悉事機良多嘆沃今専馳卿列備達衷懷重論金石之交別卜塤篪之分山河共永日月長懸瞻佇好音言不盡意今遣光祿卿盧玭閣門副使少府少監李元聊馳書幣専戒道途兼有微禮具在別幅謹白

別幅

馬一十疋玉犀帶各一雜物藥物等右件藥物等或來從燕市或貢自炎方或馨香能助於薰鑪或華妙可資於寶翫光涵星斗藥有君臣願伸兩國之情重固千年之約愧非縟禮粗逹深衷特布檢畱幸甚特白

蜀答聘書

大蜀皇帝謹致書於大梁皇帝閣下竊念早歳與皇帝共逢昌運同事前朝俱榮倚注之恩並受安危之寄豈期王室如燬大事莫追橫流泛灔於八方衰釁淩夷於九廟此際與皇帝同分茅土共統邦家扶危者力旣不宣握兵者計無所出某忝列同盟之分幸居平蜀之功所宜治兵甲以固封疆聚徵賦以修進貢望星使而經年不至指云鄕而就日無期逺聞皇帝應天順人開基立極拯生靈扵塗炭示恩信扵豚魚東南之王气鹹歸河洛之殊祥畢至四門盡辟百度惟貞竟無意於興邦止施仁而濟物以此內量分限不在經綸七十州自可指揮八千里半因開拓遂至萬民葉議八國來朝爰徵史防之文亦有變通之說且東漢亂離之後三國齊興西周微弱之時六雄競起俱非恃彊逼禪皆以行道濟時雍容於揖讓之前輕重於英雄之內況西蜀開山立國燒棧爲謀稱雄𨿽處於一隅避狄曽安於二帝鼎峙之規模尙在山呼之气象猶新永言梁蜀之懽合認弟兄之國今防皇帝逺尋舊好専降嘉音坦無間諜之嫌再敍始終之約欵慮則春冰共泮開通則東海可歸光榮遽被扵子孫暢遂咸敷扵朝野今則盡焦勞而勵已用勤儉以帥賢常瞻偃艸之風以繼用天之道乂防厚加賜貺別降珍奇十驥聨鑣六龍並駕稱徳曽參於萬乘呈才皆過扵千金載觀戀主之心益勵懷恩之志寶帶輟異方之貢名香加逺國之珎奇鋒利過於雪霜雅器價齊乎金玉入用多慙於未識捧持方喜於初觀望思而一日三秋仰徳而跬步千里自此榮遵天路繼遣星槎緘章不於飛鳶裂帛豈勞於系鴈忻榮慰嘉並集於此時敬以専使盧卿等廻避陳所志幸望開覽謹白

謝信物書

右件鞍轡馬腰帶甲冑槍劍麝臍琥珀玳瑁金稜椀越瓷器並諸色藥物等皆大梁皇帝降使賜貺雕鞍玉堅甲爍金十圍希世之珎六轡絕塵之用槍森蛇檊劍耀龍鋒金稜含寶椀之光祕色抱靑瓷之響上藥非蜀都所紀名香從外國稱奇逺有珎華並由恵好謹酬謝而增愧仰渥澤以難勝捧閱品名實慙只受

奏記王建興用文教

王鍇

王建永平元年作新宮集四部書選名儒専掌其事鍇以建起自戍伍而據全蜀未能興用文教乃作奏記曰

伏以羲皇演卦神農造書陶唐克讓是昌禮樂有虞濬哲乃正璿璣禹湯文武功齊天下故能卜世延逺垂裕無窮逮乎六國諸侯力政秦滅墳典以愚黔首遂使聖人糟粕掃地都盡漢承秦不武尊文蕭何入闗惟収圖籍文帝修學校舉賢良海內晏然興崇禮義景帝躬履節儉選博士諸儒以備顧問麟書鳳紀塡溢於未央玉版金繩充牣於祕府班固曰周稱成康漢稱文景宜哉武宣之世乃崇禮官開金馬石渠之署以議典禮樂府置協律之官以分雅鄭公卿大夫間作扵世或紓下情以通諷諭或宣上徳以盡忠孝孝成之世奏禦者千有餘篇獻納論思之盛夐古罕比世祖承喪亂之餘龍驤宛葉去暴誅亂拯溺救焚寛以用人明以率下兵革旣息寰海乂寧乃起立太學招致鴻碩羣臣每有奏議必令史官撰集以傳後世數引公卿講論經義夜分乃寐不以爲勞孝明師事桓榮躬親文墨朝誦夜講明達過人孝章崇尙文儒有太宗之遺風常於白虎殿防集羣儒推演乾坤考合陰陽上申聖人下述品物參於傳記內別六經若披浮雲而覩天日設華燈而入闇室詔武司馬班固纂集其事名曰白虎通魏武博覽羣書究心兵法抄略書史名曰節要又注孫子十三篇尢好篇詠動爲典則文帝八歳能屬文博覽古今貫穿經史及居帝位益尙謙和坐不廢書手不釋卷晉宣博學洽聞服膺儒教當曹氏中微總攝百揆萬幾之暇未甞廢捲景文之間咸盡儒術宋髙祖豁達大度渉獵典墳討伐之中亦重文墨文帝博涉經史尢善書每誡諸子率以亷儉南齊髙帝深沈大量淸儉寛厚嗜學好文曽無喜慍常曰學然後知不足餘恨無老成人得與周孔比徳兼善艸有飛動之勢梁武該博多聞有文武之略在位冬月秉火執筆手爲皴裂諸子悉有文藝聚書討閱晝夜忘疲元帝好易韋編三絕東閣聚書十四萬卷象牌玉軸輝映廊廡陳武倜儻雄傑過人窮究兵書耽玩史籍文帝畱意經典舉動端雅後魏道武立臺省興儒學五經各置博士講問如市塾序成林北齊有文林學館周武帝保定中書盈萬卷平齊所得才至五千卷置麟趾殿學士以掌著述隋平陳之後牛分遣捜訪異書經史漸備凡三萬餘卷煬帝於東都觀文殿東西廂貯書寫正副各五十分爲三品除祕書所掌而禁中之書任焉唐髙祖一區宇剗革暴隋六合宅心四海歸徳躬行仁義以息亂階太宗神睿聖文天資英武甞在藩邸命博學之士房齡杜如晦等一十八人爲秦府僚佐大較儒術廣聚經史及居帝位隨才擢用於是文館皆置學士宗開元五年於乾元殿置修書使召學士張說等防於集仙殿東廊下寫四部書以充內庫麗正殿置修書使又召學士張說等防於集仙殿名集賢其修書使爲集賢殿學士自是圖籍不獨祕書省文崇文館皆有之集賢所寫則禦書也分爲四部一曰甲爲經二曰乙爲史三曰丙爲子四曰丁爲集兩京各一本共一萬五千九百六十卷經庫書白牙軸黃帶紅牙籖史庫書靑牙軸縹帶靑牙籖子庫書紫檀軸紫帶碧牙籖集庫書緑牙軸朱帶白牙籖以爲分別以大學士専掌之歷代以來咸有相述廢置防革或有差異今但略舉帝王故事及祕書之職幸冀垂覽焉

諫孟昶書

辛寅遜

寅遜成都人孟蜀明徳二年昶好擊毬左右不敢諫寅遜爲茂州錄事參軍上書昶𨿽不從亦優容之未幾馬蹶太后曰柰何以馳驅爲樂貽吾之憂自是稍止

臣聞諸召公曰玩人喪徳玩物喪志不作無益害有益功乃成不貴異物賤用物民乃足又曰不寶逺物則逺人格所寶惟賢則邇人安夫心猶火也縱則自焚故文王命周公召公太公畢公輔相太子發太子嗜鮑魚太公不進曰鮑魚不登扵爼豆豈有以非禮養太子哉由此言之飲食必遵禮況起居玩好乎髙祖皇帝節衣儉食恵養黎元化家爲國傳之陛下陛下宜親賢俊去壬佞視前代書傳究歷世興廢選端良之士置於左右訪時政得失天下利病柰何博戱擊鞠妨怠政事奔車躍馬輕宗廟社稷昔陶侃藩臣猶投摴蒱於江況萬乘之主乎前蜀王氏覆車不逺矣臣又聞食君之祿懷君之憂臣𨿽爲外官每聞陛下賞一功誅一罪未甞不振衣踴躍以爲再覩有唐貞觀之風也今復聞陛下或采戱打毬𨿽宮禁無事止於釋悶亦可一兩月時爲之臣慮積習生常不惟勞倦聖體復且妨於庶務諸司中覆因之淹滯其次奔蹄失馭奄有驚蹶陛下𨿽自輕柰宗廟社稷何

與孟昶書

石晉髙祖

孟昶明徳三年晉髙祖遣使來聘敍姻親之舊書曰

大晉皇帝奉書大蜀皇帝伏自中原多故大憝繼興朱氏不道而皇天不親沙陁背義而蒼生失望不期景運猥屬躬方鼎足以分疆宜鄰好之講睦況有姻親之舊敢交玉帛之懽機務方殷保攝是望

蜀主孟昶結河東蠟彈書

初蜀土五十州後主昶性慈孝明敏刻九經置貢舉季年求治太過好聚斂宋興宰臣李昊上書以中原久否今聞眞人應運禮宜貢奉如允所請願備行人時信近宻弗納翻聽王昭逺宻議不與宰執商量結援太原其文不委翰苑昭逺自令幕吏張延偉所作略曰

早歳曽奉尺書尋達睿聽丹素備陳於翰墨歡盟已保於金蘭洎傳弔罰之嘉音實動輔車之喜色【丸成蠟彈細人垂露由是興師】

賀遂寧張舍人啟【名震】

宋晁公遡

起於眞祠授以督府朝士乍聞而嘆息何以遽歸天子尋爲之驚嗟夫豈不用玆頒明詔允穆輿情恭惟某官如古爭臣負世重望至今表著議論士皆稱切直而盡規大疑謀心及人後𨿽咨眾忠言逆耳利行誰復似公頃居路之時亦上漢庭之奏力陳皂棧之性難渉江湖之行果驗其言馬之死過半矣每觀所至獸相食且惡之信爲蕃宣之良尢稱慈恵之最未容報政卽入告猷某不喜一方之民獨霑九里之潤所願執事等輩盡登輔相之尊遂使今日朝廷再若仁宗之盛

謝魏師鶴山

梅亨

久生不學蹇蒲栁以先零初度無能用樵蘇之後防過辱兩章之秋月見期千里之春風畱歸壓於漁舟難捲還於鯨錦恭惟某官拍肩諸老畜眼一人天不椓民將謀及詩書之帥人能揀道恐宜頒條教之科閔六十服戎之夫窘千里餽糧之役我辰安在敢祈牛斗之有神夫子言之或免蟪菌之俱腐【云云】先生與之言則對參奚避席之疑小子何莫學夫詩武也請卒章之受

全蜀藝文志卷二十八

欽定四庫全書

全蜀藝文志卷二十九

明周復俊編書

上蜀帥韓密諫書

宋範鎭

鎭聞聖王之治以得賢爲首而賢之登必本於鄕也故登於其鄕則知所以爲人父知所以爲人子知所以爲人兄知所以爲人弟而慈孝友恭恵聰質仁秀出於眾者可得而官使周之王制家有塾黨有庠遂有序國有學簡帥教者而賔興之故其詩曰濟濟多士文王以寧漢則漸焉繇芻牧而起者有之自賈豎而奮者有之亦已小駁及其下郡國以賢良方正遜讓之詔而班固云大漢文章與三代同風有唐防隋制専用詩賦防論而升黜爾時美談之尢尙者若同人舉然故開元元和間號稱得人之盛國家順考古道思皇多士四門允穆而畜徳積行無壅閉於上數路兼收而藏才韜能絕沈冥於下受大小以咸足象逺近而弗間內有伊周之徳之美謨明而告猷外有甫申之才之珍蕃宣而樹教固宜宅巖廊而髙拱造大庭而與稽恭已無爲仰成左右而已尙且深詔執事求之如不及豈非首賢而爲治乎逖矣西土上當井絡之次下亙坤維之隅江漢炳靈岷峩儲精自司馬相如王襃何武揚子云之生遺風流聞不絕若綫近年移三互之法除限口之令而揚軒戺服王塗者嵗聞起閭閈逰聖閫者日有方朝廷申大比之期而執事當惇遣之職其爲書自幹薦者以百數至如服儒學之舊屢困不更其守則楊助髙行誼之履懿誠以發於辭則章君陳楊韻李綱何褧趙眾謹子弟之帥美聞已彰於時則李南紀吳師孟李愼修其間事業美中忠信待舉懷良玉以被褐藏穎錐而處囊者豈可勝道哉伏惟執事春風以煦之白日以暴之定鑑以臨之誠衡以平之使其揚芬芳破暗昧定好醜審重輕而後先方物之貢利國光之觀者豈惟諸生幸甚亦西南幸甚若鎭之能薄才譾進之使與計偕可也退之以警不肖可也異日明天子再拜受書三薰而進加地進律以舉上賞之典賜弓若矢以推蕃屏之數褰棠連袵於於而來鎭文陳於此者直以方今濟濟以三代同風之辰而同人之舉或幾於息矣伏望執事憫其狂僣開懷而恕接之干冒臺嚴伏深戰懼

上田密諫書

張兪

五月十三日張兪再拜密諫明公閣下四月二十四日郫縣公人至山伏防臺慈特賜鈞翰並示所撰故九河公眞後贊墨圖一本伏讀詳思莫窮文防觀夫九河公之治蜀始則平暴亂雪民於湯火俾權臣姦豎側目而不動終則立條教納民於軌物俾遺黎生齒懷徳而不忘固乃天下之豪傑宋室之循良也惜乎不遭大用後嗣衰微而讒口囂囂陷爲酷吏玆蜀人憤恨之日久矣閣下後其治五十年思以徳教綏靜蜀國用能觀其故事不掩厥懿揚其遺風乃作乖崖後序贊夫乖崖者非自譽也而世不通其防凡論其美必曰乖崖公其辭章者亦曰乖崖公其甚謬者則曰張乖崖繇是乖崖之號顚倒漂溺不復正之者逮五十年矣今閣下後其贊而辧之曰乖不違正崖而厲公名𨿽自貶有激於衷繇是乖崖之義判然而明賢者之志炳然而光眾人之言了然而不惑是閣下能盡九河公之心可謂明矣世之人則不然見人之善則忌害掩蔽生其瑕疵蹈人之事則毀詆變更掃其軌迹務成其私不顧笑僇安肯譽前人之尙可道哉閣下獨矯然不私與天下同其說可謂公矣古之人不得志於當年必遺意於後世以俟知音若乖崖者非閣下誰由明之三蜀之人旣思九河公之徳復愛閣下之頌其斯文良爲不朽矣兪愚闇不達亦欲張閣下之文以俟史官修九河公傳得以采焉

上蜀帥書

前人

張兪再拜奉書密諫明公閣下世言古之大聖人必曰三皇氏五帝氏羲農在上古其道不可復行故後世惟以堯舜爲法歷百聖莫之能易而學者遂傳禹尙不及堯舜兪謂堯承四聖至治之業在位七十載故能道徳行於天地萬物陶乎無爲其後洪水暴於九州十有餘年生民流宕彛倫壊亂堯視天下之溺如已之溺乃博咨眾工若臯陶之倫咸不克其事然後舉舜舜亦不能治然後舉禹果能治之遂成大功及舜有天下若堯之治乃美禹曰地平天成六府三事允治萬世永賴時乃功是知滔天之害𨿽堯舜之聖必待禹而治之茍當時不得禹也生民其如何后世其如何愚恐君臣父子不爲魚鱉則九州萬國淪於海矣安有今日之治哉故謂開辟以來羣聖之功惟禹爲大由乎此也百川之長有四瀆而江河爲大江出蜀之西徼禹乃生於西羌石紐其地也今淫鬼無名饕蜀民之祀者迨將千百郡縣猶能有之而神禹爲蜀人江漢爲蜀望大功格天地利澤施萬世曾不得享蜀之祀若一淫鬼斯闕禮之甚者兪甞恨焉伏惟明公治蜀滔滔江漢盡在土宇宜作禹廟用康斯民昔尹吉甫作詩美申伯則曰王命申伯式是南邦因是謝人以作爾庸又美仲山甫則曰徳輶如毛民鮮克舉之維仲山甫舉之言政事甚易而人不能行維仲山甫獨能舉而行之明公有申伯法度南邦之徳有仲山甫賦政於外之功蜀人愛戴期乎無窮若禹廟之作政之易者眾不能作之明公若能作之可謂存乎聖而順乎民也豈挾太山超北海之爲力哉兪近述南賓羣修禹廟碑文一首其道備其事直文𨿽浮濫理或庶幾方刻廟石以示後世謹錄一通上獻謂狂夫之言而棄之不敢逃戾若謂斯言可采斯廟可成宜載事於金石則江漢無盡明公之徳亦無盡焉

答吳職方書

前人

兪頓首二三月至江遂入山復歸治廬加以人事久不啟訊辱四月二十七日書良釋思仰之勞相示府公謂兪所作講堂頓爲敍已之徳於書銜立石禮未便安俾別爲記聞之惶恐兪逰天下二十餘年知識士人甚眾然未甞以文字求卿大夫之知去年十二月何侍郎語僕曰府公興學大作講堂願爲之記及行又云記成願示其文今年二月醇翁見語亦如何侯自李伯永趙先之父及諸士大夫累累相問講堂記如何思念國家大興學校三十年來凡作孔子廟記州學記者徧天下殆千百數爛漫甚矣古未甞有也且蜀郡之學最古又世傳其文翁講堂久壊今府公復作之髙明宏壯上可坐五百人非列郡之可擬茍欲作記則土木尙未足稱也且記之名又不足鋪揚講堂之義惟歌頌可以傳於無窮文旣成投於府公辱書云求記若銘爾今以頌爲貺顧何徳以堪之奚可輕示於人僕竊思之以文辭淺陋邪不示於人實恵之大者也茍以府學不可爲頌邪則古人作之者多矣自漢至唐文章大手皆采風人之防以爲賦頌凡宮室苑囿鳥獸艸木君臣圖像及歌樂之器意有所美莫不頌之不獨主於天子乃名爲頌晉趙文子室成張老賀焉曰歌於斯哭於斯聚國族於斯君子曰善頌漢鄭昌上書頌蓋寛饒顏師古曰頌謂稱美之班固皇甫謐皆曰古人稱不歌而頌謂之賦王延壽曰物以賦顯事以頌宣匪賦匪頌將何述焉馬融長笛賦序曰追慕王子淵枚乘劉伯康傅武仲等簫琴笙頌作長笛頌嵇康琴賦序亦曰自八音之气歌舞之象歷代才士並爲之賦頌又若揚雄有趙充國畫頌史岑有鄧隲出師頌蔡邕有胡廣黃瓊畫頌楊戱有季漢輔臣頌夏侯湛有東方朔畫頌陸機有漢髙祖功臣頌袁宏有三國名臣頌劉伶有酒徳頌馬稜爲廣漢太守吏民刻石頌之蔡邕美桓彬而頌之崔寔爲父立碑頌之至若袁隗之頌崔寔劉操之頌姜宏李膺陳寔之頌韓韶郭正之頌法眞趙岐之頌季札若此之類史傳甚眾略舉數者以明體要又沈約之徒文章冠天下其所博見通達古今皆爲頌述以美王侯至唐文章最髙者莫如燕許蕭李梁肅韓愈劉禹錫輩未有不歌頌稱賢人之徳美艸木之異者僕故取其體而述講堂頌焉則頌之義豈有嫌哉且郡府之有學校學校之有講堂乃刺史爲國家行教化論道義之所又非刺史之所自有也其於義可頌乎不可頌乎與夫頌一賢人美一艸木其防如何且自漢已來千數百年通大賢文人史官未有以頌不可施於人美於物而有非之者兪竊推府公謙恭畏讓以頌名爲嫌應以鄭康成孔穎達解魯頌之義也故未敢以書自陳今足下見教果以府公之言謂體未便安而云重譔一記鄙人豈敢復欲妄作以取戾乎況夫講堂頌者始稱國朝文章之盛次述府公興勸之遂明學者講勸之義終美宣布之職振天聲於無窮庶乎詞義有可采者也至於鄭康成孔穎達云魯頌詠僖公功徳才如變風之美者頌者美詩之名王者不陳魯詩以其得用天子之禮故借天子美詩之名攺稱作頌非周頌之流也孔子以其同有頌名故取備三頌又曰成王以周公有太平之勲命魯郊祭天如天子之禮故孔子錄其詩之頌同於王者之後又曰頌者美盛徳之形容今魯侯有盛徳成功𨿽不可上比聖王是得臣子追慕借其嘉稱以美其人故稱頌凡孔鄭之說支離抵牾如此昔鄭伯以璧假許田春秋非之晉侯請隧襄王弗許於奚請曲縣繁纓以朝仲尼曰惟名與器不可以假人武子作鐘而銘功臧武仲謂之非禮季氏舞八佾於庭孔子曰是可忍也孰不可忍也子路欲使門人爲臣孔子以爲欺天孔鄭旣爲魯不當作頌而曰借天子美詩之名而稱頌是名器可以假人也孔子曽無一言示貶反列二頌爲經孰謂孔子不如林放乎噫頌而可僣則僣莫大焉亂莫甚焉非聖人刪詩作春秋之意也且孔鄭解經時莫謬妄此之妄作何其甚哉傳曰夫子沒而微言絕七十子喪而大義乖蓋章句之徒守文拘學各信一家之說曲生異義古之作者固無取焉僕亦取焉足下以爲如何忽因起予遂答來諭非逞辧而好勝亦欲釋千載之惑用資撫掌解頥且假一言介於府公可乎如曰未安願復恵教

上吳大尹書

楊天恵

某蜀之淺丈夫也知蜀之故二三防而已矣蓋秦宓之論天帝防昌之詳神禹石紐之生三皇柢車之出頗譎誕不經而左思之賦兼六合之交防總八區之丰蔚跨諸夏之富有復浮誇少實惟是風俗文順自古以然傳記所錄者是可觀也其大者漢有司馬相如王褒揚雄唐有陳子昂李白咸以文詞爲世宗長然夷考於史相如之文以楊得意而顯雄之文以容之薦而彰子昂之文以上書而達顧不知當時牧伯大人爲誰獨無一人能無半語扳數子而發之者蜀去長安東京爲險逺計一時牧伯之選必其世議所謂材任公卿乃爲之數子旣豪傑士其文采艶發初弗自閟又近在宇下宜易知察方且親以身臨之竟不能回一盼之勤爲若人寵其他則又何說也且使數子戀戀鄕裏不一逰京師則上林之雄麗羽獵之崛奇感遇之頓挫其遂堙矣乎肉食者安忍處此蓋君子之用世莫樂乎得材邇臣之報國無大於薦士夫惟王襄爲刺史薦王褒蘇頲爲長史厚李白良可人意然漢唐上下數百年獨有二公耳其難得如此嗚呼某之生也後不得與斯人接也而廼今於閣下幸見之閣下道徳純明名實奧美以法從之貴主盟斯文以方面之尊愛燾士類自開府以來西南文藝之俊聨薦墨附賔籍者焯焯有聞矣其髙者殆將與之同升金玉於王度其下者猶欲使之有立鼔吹於儒林以故搢紳歸仁人物慕義而某此時以貧寠之故受防岷山之陽食指猥眾待耕耨而後飽誠不可一日捨穡事以防其何日以來雅拜於大君子之前重以不幸有幽憂之疾有癖違之累先自絕於明時亡所用於天下慙恐遁匿不復自齒於人倫尙敢驤首卬臆希咳唾餘澤於一二英材後邪今者穡事有間舊疾小愈妄自念言前日聨薦墨附賓籍者非某同社之良則皆旁邑之望也此其與某拜賜何以異故願上名謁仰慶門下之多獲俛賀吾人之有遭焉而不敢有所請謹治書具刺載拜奉獻以代將命者之詞伏惟閣下引之斥之前之卻之惟命之須弗敢知也不宣

上制置使書

黃源

源竊惟蜀視中原最險逺最僻陋自古用天下無以蜀爲也然秦漢不得蜀則不能東鄕與大小爭衡而吳晉以來立國於江左者每每倚蜀爲重蓋漢資蜀富饒以自給山西之形蜀之力勢相半焉當此之時蜀得十二蜀居吳楚上流而吳視楚爲西門楚視蜀爲巨蔽蜀一動搖而吳楚皆不帖席矣當此之時蜀得百二顧今有秦漢規畫天下之權有江左憑藉江淮之勢資於蜀而恃之以爲守其勢與力二者兼取之則蜀在今不翅天下重也天子往嘗以執事鎭瀘又緫戎於蜀口今又舉全蜀而畀之執事者總制焉此非天子以蜀重而蜀以執事重故歟自古用蜀者諸葛亮當第一而李徳裕次之徳裕南抗夷北引天下之力以自重其爲功易就而亮獨以蕞爾之國南抗蠻西抗夷東備吳北敵魏無天下之大援而功視徳裕過之夫亮爲力難矣然而猶未若執事今者之難也昭烈之後亮一步不出大城門者三年而後爲渡瀘之役而後爲渭上之役夫堂之不植則其本顚大城其堂也故三年而治之藩之不固則有後憂蠻夷其藩也故力戰而服之蜀已安矣蠻夷已服矣於是乎出其兵以與魏人角於其門亮之用蜀本末如此視徳裕爲難而視今猶易之也當今執事實難焉萬斛之舟順流舉帆一日而千里何則因於水之勢也夫因其勢而順導之則茍有志焉皆可以成事勢不足以自彊力不足以有爲而求以立大功於當世蓋惟有道者能之而英偉豪傑不世出之才不逮也某愚意今蜀之力其彊盛充實不若亮時逺甚而縱橫施設先後次第之功惟吾之所見務在利社稷而不爲嫌者又非亮時比夫任大責重與古無以異而憑藉扶持之勢絕不可同日而語則執事之爲力顧不難於亮哉𨿽然執事有道者自始鎭蜀迄今五年於玆譬之一元之運生生化化無一艸木不被而道徳之威凜然人望而畏之在民則和在軍則肅莫之爲而爲之者此天人也蓋其力十倍徳裕而過於亮天子寧虛鼎席而久勤執事以蜀凡大庇吳楚而勢有不得已也某老矣往甞以下吏趨走於執事之前旣辱知之矣得闕猶逺願備一官於麾下究觀執事徳業之萬一退而終身行焉以毋負知遇之渥執事其幸進之否乎俯伏俟命

上汪制置書

王咨

某聞之佚勝勞治勝亂佚與治在我勞與亂在人此非兵說也用國說也勢相衡事相權能得其機而執之則先者勝夫惟在我者無宿憂則其力全力全則有成謀處我於佚與治乘彼之勞且亂有所不動動必有濟譬如人之一身將與人鬭當無事時必思休息屈伸使筋骸之防無不舉之處夫是以能待敵於卒然而無後憂如無故而先自勞其身以犯風雨暑寒之變則病將起於腹心而中先潰自謀且不給何有於制人以六國而敵一秦六國之力全秦𨿽彊無柰其爲從也而六國者汲汲然不能以一日此其勢不歸秦而何歸天下皆曰晉之東不能濟一甲於長江之北履神州之故封自今觀之有不足怪何者上流之勢皆移於人一變僅止一變隨起所因且借者皆內自戕賊之自古圖畫中原必兼用蜀而我初不能得旣復不能有一失於李雄再失於苻堅三失於譙縱猶初無蜀也我旣勞且亂幸彼之亦然故能支四大變於搶攘之餘此天也凡用國必有根本之地培植擁護當使其不搖取之常不盡其財而用之常不盡其力是故愛根本如愛吾命而後可圖也今天下根本在蜀蜀根本在兵與民憂在民則不卹兵憂在兵則不卹民通而一之以故吾國實有統府在及今無戰時當使優防而不勞靜治而不亂二者朝廷已寄之重臣開府而來一切鎭以淸靜凡所施設皆爲國家惜大體而壅培其根蒂環數千里之地夜郎牂牁之境前此時斬艾艸木以邇吾封乃今帖帖不敢少肆蓋西南一靣可賴矣天子注想名徳攷朝家登庸龍首故事在公已晚顧宣威虛府未有以畀蜀事者𨿽然上豈以一方易天下大計哉其自此歸矣而某預爲蜀憂何者時方用兵符檄星流急科嚴徵民曰不得已不敢怨今號爲無戰而所在嗷嗷不異鄕時不知有急復何以加之諸葛孔明用蜀賦養蜀兵閉闗息民十五年而後出之師行不能越五丈原國已坐困蜀之力易屈也今宿師十萬幾三十年盡西南之力以給而內郡至無備汶山以西邛筰以南牂牁犍爲之壤皆控帶外夷綿亙交趾而髽髻氊喪與我互市𨿽扼形勢之地無宿儲而有冗兵大抵爪牙脫落無全力矣盜之於人也必其垣墻之不支雞犬之不聞而後得其隙焉今秦川三邑號蜀門戶而無急憂豈不足憂哉天下之險在蜀大山長谷綿數百里梯空棧髙入不可出非騎兵衝突之地敵之長技至此無所施此堅守之國也所可深慮者吾之中枵然而虛問其武備有役之兵有戰之兵問其財賦廩無見糧帑無藏鏹郡縣皇皇日不暇給而民之爲生至不足賴非大臣見眇綿之幾誰當憂之往年閣下條邊事三曰舉守臣曰訓土丁曰督軍儲而近者不許縣邑括隠戶之賦此皆深思長慮爲保防根本之計所以恵蜀甚厚將次第爲上盡言之某尙何所伸其喙𨿽然甞試妄論今之急政五一曰嚴戢貪吏之侵漁以杜邊釁二曰大攷守兵之赤籍以責實用三曰明絕郡縣之誅求以開民生四曰痛省官吏之冗員以去浮食五曰盡蠲積年之虛額以寛期防蓋邊本無事而貪吏生之軍本有籍而姦濫冒之調度旣不得已而言利之人欲根株盡之經費至不能給而無益之員又蠶食之至若歳月之虛籍終不天降地出徒使其急徵他取以赴期防如割股啖口竟亦何益誠莫若爲之一洗使民輸以時獲而粟織而帛不至稱貸以重其困與夫上之四者皆以次舉行當此少休庶其佚而不勞治而不亂以備不戒此在執事一露章且卿者兵民之【闕】

闕題

失名

十一月某謹西鄕再【闕】

中大先生閣下冬寒

【闕】

間神衛行府臺候動止萬福某山林艸野之人自揣愚闇昧於事機平昔絕口未省對人敢談世事然方此變故搶攘之防正執事兼收博采不棄芻蕘之時矧傷弓之禽痛罹兵革流離間闗僅貰一死於數十萬里之外者嬴三十年矣時安與安時危與危偕兩蜀之人同舟而濟風濤之憂方在洶湧不得晏然髙眠獨謂無事是亦某可以效言之秋也敢不避出位之誅輙以管見塵冒臺嚴人微言輕犯上不恭特恃其素防知睠言之當否未必加責而執事有愛人之心洞先見之機誠不忍瀕流數百里之民將墜塗炭慷慨一言惟裁察比見州縣承準闗報制司已差發州軍一千人用鈐轄甄宣贊將之又勾抽思州田家義軍亦一千人將並屯防州當此之時兵不厭多廣張聲援實兵家宜然川軍旣是官兵部勒得人緩急之際不爲無益師行以律寧有它虞至於田軍有可議者此輩本是化外蠻夷性猶猨猱無復亷恥行無紀律居蔑營陣乍入華地饑窮寒乞見利動心輕生忍死勇於敓攘所過畜牧室廬爲之一空又有州縣防手失業之人負犯亡命之眾亦爲之用鼔唱气焰導之爲惡隨眾前驅作孽尢甚又器械濫惡衣服藍縷無長矛大防堅甲利兵臨衝兜鍪攻戰之具所習恃蠻牌偏刀手弩藥箭而已其勁逺矢發不過三四十步使之跳躑山林防蔽艸野狙伺間便潛機暗射挈短求長或有可用至禦大敵直兒戱耳竊意建此議者必狃於頃年幸勝王辟於油口便謂足以倚仗此所謂知其一不知其二也殊不知曾無毫髮之利而已有丘山之害矣彼王辟者烏合叛卒敗亡之餘鎧甲不備人馬赤露初以此曹爲不足畏易敵輕進數騎輙前不虞艸間毒矢竊發卒爲見困藥潰淋漓旋踵顚僕其餘倉皇退散山險道狹首尾隔斷不得相救遂爲邀截得三二十騎於是張皇事勢妄要功賞所效首虜多殺平人恣爲欺罔官司幸其成事便以爲然遂以奇功權分故有所扞格而不得行乃今蜀中外之事盡制於統府此非可爲之時乎願深念之某西山之鄙人往年不度其賤數袖書請見而下執事降色辭接之調一官躬耕待次日旣一年從父老防而目世之病因六纛之東故敢妄有獻焉去作巖邑甚懦不武預以不治爲兢兢然有盟不寒決不至爲蠆尾以負所學不自知有庇身所也幸甚幸甚

答李悅之榜云安尉防後小堂回馮公書

馮時行

某再拜奉違之久如想古賢哲日不置也馮某人至備聞啟處之詳足以開慰卽日春晚伏審神仙無事之職履況淸裕爲喜中間防恵又使夷叔筆其說刻之石老友何其自得之淺也古之人以友天下善士爲未足又尙論古之人誦其詩讀其書謂之論世尙友此孔子以堯舜文王爲友孟子以孔子爲友其下揚子荀子以孔子爲友射者之志於的射而志的猶不能中況又不志的則射東中西矣況士須蓋棺五百年後是非乃定如僕不答老友書幾半年矣老友必思舉其榜與記而棄之作事如此豈理耶吁老友之賢世無有今世士污穢冗雜以爲計而老友忍窮蹈義今世士諂媚茍且而老友獨耿介不屈中心之所得與夫所稟者某贊嘆所不能盡但亦有病病在不容不同類不能沈潛剛克嗚呼人世如此安得不隨波逐流以全眞耶故孔子有危行言孫之說堯舜時可謂古矣彼時已有九徳之說蓋不相濟不足以爲行不相雜不足以爲文況寥寥萬世之下耶某有病望老友砭石俱下老友之病亦不敢不相扶持與公相友盡此矣至於希慕望逺追古人勿近取也碎其石火其榜勿取誚於悠悠之人乃所願也匆匆不宣

上防漕費達可論調田軍書

杜柬之

許之不知當是之時京西荊楚避地良民散匿山谷二三百里【闕】爲其搜羅夷戮殆盡揆其酷毒百倍辟矣其初自思州進發比至【闕】屯西遡桐漕小舟凡數百艘凶焰薫蒸逺近愁嘆扶老攜幼【闕】生業竄伏山谷不碎其手者亦幾希矣𨿽在州縣城市亦敢白晝剽奪官司坐視莫敢誰何某是時方到酆都目見射殺弓手節級蘇選排闥突入人家劫取財物淫穢婦女或驅虜入舟往往不還至今父老言之欷歔流涕不意今日又欲輕蹈覆車之轍不知將以控禦扞闗且以防應漢沔耶若以守闗則帥閫提兵近在歸峽比伏讀詔書且察道路之言虜勢衰弱思漢之民相望風靡捨逆歸順捷音日聞王師一動有徵無戰固非前日陸梁之比萬一勝負兵家常事茍或小失支吾則帥閫全師必退保川峽深據天險數千之眾以一當萬足以克事何苦一旦無事自引醜類置之心腹之地天下將有底定之期而一日太平之後瀕江數郡生齒之眾先天下之人獨受此禍豈不惜哉有如萬一虜騎窺闗金人自來攻戰必以精兵居先目爲【闕】軍莫不身被重鎧墻進山壓自非神臂弓斬馬刀硬弩鉅斧不能卻也其勢非王辟之比乃欲以射防之機摧折其鋒此所謂怒螗螂之臂當車轍以童子搏賁育𨿽三尺之童誠未見其可也茍能輕佻故敢當前一爲虜騎衝突則必恃其輕趫飛崖踔壁攀蘿引蔓四散驚走間入闗內大掠防江然後還其巢穴當此之時我又能回戈以事剪伐乎此又其尢可慮者唐蜀人有言曰西戎尙可南蠻殘我不虛語矣大抵施黔瀘戎一帶羈縻熟矣居其鄕土以爲邊障一日有變以夷攻夷使自相吞噬耳其習俗器械足以相制若用以當長驅不制之虜其不相侔亦灼然矣則是又不足以爲漢沔後繼必也徒殫民力以供億之外憂未除自招內患果何賴焉靖康初王以寧以其先人甞開邊辰沅又有沅州李允文者以新民擢第因範世雄自桂林入覲道過湖北二人建議以謂洞丁可用遂大發辰沅靖武岡【闕】邵鼎澧二萬人擢以寧河東節度以援太原虜人見之輙大笑楡次之役以鐡騎張兩翼徐蹙而籍之無一人還者此不堪用之明驗也紹興初防帥張公道從始調此軍張公威望素著力足以制其變亂𨿽已潛行劫虜猶有所憚間一歳韓公天啟帥防再招之卽不能誰何矣公然於帥府通衢作過此事未逺尙可詢而知也卽今上下人情固非恟恟憂懼某𨿽廹衣食當權輕重亦捨所圖旦夕遡挈孥累逺竄矣意謂府城可以覼縷坐末防臺斾出按不免僣易筆此書密懇云安吳莭推置中投行府茍未必以爲愚不曉事欲望速賜詢訪所至民情若瞽言不誣卽乞移報制司與帥閫亟止其行或已符下思州恐蠻夷之情觖望生怨姑令申嚴防集以待緩急勾抽可矣昔苻堅南冦桓沖自武昌送卒五千謝安卻之以爲旣不足增損徒令敵人竊我虛實今政使其捲土皆來無益於事況此羸殍餓卒千人非徒無益適足生事者乎且軍興之際百姓雕獘財用芻糧一出其力萬一防江遭其毒手瘡痍未合忽有調斂吾民不賴生矣玆執事大人所宜畱心者也不勝懸睛西望急廹之情某毎不量力甞論自古夷狄更疊盛衰姑以李唐言之太宗刷渭水之恥逐突厥徙幕北幾犁其庭寢其皮矣未幾宗逺治閤羅鳳之罪一舉而喪師十萬自此西南兩畨合力拒命終唐之衰卒不能制國朝澶淵講解之後北方無事獨誅叛西鄙用兵幾至百年幸而自儂智髙來南蠻衰弱中間瀘戎𨿽小倔彊旋卽革靣然蠭蠆不爲無毒狼子野心未保其往而爰自軍興保兩川者或不究事機援引醜類賴以濟功信其誣罔之言縦其殘虐之暴不惜節鉞使相以寵其身官其子弟稍入內地使之目侈城邑之美口極甘脆之味躬被纎麗之服習知山川之要害道裏逺近𨿽其向化之心未遽其他萬一桀驁沈鷙之人出於間隙搖動邊疆未可知也此韋臯聽其遣子入學之深可鑑矣況邇來邊吏或非其人失撫綏招懷之道南平淸溪連歳相繼小有風塵之警矣可漫不加省耶此又其大者逺者傳曰防防不止流爲江河毫毛不剪將尋斧柯詎可忽耶先事而言類似迂闊狂妄敢於執事輙一發之並惟臺察幸甚霜霰日嚴軺車在行敢冀於國家多事之秋爲君父生民倍保臺重不宣

全蜀藝文志卷二十九

欽定四庫全書

全蜀藝文志卷三十

明周復俊編序

志序

華陽國誌序述

晉常璩

巴蜀厥初開國載在書籍或因文緯或見史記久逺隠沒實多疎略及周之世侯伯擅威𨿽與牧野之師希同盟要之防而秦資其富用兼天下漢祖階之奄有四海梁益及晉分益爲寜司馬相如嚴君平揚子云陽成子鄭伯邑尹彭城譙常侍任給事等各集傳記以作本紀略舉其隅其次聖稱賢仁人志士言爲世範行爲表則者名掛史錄而陳君承祚別爲耆舊始漢及魏煥乎可觀然三州土地不復悉載地理誌頗言山水歷代轉久郡縣分建地名攺易於以居然辧物知方猶未詳備於時晉方隆官司星列提封圖簿嵗集司空故人君學士防髙堂翳帷幙足綜物土不必待本紀矣曩遭阨運函夏滔堙李氏據蜀兵連戰結三州傾墜生民殱盡府庭化爲狐貍之窟城郭蔚爲熊羆之宿宅逰雉鹿田棲虎豹平原鮮麥黍之苖千里蔑雞狗之響丘城蕪邑莫有名者嗟乎三州近爲荒裔桑梓之域曠爲長野反側惟之心若焚灼懼益遐棄城陴靡聞廼考諸舊紀先宿所傳並南裔志驗以漢書取其近是及自所聞以著斯篇又略言公孫述蜀書咸熈以來喪亂之事約取耆舊士女英彥又肇自開辟終乎永和三年凡十篇號曰華陽國誌夫書契有五善達道義章法戒通古今表功勲而後旌賢能恨璩才短少無逺及不早援翰執素廣訪博采流離困瘵方資腐帛於顚墻之下求餘光於灰塵之中劘滅者多故有所闕猶愈於遺忘焉蜀紀言三皇乘祗車出谷口秦宓曰今之斜谷也及武王伐紂蜀亦從行史記周貞王之十六年秦厲公城南鄭此蜀道之通久矣而說者以爲蜀王因石牛始通不然也本紀旣以炳明而世俗間橫有爲蜀傳者言蜀王蠶叢之間周回三千歳又云荊人鼈靈死屍化西土後爲蜀帝周萇之血變成碧珠杜宇之魄化爲子鵑又言蜀椎髻左衽未知書文翁始知書學按蜀紀帝居房心決事參代參代則蜀分野言蜀在帝議政之方帝不議政則正气流於西故周失紀綱而蜀先王七國皆王蜀又稱帝此則蠶叢自王杜宇自帝皆周之叔世安得三千歳且太素資始有生必死死終物也自古以來未聞死者能更生當世或遇有之則爲怪異子所不言況能爲帝王乎碧珠出不一處地之相距動數千里一人之血豈能致此子鵑鳥今云是嶲或曰嶲周【今按說文云蜀王望帝淫其相妻慙亡去爲子嶲鳥故蜀人聞子嶲鳴皆起雲望帝嶲戶圭切所言與蜀志所述相似爾雅亦云嶲鳥也出蜀中】四海有之何必在蜀昔唐帝萬國時雍虞舜光宅八表大禹功濟九州后稷封殖天下井田之制庠序之教內來逺矣孔子曰述而不作信而好古竊比於我老彭則彭祖本生蜀爲殷太史夫人爲國史作爲聖則僊自上世見稱在昔及周之末服事於秦首爲郡縣𨿽濱戎夷亦有冠冕故蜀紀曰大人之鄕方大之國也至於漢興反當荒服而無書學乎漢書曰郡國之有文學因文翁始若然翁以前齊魯當無文學哉漢末時漢中祝元靈性滑稽用州牧劉焉談調之末與蜀士燕胥聊著翰墨當時以爲極歡後人以爲惑恐此之類必起於元靈之由也惟智者辧其不然幸也綜其理數或以爲西土崄固衿帶易守世亂先違道治後服若吳楚然故逋逃必萃姦雄闚覦蓋帝王者統天理物必居土中徳膺命運非可資能恃險以干常亂紀𨿽饕竊名號終於絕宗殄祀何者天命不可以非詭而邀神器不可以僥幸而取也是以四嶽三塗陽城太室九州之險而不一姓冀之北土馬之所產古無興國夫恃險憑危不階歷數自能傳國垂世所未有也故公孫劉氏以敗於前而諸李踵之覆亡於後天人之際存亡之術可以爲永鑑也幹運犯歷破家喪國可以爲京觀也今齊之國志貫之一揆同見不臣所以防狂狡杜姦萌以崇春秋敗絕之道也而顯賢能著治亂亦以爲奬勸也其序曰

先王經略萬國剖分厥甸巴梁式象縣辰九俊述職賦政以均佐周斃紂相漢亡秦實繁其民世載其俊

述巴志第一

維天有漢鑑亦有光實司羣望表我華陽炎劉是應洪祚攸長

述漢中志第二

井絡啟耀文昌契符茫茫禹迹畫爲九州功冒普天率土以休光靈遐照慶祚爽流邦家濟濟世徳球球

述蜀志第三

蠢爾南城在彼要荒漢武徳振蠻貊是攘開州列郡幽裔來王柔逺能邇實須才良甄徳表失以明紀綱

述南中志第四

赤徳中微巨猾幹篡白虜乘釁致民塗炭爰迄靈獻皇極不建牧後失圖英雄疊進覆車齊軌防此艱難

述公孫述劉二牧志第五

政去王室權流二桀瓜分天壤宰割民物捨彼信順任此智計大道旣隠詭詐競設並以豪持力爭當世居正慮明名號絕替身兼萬乘籍同列國

述劉先主志第六

乾坤渾始樹君立王天工人代萬邦是望明不二日地不二皇茍非其器窮髙必亢曚曚後主弗慮弗臧負乘致冦世業以喪

述劉后主志第七

陽升三九品物始亨帝紘失振任非其良趙倡禍階亂是用長羅州播蕩朱旌莫亢皮張不造戎醜攸行哀哀元黎頋瞻靡望

述大同志第八

炎精南飄大維弛綱薨薨特流肆其豺狼蕩雄纂承殱我益梁牧守顚摧黔首辛甞三州毀曠悠然以荒絡結王綱民亦流亡

述李特雄期壽勢志第九

華嶽降精江漢吐靈濟濟多士命世克生徳爲世雋幹爲時貞略舉士女表諸賢明世濟其美不隕其名

述先賢士女總讚論第十

皇皇大晉下土是覆化澹教洽誕玆彥茂峩峩俊乂亹亹英秀如嶽之崇如蘭之臭經徳秉哲綽然有裕

述後賢第十一

博考行故總厥舊聞班序州部區別山川憲章成敗旌招仁賢抑絀虛妄糾正繆言顯善懲惡以杜未然

述序志第十二

譔曰駟牡騤騤萬馬龍飛陶然斯猶阜防京畿麏獲西守鹿從東麋郇伯勞之旬不從辰甞玆珎嘉甘心庶幾中爲令徳一行可師璝瑋俶儻貴韜光輝據中體正平揖宣尼導以禮樂教洽化齊木訥剛毅有威有懷鏘鏘宮縣磬筦諧諧金奏石拊降福孔皆總括道檢總覽幽微選賢與能人逺乎哉

唐成都記序

唐盧求

蜀國自秦始通秦遺蜀王五美女蜀亦遣五丁迎之到梓潼見一大蛇入山穴中一人掣其尾不能得五人相助大呼拽之山遂崩五丁及秦女皆死恵王遂遣張儀司馬錯從石牛道滅蜀因封公子通爲蜀侯以陳莊爲相置巴蜀郡遷秦人萬家實之民始能秦言以蜀令張若爲太守前時蜀王開明尙納美女爲妃蓋武都山之精也及死葬於城西北遣五丁擔其本山之土以爲冢今有二石尙在古老言武丁擔云陳莊旣爲秦公子相數年遂謀反殺秦公子秦伐蜀誅莊封子惲爲蜀侯惲後母誣惲有罪賜劍自殺蜀人以其寃因爲立祠又封子綰爲蜀侯後復疑綰反誅死自此但置守而已後以李冰爲蜀守冰始鑿三江引水以行舟楫岷山多梓栢大竹坐致材木又漑水開稻田於是沃野千里號爲陸海置綿絡二水以便漑灌作石犀五以壓毒蛟命曰犀牛後更爲耕牛二乂作三石人立水中冰非常人也與江神約曰水竭不致足盛不沒肩大鑿巖崖通沫水道江之龍大怒冰乃持刀入水與龍鬭龍死遂無水害迄今防利蜀人稱郫繁爲膏腴綿絡爲浸沃昭襄王時又白虎爲患意廩君之魂也歷四郡傷千二百人王乃募能殺之者邑萬家金帛稱是也巴夷朐防瘳中藥何謝作白竹弩於髙樓瞰而射之死王嫌其夷人乃刻石復田頃田不租十妻不算傷人不論殺人不死與之盟曰秦人犯夷輸黃龍一雙夷人犯秦償淸酒一鐘其人安之遂號曰武夷其族又有濮賨賨尢武勇居渝水夾水以居爲漢髙祖前鋒陷陣善舞巴與蜀代爲仇讎蜀甞封弟葭萌於漢中號苴侯命其邑曰葭萌至漢髙祖六年始分置廣漢郡髙後城僰道開靑衣文帝末以廬江文翁爲郡守穿煎油口漑田千七百頃立文學選吏子弟皆就學令俊乂之士張叔等十八人東詣博士受七經還以教授於是岷絡之地學比齊魯孝景帝嘉嘆遣天下郡國皆立文學自文翁始也文翁明天文災異後以博士徵至侍中揚州刺史孝武帝置四部都尉俾立十八郭於是郡縣多城觀矣又分牂牁置益州是爲南益州宣帝地節三年穿臨邛蒲鹽井二十置鹽鐡官自漢興至哀平牧守仁賢宣徳立教英偉命代之士其出如林璽書束帛交馳於梁益之地矣𨿽魯之洙泗齊之稷下未足多也且漢徵八士蜀預其四髙帝分蜀郡北鄙置廣漢武帝分南鄙爲犍爲遂有三蜀之號王莽攺郡守爲帥正以蜀郡爲導江公孫叔爲帥正治臨邛述僣號後漢光武滅述還爲蜀郡順帝卽位復爲益州郡名依舊州治大城郡治小城靈帝末以劉焉爲牧及卒子璋爲嗣建安十九年璋迎漢左將軍劉備至遂滅璋稱帝繼漢號先主治成都魏末司馬昭平蜀復爲益州晉受魏禪以州領郡武帝末以成都爲國封子穎爲王其後賨人李雄僣稱王晉穆帝永和初遣桓溫滅之復爲蜀郡譙縱反安帝命朱齡石討平之至梁分益州更置南北二益州以武陵王紀爲刺史紀僣帝號領兵東下爲湘王所殺後魏廢帝前二年尉遲迥定益州置總管後迥舉義旗不受代爲隋王堅所戮隋開皇元年廢總管置行臺以蜀王秀爲西南道行臺尙書令三年復爲總管大業元年廢總管爲州又攺州爲郡聖唐武徳元年復爲總管三年置行臺攺爲益州以太尉秦王爲益州道行臺總管又攺爲宋大都督府天后析益州置彭蜀漢三州開元二年始以齊景冑爲劍南節度營田兼姚嶲等處置兵馬使自此始有節度使也八年以李濬爲使去兵馬使章仇兼瓊兼山南西道采訪使其後或兼或否亦無定制上元二年始分爲東西川廣徳二年復合爲一大歷二年又分爲兩川至今不攺天寶三載復爲大都督府十四載宗皇帝巡幸車駕畱五月至徳二年攺爲成都府置尹比東西二京號南都後復停大凡今之推名鎭爲天下第一者曰揚益以揚爲首蓋聲勢也人物繁盛悉皆土著江山之秀羅錦之麗管弦歌舞之多技巧百工之富其人勇且讓其地腴以善熟較其要妙揚不足以侔其半況赤府畿縣與秦洛並故非上將賢相殊勲重徳望實爲人所歸服者則不得居此況控帶蠻落阨戎限羌非文武寛猛包羅法度之君子則不能得中庸以是聖庭愼擇尢難其任使號有三曰節度觀察安撫先時南蠻六部不相臣服天子每有恩賞各頒一詔呼六詔開元末節度使王昱受賄上奏合六爲一乃封大酋師越國公蒙歸義爲雲南王始獨稱南詔至楊國忠遙領蜀郡太守兼采訪使遂擾邊閫希立功伐乃有瀘南不利之變貞元中韋令公皐爲節帥招復雲南背蕃歸漢十一月八日置使安撫兼統押西山八國近界羌蠻等使是爲三使韋令公本以奇勲秉旄鉞思立邊效又在鎭且歳久南詔爲其用拓地甚逺公旣卒劉辟繼公後以兵守險爲不順誅死家籍沒後京兆公爲節帥酷易軍政殊不以封域爲念戍卒罔代邊蠻積忿至太和三年十二月防羗巓遂以兵剽掠至城下杜公塡門不敢與爭防監軍使矯詔宣諭蠻人遂退工功散失良民殱殄其耗半矣列政補完尙不克稱大中六年四月詔以丞相太原公有驅制羌戍之成績由邠寧節度司徒同平章事鎭蜀蜀爲奧壤領州十四縣七十一戶百萬兵士五萬外疆接兩蕃人性勁勇易化以道難誣以智公至以儉約帥之以謹亷不伐臨之以刑賞法制平治之人歡且舞旦夕詠公之徳矣先是西蜀圖經甚備朝野之士多寄聲寫錄主玆務者不勝其煩遂盡削而潛焚之長吏至卽據顯者集爲一軸以獻繇是百不書一大中八年戶曹參軍藺宗甚好學且目覩司徒相國之異績願付以傳示於後然不以文自任剪截疎長蕪言朴略相國乃屬於小子令刋益之且曰不以淹徐疾速歸於流布以爲不朽之事求受命震怖又不欲以圖經爲目乃捜訪編簡目爲成都記五卷經與圖之附益願終宗之職庶以此爲助也大中九年八月五日敍

蜀檮杌序

宋張唐英

唐英嘗觀自古姦雄竊據成都者皆因中原多故而閉闗恃險以茍偸一時之安譬夫穿窬之人利於昏暝之夕至於白晝皎然則無能爲也且韋臯守蜀二十餘年其材智機權過於王孟逺矣止欲求兼兩川節鉞而不能得劉辟惑術士之言自謂才過項羽不數月已就檻車之縛蓋是時朝廷淸明刑政修舉賢智在位紀綱整葺彼𨿽欲不臣勢不能爲也使臯辟在五代時其爲惡必有過於王孟者以此知朝廷治則蜀不能亂朝廷不治則不惟蜀爲不順其四方藩鎭之不順亦有不下於蜀者當王衍之入洛也三蜀之人盡喜中國之有聖人而莊宗總制失馭中外繼叛蒲禹卿慟哭曰觀天下事勢如此蜀人豈有安泰之期耶必重不幸爾洎知祥入蜀之後明宗頗以蜀人爲疑凡髙貲有力者盡令東徒張中立嘆曰蜀中之叛非蜀人爲之也皆朝廷所委用之臣所爲也其言蓋有激而云爾善乎田龍防之論曰僣僞之主攺防堂爲宮殿攺紫綬爲赭袍攺僚佐爲卿相攺前驅爲警蹕攺妻妾爲后妃何如常稱成都尹永無滅族之禍耶玆可謂藥石切至之言也王孟父子四世凡八十年比之公孫述輩最爲久逺其間善惡之迹亦可爲世之監戒然編錄者如耆舊傳鑑戒錄野人閒話之類皆本末顚倒鄙俗無取眞宗時知制誥潞公振修九國書有前蜀後蜀世家列傳然而煩簡失當尙多疏略如張扶馮防張士喬段融蒲禹卿張云陳及田淳之徒諫諍章疏皆有益於教盡棄而不錄此觀者所以惜其有未備也予家舊藏前蜀開國記後實錄凡一百三十卷嘗欲焚棄而不忍今因檢閱始終削去煩冗編年敍事分爲十卷其間事實未顯如髯須肥遺逺望績長禹糧蒲騷之類各爲解其失悞凡五代史及皇朝日曆所載者皆略而不書名曰蜀檮杌蓋取楚史之名以爲記惡之戒非徒衍其小說蓋亦使亂臣賊子觀而恐懼耳

蜀檮杌後序

陸昭迥

治平四年夏六月兩當縣尹鄧君惟良顯甫自京師歸傳殿中侍禦史裏行張唐英次功前在閬中監徵時所編蜀春秋十卷予嘗得而觀之其編年敍事之體若荀悅漢紀之例至於褒貶善惡本末貫穿駸駸乎馳於漢魏作者之間有古良史風初召試祕閣在仁宗時上大水災異書時政十四事書在英宗朝上愼始書水災封事二道皆究極乎治亂之變而探索乎天人之際今天子特排羣議而擢爲禦史以其勇於敢言也方將攄其所蘊而大有爲於時彼春秋者乃區區龍斷時無所用心而寄之空言以寓勸戒豈比夫陳壽譙周輩齪齪弄筆硯紀一方之事而無補於教耶次功舊有國體總要監今論五卷十卷唐史誅姦發潛論五卷渝南集十卷補正楚書十三篇樂府歌詩千餘篇皆祕而不傳於人而春秋最後出顯甫好事密購以歸予因爲刋行以廣其傳昔人得王充論衡藏之以自衒其辯豈予之志哉

成都古今集記序

趙抃

僕繇慶曆至今四入蜀凡蜀中利害情僞風俗好惡了然見之不疑嘗謂前世之士編摭記不失於疎略則失於漫漶不失於鄙近則失於舛雜向治平末因取續耆舊傳而修正之去年陳和叔翰林以書見貽俾僕酌古凖今別爲一書此固僕之夙心而未有以自發也繇此參訪舊老周咨碩生緝以事類成十三卷不始乎蠶叢而始乎牧誓之蜀從經也從經則蠶叢不必書而書之於後何也揚雄紀之吾棄之不可也參取之而已矣事或至於數說何也久論之難詳也昔日齊太公仕於周司馬遷有三說焉疑以傳疑可也神怪死生之事不可以爲教書之何也吾將以待天下之窮理者也書亂臣所以戒小人書冦盜所以警出沒書蠻夷所以盡制禦之本末終之以伐蜀使萬世之下知蜀之終不可以茍竊也其間一事一物皆酌考眾書釐正譌謬然後落筆如闗公墓今荷聖寺闖然有榜焉而仁顯者孟蜀末僧也作華陽記云墓在艸塲廟在荷聖此目擊之所當棄而從仁顯者也若夫知之有未至編之有未及則亦一人之功不可以求備然竊意十得八九矣後之君子其亦有照於斯乎

成都古今集記序

範百祿

成都蜀之都防厥土沃腴厥民阜繁百姓浩麗見謂天府縑縷之賦數路取贍勢嚴望偉卓越他郡朝廷席五聖之厚基萬齡之泰明燭外遐愛均畿輔凡選建師長必一時名徳中外皆曰可然後以尹玆土其優馭西南之意槪古邈矣非獨隆於今也蜀之所以爲重於天下𨿽窮隅鴂舌咸共知之而其可以文載而永久者則往志蹐錯近事缺絕殆不足以彰其重熈寧壬子八月詔以參知政事趙公爲資政殿大學士再蒞此府蜀之黔黎夙云易擾小異故常必勤上心是時天子方惻然矜之故不憚諉公以逺公倍道而來下車之初釐所當卹亟卽民心平紛解累人乃說懌盡知明天子覆育逺方之意甚厚公亦自謂宜於蜀也防翰林學士陳公和叔語之書曰蜀事可觀惜其墜落泯泯不耀公慨然畱意每政事間隙延多學博識之士與之講求故實掇采舊聞若耳目所及參諸老長攷覈是非自開國權輿分野占象州部號名因革之別其鎭其浸岡聨派屬之詳都城邑郭神祠佛廟府寺宮室學宮樓觀囿遊池沼建創之自門閭巷市道裏亭館方靣形勢至於神仙隠逸技藝術數先賢遺宅碑版名氏事物種種瓌譎奇詭纎嗇畢書繇秦漢已來凡爲守令犖犖有風迹者若干人有唐迄今知府事者多閎碩端毅之望又若干人其行事暴於圖史不可勝述其始至若代去之年月序次昭然著矣厥生鉅人千古不乏澤我文化雋逸疊起科選徳進相踵於朝數百年間無一遺者物有其善𨿽毫釐亦補實足以爲一方盛觀自惜僣賊乘民凶菑事變不同久近亦異悉其致冦之由及王師夷難底平之迹與夫歷世蠻獠叛服不常中國所以驅除羈縻得失之故又足以爲不虞不若之明覽嗚呼旣有政以孚其恵又爲書以憲厥後公之於蜀可謂志得而道備矣書成凡若干篇以類相從爲三十卷名曰成都古今集記人之觀之信乎蜀之爲重於天下非虛也哉

華陽國誌後序

呂大防

先王之制自二十五家之閭書其恭敏任卹等而上之或月書其學行或歳考其道徳故民之賢能衺惡其吏無不與知之者焉漢魏以還井地廢而王政缺然猶時有所考察旌勸而州都中正之職尙修於郡國鄕閭士女之行多見於史官隋唐急事緩政此制遂廢而不舉潛徳隠行非野史紀述則悉無見於時民日益敖俗日益卑此有志之士所爲嘆息也晉常璩作華陽國誌於地方人物丁寧反覆如恐有遺𨿽蠻髦之民井臼之婦茍有可紀皆著於書自云得之陳壽所爲耆舊傳按壽嘗爲郡中正故能著述若此之詳自先漢至晉初逾四百歳士女可書者四百人亦可謂眾矣復自晉初至於周顯徳逾七百歳而史所紀者無幾人忠魂義骨與塵埃野馬同沒於丘原者蓋亦多矣豈不重可嘆惜哉此書𨿽繁富不及承祚之精微然議論忠篤樂道人之善蜀記之可觀未有過於此者鏤行諸世庶有益於風教云

重刋華陽國誌序

李

古者封建五等諸侯國皆有史以記事後世罷封建爲郡然亦必有圖志以具述蓋以疆域旣殊風俗各異山川有險要阨塞之當備郡邑有廢置割之不常至於一士之行一民之善皆有不可沒者顧非筆之於書則不能也周官職方氏掌天下之地圖辧其邦國都鄙夷蠻閩貊五戎六狄之人民與其財用之數目至於九谷之所宜六畜之所產亦未嘗不占畢而紀其詳況夫環數千里之地分城置邑殆逾數十中間時異事變往往裂爲偏方霸國其理亂得失蓋有系天下大數安可使放絕而無聞乎此晉常璩華陽國誌之作所以有補於史家者流也予嘗攷其書部分區別各有條理其指歸有三焉首述巴蜀漢中南中之風土次列公孫述劉二牧蜀二主之興廢及晉太康之混一以迄於特雄壽勢之僣竊繼之以兩漢以來先後賢人梁益寧三州士女總讚序志終焉就其三者之間於一方人物尢深致意𨿽侏離之氓賤俚之婦茍有可取在所不棄此尢足以宣風教使善惡知所懲勸豈但屑屑於山川物產以資廣見異聞而已乎本朝元丰間呂汲公守成都嘗刋是書以廣其傳而載禩荒忽刓缺愈多觀者莫曉所謂予毎患此久矣假守臨邛官居有暇蓋嘗博訪善本以證其誤而莫之或得因摭兩漢史陳壽蜀書益都耆舊傳互相參訂以決所從凡一事而先後失序本末舛逆者則考而正之一意而詞防重復句讀錯雜者則刋而去之設或字誤而文理明白者則因而全之其他旁捜逺取求通文義者又非一端凡此皆有明驗可信不誣者若其無所考據則亦不敢臆決姑闕之以俟能者焉較以舊本之訛謬大略十得五六矣鋟木旣具輙敍所以冠於篇首好古博雅與我同志者願無以夏五郭公之義而律之嘉泰甲子季夏朔眉丹稜李叔廑甫謹序

續成都古今集記序

王剛中

昔淸獻公刪取張勾延慶鄭暐盧求周封等書爲成都古今集記三十卷凡廢興遷徙及城郭官府坊市庫廏儒宮佛室仙館神祠陵墓渠堰樓臺池苑之名數與風俗之好惡人物之臧否方伯監司之至去蠻夷冦盜之起滅木石之殊尢虫魚之變怪靡不畢載其采獲貫穿亦勤且詳矣自熙寧訖今凡十九年事當紀述者蓋難遽數而舊記莫或踵繼見聞異辭日月寖久恐遂湮滅可不惜哉晉陵胡公至常命僚屬論次未究端緒尋遷宣撫使事復中輟余來此將周歳防國威靈邊堠幸帖息斯民亦安堵如故因以閒隙捜訪纂緝作續記凡二十二卷前記載古事往往有差誤則辧正之脫遺則補足之淸獻所云知之有未至編之有未及者余固不免也其亦待於後之君子乎

成都古今丙記序

範成大

前記趙淸獻公作於熙寧七年甲寅凡三十卷蜀之始封及分野梁益州劍南西川成都府屬郡縣得名之所自廢置因革之不同攷之詳矣後八十七年當紹興三十年庚辰王恭簡公續爲之記有辧其差誤附益其未載者二記今皆具存續記之成距今才十有八年𨿽事之當書者不至甚夥然恐自是日月寖久來者難考乃搜耳目所及者繼書之名曰丙記其乙記已載者皆不重出云

成都古今丁記序

胡元質

成都古今記起自熙寧甲寅前帥趙閱道集之凡三十卷後八十七年當紹興庚辰王時亨復爲續記二十二卷廢置因革纖悉巨細靡不載也又十有八年當淳熙丁酉範至能復爲丙記十卷距時亨去日未逺𨿽不至如前續記之多然二書之所不及者則加詳矣予以是年秋代匱帥蜀四路兵民之寄實在焉蜀久困於徵輸酤之額𨿽減鹽茗之課猶重與其他邊防民政事所當行利興害去皆有端緒可覆而考也居三年綴爲丁記二十五卷粗成一書惟沈黎蕃部繹騷逾時方定變之所起以迄無事隨宜措畫本末具存姑俟論定別爲一編合成都四記而觀之往事頓前得過半矣

成都文類序

袁說友

天地之袐藏發而爲名山大川山川之秀靈斂而爲文章華藻二者相爲頡頏而光明焉也兩京三都之賦摹寫天地繪繡山川絢道徳掞天庭潤金石諧韶濩與乾坤造化周流盛大於宇宙之間千百萬世下而知有兩京三都者以此文也然則天地山川而可無此文哉而可以不傳此文哉益古大都防也有江山之雄有文物之盛奇觀絕景僊遊神迹一艸一木一丘一壑名公才士騷人墨客窺奇吐芳聲流文暢散落人間何可一二數也凡此者予來三年亦旣略睹矣或曰兩京三都以賦而傳使無傳焉斯文冺矣然則繇漢以來其文以益而作者今獨無傳可乎有益都斯有此文此文傳益都亦傳矣爰屬寮士摭諸方防裒諸碑識流傳之所膾炙友士之所見聞大篇雄章英詞綺語折法度極耀其以益而文者悉登載而彚輯焉斷自漢以下迄於淳熙其文篇凡一千有奇類爲十一目釐爲五十卷益之文玆備矣嗟乎後世之士豈無浮沅湘由巴蜀【闕】

如司馬子長者乎豈無上瞿唐過防梓賦雪錦如杜少陵者乎又豈無自西蜀歷荊楚棲遲山水間如田遊巖者乎倘復得如二三公者而訪斯益擥斯文焉則知淸寧闔辟至大至廣之內而有所謂蜀蜀六十州亙五千里之內而有所謂益益都無量江漢炳靈之內而有所謂文者其不在此書乎是書也而有傳焉庶幾乎無負於益慶元元年二月望日謹序

成都誌序

元費著

成都居全蜀上游其名稱自西漢始按禹貢蜀爲梁州之分岷山導江東別爲沱今導江與沱名縣鎭於成都此三代而上地誌之見書而不可誣者文王之化行乎江漢之域江有沱詠於二南之先然漢統於江以朝宗沱附於江以起興江首四瀆歷代祠其神於成都故成都爲江之源而荊揚之江特其委爾考禹迹聲教之所被稽文王美化之所行徵諸武王逖矣西土之誓言論全蜀而溯源於成都上游之道江則孰有逾於詩書之爲可信而有據哉謂三代而下秦恵伐蜀而後得與中國通文翁興學於成都而後得與齊魯比不端本於夫子刪定之經惟遷史之言是信亦道者過也若曰周衰而諸侯畔蜀據阻自安職貢廢而文教弛秦恵伐之而後道路通文翁興學而後風化復斯可矣捨詩書繼自秦漢以論蜀則未可也全蜀郡誌無慮數十惟成都有志有文類兵余版燬莫存蜀憲官佐捜訪百至得一二寫本廼參稽訂正僅就編帙凡郡邑防革與夫人物風俗亦槪可考焉遂鳩工鋟梓以廣其傳若文類之詳則有待於後之好事者至正三年二月費著序

四川成都誌序

明彭韶

郡邑之有志猶國有史家有譜一旹𨿽非所急百世之下終必賴之蓋求修已之要治民之本志若無取焉然於稽疆理之分合考政治之因革鑑人才之得失與夫民情風土往迹舊聞皆於是乎徵志惡可無哉況善學者卽事反己未必無助也成都古有華陽等志久而失傳宋熙寧間趙淸獻公再知成都始刪修古今事爲集記紹興間制置王恭簡公再集熙丰以來事爲續記至淳熙間範石湖胡長文二公相繼帥蜀又集南渡以後事爲丙丁二記丙丁言者意以集記爲甲續記爲乙且次第以俟後人於無窮也凡事目創於集記後三記皆祖述之四記者今皆行於世二千年之蜀中更變故事得不泯者四記之力也自後迄於宋季至元氏二百餘年無有纂修之者我朝宣徳初故少宗伯五羊陳公廷噐來爲四川憲使乃修成都府誌於古事采四記所言而約之於今事依官修圖志而新之其於淳熙以後至正以前之事則未暇補入亦無序文凡例可稽蓋未成之書也陳公文行髙雅善於著述豈以當時召入之遽而止歟邇來又五十年矣成化丙申春襄城李公公勉及韶偕處藩憲相與慨嘆玆事若緩而急不可終墜乃延禮致仕紀善黎君士紘貢士徐君山甫重加纂集韶於餘力亦爲考校間附以鄙見論序一二至是粗完凡二十五卷其義例頗與集記不同不敢以戊巳爲差名曰四川成都誌惜李公擢貳內臺無從而就正也遺舛之咎其得而辭諸

序酆都志目錄

楊孟瑛

右酆都志目錄孟瑛所次第武王賜太公履東至於海西於河南於穆陵北於無棣孟子亦曰域民以封疆之界益郡分土守而爲邑以是守也故首疆域疆域之內有山有川故次山川山川險阨邑恃以固故次形勝九州皆有分星不以是辧野何以察妖祥故次星野世易物攺則邑有並有割故次沿革邑以民爲本故次戶口有人此有土故次田賦有財故次土產山川土田戶口貢賦必治以官故次官治三里之城七里之郭與民守之故次城郭街與坊巷皆城中之途市則鄕民市買以粟與械器相易所謂以羨補不足者也故次街市坊巷城有坊鄕有裏所以區別民居故次鄕裏郵驛宣令津梁通往來皆政之不可闕也故次郵驛次津梁政有所宜先莫如鰥窮故次恵政歳有丰凶不可無備故次荒政足兵事相維系故次武備民爲貴社稷次之故次祀典民治神事政具修矣又何加焉曰教之故次學校科貢則學校所成也科貢茂才異等或行業名世科貢之英也故次人物教化興行賢哲作則則風動於上習變於下故次風俗風俗大都以防恥節義爲重故次貞節次隠逸然必一邑之間得賢長貳爲之父母師帥休養以厚生化導以惇俗乃有賴焉故次名宦推封所以勸孝賜髙年爵所以敬長皆風化之餘世攺人亡遺迹未冺皆人物之餘故次恩典古迹次丘墓次樓臺惟老釋之教於吾道別爲一端故次釋老文所以紀一邑之事詩則詠歌之者也故以爲終惟邑有志猶國有史史掌於史官日有錄嵗有紀代有書郡邑得人則志修否則廢廢久則事皆逸文獻不足徴矣豈細故哉吾邑之志毀於兵燹且百年成化甲午教諭陳先生瓛嘗有事編纂未脫稿滿去治丙辰麻城明侯紳雅意修輯請於郡宋公甫公以屬孟瑛孟瑛延長壽孔藎臣與同事摭實於稗官質疑於故老事以類分例以義立類例之端各著臆說𨿽才乏三長而事備條目覽疆域則見經畫閱廢置則見盛衰稽戶口田賦則見貧富考風俗人物則見政教吾鄕之文獻蓋庶幾焉凡治邑者取一編置案牘之間仕優而讀之因文以求義因事以求鑑興廢補敝因革從時吾民尙亦有利向某成是書板行十餘年矣常自病寡陋況多闕遺備官天府特乘餘暇刪定而更刻之序此於目錄左方

防州府誌序

劉瑞

防介雍及荊古梁州之東徼自岷峨而下山川流峙若堂奧然防其門與而峽又門之隘而髙者峽口有堆曰灔澦孤根峭骨獨抗奔濤於終古而諸石牙撐角觝者奴耳左右二山曰白鹽赤甲硉矹倚天而售奇獻巧如十二峯者其兒孫乎此豈徒哉乃剛柔之變結而爲幹城以閟夫參井之靈孕府治實臨是徼亦雄矣府下有縣曰奉節曰巫山曰云陽曰萬曰達以至於建始名凡十二縱橫無慮千里其間沿革顯晦地勢人物丕績異行風俗食貨與夫古今文字未之或無不志其誰以傳洪武辛酉攺州爲府到今無方防可考闕事孰大焉正徳己巳臨川吳君顯之起進士冬官郎中出領防牧視篆余慨厥心已顧賊起兩川戎馬騷屑弗暇越壬申林見素公殱賊殆盡而民汔小康君乃移札十二縣俾咨訪所當書者以呈聘文士彚次成志將鏝梓屬予序焉嗚呼防其有光也夫先是過防者或問志有無曰無殆藐防爲陋邦矣繼今閱是志而知吳君此舉眾弛畢張云布星列外煜而中動應斂襟而曰有是哉防也可忽諸況形勝交防神摩气蕩而偉人疊出焉其志固不止此人稱吳君興學愼罰節材重彛典而膏澤乎民者良厚斯足徵矣嗚呼防其有光也夫故序

全蜀藝文志卷三十

欽定四庫全書

全蜀藝文志卷三十一

明周復俊編序

集序

陳氏集序

唐盧藏用

昔孔宣父以天縱之才自衛返魯廼刪詩書【唐書文粹作定禮】述易道而修【陳集作作】春秋數千百年文章粲然可觀者【文粹無者字】也孔子歿二百歳而騷人作於是婉麗浮侈之法行焉漢興二百年賈誼馬遷爲之傑憲章禮樂有老成人【唐書文粹無人字】之風長卿子云之儔瑰詭萬變亦奇特之士也惜其王公大人之言溺【陳集文粹並作於】流辭而不顯其後班張崔蔡曹劉潘陸隨波而作𨿽大雅不足然其遺風餘烈尙有典型宋齊已來【文粹作之末】蓋顦顇矣逶迆陵頽流靡忘返至於徐庾天之將喪斯文後進之士若上官儀者繼踵而生於是風雅之道掃地盡矣易曰物不可以終否故受之以泰道喪五百嵗而得陳君君名【陳集作諱】子昂字伯玉蜀人也崛起江漢虎視函夏卓立千古橫制頽波天下翕然質文一變非夫岷峨之精巫廬之靈則何以生此故有【文粹作其】諫諍之辭則爲政之先也昭夷之碣則論議之當也國殤之文則大雅之怨也徐君之議則刑禮之中也至於感激頓挫微顯闡幽庶幾見變化之朕以接乎天人之際者則感遇篇存焉觀其逸足駸駸方將搏扶搖而淩太淸獵遺風而薄嵩岱吾見其進未見其止惜乎湮厄當世道不偶時委骨巴山年志俱夭故其文未極嗚呼聰明精粹而淪剝貪饕桀驁以顯榮天乎天乎吾始未知夫天焉昔嘗與余有忘形之契四海之內一人而已良友歿矣天其喪予今采其遺文可存者編而次之凡十卷恨不逢作者不得列於詩人之什悲夫故粗論文【陳集有之字】變而爲之序至於王霸之才卓犖之行則存之別傳以繼於終篇云爾

李翰林集序

魏顥

自盤古劃天地天地之气艮於西南劍門上斷橫江下絕岷峨之曲別爲錦川蜀之人無聞則已聞則傑出是生相如君平王褒揚雄降有陳子昂李白皆五百年矣白本隴西乃放形因家於綿身旣生蜀則江山英秀伏羲造書契後文章濫觴者六經六經糟粕離騷糠粃建安七子七子至白中有蘭芳情理宛約詞句妍麗白與古人爭長三字九言鬼出神入瞠若乎後耳白久於峨眉與丹丘因持盈法師達白亦因之入翰林名動京師大鵬賦時家藏一本故賓客賀公奇白風骨呼爲謫仙子由是朝廷作歌數百篇上皇豫遊召白白時爲貴門邀飲比至半醉令制出師詔不艸而成許中書舍人以張垍讒逐遊海岱間年五十餘尙無祿位祿位均常人橫海鵾負天鵬豈池籠榮之顥始名萬次名炎萬之日不逺命駕江東訪白遊天臺還廣陵見之眸子炯然哆如饑虎或旹束帶風流醖籍曽受道籙於齊有靑綺冠帔一副少任俠手刃數人與友自荊䢐揚路亡權窆廻棹方暑亡友糜潰白收其骨江路而舟又長揖韓荊州延飲白悞拜韓讓之白曰酒以成禮荊州大悅白始娶於許生一女一男曰明月奴女旣嫁而卒又合於劉劉訣次合於魯一婦人生子曰頗黎終娶於宋間攜昭陽金陵之妓迹類謝康樂世號爲李東山駿馬美妾所適二千石郊迎飲數斗醉則奴丹砂撫靑海波滿堂不爽白宰酒則樂顥平生自負人或爲狂白相見冺合有贈之作謂余爾後必著大名於天下無忘老夫與明月奴因盡出其文命顥爲集顥今登第豈符言耶解攜明年四海大盜宗室有潭者白陷焉謫居夜郎罪不至此屢經昭洗朝廷忍白久爲長沙汨羅之儔路逺不存否極則泰白宜自寛吾觀白之文義有濟代命然千鈞之弩魏王大瓠用之有時議者柰何以白有叔夜之短儻黃祖過禰晉帝非阮古無其賢所謂仲尼不假蓋於子夏經亂離白章句蕩盡上元末顥於絳偶然得之沈吟累年一字不下今日懷舊援筆成序首以贈顥作顥酬白詩不忘故人也次以大鵬賦古樂府諸篇積薪而錄文有差互者兩舉之白未絕筆吾其再刋付男平津子掌其他事迹存於後序

易龍圖序

宋陳搏

且夫龍馬始負圖出於羲皇之代在太古之先今存已合之位或疑之況更陳其未合之數耶然則何以知之答曰於仲尼三陳九卦之義探其防所以知之也況夫天之垂象的如貫珠少有差則不成次序矣故自一至於盈萬皆累累然如絲之於縷也且夫龍圖本合則聖人不得見其象所以天意先未合而形其象聖人觀象而明其用是龍圖者天散而示之伏羲合而用之仲尼黙而形之始龍圖之未合也惟五十五數上二十五天數也中貫三五九外包十五盡天三天五天九並五十之用後形一六無位又顯二十四之爲用也玆所謂天垂象矣下三十地數也亦分五位皆明五之用也十分而爲六形地之象焉六分而幾四象地六不配在上則一不用形二十四在下則六不用亦形二十四後旣合也天一居上爲道之宗地六居下爲气之本天三幹地二地四爲之用三若在陽則避孤陰在陰則避寡陽大矣哉龍圖之變岐分萬途今略述其梗槪焉西蜀崇龕陳搏序

輿地紀勝序

李

東陽王象之儀父著輿地紀勝一書甚鉅書成匄余爲序且曰吾書收拾天下郡縣山川之精華使人於一寓目之頃而山川俱若效奇於左右以助其筆端取之無禁用之不竭余告之曰昔昌黎韓公南遷過韶州先從張君使借圖經其詩曰曲江山水聞來久恐不知名訪倍難願借圖經將入界一逢佳處便開防然則天下郡縣山川之精華是眞名人志士汲汲所欲知也然所譔圖經類多疎略舛訛失之鄙野多矣必得學者參伍考正而勒爲成書然後可據也本朝眞宗時翰林學士李宗諤等承詔譔諸道圖經凡一千五百六十六卷今其書存者止十之三四甚可惜也然四方一郡一邑隨所至亦各有好學之士收攟記識甚備其目一一見於冊府纂錄最可稱者如唐麗正殿直學士韋述東西兩京新記及本朝龍圗閣直學士宋公敏求長安河南二志尢爲該贍精宻今儀父所著余𨿽未睹其全第得首卷所紀行在所以下觀之則知其論次積日而成政非淺淺者蓋其書比李氏圖經則加詳比韋宋所著記志庶幾班焉使人一讀便如身到其地其土俗人才城郭民人與夫風景之美麗名物之繁縟歷代方言之詭異故老傳記之放紛不出戶庭皆坐而得之嗚呼儀父之用心可謂勤矣然余又嘗語儀父曰古人讀書往往止用資以爲詩今儀父著書又只資他人爲詩不亦如羅隠所謂徒自苦而爲他人作甘乎儀父笑不答余以是知儀父前所與餘言者特寓言耳其意豈止此哉夫昌黎大儒也固嘗云土地之書未甞一得其門戶且謂古之人未有不通此而爲大賢君子方欲退而往學焉意其學也必也窮探力究洞貫本標非若近世膚末昧陋爲口耳之習姑以人誇俗而已是則昌黎道術文章之盛所以名當代而傳後世者非以此乎蓋聞之凡爲士者學必貴於博則無以至於約然其大歸必貴於有用則始爲不徒學也蕭何從沛公入闗先收秦府圖書故因以知天下阨塞戶口多少之處漢之得天下此亦其大助東方朔劉向皆以多識博極獲備天子訪問爲國家辧疑惑豈曰小補其事今見山海經首本朝劉侍讀原父奉使契丹能言古北口松亭柳河道裏之迂直以詰虜相與驚顧羞恧卒吐實以告士君子識博至此豈不足以外折四夷之姦心表中國之有人哉是則地裏之書至此始爲有用之學至若許敬宗之對唐髙宗第能明帝丘得名所自遂過其長以矜忲於人此則爲士者之所笑而不道者也然則余之所望於儀父者固以朔向及劉侍讀之事豈但以資他人爲詩而已乎前言姑戱耳寶慶丁亥季秋三日

路史別序

費煇

煇自夷陵抵衡湘有爲煇言廬陵有君子曰羅長源智識逺所作路史博達該至恨不一日見之以方問族五羊道當繇吉中心幾有星雲之快而猶竊患不偶比屆廬陵何期忽偶紹介得接公於闉闍之外議論粲發間及路史則方錦囊相隨遂獲一覩奇袐然後信所謂五帝之佐無不賢三皇之佐無不聖爲不虛語實天下之奇作也豈惟如是而已哉公固自謂我朝之文所尙山谷老泉至於東坡少所甚愛然其發論乃有時而相似又何邪煇竊論之公之立言逺過賈誼而敍述則在莊馬之間班範而下不論也讀封建之論則知先王之制治觀封禪之論則悟聖人之遺意稽小弁之說而父子兄弟之情親知詩之不主於文讀甘誓之說而君臣上下之義明知書之不主於事稽微子三仁之論而隠顯出處之方立知義理之不浮虛稽吳楚書人之說而尊卑內外之分申知春秋之不褒貶至於祝融論樂之作則直與樂記齊上下所謂西漢文章能以文敍事者優爲之矣嗟乎不觀論語聖賢之進退無以識三皇五帝之道髙不觀路史變故之紛沓無以見三皇五帝之道大使遂行之不惟得管窺甌舉之徒不敢妄述而裘褐談禪之士亦不敢以誕矣向使漢儒有知伊周非攝之論則無莽卓之禍知大麓非職之說則無曹馬之禍若齊梁有此書則佛老不張唐室有此書則藩鎭不彊五代而有此書則十國不狂靖康而有此書則廟社不墟習而讀之固足使亂臣賊子之知懼而可以國家長久禍亂不作矣實五經之鼓吹而諸子之權衡也竊又評之立蕭曹勲業易作羅氏路史難路史之功固不在於禹下煇之孱微無髙銜大具以邀重於人言之有不足信然昔人謂文章自有公議而公亦謂杜甫非詩人識者知公此語則知路史矣丙申六月十五日西蜀費煇序

黃帝素問靈樞集注序

史崧

昔黃帝作內經十八卷靈樞九卷素問九卷廼其數爲世所奉行惟素問耳越人得其一二而述難經皇甫謐次而爲甲乙諸家之後悉自此始其間或有得失未可爲後世法則謂如南陽活人書稱欬逆者噦也謹按靈樞曰經所言節者神气之所逰行出入也非皮肉筋骨也又曰神气者正气也神气之所逰行出入者流注也井滎輸經合者本輸也舉而並之則知相去不啻天壤之異但恨靈樞不傳久矣世莫能究夫爲醫者在讀醫書耳讀而不能爲醫者有矣未有不讀而能爲醫者也不讀醫書又非世業殺人尢毒於挺刃是故古人有言曰爲人子而不讀醫書猶爲不孝也僕本庸昧自髫迄壯潛心斯道頗渉其理輙不自揣參對諸書再行校正家藏舊本靈樞九卷共八十一篇增修音釋附於卷末勒爲二十四卷庶使好生之人開卷易明了無差別除已具狀經所屬申明外準府指揮依條申達轉運司選官詳定具書送祕書省國子監今崧専訪請名醫更乞參詳免誤將來利益無窮功實有自時紹興乙亥仲夏望日史崧題

二江先生文集序

馬涓

二江先生者宋公承之也宋氏簪笏蟬聨爲蜀著姓成都屬邑曰雙流者先生所居也左思賦曰帶二江之雙流故士人以二江先生呼之先生天才絕人結髮稱奇童比遊場屋則雋譽日出逼人一時輩流望其鋒卻避不敢前聞先生充舉首則曰允當無異詞旣筮仕隨牒州縣上官歆艶其名爭誘以事有盤錯肯綮處須先生爲決之皆明徹平允朝廷倚辦常兼數職囊印座右累累然人憫其賢勞而先生撥遣暇豫未甞失簡編筆研吟諷度日常曰世間樂孰與此樂吾將終身焉當元祐六年先生爲南省郎涓以晚輩始預賓客之末逮涓從事秦亭而先生持節來於是獲從長者遊以信宿不見爲間濶樽酒雍容毎聞先生片語只句如窺豹一斑甞鼎一臠固願熟觀飫賜而不可但知舉警防以驚詫未聞者今先生之歿二十有七年矣始見先生文集玩味尋思欲罷不能蓋甞廢捲而論之孟子曰源泉混混不捨晝夜盈科而後進放乎四海有本者如是孟子之言固有自然爲文者何獨不然先生博學而精擇者也其學之博猶采薪者之見一芥掇之見靑蔥拔之故於書無所不讀諸子雜說或出入於聖域者猶冀有得於萬一其擇之精猶齊王之食雞其蹠須數十雞而後足其所蘊蓄涵釀汪汪乎胸中殆不發不已故下筆輙不休筆端馺沓落紙者皆可詠詠成文鉤章棘句軋軋如抽而後爲文也有本者如是豈虛語哉若夫稽往古之是非究當時之利病上以縫補於廷議下以斟酌於風謡此先生之文見於祖述憲章可以維持吾道者也翰寫胸抱形摹物象較重輕於錙銖嫓宮羽於淸濁此先生應時之文以靡麗爲工者也訓詁深嚴字畫奇崛體商周之盤誥追堯舜之碑碣此先生髙古之文以簡潔爲法者也至於防笑間稗官小說旁捜俯拾附益談業此又文之餘事也淵淵其深渾渾其醇舒徐衍溢而不流激昂蹈厲而不怒逺之則有稽近之則不誣嗚呼其文之雄乎自昔論文者晉有陸士衡之說曰石韞玉而山輝水懷珠而川媚後之論文者無以加此觀先生之文則君子之所養可知矣唐裴延翰有言文章與政通風俗以文移毎味此語則益知文之有用於世自非小補而先生之文只藏於家第爲子孫寶祕閱習而不克大流布於時此平日士論之所惜者今旣成集可以傳諸無窮故輙敍其梗槪庶知音者得以覽其詳焉凡歌行詩賦時議經義論防表啟書序紀志及雜述總若干首第爲十六卷皆先生之子宏父手自編次宏父博達豪邁克嗣家風詩曰惟其有之是以似之後之人欲知先生父子之懿當以是觀之先生之捐館捨也涓甞爲其行狀以告諸志墓者故先生之世系官爵與其平生出處皆載於墓志副以碑表諡議粲然可攷附於文集之後此不復書

王君禮詩文集序

楊天恵

余家弟元符頃與成都王君同佐宕渠縣君於家弟丈人行也家弟以父執事之君家視弟則輩流如也家弟甞論君近世遺直老气鯁固危冠淳古遇不可於意𨿽敵以上必盡言拄之不以一毫假人人有不受無敢牾儻野惟稍引去以故與世聱牙寡合由宕渠歷資中再不得意輙致其事而歸家弟言如此余肅然心憚之去年冬有跨巴馬從野僮徑造余庭自持刺大言我王某也余驚起迎置右座問何自來君言聞子名久特來耳余爲設薄具畱之畱信宿別去後若干月命其子奉平生詩文若干篇授余曰將序以爲謁余拜受卒業曰君於詩文深矣體裁質實如其爲人而慤詞彊句間足自立讀者如若難嘬已乃愔愔有前軰家風味蓋學之祖騷而宗選旁出於傳記故兒時已自能賦有州裏名旣而落魄無所就日與羣輩處晚年詩多出白語蘄於曉流俗不以鐫琢爲工於是君老矣蓋未始求人人亦無求之者而獨有求於余顧余何足以求哉凡其所知姑識於此

代作集府尹石刻序

楊天恵

公頃繇長安遷尹成都捲燮理之具鎭臨外屏回經緯之文設飾行臺如釃河渠以漑尋咫如峙泰岱以出膚寸以故倡治有餘日而賦政無遺功間建羽旄俛同民樂或徙玉帳旁合寶好至於酒酣樂作意气逸髮徹饔緩帶風味余美輒布善紙臨素壁逰戱翰墨之娛以志燕喜之適凡爲詩文題紀若干可謂盛也而巨刻細劖光明磊落上與參墟交輝下與雲山增重蓋公以代言之餘流而爲文以歌之緒別而爲詩又以詩文之衍溢而爲書故銀鉤玉畫世多有之而西南特爲富於是縉紳耆舊識藻火之爲美也過者必肅山只瀆鬼仰珪璧之爲珎也防之惟謹某竊亦博購而寶蓄之得三十帙將以其一獻諸公路仰備覽觀而取其副藏諸名山以賁子孫焉且某聞之欲考盛徳者必於去焉觀之昔者周公去東山而赤舄所履詠歌無射召伯去南國而甘棠所茇愛思不忘人心同然異世脗合今公道徳之光仁義之澤所以被蜀土者與東山南國無異而英詞偉績金石之傳所以遺吾人者亦與赤舄甘棠何以異然以星紀數易閏餘幾更逖瞻巖廊邈在云漢顧某也無文獨不能效比興之末技寫父兄之遐思乃徒撫奇蹤奉珎笥日與田夫野老雜沓頌嘆於玉壘之北此某所以課誦不韙而遺恨亡窮也公開府以某年甲子還朝以某年己巳入禁林升丞弼邁種方隆福祿未央

鶴山師友雅言序

遊侶

鶴山公以髙明俊偉之姿刻意於學不肯隨聲接響躡陳駕虛如求驪龍之珠必下九淵而親攬之乃已故其議論窮極根柢多異乎人匪求異人實能得眾人之所未得也尙憶嘉定十有四載余方家居公致之潼川郡齋同諸友讀易徧攷舊說切磋究之一日言前輩賦雪詩欲爲人所未甞道者今觀其語亦豈人說所不能道若周濓溪無極太極乃前無古人耳余因及往歳侍後溪先生先生謂劉侍郎招美勸閱注疏以爲不先此而立論恐徒髙明而不實公深然之及公在渠陽大肆其力於經如注疏率三四讀且鈔成編其是若非博考詳說所蓄旣厚厥見孔明晚歳披幽抉微掊妄扶正一話之出世竦未聞稅君巽父輯爲雅言大略可睹然公之再入勸誦金華甞過余語今日進講至易之泰吾從旁奏內君子外小人固爲泰也第在外而心腹是寄不爲外在內而情意不親不爲內余擊節稱嘆公亦自得今巽父乃不及記則其胸奇之蘊未暇徧以語人者亦多矣嗚呼使天假之年而巽父輩終身左右隨聞必錄則所以私淑後人者又可勝計哉嘉熙三年十月朔南充遊侶序

鶴山師友雅言序

稅與權

予登鶴山先生之門蓋歷二紀以先生出入中外間七八年或五六年或三四年毎一見則所聞輙一超絕及先生返自南遷起家鎭瀘予執經從之相攜入京登宥府視事洎賜環奉藩以乞夢奠湖海往來永日淸夜瞻前忽後先生非聖之書不讀多發先儒所未言昉於甲午夏以浹丁酉春隨所得錄之反復玩索如入武庫如遊寶藏如登喬嶽以觀天下斯所謂仰彌髙而鑽彌堅者嗚呼以予四閱寒暑凡所逮聞如此其富則二三子久相從遊而不離左右者又可想而知哉昔甞見先生移書防齋袁侍郎云某於六經名數文義重下頓工的然見古人所志所學歷戰國暴秦以後無傳焉極於五胡之亂影滅迹絕其間豈無經生學士各隨才分有所建立然騖於髙逺者惟欲直指徑造以步步而行字字而講者爲卑近者則又以區區記誦小小辭章爲學問之極功所謂合內外貫精粗者百數十年間始有人講尋以發漢唐之所未講又若於實未有所見者勦說雷同爲聲利計以病吾道方欲通古今爲一書使之有志於道者猶可推原尋流而學未能信不敢容易下筆也嗚呼先生此志未酬而天奪之矣豈不爲千載之恨用備錄師言揭諸篇端以著先生之志亦因識吾儕小人後死者之悲有宋嘉熙歳在鶉火辰防大火門人巴郡稅與權掩袂書於武林之孤山

周易折衷序

元趙采

易該象數理未作之前其體因象數而立旣作之後其理因象數而顯大傳曰河出圖洛出書聖人則之河圖洛書爲天地自然之文象數之大原也二圖之象皆九位故伏羲則之畫爲長短之九畫成乾坤二卦之小成由乾坤而八卦八卦而六十四卦以左右交互而觀則兩卦得十八畫二九也是爲先天圖邵子所謂交易之易也文王則之變伏羲之卦次分上下之二經上卦三十下經三十四以一反一覆而觀除八正卦外五十六卦只成二十八卦上經得十八卦下經亦得十八卦二九也是爲後天易程子所謂變易之易也或曰伏羲旣因象推數而作先天交易之易矣文王又因象推數而作後天變易之易何哉大傳曰易之興也其於中古乎作易者其有憂患乎夫子蓋謂文王當殷末世憂患而興此易也曷爲見其憂患今觀後天反對卦如泰反爲否剝反爲復晉反爲明夷夬反爲姤旣濟反爲未濟舉一二以類推則文王實憂慮天下後世陰陽禍福之相爲倚伏治亂安危之相爲消長君子小人之相爲進退只在一反覆間故示人以用九扶陽而抑陰爲君子謀不爲小人謀爲轉移造化之機此上下經所以皆寓用九之意豈出於聖人之智巧皆倚天地自然之象而加一倍焉耳自古聖王之致治皆用九如舜命九官禹之九功九敍九歌是已是以周公作爻辭於乾卦首發用九之義夫子翼之曰天徳不可爲首也曰乾元用九天下治也曰乾元用九乃見天則於九曰天則其可過哉過則其亢矣又於大傳三陳九卦以明文王處憂患之道上經取三卦而陳之用一九也下經取六卦而陳之用二九也此夫子因數推理而作十翼也嗚呼易更三聖而象數義理始備自夫子歿千數百年論易者各據已見泥象數者流於詭怪說義理者淪於空寂而聖人憂患作易之防昧矣至宋有康節邵子推明伏羲文王之卦畫而象數之學著有伊川程子推衍夫子之意而卦畫之理明洎武夷朱文公作本義釐正上下經十翼而還其舊作啟防本邵子而發先天𨿽本義専主卜筮然於門人問答又以爲易中先儒舊說皆不可廢但互體五行納甲飛伏之類未及致思耳故愚以爲今時學者之讀易當由邵程朱三先生之說溯而上之以防羲文周孔之心庶幾可與言易矣然邵子無易解其說僅見於觀物篇故愚是集以程朱傳義爲主而附以鄙見間亦竊取先儒象數變互以資發明𨿽然俗士口易賢人體易聖人忘易孟子著書未甞及易邵子以爲易道存焉且以爲善用易人能用易是爲知易嗚呼韋編三絕企東家之無過蠧簡百年慨西伯之有憂愚𨿽衰老願就有道而正焉後學潼川趙采徳亮謹序

運气新書序

前人

天地陰陽之運往過來續木火土金水始終終始如環斯循六气相生之序也嵗气起於子中盡於子中故曰冬至子之半天心無攺移子午之歳始冬至燥金三十日然後禪於寒水以至相火日各六十者五而小雪以後其日三十復終於燥金丑未之歳始冬至寒水三十日然後禪於風木以至燥金日各六十者五而小雪以後其日三十復終於寒水寅申以下皆然如是六十年至千萬年气序相生而無間非小寒之末無所於授大寒之未無所於授大寒之初無所於承隔越一气不相接續而截自大寒爲次年初气之首也此造化之妙經祕而未發啟子闕而未言近代楊子建昉推而得之夫醫家運气之說惟陰陽大論七篇具存而啟子取以補內經醫流之究竟及此者蓋鮮鄧焱景文貫通儒書精専醫伎純厚謹審而篤於學演繹七論條分類別目曰運气新書經文注義采拾靡遺凡著書欲以明气運者未有能若是賅且悉也予又因楊氏所推特表古聖先賢未發未言之奧於其篇端鄧氏此書之行於世也可無毫髮遺漏矣

莊子正義序

前人

莊子內聖外王之學洞徹天人遭世沈濁而放言滑稽以玩世其爲人固不易知而其爲書亦未易知也魏晉以來注釋奚翅數十𨿽淺深髙下不同大抵以己見說莊子非以莊子說莊子也錢大中蜀產也澹然朴素好南華經聞淸江道士杜充符有唐劍南道士文如海南華正義命其徒徑往繕寫以歸如獲珎器近以示予予嘉文氏方外之人乃能獨矯郭氏虛之失而欲明莊子經世之用噫不可謂拔乎儔類者哉昔在天寶間宗蓋甞賜見正義十卷宋太平興國八年成都道士任奉古鋟諸木而世不傳講師將爲重刻故敍其所以得書之由若夫得意忘言奭然四解進進乎南華眞人之逍遙逰師其自知之

六經補注序

吳澄

先聖王之教士也以詩書禮樂爲四術易者占筮之繇辭春秋者侯國之史記自夫子贊易修春秋之後學者始以易春秋合先王教士之四術而爲六經經焚於秦而易獨存經出於漢而樂獨亡幸而未亡者若書若禮往往殘缺惟詩與春秋稍完而已漢儒専門傳授守其師說不爲無功於經而聖人之意則未大明於世也魏晉而唐注義漸廣至宋諸儒而經學之盛極矣程子之易立言幾與先聖並然自爲一書則可非可以經注論若論經注則朱氏詩集傳之外俱不能無遺憾也後儒於其旣精旣當者或未能嚌味其所可取則於其未精未當者又豈人人而能推索其所未至哉予甞於此重有嘅焉而可與者甚鮮也蜀儒黃澤楚望貧而力學往年初識之於筠今年再遇之於江讀易詩書春秋及周官禮記悉欲爲之補注補注之書未成而各經先有辯釋宏綱要義昭揭其大而不遺其小究竟謹審灼有眞見先儒舊說可從者拳拳尊信不敢輕肆臆說以相是非用功深用意厚以予所見明經之士未有能及之者也晚年見此寧不爲之大快乎楚望不輕以示人而徳化縣令王君乃爲鋟梓以傳予嘆美之不足因以諗於學者蓋於諸經沈潛反覆然後知其用功之不易用意之不茍云

事韻擷英序

前人

昔歐陽公蘇老泉王荊國諸人以黯然銷魂惟別而已八字分韻賦詩送裴吳江蘇得而字其詩云談詩究乎而荊國就席擬賦二篇一曰風作鱗之而一曰兩忘我與而滿座駭服宋以前和詩和意不和韻至荊國東坡黃山谷並以用韻奇險爲工蓋其胸中蟠萬卷書隨取隨有愈出愈巧故得以相矜尙也倘記覽之博不及前賢則不能不資於檢閱於是有詩韻等書然其間往往陳腐用之不足起人意江州路教授西蜀張壽翁所編事韻擷英削去陳腐之字而皆奇險之韻荊國甞謂晏元獻公用事的切後見其類槁乃知其有自來纂輯之書亦不爲無功也壽翁此編可爲賦詩用韻之助其功不旣多矣乎置一袠則人人皆用奇險之韻何異於王蘇黃三鉅公也哉

篆書序

前人

秦興而篆書廢漢四百年莫有能者觀於漢代碑刻可見矣三國六朝間亦無聞焉唐三百年李當塗一人而已自秦丞相逮於宋初蓋千年僅有徐騎省以能繼當塗自許何斯學之寥寥也宋人能篆書者頗多於唐蜀魏文靖公至今爲人所稱陳伯英魏公鄕人也遊藝之暇及此所書千文體整潔眞可上希文靖者夫陳之先世少師公於蘇文忠公如大父行參政公當宋而渡之際以詩名家咸淳季年別院省試春秋第一人伯英季父也一家文學之傳不絕伯英名瑛受朝命爲郡教授

鶴山雅言序

魏文彞

伏惟先髙祖秦國文靖公事宋穆陵以正學直道任斯文之寄天下不敢以官氏而稱之曰鶴山先生休光懿徳槪可想見矣立言垂訓以私淑後人者有九經要義鶴山大全集易集義此三書昔刋於徽之學官已行於世其他如周禮折衷經史雜抄觀物經世說與夫門人所記師友雅言等篇尙藏於家近吳郡金伯祥父卽文彞所藏雅言命子鏐繕寫鋟刻諸梓以廣其傳俾宗族鄕黨咸與觀焉何其幸歟是則前輩之紀聞伯祥之好義同爲不朽云時至正二十四年龍集甲辰夏五月甲子朔六世孫文彞百拜謹識

釋奠儀注序

張

禮曰皮弁祭菜示敬道也禮書殘缺釋奠釋菜名義徒存儀文無可考者唐開元禮彷佛儀禮饋食篇節文爲詳朱文公謂政和新儀差錯獨於開元禮有取申明至於再三竟格不下身沒之後郡邑放而行之能通其義者尠矣中原文物肇開四方取則捨魯奚適闕裏昔罹兵革宮室荊榛蓋二十年牲殺器皿衣服不備勢使然也而儀章度數固多可議者象設非古也開元禮猶云設席是無象也髙臺巍坐而席地之禮不可見帶劍秦漢冠服之飾也開元禮朝防猶有解劍之席冕服挾劍未之有聞二者之失所從來久矣神位西坐東向尸位也配位東坐西向主人位也自屍禮廢禮家謂自內出者無匹不行自外至者無主不止故立神以配而爲主焉開元以後遷神位南面配位猶故也進顏孟南向參列如浮圖老子宮者孔氏祖庭廣記謂金大定四十年所行何所稽乎楹間兩階五齊三酒以四代之器爲備物之享也列數瓦缶果爲何說屍尊不就洗禮也登罍爵於牀洗者以屍尊自居犧象不錯諸地主人遂不坐實爵簡亦甚矣幣之未薦寘諸神位之左示不敢防陳之階庭與主人俱升則不嚴矣蓋事由艸創未之講也予典教於玆思有以正之顧不學雜服不能安禮而𨿽善無徵無徵不信乃取朱文公所考訂自儀禮開元禮而下裒爲一編命學徒肄習且與講說義數使之入耳防心旣知義理之安將不期攺而自攺並附社稷風雨雷之祀庶幾好禮者有取焉抑禮有本有文是書所載文也習禮之士因文而究其本知交於神明不徒籩豆之事微之顯誠之不可揜也如此則可謂知禮矣若夫器樂冠服之度則又博采諸家之說從其是者訂其失者與此編並藏孔氏俾後來之文獻有足徵云

艸書集韻序

明恵園

予於國政之暇必艸書三五幅以暢其情恆以淳化石刻歷代名臣法帖以師以效我獻祖開國於蜀不貴金玉所寶者惟聖賢經籍也自經史以下文章翰墨俱收蓄於內閣一日忽覽書目見有艸書集韻取而披閱因字類以知四聲之韻因韻語以識諸家之體如漢宣帝魏少帝以鐘繇羲之過庭伯機等書體勢無不全備然後知艸書之源流古人之變化由其形迹而得乎心法之妙矣惜乎久歷年歳苦於蠧魚於是命工重繡於梓以永其傳俾後之學艸書者有所取法也是爲序

全蜀藝文志卷三十一

欽定四庫全書

全蜀藝文志卷三十二

明周復俊編序下【贈送遊覽】

入蜀紀行詩序

唐王勃

總章二年五月癸卯余自長安觀景物於蜀遂出褒斜之隘道抵岷峨之絕徑超谿歷翠阜迨彌月而臻焉若乃采江山之俊勢觀天地之奇作丹壑爭流靑峯雜起陵濤鼓怒以伏住天壁嵯峨而橫立亦宇宙之絕觀者也𨿽荘周詫呂梁之險韓侯怯孟門之峻曾何足云蓋登培塿者起衡霍之心遊溝澮者發江湖之思況乎窮覽勝事足踐靈區煙霞爲朝夕之資風月得林泉之助嗟乎山川之感召多矣余能無情哉爰戒文律用宣行唱編爲三十首投諸好事焉

晚秋遊武擔山寺序

前人

若夫武丘仙鎭吳王殉歿之墟驪嶠崇基秦帝升遐之宅𨿽珠衣玉匣下賁窮泉而廣岫長林終成勝境亦有霍將軍之大隧回冩祁連樗裏子之孤墳竟開長樂豈如武擔靈嶽開明故地蜀夫人之葬迹任文公之死所岡巒隠隠化爲闍崛之峯松柏蒼蒼卽入祗園之樹引星垣於杏嶂下布金沙棲日觀於長崕傍臨石鏡瑤臺玉甃尙控霞宮寶剎香壇猶分仙闕雕櫳接映臺疑夢諸之云璧題相暉殿冩長門之月美人虹影下綴虯幡少女風吟遙傳鳳鐸羣公以玉津丰暇傃林壑而延情錦署多�想巖泉而結興於是披桂幌歷松扉梵筵霞屬禪扃煙敞雞林俊賞蕭蕭鷲嶺之居鹿苑仙談亹亹龍宮之偈於是金方啟序玉律驚秋翔風四面寒云千里層軒回霞齊萬物於二體綺席乘雲窮九垓於一息碧雞靈宇山川極望石兕長江汀洲在目龍鑣翠轄騈闐上路之遊列榭崇闉磊落名都之气焉洋洋焉信二蜀之奇觀也昔者升髙能賦勝事仍存登嶽長謡淸標未逺敢攀盛烈下揆幽襟庶旌西土之遊逺嗣東平之唱云爾

綿州北亭羣公燕序

前人

下官【一作客】人間獨傲海內少徒志不屈於王侯身不絕於塵俗孤吟五嶽長嘯三山昔往東吳已有梁鴻之志今來西蜀非無張載之懷況乎踐名場攜勝友風月無防琴酒俄乖半面十年一別千里何少府故人攀桂撫金石而論心韓法曹新餞班荊臨江湖而執手離亭北望煙霞生故國之悲別館南開風雨積他鄕之思於時蒼云寡色白日無光沙塵起而桂浦昏鳬雁下而蘆洲晚傍鄰蒼野霜封橘柚之園斜枕碧潭直斷芙蓉之水旣而登臨惜別驂駕少畱季札何人親逢贈縞子荊不敏思掛傾城惆悵北梁揖琴臺而漸間徘徊東道思錦署以行遙嗟乎人事乖矣江山逺矣請命離前之筆爲題別後之資五際飛文想羣公之不讓一言有贈知下筆之有神

宴梓州南亭詩序

盧照鄰

梓州地池亭者長史張公聴訟之別所也徒觀其巖嶂重復川流灌注云綺閣負繡堞之逶迆澗戶山樓帶金隍之繚繞信巴蜀之奇制也時鳳扆多閒上得和平之政鯷瀛有截下無交爭之人以公寄切上僚故久無州將連四千石之重任摠十萬井之防班職逾劇而道彌髙位逾崇而徳彌廣市獄無事時狎鳥於城隅邦國不空且觀魚於濠上賔階月上橫連蜷之桂枝野院風歸動葳蕤之萱艸則有明珠愛客置芳酒於十旬羽服神交契仙遊於五日圓潭冩鏡光浮落日之津雜樹開帷彩綴飛煙之路藤蘿杳藹掛疏陰以送秋鳬雁參差結流音而將夕百年之歡不再千里之賀何嘗下客恓惶暫停歸轡髙人賞翫豈輟斯文咸請賦詩六韻以見志云爾

七日綿州泛舟詩序

前人

諸公迹寓市朝心遊江海訪奇交於千里惜良辰於寸陰常恐辜負琴書荒涼山水於是脫屣人事鳴棹川隅言追掛犢之才用卜牽牛之賞邊生經笥送炎气以濯纓郝氏書囊臨秋光而曝背似遇緱山之客還疑星漢之遊願駐景於髙天想乘霓於縮地繁絲亂響涼酎時斟戲翔羽於平沙釣潛鰓於曲浦乘流則逝不覺忘歸咸可賦詩探韻成作

送遂州紀參軍序

孫逖

遂州參軍紀公吾友云將之令弟也敏於行志於道克修人彞允副兄朂噫周公之紀爲其首天祚明徳必將有後不然何棣華之可久也選曹舉善羣吏須才九霄始搆一命而傴穆卜吉日遄徵畏途緬躋岷峨遐渉褒漢宿息巖險波臨湍悍仗信不栗載義必亨方暴忠臣之志固無垂堂之責爾之寡兄克施有政是則是效念玆在玆祛利則覦心永隔逺嫌則荒言自絕故𨿽邛僰之產巴蜀之饒不潤脂膏誰謗薏苡懋厥丕徳時惟哲人羣公贈言要僕題序

送王侍禦赴劍南序

陶翰

國家旣誅邛莋之遊魂收滇池之陳地以蠻陬君長尙未卽序徼外新國約非甚堅將若宣王風布中興必才英矣監察禦史王公志標勁節天假異能秉心而忠義必聞多方而文武不墜我中丞鮮於公以功名立破城江南闗啟而虜不敢窺城峻而敵不敢守者皆以匡時之策伏橫行之气不然者豈有夕捨一尉旦磨【集作麾】三軍盱衡於不毛之間決勝於大荒之表取廷評者浹月登憲府者周星繡衣照於江源風霜掃於劍壁斯不足畏矣中朝名雅向義趨風餞筵傾誠翰墨紛矚百壺追送來登董原之野萬嶺蒼然更繞華陽之國余以授簡敢無斯文

送孟大入蜀序

前人

襄陽孟浩然精朗奇素幼髙爲文天寶年始遊西秦京師詞人皆難其曠絕也觀其匠思幽妙振言孤傑信詩伯矣不然者何以有聲於江楚間嗟乎夫子有如是才如是志且流落未遇風塵謂天下無否泰無時命豈不謬焉翰讀古人文見長楊羽獵子虛賦壯哉至廣漢城西三千里淸江夤緣兩山如劍中有微徑西入岷峨有奇幽皆感子之興矣勉旃故交不才以文投贈

送張武序

元結

乙未中詔吳興張公爲武縣大夫公舊友河東柳潛夫裴季安扶風竇伯明趙郡李長源河南元次山將辭防言悉以言贈上有勤仁恵防勞苦之風下有惜離異戒行役之諭【一作論】元子聞之中有所指國家將日極太寧垂休八荒故自近年兵出滇外訂者或曰西南少疲是以天子特有命也將天之命斯未易然於戲蜀之遺民化於秦漢紀古之道其由未知無置【一作智】此焉【一有故字】姑取廢也如徳以涵灌義以封植其教遲逺其人迎喁至乎不可固未必也則曰保仁以惇養流恵以懷防知其所勞示其所安無以醜之當可然也潛夫聞之中興不樂嘆曰吾嘗與朋友有四方之異不甚感人如今之心多問其故對曰嗟嗟子能有是言也吾故感焉行有規矣無曰我年四十多哉無曰我時祿位下哉公乃復曰當不失於二公之意爲異年觀防之方也已敢戒行役敢自淸愼終不貽朋友之憂何如於是醉歌中堂極樂而已諸公有贈逓相編次

送李彛宰新都序

任華

宗室後進有以學術辭藻著稱者彞也少好學通九流百家之言善屬文頗有大節去年制舉不捷無何以書歷抵二相國論安邊術由是召試西掖凡數十百人彞與荘若訥髙郢同入髙等何垂翅於制舉而奮翼於西掖哉蓋道之屈伸命之通塞各有時也執政以彞大人在蜀故授新都以榮之彞豈不欲髙步臺省時時與朝廷羣公談笑所以俯就逺縣蓋爲大人屈耳秦云滿天倐聚忽散與子分飛亦爾也古人別逺貴於贈言子昔爲什邡令蓋鳴琴不下堂而理今領新都則異於彼焉蓋以廬井灰於焚之後甿庶瘡於刀箭之末樹立存育洪惟艱哉況奔衝塡湊晝夜風雨誅求供應旬晦山嶽其親庶務則宜戴星而出戴星而入焉其接賔客則宜一沐三起一飯三吐焉此朋友之望也如月照雪峯花明錦江當有新詩時復寄來念之哉李生

送張都督赴嘉州序

於邵

伊人之平康由我以専達否則政弛人何賴焉在昔漢宣永懷至理思與二千石之良者共之貞深【一作竟探】其元以化天下非道熈涉降理際天地【一作人】則不可膺是髙選尙書左僕射冀國公審才以底用論定而後請將欲更蘇息復整齊且如張公無出其右繄受授則爲憯怛彼嘉陽之人所益多矣況學致廣大心自精微議道置法若示諸掌一舉云翼三十爲郎分兵領部義然後取公以之才大時論用少以今之多艱乎謂用大則用之大用小則用之小在我而已抑無懵焉良月撰吉輕舟旣具長空靑防未有黃落緹騎百從載旌而前戈矛生風左右如舞且犀灘古地熊阜外虞通波萬里並客攸攝其無以易者盍思無邪耶嘗寮爲心望此行矣大幕邀餞三軍助較【一作教】樂只君子如何可忘而後利涉信宿人歸父母其顏渥丹下令如春受教賜知常謀始不浹年而國賦足軍實倍啟廸恢達爲諸侯防

徳政序

鄭藝

臣嘗讀唐書竊覩太宗每以爲將致治平必先仁誼得賢則理失人則危可鑑格言足徵邃古豈不以化馴易服威束難齊哉然農戰交修徳刑共舉將亂也其政必暴將獘也其風必佻將圖九合之威亦賴五臣之佐茍虞害眾莫若任賢視今可以知昔矣髙祖皇帝以汴賊弒君唐朝絕嗣左袒罕聞其歸漢同聲皆仿於吠堯上下相蒙酣爲醉國寰區之內億兆無依競陳推戴之誠願正君臣之位難違眾欲遂啟丕圖戡禍亂而俟中興協防盟而歸大國爲蜀之帝報唐之恩明孝皇帝受命之六年天淸地寧珠連璧合肇修人紀於變時雍至若皇墳帝典之精河圖洛書之奧步驟於羲軒之際損益於文獻之間不然何其盡善盡美之如是也遂使蠻夷向化吳越輸珍麟鳳效祥艸木呈瑞矧復英賢間出俊乂羅生上猶以爲未也方且側席勤求登用才哲循名責實較徳論功沮勸有謀黜陟不濫鑿幹締構允歸睿作之功壽國陶鎔必有挺生之佐式扶昌運對越上由是中外文武將相公卿洎庻尹庶史各率厥職奉若天防越正月武徳軍將校吏民緇黃耆艾等列狀詣防軍使請以節度使徐廷瓊徳政上聞願勒碑記且以借畱爲請上憂勤庶政以百姓爲心凝旒稱嘆者久之謂翰林學士藝云朕司牧元元將開壽域使國內郡縣治行皆如梓潼朕何憂哉大吏久於官古之道也況眾欲之乎朕旣兪其請矣卿爲我摭其懿實播無窮之聞以塞民望微臣奉詔恐懼敍曰臣聞龍飛九五山川效云將之靈鵬擊三千風水運波臣之化𨿽復同心同徳雅資十亂之功乃聖乃神永賴八元之佐內則臯防協贊外則方召專徵神謀且貞師律具有兼膺注意宜屬宏材此我皇帝之禦宇也不顯帝圖顧玆天力四神踐雪五老飛星投綸負鼎之人爭伸業委輅請纓之士競奮深機蕙帳空而明月常孤蒲輪至而淸風自激猗歟偉歟𨿽居宣武之間未若我朝得人爲盛也其或家連戚裏身陟齋壇益揚謙損之風靡見驕矜之色功超賈鄧政邁黃韓有若武徳軍節度使徐公斯可謂一時之英也公名廷瓊字敬明東海剡人卽國之元舅也世緒標奇門風襲煥鎭爲峯鼎用作防鋩父子則貴比金張兄弟則政同魯衛騰八龍之聲價齊二鳳之羽儀阮竹皆芳田荊並茂金相玉印各炫晨葩虎節師壇共觀晝錦徒思徧舉抑亦倦譚公王父唐京兆武功縣令追封尙書左僕射太師髙平王政績頻彰勲華早振自激封侯之志夙膺濟世之名西晉殊功榮聨邸第南朝雅望顯並官婚貽謀各著於承家致用皆光其佐命朱輪華冕豈獨推恩甲令門風實先種徳逓傳奕葉孰與提衝歷佐昌朝宜鐘異气公中含靈秀大爽炳靈防挺英姿夙彰雅操稟說禮惇詩之教蘊經文緯武之才欲紹家聲早防戎右敵國相吞之決在毫釐陰符必勝之機制於掌握雕戈寶鼎門崇八命之榮玉帳金壇神授六韜之妙故能名髙大國業嗣良弓輕鎭北之無文恨徵南之不武圮橋靈叟謂謀略之可傳汶水神翁知功名而必立自繼膺睿眷兩踐渙符四封無刁鬥之音千里有袴襦之詠政成剖竹擁重執金掌領孤兒每警巡於晝夜扈隨大駕逺鎭定於邊陲才復六飛將分雙節上以郪城奧壤潼水名區粵自艱難久罹瘡痏獄市無寄杼軸皆空羣盜猖狂幸冦恂之去日遺黎憔悴望郭伋之來時不有攺張何其俾乂爰求賢帥式重防藩乃授公武徳軍節度使公攬轡遄徵下車畢理彈壓豪驁封植疲癃究本尋源提綱振領害於人者𨿽大必去利於人者𨿽小必行嘗謂人曰法者政之要也不可以不峻其隄防禮者教之本也不可以不謹其律度食者民之命也不可以不勤其稼穡兵者戰之器也不可以不肅其號令率是四者盡其一心上可以翼衛朝廷下可以儀刑藩翰吾得之矣爾其觀焉公以管內數多亡命姑務偸生久聚雈澤常爲虺蜴狡穴皆依於窮谷妖巢各恃於幽林化之不悛來而復叛郡邑虞其蹂躪路岐苦於公宻運良籌嚴申軍令盡投私罟皆挾禍胎益其戎兵誡其彊吏商旅無滯貢奉罔艱王尊申京兆之威龔遂去潢池之患勞徠罕倦蕩析咸歸動有常規賞無橫費上勤時貢下贍軍須月未及其授衣士已忻於挾纊賑其匱乏釋彼愁顏幸夜犬不驚宵魚自放哀矜庶獄愼卹惟刑赭衣盡伏其神明丹筆立分其情僞絕加等之聚斂革無名之徵徭平衡不謬於錙銖嘉量罔欺於圭撮公又仰稽前古俯瞰遺蹤思棗只辟地之謀味韓浩屯田之計膏腴靡棄黍麥頻丰夢果應於牧人利可資於寡婦貢賦加倍獻奉相望又嵗別進軍食因沃潤之鄕置牢盆之務商徒繁防官帑委輸檢吏通民機能制用矯時阜俗儉以率先貫天錢而已靡星文認寶气而已有劍闕文來奏入課連最聞薤本可畱足表富人之術芋區難並咸知濟物之方公以鳴社嘉辰繞樞令節祈聖壽於莊嚴之地祝宗祧於降誕之期自捨俸金於恵義寺構華嚴大閣向者公府未完軍衛莫稱於是載修輪奐別創規模庭架虹梁門羅虎防層樓燕賀偏增鼓吹之防廣廈翚飛益動旌旗之色路當衝要地控都畿使車晝夜以交馳館往來而宿餉每傾公帑用飫賓筵休聲洽聞靈貺昭感紫芝三秀黃犢並生天惟發祥地不愛寶迥掩得禾之異果符登麥之文歌徳詠仁言將不足含和吐气樂固難名大矣哉公之問俗觀風阜財述職焉可得而稱也爵賞旣行中外同嘉遂冊拜中書令趙國公加食一千戶通前五千戶公嶽降標奇星精稟異溫如珪璧郁若椒蘭智合韜鈐言無鉤距運籌決勝荀攸可比於良平仗鉞祓威謝艾足同於方召硏機照理植操資忠允武允文多材多藝軍中講學馬上注書揮刀則立覩飛泉盤弰則惟聞折樹而又貴不自滿謙而益光饗士投醪延賔比飯帳下之犀渠貝冑咸感吮癰樓中之螓首蛾眉寧矜笑躄金閨宻行簮組美譚里巷相觀風雲動色宸夙注寵詔已行致門境之允諧固本朝之是衛況家丰懿戚治陟殊尢心膂連營蓄雷霆於北落股肱重鎭寄柱石於東川克副分憂合膺異渥宜其瑉麗徳瑩檢圖功懋績著擁旄化行偃艸比屋而乞畱侯霸叫閽而願借耿純詎可使螭首翠碑未披文而相質麟臺彩筆不冩照以傳神臣志慕陽秋工非潤色仰遵睿防敢述殊勲曾無少女之詞預怯中郎之鑑所冀陵遷谷變尙窺沈水之文地久天長永覩生金之字謹爲銘曰

金行啟運鼎業鑿幹麟禦瑞紀鳳舞昌年層潤浩注國祚遐延光凝寶匣福靄祥編上喆繼文皇圖增煥得一踐羲登三轢漢懿綱牢籠大鑪眞觀宗社還資微明接旦大虛寥寥中貫元精麗物爲瑞麗人爲英英英徐公爲國而生脂膏不染獄市不驚智勝兵彊化行民附屢立奇功繼膺寵數帝念徐公聿齊其務乃睠梓潼並有饒賦公至若何時雨霶枯苗擢穎涸轍騰波摧姦禁暴劉獘止訛𦇤負而至動植興歌八政何先以食爲天臥鼔勤農免冑服田耒耜接肘臺笠摩肩閭閻風靡稼穡云連眾害旣去纎惡皆除頒宣化育愼卹刑書徽纏自朽囹圄常虛輕徭薄斂政協蒲蘆老安少懷逺至邇肅風雨時若家給人足戶溢版籍賦登公牘儲峙孔多貢輸相屬神明之正誰爲之師公之俱美福祿攸宜位隆鳳沼恩注龍墀梓人頌徳天子嘉之爰命荒虛奉揚馨烈揚子神疲江生思絕涪水東注銅山西揭帶礪無期永旌賢哲

送彭學士序【彭名乘華陽人】

宋範鎭

蜀當西南陬曰輿坤坤爲文爲臣故世有方正柔靜之士作西漢時司馬相如始以文章顯而後王褒何武揚防事業著於篇唐陳子昂用古道振而時文於變意者岷峨蘊精江漢蓄靈須其時克生其人乎祥符四年宋興五十二載矣是邦人新去兵革之苦始漸聲教之學而隴西集仙公以道藝行誼登王府主上紹休摠秉權綱獨觀昭曠恢大同之化罷三互之法遂有普慈之授焉縣令前驅弩防甚寵子弟師教檄文聿修裏有冠蓋之華家連序塾之盛議者謂文翁玉堂子云書臺興儒以來未有侈於今日者已蓋聖人用一賢出一令觀悅之道其利博哉昔楊仲伯教生徒上名錄者三千魯仲康選髙第至郡守者數十異時立本朝議外廷絲綸王言潤色神化則西州士夫未量其教育也南荊領軍非久畱之地故略而無述

送馮樞宻還朝詩序

前人

茂州羌漢冉駹之遺也距成都十舎而遙𨿽羈蜀郡縣而不以中國之法治之故其叛服不常緩則盜邊急則嘯聚自昔然也熈寧九年春圍茂州刼略吏民殺官兵劍南諸城騷然震驚夏四月乃詔資政殿學士諫議大夫馮公自渭徙成都以鎭撫之蜀人聞公之風舊矣歡喜踴躍迎擁於道公旣至則一切鎭以無事憂者釋然駭者晏然隴畝市裏按堵帖息王師䢐徵以畏以懷嵓居澗飲悉復故處乃賦田器給種食以振業之莫不稽顙厥角洗心易慮要神而誓曰自今以往不復敢幹王略矣公以爲武威卽申文教不可後也崇飭學校以紹文翁之隆講明中和以追王褒之盛宣恩徳問病苦方且與蜀人相安從其俗以爲遨嬉防未暇皇而蜀人亦欲偃公之休恃以涵養以永嵗月冬十月卽拜公給事中知樞宻院事圖舊徳以急親賢也於是蜀之在官者及其學士大夫相與采民之言作爲歌詩序引以獻曰公其不終恵吾蜀而遂東邪又曰公𨿽東當澤天下於何而不終恵吾蜀也凡若干篇以美以歡以致其誠愛歉然若猶以爲未也幹旄之詩曰彼姝者子何以畀之其是之謂乎公且從容上前日道其詩之所云興民之利而除其害則眾君之作豈特贈離紀別之爲哉蓋有以補治道而致和理也

送益牧王宻學朝覲序

張兪

虎豹伏於山林鯤鯨遊於江海夫以搏撃蕩躍之性據淵險勢勝之塲固其宜矣一旦虞焚其澤漁絕其流則狂顧駭羣震溢山海毛介之族云擾電逝豈罟网之設能制其暴哉況鳴張機動危其性彼聞跫然之音則有覆車觸舟之患矣豈暇翔擇而後處耶牧民者亦然益爲西南之都防外戎內華地險物侈俗悍巧勁機發文詆窺變怙動湍湧焱馳豈其性哉守之者非其道也往嵗三困盜臣之暴故其民翻然得計自爾三十載或政失其養則緣隙乘險欲躡前獘而復其怨得非駭逸之過乎是以詔教服禦與天下異樞宻學士太原公旣持其節鎭其地運方略以適其欲宣上徳以滋其生緩徵賦以丰其財肅刑以平其枉逮二年黎俗淳阜獄訟寂寥和气休聲溢於道路兪遂作蜀侯賦政詩以歌之今我侯以旂節朝於京師兪適在岐陽且聞侯之去蜀其國士大夫曰兵曰民咨嗟瞻嘆千里不絕好文雅者又競爲詞章惜侯之行且頌其用信謂君子爲龍爲光有始有卒者也兪𨿽流冗不能忘乃作詩一百六十言又爲序以爲送元侯蘊神略仗鉞靜坤維道冠九州牧情通八國夷金城全失險鳳鳥此來儀印佩涵星斗牙兵肅虎貔旄頭沈怒角彗尾滅長旗號令招文物功庸煥鼎彞言朝紫微座行陟上臺司嶽峻神靈气風淸衮職詩雙旌浮日轉四牡逐飇馳馬首壺漿滿梯空劍閣危玉鸞鳴漢目珠佩照秦姬過陜懷棠樹經周嘆黍離節函龍夭矯詔檢鳳葳蕤霽聳浮雲閣春流象璧池巖廊通夢想海防識雍熈回睠西南國行謠滿荔支送趙大資再任成都府詩序

文同

上五年秋七月丞相以成都守臣當更具所以宜往者名氏陳於上前曰是其職序才業皆可以稱其任惟上之所擇者上凝神久之且曰今海內之蕃域號爲至重者舉莫若吾之全蜀壤土衍沃民俗丰夥外之則八國種落賴之以綏輯內之則四道郡邑倚之以康靖得人而重固異他所須智略沈辧威恵肅給厭輿論之所與慰遐陬之所欲者始爲其人矣我有耆哲宛在東土是嘗屢以仁愛明恕撫吾西南之民其民懷服其信厚逮今未聞有輒敢一日忘者此將煩之再涖於彼其謂往制無循襲丞相奉上防乃聖慮所及度越常議選委良帥以遺井絡逺人蒙慶不勝至幸於是以資政殿大學士召公於營丘大斾過詔趣見上眾悉謂公輔臣必以逺辭旣對便坐獨奉天語雍容啟問移漏累刻惟以願得亟裝出都門並驛臨治以副上之所以待下之意訖不以私請自免以圖便安遂行上褒嘉之馳使勞諭眷委之厚無與爲較先是公二紀之中臨於蜀蜀人旣聞公來男呼於道女讙於竈皆曰我之匙筯安於食而枕簟樂於寢者不圖今日復因於我公也公旣至簡條目去苛異刷滌梗垢磨蕩昏瞀羣疑革而冰消大擾息而波澄未逾月而梁岷之下晏然已爲樂國矣同昔者嘗聞之於公曰夫感物患乎有心有心則接於物也泥而不博臨理貴乎無欲無欲則燭於理也明而不闇冺諸妄慮照以正見則天下之治安有所謂齟齬而難治者哉蓋公素事如此以爲身術故入匡巖廓出殿巨屏曽不以內外爲輕重而一以其所無事者爲政治之本凡取知於君而獲愛於民者其將繇此者與同常欲有所論譔以紀公之休懿防赴官興言道出門下公因授以送行詩一篇俾同爲之序乃述上之所以復用公於蜀與公之所以得蜀人之歡心者題其篇首詩自韓魏公而下凡若干章云熈寧六年上元日謹序

代送席帥序

楊天恵

上卽位之七年詔以吏部侍郎席公爲顯謨閣直學士知成都府公少遊蜀道登鹿頭望雪嶺沿雁浦尋江源彷徨周覽山川形勢而得其豪傑耆舊主名與其風謠气俗之詳及是命固樂與西南爲不朽事旣練日卽引道而蜀人亦以公名卿子淸毅有故家風度必能舉廣漢遺烈倡方面之治於是開府之日小大趨令民各順聴亡所抵牾老姦宿惡閉門束手念自淬厲求爲柔人而益利兩道二十餘州水蕓火耨山行野負之氓咸足生理抃喜盈望如公戶摩撫而人勞苦者蓋公設施百未一二而治功已如此矣公遂勤成之行之不變凡防年治益進功益章天子以公名實相應果可用不疑也亟下璽書召焉方坐宣室開延英從容賜對天下事因空紫樞辟黃閣以時贊授無不宜者回視前日風憲之拜銓衡之遷猶不足淹步武況牧伯之寄岷益之逺是尙能延駢馭耶某節下小丈夫也試吏小邑幸得操簡書受約束於幕府公不知其亡狀時賜之坐訪所欲言某亦然思自單竭陳義未竟公必知其所以然至乃未言而蒙識察不竭而承知遇士大夫竊怪之而公處某常自若也今公還朝廷某賤不及從迎計嵗時不卽獲侍如出帡幪暴露於外如去淸陰何恃而安𨿽然鼎鉉之材當爲巖扉重圭瓉之器宜爲宗廟珍以一方不可獨畱也某小子寧能久怙耶用是自決無限望秋風已壯嚴召方急某願公以天下之重自重而不敢有所祈謹抗手抑首遷延而辭避

送成都席帥序

王賞

席公治蜀之五年詔書移鎭平涼賞送別於升仙橋上而言曰契丹大國也中國奉幣交懽爲兄弟靈夏小國也臣服於中國大國富彊其勢爲難動爲中國之患大小國廹蹙其勢爲易危爲中國之患小然契丹自澶淵講盟慶曆再和之後北邊無狗吠之驚者百有餘年夏人自元昊以來服叛不常五路宿兵而內引百羣爲助敗兵蹶將困於飛挽者累世而不息此其故何也今日契丹破滅議者謂西方可傳檄而定是亦弗思耳以前日之勢觀之爲患大者反無足憂爲患小者乃深可畏無足憂者易亡則知深可畏者爲難取也大抵國大則有所恃而不戒位分太嚴而上下不交法令太急而百姓不附故其彊易弱國小則無所恃而常懼其軍民之勢猶一家也相防相救謀慮日深故其弱難犯平涼四面無險阻號用武地若朝廷無深入之計爲守而已則可若欲求朔方故地則爲執事者不可不慮古之人欲謀人之國者必有素定之防伍員之於楚分兵以肄之充國之於先零持久以服之夫無謀人之智而使人疑之拙也有報人之志而使人知之殆也事未發而先聞危也況夏人今有唇齒之憂耶爲今之策匿影撤備使之勿疑焉而後可以有爲也賞將有深於此者而未敢言焉

送符制置被召序

何耕

二十五年冬上召四川制置使符公於成都明年春命始至公以次付使事府事理裝戒行日於是賓佐掾史雜然相與懷公之徳惜公之去往往有不懌者獨其客何某揄袂奮臂抗聲於眾曰公召宜也已後矣公早揚俊聲防辭大篇甲乙上庠繹史繙經彊記洽聞貴而彌専老而不休於時爲耆儒登車澄淸擿伏糾貪風烈巖巖嚴而不殘徘徊巴蜀十有餘嵗最後以太府卿總四路之賦國用以饒軍無乏食厥功茂焉於時爲材使者蜀道謀帥帝難其人峻秩西淸命公往臨剔蠧治荒公不敢媮田婦販夫知公勤勞於時爲賢方伯今天子總攬萬防躬行福威舊徳名人登用無遺者萬俟公來自沅州至之日拜右僕射魏公沈公相繼起逺外位政府公視數公皆一體人也顧安能鬱鬱久居此乎與其利専於一方孰若澤被於天下與其擁旌仗鉞爲蕃宣保障之用孰若垂紳搢笏有謀謨規誨之益故曰公召宜也而吾徒尙何以戚戚然兒女悲爲哉𨿽然蜀父兄有蓄念於此久矣不敢徹聲於天子而敢私布於下執事公其聴之否乎自秦丞相當國逐蜀士如棄梗無一人綴文石之班望屬車之塵者或曰謂其輕而黨同丞相惡之故弗用嘻亦甚矣百步之內必有茂艸而謂蜀之人人人皆輕人人皆同也不防於誣乎兩蘇公兄弟也伯氏以言語得罪瀕死不悔而其季淵靜木訥出於天性蜀國範公與溫國司馬公平昔議論無一不同至論樂律則終身不能相合也其不輕不同者亦可槪見矣或曰蜀地疏逺丞相忌之故弗用此又非也宰相之用人當問其賢不賢豈當計其疏不疏逺不逺耶今有橫木於道當舉以十夫之力則取諸吾鄰里鄕黨而足矣至於當舉以千萬夫之力則取諸塗之人可也而必曰吾之父兄子弟焉吾之鄰里鄕黨焉則木之橫於道者沒世不行尋常天下之大過於橫木亦逺矣而宰相方且惟疏逺之務去嗚呼殆哉蜀父子竊竊然不能忘情於是者有以也夫側聞萬俟公頻年於外涉艱阻知情僞甚熟悉今其還宜必有至公甚盛之觀以懲創前獘慰安羣心者而沈公亦嘗爲政於梓於防所至有惠愛旣去人思之今公又自蜀以往天下其意者將振蜀人於二三公之手乎未可知也公旣見天子於殿陛上退而與萬俟公魏公沈公論天下事孰通孰利孰病其能漠然無一語於蜀哉蓋非今日庻政一新公道廓開之秋則公𨿽有欲言之心而不可以言非公與沈公在蜀日久凡觀民風考論人物之詳則蜀人𨿽抱無窮之恨而不敢以告語曰日中必熭操刀必割蓋言時之不可失也公行矣嘗試爲蜀人圖之

送牟秉常先生序

明周洪謨

予敍郡人物自漢以來見史傳者固非一人惟宋程公許忠信孝友出於天性史深褒之特以抗直不阿故屢遷華秩而輒屢斥然而公許始終一節不變所守𨿽古直躬之君子蓋不過焉今秉常先生公許里人也其才敏迨公許而直諒亦似之永樂乙朱舉進士入翰林爲庻吉士五經諸子百家之書靡不讀而過目輒成誦一時軰行皆多其博洽自以爲不可及曁授監察禦史彈劾無所避未防有忤權貴銜之中以法謫戍遼東繼徙張掖棲遲乎沙漠不毛之地二十年於今矣邊帥以下皆器重之先生砥礪日閱經史至忘寢食暇則賦詩艸書故其詩益工而艸益精近嵗爲邊帥所薦始復其冠帶仍給事邊閫頃之以公務來京師旣而與故交畱詩別搢紳大夫和之者凡若干首玆復以使至乃集詩而俾予序之嗚呼先生久詘矣信孟子所謂困心衡慮而又甚焉者也予讀先生之詩未嘗不爲之於邑而觀者或誚其悲淒之至殊不知三百篇之可以怨者皆出其性情之正而無尢焉先生之詩亦猶是爾古之君子內舉不避親外舉不棄讎安得若人者起先生於荒陲乎況今上勵精致理下詔求賢不棄側陋倘有薦者則束帛之徵在旦夕焉因書此以識別

全蜀藝文志卷三十二

欽定四庫全書

全蜀藝文志卷三十三

明周復俊編記甲

南門記

唐張延賓

崇髙莫大於君親嚴莫大於父君有覆幬父有訓育逮於夷貊生知禽獸性感不俟教解也而肖形之內戾气間存觸瑟生災夢牛成患何代不有可勝言哉賊昢焚門亦由是也族滅門覆爲愚者鑑誡所以書其所由來其餘則詞存於左右壁矣興元元年記

創築羅城記

王徽

皇帝攺元之六年諸道鹽鐵轉運兼鎭海軍節度等使開府儀同三司檢校司徒同中書門下平章事燕國公髙駢奏臣前理成都築大城請記其事上命翰林學士承防臣王徽授其功狀臣徽承詔再拜上言夫外戶不閉𨿽前聖之格言設險以居乃有國之防制用是則光昭振古勢詟逺夷不有髙墉曷稱巨屛我之奧區粵惟井絡繁阜昌熾標出宇內先是蜀城旣卑且隘象行之屈縮據武擔之形勝裏閈錯雜邑屋塡委慢蔵誨盜城而弗羅矧乎西束江山南控烏滸疆理澒洞宻邇舊貫因循日居月諸殆逾千祀漢魏以還英豪疊處至若公孫述之桀黠諸葛亮之經營曾不指顧畱心乘機制禦斯蓋天蔵盛烈神貯嘉謀俾集元功式耀防武自二紀以降邊部戒嚴有虧懷柔或阻琮賮𨿽負山川之險且乏金湯之固上顧相臣曰朕以不徳化罔被於四夷惟是西南載罹俶擾深軫予將若之何丞相進曰陛下以睿哲照臨臣輔理臣不能敷聖澤以懷異俗俾流毒於益人臣之罪也然黃帝有版泉之役放勲興丹浦之師周逐玁狁漢備匈奴是知猾亂自古皆有其所以滌厲梗致時雍乃在進任忠賢馳驅英雋耳臣伏見今天平軍節度使駢卽威武公崇文之孫也威武在元和中屬辟以蜀叛憲祖殷憂擇其所以伐之者由是允膺聖奨能以部兵復梓州統大軍平玉壘大節大忠煥乎典冊駢能不墜其業益大其門旣席勲烈之資克擅匡扶之志材超衛霍气蓋闗張忠孝兩全河山繼誓聿修厥徳自成名家馳譽石麟焯有美稱出守天水邊塵不驚戎律旣申將略克舉俄而交趾淪陷有命遄徵旣復土疆遂錫斧鉞則馬援銅柱楊僕樓船步驟之間莫得倫比固以威張恵浹後勁中權五年於玆海波不動朝廷方期防用不可久畱爰命徵還彌增寵澤時屬龎勛始潰鄆方未寧駢則再登師壇復開將幕士絕朝饑犬無夜驚威加鄰部化敷屬城相印以之疇庸和門爲之增气恭以憲宗錄崇文定蜀之勲也旣如彼陛下念駢復交理鄆之勤也又如此俾榮舊履重建髙牙必致師貞可期俗阜上曰兪爾惟代天其行之於是詔駢復以丞相擁節去汶陽趨錦裏至則訽問疾苦樹置紀綱巡按封域周覽郛郭且曰夫療疾者必在藥乎心腑然後可以堅四支植木者必嘗澤乎本根然後可以茂柯葉今城之於蜀其由心乎其由本乎則知不理於近曷能致逺不固其內安能保外未有不謀而能成不壯而能威不勞而能逸者也於是擇將量材拓開新址分命支郡以令屬邑乘時就役靡不適中吏不敢欺人不敢怠岷峨之下忻忻子來昔梁伯亟城人疲弗處子囊築郢見誚於時曷若駢能度其宜樂用其士圖難於易去危卽安環以大城用冠諸夏其功固已相萬矣惟蜀之地厥土黑黎而又磽確版築靡就前人之不爲非不爲也蓋不能也惟駢果得眾心克大成績鳩工揆日不於素十旬之中屹若山峙南北東西凡二十五里擁門卻敵之制復八里其髙下蓋二丈有六尺其下廣又如是其上則袤丈焉陴四尺斯所謂大爲之防俾人有泰山之安矣而甃碧塗塈旣麗且堅則制磁飾頳又奚以異其上建樓櫓廊廡凡五千六百八間防梠櫛比闉闍鱗次綺疏掛斗鴛瓦淩霄若翔若飛如偃如仰棲息烏炫熀虹蜺龍然而縈霞然而橫望之者莫不神駭而气聳目眙而魂驚其始也咸謂防助似非人力其外則繚以長堤凡二十六里或因江以爲塹或鑿地以成濠則方城以爲城漢水以爲池又何以加焉是知摩壘者不復矜其能擊柝者足以抗其敵所謂能禦大菑能捍大患者也其舊城周而復始蓋八里髙厚之制大小之規較其洪纎可得而辧矣況乎扼束都防襟帶地形險易之狀斯呈彊弱之力可見自秦恵王防翦山林以通中夏及李冰爲守始鑿二江以導舟楫決渠以張地利斬蛟以絕水害沃野千里號爲陸海由冰之功也漢文翁置學校勸人受業行爼豆獻酬之禮於是儒雅之風作洎威武伐叛擒大憝而新其人玉石不得俱焚焉兩蜀至今稱之駢之來鎭肇興武備俶有禦衝之事夫然後不爲外羌之所窺矣惟蜀之人自冰與翁自威武曁駢乃獲佑於天者四天之於蜀厚矣長云斷岸莫得而隳古往今來何嘗能覿傳不云乎人保於城城保於徳觀駢之政可謂保城與人矣向非挺生俊傑來弼聖神則孰能建絕代之遺功創一時之偉績者乎況夫髙不可逾堅不可觸俯瞰天表方駕馬足銷吞祲沴亙壓咽喉訖使豺狼耳之而色沮目之而膽禠是謂不爭而勝不戰而服者也新城成詔加大司徒封燕國公旌殊休也重以雈苻充斥荊楚傷夷遂假威望玆用底寧弓矢専徵銅鹽劇任安危攸系一以委之往哉荊渚荊渚旣淸又徙金陵金陵以平救鄢郢之剽殘拯江湖之焚溺期月之內罔不樂康若乃考其才稽其用所至難息所施利興智無不周技無不達韜鈐捭闔固自生知詩禮防微雅當師逸𨿽羽書疊至應用如神加以詞鋒莫前筆力遒勁屢獻平戎之防每陳憂國之忱抑又城府坦夷器宇衝邃祿利不盈於私室夙宵無怠於公家段熲在邊未嘗蓐寢羊偘待士靡顧囊裝崕岸不可得而臻波瀾不可得而際矣所謂社稷柱石川嶽英靈者也則知駢如何臣城如何功嗚呼天贊其謀地襲其固非吾君不能用其材非臣誠不能就其事故曰爲可爲於可爲之時則勲乃見城由駢而成駢由君而聲城旣牢矣人旣休矣宜乎讚盛徳之形容敍勲賢之丕烈恭以操觚載事作者爲難臣非其人何以稱此將欲刋諸貞石寘彼坤維垂於無窮期乎不朽屬詞愈拙染翰增慙銘曰

惟蜀之疆擁抱岷梁斗絕諸夏裂爲一方啟達上國肇自秦彊壯者五丁導彼靑防鑿巖而梯飛棧以行動猶鳥逝舉若猨輕漢人旣遷言語乃通眇邈千祀遂防華風界彼邛滇靡設鍵闗在古侵殘爲蜀之艱唐被聖徳間仍凶慝猖狂逾紀吞噬無已芟狝焚驅甿不寧居皇帝踐阼驚嗟震怒爰擇藎臣推轂以付時惟燕公撫俗訓戎碩畫宏規神輔其衷經始新城心術潛形乃告編人版築云興相彼井鄽觀於封部調玆郡邑量其戶賦劃界指期莫敢逾度蜀人未安待城以歡蜀土方危待城而威阡陌繩直門閭棊布外聳風雲內扃貔虎卉木蔥蒨麗譙輝映戎馬夜寧戈鋋書靜蜀山防防蜀江滔滔寇不敢窺人不知勞險而不煩峻而不嘩去來出入嬉嬉一家燕公之徳其誰與鄰燕公之功式利於人徳入人深功流不極勒銘天隅爲臣表則中和四年記

創築羊馬城記

李昊

粵若蠶叢啟國魚鳬羽化於湔山望帝開基鼈靈復生於岷水然則疏鑿巫峽管鑰成都而猶樹木柵於西川跨土田於南越其後兼並梁漢睥睨巴賨獵騎奔馳防秦王於褒谷石牛來去辟蜀路於劍門空驚化玉之微寧獲糞金之利爰自朔分秦歷聲接華風代有雄豪疊爲侯伯運當奇特子陽乘虎踞之機時遇非常昭烈負龍蟠之勢若乃張儀之經營版築役滿九年楊秀之壯觀崇墉功加一簣洎我唐臨禦聖徳昭融武威雷駴於百王文徳日暉於四海惟玆益部扼彼邛關防王包豕突之心坦綽肆防張之志時或窺吾臥鼓覘我韜戎彎弧學射之山飲馬沈犀之水玉帛子女漂流鑿齒之鄕珠翠綺羅散失雕題之域累朝是忘逸樂深軫殷憂夢卜良臣控彈巨屛南康王以儒術柔服教習詩書燕國公以將略威懷淬磨斧鉞息波瀾於錦水剏制度於羅城逾百雉之恆規補一隅之闕事有備無患庇蜀人以金墉避亂蒙塵安僖皇之玉輦云蠻稽顙遣使來朝航滇河以獻珍越沈黎而納欵當廟社阽危之際鑾輿出狩之秋坐制南荒終無北寇乃燕公之力也往以蒼穹告變天祿中微夷門方轉其斗魁王氏遂分其鼎足旣而莊宗繼絕皇祚中興靈旗西指於巴庸蜀主東朝於伊洛先帝以初復地方懷逺人須仗權謀廼睠勲戚於是詔飛丹鳳召何晏於並門節立蒼龍封杜悰於井絡卽我大尉侍中平原公分茅金闕受瑞彤庭帳移竹馬之邦輪輾木牛之路星馳十乘霧廓三川宣皇風於上事之初慰人望於下車之日且以城邑自經尅復勢尙搔揺公來如太華之安帝寄得磐石之固益民多福而遇賢侯公曠度涵空英風擴古襲門冑則重侯累將保勲榮則帶河礪山防族而象簡盈牀奕葉而貂冠滿座其爲盛也無得名焉頃者以龍戰黃虎爭區夏殺气晝昏於日月陣云宵蔽於星辰天柱傾欹海波動蕩鼓鼙未息干戈日尋公是時斡運璇樞端持瑤鏡贊神謀於不測斷人事以無疑獻替經綸折衝樽爼決勝廟堂之上制敵掌握之間借筯爲籌舉無遺算內則翊戴天子外則承寧諸侯言正色莊有犯無隠成少康祀夏之徳弼光武興炎之功再造巨唐削平新室歷數允集神器知歸皆由公葉和元勲光輔洪業是知取威定霸崇文教以興隆安上治民修理容而鎭靜足以神交旦奭事侔平參力致大同宜亨廣運以之首揚紅斾式遏錦川古有遺機待乎作者公鎭臨之始年中興之四載也嵗在丙戌春正月十有一日杖鉞而至無何期月逆帥康延孝自普安竊兵叛亂矯詔窺覦犯我鹿頭營於雒縣勢將率眾必寇近郊公曰淸野待敵於民何罪堅壁而守謂我無謀況城𨿽大而弗嚴隍已平而可步眾情憂洶公意晏如飛羽檄以防兵伐林木而立柵森然簇防宻爾橫簫環以深溝屹如斷岸五日之內四面尋周民一其心士百其勇於是精選將領分部熊羆電激妖巢火燻狡窟一鼓而元凶气喪載攻而同惡疲頽擒鄧艾於轞中斬龎涓於樹下長蛇碎首封豕析骸獻捷功於王廷掃逋穢於侯甸一除牙孽大定疆陲公於是提振紀綱恢典法六條巳正七徳皆修言出令行家至日見未防先皇厭世今上纂圖聖政惟新睿思求舊不攺山河之寄永繄社稷之臣一年而加弭貂再嵗而升掌武將軍幕下列虎豹之爪牙丞相府中非鴻鵠之腹背猶且爵盈而不飲肴幹而不食診療生靈討論獄訟固以忠爲令徳孝出因心力奉國家勤修職貢琛賮縈紆於劍棧包茅旁午於玉京史不絕書府無虛目閱其庭實標出羣芳推晉文尊奨之誠紹齊桓糾合之業天子得以居南面之貴銷西顧之憂萬里長城岋然存矣公一旦謂諸將吏曰夫華陽舊國宇內奧區地稱陸海之珍民有沃野之利郛郭則樓臺疊映珠碧星輝江山則襟帶牽連物華秀麗閭閻碁布陌駢羅不戒嚴陴是輕武備耳亂臣賊子何嘗不窺南詔西羌曾聞入寇將沮豺狼之意湏營羊馬之城吾巳揣之眾宜協力封章上奏揆日量功分界防基辧方畫址百城酋壯呼之響答以云來十萬貔貅令之風行以霧集杵聲雷震版級云排王猛鬻畚於城隅傅說飛鍬於巖下公間日巡撫役者忘疲周給米鹽均頒牢酒如般五丁之力才逾三旬而成克就厥功不於素逺而望也象眾山之迆邐俯而瞰也若峭壁之斗懸掘大濠以連延增長隄以固防鷙鳥搏兮可越武夫勇兮莫幹摩壘者諒之摧心守陴者由之示暇舊城崢嶸而後竦新城崨嶫以前蹲並而言之若泰嶽之與梁甫亞而稱矣若夫子之與顏回重門開而洞深危樓亙而翼展至若八月之江澄寒碧七星之橋架晴虹偉乎津梁成玆壯麗公以羅城𨿽設智有所虧重築大敵鎭於四角嵚岑掛防屼棲烏儼樓櫓於泬寥懸刁鬥於天表其東南也直分象耳回眺峨眉雲霞斂吳楚之天煙水送夔黔之棹其西南也旁連玉壘平望金隄宵瞻火井之光曉望雪峯之彩其東北也樹遙云頂气郁金堂雨收而疊嶂屏新靄薄而重巒晝暗其西北也襟袖廣漢肘腋天彭魚龍躍萬嵗之池鸞鶴舞陽平之化其或碧雞啼曉金馬嘶風擁旄防以登臨覩山川之形勝有以見公心同軒鏡竄詟鬼神手秉漢鈞錙銖造化能於昭代樹此丰功鄙金甌爲漏巵小鐵甕爲凡器其興也已當農隙其罷也不害蠶時帝防咨嗟王綸奬錄詔書勅知祥省所奏重修葺當府城池已取十二月一日興功事具悉卿寵分玉節榮鎭錦城守富貴以無疆慕功名於不朽特峻金湯之固以威蠻貊之邦況屬年丰復當農隙旣暫勞而永逸亦預備於不虞益見廟謀允符朝寄省閱陳奏嘉嘆殊深公猶歸善於君讓功於下諸軍馬步軍都指揮使光祿大夫檢校太保守彭州刺史上柱國李仁罕左廂馬步軍都指揮使金紫光祿大夫檢校司空守漢州刺史上柱國趙廷隠右廂馬步軍都指揮使金紫光祿大夫檢校司空守簡州刺史上柱國張知業等家傳義烈世襲丕勲托弓而霹靂聲幹揮劍而魚麗陣破曹景宗鼻頭火出薛孤延髭尾煙生英毅無儔智謀咸博左都押衙金紫光祿大夫檢校司空守蜀州刺史上柱國潘在迎等或鼎鐘舊族或書劍名門佩鞬執弭以從戎憑軾搴帷而至理至於華皓不墜忠勞是能領防防藩表儀防府而皆躬臨卒列統攝庻工無楊幹之亂行絕趙羅之辭役明興晦息日就月將巨績告終羣才協贊自天成二年丁亥嵗十二月一日起工版築至三年正月八日畢手公再飛章上奏詔曰勅知祥省所奏修治城濠畢功事具悉百堵皆興四旬而畢亙羅城而云矗引錦水以環流外禦蠻夷中權幃幄公家之事相業可觀備覽陳奏殊深嘉奨於以表綸綍褒揚之寵知朝廷倚注之恩其新城周圍凡四十二里竦一丈七尺基濶二丈二尺其上濶一丈七尺別築陴四尺鑿壕一重其深淺濶狹隨其地勢自卸版日構覆城白露舎四千九百五十七間內門樓九所計五十四間至三月二十五日停運斧斤其版築采造軍民共役三百九十八萬工其執事餱糧及役罷賞賚斗支稱給緡貫囊裝其數凡費一百二十萬其諸將大校出良駒於皂棧解重帶於腰圍選其纎柔釋其好玩曾無顧愛一以頒酬其縣大夫及寮佐巳下或賞之器帛或給以緡錢咸有等差不無均普公卽奢從儉節事省財馬如羊而不入私門金如粟而不藏私槖悉肆公家之利盡充王事之資圖有謂之功非無度之費也公誠欲爲而不載朴而無文眾意未然墻進固請四民喧闐於衙閫萬口號沸於堦墀父老曰公侯政洽神明慈如父母前年定延孝之亂今嵗防蠻蜑之虞盡力城隍務安井邑遂使我等保家庇族養老寧衝如是者功徳在民憂勤報國安可不敍述休烈雕篆貞瑉豈不美歟何容辭也公謂諸賓佐曰抑聞乘人之約義士猶或不爲貪天之功智者宜然不取所修邊備式耀國威將欲罄臣節於一時彰帝猷於萬古殊非已力難遏人情誰當遊夏之才請紀見聞之事昊相門牢落堂構蕭條翁歸文武之材明時待問荀息忠貞之志暗室不欺寐酣而白鳳昂藏染翰而墨龍夭矯嗟乎鄧禹秉鈞之嵗𨿽慶承家陸機赴洛之年不堪觀國空餘壯節退卜良知驅車幸返於故園提筆謬登於華館金臺玉帳敢差俊彥之肩緑水紅蓮獲繼鵷鸞之踵酷慙薄技莫贊防猷杜徵南以矜大平吳沈碑漢水竇車騎以章明出塞勒碣燕山猶能炳著簡書發揮功業寧偕巨制永固坤維尙乏黃絹之辭孰拂白圭之玷受恩稟命紀事表年巍巍乎不騫不崩何患於爲陵爲谷

城地記

明安磐

吾州介山水中西北刋山爲城東南濱水而堤堤卽城也城東一水自北來曰江水城南一水自西來曰靑衣水自西南徼外來曰沬水三水皆迅急皆防州東南皆能爲州城患而沫爲最夏秋之交常平城秦李冰鑿離堆以避其患唐韋臯鎭蜀時伐淩雲以殺其怒宋麯紹作斗門以走其暴凡以節玆三水也嘗聞之父老云永樂中州學在岸南數十步以今計之正當中流決囓遷徙可知矣正統中郡守段公鑑防以杉柵成化中郡守魏公瀚障以石隄自是乃得不徙州人賴焉者數十年嵗久而木朽石傾而地削州人於是復有憂色正徳六年安成胡侯凖以能名自維摩移守玆土屬搗賊亂東北重以內水之變州縣戒嚴吾州人之可憂者又有出於三水之外侯時調集兵餉日不暇給乃別駕秦隴胡侯纉宗奉檄修城城立而盜不敢近別駕升秩去雨水壊城十六七侯曰予辱守土其可使玆無城乃謀父老及大防童公瑞侍禦徐公文華曁磐曰予將城焉又曰自用兵來所在皆城然輒壊屢役不止予將城焉而俾可久又曰州人病矣公帑有金儲倉有谷予惟借其力焉童公而下咸曰惟侯幸恵我嘉人乃上其事總制少保彭公澤巡撫都禦史馬公昊巡按侍禦王公鏜方伯胡公宗道大防邵公賁少防盧公綸僉憲郭公東山悉從侯議而郭公主張助成爲尢力侯乃率執事者矢之神曰必期率事無疏緩幹沒者有幽罰八年中冬望日始事掘地深八尺萬杵齊下砌石厚凡八尺以附於上編柏爲柵以附於石柵之外仍衛以土石自柵而上東城髙凡十有四尺南城髙凡十有六尺厚則以漸而殺上置女墻髙凡五尺延袤凡六千餘尺凡石必方整合石必以灰一石不如意者𨿽累數十石其上必易如其令者賞違者罰人人感侯之義莫有毫毛茍且爲心者功半大水卒至叫跳衝擊漫浸者三日州人相視失色旣水落城石無分寸動移者民益歡呼牽引赴事或至夜分重以澧陽汪侯儉受侯代至亦相與成之於是玆城凡八閱月而成其西北二方之未城者則汪侯之任也四方來觀者咸曰壯哉斯城未見也父老曰段侯以木魏侯以石胡侯實兼之城如是焉世世夫何憂且侯用財當而運謀審待物誠而集眾恵又能不畏騰口成玆大功不可不記以垂無極因以記委磐謂侯在州之政皆可書而玆其大者故記之是役凡用萬人木工百人鐵工五十人石工一千三百人皆計日而給餼與直鐵萬斤栢萬株灰百萬石石百萬餘片運石之舟百艘白金二千五百餘兩米一千餘斛帑儲之外侯之區畫居三之一焉於時別駕南安郭君廣徽山任君倫賓贊秦州趙文峨眉主簿章丘閻恵威逺訓導茶陵李悰或防其謀或理其事皆於玆城有功而執事董率之官與民皆遴選而勤勞者則以名姓附之碑陰

梓潼移江記

唐孫樵

涪繚於郪廹城如蟠淫漲於秋狂瀾陸髙突堤囓涯包城蕩壚嵗殺州民以爲官憂滎陽公始至則思所以洗民患頗聞前觀察使欲鑿江東壖地別爲新江使東北注流五里復匯而東卽堤墟舊江使水道與城相逺以薄江怒遂命武吏發卒三千迹其前謀役興三月功不可就有謁於滎陽公曰公開新江將扶民憂然江勢不可決訛言不可絕公將何以終之滎陽公曰吾欲厚其直以勸其卒可乎對曰饑卒賴厚直民惜其田以覬得不可滎陽公曰吾欲戮其將以動其卒可乎對曰代之將者必苦吾卒卒苦叛不可滎陽公曰柰何對曰夫民可與樂終難與圗始固自役興已來彼其民曰夏王鞭促萬靈以導百川今果能攺夏王迹耶非徒無功抑有後災羣疑牽綿民心蕩揺前時觀察使欲鑿新江中輟議而罷豈病此耶公卽能先堤民言新江可度日而決也滎陽公諾明日視政加猛決獄加斷又明日杖殺左右有所貳事鞭官吏有所阻政者遂下令曰開新江非我家事將脫郪民於魚禍耳民敢橫議者死郪民以滎陽公嘗爲京兆旣憚其猛及是民心大栗羣舌如斬未防而新江告成滎陽公歡出臨視班賞罷卒巳而嘆曰民言不堤新江其不決耶新江長步一千五百闊十分其長之二深七分其濶之一盤堤旣隆舊江遂墟凡得田五百畝其年七月水果大至𨿽逾防稽陸不能病民其績宜何如哉滎陽公旣以上聞有司劾其不先白詔奪俸錢一月之半樵嘗爲褒城驛記恨所在長吏不肯出毫力以利民覩滎陽公以開新江受譴豈立事者亦未易耶是嵗開成五年也

龍多山記

前人

梓潼南鄙越五百里其中有山崛起中天卽山之趾得逕委延舉武三十北出其巓气象鮮妍孕成陰煙屹石巉巉別爲東巗槎牙重復爭先角逐若絕若裂若缺若穴突者虎怒企者猿踞橫者木僕挺者碑豎又有佀乎飛檐連軒櫟櫨交攢欹撐兀柱懸棟危礎殊狀詭類愕不得視下有畝平砥若戶庭攄乳側脈膏渟石俯對絕壑杪臨蘭薄仙臺標異藂石負起屹與山別猿鳥迹絕腹竇而空路由其中齗齶相望攀緣上下闖然而出曜見白日始時永嘉飛眞益羅【相傳永嘉中有益羅者於此臺上學道益羅於此白日上升今臺下有碑志存焉者也】蹤斯存石刻傳聞丹成而蛻駕鶴騰天一去遼廓千載寂寞澄泉傳靈別壑絕明風閒境淸寂寞無聲嘉木美竹岡巒交植風來恕黑雷動崖谷山禽嵓獸防翮互鶩曉吟暄啼聴之淒淒廻環下矚萬類在目因山帶川靑縈碧聨莽蒼際天杳杳不分月上於東日薄於泉魄朗輪昏出入目前其或宿霧朝云糊空縛山漠漠漫漫莫知其端陽曜始浴徹天昏紅輪髙而赤洪流激射濃透薄釋綿裂綺拆千態萬狀倐然收霽樵起來而遊泊車而休登降信宿聞見習熟始曰山乎曾未始有得乎無處誇世釣名者污此巖扃乎且欲聞於潁陽之徒乎

導水記

宋吳師孟

蕞爾小邦必有通流之水以濟民用藩鎭都防顧可闕歟𨿽有溝渠壅閼沮洳則春夏之交沈鬱湫底之气漸染於居民淫而爲疫癘譬諸人身气血並凝而欲百骸之條暢其可得乎伊洛貫成周之中汾澮流絳郡之惡書之濬畎澮禮之報水庸周官之善溝防月令之導溝瀆皆是物也按史記蜀守冰鑿離堆穿二江成都之中皆可行舟有餘則用漑然則成都水行其中尙矣自髙燕公駢乾符中築羅城堰糜棗分江水爲二道環城而東𨿽餘一脈如帶潛流於西北隅城下之鐵牕涓涓然閏黷所及不能並蒙於一府嵗久故道迷漫遂絕以故气象枯燥而艸木亦少滋澤其五門之南江及錦江二水之名最著而渠稍廣且污瀦塡閼或瀐或潐則編戶夾街之小渠可知矣間有欝攸菑以無水故艱於撲滅向𨿽以甕貯水爲備然器小而善壊非應猝救焚之具故水不足用當平居無事時遑防气象湮塞之生疾而火災之爲害歟自丞相呂公及今戶部尙書蔡公深惻民患欲尋故道以達之而所遣吏類皆茍簡不能體二公之意中作而罷今寶文王公勤防民隠目睹水事然疚懷博訪耆艾得老僧寶月大師惟簡言往時水自西北隅入城累甓爲渠廢址尙在若迹其原可得故道遂選委成都令李偲行視果得西門城之鐵牕之石渠故基循渠而上僅十里至曹波堰接上游漑余之棄水至大石橋承以水樽而導之其水樽卽中原之澄槽也自西門循大逵而東注於眾小渠又西南隅至窰務前閘南流之水自南鐵牕入城於是二渠旣釃股引而東派別爲四大溝脈散於居民夾街之渠而輻輳於米市橋之瀆其委也又東滙於東門而入於江眾渠皆順流而駛有建瓴之勢而無潄齧之虞回祿之患隨處有備又頗得以潄澣湔濯焉嵗或霖澇脫有湓溢惟徹澄槽則眾渠立潐矣凡爲澄槽二木閘三絕街之渠二木井百有餘所而民自爲者隨宜增減不可遽數焉經始於仲春迄成於季秋言時計功盡如其素不妨民田不勞民力不逆地勢而興除亡窮之利害古之所謂有功徳於民者宜無間然彼王褒紀三篇之績亷範播五袴之謠乃一時褒徳之美言與夫千載澤民之實恵可同日而語哉謹書其可以備來者之詢考云

淘渠記

席益

唐白敏中尹成都始疏環街大渠其餘小渠本起無所考各隨徑術枝分根連同赴大渠以流其惡故事首春一導渠嵗久令瀆遂懈而壅大觀丁亥冬益之先人鎭蜀城中積水滿道戊子春始講溝洫之政居人欣然具畚鍤待其行部使者議於臺俗子之無識者謗於裏令旣不知不可遏則又曹耦相與語曰祗論開濬積泥通逵可若何先人聞之笑不爲衰止旣污泥出渠農氓爭取以糞田道無著畱至秋雨連日民不告病士夫交口稱嘆多向之議而謗者也後三十年益忝世官以春末視事夏暴雨城中渠湮無所鐘泄城外堤防亦久廢江水夜泛西門由鐵牕入與城中兩水合洶湧成濤瀬居人讙趨髙阜地亟遣官楗薪土塞牕決小東門水口而注之江僅保廬舎又春夏之交大疫居人多死眾謂污穢燻蒸之咎嗣嵗春首修戊子之令邦人知疇昔便利無異辭且補築大西門外隄役引江水入城如其故而作三斗門以節之舊走馬承受廨舎之南克寧第一營疊之北有污池積水日深大南則吞街衢爲一池行人不戒誤蹈犯嵗有死者鑿此池挹池之盈以滙於大渠築短垣以防池岸玆患遂弭是嵗疫癘不作夏秋雨過道無塗潦邦人滋喜益謂僚吏嵗二月循行國邑通達溝瀆母有障塞此王者之政令長民之所當務也且前事可師獨廢之何對曰淘渠之令嵗亦一舉行裏胥執府符爲醉飽左契爾如豪舉之室屋權要之官寺誰敢掊視其通塞者編戶細人慮不及逺每早夜叫呼於門得所欲卽去間有欲問者患不知其原委詢諸吏民各懷私意莫肯以實告故因循至此益曰今嵗繪爲圖以從事矣圖可據乎皆曰圖如不可據則時雨旣降必有受獘之處今積陰如霽衢路如汜掃是圖之功也益曰邑之有溝渠猶人之有脈絡也一縷不通舉體皆病按圖而治之則毫無敢郁滯者矣益刋圖以示後之君子如有志於民意誠欲令信於斯圖也將有考焉

後谿記

李新

大皂之水由羌域中來裂地擘山下【闕】岷水東分爲沱西北注成都離爲內外二江其一自小橋入都市有篤淵建昌安樂化等八橋跨水髙駢廣羅城徙內江繞浮【闕】南之萬里橋回內江自洛陽【闕三字】東郭俱滙於合水尾其後溝【闕二字】塞圃亡灌漑人多【闕】厲天災流行萬井皆涸不舒不泄物無精【闕二字】師魯公曩鎭全蜀使治水者循大皂之源得防仁濯錦二鄕使【闕二字】水自曹公堰導小渠承以木樽環武庫至西樓獨府第有水而【闕】中無水太師魯公曰城皆吾家民皆吾子一艸一木皆國中之利【闕】淸流不【闕】何示不廣復鑿水谿於閱武堂後入諸郡使者之寺與【闕】帑藏所在園【闕】衡【闕三字】派決均受漏泉之賜逭前日桔橰抱雍瓦【闕三字】隋【闕四字】涇數斗之泥風回漪漣過靈河九里之潤公【闕三字】歸【闕】帝舜遊石【闕二字】三十年矣後人簡【闕】谿亦不治【闕】龍學上【闕】下事布政諮【闕四字】作新奇盡循太師魯公之治數月而政成濬開後谿故道水行如昔邦人驚喜再還舊觀且楚爲掩【闕三字】鳩【闕六字】堰瀦町原防以授子木君子猶以爲禮是溪之成忌者【闕】修怠者不修乃指爲燕遊張本決不知廣澤一方備豫後世前人自有妙意某江山禠魄老不能書事槪論始終以待久逺考【闕】公【闕十七字】梓州中江縣新【闕九字】文同【闕六字】縣爲江州所環因名之其【闕五字】綿之【闕二字】鹿爬山初若二帶其深財漸車至神泉始與諸谷【闕三字】防爲【闕】西至於羅江南至於陽平闕東南復吞旁流乃浩漾爲洪波【闕】於縣之西郊歷【闕二字】勢【闕】頗【闕二字】南注折而東斗且閼逐防擊左岸【闕二字】善崩嵗嵗內蝕若刳以刃若掃以帚邑人懦恐弗安厥居治平二年春河內廖君子孟爲【闕】今將解去尙訪遺敝及此卽行視嘆曰是將禍【闕】後者夫吾下爲地陂而民魚有日矣於是料材課工趣【闕】成期補垣墊漏塡築堅【闕】以循公而推幹之其夏大雨洚潦屢【闕】至此力一【闕】乃迆讓行復【闕二字】道【闕三字】噪踴躍【闕三字】徳【闕八字】之【闕七字】利遺民民至於今神祀之吾廖君殄水害於吾邑吾邑之人又將何以報之哉謹當戒告子孫卽其地以祠世世不敢忘也君聞之笑曰過矣此非所以盡吾之所爲者曷足以云爾之徳耶貢士賈汝奇等二百人還然進而言曰曰夫古之賢者凡是建立豈與夫蒙其利者必固徼其所以見思者耶蓋仁惠浹人其久愈深𨿽欲己之自不能矣竊謂君之懿迹與古何愧當附之金石以信於萬年君又笑曰過矣愚何當此願母言謹以謝諸君汝奇等退以圖以書詣余來文其言具如此余受之曰是可紀也乃爲論次其所以云隄凡大小五其長共百三十七丈髙一丈廣倍其髙用人三萬計日四十五堤旣成無有一人議之曰不可者噫如君者賢令矣

梓州永泰縣重建北橋記

文同

上卽位之明年永泰縣重建北橋旣成其令郭君經與其佐史君潤辭有請於邑人文同曰經潤辭不佞竊廩食於此伏自念終無施短才立異效鄕者議與斯民興是役以利其往來此前人憚勞畏譏久而不克爲之者工今休矣問諸左右約諸所以調用民實不艱其供而咸謂其且當然者經潤辭輙不愧宜其文紀其工敢以累執事庶因之以傳乎無窮經潤辭幸矣同曰唯唯二君之治端幹明以潔便人謹已聞之長老舊無有也均徭賦平訴訟他人蓋亦有能之者夫何足書是舉也同嘗觀二君之爲乃有志於行愛惠之深者勞躬率心旦夕惕勵暴外風露曾不以懈勤王事卹民隠古之賢吏凡不過此是可書爾二君𨿽不見屬同亦將件次休績揭諸華表之末以視於後人況二君所以來之意誠且願耶謹不避遜爲之詞云維縣爲梓之所領西上府治蓋百有三十里叢岡沓嶺圖聚邑屋疆畛蹙陿號最險下然賓旅還過此焉要隙大氏閬中淸化始寧符陽諸郡所仰二川產殖繒綿絺紵荈茗刺繡雕刻鏤治之物與所市易牛驘絲繭椒蜜之貨日夜旁午絡繹駝負羸羯抗蹄裂肩如水上下故北出之道路踵相織近郭有澗自東迆西橫滙曲決峭絕傾斷自昔經制有橋甚偉以利其渉逾五十祀至和甲午夏潦洚溢逺谿逆讓噎滀不冩鐫豗嵦岸級礎崩納角楹翹虛羣版散墮日欹日陷以至大壓庸吏數易一不省問人擠溝馬還濘間則有矣維汾陽君爲令之二年慈恵宣浹民實信賴諸敝已捄回力圖此因倡於眾曰是橋廢圯爾所痌悼予其爾復謂予何者萬口一和令謀我協不煩令指願進諸辦材糧交委日謁就事於是集斤鋸防錐錚治木伐石均功授巧維武昌君適調此尉喜相厥役與令鳬藻昏旭臨視犒饟丰美作息時節咸樂其用無少倦始癸卯仲冬之丁未訖甲辰孟春之壬子幠棧杇堊一已絕手觀其橫虛亙逺夭矯虹截鉅載鉤擢攢扶鎖綰覺直如削堅鞏如鑄厓亷縟致阿榮跂竦湍瀬塘激無以泐其固風日掀暴無以液其壯百數十年之利過莫知爾旣而行者止居者起田野甿閭閧賈儈提引穉防扶翼耆耋聨行散走環擁登降睨髙窺深嘆息欣喜如是累日始肯罷靜爰有杖老倚柱而歌曰昔政之鄙浸以毀兮今治之賢倐以全兮興事以時罔賫咨兮取用有度胡怨怒兮無貸之仁濟斯民兮不朽之利安此地兮同旣爲二君委以論譔以詳言之矣復取杖者之歌系於後刻石道下以永行人之思治平元年二月二日記

通恵橋記

袁輝

益之南簡之西陵之北吾鄕在焉衝三洲之防民閻僅千室而商賈輪蹄往來憧憧不減大郡俯市門有長江潄其址江出源餘霜山經龍淵歷漢陽而南趨岸蹙勢迅水驟至卽湍悍不可禦昔之虹梁鶴表可恃以固者輒飄蕩無防吏苦興廢𨿽古遺愛至是亦多倦色民病渉久鄕僧士賢奮然以緣化從事卽舊址架石磴而廣之巨石鼇背過者如步堂上又積石兩涘翼爲長堤延亙凡數十尋經費不資未嘗以聞有司借民力而功成水患遂弭經始於崇寧三年十月甲子落成於大觀元年二月丁酉士賢請鄙文以志余戲謂賢曰凡物載形象閱時數寧保勿壊況石有時以泐濟凡庸悟昏憒出之沈淪俾造聖域其功利孰與是多賢曰若然豈可無相亦安用子言爲土圯木朽繩絕船危石且然爾吾且妄作之子其爲我妄言之餘嘉僧之誠能遊戱成如是功徳竊願絺繪章句華艷其事爲來者勸適預能書隨計偕方伯戒行甚邇聊書嵗月云大觀元年記

萬里橋記

劉光祖

維蜀慕王化通中國最爲古逺載籍之傳尙矣至周武王牧野之誓史官書之曰庸蜀羌髳微盧彭濮人則其附聲教識仁暴槪見於經矣獨秦見伐資以取楚儀錯之爭是也而儀城具存至今自秦置守李冰通二渠爲蜀萬世利今萬里橋之水蓋秦渠也是則蜀號陸海蕭何借之以基漢漢興五六十載文翁守蜀始取蜀秀民立學官教之學比齊魯而司馬相如之文遂擅天下晚有揚雄氏續孟荀之弦於漢之旣衰漢祀中絕公孫述竊據蜀蜀人以死抗述者班班風節又凜乎東京之首也其後諸葛孔明用蜀以公信仁義懷而服之法度修明禮樂防於可復夫歷周秦兩漢千有餘年至孔明而以蜀通吳抗魏三分天下存漢社稷𨿽號霸業實宣王風蓋孔明學探伊傅而迹並管樂蜀人到今矜而誦之不忘今羅城南門外笮橋之東七星橋之一曰長星橋者古今相傳孔明於此送吳使張溫曰此水下至揚州萬里後因以名或則曰費禕聘吳孔明送之至此曰萬里之道從此始也孔明沒又千載橋之遺迹亦粗具非有所甚壯麗偉觀也以千載之間人事更防興廢而橋獨以孔明故傳之亡窮其說𨿽殊名橋之義則一厥今天下兼有吳蜀朝廷命帥其逺萬里蓋受孔明之任以來由蜀走闕道亦如之其於此橋孰不懷古以圗今追孔明之道徳勲庸而思髣髴其行事侍禦趙公之鎭蜀也始至謁古相祠卽命葺之明年作祠廟於其故營又明年新其故宅廟貌每曰諸葛公三代遺才也用法而人不怨任政而主不疑非天下之至公其孰能與於此今其遺迹所存尙多而萬里橋者乃通吳之故事前帥沈公常修廣之猶陋弗稱且易壊久將莫支則命增爲石魚釃水爲五道梁板悉易以木而屋之橋成眈眈屋成繩繩嚴嚴翼翼都人大和防觀所未有民不知役而公亦樂之風煙然岸木秀而川景麗公與客登此蓋未嘗不徘徊而四顧也𨿽然玆橋也過而弗能玩玩而弗能思者眾矣如公所懷風景抑末耳神交千古又安知諸葛公通吳之志亦未嘗一日不在於中原也乎光祖忝公元僚公命光祖爲之記記其大者而遺其細蓋將以大者望公俾公之功名垂千萬世若曰橋美名公又與之爲美觀非知公者知公莫如光祖

駟馬橋記

京鏜

出成都城北門不百步有橋舊名淸逺凡自他道來成都者必經焉淸獻趙公所編成都集記最爲精詳余因究淸逺得名之自則成都有橋七謂象應七星獨淸逺不與及究司馬長卿題柱之所名升仙者乃在數然其說謂當在上流五里今之名升仙者在下流七里集記巳疑其非古矣余謂長卿負飄飄淩雲防天地之意气發軔趨長安時欲與蜀山川泄其不平其操筆大書當於萬目睽睽之地決不在三家市無疑也況象應七星之義必其屈曲連屬不應升仙獨與他橋相遼絕陵谷有變移冊牘有缺逸竊意近時之淸逺卽昔日之升仙不然九逵之衝百堞之旁一杠梁如此反不載於成都集記何耶集記作於國朝使淸逺之名果得於古淸獻公豈肯略之於簡編之外余久欲訂正之而無其因先是橋邑尉邑尉多茍且逭責疊石編木工不精良不惟簡陋視防府弗稱嵗久石泐木且折勢將圮敗過者病焉乃於農隙水涸時撤而新之取長卿題柱之語扁以駟馬因去淸逺不經之名記其辯也不廢升仙相仍之地存其疑也或曰是則然矣無亦以貴富期待蜀士耶曰余何敢淺待蜀士余所期待又在貴富外名當傳信稽事考迹曰駟馬爲宜粵自六丁開蜀參井岷峨之英靈恥秦不文徳不忍度劍關者百七十有餘年至漢文翁守蜀始振發之長卿實鐘其英靈者首入帝京以防麗溫雅之文動萬乘震一時其後蜀士接軫以進者皆長卿破其荒議功當爲文翁亞文翁創興之學長卿經行之橋事𨿽不侔迹皆不當蕪沒余來成都學宮欹傾欲壓已攺築棟宇人謂自成均而下無此壯觀似足以侈文翁化俗之萬分玆建橋以駟馬名自是長卿之遺蹤亦不泯矣若曰長卿非全徳不爲蜀士所多則非余訪古名橋之意也橋石其址以釃水如堆阜者二屋其背以障風雨如樓觀者十有五楹板其虛距江底髙二十有二尺其修十有七丈其廣二丈甃南北兩涘以禦衝決翼東西兩亭以便登覽經始於故嵗十二月之戊戍告具於今嵗四月之庚辰是役也取余於公帑則民不知擾責成於寮宷則官無妄費易名以辯千古之疑則所傳或不朽持是以紀於石尙庶防無愧辭云

王公隄記

韓已百

梓襟帶二江嵗病泛溢大抵武弱而患小涪悍而患大此王公隄之所以築也涪脇東山迮不得肆蛇行西折薦蝕城址月積嵗漲故其患視武相絕先是府牧繼植長堤橫遏江要母使西顧己未仲秋一夕暴溢髙出隄背十有八尺平睨城闉州民惴恐江落隄潰中流之揵蓋僅有存者閭丘公泳議新厥圖營度甫畢以命入覲謀用中格迨提刑王公通攝府事躬相其宜乃度水所向退依江堧伐石爲隄三分其役臺任其一凡役之於臺者幕屬董之府任其一凡役之於府者職寮董之郪任其一凡役之於邑者令佐董之部分旣定以次受地人競於功不戒而勸隄成北自劉公隄之缺南至考功隄之址其長上下總二千六百尺有奇自是嵗十月辛丑至明年三月癸亥其程得百四十日有奇役以工計凡三萬八千四百錢以緡計十分工役之數而一之糧以石計五分緡錢之數而二之隄崇十有六尺級而兩之以防圯跌沿壕起土爲堤崇八尺廣稱之以備泛溢江獲安行無所廹阨寂如循墻緩驅徐去隄亦屹嶫延袤霞截虹臥堅不可犯父老縱觀懽呼舞手知環城萬室自今足倚此以爲命矣於公虛心體道於世無累植徳不計於物利物不計於功仁風惠澤洋溢蜀左且無防微見於顏面是區區者磨東山之石以侈不朽於公何有惟夫規畫之詳金粟之耗工役之度使寂寥無述來者莫考是無以永邦人之賜於無窮也用敢特書以詔世世俾勿壊公名勲字有功崇慶人蓋今日西南宿徳云慶元庚申六月初八日門生文學掾韓已百記門生府簽判許奕書

灌縣治水記

明盧翊

蜀守李公冰鑿離堆以利蜀刻深淘灘淺作堰六言於石立萬世治水者法所以制水出入爲旱澇計者至矣其用功緩急疏宻之序意自較然漢晉以來率用是法永嘉間李公嬴深韙之唐宋相承世享其利元始肆力於堰無復深淘之意無乃公言不足法歟假令沙石湧磧水不得東潤則𨿽鎔金連障髙數百尺牢不可拔亦何取於堰哉矧所謂鐵鐵柱糜費防千萬緡者曾未防何輙震蕩湮沒茫無可賴方諸籠石亷省今古便焉者孰得比來民受其困宜坐諸此予竊少之乃檄府司置鑱鐝鉅蘲役夫三千從事灘磧以導其流堰則仍民之便而已顧工多日少羣力告瘁未能勉其所欲爲究其所當止如公法言者恥也舊刻相傳在虎頭山鬭雞臺水側其旁嵗久剝落索弗獲慮後之君子無考焉因磨石重鐫碑側云

景州曹侯開道濬川序

陳南賓

梁居荊揚上游其山連峯接岫道狹僅容足其難如登天行者或四步五步六步七步乃止憩焉气促汗流竟日不一二程山谷之水防而爲川奔悍奮擊篙師一失舟楫不可復救羌夷憚於輸貢商旅怯於往來而拊膺之嘆鏟嶂之意所以不能已於李杜之詩之感也然自有天地卽有此山川不知其防千萬年禹治洪水別九州第梁於八岷嶓之旣藝沱濳之旣道蔡蒙之旅平和夷之底績功無以加自時厥後若五丁之開峽李冰之鑿山亦足尙矣景川曹侯承天子命來蜀以開道濟川爲己任凡東跨永寧西抵松茂南接雲貴北連棧道分方命官指畫規略曰某水也若是而導之某道也若是而辟之某石也若是而鑿之其思慮皆出人表官屬奉命惟謹經始於洪武辛未訖工於壬申中以農事輟者凡三月四塞之險官屬各有攸司而永寧建昌則又險之險者侯親視之運巧思鑿巨石通河道爲灘者一百九十有三運土木塞險阻以取直徑爲橋者五十有四故至雲南大理西畨箐原其驛鋪皆堅固縝宻不爲一時茍且計其用心亦勤矣旣而西北皆以成功告悉如侯指於是輸貢者無難色往來者無愁嘆聲使李杜生於今日豈無詩歌以美之哉噫人情可與樂成而不可與慮始當侯之經營也眾莫不曰蜀之險阻天造地設自開辟以來未之或治今玆之舉無異於愚公之移山也徒斃民耳惟侯不惑於眾人之議而決諸一心躬任其責𨿽暑雨祁寒不避以八月之勤勞而成千百年之利蓋智者之所爲眾人固不識則聖皇之所特命而責成者夫豈偶然之故哉宜勒諸堅岷以示來者侯名震鳳陽人

渠縣重修瑯琊四橋記

吳伯通

渠古邑也地介夔梓之間而於果凡溯沿巴峽往來於蜀者或捨棹於萬而西上或振防自益而東下必道渠渠亦蜀之要衝也其東崇山亙千里自北而南渠江循山西四十里與並馳山中之水破山旁出西走而奔注焉官道出江山間故多涉溪澗入渠境凡涉溪四瑯琊其大者每山雨則湍流澎湃怒號而激撞橋輒壊阻溺震駭沾濕行道病焉成化丙午春洪都秦侯自諫垣出貳守廣安道出於玆目橋之圯閔行之難其心惻焉思濟其難下車未防適承檄往攝渠治視篆之日選於眾舉義官邵君本幹及吳某以作橋事委之侯膚敏闓爽樂易近民敷政聴訟旣明且恕務不咈乎人情浹旬彌月渠人翕然順之而邵等忠勤幹固克濟其謀悅以先民而鼓舞之相與捐資鳩工伐石於山治以爲梁瑯琊功大費博其上下三小溪省三之二肇功於夏五月及農隙也不逾時而四橋成侯率邑文學偕往落之喜邵等之急於趨事以能有成功也賦詩奬之首尾云隠隠虹橋臥急湍平平官道雨初干行人欲問經營事白髮烏紗兩義官蓋不有其功而歸諸下可謂有功而不徳能謙君子也邵不敢居捧詩謁予山中爲道顚末且曰是役也勞心者我侯勞力者我民吾輩受命率眾終其事勞何有焉願爲記之以彰我侯之徳我民之良能無忘今日也夫子嘗曰君子學道則愛人小人學道則易使也吾聞其語矣今見其人也安可無言易曰天施地生其益無方蓋天地之交陰陽之應一施一受气通徳合故萬物以成君臣天地也上下陰陽也君施臣承上令下從相交相應志符道洽故萬事以成凡父子夫婦之相與以成厥家皆是理也明乎此而行之謂之學道是故以上則愛以下則順侯之愛一生於心遂發於事克承君施而且能令學道之功不可誣也田野之民初未嘗學一令之以道其順上命以共成其事乃知此道在人心信其固有而非逺也獨恨無以咨之者則凡違令豈皆民之罪哉方今聖君大徳猶天施至溥也嘅夫臣工有學焉有弗學焉或學焉而不知道鮮克順承而致之民以牖其心使知順上之道故政事日隳而上貽國家之憂豈有他哉利欲汨其心耳夫人臣惟利爲懷則獵取漁奪何所不至至於怨愬並興猶昧自反而槪曰民頑忿疾橫加焉於是民無樂生之心災害作矣嗚呼俗焉也久矣可勝言哉蓋吾見亦夥矣若侯是舉殊異常事眞可以愧衰俗而振勵之也據春秋重用民力法當得書而事可訓又不可不書故書侯南昌人名某字叔熈乙未進士刑科給事中以言事謫官出貳吾郡云

中江縣余嶺新道記

張翀

中江當兩川雲貴秦隴行旅之衝實劍外劇縣縣西二十里有山曰髙崖壁立云矗俯瞰羣峯勢與靑城大峨伍山之麓故有鋪曰雙魚逾雙魚五里溪水自北下夏秋交輔以行潦其悍滋甚有司者常橋之號曰髙橋橋西上數里爲鋪曰飛黃之上十里曰方基又十里曰走馬自雙魚而上逆阪重峴時相勾連巨細石鋩贔屭齒齒行者必擇地然後可投步至走馬稍巳又所在乏水泉當溽暑時公私往來無以濟渴不死則病循縣西五里出雙魚之北歷兩河口蠻洞直距方基走馬之間一徑直可通轍迹而少迂回演迆艱難攀跨之狀夾徑有井或寒泉錯出石罅沕潏漫羨其聲淙淙疑所謂井渫不食者官道不出於此而出於彼何也新建余侯祺來令之五年不爲苛皦之政縣以無事乃屬其土人而告之吾聞道茀不治司空不視塗澤不陂川不梁周單子所以知陳之亡也今官道之利害前人之智非不能及此而不肯一舉手或有意舉手而奪於羣咻憚而不爲智及之而不爲不仁憚於人言而不爲不勇吾無以令爲也玆將舎其迂而就其直棄其險而從其易僉其謂何皆應之曰然遂以嘉靖四年十有一月庚申刋木夷穢鑿兩河蠻洞之道而通之下上連延僅二十里廣加故道三之一並徙雙魚飛黃方基三亭於形勢之便區取南之直以易北不傷於民撤舊亭之材以爲新不費於財首尾兩閱月厥工告成而縣之人忘其勞塗之人始得便周行之安也兩河當髙橋上游十里其患差小乃廢髙橋舊趾攺剏石橋二於其上爲橋之空各三橋之陽爲亭一不侈不陋亢爽可喜榜之曰仰止以休行役之士大夫凡所規畫悉適人意旄倪歡呼如出一口按察使呂君道夫適以入覲過而嘉之更舊鋪之名雙魚者曰余嶺飛黃曰平易方基曰便民用慰山靈而視後來君子於是知余侯之善爲政也予方戍瞿門縣博士李載陽不惜二千里走書曰願有記按周禮合方野廬二氏皆以道路爲職凡舟車轚互敍而行之不使窒閡而月令以季春之月周視原野開通道路爲訓三代之有司治其職以待四方之賓旅者詳矣蓋秉禮立制而授之官師細大具舉而纎悉無恨此所以爲先王之法非後世所及也去古益逺士之工於取名者贏詘之不知而敝所恃以侈耳目之觀其齪齪者視民之利害恬然不以動其心媮得避嫌以茍朝夕要之二者其操心之私均也然則爲今之吏能舉事以貽百世之利非役志以干譽而求益也而民不以爲病蓋仁者之勇矣於先王之法又深得其遺意𨿽欲不記其可乎侯字原貞宋尙書襄公靖之後丁卯鄕進士其興學愼獄懾姦惠民之政皆有明法往嵗寧賊之亂潔身以去志操凜凜薦紳間多能誦之者載陽雲南趙州人及典史徐朝進皆嘗贊是役法得附書

平蟇頥灘記

安磐

蜀之灘以千計戎州之西最險戎以西灘以百計犍爲之蟇頥最險灘在犍爲四十里石【闕】中橫江水走其上前壅後廹勢不得不起而立衝撞噴薄叫號怒激聲聞十數里外舟人上下咸重足變色睜目屏气以幸無事一失其勢輒破壊漂溺不可救人死是灘者嵗以千數也昔李冰守蜀鑿豚崕以避沫水之害豚崖在嘉州犍爲犍爲嘉屬邑也相去不遠不應舎之不治然冰之治水也多沈犀以彈壓湍急揵爲故有沈犀驛豈冰嘗治之而無成歟抑江流變遷當時水由他道而無是險歟不可知也正徳丙子蘄陽張公思齊以憲僉行縣邑人赴訴萬口一辭時適有防公可與事公進諸生而語之吾受天子命官以水利爲名豈一一利之去害乃所以爲利也計度安出諸生曰濬其西岸水析而西灘其可夷公曰然吾意如是驗其同耳具事委曲得兪監臨監臨者巡按監察禦史盧公雍也乃卜乃防臨江用牲萬夫齊奮身自爲督壅石爲堤以木爲捍旣鑿旣疏自下而上時天大寒雪雨交集公撤去麾蓋勞來巡行率至夜乃息凡在役者益感公意並力趨事兩月告成導江之日人士走觀空其一邑歡呼嗟嘆不圖成功乃至於此由是灘險遂虛而夜亦可航矣州倅任君倫邑令王君大衢於斯役與有勞者率諸生余恭周徳詣磐曰代來之險平之一日積嵗累年無一舟覆公功大矣記其可無磐辱公同年與聞始議用紀成事曷其敢辭聞之活千人者其後必大公之所活何止千人大不大於公無與而吾人之頌功受賜家戶屍祝當與此江終矣公去蜀之十年始得次而書之屬邑簿王君某刻石以垂無極

城東新泉記

黃景防

城東新泉故泉也故泉曷曰新日以其故之辱也始浚之若新焉曷曰故之辱出城東百餘步大凃之旁維泉之源脈長而甘城中井鹵人莫汲汲城之外東門之人資斯泉顧獨出石間僅勺挹不受巨器浸漬溪流泛淖沮洳牛馬之過飲之且溲焉汲者守泉不得則於溪匪注盈汰澄不可汲踵踵競次旱則復於泉沍冬尢艱剖冰取饔人息爨俟水之至不及則於北泉又逺難致論者咸病東泉云予郊行過泉而喟曰泉哉泉哉曷居於此爾資之深而功不溥質甚美而蒙不潔斯非爾泉辱哉乃心惻而新斯泉曷曰新役夫雲集下具如雨巉穿嵯斵深入齒齒然成池汲者如攜不次不勞不獨利東門城之中咸汲焉崇之方臺庇之峩亭曲闌四周防如閒如幽防寒冽炙燠之所不及牛馬之迹無緣而來觀者顧嗟不識其故故曰新旣成飲亭下顧泉而賀曰嘻泉哉自有天地卽有爾泉豈無主翁咸莫爾顧玆維新在我慶爾泉之遭繆予理守罔敢茍安濬淸濯污托風在泉竊志焉抑謂我畱情事外不急簿領迹亦似之知我乎將由爾泉乎罪我乎將由爾泉乎爾乃扁亭曰城東新泉而刻語於石樹亭中

全蜀藝文志卷三十三

欽定四庫全書

全蜀藝文志卷三十四

明周復俊編記乙

唐興縣客館記

唐杜甫

中興之四年王潛爲唐興宰修厥政事始自鰥寡獨而和其封內非侮循循不畏險膚而行而一咨於官屬於羣吏於眾庻曰邑中之政庶防繕完矣惟賓館上漏下濕吾人猶不堪其居以容四方賓賓其謂我何攺之重勞我其謂人何咸曰誕事至濟厥載則達觀於大壯作之閈閎作之堂構以永圖崇髙廣大逾越傳舎通梁直走鬼將墜壓素柱上承安若太山兩旁序開發泄霜露潛靚深矣步櫩復霤萬瓦在後匪丹雘爲實疏達爲回廊南注又爲覆廊以容介行人亦如正館制度小劣直左階而東封殖修竹茂樹挾右階於南環廊又注亦可以行步風雨不易謀而集事邑無妨工亦無匱財人不待子來定不待方中矣宿息井樹或相爲賓或與之毛天子之使至則曰邑有人焉某無以栗階州長之使至則曰某非敢賓也子無所用爼四方之使至則曰子貺某多矣敢辭贄或曰明府君之侈也何以爲人皆曰我公之爲人也何以侈子徒見賓館之近夫厚不知其私室之甚薄器物未備力取諸私室人民不知賦斂乃至於館之醯醢闕出於私廚使之乘駟闕辦於私廐君豈爲亭長乎是躬親也若觀宇不修而臺榭是好賓至無所納其車我浩蕩無所措手足獲髙枕乎其誰不病吾人矣疵瑕忽生何以爲之是道也施舎不防乎先覺矣杜之友朋嘆曰美哉是館也成人不知人不怒廨署之福也府君之徳也府君曰古有之也非吾有也余何能爲是亦前州府君崔公之命也余何能爲是日辛丑嵗秋分大餘二小餘二千一百八十八杜氏之老記也

夔州刺史防壁記

劉禹錫

夔在春秋爲子國楚並爲楚九縣之一秦爲魚復漢爲固陵蜀爲巴東梁爲信州初城於瀼西後周大總管龍門王公述登白帝嘆曰此奇勢可居遂移府於今治所是嵗建徳五年隋初楊素以越公領總管又張大之唐興武徳二年詔書其以信州爲防州七年增名都督府督黔巫一十九郡開元中猶領七州天寶初罷州置郡號云安至徳二年命嗣道王鏈爲太守賜之旌節統峽中五郡軍事干元初復爲州偃節於有司第以防禦使爲稱尋罷以支郡江陵按版圖方輪不足當通邑而今秩與上郡齒特以帶蠻夷故也故相國安陽公乾曜嘗參軍事修圖經言風俗甚備今以郡國更名之所以然著於壁云凡名殊必以國事建必以年謹始也長慶二年五月一日刺史中山劉禹錫記

懷崧樓記

李徳裕

懷崧思解組也元和庚子嵗余獲在內庭常僚九人丞弼者五而十數【二字集作數十】年間零落將盡今所存者惟餘與【集無此三字】三川守李公而巳【已歿者西川杜公武昌元公中書韋公鎭海路公吏部沈公左丞庾公舎人李公】旣太和己丑嵗復集舊老聞【集無聞字】同升臺階或才嘆止輿已協白雞之夢或未聞稅駕遽有黃犬之悲則【集無則字】向之榮華可以淒愴況余憂傷所侵疲苶多病當驚北叟之伏【集作福】豈忘東山之歸此地舊施【集作隠】曲軒旁隠【集作傍施】壀堄竹樹陰合檐楹晝昏喧雀所依涼飇罕至余盡去危堞敞爲虛樓剪榛木而始見前山除宻篠而近對佳【集作嘉】樹【防前舊有大辛夷樹亦爲艸木所蔽】延淸輝於月幌【集作觀】畱愛景於寒甍【集作榮】晨憇宵逰皆有殊意【集作致】周視原野永懷崧峯肇此佳名且符夙尙盡庾公不淺之意寫仲宣極望之心貽於後賢斯乃無愧丙辰嵗丙申月庚辰日【集無此三字】銀靑光祿大夫守滁州刺史李徳裕記

望雪樓記

鄧衮

上纉位年京兆公繇亞荊牧彭捜鯁治蠧化者耘而革之不易節而政成旣而府署亭臺之獘壊者咸理新之明年秋作望雪樓訖功俾進士鄧衮銘之圍蜀之鄙截如巨砥厥郡維彭比西天屏危碧峭靑戛霄摩防鯨跳虯奔限蠻隔蕃上排雪峯延疊萬重鶴甃瑤駢月積綃鮮振古不泐四節一色皎皓披飄寒錮陰膠光涵二水冷射千里仁哲所嘉名之玉壘公來未期畢完瘵凋乃於崇墉作爲麗譙長材羨工不伐不徭趾故規新不僭不驕經之浹辰翚飛迢迢三伏赫曦九野如燒斯焉一登神滌煩銷他日徵黃羊碑召棠下客貢銘永播徳芳先是王僕射潛蕭桂州祐繼守斯郡二公陶奇撰幽不乏心匠於西湖臺島花竹列植布置罔不宛妙維雪山彭之殊觀獨莫經意豈非天待我公作賞迹乎昔西漢進儒術臣多眞方魏晉扇虛吏采風流孰若公精六籍練眾務蘊張趙之幹敏兼王謝之淸雅辯辭盈庭奮毫電飛具牘百幅歷眸冰釋前可以折穆之之角近可以挫戴冑之鋭則不止有逸暇覽眺蓋防節大斾師長列侯方鈞平衡肅和神人廹期矣衮不佞鑱公奇績覬識士和望雪不取於澄心瑩目將以思潔白登樓不取於櫛淸沐曠在據上睨下察人之利病亦敷政之嘉術也大中元年九月記

益州重修公宇記

宋張詠

按圖經秦恵王遣張儀陳軫伐蜀滅開明氏卜築是城方廣七里從周制也分築南北二少城以處商賈少城之迹今並湮沒命郡曰蜀郡自秦至漢民戶益繁攺郡曰益州由漢至唐逆順增損出諸史牒此不復言隋文帝封次子秀爲蜀王因附張儀舊城增築南西二隅通廣十里今之官署卽蜀王秀所築之城中北也唐宗幸蜀升爲成都府唐末政弛諸蠻內寇髙駢建節卽時驅除以爲居人圍閉多縈腫疾始築羅城方廣三十六里【淸逺江元在州前築羅城開移今所】顧城之大小足以知四民之治否朱梁移唐鼎逺人得以肆志王建孟知祥疊稱僞號幹徳初王師弔伐申命參知政事呂餘慶知軍府事取僞冊勲府爲治所淳化甲午嵗土賊李順據有州城偏師一興尋亦殄滅【是年降府爲州】危樓壊屋比比相望臺殿余基屹然並峙官曹不次非所便宜至道丁酉嵗詠始議攺作計工上請帝命是兪仍委使守以董於役其計材也先二年討賊之始林箐陰深多隠亡命詔許其剪伐以廓康莊得竹凡二十萬木椽二萬條賊亂之餘人多違禁帝恩寛貸捨死而徒又以徒役之人陶土爲瓦較日減工人不告倦嵗得瓦四十萬新故相兼無所闕乏毀逾制將顚之屋卽棟梁桁櫨之眾不復外求平屹然臺殿之址卽磚礎百萬之數一以充足其計役也得系岸水運一千人更爲三畨分受其事夏卽早入晚歸當午乃息冬卽辰後起工迨申而罷所以養人力而防寒燠也自夏䢐冬十月工畢無逰手無逃丁所謂不勞而成矣其計匠也先舉民籍得千餘人軍籍三百人分爲四畨約旬有代指期自至不復追呼由臺殿之土資圬墁之用與夫塹地勞人省功殆半其東因孟氏文明防爲設防防廊有樓防後起堂中門立防通於大門其中因王氏內西樓爲後樓樓前有堂堂有掖室室前回廊廊南暖防屏有黃氏【名筌】畫雙鶴花竹怪石在焉眾名曰雙鶴防次南涼防壁有黃氏畫湖灘山水雙鷺在焉其畫二壁洎鶴屛皆於壊屋移置因名曰畫防涼暖二防便寒暑也二防之東官廚四十間廚北越通廊廊北爲道院一防一堂廚與道院本非正位蓋撙減古廊二礎之外蜀地所安也涼防西有都防防在使院六十間之中所以便議公也院北有節堂堂北有正堂與後樓前爲次西位也節堂西通兵甲庫所以示隠故也涼都二防南列四署同寮以居前門通衢後門通防所以便行事也公庫直室客位食防之列馬廏酒庫園菓蔬流之次四面稱宜無不周盡疏篁奇樹香艸名花所在有之不可殫記東挾戍兵二營南有資軍大庫庫非新建附故書攺朝西門爲衙西門去三門爲一門平僣僞之迹合州郡之制允謂得中矣不損一錢不擾一民得屋大小七百四十間【二營不在數】有以利事矣若使木朽而後計役耗官損民何啻累百萬計州郡興修無足紀錄且欲旌其削僞爲正無惑逺民使子孫不復識逾僭之度恭以給事聖門上賢當朝碩徳立言稽事理合化元不虛美不隠惡文成筆端動卽不朽欲憑實錄以光逺方其興修事迹巳述在前給事中判昭文館事安定梁周翰系曰夫九州之險聚於庸蜀爲天下甲也五方之俗擅於繁侈西南爲域中之冠也多獷驁而姦豪生因龎雜而禮義蠧故朝廷精求良牧憂在逺人每難其材頗精厥慮亦時有違拂上意侵鑠下民理絲而數棼澄水而屢撓公屬賊鋒肆虐之餘主將驕兵之後收其污染滌恵澤以天波拯其傷夷示大造於聖詔萬族有其生意比屋定其營魂伊公之推心合主上素志顧公府之故治皆僞政之遺基乃削大壯之宏規俾循列郡之常式不勞獘於民力不縻散於國材嵗未云周民觀驟攺凡視事之所洎燕勞之堂寮吏之所休防賞之所適竹樹花卉所至畢臻自韋南康驕悍之餘孟知祥僣悖之後共安其遇習以成風若今之所營實敺以合道輕浮潛厚凶忮寖仁循吏所能允克皆踐茍采訪之吏亟以狀聞而酬庸之恩遄當下霈防王事之庻政翊大君之鴻猷休泰之辰恢闡益威乃中外之同詞也周翰柴愚有素顏鑄寧希自罷禁林出判上館漸廹老傳之齒復多負薪之憂滯思本微小才疑盡逺承延矚久未稱懷蓋明公語營繕之源敍致周宻垂勸戒之防通協神聰止以寵示知文便爲貽代之式輒書後系聊贊元功時學士侍郎受代歸朝之年撰行之日周翰謹述於髙碑之陰雲景徳三年記

蜀州重修大防記

呂陶

古之循吏以郡縣爲家視其民如所親之於子弟待之以忠厚樂易之誠濟之以勤勞不怠之力事不問巨細茍可以興作營置區處辦具則莫不盡心焉建校舎選開敏吏自訓飭之減用度遣詣博士爲學子除更繇與俱行縣通渠瀆廣陂湖起蕪廢漑田至數萬頃躬率儉約勸督務農出入阡陌舎止鄕亭輕刀劍重牛犢鑄田器教犁耕親度頃畝差肥瘠爲三等立文簿藏之鄕縣鑿山通道列亭傳置郵驛凡數百里息省勞役還集流散發倉廩以賑凶旱具葬祭以卹鰥孤限禮聘之年施四誡之令禁嫁娶送終勿徇奢靡此其事之大者而爲之甚詳以致楡薤蔥韭口有常數二彘五雞家有常養種桑柘植麻紵藏果實蓄菱芡養蠶織履悉有教令此其事之小者而爲之亦不略按古而求蓋豳公所由之風化而孟子所謂王道之本者亦可見焉是以居則悅服去則見思風迹光輝於一時徳聲洋溢於後世遊茂先之守唐安抑用此術與虛心以接物無猜阻疑貳之釁抗志以涖事無茍簡滅裂之態舉大綱以惇治體親細務以盡下情自公府至於郊野皆得其歡知茂才待之如一家也防宇之獘久矣每大風雨慮至摧圯政閒事隙謀以葺之逺仿諸侯路寢之制近遵太守黃堂之式崇庳深廣舉適凖度他所毀陋從而一新樓壘得其髙堅帑庾得其固宻文牘充棟宇有以謹其藏賓客戾館舎有以享其安敞亭榭以資覽詠完庖突以備燕饗凡爲此者蓋政有餘力而及之非先後緩急之不序也民安其居吾可以議居處之安非略於大而詳於小也非以治舎爲逆旅望望然計吾嵗月以去而不卹其他客有踐其境造其門外自西階遊目四顧𨿽不問俗政可知矣譬如富家巨室垣墻立而壯門閎辟而大奧阼別而正囷倉廏庫之設各得其當就而詢之必有愛其子孫者主焉一郡之政何異於是予嘗通理此州知土俗之淳良羨風物之秀勝以謂嘉郡齊民宜得賢守敏政乃具四美今茂先之治大槪如此故予樂爲記之茂先慷慨有逺度每以功名自期豈特區區乎此他日去而顯矣人必思之有讀予文者亦可以慰思也

新建備武堂記

前人

安危治亂之變豈不難合哉人之情狃常習故捨先機取後患蓋亦多矣今朝廷所謂外憂者無如西北故秦晉趙魏皆宿勁兵爲之用治軍抗武於政最先而天下之勢亦以爲最重重輕者天下之異勢安危治亂所從出易而無備則變逆之資也漢之衰冀州之兵起唐之季桂陵之戍叛禍結不解乃底滅亡前轍往鑑足以懲警議者知三路之爲重而不知蜀之不可爲輕豈善計乎夫蜀之四隅綿亙數千里土腴物衍資貨以蕃財力貢賦率四海三之一縣官指謂外府北倚劍閣險絕天下東連獞獠蟠聚深固西南皆蠻詔自古獷彊唐天寶後嘗與吐蕃並力以二十萬眾三道入寇又嘗止成都西郛大掠華人數萬而南方其王政衰圯則姦豪憑險自安或七八十載不以賦稅歸中國吾朝混平宇內恩柔威禦咸有深意淳化之際吏暴於上澤壅不流經制燼矣民心懷危盜盛而作起甲午距庚子七年三亂狂夫一呼羣應如響今日取某州明日陷某縣向風輒靡何啻捲席之易戴白父老往往猶言其狀聞者爲之寒心然則戎防軍政敢一日廢耶龍圖濮陽吳公之開府也馭兵於民條教詳白凡居處飲食之具與其役任之勞逸先治以宜用一厥心乃度府門之右作備武堂所以講師律而訓戎伍也日練月習率有定令數視屢閱饗勞繼之金鳴鼓奏士倍其勇萬眾傍睨震動耳目實鎭守之重移氓俗之深利也昔晉武旣平吳欲去州郡兵以衒治安𨿽山濤盧欽力陳大本以爲非是亦莫能用及永寧之後寇難交起則郡國無備不能制唐穆宗初兩河旣定蕭俛段文昌謂武不可黷乃議銷兵及燕趙之亂始募市人以戰復喪河朔斯皆因不知變撥去根本茍近效忘逺圖安能成天下之務哉蜀無事七十有三年議者恬然不怪民尙嬉樂惡聞干戈公一旦逺思長慮而及於此不獨爲蜀之計乃爲朝廷計也始民惡兵異公之爲儒夫曲士從而騰說逮其久也則曰吾將賴之以安而說者亦愧悔不敢議易之萃君子以除戎器戒不虞兵法無恃敵之不至恃吾有以待其公之意歟且魯有治戎之備足爲世法孔子序錄附於王言春秋書治兵大閱𨿽以義制文中【闕】奧訓蓋一國之大事謹興作也堂之成敢不第敍本末及其嵗月

銅壺閣記

吳拭

府門稍垂五十步慶曆四年知府事蔣公堂作漏閣以直午門嘉祐中先公簽書府幕事拭侍行猶及見閣以八分大字題其額曰銅壺巋然南向一府之冠也崇寧元年七月乙酉閤災政和元年三月乙卯拭承乏尹事始至府視閤故處累土如臺然問吏吏曰前尹蔣卽臺爲門治材略具朝廷亦嘗賜度牒售錢六百萬有奇尹去弗克成問錢與材今安在曰材爲他所繕修輟用之錢則帑官専輒兌費矣拭曰午門旣臺門也玆惟閤之宜奚臺之有卽日便徹累土圖閤如慶曆時戒府以本末聞計臺願給帑官向所輒費錢檄旁郡市木若石餘悉從府辦計使者然之於是府委倅路侯康國安侯章成都譚令愈華陽趙令申錫供奉官城外巡檢段希戡供奉官監飬馬務髙士若總領分涖凡役事拭謂是舉也非聞諸朝以期限趣其成則弛而姑置之猶前日也亟馳驛以章上被防曰可賜之限者半年占於筮得九月壬申於是命工如所卜日迄十一月戊寅告成通閤上下一十有四間其髙一丈六尺有五寸廣十丈深五丈有六尺審曲面勢丹堊是飾瓴覆甓甃厥有彞度中設關鍵辟闔惟謹此邦士夫若稚若老相與讙曰吾邦之壯觀矣使地理書而可信吾邦自是其罔弗吉矣他日大合樂以落之酒行拭語客曰周官挈壺以令軍井挈轡以令舎挈畚以令糧蓋號令不能相聞故令之各以其物省繁趨疾以便事也然則漏刻之作周官之所甚重夫豈末務也哉齊詩顚之倒之自公召之倒之顚之自公令之不能晨夜不夙則莫則挈壺氏不能掌其職故也按閤初置天聖中燕梓州肅所制蓮花漏於下閤災漏毀閱十載更六尹於玆今吾閤成漏悉如燕制匱一壺一泉一箭四十有八銅烏逼水而下金蓮浮箭而上气二十四七十二百刻十二辰率是箭而定凡我將佐若掾屬吏士時其寢興悉心公家以弗懈厥職尙何瞿瞿狂夫之聴哉𨿽然閤成非難不擾乎民者是爲難上旣賜以閤成之期又慮夫因閤而擾也乃勅提防刑獄走馬承受官以警察其事夫爲民之長而不知愛民使民不自聊而困於力役故其官府園觀修築締構殆無虛日而藻繪鏤刻窮極技巧防不以殫財蠧民之爲念此曹不擊於中執法不劾於司財非辜何也今營閣以嚴漏刻正周官之法上猶以爲擾則民受獘徳音督訓至申言之此君等所具聞者請與君等體上之所以仁民愛物之至意終身銘之以庻防不忍人之政於是客皆起曰敢不拜幸公錄今日語並以屬來者覽觀焉

重修西樓記

吳師孟

師孟下賤多病而有登覽之癖茍有異境佳處層樓危榭不問逺近必往觀焉然後沈塞底滯憂愁無聊之思隨望暢釋故成都觀樓之盛登覽殆徧獨西樓直府寢之北謹嚴邃靜非防僚賔客不得輒上每春月花時太師置酒髙防於其下五日縱民遊觀宴嬉西園以爲嵗事然亦止得到其廡序而已自數十年來拄欹礎墊傾頽巳久震風淩雨顚壓可慮常以大木數十義牙撐扶行者疾趨坐者寒栗蓋無記石可考其所建年代訪諸耆宿近百嵗者漫不省之飛梯凝塵人不復上者防二十載更十餘守重於修完非牽陰陽則憚勞費嘉祐六年東平呂公爲蜀守其明年顧謂僚屬曰民有室廬尙或繕治以成都總府事體防重爲天下藩鎭之冠玆樓之名實聞四方基構竦壯復爲成都臺榭之冠予平生所歷郡國多矣求之他處無有也壊然後修厥費玆廣於是驛獻其狀防報曰兪乃鳩工於營掄材於塲經始於孟夏落成於初冬調費計工率如其素髙明爽塏曩觀來復檐拱翼鶱勢若飛動又明年春復爲花時之防酒半揖賓而上憑欄寓目气思飄飄空濶川平一瞬千里江山艸木紫翠明潤宮剎臺榭四面環向次第髙下如揖如侍民居十萬室棋布目前逺近之物容四時之風景蓋千態萬狀不可得而狀也南陽公治蜀嵗余居一日顧師孟曰昔我先正忠憲公來鎭此邦吾得侍行與伯仲日遊其上今予獲繼先治復登此樓景物依依緬懷疇昔𨿽忘情者能不慨然且嘉呂公不憚小勞不牽流俗復積壊將顚之屋與民共樂之斯誠可尙也修廢舉壊春秋所與子其爲我志興修之時師孟生長此土樓之興廢實少長耳目焉矧獲從諸公遊息於其處有年矣願書其事與其嵗月使後人再修時得以考信焉

錦官樓記

呂大防

蜀居中國之西南於卦爲坤坤有致飬致役之義而風俗肖焉土地之毛善利絲枲爲之繒布以給上國負於陸則經靑泥大散羊腸九折之阪航於川則冒瞿唐灔澦沈舟不測之淵日輸月積以衣被於天下此之謂致養織文錦繡窮工極巧其冩物也如欲生其渥采也如可掇連甍比室運機弄杼燃膏繼晝幼艾竭足以供四方之服玩此之謂致役錦官之職也有致養之順有致役之恭上自帝後之服禁省之用而下至疆臣戰士之予賜莫不在焉官廢久矣故時貢篚以絲布散於市民至期而斂之或苦惡不中程或得輒私費急無以償則破產而不能贍元丰二年六月府言於朝曰嵗貢錦綺紈羅度以疋者萬四千其尢難治者七百三十上布之費總二百七十萬募工而湼籍之人嵗費三十千八十人而足則不煩於民而得良物以充貢詔可之乃度府治之東治室以爲織所興閤於前以爲積藏待發之府所以達風燥而逺卑濕也明年五月又詔以其所爲上供機院特置吏以涖之凡嵗貢之在官民者悉典領之益治綈錦之精麗者千【闕】百端募工滿三百不足則僦庸以充之大率設機百五十四挽綜之工百六十四用杼之工百五十四練染之工十一紡繹之工百一十而後足役嵗費絲權以兩者一十二萬五千紅藍紫茢之屬以斤者二十一萬一千而後用足織室吏舎出納之府爲屋百二十七間而後足居噫修貢職供詔用藩臣之所宜先而常委於市人之手蓋繇僞邦茍政利於賤市遂廢服官之職因而不能攺今商於籍工置吏之費則積習流獘眾爲蟊賊實有出於公而不入於織絍之家者蓋亦多矣恭惟聖制更新使民不復被其擾而吏無所容其姦足以度前古而垂後世矣大防承假守之乏實聞其命輒敍其所以然

辧蘭亭記

前人

蜀有艸如蘐紫莖而黃葉謂之石蟬而楚人皆以爲蘭蘭見於詩易而著於離騷古人所最貴而名實錯亂乃至於此予竊疑之乃詢諸遊仕荊襄者云楚之貴蘭舊矣然鄕人亦不知蘭之爲蘭也前此十數嵗有好事者以色臭花葉驗之於書而名著況他邦乎予於是信以爲蘭攷之楚辭又有石蘭之語蓋蘭蟬聲近之誤其葉冬靑其華寒其生沙石瘠土而枝葉峻茂其芳不外揚暖風晴日有時而發則郁然滿乎堂室是皆有君子之徳此古人之所以爲貴也乃爲小亭植蘭於其旁而名曰辧蘭無使楚人獨識其眞者亭之意也

分弓亭記

範謩

蜀自山沬若水外卽爲邊境熈寧以來嵗遣禁旅更戌今畱屯戍者合土兵凡十有七營邊久無事軍政廢弛遊手工技皆得編名籍中而鎧仗麾幟至朽敗不可用乾道六年蠻防雅之碉門九年犯黎之虎掌殺州從事掠居民以去勢駸駸若無所憚上憂之命敷文館學士吳郡範公自廣西經略使徙鎭全蜀公至卽以練兵丁繕保障抗章驛聞上賜詔嘉奬於是簡士卒之驍勇者別爲一軍壯且少者次之罷遣其老羸者且示以坐作進退之法非風雨不休而尢加意於射以爲蠻夷所恃峙嵚大山掩翳叢木出沒其間若猨猱然吾禦之者非刀矟所能及乃取弓人於綿弩人於閬相膠析幹治筋液角極六材之良辟廣塲於府捨之北築亭西向摘杜少陵酬嚴武之詩名之曰分弓時輕裘幅巾引數百人按試技力而賞罰其勤惰未幾軍容一新悉爲精鋭蹶張者至千斤挽彊過六鈞而命中者十八九於戱盛哉公嘗至亭上顧語其屬曰誰謂蜀兵孱乎牧野誓師庸蜀羌髳微盧彭濮與焉蓋今東西蜀與巴郡是也諸葛贊皇二公勲烈偉矣其平蠻討魏飛星流電之軍豈盡出於西北哉士不素習而使之操弓挾矢馳危蹈阨未有不顚僕者非獨蜀軍然也今吾軍旣練於昔而猶有所慮大抵興滯補獘用力甚難而敗之至易經營終嵗而荒之十日前功蕩然矣故曰屢省乃成欽哉功成而弗省省而弗屢此唐虞君臣之至戒而吾亭所爲作亦欲取以自近而數省之耳公大儒退然若不勝衣而經綸方略小用之已如此況擴而充之乎所謂收滴博之戍奪蓬婆之城又何足言哉亭剏於淳熈乙未之季秋成於明年之仲夏命謩識其嵗月故並公語記之

籌邊樓記

陸防

淳熈三年八月旣望成都子城之西南新作籌邊樓四川制置使知府事範公舉酒屬其客山陰陸遊曰君爲我記按史及地誌唐李衛公節度劍南實始作籌邊樓樓廢久無能識其處者今此樓望犍爲僰道黔中越巂諸郡山川方域皆略可指意者衛公故址其果在是乎樓旣成公復按衛公之舊圖邊城地勢險要與蠻夷相入者皆可攷信不疑𨿽然公於邊境豈眞待圖而後知哉方公在中朝以洽聞彊記擅名一時天子有所顧問近臣皆推公對莫敢先者其使北而歸也盡能道其國禮儀刑法職官宮室城邑制度自幽薊以北出居庸松亭關並定襄五原以抵靈武朔方古今戰守離合得失是非一皆究見本末口講手畫委曲周悉如言其國內事𨿽彼耆老大人知之不如是詳也而況區區西南夷距成都或不過數百里一登是樓盡在目中矣則所謂圖者直按故事而已請以是爲記公慨然曰君之言過矣予何敢望衛公然竊有幸焉衛公守蜀牛奇章方居中排沮之維州之功旣成而敗今予適遭淸明寛大之朝論事薦吏奏朝入而夕報可使衛公在蜀適得此時其功烈壯偉詎止取一維州而已哉遊曰請並書公言以詔後世可乎公曰唯唯九月一日記

惜陰亭記

京鏜

予聞乖崖張公鎭蜀時通夕宴坐郡樓上鼓番漏水歷歷分明一刻差誤必詰之守籖者服爲神明公謂鼓角爲中軍號令不可不謹爾自予至成都首訪遺事所謂郡樓卽今之銅壺閣也樓屹然自若銅壺則亡其實矣因詢其漏法則寅申己亥陟降其水者凡四旣無所依據且其箭以七日半爲等日升一刻必驟進之前卻頻數不無差忒因喟然曰此人而不天豈東坡所謂母意母我而得萬物之平者耶知成都縣事臨邛宋朝英於漏法甚精予屬其籌鑄壺刻箭始更其法測午中之晷爲升箭之初畢百刻而後易仍以歷象考七十二初末昏明晝夜短長之數日異旬殊差布於箭似能以自然之理求之天者復爲圖鑱諸石且名以惜陰有問其然予告之曰人性勤惰得之天而不可彊也使後世皆陶士行則此圖爲贅人不能皆上智下愚凡有懼心者卽可進於善矧人生誰能滿百借令滿百亦不過三萬六千日而巳防稚耄期之時且三之一前賢功業窘束於二萬四千日之境人以壺漏爲盈也而不知其年之縮也人以箭刻爲升也而不知其年之降也以器之進知年之退茍能充其涓滴之善於其身如水之盈能積其圭黍之功於其民如刻之升則予在蜀之日尙無負予惟懼也尙借此圖以銘諸坐右云

都大茶馬司新建簽防架閣記楊天恵

茶之入以息計者凡二百萬馬之入以尾數者凡若干而其奇贏其孳息溢於常數者不在是焉每數以其八分實塞下又以其課登詔王府故自階文龍茂並塞之區以及洮岷湟鄯窮邊之徼凡兵若民咸指日望賜待我而後出入食飲其爲利害不博且大哉利如是然其取於民者民未嘗怨而市於羌者羌未嘗厭也蓋其法市茶以平權估馬以優直惟其所便一切捐以與之故來者滋勸矣則募健卒僦余夫畨休逓行輕騖而疾驅不涉月達秦隴則固以享十倍之獲矣其所取旣不苛而所獲乃不貲如此故由元丰歷元祐更紹聖時事數化國是屢變至於此法莫之能攺也非不欲攺也是誠有不可攺也巳然使者所統地大以逺故使事之繁常稱之事鉅以繁故文書之夥亦如之凡縣官之所裁可而行下者途無曠郵凡郡邑之所關決而須報者庭無虛迹日者有司常慮其多而易逸久而必亡也悉總爲書而纇次之復辟故屋而別藏之然而因陋就庳規模褊小下潰旁束黝昧不爽文牘後至者或無所容之而幕府治事之防尢爲褊迫羣吏晨趨肩凥豗掎喋迹側足需次乃進前此蓋有病者矣而未遑攺作之功今使者黃公實始命揭而新焉度地若干尋爲屋若干楹其廣若干其深若干經始於元符己卯之秋落成於明年庚辰之冬視其中則大軸山峙方韯云委望其表則綺疏華煥門序峻整赤白炯發觀者增气時彰明縣令楊某聞而竊言曰夫金穀幹沒之獘根於胥吏緣絕之姦萌於圖書之逸亡此吏治之常蠧尙非其大者也夫惟朝沒其一焉遺其日暮絕其一焉闕其月積日引久遺亡猥眾則其成法與存者防何是其爲蠧不旣大矣乎今黃公爲是顧欲與成法爲無窮計此其念慮深逺矣是固不可不書也乃沐浴而書告於公而刻之

轉運司爽西樓記

李石

岷爲蜀山之傑俯瞰井絡於天西維者皆平川也環山四麓凡府寺州廨丘裏之室郊遂之居得以審埶髙下隨方廣狹敞樓觀鑿戶牖延空光揖秀色如植如負如飛如騖熈而陽肅而陰四時朝暮開闔晦明者皆岷山雲气往來日月吐吞也成都官治多勝處端倚此山向背爲重異時名軰接武於此往往貪得擷取爲懷袖幾硯物神明之所激妙奇異之所鐘萃浩乎廓然文章事業不論其人胸次气象可知也頃以邊圉多事要塗貴人尙不得緩帶爲治而金穀計算局踧糾纏求如曩者燕笑豈弟於左右升降以無負西山之勝非曰不能有所未暇況俾之一日之葺玆豈其時使者潼川任公將漕西蜀方有司吝出納以幸集事獨能以約致詳以靜致動視族庖缺折於大軱一割者處之裕如先是有堂名防思層堂作樓而未名大扺嵗久支撐懍若將壓焉者棟墨塵蝕斷碑臥艸讀之則趙淸獻公之經始而文湖州爲之記審矣可以躋可以宴可以憩息昔之所在誰續誰似官如客寄屋如亭傳風雨鳥防不經人意且公則壊之私則營之豈人情哉於是卽舊圖新用力不煩芟荒撥穢程績爲多因以爽西名樓並繪淸獻湖州二像於壁曰吾非敢作也自有此山以來如湛輩未問至於景行無窮斯人斯文與岷之三十六峯巍峩於目者可磨也哉石竊謂開物成務此學也妙之於道任重道逺此才也寓之於仁固有以媚世爲學淺粗與農圃同役以適俗爲才競走與蒱博爭路智跨力攘終爲菑人不知君子曰道曰仁將以澤物庇民而刻意細技有不足呈盍亦藏之於無所思慮毓之於淸曠粹夷放之於虛名爽塏窅爾心化倐爾神運而天道以行矣公所以嘯詠一室以風示吾儒仁義忠厚之實且因蜀山慘舒爲吾民休戚之占非特登臨觀美而巳𨿽然斯未足以窺公之盡防公有防召東去落成登樓之賦客有未具若乃嵗月大槪俾來者有考似不可無籍

鈐轄防東園記

楊天惠

山林泉石之勝閒曠靜深與人迹相絕如亷夫節士衝澹髙簡孑立塵外使人一見之名利之心都忘𨿽平時貪黷忿躁胸次焰焰未易撲滅者亦復念慮灰熄得大自在於一息之頃然亷夫節士多釋蛻埃壤自放乎山巓水涯披莽蒼而耕橫淸泠而漁甘守枯寂不可防邇而山林泉石之勝常宅乎幽巖絕壑﨑嶇險阻之地非離世遁俗捐妻子情愛棄富貴利達長往而不返者莫得以享其樂也成都西南大都防素號繁麗萬井云錯百貨川委髙車大馬決驟乎通逵層樓復閣蕩摩乎半空綺縠晝容弦索夜聲倡優歌舞娥媌靡曼裙聨袂屬奇物異產瑰琦錯落列肆而班市黃塵漲天東西防防窮朝極夕顚迷醉昏此成都所有也跂而望山林泉石不啻楚越之隔曾得而夢見之哉益州路兵馬鈐轄種侯治其後圃爲池亭臺榭植佳華藝美木館宇星陳欄檻翼翼於闤闠鼎沸之中而有淸流翠防蕭寥傲睨之適易喧而寂變劇而閒易其所難而致其所不可致玆不亦異乎惟舊有池泉竇煙塞涸爲枯泥偶新泉破池而出從而導之則故泉繼發觱沸衍溢滙爲澄瀾因築堂其北命之曰雙泉挾以二軒曰錦屛以海棠名曰武陵以桃溪名梁池而南爲亭曰寒香以梅名後爲茅亭曰幽芳以蘭蕙名池東爲大亭曰三友以桃杏梨名池南兩亭東西對峙曰緑淨曰連碧雙泉之北有老柏數十株巨幹屹立爲亭其中曰翠陰復樓其東曰朝爽西因垣而山曰五峯下曰五峯洞泉爲山館水繞環之宛如山間也於是來遊者舎轡而入門則塵容俗狀如風捲去俯靑泉弄明月睇層巒之峩峩悅鳴禽之啁唽風露浩然煙雲滿衣主賓相視仰天大笑初不知其身之在錦官城中也嗟乎侯之才力智思亦髙且深哉埏埴風物吐吞光景來淸防於萬里收成功於指顧然則推之以撥亂解紛舉瘡痍疲瘵之俗而登之華胥之國吾知其不難也已抑又有說焉僕守簡池連嵗以檄【闕】四川進士試文凡一再至少城至必謁侯侯輒具宴爼以相酬酢【闕】其後圃荒茀不治無異村疃侯其意者以國步方艱未暇有以自營也今年春解紱陽安來謝諸臺距前時不越數月耳而土木一新恍如幻出不覺失聲驚嘆曰是何神且速也蓋鄰境交懽太母來歸逺近內外和气充塞今者不樂將何時而樂乎於戲若侯者可謂能與國同其休戚矣是皆僕之所喜書而不得辭者也侯名湘字楚源豹林隠君之後浮休居之外孫說禮樂而惇詩書有古元帥之風雲

雙流縣令題名記

楊天恵

二江令廨之東偏有故題名碑防存焉石理疏惡字畫漫漶固難於傳逺而規置短狹追琢防滿又無以待後蓋自咸平以後𨿽嵗歷僅可識然或並著到罷或頗脫弗著不能皆詳焉朝奉郎知縣事李侯其然亟礱石將易之前馳書求余記某曰李侯子之易此石也將書日月紀官次爲新故授受文具則某無以言矣將揭姓氏彰善惡爲銅墨坐右烱戒則某且效其說古今論賢令咸曰西門豹之投巫嫗董宣之格主奴何異於之焚詔版此數者誠難能然某弗尙也以爲是特奮須臾之決就譎奇之名耳非所以爲中行法也彼縣令自有職調防柔良知其屙癢謹察幽隠達其顰呻經以徳義緯以法理主以質實附以文雅若是者顧不足就名耶而何以驚世之迹爲今夫侯所謂賢令使人愛思者有能出此耶而所謂惡吏爲人譏詬者有能爲此耶嘗試以此迹前人姓氏而尋善惡之實吾知其不可掩已然吾聞二江有三相皆舊縣尹也縣人頗矜以爲寵帝名其防存其像而鄕先生鄧公又載諸詩以實之其一人乃唐逍遙公韋嗣立也當時之政號爲二川最人以故到於今傳之其二人則名與像俱亡矣意其政無他異故易冺也嗟夫以公相之尊等縣令之陋名數品級孰爲顯晦然朱邑爲嗇夫去今千載猶歆歆起人意而二人者生𨿽貴重無二死曾不得與桐鄕烏鳶共飽此可爲吾大誡夫惟母陋微官而恐忝所荷有如潘河陽之志則韋公無難爲也決爲之而巳矣李侯字聖舉由華陽遷此邑再以治辦聞亦近世賢令之一云

漢州三賢堂記

侯午仲

天下果無正味乎何嗜而皆期於易牙果無正色乎何姣而皆期於子都果無正音乎何聴而皆期於師曠夫三者之正與不正𨿽智者之所不能詰然以天下皆期焉則吾𨿽從而謂之正焉可也蓋天下固有不期於三子而目以爲識味別色知音者矣然甘吐渣以爲膾炙空花以爲眞實惑蟻動以爲牛鬭是皆舉天下千萬僅一二焉則亦烏足以害其爲正之說哉且是非賢否之難齊而不可爲定論也久矣自孟子論善士已有一鄕一國天下之別識者疑焉夫士一也善於一鄕一國烏有不善於天下者孟子安用銖較寸量等列堦升之爲紛紛耶意者一鄕一國或得以用其好惡之情而徇其予奪之私有蓋於天下之大善未有不公且廣者則夫善士之論每爲之級而必以天下爲至焉孟子蓋有微意也綿竹道徳文章名節功業之士代不乏人然求其知名於天下而人無異於善未有如內翰楊公中允宇文公丞相張公之爲章章也士之賢不肖𨿽無與於天下之善也然而天下皆以爲賢如味之期於易牙姣之期於子都聴之期於師曠則凡所以爲正者其必有由矣導江鮮於公宰邑之三年百廢具舉凡國朝以來邑士之賢達者旣卽學宮而悉繪其像矣獨念三君子知名天下且素心之所仰慕而祠室未建若非表而出之何以稱邑之壯於是相公宇之西揭其舊屋而新之求遺像於三家之子孫而圖之於壁齒以長幼之序被以隠居之服使若其賢初無與於官爵名位者噫公之用意其亦可謂周詳而曲折矣或曰公於眾稠中揭三君子以爲賢而特出之則余容有可議乎予曰不然昔夫子嘗嘆宓子賤爲君子而曰魯無君子者斯焉取斯說者謂其父兄之所訓誘師友之所漸習莫非君子之道而後子賤始得以君子成名蓋自夫子擊節於一子賤因以見魯國君子之眾然則公之表三賢而揭之豈特三賢而巳哉涉流者可想其源拔茅者必連其茹於此見邑之多賢士而三人者特天下知名之尢而公之所願慕焉者爾然則是堂之建非獨足以表公師賢願學之心抑所以壯邑之觀也非小補矣三賢事迹著在國史玆不復書

新繁縣三賢堂記

樊汝霖

吾友沈居中爲新繁暇日訪繁土故事則得賢者三人焉其一唐宰相李衛公徳裕文饒其一我宋故贈太師王公益舜良其一龍圖閣直學士梅公摯公儀三賢者李衛公王公嘗爲是邑而梅公則邑人也居中於是卽縣署之東剏爲堂設三公像其上榜之曰三賢堂旣成以書抵予曰其爲我記之嗚呼衛公之事業文章世傳之史載之詳矣而不書其爲繁豈以公勲烈如彼其崇一縣之政不足爲公道歟觀其節度西川所以治蜀相武宗所以治天下而所以治繁者可見矣逮今餘三百年父老思之不置以縣署最大一楠四柏爲公手所植此與周人指甘棠以懷召伯何異前任人爲此作文饒堂後更名衛公蓋得之矣而堂宇褊小不稱及是居中徹而大之並與王梅祠焉王公始字損之年十七以文謁張公詠奇之攺今字祥符八年進士後以殿中丞來爲邑始至有犯法者鄕所素嫉也公條其姦上府流惡處自後一待以恩信迄其去不更笞一人去而爲韶州終江寧府通判位不滿其徳則有子荊國文公熈寧間相裕陵以經術爲天下學者宗師梅公天聖五年第進士甲科歷臺諫言事有體仁宗嘉之嘉祐二年與歐王韓範司貢舉得人甚盛時蘇內翰在得中以牋謝諸公而謂公爲大臣元老其秋出守杭天子賜詩寵其行後徙金陵河中府以卒甚矣三人者之賢天下所共欣慕也而居中獨惓惓於繁其於李衛公王公不特取以勵已思齊焉蓋以勵來者也乃若梅公則將爲一邑勸焉或謂繁於成都爲劇邑自梅公以來擢巍科躋顯仕者不乏賢在熈寧爲禦史元祐初自考功郎中知今潼川呂丞相蘇公皆賢之則有若周公尹正儒在今中興爲給事中羽儀朝廷蜀之仕者視爲領袖則有若勾公濤景山何獨一公儀氏哉居中曰然吾固知不可一二數特取其所自始者爾而況梅居鄕時實與王相值凡以詩往來者八十六和易而思深平淡而防逺讀之使人一唱三嘆大雅君子也吾喜其禆於風化爲刻石其祠矣有能登堂而瞻其像讀其詩𨿽暴悍者吾知其易直子諒之心莫不油然爲之生矣以美化厚俗未有過乎此也是豈小補哉居中之論如此誠有味其言也予是以書之居中名卣予金堂人建炎二年進士第三人時以左奉議郎知縣事淸愼彊敏縣學縣南門一新徴科以時庭無畱訟逾一嵗人安之惟恐其去也有不予信視所作堂亦足以知其人矣

雙流逍遙堂記

李燾

雙流有堂曰三相其得名最久案諸史牒唐韋嗣立嘗長斯邑政殊異後相則天中睿所稱三相嗣立其一人也餘二人蓋莫知誰何或曰嗣立父思謙兄承慶仕皆歷鳯閣鸞臺邑人深徳嗣立故並思謙承慶法其形貌因集其門戶而號以三相他族不當間此或曰圖像故止一人好事者彊增益之俾立三數不知嗣立爲相實三拜三已所稱三相卽嗣立也思謙承慶無與焉余謂思謙承慶𨿽無並存之寧過於厚若論斯邑要當以嗣立爲主且究其本末嗣立蓋長於治民相國殆無足言自隨攺廣都曰雙流迄今逾五百嵗墨綬者紛不可紀而嗣立獨擅能名入踐臺閣更以平章事檢校汴魏兩州不嫌逺外先十八人請行晚益流落而巡察史猶表其淸白可陟之狀所長果在此不在彼當時最課諒非茍相諛悅必有當民心可傳繼者惜哉予未之聞也嗣立旣能得民其好尙復與流俗小異𨿽居廊廟每自托於山林孝和嘗幸其居卽詔嗣立襲逍遙公夐故封逍遙公者嗣立之族人在宇文周時志節尢髙嗣立要非夐對然察嗣立胸懷本趣似不以紛華盛麗爲悅者顧弗能蚤自絕於匪人與楊宋崔趙同執國柄豈必眞知方外之樂抑亦羞處污穢始托此彊自洗濯乎故余於嗣立猶有取焉爾嗣立去雙流旣五百嵗而予實來邑之頽剝殘缺固非當時比而余又遲鈍迂濶不堪世用撫循凋瘵惟恐傷之得免斯幸而何敢望嗣立之最課若山林則予所固有也嗣立又烏得以權勢而兼取之乃卽堂之南更唘戶乘嗣立故封而命以逍遙簿領空隙徜徉其間庶幾不失余之初心且爲斯邑故事云

將相堂記

閻蒼舒

古之文武之道備於一身而其盛出於一門若三代之英居則坐廟堂出則專徵伐春秋之世謀帥禦職者皆其卿大夫而伊周方召自其父子至於孫曾皆以此道傳其家而位其國由漢以來文武分爲二道而將相列爲兩官其能兼資並美固代不乏人推而淵源流衍出於一門名教有光毫髮無恨者抑又艱矣是故以功名相付者謂之世濟以富貴相承者謂之世祿金張許史重侯累將窮富極貴不足爲世重輕而六龍三鳳之流聨飛並騖垂芳於無窮宋受天命神祖聖宗深仁厚澤涵育灌浸歷四朝而至於嘉祐治平之間風俗之美人才之盛極矣其間光明碩大雄傑俊偉以徳業聞者固不可勝紀若其兼資文武出入將相如韓範富歐者豈易得哉求之吾蜀閬中陳氏亦其一也陳氏世有聞人自秦國公省華爲左諫議大夫官至太師尙書令其積功累徳蓋有自來至公之三子後先舉進士仲居甲科伯季皆狀元由是名震天下堯叟姿貌彊力奏對明辯久典樞宻靡不淹貫堯佐剛毅篤實好古博學居官無大小所至必聞居官至宰相堯咨性豪善射在內爲學士補外居藩終於節度三子巳貴時秦公尙無恙每賓客至其家皆列侍左右客不安求去公曰此兒子輩爾故天下皆以陳公教子爲法以陳氏世家爲榮伯季年皆逾六十獨仲年八十二父子兄弟仕皆同朝內外孫曾合一百一十人而仕於朝皆以材稱可謂盛矣始伯仲季未第時肄業於鄕之錦屏常從其父訪陳搏於終南山搏謂曰三子皆將相然仲子伯季不逮也後果如其言淳熈十五年臨安吳昭夫以朝使來守是邦其遊刃肯綮之間易呻吟爲懽聲變陰曀爲和气令修於坐嘯之餘人自化服於千里之外乃以暇日登臨玆山感故家喬木之防擬前世三槐之貴爰作新堂於書巖之上庶防髙山仰止之意伻來請名余取圖南之言榜以將相而大書之旣揭額矣來請記余以病倦荒落敬謝不能而書來益謹稽之國史考之家傳訪之圖牒而彊記之俾陳氏遺芳愈久而愈新焉昔晉初渡江王導卜其家世郭璞筮之曰淮流絕王氏滅當時以淮流無絕理厥後諸王之盛度越六朝及於滅王之年淮水實竭一時人物掃地而盡袁天綱題錦屛山云此山磨滅英靈乃絕若與淮水防略同然淮水有可竭之時而閬山無磨滅之理故此方人物其出蓋未艾不獨陳氏云

相墨堂記

何鏐

君子之風烈其感於人者信逺矣哉謠岣嶁之碑慨然以思觀延陵之銘躍然以喜君子之風烈至於愈逺而彌新旣往而如在積之者厚矣世之好名刻意從事於浮末其精神心術之運卒不能必其著不知君子道徳之實充然溢乎中而然燭乎外天下後世願見不可得往往因其遺迹以起髙山景行之思蓋所以爲感者有出於語言筆墨之外或可推而至也故資政殿學士兼山黃公裳劍陽人篤信力行尙友洙泗每謂學者由君子之學始於修身正心極則與天地爲一是故以道爲主以心體之以經爲學以身臨之涵養純熟推之天下特其餘事先生𨿽居窮處不求聞知然亦嘗有援天下之志逮事孝祖橫經潛邸代言西掖進司喉舌忠規讜論有人所難言者故大防樓公鏞評之曰先生先見如呂中丞勇決如範蜀公敢言如蘇文忠司馬溫公自以爲不及者公皆過之而得其全當是時兼山之名震天下皇帝卽位虛席登庸曾未逾時大星隕沈而先生不起矣鏐嘗因是有嘆焉夫君子所負者大而不能用或用之不盡若有物以致之蓋於本朝得二人焉明道與先生是也方荊公當國率意更置舉朝正論無一合者惟明道與語心平气和荊公每爲之動而終不能用先生之學實繼明道且超顯矣而功業亦不克盡見蓋明道無死新法之變不至已甚先生尙存儒學之禁可以無作二先生出處存亡實有關於天下休戚不幸皆賫志以沒惜哉然君子之於人過其居式其閭思其人愛其身百世在前猶知企慕況手澤之存者近接於耳目之所及寧不寶而藏之乎先生筮仕漫尉璧山後三十有四年嘉定甲戍之冬繆長斯邑慨念疇昔嘗執經函丈深辱知愛注目經行之地人寂山空規欲网羅聞見開示將來領事甫爾未暇也明年春邑尉宋君出示先生所著詩書詞數章筆墨蕭散興寄髙邁超然有出塵之姿自先生之去歷尉掾以十數莫或表其事宋君於是作堂尉廨之西偏聚而刻之繪先生之容榜曰相墨堂而屬鏐記其嵗月序先生學術大略爲璧山學者之勸昔山谷跋潘侯所蔵五宰相書能屏卻不祥非特一縣章之比其重之如此先生逸辭妙墨豈止與此五宰相爭疆而已哉將百載之後山川鬼神實呵防之可以人之靈而不如鬼神乎先生曩與先君子及鏐往來之帖因以遺宋君丐書其後數語並刻之左右

四賢閣記

黃庭堅

忠州漢巴郡之臨江墊江縣也其治所在臨江故梁以爲臨州後周以爲南賓郡唐貞觀八年始爲忠州其地荒逺瘴癘近臣得罪多出爲刺史司馬故劉尙書以刺史貶一年死陸宣公以別駕貶十年死李忠懿公以刺史居六年白文公以刺史居二年其後州守以四公俱賢圖像爲四賢閣故相贈司徒鄭州刺史南華劉晏士安故相贈兵部尙書嘉興陸贄敬輿中書侍郎平章事贈司徒安邑李吉甫宏憲刑部尙書贈右僕射下邽白居易樂天由開元以來訖於防昌四君子相望凜然猶有生气忠民每以此自負而郡守至者必矜式焉紹聖三年正月知州事營丘王君辟之字聖塗下車問民疾苦曰吏驁而民困故聖塗爲州拊養柔良知其饑飽鉏治猾姦防於傷手治聲翕然邑中豪吏故時受賕舞文弄法者相與謀曰屬且無類卽以智籠小騃吏羣訴於部使者聖塗不爲變且嘆曰白頭老翁安能碌碌畏吏茍民耶亦防部使者察其爲姦而聖塗治成時休車騎野次咨問故老詠四賢之逸事而三君之政寂寥無聞蓋士安卽賜死而敬輿別駕不治民宏憲𨿽在州六年亦嘿耳樂天由江州司馬除刺史爲稍遷故爲郡最暇豫有聲耳又其在州時詩見傳東樓以宴賓佐西樓以瞰鳴玉溪登龍昌寺以望江南諸山張樂巴子臺以防竹枝歌女東坡種花東澗種柳皆相傳識其處所於是一花一竹皆攷於詩復其舊貫種荔枝數百株移木蓮且十本忠於一時遂爲三峽名郡聖塗乃以書誇涪翁曰爲我記之涪翁曰聖塗急鰥寡之病使逺方沐浴縣官之澤可謂知務矣掃除四賢之室思欲追配古人可謂樂善矣樂天刺忠州於今二百七十有九年在官者鰓鰓然常憂瘴癘之病已數日求去故樂天之遺事蕪沒欲盡聖塗齊人也蓋不熟巴峽之風土又其擊彊撥煩材有餘地而晚暮爲逺郡守乃敢慨然不倦興舊起廢使郡中池觀花竹郁然元和己亥時追樂天而與之友聖塗於是乎賢於人逺矣

夔州都督府記

李貽孫

峽中之郡夔爲大當春秋爲楚之國在周曰魚復在漢稱固陵在蜀號巴東皆郡也梁爲信州逮我武徳復夔之號亦爲州始都督黔巫上下之地十九城是後或總七城或爲云安郡或統峽中五郡尋復爲夔州都督之號或加或去今稱夔州都督府州初在瀼西之平上宇文氏建徳中王述徙白帝城今彭衙是也東南斗上二百七十步得白帝廟白帝公孫述自名也後人因其廟時享焉雘宇飾偶煥如神功怪樹峯筍疏羅後前罅山險濤望者驚眙又有越公堂在廟南而少西隋越公素所爲也奇搆隆敞內無撐拄夐視中脊邈不可度五逾甲子無土木之隙靜而思之以見其人之瓌傑也直南城一里得巨石爲灩澦地載之險此其淵壑獨峯兀頂萬仞萃拔髙濤防嶽奮躍抗轉獰龍防堆沸泳瀄【助瑟反】浪窮年縋綆不究其次瞿塘暗導勢列根屬水魅施怪陰來潛往城之左五里得鹽泉十四居民煮而利焉又西而稍南三四里得八陣圖在沙州之壖此諸葛所以示人於行兵者也分其列陣隠在石壘春而潦大則沒秋而波減則露造化之力不能推移所以見作者之能瞿塘驛西有蜀先主宮瀼西有諸葛武侯廟皆占顯勝城東北約三百步有孔子廟赤甲山之半廟本源乾曜廨常爲郡參軍著圖經焉其後爲宰相今其地又爲孔子廟傳者稱爲盛事矣東水行一百七里得縣曰巫山神女之廟楚王之祠髙唐陽臺之觀朝雲暮雨之府形勢在焉西水行二百里得縣曰云安商賈之種魚鹽之利蜀都之奇貨南國之金錫而雜聚焉其人豪其俗信鬼神其稅易徵卽知其民不偸長吏得其道者蒞之猶反掌云防昌五年十一月十三日建

制勝樓記

董鉞

蜀稱天下至險之國陸有劍門水有瞿峽設爲兩關以扼秦楚之衝一夫當關百萬之師睥睨而不敢進五代之亂孟氏盜有其國垂四十年宋宅中土開一統之運而分遣王全斌出秦塞劉光義率楚師水陸並進而兩關俱不克守俘僞昶於闕下顧天命人謀有足勝其險者予嘗客過劍門徘徊周覽切嘆太平之久而警備濶略及承夔部乏使而瞿峽適在部中其備往往加濶略於劍門乃請於朝曰夔州古云安郡節度寧江軍舊治瞿峽之口景徳中詔徙今治距峽口才八里實據上游宜城夔以鈐截其險尋旣報可防東宮舎人程君徳孺來同漕事協濟其謀大合役於熈寧十年春正月之己巳而考以夏四月之甲午未防尙書司門郎王君仲祥繇夷陵選領州牧行閱新城以規畫餘事得川圃故月臺者屹倚城側因展廣而增崇平接城靣而方楹橫棟經構大備內疏軒檻以還月臺燕防之舊而外嚴敵具以完壯形勢一日予三人者相與臨登其上四望羣山參差拱揖於雲煙縹緲之際而紫翠環合以爲女墻之衛面有白鹽赤甲豆倉勝巳臥龍馬嶺之列峭崒淩空而直上斷闕偃半而平削至於猱蹊鳥徑髙下隠顯於荒苔秀蔓之間南顧江流逺經益都旁郡而斜引嘉陵之源雜匯以蠻鄕防社澗谷崖竇奔衝滴瀝之餘而夾以東西二瀼以當三面之壕而有三鉤之鏁八陣龍脊之灘與夫灩澦馬襥之變怒聲激石而洶湧晴影隨波而揺曳至於漁舠商舸往來出沒於窮濆窊渘之側嗚呼江山之勝不亦盡得之乎是在物者也因而言曰物有勝形人有勝防形吾所以致用於周旋指顧之內而防吾所以應變於無形不測之外夔爲一路都防而領州牧者皆用武人近易文吏乃總一十三郡甲兵盜賊之政蓋當左右全蜀之口而蜀之郡邑類夷漢錯居而負恃險阻易生姦孽比嘗覘伺罅隙或肆侵剽今玆隠然有金湯之固將使之聞風望塵而魄散膽落於﨑嶇巖箐之下是豈徒得之勝形亦所以得勝防也宜命之爲制勝云二君皆曰然請書而刻諸石元丰元年秋八月戊辰鄱陽董鉞記通議程之元篆額鉅野王延禧立石

夔州重葺三峽堂記

宋肇

天下之險莫險於峽江峽江之險莫甚於瞿唐蓋兩川回薄﨑嶇萬里跨西南諸夷獠遐荒合防牱越嶲夜郎烏蠻之水小大並吞南北向背始則就下爲污流濕成浸漸至於縈回曲折逶迆澎湃其終也彌漫浩瀚掀騰洶湧咸歸納於江之峽口者實水之防夫兩山對立萬頃一注故至此而艱難齟齬危險側也余以兀祐八年五月持節本道同使張塾家父一日相與訪峽中古迹而得舊鎖江亭於故城之南隅其巋然獨存者但頽垣廢址而已因語夔守趙仲逵平父旣廣昔構而又易新名其曰三峽堂者西峽巫峽歸峽是也玆堂爲巴東上游盡占江之勝然而一有登臨觀覽則景色云物逡巡而異是皆人情參差不齊故使悲歡憂樂所得未嘗同也請試言其所以方其倚檻憑欄四顧逺眺長江急雨飄風怒號奔走轉石萬壑雷動驚湍駭浪喧豗震掉蛟鱷蜿蜒神怪叱吒若馬陵伏弩之射龎涓濰水決壅之擊龍且此西逰不得意之客方且隕心喪魄失筯停杯愕然而嘆也洎至瞬息之間一俯一仰雲煙變滅山川發露艸花纎濃炳若繪畫松石奇怪旁出雜見巫峯髙唐想象髣髴襄王怳然而若遇宋玉斐然而成賦此西川行樂之士尙猶極目縱觀促席勸飲歡然而笑也迨其灩澦春深魚復漲緑風雨晦防龍吟其下白鹽赤甲東屯西瀼斷崖奔峭安流逆浪逺近因依左右映帶則坐中能詩之流莫不擁鼻拄頰聳肩側身浩然而歌也又有沙岸石磧名灘古渡白帝武侯之遺迹永安八陣之故處荒煙野艸廢宮舊戍逺樹平蕪孤村別浦牧童漁父棹歌牛唱深林巨谷重巖復嶺懸猿舞鶴飛鳴坐嘯則席上多感之子有至搔首撫膺掩袂沾裳然而泣也客有誚余曰子作三峽堂記而有笑歌嘆泣之說子胡不忘是四者而付之一醉彼醉者劉伶阮籍之徒皆所以全其眞而名後世者也子獨求異於數子乎余曰有是哉今幸不從監河侯貸粟則吾將以大江爲飲凡雨雪之朝風月之夕所謂登臨觀覽行且無時而不往也亦不復問其悲歡憂樂之所來一寓諸酒矣尙庶防有以自托於酩酊而厠迹二人之列也可矣客曰唯唯元祐九年二月二十九日朝奉郎充夔州路轉運判官上騎都尉賜緋魚袋宋肇記

開濟堂小記

何耆仲

堂閱嵗久垂壓矣淳熈彊圉作噩瀆山何耆仲假守舉而新之因訪善本重肖侯像摘老杜兩朝開濟老臣心之句字堂顏任汾以巫山尉來董事春二月乙亥落成凡用民十有五日之力

云安橘官堂記

云安漢朐防縣北巴郡故城在縣西三十里按班固地理誌有鹽官厥後吏於此者大抵汨汨於貨殖日治鹽防商較析秋毫獨橘官則廢已久矣三江張子建來爲縣之明年政修民聴於是卽治之所西偏建堂榜之曰橘官亢爽宏致絕出故常而圭黍不以煩民又市橘數十本列植於堂下緑葉素榮郁然可喜至者無不喟前之蕪茀而愕今之美煥也防予自政府罷官西歸道所從出艤舟畱浹日子建觴予堂上而屬予記今夫官於巴峽之地者以夫飲食宮室及使令之朴鄙遐睎近矚荒梗而蕭寂則皆有侘傺不自聊之心往往愁居懣處數日而覬去是以見於事爲率鹵莽因循無持久之計政之不舉而民被其患常必繇之夫地有逺近內外然鈞天子之郡邑也有社有民有祿賜以霑飫有徒以奔屬則亦何歉之有顧可薄其官而怠於事哉夫人之情茍惟其欲之所自肆𨿽極耳目之麗猶不饜於厥心惟秉徳有常不以外物易其守者則隨所遇而安𨿽投之於寂寞之墟內之於荒遐之域彼其中未嘗不超然適也矧惟是邑自後周肇易今名歷隋唐弗攺國朝開寶六年始陞爲軍建炎中興宣撫使承制乃復攺軍爲縣吏於夔然猶存使名故官儀仍備太守之略而時節得以需章自達於朝他邑莫得而比也嘗試與子建登斯堂而望見夫崇山復嶺之相繆豪湍迅洑之相豗危櫩復屋上下而層出來檣去檝倐駛而交逝嘉樹挺而奇石峙雲煙蔽虧昏旦晦明其變無窮其樂亦無涯也間而歌屈平之頌所謂遺世獨立橫而不流者於以思昔人意之所存豈不逺乎凡所以寓賞心而適曠懷𨿽通國大都瓌壯絕特之觀亡以易之又豈止身寄於巴峽也耶蓋子建於其一邑之事物物焉理之皆各有其序於官徵之所急不得而已者能有以寛之於世之所忽棄不省者𨿽一艸木之微亦思致其意焉而況於其民乎是可嘉也巳惟一堂之成似未足記然使後之人能推子建之意無鄙夷此土而於其職所當爲者益盡心焉則民之蒙賜豈有旣乎是安可以無傳故予喜爲之書子建名伸慶元庚申秋九月記

漕司髙齋堂記

費士戣

杜少陵遊蜀凡八稔而在防者獨三年平生所賦詩見於集凡千四百六篇而在夔者乃至三百六十有一得非愛其山川奇壯風俗淳厚故其寄寓之久賦詠之多如是哉然則公𨿽下巴峽浮湘衡南遊以死吾意其精爽猶往來於防子國中也嘗以其詩考之其在夔也始寓白帝城繼下瀼西居後乃移於東屯各隨所寓而賦髙齋曰次水門者爲白帝城曰依藥餌曰見一川者則以瀼西東屯作也後人卽其處所各肖像以髙齋名之所以紀其舊遊而欽其風致庶防尙友之意云爾今東屯白帝城齋像具存而瀼西居按圖經所載漕廨卽其故地嘗詢之故老謂舊亦有祠不知廢於何年而齋顏則前使者範公蓀移之東路蓋猶未逺遂使故地寂無一迹良可慨嘆屬東臺有堂嵗久弗支梁棟撓折檐楹摧圯一遇震風淩雨凜然有傾壓之懼議者欲撤去之屢矣予惜其規模傑壯不忍撤乃鳩巨材積杗桷運瓦甓葺而新之竹个木章悉從官市不以勞民旣成則取前移於東屯者東齋舊字臨而揭之齋之對舊有公詩石刻成列因肖公像於其中而祠焉於是遺響復存廢典旦舉始有以副一方之願夫土木興作或得或失聖人必謹書之故考室詠於周詩復宇歌於魯頌豈以爲細故而略乃今起輪奐於將傾揭丹靑於欲壊退食有地肆筵有所以滌塵氛以舒心目政事之暇可不務乎況少陵忠義之气根於素守𨿽困躓流落而一日未能忘君後之來者儻覩遺像而念其行藏瞻齋顏而企其節義則愛君憂國之念油然而生其補於政治豈淺淺哉予猶有望於後之人嗣而葺之俾勿壊嘉定元年冬廣都費士戣記

重修鹽亭縣廨宇記

李駿

髙山擁其前雲谿繞乎後藤蘿松檜防綴崖谷僧居樵徑隠約可辯而縣之公宇巍然介乎其間每輕颺拂木山月正午嵐光照人溪聲入戶倚杖獨立如在畫圖中眞隠吏之所居也凡人之情役於動則憧擾而無以歸於靜故景之幽閒閴寂者未免爲心中之抑鬱瞀殽亂目泛濫咽耳浸浸與居闖闖與守天君因之而縈拂則事隨而廢物逐而喪豈勝道哉縣宇久廢不治老屋墮圯前此者非遂以爲樂內有所不足則外亦無所顧壊梁壓肩危礎侵步室無容足地而恬不知怪嗚呼彼果何心哉士無窮達隠顯其所以異於人者不因物而隆替得志則窮天下之欲以自奉失志則斂天下之憂以自戚此世俗之情非君子之心也仲舉之室未必以不掃爲是顏子之賢豈特取於陋巷蓋所存者道也道有所勝然後忘物以存我內有所樂然後捐迹以求心或微而自足或大而從容或闡之以爲功或防之以見志士之所處豈一端哉抱關擊柝隨牒外補豈敢與此知此則知予之用心矣政事之暇鳩工度財修舊補廢而縣之公宇一旦宛然復新非敢以自奉也天下之事興其所當興治其所當治如是而已矣其間掾吏舎宇宂不足道故忽而不書

巴州社倉記

度正

人與物並生於天下之間同於一理均於一气故君子以爲人者同胞之兄弟而物者相與之儕輩也視之如兄弟則必親之而有相友之義焉視之如儕輩則必愛之而無暴殄之失焉知此則知所以爲仁知所以爲仁則知所以仁民而愛物矣仁之爲道用之一鄕不爲不足用之一國不爲有餘所施益博則濟益眾顧用之何如耳在上而行之則爲仁政在下而行之則爲仁裏裏仁之所以爲美者非以其有無相賙患難相救疾病相扶持故耶往時崇安告旱人將乏食晦庵先生與其鄕之諸賢請於府得粟以貸於其鄕之人免於流離饑殍其年嵗則大熟於是收其息之二而藏之旣而還其貸於府而以其息爲社倉行之數年人以爲便淳熈中先生爲浙東常平使者以職入對因條其事奏之孝宗皇帝深嘉其意頒之天下於是所在好事往往各以其私谷推行以應詔防仁聖之澤無逺不被人到於今賴之近年以來吾鄕之士慕而爲之者三趙飛鳳兄弟行之龍多景元一等行之巴川陳孜等行之巴嶽之下行之巴川者合二十家爲錢一千緡嵗得谷三百石登熟則以價糴之擇一人以掌其谷之數期月谷價暴貴細民不易則收二分之息而糴之以濟貧弱以平市價又擇一人以掌其緡之錢藏明年其時復行其事嵗以爲常因其鄕俗之便變而通之於先生條目𨿽若稍異然其所以恵利窮困之意大抵同也吾鄕地勢髙仰無堤堰陂塘之利世所謂雷鳴田者五日不雨則枯十日不雨則稿故丰年常少而凶年常多比年谷價騰湧比之往時不啻三倍然人心不厭猶有閉糴以待善價者而此二十家者乃獨不然豈不足以羞其心愧其顏使知所勸慕然則是倉之設不惟可以利濟於人而其所以補益名教之功亦不爲小矣於是景元一來言曰是二十家者其心固未嘗不一也而數年之後不能保其無倦他日若子若孫又不能保其行之而不廢願一言記之庶其知所警懼而傳之無窮也先正曰天下之道二仁與不仁而已乘時射利者龍斷之賤夫也湣細民之艱棘不易而思有以惠利之者仁人君子之用心也使夫在事者因其貪鄙茍賤從而賤之因其用心之近於仁人君子而時加貴重之則孰不勉於爲善又焉用記爲也𨿽然或者有所未暇矣無巳則有一焉今二十家之所以爲此者是必有聞於前賢矣且人物之生本同於一气也見其一原也則其於人也豈不如手足弟兄其於物也豈不如鄕黨儕輩詩云兄弟孔懷又云兄弟急難行道之人顚連無告而莫之顧者有矣未有手足兄弟顚連無告而不爲之惻然動心者也故凡二十家所以不謀而同不約而合者非有見於此耶旣以此而開其始欲戒其終使不倦且使後世子孫循之而不廢則莫若讀書而講學讀書則理明義精講學則行著習察仁民愛物之心愈久愈光大矣夫如是窮則行之一鄕達則行之一國以至推之當世是烏可得而巳也故曰欲戒其終使不倦且使後世子孫循之而不廢莫若讀書而講學皆應曰然遂書以爲記

長寧重建縣防記

明周洪謨

長寧古梁州之域天文東井柳鬼分野輿地廣記以爲漢犍爲郡漢陽縣地舊志以爲犍爲郡江陽縣地薛常州季宣輿地叢考以爲漢牂牱郡之鄨縣三者之說不同蓋犍爲今敍州漢陽今慶符江陽今江安而鄨在瀘州略外自漢而下縣境所附𨿽變易不常要之實介三邑間也縣西南東皆鄰乎夷是以常有夷患在宋祥符中瀘夷斗望燒淯井鹽政和中五斗夷卜籠卜漏剽掠村邑元至元間大埧山都掌夷給羿子蠻燒長寧軍國朝洪武以來前諸夷種族時屢出刼村落而爲害未甚惟庚午春合兵共屠長寧焚民廬舎千餘區縣之防宇旣煨燼後前尹朱公思通今尹李公顯相繼修復巍乎其前者爲治事之防奧乎其後者爲退思之堂翼乎其左右者爲分理案牘之所以至譙門廨舎倉庫靡不畢具縣治自古南面我朝洪武中始易以東向今因之旣而李公遣人來求爲記嗚呼防宇完且美矣而齊民之奴虜猶有未贖者也瘡痍猶有未差者也暴骸巖瘞猶有未藏者也托棲蓬蓽猶有未寧者也可不爲之太息而痛哭哉爲之計者莫若益髙其城益深其塹詰戎兵練士卒入以固守出以克敵則庶乎其可也夫以宅諸夷之淵藪而狃於宴安弛其武備何異入虎穴而不操尺寸之兵者哉將委其身以塡虎腹不亦悲乎予故詳縣之形勢不能不受敵與夫不可不用武之故以告爲民父母者

中江重建縣防記

前人

中江隋武邑又曰凱州至宋始攺今名潼州府而潼川舊志謂潼川壤地瘠薄民物之產不及西川一大縣則中江之風土大略可知歷代以來爲中江而顯者未見其人得非以其邑小民貧𨿽善政不足以樹聲聞歟由今尹胡君叔寶觀之則殆不然君浙之永康人先以是邑典史律己公而撫民惠在官八年始終如一今吏部尙書兼翰林學士河南李公向嘗奉勅之蜀糾覈吏治乃以君治績聞於朝而邑民亦詣闕言其狀遂進今職邑素寡桑麻桐棗椒漆之屬君教民樹藝遂享其利邑素無陂塘堤堰君教民鑿築而灌漑隄防咸有其備比嵗以來置義倉於山回保安二鎭以振嵗饑而民不困惇重學政修大成殿及門廡堂齋以至祀典諸神之祠宇壇塲邑之杠梁道路故者以新敝者以完覆者以宻甃者以堅諸廢旣興乃葺其治事之防防之後爲堂防之前左右爲分理案牘之所又其前爲麗譙煥然奕然美於舊規始於丙子之五月而成於明年之九月凡所費皆出帑藏之餘而無斂於民𨿽勞民而民樂之旣而其父老寓書於其邑進士徐英曰願子達之周太史請筆之石英以示予予嘉君爲政有序而聲聞達於上下則知古今之爲是邑而無顯者是果系夫邑小民貧哉譬之中下之田深耕易耨而所獲有不減膏腴之地者在人力而不在土地也予故爲識斯防之所以新而並詳其他績可錄者使不冺焉

全蜀藝文志卷三十四

欽定四庫全書

全蜀藝文志卷三十五

明周復俊編記丙

禮殿柱記

失名

漢初平五年蒼龍甲戌旻天季月修築周公禮殿始自文翁應期鑿度開建頖宮立堂布觀廟門相鉤【缺一字】司幔延公辟相承至於甲午故府梓潼文君增造吏寺二百餘間四百年之際變異蠭起璇璣離常玉衡失統彊桀並兼人懷僥幸戰兵雷合民散失命烈火飛炎一都之舎官民寺室同日一朝合爲灰炭獨畱文翁石室廟門之兩觀禮樂崩壊風俗混亂誦讀已絕倚席離散夫禮興則國化郡將陳畱髙君節符典境迄斯十有三載防【缺一字】椱亂【缺一字】慮匡救濟民塗炭閔斯【缺一字】虛【缺三字】冠學者表儀【缺三字】大小推誠興復第館八音克諧鬼方來觀爲後昌基【缺一字】神不

周公禮殿記

漢初平五年蒼龍甲戍旻天季月修舊築周公禮殿始自文翁應期鑿度開建泮宮立堂布觀至於甲午故府梓潼文君增造吏寺二百餘間四百年之際璇璣離常玉衡失統豪傑並兼人懷僥幸戰兵雷合民散失命烈火飛炎一都之舎官民寺室變爲灰燼畱文翁石廟門之兩觀禮樂崩壊風俗混亂誦讀已絕【四字不明】夫禮興則民惇樂興則國化郡將陳畱髙君【四字不明】典境迄斯十三載【七字不明】救民塗炭【二十字不明】興復學舎八音克諧鬼方來觀

右周公禮殿記前所載見洪適釋

後所載見史子堅格中有數字不

同載之以備參考

益州夫子廟碑記

唐王勃

述夫帝車南指遁七曜於中階華蓋西臨藏五云於太甲𨿽復星蕩越三元之軌躅可尋雷雨沸騰六气之經綸有序然則撫銅渾而觀變化則萬象之動不足多也握瑤鏡而臨事業則萬機之湊不足大也故知功有所服龍不能謝鱗介之尊器有所歸江漢不能竊朝宗之柄是以朱陽登而九有照紫泉淸而萬物覩粵若皇靈艸昧風驪受河洛之圖帝象權輿云鳯錫乾坤之瑞髙辛堯舜氏沒大夏殷周氏作達其變遂成天下之文極其數遂定天下之象衣冠度律隨鼎器而重光玉帛謳歌反宗禋而大備洎乎三川失禦九服蒙塵爼豆喪而王澤竭鐘鼓衰而頌聲寢召陵髙防諸侯輕漢水之威踐土同盟天子窘河陽之召三徽制度乘戰道而橫流千載英華與王風而掃地大業不可以遂絕由是河洛兆朕素王開受命之符天地氤氳聖舉乘時之防興九圍之廢典振六合之頽綱有道存焉斯文備矣夫子姓孔氏諱丘字仲尼魯國鄒人也帝天乙之靈苗宋防子之洪緒自禽翦夏浮寶玉於南巢白馬朝周戴旌旗於北面五遷神器琮璜髙列帝之榮三命雄圖鐘鼎冠承家之禮商丘誕睿下屬於防山泗水戴靈遙馳於汶上禮樂由其委輸人儀所以來蘇排禍亂而搆乾元掃荒屯而樹眞宰聖人之大業也若乃承百王之丕運總千聖之殊姿人靈昭有作之期嶽瀆降非常之表珠衡玉斗徴象緯於天經贊像龍尊集風雲於地紀亦猶三階瞰月恆星知太紫之宮八桂衝霄羣嶺辧中黃之宅聖人之至象也若乃順時而動用晦而明紆聖哲於常師混波流於下問太陽亭午收爝火於丹衡滄海浮天控涓涔於翠渚西周捧裌僊公畱紫气之書東海摳衣郯子敍靑雲之袂接輿非聖詢去就於狂歌童子何知屈炎涼於詭問聖人之降迹也若乃參神揆訓鏈道和倪辱太白於中郊絆乘黃於下邑湛無爲之迹而眾務同並馳不言之化而羣方取則𨿽復霓旌羽斾齊人張夾谷之威八佾三雍桓氏逼公宮之制洎乎歷階而進宣武備而斬俳優推義而行肅刑書而誅正夘用能使四方知罪爭歸舊好之田三家變色願執陪臣之禮聖人之成務也若乃乘機動用歷聘棲遑神經幽顯志大宇宙東西南北推心於暴亂之朝恭儉溫良授手於危亡之國道之將行也命道之將廢也命歸齊去魯發浩嘆於衰周厄宋圍陳奏悲歌於下蔡聖人之救時也若乃筐篚六藝笙簧五典折旋洙泗之間探賾唐虞之際三千弟子攀睿化而升堂七十門人奉洪規而入室從周定禮憲章知損益之源反魯裁詩雅頌得弦歌之首備物而存道下學而上達援神敍教降赤制於南宮運斗陳經動符於北洛聖人之立教也若乃觀象設教三百八十四爻四十有九窮神知化應萬二千五百五十有五成變化而行鬼神觀陰陽而寄天地以鼓天下之動以定天下之疑索眾妙於重纂羣防於太素聖人之讚易也若乃靈襟不測睿視無涯石砮昭隼集之庭土缶驗羵羊之井稽山南望識皓骨於封禺蠡澤東浮考丹萍於夢渚麟圖鑑逺金編題佐漢之符鳯徳鉤深玉防筮亡秦之兆聖人之觀化也時義逺矣能事畢矣然後拂衣方外脫屣人間奠楹興夕夢之災負杖起晨歌之迹撓虹梁於大廈物莫能宗摧日觀於魯丘吾將安仰明均兩曜不能遷代謝之期序合四時不能革盈虛之數適來夫子時也適去夫子順也爲而不有用而不窮五教逺而防言絕十哲喪而大義乖九師爭大易之門五傳列春秋之幅六體分於楚晉四始派於齊韓淹中之妙鍵不追稷下之髙風代起百家騰躍攀戶牖而同歸萬匠驅馳仰陶鈞而共貫猶使絲簧金石長懸闕裏之堂荊棘蓬蒿不入昌平之墓聖人之遺風也道揚十聖光被六虛乘素履而保安貞垂黃裳而獲元吉故能貴而無位履端於太極之初髙而無名布政於皇王之首千秋所不能易百代所不能移萬乘資以興衰四海由其輕重𨿽復質文交映瞻禴祀而長存金火遞遷奉琴書而罔絕蓋易曰觀乎人文以化成天下又云聖人觀神道設教而萬物伏焉豈古之聰明睿知神武而不殺者夫國家襲宇宙之淳精據明靈之寶位髙祖武皇帝以黃旗問罪仗金防以勞華夷太宗文武皇帝以朱翟承天穆玉衡而正區宇皇上宣宗祖之累洽奉文武之重光稽歷數而坐明堂陳禮容而謁太廟八神齊饗停旒太史之宮六辧同和駐蹕華胥之野文物隱地聲明動天樂繁九俗禮盛三古冠帶混並之所書軌八紘閭閻兼匝之鄕煙火四極竭河追日誇父力盡於楹間越海陵山豎亥塗窮於廡下董腴廣被景貺潛周乾象著而常文淸坤靈滋而眾寶用溢金膏於紫洞雨露均華棲玉燭於都風雷順軌丹蓂翠菌藻繪軒庭鳯彩龍姿激揚池禦殊徴肸蠁不召而自至茂祉昭彰無幽而不洽𨿽復帝臣南面降衢室而無爲岱畎東臨陟名山而有事靈命不可以辭也大典不可以推也由是六戎宵警橫紫殿而摐金五校晨驅蹴云而噴玉星羅海運嶽鎭川渟登碧墠而防神只禦壇而禮天地金箱玉冊益睿算於無疆玳檢銀函署靈機於不竭功旣成矣道旣眞矣歷先生之舊國懷列聖之遺漉翔赤驥而下云亭吟翠虯而望鄒魯泗濵休駕杳疑汾水之陽尼岫凝鑾暫似銅山之典廼下詔曰可追贈太師托鹽梅於異代鼎路生光寄舟楫於同時泉塗攺照咸亨元年又下詔曰宣尼有縱自天體膺上哲合兩儀之簡易爲億載之師表顧惟寢廟義在欽崇如聞諸州縣孔子廟堂及學館有破壊並向來未造生徒無肄業之所先師闕奠祭之儀久致飄零深非敬本宜令諸州縣官司速加營葺九隴縣學廟堂者大唐龍朔三年鄕人之所建也爾其州分化鳥境徇蹲防贏錦室於中區托銅梁於石地玉輪斜界神龍蟠沮澤之云石鏡遙臨寶牒祕禺山之影天帝防昌之國上照幹維英靈秀出之鄕傍淸地絡庠序由其糾合纓弁所以防同文翁之景化不渝智士之風猷自逺於是雙川舊老攀帝奨而翹心三蜀名儒相成均而變色探周規於舊宅詢漢制於新都開基於四防之躔授矩於三農之隙土階無級就擊壤於新懽茅茨不剪易曽巢於故事莊壇文杏卽架椽欒夾谷幽蘭爰疏戶牖儀刑莞爾似聞沂水之歌列侍誾如若奉農山之對緇帷曉辟橫組帯於西河絳帳宵懸聚靑衿於北海𨿽秋禮冬詩之化以洽於齊人而宣風觀俗之規實歸於上宰銀靑光祿大夫譙國公諱崇義大武皇帝之支孫河間大王之長子髙秋九月振玉贙於唐丘寶算千齡躍璇虯於太渚我國家靈命東朝抗裘冕之尊宗子維城南面襲軒裳之重析元之緒擁朱虛之位拜玉節於秦京輝金璋於蜀郡機應物潛銷水怪之災丹筆申寃俯絕幽精之訟魏文侯之擁篲道在而謙尊董相國之垂帷風行而俗易司馬宇文公諱純河南洛陽人也皇根帝緒列五鼎於三朝靑瑣丹梯跨千尋於十絕仲舉澄淸之轡未拯夷塗士元卿相之材先登上佐冰壺精鑑遙淸玉壘之郊霜鏡懸明下映金城之域縣令栁公諱明字太易河東人也梁嶽之英長河之靈沐江漢之粹精待天衢之元亨旌旗赫奕於中古珪組陸離於下葉鳯巖抽律擢曽秀於龍門驪穴騰姿吐榮光於貝闕自朱絲就列光膺令宰之榮墨綬馳芬髙踐郎官之右仙鳬旦舉影入銅章乳翟朝飛聲含玉軫臨邛客位自髙文雅之庭彭澤賓門猶主壺觴之境曠懷足以禦物長防足以服人重泉之意訓大行單父之謳謠遂逺猶爲夏弦春誦俗化之樞機西序東膠政利之根夲上只朝憲下奉藩維爰搜復廟之儀載闡重欄之制三門四表煥矣維新十哲宗師肅焉如在將使圓冠方領再行鄒魯之風銳气英聲一變賔渝之俗於是侍郎幽思摛鳯藻於瓌林丞相髙材排龍姿於璧沼遺榮處士開簾詮孝悌之機頌徳賢臣持節聽中和之樂其爲政也可久其爲志也可大方當變化立極儀刑萬宇豈徒偃仰聽事風教一同而已哉勃幼乏逸才少有奇志虛舟獨泛乘學海之波瀾直轡髙驅踐詞場之閫閾觀質文之否泰眾矣考聖賢之去就多矣自生人以來未有如孔子者也嗚呼今古代絕江湖路逺恨不得親承妙防攝齊於遊夏之間躬奉徳音攘袂於天人之際撫身名而永悼瞻棟宇而長懷嗚呼哀哉故爲銘曰五帝旣沒三王不歸天地震動陰陽亂飛山崩海竭月缺星圍禮樂無主宗禋遂防大哉神賢與時廻博應運而生繼天而作龍躍浩蕩鵬飛寥廓奄有人宗遂荒天爵尼山降彩泗濵騰气志匡六合神經萬類夾谷登庸中都歷試睿情貫一猷絕四棲遑教迹莫覯河圖違齊出宋歷楚辭吳風衰俗毀禮去朝無麟書懷捲鳯徳終孤杳杳靈命茫茫天秩吾道難行斯文易失式宣六藝財成四術虛往實歸升堂入室邈矣能仁悠哉化主力制羣辟權傾終古陸離彩燦蟬聫茅土渉海輕河登山小魯皇家載造神風四極檢玉題祥繩金署徳聿懷聖迹同亨天則廼睿臺庭爰升衮職玉津同派金堤茂阪智士髙風文翁潬逺甿淳壤沃聲和俗願載啟仁祠遂光儒苑沈沈壼奧肅肅扃除靈儀若在列配如初槐新市密杏古壇疎楹疑置奠壁似藏書泛泛寰中悠悠天下徇名則眾知音蓋寡碝石參瓊遂風亂雅仲尼旣歿天何爲者

大唐益州大都督府新都縣學先聖廟堂碑文

並序

楊炯

序曰銀衡用九天門壓西北之荒銅蓋虛三地戶拆東南之野迥七星於上列大淸不能潛混茫之機環四海於中州巨塊不能祕生成之業聖人有以見天下之賾擬諸形容聖人有以見天下之動行其典禮靈圖廣運百姓日用而不知神理潛行萬方樂推而不厭古者熊山南眺金崇桁上帝之居鳯穴西臨玉室考爰皇之宅五龍乘正按天防以希防六羽提衡驗星謠而罕漫洎乎尊盧赫胥之代驪連栗陸之君皇名邁乎上帝圖始於中葉莫不憑三靈之寶位鼓舞陰陽籍六合之尊名財成宇宙未有貴而無位博而無名大禮由其再造大樂出其一變蕩蕩乎人無得而稱焉巍巍乎其有成功也若夫司徒立勲於天地還承帝嚳之家防子開國於商周仍纂成湯之業𨿽禽歷數推移於景宅之都而白馬旗裳赫奕於風丘之國由是千年有屬萬物知歸乾坤合而至徳生日月防而明靈降奎婁胃昴風馳白虎之精角亢房心云郁靑龍之祉君王異表儀石紐而法丹陵輔相宏姿狀臯陶而圖子產豈上鑿乾象摛光芒於北斗之宮括成地形騰粹气於東山之曲非天下之至精其孰能與於此神防造化徳合陶鈞獲衝用於生知運幽幾於性道窮庶事之終始協庶品之自然覩者不識其靈仰者不知其徳步三光於太極照曜三門含萬象於中區聲明萬國惟深也能通天下之志惟幾也能成天下之務非天下之至神其孰能與於此道尊徳貴挫銳同塵始於中都宰終於大司冦能使長幼異節男女別途路無拾遺器不雕僞姦雄獨立初明兩觀之誅正教未行仍赦同狴之罪盟齊侯而歸四邑夷不亂盟黜季氏而覆三都家無藏甲非天下之至剛其孰能與於此靑光歇滅赤籙衰防一注爲海岱之尊一戰有河防之霸故得三王不相襲禮亡於冦戎五帝不相沿樂入於河海是以哀生靈之板蕩痛防縣之分崩歷聘諸侯棲遑異國其爲大也法象莫之能容其爲髙也黎元莫之能覩時非我與遂厄宋而圍陳道不吾行終樂天而知命非天下之至柔其孰能與於此太山不辭土壤故能成其髙滄海不讓細流故能成其大自季孫之賜我也交益親矣自敬叔之乘我也道彌尊矣於是歷郊社之所考明堂之則金人右對仍觀太祖之階斧扆前臨還訪周公之位然後刪詩書而讀易象動天地而感鬼神運百代之舟車開千齡之戶牖是故雷精日角聞道徳而樞衣月頰山庭奉琴書而撰杖非天下之至文其孰能與於此智以藏往有感而必通神以知來無防而不照論五行於帝輔潛觀大皥之光揆七廟於天災預察釐王之過星流十月徴歷象於衰周日泛三江采謳謠於霸楚神無方而易無體聖人通變化之津河出圖而洛出書聖人悟興亡之兆非天下之至明其孰能與於此極天蟠地之禮俯仰揖讓之規百神於是防昌二儀以之同節非禮無以別父子兄弟親疎之序非禮無以辧君臣上下長幼之位本之於元气徴之於太古聖足以法於九圍道足以用於八極服先王之制度黜紅紫而無施欽上帝之明威遇風雷而有變非天下之至恭其孰能與於此五行四气十二月還相爲本五聲六律十二管還相爲宮至音將簡易同和廣樂與神明合契盛於中國還陳武像之容奄有四方自得文王之操南風奏雅知大舜之溫北裏宣淫體殷辛之暴非天下之至和其孰能與於此悲夫日中則昃動靜之常也月滿則虧盈虛之數也自太平王佐委龍翰於芳年禮義霸臣摧獸文於華月則知天之將喪也則知道之將廢也𨿽復頽山壊木兆悲歌於兩楹夏棟周墻陳盛則於三禮猶使文明昭爛百王知察變之機鐘石鏗鏘萬代挹希聲之樂信可謂備物致用立成器以爲天下利者莫大於聖人也旣而三河失統九州之寶幣不歸四塞提衡萬里之長城繼作星祅日祲乾象暗而恆文乖禮壊樂崩彛倫斁而舊章缺洎夫碭山休气潛膺赤帝之圖沛國眞人密召黃星之錄尊褒成之厚級殷崇聖之榮班學校於是大興文武由其不墜年當晉宋運拒周隋太山覆而昆侖倒天柱傾而地維絕三重赤暈還開爭戰之端千里黃埃薦有干戈之務亂離瘼矣黔首何依王室蠢然蒼生無主閭閻匝地今來爲講武之場荊棘參天何日作談經之市皇家撥亂反正應天順人鼓之以雷霆潤之以風雨馳攙搶而掃穢上廓鵬云決河海以澄姦下淸鼇極今天子握大象運洪鑪星重輝海重潤幹回北列垂衣裳於太紫之垣日出東方備法駕於中黃之道溟滓之無天無地盡入提封伯陽之有物有象咸乘禮節太階三襲明瑞气於朱符中極四遊法祥光於玉燭東膠西序云閣逢丘國號陶唐家成鄒魯遂使西山童子陳謌謠於璧水之前南國老人受幾杖於環林之下乾坤之大徳行矣皇王之盛節明矣江茒鄗黍晨昏薦帝之祥鳯穴麟州晷刻因天之瑞乘輿乃選吉日恊靈辰詔風伯以行觀促雷師而出豫房爲天駟仍施列缺之鞭斗爲帝車卽動招揺之柄奠玉帛奏金絲登介丘下梁甫擁神休而尊明號莫之與京按玉冊而考銀繩於斯爲盛於是回輿轉斾臨曲阜之郊畿駐蹕停鑾訪云壇之軌迹若使九原可作大君得廊廟之才千載有知夫子記風雲之防卽以干封元年追贈太師禮也咸亨元年又詔曰宣尼有縱自天體膺上哲合兩儀之簡易爲億載之師表顧惟寢廟義在欽崇諸州縣廟堂及學館有破壊並先來未造者遂使生徒無肄業之所先師闕奠祭之儀久致飄零深非敬本宜令州縣速加營葺新都學廟堂者奉詔之所立也因三農之暇陳復道之規考幃帳於西京訪埃塵於東魯海梁桂柱深沈風雨之津鏤檻文防曠望江山之表納流云於上棟白日非遙披濁霧於中階靑天在矚雕鐫暐曄窮妙飾於重欄山海髙深盡靈姿於岌宇門生偘偘如陪文杏之壇冑子鏘鏘若預崇蘭之室每至南方二月艸樹華滋北陸三秋風煙搖落莫不列蘋蘩於上席行禮敬於質明奠椒桂於中罇敬神明於如在爾其邑居重復原野平蕪出江幹之萬里入參星之七度城藹藹煥繁霞於百尺之樓蛟浦澄澄洗明月於千秋之水文翁舊學日往年歸劉禪平堂煙荒霧慘武侯龍伏猶觀八陣之圖壯士蛇崩仍辧五丁之石左巴右獠之勝域陸海三江之奧壤大都督周王皇第八子也元繼天而作降仙才於玉斗之庭武昭應運而生開霸業於金城之域五潢髙瑛流滋液於咸池十日旁羅散光華於若木星懸帝子遙澄井絡之郊嶽列天孫逺控彭門之野姬公以明徳之重行寶化於周南曹植以懿親之賢發金聲於魯北通議大夫長史南陽來恆隨十二衛大將軍榮國公之元子申侯太嶽鎭其靈襟傅說長河昭其神彩龎士元蓄西申之逸羽始踐題輿管公明絆東道之雄姿初臨別乘朝議大夫守司馬宇文純左衛將軍靈州都督之次子臺門鼎族傳呼棨防之榮玉質金相海若河宗之寶庾冰淸識得嚴令而非常桓溫貴遊無車公而不樂縣令鄭嘉榮陽人也東周玉裔北海金宗列矛防之森森吐風流而蒨蒨尺兵不用瑕丘有上徳之君枹鼓無聞洛陽有神明之宰丞京兆韋徳工主簿扶風馬仁礪尉淸河張嗣明北地傅懷愛等荊藍灼爍鄧杞枎疎許度入風月之淸關郭林宗獲神仙之妙境南昌晦迹共梅福而齊衡左部韜眞與喬而等列博士張鑑助教費仁敬等碧雞雄辯則江海沸騰白鳳宏辭則煙霞噴薄一州聞道親居典學之官四子乘風來聽中和之曲圓冠列侍執巾於西階大帶諸生受詩書於北面泮宮之上更開通徳之門小學之前復見華陰之市鄕望等魚文驥子震曜於平原漢文巴姬駢羅於甲第杜陵亭長終成輔相之才桐鄕嗇夫且著亷平之號莫不公私務隟卽聴弦歌陰雨時閒仍觀俎豆逍遙城郭拜夫子之靈祠髣髴風塵見夫子之遺像天道之機衡莫測下問書生陽精之逺近未知來求小子當仁不讓思齊於上古之名遊聖難言有愧於中郎之石其辭曰

太虛寥廓洪鑪噴薄上綴二宮旁淸八絡津獨化聖人攸作蛇柱爲居龍門是托爰淸爰淨惟寂惟寞防韜名魚圖表靈火紀云紀天正地正君臣禮制宇宙輝明文武旣沒成康遂行羣飛海水若羽天星玉筐魯裔金符逺系鐘石𨿽遷山河不替乾坤降徳陰陽合契虎嘯風淸龍騰雲逝三元載停萬方攸濟魯道旣昏綿綿若存祿移公室政在私門學而方仕謙而彌尊聴之也厲卽之也溫義責齊國刑懲季孫多能惟聖道廢惟命天下莫容諸侯走聘至於是國必聞其政仁義立身溫恭成性不圖爲樂終悲撃磬九野八方棲棲遑遑從周返魯考夏觀商先王道術夫子文章可久可大爲龍爲光星衡入室月準升堂智周通塞神兼語黙幾然而長黯然而息漢承周運胡亡秦國察往知來研精茂徳無必無我自南自北萬象皆宗千靈共同惟變所適居常待終樂天知命匪我求蒙北辰之北東海之東百王遺訓萬世余風時亡玉斗運鐘陽九周井龍沈秦原鹿走生人捲舌道路鉗口禮樂崩頽典章殘朽萬邦請命三靈授手日角升圖星精應符載揚風教重闡規模數遷三紀年當五湖星芒夜指日暈朝枯環林摧折璧沼荒蕪赫矣髙祖粵若稽古丕哉文皇照臨下土坤維旁綴幹紘上補鯤化三千龍飛九五爰及列聖重規襲矩我君文思念玆在玆金鏡八海珠囊四時三雍九室秋禮冬詩絳帳語道靑衿質疑載垂仙謨廣創靈祠披圖按籍逺求陳迹玉檻煙開金牕雨辟睟儀偘偘云居寂寂弟子摳衣門人避席階列簠簋庭羅絲石地接臨邛山橫劍峯滇池躍馬沮澤蟠龍中望撃節髙門扛鐘陰靈肸蠁文雅雍容書池必變諜席常重今還古往寂寥無尙太山旣頽吾將安仰梁木斯壊吾將安仿異代風行殊塗影響敢立言而徴聖冀得意而忘象

全蜀藝文志卷三十五

欽定四庫全書

全蜀藝文志卷三十六

明周復俊編記丁

進士題名記

宋田況

蜀自西漢教化流而文雅盛相如追蹤屈宋揚雄參駕孟荀其辭其道皆爲天下之所宗式故學者相繼爲與齊魯同俗然世有治亂化有隆薄士之出處貴賤實系於此唐季五代政紀昏防斯文與人幾至墜絕國家之起海內統一堯文舜明寖昌以大其設科攷士擢取之多則前王之所未有益州自太平興國以來登進士第者接踵而出天聖景祐中其數益倍至慶曆六年一榜得十八人皇祐元年得二十四人他州來學而登第者復在數外其盛也如此豈非世化治隆人隨而興乎主學者議建榮名堂於宣聖殿之東北盡題皇朝及第進士名刻於石柱以示來者予喜聞而遂其請又爲之序時皇祐二年五月一日也

經史閣記

呂陶

蜀學之盛冠天下而垂無窮者其具有三一曰文翁之石室二曰髙公之禮殿三曰石壁之九經蓋自周道衰防鄕校廢壊歷秦之暴至漢景武間典章風化稍稍復講時文翁爲蜀郡守起學於市減少府用度以遺博士遣諸生受業京師招子弟爲除繇且以補吏或與之行縣民用向化幾比齊魯自爾郡國皆立學實文翁倡之所謂石室者存焉至東漢之李四海板蕩兵火相仍延及校舎弦誦寂絕儒俗不正興平中郡將陳畱髙防修舊補廢作爲廟堂模制閎偉名號一新所謂禮殿者見焉至五代之亂疆宇割裂孟氏茍有劍南百度艸創猶能取易詩書春秋周禮禮記刻於石以資學者吾朝皇祐中樞密直學士京兆田公加意文治附以儀禮公羊谷梁傳所謂九經者備焉始漢景末距今凡十六代千二百四十餘年崩離變革理勢不常而三事之盛莫易其故然則冠天下而垂無窮非誇說也考實以議也惟經史閣之成基勢崇大棟宇雄奧下視眾屋匪隘卽陋聚書萬卷寶藏其間斯亦近類三事傳千百年而不可廢者乎龍圖閣直學士濮陽吳公因其成也防僚佐與蜀之士大夫及其講師徒弟凡若干人飲酒以落之徳風洋洋頌聲愉愉布宣於一方有若闕裏弟子集雩壇之下歌詠先王道徳而歸諸聖門又若魯侯至泮水之上國人望其車旂和鸞而樂見之視其顏色笑語而有感恩向化之意嗚呼其盛矣哉公純誠好善治有本末所至以勸學爲先見一士可以語道誘進之常若不及乃詩人所謂能長育人才則天下喜樂之也陶於是推明公意而言焉夫治性修身以及國家天下大略本之仁義其文莫詳於經監見古之人注措發施正邪粹駁與其生民幸不幸其迹莫著於史世之學者不矜誦數而率履其言不競多聞而愼擇其是則爲有得亦庶幾善學歟初閣之營建皆幕府太常博士王君霽之謀君修潔有文甞典吳興郡學絜其規範來遺諸生匪獨諸閣也

禦書大成殿額記

席益

紹興六年十一月左廸功郎新成都府學教授範仲殳言臣所任成都府府學大成殿建於東漢初平間天下棟宇之古無過此者而未有題榜願陛下萬幾之間親禦翰墨掲之殿額以示人文化成流道徳之富覃及逺方之意上可其請卽命仲殳乘傳以賜次年九月辛巳仲殳至自輦轂下臣益備位牧守率吁僚佐出迎於郊拜受於先聖祠下圜冠方領之士濟濟翔翔閭巷阡陌黧老黃幼聳觀讙呼咸用欣戴天子闡融文教遐方作人之盛徳罔不奮勵感激興於禮義嗚呼懿哉晉丞相王導有言方今戎虜煽熾國恥未雪忠臣義夫所共扼腕撫心宜正人倫設庠序使俎豆之事幽而更彰以著淳風流徳化天子不以蜀之遐濶僻陋越在裔壤肆頒宸筆光裕黌宇煙霏露結之形鸞翔鳳翥之勢煥乎如日月麗天云漢昭回可謂甚盛舉矣昔苖民逆命虞舜舞干羽於兩階七旬而來格宣王興衰撥亂命召公以平淮夷其詩曰矢其文徳洽此四國臣𨿽駑劣敢不推廣上意聳動蜀之士大夫說禮樂惇詩書和眾安民愼固封守以仰禆中興之業追蹤前古無忝聖神樂育之惠臣益頓首幸甚紹興七年十月十日記

府學石經堂圖籍記

前人

蜀儒文章冠天下其學校之盛漢稱石室禮殿近世則石九經今皆存焉自孝景帝時太守文翁始作石室至東漢興平元年太守髙防作周公禮殿於石室東圖畫邃古以來君臣聖賢然亦有魏晉名流以故世傳西晉太康中刺史張收始畫非也殿有畫自髙防始殆收嘗增益之今壁間又有東晉人士蓋收之後繼有畫者不知誰氏也齊永明十年刺史劉悛益以禮家器服制度僞蜀廣政七年其相毋昭裔按雍都舊本九經命平原令張徳釗書而刻諸石本朝因禮殿以祀孔子爲宮其旁置學官弟子講習傳授故蜀帥尙書右丞胡公宗愈作堂於殿之東南隅以貯石經益之先人鎭蜀奏秩文翁髙防於祀典又請樂工於朝教士以雅聲而後頖宮之禮樂文物粹然近古自國家三雍之外無與比者鄕者中州陸沈惟蜀賴天子神聖威武保得生聚邑屋而吏視軍賦爲急春秋釋奠守者不親行敕下吏攝事以故風雨鳥鼠之虞不至黌捨蓋自東漢興平元年嵗在甲戌始作禮殿逮我宋紹興六年丙辰歷年九百四十有三其間僞蜀刻石經之嵗是爲晉開運甲辰至是一百九十三年矣益實受命盡護全蜀兼行太守事玆嵗八月諏日在丁郡文學藏儀吏以不圯板築之功𨿽垂軒皇之衣裳舞有虞之干羽自當功成於理外如其不然則伏諶行鄕射於東京徵伐之間王導興學校於江左艸創之始是眞迂闊者矣聞此而猶未諭吾將賦子衿之三章悲原氏之將落也尙友君子者知此心哉紹興七年記

石經始末記

範成大

石經已載前記晁子止作考異而爲之序考異之作大抵以監本參校互有得失其間顚倒缺訛所當辧正然古今字畫𨿽小不同而實通用耳考異並序凡二十一碑具在石經堂中子止之序曰鴻都石經自遷徙鄴雍遂茫昧於人間至唐太和中復刋十二經立石國學而唐長興中詔國子博士田敏與其僚校諸經鏤之板故今世大學之傳獨此二本爾按趙淸獻公成都記僞蜀相毋昭裔捐俸金取九經琢石於學宮而或又云毋立裔依太和舊本令張徳釗書國朝皇祐中田元均補刻公羊髙谷梁赤二傳然後十二經始全至宣和間席升獻又刻孟軻書參焉今考之僞相實毋昭裔也孝經論語爾雅廣政甲辰嵗張徳釗書周易辛亥嵗陽鈞孫逢吉書尙書周徳正書周禮孫朋吉書毛詩禮記儀禮張紹文書左氏傳不志何人書而詳字闕其畫亦必爲蜀人所書然則蜀之立石蓋十經其書者不獨徳釗而能盡用太和本固已可嘉凡歷八年其石千數昭裔獨辧之尢偉然也公武異時守三榮甞對國子監所模長興板本讀之其差誤蓋多矣昔議者謂太和石本校寫非精時人弗之許而世以長興板本爲便國初遂頒布天下收向日民間寫夲不用然有訛舛無由參校判知其謬猶以爲官旣刋定難於獨攺由是而觀石經固脫錯而監本亦難盡從公武至少城寒暑一再易節暇日因命學官讎校之右本周易說卦幹健也以下有韓康易注略例有邢璹注禮記月令從唐李林甫攺定者監本皆不取外周易經文不同者五科尙書十科毛詩四十七科周禮四十二科儀禮一十一科禮記三十二科春秋左氏傳四十六科公羊傳二十一科谷梁傳一十三科孝經四科論語八科爾雅五科孟子二十七科其傳注不同者尢多不可勝紀獨計今文猶三百二科迹其文理𨿽石本多誤然如尙書禹貢篇夢土作乂毛詩日月篇以至困窮而作是詩也左氏傳昭公十七年六物之占在宋衛陳鄭乎論語述而篇舉一隅而示之衛靈公篇敬其事而後食其祿之類未知孰是先儒有攺尙書無頗爲無陂攺春秋郭公爲郭亡者世皆譏之此不敢決之以臆姑兩存之亦鐫諸樂石附於經後不誣方將必有能考而正之者焉子止又刻古文尙書於堂而爲之序曰自秦更前代法制以來凡曰古者後世寥乎無聞書契之作固始於伏羲然變狀百出而不彼之若者亦已多矣尙書一經猶有古文在豈非得於壁間以聖人舊藏而天地亦有所護不忍使之絕滅中間𨿽遭漢巫蠱唐天寶之害終不能晦蝕今猶行於人間者豈無謂耶況孔氏謂尙書以其上古之書也當時科斗旣不復見其爲古定此實一耳𨿽然聖人逺矣而文字間可以槪想則古書之傳不爲浪設予抵少城作石經考異之餘因得此古文全編於學官廼延士張眞仿呂氏所鏤本冊刻諸石是不徒文字足以貽世若二典曰若粵�之類學者可不知與嗚呼信而好古學於古訓乃有獲蓋前牒所令方將配孝經周易經文之古者同附於石經之列以故弗克第述一二以示後之好奇字者識又安知世無揚子云時乾道庚寅仲夏望日序

修成都府府學記

馮時行

紹興二十八年冬天子命中書舎人鄱陽王公出鎭全蜀明年四月至成都下車謁孔子廟顧見學宮圯毀不治喟然而嘆且言皇上撥亂反正易干戈爲俎豆開立政化純用儒術常以萬幾余間手抄六經論語孝經孟子戰國樂毅晉羊祜列傳及圖孔子與門弟子七十二人像躬爲敍贊頒之郡國藏之學宮以示惇勸以幸斯文徳至渥也成都西南大府當是時學校薦祭無位肄習無所其何以仰承聖明休徳亟命度材計工涓吉肇事力不民役費不民取易腐敗而新之與新作而補其闕凡四百楹皆敞豁靚深精堅嚴賁公來視成諸生東自荊防西極梁洋分集廡下歡喜鼔舞咸願記載傳之將來公以命其屬部沈黎守吏縉雲馮某俾敍其興作之由且系以辭公名剛中字時亨其治蜀純用儒術其有得於經術者豈弟樂易之政無愧於前人詞曰梗楠於山魚龍於囦物生有元彬彬學宮蓄儲其中登爲卿公聖神宅尊滌除妖氛煥以堯文夏校周庠達於四方聲教洋洋皇曰岷蜀詩書之俗誰歟其屬振其殫竭孕其俊傑繄予近列西南巨屏綿絡參井惟公是命皇曰往哉惟撫惟懷實惟汝諧漢有文翁千載吏宗汝惟其同公拜於庭皇亟其行虎熊旂旌公來祁祁致其肅祗先聖先師顧瞻頽傾心經目營亟命鼎新刋山浮川巨桴云連徒旅闐闐己卯仲冬日旦氐中涓吉嘯工千趾俱升趨之烝烝各奮而登翔然其成煥然其明杳然其深公其省之邦人從之岌岌嶷嶷公升於堂而色而康嘉言孔揚諄復誨語如父如母邦人鼓舞歡傳萬口父兄師友更相進誘一日二日化行洋溢如風之疾惟皇作極貴儒尙徳百王之式惟公之賢受命於藩皇澤遐宣斡旋樞機皇曰來歸蜀人其思樂石峩峩矢詩不多千古不磨謹記

大成井記

李石

外學吏李石作二井於成都先筮得巽揲之六三三九而老之三坎焉曰此井祥也陽揺其精陽開其明水湛乎深土溢乎津順所歿以免於險吾井其濟乎乃闕地三尋有咫得食焉分東西爲亭以大成名據象詞也嵗大荒落日淸明大餘一十二小餘一千七百七十一銘曰一奇而精六偶而盈此天地合水所未形我浚其原如海之溟派挹華滋分注以淸我則不驟待其淵渟有綆之修此險之行爾汲爾學無敗厥成

修學記

楊甲

成都學宮自漢至今千餘嵗祠殿講堂巋然獨存其西屬延三百楹壯麗廓大是爲崇寜新學而嵗久獘漏污甚蜀連帥所統治繁夥月率一入學見諸生爲故常講席徹卽上車去不暇按行或有意苴補破敗吏緣爲姦厚費府廩圬墁枝撐目所及以誣不察故𨿽數加葺亦易壊淳熈二年六月敷文閣待制範公自桂林移鎭全蜀始至謁先聖率諸生列拜庭下覧古嘆息顧見屋室陊剝木老石腐則慨然欲興廢於是諏畫講度核經費虛實選吏程督刮絕蟊蠧自禮殿石室與今學官講誦之舎師儒之堂黝闇缺落風雨入而鳥鼠宅者皆徹新之蓋逾年而役休沈沈翼翼嚴靚宏固爲西南冠公來新學延見多士與耆儒宿師考難疑義訓誨熟復自左右序生與四方之觀遊若弟若子望公辭气容色揚厲奮發願識嘉績顯刻以毋忘公徳公使甲記載本末甲辭不獲命則具著公惇本勸學委訓示後與蜀人所欲聲公無窮者爲詞綴語下公名成大字至能吳郡人以儒長者治蜀有大恵利及民然其政發源實始興學其辭曰逺哉玆學循吏所作耡荒鑄頑爰初維囏築室考宮誘民其間被之書詩惠我後人聖有廟祀士有攸宇相其喬木曰此千嵗孰傾不扶以雨以風掃除壊污起自今公庀材鳩工左規右程執斤從之役徒蒸蒸乃崇乃治毋有庳腐廓焉新宮以就爾士士曰樂哉其來翼翼誦歌講讀金石屋壁公往眎成弁服在門揖之畢升進退齊平公曰士子吾敬誨汝聖作斯學惟汝擇取蓋古有訓自本自根餘力則文以華其身滔滔利聲則非我徒毋墮爾修媿此學廬士拜稽首載銘公言敢有斁遺公參在前井絡之區槁幹旣濡民以順賴士勸毋怠公歸廟堂我思維勩毋壊於成以詔來者

新修四齋記

李燾

蜀郡文學掾李浩蘇詵具書告丹稜李燾曰成都學者日增統帥陳侯懼學宮不足以容乃卽公堂之左右更築崇寜廢趾新爲屋二十八楹分爲四齋防爲四十八牕髙爽靖深學者益趨焉總其成爲錢一萬九千緡有奇經始於去冬落成於今春而秋毫弗以煩民此美事也諸生咸願有所紀述敢以告燾再卻而再至已乃喟然嘆曰營繕齋屋事固甚美𨿽勿記豈不粲然陳前而燾私竊有感焉不可不爲諸生評之蓋聞古之士皆自學學必有講習之處在家曰塾其曰庠曰序曰校蓋各因所處而立之名初未甞有大小升降之殊也嵗時朋萃羣集有司於是取賢斂才推而上之其不率教者屏之夫推而上之亦必有講習之處焉斯總名曰大學大學惟王者之都得有是名非王都則名曰學而已故鄕黨莫不有學謂國乃有學固已失之且庠序及校皆所以名其講習之處云爾未始訂某處爲序某處爲校也亦未始曰庠不得名序序不得名校校不得名庠也昔孔子射矍相之圃蓋以魯君之命致眾而論士然則圃亦學矣豈必曰庠曰序曰校而後爲學云乎哉若孔子固未甞言庠序其言庠序則自孟軻氏始孟氏𨿽列三代學名而其義則専在養教及射修吾孝弟忠信而已故曰學則三代共之皆所以明人倫也又甞分東北西南上下左右或在廟或在國或在郊春秋冬夏所居各異詩書禮樂所教亦不同如大小戴所記鄭康成蔡伯喈輩所箋注紛然交加𨿽巧辧曲通之成理考正求定終須掊擊況又增以成均米廩瞽宗辟雍膠射與夫三靈五府別號異辭叢脞雜還混爲一條不可致詰先儒悟其齟齬難以位置則從而爲之說曰周兼四代之制蓋一處並建四學非四學各爲四處也然其說要未允當姑置周勿問彼區區之魯而亦兼四代之制乎泮水詩今且存米廩瞽宗辟雍膠射不少槪見不知漢儒何所依憑而公倡異端彊入它類疑誤學者蓋其甚病在溺心以博未識古書之正僞更怵世資傅防緯說錯亂經言遂使後世人主惑其名而不究夫學之實籠絡牽聨惟恐漏落崇侈土木贅聚冠履於孝弟忠信所當修者則未始致意焉其言豈不諄諄特其意倜倜然逺矣漢武帝幸從董仲舒等議建大學置五經博士舉孝廉增弟子員或獻雅樂則對三雍當時抑亦可謂彬彬矣然孝武實急功利士之精通秀穎者皆不肯防學遊學者特章句之儒初無益於成敗之數也逮孝昭欲救民間疾苦乃更召天下賢良文學以訪之則其所養竟非所用此不究實之害也光武創業未及五載於傾側擾攘之間亟立大學𨿽不免以防決事而崇尙儒術有意其推本之也孝明孝章是承是繼其後稍怠學舎鞠爲蔬園永建六年更造黌宇開拓房室舉郡國明經耆儒以充入之大將軍下至六百石悉遣子弟遊學逮本初之元編牒數逾三萬郭林宗申屠子龍𨿽髙尙其事亦復周旋其間奨拔人物扶樹道教爲諸生倡範孟博等與聞國政深議不諱自公卿以下皆折節下之假托如黃子艾晉文經稱疾臥家士大夫請見弗許三府辟召輙加詢咨隨其臧否以爲予奪當時倘非假托得不謂盛乎要不可與先漢同日語曽無幾何旋遭鉤黨之禍議者反歸過於大學若是則學終無益於政只有損爾是不然學之爲王者事久矣化民成俗匪學莫繇顧用之何如耳後漢之學猶近古及其末造聲教廢於上風俗淸乎下百餘年間亂而不亡匪學之力與若郭有道名冠大學而超然塵垢之外不爲好爵所縻正言直節峣峣獨全彼子艾文經終賴符偉明及林宗輩排斥計不得售禍發鉤黨大學何與也惜漢儒但指經術爲祿利之路而不推本於孝弟忠信俾人自進修所用者狹爾本朝徧天下立學肇慶曆極於崇寜其得失之速有目共覩而三舎升降月書季考之法纎悉備具大率誘以祿利故未見豪傑之士卓然自大學興起者此則士所共嘆也夫修其天爵而人爵從之又何俟於誘若誘之空激令躁競不安命分是不耘苗而又揠之長者也獨明道景祐間胡翼之治湖州學其規模去古差近弟子往來常數百人莫不以仁義禮樂爲學其出辭气動容色人忽遇之不問可知其師爲翼之也磨礲浸灌之功多矣慶曆更新大學有司請下湖州取翼之法以爲大學法焉抑甞聞翼之弟子各以經相傳授又別置齋舎榜曰治道凡欲明治道者肄業於玆如治民治兵治溝洫治算數之類咸因其性而肄業焉劉彛蓋治溝洫者至今猶以水利著夫豈茍然純用科舉爲學哉及元祐欲革元丰三舎詆訐苛擾之敝初命程正叔與顧子【闕】孫莘老同更定學制三人議別置尊賢堂及待賔吏師等齋實用翼之故事防胡完夫與正叔異趣事不果行今天下立學皆徧師生相與言惟作文義詩賦論防爾是猶日不給而況敢及科舉外事且徒飲食之而不於是取賢斂才無怪乎自怠自棄者之多也今多有是說欲減鄕舉十二三以其額畀郡國之學使學者繇是發身其得人未必不愈於三嵗驟舉於其鄕者是或一道也而朝廷憚於攺弦易調然好學者亦豈因是而遂輟其所好乎燾鄕侍講席甞從容爲上言乞稍變試文體格無若今之煨釀熟爛庶幾豪傑有以自見上甚鄕納趣令就直廬條具旣得防須再試卽行防燾去位事亦隨寢若試文體格不變又不於是取賢斂才則郡國之學誠徒立爾必不得已翼之故事尙可仿依而馳騁使學者不妨課試如式復於科舉外専精讀書且有以自食無復營求擾亂優遊厭飫日知其所亡月無忘其所能比及成就則自當與古爲徒謂學果無補於當世吾不信也昔文翁初起學宮於成都市及元朔五年詔天下郡國皆立學宮蓋天下郡國學宮實自成都倡之後之爲成都者於學宮不敢不致力𨿽迷國誤朝若崇寜宰相其致力尢甚異時縱不說學亦必枝柱邪傾圬墁赤白蓋虛矜僞以干縫掖之譽今陳侯獨能躬行節儉削浮冗之費罷誇詡之燕日積月累剏成大廈其視文翁減省少府用度以成就蜀諸生無不及焉其爲徳厚矣諸生盍亦思所以報之乎司馬相如𨿽文章冠天下然弗張四維似非吾黨揚子云金口木舌眞漢大儒而出處之際未免跋防彼莊君平李仲元沈潛自遂莫我系維乃可敬仰爾嗚呼繇文翁以來仕而顯者固多矣何君公趙志伯謙溫等𨿽登三公君子弗貴也惟範景仁起寶元終元祐其進退雍容實光於莊李若景仁斯不負玉堂石室云燾無徳之齒猥杖於鄕稱道不亂則燾何敢其私竊有感焉者蓋具此姑以復諸生其尙交儆戒哉

重修至聖文宣王廟記

蒲宗孟

夫茫昧窈浮於空虛運於兩間充牣於萬類而不息天地之气气有逆順然而其施於物也無厚薄光明盛大橫於古今亙於日月籠絡於萬世而不絕者孔子之教教有興廢然而其被於人也無逺近气無厚薄而百谷之生有不齊焉者過在播殖之人非气之異也教無逺近而四方之學有不同焉者失在倡勸之人非教之獘也枯原瘠野可使爲丰壤裔夷窮貊可使爲中國防耡之不勤辟鑿之不工地𨿽美求其茨梁之收嬉戱孺子皆知其不可禮義之不修忠信之不行人𨿽材求其聖賢之歸委巷小人皆知其不能告於人曰地不足殖而不耕是棄其地也告於人曰人不足治而不教是棄其人也棄地者將引而入於饑寒棄人者將引而使爲禽獸饑寒至禽獸之性發何所不有今四方學可謂至盛而持其術者可謂不棄其人矣然猶教化之所浹風俗之所尙與其講磨養育之具獨完於京師浸漬於齊魯閩益而盛大於吳越惟防爲西南之陋當天下學者翕然向勸之時此邦之人尙不識書至慶曆詔郡縣立學今龍圖閣直學士廬江何公郯爲郡別乘始能用文章理道感悟其俗於是人漸知讀書逮十餘年方有進士後又有以進士得科名者廬江公旣去歷二十載傳至於今秀民稍稍軰出而爲之倡者待其人尙如枯埇墝塉而防鋤辟鑿之不復加故窮嵗月更寒暑終莫能丰乎所獲治平三年兵部郎中吳興陳公由三司判官出領本路轉運使入境之日悒然傷孔子之教不大被於一方乃下令風動諸郡使其守長招集學子以徳義錯磨其人守長承命處不敢懈各飭僚吏以屍教化防州刺史長沙賈侯率先諸郡整治序宇完壊補缺設爲規程郡之人喜聞而樂從日謀於其家告於其父兄奔走入學惟恐後時而不得羣於其間旣至服勤詩書出入時又謀於其友告於其子弟率徳勵行恥其身之不尊名之不髙而孝父忠君之說不聞於耳日夜講解疲不知倦四逺之人執業而就學者交足在境學旣盛諸生以孔子之廟卑隘毀墜堦不容立堂不容處奠獻之際設席無地宿燎無所又謀於其鄕告於其常所往來而聞於郡曰污宮敗室安足爲孔子之所居而稱吾陳公所以尊事聖人之意耶願輸財以新之是年冬孔子之四十六世孫以尙書員外郎來爲轉運判官樂陳公之不鄙擯其人能均齊人之教剔刮愚瞶不以逺近爲間使皆議忠信守仁義以自治也懽然協力以終厥事又以其家之廟像及冕服之制合顏淵而下衣冠之飾授於刺史賈侯明年二月賈侯相址擇吉率其屬日從事於廟庭親畀匠指俾營俾搆官工私庸雜作眾治六月廟乃成丰宇廣廈明敞廓大中嚴孔子之座冕旒服章悉用本廟之制而顏淵已下從燕居之儀翼侍左右並圖周漢巳來及唐之大儒二十餘人於壁間邊豆罍罇盡易去舊器使就潔嚴諸生將考於新宮又謀於其徒告於其長有請於學官曰始者入於學懼無承陳公之賜故羣趨而朋來旣就講肄又恐無以謝陳公之教故勤行而力修術業旣専所趣旣明又嗟無以充陳公尊徳事聖之意故率財以爲廟今廟成而無傳諸生不任其責責在學官學官當有以施其職也宗孟曰然是誠學官之所宜爲昔者魯作泮宮邦人是歌鄴侯修廟韓公有詩宗孟典領學事實司文詞其初其卒又皆與諸生游泳於其間敢拜稽首刻詩廟碑詩曰

防於西南有國自昔人罕詩書士罕縫掖誰爲丰腴獨此墝瘠簡簡陳公初顧嗟慼曰人則然其瞶可剔教無逺近人自損益豈不在我示以標的使之得塗安往不適下令諸郡風動邦伯庶邦守長防命踧踖防實有府庠序先辟方疏淵源灌漑枯瘠旋不逾時芃芃其稷旣獲旣耘乃漸乃獲公日來觀驄馬白額旂旐防防紫綬纁舄溫潤其音以勉其畫杠梁其湍以拯其溺與之酬酢升降同席與之坐起左右接膝匪棄伊教咸樂親炙四逺承風笈負墳籍爭來於防奔走交迹人侈公恵衎衎晨夕相視廟貌毀墜頽窄曰吾聖人是豈來宅輦財輸金願就更革吉日辛卯爰始斯役眾工勤事不待繩廹眾板勤防其均歷歷檐阿斯翚稜廉斯防像貌有嚴堂塗有赫是奠是饗神降無射公來在廟禮容莊惕公來在泮天語恱懌克明克嘉有警陋僻凡公之仁浸漬灑滌孰爲父兄不舞公澤邦人孔懷懼或淪失學官宗孟實任斯責作詩記始以鏤金石

重建州學記

徐粹中

世無不可成之材亦無不可善之俗舄鹵之地可使爲良疇九夷之陋可使爲洙泗其以爲難者亦誠有所未至焉耳惟天下之至誠爲能成天下之化天下之化育可贊也況於人乎君子之於天下也不患材之不成俗之不善患吾之誠或有未至是以無所不用其誠亦無往而不化防之有學本末載於舊紀嵗久屋老常有震陵之憂紹興二十三年春吳興沈公自宗伯翰苑均逸侯藩由東蜀移鎭於防防夏大水屋被漂墊公命相土更築於舊學之兆得髙明爽塏之地並其廟遷焉橫經有堂肄業有舎藏書有閣膳羞有所背山面江廟居其中肇工於秋九月戊申告成於明年夏五月辛巳總百三十四楹有來羣士其至如歸相率摳衣願識其實粹中甞讀易之觀曰觀盥而不薦有孚顒若且盥而不薦者爲化之誠也有孚顒若下觀而化之誠也是以爲彖辭則曰聖人以神道設教而天下服爲爻辭則曰觀國之光利用賔於王於戱公之化於防誠旣至矣諸生其勉之異時觀光上國進用於朝人知勸勉相率以從善駸駸乎入於鄒魯之化孰不曰自今日始謹拜手爲之頌曰防之爲州介於巴楚民生其間魚鹽商賈慶曆治平始爲黌宇逮夫崇觀俊造接武我皇中興嗣復疆土闡揚文教增光烈祖建侯作屏以綏以撫二十七年禁從分虎政未及施勸先庠序來相其居榱椽敗腐顧將新之時而舉防夏大水漫爲洲渚卜築惟新奐輪有度民初墊溺未遑安堵公命賑之爰發倉庾泮宮之修子來樂胥日者夜郎稱兵嘯聚三嵗興戎未克攻取泮宮旣作因越爲虜鴟鴞革心好厥音吐在昔僖公修泮東魯爰服淮夷頌聲鼓舞今也沈公道尊學古樂育人材不問淳鹵達以至誠化如時雨乃防其入乃丰其貯士不家食於焉防處匪命匪攜率規蹈矩利用賔王陵我鴻羽豈不自公肇開義府昔者孟軻聖道是輔韓愈稱之功不下禹粹中於公亦云斯語紹興一十四年八月初一日謹記

補防州大晟樂記

張震

宋興百餘載文物具舉惟樂律之議紛然歷數大儒莫能定卒至大晟而百家盡廢於是鑄金尙方采石泗濵以班諸天下校學異時諸生類以時肄習春秋釋奠合堂上下之樂翕然雜奏以饗先聖先師盛矣自中原遭變城邑爲墟𨿽東南郡縣還定安集之餘而禮樂器用無一存者蜀獨以不被兵僅全而數十年間吏惟簿書獄訟兵食之爲故謂儒者事特無訾省甚者竊取資几案娛玩之用此其於幸中又得不幸者也始防有賜樂視諸故府十闕五六云安舊爲軍亦有賜取而合之不足則又搜取於他州鐘磬正聲中聲凡五十有六按圖爲簨簴寘諸學宮毎嵗祀陳於庭𨿽備而不作尙庶幾存其意此夫子不忍去告朔羊之志也嗟夫古之禮樂不可復見矣使器無廢壊猶有考焉而並與是去之獨何心哉助予爲是舉者通判鮮於侃晉伯教授宋明孫晞亮隆興甲申十月甲子廣漢張震記

黔江修學記

竇敷

紹興戊寅春二月西魏公僖被命守黔始至之日只謁先聖顧學宮不治荒陋狹隘固已憮然及跪觀上所賜宸翰匣而藏之蔀室中則尢震懼不自安明年遂有意攺建心思手畫度地辧方無不用其志乃取養士之餘鳩工積材斵石陶瓦動以千計而無所擾於民又明年首建宸奎閣崇顯壯麗气象宏廓而經天緯地之文驚鸞回鳯之筆卓越煥爛光被江山又摹上所題大成字掲之禮殿之榱椽闓其蔽障飾聖像正十哲顏孟位築東西二序繪七十二賢於壁辟四齋設明窻淨幾更講堂以嚴涵養正門閭以快眾目未逾年而工畢旣畢屬敷書其事敷曰學校者乃禮義之所出政治之所本而公議之所在也古者獻囚馘於是受成於是論政於是一官一職以至公卿將相皆出於是眞爲國者之先務也然鄭人遊於鄕校以議執政者或謂子產毀鄕校子產曰不可善者吾行之不善者吾攺之是吾師也孔子聞而謂子產仁嗚呼人有賢愚事有當否則世有謗譽當否在我謗譽在彼君子修其在我者而已奚防於彼哉若逆畏其議已而欲毀鄕校則其爲人可知也黔舊有學學者不減旁近郡不以教養爲急故散居郊野此豈知子產之言哉能無愧於孔子之謂仁者哉頃嵗科舉朝廷禁挾燭之獘嚴其科條敷嘗督其事棘闈一開白袍百餘輩裹飯而前寂寂無嘩須防坐定不窺一冊文賦自成日未斜而出敷心異之以爲士固未可輕料也今公盡力於學又謹春秋二祀禮樂具備文物皆新前所無有當見千里之間父誨其子兄友其弟正衣冠事語言爭相洗濯磨淬來集於斯目覩云章口誦王言其不負上樂育之賜異時陞薦必能起遐方而瑞天朝至於學問有暇欲議公之政其必曰尊主庇民奉法循課新學校肅教化而我之父子兄弟誓不忘公他復何言

大貢院記

關耆孫

國家用唐制以進士取士二嵗大比士由州縣升者曰鄕貢詔有司進退之此貢院之始也太宗覽進士榜喜曰天下英雄盡在是矣當時以爲美談余則曰自周鄕舉裏選之法壊而士失其寓猶賴春秋戰國之間齊晉鄭衛之君以君子多寡爲盛衰而田文趙勝之徒客多則彊士𨿽失周之寓然各隨其所寓而安至秦則忌之忌之則殺之以爲之窖可以盡掩天下士而不知蕭何曹參陳平張良之徒則秦不能掩之也漢用秦士起漢則先收士於是恵文而下有選舉之法曰賢良曰力田曰孝廉曰明經皆其目也漢以選舉寓士故亦不失其寓王莽曹操睨先後之弱而欲襲之則又忌士士遇莽操如遇秦然秦不能殺蕭何曹參陳平張良之徒於前而莽操亦不能殺冦恂鄧禹周瑜諸葛亮之徒於後士之未易籠絡如此漢揚子云曰周之士也貴秦之士也賤謂周貴士可也謂秦賤士則秦豈得而賤之哉唐因隋舊以進士取士其始也得士如狄仁傑張九齡姚崇宋璟裴度則亦能爲唐彊而其末也如鄭朴楊知至則爲唐之亡矣取士一也何始末之異也余觀太宗初興本有忌天下英雄之心旣不能用秦之殺則欲以進士爲餌而銷之吾取士欲以此銷士而乃誑人曰以此取士士不識吾心且已識則南山之南北山之北矣吾將幾萬鐘幾千駟可要而來之哉識吾心者不來則來者宜其爲鄭朴楊知至之徒也國家取士用唐制累聖待士則非太宗之心所以得士上勵精求治思欲得天下士與共大功業今取士一塗而貢院實爲進士取士之始則其容略乎防一路十五郡而合六都進士試於防初無貢院以破寺寓之寺破尙可也而防一城惟一寺一嵗而天申防慶兩節郡臣子舎是可無以東向而祝堯也豈可又以之爲貢院而二年一殘破之乎防則寓貢院於此歷幾嵗乎而不問也嵗庚寅前侍禦史王君伯庠來鎭防下車之明日慨然嘆曰托釋氏以見臣子之尊君貢多士以示諸侯之報國豈細故事而獘於前不問於後可乎況今取士惟進士一塗吾待進士試不薄俾士亦不自薄進士而後得士則貢院爲郡第一事也下令創新之然退而顧公帑視民力則敝不可仰欲遲之則已下令郡進士鵠立待也於是公私之須皆一歸於節専力治之凡五閱月而成爲屋一百一十間一毫不取於民民但見其成而不知其爲力也則相與歌之以爲君曽爲上耳目官知國體者君不薄進士是欲士不自薄進士得士而貢上也君之爲政可謂知其本矣君濟南人君之考君諱次翁甞參大政事光堯壽聖太上皇帝君自立不以公卿子弟官而世進士科今守一藩能不忘本如此視古以曲江題名爲非以家有文選爲過者何啻九牛毛耶貢院落成郡士屬余書輙記其月日云

成都贍學田記

元羅壽

皇元誕受天命奄有萬方列聖繩承詔郡國崇學給田養士以風天下成都在蜀爲防府昔以武定故所授多萊田少中大夫趙公世延使指蜀慨士習之頽獘教養未備無以承流宣化乃選秀民年二十上下者復其身補弟子員定章程樹令於學以明經治行爲業步其地得其田經其畆制其域如市地法防其利入嵗以爲贍永業所輸入廩師弟子有度所司時其出納焉路總管張保同實總學政問以論語且曰玆學校之經賦也請記諸石碑固不獲讓曰成都自丙申蕩於兵文物冺盡搆治學舎才二十八年倚席不講士子怠散不能恆其業蓋所授學田僻逺未墾無所仰哺而然也才之不立則有司將何以奉揚天休諸大夫可謂知所先矣教養之道可謂周且恆矣旣而惟之周官鄕大夫嵗時登夫家之賢者能者莫得攷其羣居族食以養以教之道其或授田而自食其力大比禮而賔興之者非授之民也與何治績之凝隆平之久也漢興崇儒興學增廣博士弟子縉紳之盛至於環橋門者億萬計吾見其士類之多於周也未見其比隆於周也其故何哉噫燼秦之餘非六學之實也百家之言非聖道之純也修潔博習非道徳之蘊也冠帶委蛇非力田之質也文學賢良非夫家之秀也方領矩步非樂舞之節也傳疏章句非躬行之確也胡周之比隆也然猶察舉於鄕閭也不果其行者猶尠也降漢而下學校修而教樹戾文辭侈而士習浮矣科目盛而其進狹矣合而論之道與利而已矣上以道求士之學也爲道上以利誘士之學也爲利上之所好下必有甚焉者豈不信與是以漢之士不能並乎周後之求者亦莫漢之愈也蜀有材漢文翁始也前乎文翁也固不能洽先王之化厥後如鄕云波頴之賢代見時出豈特比齊魯而已哉由是言之漢之士未始異乎周蜀之材亦未甞不炳然於漢也顧上之人所以造之何如耳方今車書大同厲學興化源流濓洛理道開明士不力田而得飽學於官不待察舉鄕閭而可受知於公上無百家之雜科舉之累以荒其志矧少中公開教化之有則廩食養成之有資士之食於學者曷亦諒之公篤志勵行彊力不反何往先之愧也哉故旣紀其實以告將來因著一言思講評於愽聞之君子

廟學門記

鮮瑨

廟學三門之制禮經無明文瑨甞逾巴蜀浮荊襄漢沔適梁宋鄭衛歷趙代晉蒲秦陜之學周咨弗能得元貞初職教成都視綿州學瓦礫中得宋故石碑修學門記磨滅殆半而門制可攷云古營造法式以上天帝座前三星曰靈星王者之居象之故以名門先聖爲萬世絕尊古今通祀衮冕南面用王者禮樂廟門之制悉如之世所謂櫺星及淩霄者承誤也今總府命大建此門凡柱礎門槸丹雘陛曁石墻陶甓黝堊之飾具如法經歷夏從仕實贊襄之厥功告成復請書其義於石以昭示永久俾無惑云

全蜀藝文士心卷三十六

欽定四庫全書

全蜀藝文志卷三十七

明周復俊編記戊

黃陵廟記【節文】

漢諸葛亮

僕躬耕南陽之畆遂蒙劉氏顧艸廬勢不可卻計事善之於是情好日密相拉總師趨蜀道履黃牛因覩江山之勝亂石排空驚濤拍岸斂巨石於江中崔嵬防岏列作三峯平治洚水順遵其道非神扶助於禹人力奚能致此邪僕縱步環覽乃見江左大山壁立林麓峯巒如畫熟視於大江重復石壁間有神像影現焉鬂髮須眉冠裳宛然如彩畫者前豎一旌旗右駐一黃犢猶有董工開導之勢古傳所載黃龍助禹開江治水九載而功成信不誣也惜乎廟貌廢去使人太息神有功助禹開江不事鑿斧順濟舟航當廟食玆土僕復而興之再建其廟貌目之曰黃牛廟以顯神功

諸葛武侯廟記

唐呂溫

天厭漢徳俾絕其紐羣生墜塗四海飛灰武侯命世實念大極魏姦吳輕未獲心膂胥宇南陽堅臥待主三顧稍晚羣雄粗定必也篲掃是資鼎立變化消息謀成掌中龍戰黃再得雲雨於是右掲如天之府左提用武之國因山分力與水合勢蟠亙萬里張爲龍形亦欲首吞咸鎬尾束河洛翼乎中夏飛於天衢然後魚驅勾吳東入晏海大勲未集天奪其魄至誠無忘炳在日月烈气未散長爲風雷英雄痛心六百年矣於戱以武侯之才知已付托土𨿽狹國以勤儉富民𨿽寡兵以節制彊魏武旣沒晉宣非敵而戎車薦駕不復中原或曰奇謀非長則斬將覆軍無虛舉矣或曰餽糧不繼則築室反耕有成算矣甞試念之頗賾其原夫民視徳以爲歸撫則思虐則防其思也不可使忘其忘也不可使思當漢道方休哀平無罪王莽乃欲憑戚寵造符命脇之以威動之以神使人忘漢終不可得也及髙光舊徳與世衰逺桓靈流毒在人骨髓武侯乃欲開季世振絕緒諭之以本臨之以忠使人思漢亦不可得也向使武侯奉主之命告天下曰我之舉也匪私劉宗惟活元元曹氏利汝乎吾事之曹氏害汝乎吾除之俾虐魏偪從之民聳誠感動然後經武觀釁長驅義聲咸洛不足定矣柰何當至公之運而彊人以私此猶力爭彼未心服勤而靡獲不亦宜哉乃知務開濟之業者未能審時定勢大順人心而克觀厥成吾不信也惜其才有餘而見未至述於遺廟以俟通識唐貞元十四年七月一十五日記

諸葛武侯祠堂記

裴度

度甞讀漢史詳求往哲或秉事君之節無開國之才得立身之道無治人之術四者備矣兼而行之則蜀丞相諸葛公亮其人也公本系在簡冊大名蓋天地不復以云當漢祚衰陵人心競逐取威定霸者求賢如不及藏器在身者擇主而後動公是時也躬耕南陽自比管樂我未從虎時稱臥龍詩曰潛𨿽伏矣亦孔之昭荊州平心與徳神交洎乎三顧而許以驅馳一言而定其機勢於是翼扶劉氏纉承舊服結吳抗魏擁蜀稱漢政刑達於荒外道化行乎域中誰謂阻深殷爲彊國誰謂輕脆勵爲勁兵則知地無常形人無常性自我而作若金在鎔故九州之地魏有其七我無其一由僻陋而啟雄圖出封疆以延大敵財用足而不曰浚我以生干戈動而不曰殘人以逞其底定南方也不以力制而取其心服震懾諸夏也不敢角其勝負而止其存亡法加於人也𨿽死而無怨徳及於人也𨿽奕葉而見思此所謂精義入神自誠而明者矣若其人存其政舉則四海可平五服可傾而陳壽之評未極其能事崔浩之說又詰其成功此皆以變詐之略論節制之師以進取之方語化成之道不其謬與夫委棄荊州不能遂有三郡此乃務增徳以吞宇宙不黷武以爭尋常及出斜谷防武功分兵屯田謀久駐之計與敵對壘待可勝之期雜乎居人如適虛邑彼則喪气我方養威若天假之年則繼大漢之祀成先主之志不難矣且權傾一國威震八紘上下無異辭始終無愧色茍非運膺五百道冠生知曷以臻於此乎故徳知人之明者倚仗曰魚之有水仲達姦人之雄者嗟稱曰天下奇才度每迹其行事度其逺心願奮短袖以排羣議而文字𨿽鄙志願未果元和二年冬十月聖上以西南奧區冦亂餘孽罷甿未息污俗未淸輟我股肱爲之父母乃詔相國臨淮公由秉鈞之重承推轂之寄戎軒乃降藩服乃理將明帝道陬落綏懷溥暢仁風閭閻滋植府中無畱事宇下無棄才人知向方我有餘地則諸葛公在昔之治與相國當今之政異代而同灋矣度謬以庸薄獲參管記隨旌旗而爰止望祠宇而修謁有儀可象以赫厥靈𨿽徽烈不忘而碑表未立古者或拳拳一善或師長一城尙流斯文以示來裔況如在之嘆終古不絕其可闕乎乃刻貞石庶此都之人存心拜之感云爾銘曰

昔在先主思啟疆宇擾攘靡依英雄無輔爰得武侯先定蜀土道徳城池禮義幹櫓煦物如春化人如神勞而不怨用之有倫柔服蠻落鋪敷渭濵攝迹畏威雜居懷仁中原旰食不測不克以待可勝允臻其極天未悔禍公命不果漢祚其亡將星中墮反旗鳴鼓猶走司馬死而可作當小天下尙父作周阿衡佐商兼齊管晏總漢蕭張易代而生易地而理遭遇丰約亦皆然矣於戱奇謀奮發美智夭遏吁嗟平立咸受謫罰聞之痛之或泣或絕甘棠勿翦駢邑斯奪繇是而言殊途共轍本於忠恕孰不感恱茍非誠慤徒云固結古栢森森遺廟沈沈不殄禋祀以迄於今靡不駿奔若有照臨蜀國之風蜀人之心錦江淸波玉壘峻岑入海際天知公徳音元和四年記

忠武侯祠堂記【附】

宋張震

漢昭烈以區區一隅當天下三分之二恃有忠武侯而已自操敗赤壁昭烈始收江南以侯督零陵桂陽長沙三郡及昭烈入蜀侯鎭荊州率張飛趙雲溯江而上與昭烈防以成平蜀之功其後永安受命嵗在往反則瞿唐控扼經營之地侯豈特有意於此哉今八陣故基不溺於波流而臥龍屯營乃不復見按晉永平中臥龍始以山名唐防州治白帝廟於西郊杜少陵所謂臥龍無首對江濆者也不知自何時並爲寺寺故有祠又不知自何時已失之矣侯平生所眷眷者神物且知護之顧人獨不然予是以有感焉蓋天下之才不乏其卓然特立功名之防者固有之矣至責以大人之事則凜然如恐不及惟所志狹所施陋也三國鼎立爭天下漢號最弱昭烈戰每不勝而四海之義皆歸之吳孫氏以江東伯人材視漢魏爲多其取江陵破猇亭功最俊偉然知摧其與而忘用之敵謀蜀則巧謀魏何拙也關羽在荊州攻曹仁於樊操議徙都避之此何與吳事而權寜屈於魏請取羽自效乎彼其志不在天下明矣昭烈以羽故用師於吳兵敗身困摧沮以死蜀之君臣父子讎吳當益甚而若直置不問此豈恝然眞忘吳者哉顧所讎者大魏窺神器而竊取之其罪與吳孰重使蜀日夜惟吳是圖則魏偸得自安或者持刺虎之術乘吳后是代魏受禍也嗚呼侯經營天下之略其規模意度與吳相絕如此邪世徒知周瑜呂蒙陸遜破三大敵功在當世鮮儷而侯不過拒司馬懿渭上而止其烈若少貶焉然百世而下望其品以爲三代人物者惟侯實當之數君子蓋不與也此所謂大人之事豈勉彊用力所能致乎三國距今向千載其事之成敗得失人類能言之而吳人於數君子未始有禋享者侯於蜀乃特厚蓋自當時固有巷祭野祀者矣朝議以禮不聴卒不能禁乃聴立廟沔陽其傳至今防州豈獨忘之侯故第在成都像設甚偉望之儼然猶可想見風烈予始命臥龍寺僧慧璉爲侯創祠且繪其像以慰國人之思而紀其大略使復有文中子者觀之當以予言爲然隆興甲申日南至右承議郎充敷文閣待制知防州軍州提舉學事兼管內勸農事充防州路兵馬都鈐轄兼本路安撫司事賜紫金魚袋張震記

移建武侯祠記

王十朋

武侯故祠在州之南門沿城而西三十六步無防碑遺刻以考其嵗月之始見於圖經者略焉在隋唐時稱白帝城杜少陵詩曰西郊諸葛廟者其地於玆乎十朋蒞事之初謁焉徘徊四顧敬想風烈嘆廟貌之不稱它事未遑也首葺而新之且書其事於石矣然地卑巷隘混以民居污渠糞壤混乎其間臭朽之所蒸蝸螾之所家非所以妥靈而崇祠也門之東去祠一百八十五步城有臺下臨八陣圖登臺而望則常山之蛇四頭八尾之勢宛其在目北直郡倉倉故永安宮也據爽塏狀如屏宮之北有水曰淸瀼瀉出乎兩山之間東入於江又東過灔澦入於峽峽口有山卓然立乎羣峯之外者白鹽也可謂江山之勝矣侯昔經營天下於平沙之上輸忠盡誠受遺立孤於是宮之中江流洶而石如故宮闕廢而地猶存陵谷𨿽變而精神不亡宜於兩者之間祀之亦侯之志也遂與同僚謀而遷焉地初爲節度推官宅徙於它所因其址築而髙之用其材斵而新之爲堂五楹廡萬椽南門於臺又門於西通往來之道像仍其舊新厥丹靑冕服用侯又塑關張像翼於左右故祠以婦配非禮也別爲室以奉之書史傳於壁之左而削其不公之論書少陵詩於壁之右以諸作者詩文次之乾道三年四月壬午告成詩以祠之詞曰

白鹽峙天兮灔澦屹江風雲慘澹兮翺翔臥龍龍千秋兮何之新廟貌兮江之湄前八陣兮後故宮龍兮龍兮神其中望昭烈兮隔淸瀼遺廟存兮交精神於恍惚駕虛空兮云爲馭臣東朝兮主西顧魚得水而相忘兮事無今古儼關張於左右兮一龍二虎祠有新故兮侯無重輕舎其故而新是卜兮邦人之情祠合於圖兮自今始事祀不絕兮有如此水

城隍廟記

唐段全緯

陽之理化任乎人陰之宰司在乎神人保於城城保於徳徳者神所慿依也則都邑之主其城隍神之謂乎蜀地土惟塗泥古難版築至秦恵王始命張儀與蜀守張若城成都其環十二里其髙七十尺廨署防裏畫其下井幹樓櫓森乎上其金椎初作壤頽莫就有大蔡周旋而行俾壘堵依準而立卽今城也其神功乎由此而來乃墉洫崇濬啟塞扃固萬雄邐迆一都繁防臣明支侍金湯繕完故前年蠻冦卒來戎備無素但擾郊鄙不近闉闍閉關戒嚴卽時罷退則扶傾捍患之力其陰靈幽贊之神乎前之舊祠寓托隈偞偏陋偪隘歷嵗滋深是用攺度方隅惟新經構去乎幽奧就於髙明其日惟丙戍其辰惟已其卦直巽其宮在西掲署於髙門敞於正堂丹雘於周墉圖繢於回廊廟貌如生像容有睟神保是饗永安定位俾夫農無水旱人不夭札屏絕蠻夷阜安閭裏防乎封域富庶乎億年爰書經始以昭祀事南瀆大江廣源公廟記

李景讓

戴禮有之曰五嶽視三公四瀆視諸侯古之禮於嶽瀆尙矣在昔夏后氏隨山濬川以畫九州華陽黒水界我庸蜀劍閣之陽益部饒焉岷山導江東別爲沱禹績也瀆者曰江曰河曰淮曰濟導積石桐柏沇水凡四流皆發源注海者也唐天寶六載開元神武皇帝加封南瀆爲廣源公其三者亞焉漰沛滈污自峽奔荊且北直東百川防同爰及吳楚萬里歸海水府怪神非江不安水物族生非江不全海門二山逆我爲滄由岷激沱逺邁無壅斯所謂祗上天而被下土南瀆之爲大也壯矣開元皇帝古禮是式詔曰惟夏四月肇辰迎气太守其率祭官祀南瀆於益州設玉篚及洗罇罍簠簋旣舉洎於獻祝進神右跪揚我詞其文曰

維某年嵗次某某月朔嗣天子遣某官某昭告於南瀆大江惟神包孕百川朝宗於海光昭潤化徳表靈長今因夏首用率舊典敬以玉帛犧牲粢盛庶品明薦於神尙饗至於今不衰詔之嵗嵗直丁亥距戊寅當大中十二年合一百一十有二嵗越五月朔辛酉日予小臣景讓承聖敬文思和武光孝皇帝詔自禦史大夫檢校吏部尙書成都鎭蜀西川又五日戊寅復加檢校尙書右僕射其他如故凡再命皆以兼禦史大夫寵焉秋七月庚午乘軺至止遂謁瀆廟惟神盛徳刻諸金石仰瞻榱桷靈爽斯在神惟奉大禹之休得蠶叢魚鳬望帝之勲鼈靈之濬三峽李冰之穿二江嘉而保之沃此黎首水旱不虞於今賴之赫哉成功其可沒耶乃作銘曰滔滔沱江發自岷山浪溢流飛走峽之荊迨及吳楚百川以歸南北東西萬里湯湯電激雷馳水府神宅鮫人陽侯世不可窺南瀆之功載主載張陰烈希夷上戴大禹丕承我唐開元其期先主不造天絕劉宗匪瀆殆而洸洸孔明鞠躬墮星匪瀆不悲念此下民於萬斯年九谷繁滋我來守土敬揚神休以琢丰碑

新修江瀆廟碑

宋蘇徳祥

五行疊用水實居多四瀆朝宗江惟其長八卦之畫也坎之爻冥契北方之數水實主之二儀之判也岷之山騰爲東井之精江實出之惟堯之世斯水未治遂有昏墊之虞以嗟方割惟禹之興斯江旣道故有納錫之貢以示成功其利萬物也大不可極深不可測而靈潤之功著焉其納百川也則察之無象尋之無邊而靈長之徳昭焉昔者三國連衡吳人擅命六朝割據陳氏稱雄及晉祚之隆也下樓船於玉壘隋基之盛也進戈甲於金陵降孫皓則濟爲安流擒叔寶則寂無駭浪得非有道則應無道則否威靈不昧肸蠁斯在若乃方軌十二惟帝之都邑勝兵百萬惟帝之爪牙非富庶無以示國威非漕運無以資邦計語其順流而下委輸之利通西蜀之寶貨轉南土之泉谷建帆髙掛則動越萬艘連檣直進則倐逾千里爲富國之資助經邦之略此又妙不可盡之於言事不可窮之於筆也當隋之開皇二年文帝以沈祭之缺禮乃營之以廟貌唐之天寶六載宗以廣源之美號爰封之以公爵而自梁室暴興蜀人僣命王氏則起之於前孟氏則繼之於後或徵或戰越四五朝稱帝稱王垂七十載化風久隔祠典莫修應天廣運聖文神武明道至仁孝皇帝握幹樞而禦極弔坤維而問罪聊施良防才舉偏師未越六旬已平三蜀旣而王道坦泰階平四夷八蠻有跋扈者盡爲臣妾矣名山大川有隔越者盡入提封矣爰伸昭謝用酬貺乃下明詔徧立嚴祠有司承制繪樣於素頒之於所部長史祗命官蕆其事取之於大壯土木盡其妙丹雘窮其利僝功斯畢列狀以聞我其潔籩豆馨黍稷永享神以明徳神其助造化和陰陽潛祐我之治世式覃睿防俾建丰碑臣敢頌皇猷刋之翠琰豈比夫沈於江底杜元凱惟尙功名賦彼江流郭景純但矜詞藻而已哉銘曰

江之源兮出蜀之界江之流兮歷吳而大利萬物於南方納百川而東防嗟乎盜發於唐兵起於梁神之祀兮久廢烝甞美哉我宋之昌彼蜀之方神之廟兮復搆棟梁我其享神以蠲潔神其祐我以丰穰勒銘垂裕休無與疆

郫縣蜀叢帝新廟碑記

張兪

水於五行爲利害最大四瀆爲之原水而江又爲四瀆之長其爲利害益大矣昔洚水警堯天下昏溺江實爲暴民受其害帝乃命禹決江疏河東放於海則天下受其利然後受舜禪讓終陟元後功配天地徳被萬世自水始也故孔子修書述禹之事尢勤備焉繼而嘆曰禹盡力乎溝洫吾無間然矣劉定公亦曰防禹吾其魚乎然聖人之功大而易法簡而易循因時致治必通其變厥後千五百年蜀有開明氏能振其道故禹之功復興焉在昔蜀有賢主曰望帝獲楚人鼈靈以爲相當是時巫山龍戰崩山壅江水逆襄陵蜀沈於海望帝乃命鼈靈鑿巫山開三峽決江沱通綿雒合漢沔濟荊揚然後得陸防人保厥命望帝以其功髙讓位而去鼈靈遂稱叢帝號開明氏襲郡於郫故蜀人誦先王功者以開明氏比夏后氏焉其後三百年秦彊伐蜀命其臣李冰爲守是時江妖爲暴沫水淫流沃野嵗災民受其害冰乃誅水妖通水道鑿二山釃二江灌漑千里變凶爲沃人賴其利故史氏美冰之功於蜀爲大自冰沒後千五百載其功益彰焉大禹大聖人也智極於水用能因天順地永生厥民若叢與冰道不行於周秦而能迹禹之功厚利二蜀非有大賢之業安能至此天水趙公曰予觀蜀之山川及其圖記能雄於九丘者蓋乘成水利以富殖之其國故生生不窮然非開明氏則巴蜀魚其民淮漢污其澤湮禹之力遺後之患憂可弭乎其後復得秦守之事謂其功出開明氏之下而蜀人獨神冰之廟祀史氏𨿽載冰之後功反使紹聖之烈闇而不耀世祀湮滅予甚懼焉蓋所謂曰用而不知遂防其本矣按禮祭法聖王之制祀功施於人則祀之能禦大災則祀之能捍大患則祀之若開明氏可謂功施於人能禦大災能捍大患者也予適治玆土而壠墓在邑之南彼民無知古闕祭享非所謂遵明詔存功烈者也康定二年春二月五日始作新廟成益州牧樂安公命辭來祭趙君乃躬執祀事防民吏以享之眾始大恱趙君名可度字叔儀治郫有稱觀其所舉可知也銘曰

江發坤險堯憂懷襄夏后瘠力其流洋洋巫龍崩山江沈蜀疆開明疏鑿民復其常外通淮漢內殖岷梁利盡西海實惟華陽聖聖同功千載合符防聖之力蜀其魚乎江陽之腴郫惟舊都丘墳巍岌拱木號呼血祀不作神何以居新廟奕奕牲牢孔碩民享其文神歆其質舊功克照大患所逖不有博雅孰躋聖匹載徳者言永厥金石

大禹廟記

計有功

聖法天以身任道天作聖以地發祥舜生於諸馮文王生於岐周生異地而治同功乃知上天爲生民挺生神聖有開必先皆非偶然者崧髙長髮流播雅頌推原本始蓋示萬世以不可忘也方冊所載禹生石鈕古汶山郡也崇伯得有莘氏女治水行天下而生禹於此稽諸人事理或宜然因人事以驗天心其可考者禹功自汶河圖括地象曰岷山之精上爲井絡帝以防昌神以建福太史公本紀謂岷爲汶故曰汶岷山導江岷嶓旣藝天生聖人發神於此而萬世之功亦起於此其可忘哉然而自汶山西山拑江巫鈐廟絕簫鼓魚菽猶爲俚人之社汶以東至於石泉𨿽縉紳未甞言之甞求其故大抵山川夐邈代逺時移郡邑名號廢置離合而石紐故處莫適主名秦漢而下爲國曰冉駹爲道曰綿虒爲邑曰廣柔其實一也漢靈帝析而郡之曰汶山後周又析而邑之曰汶山唐貞觀八年又析而縣之曰石泉唐以前石泉之名未立譙周陳壽皇甫謐皆指石紐爲汶山之地周曰禹生於汶山廣柔之石紐其地爲刳兒坪壽曰禹生汶山石紐夷人不敢牧其地自石泉之名其後唐地裏志國朝職方書先儒輿地記皆以石紐歸石泉𨿽莫辧其故然汶山之山曰鐵豹沍水出焉汶山之山曰玉壘湔水出焉石泉之山曰石紐大禹生焉合之則一離之則散處於三邑之近無可疑者石泉始於茂國朝熈寜割於綿政和撫戎又陞而軍之禮樂文物日浸月長且謂石紐夷地置而弗論太守趙公元勲世以笑談坐鎭披諜考古將廟祀禹而疑論未釋郡士計有功版曹尹商彥多聞博雅繹究數千年事燦如目撃廟議遂決卜郡左四百舉武比倚層峯江自西來雷奔箭駐發滙於廟下如及本念徳大淵洄翔舞迆邐繞出如朝宗得途廟以門計一十有形麗勢勝神明擁防涓剛落成乃烹乃奏芬芳璀燦禮薦樂徹縉紳耆老手抃情激勸九敍之歌嘆明徳之逺賢哉禹功於是乎大乃以圖以書以學官李繁曁尹君之文屬記於有功或曰士有一方盡一節論封廟食千里𦇤負無有誓命如加明刑禹功絕徳誰不【闕】享而【闕】

廟之功無【闕】

無名禹無【闕】

由焉而不知所以爲絕徳也

夫使人之靈畏禍於屍祝之間則何以爲禹然惟功大徳盛故稱神禹末世乃取臆地咨祈【闕】

計河伯示圖滄水援簡茅怪幻而神之至其祠祀則巫記胼胝之云鳥耕山陰之冢漢祈開母之石晉享黃熊之厲由是觀之【闕】

於【闕】王汶川之民祠禹【闕】汶玉石紐置而弗論無足怪者【闕】曰禮也者反本修古不忘其所由生越之人曰吾禹之防稽楚之人曰吾禹之宛委思其人寶其地使汶之人不曰吾禹之石紐是不知天降神地發【闕】賴也公一舉三善皆得且遐方邃古而惓惓然其在今日逺矣報上之心爲何如哉宜請於朝崇載祀典以陟偉績於靈源耿休光於遐裔惟禹之神彌天地布六合於是爲反本之祀系之詞曰

有汶惟山誕生帝禹汶水發源降神之所帝指其處以啟神功厥土旣敷四海防同蠢蠢羣生茫茫萬古豈享其利而忘其故石紐山名石泉之虛近在耳目詎迷厥初禹色山融禹聲汝注長髮其祥地靈常聚地祕其靈朝煙夕霏粵嵗三千公其發之乃涓乃卜乃朝乃祀報本反始此方斯址大江西來如揖如頋且路朝宗洋洋東去惟公承宣徳感化行咨詢民瘼究民之生民生於禹禹生於此廟則咫尺心兮逺矣公推是心以仁昌時以撫民夷神人是依前乎數千年其愧於斯後乎億千年其作於斯

剏建有夏皇祖廟記

張玠

至神長存大功必報廟而祀祀而歆亙千萬載顯顯注人心目是崇是敬是興是奉斯不有主張綱維之自邪開辟之初三靈未奠五行猶汨時則洪水橫流懷襄滔天民用昏墊弗協厥居惟大禹以神智承命俾乂克底平成之功迹其乘四載別九州刋木濬川導江決漢櫛風沐雨手胼足胝八年於外而後澤者道陵者藝人得平土以居六府孔修三事允治余風遺澤至於今賴之則所以報之宜何如春秋時劉定公館於雒汭猶思禹之功徳且有防禹吾其魚乎之嘆矧玆防門當四蜀川流之聚合數百源而委之沆漭汜濫又甚他所而巴岡巫嶠崔嵬盤錯壁立骨峙緜亙峻極固塞其衝奔潰洶漏之勢艱虖爲力哉已而瞿唐分灔澦孤蹲千崖蕩磴兩兩卻立黃流巨浸帖帖東下環數千里之地旣宅旣旅旣蠶旣粒孰知疏鑿功用之至於斯耶有唐杜少陵詩以史名寓防日一吟詠不忘其本若曰禹功翊造化曰禹功饒斷石曰江流思夏后之類言意諄復殆不可悉數是其感慨景仰之情發爲聲音有不能以自已後之志於時者至此詎得無所懷哉嵗己酉玠被命將漕防門居無何復攝郡事率職之外於修廢興闕竊有意而未遑也未幾前制帥趙公以書來言夏后平水之功與天地並今江淮河漢間咸知奉祀防門防鑿之力尢艱大而廟貌獨無何以示報本之意盍亟圖之僕因考前代有少遺烈在玆土者率有祠奉顧後之丕績冒六合而導江至斯功尢顯茂乃獨無享祭之地誠大闕典於是始爲剏建謀乃於江滸之白帝城得隙地十畆髙明虛曠控瞿唐而臨灔澦厥土燥壤勢面陽議以築曰宜哉則命討工役事材用旣集未及作而今帥長單公寔來交郡章乃相與言是事且以營造囑之尋以卜未食更嵗始得出幣僦工眾役皆作凡爲殿約門及廊廡之屬合百楹乃塗乃堊乃設貌像器用從給不陋不華俾爾邦人與夫來者有以爲瞻依享祀之所而其明明之徳猶足以令江神而濟舟楫也昔人論廟祀以爲徳厚者流光徳薄者流卑故有萬世之功斯享萬世之祀乃今廟貌之設夫豈荒忽迂誕而莫可質信哉繼自今薦而馨香實而恭敬肩袂相屬於廟庭者𨿽至於無窮可也

杜宇鼈靈二墳記

陳臯

戰國時蜀災昏墊杜宇爲蜀主不能治舉荊人鼈靈治之水旣平乃禪以位死皆塟於郫今郫南一里二冢對峙若丘山獨鼈靈墳淨林寺寺僧夷其崇爲臺觀隠士張兪懼其遂湮沒請於郡而碑之因置祠其上與杜宇岡勢相及宇之墳尢盤大民菑畬之其來逺矣皇祐壬辰春淨林僧死寺籍爲田許氏墾甸而鼈靈墳與寺俱化爲民畆張兪聞之建言於縣尹虞曹外郎郭公公愀然動色駕而省之明日進士杜常等五十八人以狀理於庭公報曰昔日七國相血生民肝腦塗地獨杜宇亡戰爭之競有咨兪之求以拯斯民𨿽鼈靈成洪水之功防宇不立議其賢則杜宇居多載其烈則鼈靈爲大二人嗣興其舜禹之業九之一焉況勤民禦災皆載祀典防此則古之聖賢暴於原莽而吾不之知矣於是具不可籍之議聞於郡郡嘉其請俾復其寺訪名僧以主之得景徳寺禪者垂白焉白好靜退能禪寂邑人所向仰公於是命之因盡域二墳於寺命刻石志其事庶來者知二人有大造於西土宜與恵無窮皇祐四年九月二十四日記

靈泉縣聖母堂記

蘇惲

靈泉邑北直向馳道俯僅一舎地聚落帶鎭市去市徑行越距半里拔秀眾山環列崇阜遭回嵒嶺瞰若百雉城隅崯岑繚滙崛竦天外緜亙固防髙掲云表由其峯半挺設平崗健盤壯垣方秩千步中搆佛宮領僧剎迨百室有古褚氏聖母祠堂在焉謹按隋開皇中褚氏名曰信相自江都來本唐安郡靑城縣黒水溪人也黃冠艸帶幼悟佛心葛帔練裙夙參法要先遊方外首卜此山端擇勝址芟薙芒枿科樹枯柏塵初地之位創安居之漸偃息禪梵韜祕聲味勤事大雄氏教本爲空寂師表日逓月進精一無怠當時所聞見者亦未甚悉而奉之適值嵗歉田稼民傷饑饉則持龍頭小鐺散粥而飼之救拯生聚眾給千萬活病克疲咸告丰飫厥後以圎明相空俗身委化奉之者指其故地置祠塔以歸其靈俗議習傳號曰米母院俄屬唐武皇防昌嵗削廢天下寺宇斯院與塔亦例除毀時革【闕】皇太中九載白丞相敏中按節右蜀首謀興建尋得法潤禪師主之仍訪遺基再蕆能事掲崇構堂毀廊廡牙閣【闕】室之備咸與惟新就刻舊塔石繪其遺像遂設祠焉逮咸通中悟達國師知兀由長安來觀兩蜀名地寓此僑隠亦繼住持因題爲聖母院其山亦從而名之唐室下衰薦經王母兩世胙土僣朔期地靈異之應愈新於人救旱乘時灼示爲霖之兆拯民布恵尢司及物之仁神變屢聞曽無曠嵗炎宋大中祥符二嵗府主密直任公中正聆其顯迹拜章上聞願錫名額未幾詔下院新瑞應之號至寶元慶曆皇祐之初亢閔時澤蜀土遘厲府主密直張公逸楊公日嚴相同文公彥博端明楊公祭畢諭將校就堂祭請置府佛廟設鐘梵焚獻以祈之匪夕而應甘防浹於百里之外農稼稔字蕃固秋成享大年之望洎三殿省丞潘公洞徐公汾劉公永咸出宰是邑軫民告雨來拜祠下皆獲祥應著文賦詩大志其異邇後動越兩蜀走巴邛繇綿漢梓遂列郡縣鎭凡屬愆旱奔來千里請禱於前動皆協應章章然以願從人其神化之若是與夫包山奠宅庸列聖姑之名崧嶽升髙亦著啟母之祀可並駕而議其明效祠前舊刋李唐大中時朱道異譔記辭防防懦頗肆誣誕尢不可詳究觀其統載剏院時禩禱雨應祈之狀咸闕如也院僧惟膺懼其故事湮廢因集其本末請序而申之貴乎聖母之遺烈斯院之所以興盡傳於時不冺余故執筆爲錄其實

新繁縣新建靈應廟記

周良翰

昔晉楚治兵子玉夢河神求瓊弁玉纓子玉弗與晉果敗楚師楚人歸咎子玉苻堅冦東南防稽王道子以威儀鼔吹求助鐘山之神奉以相國之號及堅北望八公山見艸木皆類人形若將赴敵者頗有懼色遂以百萬之師敗於淝水河神以瓊弁玉纓敗楚師此固不足道而鐘山之神受相國之封然後助晉師吾亦少之惟我英顯武烈王自東晉以來逮於有宋功徳卓然靈異昭著鏤之金石殆不可以一二數蓋助順福善不煩祈禱除邪討逆防若影響方黠虜憑陵中原塗炭河朔河東陜西百餘州盡爲賊有兵驕乘勝欲來冦蜀者屢矣率皆及門逡巡而不敢進夫三路甲兵非不勁也山川形勢非不險也獨我四川晏然無虞且爲朝廷中興根本𨿽一時將帥盡忠士卒用命以三路較之蓋有非人力所能致者實神之威力是賴以今準古豈可與鐘山之神同日而語哉宜國家崇極封爵蜀人嚴侈廟貌以奉祠事盡誠致敬而不敢後也良翰承乏邑事且將及年一夕夢冠而法服者甲而持斧者𨿽在夢中意其爲神君勇義侯也乃亟下气斂神而拜之而披甲者引導指殿宇廊廡有未就處俄而寤驚駭汗徧體明日語同寮皆云神君祠宇𨿽因神霄廢宮然未就者十之四五豈有待耶時予方董役灌口相繼部糧益昌蓋未暇也將行之夕忽迷悶委頓闔縣之人驚曰前數日神降而附語於人曰吾今所居之殿舊甞奉安玉皇縣令有意爲吾攺建特不肯出一言耳更數日當自知之今令如此乃知前日之言不妄於是數千百人奔走祠下相與燎香再拜而禱之曰若縣長無恙卽士民盡力營建如神之意予俄頃復蘇自此邑人咸願移建乃相與卜地而未得也一日法要院僧繼文有言曰院旁有隙地爲人睥睨久矣願捨爲神君廟基冀絕爭訟時眾議紛然莫知孰從神忽現於所指之地眾讙呼曰神意在此不可違也其議遂定然深溝丈餘主事者頗以爲憂無何邑民三十一鄕鳴鼔結社千百爲羣來助土工者源源不絕不閱月視平地增髙五尺於是富者出財壯者出力巧者出技各捨所有以答神休又有分任廟事者二十餘人或主營造或掌出納皆邑中好事者也經始於紹興四年三月落成於五年之春廣殿長廊挾以樓觀旁有翼殿後有寢堂更衣受釐咸有室處共八十五間淸溝橫於前大江繚於後喬木修竹映帶左右气象雄偉稱王者之居凡自外來莫不咨嗟嘆息曰壯哉麗矣敏矣非良邑宰孰使然哉方今徵役日繁賦斂百出爲邑令者但知從事簿書期防間曽何恵愛以及民予視邑人厚顏多矣何以使人樂從勸成如此之速乎得非神之功烈昭著威靈赫然人自歡趨蓋非有司所得而與也落成之日民大和防士女闐咽簫鼔沸天自是駿奔走執豆籩者無虛日不獨繁上之人也有士人王孝友者自成都挈其家奉三牲之祭於祠下且語人曰予有夙志本詣九曲山忽夢神君若相告戒曰吾今在繁上無勞逺去謹遵神言是以來此且神之功徳施於宗社及於生民所在有祠宇而云居於繁上豈樂斯廟之得其地而安於此耶抑亦鑑邑人奉事之勤而少畱也廟成之初予適授代而去邑中士人每有書至未甞不以廟碑爲請且曰邑人因公崇建此廟其何以辭耶乃爲記其興建之由復作迎享送神詩三章系於其後俾繁人歌以祀焉

神之來兮自帝所百靈導從兮前歌後舞駕風馬與云車兮和鸞鏘而翠旌舉將揮斥於八極兮忽弭節乎此樂土新宮之壯麗兮聊逍遙而容與【其一】壽宮敞兮白玉堂奏鈞天兮酌瓊漿蕙肴蘭烝兮薦以蘋藻神歡欣兮載色載笑畀斯人兮樂康千秋萬嵗兮俾民不忘【其二】

神之去兮我心悲乘回風兮載靈旗電掃妖氛兮海波澄靜疵癘不作兮年谷順成保我國祚兮亙千萬祀吾人報事兮有隆無替【其三】

時紹興丙辰中秋日記

神女廟記

馬永卿

永卿自少時讀文選髙唐等三賦輙痛憤不平曰寜有是哉且髙眞去人逺矣淸濁淨穢萬萬不侔必亡是理思有以辟之病未能也後得二異書防較之然後詳其本末今按禹穴紀異及杜先生墉城集仙錄載禹導岷江至於瞿唐實爲上古鬼神龍蟒之宅及禹之至防惜巢穴作爲妖怪風沙晝暝迷失道路禹乃仰空而嘆俄見神人狀類天女授禹太上先天呼召萬靈玉篆之書且使其臣狂章虞余黃魔大醫庚辰童律爲禹之助禹於是能呼吸風雷役使鬼神開山疏水無不如志禹詢於童律對曰西王母之女也受回風混合萬景錬形飛化之道館治巫山禹至山下躬往謁謝親見神人倐忽之間變化不測或爲輕雲或爲霏雨或爲遊龍或爲翔鶴旣化爲石又化爲人千狀蔥蔥不可殫述禹疑之而問童律對曰上聖凝气爲眞與道合體非寓胎稟化之形乃西華少陰之气也且气之爲用彌綸天地經營動植大滿天地細入毫髮在人爲人在物爲物不獨化爲雲雨王母之女者則有合於坤爲母兌爲少女之說所謂變化不測者則有合於陰陽不測妙萬物之義豈不灼灼明甚哉易之爲書與莊子多有合易者陰陽之書以九六爲數而南華開卷已有南鵬北鯤九萬六月之說槪可見矣又莊子所載藐姑射之神人大似今之神女是其言曰肌膚若冰雪則有合乎金行之色綽約若處子則有合乎少陰之气遊乎四海之外則可見乎神之無方使物不疵癘而年谷熟則又見乎秋之成物故郭象注云夫神人者卽今所謂聖人也斯得之矣僕因悟易之少女莊子之神人郭象之聖人今之神女其實一也僕然後知神女者有其名而無其形有其形而無其質不墮於數不囿於形無男女相出生滅法故能出有入無乍隠乍顯舉要言之乃西方皓靈七气之中少陰之靈耳豈世俗所可窺哉且楚辭者文章之大淵藪也而屈宋爲之冠故離騷獨謂之經此蓋風雅之再變者宋𨿽小懦然亦其流亞自兩漢以下未有能繼之者今觀文選二賦比之楚辭陋矣試並讀之若奏桑濮於淸廟之側非玉所作決矣故王逸裒類楚辭甚詳顧獨無此二賦自後歷代博雅之士益廣楚辭其稍有葛者皆附屬籍惟此屢經前輩之目每棄不錄益知其贗矣此蓋兩晉之後膚淺鯫生戲弄筆研剽聞雲雨之一語妄謂神女行是雲雨於陽臺之下殊不知雲雨卽神女也乃於雲雨之外別求所謂神女者其文疏謬可笑大率如此僕今更以信史質之懷襄孱主也與彊秦爲鄰是時大爲所困破漢中轢上庸獵巫黔拔郢都燒夷陵勢益駸駸不已於是襄王乃東徙於陳其去巫峽逺甚此亦可以爲驗也且文選雜僞多矣昔齊梁小兒有僞爲西漢文者東坡先生止用數語破之何況戰國之文章傑然出西漢之上豈可僞爲哉噫峽之爲江其異矣乎逺在中州之外而行於兩山之間其流湍駛而幽深故無灌漑之利若求之古人是蓋逺遁深居之士介然自守利不交物若鮑焦務光之徒今吾儕小人乃敢浮家泛宅沒世窮年播棄穢濁日夜喧閧其罪大矣神不汝殺亦云幸也且峽旣介潔淸閟如此乃陸海之三神山也是宜閬苑眞仙指以爲離宮別館誕降爾眾之厚福故凡往來者旣濟矣當於此致謝未濟矣當於此致禱以無忘神之大徳云紹興十有七年二月永卿赴官期道出祠下旣以只謁若有神物以郁發僕之夙心者因備述之以大闡揚神之威命明辟且爲迎饗送神之詩用相祀事系之碑末曰

防子之國山曰巫

考驗異事聞古初有龍十二騰大虛

仙官適見嚴訶吁霹靂一聲龍下䢐

化爲奇峯相與俱至今逸气不盡除

夭矯尙欲升天衢壯哉絕境天下無

宜爲仙聖之攸居仰惟髙眞握珍符鎭治名山奠坤輿

昔禹治水何勤劬

按行粵至萬鬼區妖怪防惜紛恣睢

風沙晝晦迷道途神人親禦八景輿

授禹丹篆之靈書文命稽首受寶圖

手握造化幽明樞驅役鬼神才斯須

萬靈恐懼聴指呼巨鑿振響轟雷車

回祿烈火山骨殂墾辟頑狠如泥塗

岷江東去無停瀦倘非神人協禹謨

襄陵正怒民其魚大功造成反淸都

朝遊閬苑暮蓬壺呼吸日月飲云腴

瀕視濁世嗟卑洿江臯古廟象儲胥

神兮幸此畱踟躕自古膏澤常霑濡

逮今疲瘵蒙昭蘇巴峽對人貌瘠臞

願降丰嵗朝夕餔出入樵采無於莵

客舟性命寄須防願賜神庥保厥軀

往來上下無憂虞日則居兮月則諸

繄嚴奉兮永不渝

丞相平襄侯廟記

徐閎中

紹興二十三年徐閎中記云【缺十五字】邦家恢復海宇混三分【缺二十五字】卹險阻【缺九字】宸颷電迅遂奏愷廟拓勒勲鐘鼎【缺十九字】丞相平襄侯姜公其人也諸葛孔明甞謂公忠勤時事思慮精審【缺十九字】以胡塞之要鄧伯苖賦性剛簡宜尢重許可者獨知公而深器異至若【缺十八字】賴風度雋偉何啻百夫之特實乃萬夫之望是宜整嚴防深入敵境【缺十八字】歸進圍襄武徐質交陣而潰拔河間狄道師洮三邑殄刺史【缺二十二字】其髣髴哉然勝負兵家之常自古用兵曷能常勝就其不【缺二十二字】防上邽貴聲援相接也濟爽約不前宜有段谷之敗閒鐘防【缺三字】進表【缺十七字】之防緩不及事宜爲文所摧厥後防擁大軍長驅而入【缺四字】列營【缺十七字】壓境遂破諸葛瞻於綿竹後主趨降其降也譙周反復曲折之謀也於時廷臣【缺十六字】保家從其謀而甘心焉獨北地王諶忠諌莫伸痛憤自盡訖死無補向使公【缺十七字】謀乃身先驍銳乘城確守坐困勍敵危國復活一反掌間不足以言容貴【缺十七字】莫能破轉輸邈絕屢擬班師使艾直薄城二將勢分又非所利漢於此少知【缺十八字】人渉險防以二萬眾畱劍閣二主儻數日不降三軍阻饑二將難以反矣【缺十八字】公語楊儀反旗鳴鼓若將攻敵者仲達退不敢逼於是儀得結陣而【缺十九字】容發非公勝算明敏出奇神速詎能弭患於倉卒耶抑甞謂人有云【缺十九字】飾取供輿馬取具室無姬媵庭無聲樂財無儲蓄食不過制常以淸【缺十九字】者如彼故其有爲者如此及防叛魏附公公乃陰圖克復勢誠無【缺二十字】蘆山圖經縣城公所築也俗號姜城遺址尙存環皆出峭【缺一字】錯【缺二十字】爲國長慮殆非小補令邑戶六千夷漢混居民風淳質力穡惇本【缺二十字】明時樂國也萬世固圉之利公之盛徳逺矣哉土人懷公【缺二十一字】威靈不冺莫不畏而仰之閎中參究載籍【缺二字】昭烈帝帝系出【缺二十字】昭烈卽位武擔爲漢中王志在紹髙光四百年之基理宜稱漢【缺二十字】壽蜀人且甞事蜀意憚魏晉君子薄之皇朝司馬溫公資治通鑑卽稱漢以表其實復讀當時楊戲所【缺二十字】丞相平襄侯掲之又敍公事漢始末刻之堅瑉屬以詠意或歌【缺一十字】

奕奕姜姓系宗四嶽尙父興周神謀超卓韜略【缺十字】危探虎窟身不暇顧黠羌驕侮談笑蕩平連犍【缺十字】籌非不精愛莫助之謂公黷武曽不爾思營犍抗【缺九字】允南醇懦識闇事機一唱朋從騰書納璽譙周【缺十字】成功信天非人能勝運儻薦興公儔冠鄧純誠終始【缺八字】民心載舒神休是憑瑣才臨政荷神孚祐爰紀丰功【此碑泐壊已不可讀其文字可見者僅如此愚恐其愈久將並今可見者而失之因錄於左】

重修先主廟記

任淵

智力之不勝義也久矣昔自英雄豪傑乘時崛起有能仗義而行偉然正大指麾號令天下從之𨿽其不幸不克大有所成就於當時而風烈之餘猶足以聳動後世歷千百載尊仰而懷思之有不能自已者非以義勝故與東漢之季王室陵夷曹氏怙姦賊之資以擅中原孫氏席彊大之勢以並江左皆矜尙智力求所非望非有志於王室也海內之士劫於威制𨿽俛首聴從而心不與之至後世利害不相及則排貶譏笑未始少容惟蜀先主昭烈帝以宗冑之英負非常之志崎嶇奔走經理四方最後伐劉璋遂有蜀漢蓋將憑藉髙祖興王之地建立本基然後列兵東向誅有罪而弔遺民以紹復漢家大業其理順其辭直非若孫曹氏之自爲謀也當是時丞相忠武諸葛侯實左右之人品意象髙逺英特駸駸乎伊呂之間應變機權本於道徳內修綜核之政外舉節制之師欲以攘除姦凶混一區宇不負其君付托之意可謂社稷臣矣彼其君臣仗義而行正大如此是以海內之士推與而誠服之舉無異論𨿽厄於運數屈其逺圖而後世有讀其遺書過其陵廟者未甞不咨嗟流涕尊仰而懷思之也夫義之所在俯仰無愧天地且將直之見信於人亦其理之然哉成都之南三里所丘阜巋然曰惠陵者實昭烈弓劍所藏之地有廟在其東所從來逺矣大殿南向昭烈弁冕臨之東夾室以祔後主而西偏少南又有別廟忠武侯在焉老柏參天气象甚古詩人甞爲賦之廟久不治風雨摧剝殿廡門墻率皆頺圯破缺像設僅存至或露處紹興二十有八年秋九月蜀當謀帥上親擇廷臣文武兼資可屬方面者得中書舎人王公命以龍圖閣待制制置四川使出鎭成都臨遣甚寵粵明年夏四月公始至用故事謁諸祠奠獻至此顧瞻太息曰有大功徳於蜀人宜莫若昭烈忠武廟貌乃爾亦獨何心亟命有司繕治之鳩工庀材咸有程度以是嵗十月己巳經始落成於明年三月己丑𨿽號爲因舊起費實再造而一新之棟宇宏敞丹雘鮮明堅壯精密足以經久祠與恵陵皆護以垣墉限禁樵牧築室忠武祠北明潔幽邃有事於神者得以休焉蓋舊所基也用工萬一千六百七十有八爲錢無慮二百萬木章竹个取於數百步商旅之徵勞與費民不知焉旣成命淵記之淵懼陋不克稱固辭公不許乃冒昧書其事蓋甞妄論王霸之說以謂義近王智力近霸竊觀昭烈忠武之所爲非深於王道未易明其心於千載上也今公之所學宏逺髙明而尢卓然一以宗王爲本甞過公孫述廟笑唾不顧至劉蜀君臣嚴事之如此意固有在非特以欽崇秩祀爲牧守之所當先也鎭蜀未幾威徳流聞民夷寜謐視忠武不愧異時志得道行其助恢漢業興三代之禮樂不難矣公名剛中鄱陽人開豁邁往而克勤庶事綜練周密治蜀之政百廢具舉不獨新此廟之可書也紹興三十年記

張飛廟記

安剛中

漢自建安以來皇綱齊弛神鼎震覆姦雄觀釁實生豕心本初孟徳之徒磨牙厲吻血視生靈期於吞噬不顧遺臭徳忼慨爲國志在援拯一時豪傑徇義蜂起相與提挈共成大事諸葛關張實爲之最凜冽威風萬夫之雄荊州之役羣盜突來公爲後拒畢力盡死以抗羣醜奮髯張目橫戈一叱蛇豕異類褫魄逃遁虞淵之日復耀西南繄公之功迄今千載英靈之气森聳如在廟食百世在禮固宜樂溫之山下瞰大江公之神爽實是寓焉自古迄今長載祀典舟行上下與玆士民奔走奉事敢不防至九谷嘉生連被原隰舸楫往返安流無恙陰相之功在國與民天朝累封進爵爲王惟是廟宇興建嵗久行廊爛頽往來咨嗟力莫能振郡守李公向者趨朝祗謁祠下再拜祈禱厥應如響至郡未幾首議修繕自捐金帛眾趨成之功費𨿽多了不病民徹去卑陋增飾輪奐開展地基比舊加倍是役也議興於庚午之冬落成於辛未之春惟公旣有以利其民矣又有以奉其神民和神安福祿來宜行將以是賀公剛中忝吏是役知之爲詳敢具以記

白帝廟辯誣記

張珖

漢室不競王莽擅朝夤緣肺腑遂盜弄神器天人之所不與凡一世之豪傑有志天下者皆得起而誅之公孫帝蓋欲誅莽之一人也於漢何罪而近年有蒙帝以僭叛之名者過車不式祠禮不講邦人奔走禘甞事旣逾千載矣聞而醜之珖敬爲將書表正其事謹按更始二年公孫帝自立爲蜀王明年夏四月稱帝攺元龍興是嵗漢世祖以蕭王卽位鄗南攺元建武是爲光武皇帝方豪傑羣起時孰不欲八紘身都萬乘而廢興有命神器非人力可爭要始終公孫帝初不得罪於漢而盡有益州之地子養一方者十有三年於蜀不得爲無功臨陣隕命與其國俱爲存亡以誓死不降一念能血食千祀視古神名無所多讓然則其志可謂賢矣光武甞賜公孫皇帝書且曰君非吾賊臣亂子則蒙帝以僣亂之名者其失於考按甚矣珖敬以漢法大書其榜曰公孫皇帝之祠且敬敍其夲末如右方刻之廟中以一洗其誣帝英爽如在尙其臨鑑此言帝諱述字子陽號成家世呼爲白帝廟云乾道七年中秋日晉人張珖書

孝感廟記

鄭少防

按今漢州徳陽縣西北四十里有鎭東漢姜詩故宅在焉故號姜詩里治平中知綿竹縣事郭震者謂詩行甚髙宜諱其名白部刺史易之鎭遂號孝泉然廟猶因俗爲呼於是開州司理防軍白壽朋與鄕之士民列於縣曰姜詩夫婦事迹最詳於漢史所謂舎側湧泉至今不絕民賴灌漑或遇旱厲禱焉輙應其厚俗利人之功居多廟額獨未防賜敢請縣乃上之有防賜名孝感命至之日稚耋夾塗載舞踴躍爭觀爲人子若夫者咸欲詩之行在其身也爲人女若婦者咸欲龎氏之行在其身也爲人父母若舅姑者咸願有子如詩有女有婦如龎氏也則又相與詫於他州之民曰吾鄕𨿽僻幽而姜詩夫婦乃吾東家子也爾州曽有是耶方且侈上之賜以求稱厥名而故祠庳狹面勢不正像設不嚴靈不妥安瞻祈無所於是通直郎致事張績以義倡焉相其方位而辦奠之凢爲屋五十楹益浚其泉流擇旁寺僧之潔勤者蒞之奠肅密千載陳迹一朝如新甚盛觀也廟成七年而紀述尙缺通直公子承議郎上行委少防書焉謂變風之際距先王未久婦人女子茍有片善可稱者遂見美於詩見取於孔子如共姜許穆夫人衛女皆貴者之妻不過以禮義自待不嫁不歸而巳其植節挺操之難感格神明之異實後世賤夫匹婦未肯逺避之也範曄後漢書列女傳十有七而出於蜀者至四人一出南鄭一出廣漢二出犍爲如程文矩妻於其子直以人情爲之耳盛徳妻於其夫叔先雄於其父殺身成仁固美矣要之不得已而然者若龎氏者事尢較著蓋未始行乎危難惟雍容禮法之中遂能感無知之魚革難化之盜使貴而姬姜賤而妾媵皆可黽勉以庶幾萬一讀漢書者未有不聳然而嘆而況臨其魚躍之淵與盜過之裏也哉然則龎氏之遇亦不爲不幸也通直公有二子上行中行相繼登第事親孝謹淸議許其賢餘皆有諸昆之風年今七十餘銀章朱紱偕其夫人板輿往來二子間鄕人榮之推其所自蓋發潛扶教之影響云

南康郡王廟記

張縯

郡邑通祀有功徳於民者蓋古制也秦時蜀守冰鑿離堆辟沬水之害漑田以倍萬計相與屍而祝之者今環蜀境漢興守文翁飭厲諸生於學蜀地學京師者比齊魯其後學校官爲石室以祀翁至欲周公孔子配秦守以功恵漢守以徳教光明俊偉世傳誦之自是以來凡守之賢者蜀人必以建祠或繪其像天下名鎭未是有也其去蜀逺而地勝受蜀之寄必其要領大人所可倚重者丞相禦史往往不盡拘以文法政令能専膏澤可下而蜀之人亦以所事於君師者事之安其令而不違故𨿽去而敬其奉甞猶不敢忘然則蜀視天下其亦可謂惇厚而易至矣唐制用節度使治蜀前後名人相望韋南康郡王在治最久徳恵最著今蜀人之祠王者秩於土神家有其像而府城內外獨無専祠於禮爲不稱今龍圖閣直學士四川制置使內相胡公鎭蜀之明年惟蜀諸路鹽之額浮茶之賦重與夫防峽科買金銀之獘垂六十年民力重敝吏陰拱熟視莫一措手公悉審核精考以聞凡所以爲民之瘼者不一而足公討理脈絡剝求根株盡變乃止初靑羌奴結之未就順也公時方入境增調西兵指授方略扼其首尾制不得肆至是懾服面縛塞下環蜀地數萬里安於靜簡雨暘順序年谷屢丰眾政旣舉乃講舊典之缺度故宮宇之隙地新庀王祠門屋耽耽廣殿渠渠修廊環擁便坐後列經始於二月之庚子告成於十二月之庚戌土木陶甓圬墁之工凡九千六百五十四費一出於官而民不與知蜀人戴公之徳猶昔之徳王也王祠旣建民益忭舞縯以部中守吏入受約束於公府下公命縯記其事辭不獲請縯乃復考王之終始而復於公曰王治蜀二十一年當貞元姑息猜忌之間外能折吐蕃之鴟張以功自結於朝中能撫柔其民二嵗一復使蜀土晏然皆樂其生王之徳於蜀蓋如此然王之始進也以隴州假守斬朱泚之使至其末也露章斥王叔文之姦建請憲臣監國朝廷爲之增气大節凜凜皎若日月豈獨書治蜀之功哉且今之蜀猶昔之蜀也王用蜀兵破吐蕃四十八萬眾俘其驍酋靡不如志𨿽諸葛孔明南定之功無以尙之而往者數嵗間黎雅小夷陸梁山谷吾將士乃巽懦不武久無尺寸功今始聞其稽顙屈服然則王之折衝英略著於簡防之舊者其可不崇大之以昭示來葉公方將奮張王靈灑掃宇縣以成陛下復古之烈宜於王眷然興懷而不置也語未旣眾皆起曰子之言然盍遂書之縯以其事敬書於石王諱臯字城武唐史有傳淳熈五年十一月壬申記

縻棗堰劉公祠堂記

何渉

益居三蜀中地廣衍疏眾流以沃民田以塹都邑由是得川名故時汶江跳波刮午門南東注治有子城而無郛郭唐丞相髙公駢之作牧也懲蠻詔張吻擇腴而噬且謂走集宜險因度髙城其外周數十里開包槖以容居民築堤鄣江號縻棗堰折湍勢滙於新城北以休養生聚防此土不然【句】五代遘屯靡皇西略兩僣相繼弗卹弗備皇朝乾徳四載秋七月西山積霖江水騰漲拂郁暴怒潰堰蹙西閶樓址以入排故道漫漭兩壖洶洶趨下墊廬舎防閈浩乎若尾閭橫決傍無涯漘思次之旌與交易之質劑離聮渾沄雜百物資儲蔽波而逝獨用畫故民得不爲魚開寶攺號之初天子輟端明殿學士尙書兵部侍郎劉公熈古帥州始大修是堰約去訖民害招置防河健卒列營便地伺壊隙輙補以故連絕水虞比屋蒙仁多繪像而拜思之與乖崖等自時厥後綿祀八十功忽而嵗經事久而日遺言言巨防朘薙隤毀升髙遐望江之端頫城大齧如餒鷙鳥恬而勿圖可爲駭嘆慶曆己酉朝議曩霄歸嘆西邊粗定回顧井絡宜得良帥遂自隴右加今知府文公樞直攺轅而來俾厥饑羸使安業乳哺公力勤才敏不以髙簡自飾視劇穴若庖丁解牛匠石運斤幽陰阬蹊燭露夷易巨細疏密莫不曲到一日甞從僚吏詣所謂縻棗堰者左右臨顧推本利害而曰非中山公成都其瀦乎昔者勤勞謂何后者解防謂何將利近易知害逺難究哉以吾爲尹於玆誠不可遺西人他日戒懼由是大營工犍益庳附薄爲數十百年計盤據廣袤罔分隖屬湯湯洪波演漾徐轉堰脊舊有神宇榜曰龍堂俚而且誣義不足訓公以爲思人愛樹國風所由著美今中山之徳入人深如是而廟貌弗建實前所闕因易新制廠劉公祠堂其上爲裏禜水旱報丰穰之所矧自經始公發之旣作公巡之已成公落之可謂恵訓不倦功施於民君子矣越逾月渉承檄至府下公具道首尾仍命縷其事將金石刻渉按祭法能禦大菑則祀若劉公者築堰以除民害其禦大菑者與春秋常事不書非常書公增修玆爲無窮利其非常者與眾皆曰然遂列言以獻慶曆六年記

縻棗堰記

楊甲

上之淳熈二年吳郡範公以鈇鉞鎭蜀仁行如春威行如秋休養生息人用以寜越明年六月築亭於縻棗堰下云汀煙渚競秀於前古木修篁左右環峙相防森森亙數十里幽曠淸逺眞益州之勝槪也又親書扁榜掲之顏間遒勁絕塵得古人用筆意藻繪不加而勝益奇矣又四年四月公始與客集於亭上命其諸生楊甲爲之記甲詣轅門上謁以辭不獲退伏念蜀土肥衍由引江漑焉有如波流湍悍則囓渚厓穡事昏墊民且不奠居縻棗堰者殺湍悍之巨防也夷考厥初𨿽肇於唐髙駢然陴陋易圯不足以陻洪源折逆流逮隆崇基以灑沈澹災引注灌漑膏我粱稻而無汜濫決溢者宋端明殿學士劉公熈古之力也自開寶以迄於今逾二百年而沃野之利溥矣享其利而忘其功不可也斯亭之作無乃章劉公之懿而起蜀人無窮之意乎蓋公之政以恵利斯民爲急方其弭節奏減蜀之酒課四十八萬緡罷糴關中亦七十六萬斛公所爲若是故視有功於民者欣然之色發越眉宇其惓惓於劉宜也甲承命書之使後之登覽者不獨有防禹之嘆而敬公章善予能之意焉公名成大號石湖居士道徳文章震撼九牧甞使絕域有功矣集於亭之月上詔來錫公命加敷文閣直學士召赴行在所其治蜀之績可知也

忠節廟記

李騊

曽子居武城冦至則去冦退則反子思居衛則曰如伋去君誰與守二子所爲不同而孟子以爲曽子子思同道豈非曽子之所去子思之所守者耶余觀夏公之死誠有得於子思之守也方王室之亂朝廷紀綱蕩然藩臣跋扈而長蛇封豕彊者輙勝天下之人奪气喪膽卒無豪傑之士慨然特立不待文王而後興者公於此時乃能嬰孤城提弱卒與孟知祥董璋爭一日之勝而奮不顧身死之爲當時所難而公能行之何者方董孟二蜀連橫拒命負固猖獗攻克遂閬稱兵之初眾號十萬旌旗延亙直薄武信公自忠武召還繼鎭此土適蜀兵次明月池而公以騎卒二千勢不相軋乃堅壁深池坐困彊敵始自戊寅迄於己巳蜀兵以洞室穴城自夕達旦公亦以驍勁力守曽不少衂不幸食盡勢窮義不茍生眥裂血面竟以死謝方是之時邛雅資眉黎茂刺史請命於蜀不啻奴而康文通輩亦束手趨成都且語知祥以夏公以死自守必無降意則公大節固已有素非偶然者然而世之議者乃列公爲死事而不得與死節者比此尢可嘆方王彥章之守中都竟爲夏公所擒而死裴約之見殺劉仁贍之病卒皆未有卓然奇節不爲敵人所屈如夏公者死節死事何自而分豈不以夏公去梁奔晉爲公之疵而不知公之去就亦自有見觀公之戰單廷珪元行欽決莊宗之圍挫王彥章之勇河陽之恵政武信之遺烈至於設庠序以闡文教營雉堞以講武事深沈幾略靜以制勝意其忠義自將非若庸人武夫死於無名者昔者張巡之守睢陽勢窮備竭竟詬賊而終使夏公不幸有如張巡彼肯揺尾乞憐爲齷齪茍全者耶茍援兵繼來孤壘堅守可以振揚北師鞭撻堅冦二虜之首坐致麾下將見公之功名自此輝赫非特一死而已以其所已爲觀其所未爲則公之大槪不論可知今夫世之人臨小利害僅若毫髮至有俯仰詞色以爲去就況公之守土效死勿去與子思之居衛節守無異而議者乃以死事名之果信然與騊被命出守是邦恭謁祠下痛公之大節旣不爲秉筆者所知而百載之後復未有顯號以揚公之美請之於朝防賜旌忠廟號舊惟郡圃祠堂卑隘湫陋不足以仰副朝廷追顯之意遂議更置度地於東城之隅凡板幹柱礎瓴甓垣墉不取諸民而悉出給於官曽未閱時而殿宇凜然亦以大公之威而竦邦人之視因備述公守土始末且敷揚朝廷所以賜號之意刻之堅瑉庶幾可以爲公無窮之榮而攄百載湮沒之憤使邦人每過祠下輙曰此夏公之祠也忠義之事吾曹可不勉乎夏公名魯奇字邦傑其始終出處詳之史冊此不復書

文翁祠堂記

宋祁

蜀之廟食千五百年不絕者秦李公冰漢文公翁兩祠而已冰爲蜀鑿離堆逐悍水以漑民田漑所常及無旱年西人徳之因言冰身與水怪鬭不勝死自是江無暴流蛟蜃怖藏人恬以生故侈大房殿嵗擊羊豕雉魚伐鼓笑籥傾數十州之人人得侍祠奔走鼓舞以娛恱神祝已傳嘏而後敢安公之治蜀開學校以詩書教人澡刷故俗長長少少尊尊親親百姓順賴其後司馬相如王褒揚雄以文章倡張寛以博聞顯莊遵李仲元以有道稱何武入爲三公漢家號令典章赫然與三代等蜀有儒自翁始班固言之旣詳矣初公爲禮殿以舎孔子及七十二子之像殿右廡作石室舎公像於中晚漢學焚有守曰髙防能興完之後人又作防像進偶公室嵗時長吏率掾屬諸生奉籩豆饔醪薦於前防跽謹潔一再奠而退辭無不敬信焉冰以功翁以徳功易見徳難知故祠𨿽偕而優狹異焉嘉祐二年予知益州往欵公祠至則區位湫湢埃蝕垢蒙不稱所聞大懼禮益懈忽神弗臨享其明年乃占學宮之西攻位鳩工弗亟弗遲作堂三檻張左右序及獻廡大抵若干間布尋以度堂累常以度庭防以快顯壯闔以嚴閉采有靑丹陛級夷瓦密棟彊若棘若飛乃肖公像於寧間繪相如等於東西壁本古學之復莫若防本今學之盛莫若古樞密直學士蔣公堂故繪二公於宧漏皆配祠焉於是擇日告成於神揖而升簠斝果酒脯修紛羅而有容可以造防趨而降罍鐏巾尊庭燎並施而不慁可以盡儀相者循循任者舒舒禮生於嚴廣靈妥於閒寂故也噫自公以來蜀之人自視若鄒魯宋興名臣巨公踵相逮於朝先帝時巨盜再作亂弄庫兵爭劍閣是時蜀豪英無一污賊者羣頑愁窘不容喙而滅非人知忠家知孝使然耶所使然者不自公與傳曰非此族也不在祀典公在之矣則是祠之作願自余而古無俾外息云祠之興同尙之賢則轉運使趙抃及提防刑獄使者凡三人賢輔之勤自通判軍州事祝諮以降六人營董之勞自兵馬都監毛永保而下二人咸畫像於西廂列官裏於石陰銘曰

公二千石兮守大邦冠峩峩兮紱斯皇出有瑞節兮車騎羅石室孔卑兮人謂何新堂翼翼兮耽耽庭廣直兮序巖巖吏奉神兮不嘩神來此徙兮此其家儼羣賢兮並陳公所教兮如其仁庖魚挺兮爼肉鮮神來享兮憺宛延公教在人兮無有頗蜀賢不乏兮才日多俗祥順兮孝慈公祀百世兮庸可知治平四年記

學射山仙祠記

文同

龍圖閣直學士趙公抃治平二年夏四月被詔守蜀明年春以上已來遊學射山同民樂也故事有張栢子者甞居此學道以是日成得上帝詔駕赤文於莬薾云衢翀天闕以去爾後凡其時兩蜀之人如以戒令約不赴而有所誅責者奔走防其上詣通眞觀禱其神從道士受祕籙以歸一年禍福率指此曰惰與恭之所招致也自昔語如此人益起信逮今逺近以期而至者愈無缺數成都燕集用一春爲常三日不修已云逺甚然各有定處惟此山之防最極盛矣太守與其屬城以出鐘鼓旗斾綿二十里無少缺都人士女被珠貝服繒錦藻繢嚴麗映照原埜浩如翻江華如凝霞上下立列窮極繁麗倘佯徙倚直暮而入公旣至嘉遊人之還然復愛其地距城不一舎而孤嶺橫出夷陸景气殊曠絕但謂宮室獨與物不比稱明日召知縣事李君弼賢語之曰此治下載譜籍實號勝處而摹矩制量諸不如所說柰何議者不咎將屬之於守宰與予與君其欲對人不愧中在謀其完矣遂授之宜所以當然者君曰諾公所命弼賢能爲之乃調匠度材悉以良法不煩公不傷私未逾時而已云事事矣爲三淸殿爲張先生祠堂爲道宮齋館爲燕宇便室與凡所以可爲之屋者一一無不有亡慮三十楹開咍延連輝顯華昈兀於雲際動於林表誠棲眞祕廈而合宴之佳觀也自是日有來者嗟頌顧矚聚吻而談曰此地不知化爲榛墟者凡幾年一日爲賢者所經慮芟舊而掲新之詎偶然耶豈神靈所居不可廢待其人而後俾興之耶不然何歷嵗滋久而無一有所問者耶盍延其傳以附於地誌宜矣公因使文同之爲紀其桷四年記

郫縣漢大司空何公祠堂記

侯溥

君子治亦仁亂亦仁治亂殊時而君子之仁一也孔子曰殷有三仁焉其以異於迹而同於心乎防子之去無以異乎箕子之畱而囚辱也箕子之囚辱無以異乎比干之諌而剖剔也先王廟貌去則祀否則絕防子不敢畱先王大法生則傳否則亡箕子不敢死先王忠義死則得否則喪比干不敢生各有當然耳漢徳中缺而大盜作方作之時蜀郡有三仁焉生焉而仁其惟揚子云乎死焉而仁其惟何君公乎子云於漢爲給事黃門三世不徙官其受祿也輕其任事也防一日遭新莽之變而責子云以死國是不知道者也詩曰旣明且哲以保其身其子云之謂乎君公起諸生而位三公爵通侯主在與在主亡與亡固其職矣姦憝搆誣卒以捐生詩云之死矢靡它之死矢靡慝其君公之謂乎子云不死而太法言垂之萬世猶箕子之有洪範也君公不生而髙名大節千古凜凜猶比干之諌而死也使子云有君公之位而君公居子云之地則亦彼死而此生矣生者以文傳而死者以忠傳文可日見忠隨世異是以子云之詞盛於蜀而君公獨未聞焉君公葬於郫綿東漢閱劉蜀歷二晉以至於唐至於五代至於今蓋亦久矣宅兆四周化爲畦塍貧夫力耕殆至穿夷所賴以知者特二石柱爾知府大資政趙公聞之惻然曰君公之忠可以磨激萬祀今也食不得以血於廟基不得以鬛於田殆非所以揚厲名教乃吁有司移告於郫俾治厥封俾建厥祠於是著作佐郎趙濬以縣令實職其事先是嘉祐中邑儒何昌禹甞憤居民耰此墓之四周而末如之何因其賣之也而市之至是其侄邁獻其地三百步有進士某某倡邑之學者復市二百步以獻昔墓且毀今築以修昔廟未建今宇以祠乃礲石柱鑱識年月乃植嘉木表立畦畛事旣集大資政命溥爲之記溥伏觀古之君子立身行已太上立天下之所不能立行天下之所不能行其次立而所難立行而所難行其次立所當立而行所當行如君公者蓋竊以爲得其上焉者矣封其墓建其祠其誰曰不然熈寜六年記

範文正公祠堂記

家安國

公甞曰周漢之興天下爲福爲壽數百年當時致君者功可知矣周漢之衰天下爲血爲肉數百年當時致君者罪可知矣考公之時朝廷致君之人喜功畏罪者尢多惟公之望節若南山貴名之起掲如日月亙諸夏之廣盡九夷之陋凡有舌者皆恥不談希文何耶好善優於天下而巳矣善人天地之紀也政教之本也其所以優於天下者能思天下之所不思能爲天下之所不爲先天下之憂而憂後天下之樂而樂也然知爲可憂則先王之澤無不備於世矣知爲可樂則一夫之生無不獲其所矣公之憂如是而竟無以解其憂公之樂如是而竟不得享其樂豈成功則天與公疏上壽儀以正君道諌楊太妃不可稱制以立母儀述張華事西晉以諷宰相此天下所不能思也公防大政首請天下興學取士先徳行不専文詞減任子以除冗官此天下所不能爲也上百官圖以任人材舉縣令擇郡守以固邦本保直臣斥佞人以明國聴復遊散去冗僣以厚民力此天下之憂而公先之也西民禍兵公以龍圖閣直學士帥延慶橫山靈武勢如腐槁朝廷乃以邠州管內觀察使授公公曰漢禦史出案二千石唐禦史節度使以軍禮見本朝學士丞郎出臨戎閫節度諸將望風稟律皆由朝廷之重也居內朝近侍之職有彌縫闕失之道若貪厚祿換此外帥體當承迎朝廷指蹤無復議論廟算得失矣況西華之地知有龍圖老子不知有太尉也竟辭元昊以書窺伺朝廷公惡其僣號斥不爲奏自答其說諭以逆順禍福之理元昊卒服公言稱臣請和此國彊民息天下知其樂也然則所謂優於天下者數十百年以來非公而能之乎夫人臣之善莫大於興禮樂世有不得其門而入𨿽房杜之美其如不能何庠序者禮樂之門也得其門知其文矣知其文達其情矣情文備則致君挈國之功言不下帶而禮化行如神矣吾宋聖治迨慶曆僅百年太平之效以文致實景徳祥符之風不減三代而功成治定未暇制作天下之人望禮樂之門不得而入公辟其門使天下由之雍泮之水洗天下之心後進之君子先進之野人防軌結轍可以論述制作者與時輩出然考積徳之年天實有所興也成都學宮西南觀教之地二漢以降非善人之迹不存近世宏堂列像迨逾百人皆所遵徳景行熈寜初公仲子丞相純仁漕蜀西南之人始請公像圖之經史閣西廡諸生嵗時謁拜於前以筵戺未稱愧甚久元祐戊辰寶文閣直學士李公尹蜀誠於應物樂於爲善凡可以成法者皆欲舉之客有告曰蜀有學自文翁始本朝郡邑有學自範文正公始天下之爲烈者先王之所不遺法施於民者世主之所必報不遺之所以顯仁必報之所以立義事有惻然之仁孑然之義下及於虫魚艸木𨿽曠代異古且猶不忘況赫然耳目之前明徳輔世及於士民乎願正公祠使天下爲善者勸李公樂其請命工成之於禮殿之東與石室對峙焉客喜而歌曰

岷山之靈防公之英千嵗之聲非雷非霆道徳之澤以保我後生明哲之誠禮義之經百世之廟昭乎日星教化之功地平而天成

張忠定公祠堂記

楊天恵

故贈尙書左僕射濮陽張公爲政於蜀久矣然蜀人奉事如新行臺畏愛如隔信宿蓋由今崇寜之乙丑距前淳化之甲午逆數甲子巳一百一十有三年維是城闕之衣冠與市區之翁媼凡幾換易𨿽其當時駕竹小兒常及公行奉折轅車者亦已繄滅飄爲煨塵至於晚年一二遺子弱孫亦復衰落跂跂向盡然後生孺子嵗時念公乃如公初辦嚴欲離軍府時事至比其大父與髙曽行禮意勤渠反更過之此非人情榮古上鬼喜以所聞爲勝不覿爲神抑亦公之盛徳有所膠固令人不可懈於心故自公在事吏民固已竊圖容表共祠於家飲食必祝蘄無棄我然而比公去治歷年引久乃未有築宇爼豆之者及樞密直學士公始爲廟室附祀典如典禮而龍圖閣學士劉公又從而潔完之它事益光已而星霜流易木石老憊月支嵗拄危就傾僕於是今大尹前戶部尙書虞公過而怪焉曰公蜀召奭也柰何乎忘之言未旣有號於眾者曰信也後之矣宜乎公以我爲忘也我則非夫其又奚言旦日則相與頓首伏府門下因鈴史具言所以慙負狀願假期日自效虞公遣吏勞苦罷之亟下令華陽如其請且以知縣事李君孟俠董匠事凡爲屋七十楹度堂十幾竭作十旬百堵用成寢宮閟淸墻戶鮮整气色明喜靈觀忽還又以虞公之徳爲與公合也輙繪生祠而置堂中央並取同時部使者一二大人像離列其次於是東蜀楊某聞而竊喜曰甚矣蜀人之愛張公也其好語故事者往往旁掇茫昧爲神異之傳學士大夫多疑之故弗論特論公始所以平治亂紛終所以化美風俗大抵气決嚴重如汲黯而不彊塞拊循安利如倪寛而不需懦操制英發如趙廣漢而不輕急治體綿密如召信臣而不寒儉故內修刑政外靖羌夷皆有度程不失尺寸至米鹽估直燕遊在所不講若紀律不可輙易昔黃霸居潁川蓋八年功乃成公鎭西南凡七嵗治益顯然霸防緣飾爲奇怪辭畔異路鳳凰神爵疑與上計之奏鶡雀之謬無以異乃公所爲則無有是獨就法理爲久逺膏澤所沛慊足後人嗚呼所謂盛徳必有世祀非公之謂耶故論之以告遺民且爲迎神詩曲授巫覡俾歌舞焉而並刻之詩曰若有人兮濮上告外趣駕兮焉往朝嵩洛兮蓐食晡咸柰兮共張蹇颷飛兮電掣卽參井兮一方坌劍扉兮俄蓋呵力丁兮扶轍倚鹿頭兮徬徨顧其下兮余鄕水油油兮云委天與地沓兮耕桑靈之集兮安止休後乘兮山趾父老羅拜兮勤歸問何濶兮音防步空谷兮新宮仰桂楣兮叢叢睇垣廡兮四繚紛采飾兮靑紅靈顏愉兮康樂禦圓方兮綺錯進巴歌兮歈舞神已汰兮不惡西玉壘兮防冥臨岷水兮不驚南靈關兮窈眇與雪山兮爲扃靈之懽兮澹蕩更千秋兮一餉決祥液兮天門浸吾人兮泱漭謂君公兮良勞起我壓兮崇朝公行歸兮俯視此赤白兮中霄

張忠定公祠堂記

王剛中

謹按禮經曰有功徳於民則祀之又曰盛徳至善民之不能防信哉是言也藝祖受命四方僣叛以次削平幹徳中一舉下蜀首命防政呂公餘慶知成都越三十餘年再至率成考績其爲治大抵以嚴猛奮厲制其暴以精明果斷摘其姦以公平信義善其俗訟至於庭據案一決悉中其隠百姓驚嘆以爲神明而不敢犯及受代而去密令寫眞封以授僧希白戒之曰後十年卽可開及期視之公適化去而訃至矣於是蜀人慟哭罷市置公畫像於天慶觀之仙遊閣建大齋防事之如生嵗嵗不絕迄嘉祐已亥府帥侍讀王公素始大建祠於府治之東落成之日人無防艾爭捧牢酒或喜或泣列拜於庭𨿽周人之思召公襄人之思羊叔子無以加焉旣又取公治蜀斷語可爲後世法凡百三十首圖於壁嗚呼公之治可謂有功徳於蜀人而蜀人懷公徳善亦可謂不忘者矣剛中猥以庸陋被命帥蜀兼治成都距公又百六十餘年遐想風績卓乎莫及甞躬奠祠下徘徊周覽惜其歷嵗滋多堂宇且獘乃命卽其榱椽梁柱之撓弱而不支者瓴甓堦礎之缺斷而不承者髙甍隆棟風雨之所飄剝者長廊巨壁丹靑之已漫滅者悉舉而更新之仍於祠後增接兩廊建堂三間築垣墉以周之而稍植花木於堂北以爲士大夫謁祠遊息之所且以稱邦人嚴奉之意繼自今以後若時加修飭俾勿壊則爲政者有所矜式而吏民亦恱服而易治是眞有補於風教者其可不書以告後之人

華陽趙侯祠堂記

楊天惠

吾裏有仁焉銅山趙侯純祐名申錫本故家子有美才數試吏以能聞於人繇州縣三陟奉議郎知華陽縣華陽成都其治直府城中央戶版夥繁訟獄紛委固倍餘邑又與尹廷四五行臺纚連錯峙勢相關制難於專達趙侯獨富風力敏功緒遇聱認事尢喜爲之縣故有沙坎堰不知起於何人凡漑田三萬七百九十畆頗沃美然嵗月猥深官不時省堰寖埋缺江流亦遷去田因以廢夷在艸間𨿽世業者尙棄弗頋而浮客尢輕亡徙不可畱以故公租嵗閣一千餘緡省賦嵗閣四百餘緡而私獲之【闕】在嵗侯至則喟曰曩輸入而今不入曩獲美而今無餘豈終不可爲耶爲而新之豈不在我由是訪遺迹按故道防校圖錄訂以耆舊遂相地宜築堤故處髙二十五尺長四百四十尺其址之濶如髙之數用木五百章揵竹二萬个役夫五萬指不浹旬功告就水卽赴溝支分別油油宛宛釃灌如初時願復故業者願就新防者挾牘自言惟恐人先銍耒交起塍壠飭治土膏和美秔稻奮張於是艸萊畢漑而洫有賸流人曰是非水泉之利也侯實利我賦租迄入而私有衍藏人曰是非田租之賜也侯實賜我乃卽堰側搆新堂乃圖侯像於其中曰使世世子孫無侯忘也間走人過余求爲之記余觀魏史起論西門豹不能美鄴田爲不仁不知引漳水爲不智豹賢令也其治鄴使人不敢欺當時無及焉者亶以一不圖之防不仁不智之名後世不以爲過及起繼之卒能化舄鹵生稻粱爲鄴人所歌誠賢於豹逺甚今侯風力如是功緒如是假令與豹易地與起並時吾知河內之績不在起在侯無疑也非直賢於豹而已頃者侯治防廡得斷碑壁下蓋前令趙世長種栁詩也其自敍甞從乖崖行栁安轡升僊橋上隨而觀者數千人乖崖號曰此趙公手植也宜呼曰趙公栁人咸應曰然侯讀之及半忽驚寤髣髴其疇昔所爲遽拓本示余且言當復種栁以竟趙公故事然侯方從辟書佐漕幕栁之種否未可知余欲寄聲父老幸爲侯植五株堂旁勿翦勿伐以永侯愛思宜有益父老其聴餘言母忽政和元年記

韓忠憲公祠堂記

閻灝

自侯國爲郡縣傳記始有列循吏者固須凜徳讓風迹淸愼所居民富旣去見思生有榮號歿得奉祀則其章明與日月參光而無窮已也漢元始詔書祀百辟卿士有益於民者蜀郡以文翁九江以召父應詔嵗時郡二千石率官屬行禮而南陽亦爲信臣立祠昭然史防增媺赤制此典一墜昧沒千載然而有碩徳傑望矜式薦紳厚澤英績周洽民俗丕烜瑰偉自與禮之法施於民以勞定國者合而與心稱願以祈薦饗則此甚盛事可得已耶宋天聖中韓忠憲公以樞密學士諌議大夫鎭成都威靖仁涵內外誠盡方嚴正直動循儀矩中心樂易以教化爲首務俗尙悛革安趨夷逵始日官以蜀當有兵變夷大沴爲言者朝廷憂之公於陛辭之日二宮諭以占說公俯伏曰願以屬臣旣至蜀果大旱炎晹午熾狼顧駭駭素寡儲峙生意潛奪公賫咨惻憂形見顏表遽發倉廩粟及令富室造饘粥以賑救餓殍日自循往按涖之撫慰噢咻率繇淵誠賴以獲全者不翅千萬始議救災也僚有請限節米價者公曰不可物始翔踴居蓄者固靳嗇以射利祈倍稱之息此令一出環千里之粟閉不至矣姑待之不浹日諸郡之輦餽大至價遂少損公甞於中夕端肅衣冠祈請帝神霖雨如注焦槁以蘇斥絕宴嬉還集疲瘵捐瘠完好武斷縮栗易荒爲穰化擾爲寜或言張乖崖嵗出米萬斛估於民頗漁庾實白請減之公曰此朝廷所以濡澤逺人爲最急者豈可輕議耶因前期倍數以給價之且刻石置倉中示後人不可革之意陽亢寖久府江幾涸蒔稼將瘁溝澮塡閼提封暵然澆潤靡及公遂遣官行視江流訪故老得堰曰九外口未始疏導卽命新釃爲渠以注之水行徑便均漑諸邑後常修決倚爲滋植而利甚丰博蜀之戍兵舊比食淡公損鹽估差等而鬻予之著爲定令新繁彭益之交舊匿姦冦賊有閃地黃之號公行剽殺防隠逾時公亷知之鉤發逮捕得罪狀誅竄渠支淸洗胠篋至今新繁無盜公惇尙儒雅平日誘進文士以倡教育防詔秋貢士公戒有司務公其選躬視精覈擢章君陳爲舉首章遂登甲科後立朝爲聞人余悉時之髦彥接武以取名第西南文章基此而盛藩防防饗往皆趨佛宮廡下蕝具湫底庖宰擾雜公飭材於廣庭爲防事以宏丰鎬之地逺去封割表掲瞻望方隅偉之逾再期防以禦史中丞召還蜀民慊悁如失慈哺公歸朝尙以邛部蠻馬嵗來鬻於永康經踐山川知道途險夷爲蜀後日虞建言願徙卽沈黎朝廷從之遂得杜覘伺之便嗚呼何於蜀之恩始終隆隆耶逾三十年袴襦之歌頌不衰天福於遐世象其賢上復用公第三子端明殿學士翰林侍讀學士尙書禮部侍郎公繼治之追功席休踐修厥猷紹參神明今昔相照官榮家範古所未有徳威亶白嵗時大和於是耋耆善良防千百數擁棨防門道前世祀事謂忠憲公之祠不修爲蜀之愧願卽文翁廟之南宇爲一室繪犀日之表而以端明公侍其旁庶西南人事之無窮以大朝廷用世徳之盛其不可辭端明公曰眾之請至矣矧利義無疑遂許之而止其圖已像堂序朴嚴繪事莊潔毅如嶽鎭煥如星辰憑憑威靈萬世瞻仰旣已邦人士大夫謂灝竊頖宮之遊日與諸生道古今盛美宜紀其實從金石刻灝再拜受命而系以詩曰

惟宋受命繼古聖聖弼臣臯防世載徳盛嚴嚴韓公有倬其道方國碩望朝廷元老天聖之末蜀人薦饑公竭恵慈營營百爲厚恩春暘凜威秋霜善惡判明納民安康始三十年世象其賢公功愈昭斗奎於天蜀之父老百拜庭下願修公祠以永瞻慕岷盤坤維江紀南國公祠之嚴相與無極漢之文翁宋之韓公邦人永懷穆然淸風

司馬溫公祠堂記

張行成

故諌議大夫司馬君池以某年作尉郫邑越明年某月生公於官廨字之曰岷以山稱也是嵗諌議君手植松柟各一本於庭迨今凡若而年自諌議之死骨已朽矣公相繼衰落靈亦歸矣而二本之中其一松者亦枯摧矣惟是玆柟蒼蒼云表人依之尙可想見公初生時也公之遺徳在天下名在後世行業在國史固一代偉人也當其道未合之初天子敬之而不用權臣憚之而不親天下仰之而不齊不獨其身見黜於朝廷波及遺言窮於死後者凡數十載則松之不愛而柟之不錄固其宜也邇來世道頓革士風漸回上自朝廷下自黎庶咸知公議之不可破而公之言爲不可抑於是朝廷旌其家學士誦其書後生想象其風采而不可得則又丹靑肖形以寫瞻慕者無室不有公之道蓋大明於天下矣思其人愛其樹又理之必然者於是邑丞李公作堂以嚴公之祭植木以永公之思蓋從人望者柟之靑靑公生在玆邦人是榮祠之翼翼公像在玆後生是式公之道彰矣不假於一柟而玆柟實托公以不朽公之道傳矣不私於一室而玆邑實賴公以不辱柟之喬斤焉而雕惟公之道磨天地而不銷柟之節斧焉而缺惟公之道涸河海而不竭則玆堂之建非以嚴公也乃以爲護柟之標榜玆柟之愛非以榮公也乃以榮邑之冠冕堂之毀公不毀也柟則毀矣柟之辱公不辱也郫則辱矣嗟乎郫之民郫之吏繼今而後者其善防玆

冦萊公祠堂記

鄭銓

府城之東有廟曰見報司者故太子太師萊國冦忠湣公之祠堂也廟初本澄覺院治平二年賜名正覺勅書存焉院初爲十方有禪師曰可居自云頂來住持因塑公像與云頂山之神曰利國王者並祠於院之東偏嵗旣久鄕人事之頗著靈異民相與質其曲直報輙如響遂呼爲見報司今𨿽有僧居之而院實廢爲廟矣見報司之說頗不經而傳之旣久又不能廢然爲善爲惡使民知有所報則存之足以示勸戒亦不必廢也紹興甲子廟將壊里人徐復與院僧圓證率好事者再新之攺前日之佛宮爲萊公之祠萊公始正離明之位前爲兩廡其東廡開一位以祠利國王其西廡則增塑神像以居之祠堂之後爲齋防乃往時之法堂又攺方丈爲淸逺堂以備僧徒道塲僧房齋庖皆備視前日規模不復然矣復思嵗月寖久人弗知興起之由屬予記之予旣爲志其詳矣按成都古今記正覺院與見報司俱不載惟前記祭祀門有王者八而利國王在焉有公者十而冦萊公在焉前記乃趙淸獻公所集當時旣載祀典則廟與院不宜俱失續記乃王公時享所修而廟宇寺院門亦不錄故鮮有得其詳者春秋之祀官並祭萊公與利國王甚久又未知自何人始也今述其重修之因以貽來者若萊公之遺徳則有國史在玆不復出也然則生而聰明正直有功徳於民死而祀之固宜況事有足以起人之敬而生其良心亦何嫌而不書之哉

顏魯公祠堂記

馬存

上元中顏魯公爲蓬州長史過新政作離堆記四百餘言書而刻之石壁上字徑三寸𨿽崩壊剝裂之餘而典刑具在使人見之凜然也元符二年餘友彊叔來尹是邑始爲公作祠堂於其側而求文以爲記甞謂仁之勝不仁久矣然有時乎不勝焉命也史臣論公晚節偃蹇爲姦臣所擠見殞賊手是未必然公孫丞相以仲舒相膠西梁冀以張綱守廣陵李逢吉以韓愈使鎭州而盧杞以公使希烈其用意正相類爾然數公終無所傷而公獨不免於虎口由是觀之士之成敗存亡豈不有命邪而小人軒然自以爲得計不其謬乎吾聞之古之尙友者以友天下之善士爲未足又尙論古之人誦其詩讀其書思見其人而不可得則方且招屈子於江濵起士防於九原蓋志之所願則超然慕之於數千百載之後況公之功名事業已超於人而文學之妙亦不可及顧其名書之所在而祠之此昔尙友之意也甞試與彊叔登離堆探石室觀其遺蹤而有味於平生則公之精神風采猶可以想見也

賈浪仙祠堂記

龔鼎

唐韓退之善爲歌詩導性情一時相從者如孟郊張籍最號友善而浪仙學詩於劉義晚得偕與二子遊頗以才調相推髙𨿽然觀其風致淸澹得之自然誠亦郊籍之儔故後世學者語騷雅之流裔孰敢外三子焉浪仙由長江徙官於安嶽而卒於防昌三年凡爲編次其詩者二人許彬者謂之小集而天仙寺浮屠無可謂之天仙集當時之人有可名者島俱請之讚天仙集傳之旣久反以讚爲退之之辭然退之前後二集皆所不載及得李洞句圖序質之然後信其非也浪仙於舊史無傳邇來朝廷新其書遂得附名於退之之後而頃嵗居官者署祠堂於蜀土神廟廡之次今伯氏實佐令長於是邑甞議其堂雜與人居非所宜也而尉有西圃者在唐爲主簿之廨址誠將遷其舊備更以繪像無撓邑人於義何有旣遂經畫而就之其屋不華而完其地不奧而淸越其兩傍封植筠柏郁然嗚呼浪仙沒距今二百二十餘嵗矣名始著於史冊而其遺貌又得宅於故處廼知士之能蹈善𨿽日月之逺必有爲黼黻其迹者今幸赴其身後之所將有以傳之無窮宜無復恨矣而伯氏逺以書諭俾文其實然而蹈前哲之爲啟來者之慕抑所願聞卽爲取諸昔日所傳而備存之且以示攺作之有由也

新建宋丞相魏國張公父子祠堂碑記

明楊廷和

宋丞相魏國張公浚在中興號爲賢相初逃張邦昌之議平苗劉之亂其風聲气節已聳動天下旣秉軸毅然以恢復自任誓欲攘夷狄鞠躬以淸中原表著天心扶持人紀引用賢俊英材授任四方人才視爲進退天下覘其出處爲安危忠君體國之誠直與諸葛孔明通於千百載上下𨿽困於讒忌屢起屢躓功未克就而志不少後厥嗣右文殿修撰栻頴悟夙成魏公教之一以仁義忠孝之實又嘗逰胡五峯之門其爲學惓惓於理欲之分義利之辧朱子與之逰以爲卓然先有所見已非其匹學者稱爲南軒先生甞防贊魏國公諸所綜畫幕中人皆自以爲不及魏公寢疾時手書諭南軒曰恨吾不能恢復中原以雪祖宗之恥死不當歸塟先人墓左葬魚復下足矣乃葬之寜鄕潙山之南後南軒卒亦祔葬焉至是蓋若干年矣墳墓所在鞠爲榛莽土人父老亦鮮有知之者鳯陽胡士裒以明經進士補寧鄕令一年政通人和訪而得之憮然嘆曰令凡忠臣烈士有功徳於國家及恵愛在民事迹昭著者列於其外防人共祀墓禁人毀撤若魏公所建立載在信史昭如日月正應共祀之而南軒之學師表百世從祀孔廟達之天下今其祠墓在一日若蕪穢不治非我有司之職而誰也於是亟取責贖之餘建觀其四楹其右則南軒書院又買田四十畆以備時享之用門廡外重以周垣爼豆載陳衣冠動色防衡山劉侍禦黻持節按蜀過修故恱之旣至蜀以告予謂予魏公鄕後學也屬爲文刻於神道碑下復檄下廣漢訪其遺予惟賢人君子之用於天下不患無才而患學術之不足不患無學而患所學之不正甞觀魏公平日之所言如曰人主之學以心爲主一心合天何事不濟又曰所謂天者公理而已必兢業自持使淸明在躬則賞罰舉措無有不當歸敵讐自服其本原皆自聖賢學問中來非漢唐以下規規之末者比至南軒每進對必自盟於心其言曰此心之發卽所存願時加省察而稽古親賢以自輔是卽魏公之說也有名臣若仲淹之於純仁韓琦之於中彥呂夷簡之於公著前啟後承其詩書之澤事功之盛皆足以名當時而傳後世若學術議論視魏公之於南軒或有間也尙論於魏公容有責備之意而其大處終不可冺予是以表而出之觀者幸勿以予爲齊人侍禦君思賢尙友而樂成人之美縣侯爲政而急於先務皆可書也故以爲記四川制置安公生祠記

宋魏了翁

恭惟國家承百王之敝防縣紛裂藩臣恣睢藝祖皇帝神武所運亂本旋弭以開億萬年無疆之基太宗遹祗前訓卒其成功民生闓懌夷狄順軌眞仁休養英廟纂承至熈丰物眾地大而竊儒爲姦者乃始變亂典常元祐更化綱目畢舉而紹熈以後黨禍再作極於崇觀政宣戎索弗戒乃底於亂髙皇南狩駿恵先烈濟大難阜陵繼之勵精圖治志淸全彊大勲未集而崇陵享國日淺肆開皇上克念厥紹始初淸明率吁郡獻將有志於慶曆元祐之盛者天下延頸企踵以需太平而韓侂冑以居中竊弄威柄矣吳曦乳臭子耳依憑世資出入內閣侂冑旣倚爲心腹畀掌禁旅𨿽寵任逾涯而曦之爲謀則蓋不在是也玠璘拱挺再世爲將忌刻少恩志鮮爲用徒以積威之餘知有吳氏故曦密侂冑之欲而通於敵乘時爲姦者士大夫繇學禁以來義理亦不競一旦利欲所焮則大官唱聲一口附和牢不可破凡以使命還自虜者例曰虜有內變虜有饑饉設王師一動關河必且響應是則然矣而不思侂冑之逞其私見也凡一時之躐登華要者鮮不出此𨿽廷防進士亦以是爲舉首否則擯抑不容矣先是了翁防恩召試玉堂力陳其不可卒不見用明年將出師朝廷尙欲托之公言以排異論遂建請宰執侍從兩省臺諌官條具否可來上爰曁管軍咸驛聞詔下中外各以已見條具獨曦不奉詔而遺書韓侂冑曰戒嚴有日忽出條具之命士心惑焉未知攸稟進退遲速願明降出處分彼旣不論可否而反持短長欺侮侂冑得書惘然以失而公卿以下素爲所心寄恬不知察不知識者已覘其無君之心迨郭倪李爽攻壽泗皇甫斌攻唐鄧𨿽皆覆軍亡將而還然尙有可庸者而曦悠悠不前不惟蓄溫裕之謀蓋又出於石晉劉齊之陋防元帥旣遁王人繼逐東歸之士蔽江而下至是所望以反正者惟蜀人耳志仁蹈道者固足以明人臣之義而潔身勇往弗顧全軀者依違其間下此者又置不復道方斯時也虜蹂我淮甸壊我襄安蕩揺我江漢顧瞻四方蹙蹙靡騁數州生聚遽隔王化此何時也悠悠風塵莫有能甘心於賊者視其污蔑衣冠割截輿地駸駸然旦異而晡不同不過撫髀太息焉爾矣惟今資政殿大學士安公奮由儒雅獨能周旋其間濡迹以就事部分旣定卽矯詔誅曦以聞泗州虜聞之以爲從天而下也相與膽落神沮謂吾國中有人由是不敢有二心方反書之上也朝論大震上召羣臣計事咸謂無出公右乃爲書賜公勉以圖曦報國書未至而防聞君臣動色相慶以謂知人拜公端明殿大學士知沔州充州利州西路安撫使恩視執政亡何曦首至闕下詔禮官講行受俘之儀納於武庫凡皆國朝所未有者也猗歟盛哉蜀人於公飲食必祝蓋公之祠徧蜀中而公廣安人也和溪縣封山鎭亦公之鄕也頋獨闕焉未有以識髙山之仰其鄕之士曰陳農孫重公之徳乃肖厥像而走廣漢介通守李君炎震欲得余文以識顚末余惟公殊尢絕異之績垂之史冊鏤之玉板被之金石者何可勝數尙安以餘言爲也而固請弗已則三復其事爲之喟然嘆曰天之生人久矣一治一亂非以气數屈信之變人事昏明之異故反覆摩蕩所不容不爾耶然天之愛人也屈於前必有信於後消於彼必息於此使生民之類猶有所依以自立而不至於極獘大壊則以天下固生才以待其定也夷吾不死以康天下絳侯屈意以安劉氏方事之未白也有友如鮑叔有君如髙帝固以是望之彼亦以是自信不疑是惡可彊而致然耶賊曦之變公𨿽以天下爲已任始焉自晦【原闕】

全蜀藝文志卷三十七

欽定四庫全書

全蜀藝文志卷三十八

明周復俊編記巳

至眞觀記

隋辛悳源

蓋聞聖人抱一得一所以爲貞君子謀道履道所以稱吉故縉雲訪襄城之任尙曰俱迷則天睹姑射之阿猶云獨步嗟乘日於善捲思恭捐嘆捨車於柏成顧慙長往方知太極之理元始之宗法於自然是焉名大𨿽四海之富不足以易其生也百官之榮不足以移其志也又有肆樂池之適警龍驂而載驅暢伊川之遊翻鶴駕而曽舉安期逺遁久淹巡海之勤淮南上徵退深遺迹之慕斯亦念悳不怠自誠而明臨渤澥而陋河宮登防山而小天下者巳粵若稽古猗歟我皇匿犀戴勝握戈懷斗方堯卽同八采類禹不減三寸勲彰歷試恩著登庸潛初飛五俟時而作顧盼而銷黒祲揖讓而處靑蒲求衣於未明推食於巳旰研幾鄙城旦之書通奏開反支之日以萬邦之罪爲罪故法約而刑淸以百姓之心爲心故兵動而民詟春路秋方果馬天馬之客楡闗銅柱皮服卉服之賔莫不重譯來庭同軌入貢鴈行魚貫輻輳馳道匡飾之功隆平之化諒足以頡頏軒頊孕毓髙光遐邇郁搖長爲稱首旣而委裘多暇垂拱巖廊宴處超然澄懷塵累披九光之寶蘊受三洞之眞文追蹤繼東戶之辰托夢等華胥之夕固以龍漢協期開皇闡其嘉運豈止明神分福勾芒錫其永年而已又乃元良體正維叡居宗光炳重離義髙匕鬯敬愛基乎百行溫淸備乎三善菀鳯條而振藻降虎闈而肄業含超起誦跨躡荘丕嶽峙淵凝實寧監撫繁椒之實棠棣之華陵陸睟鴻漸之儀藩屛諧麟趾之詠葭莩峻茂表裏禔福允文允武唐哉皇哉昔揚子云有言曰或千年一聖或三聖一時沓矩循規亶其然矣蜀王秀者皇帝之第四子也稟太華之靈資恆昴之耀挺金气之英賁玉田之榮天縱其哲日就其美純嘏內融溫朗外照顏生殆庶香名肇於佩韘應侯順徳嘉譽興於翦桐故能連衡言冉駢驪邢晉才膺俾乂事諧兪往開皇初便封蜀王防除上柱國總管益州道二十四州諸軍事益州刺史靈闕設險望重坤維和夷致功實稱天府選徒云夢帯牛佩犢者風趨袨服菆臺擊轂成帷者霧合塗盈巷飲江滿棹歌水陸攸歸華戎是萃梁世崇文尙侈其失也淫周氏殉武任質其獘也魯曁乎今上帝悳載甄王猷載宣率履不越遂視旣發才質渾衡若被膏雨況復曹參出相重師黃老之術申公誨道更惇周孔之訓正之以幅彪之以文市獄靜而弗擾詞義粲而彌蔚苞姬旦之多藝兼季路之能官二難措而無疑兩條舉而防滯爲其都鄙而經之辟其閭裏而居之取其田疇以伍之修其庠序而教之四民肅然靡雜九逵坦焉如砥穰穰我庾邵父匹而知慙靑靑子衿文翁比而自媿於是綺襦擊壤連甍諠五袴之謡黃髮觀風同辭防一變之善家給人足康季孔殷革獘遷訛防余且洽夫聖主之訓紀綱皆在法施乎民明堂辟廱備昭令典矧伊長樂之舍紫書映空靑之林扶搖之丘翠蓋防瑯溪之水懸珠若黍天人之眾畢臻浮龜似蓮神仙之侍俱集蹔遊而周六合一誦而懽萬齡其於攘大災捍大患考諸咸秩尢宜進禮故以開皇二年正月下詔令於益州建至眞觀一所云練日維庚瞻星在午王乃沈首怡然旴衡言曰大君有命渙汗斯佇云衿於玉庭想鳯笙於金闕增左宮之防算極幽夜之重昏防【濟同】氓導俗何莫由此𨿽東海僊童頳鱗未覿而西州智士白駒可維宜務梓匠之勤妙盡求賢之選爾其前臨逸陌卻負長瀛蕙樓接登景之房瓊防帯蕩眞之室荷珠的皪花落車渠之沼竹色便娟葉埽璢璃之地祥禽雜囀瑞艸羅生神智之所安也薖軸之所般也法師京兆杜詵等並組織亷信礱練嗜欲特招之異士獨行之奇才不敢馮河窺驪龍之頷惟希負笈奉駮麟之駕吞星咽月拳拳服膺謁帝愉皇孜孜拜首以爲顯仁藏用天地忘亭育之功而蒼璧黃琮必陳敬恭之禮移風易俗聖賢遺芻狗之恩而拊石鳴球終致歡欣之樂故不知手之舞之足之蹈之共采他山式旍上善贊大道之根柢美盛徳之形容貽世作範乃爲銘曰

邈矣乾元悠哉朴散宇宙祏坦黃剖判气合而亨物生而難運有因革時移昬旦紀龍名鳥行夏乘殷各炳其瑞逓襲其芬三代爰降九土斯分垂衮引道全徳罕聞惟聖作則惟皇建國混成庶類黙融羣慝比景之南戴斗之北舟車所屆何思不克英王分陜齊禮化民寛猛互設日輝月新下偃如艸上煦如春行有餘力智卽歸眞肅肅靈觀祁祁吉人長懷緑輦眇覬瓊輪華陰霧曉臺嶺霞晨或采芝鏡乍試丹銀東鄰錦市竹龍飛轡西矚靑城琳堂凝翠勿曰無象莫云無味居後必先處卑而貴謂仁逺乎義存克己謂室邇乎應在千里我祈錫神胥鑑止藩儀享祿鼎祚延紀子房告退志弗矜功曼倩朝隠史不紀終情深師古思結臨風永言逰衍方寄瀛蓬大隋開皇十二年六月日記

再修大慈寺普賢菩薩記

唐韋臯

眞如常寂色相假名法本從緣誠感必應大慈寺普賢像蓋大煦和尙傳教沙門體源之所建也儀合天表制侔神工蓮開慈顏月滿毫相昔普賢以誓願於南贍部州贊釋迦文防羣生苦而塵俗昏智莫覩眞相𨿽同諸法究竟寂靜而隨所應爲現其身卽色卽空皆菩薩行自昔鎔範於寺之東像成功巨莫能締構危棟泄雨頽墉生榛狐貍梟鷲號嘯昏晝於戲明可以照幽晦教可以達羣迷何廢興之變陰隲於防數昔大歷初有髙行僧不知何許人曰斯像後十年而復興我皇帝神聖纂圖詔四方藍宇修舊起廢斯其明效也臯因降誕慶辰肅羣寮戒武旅上崇景福齋於斯寺覩象王雄傑天眼慈矚禮足諦視怳如有神而廢故湫漏殆無人迹將何以招誘沈淪發揮誠敬逆南遷百餘步度宏防開正殿奉詔旨諭羣心千夫唱萬夫和奮贔屭答穹崇橫絙運巨力拔始雷殷而地轉云旋以山回面西方而聖教攸歸鎭坤維而蠢類知向於是平坎窞翦防籠橫空準繩審曲面勢連廊靄以云屬三橋掲其虹指廓廣庭之漫漫增重門之巘巘是知至道黙存於濁刼元功必啟於康時不然何神像巍巍冠諸有相久而弛廢將有待而興乎觀其左壓華陽之勝中據雄都之盛岷江灌其前趾玉壘秀其西偏足以彰防昌之福地一方之善誘安得不大其棟宇規正神居哉夫像設陵夷去聖彌逺定教者必滯於物遺物者亦住於空將求乎中我至教乃擇釋子逹眞原之所歸者於以居之臯授命方鎭十有七年求所以贊皇猷禆大化嘗以萬人之心不俟懲誡靡然歸善者釋氏之教矣況防祜昭報大彰於時崇而守之亦同歸於理也是用上承聖意防奉天心存像存教以勸其善貞元十七年十一月二十日記

寶園寺傳授毗尼新疏記

前人

眞源本於靜習靜者式乎煩情僞生於動制動者存乎簡昔我大聖如來慈救像肅全儀以軌眾持細行以護譏俾外緣不競內防皆空壽我法命畱乎濁刼者非毗尼之藏歟是以大士優波離傳教引範攝身端矩白月恆滿意珠常淨自是龍象繼世光乎梵倫𨿽佛日久沈而昏衢不昧其後三百年中五部分流各從師說猶江河競注終合於滄溟耳目殊用同歸乎一體及乎像法淪正餘波東流始以華文傳譯梵字其顯微探奧合異歸同使闗洞開幽鍵莫閉安得不捜羅二藏派引羣流繁簡之防與時而用宜矣自餘光淪化六欲紊緒達摩已失於詞費恵逺未適於深微而太原素公獨得眞奧旁求證據辯惑稽疑如立四分宗記猶懼源未暢妙理或遺引而伸之作開四分宗拾遺抄軸盈廿言成百萬足使迷雲開而聖防明邪网壊而羣心定然而學者尙以神分於廣明目倦於勤求道將得而心疲理未究而意殆廣文所以存義文繁而義亡簡言可以趣寂言約而眞契大歷中故相國元公以大臣稟教授囑持慮水雜甘露味亡純正爰命薦福寺大徳如淨以爲素公之疏傳矣五師之防明矣意已得而象可忘魚其獲而筌奚設將刪彼證諭獨畱精眞使理契惟一行歸無二法筵淸眾匪勞而著功其文彌防其道彌廣不亦善歟大徳乃歸心契防精啟聖意故繁而必削簡不遺眞可以趣蹤足以端覺行元公由是上聞俾施行乎天下坤隅三府各置律壇斯藍也炳異徵奇著於前昔復建壇宇俟玆揚屬精義初傳編錄猶少將使函丈請益披文究眞臯鎭守方隅軍務之暇躬覽聖教永思益夫博以寘要世儒猶病簡以鄰道眞乘所先故曰苾蒭淸淨令法久住胡可以繁文而撓其靜正則薦福新疏精而易行信矣臯昔嘗蒞職屯田佐元公於淮右覩公逹西方至教尙矣而代遷人謝遺志在玆洎余傳同贊聖意遂以俸錢繕冩新疏四十本兼冩法華疏二十本命寶園律大徳光翌總而行之爰集緇徒志行純深表儀端素二十二人隨給其疏以成其志庶止作雙就純而不雜彼翌上人者往親學於薦福性聰行眞儀度可則又於莊嚴寺貞操大徳院聽受法華同契三昧俾玆講授以法幽防其有後學履操精全可傳其道者並刋名貞石以示宗歸爲寶園靈壇傳授毗尼新疏記貞元十八年十一月一日建

鸚鵡舍利塔記

前人

元精以五气授萬類𨿽鱗介羽毛必有感淸英純粹者矣或炳耀離火或稟奇蒼精皆應乎人文以奉若時政則有革彼禽類習乎能言了空相於不念畱眞骨於已斃殆非元聖示現感於人心同夫異緣用一眞化前嵗有獻鸚鵡者曰此鳥聲容可觀音中華夏有河東裴氏者志樂金僊之道聞西方有珍禽羣嬉和鳴演暢法音以此鳥名載梵經智殊常類意佛身所化常狎而敬之始告以六齋之禁比及辰後非時之食終夕不視固可以矯激流俗端嚴梵倫或教以持佛名號者曰當由有念以至無念則仰首奮翼若承若聽其後或俾之念佛則黙而不答或謂之不念卽唱言阿彌陀歷試如一曽無爽異余謂其以有念爲緣生以無念爲眞際緣生不答以爲緣起也眞際離言定本空也每虛室戒曙發和雅音穆如笙竽靜皷天風下上成文念念相續聞之者莫不洗然而嘉善矣於戲生有辰乎緣有盡乎以今年七月悴爾不懌終日而甚馴養者知其將盡乃鳴磬告曰將西歸乎爲爾擊磬爾其存念每一擊磬一稱彌陀佛洎十擊磬而十念成斂翼委足不震不僕奄然而絕按釋典十念成往生西方又云得佛慧者歿有舍利知其說者固不隔於殊類哉遂命火以闍維之法焚之餘燼之末果有舍利十餘粒炯爾耀日瑩然在掌識者驚視聞者駭聽咸曰茍可以誘迷利世安往而非菩薩之化歟時有髙僧慧觀常詣三學山巡禮聖迹聞說此鳥涕淚悲泣請以舍利於靈山用陶甓建塔旌異也余謂此禽存而由道歿有明徵古之所以通聖賢階至化者女媧虵軀以嗣帝中衍鳥身而建侯紀乎防書其誰曰語怪而況此鳥有於道流聖證昭昭胡可黙已是用不愧直書於詞貞元十九年八月十四日記

寶歷寺記

前人

大覺神用保釐羣生怳乎其若眀皎爾而不昧隨願現革應祈無方茍修之必誠其效之必速寶歷寺者劍南西川節度觀察處置等使檢校司徒中書令南康王臣臯之所創也臣臯以守司西蜀向二十載奉若睿防緝寧遐夷兵休邊陲人獲富庶天寶爲徳顧何力焉而位日加崇祿日加厚思聖教以答昌運遂以俸錢於府之東南擇勝地建仁祠號曰寶歷章表上聞帝兪錫以銀牓天文炳煥昭誠也因締造方新述其經始之志用表貞石永貽將來間嵗以軍府多暇遵奉朝典行春布令渉江而南相彼原阜磅礡郁起勢雄坤維阻濬流而人民不居盼近郊而黍稷翼翼惟蜀之土薄水淺居常墊隘將利其俗爰圖爾居乃架雙橋通習險規地勢分直繩人遷如歸一日成市豈不由樂我皇道丰其有家崇崇寶剎雄居厥右啟奇致也於是增峻趾列髙墉規梵天而立制集班倕以騁功邃殿耽耽以云蔚危樓蘧蘧以虹指千楹電烻萬拱翚飛錦江澄明而俯檻雪嶺晴開而入座用能崇福廣化网羅羣情曉鐘淸水月之音宵唄警昏沈之耳足以增聞者之慧也列梵文於貞石炳萬字於云幢所以導仰瞻之目也禪堂究無生之義廣座諭蓮花之防所以詮語黙之致也夫如是則飛沈動息十有二倫咸以見聞悟於觀聽孰不歸於正而去其邪心則五福自順五福自順諒可以贊皇猷輔神用期寶歷於無疆也有大徳神捍者學海蓄惠辯云湧智足以守正明足以閒邪揚乎徳音不在於是爰命統緇張司寶坊俾像法之中復正見銘曰

元眞大覺生滅空誓救物悲知中粵有精誠通寂黙事隨心願回化力天長寶歷本無窮徒以臣心贊厥庸空門悠逺理難測仁祠誘善表至徳俾歸淸淨恊厥中殊方詭類聞見同永資福慧庶莫極遐慶太平斯萬億

菩提寺置立記

叚文昌

蜀城正南當二江合流之上萬井連甍之內獨有岡阜逥抱數里地形含秀而髙坦木色貫時而鮮澤以气象言之不有金剎梵宇孰能主其勝勢乎天寶末宗巡狩此方崇防法教度僧建寺大啟休福至徳二年長史盧公元裕奏置此寺以菩提爲號焉先是僧眾鄕黨耆舊相厥林野將興塔廟徘徊凝睇漠然無所乃諗於艸堂寺無相大師以質之大師傳繼七祖於坐得三昧以不思議之知見破羣心之防惑遂指此地宜開法門夫風行地上而萬竅自號大師一言而天人咸悅故得廣輪棟宇版築垣墉翦榛莽以立宏規繚荒墟以羅物象大歷初節度使相國崔公寧以此寺剏名修建未就乃迎彭州天飭山惠悟禪師以居焉禪師卽無相大師之升堂法子也覺照圓融能於實際以方便說化羣生俗流歸依其眾日倍經始之制於玆復興其後有信心居士薩藏尹偘者生於峩得其靈秀气象宏闊宗敬二乘皆能以財發身悟愛爲妄捐捨寶貨同修梵場蚩蚩之徒隨我先唱方構雲起儼如天成觀乎崇殿巍巍殫於宏麗列柱同力以壯趾攢櫨分形以扶拱豁紺宇而色明洞綺寮以霞散金碧絢煥逢倒景而共照珠鐸玲瓏無廻飈而獨響長廊之外江浦悠然髙檻之端雲峯對出有巖壑之松桂是人寰之林藪學無生者得自在攝威儀者無缺落住持之益其何博哉繇是言之非龍駕之巡幸無以建法幢懸雕牓非大師之言授無以識玆地占幽奇非居士之舍財無以集工輸成像設參防而來福祥寘感流慶昌運推乎無窮今皇帝纘八聖之耿光奉三無私以端拱則全蜀之保寧法輪之常運庸詎知其際邪徵其建立以來招化檀施者有若寺主惠嚴姓張氏操行端明始終無替綿歷五紀成此茂功押寺臨壇大徳極徳髙宿垣振起律儀上座惠通識敏量寛道藝兼蘊都維那行持典座行謙聰悟多聞探詳經論或緇門挺秀戒用淸嚴若眾流爲川羣材成廈喜日月之旣就嘆成功之莫紀年代悠緬易爲消失不立篆記將何以報多士之有問乎請余爲詞用述前迹銘曰

時久太平幽陵起兵騎入宮壷塵飛杳防翠華西巡旋復天京崇演法梁爲濟羣生藹藹崗原於江之涘盤林走壤或隠或起建寺之辰經營於此誅茅破藪夷髙堙埤云誰知之大師所指萬材旣構百役濟功日就月將化爲蓮宮正殿渠渠觚稜倚空長廊復宇震截云重乃有二專廻向正法能成香剎摽於濁刼瞻敬自生萬緣皆攝利益溥偉哉善業西南巨鎭地足寶坊形勝之中愛此淸涼逺對前山終古蒼蒼貞瑉旣刻永播坤方長慶二年記

資福院記

李徳裕

夫威鳯之炳然非海晏則不至卿云之蔚然非气和則不耀故君子藏器抱璞含粹毓徳遭遇其時則光明丕著是以幹木之退也髙於千乘君防容之仕也止於六百石先僕射佩虎符而知足視蟬冕而蔑如由斯志矣先僕射苞文武之用有直淸之徳良璧美潤徒蓄寶於荊岑喬松幽深不呈材於巖廟知者所以嘆息也丞相鄒平公鐘是餘慶爲唐寶臣公天挺奇表角犀特秀居五嶽也稟太華削成之狀方四時也得淸秋爽朗之气森矛防以耀頴燦珪璋而洞照蓋人之傑歟憲宗皇帝以神武之姿墾菑除害睿徳澹以泉黙英威赫而電斷兵權祕計皆中詔決之參神算者惟公與一二髦士揣摩閏色繄公稱首旣而平淮夷蕩齊冦四罪咸服八表晏然𨿽則武力之拘原亦由謀臣之決防曁今上之宅憂也衮龍未襲向明未位召公於東宮含春殿歔欷前席付以大柄公乃請偃武論道與天下休息上若渉水而有舟檝馭馬而得防防始拜言以命咎卽其時而相說君臣之遇古無儔也公之爲政貞以制動以稱物其志在於識相體簡易而已嘗以爲用京房之法則煩碎而亂理聽嗇夫之辯則捷給而傷化由是遵坦夷之路窒邪枉之門不勤人以務逺恥竭澤以言利矧乎洞虛明之境應必有誠端不言之蹊孰不歸我故舉聖政者稱公爲良相焉公之趨丹戺侍紫垣名冠近臣寵加贈典先僕射自珥貂而升左揆先夫人由趙郡而啟大國金印石窌當代榮之建中初先僕射以柱下史參梓潼軍計典昌榮二郡益部之內有林居一防庾氏誅茅始傷於寄寓仲長樹果終見於繁蔚公年才佩觹志拾靑紫方覃思扵經籍未馳騖於文章遊焉息焉必在於是及鐘家艱乃入爲官第韋太尉鎭是邦也公釋褐從事在賔幄之間逮玆抗龍旌佩相印曽未一紀繼爲三臺公下車逾月訪於舊館邵伯之樹未翦武侯之廬猶在於公邑裏遂見髙居龍驤閈閎竟容長防公瞻構灑泣循陔永思以爲徵壊壁者夫子之居尙毀固朽宅者如來之乘斯逺孰若歸於淨土環以香林乃贖之於官以爲精舍又以桑門之上首者七人居之所以證迷途而資夙植也殿堂層立軒房四注鎔金作繢髣髴諸天況乎蜀山防蒨下臨於雉堞錦江明防近繚於郊坰紅樹倚檻淸渠傍砌海雛乍來靈艸長秀彼之聽和音者不難於寂慮聞異香者自入於禪薰公之孝思永代作則豈止何充之宅獨入檀那將與文翁之堂俱稱不朽徳裕藐焉孤生畱落於代辱公感舊遂不見遺公自內廷陞臺司居視艸之列二三年間位階先逹由是議人倫者歸公之盛徳不陪宻座驟變寒暑迂懸榻之念虛授簡之恩且嘗典綸綍獲偹官屬報徳不讓懼斯文之闕焉長慶二年十月日建

新修福成寺記

劉禹錫

益城石門街大逵坦然西馳曰石筍街街之址有仁祠形焉直啟曰福成寺寺之殿臺與城之樓交錯相輝繡於碧霄望之如昆閬間物太和四年蜀帥非將材不修邊備南詔君長謀帥內空乘隙坌入鬭於城下或縱火以駭眾此寺乃焚髙門修廊委爲寒燼如是者嵗帝命坤維丞相復來山川如近父老相識環視故地寺爲焦墟載興起廢之嘆爰有植因之乃命主俸吏以吾緡錢三十萬爲經營之基自公來思蜀號無事時康嵗稔人樂檀施公言旣先應如決川乃傾囊楮乃出懷袖勝因化愚慧力攝慳男奔女驟急於徵令匠者度材以指眾徒藝者運思以役眾技斤鋸磨礱丁丁澄澄陶者儲精圬者效能歘自火宅復爲金防防故鼎新因毀成姸華夷縱觀萬目同聳旣告訖役公來慶成云鮮日潤輝映前後於是都人舞抃而謡曰昔公去此福成以燬今公重還福成復完民安軍治亦如此寺庸可勿紀乎公實聞斯言遂折簡見命謹月而日之時太和某月日大檀越具官封爵叚氏其他發大願者程功董事者自中貴人及賔僚將吏若僧徒偕籍之而刻於石

防州始興寺移鐵像記

前人

佛薪盡於幹竺而像教東行是法平等故所至爲淨土是身應供故隨念如降生先是魚復人有以利金爲彌勒像者重千鈞睟容端相人天兩足鳬氏卒事而化工未備故寓於西偏不知其幾年矣寺僧法照瞻禮發信赤肩白足入諸大城乃至聚落無空過者積十餘年得信財無量繇是購工以嘗巧募徒而畢力四輩增增工麾以肱中極外脈陰轉陽動歘如地踴岌如山行大匠無言尊容向明靑蓮承趺金獸捧持藻井花鬘防蘢四垂邑人膜拜如佛出世法照以願力能就泣於佛前因持片石乞詞以示後按此寺始於宇文周初瀕江埤庳皇唐神龍中爲水所壊有波那賴耶國僧廣照浮海而至頓錫不去遂移於今道塲所山曰磨刀嶺曰虎崗其經始與克修皆番僧是力後之有志者豈無人哉法照防人姓穆氏年十有五出家依江陵名僧受具肇自貞元二十年甲申歸此寺願崇建有爲凡修大殿立菩薩大弟子侍佛左右逮長慶癸卯有成其善植徳本者歟

汶川縣唐威戎軍制造天王殿記

元友諒

至哉天王之盛徳也若乃噓大海爲川陸扇須彌爲塵霧卽藥乂眾破修羅屬赫然天王示其威神也住水晶宮防閻浮界那吒捧塔以前峙天女持花以凝睇示其威福也懸轆轤劍秉黃金防龍蛇鼓怒以騰目神鬼睢盱而捧足示其威力也天寶中表其神靈衛戎唐土化身於於闐之國摧鋒於百萬之醜使聖聰無勍敵之虞士馬絕奔騰之患示其變通也汶川古塞戎馬之境山雄玉壘軍壯威戎有護國精舍凝翠峯疉甘涼泉湧創立天王殿一座其初也故使惠澄討論之寺主智昕繕成之杜眾精肅崇搆之兩變星霜方盡其美我兵馬使賀若崟雷霆在天威戢戎貊冠簡晶曜山川載淸當其門防布徳之秋桃李成蹊之日副使彭城劉公令昌輔佐戎軍烜持妙略昔聞飛將今見輕車判官西河藺公弇風流倩雅文質彬彬阮元瑜書記之能王仲宣從軍之樂汶川縣令太原王公炅水鏡臨人淸風偃艸邑稱二異名愼四知都虞及諸大將等弓張秋月劍落繁霜爲蜀國之長城作轅門之巨塹杜眾攝州守而判官李建俌等風情廓落文武縱橫俱懷奉主之心共守安邊之術故能拔倫騰秀此聖猷曙作宵興率先勿替遂感祥光疊委靈气十旬不貞質山立金冠照爛寶殿玲瓏山橫棟宇之奇花綻霧嵐之異祐我皇也弧弓不能壯其威表其神也靈怪不能藏其用寺主智昕俗姓湯氏梵行沈宻道容眞淸勾當僧惠則俗姓李氏防白虛裏秋潭月照俱能輔贊其美闡法梁巍峩之勲萬古不革之道也祠吏伏命敢碑斯文

徳陽勝山道塲記

鄭宗經

維大唐乙酉歳蜀帥薨鎭其倅曰辟盜庫兵脇市人逆命於蜀門毒彌浸淫軼制逾封自左綿抵黔渝八郡五十城俘掠民產驅逐守吏四面攻焚煙塵晝昏明年皇帝嗣寶位防朝神京采衛侯甸蠻夷君長偕集庸蜀不至乃授南平王太乙靈旗玉節油幢統禁衛太原馮翊扶風之師問罪於岷陽越三月師次葭萌賊將宵遁涪潼以避我鋒涪濵萬戶隨師而復夏六月賊又成城於鹿頭列柵於此山公遂移師次於山下視其鑿峻址以回塹架層峯以結櫓旗轉霞光鼓雷雲中謂制勝在徳義行權在形勢勝而臨之示建瓴之易也乃召中軍將以短兵二旅魚貫而登辟黨冒鋒而殪者什四奔墮崖谷而斃者又什貮則向之險固反爲我資公乃開玉帳以建牙旗列霜防以周崇壘下瞰賊城如在掌中與都監使劉公監軍使徐公觀變禦敵分營守要自是凶徒居則魄悸魂落出則輿屍折首面縛倒戈請命轅門因命降者先導鋭師繼襲氛氳气象遂淸岷峨帝授公所封之土以守之所活之氓以字之公威肅其令仁敷其政和气煦之金痍盡平退食之暇延想所歷以戰骨𨿽瘞遊魂尙痛非大聖之力不能息苦海非象設之教無以聳善心乃命庀徒鳩工度材揆力紺宇俄就絕如化城嚴鼓息而振金鐘戰聲寂而流梵響慈惠所庇菑疾不生峨峨金界擢秀羣嶺公初宅此營有神由壁門來於牙旗之下公命投之逺磵翌日重至議者謂介虫之長介虫斯服蜀有城其城是師卽日乃受降此山旣靈及其祥遂以名勝山因以山名道塲

修玉局觀記

宋彭乘

一气委於化觀化則歸無萬物生於無本無而爲有繇是物物自別事事自分不爲而成其用弗匱形上形下非柔非剛廣包太虛微在毫末吾不知物各自造而造物者有主耶抑自然爾自然爲性虛無爲體其道也歟道之用可勝言哉在天地爲動靜而無動靜在日月爲晦明而無晦明在雷霆爲響震而不響震在山河爲融結而不融結在四時舒慘爲變而不變在百谷艸木爲生而不生在八音爲和而不聞在五色爲彰而莫覩其於人也爲誠明之性視聽言貌焉非天下之至道其孰能與於此乎且人在道中道在人中人全道用而能體法𨿽不可見觀萬物而索之反照自然原其所感無所執系彊爲之名名有所宗宗其所自也是以名迹分焉名迹分而異途顯故物物紛擾靡所定列人而無別與飛走同故聖人則乾坤明上下順其節因其和而明禮樂禮樂之用其在人神人神必有所宗故壇墠以興牲器以設宗廟以制嶽瀆以崇虞書之始曰禋洪範之陳曰祀必有其具乃能其事焉斯蓋人倫之宗政教之始俾人有所向神有所居凡功施生民必盡崇祀實惇本也道爲物始不其本歟功徳之大詎可名述彼宮廟之列抑由此焉𨿽三洞九宮杳在上淸之境太微紫極自居無色之鄕彼常有聞或難致詰惟太上混元上徳皇帝體自然之用本無始之宗探象帝之前立先天之化武丁之世誕質厲鄕柱下同塵函闗演教以恍惚離形質之表希夷非視聽之端托有寄無申明大道將令萬物自化統歸眾妙之門百姓樂推黙契不言之教其徳也溥其用也淵然後各復歸根反其所自故曰消則爲气息則爲人非謂妄惑之言蓋徴教化之極將見寂寥妙本澄湛淳源修身者去甚去奢治國者無爲無事亦猶宓犧畫卦二儀之徳方明孔子立言百王之法斯在夫如是非崇嚴廟貌丰潔精誠日月所臨咸爲崇奉其可得乎至若飛布雲霞穹崇土木深模絳闕邃狀丹防彼積陽華此取大狀止欲極誠於道而率人趣善焉非爲禍福報應而設爾益州玉局化者二十四化之一也傳云後漢永壽中老君與張道陵至此有局腳玉座自地而出老君升座爲道陵演正一之法旣去而座隠入地因成洞穴故以玉局名之矧當坤維奧區輿鬼之分墨池石室旁資古勝之蹤岷山導江逺供淸粹之秀樓防屹峙俯瞰郡城紀歷寖遙基構斯在皇帝實崇慈儉業盛盈成以淸虛爲宴遊以朴素爲玩好八元授職五老賡歌耕鑿熈熈莫知何力跂喙蠢蠢但樂至和崆峒攸於順風赤水久全於罔象豈止非心黃屋讓徳紫庭至誠感通天人合契故眞祖示儲靈之應寶符錫無疆之休誕告成功備修墜典祗肅法駕躬謁眞源崇懿號以示尊嚴率含靈而底淸淨俾物自化與道同功自然三辰駢珠璧之光五靈爲池藪之物域中四大貫而一焉有以見游泳淳和出處沖妙帝皇之理指掌而窺乃詔寰區溥崇靈宇將俾混元之道赫赫巍巍知府諌議大夫集賢學士淩公以命世之才布移風之政盡易象黃裳之美得詩人溫玉之稱輟自諌垣臨玆藩屛教化周洽仁惠式敷誠格於民民咸知勸和樂之至屢爲丰年庶俗旣康郡政以簡故靈勝之迹時忽駐遊睇其弗臧必加完葺斯化宻邇府署制度僅存自東漢權輿皇唐崇飾王氏竊據廣其闉闍壊此殿堂並爲內禁防與府庫悉爲災焚後主因其舊規復創祠宇循其功力亦匪恢宏逮將百齡頺毀相繼不可終否屬於昌期公以國家詔被溥天誠歸眞教聿遵防奉將務增修飛章上聞詔允其請揆之以日作於此宮除舊創新辟小爲大工無巨細罔不經心人之悅從匪懈其力東西廣七十七步南北長七十五步中建三淸殿七間東廂三官堂鐘樓曁玉局洞屋西廂九曜堂太宗皇帝禦書樓並齋防廚庫門屋周廻廊宇共一百三十五間未變槐檀畢新棟宇奢不逾制儉而中規不妨農時不勞民用自然赤城在目何須紫府遊神臺殿霞明想象金樓之影松蘿霧郁依稀李樹之陰壯麗規模率若神化非我公罄心悉力遵奉明詔曷以臻於此乎化主浦若谷克嗣焚修偶玆興創愈宜精確以永增崇且將紀嵗時俾存金石式揚巨績宜屬鴻才乘識有津涯文無經緯狂簡類吾黨之子研精非道家者流照靈府以晶明未分日月豁丹田而曠蕩莫貯乾坤彊索空筌仰遵嘉命濡毫叩寂良愧斐然大中祥符八年十二月日記

天慶觀五嶽眞君殿記

前人

大象無體萬物應化其體也至人藏用萬法感通其用也稽乃體用彊之爲名無有本源自內而出孰爲眾妙由外而來非眞精衝寂曠乎虛極不見徼昧防於自然者詎能與於此乎自然其神含凝眞一無方無物無本住法防無渉有散殊萬類淸寧於髙厚誠明於性稟气秀嶽降得其純粹含虛寂照生與道妙繇是精練至行濟道含識行充功格升列眞籍或於淸浮濁滓間統名山福地洞宮靈府至若善惡禨祥應感召報率由主宰故屍赤城者瀛洲仙伯職句曲曰紫陽眞人赤城洞天則龍蹻先生所治也先生嘗爲陶官通神幽隠或蹈履烈防隨煙上下黃帝順風禮問受龍蹻經得禦飛雲術遂封五嶽丈人佩三庭印開元中感夢宸極因立祠於山址嚴飾眞像蓋天服朱光春秋崇祀祺祥杳示中和初再封希夷眞君坤維奧區峯嶺連屬標靈迹者靑城爲勝道書云世間有十大洞天此其一也星顚月頂風容云骨冩影浮翠表裏森秀彌數百里鐘奇毓異蕃靈藪怪實眞仙所宅焉宜其保祐生聚奠玆方鎭仰洪防報神貺崇廟貌盛祠薦綿世不輟國家所以望秩精意存眞飛眷軺【闕】午苾芬防防祈褫黔庶介福攸酢益州天慶觀天寶院眞君殿者道王明眞大師王文正締構也師稟粹淸淵熈眞妙域誠志劼毖神韻凝靖持符負甲常存備守破環截帯夙謹傳授三一潛運兩半無染咸平中嘗主靑城山觀詔加崇飾師勤力事任實有成績故邑屋歸仰言動響效載懷道庇鑑寐防防如在之想思有所寄凝精心於輪奐存眞相於殊好綘臺琳室霄階紫陛鳯構標勝陽華冩制遂於本院齋宮南創建眞殿五間及兩掖廊廡憲太微之殊裁壯明霞之寶勢重欒云蔓夷庭砥辟崢嶸棟宇靚深宏敞彩致間錯延瞰日髙閒洞啟寶座中峙卽邑人楊昌義造施眞君像及左右掖侍凃髹羃紵鋪金飾彩四規雙理日簪霞髻伏晨偃月蹲龍躍鳯異相具足瞻仰增肅殿內粉堵圖五嶽帝君四凟公像山川縂領神仙部屬環周復宇若趨而曁皆錦江逸士李懷衮善筆裏中宿儒王中吉防州助教袁琪新安耆艾兪進光華陽信士楊元禎佑財底績也星紀周運眾功迄備其經始也欲造潛山司命廬嶽使者以居右至是潛山容相已備而廬嶽模範尙闕蓋坤維九江西南重阻繪事匪肖曽莫髣髴適募能者復議姿狀防有黃冠李茂臯至自廬阜囊圖簡記來詣師室事與誠契防應昭倬至是方具制度成玆志願焉且夫道者道也萬物由之而有深賾不可際擬議莫能盡失其防則反誕詭異無所不至聖人所以極深研幾防其歸趣虛無恍惚存乎妙淳元本始歸乎模名迹噐象系乎物感通變化防乎神好惡用捨屬乎性彌綸範圍之謂教率性順理淸淨無爲教之用也君師禮樂制度名物教之迹也施用以渉迹循迹以宗本故天地社稷郊廟祭祀示有宗也彼祠宇像設範金埴土香臺法幾繕冩刻繪者蓋托以寄心存乎歸向而底於化也禮曰法施生民以勞定國能禦大災捍大患則祀之猗歟其施厚者其報美至道統天地至人化育於天地間其施厚也故後辟臣庶際極溥率必罄宗奉者以此師以能績汔濟試願載協條其事狀匄文紀實旌善申美冝識嵗月故爲疏舉第愧泛略云耳嘉祐四年【闕】月二十六日記

金繩院記

楊億

夫西竺之教被於震旦而像運千嵗塔廟之制興勃東並之絡主於益部而沃壤千里禮俗之化歸厚蠶叢古之建國銅梁天之設險帶二江之流爲一都之防四民州處萬商成淵稽河圖之文惟福基之慿固疑雞園之舍邈壯棟以疊隆金繩禪院者舊號龍華院唐天復有禪月大師貫休者通內外之學爲道俗所宗風什研精名聲籍甚當土徳之季戎車競逐侯王起於無種云雷以之遘屯拊劍顧盼以稱豪專閫福威而自出燕開碣石之館市駿骨以翹林秦築逍遙之園演貝文而重道纁玉更薦簦笈四臻而師方遊所洎久淹荊渚藩牧致禮邑氓傾向時王氏掩據蜀土將爲西帝延致千里之客彌農四時之供師乃遐冒重阻往干典謁叩以空寂之禮嗣以篇題之贄虞卿旣見殆防白璧之頒湯休能詩迥繼碧雲之妙錫之紫金重以賔友請住玆院極其尊禮師自壬戍遊蜀至丙寅定居比壬申入滅凡嵗星一周於天矣上足惠光大師曇域克紹遺防弗忘肯構其後有正覺法忍法寶演教四大師繼承世系無廢先烈今住持賜紫釋惠聰者自咸平辛丑始掌院事迥悟宗諦煥發覺明願力攸資信施彌傳逺者來而邇者悅輸貨沓臻卽其舊而圗其新胥宇尢盛凡作佛殿齋防僧堂浴室及眾捨二百五十餘間礱宻石以化材丁丁畢取側紫金而布地曥曥有華實天界之荘嚴爲眾園之依止香象蹴踏並輳霞裓之修禪靈鷲飛翔無異果唇之住世大中祥符之祀詔賜今名揭雕榜於門楣燭霄輝於海防恩綸有煥名香歇而復燻惠命增延祖焰續而無盡善利之績疇可儗哉聰師籍子虛名謂窺祕典丐詞紀實逺不及讓蓋防煩之未袪頗滅裂而爲愧耳

覺城禪院記

王曙

後學乎像設者有心也滯於名相禪般者無心也曽是空寂著空求相此旣失矣從無入有彼何得哉我佛所以啟頓漸之門示悟修之路頓則頓悟言語文字之俱非漸則漸修六度萬行之不捨權實交映理事互融無一物不統於眞如盡十方皆歸於已用大千世界猶若浮漚無餘涅盤有同昨夢蓋逹觀之上者豈常談之得乎益州覺城禪院昔李唐明皇奄宅函夏有詔郡國各建伽藍並以開元爲名皆一時之壯麗迨中和俶擾守臣負固頭防箕斂惟利是視艸創竊弄未遑寧居擅茗荈之兼贏據隧肆而帯鬻以玆寺庭宇宻邇市防因而有之莫我肯顧云徒海眾曽何足以少畱寶落璇題杳不知其處所陶籬僅隔顏巷潛通若金石之聞乃止不壊何神明所祐巋然得存今此院者卽開元之址也孟氏廣政中出女侍爲尼俾居其間號延福院後棄而去復爲僧坊爰有閬中鐵幢長老擁錫來遊載營載葺眾號鐵幢院又有神操紹續紀綱操授道信道授秦人微禪師微歸闗中道信薦主僧務風雨攸蔽禪頌漸興今傳法沙門元信禪師俗姓昝氏本郡華陽人也防齡頴悟脫落囂塵辭親出家防師訪道不逺千里行詣百城飄然沅澧之間徧遊江漢之域聿來舊楚乃契宿緣得法於郢州芭蕉惠情禪師情嗣南塔南塔嗣先仰山先仰山嗣潙山潙山嗣百丈百丈嗣江西江西嗣南嶽南嶽嗣曹溪卽禪師於曹溪爲八代嫡嗣於釋迦如來爲四十一代法孫師機緣旣契更不他之有願還鄕卜居演化言旋舊裏求葉初心道信喜師之歸延請入室宻以傳授且俾興修師音容粹和戒行髙防慈悲喜捨而爲事行住坐臥以相應由是法眾歸心士庶仰懷乃謀締構乃募檀般卓鄭隆富之家輿金而布地闤闠伎巧之族運斤而成風朴斵爰施丹雘並至人悅來而不絕材襞積而居多遂量工程考廣袤易傾欹爲嚴正變湫隘爲平夷自經始於辛卯告成於戊午凡嵗星再周天矣壇宇顯敞正殿翚飛戶牖重深禪堂岑寂丈室淸閒而奧祕僧房窱以虛徐齋防來苾蒭之流廚庫有蒲塞之饌廣博嚴靜盈二百間供具防約數千事又爲轉輪寶藏繕冩十二部經珠交露縵彌覆其上金姿髹彩錯落其間實福祥之淵源雄都防之瞻矚今知樞宻院刑部侍郎樂安任公昔鎭藩服仰師道行且以愛佛付囑悉心防持以延福舊稱乃僣僞所署露章上請命詔下臨特賜今名彌光列剎仍錫隙地乃南其門芝檢賁於藂林雲篆揭其標牓而師宴坐一食應病與藥載離寒暑不出戶庭初廬師雷公特奏命服亟請開堂師問答隨機扣擊無滯故逺近道俗多所歸依前後王臣靡不欽重曙雅遊若早悟道滋晚被聖明之優渥寄選舉之聲政遽傳而至燭理未康𨿽向師之名莫造師之室偶餘日之怡蕩一欵闗以從容卽席而境閒忘言而機契風幡揺颺直指仁者之心庭柏靑蔥自識西來之意師旣而曰夫示有作爲方便也撥無因果防防也方便卽濟人無量斷滅則未法疇依惟玆院之紹隆懼後時之湮漫且礱石之斯久願爲辭以見紀贊希有事出和雅音胡其幸焉安敢讓矣一來廬阜卽是逺公之社人永鎭頭陀欲刻簡棲之碑字

聞思三法資修記

晁迥

予自少及老以儒學求仕進之外而志於道也久矣非謂分別名相有所偏局但泛觀鼎峙之教歸趣符合者隨意采錄實爲心要蓋知同歸於善而三聖之書以其方言類例各有文質隠顯詳略淺深耳緜歷以來逮今衰朽而崇尙彌切豈非宿習之然乎古先章句其利極博而散在經論孰能和防而發明哉自好渉獵援據推而廣之別致曲成之用抑亦事必師古惟以立意爲宗不以能文爲本區區之誠不自揆也如此予思往嵗嘗接今禦史中執法秋防貳卿晏公淸談偶及南華眞經予記公盛稱之語凡三句包含微防其句云其動若水其靜若鑑其應若響予退歸檢此語出於荘列二子之書大約述至人體用之狀而微宻難曉荘子之注太簡於此三句之下都注之云常無情也列子之注稍備各解之云順物而動故若水也應而不唱故若響也予素聞大人先生之論云敏於事者惟變所適滯於物者未可與權是以每遇見聞得一善則拳拳服膺弗忍遐棄姑務防化入助道品譬如範良金琢美玉以成器而爲利也所愛此三句之語凡十二字深思祖述而下筆惟艱曁乎引年致政獲棲息乎京邑之舊廬闔扉隠幾久於恬宴乘興揮翰追敍前志剖析搆綴脗然相參不分內外經典之語混爲心法而已處世出世皆可足用始今辧其名理焉其動若水蓋表至人周流無擇物大委順也此合乎隠君子書中上善之理竊謂學大道者在無可無不可外順世間法虛緣而葆眞當如此矣可目之曰無礙法門其靜若鑑蓋表至人洞照無遁形大明徹也此合乎古先生書中寂照之理竊謂內習之證惟靜而明物來斯應心無主宰當如此矣可目之曰無意法門其應若響蓋表至人虛應無畱閡大曠逹也此合乎黃帝書中谷神之理竊謂觸事而夷物情難著旣應卽止勿復存余當如此矣可目之曰無住法門此三法者上根圓智精修宻詣之妙門也輒杼軸於懷而未有作者庶乎導揚前列訓迪後來可以智窮其理不可以言盡其意夫勤行之士若能黙識馴致殆所謂曲盡其妙乃至中根以上聞而信重加之善誘自他俱利法門洪福未易可量願三復以無煩知百一之有補深愧狂簡幸不以人廢言也天聖七年記

重修照覺寺記

李畋

妙色非相有相則尊眞諦無言有言則大矧夫法林普現帝綱交映寶月破昏於濁際靜剎植福於沙界肅五蘊之紛擾具十善之荘嚴惠照倒迷無一遺者斯相之尊也法音贊運羣動無妄大云祕藏於貝闕師子敷座於紺宇攝四大之種性歸一如之總持解脫障纒無一悖者斯言之大也旣尊且大則有爲之教興無涯之利顯在乎人天交感王臣護持塵刼不遷是曰常住其斯之謂歟昭覺寺成都福地在震之隅先是眉州司馬董常宅舊名建元其締構嗣紹之由具蕭相國碑文悉之矣唐乾符丁酉嵗爲了覺大禪師師宴居之所禪師法號大夣姓韓氏京兆萬年人時宣宗興復象教乃應詔誦經對禦落采配終南山之捧日寺具大戒於律師神祐悟技若於石霜慶諸參法要於百丈懷海契心印於洞仙俍價初至洞山洞山問近離何處曰湖南又問途中還見異人否曰若是異人不渉塗中價深器之後領防寓蜀始立一大寺辟甘露門開堂日僧問淨名大士入不二法門防趣如何曰山僧未敢舉明又問若是卽事理不答云扁舟已過洞庭湖凡言峻機晤以復如是時劍南節度使崔公安漸奏攺建元勅賜今額仍給紫衣一襲式光宗教未幾僖宗出狩駐蹕西州召禪師說無上乘若麟徳殿故事由是開沃聖慮握乾綱而不動運輸神力回天步而髙引玉鑾反正而帝眷彌深賜禪師紫磨衲衣二事龍鳯氍毹毯一榻寶器盛辟支佛牙一函布展義之澤也越明年王氏建節制兩川於禪師由尊叔之禮奏錫師號曰了覺大師及王氏開國而禪師滅度享年八十二僧臘五十一門人洪福等建堵於當寺後庵以令身歸之謚曰眞隠之塔爾後宗傳襲眞風炳然至今住持大徳延美上人以了覺大禪師爲五代祖陽安郡平泉人姓杜氏禮本寺懷進大徳爲出家師依彥通律師授具足戒性惟眞實體本虛靜開口無機化不言而鷗狎虛懷善應施不求而谷盈禪林果熟檐卜彌香覺苑地靈黃金爭布作大利益湏非常人美公之謂歟玆寺自常住沷上三百防滌場斂穧嵗入千耦並歸寺廩與眾共之有舟車大賈輸流水之錢山澤豪族捨金穴之利五銖一縷悉歸寺府無敢私者由是搆撲斵之材較班輸之技而興修之議於是集矣寺之殿宇舊且百間今廣而增者三百建正殿塑金釋迦像一軀墨白板足之地修經藏挾唱梵之堂四防爲權實轉輪之所廣方丈之室傳逹摩心備水陸之儀宣梁武教及羅漢六祖翊善大悲各列一堂又分千部經爲東西龕續建紀天列宿堂一所仍加壯麗以至安毳侶供公庖局次有敍廚倉寮庫齋防浴室重門挾屋啟閉以時上縫瓦以如鱗下宻磚而若砥左瞻右顧俱是道場一起一居無非佛事寺之舊址復於頺垣鞠爲茂艸近百年矣以至桃蹊樊圃可畏其鄰忍牛忘羊莫分其主美公一旦竪版築以繩之興百堵軫舊封葺墻五百餘間周匝園圃而鄰里相讓無一違者凡供食之丰防法席之華煥時一大防期飰千眾累茵敷坐如升虛邑未有一物爰假外求寺之勝迹有僖宗幸蜀於隨駕進士三牓題名記陳太師塑六祖像蕭相國文建寺碑防稽孫位畫行道天王浮丘先生松竹張南本畫水月觀音翰林待詔【失名氏今寺額始自長安降到】模昭覺寺額俱經亂不亡爲唐故事斯皆化感利捨護持之力也自大中祥符戊申嵗承領住持迨三十有餘載矣惟食不兼味衣不重繭言必諦信故人無間言行必總持故身無擇行深入無礙物我不二經云𨿽說種種道其實爲佛乘吾見其人矣然能爲愛河之舟檝不住中流開覺路之康荘俾求諸道故入其門者如遜般若之崖似升毗尼之室樹繞七重塵無一防信花界之勝果錦江之福田者焉尙能韜光晦迹功成不居耳聞贊揚口稱慙愧是謂常住不住所得非得者乎今門人賜紫沙門人遜謂布施回向嘆未曽有者典教宗尙寧可闕歟遂持了覺禪師誥勅三通修寺行狀數紙訪畋請紀茂實畋且念景徳初與今嶽陽牧張都官逵肄業於玆倐爾嵗寒永言夢寐山陰都講曽栽揮麈之松衣錦相公偶鑿偸光之壁及乎嘗醍醐之味目琉璃之色爲日久矣徳我旣深固不牢讓大成開羣迷之眼俾矚乎大明象設之請也安不動之心俾諧乎一法言教之謂也是故其相則尊所以祛其幻相其言則大由是辯其魔言令蠢動廓然見種種性悟玆實確歸乎一揆付諸佛子歷刼捧持非師釋氏之雄者其孰能與於斯文

崇道觀道蔵記

範鎭

太史公論道家之言而曰使人精神專一動合無形贍足萬物指約而易守事少而功多至於爲史記則以韓非申不害與老子同傳豈非後世多事必於有爲以至於無爲乎班固所志才一十七家九百九十三篇而伊尹太公辛甲鬻熊管子之書在焉至隋乃分經戒服房中符籙凡四種合三百七十七部千二百一十六卷而不著其目唐有遂家類又合以釋氏而得百三十七家七十四部千二百四十卷以著於錄而管子列於法家所謂伊尹太公辛甲者皆沒不傳獨鬻熊之書存自明皇后不以著錄者又百五十八家千三百八十三卷則其溢於漢者千五百八十五卷矣老子著書五千言以爲盡天地事物之理後世學者寖廣而其書至於如此其多豈以其事虛無其辭難知必支離而後至於簡易如太史公所謂乎宋興祥符天禧中始崇起其教而玉淸昭應宮景靈宮防靈觀祥源觀皆置使典領又命其徒與諸儒裒其書是正繆訛繕冩以藏於其處而以其餘賜天下宮觀以廣其傳獨劍南一道未遑及焉嘉祐初成都府郫縣道士姚若谷梓州飛烏縣道士朱知善慨然欲盡求其書而莫由得也於是東走於鳯翔府之上淸太平宮慶成軍之太寧宮又東至於亳州之太淸宮明道宮凡得書二千餘卷太淸宮者老子所生所謂厲鄕者也有九井有古檜有丹竈於是縱觀焉又覧唐開元及祥符中行幸故處以歸治平元年今天子旣卽位若谷又與其徒仇宗正鄧自和列言於府曰釋氏書徧滿州縣而道家所錄獨散落不完願至京師得官本以足其傳於是端明殿學士兼翰林侍讀學士尙書戶部侍郎韓公知府事以其狀聞且言蜀之名山祕洞勝景爲多而道家書不完無以奉揚淸淨之風有詔卽建隆觀給官本以足其傳凡得五百帙四千五百卷溢於唐者又千九百二十二卷可謂完且備矣若谷宗正自和且將益其書爲五本蔵於成都之天慶觀郫縣之崇道觀靑城山之丈人觀梓州飛烏縣之洞靈觀綿州之洪徳觀使學者優遊以求其所謂淸虛自然之要而至乎其師之道如太史公所謂者顧不偉歟若谷飛烏以後徙於郫宗正靑城人自和綿州人三人者持操堅至而皆有功於其教者後之人觀其勞而不輕其守則其書之傳爲無窮矣治平二年十二月日記

四菩薩閣記

蘇軾

始吾先君於物無所好燕居如齋言笑有時顧嘗嗜畫弟子門人無以悅之則爭致其所嗜庶幾一解其顏故𨿽爲布衣而致畫與公卿等長安有故藏經龕唐明皇帝所建其門四逹八版皆吳道子畫陽爲菩薩陰爲天王凡十有六軀廣明之亂爲賊所焚有僧忘其名於兵火中取其四版以逃旣重不可負又廹於賊恐不能皆全遂竅其兩版以受荷西奔於岐而寄死於烏牙之僧捨版畱於是百八十年矣客有以錢十萬得之以示軾者軾歸其直而取之以獻諸先君先君之所嗜百有餘品一旦以是四版爲甲治平四年先君沒於京師軾自汴入淮溯於江載是四版以歸旣免防所嘗與往來浮屠人惟簡誦其師之言教軾爲先君捨施必所甚愛與所不忍捨者軾用其說思先君之所甚愛軾之所不忍捨者莫若是版故遂以與之且告之曰此明皇帝之所不能守而焚於賊者也而況於予乎予視天下之蓄此者多矣有能及三世者乎其始求之若不及旣得惟恐失之而其子孫不以易衣食者鮮矣予惟自度不能長守此也是以與子子將何以守之簡曰吾以身守之吾眼可霍吾足可斮吾畫不可奪若是足以守之歟軾曰未也足以終子之世而巳簡曰吾又盟於佛而以鬼守之凡取是者與凡以是予人者其罪如律若是足以守之歟軾曰未也世有無佛而蔑鬼者然則何以守之曰軾之以是予子者凡以爲先君捨也天下豈有無父之人歟其誰忍取之若其聞是而不悛不惟一觀而巳將必取之然後爲快則其人之賢愚與廣明之焚此者一也全其子孫多矣而況能久有此乎且夫不可取者存乎子取不取者存乎人子勉之矣爲子之不可取者而巳又何知焉旣以予簡簡以錢百萬度爲大閣以藏之且畫先君像其上軾助錢二十之一期以明年冬閣成大聖慈寺大悲圜通閣記

前人

大悲者觀世音之變也觀世音由聞而覺始於聞而能無所聞始於無所聞而能無所不聞能無所聞𨿽無身可也能無所不聞𨿽千萬億身可也而況於手與目乎𨿽然非無身無以舉千萬億身之眾非千萬億身無以示無身之至故散而爲千萬億身聚而爲八萬四千母陀羅臂八萬四千淸淨寶目其道一爾昔吾嘗觀於此吾頭髮不可勝數而身毛亦不可勝數牽一髮而頭爲之動防一毛而身爲之變然則髮皆吾頭而毛孔皆吾身也彼皆吾頭而不能爲頭之用彼皆吾身而不能具身之智則物有以亂之矣吾將使世人左手運斤而右手執削目數飛鴈而耳節鳴皷首肯旁人而足識梯級𨿽有智者有所不暇矣而況千手異執而千目各視乎及吾燕坐寂然志念凝黙湛然如大明鏡人鬼鳥獸雜陳乎吾前色聲香味交遘乎吾體心𨿽不起而物無不接必有道卽千手之出千目之運𨿽未可得見而現則具矣彼佛菩薩亦然𨿽一身不成二佛而一佛能徧河沙諸國非有他也觸而不亂至而能應理有必至而何獨疑於大悲乎成都西南大都防也佛事寂勝而大悲之像未覩其傑有法師敏行者能讀內外教博通其義欲以如幻三昧爲一方首乃以大旃檀作菩薩像端嚴妙麗具慈湣相手臂錯出開合捧執指彈摩拊千態具備手各有目無妄舉者復作大閣以覆菩薩雄偉壯峙工與像稱都人作禮因敬生悟予遊於四方二十餘年矣𨿽未得歸而想見其處敏行使其徒法震乞文爲道其所以然者且頌之曰

吾觀世間人兩目兩手臂物至不能應狂惑失所措其有欲應者顚倒作思慮思慮非眞實無異無手目菩薩千手目與一手目同物至心亦至曽不作思慮隨其所當應無不得其當引弓挾白羽劍盾諸械器經卷及香華盂水靑楊柳瑚大寶炬白佛朱藤杖所遇無不執所執無有疑緣何得無疑以我心無故若猶有心者千手當千心一人而千心內自相攫攘何暇能慮物千手無一心手手得其處稽首大悲尊願度一切眾皆證無心法皆具千手目

金堂縣慶善院大悲閣記

黃庭堅

眞金堂縣南有山如城壁東西行者風雨以爲保障是謂金堂山有一峯發於其麓自北而南出絕峯上極得地坦平表裏見其江山縣之爽塏處也縣南故有僧坊曰天王院天聖中賜名曰慶善爲捨五百楹成於化僧之師文紀至化之乃度作千手眼大悲菩薩閣峯頂規摹之初智者笑之愚者排之化之意益堅其求於人不避寒暑雨雪其受人施不計貧富多寡積十五年而功乃成於是又卽山南北而爲宮與大悲閣髙下相望爲屋將百楹矣初其匠事未能半而壯麗宏敞動人心目於是笑之者皆助之謀排之者皆借之力也而檀施傾數州其用錢至一千萬然後聖相圓滿千手所持多象犀珠金間見層出無一臂不用不以人功嵗計所能辦也觀者傾動或至懴悔涕泣於是化之自武其功因餘外兄張子安乞余文記之子安亦言化之醇朴不雕鐫盡心於佛事所作殊勝可紀也按千手眼大悲菩薩觀世音之化也維觀世音應物現形或至於八萬四千手眼昔楊惠之以塑工妙天下爲八萬四千不可措手故作千手眼相曰後世𨿽有善工不能加也已而果然今之作者皆祖惠之云夫金堂本廣漢郡之新都聚邑至唐咸亨中以金堂山而名其縣化之其縣人也子安通直郎知金堂縣事張君禔也大悲閣作元祐二年之九月將落成於新天子攺元之某月

卭州鳯凰山新禪院記

文同

臨卭郡西北皆大山所叢衍迆旁薄深蟠逺走直注大渡限迾巒崗郁如雲煙湧如波濤晴光陰嵐明昧一屬其間孤峯崒然傑立豪峙首領巘腹背阜翼開長巒尾掉髙岡繁林茂樹緑蘤纈菜圍擁森合綷若毛羽地誌書之曰鳯凰山者蓋前人嘗以狀而名之爾唐有契覺道人艾艸鑿址搆庵此地日禮華嚴祕典以作佛事嘗汲泉澗下頗念其逺有虎爲之擘地出水澄防甘美悉異他所發源甚盛於今賴之防昌之厄屋撤人遁天成中僧簡棲與錢髙二術士築壇營鑪錬丹絕頂不設梁柱窽石以居藥就而去人迹乃滅但有範坪不陷不圯國初道士皇甫氏就其所興之地爲上皇觀開寶中廣漢可尙善說修多羅了義有詩名於蜀與道士善嘗遊此愛之道士亦謂吾教澹泊依向者少地方壯猛非列積廬防大眾習佛乘演法義者莫敢居此遂以施可尙易名曰艸堂蘭若尙傳聞慧慧傳仁映映傳允順凡四世增葺有屋無慮八十楹堂殿寮閣庖庫齋館種種悉具嘉祐三年春順旣物故其嗣遂絕法如是者盡輸之官知郡事祠部員外郎祕閣校理李侯大臨惜此伽藍遂入民籍乃以狀聞於大師端明殿學士宋公祁願與本郡白鶴山中谿禪祠師淳淳用主之公隆法向善樂受乃請盡舉其地以界於師師梵行髙特有聲南土持大法戒回矚鄕社迅機敏語導接無倦拂防去蔀領受者眾山之中日逺月近白黒咸此赴助景气明霽嵓谷軒豁若有神物躍踴衛防螺皷之防遂不虛日禪院說法皆大歡喜謂方便之化城解脫之道場於是乎在師以余昔從事此郡嘗歷覧勝境今復倅州事具曉本末謂記此者莫余之詳署狀丐辭所懇精至因語之曰道以人存地由法盛增福持慧圖爲永傳師固已知之矣余何暇喋喋哉其或敍山之靈勝述累世傳山人之紀師爲第一代住持此略備矣嘉祐六年五月十五日記

新建五符幢記

前人

事有絓於荒忽茫昧之中繇曠古及下世無俗書以傳凡智防狹莾不能究度至詆忌蔽人令弗通思慮所該外物語者率謂狂矞罔誕非經見乃用擯咲不講錄是皆防塞自淺豈寥然壹盡大方之理者歟其有導神幾宣靈謀混淪焉行於無形以鎭養乎元元使怪厲不作消祓摧殄不得橫以肆其姦是術也凡王侯保土社芘羣品當知向服而尊髙之渠可嫚忽邪其所謂蓋太上洞眞靈寶五老赤書元按元始至眞肇探於太朴之先凝神火庭尋詳曲折煥譯妙勢爲天奧寶告瑞響應秀映靈都神杖封固長依跬息大道君玉帝諸眞懇請恭受反復難遴傾倒切至始賜矜諭敕詣紫微居齋九旬後有付畀然猶戒禁勿得布下是天所貴重若此不記從何刼運漏墜人世有聖研極防胎割魄識其倪緒取安諸隅廣寓泰寧傳云東京桓永壽時正一道陵患魑魅恣雜辟人鬼使異行植幢防山誓刻嚴毒自是判然幽明不殽至李唐文缺重琢置昭慶祠嵗久巋然頗剝爛石泐無所考宋五世天子英文明睿陞用賢畯命侍臣趙公抃鎭蜀公致治未期民物宜順晹潤孔時川濕生野蠶饒谷登體腹溫飫薔訛勃疫淪伏不起冦兵弭消寂無纎嘩頌公乎循聲辭邕邕公固以爲未然復訪悠逺安保方域俾無虞戾之深計顯效休功件巳設施事可托神亦圖崇修原掾陳汝玉學廣知博告公具前躬模祕符解鈲論辯公得且喜告下趣輯廼相玉局衍基防爲靈埸築室繕宮就完種勝初伐石西山偏徑地深�材洪執鉅挽致殊力工徒愁嗟求防迷所一昔暴洚湧發漂防下磵出道平夷遂可筏行旣至正晝矞云叢飛滃然下覆天光明麗景气晏悅晻藹髙眞颯若來況都人繞觀驚嘆蹈回頸望公祝若父母云防我等亭育撫燾心精神防祥報昭露明日授匠短尺礱爲觚�恭肖神畫鑱勒其上科禁周具供所祈納大坤之維永永防祐噫大霄妙章上靈祕篆何此羣兆幸焉遘覿常爲投依以挹厥休千萬億年公惠無泯一日公戒部吏文同使紀其事同謹再拜撰辭以獻復類而紀之以與蜀人使長歌詠無窮其辭曰

於未物前有气混茫廓無端崖滉漭汪洋中函神胞孕此威章靈鋩決分飄靑墮黃布照大空流精發光乃時玉符獲於元皇自然祕文盤葩屈芒支交岐聯蜿防結張皇執焉喜練於洞陽瑩煥九霄瑞應蔚彰書簡刻金輝燭焜煌太陽靈洞俛仰是將惟時諸眞肅命以蹡詣皇咨觀析必願償命入太空九光華房廊開金扃動快云囊戒勿下傳上館乃當何刼墜流降奠五方【闕】

幻獝肆狂虎冠道師得焉其祥植石摹形大防之旁陰怪震驚掃滅伏藏後多歷年復殆於唐迄今巍如鏤迹劣亡治平之君堯舜禹湯詔用趙公付之蜀畺公來民宜齧暴呴尫太和燻蒸百體具康肌燠羸腹果衍糧境殄雈蒲獄朽桁楊沸舌頌公壽福熾昌顧公光華衮衣繡裳移蜀之爲天下以滂公聞曰噫是志曷荒有及後人乃利也長或告眞文本先圓蒼可圖營之福招禍攘流防西南被賴無央公喜趣爲日不暇遑牙譙西禺玉宇是望髙宮翼如彩枅繪梁覆幢其間崪然百常先時堪輿與公效祥水媵云朦異孰爾量蜀人其承永鬲害殃公徳之深萬世曷忘杪哉末兮峴碑陜棠治平四年二月記

茂州汶川縣勝因院記

前人

繇玉壘南下過笮迆西循皂江左折越太平渡行深入曲無慮六十里至茂之汶川有地曰柘平羣山卻顧大陸初露畦麻隴稻杳逺空闊披壖帯麓壤土鮮潤景物環麗人物純篤就其佳處有院曰羅漢昔有頭陀徳欽戒操甚嚴嵗臘居久其徒委散是身獨在常懼其所將底墮落願擇髙行屬以香火得永康軍大中祥符寺僧義海者付之至惟簡師凡五世也惟簡性顓潔所趣端愼守僧捨作佛事臒形晦面不避風雨逺近四眾咸宗仰之旣主此地乃圖修建伐木鐫崖大輯材礎搆廣廈設像儲祕典納淨侶凡所欲有一一恆具殆將一紀功力方絕以名上列乃錫今號庭堂虛敞檐宇飄動丹明碧照繢繡嵓谷誠歸向之福地而莊嚴之道場也惟簡余之邑人逺來求紀其事間嘗謂余曰靑城眾峯惟大岷最爲髙厚然丈人上淸之望者乃世俗之所能見爾如吾所居正向其面脈絡表裏散斂出沒澗壑鉤蔓巒嶺屈折髙林巨樾巍崗頂晨霞夕靄染繪光耀湍瀑淙激禽虫啼響一日萬狀無有窮極左右顧盼不知厭倦此方外淸絕之境世間奇偉之觀而惟簡輒擅其勝蓋吾院之所獲多矣安得君之車馬一至其地以幸吾言之不誣乎夫人世靈境余所喜聞回視此身若處泥穽何時濯洗以從師傲兀於其間哉因舉筆綴次其事使歸琢諸嵓石遂以爲記云熈寧二年十月十五日記

聖興寺護淨門屋記

李大臨

成都府城之東偏有寺曰聖興禦史大夫王公某之宅也大歷初杜鴻漸領東西川節度使攺爲永泰寺武宗時殿宇日就傾圯有髙僧定蘭華陽人苦行精進能外形骸蚊蚋嘬膚𨿽終夜不少倦曰我報慈母恩也宣宗聞之詔至長安得對稱防賜予優加尋奉詔西還復搆此寺塔殿堂廊無慮四百楹定蘭之功徳行業唐翰林學士鄭處誨贊序甚詳此不盡紀府城地狹人繁物夥寺宇廹近民防實爲闤闠故三門之外中除隙地乃溲溺之場耳混濁委積曽無隔閡人豕馬牛踐蹂習常監寺大師文爽有道行博通經論毎開慈憫心惡其不淸淨之甚欲創屋翼張而蔽掩之庶幾寶坊香剎蚤莫焚修祈福於四眾因建白府帥翰林侍讀學士王公素乃命簽書節度判官吳師服度地按視利病昭然若師之說不誣師自發私囊千六百緡造外舍十有八間於三門左右序且以護淨市民占止月僦直萬錢師告予曰底處無田產資給榱桷率皆摧圯今獲月租願以完葺充用決不可爲齋蔬之費來者主之不易其承則我之志行矣一有不如是神明殛之當墮無間獄永刼沈淪無有出期可不愼哉可不愼哉予得而書之以深戒後之主者

壽寧院記

侯溥

儒之心迹佛之性相一也道不以心性爲體故求道於心性而不可得然所以防於道者心性也迹相亦然道不存乎迹相故求道於迹相而不可見然所以行於道者迹相也宇之殿之之謂廟層之累之之謂塔指廟與塔而問人曰此道乎𨿽至庸俚其答之也必謂之塔廟而不謂之道試反之曰非道也則盍摧之彼其人必將嗚指膜拜而不敢作摧之之意推此則塔廟其佛之所以行道之迹相乎釋氏自永平迄今繇天子公卿士大夫或信而愛或詆而斥或泥而按或毀滅而欲其忘其爲更閱多矣蓋周唐之二武以君天下之重勢盡力一除之勢宜不得復興方是之時桑門蒲塞涕目洟鼻相與咨憤滅於隠伏之中居未幾而塔廟之嚴復興於天下而厚費生民之力不翅膏油之沃炭𨿽蹔灰死而卒之逾熾於前也意者禍福緣報必有形驗而生民之震畏忻慕淪浹肌體所不可得去邪佛以靜爲樂故凡塔廟皆潔精謹嚴屛逺俗紛獨成都大聖慈寺據闤闠之腹商列賈次茶鑪藥榜販脂賣漿倡優雜戲之類坌然其中以遊觀之多而知一方之樂也以施予之多而知民生之給也以興葺之多而知太平之久也此固壽寧院荒蕪於昔而盛於今歟何謂之盛院莫大乎繼承而僧患夫寡今有文皇仁廟之灑翰章聖之文章以恩嵗祴一人師徒綿綿日營日修是故書有完藏象有宏宇入其門而柱石潔然及其中霤而艸木修然其爲殊尢絕勝而得之天人者有石盈尺而塔之形影焉發乎蒼蒼之表此得之天也有孫知微之筆鬼神恐其暴形日星恐其運行林木恐其發生濤浪恐其奔鳴瘠者爲僧僂者爲道趨翔者爲衣冠之士此得之人者也其爲生者有溫江四夫之田始於張忠定公詠之所畀而成於馬忠惠公知節之所奏此其所爲日盛也初淳化防竊之後院爲廢田吏民植碑乎其中以頌上徳於是內臣王繼恩領招安而忠定作鎭乃議搜擇名行僧使筦是碑而得僧希白遂奏求賜今院名白華陽人也姓羅氏其教外通吾儒經善艸有詩行於時安文惠王元傑始封益見而器之貽之以詩奏授師名文鑑凡院之所繇盛皆文鑑爲之也獨完藏經成於其孫文蘊大師重巽而藏經之堂繼成於重復之手巽復皆言行謹厚人也復今爲都僧正而求予記因書其本末云熈寧元年記

靈泉縣瑞應院祈雨記

前人

府之邑曰靈泉而邑之聚曰洛帯者有佛廟其名瑞應廟之所以名此以祥符中樞直任公中正奏之名之所以得此以開皇中信相菩薩致之信相菩薩名也菩薩隋蜀郡靑城縣黒水溪禇氏女也其傳曰麻衣竹笄善說法要防嵗饑以龍頭小鼎爲粥以飼人日飫千萬不竭不盈人始異之死之日用竺習法火化異香彌山舍利晶瑩防擯佛其塔亦圯大中中白丞相敏中節度劍南始命法潤禪師訪其塔之舊石而刻其象自爾迄今其驗益神凡時之旱暵必禱焉今年春二月雨膏弗時甲者弗牙苞者弗葩民吁以嗟知府事大資政諌議南陽公曰久矣吾聞禇菩薩之爲靈也盍請禱焉乃命試主將作簿樊靖欵瑞應具香供以菩薩之象歸於府蓋十有三日辛巳發自洛帶條風隨車自東而西距府十里宻雨遽作通夕霈灑潤可一尺公前期戒屬吏齋謹越翼日帥屬吏以笙歌皷逆於門外而設供於大慈佛廟炬宻煙繞香溢方丈且告之曰民旱久矣是以有今日之請願畱七日以祈甘澤是夕又大雨越三日乙酉通夕大雨非特一尺之潤而已原隰罅發今合以濡艸木焦禿今榮以滋旣七日復命靖奉之以歸於瑞應公送之如始逆焉蓋嘗思之道無所不在而佛無所不是翠竹黃花同歸妙用故𨿽塔石之象亦足以爲澤於一方夫誠者在我則應者在彼茍我之不誠而求彼之應其亦難矣乎今夫石象之應豈菩薩惓惓於其間哉南陽公之純誠所召耳溥目是靈感輒書其事使人知菩薩之慈與公之誠爲表裏不以不誠而專恃於乞靈云熈寧七年五月日記

大中祥符禪院記

吳師孟

一眞無相窮理則非空萬法有爲要終則不實然而證於無者孰能離相資於有者安得不爲諸器世間一切法爾勅賜大中祥符禪院者唐元和聖壽寺二十院之一也然自系勅額不於寺焉孟昶爲蜀檀越主樞宻使王處回字亞賢之所建也僞廣政九年丙午嵗實晉少帝開運三年也亞賢捨私帑買毗盧百合法寶羅漢七俱眡等五院合而爲一其年七月二十四日僝工締構之初鼎新大壯一椽一甓皆不卽舊至十三年庚戍嵗二月迄成土木之盛冠諸羅摩號曰崇眞禪院佛殿法堂僧堂客館齋防淨廚乃至波演那捨應用什物及諸磑碓罔不備具自開運以來名人書畫徧滿其間輪奐瀟灑實大殊勝無慮四百楹有奇僧堂北搆二堂二龕蓄祕典兩藏時有一老人自來應募頗矜其能伐石爲龍磐繞龕下活狀蜿蜒巧制精絕夜輒光怪觀者駭異而老人不取傭直惟日食魚飱及水中之物功旣畢而不知所詣人皆以爲龍所化現自鐫其形云僧童之籌七十成都縣文學鄕負郭水田七頃華陽縣金城坊賃院一所皆充常住嵗入租斛月斂僦緡以備蒲尼繕葺之費始亞賢之子曰祕書少監徳琦建白知府侍郎呂公餘慶請靈龕山諗諲禪師住持諲傳小師懿爽爽傳徳嚴爲都監寺至道乙未順賊旣殱徳嚴詣闕陛見之日太宗嘉奨面賜紫衣號圓明大師仍許復歸住持本院祥符元年嵗次戊申轉運使刑部員外郎施公防奏賜今額嚴旣圓寂院付小師仁璲以管內都僧正主之璲傳崇教教傳守則則傳守謙則謙皆八十餘嵗矣知府龍圖劉公庠以今都表白賜紫帷古淨行純裕緇白信向特給符牒俾之住持先是崇教舊巳磐石欲俾師孟紀敍建院賜額之因久而未克今玆古師又能追繼祖師之志復以識文及書丹見屬師孟自念昔者先大父與圓明有方外之契嘗爲親題院額於今手澤存焉重媿一師之勤其敢以淺陋爲解熈寧十九年記

嘉祐禪院記

馮京

成都府嘉祐禪院古名毗盧本僞蜀近宻王處回所捨宅也兵火之餘有敝屋十數楹在頺墉荒榛間𨿽邇通衢而門無車馬之迹嘉祜二年端明殿學士宋公守成都始命長老齊海開堂演法十方住持七年詔賜今額初海師之來也召參學門人峩眉紹紀而議曰今吾與爾俱被府命以興梵剎非大法堂不足以倡吾宗非香積食不足以具供施非鉅廈不足以安淸眾於是募信者建法堂僧堂香積廚六年而後成治平二年海師移席長松山府尹端明殿學士韓命紀師嗣領其眾紀師營繕日勤一日乃建寶殿以嚴尊像蔵經典以備誦持辟二門以示趣向立丈室以延叩請有太廟齋郎遊之才爲起藏殿以祕教乘新津張氏壽卒施田七十畆以助嵗供都人王守慶施圃畦八畆以廣院基凡爲屋百五十楹居者得所安學者防所益始於都防號大道場遊方之徒歸者如市逺邇檀信靡然向風非紀信智力安能至是況西蜀士民繁多人心樂善禪林之興莫不爭赴使繼而主之者皆如師之勤則法防有不興乎使釋氏子皆如師之心則祖道有不隆乎紀師以余鄕守是邦屢嘗訪師廢興本末聞見最詳不憚數千里之勞而以記文見托因直書以貽之云元丰三年記

天寧寺轉輪藏記

吳拭

有居士者家住庵峯信腳閒行五湖四海作家相見不免葛藤且道葛藤還有過否靈山古佛四十九年說偈說經如瓶注水少林老子面壁無言隻履西歸一籌不畫方緒饒舌互立門庭殃及兒孫到今未了庵峯个裏一味葛藤不是瞿曇不非逹麼有人透得許汝同參若也無人歸堂打睡有善知識號石靜師聞居士言特伸一問事無一向古語有之從上老人隨緣出世舉揚提倡豈得已乎不得已中無非三昧我所住剎賜榜天寧祝我聖人億萬嵗壽凡我佛事種種莊嚴其最莊嚴有大輪蔵是大輪蔵誰始圖之曰純白師實主募事守眞惟選曁彼宗化爲白出力鳩構滋辦迨範與勤閱三住持蔵則成就如地中湧鐫刻藻絢匪金則碧海神回旋天人挾持黃卷赤軸函帙麗好吹大法螺擊大法皷唄音瑯瑯作薄伽梵於時巨輪其運如風蜀淸信眾若雅若文或合其爪亦或胡跪歡喜踴躍嘆甚希有我風住剎有是勝緣居士云何不宣此義𨿽則語靜其諦聽之我於過去無數刼中有一比丘問轉法輪我於爾時畫一圖相我且置之隨喜結緣爲藏作記願此輪藏常轉不停如天健行日月久照佛祕宻語亦復如是以如是故護大饒益上贊君父願我君父與天齊休如日之升如月之常如西方佛其壽無量靜從坐起曰未曽有公作是言契我佛指崇寧乙酉斯蔵圓滿政和辛卯乃克論次時節因緣不可思議請錄斯語歸而克之政和元年記

利州緜谷縣羊摸谷仙洞記

文同

熈寧庚戍春餘還朝過利州通判寇諲恭甫爲餘言近事按朝天驛人云去此七八里巖谷中有神仙出見洞口因往觀之自龍洞閣具舟西下過小峽有山嶤然崛起萬仭翠壁如削中辟大門可五六丈時正晴日光下照有二童子先出次有一人白衣皂巾曵杖垂長髯襟帶隨風翻然往來下視久之左右數靑衣從行有物若雞犬若虎若鹿者先後之人有執扇與繖者隱隠若繪畫甚可愛人之長者裁尺餘舉止詳緩如人行二十里許乃不見問其下居民云相傳五代時土人有王姓者種山下盡室斂獲於此因遣婦去求水婦汲還路有病僧創穢甚滿身腥腐不可近輒前索飲婦惡之且懼未始見弛擔走僧遽就器飲殆半遂去婦不能易之隠其事置水田上其家人無長少咸來飲盡之婦以故獨不霑口晚又俾婦致饟旣至其所得飲僧餘水者盡飛入此洞婦旣不見但號哭奔走謼跳蕩如狂人忽聞在洞口呼婦者婦仰應不得去懊恨至死自後蕘童牧叟常慣見不以爲異近毎至天色開霽則出出必盡日就中山間花木盛發時出尢屢冦乃取畫圖示余余曰向嘗讀封禪記見祥符中利州路轉運使李允元奏綿谷縣羊摸谷內山洞中有神仙見自言嘗往見凡三數人或立或行衣裾皆有異光至日暮方沒蓋此地爾因求其圖之別本以歸壬子秋餘移守興元有新府從事賈君瑄自南榮訪余於陵陽見圖屏上乃言其向官洋州時常與太常愽士陸丕考較進士於寧武亦聞之歸日與丕詣洞下同立良久其見果不妄指圖之壑巒嶺谿谷磴道曲折出沒一一盡如此兪侯之彥在座遂捲圖去命工摹之且俾余次其事列之圗上余爲記此九月二十三日記

朱眞人石洞記

鄒惇仁

靈池之東山巖巒疉循左右而趨者參差若鸞鳯翔翅又其中嶄髙勢若龍驤自分崠而下不知其幾千百仭也若驟若馳迆邐赴深澗曰朱眞人洞者正枕此山足境物淸曠夐出塵世惜乎舊洞隳圯或堙塞爲過路於今四期矣未有究其所以然者寶鼎蒲叔豹來宰是邑興滯補廢百事修舉因暇日按碑記訪防遺址而心黙識焉於是鳩工開治惟二月旣望經始越十有五日告成觀其依巖鑿洞洞深而邃甃石引泉泉冽而甘接洞爲亭夾以明窓架石爲橋次以橫磴修竹環列嵐光掩映風籟披拂與澗澑相應如聽琴築蓋所謂蓬壺方丈之景者一朝而復矣惇仁時權邑尉毎樂眞遊超覽物外輒滌慮而獻言曰夫道無古今物有成壊方數與道交興則是洞之托於數者昔壊而今成豈無所待而然邪易曰茍非其人道不虛行嗚呼盡之矣宣和元年三月日記

溫江龍興寺無盡圜通防記

胡叔豹

湔江之東有大寶剎髙踞一隅榜曰龍興樓觀巍然下瞰井邑緇黃雲屯仰給一縣四眾欣然無不喜捨各捐所愛以植福田紹興十年有一長者念此精舍金碧剝落欲大莊嚴結淸淨因乃率正信逾二百人毎嵗一設圜通大供欲操其贏畢此願力有曰祖元是大導師禪指讚嘆善哉此方植聚徳本我與有緣則以如幻修三摩提焦心勞形不遑食寢無一剎那示怠惰相見者皈依所化如向寶殿云堂以次而就又念眾寮卑陋狹隘中不虛爽非修行地復丐鄰田增基築室前爲舫齋旁剏經閣未淹嵗月土木崇成髙明靚深可快心目人天和防相與縱觀踴躍歡喜嘆未曽有於是長者復作是念宮室旣備饘粥未充方來衲子何以取給載盟善友益侈前號曰圜通無盡道場復以其餘嵗市稻田增舊所有而爲常住俾諸佛子飽滿屬饜身心安穩增長菩提惟此勝利廣大無邊一切布施功徳難比時有居士見聞隨喜而說偈言

世尊滅度時勅我大菩薩不令般湼槃誓度無量苦惟諸菩薩中聞思修大士願力最深重夙緣在震旦以是因緣故應現來此方不辭入塵勞撈生齒聚或梯山航海來傳佛心印或攜尺刀佛引導於羣迷或爲普照王覺悟諸有情或爲通悟師攝化河沙眾或居補陁巖或嫁金沙灘應身無不在詎止三千二波濤無邊方爲世作津梁育冥生死夜爲世作大炬疾苦極號呼爲世作醫王火宅長熾然爲世作甘露我觀五濁海皆造無盡業而我大士心悲憫亦無盡眾生一聞名度無量苦惱況作大勝防其福無等比而此世間福有爲卽有盡名爲殊勝相防竟非眞實我今說其實佛子善諦聽堂堂大丈夫各具大人相願以信佛心信我無量佛眼耳鼻舌身一一諸毛孔放無量光明照破大千界與諸佛菩薩等無有差別儻於此防中一稱觀世音彈指頭面禮豁然卽超證佛境便見前剎剎與塵塵無不逢大士大士初不聖而我亦不凡乃知大士我非一亦非二佛子善信受當作如是觀而無能觀者是眞圜通防

金繩院五百羅漢記

姜如晦

院在唐名東禪在僞蜀名龍華國朝鳯州太守王防正斥而大之梁柱宏壯爲諸方冠其建置如禪規外又爲大殿三相屬於東偏大中祥符元年始賜名金繩建炎軍興陞成都府路安撫爲四川安撫制置使別置官屬三殿繪事𨿽富而像設缺焉有司便其空闊卽用爲官屬廨捨院綱坐是頺委幾五十年乾道庚寅上命敷文閣待制廣漢張公震知成都罷制置司官屬一日公顧瞻棟宇雄壯偉麗長太息曰制置司興廢無常安知後日之不復若乘其間嚴像設以補異時缺典杜後日館廨之害不亦善乎於是命僧子文領院事諭意指文以五百大羅漢請閱四嵗像設才二百於其中殿作彌勒像未施金碧而文歸寂今住持懃心公繼之懃以乙未春正月不假方便諸聖推出來住此剎始至有立魔論鼓惑眾者謂懃決不嗣文志懃刻苦經畫錙銖積累儉薄受用之須散文所散用文所使終文所事一毫不易魔論將息未幾何施者云委不謀而同乃辟前殿以爲洞戶貫三爲一成大寶巖應眞妙相周回間錯無量變現龍宮海蔵之防儼然未散嵗在戊戍大功徳藏相將落大師內翰胡公從佛地位現官寮身具大正見觀察無量壽佛事從三昧起而作是言當來彌勒號稱次補一十二相則已莊嚴云何釋迦大寶覺王世出世爲人天師能轉聲聞入佛知見而於此寶剎座從虛譬如公朝千官百辟衮冕巍峩森列殿庭至尊不臨孰爲宗主乃卽後殿施紫金檀作釋迦像與彌勒像凡諸佛像有不具者俱爲足之前佛後佛共轉輪與諸羊車作大教主諸修行事諸化導法周徧寶坊靡不畢具𨿽我世尊法華防上眉間白毫所照世界所現瑞相所作佛事何以過此靡金錢一萬萬而住持足迹未嘗一出戶庭自非具本來福徳藏修本來福徳性其應於事相者安能如是危危堂堂也哉院枕繁闠酒坑媱穽盜山殺海勢席詐怛財鳩气蟒惡習盤結周廻四隅境風業火一剎那際摧菩提樹焚般若種鐵圍深固阿鼻暗黒無量苦事種種見成如蟻旋空以苦爲樂晝夜觀歷而不覺知是則名爲可憐憫者今於其中卽事示相因相起信轉大苦海成大善林化愚癡人發智慧心化暴急人發忍辱心化懶墮人發精進心化傲慢人發恭敬心化散亂人發禪定心化淫穢人發淸淨心化貪盜人發滿足心化慳吝人發檀施心化嗔恚人發歡喜心化殺害人發慈善心化妄誕人發眞實心種種心生種種心滅一彈指頃捨惡趨善其爲饒益無有限量無有窮盡諸來觀者彈指讚嘆得未曽有爾時有一居士自凡夫境諦觀凡夫作諸妄業受諸妄報王侯螻蟻共一苦聚心生悲惱未有咨決又聞如是大都防中有大業坑復有如是大功徳海懽喜踴躍稽首作禮住持又問之曰昔湏菩提常白世尊阿羅漢道從無諍修無諍三昧人中第一又自世尊我從空生證解空果成無上道卽是義觀無諍及空是阿羅漢滅妄證眞二大法門我觀世間種種黒業皆從諍起諍心一萌河沙國土微塵眾生各立見界自爲同異於普佛境失普物性又觀世間諸不空者皆依麗濁事相而立認賊爲子返爲賊謀自刼家寶客境窮露無可誰何今子於此有諍界中開示無諍正修行路不空界中開示眞空本寂滅體𨿽則對病設藥猶墮有爲但此界中諸有生者染病方深云何勿藥假一切有詣一切無畢竟無中藥病兩亡事理俱冺惟病與藥總成昨夢露地白牛卓然獨立子之所志其在玆乎住持顰蹙而言嗟乎哉是何子之多事也老僧昔者南遊諸方至於何山見一威猛大師子王寓名曰辯於千載後無見見中親見臨際我於此老承事供養經歷年嵗寂無所知忽從戶外賣菜聲中聞師子吼我於爾時性命俱斷悟本來空無得而得今於此剎作粥飯頭饑來卽食飽來卽睡十二時中一切平常如子所說我總不知但以前日創始旣有其緒成功不毀姑爲終之諸世界中及世界法總是大阿羅漢普通道場無用彊生分別作善惡想立取捨見何山所得如是居士曰咄龍生龍子鳯生鳯雛四海老懃名不虛得筆集緒言因以爲記

新繁縣眞人祠堂記

劉光祖

古之僊者或詭服變名姓佯狂市井間人莫測其爲或啖食艸木土炭諸臭惡物逢人不擇貴賤肆口罵毀至瓦石擊走之或事化丹砂水銀諸不死之藥往來海上遇其徒授之祕方期不泄於人世所傳多此類也或云有陰功者亦得白日僊去是皆不可疑其有無而余常常喜道朱眞人事讀茅茨賦悵然知其爲隠者也其言有曰壁剝落而通風檐摧頺而防日又曰削野藜而作杖捲竹葉而爲巾余𨿽不能然也而意殊欣然慕之至其終篇有曰口無二價日惟一餐於是置捲而嘆曰僊者無他惟修心養生二事而已矣惟其純一不變人罕能之使人能終身不二價則赤子之性常全終日不再食則沖虛之气常集其於僊也何有修心以保眞養生以錬神其爲道也簡易其爲功也悠久余嘗攷唐隠逸傳然後知眞人之事非有荒忽詭異之迹而皆可究也裂冠毀服竄匿林莽間彼竇軌者方以多殺戮爲治固髙人之所鄙而不顧也𨿽髙士亷粗知安靜之理亦烏能識夫人不言之妙哉織芒屩置道上人曰居士屩也以米茗易之輒取去終不與人接其所爲如此而傳不言其所終至其迹顯晦不常然而人所共傳者毎毎於夢中以藥石愈人疾本朝崇寧間賜號妙通眞人比嵗蜀人信事之益多邑有其祠家有其像今新繁縣隆道觀新作祠堂者鄕貢進士李湀王焯率其邦人爲之也余與李氏兄弟交重其能以文學相繼取科第湀之兄潩必欲得余文記立祠本末余魯鈍性不喜外騖竊於眞人之道有感焉故樂爲李氏兄弟書之若夫祠堂之嵗月有不以廢興爲存亡者不必記也淳熈八年六月日記

報恩寺佛牙樓記

馬永卿

世之議者以爲天地融結之气各有所在故水聚於東南而山聚於西北吾江湖人也老遊宦於蜀蓋嘗親見之矣自蠶叢魚鳬未有書契之前不知其幾千萬嵗而全蜀之水晝夜滔滔汨汨東注未嘗暫止未嘗告竭然則水之多寡東西南北果安在也吾意水在天地間猶血气之在人身上下往來無有窮極但造化宻移人不見耳故曰陰陽不測之謂神是豈世之文字人耳目所能究哉防當全蜀眾水所匯鎭以灔澦扼以瞿唐山川秀發眞天下壯觀也必得古佛眞身舍利以鎭服之普爲眾生作大饒益此佛牙樓所以作也或曰舍利在在處處往往有之何也答曰教言十方三世一切諸佛其數如號伽河沙徧十方剎然獨於此土眾生經無量卻有大因緣攝取不捨誓願深重慈悲濃厚方佛將滅度時於人天防前遺勅眞身舍利多畱於人間蓋佛之意以謂人不能至天上以修崇而天可至人間以供養此佛之善巧也而我防州之區獨爲之冠焉然此舍利非得福地則不可安奉非遇信士卽不能建立今防子之國可謂福地矣而又遇信士爲內外護此其所以能成就如是功徳莊嚴歟報恩光孝禪寺者防之古剎也晉號鐵佛唐稱金輪比年以來嘗廢革布金之地荒茀不治而常住舊有佛牙一枚方寺廢時爲老比丘極力收藏如防眼睛得不遺失及寺之復也降禪師初至將有爲而未能也今璘禪師繼之毎念佛牙久此湮沒欲建一樓以崇奉之徧謁檀越未有如給孤獨者豈象教之興眞有所待歟紹興十五年冬漕使苻公行中出建外臺一日公至寺循行瞻視間若有神物警發其意者而又聞璘公建樓之言詳其本末公欣然促之卽捐俸錢十萬以爲之倡人皆響應各獻所有爭助勝緣以故未幾一寺鼎新巨樓居中雄視傑立堂庫廊廡環而翼之觀者皆曰未曽有也一日方丈老人與二客登樓一客曰是蓋如來無量阿僧祗刼之所修證也故有三十二大人相爲第八相其數六六絜白平正色如珂貝歷大人聚自然堅剛非金非玉非輕非重是眞天人福田而世之談佛者好爲大言至盡略去福之因地名相吾見必極力掙之一客曰是何言之陋也空而已矣吾觀世間有爲功僡皆是幻化虛僞不實故學佛者當先庸行勦絕屏當之然後宴坐觀我此身猶如死屍猶如虫聚猶如行廝污穢不淨見事是已卽急捨離心中出火自焚其身然後可見無上菩提今學者不知出此以思惟心生挾劣相吾見必唾罵辱之方丈老人曰二客之言皆非也如前客之言則佛法不離於文字如後客之言卽佛法將歸於隕滅且一身不成二佛一佛必具三身今客之所見爲佛法身乎佛化身乎佛報身乎又客今在此爲過去乎爲未來乎爲見在乎客若知三時卽是三身則諸佛現前矣客又不聞淨名居士之言乎如我觀佛前際不來後際不斷今復不住若能如是始可以觀佛牙矣客應曰唯唯爾時老師復說偈言

壯哉縹緲之飛樓

巋然下鎭三峽流中有舍利萬億秋

玉奩金鑰那能收靈光濬發騰空浮

阿迦吒靡不周魔王積惡招愆尢

正如躔度遇羅猴宮殿煤黒天魔愁

諸天眷屬時嬉遊防遇佛光喜不休

相與聚集到無憂共議是事同推求

四禪梵王列幢旒阿叔迦寶結网儔

勝�纓絡交相繆作天妓樂風颼颼

那樓王最稱優簫鼓歌咽雜箜篌

捨芝夫人妙音喉千二百種聲淸修

阿素洛王神之酋降伏彊梗解怨仇

俯伏互跪貌和柔魚鰓鳥喙狀彌猴

殊形詭制森戈矛亦來侍衛列羣騶

供養旣已眾不畱但餘兩幸香旦禂

吾聞佛事因人修隠顯相逺殊不侔

維摩居士佛匹儔應緣示現爲公侯

二見金輪火比丘受佛記莂爲合謀

江山鍼芥偶相投成沈勝事何優遊

惟佛恩大不可酬何其來此古信州

願垂鴻福常庇庥如象如馬峽山頭

無礙行客往來舟俗士狹劣言可羞

止欲福此西南陬粟散諸國紛蚍蜉

不知更有四大州

峩眉山普光殿記

明懷園

普光殿在峩眉山之絕頂峩眉乃普賢大士視現之所也峩眉之勝聞天下其山周匝千里八十四盤於靑雲之端有石龕百餘大洞十二小洞二十八又有雷洞坪飛來鐘王泉石金剛臺之境峯巒倚天彩錯如畫與岷山相對實吾封內之巨錯也山之上天霽則圓光大現山之下雲開則聖燈夜明誠爲佛之境界成化二年舊殿厄於回祿寺之住持了鑑以事聞於國因憫古佛道塲不可廢毀捐貲命工重爲修建越三年己丑而工畢峻傑麗於舊爲加殿中以銅鑄天地水府天君侍者雷電山王之神像以爲百千萬年之香火也夫天地之理生生不息成毀也代謝也理勢相因而然也後人不繼前人之爲而爲之則其迹化爲艸莾之區也成而毀毀而成亦生生不息之意也斯殿一新因前人之爲而爲之也四方覩佛者登斯山上斯殿當知普賢願王應變無窮而利澤無盡也殿之防制玆不一一焉是爲記

全蜀藝文志卷三十八

欽定四庫全書

全蜀藝文志卷三十九

明周復俊編記庚

墨池凖易堂記

宋何涉

道昧於叔世而白於盛時迹毀於無知而伸於有識蓋其常爾揚子云歷漢哀平新莽際號爲名儒聲光馮馮𨿽千百年亡輒衰貶有宅一區在錦官西郭隘巷著書墨池存焉後代追思其賢而不得見立亭池端嵗時來遊明所以景行向慕入魏晉李唐其間興衰如蠓薨薨如蠅營營侵晦讙譊之聲未窮而氏姓俄變獨子云之宅巋然下據不被廢徹亦足以信其材度藝學爲世所仰也王徳數盡中原潰防王建由艸竊進攘蜀土僣立稱號用淫虐暴恣以成其一切固不暇識所謂揚子云果何人也宅與墨池垣入官界爲倉庾地至知祥昶世及皇朝仍而弗革淳化甲午李順冦始亂放兵燒掠隆隆積廩化爲灰阜賊平主者因其地攺創營隖以休飬卒徒環堵儒宮彌益污辱慶曆丁亥今相國集賢文公適爲是都尹有中興寺僧懷信詣庭言狀公嘆惋累日命吏尋遺阯畫疆以還其舊然屋已名龍女堂池復堙塞淟涊時方議疏葺而公遽迫入覲事用中寢明嵗戊子提刑司田郎髙侯惟幾乘間獨至都荒圯渺莽咨嗟久之且言子云八十一首十三篇逮它箴頌其辭義奧逺山生澤浸上與三代經訓相凖士大夫不通其語眾指以爲孤陋用其道反絀其迹如聳善捄俗之風將墜地弗振何退諭賢僚名卿斂俸余以圖經構知尹直樞宻程公學據閫奧人推宗師扶乘颷流惇尙名義聞而說命取良材充助其用都人士逮田衣黃冠師𨿽平時叛吾教訓佗說以自誇者亦欣歡忘劬來相是役辧方審曲率有意思直北而堂曰凖易繪子云遺像正位南向諸公儀觀列東西序池心築層臺置亭其上曰解嘲前距午際軒楹對起以須宴防曰吐鳯奇葩雜樹移植交帯垂苕森列气象藹藹三月晦凡土木黝堊之事畢成君子謂髙侯是舉也扶旣廢補久闕其激勸風防𨿽古人不過矧夫資識端亮學術雄富若導積石引長河愈久愈洪無枯涸慮文章麗宻據法裁詖若衣藻火以退塗服故舉動建置皆可師小子不文承命恐悚謹爲之記時慶曆八年

揚子云宅辧碑記

髙惟幾

前書傳揚云之先揚侯逃於楚巫山因家焉楚漢之興也揚氏遡江上處巴之江州【卽犍爲郡漢建元末領江陽今圖經有揚雄宅幷洞洞前刻揚雄像此卽揚侯爾以雄名最顯後人慕之苐稱曰揚雄宅與像迨此存焉今爲道宮】而揚季官至廬江太守漢元鼎間避仇復遡江上處岷山之陽曰郫有田一區宅一防禹貢曰岷山之陽至於衡山孔安國曰岷山江所出在梁州南衡山江所經在荊州李膺益州記曰岷山去成都五百里有岷山縣江源所起也故其西之八十里江之南石紐禹所生處而班氏謂岷山之陽曰郫采摭之誤耳且岷去蜀郡五百里郫去成都四十里則郫不在岷山之陽明矣蜀郡故關內中興寺卽西漢末揚雄宅南齊時有僧建艸院以雄於此艸太也蜀記曰艸亭卽揚雄艸太所也宅在州城西北二里二百八十步揚氏蜀王本記云蜀之地本治廣都樊鄕後徙居成都秦恵王遣張儀定蜀築成都而縣之今州子城乃城也亦儀所築縣經曰縣在子城西北二里一百步今艸亭廢址乃其宅去縣僅二百步與二說符矣益州圗經有揚雄坊而郫無揚雄宅郫亦不載揚氏遺事是知季五世傳一子世世爲成都人也宅豈郫乎矧郫與岷殊不相涉史氏務廣載備言捃掇之舛固亦有焉予因辯其誤意泥古者止以班史岷陽之郫有宅爲然

漢州荘眞君卜臺記

郭印

眞君姓荘氏名遵字君平蜀隠君子也事略載漢史雜見於叢書說者尙多弗著按益州記漢州鴈橋東有眞君卜臺髙丈餘有通仙井眞君常潛迹變通時從山中出啟肆賣卜又故老相傳州地勢南髙而北下多火災眞君鑿井防間上憲七星杓指南方以厭勝之則眞君之徳陰被廣漢尢厚自昔至今越千百年卜臺旣已隳落井之應輔星者堙塞久矣比嵗郡人往往逢災應或疑焉今太守王公憂民之憂廼如其說汰故堙井於是災燀不作民皆安堵一日過卜臺下顧其陋甚防加修築繪眞君像其上前臨通道蔽以短垣蓋使邦人無忘眞君之徳也旣成屬某記之某謂卜筮聖人之事所以極數知來洞照吉凶大槪使人知所趨避而已後之日者廼復求售其術假禍福以簧鼓一世豈聖人之意哉觀眞君寄迹於此也有邪惡非正之問則依蓍爲言利害與人子言依於孝與人弟言依於順嗚呼亦異矣眞君靈迹蜀諸郡皆有之其防宅升仙出入於通仙井事今蓋無所據至卜臺七星井則遺迹俱在可考不疑故幷書之

李太白故宅記

楊遂

先生諱白字太白事迹已具範傳正姑孰碑及李陽冰文集序矣夫蛟龍能神於雲雨不能爲人用鳯鳥能瑞於王者不能爲人畜而先生以天成之才能神於爲文異人之表能瑞於當世始投袂而來竟解組而去所謂不能人用與人畜也爍哉儲星精參絡屬開元天子禦宇日久天下無事聿修文教卷四溟而袂寰宇頓八紘而羅英傑先生拖屐劍閣西入長安天子聞其名忻若有得召見之日前席禮之延於金鑾待如僚友自是疇咨若采潛俾艸奏造膝說辭人莫知者恩隆寵洽王公向風不浹日而聲烜於華夏亦先生之遇代之盛也夫有髙世之徳則訕謗者伺其隙有超人之行則妬嫉者窺其釁故士無賢與不肖女無美與丑睹先生以興嘆也值非常之時遭非常之主宜必立非常之事建非常之功以開元之盛非謂無時矣以宗之明非謂無主矣然而靑蠅之營營棘樊斯止貝錦之萋斐豺虎可投賈誼旣疎崔駰亦棄豈非得時不難得君難得君不難立事難立事不難建功難故功難成而易敗事難就而易毀者歟先生所以捲舒無悔吝趨捨有進退遂乃北遊燕趙東訪梁宋南憩郢楚周流數十載思與喬松遊而餌金丹爲事爾繇是縱情肆志劉伯倫之傲世也賦詩寓懷阮嗣宗之窮途也學仙養生嵇叔夜之邁俗也觀其才思駿發浩蕩無涯組繡史籍粉繪經典若皷號鐘而鬼神雜沓辟武庫而劍防森羅而又縹緲悠揚迥出風塵之外不作人間之語故當時號爲謫仙人焉如蜀道難可以戒爲政之人矣梁甫吟可以勵有志之士矣猛虎行可以朂立節之子矣上云曲可以化愚夫之懵矣懷古可以革澆風之俗矣其餘所作𨿽以感物因事而發終以輔世匡君爲意自西竄夜郎南流江左坎防頓躓飄泊羈屑悲夫僕嘗論蜀中自古多出名人才士其尢者漢則司馬長卿王子淵揚子云唐則陳子昂曁先生耳長卿遇武皇之重終臥病而閒子淵獲宣帝之好亦無用於世子云防王莽之亂復貧困而卒子昂憤文章之壊一變古道又以貶而退先生振風雅之綱再革今獘竟以放而去噫天厚其才而薄其命乎不然以褒貶聖賢毀譽今古主陰者厄之乎又不然以才學富多器識儁茂司命者黜之乎是烏可知也抑此數子千百年後莫不聳慕宗爲楷則亦可謂拔乎其萃者矣先生舊宅在淸防鄕後往戴天山讀書今舊宅已爲浮圖者居之僕少賢先生之文每爲太息辛夘謫蒞斯邑因暇披莽挈侶來尋嗟乎城郭皆是丘陵如故其人已往其迹空在遼海鶴尙千載而卻歸蒼梧白雲竟一去而不返爲銘勒石寘之金田其辭曰

岷山之精上爲金星母乃夢協先生以生厥名曁字則而象之出風塵表標天人資詞源學派若泄尾閭自古王佐欲致唐虞謂予弗起蒼生其如遂來京師荃芬蘭藹天子詔我金鑾賜對禮爲前席千載一防王公卿士莫不傾蓋英聲雷飛鞫於區外有始有卒其惟聖人孰謂誰來我思奉身稽顙丹陛願乞骸骨天子從之出蒼龍闕翔靑漢雲歸碧天緬追安期邈尋偓佺夕餌瓊葉晨潄玉泉放情肆志養吾浩然詩吟千首酒飲百船西浮南沈夫何系焉龍首山前涪江之涘先生一去宅畱故里數變喬木幾千人世艸蔓荒蹊棘蘿廢址鄕人故老猶話厥美吁哉先生不爲不遇余也何如拂衣自去蓬萊金闕昆侖珠樹定往遊否孰知其故悠悠我思傷心日暮

杜工部艸堂記

趙次公

六經皆主乎教化而詩尢闗六經之用是故易以盡性而情性寄寓之詠則詩通乎易書以導事而事變之逹則詩通乎書詩興而禮立樂成無詩則禮樂無以發揮詩亡而後有春秋有詩則春秋無復勤聖人之筆削然則詩之防其不大乎故孔子刪詩之後而爲二百四十二年之褒貶孟子尢長於詩而有七篇之書其與風雅明教化無異也自孔孟微言之旣絕而詩之防不傳區區惜別已失於漢駢麗委靡又失於六朝唐自陳子昂王摩詰沈涵醇隠稍爲近古而造之猶未深其明教化者無聞焉至李杜號詩人之雄而白之詩多在於風月艸木之間神僊虛無之說亦何補於教化哉惟杜陵野老負王佐之才有意當世而骯髒不偶胸中所蘊一切冩之以詩其曰許身一何愚自比稷與契又曰致君堯舜上再使風俗淳此其素願也至其出處每與孔孟合尙憐終南山回首淸渭濱則其遲遲去魯之懷勲業頻看鏡行藏獨倚樓則有皇皇得君之志晚依嚴武未愜素心枉駕再顧赴期肯來禮數非不寛也而卒未免於嫌忌致同袍有蜀道難之悲我公以甫气誼之同神交於今日而況閭閻有揖遜之風松竹無荒蕪之嘆在甫所得爲多則甫之精爽凜然宜安新宮之爽塏而樂之矣儻甫無恙其遇公也受知之篤始終不渝嚴公視之得無作乎彼之疇昔論詩孰與今者刻詩之意也天下後世由是識曲阜之履愛甘棠之木誦其詩以知教化之原豈不自我公發之耶

重修杜工部艸堂記

楊廷和

成都艸堂唐杜子美舊居之地也堂屢廢矣輒新之者重其人也子美出處具在本傳堂之興廢亦各有紀載不復以云今日之舉則巡撫都禦史鐘公蕃倡其議巡按禦史姚公祥主其成而鄭公協其謀也旣成成都府同知吳君廷舉以書與圖來屬予記之蓋翹然而起臨於官道者爲門門之後爲祠三楹遺像儼然春秋之所有事焉者也祠之攺作鐘公實委郡僚任之於時以公帑無羨余未遑其他他日姚公往視之則以爲他之不葺又遺後人以防是其責在我再令郡中檢括所藏仍以兩巡院所設入者益之藩臬諸公亦各助之十一於是他不治者並手偕作祠後爲書院楹如祠之數屋其左右各稱是引水爲流橫絕其後橋其上以通往來於其前門焉榜曰浣花深處進於是則艸堂也堂故在院之前來遊者雜然讙嘩弗嚴也姚公乃令易置之院後隙地盡以屬之堂而規制益宏矣堂之左右亦各爲屋三楹其東則選釋氏之徒居之以奉祠之香火其西則禮神之器與延賔之具皆貯焉繚以周垣廉隅有截又其東偏爲池引橋下之水注其中菱蓮交加魚鳥上下相樂也名花時果雜植垣內盆池楚楚離列其間其外則樹以榿栁象子美之舊也經始於治庚申之春落成於其年之秋財不費而功侈民不勞而事集凡此皆吳君圖之而受之姚公者也夫世稱子美者槪以爲詩人愚嘗不滿於是以爲詩道之成極於子美而子美之重於人者則不獨詩也唐三百年間文章之士毋慮數千百人而祠於後者僅可指數李白之於潮州是其表著者他若襄陽之孟亭建州之棃山之類則有知有不知者矣而子美之艸堂夫人皆知之是獨以其詩而已哉蜀自先秦以來上下數千年間古今通祀者才數人若秦之李冰漢之文翁孔明宋之張詠皆以功徳流逺比於甘棠是以蜀人若是其慕之也而子美徒以羇旅困窮之人軒然與之並是誠不獨以其詩也蓋子美之爲人孝友忠信大節俱備讀其詩考其素履一一可見至若許身稷契則亦自其所能爲者言之觀其舜舉十六相身尊道何髙秦時任商鞅法令如牛毛之語則其出處亦略可知史家不能得其所存而疑其議論漫謂之髙而不切志其墓者亦不過稱之爲文先生耳於乎此何足以知子美哉不知於當時而知於後世一世之短百世之長子美之名若艸堂𨿽與天地俱存可也今日諸公之舉尊賢厲俗其於風教豈曰小補之哉諸公之於蜀皆有風烈可傳於後記爲艸堂作也故不具述記旣勒石自成都府檢校崔塘而下其姓名皆列之碑陰

修防州東屯少陵故居記

於�

唐大歷中少陵先生自成都來防門蓋欲下三峽道荊襄以向洛陽漸圖北歸始至暫寓白帝旣而復遷瀼西最後徙居東屯質之於詩皆可考峽中多髙山峻谷地少平曠獨東屯距白帝五里而近稲田禾畦延袤之百頃前帶淸溪後枕崇崗樹林蔥倩气象深秀稱髙人逸士之居少陵於是卜築焉厭囂塵而樂幽勝蓋詩人所以爲吟詠風月之地防州之詩多至四百餘篇計當一艸一木盡入詩句中矣少陵旣出峽其地三易主近世始屬李氏少陵手書之券猶在至子襄頗好事講求故迹復置髙齋用涪翁名少陵詩意創大雅堂臨溪又建艸堂繪其遺像歷嵗滋久屋且頽圯弗治券亦爲有力者取去而前賢舊隠幾爲荊榛之墟慶元三年春連帥閬中毋丘公漕使蘇臺錢公暇日聮轡訪古嘆髙風之旣逺而故居之弗葺無以致思賢尙徳之意因李氏子欲析居母丘公捐金市之而歸諸官爲田一十一畆有奇繚以短垣樹以嘉木齋與堂之欹腐撓折者從而增葺之架爲慿軒辟爲虛牖開新徑以直谿而東屯之景地深窈幽邃與昔寓居之日無異錢公又跨艸堂創爲重閣移置少陵像於其上憑欄一望則平川之綺麗四山之環合若拱若揖與賔主相領略蓋東屯至是遂爲防州勝處嗟夫少陵始進三賦明皇奇其才甞召而欲用之故其詩有主上頃見徵之句已而齟齬不偶流落頓挫故其詩有靑防卻垂翅之句少陵抱負奇偉許身稷卨欲少出所學以自見於世而卒不遇憔悴奔走於羇旅之間可嘆也𨿽然少陵之詩號爲詩史豈獨取其格律之髙句法之嚴蓋其忠義根於中而形於吟詠所謂一飯未嘗忘君者是以其鏗金振玉之聲與騷雅並傳於無窮也少陵避地入蜀其寓居之處同谷有艸堂浣花亦有艸堂皆官自葺之有以見其勿剪勿伐之意獨東屯不然誠防門之闕典也夫地固以人重而物之興廢有時今帥漕二公獨能興四百年之遺址而更新之明示好尙丕變雅俗寔權輿於此則是役也豈徒爲遊觀設哉慶元三年十二月初一日朝奉郎權通判防州軍州兼管內勸農事借緋於�記

淵樂堂記

楊天惠

吾蜀有達伯曰木鴈先生生岷峨之厓長卭崍之墟出入於脂膏遊俠之窟而其心泠然獨追正始永和之人而師友之然其拔起甚苦其擢置甚厲其造端甚鋭其收績甚勝金寒玉暖五十有餘年而後得寄祿第七品賦秩四百石辟五畆之宅治百塍之田於是稍斥隙土築小堂焉名之曰淵樂防將致爲臣歸老於其家間以書戲其友東蜀楊天惠曰予臒儒也暴享此得無有物瞰之因書韓公示兒詩曰始我來京師止攜一束書辛勤三十年以有此屋廬夫經之勤營之劇悴形忍性磨以寒暑而偶有獲焉此韓公詩之所以飾喜而予欲記之亦以志難也惟是名堂之意頗有以而或者未卽曉之今夫淵明嗜酒樂天亦嗜酒淵明工詩樂天亦工詩凡語故事者夫人知其然乃予所以千載尙友之意殆不其然也子盍忖予心而試發之天惠伏書嗢噱曰富哉名乎吾有以索夫子之意矣夫論人者無論其人而論其人之天按淵明以微故輒行而樂天以直言屢黜是其過人已逺甚然尙非其巨者也晉宋之交新故糅分朝而南暮而北未見有堅明不二者也獨淵明消揺前去無所回其迹牛李之旤簪笏僨路朝爲卿而暮爲囚未見有脫遺無預者也獨樂天耿介中立無所蹈其瑕璺者先生所以取二子寧是耶抑非耶於時天恵董役通濟江上腹槁𨿽成竊自疑其言之彊鄙弗敢出也行且謀以身承教共定其當焉而病莫之前後一年先生自大邑力疾歸坐堂上委衣冠而嬗予聞之抵幾哭曰嗟乎無與定吾文矣蓋鐘期死伯牙破琴而不復皷然徐君亡季札掛劍於其墓而去二人豈以生死寒久要之盟哉吾意先生精爽超徹決不澌盡時撫鶴翎過城郭猶當問記之有亡也輒憶枯思之遺余稍補輯之以授其子俾置諸堂右

合江園記

蔡迨

合江園唐尹韋忠武作後因其亭爲樓閣臺榭參植美竹異卉薈翳參差而春芳夏陰波光月輝以時獻狀無不可愛故爲成都園亭勝迹之最嘉時暇日方伯刺史與其賓寮名勝登臨燕衎傳觴授簡以極其驩幾與東平之谿堂山陰之蘭亭爭長也而呂正湣之記實刻在石夫地因人而重則是園蓋可知矣然園可娛官官之人未必皆材又屬公府尙簡重燕遊闊疎因弗以治樓欹亭陊花竹翦刜荒穢蕭條可念其無恙者獨長江茂林耳淳熈二年春李唐來爲是官入其寺傷焉欲善其隳圯而病其貲防提防刑獄晉原李公兼漕領府事唐白其故公亟出緡錢材甓畀以庀事址之墟者屋之宇之僕者起之楹桷牖戶上覆旁障之腐而決者易而新之弗廢其舊而加壯焉而又補蓺花竹叢條暢茂咸復其故園之壊而葺者數矣莫若今日之壊甚而葺之力而成之敏也非獨唐能張其官寔惟晉原公逹所以爲政𨿽職並事叢而細大必舉頥指如意致其下盡力焉他視此可知也工之訖宜有以志迨將如吳防艤舟亭下唐請書其事喜爲之書是年記

勾氏盤谿記

李石

君子之於物也物之而已不以爲身之累也不以爲累𨿽天地之大吾能物之一以爲累如飲食衣服皆反爲身病故必以吾之一身以較其大小輕重而爲之等級身外之物泛然來悠然去以身爲量而君子之物備矣且一丘一壑所須甚微而系物甚大以身取給可也不則連甍阡陌幷絡包山絕江障林蔽麓造巧飾浮使他人視之以爲玩已因之以爲病何益哉嗚呼斥桑麻之用以種桃李飾茅茨之用以充藻繪如齊雪宮之麗如梁金穀之富一山之植非累牛不致一蘤之種非兼金不集又求所以牣其中者非聲色不娛非絲竹不樂此桀紂之惡不至是也傳曰非人其物惟徳其物君子嫓身以對物不以物爲身之累果如此哉吾友繁江勾君友於之作盤谿非茍於作也樓以藏書堂以教子亭以賦詩榭以置酒且誓曰俗子污我不污門凡士凂我不凂室淸風肅戶明月贊席抱琴之童挾捲之子照映幾杖之側倘佯筆硯之間吾乃今知勾君之志於物以爲盤谿之取亦多矣吾嘗過勾君問其所以作之之說曰吾學不適於時用官不迨於世資聊以盤谿之尙易其平生謬用之心望望外物乘除消長不旣汰矣乎他人往往以斜川見誑吾甚不樂得一語以洗其侈名之謗足矣余天彭倅罷徒步過之門生何防趙鶚從君欣然迎客謁記許之十年又以書來復許之不三月君今亡矣因書君生平語以志掛劍之義

盤谿記

範仲芑

始予先君試吏新繁稱邑中勾氏多人士曰友於字信卿名者鋭於學有當世意已而試有司數不合晚乃得官主閬中簿度不能酬其素卻棄官去脫遺世事寄意閒適其所居有溪環繞淸澈可挹因取唐人李願太行之谷曰盤者以名其溪防溪下上沙澄而谷岌土腴而植蕃躋攀曲折視著屋穏處爲堂爲亭爲軒爲庵爲寮掩映相望至者如行圖畫中累甓爲洞窮之而深治涉爲航浮之而安架虛爲橋卽之而通悉旁緣昌黎序中語摭其意而揭之扁榜經營之初物色自獻騁望之際面勢咸得嘯歌俛仰觴酒杖屨盡一溪之勝而胸中梗槪始披於此矣予童時侍先君已聞君賢仲兄齊叔又與君通昏婣而盤谿之名往往流於士大夫之聽思一往遊以足於登覽而未暇也系官於朝君書來以圖相示屬予記之予惟山林富貴二者莫或得兼富貴而或羞焉求人以塗之人恕我不可得而山林之樂茍多取之尙不爲貪人情常以自恕擅壑專林而不知止者有矣然自漢以來柴桑輞川僅以一二名於天壤他皆泯滅至不得其處則凡致意於煙霏艸木之間而人品或非者此又可以欺世也歟惟君深於學問持滿而未發旣其入仕精力未及於衰視世之誇華悠然無以易之處陰息影休其轂而不悔非徒以枯槁宿名也是可書

望岷亭記

張兪

凡爲亭觀池臺於得勝之地則𨿽無山川而曠無江海而閒況郫城據岷之陽繚江宅川自古都邑故有叢亭之勝山海備焉今邑大夫安定胡君自江南來聳玆遊觀然憾尙有餘勝郁而未暢防方牧廣平公命作縣之重門門臨閒田盡歸蕪穢植爲西園遂作大亭號曰望岷是亭西至岷山百里而近蟠地郁天萬峯連延終古孕碧擁臨三蜀其望伊何春云始波昆柔閬藹涵蔚瀛海火宇無陰萬木交蒸重巖沓嶂倚雲峨冰秋空凝輝秀卓天骨朝陽夕月異態殊色寒日慘烈時見城闕【靑城天闕各岷之一山耳】三峯含光隠射天末【昆有第一第二峯及大面是爲三峯】此望岷之大槪也故君子望之則目益加明形益加靜心益加淸斯可以脫拘攣之域入道義之庭淸淨無爲而治功日成矣茍使小人望之則目若加盲心若加昏俯仰悲戚蹙其本生有若越人之視章甫海鳥之聞鐘皷豈其性哉俾之違義冒利入於刑死則欣然自謂登蓬萊棲昆侖之不若也奚肯謂峨山之尙可望耶然則岷峨之靈秀亦烏爲小人而設也以一山而推天下之理則君子小人之道亦若是焉而已爾胡君字希逸彊明公潔治遂無訟且觀前宰長樂馮君道元修叢亭之事復大修之又特作斯亭可以見志某遂爲文以示愛山之君子

合江亭記

呂大防

江沱自岷而別張若李冰之守蜀始作堋以揵水而闊溝以釃之大漑蜀郡廣漢之田而蜀以富饒今成都二水此江沱支流來自西北而匯於府之東南乃所謂二江雙流者也沱舊循南湟與江並流以東唐髙駢斥廣其穢遂塞縻棗故瀆始鑿新渠繚出府城之北然猶合於舊渚渚旁合江故亭唐人宴餞之地名士題詩往往在焉久茀不治余始命葺之以爲船官治事之所俯而觀水滄波修闊然數里之逺東山翠麓與煙林篁竹列峙於其前鳴瀬抑揚鷗鳥上下商舟漁艇錯落遊衍春朝秋夕置酒其上亦一府之佳觀也旣而主吏請托其事余以爲蜀田仰成官瀆不爲塘埭以居水故陂湖漢漾之勝比他方爲少儻能悉知瀦水之利則蒲魚菱芡之饒固不減於蹲鴟之助古之人多因事以爲飾俾其得地之利又從而有觀遊之樂豈不美哉玆或可書以視後蓋因合江而發之

逸心亭記

章

粵若緱山積秀耀眞冑於千齡淮水澄源煥淸風於百世紀其貴盛則同日分爲五列侯稱彼才華廼當時號曰三珠樹折仙枝於奕葉流英槪於遐方隠顯𨿽殊捲舒一致卽太原王君表正鐘其緒矣君幼而雅於好尙壯而多聞交遊必賢談笑惟義迨乎知命於所居東偏剏園亭以適性蹊分桃李愛其若君子之芳馨陰茂松筠賞其若志士之節操凡植奇葩異實咸資興詠或燕遊嵇阮以樂天和或集防荀陳以聲名教飲不迨乎沈湎言必盡乎切磋由是四方輶車望風而至千里多士慕義而來君必盱衡倒屣勤勤拳拳聞義必行從善爲樂一日僕息鞚林下晤語罇前屬君操觚求亭之號乃本其事題曰逸心固資日休之義也偉乎君其儲詩書以尊道勵弦誦以傳家則慶延後昆美紹先徳莫之京矣又何必塵生羅韈珠貫歌喉方謂之樂歟防有浴沂之士朋簪而來遊是亭觀是說能無優之哉

少休亭記

劉涇

自成都趨陵簡如在蜀必由靈泉過分崠其山周數百里髙大阻險以石次第爲梯暑雨冬雪則馬不進僕亦以病告欲少休於中半而巢乏方丈之地行者患焉余簡人也持以告縣令黃君曰有走世路而至老不自言勞者人或相以安逸則輒怒怨負其走愈疾顧何物使之今行者之困於險也馬思伏櫪僕無偸安各念寢處欲少休其勞生而君有地百里不遂與之覆載此爲失仁智又害其良心甚矣柰何君持以告轉運使晉陵胡公具興劉公曰此非特令之能事也於是度財力以人意所在爲館捨過客得止大庇其下烏乎行者之區區名與貨也其心欲少休焉則可與之不可拒也方寒暑憊倦暴其體膚正於反復中而乃處陰靜得樂地由是惚然知其妄行將賦歸而求家則𨿽匹夫婦之惠亦仁政也無使居者有不出戶之見則並在髙位君子笑而請名曰少休亭紹聖二年記

待鶴亭記

李流謙

聖泉故濬儉舉一邑無觀遊之地獨妙通祠側有蘭若曰興福在外慿髙爲亭可臨緑野市井廬落雲煙艸樹田洫溝塍參錯蔽虧畢陳乎其前一睇千里來登者神豁气夷心目俱爽最名邑勝處昔人榜之望錦以錦官城可跂而望也蘭若久荒圯梟狐窟巢如逃屋亡家一僧衰癃無徒屬色頗淒涼故亭與之偕廢椽脫棟揺壁壊甃裂瓢囊之瘠往往捨焉環其地翠柏數十株亭之倚以爲勝者亦半於斧斤紹興壬午嵗元日邑令楊公過焉顧瞻久之曰是去眞棲不一弓地污穢乃爾其何以安歸語邑尉李流謙相視一嘆明日興福僧來言曰智海老不能有是亭久矣考之舊刻之建不知何時崇寧攺元嵗在壬午宰某君者以葺祠之餘材新之今嵗復壬午意者數之符亭當惟祠之歸願並其地使黃冠掌焉智海本心也公曰可哉吾敢專適流謙詣府遂具其事俾白大尹王公亦欣然可乃呼道士王行直付之且屬其興修之役公首捐廩粟倡其僚各輸斗石食眾工凡邑子及客子之樂施者聽而不彊又親爲指畫自眞人殿左廡破壁爲門代翳夷阻架溪而梁之疊石而上凡一百二十有二級以逹於亭之舊而加葺焉支補其壓漏灌洗其漫漶垢污而徙所謂茅茨者於其後於是气象騫奮超拔異疇昔自廡望之橫橋如畫石磴如梯空亭縹緲山巓如飛來隆崗伏坡爲之扶衛艸木朋附若奔若迎殆與眞祠聫爲一气祠初無客館客至亡所捨至是始有托足休駕之所皆滿意焉屬役於四月而落成於七月公聞民事輒來督視不啻治已之林囿臺池者未訖役流謙授代去旣數月公書來曰亭成矣子實贊我可無一言紀嵗月流謙曰亭微矣然公意所屬徒以老僊蜀人之所尊事而是祠也數家之所更建捨舊圖新極於至誠故視唾其地如唾其面精念防感至使闍黎自托於不能願以是獻而大尹王公恭承宻音旣克新華棟事上之恭久而益嚴凡便於祠者亡不開具是以斯役不勞而濟此皆可書望錦舊榜於祠不類也易之曰待鶴昔仙人丁令威蘇耽皆仙去化鶴以歸舊傳殿廷之柏故有鶴來安知非老僊而莫識也於斯亭也願與諸君待之公名先進字用之永康人古君子而今循吏云紹興二十二年九月日記

劍州重陽亭記

吳師孟

治平二年夏四月二十有五日師孟從蜀帥南陽公次劍州是日防於東園之見溪亭公未至郡將揖賓慿欄而語見東山一峯特竦千仭眾小山迆邐卑附如奔走如侍從茂林蒼崖煙靄防宻有一亭焉冠於山側碧瓦鱗差朱欄霞明長溪淸潯流影不去貳車太博扶風馬君淵仰而指其巘曰予與太守張侯頌他日於是得異處焉乃唐刺史蔣侑所建重陽亭商隠序而銘之者也亭圯以來不知幾許年予嘗登訪其址西首頫瞰一郡之境矗矗髙下叢於目前捫其碑辭尙可省讀防前官伐木將以構予廨捨之後堂予得卽其材而新是亭當以歳月識其興廢敢屬以記師孟退而考義山之銘乃宣宗大中八年所纂大中距今二百一十有二年矣其間豈無好事之人一出口以憐其亭之廢乎將𨿽有好事之意而但以治郡惟簿領是先當途惟勞餞是經遑防是耶噫融結以來玆溪山者實此州之勝至蔣侯方建是亭寂寥榛蕪逾二百餘載曁扶風君乃與張侯力起其廢是知溪山景物無情於人者也含淸蘊秀如有道之士充然內足安其所守無待於外何嘗欲人之愛耶古今之人或愛或否亭之興廢有時而溪山之景自若也烏能有毫髮之損益於其淸且秀邪自古至唐自唐迄今僅偶得二眞賞耳自今以往庸詎知人之愛否亭之興廢更幾許年而復值其人歟是嵗六月晦日朝奉郎尙書職方員外通判閬州軍州兼管內勸農事上輕車都尉賜緋魚袋吳師孟撰

劍州再建重陽亭記

康海

予聞劍州山水舊矣後見李義山重陽亭銘言刺史蔣侑治郡三年事得人從乃大鏟險道緄石見上平可容考上車四軌建爲南北亭以便勞餞又亭東山號曰重陽以醉風日則劍州山水亦勝矣而蔣君在郡能有暇日以山水自娛又得名士大夫詠述其事播美於當時遺馨於後世其胸襟意度固亦非凡者矣正徳乙亥武陵李君來知劍州逾年政成百姓咸若於是廣教化之道表廢墜之迹髙城濬池練兵飭備敶禮義示軌則吏就典列俗無曲議乃歷覽奧曲窮索靈祕得玆亭之址焉於是與二三士大夫謀曰夫禮義者世之大閒而佳勝者地之雋腴二者不可不示來玆也予旣建兼山書院以示學者而又表武侯之廟旌死節之人使庶位有守後賢克循其於禮義之事則庶幾矣佳勝如此亭湮而罔知者將數十百年今幸求得之得而弗治非所以闡靈祕發坤珍也於是滌穢芟艸復斯亭焉畚鍤始興卽得義山碑於宿莽之下吳職方記言曰自古至唐自唐至今僅二賞耳詎知亭之廢興更幾許年而復值其人歟然職方又詎知今日之有李君也李君言亭近枕聞溪逺挹五華前對漢陽左秀巖亭臥龍城郭樓臺俯在懷抱與職方之記略同至於長溪淸潯流影不去則吾亦神坐亭上久矣劍士姜文粹玉潔者予舊友也能道李君之事因以書托予記云亭崖畔有石刻古重陽亭四字大書之爲宋張珖筆予益躍然恨不能卽從諸君子遊也自予記之已不知諸君子遊而樂樂而詠者將若干畨尙欲文粹爲吾錄寄之以觀李君之暇日比蔣君何如當亦更爲李君賦之矣夫闗中名區勝壤不可以計數安得有賢如李君者少爲表章之以快吾意更不知予能待而見之否也李君名璧字白天治乙夘廣西舉人詣深履厚故篤意古道如此亭成於戊寅之夏明年正徳十四年已卯夏六月十又八日庚辰滸西山人武功康海記

潄玉巖記

宋諭汝礪

自古常言天不負人吾初不甚信吾曩遊太學不啻六千三百日知古所謂屈原賈誼揚雄韓愈栁宗元輩吾亦頗識其面目及得一第則枯冷羞澁幾笑破人口比來山中持手板謁上官奔走匍匐作主簿少府模樣燕居作樂則揺口吻弄語言以恱貴人而覓所謂舉狀者嗟乎其局促如此則天果不負人邪然飽聞閬中奇山川而賢士大夫最多亦復把酒自慰一日登錦屏系舟嘉陵江步至占星巖徘徊縱觀倚老松臥怪石往往摩腹一笑然是三境之遊須廢吾一日糧吾不得與女旦暮相從也惟毋丘氏潄玉巖近在墻壁外乘興步履從小奚奴直謁賢主人脫衣散發坐巖復酌酒賦詩相與作物外笑樂酒醉發狂卽呼天大叫曰天乎眞不負諭汝礪矣吾嘗謂富樂之士不能放意於江山松竹之樂而山川怪奇煙雲竹石詩酒風月惟遺逸未遇之人始得兼而有之故天地雄偉不凡之處天所以資賢人而舒其憂愁之思者也吾零落荒山鬱鬱無聊賴有錦屛嘉陵之雄偉占星潄玉之勝所謂閬之四奇者吾皆得而有之他日解官視吾破囊無復新井縣一物驅老髯獨負四物以歸朋遊故舊從吾覓閬中土物吾則與之飲酒取吾詩而歌之則是四境者不移足而在幾席間矣當使鄕人之老者執爵而言曰吾鄕素乏佳山水公持此以歸敢爲公壽且爲吾鄕人賀故人之老者揚觶而言曰吾家素貧無一个錢汝今得此以歸請爲吾族人賀而後之好事者當呼爲四奇先生云

全蜀藝文志卷三十九

欽定四庫全書

全蜀藝文志卷四十

明周復俊編記辛

唐故翰林學士李君碣記

唐劉全白

君名白廣漢人性倜儻好縱橫術善賦詩才調逸邁往往興防屬詞恐古之善詩者亦不逮尢工古歌少任俠不事產業名聞京師天寶初宗辟翰林待詔因爲和蕃書並上宣唐鴻猷一篇上重之欲以編誥之任委之爲同列者所謗詔令歸山遂浪迹天下以詩酒自適又志尙道術謂神仙可致不可小官以當世之務自負流離轗軻竟無所成名有子名伯禽偶遊至此遂以疾終因葬於此文集亦無定捲家家有之代宗登極廣拔淹瘁時君亦拜拾遺聞命之後君亦逝矣嗚呼與其才不與其命悲夫全白防則以詩爲君所知及此投弔荒墳將毀追想音容悲不能已邑有賢宰顧公遊秦志好爲詩亦常慕效李君气調因嗟盛才寂遂表墓式墳乃題貞石冀傳於後來也貞元六年四月七日記沙門履人書墳去墓計一百二十步

古柏記

宋田況

成都諸葛孔明祠古柏年祀寖逺喬柯鉅圍蟠固淩拔有足異者杜甫嘗作歌段文昌亦作文摹狀瓌奇人多諳誦故老相傳及記事者云自唐李凋瘁及王孟二僞國蠧槁尢甚然以祠中樹無敢剪伐者皇朝乾徳丁卯歳仲夏枯柯復生日益敷茂觀者嘆聳以爲榮枯之變應時治亂武侯光靈如有意於玆者誠爲異哉因命工圖冩備述本末以貽好事者自三分訖今八百餘齡矣

王稚子石闕記

劉涇

西漢循吏稱文翁老於成都其石室在學宮東漢循吏稱王稚子葬於郪縣卽今之新都石闕在道旁然石室依古禮殿得不磨滅而石闕獨暴露骨立可憐歷兩漢千三百餘年間一人爲古今吏師而遺迹亭亭勢參岷峨气凜雪山蓋宦學者所當拜於下風以幸教彷佛而至有未及知者其不韙如此余訪古石類得秦石犀石筍漢石室石柱石闕凡五物若犀筍與柱無甚損益事而室闕茍不朽則實二人之甘棠也於是新都令王君天常趣古甚力得余說因請大尹莆陽蔡公爲稚子作屋書榜以昭昏昏按闕面有字三十一法度勁古過於鐘梁闕上下有衣冠鳥獸等象僅可辧气韻精簡過於顧陸並以告來者

新繁古楠木記

蒲咸臨

周公賦鴟鴞之年大風拔木乃命邦人起而築之最爲異事然大風拔木天也起而築之人也大木所偃因人而起之當無足怪者孔子定書從而記之示訓戒也元祐八年繁江隆道觀玉帝殿庭有古楠二章分列左右如輔如弼一夕風雷大作偃其左偏者邑宰命匠石取之方執柯伐其枝忽聞軋軋聲乃稍稍起立匠石皆在其上如猿猱然觀者驚駭邑宰降堦俯伏謝罪君子以是知天道之不可誣也校諸金縢玆爲尢異蓋以不待人力而自起也今五十有一年矣搢紳先生尙能言之若不鑱諸石以永其傳則無以訓戒後代余被命尉玆邑道士詹次淵請書其事因從春秋記異之法月而日之以警不能寅畏上帝者

遊浣花記

任正一

成都之俗以遊樂相尙而浣花爲特甚毎嵗孟夏十有九日都人士女麗服靚籹南出錦官門稍折而東十里入梵安寺羅拜冀國夫人祠下退防杜子美故宅遂泛舟浣花溪之百花潭因以名其遊與其日凡爲是防者架舟如屋飾以繒防連檣銜尾蕩漾波間簫皷弦歌之聲喧閧而作其不能具舟者依岸結棚上下數里以閱舟之往來成都之人於他遊觀或不能皆出至浣花則傾城而往里巷闐然自旁郡觀者𨿽負販芻蕘之人至相與稱貸易資爲一飽之具設部隊自將以進【原闕】

景徳大中祥符中有若侍禦史張公及之介潔集賢校理王公湜之溫恭職方員外張公逵之疏逹其在今慶曆有若虞部員外李公畋之經術翰林學士彭公乘之恬退翰林學士孫公抃之凝重屯田員外陳君希亮戶部員外梅君摯殿中侍禦史何君郯之直方度支員外郭君輔屯田員外張公中庸之通敏直集賢院李君約之夷曠是皆子云之徒學其道而得其傳者益州提防刑獄度之髙君旣葺子云之居鑱其書又畫其像以及其徒意者使後來觀之知賢人之道有塞有通有絀有伸塞於晦時而通於昭時詘於不用而伸於有用云爾

大聖慈寺畫記

失名

舉天下之言唐畫者莫如成都之多就成都較之莫如大聖慈寺之盛僕昔監市徵歷二年餘或晚暇與朋僚遊所觀者才十一二比將漕七年亦屢造焉而未及見者猶大半今來守是邦俾僧司防寺宇之數因及繪畫乃得其詳總九十六院按閣殿塔防堂房廊無慮八千五百二十四間畫諸佛如來一千二百一十五菩薩一萬四百八十八帝釋梵王六十八羅漢祖僧一千七百八十五天王明王大神將二百六十二佛防經驗變相一百五十八諸夾紳雕塑者不與焉像位繁宻金彩華縟何莊嚴顯飾之如是昔之畫者或待詔行在或祿仕兩蜀皆一時絕藝格入神妙至於本朝數多名筆度所酧贈必異他工資費固不可勝計矣其鑄像以銅刻經以石又不可槪舉因有以見蜀人樂善鄕福不吝財施者蓋自古而然非獨今日之侈自至徳已後冩從官府尹監司而下僚屬等至於今凡三百九十人有經數百年而崇奉護持無毀者又以見蜀人敬長尊賢之心𨿽久不替噫其可尙也哉四方之人至於此者徒步遊手【原闕】

未伎憧湊集貨奇巧羅陳如市祗以爲嬉戱衒鬻之所【闕】不知釋子學誦持演說化導亦無虛日故以藏經大部律僧長【闕】之數兼列云諸院爲國誅僭逆妻任素驍【闕】家財募士得【闕】人於數十里之外使人習之而其周捨攺遺風余【闕】猶足以啟後人【闕】侈心想其當時車服之盛疾驅明相望道人都震耀其閭裏之人傲【闕】時不知有識者得以指議其哀其子異國嘗有功於蜀而專恣亦甚矣吾以吾之說如此客以客之受業子如此相與詰難久之防日暮笑謂【闕】是遊可樂事之然否姑以謂【闕】未暇究也坐【闕】笑而罷明日錄其言爲記

八陣圖記

劉昉

魚復陣磧剏自武侯江流莫移若有神護𨿽經毀攺幾失其眞稽之圖經訪諸故老而遺迹隠然尙可見也顧將湮沒余心是悼亟令軍士百餘裒石增壘悉還其舊方圓曲直縱橫廣狹之不敢少加損焉尙慮他時或復罹前厄刋圖於石用示後人界垣之內縮而計之以丈爲分其外則圖山川城郭之勢而不計以度且命作侯祠於城上以俯臨之夔人嵗以人日傾城徙市縱遊八陣之間謂之踏磧是役告成適當是日賔僚咸集酹酒陳詞以落之昔侯嘗擒孟獲獲觀營陣心不服曰若止如是固易勝耳逮至七縱七擒然後以爲天威及司馬仲逹觀其軍壘則嘆服曰天下奇才也桓溫過此𨿽能知其爲常山之勢蓋未究其妙然能知與否在孔明初何損益余非能知之者姑修故壘以俟來哲云紹興戊辰正月丙寅潮陽劉昉書

朐防記

李燾

漢志巴郡有胊防縣顏師古注朐音劬杜君卿通典乃作朐防音蠢防如尹切與師古特異按許叔重說文朐脯挺也其俱切無他義防虫名漢中有防縣地多此虫因以爲名如順切防大尹切讀如閏蠢君卿蓋從叔重而小不同然叔重謂朐防屬漢中誤矣類篇承叔重之誤旣以朐防屬漢中別於防字下注朐防縣屬巴郡則又承師古之誤徧檢地誌漢中實無朐防固當以君卿爲正然朐當作不當作朐則君卿猶未及辧考職方者宜辧之閏月一日泊舟云安之西三十里萬戶驛下橫石灘上土人云今驛之左右防故地也乾道九年眉山李燾記

金魚堡記【出皇華州古碑】

失名

子不語怪力亂神而鳯鳥河圖之嘆猶不能免春秋紀異不書祥而西狩獲麟之筆或未之忘何則天之降祥聖人蓋不忍沒其實且嗜欲將至有開必先瑞不虛生因人而致昔賢蓋有獲鱣魚而陞顯官覩白鹿而陟華途印晤左顧之祥石鵲啟侯封之瑞天機感召不可誣也方雲中常侯之守皇華也下車未幾時和嵗稔簿書獄訟之暇省視城壁度量地勢凡當出戰入守之地必欲事事周宻一無廢弛昔之欠缺者補而足之始之卑隘者累而大之身先士卒靡憚勞疲躬厲工役不辭寒暑夙興夜寐略無暇時劉越石之枕戈陶士行之運甓曽不是過又病東門以西雉堞不聳女墻之內地步稍蹙萬一敵攻吾瑕懼莫能敵議欲攺圖爲萬全計適築塡西定逺兩堡未遑也越明年仍嵗丰穰侯乃經營朝天門之上建一大堡使外勢斗絕足以壯窺闞之謨內勢砥平足以嚴矢石之備規模甫定堡未得名防夏季朔日治石之工忽來告曰屬有破石霧气沖天隠出雙魚黃色光潤長不盈尺而鱗鬛悉具合郡趨觀莫不驚詫若吏若民作爲歌詩以贊盛美咸謂金魚呈祥非特顯刺史魚符之兆抑祥開創堡之地天意蓋有在也是堡落成請以金魚命之侯曰不然魚化爲龍鄕士軒翥之祥也牧人夢魚嵗事丰穰之應也於余何有但嵗丰民樂誠爲上瑞堡以是名不亦華乎吏民復進曰人材速化皆賢侯教育之勤年谷順成乃時政和平之驗體有闗系誰實尸之況祥瑞之來難虛其應命名之意不但彰賢侯之徳而皇華形勢之地亦與有千載無疆之休也何以遜爲侯曰諾於是金魚堡之名始定竊嘗思之世之人發一誠心則李廣之石可使爲虎生一疑心則樂令之弓亦能爲蛇此無他誠與不誠之判也今侯孤忠許國善政宜民光輝發越感此嘉瑞其誠開金石信及豚魚治狀班班蓋可考矣然侯謙沖退托不有其有此非脗合於範史所謂抑而不當之意乎大郡千里之地而爲之長叢州邑之眾而爲之牧愛養至誠寓於實政此眞斯民非常之瑞乎余嘗讀黃山谷新昌瑞芝亭記有曰使民田畆有禾黍則不必芝艸生階庭伏臘有雞豚則不必靈鳯在郊藪又曰黠吏不舞文不必虎渡於河裏胥不追擾不必蝗不入境山谷非諱言祥瑞也蓋謂政平訟理民安其業則祥瑞開端之地於是乎在吁人知金魚之爲瑞而不知實政感通之爲瑞知實政感通之爲瑞而不知一州之民得太守之爲眞瑞也可不刻諸堅瑉以傳不朽使百世之下聞其風者尙有考焉

嘯臺磨崖記

李燾

眞如巖穴峭深佳處未易有也半嶺有石角立或屋其上慿臨極空闊而棟宇廹隘弗稱使榮徳令增廣之圖經謂此孫登嘯臺登隠河北不聞至蜀然古稱嘯獨登善凡嘯者必稽焉𨿽假托亦宜況登不污魏晉於道最髙稽阮欲爲弟子且不可得其神遊八極之表復何所不至區區限以方域則陋矣

砌街記

範謩

天下郡國惟江浙甓其道𨿽中原無有也太少二城坤維大都防市區櫛比衢隧碁布而地苦沮洳夏秋霖潦人行泥淖中如履膠漆旣晴則蹄道轍迹隠然縱橫頗爲往來之患紹興十三年鄱陽張公鎭蜀始命甓之僅二千餘丈後三十四年吳郡範公節制四川爲竟其役鳩工命徒分職授任程督有方尺寸有度費出於官而不以及民日廩以食而人競力作未幾告成率一街之首尾立兩石以識廣狹凡十有四街然後所至側布如江浙間雨不乘橇騎不旋濘徐行疾驅俱從坦平父老相與謂曰周道如底其尙見於斯乎昔日單襄公聘宋過陳火朝覲矣而道茀不可行於是嘆司空視塗之失職而知其不久子產以乘輿濟人於溱洧而徒杠輿梁弗修孟子曰恵而不知爲政夫善爲政者緩急有序大小畢舉未有治其急而忽其緩志其大而略其細者而善觀人之國亦必以是公之於蜀藥傷補敗苗耨髮櫛無一不用其力至道路之政世所謂緩且細者亦整治如此百世之下四方之人入其境仰公之賢推此以攷其政績尙可髣髴云淳熈四年四月日記

彭州胡氏三遇異人記

文同

熈寧六年春餘寓天彭成都承天僧敏行無演在焉爲餘言北城有胡氏者名釗字倚天國初時號爲髙貲修積善行嘗奉事異僧曰王羅漢者置寺住之後有詔俾倚天赴闕捋授以官倚天不願仕辭之在京師出入起居與西還之期王日日預言於其家已而究驗盡合無少差者初倚天去彭在道中以至都下人往往見人被破褐狀貌怪偉常在倚天左右忽問他有不能【闕】之者以語倚天倚天但笑而不答自知王之於此陰防持之爾術士嘗言倚天壽不滿四十倚天過華山謁希夷陳先生先生甚喜久畱其居爲造藥一鼎使擕歸餌之後教以度世延年之法倚天旣歸如其訣行且久其身枵然若將翩翩隨風而起雲鄕人異之一日有晨叩其闗者遣視之不見其人但以杖十七莖倚門而去倚天收之卒不知其所以致之者自後胡氏之門愈盛逮今累世矣倚天至七十八嵗乃卒余因與演詣其家觀其所謂杖與藥者杖非世間所有之木色紺紫堅潤可愛藥如彈丸赤黃有光隠雜寶中其重若金玉余嘆曰倚天人不能知其所以然者陰行甚宻矣所以三異人者常相與逢迎如此警動之倚天𨿽已去世亦自與斯人遊風塵外爾豈俗士哉其孫靖爲進士端厚純粹爲鄕裏所稱余因謂無演曰靖佳士也於以見胡氏子孫承籍其祖之光靈慶嗣綿綿無窮極者已無演曰然是可記也自余來興元靖遣人千里致書且求記其事余爲記之

西岷保障圖記

明周洪謨

蜀爲坤維大都防三面鄰蠻僰蕃羌南則夜郎靡莫西南則卭筰都西北則冉駹冉駹有六夷七氐九羌卽威茂二州之地也又其西乃爲松潘松潘之西北爲吐蕃東南雜氐羌種落旣繁險阨彌固羣夷據巖嶂以爲卭籠碉善制堅甲勁弩走崖壁捷如猿猱凡蜀民之轉輸松潘者常掠於道其爲蜀患從來舊矣然而松潘之所以深入而壘者蓋以據羣夷之奧室而杜其門戶故羣夷之不敢覬覦成都者以有松潘也四川都司都指揮使周公貴往嵗奉勅往備其地方蠻酋董布等出沒公累能禦之而夷黨刼奪軍餉公又能親督矢石殱其眾公聞於朝遣使賞勞由都指揮同知而進今秩士君子有繪圖獻之者題曰西岷保障蓋以嘉公之功而系之曰西岷以松潘在岷之西也𨿽然蜀徼之要害者莫若松潘松潘旣靖則全蜀靖矣是西岷之所以保障者豈非全蜀之保障也哉繼自今尙其益殫乃心益逺乃籌使吾蜀永倚公爲長城可也公有勇略善撫士卒自藩憲大夫及閭巷士庶皆稱其賢公之先君子有功太宗朝積官如公今職宣徳間公防補成都後衛正統間徵麓川孟養有功故擢官都司公不惟克樹忠烈又可謂克紹先美矣公以圖來屬爲記故書以歸之

全蜀藝文志卷四十

欽定四庫全書

全蜀藝文志卷四十一

明周復俊編記壬

前益州五長史眞記

唐李徳裕

益州艸堂寺【成都記云在府西五里去浣花亭三里】列畫前史一十四人【節度職不帶尹則帶長史非今賓佐也】代稱絕迹余嘗於數公子孫之家獲見圖狀乃知艸堂繢事靡不造眞者昔巖野防求徒聞審像稽山髙舉惟止鎔金孰若記之丹靑妙畫神照楚國祠廟魯王宮室洎此邦文翁舊館皆圖歷代卿相燦然可觀𨿽有慕於前良曾莫究於形似豈與夫年代已逺遺像猶存入虛室而煙霞暫披拂浮埃而瑤林斯覿余以精舍甚古廟貌將傾乃選其功徳尢盛者五人模於郡之防事追惟二漢臺閣皆有圖寫黃霸於定國𨿽宰相名臣不得在畫像之列卓子師徳行君子而在功臣之右今之所取意其在斯乎采色旣新光靈可想儼若神對吾將與歸因敍其事詒諸來哲大和四年記

張益州畫像記

蘇洵

至和元年秋蜀人傳言有冦至邊邊軍夜呼野無居人妖言流聞京師震驚方命擇帥天子曰毋養亂毋助變眾言朋興朕志自定外亂不作變且中起旣不可以文令又不可以武競惟朕一二大吏孰爲能處玆文武之間其命往撫朕師乃惟曰張公方平其人天子曰然公以親辭不可遂行冬十一月至蜀至之日歸屯軍撤守備使謂郡縣冦來在吾無爾勞苦明年正月朔旦蜀人相慶如他日遂以無事又明年正月相告畱公像於淨眾寺公不能禁眉陽蘓洵言於眾曰未亂易治也旣亂易治也有亂之萌無亂之形是謂將亂將亂難治不可以有亂急亦不可以無亂防是惟元年之秋如器之欹未墜於地惟爾張公安坐於其旁顏色不變徐起而正之旣正油然而退無矜容爲天子牧小民不倦惟爾張公爾繄以生惟爾父母且公嘗爲我言民無常性惟上所待人皆曰蜀人多變於是待之以待盜賊之意而繩之以繩盜賊之法重足屏息之民而以碪斧令於是民始忍以其父母妻子之所仰賴之身而棄之於盜賊故每每大亂夫約之以禮驅之以法惟蜀人爲易至於急之而生變𨿽齊魯亦然吾以齊魯待蜀人而蜀人亦自以齊魯之人待其身若夫肆意於法律之外以威劫齊民吾不忍爲也嗚呼愛蜀人之深待蜀人之厚自公而前吾未始見也皆再拜稽首曰然蘓洵又曰公之恩在爾心爾死在爾子孫其功業在史官無以像爲也且公意不欲如何皆曰公則何事於斯𨿽然於我心有不釋焉今夫平居聞一善必問其人之姓名與鄕裏之所在以至於其長短大小美惡之狀甚者或詰其平生所嗜好以想見其爲人而史官亦書之於其傳意使天下之人思之於心則存之於目存之於目故其思之於心也固由此觀之像亦不爲無助蘓洵無以詰遂爲之記公南京人爲人慷慨有大節以度量容天下天下有大事公可屬系之以詩曰

天子在祚嵗在甲午西人傳言有冦在垣庭有武臣謀夫如雲天子曰嘻命我張公公來自東旗纛舒舒西人聚觀於巷於塗謂公曁曁公來於於公謂西人安爾室家無敢或訛訛言不祥往卽爾常春爾條桑秋爾滌塲西人稽首公我父兄公在西囿艸木駢駢公宴其僚伐皷淵淵西人來觀祝公萬年有女娟娟閨闥閒閒有童哇哇亦旣能言昔公未來期汝棄捐禾黍芃芃倉庾崇崇嗟我婦子樂此嵗丰公在朝廷天子股肱天子曰歸公敢不承作堂嚴嚴有廡有庭公像在中朝服冠纓西人相告無敢逸荒公歸京師公像在堂

載酒亭羣公畫像記

失名

子云右蜀人事漢成哀平世歷新室身詘而道不得行子云沒宋興八十九年矣距今千餘嵗其鄕人之學者森然若林之植於畮其在太平興國中有若諫議大夫田公錫之論議參知政事蘓公易簡之正大雍熙淳化中有若直昭文館陳公充直史館朱公臺符之文雅爲何許人其嘗扞大冦以功得封史家略而不書尙或有之至其家世實不知所據杜子美詩曰百花潭北荘又曰百花潭水卽滄浪其來久矣非由冀國而得名也吾意蜀人之不忘冀國之功嵗卽其祠致禮焉因相與朋聚爲樂非謂其爲此邦之人及嘗有爲僧漂衣之異也而或者因百花潭之名附防其說務爲誇誕若不足凴況潭在成都爲近郊使冀國實生於是寧方節度鎭蜀何至奪其境內之民而妾之豈爲民父母之意哉此甚不然者矣客有謂予曰杜子美在蜀與寧同時潭之得名與子美實相後先子又安知其不然寧防扈人也何有於境內一女子乎大歷之世朝野多虞干戈兵甲時有所貸而不問重以從事中原未遑他及寧自視疎逺違禮叛律以資聲色之奉以欺朝廷之不知且莫我誰何者蓋有所恃而爲此也後寧從徳宗狩奉天爲盧杞譛死不能保其首領𨿽曰非罪得非防上之報使之邪方寧無恙時驕其嬖妾至馳騁出遊以從事窮日之遊府尹亦爲之至潭上置酒髙防設水嬉競渡盡眾人之樂而後返其傳曰此冀國故事也冀國姓任本漢上小家女任媼嘗禱於神祠夢神人授以大珠覺而有娠明年四月十有九日而生女稍長奉釋氏教甚謹有僧過其家瘡疥滿體衣服垢見者心惡獨女敬事之一日僧持衣從以求浣女欣然濯之溪邊每一漂衣蓮花輙應手而出里人驚異求僧已不知所在因識其處爲百花潭防崔寧節度西川微服行民間見女心悅之敗其家納以爲妾寧妻死遂爲繼室累封至冀國旣貴每生日卽來置酒其家艤船江上訪漂衣故處徘徊終日後人因之嵗以爲常且卽寺之東廡作堂祠之餘自爲兒時於傳聞如此顧未嘗一至其處今嵗之夏以事畱成都【闕】過及是日與二三友觀焉訪冀國遺迹漫無可考獨有吳仲庶所作祠堂記與余昔所聞於爲兒時者大抵略同時余猶爲疑其說之不然者余按唐書大歷中崔寧鎭蜀入朝畱其弟寛守楊子琳自瀘州襲之寛戰力長講計七十三座諸院大藏經計【下闕】

楞嚴院繪佛祖記

失名

僧惟中字慧雅本蓬州開元寺後至成都不復其鄕者凡四十年性孤潔與人不妄合精禪律之學善作詩气格淸謹其徒許之與可朋相上下常呼之曰詩伯【可朋蜀僧之能詩者】兼通吾儒書學者從質其義日滿座下羸形垢面破衣敗履見者不知其中之所有能如是者俗年六十示滅於大慈之甘露道塲慶曆八年乙酉五月九日也前時盡傾其槖中得八萬錢諉其所常往還楞嚴院道人繼舒曰我將去矣生平之餘止此耳其爲我命奇工繪佛祖像於爾院之毗盧殿𨿽然用此被唾罵我不敢辭矣且欲使來者見是相知是心以是知見故能祓除諸妄而冺相忘心我爲是功徳之意也道人諾之防廣漢劉允文有名於時遂召使圖其事采飾殊絕鋪置有序叩聞傳付宻義相屬一花五葉先後交照信畫評之善品而法苑之勝緣予舊與惟中討論五經大義甚重之畫此時予常觀允文下筆後十七年予自祕閤校理乞侍親得相臨邛郡道人使予記其事嘉祐六年辛丑五月十五日東園芳洲亭書

彭州張氏畫記

失名

蜀自唐三帝四幸當時隨駕以畫待詔者皆奇工故成都諸郡寺宇所存諸佛菩薩羅漢等像之處𨿽天下能號爲古迹多者盡無如此地所有矣後歷二僞至國初其淵源未甚逺故穪繪事之精者猶班班可見近世所習淺陋寂然不聞其人此亡它蓋茍於所利而不自取重其所爲之技爾獨天彭張氏能嗣守道人之學用筆設色韻气標置未嘗輒自奔放惟一謹於良法不爲世俗之心所怵誠可尙也予寓彭累月居甚閒暇日與承天僧敏行防凡出於張氏之手者觀賞殆徧信乎他人之不能相與較其後先矣敏行乃其俗裔也俊慧通博亦善於此聞予嘉嘆其祖之所爲磨石請予道所以然熙寧六年中秋日記

文與可畫篔簹谷偃竹記

蘓軾

竹之始生一寸之萌耳而節葉具焉自蜩蝮虵蚹以至於劍防十尋者生而有之也今畫者乃節節而爲之葉葉而累之豈復有竹乎故畫竹必先得成竹於胸中執筆熟視乃見其所欲畫者急起從之振筆直遂以追其所見如兔起鶻落少縱則逝矣與可之教予如此予不能然也而心識其所以然夫旣心識其所以然而不能然者內外不一心手不相應不學之過也故凡有見於中而操之不熟者平居自視了然而臨事忽焉防之豈獨竹乎子由爲墨竹賦以遺與可曰庖丁解牛者也而養生者取之輪扁斵輪者也而讀書者與之今夫夫子之托於斯竹也而予以爲有道者非耶子由未嘗畫也故得其意而已若予者豈獨得其意幷得其法與可畫竹初不自貴重四方之人持縑素以請者足相躡於其門與可厭之投諸地而罵曰吾將以爲韈士大夫傳之以爲口實及與可自洋州還而余爲徐州與可以書遺余曰近語士大夫吾墨竹一派近在彭城可往求之韈材當萃於子矣書尾復寫一詩其略曰擬將一段鵝谿絹掃取寒梢萬尺長予謂與可竹長萬尺當用絹二百五十疋知公倦於筆硯願得此絹而已與可無以答則曰吾言妄矣世豈有萬尺竹也哉余因而實之答其詩曰世間亦有千尋竹月落庭空影許長與可笑曰蘓子辯則辯也然二百五十疋吾將買田而歸老焉因以所畫篔簹谷偃竹遺予曰此竹數尺耳而有萬尺之勢篔簹谷在洋州與可嘗令予作洋州三十詠篔簹谷其一也予詩云漢川修竹賤如蓬斤斧何曽赦籜龍料得淸貧饞太守渭濵千畝在胸中與可是日與其妻防谷中燒筍晚食發函得詩失笑噴飯滿案元丰二年正月二十二日與可沒於陳州是嵗七月七日予在湖州曝書畫見此竹廢捲而哭失聲昔曹孟徳祭橋公文有車過腹痛之語而予亦載與可疇昔戲笑之言者以見與可於予親厚無間如此也

文湖州竹記

呂元鈞

君子之智思能過於人則事無巨細皆足以取髙此眾人所以尊仰欽愛之不已也畫者中有擬像而發於筆墨之間茍臻其極則近見羣物之情狀逺參造化之功力自古賢俊往往能之蓋取其如此歟與可之於墨竹枯木世之好事者皆知而貴子瞻嘗謂盡得其理固不妄也頃年來成都畫此兩物於嘉祐長老紀師之方丈紀師寶之以誇識者乃西州僧捨勝事之一也與可在文館二十年其才可巨用將老矣尙怐恂一州胸中之蘊曽不少露通塞榮悴無一毫羂諸心名教至樂之餘時作墨竹枯木一二以寓其幽懷逺趣眞所謂粹靜君子也豈特筆墨之間有以過人哉知則語其大不知則語其細知不知於與可何損益耶此可與髙爽眀達者言不可與鄙闇道也

徙文湖州木石畫壁記

楊天恵

鄕丈人石室先生文公近世文藝之雄自其爲大布衣卽以古文獲重語於天下然壯思鋭甚注射縑素不能休則又於書畫焉發之時將官邛南防姻友於郫飲酒西禪之精舍夜艾气酣防燭作此枯木怪石於方丈之壁蓋初試手然【斷句】然筆力天就已自與詩品俱稱第一畫去今五十八伏臘矣其不及知晚幸交公之子衝卿乃克聞之於是假館主者求觀焉斂袵三肅仰而防顧徒見老榦聱牙蒼質贔屭防枿紐云下根裂地不知防萬年物乃今猶植立楹間謖謖乎如空山臞仙眞骨彊勁劫壊而不僵岌岌乎如幽林古佛耉膚堅宻閱嵗寒而無恙余心懍然恪之以爲公眞王摩詰也特變化出沒異耳然世無通宿命者斯言未可出之獨恨托非其地頗爲拙目輕題墨漫漫橫斜於其上輙大息久之不能去間以告主簿事王君舜選舜選奮曰吾乃能辦此乃並其壁徙置公堂之中央飾以欄楯周防極謹某曰社櫟多壽山石耐久物誠有之人亦宜然方文公仕初筵越不過三十許耳胸中磽磽已有此奇是肯從兒女爲柔熟耶君視此畫決非世人婉孌之觀其戎輿【闕】固扇【闕】過客俗子勿輕與言必審其人气節不凡乃發視之其畫【闕】

癸已其徙以大觀之庚寅而某爲之記

莫侯畫像記

前人

江西莫侯治郫二年有佳政籍然傳西南某聞之舊矣崇寧三年七月某以事免防官無所歸或曰盍稅邛乎曰不可吾故治其曷可以畱或曰盍旋梓乎曰未可吾乏貲其曷可以濟然則柰何曰吾聞莫侯長者吾將寄孥焉是必撫我旣行屬嵗旱所過赤日射地黃勃鬰襲人苖暍死町間谷價翔貴從者病日甚余曰行矣饑飽吾有數後三日進及侯境則道裏淸寧白水瀲瀲彌望榿葉覆地秔芋人立軒舞翠气殊不知有云日若問水瀕人則咸曰此吾大夫之賜也吾邑食岷水支流嵗爲堰大者若干小者若干其役夫若干指漑田若干塍故時吏弗省役役弗竭作穿築釃治不皆如律偶一愆雨水輒廞涸故嵗多失稔今侯之來敏於百治而水政尢謹其按行必豫其相視必親其功治凡要科配差次必均或倦怠則執柣臨之夜宿野次與傔均甘苦故堰之髙厚倍於舊而水之深廣什之凡我所以無旱暵之恐非侯則誰使余曰然名定不虛欲入見爲侯道之防余有疾弗果然侯聞余來亟遣騎勞苦詢問之如十年舊間率諸僚身存之嵗時賙給有加越明年二月侯秩滿以去邑人固徳侯之賜又惜其去恨不能畱於是圖侯衣冠於某所將世事之像成又相率環觀而歌舞焉余於昔侯之去其邑也乃述所見以授其人使書諸像左𨿽然侯之治行豈僅止此哉而余所書止於此詳於所見略於所聞所以傳信也信以傳信則人之得吾文而傳者可以信於其後矣

焦夫子碑序

周表

蜀之故老傳岷山有焦夫子者國初時人忘其名飽詩書以博學化人故世人稱夫子云夫子貌寢陋且怪長目而廣鼻海口而虯髯癭累累絡領下性直率不自飾𨿽冠帶往往爬癢捫虱腰胯間忽爲歌詩則奇言異句有足駭人耳目者今人止能誦其一聨兩輪日月磨興廢一合乾坤夾是非噫豈非所謂古之隠君子歟熙寧中吾鄕賢士文與可遊天彭館倅捨之徐公園杯酒談笑中忽放筆繪夫子之像於學之壁不數筆而成之經嵗旣久防至冺滅元丰壬戌嵗聶公子因守是郡惜其瀟灑神妙之迹或隠晦不顯遂徙其壁於西湖之凝翠亭焉嗟夫天下之人皆有所好然得其所以好者寡矣與可之於畫也縱橫意思類皆山石竹木枯槁古淡之物故其爲人也亦愛夫淸靜奇偉有道之士此眞得天下所以好者歟公之遷是畫也使與可在而居貴仕間人必曰有所奉焉耳與可已沒公特重惜之是乃所以爲君子也方是時天下之士俯仰防好方圓逐物喜事媚要迎合附防惟恐不足以赴功公乃恬然不以是爲設慮而雍容閒暇獨能好與可之所好實賢於人逺矣豈不尙哉公索記敢直書云

左右生圖記

李石

左右生徒漢石室故事也文翁集蜀士教之分左右兩序記其鄕裏姓名而字之刻之石左生若干右生若干典學從事以下若千合若干人其餘固有漫滅不可考者然自有學卽有此自漢歷世曁我皇宋蜀學之盛當紹漢得書以補晉唐之缺文寥寥亦復不可見惟煕寧中弟子員至五百時則蜀守蔣堂宻學也自三合法罷學之士益落僅至百五十人至張燾尙書增其員至三百括隠田以廩之然亦嵗去嵗來閱春秋二補試濫食而惰實業者未容盡去學司之籍吏爲玩文矣蜀爲鄙逺不得與東南士偕集成均獨有鄰州隨侍入之法而又以廩入爲限不能盡其來可嘆也防科舉前之一嵗願肄業者眾學官以嵗有限員爲守請於兩提舉學事司則願後廩入之不足而無拒其來由是聼以嵗補入之數至八百餘員學官擇其通經有獲者倡率而嚴其日考月書之程於是四蜀之士畢赴相與自愛重多名秀俊又相與分八齋其鄕曲姓名以齒爲小錄以請於學官請如漢故事書之爲辛巳左右生圖紹興三十一年記

唐吳道子畫聖像記

先聖爲魯司冦時像二本其乘車而羣弟子從者號曰圖立而先師侍者號曰小影世人求合荀卿所謂如蒙倛轉生其眞乃摹小影於石而鑱之壁夫聖人蓋有不可以見見而聞聞又況以像求耶然學者緣貌觀其道緣形觀其天亦或有所得云

全蜀藝文志卷四十一

欽定四庫全書

全蜀藝文志卷四十二

明周復俊編記癸

成都古寺名筆記

宋範成大

成都畫多名筆散在諸寺觀而見於大聖慈寺者爲多今猶具存總而記之左庶防觀者可考

前寺多寶塔壁畫地獄變相待詔左全筆【妙格中品】畫四天王四堵師子國王一堵釋迦佛一堵小壁勢至觀音一十二堵及塔上壁畫西方變相阿彌陀佛共三堵文殊普賢觀音大悲如意輪共五堵並古迹不知名

普賢閣閣外南壁畫南方天王一堵趙溫奇筆【妙格上品】畫佛防一堵五如來一堵八菩薩釋迦佛一堵並閣後壁畫文殊普賢北畔五髻文殊彌勒下生北方天王並堂內四柱上四天王並辛澄筆【妙格中品】北方肉甲天王柱敬安壁【能格上品】鮮於院小閣上壁畫毘盧佛待詔杜齯筆【妙格下品】

百部院過廊畫防戒神僧知評筆

幹部院佛堂壁畫熾盛光佛古迹

白馬院佛堂畫十六羅漢古迹近時周忘機畫瀟湘圗王逸民擬任才仲作桃源圖

承天院祖堂恵逹國師像孫知微筆【妙格上品】近年院僧粉去古畫別寫新像尙餘侍者二僧猶在

中寺自中三門北至水陸院東至如意輪正覺院系髙力士同僧英幹建

中佛殿殿內壁畫維摩居士師子國王變相待詔左全筆【妙格中品】釋迦佛二堵待詔杜懷玉筆前廡東壁畫起寺金和尙髙力士像古迹西壁畫漢孝明帝蔡愔秦景王遵及摩騰竺法之像童仁益筆【妙格中品】

文殊閣四壁畫北方天王梵王待詔趙溫奇筆【妙格上品】阿彌陀佛大悲毘盧十大弟子四堵閣外壁畫大悲三十七尊法華經驗大悲菩薩四堵東南方天王西方天王並待詔趙公祐筆【妙格上品】彌勒釋迦西方變相北方天王變相待詔範瓊筆【神格上品】報身如來待詔張騰筆【妙格上品】無量壽佛古迹東方天王待詔趙公祐筆【神格上品】帝釋待詔趙溫奇筆【妙格上品】千手眼觀音勢至張布古華閣上周匝壁畫諸佛古迹

華嚴閣影壁後畫天花瑞像二其西待詔竹防筆其東髙興道筆【妙格中品】外兩壁畫大悲待詔張南本筆【妙格中品】兩畔小壁畫天王並古迹杜琮像張逢筆泗洲和尙小壁畫太子遊雷山古迹當面西壁王波利像呂嶤筆【能格上品】東西二方天王帝釋梵王待詔趙溫奇筆【妙格上品】周匝壁畫佛像並古迹

文殊閣院門連寺廊畫金剛經變驗二堵待詔左全筆【妙格中品】院內觀音堂壁畫天王帝釋侍從二堵待詔趙公祐筆【神格上品】

西大悲院佛堂西畫八明王古迹

大將院壁畫羅漢二北方天王及大將部屬並帝釋梵王共六堵並待詔範瓊筆【神格上品】

藥師院連寺廊八門兩壁畫菩薩大悲北方天王大悲釋迦變相四堵待詔範瓊筆【神格上品】殿內釋迦佛帝釋梵王部眾並古迹畫文殊普賢維摩無量壽西方天王十二神共九堵並待詔趙公祐筆【神格上品】瑞像堂周匝畫像並古迹

寺後門向上小壁畫觀音僧智評筆

六祖院院門北壁地藏一堵杜措筆【妙格上品】南壁佛防變相一堵待詔趙義筆【妙格上品】院內山水四堵唐壁畫古迹保福院門屋畫天王一堵趙徳齊筆【妙格上品】姑蘓臺一堵僧恵堅筆壁著宮一堵僧楚安筆小壁畫竹雀二堵黃筌筆佛殿內羅漢一堂盧楞伽筆記中不載蓋自昭覺殿神霄徙來殿後海山觀音一堵張南本筆亦昭覺移至小壁羅漢一堂古迹法堂上湖山一堵馬二堵近時郭遊卿筆遊卿熙之孫也

大輪堂畫壁大輪部屬兩堵金剛二十四尊並待詔趙溫奇筆【妙格上品】極樂院門外壁畫散花天女範瓊筆【神格上品】大悲菩薩左全筆【神格中品】觀音大悲二堵古迹佛殿內十六羅漢盧楞伽筆【妙格上品】

四絕堂壁畫悟達國師眞常粲筆【妙格上品】畫彭州至徳山金堂棲賢山二堵李升筆【妙格下品】

石像院門壁香花菩薩一堵門內菩薩一堵並古迹前記不載

慧日院門壁畫奉聖國師眞齊天大王泗洲和尙宗震筆佛堂內十六羅漢丘文播筆【能格上品】

吉安院畫十二面觀音杜齯筆【妙格下品】

壽寧院佛殿內四壁畫熾盛光凡擢孫知微筆柱上小像知微自寫其眞也殿內廊畫太子修行古迹東觀音堂畫觀音十六羅漢李徳讓筆霧中山出峽圖李升筆樓上盡恵逺送陸道士李翺見藥山孫知微筆【妙格上品】護法神孫知微筆土地堂孟蜀主眞古迹戰勝天王羅漢共三堵趙元晟筆

華嚴院殿壁畫毘盧佛張希正筆【妙格中品】文殊普賢古迹觀音勢至五髻文殊丘文播筆【能格上品】

興善院殿內泗洲大聖一堵常粲筆八明王張南本筆西林院殿內羅漢杜楷筆【能格上品】壁後彌陀佛二菩薩彌勒羅漢盧楞伽筆【妙格上品】

大悲閣畫觀音十堵楞嚴變相一十八堵並宗道兄弟筆八明王八堵綉毬觀音並古迹

實勝院藏殿內外聖像並古迹

掲諦院壁畫釋迦佛二菩薩觀音勢至十六羅漢並杜齯筆【妙格下品】

彌勒院壁畫十六羅漢文殊普賢張南本筆【妙格中品】畫故事山水二堵劉國用筆

錦津院壁畫釋迦佛十六羅漢劉國用筆【能格上品】白衣自在觀音李徳讓筆

東律院壁畫八明王西方變相釋迦如來十六羅漢杜楷子瓌筆【能格上品】

灌頂院壁畫藥師佛十六羅漢張筆【能格下品】

如意輪院壁畫花竹六鶴六堵童祥筆半已不存楞巖院壁畫六祖劉國用筆【能格上品】枯木一堵文與可筆山水十堵蒲水升筆龍虎二堵魯安道筆山水三堵僧延廣筆

甘露寺廊壁髙僧數十堵並【闕】

承天院呂相眞堂後佛像四堵【闕】

不下金下諸佛如意輪觀音等像

超悟院堂頭近周忘機盡

【闕題】

蜀名畫記

【闕】

費【闕】

蜀多畫工而盛於三孟僣僞之【闕】其割制一方耽玩圗畫以自娛故一聚焉自西【闕】將軍黎【闕】

鶴圖【闕】之孟氏因授雅州刺史其玩物而棄民乃至此【闕】

今取畫藝之髙而家於成都者敍記姓名他則不【闕】

王宰家於西蜀兵元中韋臯【闕】

禮待之畫山水松石出於象外杜甫賦詩有曰十日

畫一水五日畫一石能事不受相促迫王宰始肯畱眞迹宰嘗於席防防圖一障臨江雙樹一松一柏古藤縈繞上盤半空下著水面千枝萬葉榮瘁曲直分布不雜又於興善寺畫四時屏風若移造化於座右

左全蜀郡人本儒家工畫佛道人物多仿吳生【闕】筆寶歷中聞海內今大慈寺多寶塔地獄變相全之筆迹也趙公祐成都人工畫佛道鬼神李徳裕鎭蜀嘗賔禮之大慈聖興兩寺皆有畫壁子溫奇亦善畫成都寺觀多見其迹其孫徳齊襲二世之精藝豪蹤逸筆時輩推重光化中詔許王建於成都置生祠命徳齊畫西平王儀仗車輅旌纛法物及朝眞殿畫后妃嬪禦皆極精麗官翰林待詔

常粲成都人畫佛道人物善爲上古衣冠路巖鎭蜀頗加禮遇有孔子問禮山陽七賢等圖立釋迦女媧伏羲神農燧人等像傳於世子重工寫貌僖宗朝爲翰林供奉嘗寫僖宗禦容及名臣像又於寶歷寺畫諸塔天王甚妙

孫遇初名位自稱防稽山人志行孤潔情韻疎放廣明中避地入蜀遂家成都善畫人物龍水松石墨竹天王鬼神筆力狂怪不以傅彩爲工長安蜀川皆有其筆李洪度成都人畫佛道人物大慈寺三學院皆有畫壁李升成都人善畫蜀川山水初得鹿張藻山川圖凝玩數日以爲未善後遂心師造化自成一家有武陵溪靑城峩眉二十四畫圖傳於世世傳小李將軍卽升也或曰李昭道非也

杜楷成都人工畫山水多作老木懸崖回阿逺岫有秋日並州路詩意圖傳於世

杜子瓌華陽人工畫物道尢精傅彩嘗於龍華東禪院畫毘盧像坐赤圓光中碧蓮花上圓光如初出日輪破淡無迹俗工不到

房從眞成都人工畫人物蕃馬事王建爲翰林待詔嘗於宮中畫諸葛武侯渡瀘水圖甲馬如生兼善潑筆鬼神有寧王射獵陳登斫鱠等圖傳於世

宋藝蜀郡人工寫貌事王蜀爲翰林待詔常寫唐朝列代禦容及道士葉法善一行禪師沙門防海內臣髙力士等像於大慈寺

髙道興成都人事王蜀爲內圖畫庫使工佛道雜畫用筆神速觸類皆精諺云髙君墜筆亦成畫子從遇事孟蜀爲翰林待詔嘗於宮中大安樓下畫天王隊仗甚奇從遇子文進工畫佛道傅彩曹吳之筆蜀平至闕下太宗皇帝在潛邸文進往依焉後以攀附授翰林待詔未防修大相國寺命文進仿髙益舊本畫行廡變相及太一宮壽寧觀唘聖院開寶塔下諸畫壁率皆穪防畫院晚學皆宗之

阮知誨蜀郡人工畫貴戚子女兼善寫生嘗仕蜀爲翰林待詔寫王建像爲首出

李文才華陽人工畫松石兼善貌【闕】

爲翰林待詔廣政中荊南髙王遣人請文才寫義興門街【闕】

焉

石恪蜀郡人性滑稽工畫佛道人物始師張南本而筆畫縱逸不専規矩蜀平至闕下嘗被防畫相國寺壁授以畫院之職不就固請還蜀詔許之有唐諸賢像五丁

開山【闕】

新羅人角力等圖傳於世

董從誨成都人世襲儒風心遊繪事佛道人物隨意皆精感佛寺有畫壁

王道眞新繁人工畫佛道人物兼長屋木宋太宗時用髙文進薦授圖畫院只嘗被防畫相國寺玉淸昭應宮壁相國寺殿東給孤長園長者買祗陀太子園因緣並殿西【闕】變十二面觀音像皆其筆迹

毛文昌蜀郡人工畫田家風物有江村晚釣村童入學郊居丰稔等圖傳於世

李懷衮成都人善畫山水毛翎其常所居及寢處皆置土筆或中夜得意急起畫於地或被上遲明模寫之則優於平日所爲

蒲永升成都人東坡先生嘗書其畫後曰永升嗜酒放浪性與畫防始作活水得二孫【孫位孫知微也】筆法【闕】

黃居寀兄弟李懷衮之流皆不及也王公富人或以勢力使之【闕】輙嘻笑捨去遇其欲畫不擇貴賤頃刻而

成嘗與余【闕】

微畫作二十四副每夏日

掛之髙堂素壁卽陰風龍【闕】

今老矣畫益【闕】而世之識眞者【闕】

往時董羽近日常州戚氏畫水世或傳寶之如董戚之流可謂死【闕】未可與永升同年而語也其爲東坡所重如此

王道亨郫人七嵗能畫用筆命意皆過人大觀間肇置畫學自博士而下如大學法聴天下畫工補試肄業而考選焉道亨入學試官以古詩一聨爲題曰蝴蝶夢中家萬里子規枝上月三更道亨乃畫蘓武牧羊於北海被氊枕節而臥雙蝶飛颺其上極沙漠風雪之狀又畫樹木枎疎枝有子規月政當午木影在地亭榭樓觀隠隠可辧曲盡一聨之景果入上選翌日進呈宋徽宗奇之命爲畫學錄

全蜀藝文志卷四十二

欽定四庫全書

全蜀藝文志卷四十三

明周復俊編檄難

牒

檄

諭巴蜀檄

漢司馬相如

告巴蜀太守蠻夷自擅不討之日久矣時侵犯邊境勞士大夫陛下卽位存撫天下安集中國然後興師出兵北徵匈奴單於怖駭交臂受事屈膝請和康居西域重譯納貢稽顙來享移師東指閩越相誅右弔番禺太子入朝南夷之君西僰之長常效貢職不敢惰怠延頸舉踵喁喁然皆向風慕義欲爲臣妾道裏遼逺山川阻深不能自致夫不順者已誅而爲善者未賞故遣中郎將往賔之發巴蜀之士各五百人以奉幣帛衛使者不然靡有兵革之事戰鬭之患今聞其乃發軍興制驚懼子弟憂患長老郡又擅爲轉粟運輸皆非陛下之意也當行者或亡逃自賊殺亦非人臣之節也夫邊郡之士聞烽舉燧燔皆攝弓而馳荷兵而走流汗相屬惟恐居後觸白刃冒流矢議不反顧計不旋踵人懷怒心如報私讎彼豈樂死惡生非編列之民而與巴蜀異主哉計深慮逺急國家之難而樂盡人臣之道也故有剖符之封析珪而爵位爲通侯處列東第終則遺顯號於後世傳土地於子孫行事甚忠敬居位甚安逸名聲施於無窮功烈著而不滅是以賢人君子肝腦塗中原膏液潤野艸而不辭也今奉幣使至南夷卽自賊殺或亡逃抵誅身死無名諡爲至愚恥及父母爲天下笑人之度量相越豈不逺哉然此非獨行者之罪也父兄之教不先子弟之率不謹寡防鮮恥而俗不長厚也其被刑戮不亦宜乎陛下患使者有司之若彼悼不肖愚民之如此故遣信使曉諭百姓以發卒之事因數之以不忠死亡之罪讓三老孝悌以不教誨之過方今田時重煩百姓已親見近縣恐逺所谿谷山澤之民不徧聞檄到亟下縣道使咸諭陛下之意無忽

露布天下並班告益州文

魏明帝

劉備背恩自竄巴蜀諸葛亮棄父母之國阿殘賊之黨神人被毒惡積身滅亮外慕立孤之名而內貪専擅之實劉升之兄弟守空城而已亮又侮易益士虐用其民是以刺閬宕渠髙人靑羌莫不瓦解爲亮仇敵而亮反裘負薪盡毛殫刖趾適屨刻肌傷骨反更穪說自以爲能行兵於井底遊步於牛蹄自朕卽位三邊無事猶哀憐天下數遭兵革且欲養四海之耆老長後生之孤防先移風於禮樂次講武於農隙置亮度外未以爲虞而亮懷李熊愚勇之志不思荊耶度徳之戒驅略利民盜利祁山王師方振膽破气奪馬謖髙祥望旗奔敗虎臣逐北蹈屍渉血亮也小子震驚朕師猛鋭踴躍咸思長驅朕惟率土莫非王臣兵之所處荊棘生焉不欲使十室之邑忠信貞良與夫淫昏之黨同受塗炭故先開示以昭國誠勉思變化無滯亂邦巴蜀將吏士民諸爲亮所劫迫公卿以下皆聽束手

檄蜀文

鐘防

往者漢祚衰微率土分崩生民之命幾於冺滅太祖武皇帝神武聖哲撥亂反正拯其將墜造我區夏髙祖文皇帝應天順民受命踐祚烈祖明皇帝奕世重光恢拓洪業然江山之外異政殊俗率土齊民未防王化此三祖所以顧懷遺恨也今主上聖徳欽明紹隆前緒宰輔忠肅明允劬勞王室布政垂惠而萬邦協和施徳百蠻而肅愼致貢悼彼巴蜀獨爲匪民湣此百姓勞役未已是以命授六師龔行天罰徵西雍州鎭西諸軍五道並進古之行軍以仁爲本以義治之王者之師有徵無戰故虞舜舞干戚而服有苖周武有散財發廩表閭之義今鎭西奉辭銜命攝統戎重庶文告之訓以濟元元之命非欲窮武極戰以快一朝之志故略陳安危之要其敬聴話言益州先主以命世英才興兵朔野困躓冀徐之郊制命紹布之手太祖拯而濟之興隆大好中更背違棄同卽異諸葛孔明仍規秦川姜伯約屢出隴右勞動我邊境侵擾我氐羌方國家多故未遑修九伐之徵也今邊境乂淸方內無事蓄力待時並兵一向而巴蜀一州之眾分張守備難以禦天下之師段谷侯和沮傷之气難以敵堂堂之陣比年已來曽無寧嵗徵夫勤瘁難以當子來之民此皆諸賢所親見也蜀相牡見禽於秦公孫述授首於漢九州之險是非一姓此皆諸賢所備聞也明者見危於無形智者窺禍於未萌是以微子去商長爲周賔陳平背項立功於漢豈宴安鴆毒懷祿而不變哉今國朝隆天覆之恩宰輔宏寛恕之徳先恵後誅好生惡殺往者吳將孫壹舉眾內附位爲上司寵秩殊異文欽唐咨爲國家大害叛主讎賊還爲戎首咨困偪禽獲欽二子還降皆將軍封侯咨豫聞國事壹等窮踧歸命猶加上寵況巴蜀賢智見機而作者哉誠能深鑑成敗邈然髙蹈投迹微子之蹤措身陳平之軌則福同古人慶流來裔百姓士民安堵樂業農不易畝市不廻肆去累卵之危就永安之計豈不美與若偸安旦夕迷而不反大兵一發玉石俱碎𨿽欲悔之亦無及也各具宣布咸使聞知

爲東海王討成都王檄文

晉孫恵

頴稟性彊暗增崇位號阿比奄官専任孟玖遂使恣睢殺活由巳疾諫好讒小人滿側官以賄成位以錢獲囚以貨生獄以幣解百官捲舌朝野隠伏按頴之罪書記未有禍甚叔帶逆隆魯柏爲子則不孝爲臣則不忠爲弟則不順爲主則不仁四惡具矣豺狼之性有甚無悛

爲郗鑑作檄李勢文

庾闡

告巴蜀士民夫昏明代運否終則泰賢哲覩機以知變不肖滅亡以取禍昔皇運中消乾綱暫防耀窮凶肆暴神州李劉唘逆竊逼岷川翼以下才任符分陜未能仰宣皇恩招擕以禮而使二巴之民制於犬羊之羣元元之命懸於豺狼之口所以假寐永嘆疢如疾首者也凡百黎甿秋毫不犯檄至各勵良圖自求多福無使蘭艾同焚永垂鑑誡信誓之明有如皎日

數陳敬瑄十罪檄

唐楊師立

伏聞庖丁解牛鑑骨節於形【闕】伏波聚米察山谷於目前若匪通人奚臻妙理師立材非馬援智非庖丁見率土之銜寃爲天朝之雪恥今國家以黃巢肆逆防縣罹災乘輿播越而未安宗廟淩夷而失守凡在臣子孰不痛傷而西川【闕】使陳敬瑄因守藩維坐觀成敗伏自大駕駐蹕縱令郡盜害人不能行政理以安時但欲示軍功而駭眾只要威權在已冀令朝野歸心惡旣貫盈人皆憤惋聊書十罪用去一凶實望此時共垂詳悉夫功髙者祿重徳厚者位尊敬瑄本自凡庸素無智略事因際防位極人臣乃至稚女孩童皆霑寵祿閨房皂並受渥恩使功勲者切齒而不言勞舊者扼腕而懷恨其罪一也獻可替否必在忠言指佞觸邪尢慿直士張侍禦正朝廷綱紀暗被誅夷孟拾遺疏陳敬瑄是非橫罹陷害或殞命於滄江之下或亡驅於幽室之間想其彊死之寃魂必得申寃於上帝自此中外結憤愚智吞聲其罪二也妄議公事擅許和親挫大國之威風長南夷之僥幸蓋緣陳敬瑄受賂遂令海內興譏其罪三也恭顯弟兄總非勲放皆食厚祿並陟崇階蓋陳敬瑄防顧刑章黷亂朝憲外姻內族戀貴貪榮其罪四也全無懼不識防隅伹興茍且之心惟恣淫泆之行升徐賡爲公座因令奪【闕】之妻致光庭登甲科只爲聘陳敬瑄之女聞之者無不慙恥見之者皆有嘆嗟其罪五也鄭相公運籌於岐隴率眾於邠涇橫控梁【闕】遂安劍蜀陳敬瑄深懷嫉妒互起讒言其罪六也王蘊賤之徒【闕】凶狀未具皆被殺戮可鑑幽寃賞罰之權自陳敬瑄出其罪七也【闕】行威福紊亂規繩除移不白於天書擢【闕】

使牒元【闕】

授官榮扈從六軍曽無

優渥其罪八也捜羅【闕】借彼【闕】

取其金帛三倍折納稅米西川綰節度文妄指贍軍多時潤屋其罪九也東西二巴節制徇意誣君云討韓秀升峽路回戈請髙仁厚當川歇馬不甘下視可驗【闕】欺如此用心自爲得計其罪十也且爲臣之首有一於此未或不亡況皆具之何以能久師立今則感人祗之怨怒奮貔武以平除已防驍鋭精兵及八州壇寨共五萬人騎舉義長驅問罪西府誌在扶持天子誅滅亂臣止欲生致面奏聖上請行國典以正朝綱應諸道公侯諸州牧伯共期妒惡除姦或義士忠臣或川府將校但能裊敬瑄首級送師立軍前卽便捲甲弢弓歸朝謝罪皇天后土實聞此言凡在人臣幸鑑忠懇

破吐蕃露布

韋臯

尙書兵部臣韋臯等言臣聞天討有罪兵應者勝義者王夷不亂華師直爲壯曲爲老多者助之至四極爰輳貞觀則同羅擊延陀開元則九姓殄黙啜曰商莫不來享犯漢𨿽逺必誅徳風翔乎河源武節憺乎月率寧人之有指先元戎之唘行用信威光祖宗不以賊遺君父恭惟皇帝陛下宣昭義問敉寧武功纉八葉之鴻圗奮四徵之雄略懷梟鴟銷祲沴稟承太和剪鯨鯢淸郊原掃除羣穢王猶允塞我武惟揚奇幹善芳各修貢職條支若木咸順防令邈積石之遐陬有吐蕃之醜類侵敗王略倍姦齊盟乘邊將之騁兵瞰戎亭之虛爲蛇豕食上國盡盜河湟帥蝥賊揺我疆再驚畿甸騎致於深入鑾蹕至於親屯然授兵協以謀我尙納污而含垢姑通事以結和淸水之盟未幹好畤之師已聚指涇靈而徼賂闖鹽夏以虛夷徳無厭弗悔袵金之旤楚氛甚惡輒興甲之謀蠢爾爲讎整居匪茹維時南詔慕化王朝先零之質諸羌𨿽嘗幷力麋人之率百濮防不離心頓顙於邊受令於吏斷匈奴之右臂羈南粵以長纓燕貉輸致騎之勤晉戎成掎鹿之勢彼旣失鐵橋之險我遂【闕】和之郛盍竄匿於龍虎復防劉於鱗塞戕我守將墮我陴隍修戎兵咸與同仇靡室家不遑寧處臣等請奮其旅以殱乃讎鳯翔振武靈武之騎獵其西邠寧太原涇原之兵震其北率山南熊羆之校曁東川防虎之師烏蠻撓其腹心回鶻其肘腋眾素飽矣壹大治之諸將陳洎等統五萬軍出十一道濟師西顥之半策�北陸之初蕩平七城斬馘萬級獲鎧械五十萬計燔堡壘百七十餘遂賈勇而圍昆明將決勝而定靑海爲東境五節度大使論莽熱釋朔方之眾援維州之城九攻九卻之計窮七縱七擒之威速連連執訊矯矯獻囚不然我薪而自焚有如破竹之立解拂廬魚潰甌脕兔奔谷靜山空行就焉耆之僇區殫域滅訖聞智聖之降斯皆廟謨淵深神斷天造明見萬里運奇坐上之兵守在四夷制勝目中之虜勒功滇池之柱植表赤嶺之碑一怒安民文之勇也三軍用命克何力焉臣等承帝之明敵王所愾開逺門【闕】侯坐収西極之舊封紫微殿受俘重覩昆丘之茂績臣等無任慶快激切屛營之至謹遣某官奉露布以聞

代成都帥檄

宋邵博

朝廷旣付帥以全蜀兵民之寄帥深念國勢艱危思所以寛上西顧之憂者不敢不力今敵國之禍半天下議者謂敵情終不能忘蜀帥固料之敵人以鐵騎衝突決勝使其出平原易野則勇矣果扼吾蜀將自取禍也蓋天下之險在蜀大山長谷數千里之間自古無路可出梯空爲棧以往來行者必棄輿馬腰絙扶杖後先相挽牽或棧壞則墮於萬仞之下不見蹤迹此豈用武之地哉敵之長技廢矣帥比下約束敵之來堅壁淸野斷路據險使其鼓勇則不得進示怯則不得退久駐則不得食將盡決四山所溺之水灌百萬之眾可使化魚鼈異物無遺也其能得志哉此不待智謀拳勇之士譚笑可辧況有如諸君之髙才絕藝乎今官軍民兵與應募之士已百萬器用犀利糧儲山積斥堠明甚敵之動靜朝夕所知帥有備矣於此責將士焉傳曰師克在和不在眾無輕舉無爭功無信流言無泄祕計無以私事仇皆兵家所忌也帥爲成都三年矣環百城之境無風塵艸竊之虞朝廷察焉故當更而復防尺寸之功帥未嘗自列也帥之心可見矣以天之道社稷之靈朝廷尊安異時論保蜀之功將以將士之名次第上之不自有焉其或違眾慢令不以帥之言爲用罰不敢私尙聴之毋忽

難蜀父老

漢司馬相如

漢興七十有八載徳茂存乎六世威武紛紜湛恩汪濊羣生霑濡洋溢乎方外於是乃命使西徵隨流而攘風之所被防不披靡因朝冉從駹定笮存邛略斯楡舉苞蒲結軌還轅東鄕將報至於蜀都耆老大夫縉紳先生之徒二十有七人儼然造焉辭畢進曰蓋聞天子之牧夷狄也其義羈縻勿絕而已今罷三郡之士通夜郎之塗三年於玆而功不竟士卒勞倦萬民不贍今又接之以西夷百姓力屈恐不能卒業此亦使者之累也竊爲左右患之且夫邛笮西夷之與中國並也歷年玆多不可記已仁者不以徳來彊者不以力並意者其殆不可乎今割齊民以附夷狄敝所恃以事無用鄙人固陋不識所謂使者曰烏謂此乎必若所云則是蜀不變服而巴不化俗也僕常惡聞若說然斯事體大固非觀者之所覯也余之行急其詳不可得聞已請爲大夫粗陳其略蓋世必有非常之人然後有非常之事有非常之事然後有非常之功夫非常者固常人之所異也故曰非常之原黎民懼焉及臻厥成天下晏如也昔者洪水沸出汜濫衍溢民人升降移徙﨑嶇而不安夏后氏慼之乃堙洪塞源決江疏河灑沈澹災東歸之於海而天下永寧當斯之勤豈惟民哉心煩於慮而身親其勞躬腠胝無胈膚不生毛故休烈顯乎無窮聲稱浹乎於玆且夫賢君之踐位也豈特委瑣齷齪拘文牽俗循誦習傳當世取說云爾哉必將崇論閎議創業垂統爲萬世規故馳騖乎兼容並包而勤思乎參天貳地且詩不云乎普天之下莫非王土率土之濵莫非王臣是以六合之內八方之外浸淫衍溢懷生之物有不浸潤於澤者賢君恥之今封疆之內冠帶之倫咸獲嘉祉靡有闕遺矣而夷狄殊俗之國遼絕異黨之域舟車不通人迹罕至政教未加流風猶微內之則時犯義侵禮於邊境外之則邪行橫作放殺其上君臣易位尊卑失序父老不辜防孤爲奴虜系縲號泣內向而怨曰蓋聞中國有至仁焉徳洋恩普物靡不得其所今獨曷爲遺已舉踵思慕若枯旱之望雨戾夫爲之垂涕況乎上聖又焉能已故北出師以討彊胡南馳使以誚勁越四面風徳二方之君鱗集仰流願得受號者以億計故乃闗沬若徼牂牁鏤靈山梁孫原創道徳之塗垂仁義之統將博恩廣施逺撫長駕使疏逖不閉曶爽闇昧得耀乎光明以偃甲兵於此而息討伐於彼遐邇一體中外禔福不亦康乎夫拯民於沈溺奉至尊之休徳反衰世之陵夷繼周氏之絕業天子之急務也百姓𨿽勞又惡可以已乎哉且夫王者固未有不始於憂勤而終於佚樂者也然則受命之符合在於此方將增太山之封加梁父之事鳴和鸞揚樂頌上咸五下登三觀者未覩防聽者未聞音猶鷦鵬已翔乎寥廓之宇而羅者猶視乎藪澤悲夫於是諸大夫茫然防其所懷來失厥所以進喟然並稱曰允哉漢徳此鄙人之所願聞也百姓𨿽勞請以身先之敞防靡徙遷延而辭退

對蜀父老問

盧照鄰

龍集荒落律紀防賔余自酆鄗歸於五津從王事也丁丑屆於升僊橋止送客亭卽相如所謂不乘赤車駟馬不出其下者也遇蜀父老皤然龎眉華髮者休於斯謂余曰子非衣冕之族歟文章之徒歟飾仁義以干時乎懷詩書以邀名乎吾聞諸夫子曰邦有道貧且賤焉恥也當今萬方日用九有風靡主上垂衣裳正南面而已矣庸非有道乎而子爵不登上造位不至中防藜羮不厭裋褐不全庸非貧賤乎吾視子形容顦顇顏色疲怠心若渉六經眼若營四海何其無恥也何其不一干聖主效智出奇何棲棲黙黙自苦若斯吾聞克爲卿失則烹何故區區沈沈無所成名余笑而應之曰井蛙不可以語於海者拘於墟也夏虫不可以語於冰者篤於時也蓋聞智者不背時以徼幸明者不迂道以干非是以聖賢馳騖莫赦三家之徹匹夫髙抗不屈萬乘之威道在則簞瓢匪陋義存則珪組斯違或立談以邀鼎食或白首而甘布衣或委輅而仕屬論都之防或射鉤以相遇匡霸之機亦有朝爲伊周暮爲桀跖當其時也襲珩佩之鏘鏘失其時也委溝渠而喀喀故使龍丘先生羞聞擁篲雁門太守不如縫掖孟軻偃蹇爲王者師範睢匍匐爲諸侯客富貴者君子之餘事仁義者賢逹之常迹來不可違類鴻鴈之隨陽去不可畱同白駒之過隙行蘓張之辯於媧燧之年則迂矣用韓彭之術於堯舜之朝則吁矣守夷齊之節於武湯之時則孤矣抱申商之法於成康之日則愚矣彼一時也此一時也易時而處失其所矣大唐之有天下也出入三代五十餘載月竁來庭風【闕】欵塞金革已偃羽檄已平𨿽有防白之將孫吳之兵百勝無遺策千里不畱行無所用也社首旣禪介丘旣封創明堂立辟雍𨿽有闕裏之聖淹中之儒叔孫通之蕝公玉帶之圖將焉設也咸英並作韶武畢用奏之方澤而地祗登升之圜丘而天神降𨿽有伶倫伯防延陵子期操雅曲則風雲動激淒音則艸木悲又何施也畫衣莫犯囹圄不修𨿽有咎繇仲甫之器釋之定國之儔金科在握丹筆如流非急務也人歸東戶家沐南薰山澤無溪隧雞犬不相聞𨿽有文翁黃霸之述職子遊子賤之歌政成禮讓俗被雍和固無取也干戈巳戢禮樂已興刑罰已措梁父已升公卿常伯庶政其凝𨿽有鴻才大略麗句【一作藻】丰詞發言盈乎百代濡翰周乎四時略無益於今日而適足以怫之是故天子恭己羣臣演成攘袂而陵稷卨撫掌而笑阿衡無爲而萬物皆遂不言而品彚咸亨莫不稱贊鴻烈揄揚頌聲言殊者招累行危者相傾效智者輟談於艸澤出奇者褁足以山楹許由去而堯臣不少善捲逃而舜徳不輕夫周冕𨿽華猨猴不之好也夏屋𨿽崇騏不之處也載鼷以車馬不如放之藪冗也樂之以鐘皷不如棲之以深林也此數物者豈惡榮而好辱哉蓋不失其天眞也若餘者十五而志於學四十而無聞焉詠羲農之化翫姬孔之篇周遊防萬里馳騁數十年時復陵霞泛月搦札彈弦隨時上下與俗推遷門首張公之霧突面墨子之煙𨿽吾道之窮矣夫何妨乎浩然今將授子以中和之樂申子以封神【疑作禪】之篇終慙乎措地竊所慕於談天於是蜀父老再拜而謝曰鄙夫瞽陋長自愚惑習俗遐陬不遊上國聞王人之休防聽皇猷之允塞亦猶獻雉而遇司下銜龍而光有北請終餘論永告邛僰

回雲南牒

唐髙駢

先是雲南逓到木夾督爽牒劍南西川節度使駢復牒云

大唐劍南西川節度使牒雲南詔國牒我大唐聖皇帝徳配二儀光齊兩曜仁霑動植聖役神龍煦萬國而盡若靑天養兆民而皆同赤子東鄰若木西屆流沙北通陰山南抵銅柱莫不貢珍而納賮航海而梯山諸混車書願爲臣妾是知卑微螢耀不敢並於太陽齷齪蹄涔焉能踵於神且自九夷八狄七戎六蠻𨿽居要荒盡遵中國力爭不得天使其然所以孔聖云夷狄之有君不如諸夏之亡也縱外夷驕倨索中國等倫是以博古知今但擬率凶逞志𨿽恃荒陬之獨力背以天時必爲寰海之諸蕃哂其僭越力不足憑且以蠓蜹之飛騰不離溝瀆欲追鸞鳯之羽翼擬接煙霄𨿽是童兒亦知不可且雲南頃者求合六詔並爲一蕃與開道途得接邛蜀許賜書而習讀遽降使而交歡禮待情深招延意厚傳周公之禮樂習孔子之詩書片善旣如大恩合報忽報窮兵凟武掠土侵疆再犯郎寧重陷交趾兩俘邛蜀一卻黔巴塗炭城池而極多皆爲灰燼驅歸士庶而非少盡作【闕】寃轉【闕】防知悛革吞越雋之舊地爲相如之故城淩犯不休貪殘轉甚昔時交趾都防不閒理兵舊日郎寧元戎未解誅冦黔巫【闕】師邛蜀儒臣受以侵欺容其殘暴其比者親徵海裔充復龍編驅駕三千之師勦除十萬之冦南定縣則全軍陷沒如幹鎭則匹馬不回羅和一空嘉寧俱盡贊衛段首遷【安南節度】之斬首騎將馬光亮【溪同都統】之亡軀李膳龍【安南城內守將】則面縛於軍前張詮【行營都統】則生擒於陣上【闕】白衣命之眾【將帥皆白至長行一千餘人衣號歿今軍】如赤日消冰殺朱弩佉苴之軍【詔王千並親軍三陷安南】若烘鑪焰熾膏塗艸莽骸積丘山士卒覩之而稱心夷獠觀之而快意趙若眉【扶耶等在界上道都統三十餘年也】而就戮相思縉【善門節度供軍兼平官充使】亦自裁董鐸龍【咸通七年除節度使闕段安南首遷】之恓惶範暱些【安南行營都統】之窘沮每來侵擾無非敗亡江橋則盡底焚燒采筏則從頭覆沒波封瓦解扶耶大隳容易誅鋤若髙原之縱燎等閒撲滅如順阪之走丸収復城池掃殄妖孽【闕】仗睿謀之果斷後資神術而追擒掩韓信滅趙之功吞樂毅定齊之策其於勝負詔國洞知昨日來鎭西川移從汶水仗節而不施騎單車而直抵坤維大開城門放出人物三軍而遣歸營幕百姓而使返鄕閭此時詔王未離近地固無疑阻直擬誅鋤不比從前帥臣只務姑息凶醜惟將和好便是策謀今則已知天時誓雪國恥前詔王遣張揀成等將領軍位稱是行人未至府城揚言和好身才入境兵以繼來況是詔親行公然詐僞侵欺大國熒惑元戎戮僕之儀須依古典其張揀成等並以軍令處置且詔國前後俘虜約十萬人今獨送杜驤妻言是沒落且杜驤守職本在安南城陷驅行固非沒落星霜半代桎梏防年李氏偸生【闕】而空令返國杜驤早沒遺魂而不得還鄕今則訓練蕃兵指揮漢將鐵衣十萬甲馬五千邕交合從黔蜀齊晉昔時漢相有七擒七縱之功今日唐臣蘊百戰百勝之術勲名須立國史永書且杜驤官銜李揺門地不是近親但王室疎宗天枝逺派而已李氏並詔國木夾並差人押領進送朝廷訖故牒

又

胡防

駢統益部兼號徵南蠻陬聞名預自屏迹然猶時飛一木夾誇兵革犀象之盛駢判回木夾命記室胡防爲之辭

牒前件木夾萬里離南二朝至北開緘捧讀辭藻煥然奨飾過多欣慰何極實以乍司邊鎭才到藩籬且按此朝之舊儀未悉彼國之新制不知鸖柘惟認苴咩尙呼南詔之佳名豈見天朝之美號要從微耗且是所宜仗承驃信王化風行君徳云被雕題屈膝駃舌折腰卉服來庭毳裘入貢蓋以深明豹略精究龍韜波伏西天艸偃南土者然侵軼我華夏無乃不可乎將謂我皇帝有所負於彼邦邊臣有所負於彼國慮彼直我曲獲罪於天是陳木夾申懷用貯榮報及披回示已見事根止於囚系使令放歸彼國使乎小怨終比深讎吞噬我郎寧防劉我交趾取我越雋犯我益州若報東門乃及再四夫物居中者尊也處外者卑也是以眾星拱之北辰百谷趨之東海天地尙不能違而況於人乎我國家居天之心宅地之腹四方八表莫不輻湊亦猶北辰之與東海也誠知土地山河歸於有徳𨿽云有徳亦須相時茍無其時安可妄動明公博識多聞豈不見仲尼乎仲尼之聖逾堯舜顏子之賢過防龍也六合茫茫無立錐之地者蓋無其時也適使仲尼生於秦末乘胡亥之亂用顏回閔損爲宰相子路冉有爲將軍子貢宰我充行人子夏言偃典書檄𨿽六合鼎沸可期月而定也當此之時劉項只可都頭韓彭不過十將耳聖人𨿽有帝天下之徳而無帝天下之時終不妄動及子路欲使門人爲臣以爲欺天乎及自嘆曰鳳鳥不至河不出圗吾已矣夫止於負手曳杖逍遙倚門告終而已王莽不識天【闕】苻堅不知歷數妄恃彊富爭帝乾坤莽以百萬鋭師來襲後漢光【闕】

之眾破於昆陽苻以六十萬精兵防於東晉謝以八千【闕】

於壽春豈不爲欺天防地所致者也【闕】員兵彊何足恃也周【闕】

於岐山漢祖脫褐於泗水我髙祖起自隴州蓋明公只知其一不知其二見其形未知其兆也今與明公陳之望審參焉昔周王承公劉之徳遇殷紂之暴刳剔孕婦塗炭生靈剖賢人之心斮朝渉之脛三分天下而二歸周文王率諸侯而朝之至於武王觀兵孟津八百諸侯不期而防尙曰彼有人焉未可圖也退歸修徳觀乎聖人去就豈容易者哉及微子去比干剖箕子奴民不聊生皇天厭之國人棄之武王方援旗誓眾一舉而滅紂者蓋天奪殷而與周也我皇方宵衣旰食肩堯踵舜父事三老兄友百僚推赤心於比干腹中懸白日於微子頭上諸侯合徳百姓歡心惟天下有人聖如周王家有姬旦卒生呂望者乎漢祖承帝堯之徳遇秦王無道並吞六國恃宇宙一家焚燒詩書坑滅賢哲築長城於紫塞造阿房於皇州鬼母哭蛇人臣指鹿民不聊生皇天厭之國人棄之是以陳勝一呼天下響應漢祖西入五星都聚者蓋天奪秦而與漢也我皇帝方崇詩書任賢哲卑宮室防黔黎野無歌鳯之人朝有問牛之傑天下有人英如漢祖家有韓信戶生張良者乎我髙祖承元之徳遇隋煬荒淫徭役不均徴斂無度竭生民之財產爲巡幸之資糧虎噬羣賢猱蒸庶母浮沈遼海疏鑿汴河今年東徵明年西伐民不聊生皇天厭之國人棄之是以我髙祖應天順地奄有四海者蓋天奪隋而與唐也我皇方淡薄聲色杜絕巡遊夢卜宰輔倚注藩屏思成垂拱惡習干戈皇天方贊國人方歡天下有人雄如唐祖家有敬徳戶生齡者乎而況越雋新州牂牁故封不在周封之內非居禹迹之中曩日邊將邀勲妄圗吞並得之如手加駢拇失之若頷去贅癅九牛之落一毛六馬之亡半毳何足諭哉僕𨿽自絳紗素耽黃石旣探師律固識兵機奉詔鎭壓三巴撫安百姓思惇禮樂恥用干戈毎傷虞芮之爭田永念姬周之讓路茍不獲巳卽須訓戎且蜀地濶數千里郡列五十城戶口至【闕】卒之眾於以揮汗成雨吐气成云蓋緣從前元戎皆是儒者有【闕】機而作但守升平之元規雉分常憂不教民戰是以

彼國得以深入無備故也僕示之以三令教之以八陣鼓聲而進鉦動而退甘與之共苦與之均義等塤篪情猶瓜葛說禮樂而惇詩書務農桑而聚谷帛使家藏甲冑戶貯干戈賞罰【闕】行公私共貫就識三略便可七擒不惟喝倒不周亦且擘開太華況彼國自長慶已來搔擾益部殺人之父孤人之母掠人之妾鰥人之夫焚人之廬舍使人暴露剪人之桑麻使人寒凍蜀人怨恨痛入骨髓僕乘其眾怒之勢示其暴怨之門況抱雞搏貍不由人教乳犬敵虎自是物情旣仗宗廟之威靈兼統華夏之精鋭若乘流縱棹下阪推車豈勞心哉僕官是宰衡位當侯伯被堅執鋭𨿽則未曽濟河焚舟平生所貯彼國將帥之彊弱邦國之盈虛坐可酌量何煩詢誘且六合之外舟車不及聖人不言彼國在聖人不言之鄕舟車不及之地縱主上英哲人臣俊乂亦猶燭龍銜耀只可照於一方春雷振聲不能過於百里天與不取談何容易夫天有五賊見之者昌彼國縱曉六韜未閒五賊而欲泥封函谷水灌晉陽何其謬哉五賊者夏桀張羅殷湯祝网是以仁而賊不仁也殷紂剖生人周文葬枯骨是以徳而賊不徳也齊國厚徴薄貸魯國厚貸薄徴是以恩而賊不恩也項羽殺義帝漢髙祖舉哀是以義而賊不義也陳後主驕奢隋文帝恭儉是以道而賊不道也能行五賊兼曉六韜方可奪人山河傾人社稷我朝未有五失而彼國徒自陸梁以此推之興亡可鑑何勞逺離庭戶始識安危久習韜鈐方明勝負而妄要姑息不務通和回示荒唐一何乖戾防念孔顏之知命翻效莽堅之覆車文趾防亡可知人事新都失律足見天時若望降尊便希抗禮但百谷不趨東海眾星不拱北辰則不可議也茍未如是則不可攺圖昔管仲入周不受上卿之禮蘓武在虜無虧中國之儀事有前規固難更易況小不事大春秋所誅若彼直我曲恐招天殃旣彼傲我謙何患神怒見已訓齊士卒調集糗糧或玉露垂槐金風動栁建鼓數里命【闕】

雋弔民渡瀘防獵繼齊魯之夾谷紹秦趙之澠池便是行人豈遺策策皇帝理防以具前緘奏聞不復多談恐乖忠告謹牒

全蜀藝文志卷四十三

欽定四庫全書

全蜀藝文志卷四十四

明周復俊編箴銘

贊

益州牧箴

漢揚雄

巖巖岷山古曰梁州華陽西極黒水南流茫茫洪波鯀堙降陸於時八都厥民不隩禹江沱岷嶓啟幹逺近底貢磬錯砮丹絲麻條暢有粳有稻自京䢐畛民攸溫飽帝有桀紂湎沈頗僻遏絕苗民滅夏殷績爰周受命復古之常幽厲夷業破絕爲荒秦作無道三方潰叛義兵徵暴遂國於漢拓開疆宇恢梁之野列爲十二光羨虞夏牧臣司梁是職是圖經營盛衰敢告士夫

著官箴

僞蜀孟昶

朕念赤子旰食宵衣托之令長撫養安綏政在三異道在七絲驅雞爲理畱犢爲規寛猛得所風俗可移無令侵削無使瘡痍下民易虐上天難欺賦輿是切軍國是資朕之爵賞固不逾時爾俸爾祿民膏民脂爲民父母防不仁慈勉爾爲戒體朕深思

講堂箴【並】序

宋韓絳

嗚呼天地之道逺乎哉聖人之心異乎哉動而任於理則天道是已純然得其性則聖心是已吾謂通其說者必以三才之原未始出乎一者也人之七情中焉而未發也則粹徳內融豈不曰天下之大本歟及其發而皆中節也則和理外著豈不曰天下之逹道歟中者性也寂然而有容則與天道合焉和者情也澹乎其若思則與聖心合焉所以八卦九章推明天人相與之際而著爲吉凶休咎之符者非三才一原之致邪自古教化之迹或因或殊然而未始不本諸性情而納之皇極者矣貴賤以之位父子以之親兄弟以之友夫婦以之順此皆不待學而後知直出於性理之常分爾況乎學斯學者宜何如防惟不獨私乎其身而巳爲能宏而大之包乎四海而不外詡乎羣侶而不遺使六沴弗得作諸福莫不至是豈非休吉之符歟彼有肆情縱欲暴蔑禮義父子之不保兄弟之不咸矧肯仁於親戚鄕黨乎矧肯憂於鰥寡孤獨乎是皆不反求諸躬自滅天理所以養命之道以取禍敗顯則有金木訊之甚則有鬼神譴之是豈非咎凶之符歟夫學校之法所以養士使適是道而後養乎蚩蚩之氓者也豈徒華言辭以自矜飾聲名以自髙希寵利以自封哉惟知其本者無取於彼而三者亦兼而有之矣成都之學郡國莫先焉士人之眾四方鮮儗者其講堂舊庳隘不足以容諸生僉謂予曰蔣侯常建西學後輒毀撤其基尙存盍興築焉因相其所圖構廣廈爲十有三筵度深稱是以甲辰嵗三月庚申日落成耆防縱觀咸曰時當於其旦則先生正衣冠帥諸生羣萃於是以習揖讓周旋之儀相與衍聖經以明乎天道治性情以全乎中庸使父父子子兄兄弟弟夫夫婦婦一之乎大順故伸而上之以事其君則臣節於是乎立推而下之以庇其民則事業於是乎成不自徳而徳隨之不自功而功與之使風化之盛不其凜凜乎然則學校之設將以講求三極之道沈浸先生之澤盡在是矣豈曰無用之地不急之務哉予慮是堂異時或若西學之廢輙爲之箴以告當禦

休哉天民有物有則弗完厥中自肆戕賊聖哀其愚化奚由黙圖惟敷施明用俊徳學校之興教育有經賢率不肖胥及羣氓豈伊異術一本爾情情之不極淪以蹈刑止邪未發將保爾生靡戢靡正凟性之靈烏足與齒自禽自棄師生其難思廸於禮在昔有若去座爲恥賜不受命萬世攸鄙矧過是者言行之僞敢登此堂寧無內愧斯庭燕閒斯宇閎邃揖讓威儀講聞道義下士背馳君子來視毋或壊隳永錫爾類

觀政閣箴【並序】

呂大防

成都圗開寶以來牧守之像於大慈寺閣圗記其爵位名氏與其在官嵗月而不錄其政事之美惡豈居是邑不非其大夫邦人之禮宜如是歟然不足以申勸戒爲後來者法余輒采秦漢至於唐領太守刺史節度使之職有政迹可攷而畫像存焉者得二十有八人別圗於他閣名其榜曰觀政蓋觀其善足以勸觀其不善足以戒其政事𨿽可攷而像不存者捨之像𨿽存而僣竊不軌或闇庸無聞者黜之此觀者不可不知也寺僧求文余以謂古者官有箴爲作箴以授之其辭曰

蜀於禹貢是爲梁州華陽黒水處坤之陬其山四塞气郁以遒人矜其技物產其尢牧師之野有功宗周秦始立郡置吏罷侯守冰殖利渠田肇修肆彼一方無衣食憂文翁處後教民文章多士化之傑出馬揚張堪防恵去而益張五倫淸約人監允臧防範便民警之所當種暠繩姦不以勢妨李膺修設善飾其身髙眣勸學其迹猶新養士之利愈久愈存賢哉孔明討魏扶漢思淸以宻徳順而健其功不克天未厭亂王濬豪俊知略不羣畫策平吳卒賴其勤髙儉循吏爲唐元臣象先廷碩嗣美且文嚴武暴厲忿欲並申天寶政繁廼以牧民崔寧繼之以昬易昬壯哉南康橫身扞難種羌方熾力弭其患終朝以安浮議可嘆崇文貪殘得不償失兀衡靜安飾以儒術文昌更事逺俗淸謐敏哉文饒裕蠱治詳擾獘之後補敗藥傷外禦其侮內教有方嗣復悰謩遵故守成叢孜秕政民無以生駢乎多罪禍積釁盈寃女呼天虐及孤惸瓌瑄信盜俾民卒瘏燼其邦家可不愼歟自秦以還鎭守之臣政有良窳存乎其人牧臣司梁敢告執巾

座右銘

漢荘遵

夫疾形不能遁影大音不能掩響黙然托防則影響無因常體卑弱則禍患無萌口舌者禍患之門滅身之斧言語者天命之屬形骸之部出失則患入言失則防身是以聖人當言而懷發言而憂如赴水火復危臨深有不得已當而後言嗜欲者潰腹之矛貨利者防身之仇嫉妒者亡軀之害讒佞者刎頸之兵殘酷者絕世之殃陷害者滅嗣之塲淫戲者殫家之塹嗜酒者窮餧之藪忠孝者富貴之門節儉者不竭之源吾日三省傳告後嗣萬世勿遺

劍閣銘

晉張載

巖巖梁山積石峩峩逺屬荊衡近綴岷嶓南通邛僰北逹褒斜狹過彭碣髙逾嵩華惟蜀之門作固作鎭是曰劍閣壁立千仞窮地之險極路之峻世濁則逆道淸斯順閉由往漢開自有晉秦得百二幷吞諸侯齊得十二田生獻籌矧玆狹隘土之外區一人荷防萬夫趦趄形勝之地非親勿居昔在武侯中流而喜山河之固見屈吳起興實在徳險亦難恃洞庭孟門二國不祀自古迄今天命不易憑阻作昬鮮不敗績公孫【瓉】旣沒李氏【勢】銜璧覆車之軌無或重迹勒銘山阿敢告梁益

梓州恵【集作慧】

唐楊炯

大辰之嵗正陽之月有郪縣宰扶風竇兢字思眘昭宜令徳光闡化猷庶政惟和爲人以理閒庭不擾退食自公逺覽形勢處心淨域乃與禪師釋智海妄言契道寓目於長平之山援飛莖陟峭削成千仞壁立萬尋俯觀大地僅如棗葉【如集作同】下望須彌裁同芥子飛湍滴瀝而成【集作生】響喬樹璀璨而垂榮玉堂石室千門相似大殿珠毫十方皆現慷慨榱桶【集作椽】之未立吁嗟棟宇之莫修不捨有爲取諸大壯觀夫左龍角右參旗前太微後營室駢羅列以雜沓瑟蕭條而【集作以】淸泠上磊落以晃朗下澄而【集作以】靉叇參參差差森森纚纚幹櫨萬栱乍合乍離蒨蒨粲粲絢絢煥煥六采五章或合或散莽如天覆矗似云平金火含捨於垂珠日月相望於銜璧璇墀扣砌平接太階玉戶金扉俛臨閶闔曳紅日舒丹霞丰隆爲雷枰【集作砰】鏗訇於軒檻列缺爲電翕霍於庭除寒暑隔閡於墻垣【集作落】虹霓回帶於廊廡仰之不極目炫炫而防精登之無階心遑遑而失度土木【集作若土是】翔九垓之表仍不逮於上榮文【集作人是】章窮四海之間猶未離於左城借如梵天之宅【集作闕】釋帝【集作帝釋】之宮兩曜城池五雲樓觀輪王所處純金爲說法之堂諸佛所遊眾香作經行之地亦未可同年而語也夫黃金鏤牓曽不若四攝之門靑石爲墻曽不若三空之舍殫百工之力建七寶之樓豈徒然哉良有以也夫何故如來神力且觀嚴淨師方便化作一城事有古而可以質於今言有大而可以銜於小是則毗耶四捨【集作繪】俱發道心險路眾人咸知寶所其銘曰

長平山兮建重閣上穹蒼兮下磅礡紛被麗兮駢交錯儼色【集作靈】相兮衝寂寞誰所爲兮天匠作

三教銘

張說

劉知古成都人兄知新爲儒士蓬州儀隴令弟履徹爲桑門知古奉道開元天子好神仙事召至京懇丐西歸願捨宅爲觀詔從之仍選髙徳道士五十人居焉人畫三教像兄弟各行其志正气生神結虛爲實上淸遵帝中皇首出華采衣裳虛無宮室紫气乘斗赤鑪飲日十天從化萬靈受律蓮花釋門麟角儒術共不二門心同徳一道心惟微守而勿失

棧道銘【並序】

歐陽詹

秦之坤蜀之艮連髙夾深九州之險也陰谿窮谷萬仞直下【集作更下】奔厓峭壁千里無土亙隔呀絕巉巉防防麋鹿無蹊猿猱相望自三代而往蹄足莫之能越秦𨿽有心蜀𨿽有情五萬年間夐不相接且秦之與蜀也人一其性物同所宜嗜欲無餘門【集作源】教化無餘源【集作門】貿遷可親暱擘拆地脈暌離物理豈造化之意乎天實凝淸而成地實凝濁而形當其凝也如鎔金下鑄騰雲上浮空隙有所不開【集作周】回翔有所不合澄結旣定竅【集作窽下同】缺生乎其中西南有漏天天之竅缺也於斯有玆地地之竅缺也天地也者將以上覆下幬含蓄萬靈可通必使而通者也茍有可通而未通則聖賢代其工【集作功】而通之故有爲舟以濟川爲梯以逾山惟玆地有川不可以舟涉有山不可以梯及粵有智慮以全造立巨衡而舉追氏縋懸纑以下梓人猿垂絕冥鳥傍危岑鑿積翠【集作石】以全力梁半控於未用斜根玉壘旁綴靑泥截斷岸以虹矯繞翠屏而龍蜿堅勁膠固雲橫砥平總庸蜀之道【集作通】途統岐雍之康荘都邑之能步山川之無脛若水之決防如鴻之向陽南之北之踵武湯湯躋峨峨以自若臨蒼蒼而不懼繇是贄幣以遙【集無此字】逹人神以【集無以字】防同稽禮樂之短長量威力之污隆可王者王可公者公而相吹以風或曰受琢之石常存可構之材無窮易刓代蠧斯道也未始有終嗚呼爲上懷來在乎徳爲下昭徳在乎義徳義之如今日則或人之言有孚其反之則石𨿽存恐不爲琢材𨿽多恐不爲構想夫往昔有時而有有時而無是用惕惕天下嗤嗤【一作蚩】知聖賢創物之意之人寡明徳義固物之道之人稀敢陳兩端之要銘諸斯道之左庶主徳義者存今日之所履踵武湯者荷古人之攸作乃爲銘曰

天覆地幬本亦備【集作同】設大象難全或漏或缺損多益寡聖賢代工彼𨿽有缺與無缺同惟北曰秦維南則蜀地缺其間坤維不續斗起斷岸【集作岸斷】屹爲兩區秦人路絕蜀火煙孤天實不通賢斯有造鑽堅剡勁無蹊以道若川非舟若陸非車緣危轉虛步驟交如搆𨿽有功存亦有徳項怫劉怒旋見以踣隋落我營【集作榮】自顚而植地非革勢材不易林踣植之致恵怨之心勿謂斯道勿常【集作恆】勿謂斯道可久禮不以禮可有而無恭不以恭可無而有創之之意如彼因之之理若玆彼知不易玆而易知勒銘道左其同我思

梓州兜率寺文冢銘【並序】

劉蛻

文冢者長沙劉蛻復愚爲文不忍棄其艸聚而封之也蛻愚而不鋭於用百工之技天不工蛻也而獨文蛻焉故飲食不忘於文晦不防於文悲戚怨憤疾病嬉遊羣居行役未常不以文爲懷也適當無事而天下將以文爲號文明代生植【文粹作殖】明晦皆效文用【一作明】故日月星辰文乎旂常昆虫鳥獸文乎彞器徐方之土文於侯社夏翟之羽文於旗【一本作旌】旄登龍於章升玉於藻百工婦人雕礱梁練【文粹作塗涷】以供宗廟祭祀之用【一本作文】豈獨蛻生【集作固】知效用不及時文哉然而意嘗【文粹作常】獲助於天而不獲助於人故其窮𨿽窮無憾也常勤意之時不敢嚏不敢咳不敢唾不敢跂【集作企】倚嗜欲躁競忘之於心其祗祗畏畏如臨上帝故有粲如星光如貝气如蛟宮之水又有黯【集作瘖】如屯云如久陰如枯腐熬燥之色則有如春陽如華川逶逶迆迆則有如海運如震怒動蕩怪異夫十爲文不得【文粹作滿】十如意少如意則豈非天助乎嘗欲使天下聞之而必行勸【文粹作觀】之而必蹈散之茫洋以爲道演之浸潤【一本作淫】以及物然後爲農文之使風雨以時兵文之使戎膚以順文於野文於市使得【一夲無此字】其所幽隠之士以出口者使之言材者使之用然而自振者無力終知者甚稀豈非不獲人助乎嗚呼十五年矣實得一千【文粹作二千】一百八十紙有塗者乙者有注揩者有覆背者有朱墨圍者於是以周易筮之遇復【坤上震下】之同人�【乾上離下】筮者曰鳴於地中殷殷隆隆七日不復【文粹作而復】復來其【文粹作而】天下昭融乎他日更召而令【文粹作合】之將聽襲吉卜於火如秦兆惟曰不吉卜於水不成乎河洛兆則亦惟曰不吉卜於木而悶悶【集作悶之】土葉吉累累【文粹作累累】爲冢則汲之兆乎峭峭爲壁則魯之兆乎且其占曰土之文爲阿山【一夲作山河】爲華英將不崩不竭爲滋味而傳乎結爲丘陵爲其設險乎融爲川瀆率其朝宗乎華爲百谷以潔祭祀之粢盛乎不然使其速腐爲墟【集作丘】壤【集有乎字】生芻槁以食牛羊乎化塗泥爲甄陶以作器乎將塊爲五色而分封茅社【文粹作茅社分封】乎流於樂爲土鼓爲凷桴以泄其和聲乎夷爲都邑以興宮廟乎坎爲洿池以澤生殖【一作植】乎祀爲壇竈乎窽爲井墓乎吾皆不得而知也嘗【文粹作當】旣不爲吾用惟速化爲百工之用愼毋朽爲芝菌以怪人自媚愼毋堅爲金鐵以作貨起爭愼毋潏爲醴泉以味諂口愼毋禱爲城社以狐防憑妖愼毋聳爲良材以雕斵傷性愼毋萌爲蘭茝以佩服見褻【文梓作藝非】嗚呼介而爲石使之服【文粹作能】言舒而爲螾使之飲泉旣而他年遊魂之未返者亦命巫以巾【士家文粹作二命巫師而弔】三招之號曰在幾閣而來歸兮奄爲塵垢在耳目而來歸兮視不汝醜在口吻而來歸兮譽而汝久噫筆絕之年而麟見祟文其無祟乎唅非珠玉斂無裙後世詩禮之儒無驚吾之幽墟其冢也在莽蒼之野大塊之丘時有唐大中之丁卯而戊戌之季秋銘云【一本作曰】

文乎文乎有鬼神乎風水惟貞將利其子孫乎

卜肆銘

陸蒙

蜀荘之托蓍也以忠孝仁義後來之托蓍也以媮佞險詖美之使怡愉恆之使駭畏小人惟惡是嗜【松江本作視】惟禍是避惟福是覬惟瞽言【二字集作聲】是媚曽不究得失之所自故幽贊之蓍前列之乃化爲庸妄【集作妄庸】之器嗚呼成都吾不知古爲市之地況【集作矧】君平之卜肆耶彊爲之銘具刻其意

劍州重陽亭銘【並序】

李商隠

陪臣未嘗屢覩天子宮闕矧得舞殿陛下耶然下國伏地讀甲乙丙丁詔書亦有以識天子理意尺度堯舜不差毫撮於絕逺人意猶在不然者安得用江陵令使上水六千里挽大小虎牙灩澦黃牛險以治普安【闕】令旣爲侯講天子意三年大理田訟斷休市賈平獄戶屈膝落民不識胥吏四方濵頗來系馬縻牛【闕】樹膚不生乃大鏟險道鯤石見土共平可容考工車四軌建爲南北亭以經勞餞又亭東山號曰重陽以醉風日南北經貫若出平郡無有噫【闕】三年民悉卽去遮觀【闕】請畱【闕】東山實在亭下侯

蔣氏名侑文曰

仁之爲道隆磊英傑天簡其勞羨以事物爲君之【闕】蔣是【闕】撮取不窮如武有庫蔣之有世以仁爲歸伯氏之宜仲氏之思厥弟承之純而不紕以令爲侯天子之徳汝侯爲理劍有盈昃君南臣北父坐子伏飲牛漚菅田訟以直市正獄淸謁歸告休朝雨滂滂濕其峭頭民樂以康願有顯庸侯作南亭比亭是【闕】至於東山乃三其功推險爲夷大石是扛亦旣三年民乞走畱伯氏南梁重弓二矛古有魯衛惟我之曹惟仁之歸有世在下其攄其超尾馬馬鬛惟蔣之融由唐龎蝦惟是亭銘得其麤旦唐大中八年九月一日大學博士河內李商隠撰

鏡銘

僞蜀王宗衍

張君房麗情集蜀王宗衍幸鳳州州將某妻嚴氏有美色衍愛幸之賜以妝鏡其銘曰

煉形神冶瑩質良工【闕】眉寫翠對臉敷紅如珠出匣似月停空綺綉院俱涵影中

蒙軒銘

宋趙抃

顏淵聖徒終日如愚伯陽亦云深藏若虛彼無演子少師佛圖翹翹秀整籍籍多譽下筆文采開口詩書大乘探賾頓教諮諏將墜之勢我持我扶有軒孰名以蒙命諸蒙久則亨蒙養以需如砂中金如蚌中珠或取或捨聖人凡夫蒙乎蒙乎寧已矣乎

石室銘

宋古仁

昔夏禹定九州貢法明三壤同異山川艸木鳥獸戎狄土地所生財賦所出聲教所曁咸悉載之無一遺者至於天下人性賢愚民心善惡之所系則闕而不載焉三代而下史策所存者咸能著之圖籍而志其地理迹其紀錄則於天下人民所系之性亦略而無聞焉聖賢之述亦有所闕乎豈聖賢之志將有所蘊乎意者謂人性之上下不常於世隨其教化而移易也故上之教行則民興善上之令嚴則民興暴皆從其上之所爲爾語曰如風之偃艸又曰若泥之在鈞者豈虛言哉此聖賢所以不可不筆之而傳後世者矣且蜀之開國地逺中夏民性怯懦而多浮侈迨文翁之爲守立學校造講堂石室以備其制度遣俊乂之士東受七經還以教授於是風教大行而岷絡之地可比於齊魯厥後相如旣沒而淵云之徒森然繼出兩漢之際舉不乏賢得人之穪迨今攸盛於戲蜀始以僻陋險隘人民誇誑古謂難治曁文翁以儒學教導則其人莘莘然向慕於文學而見用於當世者得非上之教化移易於人民故若是哉覽之前記尢美其事觀夫遺迹則石室猶存𨿽前賢有銘其徽烈者大率言立學興儒而以石室雕琢取學者磨礱之意又欲樹功於不朽也觀其言辭似未盡賢守教化之深意因復廣而銘之曰

地有常形民無常性繇上之化所從而正維蜀之郡在天一隅俗尙浮侈人希服儒賢哉文翁來牧玆土爰立石室始興庠序俾此岷絡儒風大行於以兩漢英賢踵生降及我朝得人侔古家慕淵云學隆鄒魯政教下格文材上通迨今蜀人詠歌徳風

金堂南山泉銘【並序】

蒲國寶

蘭陵錢治嘗作南山泉記實仁宗天聖四年距今蓋一百二十有一年也錢又誇大其言以謂陸羽作茶經第水之品三十張日新煎茶記又增其七毛文錫作茶譜又增至三十有八金堂南山泉當不在蘭溪第二水下然前之三人足迹曽不一履此地宜皆不爲所賞鑑故此泉湮沒而無聞方可嘆也先朝時家恬戶嬉一時人士往往多以卜泉試茗相誇爲樂事至靖康後天下騷然苦兵生民困於徵徭邑中之黔惴然方以貨泉供億縣官不給爲恐泉之甘否何暇議耶黃君才叔北方之修整士也紹興辛巳於南山之南手披荊棘鋤其荒穢卓江山景物之防作屋十數楹極幽居之勝而嵓竇之間泉之湮者復逹引之庭除其聲防防遇暇日余率二三賔朋登君之堂洗心滌慮便覺煩暑坐變淸涼酌爲茗飲則又苾甘可愛誠如治之言者余以是知物之興廢通塞亦自有時何獨一泉耶是不可不銘銘曰

峽水東注鶴峯北峙幽幽南山爲國之紀自冽彼泉出於嵒底淸新香潔酌之如醴吾儕小人豈曰知味宜防而甘卽爲佳水近世錢治蓋嘗品第方之蘭溪不在第二陸羽旣逺無復爲紀日新文錫玆亦已矣今之易牙未知孰是一泉小物隠而弗示不有奨鑑孰發其閟勒銘山阿以告吾類

月巖銘

冉木震

黔號古郡地居極邊倅治倚山其山刺天曰有月巖古老相傳視事累月徧求茫然偶濬溝渠巨石中塡深掘視之厥狀防岏中竇一穴透明而圓皎如秋月翳絕浮煙旁輔三隙如星之聨拂拭細觀古識存焉爰命僕夫舁置座前負以層石映以灣泉日對其側捲舒簡編凡初遭遇皆有夤緣髙岸深谷知防變遷惟我月巖存千萬年

丞相張公祠堂銘【並序】

田楙

大丞相文忠張公以治平三年春初仕爲雒縣簿其年冬十有二月來攝華陽縣衡山鎭之徵官越明年秋八月丁內艱而去迄今凡九十年鎭之防國寺有堂舊刻公之遺詩紹興乙亥楙來護觀景想風烈良用慨然廼新椽礎以繪公像從公之孫親敍南通守講究家傳記其年月嗟夫公之大節在史官文章在天下勲徳在生民是區區者亦何加損於公哉詩云髙山仰止景行行止意其在玆銘曰

天爲斯民挺生賢喆誰爲厲階投而莫合偉哉文忠岷峨之英瑞成鳳皇聲爲雷霆熙丰元祐迄於崇觀世故多矣金石不變晚而來歸舜韶一防豈不能從愛莫助之抱闗擊柝我初不屑粲然珠璣散落遺碣貂衮誾誾淩煙功勲豈眞公邪天壤遺文噫天何時復生此老浮逰汗漫固有不朽

有斐閣

王賞

溫江蘓國士企先於東效別墅創爲小閣前有修竹後有流水予銘之曰有斐而爲之銘銘曰

淇水湯湯綠竹漪漪武公之徳托興在玆圭璧之質琢磨成器願子百年惟公是似

泮宮達泉銘【並序】

栁夢弼

水供滌濯飰食之用民不可一日無惟古信州上倚山下瞰江最苦汲負淳熙癸卯冬大著楊先生奉尺一來領漕事慨然有澄淸志趣明年革鹽獘正銓曹平搉酤所以措雕瘵之民於安全之地者無不用其至猶以爲未也知民艱於水思得良工相地脈開數井濟之聞泮宮有眢井渫治力必省乃命奉節令孫必益董其役俄而及泉新轆轤具綆缶嘗試嚌歠寒冽芬甘又甃其面屋其顚與此邦士民爲永久莫大之利郡文學栁夢弼請名先生曰學井非他比也名逹爲宜蓋取孟子之說四端若泉始逹之意先生顧恵多士所以期待者良不淺矣夢弼竊謂嘉量微物盤盂小器猶昭徳記功載在銘典矧因民所利與乾造同不言之美逹則兼善使斯民無不被堯舜之澤可喑無一字以紹無窮乃爲其銘曰

水哉似道日用叵無防擁山椒云頂鄽郛頫瞰蜀江汲負崎嶇無井嘆杜無力詠蘓悠悠何載泮宮鑿井水生其芹壇對惟杏靑矜裕徳朋來造請飲顏一瓢慕黃萬頃谷鮒惟何土石邇堙士困陸沈學以日新挈瓶爲知叩戶求人逖想西江疇憫波臣闗西夫子道猶四瀆攬轡志淸恩波滲漉謂學有源不逺可復試疏導之其逹必速廼任茂宰俾浚其眢九軔倍深天一中寒面以玉甃圍以珠欄今之孟子還取四端名之曰逹言近防逺卽學諸生盍亦自反志逹而明其流渾渾辭逹而文其初有本下學上逹素王是師兼善天下在推所爲是聞非逹亦宜審之愈及愈新徑逹聖涯所謂逹者先王之徳巳逹逹人欲同其徳一字衮褒要當黙識勒銘學官與道無極

魚復扞闗銘【並序】

李

古梁州域實兼巴漢庸蜀地漢孝武攺梁曰益梁州總八郡梁之爲言彊也益之爲言阨也此昔聖賢察其風俗接其形勢而爲之名也故其人則彊毅精敏嗜義負勇其地則山屏水塹險介重阻沃野叢傎輻員萬里北以劍門爲限東以魚復爲守此二物者蜀之襟喉扃闑也戰國交侵楚肅四年始建扞闗突在魚復置江闗都尉以魚復設尉治東漢省尉而闗如故【東漢志有扞水扞闗不言都尉治】秦張儀說楚謂下水而浮不十日而拒扞闗蜀李雄說公孫述謂東守巴郡拒扞闗之口皆指此魏酈道元注水經謂扞闗乃廩君所置唐章懷注範史謂闗故基在夷陵巴山縣【巴山縣自唐天寶八年爲巴山郡界峽州西南五十里】二說皆非也蓋魚復之有闗尙矣無事則嚴封域察姦軼有急則扼要扞淩暴有國者所宜致謹也𨿽然常考諸古劍門以漢中武都爲屏蔽失漢中武都則劍閣不足賴矣魚復以秭歸夷陵爲保障失秭歸夷陵則魚復不可恃矣考秦以下以迄於今舉兵定蜀者凡十有三惟秦司馬錯漢以來歙魏之鄧艾鐘防苻秦之楊安後魏之尉遲迥隋之梁睿唐之髙崇文後唐之郭崇韜本朝之王全斌實出劍閣陰平道至若吳漢若岑彭若諸葛亮若桓溫若劉敬朱齡石以及劉光義皆擁舟師西指遡江扣闗麾城斬邑易如拾芥何者皆以先秭歸夷陵也漢昭烈襲取劉璋旣北収漢中卽東爭夷陵嗚呼若昭烈者可謂能知保蜀矣功之不遂此天也然而劉禪繼世猶以茍安者徒以與孫氏交歡也且蜀與吳楚爲唇齒之國兩全則固一失則危是以自古欲圖江南者必先奄蜀何者地勢便兵力接也秦取楚晉取吳隋取陳耀兵上逰舫船載卒乘流而東曽不頓一刃折一矢而荊揚之區已望風褫气矣苻堅伐晉亦分軍而下不幸苻融之兵先敗於淝水故不能成功以此知英雄圖事後先一揆然則蜀之重也審矣自古言蜀人嗜亂喜禍故所以制禦操切之者尢盡其術嗚呼何其過也吾觀從昔亂蜀者皆非其國之人率由姦雄乘隙外至因竊據焉而蜀人莫與之抗蓋公孫述著禍於卒正【扶風人】劉焉蓄姦於州牧【竟陵人】鐘防兆謀於降將【潁川人】李特奮迹於流人【略陽人】程道養怨激於苛刻【枹罕人】劉季連計成於特奪【彭城人】司馬勲出於王族蕭紀興於帝冑王謙釁於易代【太原人】劉辟絕亂於畱後王建發蹤於椎埋【舞陽人】孟知祥紹難於違愎【邢州人】惟東晉譙縱本宕渠人然縱之初起實出逼脇觀其倉皇赴江以逃則知縱本庸人初無異志劫於羣叛不能自還若述焉以下數子者則其險詭睥睨有從來矣彼見蜀之險足恃蜀之富足資防然動心逆節萌起蓋有觀劍門之險而追笑劉禪覽甲兵之盛而思效徳而蜀之人形格勢制不能不折而從之其間能截然自固恥污於僞如靑衣之不賔公孫述牂牱之不臣於李特者類有之矣嗚呼一定而不易者地形也難保而易變者人心也故地形惟所守而人心惟所化茍知所守則力約而功倍圉固而敵畏茍知所化則嚚傲革爲勇毅柔脆易爲信順不知所守則嬴氏家函谷而滅田宗國東海而亡矣不知所化則暴悍踵起於江漢姦醜接迹於洙泗矣魚復與劍閣埒險角壯並爲西南鎭昔有銘劍閣者獨此缺諸江出岷山行二千里合蜀眾流畢出瞿唐之口山竦而嵥崒水激而奔迅天下瓌絕偉特之觀至是殫矣是宜有銘琢刻盤石以侈寡匹以厲防極其詞曰

惟梁州域神禹所別有歸其閘險肇天設控引荊襄枕倚牂越崗聨嶺屬以岈嶻嶭洪流下瞰澎滲蕩潏衡灊抗髙華岱嫓桀上柱天倪防扼日轄惟斷屏障則恃於峽如戶斯辟此爲之闑冦來是扞兵勢攸接鏡考前古棋勢輻裂水攻陸擊巗披谷抉甲熣爛白刃鎗防云舸倐馳羽纛斯掲山犇防兕壑漬螭蜺水姦脫入孰睨旋竊虐環千里燉人於钀曽不逾時宗隕祚防四方之人王化所逹寧甘嗜亂實首攸脇豈富是怙忍上之觖惟此山川重阻復疊徳守者固兵據者蹶惟此黔庶嶷嶷業業力制則離道懷乃協皇帝聖武恩被防狘國有至仁九土臣妾勒銘山阿永彰宋烈

主一齋銘

張栻

成都範文叔以主一名齋予嘉其志爲銘以勉之

人之心抑何危紛百慮走千岐惟君子克自持正衣冠攝威儀瞻以整儼若思主於一復何之事物來審其機應以専匪可移理在我寧役隨積之久昭厥微靜不偏動靡違嗟勉防自邇卑惟勿替日在玆

鏡硯銘

黃庭堅

瀘川之桂林有石黟黒硯則宜筆而受墨唐安任君從簡之硯面爲鏡而背三足形駭天下山林不若而不得訪諸禹也

古硯銘【並序】

唐庚

硯與筆墨皆气類也出處相近任用寵遇相近也獨壽夭不相近也筆之壽以日計墨之壽以月計硯之壽以世計其故何也其爲體也筆最鋭墨次之硯鈍者也豈非鈍者壽而鋭者夭乎其爲用也筆最動墨次之硯靜者也豈非靜者壽而動者夭乎吾於是得養生焉以鈍爲體以靜爲用或曰壽夭數也非鈍鋭動靜所制借令筆不鋭不動吾知其不能久逺與硯同也𨿽然寧爲此勿爲彼也銘曰

不能鋭因以鈍爲體不能動因以靜爲用惟其然是以能永年

泮池銘

明黃景防

湫作陬居僣雍之如誰乖厥初藝風塞荒士訛皇皇言此否臧其乖斯何易以其差匪以其訛制良治堅弓盈月首事時遷駕虹飛危石檻云垂貫虛跨奇春水沄沄風行渙文翠委牽芹山英海靈秀脈潛生肆發光晶一士豪豪气長明曹徳言功髙靑矜忭懽我銘緒完列永永觀

石室贊

宋鄭藏休

自張儀諷蜀劍路攸通向者魚鳬未知蠶藂詩書防設禮樂誰崇徵伐不休城池屢空爰曁有漢是生文翁符守此邦鬰爲儒宗大開庠序匪我童蒙誦以八索歌以九功化流南蠻徳伏西戎豈曰滇筰亦惟巴賨其後相如傳之揚雄岷峨詠靈川瀆气融石室猶在金聲無窮南鄰孔門北接玉宮千齡萬古永播余風

張尙書寫眞贊

田況

九河張公【詠】淳化咸平中兩被帝選以全蜀安危付之時冦孽之餘民皆痍傷散流生不自保軍帥復恃功橫驁部下剽脇善良禍甚於冦公賞戮明果以復其事宻聞於朝旣而易帥旋師民漸安輯以至於治徳功茂於蜀表噫當救患庇民時小爲媮合畏顧則亂未涯也非賢者處之何以取濟哉逮今諱日遺老善士尙齋集於天慶觀奠拜畫像於前公嘗自爲眞贊俾蜀人圗於觀之仙逰閣其首云乖則違眾崖不利物遂自目爲乖崖公𨿽外示貶損而內有所激故卒云欲眀此心罪之無斁此其歸也世人隨而稱之豈考其實耶予恐英聲異績久而湮曖故作眞後贊並公之自贊刋石觀中以永蜀人之思時皇祐元年十二月一日序

自贊

乖則違眾崖不利物乖崖之名聊以表徳徒勞丹靑繪寫凡質欲明此心罪之無斁

後贊

乖不離正崖弗厲公名𨿽自貶有激於眾隨而稱孰知其功敢明公心以馳無窮

府學文翁畫像十贊

宋祁

按吾曽能攺齊漫錄云蔣堂字希魯宜興人仁宗時以樞宻直學士知成都嘗召髙才碩士防試府事親較才等勸成學者於學之側別建西學以廣諸生齋室迄成而公移蒲中其後轉運使毀之以增廨捨旣而常山宋公尙書至府聞其事嘆惜久之且使成公意乃卽其舊址建文公祠祠之內圖張君平鄭子眞司馬相如揚子云蜀士先賢凡九及公之像而十常山公爲之贊

漢蜀郡太守廬江文公贊

天挺耆俊有徳有文漢天子命公往撫蜀人蜀始朴蒙公不謂然選士詣學歸相教言一年而業二年而儒五年大成家詩戶書以勤相矜以惰相恥出有教父入有順子文如馬揚節如嚴李由公教之聲塞天地蜀戴公仁世世奉祠千五百年惟公之思

司馬相如字長卿贊

蜀有巨人曰司馬氏在漢六葉爲文章倡始言必故訓革戰國之獘斵雕混茫從神取祕摛發厥章日星佐華封禪遺篇意極辭奢武用東之紹七十二家行𨿽小訾後帝賢嗟

王褒字子淵贊

子淵軒軒洵美有文宵雅鹿鳴帝用攸聞此盛徳事讓不克堪頌聖得賢松喬是耽以諫大夫數從幸巡受詔作賦持節迎神未克告猷少謝良臣

荘遵字君平贊

君平沈賣卜肆中子以孝言臣以告忠日足百錢閉門著書十餘萬言黃老其徒李疆牧州喜欲吏君揖風而慙噤語於唇還謂子云子誠知人九十壽終聲曁髙旻

張寛贊

惟武嗣位而有荒志厥徳靡升神不妥祀婐然靈媛止乎渭濵帝使走咨何所而人媛告七車能爲我言君稽首對吾祀弗蠲帝用謝愆攺香厥薦天人之交自我而見

李仲元贊

髙也絕俗𨿽介不通卑也污俗𨿽順不恭淵哉仲元內粹外渾眾不我知揚子識其賢柰何在通恭之間可器有名非行至完彼顯在人吾晦與天天而不人萬世其傳

何武字君公贊

汜鄕爲人鯁固淸明嫉惡比周直鞅安行先問儒官巳乃事事望侈徳充晚相天子天子倚之姦臣內憎天防道消卒爲賊乘玉折不撓身沒名升

揚雄字子云贊

卓哉子云爲漢儒師準易論語同聖是非百家懘淫我獨正聲譎怪縮藏孔道光明歆也致訾謂抵醤蒙惟譚有言必傳無窮劇秦詭辭恨死新時曰漢中天果不吾欺

後漢蜀郡太守髙防贊

顯顯若人有政自律摘民耳目尊右儒術晚漢多艱校屋蕩焚經生防依誦不聞君大紹興新堂及廡繪帝皇以還冠服所祖大掖翺翔坐復鄒魯與文偶祠血食千古

宋蔣堂字希魯贊

蔣侯挺挺天與嚴方健而文明不逢不將始治蜀人政未及孚纎者嫉侯膏吻騰誣侯政已孚蜀人熙熙侯坐徙官逺近驚咨侯始興學紹文之餘百堵增增大度厥居髦俊聿來晝經夜史盎然西南號多君子侯旣去州右區卽毀侯恵在人已膚而髓子產相鄭先謗後歌來世視之謂侯如何

蜀三賢畫像贊

張兪

益州中興寺有墨池院院有前漢揚子云荘君平李仲元三賢畫像因各贊之來者觀像讀贊則知三賢之道至焉

揚子云

子云潛眞與聖合神龍隠其徳鳯耀其文譔法著統貫天人道徳之首譚稱絕倫

荘君平

淵淵蜀荘至人之貌心通蓍言必慈孝推道衍徳窮神入妙子云之師孰洞其照

李仲元

仲元何如貌人心天出方其隠黙愈於言道兼夷恵質妙雲淵屈伸猶龍物無累焉

禦制蘓軾贊【並序】

宋孝宗

成一代之文章必能立天下之大節立天下之大節非其气足以髙天下者未之能焉孔子曰臨大節而不可奪君子人歟孟子曰我善養吾浩然之气以直養而無害則塞乎天地之間蓋存之於身謂之气見之於事謂之節節也气也合而言之道也以是成文剛而無餒故能參天地之化開盛衰之運不然則雕虫篆刻童子之事耳烏足以與論一代之文章防故贈太師謚文忠蘓軾忠言讜論立朝大節一時廷臣無出其右負其豪气志在行其所學放浪嶺海文不少衰力斡造化元气淋漓窮理盡性貫通天人山川風雲艸木華實千彚萬狀可喜可愕有感於中一寓之於文雄視百代自作一家渾涵光芒至是而大成矣朕萬防餘暇防繹詩書他人之文或得或失多所取捨至於軾所著讀之終日亹亹忘倦常寘左右以爲矜式信可謂一代文章之宗也歟乃作贊曰

維古文章言必已出綴詞緝句文之蟊賊手抉云漢斡造化機气髙天下乃克爲之猗嗟若人冠冕百代忠言讜論不顧身害凜凜大節見於立朝放浪嶺海侶於漁樵嵗晚歸來其文益偉波瀾老成無所附麗昭晰無疑優防有餘跨唐越漢自我師模賈馬豪奇韓栁雅健前哲典型未足多羨敬想髙風恨不同時掩卷三嘆播以聲詩

乾道九年閏正月望選徳殿書賜蘓嶠

張丰仙像贊

惠園

若有人兮出世靡常曩自中土移居朔方奇骨森立美髯防張距重陽其未逺步虛靖之遺芳飄飄乎神仙之气皎皎乎冰雪之腸安尋師而問道嵗月亦云其遑遑旣受訣於散聖復續派於王全式眞之妙理契未判之純陽南流閩楚東略扶桑歷諸天之洞府參化人而翺翔曰儒曰釋曰老曰荘皆漸通而奧防乃懷玉而中藏長條短褐至於吾邦吾不知其甲子之防何但見其毛髮之蒼蒼蓋久從逰於赤松之徒而類夫圮上之子房也

宋朝議大夫黎公錞贊

吳薦

三傳融心六一攸契經術揚庭結知英帝學仕兼優借畱斯致牋簡遺言百世爭媚

宋右正言節湣張公庭堅贊

前人

大科傑魁正言淸秩諫紙數陳侃侃無匹惟憸弗從三謫匪逸節湣易名百世一日

宋宜教郎畏齋防公桂贊

前人

三禮正傳濬淵樂絕經學有編日星昭掲猗我文皇治教超越用轉休明大加采列

宋少保忠定安公丙贊

前人

桓桓忠定神發皛然甫占仕版經濟已全霆掃凶逆談笑首傳功流秦蜀千斯萬年

自贊

吳伯通

仁之居廓然義之路坦然此天之所以與我者與聖賢而同然𨿽余足之履有未徧也而其目之覩已了然惟之死而心亦靡他又能無適而不然則位𨿽止乎一品而壽亦拘乎百年玆生也庶乎眞不徒然

益部方物贊

宋宋祁

益爲西南一都防左阻劍門右負夷蕃內坦夷數百里環以長江裹以復岑川陸盛气礙而不得東回薄蜿蜒還負一方爲珍木爲怪艸爲烏魚芋稻之饒日暘雨雨【去聲】噓和吐妍層出雜見不可勝狀殆岷精緼靈【闕】璚於玆壤也嘉祐建元之明年予來領州得東陽沈

立所錄劍南陽物二十八種按名索實尙未之盡故徧詢西人又益數十物列而圗之物爲之贊圗視狀贊言生之所以然更名益部方物略記凡東方所無及有而自異皆取之冀禆風土聚丘之一云

椶皆褫皮此獨自榦攢葉於顚纛首披散秋華而實其值則罕右海椶【大抵椶類然不皮而榦葉叢於杪至秋乃實似棟子今城中有四株杜子美左綿海防行理致榦堅風雨不能撼云】

在土所宜亭擢而上枝枝相避葉葉相讓【如向切】繁陰可休美榦斯仰

右楠【蜀地最宜者生童童若幢蓋然枝葉不相礙茂葉美陰人多植之樹甚端偉葉經嵗不雕至春陳新相換有花實似母丁香雲】

厥植易安數嵗輙林民賴其用實代其薪不棟不梁亦被斧斤

右榿【亦得折宜民家蒔之不三年材可倍常闕薪之疾種闕取裏闕以爲利杜子美有覓榿栽詩】

葉與竹類致理如栢以狀得名亭亭修直

右竹栢【生峨眉山中葉繁長而澤似竹然其榦大抵類栢而亭直】

木榦芋葉擁腫盤戾農經弗載不用治厲

右海芋【生不髙四尺五尺葉似芋而有榦根皮不可食方家號隔皮仙云可用變金或云能止瘧】

葉圓以澤素蘤春敷子生莢間累累綴珠

右紅豆【花白色實若大紅豆以似得名葉似冬靑蜀人以爲果釘】

竹生三嵗色乃變紫伐榦以用西南之美

右紫竹【蜀諸山中尢多園池亦種爲玩然生二年色乃變三年乃紫】

根不他引是得慈名中實外堅筍不時萌末或下垂苒弱緣榮

右慈竹【性叢產根不外引其宻間不容笴筍生夏秋閱嵗闕枝葉乃茂別有數種節間容八九寸者曰籠竹一尺者曰苦竹弱稍垂地者曰鉤絲竹或取節修膚致者用爲簟笠】

葉椶身竹族生不蔓有皮無枝實中而榦

右椶竹【性亦叢產葉似椶有刺徑不二三寸或曰桃竹未得其詳】

竹个皆圓此獨方形厚倍於竅緗節稜圓【闕】

右方竹【方者差小】

碧葉素葩厥之珍丹衷旣披香液飴津

右柑【生果渠嘉等州結實埒於江南味亦差薄雲】

芋種不一鸇芋則貴民儲於畱可用終嵗

右赤鸇芋【蜀芋多種鸇芋爲最美俗號赤鸇頭芋形長而圓但子下繁衍又有蠻芋亦美其形則圓子繁衍人多蒔之最下爲槫果芋槫接也言可接果山中人多食之惟野芋人不食本艸有六種曰靑芋紫芋白芋眞芋蓮禪芋野芋】

西南所宜柔蔓紛衍縹蕙綠實其甘可薦

右綠蒲萄【北方蒲萄熟則色紫今此色正綠云】

栗味尢眾此特殊味専蓬若橡托神以貴

右天師栗【生靑城山下他處無有也似栗味美惟獨房爲異久食已風】

有子孫枝不蘤而實薄言采之味埒蜂蜜

右天仙果【樹髙八九尺無蕋其葉似荔枝而小子如櫻桃累累綴枝間六七月熟味至甘】

挺榦旣修結蘤滋白防外澤中甘可以食

右隈支【生邛州山谷中樹髙丈餘枝修弱花白實似荔枝肉黃膚甘味可食大若爵卵】

花跗芬侈叢刺於梗不可把玩艷以妍整

右錦被堆【花出彭州其色一似薔薇有刺不可玩俗謂薔薇爲錦被堆花故以名別名牡丹詳見牡丹花下】

苒苒其條若不自持綠葉丹英蔓衍紛垂

右錦帶花【蜀山中處處有之長蔓柔纎花葉間側如藻帶然因象作名花開者形似飛鳥里人亦號鬢邊嬌】

有苕頴然有蕚敷然取其肖象莫類於蟬

右石蟬花【始生其苕榦擢長二三尺葉如菖蒲紫蕚五出與蟬甚類綠闕相側蜀人因名之又白者號玉蟬花】

色與栢類苒苒其莖冬不甚黃故謂長生

右長生艸【山陰蕨也人種之修莖茸葉色似檜栢而澤經冬四尺珍而愛之至冬不雕故號長生】

翠蔓紺苕回繞可喜蒔之庭土珍以爲瑞

右瑞艸【蜀人多種之庭檻蔓延長三四尺珍而愛之故爲之瑞艸】

蕉無中榦花產葉間綠葉外敷絳質凝殷

右紅蕉花【於芭蕉蓋自一種葉小其花鮮明可喜蜀人語闕深紅者謂之蕉紅蓋仿其殷麗云】

修柯柔蔓濃淺繁總盛則重蘤不常厥種

右重葉海棠【海棠大抵數種又皆小異惟其盛者則重葩疊蕚可喜非有定種也始濃稍淺爛若錦章北方所植率枝彊花瘠殊不可玩故蜀之海棠誠爲天下闕奇艷云】

花亙四時月一披秀寒暑不攺似固常守

右月季花【此花卽東方所謂四季花者翠蔓紅蘤蜀少霜雪此花得終嵗十二月一開】

丰粒茂苖豆別一類秋種春斂農不常蒔

右佛豆【豆甚大而堅農夫不甚種惟圃蘤以爲利以鹽漬食之小兒所嗜】

自濃而淺花則常態今顧反之亦反之怪

右添色拒霜花【生彭漢蜀州花常多葉始開白花明日稍紅又明日則若桃花然】

人情尙奇賤白貴黃厥英略同實寡於香

右黃荼防【蜀荼防多白而黃者時時有之但香減於白花】

綠實若萸味辛香苾投粒美臛椒桂之匹

右艾子【艾木大抵茱萸類也實正綠味辛蜀人每進羮臛以一二投之少選香滿盂醆或曰作爲膏尢良按揚雄蜀都賦當作藙藙艾同字云】

翠蘤對生甚似匹鳥逼而觀之勢若偕矯

右鴛鴦艸【春葉晚生其稚蘤在葉中相向如飛鳥對翔】

附陽而生垂若文縚大槪苔類土石所交

右仙人縚【生大山中與苔同種但巖陰石隈多鮮翠長二三尺叢垂若縚或言深谷有長丈餘者】

翠莖纎柔稚葉相當逼而歌之或合或張

右娛美人艸【蜀中傳虞美人艸予以虞作娛意其艸柔纎爲歌气所動故其葉至小者或動揺美人以爲娛樂耳】

冒寒而茂莖修葉廣附莖作花葉蔽其上以其自蔽若有羞狀

右羞寒花【蜀地處處有之不爲人所愛依莖綴花蔽寒自隠俗曰羞天花予易曰爲羞寒花按本艸名曰鬼臼】

眾跗聚英爛若一房有守繪圖厥名乃章繁而不艷是異眾芳

右瑞聖花【出靑城山中榦闕條髙者乃尋丈花率秋開四出與桃花類然數十跗共爲一花繁宻若綴先後相闕

未萎也蜀人號丰瑞花故程闕

之闕圖以間更號瑞聖花然有數闕

寶仙淺紅者爲醉太平白者名玉眞闕移蒔囿中以爲尢玩云】

擢頴挺挺盛夏則榮丹紫合英以寶見名

右七寶花【條闕大抵玉蟬花類也其生叢蔚花紫質絳雲】

擢條亭亭層層紫丹狀若使節方圖實刋

右旗節花【條條華碧皆層層而擢正類使所持節然故以名見益州圖經】

聚葩共房葉附華外根不得徙見偉玆世

右娑羅花【生峩眉山中類枇杷數葩合房春開葉在表花闕在中或言根不可移故俗人不得爲玩】

葩秀木顚狀若芙渠不實而榮馥馥其敷

右木蓮花【生峨眉山中諸谷狀若芙蓉香亦類之木榦花夏開枝修茂蔚不爲園囿所蒔】

采狀類翔鳳【闕】質毛輕翩欲飛動

右鵝毛玉鳳花【本至卑纎蓬如釵股秋開不蘤而鬢狀似禽故曰鳯色白故曰玉以其分輕故曰毛】

蔓附本生實若椹累或曰浮流南人謂之和以爲醤五味告宜

右蒟【出渝瀘茂威等州卽漢唐所謂者葉若王爪厚而澤實若桑椹緣木而蔓子熟時外黒中白長三四寸以蜜藏而食之辛香能溫五藏或用作醤善和食味或言卽南方所謂浮畱藤取葉合防榔食之】

植根水中端若串珠皿而瀹之可以代蔬

右眞珠菜【戎瀘等州有之生水中石上翠縷纎蔓若貫珠蜀人以爲蜜熬食之或以醋煮可行數千里不朽也】

素花碧葉浮秀波面日中則向日入還斂

右朝日蓮【花色或黃或白葉浮水上翠厚而澤形如菱花差大開則隨日所在日入輒斂而自藏於葉下若葵藿傾太陽之比】

蟬不能蛻委於林下花生厥首玆謂物化

右蟬花【二川山林中皆有之蟬之不蛻者至秋則花其頭長一二寸黃碧色治小兒瘈瘲又能已瘧】

葉能螫人有花無實冒冬弗悴可以祛疾

右燖麻【自劍以南處處有之或觸其葉如蜂螫人以溺灌之卽解莖有刺葉似花葉或靑或紫善治風腫按杜詩當作】

厥生在石水蕩其液觸挺凝體品亞南舶

右水硫黃【出資榮州山間中秋潦已収里人布茅水上流沬凝聚取而熬過復投於水則成號眞珠黃以淺黃色者爲上其次用海舶所采者】

附堇而生翠莖紫蕤生蜀者良三建則非

右附子【生綿州彰明縣者最良有一子重及一兩者花色紫本艸言附子無正種附烏頭而生然則與烏頭天雄附子共一物耳陶景以天雄烏頭附子皆出建平謂之三建唐人非之以綿龍二州所生爲良今則惟彰明者佳】

條榦澤葉結實如綴膚解核零可用治痺

右石【生峩眉山中樹端挺葉肥滑如冬靑甚似桑花色淺黃實長不圓殻觧而子見以其形似里人名之煮爲葉黃善能治痺】

柔葉美根冬不隕零采而綴之可糝於羮

右芎【蜀中處處有之葉爲蘼蕪楚辭爲江蘺者根爲芎似雀腦者善成都九月九日藥市芎與大黃如積香溢於廛或言其大若胡桃者不可用人多蒔於園防葉落時可用作羮蜀少寒莖葉不萎今醫家最貴川芎川大黃雲】

葉大莖赤根若巨皿治疾則多方家所銘【音暝】

右大黃【蜀大山中多有之尢爲東方所貴苖根皆長盈二尺本艸言之尢詳藥市所見大者治之爲枕紫地錦文唐人以爲產蜀者性和厚沈深可以治病形似牛舌致者善蜀所生藥尙多如川之巴豆峽之椒梓之厚朴尙數十輩】

黃葩翠葉圓實而澤咀久還甘或號庵勒

右餘甘子【生戎瀘等州山樹大葉細似槐實若李而小咀之前苦後歆歆有味故號爲餘甘核有稜或六或七解伽黃毒卽本艸所謂庵摩勒者】

長葉叢生背防星布髙毉近識傅疽可愈

右金星艸【生峨眉靑城山中葉似萱艸其背有防雙行相偶黃澤類金星人號金星艸亦云金釧艸皆以肖似取之今醫家以傅疽創甚良】

金花之露俗曰鳯類綠羽纎爪藻皆翠尾花落則隠以是見貴

右桐花鳯【二月桃花始開是鳥翔羽其間丹碧成文纎嘴長尾仰露以飲至花落輒去蜀人珍之故號爲鳯或爲人捕置樊間飲以蜜漿哺以炊粟可以閱嵗蜀士以繪扇唐李衛公嘗爲賦】

絳質剛啄孱黒於衿因网就羇亦馴厥心

右紅桐觜【出永康軍山谷中絳體若赭惟羽間差黒人亦蓄之然不能久也】

緇綠厠采喜荏充膒奮頸陪顋矜健於咮里人裒貲以佐其鬭

右荏雀【每嵗荏且熟是則羣至食其實性好鬭人捕之裒錢使決勝負閭裏嘈觀至一雀直數千錢官司惡民贅聚每下符禁叱之】

茜首黑裳黃駮其羽厥鳴嚶嚶若禁若護名而不情盜者猶懼

右護花鳥【靑城峩眉間往往有之至春則啼其音若云無偸花果髣髴人言云】

綠衣紺尾一啼百囀可樊而畜爲世嘉玩

右百舌鳥【出中蜀山谷中毛采翠碧蜀人多畜之一雲翠碧鳥善效他禽語防數十種非東方所謂反舌無聲者往往亦矜鬭至死不解然捕者告罕故惜之不使極其擊云】

狀實猿類體被金毳皮以借馬中國之貴

右狨【威茂等州南詔夷多有之大小正類猿惟毛爲異朝制內外省以上官乘馬者得以狘爲借武官則內客省使宣防使乃得用】

羊質而大角繚於首以角之珍軀殘獵手

右龍羊【出吐蕃及威茂州形似畜羊而大其角繚上重八九兩黑質而白文工以爲帶胯其用亂犀】

玃與猿猱同類異種彼美丰肌登爼見用

右玃【出邛蜀間與猿猱無異但性不躁動肌質丰腴蜀人炰蒸以爲美味】

有足若鯢大首長尾其啼如嬰緣木勿墜

右魶魚【出西山溪谷及雅江狀若鯢有足能緣木其聲如兒啼蜀人養之】

二丙之穴厥產嘉魚鯉質鱒鱗爲味珍腴

右嘉魚【丙穴在興州有大丙小丙山魚出石穴中今雅州水有之蜀人甚珍其味左思所謂嘉魚出於丙穴中】

比鯽則大膚縷玉瑩以繪諸庖無異雋永

右魚【出蜀江皆鱗魚而膚理似玉蜀人以爲鱠味美】

黒首白腹修體短額春則羣泳促罟斯獲

右黒頭魚【形若鱓長者及尺出嘉州嵗二月則至惟郭璞臺前有之里人欲怪其說則言璞著書臺魚吞其墨故其首黑雲】

長不數寸有駮其文淺瀨曲隈惟沫而羣

右沙綠魚【魚之細者生隈瀨中狀若鰡大者五寸美味蜀人珍之】

鯫鱗麼質本不登爼以味見錄𨿽細猶捕

右石鱉魚【狀似防而小上春時出石間庖人取爲奇味】

虫質甚微翠體金光取而橋之參飾釵梁

右金虫【出利州山中蜂體綠色光若金里人取以爲佐婦釵環之飾云】

綠菜贊石刻在蘆山縣古廟中

黃庭堅

蔡蒙之下彼江一曲有茹生之可以爲防蛙蠙之衣采采盈掬吉蠲銑澤不混沙礫芼以辛鹹宜酒宜餗在吳則紫在蜀則綠其臭味同逺故不錄誰其發之班我防蓄維女博士史君炎玉

宋紹興甲戌知縣徐閎中防雲山谷老人綠菜贊刻石於蘆山縣廟不記嵗禩典型儼存贊末有史君炎玉之句讀者多所未諭蓋指言眉陽望族史氏女名琰者琰字炎玉髫丱資頴嗜學蘋蘩綫纊一不經意志業専確廼博古善績文雅安張士儀諱誾少卿出守純陽聞其才且賢納爲冢嗣子履諱祺之婦炎玉之歸於履性素沖淡不事鉛飾服澣濯之衣日逰心於編簡翰墨平生臨覽之勝燕笑之適與子履詩詞酬唱格調閒雅久而盈篋手自敍次目曰和鳴集善用禿筆字體荘勁少卿愛重之殊不責以中饋之職厥後少卿防子介卿諱祉擢進士第調眉之靑神尉是時山谷老人謫居涪城遡流見介卿誦親親之好蓋少卿之室江南黃按察諱防之女弟於山谷老人姑軰也炎玉配子履實其親表因騰書致綠菜爲信山谷珍其品作贊謝之有曰班我防蓄惟女博士史君炎玉猶古女校書之褒云盧山楊與權諱巽先生年垂八十炎玉宅相也大觀間以行藝爲郡學正每休沐以甥禮侍見相與窮日論文且評課試近題淵源端緒不減謝韞解圍之辧傳播諸生咸推仰焉與權謂其才美秀嘗見許於文章宗匠慮嵗久湮沈無聞詳具本末屬閎中記敍載石勉從其請

移建離堆山伏龍觀銘【並序】

馮伉

夏書禹貢導江瀆以出岷山秦史河渠鑿離堆以泄沫水懷襄昬墊之彌平之於前以陂九澤以通百貢於是乎錫圭鑄鼎夏后以膺圖立極瀦洳澒洞之患濬之於後以疏二江以灌萬井於是乎鬭牛沈犀李公以興利除害大恵浹於黎獻丰功遺於億萬其極一也與夫鄭國分渠於渭上西門引漳於河朔思效其博倍將萬矣左思曰指渠口以爲雲門灑滮池而爲陸澤不其然乎非夫有道之士其孰能勇斯身仁斯民輝照竹帛丰潔祠享如此其光也詳夫驅風雲運神化剪妖厲謀疏鑿功廕萬世壽逾百嵗其在神仙之品得非漢天師許旌陽之徒歟離堆山伏龍觀者風俗傳云誅邪厭怪之所腴田沃野之防驚湍湧雷潄瀨飛雪洪流滉其淡薄廻波潏乎溶瀜爾其云壁髙折霜濤中注靈阜嶙峋以磅礡衝淵澎湃而瀺灂硠硠灘滸淸振林谷有若長蛟斷於陽羨支祈鏁於淮泗勿復害矣每嵗孟春役徒萬億計太倉爲之給粟長吏爲之督工築之繩之決之防之乘時以興比月而息枝分派散環縈糺錯連州越郡膏沐千里𨿽宻云霮防愆陽蘊隆而田原是濡倉箱是粒書不云乎岷嶓旣藝沱潛旣蓋坤維之上游天府之陸海也爰建福地聿崇仙觀旌哲人之餘烈慰生民之報徳固其宜矣伉常覽舊史燦然神迹式將王命躬

率僝功歷載惟三【闕】

芟艸以廣其趾積石以增其窪遷舊宇之翳薈卽孤山之顯敞洪流壁轉列峯屏合東臨江口之闗故靈基立其左崇功之義也西瞻寶室之穴故仙亭峙其右思之防也正居太上之殿中築朝眞之壇喬木蔽乎陽岑【闕】激乎陰壑石頭虎踞之狀蓬丘鰲冠之奇呂梁縣仞之險吳濤逆奔之勢羅列在目殆非人世之景

【闕】

嘯於谷風鶴幽鳴於浦月白雲生座上拂仙香彩霧依巖下傳天樂聖上凝命穹昊躋人福壽訪道以淸中夏軒轅氏之理也望秩以徧羣神有虞氏之勤也玆地也名山周映靈迹孤標僉移集道之宮尊爲逆釐之府事非攺作功無用勞不革舊名惟崇新宇經構輪奐之狀助揚穆淸之化眞風奇迹等天地久不亦盛乎不亦永乎拂石刻銘於彼山趾其辭曰

季公英契日貫其誠奇功美利於今有靈仙鳬屹峙都景明壇殿新制門闥舊名江沱泚泚揚漣玉淸岷山峨峨回風雪零桂菌朝蔚漪瀾夜渟乘雲嘯歌浮丘赤城

全蜀藝文志卷四十四

欽定四庫全書

全蜀藝文志卷四十五

明周復俊編頌

浮屠頌【並序】

唐閭丘均

法定寺浮屠者先徳僧琮始起立周一甲子今而圯傾宰君太原王公諱瓌鑑操淸能善營福道每聽臨必覩惜乎時墜勉督淸眾速於扶持主僧釋處眞實膺堪任及咊流經久致法加心柱上出與金輪相依累虧則全新巧便措岷城此制驚壯多有考量玆模曽不得匹焉處眞聰英上士談方等章句辧才見稱大勲可嗟夫頌之而已

靈哉浮屠岌嶫淩踴十一其級千楹萬栱形比孤峭勢如飛動赤霞晨開金光晝擁淸哀懸樂音響百種暫升精周欻髙神恐眞分中閟燈花長奉

重宣此義而作頌云

李巡

崇構邈矣層甍巋然嶷如嶽立黕若云連仰顏滿月危踐中天上標銀牓下列金僊扶持有助陵谷無遷

續爲頌

釋履空

浮屠寶飾靈所依兮龍山扶防儼瞻歸兮檐楹嶤嶷欲驚飛兮金輪珠火烜赫輝兮

大唐景龍三年嵗次己酉題記

至道聖徳頌【並序】

宋劉錫

臣聞惟王建國辟天下以爲家問罪弔民執徵伐而自出禮樂興而車書混風雨順而陰陽和敷大信以被豚魚露至仁而及艸木耕田鑿井且帝力以何知裏詠途歌惟家給而自樂斯爲有道之朝也我後握圖禦宇下武承祧契壓紐之禎祥葉垂衣之歷數萬方景附百蠻子來邊隅之禍亂已平武庫之干戈不用觀書乙夜思政未央備窺得防之由咸得步驟之理躬親庶政宵旰忘勞得士則昌所以崇四科而拔俊造知人則哲所以設千銓而較賢能英雄盡入於彀中寒苦詎遺於巖宂輪轅適用管庫皆甄白駒之詠不聞維鵜之刺靡作其有霜稜肅物直气凜人負謇諤之通才蓄縱橫之逸辯諫油衣而作瓦止鑾輅以從橋若此者俾居諫署雕龍茂異比鶚聲華杳冥傳江氏之毫寤寐得丘遲之錦賦就而文無加防詩成而鉢未銷聲若此者司於文翰黙識頴悟周才博通指天上之石麟咸稱異表問省中之溫樹不對家人若此者擢贊樞務籌謀兼濟宇量淵深一言可以興邦九功斯焉惟序桑陰未革言從可陟於周師箭漏才移行合堪登於漢輔若此者升之廊廟百職舉而萬務簡六籍興而五敎修至若勇冠三軍謀深百勝蘊孫吳之妙略懷頗牧之沈機箭落酒樽王霸端居而不動君臨細栁亞夫上請以徐行有竇嬰濟眾之心擅景捨讓功之美劍刺而飛泉湧出戈揮而太陽再中識動風雲誠感天地若此者命之爲上將則文王能官人漢髙善將將未可同年而語耶粵以二聖重熈垂四十載邇安逺肅時和气淸桂海水天皆同尉鸛林�水盡入提封四郊無多壘之虞重門罷擊柝之備刑息而不用化洽於大同睠彼坤維是爲益部星分井鬼地接荊揚列肆云羅珠貝熒煌扵三市居人櫛比酋豪繁盛於五陵俗尙嬉遊家多宴樂大子揚雄之故里文翁石室以猶存所以時有才名好藏文籍勸分務穡俗久返於淳和說禮惇詩門競成於鄒魯旣冨且庶役寡賦輕古爲奧區今尢壯觀我後常矜逺服徧示優防擇循理以撫綏去貪人之刻削熈然無事迄今小康儻軍旅尙多則仰給斯費徵斂及下咨怨必興擾我蒸民曷爲父母所以減其戍卒用泰兩川務安黎庶之心冀免侵漁之獘不謂災纒分野盜起窺覦乘虛輙搆於姦謀恃險僣稱於大號聚徒作梗揭木爲竿驅脇我編甿防劉我郡邑謂長安日逺劍棧天髙竊料王師焉能立至稍阻時之約克成割據之謀遂令不逞之軰分誘順非之徒數逾百萬毒甚豺狼先廹城恣行犬噬守臣敗職共治乖方復眾寡以相懸遂金湯而失險使我一城生聚陷塗炭以何辜三峽揚波躍鯨魚而害物使車入奏宸聽俄聞憤玆蜂蠆之微玷我承平之化雷霆赫怒貔虎徵師先擇統帥之臣能荷腹心之寄授受之際艱難責成顧謂宣政使王繼恩曰汝久侍冕旒甞親帷幄執大節而不奪竭忠誠而可嘉屢從龔行備知韜略今以蜀民失馭蟻聚爲妖若火燎原須行撲滅如湯沃雪暫枉師徒必以謀臣達於閫制識董戎之體知應變之方僉曰汝諧祗膺朕命繇是宻承睿算寅奉宸嚴諭之以蕩定之期誨之以懷柔之略倐離景從夙駕星軺仗玉節以身先防虎賁於關右分萬乘憂勤之意解一隅俶擾之危莫不倍道兼行次於昭武登山臨水車殆馬煩察彼輿情斯亦勞止俾之休憇逮於浹旬皆知秣厲之方盡稟甲庚之令遽以單醪饗卒十乘啟行龍躍崩雲雨施屆路朱旗爍野霜矛凜空士一其心人百其勇過孟陽之劍閣易若轉丸下王濬之刀州疾如反掌賊首李順閉關設拒坐甲固存魚遊沸鼎之中莫知攸濟梟處危巢之上猶唳惡音王繼恩大陣俄臨中軍悉至親揮白羽竸務先登萬旅齊驅排闥而入短兵接刃一以當千交鋒靡遺應皆斃類鷹鸇之逐鳥雀若鴻毛之遇順風李順力屈勢窮藏於羣防亂兵所害橫屍莫如旣免載於檻車亦幸逃於梟首自辰至午拯危就安巢宂砥平淑慝精辧茍非我後神機獨斷睿選當仁遵出口入耳之言副臨事制宜之防曷以立除大憝罄剪羣凶波靜錦川雲集闤闠百姓胥悅三軍肅然禁暴戢兵府庫秋毫而不犯矜孤卹寡閭閻老幼以知歸氛祲廓而和气生妖逆除而皇風扇防書才奏曲赦屢加什一之徵並從蠲宥筦防之利取便人民小大之罪皆除逋欠之徒盡釋雷雨作解咸與惟新於是闔境緇黃一川士庶扶老攜幼攀長吏之轅言發涕零感大君之惠日昨以頑愚背誕偸竊亂常上黷四聰逺勞七卒誠合瀦宮污池易貫移鄕或置於魑魅之陬或遷於成周之邑豈謂乾坤厚施雨露深恩免玉石以俱焚俾涇渭之分別匿瑕含垢以欲從人生者安懷土之情歿者遂首丘之志下哀痛泣辠之詔申禹湯罪已之言地處要荒要荷堯天之覆年當蒲栁重觀舜日之光願立丰碑請頌聖徳知州樞宻直學士張詠樂成盛事遂其所陳以臣漕運從軍備覿戡定具以眾懇請頌徽猷然而天地貞觀之仁日月髙明之道豈以雕虫末技半豹謏聞能歌造化之功可紀照臨之徳井視星而無幾蠡測海以非多內省庸虛夫何敍致忝爲臣子不敢讓辭惡殺好生𨿽禆竈焉知於天道歌虞頌魯而王褒粗曉於人心梗槪直書謹爲頌曰

我後繼明膺幹禦宇道統百王功髙萬古越契逾繩登三邁五天下一家千年眞主化臻淸淨用急賢良夷凶定難論道經邦往無弗尅謀無不臧左右前後得人而昌覆載之中霜露所委法則衣冠混一書軌牛馬歸牧劍防銷毀萬國咸寜四郊絕壘西南益部羣盜狂騷謂地之險謂天之髙亂常作梗憑阻興妖窮凶極惡自孽難逃聲聞於天王赫斯怒親選帥臣卽時屆路羽檄徵師函關西度十萬貔貅防集雲霧元戎貞律盡稟神謀平趨劍閣直入成都烏合蟻眾席捲風驅一日而定百姓重蘇渠魁旣殲脇從皆釋宣諭安存閭閻萬億不獲已而亂是用殛頒白感泣兒童恱懌蠢玆巨逆黷我一方民罹防污帝用防傷恩宥稠沓湣念凋戕視人如子降福穰穰中外緇黃遐邇耆艾泣告長吏鄙俗罪大比屋可誅聖恩全貸施重嵩衡命輕艸芥請頌聖徳刋在貞瑉朝夕瞻企蹈詠聖神如依日月若拜君親長遵忠孝用誡曽云

黙庵頌

宋祁

對言方有黙因黙乃名庵庵畱黙不遺一物遂爲三掃泥中浪正恐力弗堪目問呵黙者了然成妄談

解禪頌【並序】

司馬光

文中子以佛爲西方之聖人信如文中子之言則佛之心可知矣今之言禪者好爲隠語以相迷大言以相勝使學者倀倀然益入於迷妄故予廣文中子之言作解禪頌六首若其果然則𨿽中國行矣何必西方若其不然則非予之所知也謹序如左李公丞相嘗謂聖人設教其道必歸於一故作是頌以解未悟也頌曰

忿气如烈火利欲如銛鋒終朝常戚心是名阿鼻獄【其一】顏回安陋巷孟子養浩然冨貴如浮雲是名極樂國【其二】孝弟通神明忠信行蠻貊積善來百祥是名作因果【其三】仁人之安宅義人之正路行之誠且久是名光明藏【其四】言爲百世師行爲天下法久久不可掩是名不壊身【其五】道義修一身功徳被萬物爲賢爲大聖是爲菩薩佛【其六】

解禪頌六首大丞相溫國公所作也元祐七年公之猶子雍爲赤水令刻諸崖石赤水合郡屬邑元季革去縣治歷今三百餘年石刻猶存如昔豈天不欲沒公之徳也玆特紀載於志以垂不朽云成化丙戌學正防稽章敬拜手謹識

成都府學講堂頌【並序】

張兪

今上嗣位之年昌黎公守蜀之五月修文翁講學之事乃治學館就與諸生講習禮文又三月遂大作講堂明年三月甲子乃防僚佐及學官生徒等三百人行講禮於堂上是日府縣士民及四方之客殆萬人咸來觀聽且謂蜀之學逺矣肇興於漢歷晉唐至於戰國世世誦不衰所謂周公禮殿文翁石室越千餘載而巋然猶存今昌黎公復作講堂而穹隆厖鴻侈於漢之殿室自闕裏及三都四方之講堂未有壯乎此也觀乎岌岌煌煌蔚有休光其爲敎化之本歟乃颺言而頌之曰

維蜀學宮肇於漢初用倡庠學盛於八區八區洋洋弦誦復興周法孔經是纉是承宋炳文章與漢同風五世寖昌乃學之功文武韓侯撫我蜀都敎我子弟一歸於儒乃嚴學宮乃崇講堂山岌洞辟巋然靈光儒師學徒翼翼羣居升堂接武講考詩書所講維何孔門四科若金在礪若圭在磨匪經弗習匪聖弗師羣言淆亂乃聖之疵伊昔魯堂有遊有夏蜀學之興亦有揚馬韓侯作藩文以化下揚天之聲爛於周雅

明道二年公父太師由樞宻直學士諫議大夫守益州崇學尙文振禮讓之聲召拜禦史中丞遂參知國政號爲名卿公嘗自諫院遷知制誥入翰林學士亦拜諫大夫爲中丞以亮直不廽攺侍讀學士爲環慶路大帥就加端明殿學士移守成都又遷給事淸徳懿文陶化舊俗凜然穆然聲流江漢父老咸謂賢父賢子先後出入相繼其遺化紹功近世未有其倫者昔鄭正公之鎭興元創立儒宮開設學校其子宣公復居其位繼成前烈迨將三百年江漢之人誦其遺風若前日事今韓氏亦再世鎭蜀能懋其功比於二鄭之賢古今相照美哉予故書其事以俟其子孫復有臨此都者得以觀焉

西園圓通頌【並序】

趙抃

成都府西樓之西北隅有庵曰圓通中奉觀音大士之像乃治平初今史館相韓公之所建也庵左右前後寒泉曲沼終日潺湲佳木修篁四時瀟灑予再守蜀之明年以其庵廬編竹覆茅嵗凡一葺完不能久屢爲風雨所挫於是命工用楩楠瓦甓易之而新之又增飾其像而尊安之作圓通頌六首得和者一十八篇因刻石於其右甲寅五月一日序

常現宰官身肉眼何曽識刀頭劍刃上運出慈悲力妙音觀世音不可以識識量等大千界始見圎通力唐相造華林親逢善知識虎退提數珠念彼觀音力問對朕者誰祖師云不識大士已渡江勞他志公力世間何爲苦眾生有業識聞聲悉解脫方便神通力凡夫具足法迷悞隨六識一入自在門不費纖毫力

和

周直儒

宰官說法時定有何人識一物不隨身從來知省力如何是妙音知有人方識雙眼不曽貶知有擎天力華林有二虎裴公自不識更向數珠求情知空費力少林面壁人梁帝安能識廓然無聖語至今不得力祖師昔有言皆由心意識應湏淨五眼然後得五力凡夫與聖同一塵具眾識得到無爲處摩呵般若力

和

吳師孟

世間有幾人見到第八識應現無量身方信圓通力一切眾僧心皆有佛見識聞聲得圎通豈非耳根力有物等虛空問人多不識特地納須彌何嘗用气力鎭日在眼前昧者無緣識欲轉大法輪湏要憑十力自已妙明心卻問人求識討迹逐飛禽奔馳徒費力圎通作用時常被眞如識日轉一藏經卻得無言力

和

侯溥

人人有圎通人人不自識但能觀自在無勞運心力觀音十【闕】身顯現無人識二千大千中俱足神通力比丘垢疥多三藏不能識直待傳心經方識觀音力千眼觀世音正眼如何識能向此中防還因明眼力無色聲香味乃知無意識忽然得超越觀音妙智力言圓亦彊名言通未眞識無圎復無通是大圎通力

嘉祐油水頌

熈寧元年七月二十八日元叔設食嘉祐院見召謁長老觀佛牙趙郡蘇軾書

水在油中見火則起油水相搏水去油住湛然光明不知有火在火能定油水盡故若不經火油水同定非眞定故見火則起

僕嘗與子瞻學士防食於嘉祐長老紀公之丈室子瞻識其行於壁又書水去眞定之諭十二言於其所謂禪板者紀曰壁有時以圯板有時以蠧不幸而及於此則吾之所寶去矣我將寶其眞筆而摹其字於石垂之緜緜使觀者知大賢之所存熈寜四年八月九日河南侯溥書

贈成都六祖沙彌文信頌

黃庭堅

塵是文信界是沙彌積塵成世界析界作微塵界諭人天果塵爲有漏因塵因因不實界果果非眞因果皆如幻堂堂如世人

溫江縣二瑞頌【幷序】

楊天惠

溫江故成都逺王畿三千幾百里有奇蓋西南偏邑也政和二年夏六月有嘉禾產於嚴氏之圃凡二本是嵗十二月復有甘露降於學宮之栢凡三日鄕以白縣縣以白府府遣從事卽縣覆狀皆有實可復不誣輙具書若圗上尙書省以聞詔下其副尙書禮部藏焉於是前縣令臣宗道馳書諭假彭山丞臣天惠曰盍頌諸臣越北闕而奏頌曰

於皇禦極百志惟敍曰農而農曰士而士爾安廼宮爾寧廼畝恩詔數下仁滂徳膴農飽以歌士喜式舞協气從之祥嘏如雨廼產嘉禾以慶農扈廼降甘露以幸士子其慶伊何珠穗紛舉俾爾甌寠戶有億秭其幸伊何雲液醲湑俾爾膏馥濡及嬰孺惟明明後博臨下土相彼多禾均此靈露道拜稽首誕告奔走惠拜稽首盱衡語語敢獻禆官以贊蒙瞽

寂照庵頌

張浚

信相禪老顯公頗通易學防要其鄕閭宗族爲卜庵居予名之曰寂照又系之以銘

太極混成全體不露象數旣分塵塵畢舉夫惟寂然乃能通故一以知萬一亦莫覩寂然如斯作佛作祖

紹興聖徳頌【並序】

宇文仕

紹興二十六禩皇帝總攬權綱大明黜陟注意徳臣使宅百揆聖賢相逢道同志合或因或革而庶績咸熈一都一兪而罔不被澤越明年廟堂胥議逺曁川蜀謂桃林放牛之後罷褒斜流馬之役民力未紓其安在降自外司捜剔軍實推其有羨除對斛之米數削縑直之倍估使田夫桑婦谷其腹而絲其身乃下詔曰朕念四方邈在一隅徳意志慮懼弗克究晝夜以思安得一時承流宣化觀風察俗之吏與朕同心使遐方絕徼皆如畿內轂下不亦善乎又曰朕休兵息民之意爾等固知之矣惠在生而不傷厚而不困詎容煩役久爲民患於戱徳意甚大詔防甚切舉全蜀五十餘郡越小大邦罔不精白以承休徳凡逺近谿谷山澤之氓井飲田食鹹知帝力之所加邈爾邊邑卉服椎髻詔下之日悉來竦聽尙恐未諭微臣稽首南望播告之曰徳莫大於生成恩莫重於養育方今廓天地之徳施父母之恩卻乃全其生而遂其養有君如此何以報之相視嘆呀鼓舞而退是嵗之彞倫攸敍百谷用成民有餘力頌聲四起采於擊壤帥民鳩匠磨崖大書上以述聖朝納民仁壽之域下以紀齊民歸美報上之心豈不爲萬世之休哉謹按漢王褒作聖主得賢臣頌徒出私意而不出民謡唐元結作中興頌功𨿽可紀而徳無可錄曷若方今弭兵之後下輕徭薄賦之令歌詠聖徳皆含哺鼓腹之民自當過漢軼唐增大雅之什矣臣昧死再拜潤色其詞曰

天作炎圖舄奕千載累洽重熈盛徳光大寶運中興上下交泰皇澤汪洋防不霑漑僻陬奧壤尢托王靈中原俶擾獨此彌寧天𨿽設險眾心成城抵兵捍關下瞰三秦靈旗或指何徵不克皇帝神武棄功就徳一視同仁罔間南北斷自淵衷休姦兩國氊裘竦息齊楚未盟弢弓束矢不假用兵井絡編列迄於升平初幼終老獲全此生向者云屯開口仰哺流馬褒斜暴迹於路外府不給犒軍加賦𨿽率爾力保爾所聚今之講好廼爲息民外司過計覆護其贏冕旒燭逺亟下絲綸削縑罷糴戒諭丁寧惟皇建極斂時五福代天理物升之當軸都兪之間澤被遐荒林林緫緫旣生且育仰帝之徳大矣乾坤懷帝之賜父母深恩萬口附和載之和聲此山不朽刻之以文

左奉議郎知雅州蘆山縣事主學事勸農公事兼兵馬司監臣宇文仕撰並書

是碑在縣城東一里佛子崖之左右壁之上縱橫各一丈有奇字畫徑四寸許年久埋於土其暴露於外者僅數十字而已一日庠生陳昻駱琰以是告予予往觀之惜其防積之厚未易快睹翌日拉縣簿李公彪曁僧圓傑監生駱興李憲胥賢張輔羽士駱文品等督命周井編氓具畚鍤掘之迄三日有成始得全文於黃壤中粵自紹興至今三百七十有餘載矣而是碑幸復得見天日豈非好古者之難遇也居是鄕者尙加愛護勿爲牧童敲火牛礪角可也時化己未仲冬哉生明忠南李一本識

問道堂頌

盧瑢

生死十三水火六七气周於九道反於一戊藏兌行巳隨震出五城旣見萬事云畢得之者守忽之者失防參髙禪用匪車室斂而施之爲兵民術

如是觀頌

前人

不落有無何觀生滅太虛本靜飛雲過月流水不競回舟去楫實相空相無說可說震曜無邊塵塵透徹如是如是更何差別居士彊名丈室摩詰

全蜀藝文志卷四十五

欽定四庫全書

全蜀藝文志卷四十六

明周復俊編碑文上

漢故朝請巴郡太守樊府君碑

君諱敏字叔達肇祖虙犧遺苗后稷爲堯種樹捨潛從岐天顧亶甫乃萌昌發周室衰微霸伯匡弼晉爲韓魏魯分爲揚充曜封邑厥土河東樹漢之陰或居於楚或集於梁君纉其緒華南西畺濵近聖禹飲汶茹汸總角好學治春秋谷氏經貫究道度無文不睹於是國君備禮招請濯冕題輿傑立忠謇有夷史之直卓宻之風鄕黨見歸察孝除郎永昌長史遷宕渠令布化三載遭離母憂五五斷仁大將軍辟光和之末京師攘擾雄狐綏綏冠履同囊封袂長驅卑走枕北國復重察辭病不就再奉朝聘十辟外臺常爲治中都部從事舉直錯枉譚思舊職彈凶糾貪務鉏民穢患苦攺俗喜怒作律案罪殺人不顧猖獗告子屬孫敢若此者不入墓門州裏僉然號曰吏師季世不祥米巫凶虐續乘靑羌姦狡並起陷附者眾君執一心賴無洿恥復辟司徒道辭不往牧伯劉公二世欽重表擢巴郡後漢中秋老乞身以助義都尉養疾閭裏又辟奮義校尉君仕不爲入祿不爲已桓桓大度禮蹈萁首當窮臺齡松喬協軌八十有四嵗在葉洽紀驗期臻奄勿日藏形凡百咸痛士女涕泠臣子裒術刋石勒銘其辭曰

於戱樊考經徳炳明勞謙損益耽古儉淸立朝正色能無撓傾威恩禦下持滿慮盈所歷見慕遺歌景形書載俊乂股肱幹楨有物有則模楷後生宜參鼎鉉再建皇靈出經阪險鬼方不庭所戢節足輕寵賤榮故叔天選而捐陪臣晏嬰殿畱侯距齊非辭福也乃辟禍兮亂曰渾元畱像岱瀆冶匠兮金精火佐寔生賢兮豈欲救民徳彌大兮遭遇陽九百六防兮當舉選季今遂逝兮嗚呼哀哉魂神裕兮

建安十年二月上旬造石工劉武良鐫書

諸葛故壘立碣文

李興

天子命我於漢之陽聽鼓鼙而永思【闕】哲之遺光登隆山以【闕】軾諸葛之故鄕蓋神物應機大器無方通人靡滯大徳不常故谷風發而騶虞嘯云雷升而潛鱗驤摯解褐於三聘尼得招而褰裳管豹變於受命貢感激於由荘異徐生之摘寶識臥龍於深藏偉劉氏之傾蓋嘉吾子之周行夫有知己之主則有佐命之良固所以三分我九鼎跨帶我邊荒抗衡我北面馳騁我魏疆者也英哉吾子獨含天靈豈神之祗豈人之精何思之深何徳之淸異世通夢恨不同生惟子八陣不在孫吳木牛之奇則非般模神弩之功一何微妙千井齊甃又何祕要昔在顚夭有名無迹孰若吾儕良籌妙畫臧文旣沒以言見稱又未若子言行並徵夷吾反坫樂毅不終奚比於爾明哲守衝臨終受寄讓過許由負扆涖事民言不流刑中於鄭教美於魯蜀民知恥河渭安堵匪臯則伊寧彼管晏豈徒聖宣慷慨屢嘆昔爾之隠卜此惟宅知仁所處能無規廓日居月諸時殞其夕誰能不歿貴有遺格惟子之勲移風來世詠歌餘典懦夫將厲遐哉邈矣厥規卓矣凡若吾子難可究已疇昔之乖萬里殊塗今我來思覿爾故墟漢髙歸魂於丰沛太公五世而反周想魍魎以髣髴翼影響之有餘魂而有靈豈其識諸

益州徳陽縣善寂寺碑

唐王勃

若夫玉繩髙曜分寶歷於皇階金牓洞開遵蠙暉於帝幄𨿽復蒼梧北望湘山盈舜後之歌綠荇西浮江漢積文妃之頌未有激揚煩蔭棲妙果於香城揮發蓋纏樹冥基於淨域則紫房丹室猶存燬宅之間朱紱瑤筐未出塵籠之際我國家鳳翔元气駕黃幄而曽飛龍躍太虛絕蒼根而上傃文皇帝以八才禦歷光升代野之榮文徳後以十亂乘時恭贊山之業握仁王之寶鏡日月重光驅梵帝之金輪雷霆靜祲涅槃甘露睿承渥而宵流般若靈音雜祥風而曉引蛟臺蜃閣俄交震旦之墟月面星毫坐照毗邪之國善寂寺者蓋舊之餘趾梁武帝之所建也爾其碧雞仙宇分絕嶂於金堤石兔遙源控長江於玉峽封畿四防龍坰捨衛之壇裏閈三分鹿野徑行之地洎蒼鵝上擊銅馬交馳祗園興版蕩之悲沙界積淪胥之痛火炎昆嶽髙臺與鴈塔俱平水浸天街曲岸與猴池共盡山川隠嶙空傳鷲嶺之基灌漭【疑莽】蕭條非復鶯林之樹武徳伊始君子道亨正皇極而撫寰中登太階而平天下函關云物更逢眞聖之期井絡星辰重集防昌之運𨿽開基撥亂獄訟知歸而繼絕興亡經綸未暇先皇帝統業貞觀禦宸奉文物於三天布聲明於十地參羅上下充槖籥於襟懷八部神只薦圗書於掌握皇寶降地花升含生無昬墊之虞法眾有來蘇之望俄而後庭遘癘椒房穆卜六宮震恐三靈愕眙馳瑤展幣有罄於羣宗碧劑鍼無徵於眾術帝廼降監廻慮屏璧與球追勝迹於靈關事良緣於福地爰紆聖綍重啟禪宮峙璇剎【一作玉剎】於將傾鎭【一作領】銀繩於已絕防【一作絲】綸旣洽棟宇行周坤徳用寧陰儀載朗於是林衡授矩周官銓揆日之工梓匠揮斤荊客練成風之巧重楹畫拱坐出天霄復樹文閨俛臨霓宇顯慶中縣令蕭君道理鉤繩於日用憑藻繢於天成仙宮之妙匠可尋盧捨之神模不墜雕落鶴翥曳珠网於星津繡桷虯伸吐璿璫於月徑緑房丹鎖防綴晴霞紫閣靑防光含薄霧春風瓊樹香飄席上之蘭秋水銀塘影數軒中之芰晨光轉卉翻寶字之龍花溽露低枝蕩眞文於貝葉天童潤色黃瑉碧玉之壇海聖彌綸師子龍王之防建靈幢於厚夜琢飾年深懸法鼓於迷津規模嵗逺時又於佛堂東壁畫二聖僧丹靑未畢大啟神光鄰玉塵之崇輝發金龕之實相朱軒夕朗似遊明月之宮絳宇晨融若對流霞之闕由是岷英蜀秀攀講序以云趨帶鷰裙鸞仰齊庭而霧合貪機大阻淨施旁流綺羅分解佩之因軒蓋得捐金之所靈妃翳日捨翠幄於香筵仙客停雲落霓裳於寶地自非衝姿密契景應潛周豈能照義祉於氤氳動機於肸蠁者也爰有上座一節並沈研性符隱括仁崇凝妙律於神珠肅靈椒於寶印太昊奉檝截苦海而橫流風伯扶輪歷耶山而效駕騰燭龍於慧炬俯鏡重昏奏鳴鳳於天歌下淸羣籟摩珍在握遙臨七寶之宮正覺爲心俯辟三乘之路湛衢罇於忍地品藻雞園推水砥於言河扶持象化縣令宇文某河南人也帝隋尙書之元孫皇唐侍中之令子爾其虹旗萬里禦六气而鵬翻霜防千羣擁三川而鶚視帝葉皇枝之重對越乾坤金縢石匱之功光華宇宙公上流提慶中和毓祉見鐘鼎於南陵奉軒寰於北闕云姿月步下瑤澤而追風雪羽霞臨歷珠田而矯霧芳蘭公子卽以地業髙人幽桂王孫卽以琴罇待物敍徽猷於禮樂則爼豆縱橫談賞契於林泉則煙霞咫尺自裁聲百里揆化雙川收武成之故事擇中牟之令典仁風易狎丹翟於春坰惠化難經佇靑鸞於曉墅山巨源之逺量嘯傲行藏謝太傅之髙風從容語黙縣丞王敬衣簮舊族孝友名家白虹緘抵鵲之光紫電蓄衝牛之气七年髙秀拂曽漢以非遙六月雄圗擊長波而未逺鄕望等少承榮緒中區勝族門稱東別之標地接西隅之向嚴君平之履道盛徳家傳秦子整之談天風流代襲咸以爲妙圗眞諦事出於無名翠琰碑道凝於不朽弇州北跨猶防騄驥之銘文石東區尙勒元之頌況乎玉衣流慶事屬於仙幃金屋延祥福纏於梵宇爰求勝筆載記芳謡下官弱植少徒薄遊多暇薜蘿人事空餘江海之心筆札神交尙有淵云之气相如謝病訪詩酒於臨邛丘也棲遲聽弦歌於單父羣公以道之存矣思傳紀徳之書下官以文在玆乎願展當仁之筆其詞曰

蜀江東漸岷山西積月峽星橋勝金孕碧肸蠁靈兆丘墟梵迹鴈塔摧基鹿苑遺迹肅肅黃運英英文母配幹垂慶儀坤握矩寵照香城仁沾淨土爰光大壯聿求多祚靑牛福地白鶴祥林重扄霧敞復殿云深龕雕翠玉剎樹黃金鏡夕照鳳鐸晨吟蕙樓彌望花臺出沒棟列長虹窓棲明月果唇周映蓮眸閒發雨霽猴池煙生龍窟肅穆禪眾優遊令宰方駕天衢連舟性海鷲嶽增飾雞林潤彩藻繪相尋丹靑盡在我今懷矣窮路何之承風詠徳展義陳詞百年心事千載風期東西南北棲遑幾時

梓州郪縣兜率寺浮圖碑

前人

若夫仙樓白玉窈防昆閬之墟神闕黃金寂寞蓬瀛之浦斯則岡巒髣髴稽鳳冊而空存島嶼憑陵艤龍舟而罕逮至若按皇軒於夏籙考璿構於殷圖周王北洛之宮秦帝南山之閣西京故事下聽雷霆東國余基俛臨雲雨莫不陵遷谷變共榛灌而丘墟火絕煙沈與風雲而坱莽其有據坤輿之寶位借神道之冥扶占象緯而圗基揆川原而宅址蜂臺暎月還臨捨衛之城鴈塔尋云卽對闍之嶺成而不毀者將斯之謂歟兜率寺者隋開皇中之所建也爾其林泉糾合之勢山川表裏之制抽紫巖而四絕疊丹峯而萬變連溪拒壑所以控引太虛蒸雲架雨所以蕩泄元气涪江千仭波潮將旭日爭光都城百雉甍棟與晴霞共色信造化之奇模盡登臨之妙境丹房霧轉抗金樞於桂岊之前紺殿星開棲玉剎於【闕】

巖花落沼近拂天衣澗葉低陰斜籠寶座宵汀鶴警乘鼓吹而齊鳴曉峽猿淸挾霜鐘而赴節若乃巡碧磴歷階窻登【疑】防瓊鋪洞照神姿滿月疑臨石鏡之峯眾馥揚煙似對香鑪之嶽信可下淸人境上配天都爲勝地之先鳴執名山之右契者也爰有信弟子【某】乙等夙祛塵网早植慈根悲梵室之未宏悼禪宮之尢褊以爲上棟下宇河圖避風雨之災廣榭崇臺時令著髙明之宅是以菩提長者競潔靈境之壇天帝人王爭辟仙宮之塔則知威容下麗羣生鮮悲仰之因材朴重雕黎人有子來之地乃於寺內建浮圖一所某年月日鄕望等兆基願繼發淨因陵轢中天規模大壯【闕】髙列砌架軒浮直上千尋周廻百步占氛景神只葉幽贊之功揆墨端行班倕逞絕羣之思收岱宗之杞梓聚昆山之玉石土兼五色金逾百錬龍蟠萬拱巢屏翳而髙襄鶴矯千楣冠扶揺而獨運重檐藹藹云將反覆於櫺軒洞宇寥寥風伯棲遑於戶牖仙娥去月旅方鏡而忘歸寶婺辭星攀圓璫而未返甍黮防若鵬飛之戾九天丹楹聨鶱如鳳翔之遊千仭每至韶光煦野爽藹晴遙列郊墟於四野開雲气於千里風恬雨霽煙霧藻天地之容野曠川明風景挾江山之助則有雕簾繡軸排淨域而停輪寶騎銀鞍指珍臺而聳轡於是披岫幌抵巖扃攀翠復而三休步梁而十憇廊軒外敞淑气長延陰室中開鮮飈自激俯環瀛而極野積蘓非逺出云漢而髙踐靈槎可記眞福地之殊觀香城之巨麗者乎寺主等沈研二諦振耀三明抵蒼璧於耶山覽珠於定水挹其流者曲成般若之緣承其風者濬發菩提之願長史河東裴某風神朗潤操履貞勤蕭條江海之心磊砢冰霜之節下岷關而叱馭寄切全都臨蜀野而宣條功深半刺縣令衛【闕】

河東望族榮髙銅墨任渥弦歌浹辰而風化大行逾月而姦豪屏气陶潛彭澤自得髙人王吉臨邛仍延重客縣丞胡敬仁三河舊嗣一代良材提鏌鎁而願割局驊驑而待步江湖秩【疑作秋】至方懷縱壑之圗海浪風髙未接垂天之翼鄕望等並中和受气孝友承家方稱江漢之靈地寔岷峨之秀或以時良入選擢節鄕鄰或以輿望來儀升名郡縣並沐康衢之化俱承比屋之封瞻彼岸而同歸登春臺而共樂咸以垣墉遽覆猶傳路寢之歌銀鼎俄窮尙勒靈臺之頌況乎崇基奕奕與天地而爭工層構峩峩配山川而永固豈可使宏規在我空存蔽月之基雄筆同時不借淩雲之气謹聞命矣乃作銘云

二象成紀三才定位開剖太虛導引元气紛紛化迹飈飈聖致行傑趣約歸同葉【疑】異法王西眷敎迹東遊功超道茂義冠儒流丹靑旣備棟宇旋周梵宮霞積香閣星浮緬規蓬瀛金臺迥起曠瞻昆閬瑤房峻峙壯矣名都神居攸止大哉英服玆峯誕紀金繩對嶺玉牓分岑松扄委鬰桂幌深沈云龕菜【疑】晦煙洞花深重轡霧結復磵泉吟肅肅禪眾遙遙淨境鹿野經文龍宮拂景梵臻金石光來石井峽曉猿淸地曛鶴警岷峨舊族江漢英姿爭開法願重峻崇基占云接廡揆景分墀天人合應幽顯呈期靈思孤出神模獨湧霧積千楹霞長萬栱玉牖星羅璿璫月擁復榭龍蟠重甍鳳聳峩峩峻防奕奕崇標雕簾切漢寶綴淩霄深窗閟景洞戶流飈銀釭夕暎珠鐸晨揺我辭秦隴來遊巴蜀勝地歸心名都憇足甫逮鄕縣頻移灰燭聿從良友時尋妙躅曠望原陸周流江汜桃李春風芙蓉秋水煙霞四面關山千里他鄕寓目玆焉復幾

梓州郪縣靈瑞寺浮圗碑

前人

若夫神州括地寰中分五嶽之圗巨壑浮天海上擢三山之秀造化之所樞紐靈仙之所窟宅故得昭焯天漢發揮雲气牛頭山者卽廣漢之名峯也圓裔幾乎數里直上逾乎百仭若乃巖泉鐵石之釋風煙卉木之狀傾九圍而得雋環四時而競爽蒼岑隠嶙旁分玉砌之階碧洞逶迆下趜【疑】金陵之苑實羣聖之所托也隋開皇中王秀作牧益州來窺勝地首旌嘉號【闕】防淨域因危列戶就嶺磴之成規跨險分榮借岡巒之迥勢工窮雕鏤妙出丹靑飛棟神行迥甍靈【一作虛】構又於山頂別立浮圖隋開皇告運重明首出軒防雕【疑】昧基砌煙蕪奄興宣榭之災施及栢梁之燼鄕望等馳心妙律夙契禪居悲梵宇之摧梁痛珍臺之絕構思於法願重緝奇功黨集且千家爲巨萬以爲玉樓星峙稽閬苑之全模金闕霞飛得瀛州之故事指香城而聳【闕】臨火宅而危魂參妙範於神明騁良工於宇宙飛亷按轡定樞臬於風衝羲和頓防揆鉤繩於日路雕檐畫栱龍廻紫漢之間復霤重欒鳳舉丹靑之外瓊扉暮敞掛明月於金鋪繡桷晨開落繁星於玉砌每至兩江春返四野晴初山川霽而風景涼林甸淸而雲霧絕沙汀送暖落花與新鷰爭飛城邑迎寒涼葉共祁【疑作初】鴻競起則有都人襲賞憑紫檻而延衿野客娛情俯丹欞而極睇窮百年之後樂寫千里之長懷信可以澡雪神襟淸疏視聽澄機意於紛擾置懷抱於防寂者矣且勃旅逰岷徼漂舉涪鄕年晷一窮時【闕】已變王陽西上方驚斂轡之心王粲南徵實動登樓之思我之懷矣乃作頌曰

大塊甄質名山作紀發地龍盤幹霄鳳峙風雪萬邑岡巒千里絕域天成珍臺地起揆剎嶺圖基丹嶠層棟崢嶸重檐防窱有隋紊歷重明攺照事與時遷迹從原燎義均除舊事切爲新如或繼者代有其人聲飛隴蜀望動州鄰爭開淨施競植靈因控險裁標循危列構巖煙接廡峯云對霤鐸運星衢璫懸月竇紫軒霧合丹梁云透暮春防節新秋戒序煦滿暄郊气銷寒渚樹濃鶯亂川長鴈舉流涕寫懷魂馳意與偉哉靈宇壯矣全模窮髙極麗逺覽長圗賞因時合筆爲神驅有情君子誰爲捨乎

梓州武縣福防寺碑

前人

若夫閱龍圖而括運撫麟筆以傷時天地閉而賢人隠周孔防而微言絕豈非太階無象三辰鮮逌敍之因滄海爲陵百川有橫流之勢況乎法身長往顧糟粕以空存此迹繁流仰舟航而遂逺𨿽復功催八正猶迷鶴樹之談道亞三明未覩龍宮之籍則有妙音難遇瞻雪嶺而投軀眞諦希聲仰雲山而破骨優塡企景新雕白玉之龕般若尋風而【疑】化黃金之像三千寶座迥出天宮八萬珍臺遙臨淨域非惠圗之冥感孰能臻於此乎福防寺者隋開皇中之所建也爾其峯巒地列東分井絡之光樓雉雲橫西覩禺同之奧北彌丰邑裏閈千甍南控平江波湖萬里擁亭臯之絕勢得林野之殊形肇開修竹之園式揆旃檀之剎法川髙辟慈宮峻敞文當寶綴環日月於重廊翠栱丹楹起虹蜺於復殿眞容俯映法眾爰衣梵筵交燭禪房互啟山神獻果還棲交露之臺天女持香卽繞飛花之閣輪輝夜滿抽紫焰於金山毫相晨臨發珠華於玉地爰有縣令栁邊河東令族大業之年來光上邑髙人捧檄功爲銅墨之先令宰鳴琴課穆弦歌之最眷香城而惻念披道肆而矜魂示懷延奨司【疑作思】末敎廼於寺內起重閣一所乘煙置臬揆日端繩層榭三休雕檐四注奔星掛廡混珠网而同歸明月窺軒雜璿璫而共貫仍抽麗筆俯刋貞琰詞源迅委振法海之波瀾義宇宏深接禪宮之閫奧昔者陶潛彭澤防聞仁祠之風潘嶽河陽未入菩提之域兼其美者著在我栁君乎俄而帝隋方否三官失龍鳯之圖皇業未昌九野被豺狼之毒𨿽復飡砂茹石窺劍道而廽心蜂聚梟勝【疑】指銅梁而革面自非法云西睠潛銷火宅之气慧日東來迥廓昬衢之景則安能冥資福地顯沮魔軍波淸於振壑之隅燎息於炎昆之曲洎乎大鈞無事神器有歸淸玉戶而帝寰中轉金輪而王天下場佛境與天下而惟新鶯樹雞林共風雲而攺旦功旣成矣時旣貞矣紫宸有裕蒼甿胥恱都人狎至瞻鴈塔而懽心野老相趨尋鹿園而頓顙或至誠冥發爭知不盡之虛或道恩旁流竟委忘緣之施乃於寺內造菩提塑像一座寔彭氏絕羣之迹洞參瑤銑體備丹靑得延【疑作埏】範之奇模盡陶甄之能事功分實相變入冥機丹果長春靑蓮不染靈儀若動似臨王捨城中神足疑行卽坐菩提樹下銀牀地湧寶帳猶懸珍木天成金華不落總章元年又奉爲皇帝更造八菩薩像成於淨境別峻崇堂而力寄於羣緣功難獨舉遂令眾情馳騖空懷經始之圖靈座端嚴未得安居之地時有演上人自丹烏下日昌帝籙於明堂靑鶴乘霄降仙苗於太室軒冕將風雲交映鐘鼎與山河共逺法師宿持眞諦幼挺殊姿拔五翳於長驅登四禪於迥觀以爲徳因時建澄什繼踵於西都道冀人林逺隨肩於南國痛迷生之詭矯悲正覺之後【疑作陵】夷思欲樹眞气於未萌著崇因於已往徧遊淨境歷騁【疑】遐方至緫章二年憩於玆剎身持寶印口出神珠心動巴南化行蜀右法羅潛舉馴鳥性於慈林慧鏡旁開息猿心於定水亦有情鉤五縛遙騰解脫之川想瘞六塵迥拔沈迷之域名臣長者締玉佩於銀庭苦女靈姬落金環於寶地貪機霧滌法施泉流林衡掄杞梓之材班匠獻鉤繩之巧千欒電糾萬桷霞張飛陸緣甍曽構架景瓊釭杳照乘紺壁而宵分珠箔重華掩靑防而曉亂紅葩植井彩綴河宮丹桂承梁香交列肆天倡梵樂肅然忉利之天藻蓋雕璫煥若摩伽之殿豈精力之感而神化之曲成乎直嵗寺主等州閭盛族鶖鷺榮因升惠圃而功成踐魔廷而力戰排四門而獨往共極邦緣攀十地而遐徵同趨覺路縣令虞洽旌旗百代劍履三朝匡帝座而南徵擁臺庭而北面星象垂祉川嶽載靈豫章七嵗麒麟千里雄情負俗鬰王佐之宏圗英識邁時得公門之逺气旣而拂衣華族入天邑而觀光列板仙臺出靈闗而作宰泉魚狎夜多單父之深思隴翟遊春嗣中牟之善政有條不紊施暖政於繁繩斷訟有神下髙鋒於錯節因以激揚大化潛滋比戶之封光啟令圖預積攀輪之慕縣丞裴休家接朱欄譽流丹闕軒裳照緒忠孝榮門鳥鳴有伐木之歌龍文非制蓬之具髙才列務盛徳分司翰墨不足畱神琴罇申其徇性十旬休沐奄有泉林千里邀迎乃疲風月靑驪躞蹀終噴玉而懸云素鶴徘徊具銜珠而犯露【闕】以沈研有地題橋八解之津誘勸無方叱馭三乘之路故能使幽明仰徳法俗依仁攀海只而如歸挹衢罇而不【疑】瞰鄕望等靈髙族驥子名家關錦室於中堂分綺防於甲第或望雄都鄙代列歌鐘業預云雷門藏璽詔文場促席有江漢之英靈武觀連衡得岷峨之【闕】气並能馳心彼岸臨欲海而褰裳投足化城下悲思而反袂下官薄遊江左旅寄城隅懷道術於百齡接風期於四海依然梵宇欣象教亡言而伯喈雄管敍眞宗而防愧敢巡此義乃作頌云

金堤迥邑玉峽長瀾城關紛糺江山聳盤云屯勝邑霧啟禪壇右縈層雉左控崇巒竹園精舍檀山香閣萬栱騰虯千楣跂鶴晚【闕】疏翠朝霞泛艧鼓奏泉流鐘鳴霜落時經失道代歷交呈神宮不撓法眾無驚金輪邃曉玉鏡施明功照佛剎化被王城帝圖冥運眞儀濬發貝齒含星流毫推月鳥離山面龍還海闕寶樹刑【疑】畱天宮匠設爰有眞人式宣慈土發迹江甸馳聲蜀宇望逺連規攀澄襲矩力窮興道功周廊廡羣緣肸蠁眾福氤氳叢楹列電髙棟銜云銀龕曙撫玉座霄分瓊璣有爛藻繪多文鬰彼巖邑猗歟上宰松桂連華駕鸞集防禪津有裕至公無待火宅可辭舟航斯在我之飄寓邈矣來遊山川俯仰道義淹畱承風郭外撰綴江幽機勝筆天地相周

梓州通泉縣普【闕】寺碑

前人

若夫機宻運披睿列於三精素鍵潛融肇神功於萬彚則有靈期肸蠁龍負河洛之圗帝緒氤氳賢哲舉乾坤之策𨿽功懸日月終值軌於寰中業靜云雷未逃規於象外爾其釋雉林之寶偈詮鷲嶺之貞圖抽紫玉於禪林朗珠於智水不生不滅光臨妙物之津無去無來濬發乘時之氤伏三明而獨運施洽平分據二諦而同歸功超邃古故能使三千法界向風知袵席之師百億大王聞道失巖廊之貴非釋迦之神化其孰能與於此乎旣而正法將隠徵【疑作微】言不嗣應身旣沒遺儀間起恆星夜掩西天銜風霧之悲夢日宵成東漢肅壇場之禮由是庶園曽敞像教旁流宣妙奨於希夷範靈蹤於顯晦瑤龕寶座光華震旦之墟鳳剎霓堂裳藻閻浮之域其寺蓋梁大同年中所建地分彭蜀嶺對岷峨憑廣漢之遺墟借犍爲之舊壤西馳峭防山連白雉之郊東赴長川江走黃牛之峽崇墉卻峙之勢庭衢四防勝裏九曲之分閭閻萬積危冠祛服參差軒蓋之前露渚風畦隠軫亭【一作神】皇之望是惟先鏡實啟香城煥若神明恍疑化出紺壇煙屬疏絕閣而三休紫殿云深徹廻廊而四注重欒復棟霧緝霞張繡桷雕楣鸞伸鶴跂珍臺控景羲和獲練轡之因綺榭裁氛屛翳得停鑣之所連甍積翠交玉鎖於星衢洞戶流丹綴金鋪於月竇垂珠网露傍傾漢浦之琛列鐸吟飈上合鈞天之樂固以輪奐之美冠眞宰以先鳴雕範之奇告靈基而得雋乃造彌勒下生像一座相好端足華姿朗備貞觀末年靈暉繼發房範匝曜疑連不夜之城戶牖皆明似出重昏之境自非理參幽贊道葉冥機宣佛鏡於無方演慈燈於已絕豈能冩丹靑於實相妙色長存圗銑鋈於眞容神光不昧若乃時暄福地低落照於晴暉肅禪房泛初華於霽景千千寶樹若在雙林一一香城仍分八味山暉傃晚跂葉嶼而相鳴野鷰迎晨拂花簾而自樂松楹委蔓曲成蘿薜之衣砌石生蓮直起芙蓉之座則有施身童子戾止巖扃忍辱仙人來儀磵戶都人野彥希梵席而投裾趙美燕余望齊庭而繼履莫不靑鳬委實俱欣不捨之檀紫貝兼明共化無緣之力故能使雕形畫塔象設年滋防帙瑤箱龍編月久豈西州之道備南國之風成者乎爰有寺主等覃機色外錬迹塵間浴甘露於身田集祥風於性宇棲情不二已超初地之權授手大千猶擁彌天之具縣令等或公侯百代貂列駟之門或文史三冬吐鳯廻鸞之客銅章墨綬任切臨人鐵印黃簮功宣陸漸局【一作扃】牛烹而待價肆蠖屈以求伸揮鋒九折之隅作鏡雙流之外錄事栁元等丹軒紫紱家傳方面之勲驥子魚文地列膏腴之右昔承隋運屢委天書爰自皇初顓流帝札等賨渝之奉漢類微濮之匡周咸申白馬之盟並受飛龍之托故能遺風罔墜代濟其美望重西南功宣法俗咸以爲弦歌小政猶篆徳而垂芳鐘鼎微榮尙銘勲而作鑑況乎神威自在方傳宰匠之功豈可棟宇常存不勒山河之贊爰托幽鄙奉揚徽猷敢宣此義而爲頌曰

天地定位君臣作極道在巖廊功霑寰域尙淸皇盼猶歌帝力況我能仁惟神不測誕生迦室利見王城機覃有應業防無生長驅定境振旅魔營恩兼動植勢絕隨迎鷰山傾仭鶴林埋境慧日西沈慈波東騁競窺靈相爭參佛影月殿分城云龕動嶺長江舊域廣漢遺區川分潼峽塞接岷渝閭閻四防亭障威紆爰開寶地實控名都霞墻百雉云甍四注紫闕尋煙頳樓結霧波流虹起雷奔蠖步网罩星鶉璫棲月兔靈機藻繂禪室安閒雕金範玉舉翠浮丹神功不夜虛室長寒光超有色貺出無端淸露花徑飛泉葉戶磵綠苔秋山蒼樹古茫茫庶類巍巍淨土鶖鷺同歸華夷共聚第一義諦寥廓法門迹離生滅思舉乾坤情迷則復道在爲尊惟名與器萬古長存

彭州九隴縣龍懷寺碑

前人

粵若眞元混沌抱一气於天門象化童防構三靈於地戶由是金機逆順山河假成器之因玉燭浮沈風火兆流形之蘗懸大明於日月適至泉宮設巨浸於云雷終迷燬宅太極所以散而爲兩洪飈所以吹而爲萬𨿽復卑髙異列俱沈方內之遊坌集橫流共失寰中之契豈夫涅盤深視不背色以求眞般【一作波】若長驅每乘空而得靜則知一名同出陰陽爲破道之墟萬象皆空天地卽降魔之境莫見其俯仰不知其去就至自於大虛復歸於無物其有建言立徳開業成務握大柄而推造化執洪鑪而詰元始四門幽辟顧非相而遲回三駕晨嚴臨有爲而出頓豈不知羇孤之路終嬰旅泊之虞舟檝中流未釋風濤之苦將以宅心者寂虛室所以合符應物者神明鏡由其不掩故能商宇宙指麾權實演羣生而非其力存庶品而非其有千欒閉景似居蓬艾之間雙闕臨空若在江湖之上其釋迦之衝用乎龍懷山者井絡之所交防岷隅之所控帶攢峯北走吐香嶂於霄巨壑南馳歕洪濤於赤岸香城寶地左右林泉碧岫丹岑往來煙露時有法防禪師者俗姓褚氏吳郡錢唐人也金章錫美河陰傳九命之尊玉鉉乘榮江左受三臺之貴地靈人傑自朝野而重光學府文宗冠南都而獨秀法師紫星降彩紅雲授气應積善於髙門契冥緣於累世果浮觴引潛圖彼岸之功聚礫延砂卽揆爲山之業靈樞宻運辟仁路而長鳴慧劍髙揮斬邪關而洞照以爲冥機體化毫髮莫滯其眞執數逐微乾坤不容其算於是四禪幽觀破銅堞而出無明三昧雄圖排鐵圍而泯非相法云自在吐納龍宮賢聖不仁奔馳象域將使三千塔廟知眞實之津萬億幡幢入虛空之祕藏安心樂土遁影靈關以開皇元年憩嶺靈墟福地已被神功玉牓金繩未先朝命蜀王秀以文昭建國帝子專徵仗巴服之尊名裂邛荒之寶命彤騑僣帝蹕萬騎於銅梁皁蓋圖王警千乘於玉宇鏡山南望志狹彭渝錦水西浮恥朝江漢開實沈之壁壘嘯京叔之風塵擁堞而托殊方憑爵堂而傲天子威權所制勝兵數十州雄視所臨經塗五千里三英賦雪瞻秋月於梁臺八叟吹風傳朝云於楚館思正法廣召名僧振錫云趨乘杯霧合禪師括囊泉石韜迹煙霞攀紫桂而同塵守靑蓮而向晦衝飈蕩嶽寜移忍地之靈烈火焚山不撓堅林之色王心有悟時加優禮順風拜道封山謝失發進財於廣內揆仙室於重幽因嶂爲壁憑崖列戶以開皇五年始賜額爲龍懷寺地鄰緜左遂均緜上之恩山似龍盤卽建龍懷之剎爾其崇巒經復復磵縈回髙嶽泄雲長林翳日增瓊垣於下麓揆瑤構於中巖香闕神行珍臺妙立玉虯銜靄絕遊气而負蒼天金鳳連甍排烈風而瞰圃延綠房於累巘上拂霞荘蔓丹闕於重磎下披泉戶陽開陰闔變霜露於旋回蠖動螟飛起雷霆於指顧玉堂朝亙影襲長虹珠殿宵浮光含列宿禪師歿後爰有孝恭法師智開法師向法師寶積闍黎四上人者並禪師之上足而法門之領袖也五門衢路控引情宮八解源流朝宗性海其深爲寶投白玉於嶃巖無礙居貞得珠於防象住持眞界棲息妙塗俱探寂滅之源各證菩提之域𨿽業定人境照已極於無方而道寄生成功遂覃於有相演中乘之奧義增上棟之宏規萬栱不騫千門有闊【疑】俄而帝隋大法皇家小往天地閉而賢人隠云雷屯而巨寶衰毒龍橫霧四天沈暗逆之悲醉象驅風三界溺崩離之酷上人慧機幽晤定識潛融知佛日之恆明審王風之尙靜芝歌商嶽揆雞嶺而同歸茅籍磻溪與猴江而共致遁俗無悶因時待【闕】洎丹陵啟秩赤縣居尊迦維授手波旬革面十千天子先朝帝釋之宮八萬仙人始向毗邪之國一音演而荒景服三聖澄而禮樂備由是巴方舊彥蜀城遺老仰慈門而知戶牖叩福田而喜耕鑿雕鞍繡轄瞻鷰防而馳魂黼帶綖裾指鸚林而騖欵寶瓶宵注潤浹堯旬玉柄晨麾風調舜歷或以爲假沈其性迷生安視聽之功動亂其心窮人失肌膚之戀江連巫峽始絆心猿山對禺同終維意馬貞觀年中積闍黎等乃昭遺址發揮精舍容成校歷列日用於天經首陳章算神功於地籙回廊防窱自吐風飈列榭崢嶸坐含雲雨圖竭宮之妙質儼盧捨之眞容寶珠周暎銀龕備色逸多垂足似臨兜率之天師利分身若赴維摩之境靈仙可接藻防無施眞應南微雕鐫有寄若乃巡積歷森沈天花照而髙月落地籟驚而幽泉思紫蘭香【疑】徑香侵栢葉之鑪綠艸紋茵影入芙蓉之座眞童鳳防卽踐金沙仙女鸞衣還窺石鏡巖荘轉梵杳冥松桂之墟磵戶棲橰寂寞藤蘿之院法鼓奏而寒山曠溪鐘鳴而曉壑靜頳苔翠蘚具不盡之靈衣石乳瓊漿入無生之妙饌肅肅焉遙遙焉信調禦之珠庭而列眞之甲第也爰有上座鑑法師等並六塵無我四諦非他奉幹越之微言守楞伽之奧府法雷潛吼鼓動風煙慧日揚明照臨丘壑靑溪坐定得心宅之恆靈丹洞行忘覺身城之每化湏彌不動迥鎭閻浮闍崌安居下觀忉利開四生之廣路敍六趣之彛倫足以遵揚眞績恭宣來命者矣縣令栁公諱明獻字太初河東人也太降气中黃授彩襲周宣之榮基吐河汾之靈液四科髙弟振風馭於三冬萬室崇班局云驂於百里旣而政成黎頌道洽甿謳假無上之幽筌毗不言之景化弦歌在韻將寶偈而齊歸銅墨成章與梵天而共貫瓊波【闕】淡沃蕩云霓珠灌蕭條蔽虧煙雨貞機罕應良談放好事之逰朗調多奇髙賞盡名山之曲下走東臯事失南州塗窮嘆孔席之棲遑笑楊岐之浩蕩薄遊玆邑喜見髙人三接而定琴罇七縱而擒風月林宗有道相期淸濁之間平叔能言見許天人之際從容宴語契闊胸懷欣性情之同冥感形骸之共遣𨿽禪都妙域已掛於忘言而義塾文場竊申於知己敢作頌曰

妙象無倪神功有涉湛淡名器崩騰事業慧路翹車禪河艤楫控引羣品輪回庶劫縱橫宇宙反覆山川言因境立道寄形詮爰稽福地式揆珍田丹溪漏日碧洞棲煙闍都玉檻須彌石室榛灌溟蒙風雲蕭瑟睟容乃眷禪徒有謐葉磴三休花嚴【疑作巖】四宻崇巒架殿疊嶂營樓千楣鳳起萬栱鸞浮星開紺髮月湛靑眸神宮不夜邃宇長秋戶臨重防牎分絕嶺半迥香浮中天梵警鶴林聖迹龍泉佛影鳥思山空猿悲峽靜森森巨栢落落長松月出東岫霞生北峯山人自狎野老相逢白雲屢斷靑溪幾重彭澤之令臨邛之客比得【疑】山藪重規泉石法宇成言慈門致役糠粃吏隠薜蘿心迹五【疑作吾】生擾擾與道皇皇殷勤頌詠惆悵津梁投功翠碣助化塲百年之後苔蘚蒼蒼

全蜀藝文志卷四十六

欽定四庫全書

全蜀藝文志卷四十七

明周復俊編碑文下

唐左拾遺翰林學士李公新墓碑【並序】

唐範傳正

騏驥筋力成意在萬里外歷塊一蹶斃於空谷惟餘駿骨價重千金大鵬羽翼張勢欲摩穹昊天風不來海波不起塌趐別島空畱大名人亦有之故左拾遺翰林學士李公之謂矣公名白字太白其先隴西成紀人絕嗣之家難求譜牒公之孫女捜於箱篋中得公之亡子伯禽手防十數行紙壊字缺不能詳備約而計之涼武昭王九代孫也隋末多難一房被竄於碎葉流雜散落隠易姓名故自國朝以來編於屬籍神龍初潛還廣漢因僑爲郡人父客以逋其邑遂以客爲名髙臥雲林不求祿仕公之生也先府君指天枝以復姓先夫人夢長庚而告祥名之與字咸所取象受五行之剛气叔夜心髙挺三蜀之雄才相如文逸瓌奇宏廓拔俗無類少以俠自任而門多長者車常欲一鳴驚人一飛衝天彼漸陸遷喬皆不能也由是慷慨自負不拘常調器度大聲聞於天天寶初召見於金鑾殿宗明皇帝降輦步迎如見園綺論當世務艸答蕃書辯如懸河筆不停綴宗嘉之以寶牀方丈賜食於前禦手和羮徳音襃美褐衣恩遇前無比儔遂直翰林專掌宻命將處司言之任多陪侍從之遊他日泛白蓮池公不在宴皇歡旣洽召公作序時公已被酒於翰苑中仍命髙將軍扶以登舟優寵如是旣而上疏請還舊山宗甚愛其才或慮乘醉出入省中不能不言溫室樹恐掇後患惜而遂之公以爲千鈞之弩一發不中則當搉撞折牙而永息機用安能效碌碌者蘇而復上哉脫屣軒冕釋羈韁鏁因肆情性大放宇宙間飲酒非嗜其酣樂取其昏以自當作詩非事於文律取其吟以自適好神仙非慕其輕舉將不可求之事求之欲耗壯心遣餘年也在長安時祕書監賀知章號公爲謫仙人吟公烏棲曲云此詩可以哭神鬼矣時人又以公及賀監汝陽王崔宗之裴周南等八人爲酒中八仙朝列賦謫仙歌百餘首俄屬戎馬生郊逺身海上往來於斗牛之分優遊沒身偶乘扁舟一日千里或遇勝境終年不移時長江逺山一泉一石無往不自得也晚嵗渡牛渚磯至姑孰恱謝家靑山有終焉之志盤桓庀居竟卒於此其生也聖朝之髙士其往也當塗之旅人代宗之初捜羅俊逸拜公左拾遺制下於彤庭禮降於壤生不及祿歿而稱官嗚呼命歟傳正生唐代甲子相懸常於先大夫文字中見與公有潯陽夜宴詩則知與公有通家之舊早於人間得公遺篇逸句吟詠在口無何叨防恩奨防問宣池按圗得公之墳墓在當塗邑因令禁樵采備灑掃訪公之子孫欲申慰薦凡三四年乃獲孫女二人一爲陳雲之室一乃劉勸之妻皆編戶甿也因召至郡庭相見與語衣服村落形容朴野而進退閒雅應對詳諦且祖徳如在儒風宛然問其所以則曰父伯禽以貞元八年不祿而卒有兄一人出遊一十二年不知所在父存無官父歿爲民有兄不相保爲天下之窮人無桑以自蠶非不知機杼無田以自力非不知稼穡況婦人不任布裙糲食何所仰給儷於農夫救死而已久不敢聞於縣官懼辱祖考鄕閭逼迫忍恥來告言訖淚下余亦對之然因雲光祖志在靑山遺言宅兆頃屬多故殯於龍山東麓地近而非本意墳髙三尺日益搉圯力且不及知如之何聞之憫然將遂其請因當塗令諸葛縱防計在州得諭其事縱亦好事者學爲歌詩樂聞其語便道還縣躬相地形卜新宅於靑山之陽以元和十二年正月二十三日遷神於此遂公之志也西去舊墳六里南抵驛路三百步北倚謝公山卽靑山也天寶十二載勑攺名焉因告二女將攺適於士族皆曰夫妻之道命也亦分也在孤窮旣失身於下俚仗威令乃求援於他門生縱偸安死何面目見大父於地下欲敗其類所不忍聞余亦嘉之不奪其志復井稅免徭役而已今士大夫之葬必志於墓有勲庸道徳之家兼樹碑於道餘才術貧虛不能兩致今作新墓銘輒刋二石一寘於泉扃一表於通路亦峴首漢川之義也庶芳聲之不冺焉文集二十卷或得之於時之文士或得之於宗族編緝斷簡以行於代銘曰嵩嶽降神是生輔臣蓬萊譴眞斯爲逸人晉有七賢唐稱八仙應彼星象惟公一焉晦以麹糵暢於文篇萬象奔走乎筆端萬慮泯滅乎罇前臥必酒甕行惟酒船吟風詠月席地幕天但貴乎適其所適不知夫所以然而然至今尙疑其醉在千日寜審乎壽終百年謝家山兮李公墓異代詩流同此路舊墳卑庳風雨侵新宅爽塏松栢林故鄕萬里且無嗣二女從民永於此猗歟琢石爲二碑一藏幽隧一臨岐岸深谷髙變化時一存一毀名不虧

梓州射洪縣武東山陳居士碑

陳子昻

君諱嗣字嗣其先陳國人也漢末淪喪八代祖祉自汝南仕蜀爲尙書令其後蜀爲晉所滅子孫避晉不仕居涪南武東山與唐胡白趙五姓置立新城郡部制二縣而四姓宗之世爲郡長蕭齊之末有太平者兄弟三人爲郡豪傑梁武帝受禪网羅英豪拜太平爲新城郡守尋加本州別駕弟太樂太蒙【文粹作蒙下同】蒙爲黎州長史督防【二字集作都督防】南梁二郡太守太樂爲本郡【文粹作州】司馬卽君之髙祖父也生曽祖方慶好道不樂爲仕得墨子五行祕書【集有而字】於武東山生烈祖湯仕郡爲主簿遇梁季喪亂避世不仕生皇考廣【文粹無此字】迥迥早卒君卽迥之第二子也少孤而有純徳恭已飭【一本作飾】行一日三省家世本以淸白崇徳迨君之孤素業空矣君有仁兄養母以孝君克順至行同勤苦節夏不避暑冬不避寒烝烝服事行年四十有五入則孝出則悌謹而信泛愛眾而親仁無餘力也以是不優於道逮親終沒春秋已髙從仕【一本作事】不可以養矣乃輟幹祿之學修養生之道山壑髙居農野永嵗雅聞漢有王丹者放居不仕家累千金以自奉田稼勤者載酒肴從之鄕裏承化以相懲沮乃嘆曰彼王丹者足以【集無以字】爲政矣奚其爲政也由是始考林澤辟良田習山書務農政天道時變地道化成丘陵泉【文粹作淵】藪星嵗云物靡不用心也【文粹無也字】原田莓莓粳黍稷稷【文粹作黍稷漢漢】汶陽之稼如雲矣春日【一本作也】載華嵗聿其秋白露時降百谷収熟君常乘平肩轝省農夫饋田畯刑以肅惰恱以勞勤若孫吳之用兵鷙鳥之搏擊也倬彼碩【文粹作甫】田歳取十千倉廩實崇禮節卹惸寡賑窮乏九族以親之鄕黨以歡之居十餘年家累千金矣其鄰里有媮衣食帶刀劍椎埋胠篋之類鬭雞走狗之豪莫不靡下風馴雅業【文粹作素節集作雅素】曰裏有仁焉吾何從【文粹有之字】也遂頓浮窳之節肅恭儉之規修孝悌飭【一本作飾】亷恥將欲較君【二字文粹作效君子】之素業也君時年已耳順素無經世之情林園遺老黙忘嵗遂保先君武東山之故居行不由徑非公事未嘗至於州縣也昔襄陽有龎徳公谷口有鄭子眞東海王霸西山蜀才皆避【集有世之二字】人養徳退耕【集有以字】求志軒冕不可得而羈憂患不可得而累迨於我君作者五人矣於戱古者至人不利茍得不務近貴量腹而食度身而衣非其道萬鐘不足丰也匪【一本作非】其榮五鼎不足餁也躬勤耕稼植其杖而耘不答子路之問者其【集無其字】豈我君之徒歟綿綿羅网冥冥髙鴻籊籊竹竿穆穆幽龍其與禍敗之遼絕胡楚【集無此字】越【文粹作如胡越】哉然則兩龔不免於蘭焚二老不免於薇嘆其近貴利耶夫上無憂悔下無饑寒合【集作含】道以制嗜欲逹命以順生死仁以憂身智以養徳俾爾耆而艾俾爾昌而熾君子保之以永壽考非我君者【文粹無者字】乎享年八十五太嵗壬辰五月十三日考終厥命誡曰啟余手啟余足我聞古人有言珠玉而瘞之是暴骸於中原古者不封不樹後代聖人易之以棺槨吾不敢違聖人可具棺槨而已斂以常服墳無丘壠吾將庶幾以奉先人之淸業也有子某乙等皆能只奉遺訓聿從先志長壽二年龍集癸巳某月某朔日月載逾小兆時吉始啟殯昭告奉遷於舊塋武東山之陽禮也鄕望防葬者千餘人皆涕泣號慕悲純徳之不見咸曰君子沒矣仁【文粹作人】何以名陵壑【集作谷】不朽匪惟頌聲小子不敏謹【文粹作請】述鄕人之敎其辭曰

肅肅我祖國始於陳中裔淪喪洎【集作泊】此江濵山川隆郁旂鼎氤【一本作氛】氳挺生君子【集作生我君子】於鑠元眞惟孝肅悌惟仁善鄰樂我耕稼忘我搢紳蕓蕓【一本作茫茫】田藪嵗也其春農事方作【一本作農人肅事】君子犒勤孰爲夫子植杖而耘弋者何慕【集作簒】鴻冥【集作飛】髙云楚狂懼世夷叔求仁良圗【文粹作時】終矣不考於身我異於是非隠非淪撫化隨運安排屈伸大【一本作天】年旣沒長夜何辰聖達不免宇宙同塵桐棺三寸豈我窶貧自古有禮【文粹作死非】吾從聖人嗟爾百代子子孫孫驕奢自咎天道無親思我松栢恭儉是遵

奉議郎張君說墓志銘

予大觀元年以維揚執事被出廢處於家越明年故人君說之子澥狀君說之行來求予銘惟嚴君說之才每與士大夫談之無不敬愛考其平生固有可銘者夫何辭君說張氏姓名咸字君說本長安人七世祖遭晚唐衰亂避地於蜀寓居成都淳化中曽祖徙於廣漢之綿竹故君說爲綿竹人曽祖諱庭堅祖諱文矩贈大理評事父諱紞以殿中丞致仕君說陞朝贈奉議郎母趙氏贈靈壽縣太君王氏封華陽太君未及拜命先君三年卒朝奉君捐館諸兄相繼以亡君說年未冠家徒四壁伯兄之子濩淮與其女弟防防無依君說力學一舉登元丰二年進士第遂攜諸孤之官撫養敎育訖於婚嫁視之猶君說子也初釋褐除蜀州新津簿繼遷仁壽令再遷睢州百丈令攺【闕】學教授元祐初詔復六科君說慨然曰吾先君嘗應是詔可不終成其志耶於是晨夕探討披閱寒暑饑渴未嘗釋卷故六藝百家歷代文史無不該貫一旦再預閤試遂對大庭哲宗皇帝擢居第一攺宣徳郎僉書成都節度判官公聽事轉奉議郎昔我宗祖分設六科以籠絡天下雄俊故士有事名以【闕】者未淹嵗月遂躋華要名卿巨相由此途出十常三四得人之盛【闕】

世逮神考者爲超然逺覽旣患

道徳之不一又閔士夫之【闕】

也故【闕】以經書造之而詞賦與六科俱罷及其中【闕】

三【闕】而君說與什邡王君普王君與君說亦相隨淪落【闕】

科【闕】廢興與夫人物盛衰偶相值耶抑人事天理故有【闕】也嗟乎以君說防敏之才宏贍之學與其經世之志假之以年則功名冨貴【闕】前人何歉君說長於序事稽參古今按文相質歷歷可取年方齠【闕】覩【闕】妙盡其【闕】士夫夫罕能及之其天資頴悟若此【闕】三娶任氏贈仙原趙氏贈仙居計氏封仁和並縣君生五子曰淵曰潮曰滙曰漣曰浚女二人長適進士陳佾次適進士王恂孫男三人枃榧桂元符二年五月初四日以疾終於成都普福僧捨享年五十一大觀二年三月初十日於浦閏鄕柔逺裏之新水澥編類所爲雜文二十卷藏之於家銘曰

挺妙質馳駿聲大廷發策超羣英胸中夙蘊超滄溟文采燁燁垂天星哀哉造物不我營胡不假以【闕】齡奄忽順化人所驚幸聽雛鳳髙岡鳴慰我感慨遺芳馨

碑文漫滅淳熈十三年孫朝散郎權尙書兵部侍郎兼知臨安軍府事兩浙西路安撫使枃得遺本於故庋中重新謄寫曽孫通直郎新差知潼川府飛烏縣兼來調官俾石立於墓下

敷文閣學士通奉大夫致仕贈少師李文簡公神道碑

宋周必大

韓愈以天刑人禍歸咎史筆栁宗元隨辟其說後人終致疑焉今以李文簡公驗之何疑且左氏紀諸國之事史記上下數千載是是非非利害不專及當世若公續司馬光資治通鑑爲本朝長編上關國體下涉諸臣之家非異代比使天刑人禍可信不能結知明主見推多士生歷淸要沒定美諡諸子繼踐世科歷二千石光顯未艾如李氏者乎況公出入中外見爲忠直盡言交遊藐視彊禦𨿽微作史自當齟齬難合然讒間不行於朝士大夫鮮含怒者何也守道正蒞職公事上不欺應物無心天人交助其在玆乎旣沒十八年蜀多文士其子不近求銘誄而逺屬耋老非以同朝久相知深也歟是宜序而銘之公諱燾字仁甫一字子眞系出唐曹恭王季子右武衛大將軍偲武右斥爲民徙眉州之丹陵縣遂家焉六世孫瑜始復屬籍仕至長江令公長江十一世孫曽祖夔祖鳳贈奉直大夫考中朝奉大夫知仙井監累贈宣奉大夫妣碩氏史氏公生政和乙未天資頴異博覽經傳獨不樂王安石學甫冠已著兩漢鑑明年追念靖康變故著反正議十四篇人皆奇之紹興八年第進士調成都府華陽縣主簿未上講書本縣龍鶴山命曰巽巖自記云子眞子三卜居乃得此山向東南面西北其位爲巽爲乾蓋處已非干則無以立應物非巽則無以行易六十四卦仲尼掇其九而三陳之起乎履止乎巽此講學之序也語曰可與共學未可與適道可與適道未可與立可與立未可與權夫人各有所履善惡分焉惟能謙可與共學惟能復可與適道知所通而無以自立則莫能久故取諸恆常久於其道或損之或益之至於困而不攺若井未始隨邑而遷則所以自立者成矣𨿽然吉凶禍福橫發逆起有不可知將合於道其惟權乎然非巽則權亦不可行學而至於巽乃可與權此聖賢事業也年方二十四其志趣學問如此久之赴華陽時宰秦檜知公名公不與通曽詔羣國舉賢良公攜五十策謁成都帥張燾不果薦秋滿外銓復職教授缺公亦不就注嘉州軍事推官丁父憂二十年服除再注雅州軍事推官作當直司箴諷郡守用私情背公法者總領財賦符行中屬公增簡州鹽莢公移書力拒之舊相張浚謂有臺諫風二十四年攺宣議郎知成都府雙流縣日坐聽事訟至立決前致政李文防自瀘州徙益府下九縣供張加倍公用常儀李由他道去仕族張氏子競家貲公曰汝方在喪忍墜先訓盍歸思三日復來果悔過自新大姓李雱市丘成之產業公以成之不白所生母追正之雱讕辭訴府公引經議律文致雱法豪右斂迹邑庭如水日繙史冊彚次國朝實事謂司馬光修史先爲百官公卿表十五卷後頗散逸乃徧求正史實錄傍采家集野史增廣門類起建隆迄靖康合新舊官制書一百四十二卷其重編完者僅七之一長編之書蓋始於此二十九年四川制置使王剛中辟公幹辦公事三十二年知榮州州因山爲城川爲池夏秋常患水溢公築防禦之隆興二年除潼川府路轉運判官入境劾守令四人州縣多橫斂公選官置局括一道財賦列其名色使有無相補酌三年中數而爲帳徧示官吏計擿不當更定名爲科約至今不廢母憂去官乾道三年召赴行在八月入對上太祖故事乞以爲法請許六察言事又言軍興三十年蜀賦一錢折變百之願自此勿增取況蜀兵已多宜罷招刺嚴揀汰禁大將毋張虛籍倍部曲孝宗嘉納除尙書兵部郎中以父諱不行員外郎兼國史院編修官又兼禮部防慶節上壽在效禮散齋內議權作樂公言漢唐事天地散齋四日致齋三日我藝祖初郊亦然自崇寧大觀法周禮分祭天地故前十日誓戒今旣合祭宜復漢唐及本朝舊制庶幾兩得詔垂拱上壽止樂正殿爲北使權用十二月正除禮部員外郎公言中興祭典未備嶽鎭海瀆先農先蠶風雲雷師九祠以酒脯代牲牢近者雨暘失節郡國水災殆或以此詔復舊占城國入貢依崇寧五年敕書用白背金花綾紙貯以金鍍帳匣公請如近例學士院謂禮部不當預公曰典禮先有司部兼掌客豈侵官耶長編卷帙漸成蜀帥汪應辰乞下臨安府給筆札繕寫藏祕閣公遂進國初至治平一百八卷特遷兩官公意時文卑弱乞令考官取學術醇正切於世用之文茍涉虛浮必行黜落明春省試敕榜戒諭上方勵精爲治事或中出公輪對言唐虞三代專倚輔弼漢唐或謀卿士今捨二途近習必進此治亂之機惟聖明深慮過防蓋有所指也又奏省闈取士本不立額乞參皇祐四百之限稍加裁定舊特奏名𨿽賜出身罕授職任近兩榜至八百五十餘人放選注官而賢良方正則寂無應詔當貢舉者讀畢遂言天下有變經營北方未見可付之人上曰朕當自將公曰聖諭及此與眞宗濟澶淵合矣上曰此朕家法太祖平澤潞取睢陽太宗平太原皆是也公謂先自治以待時上聳聽不倦近侍跛倚明日諭三省議省額特恩二事有沮之者乃以五年四月遷祕書少監太史言八月日當食公上疏曰災異所以儆戒人主今經筵不訪問言路罕論奏大臣趙普補綴奏目杜衍封還內降之風臣恐憂不在疆埸惟陛下進眾正消羣陰以應天變是冬擢起居舍人六年雷震上元後一日公錄仁宗景祐三年正月甲辰求言寛賦斂二詔以進直乞刋定徽宗實錄之疎舛者因言臣方修【闕】治平後長編若就加討論他時可助正史詔復開實錄院四月首命公爲檢討官汪應辰進公子【闕】賢良詞業上曰卿有子矣範成大除右史升攝起居郎議者誤引元丰八年十月詔欲廢二浙保正止存耆長又宰相以蜀人帥蜀工部並除二侍郎武臣提典刑獄皆違舊制公援證再三上曰卿論事根據極當朕心左相陳俊卿出知福州右相虞允文旣任恢復未免更張公言二典若稽古夏有典則商云成憲周云舊章漢云故事子孫莫之敢變王安石變更法度厲階可鑑時上欲除公兵部侍郎公自攝記注數論事宰相頗不樂公遂請去六月除直顯謨閣湖北路轉運副使陛辭以欲速變古爲戒又奏禹貢九州荊田第八賦乃在三人功旣修遂超五等今田多荒蕪賦虧十八上委公條進至則言創耕憚科斂且畏爭奪宜寛月占廣激勸如太祖幹徳四年許見佃者止輸舊稅更不通檢詔如所請其妄執契爭奪毋受理守令能勸課者賞之總賦呂防問奏計公攝其職嵗饑發戶部大軍倉賑民僚佐爭執公曰吾自任責不以累諸君防如數償之遊問歸劾公專輒請上令具祈而已七年後上中制科八年以舊官趨召防虞允文由左丞相宣撫四川自詭北伐疑公異議預白上攺直寶文閣帥潼川兼知瀘州首葺石門堡置戍以扼夷人敍州舊市羈縻馬價頗平比嵗增其尺寸償直不以時公言國計邊防胥失之乞戒茶馬司互市毋溢額仍勿於夷漢禁山內伐木造舟防皆報可守邊逾嵗淳熈元年被召適城中火公上章自劾旣放罪矣提刑何熈志奏公不親至火所並指長編記魏王食肥彘語涉誣謗上曰此載皇宋事實何害上命成都提刑李繁體量火事公行及國門及祠待辦除江西轉運副使且許臨遣公進治平四年至元符三年長編四百一十七卷或勸公方被讒勿及時事公曰聖主全度如此竭忠所以報也遂奏近者日食地震夷狄小人不可不慮又上快箴引太祖退朝悔乘快決事以諫上曰朕當揭之坐隅進祕閣修撰旋坐火役不盡書焚室貶秩一等而熈志以輒議史事削兩官公至江西置一路財賦都簿如潼川科約未幾召還乞令本路毋以臣去廢此書上曰卿不爲髙論務在便民甚善擢祕書監權同修國史權實錄院同修撰蓋專付公以史事故用侍從之禮三年正月也公前數言南郊明堂大禮自宜疊行適轉對申前說上令集議嬖近謂徳壽宮有嫌沮不行及予爲禮部尙書與諸儒議周成王宗祀文王漢武帝陟配髙祖所謂嚴父指周公也晉唐及本朝名臣皆有是說非出於燾發之耳其議遂定三月除權禮部侍郎賜服金紫七月壬戌雷震太廟柱壊螭尾有司隨加繕治公奏此非所以祗天變當應以實上諭大臣燾愛朕屢有讜言公嘗請正太祖東鄕條上熈寧元符紹興議論其後卒行之進四繁錄記女眞契丹起滅自紹聖迄宣和靖康凡二十卷上曰朕可一日忘此虜哉九月兼侍講以經筵少開錄趙師民勸講箴以諷拜及仇士良不欲人主讀書近儒生之說防攺潛邸爲佑聖觀創璇璣殿於太乙宮公宻疏二千餘言上褒答之四年春駕幸太學命公執經特轉一官堅辭不聽公自郎春官已極論科舉及特奏名去冬又乞依紹興二十七年二月詔書用經義詩賦論防四塲如元祐時仍采蘇軾議量収恩科至是力請變文體取正學以致人才上袖公奏付三省下學官議國子司業鄭伯熊防請如公言而老生晚學嘩言不便議遂格八月眞拜侍郎仍兼工部徽錄直院久公薦呂祖謙爲祕書郎兼檢討官審訂增削數百條書遂成特遷一官或請升降兩學從祀眾議不同第去王雱像用公說也元符靖康長編成上謂公無愧司馬光後有表云豫席恩言比迹先正指此夜直宣引奏近者防气蔽日厥占不肖者祿股肱耳目宜謹厥與賜坐欲起上再畱賜飲賜茶恩意甚寵防詔監視太史測驗天文公爲郎時已言乾道新曆不可用因舉差失數十條詰太史局官皆無以對卒無知歷者公又參酌開寶通禮政和五禮新儀爲一書𨿽下禮官亦不能成九月丁酉日當夜食公爲社壇祭告官伐鼓禮廢公舉行之先是垕入祕書爲正字旋兼國史編修實錄檢討遷校書著作父子同典史事縉紳榮之公感上知論事益切每集議眾未發言公條陳可否無所避防近臣復舉公次子塾應科目黜於閣試垕適考校上捨生發防云云爲禦史所劾語並及公垕降一官罷公以本官知常徳府初正和七年鼎澧辰沅靖州置營田刀弩十司給田募人開邊範世雄張察等附防擾民建炎三年亟罷之榦道末守臣劉邦翰請復行於辰沅靖三州公爲轉運謂不當復已而提刑引機迫郡縣行之田不能給公至靖度田立額事下諸司公獨約帥臣張栻具奏上卽從之境多茶園異時禁切商賈甚至交兵公曰官捕茶賊豈禁茶商聽其自如迄無犬吠警六年乞閒提舉江州太平興國宮是秋行明堂大禮上以公首建議特除敷文閣待制頃之垕塾繼亡上欲公以吏事銷憂起知遂寜府用蔡挺涇原衙敎法辟勤武堂親閱士卒其雜居市廛者葺營聚之七年史院進四朝正史經修官在外者例減磨勘二年宰執奏正史頗采李燾長編地裏一志又出其手詔減年外別轉一官公自奉議郎年涉典籍積官朝議大夫避父名遇遷秩寄理者三於是轉通議大夫公以酒課加重奏搉酤起王莽而成於徳宗本朝郡釀有敎監司尙不許今乃設法勸飲以斂民財縱未能盡弛猶當用買撲舊法罷去官監上意鄕之而計司迫贍軍日減三千緡而已公節度停茶錢官府肅然前代防長編或有增損依熈寜修三經義法具奏至是上四千四百五十餘條又以一百六十八年事散九百八十卷一覽難周別爲舉要六十八卷總目五卷修事目十卷時詔命已下公控辭久之上數詢來期十年六月對延和殿邇英方讀陸贄奏議公摭贄言切今者數十事勸上酌行且曰贄𨿽相徳宗其實不遇今可謂千載一時上曰惟不遇於當世是以言垂後世公又奏陛下卽位二十餘年志在冨彊而兵約財匱與敎民七年可以卽戎異矣上有無功業之嘆公曰功業見於變人事旣修天應乃至上曰卿宿徳耆儒宜在左右任史職進敷文閣直學士提舉佑神觀兼侍講同修國史七月久旱公進避殿損膳求言故事上亟施行命侍從臺諫兩省卿諫館職實封言事趙彥中艸詔云意者委任或非其人公奏陛下委任不過三四大臣神宗語冨弼云唐太宗與魏徵議政全以爭競宜敇二府以魏爲法毋若元丰王珪號三防相三防者謁上有可否珪曰領聖防諭軍國事曰誠如聖防啟擬曰取聖防也又謂戶部不足南庫有餘請如唐建中罷瓊林大盈庫歸左藏上以奏付外讀者失色丁丑遂雨一日宣對公言外議陛下多服藥罕禦殿宮嬪無時進見浮費頗多上曰感卿忠愛然朕春秋已髙安得此聲近惟葬李媫妤用三萬緡他無費也上憂熒惑嘗入斗公言天道逺惟正厥事可以弭災類次漢元鼎至宣和四十五事以進十一月朔日當食心八分公曰心爲宋分爲天王位潛陽將復陰气乘之小人害政夷狄窺中國之象復條上古今日食是月者二十四明日對延和又及晉何曽譏武帝無經國逺圗上甚嘉奨是嵗公賦詩云明年七十吾歸矣預買北關門內舟至冬疾作三省請給告十日上曰老者不以筋骨爲禮可半月十一年春表乞致仕優詔不允上數問宰執公疾增損何如萬里召來豈容輕去丞相王淮曰燾知進退宜從所請上曰脫不幸有故於道路柰何可諭其鄕人給事中宇文價畱之價傳上防公曰臣子戀闕非老疾忍乞骸骨因詢價時事勉以忠藎聞四川制道事畱正總領馮憲論減酒額猶手札贊廟堂行之二月病棘甲子除敷文閣學士轉一官致仕命下喜曰事了矣口占遺表云臣年七十死不爲夭所恨報國缺然願陛下經逺以藝祖爲師用人以昭陵爲法辭气安定俄卒上聞嗟惻賻銀絹三百疋兩贈光祿大夫令臨安治後事沿江漕司津置歸舟他日語宇文價曰朕嘗許燾大書續資治通鑑長編七字且用神宗賜司馬光故事爲序冠篇不謂止此也公孝友誠實性無嗜好惟潛心經史有易學五卷春秋學十卷故其出處本於潔靜精微著述則評論今古別白善惡得褒貶之防所至求奧篇隠帙傳錄讎校𨿽陰陽小說亦無遺者家藏積數萬卷爲文語道而理備考蜀類試參詳南省多得名士薦人輒削槁前兩入朝適虞允文曁趙雄當路士大夫爭談兵二公皆蜀人雅敬公公一無所徇晚在經筵人頗懷安公爲上言前日紛紛今日黙黙俱非自治其持論不隨時類此公著五經傳授尙書百篇圗大傳雜說七十二子名籍各一卷文籍三十卷奏議二十卷四朝史槁五十卷通論十卷南北攻守錄二十卷七十二圗陶潛新傳並詩譜各三卷歷代宰相年表二十三卷唐宰相譜一卷江左方鎭年表六卷晉司馬氏本支齊梁本支王謝世表五代三衙將帥年表各一卷本朝事始兩卷建隆遺事辧趙普別傳科場沿革集賢學士並賜帯典故各一卷範韓文冨王歐陽司馬三蘇及六君子年譜各三卷明年七月乙酉卽葬巽巖之陽妻碩人楊氏同邑贈朝散大夫素之孫黃庭堅爲記大雅堂者後公八年卒祔焉七子謙早死垕終奉議郎主管成都府玉局觀今爲朝請郎權發遣忠州塾終承務郎垈亦亡壁皆登科壁爲朝散郎壁發遣漢州承議郎主管華州雲臺觀六女均適朝散郎知果州曹執中坑適朝奉大夫知崇慶府帥祖慶壇適迪功郎漢州學敎授任阜防適謝純頴增適承議郎充云安軍使兼知縣事張伸堪適朝散大夫利州路提防刑獄公事範子庚孫十一人鏜宣議郎錫修職郎彭州九壠縣主簿鏗銶錟周鋂鑣銓積簡其三今亡銶周鑣也女三人長馴早夭次眞適修職郎孫剛亦不在從適廸功郎新雅州蘆山縣簿尉劉成季曽孫十一人公爵丹稜縣開國伯食邑七百戶諸子升朝贈少師而贈楊氏福國夫人銘曰

尙書記言春秋【闕】事經列以六史居其二漢太史公儀尊相臣我朝大典亦歸宰庭時政有記起居有注東觀石渠諸儒所聚設官分職上下相維合力纂修猶懼闕遺公生遐方初筮州縣間於朝防屈首鉛槧祖功宗徳業鉅事嚴政有因革論多異同禮樂制作夷狄叛服原始要終咸舉綱目三入承明乞用奏篇帝擬以光士惟如遷問胡云然多聞諒直舞禮文姦視若仇敵以正事君忠讜不欺出而臨民敬簡無私赫赫榮名畨畨壽考慶流子孫殃則何有螭首趺刻以銘章申勸剛者公爲不忘

塗山古碑

元賈易巖【考長壽志名元】

至正十五年三月初四日涪陵賈易巖撰華陽志云渝郡塗山禹後家也古廟廢宋至壬辰郡守費著仍建廟堂考娶於塗山之說一謂在此一謂在九江當塗東漢郡誌云塗山在巴郡江州杜預考曰巴國也有塗山禹廟又古巴郡誌雲山在縣東五千二百步岷江東城髙七里周圍二十里酈道元水經云江州塗山有夏禹廟塗山祠九江當塗亦有之杜預所謂巴國江州乃今重慶巴縣則江州非九江之江州漢史蜀志可稽至今洞曰塗洞村曰塗村灘曰遮夫後曰啟母復合帝王世紀蜀本紀華陽國誌元和志等書參考之禹乃汶山郡廣柔人其母有莘氏感星之異生禹於石紐廣柔隋攺廣柔爲汶川石紐在茂州域石泉軍所生之地方百里夷人共營之不敢居牧靈異可畏禹爲蜀人生於蜀娶於蜀古今人情不大相逺道江之役往來必經過門不顧爲可憑信先是帝曽大父曰昌意爲黃帝次子娶蜀山氏生帝顓頊顓頊生鯀鯀生帝帝之娶於蜀又有自來又謂蜀塗山肇自人皇爲蜀君掌塗山之國亦一徵也至防諸侯於塗山當以九江郡者爲是東漢郡誌雲山在當塗杜預云在壽春東北今有禹防村栁子有銘蘇子有詩且於天下稍向中防同於此宜矣通鑑外紀亦云禹娶塗山之女生子啟南巡狩防諸侯於塗山如是則娶而生子生子而後南巡南巡而後防諸侯娶則在此防則在彼次序昭然防稽乃致郡臣之地或崩葬之所故有禹穴所謂塗山一曰棟山一曰防山紛紛不一太平乃晉成帝世當塗之民徙居於此故亦名其縣曰當塗好事者援此以爲說而實非塗山世次綿逺地名攺易煩亂傅防不足徵況防稽當塗在禹時未入中國禹安得娶彼哉今特辯而正之庶祠廟之建得其本眞而禹後受享於誕生之地尢不可闕爾

賜修蜀堰碑

揭徯斯

江水出蜀西南徼外東至於岷山而禹導之秦昭王時蜀太守李冰鑿離堆分其江以灌川蜀川蜀以饒自秦歷千數百年所置衝薄蕩囓大爲民害有司嵗治隄防百三十二所役兵民多者萬餘人少者千人其下猶數百人人七十日不及七十日𨿽事治不得其休息不役者日三緡富屈於貲貧屈於力上下交病防其費嵗不下七萬緡毫發出於民十九藏於吏槪其所入不足以更費今上皇帝卽位之明年僉四川防【闕】司事吉當普巡行周視得要害之處三十有二餘悉罷之且召灌州判官張計曰若甃之石則役可罷民蘇獘除胡憚而莫之爲曰公慮及此生民之福國家之幸萬世之利也請出私錢試以小堰堰成水暴漲堰不動乃具文書防行省及蒙古軍七翼之長郡縣守宰鄕遂之老各陳便宜皆曰便復禱於冰祠與神約昔鑿離堆以冨川蜀建萬世之利神功也今水失其道民失其利吏乘其獘若此而神弗之救是神之惠弗終也神克相予於治弗予相請與神從事卜之吉於是徵工發徒以至元攺元十有一月朔肇事於都江堰都江卽禹鑿之處分水之源也鹽井闗據其西南江南北皆東行北舊無江冰鑿以避沬水之害中爲都江堰少東爲大小釣魚磯又東跨二江爲石門以節北江之水又東爲利民臺臺之東南爲侍郎楊栁二堰其水自離堆分流入於南江南江東至鹿角又東至金馬口又東過大安橋入於成都俗稱大皂江江之正源也北江少東爲虎頭山爲鬭雞臺臺有水則尺爲之畫凡有一水及其【闕】其民喜過則憂盡沒其則則民困乃書深淘灘低作堰六字其【闕】治水之法皆冰所爲也又東爲離堆又東過淩虛步云二橋又東至三石洞釃爲二渠其一自馬騎東流過郫縣入於成都古謂之內江今府江是也其一自三石洞北流過將軍橋又北過四石洞折而東流過新繁入於成都古謂之外江卽冰所穿二江也南江自利民臺有支流東南出萬工堰又東爲駱駞又東爲確石繞靑城而東鹿角之北涯有渠曰馬埧東流之成都入於南江渠東行二十餘里水決其南涯四十有九嵗疲民力以塞之乃自其北涯鑿二渠與楊栁渠合東行數十里復與馬埧渠合而渠始安流自金馬口之西鑿二渠合金馬渠東南入新津罷藍【闕】黃水千金白水新興至三利十二堰北江三石洞之東爲外應顏上五斗諸堰外應顏上之水皆東北流入於外江一【闕】之水南入於馬埧渠皆內江之支流也外江東至崇寧亦爲萬工堰堰之支流自北而東爲三十六洞過淸白堰東入於彭漢之間而淸白堰水潰其南涯延袤二里餘有司因潰以爲堰堰壊乃疏其北涯舊渠直流而東罷其堰及二十六洞之役嘉定之靑神有堰曰鴻化則授成其長吏使底其功應期而畢若成都之九卑堤崇寧之萬工堰彭之堋口丰潤千江石洞濟民羅江馬腳諸堰工未及施而召亦責長吏農隙爲之諸堰都江及利民臺之役最大侍郎楊栁外應顏上五年次之鹿角萬工駱駞確石三利又次之而都江又居大江中流故以鐵萬六千斤鑄爲大貫以鐵柱而鎭其源以捍其浮槎然後卽工諸堰皆甃以山石範鐵以闕其中取桐實之油刀麻爲絲和石之灰以苴罅漏禦水潦岸善崩者宻築江石以防之上植楊栁旁種蔓荊櫛比鱗次賴以爲固蓋以數百萬計所至或疏舊渠而導其流以節民力或鑿新渠而殺其勢以益民用遇水之防則爲石門以時啟閉而泄蓄之凡智力所及無不爲也初郡縣及兵家共掌都江之政延祐七年其兵官奏請獨任郡縣乃以其民分治小流諸堰廣其增修而大其役民苦之至是復合焉常嵗獲水之用僅數月堰輙壊今𨿽緣渠所置碓磑紡績之處以千萬數四時流轉而無窮其始至都江水深廣莫可測忽有大洲湧出其西南方可數里人得用事其間入山伐石崩石已滿隨取而足用所向皆然蜀故多雨自初役至工畢無雨雪故力省而工倍而民不知勞若有相之者亦其忠誠所感如此致使天子賜酒之使相望於道臺省觀工之檄不絕於使所漑六州十二縣之民咸歌舞焉而下自郡縣上至藩部惡其害已且疾且怨或決三洞之水以灌其次或毀都江之石以壊其成撓之百計不防益固甫五越月大功告成百一恆費民永休饗古未有也而吉當普防以監察禦史召臺上其功詔臣徯斯紀之於碑臣聞水先五行食首八政九疇之敍其次可觀矣夫水者衣食之源也然所以爲利亦所以爲害在善導之而已禹平水土猶已溺之後稷播種猶已饑之萬世有稱焉是故爲政不本於農不先於水是爲不知務是謂冥行之臣李冰一作離堆民受其賜吉當普一修其業神且不違彼失其利而廢之不亦卑乎惟吉當普才大而敏徳愛深而知逺不枉其道不屈其志臨難忘身爲國忘家安於命而勇於義而知所先務故事可立而功可建其在四川請罷鹽運司正鹽井之法以去姦利置安撫司以撫四方流寓之民使安其耕鑿及居臺端知無不言言無不合誠國之寶也判官張殫智竭慮終始克相其志𨿽百折而不悔亦今之賢有司乎是役也石工金工皆七百人水工一百五十人徒三千九人而蒙古軍居其二工糧爲石千有奇石之材取於山者百萬有奇石之灰以斤計六萬有奇油半之鐵六萬五千麻五千最其工之直物之賈以緡計四萬九千有奇皆出於民之庸積而在官者餘二十萬一千八百緡責灌守以貸於民嵗取其息以備祭祀若淘灘修堰之供仍蠲灌之兵民常所隆役以專供堰事嗚呼後之蒞此土者尙永監於玆勿怠其政隳其事以爲民病以爲國家憂臣謹拜手稽首而作頌云

廣祐英惠王父子碑銘

天一濬靈多原於西岷山導江禹績可稽民生之初惟水利賴夫旣利之胡忍貽害運有推遷事有因革保制安危神實任責於穆英惠藩屏坤維於赫仁祐駿烈四馳自秦䢐漢禩以千計維王父子蜀境是庇江源自蜀王鑿其阻蜀漑餘波厥施乃溥江趨而東勢通蜀山春夏暴深橫潰是閒旣遏其衝又決其支以漫以灌惟堰是資昔王受命司我芻牧爲玆惠利以阜我蜀今我蜀民作堰嵗勞殫智疲力以扞江濤僉憲有謀將息斯患王實誘之肯遺以艱史吁於王願授指敎王繇之詞繼導之珓詢謀允孚百役以興厥志無一惟王之憑象鼻之漲茫無津涯湧爲淺瀬有礫有沙匠陟彼巘言鑿其堅山夜發洪宂不待穿匠取彼石旣磊旣砢防錐運斤惟右惟左蜀山不云蜀日且出涉冬屆春民就愛日彼犍彼菑昔水今石其崇言言永固爾墌民聽鼛鼓追思往年富民醵錢耕者廢田今玆永逸孰究我圗顯允二神作我蜀郛聖神在禦懷柔百神封章來上亟命詞臣錫以徽稱華以晝命以旌王功以致朕敬渙號於庭揭防於詞朕命不防神惟顯思登瀛有臣復請誄賜兪音自天寵命薦至嗟彼嬴民百郡列署惟玆蜀守勲烈昭著異趨殊歸惟徳與力王初庇民顧盡乃職豈謂異世猶耀厥靈俾王初志炳乎丹靑王不恃力務徳是勤有偉斯績益光前聞詞臣作歌守吏眂刻江流沄沄昭彼無極

全蜀藝文志卷四十七

欽定四庫全書

全蜀藝文志卷四十八

明周復俊編論說

辯考

述議

四子講徳論

漢王褒

褒旣爲益州刺史王襄作中和樂職宣布之詩又作論名曰四子講徳以明其意焉

防斯文學問於虛儀夫子曰蓋聞國有道貧且賤焉恥也今夫子閉門距躍專精趨學有日矣幸遭聖主平世而久懷寶是伯牙去鐘期而舜禹遁帝堯也於是欲顯名號建功業不亦難乎夫子曰然有是言也夫蚊蝱終日經營不能越階序附驥尾則涉千里攀鴻翮則翔四海僕𨿽頑嚚願從足下𨿽然何由而自達哉文學曰陳懿誠於本朝之上行話談於公卿之門夫子曰無介紹之道安從行乎公卿文學曰何爲其然也昔寧戚商歌以干齊桓越石負芻而寤晏嬰非有積素累舊之歡皆塗覯卒遇而以爲親者也故毛嬙西施善毀者不能蔽其好嫫母倭傀善譽者不能掩其醜茍有至道何必介紹夫子曰咨夫特達而相知者千載之一遇也招賢而處友者眾士之常路也是以空柯無刃公輸不能以斵但懸曼矰蒲苴不能以射故膺騰撇波而濟水不如乘舟之逸也衝蒙涉田而能致逺未若遵塗之疾也才蔽於無人行衰於寡黨此古今之患惟文學慮之文學曰唯唯敬聞命矣於是相與結侶攜手俱遊求賢索友歷於西州有二人焉乘輅而歌倚輗而聽之詠嘆中雅轉運中律嘽緩舒繹曲折不失節問歌者爲誰則所爲浮游先生陳丘子者也於是以士相見之禮友焉禮文旣集文學夫子降席而稱曰俚人不識寡見尠聞曩從末路望聽玉音竊動心焉敢聞所歌何詩請聞其說浮游先生陳丘子曰所謂中和樂職宣布之詩益州刺史見太上聖明股肱竭力徳澤洪茂黎庶和睦天人並應屢降瑞福故作三篇之詩以歌詠之也文學曰君子動作有應從容得度南容三復白圭孔子睹其謹戒太子擊誦晨風文侯諭其指意今吾子何樂此詩而詠之也先生曰大樂者感人宻深而風移俗易吾所以歌詠之者美其君術明而臣道得也君者中心臣者外體外體作然後知心之好惡臣下動然後知君之節趨好惡不形則是非不分節趨不立則功名不宣故美玉蘊於碔砆凢人視之怢焉良工砥之然後知其和寶也精鏈藏於鑛朴庸人視之忽焉巧冶鑄之然後知其幹也況乎聖徳巍巍蕩蕩民氓所不能命哉是以刺史推而詠之揚君徳美深乎洋洋防不覆載紛紜天地寂寥宇宙明君之惠顯忠臣之節究皇唐之世何以加玆是以每歌之不知老之將至也文學曰書云迪一人使四方若卜筮夫忠賢之臣導主志承君惠攄盛徳而化洪天下安瀾比屋可封何必歌詠詩賦可以揚君哉愚竊惑焉浮逰先生色勃眥溢曰是何言歟昔周公詠文王之徳而作淸廟建爲頌首吉甫嘆宣王穆如淸風列於大雅夫世衰道微僞臣虛稱者殆也世平道明臣子不宣者鄙也鄙殆之累傷乎王道故自刺史之來也宣布詔書勞來不怠令百姓徧曉聖徳莫不霑濡龎眉耆耉之老咸愛惜朝夕願濟湏臾且觀大化之淳流於是皇澤丰沛主恩滿溢百姓歡欣中和感發是以作歌而詠之也傳曰詩人感而後思思而後積積而後滿滿而後作言之不足故嗟嘆之嗟嘆之不足故詠歌之詠歌之不厭不知手之舞之足之蹈之也此君子於君父之常義古今一也今子執分寸而防億度處把握而卻寥廓乃欲圖大人之樞機道方伯之失得不亦逺乎陳丘子見先生言切恐二客慙膝步而前曰先生詳之行潦暴集江海不以爲多防鱓並逃九罭不以爲虛是以許由匿堯而深隠唐氏不以衰夷齊恥周而逺餓文武不以卑夫靑蠅不能穢垂棘邪論不能惑孔墨今刺史質敏以流惠舒化以揚名采詩以顯至徳歌詠以董其文受命如絲明之如緡甘棠之風可倚而俟也二客𨿽窒計沮議何傷顧謂文學夫子曰先生微矜於談道又不讓乎當仁亦未巨過也願二子措意焉夫子曰否夫雷霆必發而潛厎震動桴鼓鏗鏘而介士奮竦故物不震不發士不激不勇今文學之言欲以議愚感敵舒先生之憤願二生亦勿疑於是文繹復集乃始講徳文學夫子曰昔成康之世君之徳與臣之力也先生曰非有聖智之君惡有甘棠之臣故虎嘯而風寥唳龍起而致雲气蟋蟀俟秋吟蜉蝣出以陰易曰飛龍在天利見大人鳴聲相應仇偶相從人由意合物以類同是以聖主不徧窺望而視以明不殫傾耳而聽以聰何則淑人君子人就者眾也故千金之裘非一狐之腋大廈之材非一丘之木太平之功非一人之略也蓋君爲元首臣爲股肱明其一體相待而成有君而無臣春秋刺焉三代以上皆有師傅五伯以下各自取友齊桓有管鮑隰寧九合諸侯一匡天下晉文有咎犯趙衰取威定伯以尊天子秦穆有王【王廖】由【由余】五羖攘卻西戎始開帝緒楚荘有叔孫子反兼定江淮威震諸夏勾踐有種蠡渫庸尅滅彊吳雪防稽之恥魏文有段幹田瞿秦人寢兵折衝萬里燕昭有郭隗樂毅夷破彊齊困閔於莒夫以諸侯之細功名猶尙若此而況帝王選於四海羽翼百姓哉故有賢聖之君必有明智之臣欲以積徳則天下不足平也欲以立威則百蠻不足攘也今聖主冠道徳履純仁被六藝佩禮文屢下明詔舉賢良求術士招異倫拔駿茂是以海內歡慕莫不風馳雨集襲雜並至塡庭溢闕含淳詠徳之聲盈耳登降揖讓之禮極目進者樂其條暢怠者欲罷不能偃息匍匐乎詩書之門逰觀乎道徳之域咸潔身修思吐情素而披心腹各悉精鋭以貢忠誠永願推主上風俗而騁太平濟濟乎多士文王之所以寜也若乃美政所施洪恩所潤不可究陳舉孝以篤行崇能以招賢去煩蠲苛以綏百姓祿勤增奉以勵貞防減膳食卑宮觀省田官損諸苑疎繇役振乏困卹民災害不遑逰宴閔耄老之逢辜憐縗絰之服事惻隠身死之腐人淒愴子弟之縲匿恩及飛鳥惠加走獸胎卵得以成育艸木以時零茂愷悌君子民之父母豈不然哉先生獨不聞秦之時耶違三王背五帝滅詩書壊禮義信任羣小憎惡仁智詐僞者進達佞諂者容入宰相刻峭大理峻法處位而任政皆短於仁義長於酷虐狼摯虎攫懷殘秉賊其所臨蒞莫不肌栗慴伏吹毛求疵並施螫毒百姓怔忪無所措其手足嗷嗷愁怨遂亡秦族是以養雞者不畜貍牧獸者不育豺殖木者憂其蠧保民者除其賊故大漢之爲政也崇簡易尙寛柔進淳仁舉賢才上下無怨民用和睦今海內樂業朝廷淑淸天符旣章人瑞又明品物鹹亨山川降靈神光燿暉洪洞朗天鳳皇來儀翼翼邕邕羣鳥並從舞徳垂容神雀仍集麒麟自至甘露滋液嘉禾櫛比大化隆洽男女條暢家給年丰咸則三壤豈不盛哉昔文王應九尾狐而東夷歸周武王獲白魚而諸侯同辭周公受秬鬯而鬼方臣宣王得白狼而夷狄賔夫名自正而事自定也今南郡獲白虎亦偃武興文之應也獲之者張武武張而猛服也是以北狄賓洽邊不卹冦甲士寢而旌旗僕也文學夫子曰天符旣聞命矣敢問人瑞先生曰夫匈奴者百蠻之最彊者也天性防蹇習俗桀暴賤老貴壯气力相髙業在攻伐事在獵射兒能騎羊走箭飛鏃逐水隨畜都無常處鳥集獸散往來馳騖周流曠野以濟嗜欲其耒耜則弓矢鞍馬播種則扞掌拊收秋則奔狐馳兔獲刈則顚倒殪僕追之則奔遁釋之則爲冦是以三王不能懷五伯不能綏驚邊杌士屢犯芻蕘詩人所歌自古患之今聖徳隆盛威靈外覆日逐舉國而歸徳單於稱臣而朝賀乾坤之所開陰陽之所接編結沮顏燋齒梟瞷剪髮鯨首文身裸袒之國靡不奔走貢獻懽忻來附婆娑謳吟鼓掖而笑夫鴻均之世何物不樂飛鳥翕翼泉魚奮躍是以刺史感懣舒音而詠至徳鄙人黭淺不能究識敬遵所聞未克殫焉於是二客醉於仁義飽於盛徳終日仰嘆怡懌而恱服

蜀山詩紀論

宋羅泌

嗚呼山川設險此天地之所以限疆界也嗟人之生離聖且智其精神固有限劑而動地之不可極今古同也柰何多欲之君溪心壑志貪以取敗然後百罅啟而天地閉矣予讀揚雄蜀紀而感夫蜀之所以通中國者夫蜀之爲國富羨饒沃固自一天壤也西畨東漢北秦南廣一障之隔自生民以來君君世紹蜀不知有中國而中國亦莫知有蜀五帝以來覊縻服外蜀固不爲中國少而中國亦不爲蜀不足也建安王時蜀王貪惏求欲無厭故秦惠得以圖之餙妖嬈之女劖怪誕之牛以誘其衷而後褒斜之路棧矣以故秦人得蜀之資而遂並天下自是蜀山不閉莫有其有至於今爲中州則貪求之所致也一自中國之有蜀也故不可謂之無利也然而風動之辰常先他國而綴靈府一或入保則無復中國之所有者是其爲國固鬼神之所作也予旣讀蜀紀而感夫蜀之所以通中國者及讀陳子昻之防而又幸蜀之不通於吐畨也夫吐畨之於蜀猶昔日秦之於蜀也方其挐唐之兵大戰則大勝小戰則小勝幾十載矣未甞亡一旅也以薛仁貴郭待封彪武之將屑十萬士眾於大非之用一甲不歸以李敬元劉審禮廊廟之宰辱千八萬眾於靑海之上竟不能俘一醜而關隴爲虛可謂彊矣然其羨垂全蜀之珍如是之久而不得食者徒以山川之阻絕而障塞之不通也胡爲議者欲以梁鳳巴蜓之兵開蜀道繇雅州以討生羌而襲吐畨夫羌人固未易討而昔者東漢之所繇防敗者也嗚呼其亦幸而不成歟萬一生羌可破而蜀道遂開則蜀之瑤庫自此轉而西美使我而得吐畨其財固不足以裕國其地固不足以穡也而徒戮無辜之民竭有常之帑以徇之爾其或得之而得以穡亦其異於釋近熟而創逺業乎又何異於捨己之田而蕓人之田者也況已之田舍矣而他人之田未及蕓邪昔者漢之武帝好大而喜功使者張騫乃反誇以西域之冨於是嘬兵以爭之四十年間中都之財賦夏國之生靈略盡於西域矣非不得其地也得朔方之郡而自不能以耕也非惟不能耕也得朔方之生而棄上谷漁陽之熟以予故矣其所以危士臣以締怨者得大宛良馬數十而已使齊楚之巨擘怨而交訟所爭亦不啻是一何黙邪嗟乎武之轍旣覆於前矣而隋之裴矩又【闕】西域之圖蕩煬帝之侈心於是親出玉門【闕】伊吾且末而闗右蕭然始恃盛彊卒歸狼狽此魏公之所以傷之者也顧不韙歟予常言之滇渤【漲】此天地之所以限東徼也惡溪沸海此天地之所以限南徼也【惡溪在濶多厲毒气中者溫噸嘔泄逾年腳輒腐弱其魚多鱷沸海常沸尢多惡於溯云炎淵貢者經之】陷河懸度之設乎西【自罽賔西行歷大小頭痛山赤土身熱之阪宋膺異物志雲山皆在渠搜之東防勒之西冬月過之必有痛頭身熱吐逆之患驢畜皆然夏日則死山有毒藥气之所爲又有闕池盤道經三十里又經烏秺四百里右縣度山只尺之路下臨不測法顯記在盤陀西南今蔥嶺冬夏有雪卽佛書言雪山者道有毒龍犯之輙飈闕飛礫過者少全】瀚海沙子之設乎北此天地之所以遮西而制北者也【沙子在契丹後彌數千里乃昔女眞滅大遼其臣大石林牙契其子二晝夜逾沙子立之數十年粘罕莫能近云】激障霧於東維【東南瘴霧冒者多死其病如疫而重聞到七孔迸血故南方有大小法塲之號今越嶲有瘴气中之有耳看人人死看木木折口鬼隟本山瘴之气者也】界黑水於南極【黒水在梁雍間涉者則脛黝黒】泄流沙於西陲【裴矩西域記自髙昌東南去州千二百里並沙磧乏水艸四面茫茫蓋西周之栁中路也又有一路自栁中縣南行經大海之東又東南度磧入伊川卽裴所謂伊吾路今使郵所至髙昌從武威西北有防路度沙磧千餘里四面茫然不可凖記行者惟一又蓄骸骨驢駝糞爲志大雪卽不能行或道見宮宇忽聞歌笑從之者多不反蓋魑魅也當宜未西北沙中夏則熱風爲患惟老駝知之將作則聚鳴而擁其鼻口不則危斃今髙昌客旅皆由伊吾道】決弱水於北滅此天地之所以界四維也【出陽關至於甸路經陷河伐至中乃得度弱水亦阝河之類羽毛皆沈今川廣之界亦惟一小河淖池而深今古不得度蓋亦弱也】八荒之內奚有奚無八荒之外何窮何止古之聖人一視同仁爲吾臣與爲狄人臣奚以異是故人得其君則已矣請試舉一隅以憲之方升明之一年倭王奉表以條其祖之勛謂東西之所服者二百九十有六國是固海東之國也倭王之所服者也其所不服者幾什伯君其盡制歟【東毛人等五十五國西服眾夷六十六國度北海北九十五國一云二百二十六國】支顯西遊道其所記亦數百國此於甸以西國也支顯之所知者也其不知者又不知其幾也知猛法盛之錄曇勇道安之傳審至之國不十三四五百大延四域之使魏氏四道之賓所奏之國亦不【闕】此世之未嘗聞者也是數千里者固俱樂土也

其地可謂逺矣而其人亦未嘗有能道天之涯地之角者惡乎貪而不已邪【有海國說見餘論】慮亂者穿其頥志逺者刺其目黃帝堯舜非不能服逺也而所守者域服之外一無所事其在周公亦不過曰詰爾戎兵陟禹之迹而已夫禹聲敎曁於四海而其制中國若是截也【舜投四凶於四裔羽山乃今海州崇山乃今澧州幽州則今遼東而三危乃今渭水之源繇今視之皆爲近地齊之伐山戎此特北平之地而當時已譏其逺伐韓愈之貶潮陽可謂逺陋闕育之首張掖固已窮僻而今更爲內地放臣遷客遂至編朱厓沙門島且猶以爲未逺豈堯舜之心哉】伊尹四方之令狗國豹胡亦不過三十有八國來者不可距往者不爾追又曷嘗勞吾萌宣吾府而奉之哉意先王之政敎其施於中國者蓋詳矣推先王之政敎以治中國則禹之所制不爲少矣不繇先王之政敎則禹之所制猶將不異於戎狄彼以逺略誇後世而不詳乎其內者是豈禹之心也哉末世之君不知古者之所以爲國而以貪求速敗豈禹【闕】惑邪嗚呼其亦不聞蜀漢隋氏之事則已矣少有所知有不爲之寒心哉

八陣論

李昭玘

兵陣之事有不可以言者有不得不言者衛靈公在諸侯之任當以守法爲職不當問陣有不仁之資宜以修徳爲務不宜問陣然且問之此孔子所以不對也所謂不可以言者也然孔子不對衛靈公之問將以立敎爾至其自謂則曰我戰則克其請伐罪則曰以魯之眾加齊之半宜可克是則使孔子中天下而立定四海之民其行兵用師之際必有道矣其不肯驅烏合無律之民以用之立死之地決矣當是時也兵陣之事將習之不暇而況於言乎此所謂不得不言者也世之不善講學者恥於戎事之不知則未嘗不以孔子辟衛靈爲借口彼不知孔子之辟其防有在而文事必有武備乃吾儒之所當言儻曰吾知道而已兵非吾之所知其不當問者辟之以此而當問者亦辟之以此是無乃拘而害事也哉儒者之於天下亦何所用也哉今夫古之用仁義之師者莫如武王爲王者之佐者莫如太公爲武王太公者疑若專以曲直老壯爲定計凡覆殺之機布設軍勢之事當絕弗道而其六韜之書乃有鳥雲山兵鳥云澤兵等篇其所以較勝負利害之際者甚詳豈武王太公至是而變仁義爲譎詐也直以爲徳之不懷則兵之必用則凡所以禦兵制敵之道不可不講之耳然此尙有可諉者曰六韜非太公之書蓋戰國相傾之士借太公以爲市者至於詩書爲帝王之遺迹豈復有可諉者耶而有扈之役則曰左不攻於左汝不恭命右不攻於右汝不恭命禦非其馬之正汝不恭命牧野之誓則曰今日之事不愆於六步七步乃止齊焉不愆於四伐五伐六伐七伐乃止齊焉宣王徵徐方之詩亦曰綿綿翼翼不測不克又何惇陣整旅之不能廢也夫左治其左右治其右六步七步之旅進不可不同心四伐五伐六伐七伐之擊刺不可不並力與夫綿綿以爲奇而使敵不測翼翼以爲正而使敵不克自帝王之時已然而書與詩載之未甞以爲恥後世之士乃獨恥言之豈非好名而不適實之獘哉蓋聞古之制陣其名不一有以三才名者日月星辰斗杓一左一右一迎一背謂之天陣丘陵水泉亦有左右前後之利謂之地陣用車用馬用文用武謂之人陣此三才之辧也有以五時名者春爲牝陣刀爲前行夏爲方陣防爲前行季夏爲圓陣矛爲前行秋爲牡陣劍爲前行冬爲伏陣楯爲前行此五時之辧也有以四獸名者使商人爲前兵象白虎使羽人爲前兵象武使徵人爲前兵象朱雀使角人爲前兵象靑龍此四獸之辧也有以五行名者水之直金之方火之銳木之曲土之圎此五行之辧也凡若是者因類制名固不可殫數而八陣之圗尢爲異同若所謂一方二圎三牝四牡五衝方六車輪七罘罝八鴈行是一八陣也若所謂金木水火土天地人又一八陣也若所謂車箱洞當金車一中黃土鳥云鳥翔火折衝木龍騰卻月水鴈行行鵝鸛天車輪地虎翼人又一八陣也紛紜異口其無定論如是至於天地風雲龍虎鳥蛇以是八物制爲八名兵家者流於此多歸焉則八陣之定論亦有在矣然是八物者亦信其所從名之當否耳考其根柢陣之所以八者自有所祖述蓋其法肇於黃帝具於成周而變化於諸葛孔明非諸葛孔明之獨能爲是也昔黃帝潛通八卦而建一都之法黙防九天而設三軍之制是以周公則而象之以九夫爲井四井爲邑四邑爲丘四丘爲甸四甸爲縣四縣爲都自九夫之井至扵四縣之都而得乎一都之法又以五人爲伍五伍爲兩五兩爲卒五卒爲旅五旅爲師五師爲軍自五人之伍至扵五師之軍而合乎三軍之制至於孔明則又上探黃帝之微意下采成周之遺法因而循之與道神之革而化之與時宜之而陣法備焉故其制爲八陣自九夫爲井而演之從橫皆八而有八八六十四陣者所以通乎八卦也立爲三軍自五人爲伍而演之周旅皆九而有九九八十一陣者所以防乎九夫也然則孔明之所祖述者可謂深且逺矣非與夫古人之精神心術流通爲一者疇能爾哉李興曰推子八陣不在孫吳木牛之奇則非般模謂木牛非出於般匠之遺其說誠是若求八陣於孫吳之書則孫吳之書固無有也是不知孔明之祖述在彼而不在此也愚故曰肇於黃帝具於成周變化於諸葛孔明之獨能爲是也嗚呼八陣之法黃帝旣以北逐獯鬻南平蚩尢戡黎於阪泉省方於崆峒底定萬國旁羅七曜周公旣以誅紂伐奄膺戎狄懲荊舒而孔明又以此平定南中響震關輔斬王雙走郭淮殺張郃以成鼎足之勢則其明效大驗已可見矣後世之言兵孰不欲得其遺法而師承之然昧其法者莫如晉之桓溫明其法者莫如唐之李靖此又不可不知也壘石八行行去二丈此其爲武侯之遺迹眞與僞皆未可知而桓溫幸僚屬之不識遽欺之曰此常山蛇勢也夫常山蛇者在兵法謂之率然擊其首則尾至擊其尾則首至擊其中則首尾俱至考之陣勢特曲直一陣勢耳烏在爲八哉且武侯所祖在黃帝周公而溫信於率然之說比之李興謂不在孫吳者尙或有愧故曰昧其法者莫溫若也唐太宗問李靖曰卿所制六花陣出何術乎靖曰臣本諸葛亮八陣法也大陣包小陣大營包小營隅落鉤連曲折相對古制如此及爲圗陣之夫驅馳於戎馬之間識兵形陣法者莫如太宗而靖有六花之制乃不知其所出必待剖諭明白而後悟則靖之於八陣深矣又非守其緒餘糟粕者之比也愚故曰明其法者莫靖若也𨿽然論其深妙固未易以立談判考其大綱則不過奇正二字而已蓋古之制軍合萬二千五百人而爲軍其爲伍者一千一百二十五其爲兩者二百五十十取三焉而爲奇其餘也以爲正四奇四正而八陣生焉是其分陣之數有奇有正也回旋九攢以象天四平正列以象地散渙邪直以爲風前大後銳以爲雲天地風雲四者陣之正也延邪綿直以爲龍蟠前合後開以爲虎翼彌蔓散洽以爲鳥翔回屈包羞以爲蛇蟠龍鳥虎蛇四者陣之奇也是其布陣之形有奇有正也天子上將居中而不動疑兵遊軍出沒而無常是其用陣之勢有奇有正也乃若陣行之疎陣戰之宻其人之列面之相向背之相承陣間容陣隊間容隊曲間容曲前禦其禦後當其後左防其左右防其右行必魚貫立必鴈行長以衛短短以救長回軍轉陣以前爲後以後爲前進無速奔退無遽走𨿽絕成陣𨿽散成行四頭八尾觸處爲首先動爲陽輕疾猛厲其勢險其節短後動爲陰持重固宻不動如山其倐忽幽闇神出鬼沒千變萬化而不可致窮則又所謂奇正之相生如環之無端者八陣之制如此然則爲今日計將欲誅不庭戡亂略可不務乎𨿽王者之兵鼓之以道徳徵之以仁義有徵無戰善師不陣也而其不幸有頑然不服者以是爲權謀之助非小補也嗟乎物不終靜故受之以動當純坤用事則陰疑於陽而飛龍野戰當大朴旣散則聖道並起而戎馬生郊則有力吞八荒爭截九有而生民之類騷然不寧黃帝於此順殺气以作兵法文昌以命將而又制爲陣法以貽後代豈得已者哉蓋所謂生道殺民威不軌而成文徳也而後世經生儒士爭非之並與孔明之祖述者黜焉一日乘以倉卒之變而有抗衝之事其將若之何然非黃帝孔明者旣以大繆而法之不守徳之不修專以嗜殺自封殖爲事者其爲生民之禍亦豈細故耶故鄭之魚麗鵝鸛魏之鶴列晉之三行楚之二廣二孟徒以逞一己之欲而挈赤子於肝腦塗地耳其得罪於君子不亦甚乎孔子所以不對衛靈公而孟子亦嘗辟善陣善戰爲民賊者豈非爲此等慮者哉夫仁義權謀後世不可偏廢一於仁義則拘而不通專於權謀則浸入於詐而無以自反於正區區之慮每及乎此故力陳武侯八陣之美以謹後世之武備而又辟魚麗鵝鸛之屬以發孔子爼豆之意焉

八陣圖說

範孫

夔州八陣之磧聞天下歷千有餘年至今存於峽口之江浦往時每過其下惑於傳聞於目擊終莫得其說今防恩從宦於此始得以暇日登崇臺而縱觀之臺髙而磧平累石粲然一一數之而無差於是推尋其意而爲之說曰陣法之大要方圎奇正而已爾武矦之法前爲八者八皆東向其勢直而方後爲十二者二皆南北向其勢曲而圓方者所以爲正也圓者所以爲奇也夫奇者正之餘李靖所論握奇文是也方圓相生奇正相救而陣法無餘事矣然則前爲八者八後爲十二者二何也曰此分數之法皆以八計之是以爲八陣也前爲八者八總而計之爲八八六十四後有十二者二總而計之爲三八二十四凡爲八者十一絕長補短而三分之以其二爲正而以一爲奇合爲八八矣古八陣之法其別凡八李筌陰經以爲常山之勢者是也武侯之法爲陣者一而已非古八陣也然而爲常山之勢者固自若桓溫之言近之矣若武侯之所以爲八者未知溫能悉之否也五人爲伍五伍爲兩萬二千五百人爲隊二百五十十取三而爲奇者古也武侯之法八八六十四爲正三八二十四爲奇是止一取三焉以爲奇則精於古矣夫奇正也方圓也陰陽也一而已矣方者其陰圓者其陽也前爲方者八八六十四後爲圓者三八二十四絕長補短大槪三陰而一陽其在易二陰而一陽爲震倍之四陰而二陽爲臨嗟乎武侯之意儻取諸此乎古者用奇之法或取於中或列於左右或伏於後處於中者李靖之握奇是也列於左右者淮陰侯與楚戰垓下之勢也伏於後則武侯之法司馬遷書言漢與楚決勝垓下淮陰侯自以三十萬當之髙帝在後孔將軍居左費將軍居右絳侯柴將軍又在皇帝後淮陰侯先合不利卻孔將軍費將軍縱楚兵不利淮陰侯復乘之楚以大敗史傳之紀軍陣未有詳於此者淮陰侯與髙帝絳侯柴將軍所居之軍正也孔費二將列於左右者奇也淮陰侯喜以弱致人故其爲奇者列於左右將佯卻而後勝武侯節制之師使爲奇而將出於左右者常匿於後以固其軍正兵旣有所恃而奇兵惟無出出將不可禦此司馬仲達之所避而終身不敢與戰也然武侯之法宻矣

五運六气論

王當

五運六气之說不見於儒者之六經而見於醫家之素問夫素問乃先秦古書𨿽未必皆黃帝岐伯之言然秦火以前春秋戰國之際有如和緩秦越人軰𨿽其精於醫其察天地陰陽五行之用未能若是精宻也且夫寒暑燥濕風雨者天之陰陽三陰三陽上奉之木火土金水者地之陰陽生長化收藏下應之而五運行於其間卽五行之化气也天數中於五戊居之地數中於六已居之戊巳土也化气必以五六故甲巳化土而居於其首土生金故乙庚次之金生水故丙辛次之水生木故丁壬次之木生火故戊巳次之此化气之序也地之三陰三陽亦五行爾獨有二五行之妙理也蓋木王於東火王於南金王於西水王於北而土王於四維戊附於戌而在幹已附於辰而在巽而未之對衝在丑故辰戌丑未寄王之位也未在酉南其卦爲坤其時爲長夏以其處四時之中呂氏月令謂之中央土此土正王之位也春木生火秋金生水冬水生木而夏火制金生气絕矣惟土王於西南然後以火生土以土生金四時之序循環不窮然火方王於午土遽王於未則火气必耗故君火以名其气溫而未熱相火以位與太陰同處未申之間奉君令以行暑气於是火不耗於土不屈於金故丙盛則庚伏此火所以獨分君相之位也天气始於甲地气始於子子甲相合命曰嵗立曰行四周而爲二紀天以六爲節故气以六期而爲一備地以五爲制故運以五嵗而爲一周運統一嵗於四時之表气分六位於一嵗之中風雨燥濕寒暑其應有其至有期然用以占焉往往不效非素問之無驗用其說者知常而不知變故也凡物理有常必有變𨿽天地之運動往來消息盈虛可以逆其必然者常也若其變則無所不至可知而不可必也嘗試卽其常而言之五太之運是爲太過其至先時五少之運是爲不及其至後時惟平气則不疾不徐其至以時大略如此火運上臨少陰水運上臨太陽木運上臨厥陰金運上臨陽明土運上臨太陰謂之天符木運臨卯火運臨午金運臨酉水運臨子土運臨四維謂之嵗防五太與在泉气同謂之同天符五少與在泉气同謂之同嵗防若是者其气和土運上見少陽金運上見厥陰謂之運刑夫若是者其气乖此皆五運之常也主气各居一步厥陰主初少陰少陽次之太陰陽明又次之太陽主終六位不遷客气與嵗推移子嵗太陽之水爲初醜嵗厥陰之木爲初疊相往來而少陽之气爲初乃在太陰之後半嵗以前司天主之半嵗以後在泉主之其大略如此若其情則有相得與不相得之分若其位則有順有逆相得者木火相臨火土相臨之類也不相得者金木相臨火水相臨之類也父臨子則順木居少陽之位是已反此則寒水居金位斯逆矣君臨臣則順君火居少陽之位是已反此則相火居君火之位斯逆矣此皆六气之常也及論其變則有正有邪於是有變有勝有復有欝有發有承當時而行者正也非時而行者邪也當時而行其退則爲變非時而行其至則爲勝其救則爲復抑而不伸則爲鬱鬱而怒起則爲發陵其所勝則爲滛極而必反則爲承假如太角之化爲啟折而變爲推拉太徵之化爲煊燠而變爲炎烈正化之爲變者然也少角木气不足淸勝而熱復少微火气不足寒勝而雨復邪化之正復然也寒甚而無陽焰是爲火郁而無淒淸是爲金郁抑而不伸者然也水郁而發則爲冰雹土郁而發則爲飄驟鬰而怒起者然也風滛所勝則克太陰熱滛所勝則克陽明陵其所勝者然也相火之下水气承之濕土之下風气承之極則有反者然也然摧拉之變不應普天悉皆大風炎烈之變不應薄海悉皆燔灼淸气之勝不應宇宙無不明潔雨气之復不應山澤無不蒸溽郁也發也滛也承也其理皆然凡此者其應非有其至非有期是以可知而不可必也其應非有則有不時而應者矣其至非有時則有卒然而至者矣是故千里之逺其變同者有之百里之近其變不同者亦有之卽其時當其處隨其變而占焉則吉凶可知況素問所以論天地之气化者將以觀其變而救民之疾也夫大而天地小而人之一身五行之气皆在焉天地之气有常無變則人亦和平而無災天地之气變而失常則疾厲之所從出也是故木气勝則肝以實病脾以虛病火气勝則心以實病肺以虛病此醫者所以致察儒者不得其詳也至於官天地理陰陽順五行使冬無愆陽夏無伏陰春無淒風秋無苦雨和平之气行於兩間國無水旱之災民無妖孽之疾此儒者所當致察醫家未必能知也素問亦略言之矣五行之精是爲五緯與運气相應有嵗星有畏星以察其行之逆順而占其吉凶然必由徳者福之過者罰之則是運气之和平而爲休祥有徳者召之也運气之乖戾而爲災眚有過者致之也𨿽然其說略而未詳吾儒之經則詳矣洪範九疇始於五行中於皇極終於五福六極聖人建極於上以順五行之用是以天下之民有五福而無六極有五福皆可以康寧矣無六極皆免於病疾此其道固有行乎運气之外者是謂大順成周之時嘗見之由庚之詩作而陰陽得由其道華黍之詩作而四時不失其和由儀之詩作而萬物各得其宜此建皇極順五行使民有五福而無六極之驗也是故素問方伎之書而洪範則聖人經世之大法也知有素問不知有洪範方技之流也知有洪範不知有素問儒者何病焉

封建論

栁稷

封建之法諸儒論之備矣其大端有二泥於古者以三代之制爲可復達乎變者以嬴秦之法爲當守𨿽有得失要非至論也夫天下之不可兼得者勢與權而已矣勢之重者則當損其權而不可假借以益其勢權之重者則當抑其勢而不可崇長以助其權二者惟人主得兼之而他人莫可使與在昔之明聖所以操握天下之大分而不可以告人者也彼所謂封建者或以王室之懿親或以公家之勲閥其勢之重固已貮於天子而蓋夫天下者矣乃列壤而君之官屬惟其所制戎賦惟其所徵刑賞號令惟其所施以勢若彼以權若此則彊與亂相成嫌與逼相屬求其奉法守分如周之伯禽漢之劉蒼者固不易得也王者制天下顧可僥幸萬一而恃之以爲久安之計耶余故曰二者皆未及其至也然則孰爲至抑求其無獘而已矣昔者舜之處象也使吏代之治而納其貢稅則優遊於冨貴之樂而無歉上之恩以浹而下之亂自消君之疑不生而臣之祿有終是非特因其不肖而爲之抑求其無獘而全之耳後世謂舜之處象因其不肖而爲之也抑求以不肖望其親爲嫌而卒乃陷其親於大惡而不能救周公之扵管蔡是也向使周公之於管蔡如象之於有庳則何至於殺之囚之降之也與其殺之囚之降之而不赦孰若不任以事之爲得也或者曰王者之封建蓋將公天下於同姓異姓之賢使各私其民而共戴王室也如舜之法則賢者無所施而周召爲棄材矣是不然方周公使管蔡之監殷也豈不以爲此吾之親而可依以無患者而管蔡之振振然良公子未聞有顯過者也而卒乃挾叛人連諸侯以危社稷夫人臣之惡莫大於叛逆而管蔡則爲之蓋匹夫無道惡止於殺人而王侯犯分必至於淩上其權與勢使之然者使象居管蔡之地又安能晏然而已耶周召之賢固所當用而用之必不爲國家之禍者然求之後世餘千百年如周之元聖者幾人如召之敬徳者幾人繼此復千百年吾知求一人而不可得也以千百年所無之一人而以之待千百人之人𨿽愚者亦知其舛也固必如周召之元聖敬徳而後可用如管蔡之中材則不可用而況如象者乎或者又曰三代之君皆古聖人也而爲法者此其獘何也是又不然蓋凡法之立而行之久也則一利一害出爲法之善者其利多其不善者其害大乘其後者乃斟酌其利害而更之而不能無獘也屢其後者又斟酌其利害而更之而亦不能無獘也屢更屢易而後知古人之得失而良法出焉是非知之所不及而謀之所未盡也勢使然也夫舜之法達權與勢而行之無獘者通乎此豈獨可與議於封建也哉

杜宇鱉令辯

宋羅泌

按諸蜀記杜宇末年遜位鱉令鱉令者荊人也舊說魚鳬畋於湔山仙去後有男子從天隳曰杜宇爲西海君自立爲蜀王號望帝徙都於郫或瞿上自恃功髙諸王乃以褒斜爲前門熊耳靈闗爲後戶玉壘峨眉爲城郭江潛綿絡爲池澤汶山爲畜牧南中爲園苑時鱉令死屍隨水上荊人求之不得至蜀起見望帝以之爲相後禪以國去之隠於西山民俗思之時適二月田防方鳴因號杜防以志其隠去之期一云宇禪之而淫其妻恥之死爲子巂故蜀人聞知皆起曰我望帝也杜甫每每起嘆所謂杜宇曽爲蜀帝王者據風俗通等鱉令化從井出旣死屍逆江至岷山下起見望帝時巫山壅江蜀地洪水望帝令令鑿之蜀始陸處以爲刺史號曰西州自以徳不如令從而禪焉是爲蜀開明氏秊號萬通生蘆保亦號開明時武都出五力士輔之開明子孫八代都郫九世至開明尙始去帝號稱王始成都自開明五世開明尙始立宗廟於蜀則猶在五帝時以今蜀記望帝逺記周襄王至鱉令王蜀十一代三百五十年當始皇時號蜀蘆子霸王夫始皇時蜀滅久矣史記言錯伐蜀蜀王開明拒戰不利退走武陽獲之樂史云在彭山縣則是張儀滅之也鱉水名也字一作鼈音別縣在牂牁集韻音幣而刺史乃秦官故王充劉知幾以子云之記杜魄荊屍爲妄鱉令亦作鼈靈墓在郫西五里【天隳人訛爲天回】

巴國考

王象之

山海經云西南有巴國又云昔太皥生咸鳥咸鳥生乘釐乘釐生後昭是爲巴人郭璞注云巴之始祖事寰宇記周武王伐紂巴蜀之蜀髳微預焉尙書牧誓云及庸蜀羌髳微盧彭濮人注云髳微在巴蜀巴之名已見於此巴志云武王克殷封其宗姬於巴爵之以子春秋魯桓公九年巴子請與鄧爲好荘公十八年伐楚文公十六年巴與秦楚共滅庸哀公十八年巴人伐楚敗於鄾又曰庸蠻叛楚楚莊王伐之七遇皆北惟禆鯈魚人實逐之杜曰禆鯈魚三巴今魚復縣也巴志云戰國時蜀旣稱王巴亦稱王巴志亦云周愼靚王五年蜀王伐苴侯奔巴巴爲求救於秦秦惠王遣張儀司馬錯救苴巴遂伐蜀滅之儀貪巴道之冨因取巴執巴王以歸置巴蜀及漢中郡

蜀國考

前人

按世本山海經揚雄蜀王本紀華陽國誌諸書皆言蜀之先肇於人皇之際至黃帝子意娶蜀山氏女生帝嚳後封其支庶於蜀歷夏商周始稱王者縱目名蠶叢次曰栢灌次曰魚鳬其後有王曰杜宇杜宇稱帝號望帝時有荊人鼈令死其屍隨水上荊人求之不得鼈令至汶山下忽復生見望帝帝立以爲相時巫山壅江蜀地洪水望帝使鼈令鑿巫山蜀得陸處望帝因禪位於鼈令號開明遂自亾去化爲防鳥故蜀人謂子鵑爲望帝自開明而上至蠶叢凡四千嵗自開明而下五葉有開明尙治立宗廟尙書牧誓所謂庸蜀者卽此也通鑑愼靚王五年巴蜀相攻擊俱告急於秦秦使張儀司馬錯伐蜀滅之貶蜀王更號爲侯後以其地爲蜀郡華陽國誌雲開明氏凡王蜀十二世

四川風俗形勝考

前人

利盡西海【秦司馬錯云利盡西海而天下不以爲貪】岷山之地上爲井絡帝以防昌神以建福杜宇之主以褒斜爲前門熊耳靈闗爲後戶玉壘峨眉爲城郭江潛緜絡爲池澤汶上爲畜牧南中爲園苑【河圖括地象】巴蜀廣漢土地肥美有江水沃野山林竹木蔬食果實之饒【西漢地理誌】地近秦雍風聲气習本自一家【西漢志】國富民殷寶貨無求於外【漢龎統說蜀先主曰益州國冨民殷戶口百里寶貨無求於外今權借以定大事】蜀有自然之險【晉書段灼傳】惟蜀之彊擁抱岷梁斗絕諸夏爲一方【唐王徽羅城記】蜀形勝之地也南控蠻蜑西搤戎羌【元徽之集】蜀地濶千里郡列五十城戶口至多士卒之眾可以揮汗成雨吐气成云【唐胡曽回雲南牒】蜀之爲邦天文井絡煇其上地理岷嶓鎭其域五嶽華山表其陽四凟汶江出其徼蕃衍三州土廣萬里固乾坤之靈囿【華陽國誌】蜀之爲國與巴同囿【華陽國誌引蜀志】井絡垂耀江漢遵流泉源深盛爲四瀆之首【同上】沃野千里號稱陸海【華陽國誌】靑城峩眉爲坤維之巨鎭【同上】秦定六國輙徙其豪俠於蜀【同上】其封值坤故多斑防文章君子精敏小人鬼黠與秦同分故多悍勇在詩文王之化被乎江漢之域秦豳同詠故有夏聲【同上】跨躡犍牂枕倚交趾【蜀都賦】緣以劍閣阻以石門【同上】演以潛泳浸以綿雒【同上】蜀之絲枲織文之富衣被天下【歐陽公喜雨亭記】神禹爲蜀人江漢爲蜀望【張兪上蜀帥書曰大江出蜀之西徼廼生於西羌石紐其地也故神禹爲蜀人江漢爲蜀望而明公之治滔滔江漢盡在土宇】民惟循柔喜文而畏兵【田況四蜀蕃夷圖序】蜀當西南陬曰輿坤【坤文爲臣故世有方正柔靜之士意者岷峨蘊精江漢時克生其人乎範鎭序】

蜀山考

前人

金陵隨筆云蜀人繪蜀山作六圖一曰峩眉去嘉峩眉縣百里爲六山之冣自白水寺登山初二十里有石磴可登又二十里多無路以木爲梯行三兩里方著實地又二十里有雷洞始到光相寺則峩眉絕頂其上樹木禽鳥多與平地異天气尢不同九月初已下雪應綿衣絮衾用盡而終夜燃火山上水煮飯不熟飰食皆從白水寺送上所謂光相錦雲天燈陰雪不見一曰靑城山中有六道宮丈人觀上淸宮爲最五宮觀皆在山之麓五里至上淸又至成都山則爲半山至大面山則爲山之巓大面山後卽老人村不可通矣一曰錦屏今閬州城南五山峙立江南如屏有浙間山川之狀有讀書巖乃陳堯叟兄弟讀書之地一曰赤甲白鹽在今防門灩澦之兩岸水流其中而兩山束之大率如蜀之門戶一曰劍門闗古所謂劍闗之險有大劍小劍之號往往山皆北向有劍鋒之狀而道出兩山之間有關使以司之一曰巫山今防州巫山縣之東十二峯不是一面生江繞此山周遭十二峯故人繪爲一圖爾

蜀水考

前人

四瀆惟江最大發於岷經防荊達揚而入於海此江之原也外自蜀而言江之外其水有七出於綿之神泉曰緜水出於什邡之章洛山曰洛水分流於永康之湔堰者湔水緜水自緜竹至紫巖山經徳陽洛水自什邡入雒湔水經導江崇寧九隴蒙陽亦入雒三水皆合於雒自雒經懷安簡資富順至瀘與江水防總曰內水發源於江油之淸川經緜潼遂東至於合曰涪水發源於沔之靑泥嶺經大安利閬果至合於涪水防曰嘉陵水發源於小巴嶺經巴蓬之伏虞西南以至於渠曰巴水出萬頃池經明通又至渠與巴水合曰渠水巴渠二水旣合經廣安新明至合於嘉陵涪水防以達於渝而江始大此七水與江別合之大略也若分流出夷中入中國以附於江者有三曰靑衣曰羊山曰馬湖靑衣出崍山經嚴道洪雅夾江而下羊山出鐵豹嶺經漢源至嘉定之南與靑衣水合入於江馬湖自夷都流至敍亦入於江又有出於郡邑之山澤者則自岷峨而下沿流以至於防不勝其眾其大者如盛山之萬頃池則釃流有四一入於渠三入於防惟漢水出嶓冡與江分流由漢金趨襄至江夏大別山始與江合此蜀眾水接連荊楚源流之大略也【眉山李序又按輿地記云洮州有禹貢西傾山後名西彊山吐谷渾主阿豺尙邦西彊山觀墊江源問於羣僚曰此水東流東有何咨由何郡國入何水也其長史曽何曰此水經仇池過晉壽出宕渠始號墊江至巴郡入江度廣陵防於海阿豺曰水不知吾𨿽塞表小國而獨無所歸使通宋獻其方物宋少旁豺爲澆河西傾之北則洮水所出北流入河】

山川形勝述【附】

彭韶

蜀之地南撫蠻獠西抗吐蕃上絡東井岷嶓鎭其域汶江出其徼以褒斜爲前門靈關爲後戶峩眉爲城郭南中爲苑囿緣以劍閣阻以石門而越負秦地大且要誠天府之國也揚子云益州箴曰巖巖岷山古曰梁州華陽西極黒水南流秦作無道三方潰叛儀兵徵暴遂國於漢拓開疆宇恢梁之野列爲十二光羨虞夏牧臣司梁是職是圖經營盛衰敢告士夫集記云禹別九州八曰華陽黑水惟梁州岷嶓旣藝沱潛旣道蔡防旅平又曰岷山導江東別爲沱漢地理誌言蜀郡湔氐道禹貢岷山在西徼外江水所出東南至江都入海過郡凡行七千六百六十里按岷山在茂州直西北最後蕃曰列鵞村其村有岷山山之右有嶺曰鐵豹則分水之上源也水二派其一西南入尖囊大渡河其一正南入溢村至石紐過汶川則禹之所導江也鐵豹一名羊防蓋夷語不同耳任豫益州記言江出羊膊嶺經甘松至灌千餘里是也大抵蜀之山近江源者通謂之岷山峯連崗屬千里不絕今俗謂靑城爲岷山者以此續記云凡曰岷嶓該眾山言也凡曰沱潛該眾水言也蓋蜀山之居左者皆曰岷山居右者皆曰嶓水出於岷者皆謂之江出於嶓者皆謂之漢或謂之漾或謂之沔出於江而別流別而復合皆謂之沱出於漢而別流別而復合皆謂之潛古今論岷嶓沱潛者眾矣然參差不齊莫得其眞者蓋由不知蜀山之居左者皆得爲岷蜀山之居右者皆得爲嶓而獨指茂州之汶山爲岷山金牛之嶓冡爲嶓隘矣今按左右之說別無考證而嶓冡又攺陜西玆以成都郡內山川之可名者紀焉井泉池石亦附於後成都周公禮殿聖賢圗考

元費著

至聖文宣王廟在子城內南門之東前漢文翁學宮故址後漢獻帝初平元年甲戌太守髙防【防音審俗誤爲眣】距今慶元戊午凡一千四年舊號周公禮殿殿制甚古低屋方柱柱上狹下廣與今異制左柱有髙防修學捨記凡三百四十二字其文紀漢初平五年按史初平止四年次年攺爲興平今尙云爾者豈是時天下方亂道梗不通或未知朝廷攺元爾殿有板龕護先聖像丘文播畫山水龕後有板壁黃筌畫湖灘丘畫今亡獨黃畫存殿之壁髙下三方悉圗畫上古以來君臣及七十二弟子像世傳晉太康中太守張収之筆収子載卽銘劍閣者也【東晉王羲之有帖問蜀守云知有漢時講堂是漢何帝時畫三皇五帝以來備有畫又精妙甚可觀彼方能畫者欲因摹取以廣異聞則此畫當在永嘉前疑非出於張収又按元丰郭若虛圖畫見聞志漢文翁學堂在益州昔經頽廢髙防復繕立圖畫古今聖賢之像及瑞物於壁抑東漢以前人物髙防時所作至收軰遞增益之歟】嘉祐中王公素命摹寫爲七卷凡一百五十五人爲成都禮殿聖賢圖紹興中席公益又摹寫於石經堂凡一百六十八人按續記可辧識姓名者一百七十三人今貌像宛然者一百四十九人僅存髣髴者三十一人姓名存者六十五人今仍紀續記姓名於左

盤古

伏羲

神農

蒼頡

沮誦

黃帝

少昊

髙陽

祝融

髙辛

堯

舜

禹

咎繇

稷

契

伯夷

防

湯

伊尹

傅說

太王

王季

太伯

文王

太顚

閎夭

散宜生

南宮括

武王

太公

周公

成王

召公

仲山甫

宣王

管仲

子產

李冰

老子

孔子

顏回

閔損

冉雍

冉耕【家語作冉有】

蘧瑗

冉求

端木賜

卜商

樂欬

仲由

有若

宓不齊

原憲

商澤

曽參

南宮韜【史記作南宮括】

公冶長

言偃

公西箴【家語作公西減】

顏髙【家語作顏刻】

公西赤

樊須

宰予

髙柴

任不齊

漆雕開

顏噲

冉孺

漆雕徒父【家語作漆雕徒】

榮旂【家語作榮祈】

澹臺滅明

奚容箴【家語作奚蒧】

琴牢

廉瑀

施之常

公伯寮

秦商

秦非

後處【家語作石處】

石作蜀【家語作石子蜀】

邽巽【家語作邽選】

巫馬施【家語作巫馬期】

防潔

梁鱣

燕伋

孔忠

商瞿上【家語作商瞿】

鄭國

曹防

公晳哀【家語作公西哀】

壤西赤【家語作穰駟赤】

顓孫師

原元籍【家語作原子籍】公肩定【家語作公肩】

漆雕哆【家語作侈】

曽防【史記作蒧】

公孫勾玆【家語作公祖玆】

步叔乘

左人郢【家語作左郢】

顏無繇【家語作無由】

司馬耕

顏祖【家語作顏相】

申儻【家語作申績】

秦祖

伯防

顏辛

鄔單【家語作懸亶】

叔仲防

公孫龍

冉季

秦冉

公良孺

狄黒

蕭何

張良

叔孫通

陸賈

漢文帝

曹誼

文翁

漢武帝

董仲舒

公孫

倪寛

司馬相如

王吉

蕭奮

戴勝

匡衡

王尊

李彊

荘君平

劉向

揚雄

漢光武

鄧禹

張堪

張湛

桓溫

劉平

鐘興

第五倫

廉範

班固

黃昌

種暠

馬融

李膺

髙防

陳寔

服防

陳紀

鄭

諸葛亮

龎統

董和

費詩

譙周

鐘繇

王肅

羊祜

張華

杜預

王濬

夏侯湛

喬智明

範廣

王尊

謝安

桓石防

楊祖識諡議

宋遊桂

故知遂寧府童川楊公卒蜀之士君子交相弔哭皆失聲門人相與私諡曰樂行先生先生之道齋心服形修之杳冥發於言動施之家以及於居官爲政皆本乎齋心之學自其先世率以文行相承抱負奇崛恬黙然守道祖回光先生父靖安先生蓋三世至樂行優遊饜飫玉潤金聲徳气所鐘動中武象其爲人和而不流中立而不倚庸言之信庸行之謹不怙上以陵下不由下以援上正已而不求於人其事親冠帶而養居家治官喜怒不形於色敎其子以其平居不以言素髙於文棄之而專篤於行通達於天下之故而泯然常若不足以發年已七十才得一見人主雍容衝洽有大臣之言老爲童顏居若處子望其容貌使之意消樂行雲者取孔子孟軻之言名之也孔子曰知之者不如好之者好之者不如樂之者所謂樂者此也孟子曰居天下之廣居立天下之正位行天下之大道得志與民由之不得志獨行其道所謂行者此也先生位不副其徳然樂乎其所自樂行乎其所得行稱斯諡矣桂誠不敏無以議先生然竊以爲先生之樂行其發見於英華者似曽子曽子曰君子所貴乎道者三動容貌斯逺暴慢矣正顏色斯近信矣出辭气斯逺鄙倍矣是言也先生有焉先生諱祖識世孫其字也桂以誘生出先生之門敢以斯議合門人爲諸如右銘諡皆刻之碑傳於世

全蜀藝文志卷四十八

欽定四庫全書

全蜀藝文志卷四十九

明周復俊編雜著

卽位告天文

漢先主

惟建安二十六年四月丙午皇帝備敢用牡昭告皇天上帝后土神祗漢有天下歷數無疆曩者王莽簒盜光武皇帝震怒致誅社稷復存今曹操主兵安忍戮殺主後滔天冺夏罔顧天顯操子丕載其凶逆竊居神器羣臣將士以爲社稷隳廢備宜修之嗣武二祖龔行天罰備𨿽否徳懼忝帝位詢於庶民外及蠻夷君長僉曰天命不可以不答祖業不可久替四海不可以無主率土式望在備一人備畏天明命又懼漢邦將湮於地謹擇元日與百寮登壇受皇帝璽綬修燔瘞告類於天神惟神饗祚於漢家永綏四海

與羣下教

諸葛亮

大參署者集眾思廣忠益也若逺小嫌難相違覆曠闕損矣違覆而得中猶棄敝蹻而獲珠玉然人心苦不能盡惟徐元直處玆不惑又董幼宰參署七年事有不至至於十反來相啟告茍能慕元直之十一幼宰之殷勤有忠於國則亮可少過矣又曰昔初交州平屢聞得失後交元直勤見啟誨前參事於幼宰每言則盡後從事於偉度數有諫止𨿽姿性鄙暗不能悉納然與此四子終始好合亦足以明其不疑於直言也

諸葛武侯廟古栢文

段文昌

是艸木有異於艸木則靈武侯祠前栢壽千齡盤根擁門勢如龍形捨碧太空散霧虛庭合抱在於旁枝駢梢葉之靑靑百尋及於半身蓄風雷之防防攢柯垂陰分翠開明忽如虯螭向空爭行上承翔云孤鸞時鳴下蔭芳苔凡艸不生古色天風蒼蒼泠泠曽到靈山老栢縱橫亦有大者莫之與京於惟武侯佐蜀有程神其不昏表此爲眞斯廟斯栢實播芳馨

誡子元膺文

僞蜀王建

永平二年漢州什邡縣獲銅牌上有六十二字建嗣子更名元膺字昌美符銅牌膺昌之文建以元膺年少權重命文士爲文誡之曰

吾提三尺劍化家爲國親決庶獄人無枉濫恭儉畏愼勤勞慈惠無一事縱情無一言傷物故百官吏民愛朕如父母敬朕如天地汝𦇤褓富貴不知創業之艱難更汝之名上應圖防勿驕勿矜勿盈勿忌惟敬惟誠惟謙惟和內睦九族外安百姓赤心待羣臣恩信愛士卒刑罰人之命也無徇愛憎姦邪國之賊也無信才構絕畋逰之娛察聲色之禍然後能保我社稷君我民臣吾蚤莫戒朂恐汝遺忘當置於几案出入觀省

下蜀國教

孟知祥

取威定霸乃公侯權變之方捨爵防勲乃皇王敍酬之典其或兵屯萬旅地廣三川周環列國之山河奄有全蜀之封部儻不從權而徇眾則稽錄效以報功今稟命於中朝得專制而行賞但念承世家之餘慶受旌鉞之殊榮自領成都於玆半紀窮奢極侈固斷意而不爲講武教民在安邊而有作往歳方勤述職務保永圖不幸諸藩構成深隟此際主兵將帥爭陳排難之功運防兵僚咸展出奇之略因興武旅分蕩渠魁累破竹以焚枯連開疆而拓土其次諸司奉職庶吏推誠咸著勲勞豈忘奬答一昨聖上以顯分忠佞遂降冊封礪嶽帶河銘大君之異寵輅車珠冕表列國之殊榮仍示優崇俾行墨制上自屏藩之任下及州縣之官凡黜陟幽明許先行而後奏自可保不僣不濫之典賞立功立事之人必無患於不均庶有覬於允當布告遐邇咸使聞知

錄民詞【按此爲張忠定公詠作】

宋阮昌齡

景徳三年秋九日蜀民康平上欲天下皆如蜀也遂召我公以歸將行僚吏儒士洎外學之人咸發謌詩以稱道盛徳而民吏謡頌無以上達屬邑吏陳畱阮昌齡錄其民詞以獻

國無忠貞遐僻孰禦治非禍亂英雄孰覩順賊始平焚溺無主帝聞憫然曰公汝處公不宿命臨機威撫若潦而暘若旱而雨若饑而哺若嬰而乳氛沴廓淸余梟尙翥元戎矜功沈吟翫侮公气如虹言發樽爼膽肝四落再造蜀宇廻車未停賊熾復舉賢臣疊治秦豎孰愈公在雍都帝憂密諭捧詔秣馬足不入戶炎風劍山五日而度公之來屍一從舊矩公之至日衙從云委旦驅暮警執刃挾矢公曰自疑民疑何弭擯而去之權震千里公至之始獄不容質躬詢親決百不畱一禁幸塞姦削枝從實以今方舊年不及日僣闕遺則五門三閾朝西承天規號弗革公爲偏署州郡之式盡革舊制以斷民惑玉壘之西禽戎獸夷公爵其帥誠而禮之刻已削俸以懷以綏萬里凶醜縻之軒墀翹翹錯薪歳貢霧臻文翁逺矣蜀秀無聞公薦其三【張及李畋張達】翩然淩雲企慕承化儒風大振大會舊規革偃波馳公曰頓拒民其怨咨萬眾所集必布姦欺首罪一夫路無拾遺西戎之利星精月駟舊貫峻嚴千不一至公寛其法鵝聨鱗萃蜀蠶奮種葉價日聳公教種桑廕疇庇壠歳不外求懽聲四踴豪居大宅覆溝侵陌輪蹄梗蔽姦宄遁匿公直舊繩廓然四辟周伯麗天帝億宋年訛言勃興咫步萬傳公誅狂魁風淸兩川公醼賔友弗皷弗鐘奕棊排星鳴弰疊鋒爾威爾暇權在其中公歸內署弗跣弗寐夜息晝行集寅衙未必躬必親孰敢懈易蜀腰川頭春酣玉柄妙音俊毫惠黠修整公堂蕭然鏈眞弔影雷足蹄金盜機眉鍼奇名怪狀水陸之琛宮室罄然左書右琴無私於身不欺於人卑髙無間毫纎必均逰之如海視之如春吾不知其仁我用旣給我倉旣溢子孫孝悌牛羊蕃息刑不橫及吏不相賊吾不知其徳言發座右事在逺夷法成筆下名行九圍從權約制不間洪微吾不知其機賢愚必察親酬一平見始窮末罄理盡情若有鑑水若經權衡吾不知其明曰帝有詔公拜以愉爰膏其轄爰飼其駒曰鰥曰寡晨不俟夜胥立泣俟縶公之馬曰童曰艾昬不俟晨驚呼踴走招公之轅有曰弗可虛席黃扉彼濟天下我亦隨之兩康吾蜀公豈弗思公馬旣逸萬涕交頥願繪神姿願葺生祠靑山碧臯願畱兩碑

錄二叟語

何耕

立春日通天下郡邑設土牛而磔之謂之班春所從來舊矣其說蓋微見於呂令而詳於續漢禮儀志大抵先王謹農事之遺意也成都大都會自尹而下茗漕二使者之治所在焉將春前一日有司具旗旄金皷俳優侏儒百伎之戱迎所謂芒兒土牛以獻於二使者最後詣尹府遂安於班春之所黎明尹率掾屬相與祀勾芒環牛而鞭之三匝退而縱民磔牛民讙嘩攫攘盡土乃已俗謂其土歸置之耕蠶之器之上則蠒孳而稼美故爭得之𨿽一丸不忍棄歳率以爲常紹興丙子余往觀焉見二叟立牛側一叟撫牛而嘆曰是孰象似汝孰丹堊汝孰引羣吏爼豆而羅拜汝方旗旄金皷俳優侏儒百伎之戱雜然而前陳以導汝至此而空一府之人以觀汝也不亦榮而甚可樂歟俄而挺者競進擊者交下而汝始碎首折骨矣噪者奪者負者趨者而汝始蕩爲遊塵散爲飄風矣嗚呼悲哉今夫富貴之家髙明之門倚勢而怙寵役物以自奉噓吸生風雲叱吒爲雷霆偃然自以爲莫已若也有不似玆牛之始至者乎及其權移而運去大者隕身赤族小者觸刑抵罪𨿽三尺孺子莫不聞而哀之有不似玆牛之旣磔者乎吾悲夫禍福之無常而慶弔之相躡於俛仰之間也吾又悲夫造物者之戱人胡爲而至斯極也吾是以嘆一叟局局然笑曰子何言之陋耶是安從生自土而爲泥自泥而爲牛土不知其爲牛也自牛而遭磔磔而復爲土土不知其爲牛也彼旣不知其爲牛矣則𨿽象似之丹堊之爼豆而羅拜之與夫旗旄金皷俳優侏儒百伎之戱迎而致之空一府而觀之彼且何榮而何喜乎哉彼旣不知其非牛矣則𨿽擊之碎之敗之有之彼且何懼而何戚乎哉牛固無所喜慍而世之人方且認外物以爲已有其未得也挾術用數以致其必來而其旣去則猶殫智極力以幸其少畱也可不爲之大哀乎其有愧於玆牛多矣而造物者初何與焉莊子曰適來時也適去順也安時而處順憂樂不能入也子無庸嘆嘗試以是觀之餘竦然異其言追而問之若何爲者也二叟皆不告而去余歸而錄之蜀固多隱君子哉

全蜀藝文志卷四十九

欽定四庫全書

全蜀藝文志卷五十

明周復俊編雜著誄

哀辭祭文

弔紀信文

唐盧藏用

維年月日某官名恭弔漢忠臣將軍紀信公曰皇綱圯兮帝紐頽王風悲兮霸道衰天運促兮周以復秦徳棄兮漢業開何項王之贔屭作驅除於云雷豈淵海之飛蕩資防山之偉才於是左契歸楚羣雄奉職皇矣漢祖獨負其直矧滎陽之圍城兮旣孤而逼偉將軍之天誘兮矯奪其識彼見危而授命兮亦各有時考振古以爲觀兮罔恢帝基感將軍之憤兮壯大義之在玆仰前修以砥節顧車廻而馬遲嗚呼身旣焚兮業旣昌楚歌絕兮漢道光君不旌兮史不揚功不錄兮歿不傷奄孤墳以載葬抑千祀而爲荒皇周敷訓兮澤及枯胔伊予寡徳兮忝宰玆地奉宣嘉猷兮懼屍厥位思將軍兮允忠且義托神交於萬古兮實獲心志乃斵石於他山兮式幽墳以昭賁詞曰攝提貞兮奉揚仁風跋渉艸莽兮祠弔紀公善彼勇兮殺身爲忠九原不作兮予將焉同金石刻名兮千萬歳魂魄光烈兮爲鬼雄

白雲先生張少愚誄

宋蒲氏芝【少愚之妻】

髙視往古哲士實殷施及秦漢餘烈氤氳挺生英傑卓爾逸羣孰謂今世亦有其人其人伊何白雲隱君嘗曰丈夫趨世不偶仕非其志祿不可茍營營末途非吾所守吾生有涯少實多艱窮亦自固困亦不顚不貴人爵知命樂天脫簪散發眠云聽泉有峯千仞有溪數曲廣成遺趾吳興髙躅疏石通逕依林架屋麋鹿同羣晝逰夜息嶺月破云秋霖灑竹淸意何窮眞心自得放言遺慮何榮何辱孟春感疾閉戶不出豈期遂往英標永隔抒詞哽噎揮涕汍瀾人誰無死惜乎材賢已矣吾人嗚呼哀哉

張愈字少愚益州郫人祕書郎辭官歸隱居靑城山白雲谿杜光庭故居六召不應性樂山水遇有興𨿽數千里輙盡室往遂浮湘沅觀浙江升羅浮入九疑買石載鶴以歸杜門著書未就而卒妻蒲氏名芝賢而有文爲之誄云

樂善郭先生誄

楊天惠

孟子論士以爲入而獨善其身則仁義忠信樂善不倦出而私淑諸人則孝弟忠信誨人不倦如此人者蓋古之所謂天民君子而今之所謂鄕先生者也以余觀於樂善先生豈其人耶先生諱某字長孺自言本虢叔後虢與郭聲相似故轉爲郭其遷徙入蜀初莫詳也今爲成都人曾祖諱某大父諱某世以晦徳相光迨皇考益力學爲文詞知名於鄕先生幼讀父書盡傳其學皇考蚤世先生執防如成人喪除猶有餘戚奉母夫人極謹身率妻子約衣觕食操井臼以養無懈時間遇親疾輙憂恐緼火結帶晨夕侍不去疾平乃已先生家居陋甚然徒步出入裏閭人望之常辟易其耆壽以先生篤於親故多遣子弟持脯幣助給太夫人滫瀡裘葛費先生得之不以一錢私妻子悉歸親所數奉甘脆美好物親欲必供未嘗以有亡爲解親沒先生哀毀骨立畚土成墓廬其旁三年遂菜食終身先生鮮兄弟獨從兄存尢困憊先生輟食飲饋之比其疾革有老父穉女在先生趨告之曰兄母憂某能爲兄身任之卽日迎館於家旣辦喪與葬竟奉其父如父已歿送如禮撫女如子已長聘以時異時先生從祖父母及叔父母皆無後委棺客土先生傾所有舉四喪葬髙原春秋奠享必及無闋舅有孤兒體下不立先生攜歸敎畜爲娶婦有子母黨之祀賴以無絕先生气體夷粹侃侃似不能言遇人無貴賤磬折下之然其中端挺不倚終日劇談無駁雜戱慢半語故鄕人之善者親附其不競者尊憚之平生惟好書無他嗜丹鉛防勘筆不去手自經史百氏之書浮屠黃老之教下曁陰陽地理醫卜之藝吐納煆煉之術皆研盡其妙有易解十卷書解七卷老子道徳經解一卷三敎合轍論【闕】捲蔬食譜一卷歌詩雜文十卷以爲立身揚名莫如孝作孝行圖守節髙蹈莫如隱作髙逸圖善惡之應猶影響作陰徳雜證圖各爲之論述傳於其徒時朝廷設八行科求篤實尢異之士鄕老喜相語曰吾裏有人矣於是合千百人狀先生美行於縣於府以卜數府縣以禮延置鄕校將薦諸朝會先生病卒年若干實某年月日也娶張氏生一子某登上捨第二女未嫁以某年月日葬某鄕裏其友人楊匯曰自古賢者歿有易名請諡曰樂善先生而東蜀楊天惠誄以文之凡先生之獲於人者其斯而已矣顧不已薄哉然以聖可爲子而彊爲善頗能自將要必能起其家者則天之報先生其亦奚薄哉誄曰

嗚呼先生肫肫於食貨而安矻矻於爲善而樂若猶可及然至其用貧以裕子而親以施於人而我皆無憾焉是不可及已弱無固壯無專老無在死無餘此元次山所以哀紫芝者顧某於先生亦云嗚呼先生其果可以戒塗之滛佞也夫其眞可以配古之卓行也夫

房季文誄

前人

季文房氏名彪曾祖諱某父諱某偕以邁徳爲成都聞家自予假館於其家園季文從予學文最開敏有精識然不樂效書生作應用之詞尢羞與鄕校少年伍予曰子親之髮垂領矣日望子速化叵若何季文蹷然起爲一再試學官皆異等後三年訪予於郫文益工行益峻潔又一年從予府城之客捨則勝言翛翛逼人予曰子何自得此季文曰彪比師耆而友謙之二子皆大士也請介以交於先生予曰固願之然恐難致耳季文曰彪能致之居有間二子不來予問故於原父原父曰前【闕】日季文死矣某拊髀嘑失涕實某年月日也於是其母若兄將以是歳月日葬之某鄕某里而乞銘於予予弗忍銘也故誄之以遺之季文妻某幾歳誄曰

予頃疑仲尼聖之盛也頗遺恥於少賤旣老而後集成六經怪子云賢之尢也仍竊悔於少作蓋晚而後覃經顧【闕】子廼交臂於壯齒而童烏驟談於稚齡斯已奇矣然造物者【闕】旣其實而司命者忍復隕其英吁嗟季文子予無以唁若矣請問諸泱漭之庭

寜魂辭

張商英

熙寜元年六月壬戌有星隕於張氏之宅是夕也予兄殿中侍禦史次功卒明年二月乙酉葬於雙流縣之甘泉鄕從父塋禮也兄敏悟出於天稟弱歳通五經善綴文是時祿寺府君自三江之新穿徙居於江原之金馬有鄕先生號爲碩儒次功就學歳余曰才有餘而道不足不可以爲吾學府君異之以一壥購書千餘卷資其讀次功閉戶刻苦力學或半歳不識肉味年十八鄕書送至禮部後五年爲解頭遂釋褐調南平決曹掾非其志也乃嘆曰大丈夫進無竹素之功退無千古之名何以出人益發憤而大窮古人之道胸中所蘊淪滃渤而不能自禁於是溢爲文彩頃刻千字感槪以吐其憤浩蕩以快其思曠達以疏其情淸苦以斂其气至於時之理亂民之利病曉然洞見其本末而計謀識慮常在人意之表前後封章十餘上諸公聞其名以賢良方正科薦者五六人以臺諫館閣薦者數十人自南平更典秭歸獄遷襄州谷城縣令攺東觀卽監閬州稅遷祕省丞太常博士今上卽位遷田曹員外郎以近臣薦其鯁正有先識之明擢爲殿中侍禦史正色言事不顧時忌方將大出所有以澤當世不幸以憂去職感疾而卒嗚呼次功之名暴於天下之耳目播於多士之詠歌記錄其章疏議論藏於祕府其文章流落溢於好事者之巾箱其始終大槪具於予之行狀今其葬也內不瘞志而外不掲表次功之名亦可以萬世矣故爲辭以寜其魂辭曰

遵邑門以西出兮蓊莽乎甘泉之野甓九壤而爲室兮閴密乎黝無晝夜慨俊邁之永息兮逐霜筌而奄謝遺紛垢以探兮杳未窮夫上下斂淸气以歸藏兮賁轜車而曉駕感湔流之噫咽兮抱遺恨而東瀉鴻靈澒其罔物兮遞有無以更化惋人世之飄遊兮孰悲咷之自暇砥才刃以反戕兮彎智弧以卻射甘大患而役形兮髙不覩夫太華修途邈其無隩兮驥足憊而莫跨大空蕩其亡隈兮鴻羽摧而已下旣明哲之是畀兮胡壽年之弗假防涼宗之薄祐兮踤百罹以予嫁蠧五內以寸裂兮涕浪浪而橫灑涕與血盡兮可柰之何伊人往矣兮遺我實多犖犖伊人兮其儀峨峨冠姬服孔兮躪雄蹈軻安貧力學兮一志無他晨炊不紹兮恬事弦歌鸞鶱鶴翥兮匪駕匪鴚躟馳防眎兮弗防【莫佳切】弗蹉劊譎詭兮相謬訛柄停浩气兮防斟太和捨塿躋衡兮去潢泳河鏜韶嗄鄭兮掐蘅刌莪雄文煥爛兮乾象森羅武庫抽鐍兮霜寒萬戈突爲層崖兮漲爲巨波呼號蕩海兮獰蛟戰鼉堂堂勁气兮不撓不阿孤篁挺節兮危松擢柯狒唇狐貌兮毅然詆訶豪焰浡浡兮靑穹上摩妙齡升冠兮俯陟賢科扼居下僚兮珠潛於蠃嗤誚彼已兮胡食其禾捐生取義兮感嘆汨羅忠憤自許兮沽求則那皂封瀝血兮志念時屙議論端確兮不燐於磨如廣指的兮如乘診瘥名擅海內兮價重鑾坡晁劉大對兮勇過廉頗安能俛首兮塵壒婆娑熈寜之主兮軒道虞徳寤寐正人兮心虛席側濯濯羣公兮推挽先識僉兪允諧兮超寘言職霜簡稜稜兮豸冠觺觺言行俱危兮不訐不愎綱愔髙造兮曩謂司直髙步跨古兮烈無難色抉開肺腑兮揠出丹臆寜同江葦兮漩止濤逼渾首可殊兮語不可黙一軀胡卹兮誓於報國囊裝靡釋兮日傒南殛虎嘯於山兮貆匿於棘皁雕戛云兮鴞鵂攛翼旦聨寶珂兮伏覲宸極一言感悟兮天衷太息隆棟鉅礎兮行睨厥力謂可近侍兮獻替失得奫奫素畜兮臯夔益稷匪徒藻翰兮鈒繪紩織方圓設施兮大噦悃愊如丹伏蒲兮如藩批敇噓吸淳風兮薰沐動植挹淸浣污兮拄彊防踣布序萬曜兮躔南捨北昴暈潛白兮衝妖喪黑防忸勍虜兮扱衽匍匐沒煙爲疆兮朱耶就纆志遙噐邈兮皎皎不惑車擊輠摧兮蘭燔香熄笑言在耳兮音容或或於庭於墻兮誕謾莫測嗚呼哀哉母垂白兮子勝裳死者佚兮生者傷慘聚首兮號素堂哀聲苦兮白晝黃魯而存兮智而亡天乎何辜兮遘此不祥感神祗之不妥兮畏山嶽之摧岡駟黃螭以仚舉兮愬予懷乎彼蒼彼蒼祕其防造兮湣予心之搶攘假宵夢以諄諭兮漏靈機之茫呀九閎以洞辟兮進予趾乎玉廂曰地行之泯懵兮徒紛紛其吾殃三才剖而殊體兮吾獨宰乎陰陽蒸和融潤兮噴燠呵涼六气欲葉兮三辰欲光元精遺以墮世兮孰吾弼而還相豈而世之寶才兮吾固亦珍乎畯良忽形開以寤興兮諒神理之不荒茍詰施於善惡兮奚顏短而跖長嗚呼哀哉維昔吾考兮志操逸羣顚沛於善兮革家以文質衣而餼賔客兮市田而購典墳門惟蓬茅而賢轍常滿兮廩乏甔石而義聲四聞肆吾兄之肯構兮爲時卿云擥芳桂以飄纓兮釋南畝之耕耘嗟人事之反覆兮何變故之糾紛天澤方連於星驛兮薤聲已咽於鄕枌悲予才之短耗疎促兮其曷以就先志而嗣淸芬念獲終於正命兮予又烏能效宋玉之招魂嗚呼哀哉世衰俗薄兮仁義不施機功競騖兮化爲澆漓已矣乎長往兮蛻去如遺歸如返寂兮又奚其悲戢收精爽兮隱於大儀嫓元朴以長存兮縱陵谷之攺移勿降爲賢人哲士兮憂患生於有知勿瑞而爲騶虞鸑鷟兮嘷豺狼而噪鳶鴟勿秀而爲紫芝朱艸兮山艸占春以離離勿堅而爲黃金白璧兮繞指耀鋼而誇功矜奇嗚呼噫兮萬古有畸不知其人兮視此哀辭

祭王岐公文

範鎭

維鎭與公官事多同若一臂交常相依從公進於用鎭退居窮罙十六年公譽自充方遂平生奄忽以終自予退居人事隔絕侍從常僚不復通謁惟公每歳遇上元節置酒開罇笙歌間【闕】道應【闕】窮歡【闕】悅自顧耄耋

年七十八茍在人【闕】能幾日月今公此【闕】

所恨【闕】劣不能酹別

祭李舍人文【大臨】

前人

惟靈諒直果敢著於平生於朝盡忠於人盡誠伊余與公自幼相從【闕】景祐中朅來之東同年登科四紀於今白首一節金玉其心近【闕】去冬詩筒見貽三老唱酬歡如塤篪江山之興共得其時余𨿽勉招計方覽窺凶訃之來肝腸摧悲潁昌寓居道逺人疲遣致薄奠公其鑑之

祭範蜀公文

蘇軾

嗚呼仁宗在位四十二年畦而種之有得皆賢旣歷三世悉爲名臣今如晨星存者幾人孰如我公碩大光明導日而升燦焉長庚死生契濶公獨壽考天實耆之以殿諸老二聖嗣位仁義是施公昔所言略行無遺維樂未和公寢不寧樂成而薨公往則瞑凡百君子願公無極胡不萬年以重王國責難之忠愛莫助之嗟我後來誰復似之吾先君子秉徳不耀與公弟兄一日之少窮達不齊歡則無間豈以閭裏忠義則然先君之終公時在陳宵夢告行晨起訃聞先友盡矣我亦白髮聞公之喪方食哽噎堂堂我公豈其云亡望公凜然猶舉我觴

同前

蘇轍

公之少年初以賦鳴挾防以東气和而平微見圭角人人自驚宋氏伯仲典司眾盟見公所爲屣履以迎自毀其文以致公名士滿太學莫之敢爭公之中歳始以諫起堯老將傳未有立子羣公欲言以目相視公獨發之自詭以死帝知其忠始怒終喜復有繼者實蹈公軌公亦自信卒老言事公之末年終以節聞國有蟊賊當之以身力言不從遂致爲臣開門接士不怨不憤羣枉旣消眾屈當伸有欲援之同撫我民公笑稱病誓不復振凡世之人有一於是翹然自名足以爲貴公有其三豈不卓偉位𨿽顯融有不盡忠崧隗之間潁潩之側有廬可安有田可食顧惟平生篤志鐘律樂成旣上疾亦告革嗚呼昔我先人公蚤知之白首相歡往事莫追軾方在朝公舉諫官卒以獲罪初無一言轍來自東復館於門曾患之不卹而惟義是惇今共云亡無復斯人

代趙端明祭範蜀公文

馮山

大賢於人景星鳳凰不出則已出則爲王者之嘉祥有目者爭先覩之爲快及其不復見也識與不識共惜乎人之云亡方公妙齡起於華陽風流文彩相如子昻及爲從官而慷慨論議揚雄李固不足以比方使中州之豪傑視蜀靑衿之子而不敢詒慢者由公爲之主張白首玉堂而不自如聊卒歳而徜徉先請老於耆年遂濯纓於滄浪踵越相之遺風輕二疏以粃糠方元祐之訪落登耆明而贊襄凡天下之大老雜遝至於廟堂詔書旁午而不起乃引禮以抗章完始終而無虧孤髙岌如太行衮繡在前而弗之顧獨友乎仲元與蜀莊嗚呼未老而歸數十年流軰零落者殆盡而公方傲睨乎林泉忽新樂之方上梁木壞於璧田乾坤倐其安往騎箕尾而上天其不發爲卿云甘露以輝潤乎萬物則將結爲精金美玉而發見於山川悲夫自昔登門屬居某後束書從師公則誨誘義兼姻婭子捨維友宦逰窮年去徳滋久謂言於公當享上壽杖履從公志或可就云何一別遂不我有我欲哭之天髙地厚人亡師表國失耆舊江漢竭靈岷峨隕秀千里致奠豆肴巵酒言出涕隨公其聞不

代許內翰祭李侍制文

前人

維公金馬碧雞西南之珍奮起江漢儷蹤淵云秉筆立朝嫓詞皇墳熈寜之初英彥鳬藻孰不紆余以自襮褾公獨守官不少低繞拂衣西還便欲請老岷山之前有田一防圖史自適樂全乎天嗟予鼎來異獲親賢須公疾間當奉周旋云何不淑館捨是捐嗚呼性命之理在公已通昔生非有去亦無從公𨿽偃然人則懷公一罇一奠聊與人同

祭寶月大師宗兄文

蘇轍

轍方志學從先君子東遊故都覽觀藥市解鞅精舍時始見兄頎然如鵠介而善鳴宗黨之故情若舊識屈信臂項閱歳四十性直且剛纎惡不容與人盡言口如病風惟我兄弟不見瑕疵行有利病勢有隆污始終一意不爲薄厚交逰之間蓋未始有昔我之東師則有言逰宦如寄非可久安意適忘歸憂患所由亟還於鄕泉石可求我志師言未返而顚師亦不待與化俱遷遣舟與榮萬里來訃開紙失聲悔恨無所彈指西望夘塔旣成臨絕之言求我以銘自我竄逐憂病相襲緝綴淸風得一忘十追懷曩好徒有此心心則不忘而病未能收淚語舟歸酌流水一生一死誠則無已

祭白帝廟文

何逢原

白帝子陽氏維公孫生於西方扶風茂陵恥臣新莽擊滅宗城遂據益州帝其民人四七之際赤伏再興十二爲期殄我金行背城以死允也國君異安樂公防邦保身扞關之顚巋然古城廟食其中威靈具存旄頭法駕禦如羣臣環佩結裾繪畫錯陳遐想盛時文物聲明蠶叢魚鳬豈帝之倫我懷英風酹以斯文休哉白帝千古益尊

祭漢先主昭烈皇帝文

明獻園

維洪武二十四年歳次辛未十二月二十八日敢昭告於漢昭烈皇帝漢丞相諸葛忠武侯曰龍興雲從君明臣良曠千載而一遇何會合之不常曰若稽古實惟成湯三聘莘野承筐是將咸有一徳革夏爲商歷嬴秦而兩漢孰能襲其遺芳偉中山之帝冑當羣雄之擾攘噓炎焰於寒灰時三顧於南陽情交懽於魚水言靡間於關張保岷峨控荊湘三分天下開拓封疆信同心而協力視當代而有光予丕仰於休風幸開國於是邦覩閟宮之頽圯嘆古栢之荒涼命我將士繚以垣墻屹棟宇之崔嵬煥丹靑之焜煌新規模於今日聚精神於一堂告厥成功我心孔臧遣官致祭釃酒刲羊惟帝與侯神其洋洋祐我蜀民降福穰穰

祭杜子美文

獻園

維洪武二十六年歳次癸酉十二月某日遣官以牲醴之奠致祭於艸堂先生杜公曰先生距今之世數百餘年而成都艸堂之名至今日而猶傳予嘗縱觀乎萬里橋之西浣花溪之側尋艸堂之故址黯衰艸兮寒煙是以不能無所感也於是命工構堂辟地一防扁舊名於其上庶幾過者仰慕乎先賢然人之所傳者先生之遺編也而予之所羨者蓋以先生一飯之頃而忠臣愛國之惓惓𨿽其出巫峽下湘川固不戀戀於此而先生之精神如水之在地無所往而不在焉爰矢辭於翰墨寫予心之悁悁臨風釃酒尙其來旃

祭韞玉山文

獻園

維洪武二十八年歳次乙亥八月某日遣成都右防衛指揮同知李遵以牲醴之奠致祭於韞玉山之神曰山者石之所自出而石者地气之所凝結也今欲命工匠動云根分翠巘之巉巖鑿蒼苔之磊落以爲邦家之用而爾神司之用是遣使致祭以告於玆山之靈俾人匠之眾陸運車輸履險如夷黙加庇佑式昭靈貺伏惟神其鑑之

全蜀藝文志卷五十

欽定四庫全書

全蜀藝文志卷五十一

明周復俊編雜著三世家傳

黃楚望先生世家

元趙汸

先生諱澤字楚望其先長安人唐末有官於蜀者知資州內江縣曰舒藝卒葬資州次子師明畱居後遂爲資州人先生生有異質日誦數千言年十二三卽盡通當代進士經義論防之學內附國朝年十【闕】矣慨然以明經學古篤志力行自勵好爲苦思屢以成疾疾止則復苦思如故年二十餘始旁通古今史誌別集詩文皆不習而能詩尢超邁淸美久之於周程張朱之書有得作顏淵仰髙鑽堅論以自【闕】是時行省鉅公猶有尊賢敬學者屢以書院山長之祿超先生敎授江之景星洪之東湖考滿卽歸閉門授徒以爲養悉取六經百氏傳注疑義千餘條離析辯難以致其思不復言仕矣始先生嘗夢見夫子以爲適然旣而屢夢見之最後乃夢夫子親授所校六經字畫如新其家無一畝之殖而決意歸休以六經絕學爲己任蓋深有所感發也時大徳甲辰先生年四十五矣自是以來十餘年間屢【闕】經隱賾之義凡數十處而失傳之防以漸可通乃作思古吟十章極言聖人徳容之盛上達於文王周公以致其寤寐不忘之意先生卒於至正六年丙戌某月某日得年八十有七以郡人王儀甫所歸棺斂九江學者蓋少先生又深自韜晦不求聞知惟待人接物則無貴賤長幼一致其誠故死之日逺近聞者莫不哀之先生於經學以積思自悟爲主以自然的當不可移易爲則故其悟也或得諸幽閒寂寞之餘或得諸顚沛流離之頃或得諸疾病無聊之日或得諸道途風雨之中及其久也則豁然無不貫通自天地定位人物未生以前等而下之凡邃古之初萬化之原載籍所不能具者皆昭若發防如示諸掌然後由伏羲神農五帝三王以及春秋之末其人倫之端禮樂之本皇道帝徳神化宜民之妙井田【闕】之【闕】封建自然之勢鬼神祭祀之始神物前民之用

起數立象之機聲敎文治之原制作因革之漸忠質文異尙之體世變禮失之由以力假仁之習皆若身在其間而目擊其事者於是易春秋傳注之失詩書未決之疑周禮非聖人書之謗凡歷代聚訟不決數十年苦思而未通者皆冰解釋怡然各就條理蓋由事精積久而後得之【闕】爲天開其愚神啟其祕也其於易以明象爲先以因孔子之言上求文王周公之意爲主而其機括則盡在十翼作十翼舉要以爲易起於象數設卦因卦立象因象起意因意生辭故孔子曰易者象也立象以盡意居則觀其象而玩其辭聖人言易之爲教如此易不可廢象明矣由象學失傳漢儒區區掇拾凡陋不足以得聖人之意而王輔嗣忘象之說興至邢和叔則遂欲忘卦棄畫𨿽以近代鉅儒繼作理學大明而莫能奪也作忘象辯有一卦之象有一爻之象或近取諸身或逺取諸物或以六爻相推或以陰陽消息而爲象者學者猶可求也然有象外之象則非思慮意識所能及矣而況於立例以求之乎李鼎祚綴輯於王氏棄擲之餘朱子發後出而加密丁易東繼之而愈詳聖人立象之妙終不可見作象略象學旣明則因象以得意因意以得辭陰陽消長有一定之機上下貴賤有一定之分善惡吉凶有一定之則位之當者孔子無曰獨言其非卦與爻之小者文王周公固不謂之大然後知三聖人之易一而已矣若捨象而求則人自爲易不期於異而自異作辯同論嘗曰易有八卦有六十四卦有三百八十四爻有大象有小象有大傳系辭有說卦有序卦有雜卦有河圖洛書蓍防之數學者當隨處用工各詣其極至於一以貫之而後全易見矣其於春秋以事實爲先以通書法爲主其大要則在考覈三傳以來向上之一而其脈絡則盡在左傳作三傳義例考以爲春秋有

魯史書法有聖人書而近代【闕】

周【闕】說是史法與聖法俱失也作元年春王正月辯【闕】

義有虛辭不合史以論事不離傳以求經【闕】

貶泥聖人酌時宜以取中此實【闕】貴王賤霸尊

君抑臣內夏外夷皆古今通義然人自爲學家自爲【闕】春秋迄無定論故一切斷以虛辭作筆削本防又作

諸侯取女通考魯隱公不書卽位義殷周諸侯禘祫考周廟太廟單祭合食說丘作甲辯凡如是者十餘通以明古今禮俗不同見虛辭說經之無益嘗曰說春秋須先識聖人气象識得聖人气象則一切刻削煩碎之語自然退聽矣其但以爲實錄而已者則春秋乃一直史可修亦未爲知聖人也其說易有常變則有經有權易𨿽萬變而必復於常春秋𨿽用權而不逺於經各以二義貫一經之防嘗曰易象與春秋書法廢失之由大略相似茍通其一則可觸機而悟矣蓋古者占筮之書卽卦爻取物類象懸虛其義以斷吉凶皆自然之理乃上古聖神之所爲也文王周公作易時取一二立辭以明敎自九簭之法亡凡簭人所掌者皆不可復見而象義隱微遂爲歷世不通之學矣魯史記事之法實有周公遺制與他國不同觀韓宣子之言可見聖人因魯史修春秋筆則筆削則削遊夏不能贊一辭則必有與史法大異者然曰其文則史是經固出於史也今魯史舊文亦不可復見故子朱子以爲不知孰爲聖人所筆孰爲聖人所削而春秋書法亦爲世不通之義矣先生所謂廢失之由有相似者蓋如此又懼夫學者得於創聞不復致思故所著書目𨿽多皆引而不發乃作易學濫觴春秋指要經防舉略稽古管見示人以求端用力之方而易春秋全解則終身未嘗脫槁示人也其辯釋諸經要防則有六經補注詆排百家異議則取杜牧之不當言而言之意作翼經罪言其論周禮以爲六官所掌皆循唐虞夏商已行之事𨿽有因革損益或加詳【闕】而大體不能相逺非周公創爲之制也古今風俗事體不同學者【闕】

變而輙指其一二古逺可疑者以爲非聖人之書此不難【闕】

圖之制與孟子不合則所當論蓋孟子所言因殷之制周官乃周家之制也計武王之興殷諸侯尙千有餘國旣無功益地亦無罪削地削邑此當仍其舊封百里之下爲三等如孟子之說乃若周公太公有大勲勞及其餘功臣當封爵與夫並建宗親以爲藩屏豈可限以百里之法哉自當用周制耳諸侯惡其害己而去其籍是書當世學者鮮得見之則周家一代之制𨿽孟子亦有不能詳也其於官屬多寡之由職掌交互之故錯亂之說發義尢精其祭祀之法則兼戴記而考之作二禮祭祀述略禮經復古正言其辧王肅混郊丘廢五天帝並昆侖神州爲一祭之說曰祭法虞夏殷周皆以禘郊祖宗爲四重祭周人禘嚳而郊稷祖文王而宗武王禘祭天地以嚳配卽圜丘方澤是也郊祀上帝以後稷配建寅之月南郊祀感生帝以祈谷也四時祭五天帝於四郊以迎气也祖禘嚳以後稷配尊始祖之所自出也宗祀文王於明堂以配上帝總配五天帝也其後則祖文王於明堂以配五帝宗武王於明堂以配五神凡此皆鄭氏義也故周禮大司樂注以圜丘方澤宗廟爲三禘蓋天神地示並始祖之所自出爲三大祭皆五年之禘也郊次圜丘社次方澤宗次祖皆常歳所舉之祭也東遷土蹙財匱大禮遂廢所修惟郊社二祭故圜丘方澤二禘傳記亦罕言之非淺聞所及矣周禮有祀天旅上帝祀地旅四望之文天地主於一故稱祀上帝四望非一神故稱旅肅欲以圜丘爲郊可乎司服王祀昊天上帝服大裘而冕祀五帝亦如之旣曰亦如之則五帝之祀與昊天上帝非一祭矣肅欲混之可乎孝經稱嚴父配天又稱郊祀后稷以配天宗祀文王於明堂以配上帝易豫卦曰先王以作樂崇徳殷薦之上帝以配祖考上帝亦天神也肅欲廢五天帝而以五人帝當之可乎昆侖者地之頂神州者地之中皆天地之所交也地示生昆侖神州非是設此二祭乃求神於二處大地神靈莫測不知神之在彼乎在此乎故求之於彼亦求之於此也康成以方澤主昆侖北郊主神州北郊不見於經誤分爲二王氏由此並昆侖神州爲一祭而遂謂北郊爲方澤可乎若鄭氏知樂九變之祭爲禘而不言及嚳又以爲禘小於祫此則其失也故斷之曰鄭氏深而未完王肅明而實淺晉武帝肅外孫也故用其說並方圜二丘而祀一郊歷代無所因襲而周禮天神地示人鬼極盛之祭遂爲古今不決之疑矣其變感生帝之說曰姜嫄履帝武敏歆而生后稷周人特【闕】立廟而祭謂之閟宮君子以爲聖人之生異於常人無異義【闕】況【闕】生民之初气化之始五天之精感而爲帝王之祖亦何疑乎【闕】

生之祀上世流傳旣久非緯書創爲之說也且河圖洛書蓍防【闕】皆緯文也其可盡廢乎其辧胡仁仲以社爲祭地曰

二社以【闕】

谷之神而配以勾龍稷非祭地也禮天子諸侯羣臣百姓大【闕】

民皆立社故有王社侯社大社國社置社之名其名義髙下不同如此而謂之大示之祭可乎殷革夏周革殷皆屋其社是辱之也旱漧水溢則變置社稷是責之也王者父事天母事地其可責可辱乎周禮王祭社稷五祀則希冕以社稷下同五祀而用第五等之服不得與先王先公四望山川比則社非祭地明矣傳曰戴皇天履后土是后土卽地也周禮大祝大封先告後土大師旅大會同宜於社又建國先告後土則後士非社矣舜典類於上帝禋於六宗望於山川六宗者上下四方之神卽五天帝及地也故其祀在上帝之次山川之前周禮四望與五帝同兆於郊又與祀地同玉又與山川同祭服則四望者祀地之四方也又有分樂所祭五土之示祭地之禮不止於方澤矣而欲以社當之可乎周禮以圜丘對方澤以天神對地示以蒼璧禮天對黃琮禮地以祀天旅上帝對祀地旅四望書及禮記乃多以郊對社蓋郊祀上帝社祭水土之神其禮專圜丘方澤徧祭天神地示其意廣逺分爲四祀明矣天地之道髙深逺人神大示不可煩凟故嵗事祈之於郊而水土之變則責【闕】於社此古人立祀深意也胡氏家學不信周禮故率意立說如此大抵先生之【闕】以爲聖人制禮逺近親疎髙下貴賤皆有自然之序必通其本原而後禮意可得蓋圜丘所祭者全體圓轉之天統南北極黃赤道日月星辰所麗者而言故主北辰而曰天神皆降是總祀天神也上帝者髙髙在上之天以其在上而爲主宰故曰上帝分主五方故曰五帝合上下四方而言則曰六宗皆天神之分祀者方澤所祭者全體承天之地總山陵川澤極天所覆者而言故主昆侖而曰地示皆出是總祀地示也地有四方望其方而祀曰四望五嶽四凟之祀曰山川川澤山林丘陵墳衍原隰之祀曰五土水土之祀曰社皆地示之分祀者也所謂自然之序蓋如此其辯趙伯循王者禘其始祖之所自出之帝於始祖之廟以始祖配之而不及羣廟之主曰大傳王者禘其始祖之所自出以其祖配之諸侯及其太祖大夫士有善省於其君幹袷及其髙祖此以禘與祫對言則禘祫皆合祭通上下文見之也蓋諸侯之祫猶天子之禘諸侯及其太祖大夫士及其髙祖是有廟無廟之主皆在而又上及其太祖髙祖故謂之祫天子則於七廟及祧廟之上更及所自出之帝故謂之禘也若曰禘其祖之所自出而反不及有廟無廟之主寂寥簡短非人情矣故程子曰天子曰禘諸侯曰祫其禮皆合祭也爾雅禘大祭也非大合昭穆何以謂之大祭乎字書訓釋曰禘者諦也審諦昭穆也若非合祭何以有昭穆乎蓋后稷有廟郊旣配帝嚳𨿽配天而無廟不可闕人鬼之享故五年一禘則后稷率有廟無廟之主以共享於嚳所以使子孫皆得見其祖又以世次久逺見始祖之功徳爲尢盛也況后稷之廟毀【闕】十【闕】主皆藏焉豈可當享嚳之時而屏置之乎蓋禘祫所以相【闕】者由天子諸侯之制不明先儒或推天子之禮以說諸侯或推諸侯之禮以說天子不知諸侯之禮有祫無禘天子之禮禘必兼祫𨿽其意不主合食而率子孫以共尊一帝自然當合食矣禮曰天子犆礿祫禘祫嘗祫烝則是天子祫祭隨時皆用也其辯成王賜魯天子禮樂曰周公相成王制禮作樂爲天子諸侯不易之大法身沒而王與伯禽躬爲非禮以享周公成王賢王魯公賢君必不至是以魯頌白牡騂剛推之則記禮者之過也禘者殷諸侯之盛祭周公定爲不王不禘之法故以禴代之成王以周公有大勲勞於王室故命魯以殷諸侯之盛禮祀周公以示不臣周公之意故牲用白牡白牡者殷牲也騂剛者魯公之牲也又可見魯公以下皆合食於太廟而禮秩初未嘗敢同於周公又以春秋推之則亦非常歳之祀成王斟酌禮意蓋如此而非有祭文王爲所自出之禮如或者之云也其禘於羣公之廟則後世始僭之然晉亦有禘蓋文公有勲勞於王室欲效魯禘祭而請於天子故得用之也若夫東周諸侯爲所自出之王立廟稱周廟如魯與鄭是也然止謂之周廟不敢以祖廟稱之諸侯不敢祖天子也然則子孫亦不敢與享於廟單祭所自出而已祭用生者之祿則亦用諸侯之禮而已若魯旣得禘於周公之廟則周廟亦應用禘禘必有配則固宜於文王廟以周公配也若據趙氏則魯本無文王廟止於周公廟祭文王臨期立文王主與屍而祭之此於禮意實不相似若以爲有文王廟則是於文王廟迎屍以入周公廟以父就子以尊就卑必不然也魯之郊大雩則平王之世惠公請之是矣然郊祀蒼帝而三望𨿽僭而猶未敢盡同於王室也蓋以魯有天子禮樂爲成王賜者本明堂位祭統以爲惠公所請者出呂氏春秋魯鄭周廟晉有禘祀見左傳先生以經證經而折衷百氏之說多如此其辯說詩之失以爲古者重聲教故采風以觀所被之淺深然今三百篇有出於大師所采者周南召南是也有錄於史官而非大師所采者豳風及周大夫所作是也其餘諸國風多是東遷以後之作率皆諸國史官所自記錄方周之盛美刺不興漢廣江沱諸詩𨿽足見諸侯之美而風化之原實系於周其後天子不能統一諸侯善惡皆無與於周故不【闕】美刺皆謂之變風以其不系於二南而各自爲風也周禮王巡守則大史大師同車又其官屬所掌皆有世系之說方采詩之時大師掌其事而大史錄其時世及巡守禮廢大師不復采詩而後諸國之詩皆其國史所自記錄以考見風俗盛衰政治得失若左傳於髙克之事則曰鄭人爲之賦淸人莊姜之事則曰衛人爲之賦碩人必有所據矣序曰國史明乎得失之迹傷人倫之廢哀刑政之苛吟詠情性以諷其上達於事變而懷其舊俗是說詩者不可不辯采詩之時世也黍離降爲國風此時王澤猶未竭也故人民忠愛其君猶能若此其後聽者旣玩而言者亦厭遂與之相忘則𨿽國風亦不可復見至此則書契以來文治之迹始剗絕矣以時考之國風止於澤陂在頃王之世當魯文公之時故曰王者之迹熄而詩亡故說詩者尙論其世也先生經學自得之說爲多以其書不大傳故掇其關於體要者著之當是時惟臨川吳文正公辯學正誼盡通諸經最爲知先生者常拜集賢之命至揚而還養病九江濓谿書院見先生所著易學濫觴春秋指要心大善之題其捲端曰楚望父之著經也其志可謂善矣易欲明象春秋欲明書法蓋將前無古而後無今又得六經辧釋補注觀之謂學者曰今人無能如黃楚望者孟子曰能言距楊墨者聖人之徒也楚望其人乎亦爲序以歸之其略曰楚望貧而力學讀易春秋周官禮記爲之辧釋補注綱要義昭掲其大而不遺其小究竟謹審灼有眞見先儒舊說可信者拳拳尊信不敢輕肆臆說以相是非用工深用意厚以予所見明經之士未有能及之者也晚年見此寜不爲之大快乎予嘆美之不足因以諗於學者蓋必於諸經沈潛反覆然後有以見其用工之不易用意之不茍云然先生雅自愼重其學未嘗輕與人言以爲其人學不足以明聖人之心志不以六經明晦爲己任則𨿽與之言終日無益也學士李公漑之使還過九江請先生於濂谿書院會寓【闕】縉紳之士躬定師弟子禮【闕】

山受一經之學又將經紀先生家爲子孫計先生謝曰以君之才輟期歲之功何經不可明然亦不過筆授其義而已若予則於艱苦之餘乃能有見吾非邵子不敢以二十年林下期君也李學士爲之嘆息而去或謂先生幸經道以明於已而又閟於人如此豈無不傳之懼乎先生曰聖經興廢上關天運子以爲區區人力所致乎徳化縣令王君子翼請刋補注藏先生家先生猶愼重之非其人不傳也薦經冦亂故宅爲墟遺書之存者鮮矣悲夫先生寜使其學不傳於後終不肯自枉以授諸人是故能以數十年之勤盡究諸經於闕塞之餘而不能使聖人之心大明於天下後世蓋其道若是也豈非天乎昔者吾夫子贊易刪詩定書正禮樂修春秋將以爲百王大典遭秦焚書滅學帝王經世之法遂斬然湣絕於斯時蓋自開辟以來宇宙橫分一大變也鄭康成當專門固陋之世以一家之學纂釋羣經具著成就孔頴達考覈百家大明鄭義𨿽於聖人之道無聞而博古窮經斯以勤矣自是四百餘年習爲定論至宋淸江劉原父始以聰明博洽之資據經考禮欲盡排周秦以來傳注之失宋代經學之盛劉公實張之及子朱子出而羣言有所折衷遂定於一猶吾夫子之志【闕】

子於易簡其辭微其義將使學者皆得自致於經晚歲猶拳拳禮學而弗克論著其成書貴闕疑而又深疑古今文之異體春秋獨得書法廢失之由折衷諸傳各極其當矣而門人學者於二經師說不敢有所發明故君子論古今經注以爲自朱子詩集傳之外俱不無遺憾也先生乃欲以近代理明義精之學用漢儒博物考古之功加以精思沒身而止此蓋吳公所謂前無古而後無今者也嗚呼其遂不傳也與汸始拜先生於其門請問治經之要先生念其逺來不以爲不可敎告之曰在致思而已然不盡悟傳注之失則亦不知所以爲思也請問致思之道先生曰當以一事爲例禮女有五不娶其一爲防父長子注曰無所授命近代說者曰蓋防父而無兄者也女之防父無兄者多矣何罪而見絕於人如此其非先王之意明矣姑以此思之或二三年或七八年倘得其說則知先儒說經其已通者未必皆當其未通者未嘗不可致思也汸退而思之女之防父無兄者誠不當與逆亂刑疾之子同棄於世久之乃得其說曰此蓋宋桓夫人許穆夫人之類爾故曰無所受命注猶未失也若防父而無兄則期功之親皆得爲主之矣嘗以質於先生先生曰子能如是求之甚善然六經疑義若此者眾矣當務完養而愼思之母輕發遂授以求春秋之要曰楚殺其大夫得臣此書法也當求之於二百四十三年之內夫人姜氏如齊師此書法也當求之於二百四十三年之外汸思之經歲不得其說先生爲易置其語曰夫人姜氏如齊師此書法也當求之於二百四十二年之內楚殺其大夫得臣此書法也當求之於二百四十二年之外汸蓋自是始達春秋筆削之權乃知先生於六經之學以其所自得而教人者蓋如此惟易所謂象外之象則有不可得而盡聞者嗚呼悲夫有遺恨矣謹述先生世家文行大防與其經學復古之功如右伏惟立言君子以當世斯文爲己任者尙克表章之至正十有二年十有一月朔學生新安趙汸狀

史母程氏傳

袁觕

嗚呼余嘗得三夘錄讀之蜀禍之慘誠不忍言也夫朱禩孫之死而復生也蜀民就死率五十人爲一聚以刀悉刺之廼積其屍至莫疑不死復刺之禩孫屍積於下莫刺者偶不及屍血淋漓入禩孫口夜半始蘇匍匐入林薄匿他所後出蜀爲樞宻使嘗袒示人未嘗不泣下賀靖權成都錄城中骸骨一百四十萬城外者不計嗚呼推是考之蓋可悲者蜀眉州史氏由唐吏部侍郎儼從僖宗幸蜀因家焉其先墓在靑神將二十世宋氏號名族其出蜀也今惟居湖州一房讀其遺事益悲之史母程夫人蘇文忠公之母之族也夫人將攜其家下峽江以槖金腰纒之兵暴至伏林莽與鄰嫗謀曰輸金果可生吾兒無資不復能出蜀史宗誠無噍類矣縱得生旦夕兵復至亦決死均死死以全史兒誠不恨嫗見身死爲吾出腰中金告兒使速走須臾兵果執母謝以實亡金遂遇害翼日嫗語於鄰告史氏兒兒甫十三從艸野得屍如其言窆以歸且亟圖其象識曰史光母年五十有四嘉熈二年十月二十七日申時死兵難兒遂東南來占籍湖州刻意自奮以右科爲淛東兵馬鈐轄鈐轄生子圭文嘉定儒學敎授嘉定生子臺孫介喜孫臺孫儒術通吏文復有子幾人而史氏繇嘉熈至於今且四傳矣噫蜀繇秦帝入中夏至於宋凡一千五百餘年文物大盛絕不知有兵革一旦掃削殆盡迄今百餘年遺墟敗棘郡縣降廢幾半可哀也已可哀也已

贊曰婦人內徳不出門房中歌廢戰國而下俱不幸以著非得已也諱莫甚於死從容反復烈士猶難之況士女乎歐陽公傳斷臂婦人以媿馮道夫人以死傳宗承平世澤於是乎見作史者烏得廢諸

平蜀傳

江邑世渝郡元末兵亂羣雄角逞【至正十二年】全蜀爲僞夏主明玉珍所據渝卽夏都江邑爲僞畿甸邑未幾珍殂子升嗣歳辛亥【僞夏開熙五年】實我太祖髙皇帝金陵登極之四年也時已削平羣雄混一疆宇惟明氏依違弗決正月乙亥太祖乃命中山侯湯和爲徵西將軍江夏侯周徳興爲左副將軍徳慶侯廖永忠爲右副將軍曁平章楊璟等率荊湘舟師由瞿塘趨重慶潁川侯兵趨隆州五月丙辰湯和師發夔州攻瞿塘以江水暴漲駐大溪口己未傅友徳兵至漢江阻水未渡造舟以濟己夘至漢州欲以軍中消息達湯和而山川懸隔卒莫能通適水漲乃以木牌數千書克階文歳月投漢江順流而下守者見之爲之解體六月壬午友徳攻漢州守將向大亨悉兵出戰敗走進克漢州先是夏人聞王師將至悉眾守三峽及階文失守乃分瞿塘守兵以援漢州及至而城已下矣逆戰敗走兩川大震丙戌太祖以湯和師久逗𨖻賜詔責之廖永忠聞命奮起率兵先進會得木牌於江和亦進兵自白鹽山伐木通道以趨夔州守將飛天張整眾逆戰大敗退走而出峽水急又阻於鐵索飛橋舟莫可進永忠乃密遣壯士數百人舁小舟逾山渡關以出其上流夏人不之覺也度其將至乃夜率精鋭分水陸爲二軍而攻之遂克其陸寨舁舟者出上下夾擊大破之擒斬無算遂入夔明日湯和兵至乃各分兵約會重慶丙申永忠舟師自夔州乘勝直抵重慶是日次銅鑼峽明升等大懼欲奔成都其母彭氏泣止之曰事勢如此往亦無益況此城之兵膽破心悸區區城守死傷必多不如早降以免鋒鏑也乃遣使納欵請降永徳以湯和師未至辭不受癸卯湯和兵至乃合駐朝天門升面縛銜璧與母彭氏及諸臣以降東川底定江邑遂入王朝仍重慶七月庚申傅友徳兵圍成都僞丞相戴壽及知院向大亨等驅象載甲士出戰友徳中流矢益奮鋭進擊大敗其兵防得重慶報壽等遂請降友徳接兵入自東門壬戌遣兵徇下州郡未附者八月甲子周徳興兵下保寧蜀地悉定乙丑明升至京師賜爵歸義侯賞賚甚厚九月乙未和等班師還京上所佩印綬並所得蜀金印冠冕儀仗及路府州縣宣慰宣撫之數官吏將士牛馬等類太祖頒賞有差蓋自出師至此凡九閱月爾臣彛曰大哉皇靈其丕顯乎古者明王伐不敬取其鯨鯢而封之以爲大戮王師伐蜀拯民水火昭義【闕】哉古者徵西將士多不利光武屢隕元戎宋祖兩川反覆視今中山潁川之師風行電逐無一矢隻輪之衂誠帝王之師以全取勝哉徵伐之烈振古所無也薄海內外罔不康乂迄今用休是皆髙皇開天列聖撫運之所被也於戱賁隙照者仰大明飲勺流者思滄海矧我蜀人

韓娥傳

明劉惟徳

娥姓韓元四川鹽運司副使韓新澤之孫處士韓成之女也母王氏生娥於元至正乙酉娥甫三歳失怙七歳失恃鞠於叔父韓立遭元季之亂歲丙申盜賊蠭起劫奪貨財擄掠婦女無所憚叔母杜氏度娥不能自保宻謂娥曰我夫婦老矣汝年十二必遭防手吾不忍視汝受掠吾制男子衣裳汝可服之冦知汝男或可免叔父又哭曰汝本故官之孫吾鞠汝卹汝願汝有家不幸至此時也命也汝宜自裁娥受叔母敎卽易其服總其角旦日往拜叔母曰而今而後或違母訓有死無二豈忍不念吾叔母言甘受冦辱求茍活耶未幾果爲防擄問韓娥姓名娥曰我韓關保也遂與負戈而往後遇萬戶王起巖見而憐之以與千戶羅甲甲蜀之敍南人也撫之如已子與徵雲南自雲南復歸敍南娥在師旅中與人和睦或有與之嬉戱卽正色曰韓關保不能閒戱恐官長怪責無益也每遇祈寒未嘗怨咨暑雨未嘗裸浴至夜則和衣而臥臥常後起常先人問其故曰恐家務不辦乃爾自是甲有軍旅之事事無大小娥皆勉力爲之無斯須惰容甲矜其勤謹間與之酒辭曰關保天性不能飲飲輙病甲益重之娥尢兢兢業業惟恐有失而違叔母訓出入軍中一十二年人皆不能窺測又善以父事甲故甲信而不疑甲嘗謂人曰我之關保幹蠱之子也爲之婚娶兾其成立娥不得已從而百計避之婦訴其父母父母責娥夫婦不睦娥猶隱諱不言一日娥從王萬戶自敍南之成都計事娥微行至城東度緣橋物色得叔父母已不能識娥矣娥具以實告指額上刀傷痕仰天痛哭叔父亦哀其艱苦將以白金贖之王萬戶謂娥叔父曰是子羅甲之【闕】

爲爾之女侄事聞有司召媼視之媼曰室女也萬戶乃受白【闕】

叔父以娥歸戍士馬復宗生男一人女二人娥夫婦繼歿而男【闕】

洪武奄有全蜀王萬戶入京朝授禮部郎中致仕還蜀以聞於蜀【闕】召見賜寶鈔五錠褒之士君子多爲詩文褒美永樂七年冬十一月餘使蜀方外士韓太和立之子娥之弟也以其詳詣余誦之餘喜娥之貞烈且孝作韓娥傳

劉生曰韓娥少孤遭時多艱受叔母一言微服處軍中一紀人莫辧其爲女譬之執玉馳馬馬驟而玉不墜捧盈升車車搖而盈不溢善於執捧故也亦由洞洞屬屬之心堅似金石故能保其身歸於馬氏娥有三善焉智也貞也孝也詩云旣明且哲以保其身娥之謂也

淸風先生傳

前人

先生姓楊名學可其先世居蜀之新都【闕】相傳爲關西夫子楊震之後至處士某其裔也有隱徳弗仕惟讀書敎子鄕閭稱爲善士先生其子也自丱角好語孟書旣長就學從鄕先生某受詩書春秋三經學旣通丁元季世海內震動四郊多壘先生知蜀不能居乃遁入雲南之昆明邑昆明士君子聞先生來爭設臯比席以延之先生講論六經開陳二帝三王治天下之大經大法嘗謂帝王自有眞不可僭竊以取荼毒由是名公貴人聞先生之言皆守其分大夫士服先生之訓咸知其義故多敬事先生而心實忌之先生亦知西南夷不可齊以禮又不可屈已以從夷俗尋歸西蜀遭遇明氏彊盛以國子助敎逼之先生辭不就職至以法挾之先生堅以抱疾杜門自守逮乎聖朝混一海宇先生與故官宿儒計偕赴京師訴老疾辭歸蜀蜀之士知先生道學之明執經座下者無虛日先生隨其才而敎之皆有造就由是先生之師道益彰彰於逺近矣未幾蜀邸就封崇儒重道乃召先生爲蜀中士子矜式士子多躋顯官盡忠相國王知先生有徳賜田宅於國之大安門外駟馬橋北俾先生有終身之樂【闕】流水畫橋題柱客淸風精舍讀書人一十四字列於先生之門士子從學者皆稱爲淸風先生【闕】郡顧祿篆書淸風精舍扁於室且爲文以記大夫士歌詩褒美永樂七年冬十一月餘奉使來蜀道經其門得拜先生函丈前入門則喜松竹滿園芳菲繞蹊有隱者之趣焉升堂則喜詩書盈案琴瑟在前有長者之風焉又愛溫如昆山片玉者仲子也秀若桂林一枝者季子也茂似芝蘭玉樹者眾孫也貴如瑚璉圭璧者諸生也先生坐定略見辭色亹亹乎經史雍雍乎禮讓余益喜而敬曰先生少時奔迸遐方先難也命也暮年遭遇賢王錫養老厚恩後獲也命也於是乎先生之淸風逺矣髙節遂矣宜夫門弟子以淸風先生稱之不誣矣作淸風先生傳

劉生曰晉徵士陶潛居柴桑裏於夏月髙臥北牕淸風颯至自謂羲皇上人先生居精舍子孫【闕】師上論道淸風徐來焚香靜坐陶然爲堯舜之民視潛無愧矣

全蜀藝文志卷五十一

欽定四庫全書

全蜀藝文志卷五十二

明周復俊編宋王象之輿地紀勝碑目

成都府碑記

漢蜀太守何君造尊楗閣碑【容齋隨筆云在成都其末云建武中元二年】漢王渙墓碑【在新都縣北五里渙字穉子東漢循吏也冡前有二石闕其一題漢故兗州刺史雒陽令王君稚子之闕其一題云漢故先零侍禦史河內縣令王君穉子之闕】漢文翁學生題名【集古錄不著書人名氏文翁題名可見者凡一百十二人碑在益州】漢文翁石柱記【集古錄云漢不著書撰人名氏永初中火災被焚惟廟內兩闕存太守髙防重立又於其東別築周公禮殿碑以初平五年立益州】殿柱記【舊謂鐘會書非也鐘會是晉咸熙元年始入蜀距漢興平初禩已七十一年不應追書也今在禮殿】東漢學殿歳月記【系年錄云紹興六年成都教授範仲殳奏疏言本府學殿建於東漢之初平漢人以大記其修築歳月刻於東楹至今九百四十三年蓋天下棟宇之古無過於此者】髙宗皇帝禦書大成殿榜【系年錄云紹興六年上書大成殿榜賜成都府府學】左右生題名【歐陽公集古錄謂爲晉宋間碑】晉益州刺史羅君碑【在碑陰】晉朱齡石刻宋髙祖檄譙縱文【在石室】館學廟堂記【唐永徽元年賀公亮撰集古錄謂不著撰人名氏不同】州學廟堂頌【唐神龍二年史壽撰】唐太平公主出家勅【在天慶觀】孔子廟堂碑【唐開元中周灝撰】唐平蠻碑【集古錄云唐蕭晉用撰開元十九年刻石紀功在成都昭烈帝廟又容齋隨筆云成都有丨丨丨丨開元十九年南蠻爲邊患明皇遣內常侍髙守信爲南道招慰處置使以討之防其九城此事新舊唐書及野史皆不載肅宗以魚朝恩爲觀軍容處置使憲宗以吐突承瓘爲招討使議者譏其以中人主兵柄不知明皇用中人之有以啟之也】先主廟碑【貞元四年蘓端撰在昭烈帝廟中】韋臯寶國寺記【政元中立】段文昌元和中律師銘【共爲一碑見在府學】蠶市記【韋南康文在華陽縣寶歷寺寺有南康像最得其眞】武侯碑陰記【集古錄云唐崔備撰元和二年武元衡刻及其寮屬題名於武侯廟碑陰】古柏行【長慶四年段文昌文】重寫前益州五長史眞記【李文饒撰云益州艸堂寺列畫前長史一十四人代稱絕迹余嘗於數公子孫之家獲見圖狀乃知艸堂繪事靡不造眞者余以精舍甚古貌像將頓乃選其功徳尢甚者五人模於郡之防記】資福院記【集古錄云唐李徳裕撰長慶二年立石】諸葛武侯碑【在昭烈帝廟中長慶四年裴度撰栁公綽書】總綰大學碑【周益州刺史齊國公宇文憲頌徳碑也】石室贊【唐維州刺史鄭藏休撰大歷十年殿中侍禦史李樞篆】修文宣王廟碣【會昌五年裴坦撰】唐栁公權書金剛經【在城嘉祐禪院】唐僧大辯修功徳碑【元和十五年立在文殊閣】唐韋南康碑二【並在大慈寺福殿中】石本九經【在府學容齋隨筆云皆孟昶時所刻其書淵世民三字皆闕畫蓋髙祖太宗諱也】龍興寺碑【容齋隨筆云乃前蜀王氏時所立及唐諸帝皆平闕闕】髙駢築城記【唐中和四年翰林王徽記在城忠信相院】孟知祥修城記【後唐天成二年李昊記】唐明皇追諡孔子冊文【本朝太平興國五年府尹辛仲甫立石】十賢贊今存其七【姚崇贊冉伯牛宋璟贊冉有源幹耀贊閔子騫韋抗贊子貢陸餘慶贊子路盧從願贊子遊裴璀贊子夏】觀政閣記【秦漢至唐闕太守刺史節度使之職有功績可考而畫像存焉得二十八人考別圖於他閣而榜曰觀政呂大功丨丨丨丨成都誌云畫像存焉一十有八人李泉文翁王遵張堪第五倫廉範種暠李膺髙防諸葛亮王濬髙八陸象先蘓頲嚴代翟寜韋臯髙崇文武元衡段文昌李徳裕楊嗣復杜琮魏謩牛叢夏侯孜髙馴陳敬瑄】文翁等畫像十贊【宋祁撰祠之內圖文翁莊君平鄭子眞司馬相如揚子云蜀土先賢凡九及公之像而十常山公贊】蘇文忠公畱題【成都誌云極樂院有蘇文忠公壁間畱題至和丙申季春二十八日眉陽蘇軾與弟蘇轍來觀盧楞伽筆迹今存】成都古今前後記【眉山人孫汝聽修成都古今前後記六十卷見眉州江鄕志】趙淸獻公成都記【見張有成光福寺記】成都誌【袁說友序】

崇慶府碑記

蜀府主碑【在晉原縣西南二里唐房琯文】唐李百藥碑【在江原縣之萬歳寺文字殘缺】唐開元碑【唐天寶八年碑在晉原常淸觀鮮於仲通文】唐開元皇帝送趙仙甫尊師歸蜀詩碑【見在新津縣寶眞觀】唐樊知遷碑【在江原縣淨居寺唐顏師古文今頗殘缺】翠圍山碑【在永泰之翠圍寺文字殘缺】萬歳寺碑【碑記具存見萬歳寺注】善頌堂畱題【見趙抃注】範公鎭畱題【在太平院範公入蜀遊岷山過此紀闕於寺之經閣上云熙寜公年三月遊靑城間四日趍峨眉俱過此與百世相見百朋百嘉侍行蜀郡公記】法天寺畱題【見法天寺注】蜀州刺史防壁記【唐紀事詩云貞元十四年皇甫澈刺蜀州時賦四相詩序云蜀州刺史防壁記云居相位者前後四公謨明弼諧遷轉歷比顧已無取忝迹於斯景行遺烈嗟嘆不足也謹述其行事詠其休美庶將來君子知聖朝之徳云爾】

眉州碑記

漢刻黃龍甘露之碑【在彭山之黃龍鎭】楊洪碑【漢犍爲太守丨丨丨在今彭山縣北小板橋楊中云五十年前余洪字其它皆磨滅不可考究今三字竟無矣】北平山碑【在彭山縣之北平山大書北平山治之碑余不可讀碑陰書大唐闕元闕年道士尹侍衡等字】南康郡王紀功碑【唐貞元十三年建碑元在龍興寺乃皇太子誦書天聖五年移在州衙門外】唐眉州剏羅城記【唐大順一年盧極撰文】眉州新移彭山縣記【唐防昌五年樓旦撰文】唐丹稜縣龍鶴山成鏈師植松碑【唐元寶元年歳次庚寅建】城東貢院佛殿中唐碑及五代碑【城東寺殿宇建於唐時今爲貢院中有石碑二堵】象耳山李白畱題【夜來月下臥醒花影零亂滿人襟袖疑如濯魄於冰壺也李白書】杜子美兩川夔峽諸詩石刻【黃庭堅書舊見大雅】夷獠誓碑【寰宇紀云在洪稚縣市中】大池院題【去眉山縣一十里蘇文忠公嘗過之今柱上有手書云自老翁井還偶憇治平丁未十二月某日子瞻凡十八字】州園十詠【紹興間邵博】眉州古志【孫汝聽編】通義編【家安國編】江鄕志【張伯虞編劉光祖序】

簡州碑記

後周宇文泰紀功碑【碑在本州界首云泰數遣都督入蜀一治石罔縣一治懷逺縣見簡池志】郡守壁記名氏【始唐貞觀十三年見劉左史折栁亭記】韋南康紀功之碑【在周治頒春亭側碑甚巨乃禦制皇太子臣誦奉勅書】唐乾符修城碑【在州之城隍廟】天光觀唐碑【觀在陽安縣東三十里有唐碑可讀者雲天和初三洞道士王君賜因張文舉施地基剏建】羅漢院石刻【在陽安縣有僧繼暉斬木開基而巖石呈露見石鐫羅漢等像有碑曰唐興元年禪師道明鐫刻以爲禪宮】靈巖院石刻【在平泉縣西南二十五里院中石刻字乃元和長慶間】周文王廟碑【在陽安縣西北七十五里卽後周髙祖文帝之廟舊碑題額云大周植其碑元年歳次丁丑造元年卽後周閔帝之初元也今石刻存焉】北巖院碑【院有唐碑其歳月乃大歷時重修云】聖居院碑【唐申和年建】

嘉定府碑記

漢楊宗暢墓碑【墓在夾江縣東十里墓前兩闕其左書漢故益州太守楊府君諱徳字仲墓道十六字】漢和帝時開道碑【在夾江縣西蜀郡靑衣越嶲道界中有永和七年永和八年等字】漢靈帝時張道陵碑【在洪稚縣易俗鄕上有嘉平二年三月一日等字】沐川古碑【唐垂拱三年玉津令馬元慶等殺馬湖夷賊紀功今存】李徳裕石闕【舊市鎭有名灘曰墨崔其上有唐李徳裕領重兵過此九字】孝女碑【在犍爲淸溪口楊洪山下東漢永建初孝女叔先雄以父泥和墜湍水口防不歸雄於父溺處自投水死後五日與父屍相持浮江上郡表言爲雄立碑國朝至元祐中重立】都安王廟碑【碑載隋開皇九年置靑衣縣後周保定三年置靑州宣政二年始爲嘉州】靈鷲山碑【唐貞元中僧幹老爲其師道眞令徐崇彛撰碑而碑刻於長慶中】韋南康大像碑【在淩雲寺大像之左】郭璞移水記【記謂世主播遷戎羯亂華於是優防笑傲放意於山水間仍於嘉州城東百步烏丸山鑿書嵓而蘓子由詩亦指其注爾雅於此史謂入蜀之文謹按移水記有嘉州二字則非璞之手筆恐後人之附會耳蓋嘉州之名始於後周而自周已前止曰漢嘉郡曰龍逰縣耳安得有所謂嘉州哉或者後人書則未可知耳當攷】張無盡沐川寨記【其略雲南蠻東北接境常秋吐蕃以爲中國患蓋其路一出大渡河一出沐川源一出馬湖江等其狹邪之徑曰榮涇曰八靣箐曰黑水曰中鎭曰賴因曰龍水曰陰川而沐川之路常爲嘯集之地】申孝友西南會要【孝友論唐自開元之際始有南詔之憂蓋合六詔而南詔最彊連吐蕃而蜀患乃酷降及太和之際李徳裕作籌邊樓南詔頗有所憚而蜀賴之以安令西南諸蕃自祖宗以來以迄於今阻隔大蕃之要道賓爲蜀部之藩籬是致云吐之二蕃不復疥疽於中國今邊夷近屬𨿽眾且微然而勢合則彊力分則弱必離其黨使不得親分其勢使不得不弱斯可矣】嘉定志【郭公益編】續志【林潔已編】嘉定詩【岑參編】

雅州碑記

漢蜀郡太守治道記【其碑在榮經縣西二里建武中元二年立】羊竇道碑【在嚴道縣東三十里漢永初六年碑也】漢故檢校巴郡太守樊府君碑【建安十年三月上旬造】髙孝廉墓碑【在嚴道縣東二十里按其碑年月乃漢建安十四年髙君兄弟皆孝廉有二大闕其一曰故益州太守武陰令上計吏舉孝廉諸部從事髙頤字貫方其一曰漢故益州太守陰平縣都尉武陽令北府丞舉孝亷髙君實字貫光又一大碑其首云故益州太守髙君之碑】邛崍關開路記【天寶六年章仇兼瓊記】龍興寺碑【在州城外有咸通四年再建丨丨丨丨吳行魯建又有二蘇先生墨迹亦在本寺】平羌江繩橋碑【在嚴道縣平羌江有唐咸通十年上官朴所撰碑字亦體今在江凟廟】兩面碑【在盧山縣南五里與府君碑甚近碑靣闕與背皆有篆文歳久訛闕不可識或辧其文曰盧上縣闕碑】尊健閣記【建武中元二年其碑在榮經縣西三十里景峪縣崖間闕巽嵓李燾有防以辧正年譜且言按後漢紀建武二十三年夏四月後爲中元無建武字又按祭祀志攺建武二十三年爲建武中元元年以此知記與志合而紀失之矣】神水閣記【在榮經縣東二十里銅山峽中碑字磨減今已不復可考故老相傳其體大率如尊健閣字云】李白月下帖【在郡治】楊凝式詩帖【在郡治】魯直木蘭歌帖【在郡治】魯直梁甫吟帖【在郡治】雅安志【李嗣文序】

威州碑記

鼔角樓記【唐維州軍事判官髙測文乾符五年十月十五日維州刺史闕光置】天寶寺碑【唐咸通六年建軍事判官陶師文】伏波廟碑【唐咸通八年左武衛兵曹參軍崔遂文】

茂州碑記

唐廻車院碑【唐刺史蓋巨源撰大中十三年立】唐刺史題梁【黃唐梁記有寶歷元年刺史竇季余大中三年刺史劉成師咸通三年刺史蓋巨源題】張延賞修城記【董守愚兩路記載唐大歷十四年吐蕃大下火焚予郊館興元元年張延賞重修其後別駕大夫修建城宇堡壁雉堞】茂州治平寺碑【寺舊在外緣叛羌董阿丹焚元丰初移入城】滋茂池善應廟碑【張商英無盡居士闕其神或傳姓吳或傳姓郭頗有異同】西山記【紹聖中茂守曹坦作】更生閣記【政和丁酉倅貳跨鼇先生李新目擊靜州之變記載其事甚詳】圖經【郡守史憲序】

隆州碑記

漢黃龍甘露之碑【在籍縣江口上鋭下方其狀如鐘大書丨丨丨丨丨丨丨文字余不可讀其可識者羣臣將軍位號蓋爲龍紀也】艷陽洞石碑【在洞之顏書曰艷陽仙洞四字字體兼篆不知何代書旁有欵識歳久磨滅東南貴人見此碑本寶而藏之以爲眞漢也】唐金剛經碑【在佛龕山磨崖唐眞觀中率更令歐陽詢書】道超和尙精徳碑【在石城山平等寺天寶四載薛兼金撰】開國王碑【在唱車山貞元元年貴平令王覺紀】張天師靈廟碑【元和十五年知陵州李正卿撰】貴平縣牟尙書墓記【見在報恩寺開成四年吳商撰】篆字心經碑【在小大悲閣咸通七年仇溥撰並書】修大悲堂碑【在小大悲閣景福二年僧承徽記】黃帝書陰符經【在至道觀咸通十五年丘衝書】古大悲堂碑【在報恩寺乾符三年周宋莒撰】超覺寺記【廣明二年陵州刺史肅競記】龍華院山門路記【在籍縣天復七年立今爲觀音院】唐節度使楊公墓碑【隆州井研縣道旁有石刻云唐銀靑光祿大夫檢校禦史中丞上柱國節度使楊公墓其旁多楊姓也】靈泉院碑【在本寺後唐同光三年立】僧曉微碑【在寶休院西蜀明徳元年立又有顯教大師碑廣政四年立】鐵騎將軍碑【在歸安鎭孟蜀廣政二年立】寶峯院記【在貴平縣西北四十里院內有王羲之記王氏廬墓銘】飛泉山碑【其碑有二並在仁壽縣東飛泉山】飛泉山院碑【唐神龍元年立在超覺寺】玉堂硯銘【文同與可將赴陵州朱巨源以玉堂大硯贈之與可屬蘇子瞻爲之銘陵州在髙山上難得水】蔡君謨法帖東坡多心經文與可書千字文【並在州治】

永康軍碑記

漢石刻治道記【距紫屏二里許道旁有漢石刻二皆治道記也其一曰建平五年者孝哀時刻也其一曰永平元年孝明時石刻也在範公平磨崖之西】鬼界古碑【在鬼城山下昔天師驅鬼於絕域有丨丨丨丨字畫磨滅不知年代矣】天師戒鬼筆迹【在大龍橋側深一十三丈濶三十丈】晉塼【在郡西鉢盂泉因墾地得一塼上有晉太康年號】隋薛道衡磨崖碑【在玉女祠後有磨崖碑云刺史薛道衡撰或云薛曽】唐貞觀十三年韋作觀魚記【在軍城五里北山朝天寺】唐崇徳廟記【唐李徳裕鎭蜀時重建崇徳廟命段全暐爲記】唐元和十四年寶幢院記【在靑城海晏寺】唐僖宗中和年攺海晏寺記【在本寺】唐觀音院記【在靑城縣東南九里有唐乾符二年記】靑城山碑【在常道觀中軒轅石龕之下隋大業七年立太常博士陰道文】宗眞容碑【在六時巖下】修丈人殿祝文碣【進士任磻文在丈人觀殿上】置丈人觀碑【徐大亨文在丈人觀三門下】紀符瑞碣【甘遺榮八分書在丈人觀平門之右】修諸觀功徳記【鄭敖書在丈人觀大殿之右】延慶觀手詔碑【在丨丨丨後絕峯之上石龕中開元十二年立】唐吳行魯碑【在鬭雞臺有古碑尙存但字畫磨滅蓋唐大中十一年治彭州時長史吳行魯所建之碑也】玉壘關碑【唐大中十年白敏中帥蜀日建關旁有大碑卽幕府陳可度頌功徳之碑】獠澤水石記【路次石門崖壁鐫吳行魯大中七年奉使巡邊行見丨丨丨丨丨矣】唐人徐浩書金剛經【導江天宮院有丨丨丨丨丨丨丨丨全帙金刻之石】杜光庭重修衝廟觀記【在靑城縣一里沖妙觀也】韓擇木八分書【延慶觀靈寶眞人五符幢其下記銘乃開元十二年立】蜀嘉王宗壽墨迹【僞蜀王建宗子嘉王宗壽與能仁院僧外往來書札二十餘簡存於院墨迹如新】迎祥寺鐘樓刻字【在導江縣北丨丨丨丨丨內有丨丨不記年月觀其有節度押衙字卽爲唐末五代間刻也寺有老泉爲記東坡所書碑刻俱存】靑城山裏記【唐杜光庭編】永康志【教授張增編】靑城山乙記【範仲立編】

石泉軍碑記闕

瀘州碑記

蕭齊碑【在丁公巖磨滅難攷】唐髙宗安樂山取丹經詔碑【在安樂山】劉眞人藏經碑【在安樂山】唐眞如寺碑【在州北眞如寺】唐蘇公甘井碑【在州城南門上唐乾元中都督蘇元開並記】董太史書砥柱銘碑【在髙寺】大像記醉僧圖詩碑【黃太史一碑並在開福寺】尹吉甫祠堂記【許沅爲之記曰父老相傳周尹吉甫實生此地見於圖經舊矣陳帥損之作淸穆堂以祠之嘗觀酈道元水經注江陽異聞與華陽國誌頗類其載揚雄琴淸英敍伯奇流放並子安之操附之揚雄蜀人也其說必有據】吏隱閣記【治平四年鄧太師綰作邑於瀘州作吏隱閣闕瀘之合江邑居之甫轉淸溪而上六十里曰安樂山世傳隋開皇劉先生登眞之地杜光庭爲之傳李淑爲之記開皇所置二觀其一尙在乃命道士作劉眞人祠堂因名其閣曰丨丨丨】鏡硯銘【黃太史銘曰瀘川之桂林有石黟黒瀘川之人不能有而富義以爲觀則宜筆而受墨唐安任君從簡之硯面爲鏡而背三足形天下若山林不若而不得訪諸禹也】瀘州平夷記【熙寜中範百祿撰今在江安縣之偶佳亭】劉眞人傳【杜光庭撰】合江縣安樂山騰淸三觀記【皇祐乙丑李淑撰】江陽志【教授李濬序】江陽譜【永嘉曹逺編集】

潼川府碑記

晉雲南太守段宗仲徳政碑【宗仲有徳政墓在通泉縣碑在墓下】唐防聖寺鐘銘【唐龍紀二年節度使顧彥暉鑄有銘】甘泉寺誓犀碑【李雍書】李義府碑【寰宇記在永泰縣北】馬元直開元中誥【圖經云元直在唐爲滁州刺史家有開元中誥】陳拾遺與趙彥昭郭元振題壁【圖經載杜甫題陳拾遺宅詩防】唐薛稷書慧普寺【稷道衡之孫魏鄭公之甥也以書名天下書普寺三字徑三尺筆畫雄健在通泉壽聖寺聚古堂】梓川官僚磨崖贊【唐武后時司馬參軍楊炯作在北崖字十六七磨滅不可讀】逰仙觀老君碑田眞人殿記【在中江縣集虛觀蜀廣政六年碑】王勃庾信防聖寺碑【在城北防聖寺】彌勒院記李商隱書甘泉亭碑李潮八分書【在城北防聖寺水陸淨土巖北】劉蛻文冢碑【在城南長壽寺兜率院之崖壁】精舍四證堂碑道興觀碑道士胡君新井碣銘【並見李義山集】蓮花漏記【天聖中燕公肅守梓州日置仍自爲之記】梓潼古今記【淳熙間郪令孫汝闕作】梓潼風俗譜【元祐年間教授石慶嗣作】舊圖經【李宗諤序】新潼川志【劉申序】

遂寜府碑記

唐張九宗題記【在府東崇元觀其字圓勁有虞褚風骨】唐覺苑寺鑄鐘記【在蓬溪縣覺苑寺唐元和十二年遂州刺史張九宗撰鑄鐘記兼書】唐劉纂文宣王廟記碑【後唐天成四年】唐磨崖金剛經圖【在長江縣南二十里】唐天復四年禪林碑【在鶴鳴山福勝寺李仁表文】唐賈島詩碑【在長江縣】蜀安國寺碑【在州羅城外有永平二年碑】後唐武信軍衙記【廣政間歐陽炯文】卞髙五十六體篆字碑【在小溪縣之長慶院】蜀明徳四年碑【在小溪山向泥寺】金地院孝童孝女碑【在靑石縣九節鎭】遂寜好【閬守志載熙寜中遂寜守向公著丨丨丨十章寄閬守鄭公申鄭答以南隆好十章】遂寜志【馬崇文序】

順慶府碑記

漢車騎崖石刻【郡國志云後漢車騎將軍馮緄於此鐫崖刻石十有餘處寰宇記在流溪縣】相如故宅石記【在相如縣之西南先聖佛闕漫不可讀父老尙知其爲唐陳子昻之文】二良牧碑【馬眉孟撰載唐二刺史事碑在郡治醋庫之側】唐朱鳯山觀銘【長史息袁玘文在山上】唐金泉山僊居述【唐太和五年果州刺史韋公肅文在山上】唐鄭餘慶詩刻【在金泉山上】唐誥刻【在金泉山】僞蜀刺史徐光溥詩刻【在金泉山】唐移縣碑【在南充縣門大中年立文字磨滅不可詳辧】唐王維送楊長史赴果州詩【在郡治】唐屈突公徳政碑【在西充縣資福寺河南府陸渾尉崔晟撰】唐僊林觀碑【在西充縣列眞觀唐中書侍郎趙彥昭撰】唐程仙師蟬蛻偈皂莢碑【在西充縣降眞觀】唐圭峯禪師傅法碑【在西充縣金蓮院】唐相如縣石龕佛像記【在縣治縣令陳子良撰】僞蜀誓大碑【永平五年建在州北廣州廟】永興節度使王彥超重建行成思堂石刻【不著其姓今附於後作堂在姑孰把麾來果山男子四方誌萬里如目前振振佳公子性行純於天旣知仁有本自應枝葉繁宣尼語參孝推廣十八篇君能廣充之九思極其全道行身亦立揚名顯其先回觀廬墓人卑卑何足言】謝寰山靈泉碑【謝眞人父諱寰所居名謝寰山山有院名靈闕

唐碑字多訛缺】耆舊錄【漢紀信以下三十六人並見學錄蒲闕龍所編丨丨丨又有趙嗣業趙昌藻遊問爲之贊闕繪像於鄕賢堂又自隱逸王公宇已下十四人在丨丨丨外亦繪像於鄕賢堂又復搜訪自王綰以下二十餘士悉系於左而其遊公仲鴻傳紀趙忠定紹熈甲寅末甚詳】開漢志【郡守朱繁丨丨丨序云紀將軍加闕詞闕亦曰開漢理亦無礙而郡誌序云又以開漢名郡象之切詳州名皆朝廷所錫不應攺今九域志第曰南充郡尙朝廷所以命也闕請於朝以求攺命而目稱曰開漢於理未安】

資州碑記

漢永建五年漢安修棧道記【在內江縣界磨崖字今已磨滅】陳君徳政碑【陳君失其名漢永建五年爲漢安長有碑在獠井埧層崖之腹字𨿽磨滅然尙可攷】隋勅攺羅漢院碑【隋初丨丨丨丨丨丨碑今在決云院】唐開元棲神山略記【在法鉢池前刺史房渙文】唐顏魯公書中興頌碑二【一在東嵓一在北嵓】河相農碑【在資陽縣王褒墓左】王褒墓石表【西漢王褒墓在資陽縣西二十五里碑字已磨滅】三仙磨崖題名【在資陽縣三江鎭碑云貞元十四年十月十日杜錫崔熊席夔三人同逰】洗公石馬塔院記滴水巖結界記鄭鋼詩【在北嵓及寰國寺】陳圖南詩【在得道山並邵博文】崇壽觀碑【唐天寶二年建宗禦書額見有石刻乃唐禦史中丞宋闕文已磨滅】杜光庭醮壇山北帝院記王師閔西巖龍潭瀑布詩李渭北巖詩盧拜北巖詩張公瑾北巖詩【在龍水】重修北巖詩【唐邵參文】裴晉公自贊【在靈虛院】靈仙觀碑【西漢王褒宅在資陽縣西驛馬裏今攺爲靈仙觀有碑碣洗硯池今尙存焉】唐裴瞻墓碑記【唐左僕射裴瞻墓在盤石縣北五里有世譜碑記藏於寶靈院】唐韋臯紀功碑【碑在郡市心居民室下紹興丁已穴土有碑石太守命工取其石重徹民屋不果士錄其文乃禦制紀功碑銘並序皇太子書碑而殘缺不全惟碑陰乃開成元年臯從孫鋌爲本州守日紀述其文具全遂復覆之】安夷軍詩碑【紹興十六年內江令董昌齡移徙新市平縣基土中得小碑一片有詩云戰馬向風嘶荒雞隔水啼終日隨徵斾何時罷鼔鼙】靑松亭記【在州治唐乾符四年四川節度使成都尹髙駢記並書】北田沙門法王贊【紹興壬戌都守邵博得碑城北隅唐羊士諤爲刺史撰並序】資中志【扈自求編李析序】

普州碑記

唐棲巖山寺贊銘序【唐開元戊辰前刺史農楊公珪博陵崔克讓及刺史房公失其名】唐老君應見碑【唐開元觀丨丨丨丨丨開元二十九年嶽陽郡奉勅建大宋淳化二年重鐫】唐紫極宮碑【集古錄唐欒闡撰賈島書樂彥融篆額宮元皇帝祠靣樂又重修碑以會昌元年立在普州】唐西巖禪師受戒序【普州刺史闕忠開元十年建】普慈志【郡守楊泰之序】郡北小千佛院記【普慈志在開皇十三年】唐宣宗賜浪仙墨【在大中八年】賈浪仙墓表字【浪仙燕人島廣明庚子東蜀從事上谷主表曰於戱有唐詩流君之墓】賈島墓志【集古錄云唐蘇絳撰馮賢書碑以防昌四年立在普明】聶公眞龕記【在靈召山軍事判官佪先逺撰廣政四年建】茗山平防錄【見普慈志捲】

合州碑記

唐令長新戒【在赤水縣開元二十四年立宗嘗擇縣令百六十三人賜以丁寜之戒其後爲縣者皆以戒刻石集古錄取馬景祐中令重刻之今非唐故物矣】古書巖【在巴州縣石間隱如篆文不可讀】石門彌陀像【在石照縣之北嵓唐開元二十三年州別駕張釗爲刺史孫希莊作】祭龍多山題名【天寶十四載十月十一日大中大夫巴州郡太守眞寜縣開國男上柱國賜紫金魚袋韋藏鋒凖制闕祭】涪內水石鏡題名【大唐大歷十年三月三日此石出時兵甲息黎庶歸六气調五種熟刺史兼侍禦史王鋌記】唐大歷王鋌題名【在內水石鏡之趾大歷十三年云此石出時兵甲息黎庶歸六气調五種熟刺史兼侍禦史王鋌記】盧捨那佛二菩薩記【在石照縣之北嵓唐長慶二年刺史劉溫作】集聖院記【在赤水縣之龍多山唐咸通間李作】季子墓銘【在巴州縣相傳以爲孔子所書張從申記云舊石堙滅宗命殷中容蹋本傳之大歷中再刻此從申所記也此刻未知何人所撰】濮巖銘【距城三里元祐五年郡守州劉象功磨崖】唐孫樵龍多山錄【舊刻刓闕元祐七年劉象功再書遒勁可喜】龍多山鷲臺院記【紹興三十二年十一月縉雲馮時行記】將軍祠石刻【在龍門東八里印土院有丨丨丨丨丨石刻云故唐將也逃難山中而死塟山陰或曰戰國人也歲春夏民以車蓋迎其神至水上張幄致饗】唐永泰二年石刻【在化度闕縣西五十里闕

永泰二年案永泰齊明帝唐代宗蕭齊永泰闕五月而永防二年十有一月始攺大歷故知爲唐】鴈塔題名【水闕歷宣和間栁城始刻置長安慈恩寺蓋榻本也】活樂鄕校記【沿涪江闕郡人度正立夫子廟士之向學者有所依歸又自爲之記】墊江志【郡守任逢編】

榮州碑記

大周聖徳勒石文碑【在州衙子城門外長安三年立韋綨撰】州院碑【僞蜀司倉參軍茍延慶撰】眞義侯碑【在本朝唐元和二年遷舊經至卽古獨孤白馬蜀將二人廟也】唐刺史薛髙丘磨崖碑【在榮徳山唐開元二十年刺史薛髙丘磨崖碑多載仙靈事今字畫已磨滅】榮隱山修道觀石碑【在本山上】榮黎山古寺碑【在本山上】唐元符元年禱雨碑【在榮黎山上】榮徳山薛刺史磨崖碑【在山半】靜難侯廟碑【在本廟內】圖經【隆興元年李燾爲守教官勾演編】

昌州碑記

演教院碑【在昌州舊基院有斷碑載唐咸通歲縣令唐允中】淨土院碑【在昌元縣東西十里碑云唐大和五年建】石佛寺記【在永川縣東二十里方舟李公石爲之記】唐韋君碑【在北山幹寜二年靖南令胡宻所作】吳季子墓碑【在北山相傳以爲孔子書開元中殷仲容奉詔模榻大歷中蕭定刋之潤州有張從申題其後】髙祖大風歌碑【在北山】古文孝經【在北山凡二十二章與今文十八章小異按今文先出於漢初而古文與尙書同出於孔子壞宅今文巳盛而古文獨不得列之學官惟孔安國馬融爲之傳及明皇注今文十八章孝經爲古文益微矣司馬光範祖禹皆曽繳進光謂始藏之時去古未逺其書最眞祖禹又爲之說亦云古文廣得其正】六經圖碑【在郡學郡人楊甲鼎卿所著也】六十四卦象碑【在昌元縣】畫維摩石碑【紹興間北山刻云郡之患因寺藏殿壁陰有水墨畫文殊詣維摩問疾一堵意全相妙合經所說恐浸漫滅故又刻於此】靖南志【太守黎伯巽序】

渠州碑記

雙石闕【在大竹縣北一里其一鐫云漢謁者北屯司馬左都沈府君其一鐫云漢新丰令交趾都尉府君其闕上各鐫出屋宇禽獸飛走之像又有單石闕二相去雙石闕一里其中鐫雕物像與此亦同】三聖碑【系唐睿宗禦制文今在縣南州學內】道徳經碑【在城北紫極觀唐咸通中州刺史程壽建立】後漢車騎將軍馮緄墓志銘【墓在大竹縣古寶城雙石闕西南一丈二尺按後漢書馮緄宕渠人也墓銘碑尙在碑額篆云車騎將軍馮公之銘碑文作書字尢可辧也】公府建置碑【開寶二年張琪記幹徳六年許允修創】大唐渠江縣衝相寺碑【碑立於會昌之後】古寶城碑【九域志云流江古寶城有古城文字磨滅】宕渠志【無編集人姓名無郡守題名及仙什詩章等文】

敍州碑記

晉張麟夫人墓表【在慶符縣南一百六十里】韋南康紀功碑【在江西舊州治岸旣元和五年刺史張九宗立碑碑陰載南康謝賜表碑至今字畫大半磨滅】定誇湖唐碑【在城東門外有唐碑存焉有曰山蒼蒼煙際橫波渺湖水平其餘漫滅不可攷】唐都督戎州李通破賊碑【在州南一百里今碑字亦殘缺】大唐南詔王碑【在石門界唐貞元七年袁滋題】唐古戎道記【在州治之對天蒼山崖壁間唐人所書筆畫勁正乃唐幹封二年詹君秀修復此道而爲之記】唐黎幹墓表【在州西崖石馬溪之上今石馬尙存】唐張九宗修花臺寺記【元和五年張九宗書】金箱浩【在宣化上流三十里吳季成所闕築在山之阿有山谷老人所書盤谷序防州學記碑刻】山谷悟軒石刻【在南溪縣資聖院】

懷安軍碑記

漢張子陽碑【漢幽州刺史牂牁太守張子陽碑在唐化鎭沿江五里許乃張子陽墓東漢順帝永建四年造】唐昌利觀記【在昌利山延祥觀開元中金堂尉沛武犍譔】王頭陀塔銘【在云頂山塔院貞元十五年薛倕撰】如舜禪師碑銘【在金堂龍槐院唐節度使杜琮撰】支提石塔記【在三學山唐節度使段文昌撰】鸚鵡捨記【在三學山韋臯撰】爲八戒和尙謝復三學山精舍表【李商隱撰】放生記誓石記【邑宰張西撰】段翳故老舊碑【後漢隱丨丨丨丨丨今郡城內天是也有段隱居李眞人二像有舊畫磨滅不可辧】金堂尉沛國武犍碑【在金堂縣東延祥觀唐開元中立】金淵志【郡守植亭】鶴棲山古碑【鶴棲山在兾都鎭有古碑字𨿽漫滅尙髣髴可認其大略云唐貞元十年歳在甲戌果州女子謝自然白日升仙刺史李堅以狀聞又爲之傳於時先有雙鶴棲於此山然後飛迎自然駕之而去自是俗呼爲鶴棲山按自然升仙在果州金泉山李堅上其事唐徳宗賜詔今刻於金泉年月日與此碑所載不差】故縣鎭顏魯公碑【舊傳邑宰有姓顏者魯公之先魯公之刺湖州也過道因有碑銘今碑磨滅存十四字曰命除湖州刺史顏眞卿勒銘於道院乾道中移置軍城】山碑【在嶽池縣東六十里鑿池得斷碑乃唐人經行所記】勅賜孚惠靈公廟碑【在皛然山有晉太康八年碑文】廣安志【嘉定攺元郡守寥唐英序】

長寜軍記錄文

五代僞蜀勅牒【武成三年牒淸井鎭羈縻十州五團土都虞候羅元審武成三年牒淸井鎭羈縻淸井土刺史羅元楚永平元年牒土兵馬使羅元審】國朝所給誥札【嘉祐三年給長寜夷人頭首斗蓋充土刺史誥國朝所給誥札甚多今始錄其闕或補以官則誥上帝曰每年添鹽若干觔防若干疋更不依祿令支給請受】祥符平夷本末慶曆皇祐平夷略熙寜經制諸夷本末元丰平乞弟本末範中書百祿誓夷文【熙寜七年平五國蠻作文以誓之碑在今報恩寺】範榮公進誓平夷文表趙招討平晏夷賀犍表長寜志【嘉定己夘教授賀寅東序】小桃源銅牌【見小桃源下】梅聖兪春雪詩【歸田錄載蘇子瞻嘗於涓井鹽得夷人所賣蠻弓衣其文織成梅聖兪春雪詩蓋其名重傳落夷狄】

富順監碑記

漢董孝子墓表【聖燈山之近有董孝子墓墓表云漢益州刺史廣平郡侯董孝子】磨崖碑【皇宋皇祐七年知監張齊闕題云西山城郭沿灘數里羣峯重疊一佛獨立容相端正眞如塑出髙數丈古代畱迹後倚林翠前瞰江碧圖記渭聖佛】中巖普覺院【天禧丁丑賜院名康定二年翰林學士李淑撰】咸平奬諭李處榮勅【守臣董裳防章聖皇帝錄邦人丁處榮殄殱均賊之功擢榮州長史勅書藏其家】石燈臺贊【郡人王光明孺家舊收公用燈臺客丨丨丨丨一首並序進士元鋭撰元和中莊伯良能書富義縣令孟公才】富順志【郡守楊汝爲序】

夔州碑記

漢鹽鐵盆記【在巫山縣黃太史石刻云余弟嗣直來攝邑事堂下有大鹽盆有欵識蓋漢時物也其末曰永和二年】晉桓溫字碑【在巫山有黃太史防嘉定癸未漕使王觀之並黃太史防俱徙置漕闕漕又作防語攷其爲昔周撫墓今不存今此碑已不存】唐夔州刺史防壁記【長慶二年五月一日刺史中山劉禹錫撰今見存】夔州始興寺移鐵像記【劉禹錫撰】夔州都督府記【唐防昌五年刺史李貽孫文繆師禹書載歐陽公集古錄今在闕漕臺】鏁水記【碑字但記官名有都押衙金吾大將軍白元曜等字】神女廟詩【集古錄唐李吉甫詩一首以貞元十四年刻丘元素一首無刻石年月李貽孫二首會昌五年刻敬騫一首元和五年刻沈幼眞書其他皆無書人名氏在巫山】關城白帝廟碑【其一元和元年其二長興二年其三廣政元年】巫山詩碑【唐金吾衛兵曹參軍沈眞撰元和五年建】重修大仙廟記【唐寜江軍掌書記司空薰撰同光四年建】杜少陵詩石刻【少陵逰蜀凡八稔而在防獨三年平生所賦詩九千四百六篇之多而在防者乃三百二十有一治平中知州賈昌言刻十二石於北園歳久字漫建中靖國元年運判上蘧新爲碑今碑在漕司】移城記【景徳四年丁謂撰】八陣圖銘【舊經云有圖銘石刻在磧中今不復見蘇子由詩雲中原竟不到置陳俠無所】甃井記【陳剛記云夔惟節度府漕臺西防有井紹興二年井大壞景公領使使事發地一百尺而及泉以柟木甃之】夔州圖經【故相國安陽公乾曜嘗參軍事修圖經言風俗甚備見劉禹錫集】舊圖經【李國緯編】固陵集【費士戣編】新夔州誌【馬導編】

開州碑記

盛山宿云亭記石【開州西北三里唐元和十三年刺史韋處厚詩溫造撰記】盛山十二題詩【唐韋處厚撰韓文序云韋侯所爲十二詩其詩其意以入谿谷上嵓谷追逐雲月不足日爲事讀而詠歌之令人欲棄百事往與之遊和者元復許康佐白居易李景儉嚴武溫造於是盛山十二詩與其和者廣行於時】唐開元刺史新宅記【權徳輿撰】盛山集【商有序】圖經【李宗諤編】

施州碑記

招撫蠻人盟誓碑【九域志云闕在邊上近西闕州界首】知保順州田承恩誓狀【天聖五年刻石在尖木寨】蠻人納貢物碑【在闕

天聖五年闕夘立】皇宋奬諭碑【轉運使王立奏闕人上京進奉在路多有攪擾今後只說施州納下貢物支與例物三年一度於元定數內十人量差三兩人上京買賣天聖五年五月日勅】蠻人向永思誓柱文【皇祐五年歲次癸巳立略曰皇明如日所照不偏睿愛若天無逺不獲溪洞蠻人輸忠事國刻石說盟謹當固艸芥之命以奉本朝無復肆犬羊之狂以觸憲网所有歸闕蠻供納結牢重闕欵狀鐫之用傳不朽他誓文皆不經惟此可讀故錄之】蠻人田思忠等受降碑文【碑在寜邊寨南五里受降立誓元丰六年立碑長四尺濶二尺】蠻人廖【闕】崇等誓柱文碑【在寜邊寨南五里元丰六年立誓刻石界首】

達州碑記

漢車騎將軍馮緄碑【達州誌在永睦縣之西八千里緄薨於威帝之永康元年其文了然可讀其父亦有兩碑斷裂不全存大】漢廣漢屬國候李翊墓銘及屬國候夫人墓銘【翊以靈帝熹平二年卒夫人不著姓氏疑其爲臧氏首尾亦不�缺】書【闕】崖碑【在巴渠西十里多斷缺不成文理其間有晉昌太守按晉孝武方上晉昌郡則此必東晉以後人碑耳】唐處士墓碑【在州城北十五里楊斗埧馬腦鼻山下乃唐景龍二年刻字畫遒媚如歐栁可愛】元稹告畣三陽神文【元和志年作通川之華陽觀】廣福院修佛殿記【在永闕之廣福院卽唐福田寺有會昌三年王欽說修佛殿記】瀘潭院鐫佛記【唐通川縣東富教裏岸側闕上乃唐人所鐫傍有中和造像立姓名百餘字餘多漫滅瀘潭又有龍洞】節婦碑【初節婦趙氏移居有凶人欲犯節婦脇以白刃節婦不爲動旣而誘以百端終不可遂刺殺之時皇祐二年知州薛仲茂其節爲之立碑於達州之西北山上後邑令解仲祝爲剏祠繪節婦於中】黃山谷贈通川令韓廣叔文【韓廣叔赴通川日黃庭堅以言贈之曰惟勤能辦公家惟淸能律貪吏嚴而信則吏不病民闕而敏則民多在野】

忠州碑記

丁房雙闕【在臨江縣巴闕王廟有闕二闕對峙廟庭髙可二丈上爲層觀飛檐表裏四旁多刻車馬人物在闕上爲雙扉其一扉微啟有美人出半面而立皆極巧妙其刻漫滅有漢丨丨丨丨等字尙可認也】屈原碑【九域志】江原君石闕【在州西十五里今遷於郡庠有延熹二年等十七字】嚴孝子碑【在城西十二里今遷於郡儀門碑字半滅有延熹二年十八六字】五大夫碑【在梁山軍界上字尢漫滅然字乃漢】修道碑【字亦漫滅有建初二年等十二字】嚴顏碑【蘇東坡嚴顏碑詩注云在忠州詩曰先主反劉璋兵意頗不義孔明古豪傑何以爲此事劉璋固庸主誰爲死不二嚴子獨何賢談笑傲碪幾國亡君已執嗟子死誰爲何人刻山石使我空涕淚】玉虛觀有唐碑四【皆修建觀字碑】洞眞觀唐明皇夢天帝降碑【在本觀】禹廟唐碑【今字畫漫滅】丰都景徳觀唐碑十【段丞相修觀記段少監修齋記天尊石像記老君石像記感應碑張大理詩杜光庭石函記李吉甫眞人影堂記二眞君碑二仙公碑】唐平都二仙公碑【景云二年李防之撰】唐平都山二仙君銘【景云二年薛湜撰】玉石碑【卽景觀三眞人碑唐貞元中李吉甫修碑刻見存碑石瑩潤號曰丨丨丨】唐平都山眞人影堂記【平都唐碑惟此三碑尢佳皆李吉甫修撰人曰玉石碑】唐土洲耆老思舊記【貞元十七年段文昌記】唐刺史房公式善狀碑【闕唐闕院中闕】

唐酆都三官堂碑【唐中和元年忠州刺史陳侁撰】唐杜光庭碑【在平都山】唐率更柘漿帖【丨丨丨丨丨丨眞迹藏於臨江農民瞿氏聖深購得之命男宗摹於忠之議道堂紹聖四年七月二十四日題後有涪翁防】王右軍半月橘帖【在州庠有涪翁題防】商比干銅盤銘【唐人開元間於偃師縣掘地得丨丨丨丨丨丨有十六字字畫壯而古甚其釋云右林左泉後岡前道萬世之銘玆焉是寶得銘地後五步乃比干墓今碑銘復列於平都之山】南賓志【樊漢炳序】荔支圖序【白文公文】

涪州記

涪陵太守闕【其上書云漢涪陵太守龎肱闕龎肱者卽龎士元之子也劉后主時嘗爲涪陵太守淳熙中賢良任子宣舟過涪陵於闕民家見漢隱然遂載以歸碑在左綿任賢良家至今猶存此事得之夔路鈐幹馮田乃任之甥】唐千福院水泉記【光啟中太守張濬】李文定公神道碑【在報恩光孝禪寺張方平撰】普淨院記【在涪江北闕淨院治平間校書郎傅耆記】誓虎碑【在許雄山下廣漢縣令神道俗傳爲丨丨丨近碑僕虎入城縣令設祭復立丨丨丨丨之虎遂止】古書山碑【去樂溫縣四十里按山上石刻云唐大歷間有人修此山路於石穴中得科斗書數軸古書之號因此而得】山谷碑【在涪陵尉防】涪陵紀書錄【紀伊川和靖諸賢語錄】花蘂夫人詩序【熙寜五年臣安國奉詔定蜀民所獻書可入三館者得花蘂夫人詩乃出於花蘂手而辭甚奇與王建宮辭無異建自唐至今誦者不絕口而此獨遺棄不見甚爲可惜也臣謹繕寫入三館而歸口誦數篇於丞相安石明日與中書語及之而王珪馮京願傳其本於是甚行於時花蘂者僞蜀孟昶佳人事在國史臣安國題】陵志【楊興序】新志【鄭鑑序】

重慶府碑記

漢故益州刺史碑【在本邑】巴郡太守張汭頌徳碑【漢靈帝中平五年立事見合州誌今碑在府學中】白君冢碑【在巴縣文字缺落】禹廟碑記【巴志云江州縣治塗山有禹王祠及塗後祠有碑銘】丰年碑【在江岸碑謂之義熙碑每水落而碑出則年丰人爭摹打數十年不能一見】蜀廣政十五碑【在東陽鎭市心】周濂溪防彭應求詩序碑【在溫泉寺】圖經【李宗諤編】

黔州碑記

漢故孝廉栁莊敏碑【在州內字迹銷訛】唐黔南節度使趙國珍徳政碑【上元二年立在州南隔江】重建州衙碑【在州治】廣徳元年碑【寰宇記雲開寶四年黔南上言江心有石魚見上有古記云廣徳元年二月大江水退石魚見部民相傳丰稔之兆】崔能神道碑【歐陽公集古錄在長慶二年】黃魯直畱題【魯直謫居有涪翁晚防杖至此觀江漲雨餘天欲涼十五字墨迹在州之嘉禾堂此外如綠陰堂丹泉萬卷堂皆魯直舊所書墨迹也】

萬州碑記

報恩寺漢碑【圖經云硤中漢刻少今萬州報恩寺有碑髙五尺乃漢桓帝延嘉間所刻石凡百餘字士人謂之宜子碑】絕塵龕石刻【丨丨丨三字在西山石壁字體淸勁類晉宋間人書】寶像記【練巖有莊修隋朝丨丨丨】岑先生銘【嚴挺之撰開元二年立又有段文昌銘貞元三年四月十五日鐫】岑公洞記【在丨丨丨元和八年段文昌記】魯直畱題【在岑公洞下巖寺】聖業院碑【碑在蘇溪大江之濱三生石旁蘚封可見者咸通三年壬子歳十一月建如是者十餘字耳】大云寺碑【寺有唐僧圓滿傳及碑和間萬州守李裁書】冉仁才碑【見沿革門南浦州下】萬州廟碑【幹徳乙丑白廷誨爲刺史重修之距今二百二十餘年之事碑𨿽存而漫滅不可讀】白刺史題名記【開寶二年九月白廷誨題名記上云刺史白廷誨今本州萬利有闕碑僕艸莽中比因考閱得之字皆漫滅獨白刺史名銜在】靈顯王碑【皇朝累加封昭毅武惠丨丨丨題碑碣列於廟】南浦志【趙善開編】新志【王子申序】

梁山軍碑記

涼山呂保藏漢篆【源山保有呂保藏在絕崖半腹有一穴人迹所不到漢末赤眉之亂有呂保藏家資巨萬賫金寶緣木而上鑿崖以居盡伐崖下木冦不能近後舉家終焉紹熙中有樵夫得一券於崖側非鐵其聲鏘然上有古篆云西漢之末赤眉邂逅黃金千兩坑埋而走羔豚十祭其財自阜今藏所猶存】浮蘭碑【通川志詔梁山軍忠州兩界舊有漢刻石著白虎夷王姓名今其上刻漢時官屬及白虎夷王及夷民等姓名尙有可攷但字多磨滅】梁山驛唐碑【題云今辰新誡之記乃明皇禦制梁山今尹茂元得此誡於萬川守河東裴公而刻之乃大中十年也嘉定丁夘郡守李錫移其碑於軍治其詞云我求令長保乂下民民之不安必有所因侵漁浸廣賦役不均使夫離散莫闕其身徵諸善理寄爾良臣與之革故政在維新調風變俗背僞歸眞教化爲先恵防於貧無小無大以躬以淸靑旌勸農孰不攸遵曷云被之我澤如春】舊梁山驛碑【驛在軍之東四十里耆舊相傳李唐時有白虎蛟龍爲民害民至遷居以避之韓昌黎嘗按部經行二害乃去作碑識之今名其地爲碑坳碑猶存於側其字漫滅不可復識矣】飛練亭碑【多唐人碑刻】圖經【教授黃震仲撰】

南平軍碑記

西心坎崖上書【西心坎崖上有書云本初三年三月十六日共二十餘字多缺不可讀在溱溪寨路去軍七十餘里本初漢後漢質帝年號】吹角埧古磨崕【吹角埧有古磨崕風雨浚剝苔蘚侵蝕惟識其一二曰建安其他不可辧在溱州堡去軍四十里建安漢獻帝年號】姜維碑【在吹角埧其始有石穴開內有碑相傳以爲丨丨丨今已磨滅】南州石像【在南州鎭下三里崖上有石佛像近歳有碑出於下雲南州城門前石崖石像頌並序司法參軍員外郎置司王靳豫撰乃開元十八年十二月丙戌中大夫使持節南州諸軍事守南州刺史上柱國普昌唐虞景所造盧捨那石像也】白鵠寺鐘碑【鐘記字𨿽磨滅垂盡尙餘一二可識曰丨丨丨丨處士彭城劉欣撰】劉孝標墓銘【晏殊撰】南平志【郡守趙彥邁序】

大寜監碑記

丁晉公謂夔州移城記【景徳三年記太祖皇帝出師平蜀由劍巫峽分兵以入而灔澦激射峻惡樓舡戰艦難進易退步騎自襄州西山裹糧兼行林麓無際澗壑相接不知道路之所從得蜀民詰王師獻書由大寜路直趣夔州平蜀之師實取道於此也】

云安軍碑記

周靈王符碑【在棲霞宮其文之末有周靈王三字】漢處士金廣延母子碑【初無文字但有人物】廣云外尊師碑【在云升宮唐杜光庭文見九城志今名棲霞宮】人物碑【所勒皆車馬人物或云古者修車馬備器械之圖也】

興元府碑記

張騫墓碑【墓在城固縣西二十三里有碑文字磨滅不可辧】李固墓碑【墓在城固縣西三十里唐韋臯撰碑記】檢玉觀碑【在西縣一里本津口化按舊經云昔有褒氏女並陳安民於此上升仙有唐會昌中鐫石題記】重修安逺城碑【在西縣城內中間門東】漢司校尉楊君頌【集古錄書不著書撰人名氏文爲韻語碑在興元】漢公昉碑【集古錄書不著書撰人名氏及年月在興元】唐公碑【在城固縣北三十里唐公廟前碑文缺落其略云唐公城固人也有仙人與公藥妻子六畜倐然與之俱去餘皆不可識】諸葛武侯行廟碑【在西縣唐貞觀十一年置】永平間石門記【羊州誌云在今興元褒縣石門有記云髙祖受命興自漢中道由子午出散入秦】梁蕭懿墓碑【劍南詩槁云興元姚節度園以所碑爲石筍文尢可識蓋梁蕭懿墓碑簡文爲太子時撰書法遒勁可愛】褒城驛記【唐孫樵撰在雙林驛】山南西道額【李陽冰撰】山南西道新修驛路記【集古錄唐劉禹錫撰栁公權書李陽冰篆額號三絕碑開成中山南節度使歸融自散關南至劍門鑿山石棧道千餘里以通驛路碑不著所立年月在興元】張將軍新廟記【集古錄唐李巨川撰唐彥謙書楊守亮重修張魯廟也以龍紀元年立在興元】魏石門碑【永記二年太歳己丑梁秦典籖王遂書洛陽縣武何仁鑿】刻武侯碑陰【孫樵撰】唐山南西道節度使防壁記【開成二年劉禹錫撰】棧道銘【歐陽詹撰】興元新路記【有石刻凡七十字其側曰太康年案其刻乃晉武平吳時蓋晉由此路耳】文宣王廟庭松記【節度使令狐楚命掌書記鄭從誨作從誨餘慶之孫幹之子也】圖經【李宗諤書】舊志【閻倉舒序】

利州碑記

唐南池新亭碑【劍南詩槁云唐長慶中南池新亭碑在漢髙帝廟側亭已失所在】唐李義山碑【在籌筆驛舊有碑近經兵火不存】棧道銘【歐陽詹文有銘】蘇頲利州北佛龕前重題【在佛龕】山谷紀行碑【在嘉川縣靈溪寺元丰三年題】圖經寜武志【鄒卿序楊炎正編】

閬州碑記

唐貞觀碑王蜀咸康碑【並在太霄觀其石光瑩前後可鑑人號透明碑】顏魯公磨滅記【在新政縣離堆巖下歐陽公集古錄唐顏眞卿撰並書碑以寶應元年立在閬州】元稹畱題【唐元稹以諫官責通判司馬今達州也曾遊雲臺山書行紀於山之鐘樓枋上】新政縣大歷碑【在新政縣江崖之次顏魯公書碑傍有佛老孔子像像傍有一小記皆大中之所建也】王徽畱題【唐僖宗朝丞相王徽未第時曽經閬中次南部合符寺登髙念逺因賦詩】李后主書【南唐李主煜尢善書元祐二年太守李孝直乃煜族孫也家藏得親書李白古風模勒於石江之普通院】崔善徳政碑【王蜀武城中崔善爲刺史有惠政里人爲徳政碑今在衙門之東】鮮於氏神道碑【一在二教院崖上一在墓田其文與書皆出顏魯公又有奬諭仲通碑亦在墓田非魯公之文亦魯公之筆也】裴晉公銘【南部裴廸唐丞相晉公之後國初爲新政令因家南部至今尙收得晉公之像及累任告身自撰眞贊墓銘亦並存焉】唐道襲墓碑【在報恩寺】汝南令神道闕【在閬中縣郡守張晦辧云於東西得字十有二缺不可識有七】冦萊公詩【公嘗過本州闕井慈光院畱海棠詩云喧風花雜滿欄香盡日幽吟嘆異常翻笑牡丹虛得地玉堦開落對君王今龕於縣防柱上】司馬公畱題【本路運使司馬池丞相光父也天聖九年遊臺星巖君實侍題於崖上末云司馬捧硯】閬苑記【朱涉文】前記【何水文】續記【曹無忌文】新記【王震序】

隆慶府碑記

李業闕【在梓潼縣西五里舊經云前漢侍禦史李業葬此遭赤眉毀破二闕臨關路其破亦漢】後漢趙相國雍墓石闕【在梓潼縣北二里前有石闕石麟其文曰漢趙相國雍府君之墓】漢沛國範伯文墓石闕【在梓潼縣東六里有墓闕上有文曰丨丨丨丨丨丨丨丨丨】晉張載劍閣銘【王隱晉書云昔張載隨父入蜀作劍閣銘益州劍史張敏見其文乃表天子刻石於劍閣焉】魏太尉鄧公神廟記【唐長慶四年劍州刺史邢冊題】鄧艾衛聖侯碑【在普安縣北十五里唐中和五年八月劍州刺史郭淮立石】唐李商隱重陽亭銘【在郡東山之陽唐大中八年太守蔣公侑創亭李商隱序而銘之石刻今存】悟本寺碑【寺有盧照鄰所撰碑歳月旣久其文缺焉】淸義何氏古碑【在劍門縣有登髙臺存一古碑唐光宅中建其間所載有名墓者於此生四子孝弟義遜家八十口不異居儀鳯二年勅賜淸義門】陰平縣記【唐大中六年周芮撰】開元寺重修中和極樂院銘【大順三年劉崇望記】唐韋表微劍閣銘劉國均石刻【在普安縣報國寺靈泉昔唐僖宗巡幸至此有微恙飲其泉頓覺淸愈名爲報國靈泉今有石刻存焉】宣詔亭內碑【以天成四年四月二日記在本州】郭璞縣路防石刻【在武連縣據郭璞云縣路翠武功貴縣路淸武功榮其後靑城何居琰宰是邑遂刻石於縣治之門內以詔邦人】景福院石碑【在梓潼縣二十五里葛山之景福院】始州碑【在劍門縣二十里許有二古州基自縣至彼攀木緣壁至此稍平有一丰碑字多磨滅開皇三年李徳林文土人謂之丨丨丨蓋隋時以此爲始州也】

巴州碑記

唐守巴州裴禕修廨宇記【會昌四年甲子歳立今在郡防】唐古佛龕石刻【在城南二里有大書石刻載唐乾元三年山南西道嚴武奏臣頃牧巴州其州南二里有古佛龕舊石鐫五百餘伏望特賜洪名勅以光福爲額】北山老君影迹詩【正望山舊名北山山半石壁隱出老君像唐人爲賦北山老君影迹詩】唐張禕題擊甌樓【唐中和四年尙書右丞相戶部張禕記賦在樓下】唐巴州紫極宮記【大中元年軍事州官進士蕭珣記在迎眞宮】唐嚴將軍廟記【廟在城西門內碑在本廟唐貞元元年韋曽爲廟記】南龕題詩石刻【在州南二里之廣福寺自唐迄今名公題詠皆刻之於石】唐兜率寺碑【在東龕寺廢而碑存碑字不可辧】集州兩角山記【唐集州刺史楊師謀書今在難江縣】集州紫極宮記【唐開元二年兵部尙書牛仙客作在難江縣】唐李繼顏誥詞【刻於郡防唐光化三年中書舍人錢珝行】放生潭字【州東五里有一潭潭一石上刻丨丨丨丨每水落石出方見意亦唐時刻也】薛史君布政碑【唐乾符年間璧州刺史裴寘辭作石作乾符間立】唐人題西龕櫻桃詩【在西龕其名磨滅】成王李雄讀書臺石碣【今在梓潼縣七曲山顯徳中】璧州神廟石刻【今在通江縣北四十步有元光三年制書刻於石】龍興寺碑【在通江縣南一里龍興寺唐璧州刺史鄭凝讀之父鄭畋作乾符中鄭凝讀侍養其父畋於璧時所作也】璧州山寺記【大唐中和歳次癸夘丞相鄭畋書】菖蒲澗記【唐開成四年或雲集州刺史蘇味道遺迹也】石古峽記【趙寅爲集州刺史作丨丨丨丨在難江縣】唐貞元石刻【恩陽縣南渡江登石梯數百級上義陽舊縣治石梯之側懸崖下有刻字云唐貞元之四年十月二十日再修此路餘皆磨滅不可辧】南隆州牟縣界碑【在恩陽縣西北百里有斷碑刻雲南隆州牟縣界十里北集州難江縣界五里縣令李昱所立】唐韋蘇州詩【丨丨丨丨送令狐岫宰恩陽詩刻石於縣之驛亭】唐難江公山威惠廟記【唐天寶攺元田彥識撰廟在難江縣神乃漢張魯之神也】唐嚴武乞賜山南寺表【乾元三年】南山記【唐中和四年尙書右丞相戶部張禕題】巴南新置屋宇什物石記【會昌四年巴州刺史裴禕記】孫氏園石刻【在通江縣二十里龍灘之側唐末監察禦史盧仲阜率璧州刺史辛巢父等六人分韻賦詩有石刻在焉】瘞麟銘【淳化中牛生奇章於集州山民魏臯家鹿首魚尾魚鬛而龍鱗四趾始生身五色民以爲妖而斃之乃瘞於縣北十五步楊義仲爲之銘】修路記【鄭子信撰】城牙樓記【圖經云李楫爲記有舊碑二其一僞蜀廣政己未之記其一天聖乙丑之記】七佛龕【圖經云乃唐張禕扈從僖宗入蜀時經此所鐫龕名公鉅卿題詠甚多皆刻之於石】沙渡碑【在難江縣唐集有刺史蘇味道題字云】嚴侍禦暮春五言【在西龕寺】史俊寄嚴侍禦楠木詩【在南龕】郗昂陪嚴使君墓春五言二首【在南龕詩甚典麗】蕭珦建天王堂記【在天王堂】羊士諤十四詠【在東龕】折栁詩十絕【嘉祐五年太守鄭淵賦栁詩十絕刻石其自序見折栁亭下】流杯十四詠【流觴亭在西龕寺上唐乾元戊戌嚴鄭公武所創大歷間盜起地遂廢開成丙辰刺史唐元封復修蓋取羊士諤流杯十四詠以自序爲證云】巴南十七景【蘇欽以閬中望江南十首記郡景別駕使彭永仍賦丨丨丨丨丨闕】淸化前志【教授劉田闕編】續志【教授李鈞闕編】

蓬州碑記

隋防州普光寺碑【歐陽集古錄云防州普光寺碑防州耆漢南陽郡之育陽縣也碑以仁壽元年建碑無書撰人名氏而筆畫遒美翫之忘倦蓋開皇仁壽以來碑碣字畫多妙而往往不著名氏惟闕道防所書嘗著之然碑石在者尢少餘每與蔡君謨惜之自大業已後闕更與虞世南書妙盛旣接於唐遂大顯】周萬歳通天碑【報恩光孝觀在石泉縣有丨丨丨丨丨丨前內供奉書手王惠元書其石擊之淸亮全類玉音碑陰有段文昌畱題】西天佛人碑【在大聖防院】唐僖宗碑【圖經云今碑子渡有唐僖宗碑云乾符四年漢陰縣助修道道施主云云】安康志【郡守家子缺序】

大安軍碑記

九井灘記【九井灘有大石三其名魚梁堆芒鞋觜危參差相望於波間操舟之人力不勝舟而輒爲石所觸故抵於敗誠令絕江爲長堤度其南別爲河道以分水勢則北流水益減而石出矣以火煆醯沃金錘隨擊之宜可去如其言治之明年三大石不復見而九井遂平元祐五年轉運使陳鵬云】龍洞記【自三泉西二里見有若觀闕者當其前迫而視之則洞也其深七十三步廣半之其兩旁石壁之嵌空突怒者若目鼻口指甲跟肘甚具其下皆平石爲底水文其上若鋪筦簟石隨其間若設爼豆其兩顏皆瘦木翠蔓閒石蘿生萎蕤下覆若綴纓絡木蔓之間布水之道後先交映若垂冕流水落石底其勢跳瀉與石相鬭若濺玉雪其聲鏘鳴與洞相應若響琴築寒淸幽邃殆非人境】

劍門闗碑記

修闗石刻【在天成五年四月又有五代勅牒甚多皆天成長興廣政間牒也】唐碑【在劍門山巓有一寺曰梁山寺產茶亦爲蜀中奇品東坡南行錄題木櫪觀詩有雲飛檐如劍寺之語其下注云出劍門東望有一寺山巓樓閣隠隠可見有二三碑皆磨滅上丨丨也】劍門銘【李文饒集云丨丨丨注劍門當中有一岑峻嶺橫峙望若蕭屏北一峯最奇而說者未嘗及也故銘云羣山西來波積云屯地險所防斯爲蜀門層岑峻壁森若戈防萬壑奔東雙飛髙闕翠嶺中橫黯然黛色樹若雄屏以衛王國】唐叔明題劍門【貞元二年張允書碑在闗之棄繻亭之南百步】唐劍門山記【有碑在闗之內棄繻亭之南百步】唐盧照鄰悟本寺記【在故臨津縣悟本寺】唐劍門制置之記【廣明元年立碑在闗之內棄繻亭之南百步】唐劍閣碑【李復撰】趙淸獻公畱題【在志公寺】

龍州碑記

眞觀古碑【在江油縣南一百三十四里太華山之登眞觀此記最古不記撰人姓名】牛心山靈異記【在牛心之顯濟廟卽李龍仙廟也碑不載撰人姓氏】龍門志【楊嘉序】續志【朱之源序】

全蜀藝文志卷五十二

欽定四庫全書

全蜀藝文志卷五十三

明周復俊編譜

氏族譜

宋羅泌

巴海內南經有巴國所謂巴賨彭濮者伏羲後生巴人郭璞云三巴國今巴縣是也【防州秦漢之巴郡本渝有古巴地在冺江之北漢水之南蜀將李嚴修古巴城者三巴記云閬白二水東南曲折三面如巴字而名】

禆鯈

魚左傳庸蠻叛楚楚莊王伐之七遇皆北惟禆鯈魚人實逐之杜預曰禆鯈魚三巴也魚今魚復縣

江水祝庸之封地今朱提

泜水囂國若之下流泜水也今蜀州

若水昌意國今越嶲之臺登盟會圖疏以爲都故世本云允姓國昌意降居爲侯非也【詳髙陽記】

資陳畱風俗傳云資姓黃帝後姓纂云益州資中今資州資陽有資川江然古資陽城在簡之陽安而祈之有極有資河衛之北糾山潭之益陽有資水出縣左流入資口卽益水酈云卽資水之殊目武岡又有資水出唐或其派裔

酉卽酉陽今黔之彭水漢酉陽也有酉水

閭叢【漆】從徵記髙平東陽北北有漆鄕東北十里有閭

叢鄕

防【歸】熊姓子爵歸是楚滅之【僖二十六】寰宇記防之巫山縣防子能摯治多熊姓今秭歸城東二十有故防子城荊州記秭歸西有陽城卽孫繹所居

賨羋姓子宗也頃王四年居執宗子遂圍巢十六國春秋常璩志云宕渠古賨國寰宇故賨城江流縣東北八十四古賨國都又廣安軍渠江縣北十二【卽始安城】宕渠今入伏虞賨城見存【蓬州】中興書云廩君後非

巫人今之巫山歸之巴東故漢巫縣【利州其北境】

民經有巫人人民盻姓帝俊後廣韻有國集

音替

蜀支於封蜀侯國自益昌西南至蜀皆其地張儀滅

之【蜀王八戰不勝而滅赧王元年秦惠封公子通爲蜀王】

苴蜀王封其弟葭萌於漢中爲苴侯後命其邑曰葭

萌今利州縣一曰吐費城

流黃辛姓在三巴之東山海經云廣三百里亦見鴻

烈等書

蜀山今成都見揚子云蜀記等然蜀山氏女乃在茂

詳后妃後國

蠶蠶叢氏國今彭之導江有蠶厓而漢之蠶陵縣在

翼之翼水縣西有蠶陵山

導江魚鳬治今眉之彭山縣北東津南北八郡誌云

犍爲有魚鳬津廣數百步

侯爵風俗通曰夏諸國侯今利之山幹徳三年曰平蜀天寶元年曰山出舞衣【今川錦】有氏嗣氏【鄧氏云國諱攺】

防山【岷山】桀伐防山氏卽岷山氏今防州防山郡【非晉陽之

蒙山】

庸庸氏伯爵助武伐紂今房之竹山漢之山庸【文十六楚滅之楚饑率諸蠻叛楚也寰宇記土庸故城在州西二百五十楚子爲庸補之役者】說襄十三蜀地文南夷國寰宇記金州周庸國地戰國將爲楚附庸後滅之【楚使盧戢黎侵庸】有禆鯈魚三巴

髳庸蜀羌髳微盧彭濮皆西南夷助伐紂者

微

盧盧戎也古文作纑齊之長淸南五十里盧城齊鄭尋盧之盟者然非此記每爲盧今襄之中盧【寰宇雲中廬廬戎國文十六年楚師自廬以往者】

彭黔之彭水縣又有彭在忠之臨江卽咢溪賨彭濮

者非防陽矣

氏族譜

元費著

前記五載人物不載氏族自今記晉常璩嘗記蜀大姓成都有栁杜張趙郭楊朱郫有何羅郭繁有張新都有楊董汝鄭其它不一著列皆可槪見是數十姓果大曽不記人物豈喬木之謂乎司馬文園遺槁僅得之妻楊墨池有子曰烏能與文裁九齡夭然則人物有其傳尢可重矣記今自人物外載氏族不徒以補前之缺亦以表宋朝以來世系之盛凡第次以起家後先而見之今者書其名不書其事皆法也

吳氏

吳氏入蜀以唐左武衛兵曹參軍爲始祖四世孫藂僞蜀時最顯至衮六世矣仕宋朝至太子舍人贈都官員外郎七世孫季良弟端拱【闕】年進士至都官郎中贈中大夫九世諸孫師孟第進士官至左朝議大夫門望始大王公安石當國謂師孟同年生也自鳯州別駕擢爲梓州路提舉常平倉兼農田水利差役事師孟疏力言法不便寜罷歸故官後知蜀州又論茶法害民繼謝事去蘇文忠公軾刺新法書有曰吳某乞免提舉如逃垢穢至言茶病民以矯矯六君子稱之師孟其一也子縝以世科官至左朝議大夫知邛蜀庠萬四州子景知漢州官至朝散大夫景之子嶙如遷蜀州今崇慶府惟師孟從兄弟師益三世猶居成都其嘗應賢良科廢老死布衣族最盛子孫亦蕃十世皆葬成都繪於寶歷寺之水陸凡數十人今錄其槪

範氏

範氏自杜溫叔奔晉四世食采於範遂爲氏世逺譜落唐相履冰下十有一世曰隆廣明間入蜀家成都孫紹溫處唐季歷丕孟僞蜀𨿽不仕三世巳能有立爲著姓子曰昌佑有全徳二子曰瑑曰璨瑑贈太保公也太保生二子曰度曰祥度贈太師公也太師生三子長曰鎡以進士甲科終隴城令次曰鍇終衛尉丞贈太尉季曰鎭是爲蜀忠文公子孫曽三世登科曰百揆曰祖淳曰塤塤官至左中大夫歷使蜀移使荊湖北路卒太尉有子曰百祿位至中書侍郎贈榮國公榮公有從子曰祖禹位至翰林學士兼侍講有從孫曰衝位至翰林學士曰溫位至明堂班朔郎有曽孫曰仲芑故爲右諫議大夫曰仲藝今爲中書舍人曰黼前爲著作郎兼禮部郎中皆世其官曰仲較曰仲綸曰仲蕓以辭章世其門不克顯孫曰子長曰子垓又世其科子長今爲飛烏宰被命召榮公兄曰百祉不但有如祖禹孫如衝如溫而諸孫曰洄諸曽孫曰仲圭仲殳仲循仲徽仲南各以文學行義政事名四世諸孫謩故國子監丞孫嘗位於朝今知邛州榮公之仲兄曰百朋有子曰祖睿諸孫曰遊諸曽孫曰仲愷仲侃獨不第三子後先登科曰子修子奕子庚典州除節矣翁無恙稠人中莫覺有貴子賢徳蓋相襲也蜀父子兄弟登科至聨四世諸子登科世又掌絲綸人共推範氏論其世徳皆有傳大抵其積也逺其施也博其傳也不已凡範氏父兄子弟名位𨿽不盡皆通顯而施爲率從厚爲部刺史爲郡守相門第蓋相望三歳一舉中選者多記不勝書至以賞以恩以封以贈又略焉它族什如其二三號曰盛至範氏則人人以爲當然實自太保以下而太保之弟璨四世孫寥寥徽宗時有功避不以自名官猶至右武大夫寥從孫仲壬武舉中第裁八年出知金州今爲利路鈐轄按譜璨尙俠气鄕裏敬服故其後又以武聞云

郭氏

郭氏自及爲廣都令家焉其自敍系出子儀子儀六世孫甫爲禦史中丞從僖宗幸蜀及其弟也故中丞死因以塟廣都石子山及三孫曰仝介鈴仝之孫震以詩名號漁舟先生李畋序其詩淳化四年先生詣闕上書言蜀將有變未幾順賊作亂先生畱中原不歸無子皆畋云鈴諸孫早著鈴生貞時孟氏納土朝廷謂西州豪右可任郡檄補貞吏貞稱疾不就子仁渥當順賊亂率卒黨保別墅獲免均賊繼起道遇害贈職方員外郎二子軫輔軫子子定子安皆以賞以恩得官孫衢亨登崇寜上第終宣教郎曽孫南義以詩名死布衣輔起家登天聖乙科範公仲淹龎公籍韓公琦皆表見其丰器可任自鳯州擢知興元平均金虜叛卒有功璽書褒美繼二持節後以梓州轉運使皇祐二年平涓井痍死賞延三子中子子臯最知名子臯知大邑均三邑灌漑人號爲平歷知昌劍利三州子防瑜皆以賞得官瑜獨顯嘗提學京東後知懷州諸孫曰眉壽曰暘諸孫曰僙曰偉曰俟曰億曰傑眉壽俟億皆登第余以世賞或以舉恩惟傑在介諸孫轔輯輊軾轔生由儀登慶曆第終南浦令由儀生忱登元丰第以博學名通判恭州年五十會蔡京用事忽忽不樂丐祠遂老生時敏終通直郎時敏生晞嘗爲大金畱豫司幹辦公事受金人所歸疆進二秩佐劉公錡爲東京畱守司幹辦公事順昌之防不肯上功當時韙之從子垕傳皆登第垕終通直郎傳今從事郎子堪均皆世賞堪終通直郎均今從事郎輯曽孫綱輊三世諸孫畋國寶惟肖僅疇四世諸孫樗年震湘畋國寶震湘登第余以舉恩或以賞銓又有七世孫漸九世孫光選皆登第叔宜今廸功郎光選今丞議郎爰自廣都散居雙流獨成都爲多

李氏

李氏唐冑也大唐四十子少郎曹王五子少郎武衛大將軍偲武氏擅政偲入蜀來眉丹稜伏民間五世孫瑜明皇西幸時抗表言狀得通屬籍尋拜長江令卒官歸葬丹稜瑜四世曰逺逺二世曰同爲始建令籍葬縣同生全始居華陽又三世曰惟吉惟吉三子曰莊曰允曰毅莊以學行名毅以科第顯又一世盛矣莊子大厚博學工文辭從兄天章公大臨自謂不如大厚及長子陞同登第後三年子降亦登陞五典州號循吏降行義克著範公鎭薦之朝爲金部郎中宣和間提學秦鳯路列郡刺史拜宣撫使童貫降獨長揖曰我師儒官也遂丐祠去力致仕陪大厚季子也有子時亮伯父陞欲官之辭治命又以遺長官之章已上會陞子從政郎時任卒時亮亟追還以與時任之子識後時亮二子登第三子以恩得官諸孫一以舉恩得官一登第去允子大臨第進士宋朝仕至天章閣待制事在國史知制誥時繳李定辭頭其一也子陶隲陶從司馬公光於洛當時大老皆喜之在錢塘蘇公軾送之詩忠文文正二大老蘇李廣平三舍人喜見通家賢子弟因言得邑少風塵其趣逺矣隲通達明敏吏事有能名尢工於書子時雍時敏皆世其學時雍髙廟稱之弟兄多顯者賞延凡二世毅嘉祐二年進士李氏初起家者仕至殿中丞子大昕大昕生公濟公濟生謨謨生崧凡四世登科大昕學行謨能文章謨以下徙導江族盛時仕者不能悉書此其槪也曰頊者亦出自逺與同並世孫丞璨三世孫謹修謹交謹微謹思能登進士第謹修位至郡守三子賞皆傳嚴卿最顯官至朝散大夫防又與謹微子椿登第防官至朝議大夫丞炳三世孫彤四世孫觀登第丞哲四世諸孫象先厚登第象先應賢良方正科厚位至鴻臚少卿厚五子皆官孫洋亦登進士第族大子孫眾多近世多有以世科名聞其世一曰自逺而下邵第進士四子樵孫楰孫材父今興州矣凡散居異邑者多不書

張氏

張氏韶州曲江人至唐相九齡顯九齡弟九臯九臯子抗抗七子仲方仲孚子孫在蜀可譜仲孚孫奉常博士隨扈僖宗幸蜀傳三世曰載陽貲產鉅萬豪待四方士子維峻待士益厚悉散之或相戒止笑曰吾遺子孫者不在是也以子起贈大理寺丞起寶元中登進士第官至太常博士是故族也起家尢難如此三子太初太寜太和太寜登治平四年第知邠漢渭等州四入爲尙書郎三持使節遷陜西路爲都轉運使二子察宇察以大小篆名入爲左司郎中出知鼎州宇初名犯欽廟諱易名宇三丞司監使淮西東路知濟榮果合四州娶榮國公百祿女故其學得之範氏子晦侍學中原有外家典刑筆法尢工歷知雅恭簡三州子仲堅是則家成都者太初家於崇慶之新津太和家於眉州之眉山仲方之後徙漢州之綿竹族尢大

宋氏

宋氏唐季有任崇文館校書郎諱玘者隨僖宗西幸因家成都玘生綿州團練副使可思可思生太子舍人顥顥第進士仕唐顥生武信軍節度推官格格仕宋朝生惟吉惟亮號無爲先生生太常博士世修世修生球球與從兄弟璋後先登第球終職方員外郎按譜惟吉惟亮子孫眾多相佀也惟吉後爲盛璋球諸從兄弟子孫相似也球後爲盛按家傳無爲先生嘗授經任公玠晚究易球仕至郡守潔身早退子先因世賞至縣令亦中年退休子昌宗典榮資二州將曹東蜀會鹽酒法獘坐籍沒者又所在系捕充斥獨論列爲不可法爲之攺猶申言不已由是罷歸諸子曰訓曰誨諸孫曰邈曰述曰逌曰運邈運登進士第邈終宣教郎餘皆至郡守運總理財賦四川未及卒蜀士爲當時惜之元丰末昌宗初仕時尙富彊名爲千者爲宰相執政過用天下告病軍興徵取析秋毫病益痼宋氏家法𨿽尙嚴獨於民寛如爭鹽酒法亦一事也故昌宗至誨皆退居享上壽至曽孫復名以祖爲行亦多在官非徒曰人事其亦天理歟

勾氏

勾氏新繁華陽勾龍氏華陽郫溫溫皆祖勾望孔氏七十子曰井疆三國蜀曰符其裔也唐末有曰惟立以扈衛僖宗爲將軍二子弇會王建攻彭州弇與勇烈侯楊晟死之會匿新繁民間遂新繁四世孫士良登慶曆六年第官至朝請大夫七子以賞以第皆有官第二子宗顏官至朝奉大夫第四子宗召與顏之長子濤疊登進士第濤貴在髙廟時宰相趙鼎實薦之鼎言蜀有鴻儒可充載筆之任然姓與禦名同音臣未敢薦髙宗曰古之有勾龍氏遂自涪陵召濤而勾氏著矣濤言事稱上意繇郎曹間歳除給事中大抵以薦士爲己任士因濤薦召凡數十人後多爲名臣唐公文若其一也序其外制集云爾以是爲權相忌遂出除潭州力辭乞祠許之乞歸不許寓居秀華亭卒子躍從子距路蹈躒典三州兩持使節除職帥夔卒余以賞任官官至孫云曰詠登宣和第第二其子輔登紹興第嘗爲四川類省第一亦族子也成都者自居體始著三世以上惟曰出井疆莫可考居體登熈寜第官至朝請大夫王公素使東蜀知其賢延請權領懷安軍事卒懷安居體素號鄕先生著書爲多諸生從之廣多知名九子二以賞得官棓獨久遊太學以恩得官二子昌世昌泰皆登第昌世官至朝散大夫位至郡守昌泰爲四川類省第一嘗除太學博士後徙將作丞又丞太府兼戶曹郎出提學常平浙東移節浙西旋報罷歸起知利州除職帥夔卒從子子皆有官卽成都溫江以勾爲氏猶曰勾惟立唐末入蜀卽其祖亦曰避髙宗諱攺爲復姓而世次率不合曰亷登進士官至朝議大夫諸子皆有官從子震雱同登進士卽自郫成都者溫江則以中立爲祖曰是在雍熈間以宗學名曰宗正之兄也中正生希仲亦世其學以科第位至光祿卿王公安石銘其墓曰勾宗華陽世實兆京其援據云爾而世亦莫可考又如眉之鉤嘉普之勾永康榮之勾龍其先皆稱同族然永康勾龍紹興間爲禦史中丞曰如淵其復姓亦有旨至今諸族莫能一大抵氏族學廢今爲甚識之以勸來者

常氏

京兆常氏爲蜀人自宥始衮相唐母兄偕偕三世孫官戶部郎中扈衛僖宗駕入蜀者宥也謫授蜀川戶掾卒塟江原二子包荒包防包荒子達選達子延昱負其才雷公有終來平蜀冦一見奇之率從之謀有終守蜀數以書招致之延昱始來有功家成都卒鄕人諡曰亷貞先生子禧禧四子珙琭琮玘皆登科珙守三州長子景修守彭州景修二子時中執中爲郡守相自景以下名從中從才者爲一世從士者爲一世城垍蓋珙諸曽孫城知均州垍有隱操蚤與薦以親防不復就類皆隱居東山餘四十年蜀人大帥欲識之不可聲聞於今隱然珙弟琮之子績禧弟利涉之子鎭踵登崇寜二年第初延昱出從雷公選子守元畱邛其後多通顯以他郡故不書

房氏

房氏以重爲入蜀之祖重丞相齡八世孫也終新都令子諤爲蜀太常少卿子四人皆以從爲名從之諸子八人皆以知爲名知之諸子亦八人皆以昭爲名曰昭應號虛穀子有傳家文無名詩皆詣理曰昭庶洞曉樂道學仁宗朝以大臣爲薦得旨賜對特授祕書郎今樂書行世國史有傳昭之諸子十八人皆以審爲名審能審基皆舉進士審能官至朝議大夫審權著大樂演義卽昭庶子也審之庶子三十八人皆以希爲名希聲甫冠與貢常官至太學希參登元丰第官至通議大夫希之諸子六十四人或薦或第或蔭或恩或贈而名率不齊其知名者五人曰淵太學上捨生充太學錄曰偉以恩得官而博學文辭知名西州又審權孫有曰璣曰永登政和宣和第曰時中贈官至通議大夫又一世諸子逾百人名尢不齊曰與之曰軹曰子申曰子邵曰震仲曰鉅皆登科與之視諸從弟行獨年髙宣和進士官至中奉大夫持節潼州路故諸從弟今多在子邵典州官至朝請郎震仲官朝請郎又一世諸子逾二百人惟大亮以典三州顯咸以世科顯餘子及諸孫以賞得官者五今在官者二曰燾曰壽卿

呂氏

呂氏自眉彭山遷成都三世始著曰懷玉曰公立曰陶世以風節聞陶遂爲元祐名臣三子傳嗣延嗣緣嗣緣嗣坐黨人子不達終右通直郎子焯當用給事遺奏補官靖康多難格不行商隱宜之凝之皆登第商隱第𨿽晚以四川類省第一與素望合胡公元直鎭蜀薦之禮部侍郎李公燾以自代召入除國子博士兼國史院編修官遷宗正丞兼史院如初凝之以才爲茶馬使者陳公彌作宣撫沈公復見知後由茂州除閬州入對又以易學受知孝廟畱爲大府寺丞與商隱同時防凝之卒商隱亦乞歸除守崇慶卒子盧宜之登第最早所至有治聲而坎率多異除通判彭州攺辟通判茂州移黎州丁母憂辟通判成州除知簡州擬通判綿州黎州簡州罷非其罪復積二年疊聞兄弟喪卒於綿兄弟皆不得中壽子孫官學故家聲爲不長

全蜀藝文志卷五十三

欽定四庫全書

全蜀藝文志卷五十四

明周復俊編譜

氏族譜

費著杜氏

杜翊世以死節顯蜀舊守名其居曰忠義坊蓋以勸也事詳見於先賢志矣因其世祖甫來依嚴武武卒甫旅遊衡陽二子宗文宗武畱蜀甫卒塟來陽後返塟偃師故元稹志墓謂孫嗣業終父志或者其家竟未能出蜀也家靑城實宗文裔十世孫凖皇祐五年第進士官至朝散郎宰綿竹以卒妻黎攜諸孤外氏家成都教子嚴必使世其家第二子卽翊世紹聖元年第進士官至朝議大夫通判懷徳軍靖康元年虜防作西羌亦張奄至城下凡三旬援兵不至城陷翊世先火其家乃自縊死事聞特贈正議大夫命官其後十人五子慥忱以賞得官孫逸老俊老廷老曽孫光祖大臨以忠義遺澤得官翊世歿時慥棄官走視死所慟幾絕見者皆爲流涕遂以防招母魂歸葬余孫自曽及今爲士人指其門猶曰忠義杜云

宇文氏

宇文氏望河南自得氏以來有譜其以史學傳自唐諫議大夫借借子從禮爲渠州司馬因家於蜀後徙成都子孫又分六院曰成都曰雙流曰廣都曰綿竹曰嚴道曰閬中三院成都自司馬至院莫知其世世有從仁者後可譜再世後元又一世從廷從卿又一世從崇從緖從惟繼是子孫行率不類按譜始可類耳雙流院自崇而次始登第曰冊冊登嘉祐第仕郡邑間卒李公大臨爲西州顏子子昌齡喬齡昌齡少年登進士甲科神宗朝遷監察禦史詔言事如侍禦史徽宗初爲刑部侍郎子常千宰諸孫伋僎價子震與喬齡之孫仁皆顯價子震任任之子機皆第進士子震典著作兼爲郎出總賦淮東晚守潼川價位至兵部尙書出以徽猷學士歷典大藩邑人見其家疊盛凡四世幾百年禨令中成州其諸從兄弟又寖顯賞傳至孫矣廣都院自緖而下凡三世登第曰邦彥邦彥初名褒登元丰第仕至郡相卒子閎中粹中虛中疊登第粹中第在第三後爲尙書右丞虛中後爲僉書樞宻院事終國信使諡貞湣天下聞其諡哀而敬之時中賜進士第後以直龍圖閣知潼川閎中及其子師尹師臯從子師申師獻孫紹直紹良從孫紹寅紹奕嘗爲吏部郞典三州卒紹節典二州今被命紹直自郡守參議大藩今奉祠紹猷紹彭紹莊今方典州子孫又多傳視雙流亦不勝書也惟成都房自崇至降凡三世始以子朴貴贈官朴登政和第朴族弟谷從子臨望久望日華孫如石如圭曽孫開仲繼登第開仲今在官積世名位視雙流廣都爲顯而科第不愧族望矣綿竹房亦未爲顯然緖下孫之紹登第仕元丰間年餘四十與時論不合致其仕號止止先生母舅範公鎭也賦詩敬之司馬公光亦敬之程公珦後守漢州其子顥頥從之遊子輝以明經第一及第仕至郡守邦彥與輝同世次視之猶兄弟然粹中時中亦待輝之子思忠猶同母兄弟粹中任思忠以官時中又任思忠之子師孟輝從弟彬登元丰第仕至郡守復自綿竹遷郫子仔仲仔仕至郡相二子猶世其賞仲亦登第是又成都矣綿竹房牽連得書故略

北劉氏

劉再思以禦史從僖宗自蜀還京師其子孟溫成都孟溫以儒傳授成都中三子長璵僞蜀廣政十年補石室教授卒門人共諡寶中先生五世孫處厚始登第四子靖竑翊翊世其科處安四子竢端竦竚竢竦亦登第劉氏家法方嚴長身偉貌世世稱之其家家城北異鄕人入北門問劉氏鄕人至謂之長劉然蒞民率從厚至臨難其方嚴始見處厚官至左朝請大夫範公祖禹第元祐循吏居之第三靖皆爲張公浚幕客靖議不合流落州縣受浚令往熙河劉惟輔軍時惟輔軍驕它屬莫往獨靖往惟輔戰北爲敵所殺後十餘禩河南境復惟輔將屬米知柔等來歸始言狀範公成大榜其所居節義坊爲此翊竦賞皆傳端𨿽不第士從之遊甚眾自孟溫至是八世今又一傳矣鄕人以其五世不異籍尢義之

南劉氏

劉氏譜載三世名字卒月日耳四世曰惟正曰惟盛曰惟道始詳惟正之子欽惟盛之子長源後先登進士第欽使湖南官至朝議大夫黻後賜第入館遷戶部郞中官至朝請大夫後長源紹興初爲監察禦史典州除節官亦至朝請大夫兩家子弟賞得官黻弟薿知荊門軍卒子述今典州長源子思學賞今亦傳子參惟道三世孫始登第曰晉或贈或賞而不年者不書

北郭氏

蜀郭氏眾多而家於北城者人號北郭矣其自敍亦曰出汾陽王有藏汾陽王丹書鐵券可證也譜失其傳今以稹爲祖稹生承訜承訜生希朴博極羣書晚精於易人號曰有道先生李公畋爲作知命錄希朴前知死知命錄所以作也四子仲曰友直蓄書嘉祐求遺書友直上千餘卷皆祕閣所闕者叔曰友諒季曰友聞友聞經學鄕人號曰北郭先生仲叔氏子孫或家廣都或從唐鄧獨北郭子孫不遷四子逢通選迪逢三子行中剛中閎中選行中疊登元丰元祐第通七子倫師中久中大中宜中時中由中倫久中同登元丰第皆居甲科倫最通顯初仕太子學錄繼遷博士出爲部刺史凡四十任其提舉江南西路忤蔡京罷其帥潼川奏蠲虛額與都轉運使不合遂致其仕蔭補子孫十有三久中大觀二年召入冊定勅令後提舉常平河北東路嘗因星變上封事言新開邊皆不毛地小人邀功肆爲誕謾書首入邪等罷歸吏部後復爲郡守爲刺史年裁六十一竟致其仕大中有聲太學上捨以釋褐後召爲諸王府記室兼講書守両州持使節事有異政由中擢上捨異等登宣和第後給事中勾以濤薦之髙廟題其姓名屏間歷守二州一持使節其學深文亦髙政事自儒學出常守簡州人至今思之選五子勉中美中登第廸二子黃中登第三子皆有惠政官皆轉而二子至大夫餘子又多以子貴贈官北郭以中名者凡二十六人大抵多賢也後皆亦復名中之子曰知知之子曰公公之子曰仲仲之子曰叔叔之子曰孫自中而下取科第延世賞典州郡者不乏至以中爲行者亦多在官日盛宜哉

楊氏

楊氏自潼川徙郫自郫徙成都譜實祖唐盈川令炯炯謫梓州司法參軍遷盈川旣卒官還塟潼因家焉盈川十一世孫天惠始家於郫以儒學稱自號回光居士元符末應詔上書入崇寜黨籍生伯詹伯詹遊太學十年不成受世賞四十二年以廸功郞年勞陞從政郞以卒時又謂不成鄕人以其道不行於時而自樂終其身共以靖安先生易其名其成乃如此子祖識家成都登第後不樂仕棲遲州縣間沈公價汪公應辰鎭蜀聞其名辟置幕府自是持節典藩視再世爲顯蜀士論世不稱其官稱其徳又諡曰樂行先生三子韶甫第進士諸孫叔寅以賞得官餘皆學

城南郭氏

自陳來成都居來寨郭氏曰從一亦祖汾陽曰吾蔡州司徒家以子貴贈朝奉郞子溥登大觀第初名將後更今名進士題名中實二名也嘗爲樞宻院編修官遷國子監丞出守劍州積官朝請大夫贈至左金紫光祿大夫四子伸似儀儔伸登宣和第儔登紹興第似儀則賞延者伸官至朝請大夫職直敷文閤鎭興元兼安撫利州似儔早死金紫蓋伸儀累贈云伸及儀賞及世至似儔之子於是三畏三聘三握三接皆傳又傳至諸孫曰可道曰徳柄今惟徳柄在子孫散居城中城南尢顯亦成都百年故家

施氏

施氏謂魯施李叔之後唐友諒從僖宗入蜀不歸居岷山下七世孫光祚始居成都碧雞坊又三世庭臣徳修同登宣和第從兄弟也庭臣髙宗朝爲中書舍人晚居潭州卒徳修嘗除將作簿兼祕書丞出守洋邛二州除簡州卒子次卨次尹皆得賞官次尹官至朝請大夫今傳其子坤之昔登紹興第曰晉卿又徳修從子也庭臣子淵然仲舒登紹興第位至司農少卿遷中書門下省檢正諸房文字子棐又世其科淵然𨿽不顯以文稱於時初庭臣置田二頃贍宗族之貧徽猷閣直學士胡公寅爲之記其族至今賴之家逺矣猶若未出蜀然者比義也

楊氏

楊最晚出自簡徙成都祖慶安至孫始有登進士第者四世孫承承子景溫又世科其盛也四世孫至同薦者十有二是舉登進士第者四又同堂兄弟皆復名以望爲行蜀人號四望從望民望最顯從望知蜀州有子曰之言登進士第今知州民望位於朝歷左司郞中移太常少卿出知綿州甫半歳復以太府少卿總蜀賦又移兩節職自直祕閣加直顯謨閣有子曰之復今通判綿州民望有淸名又名文章嘗自序其世自四世慶安已上得三世墳墓七世而上無咨考至謂唐宋氏族之學不明譜牒遂廢特起者恥其初微而不志昭穆甚者或求附甲族而過於傅防近世言其先者必自唐扈三宗西幸或遊至蜀居焉何古之蜀獨無人也且以楊氏之言在華在蜀皆承姓於姬而受氏於晉霍楊韓魏皆姬姓也儻以其支別考證未明則不必慕他郡之盛而必求其遷徙之故也其說詳矣近世以族著者因以附見焉

全蜀藝文志卷五十四

欽定四庫全書

全蜀藝文志卷五十五

明周復俊編譜

氏族譜

費著

郫縣何氏

漢自何武死後不絕亦幸矣子況載武防如北邙山瘞焉廬其下公孫述誅蜀平況以防歸郫葬縣東南按史武兄霸弟顯兄弟五人皆有名按志武后曰隨顯後曰包兄弟五人包子攀又皆有名曰英曰宗曰祗𨿽見之志第曰郫人爾莫知爲武后否也按譜武二世孫曰英五世曰宗宗子攀然英見之志在武兄弟前攀父曰包又與譜異或者譜爲未詳不然何氏世世有譜當爲蜀氏族第一矣然自漢至晉武弟顯之後猶傳如志云亦盛也譜逺不可盡考或居長安或徙江南唐季有乾符進士待詔翰林知節自謂武裔後僖宗幸蜀加知制誥因歸郫卒葬膏澤鄕孫偉登太平興國進士第嘗記景徳寺邑人推爲先生七子子孫散居成都崇慶遂閬彭之崇慶永康之導江而武之族蕃矣偉三世孫邦基登元丰第官朝議大夫賞及從子孫又三世俊茂登紹興第徙崇慶者偉從子繼甫繼甫曽孫援登大觀第孫碩頥預又世利而家成都者曰騰登紹興第至郡守亦自郫徙云

王氏

王氏曰簡隨唐僖宗入蜀因畱蜀四世坦爲郫人贈通奉大夫子冕定國覽定國登治平四年第更名覺政和二年以直龍圖閣知桂州討殺溪洞蠻有功進顯謨待制三年乞祠得提舉成都玉局觀卒累贈特進冕子梅以覺蔭補將仕郞覽補登仕郞覺三子曰檝補登仕郞隨覺宦南方充廣西經略司內機法檄至邕州染瘴卒朝廷以檝死特命長子煥以官煥官至從政郞曰權補將仕郞曰棣補承務郞累官朝奉大夫通判巴州棣子燾將仕郞熹卒於承議郞

邵氏

邵氏以唐郜城令錫爲祖燕其始封也宋初自丹陽聞岷山勝槪來家於岷之陽曰慶余後三世曰才始登治平第嘗入尙書爲郞贈其父仲良爲太中大夫子孫皆官長子充官至朝請大夫賞又傳三子贈才官至銀靑光祿大夫邵公溥撫蜀帥言丹陽邵公必嘗薦洛邵公雍於神廟溥蓋雍之孫故溥講丹陽好待充如兄邵氏在蜀於是爲故家矣

申氏

申氏貫北京蜀廣政中曰幹臣始來靑城子孫居郫幹臣四世孫曰起曰宗起累贈朝請大夫有子曰祖錫曰積中同登元丰五年第祖錫終朝奉大夫積中終奉議郞永興軍路提舉學事祖錫子說終宣教郞詵廸功郞積中子銓以臣僚列奏積中孝行特授將仕郞終於雒縣丞孫伯時登淳熙元年進士第終晉原主簿宗始徙溫江四世孫曰叔度五世曰叔儉叔懷皆登進士第

詹氏

詹氏貫邛州安仁曰文舉以子貴累贈正議大夫子曰權登元丰進士第終於巴州權子廷哲廷碩廷彥自邛始遷居郫廷哲終通直郞廷碩終朝請郞廷彥終從政郞廷哲之子彥之子吁皆登進士第

張氏

張氏兪隱居岷山七被詔命不赴賜以官又乞回授其父號曰白雲先生大節見國史事見先賢篇兪二子石民楚民登元丰八年進士第官至正奉大夫子曰吉甫以賞終朝奉大夫子伯振又以賞爲靑城令卒官石民死子雲從孫文叔夏曽孫山父

王氏

王氏望太原唐末避亂入蜀居郫曰彥生四子次子曰延壽生四子次子曰景又生四子以孝名邑人號王孝子上兩世皆絕而景諸子曰慶祖慶柔慶餘慶宗傳世特盛遂散居成都永康資中富順惟慶宗之後不遷至曽孫隲登大觀第位至郡守孫曰朴爲朝議大夫賞傳至孫它院子孫或賞或第大抵相似也每歳上已闔族無逺近共修祀事於縣東之塋人猶指爲孝子家

楊氏

楊氏居郫縣凡四世生邁始第進士官至左朝議大夫直祕閣主管環慶路經略安撫司公事累贈父叔淵光祿大夫邁卒累贈宣奉大夫邁子衍朝請大夫邛州曰思成儒林郞久成二子蕃鄕從政郞萃鄕修職郞思成一子漢鄕將仕郞

張氏

張氏昔望崇慶之永康門望如初有遷於郫之犀浦鎭其爲族望亦稱克尙五子第三子曰礪卽遷犀者礪之孫曰天廸曰煥曽孫曰汾曰洙曰漠孫曰嶧曰岐皆擢進士第又有遷於彭之崇寜者其後視犀浦尢顯而犀浦院以山爲行者今傳之曽矣諸孫尙力學曰吾家三世登科云

文氏

文氏以丹淵先生同爲望同貫潼川之安泰位𨿽未髙以蘇先生軾爲友名重當時其文號丹淵集同官西川樂岷山勝槪欲家焉不果子孫始來居郫有丹淵集曽孫仔紹興丙子進士靑城尉卒四世故書尙無恙

新繁彭氏

彭氏曰景直唐中宗時爲太常六世孫敬先常以左拾遺隨僖宗入蜀家於普州敬先孫濟民攜二子由普徙益長子生福次子生乘乘於宋仁宗朝翰林學士國史有傳乘卒三子不克歸國史載乘爲萊陽人繁華陽皆成都而乘實以太平興國八年生於繁見於故待制韓公駒所爲跨鼇先生李公新集序曰繁上則彭乘之文辭云福生顯行顯行曽孫登政和二年進士第官至左朝散大夫知彭州贈其父望官至朝議大夫二子極材以蔭補官卒季子傑從子仁徹同年貢於鄕仁徹登第官至文林郞極子亦第進士不待年致仕

周氏

周氏望汝南入蜀家於繁曰贇之孫頊有隱徳號正晦先生二子曰洙曰淳洙生表權淳生庚庚生尹及申表權尹同登慶曆六年進士第表權後知漢州尹知梓州蘇文忠公軾文定公轍時皆在朝各賦詩送之初李稷使蜀防茶爲蜀病表權與尹論合與稷異爲稷誣奏罷去尹嘗知利州後爲侍禦史奉使入蜀迎母靣賜五品服還至陜除節荊湖北路後知眉州丁母防防除入爲主客郞中遷考功兼權吏部元祐四年表權再知漢州表權奏攺名表臣尹自是出守梓梓漢相望卽此時也兩家二大人年又髙表臣初知漢州尹知利州父皆及見之朱衣銀章子所遜也表臣三子克冕元尹四子禔禧祁祠元及祠後先登第餘子以賞得官庚弟庾表臣弟表民尹第申庾之子丙吉平申之子禴祉禩丙之子壽松而表民之孫夏卿或以賞或以恩皆在官獨祉典二大州曰劍曰漢仕爲顯

雙流宋氏

宋氏望京兆隨諫官遂以直言得罪流蜀隆山卒葬隆山隆山後以宗諱攺彭山比及四世少長逾二百人及珽【譜一作珧】入中朝爲正議大夫扈僖宗狩復還歷眉彭二州刺史歸瘞彭山子五人號五房宋長子渝生覽【一作幹】覽生祚始居成都之雙流祚二子承榮承慶承榮生堂舉賢良方正成都府府學說書名載國史承慶生文禮以子右賢右仁同登慶曆第後贈朝散大夫右仁生桓桓生京京生衍登科聨四世右賢孫良孺曽孫徳之祖孫又相繼登科徳之嘗爲四川類省第一皆文禮之後也熈寜中邑令徐九思表其坊曰叢桂作堂於邑東延壽院繪五世像號叢桂堂邑人榮之有散而居汴居大安客歷陽徙依政者皆祖諌官今居崇慶者又自雙流徙其居汴者卽莊【闕】公延渥之後譜稱延渥後更名渥有女孝章皇后其後譜聞惟彭山雙流依政譜可考子孫文行聞於時者眾獨雙流以成都故詳

鄧氏

鄧氏曰元明居梓中江以富名王建繇閬中圍成都元明開帑廩惟建取前後數百萬計建欲官之元明曰不願也願公安輯一方不然兩州皆魚肉矣建欣納官其子宏忠州刺史宏生隆孟蜀時爲資州刺史二子曰鎔曰釗釗生文溥文溥生深均順符亂琛又竭髙貲且諭諸富人無靳邑人以故保全家頓貧徙雙流以經學誘進後生羣聚至數百人翕然知學有子曰至學益大號二江先生範公鎭爲之友榮公百祿從之遊以子貴至贈太師琛亦贈太保琛生六子至其一也至四子綰縯縝先後登科綰試禮部爲第一季登第時神宗臨軒綰爲翰林學士侍唱名至縝綰下殿謝子洵仁洵武從子邰聨唱名於是綰聨謝執政因奏鄧至善教上曰知之於是時鄧氏以爲寵綰後除龍圖閣直學士知鄧州攺知滁州洵仁尙書右丞洵武知樞宻院洵武子雍亦以侍從終以故賞延子孫爲多凡子孫之散居者曰成都曰瀘曰嘉曰廣安曰懷安之古城鎭曰普曰夔而雙流族所未顯者惟二江先生至之兄弟之後亦異矣雍子椿機位至郡守椿念再世名位在宣政童蔡間率太息一日得洵武諫伐燕疏亟乞蜀守汪公應辰識之應辰曰事具國史矣亦爲之防椿哭先墓下以告蜀土謂爲人孫如此皆賢之

張氏

張氏漢名綱之後綱卒瘞犍爲武陽唐大中時有天祺者自武陽徙江源卒瘞後有白檀生墓間號白檀張氏五傳至中理舉逸民不就卽拜將作監主簿子曰公謹元祐五年五經出身累贈少師公謹之子深徙雙流登崇寧第累遷夔州路轉運使判官張丞相浚宣撫川陜承制出陟除潼川路提防刑獄攺轉運副使遷知夔州中書舍人勾濤論馬政力薦深除管川陜茶馬繼除都轉運使以制置使胡公世將議酒法不合攺除瀘州因丐祠請老子孫多以賞得官子玨愼孫徽之安之皆郡守

張氏

張氏先世曰守珪朝奉大夫若訥若愚孫協一再世弟兄登科協爲詩有唐人風協一終於宣議郞其弟終茂州別駕

郭氏

郭氏先世曰絳以至孝有聲州裏子卯貢上庠中第官終部刺史秦丞相檜與卯有庠序之舊及當國卯絕弗與通歷相三郡家食凡一十八年晚年號亦樂居士子皆以賞惟明復世其科嘗入爲宗正丞知崇慶府除夔州路轉運判官未赴卒孫以祖賞得官曰道子

梁氏

梁氏七世曰介紹興丁丑進士第三人爲校書郞乞彭州歸遷利州路轉運判官兼四川宣撫司參議官攺知瀘州居歳餘民夷便安之詔攺瀘南兼安撫一路以旌其能瀘州爲一路安撫自介始梁丞相克家薦之有旨詔赴行在道遇病辭得主管衝佑觀再召又辭除知遂寜府未赴卒二子皆得官曰種曰穆從子自類省奏名曰梓

李氏

李氏系出隴西自敍云七世祖騏隱五季間聞蜀多名山遂挈二子及宗屬自鼎澧入蜀遊峩棲於雅州之瓦屋世祖廸爲儒生其家雙流自曽祖元義元義生文顯文顯生某某亦學道因出遊學放浪山水間不歸其塟也以衣冠三子師尹庾崧鄕庾入太學與四方賢士交獨於李光泰發最厚晚樂善好施予大年甚似之二子嘉謀嘉猷同登第嘉猷好學工詩文官至宣教郞嘉謀嘗入爲宗政丞出守二州繼持節作牧又典州云

廣都費氏

費氏自敍曰大費佐禹平水土有功今其裔也史冊費氏多賢其入蜀莫知何自從常璩華陽志贊先賢曰師義至仁費奉君貽字也貽不仕公孫述佯狂漆身墓今在成都東南則蜀有費舊矣曰禕曰詩墓皆在詩子立孫盛蜀世譜云益州諸費有名位者多詩之後南宋時遊爲寜蜀郡太守墓亦在雙石闕甚偉廣都北有鄕曰石柱雙指闕也王氏僞蜀有曰宗陶曰叔熊皆爲輔佐宗陶之後爲廣都房叔熊之後爲沙渠鎭房宗陶生曰順初順初有族子曰黃裳舉孟蜀進士第一孫曰韜韜生傳誨傳誨生得珪得璋得珪生惟亮惟古惟亮生襄舉孝亷惟古生二子曰防調蒲江簿曰求登熙寜第官𨿽眉山令而博學爲鄕先生求生開開生樞機桓朴植子申之孫士戣士寅士威皆後先登第申之孫士寅又於四川類省第一士寅終右史士戣典州防之子曰汝弼孫曰安中曽孫曰行之孫曰士兗汝弼行之安中士兗亦後先登第行之常於中書門下省檢正諸房公事終直寶文閣沙渠房亦蕃登第相望實邛州惟雙流蓋廣都別名在漢曰廣都隋以諱更爲雙流唐兼存之故雙流房日振舊遊太學登紹興第三子太猷太川太臨實世其科太川後爲四川類省第一太猷典州𨿽兩邑子孫繁簡不齊族望蓋相似也

馬氏

馬氏族七世曰犍嘗登進士第不克顯曰騏始著騏登紹興進士第執政楊公椿薦之髙廟有旨召騏辭召乃發賜對除軍器監主簿孝宗初元遷起居舍人兼侍講權中書舍人有旨權直學士丐祠知瀘州再知遂寜除右文殿修撰再知潼川卒有子覺世其科自郡守召爲太府少卿從子興孫亦登第故兩家子孫以賞在官者半

張氏

張氏族世曰大同登紹興進士第嘗教授成都解官不復出三奉祠祿多著書號淡齋先生子敬修從子聿修皆登科故邑人推爲儒家

溫江文氏

文氏自謂漢文翁裔有年者唐乾符中明經及第至彰明令孫曰谷爲孟蜀侍禦史再傳曰大章仕宋爲國子祭酒谷兄弟五人一居漢州一居梓一居綿一居邛一居溫江云居溫江者曰祚有經學邑人師之曽孫詧遂登元丰第積官及贈至中奉大夫二子振道振奇孫人中族子振徳振鷺諸從孫定中安中衡中達之繼世登第自大觀後或賞或恩如之

袁氏

袁氏以天綱爲祖史曰天綱益州成都人也溫江西二十里曰淘埧鎭有井號天綱井其裔環居井側有名芝者於鎭建寺有異應費元量楊徽胡叔豺皆蜀賢大夫爲之記載芝子孫蕃衍鎭莫能容四世子昌年遂徙溫江鴻爲廣文館生試中上游縣爲立擢秀坊子孫遂連取名第自省大才大明大聲仲午桂凡七人鄕舉中選者又過倍

寋氏

寋氏祖蹇叔唐有侍臣曰蹇道原從僖宗西隨僖宗謂曰蹇不利東北因更氏曰寋後有居懷安軍金堂曰逢生二子長曰生汝明皆登第爲金堂聞家次曰綰徙溫江子汝礪廸功郎汝能贈承事郎子孫登第者曰克諧曰誼曰騏曰寅望

新都沈氏

沈氏唐宋有工部郎中穆之隨僖宗入蜀居新都之彌牟鎭穆之世孫卣紹興進士官至朝奉郎知榮州一世孫曰浚明曰震曰恪曰樞十一世孫曰仲巽俊明子震仲巽皆第進士俊民子震官至通直郎仲巽修職郎恪以賞樞以恩皆得官樞廸功郎

全蜀藝文志卷五十五

欽定四庫全書

全蜀藝文志卷五十六

明周復俊編譜

噐物譜

元費著

玉璧玉印各一印文似成信字雍州兵於成都縣獲之衛瓘依周成王歸禾之義以上之相國府魏咸熈元年於是司馬氏宣示百官仍藏之府公孫述起成都自號成家二五之文殆述作也

淳於古禮噐也廣漢�邡人段祖以獻之益州刺史始興王蕭鑑髙三尺六寸六分圍三尺四寸圓如筩銅色如漆甚薄上有銅馬以繩貫馬令去地尺餘灌之以水又以噐盛水於下以芒莖當心跪注淳於以手振芒則聲如雷淸響良久乃絕古所以節樂

古鐵鑑一王宗壽字永年建族子得之江源下有篆文十二字宗壽覧照見一靑衣小兒坐酒樓上試令人訪之靑衣隨至謂宗壽曰何以知我宗壽以實對靑衣曰吾失此百年矣知在公處故此盤桓公其還我宗壽出而與之靑衣剖腹納長揖而去宗壽有辟穀吐納之術或謂得之靑衣今載其篆文云

������������

龍宮寶藏神和子鑄永年萬歳

銅印一廣政十四年冬十月十五日彭山縣副將頭楊富獲於江防印有六面方各寸許皆有篆文兩面共通一竅竅中三虛一實其直可貫其圓有規六面篆文共八十二十分夾其竅六十均在四旁各成文章印過雕鏤有竅面各一十字無竅面各十五字以印進上嚴築作瑞篆記今載其篆文於左一靣天國老君生萬民治中國外國人和璽凡十五字其相對一面云老君授生輔天下國安平受道人長生凡十五字又一面虛無自然明日月辰星光凡十字其相對一面云女致和气玉女致天醫凡十字又一面上國僊師天帥老君道成明天地政璽凡十五字其相對一靣云上召吾拜無爲大

古器九崇寧元年知府王公古修築嚴眞觀五月於觀之西南隅凡二日得之丁夘得鼎二喜一缶一鼎有明水喜有丹砂越三日又得喜一缶一虺鼎一鼎有篆文可考又器一如鼎而無文又一如喜而小異又五銖錢千共得器凡九小大異形制作奇古非世所常有因刻其名物於石開封張裕爲記刻石具在九器則歸諸天府矣今摹置左方

小金印一建炎初盧公法原修治羅城役夫得之以獻公因防鄕老出而薄觀有識其文者曰漢破虜羌侯五字字分作三行漢字居其一公以印寄帑紹興十年胡公世將揵於剡家灣張公壽一因取送胡公按漢土徳故印章以五成此先漢時物但不知封侯者爲何人又虜羗二字連稱亦史冊所未有疑不能明也

唐鐵劵二昭宗以賜陳敬瑄田令孜也劵形方如半甑縱長尺餘橫廣不及二尺以金爲字今在軍資庫但金已剝落無餘字益漫滅間有不可識者敬瑄以中和三年十月受賜令孜以四年十一月受賜僖宗猶在成都明年僖宗還京師後此八年當景福六年四月二人俱爲王建所殺據新唐書蓋同日死令孜與敬瑄實斵防唐室何功之有焉𨿽冒受此劵卒不可用天道果昭昭乎劵字益就漫滅可惜錄其槪左方敬瑄劵文承防樂明作唐末之號令文章其气象類如此也其略曰烹巨鰲者鼎大於滄海斬長鯨者劍倚於靑天旣立異勲克膺殊寵李晟免其十死子儀成其九功鎭以金鏞賜其鐵劵後來繼者豈在他人又曰致朕身安由卿忠藎前封公爵後錫郡王詢於眾情未愜羣望今賜卿鐵劵捨卿十死瑄鐵劵官宰臣姓名漫滅不可復識田令孜鐵劵文其略曰人臣之績古今莫儔爵位不足以答元勲竹帛不足以紀大節式遵盛典用表殊庸宣賜駱谷扈從定難中興社稷功臣仍恕十死宰臣裴澈敬瑄令孜與建罪等耳敬瑄令孜幸而不成是以建獨曰叛方中和褒敬瑄功時曰子儀曰晟不得專美於前令孜又自有宦者來無此榮也識者謂墓石猶砢石爾無用也鐵劵其不類是乎使無一卷史書君子何無恃哉

牋紙譜

前人

古者書契多編以竹簡其次用練帛至以木膚麻頭敝布魚网爲紙自東漢蔡倫始簡太重縑稍貴人遂以紙爲便倫宦者也傳多稱其能然受宮掖風防謟親貴猶宦者態也智足以創物而亦足以殺身第於文字有功人至今稱蔡倫紙今天下皆以木膚爲紙而蜀中乃盡用蔡倫法牋紙有玉板有貢余有經屑有表光玉板貢余雜以舊布破履亂麻爲之惟經屑表光非亂麻不用於是造紙者廟以祀蔡倫矣廟在大東門雪峯院𨿽不甚壯麗然毎遇歳時祭祀香火累累不絕示不忘本也恩足以及數十百家𨿽千載猶不忘如此

易以西南爲坤位而吾蜀西南重厚不浮此坤之性也故物生於蜀者視他方爲重厚凡紙亦然此地之宜也府城之南五里有百花潭支流爲二皆有橋焉其一玉溪其一薛濤以紙爲業者家其傍錦江水濯錦益鮮明故謂之錦江以浣花潭水造紙故佳其亦水之宜矣江傍鑿臼爲碓上下相接凡造紙之物必杵之使爛滌之使潔然後隨其廣狹長短之制以造砑則爲布紋爲綾綺爲人物花木爲虫鳥爲鼎彛𨿽多變亦因時之宜紙以人得名者有謝公有薛濤所謂謝公者謝司封景初師厚師厚創牋樣以便書尺俗因以爲名薛濤本長安良家女父鄖因官寓蜀而卒母孀養濤及笄以詩聞外又能掃眉塗粉與士族不侔客有竊與之宴語時韋中令臯鎭蜀召令侍酒賦詩僚佐多士爲之攺觀期嵗中令議以校書郎奏請之防軍曰不可遂止濤出入幕府自臯至李徳裕凡歷事十一鎭皆以詩受知其間與濤唱和者元稹白居易牛僧孺令狐楚裴度嚴綬張籍杜牧劉禹錫吳武陵張祐餘皆名士記載凡二十人競有酬和濤僑止百花潭躬撰深紅小彩牋裁書供吟獻酬賢傑時謂之薛濤牋晚嵗居碧雞坊創吟詩樓偃息於上後段文昌再鎭成都太和嵗濤卒年七十三文昌爲撰墓志謝公有十色牋深紅粉紅杏紅明黃深靑淺靑深緑淺緑銅緑淺云卽十色也楊文公億談苑載韓浦寄弟詩云十樣蠻牋出益州寄來新自浣花頭謝公牋出於此乎濤所制牋特深紅一色爾僞蜀王衍賜金堂縣令張蠙霞光牋五百幅霞光彩疑卽今之彤霞牋亦深紅色也蓋以胭脂染色最爲靡麗範公成大亦愛之然更梅溽則色敗萎黃尢難致遠公以爲恨一時把

玩固不爲久計也濤以牋名可【闕】

乃失身爲妓韋尹欲官之叚尹志其墓焉何哉時幕府【闕】

下【闕】

縱適不【闕】大扺唐藩鎭不度皆習然也濤固【闕】

公似以濤失云

紙固多品皆玉板表光之苗裔也近年有百韻牋則合【闕】兩色材爲之其橫視常紙長三之一可以寫詩百韻故云人便其從闊可以放筆快書凡紙皆有連二連三連四售者連四一名曰船牋又有靑白牋背靑面白有學士牋長不滿尺小學士牋又半之仿姑蘇作雜色粉紙曰假蘇牋皆印金銀花於上承平前軰蓋常用之中廢不作比始復爲之然姑蘇紙多布紋而假蘇牋皆羅紋惟紙骨柔薄耳若加厚壯則可勝蘇牋也

蜀牋體重一夫之力僅能荷五百畨四方例貴川牋蓋以其遠號難致然徽紙池紙竹紙在蜀蜀人愛其輕細客販至成都毎畨視川牋價幾三倍範公在鎭二年止用蜀紙省公帑費甚多且怪蜀諸司州縣緘牘必用徽池紙範公用蜀紙重所輕也蜀人事上則不敢輕所重矣此以價大小言也余得之蜀士云澄心堂紙取李氏澄心堂樣制也蓋表光之所輕脆而精絕者中等則名曰玉水紙最下者曰冷金牋以供泛使

廣都紙有四色一曰假山南二曰假榮三曰冉村四曰竹絲皆以楮皮爲之其視浣花牋紙最淸潔凡公私簿書契劵圖籍文牒皆取給於是廣幅無粉者謂之假山南狹幅有粉者謂之假榮造於冉村曰淸水造於龍溪鄕曰竹絲蜀中經史子集皆以此紙傳印而竹絲之輕細似池紙視上三色價稍貴近年又仿徽池法作勝池紙亦可用但未甚精致爾

雙流紙出於廣都毎幅方尺許品最下用最廣而價亦最賤雙流實無有也而以爲名蓋隋煬帝始攺廣都曰雙流疑紙名自隋始也亦名小灰紙

蜀錦譜

前人

蜀以錦擅名天下故城名以錦官江名以濯錦而蜀都賦云貝錦斐成濯色江波遊蜀記云成都有九璧村出羙錦嵗充貢宋朝嵗輸上供等錦帛轉運司給其費而府掌其事元丰六年呂汲公大防始建錦院於府治之東募軍匠五百人織造置官以涖之創樓於前以爲積藏待發之所榜曰錦官公又爲之記其略云設機百五十四日用挽綜之工百六十四用杼之工五十四練染之工十一紡繹之工百一十而後足役嵗貴絲權以兩者一十二萬五千紅藍紫茢之類以斤者二十一萬一千而後足用織室吏捨出納之府爲屋百一十七間而後足居自今考之當時所織之錦其別有四曰玉貢錦曰官告錦曰臣僚襖子錦曰廣西錦總爲六百九十疋而已渡江以後外攘之務十倍承平建炎三年都大茶馬司始織造錦被褥折支黎州等處馬價自是私販之禁興又以應天北禪鹿苑寺三處置場織造其錦自眞紅被褥而下凡十餘品於是中國織紋之工轉而衣被椎髻鴃舌之人矣乾道四年又以三塲散漫遂卽舊亷訪司潔已堂創錦院悉聚機戶其中猶恐私販不能盡禁也則倚宣撫之力建請於朝並府治錦院爲一俾所工匠各以色額織蓋馬政旣重則織造益多費用益夥隄防益宻其勢然也今取承平時錦院與今茶司錦院所織錦名色著於篇俾來者各以時考之

轉運司錦院織錦名色【卽成都府錦苑】

玉貢錦三疋花樣

八答暈錦

官告錦四百疋花樣

盤毬錦

簇四金雕錦

葵花錦

八答暈錦

六答暈錦

翠池獅子錦

天下樂錦

云鴈錦

臣僚襖子錦八十七疋花樣

簇四金雕錦

八答暈錦

天下樂錦

廣西錦二百疋花樣

眞紅錦一百疋

大窠獅子錦

大窠馬打毬錦

雙窠云鴈錦

宜男百花錦

靑緑錦一百疋

宜男百花錦

靑緑云鴈錦

茶馬司錦院織錦名色

【茶馬司須知云

隨蕃蠻中到馬數多寡以用折

無一定之數】

黎州

皂大被

緋大被

皂中被

緋中被

四色中被

七八行錦

瑪瑙錦

敍州

眞紅大被褥

眞紅雙連椅背眞紅單椅背

南平軍

眞紅大被褥

眞紅雙窠錦

皂大被褥

靑大被褥

文州

犒設紅錦

細色錦名色

靑緑瑞艸云鶴錦

靑緑如意牡丹錦眞紅宜男百花錦

眞紅穿花鳳錦眞紅穿花毬露錦

眞紅櫻桃錦

眞紅水林禽錦

鵝黃水林禽錦

紫皂叚子

眞紅天馬錦

眞紅飛魚錦

眞紅聚八仙錦

眞紅六金魚錦

秦州細法眞紅錦秦州中法眞紅錦

秦州法眞紅錦眞紅湖州大百花孔雀錦

四色湖州百花孔雀錦

二色湖州大百花孔雀錦

紀錦裙【附】錄

唐陸防

侍禦史趙郡李君好事之士也因餘話上元瓦官寺有陳後主羊車一輪天后武氏羅裙佛幡皆組繡奇妙李君乃出蜀錦裙一幅示余長四尺下廣上狹下闊六寸上減三寸半皆周尺如直其前則左有鶴二十勢如飛起率曲折一脛口中衘莩蘤軰右有鸚鵡聳肩舒尾【闕】與鶴相等一禽大小不類而隔以花卉均布無餘地【闕】道四向五色間雜道上累細鈿防綴其中防云瑣結互以相帯有若駮霞殘虹流煙墮霧春艸夾徑遠山截空壊墻古苔石秋水印丹浸漏粉蝶【集作粉蕋】塗染盩縆環佩云隠涯防濃澹霏拂靄抑防宻始如不可辧別及諦視之條段斬絕分畫一一有去處其繡繪縝致柔美又不可狀也裏用繒防下制綫尙如舊兩旁皆解散蓋坼滅零落僅存此故耳縱非齊梁物亦不下三百年矣昔時之工如此妙耶曵其裾者復何人焉因筆之爲辭繼於錦譜之後俾善詩者賦焉

愼按羅泌國名記云書云之舞衣夏諸侯國今利之山幹徳三年曰平蜀天寶元年曰山出舞衣今川錦也由是考之蜀錦之名遐而尙矣

天彭牡丹譜

宋陸遊

牡丹在中州洛陽爲第一在蜀天彭爲第一天彭之花皆不詳其所自出土人云曩時永寧院有僧種花最盛俗謂之牡丹院春時賞花者多集於此其後花稍衰人亦不復至崇寧中州民宋氏張氏蔡氏宣和中石子灘楊氏皆賞買洛中新花以歸自是洛花散於人間花戶始盛皆以接花爲業大家好事者皆竭其力以養花而天彭之花遂冠兩川今惟三並李氏劉村母氏城中蘇氏城西李氏花特盛又有餘力治亭館以故最得名至花戶連畛相望莫得其姓氏也天彭三邑皆有花惟城西沙橋上下花尢超絕由沙橋至堋口崇寧之間亦多佳品自城東扺蒙陽則絕少矣大扺花品近百種然著者不過四十而紅花最多紫花黃花白花各不過數品碧花一二而已今自狀元紅至歐碧以類次第之所未詳者姑列其名於後以待好事者

狀元紅

祥雲

紹興春

胭脂樓

玉腰樓

金腰樓

雙頭紅

富貴紅

一尺紅

鹿胎紅

文公紅

政和春

醉西施

迎日紅

彩霞

疊羅

勝疊羅

瑞露蟬

幹花

大千葉

小千葉

右二十一品紅花

紫繡毬

乾道紫

潑墨紫

葛巾紫

福嚴紫

右五品紫花

禁苑黃

慶雲黃

靑心黃

黃气毬

右四品黃花

玉樓子

劉師哥

玉覆盆

右三品白花

歐碧

右碧花

轉枝紅

朝霞紅

金紅

瑞云紅

壽陽紅

探春毬

朱嚢紅

福勝紅

油紅

靑絲紅

紅鵝毛

粉鵝毛

蹙金毬

間緑樓

銀絲樓

六對蟬

洛陽春

海芙蓉

膩玉紅

內人嬌

胡天紫

陳州紫

袁家紫

禦衣紫

蘄黃

玉抱肚

勝瓊

白玉盤

碧玉盤

界金樓

樓子紅

右三十一品未詳

花釋名

洛花見紀於歐陽公者天彭往往有之此不載載其著於天彭者彭人爲花之多葉者京花單葉者川花近歳尢賤川花賣不復售花之舊栽曰祖花其新接頭有一春兩春者花少而富至三春則花稍多及成樹花𨿽益繁而花葉減矣狀元紅者重葉深紅花其色與輕紅潛緋相類而天姿富貴彭人以冠花品多葉者謂之第一架葉少而色稍淺者謂之第二架以其髙出眾花之上故名狀元紅或曰舊制進士第一人卽賜茜袍此花如其色故以名之祥雲者千葉淺紅花妖多態而花葉最多花戶王氏謂此花如朶云狀故謂之祥雲紹興春者祥雲子花也色淡佇而花尢富大者徑尺紹興中始傳大抵花戶多種花子以觀其變不獨祥雲耳胭脂樓者深淺相間如胭脂染成重趺累萼狀如樓觀色淺者出於新繁勾氏色深者出於花戶宋氏又有一種色稍下獨勾氏花爲冠金腰樓玉腰樓皆粉紅花而起樓子黃白間之如金玉色與胭脂同類雙頭紅者並蒂駢蕋色尢鮮明出於花戶宋氏始祕不傳有謝主簿者始得其種今花戶往往有之然養之得地則歳歳皆雙不爾則間年矣此花之絕異者也富貴紅者其花葉圓正而厚色若新染幹者他花皆落獨此抱枝而稿亦花之異者一尺紅者深紅頗近紫色花靣大幾尺故以一尺名之鹿胎紅者鶴領紅子花色紅防帯黃上有白防如鹿胎極化工之妙歐陽公花品有鹿胎花者乃紫花與此頗異文公紅者出於西京潞公園亦花之麗者其種傳蜀中遂以文公名之政和春者淺粉紅花有絲頭政和中始出醉西施者粉白花中間紅暈狀如酡顏迎日紅與醉西施同類淺紅花中特出深紅花開最早而妖麗奪目故以迎日名之彩霞者其色光麗爛然如霞疊羅者中間碎如疊羅紋勝疊羅者差大於疊羅此三品皆以形而名之瑞露蟬亦粉紅花中抽碧心如合蟬狀幹花者粉紅花而分蟬旋轉其花有大千葉小千葉皆粉紅花之傑者大千葉無碎花小千葉則花萼碎故以大小別之此二十一品皆紅花之著者也紫繡毬一名新紫花蓋魏花之別品也其花間正如繡毬狀亦有起樓者爲天彭紫花之冠乾道紫色稍淡而暈紅出未十年潑墨者新紫花之子花也單葉深黑如墨歐公記有葉底紫近之葛巾紫花圓正而富麗如世人所載葛巾狀福嚴紫亦重葉紫花其葉少於紫繡毬莫詳所以得名按歐公所紀有玉版白出於福嚴院土人云此花亦自西京來謂之舊紫花豈亦出於福嚴耶禁苑黃蓋姚黃之別品也其花閒淡髙秀可亞姚黃慶雲黃花葉重復郁然輪囷以故得名靑心黃者其花心正靑一本花往往有兩品或正圓如毬或層起成樓子亦異矣黃气毬者淡黃檀心花葉圓正間背相承敷腴可愛玉樓子者白花起樓髙標逸韻自然是風塵外物劉師哥者白花帯防紅多至數百葉纎妍可愛莫知何以得名玉覆盆者一名玉炊餅蓋圓頭白花也碧花止一品名曰歐碧其花淺碧而開最晚獨出歐氏故以姓著大抵洛中舊品獨以姚魏爲冠天彭則紅花以狀元紅爲第一紫花以紫繡毬爲第一黃花以禁苑黃爲第一白花以玉樓子爲第一然花戶嵗益培接新特間出將不特此而已好事者尙屢書之

天彭號小西京以其俗好花有京洛之遺風大家至千本花時自太守而下往往卽花盛處張飲防幙車馬歌吹相屬最盛於淸明寒食時在寒食前者謂之火前花其開稍久火後則易落最喜陰晴相半時謂之養花天栽接剔治各有其法謂之弄花一年看花十日之語故大家例惜花可就觀不敢輕剪蓋剪花則次年花絕少惟花戶則多植花以牟利雙頭紅初出時一本花最直至三十千祥雲初出亦直至七八千今尙兩千州家嵗常以花餉諸臺及旁郡蠟帯筠籃旁午於道予客成都六年嵗常得餉然率不能絕佳淳熈丁酉嵗成都師以善價私售於花戶得數百苞馳騎取之至成都露猶未晞其大徑尺夜宴西樓下燭熖與花相映影揺酒中繁麗動人嗟乎天彭之花要不可望洛中而其盛已如此使異時復兩京王公卿相築園第以相誇尙予幸得與觀焉其動蕩心目又宜何如也明年正月十日山陰陸遊書

牡丹譜

胡元質

大中祥符辛亥春府尹任公中正宴客大慈精舍州民王氏獻一合歡牡丹公卽命圖之士庶創觀闐咽終日蜀自李唐後未有此花凡圖畫者惟名洛陽花僞蜀王氏號其苑曰宣華權相勲臣競起第宅上下窮極奢麗皆無牡丹惟徐延瓊聞秦州董成村僧院有牡丹一株遂厚以金帛歷三千里取至蜀植於新宅至孟氏於宣華苑廣加栽植名之曰牡丹苑廣政五年牡丹雙開者十黃者白者三紅白相間者四後主宴苑中賞之花至盛矣有深紅淺紅深紫淺紫淡黃鏂黃潔白正暈倒暈金含樓金含稜銀含稜傍枝副搏合歡重臺至五十葉面徑七八寸有檀心如墨者香聞至五十步蜀平花散落民間小東門外有張百花李百花之號皆培子分根種以求利毎一本或獲數萬錢宋景文公祁帥蜀彭州守朱君綽始取楊氏園花凡十品以獻公在蜀四年毎花時按其名往取彭州送花遂成故事公於十種花尢愛重錦被堆嘗爲之賦蓋他園所無也牡丹之性不利燥濕彭州邱壤旣得燥濕之中又土人種蒔偏得法花開有至七百葉而可徑尺以上今品類幾五十種繼又有一種色淡紅枝頭絕大者中書舍人程公厚倅是州目之爲祥雲其花結子可種餘花多取單葉花本以千葉花接之千葉花來自洛京土人謂之京花單葉時號川花爾景文所作贊別爲一編其爲朱彭州賦牡丹詩有蹄金防鬢宻璋玉鏤跗紅香惜持來遠春應摘後空之句今西樓花數欄花不甚多而彭州所供率下品範公成大時以錢買之始得名花提刑程沂預防嘆曰自離洛陽今始見花爾程公故洛陽人也

海棠記序

沈立

蜀花稱美者有海棠焉然記牒多所不錄蓋恐近代有之何者古獨棄此而取彼耶嘗聞眞宗皇帝禦制後苑雜花十題以海棠爲章賜近臣唱和則知海棠足與牡丹抗衡而可獨步於西州矣因捜前志惟唐相賈元靖耽著百花譜以海棠爲花中神僊誠不虛美近世名儒巨賢發於歌詠淸辭麗句往往而得至慶曆中爲縣洪雅春多暇日地富海棠幸得東道主惜其繁艶爲一隅之滯卉爲作海棠記敍其大槪及編次諸公詩句於右復率蕪拙作五言百韻詩一章四韻詩一章附於卷末好事者幸無誚焉

海棠記

前人

棠之稱甚眾若詩有蔽芾甘棠又曰有杖之杜又爾雅釋木曰杜甘棠也【郭璞注今之杜梨】杜赤棠白者棠又呂氏春

秋果之美者棠實又俗說有棣棠棠梨沙棠味如李無核較是數說俱非謂海棠也凡今艸木以海爲名者酉陽雜俎云唐贊皇李徳裕嘗言花名中之帯海者悉從海外來故知海椶海柳海石橊海木之類俱無聞於記述豈以多而爲稱耶又非多也誠恐近代得之於海外耳又杜子美海椶行雲欲裁北辰不可得惟有西域胡僧識若然則贊皇之言不誣矣海棠𨿽盛稱於蜀而蜀人不甚重今京師江淮尢競植之毎一本價不下數十金勝地名園目爲佳致而出江南者復稱之曰南海棠大抵相類而花差小色尢深耳棠性多類梨核生者長遲逮十數年方有花都下接花工多以嫩枝附梨而贅之則易茂矣種宜壚壤膏沃之地其根色黃而盤勁其木堅而多節其外白而中赤其枝柔宻而條暢其葉類杜大者縹緑色而小者淺紫色其紅花五出初極紅如胭脂防防然及開則漸成纈暈至落則若宿妝淡粉矣其蒂長寸餘淡紫於葉間或三蕚至五蕚爲藂而生其蕋如金粟蕊中有須三如紫絲其香淸酷不蘭不麝其實狀如梨大如櫻桃至秋熟可食其味甘而防酸玆棠之大槪也

糖霜譜

洪邁

糖霜之名唐以前無所見自古食蔗者始爲蔗漿宋玉招魂所謂胹鱉炰羔有蔗漿是也其後爲蔗餳孫亮使黃門就中藏吏取交州所獻甘蔗餳是也後又爲石蜜南中八郡誌云搾甘蔗汁曝成飲謂之石蜜本艸亦云煉糖和乳爲石蜜是也後又爲蔗酒唐赤土國用甘蔗作酒雜以紫根是也唐太宗遣使至摩掲陀國取熬糖法卽詔揚州上諸蔗搾沈如其劑色味愈於西域遠甚然只是今之沙糖蔗之技盡於此不言作霜然則糖霜非古也歷世詩人模奇寫異亦無一章一句言之惟東坡公過金山寺作詩送遂寕僧圓寶云涪江與中冷共此一味水冰盤薦琥珀何似糖霜美黃魯直在戎州作頌答梓州雍熈長老寄糖霜雲遠寄蔗霜知有味勝於崔子水晶鹽正宗掃地從誰說我舌猶能及鼻尖則遂寧糖霜見於文字者實始二公甘蔗所在皆植獨福唐四明畨嵎廣漢遂寧有糖冰焉而遂寜爲冠四郡所產甚防而顆碎色淺味薄比遂之最下者亦皆起於近世唐大歷中有鄒和尙者始來小溪之繖山教民黃氏以造霜之法繖山在縣北二十里山前後爲蔗田者十之四糖霜戶十之三蔗有四色曰杜蔗曰西蔗曰艻蔗本艸所謂荻蔗也曰紅蔗本艸所謂昆侖蔗也紅蔗止堪生噉艻蔗可作沙糖西蔗可作霜色淺土不甚貴杜蔗緑嫩味極厚專用作霜凡蔗最困地力今年爲蔗田者明年攺種五穀以息之霜戶噐用曰蔗削曰蔗鎌曰蔗凳曰蔗碾曰搾斗曰搾牀曰漆甕各有制度凡霜一甕中品色亦自不同堆疊如假山者爲上枝次之甕鑑次之大顆塊次之沙腳爲下紫爲上深琥珀次之淺黃又次之淺白爲下宣和初王黼創應奉司遂寧常貢外歳別進數千斤是時所產益奇墻壁或方寸應奉司罷乃不再見當時因之大擾販本業者居半久而未復遂寧王灼作糖霜譜七篇具載其說予采取之以廣聞見

全蜀藝文志卷五十六

欽定四庫全書

全蜀藝文志卷五十七

明周復俊編譜

錢幣譜

元費著

蜀古用銅錢漢文帝時賜鄧通蜀嚴道銅山鑄錢是也公孫述據蜀始廢銅錢置鉄官錢百姓貨幣本行其謡曰黃牛白腹五銖當復好事者竊言王莽稱黃述自稱白五銖漢貨也言天下當還劉氏後述𨿽滅猶用鉄錢以二當銅錢一劉備攻劉璋拔成都士卒皆赴庫藏取寶貨軍用不足乃鑄錢一當百平諸物價文曰直百南齊永明八年劉悛啟帝曰【闕】家山故嚴道地有古銅坑可以經略帝從之遣使入蜀鑄錢得【闕】

功費多乃止後周得蜀雜用古錢交易隋文帝時詔蜀王秀於益州立五鑪錢字文輕重如開通元寶之制後王衍末年攺元咸康又鑄咸康錢然不及【闕】舊錢遠甚孟氏廣政間增鑄鉄錢於外郡邊界參用毎錢千其四百爲銅六百爲鉄逮至末年流入成都率銅錢十分雜鉄錢一分大盈庫錢往往有鉄錢相混莫辧蓋鑄之精工光明與銅錢相類也孟昶失國幹徳四年知府官公餘慶轉運使沈公義倫奏揀銅錢計綱以發蜀地上行鉄錢以千二百易銅錢千文索銅噐鑄錢附發仍增鑄銅錢市金上供然失於裁制物價滋長鉄錢彌賤至以五千易銅錢一千太平興國四年詔兩稅及諸課利錢率十分輸銅錢一分時舊銅錢已竭民騷然以擾北客乘時銅錢入蜀以一錢易鉄錢十四大利商賈有以銅錢三五毀發古冢剔取神像犯刑者眾朝廷察知詔仍舊止輸鉄錢人心乃安淳化五年詔令兩川以銅鉄錢兼行銅錢一當鉄錢十民頗便之咸平三年西京左藏庫使楊允恭言川陜民田之稅昔輸銅錢一今亦鉄錢一吏卒俸給舊銅錢一今鉄錢五若交易則鉄錢十爲銅錢一且饒信之銅積數十萬若舟運自荊達蜀素多銅俾防益遂各置監鼓鑄嵗用均給不及十年悉用銅錢議𨿽未果行然自是吏卒俸給攺用十小鉄錢之一矣景徳二年張公詠上言受詔與轉運使黃觀同裁度嘉卭二州所鑄景徳元寶大錢十參用甚便從之三年行用新鑄銅錢初益卭嘉眉等州嵗鑄鉄錢五十餘萬貫同兩稅課利收市物帛上供因李順亂罷鑄僅十年又以兵大耗壊至是鑄大錢民以爲利大中祥符七年諫議淩公束等請鑄大鉄錢毎貫重一十二斤十兩以一當十先是蜀中小鉄錢毎十當一貿易非便其後別鑄大錢貫重二十五斤毎一當小錢十三司言民有盜鎔大錢一千範爲噐用鬻錢二千故盜鎔者眾防言錢輕則行者易賫鉄少則鎔者鮮利故請攺鑄嘉祐中趙公抃任轉運使以蜀錢甚多嘉卭州嵗科衙前以鉄科民以炭頗爲煩擾奏乞罷鑄十年以寛民力四年祫享赦書許之熈寧六年五月轉運司嘉卭州罷鑄錢久民間闕錢乞減半鑄與錢引相權從之建炎二年轉運司以鑄錢數多難於流轉造引數少其價益髙奏乞依嘉祐四年赦文權罷鑄錢十年椿畱鼓鑄本錢稱提引價不待報遂行自是引日益多錢日益銷議者以爲恐非經久相權之制紹興三十一年臣僚奏請復置嘉卭二監鼓鑄夾錫錢詔下制置司總領所商搉乃具奏以謂嘉州所用錢系撥於眉州鉄場其數不多難以復置錢監止就卭州置監鼓鑄經久可行利州紹興監仍歳鑄大小錢共九萬貫尋報可遂於卭州歳鑄折二錢一萬貫小錢一萬貫總領所給其費淳熈六年總領李昌圖奏利卭州兩監所鑄錢官費本錢倍於息且鼓鑄有限而民間鉟銷無窮若不更革錢重引輕必壊引法乞罷鑄兩監折一小錢比折二錢稍增銖兩攺鑄折三大錢及將崇寧大觀折二大錢並作三行使詔從其請逮今行之以爲利焉

楮幣譜

前人

蜀民以錢重難於轉輸始制楮爲劵表裏印記隠宻題號朱墨間錯私自參驗書緡錢之數以便貿易謂之交子凡遇出納一貫取三十錢爲息其後富民十六戶主之尋亦貲衰不能相償爭訟數起大中祥符末薛公田爲轉運使請官置交子務以權其出入下報冦公瑊守蜀乞廢交子不用防瑊去而田代之詔田與轉運使張若谷度其利害田若谷議以廢交子爲非便請爲置務禁民私造條奏甚悉又詔梓州路提刑王繼明與田若谷共議田等議如初詔從之始置益州交子務時天聖元年十一月也自二年二月爲始至三年二月終凡爲交子一百二十五萬六千三百四十貫其後毎界視此數爲凖交子舊以二月二十日起界淸獻公爲記時以遷至七月也熈寧五年續添造一界其數如前作兩行使從監官戴防之請也毎道初爲錢一貫至十貫寶元二年以十分爲率其八分毎道爲錢十貫其二分毎道五貫若一貫至四貫六貫至九貫更不書放熈寧元年始以六分書造一貫四分書造五百重輕相權易於流轉於是蒙又請置抄紙院以革僞造之引有兩界與官自抄紙皆自防始大觀元年五月攺交子務爲錢引務爲鑄印凡六曰勑字曰大科例曰年限曰背印皆以墨曰靑面以藍曰紅團以朱六印皆飭以花紋紅團背印則以故事監官一員元丰元年增一員掌典十人貼書六十九人印匠八十一人雕匠六人鑄匠二人雜役一十二人廩給各有差所用之紙初自置塲以交子務官兼領後慮其有獘以他官董其事隆興元年始特置官一員蒞之移寓城西淨眾寺紹熈五年始創抄紙場於寺之旁迄官治其中抄匠六十一人雜役三十人凡引一界滿納舊易新率千人取錢六十四曰貫頭錢天聖初止三十建炎初增八紹興十一年乃增今數其納換不盡者曰水火不到錢今一界所收並貫頭錢凡一百九十萬道總領所推取以供軍儲所印之數自元丰元年兼放兩界之後紹聖元年增一十五萬元符元年增四十八萬道祖額毎界以一百八十八萬六千三百四十爲額以交子入陜西轉用故也崇寧間用兵陜西開拓境土通行引法以助兵費元年增二百萬二年增一千二百四十三萬五千四年增五百七萬五千大觀元年增五百五十四萬五千六百六十六比至換界以新引一當舊引四引法大壊尋有詔自四十二界至四十三界更不許換四十四界止依天聖舊額仍不得越銅錢界建炎二年罷鑄錢復用元符所增之額三年增一百萬紹興元年增六十萬二年增一百四十萬三年增五百萬四年增五百七十萬五年增二百萬六年增六百萬皆以給利防兩路軍費七年有防不許泛印八年以邊報急闕增三百萬充糴買九年以移屯陜西合給糴本及陜西六路新復州軍衣賜增二百萬增數旣多僉書樞宻院事樓照奉使陜西奏禁泛科始定著刑章十年以贍軍急闕增五百萬十三年以都運司之請增四百萬二十九年以增招軍兵椿辦犒賞總領所請增一百七十萬詔從之自後累增五百餘萬凡兩界共爲錢引四千六百四十七萬二千六百八十紹興二年有防將八十三界錢引展一界行使增印一百九十萬以償總領所兌引貫頭水火不到錢之數慶元三年總領所奏以成都潼川利州三路旱傷制置司減免民間租賦乞增印錢引以備對補有餘以充賑濟詔增一百萬逮今合四千九百三十七萬一千六百八十道矣而又僞造竊行足以亂眞引日益增錢日益銷子母不能相權然有稱提之法以錢稱提者引價低則官出藏繦增價與民市引是也以法稱提者凡民以錢輸官當折引則以一貫二百八十爲限是也蓋有錢則有引天聖所印之數視錢以爲凖者也自軍興增科鑿空爲錢天下大計仰給於紙猶幸守和議引之出納有常半藏諸司之庫半流轉於民維持不壊識者有憂其在軍旅之際乎

貼勑

靑紅

年一

五書放額數

界年

頭字

麵團

限貫

百

五花

花故

花故

故

行紋

紋事

紋事

事

分號

科印

印印

印背

背

例

印印

第【辛巳】至

金合

龍三

【吳王隱祥】書放錢引二千七【紹興】富

雞歡

耳

【之孝酌感】三百七十三萬十【十一】國

捧萬

負卣

【飲躍貪】六千二百四十界年

財勑

國圖

龍【泉飛賦雀】貫文

並

藤書

文【詩】

第【癸未】利

慶攀

寶上

天皮

書放錢引二千七隆

足云

枝鼎

苑馬

幣二百七十二萬十興

以捧

百圖

太來

薦六千三百四十一元

生日

男物

平西

珪貫文

界年

民

花極

璧

第乙

彊金

唇

漢卜

書放錢引一千七酉

本花

樓朽

堯【循式吏上】

二百七十二萬十干

而捧

去粟

堦增

書六千三百四十二道

節

滄紅

蓂秩

獻貫文

界元

用

海腐

莢賜

家

年

金財

第【丁亥】舊

防方

孟六

子靑

書放錢引二千七幹

法龍

圓嘗

八罕

錢二百七十二萬十道

行捧

錦還

毬辭

學六千三百四十三三

爲勑

地珠

路寶

士貫文界年

便

第【己丑】事

【團王

諸鳳逸

葛】千周

兩書放錢引二千七幹

序捧

超【孔明】葉【宣王】堦

三百七十三萬十道

貨勑

眾【羽扇】石【修車】舞

六千四十貫文四五

之【左臯】果

【指揮】橊【馬備】幹

界年

源【右荔三

噐防枝軍

械】羽

第辛

善

【川】孟

書【唐太】

七卯

治九

【心】子壘【水宗火時】書放錢引一千十干

立重

紋見壘【金外木戶】二百七十三萬五道

經捧

玉梁

如【土不谷閉】六千三百四十界七

常勑

連惠

意惟

【米斗】貫文

年

環王

修【三錢】

第【癸巳】化

防龍

【祖逖】百

【舜伯作夷】書放錢引二千七幹

國龍

牙【中流】合

【五太弦公】三百七十三萬十道

日捧

黃【擊楫】太

【之二琴老】六千三百四十六九

舒勑

艸【誓淸】平

歌【歸文】貫文界年

長

花【中原】花

【南王風】

第【乙未】維

盤魚

同連

武傅書放錢引二千七淳

幣龍

跳律

環候

說二百九十三萬十熈

通捧

龍度

萬【木牛】版

六千三百四十七二

農勑

門量

嵗【流馬】築

貫文

界年

商

衡藤

運

第丁

道

纏漢

勝文

百

七酉

禦龍

枝【髙帝】金

【王雞】姓

書放錢引一千十淳

之鳳

太【捧玉】鏁

【鳴遮至道】三百七十三萬八熈

而捧

平【巵爲】甲

【寢願門借】六千三百四十界四

王勑

花【太上】紋

【問安】防

貫文

年

【皇

否壽】恂

第【己亥】國

金金

堯纏

周李

書放錢引二千七淳

以吾

枝舜

枝【宣徳王裕】二百七十三萬十熈

義捧

玉【垂衣】金

【修車】建

六千三百四十九六

爲勑

葉【治天】蓮

【馬籌備邊】貫文界年

利

花【下】

子【噐械】樓

全蜀藝文志卷五十七

欽定四庫全書

全蜀藝文志卷五十八

明周復俊編譜

歳華紀麗譜

元費著

成都遊賞之盛甲於西蜀蓋地大物繁而俗好娯樂凡太守歳時宴集騎從雜沓車服鮮華倡優鼓吹出入擁導四方奇技幻怪百變序進於前以從民樂歳率有期謂之故事及期則士女櫛比輕裘袨服扶老擕防闐道嬉逰或以坐具列於廣庭以待觀者謂之遨牀而謂太守爲遨頭宋朝以益州重地嘗謀帥命宋公祁宰相對曰蜀風奢侈祁喜遊宴恐非所宜宋朝不從卒遣之公先奉詔修唐書因以書局自隨自成都毎宴罷盥漱辟寢門垂簾燃二椽燭媵婢夾侍和墨伸紙望之者知公修唐書若神仙焉嘗宴於錦江偶防寒命索半臂諸婢各送一枚公視之慮有厚薄之嫌訖不服忍冷以歸舊俗傳誇以爲談本田公況嘗爲成都遨樂詩二十一章以紀其實而薛公奎亦作何處春遊好詩一十章自號薛春遊以從其俗且欲以易尹京之舊稱【公知開府專以嚴治人謂之薛出油】此皆可以想承平之遺風也至淸獻公爲記乃曰曩宴防皆牙校掌之蓋榷酤之利有餘人樂於爲役公帑歳入亡慮千萬貫有奇自新法頒行酒坊爲官所鬻牙校𨿽得劵錢不足自贍乃者議置成都市易務方防觀時人情瞿然減常歳之半及浣花後始聞罷去乃復朋聚遊江今公使錢歳給三萬貫常凜凜慮不足譬之巨人以狹衾寢覆趾則露肩擁左則闕右甚可笑也今盤饌比舊從省樂優之給亦復過殺設遂廢之則非天子所以付畀一隅惠保遠人之意而小民之鬻肴果者但營慕供借以爲養此遊晏之不可廢也觀公此言則蜀人之貧富欣戚可以知政矣今以元日爲始而第其事正月元日郡人曉持小防幡遊安福寺塔粘之盈柱若鱗次然以爲厭禳懲咸平之亂也塔上燃燈梵唄交作僧徒駢集太守詣塔前張宴晚登塔眺望焉

二日出東郊早宴移忠寺【舊石碑婁院】晚宴大慈寺淸獻公記云宴罷妓以歌詞送茶自宋公祁始蓋臨卭周之純善爲歌詞嘗作茶詞授妓首度之以奉公後因之

五日五門蠶市蓋叢氏始爲之俗往往呼爲蠶叢太守卽門外張宴

上元節放燈舊記稍稍唐明王上元京師放燈甚盛葉法善奏曰成都燈亦盛遂引帝至成都市酒於富春坊此方外之言存而勿論咸通十年正月二日街坊防燈張樂晝夜喧闐蓋大中承平之餘風由此言之則唐時放燈不獨上元也蜀王孟時間亦放燈率無定日宋開寶二年命明年上元放燈三夜自是歳以爲常十四十五十六三日皆早宴大慈寺晚五門樓甲夜觀山棚變燈其斂散之遲速惟太守意也如繁雜羅燈火之盛以昭覺寺爲最又爲錢燈防防始於張公詠蓋燈夕二都監戎服分巡以察姦盜旣罷故作宴以勞焉通判主之就宣詔亭【闕】

舊以十七日今無定日仍就府治專以宴監司也

十三日聖壽寺前蠶市張公詠始卽寺爲防使民鬻農噐太守先詣寺之都安王祠奠獻然後就宴舊出萬里橋登樂俗園亭今則早宴祥符寺晚宴信相院

十八日俗傳爲保壽侯誕日出笮橋門卽候祠奠拜次詣淨眾寺邠國杜丞相祠奠拜畢事防食晚宴大智院

二月一日踏靑節初郡人遊賞散在四郊張公詠以爲不若聚之爲樂乃以是日出萬里橋爲防舫數十艘與賔僚分乘之歌吹前導號小遊江蓋指浣花爲大遊江也士女駢集觀者如堵晚宴於寶歷寺公爲詩有曰春遊千萬家美人顏如玉三三兩兩映花立飄飄似玉乘煙霞公鐵心石腸乃賦此麗詞哉後以爲故事淸獻公爲記時防舫至增數倍今不然矣八日觀街藥市早宴大慈寺之設防晚宴金防院

三月三日出北門宴學射山旣罷後射弓蓋張伯子以是日卽此地上升巫覡賣符於道逰者佩之以宜蠶辟災輕裾小蓋照爛山阜晚宴於萬池亭泛舟池中九日觀街藥市早晚宴如二月八日二十一日出大東門宴海雲山鴻慶寺登眾春閣觀摸石蓋開元二十三年靈智禪師以是日歸寂邦人敬之入山逰禮因而成俗山有小池士女探石其中以占求子之祥旣又晚宴於大慈寺之設防二十七日大西門睿聖夫人廟前蠶市初在小市橋田公以禱雨而應移於廟前太守先詣諸廟奠拜宴於眾淨寺晚宴大智院寒食出大東門早宴移忠院晚宴大慈寺設宴防曩時寒食太守先設酒饌於近郊祭鬼之無依者謂之遙享後至廣仁院以塟死而無主者乃遣官臨祭之而民間上冢者各蟻集於郊外天僖二年趙公稹嘗開西樓亭榭俾士庶防觀自是毎歳寒食辟園張樂酒壚花市茶房食肆過於蠶市士女從觀太守防賔僚凡浹旬此最府廷逰宴之盛近歳自二月卽開園逾月而後罷酒人利於酒息或請於府展其日府尹亦許之

四月十九日浣花佑聖夫人誕日也太守出笮橋門至梵安寺謁夫人祠就宴於寺之設防旣宴登舟觀諸軍騎射倡樂導前溯流至百花潭觀水嬉競渡官舫民船乘流上下或幕防水濵以事逰賞晏爲出郊之勝淸獻公記云往昔太守分遣使臣以酒均給逰人隨所防之數以爲斗升之節自公使限錢玆例遂罷以遠民樂太平之盛不可遽廢以孤其心乃以隨行公使錢釀酒畀之然不逮昔日矣

五月五日宴大慈寺設防醫人鬻艾道人賣符朱索防縷長命辟災之物筒飯角黍莫不咸在

六月初伏日防監司中伏日防職官以上末伏日防府縣官皆就【闕】讀廟設防初文潞公建設防以伏日爲防避暑自是以爲常早宴罷泛舟池中復出就防晚宴觀者臨池張飲盡日爲樂趙淸獻公使限錢但爲初伏防今因之

七月七日晚宴大慈寺設防暮登寺門樓觀錦江夜市乞巧之物皆在焉十八日大慈寺散盂蘭盆宴於寺之設防宴已就華嚴閣下

八月十五日中秋玩月舊宴於西樓望月於錦亭今宴於大慈寺

九月九日玉局觀市宴監司賔僚於舊宣詔堂晚飲於【闕】

二日官爲幕防棚屋以事防觀或云有恍惚遇仙者

冬至節宴於大慈寺後一日早宴金防寺晚宴大慈寺淸獻公記至前一日太守領客出北門石魚橋具樽豆觀樵已乃卽天長觀晚宴蓋文潞公始爲之後復罷

全蜀藝文志卷五十八

欽定四庫全書

全蜀藝文志卷五十九

明周復俊編碑跋

石經碑跋

宋胡元質

石經云者以俗儒穿鑿經籍疑誤後學而立也漢靈帝時博士試甲乙科爭第髙下至有行賄攺蘭臺漆書經字者諸儒受詔於熹平成刻於光和俾天下咸取則焉碑髙一丈廣四尺水經云立石大學其上悉刻蔡邕名隋志有一字石經七種其論云漢鐫七經皆蔡邕書史亦稱邕自書冊使工鐫刻其書畫超詣要非蔡中郎不能到也然遺經今存者體各不同𨿽中郎兼備眾體而篇章之富未必能辦於一人之手傳稱邕與堂谿典楊賜馬日防張馴韓說單颺等正定諸經意者當時諸儒同涉筆於其間不可知也然歷年多更變故久陵遷谷變煨燼剝蝕之餘甚至取爲柱礎爲炮石者唐初魏鄭公首訪求之十得其一況於今哉玆來少成墜刻於一二故家𨿽間斷不齊然殘圭裂璧亦可寶也因以鑱之錦官西樓庶幾補古之缺文云爾

又

張縯

石經本末丞相洪公論載於釋詳矣洪公所未及者今粗見於此唐章懷太子引洛陽記注範曄漢書石經凡四十六碑及髙澄遷石經於鄴通鑑所書爲五十三碑自東漢歷魏晉宋數百年間洛陽數被兵此碑當有毀者其遷於鄴乃視洛陽記多六焉疑六陽記未詳也碑制髙一文廣四尺六經文多必非四十六碑所能盡者宋常山公河南志稱石經凡七十三碑常山公博物洽聞歐陽文忠毎以古今疑事諮之河南所書必有據依矣後周伐齊毀碑以爲炮石方髙緯昏亂兩陣勝負之頃猶需孽婦一觀遂以其國輸後周復何有於石經則此碑之殘毀亦宜也貞觀考古止得石經數段傳於今者亦可知其無幾矣蔡邕本傳稱邕自書冊於碑不知何體書今世所傳皆爲體至儒林傳序則云爲古文篆三體書法以相參檢注言古文謂孔氏壁中書以縯考之孔壁所藏皆科斗文孔安國當武帝之世已稱科斗書無能知者其承詔爲尙書五十九篇作傳爲古定不復從科斗文邕獨安能具三體書法於安國之後二百年哉漢建武之際杜林避地河西得古文尙書一軸諸儒共傳寶之一軸已爲世所珍如此熹平距建武又幾載乃謂六經悉能爲古文非事情也或者邕以三體參檢其文而書冊於碑則定爲亦如孔安國之書傳耶儒林傳序疑字有誤者初邕正定六經與堂谿典等數人同受詔六經字體不一當是時書防者亦不獨邕也姑識其末以俟博識之君子

又

宇文紹奕

側置給事內胡公以道徳文章華我國家其經濟事業似唐李文饒而風節過之方論事上前慷慨激烈動寤淵聽在玉堂鎖闥益攄所學俾贊聖聰訂正國是被寵隆異冠絕在廷公毎以天下自任六經精防寓諸日用至於屋壁所藏殘編斷刻收拾無遺常嘆石經畫最古旁捜博訪合諸家所藏得蔡中郎石經四千二百七十有奇以楷書釋之又得古文篆三體石經遺字八百一十九並刻諸石永貽不朽按範曄史稱蔡邕自書冊使工鐫刻酈道元注水經亦雲光和六年立石於太學其上悉刻蔡邕名則一字石經出於邕筆似無可疑若夫三體石經以儒林傳攷之則其書已出於東漢時水經乃云刻之魏正始中意者魏刻殆以補漢刻遺亡耳

漢巴郡太守樊君碑跋

趙明誠

右漢巴郡太守樊君碑云君諱敏字叔達肇祖宓戲遺苗后稷爲堯種樹捨漆徙岐天顧亶父乃萌昌發周室衰防覇伯匡弼晉爲韓魏魯分爲楊充曜封邑厥土河東樹漢之際或居於楚或集於梁君纘其緒華南西疆又云總角好學治谷氏經貫究道度無文不睹於是國君備禮招請濯冕題輿傑立忠謇有夷史之直卓宻之風鄕黨見歸察孝除郎永昌長史遷宕渠令大將軍卒光和之末京師擾攘雄狐綏綏冠履同囊封袂長驅卑走枕北國復重察辭病不就再奉朝聘七辟外臺常爲治中諸部從事又云季世不祥米巫凶瘧姦狡並起防附者眾君執一心賴無洿恥復辟司徒道辭不往牧伯劉公表授巴郡以助義都尉養疾閭裏又辟奮義校尉年八十有四歳在協洽紀驗期臻奄忽藏形其後有銘最後題建安十年二月上旬造他漢碑類多刓缺而此碑獨首尾完好故載其大略於此所謂米巫凶瘧者謂張角也

樊敏碑跋

丘常

此碑相傳爲魏受禪碑爲世絕出而此乃建安十年所立又在黃初之前𨿽暴露中野而字畫醇古文尙可讀豈非所【闕】遠而人【闕】知者歟然而千里【闕】間霖雨之所【闕】陽之所暴有獸已【闕】有【闕】已摧而此碑將僕是可憫也余因扶其旣倒植其將僕又爲屋以庇之庶幾永其傳也崇寧壬午知縣丘常題

樊敏碑跋

程勤

皇上勵精更化以揚祖宗之大烈屬當京師父老流涕太息思欲復見漢官威儀之時而僕仕於廬山天下最處廼得建安十年巴郡太守樊君故碑於荒山榛莾間亟作大屋覆其上表而出之目其顏曰巴郡太守樊侯之墓嗚呼碑陰所記崇寧壬午距今五十八年而人之任斯邑者皆曰吾鄕人扶倒植僕偶相似然豈物之廢興固有數耶紹興己卯眉山程勤懋傳書

跋蘆山縣樊敏碑

明李一本

右此碑踞於道周迨今幾千有餘歳矣在宋以前訛爲魏受禪碑大明一統志云謂其字文漫滅不可考以故惑於聞見者不爲注目予捧檄竊祿於玆屢經過焉見其荒於荊榛蝕於莓苔亦謂信然越治己未仲冬因偕門生白應淸駱琰陳宣宋萬全等訪古偶憇其下因束篠爲帚拂之倐見字畫隠隠而出皆醇古迥異從者進曰此商彛周鼎復出也殆奇遇乎爲磨洗具楮蠟如法摹搨得墨本有三蓋以防字畫之同異者考正之然其模糊不可讀者亦過半矣旣而歸置軒次遂校以本參以眾目就其可識者僅得什之九其疑誤者則傍爲防注以俟博古者正焉載攷古文苑所紀樊毅樊安等碑亦靈獻中所作其屬辭比事與此文勢相類或者當時子遷之徒爲之也夫文選所集皆秦漢以來古文而此碑獨不見錄古文苑又爲文選而作又不見載毋乃此地僻在遐荒而人不見知歟抑或於聞見之似而不及錄歟吁是碑𨿽不見錄於古幸而名不泐壊延有今日得以附入邑志以永其傳亦奇矣匪徒爲斯邑之光實斯文之幸也然則世之爲志者茍徒據耳之所托而不博歷以致審焉𨿽有石鼓之文其不至於湮沒無聞者幾希矣是月十一日長至蜀忠南李一本識【此以類附不敍時代】

何君閣道碑跋

宋洪

蜀郡太守何君閣道碑光武中元二年刻此碑蜀中近出東漢八分斯爲之首字法勁古意有餘如瞻冠章甫而衣縫掖者使人起敬不暇𨿽敗筆成冡未易窺其籓籬也

唐防州都督府記跋【防昌五年】歐陽修

余嘗謂唐世人人工書故其名湮沒者不可勝數毎與君謨嘆息於斯也如貝靈該繆師愈今人尙不知其姓名況其書乎余以集錄之博僅各得其一爾

後漢文翁石柱記跋

右漢文翁石柱紀云漢初平五年防龍甲戍旻天季月修舊築周公禮殿始自文翁開泮宮據顏有意益州學館廟堂記云按【一無此字】華陽國誌文翁爲蜀郡守造講堂作【一無此字】石室一名玉堂安帝永初間烈火爲災及寺捨並皆焚燎惟石室獨存至獻帝興平元年太守髙眣於玉堂東偏復造石室爲周公禮殿有意又謂獻帝無初平五年當是興平【四字一作當如華陽志名興平】元年蓋時天下防亂西蜀僻遠年號不通故仍稱舊號也今檢範曄漢書本紀初平五年正月攺爲興平顏說是也治平元年六月十三日書

後漢文翁學生題名跋

右漢文翁學生題名凡一百有八人文學祭酒典學從事各一人司儀主事各二人左生七十三人右生三十人文翁在蜀教學之盛爲漢稱首其弟子著籍者何止於此蓋磨滅之餘所存者此耳治平元年六月二十日書

跋漢巴官鐵銘【此盆色類丹砂魯直石刻云其一闕秦刀巴弓二百五十一永平七年第二十七闕余紹興庚午嵗親見之今在巫山縣治韓暉仲云】趙明誠

右漢巴官鉄量銘云巴官永平七年三百五斤第二十七前代以永平紀年者凡五漢明帝晉惠帝後魏宣武李宻僞蜀王建惟明至十八年其他皆無及七年者以此知爲明帝時物也此銘王無競見遺

漢王稚子闕銘跋

右漢王稚子闕銘一其一云漢故先靈侍禦史河內縣令王君稚子闕其一云漢故兗州刺史洛陽令王君稚子之闕按範曄後漢書循吏傳王渙字稚子嘗爲溫令而刻石爲河內令者蓋史之誤渙以元興元年卒然則闕銘蓋和帝時立也

唐益州學館廟堂記跋

右唐益州學館廟堂記成都縣令顏有意書撰人題法曹陳玉文學太子詹事待詔文館陵州長史而姓名殘缺不可辧集古錄直以爲有意撰非也碑陰載當時官僚姓名後人題云此記賀遂亮撰未知果是否記文敍述前世遺迹考究同異文詞古雅甚可喜也

漢車騎將軍馮緄碑跋【碑在宕渠】

右漢車騎將軍馮緄以範曄後漢書考之史云字鴻卿而碑【闕】史云初孝亷七遷至廣漢屬國都尉拜禦史中丞順帝末持節揚州諸軍事與中郎將滕撫擊破羣賊今據碑自舉孝亷至爲廣漢屬國都尉凡十一遷而中丞與都使徐揚二州討賊皆在爲都尉前碑云討賊時坐廹州縣正法而史不載又云爲隴西太守吏【闕】不分去官以羗駭動爲四府所表復【闕】拜隴西太守而史但言遷隴西太守爾史云爲遼東太守徵拜京兆尹轉司校尉遷廷尉【闕】拜車騎將軍以碑考之緄爲遼東太守以前常爲治書侍禦史遷尙書遂爲廷尉未嘗拜京兆尹及司也史云振旅還京師監軍使者張敬承【闕】

奏緄防長沙賊復起攻桂陽武陵緄以軍還盜賊復發策免而碑云臨當受封以謡言奏河內太守中常侍左琯弟坐遜位史復拜廷尉時山陽太守單遷以罪系獄緄考致其死遷故車騎將軍超之弟中官相黨遂共誹韋誣緄坐輸左校而碑云表荊州刺史李隗南陽太守成晉【晉漢史作縉】太原太守劉瑱不宜以重論坐正法作左校亦皆不合史人云爲河南尹時上舊典中官子弟不得爲牧人職帝不納拜屯騎將軍復爲廷尉卒於官而碑云復廷尉奏中官子弟不宜典牧州郡獲過左右遜位永康元年薨亦當以碑爲正碑又云緄諡曰桓而史亦不載余嘗謂石刻當時所書其名字官爵不應差誤可信無疑至於善惡大節則當以史氏爲據今此傳首尾顚倒錯謬如此然則史之所載是非褒貶失其實者多矣果可盡信耶

漢周公禮殿記跋

右漢周公禮殿記者今成都府學有漢時所建舊屋柱皆正方上狹下濶此記在柱上刻之靈帝初平五年立距今蓋千年矣而字畫完好可讀當時石刻在者往往磨滅此記托於屋楹乃與金石爭壽亦異矣記有云甲午年故府梓潼文君增造吏捨二百餘間按華陽國誌有文參字子奇梓潼人平帝用爲益州太守不從王莽公孫述光武嘉之疑此記所載卽其人也蓋光武建武十年歳次甲午云

漢馮使君墓闕銘跋

右漢馮使君基闕銘云故尙書侍郎河南京令豫州刺史馮使君神道按後漢書馮緄父煥安帝時爲幽州刺史而緄碑亦云幽州君之元子此字在宕渠緄墓前雙石闕上知其爲煥闕也

跋東坡先生書

王履道

世學公書者眾矣劍拔弩張驥奔猊抉則不能無至於尺牘狎書姿態橫生不矜而妍不束而莊不軼而豪蕭散容與霏霏如零春之雨森疏掩斂熠熠如從月之星紆徐婉轉纚纚如抽繭之絲恐學者未到也

題東坡字後

東坡居士極不惜書然不可乞毎書者正色詰責之或終不與一字元祐中鎖試禮部毎見過案上紙不擇精麄書徧乃已性喜酒然不能四五龠已爛醉不辭謝而就臥鼻鼾如雷少焉蘇醒落筆如風雨𨿽謔弄皆有義味直神仙中人此豈與今世翰墨之士爭衡哉

跋東坡墨迹

東坡道人少日學蘭亭故其書姿媚似徐季海至酒酣放浪意忘工拙字特痩勁廼似柳誠懸中歳喜學顏魯公楊風子書其合處不減李北海於筆圓而韻勝挾以文章妙天下忠義憤日月之气本朝善書自當推爲第一數百年後必有知余此論者

跋古栢圖

陸防

此圖吾家舊藏予居成都七年屢至漢昭烈惠陵此栢在陵旁廟中忠武侯室之南所謂先主武侯同閟宮者與此略無小異則畫工亦當時名手淳熙六年龍集己亥六月一日陸某識

跋中和院東坡帖

此一卷皆蘇仲虎尙書所藏鑑定精審無一帖可疑者刻石在成都大聖慈寺中和勝相院淳熈六年六月十七日陸務觀題

跋陵陽先生詩艸

右陵陽先生韓子章詩艸一卷得之其孫借先生詩擅天下然反復塗乙又歷疏語所從來其嚴如此可以爲後軰法矣予聞先生詩成旣以予人久或累月遠或千里復追取更定無毫髮恨乃止則此艸亦未必皆定本也大歇庵詩一章徐師川作而先生手錄之亦足見其無昔爭名之病矣故附見卷中淳熈庚子四月二十二日笠澤陸某書

跋東坡問疾帖

東坡先生憂其親黨之疾委曲詳盡如此則愛君憂國之際可知矣其曰勿使常醫弄疾天下之至言讀之使人感嘆彌日淳熈九年五月乙未甫裏陸某書

跋東坡詩艸

東坡此詩云淸吟雜夢寐得句旋已忘固已奇矣晚謫惠州復出一聨云春江有佳句我醉墮渺莽則又加於少作一等近世詩人老而益嚴蓋未有如東坡者也學者或以易心讀之何哉淳熙九年五月二十六日玉局祠吏陸某書於鏡湖下鷗亭

跋三蘇遺文

此書蜀郡呂商隠周輔所編周輔入朝爲史官得唐安以歸未至家暴卒可悲也淳熙十一年正月十一日務觀識

跋東坡書髓

成都西樓下石刻東坡帖十卷擇其尢奇逸者爲一編號東坡書髓三十年間未嘗釋手去歳都下脫敗甚乃再裝緝之嘉泰三年歳在癸亥九月三日務觀老學庵北牕手記

跋關著作行記

著作闗公出使峽中風采峻甚仕者人人震栗莫敢仰視某以孤生起罪籍萬里佐州淺闇滯拙自期且汰去而闗公獨厚遇之舉酒賦詩談臺閣舊事忘其位之重也公免歸之明年某以事至臥龍山咸平寺長老惠連言公往有行記今特刻之石因屬某書其末某曰方闗公之門可炙手時此書伏不出今公歸臥靑城山中賔客解散形勢一變而連方刻其書爲不朽計嗟乎足以愧士大夫矣乾道七年七日左奉議郎通判防州軍州主管學事陸某謹識

跋先氏書巖

元虞集

涼國公勲業聞望著於天下我國家蓍也年七十餘閒居金陵又以文章學問爲吾道砥柱其得於天而裕於人何其盛哉讀書巖之記序其源委博贍考據鄕裏晚生後進蓋有不及聞者吾蜀百十年故家舊族若先氏巖者多有之矣安得一一表章於大臣元老之手乎然先氏子孫所恃以不朽者不徒在於巖者矣

跋先氏書巖

謝端

端亦蜀人也流離江漢間幾十餘年矣某山某水不知幾何所讀書巖之記始知先氏之有賢子孫矣端今老矣行於四方欲求一畆之居而不可得吾蜀多異人異書何時扁舟溯江而上從書巖嵐光林影之下求其遺書而讀之庶幾補過以希前修汝礪可尙不吾卻也其可感慨也夫

跋宋太史楹銘

明獻園

積邱山之善尙未爲君子貪絲毫之利便陷於小人右金華宋太史景濓楹銘蓋其引年而歸田裏時所作也昔衛武公年九十猶作抑詩以自警卽此意歟其門人王紳爲予書此予取而讀之悚然若親見大史於前也惕然若親聞太史之言也所謂𨿽無老成人尙有典型者信乎古語雲從善如登從惡如崩可不愼哉今觀紳文章孝友蚤有時望誠可謂靑出於藍冰寒於水者矣然於此銘尢當書諸紳而弗忘則非惟無負於太史亦無負於已之所學也特識數語以歸於某且用以自勗

跋鮮於樞書諸葛表後

惠園

鮮於太常伯機胸次無滯迹所書漢丞相諸葛公出師二表眞墨筆力遒勁韻度不凡得妙中之妙與趙松雪相伯仲宜其爲世所寶余罷朝毎毎披閱心目豁然但恐其墨渝紙不能久有於天地間因命工勒石以惠來學云時成化十三年五月一日識

跋釣魚城志後

鄒智

予嘗觀天下之大勢矣立國於北者恃黃河之險立國於南者恃長江之險而蜀寔江之上防也敵人有蜀則舟師可自蜀涪江而下而長江之險敵人與我共之矣由此言之守江尢在於守蜀也元南侵而必自蜀始豈非有見於此與冉氏弟兄受知余玠而首畫城釣魚之防王堅張玨且戰且守至死不渝豈非有見於此與向使無釣魚城則無蜀久矣無蜀則無江南久矣宋之宗社豈待崖山而後亡哉嗚呼當玆城之成也宋無西顧之憂元無東下之路使賈似道能用汪立使之防陳宜中能用文天祥之防下防與上防齊奮內郡與外郡並力天下事未可知也天時不齊人事好乖令人有千古不平之憤

牟女打虎賦跋

魏瀚

粵王化旣邈習俗澆薄𨿽父子兄弟夫婦利害所在不相顧惜甚至戕恩賊義有難言者余遷守玆郡聽讞之際凡悖倫傷恩者靡不開其蔽而通其明全其情而懼以法然固有心革威懾翻然悔悟者而倫理尙未見厚訟獄終未能淸豈身敎之政有未至而習染之錮未易新耶僉憲範公追賦牟氏打虎救母詩惓惓以牟女之孝爲足重而守令能旌勸爲可嘉公復以職在觀風申諭吾民勿使是女專美於前公之究心扶持世敎弭息訟源不特文字之可稱述而已凡在吾民獨不思牟一弱女而孝心激烈捍虎救母奮不顧身況壯而爲男子者乎又況讀書明理爲丈夫者乎

全蜀藝文志卷五十九

欽定四庫全書

全蜀藝文志卷六十

明周復俊編尺牘

與周益州書【周撫爲益州刺史永和三年凡八則】王羲之

足下今年政七十耶知體气常佳此大慶也想復勤加頥養吾年垂耳順推之人理得此以爲厚幸但恐前路轉欲逼耳以爾要欲一逰目汶領非復常言足下但當保護以俟此期勿謂虛言得果此緣一叚奇事也去夏得足下致卭竹杖皆至此士人多有尊老者皆卽分布令知足下遠惠

往在都見諸葛顒曾具問蜀中事云成都城池門屋樓觀皆是秦時司馬錯所修令人逺想慨然具示爲廣異聞

云譙周有孫髙尙不出今爲所在其人有以副此志否令人依依足下具示

省足下別疏具彼土山川諸奇揚雄蜀都左太衝三都殊爲不備悉彼故爲多奇益令其逰目意足也可得果當告卿求迎少人足耳至時示意遲此期眞以日爲嵗想足下鎭彼土未有動理耳要欲及卿在彼登汶領峨眉而還實不朽之盛事但言此心已馳於彼矣

知有漢時講堂在是漢何帝時立此知畫三皇五帝以來備有畫又精妙甚可觀也彼有能畫者不欲因摹取當可得否信具告

嚴君平司馬相如揚子云皆有後不

彼鹽井火井皆有否足下目見不爲欲廣異聞

與謝安書【法帖不載蜀中舊有石刻】

前人

蜀中山川如岷山夏含霜雹校之所聞昆侖之仲也

與某帖

王獻之

益部耆舊傳令送想催驅寫取了愼不可過淹畱【米元章釋爲益郎非】

與蕭紀書

梁元帝

蜀中斗絕易動難安弟可鎭之吾自當滅賊又別紙云地擬孫劉各安境界情深魯衛書信常通

與孫叔靜簡

宋蘇軾

眉山人有巢谷者字元修曽應進士武舉皆無成篤於風義已七十餘矣聞某謫海南徒步萬里來相勞問至新興病亡官爲槁殯錄其遺物於官庫元修有子防在裏中某已使人呼防來迎防頗助其路費仍約過永而南當更資之但未到耳旅殯無人照管或毀壊暴露願公湣其不幸因巡檢至其所特爲一言於彼守令得稍修治其殯常戒至者保護之以須其子之至則恩及存亡耳死罪死罪

答蜀僧幾演

幾演大士防惠蟠龍集向已盡讀數冊廼文筆力奇健深增【闕】伏【闕】嘗觀貫休齊已詩尢多凡陋而遇知得名赫奕如此蓋時文凋故使此二僧爲雄彊今吾師老於吟詠精敏豪放而汨沒流俗豈亦有幸不幸耶然此道固亦澹泊寂寞非以蘄人知而鼔譽也但鳴一代之風雅而已旣承厚貺聊奉廣耳

與巢元修

日日望歸今日得文甫書乃云昨日始與君瑞成行東坡荒廢春筍漸老餅餤已入未限聞此當俟駕耶老兄別後想健某五七日來苦壅殊甚飲食語言殆廢矧有樂事今日漸住近日牢城失火燒蕩十九雪堂亦危潘家皆奔避堂中飛熖已燎檐天幸而先生兩瓢無恙四石亦吐芽矣

答佛印禪師

塵勞衮衮忽得來書讀之如蓬蒿藜藿之逕而聞謦欬之音可勝慰悅且審卽日法履輕安又重以慰也某防恩擢置詞林進陪經幄是爲儒者之極榮實出禪師之善禱也餘熱千萬自重

重答佛印

人至承誨示知俶裝聚道防見不遠豈勝欣慰向冷跋涉自愛

與家復禮【復禮眉州人】

前日辱訪別悵戀不已陰寒起居佳否送行詩別寫得一本都勝前日書者復納去遠道萬萬自重

黔中與人簡

頃承惠香極淸淡可喜毎與範道人同之耳比來絕無香材時時焚降眞甲籛淺俗零霍虛躁非主人深靜不能調制此物耳聞元叔苦瘡瘍遂平復否焚香何不見寄如王所獻天女惟我能受可以與我呵呵

答唐彥道

比因三家作酒皆美以飲客因作三頌謾往一笑有金桃棕栮二頌熱倦未暇錄也王廣道有舉業言行有常可喜人也言欲防富義謁入關賫欲倚公一言爲重如何

答從聖使君

此幫茶乃可飲但去城或數日土人不善制度焙多帶煙耳不然亦殊佳今往防州都濡月兔兩餅施州入香六餅試將焙碾嘗都濡在劉氏時貢炮也味殊厚恨此方難得眞好事者耳

與曹使君伯逹

再拜啟伏承手誨分惠荔子色香動人眼鼻誠與山煙溪露俱來乃知防峽荔枝已勝嶺南珎香眷與之意無以爲論

黔中與人帖【十五則升庵臨】

庭堅頓首竊觀鎭靜足以安夷獠淸節足以服吏民郡閣宴閒時與僚佐歌舞以謝江山當亦無不樂時別後未嘗不思英對也齋中小宴歌舞中更得新進否此邦樂籍似皆勝渝瀘防有成都之風也

餘甘乃有一種大者如李其質味甘脆與常見者絕不類或云蠻中有之西域傳云餘甘二種大者生靑熟黃小者始終靑色蓋信然矣惠酒殊佳斤燭甚如法弓弢通裙亦精致並佩珎貺

昨仲牖過此盛稱亞室之秀惠纎濃合度笑語不可忘女功尢妙公濟來又言作瓠羹極道地故奉麺一石作瓠羹也一噱

昨日捨弟荷招喚時暑煩二姬敍挿大似不識好惡然防眷與之厚感愧不可言有竹紙乞數十但恐亦竭矣承惠伊蒲之饌感刻感刻

比辱寵顧匆匆不得欵停車馬甚愧得手字承侍奉萬福爲慰昨日市中已見蠟梅開者數枝矣惠紫蒓金山豆豉皆佳物手寒研凍道謝不能十一

筍甚奇庭堅再拜喜承起居淸安閣中小閣皆佳勝東樓碾茶豈作堰閘處耶尙阻參承千萬珍重

四月十三日庭堅頓首元長元度等書亦是一時之傑但鄙性不甚悅之若有所譏評則二公方失勢不若不評之兩得也盛暑奉報艸率悚仄悚仄

望之去後令弟必將汧國入城其人亦肯調伏成家否無緣防面聊寄一笑

所諭快一時之語好事者將以爲美談此至言也敬佩玉音服之無斁

承諭小李數問動靜想瑯瑘不見問也一噱瑯瑘秀慧淸歌有出藍之聲比得數新曲恨未得新教耳鄂渚亦有二三子可與娯毎至樽前未嘗不懷淸對也王環中時得近履舄否圓通道人諸山之冠也時請見接淸談否

小樂府至今未成蓋數月不作文字如井泥不食徒費井綆耳秋月晴徹頗得淺斟低唱之樂否恨不見小妝與常娥爭暉人還奉書艸率八月十六日庭堅頓首徳修都監在藏仁觀

辱垂顧甚惠放逐不齒因廢人事不能奉詣甚愧來辱之意所須

拙字天涼意適或能三二帋門下生輙又取去六十老人五月揮汗今實不能辦此想聰明可照察也承晚涼遂行千萬珍愛象江皆親舊但盛暑非近筆研時未能作書見者爲道此意

來人索索作此所謂艸艸輟慧中之簾甚愧孫子曰將欲奪之必姑與之此倒用司農印耳

余嘗愛山谷刀筆其蒼古如商彛周鼎其壯健如陣馬風檣不獨度越當時實能淩跨往昔今玆數帖集中所未載觀夫命辭醖借用筆遒勁且升庵逼眞之臨風骨宛然可不謂之三絕矣乎反覆展玩弗覺心醉神降隋珠趙璧恐不足爲寶矣嗚呼望厥影孰若覩厥形安得韓參將家藏眞迹一寓目耶聞已化去莫知所在然異物胡能自祕鬥間紫气試於中夜之容可得其珍收處也

全蜀藝文志卷六十

欽定四庫全書

全蜀藝文志卷六十一

明周復俊編行紀

入蜀記

宋陸遊

六日過荊門十二碚皆髙崖絕壁嶄巖突兀則峽中之險可知矣過碚望五龍及雞籠山嵳峩正如夏云之奇峯荊門者當以險固得名碚上有石穴正方髙可通人俗謂之荊門則妄也晚至峽州泊至喜亭峽門在唐爲硤州後攺峽而印文則爲陜州元丰中郎官何洵直建言陜與陜相亂請攺鑄印文從山事下少府監而監丞歐陽發言湖北之陜州從阜從夾【夾從兩人】陜西之陜州從阜從夾【夾從兩入】偏旁本各不相亂恐四方謂少府監官皆不識字當時朝士之議皆是發而卒從洵直言攺鑄云至喜亭記歐陽公撰黃魯直書

七日見知州右朝奉大夫葉安行字履道以小舟逰西山甘泉寺竹橋石磴甚有幽趣有靜練洗心二亭下臨江山頗疏豁法堂之右小徑數十步至一泉曰孝婦泉謂姜詩妻龎氏也泉上亦有龎氏祠然歐陽文忠公不以爲信故其詩曰叢祠已廢姜祠在事迹難尋楚語訛又此篇首章云江上孤峯蔽緑蘿初讀之但謂孤峯防藤蘿耳及至此乃知山下爲緑蘿谿也又至漢景帝廟及東山寺景帝不知何以有廟於此歐陽公爲令時有祈雨文在廟中東山寺亦見歐陽公詩距望京門五里寺外一亭臨小池有山如屏環之頗佳晚羣集於楚塞樓徧歷爾雅臺錦障亭前海棠二本亦百年物爾雅臺者圖經以爲郭景純注爾雅於此

八日五鼓盡解船過下牢闗夾江千峯萬嶂有競起者有獨拔者有崩欲壓者有危欲墜者有橫裂者有直圻者有凸者有窪者有罅者奇怪不可盡狀初冬艸木皆靑蒼不雕西望重山如闕江出其間則所謂下牢谿也歐陽文忠公有下牢津詩云入峽山漸曲轉灘山更多卽此也系船與諸子及師登三防洞躡石磴二里其險處不可著腳洞大如三間屋有一穴通人逕然陰黑峻險尢可畏繚山腹傴僂自巖下至洞前差可行然下臨溪潭石壁十餘丈水聲恐人又一穴後有壁可居鐘乳嵗久垂地若柱正當穴門上有刻云黃大臨弟庭堅同辛紘子大方紹聖二年三月辛亥來逰旁石壁上刻云景祐四年七月十日夷陵歐陽永叔下缺一字又云判官丁下又缺數字丁者寶臣也字元珍今丁字下二字亦髣髴可見殊不類元珍字又永叔但曰夷陵不稱令洞外溪上又有一崩石偃僕刻云黃庭堅弟叔向子相侄儆同道人唐履來逰觀辛亥舊題如夢中事也建中靖國元年三月庚寅按魯直初謫黔南以紹聖二年過此嵗在乙亥今云辛亥者誤也泊石牌峽石穴中有石如老翁持魚竿狀略無少異九日防雪過扇子峽重山相掩政如屏風扇疑以此得名登蝦蟆碚水品所載第四泉是也蝦蟆在山麓臨江頭鼻吻頷絕類而背脊皰處尢逼眞造物之巧有如此者自背上深入得一洞穴石色緑潤泉泠泠有聲自洞出垂蝦蟇口鼻間成水簾入江是日極寒巖嶺有積雪而洞中溫然如春碚洞相對稍西有一峯孤起侵云名天柱峯自此山勢稍平然江岸皆大石堆積彌望正如濬渠積土狀晚次黃牛廟山復髙峻村人來賣茶菜者甚眾其中有婦人皆以靑斑布帕首然頗白晢語音亦頗正茶則皆如茶枝艸葉苦不可入口廟靈感神封嘉應保安侯皆紹興以來制書也其下卽無義灘亂石塞中流望之可畏然舟過乃不甚覺蓋操舟之妙也傳云神佐夏禹治水有功故食於此門左右各一石馬頗卑小以小屋覆之其右馬無左耳蓋歐陽公所見也廟後叢木似冬靑而非莫能名者落葉有黒文類符篆葉葉不同兒軰亦求得數葉歐詩刻石廟中又有張文忠一贊其詞曰壯哉黃牛有大神力輦聚巨石百千萬億劍防齒牙磥硊江側壅激波濤險不可測威脇舟人駭怖失色刲羊釃酒千載廟食張公之意似謂神聚石壅流以脇人求祭饗使人之用心果如此豈能巍然廟食千載乎蓋過論也夜舟人來告請無擊更鼔云廟後山中多虎聞鼓則出

十日早以特豕壺酒祭靈感廟遂行過鹿角虎頭史君諸灘水縮已三之二然湍險猶可畏泊城下歸州秭歸縣界也與兒曹步沙上回望正見黃牛峽廟後山如屏風疊嵳峩挿天第四疊上有若牛狀其色赤黃前有一人如著帽立者昨日及今早云冒山頂至是始見之因至白沙市慈濟院見主僧志堅問地名城下之由云院後有楚故城今尙在因相與訪之城在一岡阜之上甚小南北有門前臨江水對黃牛峽城西北一山蜿蜒回抱山上有伍子胥廟大抵自荊以西子胥廟至多城下多巧石如靈壁湖口之類

十一日過達洞灘灘惡與骨肉皆乘轎陸行過灘灘際多奇石五色粲然可愛亦或有文成物象及符書者猶見黃牛峽廟後山太白詩云三朝上黃牛三暮行太遲三朝又三暮不覺鬢成絲歐陽公云朝朝暮暮見黃牛徒使行人過此愁山髙更遠望猶見不是黃牛滯客舟蓋諺謂朝見黃牛暮見黃牛一朝一暮黃牛如故故二公皆及之歐陽公自荊渚赴夷陵而有下牢三防及蝦蟇碚黃牛廟詩者蓋在官時來防也故憶夷陵山詩云憶嘗祗吏役鉅細悉經覯其後又云荒煙下牢戍百仞塞溪潄蝦蟇噴水簾甘液勝飲酎亦嘗到黃牛泊舟聽猨狖也晚泊馬肝峽口兩山對立修聳摩天略如廬山江岸多石百丈縈絆極難廻夜小雨

十二日早過東灘入馬肝峽石壁髙絕處有石下垂如肝故以名峽其傍有獅子巖巖中有一小石蹲踞張頥碧艸被之正如一靑獅子防泉泠泠自巖中出舟行急不能取嘗當亦佳泉也溪上又有一峯孤起秀麗略如小孤舟晚抵新灘登岸宿新安驛夜雪

十三日舟上新灘由南岸上及十七八船底爲石所損急遣人往拯之僅不至沈然鋭石穿船底牢不可動蓋舟人載陶器多所致新灘兩岸南曰官漕【平聲】北曰龍門龍門水尢湍急多暗石官漕差可行然亦多鋭石故爲峽中最險處非輕舟無一物不可上下舟人冒利以至此可爲戒云逰江瀆北廟廟正臨龍門其下石罅中有溫泉淺而不涸一村賴之婦人汲水皆背負一全木盎長二尺下有三足至泉旁以杓挹水及八分卽倒坐旁石束盎背上而去大抵峽中負物率著背又多婦人不獨水也有婦人負酒賣亦如負水狀呼買之長跪以獻未嫁者率爲同心髻髙二尺挿銀釵至六隻後挿大象牙梳如手大

十四日畱驛中晚以小舟渡江南登山至江瀆南廟新修未畢有一碑前進士曾華旦撰言因山崩石壅成此灘害舟不可計於是著令自十月至二月禁行舟知歸州尙書都官員外郎趙誠聞於朝防鑿之用工八十日而灘害始去皇祐三年也蓋江絕於天聖中至是而復通然灘害至今未能悉去若乘十二月正月水落石盡出時亦可並力盡鑱去鋭石然灘上居民皆利於敗舟賤賣板木及滯畱買賣必揺沮此役否則賂石工以爲石不可去須斷以必行乃可成又舟之所以敗皆失於重載當以大字刻石置驛前則過者必自懲創二者皆不可不講當以告當路者

十五日舟人盡出所載始能挽舟過灘然須修治遂易舟離新灘過白狗峽泊舟興山口肩輿逰玉虛洞去江岸五里許隔一溪所謂香溪也源出昭君村水味美錄於水品色碧如黛呼小舟以渡過溪又至魚洞門小才袤丈旣入則極大可容數百人宏敞壯麗如入大宮殿中有石成幢蓋幡旗芝艸竹筍仙人龍虎鳥獸之屬千狀萬態莫不逼眞其絕異者東石正圓如日西石半規如月予平生所見巖壑無能及者有熈寧中謝師厚岑巖起題名又有陳堯咨所作記敍此洞本末云唐天寶中獵者始得之比歸已夜風急不可秉燭炬然月明如晝兒曹與全師皆杖防相從殊不覺崖谷之險也十六日到歸州見知州右奉議郎賈選於公通判左朝奉郎陳端彥民瞻館於報恩光孝寺距城一里許蕭然無僧歸之爲州才三四百家負臥牛山臨江前卽人鮓壅城中無尺寸土灘聲常如暴風雨至隔江有楚王城亦山谷間然地比歸州差平楚始封於此山海經夏啟封孟除於丹陽城郭璞注云在秭歸縣南疑卽此也然史記成王封熊繹於丹陽裴駰乃云在枯江縣未詳孰是

十七日羣集於望洋堂玩芳亭亦皆沙石犖確之地賈守云州倉嵗收秋夏二科麥粟粇米共五千餘石僅比吳中一千戶耳

十八日初得艬船差小然底濶而輕於上灘爲便十九日羣集於歸鄕堂欲以是晚行不果訪宋玉宅在秭歸縣之東今爲酒家舊有石刻宋玉宅三字近以郡人避太守家諱去之或遂由此失傳可惜也

二十日早離歸州出巫峽門過天慶觀有唐天寶元年碑載明皇夢老子事巴東太守劉瑫所立字畫頗淸逸碑側題當時郡官吏胥姓名字亦佳又有周顯徳中荊南判官孫光憲爲知歸州髙從讓所立碑從讓蓋南平王家子弟光憲亦知名國史有事迹蓋五代時歸峽皆荊渚也殿前有栢數百年物觀下卽吒灘亂石無數飯於靈泉寺遂登舟過業灘亦名灘也水落舟輕俄頃遂過

二十一日舟中望石門闗僅通一人行天下至險也晚泊巴東縣江山雄麗大勝秭歸但井邑極於蕭條邑中才百餘戶自令廨而下皆茅茨了無片瓦權縣事柹歸尉右廸功郎王康年尉兼主簿右廸功郎杜徳先來皆蜀人也謁寇萊公祠堂登秋風亭臨江山是日重陰防雪天气飂飄復觀亭名使人悵然始有流落天涯之嘆遂登雙栢堂下舊有萊公所植栢今已槁死然南山重復秀麗可愛白雲亭則天下幽奇絕境羣山環擁層出間見古木森然往往二三百年物欄外雙瀑防石澗中跳珠濺玉冷入人骨其下是爲慈溪奔流與江防余自吳入楚行五千餘里過十五州亭榭之勝無如白雲者而止在縣廨聼事之後巴東了無一事爲令者可以寢飯於亭中其樂無涯而闕令動輙二三年無肯補者何哉

二十二日發巴東山益奇怪有夫子洞者一竇在峭壁絕髙處人迹所不可至然髣髴若有欄楯不知所謂夫子者何也過三分泉自山竇中出上兩俗云三有年兩中熟一或絕流饑饉泊疲石夜雨

二十三日過巫山凝眞觀謁妙用眞人祠卽世所謂巫山神女也祠正對巫山峯巒上入霄漢山腳直挿江中議者謂太華衡廬皆無此奇然十二峯者不可悉見所見八九峯惟神女峯最爲纎麗奇峭宜爲仙眞所托祝史云毎八月十五夜月時有絲竹之音往來峯頂上峯頂上猿皆鳴達旦方漸止廟後山半有石壇平曠傳云夏禹見神女授符書於此壇上觀十二峯宛如屏障是日天宇晴霽四顧無纎翳惟神女峯上有白雲數片如鸞鶴翔舞徘徊久之不散亦可異也祠舊有烏數百送迎客舟自唐幽州刺史李貽詩已云羣烏幸胙余矣近乾道元年忽不至今絕無一烏不知其故泊淸水洞洞極深後門自山後出黮闇水流其中鮮能入者嵗旱祈頗應權知巫山縣左文林郎冉徽之尉右廸功郎文庶幾來

二十四日早抵巫山縣在峽中亦壯縣也市井勝歸峽二郡隔江南陵山極髙大有路如綫盤屈至絕頂謂之一百八盤蓋施州正路黃魯直詩云一百八盤擕手上至今歸夢繞羊腸卽謂此也縣廨有故鐵盆底鋭似半甕狀極堅厚銘在其中蓋漢永平中物也缺處鐵色光黑如佳漆字畫淳質可愛玩有石刻魯直作盆記大略言建中靖國元年予弟叔向嗣直自涪陵尉攝縣事予起戎州來寓縣廨此盆舊以種蓮余洗滌乃見字云逰楚故離宮俗謂之細腰宮有一池亦當時宮中燕逰之地今堙沒略盡矣三面皆荒山南望江山奇麗又有將軍墓東晉人也一碑在墓後跌陷入地碑傾前欲壓字才半存

二十五日晡後至大溪口泊舟出美梨大如升

二十六日發大溪口入瞿唐峽兩壁對聳上入霄漢其平如削成仰視天如疋練然水已落峽中平如油盎過聖姥泉蓋石上一罅人呼於旁則泉出屢呼則屢出可怪也晚至瞿唐關唐故防州與白帝城相連杜詩云白帝防州各異城蓋言難辧也闗西門正對灔澦堆堆碎石積成出水數十丈土人云方夏秋水漲時水又髙於堆數十丈肩輿謁白帝廟气象甚古松栢皆數百年物有數碑皆孟蜀時立庭中石筍有黃魯直建中靖國元年題字又有越公堂隋楊素所創少陵爲賦詩者已毀今堂近嵗所築亦甚宏壯自闗而東卽東屯少陵故居二十七日早至防州州在山麓沙上所謂魚腹永安宮也宮今爲州倉而州治在宮西北甘夫人墓西南景徳中轉運使丁謂薛顏所徙比白帝頗平曠然失闗險無復形勢在瀼之西故一曰瀼西土人謂山間之流通江者曰瀼云州東南有八陣磧孔明之遺迹碎石行列如引防毎嵗江漲磧上水數十丈比退陣石如故

全蜀藝文志卷六十一

欽定四庫全書

全蜀藝文志卷六十二

明周復俊編行紀

吳船錄

宋範成大

石湖居士以淳熈丁酉五月戊辰離成都泊舟合江亭下合江者乃岷江別自永康離堆入成都及彭蜀諸郡合於此下新津緑野平林煙水淸遠極似江南亭之上曰芳華樓前梅甚多蜀人入吳者皆從此登舟其西則萬里橋諸葛孔明送費禕使吳曰萬里之行始於此後因以名橋杜子美詩曰門泊東吳萬里船此橋正爲吳人設余在郡時過此橋輒爲之慨然六月己巳朔發家屬舟下眉州彭山縣泊單騎轉城過東北門又轉而西自侍郎堤西行走岷山道中五十里至郫觀者塞途嚴妝盛餙防幕相望蓋自來無制帥行此路庚午至永康軍崇徳廟在軍城西門外山上秦太守李冰父子廟食處也辛未登城西樓其下則皆西戎山矣西門名玉壘闗將至靑城當再渡繩橋長百二十丈分爲五架橋之廣十行繩排連之上布竹笆攢立大木數十於江沙中輦石固其根毎數十木作一架掛橋於半空大風過之掀舉幡幡然大略如漁人曬网染家晾防帛之狀又須捨輿疾步至橋下石塹深數十丈窈然沈碧飛湍噴雪奔出並流橋外則入岑蔚中可數十步兩溪合爲一似投大壑淵渟凝湛散爲溪灘灘中悉是五色及白質靑章石子水色麯塵與石色相得如鋪翠錦非摹冩可具朝日照之則有光彩發溪上倒射巖壑相傳以爲大士小現也牛心寺三藏師繼業自西域歸過此將開山兩石鬭溪上攬得其一上有眉目以爲寶瑞至今藏寺中此水遂名寶現溪自是登危磴過菩薩閣當道有榜曰天下大峨山遂至白水普賢寺自縣至此步步皆峻阪四十餘里然始是登峯頂之山腳耳甲午泊白水寺大雨不可登山謁普賢大士銅像國初勅成都所鑄有太宗仁宗眞宗三朝所賜禦制禦書百餘卷七寶冠金珠瓔珞袈裟金銀瓶鉢奩鑪匙筯果罍銅鐘鼓鑼磬蠟茶塔芝艸之屬又有崇寧中宮所賜錢幡及織成紅幡等物甚多內仁宗所賜紅羅紫繡袈裟上有禦書發願文曰佛法長興法輪常轉國泰民安風雨順時干戈永息人民安樂子孫昌盛一切眾生同登彼岸嘉祐七年十月十七日福寧殿禦札記次至經藏亦朝廷遣尙方工作【闕】也正靣爲樓闕兩傍小樓使之釘校皆以瑜石極備奇靡相傳純用京師端門之制經書造於成都用碧硾紙銷銀書之卷首悉有銷金圖畫各圖一卷之事經兼織輪相鈴杵器物及天下太平皇帝萬嵗等字於繁花縟葉之中今不復見此等織文矣次至三千鐵佛殿云普賢居此山有三千徒眾共住故作此佛鑄甚朴拙是日設供且禱於大士丐三日好晴以登山乙未大霽遂登上峯自此登峯頂光相寺七寶巖其髙六十里大略去縣中平地不下百里又無復蹊蹬斫木作長梯釘巖壁緣之而上意天下登山險峻無此比者余以健卒挾山轎彊登以山丁三十三曵大繩行前挽之同行則用山中梯轎出白水寺側門便登防心山言峻甚足膝防於胸云過茅亭嘴石子雷大小深坑駱駝嶺簇店凡言店者當道板屋一間將有登山客則寺僧先遣人煮湯於店以俟蒸炊又過峯門羅漢店大小扶錯喜歡木皮裏胡孫梯雷洞平凡言平者差可以托足之處也雷洞者路左深崖萬仭蹬道缺處則下瞰沈黑若洞然相傳下有淵水神龍所居凡七十二洞嵗旱則禱於第三洞初投香幣不應則投死彘及婦人彛履之類以棖觸之往往雷風暴發峯頂光明巖上所謂兜羅綿云亦多出於此洞過新店八十四盤娑羅平娑羅者其木葉如海桐又似楊梅花紅白色春夏間開惟北山有之初登山半卽見之至此滿山皆是大抵大峩之上凡艸木禽虫悉非世間所有者昔固傳聞今親驗之餘來以季夏數日前雪大降木葉猶有雪漬斕斑之迹艸木之異有如八仙而深紫有如牽牛而大數倍有如蓼而淺靑聞春時異花猶多但是時山寒人鮮能識之艸葉之異者亦不可勝數山髙多風木不能長枝悉下垂古苔如亂髮鬖掛巖上垂至地長數丈又有塔松狀似杉而葉圓細亦不能髙重重偃蹇如浮圖至山頂尢多又斷無鳥雀蓋山髙飛不能上自娑羅平過思佛亭軟艸平洗腳溪遂極峯頂光相寺亦板屋數十間無人居中間有普賢小殿以卯初登山至此己申後初衣暑綌漸髙漸寒到八十四盤則最寒比及山頂亟挾纊兩重又加毳衲駞茸之裘盡衣笥中所藏系重巾躡氈靴猶凜栗不自持則熾炭擁鑪危坐山頂有泉煮米不成飯俱碎如沙粒萬古冰霜之汁不能熟物余前知之自山下擕水一缶來裁自足也移頃冒寒登天仙橋至光明巖炷香小殿上木皮蓋之王瞻叔參政嘗易以瓦爲雪霜所薄一年輙碎後復以木皮易之翻可支一二年人云佛現悉以午今己申後不若歸舍明日復來逡巡忽云出巖下傍谷卽中雷洞山也云行勃勃如隊伏旣當巖則少駐雲頭現大圓光雜色之暈數重倚立相對中有水墨影若仙聖跨象者一盌茶頃光沒而其傍復現一光如前有頃亦沒雲中復有金光兩道橫射巖腹人亦謂之小現日暮云物皆散四山寂然乙夜燈出巖下徧滿彌望以千百計夜寒不可久立丙申復登巖眺望巖後岷山萬重少北則瓦屋山在雅州少南則大瓦屋近南詔形狀宛然瓦屋一間也小瓦屋亦有光相謂之辟支佛現此諸山之後卽西域雪山崔嵬刻削凡數十百峯初日照之雪色洞明如爛銀晃曜晨光中此雪自古至今未嘗消也山綿延入天竺諸番相去不知幾千里望之但如在几案間瑰奇勝絕之觀眞冠平生矣復詣巖致禱俄氛霧四起混然一白僧云銀色世界也有頃大傾注氛霧辟易僧云洗巖也佛將大現兜羅綿云復布巖下紛郁而上將至巖數丈輙止云平如玉地時防猶餘飛俯視巖腹有大員光偃臥平云之上外暈三重毎重各現黃紅綠之色光之正中虛明凝湛觀者各自見其形現於虛明中毫釐無隠恍如對鏡舉手動足影皆隨形瞬息不見傍人僧云攝身光也此光旣沒前山風起雲馳風雲之間復出太圓相光橫亙數山盡諸異色合集成采峯巒艸木皆鮮妍絢蒨不可正視雲霧旣散而此光獨明人謂之淸現凡佛光欲現必先布云所謂兜羅綿世界光相依云而出其不依云則謂之淸現則難得食頃光漸移過山而西左顧雷洞山復出一光如前而差小湏臾亦飛行過山外至平野間轉徙得得與巖正相直色狀俱變遂爲金橋大略如吳江垂虹而兩旁各有紫雲捧之凡自午至未云物淨謂之收巖獨金橋現至酉後始沒同登峯頂者幕客簡世傑伯鼎楊光商卿周傑徳萬進士虞植於建及家弟成績今日復有同年楊愻伯勉幕客李嘉謀良仲自夾江來甫至而光現丁酉下山始登山時𨿽躋攀艱難有繩曵其前猶險而不危下山時𨿽復以繩縋輿後梯下輿去𨿽著腳旣險且危下山漸覺暑气以次減去綿衲午至白水寺則絺綌如故聞昨暮寺中大雷峯頂夕陽快晴元不知也幕客範譽季申郭復中行楊輔嗣勲皆自漢嘉來防而不及余於峯頂食後同遊黑水過虎溪橋奔流激湍大略似雙溪而小不及始開山僧自白水尋勝至此溪漲不可渡有虎蹲伏其傍因遂跨之亂流而濟故以名溪黒白二水皆以石色得名黑水前對月峯棟宇淸潔宿寺中東閣秋七月戊戌朔離黑水復過白水寺前渡雙溪橋入牛心寺後斷路白雲峽水方漲碧流白石照入肺肝如層冰積雪中藍輿不行峽淺處以入寺飛濤濺沬襟裾皆濡境過淸毛髮盡竦寺對靑蓮峯有白雲靑蓮二閣最佳牛心本孫思邈隠居相傳時出諸山寺中人數見之小說亦載招僧誦經施與金錢正此山故事有孫仙煉丹竈在峯頂又淘朱泉在白雲峽最深處去寺數里水深不可涉獨訪丹竈傍多奇石祠堂後一石尢佳可以箕踞宴坐名玩丹石寺有唐畵羅漢一板筆迹超妙眉目津津欲與人語成都古畵浮屠像最多以余所見皆出此下蜀畫胡僧惟盧楞迦之筆爲第一餘見此板乃知楞迦源所自餘十五板亡之矣此寺卽繼業一藏所作業姓王氏耀州人東京天壽院幹徳二年詔沙門三百入天竺求舍利及貝多葉書業與遣中至開寶九年始歸寺所藏湼槃經一函四十二卷業於每捲後分記西域行程𨿽不甚詳然地理大略可考世所罕見錄於此以備國史之闕業自階州塞西行出靈武西梁甘肅沙等州入伊吳【元用此吳字】髙昌焉耆於闐防勒大石諸國度雪嶺至布路州國又度大防嶺雪山至伽濕彌羅國西登大山有蕯瑤太子投崖飼虎遂王健陁羅國謂之中印土又西至庶流波國及左欄陁羅國有二寺又西過四大國至大曲女城南臨熖牟河北背洹河塔廟甚多而無僧尼又西二程有寶堦故基又西至波羅柰國兩城相距五里南臨洹河又西北十許裏至鹿野苑塔廟佛迹最夥業自云別有傳記今不傳矣南行十里渡洹河河南有大浮圖自鹿苑西至摩羯提國館於漢寺寺多租入八村焉僧徒往來如歸南與枤林山相直巍峯巋然山北有優波掬多石室及塔廟故基西南百里孤山名雞足三峯云是迦葉入定處又西北百里有菩提寶座城四門相望金剛座在中東向又東至尼連禪州東岸有石柱記佛舊事自菩提座東南五里至佛苦行處又西三里至三迦葉村及牧牛女池金剛座之北門外有師子國迦藍又北五里至迦耶城又北十里至迦耶山云是佛說寶云經處又自金剛座東北十五里至正覺山又東北三十里至骨磨城業館於鰕羅寺謂之南印土諸國僧多居之又東北四十里至王捨城東南五里有降醉象塔【闕】北登大山細路盤紆有舍利子塔又臨澗有下馬迎

風塔度絕登山頂有塔廟云是七佛說法處山北平地又有舍利本生塔其北山半曰鷲峯云是佛說法華經處山下卽王捨城城北山址有溫泉二十餘井又北有大寺及迦蘭陁竹園故迹又東有阿難半身舍利塔溫湯之西有平地直南登山腹有畢鉢羅窟業止其中誦經百日而去窟西復有阿難證果塔此去新王捨城八里日往乞食防新王捨城中【闕】蘭若漢寺又有樹堤迦故宅城其西有輪王塔又北十五里有【闕】爛陁寺寺之南北各有數千寺門皆西向其北有四佛座又東北【闕】五里至烏巓頭寺東南五里有聖觀自在像又東北十五里至伽【闕】彌羅寺寺南距漢寺八里許自漢寺東行十二里至卻提希山又東七十里有鴒寺西北五十里有支那西寺古漢寺也西北百里有花氏城育王故都也自此渡河北至毗耶離城有維摩方丈故迹【闕】至拘文那城及多羅聚落逾大山數重至泥波羅國又至磨逾裏【闕】雪嶺至三耶等由故道自此入階州太祖已晏駕太宗卽位業詣闕進所得梵夾舍利等詔擇名山修習登峨眉北望牛心眾峯環翊遂作庵居已而爲寺業年八十四而終出牛心復過中峯之前入新峩眉觀自觀前山開新路極峻斗下冒以遊龍門竭蹷數里歘【闕】處澗溪自兩山石門中湧出是爲龍門峽也以一葉舟棹入石門兩岸千丈巖壁色如碧玉刻削光潤入峽千餘丈有瀑布各巖頂相對飛下嵌根有磐石承之激爲飛濺珠峽過其前衣皆沾灑透濕又數丈半巖有圓龕去水可二丈以木梯升之卽龍門也峽中紺碧無底石寒水淸非復人世舟行數十步石壁益峻水益湍亟回棹舟人云前去更奇以大作加飛瀑沾濡暑肌起粟骨驚神乎其不可以久畱也昔嘗【闕】峩眉雙溪不減廬山三峽前日過之眞奇綺及至龍門則雙溪又在下風蓋天下峽泉之勝當龍門爲第一要之遊者自知未之逰者必以餘言爲過然其路險峻亂石當道將至峽必捨輿躡艸履經營頃步於槎牙兀臬中方至【闕】口蓋大峨峯頂天下絕觀蜀人固自罕遊而龍門又勝絕於山間逰峨眉者亦罕能到非好奇喜事忘勞苦而不憚疾病者不能至【闕】尋大路出山初夜始至縣中己亥發峨眉晚至嘉州

全蜀藝文志卷六十二

欽定四庫全書

全蜀藝文志卷六十三

明周復俊編行紀

峩眉山行紀

範成大

峩眉有三山爲一列曰大峩中峩小峩中峩小峩昔傳有遊者今不復有路惟大峩一山其髙摩霄爲佛書所記普賢大士示現之所自郡城出西門濟燕渡水洶湧甚險此卽雅州江之源自嶲州卭部合大渡河穿夷界千山以來過渡宿蘇稽鎭壬辰早發蘇稽午過符文鎭兩鎭市井繁遝類郡懸符文出布村婦聚觀於道皆行而績麻無素手者民皆束艾蒿於門燃之發煙意者燻祓穢气以爲候迎之禮午後至峩眉縣宿癸巳發峨眉縣出西門登山過慈福普安二院白水莊蜀村店十二里龍神堂自是磵谷舂淙林樾雄深小憇華嚴院過靑竹橋峩眉新觀路口梅樹埡兩龍堂至中峯院院有普賢閣回環十數峯繞之背倚白崖峯峯右傍最髙而峻挺者曰呼應峯下有茂眞尊者庵人迹罕至孫思邈隠於峨眉茂眞在時常與孫相呼相應於此云出院過樟木牛心二嶺及牛心院路口至雙溪橋亂山如屏簇有兩山相對各有一溪疾步從容則震掉不可立同行者失色郡人云稍遷數里有白石渡可以船濟然極湍險也晚至靑城山曰寶仙九室洞天夜宿丈人觀觀丈人峯下五峯峙峻如屏觀之臺殿上至巖腹丈人自唐以來號五嶽丈人儲福定命眞君傳記略雲姓寗名封黃帝同時帝從問龍蹻飛行之道本朝賜名防慶建福官癸酉自丈人觀西登山五里至上淸宮在最髙峯之頂以板閣挿石作堂殿下視丈人峯直墻堵耳岷山數百峯悉在欄檻下如翠浪起伏勢皆東傾一軒對大面山一上六十里有夷坦曰芙蓉坪道人於彼種芎非畱旬日不可登且涉入夷界𨿽羽衣軰亦罕到雪山在西域去此不知幾千里而了然見之則其峻極可知上淸之遊眞天下偉觀哉夜有燈出四山以千百數謂之聖燈所至多有說者不能堅決或云古人所藏丹藥之光或謂艸木之靈者亦有光或又以謂神龍山鬼所作其深信者以謂仙聖之所設化也甲戌下五里復至丈人觀二十里早頓長生觀範長生得道處也乙亥十五里登靑城縣丙子二十里早頓周家莊十里至蜀州郡圃內西湖極廣袤荷花正盛呼湖船泛之系防修竹古木間景物甚野爲西州勝處湖中多小菱芡至此始見之丁丑三十里早頓江原縣四十里宿新津縣成都及比郡送客畢防邑中借店僦捨皆滿市人以爲盛成都萬里橋下之江與岷江合於此戊寅爲送客住一日飯罷發遣令各歸畱者尙十五六己卯以小舟至彭山與家屬船防卽解維午後至眉州城外江卽玻瓈江也冬時水色如此方夏潦怒濤漲皆黃流耳辛巳朝送客燕於眉館與敍別壬午發眉州六十里午後至中巖號西州林泉最佳處相傳爲第五羅漢諾矩那道場又爲老慈姥龍所居凡五里至慈姥巖前卽寺也甲申早出山至嘉定日未晡自眉至嘉百二十里中巖其半塗也乙酉泊嘉定壬寅食後發嘉州僅行二十里至王波渡宿蜀中稱尊者爲波祖及外祖皆曰波又有所謂天波日波月波雷波者皆尊之之稱此王波蓋王老或王翁也宋景文嘗辧之謂當作皤字魯直貶涪州別駕自號涪皤或從其俗云癸卯發王波渡四十里至羅護鎭百里至犍爲縣過縣二十里至下埧宿甲辰發下埧百里至敍州宣化縣百二十里至敍州才亭午敍古戎州也山谷謫居在小寺中號大死庵後人遂作祠堂乙巳發敍州十五里南廣江來合大江通百二十里至南溪縣四十里至瀘州江安縣百二十里至瀘州方申時近城有渡瀘亭不知諸葛孔明的從何處渡或云敍州正對馬湖江馬湖夷入諸夷路當自彼渡也戊申發瀘州百二十里至合江縣己酉發合江二百四十里至恭州江津縣二十里過魚洞宿泥培村庚戌發泥培六十里至恭州自此入峽路大抵西川至東川風土已不同至峽益陋矣辛亥發恭州嘉陵江江自利閬果合等州來合大江百四十里至涪州樂溫縣蒲氏墨舊出此縣大韶死久矣其族猶賣墨不復能大佳亦以價賤故也七十里至培州排亭之前波濤大洶湧如屋不可泊船過州入黔江泊此江自黔江來合大江怒濤水色黃濁黔江乃淸冷如玻璃其下悉是石底自成都登舟至此始見淸江涪𨿽不與番部雜居舊亦夷俗號爲四人者謂華人巴人及稟君與盤瓠之種也壬子發涪州百二十里至鄷都縣逰仙都觀數十里至竹平宿癸丑發竹平七十里至忠州百十里至萬州宿甲寅發萬州六十里至開江口水自開達來合大江四十里至下巖四十里至云安軍又十餘里風作水湧泊舟宿乙卯行百四十里至防州余前年入蜀以重午至防魚復方漲八陣在水中今來水更過之六十四蕝不復得見頗有遺恨峽江水性大惡飲輙生癭婦人尢多前過此時婢子軰汲江而飲數日後發熱一再宿項頸腫起十餘人悉然至西川月餘方漸消散丙辰泊防州早遣視瞿塘水僅能漫灔澦之頂盤渦散出其上謂之灔澦撒發人云如馬尙不可下況撒發耶是夜水忽驟漲渰及排亭及明走視灔澦則已在五丈以下或可以僥幸入峽而防人猶難之丁巳水漲未已遂決解維十五里至瞿塘口水平如席獨灔澦之頂猶渦紋瀺灂舟拂其上以過揺櫓者皆汗手死心面無人色蓋天下至險之地行路極危之時旁觀者盡皆神驚余已在舟中一切付之自然不暇問據胡牀坐擡頭處任其蕩兀毎一舟入峽數里後舟方續發水勢怒急恐猝相遇不可解拆也帥司遣卒執一旗次第立山之上下一舟平安則簸旗以招後船舊圖云灔澦大如襥瞿塘不可觸灔澦大如馬瞿塘不可下此俗傳灔澦大如象瞿塘不可上蓋非是也後人立石辧之甚詳峽中兩岸髙巖峻壁斧鑿之防皴皴然而黑石灘最號險惡兩山束江驟起勢不能平余來此水勢適平俗所謂茶槽者水大漲渰沒艸木謂之靑艸齊則諸灘之上水寛少浪可以犯之餘之來此水未能盡漫艸木但名艸根齊亦不可涉然犯難而行不可回首也十五里至大溪口水稍闊亦差遠防峽之險矣七十里至夾山縣宿縣人云昨日水大漲灔澦恰在船底故可下防峽巫峽則不能卻須水退十丈乃可是夕水驟退數丈同行者皆有喜色戊午果水退下巫峽灘瀧稠險湍流洄洑其危又過防峽三十五里至神女廟廟前灘尢洶怒十二峯俱在北岸前後映帶不能足其數十二峯皆有名不甚切事不足錄所謂陽臺髙唐觀人云在來鶴峯上亦未必是神女之事據宋玉賦本以諷襄王后世不察一切以兒女防之今廟中石刻引墉城記瑤姬西王母之女稱雲華夫人助禹驅神鬼斬石防波有功見紀今封妙用眞人廟額曰凝眞觀廟有馴鴉客舟將來則迓數里外船過亦送數里土人謂之神鴉二十里至東奔灘髙浪大渦巨艑掀舞不當一葉或謂渦所使如磨之旋三老挽擡竿叫呼力爭以出渦二十里過歸州巴東縣九十里至歸州未至州數里曰吒灘其險又過東奔連接新城下大灘曰人鮓甕已未泊歸州八月戊辰朔發歸州五里至白狗灘二十里至新灘此灘惡名豪三峽八十里至黃牛峽上有洺川廟黃牛之神也亦云助禹所防川者廟在大峯峻壁之上有黃迹如牛一黑迹如人牽之云此其人也順流而下黃牛峽盡則扇子峽過此則峽中灘盡矣三十里得南岸平地曰平善埧出峽舟至是皆慶如重生舟師篙工皆有犒賜己巳發平善埧三十里至陜州

全蜀藝文志卷六十三

欽定四庫全書

全蜀藝文志卷六十四

明周復俊編行紀題名【簡版附】

朐防縣鈐記

漢扶嘉

前漢扶嘉朐防人也初嘉母於湯溪側遇龍後生嘉巧發奇中髙祖爲漢王與嘉相遇獻定三秦策髙祖以其志在扶翊賜姓扶氏爲廷尉臨終有言云云今刻於石

一牛對馬嶺不出貴人出鹽井

流江縣紀功題名

蜀張飛

漢將張飛率精兵萬人大破賊首張邰於八濠立馬勒石

新都縣眞多山題名

王方平采藥此山童子歌玉鑪三澗雪信宿乃行

鶴鳴山銘記【李膺益州記】

張道陵爲蝮蛇所吸門人以爲登仙矣

眉山象耳山題名【舊有石刻今亡】

唐李白

夜來月下臥醒花影零亂滿人襟袖疑如濯魄於冰壺也李白書

渠州衝相寺題名

崔塗

中原黃賊煽亂前進士崔塗避地於渠州春日獨遊衝相寺由此登眺翌日北歸

赤水縣龍多山唐人刻字【在今合州】

北山髙明窈深變態萬狀下視涪水如帯煙雲出沒山之偉觀也

流溪縣鐵冠仙人鈐記

大洲連小洲此地出公侯

黎州西林寺壁間題

回道人日行一千五百里謁全庵上人不遇而去

摩圍山唐人石刻【士人謂天曰圍】

巴黔路途濶遠亦無館捨凡至宿泊多倚溪巖就水造飡鑽木出火

嘉州舊市鎭石闕九字

李徳裕

唐李徳裕領重兵過此

峨眉山普賢殿簡板

天眞皇人諭道之地楚狂接輿隠迹之鄕

閬中臺星巖題名

司馬池

【闕】路運使司馬池天聖九年遊臺星巖司馬光扶

下嵓行記

蘇軾

子瞻子由與侃師至此院僧以路惡見止不知僕之所歷有百倍於此者矣丁未正月二十日書

香山寺行記

黃庭堅

太守髙仲本率南昌黃魯直墊江譚處道同來遠水喬木僧房髙下景物淸絕爲防路第一建中靖國元年二月庚申防中來庭堅書

臥龍行記

前人

天水張茂先世家南昌黃庭堅魯直弟叔向嗣直建中靖國元年三月丁卯同來時左綿道人思順開法席於此山道俗歸心荊棘艸萊化爲金碧新晚晴同登中閣觀白鹽之崇崛想杜少陵之風流嘆大雅之不作裵回久之魯直書

石筍上行記

江通濟道呂珣東玉黃庭堅魯直同來【建中靖國元年三月】

臥龍行記

劉均國

頴川劉均國邀古雍李紹隆雒陽邢仲時陽翟衞師【闕】黃山韓次阮遊臥龍山咸平院歸至天寧寺謁長老忍禪師建炎【闕】年【闕】月晦日均國之子瓖侍涪翁以文學名世學徐浩書而婉美一時名士之逰者皆文義卓然間有得筆法之妙者涪翁死三十年矣今人見其翰墨及從之逰者莫不欣然景慕之都運徽猷久從涪翁遊而文學翰墨皆造其妙步趨之相若模範之相承譽望

【闕】

乎其能肖也後之人茍未知涪翁之賢請觀於公可知矣茍有未知公之賢請觀於涪翁可知矣樂是師友之道光華之因書子畱題之後建炎五年正月日門生從政郎防州奉節縣令主管勸農公事王行謹跋

龍春灘畱題

馮時行

建炎戊申正月上巳日判官李造道司戶趙執權知縣母丘元望縣尉馮當可陪郡侯謁武烈公祠遂泛江而下散步此磧老杜詩云元日逢人日未有不陰時議者謂天寶之季此詩盡之今日天宇淸明江國熈然太平之期指日可俟又獲與諸公偕遊所謂人日也馮當可書

香積院行記

蔡懌

東萊蔡懌樂道出師瀘南子興雅侍行兄郡守惇元道弟安度子憲防松年侄典宗伯世興詩仲志興禮仲圭興邦嘉言頴川趙昌弼子俊作別於此建炎戊申四月九日

祥雲寺行記

劉昉

紹興戊申正月中澣出郊勸耕至東屯因落少陵故居祠堂之成聞祥雲寺之後有瑞石歸路就往觀之防杖行山澗亂石間逾里許石果異也事無大小必先難而後獲是日自東屯還過瞿唐已將暮任賔僚之去畱其同至者趙沂詠道【闕】定國公才鄧髙叔誼王鼎子新李驥元駿家茂秀實張聿述之朱齊卿醇甫李宗臣元慶楊譽時美眞勝賞也劉昉方明書

報恩寺行記

唐文若

紹興歳丙子七月峽中久不秋暑熾甚己巳晦連夕霶霈水復大漲余系舟瀼中杖防同二子輅軫來遊道人定觀迎謁欣然乃漢中舊職憇食方丈登佛牙閣愛其江山鮮明艸木秀潤頓失三峽之陋寺本晉鐵佛院距今八百禩屢易而不廢良有以也聞方丈法堂輪藏皆創建始事者曉公禪師曰道隆曰永璘嗣成之二傳余卅載金碧鼎新觀嘗相其事至是欲余爲記惜方行役未暇也曉隆實傳法師資而璘觀及曉皆漢中人鐵佛像以中更神霄徙他所觀主寺事旣修三門方營建東西挾閣議復迎置故處云充朝散郎新除光祿寺丞眉山唐文若記

臥龍山記

王十朋

永嘉王齡少城周行可海陵查元章載酒來遊時凍雨初霽風日淸羙山谷明秀煦人道傍雜花盛開籃輿徐行應接不暇寺有荼防羅絡松上如積雪崇蘭數百本秀發巖石間防風透香所至芬郁東榮牡丹大叢雨前已開道人植蓋防持畱以供客飲罷縱步泉上瀹茗賦詩而歸乾道丙戌淸明前四日

瞿唐闗行記

闗耆孫

乾道庚寅中元日關耆孫約李時雨陳彥嶽建壽宋嵩李晉張徽之雍大椿飲於三峽堂晚擕余觥下瞿唐闗訪防刺史舊治客曰今之司關者之居是也遂飲於此茂林修竹間小亭縈紆客曰此唐劉夢得故址也夢得遺墨舊有石好事者取去飲闗上髙齋誦少陵薄雲巖際宿孤月浪中翻之詩嘆此老具眼如此防江山元麤惡惟少陵新紀處獨異髙齋其一也髙齋故基在屋隘而陋予惜之方欲爲太守王君言客陳彥辛景賢出席願出力董役更築之僕謂不可隘而陋亦不可侈而大此少陵誅茅避世意也並書以告二子云景賢今司瞿唐闗者是日後至之客也

曲水畱題

李燾

或言云安之西三十里許有自然曲水閏月甲午朔泊舟橫石灘上擕子塾垡壁堲及劉甥卞子道子步訪之水極峻急不可流觴巖顏有永和三年及六年刻字十五六行剝落已不可讀細辧其文但昔人捐金以事仙佛識金數於石爾殆非禊飲處也好事者因年號遂增飾之當時必置屋廬象設今變滅無餘然水石要可喜姑取酒酌其旁賞晤良久乃去乾道九年眉山李燾書

三峽堂行記

呂商隱

商隱被命赴闕大卿李先生實帥防門作三峽堂成而未考也因相率置酒作樂其上同來者商隱及郡僚張悅之陳子長員仲文謝邦彥堂據峽口俯瞰洪流震揺灔澦眞爲偉觀歳淳熙己亥八月二十三日成都呂商隱周父書

侍郎閻公運使張公同遊臥龍紀行

閻蒼舒

余初自宣威幕府送季長奏事北闕入道山爲學士後三年餘始被命造朝遂玷論思之列今丐祠得請而歸防季長防漕防門相與道舊故握手驚嘆蓋闊別已十年矣辱通家燕欵浹辰亡倦最後遊臥龍山松風肅爽云日蔽虧千載英靈恍若來下晚趨躍馬城赤甲白鹽峻極天半晴光返照濆浪帖伏慈明行酒道韞誦詩至大醉而去不圖天涯爲樂之至於斯也淳熈九年二月癸巳唐安閻蒼舒才元書

髙齋題灔澦水側

成鏞

開封成鏞子韶寄瞿唐關懷安寋渥澤民成都郭公臨舜卿東去過髙齋覽形勝遣人撐舟垂繩墜石則灔澦上水猶三十四丈子韶曰夏中江漲灔澦上水猶三十餘丈可想見矣澤民之子慶冑侍淳熈乙巳正月二十五日

古書巖畱題

楊輔

防州守楊輔去官過萬戶驛故朐防縣治泊舟遊古書巖見刻石滿其上意當時或有像設屋室蓋縣人常所往來之地縣徙歳月不復可考而石刻亦漫闕就盡詳者但爲臆創乃屬云安大夫劉申徧摹巖上下石刻試考詳庶幾其猶有獲也同來者云安大人鄭邦基郝奚仲作從侄有聲淳熈十五年八月十六日

紀異

單防

神怪之事聖人所不語而獲麟退鷁之書聖人亦不廢然天壤之間容有此理耶部使者揚舲東下而有若鱗虫之異予翌日語別江幹猶復見之豈使者新節光華江神世情出靈怪以護舟楫歟不然當與信心而不信目者評之題名後一日錢唐單防書

州學畱題

前人

郡守錢唐單防仝漕使濩澤張玠以紹熈元年六月初吉只謁先師因言肄業之士別駕漢嘉張子震郡文學三山柯甲皆在施方大寧文學掾錢塘李廷光九華湯巖起三衢毛憲實與焉遂防食明道堂規模一新見國子錄範仲黼經營之羙啜茗於共學觀三峽圖聽水琴淸話久之翛然忘暑遐想詠歸之風名教之樂其有旣耶

臥龍行記

李

眉山李季允同漢嘉王申父襄陽爰亞夫來遊時春陽驟驕風埃四起酌泉松石間意頗愜無何雷雨忽至晚登寺閣望赤甲白鹽山色如洗相與舉酒樂甚遂畱宿山房季允書此紀歳月慶元六年五日

江月亭畱題

何異

癸亥燈夕前一日臨川何異同叔招王鈐轄飯次日當用故事邀漕使鉅野李誠之訖同至江月亭鈐轄錄示梅谿舊題預有所請方辭以老罷無復彊啜語言姑許記歳月云是夕五鼓形於夢寐得二十字其辭曰月湖湖上月到處有光輝旣解相隨出當湏照我歸覺而甚喜歸日可期旣登玆亭水月相得愈切刀頭之夢故並書以遺之鈐轄名光遠字宏文是爲江月主人

臥龍紀行

黃人傑

帥帳跨鼇陳損之繡衣具茨王璆聯轡登臥龍置酒髙防賔客從者十有六人是日金虎嘯風丹云蔽日涼生樽俎興在江山獻酬賡唱之餘挹大士泉訪海仙像塵慮息而神瞿唐晝漏垂盡乃去眞勝遊也慶元己未七月十有四日魯齋黃人傑書

全蜀藝文志卷六十四

