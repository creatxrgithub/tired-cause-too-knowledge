

欽定四庫全書

集部八

皇霸文紀目錄

總集類

卷一

神【農】氏

軒轅氏

髙陽氏

女皇氏

陶唐氏

有虞氏

卷二

夏

商

周

卷三

周【二】

卷四

周【三】

卷五

魯

齊

紀

卷六

晉

鄭

宋

許

衛

卷七

衛【二】

卷八

吳

越

楚

卷九

燕

代

卷十

趙

魏

田齊

卷十一

秦

卷十二

秦【二】

卷十三

左國國防【附】

【臣】等謹案皇霸文紀十三卷明梅鼎祚編鼎祚字禹金宣城人嘗輯陳隋以前之文爲文紀以配馮惟訥詩紀此編上起古初下迄於秦故曰皇霸文紀乃其書之第一集也洪荒以降書契莫詳事尙無徴況其文字傳於後者非漢代緯書之依托卽戰國諸子之寓言一槪裒存遂不免一眞百僞至集古錄博古圖考古圖所列諸銘名姓時代半屬臆求防畫偏旁多緣附防劉楊異釋薛鄭殊音而確定爲某商某周編之簡牘實爲失於闕疑甚至簉磬銘六十三字惟錄篆文尢乖體例他如穆天子傳詩序之類本各自爲書亦登文集則錄所不當錄屈原楚詞惟載三篇則刪所不當刪何致之僞岣嶁碑楊愼之僞石鼓文益出近代漫無考證大橫庚庚之兆且以漢文誤入之皆輯錄之疏不可據爲典要然网羅繁富周秦以前之作莫備於斯蕪雜之中菁英不乏陸機所謂𨿽榛楛之勿剪亦防茸於集翠者也故病其濫而終取其博焉乾隆四十五年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

皇霸文紀卷一

明梅鼎祚編

神農氏

炎帝【少典之子育於薑水以姜爲姓又云國伊耆號伊耆氏又號烈山氏都於陳洞神部雲姓伊耆名軌一曰石年在位百四十五載】

伊耆氏蠟祝辭【禮記郊特牲曰天子大蠟八伊耆氏始爲蠟蠟也者索也歲十二月合聚萬物而索饗之也注云報成功於歲終又以祈來年之始故祝之之辭如此○炎帝神農氐其初國伊繼國耆合而稱之故又號曰伊耆氏鼎按孔頴達正義云明堂位土鼓葦籥伊耆氏之樂熊氏云伊耆氏卽神農也鄭注云伊耆古天子號亦不言神農至陸徳明音釋或曰堯也今博士家習禮者從之而注先嗇若神農者司嗇后稷正義以神農旣始蠟豈自祭其身以爲先嗇引皇氏云神農伊耆一代總號其子孫爲天子者始爲蠟祭祭其先祖造田者故有先嗇也劉勰文心雕龍謂上皇祝文則固指神農矣愚臆謂蠟始伊耆辭不必其時出當是周漢間所傳用如繁露之求雨大卜之祓耳故蔡邕獨斷止載雲天子蠟而不言爲神農爲堯○劉勰文心雕龍云昔伊祁氏始蠟以祭八神上皇祝文爰在玆矣舜之祠田利民之志頗形於言矣】

土反其宅水歸其壑昆虫毋作艸木歸其澤【宅葉逺各反澤葉達各反】

土反其宅水歸其壑昆虫毋作丰年若土歲取千百【蔡邕獨斷】

軒轅氏【神農軒轅並從蔡邕獨斷世紀帝居軒轅之邱因以爲名又以爲號一云國於有熊號有熊氏左傳亦曰帝鴻氏○春秋元命苞禪通紀先自有軒轅氏】

黃帝【初姓公孫名荼又名軒字律史記名軒轅繼少典氏之國長於姬水更爲姬姓邑於涿鹿之阿一云都彭城在位七十年乃少典氏後代也史直作少典之子非】

金人器銘【皇覽記引太公陰謀黃帝金人器銘云武王問尙父曰五帝之戒可得聞乎尙父曰黃帝之戒曰吾之居民上也搖搖恐夕不至朝故爲金人三封其口曰○困學紀聞云漢藝文志黃帝銘六篇皇覽撰於魏文帝時漢七略書猶存金人銘蓋六篇之一也鼎案孔子家語及劉向說苑並載爲周廟器是在魏前文心雕龍以爲周公今兩存之楊用修古雋作五帝銘】

古之愼言人也戒之哉無多言無多事多言多敗多事多害安樂必戒無行所悔勿謂何傷其禍將長勿謂何害其禍將大勿謂不聞神將伺人熖熖不滅炎炎若何涓涓不塞終成江河綿綿不絕或成网羅豪末不札【掇也】將防斧柯誠能愼之福之根也曰是何傷禍之門也彊梁者不得其死好勝者必遇其敵盜憎主人民怨其上君子知天下之不可上也故下之知眾人之不可先也故後之溫恭愼徳使人慕之執雌持下人莫逾之人皆趨彼我獨守此人皆惑之我獨不徙內藏乃智不示人技我𨿽尊髙人弗我害惟能於此也江海𨿽左長於百川以其卑也天道無親常與善人戒之哉【首句一有我字】巾幾銘【蔡邕銘論云黃帝有巾幾之法孔甲有盤盂之戒漢藝文志黃帝銘六篇】

無掘壑而附邱無捨本而治末日中必操刀必割執斧必伐日中不是謂失時操刀不割是謂失利執斧不伐賊人將來涓涓不塞將爲江河熒熒不救炎炎柰何兩葉不去將用斧柯【利音梨來葉陵之反○楊用修云此銘漢以下文人多引用不見其全惟見於兵書如此○涓涓六句見前銘小異】

巾幾銘

予居民上搖搖恐夕不至朝惕惕恐朝不及夕兢兢栗栗日愼一日人莫躓於山而躓於垤【葉徒吉反○兢兢以下淮南子作堯戒小異】

巾幾銘【路史】

毋弇弱毋俷徳毋違同毋敖禮毋謀非徳毋犯非義金華鼎銘【金華山黃帝作一鼎髙一丈三尺大如十石甕像龍騰雲百神螭獸滿其中腹篆書三足其文曰】

眞金作鼎百神率伏【虞荔鼎錄】

丹書【路史黃帝天下已治百令具舉猶且防然神橤形茹用作戒於丹書故作巾幾之銘又著瑞書乃命史甲盤杅豆奩鏡劍與席巾杖戶牖一著銘詩以彌縫其闕注云凡二十六篇昔周公述之於成王並見大戴禮蔡邕銘論漢志孔甲盤盂二十六篇○鼎按大戴禮尙父述丹書於武王王退而爲戒書注援周公述於成王而以戒銘爲孔甲所作猶異當以大戴禮爲正】

施捨在心平不幸乃弗聞過禍福在所密存亡在所用下匿其私用試其上上操度量以割其下上下一日百戰

瑞書【此卽大戴禮尙父述於武王爲黃帝丹書者也】

敬勝怠者吉怠勝敬者滅義勝欲者從欲勝義者凶凡事不彊則枉不敬則不正枉者滅廢敬者萬世

禁重教【路史黃帝處中央而政四國分八節以紀農功命天中建皇極乃下教】

聲禁重色禁重香禁重味禁重室禁重

命嫫母辭【呂氏春秋遇合篇人之於色也無不知說美者而美者未必遇也故嫫母執乎黃帝黃帝曰○嫫母貌惡徳克爲黃帝次妃】

屬女徳而弗忘與女正而弗衰𨿽惡奚傷【言敕屬女以婦徳而不忘失付與女以內政而不衰故𨿽醜何傷】

誨顓頊【呂氏春秋云維秦八年歲在涒灘秋甲子朔朔之日良人請問十二紀文信侯曰嘗得學黃帝之所以誨顓頊矣】

爰有大圜在上大矩在下汝能灋之爲民父母

錄圖文【河圖挺輔佐黃帝遊於河洛至澤鴻之泉有大鱸魚負圖以授帝蘭葉朱文名曰錄圖○一作綠圖】

潬潬噅噅棼棼雉雉與物俱化【此錄圖中文也】

黃帝世讖言【竹書紀年】

西北爲王期在甲子昌制命發行誅旦行道【沈約宋書符瑞志引載云及周公劉之後十三世而生季歷季歷生文王昌昌生武王發周公旦】

有焱氏頌【莊子天運篇云北門成問於黃帝曰帝張咸池之樂於洞庭之野吾始聞之懼復聞之怠卒聞之惑蕩蕩黙黙乃不自得帝曰天機不張而五官皆備此之謂天樂無言而心說故有焱氏爲之頌乃無聲之樂樂之至也○鼎案陳士元荒史雲莊子稱有焱氏有防氏路史著論於禪通紀柏皇之下世次莫覈則猶以有其人矣莊多寓言焉問其人與世也此與天元冊文皆是擬譔並托黃帝故附其末○焱音衍】

聽之不聞其聲視之不見其形充滿天地苞裹六極太始天元冊文【素問天元紀云黃帝問鬼臾區曰願聞五運之主時也何如鬼臾區曰五气運行各終期嵗非獨主時也臣積考太始天元冊文○注云此太古占靈文洎乎伏羲之時已鐫諸玉版命曰策文鬼臾區十世祖始誦而行之○宋王應麟云古詩之體始於此然伊川謂素問出於戰國之末鼎謂非也古文多韻語卽周易且然不必爲詩】

太虛廖廓肇基化元萬物資始五運終天布气眞靈總統坤元九星懸郎七曜周旋曰陰曰陽曰柔曰剛幽顯旣位寒暑弛張生生化化品物咸章

倉頡【世本云沮誦倉頡爲黃帝左右史世紀云黃帝史官生而能書剏制文字春秋元命包作倉帝史皇氏名頡姓侯岡侈哆四目靈光次在禪通紀伏羲之前春秋命歷序演孔圖及崔瑗曹植輩並云古帝韋誕傅皇甫謐及鬻子注荀子注周禮防拾遺記並云黃帝史臣今從之○佛藏法苑珠林云昔造書之主凡有三人長名曰梵其書右行次曰佉盧其書左行少者倉頡其書下行梵佉盧居於天竺黃帝史倉頡在於中夏梵佉取法於淨天倉頡因華於】【鳥迹文畫誠異傳理則同】

書文【河圖玉版云倉頡爲帝南巡登陽虛之山臨於扈洛汭之水靈負書丹甲靑文以授之文�二十八字景刻於陽虛之石室李斯只識八字○鼎案楊愼云爲帝南巡作一句爲音去聲言奉黃帝命而代之南巡也亦言黃帝史臣矣羅泌子蘋路史注引河圖玉版靈負書以授帝謂倉頡也又注云昔周初有於倉頡墓下得石刻藏之書府至秦李斯辧其八字云上天垂命皇辟疊王或云叔孫通識十二字而不傳妄也任昉云周人不能辧而斯通識之予不信者詳攷二句乃冦謙所纂黒帝安和國主禁文也據此則旣非書之文亦非墓下石刻矣○墓下一作墓中】

上天垂命皇辟疊王

三皇防典【出三墳宋羅泌路史著辧雲山气形謂之三墳山墳言君臣民物陰陽兵象謂之連山气墳言生動長育止殺謂之歸藏而形墳則言天地日月山川雲气謂之坤乾復有河圖姓紀與天皇防辭地皇政典之類大率似假羲炎黃帝爲言以遷就於孔說淺鄙備見是豈隆古包氏語哉有如以燧人爲提捷之子有巢爲燧人之子伏羲爲有巢之子軒轅百皇大庭無懷則皆以馬伏羲之臣而加之龍官火紀之號尢可靳也王應麟困學紀聞云三墳書無傳宓犧惟易存而商髙所云周天歷度管子所云造六峜以迎陰陽者不復見許行爲神農之言鼂錯述神農之教列子稱黃帝之書陰陽五行兵法醫方皆托之農黃而大道隠焉今有山气形之書謂之連山歸藏坤乾元丰中毛漸得之西京或云張天覺得之比陽非古也○鼎按毛漸序謂元丰七年使西京得之泌陽民家又有後序云三墳亡於幽厲予天復中隠於靑城之西因風雨石裂中有石匣得古文三篇皆篆字乃上古三皇書也不見姓名且此名三易而文辭乃仿書之典謨天復爲唐昭宗時此卽其人唐末妄作矣然羅王皆不語及序則序又後人所增耳今聊附存以著其僞】天皇伏羲氏皇防

昔在天皇居於君位咨於將咨於相咨於民垂皇防辭皇曰惟我生無道承父居方三十二易艸木上升君位我父燧皇歸世未降河圖生民結繩而無不信於末甲八太七成三十二易艸木惟我老極時生人眾多羣羣虫聚欲相吞害惟天至仁於艸生月天雨降河龍馬負圖神開我心子其未生我畫八卦自上而下咸安其居後二成二十二易艸木皇曰命子襄居我飛龍之位主我圖文代我咨於四方上下無或私襄曰咸若咨眾之辭君無念哉後一易艸木皇曰命子英居我潛龍之位主我陰陽甲歷咨於四方上下無或差英曰依其法亦順君無念哉皇曰無爲後二十二易艸木昊英氏進歷於君曰歷起甲寅皇曰甲日寅辰乃鳩眾於傳教臺告民示始甲寅易二月天王升傳教臺乃集生民後女媧子無分臣工大小列之右上相共工下相皇桓飛龍朱襄氏潛龍昊英氏居君左右栗陸氏居北赫胥氏居南昆連氏居西葛天氏居東陰康氏居下九州之牧各統其人羣居於外皇曰咨予上相共工我惟老極無爲子惟扶我正道咨告於民俾知甲歷日月歲時自玆始無或不記子勿怠共工曰工居君臣之位無有勞君其念哉皇曰下相皇桓我惟老極無爲子惟扶我正道撫愛下民同力咨告於民俾知甲歷日月歲時自玆始無或不記子其勿怠桓曰居君臣之位無有勞君其念哉皇曰栗陸子居我水龍之位主養艸木開道泉源無或失時子其勿怠陸曰竭力於民君其念哉皇曰大庭主我屋室視民之未居者諭之借力同搆其居無或寒凍庭曰順民之辭皇曰陰康子居水土俾民居處無或漂流勤於道達於下康曰順君之辭皇曰渾沌子居我降龍之位惟主於民皇曰昆連子主我刀斧無俾野獸犧虎之類傷殘生命無俾同類大力之徒區遂防弱子其伏之連曰專主兵事君無念哉皇曰四方之君咸順我辭則世無害惟愛於民則位不危皇曰子無懷安惟安於民民安子安民危子危子其念哉

人皇神農氏政典

政典曰惟天生民惟君奉天惟食喪祭衣服教化一歸於政皇曰我惟生無徳咸若古政嗟爾四方之君有官有業乃子乃父乃兄乃弟無亂於政昔二君始王未有書契結繩而治交易而生亦惟歸政昔在天皇肇修文教始畫八卦明君臣民物陰陽兵象以代結繩之政出言惟辭制器惟象動作惟變卜筮惟占天皇氏歸气我惟代政惟若古道以立政皇曰正天時因地利惟厚於民民惟邦本食惟民天農不正食不丰民不正業不專惟民有數惟食有節惟農有教林林生人無亂政典政典曰君正一道二三凶臣正一徳有常吉時正惟四亂時不植气正惟和气亂作癘官正惟百民正惟四色正惟五惟質惟良病正四百四藥正三百六十五過數乃亂而昏而毒道正常過政反僻刑正平過政反私祿正滿過政反侈禮正度過政反僭樂正和過政反流治正簡過政反亂喪正哀過政反遊干戈正亂過政反危市肆正貨過政反邪譏禁正非過政失用皇曰嗟爾有官有業乃子乃父乃兄乃弟咸若我辭一歸於正皇曰君相信任惟正相君俌位惟忠相官統治惟公官相代位惟勤民官撫愛惟仁官民事上惟業父無不義厥子惟孝兄無不友厥弟惟恭夫不遊妻不滛師不怠教不失刑者形也形爾身道者導也導爾志禮者制也制爾情樂者和也和爾聲政者正也正其事

地皇軒轅氏政典

皇曰嗟爾天師俌相正五百官士子農夫商人工技咸若我言政典曰國無邪教市無淫貨地無荒土官無濫士邑無遊民山不童澤不涸其正道至矣正道至則官有常職民有常業父子不背恩夫婦不背情兄弟不去義禽獸不失長艸木不失生政典曰方圓角直曲邪凹凸必有形逺近髙下長短疾緩必有制寒暑燥濕風雨逆順必有時金木水火土石羽毛必有濟布帛桑麻筋角齒革必有用百工器用必有制聖人治天下權以聚財財以施智智以傗賢賢以輔道道以綂下下以事上上以施仁仁以保位位以制義義以俌禮禮以制情情以惇信信以一徳徳以明行行以崇教教以歸政政以崇化化以順性性以存命命以保生生以終壽皇曰岐伯天師爾司日月星辰陰陽曆數爾正爾考無有差貸先時者殺不及時者殺爾惟戒哉皇曰后土中正爾識山川艸木虫魚鳥獸爾掌爾察無亂田制以作田訟爾惟念哉皇曰龍東正爾分爵祿賢智爾咨爾行無掩大賢以恡財無庇惡徳以私賞皇曰融南正爾平禮服祭祀爾正惟無亂國制以僭上無廢祀事以簡恭爾惟念哉皇曰太封西正爾分干戈刑法爾掌爾平皇曰太常北正爾居田制民事爾訓爾均百工惟良山川爾圖爾惟勤恭哉皇曰天師俌相五正百官士子農夫商人工技咸順我言終身於休

髙陽氏

帝顓頊【姬姓黃帝曾孫名顓頊兆迹髙陽以髙陽爲氏都帝丘在位七十六載】

旉令【路史顓頊紹少吳金天之政乘辰而王乃旉令曰○史記在五帝紀次黃帝】

毋慢制毋民貴臣驕而弗譓男女不相辟於道者拂之四達之衢

女皇氏

防媧【宓犧女弟風姓一曰以云紀姓代宓犧立號女皇氏一曰女希氏都於中皇山之原在位百三十載司馬貞以伏義女媧神農爲三皇易傳及獨斷諸家並無載故置於此】

占詞【太昊氏衰共工作亂振滔洪水女媧滅共工而遷之然後四極正冀州寧於是乘雷車韝六蜚以禦天申祠祝而枚占之占者曰吉徵也乃設云幄而致神明道標萬物神化七十見淮南子路史】

昭昭九州日月代極平均土地合和萬國

陶唐氏

帝堯【姓伊耆曰放勲帝嚳子初封陶侯徙封於唐嚳長子摯立不善諸侯尊堯爲天子都平陽在位百載禪於虞】

堯戒【淮南子人間訓堯戒曰】

戰戰栗栗日愼一日人莫蹪於山而蹪於蛭【蹪躓也蛭蟻也葉徙吉反】

雒壁書【尙書中候曰帝堯率羣臣東沈於雒刻壁書】

天子臣放勛徳薄施行不元【元善也】

堯母龍圖文【竹書紀年云堯母慶都觀於三河常有龍隨之一旦龍負圗而至其文要云旣而陰風四合赤龍感之孕十四月而生堯於丹陵其狀如圖○宋書符瑞志引載】

永受天祐眉八彩須髮長七尺二寸面鋭上丰下足履翼宿【帝堯碑赤龍負圖出慶都讀之云永受天運其下圖人衣赤衣鬢須尺餘長七尺二寸兌上丰下足履翼星題曰赤帝起成天下寶】

有虞氏

帝舜【姓姚曰重華虞幕之後都蒲阪在位四十八載禪於夏】

祠田辭【文心雕龍○困學紀聞引尸子曰舜兼愛百姓務利天下其田也荷彼耒耜耕彼南畆與四海俱有其利文心雕龍謂之祠田豈他有所據乎】

荷此長耜耕彼南畆四海俱有

龍圖文【論語比考帝堯率舜等遊於首山觀河渚有五老遊河渚一曰河圖將來告帝期二曰河圖將來告帝謀三曰河圗將來告帝書四曰河圖將來告帝圖五曰河圖將來告帝符有頃赤龍銜玉苞舒圖刻版題命可捲金泥玉檢封盛書戒曰知我者重瞳也五老乃爲流星上入昴黃姚視之龍沒圖在堯等共發曰】

帝當樞百則禪於虞

河圖告舜文【竹書紀年堯將以天下禪舜乃修壇場於河洛率舜等升首山遵河渚有五老遊焉蓋五星之精也相謂曰河圖將來告帝以期知我者重瞳黃姚五老因飛爲流星上入昴二月辛丑昧明禮備至於日昃沈璧於河榮光出河休气四塞白雲起回風搖乃有龍馬衘甲赤文綠色緣壇而上吐甲圖而去其圖以白玉爲檢赤土爲泥似黃金約以靑繩檢文言虞夏當受天命帝寫其言藏於東序○宋書符瑞志引載言虞夏殷周秦漢當受天命】

闓色授帝舜

皇霸文紀卷一

欽定四庫全書

皇霸文紀卷二

明梅鼎祚編

夏

禹王【姒姓名曰文命崇伯鯀子堯時封於夏受虞禪都安邑在位八歲○孔安國云堯舜禹湯皆名史記帝王世紀名文命】

簨簴銘【鬻子云禹之治天下也以五聲聽門懸鐘鼓鐸磬而置鞀以得四海之士爲銘於簨簴焉○文心雕龍云大禹勒筍簴而招諫】

教寡人以道者擊鼓教寡人以義者擊鐘教寡人以事者振鐸語寡人以憂者擊磬語寡人以獄訟者揮鞀夏箴【汲冢周書文傳解云文王受命九年時維暮春在鄗召太子發曰吾語汝所保所守厚徳廣惠忠信愛人土多民少則內亡守土少人多則民失業是故土多發政以漕四方四方流之土少安帑而外其務方輸夏箴曰云云望曰土廣無守可襲伐土狹無食可圍竭二禍之來不稱之災天有四殃水旱饑荒其至無時非務積聚何以備之夏箴曰○孔晁注開望古書名楊用修古文韻語作開望箴非】

中不容利民乃外次

又箴

小人無兼年之食遇天饑妻子非其有也大夫無兼年之食遇天饑臣妾輿馬非其有也國君無兼年之食遇天饑百姓非其有也戒之哉弗思弗行至無日矣岣嶁禹碑【徐靈期衡山記云夏禹導水通瀆刻石書名山之髙王象之輿地記云禹碑在岣嶁峯又傳在衡山縣云密峯宋嘉定中蜀士因樵人引至其所以紙搨其碑七十二字刻於防門觀後亡】

承帝曰嗟翼輔佐卿水處與登鳥獸之門參身洪流而明發爾興久旅忘家宿嶽麓庭智營形折心罔弗辰往求平定華嶽太衡宗疏事裒勞余伸禋郁塞昏徙南瀆衍亨衣制食備萬國其寧竄舞永奔【水處讀作洲渚○楊用修云酈道元水經注禹治洪水血馬祭衡山於是得金簡玉字之書按省玉字通水理也或曰此卽金簡玉字之文云劉禹錫寄呂衡州化光詩云傳聞祝融峯上有神禹銘古石瑯玕姿祕文龍虎形崔融云於鑠大禹顯允天徳龍畫傍分螺書匾刻韓退之詩岣嶁山尖神禹碑字靑石赤形模奇又云千搜萬索何處有森森綠樹猿猱悲蓋亦求之而未得見也韓文考異遂謂退之詩爲傳聞之誤防州觀刻後亦磨滅近張季文僉憲在長沙得之云是宋嘉定中何致字子一者模刻嶽麓書院斯文顯晦信有神物防持哉】

廬山紫霄峯禹刻【輿地誌江西廬山紫霄下有石室中有禹刻篆文有好事者縋而入摹之凡七十餘字止有鴻荒余乃檋可辧○鼎按史記禹治水山行乘檋此或好事者傅防也】

鴻荒漾余乃檋【愼又觀水經注廬山之南有上霄石髙壁緬然與霄漢連接上霄之南大禹刻石志其里數丈尺今猶得刻石之號焉九江中孤石在落星石傍介立大湖中周回一里竦立百丈上生林木而飛禽不集耆舊相傳昔禹治水至此刻石紀功防稽覆釡山亦有禹書任昉述異記曰空同山有堯碑禹碣皆科斗書淳化帖首有禹篆十二字莆田陳嵓山有自然仙篆以紙摹之形類禹刻何翥詩鳥書虫文不可識如讀岣嶁神禹碑禹遺迹靈祕如此號曰神禹有繇也】

玉牒文【湘中記曰衡山有玉牒禹案其文以治水遙望衡山如陣云盛之荊州記禹登南嶽而祭之獲金簡玉字之書○後漢郡國志注引載】

祝融司方發其英沐日浴月百寶生

後啟【禹之子在位十歲】

鑄鼎繇【墨子耕柱篇夏后開使蜚廉析金於山川而陶鑄之於昆吾是使翁難卜於白若之�曰鼎成三足而方不炊而自烹不舉而自臧不遷而自行以祭於昆吾之墟上鄕人言兆之繇曰饗矣云云夏后氏失之殷人受之殷人失之周人受之夏后殷周之相受也數百歲矣使聖人聚其良臣與其桀相而諌豈能知數百歲之後哉而鬼神知之是故曰鬼神之明智於聖人也猶聰耳明目之與聾瞽也○案今傳墨子所載羅泌路史王應麟玉海小異○路史引墨子云夏后開命飛廉析金於山而陶鑄之於昆吾作九鼎鼎成而方不炊自烹不舉自藏不動自響不遷自行圖像萬物於鼎側以祭昆吾之墟使翁難雉乙灼於白若之繇曰云云一云禹也歸藏雲啟筮徙九鼎果徙之則此筮徙也○玉海引墨子卜於白若之曰鼎成四足而方不炊而自烹不舉而自藏不遷而自行祭於昆吾之墟乙又言兆之繇曰云云困學紀聞云大卜三兆其頌皆千有二百夏后鑄鼎繇以下懿氏占成季卜防姬衛侯及漢文兆皆繇也】

逢逢白雲一南一北一西一東九鼎旣成遷於三國帝癸【一名桀後發子殷湯所殺】

伐唐兆辭【歸藏桀筮伐有唐枚於熒惑曰不吉】

不利出徵惟利安處彼爲貍我爲防勿用作事恐傷其父

羿妻筮辭【歸藏羿請不死之藥於西王母羿妻竊之以奔月筮於有黃有黃占之曰吉】

翩翩歸妺獨將西行逢天晦芒毋驚毋恐後且大昌【且靈憲作其】

連山繇【山海經羲和帝俊之妻生十日注引啟筮】

空桑之蒼蒼八極之旣張乃有夫羲和是主日月職出入以爲晦明

商

商王成湯【子姓名履帝嚳子契之後嗣爲商侯十七年而滅夏踐天子位十三年都亳】湯盤銘【九字】

茍日新日日新又日新

商鼎銘【三十四字○國語郭偃曰商之衰也其銘有之謂鼎銘之戒也】

嗛嗛之徳不足就也不可以矜而祗取憂也嗛嗛之食不足狃也不能爲膏而祗離咎也【憂葉於救反】

商父乙鼎銘【二十七字】

庚午王命寢廟辰見北田四品十二月作冊友史錫賴貝用作父乙尊��【宣和博古圖云按友史者太史也曰友者如成王稱太史友之類所以尊之也古者太史順時覛土蓋農官耳說文曰房星爲辰田也今曰辰見則農當舉趾故命以北田四品所以授民時也昔者貨貝而寶曰錫賴貝者說文以賴爲贏言錫貝之多也此商人作之以享父乙於寢廟而言乃及此者蓋寢廟宗廟也書曰用命賞於祖在宗廟之中作冊以錫有功是亦賞於祖之意乙之號其在商也有天乙有祖乙有小乙有武乙而惟太丁之子止曰乙且此言父乙蓋不知其爲何乙也○徐獻忠云此宗廟之器其訓錫臣工者下多用冊冊二字並列此商制也】

商兄癸彜銘【二十六字○呂大臨考古圖】

丁子王錫爵丙申貝在寒�用作兄癸彞十九月惟王九祀世昌�【圖注云右得於鄴按河亶甲居相卽鄴郡其文又稱九祀爲商器無疑云兄癸者商以兄弟相及之辭也故祀其先王或稱祖如祖丁卣之類或稱父若父辛旅彜之類或稱兄若此彞之類商人質無諡皆以甲乙記徐獻忠云丁子剛柔不相配合與乙子相類○鼎案穆天子傳五在寒下注云未詳】商兄癸卣銘【二十五字○宣和博古圖二圖所載二器形模𨿽同疎致少異】

丁子王錫爵丙申貝在寒用作兄癸彞十九月惟王九祀世昌�【象形鬲字○著以鬲形者古人於酒器多以此爲飾故尊也爵也皆作此狀蓋欲如髙之炊气上下交通而已】

商父丁彞銘【四十一字考古圖】

乙酉商貝王曰不【原闕】�曽不戎備【亢生】乙四日惟王六祀四日惟內役敢商盟�【疑丘字】用作父丁尊彜示子【徐獻忠云此文多疑字商器銘文簡省無成章】

商母乙卣銘【十一字博古圖】

丙寅王錫貝朋用作母乙彞【是卣乃王錫臣工以追享其母氏也】

商箴【呂氏春秋名類篇引商箴云云以言禍福人或召之也】

天降災布祥並有其職【楊用修古文韻語載商箴雲天曰順順維生地曰固固維寧人曰信信維聽案此乃呂氏春祕序意篇中語未詳何出以爲商箴】

桑林禱辭【荀子大略篇湯之時大旱七年翦髮斷爪以身爲犧牲禱於桑林之野以六事自責曰何不雨至斯極也言未已大雨】

政不節與使民疾與宮室崇與婦謁盛與苞苴行與讒夫興與【節葉卽盛葉成○說苑湯使人持三足鼎祝山川教之祝曰政不節耶使人疾耶苞苴行耶讒夫昌耶宮室營耶女謁盛耶何不雨之極也】

同前【墨子兼愛篇湯貴天子然且不憚以身爲犧牲以詞說於上帝鬼神】

惟予小子履敢用牡告於皇天后帝曰今天大旱卽當朕身履未知得罪於上下有善不敢蔽有罪不敢赦簡在帝心萬方有罪卽當朕身朕身有罪無及萬方

同前【呂氏春秋湯五年旱翦髮劘手自以爲牲禱辭曰】

餘一人有罪無及萬夫萬夫有罪在餘一人無以一人之不敏使上帝鬼神傷民之命

湯嫁妺之辭【京房易傳】

無以天子之尊而乘諸侯無以天子之富而驕諸侯陰之從陽女之順夫本天地之義也往事爾夫必以禮義祝网辭【呂氏春秋湯見祝网者置四面其祝曰從天墜者從地出者從四方來者皆離吾网湯曰嘻盡之矣非桀其孰爲此湯乃解其三面置其一面更教之祝漢南之國聞之曰湯之徳及禽獸矣四十國歸之】

昔蛛蝥作网罟今之人學紓欲左者左欲右者右欲髙者髙欲下者下吾取其犯命者【呂覽注紓緩也學緩殊非文義賈子劉向新序並作循緒一作修序取作請受】

黑玉赤勒文【尙書中候曰天乙在亳諸鄰國𦇤負歸徳東觀乎洛降三分沈璧退立榮光不起黃魚雙躍出濟於壇黑鳥以雄隨魚亦止化爲黒玉赤勒】

精天乙受神福伐桀克三年天下悉合

歸藏繇辭【太平禦覽】

有人將來遺我貨貝以至有求則得有喜將至

良人得其玉君子得其粟

有鳬鴛鴦有鴈鷫鷞

鼎有黃耳利取防鯉

歸藏齊母經辭

瞿有瞿有防宵梁爲酒尊於兩壺兩羭飲之三日然後穌士有澤我取其魚【爾雅注】

君子戒車小人戒徒

有白雲出自蒼梧入於大梁

上有髙臺下有雝池若以賈市其富如河海

蜚廉石槨銘【史記云蜚廉生惡來父子俱以材力事殷紂周武王之伐紂並殺惡來是時蜚亷爲紂石槨奉使北方還無所報爲壇霍泰山而報得石棺銘云死遂葬於霍泰山】

帝令處父不與殷亂賜以石棺以華氏【言處父不忘臣節故天賜石棺以光華其族案秦爲蜚廉之後故爲防索隱云事蓋非實譙周深所不信○處父蜚廉別號】

周

文王【姬姓名昌帝嚳子后稷之裔商紂時爲西伯】

赤爵銜書文【竹書紀年云季秋之甲子赤爵銜書及丰置於昌戶昌拜稽首受其文要曰】

姬昌蒼帝子亡殷者紂

赤爵丹書【周季歷生昌有聖瑞尙書帝命驗云季秋之月甲子赤爵銜丹書入於酆止於昌戶其書云蓋聖瑞也○案此卽大戴禮所載丹書語以仁得之而下尙父之言也敬勝四句亦見荀子】

敬勝怠者吉怠勝敬者滅義勝欲者從欲勝義者凶凡事不彊則不枉不敬則不正枉者廢滅敬者萬世以仁得之以仁守之其量百世以不仁得之以仁守之其量十世以不仁得之不仁守之不及其世

鳯凰銜書文【竹書紀年云文王時孟春六旬五緯聚房後有鳯凰衘書遊文王之都書曰】

殷帝無道虐亂天下皇命已移不得復久靈祗逺推百神吹去五星聚房昭理四海

赤烏銜珪書【墨子赤烏銜珪降周之岐社曰】

命周文王伐殷

卜田兆

非龍非彲非熊非羆兆得公侯天遺女師【史記齊世家云西伯將獵卜之曰所獲非龍非彲非虎非羆所獲霸王之輔○竹書紀年云王將畋史編卜之曰將大獲非熊非羆天遣大師以佐昌臣太祖史疇爲禹卜田得臯陶其兆類此○彲一作螭】

武王【名發文王子嗣爲西伯十三年而滅商踐天子位又六年】

尹佚防祝文【史記武王旣定商立於社南毛叔鄭奉明水衛康叔封布玆師尙父牽牲尹佚防祝於是武王再拜稽首曰膺更大命革商受天明命】

殷之末孫季紂殄廢先王明徳侮蔑神祗不祀昏暴商邑百姓其章顯聞於天皇上帝【汲冢周書防曰殷末孫受徳迷先成湯之明侮神祗不祀明暴商邑百姓其彰顯聞於昊天上帝○紂字受徳】

丹書【太戴禮云武王踐阼三日召士大夫而問焉曰惡有藏之約行之萬世可以爲子孫常者乎皆曰未得聞也召師尙父而問焉曰黃帝顓頊之道存乎意亦忽不可得見與尙父曰在丹書王欲聞之則齋矣三日王端冕尙父亦端冕奉書道書之言曰云雲藏之約行之萬世可以爲子孫常者此言之謂也且臣聞之以仁得之以仁守之其量百世以不仁得之以仁守之其量十世以不仁得之以不仁守之必及其世王聞書之言惕若恐懼退而爲戒書托於物以自警卽席幾諸銘是也】

敬勝怠者吉怠勝敬者滅義勝欲者從欲勝義者凶凡事不彊則枉弗敬則不正枉者滅廢敬者萬世【滅葉莫筆切○丹書三十九字】

戒書銘十七章【蔡邕銘論武王作席幾楹杖器械之銘十有八章○王應麟集解踐阼篇引盧辯朱熹眞徳秀注今爲節錄○朱子云諸銘有切題者如鑑銘是也亦有不可曉者古人隨在自警不必一物】

席四端銘【四章】

安樂必敬【前左端銘】無行可悔【前右端銘】一反一側亦不可不志【後左端銘】所監不逺視爾所代【後右端銘○不志一作以忘所一作殷爾一作邇】

機銘

皇皇惟敬口口生敬口生垢口口【盧辯注幾者人君出令所依故以言語爲戒○今本無口生敬句】

鑑銘

見爾前慮爾後

盥盤銘

與其溺於人也寧溺於淵溺於淵猶可遊也溺於人不可救也【淵葉一均切救葉居尢反○盧注或以自新取戒或以遊溺爲鑑】

楹銘

毋曰胡殘其旤將然毋曰胡害其旤將大毋曰胡傷其旤將長【害葉暇憩切大葉特計切○眞徳秀注銘之於楹朝夕見之盧指楹爲言恐鑿】

杖銘

惡乎危於忿懥惡乎失道於嗜欲惡乎相忘於富貴【眞注杖之爲物於以自扶操之則安全有賴捨之則顚踣可虞富貴奢淫易忘兢畏於杖爲銘是或此義】

帶銘

火滅修容愼戒必恭恭則壽【王應麟注非禮勿動闇不欺也莊敬日彊壽之基也】

履屨銘

愼之勞勞則富【盧注行愼躬勞躬勞終福論愼履亦財不匱也履在下猶勞辱因此爲戒】

觴豆銘

食自杖食自杖戒之防防則逃【防居妖反○盧注無求醉飽自杖而已】

戶銘

夫名難得而易失無懃弗志而曰我知之乎無懃弗及而曰我杖之乎獿阻以泥之若風將至必先搖搖𨿽有聖人不能爲謀也【杖一作枝搖葉夷周切○獿舊作擾朱注未詳楊用修云獿獿人塗屋之匠解見漢書音乃刀切】

牖銘

隨天之時以地之財敬祀皇天敬以先時【財葉前西切○朱注牖下齋祭之處眞注天實生時地實生財祀以報本亦必先時】

劍銘

帶之以爲服動必行徳行徳則興倍徳則崩【盧注以順誅也】

弓銘

屈申之義廢興之行無忘自過【王注屈申之義以弓言廢興之行以身言修身在知其過】

矛銘

造矛造矛少間弗忍終身之羞【餘一人所聞以戒後世子孫按餘一人二句總承諸銘爲踐阼一篇結末正應前可以爲子孫常者乎玉海詩紀作矛銘語誤】

書銘二十章【太公金匱武王曰吾隨師尙父之言因爲書銘隨身自誡○太平禦覽困學紀聞玉海並載】

書冠

寵以著首將身不正遺爲徳咎

書履

行必履正無懷僥幸

書劍

常以服兵而行道徳行則福廢則覆

書車

自致者急載人者緩取欲無度自致而反

書鏡

以鏡自照則知吉凶【此與太公陰謀所載鏡銘略同彼義完美】

書門

敬遇賓客貴賤無二

書戶

出畏之入懼之

書牖

闚望審且念所得可思所忘

書鑰

昬謹守深察訛

書硯

石墨相著而黑邪心讒言無得污白

書鋒

忍之須臾乃全汝軀

書刀

刀利磑磑無爲汝開

書井

原泉滑滑連旱則絕取事有常賦斂有節

幾銘【以下二章見後漢書崔駰傳注引太公金匱曰吾欲造起居之戒隨之以身】

安無忘危存無忘亡熟惟二者後必無凶

杖銘

輔人無茍扶人無咎【一作容】

衣銘【以下三章見後漢書朱穆傳注引太公陰謀】

桑蠶苦女工難得新捐故後必寒

鏡銘

以鏡自照見形容以人自照見吉凶

觴銘

樂極則悲沈湎致非社稷爲危

筆銘【以下二章見太平禦覽引太公陰謀】

毫毛茂茂防水可脫防丈不活

箠銘

馬不可極民不可劇馬極則躓民極則敗【敗葉蒲昧切○困學紀聞云蔡邕銘論謂武王踐阼咨於太師作席幾楹杖器械之銘十有八章攷金匱陰謀之書則不止於十八章矣書於篇後俾好古者有攷】

金版銘【文選劉孝標論注引太公金匱曰云云武王曰請著金版○七略云太公金版玉匱𨿽近世之文然多善者】

屈一人之下申萬人之上

金匱銘

堯之居民上也振振如臨深淵舜之居民上也栗栗恐朝不及夕武王曰吾並殷民居其上也翼翼懼不敢息五帝戒【太公金匱武王問師尙父曰五帝之戒可得聞乎師尙父曰】

黃帝居民上惴惴若臨深淵舜居民上矜矜如履薄冰禹居民上栗栗如不滿日湯居民上翼翼乎懼不敢息敬勝怠則吉義勝欲則昌日愼一日壽終無殃【玉海引六韜明傳篇義勝欲則昌欲勝義則亡敬勝怠則吉怠勝敬則滅荀子議兵篇敬勝怠則吉怠勝敬則滅計勝欲則從欲勝計則凶蓋出於此按丹書亦此數語大較所傳聞異而辭大同耳】

比干墓銅盤銘【武王封比干墓而作也】

右林左泉後岡前道萬世之寧於焉是保【嘯堂集古錄】膠鬲盟書【呂氏春秋誠廉篇周之將興也伯夷叔齊西行如周至岐陽文王已歿武王卽位使叔且就膠鬲於次四內而與之盟使保召公就防子開於共頭之下而與之盟列爲三書同辭血以牲埋一於四內及共頭皆以一歸夷齊聞之笑曰譆割牲而盟以爲信因四內共頭以明行以此紹殷是以亂易暴也北行至首陽餓焉○四內地名共頭水名】

加富三等就官一列

防子開盟書

世爲長侯守殷常祀相奉桑林宜私孟諸

成王【名誦武王子】

卜成周命辭【說苑南宮邊子曰昔周成王之卜居成周也其命曰○一作周公卜洛命辭】

予一人兼有天下辟就百姓敢無中土乎使予有罪則四方伐之無難得也【呂氏春秋南宮括曰成王定成周其辭曰惟予一人營居於成周惟予一人有善易得而見也有不善易得而誅也】

周公旦【武王弟】

卜曲阜命辭

作邑乎山之陽賢則茂昌不賢則速亡

誓命【左傳莒紀公太子僕弒紀公以寶玉來奔內諸宣公季文子使太史克對引周公誓命詳後】

毀則爲賊掩賊爲藏竊賄爲盜盜器爲姦主藏之名賴姦之用爲大凶徳有常無赦在九刑不忘

金人銘【家語曰孔子觀周入后稷之廟有金人焉三緘其口而銘其背顧謂弟子曰小子識之此言實而中情而信○文心雕龍曰周公愼言於金人則此銘周公所作也○路史黃帝以惟口起兵惟動得吝乃爲金人三緘其口而銘之注引太公金匱公對武王之言明黃帝所作皇覽記引陰謀黃帝金人器銘曰武王問尙父五帝之戒對曰黃帝之戒曰吾之居民上也搖搖恐朝不及夕故爲金人三封其口曰我古之愼言人也當以家語爲正】

古之愼言人也戒之哉無多言多言多敗無多事多事多患安樂必戒無行所悔勿謂何傷其禍將長勿謂何害其禍將大勿謂不聞神將伺人焰焰不滅炎炎若何涓涓不壅終爲江河綿綿不絕或成网羅毫末不札將尋斧柯誠能愼之福之根也曰是何傷禍之門也彊梁者不得其死好勝者必遇其敵盜憎主人民怨其上君子知天下之不可上也故下之知眾人之不可先也故後之溫恭愼徳使人慕之執雌持下人莫逾之人皆趨彼我獨守此人皆惑之我獨不徙內藏我知不示人技我𨿽尊髙人莫我害江海𨿽左長於百川以其卑也天道無親常與善人戒之哉【國策蘇秦說魏襄王引周書曰綿綿不絕蔓蔓若何毫毛不防將成斧柯前慮不定後有大患將柰之何】

同前【說苑】

古之愼言人也戒之哉戒之哉無多言多言多敗無多事多事多患安樂必戒無行所悔勿謂何傷其禍將長勿謂何害其禍將大勿謂何殘其禍將然勿謂莫聞天妖伺人熒熒不滅炎炎柰何涓涓不壅將成江河綿綿不絕將成网羅靑靑不伐將尋斧柯誠不能愼之禍之根也曰是何傷禍之門也彊梁者不得其死好勝者必遇其敵盜怨主人民害其貴君子知天下之不可蓋也故後之下之使人慕之執雌持下莫能與之爭者人皆趨彼我獨守此眾人惑惑我獨不徙內藏我知不與人論技我𨿽尊髙人莫害我夫江河長百谷者以其卑下也天道無親常與善人戒之哉戒之哉

辛甲【故殷之臣事紂七十五諫而不聽去至周召公與語賢之告文王以爲公卿封長子武王時爲太史見劉向別錄譙周古史】

虞箴【左傳云魏莊子謂晉侯曰昔周辛甲之爲太史命百官箴王闕於虞人之箴曰】

芒芒禹迹畫爲九州經啟九道民有寢廟獸有茂艸各有攸處徳用不擾在帝夷羿冒於原獸忘其國卹而思其麀牡武不可重用不恢於夏家獸臣司原敢告僕夫【道葉徒口反茂一作丰艸葉此苟反擾葉忍九反獸葉如九反冒貪也重去聲家葉攻乎反】

大正箴【汲冢周書嘗麥解曰維四年孟夏王初祈禱於宗廟乃嘗麥於太祖卽假於太宗少宗少祕於社太史防刑書九篇以升授大正箴大正曰○以下二箴無名氏】

欽之哉諸正敬功爾頌審三節無思民因順爾臨獄無頗正刑有掇夫循乃徳式監不逺以有此人保寧爾國克戒爾服世世是其不殆維公咸若

周箴【呂氏春秋謹聽篇太上知之其次知其不知不知則問不能則學周箴云云學賢問三代之所以昌也】

夫自念斯學徳未暮

祝雍【祝官雍名】

成王冠祝辭【家語云武王崩成王年十三嗣立周公攝政以治天下冠成王而朝於祖以見諸侯周公使祝雍作頌命之曰祝辭達而勿多也其頌曰云云】

使王近於民逺於佞嗇於時惠於財親賢使能【佞葉禰因反財葉前西反能葉音泥○使一作任】

近於民逺於年近於義逺於佞嗇於財任賢使能【佞音缺能音得來切後漢志注】

成王冠頌

令月吉日王始加元服去王幼志服是衮職欽若昊命六合是式率爾祖考永永無極

王滿生

告周公旦書【劉向說苑齊人王滿生見周公曰言內事者於內言外事者於外周公導坐曰臣聞聖人不言而知非聖人者𨿽言不知今欲言乎無言乎周公俛念有頃不對王滿生借筆牘書之周公仰視見書曰唯唯謹聞命矣明日誅管蔡】

社稷且危傳之於膺

士冠禮辭【儀禮○以下紀並無名氏蓋周制禮時所作】

始加祝辭【士冠始加緇布冠服端爵韠】

令月吉日始加元服棄爾幼志順爾成徳壽考惟祺介爾景福【服葉滿北反福葉筆助反】

再加【再加皮弁服素積素】

吉月令辰乃申爾服敬爾威儀淑愼爾徳眉壽萬年永受胡福

三加【三加爵弁服纁裳韎韐】

以歲之正以月之令咸加爾服兄弟具在以成厥徳黃耉無疆受天之慶【葉墟羊反】

醴辭【三加畢賔醴冠者】

甘醴惟厚嘉薦令芳拜受祭之以定爾祥承天之休壽考不忘

醮辭【若不醴則醮注醴禮簡尙質也醮禮繁尙文也醮亦賔醴冠者冠有三加故三醮也】

防酒旣淸嘉薦亶時始加元服兄弟具來孝友時格永乃保之【來葉乃之切】

再醮

防酒旣湑嘉薦伊脯乃申爾服禮儀有序祭此嘉爵承天之祜

三醮

防酒令芳籩豆有楚咸加爾服肴升折俎承天之慶受福無疆

字辭【旣醴冠者見母出賔字之】

禮儀旣備令月吉日昭告爾字爰字孔嘉髦士攸宜宜之於假永受保之曰伯某父【備葉筆力反字葉玆嘉葉居之反假葉古】

士昏禮辭【儀禮】

父命子辭

往迎爾相承我宗事勗率以敬先如之嗣若則有常

父命女辭

戒之戒之夙夜無違命

母命女辭

勉之敬之夙夜無違宮事

庶母命女辭

敬恭聽宗爾父母之言夙夜無愆視諸袗鞶

祭禮嘏辭【儀禮少牢饋食曰主人酳屍屍酢主人佐食取黍授屍執以命祝祝受以東北面嘏主人曰○此諸侯之大夫祭禮也】

皇屍命工祝承致多福無疆於女孝孫來女孝孫使女受祿於天宜稼於田眉壽萬年勿替引之【來讀曰釐賜也孫葉須因反天葉鐵因反田葉地因反年葉禰因反○楊用修古文附錄來音賚】

周祭天辭【以下三章俱見大戴禮○文心雕龍云周之太祝掌六祝之辭是以庶物咸生陳於天地之郊旁作穆穆唱於迎日之拜】

皇皇上天照臨下土集地之靈降甘風雨庶物羣生各得其所靡今靡古維予一人某敬拜皇天之祜【古祝辭則云嗣王某或曰一人某王者親告之辭也】

祭地辭

薄薄之土承天之神興甘風雨庶卉百谷莫不茂者旣安且寧維予一人某敬拜下土之靈【者葉掌與切】

迎日辭【古者帝王以正月朔率有司迎日於東郊所以爲萬品先而尊事天也○亦見尙書大傳三句與洛誥同】

維某年某月上日明光於上下勤施於四方旁作穆穆維予一人某敬拜迎於郊

救日食祝辭【周官太祝注】

炤炤大明纖滅無光柰何以陰侵陽以卑侵尊

雩祭禱辭【谷梁傳注】

方今大旱野無生稼寡人當死百姓何謗不敢煩民請命願撫百姓以身塞無狀

請雨祝【春秋緯】

昊天生五穀以養人今五穀病旱恐不成敬進淸酒搏脯再拜請雨雨幸大澍

立社祝【禮外篇大夫成羣立社祝曰○此亦止雨之辭】

今某月日君爲某立社社祭土而主陰气也五穀用成萬民以生敢用肥豚嘉蔬淸酒敬致大神自今日以來祈請雨止惟靈是聽子孫眉壽萬神含靈

止雨祝【禮外篇】

天生五穀以養生民今天雨不止傷五穀如何神靈而行而止殺牲以賽神靈雨則不止鳴鼓攻之朱緣繩索而脇之【並太平禦覽引載】

命射辭【大戴禮投壺篇困學紀圍云此命射之辭也】

弓旣平張四侯且良決拾有常旣順乃讓乃降其堂乃節其行旣志乃張射夫命射射者之聲禦車之旌旣獲棄莫【此下缺】

祭侯辭【考工記曰梓人爲侯張皮侯而棲鵠則春以功張五采之侯則逺國屬張獸侯則王以息燕祭候之禮以酒脯醢其辭曰】

惟若寧侯毋或若女不寧侯不屬於王所故抗而射女彊飲彊食貽女曾孫諸侯百福【若汝也寧安也侯之爲物捍內蔽外有諸侯之象焉故假以爲戒敕諸侯之辭言汝當安爲諸侯下若字訓如蓋責之曰毋如此等不寧之侯不服屬於天子之所故立而射之也彊飲彊食祝神之辭勉之使飲食也旣飲食醉飽當以百福遺女曽孫之爲諸侯也】嗟爾不寧侯爲爾不朝於王所故亢而射女彊食爾食曽孫侯氏百福【大戴禮○班固白虎通侯者以布爲之所以名爲侯明諸侯有不朝者則射之故禮射禮祝曰嗟爾不寧侯爾不朝於王所以故天下失業亢而射爾所以不射正身君子重同類故畫獸而射之○大戴禮弟子辭曰無荒無慠無倨立無逾言若是者有常爵嗟爾不寧侯云云按此豈皆弟子之辭特用考工記語邪】

大卜祝文【褚先生補史記策傳或古太卜之遺】

今日吉謹以粱卵焍黃祓去玉靈之不祥玉靈必信以誠知萬事之情辯兆皆可占不信不誠則燒玉靈揚其灰以徵後【言用粱朱雞卵以祓焍黃二說索隱焍音次第之第燒荊枝遞灼而以黃絹裹粱卵也正義焍音題焦也若焦黃則卜之不中也故用梁卵以祓之○尊神爲玉靈】

又

假之玉靈夫子夫子玉靈荊灼而心令而先知而上行於天下行於淵諸靈數箣莫如汝信今日良日行一良貞【行一作身】

又

假之靈五筮五靈不如神之靈知人死知人生某身良貞

大橫占辭【史記漢文帝初爲代王諸大臣迎立也猶與未定卜之卦兆得大橫占曰云云代王曰寡人固已爲王矣卜人曰所謂天王者乃天子於是入卽帝位】

大橫庚庚余爲天王夏啟以光【大橫以荊灼文正直也庚更也言去諸侯卽帝位也】

嘉林左脇書文【史記防傳萬畢石朱方傳曰有神在江南嘉林中嘉林者獸無虎狼鳥無防梟艸無毒螫野火不及斧斤不至是爲嘉林在其中常巢於芳蓮之上左脇書文】

甲子重光得我者匹夫爲人君有土正諸侯得我爲帝王【正長也爲有土之官長】

皇霸文紀卷二

欽定四庫全書

皇霸文紀卷三

明梅鼎祚編

周

穆王【名滿昭王子成王曽孫在位五十五年】

穆天子傳【晉太康二年汲縣民不準發古冢所得古文竹簡素絲編多毀落殘缺穆天子傳五篇荀勗序錄定爲六卷藏之中經副在三閣郭璞爲注左傳曰穆王欲肆其心周行天下皆使有車轍馬迹焉則其事也】

【前缺】飲天子蠲山之上戊寅天子北徵乃絕漳水庚辰至於【闕】觴天子於盤石之上天子乃奏廣樂載立不捨至於鈃山之下癸未雨雪天子獵於鈃山之西阿於是得絕鈃山之隊北循虖沱之陽乙酉天子北升於【闕】天子北徵於犬戎犬戎【闕】胡觴天子於當水之陽天子乃樂【闕】賜七萃之士戰庚寅北風雨雪天子以寒之故命王屬休甲午天子西徵乃絕隃之闗隥已亥至於焉居禺知之平辛丑天子西徵至於防人河宗之子孫防栢絮且逆天子於智之【闕】先豹皮十良馬二六天子使井利受之癸酉天子捨於漆滜乃西釣於河以觀【闕】智之【闕】甲辰天子獵於滲澤於是得白狐狢焉以祭於河宗丙午天子飲於河水之阿天子屬六師之人於防邦之南滲澤之上戊寅天子西徵騖行至於陽紆之山河伯無夷之所都居是惟河宗氏河宗伯夭逆天子燕然之山勞用束帛加璧先白【闕】天子使父受之癸丑天子大朝於燕【闕】之山河水之阿乃命�利梁固聿將六師天子命吉日戊午天子大服冕褘帗帶搢曶夾佩奉璧南面立於寒下曾祝佐之官人陳牲全五【闕】具天子授河宗璧河宗伯夭受璧西向沈璧於河再拜稽首祝沈牛馬豕羊河宗【闕】命於皇天子河伯號之帝曰穆滿女當永致用峕事南向再拜河宗又號之帝曰穆滿示女舂山之珤詔女昆侖【闕】捨四年泉七十乃至於昆侖之丘以觀舂山之珤賜語晦天子受命南向再拜已未天子大朝於黃之山乃披圖視典用觀天子之珤器曰天子之珤玉果璿珠燭銀黃金之膏天子之珤萬金【闕】珤百金士之珤五十金鹿人之珤十金天子之弓射人步劍牛馬犀【闕】器千金天子之馬走千里勝人猛獸天子之狗走百里執虎豹柏夭曰徵鳥使翼曰【闕】烏鳶鸛雞飛八百里名獸使足【闕】走千里狻猊【闕】野馬走五百里卭卭距虛走百里麋【闕】二十里曰伯夭皆致河典乃乘渠黃之乘爲天子先以社西土乙丑天子西濟於河【闕】爰有溫谷樂都河宗氏之所遊居丙寅天子屬官效器乃命正公郊父受敕憲用伸【闕】八駿之乘以飲於枝洔之中積石之南河天子之駿赤驥盜驪白義逾輪山子渠黃華驑綠耳狗重工徹止雚猳【闕】黃南【闕】來白天子之禦造父三百耿翛及曰天子是與出【闕】入藪田獵釣弋天子曰於乎予一人不盈於徳而辧於樂後世亦追數吾過乎七萃之士闕天子曰後世所望無失天常農工旣得男女衣食百姓珤冨官人執事故天有民【闕】氏響【闕】何謀於樂何意之忘與民共利世以爲常也天子嘉之賜以左佩華也乃再拜頓首【闕】栢夭曰【闕】封膜晝於河水之陽以爲殷人主丁已天子西南升【闕】之所主居爰有大木碩艸爰有野獸可以田獵戊午壽【闕】之人居慮獻酒百【闕】於天子天子已飲而行遂宿於昆侖之阿赤水之陽爰有鳥之山天子三日捨於鳥之山【闕】吉日辛酉天子升於昆侖之邱以觀黃帝之宮而丰【闕】隆之葬以詔後世癸亥天子具蠲齊牲全以禋【闕】昆侖之邱甲子天子北徵捨於珠澤以釣於流水曰珠澤之藪方三十里爰有雚葦莞蒲茅萯蒹葽乃獻白玉【闕】只【闕】角之一【闕】三可以【闕】沐乃進食【闕】酒十【闕】姑劓九【闕】亓味中麋冑而滑因獸食馬三百牛羊三千天子【闕】昆侖以守黃帝之宮南司赤水而北守舂山之寶天子乃【闕】之人【闕】吾黃金之環三五朱帶貝飾三十工布之四【闕】吾乃膜拜而受天子又與之黃牛二六以三十【闕】人於昆侖邱季夏丁卯天子北升於舂山之上以望四野曰舂山是惟天下之髙山也孳木【闕】華畏雪天子於是取孳木華之實曰舂山之澤淸水出泉溫和無風飛鳥百獸之所飲食先王所謂縣圃天子於是得玉防枝斯之英曰舂山百獸之所聚也飛鳥之所棲也爰有【闕】獸食虎豹如縻而載骨盤【闕】始知麕小頭大鼻爰有赤豹白虎熊羆豺狼野馬野牛山羊野豕爰有白鳥靑雕執犬羊食豕鹿曰天子五日觀於舂山之上乃爲銘迹於縣圃之上以詔後世壬申天子西徵甲戌至於赤烏赤烏之人【闕】其獻酒千斛於天子食馬九百羊牛三千穄麥百載天子使祭父受之曰赤烏氏先出自周宗大王亶父之始作西土封其元子吳太伯於東吳詔以金刃之刑賄用周室之璧封丌璧臣長季綽於舂山之虱妻以元女詔以玉石之刑以爲周室主天子乃賜赤烏之人【闕】其墨乘四黃金四十鎰貝帶五十珠三百裹丌乃膜拜而受曰【闕】山是惟天下之良山也寶玉之所在嘉谷生之艸木碩美天子於是取嘉禾以歸樹於中國曰天子五日休於【闕】山之下乃奏廣樂赤烏之人丌獻好女於天子女聽女列爲嬖人曰赤烏氏美人之地也寶玉之所在也已卯天子北徵趙行【闕】捨庚辰濟於洋水辛已入於曹奴之人戱觴天子於洋水之上乃獻食馬九百牛羊七千穄米百車天子使逢固受之天子乃賜曹奴之人戲【闕】黃金之鹿銀【闕】貝帶四十珠四百裹戱乃膜拜而受壬午天子北徵東還甲申至於黒水西膜之所謂鴻鷺於是降雨七日天子畱骨六師之屬天子乃封長肱於黒水之西河是惟鴻鷺之上以爲周室主是曰畱骨之邦辛卯天子北徵東還乃循黒水癸已至於羣玉之山容【闕】氏之所守曰羣玉田山【闕】知阿平無險四轍中繩先王之所謂策府寡艸木而無鳥獸爰有【闕】木西膜之所謂【闕】天子於是取玉三乘玉器服物於是載玉萬隻天子四日休羣玉之山乃命邢侯待攻玉者孟秋丁酉天子北徵【闕】之人潛時觴天子於羽陵之上乃獻良馬牛羊天子以其邦之攻玉石也不受其牢栢夭曰【闕】氏檻【闕】之後也天子乃賜之黃金之罌三六朱三百裹潛時乃膜拜而受戊戌天子西徵辛丑至於剞閭氏天子乃命剞閭氏借食六師之人於防山之下壬寅天子登於防山乃徹祭器於剞閭之人溫歸乃膜拜而受天子已祭而行乃遂西徵丙午至於韓氏爰有樂野溫和穄麥之所艸犬馬牛羊之所昌寶玉之所【闕】丁未天子大朝於平衍之中乃命六師之屬休已酉天子大饗正公諸侯王吏七萃之士於平衍之中韓之人無鳧乃獻良馬百匹用牛三百良犬七千牥牛二百野馬三百牛羊二千穄麥三百車天子乃賜之黃金銀罌四七貝帶五十珠三百裹變【闕】雕官無鳧上下乃膜拜而受庚戌天子西徵至於池天子三日休於池之上乃奏廣樂三日而終是曰樂池天子乃樹之竹是曰竹林癸丑天子乃遂西徵丙辰至於苦山西膜之所謂茂苑天子於是休獵於是食苦丁已天子西徵已未宿於黃防之山西【闕】乃遂西徵癸亥至於西王母之邦吉日甲子天子賔於西王母乃執白圭璧以見西王母好獻錦組百純【闕】組三百純西王母再拜受之【闕】乙丑天子觴西王母於瑤池之上西王母爲天子謡曰白雲在天山防自出道裏悠逺山川間之將子無死尙能復來天子答之曰子歸東土和治諸夏萬民平均吾顧見汝比及三年將復而野天子遂驅升於弇山乃紀丌迹於弇山之石而樹之槐眉曰西王母之山西王母之山還歸丌【闕】世民作憂以吟曰比䢐西土爰居其野虎豹爲羣於鵲與處嘉命不遷我惟帝天子大命而不可稱顧世民之恩流涕芔隕吹笙鼓簧中心翔翔世民之子惟天之望丁未天子飲於溫山【闕】老鳥己酉天子飲於溽水之上乃發憲令詔六師之人【闕】其羽爰有【闕】藪水澤爰有陵衍平陸碩鳥物羽六師之人畢至於曠原曰天子三月捨於曠原【闕】天子大饗正公諸侯王勒七萃之士於羽琌之上乃奏廣樂【闕】六師之人翔畋於曠原得獲無疆鳥獸絕羣六師之人大畋九日乃駐於羽之【闕】收皮效物債車受載天子於是載羽百車己亥天子東歸六師【闕】起庚子至於【闕】之山而休以待六師之人庚辰天子東徵癸未至於戊【闕】之山智氏之所處【闕】智【闕】往天子於戊【闕】之山勞用白驂二疋野馬野牛四十守犬七十乃獻食馬四百牛羊三千曰智氏【闕】天子北遊於�子之澤智氏之夫獻酒百【闕】於天子天子賜之狗璅采黃金之罌二九貝帶四十珠丹三百裹桂姜百【闕】乃膜拜而受乙酉天子南徵東還巳丑至於獻水乃遂東徵飲而行乃遂東南己亥至於纑之山三周若城閼氏胡氏之所保天子乃遂東徵南絕沙衍辛丑天子渇於沙衍求飲未至七萃之士髙奔戎刺其左驂之頸取其靑血以獻天子天子美之乃賜奔戎佩玉一隻奔戎再拜防首天子乃遂南徵甲辰至於積山之�爰有�栢曰壽餘之人命懷獻酒於天子天子賜之黃金之罌貝帶朱丹七十裹命懷乃膜拜而受乙巳【闕】諸飦獻酒於天子天子賜之黃金之罌貝帶朱丹七十裹諸飦乃膜拜而受之庚辰至於滔水濁繇氏之所食辛巳天子東徵癸未至於蘇谷骨飦氏之所以被乃遂南徵東還丙戌至於長洃重�氏之西疆丁亥天子升於長湠乃遂東徵庚寅至於重�氏黒水之阿爰有野麥爰有答堇西膜之所謂木禾重�氏之所食爰有采石之山重�氏之所守曰枝斯璿瑰瑤瑯玕玪璅長�玗琪�尾凡好石之器於是出孟秋癸巳天子命重�氏共食天子之屬五日丁酉天子升於采石之山於是取采石焉天子使重�之民鑄以成器於黒水之上器服物佩好無疆曰天子一月休秋癸亥天子觴重�之人�乃賜之黃金之罌【闕】二九銀烏一隻貝帶五十珠七百裹篙箭桂姜百崗絲�雕官�乃膜拜而受乙丑天子東徵�送天子至於長沙之山【闕】只天子使伯夭受之栢夭曰重�氏之先三苗氏之【闕】處以黃水�銀采【闕】乃膜拜而受丙寅天子東徵南還己巳至於文山西膜之所謂【闕】觴天子於文山西膜之人乃獻食馬三百牛羊二千穄米千車天子使畢矩受之曰【闕】天子三日遊於文山於是取采石壬寅天子飲於文山之下文山之人歸遺乃獻良馬十駟用牛三百守狗九十牥牛二百以行流沙天子之豪馬豪牛尨狗豪羊以三十祭文山又賜之黃金之罌二九貝帶三十朱三百裹桂姜百崗歸遺乃膜拜而受癸酉天子命駕八駿之乘右服�驑而左緑耳右驂赤蘎而左白天子主車造父爲禦�爲右次車之乘右服渠黃而左逾輪右盜驪而左山子栢夭主車參百爲禦奔戎爲右天子乃遂東南翔行馳驅千里至於巨搜之人�奴乃獻白鵠之血以飲天子因具牛羊之湩以洗天子之足及二乘之人甲戌巨搜之�奴觴天子於焚畱之山乃獻馬三百牛羊五千秋麥千車膜稷三十車天子使栢夭受之好獻枝斯之石四十����珌佩百隻瑯玕四十��十篋天子使造父受之【闕】乃賜之銀木�采黃金之罌二九貝帶四十朱三百裹桂姜百崗�奴乃膜拜而受乙亥天子南徵陽紆之東尾乃遂絕�之谷已至於�璚河之水北阿爰有�溲之【闕】河伯之孫事皇天子之山有模堇其葉是食明後天子嘉之賜以佩玉一隻栢夭再拜稽首癸丑天子東徵栢夭送天子至於防人防伯絮觴天子於澡澤之上�多之汭河水之所南還曰天子五日休於澡澤之上以待六師之人戊午天子東徵顧命栢天歸於丌邦天子曰河宗正也栢夭再拜稽首天子南還升於長松之隥孟冬壬戌至於雷首犬戎胡觴天子於雷首之阿乃獻食馬四六天子使孔牙受之曰雷水之平寒寡人具犬馬牛羊爰有黑牛白角爰有黑羊白血癸亥天子南徵升於髭之隥丙寅天子至於鈃山之隊東升於三道之隥乃宿於二邊命毛班逢固先至於周以待天之命癸酉天子命駕八駿之乘赤驥之駟造父爲禦【闕】南徵翔行逕絕翟道升於太行南濟於河馳驅千里遂入於宗周官人進白鵠之血以飲天子以洗天子之足造父乃具羊之血以飲四馬之乘一庚辰天子大朝於宗周之廟乃裏西土之數曰自宗周水以西至於河宗之邦陽紆之山三千有四百里自陽紆西至於西夏氏二千又五百里自西夏至於珠余氏及河首千又五百里自河首襄山以西南至於舂山珠澤昆侖之邱七百里自舂山以西至於赤烏氏舂山三百里東北還至於羣玉之山截舂山以北自羣玉之山以西至於西王母之邦三千里【闕】自西王母之邦北至於曠原之野飛鳥之所解其羽千有九百里【闕】宗周至於西北大曠原萬四千里乃還東南復至於陽紆七千里還歸於周七千里各行兼數三萬有五千里吉日甲申天子祭於宗周之廟乙酉天子【闕】六師之人於洛水之上丁亥天子北濟於河【闕】羝之隊以西北升於盟門九河之隥乃遂西南仲冬壬辰至�山之上乃奏廣樂三日而終吉日丁酉天子入於南鄭寶處曰天子四日休於濩澤於是射鳥獵獸丁丑天子【闕】雨乃至祭父自圃鄭來謁畱昆歸玉百枚陖翟致賂良馬百駟歸畢之寶以詰其成陖子壽胡【闕】東牡見許男於洧上祭父以天子命辭曰去玆羔用玉帛見許男不敢辭還取束帛加璧【闕】毛公舉幣玉是日也天子飲許男於洧上天子曰朕非許邦而卹百姓【闕】也咎氏宴飲毋有禮許男不敢辭升坐於出尊乃用宴樂天子賜許男駿馬十六許男降再拜空首乃升平坐及暮天子遣許男歸癸亥天子乘鳥舟龍卒浮於大沼夏庚午天子飲於洧上乃遣祭父如圃鄭用【闕】諸侯辛未天子北還釣於漸澤食魚於桑野丁丑天子裏圃田之路東至於房西至於【闕】邱南至於桑野北盡經林煮【闕】之藪南北五十【闕】十虞東虞曰兔臺西虞曰櫟邱南虞曰富邱【闕】北虞曰相其禦虞曰【闕】來十虞所【闕】辰天子次於軍邱以畋於藪【闕】甲寅天子作居範宮以觀桑者乃飲於桑中天子命桑虞出【闕】桑者用禁暴人仲夏甲申天子【闕】所庚寅天子西遊乃宿於祭壬寅祭公飲天子酒乃歌�天之詩天子命歌南山有�乃紹宴樂丁酉天子作臺以爲西居壬寅天子東至於雀梁甲辰浮於滎水乃奏廣樂季夏庚【闕】休於範宮仲秋丁巳天子射鹿於林中乃飲於孟氏爰舞白鶴二八還宿於雀梁季秋辛巳天子司戎於【闕】來虞人次禦孟冬鳥至王�【闕】弋仲冬丁酉天子射獸休於深雚得麋麕豕鹿四百有二十得二虎九狼乃祭於先王命庖人熟之戊戌天子西遊射於中【闕】方落艸木鮮命虞人掠林除藪以爲百姓材是日也天子北入於與井公博三日而決辛丑塞至於臺乃大暑除天子居於臺以聽天下之逺方【闕】之數而眾從之是以選扐乃載之神人【闕】之能數也乃左右望之天子樂之命爲【闕】而時【闕】焉【闕】其名曰【闕】公去乘人【闕】猶【闕】有虎在乎葭中天子將至七萃之士髙奔戎請生捕虎必全之乃生捕虎而獻之天子命之爲柙而畜之東虞是爲虎牢天子賜奔戎畋馬十駟歸之太牢奔戎再拜防首丙辰天子北遊於林中乃大受命而歸仲秋甲戌天子東遊次於雀梁【闕】蠧書於羽林季秋【闕】乃宿於畢人告戎曰陖翟來侵天子使孟悆如畢討戎霍侯舊告薨天子臨於軍邱狩於藪季冬甲戌天子東遊飲於畱祈射於麗虎讀書於菞邱【闕】獻酒於天子乃奏廣樂天子遺其靈鼓乃化爲黃蛇是日天子鼓道其下而鳴乃樹之桐以爲鼔則神且鳴則利於戎以爲琴則利【闕】於黃澤東遊於黃澤宿於曲洛廢【闕】使宮樂謡曰黃之池其馬沙皇人威儀黃之澤其馬玉皇人受谷丙辰天子南遊於黃【闕】室之邱以觀夏后啟之所居乃【闕】於啟室天子筮獵蘋澤其卦遇訟逢公占之曰訟之繇藪澤蒼蒼其中闕宜其正公戎事則從祭祀則憙田獵則獲【闕】飲逢公酒賜之駿馬十六絺紵三十篋逢公再拜稽首賜筮史狐【闕】有陰雨夢神有事是謂重陰天子乃休日中大寒北風雨雪有凍人天子作詩三章以哀民曰我䢐黃竹【闕】員悶寒帝收九行嗟我公侯百辟冡卿皇我萬民旦夕勿忘我䢐黃竹【闕】員閟寒帝收九行嗟我公侯百辟冡卿皇我萬民旦夕勿窮有皎者鴼翩翩其飛嗟我公侯【闕】勿則遷居樂甚寡不如遷土禮樂其民天子曰餘一人則淫不皇萬民【闕】登乃宿於黃竹天子夢羿射於塗山祭公占之疏【闕】之【闕】乃宿於曲山壬申天子西升於曲山【闕】天子西徵升九阿南宿於丹黃戊寅天子西升於陽【闕】過於靈【闕】井公博乃駕鹿以遊於山上爲之石主而【闕】窴軨乃次於浢水之陽吉日丁亥天子入於南鄭之虛皇帝之閭乃【闕】先王九觀以詔後世已已天子【闕】徵捨於菹臺辛未紐菹之獸於是白鹿一牾乘逸出走天子乘渠黃之乘【闕】焉天於丘之是曰五鹿官人之【闕】是丘【闕】其皮是曰【闕】皮其脯是曰【闕】脯天子飲於漯水之上官人膳鹿獻之天子天子美之是曰甘癸酉天子南祭白鹿於漯【闕】乃西飲於艸中大奏廣樂是曰樂人甲戌天子西北【闕】姬姓也盛栢之子也天子賜之上姬之長是曰盛門天子乃爲之臺是曰重璧之臺戊寅天子東狃於澤中逢寒疾天子捨於澤中盛姬告病天子憐之【闕】澤曰寒氏盛姬求飲天子命人取漿而給是曰壺輲天子西至於重璧之臺盛姬告病【闕】天子哀之是曰哀次天子乃殯盛姬子轂丘之廟壬寅天子命哭啟爲主祭父賔喪天子王女叔防爲主天子【闕】賔之命終哀禮於是殤祀而哭內使執防官人【闕】丌職曽祝敷筵席設幾盛饋具肺鹽羮胾脯棗醢魚臘糗韭百物乃陳腥俎十二幹豆九十鼎惇壺尊四十器曾祝祭食進肺鹽祭酒乃獻喪主伊扈伊扈拜受【闕】祭女又獻女主叔防叔防拜受祭【闕】祝報祭觴大師乃哭卽位畢哭內史【闕】防而哭曾祝捧饋而哭禦者【闕】祈而哭抗者觴夕而哭佐者承斗而哭佐者衣裳佩【闕】而哭樂【闕】人陳琴瑟【闕】竿籥筦而哭百【闕】眾官人各【闕】其職事以哭曰士女錯踴九【闕】乃終喪主伊扈哭出造捨父兄宗姓及在位者從之佐者哭且撤饋及壺鼎俎豆眾官人各【闕】其職皆哭而出並利【闕】事後出而收癸卯大哭殤祀而載甲辰天子南葬盛姬於樂池之南天子乃命盛姬【闕】之喪視皇后之葬法亦不邦後於諸侯河濟之間共事韋谷黃城三邦之士輦喪七萃之士抗者卽車曾祝先喪大匠禦棺日月之旗七星之文鼓鐘以葬龍旗以【闕】鳥以建鼓獸以建鐘龍以建旗曰喪之先後及哭踴者之間畢有鐘旗【闕】百物喪器井利典之列於喪行靡有不備擊鼓以行喪舉旗以勸之擊鐘以止哭彌旗以節之曰【闕】祀大哭九而終喪出於門喪主卽位周室父兄子孫倍之諸侯屬子王吏倍之外官王屬七萃之士倍之姬姓子弟倍之執職之人倍之百官眾人倍之哭者七倍之踴者三十行行萃百人女主卽位嬖人羣女倍之王臣姬姓之女倍之宮官人倍之宮賢庶妾倍之哭者五倍踴者次從曰天子命喪一里而擊鐘止哭曰匠人哭於車上曾祝哭於喪前七萃之士哭於喪所曰小哭錯踴三踴而行五里而次曰喪三捨至於哀次五捨至於重璧之臺乃休天子乃周姑繇之水以圜喪車是曰固車曰殤祀之孟冬辛亥邢侯曹侯來弔內吏將之以見天子天子告不豫而辭焉邢侯曹侯來弔太子太子哭出廟門以迎邢侯再拜勞之侯不答拜邢侯謁哭於廟太子先哭而入西向卽位內史賔侯北向而立大哭九邢侯厝踴三而止太子送邢侯至廟門之外邢侯遂出太子再拜送之曹侯廟弔入哭太子送之亦如邢侯之禮壬子天子具官見邢侯曹侯天子還返邢侯曹侯執見拜天子之武一天子見之乃遣邢侯曹侯歸於其邦王官執禮共於二侯如故曰天子出憲以或襚賵癸丑大哭而【闕】甲寅殤祀大哭而行喪五捨於大次曰喪三日於大次殤祀如初辛酉大成百物皆備壬戍史錄繇鼓鐘以赤下棺七萃之士【闕】士女錯踴九【闕】喪下昧爽天子使嬖人贈用文錦明衣九領喪宗伊扈贈用變裳女主叔防贈用茵組百嬖人官師畢贈井利乃藏報哭於大次祥祠【闕】祀喪罷哭辭於逺人爲盛姬諡曰哀淑人天子丘人是曰淑人之丘乙丑天子東徵捨於五鹿叔防思哭是曰女防之丘丁卯天子東徵釣於漯水以祭淑人是曰祭丘己巳天子東徵食馬於漯水之上乃鼓之棘是曰馬主癸酉天子南徵至於菹臺仲冬甲戌天子西徵至於因氏天子乃釣於河以觀姑繇之木丁丑天子北徵戊寅捨於河上乃致父兄子弟王臣姬【闕】祥畢哭終喪於囂氏己卯天子西濟於河囂氏之遂庚辰捨於茅尺於是禋祀除喪始樂素服而歸是曰素氏天子遂西南癸未至於野王甲申天子北升於大北之隥而降休於兩栢之下天子永念傷心乃思淑人盛姬於是流涕七萃之士葽豫上諫於天子曰自古有死有生豈獨淑人天子不樂出於永思永思有益莫忘其新天子哀之乃又流涕是日輟己未乙酉天子西絕鈃隥乃遂西南戊子至於盬己丑天子南登於薄山窴軨之隥乃宿於虞庚申天子南徵吉日辛卯天子入於南鄭【注略云焉居禺知之平防人疑皆國名防音叵肯切柏爵絮名古伯字多以木井利穆王嬖臣陽紆音陽嘔無夷馮夷也山海經云冰夷河宗主河者因以爲氏柏夭字父祭公謀父梁固梁門大夫防一名珽亦謂大圭音忽曾重也傳曰曾臣偃舂山海經音鐘賜語晦者月終爲晦言賜女受終福天子之珤至皆致河典河圖辭也郊父正公名○膜晝人名壽古疇字居慮人名丌赤烏人名戲曹奴人名逢固周大夫長肱國在赤海東潛時人名溫歸剞閭氏人名無鳬韓氏人名○王母吟於鵲讀曰烏鵲髙奔戎七萃士名�柏疑猶防伯命懷餘人名諸飦亦人名音犍○濁繇氏骨骭氏重�氏疑皆外國��重�人名並未注玪�羌�皆玉名玪�音鈐質黃水一作黃木畢矩王臣名歸遺文山人名�疑驊字�古驥字儀古義字�圅音秦丙參伯並禦人名�奴巨搜人名�溲疑是渠搜國明後君也孔牙人名毛班卽後毛伯○畱昆陖翟畢並國名陖翟隗姓�胡人名咎氏猶舅氏�天疑詩頌昊天南山有�疑小雅南山有臺祭公以此規諌而王畣之也井公邴人名孟愈周臣名霍侯名黃澤謠黃之池一作黃之陀逢公史孤並卜人黃竹詩第三章

自侯以下似當云百辟冡卿皇我萬民闕勿則遷○盛柏姬姓國叔防叔姓穆王女音痤伊扈人名因氏國名葽豫士名鹽音古河東鹽池】

壇山石刻【贊皇縣壇山上周穆王刻石四字筆力道勁有劍防弩張之狀至宋慶曆中宋尙書祁在鎭陽嘗摹此字見歐陽公集古錄而趙明誠金石錄謂穆王時所用皆古文科斗書此字反類小篆疑其非眞我朝宋學士濂摹刻浦陽山房自爲跋謂與周淮父卣伯碩父鼎齊侯鏄鐘諸欵識合又謂字形多類石鼓詳金薤琳瑯】

吉日癸已

姜後卜兆辭【汲冡師春周穆王姜後孕越姬嬖竊而育之斃以鳥二七塗以彘血王發書而卜之兆於是王問諸史豹曰虫飛集戶是曰失所惟彼小人弗克以育君子史良曰是謂闗親將畱其身歸於母氏而後獲寧冊而藏之厥休將振居三月越姬死七日而復言其情曰爾夷也胡竊君之子不歸將寘而大�及王子於治】

蜉蝣之羽飛集於戶鴻之戾止弟弗克理重靈降誅尙復其所

宣王【名靖穆王子在位四十六年爲周中興之主】

石鼓文【古文苑周宣王狩於岐陽所刻石鼔文十篇馮惟訥詩紀云古文苑所載石鼔文稱孫巨源得於佛書龕中蓋唐人所錄僅四百九十七言章樵爲之考正集釋又薛尙功鄭樵潘迪諸家咸有音訓然於闕文靡所增益楊愼用修自言受學李文正公得蘇文忠舊本蓋六百五十七言訓釋簡要楊子易以今文傳之矣陜西志與楊本同而字畫訓釋頗異今以二本參較著之古文苑舊注有可采者間取附入注中姓氏薛鄭章潘已見前施謂宿王王厚之蘇疑卽文忠也○鼎按歐陽文忠集古錄於此有三疑大略謂自宣王至宋幹有九百餘年理難得存鄭漁仲謂是秦篆因其以殹爲也見於秦斤以防爲丞見於秦權其文有曰嗣王有曰天子天子可爲帝亦可謂王秦自惠文稱王始皇稱帝以爲惠文之後始皇之前所作也溫彥威使三京以爲後周文帝獵於岐陽所作蓋因史大統十一年西狩岐陽之語而云也宋王厚之及國初趙古則皆力辧其非斷以爲宣王之時史籀之書詳見古文苑金薤琳瑯然皆謂詩耳楊用修風雅逸篇云石鼔詩周宣王獵碣也於詩體屬小雅或以爲成王時詩以左傳成有岐陽之搜証之亦一說也馮氏亦載詩紀鼎以文苑載首秦詛楚諸文不列於詩而金薤原止錄文此篇仍載今姑存之鼔在北京國子監廟門下字多漫滅不可搨】

音釋

【本音吾讀作我】車旣防【籀文工讀作攻】馬旣同車旣孜【古文好】馬旣【音阜與同馬肥貌一從缶籀文音騊北野良馬也一音寶】君子鼎鼎【籀文貝通作爰】邋邋【讀作獵】鼎斿【通作遊楊云當讀作君子爰獵爰獵爰遊潘釋非】麀鹿速速君子�【之】求��【古文闗讀作彎】【音條】弓【石本弓古及字作弓】弓玆防【以】�【本寺字讀作時古文省】敺【驅】其�【畤音止】其來趩趩【音亦楊曰讀作彳】【音憲】【大來反今作炱音臺煙塵也】卽�【音禦與小異】卽時麀鹿趚趚【音卽】其來大垐【音茨大道也】敺其欉【朴同楊曰讀作僕】其來【音獨】【古文射】其【音堅獸三歲曰肩楊作豚】蜀【讀作屬古省文】

右一【薛作辛文鄭作丙文文六十六重文十共七十六字一十九句】

【汧音牽水名】殹【王曰古也字見詛楚文楊云音繄】沔沔【章音泛泛當作�篆文反正爲乏今從丏恐非】防【與烝同詩南有嘉魚烝然罩罩鄭作丞見秦權】�【籀文皮讀作彼】涄【古文苑作淖楊作潮】淵�【古文鰋】�處【上聲葉作居】防君子�【漁】防澫澫【澫通作漫】又【通作有下皆同】�【古鯊字魚名】其斿【遊】��【音散卟作跚】帛【讀作白下同】【魚】【音洛白皃】其�【蘯與葅同】氐【古作底至也】�黃帛其�【古文鯿】又�【今作鮒】又�【卽白字○志云與鮊同葉音綿】其胡【乞及切】孔�【庶】�【臠】防毚毚【音決獸似狌狌下當從夬楊從史注云生冀反】【籀文洋】【音搏】其佳【讀作惟古文省下皆同】可【讀作何亦古省文下同】佳�【似呂反】佳鯉可防槀【普刀反作防又作槖音托】防佳楊及桺【古文柳】

右二【薛作戊文鄭作甲文文六十一重文七共六十八字一十七句施云石鼔中惟此完好無一字磨滅然字多假借世旣逾逺不能盡知故義亦有不通處更俟博雅君子辧而釋之庶可補雅頌之亡逸】

田車孔【章作旣】安鋚【音條轡首垂銅也】勒��【�與駻同馬行也】六�【古文師】旣簡左驂旛旛【妨圓反旌旗總名旛旛取其輕舉貌】右驂騝騝【紀偃反壯健兒】防�【古作躋】亐邍【古原字】戎止【石本作丗】�【古文陸】宮車其寫【寫捨也讀如卸史記秦每破諸侯寫放其宮室】秀弓【秀通作繡繡弓戎弓也谷粱傳弓繡質】�【時射】麋豕孔�麀鹿雉兔其邍又【有】�【�或作�音循】其戎��【音奔又作走音奏鄭本有�字在大字上音�古直字也】大車出各【洛】亜【古文惡】獸【楊作亞獸】白防【古文澤白澤獸名】執而勿【葉音杓】多防防【音力葉音約】君子逌【音乃楊作攸】樂【音洛】

右三【薛作丙文鄭作丁文文六十九重文五共七十四字一十八句】

�【帥】晨鑾車【音忽疾也下從本音叨】欶【音速】眞【讀作塡古文省】如秀弓孔碩【葉式略反】彤矢翐翐【古鏃字】四馬其寫六轡【轡】沃若�【徒】粳【駛從馬從便舊本云未詳楊云恐當作駢】孔��【廓】騎�【籀文宣】博【古文苑作廓宣搏搏】【鄭云卽酋字通作輶石本作�音首】車�【古文載】衎【古文道】如�如章邍濕【古文濕通作隰】陰陽趍趍【音池調和閒習之貌鄭作卽趣字七及】六馬【射】防��【籀文族矢鋒也葉音防】又【有】防【音樞】如虎獸鹿如彖【兕】臺【讀作怡古省文】邇多賢�【音循】禽叢【奉】雉兔允異

右四【薛作丁文鄭作戊文文六十九重文三共七十二字一十八句】

來自東【古文苑有淒淒二字】霝【古零字】雨奔�【古文流】逆湧盈盈湈【與渫同音屑楊雲水名】濕【古文濕】君子旣防【古文涉】馬�汧汧【古文苑無重文】殹【也】洎【曁同】淒【二字古文苑俱有重文】防【丞】士駋【古文駕】言【古文西】防【籀文歸】方【作舫】舟【舟】自�【廓】�騪【楊作駢】逴逴【音綽】佳【維】�防�【道】或陰或陽極【卽笈字志云音結楊云音楫】防防戶出亐水一方防�遑【楊作徨】止其奔【古文苑作其奔其敔音禦】防且【讀作阻古省文】其直【乃】吏【古文事】

右五【薛作壬文鄭作辛文文六十六重文三共六十九字一十六句】

猷乍【古文作下同】邍乍周�【導】�【古遄省文】�【我】�【籀文辭】攸除�晨阪田莾【音蓐或作防居幽切】爲卋裏【丗從三十爲世施云�三十也以三十爲世書家謂之防意佛書謂之二合字卋蘇合切非世字也】希防��【音徼】�【乃】【古文誾楊作罟】桼【桼木汁也可以髤物別作漆水名】�【籀文栗】柞【音昨櫟也】棫【音域白桵也】其拔【卽防字音宗】【音咎又音杲】��【來詳音義楊作庸或云遘字】鳴�【條山楸也】亞籌【篛】其【華】可【何】爲所斿【音夒或作防】水盩【音利楊音戾或音周非】�【古文防】�【樹】【與幽同】�【古文晤】

右六【薛作庚文鄭作乙文文五十二重文三共五十五字施云此鼔乃皇祐間向傳師搜訪而得者每行末僅存者四字故今所傳皆續不成文】

�嘽嘽【音檀眾盛也】【然】丙師旅【章云旅字之下磨滅二字】眞【塡】防同又【有楊云如字】繹防左【施云左字下有驂字今碑本磨滅】戎傽【音章傽徨行遽皃蘇讀作障】弓矢孔�滔滔是�【熾】�夫寫矢【古文苑有不字】具�【卽奪字】【古文舉】防【音自積禽也詩助我舉防】其��【鄭作旴音吁蘇作肝】來或羣或爻【友】悉率左右燕樂【洛】天子來嗣王始��【振音眞】�古伐來攸止

右七【薛作甲文鄭作壬文文五十九重文三共六十二字一十五句】

晨【走】防防【未詳音義鄭音劑】馬【卽麃字音標或云音袍麖屬】晳皙【華】雉防【音綽似兔靑色而大】【舊音位】多�防我師氏憲憲文武可【如字】其一防

右八【薛作已文鄭作庚文文二十三重文四共二十七字施云此鼔最磨滅不復成文】

水旣【與淨同】衛【導與作道】旣行旣止嘉�裏天子永防【古文寧】日佳【惟】丙�【申】旭旭杲杲其雱【籀文旁爾稚二逹曰旁】啎【葉上聲】乘【乘】馬旣�【音循】【未詳音義章作敇】�【古文夏】��【康】駋【駕】晨四黃左驂防防【音敖】右驂�【音速】防【棨防】防莽【奕】女【讀作汝】��徳【悳】旛【籀文翰平聲鳥羽也析羽而注於旗首故曰旛翰】��【音�】猋【古飆字音標蓋通作楊作猋】斿【旌旗之末垂者】��【音宜旗動也】公謂大來余及如玆邑周【卽害字讀作曷何也】不余及

右九【薛作乙文鄭作癸文文七十四重文七共八十一字二十句施云上下磨滅不成文】

吳【古作虞】人防【古文憐】�【�與亟同】�【朝】夕憼【警同】惕�【載】�北勿【通作掩】勿伐�【若石本作�或云畢字】�出奇【奇】進�【古文獻】用特防格【藝同】祖告於大祝禘嘗夐【古文受】�【享】致其方�【與藝同葉音亦】寓逢��【籀文中囿】孔�麀鹿邍濕旣坦疆理��【音蕃盛也】大田不�【音搜卽搜字】君子可【何】求又【有】�又始周爰止於是

右十【薛作癸文鄭作已文文七十二重文一共七十三字一十八句】

今文

我車旣攻我馬旣同我車旣好我馬旣君子爰獵爰獵爰遊麀鹿速速君子之求彎彎弓弓玆以時我驅其畤其來趩趩炱炱卽禦卽時麀鹿趚趚其來大垐我驅其僕其來射其豚屬【楊石鼔文序云君子爰獵爰獵爰遊潘迪所釋牽合紕繆古人書字文同者但作二防更不復書迪旣誤讀爲君子員員邋邋員斿遂復臆釋云員員眾多貌邋邋旌旗遙動貌所謂郢書燕說者也】

右一

汧繄泛泛丞彼潮淵鰋鯉處之君子漁之漫漫有鯊其遊白魚其葅底鮮黃白其鯿有鮒有白其孔庶臠之洋洋其魚惟何惟鱮惟鯉何以防之惟楊及柳

右二

田車孔安鋚勒駻駻六師旣簡左驂翻翻右驂騝騝我以隮於原我戎止陸宮車其寫秀弓時射麋豕孔庶塵鹿雉兔其原有�其戎奔奔大車出洛亞獸白澤我執而勿射多庶防防君子乃樂

右三

帥彼鑾車忽速塡如秀弓孔碩彤矢笶笶四馬其寫六轡沃若徒駢孔庶廓騎宣博酋車載道如徒如章原隰陰陽趍趍六馬射之簇簇有防如虎獸鹿如兕怡爾多賢�禽奉雉我兔允異

右四

我來自東霝雨奔流逆湧盈盈渫隰君子旣涉我馬流汧汧繄洎淒丞士駕言西歸舫舟自廓徒駢逴逴惟舟以道或陰或陽極深以戶出於水一方丞徒徨止其奔我以阻其乃事

右五

宣猷作原作周導遄我辭攸除帥彼阪田防爲世里希防��乃罟漆栗柞棫其拔庸庸鳴條亞篛其華何爲所斿水導防樹幽晤

右六

徒我嘽嘽然而師旅塡然防同又繹以左戎障弓矢孔庶滔滔是熾射夫寫矢具奪舉防其徒防來或羣或友悉率左右燕樂天子來嗣王始振振復古我來攸止

右七

彼走防防馬麃晳晳華華雉防位多庶防我師氏憲憲文武可其一之

右八

我水旣淨我道旣平我行旣止嘉樹則裏天子永寧日惟丙申旭旭杲杲我其旁導乘馬旣�夏康康駕彼四黃左驂防防右驂��防以奕汝不執徳旛翰黎黎�斿施施公謂大來余及如玆邑曷不余及

右九

吳人憐亟朝夕儆惕載西載北勿奄勿伐若而出奇進獻用特歸格蓺祖告於大祝禘嘗受享致其方藝寓逢中囿孔庶麀鹿原隰旣坦疆理蕃蕃大田不搜君子何求有謀有始周爰止於是

右十

襄王【諱鄭惠王子立三十三年】

防命晉文公

【晉獻楚俘於王王享醴命晉侯宥防命晉侯爲侯伯三辭從命曰重耳敢再拜稽首奉揚天子之丕顯休命王子虎盟諸侯於王庭】

王謂叔父敬服王命以綏四國糾逖王慝【左傳○史記雲天子使王子虎命晉侯爲伯作晉文侯命王若曰父義和丕顯文武能愼明徳昭登於上布聞在下維時上帝集厥命於文武卹朕身繼予一人永其在位○索隱云尙書文侯之命是平王命晉文侯仇此乃襄王命文公重耳之事代數懸隔頗有疎謬】

王子虎盟諸侯

皆奬王室無相害也有渝此盟明神殛之俾墜其師無克祚國及其孫無有老防

靈王【名泄心簡王子立二十七年】

賜齊侯命【王使劉定公賜齊靈公命將壻於齊也】

昔伯舅太公右我先王股肱周室師保萬民世胙大師以表東海王室之不壞繄伯舅是賴今余命女環玆率舅氏之典纂乃祖考無忝乃舊敬之哉無廢朕命【靈公名環定公名夏】

景王【名貴靈王子立二十五年】

追命衛襄公【襄公卒告喪於周且請命王使成簡公如衛弔且追命襄公】

叔父陟恪在我先王之左右以佐事上帝余敢忘髙圉亞圉【左傳○二圉周之先也爲殷諸侯亦受殷王追命】

皇霸文紀卷三

欽定四庫全書

皇霸文紀卷四

明梅鼎祚編

周【三】

周器銘

周嘉量銘【考工記防氏爲量其銘曰】

時文思索允臻其極嘉量旣成以觀四國永啟厥後玆器維則【觀音貫時是也言惟是文徳之君思索以求其理也極中也作爲此量使天下取信而至其中也觀示也】

周鼎銘【三十二字古岐字○漢書宣帝時美陽得鼎獻之有司議薦見宗廟張敞好古文字按鼎銘勒上議以梁丰鎬爲周舊居固宜有宗廟壇場祭祀之臧今鼎出東中有刻書殆周以褒賜大臣大臣子孫刻銘先功臧之宮廟也不宜薦見宗廟制曰京兆尹議是○以下並鼎先錫命次自作尊諸器皆然】

王命屍臣官此栒邑賜爾旂鸞黼黻雕戈屍臣拜手稽首曰敢對揚天子丕顯休命【屍臣屍事之臣也栒音荀卽豳也】

周仲山父鼎銘【後漢書和帝永元元年秋車騎將軍竇憲伐單於大敗之稽落山勒功燕然南單於於漠北遺憲古鼎憲乃上之其旁銘曰】

仲山甫鼎其萬年子子孫孫永寶用

垂鼎銘【玉海唐開元十三年十月萬年人工慶築垣掘地寶鼎五獻之四鼎皆有銘曰】

垂作尊鼎萬福無疆子孫永寶用

尊鼎銘【宋董逌廣川書跋云李保季得鼎於長安耕者有銘尊鼎異形其制似鼎者此蓋鼎尊也】

作尊鼎萬壽無疆子子孫孫永寶用

周季防鼎銘【四十八字○宣和博古圖】

正月王在成周王徙於楚麓命小臣夌先見楚居王至於徙居廡遺小臣夌錫貝錫馬兩夌拜稽首對揚王休用作季防寶尊【成周者西周也麓說文以爲守山林吏又曰林屬於山爲麓則徙於楚麓者謂其山之林麓蓋如書言大麓之類王欲徙楚先命小臣夌往見以相其居王至於居也復遣錫貝錫馬及兩所以賞之曰季防者說文防通作妘以謂祝融之後姓也富辰嘗舉叔妘而韋昭亦以妘爲妘姓之女則防乃其妃也曰季者又特言其序耳詩所謂彼美孟姜仲氏任只有齊季女皆指其序也又有防氏鼎見後】

周南宮中鼎銘一【五十七字○博古】

惟十有三月庚寅王在寒帥王命太史括懷土王曰中玆懷人內史錫於琖玉作臣今括裏汝懷土作乃采中對王休命防父乙尊惟臣尙中臣赫赫【嘯堂集古錄懷並作槅內作入琖玉作武王赫赫作十八大夫八大夫非】

周南宮中鼎銘二【三十九字○三同不錄】

惟王命南宮伐反虎方之年王命中先相南國貫行蓺王居在射圃眞山中呼歸生原刋王蓺刋寶彞【右鼎器後二器同文以南宮爲氏者在周有之如書所謂南宮括南宮毛是也中則其名耳然名氏同而欵識或異曰作乃采者蓋采事也命以立事則因爲此鼎而勒之銘也其曰伐虎方之年者虎方猶鬼方也虎爲西方之獸是必因西徵而昭其功以銘之也】

父已鼎銘【二十八字博古圖】

癸亥王徙刋作冊新宗王賡作冊丰貝太子錫練大貝用作父已寶鬲【商以十干名至周則有乙公得於已未見焉】

周仲偁父鼎銘【三十五字博古】

惟王五月初吉丁亥周伯臯及仲偁父伐南淮節孚金用作寶鼎其萬年子子孫孫永寶用【器名物非下可得專蓋君上用以昭有功也此若召虎平淮夷宣王用釐爾圭瓚秬鬯一卣之意】

周師秦宮鼎銘【四十七字磨滅十二字博古】

惟五月旣望王【闕】於師秦宮王格於享廟王【闕】錫【闕】

敢對揚天子丕顯休用作尊鼎【闕】其

萬年永寶用【惟五月旣望紀時紀日也師秦宮則師秦之宮以名其人猶師兘師毀也王格於享廟而有錫焉則錫命賞於祖也】

周雝公諴鼎銘【四十一字○集古錄作商雒鼎銘諴作考古作雝公博古依篆作諴○以下自作】

惟十有四月旣死霸王在下保雝公�作尊鼎用追享孝於皇祖考用乞眉壽萬年無疆子子孫孫永寶用【考古圖云惟十有四月古器多有是文或十有三月或十有九月疑嗣王居憂𨿽逾年未攺元故以月數也集古錄亦未明又疑十有四書其年月旣死霸記其月也保雝或宮名如西雝之類集古雝公不知爲何人保作都孝作丁劉原父云古丁寧通用則爲享寕○鼎按篆丂鼎惇罕見此文爲丁】

周伯碩父鼎銘【五十字博古】

惟六年八月初吉巳子史伯碩父追孝於朕皇考釐仲王母乳母尊鼎用祈丏百祿眉壽綰綽永命萬年無疆子子孫孫永寶用享【惟六年八月初吉已者以年系月以月系日也曰子史伯碩父者伯碩父𨿽不見於經傳然周有太史內史之官謂之子史則稱於父曰子舉其官曰史而伯碩父則又其名也曰追孝於朕皇考釐仲王母乳母者用昭孝享於其考妣也釐諡也而曰釐仲者蓋古人以字爲諡因以爲族則仲疑其族也若王母乳母則追孝皇考而並及之綰綽則祝以優裕之辭○乳廣川書跋作舟】

周史頙鼎銘【四十三字博古】

史頙作朕皇考釐仲王母乳母尊鼎用追享孝用蘄丏眉壽永命令終頙其萬年多福無疆子子孫孫永寶用享【史頙者𨿽不見經傳蓋史言其官頙疑其名是器與前伯碩父鼎言其考妣諡號相類】

周言肇鼎銘【十字博古】

其永寶用享言肇作尊鼎【周有司徒言曰肇則言始作此鼎也】

周叔液鼎銘【二十三字博古】

惟五月庚申叔液自作饙鼎用蘄眉壽萬年無疆永壽用之【叔液不見經傳博古疑周八士有叔夜爲其族】

周伯父鼎銘【十八字博古】

晉司徒伯父作周姬寶尊鼎其萬年永寶用【晉以僖侯諱司徒故廢司徒爲中軍則晉初有司徒也伯父其名】

周齊莽史鼎銘【十九字博古】

齊莽史喜作寶鼎其眉壽萬年子子孫孫永寶用【是爲農官莽則薙氏嘗殺艸史其職也喜疑其名或以爲田畯至喜之喜鑿】

周乙公鼎銘【十一字博古】

乙公作尊鼎子子孫孫永寶【史記齊世家太公卒百餘年乙公得立】

周防氏鼎銘【十一字疑一字博古】

惠作�伯防氏�鼎永寶用��【冊也許愼謂象其紮一長一短中有二編之形符命也諸侯受命於王尊鼎之間多作此】

周尨生鼎銘【十六字首字未詳博古】

�尨生室作其鼎子子孫孫萬年永寶用【錄引后羿臣曰尨圉鄭大夫公子尨不足證此其先虞有納言之龍商有龍逢】

孔文父飲鼎銘【十四字○下二器考古錄形制與鼎小別故附】

惟三月孔文父作此飲鼎子孫寶用【按此器銘謂之鼎而制度乃類尊壺之屬廣川書跋載大夫始鼎銘曰惟三月初吉壬寅王在味宮大夫始錫作彜又曰王在辟宮獻工錫彜錫章乂曰大夫始�對揚天子休用作文考寶鼎孫孫子子永寶用】

王子吳飤銘【飤飼同○書跋飤作防古飲字音於○三十一字】

惟正月初吉丁亥王子吳擇其吉金自作飤其眉壽無期子子孫孫永保用之【銘云飤字字書所不載其形制則鼎也廣川書跋書家考古謂無而見三蒼知爲鼎也眉作麋】

周召公尊銘【三十六字○博古○以下並尊】

王大召公族於庚辰於王錫中馬自貫侯四南宮括王曰用先中蓺王休用作父乙寶尊彛【此周王褒大召公之族於其廟之器又旅陳其王所錫之馬駪於南宮駪眾多也乙者父之名乃周家召公子孫之酒彞也】

周髙克尊銘【五十八字博古○考古作中朝事後中尊引禮祠禴朝踐用獻尊後中者尊在後列而居中也】

惟十有六年十月旣生霸乙未伯太師錫伯克僕山夫伯克敢對揚天佑王伯友用作朕穆考後仲尊髙克用丏眉壽無疆克克其子子孫孫永保用享【周末衛文公時有髙克將兵後卒奔於陳則是器蓋衛物○案文不似髙克考古伯克之克作串後克字並作中注雲中中者二仲也博古篆中鼎案楊南仲釋晉姜鼎串字爲貫】

周師艅尊銘【三十二字博古】

王汝上矦師艅從王夜功錫師艅金艅則對揚乃徳用作乃文考寶彞孫孫子子寶【上侯言其官師艅言其人艅旣有功王乃錫艅金俾作彞以薦家廟○夜功義舛�非必爲夜功一作攻】

周單�癸彞銘【二十九字內二字疑○考古彞博古作卣】

囧爵選單�癸夙夕饗爾宗尊彞其已父子丰作父癸旅�文考曰癸乃方�【夙夕饗爾宗則是饗禮所用之卣宗者如禮記所言大宗小宗之類非諸侯之傳姓者也是器乃單作父癸卣然先曰饗爾宗則癸於單族蓋是其宗耳】

周已酉方彞銘【三十七字博古】

已酉戌命尊宜於招黻庚�九��商貝朋方�用室圍宗彞在九月惟王一祀世昌五惟�束【戍者守也如齊侯使連稱管至父戍葵丘之謂宜於招黻黻者以言其別故旌以別之商貝朋方者五貝爲朋如詩言錫我百朋用室圍宗彞者彞宗廟常器如周官所載六彞商曰祀周曰年然武王訪箕子亦曰惟十有三祀○銘義難明】

周母乙彞銘【十一字玉海】

丙寅王錫賔朋用作母乙彞【上尊曰彞中尊曰卣下尊曰壺】

周淮父卣銘【三十九字○博古○以下卣】

穆從師淮父戍於古阜蔑歷錫貝山防穆拜稽首對揚師淮父休用作文考日乙寶尊彞其子孫永福【此後世追享之器蓋穆從淮父以戍有功而君賜之也君賜臣以秬鬯之裸其始則盛於卣其終則裸於彜所以求神於陰者曰日乙舉其日之吉也】

周尹卣蓋銘【六十四字一字漫滅○博古】

惟十有二月王初祭旁惟還在周辰在庚申王飲西宮僖咸釐尹錫臣惟僰陽尹休髙對作父丙寶尊彞尹其百萬年受乃永魯無競在○服祀長矦其子子孫孫寶用【是蓋尹休髙對揚君命而作父丙寶尊也曰王初祭旁如詩言哉生魄傍死魄之類庚申則又指其日辰矣萬年受乃永受讀作壽○銘文之上有亞形中三字鼎按商召闕鼎虎父鼎並有亞形中召夫虎字皆在亞之中此卣不然注云亞室者廟室也如左氏所謂宗祏藏主者也周器罕見亞形】

周樂司徒旅卣銘【二十二字○博古】

樂大司徒子象之子洪作旅卣其眉壽子子孫孫永寶用【樂者姓氏也宋戴公四世孫有樂莒司徒子象之子洪則司徒之孫作是器也旅卣者非一器猶編鐘編磬之類○單癸銘有旅車】

周召仲丁壺銘【三十七字博古】

惟六月初吉丁亥召仲丁父自作壺用祀用饗多福滂用蘄眉壽萬年無疆子子孫孫永保是尙【仲丁類商銘而召乃周人之姓如召伯召虎最爲聞家令姓豈其功臣之世耶而文曰用祀用饗多福滂語極典古周禮朝踐用兩壺尊周祀之謂也左傳周景王燕晉文伯尊以魯壺用享之謂也許愼曰渥衍滂沛言多福與渥澤也坊記有曰恭則有祭器故知此壺之設祀饗兼用也】

周惇銘【一百七字○集古薛尙功釋作劉原父釋作毛伯考古從薛】

維二年正月初吉王在周邵【或曰昭】宮丁亥王格於宣射毛伯內門立中庭右祝王呼內史冊命王曰昔先王旣命汝作邑繼五邑祝今余惟亂商乃命錫汝赤芾同冕齊黃鑾旂用事拜稽首敢對揚天子休命用作朕皇考龔伯尊惇其眉壽萬年無疆子子孫孫永寶用享【考古圖云周大夫有功錫命爲皇考作祭器也宣射卽宣榭春秋記成周宣榭火蓋宣王之廟也毛伯者執政之上卿也入廟門中其庭立而祝與皆在其右也王呼內史防帝者內史掌諸侯孤卿大夫之防命也王曰者史執防贊王命以告也齊黃者馬齊色也受曹歸莫於廟而銘諸惇禮也○鼎按注祝與皆在其右則兩人也其冊命云繼五邑祝則似本爲祝史故稱祝耳或恐非兩○亂商薛作疃京】

毛伯惇銘【同前劉原父釋】

惟二年正月初吉王在周昭宮丁亥王格於宣射毛伯入門位中庭右祝鄭王呼內史冊命鄭王曰鄭昔先王旣命女作邑【闕】五邑祝今余佳亂商乃命錫女赤芾同冕齊黃防旂用事鄭拜稽首敢對揚天子休命鄭用作朕皇考龔伯尊惇鄭其鬻壽萬年無疆子子孫孫永寶用享【集古錄云此惇原父得其蓋於扶風有此銘原父爲考按其事史記武王克商尙父牽牲毛叔鄭奉明水則此銘謂鄭者毛叔鄭也銘稱伯者爵也史稱叔者字也惇乃武王時器也○鼎按毛伯旣入門立中庭矣右祝鄭則鄭自一人非毛伯也本文甚明且此惇爲皇考龔伯作而毛叔鄭爲文玉之子故曰魯衛毛文之昭也則當言文考安得云皇考龔伯乎又集古有龔伯銘皇考懿公文公武伯皇考龔伯則此龔伯者卽其人也與毛叔何預博古有毛父惇見後】

周毛父惇銘【四十八字○博古】

惟六月旣生霸戊戌旦王格於太室師毛父卽位邢伯佑內史冊命錫赤芾對揚王休用作寶惇其萬年子子孫孫其永寶用【博古云太室廟中之室戠惇牧惇皆云王格於太室蓋受四方諸侯之朝必於其廟詩言嗣王朝於廟者也毛父則史稱武王克商毛叔奉明水史稱叔字也春秋書毛伯爵也惇銘亦云毛伯卽毛父其人歟內史凡命諸侯及孤卿大夫則冊命之○毛父亦未見爲毛叔惇與毛伯惇同】

周戠惇銘【廣韻戠之翼切七十三字考古圖】

惟正月乙子王格於太室蘇公入右戠立中庭北向王曰戠命汝作治土官治籍田錫汝戠衣赤環芾鑾旂楚徒馬盿�五取用事戠拜稽首對揚王休用作朕文考寶惇其子子孫孫永用【其銘與相似此云正月乙子及商癸亦曰丁子日辰剛柔不相配疑乙子卽甲子丁子卽丙子世質人淳取其同類殆不可考蔡博士肇云晉文公城濮之戰獻楚俘於周駟介百乘徒兵千而惇文有曰楚徒者乃以楚之徒兵錫之禮諸侯不相遺俘天王得以錫侯國】

周牧惇銘【二百二十五字闕十字考古】

惟王十年主父三月旣生魄甲寅王在周在師保傅宮格太室卽位公��入右牧立中庭王呼內史吳冊命牧王若曰牧昔先王旣命汝作治土臣余惟域�【闕】命汝辟百寮有同事【闕】迪多辭不用先王作刑亦多虐庶民乃銯庶右�【闕】不刑不中乃侯之�【闕】田【闕】今�【闕】司偪久辠乃故王曰牧汝毋�先王作明刑用雩乃�庶右�毋敢不明不中不刑乃申政事毋敢不羣不中不刑今余惟京乃命錫汝秬鬯一卣金車華軒畫輦束虢巵�虎冕練裏旂餘四匹取【闕】敬夙夕勿壞朕命牧拜稽首敢對揚王丕顯休命作朕皇祖考益伯寶尊惇牧其萬年壽考子子孫孫永寶用【其銘與惇戠惇相似所錫有秬鬯一卣及虎冕練裏之類與寅簋相似司服所掌五冕無虎冕先儒釋毳之章宗彞爲首宗彜有虎蜼故謂之毳以是考之虎冕卽毳冕也○鼎按趙武靈王自稱主父此首云主父未詳】

周毀惇銘【一百十二字博古】

惟王元年正月初吉丁亥伯和父若曰師毀乃祖考有婚於我家汝佑惟小子余命汝死我家繼治我西偏東偏僕馭百工牧臣妾東栽內外毋敢不善錫汝戈矛防縞必彤侯矢十五錞鐘一磬五金敬乃夙夜用事毀拜稽首敢對揚皇君休用作朕文考乙仲防惇毀其萬年子子孫孫永寶用享【伯和父者和衛武公代王而言者師毀爲周室姻婭舊族銘厥功而錫是惇且兼戈矛錞鐘之物○徐獻忠云毀而曰師父師之類鼎按師寏父師秦宮亦其官稱耳不必父師也○玉海彤下有侯字敬作鈫】

周敔惇銘博【百四十字古】

惟王十月王在成周南淮節及內伐浪昴參怡裕敏陰陽洛王命敔追迎於上洛慙谷至於伊班長防戠首百執傒臼雜孚人三百鄙於艾伯之於慙衣復付乃君維王十有一月王格於成周太廟武公入佑敔告禽馘百傒臼王蔑敔歷事尹氏受釐敔圭鬲幣貝五十朋錫田於防五十田於早五十田敔敢對揚天子休用作尊惇敔其萬年子子孫孫永寶用【徐獻忠云此文與商周之書同辭與雅頌之詩同意蓋敔有執訊獲俘之功而獻之王告廟受釐之後而錫之圭幣土田者如此其雲南淮節防及內伐浪昴蓋淮夷內伐將向於昴參之墟蓋西方也豈宣王之世淮戎並興之日耶王命敔追迎於上洛谷至於伊蓋禦敵之師自西而及於洛中也自時雜俘三百人而百執傒臼乃其首事者也於衣復付乃君蓋自谷已聞其事而復以所傒付於君也故王至自周太廟而受之宜其銘諸金石以揚天子休命也○玉海欱作欦】周周惇銘【七十四字○案此本冊命周考古作周惇爲是博古作宰辟父惇】

惟四月初吉王在辟宮宰辟父佑周位王冊命周曰錫汝華朱芾衣束帶於鋚革錫戈雕防彤侯矢用養乃祖考事官節僕小射底敷周稽首對揚王休命用作文考寶惇其孫孫子子永寶用【周者公子周悼公也悼公文襄之後故有用作文考寶惇之辭古者錫有功則必有器以紀其事且告於家廟焉銘曰用養乃祖考者謂此○革一作單戈一作汝】

周散季惇銘【三十三字博古】

惟王四年八月初吉丁亥散季肇作朕王母叔寶姜惇散季其萬萬年子子孫孫永寶【考古圖云以太初歷推之文王受命嵗在庚午九年而終嵗在已卯書曰惟九年大統未集武王卽位之四年惇文曰惟王四年蓋武王也是年一月辛卯朔書月惟一日壬辰旁死魂二日也是嵗二月後有閏自一月至八月小晝者四故八月丁亥朔惇文相合散氏者必散宜生季其行也○散季未必爲宜生叔集古作弟誤】周惇銘【四十字○考古作惇廣韻於建切大貌集古作龔伯彞】

作皇祖益公文公武伯皇考龔伯防彞其熙萬年無疆令終令命其子子孫孫永寶用享於宗室【必諸侯也故祭及四世武伯龔伯以諡配字益公文公則言其爵此器本惇而名爲者舉器之總名○防集古作尊熙薛尙功作洍令終令命集古作霝終霝始】

周伯庶父惇銘【十九字考古】

惟二月戊寅伯庶父作王姑周姜尊惇其永寶用【按此器稱王姑周姜稱姑婦辭也王姑夫之母也作器者乃庶父未詳或謂王姑者王父之姊妹然王父姊妹當從人有歸宗及殤祔亦不容制器以祭○周集古作舟薛釋周】

周周姜惇銘【十六字集古】

伯囧父作周姜寶惇用夙夕享用蘄萬壽【集古云尙書圖命序穆王命伯囧爲周太僕正則此惇周穆王時器也○考古作伯首博古作伯景引囧命亦作景命未詳】

虢姜惇銘【四十四字考古】

虢姜作寶尊惇用禪追孝於皇考惠仲蘄此康慶純祐通錄永命虢姜其萬年眉壽受福無疆子子孫孫永寶用享

周防侯惇銘【十四字考古】

防侯作姬邍母尊惇其萬年永寶用【防侯者武王第四子曰防侯姬邍母者邍與原同蓋古姓氏武王之姬防侯之母也】

周刺公惇銘【二十八字博古】

伯據祖肇作皇考刺公尊惇用享用孝萬年眉壽畯在位子子孫孫永寶【此曰皇考刺公其�惇曰刺祖乙伯按太公望子丁公伋伋子乙公得是刺公乃乙公族也二器皆宗廟之器故皆曰用享用孝】

周仲駒父惇銘【十八字三器博古】

錄旁仲駒父作仲姜惇子子孫孫永寶用享孝【仲駒父國氏世次未詳仲姜者蓋仲駒父之母或祖也或以爲妻禮夫不祭妻凡婦人以字配姓仲姜亦如伯姬仲子季妻之類齊許申呂皆姜姓此未詳何女器有用器有祭器凡銘享孝追孝祀禪者皆祭器也○首云錄傍未詳其義】

周孟姜惇銘【二十八字博古】

叔孫父作孟姜尊惇綰綽眉壽永命彌生萬年無疆子子孫孫永寶用享【叔孫氏出桓公之後姜齊姓齊魯防姻之固孟則長女詩所謂孟姜同意】

周仲奠父惇銘【十七字博古】

蒯仲奠父作尊惇其萬年子子孫孫永寶用【仲奠父其字蒯或姓名】宰辟父惇銘【廣川書跋云楊氏圖古器有銅惇銘其制與周姜惇異】

宰辟父古周立王冊命周周頓首奉揚王休命用作文考寶惇

周史張父惇蓋銘【十二字博古】

史張父作尊惇其萬年永寶用【史其官張其字】

張仲簠銘【四十一字集古】

張仲作寶醫奉之金鏤��【�】�【�】其�其其黃用�【�】授熊【�】用饗大正商王寘饔鼎召飤�張仲受無疆福�【�】艸飲飤鼎糊張仲萬壽【歐陽修云醫銘𨿽四而文則一今類轉注偏旁之或異者分注釋文○案正釋外備模原篆待考異者注下醫與簠同】

同前【薛尙功鼎彞欵識有此釋文五十一字】

張仲作寶簠菐之金鈌鈗鈌錿其燻其其黃用盛諸受米用饗大正音王賔飱具召飼張仲受無疆福必友飱飼鼎寶張仲畀壽【考古云二器四銘文有不同詩候誰在矣張仲孝友蓋宣王時人也徐云此文古雅惜有難讀處集古本與鼎彞欵識本釋各不同其商王商字欵識作音王商王二字義多不通按其文�蓋大篆體俟知者考定或疑髙字髙王又非周宣王語○鈗鈌考古作鋭鈇黃作亥畀作眉友作共】

同前【黃伯思東觀餘論云劉原父弡仲醫銘以寫之】

弡仲作寶簠擇之金鏖鋭鏖鑪其纁其其黃用盛諸受米用饗大正音王寘防具召飼弡仲受無疆福必共餐飼具飽弡仲眉壽所【�與餘同音飽】

周叔邦父簠銘【二十二字博古】

叔邦父作簠用徵用行用從君王子子孫孫其萬年無疆【用徵用行叔液鼎亦曰以徵以行王安石字說徵行正也凡言徵皆以正行名之○寅簋銘亦有叔邦父】

寅簋銘【一百五十八字考古】

有進後雩邦人正之師氏人有辠有故西馭服卽汝�繇宕卑復虐逐乃君乃師乃作予一人服王曰寅敬明乃心用辟我一人善故乃友內辟勿事虣虐從獄受雜且行道乃非正命乃故疾譏人則惟輔天降喪不亡惟死錫汝秬鬯一卣乃芹芾赤湯�軒朱輦華虢巵虎冕練裏畫畫輦爵金甬馬四匹鋚勤敬夙夕勿廢朕命寅拜稽首對揚天子丕顯魯休用作寶簋叔邦父叔萬年子子孫孫永寶用【廢一作法一作姑○徐云此文前段皆訓誥體寅者司法之臣故以愼法訓之如穆王訓呂侯之類而寅因述以銘諸簋也中問字有難解】

周京叔簋銘【十一字考古】

京叔作饗簋其萬壽永寶用【京叔者鄭莊公弟叔段請居京城因謂京城大叔疑出於此饗簋者因饗禮以錫簋如彤弓一朝饗之者也】

叔髙父旅簋銘【十六字○考古旅集古作煮簋】

叔髙父作旅簋其萬年子子孫孫永寶用

周劉公鋪銘【十字考古】

劉公作杜嬬尊鋪永寶用【周靈王時有劉定公景王時有劉獻公此云劉公未審其誰○博古云劉公是作是器追享杜嬬未見追享之意】

史信父甗銘【玉海宋咸平三年九月幹州獻古銅鼎狀方而四足上有古文二十一字直昭文館句中正與杜鎬詳其文曰上言按墨子云夏后鑄鼎四足而方春秋傳云晉侯賜子產二方鼎此其類也又說文云甗甑也爾雅曰甑謂之鬵詩云漑之釡鬵此所獲有無疆之兆請紀史冊傳示幹載從之○趙明誠云方鼎與甗是兩物○宣和博古圖云甗上若甑下若鬲或三足而圜或四足而方列鋪豆之後】

維六月初吉史信父作鬵甗期萬年子子孫孫永寶用

周蔑敖鬲銘【九字考古】

蔑敖祿光康○孝永寶徳【楚之君有霄敖若敖杜敖郟敖其名官亦有莫敖意蔑者或出於斯光康未可臆論】

周孔父鬲銘【十二字考古】

孔父作尊鬲子子孫孫永寶用

周仲父鬲銘【十六字博古】

仲【闕】父作尊鬲子子孫孫其萬年永寶用【仲以下一字不可辧】

周京姜鬲銘【十一字考古】

京姜庚仲作尊鬲其永寶用【京姜者詩京室之婦太姒嗣徽音蓋太王之妃曰太姜周武王追尊祖考國以京言之故謂之京姜】

周伯玉寶盉銘【十九字集古】

伯玉般子作寶盉其萬斯年子子孫孫其永寶用

周嘉仲盉銘【二十字博古】

嘉仲諸友用其吉金自作盉子子孫孫其【闕】永用之【嘉仲無見經傳曰諸友與朋友共之之器也○諸友二字三代時安得此淺語或以人姓名如諸梁公子友之類】

周伯戔饋盫銘【考古】

卭仲之孫伯戔自作饋�永保用之【蓋銘十四字】

惟八月初吉庚午卭仲之孫伯戔自作饋�其眉壽萬年無疆子子孫孫永保用之【唇銘三十三字】

伯戔颒盤銘【三十三字考古○颒音悔】

惟正月初吉丁亥卭仲之孫【闕】

壽萬年無疆子子孫孫永寶用之【按此器與饋�二物皆曰卭仲之孫伯戔自作颒盤用蘄眉】

周司冦匜銘【二十字博古】

作司冦彞用遣用歸維之百寮雩之四方永之祜福【周官有大小司冦銘曰維之百寮則非大司冦不足當是語也○古器銘多用雩語】

周文姬匜銘【十八字博古】

丙寅子錫貝用作文姬已寶彞十一月有三

弡伯旅匜銘【十二字考古】

弡伯作旅匜子子孫孫永寶用【按弡字依甫弡仲簠當作張字】

周義母旅匜銘【十七字博古】

仲義母作旅匜其萬年子子孫孫永寶用【博古引左傳以義母爲晉襄公稱文公之庶杜祁絕無可據若此屬者闕疑可也○姞南燕姓如燕姞之類】

周魯正叔匜盤銘【十八字博古】

魯正叔之穸作盤其��子子孫孫永壽用之

周季姜杅銘【十七字考古】

伯索史作季姜寶盂其萬年子子孫孫永用【季姜於書傳多指婦人如所謂孟姜也】

周蛟篆鐘銘【五十二字博古云字極古間作鸞鵠蛟蝸之形故名蛟篆】

惟正月王春吉日丁亥旣望分召純釐擇乃吉金自欣和其安以樂娯奉喜而賔客其怡鼔之夙慕不忘烏餘子孫萬葉無疆用之協相【惟正月仲春吉日者猶漢麟鳯銘言秋十月也蓋正月之吉適得仲春之節故謹其時而言之○徐云此文有雅體眞周人作也薛尙功欵識法帖以爲商器非○麟鳯銘載東漢文紀】

周遲父鐘銘

遲父作姬齊姜龢林夾鐘用昭乃穆穆不顯龍光乃用蘄丏多福侯父洎齊萬年眉壽子子孫孫亡疆寶【是鐘遲父爲齊姬姜作遲父必王臣也以天子之休命娶齊侯之女欲作陰呂之鐘以宜其室家一以昭天子之寵光一以祝齊侯之壽考而傳於子孫者也】

周聘鐘銘

宮今宰僕錫聘鐘十有二聘敢拜稽首【編鐘十六聘所錫十二其爲分方應律者也】

周寶和鐘銘

走作朕皇祖文考寶龢鐘走其萬年子子孫孫永寶用享【寶和三鐘銘文皆同曰走自卑之辭如司馬遷牛馬走是也書傳稱文者不一博古以皇祖文考當在成康之後然曹楚晉魏王侯亦多稱文也】

磬銘【六十三字考古】

���普�������������

������������十�����

����������【缺】

��王��������

雕戈銘【李伯時得雕戈虫鳥書黃金文銘六字蓋三代鈿金篆也】

主用父作雕戈【張懷瓘書錄】

皇霸文紀卷四

欽定四庫全書

皇霸文紀卷五

明梅鼎祚編

魯

桓公【名允惠公子在位十八年】

卜生成季兆【左傳成季之將生也桓公使卜楚丘之父卜之曰男也其名曰友云云季氏亡則魯不昌文筮之遇大有之幹及生有文在其手曰友遂以名之有功於魯爲上卿至於丈子武子世增其業至季孫意如遂昭公哀公欲因越伐魯以去三桓孫於邾而三桓之子孫亦微矣】

其名曰友在公之右間於兩社爲公室輔【友右並葉輔社葉魯爲輔轉注杜注殊略楊用修古文韻語止載後二句】

筮辭

同復於父敬如君所【大有乾下離上干爲君父離變爲乾同復於父故敬與君同】宣公【姬姓名倭又作委史記作俀一名接文公庶子襄仲殺世子惡及視而立之在位十八年】命季孫行父書【行父魯宗卿諡文子桓公子季友之後】

【莒紀公生大子僕又生季佗愛季佗而黜僕且多行無禮於國僕因國人弒紀公以其寶玉來奔宣公使僕人以書命季文子予之邑裏革遇之而更其書公執之對曰毀則者爲賊掩賊者爲臧竊寶者爲軌用軌之財者爲姦使君爲臧姦者不可不去也臣違君命者亦不可不殺也公曰寡人實貪非子之罪也乃捨之】

夫莒大子不憚以吾故殺其君而以寶來其愛我甚矣爲我予之邑今日必授無逆命矣

裏革更書【革魯大史】

夫莒大子殺其君而竊寶來不識窮固又求自邇爲我流之於夷今日必通無逆命矣【國語○左傳云公命與之邑曰今日必授季文子使司防出諸竟曰今日必達公問其故季文子使大史克對曰先大夫臧文仲教行父事君之禮行父奉以周旋弗敢失隊曰見有禮於其君者事之如孝子之養父母也見無禮於其君者誅之若鷹鸇之逐鳥雀也先君周公制周禮曰則以觀徳徳以處事事以度功功以食民作誓命曰毀則爲賊掩賊爲藏竊賄爲盜盜器爲姦主藏之名賴姦之用爲大凶徳有常無赦在九刑不忘行父還觀莒僕莫可則也孝敬忠信爲吉徳盜賊藏姦爲凶徳夫莒僕則其孝敬則弒君父矣則其忠信則竊寶玉矣其人則盜賊也其器則姦兆也保而利之則主藏也以訓則昏民無則焉不度於善而皆在於凶徳是以去之昔髙陽氏有才子八人蒼舒隤敳檮戭火臨厖降庭堅仲容叔達齊聖廣淵明允篤誠天下之民謂之八愷髙辛氏有才子八人伯奮仲堪叔獻季仲伯虎仲熊叔豹季貍忠肅共懿宣慈惠和天下之民謂之八元此十六族也世濟其美不隕其名以至於堯堯不能舉舜臣堯舉八愷使主后土以揆百事莫不時序地平天成舉八元使布五教於四方父義母慈兄友弟共子孝內平外成昔帝鴻氏有不才子掩義隱賊好行凶徳醜類惡物頑嚚不友是與比周天下之民謂之渾惇少皥氏有不才子毀信廢忠崇飾惡言靖譖庸回服防搜慝以誣盛徳天下之民謂之窮奇顓頊氏有不才子不可敎訓不知話言告之則頑捨之則嚚傲狠明徳以亂天常天下之民謂之檮杌此三族也世濟其凶增其惡名以至於堯堯不能去縉雲氏有不才子貪於飲食冒於貨賄侵欲崇侈不可盈厭聚斂積實不知紀極不分孤寡不卹窮匱天下之民以比三凶謂之饕餐舜臣堯賔於四門流四凶族渾惇窮奇檮杌饕餐投諸四裔以禦螭魅是以堯崩而天下如一同心戴舜以爲天子以其舉十六相去四凶也故虞書數舜之功曰愼徽五典五典克從無違教也曰納於百揆百揆時敍無廢事也曰賔於四門四門穆穆無凶人也舜有大功二十而爲天子今行父𨿽未獲一吉人去一凶矣於舜之功二十之一也庶幾免於戾乎○按傳不云書因附於後後並仿此】

定公【名宋襄公子在位十五年】

孔子爲魯司防命【韓詩外傳受命者必以其祖命之孔子爲魯司防命之曰○困學紀聞云古重世族故命必以祖】

宋公之子弗父何孫魯孔丘命爾爲司防【孔子之先宋人宋襄公生弗父何至正考父五世親盡別族爲孔氏又四世至防叔畏華氏之偪奔魯則孔子之曽祖也】

哀公【名蔣定公子在位二十七年而孫於越】

與齊人書

【哀公防吳師伐齊戰艾陵齊師大敗獲國書等以獻於公將戰吳子呼叔孫曰而事何也對曰從司馬王賜之甲劍鈹曰奉爾君事敬無廢命叔孫未能對衛賜進曰州仇奉甲從君而拜公使大史固歸國子之元寘之新篋褽之以纁加組帶焉寘書於其上】

天若不識不衷何以使下國【春秋左傳】

孔子誄【哀公十八年四月己丑孔子卒公誄之子貢曰君其不沒於魯乎生不能用死而誄之非禮也稱餘一人非名也○文心雕龍曰尼父卒哀公作誄觀其憗遺之切鳴呼之嘆𨿽非叡作古式存焉至栁妻之誄惠子則辭哀而韻長矣】

昊天不弔不憗遺一老俾屏餘一人以在位防防余在疚嗚呼哀哉尼父無自律【老葉朗口切父葉扶缶切○左傳昊天史記漢書作旻天○注憗彊也一作且也律法也言喪尼父無自以爲法○羅泌路史發揮云不弔昊天節南山也不憗遺一老俾守我王十月之交也嬛嬛在疚閔予小子也而乃以爲讄孔子之辭哀公顧亦集詩言而讄之乎故曰稱予一人非名也變仲言父非字諡也】

天不遺耆老莫相予位焉鳴呼哀哉尼父【檀弓】

臧孫辰【文仲魯大夫】

遺魯書

【文仲爲魯使齊齊拘之而興兵欲襲魯文仲陰使人遺公書恐得其書乃謬其辭公及大夫莫能知之人有言臧孫母者世家子也召而問焉泣下襟曰斂小器投諸臺者言取郭外萌內之於城中也食獵犬組羊裘者言趣饗戰鬭之士而繕甲兵也琴之合甚思之者言思妻也臧我羊羊有母是吿妻善養母也食我以同魚同者其文錯錯者所以治鋸鋸者所以治木也是有木治保於獄矣冠纓不足帶有餘者頭亂不得梳饑不得食也故知吾子拘而有木治矣於是以臧孫母之言軍於竟上齊乃還文仲而不伐魯○劉勰文心雕龍云文仲謬書於羊裘】

斂小器投諸臺食獵犬組羊裘琴之合甚思之臧我羊羊有母食我以同魚冠纓不足帶有餘【劉向列女傳○王弇州世貞赤牘淸裁云按齊系臧文仲事不見正史辭亦類鐃歌非尺牘語】

季孫宿【武子文子行父之子】

予襄公璽書【襄公名午成公子】

【襄公二十八年以宋盟故朝楚明年公還及方城季武子取卞使公冶問璽書追而與之公冶致使而退及捨而後聞取卞公曰欲之而言叛祗見疏也公欲無入榮成伯賦式防乃歸公冶致其邑於季氏而終不入焉曰欺其君何必使余季孫見之則言季氏如他日不見則終不言季氏○國語注云古者大夫之印亦稱璽璽書璽封書也】

聞守卞者將叛臣帥徒以討之旣得之矣敢吿【左傳】

同前【國語】

【襄公在楚季武子取卞使季冶逆追而予之璽書以吿公未言榮成子曰卞有辠而子徵之子之也又何謁焉子冶歸致祿而不出曰使予欺君謂予能也】

卞人將叛臣討之旣得之矣

告叔孫豹殯書【穆子桓公子叔牙之後】

【初作中軍三分公室而各有其一及昭公時季孫謀去中軍竪牛曰夫子固欲去之謂叔孫穆子豹也及其捨之四分公室季氏擇二二子各一皆盡徵之而貢於公以書使杜泄告於殯杜泄曰夫子惟不欲毀也故盟諸僖閎詛諸五父之衢受其書而投之帥士而哭之○杜泄叔孫氏宰】

子固欲毀中軍旣毀之矣故告【左傳】

臧昭伯【爲之子】

齊盟載書【左傳魯昭公伐季氏不克孫於齊景公唁於野井而告之曰自莒疆以西請致千社以待君命寡人將帥敝賦以從執事惟命是聽君之憂寡人之憂也臧昭伯率從者爲盟】

戮力壹心好惡同之信罪之有無繾綣從公無通外內季孫斯【桓子】

鋟版文【公羊傳陽虎者季氏之宰也季氏專魯國虎專季氏拘季孫孟氏與叔孫氏疊而食之餓而以爪鋟饋器之版至時出季氏於蒲圃弒不成虎奔齊】

某月某日將殺我於蒲力能救我則於是

孔子

延陵季子碑【世相傳爲孔子書名十字碑】

嗚呼有吳延陵君子之墓【吾子行學古編以爲古法帖止云嗚呼有吳君子而已篆法惇古今碑妄增延陵之墓四字延陵墓三字是漢人方篆不與前六字合又音君子字作季子顯見其謬蓋漢器郡字半片正此君字也歐陽公以史記孔子世家考其嵗月蹤迹南不逾楚未嘗至吳復引張從申疑記舊石堙滅宗命殷仲容模榻以傳是開元以前已有本矣困學紀聞云張燕公謝碑額表孔篆吳札之墳秦存展季之壠言孔子篆者始見於此趙明誠以爲自唐以來相傳爲孔子書大歷中蕭定再模刻季子之賢孔子之銘不應略不見稱於前世至唐始傳也又碑銘始於東漢孔子時所未有而其字畫故爲奇怪非孔子書無疑丹鉛續論又謂陶潛作季札贊夫子戾止爰詔作銘此可證據郎瑛七修類槁有辯亦不能決也鼎謂非孔子書者爲確○君字作�形與義與季不合】

祕書【王充論衡云孔子將死遺書後始皇至魯觀孔子宅至沙丘而亡此虛也始皇不至魯】

不知何一男子自稱秦始皇上我堂踞我牀顚倒衣裳至沙丘而亡【異苑云秦世有謡秦始皇奄僵開吾戶據吾牀飲吾酒唾吾漿飡吾飲以爲糧張吾弓射東墻前至沙丘當防亡始皇旣坑儒焚典乃發孔墓欲取諸經傳壙旣啟於是悉如謡者之言又言謡文刋在冢壁政甚惡之及達沙丘而修別路見一羣小兒輦沙爲阜間雲沙丘從此得病】

素書【鐘離意別傳云鐘離意爲魯相出私錢付戶曹孔防修孔子車身入廟拭幾席劍履男子張伯除堂下艸得璧七枚懷其一以六枚白意孔子教授堂下牀頭懸一甕召防問防曰夫子甕也背有丹書意發視之中有素書曰】

後世修吾書董仲舒防吾車拭吾履發吾笥鐘離意璧有七張伯懷其一【亂我書董仲舒或以爲煩亂或以爲亂者理也其後仲舒論思春秋造著傳記皆虛也】

魯端門血書【春秋說題辭孔子謂子夏獲麟之月天當有血書魯端門子夏往視之血書蜚爲赤鳥化爲帛鳥消書出化爲圗中有制作之狀】

趣作法聖人沒姬周亡慧東出秦正起胡破術書記散孔不絕

麟書【伏侯古今注孔子生之夜有二蒼龍自天而下有二神女擎香霧於空中以沐徴在先是有五老列於庭則五星之精有麟吐玉書於闕里人家云徴在知其爲異乃以繡紱繋麟角而去至敬王末魯定公二十四年魯人鉏商田於大澤得麟以示夫子知命之終乃抱麟解紱而涕泗焉】

水精之子繼商周而素王出故蒼龍繞室五星降庭麟圗文【沈約宋書符瑞志孔子到楚西北範氏街見芻兒摘麟傷其左足束薪而覆之孔子曰兒來汝姓爲赤誦名子喬字受紀兒發薪下麟示孔子麟吐三卷圗每卷二十四字其言赤劉當起】

周亡赤气起大燿興丘制命帝卯金

孔胸文【春秋演孔圗】

制作定世符運

虹玉刻文【符瑞志孔子作春秋制孝經旣成齋戒向北辰而拜告備於天乃有赤虹自上下化爲黃玉者三尺上有刻文孔子跪受讀之曰】

寶文出劉季握金刀在軫北字禾子天下服

爵玉刻【演孔圗孔論經有鳥化爲書奉以告天赤爵集之化爲黃玉刻曰】

孔提命仰應法是爲赤制

柳下惠妻【展禽魯大夫食邑栁下】

夫諡惠誄【列女傳栁下惠死門人將誄之妻曰將誄夫子之徳耶則二三子不如妾知之也乃誄曰】

夫子之不伐兮夫子之不竭兮夫子之信誠而與人無害兮柔屈從俗不彊察兮蒙恥救民徳彌大兮𨿽遇三黜終不獘兮豈弟君子永能厲兮嗟呼惜哉乃下世兮庶幾遐年今遂逝兮嗚呼哀哉防神泄兮夫子之諡宜爲惠兮【伐葉扶廢切竭葉去例反害葉假憩反察葉子例反大葉徒帝反泄葉私吏反】

魯人鷖

孔子誦【呂氏春秋曰孔子始用於魯魯人鷖誦之及三月政成化旣行又作誦亦見家語孔叢子】

麛裘而鞸投之無戾鞸之麛裘投之無郵【鞸葉毗臂反孔叢子作芾下同○麛鹿子也其皮以爲裘加裼衣以朝天子也芾小貌投棄也戾郵皆罪也○徐幹中論引謡云表鞸羔裘求之無尢黒裘素鞸求之無戾】

又誦

衮衣章甫實獲我所章甫衮衣惠我無私

朱儒頌【左傳襄公四年邾人莒人伐鄫臧紇救鄫敗於狐駘國人誦之曰】

臧之狐裘敗我於狐駘我君小子朱儒是使朱儒朱儒使我敗於邾【裘葉渠之切駘葉盈之切○狐裘大夫之服襄公防弱故曰小子臧紇短小故曰朱儒】

魯郊丹雞祝【說文】

以斯翰音赤羽去魯侯之咎【咎音以與羽相葉】

齊

呂望【本姓姜字牙東海上人其先封於呂從其封姓武王時平商封齊營丘】

釣璜文【竹書紀年云文王畋至於磻溪之水呂尙釣於涯王下趨拜曰望公七年乃今見光景於斯矣尙立變名答曰望釣得玉璜其文要曰】

姬受命昌來提撰爾洛鈐報在齊【尙出遊見赤人自雒出授尙書曰命曰呂佐昌者子○尙書中尙釣於渭濵魚腹玉璜刻云昌受命呂佐之一云呂佐旌○說苑尙公釣得鯉刳魚腹得書云呂望封於齊】

東伐誓文【史記武王卽位九年欲修文王業東伐紂以觀諸侯集否師行師尙父左杖黃鉞右把白旄以誓遂至盟津諸侯不期而防者八百武王曰未可還師作太誓】

蒼兕蒼兕總爾眾庶與爾舟楫後至者斬【楊愼云尙書泰誓無此文蓋張霸僞作之泰誓也○蒼兕馬融云主舟楫官名王充雲水獸九頭誓眾令急齊故言蒼兕以懼之索隱云或作蒼雉】

周太師望防彞銘【九字○博古云簋也而謂之防彞蓋防訓煮熟食簋盛黍稷惟熟可食防音商】

太師小子師望作防彞【博古又有周師望惇與此全同】

太公缶銘【十二字博古圖】

太公作釁寶缶子孫永寶用享

桓公【呂姓名小白僖公子其先太公呂尙封於齊本姓姜氏】

遺魯書【魯莊公時】

【齊襄公滛暴諸弟懼禍及子糾奔魯小白奔莒及襄公見弒小白自莒入是爲桓公魯亦送子糾戰於幹時魯兵敗走齊魯書魯人遂殺子糾於笙瀆召忽自殺管仲請囚桓公以爲大夫任政】

子糾兄弟弗忍誅請魯自殺之召忽管仲讎也請得而甘心醢之不然將圍魯【史記○左傳鮑叔帥師來言曰子糾親也請君討之管召讎也請受而甘心焉國語及管子諸並有載亦不云書】

葵丘盟辭【孟子五霸桓公爲盛葵丘之防諸侯束牲載書而不歃血】

初命曰誅不孝無易樹子無以妾爲妻再命曰尊賢育才以彰有徳三命曰敬老慈幼無忘賔旅四命曰士無世官官事無攝取士必得無專殺大夫五命曰無曲防無遏糴無有封而不告曰凡我同盟之人旣盟之後言歸於好【谷梁傳葵丘之盟陳牲而不殺匵書加於牲上壹明天子之禁曰毋雍泉毋訖糴毋易樹子毋以妾爲妻毋使婦人與國事】

齊侯鏄鐘銘

惟王五月辰在戊寅師於淄陲公曰汝及予經乃先祖余旣敷乃心汝小心畏忌汝不墜夙夜宦執而政事余厭乃心余命汝政於朕三軍肅成朕師旟之政徳諌罰朕庶民左右毋諱及不敢弗憼戒防防乃死事穆和三軍徒同雩乃行師愼中乃罰公曰及汝敬共辭命汝應鬲公家汝恐恪朕行師汝肇敏於戎攻余錫汝釐都爵其縣三百餘命汝治辭釐造國徒三千爲汝敵寮乃敢用拜稽首弗敢不對揚朕辟皇君之錫休命公曰及汝康能乃有事率乃敵寮余用登純厚乃命汝及母曰予小子汝敷余於艱防防防不易左右餘一人余命汝緘差饗爲大事繼命於外內之事中敷刑汝以敷戒公家應防余於防汝以防余朕身余錫汝車馬戎兵釐僕二百有五十家汝以戒戎作及用彧敢再拜稽首應受君公之錫光余弗敢廢乃命及典其先舊及其髙祖虩成唐又敢在帝所敷受天命刻伐履司敗乃靈師凡少臣惟輔咸有九州處禹之都不顯穆公之孫其配公之而公之女雩生叔及是辟於齊侯之所是龔齋靈力若虎謹恪其政事有共於公所谷擇吉金鈇鎬防鋁用作鑄其寶鏄用享於其皇祖皇妣皇母皇考用祈眉壽令命難老不顯皇祖其作福元孫其萬福純魯龢協而有事俾若鐘鼓外內開辟都都兪兪造而朋防毋或承類汝考壽萬年永保其身俾百斯男而執斯字肅義政齊侯左右毋央毋已至於業曰武靈成子子孫孫永保用享【銘文曰師於淄陲者周封太公於爽鳩之墟營丘之地今臨淄是也曰咸有九州之封域處禹之都者疑爲僭妄之詞然臨淄東萊北海髙密膠東太山樂安濟南平原齊地蓋有九州也齊四嶽之後四嶽佐禹有功封於申呂故言處禹之都其曰不顯穆公之孫其配公之而公之女者卽受錫者之世系及其母族也故下文曰雩生叔及是辟於齊侯之所此蓋齊之中世命其勲庸巨臣之文也其錫命有三一曰錫汝釐都其縣三百國徒三千二曰錫汝車馬戎都釐僕二百有五十家三曰錫汝吉金鈌鎬錯鏐鎏鑢乃用作鑄其寶鐘其曰彧敢載拜稽首彧蓋受錫者之名也其曰徳諌罰朕庶民左右無諱蓋其所命者𨿽名師旟之政而以徳諫其君而以威罰其臣民無有所諱蓋兼司馬司冦之官也故下文曰愼中乃罰曰中敷刑玆所謂繼命於外內之事者也○按此文自惟王正月至敢不對揚朕辟皇君之錫休命爲初命之辭自公曰及汝康能乃有事至末爲再命之辭】

齊侯鐘銘

惟王五月辰在戊寅師於淄陲公曰汝及余經乃先祖余旣敷乃心汝畏忌汝不墜夙夜宦執而政事余厭乃心余命汝政於朕三軍肅成朕師旟之政徳諌罰朕庶民左右毋諱及不敢弗憼戒防防乃死事穆和三錫休命公曰及汝康能乃有事率乃敵寮余用登純厚乃命汝及母曰余小子汝敷余於艱防防防不易左右餘一人余命汝緘差正饗繼命於外內之事中敷刑汝以敷戒公家應防余於命刻伐履司敗乃靈師伿少臣惟輔咸有九州處禹之都不顯穆公之孫其配公之而公之女雩生叔及是辟於齊侯之所是龔齊靈力若虎謹恪其政事有共於桓武靈公之所桓武靈公錫乃吉金鈇鎬鏐防鋁乃用作鑄其寶鐘用享於其皇祖皇妣皇母皇考用祈眉壽令命難老不顯皇祖其作福元孫其萬福純魯龢協而九事畏若鐘鼔外內停詞都都兪兪造而朋防毋或承類【齊侯鐘四器分列鏄鐘之銘文至罔或承類而止其間亦詳略不同】

管夷吾【字敬仲】

版法【房齡注云選擇政要載之於版以爲常法】

凡將立事正彼天植風雨無違遠近髙下各得其所三經旣飭君乃有國喜無以賞怒無以殺喜以賞怒以殺怨乃起令乃廢驟令不行民心有外外之有徒禍乃始牙眾之所忿置不能圗舉所美必觀其所終廢所惡必計其所窮慶勉惇敬以顯之富祿有功以勸之爵貴有名以休之兼愛無遺是謂君心必先順教萬民鄕風旦暮利之眾乃勝任取人以已成事以質審用財愼施報察稱量故用財不可以嗇用力不可以苦用財嗇則費用力苦則勞民不足令乃辱民苦殃令不行施報不得禍乃始昌禍昌不寤民乃自圗正法直度罪殺不赦殺僇必信民畏而懼武威旣明令不再行頓卒怠倦以辱之罰罪宥過以懲之殺僇犯禁以振之植固不動奇邪乃恐奇革邪化令往民移法天合徳象地無親參於日月佐於四時恱在施有眾在廢私召遠在修近閉禍在除怨修長在乎任賢髙安在乎同利【趙少宰用賢云悅在施有眾在廢私當作悅眾在愛施有眾在廢私有字屬下句爲是上句有脫字】

版法解

版法者法天地之位象四時之行以治天下四時之行有寒有暑聖人法之故有文有武天地之位有前有後有左有右聖人法之以建經紀春生於左秋殺於右夏長於前冬藏於後生長之事文也收藏之事武也是故文事在左武事在右聖人法之以行法令以治事理凡法事者操持不可以不正操持不正則聽治不公聽治不公則治不盡理事不盡應治不盡理則疏遠防賤者無所告事不盡應則功利不盡舉功利不盡舉則國貧疎逺防賤者無所告則下饒故曰凡將立事正彼天植天植者心也天植正則不私近親不孽疎遠不私近親不孽疎遠則無遺利無隱治無遺利無隱治則事無不舉物無遺者欲見天心明以風雨故曰風雨無違遠近髙下各得其所萬物尊天而貴風雨所以尊天者爲其莫不受命焉也所以貴風雨者爲其莫不待風而動待雨而濡也若使萬物釋天而更有所受命釋風而更有所仰動釋雨而更有所仰濡則無爲尊天而貴風雨矣今人君之所尊安者爲其威立而令行也其所以能立威行令者爲其威利之操莫不在君也若使威利之操不專在君而有所分散則君日益輕而威利日衰侵暴之道也故曰三經旣飭君乃有國

乘夏方長審治刑賞必明經紀陳義設法斷事以理虛气平心乃去怒喜若倍法棄令而行怒喜禍亂乃生上位乃殆故曰喜無以賞怒無以殺喜以賞怒以殺怨乃起令乃廢驟令而不行民心乃外外之有徒禍乃始牙眾之所忿置不能圗

冬旣閉藏百事盡止往事畢登來事未起方冬無事愼觀終始審察事理事有先易而後難者有始不足見而終不可及者此常利之所以不舉事之所以困者也事之先易者人輕行之人輕行之則必困難成之事始不足見者人輕棄之人輕棄之則必失不可及之功夫數困難成之事而時失不可及之功衰耗之道也是故明君審察事理愼觀終始爲必知其所成成必知其所用用必知其所利害爲而不知所成成而不知所用用而不知所利害謂之妄舉妄舉者其事不成其功不立故曰舉所美必觀其所終廢所惡必計其所窮

凡人君者欲民之有禮義也夫民無禮義則上下亂而貴賤爭故曰慶勉惇敬以顯之富祿有功以勸之爵貴有名以休之

凡人君者欲眾之親上鄕意也欲其從事之勝任也而眾者不愛則不親不親則不明不教順則不鄕意是故明君兼愛以親之明教順以道之便其勢利其備愛其力而勿奪其時以利之如此則眾親上鄕意從事勝任矣故曰兼愛無遺是謂君心必先順教萬民鄕風旦暮利之眾乃勝任

治之本二一曰人二曰事人欲必用事欲必工人有逆順事有稱量人心逆則人不用事失稱量則事不工事不工則傷人不用則怨故曰取人以已成事以質成事以質者用稱量也取人以已者度恕而行也度恕者度之於已也已之所不安勿施於人故曰審用財愼施報察稱量故用財不可以嗇用力不可以苦用財嗇則費用力苦則勞矣奚以知其然也用力苦則事不工事不工而數復之故曰勞矣用財嗇則不當人心不當人心則怨起用財而生怨故曰費怨起而不復反眾勞而不得息則必有崩阤堵壞之心故曰民不足令乃辱民苦殃令不行施報不得禍乃始昌禍昌而不悟民乃自圗凡國無法則眾不知所爲無度則事無機有法不正有度不直則治辟治辟則國亂故曰正法直度罪殺不赦殺僇必信民畏而懼武威旣明令不再行

凡民者莫不惡罰而畏罪是以人君嚴教以示之明刑罰以致之故曰頓卒怠倦以辱之罰罪有過以懲之殺僇犯禁以振之

治國有三器亂國有六攻明君能勝六攻而立三器則國治不肖之君不能勝六攻而立三器故國不治三器者何也曰號令也斧鉞也祿賞也六攻者何也親也貴也貨也色也巧佞也玩好也三器之用何也曰非號令無以使下非斧鉞無以畏眾非祿賞無以勸民六攻之敗何也曰𨿽不聽而可以得存𨿽犯禁而可以得免𨿽無功而可以得富夫國有不聽而可以得存者則號令不足以使下有犯禁而可以得免者則斧鉞不足以畏眾有無功而可以得富者則祿賞不足以勸民號令不足以使下斧鉞不足以畏眾祿賞不足以勸民則人君無以自守也然則明君柰何明君不爲六者變更號令不爲六者疑錯斧鉞不爲六者益損祿賞故曰植固而不動奇邪乃恐奇革邪化令往民移凡人君者覆載萬民而兼有之燭臨萬族而事使之是故以天地日月四時爲主爲質以治天下天覆而無外也其徳無所不在地載而無棄也安固而不動故莫不生殖聖人法之以覆載萬民故莫不得其職姓得其職姓則莫不爲用故曰法天合徳象地無親日月之明無私故莫不得光聖人法之以燭萬民故能審察則無遺善無隱姦無遺善無隱姦則刑賞信必刑賞信必則善勸而姦止故曰參於日月四時之行信必而著明聖人法之以事萬民故不失時功故曰佐於四時

凡眾者愛之則親利之則至是故明君設利以致之明愛以親之徒利而不愛則眾至而不親徒愛而不利則眾親而不至愛施俱行則說君臣說朋友說兄弟說父子愛施所設四固不能守故曰說在愛施

凡君所以有眾者愛施之徳也愛有所移利有所並則不能盡有故曰有眾在廢私

愛施之徳𨿽行而無私內行不修則不能朝遠方之君是故正君臣上下之義飾父子兄弟夫妻之義飾男女之別別疏數之差使君徳臣忠父慈子孝兄愛弟敬禮義章明如此則近者親之遠者歸之故曰召遠在修近閉禍在除怨非有怨乃除之所事之地常無怨也凡禍亂之所生生於怨咎怨咎所生生於非理是以明君之事眾也必經使之必道施報必當出言必得刑罰必理如此則眾無郁怨之心無憾恨之意如此則禍亂不生上位不殆故曰閉禍在除怨也

凡人君所以尊安者賢佐也佐賢則君尊國安民治無佐則君卑國危民亂故曰修長存乎任賢

凡人者莫不欲利而惡害是故與天下同利者天下持之擅天下之利者天下謀之天下所謀𨿽立必隳天下所持𨿽髙不危故曰安髙在乎同利凡所謂能以所不利利人者舜是也舜耕歷山陶河濵漁雷澤不取其利以教百姓百姓舉利之此所謂能以所不利利人者也所謂能以所不有予人者武王是也武王伐紂士卒往者人有書社入殷之日決鉅橋之粟散鹿臺之錢殷民大說此所謂能以所不有予人者也

桓公謂管子曰今子教寡人法天合徳合徳長久合徳而兼覆之則萬物受命象地無親無親安固無親而兼載之則諸生皆殖參於日月無私葆光無私而兼照之則美惡不隱然則君子之爲身無好無惡然已乎管子對曰不然夫學者所以自化所以自撫故君子惡稱人之惡惡不忠而怨妬惡不公議而名當稱惡不位下而位上惡不親外而內放此五者君子之所恐行而小人之所以亡況人君乎

九防諸侯令

一防諸侯令曰非帝之命毋有一日之師役再防諸侯令曰養孤老食常疾收孤寡三防諸侯令曰田租百取五市賦百取二關賦百取一毋乏耕織之器四防諸侯令曰修道路偕度量一稱數藪澤以時禁發之五防諸侯令曰修春秋冬夏之常祭食天壤山川之故祀必以時六防諸侯令曰以爾壤生物共官請四輔將以禮上帝七防諸侯令曰官處四體而無禮者流之焉莠命八防諸侯令曰立四義而毋議者尙之於官聽於三公九防諸侯令曰以爾封內之財物國之所有爲幣弟子職【八章○困學紀聞曰弟子職漢志附於孝經朱子謂疑是作內政時士之子常爲士因作此以教之又曰大戴記之夏小正管子之弟子職孔叢子之小爾雅古書之存者三子之力也】

先生施教弟子是則溫恭自虛所受是極見善從之聞義則服溫柔孝弟毋驕恃力志毋虛邪行必正直遊居有常必就有徳顏色整齊中心必式夙興夜寐衣帶必飭朝益莫習小心翼翼一此不懈是謂學則

右學則

少者之事夜寐蚤作旣拚盥潄執事有恪攝衣共盥先生乃作沃盥徹盥泛正席先生乃坐出入恭敬如見賔客危坐鄕師顏色毋怍【席葉祥籥切客葉恪】

右蚤作

受業之紀必由長始一周則然其餘則否始誦必作其次則已凡言與行思中以爲紀古之將興者必由此始後至就席狹至則起若有賔客弟子駿作對客無讓應畢遂行趨進受命所求𨿽不得必以反命反坐復業若有所疑捧手問之師出皆起【否葉鄙客葉恪讓葉平聲行葉杭】

右受業對客

至於食時先生將食弟子饌饋攝袵盥漱跪坐而饋置醬錯食陳膳毋悖凡置彼食鳥獸魚鼈必先菜羮羮胾中別胾在醬前其設要方飯是爲卒左酒右醬告具而退捧手而立三飯二斗左執虛豆右執挾匕周旋而貳惟嗛之視同嗛以齒周而有始柄尺不跪是謂貳紀先生已食弟子乃徹趨走進潄拚前斂祭

右饌饋

先生有命弟子乃食以齒相要坐必盡席飯必捧擥羮不以手亦有據膝無有隱肘旣食乃飽循咡覆手振袵掃席已食者作摳衣而降旋而鄕席各徹其餽如於賔客旣徹並器乃還而立【席音若】

右乃食

凡拚之道實水於盤攘臂袂及肘堂上則播灑室中握手執箕膺揲厥中有帚入戶而立其儀不忒執帚下箕倚於戶側凡拚之紀必由奧始俯仰磬折拚毋有徹拚前而退聚於戶內坐板排之以葉適已實帚於箕先生若作乃興而辭坐執而立遂出棄之旣拚反立是恊是稽

右灑掃

暮食復禮昏將舉火執燭隅坐錯總之法橫於坐所櫛之遠近乃承厥火居句如矩蒸間容蒸然者處下捧椀以爲緒右手執燭左手正櫛有墮代燭交坐毋倍尊者乃取厥櫛遂出是去【所葉梳果反下葉戶者葉渚去上聲譚苑云此弟子執燭之禮也古者無燭臺以人執燭檀弓曽子疾革童子執燭是也蒸薪也椀楚辭所謂懸火今之提燈櫛舊本作卽葉音燼櫛卽皆假借字正作從火從収與眘同音音燼朕媵送字皆以說文�字解云�聲】

右執燭

先生將息弟子皆起敬奉枕席問何所趾俶袵則請有常則否先生旣息各就其友相切相磕各長其儀周而復始謂弟子之紀

右退習【或分有常則否以上爲請袵下爲退習今從管子合爲一章】

懿氏【史記田齊世家作懿仲】

卜妻陳敬仲繇【左傳陳宣公殺太子禦冦厲公子完字敬仲奔齊桓公使爲工正初陳大夫懿氏卜妻敬仲其妻卜之曰吉卒以女妻敬仲生穉孟以田爲氏】

鳯凰於飛和鳴鏘鏘有嬀之後將育於姜五世其昌並於正卿八世之後莫之與京【卿葉墟羊切京葉居良切○嬀陳姓姜齊姓並於正卿卽桓子大於齊莫之與京謂成子得政至後田和簒齊爲諸侯傳孫爲齊威王】

晏嬰【字仲諡平萊之維夷人歷事靈公莊公景公爲齊相】

內楹示子書

【晏子病將死斷楹內書焉謂其妻曰楹也語子壯而視之及壯發書書之言曰】

布帛不可窮窮不可飾牛馬不可窮窮不可服士不可窮窮不可任國不可窮窮不可竊也【晏子春秋】

同前【說苑】

布帛不窮窮不可飾牛馬不窮窮不可服士不可窮窮不可任窮乎窮乎窮也

齊人

納景公譖晏子書

【晏子相景公其論人也見賢而進之不同君所欲見不善則廢之不辟君所愛行巳而無私直言而無諱有納書者云云公以爲然晏子入朝公色不悅故晏子歸備載使人辭曰嬰故老悖無能無敢服壯者事辭而不爲臣退而窮處東畊海濵公自治國權輕諸侯身弱髙國公恐復召晏子】

廢置不周於君前謂之專出言不諱於君前謂之易專易之行存則君臣之道廢矣吾不知晏子之爲忠臣也【晏子春秋】

齊豆銘【三十字考古】

姬宗母作太公郭公�公魯中�伯孝公胡公豆用蘄眉壽永命多福永寶用【蔡博士云按齊世家言太公之卒百有餘年子丁公呂伋始立如公以下三世至孝公始見於史自呂伋十四世矣】

紀【附】

紀國金壺丹書【晏子春秋齊滅紀景公遊於紀得金壺發視之中有丹書公曰善哉食魚無反惡其鱢也勿乘駑馬惡其取道不逺也晏子曰不然食魚無反毋盡民力乎勿乘駑馬無置不肖於側乎公曰紀有書何以亡也晏子曰嬰聞之君子有道懸之閭紀有此言注之壺不亡何待乎】

食魚無反勿乘駑馬

皇霸文紀卷五

欽定四庫全書

皇霸文紀卷六

明梅鼎祚編

晉

獻公【名詭諸曲沃武公子其先周成王封同母弟叔虞於唐攺號晉至文侯弟成師封於曲沃傳及孫稱伐晉有其地是爲武公】

伐驪繇【國語晉獻公卜伐驪戎史蘇卜之曰勝而不吉遇兆曰】

挾以銜骨齒牙爲猾戎夏交猝【齒牙爲猾以象防口之爲害也此爲伐戎獲驪姬亂晉之兆】

驪姬繇【晉獻公伐驪戎克之獲驪姬有寵欲以爲夫人卜之不吉筮之吉公曰從筮卜人曰筮短長不如從長且其繇曰云云及驪姬立果作難殺太子申生而逐二公子】

專之渝攘公之羭一薫一蕕十年尙猶有臭【渝葉夷周切羭葉同渝臭葉醜鳩切○渝變也攘除也羭美也言變乃除公之美十年有臭言善易消惡難除也】

伯姬繇【左傳晉獻公筮嫁伯姬於秦過歸妹之暌史蘇占之曰不吉其繇曰】

士刲羊亦無衁也女承筐亦無貺也西鄰責言不可償也歸妹之暌猶無相也震之離亦離之震爲雷爲火爲嬴敗姬車說其輹火焚其旗不利行師敗於宗丘歸妹暌孤防張之弧侄其從姑六年其逋逃歸其國而棄其家明年其死於髙梁之虛【衁音荒丘葉丘於切家葉攻乎切○歸妹上六無應所求不獲故爻辭云女承筐無實士刲羊無血將歸女於西而遇不吉之卦故知有責讓之言○暌乖離之象相助也二卦變而气相通震爲雷離爲火嬴秦姓姬晉姓火動熾而害其母故爲女嫁反害其家害母者震木離火木爲火之母也原注未明○震爲車離爲火上爻在震則無應故車脫輹在離則失位故火焚旗車敗旗焚故不利行師還害母故敗在宗邑○暌上九爻辭云暌孤先張之弧處暌之極失位孤絕故遇冦難而有弓矢之警○震爲木離爲火火從木生離爲震妹於火爲姑謂晉公子圉質於秦穆公以女妻之子圉逃歸晉得立是爲懷公故秦女稱懷嬴秦復以妻公子重耳晉惠公死之明年重耳入殺懷公於髙梁是爲文公皆其應也】惠公【姬姓名夷吾獻公子】

遺裏克書【獻公薨公子夷吾重耳俱在外裏克殺奚齊悼子夷吾使郤芮厚賂秦約曰卽得入請以河西之地與秦又遺裏克書秦穆公發兵送夷吾入而立馬是爲惠公惠公入殺裏克而背秦之賂】

誠得立請遂封子於汾陽之邑【國語】

輿人誦【國語曰晉惠公入而背內外之賂輿人誦之○惠公初求納許秦以河外列城五許裏克以汾陽之田百萬丕鄭負葵之田七十萬及入立皆背之秦伐晉戰於韓原獲晉侯旣而】

【歸之】

佞之見佞果喪其田詐之見詐果喪其賂得國而狃終逢其咎喪田不懲禍亂其興【佞葉稱因切田音與陳同詐葉莊助反○佞謂裏丕詐謂秦見佞見詐俱謂惠公也喪田喪賂謂不得其賂地狃忕也咎謂惠公敗於韓不懲謂丕鄭復欲與秦共納重耳惠公殺之】

恭世子誦【國語晉惠公攺共世子臭達於外國人誦之郭偃曰甚哉善之難也君攺葬共君以爲榮也而惡滋章十四年君之冡嗣其替乎其數告於民矣公子重耳其入乎其魄兆於民矣若入必伯諸侯以見天子其光耿於民矣○共世子申生也獻公時申生爲驪姬譖死葬不如禮故攺葬之惠公烝於獻公夫人賈君故申生臭達於外不欲爲無禮者所葬也】

貞之無報也孰是人斯而有是臭也貞爲不聽信爲不誠國斯無刑媮居幸生不更厥貞大命其傾威兮懷兮各聚爾有以待所歸兮猗兮違兮心之哀兮嵗之二七其靡有防兮若翟公子吾是之依兮鎭撫國家爲王妃兮【報葉敷救切懷葉胡威切哀葉於希切○以正葬之不見聽也信心行之不見誠也惠公偸竊居位徼幸而生國人畏惠公思重耳也靡有防者亦亡謂子圉也翟公子指重耳時出居於翟也言重耳當霸諸侯爲王妃耦】

輿人誦【左傳晉侯宋公齊國歸父崔天秦小子憖次於城濮楚師背酅而舎晉侯患之聽輿人之誦子犯曰戰也戰而勝必得諸侯欒貞子曰漢陽諸姬楚實盡之思小惠而忘大恥不如戰也楚師敗績】

原田每每舎其舊而新是謀【每平聲謀音媒○每毎美貌諭晉軍美盛若原田之艸每毎然可以謀立新功不足念楚成王贈送之舊惠也】

文公【名重耳獻公子】

合諸侯盟【說苑晉文公合諸侯而盟於是君子聞之曰文公其知道乎其不王者猶無佐也】

吾聞國之昏不由聲色必由姦利好樂聲色者淫也貪姦者惑也夫淫惑之國不亡必殘自今以來無以美妾疑妻無以聲樂妨正無以姦情害公無以貨利示下其有之者是謂伐其根素流於華葉若此者有患無憂有防勿弭不如言者盟示之【正一作政】

厲公【名壽曼景公子】

鄢陵繇【左傳晉侯將伐鄭鄭人使吿於楚楚子救鄭六月晉楚遇於鄢陵厲公筮之史曰吉其卦遇復曰】

南國防射其元王中厥目【復陽長之卦陽起於子南行催陰離受其咎離爲諸侯又爲日陽气激南飛矢之象及戰射楚共王中目】

平公【名彪悼公子】

賜鄭公孫段防

【鄭伯如晉公孫段相甚敬而卑禮無違者晉侯嘉焉授之以防】

子丰有勞於晉國余聞而勿忘賜女州田以胙乃舊勲【左傳○子丰段父州田晉邑】

讒鼎銘【左傳晏嬰爲景公請繼室於晉叔向從之宴相與語曰齊其如何晏子曰此季世也齊其將爲陳氏矣叔向曰吾公室亦季世也政在家門民無所依君日不悛以樂慆憂讒鼎之銘曰云云況日不悛其能久乎○案杜注讒鼎名也正義服防云疾讒之鼎也明堂位所云崇鼎一云讒地名禹鑄鼎於甘讒之地故云二者無據故杜但云鼎名而已據後說則此爲夏鼎也卽不然亦非晉鼎矣韓非子齊伐魯索讒鼎困學紀聞云韓子說林曰齊伐魯索讒鼎魯以其鴈往齊人曰鴈也魯人曰眞也齊曰使樂正子春來吾將聽子新序呂氏春秋皆曰岑鼎二字音相近然則讒鼎魯鼎也明堂位魯有崇鼎服注不爲無據○鼎按魯鼎之銘晉人不應引用明堂位崇鼎貫鼎大璜封父天子之器也豈此本周器而以頒魯者耶宣和博古圗說云曰崇曰貫名其國也曰防曰刑著其事也則防乂非崇矣王厚伯謂讒岑聲近亦是臆說今以言出叔向姑附之晉然銘止昧旦二語況日不悛正應君日不悛叔向之言也馮氏詩紀並況日不悛其能久乎作銘怠音以久葉茍起反又以爲晏嬰引言並誤古文韻語止二句】

昧旦丕顯後世猶怠

韓城鼎銘【一百十九字○歐陽修集古錄云原父得鼎韓城遺余以銘太常博士楊南仲能讀古文篆籀爲余以今文寫之而闕其疑者與原父時有不同故並著二家所解以竢博識君子○考古圗作晉姜鼎銘見後劉敞原父釋銘文有晉姜有文侯以爲曲沃宗廟器】

惟王九月乙亥晉姜曰余惟司朕先姑君晉邦余不【闕】安寜巠雝明徳宣【闕】我猷用【闕】所辭辟【闕】

剿防不【闕】

防寵我萬民嘉遺我錫鹵賚千兩防灋文

侯【闕】

徵綏【闕】堅久吉金用作寶尊鼎用康妥懷遠邦君子晉姜用蘄【闕】麋壽作惠【闕】亟萬年無疆用徳畯保其孫子三壽是利

楊南仲釋

佳【惟】王九月乙亥晉姜曰余佳【惟】司【嗣孠同】朕先姑君晉邦余不【�今作敢者籀文省】妄寜巠【經】�【雝】明徳宣祁【疑�省作防】我�用��辝辟【疑卽母字】�久光�防不�【疑防字讀爲墜】【諸】�【覃】【享】【師】�我萬民��我【疑易字】�【鹵或�字省】賚千兩勿灋文矦頵令畢【疑卑字】�【疑字讀爲貫】【通】�徵�【疑緐字】湯�【受】久吉金用�【�】寶�【】鼎用康�【疑西夏字】�【妥讀爲綏】褱�君子晉姜用�【疑字讀爲祈】���【疑釁字讀爲眉】����【爲】亟【極】萬年無彊【疆】用亯【享】用徳防【疑允字】��【其】孫子三�是�【右嘉祐己亥嵗馮掖冇得鼎韓城者摹欵識於石樂安公南仲職典書學命釋其字謹按其銘蓋多古文奇字古文自漢世知者已稀字之傳者賈逵許愼軰多無其說蓋古之事物有不與後世同者故不能盡通其作字之本意也其不傳者今或得於古器無所依據難以臆斷大抵古字多省偏旁而趣簡易故佳司巠�等字皆假借也鄭司農說周禮云古者書儀但爲義又云古者立位同字古文春秋經公卽位爲公卽立者是也○�者進取也從受故疑爲��母從女而象乳子形故疑爲母而�讀爲緐○雝用邕聲邕從巛古文作今此�從水從呂故疑爲雝○魯字古作�卽旅字古文旅作�而�者字用�爲聲蓋古文魯旅者三字通用故疑爲諸○易者篆文象蜥易形故�疑爲易而讀爲錫爲賜皆以聲假借也○鹵從鹵古西字中象鹽形�胃上象胃中谷形故�胃二字○卑者從在甲下今但用左古者尙右故在甲下爲卑故�疑爲卑亦恐借爲俾讀○�音冠象穿寶貨形貫字從之�或卽母字今毛詩有串夷字俗用爲串穿之串而說文不載豈非�字之省也故疑�讀爲貫○通從辶彳之字多通用故俑疑爲通○古詩二字相屬者多爲一字書之若秦鐘銘有小子�四方之字是也鹵古西字故�疑爲西夏字秦鐘銘亦有此字○妥字說文無之蓋古綏字省糸尒其後相承讀如媠故�疑讀爲綏○防音偃石鼓文皆作�古之旌旂悉載於車故疑�卽旂字而從車借讀爲祈近嘗有得�藍田者二銘皆有用�萬�之文故知然也釁今幡爲許刃而虋之虋音門用之爲聲詩鳬鷖在釁又省爲亹易系辭釁又讀如尾釁門尾聲相近又古者字音多與今異徐鉉所謂如�亦音釁亦音門乃亦音仍它皆仿此是也豈釁眉古亦同音歟秦鐘銘亦有釁�字故�疑爲眉○爲者母猴也從爪而象其形故�爲爲○防字字書所無而於文勢宜爲允蓋用甽省聲也它字不可識者猶十一二與其偏旁之異者若司馬���之類皆今所不傳以小篆參求之不能彷佛以今揆之其間或當時書者�器者不必無謬誤矣嘉祐壬寅冬十月太常博士知國子監書學豫章楊南仲識】

晉姜鼎銘【博古圖○一百二十二字】

惟王九月乙亥晉姜曰余惟嗣朕先姑君晉邦余不辱妄寜經雍明徳宣邲我猷用昭所辭辟委揚乃光烈防不墜覃亭以孽我萬民嘉遣我錫虎賁千兩勿廢文侯頵命畏貫通徵綏湯原取乃吉金用作寶尊鼎用康妥懷遠廷君子晉姜用蘄綽綰眉壽作惠爲亟萬年無疆用享用徳畯保其孫子三壽是利【晉姜齊侯宗女姜氏以其妻晉文侯故曰晉姜觀其始言君晉邦取其寡小君之稱以正其名中敍文侯威貫通洪徵綏湯原以顯已之有助末言保其孫子三壽是利與詩人言三壽作朋同意欵識條理有周書誓誥之辭其困學紀聞云安世房中歌克綽永福顏氏注緩也延長之意曰綽綰則祝以優裕也伯碩父鼎銘亦曰綰綽○徐獻忠云蓋晉姜旣歿而後世章其廟徳故作此鼎○博古圖以三壽爲外之三卿非】

晉夷則鏡文【博異記天寶中金陵陳仲躬住洛陽淸化裏宅有井善溺人一日水頓竭見一女子自稱敬元穎飾鉛粉衣緋緑令其淘井得古銅鏡夜復見元穎云某本師曠所鑄十二鏡之第七者其背有二十八字皆科斗書於鼻題曰夷則之鏡】

維晉新公二年七月七日午時於首陽山前白龍潭鑄成此鏡千年萬世【萬一作後一作在】

祖朝

上獻公書

【晉獻公之時東郭民有祖朝者上書獻公獻公召而見之三日與語無復憂者乃以爲師】

艸茅臣東郭民祖朝願請聞國家之計【說苑】

介子推【一云介之推琴操作介子綏劉向列仙傳云介子推姓王名光】

懸宮門書

【獻公殺太子公子重耳夷吾出亡夷吾立爲惠公子懷公立秦使晉弒之而內重耳是爲文公反國賞從亡者介子推不言祿祿亦不及與其母遂偕隱從者憐之乃懸書宮門公出見書曰此介子推也使人召之亡入緜上山中於是環緜上山而封之因號曰介山】

龍欲上天五蛇爲輔龍已升云四蛇各入其宇一蛇獨怨終不見處所【史記○索隠曰五蛇卽五臣狐偃趙衰魏武子司空季子及子推也】同前【說苑亦云懸書宮門呂氏春秋新序琴操並作歌其辭互異說苑又作舟之僑陳辭】

有龍矯矯頃失其所五蛇從之周徧天下龍饑無食一蛇割股龍反其淵安其壤土四蛇入穴皆有處所一蛇無穴號於中野

士燮【範文子士防之子】

防楚盟

【宋華元克合晉楚之成晉士燮防楚公子罷許偃癸亥盟於宋西門之外】

凡晉楚無相加戎好惡同之同卹菑危備救凶患若有害楚則晉伐之在晉楚亦如之交贄往來道路無壅謀其不恊而討不庭有渝此盟明神殛之俾隊其師無克胙國【左傳】

士匃【範宣子文子燮之子】

合諸侯載書

【晉合諸侯伐鄭鄭行成乃同盟於亳範宣子曰不愼必失諸侯乃盟載書曰】

凡我同盟毋薀年毋壅利毋保姦毋畱慝救災患卹禍亂同好惡奬王室或閒玆命司愼司盟名山名川羣神羣祀先王先公七姓十二國之祖明神殛之俾失其民隊命亾氏踣其國家【左傳】

士弱【莊子】

盟鄭載書

【諸侯伐鄭鄭服而同盟於戲士莊子爲載書鄭公子騑進曰云云】

寡人有討於郤氏郤氏旣伏其辜矣大夫無辱其復職位

欒書中行偃對

君討有辠而免臣於死君之惠也二臣𨿽死敢忘君徳【左傳】

荀偃【中行獻子伯遊庚之子】

禱河

【平公伐齊將濟河獻子以朱絲系玉二防而禱曰】

齊環怗恃其險負其眾庶棄好背盟陵虐神主曽臣彪將率諸侯以討焉其官臣偃實先後之茍防有功無作神羞官臣偃無敢復濟惟爾有神裁之【左傳○環齊靈公名彪晉平公名】

欒盈【懷子】

辭於周行人

【盈父黶娶於範宣子而生盈初黶彊逐範鞅使奔齊及黶卒盈母祁與其老州賔通懼盈之討也愬諸宣子曰盈將爲亂宣子使城著而遂逐之過於周周西鄙掠之辭於行人王使出諸轘轅】

天子陪臣盈得辠於王之守臣將逃辠辠重於郊甸無所伏竄敢布其死昔陪臣書能輸力於王室王施惠焉其子黶不能保任其父之勞大君若不棄書之力亾臣猶有所逃若棄書之力而思黶之辠臣戮余也將歸死於尉氏不敢還矣敢布四體惟大君命焉【左傳○欒武子書黶之父】魏絳【畢萬之孫萬事獻公爲大夫賜之魏以魏爲氏】

授悼公書【悼公名周襄公曽孫】

【悼公防諸侯於雞丘絳爲中軍司馬公子揚幹亂行於曲梁魏絳戮其僕晉侯怒曰必殺魏絳言終絳至授僕人書將伏劍士魴張老止之公讀其書跣而出曰寡人之言親愛也吾子之討軍禮也寡人有弟弗能教訓使幹大命寡人之過也子無重寡人之過敢以爲請晉侯以魏絳爲能以刑佐民矣反役與之禮食使佐新軍】

日君乏使使臣斯司馬臣聞師眾以順爲武軍事有死無犯爲敬君合諸侯臣敢不敬君師不武執事不敬罪莫大焉臣懼其死以及揚幹無所逃罪不能致訓至於用鉞臣之罪重敢有不從以怒君心請歸死於司冦【左傳】

同前【國語】

臣誅於揚幹不忘其死日君乏使使臣狃中軍之司馬臣聞師眾以順爲武軍事有死無犯爲敬君合諸侯臣敢不敬君不說請死之

羊舌肸【叔向羊舌職之子】

詒鄭公孫僑鑄刑書

【鄭人鑄刑書叔向使詒子產書子產以書復之士文伯曰火見鄭其火乎火未出而作火以鑄刑器藏爭辟焉火如象之不火何爲鄭果災】

始吾有虞於子今則已矣昔先王議事以制不爲刑辟懼民之有爭心也猶不可禁禦是故閒之以義糾之以政行之以禮守之以信奉之以仁制爲祿位以勸其從嚴斷刑罰以威其淫懼其未也故誨之以忠聳之以行敎之以務使之以和臨之以敬涖之以彊斷之以剛猶求聖哲之上明察之官忠信之長慈惠之師民於是乎可任使也而不生禍亂民知有辟則不忌於上並有爭心以徵於書而徼幸以成之弗可爲矣夏有亂政而作禹刑商有亂政而作湯刑周有亂政而作九刑三辟之興皆叔世也今吾子相鄭國作封洫立謗政制參辟鑄刑書將以靖民不亦難乎詩曰儀式刑文王之徳日靖四方又曰儀刑文王萬邦作孚如是何辟之有民知爭端矣將棄禮而徵於書錐刀之末將盡爭之亂獄滋丰賄賂並行終子之世鄭其敗虖肸聞之國將亡必多制其此之謂虖

公孫僑復叔向書【僑見後】

若吾子之言僑不才不能及子孫吾以救世也旣不承命敢忘大惠【左傳】

防萇書

【叔向之防萇也爲書因佯遺其書周君之庭而急去行周以爲賣周也乃誅殺之】

萇謂叔向曰子爲我謂晉君所與君期者時可矣何不亟以兵來【韓非子】

同前【說苑】

【叔向之殺萇也數見萇於周因佯遺書劉氏請之君曰此萇也乃殺之】

萇謂叔向曰子起晉國之兵以攻周吾廢劉氏而立單氏

鄭

公子歸生【子家鄭執政大夫】

告晉趙盾書【宣子晉正卿】

【晉靈公搜於黃父遂合諸侯於扈不見鄭穆公以爲貳於楚也鄭子家使執訊而與之書以吿宣子晉鞏朔行成於鄭趙穿公壻池爲質焉】

寡君卽位三年召蔡侯而與之事君九月蔡侯入於敝邑以行敝邑以侯宣多之難寡君是以不得與蔡侯偕十一月克減侯宣多而隨蔡侯以朝於執事十二年六月歸生佐寡君之嫡夷以請陳侯於楚而朝諸君十四年七月寡君又朝以蕆陳事十五年五月陳侯自敝邑往朝於君往年正月燭之武往朝夷也八月寡君又往朝以陳蔡之密邇於楚而不敢貳焉則敝邑之故也𨿽敝邑之事君何以不免在位之中一朝於襄而再見於君夷與孤之二三臣相及於絳𨿽我小國則蔑以過之矣今大國曰爾未逞吾志敝邑有亡無以加焉古人有言曰畏首畏尾身其餘幾又曰鹿死不擇音小國之事大國也徳則其人也不徳則其鹿也鋌而走險急何能擇命之罔極亦知亡矣將悉敝賦以待於鯈惟執事命之文公二年六月壬申朝於齊四年二月壬戌爲齊侵蔡亦獲成於楚居大國之閒而從於彊令豈其罪也大國若弗圗無所逃命【左傳○夷穆公犬子卽靈公○蕆音闡勑也勑成前好音音防所休防之處】

公孫僑【子產一字子美穆公孫爲少正】

告晉範宣子士匃論重幣書【士匃文子士燮子其先食邑於範範宣子爲政諸侯之幣重鄭人病之鄭伯如晉子產寓書於子西以告宣子宣子說乃輕幣○鄭伯簡公姬姓其先周厲王少子友封於鄭】

子爲晉國四鄰諸侯不聞令徳而聞重幣僑也惑之僑聞君子長國家者非無賄之患而無令名之難夫諸侯之賄聚於公室則諸侯貳若吾子賴之則晉國貳諸侯貳則晉國壞晉國貳則子之家壞何沒沒也將焉用賄夫令名徳之輿也徳國家之基也有基無壊無亦是務乎有徳則樂樂則能久詩云樂只君子邦家之基有令徳也夫上帝臨女無貳爾心有令名也夫恕思以明徳則令名載而行之是以遠至邇安毋寧使人謂子子實生我而謂子浚我以生乎象有齒以焚其身賄也【左傳】子產誦【一章○左傳曰鄭子產從政一年輿人誦之及三年又誦之】

取我衣冠而褚之取我田疇而伍之孰殺子產吾其與之

又誦

我有子弟子產誨之我有田疇子產殖之子產而死誰其嗣之【誨古葉志殖葉恃吏反】

宋

正考父【防子之後孔子之先初防子封於宋宋襄公生弗父何讓位弟厲公四世爲正考父生孔父嘉別族孔氏三傳至孔防叔奔魯】

鼎銘【左傳魯孟僖子曰吾聞將有達者曰孔丘其祖弗父何及正考父佐戴武宣三命玆益共故其鼎銘云其共也如是○鼎在考父廟】

一命而僂再命而傴三命而俯循墻而走亦莫余敢侮饘於是鬻於是以糊余口【走葉祖口葉孔五切○三命上卿】

韓馮妻何氏【九域志馮康王舍人】

遺夫書

【宋大夫韓馮取妻而美康王奪之而馮怨王囚之論爲城旦妻遺馮書謬其辭王以問蘇賀對曰其雨淫淫言愁且思也河大水深不得往來也日出當心有死志也俄而馮自殺妻乃陰腐其衣王與之登臺遂自臺投之左右攬之衣不中手遺書與王王怒弗聽使人埋之塜相望也有文椊生於二塜之端屈體相就根交於下又有鴛鴦雌雄各一棲泊樹上交頸悲鳴宋人號其木曰相思樹今睢陽有韓馮城】

其雨滛滛河大水深日出當心【彤管集作何氏答夫歌】

與康王書【康王名衍爲齊所滅宋亡其先周成王封殷防子啟於宋】

王利其生不利其死願以屍骨賜馮而合乎【幹寶搜神記○不利其死九域志法苑珠林作妾利其死】

許

靈公

鄦子鐘銘【考古圗】

惟正月初吉丁亥鄦子將以擇其吉金自作鈴鐘中縣且揚元鳴孔韹穆和鐘用宴以喜用樂嘉賔大夫及我朋友鏘鏘萬年無期眉壽無已子子孫孫永保鼔之【史記鄭悼公元年鄦公惡鄭於楚徐廣曰鄦音許許公靈公也鄦許文異而音義同子爵】

衛

靈公【名元襄公子立四十三年其先文王之子康叔封於衛】

石槨銘【博物志衛靈公得石槨銘一作掘沙丘得石槨銘】

不逢箕子靈公奪我裏【一云不馮其子靈公奪而裏一云不馮其子靈公奪而藏之】莊公【名蒯瞶靈公子】

禱辭

【蒯瞶謀入衛遇鄭人戰於鐡禱曰】

曽孫蒯瞶敢昭告皇祖文王烈祖康叔文祖襄公鄭勝亂從晉午在難不能治亂使鞅討之蒯瞶不敢自佚備持矛焉敢吿無絕筋無折骨無面傷以集大事無作三祖羞大命不敢請佩玉不敢愛【左傳○勝鄭聲公名午晉定公名○國語云曽孫蒯瞶以諄趙鞅之故敢昭告於皇祖文王烈祖康叔文祖襄公昭考靈公夷請無筋無骨無面傷無敗用無隕懼死不敢請】

筮夢渾良夫繇【左傳初蒯聵爲太子出在戚靈公卒國人立其子輒蒯聵與渾良夫盟曰茍使我入服冕乘軒三死無與良夫孔氏豎也廹孔悝逐輒得立是爲莊公謂良夫曰吾繼先君而不得其器若之何良夫曰疾與亡君皆君之子也召之而擇材焉若不材器可得也太子疾刼公而彊盟之明年爲虎幄於借圃成求令名者而與之始食焉太子請使良夫良夫乘衷甸兩牡紫衣狐裘至袒裘不釋劍而食太子數以三罪而殺之公夢於北宮見人登昆吾之觀被髮北面而噪曰登此昆吾之虛緜緜生之瓜餘爲渾良夫叫天無辜公親筮之胥彌赦占之曰不害逃奔宋公貞卜其繇云云晉伐衛石圃作難攻公公閉門請弗許逾於北方而隊爲戎州人所殺】

如魚竀尾衡流而方羊裔焉大國滅之將亡闔門塞竇乃自後逾【竀音赬赤也魚勞則尾赤衡流方羊不能自安裔水邊】

寧兪【武子莊子速之子】

與衛人盟【成公初欲與楚羣臣不欲出奔楚晉人復成公武子與衛人盟於宛濮】

天禍衛國君臣不協以及此憂也今天誘其衷使皆降心以相從也不有居者誰守社稷不有行者誰扞牧圉不協之故用昭乞盟於爾大神以誘天衷自今日以往旣盟之後行者無保其力居者無懼其罪有渝此盟以相及也明神先君是糾是殛【左傳】

孫林父【文子嗣父桓子良夫爲卿】

卜追鄭師繇【左傳楚伐宋衛侯救宋師於襄牛鄭皇耳帥師侵衛楚令也孫文子卜追之獻兆於定姜姜氏問繇姜氏曰徵者防雄禦冦之利也大夫圗之衛人追之獲鄭皇耳於犬丘○定姜衛定公夫人衛侯襄公也】

兆如山陵有夫出徵而喪其雄【陵葉良中反】

孔悝【莊叔之後文子圉之子母伯姬爲莊公姊悝初事出公輒爲卿已出輒立莊公爲所逐奔宋】鼎銘【禮記祭統此衛孔悝之鼎銘也古之君子論譔其先祖之美而明著之後世者也○注雲莊公蒯聵徳孔悝立已故因至廟禘祭賜銘以褒顯其先世也○案此爲孔氏所追述銘於烝祭之鼎非莊公賜銘也】

六月丁亥公假於太廟公曰叔舅乃祖莊叔左右成公成公乃命莊叔隨難於漢陽卽宮於宗周奔走無射啟右獻公獻公乃命成叔纉乃祖服乃考文叔興舊耆欲作率慶士躬卹衛國其勤公家夙夜不懈民咸曰休哉公曰叔舅予女銘若纉乃考服悝拜稽首曰對揚以辟之勤大命施於烝彛鼎【異姓大夫年幼故稱叔舅莊叔悝七世祖孔達也成公嘗爲晉所伐奔楚反國又殺弟武叔晉人執歸京師寘諸深室莊叔奔走其間至勞不厭其餘功流於後世猶能助佑成公之曽孫獻公而成叔爲莊叔之孫及悝考文子孔圉皆能遵舊而興起之也○慶士卽卿士】宋石【尺牘作魏宋石誤】

遺荊衛君書【宋石衛將也衛君荊將也兩國搆難二子皆將石遺衛君書】

二君相當兩旗相望惟毋一戰戰必不兩存此乃兩主之事也與子無有私怨善者相避也【韓非子○怨下一有也字】

皇霸文紀卷六

欽定四庫全書

皇霸文紀卷七

明梅鼎祚編

衛【二】

卜商【衛人字子夏孔子弟子爲衛文侯師】

周南詩序【舊說云關雎至用之邦國焉名關雎序謂之小序自風風也訖末名爲大序王肅沈重云大序是子夏作小序子夏毛公合作又或以爲孔子或爲國史後漢書儒林傳謂東海衛宏作隋志云子夏所創毛公與宏潤色之文選毛詩注疏並止作關雎序總論詩之綱領無大小之異朱子取詩者志之所之至詩之至也爲大序前後爲小序】

關雎后妃之徳也風之始也所以風化天下而正夫婦也故用之鄕人焉用之邦國焉風風也教也風以動之教以化之詩者志之所之也在心爲志發言爲詩情動於中而形於言言之不足故嗟嘆之嗟嘆之不足故永歌之永歌之不足不知手之舞之足之蹈之也情發於聲聲成文謂之音治世之音安以樂其政和亂世之音怨以怒其政乖亡國之音哀以思其民困故正得失動天地感鬼神莫近於詩先王以是經夫婦成孝敬厚人倫美教化移風俗故詩有六義焉一曰風二曰賦三曰比四曰興五曰雅六曰頌上以風化下下以風刺上主文而譎諫言之者無罪聞之者足以自戒故曰風至於王道衰禮義廢政教失國異政家殊俗而變風變雅作矣國史明乎得失之迹傷人倫之廢哀刑政之苛吟詠情性以風其上達於事變而懷其舊俗者也故變風發乎情止乎禮義發乎情民之性也止乎禮義先王之澤也是以一國之事系一人之本謂之風言天下之事形四方之風謂之雅雅者正也言王政之所由廢興也政有小大故有小雅焉有大雅焉頌者美聖徳之形容以其成功吿於神明者也是謂四始詩之至也然則關雎麟趾之化王者之風故系之周南言化自北而南也鵲巢騶虞之徳諸侯之風也先王之所以教故系之召公周南召南正始之道王化之基是以關雎樂得淑女以配君子憂在進賢不淫其色哀窈窕思賢才而無傷善之心焉是關雎之義也

葛覃后妃之本也后妃在父母家則志在於女功之事躬儉節用服澣濯之衣尊敬師傅則可以歸寧父母化天下以婦道也

捲耳后妃之志也又當輔佐君子求賢審官知臣下之勤勞內有進賢之志而無險詖私謁之心朝夕思念至於憂勤也

樛木后妃逮下也言能逮下而無嫉妬之心焉

螽斯后妃子孫眾多也言若螽斯不妬忌則子孫眾多也

桃夭后妃之所致也不妬忌則男女以正婚姻以時國無鰥民也

兔罝后妃之化也關雎之化行則莫不好徳賢人眾多也

芣苢后妃之美也和平則婦人樂有君子矣

漢廣徳廣所及也文王之道被於南國美化行乎江漢之域無思犯禮求而不可得也

汝墳道化行也文王之化行乎汝墳之國婦人能閔其君子猶勉之以正也

麟之趾關雎之應也關雎之化行則天下無犯非禮𨿽衰世之公子皆信厚如麟趾之時也

召南詩序

鵲巢夫人之徳也國君積行累功以致爵位夫人起家而居有之徳如鳲鳩乃可以配焉

采蘩夫人不失職也夫人可以奉祭祀則不失職矣艸虫大夫妻能以禮自防也

采蘋大夫妻能循法度也能循法度則可以承先祖共祭祀矣

甘棠美召伯也召伯之教明於南國

行露召伯聴訟也衰亂之俗微貞信之教興彊暴之男不能侵陵貞女也

羔羊鵲巢之功致也召南之國化文王之政在位皆節儉正直徳如羔羊也

殷其靁勸以義也召南之大夫遠行從政不遑寧處其室家能閔其勤勞勸以義也

摽有梅男女及時也召南之國被文王之化男女得以及時也

小星惠及下也夫人無妬忌之行惠及賤妾進禦於君知其命有貴賤能盡其心矣

江有汜美媵也勤而無怨嫡能悔過也文王之時江沱之間有嫡不以其媵備數媵遇勞而無怨嫡亦自悔也野有死麕惡無禮也天下大亂彊暴相淩遂成淫風被文王之化𨿽當亂世猶惡無禮也

何彼穠矣美王姬也𨿽則王姬亦下嫁於諸侯車服不系其夫下王后一等猶執婦道以成肅雝之徳也騶虞鵲巢之應也鵲巢之化行人倫旣正朝廷旣治天下純被文王之化則庶類蕃殖搜田以時仁如騶虞則王道成也

邶風詩序

栢舟言仁而不遇也衛頃公之時仁人不遇小人在側綠衣衛莊姜傷已也妾上僣夫人失位而作是詩也燕燕衛莊姜送歸妾也

日月衛莊姜傷已也遭州吁之難傷已不見答於先君以至困窮之詩也

終風衛莊姜傷已也遭州吁之暴見侮慢而不能正也撃鼔怨州吁也衛州吁用兵暴亂使公孫文仲將而平陳與宋國人怨其勇而無禮也

凱風美孝子也衛之淫風流行𨿽有七子之母猶不能安其室故美七子能盡其孝道以慰其母心而成其志爾

雄雉刺衛宣公也淫亂不卹國事軍旅數起大夫久役男女怨曠國人患之而作是詩

匏有苦葉刺衛宣公也公與夫人並爲淫亂

谷風刺夫婦失道也衛人化其上淫於新昏而棄其舊室夫婦離絕國俗傷敗焉

式微黎侯寓於衛其臣勸以歸也

旄丘責衛伯也狄人迫逐黎侯黎侯寓於衛衛不能修方伯連率之職黎之臣子以責於衛也

簡兮刺不用賢也衛之賢者仕於伶官皆可以承事王者也

泉水衛女思歸也嫁於諸侯父母終思歸寧而不得故作是詩以自見也

北門刺士不得志也言衛之忠臣不得其志爾

北風刺虐也衛國並爲威虐百姓不親莫不相擕持而去焉

靜女刺時也衛君無道夫人無徳

新臺刺衛宣公也納伋之妻作新臺於河上而要之國之人惡之而作是詩也

二子乘舟思伋壽也衛宣公之二子爭相爲死國人傷而思之作是詩也

風詩序

栢舟共姜自誓也衛世子共伯蚤死其妻守義父母欲奪而嫁之誓而弗許故作是詩以絕之

墻有茨衛人刺其上也公子頑通乎君母國人疾之而不可道也

君子偕老刺衛夫人也夫人淫亂失事君子之道故陳人君之徳服飾之盛宜與君子偕老也

桑中刺奔也衛之公室淫亂男女相奔至於世族在位相竊妻妾期於幽遠政散民流而不可止

鶉之奔奔刺衛宣姜也衛人以爲宣姜鶉鵲之不若也定之方中美衛文公也衛爲狄所滅東徙渡河野處漕邑齊桓公攘戎狄而封之文公徙居楚丘始建城市而營宮室得其時制百姓說之國家殷富焉

蝃蝀止奔也衛文公能以道化其民淫奔之恥國人不齒也

相防刺無禮也衛文公能正其羣臣而刺在位承先君之化無禮儀也

幹旄美好善也衛文公臣子多好善賢者樂吿以善道也

載馳許穆夫人作也閔其宗國顚覆自傷不能救也衛懿公爲狄人所滅國人分散露於漕邑許穆夫人閔衛之亡傷許之小力不能救思歸唁其兄又義不得故賦是詩也

衛風詩序

淇澳美武公之徳也有文章又能聽其規諫以禮自防故能入相於周美而作是詩也

考槃刺莊公也不能繼先公之業使賢者退而窮處碩人閔莊姜莊公惑於嬖妾使驕上僭莊姜賢而不答終以無子國人閔而憂之

氓刺時也宣公之時禮義消亡淫風大行男女無別遂相奔誘華落色衰復相棄背或乃困而自悔喪其妃耦故序其事以風焉美反正刺淫泆也

竹竿衛女思歸也適異國而不見答思而能以禮者也芄蘭刺惠公也驕而無禮大夫刺之

河廣宋襄公母歸於衛思而不止故作是詩也

伯兮刺時也言君子行役爲王前驅過時而不反焉有狐刺時也衛之男女失時喪其妃耦焉古者國有凶荒則殺禮而多昏防男女之無夫家者所以育人民也木美齊桓公也衛國有狄人之敗出處於漕齊桓公救而封之遺之車馬器服焉衛人思之欲厚報之而作是詩也

王風詩序

黍離閔宗周也周大夫行役至於宗周過故宗廟宮室盡爲禾黍閔周室之顚覆彷徨不忍去而作是詩也君子行役刺平王也君子行役無期度大夫思其危難以風焉

君子陽陽閔周也君子遭亂相招爲祿仕全身遠害而已

揚之水刺平王也不撫其民而遠屯戍於母家周人怨思焉

中谷有蓷閔周也夫婦日以衰薄凶年饑饉室家相棄爾

兔爰閔周也桓王失信諸侯背叛搆怨連禍王師傷敗君子不樂其生焉

葛藟王族刺平王也周室道衰棄其九族焉

采葛懼讒也

大車刺周大夫也禮義陵遲男女淫奔故陳古以刺今大夫不能聴男女之訟焉

丘中有麻思賢也莊王不明賢人放逐國人思之而作是詩也

鄭風詩序

緇衣美武公也父子並爲周司徒善於其職國人宜之故美其徳以明有國善善之功焉

將仲子刺莊公也不勝其母以害其弟弟叔失道而公弗制祭仲諫而公弗聴小不忍以致大亂焉

叔於田刺莊公也叔處於京繕甲治兵以出於田國人說而歸之

大叔於田刺莊公也叔多才而好勇不義而得眾也淸人刺文公也髙克好利而不顧其君文公惡而欲遠之不能使髙克將兵而禦狄於竟陳其師旅翺翔河上久而不召眾散而歸髙克奔陳公子素惡髙克進之不以禮文公退之不以道危國亡師之本故作是詩也羔裘刺朝也言古之君子以風其朝焉

遵大路思君子也莊公失道君子去之國人思望焉女曰雞鳴刺不說徳也陳古義以刺今不說徳而好色也

有女同車刺忽也鄭人刺忽之不昏於齊太子忽嘗有功於齊齊侯請妻之齊女賢而不取卒以無大國之助至於見逐故國人刺之

山有扶蘇刺忽也所美非美然

籜兮刺忽也君弱臣彊不倡而和也

狡童刺忽也不能與賢人圗事權臣擅命也

褰裳思見正也狂童恣行國人思大國之正已也丰刺亂也昏姻之道缺陽倡而陰不和男行而女不隨東門之墠刺亂也男女有不待禮而相奔者也

風雨思君子也亂世則思君子不攺其度焉

子衿刺學校廢也亂世則學校不修焉

揚之水閔無臣也君子閔忽之無忠臣良士終以死亡而作是詩也

出其東門閔亂也公子五爭兵革不息男女相棄民人思保其室家焉

野有蔓艸思遇時也君之澤不下流民窮於兵革男女失時思不期而防也

溱洧刺亂也兵革不息男女相棄淫風大行莫之能救焉

齊風詩序

雞鳴思賢妃也哀公荒淫怠慢故陳賢妃貞女夙夜警戒相成之道焉

還刺荒也哀公好田獵從禽獸而無厭國人化之遂成風俗習於田獵謂之賢閒於馳逐之好焉

著刺時也時不親迎也

東方之日刺衰也君臣失道男女淫奔不能以禮化也東方未明刺無節也朝廷興居無節號令不時挈壺氏不能掌其職焉

南山刺襄公也鳥獸之行淫乎其妹大夫遇是惡作詩而去之

甫田大夫刺襄公也無禮義而求大功不修徳而求諸侯志大心勞所以求者非其道也

盧令刺荒也襄公好田獵畢弋而不修民事百姓苦之故陳古以風焉

敝笱刺文姜也齊人惡魯桓公微弱不能防閒文姜使至淫亂爲二國患焉

載驅齊人刺襄公也無禮義故盛其車服疾驅於通道大都與文姜淫播其惡於萬民也

猗嗟刺魯莊公也齊人傷魯莊公有威儀技藝然而不能以禮防閒其母失子之道人以爲齊侯之子焉

魏風詩序

葛屨刺褊也魏地陿隘其民機巧趨利其君儉嗇褊急而無徳以將之

汾沮洳刺儉也其君儉以能勤刺不得禮也

園有桃刺時也大夫憂其君國小而迫而儉以嗇不能用其民而無徳教日以侵削故作是詩也

陟岵孝子行役思念父母也國迫而數侵削役乎大國父母兄弟離散而作是詩也

十畆之間刺時也言其國削小民無所居焉

伐檀刺貪也在位貪鄙無功而受祿君子不得進仕爾碩防刺重斂也國人刺其君重斂蠶食於民不修其政貪而畏人若大防也

唐風詩序

蟋蟀刺僖公也儉不中禮故作是詩以閔之欲其及時以禮自虞樂也此晉也而謂之唐本其風俗憂深思遠儉而用禮乃有堯之遺風焉

山有樞刺晉昭公也不能修道以正其國有財不能用有鐘鼓不能以自樂有朝廷不能灑掃政荒民散將以危亡四鄰謀取其國家而不知國人作詩以刺之也揚之水刺晉昭公也昭公分國以封沃沃盛彊眧公微弱國人將叛而歸沃焉

椒聊刺晉昭公也君子見沃之盛彊能修其政知其蕃衍盛大子孫將有晉國焉

綢繆刺晉亂也國亂則昏姻不得其時焉

杕杜刺時也君不能親其宗族骨肉離散獨居而無兄弟將爲沃所並爾

羔裘刺時也晉人刺其在位不卹其民也

鴇羽刺時也昭公之後大亂五世君子下從徵役不得養其父母而作是詩也

無衣美晉武公也武公始並晉國其大夫爲之請命乎天子之使而作是詩也

有杕之杜刺晉武公也武公寡特兼其宗族而不求賢以自輔焉

葛生刺晉獻公也好攻戰則國人多喪矣

采苓刺晉獻公也獻公好聴讒焉

秦風詩序

車鄰美秦仲也秦仲始大有車馬禮樂侍禦之好焉駟驖美襄公也始命有田狩之事園囿之樂焉

小戎美襄公也備其兵甲以討西戎西戎方彊而徵蒹葭刺襄公也未能用周禮將無以固其國焉

終南戒襄公也能取周地始爲諸侯受顯服大夫美之故作是詩以戒勸之

黃鳥哀三良也國人刺穆公以人從死而作是詩也晨風刺康公也忘穆公之業始棄其賢臣焉

無衣刺用兵也秦人刺其君好攻戰亟用兵而不與民同欲焉

渭陽康公念母也康公之母晉獻公之女文公遭驪姬之難未返而秦姬卒穆公納文公康公時爲太子贈送文公於渭之陽念母之不見也我見舅氏如母存焉及其卽位而作是詩也

權輿刺康公也忘先君之舊臣與賢者有始而無終也

陳風詩序

宛丘刺幽公也淫荒昏亂防蕩無度焉

東門之枌疾亂也幽公淫荒風化之所行男女棄其舊業亟會於道路歌舞於市井爾

衡門誘僖公也願而無立志故作是詩以誘掖其君也

東門之池刺時也疾其君之淫昏而思賢女以配君子也

東門之楊刺時也昏姻失時男女多違親迎女猶有不至者也

暮門刺陳佗也陳佗無良師傳以至於不義惡加於萬民焉

防有鵲巢憂讒賊也宣公多信讒君子憂懼焉

月出刺好色也在位不好徳而說美色焉

株林刺靈公也淫乎夏姬驅馳而往朝夕不休息焉澤陂刺時也言靈公君臣淫於其國男女相說憂思感傷焉

檜風詩序

羔裘大夫以道去其君也國小而廹君不用道好潔其衣服逍遙遊燕而不能自彊於政治故作是詩也素冠刺不能三年也

隰有萇楚疾恣也國人疾其君之淫恣而思無情欲者也

匪風思周道也國小政亂憂及禍難而思周道焉

曹風詩序

蜉蝣刺奢也昭公國小而廹無法以自守好奢而任小人將無所依焉

候人刺近小人也共公遠君子而近小人也

鳲鳩刺不壹也在位無君子用心之不壹也

下泉思治也曹人疾共公侵刻下民不得其所憂而思明王賢伯也

風詩序

七月陳王業也周公遭變故陳后稷先公風化之所由致王業之艱難也

鴟鴞周公救亂也成王未知周公之志公乃爲詩以遺王名曰鴟鴞焉

東山周公東徵也周公東徵三年而歸勞歸士大夫美之故作是詩也一章言其完也二章言其思也三章言其室家之望女也四章樂男女之得及時也君子之於人序其情而閔其勞所以說也說以使民民忘其死其惟東山乎

破斧美周公也周大夫以惡四國焉

伐柯美周公也周大夫刺朝廷之不知也

九罭美周公也周大夫刺朝廷之不知也

狼跋美周公也周公攝政遠則四國流言近則王不知周大夫美其不失其聖也

小雅詩序

鹿鳴燕羣臣嘉賓也旣飲食之又實幣帛筐篚以將其厚意然後忠臣嘉賓得盡其心矣

四牡勞使臣之來也有功而見知則說矣

皇皇者華君遣使臣也送之以禮樂言逺而有光華也常棣燕兄弟也閔管蔡之失道故作常棣焉

伐木燕朋友故舊也自天子至於庶人未有不須友以成者親親以睦友賢不棄不遺故舊則民徳歸厚矣天保下報上也君能下下以成其政臣能歸美以報其上焉

采薇遣戍役也文王之時西有昆夷之患北有玁狁之難以天子之命命將率遣戍役以守衛中國故歌采薇以遣之出車以勞還杕杜以勤歸也

出車勞還率也

杕杜勞還役也

魚麗美萬物盛多能備禮也文武以天保以上治內采薇以下治外始於憂勤終於逸樂故美萬物盛多可以吿於神明矣

南陔孝子相戒以養也

白華孝子之潔白也

華黍時和歲丰宜黍稷也有其義而亡其辭

南有嘉魚樂與賢也大平之君子至誠樂與賢者共之也

南山有臺樂得賢也得賢則能爲邦家立太平之基矣由庚萬物得由其道也

崇丘萬物得極其髙大也

由儀萬物之生各得其宜也有其義而亡其辭

蓼蕭澤及四海也

湛露天子燕諸侯也

菁菁者莪樂育才也君子能長育人材則天下喜樂之矣六月宣王北伐也

鹿鳴廢則和樂缺矣四牡廢則君臣缺矣皇皇者華廢則忠信缺矣常棣廢則兄弟缺矣伐木廢則朋友缺矣天保廢則福祿缺矣采薇廢則徵伐缺矣出車廢則功力缺矣杕杜廢則師眾缺矣魚麗廢則法度缺矣南陔廢則孝友缺矣白華廢則亷恥缺矣華黍廢則蓄積缺矣由庚廢則陰陽失其道理矣南有嘉魚廢則賢者不安下不得其所矣崇丘廢則萬物不遂矣南山有臺廢則爲國之基墜矣由儀廢則萬物失其道理矣蓼蕭廢則恩澤乖矣湛露廢則萬國離矣彤弓廢則諸夏衰矣菁菁者莪廢則無禮儀矣小雅盡廢則四夷交侵中國微矣采芑宣王南徵也

車攻宣王復古也宣王能內修政事外攘夷狄復文武之竟土修車馬備器械復防諸侯於東都因田獵而選車徒焉

吉日美宣王田也能愼微接下無不自盡以奉其上焉鴻鴈美宣王也萬民離散不安其居而能勞來還定安集之至於矜寡無不得其所焉

庭燎美宣王也因以箴之

沔水規宣王也

鶴鳴誨宣王也

祈父刺宣王也

白駒大夫刺宣王也

黃鳥刺宣王也

我行其野刺宣王也

斯幹宣王考室也

無羊宣王考牧也

節南山家父刺幽王也

正月大夫刺幽王也

十月之交大夫刺幽王也

雨無正大夫刺幽王也雨自上下者也眾多如雨而非所以爲政也

小旻大夫刺幽王也

小宛大夫刺幽王也

小弁刺幽王也太子之傅作焉

巧言刺幽王也大夫傷於讒故作是詩也

何人斯蘇公刺暴公也暴公爲卿士而譖蘇公焉故蘇公作是詩而絕之

巷伯刺幽王也寺人傷於讒故作是詩也

谷風刺幽王也天下俗薄朋友道絕焉

蓼莪刺幽王也民人勞苦孝子不得終養爾

大東刺亂也東國困於役而傷於財譚大夫作是詩以吿病焉

四月大夫刺幽王也在位貪殘下國搆禍怨亂並興焉北山大夫刺幽王也役使不均已勞於從事而不得養其父母焉

無將大車大夫悔將小人也

小明大夫悔仕於亂世也

鼔鐘刺幽王也

楚茨刺幽王也政煩賦重田萊多荒饑饉降喪民卒流亡祭祀不饗故君子思古焉

信南山刺幽王也不能修成王之業疆理天下以奉禹功故君子思古焉

甫田刺幽王也君子傷今而思古焉

大田刺幽王也言矜寡不能自存焉

瞻彼洛矣刺幽王也思古明王能爵命諸侯賞善罰惡焉

裳裳者華刺幽王也古之仕者世祿小人在位則讒諂並進棄賢者之類絕功臣之世焉

桑扈刺幽王也君臣上下動無禮文焉

鴛鴦刺幽王也思古明王交於萬物有道自奉養有節焉

頍弁諸公刺幽王也暴戾無親不能宴樂同姓親睦九族孤危將亡故作是詩也

車舝大夫刺幽王也褒姒嫉妬無道並進防巧敗國徳澤不加於民周人思得賢女以配君子故作是詩也靑蠅大夫刺幽王也

賓之初筵衛武公刺時也幽王荒廢媟近小人飲酒無度天下化之君臣上下沈湎淫泆武公旣入而作是詩也

魚藻刺幽王也言萬物失其性王居鎬京將不能以自樂故君子思古之武王焉

采菽刺幽王也侮慢諸侯諸侯來朝不能錫命以禮數徵防之而無信義君子見微而思古焉

角弓父刺幽王也不親九族而好防佞骨月相怨故作是詩也

菀栁刺幽王也暴虐無親而刑罰不中諸侯皆不欲朝言王者之不可朝事也

都人士周人刺衣服無常也古者長民衣服不貳從容有常以齊其民則民徳歸一傷今不復見古人也采綠刺怨曠也幽王之時多怨曠者也

黍苗刺幽王也不能膏潤天下卿士不能行召伯之職焉

隰桑刺幽王也小人在位君子在野思見君子盡心以事之

白華周人刺幽後也幽王取申女以爲後又得褒姒而黜申後故下國化之以妾爲妻以孽代宗而王弗能治周人爲之作是詩也

緜蠻微臣刺亂也大臣不用仁心遺忘微賤不肯飲食教載之故作是詩也

瓠葉大夫刺幽王上棄禮而不能行𨿽有牲牢餼不肯用也故思古之人不以微薄廢禮也

漸漸之石下國刺幽王也戎狄叛之荊舒不至乃命將率東徵役久病於外故作是詩

苕之華大夫閔時也幽王之時西戎東夷交侵中國師旅並起因之以饑饉君子閔周室之將亡傷已逢之故作是詩也

何艸不黃下國刺幽王也四夷交侵中國背叛用兵不息視民如禽獸君子憂之故作是詩也

大雅詩序

文王文王受命作周也

大明文王有明徳故天復命武王也

緜文王之興本由大王也

棫朴文王能官人也

旱麓受祖也周之先祖世修后稷公劉之業太王王季申以百福千祿焉

思齊文王所以聖也

皇矣美周也天監代殷莫若周周世世修徳莫若文王靈臺民附始也文王受命而民樂其有靈徳以及鳥獸昆虫焉

下武繼文也武王有聖徳復受天命能昭先人之功焉文王有聲繼伐也武王能廣文王之聲卒其伐功也生民尊祖也后稷生於姜嫄文武之功起於后稷故推以配天焉

行葦忠厚也周家忠厚仁及艸木故能內睦九族外尊事黃耉養老乞言以成其福祿焉

旣醉太平也醉酒飽徳人有士君子之行焉

鳬鷖守成也太平之君子能持盈守成神祗祖考安樂之也

假樂嘉成王也

公劉召康公戒成王也成王將涖政戒以民事美公劉之厚於民而獻是詩也

泂酌召康公戒成王也言皇天親有徳饗有道也捲阿召康公戒成王也言求賢用吉士也

民勞召穆公刺厲王也

板凡伯刺厲王也

蕩召穆公傷周室大壞也厲王無道天下蕩蕩無綱紀文章故作是詩也

抑衛武公刺厲王亦以自警也

桑柔芮伯刺厲王也

云漢仍叔美宣王也宣王承厲王之烈內有撥亂之志遇烖而懼側身修行欲銷去之天下喜於王化復行百姓見憂故作是詩也

崧髙尹吉甫美宣王也天下復平能建國親諸侯褒賞申伯焉

烝民尹吉甫美宣王也任賢使能周室中興焉

韓奕尹吉甫美宣王也能錫命諸侯

江漢尹吉甫美宣王也能興衰撥亂命召公平淮夷常武召穆公美宣王也有常徳以立武事因以爲戒然瞻卬凡伯刺幽王大壞也

召旻凡伯刺幽王大壞也旻閔也閔天下無如召公之臣也

周頌詩序

淸廟祀文王也周公旣成洛邑朝諸侯率以祀文王焉維天之命太平吿文王也

維淸奏象舞也

烈文成王卽政諸侯助祭也

天作祀先王先公也

昊天有成命郊祀天地也

我將祀文王於明堂也

時邁巡守祭吿柴望也

執競祀武王也

思文后稷配天也

臣工諸侯助祭遣於廟也

噫嘻春夏祈谷於上帝也

振鷺二王之後來助祭也

丰年秋冬報也

有瞽始作樂而合乎祖也

潛季冬薦魚春獻鮪也

雝禘大祖也

載見諸侯始見乎武王廟也

有客微子來見祖廟也

武奏大武也

閔予小子嗣王朝於廟也

訪落嗣王謀於廟也

敬之羣臣進戒嗣王也

小毖嗣王求助也

載芟春籍田而祈社稷也

良耜秋報社稷也

絲衣繹賓屍也髙子曰靈星之屍也

酌吿成大武也言能酌先祖之道以養天下也

桓講武類禡也桓武志也

賚大封於廟也賚予也言所以錫予善人也

般巡守而祀四嶽河海也

魯頌詩序

駉頌僖公也僖公能遵伯禽之法儉以足用寛以愛民務農重谷牧於坰野魯人尊之於是季孫行父請命於周而史克作是頌

有駜頌僖公君臣之有道也

泮水頌僖公能修泮宮也

閟宮頌僖公能復周公之宇也

烈祖祀中宗也

鳥祀髙宗也

長髮大禘也

殷武祀文祭也

端木賜【字子貢衛人孔子弟子】

詩傳

周南

文王之妃防氏思得淑女以共內職賦關雎子曰關雎哀而不傷樂而不淫能正其心則無怨嫉邪辟之思心正而身修身修而家齊家齊而國治國治而天下平故用之鄕人用之邦國其奏樂也必歌關雎以亂之所以風天下也詩之義六一曰風二曰賦三曰比四曰興五曰雅六曰頌關雎兼比興以賦而爲風之首焉是王化之本也

太防將歸寧而賦葛覃子曰貴而能勤冨而能儉疏而能孝可以觀化矣

周人美后妃之徳終始婦道賦桃夭子曰宜其家人而後可以教國人見君子之修其身矣

周人慶文王之多男而賦螽斯

周人美其公子之多仁也賦麟止

文王遣使求賢而閔行役之囏也勞之以捲耳

文王得良臣於野周人美之賦兔罝

南國諸侯慕文王之徳而歸心於周賦樛木

受辛無道商人慕文王而歸之賦汝濆

文王化行南國男女知禮詩人美人賦漢廣

文王之時萬民和樂童兒歌謡賦芣苢

召南

公子歸於諸侯國人觀焉賦鵲巢

諸侯之夫人勤於寴蠶國人美之賦采蘩

諸侯之夫人終容其媵也賦江有沱

大夫貞而能儉忠乎公室國史美之賦羔羊

內子勤於祭祀國史美之賦采蘋

召公宣布王命諸侯服焉賦殷其靁

南國之大夫聘於京師睹召公而歸心焉賦艸虫小臣奉使而勤勞於公賦小星

虞人克舉其職國史美之賦騶虞

召南之人安於治男女以時擇配賦標有梅

埜人求昏而不能其禮女氏拒之賦埜有死麇

埜人彊昏不得而訟女氏終拒之賦行露

召康公勤於勞民燕人懷之賦甘棠

魯

周公孫於魯殷人畔公憂王室勸王修政以備之賦鴟鴞

周公帥師徵殷三年克之勞其歸士賦東山

周公居於魯魯人觀焉賦狼跋

周公歸於周魯人欲畱之弗克賦九罭

周人思周公而賦伐柯

周人【闕】

賦破斧

僖公城楚丘以備戎史克頌之賦楚宮

僖公【闕】

賦駉

僖公獻防於大廟史克頌之賦泮水

僖公燕飲而史克頌之賦有駜

僖公八年始用郊禘史克頌之賦閟宮

邶

管叔封於邶與蔡叔霍叔康叔監殷四國害周公康叔諫不聴三叔遂以殷畔康叔憂王室賦柏舟子曰仁矣吾於柏舟見匹夫之不可奪志也

管叔將畔大夫諫之賦雄雉

管叔以殷畔邶人風之賦匏有苦葉

管叔以殷畔仕者苦之賦北門

邶之伶柬心乎王室賦柬兮

邶國危亂士民去之賦北風

【闕】良婦棄於夫賦谷風

【闕】寡婦欲去而子自訟焉賦凱風

時不尙徳【闕】陳古以風之賦靜女



三叔冓周公人風之賦墻有茨

叔處不義人刺之賦相鼠

三叔以殷畔遂伐衛人從軍其妻念之賦伯兮人美其君子不仕亂邦賦攷槃子曰見遁世而無悶矣

朋友相贈賦木瓜子曰見苞苴之禮行焉

童子不孫人刺之賦芄蘭

國亂民貧君子傷之賦有狐子曰見惻隱之仁焉女歸非禮衰而見棄人刺之賦氓

衛

衛世子余未立而卒共姜誓以守志賦栢舟

衛武公好學明徳國人美之賦淇奧

武公好賢樂善國人美之賦幹旄

衛莊公取於齊夫人賢而不禮焉國人閔之賦碩人衛莊公之嬖人生州吁好兵莊姜憂之賦菉衣

衛莊姜見怒於公賦終風

衛州吁弒其君桓公莊姜歸於齊賦日月

戴嬀歸於陳莊姜贈之於埜賦燕燕

州吁求寵於諸侯使公孫文仲帥師及宋公陳侯魯人蔡人伐鄭衛人怨之賦擊敱

衛宣公納伋之妻國人惡之賦新臺

宣公殺其世子伋及母弟壽衛人傷之賦二子乘舟宣姜不閒於禮衛人風之賦君子偕老

衛昭伯無禮於宣姜國人惡之賦雜之賁賁

公室無禮衛人刺之賦采唐

狄入衛衛戴公次於漕許穆姬閔之賦載馳

宋桓姬閔衛之破也賦泉水

宋桓姬之媵和其小君之賦賦竹竿

宋桓姬歸於衛思襄公賦河廣

狄侵黎黎侯出奔衛衛穆公不禮焉黎人怨之賦旄丘黎大夫勸其君以歸國賦式微

衛靈公召子都於宋國人譏之賦蝃蝀

王

王世子宜臼弒其君幽王自立於雒尹伯封過西都而傷之賦黍離

荊伐申平王以周師戍申周人怨之賦�之水

戍者不歸室家思怨賦君子於役

平王之族流散而【闕】賦葛藟

東遷學廢君子傷之賦子衿

桓王好兵士卒苦之賦何艸不黃

周人從徵賦嶃嶃之石

周人從軍室家念之賦采菉

周人行役而訊其室家賦大車

齊襄公【闕】

王周人恥之賦何彼穠矣

【闕】王棄賢大夫風之賦唐棣

畱子賢而退隱周人慕之賦丘中

【闕】王好防大夫憂之賦采葛

大夫【闕】周人諫之賦無將大車

【闕】王好音大夫風之賦君子陽陽

民適異國【闕】

賦黃鳥

士就寴戚而莫之卹賦我行其埜

王室亂人不聊生賦苕之華

京師饑民流而怨賦中谷

萇忠於王晉趙鞅殺之周人傷之賦有兔

齊

齊大失相戒以勤於公賦東方未明

襄公好田大夫風之賦盧

齊俗習於田賦營

公子小白適莒齊人慕之賦丰

魯桓公防襄公於濼遂與夫人姜氏如齊齊人刺之賦敝笱

襄公畱姜氏於齊魯桓公不能制齊人刺之賦南山襄公伐衛姜氏防之於師齊人刺之賦載敺

魯莊公防齊大夫狩於禚齊人譏之賦猗嗟

齊桓公相筦仲以匡天下齊人美之賦風雨

桓公好內衛姬箴之賦雞鳴

莊公無禮齊人刺之賦東方之日

景公欲求諸侯大夫風之賦甫田

齊俗昏禮不寴君子譏之賦著

魏

魏之君子【闕】

美之賦伐檀

魏之君子【闕】

之間

魏之君子訓民孝弟賦杕杜

魏人【闕】

賦陟岵

魏人憂其國【闕】

賦園有桃

魏人困於【闕】

其國賦碩鼠

魏人苦於徵【闕】

賦鴇羽

魏之內子【闕】

怨之賦葛屨

唐

唐【闕】

賦蟋蟀

唐侯【闕】

賦山有樞

曲沃盛【闕】

憂之賦茮聊

曲沃盛彊【闕】

賦�之水

曲沃偁弒其三君僖王命爲晉侯唐人刺之賦無衣

晉人久於從【闕】

賦葛生

晉獻公好防【闕】

賦采苓

晉文公好賢【闕】

賦杕杜

臼季遇卻缺於冀薦於文公【闕】人美之賦埜有蔓艸晉大夫賢【闕】美之賦羔求

晉大夫【闕】

譏之賦彼汾

晉亂民窮【闕】

傷之賦綢繆

曹

曹尗振【闕】

之賦鳲鳩

曹之君【闕】

賦下泉

曹【闕】

賦蜉蝣

曹【闕】

賦候人

鄶

鄶君【闕】

之賦羔裘

鄶之君子【闕】

賦匪風

鄶人困於【闕】

賦萇楚

喪紀不終【闕】

賦素冠

鄶人兄弟相棄【闕】

賦�之水

鄶人夫婦相棄【闕】

賦大路

鄭

鄭武公養賢而賦緇衣子曰於緇衣見好賢之至也鄭莊公封弟段於京祭足諫之不聴大夫風之賦將仲子

大尗段多才而好勇鄭人愛之賦尗於田

段不義而得眾鄭人歸之賦大尗

鄭世子忽辭昏於齊祭仲諫之賦有女同車

公子五爭齊楚交伐鄭國大亂其臣謀欲諫而救之賦籜兮

鄭文公使髙克禦狄於境不召師潰大夫憂之賦淸人鄭靈公棄其世臣而任狂狡子良憂之賦扶胥

子良諫用狂狡靈公不聴將去其國賦麥秀

子良去國不忘諫君賦褰裳

鄭靈公好倡國人化【闕】子譏之賦溱洧

子皮爲政忠直文武子產美之賦羔求

夫婦相戒以勤生樂善【闕】美之賦女曰雞鳴

鄭有貞士宜其【闕】

俗賦出其東門

陳

陳【闕】

賦宛丘

陳之【闕】

賦衡門

陳靈公如夏氏【闕】

之賦株林

孔寧儀行父從君【闕】泄冶刺之賦墓門

靈公聴防囚泄冶內子憂之賦防有鵲巢

陳殺其大夫泄冶【闕】傷之賦澤陂

陳【闕】

賦東門之枌

陳【闕】

之賦東門之池

朋友【闕】

賦東門之楊

朋友【闕】

賦月出

秦

秦襄公以王命徵戎周人赴之賦無衣

襄公遣大夫徵戎而勞之賦小戎

襄公伐戎初命爲秦伯國人榮之賦車鄰

襄公克戎始取周地秦人矜之賦終南

襄公始有田�之事秦人喜之賦駟驖

晉重耳入於晉秦穆公送之賦渭陽

康公穆公以子車氏三子殉秦人哀之賦黃鳥君子隱於川上【闕】慕之賦蒹葭

【闕】

賦晨風

【闕】

賦權輿

小正

周公制作禮樂用之燕亯有小正焉

寉鳴【闕】所以修身也

鹿鳴伐木菁莪隰桑白駒皆所以燕賢也

常棣燕兄弟也

頍燕寴戚也

魚麗嘉魚匏葉皆所以燕大臣也

南山有薹天保大臣所以報王也

煌華遣使臣也

四牡勞使臣之勤也

杕杜勞戍也

邠風陳農政也

南山楚茨甫田皆所以勸農也

大田農夫所以報上也

斯幹落親宮也

鴻鴈懷流人也

蓼蕭常常者華湛露彤弓桑鷹采尗皆天子之燕諸侯也

瞻彼洛矣鴛鴦魚藻皆諸侯所以報天子也

子曰凡爲天下國家有九經修身則道立尊賢則不惑寴寴則諸父昆弟不怨敬大臣則不體羣臣則士之報禮重子庶民則百姓勸來百工則財用足柔逺人則四方歸之懷諸侯則天下畏之斯周道之所以正乎

小正續

宣王中興而小正續焉

六月北伐也

出車勞將帥也

采薇勞師也

采芑南徵也

黍苗城申也

車攻吉日閱武也

庭燎勤政也

沔水念亂也

無羊考牧也

車舝樂親昏也

小正傳

昭王南【闕】

大夫憂之賦鼓鐘

圻招【闕】

道穆王西徵祭公述民怨以諫賦圻招

懿王之【闕】

勞於王事賦北山

【闕】王之時大夫避【闕】

賦緜蠻

厲王信讒大夫憂之賦靑蠅

厲王之時諸侯勞【闕】

賦小東

厲王不禮於諸侯【闕】

相戒以避之賦菀栁

厲王出居於彘【闕】

賦小明

尹伯奇【闕】

後母鄰大夫閔之賦小弁

幽王【闕】

賦防伯

大夫傷於讒賦巧言

大【闕】

賦小旻

【闕】

相戒賦鳲鳩

申後【闕】

賦白華

兄弟不【闕】

賦角弓

皇父專政【闕】

賦十月之交

【闕】

思【闕】

母賦蓼莪

衛武公【闕】

賦賓之初筵

衛武【闕】

賦懿戒

【闕】

賦四月

西周喪亂【闕】

大夫傷之賦正月

王室播遷大【闕】

臣閔之賦雨無其極

桓王伐鄭【闕】

家父諫之賦節

朋友【闕】

之賦谷風

君子懷【闕】

賦都人士

大正

周公制【闕】

防朝受【闕】

有大正焉文王生民公劉緜大明棫朴旱麓思齊皇矣靈臺大武文王有聲行葦旣醉鳬鷖嘉樂皆周【闕】

徳以訓成

王也泂酌【闕】

王也

大正續

宣王中興而大正續焉云漢【闕】

髙【闕】

【闕】伯【闕】

伯也韓奕【闕】

【闕】漢平【闕】

也

大正傳

召穆公諫【闕】

賦蕩

【闕】

賦桑柔

【闕】

戒【闕】賦民勞

【闕】

賦板

【闕】

賦瞻卬

【闕】

賦召旻

周頌

周公【闕】

天之命【闕】淸【闕】思

文【闕】

文【闕闕】

廟【闕】

將【闕】

【闕】烈【闕】

鷺【闕】

【闕】子【闕】

時邁【闕】

【闕】

賚【闕】

般【闕】

【闕】

頌武【闕】

載見【闕】

【闕】

瞽合【闕】

寢廟【闕】

【闕】

成【闕】

朝【闕

闕】

朝於【闕】

之【闕

闕】

之也【闕】

【闕】也【闕】

祀成王【闕】堂【闕】

【闕】

臣工【闕】

執競【闕】

成康【闕

闕】

報【闕】

【闕】也

商頌

宋公孫正【闕】

烈祖祀成湯也長髮大禘也鳥【闕】

殷武祀髙宗也

皇霸文紀卷七

欽定四庫全書

皇霸文紀卷八

明梅鼎祚編

吳

吳王【姬姓名夫差闔閭子爲越所滅其先周太王子泰伯逃之荊蠻自號句吳】

射越範蠡軍書

【初吳王夫差父闔閭與越王句踐戰檇李射傷闔閭且死謂夫差曰必毋忘越夫差擊越敗棲於防稽越行成於吳吳王許而釋之歸句踐與範蠡文種謀所以豢吳吳王遂益驕越伐吳吳王率羣臣遁去達於秦餘杭山越兵至三圍吳範蠡在中行左手提鼓右手操枹而鼓之吳王書其矢而射範蠡之軍大夫種書矢射之】

吾聞狡兔巳死良犬就烹敵國如滅謀臣必亡今吳病矣大夫何慮乎

文種射報吳書【種字子禽本楚南郢人爲宛令】

上天蒼蒼若存若亡越君句踐下臣種敢言之昔天以越賜吳吳不肯受是天所反句踐敬天而功旣得返國今上天報越之功敬而受之不敢忘也且吳有大過六以至於亡王知之乎有忠臣伍子胥忠諫而身死大過一也公孫聖直說而無功大過二也太宰嚭愚而佞言輕而讒諛妄語恣口聼而用之大過三也夫齊晉無返逆行無僭侈之過而吳伐二國辱君臣毀社稷大過四也且吳與越同音共律上合星宿下共一理而吳侵伐大過五也昔越親戕吳之前王辠莫大焉而幸伐之不從天命而棄其仇後爲大患大過六也越王謹上刋靑天敢不如命【吳越春秋○一作刻○按越絕書作範蠡數吳王曰王有過者五寧知之乎殺忠臣伍子胥公孫聖胥爲人先知忠信中斷之入江聖正言直諫身無功此非大過者二乎夫齊無辠空復伐之使鬼神不血食社稷廢蕪父子離散兄弟異居此非大過者三乎夫越王句踐𨿽東僻亦得系於天皇之位無辠而王恆使其芻莖秣馬比於奴虜此非大過者四乎太宰嚭防諛佞謟斷絕王世聼而用之此非大過者五乎吳王曰今日聞命矣又作越王親謂吳王曰昔者上蒼以越賜吳吳不受也夫申胥無罪殺之進防諛容身之徒殺忠信之士大過者三以至滅亡子知之乎吳王曰知之】

伯嚭【楚伯州犂之子父難適吳】

遺越大夫文種書

【越攻吳吳王謝而告服越王欲許之範蠡大夫種不可太宰嚭遺種書種受書讀之嘆曰殺之越與吳同命】

狡兔盡則良犬烹敵國滅則謀臣亡大夫何不釋吳而患越乎【韓非子】

王孫駱

移公孫聖記

【吳王夫差興九郡之師將與齊戰行有四道出於胥門晝臥姑胥之臺夢入章明之宮入門見兩防炊而不蒸見兩黒犬嘷以北嘷以南見兩鏵倚吾宮堂見流水湯湯越吾宮墻見前園橫索生樹桐見後房鍜者扶挾鼓小震召太宰嚭而占之嚭對曰善哉大王興師伐齊也王大悅賜雜繒四十疋復召駱告以所夢駱對有越公弟子公孫聖博聞彊識通於方來之事因移記召之聖得記伏地而泣謁見王正言切諌王毌自行使臣下可矣王忿其不祥擊殺之】

今日壬午左校司馬王孫駱受教告東掖門亭長公孫聖吳王晝臥覺寤而心中惆悵也如有悔記到車馳詣姑胥之臺【越絕書】

越

範蠡【字少伯楚宛三戶人越上將軍】

遺文種書

【越旣滅吳蠡從入越謂種曰子來去矣越王必將誅子復爲書遺種種不信蠡遂辭於王乘扁舟出入三江五湖莫知所適後有防種於王者賜以屬盧之劍】

吾聞天有四時春生冬伐人有盛衰泰終必否知進退存亡而不失其正惟賢人乎蠡𨿽不才明知進退髙鳥已散良弓將藏狡兔已盡良犬就烹夫越王爲人長頸烏喙鷹視狼步可以共患難而不可共處樂可與履危不可與安子若不去將害於子明矣【吳越春秋】

同前【史記】

【越平吳蠡遂去自齊遺大夫種書種見書稱病不朝人或防種且作亂越王乃賜種劍自殺】

蜚鳥盡良弓藏狡兔死走狗烹越王爲人長頸烏喙可與共患難不可與共樂子何不去【按狡數語並載諸書當由紀撰者傳聞各異爾不應一時數人俱引也】

辭越王句踐書【允常子姒姓其先夏後帝少康之庶子封防稽】

【句踐滅吳稱伯而蠡稱上將軍還反國爲書辭句踐乃乘扁舟出三江入五湖人莫知其所終】

臣聞主憂臣勞主辱臣死昔者君王辱於防稽所以不死爲此事也今以雪恥臣請從防稽之誅【史記○按吳越春秋範蠡辭於王曰臣聞主憂臣勞主辱臣死義一也今臣事大王前則無滅未萌之端後則無救巳傾之禍𨿽然臣終欲成君霸國故不辭一死一生臣竊自惟乃使於吳王之慙辱蠡所以不死者誠恐讒於太宰嚭成伍子胥之事故不敢前死且湏臾而生夫恥辱之心不可以大流汗之愧不可以忍幸賴宗廟之神靈大王之威徳以敗爲成斯湯武克夏商而成王業者定功雪恥臣所以當席日久臣請從斯辭矣越王曰公住乎分國共之去乎則妻子爲戮蠡曰臣旣逝矣妻子何法焉王其勉之】

越羣臣祝【吳越春秋曰越王句踐五年與大夫種範蠡入臣於吳羣臣皆送至浙江之上臨水祖道軍陣固陵大夫文種前爲祝其詞曰】

皇天祐助前沈後揚禍爲徳根憂爲福堂威人者滅服從者昌王𨿽牽致其後無殃君臣生離感動上皇眾夫悲哀莫不感傷臣請薦脯酒行二觴

大王徳壽無疆無極乾坤受靈神祗輔翼我皇厚之祉祐在側徳銷百殃利受其福去彼吳庭來歸越國越王壽吳王辭【吳越春秋曰吳王旣釋越王之囚大縱酒於文臺爲越王設北面之坐羣臣皆以客禮事之於是範蠡與越王俱起爲吳王壽其詞曰】

皇在上令昭下四時並心察慈仁者大王躬親鴻恩立義行仁九徳四塞威服羣臣於戲休哉傳徳無極上感太陽降瑞翼翼大王延壽萬嵗長保吳國四海咸承諸侯賔服觴酒旣升永受萬福

大夫種祝越王辭【吳越春秋曰越王旣滅吳霸諸侯置酒文臺羣臣爲樂大夫種進祝酒其辭曰】

皇天祐助我王受福良臣集謀我王之徳宗廟輔政鬼神承翼君不忘臣臣盡其力上天蒼蒼不可掩塞觴酒二升萬福無極

我王仁賢懷道抱徳滅讐破吳不忘返國賞無所恡羣邪杜塞君臣同和福祐千億觴酒二升萬嵗難極楚

楚箴【左傳楚之先若敖蚡冒蓽路藍縷以啟山林箴之曰○晉及楚邲之戰欒武子引言楚未可勝晉師敗績】

民生在勤勤則不匱

楚卭仲嬭南和鐘銘【考古圖】

惟正月初吉丁亥楚王賸卭仲嬭南和鐘其眉壽無疆子子孫孫永保用之【按類編云賸送也嬭姊也蓋楚之送女之器謂之南和鐘者樂縣在南也】

巫臣【楚申邑尹稱申公】

自晉遺公子嬰齊公子側書【嬰齊字子重側字子反並楚卿楚圍宋師還子重請取申呂爲賞田巫臣不可子反欲取夏姬巫臣止之及共王卽位巫臣出奔晉遂取以行子重子反殺巫臣之族而分其室巫臣自晉貽二子書請使吳乃通吳於晉使其子狐庸爲行人於吳教吳乘車戰陳吳始伐楚子重子反於是一嵗七奔命】

爾以讒慝貪惏事君而多殺不辜余必使爾罷於奔命以死【左傳】

黃歇【楚人歷事考烈王爲令尹封吳號春申君爲李園所殺】

上秦昭王書

【歇事頃襄王使於秦秦昭王方令白起與韓魏共伐楚而歇適至秦聞其計是時秦已前攻楚取巫黔中之郡拔鄢郢東至竟陵歇恐壹舉兵而滅楚乃上書說昭王昭王曰善乃止白起謝韓魏發使賂楚約爲與國】

天下莫彊於秦楚今聞大王欲伐楚此猶兩虎相與鬭兩虎相與鬭而駑犬受其獘不如善楚臣請言其說臣聞物至則反冬夏是也致至則危累棊是也今大國之地徧天下有其二垂此從生民已來萬乘之地未嘗有也先帝文王莊王之身三世不忘接地於齊以絕從親之要今王使盛橋守事於韓盛橋以其地入秦是王不用甲不信威而得百里之地王可謂能矣王又舉甲而攻魏杜大梁之門舉河內拔燕酸棗虛桃入邢魏之兵云翔而不敢捄王之功亦多矣王休甲息眾三年而後復之又並蒲衍首垣以臨仁平丘黃濟陽嬰城而魏氏服王又割濮磨之北注齊秦之要絕楚趙之脊天下五合六聚而不敢捄王之威亦單矣王若能持功守威絀攻取之心而肥仁義之地使無後患三王不足四五伯不足六也王若負人徒之眾仗兵革之彊乘毀魏之威而欲以力臣天下之主臣恐其有後患也詩曰靡不有初鮮克有終易曰狐渉水濡其尾此言始之易終之難也何以知其然也昔智氏見伐趙之利而不知楡次之禍吳見伐齊之便而不知幹隧之敗此二國者非無大功也沒利於前而易患於後也吳之信越也從而伐齊旣勝齊人於艾陵還爲越王禽三渚之浦智氏之信韓魏也從而伐趙攻晉陽城勝有日矣韓魏叛之殺智伯瑤於鑿臺之下今王妒楚之不毀也而忘毀楚之彊韓魏也臣爲王慮而不取也詩曰大武逺宅而不渉從此觀之楚國援也鄰國敵也詩云趯趯毚兔遇犬獲之他人有心余忖度之今王中道而信韓魏之善王也此正吳之信越也臣聞之敵不可假時不可失臣恐韓魏卑辭除患而實欲欺大國也何則王無重世之徳於韓魏而有累世之怨焉夫韓魏父子兄弟接踵而死於秦者將十世矣本國殘社稷壞宗廟毀刳腹絕腸折頸折頥首身分離防骸骨於艸澤頭顱僵僕相望於境父子老弱系脰束手爲羣虜者相及於路鬼神孤傷無所血食人民不聊生族類離散流亡爲僕妾者盈滿海內矣故韓魏之不亡秦社稷之憂也今王資之與攻楚不亦過乎且王攻楚將惡出兵王將借路於仇讎之韓魏乎兵出之日而王憂其不返也是王以兵資於仇讎之韓魏也王若不借路於仇讎之韓魏必攻隨水右壤隨水右壤此皆廣川大水山林谿谷不食之地也王𨿽有之不爲得地是王有毀楚之名而無得地之實也且王攻楚之日四國必悉起兵以應王秦楚之兵搆而不離魏氏將出而攻畱方與銍湖陵碭蕭相故宋必盡齊人南面攻楚泗上必舉此皆平原四達膏腴之地而使獨攻王破楚以肥韓魏於中國而勁齊韓魏之彊足以校於秦齊南以泗水爲境東負海北倚河而無後患天下之國莫彊於齊魏齊魏得地葆利而詳事下吏一年之後爲帝未能其於禁王之爲帝有餘矣夫以王壤土之博人徒之眾兵革之彊壹舉事而樹怨於楚遲令韓魏歸帝重於齊是王失計也臣爲王慮莫若善楚秦楚合而爲一以臨韓韓必斂手王施以東山之險帶以曲河之利韓必爲關內之侯若是而王以十萬戍鄭梁氏寒心許鄢陵嬰城而上蔡召陵不往來也知此而魏亦關內侯矣王壹善楚而關內兩萬乘之主注地於齊齊右壤可拱手而取也王之地一經兩海要約天下是燕趙無齊楚齊楚無燕趙也然後危動燕趙直揺齊楚此四國者不待痛而服矣【史記○戰國策不云書爲說秦王曰物至而反冬夏是也致至而危累棊是也今大國之地半天下有二埀此從生民以來萬乘之地未嘗有也先帝文王莊王王之身三世而不接地於齊以絕從親之要今王使成橋守事於韓成橋已北入燕是王不用甲不伸威而出百里之地王可謂能矣王又舉甲兵而攻魏杜大梁之門舉河內拔燕酸棗虛桃人楚燕之兵云翔而不敢校王之功亦多矣王休甲息眾二年然後復之又取蒲衍首垣以臨仁平邱小黃濟陽嬰城而魏氏服矣王又割濮磨之北屬之燕斷齊秦之要絕楚魏之脊天下五合六聚而不敢救也王之威亦憚矣王若能持功守威省攻伐之心而肥仁義之誠使無復後患三王不足四五霸不足六也王若負人徒之眾恃甲兵之彊毀魏氏之威而欲以力臣天下之主臣恐有後患詩云靡不有初鮮克有終易曰狐濡其尾此言始之易終之難也何以知其然也智氏見伐趙之利而不知楡次之禍也吳見伐齊之便而不知幹隧之敗也此二國者非無大功也沒利於前而易患於後也吳之信越也從而伐齊遂攻齊人於艾陵還爲越王禽於三江之浦智氏信韓魏從而伐趙攻晉陽之城勝有日矣韓魏反之殺智伯瑤於鑿臺之上今王妬楚之不毀也而忘毀楚之彊魏也臣爲大王慮而不取詩云大武逺宅不渉從此觀之楚國援也鄰國敵也詩云他人有心予忖度之躍躍毚兔遇犬獲之今王中道而信韓魏之善王也此正吳信越也臣聞敵不可易時不可失臣恐韓魏之卑辭慮患而實欺大國也王旣無重世之徳於韓魏而有累世之怨焉夫韓魏父子兄弟接踵而死於秦者百世矣本國殘社稷壞宗廟隳刳腹折頥首身分離防骨艸澤頭顱僵僕相望於境父子老弱系虜相隨於路鬼神狐祥無所食百姓不聊生族類離散流亡爲臣妾滿海內矣韓魏之不亡秦社稷之憂也今王之攻楚不亦失乎且王攻楚之日則惡出兵王將借路於仇讎之韓魏乎兵出之日而王憂其不反也是王以兵資於仇讎之韓魏王若不借路於仇讎之韓魏必攻隨陽右壤此皆廣川大水山林谿谷不食之地王𨿽有之不得爲地是王有毀楚之名無得地之實也且王攻楚之日四國必悉起應王秦楚之兵搆而不離魏氏將出兵而攻畱方與銍胡陵碭蕭相故宋必盡齊人南面泗北必舉此皆平原四逹膏腴之地也而王使之獨攻王破楚於以肥韓魏於中國而勁齊韓魏之彊足以校於秦矣而齊南以泗爲境東負海北倚河而無後患天下之國莫彊於齊齊魏得地葆利而詳事下吏一年之後爲帝若未能於以禁王之爲帝有餘夫以王壤土之博人徒之眾兵革之彊而注地於楚詘令韓魏歸帝重於齊是王失計也臣爲王慮莫若善楚秦楚合而爲一以臨韓韓必授首王襟以山東之險帶以河曲之利韓必爲關中之侯若是王以十萬戍鄭梁氏寒心許鄢陵嬰城上蔡召陵不往來也如此而魏亦關內侯矣王一善楚而關內二萬乘之主注地於秦齊之右壤可拱手而取也是王之地一注兩海要絕天下也是燕趙無齊楚齊楚無燕趙也然後危動燕趙持齊楚此四國者不待痛而服矣○注一作經】

荀況【趙人時人相尊號爲荀卿後謂孫卿子者避漢宣帝諱也國策稱孫子】

謝春申君書

【孫子爲蘭陵令客說春申君以孫子天下賢人借之以百里之勢不便於君春申君於是使人謝孫子去之趙趙以爲上卿客又說春申君以賢者所在其君未嘗不尊國未嘗不榮孫子天下賢人也君何辭之於是又使人請孫子於趙孫子爲書謝○史記列傳卿仕齊襄王三爲祭酒齊人或讒荀卿荀卿乃適楚春申君以爲蘭陵令春申君死而荀卿廢因家蘭陵】

癘人憐王此不恭之語也𨿽然不可不審察也此爲劫弒死亡之主言也夫人主年少而矜材無法術以知姧則大臣主斷國私以禁誅於已也故弒賢長而立防弱廢正適而立不義春秋戒之曰楚王子圍聘於鄭未出竟聞王病反問疾遂以冠纓絞王殺之因自立也齊崔杼之妻美莊公通之崔杼帥其君黨而攻莊公莊公請與分國崔杼不許欲自刃於廟崔杼不許莊公走出逾於外墻射中其股遂殺之而立其弟景公近代所見李兌用趙餓主父於沙邱百日而殺之淖齒用齊擢閔王之筋懸於其廟梁宿夕而死夫癘𨿽癕腫胞疾上比前世未至絞纓射股下比近代未至擢筋而餓死也夫劫弒死亡之主也心之憂勞形之困苦必甚於癘矣由此觀之癘𨿽憐王可也因爲賦曰寶珍隨珠不知佩兮禕衣與絲不知異兮閭姝子奢莫知媒兮嫫母求之又甚喜之兮以瞽爲明以聾爲聰以是爲非以吉爲凶嗚呼上天曷惟其同詩曰上天甚神無自瘵也【戰國策○惟一作謂】

同前【韓詩外傳○莊公通之下有脫】

鄙語曰癘憐王此不恭之語也𨿽然不可不審也非比爲劫殺死亡之主者也夫人主年少而放無術灋以知姧卽大臣以專斷圖私以禁誅於已故捨賢長而立幼弱廢正直而用不善故春秋之志曰楚王之子圍聘於鄭未出境聞王疾返問疾遂以冠纓絞王而殺之因自立齊崔杼之妻美莊公通之崔杼不許欲自刃於廟莊公走出逾於外墻射中其股遂殺而立其弟景公近世所見李兌用趙餓主父於沙邱百日而殺之淖齒用齊擢閔王之筋而懸之於廟宿昔而殺之夫癘𨿽癕腫痂疵上比遠世未至絞頸射股也下比近世未至擢筋餓死也夫劫殺死亡之主心之憂勞形之苦痛必甚於癘矣由此觀之癘𨿽憐王可也因爲賦曰璇玉瑤珠不知佩雜布與錦不知異閭娵子都莫之媒嫫母力父是之喜以盲爲明以聾爲聰以是爲非以吉爲凶嗚呼上天曷維其同書曰上帝甚蹈無自瘵焉【楊愼風雅逸篇曰按戰國策及韓非子荀卿爲書謝春申君書後有此賦卽荀子書中佹詩之小歌也佹詩其爲春申君作乎佹詩雲天下不治請陳佹詩天地易位四時易鄕列星隕墜旦暮晦盲幽暗登昭日月下藏公正無私反見縱橫志愛公利重樓疏堂無私罪人憼革二兵道徳純僃防口將將仁人詘約敖防擅彊天下幽險恐失世英螭龍爲蝘蜓鴟梟爲鳯皇比干見刳孔子拘匡昭昭乎其知之明也鬱鬱乎其遇時之不祥也拂乎其欲禮義之大行也闇乎天下之晦盲也皓天不復憂無疆也千秋必反古之常也弟子勉學天不忘也聖人共手時防將矣與愚亦疑願聞反辭其小歌也念彼逺方何其塞矣仁人詘約防人衍矣忠臣危殆防人般矣璇玉瑤珠不知佩也雜布與錦不知異也閭娵子奢莫之媒也嫫母力父是之喜也以盲爲明以聾爲聰以危爲安以吉爲凶嗚呼上天曷維其同○春秋後語蘇秦上秦惠王書後亦有韻語後世類書引以爲蘇秦之詩云言語相結天下爲一合縱連橫兵革不藏文士並飭諸侯亂惑萬端俱起不可勝理科條旣民多僞態書策稠濁百姓不足上下相愁民無所聊明言章理甲兵愈起辧言偉服戰攻不息繁稱文辭天下不治舌敝耳聾不見成功行義約信天下不親其書今未有考附此】

屈原

卜居【卜居者屈原之所作也屈原履忠貞之性而見嫉妒念防佞之臣承君順非而防富貴已執忠直而身放棄心迷意惑不知所爲乃往至太卜之家稽問神明決之蓍龜卜已居世何所宜行冀聞異防以定嫌疑故曰卜居也】

屈原旣放三年不得復見竭智盡忠蔽障於防心煩意亂不知所從乃往見太卜鄭詹尹曰余有所疑願因先生決之詹尹乃端防拂曰君將何以教之屈原曰吾寧悃悃款款朴以忠乎將送往勞來斯無窮乎寧誅鉏艸茅以力耕乎將遊大人以成名乎寧正言不諱以危身乎將從俗富貴以媮生乎寧超然髙舉以保眞乎將哫訾栗斯喔咿嚅唲以事婦人乎寧亷潔正直以自淸乎將突梯滑稽如脂如韋以絜楹乎寧昻昻若千里之駒乎將泛泛若水中之鳬乎與波上下偸以全吾軀乎寧與騏驥抗軛乎將隨駑馬之迹乎寧與黃鵠比翼乎將與雞鶩爭食乎此孰吉孰凶何去何從世混濁而不淸蟬翼爲重千鈞爲輕黃鐘毀棄瓦釜雷鳴防人髙張賢士無名於嗟嘿嘿兮誰知吾之亷貞詹尹乃釋策而謝曰夫尺有所短寸有所長物有所不足智有所不明數有所不逮神有所不通用君之心行君之意策誠不能知此事

漁父【漁父者屈原之所作也屈原放逐在江湘之間憂愁嘆吟儀容變易而漁父避世隱身釣魚江濵欣然自樂時遇屈原川澤之域怪而問之遂相應答楚人思念屈原因敍其辭以相傳焉】

屈原旣放遊於江潭行吟澤畔顏色憔悴形容枯槁漁父見而問之曰子非三閭大夫與何故至於斯屈原曰世人皆濁我獨淸眾人皆醉我獨醒是以見放漁父曰聖人不凝滯於萬物而能與世推移世人皆濁何不淈其泥而揚其波眾人皆醉何不餔其糟而歠其醨何故深思髙舉自令放爲屈原曰吾聞之新沐者必彈冠新浴者必振衣安能以身之察察受物之汶汶者乎寧赴湘流葬於江魚腹中安能以皓皓之白防世俗之塵埃乎漁父莞爾而笑鼓枻而去乃歌曰滄浪之水淸兮可以濯我纓滄浪之水濁兮可以濯我足遂去不復與言

橘頌

後皇嘉樹橘徠服兮受命不遷生南國兮深固難徙更壹志兮緑葉素榮紛其可嘉兮曽枝剡棘圓果摶兮靑黃雜糅文章爛兮精色內白類可任兮紛緼宜修姱而不醜兮嗟爾幼志有以異兮獨立不遷豈不可喜兮深固難徙廓其無求兮蘇世獨立橫而不流兮閉心自愼終不失過兮秉徳無私參天地兮願嵗並謝與長友兮淑離不淫梗其有理兮年歳𨿽少可師長兮行比伯夷置以爲像兮

宋玉【郢人爲楚大夫】

報友人書

【玉事楚懷王言友人於王王以爲小臣友人讓玉玉報友人書】

姜桂因地而生不因地而辛女因媒而嫁不因媒而親也【宋玉集○韓詩外傳宋玉因其友見襄王待之無以異讓其友其友云與此互異亦不言書赤牘淸裁載楚莊姬上王隱書云火魚失水有龍無尾墻欲內崩而王不視楊用修注此皆叶韻視音以攺亦音已劉勰云文仲謬書於羊裘楚姬托諷於龍尾指此二事也鼎考劉向列女傳處莊侄傳云楚處莊侄者楚頃襄王之夫人縣邑之女也初頃襄王好臺榭出入不時行年四十不立太子諌者蔽塞屈原放逐國旣殆矣秦乃使張儀間之使其左右謂王南防於唐五百里是時莊侄年十二以緹竿爲幟伏南郊道旁王車至侄舉其幟王使人往問之侄對曰妾縣邑之女也欲言隱事於王因以幟見王曰子何以戒寡人侄對曰大魚失水有龍無尾墻欲內崩而王不視王曰不知也侄對曰大魚失水者王離國五百里也樂之於前不思禍之起於後也有龍無尾者年旣四十無太子也國無彊輔必且殆也墻欲內崩而王不視者禍亂且成而王不攺也因爲陳三難五患王曰善命後車載之立還反國門已閉反者已定王乃發鄢郢之師以擊之乃立侄爲夫人按此實面對之辭本非書也劉勰文心雕龍具諧讔篇未嘗言書王弇州赤牘亦不加辧豈別有據】

皇霸文紀卷八

欽定四庫全書

皇霸文紀卷九

明梅鼎祚編

燕

惠王【姬姓名樂資昭王子立七年爲相成安君公孫操所弒其先武王封同母弟召公奭於燕】遺樂毅書

【毅爲燕伐齊大破之遂屠七十餘城惟莒卽墨未下時田單爲卽墨令患毅善用兵欲去之昭王又賢不肯聼防防昭王死惠王立單使人防之惠王惠王使騎刼代毅毅去之趙單大破燕軍殺騎刼盡復取七十餘城惠王大慙自悔易樂毅以致此禍乃遺毅書毅使人獻書報之】

寡人不佞不能奉順君志故君捐國而去寡人不肖明矣敢謁其願而君弗肯聽也故使使者陳愚志君誠諭之語曰仁不輕絕智不輕怨君於先王世之所明知也寡人望有非則君覆蓋之不虞君明棄之也望有過則君教誨之不虞君明辠之也寡人之辠百姓弗聞君防出明怨以棄寡人寡人必有辠矣然恐君之未盡厚矣諺曰厚者不損人以自益仁者不危軀以要名故覆人之邪者厚之行也救人之過者仁之道也世有覆寡人之邪救寡人之過非君惡所望之今君厚受徳於先王之成尊輕棄寡人以快心則覆邪救過難得於君矣且世有厚薄故施異行有得失故患同今寡人任不肖之辠而君有失厚之累於爲君擇無所取國有封疆猶家之有垣墻所以合好覆惡也室不能相和出訟鄰家未爲通計也怨惡未見而明棄之未爲盡厚也寡人𨿽不肖未如殷紂之亂也君𨿽未得志未如商容箕子之累也然不內盡寡人明怨於外恐其適足以傷髙義而薄於行也非然苟可以成君之髙明君之義寡人𨿽惡名不難受也本以爲明寡人之薄而君不得厚揚寡人之毀而君不得榮是一舉而兩失也義者不毀人以自益況傷人以自損乎願君無以寡人之不肖累往事之美昔者桞下季爲理於魯三黜而不去或曰可以去矣柳下曰茍與人異惡往而不黜乎猶且黜也寧故國耳桞下季不以黜自累故自前業不忘不以去爲心故逺近無議寡人之辠國人不知而議寡人者徧天下諺曰仁不輕絕知不簡功簡功棄大者仇也輕絕厚利者怨也仇而棄之怨而累之宜在逺者不望之乎君今寡人無辠君豈怨之乎願君捐忿和怒追順先王以復教寡人寡人意君之曰余將快心以成而過不顧先王以明而惡使寡人進不得循功退不得變過此君所制惟君圖之此寡人之愚志敬以書謁之【此劉向新序所載以爲惠王與樂毅書並有毅報惠王書往復辭防頗相酬合國策史記並謂燕王喜與樂間先大夫宛溪先生每言文義可疑不似與間者鼎按書有曰君於先王世之所明知也又云今君厚受徳於先王之成尊輕棄寡人以快心間之封昌國君於燕要以其父毅故耳何嘗有恩遇綢繆如書所稱述哉則新序之惠王與毅者近是矣且向去太史公亦不逺也】

樂毅【樂羊之後本魏人爲魏使於燕遂臣燕昭王以爲亞鄕封昌國君】

報惠王書

臣不肖不能奉承王命以順左右之心恐抵斧鉞之辠以傷先王之明有害足下之義故遁逃自負以不肖之辠而不敢有辭說今王數之以恐侍禦者不察先王之所以畜臣之理不白乎臣之所以事先王之心故不敢不以書對臣聞賢聖之君不以祿私親功多者受之不以官隨愛而當者處之故曰察能而授官者成功之君也論行而結交者立名之士也臣以所學觀先王舉錯有髙世主之心故假節於魏以身得察於燕先王過舉擢之賔客之中立之羣臣之上不謀父兄以爲亞鄕臣自以爲奉令承教可幸無辠故受命而不辭先王命臣曰我有積怨深怒於齊不量輕弱欲以齊爲事臣對曰夫齊者霸王之餘業戰勝之遺事閒於兵革習於戰攻王若欲攻之必與天下圖之圖之莫若徑結趙且淮北宋地楚魏之願也趙若許約楚魏盡力四國攻之齊可大破也王曰善臣乃受命具符節南使趙顧反起兵攻齊以天之道先王之靈河北之地隨先王而舉之濟上之兵受命而勝之輕卒鋭兵長驅至齊齊王遁逃走莒僅以身免珠玉貨寶車甲珍器皆收入燕大呂陳於元英故鼎反於歷室齊器設於寧臺薊丘之植植於汶篁五伯以來功業之盛未有及先王者也先王以爲快其志以臣不損令故裂地而封臣使比小國諸侯臣聞賢聖之君功立而不廢故著於春秋蚤知之士名成而不毀故稱於後世若先王之報怨雪醜夷萬乘之齊收八百年之積及其棄羣臣之日余令詔後嗣之義法執政任事循法令順庶孽施及萌皆可以教後世臣聞善作者不必善成善始者不必善終昔伍子胥說聼於闔閭吳爲逺迹至郢夫差不是也賜之鴟夷沈之江故夫差不計先論之可以立功也沈子胥而不悔子胥不蚤見王之不同量也故入江而不化夫免身而全功以明先王之迹臣之上計也離虧辱之誹墮先王之明臣之大恐也臨不測之罪以幸爲利義之所不敢出也臣聞君子絕交無惡言去臣無惡聲臣𨿽不肖數奉教於君子臣恐侍禦者信親交之說不察疏逺之行故敢以書謝【並新序】

樂毅報惠王書

【毅爲燕昭王合五國之兵而攻齊下七十餘城盡郡縣之以屬燕三城未下而燕昭王死惠王卽位用齊人反間疑樂毅而使騎刼代之將樂毅奔趙趙封以爲望諸君齊田單詐騎刼卒敗燕軍復收七十餘城以復齊燕王悔懼趙用樂毅乘燕之敝以伐燕燕王乃使人讓樂毅且謝之曰先王舉國而委將軍將軍爲燕破齊報先王之讎天下莫不振動寡人豈敢一日而忘將軍之功哉防先王棄羣臣寡人新郎位左右誤寡人寡人之使騎刼代將軍爲將軍久防露於外故召將軍且休計事將軍過聼以與寡人有郤遂捐燕而歸趙將軍自爲計則可矣而亦何以報先王之所以遇將軍之意乎望諸君乃使人獻書報燕王○史記惠王復以樂毅子樂間爲昌國君而毅往來復通燕卒於趙先王舉國以下赤牘淸裁作惠王與毅書王云樂君報書善矣惠王書亦自委曲懇至足以飾前非而動忠志按國策史記並不言書今存於注】

臣不佞不能奉承先王之教以順左右之心恐抵斧質之辠以傷先王之明而又害於足下之義故遁逃奔趙自負以不肖之辠故不敢爲辭說今王使使者數之辠臣恐侍禦者之不察先王之所以畜幸臣之理而又不白於臣之所以事先王之心故敢以書對臣聞賢聖之君不以祿私其親功多者授之不以官隨其愛能當者處之故察能而授官者成功之君也論行而結交者立名之士也臣以所學者觀之先王之舉錯有髙世之心故假節於魏王而以身得察於燕先王過舉擢之乎賔客之中而立之乎羣臣之上不謀於父兄而使臣爲亞卿臣自以爲奉令承教可以幸無辠矣故受命而不辭先王命之曰我有積怨深怒於齊不量輕弱而欲以齊爲事臣對曰夫齊霸國之餘教而驟勝之遺事也閒於兵甲習於戰攻王若欲攻之則必舉天下而圖之舉天下而圖之莫徑於結趙矣且又淮北宋地楚魏之所同願也趙若許約楚魏宋盡力四國攻之齊可大破也先王曰善臣乃口受令具符節南使臣於趙顧反命起兵隨而攻齊以天之道先王之靈河北之地隨先王舉而有之於濟上濟上之軍奉令擊齊大勝之輕卒鋭兵長驅至國齊王逃遁走莒僅以身免珠玉財寶車甲珍器盡收入燕大呂陳於元英故鼎反乎歷室齊器設於寧臺薊丘之植植於汶篁自五霸以來功未有及先王者也先王以爲順於其志以臣爲不頓命故裂地而封之使之得比乎小國諸侯臣不佞自以爲奉令承教可以幸無辠矣故受命而不辭臣聞賢明之君功立而不廢故著於春秋蚤知之士名成而不毀故稱於後世若先王之報怨雪恥夷萬乘之彊國收八百嵗之蓄積及至棄羣臣之日余令詔後嗣之遺義執政任事之臣所以能循法令順庶孽者施及萌隸皆可以教於後世臣聞善作者不必善成善始者不必善終昔者伍子胥說聼乎闔閭故吳王逺迹至於郢夫差弗是也賜之鴟夷而浮之江故吳王夫差不悟先論之可以立功故沈子胥而弗悔子胥不蚤見主之不同量故入江而不攺夫免身全功以明先王之迹者臣之上計也離毀辱之非墮先王之名者臣之所大恐也臨不測之辠以幸爲利者義之所不敢出也臣聞古之君子交絕不出惡聲忠臣之去也不潔其名臣𨿽不佞數奉教於君子矣恐侍禦者之親左右之說而不察疏逺之行也故敢以書報惟君之畱意焉【戰國策】

同前【史記】

臣不佞不能奉承王命以順左右之心恐傷先王之明有害足下之義故遁逃走趙今足下使人數之以罪臣恐侍禦者不察先王之所以畜幸臣之理又不白臣之所以事先王之心故敢以書對臣聞賢聖之君不以祿私親其功多者賞之其能當者處之故察能而授官者成功之君也論行而結交者立名之士也臣竊觀先王之舉也見有髙世主之心故假節於魏以身得察於燕先王過舉厠之賔客之中立之羣臣之上不謀父兄以爲亞卿臣竊不自知自以爲奉令承教可幸無辠故受令而不辭先王命之曰我有積怨深怒於齊不量輕弱而欲以齊爲事臣曰夫齊霸國之餘業而最勝之遺事也練於兵甲習於戰攻王若欲伐之必與天下圖之與天下圖之莫若結於趙且又淮北宋地楚魏之所欲也趙若許而約四國攻之齊可大破也先王以爲然具符節南使臣於趙顧反命起兵擊齊以天之道先王之靈河北之地隨先王而舉之濟上濟上之軍受命擊齊大敗齊人輕卒鋭兵長驅至國齊王遁而走莒僅以身免珠玉財寶車甲珍器盡收入於燕齊器設於寧臺大呂陳於元英故鼎反乎磨室薊丘之植植於汶篁自五伯以來功未有及先王者也先王以爲慊於志故裂地而封之使得比小國諸侯臣竊不自知自以爲奉命承教可幸無辠是以受命不辭臣聞賢聖之君功立而不廢故著於春秋蚤知之士名成而不毀故稱於後世若先王之報怨雪恥夷萬乘之彊國收八百嵗之蓄積及至棄羣臣之日余教未衰執政任事之臣修法令愼庻孽施及乎萌隸皆可以教後世臣聞之善作者不必善成善始者不必善終昔伍子胥說聽於闔閭而吳王逺迹至郢夫差弗是也賜之鴟夷而浮之江吳王不寤先論之可以立功故沈子胥而不悔子胥不蚤見主之不同量是以至於入江而不化夫免身立功以明先王之迹臣之上計也離毀辱之誹謗墮先王之名臣之所大恐也臨不測之罪以幸爲利義之所不敢出也臣聞古之君子交絕不出惡聲忠臣去國不絜其名臣𨿽不佞數奉教於君子矣恐侍禦者之親左右之說不察疏逺之行故敢獻書以聞惟君王之畱意焉【夏侯曰觀樂生遺惠王書其庶乎知防合道以禮始終者與】

燕王喜【惠王曽孫孝王子立三十三年爲秦所虜而燕亡】

遺樂間書

【惠王復以樂毅子樂間爲昌國君居燕三十年燕王喜用其相栗腹計欲攻趙而問於間間曰趙四戰之國其民習兵伐之不可燕王不聽遂伐趙趙使亷頗擊之大破燕軍禽栗腹間入趙趙遂圍燕燕重割地與趙和王乃遺間書閒怨不用其計卒畱趙不報】

寡人不佞不能奉順君意故君捐國而去則寡人之不肖明矣敢端其願而君不肯聽故使使者陳愚意君試論之語曰仁不輕絕智不輕怨君之於先王也世之所明知也寡人望有非則君掩蓋之不虞君之明辠之也望有過則君教誨之不虞君之明棄之也且寡人之辠國人莫不知天下莫不聞君微出明怨以棄寡人寡人必有辠矣𨿽然恐君之未盡厚也諺曰厚者不毀人以自益也仁者不危人以要名故掩人之邪者厚人之行也救人之過者仁者之道也世有掩寡人之邪救寡人之過非君孰望之今君厚受位於先王以成尊輕棄寡人以快心則掩邪救過難得於君矣且世有薄而故厚施行有失而故惠用今使寡人任不肖之辠而君有失厚之累於爲君擇之也無所取之國之有封疆猶家之有垣墻所以合好掩惡也室不能相和出語鄰家未爲通計也怨惡未見而明棄之未爲盡厚也寡人𨿽不肖乎未如殷紂之亂也君𨿽不得意乎未如商容箕子之累也然則不內蓋寡人而明怨於外恐其適足以傷於髙而薄於行也非然也苟可以明君之義成君之髙𨿽任惡名不難受也本欲以爲明寡人之薄而君不得厚揚寡人之辱而君不得榮此一舉而兩失也義者不虧人以自益況傷人以自損乎君無以寡人不肖累往事之美昔者柳下惠吏於魯三黜而不去或謂之曰可以去柳下惠曰茍與人之異惡往而不黜乎猶且黜乎寧於故國爾桞下惠不以三黜自累故前業不忘不以去爲心故逺近無議今寡人之辠國人未知而議寡人者徧天下語曰論不修心議不累物仁不輕絕智不簡功簡棄大功者輟也輕絕厚利者怨也輟而棄之怨而累之宜在逺者不望之乎君也今以寡人無辠君豈怨之乎願君捐怨追惟先王復以教寡人意君曰余且慝心以成而過不顧先王以明而惡使寡人進不得修功退不得攺過君之所揣也惟君圖之此寡人之愚意也敬以書謁之【戰國策】

同前【史記】

紂之時箕子不用犯諌不怠以冀其聽商容不達身祗辱焉以冀其變及民志不入獄囚自出然後二子退隱故紂負桀防之累二子不失忠聖之名何者其憂患之盡矣今寡人𨿽愚不若紂之防也燕民𨿽亂不若殷民之甚也室有語不相盡以告鄰里二者寡人不爲君取也無名氏

獻燕王噲書【噲易王子立三年讓國子之又三年齊伐燕噲死】

【或獻書燕果以兵南合三晉三年與楚三晉攻秦不勝而還○陳師道曰此當是昭王時】

燕王而不能自恃不惡卑名以事彊事彊可以令國安長久萬世之善計也以事彊而不可以爲萬世則不如合弱將柰何合弱而不能如一此臣之所以爲山東苦也比目之魚不相得則不能行故古人稱之以其合兩而如一也今山東合弱而不能如一是山東之智不如魚也又譬如車士之引車也三人不能行索二人五人而車因行矣今山東三國弱而不能敵秦索二國因能勝秦矣然而山東不知相索者智故不如車士矣胡與越人言語不相知志意不相通同舟而淩波至其相救助如一也今山東之相與也如同舟而濟秦之兵至不能相救助如一智又不如胡越之人矣三物者人之所能爲也山東之主遂不悟此臣之所爲山東苦也願大王之熟慮之也山東相合之主者不惡卑名之國者可長存之卒者出士以戍韓梁之西邊此燕之上計也不急爲此國必危矣王必大憂今韓梁趙三國己合矣秦見三晉之堅也必南伐楚趙見秦之伐楚也必攻燕物固有勢異而患同者秦之伐韓故中山亡今秦之伐楚燕必亡臣竊爲王計不如以兵南合三晉約戍韓梁之西邊山東不能堅爲此此必皆亡【戰國防○鮑彪云此三物諭從之精者也故𨿽子噲庸主亦能感動惜乎言猶在耳而諸侯之心已變矣此豈非天亡之哉】

蘇代【東周雒陽人蘇秦弟與兄厲皆以壽死名顯諸侯】

自宋遺昭王書

【代與燕相子之婚乃使代侍質子於齊齊使代報燕因言齊王之不信其臣不能霸以動燕専任子之已而讓位燕大亂立昭王代歸齊復之宋齊攻宋急代遺昭王書昭王善其書乃召代與謀伐齊竟破齊湣王出走】

夫列在萬乘而寄質於齊名卑而權輕秦齊助之伐宋民勞而實費破宋殘楚淮北肥大齊讎彊而國弱也此三者皆國之大敗也而足下行之將欲以除害取信於齊也而齊未加信於足下而忌燕也愈甚矣然則足下之事齊也失所爲矣夫民勞而實費又無尺寸之功破宋肥讎而世負其禍矣足下以宋加淮北彊萬乘之國也而齊並之是益一齊也北夷方七百里加之以魯衛此所謂彊萬乘之國也而齊並之是益二齊也夫一齊之彊而燕猶不能支也今乃以三齊臨燕其禍必大矣𨿽然臣聞智者之舉事也轉禍而爲福因敗而成功者也齊人紫敗素也而賈十倍越王句踐棲於防稽而後殘吳霸天下此皆轉禍而爲福因敗而成功者也今王若欲轉禍而爲福因敗而成功乎則莫如遙霸齊而厚尊之使使盟於周室盡焚天下之秦符約曰夫上計破秦其次長賔客秦秦挾賔客以待破秦王必患之秦五世以結諸侯今爲齊下秦王之志茍得窮齊不憚以一國都爲功然而王何不使布衣之人以窮齊之說說秦謂秦王曰燕趙破宋肥齊尊齊而爲之下者燕趙非利之也弗利而勢爲之者何也以不信秦王也今王何不使可以信者接收燕趙令涇陽君若髙陵君先於燕趙秦有變因以爲質則燕趙信秦矣秦爲西帝趙爲中帝燕爲北帝立爲三帝而以令諸侯韓魏不聼則秦伐之齊不聽則燕趙伐之天下孰敢不聽天下服聽因驅韓魏以攻齊曰必反宋地而歸楚之淮北夫反宋地歸楚之淮北燕趙之所同利也並立三帝燕趙之所同願也夫實得所利名得所願則燕趙之棄齊也猶釋敝躧今王之不收燕趙則齊霸必成矣諸侯戴齊而王獨弗從也是國伐也諸侯戴齊而王從之是名卑也王不收燕趙名卑而國危王收燕趙名尊而國寧夫去尊寧而就卑危智者不爲也秦王聞若說也必如刺心然則王何不務使智士以若此言說秦秦伐齊必矣夫取秦上交也伐齊正利也尊上交務正利聖王之事也【戰國策○昭王者秦昭王涇陽髙陵並昭王母弟】

同前【史記】

夫列在萬乘而寄質於齊名卑而權輕奉萬乘助齊伐宋民勞而實費夫破宋殘楚淮北肥大齊讎彊而國害此三者皆國之大敗也然且王行之者將以取信於齊也齊加不信於王而忌燕愈甚是王之計過矣夫以宋加之淮北彊萬乘之國也而齊並之是益一齊也北夷方七百里加之以魯衛彊萬乘之國也而齊並之是益二齊也夫一齊之彊燕猶狼顧而不能支今以三齊臨燕其禍必大矣𨿽然智者舉事因禍爲福轉敗爲功齊紫敗素也而賈十倍越王句踐棲於防稽復殘彊吳而霸天下此皆因禍爲福轉敗爲功者也今王若欲因禍爲福轉敗爲功則莫若挑霸齊而尊之使使盟於周室焚秦符曰其大上計破秦其次必長賔之秦挾賔以待破秦王必患之秦五世伐諸侯今爲齊下秦王之志茍得窮齊不憚以國爲功然則王何不使辯士以此言說秦王曰燕趙破宋肥齊尊之爲之下者燕趙非利之也燕趙不利而勢爲之者以不信秦王也然則王何不使可信者接收燕趙令涇陽君髙陵君先於燕趙秦有變因以爲質則燕趙信秦秦爲西帝燕爲北帝趙爲中帝立三帝以令於天下韓魏不聽則秦伐之齊不聽則燕趙伐之天下孰敢不聽天下服聽因驅韓魏以伐齊曰必反宋地歸楚淮北反宋地歸楚淮北燕趙之所利也並立三帝燕趙之所願也夫實得所利尊得所願燕趙棄齊如脫躧矣今不收燕趙齊霸必成諸侯贊齊而王不從是國伐也諸侯贊齊而王從之是名卑也今收燕趙國安而名尊不收燕趙國危而名卑夫去尊安而取危卑智者不爲也秦王聞若說必若刺心然則王何不使辯士以此苦言說秦秦必取齊必伐矣夫取秦厚交也伐齊正利也尊厚交務正利聖王之事也

自齊獻昭王書

【代在齊而或有疑之於王者故以書自白】

臣之行也固知將有口事故獻禦書而行曰臣貴於齊燕大夫將不信臣臣賤將輕臣臣用將多望於臣齊有不善將歸罪於臣天下不攻齊將曰善爲齊謀天下攻齊將與齊兼貿臣臣之所處重卵也王謂臣曰吾必不聽眾口與讒言吾信女也猶列眉也上可以得用於齊次可以得信於下茍無死女無不爲也以女自信可也與之言曰去燕之齊可也期於成事而已臣受令以任齊及五年齊數出兵未嘗謀燕齊趙之交一合一離燕不與齊謀趙則與趙謀齊齊之信燕也至於虛北地行其兵今王信田伐與參去疾之言且攻齊使齊犬馬而不言燕今王又使慶令臣曰吾欲用所善王茍欲用之則臣請爲王事之王欲醳臣剸任所善則

臣請歸醳事臣茍得見則盈願【戰國策○所處重卵一作所重處重畱○陸深云燕昭卽位志復齊讐非一日矣樂毅至燕在十七年後又十年始合五國以破齊方其患齊之彊志未逞也蘇代之徒爲之間齊離燕之交激秦之怒勸之以伐宋驕其兵而罷其師齊卒以亡代有力焉而世不數何也蓋毅之爲燕約結信義服人卒用以此勝何暇乎代之爲哉代之輕詐反覆效用於燕亦昭王之賢明有以禦之非所以成功也】

太子丹【燕王喜子】

與麯武書【麯武史記作鞠武】

【丹質於秦逃歸怨秦欲報之與其傅麯武書○史記丹因武得交田光先生而田光言其友荊軻於丹使刺秦王不中以死秦伐燕燕王喜斬太子丹以獻然秦竟滅燕】

丹不肖生於僻陋之國長於不毛之地未曽得覩君子雅訓欲有所陳幸垂覽之丹聞丈夫之道節義亷恥受辱以生也眞正所羞之見卻以窺其節故有刎喉不顧據鼎不避者斯豈樂死而忘生哉其心有所守也今秦王反戾天常虎狼其行遇丹無禮諸侯最甚每念之痛入骨髓計燕國之眾不能敵之曠年相守力固不足欲收天下勇士集海內英雄破國空藏以奉養之重幣甘辭以市於秦秦貪我賂而信我辭則一劍之任當千萬之師須臾之間可觧丹萬世之恥若其不然令丹生無日於天地死懷恨於九泉必令諸侯無以爲嘆易水之北未知誰有此蓋抑亦大夫恥也謹遣書願熟思之【燕丹子○眞正二句無以爲嘆並有脫誤】

代

代王嘉【本趙公子率其宗數百人之代自立爲代王與燕合兵燕亡代亦爲秦滅】

遺燕王喜書

秦所以猶追燕急者以太子丹故也今王誠殺丹獻之秦王秦王必解而社稷幸得血食【史記】

皇霸文紀卷九

欽定四庫全書

皇霸文紀卷十

明梅鼎祚編

趙

趙鞅【文子武之子諡簡子趙正卿與秦共祖造父事周穆王賜以趙城因氏烈侯籍始爲諸侯】與子伯魯無卹書

【趙簡子大子名伯魯小子名無卹簡子自爲一書牘親自表之與二子使誦之居三年簡子坐淸臺之上問二書所在伯魯忘其表令誦不能得無卹出其書於袖令誦習焉乃出伯魯而立無卹是爲襄子】

節用聽聰敬賢勿慢使能勿賤【韓詩外傳】

武靈王【名雍肅侯子立二十七年傳位少子何自稱主父】

番吾勒迹【趙主父令工施鉤梯而緣番吾刻疎人迹其上而勒之銘曰○文心雕龍趙靈勒迹於番吾此後世題名之始】

主父嘗遊於此

程本【晉人字子華聚徒著書自號程子趙聘不起去之齊館於晏氏更題其書曰子華子今傳者有劉向校定序漢藝文隋唐宋志悉無其目吳兢李淑二家亦不載必後世文士依托也】答趙簡子書

【子華子違趙燭過典廣門之左曰彼庶人也而傲侮公上法所弗寘也簡子曰而士以兵之燭過至苓塞子華子行五日矣簡子悔之使使者於齊而使董安於寓書以招之子華子再拜肅使者於庭而授之辭簡子得書召無卹而戒之曰燭過小人也實使我獲罪於本吾且死汝必反之】

主君之亡臣某不能束脩越在諸侯以爲主君憂臣聞之物扃於所甘士扃於所守主君之亡臣不佞而有四方之志其敢以爲執事者之所辱夫丘陵崇而穴成於上狐貍藏矣谿谷深而淵成於下魚鼈安矣松柏茂而陰成於林塗之人則防矣主君之亡臣不佞實有隱衷惟執事者昭明其所存如日月之升以光燭於晉國將四海之士重繭狎至以承主君之令聞夫豈惟亡臣亡臣𨿽復野死以寘溝甽其敢忘主君之賜惟執事者財幸焉【子華子】

蘇厲【秦弟見兄遂亦皆學遊說】

上惠文王書【惠文王名何武靈王少子趙至武靈稱王】

【趙收天下且以伐齊厲爲齊上書說趙王○按此齊閔王時】

臣聞古之賢君徳行非施於海內也教順慈愛非布於萬民也祭祀時享非當於鬼神也甘露降風雨時農夫登年谷丰盈眾人善之而賢主惡之今足下功力非數痛加於秦國而怨毒積惡非曽深陵於韓也臣竊外聞大臣及下吏之議皆言王前専據以秦爲愛趙而憎韓臣竊以事觀之秦豈得愛趙而憎韓哉欲亡韓吞兩周之地故以韓爲餌先出聲於天下欲鄰國聞而觀之也恐其事不成故出兵以佯示趙魏恐天下之驚覺故微伐韓以貳之恐天下疑已故出質以爲信聲徳於與國而實伐空韓臣竊觀其圖之也議秦以謀計必出於是且夫說士之計皆曰韓亡三川魏滅晉國是韓未窮而禍及於趙且物固有勢異而患同者又有勢同而患異者昔者楚人久伐而中山亡今燕盡韓之河南距沙丘而至鉅鹿之界三百里距於扞關至於楡中五百里秦盡韓魏之上黨則地與國都邦屬而壤挈者七百里秦以三軍彊弩坐羊腸之上卽地去邯鄲二十里且秦以三軍攻王之上黨而危其北則勾注之西非王之有也今逾勾注禁常山而守三百里通於唐曲逆此代馬胡駒不東而昆山之玉不出也此三寶者又非王之有也今從於彊秦與之伐齊臣恐其禍出於是矣昔者五國之主嘗合橫而謀伐趙三分趙國壤地著之盤盂屬之讎柞五國之兵有日矣齊乃西師以禁秦國使秦發令素服而聽反溫軹髙平於魏反三公什淸於趙此王之明知也夫齊事趙宜爲上交今乃以抵辠取伐臣恐其後事王不敢自必也今王收齊天下必以王爲得齊齊危社稷以事王天下必重王然則齊義王以天下就之下至齊慕王以天下收之是一世之命制於王己臣願大王深與左右羣臣卒計而重謀先事成慮而熟圖之也【戰國策○東一作畜讎柞酬酢同逆一作遇原作吾危一作抱公字疑誤安定有三水朔方有三封渤海有三戶皆近趙○齊乃西師以下齊原並作韓○按防多爲韓言乃趙籍擊韓而厲爲韓止之者其間事實皆明指韓而首云伐齊殊不合決有誤而史一切以韓爲齊抑馬遷之所攺歟然趙伐韓事亦不知在何時其文及地名亦多舛異不同彊爲之說鮑専據史文輒攺大不然也】

同前【史記】

【惠文王十六年秦與趙撃齊齊人患之故厲爲齊遺趙王書趙乃輒謝秦不擊齊】

臣聞古之賢君其徳行非布於海內也教順非洽於民人也祭祀時享非數常於鬼神也甘露防時雨至年谷丰熟民不疾疫眾人善之然而賢主圖之今足下之賢行功力非數加於秦也怨毒積怒非素深於齊也秦趙與國以彊徴兵於韓秦誠愛趙乎其實憎齊乎物之甚者賢主察之秦非愛趙而憎齊也欲亡韓而吞二周故以齊餤天下恐事之不合故出兵以劫魏趙恐天下畏已也故出質以爲信恐天下亟反也故徴兵於韓以威之聲以徳與國而實伐空韓臣以秦計爲必出於此夫物固有勢異而患同者楚久伐而中山亡今齊久伐而韓必亡破齊王與六國分其利也亡韓秦獨擅之收二周西取祭器秦獨私之賦田計功王之獲利孰與秦多說士之計曰韓亡三川魏亡晉國市朝未變而禍已及矣燕盡齊之北地去沙丘鉅鹿斂三百里韓之上黨去邯鄲百里燕秦謀王之河山間三百里而通矣秦之上郡近挺關至於楡中者千五百里秦以三郡攻王之上黨羊腸之西句注之南非王有已逾句注斬常山而守之三百里而通於燕代馬胡犬不東下昆山之玉不出此三寶者亦非王有已王久伐齊從彊秦攻韓其禍必至於此願王孰慮之且齊之所以伐者以事王也天下屬行以謀王也燕齊之約成而兵出有日矣五國三分王之地齊倍五國之約而殉王之患西兵以禁彊秦秦廢帝請服反髙平根柔於魏反巠分先兪於趙齊之事王宜爲上佼而今乃抵辠臣恐天下後事王者之不敢自必也願王孰計之也今王毋與天下攻齊天下必以王爲義齊抱社稷而厚事王天下必盡重王義王以天下善秦秦防王以天下禁之是一世之名寵制於王也諒毅

爲趙獻秦昭王書

【秦攻魏取寧邑諸侯皆賀趙孝成王使賀三反不得通憂之諒毅者辯士也親受命而往至秦獻書昭王乃見使者曰趙豹平原君數欺弄寡人趙能殺此二人則可毅曰趙豹平原君親寡君之母弟也猶太王之有葉陽涇陽君也大王以孝治聞於天下今使臣受大王之令以還報敝邑之君不敢不行無乃傷葉陽涇陽君之心乎秦王曰諾勿使從政】

大王廣地寧邑諸侯皆賀敝邑寡君亦竊嘉之不敢寧居使下臣奉其幣物三至王廷而使不得通使君若無辠願大王無絕其懽若使者有罪願得請之【戰國策】無名氏

爲齊獻孝成王書【王名丹惠文王子】

臣一見而能令王坐而天下致名寶而臣竊怪王之不試見臣而窮臣也羣臣必多以臣爲不能者故王重見臣也以臣爲不能者非他欲用王之兵者也則交有所偏者也非然則智不足者也非然則欲以天下之重恐王而取行者也臣以齊循事王王能亡燕能亡韓魏能攻秦能孤秦臣以齊致尊名於王天下孰敢不致尊名於王臣以齊致地於王天下孰敢不致地於王臣以齊爲王求名於燕及韓魏孰敢辭之臣之能也其前可見巳齊先重王故天下盡重王王無齊天下必盡輕王也秦之彊以無齊故重王燕韓魏自以無齊故重王今王無齊獨安能無重天下故勸王無齊者非智不足則不忠者也非然則欲用王之兵成其私者也非然則欲輕王以天下之重取行於王者也非然則位尊而能卑者也願王之熟慮無齊之利害也【戰國防】

山陽侯天使【神】

遺趙毋防書

【智伯攻襄子襄子奔保晉陽原過從後至王澤見三人自帶以下不可見與原過竹二節莫通曰爲我以是遺趙母防襄子齋三日親自剖竹有朱書襄子再拜受三神之令於是趙北有代南並知氏祀三神於百邑使原過主霍泰山祠祀至武靈王竟胡服騎射辟地千里】

趙毋防余霍泰山山陽侯天使也三月丙戌余將使女反滅知氏女亦立我百邑余將賜女林胡之地至於後世且有伉王亦黑龍面而鳥噣鬢麋髭大膺大胸修下而馮左衽界乘奄有河宗至於休混諸貉南伐晉別北滅黑姑【史記】

同前【風俗通】

毋防余霍太山陽侯大吏三月丙戌余將使汝反滅智氏亦立我三百邑余將使賜若林胡之地至於後世且有伉王赤黑龍面鳥屬須眉髭髯大膺大胸修下而馮上左任介乘奄有河室至於休混諸貉南伐晉別北滅黑姑

魏

無名氏

爲魏獻秦昭王書【魏哀王時】

【魏畏秦攻移禍於楚故飾爲之辭秦果南攻藍田鄢郢○藍田秦地疑衍】

臣竊聞大王之謀出事於梁謀恐不出於計矣願大王之熟計之也梁者山東之要也有虵於此擊其尾其首救擊其首其尾救擊其中身首尾皆救今梁者天下之脊也夫秦攻梁者是示天下要斷山東之脊也是山東首尾皆救中身之時也山東見亡必恐恐必大合山東尙彊臣見秦之必大憂可立而待也臣竊爲大王計不如南出事於南方其兵弱天下不必能救地可廣大國可富兵可彊主可尊王不聞湯之伐桀乎試之弱密須氏以爲武教得密須氏而湯知服桀矣今秦欲與山東爲讎不先以弱爲武教兵必大挫國必大憂【戰國策○鮑彪云徵伐先後理正應爾故司馬錯爲秦議以伐蜀爲先藝祖欲平太原諸國亦先平蜀】

曲沃負

上哀王書【襄王子姬姓畢公髙之後畢萬事晉封於魏至斯命爲諸侯惠王防稱王負大夫如耳母也哀王爲太子政納妃而美王將自納焉負因款門上書王召入對以此毀貞女之行亂男子之別王善其言遂還太子妃而賞負三十鐘】

曲沃之老婦也心有所懷願以聞於王【列女傳】

範痤

獻安釐王書【王名圉昭王子】

【痤爲魏相趙孝成王用虞卿計使人以百里之地請殺痤於魏而欲移從於趙魏王許諾使司徒執痤而未殺也痤獻書魏王又遺其後相信陵君書信陵君遽言之王而出之】

臣聞趙王以百里之地請殺痤之身夫殺無罪範痤薄故也而得百里之地大利也臣竊爲大王美之𨿽然而有一焉百里之地不可得而死者不可復生也則王必爲天下笑矣臣竊以爲與其以死人市不若以生人市便也【戰國策○史記云王使吏捕之圍而未殺痤因上屋騎危謂使者曰與其以死痤市不如以生痤市有如痤死趙不與王地則王將柰何故不若與先定割地然後殺痤魏王曰善】

遺信陵君無忌書【無忌安釐王異母弟封信陵君相魏】

夫趙魏敵戰之國也趙王以咫尺之書來而魏王輕爲之殺無罪之痤痤𨿽不肖故魏之免相也嘗以魏之故得罪於趙夫國無用臣外𨿽得地勢不能守然今能守魏者莫如君矣王聽趙殺痤之後彊秦襲趙之欲倍趙之割則君將何以止之此君之累也【戰國策○王云襲趙之欲倍趙之割此語有以深中信陵之畏矣故免】

同前【史記○說苑亦載】

痤故魏之免相也趙以地殺痤而魏王聽之有如彊秦亦將襲趙之欲則君且柰何

田齊

閔王【名地宣王子燕樂毅下齊王出走莒楚使淖齒殺之其先陳厲公子完奔齊爲工正食采於田

至田和爲諸侯】

遺楚懷王書【王名熊槐威王子】

【湣王欲爲從長惡楚之與秦合使使遺楚王書楚業已欲和於秦見齊王書猶豫不決下其議羣臣羣臣或言和秦或曰聽齊昭睢議當合齊以善韓懷王許之】

寡人患楚之不察於尊名也今秦惠王死武王立張儀走魏樗裏疾公孫衍用而楚事秦夫樗裏疾善乎韓而公孫衍善乎魏楚必事秦韓魏恐必因二人求合於秦則燕趙亦宜事秦四國爭事秦則楚爲郡縣矣王何不與寡人並力收韓魏燕趙與爲從而尊周室以案兵息民令於天下莫敢不樂聽則王名成矣王率諸侯並伐破秦必矣王取武關蜀漢之地私吳越之富而擅江海之利韓魏割上黨西薄函谷則楚之彊百萬也且王欺於張儀亡地漢中兵銼藍田天下莫不代王懷怒今乃欲先事秦願大王孰計之【史記】

謝孟嘗君書

【閔王使孟嘗君就國於薛客馮暖西遊於梁謂梁王曰齊放其大臣孟嘗君於諸侯諸侯先迎之者富而兵彊於是梁王虛上位以故相爲上將軍遣使者黃金千斤車百乘往聘孟嘗君梁使三反孟嘗君固辭不往也齊王聞之君臣恐懼遣太傅賫黃金千斤文車二服劍一封書一謝孟嘗君暖復誡孟嘗君請立廟於薛】

寡人不祥被於宗廟之祟沈於諂諛之臣開辠於君寡人不足爲也願君顧先王之宗廟姑反國綂萬人乎【戰國防】

楚姬匜盤銘【十七字博古圗】

齊侯作楚姬寶盤其萬年子子孫孫永保用【楚姬匜銘曰齊侯作楚姬寶匜此其盤也楚與齊從親在湣王時也博古圖卽以齊侯爲湣王亦恐未然】

田文【靖郭君嬰庶子威王孫嗣立於薛是爲孟嘗君】

遺秦穰侯魏冉書

【齊湣王時孟嘗君歸老於薛秦亡將呂禮相齊欲困蘇代代謂孟嘗君曰周最於齊至厚也而齊王逐之而聼親弗相呂禮者欲取秦也齊秦合則親弗與呂禮重矣有用齊秦必輕君君不如急北兵趨趙以和秦魏收周最以厚行且反齊王之信又禁天下之變齊無秦則天下集齊親弗必走則齊王孰與爲其國也於是孟嘗君從之而呂禮嫉害於孟嘗君孟嘗君懼乃遺穰侯書穰侯言於秦昭王伐齊而呂禮亡齊滅宋欲去孟嘗君奔相魏】

吾聞秦欲以呂禮収齊齊天下之彊國也子必輕矣齊秦相取以臨三晉呂禮必並相矣是子通齊以重呂禮也若齊免於天下之兵其讎子必深矣子不如勸秦王伐齊齊破吾請以所得封子齊破秦畏晉之彊秦必重子以取晉晉國敝於齊而畏秦晉必重子以取秦是子破齊以爲功挾晉以爲重是子破齊定封秦晉交重子若齊不破呂禮復用子必大窮【史記○戰國防薛公爲魏謂穰侯曰文聞秦王欲以呂禮收齊以濟天下君必輕矣齊秦相聚以臨三晉禮必並相之是君收齊以重呂禮也齊免於天下之兵其讎君必深君不如勸秦王令敝邑卒攻齊之事齊破文請以所得封君齊破晉彊秦王畏晉之彊也必重君以取晉齊予晉敝邑而不能支秦晉必重君以事秦是君破齊以爲功采晉以爲重也破齊定封而秦晉皆重君若齊不破呂禮復用子必大窮矣○鮑云此時文未相魏其言爲魏意親之矣】

魯仲連【齊人好奇偉俶儻之畫策而不肯仕宦任職】

遺燕將書

【燕攻齊取七十餘城惟莒卽墨未下齊田單以卽墨破燕殺騎劫初燕將攻下聊城人或讒之燕燕將懼遂保守聊城不敢歸田單攻之嵗餘士卒多死而聊城不下魯連乃爲書約之矢以射城中燕將因罷兵到防而去故解齊國之圍救百姓之死仲連之說也○史記燕將見魯連書泣三日欲歸燕已有隙恐誅欲降齊所殺虜於齊甚眾恐復見辱乃自殺】

吾聞之智者不倍時而棄利勇士不怯死而滅名忠臣不先身而後君今公行一朝之忿不顧燕王之無臣非忠也殺身亡聊城而威不信於齊非勇也功廢名滅後世無稱非智也故智者不再計勇士不怯死今死生榮辱尊卑貴賤此其一時也願公之詳計而無與俗同也且楚攻南陽魏攻平陸齊無南面之心以爲亡南陽之害不若得濟北之利故定計而堅守之今秦人下兵魏不敢東面橫秦之勢合則楚國之形危且棄南陽斷右壤存濟北計必爲之今楚魏交退燕救不至齊無天下之規與聊城共據期年之敝卽臣見公之不能得也齊必決之於聊城公無再計彼燕國大亂君臣過計上下迷惑栗腹以十萬之眾五折於外萬乘之國被圍於趙壤削主困爲天下戮公聞之乎今燕王方寒心獨立大臣不足恃國敝旤多民心無所歸今公又以聊城之民距全齊之兵期年不觧是墨翟之守也食人炊骨士無反北之心是孫臏吳起之兵也能已見於天下矣故爲公計不如罷兵休士全車甲歸報燕王燕王必喜士民見公如見父母交遊攘臂而議於世功業可明矣上輔孤主以制羣臣下養百姓以資說士矯國革俗於天下功名可立也意者亦捐燕棄世東遊於齊乎請裂地定封富比陶衛世世稱寡與齊久存此亦一計也二者顯名厚實也願公熟計而審處一也且吾聞效小節者不能行大威惡小恥者不能立榮名昔管仲射桓公中鉤簒也遺公子糾而不能死怯也束縛桎梏辱身也此三行者鄕裏不通也世主不臣也使管仲終窮抑幽囚而不出慙恥而不見窮年沒壽不免爲辱人賤行矣然管子並三行之過據齊國之政一匡天下九合諸侯爲五霸首名髙天下光照鄰國曹沫爲魯君將三戰三北而防地千里使曹子之足不離陳計不顧後出必死而不生則不免爲敗軍禽將曹子以敗軍禽將非勇也功廢名滅後世無稱非智也故去三北之恥退而與魯君計也曹子以爲遭齊桓公有天下朝諸侯曹子以一劍之任劫桓公於壇位之上顏色不變而辭气不悖三戰之所防一朝而反之天下震動驚駭威信吳楚傳名後世若此二公者非不能行小節死小恥也以爲殺身絕世功名不立非智也故去忿恚之心而成終身之名除感忿之恥而立累世之功故業與三王爭流名與天壤相敝也公其圖之【戰國防○鮑彪云彪按此書以齊閔爲宣王蘇代爲蘇秦事時不合如此者甚眾殆爲後人傳錄之誤至於此章引栗腹之事說聊城之將蓋好事者聞約矢之說惜其書不存擬爲之以補亡不暇檢校也陳師道正曰魯仲連說燕將下聊城史不著年其書引栗腹之敗此事在其後且田單卽墨起七十餘城卽復爲齊不聞聊城尙爲燕守以齊之事勢豈有捨之三十餘年而不攻單之兵力三十餘年而不能下歟今曰攻之嵗余不下可見爲此時燕將守聊城事也史稱毅破齊不下者獨莒卽墨單縱反間亦言二城而燕世家書聊莒卽墨防亦有三城不下之言果一時事則聊城亦爲齊守而非燕將爲燕守者此誤因聊城不下而引與莒卽墨亂也夫仲連之言正謂栗腹敗燕國亂聊城孤守一方並攻勢將必拔其言初不渉湣襄昭惠之際所謂楚攻南陽魏攻平陸閔王時楚取淮北單復齊後蓋巳復之不聞楚魏交攻之事二事必在後也燕將被讒懼誅連書亦無此意此因樂毅而訛也史又稱燕將得書自殺單遂屠聊城尢非事實齊前所殺燕將惟騎劫爾不聞其他此因騎劫而訛也○余祭酒有丁云按聊城事在田單復齊後或當長平之前此書乃引栗腹事故鮑彪疑爲後人補撰】

同前【史記】

吾聞之智者不倍時而棄利勇士不怯死而滅名忠臣不先身而後君今公行一朝之忿不顧燕王之無臣非忠也殺身亡聊城而威不信於齊非勇也功敗名滅後世無稱焉非智也三者世主不臣說士不載故智者不再計勇士不怯死今死生榮辱貴賤尊卑此時不再至願公詳計而無與俗同且楚攻齊之南陽魏攻平陸而齊無南面之心以爲亡南陽之害小不如得濟北之利大故定計審處之今秦人下兵魏不敢東面衡秦之勢成楚國之形危齊棄南陽斷右壤定濟北計猶且爲之也且夫齊之必決於聊城公勿再計今楚魏交退於齊而燕救不至以全齊之兵無天下之規與聊城共據期年之敝則臣見公之不能得也且燕國大亂君臣失計上下迷惑栗腹以十萬之眾五折於外以萬乘之國被圍於趙壤削主困爲天下僇笑國敝而禍多民無所歸心今公又以敝聊之民距全齊之兵是墨翟之守也食人炊骨士無反外之心是孫臏之兵也能見於天下𨿽然爲公計者不如全車甲以報於燕車甲全而歸燕燕王必喜身全而歸於國士民如見父母交遊攘臂而議於世功業可明上輔孤主以制羣臣下養百姓以資說士矯國更俗功名可立也亡意亦捐燕棄世東遊於齊乎裂地定封富比乎陶衛世世稱孤與齊久存又一計也此兩計者顯名厚實也願公詳計而審處一焉且吾聞之規小節者不能成榮名惡小恥者不能立大功昔者管夷吾射桓公中其鉤簒也遺公子糾不能死怯也束縛桎梏辱也若此三行者世主不臣而鄕裏不通鄕使管子幽囚而不出身死而不反於齊則亦名不免爲辱人賤行矣臧獲且羞與之同名矣況世俗乎故管子不恥身在縲絏之中而恥天下之不治不恥不死公子糾而恥威之不信於諸侯故兼三行之過而爲五霸首名髙天下而光燭鄰國曹子爲魯將三戰三北而亡地五百里鄕使曹子計不反顧議不還踵刎頸而死則亦名不免爲敗軍禽將矣曹子棄三北之恥而退與魯君計桓公朝天下防諸侯曹子以一劍之任枝桓公之心於壇坫之上顏色不變辭气不悖三戰之所亡一朝而復之天下振動諸侯驚駭威加吳越若此二士者非不能成小亷而行小節也以爲殺身忘軀絕世滅後功名不立非智也故去感忿之怨立終身之名棄忿悁之節定累世之功是以業與三王爭流而名與天壤相獘也願公擇一而行之

卽墨富豪

遺燕將書

【田單齊將也燕軍大破齊國單守卽墨知士卒可用乃身操版鍤與士卒分功妻妾編行伍之間盡散飲食饗士令甲卒皆伏使老弱女子乘城遺約降於燕燕軍皆呼萬嵗田單又收人金得千鎰令卽墨富豪遺燕將書燕將大喜許之燕軍田此益懈田單出軍擊大敗之】

卽墨卽降願無掠虜吾家族妻妾令安堵【田單子】

齊人誦【史記荀卿趙人年五十始來遊學於齊騶衍術迂大而閎辧奭也文具難施淳於髠久與處時有得善言故齊人頌○七略作齊語】

天口駢談天衍雕龍奭炙轂過髠【史記無天口駢三字○駢田駢也騶衍所言五徳終始天地廣大故曰談天騶奭修衍之文飭若雕鏤龍文故曰雕龍過字作輠輠者車之盛膏器也炙之𨿽盡猶有餘流言淳於髠智不盡炙如輠也】

田者祝【史記淳於髠傳齊威王使髠於趙請兵禦楚賫金百斤車馬十駟髠仰天大笑冠纓索絕王曰先生少之乎髠曰臣從東方來見道傍有禳田者操豚蹄酒一盂而祝曰云云臣見其所持者狹而所欲者奢故笑之】

甌窶滿篝污邪滿車五穀蕃熟穰穰滿家【篝葉斤敷反家葉攻乎反○篝籠也污邪下地田也】

蠏螺者宜禾污邪者滿車五防蕃熟穰穰滿家【荀子注載此事其辭全異蠏螺髙地也】

皇霸文紀卷十

欽定四庫全書

皇霸文紀卷十一

明梅鼎祚編

秦

穆公【嬴姓名任好其先周封伯翳之後非子於秦至襄公始爲諸侯惠文稱王始皇稱帝】筮伐晉辭【左傳秦伯伐晉卜徒父筮之吉渉河侯車敗詰之對曰乃大吉也三敗必獲晉君其卦遇蠱夫狐蠱必其君也蠱之貞風也其悔山也嵗云秋矣我落其實而取其材所以克也實落材亡不敗何待戰於韓原秦獲晉侯以歸】

千乘三去三去之餘獲其雄狐

秦穆公鼎銘【二百三字○博古圖○鼎按穆公子康公康公子共公則此銘爲共公也】

成曰不顯走皇祖穆公克夾釁先王曰左方穆成公亦【闕】歷望一【闕】皇考幽大叔繼【闕】命成允【闕】祖考政於邢邦【闕】大【闕】賜朕般右作命臣工哀哉用天防亦喪於上或亦惟器厔�方率南【闕】節東【闕】廣【闕】南域東域至於歷寒王【闕】命乃六防�八防曰冕成共侯【闕】方【闕】眉壽子右防【闕】客欲匡每克我【闕】爵武公乃【闕】我率公朱軒百桼��百徒【闕】作王【闕】�月【闕】�揚六防�八防【闕】侯【闕】勿勿【闕】壽率雩【闕】以【闕】�【闕】至於�

京我【闕】

定【闕】方�【闕】成【闕】

�用作�寶【闕】其萬萬子子孫孫【闕】寶用【是鼎得於華陰乃秦故地曰不顯走者詩言有周不顯走者如太史公牛馬走自卑之稱皇祖穆公者攷秦世先武公次成公而穆公又其次今銘復先穆公次言成公後言武公者質諸經傳莫不有意義昔商之禘祀自上而推之下尊尊之義故常發之詩曰有娀方將又曰元王桓撥相土烈烈而終之以實維阿衡實左右商王此先言有娀以及卨至於相土成湯而下然後及於阿衡也周之禘祀自下而推之上親親之義故雝之詩曰旣右烈考亦右文母蓋自烈考以上逮於文母也此鼎文世次亦有所法】

秦昭和鐘銘【歐陽修集古錄云按史記本紀自非子邑秦而秦仲始爲大夫襄公始爲諸侯於諸侯年表則以秦仲爲始今據年表始秦仲則至康公爲十二公此鐘爲共公時作也據本紀自襄公始則至桓公爲十二公而鐘銘者當爲景公也故並列之銘百三十九字夕闕半下闕一字考古圖作秦銘勲鐘銘】

秦公曰丕顯朕皇祖受天命奄有下國十有二公不防在上嚴恭寅天命保業乃秦虩事蠻夏曰余𨿽小子穆師秉明徳叡旉明刑防敬朕祀以受多福協和萬民呼夙夕【闕】起萬生是賴咸畜百辟士楚楚文武鎭靜不庭【疑作西夏】變百邦於秦執事作昭和鐘乃名曰�邦其音銑銑雝雝孔皇以昭格孝享以受純魯多釐眉壽無疆畯惠在位髙有慶敷有四方永寶宜

同前【廣川書防】

秦公曰丕顯朕皇祖受天命奄有下國十有二公不隊上帝嚴龔夤天命保大業故秦虩事防夏曰余𨿽小子穆穆師秉明徳獻敷明刓防敬朕祀以受多福綏和萬民唬夙夕刺刺萬生是敇咸畜百辟士趫趫文武鎭靜不廷優佊燮百邦於秦執事匭咊鐘故曰邦其音雝雝孔煌以昭零孝享以受毛魯多釐眉壽無疆畯惠在位髙引有慶匍百四方永寶用宜【事或釋作使說文曰田易居也羽元反以文或作桓趫趫善緣木走之才讀若王子蹻佊音避燮古文變從言籕文防從羊羊音飪若濕秦文作變從羊匭古文簋柯吁反板柯也古文與格同煌文作其音光雝銧雝孔零說文音落謂零落也楚詞曰冰凍於零澤音鶴鐸顏之推以零音賜今此字當作格古今字異也魯古文作旅楊南仲匍作薄借讀今以文考定當爲撫】

孝公【名梁獻公之子徙居咸陽立二十四年】

下國中令【孝公旣立時周室防諸侯力政爭相倂秦僻在雍州不與中國諸侯之防盟夷翟遇之孝公於是布惠振孤寡招戰士明功賞下令國中衛鞅聞是令西入秦說孝公變法修刑用以富彊】

昔我穆公自岐雍之間修徳行武東平晉亂以河爲界西霸戎翟廣地千里天子致伯諸侯畢賀爲後世開業甚光羙防往者厲躁簡公出子之不寧國家內憂未遑外事三晉攻奪我先君河西地諸侯卑秦醜莫大焉獻公卽位鎭撫邊境徙治櫟陽且欲東伐復穆公之故地修穆公之政令寡人思念先君之意常痛於心賔客羣臣有能出奇計彊秦者吾且尊官與之分土

惠文王【名駟孝公之子立十三年始稱王】

詛楚文【集古錄云秦祀巫咸神文王厚之順伯云秦詛楚文凡三曰久湫曰巫咸曰亞馳其石皆出宋世說者謂初得巫咸文於鳯翔次得久湫文於渭最後得亞馳文於洛其詞則一惟告於神者隨號而異述秦穆公與楚成王相好及熊相倍十八世詛盟之罪史記世家年表秦自穆公十八世惠文王與楚懷王同時從橫爭霸此詛爲懷王也懷王十一年六國共攻秦楚懷王爲從長今文曰熊相率諸侯之兵以臨加我是也後五年秦使張儀以商於之地欺楚使絕齊倍約不與懷王復發兵攻文曰逑取我邊城新及今又悉興其眾以偪我邊境是也是嵗秦遣庻長章拒楚文又曰禮使介老將之以自救是也此文之作乃秦惠文王之後十二年楚懷王之十六年也楚王無名相者或以相與商聲近遂以熊相爲威王熊商然終威王之世秦楚未嘗加兵或以楚自成王至頃襄王十八世遂以爲頃襄王橫秦人之文自不應數楚之世況頃襄王立乃秦昭王九年曆惠文武王至昭王時楚巳弱非秦所畏不應有詛或謂姓書以熊相爲羋姓如熊相禖熊相祈熊相宜僚皆羋姓列國類不名其君故特稱其姓亦未安相疑懷王名世家作槐年表作魏傳寫之誤也○按集古以此文非懷王槐則頃襄王橫疑相傳寫爲橫也槐亦近相當爲懷王如順伯所論】

又秦嗣王�用吉玉璧使其宗祝邵鼛布忠告於不顯大神巫咸防厎楚王熊相之多辠防我先君穆公及楚成王是繆力同心兩邦巖�絆以袗以齊盟曰枼萬子孫毋相爲不利親卽不顯大神巫咸而質焉今楚王熊相康回無淫失甚亂奓競從變輸盟刺內之虣虐不辜刑戮孕幽刺親拘圉其叔父窴者防室櫝棺之外中之冒攺久心不畏皇天上帝及不顯大神巫咸之光列威神而兼俖十八世之詛盟率者侯之兵防臨加我欲剗伐我社稷伐烕我百姓求蔑灋皇天上帝及不顯大神巫咸之防防圭王羲牲逑取邊城新及鄔長不�曰可今有興其眾張矜意怒餙甲厎兵奮士盛師以偪邊競將欲復其迹惟是秦邦之羸眾敝賦防防棧輿禮使介老將之防自救殹亦應舜皇天上帝及不顯大神巫咸之幾徳賜防師日復略我邊城�數防王熊相之俖盟犯詛箸者石章防盟大神之威神【王厚之音釋通作者又秦之又作有今有悉興之有作又璧之古宣字通作瑄讀作者是繆作寔戮卽作仰康作庸失作佚甚作耽從作縱競作境輸作渝者作諸防作鞹古字者�卽敢卽宣防卽以厎卽底穆卽穆��卽若壹枼卽葉卽道奓卽侈虣卽暴卽婦卽戚卽則列卽烈俖卽倍姓卽姓灋卽法卽我一作吾卽親意卽億卽凶作貺非羸卽嬴殹卽也�卽受卽克卽制箸卽著○忠一作湣鄔一作桞防一作鞥○久湫本告於不顯大沈久湫辜作姑殹作也亞駞本告於不顯大神亞駞今有久湫亞駞並作今又久湫亞駞並作劑導爲反爾雅云翦齊也巫咸在解州鹽池西南久湫在安定郡卽朝那湫久音故亞駞音卽呼沱呼沱河在靈丘】

今文

有秦嗣王敢用吉玉瑄璧使其宗祝邵鼛布忠告於不顯大神巫咸以底楚王熊相之多辠昔我先君穆公及楚成王寔戮力同心兩邦若一絆以婚姻袗以齊盟曰葉萬子孫毋相爲不利親卽不顯大神巫咸而質焉今楚王熊相庸回無道淫泆耽亂宣侈競縱變渝盟刺內之則暴虐不辜刑戮孕婦幽刺親戚拘圉其叔父寘諸冥室櫝棺之中外之則冒攺久心不畏皇天上帝及不顯大神巫咸之光烈威神而兼倍十八世之詛盟率諸侯之兵以臨加我欲剗伐我社稷伐滅我百姓求蔑法皇天上帝及不顯大神巫咸之防祠圭玉犧牲逮取我邊城新及長親我不敢曰可今又悉興其眾張矜億怒飾甲厎兵奮士盛師以偪我邊境將欲復其迹惟是秦邦之羸眾敝賦防棧輿禮使介老將之以自救也亦應受皇天上帝及不顯大神巫咸之幾徳賜克劑楚師且復略我邊城敢數楚王熊相之倍盟犯詛著諸石章以盟大神之威神【久湫本大神巫咸皆作大沈久湫久讀作故忠作湣】昭襄王【名則一名稷武王子】

遺楚懷王書【懷王名熊槐威王子】

【初懷王使太子橫質於秦秦大夫有私與楚太子鬭太子殺之而亡歸秦復伐楚昭王遺懷王書懷王於是往防秦昭王閉武關與西至咸陽朝章臺如藩臣】

始寡人與王約爲兄弟盟於黃棘太子爲質至驩也太子陵殺寡人之重臣不謝而亡去寡人誠不勝怒使兵侵君王之邊今聞君王乃令太子質於齊以求平寡人與楚接境壤界故爲婚姻所從相親久矣而今秦楚不驩則無以令諸侯寡人願與君王防武關面相約結盟而去寡人之願也敢以聞下執事【史記】

遺楚頃襄王書【頃襄王名橫懷王子】

【頃襄王三年懷王卒於秦諸侯由是不直秦秦楚絕秦乃遺楚王書楚患之復與秦平】

楚倍秦秦且率諸侯伐楚爭一旦之命願王之飭士卒得一樂戰【史記○王云旣詐其父又迫其子秦不仁甚矣始挑禍以陷親復屈讎而自佚頃襄得謂之子乎】

遺趙平原君趙勝書【勝趙惠文王弟爲趙相魏齊魏諸公子爲魏相魏齊相魏時以須賈言範睢使齊受牛酒持魏國陰事告齊使舍人笞撃睢睢佯因王稽入秦昭王以爲相封應侯魏齊恐亡走趙匿平原君所昭王欲爲睢報讎乃佯爲好書遺平原君平原君入秦昭王與平原君飲數日使人歸取魏齊頭且復遺趙王書齊復走大梁欲因信陵君以走楚信陵君畏秦初難見之齊怒而自剄趙王卒取其頭予秦秦乃出平原君歸趙】

寡人聞君之髙義願與君爲布衣之友君幸過寡人寡人願與君爲十日之飲

遺趙孝成王書【孝成名丹惠文王子】

王之弟在秦範君之仇魏齊在平原君之家王使人疾持其頭來不然吾舉兵而伐趙又不出王之弟於關【並史記】

華山博刻【秦昭王令工施鉤梯而上華山以松栢之心爲博勒之曰○文心雕龍秦昭刻博於華山】

昭王嘗與天神博於此【生不宜稱諡此應後刻】

始皇帝【名政莊襄王楚子母呂不韋姬有身而內於楚嗣秦王二十六年並天下稱始皇帝】賜文信侯呂不韋書

【荘襄王子楚初爲質於趙不韋賈邯鄲見而憐之因西遊秦求爲安國君適嗣取邯鄲姬與居有身因獻子楚而生子政及子楚歸秦卽位以不韋爲丞相封文信侯食河南洛陽十萬戶三年薨政立爲王尊不韋爲相國號稱仲父太后時時與私通又進大陰人嫪毐幸太後事泄夷嫪毐三族而遷太后免不韋就國河南嵗余諸侯賔客使者相望於道請文信侯秦恐其爲害乃賜之書不韋恐誅飲酖而死】

君何功於秦秦封君河南食十萬戶君何親於秦號稱仲父其與家屬徙處蜀【史記】

與燕太子丹誓書

【燕太子丹朝於秦不得去從秦王求歸秦王執畱之與之誓云云乃得歸當此之時天地祐之日爲再中天雨粟烏頭白馬生角防門木象生肉足秦王以爲聖乃歸之】

使日再中天雨粟令烏頭白馬生角防門木象生肉足【燕丹子○一云廏門肉烏生肉足○按風俗通云燕太子丹天爲雨粟烏頭白馬生角防人生害足井上株木跳度瀆俗說燕太子丹爲質於秦始皇執欲殺之言欲致此瑞者可得生活丹有神靈天爲感應於是遣使歸國事與語稍不同按史記刺客傳太史公曰世稱太子丹之令天雨粟馬生角也太過論衡載感虛篇風俗通載在正失並辧以爲非然亦並不言爲書】

止諫令【說苑云秦王太后不謹幸郎嫪毐秦王取毐車裂之取兩弟撲殺之遷太后咸陽宮下令諌而死者二十七人最後齊人茅焦諫秦王乃迎太后於雍立焦爲傅】

以太後事諫者戮而殺之蒺藜其脊

下丞相禦史議帝虢令【史記二十六年初並天下令丞相禦史議帝號】

異日韓王納地效璽請爲藩臣已而倍約與趙魏合從畔秦故興兵誅之虜其王寡人以爲善庻防息兵革趙王使其相李牧來約盟故歸其質子已而倍盟反我太原故興兵誅之得其王趙公子嘉乃自立爲代王故舉兵撃滅之魏王始約服入秦已而與韓趙謀襲秦秦兵吏誅遂破之荊王獻靑陽以西已而畔約撃我南郡故發兵誅得其王遂定其荊地燕王昏亂其太子丹乃陰令荊軻爲賊兵吏誅滅其國齊王用後勝計絕秦使欲爲亂兵吏誅虜其王平齊地寡人以眇眇之身興兵誅暴亂賴宗廟之靈六王咸服其辜天下大定今名號不更無以稱成功傳後世其議帝號

丞相王綰禦史大夫馮刼廷尉李斯等奏

昔者五帝地方千里其外侯服夷服諸侯或朝或否天子不能制今陛下興義兵誅殘賊平定天下海內爲郡縣法令由一綂自上古以來未嘗有五帝所不及臣等謹與博士議曰古有天皇有地皇有泰皇泰皇最貴臣等昧死上尊號王爲泰皇命爲制令爲詔天子自稱曰朕

秦王報【制曰可】

去泰著皇采上古帝位號號曰皇帝他如議

除諡法稱始皇帝制

朕聞太古有號毋諡中古有號死而以行爲諡如此則子議父臣議君也甚無謂朕弗取焉自今以來除諡法朕爲始皇帝後世以計數二世三世至千萬世傳之無窮

鄒嶧山刻石文【史記始皇二十八年東行郡縣上鄒嶧山與魯諸儒生議刻石誦秦徳○三句爲韻此下七銘並李斯篆書○章藻金石文注云按史記秦始皇二十八年東行郡縣上鄒嶧山遂上泰山封祀並勃海以東登之罘又作瑯邪臺二十九年登之罘三十二年之碣石三十七年上防稽並刻石頌秦徳凡七處史載其辭者五二十九年之罘又載東觀刻辭惟嶧山之罘二辭史不載】

皇帝立國維初在昔嗣世稱王討伐亂逆威動四極武義直方戎臣奉詔經時不久滅六暴彊二十有六年上薦髙號孝道顯明旣獻泰成乃防専惠親巡逺方登於嶧山羣臣從者咸思攸長追念亂世分土建邦以開事理攻戰日作流血於野自泰古始世無萬數阤及五帝莫能禁止乃今皇帝壹家天下兵不復起災害滅除黔首康定利澤長久羣臣誦略刻此樂石以著經紀【二十徐鉉作廿字音入巡作防二世詔皇帝曰以下在嶧山始皇刻石之旁鄭文寶刻徐鉉模本於長安國學牽連誤接今載在後】

泰山刻石文【史記始皇二十八年東行與諸儒生議封禪望祭山川之事遂上泰山立石封祠祀禪梁父刻所立石其辭曰○三句爲韻凡十二韻之罘碣石防稽三銘皆然○旁刻二世詔如嶧山】

皇帝臨位作制明法臣下修飭二十有六年初並天下罔不賔服親巡逺方黎民登玆泰山周覽東極從臣思迹本原事業祗誦功徳治道運行諸產得宜皆有法式大義休明埀於後世順承勿革皇帝躬聖旣平天下不懈於治夙興夜昧建設長利専隆教誨訓經宣達逺近畢理咸承聖志貴賤分明男女禮順愼遵職事昭隔內外靡不淸淨施於後嗣化及無窮遵奉遺詔永承重戒【趙明誠金石錄云大觀間汶陽劉跂親至泰山絕頂見碑四面有字乃模以歸以史記考之頗多異同史云親巡逺方黎民碑作親防逺黎史云大義休明碑作著明史云垂於後世碑作陲於後嗣史云皇帝躬聖碑作躬聽史云男女禮順碑體順史云施於後嗣碑作昆嗣○隔史注一作融】

瑯邪臺刻石文【史記始皇二十八年旣封泰山於是乃並勃海以東過黃腄窮成山登之罘立石頌秦徳焉而去南登瑯邪大樂之畱三月乃徙黔首三萬戶瑯邪臺下復十二歳作瑯邪臺立石頌秦徳明得意○此文前兩句爲韻古之帝王以下三句爲韻】

維二十六年皇帝作始端平法度萬物之紀以明人事合同父子聖智仁義顯白道理東撫東土以省卒士事已大畢乃臨於海皇帝之功勤勞本事上農除末黔首是富普天之下摶心揖志器械一量同書文字日月所照舟輿所載皆終其命莫不得意應時動事是維皇帝匡飭異俗陵水經地憂卹黔首朝夕不懈除疑定法咸知所辟方伯分職諸治經易舉錯必當莫不如畫皇帝之明臨察四方尊卑貴賤不逾次行姦邪不容皆務貞良細大盡力莫敢怠荒逺邇辟隱専務肅莊端直惇忠事業有常皇帝之徳存定四極誅亂除害興利致福節事以時諸產繁殖黔首安寧不用兵革六親相保終無防賊驩欣奉教盡知法式六合之內皇帝之土西渉流沙南盡北戶東有東海北過大夏人迹所至無不臣者功蓋五帝澤及牛馬莫不受徳各安其宇維秦王兼有天下立名爲皇帝乃撫東土至於瑯邪列侯武成侯王離列侯通武侯王賁倫侯建成侯趙亥倫侯昌武侯成倫侯武信侯馮母擇丞相隗林丞相王綰卿李斯卿王戊五大夫趙嬰五大夫楊樛從與議於海上曰古之帝者地不過千里諸侯各守其封域或朝或否相侵暴亂殘伐不止猶刻金石以自爲紀古之五帝三王知教不同法度不明假威鬼神以欺逺方實不稱名故不久長其身未沒諸侯倍叛法令不行今皇帝並一海內以爲郡縣天下和平昭明宗廟體道行徳尊號大成羣臣相與誦皇帝功徳刻於金石以爲表經【搏古専字揖音集陵一作淩辟音避畫戶卦反革葉音棘夏音戶者音堵馬音老倫類也爵卑於列侯無封邑者隋開皇初京師得始皇鐵秤權丞相隗狀則林當爲狀見顏之推家訓】

之罘刻石文【始皇二十九年東遊登之罘刻石又刻其東觀其辭曰○此與東觀三句爲韻】

維二十九年時在中春陽和方起皇帝東遊巡登之罘臨照於海從臣嘉觀原念休烈追誦本始大聖作治建定法度顯著綱紀外教諸侯光施文惠明以義理六國回辟貪戾無厭虐殺不已皇帝哀眾遂發討師奮揚武徳義誅信行威燀旁達莫不賔服烹滅彊暴振救黔首周定四極普施明法經緯天下永爲儀則大矣哉宇縣之中承順聖意羣臣誦功請刻於石表埀於常式【觀音琯意音憶】

東觀文

維二十九年皇帝春遊覽省逺方逮於海隅遂登之罘昭臨朝陽觀望廣麗從臣咸念原道至明聖法初興淸理疆內外誅防彊武威旁暢振動四極禽滅六王闡並天下菑害絕息永偃戎兵皇帝明徳經理宇內視聽不怠作立大義昭設備器咸有章旗職臣遵守各知所行事無嫌疑黔首攺化逺邇同度臨古絕尢常職旣定後嗣循業長承聖治羣臣嘉徳祗誦聖烈請刻之罘【怠協旗疑音銅基反】

碣石刻石文【史記三十二年始皇之碣石使燕人盧生求羨門髙誓刻石門壞城郭決通隄防其辭曰○三句爲韻】

遂興師旅誅戮無道爲逆滅息武殄暴逆文復無罪庶心咸服惠論功勞賞及牛馬恩肥土域皇帝奮威徳並諸侯初一泰平墮壞城郭決通川防夷去險阻地勢旣定黎庶無繇天下咸撫男樂其疇女修其業事各有序惠被諸產久並來田莫不安所羣臣誦烈請刻此石垂著儀矩【復一作優泰平一作泰宇方叶韻久一作分請刻此石碑文作刻此樂石謂以泗濱浮磬作碑也○徐獻忠云此文必有冠首三句如嶧山泰山方成文】

防稽山刻石文【史記始皇三十七年十月出遊左丞相斯從上防稽祭大禹望於南海而立石刻頌秦徳○竟陵王子良尅日登秦望山主簿範云以山上有始皇石刻文三句爲韻又有大篆人多不識乃夜取史記讀之明日登山賔僚茫然不識云讀如流子良大悅以爲上賔案此南齊古文苑及金薤琳瑯並引宋書誤○史記正義云碑見在防稽山上其文及書皆李斯是小篆書】

皇帝休烈平一宇內徳惠攸長三十有七年親防天下周覽逺方遂登防稽宣省習俗黔首齊莊羣臣誦功本原事迹追道髙明秦聖臨國始定刑名顯陳舊章初平法式審別職任以立恆常六王専倍貪戾慠猛率眾自彊暴虐恣行負力而驕數動甲兵陰通間使以事合從行爲辟方內飭詐謀外來侵邊遂起禍殃義威誅之殄息暴悖亂賊滅亡聖徳廣宻六合之中被澤無疆皇帝並宇兼聽萬事逺近畢淸運理羣物考驗事實各載其名貴賤並通善否陳前靡有隱情飾省宣義有子而嫁倍死不貞防隔內外禁止淫泆男女絜誠夫爲寄豭殺之無辠男秉義程妻爲逃嫁子不得母咸化亷淸大治濯俗天下承風防被休經皆遵軌度和安惇勉莫不順令黔首修絜人樂同則嘉保太平後敬奉法常治無極輿舟不傾從臣誦烈請刻此石光垂休銘【元申屠駉摸刻防稽本攸長作修長三十作丗追道作追前軌度作度軌○追首一作追守舊章碑作畵璋自彊碑作邦彊省一作非無辠作無辜惇勉作惇誠垂作陲】

金人銘

皇帝二十六年初兼天下以爲郡縣正法律同度量大人來見臨洮身長五丈足六尺【宋董逌廣川書防云李次升謂得之卬中金人脇下余考此秦金人銘也昔秦長狄十二見於臨洮長五丈餘以爲祥鑄金人像之其重二十四萬斤坐阿房宮前當漢徙未央宮王莽嘗鑄其膺文後董卓以其九鑄錢石虎以其三置鄴宮苻堅取之復置長安以其二爲錢其一適至陜而堅亂民勞苦患之乃排陷河中戴延之曰翁仲所投故河流湧起然金狄亡矣爲此書者其自秦權而成之寄於金人然字奇而古猶在銅鍰伯仲間也】

句曲良常山篆璧文【茅君內傳曰秦始皇三十七年遊防稽還於句曲良常山北埋白璧一雙深七尺李斯刻篆璧文】

始皇聖徳平章山河巡狩蒼川勒名素璧【眞誥引載】

傳國璽文【始皇並天下乃用藍田玉爲璽方濶四寸命李斯篆書飾以虫鳥魚龍之形鄭文寶傳國璽譜云用卞氏璧工人孫壽刻漢髙祖入關子嬰奉璽防及魏受禪篆小七字於側曰魏所受漢傳國璽相傳至五代後唐淸泰帝焚於摘星樓當晉懷帝爲劉聰所執璽入劉石至穆帝時始歸故自穆以前皆稱南朝爲白版天子其重如此若蔡京之辧識於宋崔或之奏進於元必僞物也】

受命於天旣壽永昌【應劭漢官皇甫世紀論六璽文義皆符漢官傳國璽文曰受命於天旣壽且康永昌二字爲錯又元史楊桓傳受天之命旣壽永昌案史記正義秦紀注引漢書載秦璽文云昊天之命皇帝壽昌又晉郗恢表慕容永稱藩奉璽其文曰受天之命皇帝壽昌當別是一璽非傳國璽也】九字璽文【國子博士文彭云李斯小篆其文亦非漢以後決爲秦璽無疑○附】

疢疾除永康休萬壽寧

賜公子扶蘇書

【始皇帝至沙丘病甚令趙髙爲書賜扶蘇及崩髙與李斯謀詐爲受始皇詔立子胡亥爲太子更爲書賜長子扶蘇封其書以皇帝璽扶蘇自殺蒙恬以屬吏使者還報至咸陽發喪太子立爲二世皇帝】

以兵屬蒙恬與喪防咸陽而葬

又詐書

朕巡天下禱祠名山諸神以延壽命今扶蘇與將軍蒙恬將師數十萬以屯邊十有餘年矣不能進而前士卒多耗無尺寸之功乃反數上書直言誹謗我所爲以不得罷歸爲太子日夜怨望扶蘇爲人子不孝其賜劍以自裁將軍恬與扶蘇居外不匡正宜知其謀爲人臣不忠其賜死以兵屬禆將王離【史記】

羣臣尊始皇廟議【二世下詔增始皇寢廟犧牲及山川百祀之禮令羣臣議尊始皇廟羣臣皆頓首言○無名附】

古者天子七廟諸侯五大夫三𨿽萬世世不軼毀今始皇爲極廟四海之內皆獻貢職增犧牲禮咸備毋以加先王廟或在西雍或在咸陽天子儀當獨奉酌祠始皇廟自襄公已下軼毀所置凡七廟羣臣以禮進祠以尊始皇廟爲帝者祖廟皇帝復自稱朕

二世皇帝【名胡亥始皇少子始皇崩與趙髙詐爲書賜太子扶蘇死而自立三年爲髙所弒立兄子嬰沛公入闗子嬰降秦亡】

刻始皇刻辭詔【二世元年春東行郡縣李斯從到碣石並海南至防稽而盡刻始皇所立刻石石旁著大臣從者名以章先帝成功盛徳焉至遼東而還】

皇帝曰金石刻盡始皇帝所爲也今襲號而金石刻辭不稱始皇帝其於久逺也如後嗣爲之者不稱成功盛徳丞相臣斯臣去疾禦史大夫臣徳昧死言臣請具刻詔書刻石因明白矣臣昧死請制曰可【去疾姓馮】

秦鐵權銘【史記始皇二十六年一法度衡石丈尺顏之推家訓云皇二年五月長安民掘得秦時鐵稱權旁有銅塗鐫銘二所其一所凡四十字其一所凡五十八字一磨滅見五十七字書兼古余被敕冩讀與內史令李徳林對其丞相狀則知瑯邪刻石文丞相隗林非也當爲隗狀耳○案集古錄載一銅鍰一銅版並有前銘考古圖二秦權銘連作一篇】

廿六年皇帝盡並兼天下諸侯黔首大安立號爲皇帝乃詔丞相狀綰灋度量不賣歉疑者皆賣明之【宋董逌廣川書跋云此始皇詔也黔冩作狀作疾】

元年制詔丞相斯去疾法度量盡始皇帝爲之皆刻辭焉今襲號而刻辭不稱始皇帝其於久逺也如後嗣爲之者不稱成功盛徳刻此詔刻左使毋疑【此二世詔書防云皆有刻辭焉刻此詔故刻左使無疑】又秦權銘【宋呂大臨考古圖有二秦權一出河南李氏一河東王氏銘辭並同顏氏家訓此下有平陽斤三字圖闕釋文亦不引證家訓豈未考及耶】

廿六年皇帝盡並兼天下諸侯黔首大安立號爲皇帝乃詔丞相狀綰灋度量不賣歉疑者皆明�之元年制詔丞相斯去疾法度量盡始皇帝爲之皆刻辭焉今襲號而刻辭不稱始皇帝其於久逺也如後嗣爲之者不稱成功盛徳刻此詔刻左使毋疑

平陽斤

責問李斯【二世用趙髙誅罰日深賦斂愈重於是戍卒陳勝等爭起叛秦斯數欲請間諫不許二世責問斯斯阿意以答○按二世旣不許請間則此非面語又不言使人亦詔令之屬耳秦紀所載大同附後】

吾有私議而有所聞於韓子也曰堯之有天下也堂髙三尺采椽不斲茅茨不翦𨿽逆旅之宿不勤於此矣冬日鹿裘夏日葛衣粢糲之食藜藿之羮飯土匭啜土鉶𨿽監門之養不觳於此矣禹鑿龍門通大夏防九河曲九防決淳水致之海而股無胈脛無毛手足胼胝面目黎黒遂以死於外葬於防稽臣虜之勞不烈於此矣然則夫所貴於有天下者豈欲苦形勞神身處逆旅之宿口食監門之養手持臣虜之作哉此不肖人之所勉也非賢者之所務也彼賢人之有天下也專用天下適已而巳矣此所以貴於有天下也夫所謂賢人者必能安天下而治萬民今身且不能利將惡能治天下哉故吾願肆志廣欲長享天下而無害爲之柰何【秦紀載云二世常居禁中公卿希得朝見右丞相去疾左丞相斯將軍馮刼進諫曰闗東羣盜並起秦發兵誅擊所殺亡甚眾然猶不止盜多皆以戍漕轉作事苦賦稅大也請且止阿房宮作者減省四邊戍轉二世曰吾聞之韓子曰堯舜采椽不刮茅茨不翦飯土澑啜土形𨿽監門之養不觳於此禹鑿龍門通大夏決河亭水放之海身自持築臿脛毋毛臣虜之勞不烈於此矣凡所爲貴有天下者得肆意極欲主重明法下不敢爲非以制禦海內矣夫虞夏之主貴爲天子親處窮苦之實以徇百姓尙何於法朕尊萬乘毋其實吾欲造千乘之駕萬乘之屬充吾號名且先帝起諸侯兼天下天下已定外攘四夷以安邊境作宮室以章得意而君觀先帝功業有緒今朕卽位二年之間羣盜並起君不能禁又欲罷先帝之所爲是上毋以報先帝次不爲朕盡忠力何以在位下去疾斯刼吏案責他罪去疾刼曰將相不辱自殺斯卒四就五刑○按此進諫與二世答似非面語】公子髙

上二世請死書【二世用郎中令趙髙之言更爲法律大臣諸公子僇殺相連坐公子髙欲奔恐收族乃上書二世大說可其書賜錢十萬以葬】

先帝無恙時臣入則賜食出則乘輿禦府之衣臣得賜之中廐之寶馬臣得賜之臣當從死而不能爲人子不孝爲人臣不忠不忠孝無名以立於世臣請從死願葬酈山之足惟上幸哀憐之

皇霸文紀卷十一

欽定四庫全書

皇霸文紀卷十二

明梅鼎祚編

秦

公孫鞅【本衛庶孽公子事魏相公叔痤痤死乃西入秦相孝公封於商號爲商君】

遺魏公子卬書

【秦孝公使鞅將而伐魏魏使公子卬將而擊之軍旣相距遺卬書卬以爲然防盟已飲而衛鞅伏甲士而襲虜魏公子卬破其軍】

吾始與公子驩今俱爲兩國將不忍相攻可與公子面相見盟樂飲而罷兵以安秦魏【史記】

張儀【魏人與蘇秦俱事鬼谷學術以衡道爲秦相又相楚魏卒於魏漢藝文志縱橫家有張子十篇】告楚相檄【史記儀初學遊說諸侯嘗從楚相飲楚相亡璧門下意儀貧無行必此盜相君璧共執儀掠笞數百不服醳之反旣相秦爲文檄告楚相】

始吾從若飲我不盜而璧若笞我若善守汝國我顧且盜而城

李冰

誓江神碑【水經注雲江水東別爲沱又歷都安縣有桃關李冰秦昭王時爲蜀守作大堰於此堰於江作塴塴有左右口謂之湔塴益州記冰作三石入於白沙郵郵在堰官上立水中刻要江神是以蜀人旱借爲漑雨不遏流俗謂都安之堰亦曰湔堰又謂金堤爲碑言治水法也】

水竭不至足盛不沒要

湔塴堰官碑

深淘潬淺包【潬古灘字卽堰也○楊用修金石古文云冰在蜀治水功烈盛矣誓神而神至今不敢違教民而民至今不能違其文又簡古眞異人哉○風俗通云冰開成都縣兩江化爲蒼牛與江神鬭江神遂死】

蘇代

爲齊獻穰侯魏冉書【冉其先楚人姓秦昭王母宣太后弟封穰侯相秦趙與秦伐齊齊襄王懼令田章以陽武合於趙而以順子爲質趙惠文王乃案兵告於秦曰齊以陽武賜敝邑而納順子欲以解伐敢告下吏秦王使公子他之趙請益甲四萬伐齊代爲齊獻書穰侯於是穰侯不行】

臣聞往來者之言曰秦且益趙甲四萬人以伐齊臣竊必之敝邑之王曰秦王明而熟於計穰侯智而習於事必不益趙甲四萬人以伐齊是何也夫三晉相結秦之深讎也三晉百背秦百欺秦不爲不信不爲無行今破齊以肥趙趙秦之深讎不利於秦一也秦之謀者必曰破齊敝晉而後制晉楚之勝夫齊罷國也以天下擊之譬猶以千鈞之弩潰癰也秦王安能制晉楚哉二也秦少出兵則晉楚不信多出兵則晉楚爲制於秦齊恐則必不走於秦且走晉楚三也齊割地以實晉楚則晉楚安齊舉兵而爲之頓劍則秦反受兵四也是晉楚以秦伐齊以齊破秦何晉楚之智而齊秦之愚五也秦得安邑善齊以安之亦必無患矣秦有安邑則韓魏必無上黨哉夫取三晉之腸胃與出兵而懼其不反也孰利故臣竊必之敝邑之王曰秦王明而熟於計穰侯智而習於事必不益趙甲四萬人以伐齊矣【戰國防】

同前【史記】

【秦昭王三十三年穰侯取魏之捲蔡陽長社趙氏觀津益趙兵以伐齊懼使代陰遺穰侯書穰侯引兵而歸】

臣聞往來者言曰秦將益趙甲四萬以伐齊臣竊必之獘邑之王曰秦王明而熟於計穰侯智而習於事必不益趙甲四萬以伐齊是何也夫三晉之相與也秦之深讎也百相背也百相欺也不爲不信不爲無行今破齊以肥趙趙秦之深讎不利於秦此一也秦之謀者必曰破齊獘晉楚而後制晉楚之勝夫齊罷國也以天下攻齊如以千鈞之弩決潰癰也必死安能獘晉楚此二也秦少出兵則晉楚不信也多出兵則晉楚爲制於秦齊恐不走秦必走晉楚此三也秦割齊以啖晉楚晉楚案之以兵秦反受敵此四也是晉楚以秦謀齊以齊謀秦也何晉楚之智而秦齊之愚此五也故得安邑以善事之亦必無患矣秦有安邑韓氏必無上黨矣取天下之腸胃與出兵而懼其不反也孰利臣故曰秦王明而熟於計穰侯智而習於事必不益趙甲四萬以伐齊矣範雎【字叔魏人從須賈使齊譖以持魏國陰事告齊魏相笞擊睢佯死逃入秦爲相】

獻秦昭王書

【睢因王稽入秦更名張祿稽言之秦王秦王弗信待命嵗余當是時昭王己立三十六年南防楚之鄢郢楚懷王幽死於秦東破齊湣王常稱帝後去之數因三晉猒天下辯士無所信穰侯華陽君昭王母宣太后之弟而涇陽君髙陵君皆昭王同母弟穰侯相三人者更將有封邑以太后故私家富重於王室及穰侯爲秦將且欲越韓魏而伐齊綱壽欲以廣其陶封睢乃上書昭王大說謝王稽使以傳軍召睢因得進說王親韓魏以威楚趙楚趙附則齊必事秦齊附而韓魏因可虜也因言聞秦之有太后穰侯華陽髙陵涇陽而不聞有王以恐動之於是廢太后逐穰侯出髙陵華陽涇陽君於關外收穰侯之印使歸陶拜睢爲相封應侯】

臣聞明主蒞正有功者不得不賞有能者不得不官勞大者其祿厚功多者其爵尊能治眾者其官大故不能者不敢當其職焉能者亦不得蔽隱使以臣之言爲可則行而益利其道若將弗行則久畱臣無謂也語曰人主賞所愛而罰所惡明主則不然賞必加於有功刑必斷於有罪今臣之胸不足以當椹質要不足以待斧鉞豈敢以疑事嘗試於王乎𨿽以臣爲賤而輕辱臣獨不重任臣者後無反覆於王前耶臣聞周有砥厄宋有結緑梁有縣黎楚有和璞此四寶者工之所夫也而爲天下名器然則聖王之所棄者獨不足以厚國家乎臣聞善厚家者取之於國善厚國者取之於諸侯天下有明主則諸侯不得擅厚矣是何也爲其凋榮也良醫知病久之死生聖王明於成敗之事利則行之害則舎之疑則少嘗之𨿽堯舜禹湯復生弗能攺己語之至者臣不敢載之於書其淺者又不足聽也意者臣愚而不闔於王心耶亡其言臣者將賤而不足聽耶非若是也則臣之志願少賜遊觀之閒望見足下而入之【戰國防○闔一作關】

同前【史記】

臣聞明主立政有功者不得不賞有能者不得不官勞大者其祿厚功多者其爵尊能治眾者其官大故無能者不敢當職焉有能者亦不得蔽隱使以臣之言爲可願行而益利其道以臣之言爲不可久畱臣無爲也語曰庸主賞所愛而罰所惡明主則不然賞必加於有功而刑必斷於有罪今臣之胸不足以當椹質而要不足以待斧鉞豈敢以疑事嘗試於王哉𨿽以臣爲賤人而輕辱獨不重任臣者之無反復於王耶且臣聞周有砥砨宋有結緑梁有懸藜楚有和朴此四寶者土之所生良工之所失也而爲天下名器然則聖王之所棄者獨不足以厚國家乎臣聞善厚家者取之於國善厚國者取之於諸侯天下有明主則諸侯不得擅厚者何也爲其割榮也良醫知病人之死生而聖主明於成敗之事利則行之害則捨之疑則少嘗之𨿽舜禹復生弗能攺巳語之至者臣不敢載之於書其淺者又不足聽也意者臣愚而不槪於王心耶亡其言臣者賤而不可用乎自非然者臣願得少賜遊觀之閒望見顏色一語無效請伏斧質【槪一作漑】

韓非【韓諸公子喜刑名法術之學與李斯俱事荀卿使秦秦王悅之爲斯所譖下吏自殺】上秦王書

【秦伐韓非使秦說以宜從韓伐趙欲以存韓李斯以爲不然請往詔韓王未見上韓王書】

韓事秦三十餘年出則爲扞蔽入則爲蓆薦秦特出鋭師取韓地而隨之怨懸於天下功歸於彊秦且夫韓入貢職與郡縣無異也今日臣竊聞貴臣之計舉兵將伐韓夫趙氏聚士卒飬從徒欲贅天下之兵明秦不弱則諸侯必滅宗廟欲西面行其意非一日之計也今釋趙之患而攘內臣之韓則天下明趙氏之計矣夫韓小國也而以應天下四撃主辱臣苦上下相與同憂久矣修守偹戒彊敵有蓄積城池以守固今伐韓未可一年而滅拔一城而退則權輕於天下天下摧我兵矣韓叛則魏應之趙據齊以爲原如此則以韓魏資趙假齊以固其從而以與爭彊趙之福而秦之禍也夫進而擊趙不能取退而攻韓弗能防則陷鋭之卒懃於野戰負任之旅罷於內攻則合羣苦弱以敵而共二萬乘非所以亡趙之心也均如貴人之計則秦必爲天下兵質矣陛下𨿽以金石相獘則兼天下之日未也今賤臣之進愚計使人使荊重幣用事之臣明趙之所以欺秦者與魏質以安其心從韓而伐趙趙𨿽與齊爲一不足患也二國事畢則韓可以移書定也是我一舉二國有亡形則荊魏又必自服矣故曰兵者凶器也不可不審用也以秦與趙敵衡加以齊今又背韓而未有以堅荊魏之心夫一戰而不勝則禍搆矣計者所以定事也不可不察也韓秦彊弱在今年耳且趙與諸侯陰謀久矣夫一動而弱於諸侯危事也爲計而使諸侯有意伐之心至殆也見二疏非所以彊於諸侯也臣竊願陛下之幸熟圖之攻伐而使從者聞焉不可悔也【韓非子○趙少宰用賢云非直指貴臣之失計宜乎斯之自爲淫說而不能免也範睢三見秦王而猶慮左右之竊聽先言外事以嘗秦王非智不及此矣】李斯【楚上蔡人初爲呂不韋舍人因得以說秦王仕至廷尉以罪族】

上秦王論韓非書

詔以韓客之所以上書書言韓之未可舉下臣斯甚以爲不然秦之有韓若人之有心腹之病也虛處則防然若居濕地著而不去以極走則發矣夫韓𨿽臣於秦未嘗不爲秦病今若有卒報之事韓不可信也秦與趙爲難荊蘇使齊未知何如以臣觀之則齊趙之交未必以荊蘇絕也若不絕是悉趙而應二萬乘也夫韓不服秦之義而服於彊也今専於齊趙則韓必爲腹心之病而發矣韓與荊有謀諸侯應之則秦必復見崤塞之患非之來也未必不以其能存韓也爲重於韓也辯說屬辭飾非詐謀以釣利於秦而以韓利闚陛下夫秦韓之交親則非重矣此自便之計也臣視非之言文其淫說靡辯才甚臣恐陛下淫非之辯而聽其盜心因不詳察事情今以臣愚議秦發兵而未名所伐則韓之用事者以事秦爲計矣臣斯請往見韓王使來入見大王見因內其身而勿遣稍召其社稷之臣以與韓人爲市則韓可深割也因令象武發東郡之卒闚兵於境上而未名所之則齊人懼而從蘇之計是我兵未出而勁韓以威禽彊齊以義從矣聞於諸侯也趙氏破膽荊人狐疑必有忠計荊人不動魏不足患也則諸侯可蠶食而盡趙氏可得與敵矣願陛下幸察愚臣之計無忽【不足下一有爲字】

上韓王書

昔秦韓戮力一意以不相侵天下莫敢犯如此者數世矣前時五諸侯嘗相與共伐韓秦發兵以救之韓居中國地不能滿千里而所以得與諸侯班位於天下君臣相保者以世世相教事秦之力也先時五諸侯共伐秦韓反與諸侯先爲鴈行以向秦軍於關下矣諸侯兵困力極無柰何諸侯兵罷杜倉相秦起兵發將以報天下之怨而先攻荊荊令尹患之曰夫韓以秦爲不義而與秦兄弟共苦天下已又背秦先爲鴈行以攻關韓則居中國展轉不可知天下共割韓上地十城以謝秦解其兵夫韓嘗一背秦而國迫地侵兵弱至今所以然者聽姦人之浮說不權事實故𨿽殺戮姦臣不能使韓復彊今趙欲聚兵士卒以秦爲事使人來借道言欲伐秦其勢必先韓而後秦且臣聞之唇亡則齒寒夫秦韓不得無同憂其形可見魏欲發兵以攻韓秦使人將使者於韓今秦王使臣斯來而不得見恐左右襲曩姦臣之計使韓復有亡地之患臣斯不得見請歸報秦韓之交必絕矣斯之來使以奉秦王之歡心願效便計豈陛下所以逆賤臣者耶臣斯願得一見前進道愚計退就葅戮願陛下有意焉今殺臣於韓則大王不足以彊若不聽臣之計則禍必搆矣秦發兵不畱行而韓之社稷憂矣臣斯防身於韓之市則𨿽欲察賤臣愚忠之計不可得已邊鄙殘國固守鼓鐸之聲聞於耳而乃用臣斯之計晚矣且夫韓之兵於天下可知也今又背彊秦夫棄城而敗軍則反掖之防必襲城矣城盡則聚散聚散則無軍矣使臣固守則秦必興兵而圍王一都道不通則難必謀其勢不救左右計之者不用願陛下熟圖之若臣斯之所言有不應事實者願大王幸使得畢辭於前乃就吏誅不晚也秦王飲食不甘遊觀不樂意専在圖趙使臣斯來言願得身見因急與陛下有計也今使臣不通則韓之信未可知也夫秦必釋趙之患而移兵於韓願陛下幸復察圖之而賜臣報決【並韓非子】

上秦王諫逐客書

【韓人鄭國來間秦以作注漑渠已而覺秦宗室大臣皆言諸侯人來事秦者大抵爲其主遊間於秦耳請一切逐客斯亦在逐中乃上書秦王除逐客之令復李斯官卒用其計謀遂並天下○新序云斯在逐中道上諫書始皇使人逐至酈邑得還】

臣聞吏議逐客竊以爲過矣昔繆公求士西取由余於戎東得百里奚於宛迎蹇叔於宋求丕豹公孫支於晉此五子者不產於秦而繆公用之並國二十遂霸西戎孝公用商鞅之法移風易俗民以殷盛國以富彊百姓樂用諸侯親服獲楚魏之師舉地千里至今治彊惠王用張儀之計防三川之地西並巴蜀北收上郡南取漢中包九夷制鄢郢東據成臯之險割膏腴之壤遂散六國之從使之西面事秦功施到今昭王得範睢廢穰侯逐華陽彊公室杜私門蠶食諸侯使秦成帝業此四君者皆以客之功由此觀之客何負於秦哉向使四君卻客而不內疏士而不用是使國無富利之實而秦無彊大之名也今陛下致昆山之玉有隨和之寶垂明月之珠服太阿之劍乘纖離之馬建翠鳯之旗樹靈鼉之鼔此數寶者秦不生一焉而陛下說之何也必秦國之所生然後可則是夜光之璧不飾朝廷犀象之器不爲玩好鄭衛之女不充後宮而駿良駃騠不實外廏江南金錫不爲用西蜀丹靑不爲采所以飾後宮充下陳娯心意說耳目者必出於秦然後可則是宛珠之簪傅璣之珥阿縞之衣錦繡之飾不進於前而隨俗雅化佳冶窈窕趙女不立於側也夫擊甕叩缻彈箏搏髀而歌呼嗚嗚快耳目者眞秦之聲也鄭衛桑間昭虞武象者異國之樂也今棄擊甕叩缻而就鄭衛退彈箏而取昭虞若是者何也快意當前適觀而已矣今取人則不然不問可否不論曲直非秦者去爲客者逐然則是所重者在乎色樂珠玉而所輕者在乎人民也此非所以跨海內制諸侯之術也臣聞地廣者粟多國大者人眾兵彊則士勇是以太山不讓土壤故能成其大河海不擇細流故能就其深王者不卻眾庶故能明其徳是以地無四方民無異國四時充美鬼神降福此五帝三王之所以無敵也今乃棄黔首以資敵國卻賔客以業諸侯使天下之士退而不敢西向裹足不入秦此所謂借防兵而賫盜糧者也夫物不產於秦可寶者多士不產於秦而願忠者眾今逐客以資敵國損民以益讎內自虛而外樹怨於諸侯求國無危不可得也【史記】

上始皇帝蠲除詩書百家書【始皇三十四年置酒咸陽宮博士僕射周靑臣等頌稱始皇威徳齊人淳於越進諫曰臣聞殷周之王千餘嵗封子弟功臣自爲支輔今陛下有海內而子弟爲匹夫卒有田常六卿之臣何以相救哉今靑臣等又面諛以重陛下過非忠臣也始皇下其議丞相斯丞相謬其說絀其辭乃上書制曰可】

丞相臣斯昧死言古者天下散亂莫之能一是以諸侯並作語皆道古以害今飾虛言以亂實人善其所私學以非上之所建立今皇帝並有天下別黑白而定一尊私學而相與非法教人聞令下則各以其學議之入則心非出則巷議誇主以爲名異取以爲髙率羣下以造如此弗禁則主勢防乎上黨與成其下禁之便臣請史官非秦記皆燒之非博士官所職天下敢有藏詩書百家語者悉詣守尉雜燒之有敢偶語詩書棄市以古非今者族吏見知不舉者與同罪令下三十日不燒黥爲城旦所不去者醫藥卜筮種樹之書若欲有學法令以吏爲師【本紀○李斯傳書古者天下散亂莫能相一是以諸侯並作語皆道古以害今飾虛言以亂實人善其所私學以非上建立今陛下並有天下辯黑白而定一尊而私學乃相與非法教之制聞令下卽各以其私學議之入則心非出則巷議非主以爲名異趣以爲髙率羣下以造如此不禁則主勢降乎上黨與成乎下禁之便臣請諸有文學詩書百家語者蠲除去之令到滿三十日弗去黥爲城旦所不去者醫藥卜筮種樹之書若有欲學者以吏爲師○史記】

上治驪山陵書【始皇初卽位穿治驪山爲陵下錮三泉奇器珍怪徙藏滿之斯上書帝報】

臣所將隸徒七十二萬人治驪山者已深已極鑿之不入燒之不防扣之空空如下天狀

始皇報丞相李斯

鑿之不入燒之不然其防行三百丈乃止【蔡質漢儀○周秦故事謁者閣上得驪山本】

上二世行督責書【二世時法令日深賦斂愈重楚戍卒陳渉吳廣等亂起山東西略地時斯子由爲三川守弗能禁使者覆案相屬誚讓斯居三公位如何令盜如此斯恐懼重爵祿不知所出乃阿二世意欲求容以書對二世說於是行督責益嚴】

夫賢主者必且能全道而行督責之術者也督責之則臣不敢不竭能以狥其主矣此臣主之分定上下之義明則天下賢不肖莫敢不盡力竭任以狥其君矣是故主獨制於天下而無所制也能窮樂之極矣賢明之主也可不察焉故申子曰有天下而不恣睢命之曰以天下爲桎梏者無他焉不能督責而顧以其身勞於天下之民若堯禹然故謂之桎梏也夫不能修申韓之明術行督責之道専以天下自適也而徒務苦形勞神以身狥百姓則是黔首之役非畜天下者也何足貴哉夫以人狥已則已貴而人賤以已狥人則已賤而人貴故狥人者賤而人所狥者貴自古及今未有不然者也凡古之所爲尊賢者爲其貴也而所爲惡不肖者爲其賤也而堯禹以身殉天下者也因隨而尊之則亦失所爲尊賢之心矣夫可謂大繆矣謂之爲桎梏不亦宜乎不能督責之過也故韓子曰慈母有敗子而嚴家無格虜者何也則能罰之加焉必也故商君之法刑棄灰於道者夫棄灰薄罪也而被刑重罰也彼惟明主爲能深督輕罪夫罪輕且督深而況有重罪乎故民不敢犯也是故韓子曰布帛尋常庸人不釋鑠金百鎰盜跖不搏者非庸人之心重尋常之利深而盜跖之欲淺也又不以盜跖之行爲輕百鎰之重也搏必隨手刑則盜跖不搏百鎰而罰不必行也則庸人不釋尋常是故城髙五丈而樓季不輕犯也泰山之髙百仞而跛防牧其上夫樓季也而難五丈之限豈跛防也而易百仞之髙哉峭壍之勢異也明主聖王之所以能久處尊位長執重勢而獨擅天下之利者非有異道也能獨斷而審督責必深罰故天下不敢犯也今不務所以不犯而如慈母之所以敗子也則亦不察於聖人之論矣夫不能行聖人之術則捨爲天下役何事哉可不哀邪且儉節仁義之人立於朝則荒肆之樂輟矣諫說論理之臣開於側則流漫之志詘矣烈士死節之行顯於世則淫康之虞廢矣故明主能外此三者而獨操主術以制聽從之臣而修其明法故身尊而勢重也凡賢主者必將能拂世摩俗而廢其所惡立其所欲故生則有尊重之勢死則有賢明之諡也是以明君獨斷故權不在臣也然後能滅仁義之塗掩馳說之口困烈士之行塞聰揜明內獨視聽故外不可傾以仁義烈士之行而內不可奪以諫說忿爭之辯故能犖然獨行恣睢之心而莫之敢逆若此然後可謂能明申韓之術而修商君之法法修術明而天下亂者未之聞也故曰王道約而易操也惟明主爲能行之若此則謂督責之誠則臣無邪臣無邪則天下安天下安則主嚴尊主嚴尊則督責必督責必則所求得所求得則國家富國家富則君樂丰故督責之術設則所欲無不得矣羣臣百姓救過不給何變之敢圖若此則帝道備而可謂能明君臣之術矣𨿽申韓復生不能加也

上二世言趙髙書【二世用趙髙計以天子當深拱禁中乃不坐朝廷見大臣事皆決於髙髙聞斯以爲言故令於二世方燕樂至宮門奏事以激怒二世因言斯權重於主長男由爲三川守與盜通斯聞之時二世在甘泉斯不得見上書言髙之短】

臣聞之臣疑其君無不危國妾疑其夫無不危家今有大臣於陛下擅利擅害與陛下無異此甚不便昔者司城子罕相宋身行刑罰以威行之期年遂劫其君田常爲簡公臣爵列無敵於國私家之富與公家均布惠施徳下得百姓上得羣臣陰取齊國殺宰予於庭卽弒簡公於朝遂有齊國此天下所明知也今髙有邪佚之志危反之行如子罕相宋也私家之富若田氏之於齊也兼行田常子罕之逆道而劫陛下之威信其志若韓玘爲韓安相也陛下不圖臣恐其爲變也【二世曰何哉夫髙故宦人也然不爲安肆志不以危易心潔行修善自使至此以忠得進以信守位朕實賢之而君疑之何也且朕少失先人無所識知不習治民而君又老恐與天下絕矣朕非屬趙君當誰任哉且趙君爲人精廉彊力下知人情上能適朕君其勿疑李斯曰不然夫髙故賤人也無識於理貪欲無厭求利不止列勢次主求欲無窮臣故曰殆】獄中上二世書【斯旣爲趙髙所陷二世屬髙案治斯與子由謀反狀榜掠不勝痛自誣服斯負其辯有功實無反心幸二世之寤而赦之從獄中上書髙使吏棄去不奏曰囚安得上書具斯五刑論夷三族】

臣爲丞相治民三十餘年矣逮秦地之狹隘先王之時秦地不過千里兵數十萬臣盡薄材謹奉法令陰行謀臣資之金玉使遊說諸侯陰修甲兵飾政敎官鬭士尊功臣盛其爵祿故終以脇韓弱魏破燕趙夷齊楚卒兼六國虜其王立秦爲天子罪一矣地非不廣又北逐胡貉南定百越以見秦之彊罪二矣尊大臣盛其爵位以固其親罪三矣立社稷修宗廟以明主之賢罪四矣更尅畫平斗斛度量文章布之天下以樹秦之名罪五矣治馳道興遊觀以見主之得意罪六矣緩刑罰薄賦斂以遂主得眾之心萬民戴主死而不忘罪七矣若斯之爲臣者罪足以死固久矣上幸盡其能力乃得至今願陛下察之

王綰

請立諸子奏【丞相綰等言始皇下其議羣臣皆以爲便廷尉李斯議海內皆爲郡縣置諸侯不便從之分天下爲三十六郡】

諸侯初破燕齊荊地遠不爲置王毋以塡之請立諸子惟上幸許

廷尉李斯議

周文武所封子弟同姓甚眾然後屬疏遠相攻擊如仇讎諸侯更相誅伐周天子弗能禁止今海內賴陛下神靈一統皆爲郡縣諸子功臣以公賦稅重賞賜之甚足易制天下無異意則安寧之術也置諸侯不便

始皇報

天下共苦戰鬭不休以有侯王賴宗廟天下初定又復立國是樹兵也而求其寧息豈不難哉廷尉議是徐市

上求僊書【二十六年齊人徐市等上書於是遣市發童男女數千人入海求仙人費以巨萬計終不得藥】

海中有三神山名曰蓬萊方丈瀛洲僊人居之請得齋戒與童男女求之

陳余【大梁人從趙王武臣爲大將軍後立爲代王爲張耳韓信斬泜水上】

遺章邯書

【楚巳破秦軍章邯爲秦將距項羽羽軍漳南邯軍棘原相持未戰秦軍數卻二世使人讓邯邯恐使長史司馬欣請事咸陽畱司馬門三日趙髙不見欣至軍報曰事亡可爲者相國趙髙顓國主斷今戰而勝嫉吾功不勝不免於死願將軍熟計之是時余爲趙將軍鉅鹿之北亦遺邯書邯狐疑與羽約降羽立邯爲雍王置楚軍中使欣爲上將將秦軍】

白起爲秦將南徵鄢郢北阬馬服攻城略地不可勝計而竟賜死防恬爲秦將北伐戎人開楡中地數千里竟斬陽周何者功多秦不能盡封因以法誅之今將軍爲秦將三歳矣所亡失以十萬數而諸侯並起滋益多彼趙髙素諛日久今事急亦恐二世誅之故欲以法誅將軍以塞責使人更代將軍以脫其禍夫將軍居外久多內卻有功亦誅無功亦誅且天之亡秦無愚智皆知之今將軍內不直諫外爲亡國將孤特獨立而欲常存豈不哀哉將軍何不還兵與諸侯爲從約共攻秦分王其地南面稱孤此孰與身伏鈇質妻子爲僇乎【史記】

同前【班固漢書】

白起爲秦將南並鄢郢北阬馬服攻城略地不可勝計而卒賜死蒙恬爲秦將北逐戎人開楡中地數千里竟斬陽周何者功多秦不能封因以法誅之今將軍爲秦將三歳矣所亡失巳十萬數而諸侯並起玆益多彼趙髙素諛日久今事急亦恐二世誅之故欲以法誅將軍以塞責使人更代以脫其禍將軍居外久多內隙有功亦誅亡功亦誅且天之亡秦無愚智皆知之今將軍內不能直諫外爲亡國將孤立而欲長存豈不哀哉將軍何不還兵與諸侯爲從南面稱孤孰與身伏斧質妻子爲戮乎

同前【荀悅漢紀】

白起爲秦將南拔鄢郢北阬馬服攻城略地不可勝計卒賜死於杜郵蒙恬北逐戎人開楡中之地數千里竟死於云陽何者功多而秦不能封因以法誅之今將軍爲將三年所亡失以十萬數而諸侯並起丞相趙髙專政日久今事急恐二世誅之必因以法誅將軍以塞責使人更代以免其禍將軍居外久多內隙有功亦死無功亦死且夫天亡秦愚智皆知之今將軍內不直諫外爲亡國將孤立而欲長存豈不哀哉

辯士

遺秦將章邯書

【辯士隱姓名遺邯書】

李斯爲秦王死廢十七兄而立二世【華廙善文】

秦將

詐二世遺李良書

【初陳渉爲王攻秦使陳人武臣略趙地自立爲趙王因使李良略常山旣定復使良略太原至石邑秦將詐稱二世使人遺良書不封良得書疑不信乃還之邯鄲道逢趙王姊伏謁不下車良以得秦書欲反趙未決因此慙怒遣人追殺姊遂襲邯鄲殺趙王】

良嘗事我得顯幸良誠能反趙爲秦赦良罪貴良【史記】

皇霸文紀卷十二

欽定四庫全書

皇霸文紀卷十三

明梅鼎祚編左國國策

【春秋辭命爲重謀野集長典嚴博奧至於戰國策士遊說從橫短長捭闔各極文章之用然多口舌寄文不必毫翰被迹其間顯名書訊前巳具登它若體裁近似斐亹致詳者摘附此末亦識疑而過存也】

左國

周

襄王辭晉文公請隧

【晉文公旣定襄王於郟王勞之以地辭請隧焉王弗許文公遂不敢請受地而還】

昔我先王之有天下也規方千里以爲甸服以供上帝山川百神之祀以備百姓兆民之用以待不庭不虞之患其餘以均分公侯伯子男使各有寧宇以順及天地無逢其災害先王豈有賴焉內官不過九禦外官不過九品足以供給神只而巳豈敢厭縱其耳目心腹以亂百度亦惟是死生之服物采章以臨長百姓而輕重布之王何異之有今天降禍災於周室餘一人僅亦守府又不佞以勤叔父而班先王之大物以賞私徳其叔父實應且憎以非餘一人餘一人豈敢有愛也先民有言曰攺玉攺行叔父若能光裕大徳更姓攺物以創制天下自顯庸也而縮取僃物以鎭撫百姓餘一人其流辟於裔土何辭之與有若由是姬姓也尙將列爲公侯以復先王之職大物其未可攺也叔父其茂昭明徳物將自至余敢以私勞變前之大章以忝天下其若先王與百姓何何政令之爲也若不然叔父有地而隧焉余安能知之【國語】

景王使詹桓伯辭於晉

【周甘人與晉閻嘉爭閻田晉梁丙張趯率陰戎伐潁王使詹桓伯辭於晉王有姻防晉使如周弔致閻田與襚反潁俘王亦執甘大夫襄以說於晉】

我自夏以後稷魏駘芮岐畢吾西土也及武王克商蒲姑商奄吾東土也巴濮楚鄧吾南土也肅愼燕亳吾北土也吾何邇封之有文武成康之建母弟以蕃屏周亦其廢隊是爲豈如弁髦而因以敝之先王居檮杌於四裔以禦魑魅故允姓之姦居於州伯父惠公歸自秦而誘以來使偪我諸姬入我郊甸則戎焉取之戎有中國誰之咎也后稷封殖天下今戎制之不亦難乎伯父圖之我在伯父猶衣服之有冠冕木水之有本原民人之有謀主也伯父若裂冠毀冕拔本塞原專棄謀主𨿽戎狄其何有餘一人【左傳】

王子朝告諸侯【景王子】

【初景王愛庶子朝欲立之會崩國人立長子猛爲悼王子朝攻殺猛晉人攻子朝而立匄是爲敬王召伯盈逆王及劉子單子盟王入於成周晉師使成公般戍周而還僃子朝也子朝使告諸侯閔馬父聞子朝之辭曰文辭以行禮也子朝幹景之命遠晉之大以專其志無禮甚矣文辭何爲】

昔武王克殷成王靖四方康王息民並建母弟以蕃屏周亦曰吾無專享文武之功且爲後人之迷敗傾覆而溺入於難則振救之至於夷王王愆於厥身諸侯莫不並走其望以祈王身至於厲王王心戾虐萬民弗忍居王於彘諸侯釋位以閒王政宣王有志而後效官至於幽王天不弔周王昏不若用愆厥位攜王姦命諸侯替之而建王嗣用遷郟鄏則是兄弟之能用力於王室也至於惠王天不靖周生頽禍心施於叔帶惠襄辟難越去王都則有晉鄭咸黜不端以綏定王家則是兄弟之能率先王之命也在定王六年秦人降妖曰周其有頿王亦克能修其職諸侯服享二世共職王室其有閒王位諸侯不圖而受其亂災至於靈王生而有頿王甚神聖無惡於諸侯靈王景王克終其世今王室亂單旗劉狄剝亂天下壹行不若謂先王何常之有惟餘心所命其誰敢討之帥羣不弔之人以行亂於王室侵欲無厭規求無度貫瀆鬼神慢棄刑法倍姦齊盟傲狠威儀矯誣先王晉爲不道是攝是贊思肆其罔極玆不谷震蕩播越竄在荊蠻未有攸底若我一二兄弟甥舅奬順天法無助狡猾以從先王之命毋速天罰赦圖不谷則所願也敢盡布其腹心及先王之經而諸侯實深圖之昔先王之命曰王后無適則擇立長年鈞以徳徳鈞以卜王不立愛公卿無私古之制也穆後及大子壽早夭卽世單劉贊私立少以閒先王亦惟伯仲叔季圖之【左傳】

敬王使富辛與石張如晉請城成周

【子朝之亂其餘黨多在王城王徙居成周成周狹小故請城之魏獻子使伯音對曰天子有命敢不奉承以奔告於諸侯遲速衰序於是焉在】

天子曰天降禍於周俾我兄弟並有亂心以爲伯父憂我一二親暱甥舅不皇啟處於今十年勤戍五年餘一人無日忘之閔閔焉如農夫之望歳懼以待時伯父若肆大惠復二文之業弛周室之憂徼文武之福以固盟主宣昭令名則餘一人有大願矣昔成王合諸侯城成周以爲東都崇文徳焉今我欲徼福假靈於成王修成周之城俾戍人無勤諸侯用寧蝥賊逺屏晉之力也其委諸伯父使伯父實重圗之俾我一人無徵怨於百姓而伯父有榮施先王庸之

晉

厲公使呂相絕秦【名壽曼景公子相魏宣子呂錡之子】

【秦桓公旣與晉厲公爲令狐之盟而又召狄與楚欲道以伐晉是以諸侯睦於晉晉師以諸侯之師及秦師戰於麻隧秦師敗績杜注云蓋口宣已命是本非書也】

昔逮我獻公及穆公相好戮力同心申之以盟誓重之以昏姻天禍晉國文公如齊惠公如秦無祿獻公卽世穆公不忘舊徳俾我惠公用能奉祀於晉又不能成大勲而爲韓之師亦悔於厥心用集我文公是穆之成也文公躬擐甲冑跋履山川逾越險阻徵東之諸侯虞夏商周之而朝諸秦則亦旣報舊徳矣鄭人怒君之疆塲我文公帥諸侯及秦圍鄭秦大夫不詢於我寡君擅及鄭盟諸侯疾之將致命於秦文公恐懼綏靜諸侯秦師克還無害則是我有大造於西也無祿文公卽世穆爲不弔蔑死我君寡我襄公疊我殽地姦絕我好伐我保城殄滅我費滑散離我兄弟撓亂我同盟傾覆我國家我襄公未忘君之舊勲而懼社稷之隕是以有殽之師猶願赦辠於穆公穆公弗聽而卽楚謀我天誘其衷成王隕命穆公是以不克逞志於我穆襄卽世康靈卽位康公我之自出又欲闕翦我宮室傾覆我社稷帥我蝥賊以來蕩揺我邊疆我是以有令狐之役康猶不悛入我河曲伐我涑川俘我王官翦我羈馬我是以有河曲之戰東道之不通則是康公絕我好也及君之嗣也我君景公引領西望曰庶撫我乎君亦不惠稱盟利吾有狄難入我河縣焚我箕郜芟夷我農功防劉我邊垂我是以有輔氏之聚君亦悔禍之延而欲徼福於先君獻穆使伯車來命我景公曰吾與女同好棄惡復修舊徳以追念前勲言誓未就景公卽世我寡君是以有令狐之防君又不祥背棄盟誓白狄及君同州君之仇讐而我昏姻也君來賜命曰吾與女伐狄寡君不敢顧昏姻畏君之威而受命於吏君有二心於狄曰晉將伐女狄應且憎是用告我楚人惡君之二三其徳也亦來告我曰秦背令狐之盟而來求盟於我昭告昊天上帝秦三公楚三王曰余𨿽與晉出入余惟利是視不谷惡其無成徳是用宣之以懲不壹諸侯備聞此言是用痛心疾首防就寡人寡人帥以聽命惟好是求君若惠顧諸侯矜哀寡人而賜之盟則寡人之願也其承寧諸侯以退豈敢徼亂君若不施大惠寡人不佞其不能以諸侯退矣敢盡布之執事俾執事實圖利之【左傳】

趙鞅誓師

【鞅納衛太子蒯瞶遇鄭人爲齊人輸範氏粟者戰於戚誓曰】

範氏中行氏反易天明斬艾百姓欲擅晉國而滅其君寡君恃鄭而保焉今鄭爲不道棄君助臣二三子順天明從君命經徳義除垢恥在此行也克敵者上大夫受縣下大夫受郡士田十萬庶人工商遂人臣圉免志父無罪君實圖之若其有罪絞縊以戮桐棺三寸不設屬辟素車朴馬無入於兆下卿之罰也【左傳志父簡子更名】鄭

公孫僑對晉徵朝

【晉人徴朝於鄭鄭人使少正公孫僑止之】

在晉先君悼公九年我寡君於是卽位卽位八月而我先大夫子駟從寡君以朝於執事執事不禮於寡君寡君懼因是行也我二年六月朝於楚晉是以有戲之役楚人猶競而申禮於敝邑敝邑欲從執事而懼爲大尢曰晉其謂我不共有禮是以不敢攜貳於楚我四年三月先大夫子蟜又從寡君以觀釁於楚晉於是乎有蕭魚之役謂我敝邑邇在晉國譬諸艸木吾臭味也而何敢差池楚亦不競寡君盡其土實重之以宗器以受齊盟遂帥羣臣隨於執事以會歳終貳於楚者子侯石盂歸而討之溴梁之明年子蟜老矣公孫夏從寡君以朝於君見於嘗酹與執燔焉閒二年聞君將靖東夏四月又朝以聽事期不朝之閒無歳不聘無役不從以大國政令之無常國家罷病不虞薦至無日不惕豈敢忘職大國若安定之其朝夕在庭何辱命焉若不卹其患而以爲口實其無乃不堪任命而翦爲仇讎敝邑是懼其敢忘君命委諸執事執事實重圖之

吳

吳王夫差告勞於周

【吳旣爲黃池之會使大夫王孫苟告勞於周周敬王答之曰苟伯父命女來明紹享餘一人若余嘉之昔周室逢天之降禍遭民之不祥余心豈忘憂防不惟下土之不康靖今伯父曰戮力同徳伯父若能然餘一人兼受而介福伯父多歷年以沒元身伯父秉徳巳侈大哉】

昔者楚人爲不道不承共王事以遠我一二兄弟之國吾先君闔閭不貰不忍被甲帶劍挺鈹搢鐸以與楚昭王毒逐於中原柏舉天舎其衷楚師敗績王去其國遂至於郢王總其百執事以奉其社稷之祭其父子昆弟不相能夫槪王作亂是以復歸於吳今齊侯任不鑑於楚又不承共王命以遠我一二兄弟之國夫差不貰不忍被甲帶劍挺鈹搢鐸遵汶伐博防笠相望於艾陵天捨其衷齊師還夫差豈敢自多文武實捨其衷歸不稔於歳余沿江溯淮闕溝深水出於商魯之間以徹於兄弟之國夫差克有成事敢使苟告於下執事【齊侯任簡公】

使諸稽郢行成於吳

【吳王夫差起師伐越越王命諸稽郢行成於吳吳王許之】

寡君句踐使下臣郢不敢顯然布幣行禮敢私告於下執事曰昔者越國見禍得辠於天王天王親趨玉趾以心孤句踐而又宥赦之君王之於越也繄起死人而肉白骨也孤不敢忘天災其敢忘君王之大賜乎今句踐申禍無良艸鄙之人敢忘天王之大徳而思邊垂之小怨以重得辠於下執事句踐用帥二三之老親委重罪頓顙於邊今君王不察盛怒屬兵將殘伐越國越國固貢獻之邑也君王不以鞭箠使之而辱軍士使防令焉句踐請盟一介嫡女執箕箒以防姓於王宮一介嫡男奉槃以隨諸禦春秋貢獻不解於王府天王豈辱裁之亦徵諸侯之禮也夫諺曰狐埋之而狐搰之是以無成功今天王旣封殖越國以明聞於天下而又刈亡之是天王之無成勞也𨿽四方之諸侯則何實以事吳敢使下臣盡辭惟天王秉利度義焉

秦

繞朝贈晉士防策【晉襄公之卒也秦送公子雍於晉趙宣子乃背先蔑而立靈公以禦秦師先蔑奔秦士防從之晉人患秦之用士防也使魏壽餘僞以魏叛者以誘士防夜逸請自歸於秦秦伯許之乃行繞朝贈之以策曰云云旣濟魏人噪而還秦人歸其帑】

子無謂秦無人吾謀適不用也【左傳○楊用修云左傳士防自秦歸晉繞朝贈之以策云子勿謂秦無人吾謀適不用也策如布在方策之策蓋書也其下云云卽策文也蓋士防將歸繞朝諫止之而秦君不聽及其行也又難顯言故贈以防書云云見秦之有人使歸晉而不敢謀秦也今以爲鞭策非也劉勰文心雕龍曰繞朝贈士防以策子家與趙宣以書巫臣之遺子反子產之諫範宣詳觀四書辭若對面據此則豈鞭防乎李白詩臨行將贈繞朝鞭詩人趂韻之誤耳○鼎案杜注策馬檛臨別授之馬檛並示巳所策以諭情也卽二語亦不類書體書記洞詮亦正載今但附此以待博識】

國策

秦

或謂秦武王策

臣竊惑王之輕齊易楚而卑畜韓也臣聞王兵勝而不驕霸主約而不忿勝而不驕故能服世約而不忿故能從鄰今王廣徳魏趙而輕失齊驕也戰勝宜陽不卹楚交忿也驕忿非霸王之業也臣切爲大王慮之而不取也詩云靡不有初鮮克有終故先王之所重者惟終與始何以知其然也昔智伯瑤殘範中行圍晉陽卒爲三家笑吳王夫差棲越於防稽勝齊於艾陵爲黃池之遇無禮於宋遂爲句踐禽死梁君伐楚勝齊制韓趙之兵驅十二諸侯以朝天子於孟津後子死身布冠而拘於秦三者非無功也能始而不能終也今王破宜陽殘三川而使天下之士不敢言雍天下之國徙兩周之疆而世主不敢窺陽侯之塞取棘黃而韓楚之兵不敢進王若能爲此尾則三王不足四五霸不足六王若不能爲此尾而有後患則臣恐諸侯之君河濟之士以王爲吳智之事也詩云行百里者半於九十此言末路之難今大王皆有驕色以臣之心觀之天下之事依世主之心非楚受兵必秦也何以知其然也秦人援魏以拒楚楚人援韓以拒秦四國之兵敵而未能復戰也齊宋在繩墨之外以爲權故曰先得齊宋者伐秦秦先得齊宋則韓氏鑠韓氏鑠則楚孤而受兵也楚先得之則魏氏鑠魏氏鑠則秦孤而受兵矣若隨此計而行之則兩國者必爲天下笑矣

或說秦昭王策【鮑彪注云此上元有張儀字所說皆儀死後事故刪】

臣聞之弗知而言爲不智知而不言爲不忠爲人臣不忠當死言不審亦當死𨿽然臣願悉言所聞大王裁其罪臣聞天下陰燕陽魏連荊固齊收餘韓成從將西南以與秦爲難臣竊笑之世有三亡而天下得之其此之謂乎臣聞之曰以亂攻治者亡以邪攻正者亡以逆攻順者亡今天下之府庫不盈囷倉空虛悉其士民張軍數千百萬白刃在前斧質在後而皆去之不能死非其百姓不能死也其上不殺也言賞則不與言罰則不行賞罰不行故民不死也今秦出號令而行賞罰不攻耳無相攻事也出其父母懷衽之中生未嘗見防也聞戰頓足徒裼犯白刃蹈煨炭斷死於前者比比是也夫斷死與斷生也不同而民爲之者是貴奮也一可以合十十可以合百百可以合千千可以合萬萬可以勝天下矣今秦地形斷長續短方數千里名師數百萬秦之號令賞罰地形利害天下莫如也以此與天下天下不足兼而有也是知秦戰未嘗不勝攻未嘗不取所當未嘗不破也開地數千里此甚大功也然而甲兵頓士民病蓄積索田疇荒囷倉虛四鄰諸侯不服霸王之名不成此無異故謀臣皆不盡其忠也臣敢言往昔昔者齊南破荊東破宋西服秦北破燕中使韓魏之君地廣而兵彊戰勝攻取詔令天下濟淸河濁足以爲限長城鉅防足以爲塞齊五戰之國也一戰不勝而無齊故由此觀之夫戰者萬乘之存亡也且臣聞之曰削株掘根無與禍鄰禍乃不存秦與荊人戰大破荊襲郢取洞庭五都江南荊王亡走東伏於陳當是之時隨荊以兵則荊可舉舉荊則其民足貪也地足利也東以彊齊燕中陵三晉然則是一舉而霸王之名可成也四鄰諸侯可朝也而謀臣不爲引軍而退與荊人和令荊人收亡國聚散民立社主置宗廟今帥天下西面以與秦爲難此固巳無霸王之道一矣天下有比志而軍華下大王以詐破之兵至梁都圍梁數旬則梁可防防梁則魏可舉舉魏則荊趙之志絕荊趙之志絕則趙危趙危而荊孤東以彊齊燕中陵三晉然則是一舉而霸王之名可成也四鄰諸侯可朝也而謀臣不爲引軍而退與魏氏和令魏氏收亡國聚散民立社主置宗廟此固巳無霸王之道二矣前者穰侯之治秦也用一國之兵而欲以成兩國之功是故兵終身防露於外士民潞病於內霸王之名不成此固巳無霸王之道三矣趙氏中央之國也雜民之所居也其民輕而難用也號令不治賞罰不信地形不便上非能盡其民力彼固亡國之形也而不憂民氓悉其士民軍於長平之下以爭韓之上黨大王以詐破之拔武安當是時趙氏上下不相親也貴賤不相信也然則是邯鄲不守拔邯鄲完河間引軍而去西攻修武逾羊腸降代上黨代三十六縣上黨十七縣不用一領甲不苦一民皆秦之有也代上黨不戰而巳爲秦矣東陽河外不戰而巳反爲齊矣中呼沱以北不戰而巳爲燕矣然則是舉趙則韓必亡韓亡則荊魏不能獨立荊魏不能獨立則是一舉而壞韓蠧魏挾荊以東弱齊燕決白馬之口以流魏氏一舉而三晉亡從者敗大王拱手以須天下徧隨而伏霸王之名可成也而謀臣不爲引軍而退與趙氏爲和以大王之明秦兵之彊霸王之業地尊不可得乃取欺於亡國是謀臣之拙也且夫趙當亡不亡秦當霸不霸天下固量秦之謀臣一矣乃復悉卒以攻邯鄲不能拔也棄甲兵怒戰栗而卻天下固量秦力二矣軍士引退並於李下大王又並軍而致與戰非能厚勝之也又交罷卻天下固量秦力三矣內者量吾謀臣外者極吾兵力由是觀之臣以天下之從豈其難矣內者吾甲兵頓士民病蓄積索田疇荒囷倉虛外者天下比志甚固願大王有以慮之也且臣聞之戰戰栗栗日愼一日苟愼其道天下可有也何以知其然也昔者紂爲天子帥天下將百萬左飲於淇谷右飲於洹水淇水竭而洹水不流以與周武爲難武王將素甲三千領戰一日破紂之國禽其身據其地而有其民天下莫不傷智伯帥三國之眾以攻趙襄主於晉陽決水灌之三年城且拔矣襄主錯數策占兆以視利害何國可降而使張孟談於是潛行而出反智伯之約得兩國之眾以攻智伯之國禽其身以成襄子之功今秦地斷長續短方數千里名師數百萬秦國號令賞罰地形利害天下莫如也以此與天下天下可兼而有也臣昧死望見大王言所以舉破天下之從舉趙亡韓臣荊魏親齊燕以成霸王之名朝四鄰諸侯之道大王試聽其說一舉而天下之從不破趙不舉韓不亡荊魏不臣齊燕不親霸王之名不成四鄰諸侯不朝大王斬臣以狥於國以主不忠於國者【主言以爲首惡彪謂此士論事深切著明孫卿不如秦所以取天下蓋行其說也而史失其人猥以張儀名之惜哉所稱謀臣範雎也】

齊

蘇秦說齊閔王策

臣聞用兵而喜先天下者憂約結而喜主怨者孤夫後起者借也而遠怨者時也是以聖人從事必借於權而務興於時夫權借者萬物之率也而時勢者百事之長也故無權借倍時勢而能事成者寡矣今𨿽干將莫邪非得人力則不能割劌矣堅箭利金不得機之利則不能遠殺矣矢非不銛而劍非不利也何者權借不在焉何以知其然也昔者趙氏襲衞車舍人不休傳衞國城割平衞八門土而二門墮矣此亡國之形也衛君跣行告遡於魏魏王身被甲厎劍挑趙索戰邯鄲之中騖河山之間亂衞得是借也亦收餘甲而北面殘剛平墮中牟之郭衞非彊於趙也譬之衞矢而魏機也借力魏而有河東之地趙氏懼楚人救趙而伐魏戰於州西出梁門軍捨林中馬飲於大河趙得是借也亦襲魏之河北燒棘蒲墜黃城故剛平之殘也中牟之墮也黃城之墜也棘蒲之燒也此皆非趙魏之欲也然二國勸行之者何也衞明於時權之借也今世之爲國者不然矣兵弱而好敵彊國罷而好眾怨事敗而好鞠之兵弱而憎下人地狹而好敵大事敗而好長詐行此六者而求霸則遠矣臣聞善爲國者順民之意而料兵之能然後從於天下故約不爲人主怨伐不爲人挫彊如此則兵不費權不輕地可廣欲可成也昔者齊之與韓魏伐楚也戰非甚疾也分地又非多韓魏也然而天下獨歸咎於齊者何也以其爲韓魏主怨也且天下徧用兵矣齊燕戰而趙氏兼中山秦楚戰韓魏不休而宋越專用其兵此十國者皆以相敵爲意而獨舉心於齊者何也約而好主怨伐而好挫彊也且夫彊大之禍常以王人爲意也夫弱小之殃常以謀人爲利也是以大國危小國滅也大國之計莫若後起而重伐不義夫後起之借與多而兵勁則是以眾彊敵罷寡也兵必立也事不塞天下之心則利必附矣大國行此則名號不攘而至霸王不爲而立矣小國之情莫如謹靜而寡信諸侯謹靜則四鄰不反寡信諸侯則天下不賣外不賣內不反則稸積朽腐而不用幣帛矯蠧小國道此則不祠而福矣不貸而見足矣故曰祖仁者王立義者霸用兵窮者亡何以知其然也昔吳王夫差以彊大爲天下先襲郢而棲越身從諸侯之君而卒身死國亡爲天下戮者何也此夫差平居而謀王彊大而喜先天下之禍也昔者萊莒好謀陳蔡好詐莒恃越而滅蔡恃晉而亡此皆內長詐外信諸侯之殃也由此觀之則彊弱大小之禍可見於前事矣語曰騏驥之衰也駑馬先之孟賁之倦也女子勝之夫駑馬女子筋力骨勁非賢於騏驥孟賁也何則後起之借也今天下之相與也不並滅有能案兵而後起寄怨而誅不直微用兵而寄於義則亡天下可局足而須也明於諸侯之故察於地形之理者不約親不相質而固不趨而疾眾事而不反交割而不相憎俱彊而不以親何則形同憂而兵趨利也何以知其然也昔者燕齊戰於桓之曲燕不勝十萬之眾盡胡人襲燕樓煩數縣取其牛馬夫胡之與齊非素親也而用兵又非約質而謀燕也然而甚於相趨者何也則形同憂而兵趨利也由此觀之約於同形則利長後起則諸侯可趨役也故明主察相誠欲以霸王爲志則戰攻非所先戰者國之殘也而都縣之費也殘費已先而能從諸侯者寡矣彼戰者之爲殘也士聞戰則輸私財而富軍市輸飲食而待死士令折轅而炊之殺牛而觴士則是路君之道也中人禱祀君翳釀通都小縣置社有市之邑莫不正事而奉王則此虛中之計也夫戰之眀日屍死扶傷𨿽若有功也軍出費中哭泣則傷主心矣死者破家而夷傷者空財而共藥完者內酺而華樂故其費與死傷者鈞故民之所費也十年之田而不償也軍之所出矛防折鐶絕傷弩破車罷馬亾矢之大半甲兵之具宮之所私出也士大夫之所匿養廝士之所竊十年之田而不償也天下有此再費者而能從諸侯者寡矣攻城之費百姓理襜蔽舉衝櫓家雜總身窟穴中罷於刀金而士困於土功將不釋甲期數而能防城者爲亟且上倦於教士斷於兵故三下城而能勝敵者寡矣故曰彼戰攻者非所先也何以知其然也昔智伯瑤攻範中行氏殺其君滅其國又西圍晉陽吞並二國而憂一主此用兵之盛也然而智伯卒身死國亡爲天下笑者何謂也兵先戰攻而滅二子之患也昔者中山悉起而迎燕趙南戰於長子敗趙氏北戰於中山克燕軍殺其將夫中山千乘之國也而攻萬乘之國二再戰比勝此用兵之上節也然而國遂亡君臣於齊者何也不嗇於戰攻之患也由此觀之則戰攻之敗可見於前事矣今世之所謂善用兵者終戰比勝而守不可拔天下稱爲善一國得而保之則非國之利也臣聞戰大勝者其士多死而兵益弱守而不可拔者其百姓罷而城郭露夫士死於外民殘於內而城郭露於境則非王之樂也今無鵠的非咎罪於人也便弓引弩而射之中者則善不中則愧少長貴賤則同心於貫之者何也惡其示人以難也今窮戰比勝而守必不拔則是非徒示人以難也又且害人者也然則天下仇之必矣夫罷士露國而多與天下爲仇則明君不居也素用彊兵而弱之則察相不事彼明君察相者則五兵不動而諸侯從辭譲而重賂至矣故明君之攻戰也甲兵不出於軍而敵國勝衝櫓不施而邊城降士民不知而王業至矣彼明君之從事也用財少曠日逺而利長者故曰兵後起則諸侯可趨役也臣之所聞攻戰之道非師者𨿽有百萬之軍北之堂上𨿽有闔閭吳起之將禽之戶內千丈之城拔之尊俎之間百尺之衝折之袵席之上故鐘鼓竽瑟之音不絕地可廣而欲可成和樂倡優侏儒之笑不乏諸侯可同日而致也故名配天地不爲尊利制海內不爲厚故夫善爲王業者在勞天下而自逸亂天下而自安諸侯無成謀則其國無宿憂也何以知其然也佚治在我勞亂在天下則王之道也鋭兵來則拒之患至則趨之使諸侯無成謀則其國無宿憂矣何以知其然也昔者魏王擁土千里帶甲三十六萬恃其彊而拔邯鄲西圍定陽又從十二諸侯朝天子以西謀秦秦王恐之寢不安席食不甘味令於境內盡堞中爲戰具競爲守備爲死士置將以待魏氏衛鞅謀於秦王曰夫魏氏其功大而令行於天下有十二諸侯而朝天子其與必眾故以一秦而敵大魏恐不如王何不使臣見魏王則臣請必北魏矣秦王許諾衛鞅見魏王曰大王之功大矣令行於天下矣今大王之所從十二諸侯非宋衛也則鄒魯陳蔡此固大王之所以鞭箠使也不足以王天下大王不若北取燕東伐齊則趙必從矣西收秦南伐楚則韓必從矣大王有伐齊楚心而從天下之志則王業見矣大王不如先行王服然後圖齊楚魏王說於衛鞅之言也故身廣公宮制丹衣柱建九斿從七星之旟此天子之位也而魏王處之於是齊楚怒諸侯奔齊齊人伐魏殺其太子覆其十萬之軍魏王大恐跣行按兵於國而東次於齊然後天下乃捨之當是時秦王垂拱而受西河之外而不以徳魏王故衛鞅之始與秦王計也謀約不下席言於尊俎之間謀成於堂上而魏將已禽於齊矣衝櫓未施而西河之外巳入於秦矣此臣之所謂北之堂上禽將戶內拔城於尊俎之間折衝席上者也【彪謂此防輾轉皆中事機而不詭於聖𨿽鐘竽倡樂非所以啟人主者亦孟子色貨之比閔王驕不能聽以及鼓裏之禍百世之戒也】趙

或謂趙武靈王防【趙王因起兵南伐山戎戍韓梁之西邊秦見三晉之堅也果不出楚王而多求地】

三晉合而秦弱三晉離而秦彊此天下之所明也秦之有燕而伐趙有趙而伐燕有梁而伐趙有趙而伐梁有楚而伐韓有韓而伐楚此天下之所明見也然山東不能易其路兵弱也弱而不能相一是何秦之智山東之愚也是臣所爲山東之憂也虎將卽禽禽不知虎之卽巳也而相鬭兩罷而歸其死於虎故使禽知虎之卽巳決不相鬭矣今山東之主不知秦之卽巳也而尙相鬭兩敝而歸其國於秦智不如禽遠矣願王熟慮之也今事有可急者秦之欲伐韓梁東闚於周室甚惟寐忘之今南攻楚者惡三晉之大合也今攻楚休而復之巳五年矣攘地千餘里今謂楚王苟來舉玉趾而見寡人必與楚爲兄弟之國必爲楚攻韓梁反楚之故地楚王美秦之語怒韓梁之不救巳必入於秦秦有謀故發使之趙以燕餌趙而離三晉今王美秦之言而欲攻燕攻燕食未飽而禍巳及矣楚王入秦秦楚爲一東面而攻韓韓南無楚北無趙韓不待伐割挈馬兔而西走秦與韓爲上交秦禍安移於梁矣以秦之彊有楚韓之用梁不待伐割挈馬兔而西走秦與梁爲上交秦禍案環中趙矣以彊秦之有韓梁楚與燕之怒割必深矣國之舉此臣之所爲來臣故曰事有可急爲者及楚王之未入也三晉相親相堅出銳師以戍韓梁西邊楚王聞之必不入秦秦必怒而循攻楚是秦禍不離楚也便於三晉若楚王入秦秦見三晉之大合而堅也必不出楚王卽多割是秦禍不離楚也有利於三晉願王之熟計之也急【彪謂從橫之說未有善於此者也趙少嘗之其效巳見】

魏

蘇代爲信安君說秦王策【秦召魏信安君信安君不欲往代爲說秦王注信安史不書秦王武或昭】

臣聞之忠不必黨黨不必忠今臣願爲大王陳臣之愚意恐其不忠於下吏自使有要領之罪願大王察之今大王令人執事於魏以完其交臣恐魏交之益疑也將以塞趙也臣又恐趙之益勁也夫魏王之愛習魏信也甚矣其智能而任用之也厚矣其畏惡嚴尊秦也明矣今王之使人入魏而不用則王之使人入魏無益也若用魏必捨所愛習而用所畏惡此魏王之所不安也夫捨萬乘之事而退此魏信之所難行也夫令人之君處所不安令人之相行所不能以此爲親則難久矣臣故恐魏交之益疑也且魏信捨事則魏之謀者必曰捨於秦秦必令其所愛信者用趙是趙存而我亡也趙安而我危也則上有野戰之气下有堅守之心臣固恐趙之益勁也大王欲完魏之交而使趙小心乎不如用魏信而尊之以名魏信事王國安而名尊離王國危而權輕然則魏信之事王也上所以爲其主者忠矣下所以自爲者厚矣彼其事王必完矣趙之用事者必曰魏氏之名族不髙於我土地之實不厚於我魏信以魏事秦秦甚善之國得安焉身得尊焉今我搆難於秦兵爲招質國處削危之形非得計也結怨於外主患於中身處死亡之地非完事也彼將傷其前事而悔過其行冀其利必多割地以深下王則是大王垂拱多割地以爲利重堯舜之所求而不能得也臣願大王察之

須賈爲魏謂穰侯策【魏安釐時秦敗魏於華走芒卯圍大梁須賈爲魏謂穰侯穰侯曰善乃罷梁圍】

臣聞魏氏大臣父兄皆謂魏王曰初時惠王伐趙戰乎三梁十萬之軍拔邯鄲趙氏不割而邯鄲復歸齊人攻燕殺子之破故國燕不割而燕國復歸燕趙之所以國全兵勁而地不並乎諸侯者以其能忍難而重出地也宋中山數伐數割而隨以亡臣以爲燕趙可法而宋中山可無爲也夫秦貪戾之國而無親蠶食魏盡晉國戰勝睪子割八縣地未畢入而兵復出矣夫秦何厭之有哉今又走芒卯入北地此非但攻梁也且劫王以多割也王必勿聽也今王循楚趙而講楚趙怒而與王爭事秦秦必受之秦挾楚趙之兵以復攻則國救亡不可得已願王之必無講也王若欲講必少割而有質不然必欺是臣之所聞於魏也願君之以是慮事也周書曰維命不於常此言幸之不可數也夫戰勝睪子而割八縣此非兵力之精非計之功也天幸爲多矣今又走芒卯入北地以攻大梁是以天幸自爲常也智者不然臣聞魏氏悉其百縣勝兵以止戍大梁臣以爲不下三十萬以三十萬之眾守十仞之城臣以爲𨿽湯武復生弗易攻也夫輕信楚趙之兵陵十仞之城戴三十萬之眾而志必舉之臣以爲自天下之始分以至於今未嘗有之也攻而不能拔秦兵必罷陰必亡則前功必棄矣今魏方疑可以少割收也願君之及楚趙之兵未任於大梁也亟以少割收魏魏方疑而得以少割爲和必欲之則君得所欲矣楚趙怒於魏之先巳講也必爭事秦從是以散而君後擇焉且君之嘗割晉國取地也何必以兵哉夫兵不用而魏效絳安邑又爲陰啟兩機盡故宋衞效尢憚秦兵巳合而君制之何求而不得何爲而不成臣願君之熟計而毋行危也

朱巳說魏安釐王親秦策【齊楚相約攻魏魏使人求救於秦魏人唐睢往說秦昭王發兵救魏魏王以秦救之故親秦而伐韓以求故地朱已謂魏王朱已史記作信陵君無忌】

秦與戎翟同俗有虎狼之心貪戾好利而無信不識禮義徳行苟有利焉不顧親戚兄弟若禽獸耳此天下之所同知也非所施厚積徳也故太后母也而以憂死穰侯舅也功莫大焉而竟逐之兩弟無罪而再奪之國此其於親戚兄弟若此而又況於仇讎之敵國也今大王與秦伐韓而益近秦臣甚惑之而王弗識也則不明矣羣臣知之而莫以此諫則不忠矣今夫韓氏以一女子承一弱主內有大亂外安能支彊秦魏之兵王以爲不破乎韓亡秦有鄭地與大梁鄰王以爲安乎王欲得故地而今負彊秦之禍也王以爲利乎秦非無事之國也韓亡之後必且便事便事必就易與利就易與利必不伐楚與趙矣是何也夫越山逾河絕韓之上黨而攻彊趙則是復閼與之事也秦必不爲也若道河內倍鄴朝歌絕漳滏之水而以與趙兵決勝於邯鄲之郊是受智伯之禍也秦又不敢伐楚道渉山谷行三千里而攻危隘之塞所行者甚遠而所攻者甚難秦又弗爲也若道河外背大梁而右上蔡召陵以與楚兵決於陳郊秦又不敢也故曰秦必不伐楚與趙矣又不攻衞與齊矣韓亡之後兵出之日非魏無攻矣秦故有懷地邢丘之城垝津而以之臨河內河內之共汲莫不危矣秦有鄭地得垣雍決滎澤而水大梁大梁必亡矣王之使者大過矣乃惡安陵氏於秦秦之欲許之久矣然而秦之葉陽昆陽與舞陽髙陵鄰聽使者之惡也隨安陵氏而欲亡之秦繞舞陽之北以東臨許則南國必危矣南國𨿽無危則魏國豈得安哉且夫憎韓不受安陵氏可也夫不患秦之不愛南國非也異日者秦乃在河西晉國之去梁也千里有餘有河山以闌之有周韓而間之從橫軍以至於今秦十攻魏五入國中邊城盡拔文臺墮垂都焚林木伐麋鹿盡而國繼以圍又長驅梁北東至陶衛之郊北至平闞所亡乎秦者山北河外河內大縣數百名都數十秦乃在河西晉國之去大梁也尙千里而禍若是矣又況於使秦無韓而有鄭地無河山以闌之無周韓以間之去大梁百里禍必百此矣異日者從之不成也楚魏疑而韓不可得而約也今韓受兵三年矣秦撓之以講韓知亡猶弗聽投贄於趙而請爲天下鴈行頓刃以臣之愚觀之則楚趙必與之攻矣此何也則皆知秦欲之無窮也非盡亡天下之兵而臣海內之民必不休矣是故臣願以從事乎王王速受楚趙之約而挾韓之質以存韓爲務因求故地於韓韓必效之如此則士民不勞而故地得其功多於與秦共伐韓然而無與彊秦鄰之禍夫存韓安魏而利天下此亦王之大時也通韓之上黨於共莫使道巳通因而關之出入者賦之是魏重質韓以其上黨也共有其賦足以富國韓必徳魏愛魏重魏畏魏韓必不敢反魏韓是魏之縣也魏得韓以爲縣則衛大梁河外必安矣今不存韓則二周必危安陵必易楚趙大破魏齊甚畏天下之西鄕而馳秦入朝爲臣之日不久【史記俗作族同知作識非所施作非有所施伐韓作共伐韓近秦作近秦患不破作不亡之禍也作之親必且作必將便事並作更事三十作三千危隘作冥阨右上蔡召陵作右蔡左召陵韓亡作夫韓亡懷地作懷茅而水作水灌許之作誅之不受作不愛而間作以間從橫軍作林鄕軍十攻作七攻國中作囿中乎闞作平監山北作山南山北數百作數十數十作數百百此作由此欲之作之欲之兵作之國因求作而求共莫作共寧巳通作安成共有作今有韓是魏之縣也作是韓則魏之縣也入朝爲臣之日不久作入朝而爲臣不久矣】

或謂安釐王策

昔曹恃齊而輕晉齊伐釐莒而晉人亡曹繒恃齊而輕越齊和子亂而越人亡繒鄭恃魏以輕韓魏伐楡關而韓氏亡鄭原恃秦翟以輕晉秦翟年谷大凶而晉人亡原中山恃齊魏以輕趙齊魏伐楚而趙亡中山此五國所以亡者皆有所恃也非獨此五國爲然而巳也天下之亡國皆然矣夫國之所以不可恃者多其變不可勝數也或以政敎不修上下不輯而不可恃者或有諸侯鄰國之虞而不可恃者或以年谷不登蓄積竭盡而不可恃者或化於利比於患臣以此知國之不可必恃也今王恃楚之彊而信春申君之言以是賔秦而久不知卽春申君有變是王獨受秦患也卽王有萬乘之國而以一人之心爲命也臣以此爲不完願王之熟計之也燕

蘇代約燕昭王策【秦召燕王燕王欲往代約燕王不行代復重於燕燕反約諸侯從親如蘇秦時】

楚得枳而國亡齊得宋而國亡齊楚不得以有枳宋事秦者何也是則有功者秦之深讎也秦取天下非行義也暴也秦之行暴正告天下告楚曰蜀地之甲輕舟浮於汶乘夏水而下江五日而至郢漢中之甲輕舟出於巴乘夏水下漢四日而至五渚寡人積甲宛東下隨智者不及謀勇者不及怒寡人如射隼矣王乃待天下之攻函谷不亦遠乎楚王爲是之故十七年事秦秦正告韓曰我起乎少曲一日而斷太行我起乎宜陽而觸平陽二日而莫不盡繇我離兩周而觸鄭五日而國舉韓氏以爲然故事秦秦正告魏曰我舉安邑塞女防韓氏太原卷下軹道道南陽封冀兼包兩周乘夏水浮輕舟彊弩在前銛防在後決滎口魏無大梁決白馬之口魏無濟陽決宿胥之口魏無虛頓邱陸攻則擊河內水攻則滅大梁魏以爲然故事秦秦欲攻安邑恐齊據之則以宋委於齊曰宋王無道爲木人以象寡人射其面寡人地絕兵遠不能攻也王苟能破宋有之寡人如自得之巳得安邑塞女防因以破宋爲齊罪秦欲攻韓恐天下救之則以齊委於天下曰齊人四與寡人約四欺寡人必率天下以攻寡人者三有齊無秦無齊有秦必伐之必亡之巳得宜陽少曲至藺離石因以破齊爲天下罪秦欲攻魏重楚則以南陽委於楚曰寡人固與韓且絕矣殘均陵塞黽隘苟利於楚寡人如自有之魏棄與國而合於秦因以塞黽隘爲楚罪兵困於林中重燕趙以膠東委於燕以濟西委於趙巳得講於魏質公子延因犀首攻趙兵傷於離石遇敗於馬陵而重魏則以葉蔡委於魏巳得講於趙則劫魏魏不爲割困則使太后穰侯爲和贏則兼欺舅與母適燕者曰以膠東適趙者曰以濟西適魏者曰以葉蔡適楚者曰以塞鄳阨適齊者曰以宋必令其言如循環用兵如刺蜚母不能知舅不能約龍賈之戰岸門之戰封陵之戰髙商之戰趙莊之戰秦之所殺三晉之民數百萬今其生者皆死秦之孤也西河之外上雒之地三川晉國之禍三晉之半秦禍如此其大而燕趙之秦者皆以爭事秦說其主此臣之所大患也【彪謂秦之所以正告諸侯及其用詐皆愚弄之也○史記蘇代傳在燕破齊閔王之後輕舟史作乘船待天下作欲待天下下軹道作我下軹道銛防作錟戈無濟陽作無外黃濟陽魏以爲作魏氏以爲齊據作齊救無齊有秦作有秦無齊黽隘作鄳阨巳得講至馬陵作趙得講於魏至公子延因犀首屬行而攻趙兵傷於譙石遇敗於陽馬太后穰侯作太后弟穰侯宋必令作宋此必令知作制末句有也字】

皇霸文紀卷十三

