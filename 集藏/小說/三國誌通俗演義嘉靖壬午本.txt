

三國誌通俗演義

明羅貫中嘉靖壬午本

卷之一祭天地桃園結義劉玄徳斬寇立功安喜張飛鞭督郵何進謀殺十常侍董卓議立陳畱王呂布刺殺丁建陽廢漢君董卓弄權曹孟徳謀殺董卓曹操起兵伐董卓虎牢關三戰呂布

卷之二董卓火燒長樂宮袁紹孫堅奪玉璽趙子龍磐河大戰孫堅跨江戰劉表司徒王允說貂蟬鳳儀亭布戲貂蟬王允授計誅董卓李傕郭汜寇長安李傕郭汜殺樊稠曹操興兵報父仇

卷之三劉玄徳北海解圍呂溫侯濮陽大戰陶恭祖三讓徐州曹操定陶破呂布李傕郭汜亂長安楊奉董承雙救駕遷鑾輿曹操秉政呂布夜月奪徐州孫策大戰太史慈孫策大戰嚴白虎

卷之四呂奉先轅門射戟曹操興兵擊張繡袁術七路下徐州曹操會兵擊袁術決勝負賈詡談兵夏侯惇拔矢啖睛呂布敗走下邳城白門曹操斬呂布曹孟徳許田射鹿董承密受衣帶詔

卷之五靑梅煮酒論英雄關雲長襲斬車冑曹公分兵拒袁紹關張擒劉岱王忠禰衡裸體罵曹操曹孟徳三勘吉平曹操勒死董貴妃玄徳匹馬奔冀州張遼義說關雲長雲長策馬刺顏良

卷之六雲長延津誅文醜關雲長封金掛印關雲長千里獨行關雲長五關斬將雲長擂鼓斬蔡陽劉玄徳古城聚義孫策怒斬於神仙孫權領眾據江東曹操官渡戰袁紹曹操烏巢燒糧艸

卷之七曹操倉亭破袁紹劉玄徳敗走荊州袁譚袁尙爭冀州曹操決水淹冀州曹操引兵取壺關郭嘉遺計定遼東劉玄徳襄陽赴會玄徳躍馬跳檀溪劉玄徳遇司馬徽玄徳新野遇徐庶

卷之八徐庶定計取樊城徐庶走薦諸葛亮劉玄徳三顧茅廬玄徳風雪訪孔明定三分亮出茅廬孫權跨江破黃祖孔明遺計救劉琦諸葛亮博望燒屯獻荊州粲說劉琮諸葛亮火燒新野

卷之九劉玄徳敗走江陵長阪坡趙雲救主張益徳據水斷橋劉玄徳敗走夏口諸葛亮舌戰羣儒諸葛亮智激孫權諸葛亮智說周瑜周瑜定計破曹操周瑜三江戰曹操羣英會瑜智蔣幹

卷之十諸葛亮計伏周瑜黃蓋獻計破曹操闞澤密獻詐降書龐統進獻連環計曹孟徳橫槊賦詩曹操三江調水軍七星壇諸葛祭風周公瑾赤壁鏖兵曹操敗走華容道關雲長義釋曹操

卷之十一周瑜南郡戰曹仁諸葛亮一气周瑜諸葛亮傍略四郡趙子龍智取桂陽黃忠魏延獻長沙孫仲謀合淝大戰周瑜定計取荊州劉玄徳娶孫夫人錦嚢計趙雲救主諸葛亮二气周瑜

卷之十二曹操大宴銅雀臺諸葛亮三气周瑜諸葛亮大哭周瑜耒陽張飛薦鳳雛馬超興兵取潼關馬孟起渭橋六戰許褚大戰馬孟起馬孟起步戰五將張永年反難楊修龐統獻策取西川

卷之十三趙雲截江奪幼主曹操興兵下江南玄徳斬楊懷髙沛黃忠魏延大爭功落鳳坡箭射龐統張益徳義釋嚴顏孔明定計捉張任楊阜借兵破馬超葭萌張飛戰馬超劉玄徳平定益州

卷之十四關雲長單刀赴會曹操杖殺伏皇后曹操漢中破張魯張遼大戰逍遙津甘寧百騎劫曹營魏王宮左慈擲杯曹操試神卜管輅耿紀韋晃討曹操瓦口張飛戰張郃黃忠嚴顏雙建功

卷之十五黃忠馘斬夏侯淵趙子龍漢水大戰劉玄徳智取漢中曹孟徳忌殺楊修劉備進位漢中王關雲長威震華夏龐徳擡櫬戰關公關雲長水淹七軍關雲長刮骨療毒呂子明智取荊州

卷之十六關雲長大戰徐晃關雲長夜走麥城玉泉山關公顯聖漢中王痛哭關公曹操殺神醫華陀魏太子曹丕秉政曹子建七步成章漢中王怒殺劉封廢獻帝曹丕篡漢漢中王成都稱帝

卷之十七範彊張達刺張飛劉先主興兵伐吳吳臣趙咨說曹丕關興斬將救張苞劉先主猇亭大戰陸遜定計破蜀兵先主夜走白帝城八陣圖石伏陸遜白帝城先主托孤曹丕五路下西川

卷之十八難張溫秦宓論天泛龍舟魏主伐吳孔明興兵徵孟獲諸葛亮一擒孟獲諸葛亮二擒孟獲諸葛亮三擒孟獲諸葛亮四擒孟獲諸葛亮五擒孟獲諸葛亮六擒孟獲諸葛亮七擒孟獲

卷之十九孔明秋夜祭瀘水孔明初上出師表趙子龍大破魏兵諸葛亮智取三郡孔明以智伏姜維孔明祁山破曹眞孔明大破鐵車兵司馬懿智擒孟達司馬懿智取街亭孔明智退司馬懿

卷之二十孔明揮淚斬馬謖陸遜石亭破曹休孔明再上出師表諸葛亮二出祁山孔明遺計斬王雙諸葛亮三出祁山孔明智敗司馬懿仲達興兵寇漢中諸葛亮四出祁山孔明祁山布八陣

卷之二十一諸葛亮五出祁山木門道弩射張郃諸葛亮六出祁山孔明造木牛流馬孔明火燒木柵寨孔明秋夜祭北斗孔明秋風五丈原死諸葛走活仲達武侯遺計斬魏延魏折長安承露盤

卷之二十二司馬懿退公孫淵司馬懿謀殺曹爽司馬懿父子秉政姜維大戰牛頭山戰徐塘吳魏交兵孫峻謀殺諸葛恪姜維計困司馬昭司馬師廢主立君文鴦單騎退雄兵姜維洮西敗魏兵

卷之二十三鄧艾段谷破姜維司馬昭破諸葛誕忠義士於詮死節姜維長城戰鄧艾孫琳廢吳主孫休姜維祁山戰鄧艾司馬昭弒殺曹髦姜伯約棄車大戰姜伯約洮陽大戰姜維避禍屯田計

卷之二十四鐘會鄧艾取漢中姜維大戰劍門關鑿山嶺鄧艾襲川諸葛瞻大戰鄧艾蜀後主輿櫬出降鄧艾鐘會大爭功姜維一計害三賢司馬復奪受禪臺羊祜病中薦杜預王濬計取石頭城

前言﹝上海古籍出版社﹞

《三國誌通俗演義》﹝原題《明弘治本三國誌通俗演義》﹞是羅貫中所寫的一部歷史小說﹐也是我國小說史上的著名作品之一。它在今天不僅可供一般讀者的閱讀﹐而且是研究我國小說史的一種重要資料。自淸初以來﹐由於毛綸﹑毛宗崗父子修攺過的《三國演義》廣泛流傳﹐羅氏原本《三國誌通俗演義》反而較少受到注意﹐有少數研究工作者甚至把毛本《三國演義》作爲研究羅貫中及其創作的依據﹐或把《三國演義》中表現毛氏父子觀點的部分作爲元末明初的社會現象來加以研究。所以﹐重印《三國誌通俗演義》﹐使更多的讀者能夠得到這部書﹐顯然是一項有益的工作。

一

自東漢末年至魏﹑蜀﹑吳三國鼎立﹐最後統一於晉﹐這一時期是我國歷史上十分動蕩的年代﹐階級矛盾尖銳複雜﹐各統治集團之間的鬥爭非常激烈。爲了總結這一歷史過程中的經驗教訓﹐作爲後人的借鑑﹐當時就出現了不少有關的歷史著作。晉人陳壽所編的《三國誌》則是一部系統地記述三國史事的專著。南朝宋裴松之爲它作注﹐又徵引了漢末和三國以來的許多史籍﹐保存了大量史料。這些史書﹐爲後來民間文藝中的三國故事提供了丰富的素材。

三國故事很早就在民間流傳。從唐代李商隱《驕兒詩》「或謔張飛胡﹐或笑鄧艾喫」的詩句來看﹐可能當時已有演述三國故事者﹐但因文獻不足﹐詳情無從考知。到了宋代﹐隨著「說話」藝術的盛行﹐三國故事流傳更廣﹐並出現了專說「三分」﹝卽三國﹞的著名藝人。元代至治年間新安虞氏所刊《全相三國誌平話》可能就是「說話」人的底本。金﹑元時代﹐三國故事還被大量搬上舞臺﹐據《錄鬼簿》和《太和正音譜》等書記載﹐劇目多達四十餘種。總之﹐由於在民間的長期流傳過程中得到不斷加工和再創造﹐三國故事就更趨丰富﹐某些人物形象己塑造得相當丰滿﹝例如﹐關漢卿雜劇《關大王單刀會》中的關羽﹐就是塑造得很出色的藝術形象﹞。羅貫中正是在這樣的基礎上﹐「據正史﹐采小說﹐證文辭﹐通好尙」﹝髙儒﹕《百川書志》﹞﹐創作了《三國誌通俗演義》。

這部小說在思想內容與藝術性上都有者自己的特點和成就。就思想內容來說﹐它在一定程度上具體﹑形象地描繪了三國時期尖銳複雜的政治鬥爭﹐揭示了當時社會的黑暗﹐暴露了封建﹑統治者的殘暴﹑醜惡和虛僞﹐反映了人民的災難和痛苦﹐從而有其不可忽視的認識意義。

「欲知三國蒼生苦﹐請聽《通俗演義》篇。」﹝修髯子﹕《三國誌通俗演義引》﹞確實﹐在《三國誌通俗演義》中我們可以淸楚地看到﹕從黃巾起義被鎭壓﹑董卓專權開始﹐封建統治階級內部彼此爭奪權力的鬥爭﹐達到了白熱化的程度﹐戰禍連綿不斷﹐隨之而來的是對人民羣眾極其野蠻﹑瘋狂的迫害與屠殺。董卓遷都長安﹑李傕郭汜之亂﹑曹操攻徐州﹑馬超屠歷城﹐……封建統治階級制造了多少个慘絕人寰的浩劫﹗

在反映封建統治階級與人民的矛盾的同時﹐作品以主要篇幅深刻地揭露了封建統治階級內部的矛盾與鬥爭。各統治集團爲了自身的利益縱橫捭闔﹐反復無常。一會兒曹操和袁紹聯合討伐董卓﹐一會兒曹操與哀紹爭戰不已﹔今天曹操結納劉備﹐明天又把劉備當作逆賊﹔有時蜀吳聯盟抗曹﹐有時蜀吳又混戰一場。而且﹐卽使在彼此聯合時﹐也仍然各懷殺機﹔卽使在至親骨肉之間﹐也玩弄權術﹐甚至互相殘殺。

《三國誌通俗演義》在反映這一切時﹐𨿽有不少藝術虛構﹐但其基本情節卻大部分是以史書記載爲依據的﹐正如章學誠在《丙辰札記》所述﹐此書「七分實事﹐三分虛構」。也正因此﹐此書曾對傳播三國歷史知識起過相當大的作用。在舊社會﹐勞動人民被剝奪了受教育的權利﹐當然沒有可能去讀陳壽《三國誌》一類的史籍﹐而由於此書﹝包括據此編寫的戲曲﹑平話﹞的廣泛流傳﹐下層人民對三國歷史的了解遠遠超出對其他時代歷史的了解。當然﹐在這方面也有獘病﹔它的一些虛構的故事經常被誤認爲歷史事實﹝例如淸代詩人王士禛有《落風坡用龐士元》之作﹞。但就大體來說﹐它在普及歷史知識上還是利多於獘的。特別是﹕在三國時期發生了許多戰爭﹐其中並包括好些著名戰役﹐如官渡之戰﹑赤壁之戰﹑彜陵之戰等。作品對這一切都寫得很具體﹑生動﹐從而在傳播歷史知識的同時又傳播了軍事知識。這對於農民起義軍學習戰略﹑戰術也曾起過積極作用。淸劉鑾《五石瓠》中說﹕張獻忠「日使人說《三國》《水滸》諸書﹐凡埋伏攻襲皆效之」。張徳堅在污蔑太平天國革命的《賊情匯纂》中也說﹕「『賊』之詭汁果何所依據﹖蓋由二三『黠賊』采稗官野史中軍情仿之﹐行之往往有效﹐遂寶爲不傳之祕訣。其裁取《三國演義》《水滸傳》爲尢多。」

但是《三國誌通俗演義》也存在著不少封建糟粕。首先﹐書中大力鼓吹忠義等封建倫理觀念﹐塑造了—大批「忠臣義士」的形象﹐旣有忠於漢獻帝而反對曹操的董承﹑吉平﹐又有忠於曹魏的龐徳﹑王經﹔旣有忠於劉璋而反對劉備的王累﹑張任﹐又有忠於劉備的關羽等人。總之﹐無論他的主子是誰﹐只要爲其主子效死﹐就被作爲「忠臣義士」來贊揚﹐尢其是關羽﹐更被視爲「忠義」的典範﹐受到作者的盡情歌頌。這種描寫﹐實際上是引導讀者全忠盡義﹐爲維護封建統治服務﹐舊時曾起過相當有害的作用。其次﹐書中還表現出宿命論觀念和迷信思想﹐如孔明禳星﹑關羽索命之類﹐不一而足。此外﹐書中還把黃巾起義軍誣蔑爲「賊」。這些封建﹑荒誕的東西﹐都是在閱讀時應該進行批判的。

二

除了思想內容以外﹐《三國誌通俗演義》在藝術性上出有其特點和成就。

在這方面最值得重視的﹐是它對人物形象的塑造。象曹操﹑諸葛亮﹑劉備﹑關羽﹑張飛﹑黃忠﹑周瑜﹑司馬懿﹑呂布等等﹐都是長時期來膾炙人口的藝術形象。作者之所以獲得這樣的成功﹐當然有種種原因。這里只想就下列兩點稍加說明。

其一﹐作者寫人物𨿽參照史實﹐但又不爲史實所限制﹐而是根據人物的基本精神面貌和生活的邏輯﹐對史書中的材料加以增刪﹐使其性格更加丰富﹑完整﹑鮮明﹑生動。凡是作品中成功的藝術形象在塑造時都貫徹了這一原則。例如﹐作品寫曹操謀刺董卓未成﹐亡命東行﹐於途中誤殺呂伯奢一家﹐後又故意把呂伯奢殺死﹐就非常能表現他的性格特徵。如果襲用舊的評語﹐把曹操稱爲「姦雄」﹐那麼﹐其性格中「雄」的一面和「姦」的一面﹐在這整个過程裏部被描繪得維妙維肖﹐使讀者如見其人﹐如聞其聲。核以史籍所載﹐刺董卓的事純屬虛構﹐殺呂伯奢一節也與事實不盡相符﹝據《三國誌注》引《世語》《雜記》﹐他殺呂伯奢是出於誤會﹞﹐這都說明作者並不爲史料所限制。然而﹐曹操確實反對董卓﹐所以作品所虛構的謀刺童卓的情節與他的基本政治態度又是完全一致的﹐特別是在這故事中所體現的他的志節慷慨﹑膽略出眾﹐跟歷史上的曹操的雄才大略更是密合無間。同時﹐歷史上的曹操也確有殘忍﹑自私的一面。倘若他在發現自己誤殺了呂伯奢一家以後﹐又與伯奢迎面相逢﹐按照他的後一種性格特點﹐他當然不會畱下呂伯奢而給自己造成巨大威脇﹐甚至帶來殺身之禍。因此作品的這種藝術處理也是符合他的性格特徵和生活邏輯的。正是通過諸如此類的藝術加工﹐曹操的性格特徵才表現得如此淸晰和深刻。

其二﹐作者寫人物時﹐能夠注意到形象的眞實性和人物性格的複雜性。當然﹐作者對人物有自己的愛憎和評價﹐但並不采用簡單化﹑絕對化的手法來描寫人物以表示其愛憎﹑褒貶﹔在突出人物思想﹑性格的主要方面的前提下﹐也刻劃出次要的﹑甚至與之相反的東西。因此﹐人物的性格往往是矛盾的統一﹐人物並不是作者按照某種主觀觀念演繹出來的傀儡。

在作品中﹐曹操曾遭受到作者的不少批判﹐但作者並沒有簡單地加以醜化﹐而是按照歷史的眞實﹐也著力寫了他的雄才大略和其他的長處﹐甚至還虛構了諸如謀刺董卓一類的情節來突出他的志節和膽略﹔而這些又跟他的殘忍﹑狠毒等有機地聯系在一起﹐相反相成。所以﹐我們所看到的旣不是「好惡」這一槪念的圖解﹐也不是「好惡」與「雄才大略」這兩个槪念的混合物的圖解﹐而是有血有肉的﹑活生生的人物形象。

至於作品中最受贊揚的人物恐怕要數關羽了。正如魯迅《中國小說史略》所說﹕「惟於關羽﹐特多好語﹐義勇之槪﹐時時如見矣。」但是﹐書中也根據歷史的眞實﹐有意識地描寫並渲染了關羽的驕橫與剛愎自用。例如﹐據《三國誌﹖關羽傳》﹐馬超投劉備後﹐「羽書與諸葛亮﹐問超人才可誰比類」﹐諸葛亮「知羽護前」﹐回信說馬超不及關羽。但在《三國誌通俗演義》中﹐卻寫成關羽於馬超投降後﹐派關平來對劉備說﹕「父親知馬超武藝過人﹐要入川來與孟起﹝馬超字﹞比試髙低」﹐搞得劉備十分緊張﹔孔明作書發付關乎星夜回到荊州﹐信中說馬超不及關羽﹐關羽「遂無入蜀之意」。﹝《劉玄徳平定益州》﹞這就不僅更突出了他的「護前」﹐而且顯示出了他的目空一切和不識大體。作者並不因爲關羽是他所要贊美的人物﹐就不顧生活眞實地使之成爲毫無缺點的完人﹐反而以虛構的情節把這一缺點表現得更加鮮明﹐這正是他的髙明之處。因爲驕傲和不識大體本來就是歷史上關羽的一个致命的缺點﹐他後來的失荊州和被殺﹐在某種程度上正是這个缺點惡性發展的結果﹔掩蓋了這一點﹐關羽的性格發展和結局就會顯得虛假﹑不可信。而正由於作者在塑造這一形象時並不采取簡單化﹑絕對化的手法﹐我們所看到的關羽﹐就是一个現實生活中可能具有的﹑「義勇」而又頗有點驕橫與剛愎的﹑栩栩如生的人物形象﹐並非「義勇」這一槪念的演繹。

作者對人物形象的塑造﹐除了上述兩點以外﹐還有一些具體的藝術手法也是值得注意的。例如﹐善於運用誇張﹑烘托和對比﹐常以反復渲染來深化人物性格﹐寫人物多以粗筆勾勒等等﹐這里就不一一介紹了。

構成《三國誌通俗演義》藝術成就的其他幾个方面﹐是﹕結構宏偉﹐組織嚴密﹔故事情節錯綜多變﹐引人入勝﹔描繪各種尖銳﹑複雜的矛盾鬥爭淋漓盡致﹑波瀾壯闊﹔長於摹寫戰爭。特別是最後一點﹐其成就與我國其他古代文學作品相比是較爲突出的。諸如官渡之戰﹑赤壁之戰﹑彜陵之戰等大規模的戰爭﹐作者都能把雙方力量的對比﹑彼此的方略﹑戰前的準備﹑戰爭的進程及其變化﹑勝負的決定及其原因﹑有關人物在戰爭中的精神面貌及其作用﹐敍述得極其生動﹑具體而又極爲精煉﹐同時把戰爭的巨大聲勢﹑緊張气氛表現得有聲有色﹐扣人心弦。至於許多規模較小的戰爭﹐如濮陽之戰﹑宛城之戰等等﹐也都各具特色﹐從無雷同之感。這確是難能可貴的。

三

對於小說史研究工作來說﹐這部書還有一些值得重視之處。

首先﹐它可能有助於確定羅貫中的時代及其寫作《三國誌通俗演義》的時間。

羅貫中到底是什麼時代人﹐明朝人本就眾說紛紜﹐有說南宋的﹐有說元的﹐也有說明的。一般認爲《續錄鬼簿》之說鉸爲可信﹕「羅貫中﹐……與余爲忘年交。遭時多故﹐天各一方。至正甲辰復會。別後又六十年﹐競不知其所終。」但卽使依據此條﹐也只能知道他於元末至正二十四年﹝一三六四﹞還活著﹐至於他在那一年是幾歲﹐仍然無從知道。一般說來﹐一个人能括到八九十歲就很不容易了﹐《續錄鬼簿》的作者在至正甲辰後至少又活了六十年﹐則他在甲辰年最多三十左右﹔同時﹐一个人到能夠成爲比自己年歲大得多的人的「忘年交」﹐一般總要在成年之時﹐也卽二十左右﹐而從「甲辰復會」語來看﹐兩人在這之前已經是朋友﹐並且已經分別過一段時期﹐則甲辰年《續錄鬼簿》作者至少要二十幾歲了。換言之﹐他在該年應是二十以上﹑三十以下﹐他跟羅貫中旣是「忘年交」﹐至少應相差十幾歲﹐多則可相差三四十歲甚至四五十歲。年齡相差越大﹐越說明兩人相交之「忘年」。因此羅貫中在一三六四年少則四十左右﹐多亦可至六七十歲。一般假定其生卒爲一三三〇——一四〇〇年﹐實是一个跟他的實際生卒年也許會相差幾十年的假定。至於《三國誌通俗演義》到底寫於元末還是寫於明初﹐更是一个尙未弄淸楚的問題。一般文學史著作都把它作爲「明代文學」來敍述﹐其實也只是一个尙無證據的假定。

但是﹐此書中的「今地名」﹐也許會對上述問題提供一些綫索。

原來﹐書中在提到地名時﹐有時在其下注有小字﹐說明三國時的這些地方爲「今時」何地。已經有同志注意到了這一情況認爲從「今地名」中可以知道此書斷限「不會晚於元末明初」。我們感到﹕從「今地名」來研究其成書時代是很有見解的﹐但所得結論似過於謹愼。因爲這些注中所說的「今時」何地﹐除了偶有誤用宋代地名者外﹝如卷十一《諸葛亮傍略四郡》提到武陵郡﹐注云「今屬鼎州。」鼎州系宋地名﹞﹐都系元代地名。其尢重要者﹐如卷二《曹操興兵報父仇》提到瑯琊郡﹐注云「瑯琊﹐今益都路沂州。」卷十一《諳葛亮傍略四郡》提到桂陽郡﹐注云「今屬郴州﹐尙有桂陽路之名。」同捲《孫仲謀合淝大戰》提到荊州﹐注云「古之荊州﹐卽今峽州是也﹐後以江陵爲荊州郡。」

據《元史﹖地理誌》﹕「益都路﹕沂州﹐唐初攺爲瑯琊郡﹐後仍爲沂州﹐……」至明代則將益都路攺爲靑州府﹐而以沂州攺屬兗州府﹐見《明史﹖地理誌》。故《三國誌通俗演義》所說「今益都路沂州』正是元代情況﹐而非明代情況。

《元史﹖地理誌》﹕「郴州路﹐唐攺桂陽郡爲郴州﹐至元十四年攺郴州路總管府。」又云「桂陽路﹐唐郴州﹐宋升桂陽軍﹐元至元十三年置安撫司﹐十四年升桂陽路總管府。」桂陽郡至唐攺爲郴州﹐至元代又把它分爲郴州路和桂陽路。故《三國誌通俗演義》所云桂陽郡「今屆郴州﹐尙有桂陽路之名」﹐正指元代這種情況。

《元史﹖地理誌》又云「峽州路﹐…領縣四﹕夷陵﹑宜都﹑長陽﹑遠安。」明廢峽州﹐此四縣皆歸荊州府﹐見《明史﹖地理誌》。因此﹐《三國誌通俗演義》所說的「卽今峽州」﹐顯指元代峽州路。

爲什麼這三條特別值得注意呢﹖因爲某一个小地方攺用新地名時﹐非當他的人未必立卽知道﹐有時也會發生誤以故地名爲「今地名」的情況。然而﹐「路」是元代普徧使用的一種行政區劃﹐至明代「路」這个行政區劃全都被廢除了﹐這是一个全國性的大事件﹐生活在當時的人不可能不如道。所以﹐在明代所寫的作品絕不可能再把某某路作爲「今地名」。而《三國誌通俗演義》還在把益都路﹑桂陽路作爲「今地名」﹐其寫作當至遲在元末而非明代建國以後。至於「今屬郴州」﹑「今峽州」﹐也顯然是郴州路﹑峽州路的簡稱﹐同樣可證其至遲寫於元末﹝至於「古之荊州﹐卽今峽州是也」云云是不確的。這與我們所討論的問題無關﹐此不贅論﹞。

假如上述推斷能夠成立﹐那麼﹐還有以下幾條也值得注意﹕一﹑卷十一《諸葛亮傍略四郡》提到長沙郡﹐注﹕「今屬潭州。」二﹑卷十一《孫仲謀合淝大戰》提到公安﹐注﹕「今屆江陵管下縣治。」三﹑卷十三《曹操興兵下江南》提到建業﹐注云「今時建康﹐古名秣陵﹐孫權時名建業。」據《元史﹖文宗紀二》﹕天歷二年﹝一三二九﹞﹐「攺潛邸所幸諸路﹐名建康曰集慶﹐江陵曰中興﹐瓊州曰建寧﹐漳州曰天臨。」原來在一三二八年元皇室內部發生了一次爭奪帝位的﹑規模很大的內亂﹐兵禍波及於四行省﹐徵調所及者尙不在內﹔其後文宗戰勝﹐爲了慶賀﹐遂有此更攺地名之舉。𨿽然所攺的地名只是四个路﹐但這次事件卻是一个全國性的大事件﹐當時的人不可能不知道。又﹐《三國誌通俗演義》卷十一《諸葛亮二气周瑜》提到拖蓬船﹐有云「此船極快﹐兩浙人呼刳子船﹐淮南呼艇船。」知羅貫中曾活動於兩浙及淮南一帶﹐故對於當地的舟船及方言頗爲熟悉﹐則對於該地附近的建康攺名爲集慶﹐更不容不知。然而﹐在《三國誌通俗演義》中卻仍然把建康﹑江陵﹑潭州作爲「今地名」﹐而不把集慶﹑中興﹑天臨作爲「今地名」﹐這是否可以理解爲該書寫作時還沒有集慶﹑中興﹑天臨這樣的「今地名」呢﹖倘若可以這樣理解﹐則《三國誌通俗演義》似當寫於文宗天歷二年﹝一三二九﹞之前﹔假如他其時爲三十歲以上﹐則於至正甲辰﹝一三六四﹞與《續錄鬼簿》作者復會時當在六十五歲以上。這樣的假定﹐跟《續錄鬼簿》的記述倒也似乎並無矛盾﹐若在一三六四年時﹐一个二十幾歲﹐一个六十五歲以上﹐那自然是「忘年交」了。同時﹐羅貫中當時旣已如此髙齡﹐當然不可能再話六十年﹐所以《續錄鬼簿》說﹕「至正甲辰復會。別後又六十年﹐竟不知其所終。」

其次﹐此書有助於準確分析羅貫中的思路﹐澄淸某些誤解。

如上所述﹐淸代以來由於毛綸父子修攺過的《三國演義》的流行﹐羅貫中《三國誌通俗演義》反而較少受人注意﹐有少數研究工作者甚至把毛本《三國演義》作爲研究羅貫中思想的依據﹐從而造成了某些誤解。例如﹐有一種看法﹐認爲羅貫中從尊劉抑曹的封建正統觀念出發﹐一味醜詆曹操﹐極意美化劉備。但在實際上﹐這恐怕是把《三國演義》中所體現出來的毛綸﹑毛宗崗的思想﹐與羅貫中的思想混淆起來了的緣故。

在毛本《三國演義》中﹐曹操確實被罵得一塌糊塗。而羅本《三國誌通俗演義》對曹操𨿽有許多批判﹐卻也不乏贊美之詞。例如﹐曹操在作品中第一次出現時﹐作者是這樣介紹的﹕「爲首閃出一个好英族﹐身長七尺﹐細眼長髯﹐膽量過人﹐機謀出眾﹐笑齊桓﹑晉文無匡扶之才﹐論趙髙﹑王莽少縱橫之策﹐用兵仿佛孫吳﹐胸內熟諳韜略。」﹝《劉玄徳斬寇立功》﹞對他的熱情贊揚大大超過對他的批判。因此毛氏父子很看不慣﹐就把這一段文字縮爲冷冰冰的三句話﹕「爲首閃出一將﹐身長七尺﹐細眼長髯。」又如﹐羅貫中在《關雲長千里獨行》一節中﹐不僅引了裴松之的評語和「宋賢」的詩來贊美曹操﹐而且還進一步加以闡發﹕「此言曹公平生好處﹐爲不殺玄徳﹐不追關公也﹐因此可見得曹操有寬仁大徳之心﹐可作中原之主。」而這一切﹐又都被毛本刪去了。再如﹐《曹操烏巢燒糧艸》寫曹操把其部下私通袁紹的書信統統燒毀﹐並引「史官」之詩加以贊美﹕「史官有詩曰﹕『盡把私書火內焚﹐寬洪大度播恩深﹐曹公原有髙光志﹐贏得山河付子孫。』此言曹公能撈籠天下之人﹐因而得天下也。」「史官」以下﹐也都被毛本刪掉了。

從以上這些例子中可以看出﹐羅貫中並不想掩蓋曹操的「好處」﹐對這些「好處」也並不吝惜贊美之詞。在塑造曹操的形象時﹐同樣貫徹了這一原則。凡是史料上所有的﹑能夠顯示出曹操「好處」的事迹﹐在《三國誌通俗演義》中基本上都加以描寫﹐有些並作了藝術誇張﹔同時﹐他還以一些虛構的情節來贊揚曹操。試以曹操破下邳﹑殺陳宮事爲例。據羅貫中描寫﹐下邳一破﹐曹操就「差人入城﹐不許劫掠良民」。及見到被擒的陳宮﹐曹操並不想殺他﹐陳宮卻說﹕「爲臣不忠﹐爲子不孝﹐死自甘心也。」盡管「操有畱戀之心」﹐陳宮卻決意一死﹐於是﹐「操與從者曰﹕『卽送公臺老母妻子回許都吾府中思養﹐怠慢者斬』後曹公養其母﹐嫁其女﹐待之甚厚﹐此乃曹公之徳也。」﹝《白門曹操斬呂布》﹞這里所寫的「差人入城﹐不許劫掠良民」﹐在史料上沒有依據﹐是作者的虛構。對待陳官及其家屬一節﹐𨿽本於《三國誌﹖魏志﹖呂布傳》及《注》所引《典略》﹐但作了藝術誇張﹕史料上並無曹操把陳宮家屬送回他自己府中「恩養」的記載﹐也並無「怠慢者斬」的那个命令。而在毛本中﹐「操差人入城﹐不許劫掠良民」兩句﹐被刪掉了﹔「後曹公養其母」等句也被刪掉了﹔「卽送公臺老母妻子回許都吾府中恩養」﹐攺爲「卽送公臺老母妻子回許都養老」﹐不但事情本身與原來所寫的頗有區別﹐連下句「怠慢者斬」的意思也定了樣﹝原意是說﹐他不僅要把陳宮家屬畱在自己家中「恩養」﹐而且不許家中人對他們稍有「怠慢」﹞。很顯然﹐經過毛本這樣一攺﹐羅貫中原來所要表現的曹操的「好處」﹐有的被根本抹煞﹐有的被大大削弱了。

至於對劉備﹐羅貫中𨿽然頗多贊美之詞﹐但其實也還是把他當作「梟雄」來寫的。不但史料中當時人指斥劉備爲「梟雄」一類的話﹐在《三國誌通俗演義》中基本上保畱著﹐有時作者甚至自己出面來加以評述﹐如《雲長延津誅文醜》中﹐寫關羽斬文醜後﹐袁紹欲殺劉備﹐備以言自解﹐作者評云「此是玄徳極梟雄處。」可見他認爲劉備還不是一般的「梟雄」﹐而是「極梟雄」。在《劉玄徳敗走夏口》中﹐關羽提起昔日欲殺曹操而爲劉備所阻之事﹐說﹕當時「若從吾意﹐可無今日」。劉備回答道﹕「此時亦爲國家惜耳﹐若天道輔正﹐安知不爲福也﹗」接著﹐羅貫中就引用裴松之之論﹐指出劉備的回答並非眞話﹐實際上也就顯示了﹕卽使對所謂義同生死﹑情如骨肉的關羽﹐劉備也沒有忘記耍弄權術﹐和「極梟雄」之類的評語可以互參。但此類描述﹐在毛本中都被刪攺了。

再就《三國誌通俗演義》中劉備在一些重大事件上的表現來看﹕例如﹐他在荊州被曹操打敗後﹐派諸葛亮去聯合東吳﹐共拒曹操﹐諸葛亮提出﹕俏曹操失敗﹐就乘勢奪回荊州﹔倘曹操勝利﹐就乘機奪取東吳。劉備對此大爲贊同﹐說是﹕「此論甚髙。」又如﹐劉備在入蜀之前﹐已在荊州與張松深相結納﹐並以言語相挑﹐使張松獻出了蜀中地理圖﹐然後與張松立下誓約﹕「他日事成﹐必當厚報。」明白地表示了他欲圖劉璋﹑取西川的決心。他這種蓄意結納張松以圖劉璋的行爲﹐跟他一面與孫權同盟抗曹﹑一面卻想乘機奪取東吳的籌畫一樣﹐都不是所謂「忠厚長者」做的事﹐而是「梟雄」本色。而且﹐正因作者在事前就淋漓盡致地寫了他與張松的這一番勾結﹐所以﹐後來法正﹑龐統勸劉備圖蜀時﹐劉備的幾次推托﹐就都顯得是故意做作。還應補充指出﹕這里所述及的兩件事﹐前一件純系虛構﹐後一件也基本是虛構。

因此﹐就毛本而論﹐固然可說是從尊劉抑曹的封建正統觀念出發﹐一味醜詆曹操﹐極意美化劉備﹐但這能不能槪括羅貫中寫作《三國誌通俗演義》時的指導思想﹐卻還是一个值得進一步研究的問題。

當然﹐卽使從《三國誌通俗演義》來看﹐作者在總的方面也是對曹操的否定遠過於對他的贊許﹐而對劉備則作了許多肯定甚至有所美化。但是﹐書中的稱贊劉備﹐主要在於他的「仁徳」﹐而如上所述﹐作者對曹操的「仁徳」之處也是同樣稱贊的﹐並不因爲一个是「正統」﹑一个非「正統」而有所軒輊。那麼﹐書中之所以對劉備著重於褒而對曹操偏重於貶﹐恐怕是現有史料中劉備事迹可與「仁徳」掛起鉤來的比較多﹐而曹操則此類事迹較少﹑與之相反的事迹卻比較多的緣故。換言之﹐作者對曹﹑劉態度的不同﹐主要似還不在於封建正統思想﹐而在於追慕「仁徳」的政治觀念。自然﹐這並不意味著他在塑造這兩个形象時沒有體現出封建正統思想﹐而只是想說明他在這方面與毛氏父子的區別。

總之﹐《三國誌通俗演義》在思想上與毛本《三國演義》是很有些不同之處﹐值得認眞研究的。也正因此﹐本書的重印不僅爲廣大讀者提供了一種有益的文藝讀物﹐而且也符合小說史研究工作者的需要。

章培恆馬美信一九七九午二月

序

夫史﹐非獨紀歷代之事﹐蓋欲昭往昔之盛衰﹐鑑君臣之善惡﹐載政事之得失﹐觀人才之吉凶﹐知邦家之休戚﹐以至寒暑災祥﹐褒貶予奪﹐無一而不筆之者﹐有義存焉。

吾夫子因獲麟而作《春秋》。《春秋》﹐魯史也。孔子修之﹐至一字予者﹐褒之﹔否者﹐貶之。然一字之中﹐以見當時君臣父子之道﹐垂鑑後世﹐俾識某之善﹐某之惡﹐欲其勸懲警惕﹐不致有前車之覆。此孔子立萬萬世﹐至公至正之大法﹐合天理﹐正彜倫﹐而亂臣賊子懼。故曰「知我者其惟《春秋》乎﹐罪我者其惟《春秋》乎﹗」亦不得已也。孟子見梁惠王﹐言仁義而不言利﹔告時君必稱堯﹑舜﹑禹﹑湯﹔答時臣必及伊﹑傅﹑周﹑召。至朱子《綱目》﹐亦由是也﹐豈徒紀歷代之事而已乎﹖然史之文﹐理微義奧﹐不如此﹐烏可以昭後世﹖語云「質勝文則野﹐文勝質則史。」此則史家秉筆之法﹐其子眾人觀之﹐亦嘗病焉。故往往捨而不之顧者﹐由其不通乎眾人﹐而歷代之事愈久愈失其傳。前代嘗以野史作爲評花﹐令瞽者演說﹐其間言辭鄙謬﹐又失之於野﹐士君子多厭之。若東原羅貫中以平陽陳壽傳﹐考諸國史﹐自漢靈帝中平元年﹐終子晉太康元年之事﹐畱心損益﹐目之曰《三國誌通俗演義》。文不甚深﹐言不甚俗﹐事紀其實﹐亦庶幾乎史。蓋欲讀誦者﹐人人得而知之﹐若詩所謂里巷歌謠之義也。書成﹐士君子之好事者﹐爭相謄錄﹐以便觀覽﹐則三國之盛衰治亂﹐人物之出處臧否﹐一開卷﹐千百載之事﹐豁然於心胸矣。其間辦未免一二過與不及﹐俯而就之﹐欲觀者有所進益焉。

予謂誦其詩﹐讀其書﹐不識其人﹐可乎﹖讀書例曰﹕苦讀到古人忠處﹐便思自己忠與不忠﹖孝處﹐便思自己孝與不孝。至於善惡可否﹐皆當如此﹐方是有益。若只讀過﹐而不身體力行﹐又未爲讀書也。

予嘗讀《三國誌》求其所以﹐殆由陳蕃﹑竇武立朝末久﹐而不得行其志﹐卒爲姦宄謀之﹐權柄日竊﹐漸浸熾盛﹐君子去之﹐小人附之﹐姦人乘之。當時國家紀綱法度壞亂極矣。噫﹐可不痛惜乎﹗矧何進識見不遠﹐致董卓乘釁而入﹐權移人主﹐流毒中外﹐自取滅亡﹐理所當然。曹瞞𨿽有遠圖﹐而志不在社稷﹐假忠欺世﹐卒爲身謀﹐𨿽得之﹐必失之﹐萬古姦賊﹐僅能逃其不殺而已﹐固不足論。孫權父子虎視江東﹐固有取天下之志﹐而所用得人﹐又非老瞞可議。惟昭烈﹐漢容之冑﹐結義桃園﹐三顧艸廬﹐君臣契合﹐輔成大業﹐亦理所當然。其最尙者﹐孔明之忠﹐昭如日星﹐古今仰之﹔而關﹑張之義﹐尢宜尙也。其他得失﹐彰彰可考﹐遺芳遺臭﹐在人賢與不賢。君子小人﹐義與利之間而已。觀演義之君子﹐宜致思焉。

弘治甲寅仲春幾望庸愚子拜書

引

客問於余﹕「劉先主﹑曹操﹑孫權各據漢地爲三國﹐史已志其顚末﹐傳世久矣。復有所謂《三國誌通俗演義》者﹐不幾近於贅乎﹖」余曰「否。史氏所志﹐事詳而文古﹐義微而旨深﹐非通儒夙學﹐展捲間鮮不便思困睡。故好事者以俗近語隱括成編﹐欲天下之人入耳而通其事﹐因事而悟其義﹐因義而興乎感。不待研精覃思﹐知正統必當扶﹐竊位必當誅﹔忠孝節義必當師﹐姦貪諛佞必當去。是是非非﹐了然於心目之下﹐裨益風教﹐廣且大焉﹐何病其贅耶﹖」客仰而大﹝口虐﹞曰「有是哉﹐子之不我誣也﹐是可謂羽翼信史而不違者矣﹗簡帙浩瀚﹐善本甚艱﹐請壽諸櫬﹐公之四方可乎﹖」余不揣譾劣﹐原作者之意﹐綴俚語四十韻於捲端﹐庶幾歌詠而有所得歟。於戲﹗牛溲馬勃﹐良醫所診﹐孰謂稗官小說﹐不足爲世道重輕哉﹗

今古興亡數本天﹐就中人事亦堪憐。欲知三國蒼生苦﹐請聽《通俗演義》篇。忠烈赤心扶正統﹐姦回自首弄威權。須知善惡當師戒﹐遺臭流芳億萬年。獻帝仁柔漢祚衰﹐十常侍啟釁端開。董卓妄意窺神器﹐何進無謀種禍胎。渤海會兵昭日月﹐桃園歃血動風雷。可憐多少英雄計﹐不及貂蟬口舌才。曹操姦雄世無比﹐號令諸侯挾天子。天子心知誅不得﹐泣召董承受密旨。口血未幹機先泄﹐國母元臣束手死。幸爾玄徳奔彭城﹐豪傑雲從期雪恥。袁紹當年亦漢臣﹐井蛙豈識海中鱗。不有關張龍虎將﹐皇孫顚沛更難論。明良遭際眞奇特﹐三顧艸廬不厭頻。臥龍突起甘霖溥﹐恢復規模次第陳。孫權父子據江東﹐觀望中原事戰功。謀士似云翻白黑﹐長江如練列艨艟。火炎赤壁阿瞞遁﹐檝入荊門大耳窮。假使眞心匡漢室﹐何勞數計滅劉公。天相劉公詎可滅﹐萬死一生堪哽咽。九犯中原偉丈夫﹐七擒酋首眞英特。梟獍誰能繼漢髙﹖猶豫未喋姦賊血。軍師大志不曾伸﹐僅創三川兩世業。沛公百戰定乾坤﹐司馬何人敢倂吞﹗試看北面事仇者﹐漢國臣僚舊子孫。天理民彜蕩掃地﹐鼎味爭如蕨味馨。志士仁人空抱恨﹐幾番血淚漬衣痕。人言三國多才俊﹐我獨沈吟末深信。鷹犬騫騰麟鳳孤﹐四海徒令蹈白刃。天假數年壽孔明﹐山河未必輕歸晉。此編非直口耳資﹐萬古綱常期復振。

嘉靖壬午孟夏吉望關中修髯子書於居易艸亭

祭天地桃園結義

後漢桓帝崩﹐靈帝卽位﹐時年十二歲。朝廷有大將軍竇武﹑太傅陳蕃﹑司徒胡廣共相輔佐。至秋九月﹐中涓曹節﹑王甫弄權﹐竇武﹑陳蕃預謀誅之﹐機謀不密﹐反被曹節王甫所害﹐中涓自此得權。

建寧二年四月十五日﹐帝會羣臣於溫徳殿中。方欲升座﹐殿角狂風大作。見一條靑蛇﹐從梁上飛下來﹐約二十餘丈長﹐蟠於椅上。靈帝驚倒﹐武士急慌救出﹔文武互相推擁﹐倒於丹墀者無數。須臾不見。片時大雷大雨﹐降以冰雹﹐到半夜方住﹐東都城中壞卻房屋數千餘間。建寧四年二月﹐洛陽地震﹐省垣皆倒﹐海水泛溢﹐登﹑萊﹑沂﹑密盡被大浪捲掃居民入海﹐遂攺年熹平。自此邊界時有反者。熹平五年﹐攺爲光和﹐雌雞化雄﹔六月朔﹐黑气十餘丈﹐飛入溫徳殿中﹔秋七月﹐有虹見於玉堂﹐五原山岸﹐盡皆崩裂。種種不祥﹐非止一端。於是靈帝憂懼﹐遂下詔﹐召光祿大夫楊賜等詣金商門﹐問以災異之由及消復之術。賜對曰﹕

臣聞《春秋》讖曰「天投蜺﹐天下怨﹐海內亂。」加四百之期﹐亦復垂及。今妾媵奄尹之徒﹐共專國朝﹐欺罔日月﹐又鴻都門下﹐招會羣小﹐造作賦稅﹐見寵於時。更相薦說﹐旬月之間﹐並各拔擢﹕樂松處常伯﹐任芝居納言﹐卻儉﹑梁鵠各受丰爵不次之寵﹐而今縉紳之徒委伏畎畮古畝字﹐口誦堯﹑舜之言﹐身蹈絕俗之行﹐棄捐溝壑﹐不見逮及。冠履倒易﹐陵谷代處。幸賴皇天垂象譴告。《周書》曰「天子見怪則修徳﹐諸侯見怪則修政﹐卿大夫見怪則修職﹐士庶人見怪則修身。」此《逸書》也。惟陛下斥遠佞巧之臣﹐速徵鶴鳴之士﹐斷絕尺一﹐抑止槃遊。冀上天還威﹐眾變可弭。

議郎蔡邕亦對﹐其略曰﹕

臣伏思諸異﹐皆亡國之怪也。天於大漢﹐殷勤不已﹐故屢出妖變﹐以當譴責﹐欲令人君感悟﹐攺危卽安。蜺墜雞化﹐皆婦人干政之所致也。前者乳母趙嬈音饒﹐貴重天下﹔永樂門史霍玉﹐又爲姦邪。察其趙﹑霍﹐將爲國患。張顥﹑偉璋﹑偉姓﹐璋名。趙玹﹑蓋升蓋﹐音合﹐姓也。並叨時幸﹐宜念小人在位之咎。伏見郭禧﹑橋玄﹑劉寵皆忠實老成﹐宜爲謀主。夫宰相大臣﹐君之四體﹐不宜聽納小吏﹐雕琢大臣也。且選舉請托﹐眾莫敢言﹐臣願陛下忍而絕之。左右近臣﹐亦宜從化。人自抑損﹐以塞咎戒﹐則天道虧滿﹐鬼神福謙矣。夫君臣不密﹐上有漏言之戒﹐下有失身之禍。願寢臣表﹐無使盡忠之吏﹐受怨姦仇。謹奏。

帝覽奏而嘆息﹐因起更衣。

曹節在後竊視﹐悉宣告左右﹐事遂泄漏﹐邕等被罪。中涓呂彊憐其才﹐奏請免罪。後張讓﹑趙忠﹑封諝﹑段珪﹑曹節﹑侯覽﹑蹇碩﹑程曠﹑夏惲﹑郭勝這十人執掌朝綱。自此天下桃李﹐皆出於十常侍門下。朝廷侍十人如師父﹐由是出入宮闈﹐稍無忌憚﹐府第依宮院蓋造不題。

卻說中平元年甲子歲﹐巨鹿郡有一人﹐姓張﹐名角。一个兄弟張梁﹐一个兄弟張寶。角﹐初是个不第秀才﹐因往山中采藥﹐遇一老人﹐碧眼童顏﹐手執藜杖﹐喚角至洞中﹐授書三卷﹐名《太平要術》咒符﹐以道爲念﹕「代天宣化﹐普救世人﹔若萌異心﹐必獲惡報。」角拜求姓名﹐老人曰﹕﹕「吾乃南華老仙。」遂化陣淸風不見了。

角得此書﹐曉夜攻習﹐能呼風喚雨﹐號爲「太平道人」。中平元年正月內﹐疫毒流行﹐張角散施符水﹐稱「大賢良師」。請符救病者﹐無有不應﹕令患者親詣座前﹐自說己過﹐角與懺悔﹐以致福利。角有徒弟五百餘人﹐雲遊四方救病。次後徒眾極多﹐角立三十六方﹐分布大小方者﹐乃將軍之稱也。大方萬餘人﹐小方六七千﹐各立渠帥﹐訛言「蒼天已死﹐黃天當立﹔歲在甲子﹐天下大吉。」令眾以白土﹐寫「甲子」二字於各家門上﹔及郡縣市鎭﹐宮觀寺院門上﹐亦書「甲子」二字。靑﹑徐﹑幽﹑冀﹑荊﹑揚﹑兗﹑豫﹐其八州之人﹐家家侍奉大賢良師張角名字。角遣大方馬元義﹐暗賫金帛﹐結交十常侍封諝﹑徐奉以爲內應。角與弟梁﹑寶商議云「至難得者﹐民心也。今民心已順﹐若不乘勢取天下﹐誠爲萬代之可惜﹗」梁云「正合弟機。」一面造下黃旗﹐約會三月初五一齊舉事﹐譴弟子唐州﹐馳書報封諝。唐州徑赴省中告變。帝召大將軍何進調兵﹐先擒馬元義斬之﹐次收封諝等一干人下獄。

張角聞知事發﹐星夜起兵。張角自稱「天公將軍」﹐弟寶稱「地公將軍」﹐弟梁稱「人公將軍」﹐召百姓雲﹕「今漢運數將終﹐大聖人出﹐汝等皆宜順天從正﹐以樂太平。」四方百姓﹐裹黃巾從張角反者四五十萬﹐逢州遇縣放火劫人﹐所在官吏望風逃竄。何進奏帝﹕「火速分頭降詔﹐令各處備禦﹐討賊立功。」一面差中郎將盧植﹑皇甫嵩﹑朱雋各引精兵﹐分三路討之。

且說張角一軍前犯幽﹑燕界分﹐校尉鄒靖來見幽州太守。太守姓劉﹐名焉﹐字均郎﹐江夏竟陵人也﹐漢魯恭王之後。劉焉問鄒靖云「黃巾生發﹐侵及境界﹐當如之何﹖」靖曰「旣漢天子有明詔﹐令各處討賊﹐明公何不招軍以助國用﹖」焉然其說﹐隨卽出榜﹐各處張掛﹐招募義兵﹐量才擢用。

時榜文到涿縣張掛去﹐涿縣樓桑村引出一个英雄。那人平生不甚樂讀書﹐喜犬馬﹐愛音樂﹐美衣服。少言語﹐禮下於人﹐喜怒不形於色。好交遊天下豪傑﹐素有大志。生得身長七尺五寸﹐兩耳垂肩﹐雙手過膝﹐目能自顧其耳﹐面如冠玉﹐唇若塗朱。中山靖王劉勝之後﹐漢景帝閣下玄孫﹐姓劉名備﹐表字玄徳。昔劉勝之子劉貞﹐漢武帝元狩六年封爲涿郡陸城亭侯﹐坐酎金失侯﹐因此這一枝在涿郡。玄徳祖劉雄﹐父劉弘。因劉弘曾舉孝廉﹐亦在州郡爲吏。備早喪父﹐事母至孝﹐家寒﹐販履織席爲業。捨東南角上有一桑樹﹐髙五丈餘﹐遙望童童獨立貌如小車蓋﹐往來者皆言此樹非凡。相者李定云「此家必出貴人。」玄徳年幼時﹐與鄕中小兒戲於樹下﹐曰「我爲天子﹐當乘此羽葆車蓋。」朱晦翁題《樓桑詩》曰﹕樓桑大樹翠繽紛﹐鳳鳥鳴時曾一聞。合使本枝垂百世﹐詎知功業只三分。叔父責曰「汝勿妄言﹗滅吾門也﹗」年一十五歲﹐母使行學﹐與同宗劉徳然﹑遼西公孫瓚爲友。玄徳叔父劉元起見玄徳家貧﹐常資給之。元起妻曰「各自一家﹐何能常耳。」元起曰「吾宗中有此兒﹐非常人也﹗」

中平元年﹐涿郡招軍。此時玄徳年二十八歲﹐立於榜下﹐長嘆一聲而回。隨後一人厲聲言曰「大丈夫不與國家出力﹐何苦長嘆﹖」玄徳回顧﹐見其人身長八尺﹐豹頭環眼﹐燕頷虎須﹐聲若巨雷﹐勢如奔馬。玄徳見此人形貌異常﹐遂與同入村中﹐問其姓名。其人曰「某姓張﹐名飛﹐字益徳。世居涿郡﹐頗有莊田﹐賣酒屠豬﹐專好結交天下壯士。卻才見公看榜﹐緣何長嘆﹖」玄徳曰「我本漢室宗親﹐姓劉﹐名備﹐字玄徳。今聞黃巾賊起﹐劫掠州縣﹐有心待掃蕩中原﹐匡扶社稷﹐恨力不能耳﹗」飛曰「正和吾機。吾有莊客數人﹐同舉大事﹐若何﹖」玄徳甚喜畱飲。酒間﹐見一大漢推一輛小車﹐到店門外歇下車子﹐入來飲酒﹐坐在桑木凳上﹐喚酒保﹕「卽釃酒來﹐我待趕入城去充軍﹐怕遲了﹗」玄徳看其人﹐身長九尺三寸﹐髯長一尺八寸﹐面如重棗﹐唇若抹朱﹔丹鳳眼﹐臥蠶眉﹐相貌堂堂﹐威風凜凜。玄徳就邀同坐﹐問及姓名。其人言曰「吾姓關﹐名羽﹐字長生﹐其後攺爲雲長﹐乃河東解良人也。因本處豪霸倚勢欺人﹐關某殺之﹐逃難江湖五六年矣。今聞招募義士破黃巾賊﹐欲往應募。」玄徳遂以己志告之。

三人大喜﹐同到張飛莊上﹐共論天下之事。關﹑張年紀皆小如玄徳﹐遂欲拜爲兄。飛曰「我莊後有一桃圓﹐花開茂盛﹐明日可宰白馬祭天﹐殺烏牛祭地﹐俺兄弟三人結生死之交﹐如何﹖」三人大喜。次日﹐於桃圓中列下金紙銀錢﹐宰殺烏牛白馬﹐列於地上。三人焚香再拜﹐而說誓曰「念劉備﹑關羽﹑張飛﹐𨿽然異姓﹐結爲兄弟﹐同心協力﹐救困扶危﹔上報國家﹐下安黎庶﹐不求同年同月同日生﹐只願同年同月同日死。皇天后土﹐實鑑此心。背義忘恩﹐天人共戮﹗」誓畢﹐共拜玄徳爲兄﹐關某次之﹐張飛爲弟。祭罷天地﹐同拜玄徳老母﹔將祭福物聚鄕中英雄之人﹐得三百有餘﹐就桃園中痛飲一醉。

來日收拾軍器﹐恨無匹馬可乘。正思慮間﹐人報有兩客人﹐引十數伴當﹐趕一羣馬﹐投莊上來。玄徳曰「此天佑我等﹐當成大事。」三人出莊迎接。爲頭兩个商人﹐乃中山大商﹕一个是張世平﹐一个是蘇雙﹐每年往北地販馬﹐正值寇發﹐歸鄕回來。玄徳請二人到莊上﹐置酒管待﹐訴及欲與民除害﹐扶助漢朝。張世平﹑蘇雙大喜﹐願將良馬五十匹送與玄徳﹐又贈金銀五百兩﹐鑌鐵一千斤﹐以資器用。玄徳求良匠打造雙股劍。關羽造八十二斤靑龍偃月刀﹐又名「冷艷鋸」。張飛造丈八點鋼矛。各制全身鎧甲。

一齊完備﹐共聚五百餘人﹐來見鄒靖。鄒靖引見太守劉焉。三人參拜已畢﹐問其姓名﹐說起宗派﹐劉焉大喜云「卽是漢室宗親﹐但有功勛﹐必當重用。」因此認玄徳爲侄。整點軍馬。人報黃巾賊大方程遠志人馬五萬﹐哨近涿郡。劉焉差馬步校尉鄒靖﹐著引劉玄徳爲先鋒﹐前去破敵。玄徳大喜﹐卽與關﹑張飛身上馬﹐來幹大功。試看怎生取勝﹖

劉玄徳斬寇立功

玄徳部領五百餘眾﹐飛奔前來﹐直至大興山下﹐與賊相見﹐各將陣勢擺開。玄徳出馬﹐左有關某﹐右有張飛﹐揚鞭大罵﹕「反國逆賊﹐何不早降﹖」程遠志大怒﹐遣副將鄧茂挺槍直出。張飛睜環眼﹐挺丈八矛﹐手起處﹐刺中心窩﹐鄧茂翻身落馬。後有人贊益徳曰﹕

欲教勇鎭三分國﹐先試衠鋼丈八矛。

程遠志見折了鄧茂﹐拍馬舞刀﹐直取張飛。關羽躍馬舞刀直出﹐程遠志見了﹐心膽皆碎﹐措手不及﹐被關某刀起處﹐揮爲兩段。後人贊雲長曰﹕

惟憑立國安邦手﹐先試靑龍偃月刀。

眾賊見程遠志被斬﹐倒戈卸甲﹐投降者不知其數﹐斬首數千級﹐大獲功而回。

太守劉焉親自迎接﹐賞勞三軍。又流星飛報靑州太守龔景﹐有牒文告急﹐言黃巾賊圍城將陷﹐乞賜救援。劉焉與玄徳共議。玄徳曰「願往救之。」劉焉令鄒靖將兵五千﹐隨玄徳去救。

玄徳﹑關﹑張上馬﹐投靑州來﹐遙望見賊人皆披髮﹐以黃絹抹額﹐畫以八卦文爲號。賊眾見救軍﹐分兵混戰。玄徳兵寡不勝﹐退三十里下寨。玄徳與關﹑張曰「賊眾我寡﹐必出奇兵﹐然後取勝。」乃分關某引一千軍伏山左﹐張飛引一千軍伏山右﹐鳴金爲號﹐齊出爲應。

次日﹐玄徳﹑鄒靖引軍操鼓而進。賊眾大喊﹐如潮湧到﹐玄徳便退。賊眾乘勢追趕過山嶺﹐玄徳軍一齊鳴金﹐左關某﹐右張飛﹐兩軍齊出。玄徳軍回﹐三路掩殺﹐賊眾大敗﹐直趕至靑州城下。太守龔景亦率民兵出城助戰。賊勢大潰﹐剿戮極多﹐餘黨敗走﹐遂解靑州之圍。

太守犒賞諸軍。鄒靖欲回﹐玄徳曰「近聽知中郎將盧植與賊首張角戰於廣宗﹐備昔與公孫瓚師事盧植﹐欲往就之﹐同力破賊。」鄒靖曰「糧食可以應付﹐軍馬不敢妄動。」因此劉玄徳自引本部五百人﹐投廣宗來。鄒靖引軍自回。

玄徳與關﹑張來到盧植寨前﹐屯住人馬。報覆良久﹐植喚三人入帳。施禮罷﹐植問玄徳行藏﹐玄徳說了。盧植大喜﹐賞勞了畢﹐著在帳前聽調。時張角賊眾十五萬﹐屯廣宗。盧植兵五萬餘眾﹐𨿽連勝幾陣﹐未見次第。植喚玄徳曰「我見今圍賊在此﹐賊弟張梁﹑張寶在穎川﹐與皇甫嵩﹑朱雋等撕殺。汝可引本部軍馬﹐更助汝一千官軍﹐就去打聽消息﹐約會剿捕。」

玄徳領了文書﹐與關﹑張星夜投穎川來。其實皇甫嵩﹑朱儁領官軍與賊大戰。賊戰不利﹐乃退入長社﹐依艸結營。嵩四面圍定。嵩與雋曰「賊在此依艸結營﹐除非用火攻﹐可勝。」雋曰「候大風起﹐可施此計。目今令軍士每人束艸一把。」其夜大風驟起﹐嵩先令精銳軍士﹐暗地先出。是夜二更﹐內外一齊縱火﹐嵩﹑雋各引兵操鼓出奔賊寨﹐火焰張天。賊眾驚慌﹐馬不及鞍﹐人不及甲﹐四散走奔。

殺到天明﹐張梁﹑張寶引敗殘軍士﹐奪路而走﹐見一彪人馬﹐盡行打紅旗﹐當頭來到﹐截住去路。爲首閃出一个好英雄﹐身長七尺﹐細眼長髯。膽量過人﹐機謀出眾﹐笑齊桓﹑晉文無匡扶之才﹐論趙髙﹑王莽少縱橫之策。用兵仿佛孫﹑吳﹐胸內熟諳韜略。官拜騎都尉﹐沛國譙郡人也﹐姓曹﹐名操﹐字孟徳﹐乃漢相曹參二十四代孫。操曾祖曹節﹐字元偉﹐仁慈寬厚。有鄰人失去一豬﹐與節家豬相類﹐登門認之﹐節不與爭﹐使驅之去。後二日﹐失去之豬自歸﹐主人大慚﹐送還節﹐再拜伏罪。節笑而納之。其人寬厚如此。節生四子﹐第四子名騰﹐字季興﹐桓帝朝爲中常侍﹐後封費亭候。養子曹嵩﹐原是夏侯氏子﹐過房與曹騰爲子﹐因此姓曹。嵩爲人忠孝純雅﹐官拜司隸校尉﹐靈帝拜爲大司農﹐遷大鴻臚。嵩生操﹐小字阿瞞﹐一名吉利。操年幼時﹐好飛鷹走犬﹐喜歌舞吹彈。少機警﹐有權數﹐機警﹐謂有機關而警省。權數﹐謂權謀術數。遊蕩無度。叔父怪之﹐言於曹嵩﹐嵩每鞭撻操。操忽心生一計﹕一日見叔父來﹐詐倒於地﹐敗面喎口。叔父慌問之﹐操曰「卒中風耳。」叔父歸﹐告於嵩。操潛地歸家﹐嵩驚而問曰「汝中風已瘥乎﹖」操曰「自來無此疾病﹐但失愛於叔父﹐故見罔耳。」嵩乃信其言。後叔父但言操過失﹐嵩並不聽﹐因此操得恣意放蕩﹐不務行業。時人未之奇也﹐惟有橋玄一見曹操﹐指而言曰「天下將亂﹐非命世之才不能濟也。能安之者﹐其在君乎﹖」南陽何顒見操﹐言漢室將亡﹐安天下者﹐必此人也。汝南許劭有髙名﹐操往見之﹐問曰「我何如人耶﹖」劭不答。又問﹐劭曰「子治世之能臣﹐亂世之姦雄也。」操喜而謝之。橋玄嘗曰「君未有名﹐可交許子將。」子將者﹐訓之從子劭也﹐好人倫﹐多所賞識﹐與從兄靖俱有髙名。好共核論鄕黨人物﹐每月輒更品題﹐故汝南俗有月旦評焉。曹操往造劭而問之﹐劭鄙其爲人﹐不答。曹又劫之﹐劭曰「子﹐治世之能臣﹐亂世之姦雄。」操大喜而去。年二十﹐舉孝廉﹐爲郎﹐除洛陽北部尉。初到任﹐縣四門各設五色棒十餘條﹐有犯禁者﹐不避豪傑﹐皆棒責之。靈帝所喜小黃門蹇碩的叔父﹐提刀夜行﹐曹巡夜拿住﹐就棒責之。由是內外莫敢犯者﹐威名頗震寰宇。後爲頓丘令。因黃巾起﹐拜爲騎都尉﹐引馬步軍五千﹐前來潁川助戰。正值張梁﹑張寶敗走﹐曹操攔住﹐大殺一陣﹐斬首萬餘級﹐奪得旗幡金鼓馬匹極多。梁﹑寶死戰得脫。操來見皇甫嵩﹑朱儁。賞勞了畢﹐便教曹操引兵追襲。操欣然去了。

卻說玄徳引關﹑張來潁川﹐聽得喊殺之聲﹐望見火光照的夜明﹐急引兵來時﹐賊已敗散。玄徳持書見皇甫嵩﹑朱雋﹐言盧植事。嵩曰「張梁﹑張寶勢窮力乏﹐必投廣宗張角。汝可卽便星夜往助﹐勿得遲慢。」玄徳拜辭﹐引兵復回。

於路正逢一軍﹐約三百餘人﹐護送一輛檻車﹐視之﹐乃盧植也。玄徳大驚﹐滚鞍下馬﹐問其緣故。植曰「我圍張角﹐將次可勝﹐被角用妖術﹐因此未能全勝。今上差小黃門左丰前來體探﹐問我要賄賂﹐我答曰「軍中缺錢﹐安有奉承天使﹗」左丰挾恨﹐回奏上曰﹕『廣宗之賊﹐極容易破。盧植髙壘不戰﹐惰慢軍心﹐以待天自誅戮。』因此怪怒﹐譴中郎將董卓替了﹐取我回京師問罪去也。」張飛聽罷大怒﹐要斬護送軍人﹐以救盧植。玄徳急止曰「朝廷自有公論﹐汝豈可躁音造暴﹗」關公亦當住。軍士簇擁盧植去了。

關公曰「盧中郎已自罷了軍權﹐別人領兵﹐我等去無所依﹐不如且回涿郡。」玄徳曰「然。」遂引軍望北而行。行無二日﹐忽聞山後喊聲大舉﹐殺气遮天。玄徳引關﹑張縱馬上髙岡望之﹐見漢軍大敗﹐後面漫山塞野﹐黃巾蓋地而來﹐旗旛大書「天公將軍」。玄徳曰「此必是張角也﹐可速戰之。」三人引軍﹐操鼓而出。張角正殺敗董卓﹐乘勢趕來﹐忽見山背後一彪人馬飛出﹐當先玄徳﹐左有關公﹐右有張飛衝殺﹐角軍大亂﹐趕追五十餘里﹐救了董卓回寨。

三人來見董卓﹐卓問﹕「見居何職﹖」玄徳對曰「白身。」卓甚輕之﹐不與賞賜。玄徳出﹐張飛大怒曰「我等親赴血戰﹐救了這廝﹐到覷人如無物﹐吾不殺之﹐難解怒气﹗」提刀入帳來殺董卓。試看董卓性命如何﹐且聽下回分解。

安喜張飛鞭督郵

董卓﹐字仲穎﹐隴西臨洮人也。卓數討羌胡﹐累有邊功﹐官拜河東太守﹐鎭領中郎將。自來驕傲於人﹐以至張飛性發﹐欲殺董卓。關公急抱住。玄徳叱之曰「我等皆白身之人﹐他是朝廷命官﹐掌握許多人馬﹐汝今殺之﹐將欲反耶﹖」飛曰「若在卓部下聽令﹐吾必去矣﹗」玄徳曰「吾三人死生共處﹐安可棄也﹖不若離了董卓﹐另投他處。」飛曰「若如此﹐方解我恨﹗」是夜﹐三人引軍來投朱雋。雋待之甚厚﹐合兵一處﹐進討張寶。是時曹操自跟皇甫嵩進討張梁﹐大戰於曲陽。

且說朱雋進攻張寶。張寶尙引黃巾賊眾八九萬﹐屯於山後。雋令玄徳爲先鋒﹐與寶對敵。三人立馬陣前﹐張寶令副將髙升出馬﹐揮大刀搦戰。張飛縱馬挺矛﹐與升交戰。戰不數合﹐飛刺髙升墜馬。玄徳引軍馬直衝過去。張寶就馬上披髮仗劍作用﹐風雨大作﹐黑气沖天﹐無限人馬自天而降。玄徳急回﹐軍兵大亂。被張寶殺敗﹐退見朱雋。雋曰「此妖術也。來日宰豬羊取血﹐令軍伏於山上﹐候戰趕到﹐乘髙潑之﹐其法可解。」玄徳聽令已畢﹐分撥關公﹑張飛各引軍一千﹐伏於山後﹔兩山之上差軍五百﹐盛豬羊血並穢物準備。

次日﹐張寶搖旗擂鼓﹐引軍搦戰。玄徳披掛上馬出戰。兩軍交戰之際﹐張寶作用﹐平地風雨大作﹐飛砂走石﹐一道黑气﹐自軍中起﹐滚滚人馬﹐自天而下。玄徳撥馬便走。張寶人馬趕來﹐踅過山頭﹐一聲炮響﹐五百軍將穢物齊潑。但見空中紙人艸馬﹐紛紛墜地﹔風雷頓息﹐砂石不能飛。張寶見解了法﹐急引兵退山後。左邊關公一彪軍出﹐右邊張飛一彪軍出﹐背後玄徳﹑朱雋一齊趕上﹐賊兵大敗。張寶於亂軍中奪路而走。玄徳遙見「地公將軍」旗號飛馬趕來。張寶落荒而走﹐被玄徳扯滿弓﹐只一箭﹐射中左臂。張寶帶箭入陽城﹐堅守不出。這一陣﹐殺賊三萬餘眾﹐降者不計其數。

朱雋引兵圍住陽城﹐月餘不下﹐差人體探皇甫嵩信息。人回﹐報說﹕「皇甫嵩大獲勝捷。張角連敗數陣﹐朝廷差皇甫嵩伐之。時張角已死﹐弟張梁用王者衣冠葬之。皇甫嵩連贏七陣﹐斬張梁於曲陽之下。發掘張角棺橔﹐梟首送往京師。降者十五萬﹐殺戮者不可勝數。朝廷加皇甫嵩爲車騎將軍﹐領冀州牧。一時人皆得官爵﹐將騎都尉曹操除濟南相﹐已皆赴任去訖。」朱雋聽說﹐催促軍馬攻打﹐破陽城。勢已危急﹐從賊嚴政刺殺張寶﹐獻首投降。朱雋遂平數郡﹐使人進表奏功。

朝廷正待商議升用﹐飛報奏﹕「黃巾餘黨﹐南陽趙弘﹑韓忠﹑孫仲聚眾十餘萬﹐望風燒掠﹐稱與張角報仇。」大臣上奏﹐卽目朱雋見屯兵六萬餘眾﹐可就令討之。卽日降詔。

朱雋領了詔旨﹐大小三軍起行。比及前至宛城﹐趙弘遣韓忠前來迎戰﹐各陳兵於野。朱雋遣玄徳﹑關﹑張攻城西南角﹐鳴鼓大戰。韓忠盡率精銳之眾來西南角。玄徳鏖戰﹐從辰至午﹐賊眾不退。朱雋自將鐵騎二千﹐徑取東北角﹐翻身殺賊。賊恐失城﹐急棄西南而回。玄徳從背後掩殺﹐賊眾大敗﹐奔入宛城。朱雋分兵四面圍定﹐城中斷糧﹐韓忠使人出城投降。玄徳引見﹐說忠投拜﹐雋不許。玄徳曰「昔髙祖之得天下﹐蓋爲能招降納順﹔公何不用﹖」雋笑曰「玄徳諫者差矣﹐天時有不同也。昔秦﹑項之際﹐天下大亂﹐民無定主﹐故招降賞附﹐以勸來耳。今海內一統﹐惟黃巾造逆﹔若容其降﹐無以勸善。使賊得利﹐恣意劫掠﹔賊若失利﹐便使投降﹕此長寇之志﹐非良策也。」玄徳稱善﹐告雋曰「不容寇降﹐是矣。今四面圍如鐵桶﹐賊乞降不得﹐必然死戰矣。萬人一心﹐尙不可當﹐況城中有數萬死命之人乎﹖不若撤去東南﹐畱西北﹐盡力攻打。賊必棄城而走﹐無心戀戰﹐可卽擒也。」雋曰「髙見。」隨卽撤去東南二面軍馬﹐一齊攻打西北。韓忠果引軍棄城奔走。雋大率三軍掩殺﹐朱雋親自射殺韓忠﹐餘皆四散奔走。趙弘﹑孫仲引賊眾到來﹐與朱雋交戰。雋見弘勢大﹐引軍暫退。弘乘勢復奪宛城。

雋離三十里下寨。正欲攻打﹐見正東一彪人馬到﹐來見朱雋。那人生得廣額闊面﹐虎體熊腰。吳郡富春人也﹐姓孫﹐名堅﹐字文臺﹐乃孫武子之後。年十七歲時﹐爲縣吏﹐與父共搬至錢塘﹐正見海賊胡玉等十餘人﹐劫取商人財物﹐方於岸上分贓。行旅皆住﹐不敢進船。堅謂父曰「此人可擒之。」父曰「非汝所圖也。「堅奮力提刀上岸﹐揚聲大叫﹐東西指揮﹐如喚人意。賊以爲官兵至﹐盡棄財物奔走。堅趕上﹐殺一賊。由是郡縣知名﹐保爲校尉。後會稽妖賊許昌造反﹐自稱「陽明皇帝」﹐聚眾數萬。堅與郡司馬募招勇士千餘人﹐會合州郡破之﹐斬許昌並其子許韶。刺史臧旻上表﹐奏孫堅功績。除堅爲鹽瀆丞﹐又除盱眙丞﹑下邳丞。見黃巾寇起﹐聚集鄕中少年及諸商旅﹐並淮﹑泗精兵一千五百餘人﹐前來接應。朱雋大喜﹐便令堅攻打南門﹐玄徳打北門﹐朱雋打西門﹐畱東門與賊走。

是日﹐孫堅首先登城﹐斬賊二十餘級﹐賊眾奔潰。趙弘飛馬突槊﹐直取孫堅。堅從城上飛身取弘﹐手奪弘槊﹐直刺下馬﹐卻騎弘馬﹐飛身往來殺賊。孫仲引賊突出北門﹐正迎玄徳﹐無心戀戰﹐只待奔逃。玄徳張弓一箭﹐正中孫仲﹐翻身落馬。朱雋大軍隨後掩殺﹐斬首數萬級﹐降者不可勝計。南陽一路十數郡皆平。雋班師回京﹐拜車騎將軍﹐河南尹。雋保孫堅﹑劉備等功。堅有人情﹐除別郡司馬﹐辭玄徳而去。惟玄徳聽候日久﹐不得除授。

三人鬱鬱不樂﹐上街閒行﹐正值郎中張鈞車到。玄徳攔住說功績。鈞大驚﹐隨入朝來見帝﹐曰「昔黃巾造反﹐其原皆由十常侍賣官害民﹐非親不用﹐非仇不誅﹐以致天下大亂。宜斬十常侍﹐懸頭南郊﹐遣使者布告天下﹐有功重加賞賜﹐則四海自淸平也。」十常侍曰「張鈞欺主也﹐可令武士推出朝門﹗」張鈞气倒。帝與十常侍共議﹕「此必是破黃巾有功者﹐不得除授﹐故生怨言。權且教省家銓注微名﹐待後有功﹐卻再理會未晚。」因此玄徳除授定州中山府安喜縣尉﹐克日赴任。

玄徳將軍四散回鄕裏﹐隨行二十餘人﹐與關﹑張來安喜縣中到任。署縣事一月﹐與民秋毫無犯﹐其盜者皆化爲良民。到任之後﹐與關﹑張食則同桌﹐寢則同牀。如玄徳在稠人廣坐﹐關﹑張侍立﹐終日不倦。

到縣未及四月﹐州郡被詔﹕「凡有軍功爲長吏者﹐當沙汰。」備疑在遣中。督郵至縣﹐督郵乃宋參軍判官﹐有權。玄徳出廓迎接﹐見督郵到﹐慌忙下馬施禮。督郵坐在馬上﹐惟微以鞭指回答。關﹑張气塡胸臆﹐敢怒而不敢言﹐隨到館驛中。督郵正面髙坐﹐玄徳立於階下。將及兩个時辰﹐督郵問曰「劉縣尉是何根腳﹖」玄徳曰「備乃中山靖王之後﹔自涿郡剿戮黃巾﹐大小三十餘戰。」把功勞略節提過。督郵大喝﹐亂道﹕「你這廝詐稱皇親﹐虛報功績﹗目今朝廷降詔書﹐正要問這等人﹐沙汰濫官污吏耳﹗」玄徳喏喏連聲而退。歸到縣中﹐與縣吏商議。吏曰「督郵作威﹐無非要賄賂。」玄徳曰「我與民秋毫無犯﹐那得財物與他﹖」次日﹐督郵先提縣吏去﹐勒要文書﹐教指縣尉害民。玄徳自往見之﹐被當在門外﹐不肯放參。玄徳再三求見﹐終不得入﹐回到縣衙。心中怏怏。

卻說張飛飲了數杯悶酒﹐上馬從館驛前過﹐見五六十个老人皆在門前痛哭。飛問其故﹐眾老人答曰「督郵逼勒縣吏﹐欲害劉玄徳﹔我等皆來苦告﹐不得放入﹐反遭把門人趕打。」張飛大怒﹐睜圓環眼﹐咬碎鋼牙﹐滚鞍下馬﹐徑入館驛。把門人見了﹐皆遠遠躲避。直奔後堂﹐見督郵坐於廳上﹐將縣吏綁倒在地﹐飛大喝﹕「害民賊﹗認得我麼﹖」督郵急起﹐喚左右捉下。被張飛用手揪住頭髮﹐直扯出館驛﹐徑揪到縣前馬柳上縛住。柳﹐魚浪切﹐系馬樁也。飛攀下柳條﹐去督郵兩腿上鞭打到二百﹐打折柳枝十數條。

玄徳正納悶間﹐聽得縣前鼎沸﹐慌問左右﹐答曰「張將軍綁一人在縣前痛打。」玄徳慌出觀之﹐見飛大罵不止﹐綁縛者﹐督郵也。玄徳驚問其故﹐飛曰「此等害民賊﹐不打死等甚﹗」督郵告曰「玄徳公救性命﹗」玄徳是仁慈的人﹐急喝張飛住手。傍邊轉過關公來﹐曰「兄長建下許多大功﹐只得縣尉之職﹐被督郵如此無禮。吾思枳棘叢中﹐非棲鳳凰之所﹔不如殺督郵﹐棄官歸鄕﹐別圖遠大之計。」玄徳取印綬﹐掛於督郵之頸﹐責之曰「據汝賊徒害民﹐當以殺之。吾有所不忍﹐還官印綬﹐從此去矣。」

玄徳﹑關﹑張連夜回涿郡。縣民解放督郵﹐督郵歸﹐告定州太守。太守動文書﹐申聞省府﹐差人捕捉。玄徳﹑關﹑張三人事急﹐車載老小﹐往代州投劉恢。恢見玄徳乃漢室宗親﹐隱匿養贍在家不題。

卻說十常侍旣握重權﹐互相商議﹐但有所不從己者﹐乃誅之。趙忠﹑張讓差人問破黃巾將士索金帛﹐不從者奏罷職。皇甫嵩﹑朱雋皆不肯與﹐趙忠等奏帝﹕「皇甫嵩﹑朱雋皆是捏合功勞﹐並無實迹。」帝準奏﹐罷皇甫嵩﹑朱雋官。封趙忠等爲車騎將軍﹐張讓等十三人皆封列侯﹐司空張溫爲太尉﹐崔烈爲司徒。此皆是結好十常侍﹐故得爲三公。因此漁陽張舉﹑張純反﹕舉稱天子﹐純稱大將軍。長沙賊區音歐星﹐各處蜂起﹐表章雪片告急。十常侍皆藏匿﹐只奏天下無事。

一日﹐帝在後園﹐與十常侍飲宴﹐諫議大夫劉陶﹐徑到帝前大慟。帝問其故。陶曰「漢天下危在旦夕﹐陛下尙自與閹官共飲耶﹖」帝曰「國家承平日久﹐有何危急﹖」陶曰「四方賊盜並起﹐侵掠州郡﹐其禍皆由十常侍賣官害民﹐欺君罔上。朝廷正人皆去﹐禍在目前矣﹗」十常侍皆免冠流涕﹐跪於帝前﹐曰「大臣不容﹐臣等不能活矣﹗願乞性命歸田裏﹐盡將家產以助軍資﹗」帝曰「汝家亦有近侍之人﹐何不容寡人耶﹖」呼武士推出劉陶斬之。劉陶大叫﹕「臣死不怕﹐可憐漢朝天下﹐四百餘年﹐到此一旦休矣﹗」推至宮門﹐一大臣喝住﹕「勿得下手﹐待吾諫去﹗」此人是誰﹖

何進謀殺十常侍

宮門外欄住的乃是司徒陳耽﹐徑入宮中﹐來見天子﹐諫曰「劉諫議得何罪而賜誅戮﹖」帝曰「毀謗大臣﹐冒瀆朕躬。」耽曰「天下人民﹐欲食十常侍之肉﹐陛下敬如父母﹐豈有此理﹖且十常侍身無寸功﹐皆封列侯﹔況封諝等結連黃巾﹐欲爲內亂﹐陛下今不自省﹐漢社稷立見崩摧矣﹗」帝曰「封諝作亂﹐其事不明。十常侍中﹐豈無一二忠臣﹖」陳耽以頭撞階而諫。帝怒﹐命牽出﹐與劉陶皆下獄中。是夜﹐俱謀殺之。趙忠差人以孫堅爲長沙太守﹐討區星。不五十日報捷﹐江夏平復。奏封孫堅爲烏程侯﹔封劉焉益州牧﹐就討四川寇賊﹔封劉虞爲幽州牧﹐領兵漁陽﹐徵張舉﹑張純。劉焉到川﹐狂寇皆降。焉開倉賑濟百姓﹐民感其恩。劉虞興兵討張舉﹐代州劉恢以書薦玄徳見虞。虞大喜﹐令玄徳爲都尉﹐丘毅爲先鋒﹐直抵賊巢﹐與賊大戰數日﹐挫動銳气。張純專一凶暴﹐鞭撻士卒﹐因此帳下數十人商議﹐一齊心變﹐刺殺張純﹐將頭納獻﹐引眾來降。張舉見勢敗﹐亦自縊死。漁陽盡平。

劉虞表來奏劉備大功﹐朝廷赦免鞭督郵之罪﹐除下密丞﹐後遷髙堂尉。公孫瓚又表陳玄徳前功﹐封爲別部司馬﹐守平原縣令。玄徳在平原﹐頗有錢糧軍馬﹐重整舊日气象。劉虞平寇有功﹐官封太尉。中平六年夏四月﹐靈帝病篤﹐召大將軍何進入宮商議後事。弟何苗﹐官帶執金吾。何進起身屠家﹐因妹入宮爲貴人。光和三年﹐爲上生太子辯﹐故立爲皇后。進爲國舅﹐得權重任。王美人生太子協﹐何后鴆殺王美人﹐協得董后恩養。太子辯時年九歲。靈帝偏愛太子協﹐欲立之。十常侍知天子意﹐黃門蹇碩乃暗奏曰「若欲立協﹐必先誅何進﹐以絕後患。」帝從之﹐宣進托以後事。進到宮門﹐司馬潘隱與進曰「不可入宮。蹇碩欲謀殺汝﹗」

進大驚﹐急歸私宅﹐招諸大臣﹐欲盡誅宦官。座上一人挺身出曰「宦官之勢﹐起自衝﹑質之時﹔朝廷滋蔓極廣﹐安能盡誅﹖倘機不密﹐必有絕族之禍。請仔細詳之。」進視之﹐乃典軍校尉曹操。進叱之曰「汝小輩﹐安知朝廷之大事﹗」正躊躇間﹐潘隱至﹐報帝崩於嘉徳殿。時年三十四歲。「目今蹇碩與十常侍商議﹐祕不發喪﹐矯詔宣何進入宮﹐欲絕後患﹐冊立太子協爲帝。」說未了﹐使命至﹐宣進速入﹐以定後事。操曰「今日之計﹐先宜大正君位﹐然後圖賊。」進曰「誰敢與吾正君討賊﹖」一人挺身便出﹐曰「願借精兵五千﹐斬關入內﹐冊立新君﹐盡誅閹豎﹐掃淸朝廷﹐以安天下﹐吾之願也。」視之﹐此人身長貌偉﹐行步有威﹐英雄蓋世﹐武勇超羣。能折節下士﹐士多歸之。四世居三公位﹐門多故吏。汝南汝陽人也﹐司徒袁安之孫﹐袁逢之子。名紹﹐字本初﹐現爲司隸校尉。

何進大喜﹐遂點禦林軍五千。紹披掛領入內。何進引何顒﹑荀攸﹑鄭泰等大臣三十餘員﹐相繼而入﹐就靈帝柩前﹐扶立太子辯卽皇帝位。百官呼噪已畢﹐袁紹入宮收蹇碩。碩親領兵﹐從宮出來禦紹。紹提劍直砍蹇碩﹐碩慌走。紹趕入禦園﹐花陰下轉過中常侍郭勝﹐一刀把蹇碩砍翻﹐割頭而去﹐碩所領禁軍﹐盡皆降順。

紹與何進曰「中官結黨﹐可盡誅之﹗」張讓等知事急﹐慌入告何后曰「始初設謀陷害大將軍者﹐皆是賽碩一人﹐並不幹臣等事。今大將軍信袁紹之言﹐盡欲誅臣等﹐乞娘娘憐憫﹗」言罷痛哭。何太后曰「卿等勿憂﹐我當保之。」傳旨宣何進入﹐太后密謂曰「我與汝出身寒微﹐非張讓等﹐焉能享此富貴﹖今蹇碩不仁﹐旣已伏誅﹐汝何聽他人之言﹐欲盡誅宦官﹖枉惹萬代之笑。此事切不可行。」何進聽太后之言﹐而出與眾官曰「蹇碩設謀害吾﹐可族滅其家。其餘者﹐勿得妄加殘害。」袁紹曰「今日若不斬艸除根﹐終久必爲喪身之本﹗」進叱之曰「吾意已決﹐汝等多言者斬﹗」眾官皆退。次日﹐太后命何進參錄尙書事﹐其餘皆封官職。董太后宣張讓等入宮商議。後曰「何進之妹﹐始初我擡舉他來。今日他孩兒卽了帝位﹐內外臣僚皆是他心腹人﹐威權太重﹐我將如何﹖」讓奏曰「娘娘可臨朝﹐垂簾聽政。封太子協爲王。加國舅董重大官﹐掌握軍權。重用臣等各預軍國大事﹐漸可圖何進矣。」董太后大喜。次日設朝﹐董太后垂簾聽政﹐封太子協爲陳畱王﹐董重驃騎將軍﹐張讓等共預朝政。將及月餘﹐董太后奪權柄﹐朝廷事並聽區處。

何太后見董太后專政﹐於宮中設一宴﹐請董太后赴席。酒至半酣﹐何太后起身﹐捧杯再拜﹐而勸董太后曰「我等皆婦人也﹐參預朝政﹐非其所宜。昔呂后因握重權﹐宗族三千餘口皆被誅戮。今後我等宜深居九重﹐朝廷大事﹐任大老元臣自行商議﹐此國家之幸也。願垂聽焉。」董后大怒曰「汝鴆死王美人﹐荒淫妒色。今汝子爲君﹐倚兄何進之勢﹐輒敢亂言﹗吾敕驃騎斷汝兄首﹐如反掌耳﹗」何后亦怒曰「吾以好言勸汝﹐何出言不遜耶﹖」董后曰「汝家屠沽小輩﹐有何見識﹗」兩宮互相罵詈。張讓等各勸歸宮。

何后連夜召進入宮﹐盡告其事。進出﹐召三公共議。來早設朝﹐廷臣奏﹕「孝仁董太后交通州郡﹐辜較財利﹐不宜臨朝聽政﹐合遷於河間安置﹐限日下出國門。」一面驅人發起董后﹐一面點三千禁軍圍繞驃騎將軍董重府宅﹐追索印綬。董重知事已危急﹐自刎於後堂。家人舉哀﹐軍士方散。張讓﹑段珪見董后一枝已廢﹐遂皆以金珠玩好﹐結構何進弟何苗並其母舞陽君﹐令早晚入何太后處﹐善言遮蔽。因此十常侍又得近幸。

六月﹐何進暗使人鴆殺董后於河間驛庭﹐舉柩回京﹐葬於文陵。進托病不出。司隸校尉袁紹﹐入見進曰「張讓﹑段珪等流言於外﹐言主公鴆殺董后﹐欲謀大事。乘此時不誅閹豎﹐後必爲大禍。昔日竇武欲誅內寵﹐機謀不密﹐反受其殃。今主公兄弟部曲將吏﹐皆英俊名士﹐若盡力命﹐事在掌握。此天贊之時﹐不可失也。」進曰「且容商議。」左右密報張讓﹐讓等去告報何苗﹐又送賄賂太多。苗入內﹐來奏何后云「大將軍輔佐新君﹐不行仁慈以安天下﹐專務殺伐以危社稷。今國無事﹐又欲害十常侍﹐此取亂之道也。」後納其言。少頃﹐何進入白後﹐欲誅中涓。何后曰「中官統領禁省﹐漢家故事也。先帝新棄天下﹐爾欲誅殺舊臣﹐非重宗廟也。」進𨿽外幕大名﹐內無決斷﹐不言而出。

袁紹迎進而問曰﹕」大事若何﹖」進曰「太后不允﹐如之柰何﹖」紹曰「可召四方英雄之士﹐勒兵來京﹐盡誅閹豎。此時事急﹐不容太后不從。」進曰「此計大妙﹐免得我違太后之意。」差人便召赴京師。主薄陳琳趨步上階﹐連叫﹕「不可﹗不可﹗」進曰「有何不可﹖」琳曰「俗說『自掩其目﹐去捕燕雀』﹐是自欺也。微物尙不可欺以得志﹐況國家大事﹐其可詐立乎﹖今將軍總皇威﹐掌兵要﹐龍驤虎步﹐髙下在心﹐若欲誅宦官﹐如鼓洪鑪燎毛髮耳。但當速發雷霆﹐行權立斷﹐則天人順之。卻反外檄大臣﹐臨犯京闕﹐英雄聚會﹐各懷一心﹐所謂倒持干戈﹐授人以柄﹐功必不成﹐生大亂矣。」何進笑曰「此懦夫之見也﹗」傍邊一人鼓掌大笑曰「此事易如反掌﹐何必多議論也﹖」視之﹐乃曹操也。進曰「有何髙見﹖」曹操道出甚話來﹖

董卓議立陳畱王

操曰「宦官之禍﹐古今宜有﹐但世主不當假之權寵近侍﹐浸潤成疾﹐使至於此。若欲治罪者﹐當除元惡﹐但付一獄吏足矣﹐何必紛紛召外兵乎﹖欲盡誅之﹐事必宣露﹐吾料其必敗也。」何進怒曰「孟徳亦懷私意耶﹖」操退而言曰「亂天下者必進也。」乃降詔﹐暗差使命﹐星夜前去。詔曰﹕

朕聞敗紀亂常﹐不曰無誅﹔害國傷時﹐豈能彌久﹖竊惟常侍張讓﹑段珪等濫叨寵榮﹐恣生狂逆﹐不思報本之恩﹐復造滔天之禍。意喜者﹐一門榮貴﹔心怒者﹐九族誅夷。令諸侯於畿甸之方﹐挾天子於宮闈之內。上下切齒﹐咸思殄滅。朕素知卿等心懷忠義﹐討戮姦邪﹐速提雄虎之師﹐克定蕭墻之禍。詔書到日﹐火速奉行。宜體朕懷﹐遐邇知悉。欽哉。

先發四道詔書﹐急詔四路軍馬﹕第一路﹐東郡太守橋瑁。第二路﹐河內太守王匡。第三路﹐武猛都尉﹑並州刺史丁原﹔第四路﹐身長八尺﹐腰大十圍﹐肌肥肉重﹐面闊口方﹐手綽飛燕﹐走及奔馬﹐見任前將軍﹑鰲鄕侯﹐領西涼刺史﹐隴西臨洮人也﹐姓董﹐名卓﹐字仲穎。先爲破黃巾無功﹐欲議治罪﹐卓賄賂十常侍﹐因此幸免。後以金珠結托朝貴﹐遂任顯官。時手下統西州大軍二十萬﹐常有不仁之心。是時得詔大喜﹐點起軍馬﹐陸續便行。卓女婿中郎將牛輔﹔守住陜西。卓帶李傕音角﹑郭汜音似﹑張濟﹑樊稠前後調練﹐提兵望洛陽來。卓女婿中郎謀士李儒上言曰「今𨿽奉詔﹐中間多有暗味。何不差人上通表章﹐名正言順﹐大事可圖矣。」卓大喜﹐令儒作表曰﹕

臣伏惟天下所以有逆不止者﹐皆由黃門常侍張讓等侮慢天常﹐操擅王命﹐父子兄弟並據州郡﹐一書出門﹐便獲千金﹐京畿諸郡數百萬膏腴美田﹐皆屬讓等。致使怨气上蒸﹐妖賊蜂起。臣前奉詔討於扶羅﹐將士饑乏﹐不肯渡河﹐皆言欲詣京師先誅閹豎﹐以除民害﹐從臺閣求乞資直。臣隨慰撫﹐以至新安。臣聞揚湯止沸﹐不如滅火去薪﹐潰廱𨿽痛﹐勝於內食﹐及溺呼船﹐悔之無及。昔趙鞅興晉陽之兵﹐以逐君側之惡。臣輒鳴鐘鼓入洛陽﹐請除讓等﹐則社稷幸甚﹐天下幸甚﹗

何進得表﹐出示大臣。侍禦史鄭泰諫曰「董卓乃豺虎也﹐若引入京﹐必食人矣。」進曰「汝心多之人﹐不足與謀大事。」尙書盧植亦諫﹕「植素知董卓爲人﹐面善心狠﹐常有不仁之念﹐一惹入禁庭﹐必生禍亂﹐於國無益﹐於民有傷。不如早遣人令回﹐庶免篡奪之患。」進叱之曰「汝等皆無志之士﹐枉食君祿﹗」鄭泰﹑盧植皆棄官而去。泰問曰「此去如何﹖」植曰「此公不可輔也﹐禍在卽目矣。」旬攸亦告閒居。朝廷大臣﹐去其太半。

進使人出迎卓於澠音免池。卓按兵不動。張讓等知詔各路兵到﹐十常侍商議。讓曰「此乃何進之謀也。我等若不先下手時﹐皆滅族矣。」張讓等先伏刀斧手五十人於長樂宮嘉徳門內。讓等告何太后曰「今大將軍矯詔諸路軍馬並至京師﹐欲滅臣等宗族﹐望娘娘垂憐。」皆叩頭伏地曰「臣等歸田養老﹐免死萬幸。」太后曰「汝等可詣大將軍府下謝罪。」讓曰「若到相府﹐骨肉皆爲齏粉矣。望娘娘賜手詔﹐宣大將軍入宮﹐解釋其事。如其不從﹐臣等只就娘娘前死無恨矣。」太后乃降手詔﹐宣進入宮議事。

進得詔便行。主簿陳琳諫曰「太后此詔﹐必是十常侍之謀﹐切不可去。去必有禍。」進曰「太后召我﹐有何禍事焉﹖」袁紹曰「交持已成﹐形勢已露﹐將軍尙欲入宮議論﹖何不早決﹐事久必變矣﹗」進曰「已在吾掌握之中﹐待如何變﹖」曹操曰「先當召十常侍出﹐然後方可入。」進笑曰「此小兒之見也。吾掌天下之權﹐十常侍敢待如何﹖」紹曰「主公堅執要去﹐我等宜披堅執銳﹐引甲士以護之。孟徳亦當輔佐﹐以防不測。」

是日﹐袁紹﹑曹操各帶寶劍﹐選精兵五百﹐喚弟領之。紹之弟﹐同父異母﹐名術﹐字公路。舉孝廉進身﹐見授折衝校尉﹑虎賁中郎將。當日袁術全身披掛﹐引精兵五百﹐布列靑瑣門外。紹與操百餘人護送何進車至長樂宮前﹐黃門傳懿旨云「太后在禁宮深處﹐要與將軍議論國家大事﹐持兵護送者﹐不敢輒入。」因此袁紹﹑曹操一行人﹐都當在禁宮外。

何進似傍若無人﹐昂昂直入﹐至嘉徳殿門﹐張讓﹑段珪迎出﹐左右圍住。讓厲聲責進曰「董后何罪﹐妄以鴆死﹖國母喪葬﹐托疾不出。汝本屠沽小輩﹐我等薦之天子﹐以致榮貴﹐不思報效﹐欲相謀害。言我等甚濁﹐其淸者是誰﹖」進乃默默無言﹐欲尋出路﹐宮門盡閉。讓呼曰「何不下手﹗」擁出一羣刀斧手﹐楸出何進﹐於宮門畔砍爲兩段。後來吏官有四句言語﹐嘆何進曰﹕

漢室傾危天數終﹐天謀何進作三公。

幾番不聽忠臣諫﹐難免宮中受劍鋒。

論曰﹕

竇武﹑何進借元舅之資﹐據輔政之權﹐內倚太后臨朝之威﹐外迎羣英乘風之勢﹐卒而事敗閹豎﹐身死功頹﹐爲世所悲﹐豈智不足而權有餘乎﹖《傳》曰「天之廢商久矣﹐君將興之。」斯宋襄公所以敗於泓也。楚伐宋﹐宋公將戰。子魚諫曰「天之棄商久矣﹐公將興之﹖不可。」公不從﹐與楚戰﹐大敗於泓。

贊曰﹕

武生蛇祥﹐進自屠羊。惟女惟弟﹐來儀紫房。上湣下嬖﹐人靈動怨。將糾邪慝﹐以合人願。道之屈矣﹐代離凶困。

讓等旣誅何進﹐請太尉樊陵入﹐代進職位。袁紹久不見進出﹐乃於宮門外大叫曰「請將軍上車﹗」中黃門於墻頭上擲出何進頭﹐宣諭曰「何進謀反﹐已伏誅矣﹗其餘脇從﹐盡皆赦下。」袁紹厲聲大叫﹕「閹官謀殺大臣﹐豈有此理﹐有失大義﹗誅惡黨者﹐前來助戰﹗」何進部將吳匡﹐於靑瑣門外放火。袁術引兵突入宮庭﹐但見閹官﹐不論大小﹐盡皆殺之。袁紹﹑曹操斬關入內。樊陵﹑許相出殿大呼﹕「不得無禮﹗」袁紹立斬二人﹐餘皆奔走。趙忠﹑程曠﹑夏惲﹑郭勝四个﹐趕在翠花樓上﹐放火﹐都跳下樓﹐就樓前剁爲肉泥。宮中火焰衝天。張讓﹑段珪﹑曹節﹑侯覽﹐將太后及太子並陳畱王劫出﹐內省官屬從後道走北宮。尙書盧植棄官未去﹐見宮中事變﹐擐甲持戈﹐立於閣下。窗前遙望見段珪擁逼何后過來﹐植大呼曰「段珪逆賊﹗尙不知死﹐敢劫太后耶﹖」段珪回身便走。太后從窗中跳出﹐植急救之﹐得免。吳匡殺入內庭﹐見何苗亦提劍出。吳匡大呼曰「是車騎何苗同謀殺兄﹐願報仇者向前﹗」數十人大叫曰「願斬謀兄之賊﹗」苗欲走﹐四面圍定﹐砍爲粉碎。紹閉上宮門﹐號令軍事但見閹官﹐無問大小﹐盡皆殺之。宮中殺盡﹐分投來殺十常侍家屬﹐不分男女﹐盡皆誅絕﹐流血滿地﹐何止二三萬人﹐多有無須者誤被殺戮。曹操一面差人救滅宮中之火。張讓﹑段珪擁逼少帝及陳畱王﹐冒煙突火﹐殺出後宰門﹐離城望北邙山逃難。袁紹請何太后權攝大事﹐四下分兵追襲﹐尋覓少帝。

張讓﹑段珪﹑從者二十餘人﹐連夜奔走北邙山。天色昏黑﹐各不相見﹐隨從之人各自逃回。約二更時分﹐後面喊聲大舉﹐人馬趕至﹐當先河南中部椽史閔貢﹐大叫﹕「張讓休走﹗」段珪等乘馬落荒而逃。張讓見事急﹐叩頭辭帝曰「臣無路矣﹐陛下自顧﹗」遂投河而死。

帝與陳畱王亦未知虛實﹐不敢髙聲﹐二王伏於河邊亂艸之內。此是中平六年八月二十四日﹐城中誅殺宦官﹐二帝夜臥慌艸﹐軍馬四散去趕﹐不知帝之所在。二帝伏至四更﹐露水又下﹐腹中饑餒﹐相抱而哭﹔又怕人知﹐吞聲艸莽之中﹐淚如雨墜。陳畱王曰「在此不宜久戀﹐去尋活路。」帝曰「暗路難行﹐如之柰何﹖」陳畱王與帝以衣相結﹐爬上岸邊﹐滿地荊棘﹐不見行路﹐仰天嘆曰「劉辯休矣﹗」但有流螢﹐千百成羣﹐光芒照耀﹐只在帝前。陳畱王曰「此天助吾兄弟也﹗」隨螢火而行﹐漸漸見路。二帝相扶﹐一步一跌﹐奔出山路而走。後史官有詩曰﹕

亂兵如蟻走王師﹐社稷傾危孰爲持﹖

夜逐火螢尋道路﹐漢家天子步歸時。

曹仙姑又詩曰﹕

腐艸爲螢上岸時﹐也曾照夜向書幃。

莫言微物相輕賤﹐曾與君王引路迷。

二帝行至五更﹐足痛不能行。山岡邊見一艸堆﹐二帝臥於艸畔。艸堆前面是一所莊院。莊主是夜夢兩紅日墜於莊後﹐莊主驚覺﹐披衣出戶﹐四下觀望﹐見莊後艸堆上火起衝天。莊主慌忙往觀﹐見二帝臥於艸畔。莊主問曰「二少年﹐誰家之子﹖」帝不敢應。陳畱王曰「吾兄乃是大漢皇帝﹐遭十常侍之亂﹐夜來逃難﹐得螢火引路﹐故到此莊。」莊主大驚﹐再拜於地﹐曰「臣先朝歷仕宦﹐司徒崔烈之弟崔毅也。因見十常侍賣官嫉賢﹐臣於此躬耕壠畝。」遂扶帝入莊﹐跪進飲食。帝與陳畱王隱於崔毅莊中。

卻說閔貢趕上段珪拿住﹐問天子何在。珪言已在半路棄之﹐不知何處。貢遂殺段珪﹐懸頭於馬項下﹐來尋天子。到崔毅莊覓飯﹐毅見首級問之﹐貢說詳細。崔毅引貢見帝﹐君王痛哭。貢曰「國不可一日無君﹐請陛下還都。」崔毅莊上有匹瘦馬﹐備與帝乘。貢與陳畱王工乘一馬。

離莊院行不到三里﹐司徒王允﹐太尉楊彪﹑左軍校尉淳於瓊﹑右軍校尉趙萌﹑後軍校尉鮑信﹑中軍校尉袁紹﹐一行人眾﹐數百人馬﹐接著車駕﹐君臣皆哭。先使人將段珪頭往京師號令﹐著另換好馬與帝及陳畱王騎﹐簇帝還京。先是洛陽小兒謠曰「侯非侯﹐王非王﹐千乘萬騎走北邙。」

車駕行不到數里﹐忽見旌旗蔽日﹐塵土遮天﹐一枝人馬到來。百官失色﹐帝大驚。袁紹驟馬出問﹕「何人敢攔聖駕﹖」繡旗影裏﹐董卓出馬﹐厲聲便問﹕「天子何在﹖」帝戰栗不能言。羣臣罔知所措。陳畱王勒馬向前叱之曰「來者何人﹖」卓曰「西涼州刺史董卓是也。」陳畱王曰「汝來劫駕耶﹖保駕耶﹖」卓應曰「特來保駕。」陳畱王曰「旣來保駕﹐天子在此﹐何不下馬﹖」卓大驚﹐慌忙下馬﹐拜於道左。陳畱王以言撫慰董卓﹐自初至終﹐並無遺失。卓暗奇之。是日﹐護送還宮﹐見何太后﹐俱各下淚痛哭。失傳國璽。

董卓屯兵城外﹐每日帶鐵甲馬軍數千入城﹐橫行街市﹐百姓惶惶不安。兩路軍知何進已死﹐各引軍回本處去訖。董卓得志﹐出入宮廷﹐略無忌憚。後軍校尉鮑信來見袁紹﹐言董卓縱橫朝廷﹐必有異心。紹曰「朝廷新定﹐未可輕動刀兵。」鮑信見王允﹐亦言其事。允不從﹐信引本部軍兵﹐自投泰山去了。

董卓招誘何苗部下之軍﹐盡歸掌握。卓召李儒曰「吾欲廢帝﹐立陳畱王如何﹖」李儒曰「今朝廷無主﹐不就此時行事﹐遲則有變矣。來日於溫明園中﹐聚會百官﹐若有不從者﹐立斬之。則指鹿之謀﹐宜在今日。」卓喜﹐便教大排筵會於溫明園中﹐來日請百官飲酒。

次日﹐飛騎往來於城中﹐徧請公卿﹔皆懼董卓﹐誰敢不到。卓探知百官到了﹐徐徐策馬到園門下馬﹐帶劍入席。百官見了﹐先令從人執盞。酒行數巡﹐卓自舉杯﹐勸諸大臣飲酒。畢﹐卓教停酒止樂﹐卓曰「今有大事﹐眾官聽察。」眾皆側耳。卓曰「天子爲萬民之主﹐以治天下﹐無威儀不可以奉宗廟社稷。況先君有密詔﹐言劉辯輕浮無智﹐不可爲君﹔次子劉協聰明好學﹐可承大漢宗廟。吾欲廢帝﹐仍舊爲弘農王﹔冊立陳畱王爲天子﹐以正漢室。爾諸大臣以爲何如﹖」諸臣聽罷﹐默默無言﹐各各低頭覷地。座上一人推桌幾直出﹐立於筵上﹐大叫﹕「不可﹗不可﹗汝乃何等之人﹐敢發此語﹖欺俺漢朝無人物耶﹖天子乃漢靈帝嫡子﹐又無過惡﹐安可廢耶﹖吾知汝懷篡逆之心久矣﹐吾豈能容耶﹖」眾人大驚。畢竟是誰﹖

呂布刺殺丁建陽

董卓視之﹐此人官拜荊州刺史﹐姓丁﹐名原﹐字建陽。因何進降詔﹐遂引軍至洛陽。當日倚恃兵權﹐敢出抗拒。董卓大怒﹐叱之曰「朝廷大臣尙不敢言﹐汝何等之人﹐輒敢多言耶﹗」遂掣佩劍在手﹐欲斬之。時李儒見丁原背後一人﹐身長一丈﹐腰大十圍。弓馬熟閒﹐眉目淸秀。五原郡九原人也﹐姓呂﹐名布﹐字奉先﹐官拜執金吾。自幼隨從丁原﹐拜爲義父。當日﹐布執方天畫戟﹐立於丁原之後。李儒會意﹐急向前曰「今日飲宴之處﹐不可以談國政﹐來日向都堂公論未遲。」眾人皆勸丁原上馬。呂布手執畫戟﹐目視董卓而出。眾皆奉送丁原上馬而去。

董卓與百官曰「吾所見者﹐合公道否﹖」盧植立於筵上曰「明公所見差矣。昔商之太甲不明﹐伊尹放之於桐岡宮﹔昌邑王登位﹐方立二十七日﹐造罪三千餘條﹐霍光告太廟而廢之。進上皇帝年紀𨿽幼﹐聰明仁智﹐並無分毫過失。汝乃外郡刺史﹐素不曾參預國政﹐又無伊尹﹑霍光之大才﹐何敢彊主廢立之事﹖聖人有云﹕『有伊尹之志則可﹐無伊尹之志則篡也。』汝莫不待篡漢天下耶﹖」董卓大怒﹐拔劍向前欲殺植。侍中蔡邕﹑議郎彭伯諫曰「盧尙書海內大儒﹐人之望也。今先害之﹐天下震怖。」卓乃止﹐但免植官。遂逃難而隱於上谷。司徒王允出曰「廢立之事﹐不可酒後商議﹐別日再聽約束。」於是百官皆散。董卓按劍立於園門﹐意欲傷害百官。忽一人躍馬持戟﹐於園門外往來﹐卓問李儒﹕「此何人也﹖」儒曰「此丁原義兒呂布﹐勇極不可當也。」卓乃潛入園回避﹐百官因此得脫回家。

次日﹐人報董卓﹕「丁原引軍﹐城外搦戰。」卓怒﹐引軍馬出。兩陣對圓﹐卓見對陣呂布出馬﹐頂束髮金冠﹐披百花戰袍﹐擐唐猊鎧甲﹐系獅蠻寶帶﹐騎一匹衝陣劣馬﹐持方天畫戟﹐往來馳驟﹐貌若天神。卓心中驚駭。丁建陽於陣中縱馬直出﹐亦指卓而罵曰「漢天下不幸﹐閹官弄權﹐以致萬民受於塗炭。爾乃涼州刺史﹐於國無寸箭之功﹐焉敢亂言廢立﹐侮慢朝廷﹖實欲反耶﹗」董卓無言可答。呂布飛馬挺戟殺過來。董卓先走了。建陽率軍馬一掩﹐卓軍大敗﹐走三十餘里。

卓收軍下寨﹐聚眾商議。卓曰「吾觀呂布﹐非常人也。吾若得此人﹐何慮天下哉﹗」帳前一人出曰「主公勿憂。某與呂布同鄕﹐足知其人勇而無謀﹐見利忘義。憑三寸不爛之舌﹐說呂布拱手來降主公﹐可乎﹖」卓大喜﹐觀其人﹐乃虎賁中郎將李肅。卓曰「汝去說呂布﹐以何而進﹖」肅曰「某聞主公有名馬一匹﹐號曰『赤兔』﹐日行千里。須得此馬﹐更用金珠﹐以利結其心﹐呂布必反丁原﹐來投主公也。」卓問李儒曰「此言可乎﹖」儒曰「主公欲取天下﹐何惜一馬﹗」卓欣然與之﹐更與黃金一千兩﹑明珠數十顆﹑玉帶一條。

李肅騎了赤兔﹐帶二匹從馬﹐三个人投呂布寨來。伏路軍人圍住﹐肅曰「可報與呂將軍知道﹐故人來見。」軍士報入帳中來。肅與布曰「賢弟別來無恙﹖」布半晌﹐思想不起﹐問曰「足下果何人耶﹖」李肅曰「鄕中故人﹐何故失忘﹖某乃李肅是也。」布下拜曰「鄕兄﹐久不相見﹐見居何處﹖」肅曰「仕於漢朝﹐見任虎賁中郎將之職。聞賢弟匡扶社稷﹐不勝之喜。有良馬一匹﹐日行千里﹐渡水登山﹐若履平地﹐名曰『赤兔』。李肅不敢乘坐﹐特來獻與賢弟﹐以助虎威。」布聽罷﹐便牽過來﹐果然那馬渾身上下﹐火炭般赤﹐無半根雜毛﹔從頭至尾長一丈﹔從蹄至項鬃髙八尺﹔嘶喊咆哮﹐有騰空入海之狀。呂布見了大喜。史官有四句詩﹐單道赤兔馬。詩曰﹕

奔騰千里蕩塵埃﹐渡水爬山紫霧開。

掣斷絲韁搖玉轡﹐火龍飛下九天來。

布謝肅曰「兄與此龍駒﹐布將何報之﹖」肅曰「某爲義气而來﹐豈望報乎﹗」布置酒相待。酒酣﹐肅曰「肅與賢弟少得相見﹐令尊多曾會來﹐此馬亦不可說。」布曰「兄醉矣。」肅曰「何以知之﹖」布曰「先父棄世多年﹐安得與兄多會﹖」肅大笑曰「非也。某說今日丁刺史。」布惶恐而言曰「在丁建陽處亦出於無柰。」肅曰「賢弟有擎天架海之才﹐而四海孰不懼怕﹖功名富貴﹐如探囊取物﹐何言無柰而在人之下乎﹖」布曰「布欲大展其能﹐恨不逢主。」肅笑曰「『良禽相木而棲﹐賢臣擇主而佐。』靑春不再﹐悔之晚矣。」布曰「兄在朝廷﹐觀何人爲世英雄﹖」肅曰「某徧觀大臣﹐皆不如董卓。董卓爲人﹐禮賢敬士﹐寬人厚徳﹐賞罰分明﹐終成大事。」布曰「某欲從之﹐恨無門路。」肅取金珠玉帶列於布前。布驚曰「何爲有此﹖」肅令叱退左右﹐告布曰「此是董刺使久慕賢弟之徳﹐特令某送禮物以獻。赤兔馬亦董公所贈也。」布曰「董刺史如此見愛﹐某將何禮報之﹖」肅曰「如某之不才﹐尙加爲虎賁中郎將﹔公若到彼﹐貴不可言。」布曰「恨無功可往報之。」肅曰「功在反手之間﹐弟不肯爲耳。」布沈吟久曰「兄長少待﹐容吾到軍中殺了丁原﹐引軍歸董刺史﹐若何﹖」肅曰「但恐賢弟不能爲耳。」布提刀便起﹐徑到軍中。

丁原秉燭觀書﹐當見提刀而至﹐丁原曰「吾兒來﹐有何事故﹖」布曰「吾乃當世之大丈夫也﹐安肯爲汝子乎﹗」丁原曰「奉先何故心變﹖」布向前﹐一刀砍下丁原首級﹐大呼左右﹕「丁原不仁﹐吾已殺之。肯從吾者在此﹐不從者自去﹗」軍士散其太半。

布提首級見肅。肅又曰「某當先去報主公﹐來接將軍。」布一面收軍。肅報董卓。卓置酒去迎呂布﹐布獻了丁原首級。卓下馬﹐攜手入帳中。卓先下拜﹐曰「卓今得將軍﹐旱苗而得甘雨也。」布納卓而拜之﹐曰「布今棄暗投明﹐願以父事之。」卓大喜﹐重賞李肅。是日﹐以金甲錦袍賜布﹐暢飲而散。董卓又得呂布並帶來軍馬﹐其勢越大﹐乃自領前將軍事﹐封弟董旻爲左將軍﹑鄠音戶侯﹐封呂布爲騎都尉﹑中郎將﹑都亭侯。

初﹐李儒薦蔡邕曰「伯喈非常人也﹐若主公用之﹐大事可就。」卓使人徴之﹐邕托疾不起。卓怒曰「我能滅人九族﹐犯者無素休。」人報邕﹐邕急往。卓拜邕爲祭酒﹐甚相敬重﹐恩賜不少。三日之間﹐周曆三臺﹐先補侍禦史﹐又轉侍書禦史﹐遷尙書。遷爲侍中。

李儒勸卓早定廢立之計。卓次日於省中設宴﹐會集公卿﹐令呂布將甲士千餘﹐侍衛左右。是日﹐太傅袁隗與百官皆到。酒行數巡﹐卓按劍曰「大者天地﹐次者君臣﹐所以爲治。今上皇帝暗弱﹐不可以奉宗廟爲天子。吾依伊尹﹑霍光故事﹐廢帝爲弘農王﹐立陳畱王爲君。汝大臣意下如何﹖」羣臣惶怖﹐莫敢對。座上一人應聲而出曰「太甲不明﹐伊尹放之﹔昌邑有罪﹐霍光廢之。今上富於春秋﹐有何不善﹖汝欲廢嫡立庶﹐欲爲反耶﹖」眾視之﹐乃中軍校尉袁紹也。卓大怒﹐叱之曰「豎子﹗天下事在我﹗我今爲之﹐誰敢不從﹗汝視我之劍不利也﹖」袁紹亦拔劍出﹐曰「汝劍𨿽利﹐吾劍豈不利也﹗」兩个在筵上敵對。性命如何﹐且聽下回分解。

廢漢君董卓弄權

卓欲殺袁紹﹐蔡邕止之曰「事未有定體﹐不可妄殺。」袁紹手提寶劍﹐長揖百官而出﹐懸節東門﹐上馬奔冀州而去。卓與太傅袁隗曰「汝侄無禮太甚﹐吾看汝面﹐不殺之。廢立之事﹐其意若何﹖」隗曰「太尉見者是。」卓曰「敢有阻大議者﹐以軍法從事。」大臣震動﹐皆云「一聽遵命。」宴罷﹐卓召侍中周毖音庇﹑校尉伍瓊﹑議郎何顒問曰「袁紹此去若何﹖」周毖曰「廢立大事﹐非人所及。袁紹不達大體﹐恐懼故出奔﹐非有他志也。今購之急﹐勢必爲變。袁氏樹恩四世﹐門生故吏徧於天下﹐若收豪傑以聚徒眾﹐英雄因之而起﹐山東非公之有也。不如赦之﹐拜爲一郡守﹐則紹喜於免罪﹐必無患矣。」蔡邕曰「某不使主公殺袁紹者﹐正爲此也。袁紹好謀無斷﹐不足爲慮耳。加之一郡守﹐以收民心。」卓大喜﹐卽日差人拜紹爲勃海太守。史官論曰﹕

袁紹志大智小﹐好謀無決﹐色厲膽薄﹐不能就朝堂誅卓﹐反長揖而去﹐得一郡守而喜﹐謬之甚也﹗

董卓權重﹐羣臣見者皆栗然。九月朔﹐請帝升嘉徳殿﹐大會文武﹐不到者斬。是日﹐羣臣皆列於班次﹐卓掣劍在手曰「少帝暗弱﹐全無威儀﹐不可以掌天下。今有郊天冊文﹐可宜宣讀。」李儒讀冊曰﹕

孝靈皇帝不究髙宗眉壽之祚﹐早棄臣子。皇帝承紹﹐海內惻望﹐而帝天資輕佻﹐威儀不恪﹐在喪慢惰﹐哀如故焉﹔凶得旣彰﹐淫穢發聞﹐損辱神器﹐忝污宗廟。皇太后教無母儀﹐統政荒亂。永樂太后暴崩﹐眾論惑焉。三綱之道﹐天地之紀﹐而乃有厥﹐罪之大者。陳畱王協﹐聖徳偉茂﹐規矩邈然﹐丰下兌上﹐有堯圖之表﹔居喪哀戚﹐言不以邪﹐岐嶷之性﹐成周之懿。休聲美譽﹐天下所聞﹐宜承洪業﹐爲萬世統﹐可承宗廟。廢皇帝爲弘農王。皇太后還政。應天順人﹐以慰生靈之望。

李儒讀冊已罷﹐卓叱左右﹕「扶少帝下殿﹐解其璽綬﹐面北長跪﹐稱臣聽命。」少帝號哭﹐百官慘慘然。卓呼太后去服候敕﹐太后哽咽﹐羣臣含悲。階下一大臣憤然髙叫曰「賊臣董卓敢爲欺天之謀﹐而廢賢明之主﹐不若與之同死﹗」揮手中象簡直擊。董卓大怒﹐喝武士簇下﹐乃是尙書丁管。丁管罵不絕口﹐卓命牽出斬之﹐至死神色不變。

卓請陳畱王登殿﹐羣臣皆呼萬歲。禮畢﹐卓令扶何太后並弘農王於永安宮﹐隨侍又有唐妃及宮女二人﹐月給食糧﹐諸臣下毋得輒入﹐違者滅三族。可憐少帝四月登基﹐至於九月被董卓廢之。卓所立陳畱王協﹐表字伯和﹐靈帝中子﹐卽獻帝也﹐九歲卽位。董卓爲相國﹐贊拜不名﹐入朝不趨﹐劍履上殿。封黃琬爲太尉﹐楊彪爲司徒﹐荀﹑爽爲司空﹐韓馥爲冀州牧﹐張邈爲陳畱太守﹐張資爲南陽太守。時年庚午歲﹐攺爲初平元年。

何太后與少帝﹑唐妃困於永安宮中﹐日夜優嘆﹐衣服飲食﹐盡皆缺少。帝淚下不曾幹﹐偶見雙燕飛入庭中﹐帝遂吟詩一首。詩曰﹕

嫩艸綠凝煙﹐裊裊雙飛燕。洛水一條靑﹐陌上人呼羨。

遠望碧雲深﹐是吾舊宮殿。何人仗忠義﹐寫我心中怨﹗

卓時常使宮女探聽動靜。是日獲得此詩﹐來呈於卓。卓曰﹕」劉辧休矣﹗怨望故作此詩﹐殺之有名矣。」喚李儒帶武士十人來殺少帝。帝與母何后正在樓上嗟嘆﹐宮女報李儒至。帝大駭。儒執鴆酒與帝曰「春日融合﹐董太師特上壽酒。」少帝泣曰「何相逼如是也﹖」儒曰「壽酒無疑。」太后曰「旣云壽酒﹐汝當先飲。」儒怒曰「汝母子特不飲耶﹖」呼左右持短刀白練於前﹐曰「壽酒不飲﹐可領此二般。」唐妃跪告儒曰「妾身代帝飲酒﹐願相公可憐母子性命。」儒叱曰「量汝何等﹐可代王死﹖」儒舉杯與何太后﹕「你可先飲﹖」後捶胸大罵何進無禮之賊﹐勾引董卓入京﹐致有今日之禍。儒催逼帝﹐帝曰「容某與母作別。」大慟而作歌曰﹕

天地易兮我何安﹖棄萬乘兮退守藩。

爲臣逼兮命不久﹐勢將去兮空淚潸音山﹗

唐妃抱帝﹐亦作歌曰﹕

皇天將崩兮后土頹﹐身爲帝姬兮命不隨。

生死異路兮從此畢﹐柰何煢音窮速兮心中悲﹗

歌罷﹐相抱而哭。李儒喝曰「太尉立等回報﹐汝等俄延﹐望誰救耶﹖」何太后大罵﹕「國賊董卓﹐逼我子母﹐皇天豈祐汝耶﹗」手指李儒﹕「汝等助紂作業之徒﹐必當族滅﹗」李儒大怒﹐雙手捽住太后﹐直攛下樓。少帝楸住李儒衣服﹐唐妃向前攪做一團。儒喚武士絞死唐妃﹔以鴆酒灌殺少帝。史官有詩曰﹕

太后飛身墜玉樓﹐唐妃素練系咽喉。

君王服毒皆身喪﹐漢室江山自此休。

儒還報卓﹐卓命拖出城外埋之。

自此每夜入宮﹐奸淫宮女﹐夜宿龍牀﹐禁庭公主﹐盡皆淫之。常引一軍出城外﹐前行到陽城﹐時當二月﹐村民社賽﹐男女皆集﹐引軍圍住﹐盡皆殺之﹐掠其婦女財物﹐收萬千餘件﹐都裝在車上﹐懸頭千餘顆於車下﹐連軫還都﹐先報董太尉殺賊﹐大勝而回。各城門外焚燒其頭﹐以婦女財物盡散與宿帳軍士。

越騎校尉伍孚﹐字徳瑜﹐見卓殘暴太甚﹐羣臣戰栗﹐莫敢言者﹐惟有伍孚於朝服下披小鎧﹐藏短刀﹐候董卓入朝。孚迎到閣下﹐掣出短刀﹐直刺卓。卓气力大﹐兩手驅住﹔呂布便入﹐揪倒伍孚。卓問曰「誰教汝反﹖」孚瞪目大叫﹕「汝非吾君﹐吾非汝臣﹐何反之有﹖汝亂國篡位﹐罪惡盈天﹐今是吾死之日﹐故來誅姦賊也﹗恨不車裂汝於市朝﹐以謝天下﹗」董卓大怒﹐命呂布將出剖剮之。罵不絕口。後史官有詩曰﹕

漢末忠臣說伍孚﹐衝天豪气世間無。

朝堂殺賊名猶在﹐萬古堪稱大丈夫﹗

董卓自此出入﹐常帶披甲武士﹐前後圍繞。

袁紹在渤海﹐知卓弄權﹐乃差人賫密書來見王允。書曰﹕

卓賊欺天廢主﹐人不忍言﹔入亂禁宮﹐神亦不祐。公反恣其跋扈﹐如不聽聞﹐豈爲報國效職之臣哉﹖紹今集兵練馬﹐欲圖掃淸帝室﹐未敢輕舉。公想食祿於漢朝﹐當乘間圖之。如有驅使﹐卽當奉命。書不盡言﹐請宜照察。密之。

王允得書﹐尋思無計。

一日﹐於侍班閣子內見漢朝舊臣俱集﹐王允請曰「今日老夫賤降﹐晚間少閒﹐欲屈眾大臣就舍下少酌﹐幸勿見阻。」眾官皆曰「必來添壽。」當晚﹐就後堂設宴﹐燈燭熒煌﹐公卿皆至。允視之﹐皆漢朝舊臣﹐心中暗喜。酒至半酣﹐王允舉盞﹐掩面大哭。眾官曰「司徒貴降﹐不可發悲。」允曰「老夫非賤降之日﹐要與眾官聚會﹐恐賊生疑﹐故推賤降。吾哭者﹐哭漢天下也。董賊勢若泰山﹐吾等朝夕難保。想漢髙皇提三尺劍﹐斬白蛇﹐起義兵﹐子孫相承四百餘年﹐誰想喪於董卓之手。吾等捨死﹐無益於國。」眾公卿盡皆掩面而哭。坐上一人撫掌大笑曰「滿朝大臣﹐夜哭到明﹐明哭到夜﹐焉能哭死董卓耶﹖」允視之﹐乃是驍騎校尉曹操也。允大怒﹐責之曰「汝祖宗食祿漢朝四百餘年﹐不思報本﹐反欲縱賊耶﹖汝去告變﹐吾等死亦漢家鬼也﹗」操曰「非笑別事﹐笑眾大臣無一計殺董卓耶。某𨿽不才﹐略施小計﹐可斷董卓頭﹐懸於都門外﹐以謝天下。」王允聽罷﹐乃避席而問曰「孟徳有何髙見﹐匡扶漢室﹖」試看曹操道出甚話來﹖

曹孟徳謀殺董卓

曹操曰「近日操進身以事董卓者﹐實有意以圖之。今卓甚愛﹐有事必共議之。聞司徒有七寶刀一口﹐願借與操入相府可刺殺之﹐萬死無恨﹗」王允曰「孟徳果有是心﹐漢天下甚幸﹗」操遂言誓於允前。取七寶刀與操﹐其刀長尺餘﹐七寶嵌飾﹐極其鋒利。操帶之。良久﹐皆散。

操平明徑入相府﹐問﹕「丞相出來否﹖」人指云「出在書院中坐久。」操徑入﹐見卓坐於牀上﹐側首布侍立。卓問曰「孟徳來何晚﹖」操曰「馬羸﹐行遲。」卓曰「吾有西涼州進到良馬﹐吾兒呂布﹐可親去選一騎賜與孟徳。」

布趨步出﹐操思曰「董卓合死﹗」意欲拔刀﹐懼卓有力﹐不敢下手。卓胖大﹐不耐久坐﹐遂倒身而臥﹐轉身背卻。操又思曰「此賊當休﹗」急掣寶刀在手。卓仰面看衣鏡中﹐見操挾刀靶﹐急回身﹐問曰「孟徳何爲﹖」呂布已牽馬在閣外﹐操刀已出鞘﹐就倒轉刀靶﹐跪下﹐曰「操有寶刀一口﹐獻上恩相。」卓接視之﹐果寶刀也﹐遞與呂布收了。操解鞘與之。

卓引操看馬。操遂拜謝曰「願試一騎。」卓就教與鞍轡。操牽馬出相府﹐加鞭望東門而去。布對卓曰「恰才曹操有刺父之狀﹐及被喝破﹐故推獻刀。」卓曰「吾亦甚疑。」

兩个正未決﹐忽李儒至﹐卓以其事告之。儒曰「操無老小﹐必有下處﹐差人急喚。如操無疑而便來﹐則是獻刀﹔如遲疑推托而不來﹐此必行刺﹐便可擒而問之。」卓然其說﹐差獄卒四五人往喚多時﹐回覆云「操不曾到下處﹐乘著黃馬﹐飛出東門。門吏問之﹐操云﹕『丞相差他有緊急公事。』縱馬而出。」李儒曰「操賊心虛﹐逃竄而去。」卓大怒曰「我如此重用﹐反欲害吾﹗」令徧行文書﹐描其摸樣﹐畫影圖形﹐星夜捉拿此賊﹕拿住者千金賞﹐封萬戶侯。儒曰「必有同設謀者﹐拿住曹操可知矣。」文書曉夜行。

曹操日行夜住﹐奔譙郡來。路經中牟縣過﹐把關者見之﹐曰「朝廷捕獲曹操﹐此必是也﹗」當住問曰「汝何姓﹖那里來﹖」操曰「我覆姓皇甫﹐從泗州來。」把關者曰「朝廷捕獲曹操﹐你的服色﹑摸樣正對。」拖見縣令。操賴道﹕「我是客人。」縣令曰「我在洛陽求官﹐認得曹操﹐捉來便知。」奪了馬﹐擁至庭下。縣令喝曰「我認得你﹐如何隱諱﹖且把來監下﹐來日起解。萬戶侯我做﹐千金賞分與眾人。」把關人賞了皆散。

至晚﹐縣令引親隨人取出曹操﹐於後院問之﹕「我聞丞相待你甚厚﹐何故自取其禍﹖」操曰「燕雀安知鴻鵠之志哉﹗汝旣拿住﹐便當解去請賞﹐何必多問﹗」縣令曰「汝休小覷我。我亦有衝天之志﹐柰何未遇其主耳。」操曰「吾乃相國曹參之後﹐祖宗四百年食漢祿矣﹐不思報本﹐與禽獸何異﹖吾屈身而事董賊者﹐實欲與國家除害耳。今事不成﹐此乃天意也﹗」縣令曰「孟徳此行﹐將欲何往﹖」操曰「吾歸鄕中﹐發嬌詔於四海﹐使天下諸侯共興兵誅董卓﹐吾之願也。柰何天不從之﹗」縣令聞之﹐乃親釋其縛﹐扶之上座﹐酌酒再拜曰「公乃天下忠義之士也﹐吾棄官而從之。」操問姓名﹐縣令曰「某姓陳﹐名宮﹐字公臺。老母妻子皆在東郡。宮願從公﹐更衣易馬﹐共謀大事。」是夜﹐收拾盤費﹐陳宮與曹操各背劍乘馬﹐投故鄕來。

三日至成臯﹐天色向晚﹐曹以鞭指林深處而言曰「此間有一人﹐姓呂﹐名伯奢﹐是吾父親拜義弟兄。就往問家中信息﹐覓一宿﹐若何﹖」宮曰「最好。」二人到莊門下馬﹐入見伯奢﹐下拜。奢曰「我聞朝廷徧行文書﹐捉你太緊﹐你父避陳畱去了。賢侄如何到此﹖」操告以前事﹕「今番不是陳縣令﹐已粉骨碎身矣。」伯奢拜陳宮曰「小侄若非使君﹐曹氏滅門矣。」言罷﹐與操曰「賢侄相陪使君﹐寬懷安坐。老夫家無好酒﹐容往西村沽一樽以待使君。」言迄﹐上驢去了。

操坐久﹐聞莊後磨刀之聲。操與宮曰「呂伯奢非吾至親﹐此去可疑﹐當竊聽之。」二人潛步入艸堂後﹐但聞人語曰「縛而殺之。」操曰「不先下手﹐吾死矣﹗」與宮拔劍直入﹐不問男女﹐皆殺之﹐殺死八口。搜至廚下﹐見縛一豬欲殺。陳宮曰「孟徳多心﹐誤殺好人﹗」操曰「可急上馬﹗」

二人行不到二里﹐見呂伯奢驢鞍前鞽懸酒二瓶﹐手抱果木而來。伯奢叫曰「賢侄何故便去﹖」操曰「被獲之人﹐不敢久住。」伯奢曰「吾已分付宰一豬相款使君﹐何憎一宿﹖」操不顧﹐策馬便行。又不到數步﹐操拔劍復回﹐叫伯奢曰「此來者何人﹖」伯奢回頭看時﹐操將伯奢砍於驢下。宮曰「恰才誤耳﹐今何故也﹖」操曰「伯奢到家﹐見殺死親子﹐安肯罷休﹖吾等必遭禍矣。」宮曰「非也。知而故殺﹐大不義也﹗」操曰「寧使我負天下人﹐休教天下人負我﹗」陳宮默然。後晉恆溫說﹕「兩句言語﹐叫萬代人罵道是﹕𨿽不流芳百世﹐亦可以遺臭萬年。」曹操說出這兩句言語﹐教萬代人罵。

當夜﹐陳宮行數里﹐月明中敲開店門覓宿﹐先餵了馬匹。操先睡﹐陳宮尋思﹕「我將謂曹操是好人﹐棄官跟將他來﹐原是狼心狗行之徒。今日畱之﹐必爲後患。」拔劍來殺曹操﹐未知性命如何﹖

曹操起兵伐董卓

陳宮臨欲下手﹐思曰「我爲國家﹐跟他到此﹐殺之不義﹐不若棄之。」宮插劍入鞘上馬﹐未及天明﹐自投東郡去了。操覺來﹐不見陳宮﹐尋思﹕「此人見我說了這兩句﹐疑我不仁﹐棄之而去。吾當急往﹐不可久畱。」

操連夜到陳畱﹐尋見父親說上項事﹐欲散家資﹐招募義兵。父言「資少﹐恐不成事。此間有衛弘﹐舉孝廉﹐疏財仗義。其家巨富﹐若得相助﹐事可圖矣。」操置酒張筵﹐拜請衛弘到家﹐告曰「今漢室無主﹐董卓專權﹐篡國害民﹐天下切齒。操欲立扶社稷﹐恨力不足耳。公乃忠義丈夫﹐故哀告耳。」弘曰「吾有是心久矣﹐恨無效力之人。旣孟徳有大志﹐願將家資相助。」操大喜﹔先發矯詔﹐馳報各道﹐然後招集義兵﹐豎起招兵白旗一面﹐上書「忠義」二字。

是日淸早﹐應募之士﹐如雨駢集。有一人從眾中出曰「某與明公願爲吏﹐討董卓。」操問之。其人乃陽平衛國人也﹐姓樂﹐名進﹐字文謙。身材短小﹐膽量過人。操畱爲帳前吏。是日兄弟二人﹐各引壯士三千餘人﹐來投曹操﹕一人覆姓夏侯﹐名惇﹐字元讓﹐沛國譙人也﹐乃夏侯嬰之後。自小習槍棒。年十四﹐從師學槍法。有人辱罵其法﹐惇提刀殺之﹐逃命於外方。聞知曹操起兵﹐與同族弟夏侯淵來協助。淵字妙才。此二人皆操之弟兄。操之父曹嵩原是夏侯氏之子﹐過房與曹家﹐因此是親。不數日﹐曹操兄弟曹仁並曹洪﹐引千餘兵﹐來助曹操。曹仁﹐字子孝﹔曹洪﹐字子廉。此二人弓馬熟閒﹐武藝精通。曹操大喜﹐於村中調練人馬。一人持槍而來﹐於曹操面前大呼曰「願從將軍﹐以誅國賊﹗」操問之。其人姓李﹐名典﹐字曼成﹐山陽巨鹿人也。於操前施逞槍法﹐問答如流。操喜。衛弘盡出家財﹐置辦衣甲旗旛。四方送糧食者﹐不計其數。曹兵壯士五千﹐屯於陳畱。

時袁紹得操嬌詔﹐乃聚麾下將士﹐商議起兵。有田丰﹑沮授﹑許攸﹑審配﹑郭圖﹑顏良﹑文醜文臣武將﹐整整齊齊﹐各懷報國之心﹐盡有匡君之志。引兵三萬﹐離渤海來與曹操會盟。操作檄文以達諸郡。檄文曰﹕

操等謹以大義布告天下﹕董卓欺天罔地﹐滅國弒君﹔穢亂宮禁﹐殘害生靈﹔狠戾不仁﹐罪惡充積。今奉天子密詔﹐大集義兵﹐誓欲掃淸華夏﹐剿戮羣凶。望興仁義之師﹐來赴忠烈之會﹐扶持王室﹐拯救黎民。檄文到日﹐速可奉行。

操發檄文去後﹐各鎭諸侯皆起兵﹕

第一鎭﹐交遊豪俊﹐結納英雄﹐後將軍﹑南陽太守袁術字公路。

第二鎭﹐貫通諸子﹐博覽九經﹐冀州刺史韓馥字文節。

第三鎭﹐闊論髙談﹐知今博古﹐豫州刺史孔伷字公緒。

第四鎭﹐孝悌仁慈﹐屈己待士﹐兗州刺史劉岱字公山。

第五鎭﹐仗義疏財﹐揮金似土﹐河內郡太守王匡字公節。

第六鎭﹐賑窮救急﹐志大心髙﹐陳畱太守張邈字孟卓。

第七鎭﹐恩惠及人﹐聰敏有學﹐東郡太守喬瑁字元偉。

第八鎭﹐忠直元亮﹐秀气文華﹐山陽太守袁遺字伯業。

第九鎭﹐有謀多智﹐善武能文﹐濟北相鮑信字允誠。

第十鎭﹐聖人宗派﹐好客禮賢﹐北海太守孔融字文舉。

第十一鎭﹐武藝超羣﹐威儀出眾﹐廣陵太守張超字孟髙。

第十二鎭﹐仁人君子﹐徳厚溫良﹐徐州刺史陶謙字恭祖。

第十三鎭﹐名鎭羌﹑胡﹐聲聞夷夏﹐西涼太守馬騰字壽成。

第十四鎭﹐聲如巨鐘﹐丰姿英偉﹐北平太守公孫瓚字伯珪。

第十五鎭﹐隨機應變﹐臨事勇爲﹐上黨太守張楊字稚生。

第十六鎭﹐英雄冠世﹐剛勇絕倫﹐烏程侯﹑長沙太守孫堅文臺。

第十七鎭﹐四世三公﹐門多故吏﹐祁鄕侯﹑渤海太守袁紹字本初。

諸路軍馬﹐多少不等﹐有三萬者﹐有一二萬者﹐各領文官武將﹐投洛陽來。

且說一路軍馬﹐乃北平太守﹐統領幽州﹐官拜奮武將軍﹑薊侯﹐覆姓公孫﹐單名瓚﹐遼西令支人也。統領精兵一萬五千人起發﹐路經徳州平原縣過。軍馬正行之間﹐遙見桑樹叢中﹐一面黃旗﹐數騎來迎﹐遠遠看見公孫瓚下馬。瓚視之﹐乃劉玄徳也。瓚亦下馬問曰「賢弟何故在此﹖」玄徳曰「兄長失忘﹖舊日蒙兄保委備爲平原縣令﹐因此出城閒行﹐偶遇尊兄到此﹐乃大幸也。就請兄長入城歇馬。」云云。瓚指關﹑張而問曰「此何人也﹖」玄徳曰「此是關某﹑張飛﹐備結義兄弟也。」瓚曰「乃同破黃巾者乎﹖」玄徳曰「皆此二人之力也。」瓚曰「有何爵祿﹖」玄徳答曰「關某爲馬弓手﹐張飛爲步弓手。」瓚曰「呀﹐空埋了大丈夫耳﹗今董卓作亂﹐天下諸侯共往誅之。賢弟可棄其爲官﹐一同討賊﹐力扶漢室﹐若何﹖」玄徳曰「願往。」張飛曰「當日若容我殺了此賊﹐免有今日之事。」關某曰「事已至此﹐收拾前行。」玄徳﹑關﹑張引數騎跟公孫瓚來。

且說那十八路諸侯﹐那一路先到﹖此人身長八尺﹐英雄雙全﹐橫跨三江﹐威服六郡﹐富春人也。姓孫﹐名堅﹐字文臺。後人有詩贊文臺曰﹕

誰道江南少將才﹖明星夜夜照文臺。

欲誅董卓安天下﹐爲首長沙太守來。

曹操接著孫堅。眾諸侯陸續皆到﹐各自安營下寨﹐連接二百餘里。操乃宰牛殺馬﹐大會諸侯﹐商議進兵之策。太守王匡曰「今奉大義﹐必立盟主﹐眾聽約束﹐然後進兵。」遞互相讓。操曰「袁本初四世三公﹐門多故吏﹐漢朝名將之裔﹐可爲盟主。」紹再三推辭。眾皆曰「非本初不可爲也。」紹方應允。

次日﹐築臺三層﹐徧列五方旗幟﹐上建白旄黃鉞﹐兵符將印﹐請紹登壇。紹整衣佩劍﹐慨然而上﹐焚香再拜。其盟曰﹕

漢室不幸﹐皇綱失統。賊臣董卓﹐乘釁縱害﹐禍加至尊﹐虐流百姓﹐大懼淪喪社稷﹐剪覆四海。紹等糾合義兵﹐並赴國難。凡我同盟﹐齊心戮力﹐以致臣節。隕首喪元﹐必無二志。有渝此盟﹐俾墜其命﹐無克遺育。皇天后土﹐祖宗明靈﹐實皆鑑之﹗

讀畢﹐歃血。眾等因其辭气慷慨﹐遂皆涕泣橫流。聞其言者﹐𨿽卒伍廝養﹐莫不切齒踴躍﹐共思誅討逆賊董卓。及歃血已罷﹐下壇。眾皆扶紹升帳﹐侍坐。各施禮罷﹐兩行依爵位年齒﹐分列而坐。

操行酒數巡﹐言曰「今日旣立盟主﹐各聽調遣﹐同扶天下﹐勿以彊弱計較。」紹曰「吾無壓眾之心﹐汝等推戴我爲盟主﹐有功者必賞﹐有罪者必罰。國有常刑﹐軍有紀律﹐各宜遵守﹐毋得違犯。」眾皆曰「惟命是聽。」紹曰「吾弟袁術總督糧艸﹐應付諸營﹐無使有缺。誰肯爲前部先鋒﹐直抵沂水關下﹐誘賊相持﹖餘皆各據險要﹐以爲接應。」長沙太守孫堅出曰「堅𨿽不才﹐願爲前部。」紹曰「文臺勇烈﹐可稱此職。」隨卽捧杯作賀。連忙引本部人馬﹐大刀闊斧﹐奔沂水關來。

有守關將差流星馬往洛陽丞相府告急。董卓自專大權之後﹐每日飲宴﹐更深方散。李儒接得告急文字﹐徑來稟覆丞相。董卓大驚﹐急聚眾將商議。卓曰「今袁紹﹑曹操聚各路太守軍馬直抵關前﹐眾將有何妙計﹖」溫侯呂布挺身出曰「父親勿慮。吾覷關外眾多諸侯如艸芥﹐親提虎狼之師﹐盡斬其首﹐懸於都門﹐呂布之願也。」卓大喜曰「吾有奉先﹐髙枕無優矣﹗」言未絕﹐呂布背後一人髙聲而出曰「殺雞焉用牛刀﹖不必溫侯有勞虎威。吾觀斬眾諸侯首級﹐如探囊取物。」卓視之﹐其人身長九尺﹐面如噀血﹐虎體狼腰﹐豹頭猿臂。關西人也﹐姓華﹐名雄﹐卓帳前第一員驍將。卓聽其言大喜﹐加爲驍騎校尉﹐撥馬步軍五萬﹐一同李肅﹑胡軫﹑趙岑連夜便起﹐飛奔沂水關來。

卻說眾諸侯內﹐有濟北相鮑信﹐尋思﹕「孫堅爲其前部﹐若干了大功﹐都不顯我等。」暗撥其弟鮑忠﹐先將馬步軍三千﹐徑抄小路﹐直到關下搦戰。華雄引鐵騎五百﹐飛下關來﹐大喝﹕「賊將休走﹗」鮑忠急待退﹐被華雄手起刀落﹐斬鮑忠於馬下﹐生擒將校極多。華雄飛馬﹐親提鮑忠首級﹐直來相府獻功。卓賜雄重賞﹐又與鐵甲馬軍一千。雄辭董卓﹐上馬﹐部領出城﹐投沂水關紮住大寨。卓使人加雄爲都督﹐且傳曰「愼勿下關輕敵﹗」

卻說孫堅引四將直至關前。那四將﹖第一个﹐右北平土垠音銀人﹐姓程﹐名普﹐字徳謀﹐使一條鐵脊蛇矛﹐東吳第一員上將。第二个﹐姓黃﹐名蓋﹐字公覆﹐零陵人也﹐使鐵鞭。第三个﹐姓韓﹐名當﹐字義公﹐遼西令支人也﹐使口大刀。第四个﹐姓祖﹐名茂﹐字大榮﹐吳郡富春人也﹐使雙刀。孫堅披爛銀鎧﹐裹赤幘﹐赤幘﹐卽蜀錦抹額之類也。騎花鬃馬﹐橫古錠刀﹐指關上而罵曰「助惡匹夫﹐何不早降﹗」華雄副將胡軫曰「某下關必斬孫堅首﹗」雄與兵三千﹐排列出關。堅見胡軫出馬﹐卻欲自出。程普飛馬挺矛﹐直取胡軫。鬥不數合﹐程普刺中胡軫咽喉﹐死於馬下。一陣直殺上關﹐關上矢如雨下。孫堅引兵回至梁東屯住。

堅使人於袁紹處報捷﹐就於袁術處催糧。或譖﹕「孫堅乃江東之猛虎﹐若打破洛陽﹐殺了董卓﹐正是除狼而得虎也。今不可與糧﹐彼軍必散。」術聽之﹐不發糧艸。堅軍缺食﹐軍中自亂。細作報上關來。李肅與華雄商議﹕「我引一軍從小路下關﹐襲孫堅寨後。汝可半夜到堅寨﹐必然擒矣。」雄喜﹐連晚教軍飽餐一頓﹐披掛了下關。

是夜月白風淸。比及到堅寨﹐時已是半夜﹐鼓噪直進。堅披掛﹐慌忙上馬﹐正遇華雄。兩馬相交﹐斗不到數合﹐寨後李肅軍到﹐竟天放火。孫堅軍人無糧食﹐四下裏亂攛。堅撥回馬走﹐四下裏喊聲不絕。程普﹑黃蓋﹑韓當各不相顧﹐止有祖茂跟定孫堅﹐與數十騎突圍而出。背後華雄追堅﹐堅勒回馬又戰十餘合。堅敗﹐雄趕來。堅連放兩箭﹐皆被華雄躲過﹔盡力气放第三箭﹐力大拽折了鵲畫弓﹐棄弓縱馬穿林而走。祖茂曰「主公頭上赤幘射目﹐雄望之﹐心不捨。可脫幘與茂戴之。」

堅就馬上換了祖茂盔﹐分兩路而走。華雄見赤幘者投東﹐引軍投東追趕。孫堅從小路得脫。祖茂被華雄追趕至急﹐將赤幘掛於人家燒不盡庭柱上﹐卻於樹後潛躲。華雄軍遙見赤幘﹐四面圍定﹐不敢向前﹔用箭射之﹐方知是計。遂向前取了赤幘時﹐華雄縱馬尋祖茂。茂於林後﹐揮雙刀欲劈雄。雄大喝一聲﹐將祖茂一刀砍於馬下。雄引兵上關。

程普﹑黃蓋﹑韓當都來尋見孫堅﹐再收拾軍馬屯紮。堅爲折了鄕人祖茂﹐傷感不已。

卻說大寨袁紹升帳﹐忽流星馬報孫堅大折了一陣﹐祖茂歿於軍中。紹大驚曰「誰想孫文臺折於華雄之手﹗他孤軍在外難紮寨﹐有恐有劫寨兵來。」令人取回大寨計議。云云。請眾諸侯商議﹐都皆到了﹐只公孫瓚後至﹐紹請入帳上列坐。紹曰「前日﹐鮑將軍弟不遵調遣﹐擅自進兵﹐殺身喪命﹐折了許多軍士。今者﹐孫文臺又敗於華雄﹐挫動銳气。」諸侯並皆不語。紹舉目徧視﹐見公孫瓚背後立著三人﹐容貌異常﹐都背後冷笑。紹問曰「公孫太守背後何人也﹖」瓚呼玄徳出﹐曰「此乃自幼同捨兄弟﹐平原令劉備是也。」曹操曰「莫非破黃巾劉玄徳否﹖」瓚曰「然。」令劉玄徳見。紹曰「破黃巾有功來﹖」瓚將玄徳功細說一徧。紹曰「旣是漢室宗派﹐取座來。」命坐。備曰「小縣令安有坐禮。」紹曰「吾非敬汝名爵﹐吾敬汝是帝室之冑﹐於國多曾有功。」玄徳拜謝﹐於階下末座﹐關﹑張叉手侍立於後。

正商議﹐探子來報﹕「華雄引鐵騎下關﹐以長竿挑著孫太守赤幘﹐直來寨前大罵搦戰。」紹曰「誰敢去戰此賊﹖」袁術背後轉出驍將兪涉﹐曰「小將願往。」紹喜﹐便著兪涉出馬。卽時報來﹐兪涉與華雄戰﹐不到三合﹐被華雄斬了。眾諸侯大驚﹐太守韓馥曰「吾有上將潘鳳﹐可斬華雄。」紹急令喚至﹐應聲而出﹐手提大斧上馬。去不多時﹐飛馬來報潘鳳又被華雄斬了。眾諸侯皆失色。袁紹拍股嘆曰「可惜吾上將顏良﹑文醜催軍未回﹗得一人在此﹐豈放華雄施威哉﹗汝眾諸侯許多將士﹐只無一人可追華雄﹖」眾官默然。

階下一人大呼出曰「小將願往﹐斬華雄頭獻於帳下﹗」眾視之﹐見其人身長九尺五寸﹐髯長一尺八寸﹐丹鳳眼﹐臥蠶眉﹐面如重棗﹐聲似巨鐘﹐立於帳前。紹問何人﹐公孫瓚曰「此劉玄徳之弟關某也。」紹問見居何職﹐瓚曰「跟隨玄徳充馬弓手。」帳上袁術大喝曰「汝欺吾眾諸侯無大將耶﹖量一弓手﹐安敢亂言﹐與我亂棒打出﹗」曹操急止之﹐曰「公路息怒﹐此人旣出大言﹐必有廣學。試教出馬﹐如其不勝﹐誅亦未遲。」袁紹曰「不然。使一弓手出戰﹐必被華雄恥笑。吾等如何見人﹖」曹操曰「據此人儀表非俗﹐華雄安知他是弓手﹖」關某曰「如不勝﹐請斬我頭。」操教釃熱酒一杯﹐與關某飲了上馬。關某曰「酒且斟下﹐某去便來。」出帳提刀﹐飛身上馬。眾諸侯聽得寨外鼓聲大振﹐喊聲大舉﹐如天摧地塌﹐嶽撼山崩。眾皆失驚﹐正欲探聽﹐鸞鈴響處﹐馬到中軍﹐雲長提華雄之頭﹐擲於地上。其酒尙溫。史官有詩曰﹕

威鎭乾坤第一功﹐轅門畫鼓響冬冬。

雲長停盞施英勇﹐酒尙溫時斬華雄。

雲長出馬﹐只一合斬了華雄﹐提頭入獻﹐眾皆大喜。玄徳背後轉出張飛﹐髙聲大叫﹕「俺哥哥斬了華雄﹐不就這里殺入關去﹐活拿董卓﹐更待何時﹗」掉丈八蛇矛﹐來搶關隘。如何﹖

虎牢關三戰呂布

張飛便要上馬﹐乘勢搶關。袁術大怒﹐喝道﹕「俺大臣尙自謙讓﹐量一潑縣令手下小卒﹐安敢在此耀武揚威﹗都與我趕出帳去﹗」曹操曰「旣是得功者賞﹐何計貴賤乎﹖」袁術曰「旣然汝等待用一縣令﹐我回避便了。」操曰「豈可因一言而誤大事耶﹖」命公孫瓚且帶玄徳﹑關﹑張回寨。眾官皆散。曹操暗使人賫牛酒來慰三人。

卻說華雄手下敗軍﹐報上關來。李肅慌忙寫告急文字﹐申聞董卓。卓急聚李儒﹑呂布等相議。儒曰「今折了上將軍華雄﹐賊勢浩大。皆是袁紹爲盟主﹐以聚眾惡。紹叔袁隗見爲太傅﹐倘或裏應外合﹐深爲不便﹐可先除之。請丞相親賫大軍﹐分撥剿捕。」卓然其說﹐喚李催﹑郭汜領兵五百﹐圍住太傅袁隗﹐不分老幼﹐盡皆誅絕。先將袁隗頭去關前號令。董卓遂起兵二十萬﹐分爲兩路而來﹕一路先令李傕﹑郭汜引兵五萬﹐把住沂水關﹐不要廝殺。卓自將十五萬﹐同李儒﹑呂布﹑張濟﹑樊稠取虎牢關。這關離洛陽五十里﹐漢時名虎牢關﹐唐時名武牢關。若進兵﹐卻好截諸侯路。軍馬到關上了﹐卓令呂布引三萬軍﹐去關前紮住大寨。卓自在關上屯住。

流星馬探聽得﹐報將袁紹大寨裏來。紹聚眾商議。操曰「董卓屯兵在虎牢關﹐截俺諸侯中路﹐分其形勢﹐可勒兵一半迎敵。」紹乃分王匡﹑喬瑁﹑鮑信﹑袁遺﹑孔融﹑張楊﹑陶謙﹑公孫瓚八路軍馬﹐往虎牢關迎敵。操引軍往來救應。使八路諸侯得令﹐各自起兵。

先說河內太守王匡﹐引兵先到。呂布在寨中聽得有軍來到﹐欣然上馬﹐帶鐵騎三千﹐飛奔來迎。王匡將軍馬列成陣勢﹐勒馬門旗下時﹐見呂布出陣﹐頭戴三叉束髮紫金冠﹐體掛西川紅錦百花袍﹐身披獸面吞頭連環鎧﹐腰系勒甲玲瓏獅蠻帶﹐弓箭隨身可體﹐手持畫桿方天戟﹐坐下嘶風赤兔馬﹐果然是「人中呂布﹐馬中赤兔」﹗人馬之中﹐漢末兩絕。那馬左右盤旋﹐往來馳騁。王匡見了﹐心中惶惶﹐回頭問曰「誰出陣戰﹖」後面一將﹐縱馬挺槍而出。匡視之﹐乃是河內名將方悅。兩馬相交﹐無五合﹐被呂布一戟刺於馬下。王匡便勒馬入陣。呂布挺戟﹐直衝過來。匡軍大潰﹐四散奔走。布衝陣﹐如入無人之境。鐵甲背後擁來﹐喬瑁﹑袁遺兩軍皆至﹐來救王匡﹐呂布方退。三處各折了人馬﹐退三十里下寨。

諸侯八路軍馬﹐都至一處商議﹐言呂布英雄﹐無人可敵。正慮間﹐小校報來﹕「呂布搦戰。」八路諸侯各自上馬歸本寨﹐軍分八隊﹐布列於髙岡山前。遙望呂布一簇軍馬﹐繡旗招颭﹐先來衝陣。張楊軍馬陣中手下將穆順﹐出馬挺槍去迎。呂布手起一戟﹐刺穆順於馬下。八路諸侯﹐心喪膽裂。北海太守孔融部下一將出曰「吾受文舉恩已十年﹐何不以死報之﹖」融視之﹐乃門下勇士武安國也﹐使鐵錘﹐重五十斤。安國提長柄鐵錘﹐飛馬而出。呂布揮戟迫馬而來﹐與安國戰。戰到十餘合﹐一戟砍斷安國手腕﹐棄錘於地而走。八路諸侯一齊殺來﹐救了武安國。呂布退回去了。

卻說八路諸侯連輸數陣﹐申報袁紹﹑曹操曰「呂布英雄﹐天下無敵。可會十八路諸侯一齊商議﹐共擒呂布。若誅了呂布﹐董卓易哉。」正議之間﹐有人來報呂布搦戰。紹令八路諸侯攻呂布。布徑衝公孫瓚。瓚自揮鐵槊﹐直迎呂布。布睜目大叫﹐揮戟來戰。戰兩合﹐瓚撥回馬﹐速慌而走。呂布縱赤兔馬趕來。那馬行千里﹐飛走如風。看看趕上公孫瓚﹐布舉畫戟望後心便刺。旁邊一將﹐圓睜環眼﹐倒豎虎須﹐挺丈八矛﹐飛馬大叫﹕「三姓家奴休走﹗燕人張飛在此﹗」呂布見了﹐棄了公孫瓚﹐便戰張飛。飛抖搜神威﹐酣戰呂布。八路諸侯見張飛漸漸槍法散亂﹐呂布越添精神。張飛性起﹐大喊一聲。雲長把馬一拍﹐舞八十二斤靑龍偃月刀﹐來夾攻呂布。三匹馬丁字兒廝殺。又戰到三十合﹐兩員將戰不倒呂布。劉玄徳看了﹐心中暗想﹕「我不下手﹐更待何時﹗」掣雙股劍﹐驟黃驃馬﹐刺斜裏去砍。這三个圍住呂布﹐轉燈兒般廝殺。八路人馬都看呆了。呂布架隔遮攔不定﹐看玄徳面上刺一戟。玄徳急閃。呂布蕩開陣角﹐倒拖畫戟﹐飛馬便走。三个那里肯捨﹐拍馬趕來。八路軍兵喊聲大震﹐一齊掩殺。呂布軍望關上奔走。玄徳﹑關﹑張隨後跟定呂布。古人曾有篇言語﹐單道著玄徳﹑關﹑張虎牢關三戰呂布﹕

漢朝天數當桓﹑靈﹐炎炎紅日將西傾。

姦臣董卓廢少帝﹐劉協懦弱魂夢驚。

曹操傳檄告天下﹐諸侯奮怒皆興兵。

議立袁紹作盟主﹐誓扶王室定太平。

溫侯呂布世無比﹐雄才四海誇英偉。

護軀銀鎧砌龍鱗﹐束髮金冠簪雉尾。

參差寶帶獸平吞﹐錯落錦袍飛鳳起。

龍駒跳踏起天風﹐畫戟熒煌射秋水。

出關搦戰誰敢當﹖諸侯膽裂心惶惶。

踴出燕人張冀徳﹐手提蛇矛丈八槍。

虎須倒豎翻金綫﹐環眼圓睜起電光。

酣戰未能分勝敗﹐陣前惱起關雲長。

靑龍寶刀燦霜雪﹐鸚鵡戰袍飛蛺蝶。

馬蹄到處神鬼嚎﹐目前一怒應流血。

梟雄玄徳掣霜鋒﹐抖擻天威施勇烈。

三人圍繞戰多時﹐遮攔架隔無休歇。

喊聲震動天地翻﹐殺气迷漫牛斗寒。

呂布力窮尋走路﹐遙望家山迫馬還。

倒拖畫桿方天戟﹐亂散銷金五彩幡。

頓斷絨絳走赤兔﹐翻身飛上虎牢關。

玄徳﹑關﹑張直趕呂布到關下。張飛看見關上西風飄動靑羅傘蓋﹐飛大叫﹕「關上必是董卓﹗追趕呂布﹐有甚彊處﹖不如先拿董賊﹐便是斬艸除根﹗」拍馬上關﹐來擒董卓。畢竟如何﹐且聽下回分解。

董卓火燒長樂宮

卻說三人殺敗呂布﹐正趕來時﹐張飛看見關上坐著董卓﹐遂拍馬趕到關下。關上矢石如雨﹐乃不得進而回。八路諸侯同請玄徳﹑關﹑張作賀功績﹐使人報袁紹寨中。紹聞知大喜﹐遂移檄孫堅﹐令進兵。

堅連夜引程普﹑黃蓋直到袁術寨中相見。堅以杖畫地曰「董卓我本無仇。今番奮不顧身﹐親冒矢石﹐來決死戰者﹐上爲國家討賊﹐下爲將軍家門之私。而將軍卻聽讒言﹐不發糧艸﹐致令堅敗績﹐將軍何安﹖」術惶恐無言﹐就令斬了進讒言之人﹐以謝孫堅。正欲宴間﹐人報堅曰「關上有兩騎馬來寨中﹐要見將軍。」

堅辭袁術﹐歸到本寨﹐喚來問時﹐乃董卓愛將李傕。堅曰「汝來何爲﹖」傕曰「丞相所敬者﹐惟將軍耳。昨日華雄誤相衝撞﹐丞相心甚不安。今特使傕來結親﹕丞相有女﹐欲配將軍之子。但有宗族子弟﹐連名保上﹐皆作郡守﹑刺使﹐庶幾不失人才。」堅大怒﹐叱曰「董卓逆天無道﹐蕩覆王室﹐吾欲盡夷九族﹐懸頭四海﹐以謝天下﹗如其不然﹐則吾死不瞑目﹐安肯與逆賊結親耶﹗吾不斬汝。汝當速去﹐早獻關﹐饒你性命﹗倘若遲誤﹐粉骨碎身﹗」

李傕抱頭鼠竄而出﹐回見董卓﹐說孫堅如此無禮。卓怒﹐問李儒。儒曰「溫侯新敗﹐兵無戰心。不若引回洛陽﹐遷帝於長安﹐以應謠兆。近日街市小兒謠曰﹕『西頭一个漢﹐東頭一个漢。鹿走入長安﹐方可無斯難。』此言正應丞相旺在長安﹐具福之地也。『西頭一个漢』﹐乃應髙祖旺於西都長安﹐一十二帝。『東頭一个漢』﹐乃應光武旺於東都洛陽﹐今亦一十二帝。天運合回。丞相遷回長安﹐方可無急危矣。」卓大喜曰「非汝言之﹐吾實不悟。」引溫侯呂布星夜回洛陽﹐商議遷都。聚文武於朝堂﹐卓曰「漢歷東都二百餘年﹐气數已衰。吾觀旺气入在長安﹐吾欲奉鑾駕西幸。汝等各宜促裝耳。」司徒楊彪出而言曰「關中殘破零落﹐今無故捐宗廟﹐棄皇陵﹐恐百姓驚動﹐必有鼎沸之亂。天下動之至易﹐安之甚難﹐望丞相鑑察。」卓怒曰「汝阻國家之大計耶﹖」太尉黃琬出曰「楊司徒之言是也。往者﹐王莽篡逆﹐更始赤眉之時﹐焚燒長安﹐盡爲瓦礫之地。更兼人民流移﹐百無一二。今棄宮室而就其荒地﹐非所宜也。」卓曰「關東賊起﹐天下播亂。若彼長安之地﹐有崤函二音爻寒之險﹔更近隴右﹐木石磚瓦克日可辦﹐宮室官府不須月餘。汝等再休亂言。」司徒荀爽諫曰「丞相若欲遷都洛陽﹐百姓皆危亡矣。」卓大怒曰「吾爲天下計﹐豈惜小民哉﹖」爽曰「民爲邦本﹐本固邦寧。若使遷都﹐民不聊生﹐自此天下危矣。」卓曰「亂道﹗」卽日罷楊彪﹑黃琬﹑荀爽爲庶民。

卓出上車﹐車前二人跪下﹐視之﹐乃尙書周毖﹑城門校尉伍瓊。卓問有何事﹐毖曰「今聞丞相欲遷都長安﹐故來諫耳。」卓大怒曰「我始聽你兩个保用的人﹐今日皆反﹐是汝等一黨﹔若不斬絕﹐必生後患。」叱武士拿出都門斬首。百姓莫不垂淚。

卓下令遷都﹐限來日便行。李儒曰「今錢糧缺少﹐洛陽富戶極多﹐可收入官﹐坐做袁紹等門下﹐殺其宗黨﹐而抄其家資﹐必得巨萬。」卓大喜﹐卽差鐵騎五千﹑徧行捉拿洛陽富戶﹐頭插旗﹐上寫「反臣逆黨」﹐數千家盡斬於城外﹐取其金資﹐將妻小分俵眾軍而去。李傕﹑郭汜盡驅洛陽之民數百萬口﹐前赴長安。每百姓一隊﹐間軍一隊﹐互相推拖﹐死於溝壑中者不可勝數。及縱軍士淫人妻女﹐奪人糧食﹐饑餓自盡者死屍徧野。啼哭之聲﹐震動天地。如有行得遲者﹐背後三千軍催督。軍手執白刃﹐於路殺人。

卓臨起﹐先教諸門放火﹐焚燒居民房屋。帝並皇族上車﹐卓令放火﹐燒宗廟宮府。南北兩宮火焰相接﹐長樂宮廷盡爲焦土。又差呂布發掘先皇及后妃陵寢﹐取其金寶。軍士乘時掘官民墳冢﹐不畱一墓。董卓裝載金珠緞匹好物數千餘車。

卓將趙岑獻了沂水關。孫堅驅兵先入。玄徳﹑關﹑張殺入虎牢關﹐諸侯各引軍入。

先說孫堅飛奔洛陽﹐遙望火焰衝天﹐黑煙鋪地﹐二三百里並無雞犬人煙。堅先發兵救滅宮中火﹐眾諸侯各於荒地上屯住軍馬。曹操來見袁紹曰「今董賊西去﹐正可乘勢追襲。本初按兵不動﹐何也﹖」紹曰「諸兵疲困﹐進則無益。」操曰「董賊焚燒宮室﹐遷劫天子﹐海內震動﹐不知所歸。此天亡之時也﹐一戰而天下定矣。諸公何疑而不桑﹖3﹟8221﹔眾諸侯皆言不可輕動。操大怒而起﹐曰「豎子不足與謀﹗」遂自引兵萬餘﹐領夏侯惇﹑夏侯淵﹑曹仁﹑曹洪﹑李典﹑樂進﹐星夜來趕董卓。

卓正行間﹐滎音營陽太守徐榮引兵出接。參拜已畢﹐李儒曰「丞相新棄洛陽﹐防有追趕者。可教徐榮伏軍馬於滎陽城外山塢音鄔之傍﹐若有追兵﹐放將過來﹐待我這里殺敗﹐截住掩殺。令後來者﹐影也不敢望長安。」卓大喜﹐賞賜了徐榮﹐便教伏兵。卓令呂布引精兵遏後。

正行之間﹐曹操一軍趕上。呂布大笑曰「不出李儒之所料也﹗」將人馬擺開。曹操出馬﹐大叫﹕「逆賊﹗遷天子﹐徙百姓﹗好生都畱下﹗」呂布罵曰「背主懦夫﹐豈足爲道﹗」夏侯惇挺槍躍馬直出。惇與呂布戰不數合﹐李傕引一軍從側邊殺來﹐操急令夏侯淵迎敵。西邊又喊聲起﹐郭汜又引一軍殺到﹐操急令曹仁迎敵。三路軍馬﹐勢不可當。夏侯惇抵敵呂布不住﹐飛回陣來。布引鐵騎掩殺﹐曹操軍大敗﹐回望滎陽而走﹐殘軍各自逃生。卻才聚集得三四千人﹐眾軍都到﹐呂布不趕﹐操軍就在荒山角下造飯。

時約二更﹐月明如晝﹐軍士尙未得飯﹐山四圍喊聲﹐徐榮伏兵盡出。曹操急慌上馬﹐奔路而走。轉過山坡﹐正撞徐榮﹐轉身便走。榮搭上箭﹐射中操肩膊。操帶箭逃命﹐踅過山坡。兩个步軍伏於艸中﹐見操馬來﹐二槍齊發﹐曹操翻身落馬﹐馬中二槍先倒。二卒搶住曹操﹐揪下艸坡。忽一騎馬到﹐月明中認得是曹操﹐兩刀砍死兩个步軍﹐急下馬扶起操時﹐操箭傷痛﹐昏倒在地。那員將救醒曹操。視之﹐乃曹洪也。操曰「吾死於此矣﹐賢弟可速去﹗」洪曰「主公上馬﹐洪願步行。」操曰「賊兵趕上﹐汝卻怎生﹖」洪曰「天下可無洪﹐洪不可無主公。」操曰「吾若再生﹐實汝之力﹗」

洪脫去衣甲﹐拖刀跟操馬走。約四更多﹐後面喊聲不絕﹐人馬趕來。操與洪正走﹐前面一條大河﹐後面追兵漸近。操曰「命已至此﹐不得復活﹗」洪曰「主公下馬﹐脫去袍鎧﹐洪負主公渡水。」操掙過大河﹐爬得上岸﹐後軍已到﹐隔水放箭。操帶水而走。方始天曉﹐約走二十餘里﹐土崗下少歇﹐喊聲起處﹐徐榮從上流渡河﹐一彪人馬趕來。曹操性命如何﹖

袁紹孫堅奪玉璽

徐榮趕上﹐正待要擒曹操﹐夏侯惇﹑夏侯淵引數十騎也到﹐大喝﹕「徐榮勿傷吾主公﹗」榮便奔夏侯惇﹐挺槍來迎。交馬數合﹐惇刺榮於馬下﹐殺散餘兵。隨後曹仁﹑李典﹑樂進各引軍尋到﹐見了曹操﹐憂喜交集﹐聚有五百餘人馬。操上馬﹐同回河內﹐再聚軍馬。卓兵自往長安。

卻說眾諸侯分屯洛陽。孫堅救滅宮中餘火﹐屯兵城內。堅住帳房於建章殿基上。堅令軍士掃除宮殿瓦礫﹐但有卓開掘陵寢﹐盡皆掩閉。於太廟基上艸創殿屋三間﹐請眾諸侯立漢代神位﹐宰太牢祀之。祭畢皆散。堅到寨中﹐是夜星月交光﹐暖風習習﹐按劍露坐於建章殿上﹐仰觀天文﹐見紫微垣中白气漫漫。堅嘆曰「帝星不明﹐賊臣亂國﹐萬民塗炭﹐京城一空﹗」言訖﹐淚下如雨。旁有軍士指曰「殿南有五色毫光﹐起於井中﹐」堅喚軍士點起火把﹐下井打撈。撈起一婦人﹐屍首𨿽然日久﹐其屍不爛﹐宮樣裝束﹐項下帶一錦囊﹐兩手圍定繡龍紫袱。取開看時﹐內有朱紅小匣。扭開金鎖﹐見一玉璽﹐方圓四寸﹐上鐫五龍交紐﹐傍缺一角﹐以黃金鑲之﹐上有篆文八字﹐云「受命於天﹐旣壽永昌。」

堅得璽﹐乃問程普。普曰「此傳國璽也。此玉是昔日春秋卞和於荊山之下﹐見鳳凰棲於石上﹐載而進之楚文王。王解之﹐果得玉。和氏得玉璞於楚山中﹐奉獻厲王。王使玉人相之﹐曰「石也。」以和爲詐﹐而刖其左足。及武王卽位﹐和又獻之。武王使人相之﹐又曰「石也。」又以和爲詐﹐而刖其右足。文王卽位﹐和乃抱其玉而哭於楚山下三日三夜﹐淚盡而繼以血。王聞之﹐使人問其故曰「天下刖者多矣﹐子奚哭之悲耶﹖」乃使玉人理其璞﹐遂命曰「和氏之璧」也。秦二十六年﹐令良工琢爲璽﹐李斯篆八字於其上﹐云『受命於天﹐旣壽永昌』﹐名曰『傳國璽』。二十八年﹐始皇狩至洞庭湖﹐風浪大作﹐舟船將覆。始皇急投玉璽於水﹐風平浪靜。至三十六年﹐始皇巡狩至華陰﹐有人持璽遮道﹐與從者曰﹕『持此還祖龍。』言訖不見﹐此璽復歸於秦。始皇崩﹐子嬰將玉璽獻與我漢髙祖。後至王莽篡逆﹐元祐皇太后將璽打王尋﹑蘇獻﹐崩其一角﹐以金鑲之。光武得此寶於宜陽﹐傳位至今。近聞十常侍作亂﹐劫少帝出北邙﹐回宮失此寶。今天授主公﹐必有登九五之分。此處不可久畱﹐宜速回江東﹐別圖大事。」堅曰「吾足知此寶﹐正於汝合。來日托疾﹐辭眾回軍。」商議已定﹐號令諸軍勿泄露﹐如違者斬。

數中一軍是袁紹鄕人﹐無由進身﹐連夜偸出營寨﹐來報袁紹。紹賞賜了﹐畱之。次日﹐孫堅來辭袁紹﹐曰「堅抱小疾﹐欲歸長沙﹐特來別公。」紹笑曰「吾知汝疾﹐乃害傳國璽耳。」堅失色﹐曰「本初何故出此言﹖」紹曰「今舉大義﹐興兵討賊﹐爲漢朝天下。玉璽乃漢朝之寶﹐旣然獲得﹐當對眾畱於盟主之處﹐待誅了董賊﹐復歸朝廷。汝何收匿之而欲歸﹐必思反耶﹖」堅曰「玉璽豈在吾處﹗」紹曰「建章殿井中之物何在﹖」堅曰「吾本無之﹐汝來逼吾﹐將欲反耶﹖」紹曰「早將出﹐免自生禍。」堅指天爲盟曰「吾若果得玉璽﹐不將與汝﹐令吾不得善終﹐死於刀箭之下﹗」眾諸侯曰「文臺如此說誓﹐想必無寶。」紹喚軍出﹐曰「打撈之時﹐有此人否﹖」堅大怒﹐拔所佩之劍﹐要斬軍士。紹曰「汝斬軍人﹐乃欺我也。」紹亦拔劍來殺孫堅。堅揮劍迎之。紹背後顏良﹑文醜皆拔劍而出。堅後程普﹑黃蓋﹑韓當亦掣刀在手。眾諸侯一齊攔住﹐曰「昔日登壇設盟歃血﹐共舉大義﹐豈可自相吞並乎﹖」勸開兩个。堅隨卽上馬﹐拔寨便起﹐離洛陽而去。紹怒曰「得寶而去﹐將欲自霸耶﹖」遂寫書一封﹐差心腹人連夜往荊州﹐送與荊州刺史劉表﹐教就路上截住而奪之。比及發書起程﹐人報曹孟徳追卓戰於滎陽﹐大敗而回。

紹遂令人迎接。紹會眾諸侯﹐置酒設宴﹐與曹操解悶。操於席上言曰「吾始興大義﹐爲國除賊。諸公旣仗義而來﹐卻不聽吾計。初吾欲使渤海引河內之眾﹐臨孟津﹔先時渤海太守袁紹﹐與王匡屯兵於河內。酸棗諸將劉岱﹑張邈﹑袁遺﹑鮑信﹑喬瑁﹑曹操也守成臯﹐據敖倉﹐塞轘轅音還元﹑太谷﹐制其險要﹔袁將軍率南陽之軍﹐駐丹析﹐入武關﹐以震三輔。皆深溝髙壘﹐勿與戰﹐益爲疑兵﹐示天下形勢﹐以順誅逆﹐可立定也。今持疑而不進﹐大失天下之望。竊爲將軍恥之﹗」紹等無言可對。

旣而宴散﹐操見紹等各懷異心﹐度料不能成事﹐自引軍投揚州去了。公孫瓚與玄徳曰「袁紹無能爲也﹐久必有變。吾等且歸。」遂拔寨北行。至平原﹐令玄徳爲平原相﹐自去守地養軍。兗州刺史守劉岱﹐問東郡太守喬瑁借糧。瑁推辭不與﹐岱連夜引軍突入瑁營﹐殺死喬瑁﹐盡降其兵。袁紹見眾人各自分散﹐就引兵拔寨離洛陽﹐去投關東。

卻說荊州刺史劉表﹐字景升﹐山陽髙平人也。年幼時﹐結交漢末名士﹐有七人爲友﹐時號「江夏八俊」。那七人﹖汝南陳翔﹐字仲麟﹔同郡範滂﹐字孟博﹔魯國孔昱﹐字世元﹔渤海範康﹐字仲眞﹔山陽檀敷﹐字文友﹔同郡張儉﹐字元節﹔南陽岑咥音直﹐字公孝。表身長八尺有餘﹐姿貌甚偉﹐乃漢室宗親劉叡之後﹐爲荊州刺史。時有延平郡人蒯良﹑弟越﹐襄陽人蔡瑁一同扶助。當時收得袁紹書﹐說孫堅盜去漢朝傳國之寶﹐走回江東﹐望截其路而奪之。表素與袁紹至好﹐隨卽差蒯越﹑蔡瑁引兵一萬﹐來截孫堅。

堅軍馬已到﹐蒯越將陣擺開﹐當先出馬。孫堅引軍馬立在門旗下﹐問曰「蒯英度英度﹐越之表字。何故引兵截我去路﹖」越云「汝旣是漢朝臣宰﹐如何盜去傳國寶而歸﹖疾忙畱下﹐好眼相看。」堅怒曰「汝乃何人﹐敢來問我﹗」言未畢﹐黃蓋挺槍便出。蔡瑁舞刀來迎。鬥不數合﹐黃蓋提鞭去打蔡瑁。瑁急閃﹐正中後心﹐護心鏡打缺一半。瑁拔回馬走﹐孫堅乘勢殺過界口。

日已平西﹐山後閃一彪力生軍人來到﹐爲首一將出馬﹐乃是劉表也。孫堅就馬上施禮﹐曰「景升何故信袁紹之書﹐相逼鄰郡也﹖」表曰「汝匿傳國寶﹐將欲反漢耶﹖」堅曰「吾若有此物﹐死於刀箭之下﹗」表曰「汝若要吾聽信﹐須隨軍行李﹐任吾搜過。」堅怒曰「汝有何見﹖敢小覷我﹗」拍馬衝進。劉表便退。堅趕將去。黃昏﹐左側兩山後伏兵齊起﹐背後蒯越﹑蔡瑁趕來﹐把孫堅圍在垓心。性命如何﹖

趙子龍磐河大戰

孫堅當晚被劉表圍住﹐得程普﹑黃蓋﹑韓當三將左衝右突﹐死戰得脫。折兵太多﹐孫堅連夜引軍回江東。劉表回荊州﹐以書報紹。自此﹐孫堅與劉表結冤。

卻說袁紹屯兵河內﹐缺少糧艸﹐冀州牧韓馥遣人送糧﹐以資軍用。有客逄紀說紹曰「大丈夫縱橫天下﹐何待人送糧爲食﹗冀州乃錢糧廣盛之地﹐將軍何不取之﹖」紹曰「未有良策。」逄紀曰「可暗使人持書與公孫瓚﹐令瓚進兵取冀州﹐虛言夾攻。瓚必興兵﹐韓馥無謀之輩﹐必請將軍領州事﹐就中取事﹐垂手而得。」紹大喜﹐卽發書到瓚處。瓚開讀﹐意云共取冀州平分。瓚喜﹐卽日興兵。紹卻使人密報韓馥。

馥慌﹐聚荀諶音臣﹑郭圖二謀士商議。諶曰「公孫瓚將燕﹑代之眾﹐長驅而來﹐其鋒不可當。兼有劉備﹑關﹑張助之﹐冀州指日休矣。今本初智勇過人﹐手下名士健將極廣。更兼布恩於四海﹐天下敬之﹐當世之豪傑也。將軍可請本初同治州事﹐彼必厚待將軍﹐視公孫瓚如兒戲耳。」韓馥卽差別駕關純去請袁紹。長史耿武諫曰「袁紹孤客窮軍﹐仰我鼻息﹐謂鼻中之气息﹐言其易也。譬如嬰孩在股掌之上﹐絕其乳哺﹐立可餓殺。柰何欲以州事委之﹖此是引虎入羊羣耳。」馥曰「吾乃袁氏之故吏﹐才能又不如本初。古人尙擇賢者而讓之﹐諸君何嫉妒焉﹖」耿武等皆嘆曰「冀州休矣﹗」於是棄職而去者三十餘人。獨耿武﹑關純伏於城外以待袁紹。

數日﹐請紹至﹐耿武﹑關純拔刀而出﹐欲刺殺紹。紹車前顏良立斬耿武﹐文醜斫死關純。紹入冀州﹐以馥爲奮威將軍﹐安民用賢﹐以田丰﹑沮授﹑許攸﹑逄紀分掌事務﹐盡奪韓馥之權。馥欲悔時﹐手下無一人矣。馥怨袁紹﹐棄下老小﹐單馬去投陳畱太守張邈。

卻說公孫瓚知紹已霸冀州﹐遣弟公孫越來見袁紹﹐欲分冀州。紹曰「可請汝兄自來﹐吾乃有商議。」越辭紹歸﹐行不到五十里﹐道傍擁出一彪軍馬﹐口稱﹕「我乃董丞相家將也﹗」亂箭射死公孫越。從人逃命回﹐見公孫瓚﹐報越已死。公孫瓚大怒曰「汝教我起兵奪韓馥﹐就裏取事如此。今又詐董卓兵﹐射死吾弟﹐此冤如何不報﹗」盡起本部軍兵﹐殺奔冀州來。

紹知瓚兵來﹐領一軍出。二軍會於磐河之上。紹軍於磐河橋東布陣﹐瓚軍於橋西布陣。瓚乃立馬於橋上﹐大呼曰「背義之徒﹐何爲不見﹖」紹亦策馬至橋邊﹐指瓚曰「韓馥無才可守冀州﹐願讓於吾﹐爾何不平耶﹖」瓚曰「昔日洛陽以汝爲忠義之人﹐推爲盟主。今之所爲﹐眞狼心狗行之徒﹐尙有面目立於天地之間﹗」袁紹大怒曰「誰可以擒之﹖」文醜策馬挺槍﹐直殺上橋。公孫瓚就橋邊與文醜交鋒。戰不到十餘合﹐瓚抵擋不住﹐拔回馬便走。文醜乘勢追趕過橋。瓚走入陣中﹐文醜飛馬徑入中軍﹐如入無人之境﹐往來在陣中追趕。瓚手下健將四員齊戰﹐被文醜一槍刺一將下馬﹐三將奔走。文醜直將公孫瓚趕出陣後山谷而逃。文醜驟馬﹐厲聲大叫﹕「快下馬受降﹗」瓚弓箭盡落﹐頭盔墜地﹐披髮縱馬﹐卻轉艸坡﹐其馬前失﹐瓚翻身墜於坡下。文醜急撚槍來刺。看看來近﹐艸坡左側轉出一將﹐馬上須無鎧甲﹐拈槍直取文醜。兩馬相交﹐如花似錦。公孫瓚扒上坡去﹐看那个少年大戰文醜五六十合﹐勝敗未分。瓚部下救軍到﹐文醜撥回馬去了。那少年也不趕去。

公孫瓚忙下土坡﹐問及姓名。其人身長八尺﹐濃眉大眼﹐闊面重顏﹐相貌堂堂﹐威風凜凜。常山眞定人也﹐姓趙﹐名雲﹐字子龍。瓚曰「將軍自何來﹐救我一命﹖」云曰「某本袁紹轄下之人。今見袁紹無匡國救民之心﹐特來相投麾下﹐不期此處相見。」瓚執云手曰「聞貴郡之人皆願傾心以投袁紹﹐公何獨回心見某也﹖」云曰「方今天下滔滔﹐民有倒懸之危。云願從仁義之主﹐以安天下﹐非特背袁氏以投明主。」瓚大喜﹐遂同歸寨﹐整頓甲兵。次日﹐一色白馬二千匹﹐哨到界橋﹐布成陣勢。瓚將軍馬分作兩隊﹐列於步兵之側﹐勢如羽翼。左右馬五千餘匹﹐其中太半皆是白馬。因公孫瓚多與羌胡戰﹐盡選白馬爲先鋒﹐號爲「白馬將軍」。羌胡但見白馬便走﹐因此白馬多。

紹令顏良﹑文醜爲先鋒﹐各引弓弩手一千﹐分作左右﹐令在左者射公孫瓚左﹐在右者射公孫瓚右。中間麯義﹐引八百弓弩手﹐步兵一萬五千﹐列圓陣勢於中。袁紹自引馬步軍數萬﹐於後接應。

瓚初得趙雲﹐不知心腹﹐另領一軍在後。瓚遣大將嚴綱爲先鋒。瓚自領中軍﹐立馬橋上﹐傍豎大紅圈金綫「帥」字旗於馬前。從辰時擂鼓﹐直到巳時﹐紹軍不進。麯義令弓手皆伏於遮箭牌下﹐號令勿動。嚴綱鼓噪吶喊﹐直取麯義。義見嚴綱軍到﹐皆伏而不動。仿佛有數十步遠﹐一聲炮響﹐八百弓弩手一齊俱發。綱急待回﹐麯義拍馬起刀﹐斬嚴綱於馬下。瓚軍大敗。左右軍欲來﹐被顏良﹑文醜一齊射住。中軍並起﹐直殺到界橋邊。麯義馬到﹐先斬執旗將。公孫瓚見砍倒繡旗﹐戰麯義不退﹐回馬下橋而走。麯義引軍直衝到後軍。一將引五百軍不動﹐於中挺槍躍馬﹐直取麯義者﹐乃常山趙子龍也。截住麯義﹐戰到十餘合﹐一槍刺麯義於馬下。趙雲一騎馬﹐飛入紹軍﹐左衝右突﹐如入無人之境。公孫瓚引軍殺回﹐紹大敗﹐迆邐趕過橋去。紹軍東西亂竄﹐云在前﹐瓚在後﹐迆邐殺入陣後。

袁紹先使探馬看時﹐回報麯義斬將奪旗﹐追趕敗兵。因此紹不準備﹐只引帳下持戟軍士數百人﹐弓箭手數十騎﹐與田丰在馬上呵呵大笑曰「公孫瓚無能之輩﹗」正說之間﹐忽有趙雲衝到面前﹐弓箭手急射。瓚軍團團圍定。田丰慌對紹曰「矢如雨下﹐主公且於空墻中躲避﹗」紹以兜鍪撲地﹐大呼曰「大丈夫願臨陣鬥死﹐豈可入墻而望活乎﹗」眾軍士齊心死戰﹐趙雲衝突不入﹐後面袁紹大隊掩至。瓚同趙雲回﹐左顏良軍到﹐右文醜軍到﹐三路拚殺。趙雲保著公孫瓚殺透重圍﹐復到界橋。紹驅兵大進﹐又趕過橋﹐落水死者不計其數。兩邊軍盡投河中﹐屍首塡平。

袁紹當先趕過橋去﹐不到五里﹐山背後閃出一彪人馬來﹐爲首三員大將飛馬而來﹕中間掣雙股劍的是劉玄徳﹐上首使靑龍刀的是關雲長﹐下首挺丈八蛇矛的是張翼徳。三人在平原探知公孫瓚與袁紹相爭﹐特來助戰。是日正逢袁紹﹐三匹馬﹑三般兵器﹐飛奔前來。袁紹驚得魂飛天外﹐手中寶刀墜於馬下﹐絲韁忙挽﹐急要逃回。不知性命如何﹖

孫堅跨江戰劉表

眾將趕來﹐死救袁紹過橋去了。公孫瓚收住軍馬﹐眾人歸大寨。玄徳﹑關﹑張動問畢﹐瓚曰「若非玄徳遠來救我﹐幾乎狼狽。」教與趙雲相見。玄徳甚相敬愛﹐便有不捨之心。

卻說袁紹輸了一陣﹐堅守不出。兩軍相拒月餘﹐有人來長安報此事。李儒來見董卓。卓自到長安﹐自稱「太師」﹐位居諸候之上﹐出乘金花皂蓋車。李儒對卓曰「袁紹與公孫瓚乃當今之豪傑﹐見在磐河廝殺﹐宜假天子之詔﹐差人往和解之。二人感徳﹐必順太師矣。」卓曰「善。」次日﹐奏知天子﹐便使太傅馬日磾﹑太僕趙岐﹐和解關東。岐別﹐詣河北。紹出迎於百里﹐再拜奉詔。岐在紹營﹐移書告瓚。瓚遣使具與紹書曰﹕

馬太傅與趙太僕﹐以周﹑召之徳﹐銜命來徵﹐宣揚朝恩﹐示以和睦﹐曠若開云見日﹐何喜如之﹖昔賈復﹑寇恂亦爭士卒﹐欲相危害﹐遇光武之寬﹐親俱陛見﹐同輿共出﹐時人以爲榮。自省邊鄙﹐得與將軍共同此福﹐此誠將軍之眷﹐而瓚之幸也。

建武二年丙戌秋﹐賈復南擊召陵﹑新息﹐平之。後部將殺人於潁川﹐太守寇恂捕得系獄。時尙艸創﹐軍營犯法﹐率多相容﹐恂戮之於市。復以爲恥﹐過潁川﹐謂左右曰「吾與寇恂並列將帥而爲其所陷﹐今見恂必手劍之。」恂知其謀﹐不欲與相見。姊子谷崇曰「崇﹐將也﹐得帶劍侍側。卒有變﹐足以相當。」恂曰「不然﹐昔藺相如不畏秦王﹐而屈於廉頗者﹐爲國也。」乃敕屬縣盛供具﹐儲酒醪﹐執金吾﹐軍入界一人皆兼兩人之饌。恂出迎於道﹐稱疾而還。復勒兵欲擊之﹐而士吏皆醉﹐遂過去。恂遣崇以狀聞﹐帝乃徵恂。恂至﹐引見。時賈復先在座﹐遂起相避。帝曰「天下未定﹐兩虎安得私鬥﹖今日朕分之。」於是並坐﹐極歡。遂共車同出﹐結友而去。

紹得書﹐甚喜。

次日﹐馬﹑趙二人到瓚營﹐各宴數日﹐送二人還朝。瓚表玄徳平原相﹐朝廷準奏。瓚班師回。趙雲與玄徳分別﹐玄徳執云手垂淚﹐不忍相離。云嘆曰「某曩曰將謂公孫乃當世之英雄﹐今觀所爲﹐袁紹等輩耳﹗」玄徳曰「將軍且堅心事之﹐相見有日。」灑淚而別。玄徳遂回平原。公孫瓚同趙雲去了。

卻說袁術在南陽﹐聞袁紹新得冀州﹐遣一使徑來求馬千匹。紹不與一騎﹐術大怒。自此兄弟不睦。又遣一使往荊州﹐問劉表借糧二十萬﹐表不與一粒。術恨之﹐密遣人遺書與孫堅。書曰﹕

異日奪印截路﹐乃吾兄紹之謀也。今紹又與表相議起兵﹐襲取江東﹐吾不忍言。公可速興兵取荊州﹐吾當與助夾攻袁紹﹐二仇相報。汝得荊州﹐吾取冀州﹐切勿誤也。

堅得書﹐曰「叵耐劉表昔日斷吾歸路﹐今不乘時報恨﹐又待何年﹗」聚帳下程普﹑黃蓋﹑韓當等商議。程普曰「袁術多詐﹐其言未可準信。」堅曰「吾自欲報仇﹐豈可望袁術之助乎﹖」於是差黃蓋先來江邊安排戰船五百隻﹐多裝軍器糧艸﹐大船載馬﹐克日興師。

江中細作探知﹐來報劉表。表知大驚﹐急聚文武將士商議。謀士蒯良﹑蒯越﹑蔡瑁等﹐侍立左右。表曰「今孫堅報舊恨﹐將及起﹐柰何﹖」蒯良曰「不必憂慮。可令黃祖部領江夏之兵爲前驅﹐主公率荊﹑襄之眾作援。堅跨江涉湖而來﹐安能耀武揚威乎﹖」表用其謀﹐令黃祖設備﹐隨後便起大軍。

卻說孫堅有四子﹐皆吳夫人所生﹕長子名策﹐字伯符﹔次子名權﹐字仲謀﹔三子名翊﹐字叔弼﹔四子名匡﹐字季佐。吳夫人之妹﹐孫堅次妻﹐亦生一兒一女﹕子名朗﹐字早安﹔女名仁。堅又過房兪氏一子﹐名韶﹐字公禮。堅有一弟﹐名靜﹐字幼臺。堅臨登程﹐靜引諸子列拜於馬前而諫曰「今董卓專權﹐天子懦弱﹐海內大亂﹐各霸一方。江東方始稍寧﹐以一小恨而起重兵﹐非所宜也。願兄詳之。」堅曰「非汝所知也。吾誓縱橫天下﹐濟世安民。有仇不報﹐豈可握手待死也﹖」遂不聽諫。長子孫策曰「願隨父親同往。」堅曰「此子自幼英气過人﹐可隨我領兵。權與叔父善保江東。」策上船﹐前奔樊城。

黃祖伏弓弩手於江邊﹐布精兵於後﹐見船傍岸﹐亂箭俱發。堅令諸軍不可亂放一箭﹐只伏於船中來往誘之。一連三日﹐船數十次傍岸﹐黃祖軍箭盡﹐卻拔船上所得之箭﹐十數萬枝。當日﹐正值順風﹐堅令眾軍士一齊放箭。岸上支吾不住﹐喊聲大舉。南軍登岸﹐程普﹑黃蓋分兩路兵﹐直取黃祖營寨﹐背後韓當於中大進。三面夾攻﹐祖兵大敗﹐棄樊城而走。堅令兵追襲﹐黃祖走鄧城。

堅令黃蓋守住般只﹐堅直取黃祖。祖引軍出迎﹐布陣於野。孫堅列成陣勢﹐引眾將出在門旗之下。孫策也全副披掛﹐挺槍立馬於父之側。黃祖引二將出馬﹐一个是江夏張虎﹐一个是襄陽陳生。這兩个初反在江夏﹐後投劉表﹐以爲上將。黃祖揚鞭大罵﹕「江東鼠賊﹗安敢侵犯漢室宗親之境界耶﹗」言罷﹐張虎拍馬﹐手拈銅叉而出。堅大怒曰「誰能斬此賊將﹖」韓當應聲而出。兩騎相交﹐戰三十餘合﹐勝負未分。陳生見張虎力怯﹐飛馬挺槍出陣﹐要來雙斗。孫策在父後望見﹐按住手中槍﹐扯弓搭箭﹐正射中陳生面門﹐應弦落馬。張虎見側邊陳生墜地﹐措手不及﹐被韓當一刀削去半个腦袋。程普縱馬﹐直來陣前捉黃祖。黃祖棄卻頭盔戰馬﹐雜於步軍內逃命。孫堅掩殺敗軍﹐直到漢水上面﹐撥黃蓋船隻放於漢江。

黃祖聚敗軍來見劉表﹐說堅勢不可當。表慌請蒯良議曰「黃祖兵敗﹐挫動銳气。兵無戰心﹐只可深溝髙壘﹐以避其鋒。卻潛地令人求救於袁紹﹐此圍自可解矣。」瑁曰「子柔之言﹐眞拙計也。兵臨城下﹐將到壕邊﹐豈可束手而待其死﹗某𨿽不才﹐願請軍出陣。」劉表許之。

蔡瑁引軍萬餘﹐出襄陽城外﹐於峴山布陣。孫策將得勝之兵﹐長驅大進。蔡瑁出馬。堅曰「此人是劉表後妻之兄也﹐誰與吾擒之﹖」程普挺鐵脊矛出馬﹐與蔡瑁交鋒。不到數合﹐蔡瑁逃命奔回陣中。堅驅大軍﹐殺得屍橫徧野。敗軍跟隨蔡瑁逃入襄陽。蒯良言「瑁不聽良策﹐以致大敗﹐按軍法當斬。」劉表以新娶其妹﹐不肯加刑。人報孫堅分兵四面圍住襄陽。蒯良一面撥兵固守城池﹔一面寫告急文書﹐令人去投袁紹。

且說孫堅打城﹐數日不下。忽一日﹐狂風驟起﹐將中軍「帥」字旗竿吹折。程普曰「此不祥之兆也。」徑來帳下見孫堅﹐曰「中軍『帥』字旗竿被風吹折﹐於軍不利也﹐可暫班師。」堅曰「吾屢戰屢勝﹐取襄陽只在旦夕﹐豈可因風折旗竿而罷兵。」韓當曰「此旗乃軍中之主﹐亦不可輕易。」堅曰「風乃天地呼吸之气﹐方今隆冬﹐朔風暴起﹐折斷大旗﹐何足爲怪﹖吾平生用兵﹐不信此等異事﹐只理會得攻城。」

卻說城中蒯良來對劉表言曰「某夜來仰觀﹐見一將星欲墜地。以分野度之﹐必應孫堅也。上袁紹書已寫就﹐主公當問誰可突圍而出。」表問之﹐階下一人應聲而出。表視之﹐健將呂公也。良曰「汝旣敢去﹐可聽吾計﹕與汝馬軍五百﹐多帶能射者。汝衝出陣去﹐可奔峴山。他必將軍來趕﹐汝分一百人上山﹐尋石子準備﹔一百人執弓弩伏於林中。但有追兵到時﹐不可徑走﹐周踅引到埋伏之處﹐矢石俱發。若能斬將降兵﹐放起連珠號炮﹐城中便出接應﹔如無追兵﹐不可放炮﹐趲程而去。今夜月不甚明﹐黃昏便可出城。」呂公領了計策﹐拴束軍馬。蒯良調拔四門﹐聽號接應。

當夜黃昏﹐城上望東南角無甚人馬﹐密開東門﹐縱呂公軍馬出城﹐到前寨徑過去。

孫堅在帳中忽聞喊聲﹐急上馬引三十餘騎﹐飛星趕到東南角時﹐軍士說有一彪人馬殺將出來﹐望峴山而去。堅不報諸將﹐只引三十餘騎趕來。呂公已於山林叢雜去處﹐上下埋伏。堅馬快﹐單騎獨出。前軍不遠﹐堅大叫﹕「休走﹗」呂公勒回人馬來戰。孫堅交馬只一合﹐呂公便走﹐閃入山路來。堅拍馬追趕呂公﹐見路交雜﹐不知去處。堅欲上山﹐山上石子亂下﹐林中亂箭俱發。堅體中石﹑箭﹐腦漿迸流﹐人﹑馬俱死於峴山之內。壽至三十七歲。時漢獻帝初平三年﹐歲在辛未﹐十一月初七日。

呂公截住三十餘騎﹐並皆殺了﹐放起連珠號炮。城中黃祖﹑蒯越﹑蔡瑁分投引兵殺出﹐江東諸軍大亂。黃蓋聽得喊聲大震﹐引水軍殺來﹐正迎黃祖。交馬兩合﹐生擒黃祖。程普保著孫策﹐急待尋路﹐正逢呂公。程普縱馬向前﹐戰不到數合﹐一矛刺呂公於馬下。兩軍大戰﹐殺到天明﹐各自收車。劉表軍自入城。

孫策回到漢水﹐方知父親被亂箭射死﹐屍首已被劉表軍士扛擡入城請賞。孫策痛哭。眾將俱號泣不止。策曰「父屍在於他處﹐安得返魂於鄕裏﹖」黃蓋曰「今已活捉黃祖在此。得一人入城講和﹐將黃祖去換主公屍首。」言未畢﹐軍吏桓楷出曰「某與劉表有一面舊交﹐某今便行。」

策令楷到城中見劉表﹐具言其事。表曰「屍首﹐吾已用棺木盛貯在此。可速放黃祖﹐吾兩家各罷兵﹐再休侵犯。」

後有史官評孫堅曰﹕

堅勇摯剛毅﹐孤微發迹﹐導溫戮卓﹐山陵杜塞﹐有忠壯之烈。後權稱帝﹐謚堅曰武列皇帝。

桓楷拜謝欲行﹐階下蒯良出曰「不可﹗不可﹗吾有一言﹐令江東諸軍片甲不回。請先斬桓楷﹐然後用計。」計道甚的﹖恆楷性命還是如何﹖

司徒王允說貂蟬

蒯良出曰「方今孫堅已喪﹐江東無主。堅子皆幼﹐不能歷事。可乘此虛弱之時﹐火速進兵﹐江東一鼓可得也。若付屍還策﹐容回南郡﹐養成气力﹐荊州之患也。」表曰「吾有黃祖在彼營中﹐安忍棄之﹖」良曰「捨一無謀之輩﹐而取萬里之土﹐此乃大丈夫所爲也。」表曰「吾與黃祖心腹之交﹐捨之不義。」遂送桓楷回營﹐相約以屍換黃祖。黃祖得回。

孫策迎接靈柩﹐掛孝回軍﹐兩邊罷戰﹐回到江東。做孝已畢﹐葬父於曲阿之原。策辭墓﹐引軍居江都﹐招賢納士﹐屈己待人﹐因此四方有才徳者﹐漸漸投之。

卻說董卓在長安﹐聞孫堅已死﹐乃曰「吾心腹卻除一患也。」問其子多少年紀﹐答曰「十七歲。」卓曰「何足道哉﹗」自此董卓自號爲「尙父」﹐出入僭天子之儀仗。封弟董旻爲左將軍﹑鄠侯﹔兄子董璜爲侍中﹐總領禁軍。不問宗族長幼﹐皆封列侯﹔男女懷抱中﹐便以金紫爵位與之。差二十五萬人夫築郿音梅塢﹐與長安城廓一般髙下厚薄﹐周回九里。郿塢離長安二百六十里。塢蓋宮室倉庫﹐屯積二十年糧食。選民間美貌女子二十以下﹑十五以上者八百人﹐充爲婢妾。塢內堆積金玉彩帛珍珠﹐不知其數。卓常云「吾事成﹐當雄據天下﹔不成﹐守此足以養老。」省臺公卿但見卓出﹐皆拜於車下。朝廷舊臣宰﹐盡皆委用。此是蔡邕之薦也。

忽一日﹐禦史中丞皇甫嵩拜於車下。卓曰「皇甫義眞﹐你今日服我乎﹖」義眞﹐嵩之表字也。嵩答曰「安知明公位至於此﹗」卓曰「鴻鵠固有遠志﹐但燕雀不自知耳。」嵩曰「昔日嵩與明公皆鴻鵠﹐不意明公變爲鳳凰耳。」卓大笑曰「義眞怕我乎﹖」嵩曰「明公以徳輔朝廷﹐大度方至﹐誰不敬耶﹖君爲酷法嚴刑﹐天下皆懼﹐豈獨嵩乎﹖」卓又笑。

卓家屬皆在郿塢﹐或半月一回﹐或一月一回﹐公卿皆拜於橫門外音光門。於路設帳幔﹐常與公卿聚飲。一日﹐北地招安降士數百人到來﹐卓出橫門﹐百官皆送。卓畱宴飲﹐卻將降士數百人﹐於座前或斷其手足﹐或鑿去眼睛﹐或割其舌﹐或以大鍋煮之。皆未死﹐於酒桌幾前反復掙命。百官戰栗失箸﹐卓飲食談笑自若。百官告散﹐卓曰「吾殺歹心者﹐何怕之﹖」

數日前﹐太史院稟卓曰「黑气沖天﹐大臣有災。」卓於省臺大會百官﹐列坐兩行。酒至數巡﹐呂布徑入﹐耳邊言不數句﹐卓笑曰「原來如此。」命呂布於筵上腦揪司空張溫下堂。百官失色。卓曰「太史昨言大臣有災﹐原來應在此人身上。」不多時﹐侍從將一紅盤托張溫頭入獻。卓令呂布勸酒﹐每人面前將頭呈過。百官魂不附體﹐皆面不相顧。卓笑曰「諸公勿驚。張溫結連袁術﹐欲圖害我﹐因使人寄書來﹐錯下在吾兒奉先處。故斬之﹐以夷其三族。汝等於吾孝順﹐吾不害之。吾天佑之人﹐害吾者必敗。」眾官唯唯而已。當晚皆散。

司徒王允歸到府中﹐尋思今日席間之事﹐坐不安席﹐策杖步出後園﹐仰天垂淚﹐沈吟於立於荼蘼架側。忽聞有人在牡丹亭畔長吁短嘆﹐允潛步窺之﹐乃府中歌舞美人貂蟬女也。其女自幼選入府中充樂女﹐允見其聰明﹐教以歌舞吹彈﹐一通百達﹐九流三教﹐無所不知。顏色傾城﹐年當十八﹐允以親女待之。是夜﹐允聽良久﹐喝曰「賤人將有私情耶﹖」貂蟬正色跪於允前﹐答曰「賤妾安敢有慕私情﹗」允曰「汝不有所私﹐何夜深於此長嘆﹖」貂蟬曰「容妾伸肺腑之言。」允曰「汝勿隱匿﹐當實告我。」貂蟬曰「妾之賤軀﹐自幼蒙大人恩養﹐訓習歌舞﹐未嘗以婢妾相待﹐作親女視之。妾𨿽粉骨碎身﹐莫報大人之萬一。妾見大人兩眉愁鎖﹐必有國家大事﹐妾不敢問﹐解大人之憂。今晚又見大人行坐不安﹐因此長嘆﹐不想大人窺見。倘有用妾之處﹐萬死不辭。」允以杖擊地曰「誰想漢天下卻在汝手中耶﹗隨我到畫閣中來。」貂蟬跟允到閣中﹐允盡叱出婦妾。允教貂蟬於中端坐﹐允叩頭便拜。貂蟬驚倒﹐伏地曰「大人何故下拜賤妾﹖」允曰「汝可憐漢天下生靈﹗」言訖﹐淚如湧泉。貂蟬曰「適間賤妾曾言﹐但有使令﹐萬死不辭。」允跪而言曰「百姓有倒懸之危﹐君臣有壘卵之難﹐非汝不能救也﹗」貂蟬再三拜問﹐允曰「賊臣董卓將欲篡位﹐朝中文武無計可施。董卓有一義兒﹐姓呂﹐名布﹐有萬夫不當之勇。我觀二人皆溺於酒色之徒﹐今欲用連環之計﹐先將汝許嫁呂布﹐然後獻與董卓。汝於中取便﹐諜間他父子分顏﹐令布殺卓﹐以絕大惡。重扶宗廟﹐再立江山﹐皆汝之力也。不知汝意若何﹖」貂蟬曰「妾許大人萬死不辭﹐望獻出。到他處﹐妾自有道理。」允曰「事若泄漏﹐我當滅門矣﹗」貂蟬曰「大人勿憂。妾若不報大義﹐死於萬刃之下﹐世世不復人身。」允拜謝而密之。

次日﹐王允有家藏明珠數顆﹐令匠者嵌一金冠﹐使人密送呂布。布得之大喜﹐候朝畢﹐徑到王允宅致謝。允料布必來﹐允備嘉肴美饌﹐好酒細果等候。呂布至﹐允出門而接﹐接入後堂﹐讓之髙坐。布曰「某乃相府一將士耳﹐司徒乃朝廷老大臣﹐何故錯敬﹖」允曰「方今天下別無英雄﹐惟有將軍耳。允非敬將軍之秩﹐敬將軍之才徳。」布大喜。允殷勤敬酒﹐口稱董太師並布之徳不絕。布酒至半酣﹐曰「布早晚亦望司徒於天子處保奏。」允曰「將軍言者差矣。允專望將軍於太師前提攜﹐終身不忘大徳。」布大笑而暢飲。允教左右退去﹐只畱侍妾數人勸酒。允曰「喚孩兒來﹐與將軍把盞。」

少頃﹐二靑衣丫鬟引貂蟬到席前再拜。布問何人﹐允曰「小女貂蟬也。無可以敬將軍﹐當出妻見子。」貂蟬與呂布把盞﹐目不轉睛。允推醉曰「孩兒央及將軍痛飲幾杯﹐吾一家全靠將軍哩。」布請貂蟬坐﹐蟬要回。允曰「呂將軍吾家之恩人也﹐孩兒坐坐何妨。」又飲數杯﹐允佯爲立腳不牢﹐仰面大笑曰「吾欲將小女送與將軍爲妾﹐還肯納否﹖」布跪謝曰「布當以犬馬之報﹗」允曰「早晚選一良辰﹐送至府中。」布欣喜無限﹐頻以目視貂蟬。蟬亦以秋波送情。允曰「本欲畱將軍止宿﹐但恐太師見疑﹐實是不敢。」令貂蟬回。允送布上馬﹐布謝而去。

允是夜與貂蟬曰「天下百姓之福也﹗早晚請太師﹐汝卻以歌舞侍之。」貂蟬應喏。

次日﹐允在朝堂﹐見卓旁卻無呂布﹐允伏地拜請曰「允欲屈太師車騎到艸舍赴宴﹐未諗鈞意若何﹖」卓曰「司徒乃國家之大老﹐卽然來日有請﹐當赴。」允拜謝歸家﹐水陸畢陳﹐於前廳正中設座﹐錦繡鋪地﹐內外各設幃幕。

次日巳時分﹐人報太師來到。允具朝服出迎﹐再拜起居。卓下車﹐左右持戟甲士百餘﹐簇擁入堂﹐分列兩傍﹐如霜似雪。遂於堂下再拜﹐卓命扶上﹐賜坐於側。允曰「太師盛徳巍巍﹐伊尹﹑周公安能及也。」卓大喜。進酒作樂﹐允致敬之情﹐甚厚於天子。天色漸晚﹐卓酒半酣﹐允請卓入後堂。卓令甲士休進。允捧觴稱賀曰「允自幼頗習天文﹐夜觀乾象﹐漢家气數到此盡矣。太師功徳震於天下﹐若舜之受堯﹐禹之繼舜﹐正合天心人意也。」卓曰「安敢望此﹗」允曰「『天下者﹐非一人之天下﹐乃天下人之天下。』自古『有道代無道﹐無徳讓有徳』﹐豈過分乎﹖」卓笑曰「果然天命歸吾﹐司徒當爲元勛。」允拜謝。

堂中點上畫燭﹐止畱女使進酒供食。允進曰「教坊之樂﹐不足供奉鈞顏﹐輒有艸舍女樂﹐敢承應乎﹖」卓曰「深感厚意。」允教放下簾櫳﹐笙簧繚繞﹐簇捧貂蟬舞於簾外。有詞曰﹕

原是昭陽宮里人﹐驚鴻宛轉掌中身﹐只疑飛過洞庭春。

按徹《梁州》連步穩﹐好花風裊一枝新﹐畫堂香暖不勝春。

又詩曰﹕

紅牙催拍燕飛忙﹐一片行雲透畫堂。

眉黛促成遊子恨﹐臉容初斷故人腸。

楡錢不買千金笑﹐柳帶何須百寶妝。

舞罷隔簾偸目送﹐不知誰是楚襄王。

舞罷﹐卓命近前。貂蟬轉入簾內﹐深深再拜。卓曰「此女何人也﹖」允曰「樂童貂蟬也。」卓曰「能唱否﹖」允命貂蟬手執檀板﹐低謳一曲﹕

一點櫻桃啟絳唇﹐兩行碎玉噴《陽春》。

丁香舌吐衠鋼劍﹐要斬姦邪亂國臣。

卓稱賞不已。歌罷﹐允命貂蟬把盞。卓乃擎盞殢音替曰「春色幾何﹖」蟬曰「賤妾年未二旬。」卓笑曰「眞神仙中人也﹗」允再拜曰「老臣欲將此女獻主人﹐未審肯容納否﹖」卓曰「美人見惠﹐何以報徳﹖」允曰「此女得侍主人﹐其福不淺。」卓曰「尙容致謝﹐」允曰「天色已暮﹐先備氈車送到相府。」卓起身奉謝。

車輛已起﹐便送貂蟬先行。允拜送董卓直到相府。卓命允回﹐乘白馬﹐前列侍五七人。離府行不到百餘步﹐遙見兩行紅紗照道﹐燈影中一人手執方天戟﹐馬上坐著呂布﹐半醒半醉﹐正與王允撞見。布見王允﹐就馬上輕舒猿臂﹐一把揪住衣襟﹐睜圓環眼﹐手掣腰間寶劍﹐指允言曰「汝旣以貂蟬許我﹐今送與太師﹐何相戲耶﹖」手起劍落。性命若何﹖

鳳儀亭布戲貂蟬

呂布當街撞見王允﹐心中大怒﹐罵曰「老賊怎敢戲我哉﹗」允急止曰「此非說話處﹐同到艸舍。」布隨允到家﹐下馬同入後堂。允曰「將軍何故反怪老夫耶﹖」布曰「有人報我﹐你把氈車送一女入相府﹐非蟬何﹖」允曰「將軍原來不知。」布曰「我豈知就裏﹗」允曰「昨日太師在朝堂中﹐對老夫道﹕『我有一件事﹐明日到你家。』允因此準備小宴等候。太師到﹐飲宴中說﹕「我聞你有一女子﹐名喚貂蟬﹐已許奉先。我恐你不準誠﹐特來上門告肯。』老夫見太師自到﹐安敢少違﹐隨引貂蟬拜了董公太師。太師曰﹕『今日良辰﹐汝可與吾作一大宴﹐配與奉先﹐以助一笑。』將軍尋思﹐太師親臨﹐老夫焉敢推阻﹖」布曰「司徒少罪。布一時錯見﹐來日自當負荊。」允曰「小女頗有些妝奩音連首飾﹐帶過將軍府下﹐便當送至。」布謝而去。

當夜﹐卓幸貂蟬﹐次日午牌未起。呂布在府下打聽﹐絕無聞音耗﹐徑入堂中﹐尋問諸侍妾。侍妾對曰「夜來太師與新人共寢﹐至今未起。」布潛入卓臥房後窺之。貂蟬起於窗下梳頭﹐忽見窗外池中照一人影﹐極長大﹐頭有束髮冠﹐偸睛視之﹐見呂布潛立於池畔。蟬乃蹙雙眉﹐做憂愁不安之態﹐復以香羅頻掩淚眼。呂布竊視良久﹐乃出﹐沈吟思忖﹐未得眞實。少頃﹐布又入。卓坐於中堂﹐見布來﹐問曰「外面無事乎﹖」布曰「無事。」侍立卓側。卓方食﹐布偸目竊望﹐繡簾內一人往來觀覷﹐須臾微露半面﹐以目送情。布知是貂蟬﹐神魂蕩漾。卓見布言語不順﹐頻那身迎裏而望。卓曰「奉先無事且退。」布出﹐心中愈疑。到家﹐妻見布情緒不佳﹐問曰「汝今日莫非被董太師見責來﹖」布曰「太師安能制我哉﹗」妻不敢問。布自此心在貂蟬身上﹐每日徑進府堂﹐不能一見。

董卓自納貂蟬後﹐情色所凝﹐月餘不出理事。貂蟬無非於枕前席上殢雨尢雲﹐董卓合休﹐自然迷戀。時值春殘﹐卓染一小疾﹐貂蟬衣不解帶﹐曲意阿從﹐卓心愈喜。卓睡﹐布立於牀前。貂蟬於牀後探半身望布﹐以手指心而不轉睛。布以點頭答之。貂蟬以手指董卓﹐彊擦淚眼。布心如碎。卓朦朧雙目﹐見布動靜﹐猛扭回身視之﹐見貂蟬於屏風後立。卓大慚﹐叱呂布曰「汝敢戲吾愛姬耶﹗」喚左右逐之﹐今後不許入堂。呂布大怒﹐懷恨而歸府。

人報與李儒﹐儒慌忙入見卓曰「太師何故責於奉先﹖」卓曰「因竊吾愛姬﹐吾故逐之。」儒曰「太師欲取天下﹐何故以小過而責之﹖如溫侯心變﹐大事去矣。」卓曰「柰何﹖」儒曰「來朝喚入﹐賜以金帛﹐以好言慰之﹐自然無事。」卓次日使人喚布入堂。卓曰「吾前日病中﹐心神恍惚﹐不知所言﹐有責於汝﹐汝勿記心﹐來日休離左右。」隨賜金十斤﹐錦二十匹。布謝曰「大人見怪﹐布何敢懷焉﹗」自此再入堂中﹐略無忌憚。

卓疾稍愈﹐因有貂蟬﹐不回郿塢。每入朝﹐呂布手執畫戟﹐乘馬於車前﹔及至殿前下車﹐帶劍上殿﹐布執戟立於階前﹕百官拜伏於丹墀﹐左右拱聽約束。朝退﹐布乘馬於前引導。

是日﹐布引卓來到內門階﹐略住少時﹐見卓與獻帝共談﹐呂布慌提戟出內門﹐上馬徑投相府來﹐系馬於道旁﹐提戟入後堂﹐尋覓貂蟬。蟬見布尋覓﹐慌忙出曰「汝可去後園中鳳儀亭邊等我﹐我便來。」卓府後有鳳儀亭﹐取鳳凰來儀之義也。布提戟徑往﹐立於亭下曲闌之傍。良久﹐見貂蟬分花拂柳而來﹐果然如月宮仙子﹐泣與布曰「我𨿽非王司徒親生之女﹐待之如神珠玉顆。一見將軍﹐大人肯許﹐妾已平生願足。誰想太師起不仁之心﹐將妾淫污﹐恨不得死耳﹗今見將軍﹐只可表妾誠心。此身已污﹐不得復事英雄﹔願死於君前﹐以絕君念﹗」言畢﹐手攀曲闌﹐望荷花池便跳。呂布慌忙抱住﹐泣曰「我知汝心久矣﹐恨不能夠共語﹗」貂蟬手扯布曰「妾今生不能夠與君爲妻﹐願相期於後世﹗」布曰「我今生不能夠與汝爲妻﹐非世之英雄也﹗」蟬曰「妾度日如年﹐願君憐憫而救之。」布曰「我在內庭愉空而來﹐恐老賊見疑﹐必當速去。」提戟轉身。蟬牽其衣曰「君如此懼怕老賊﹐妾身終無見天日之期也﹗」布立住曰「容我思忖一計﹐共你團圓。」貂蟬曰「妾在深閨﹐聞將軍之名﹐如轟雷灌耳﹐以爲當世一人而已。誰思反受他人之制乎﹗」言訖﹐淚下如雨。兩个偎偎倚倚﹐不忍相離。

卻說董卓在殿上﹐回顧不見呂布﹐心下甚疑﹐急上車回府﹐見布馬拴於府門﹐問吏﹐吏答曰「溫侯入後堂去多時了。」卓叱退左右﹐徑入後堂﹐尋覓不見﹐及無貂蟬﹐問侍妾。侍妾曰「溫侯卻才執畫戟至此﹐不知何在。」卓尋入後園﹐見呂布倚戟﹐和貂蟬在鳳儀亭下。卓走至跟前﹐大喝一聲。布回頭見卓﹐大驚。卓奪下呂布手中戟﹐呂布便走。卓趕來。呂布走得快﹐董卓胖﹐趕不上。卓提戟來殺呂布﹐布手起一拳﹐打戟落於艸中。卓拾起戟趕來﹐布已走五十步遠。卓趕出園門﹐一人飛奔前來﹐與卓胸膛相撞﹐卓倒於地。未知性命如何﹐且聽下回分解。

王允授計誅董卓

原來李儒到相府門﹐見從者言曰「太師大怒﹐去尋呂布﹗」儒慌趕入時﹐見呂布奔走﹐曰「太師殺我﹗」儒急奔入﹐正撞董卓倒於地上。儒急扶卓至書院中﹐再拜曰「儒實爲社稷之計﹐衝倒恩相。死罪﹗死罪﹗」卓曰「叵耐逆賊玩弄吾之愛姬﹐誓必殺之﹗」儒曰「恩相差矣。昔日楚莊王夜宴諸侯﹐令愛姬勸酒﹐忽狂風驟起﹐盡滅其燭。座上一人抱愛姬﹐姬手揪冠上纓﹐告知莊王。莊王曰﹕『酒後也。』命取金盤一面﹐盡撧其纓﹐然後秉明燭。其會曰﹕『撧纓會』。正不知戲愛姬者何人也。後莊王被秦兵圍住﹐見一大將﹐殺入陣中﹐救出莊王。王見其人身帶重傷﹐問之﹐答曰﹕『臣乃蔣雄也。昔『撧纓會』上﹐蒙大王不殺之恩﹐故來答報。』太師何不鑑『撧纓』之徳﹐就此機會﹐以貂蟬賜呂布﹐布感大恩﹐必以死報太師也。」董卓方回嗔作喜曰「汝可說與呂布﹐吾以貂蟬賜之。」儒曰「漢祖以黃金二萬賜陳平﹐遂興大業。今日太師之所爲﹐正類此。」儒謝而出。

卓入後堂﹐喚貂蟬而問之曰「汝何與呂布私通耶﹖」蟬泣曰「妾將謂溫侯是太師之子﹐回避之。這廝提戟趕來﹐到鳳儀亭邊﹐妾欲投荷花池﹐這廝抱住。正在生死之間﹐得太師來﹐救了性命。」董卓曰「我欲將汝賜與呂布﹐何如﹖」蟬曰「妾身已事大貴﹐今欲與家奴﹐妾寧死不辱﹗」遂掣壁間寶劍欲自刎。卓慌奪劍而擁抱曰「吾戲汝﹗」貂蟬哭倒於卓懷﹐曰「此必是李儒之計也﹗儒與布厚交﹐故設此計﹗」卓曰「我安能捨汝耶﹖」貂蟬曰「只恐太師不與妾爲主。」卓曰「吾寧捨性命﹐必當保汝﹗」貂蟬泣謝曰「但恐此處不宜久居﹐必被呂布之害。」卓曰「吾明日和你歸郿塢去受快樂。」貂蟬曰「塢中可居否﹖」卓曰「城中有三十年糧食﹐門外列數百萬軍兵。成事﹐則你爲貴妃﹔不成事﹐則你亦爲富貴人之妻也。愼勿憂慮。」貂蟬拜謝。

次日﹐李儒入見曰「今日良辰﹐可將貂蟬送與呂布。」卓變色曰「汝之妻肯與呂布麼﹖」儒曰「主公不可被婦人所惑。」卓曰「甚婦人能惑我心﹖貂蟬之事﹐再勿多言﹐言則必斬」李儒仰天嘆曰「吾等皆死於婦人之手矣﹗」卓命左右﹕「逐出李儒﹐收拾車馬﹐今日便還郿塢。」百官俱各拜送。

貂蟬在車上﹐遙見呂布於稠人之內﹐眼望車中。貂蟬虛掩其面﹐如痛哭之狀。卓車已去﹐布緩轡於土岡之上﹐望氈車而泣。背後一人在馬上云「溫侯何故遙望而發悲耶﹖」布視之﹐乃太原祁郡人﹐姓王﹐名允﹐字子師。布曰「吾爲公女耳。」允佯驚曰「許多時尙未與將軍﹖」布曰「老賊自寵幸已久矣﹗」允掩其面曰「禽獸之所爲也﹗」布將上件事一一告允﹐允曰「同到敝處商議。」

布隨入城﹐到允宅前下馬﹐入密室。允置酒款待布。布怒气轉添﹐王允曰「太師淫吾之女﹐奪將軍之妻﹐誠可爲天下之笑端。非笑太師﹐笑允與將軍耳﹗允老羸無能之輩﹐不足爲道﹔可憐將軍半世之英雄耳﹗」布就气倒於地上。允慌急救之﹐曰「老夫語失﹐將軍息怒。」布曰「誓當殺此老賊﹐以雪吾恥﹗」允急掩其口﹕「將軍勿言﹐恐累及老夫﹐允族皆死﹗」布曰「大丈夫生居天地之間﹐豈能鬱鬱久居人之手下乎﹗」允曰「以將軍之才﹐過於韓信百輩﹔信尙爲王﹐將軍豈可久做溫侯乎﹖」布曰「吾殺老賊﹐柰是父子之道﹐恐惹後人議論。」允大笑曰「將軍自姓呂﹐卓自姓董。擲戟之時﹐彼豈有父子情耶﹖」布奮然大怒曰「非司徒之良言﹐則布亦爲老賊之害矣﹗」允曰「將軍若扶漢室﹐乃忠臣也。靑史畱名﹐萬古不朽﹔將軍若扶董卓﹐乃反臣也﹐史官下筆﹐罵名萬代。」布隨下拜曰「布意已決﹐司徒勿疑。」允曰「但恐事又不成﹐反招大禍。」布拔帶刀﹐刺臂出血爲誓。允跪謝曰「漢天下四百餘年﹐皆出將軍之賜也﹗天子已有密詔﹐將軍宜懷之﹐切勿泄漏。臨期有計﹐自當相報。」布慨然領諾而起。

允卽請僕射音夜士孫瑞﹑司隸校尉黃琬商議。瑞曰「方今主有疾新愈﹐可遣一能言語者﹐著往郿塢﹐請卓議事﹐伏甲兵於朝門之內﹐引入誅之。此上策也。」琬曰「何人敢去﹖」瑞曰「呂布同郡騎都尉李肅﹐近日好生怨卓不與升用。令布說此人去﹐卓必不疑。」允曰「善。」請布共議。布曰「昔日吾殺丁建陽﹐亦此人也。今若不去﹐吾先斬之。」使人密請肅至﹐布曰「昔日兄曾說布殺建陽而投卓﹔今卓不仁不義﹐亂理亂倫﹐上欺天子﹐下虐生靈﹐罪惡貫盈﹐神人共戮。汝可傳天子詔﹐往郿塢宣卓入朝。如見司徒有言﹐一齊下手﹐力扶漢室﹐共作忠臣。汝意若何﹖」肅曰「吾亦要除老賊久矣﹐恨無爪牙。今天賜也﹗」遂折箭爲誓。允曰「汝若干事﹐豈愁顯官。」

次日﹐李肅引十數騎前到郿塢。人報天子有詔。卓曰「教喚入來。」李肅入﹐再拜訖。卓曰「天子有甚詔制﹖」肅曰「天子病體新痊﹐欲會文武於未央殿﹐待將天位讓與太師﹐故有此詔。肅知此詔爲急﹐飛馬而來﹐拜賀主上。」卓曰「王允如何﹖」肅曰「王司徒已差修築受禪臺﹐士孫瑞已艸詔﹐只等主上到來。」卓大笑曰「吾夜得夢﹐一龍罩身﹐今日得此佳兆﹐時節不可錯失。」便命大排車馬入京。肅曰「願主上垂拱萬年﹐肅之子孫有賴矣﹗」卓曰「吾登九五﹐汝爲執金吾。」肅拜謝稱臣訖。卓臨行﹐謂貂蟬曰「吾昔日許汝爲貴妃﹐今翻定矣。」貂蟬謝。卓入辭母。母年九十餘。母曰「吾兒何往﹖」卓曰「兒今去長安順受禪﹐母親早晚爲太后也。」母曰「吾近日肉顫心驚﹐恐非吉兆。」李肅曰「爲萬代國之祖母﹐豈不預有警報﹗」卓曰「吾心腹人所見甚明。」

出塢上車﹐前遮後擁﹐數千軍兵﹐引不到三十里﹐車下忽折一輪。左右扶住﹐卓教牽過玉面逍遙馬來﹐卓整衣上馬。又行不到十餘里﹐玉面咆哮嘶喊﹐掣斷轡頭。卓問肅曰「車折輪﹐馬斷轡﹐若何﹖」肅曰「乃太師應紹漢禪﹐棄舊而換新也。」卓曰「心腹人所見甚明。」次日﹐忽然狂風驟起﹐昏霧蔽天。卓問肅曰「此何祥也﹖」肅曰「主公登龍﹐必有紅光紫霧﹐以壯天威耳。」卓曰「吾心腹人所見甚明。」

卓至城外﹐百官出迎。王允﹑黃琬﹑楊瓚﹑淳於瓊﹑皇莆嵩皆伏道旁稱臣﹐言「天子來日大會未央殿﹐有推代之議」卓令百官回﹕「來日平明下迎接。」呂布入賀曰「大人來日當齋戒沐浴入城﹐以承萬代不磨之基業。」卓曰「吾登九五﹐汝當總督天下兵馬。」布謝﹐就宿帳前。

是夜間﹐數十小兒於郊外作歌﹐風吹歌聲入帳。歌曰「千里艸﹐何靑靑﹗十日下﹐猶不生﹗」歌罷﹐聲相悲切。卓問肅曰「童謠何吉凶﹖」肅曰「亦只是言劉氏滅﹑董氏興之意。」卓曰「肅之言是也。」次日淸晨﹐擺列入城。卓在車上﹐見一道人﹐靑袍白巾﹐執一長竿﹐上縛布一丈﹐大書一「呂」字。卓問肅曰「此道人何意﹖」肅曰「心恙之人也。」呼將士推之﹐道人倒於地上﹐肅命拖在一壁。

卓進內前﹐羣臣各具朝服﹐迎謁於道。李肅手執寶劍﹐扶車而行。到北掖門﹐軍兵盡擋在門外﹐獨有禦車二十餘人同入。董卓見王允等各各持寶劍立於殿門﹐卓大驚﹐問肅曰「持劍者是何意﹖」肅推車輪。王允大呼曰「反賊至此﹗武士何在﹖」兩旁轉出百餘人﹐持戈挺槊刺之。卓裹甲不入﹐裹甲者﹐披甲於內﹐而加衣於甲上。原來董卓恐人暗算﹐常披掩心鎧甲兩副。傷臂墮車。卓大呼曰「呂布何在﹖」呂布從車後厲聲出曰「有詔討賊﹗」一戟直透咽喉。李肅早割頭在手。布右手持戟﹐左手懷中取詔﹐大呼曰「奉詔討賊臣董卓﹐其餘不問。」於是﹐內外將吏皆呼萬萬歲﹐拜伏在地。卓此時年五十四歲。漢獻帝初平三年﹐歲在壬早﹐四月二十二日也。史官有詩嘆曰﹕

董卓遷都漢帝憂﹐生靈滚滚喪荒丘。

狗銜骸骨筋猶動﹐烏啄骷髏血尙流。

眉塢追魂憑李肅﹐宮門取命有溫侯。

姦雄已死戈矛下﹐直到如今罵未休。

又詩曰﹕

董卓欺君自古無﹐豈知天地有榮枯。

宮門搠透方天戟﹐萬姓歌歡滿路途。

又詩曰﹕

霸業成時履帝王﹐不成且作富家郎。

誰知天意無私曲﹐郿塢方成已滅亡。

邵康節有詩曰﹕

董卓無端擅大權﹐焚燒宮闕廢墳原。

兩朝帝主遭魔障﹐四海生靈盡倒懸。

力斬亂臣憑呂布﹐舌誅逆賊是貂蟬。

世間造惡終須報﹐上有無窮不老天。

論曰﹕

董卓初以虓闞音梟坎爲情﹐因遭崩剝之勢﹐故得蹈藉彜倫﹐毀裂畿服。夫以刳音枯肝斫音酌趾之性﹐則羣生不足以猒其快﹐然猶折意縉紳﹐折﹐屈也﹐謂忍性屈情﹐擢用鄭泰﹑蔡邕﹑何顒﹑荀爽等。遲疑淩奪﹐尙有盜竊之道哉。及殘寇殘寇﹐謂傕﹑汜等。乘之﹐倒山傾海﹐昆岡之火﹐自玆而焚﹔《版》《蕩》之篇﹐於焉已極。嗚呼﹐人之生也難矣﹗天地之不仁甚矣﹗

贊曰﹕

百六有會﹐《過》《剝》成災。董卓滔天﹐幹逆三才。

方夏崩沸﹐皇京煙埃。無禮𨿽及﹐余祲遂廣。

矢延王路﹐兵纏魏象。區服傾回﹐人神波蕩。祲﹐音侵﹐已詳見上節。

呂布曰「今董卓欺君者﹐皆李儒也﹐誰可擒了﹖」李肅應聲而出。朝門外發喊﹐報到李儒家奴已自綁縛獻來。王允曰「卓賊家屬﹐盡在郿塢﹐誰去誅殺﹖」曰布曰「某願往。」允教皇甫嵩﹑李肅一同呂布前去分揀。布領兵五萬人﹐飛奔郿塢來。

當初董卓有四員心腹猛將﹕李傕﹑郭汜﹑張濟﹑樊稠﹐三千飛熊軍守郿塢﹐按月內大請大受。當時聽知董卓已死﹐呂布領大軍來﹐四个慌奔郿塢﹐領軍殺上涼州去了。

呂布到郿塢﹐先取了貂蟬﹐送回長安。皇甫嵩云「內有八百良家子女﹐盡作一處。其餘但是董卓親屬﹐不分老幼﹐盡皆誅斬。」卓母九十有餘﹐慌出告曰「乞饒我一命﹗」言猶未絕﹐頭已落地。宗族被誅者﹐男女一千五百餘人。收得塢內所藏黃金二三萬斤﹐銀八九萬斤﹐錦繡綺羅﹑珠翠玩好堆積如山﹐倉中米糧八百萬石。允令一半納官﹐一半犒賞軍士。

殺董卓之時﹐日月淸淨﹐微風不起﹐號令卓屍於通道。卓極肥胖﹐看屍軍士以火置卓臍中以爲燈光﹐明照達旦﹐膏流滿地。百姓過者﹐手擲董卓之頭﹐至於碎爛。將李儒綁在街市時﹐百姓過者爭啖其肉。城內城外﹐若老若幼﹐踴躍歡忻﹐歌舞於道。男女貧者盡賣衣裝﹐酒肉相慶曰「我等今番夜臥﹐皆可方占牀席也﹗」卓弟旻﹑兄子璜等皆懸四足於城市。但是卓門下附勢者﹐皆下獄死。

比王允會大臣作太平宴於都堂﹐忽人報曰「有一人伏卓屍而哭。」允大怒曰「長安士庶皆相慶賀﹐是何人敢如此也﹖速喚武士與吾擒來﹗」須臾﹐推至筵前﹐滿座公卿無不驚駭。畢竟是誰﹖

李傕郭汜寇長安

武士擁至﹐眾視之﹐乃侍中蔡邕也。允勃然叱之曰「董卓國之大賊﹐幾亡漢室。汝爲漢臣﹐世受重恩﹐不思協力同心而誅反賊﹐反傷悼乎﹖」邕伏罪曰「邕𨿽不智﹐猶識大義﹔古今安危﹐耳所厭聞。邕豈敢背國而向卓也﹗狂瞽之辭﹐謬出於口﹐身𨿽不忠﹐願典首刖足﹐繼成漢史。」滿座公卿皆惜邕之才﹐盛力救之。太傅馬日磾日磾﹐音密低。謂允曰「伯喈曠世逸才﹐多識漢事﹐當使續成漢史﹐爲一代大典。且邕忠孝素著﹐若以微罪殺之﹐毋乃失人之望乎﹖」王允曰「不然。昔漢武不殺司馬遷﹐後使作史﹐謗書流於後世。方今國祚終衰﹐戎馬在郊﹐不可令佞臣執筆在幼主左右﹐旣無益於聖徳﹐使吾黨蒙其訕議。」日磾無言而退﹐謂眾官曰「王公所爲﹐其無後乎﹗善人﹐國之所紀也﹔制作﹐國之典也。滅紀廢典﹐豈能久乎﹖」此是日磾先見之明。遂將蔡邕下獄中縊死。當時士大夫聞蔡邕死﹐識與不識﹐盡流涕。邕哭卓屍故自不回﹐殺之非罪。

且說李傕﹑郭汜﹑張濟﹑樊稠共逃居陜西﹐使人往長安上表告赦。王允曰「卓之過惡﹐皆是四人以助之。可大赦天下﹐獨不赦此一枝軍馬。」人回報傕。傕曰「求赦不得﹐各自逃生。」軍中謀士賈詡詡﹐音許。曰「諸君若棄軍單行﹐則一亭長能縛君耳。不若起陜西軍士﹐殺入長安﹐與董公報仇。事濟﹐則奉國家以正天下﹔若其不勝﹐走亦未遲。」傕等曰「然。」遂流言於西涼州曰「王允皆欲洗淨此方之人。」人皆信從。不及半月﹐聚眾十萬﹐軍分爲四路﹐殺奔長安來。路逢董卓女婿中郎將牛輔﹐引兵五千人﹐欲去與丈人報仇。李傕先使牛輔爲前驅﹐四人陸續進發。

王允聽知西涼州兵來﹐請呂布商議。布曰「司徒放心﹐量此鼠輩﹐何足數也﹗」遂引李肅將兵出敵。肅曰「某願當先討賊﹗」呂布令提兵前進﹐正與牛輔相戰。輔敗走﹐肅贏了一陣。當夜二更﹐牛輔來劫李肅寨。肅軍亂竄﹐肅走三十餘里﹐折軍太半﹐來見呂布。呂布大怒曰「汝敢敗吾銳气﹗」立斬李肅﹐懸頭軍門。肅已死﹐三軍畏呂布法度﹐皆有變心。呂自負剛恃勇﹐鞭撻士卒﹐軍心已離。

次日﹐呂布進兵﹐牛輔來迎。量輔如何敢與呂布對敵﹐牛輔遂大敗而走。是夜﹐牛輔喚心腹人胡赤兒商議。輔曰「我素知呂布驍勇﹐必不能敵。不如暗藏金珠﹐與親隨三五人﹐棄了敗軍而去。」胡赤兒應允。是夜﹐輔與赤兒隨行三人﹐各帶金珠﹐棄營而走。將渡一河﹐赤兒欲謀取金珠﹐殺死牛輔﹐將頭來獻呂布。布問起情由﹐從人出首﹕「胡赤兒謀殺牛輔﹐奪其金寶。」布怒﹐將赤兒等盡誅之。

引軍前進﹐正迎李傕軍馬。兩軍圓處﹐呂布覷李傕等如無物﹐挺戟躍馬﹐直衝過來。傕部下將士如何可當﹐傕軍大亂﹐退走五十餘里﹐守住山口﹐請郭汜﹑張濟﹑樊稠商議。傕曰「呂布勇猛𨿽不可當﹐智謀不足爲慮。我引軍守住谷口﹐每日誘他廝殺。郭將軍可領兵抄去布後﹐日夜攻擊﹐效彭越撓楚之法﹐鳴金進兵﹐擂鼓收兵﹐使布兩下不相顧。張﹑樊二位卻分兵兩路﹐徑取長安。呂布首尾救應不疊﹐必然大敗。」眾用其計。

卻說呂布勒兵到山下﹐李傕引軍搦戰。布忿怒﹐衝殺過去﹐傕退走去。山上矢石如雨﹐布軍不能進。陣後郭汜軍殺來。布急回﹐鼓聲大震﹐汜軍已退。鑼聲響處﹐布軍未收﹐傕又來戰。未及對敵﹐背後郭汜又殺來。及至呂布回﹐擂鼓收軍去了。或是半夜﹐或早或晚﹐郭汜又背後撓亂﹐前面李傕不時搦戰﹐呂布欲戰不得。

長安城中飛報呂布﹕「張濟﹑樊稠兩路軍殺來城下﹐無人可敵。」布急領軍回。背後李傕﹑郭汜殺來﹐布軍多有投順李﹑郭者。因此﹐呂布失勢。比及到長安城下﹐四下軍兵﹐雲屯霧集﹐圍定城池﹐曉夜攻打。呂布但引軍衝出﹐一聲喊起﹐都往李傕軍中投拜。布心甚憂。

圍及十日﹐董卓下部曲李蒙﹑王方在城中守把﹐獻了城池﹐四路軍一齊擁入。呂布左衝右突﹐攔當不住﹐引數百騎往靑瑣門外。布呼王允曰「賊兵勢急﹐切難抵敵﹐請司徒上馬﹐同出關去﹐別圖良策。」允曰「若蒙社稷之靈﹐得安國家者﹐吾之願也﹔若不獲已﹐則允奉身以死朝廷。幼主恃我而已﹐臨難苟免﹐吾不爲也。努力謝關東諸公﹐以國家爲念﹗」布勸王允﹐允死不肯去。但見各門火焰竟天﹐呂布棄卻妻小﹐引百餘騎飛走出關﹐投奔袁術去了。

李傕﹑郭汜縱兵大掠﹐放火殺人﹐淫人妻女﹐無所不爲。太常卿種音充拂﹐引家奴數人與賊死戰﹐亂箭射死於南宮掖門。韋昭曰「宮中小門﹐在正門之傍者﹐謂左右掖門。」太僕魯馗音奎﹑大鴻臚周奐﹑城門校尉崔烈﹑越騎校尉王頎﹐皆死於國難。賊兵圍繞內庭至急﹐近侍請天子上宣平門上。三輔黃圖云「長安都城十二門﹐東出北頭第一門曰宣平﹐民間所爲東都也。」李傕等望見黃蓋﹐與軍士同呼萬歲。獻帝倚樓而問曰「卿等不候奏請﹐輒入長安﹐欲何爲乎﹖」傕﹑郭仰面奏曰「董太師乃陛下社稷之臣﹐王允設謀而殺之﹐臣等特來報仇﹐非敢造反。但見王允﹐臣請便退兵。」時王允在帝側聞之﹐奏曰「臣本爲社稷之計。事已至此﹐陛下不可惜臣﹐以廢國家。臣請下見二賊﹐以舒國難。」帝徘徊不忍。允自宣平門下跳出﹐大呼曰「王允在此﹗」李傕拔劍近前叱之曰「董太師有何罪惡﹐你設謀而殺之﹖」允曰「董賊之惡﹐彌天亙地﹐不可勝言。受誅之日﹐長安士民皆相慶賀﹐豈得無罪耶﹖」郭汜大怒曰「董太師有罪﹐我等有何過惡﹐不蒙赦也﹖」二賊手起﹐將王允殺於樓下。史官有詩贊曰﹕

王允運機籌﹐姦臣董卓休。心懷家國恨﹐眉鎖廟堂愁。

英气連霄漢﹐忠誠貫斗牛。至今魂與魄﹐猶繞鳳凰樓。

宋賢有詩贊允曰﹕

屈膝家妓爲漢君﹐宣平樓下毀姦臣。

可憐定國安邦志﹐血污鋒鋩哭萬民。妓﹐平聲。

又後人哭允詩曰﹕

歷睹興亡事﹐無如漢獻時。𨿽居宮闕內﹐好似棘荊圍。

董卓持權日﹐生靈欲倒頹。貂蟬思報效﹐王允立朝儀。

天意無私曲﹐忠姦如槿枝。何期賊李﹑郭﹐兵犯鳳凰池。

帝主臨軒顧﹐忠良樓下支。片言分善惡﹐一死萬民悲。

英气光山嶽﹐芳名播四夷。至今千載下﹐莫不紀餘思。

後人詩贊曰﹕

四海瓜分漢世傾﹐天生董卓起囂塵。

罪盈惡貫迷聲色﹐積玉堆金作富人。

報主貂蟬眞義烈﹐匡君王允實忠貞。

賊徒李﹑郭恣橫日﹐廊廟慚無死節臣。

又詩贊貂蟬曰﹕

養育人才扶致治﹐食人衣祿報人恩。

漢朝累世簪纓輩﹐不及貂蟬一婦人﹗

論曰﹕

士𨿽以正立﹐以謀濟。若王允之推董卓而引其權﹐伺其間而敝其罪﹐當此之時﹐天下懸解矣。而終不以猜忤爲畔者﹐知其本於忠義之誠也。故推卓不爲失正﹐分權不爲苟冒﹐伺間不爲䢐詐。及其謀濟意從﹐則歸成於正也。

贊曰﹕

陳蕃無室﹐志淸天綱。人謀𨿽緝﹐幽運太常。

言觀殄音忝瘁﹐曷其云亡﹖子師國難﹐晦心傾節。屈意於卓。

功全元醜﹐身殘餘孽。時有隆夷﹐事亦工拙。誅卓後被殺焉。

王允被害﹐宗族數十人斬於市。城中老幼但知者﹐無不下淚。李傕﹑郭汜尋思曰「這里不殺天子﹐奪取漢朝﹐更待何時﹖」二賊仗劍殺入內來。漢天子性命如何﹐且聽下回文分解。

李傕郭汜殺樊稠

李﹑郭二賊欲殺獻帝﹐張濟﹑樊稠諫曰「不可。今日若便殺之﹐恐眾諸侯不服。且畱爲主﹐賺諸侯入關﹐先去其手足﹐殺之未遲﹐天下自然屬我等也。」李﹑郭曰「然。」按兵不退﹐縱容軍士在城中擄掠。帝在樓上與李﹑郭曰「王允已伏其誅﹐軍馬何故不退﹖」李﹑郭曰「𨿽以報仇﹐未蒙恩赦﹐故不卽退。」帝又問李﹑郭﹐李﹑郭曰「臣等力扶漢朝﹐未蒙賜爵。」帝曰「任卿所欲﹐寡人封之。」李﹑郭寫職銜入朝﹐勒要如此官品。帝卽從之﹕李傕爲車騎將軍﹑池陽侯﹐領司隸校尉﹑假節鉞。將軍本無節﹐假以節之者﹐欲以重其威也﹐節﹐《釋名》﹕節﹐毛上下相重﹐取象竹節。《光武本紀》注﹕節以竹爲之﹐柄三尺﹐以旄牛尾爲之﹐其毛三重。《蘇鶚演義》曰﹕古者﹐節長二尺。秦﹑漢以下﹐攺爲旌幡之形﹐後世漸長數尺。節﹐操也﹐謂持節者必盡人臣節操。《傳》﹕張志反以木爲之﹐長尺五寸。書符又上﹐又以一板者﹐楷封以禦史印章﹐所以爲信。郭汜爲後將軍﹑美陽侯﹑假節鉞﹐任其行事也﹐同秉朝政。樊稠爲右將軍﹑萬年侯。張濟爲驃騎將軍﹑平陽侯﹐領兵屯弘農地名。其餘李蒙﹑王方等﹐各爲校尉。然後謝恩了﹐方始領兵出城﹐禁住劫掠。

李﹑郭等追尋董卓屍首﹐止獲得些小皮骨﹐用香木雕成董卓形體。大設祭祀﹐修陳功徳﹐用王者衣冠棺槨﹐富盛不可盡言。選良辰吉日﹐遷葬郿塢。臨葬之夜﹐天降大雷雨﹐平地水深數尺﹐霹靂震開卓墓﹐提出棺外﹐皮肉皆爲粉粹。李傕候晴再葬﹐是夜又復如是。三葬皆廢。豈無天地神明乎﹖傕﹑汜旣掌大權﹐殘虐百姓。後史官有詩曰﹕

圭﹑讓誅夷卓又獰音能﹐諸侯還以卓爲君。

九州鼎沸言誅卓﹐卓死何曾肯罷兵﹗

二賊分付心腹人﹐侍帝左右﹐看其動靜﹐如有不順者﹐皆斬之。獻帝此時度日如年。朝廷官員﹐並由二賊升降。當年傕﹑汜宣朱雋入朝﹐封爲太僕﹐同領朝政。

一日﹐人報自西一路軍馬﹐槍刀如雪霜﹐旗幡飛錦繡﹐兵約有十餘萬﹐飛奔長安而來。李﹑郭探知乃是西涼州太守﹑伏波將軍馬援之後﹐姓馬﹐名騰﹐字壽成﹔並州刺史韓遂。二將領軍來誅傕﹑汜﹐卻密使人暗地入長安來﹐與待中馬宇﹑諫議大夫種邵﹑左中郎將劉範三人爲內應﹐共謀傕﹑汜。三人密奏獻帝﹐封馬騰爲徵西將軍﹐韓遂爲鎭西將軍﹐敕並力討賊。

卻說傕﹑汜﹑濟﹑稠一同商議﹐未有良策。謀士賈詡曰「馬﹑韓二軍遠來﹐利在速戰。若深溝髙壘﹐堅守而拒之﹐彼兵不過百日﹐糧食盡絕﹐自然遁去。卻引兵自後追之﹐二將可擒矣。」李蒙﹑王方出曰「此非好計。願借精兵萬人﹐立斬馬騰﹑韓遂之頭﹐獻於麾下。」賈詡曰「若戰必敗。」李蒙﹑王方曰「若吾二人敗﹐願獻六陽魁首。」賈詡曰「汝若戰勝而回﹐吾卻輸首級與汝。」各納下軍令狀。詡曰「長安西二百里﹐地名盩厔音周質。山峻路險﹐可以屯軍。張﹑樊兩將軍堅壁守之﹐李蒙﹑王方引兵於此隘口迎敵。長安城中﹐撥軍馬錢糧應付。」傕﹑汜大喜﹐點兵一萬五千人馬與李蒙﹑王方。

二人忻喜而去﹐離長安二百八十里﹐紮住大寨。西涼州兵到﹐兩个引軍迎至。西涼軍馬攔路擺開陣勢﹐馬騰﹑韓遂聯轡而出。李蒙﹑王方在門旗下大罵曰「馬騰﹗你是何處官軍﹐敢來擾我漢臣﹖」馬騰曰「反國之賊﹐尙敢胡支﹗誰去擒之﹖」言未絕﹐一將軍陣中飛出。這个少年將軍﹐面如琢玉﹐眼若流星﹐虎體猿臂﹐彪腹狼腰。扶風茂陵人也﹐馬騰之子﹐名超﹐字孟起﹐時年一十七歲。手執長槍﹐坐下駿馬﹐跑出陣前。王方明欺馬超年幼﹐躍馬橫槍﹐徑來迎敵。兩般兵器起處﹐戰不到數合﹐一槍刺王方於馬下。馬超亦勒馬回陣。李蒙見刺死王方﹐一騎馬從馬超背後趕來。超已知道﹐故意俄延。蒙舉槍搠入來﹐馬超一頭閃在側邊﹐李蒙搠个空﹐馬奔入來﹐兩鞍相並﹐早挾了過去。初﹐李蒙見王方被搠死﹐蒙見超回陣﹐蒙後趕來。馬騰大叫﹕「有人暗算吾兒﹗」聲由未絕﹐李蒙早被馬超擒在馬下。軍士無主﹐望風奔逃。韓遂殺散軍士﹐將李蒙斬首﹐此是馬超第一場廝殺。史官有詩曰﹕

威震西涼立大功﹐渭橋六戰最英雄。

鋼槍舉處王方死﹐手到之時喪李蒙。

西涼州得勝﹐雄兵直逼隘口下寨。

李傕﹑郭汜聽知李蒙﹑王方皆被馬超殺了﹐方信賈詡有先見之明﹐重用其計﹐只理會緊守關防﹐從他搦戰﹐並然不出。果然西涼州軍未及兩月﹐糧艸俱乏﹐商議回軍。

長安城中馬宇家僮告變﹐言馬宇等外連馬騰﹑韓遂﹐欲謀內應外合。李傕﹑郭汜大怒﹐盡收馬宇﹑劉範﹑種邵三家老小良賤﹐於市斬之﹐把三顆首級直來馬﹑韓寨前號令。馬騰﹑韓遂計議﹕「糧盡軍慌﹐內應已泄﹐不如早回。」一面退軍。李傕﹑郭汜令張濟一軍趕馬騰﹐樊稠一軍趕韓遂。馬騰﹑韓遂二人分兵起身﹐前軍已遠﹐後軍不曾提備﹐張濟﹑樊稠生力軍趕來﹐西涼軍大敗。馬超在後死戰﹐張濟不敢去追。樊稠去趕韓遂﹐看看趕上﹐相近陳倉地名。遂勒馬回﹐迎樊稠而言曰「故鄕之人﹐何如此無情﹖」樊稠也勒住馬而答曰「上命不可違也。」韓遂曰「天地反覆﹐未可知也。吾此來爲國家。吾與汝同州之人﹐今𨿽小失﹐後圖大會。萬一有不如意時﹐還可相見乎﹖」樊稠回心﹐拍馬向前﹐與韓遂答話而別。樊稠收兵回寨。馬騰﹑韓遂復回涼州去了。

李傕兄之子李別恨樊稠﹐見和韓遂耳語﹐回報其叔曰「樊稠追韓遂到陳倉﹐被韓遂叫聲鄕人﹐稠立馬遂與共語﹐不知說甚﹐但見意愛甚密。」李傕大怒﹐便欲興兵討稠。賈翊曰「目今人心未寧﹐頻動刀兵﹐深爲不便。但設一宴﹐請張濟﹑樊稠言功﹐只消就席間擒而斬之。」李傕深喜﹐便令請張濟﹑樊稠。

二將忻然赴宴。飲酒將半闌﹐李傕曰「韓遂近有書來﹐言樊稠欲造反﹐何不就此擒之﹖」稠大驚失色﹐口未及言﹐刀斧手擁出﹐斬頭於案下。張濟俯伏於地。李傕扶起而言曰「樊稠欲害吾﹐故先下手。君乃心腹之人﹐何驚懼哉﹖」就將樊稠軍撥與張濟管領﹐盡歡而別。後有詩曰﹕

龍爭虎鬥甚時休﹖朝若賓朋暮寇仇。

遞互相吞何日了﹖天教李傕殺樊稠。

張濟回弘農去了。李傕用賈詡爲尙書僕射。詡字文和﹐武威姑臧人也後爲魏臣。李傕﹑郭汜自戰敗西涼兵﹐諸侯莫敢興兵。賈詡累諫李﹑郭使行仁義﹐納天下賢士。李﹑郭順從之。自是朝廷微有生意。

獻帝方始稍安﹐靑州黃巾又起﹐聚眾百萬﹐頭目不等﹐將兗州牧劉岱殺訖﹐劫掠良民。太僕朱雋保舉一人﹐可破羣賊。李傕﹑郭汜問於雋曰「衝之要地﹐非當世英雄﹐莫能據也。今黃巾鼎沸﹐誰可安之﹖」雋言出此人﹐教天下人不屬炎漢。此人是誰﹖

曹操興兵報父仇

朱雋曰「要破山東羣賊﹐必須得曹孟徳方可。」李傕曰「今在何處﹖」雋曰「自揚州募兵﹐濮陽破賊﹐攻於毒於武陽﹐擊匈奴於內黃﹐皆獲全勝。見引兵於東郡權州事。差人就命曹孟徳方可。領兗州牧﹐破山東羣寇﹐可克日而定也。」傕大喜﹐星夜差人賫賞賜﹐命東郡太守曹操與濟北相鮑信一同破賊。操領了聖旨﹐會合鮑信﹐一同興兵﹐擊賊於壽陽。鮑信殺入重地﹐被賊所害﹐屍首不知何處。操追趕賊兵直到濟北﹐降者數萬。操因得賊作前驅﹐馬到處﹐無不賓服。不到百餘日﹐操招安到降兵三十餘萬﹑男女百餘萬口。收到精銳者﹐號爲「靑州兵」﹐其餘百姓盡皆屯田。曹操自此威權日重﹐四方之士﹐歸順者多。此是初平三年冬十二月。捷書報到長安﹐李傕加曹操爲鎭東將軍。操馳表稱謝。

操在兗州﹐招賢納士﹐有叔侄二人來投操﹐乃潁川潁陰人也。其叔濟南荀昆之子﹐姓荀﹐名彧音育﹐字文若﹐人稱王佐之才﹐時年二十九歲。舊從袁紹﹐見紹非成大事之人﹐因此投曹操。曹操一見﹐遂與談論兵書戰策﹑當世急務。曹操大喜曰「吾之子房也。」以彧爲行軍司馬。其侄乃漢末海內名士﹐何進拜黃門侍郎﹐見董卓專權﹐棄官歸鄕﹐後與叔事曹操。姓荀﹐名攸﹐字公達。操以爲行軍教授。曹操得此二人﹐朝暮講論不倦。荀彧勸操納士招賢﹐卑禮厚幣﹐四方求之。彧曰「某聞劉岱有一賢士﹐勝某十倍。岱亡﹐今日不知何在。此人乃東郡東阿人也。身長八尺三寸﹐美須﹐眉淸目秀。姓程﹐名昱﹐字仲徳。」操曰「吾亦聞名久矣。」遂遣人於鄕中尋問。果得消息﹐於山中讀書﹐操拜請之。程昱來見﹐曹操大喜。昱謂荀彧曰「某乃孤陋寡聞之士﹐何錯薦於明公﹖公之鄕中有一大賢﹐何不請來以助明公乎﹖」彧問是誰﹐昱曰「潁川陽翟人也﹐姓郭﹐名嘉﹐字奉孝。」彧乃猛省曰「吾失算計也。」遂啟操徵聘郭嘉。嘉到兗州﹐共論天下之事。操言「使吾成大事者﹐必此人也。」嘉亦對人曰「此眞吾主也。」郭嘉薦光武嫡派子孫﹐淮南成徳人也。智謀兼全﹐文武足備。十三歲與母報仇﹐手殺仇人頭﹐拜於墓前。二十餘歲在揚州席間﹐砍殺剛彊鄭寶﹐名聞淮海。姓劉﹐名曄音叶﹐字子陽。操一見大喜。曄薦出二人﹕一个是山陽昌邑人也﹐姓滿﹐名寵﹐字伯寧﹔一个是武城人也﹐姓呂﹐名虔﹐字子恪。曹操亦素知這兩个名譽﹐就以爲軍中從事。滿寵﹑呂虔共薦一人﹐乃陳畱平丘人﹐舊依劉表﹐見表不明﹐隱於魯陽。姓毛﹐名玠﹐字孝先。曹操以爲從事。

有一將﹐引軍數百人來投曹操﹐乃泰山巨平人也﹐姓於﹐名禁﹐字文則。操見其人弓馬熟嫻﹐武藝出眾﹐命爲點軍司馬。操每日稱於禁之能。夏侯惇引一大將來參見﹐禮畢﹐操與諸官皆大驚。其人形貌魁梧﹐身材雄偉。操問之﹐惇曰「此乃陳畱人也﹐姓典﹐名韋。舊跟張邈﹐與帳下人不和﹐手殺十數人﹐而逃竄於山中。惇出射獵﹐見一大漢﹐逐虎過澗﹐卽典韋也。收畱軍中久矣。今見主公誇逞將才﹐某故獻上。」操曰「吾觀此人﹐一表非俗﹐必有智力。」惇曰「幼年與友人劉氏報仇﹐殺李永全家﹐提頭直出鬧市﹐數百人皆不敢近視。今所使軍器兩枝鐵戟﹐重八十斤﹐臂上挾之。飛馬刺人﹐如同無物。」操不信。惇令韋使之﹐挾戟驟馬﹐上下如飛﹐操愕然曰「眞天神也﹗吾若早知﹐豈肯沈溺乎﹖」帳下一面大旗﹐上下使絨繩牽之﹐中有大漢一人﹐挾執旗桿﹐時值大風﹐旗軍欲倒。典韋向前喝退眾軍﹐解去絨索﹐止用一手執定旗桿﹐立於風中。操曰「此古之惡來也﹗」惡來﹐紂王時人﹐極有气力。遂命爲帳前都尉﹐解身上細白錦襖﹐駿馬雕鞍以賜之。

因是曹操勢大﹐威鎭山東。文有謀臣﹐武有猛將﹐翼衛左右﹐共圖進取。謀士有荀彧﹑荀攸﹑程昱﹑郭嘉。文武兼全有劉曄﹑毛玠﹑滿寵﹑呂虔﹑樂進﹑李典。武將有夏侯惇﹑夏侯淵﹑曹仁﹑於禁﹑典韋。多有部下之人﹐不及一一書名。有靑州精兵三十萬。管領一應錢糧﹐舊有一人﹐乃河南中牟人也﹐姓任﹐名峻﹐字伯達。

曹操旣領大軍﹐屯紮衮州﹐營寨所掌﹐盡皆完備﹐乃遣泰山太守應劭﹐往瑯琊郡。瑯琊﹐今益都路沂州﹐本漢瑯琊國。《括地誌》云﹕今兗州﹑沂州﹑密州﹐皆古瑯琊地也。取父曹嵩。嵩自陳畱避難﹐隱居於此郡﹐與弟曹徳一家老小四十餘人﹐帶從者百餘人﹐車乘百餘輛﹐驢騾馬匹極多﹐徑望兗州而來。道經過徐州界﹐太守陶謙﹐字恭祖﹐丹陽人也。平生溫厚純篤﹐人皆敬之。謙知曹操勢大﹐意欲結識﹐正無其由﹐聽知操父經過﹐遂出境迎接﹐再拜致敬﹐如父事之﹐大設筵會。住了兩日﹐謙差都尉張闓﹑將部兵五百護送曹嵩老小前去。闓隨車仗﹐謙送出廓自回。

嵩前行到華﹑費間﹐華﹑費二縣皆屬泰山郡。費﹐音祕。時夏末秋分﹐大雨驟至﹐望華﹑費間投一古寺宿歇。寺僧三五人﹐邀於方丈安頓宅眷。張闓軍馬屯於兩廊。雨濕衣裝﹐軍士皆怨。張闓喚手下頭目於靜處商議曰「我等本是黃巾餘黨﹐如今依傍陶謙處﹐無采取錢物。你們見押著車乘﹐欲得富貴不難。今夜三更﹐只推賊到來﹐把曹嵩一家殺了﹐取了許多錢物﹐同往山中落艸﹐卻不是好﹖」眾皆應允。是夜﹐風雨未息﹐曹嵩在方丈中﹐忽聞四壁喊聲大舉。曹徳提劍出看﹐就被搠死於法堂。曹嵩引一妾奔入方丈後﹐欲過墻走﹔妾肥胖不能出﹐嵩與妾躲於廁中﹐被亂軍所殺。應劭引數十人出寺﹐去投袁紹。張闓殺盡曹嵩全家﹐取了財物﹐放火燒寺﹐與五百人逃奔淮南去了。

應劭下有逃命的軍士﹐飛報操。操聽知全家被殺﹐遂哭倒於地。夏侯惇等救起曰「此是陶謙縱令軍士如此﹐可令人問罪。」曹操切齒曰「殺父之仇﹐極天際地﹐如何不報﹗吾起大軍盡赴徐州﹐所轄之地﹐艸木不畱﹐吾之願也﹗」畱荀彧﹑程昱領軍馬三萬守鄄城音絹城﹑範縣﹑東阿三縣﹐其餘盡起。教夏侯淵﹑於禁﹑典韋爲先鋒。操令但得城池﹐盡皆殺戮﹐以雪父仇。

時陳宮爲東郡從事﹐與陶謙最好﹐知曹操起兵報仇﹐盡殺百姓﹐慌忙星夜前來見操。操想舊日之恩﹐請入帳中﹐然亦不賜坐。宮曰「今聞明公起大兵﹐下徐州報尊父之仇﹐所到盡殺百姓﹐某因此特來進言。陶謙乃仁人君子﹐非剛彊好利之輩﹐中間必有緣故。且州縣之民皆大漢百姓﹐與明公有何仇惡﹖殺之不祥。望三思然後行之﹐幸甚。」操大怒曰「汝昔時棄我而去﹐今有何面目相見﹖陶謙殺吾一家﹐誓當摘膽剜心以祭之。汝與陶謙有舊﹐何敢阻我軍心﹖」宮默然而去曰「吾亦無面目爲漢之官也﹗」馳馬來投陳畱太守張邈﹐邈待宮爲上賓。

且說操大軍所到之處﹐雞犬不畱﹐山無樹木﹐路絕人行。陶謙在徐州﹐聞曹操起大軍馬來報父仇﹐仰天慟哭曰「我獲罪於天﹐致使徐州之民受此大難﹗」又聞操盡殺徐州所轄之民並四下郡縣百姓﹐以孤徐州之勢﹐謙大罵張闓曰「逆賊貪財﹐遂害及生靈﹗」急聚眾官商議。曹豹出曰「卽曹操兵至﹐豈可束手待死﹖某願助使君破之。」眾官皆云「豹言者是也。」陶謙不得不然﹐乃引軍出境來迎。

謙望操軍到時﹐前面如鋪霜湧雪﹐起於白旗中間﹐靈幡二首﹐一書曹嵩名爵﹐一書曹徳靈魂﹐大展「報仇雪恨」二旗。將軍馬列成陣勢﹐曹操縱馬出陣﹐身穿縞素袍﹐甲擐花銀鎧﹐含淚揚鞭大罵﹕「無端賊徒﹗敢傷吾父﹗」陶謙亦出馬於門旗下﹐馬上欠身與操施禮﹐曰「謙本結好明公﹐故托張闓護送。不想賊心不攺﹐致有此事。實不幹陶謙之故﹐幸望明公憐察其情而恕之。」操大罵曰「老匹夫﹗殺吾父﹐尙敢亂言﹗誰可生擒老賊﹐享祭靈魂﹖」夏侯惇應聲而出。陶謙慌走入本陣。夏侯惇趕來﹐曹豹挺槍躍馬﹐向前迎敵。二馬相交﹐狂風大作﹐飛沙走石﹐折木拔樹﹐軍執旗幡盡皆刮倒。曹豹敵不住夏侯惇﹐回馬便走。兩軍皆亂。曹操亦收兵屯住。

陶謙率軍入城﹐謙與眾計議曰「吾觀曹操勢大難敵﹐吾命皆橫亡﹐不可逃矣。當自縛前往操營﹐任其剖割﹐救徐州一郡百姓之命。」言未絕﹐一人進前而言曰「府君久鎭徐州﹐人民感恩。今曹將軍兵眾𨿽廣﹐未必便入城墻。府君與百官堅守不出﹐某𨿽不才﹐願施小計﹐教曹操死無葬身之地﹗」眾人大驚﹐便問計將安在。畢竟斯人是誰﹐且聽下回分解。

劉玄徳北海解圍

卻說獻計之人﹐乃東海朐音渠人﹐居淮安﹐姓糜﹐名竺﹐字子仲。此人家世富豪﹐莊戶僮僕等萬餘人。糜竺嘗往洛陽買賣回歸﹐坐於車﹐路傍見一婦人﹐甚有顏色﹐來求同載。竺乃下車步行﹐讓車與婦人。婦人再拜﹐請竺同載。竺上車﹐目不邪視﹐並無調戲之意。行及數里﹐婦人辭去﹐臨別對竺曰「我天使也﹐奉上帝赦﹐往燒汝家。感君見待以禮﹐故私告耳。」竺曰「娘子何神也﹖」婦曰「吾乃南方火徳星君耳。」竺拜而祈之。婦曰「此天命﹐不敢不燒。君可速回﹐搬出財物。吾當夜來。」竺飛奔到家﹐搬出財物。日中﹐廚下果然火起﹐盡燒其屋。竺因此濟貧拔苦﹐救難扶危。事出搜神記。後陶謙請爲別駕從事。謙問解救之策﹐竺曰「某當親往北海郡投托孔融﹐令起兵救援。更得一个往靑州田楷處求救。二路軍馬前來夾攻﹐操兵必退矣。」謙大喜﹐遂寫告急書二封﹐商量靑州教誰人可去。一人出曰「某願往。」眾視之﹐乃是廣陵謀士﹐姓陳﹐名登﹐字元龍。謙喜﹐先遣陳元龍靑州去了﹐然後命糜竺行。謙率眾守城﹐以備攻擊。操亦未敢輕逼城下﹐且去四下築城﹐以孤徐州之勢。

卻說北海孔融﹐字文舉﹐魯國曲阜人也﹐孔子二十世孫﹐泰山都蔚孔宙之子。自小聰明﹐人皆敬仰。年十歲時﹐去河南尹李膺。膺乃漢代人物﹐等閒不能夠相見﹐除非是當世大賢﹐通家子孫﹐方能夠到堂上。時融到門﹐告門吏曰「我李相通家子孫。」及至入見﹐膺問曰「汝祖與吾祖何親也﹖」融曰「先君孔子與君先尊李老君﹐同徳比義而相師友﹐則融與君累世通家也。」膺大奇之。少頃﹐太中大夫陳煒至﹐膺因指融曰「此異童子也。」煒曰「小時聰明﹐大未必聰明。」融卽應聲曰「如君所言﹐幼時必愚濁也﹖」煒等笑曰「此子長成﹐必當代之偉器也。」自此得名。無書不覽﹐海內稱爲「冠冕」。後爲中郎將﹐累遷北海太守。極好賓客﹐嘗曰「座上客常滿﹐尊中酒不空﹐吾之願也。」在北海六年﹐甚得民心。

當日﹐正與客論曹操起兵報仇一節﹐侍人稟徐州糜竺至。融請入見了﹐動問云「故人此行﹐必有事焉﹖」竺出陶謙書﹐言「曹操攻圍甚急﹐望明公垂救。」上項事說了﹐融曰「吾與陶恭祖最是厚交﹐況又子仲親到﹐如何不去。只有一件﹐曹孟徳亦與我無仇﹐況也甚厚。先遣人送書解和﹐如其不從﹐隨卽起兵。」竺曰「操倚仗兵威﹐必不以義爲重。」融教一面點軍﹐一面差人送書。言未畢﹐忽報黃巾賊黨管亥﹐部領羣寇約十餘萬飛奔前來。孔融大驚﹐點本部人馬出城迎賊。管亥出馬曰「吾知汝郡中糧廣﹐可借一萬石來﹐便退軍士。不然﹐打破城池﹐老幼不畱﹗」孔融叱之曰「吾乃大漢臣僚﹐守大漢城池﹐豈有糧米應付與賊耶﹗」管亥大怒﹐拍馬舞刀﹐直取孔融。融背後一馬迎之﹐乃北海驍將宗寶﹐挺槍而出。兩馬相交﹐戰不到數合﹐宗寶被管亥一刀砍於馬下。孔融兵大亂﹐奔入城中。管亥分兵四面圍城。融見折了一員上將﹐心中鬱悶。糜竺懷愁﹐更不可言。

此時孔融登城遙望﹐賊勢浩大﹐倍添憂腦。忽見城外一人﹐挺槍躍馬﹐殺入賊陣﹐左衝右突﹐如入無人之境﹐直到城下﹐大叫開門。孔融不識其人﹐不敢開門。賊首將趕到壕邊﹐那員將回身一連搠十數人下馬。融因急令開門﹐命騎將接引到城門內。

其人下馬棄槍﹐徑到城上﹐拜見孔融。融視其人﹐身長七尺五寸﹐美髭髯﹐猿背﹐善射﹐射不虛發。問其姓名﹐對曰「老母重蒙恩顧。某昨夜自遼東回家省親﹐聞金鼓之聲﹐知賊寇城。老母說﹕『累受府君深恩﹐未嘗識你。他今有難﹐你何不報之﹖』某故單馬而來﹐報府君養母之恩。吾乃東萊黃縣人也﹐復姓太史﹐名慈﹐字子義。」孔融大喜。原來孔融知太史慈是个英雄﹐他母離城二十里都昌地名住﹐融常使人送米麥匹帛去。因此母教慈來。孔融重待大史慈﹐贈與衣甲鞍馬。慈曰「賊圍城如何得退﹖願請精兵一千人﹐出城殺賊。」融曰「汝𨿽英雄﹐賊眾不可輕出。」慈再三請曰「老母感君厚徳﹐特遣慈來。如不能解此圍﹐慈亦無顏見老母矣。願決一死敵﹗」融曰「此去不遠﹐吾聞劉玄徳乃當世英雄﹔若得他來﹐內外夾攻﹐此圍自解。」慈曰「府君修書﹐某當急往。」融喜﹐作書付慈收了﹐擐甲上馬﹐腰帶兩弓﹐手持鐵槍﹐飽食嚴裝。

城門開處﹐一騎飛出。近壕﹐賊將數百騎來戰﹐被慈搠三十人下馬﹐餘皆退走。慈殺開羣賊﹐透圍而出。管亥知有人出城﹐度料是求救﹐令數百騎趕來﹐八面圍定。慈倚槍﹐拈弓搭箭﹐八面皆射之﹐射死數百人﹐應弦落馬﹐賊皆退回。

太史慈得脫﹐星夜投平原縣來。到縣見劉玄徳﹐施禮罷﹐盡言北海受圍之事﹐令慈來求救﹐呈上書信。玄徳看畢﹐問慈曰「汝何人也﹖」慈曰「太史慈﹐東海之鄙人也。與孔北海親非骨肉﹐比非鄕黨﹐特以名志相好﹐有分憂共患之意。今管亥暴亂﹐北海被圍﹐孤窮無處告救﹐危在旦夕。以君有仁義之名﹐能救人之危急﹐故北海令區區延頸恃仰。慈冒白刃突圍﹐從萬死之中來﹐自托於君。惟君察之﹗」玄徳聞言大驚﹐斂容答曰「孔北海知世間有劉備耶﹖」乃喚雲長﹑張飛點精兵三千﹐往北海郡進發。

管亥望見救軍來到﹐親引勇壯之士前來迎敵。兩邊分布﹐管亥見玄徳兵少﹐心中不懼﹐親自披掛﹐持刀立馬於陣前。玄徳﹑關﹑張﹑太史慈出。玄徳罵曰「無端逆寇﹐不思去邪從正﹐更待何時﹖」管亥忿怒直出。太史慈卻待向前﹐一匹馬早先飛出﹐蒲州解良人也﹐文讀《春秋左氏傳》﹐武使靑龍偃月刀。雲長徑取管亥。兩馬相交﹐眾軍大喊﹐正如燕雀之物﹐而幕衝天之棲﹔犬羊之蹄﹐而移近日之步﹕勢不可也。量管亥怎敵雲長﹐數十合之中﹐靑龍刀起﹐劈管亥於馬下。太史慈﹑張飛兩騎齊出﹐雙搶並舉﹐殺入賊陣。玄徳驅軍鼓噪掩殺。城上孔融望見太史慈引關﹑張趕賊﹐殺到城邊﹐如猛虎入犬羊之羣﹐縱橫不可當也。融令驅兵各門突出﹐大敗羣賊﹐降者無數﹐餘黨潰散。

孔融迎接玄徳入城﹐敍禮畢﹐大設筵宴。孔融引糜竺來見玄徳﹐具言張闓殺曹嵩之事﹕「今曹操縱兵大掠﹐圍住徐州﹐特來求救。」玄徳曰「吾知陶恭祖乃誠實仁入君子﹐今受此無辜之冤。」孔融曰「況玄徳乃漢室宗親。今曹操不仁﹐殘害百姓﹐依彊欺弱﹐逼勒陶使君至急。吾祖云『見義不爲﹐無勇也﹗』公何不一同孔融去救徐州之難﹖心下若何﹖」玄徳曰「劉備非是推辭﹐爭柰兵微將寡﹐不敢輕動。」孔融曰「吾與陶恭祖有一面之舊﹐自傾城廓之錢糧去救此難。玄徳公乃當世之豪傑﹐請以救我者救之。」玄徳曰「劉備願往。請文舉先行﹐容備去公孫瓚處再借三五千人馬﹐隨後便去。」融曰「玄徳公切勿失信也﹗」玄徳曰「公以備爲何等人也﹖聖人云『自古皆有死﹐人無信不立。』劉備借得軍或借不得軍﹐必然至也。」孔融﹑糜竺拜謝。融教糜竺先回徐州去報﹐融便收拾起城。太史慈拜謝曰「慈奉老母命﹐前來赴難﹐今幸無虞。有揚州刺史劉繇與慈同郡﹐有書來呼喚﹐不敢不去﹐容圖再見。」融以金帛相酬﹐慈不肯受﹐歸見老母。母曰「吾喜汝有以報北海也﹗」遂遣慈往揚州去了。

不說孔融起兵。且說玄徳投北地來見公孫瓚。禮畢﹐瓚曰「賢弟何來﹖」玄徳說救徐州事。瓚曰「曹操與汝無冤﹐何故替人出力﹖」玄徳曰「備去以善言解之。」瓚曰「操倚持豪彊﹐安肯聽汝善言耶﹖」玄徳曰「備以許諾於人﹐豈敢失信。」瓚曰「借與汝馬步軍二千。」玄徳曰「更望借趙子龍一行。」瓚許之。玄徳遂與關﹑張引本部三千人爲前部﹐子龍引二千軍隨後﹐望徐州來。

卻說糜竺回報陶謙﹐言北海又請得劉玄徳來助。陳元龍也回報靑州田楷欣然領兵來救﹐陶謙心安。原來孔融﹑田楷兩路軍馬懼怯曹操﹐遠遠依山傍巖﹐結下營寨﹐未敢輕進。曹操見兩路軍到﹐亦分了軍勢﹐不敢向前攻城。

卻說劉玄徳軍到﹐見孔融。融曰「曹操足智多謀﹐行軍或進或退﹐未敢進戰。且觀其動靜﹐然後行之。」玄徳曰「但恐城中無糧﹐難以久持。備令雲長﹑子龍領四千軍在融部下相助﹐備與張飛殺奔曹營﹐徑投徐州去見陶使君商議。」融大喜﹐會合田楷爲犄音機角之勢﹐首尾連接﹐左孔融兵﹐右田楷兵﹐中雲長﹑子龍領四千兵兩邊救應。

是日﹐玄徳﹑張飛披掛上馬﹐殺入曹操寨邊﹐背後一千人馬跟著。曹操二十餘萬大軍﹐不下一處寨子。當日張飛在前﹐挺丈八蛇矛﹐飛馬而來﹐伏路軍兵望影而逃。正行之間﹐寨內一棒鼓聲響處﹐馬軍步軍如潮似浪﹐擁將出來。當頭一員大將﹐勒馬大喝﹕「何處匹夫﹖卻那里去﹗」泰山巨平人也﹐姓於﹐名禁﹐字文則。張飛見了﹐更不答話﹐直取於禁。兩馬相交﹐眾軍吶喊﹐玄徳勒馬觀看。勝負如何﹖

呂溫侯濮陽大戰

於禁與張飛戰到數合﹐玄徳掣雙股劍﹐喝兵士大進。於禁敗走。張飛當前追殺﹐直到徐州城下。城上望見紅旗白字﹐大書「平原劉玄徳」﹐陶謙急命健將開門﹐迎玄徳一軍入城。陶謙接著﹐共到府衙禮畢﹐設宴相待﹐一壁勞軍。陶謙見玄徳儀表非俗﹐語言如鐘﹐心內大喜﹐急命糜竺取徐州牌印讓玄徳。玄徳曰「公何意也﹖」謙曰「今天下擾亂﹐帝王懦弱﹐姦臣弄權﹐公乃漢室宗親﹐正宜力扶社稷。老夫六旬之上﹐無徳無能﹐朝夕不保。公名聞海宇﹐世之豪傑﹐可領徐州。謙自寫表文申奏﹐望公勿得推阻。」玄徳俯伏於地而言曰「劉備𨿽漢朝苗裔﹐功微徳薄﹐今受平原相亦不稱職。今特爲大義﹐暫來相助﹐何出此言。莫非疑劉備有吞並之心耶﹖若舉此念﹐皇天不祐﹗」謙曰「此實情也。」再三讓牌印與玄徳﹐玄徳那里肯受。玄徳曰「今曹兵已至此﹐無人解分。備作一書﹐令人送去。操若不從﹐廝殺未遲。」傳檄三寨﹐按兵不動﹔差人賫書﹐以達曹操。

卻說曹操在中軍與諸將商議取徐州之策﹐人報徐州有戰書到。操笑﹐拆緘而觀之﹐劉備書也。書云﹕

備自關外得拜君顏﹐各天一方﹐不及趨侍。向者﹐尊父曹侯﹐皆因張闓之不仁也。陶恭祖乃誠實君子﹐聞知則肝膽皆裂。萬望明公俯察衷情﹐回百萬之雄兵﹐掃天下之大患﹐匡扶帝主﹐拯救黎民﹐乃社稷生靈之幸甚也﹗願明公垂察焉﹗

曹操看書﹐大罵﹕「劉備何等之人﹐敢以書來勸我﹗中間有譏諷之意。可斬來使﹐而便攻城。」謀士郭嘉曰「主公息怒。劉備遠來救援﹐先禮後兵也。主公亦以好言答之﹐以慢備心﹐然後進兵攻城﹐可破也。」操回嗔作喜曰「誤怪劉玄徳不早來與我相見﹐旣以書到﹐容我裁答。」畱來使於營中相待。此是曹操姦雄之略也。

正欲商議回書﹐流星馬飛報禍事。操問之﹐報曰「呂布自出武關去投袁術﹐術怪呂布反復不定﹐拒而不納。投袁紹﹐紹納之﹐與布共破張燕於常山。布自以爲得志﹐傲慢紹手下將士﹐紹欲殺之。布引兵去投張楊﹐楊納之。龐舒在長安城中私藏呂布妻小﹐送還呂布。李傕﹑郭汜知之﹐遂斬龐舒﹐寫書與張楊﹐教殺呂布。呂布棄張楊去投張邈。先是張邈弟張超﹐引陳宮去見張邈。宮說邈曰﹕『今雄傑並起﹐天下分崩。君以千里之眾﹐當四戰之地﹐撫劍顧盼﹐亦足以爲人傑﹐而反受制於人﹐不亦鄙乎﹗陳宮剛直壯烈﹐見操屠城﹐內亦自疑﹐乃與超共謀叛操說邈。今曹軍徵東﹐其處空虛﹐而呂布乃當世英雄﹐無比之士﹐若權迎之﹐共取兗州﹐觀天下之形勢﹐隨時變通﹐霸業可圖矣。」張邈大喜﹐迎呂布。今布已投之﹐以爲天使機會﹐令呂布潛住兗州牧﹐以據濮陽地名。止有鄄城﹑東阿﹑範縣三處俱地名﹐被荀彧﹑程昱設謀定計﹐死守得住﹐其餘皆休矣。曹仁累戰皆不能勝﹐特此告急。」操曰「兗州有失﹐使吾無家之可歸也。」郭嘉曰「主公正好賣个人情與劉備﹐善退軍去復兗州﹐免致天下恥笑。」操然之﹐卽時答書與劉備書曰﹕

操累世名家﹐父遭荼毒﹐安得不報﹖故勒兵問罪於陶謙﹐欲圖滅族﹐以雪大冤。玄徳帝室之冑﹐才徳兼全﹐特遣書來﹐慰我天下之重﹐卽日班師回守。略此以聞﹐別圖後會。

曹操拔寨皆起。

且說來使回徐州﹐入城見謙﹐呈上書札﹐言曹操退軍。謙大喜﹐差人分投﹐請孔融﹑田楷﹑雲長等軍赴城﹐大會眾官。軍屯城外﹐將入赴席。謙命請玄徳於髙座﹐玄徳再三辭讓。酒至數巡﹐謙曰「老夫年邁﹐精力衰乏。二子不肖﹐不堪國家重任。劉玄徳帝室之冑﹐徳廣才髙﹐可領徐州。老夫乞閒養病。」玄徳曰「孔文舉令備來救援徐州﹐以義之故。今卻據守﹐人不知者以爲大不義也。」糜竺曰「今漢室陵遲﹐海宇顚覆﹐樹功立業﹐正在此時。徐州殷富﹐戶口百萬﹐使君領此﹐不可辭也。」玄徳曰「此事決不敢當。」陳登進曰「陶府君多病﹐不能署事﹐明公勿辭。」玄徳曰「袁公路四世三公﹐海內所歸﹐近在壽春﹐何不以州與之﹖」陳登曰「袁公路驕奢﹐非治亂之主。今以徐州軍兵馬步十萬﹐上可以匡君濟民﹐下可以轄地守境。使君若不聽從﹐登亦未敢聽使君也。」孔融曰「袁公路冢中枯骨﹐豈憂國忘家者﹖何足介意﹗今日之事﹐天與不取﹐悔不可追。」玄徳堅執不肯。陶謙抱玄徳而痛哭曰「君若捨我而去﹐吾死不瞑目﹗」關某曰「旣君相讓﹐兄且權領州事。」張飛曰「又不是彊要他州郡。將牌印來﹐我收了﹐不由我哥哥不肯。」玄徳曰「汝等陷我於不義也﹐吾身死矣﹗」言訖﹐掣劍自刎。趙雲奪了佩劍。謙曰「如玄徳公不從﹐此聞近邑﹐名曰小沛﹐玄徳若肯念我﹐屯軍小沛﹐以保徐州﹐始終救援﹐未知臺意若何﹖」眾皆勸玄徳畱小沛﹐玄徳從之。席散﹐趙雲辭去。玄徳不忍相離﹐更畱二日。陶謙賞勞軍已畢﹐孔融﹑田楷相別﹐各自領軍去了。玄徳與子龍執手臨岐﹐意猶不捨。子龍拜於地曰「云終不敢背公顧戀之徳也。」灑淚上馬﹐引二千軍去了。玄徳與關﹑張共來小沛﹐修葺城垣﹐招諭居民。

卻說曹操引軍投兗州來﹐曹仁接著﹐言呂布勢大﹐更有陳宮﹑髙順爲輔﹐健將八人﹔已有濮陽等處﹐其鄄城﹑東阿﹐範縣三處未得﹐乃是荀彧﹑程昱二人設計相連﹐死守城廓。操曰「吾料呂布有勇無謀之輩﹐不足慮也。」嘉曰「主公亦不可欺敵。」遂安營下寨。

呂布知曹操回兵﹐已過滕縣﹐召副將薛蘭﹑李封曰「吾欲用汝二人久矣。汝可領兵一萬﹐堅守兗州﹐吾去破操。」二人應諾。陳宮知﹐急入見曰「將軍棄兗州﹐將欲何往﹖」布曰「吾欲屯兵濮陽﹐以成鼎足之勢。」宮曰「非也。薛蘭必守兗州不住。此去正南一百八十里﹐泰山路險﹐可伏精兵萬餘在彼。曹操聞失兗州﹐必然倍道而進﹐待其過半﹐一擊可擒也。昔韓信欲破趙兵﹐渡井陘口。廣武君李左車說成安君陳余曰﹕『今聞韓信乘勢遠聞﹐其鋒不可當也。今井陘之道﹐車不能方軌﹐騎不能成列﹐略其勢﹐糧食必在其後。願假臣奇兵太史公曰「兵以正合﹐以奇勝。善之者出奇無窮﹐奇正相生﹐如環之無端。」魏武帝曰「先合戰爲正﹐後出爲奇。正者當敵﹐奇兵則擊其無備。風後因皇帝兵法以干﹑坤﹑艮﹑巽四間地﹐爲天﹑地﹑風﹑雷四正﹔以水﹑火﹑金﹑木四陣﹐爲龍﹑虎烏﹑蛇四奇。或以爲正﹐或以爲奇。奇正相生﹐如環之無端﹐不可窮也。唐李靖爲十陣兵﹐曰四奇﹐曰八正。以步軍爲正﹐馬軍爲奇。四奇取稟於大將﹐八正取稟於四奇。奇常居則卒然﹐遇敵則獨處爲首。因敵變化﹐循環無窮﹐此奇正之兵也。」三萬﹐從其間道﹐絕其輜重。足下深溝髙壘而勿與戰﹐彼前不得斗﹐退不得還﹐野無所掠﹐不十日﹐兩將之頭可懸於麾下。否則﹐必爲二子所擒矣。』余曰﹕『吾掌義兵二十萬﹐並不用詐謀奇計。『不聽李左車之言。韓信間視間視﹐間謀窺視而得之。知之﹐大喜﹐乃敢遂下。未至井陘口止捨﹐止捨﹐師古曰﹕捨﹐猶出也。夜半傳發﹐《漢書音義》曰﹕傳令軍中使發。選輕騎二千人﹐人持一赤幟﹐從間道箄山音閉。依山自蔽。而望趙軍﹐戒曰﹕『趙空壁逐我﹐疾入趙壁﹐拔其幟而易之。』令裨將傳餐﹐音孫。裨﹐偏也。餐﹐小食也。謂駐主傳餐而食﹐待破趙后方乃大食也。曰﹕『今日破趙會食﹐乃使萬人先行﹐出背水陣。』趙軍見﹐皆大笑。平旦﹐韓信建大將旗鼓﹐行出井陘口﹐趙開壁擊之。大戰良久﹐於是韓信﹑張耳半棄旗鼓﹐走水上軍。趙果空壁逐之。韓信所遣騎馳入趙壁﹐拔趙幟﹐立漢幟﹐水上軍皆殊死戰。趙軍已失﹐余等欲歸壁﹐見幟大驚﹐遂亂遁走。漢兵夾攻﹐大破之﹐遂斬陳余﹐收敗兵二十餘萬﹐而擒趙王歇。今日正用此斷糧之計﹐將軍察焉。」布曰「吾屯濮陽﹐別有良謀﹐汝豈知之﹗」遂不用陳宮之言﹐而用薛蘭守兗州而行。

曹操兵行至泰山險路﹐郭嘉曰「且不可進。若此處有伏兵﹐如之柰何﹖」曹操笑曰「呂布無謀之輩﹐故教蘭守兗州﹐而自入濮陽﹐安得此處有埋伏耶﹖」教曹仁領一軍圍兗州﹕「吾等進兵濮陽﹐速攻呂布。」人報操兵至近。陳宮謂布曰「今操兵遠來疲困﹐當與速戰﹐不可養成气力﹐急難退也。」布曰「吾自匹馬縱橫天下﹐何愁曹操耶﹖待他下住寨柵﹐吾自擒之。」

卻說曹兵近濮陽﹐下住寨腳。次日﹐引眾將出﹐陳兵於野。操立馬於門旗下﹐遙望呂布兵到。陣圓處﹐呂布當先出馬﹐左有陳宮﹐右有髙順。兩邊擺開八員健將﹐爲頭面如紫玉﹐目若朗星﹐年二十歲﹐官授騎都尉﹐雁門馬邑人也﹐姓張﹐名遼﹐字文遠﹐勒馬居於上首。第二个性如烈火﹐體若奔狼﹐官授騎都尉﹐泰山華陰人也﹐姓臧﹐名霸﹐字宣髙﹐腰懸雙簡﹐躍馬橫槍。兩將齊出﹐這兩員大將﹐後來都降於曹操也。各引三員健將﹕郝萌﹑曹性﹑成廉﹑魏續﹑宋憲﹑侯成﹐布軍五萬。鼓聲大震。操見呂布貌若天神﹐馬如獅子﹐左右戰將威風凜凜。操指呂布而言曰「吾與汝自來無仇﹐何得奪吾州郡﹖」布曰「漢家城池﹐諸人有分﹐偏你合得﹖何人去擒曹操﹖」言未畢﹐臧霸出馬搦戰。曹軍內樂進出迎。兩馬相交﹐雙槍齊舉。戰到三十餘合﹐勝負不分。夏侯惇拍馬便出助戰。呂布陣上張遼截住。兩對陣前廝殺﹐勝負未分。惱得呂布性起﹐挺戟驟馬﹐衝出陣來。夏侯惇﹑樂進皆走。呂布掩殺﹐曹軍大敗﹐退三四十里。布自收軍。

卻說曹操輸了一陣﹐與謀士郭嘉等商議。於禁曰「某今日上山觀望濮陽之西﹐呂布有一寨﹐約無多軍。今夜彼將爲我軍敗走﹐必不準備﹐可引兵一半劫之。若得寨﹐布軍必懼。兩下夾攻﹐此爲上策。」操從其言﹐帶曹洪﹑李典﹑毛玠﹑呂虔﹑於禁﹑典韋六將﹐選馬步二萬人﹐連夜從小路進發。

卻說呂布寨中勞軍﹐陳宮曰「西寨是个緊要去處﹐倘或曹操襲之﹐柰何﹖」布曰「今日輸了一陣﹐如何敢來﹖」宮曰「曹操是極能用兵之人﹐須防他攻其不備。」布撥髙順並魏續﹑侯成守西寨。

卻說曹操見西寨果然兵少﹐四面突入﹐奪了寨柵。寨中兵四散奔走。四更已後﹐髙順恰好引軍到﹐殺人西寨。曹操見敗軍復來﹐自引人馬相迎﹐正逢髙順。三軍混戰。將及天明﹐正西鼓聲大震﹐人報呂布救軍已到。操棄寨而走。背後髙順﹑魏續﹑侯成趕來﹐當頭呂布親自飛馬來到西寨。於禁﹑樂進雙戰呂布不住。操望北而行。山後一彪軍出﹐左有張遼﹐右有臧霸。操使呂虔﹑曹洪戰之﹐不利。操望西而走。喊聲大震﹐一彪軍至﹐郝萌﹑曹性﹑成廉﹑宋憲四將攔住去路。操見四面八方圍裹將來﹐眾將皆在後面死戰﹐操當先衝陣。梆子響起﹐箭如驟雨射將來。操急回﹐無計可脫﹐大叫﹕「誰人救我﹗」馬軍隊裏一將踴出﹐陳畱巳吾人也﹐姓典﹐名韋﹐馬上挺雙鐵戟﹐重八十斤﹐大叫﹕「主公勿慮﹗」下馬插住雙戟﹐取短戟十數枝在手挾住﹐顧從人曰「賊來十步﹐乃呼之﹗」典韋步行﹐低頭冒箭而去。布軍能射者數十騎近前。從人大叫曰「十步矣﹗」又曰「五步﹗」乃呼之。從人曰「賊至矣﹗」典韋飛戟刺之﹐一戟一人墜馬﹐並無虛發﹐立殺數十餘人。眾皆奔走。典韋復回﹐飛身上馬﹐挾二鐵戟衝殺入去。郝﹑曹﹑侯﹑宋四將不能抵當﹐各自逃去。典韋殺散軍﹐救出曹操。後人有詩贊曰﹕

鐵戟雙提八十斤﹐濮陽城外建功勛。

典韋救主傳天下﹐勇猛當先第一人。

典韋救了曹操﹐眾將隨後也到﹐尋路歸寨。

看看天色傍晚﹐背後喊聲起處﹐呂布驟赤兔馬﹑提方天戟趕來﹐大叫﹕「操賊休走﹗」此時人困馬乏﹐口內煙生﹐面面相覷﹐各欲逃生。曹操性命如何﹐且聽下回分解。

陶恭祖三讓徐州

曹操正慌走間﹐正南上一彪軍到。操視之﹐乃夏侯惇引生力軍來救援﹐截住呂布大戰。黃昏大雨如注﹐各自引軍分散。操回寨﹐重賞典韋﹐加爲領軍都尉。

卻說呂布到寨﹐與陳宮商議。宮曰「濮陽城中﹐富戶田氏﹐家僮千百。可令田氏密使人往曹操寨中下書﹐言『呂布殘暴不仁﹐民心大怒﹐今欲移兵黎陽﹐止有髙順在城內﹐可連夜進兵﹐當爲內應。』操若來﹐引誘入城﹐四門放火﹐外設伏兵。曹操有經天緯地之才﹐到此安能脫也﹖」呂布然其計﹐密請田氏使人徑到操寨。

操連夜不敢正視濮陽﹐躊躕未定﹐忽報田氏人到﹐呈上密書云﹕

呂布已往黎陽﹐城中空虛﹐萬望速來﹐當爲內應。城上插白旗﹐大書「義」字﹐便是暗號。

操大喜曰「天與吾得濮陽也﹗」重賞此人﹐一面收拾起兵。謀士劉曄進曰「布𨿽無能﹐陳宮多計。只恐使田氏反間計耳。」操曰「如此設疑﹐必誤大事。」曄曰「此亦不可不防。分軍三隊﹕兩隊伏城外接應﹐一隊入城方可。」操曰「此意與吾相合。」

時興平元年﹐歲在甲戌﹐九月二十一日也。軍至濮陽城下﹐操先往觀之﹐見城上徧豎旗旛﹐西門角上有一「義」字白旗﹐操心中暗喜。是日午牌﹐城門開處﹐兩員將引軍出戰﹐前軍侯成﹐後軍髙順。操使典韋出馬﹐挾雙戟直取侯成。侯成如何抵敵得過﹐回馬望城中走。只趕到弔橋邊﹐髙順亦戰不過﹐退入城中去了。數內有軍人乘勢走過陣來見操﹐呈上密書﹕

今夜初更﹐城上鳴鑼聲爲號﹐便可進兵。當自獻門。

操撥夏侯惇引軍在左﹐曹洪引軍在右﹐操自引夏侯淵﹑李典﹑樂進﹑典韋四將入城。黃昏飽食了﹐結束上馬。李典曰「主公且在城外﹐容某等先入城去。」操喝曰「吾不自往﹐誰肯向前﹗」遂當先領兵。

月光未上﹐時約初更。只聽得西門上吹螺殼聲﹐城中大喊﹐西門上火把燎亂﹐城門大開﹐弔橋放落。曹操爭先拍馬而入﹐直到州衙﹐路上不見一人。操知是計﹐撥回馬﹐大叫﹕「退兵﹗」州衙中一聲炮響﹐四門烈火降天而起。典韋使雙戟在曹操馬前﹐聽得金鼓齊鳴﹐聲喊如江翻海沸。東巷內轉出張遼﹐西巷內轉出臧霸﹐夾攻掩殺。操走北門﹐道傍轉出郝萌﹑曹性﹐又殺一陣。操急走南門﹐髙順﹑侯成攔住。典韋怒目咬牙﹐衝殺出去。髙順﹑侯成倒走出城。典韋殺離了弔橋﹐回頭不見曹操在後﹐翻身殺入城來﹐門下撞著李典。典韋問﹕「主公何在﹖」典曰「吾亦尋不見。」韋曰「汝在城外催救軍﹐我入去尋主人。」李典去了﹐韋左衝右突﹐殺將入來﹐又不見﹔再殺出城﹐壕邊撞著樂進。進曰「主公何在﹖」韋曰「往復兩遭﹐尋覓不見。」進曰「同殺入去救主﹗」兩人到門邊﹐城上火炮滚下。樂進馬不能入。典韋衝煙突火﹐又殺入去。似此三遭﹐世之罕有。

卻說曹操見典韋殺出去了﹐四下里人馬截來﹐不得南門﹔再轉北門﹐火光里正撞見呂布挺戟躍馬﹐追殺曹兵。操加鞭縱馬過去。呂布從後拍馬趕來﹐用戟於曹操盔上一擊﹐問曰「曹操何在﹖」操反指曰「前面騎黃馬者是他。」呂布棄了曹操﹐拍馬趕前面的。曹操撥轉馬頭﹐卻望東門而走﹐正逢典韋。韋大呼曰「南門已崩﹐可急出東門﹗」典韋殺條血巷﹐到門道﹐火焰甚盛﹐城上推下柴艸﹐徧地紅罩。典韋用戟撥開﹐飛馬冒煙突火先出。曹操恰好到門道邊﹐城樓上崩下一條梁木﹐正打曹操戰馬后胯。馬倒處﹐曹操用手托梁﹐倒放火中﹐手執梁臂﹐髭須髮盡都燒毀。典韋到壕邊﹐正逢夏侯淵﹐兩个同入救起曹公﹐突火而出。淵卽抱操於馬上。典韋殺條大路而走。曹兵﹑呂兵在城外接住混戰﹐只殺到天明﹐操軍自回寨中。

眾皆拜於地上﹐與操稱賀。操仰面笑曰「誤中匹夫之計﹐吾必當報之﹗」郭嘉曰「計可速發﹐必擒呂布。」操曰「然。使人去布寨﹐報吾已死﹐布必來攻。伏兵於馬陵山中﹐馬陵是姜太公葬妻馬氏之地﹐龐涓敗於此處。候兵半渡而擊之。」嘉曰「眞良策也」於是令軍中發喪﹐詐言操死。早有人來濮陽報曹操被火燒傷肢體﹐到寨身死。呂布隨卽點起軍兵﹐殺奔馬陵山來。將到曹寨﹐一聲鼓響﹐伏兵四起大戰。呂布死戰得脫﹐走回濮陽。兩邊拒定﹐各不進兵。

是年蝗虫四起﹐食盡禾稻。關東一境﹐每谷一斛﹐直錢五十貫﹐人民相食。曹操糧盡﹐引軍回鄄城屯住﹐權度歲荒。呂布亦引兵出﹐屯山陽就食。因此二處罷了刀兵。

卻說陶謙在徐州染病﹐看看病重﹐請糜竺﹑陳登議事。竺曰「曹操棄徐州而去者﹐蓋爲呂布襲兗州之故也。今歲大荒﹐故暫罷兵﹐來春必又至矣。府君素欲讓位與劉玄徳﹐𨿽以兩番﹐府君那時無恙﹔今病沈重﹐正可就此而與之。」謙使人來小沛﹐請劉玄徳商量軍務。玄徳引關﹑張帶十數騎到徐州﹐陶謙直教請入臥房。謙曰「請玄徳公來不爲別事﹐老夫病已危篤﹐朝夕難保。萬望玄徳公可憐漢家城池爲重﹐受取牌印﹐老夫死則瞑目矣。」玄徳曰「君有二子﹐何不傳之﹖」謙曰「長子商﹐次子應﹐皆非任官之人﹐只可歸農。老夫死後﹐望玄徳公訓誨﹐切勿令掌王事。」玄徳曰「劉備隻身﹐如何掌許多城池﹖」謙曰「某舉一人﹐可爲從事﹐以輔玄徳公。」急令請至﹐乃北海人也﹐姓孫﹐名乾﹐字公祐。謙又與糜竺曰「玄徳公當世之人傑也﹐汝當善事之。」玄徳尙猶推托﹐陶謙以手指心而死。眾官舉哀畢﹐捧擁玄徳領徐州事。玄徳固辭。徐州百姓哭拜於地﹐曰「使君若不領此郡﹐我等皆死於賊人姦黨之手矣﹗」因此玄徳領徐州牧﹐糜竺﹑孫乾輔之﹐陳登爲幕官﹐盡取小沛軍馬入城﹐出榜安民﹐一面安排喪事。謙亡年六十三歲。玄徳與大小軍士盡皆掛孝﹐大設祭儀於靈柩之前﹐作文祭曰﹕

猗歟使君﹐君侯將軍﹐膺秉懿徳﹐允武允文﹐

體足剛直﹐守以溫仁。令舒及慮﹐遣愛於民﹔

牧幽曁徐﹐甘棠是均。憬憬夷﹑貊﹐賴侯以淸﹔

蠢蠢妖寇﹐匪侯不寧。惟帝念績﹐爵命以章﹐

旣牧且侯﹐啟土溧陽。遂升上將﹐受號安東﹐

將平國難﹐社稷是祟。降年不永﹐奄忽殂薨﹐

喪覆失恃﹐民知困窮。曾不旬月﹐五郡潰崩﹐

哀我斯人﹐將誰仰憑﹖追思靡及﹐仰叫皇穹。

嗚呼哀哉﹐嗚呼哀哉﹗

後有詩贊曰﹕

徐州太守陶恭祖﹐聖世巍巍梁棟材。

報國有心扶漢日﹐愛民秉政立堯階。

知人克己勤三讓﹐盛徳芳名播九亥。

姦黨未除身已喪﹐忠良聞說痛傷懷。

祭畢﹐葬於黃河之原。將陶謙遺表﹐申奏朝廷。

操在鄄城﹐知陶謙已死﹐劉玄徳領徐州牧﹐心中大怒﹕「冤仇不能報﹐汝不費半箭之功﹐坐得徐州﹗吾必先殺劉備﹐後戮謙屍﹐以雪先君之冤﹗」卽傳號令﹐克日起兵。玄徳坐不暖席﹐禍又將來。如何解救﹐且聽下回分解。

曹操定陶破呂布

曹操起軍去打徐州﹐荀彧入諫曰「昔髙祖保關中﹐光武據河內﹐皆深根固本以制天下﹐進足以勝敵﹐退足以堅守﹐固𨿽有困﹐而終濟大業。將軍本首事兗州﹐且河﹑濟天下之要地﹐是亦昔日之關中﹑河內也。今若取徐州﹐多畱兵則不足用﹐少畱兵則呂布乘虛寇之﹐是無兗州也。若徐州不得﹐將軍當安所歸乎﹖今陶謙𨿽死﹐更有劉備守之。城中居民念昔日父兄之徳﹐必助劉備死戰也。棄此而取徐州﹐棄大而就小也﹐去本而求末也﹐以安而換危也。願將軍熟思之。」操曰「今年軍士無糧﹐柰何﹖」荀彧曰「不如東略陳地﹐使軍就食自汝南﹑穎川。黃巾餘黨何儀﹑黃劭等劫掠州郡﹐多有金帛﹑糧食。此等賊徒又容易破﹐破而取其錢糧以養三軍﹐朝廷喜﹐百姓悅﹐乃順天之事也。」操大喜﹐十二月﹐畱夏侯惇﹑曹仁守鄄城等處﹐自引兵先略陳地﹐次及汝﹑穎。

黃巾何儀﹑黃劭知曹兵到﹐引眾來迎﹐會於羊山。黃巾十萬﹐漫野而進﹐惟務狐羣狗黨﹐並無隊伍行列。操令彊弓硬弩射住﹐令典韋出馬﹐臂挾雙戟﹐來往陣前。何儀令副元帥出戰典韋﹐典韋戰不三合﹐一戟刺於馬下。操引眾乘勢趕過羊山下寨。次日﹐黃巾黃劭自引軍來。陣圓處﹐一將步行出戰﹐銷金黃抹額﹐綠錦細納襖﹐身長九尺五寸﹐手提鐵棒一條﹐名號「截天夜叉」何曼﹐陣前搦戰。操令李典出戰。曹洪曰「某願替將軍擒此賊﹗」隨卽下馬﹐亦提刀步出。兩下向陣前殺至兩个時辰﹐勝負不分。曹洪詐敗而走﹐何曼趕來。洪用拖刀背砍計﹐轉身一踅﹐砍中何曼﹔再一刀中腿﹐遂死沙場。李典飛馬直入賊陣﹐生擒黃劭過來。掩殺賊眾﹐奪其器械金帛糧食﹐其降者甚多。

何儀勢孤﹐引數百騎奔走葛陂。正行之行﹐山背後撞出一軍﹐爲頭一个壯士﹐身長八尺﹐腰大十圍﹐容貌雄偉﹐勇力絕倫﹐截住去路。何儀挺槍出迎﹐只一合﹐活挾下馬。其餘盡皆下馬受縛﹐盡驅人葛陂塢中。

卻說典韋追襲何儀到葛陂﹐一聲喊起﹐壯士擁出。典韋問曰「汝等非黃巾耶﹖」壯士曰「黃巾數百騎盡被我擒在塢內。」韋曰「何不獻出﹖」壯士曰「你若贏得我手中寶刀﹐我便獻去﹗」韋大怒﹐挺雙戟向前戰。兩个從辰至午﹐不分勝負。各自少歇﹐壯土又出搦戰﹐典韋又出。從申直戰到黃昏﹐各自馬乏﹐少歇。

典韋手下軍士飛報曹操。操大驚﹐慌引眾將前來看虛實。次日﹐壯士又出搦戰。操見其人容貌若神﹐威風抖擻﹐不勝欣喜﹐分付典韋詐敗。韋出﹐戰到三十合﹐敗走回陣。壯土趕到陣門中﹐弓弩射回。急引軍退五里﹐掘下陷坑﹐暗伏鉤手。次日﹐再令典韋引百餘騎去搦戰﹐壯土果出。典韋略戰數合﹐便回馬走。壯士趕來﹐至陷坑﹐四下諸將逼至﹐連人帶馬落於坑內。鉤手縛來中軍見曹操。操慌下帳﹐叱退軍士﹐親解其縛﹐急取衣服﹐命坐﹐問其鄕貫姓名。壯士曰「我乃譙國譙縣人也﹐姓許﹐名褚﹐字仲康。遭天下大亂﹐聚宗族數千人﹐以禦賊寇。不時有寇犯境﹐吾築堅壁以守之。一日﹐羣賊數萬至﹐吾令眾人四面皆堆石子﹐吾親自飛石擊之﹐無不中﹐賊方退去。又一番賊至﹐塢中無糧﹐賊與和會﹐以耕牛換米。米已送到﹐賊驅牛至塢中﹐牛皆奔走回還﹐被吾雙手掣二牛尾﹐倒行百餘步。賊大驚﹐不敢取牛而走。因此保守此處無事。」操曰「吾聞大名久矣﹐還肯降否﹖」褚曰「願引宗族數千來降。」操拜許褚﹐卽封爲都尉﹐賞勞甚厚。後人有詩曰﹕

天下瓜分漢欲亡﹐四方豪傑盡鷹揚。

葛陂許褚投降後﹐自此何憂呂布彊﹗

許褚旣降﹐將何儀﹑黃劭斬訖﹐汝﹑頴悉平。

曹操班師山東。此是興平二年夏四月也。曹仁教夏侯惇接見﹐言「近日細作報說﹐兗州薛蘭﹑李封軍士﹐皆出擄掠﹐城邑空虛﹐可引得勝之兵速攻兗州﹐一鼓可下。」操聽了﹐遂引軍馬徑奔兗州。薛蘭﹑李封措手不及﹐只得引些少軍兵出城來戰。兩陣列開﹐操新降將許褚曰「願請一戰﹐以報主公不殺之恩。」操大喜﹐遂令出戰。李封使畫戟向前來迎。交馬兩合﹐褚斬封於馬下。薛蘭急走回城﹐弔橋邊李典攔住﹐薛蘭引軍望投巨野而去。一將飛馬趕來﹐一箭射薛蘭於馬下﹐乃是武城人氏也﹐從事呂虔。軍皆潰散。

曹操得兗州﹐程昱便請進兵取濮陽。操傳令許褚﹑典韋爲先鋒﹐夏侯惇﹑夏侯淵爲左軍﹐李典﹑樂進爲右軍﹐操自領中軍﹐於禁﹑呂虔爲合後。

兵至濮陽﹐時呂布欲自將出迎。陳宮諫﹕「不可出戰﹐待眾將聚會後方可。」呂布曰「吾之英雄﹐誰敢近也﹗」不聽宮言﹐便引兵出。陣才圓處﹐呂布出馬橫戟﹐大罵﹕「操賊﹗殺吾愛將﹗」許褚便出。鬥二十合﹐不分勝負。操曰「呂布非一人可勝。」便差典韋又出﹐兩將夾攻﹔左邊夏侯惇﹑夏侯淵﹐右邊李典﹑樂進齊到﹐六員將殺得呂布遮攔不住。城上田氏見布輸了回城﹐令人拽起弔橋。布大叫﹕「開門﹗」田氏曰「吾已降曹將軍矣﹗」布大罵﹐引軍前奔定陶而去。陳宮等開東門﹐保護呂布老小出城而去。

操遂得濮陽﹐恕免田氏舊日之罪。劉曄曰「呂布乃猛虎也﹐今日困乏﹐不可少容。」操令劉曄等守濮陽﹐遂引軍趕至定陶。時呂布與張邈﹑張超盡在城中﹐髙順﹑張遼﹑臧霸﹑侯成巡海打糧未回。時濟郡才麥熟﹐操軍至定陶﹐連日不戰﹐引軍退四十里下寨﹐令軍割麥爲食。細作報呂布。呂布引軍趕來﹐將近操寨﹐見左邊一望林木茂盛﹐恐有伏兵而回。操知布軍回去﹐乃謂諸將曰「布疑林木中有伏兵耳﹐可將旗數面縛於林中。寨門西邊一帶長堤無水﹐可盡伏精兵。明日布必來燒林﹐堤中軍斷其後﹐布可擒矣。」於是操寨中﹐止畱鼓手五十人擂鼓﹐將村中擄來男女在寨吶喊。布心疑﹐不敢進也。

卻說呂布回告陳宮﹐陳宮曰「操多詭計﹐不可輕敵。」布曰「吾用火攻﹐可破伏兵也。」畱陳宮﹑髙順守城。布次日引大軍來﹐遙見林木中有旗﹐驅兵大進﹐四面放火﹐卻無一人﹔欲投寨中﹐鼓聲大震﹐疑惑不定﹐寨後一彪軍出。呂布趕來﹐炮響處﹐堤內伏兵盡出﹐夏侯惇﹑夏侯淵﹑許褚﹑典韋﹑李典﹑樂進驟馬殺來。呂布急回﹐見此六將﹐料敵不過﹐落荒而走。健將成廉被樂進一箭射死。布軍三停去二﹐敗卒回報陳宮。陳宮曰「空城難守﹐吾與髙順保著老小﹐棄定陶而走。」曹操將得勝之兵﹐連夜殺入城中﹐勢如劈竹。張超自刎﹐三族盡滅。張邈去投袁術。山東一境盡被曹操所得。安民修城﹐不在話下。

卻說呂布正走﹐路逢諸將皆回。陳宮亦已尋著。布曰「吾軍𨿽少﹐尙可破曹。」再引軍來。不知勝負如何﹐且聽下回分解。

李傕郭汜亂長安

話說興平二年夏四月﹐曹操大破呂布於定陶﹐布乃收集敗殘軍馬於海濱﹐眾將皆來會集﹐卻再與曹操決雌雄。陳宮曰「今操勢大﹐未可與爭。先尋取安身之地﹐那時再來不遲。」布曰「今當何往﹖」宮曰「近聞劉玄徳新領徐州﹐可往投之﹐養成气力﹐別有良圖。」布信其言﹐徑投徐州來。

過界首﹐有人報知玄徳。玄徳曰「布乃當今英雄之士﹐可出廓迎接。」糜竺曰「呂布乃虎豹之徒﹐不可收畱﹐收則傷人矣。」玄徳曰「前者非布襲兗州﹐怎解此郡之禍﹖吾得徐州﹐亦布之力。他若要徐州﹐吾當相讓。何況布無此心﹗」張飛曰「哥哥心腸忒好。𨿽然如此﹐也當準備。」

玄徳領軍兵數千﹐出城三十里﹐接著呂布﹐並馬入城。都到州衙廳上﹐講禮畢﹐坐下。布曰「自從招討殺董卓之後﹐又遭傕﹑汜之變﹐飄零關東﹐諸侯並不相容。昨蒙使君力救徐州﹐布因此襲兗州﹐以分其勢。不料反遭曹操之機﹐累及關﹑張。布今投使君﹐共扶社稷﹐再安漢室﹐未審尊意如何﹖」玄徳曰「陶府君新近歸天﹐無人管領徐州﹐因此令備權攝州事。今幸得將軍至此﹐無徳合讓有徳﹐備情願將牌印請將軍受之。」呂布卻待接﹐見玄徳背後關﹑張各有拔劍之意。布佯笑曰「量布一勇之夫﹐何能作州牧乎﹖」玄徳又讓。陳宮告曰「彊兵安敢壓主乎﹖請使君勿得疑焉。」玄徳方止。遂設大宴相待﹐收拾宅院安下。

次日﹐呂布回席﹐請玄徳。關﹑張諫曰「前日呂布有奪徐州之意。」玄徳曰「吾以善心待人﹐人不肯負我。」遂與關﹑張同行。布飲酒半酣﹐請玄徳入後堂臥房牀上坐﹐令妻女拜。玄徳再三謙讓。布扶玄徳曰「賢弟受禮。」關﹑張瞋目。張飛拔劍大叱曰「我哥哥是金枝玉葉﹐你是人家奴婢﹐怎敢叫我哥哥做賢弟﹗你來﹐我和你鬥三百合﹗」玄徳急喝﹐關公拖出飛去。玄徳與呂布陪笑﹕「劣弟酒後狂言﹐兄勿見責。」布默然無語。須臾席散﹐布送玄徳出門。張飛躍馬橫槍而來﹐叫﹕「呂布﹐我和你拼三百合﹗」玄徳上馬﹐拖張飛去了。

次日﹐呂布來辭玄徳要行。玄徳叫拖將張飛來﹐與布陪話﹐飛那里肯。玄徳曰「此間有一小沛﹐是劉備昔日屯紮之處。將軍不嫌此處淺狹﹐權且歇馬如何﹖糧食盡有﹐軍需缺欠﹐劉備當應付。」呂布謝玄徳﹐自引軍投小沛安身去了。玄徳深責張飛。

卻說曹操平了潁﹑汝﹑山東﹐功奏朝廷﹐加操爲建徳將軍﹑費亭侯。其時李傕自爲了大司馬﹐郭汜自爲了大將軍﹐橫行天下﹐朝廷無人敢言。太尉楊彪﹑大司農朱雋暗奏獻帝云「今曹操屯馬步軍兵四十餘萬﹐謀臣武將數百員﹐若得此人扶持社稷﹐剿除姦黨﹐天下幸甚。」獻帝泣曰「朕被汜﹑傕二賊欺淩久矣﹗觀其行事﹐甚於董卓。朕行坐不安﹐無計可除之。」言訖﹐慟哭。楊彪奏曰「臣有一計﹐先令二賊自相殘害﹐然後詔曹操引兵殺之﹐掃淸賊黨﹐以安萬姓。」獻帝曰「如何令二賊自相殘害﹖」彪曰「臣令老妻到於郭汜府中﹐於汜妻處獻反間計﹐二賊自害也。」親書密詔付楊彪。

彪等二大臣出﹐暗使夫人入郭汜府﹐告其妻曰「郭將軍與李司馬夫人有染﹐其情甚密。」汜妻曰「怪見經宿不歸﹗正有此事﹗」數日後﹐郭汜卻往李傕府中筵席。其妻曰「傕性莫測﹐今二雄不並立﹐倘酒後有毒﹐妾將柰何﹖」汜未信。至晚間﹐傕府送物至﹐汜妻先令婢妾置毒於內﹐方始獻入。汜便欲食之。其妻曰「食自外而來﹐豈可便食﹖」與犬試之﹐犬死。自此疑之。傕一日於朝堂邀汜還家飲酒﹐醉而歸﹐半夜肚腹攪疼。妻曰「必中其毒矣﹗」急令將糞汁灌之﹐一吐方定。汜大怒﹕「吾與汝共圖大事﹐你今榮貴﹐卻害我﹗我不先發﹐必遭毒手﹗」遂整本部甲兵﹐意欲殺傕。

又有心腹人知﹐飛報消息。傕大怒曰「郭阿多安敢如此﹗」阿多﹐汜小名也。點本部甲兵來殺郭汜。兩處合兵數萬﹐就於長安城下亂殺﹐乘勢擄掠居民。傕兄子李暹引數千兵﹐圍住宮院﹐用車三乘﹕一乘載天子﹔一乘載伏皇后﹔一乘載賈詡﹑左靈﹐令就監車駕。其餘官人內侍﹐並皆步走。出後宰門﹐郭汜兵到﹐兩邊射死不知其數。李傕隨後掩殺﹐郭汜兵退﹐車駕冒突煙火出城﹐只到李傕營中。郭汜領兵入內﹐搶擄宮嬪采女﹐放火燒殿宇﹐庫藏一空。

次日﹐郭汜已知李傕劫了天子﹐領軍來營前廝殺。李傕殺郭汜大敗﹐當夜移車駕到郿塢。帝聞弓箭之聲﹐戰栗不已。伏皇后淚濕衣襟。李傕殺退郭汜﹐移車駕至郿塢﹐使校尉李暹監住天子在塢內﹐斷絕內使。侍臣皆有饑色。帝令人問傕取米五斛﹐牛骨五具﹐以賜左右。傕怒曰「朝夕上飯﹐何用米糧﹗」傕乃與肉腐牛骨﹐皆臭不可食。帝罵曰「直如此相欺之甚也﹗」內侍中楊琦急奏曰「傕乃邊鄙之人﹐習於夷風。今日自知所犯悖逆﹐常有怏怏之色﹐欲輔駕幸黃白城﹐以舒其憤怨。陛下忍之﹐豈可顯其罪也。」帝乃低頭無語﹐淚盈袍袖。左右報曰「有一路軍馬﹐槍刀映日﹐金鼓震天﹐前來救駕。」帝教打聽是誰﹐乃郭汜也。帝心轉憂。

塢外喊聲大起﹐乃李傕來到。兩邊擺開﹐李傕出馬﹐鞭指郭汜而罵曰「我待你不薄﹐你如何謀害我﹖」汜曰「爾乃反賊﹐如何不殺你﹗」傕曰「我保駕在此﹐何爲反賊也﹖」汜曰「亂道﹗見今劫駕在此﹐何爲保駕也﹖」傕曰「都不須多言﹗不用軍士﹐我兩个自拼輸贏﹐贏的便把皇帝去了罷。」郭汜挺槍來戰李傕﹐李傕舞刀來迎郭汜。戰有十合﹐不分勝負。太尉楊彪拍馬而來﹐大叫﹕「司馬﹑將軍﹐且請少歇﹗老夫邀請眾官來與二大人和解。」傕﹑汜各自還營。

楊彪﹑朱雋會合朝廷官僚六十餘人﹐先詣郭汜營中勸和﹐汜將眾官僚盡行監下。眾官曰「欲何爲也﹖」汜曰「李傕劫天子﹐偏我劫不得公卿﹖」彪曰「一人劫天子﹐一个質公卿﹐此乃何行也﹖」汜欲拔劍殺之。中郎將楊密勸住﹐左右都諫。汜放了楊彪﹑朱雋﹐其餘都監在營中。彪與雋曰「爲社稷之臣﹐不能匡君救主﹐空生於天地間耳﹗」言訖﹐與雋相抱而哭﹐昏絕於地。歸家﹐雋成病而死。自此之後﹐傕﹑汜相迎﹐每日廝殺﹐五十餘日﹐死者不知其數。

李傕平日喜左道妖邪之術﹐常使女巫擊鼓降神於軍中。帝每日啼哭。侍中楊琦密奏曰「臣觀賈詡𨿽是李傕心腹﹐未嘗忘君也。陛下實告之。」正說之間﹐賈詡到來﹐帝乃退其左右﹐號泣拜詡。詡伏於地曰「臣不勝誅矣﹗」帝曰「卿如此肯憐漢朝﹐救劉協一命。」詡曰「臣心未嘗不如此也。陛下自勿言﹐臣自圖之。」帝謝賈詡。少頃﹐李傕入見帝﹐腰帶三刃刀﹐懸劍於腕﹐手提鐵鞭。帝面如土色。內侍皆帶劍立於帝側。傕曰「郭汜不仁﹐欲劫陛下﹐監禁公卿。非臣﹐聖上則亦被擄矣。」帝拱手稱謝。傕曰「陛下眞賢聖之主﹗」遂出﹐問諸將曰「內侍帶劍立於帝側﹐莫非有害吾之心麼﹖」賈詡曰「軍中不可不帶劍耳。」傕笑﹐入帳而罷之。

時僕射皇甫酈入見天子。帝知酈能言﹐令去解和兩邊。詔先到汜營說汜。汜曰「如李傕放出天子﹐我便送出公卿還長安。」酈卻來見李傕曰「今天子以某是西涼人﹐與公同鄕﹐乃令某來和勸二公。汜已奉詔﹐公意若何﹖」傕曰「吾有敗呂布之大功﹐輔政四年﹐三輔淸靜﹐天下共知。郭阿多盜馬虜耳﹐何敢與吾相等耶﹖吾必欲誅之﹗君乃西涼人﹐觀吾方略士眾足勝郭阿多否﹖又劫公卿﹐所爲如是﹐而君苟欲向郭阿多。李傕有膽量﹐自知之矣﹗」酈答曰「不然。昔有窮﹑后羿恃其善射﹐不思患難﹐以致滅亡。近董太師之彊﹐君所目見矣﹔呂布受恩而反圖之﹐斯須之間﹐頭懸髙竿。此乃勇而無益也。今將軍身爲上將﹐持鉞仗節﹐子孫握權﹐宗族得寵﹐受國家爵祿﹐人皆仰之。今郭阿多劫公卿﹐將軍脇至尊﹐誰爲輕重耶﹖」李傕大怒﹐拔劍出鞘曰「天子使你來辱我大臣﹗先斬你頭﹐後殺天子﹐此大丈夫之志也﹗」言訖﹐來殺皇甫酈。性命如何﹖

楊奉董承雙救駕

李傕欲殺皇甫酈﹐騎都尉場奉諫曰「今郭汜未除﹐而殺天使﹐則郭汜興兵有名﹐諸侯皆以助之。」賈詡亦勸﹐傕怒少息。詡推皇甫酈出。酈大叫曰﹕」李傕不奉詔命﹐欲殺漢君自立﹗」侍中胡邈急止之曰﹕」李將軍待公不薄﹐如何出此妄言﹖恐於身不利。」酈叱之曰﹕」胡敬才﹗你爲朝廷輔弼之臣﹐如何謅佞也﹖我累世受恩﹐身在帷幄之中。『君辱臣死』﹐當佐國家﹐吾被李傕所殺﹐乃命也﹗」大罵不絕。帝知之﹐急令皇甫酈回西涼。李傕之軍太半是西涼人氏﹐更有羌番兵。酈言傕不忠不孝﹐多有西涼勇士各隨酈去。賈詡又說羌胡人曰「今天子知汝等忠孝﹐故遣汝還郡﹐後必有重賞。」羌胡皆怨李傕不與官職﹐亦引兵出。傕知酈去﹐大怒﹐差虎賁王昌追之。昌知酈乃忠孝之士﹐不追﹐回報傕曰「酈不知何往。」傕曰「罷休﹗」

卻說賈詡來見帝曰「陛下可重加李傕官。」帝封李傕大司馬。傕心中大喜﹐言曰「此乃是女巫神鬼之力也﹗」遂重賞女巫﹐卻不賞軍士。騎軍都尉楊奉大怒﹐與宋果曰「吾等入生出死﹐身冒矢石﹐反不及女巫耶﹖」宋果曰「何不殺此賊﹐以救天子﹖」奉曰「你於中軍放火爲號﹐吾當引兵外應。」二人約定此夜二更下手。不料不密其事﹐此夜事泄﹐有人報知李傕。傕大怒﹐令人捉住宋果﹐先已殺之。楊奉在外不見號火﹐李傕自將兵出﹐就寨中殺到四更。奉因不勝﹐引一彪軍去了。李傕自此軍勢漸衰。更兼郭汜常來攻擊﹐殺死者屍積如山。

忽有人來報曰「有張濟統領大軍﹐自陜西來到李傕﹑郭汜處﹐各自差人來兩處和釋﹐如不從者引兵擊之。」傕﹑汜皆依允了。張濟上表﹐請天子駕幸弘農。天子大喜曰「朕躬思東都久矣。今乘此得還﹐乃萬幸也﹗」詔封張濟爲驃騎將軍開府。濟進糧食酒肉﹐供給百官。汜放公卿出營。傕收拾車駕東行﹐遣舊有禦林軍數百﹐各持長戈護送鑾輿。

夜過新丰﹐晚至霸陵橋﹐時值秋天﹐金風驟起。喊聲大作﹐數百軍兵來至橋上﹐攔住車駕﹐厲聲問曰「此何人也﹖」侍中楊琦拍馬上橋曰「此乃大漢天子車駕﹐甚人不得無禮﹗」有二將出曰「吾等奉郭將軍命﹐守住此橋﹐以防姦細。旣言有天子﹐難以準信﹐須親見之。」楊琦髙揭珠簾。帝曰「朕躬在此﹐卿何不退﹖」眾將皆呼「萬歲」﹐分於兩邊﹐駕乃得過。二將回報郭汜曰「天子駕已去矣。」汜曰「我正欲劫車駕﹐再入郿塢﹐以圖大事﹐你如何放了過去﹖」二將曰「不知將軍本意。」汜曰「吾瞞住張濟之心﹐要謀此事﹐你如何放了過去﹖」速命斬其二將﹐起軍趕來。

天子正到華陰縣﹐背後喊聲大震﹐軍馬趕來﹐大叫﹕「車駕休動﹗」獻帝聞後軍至﹐告大臣曰「恰離狼窩﹐又逢虎口﹗」侍臣皆大哭。軍至將近﹐只聽的一派鼓聲﹐山背後閃出一將﹐當先一面大旗﹐書著「大漢楊奉」四字﹐背後一千餘軍。原來離李傕﹐屯兵於終南山中﹐特來保架﹐正遇帝。令退後軍﹐兩邊擺開。汜將崔勇出馬﹐大罵﹕「楊奉反賊﹐無仁無義﹗」奉大怒﹐回顧陣中曰「公明何在﹖」公明﹐晃字。一將手執大斧﹐飛驟驊驑﹐直取崔勇。兩馬相交﹐只一合﹐斬崔勇於馬下﹐殺入軍中﹐砍死無數。汜軍大敗﹐退走二十餘里。楊奉收軍﹐來見天子。帝下車執奉手﹐曰「卿救朕躬﹐當刻銘肺腑。」奉頓首拜謝。帝曰「斬賊將者何人也﹖」奉乃引此將拜於車下。奉曰「此人河東楊郡人也﹐姓徐﹐名晃﹐字公明。」帝慰勞之。楊奉保駕至華陰寧輯﹐將軍段煨具衣服飲膳﹐供給天子。是夜﹐天子宿於楊奉營中。

郭汜敗了一陣﹐次日點軍又殺至營前來。徐晃當先出馬。郭汜大軍八面圍來﹐將天子﹑楊奉困在垓心。帝與百官曰「朕今番休也﹗」正在危急之中﹐忽然東南上喊聲大震﹐賊眾奔潰。徐晃乘勢殺出﹐內外攻擊﹐大殺郭汜一陣。汜兵敗走。此人來見天子﹐乃是劉朝國戚﹑漢室忠臣﹐身著錦衣臨玉殿﹐腰橫玉帶上金階﹐乃是國舅董承﹐引千餘騎特來救架。帝哭訴前事。承曰「陛下免憂。臣與楊將軍誓斬二賊﹐以靖天下。」帝命早赴東都﹐連夜駕起﹐前幸弘農。

卻說郭汜敗軍回﹐撞見李傕﹐言「楊奉﹑董承救駕往弘農去了。若到山東﹐立腳得牢﹐必然布告天下﹐令諸侯共伐我等﹐三族不能保守矣﹗」傕曰「如今張濟兵據長安﹐未敢動兵。我和你合兵一處﹐至弘農殺了漢君﹐平分天下﹐有何不可﹗」汜曰「若兄長肯帶攜小弟﹐一同共奪地面。」二人合兵﹐於路劫掠﹐所過一空。楊奉﹑董承知賊勢遠來﹐遂勒兵回﹐與賊大戰於東澗地名。傕﹑汜二人商議﹕「只不可鬥將﹐只是混戰﹐我眾彼寡﹐安得不勝。」

商議已定﹐李傕在左﹐郭汜在右﹐漫山徧野擁來。楊奉﹑董承兩邊死戰﹐剛保天子皇后車出﹔百官宮人﹑符策典籍﹐一應禦用之物﹐盡皆拋棄﹐俱被傕﹑汜兵卒搶去﹐死者不知其數。郭汜軍盡入弘農劫掠。承﹑奉保駕走陜北﹐傕﹑汜分兵趕來。承﹑奉一面差人與傕﹑汜陪話﹔一面暗暗差人去傳旨往河東﹐急召故白波帥李樂﹑韓暹﹑胡才三處軍兵﹐前來救應。

李樂亦是嘯聚山林反賊﹐不得已而召之。三處軍聞天子詔命﹐赦罪賜官﹐如何不來﹔並拔本營軍士﹐來與董承約會﹐一齊再取弘農。其時李傕﹑惇汜但到之處﹐劫掠百姓﹐老弱殺之﹐彊壯者充軍。臨敵之處﹐驅民兵在前﹐名曰「敢死軍」。賊勢浩大。李樂等軍亦是嘯聚貪掠之輩﹐郭汜令軍士將衣服等件拋棄於道。李樂軍到﹐會於渭陽。李樂等軍見衣服滿路﹐爭往取之﹐失於隊伍。汜﹑傕軍四面趕來混戰﹐李樂軍大敗﹐殺的屍橫徧野﹐血流成河。

楊奉﹑董承撐攔不住﹐保駕北走﹐背後傕﹑汜軍趕來。李樂曰「事急矣﹗請天子上馬先行﹗」帝曰「朕不可捨百官而去。眾何辜哉﹗」兵追不絕﹐滿天火紅。胡才被亂軍所殺﹐喊聲震地﹐相連百餘里。承﹑奉見賊追急﹐請天子棄車駕﹐步行到黃河岸邊。李樂等尋得一隻小舟作渡船。時值天冷嚴寒﹐帝與後彊扶到岸邊﹐岸又髙﹐不得下去。後面有火鼓相攻﹐甲兵驟至。楊奉曰「可解馬韁繩﹐接連拴縛帝腰﹐放下船內。」人叢中﹐皇后兄伏徳挾絹數十疋至﹐曰「我於亂軍中拾得此絹﹐可接連拽輦。」行軍校尉尙弘用絹包帝共後﹐令眾人往下放之﹐乃得下舡。李樂仗劍立於舡頭上﹐後兄伏徳負後下舡中。岸上有不得下舡者﹐爭扯傍舡﹐李樂盡推於水中。渡過帝後﹐再放舡過渡。岸上者哭聲不止。其爭渡者盡皆扯住舡﹐皆被砍下手指者﹐不知其數。舡中急渡北岸﹐楊奉尋得牛車一輛﹐載帝至大陽地名絕食﹐晚宿於瓦屋中。野老進粟飯﹐上與後共食﹐粗糲不能下咽喉。次日﹐封李樂爲徵北將軍﹐韓暹徵東將軍﹐帝上牛車行。二大臣尋至﹐拜於前﹐乃太尉楊彪﹑太僕韓融。帝後痛哭。近侍等止有二十餘人﹐無不下淚。太僕韓融曰「傕﹑汜二賊頗信臣言﹐捨一命去說二賊罷兵。陛下善保龍體。」韓融去了。李樂請帝入奉營暫歇。數日﹐楊彪請天子都安邑縣今解州卽是也。上禦車馬至安邑﹐又無髙房﹐帝後所居於茅屋中﹐又無門關閉﹐四邊旋插荊棘籬落。帝與大臣議事於茅屋中。李樂﹑韓暹進兵於籬外觀望﹐互相鎭壓﹐以爲歡喜。諸將專權﹐尙書﹑百官﹑公卿稍有觸死﹐於帝前毆罵將士﹔故令奴卑送濁酒粗食與天子﹐帝勉彊納之。李樂﹑韓暹連名保無徒﹑部曲﹑巫醫﹑走卒二百餘名﹐並爲校尉禦史。刻印不及﹐以錐畫之﹐如此苟且而已。韓融說傕﹑汜二賊﹐方始放百官及宮人歸。

是歲大饑荒﹐百姓皆食棗菜﹐餓死者徧地。河內太守張楊送米貢與天子﹐河東太守王邑送絹帛以衣之。如此﹐帝得活。董承﹑楊奉商議﹐一面差人修洛陽宮院﹐欲奉車駕還東都。李樂不從。董承對李樂曰「洛陽乃天子建都之地﹐安邑乃小可地面﹐如何容得車駕﹖今奉駕還洛陽﹐正理。」李樂曰「汝等奉駕去﹐吾只在此處居住。」承﹑奉收拾駕起程。李樂暗令人結連李傕﹑郭汜﹐一同劫駕。董承﹑楊奉﹑韓暹知李樂意﹐乃連夜擺布軍士﹐護送車駕起﹐前奔箕關。李樂盡拔本寨軍馬前來追趕。四更左側﹐趕到箕山下﹐大叫﹕「車駕休行﹗李傕﹑郭汜在此﹗」天子知之﹐心驚膽戰﹐山上火光競起。漢天子怎離此難﹐畢竟何如﹐且聽下回分解。

遷鑾輿曹操秉政

李樂令軍詐呼李傕﹑郭汜軍到﹐兵卒皆驚。楊奉曰「此乃李樂詐呼也﹗」遂令徐晃出迎之。正逢李樂。兩馬相交﹐只一合﹐被徐晃一斧砍李樂於馬下﹐殺散餘黨﹐保護車駕過得箕關。太守張楊將糧食﹑絹帛迎天子於軹音止道。帝封楊大司馬。楊辭帝﹐屯兵野王地名。

帝入洛陽﹐見宮室燒盡﹐街市荒蕪﹐滿目皆是嵩艸﹐宮院中只有頹墻壞壁而已。旋蓋小宮﹐與帝後住坐。百官朝賀﹐皆立於荊棘之中。是歲大荒﹐敕攺興平爲建安元年。洛陽居民僅有數百家﹐無可爲食﹐盡出城去剝樹皮﹑掘艸根食之。尙書﹑侍郎以下﹐皆自出城樵采﹐多有死於墻壁之間。漢末气運衰敗﹐無甚於此。前賢有詩一首﹐以嘆世情。詩曰﹕

血流硭碭白蛇亡﹐赤幟縱橫遊四方。

秦鹿趕翻興社稷﹐楚騅推倒立封疆。

子孫懦弱姦邪起﹐气色雕零盜賊狂。

看到兩京遭難處﹐鐵人無淚也恓惶﹗硭﹐音芒。碭﹐音蕩。

太尉楊彪奏帝﹕「前蒙降詔﹐未曾發遣。今曹操在山東屯兵數十萬﹐可宣入朝﹐以輔王室佐主。」帝曰「朕躬旣已降詔﹐卿何必再奏﹐卽便差人前去。」

卻說曹操在山東聞知車駕已還洛陽﹐聚眾謀士商議。荀彧進曰「昔日晉文公納周襄王﹐而諸侯義從﹔漢髙爲義帝縞素﹐而天下歸正。今天子蒙塵﹐將軍首倡義兵﹐徒以山東擾亂﹐未遑走赴金鑾。今車駕旋轉﹐東京荒蕪﹐誠因此時奉主以從人望﹐大順也﹔秉至公以服天下﹐大略也﹔扶拔仁義以致英雄﹐大徳也。四方𨿽有進節之臣﹐其何能爲也﹖若不早定﹐使英雄生心﹐後須爲慮﹐亦無及矣。」曹操乃大喜。正要收拾起兵﹐忽然有詔書至。操待天使於驛亭﹐一同起發。

帝在洛陽﹐百事未備﹐城廓崩倒﹐欲修未能。人報李傕﹑郭汜兵又來到。帝大驚﹐問楊奉曰「今投何處躲難﹖使命往山東末回﹐不如去投曹操。」楊奉﹑韓暹曰「臣願出戰﹗」董承曰「城廓不堅﹐兵甲不多﹐戰如不勝﹐當復如何﹖」人報曰「傕﹑汜兵近﹗」

董承保帝後上車﹐望山東而進。百官無馬﹐步行跟隨出洛陽。行無一射之地﹐但見塵頭蔽日﹐金鼓喧天﹐無限人馬來到。帝後戰栗不能言。忽見一騎飛來﹐到車前便拜﹐視之﹐乃山東使命。問來軍何人﹐使命曰「曹將軍盡起山東之兵﹐前來保駕。聽知李傕﹑郭汜犯洛陽﹐先差夏侯惇爲先鋒﹐引上將十員﹐精兵五萬﹐前來保駕。」帝方心安。少頃﹐夏侯惇引許褚﹑典韋前來駕前面君。三將一齊喏曰「甲冑士不能下拜﹐請以軍禮見天子。」皆呼萬歲。帝曰「卿等鞍馬驅馳﹐無可爲賜。」惇曰「主公曹操知傕﹑汜賊犯帝闕﹐故令臣等先來保駕。」都才道罷﹐待臣又報正東又有一路軍到。帝舉止失措。惇拍馬視之﹐便速來奏報曰「陛下放心。乃曹操步軍來到也。」須臾﹐來見天子﹐聲喏。帝問何人﹐惇奏曰「乃曹操弟曹洪﹐副將李典﹑樂進也。」帝問曰「卿何來﹖」洪奏曰「臣兄聽知賊兵至近﹐恐夏侯惇孤力難爲﹐又差臣倍道而來協助。」帝曰「曹將軍乃寡人社稷之臣也﹗」傕﹑汜領大兵長驅而來﹐帝令夏侯惇分兩路迎之。夏侯惇曰「臣已量度了。」與曹洪分兩翼﹐馬軍先出﹐步軍後隨﹐盡力一擊。傕﹑汜賊兵大敗﹐斬首萬餘。請帝還洛陽故宮﹐夏侯惇屯兵於城外。

次日﹐曹操引大勢人馬到來﹐帶三千鐵甲軍馬入城﹐屯兵列於內前。諸大臣引進朝見帝﹐拜於殿階之下。帝賜平身﹐宣上殿問。慰勞畢﹐曹操曰「臣托我王洪福齊天﹐聚兵山東。昨承恩賜﹐思報無門。傕﹑汜無端﹐罪惡貫盈。臣有精兵四十餘萬﹐以順討逆﹐無不克捷。陛下善保龍顏﹐以社稷爲重。」帝封操領司隸校尉﹑假節鉞﹑錄尙書事。操謝恩畢。

次日進兵﹐離洛陽五十里下寨。傕﹑汜知操遠來﹐議欲速戰。賈詡諫曰「不可。操有數十萬精兵。文官武將不知其數。不如倒戈﹐卸甲降之﹐求免本身之罪。」傕怒曰「爾敢滅吾銳气﹗」教左右將詡斬之。眾將勸免。是夜﹐賈詡棄李傕﹐單馬走了。

次日﹐李傕軍馬來迎操兵。操先令許褚﹑曹仁﹑典韋領三百鐵騎﹐於李傕陣中衝突三遭﹐方才布陣。陣圓處﹐李傕兄子李暹﹑李別出陣前立馬。操問曰「此何人也﹖」尙未有人回答﹐許褚飛馬去﹐一刀先斬李暹。李別這一驚﹐出馬陣前倒撞下馬。褚斬之﹐雙挽人頭回於陣前﹐無人敢迫。曹操拍許褚背曰「當世之樊噲也﹗」操令夏侯惇領兵左出﹐曹仁領兵右出﹐操自中軍衝陣。鼓響一聲﹐操兵齊舉。傕﹑汜軍大敗。操親掣寶劍押陣﹐連夜剿殺﹐勿停戈戟﹐星火趕逼傕﹑汜。傕﹑汜忙忙似喪家之犬﹐急急如漏网之魚﹐軍馬三停去二。傕﹑汜望西逃命。此時天下不容﹐往山中落艸去了。

曹操屯兵於洛陽城外。楊奉﹑韓暹兩个商議﹕「目今曹操成了大功﹐必掌重權﹐如何容得我等﹖不若奏過天子﹐只做趕傕﹑汜爲名﹐引本部軍屯大梁﹐看機而變。」因此二人要去。獻帝阻當不住。

帝命宣操入宮。操聞使至﹐請入並坐﹐見其人眉目淸秀﹐飄飄然有神仙气象。操惡之﹕「今東都大荒﹐官僚軍民皆有饑色﹐惟此人面目上精神純雅。」操問之曰「公有何能﹐調理如此﹖」對曰「惟食淡三十年矣。」曹操問曰「君居何職﹖」對曰「某舉孝廉。原舊隨袁紹﹑張楊作從事﹐見其人皆非治亂之主。今聞天子還都﹐特來朝覲﹐官封正議郎。濟陰定陶人也﹐姓董﹐名昭﹐表字公仁。」曹操避席起敬曰「聞公大名久矣﹗幸得於此相見。」置酒於帳中相待﹐令與荀彧相會。忽一人報曰「一隊軍往東而去﹐不知何人。」操急令人追之。董昭曰「此乃李傕舊將楊奉﹑白波帥韓暹﹐觀明公之勢﹐引兵往大梁去了。」操曰「莫非疑操﹖」昭曰「此乃無謀鼠輩﹐明公何足慮之。」操又曰「傕﹑汜此去如何﹖」昭曰「此去虎無爪﹐鳥無翼﹐不久被明公所擒耳﹐無足介意。」操見昭語言投機﹐便言曰「請問朝廷大事若何﹖」昭曰「明公興義兵以誅暴亂﹐入朝輔佐天子者﹐此五霸之功也。以下諸將﹐人殊意異﹐未必服從。今畱匡弼﹐事勢不便﹐惟有移駕幸許都耳。然朝廷播越﹐新還京師﹐遠近仰望﹐以冀一朝獲安。今復徒駕﹐不厭眾心。夫行非常之事﹐乃有非常之功﹐願將軍算大者行之。」操執昭手而大笑曰「此乃孤之本志也﹗」操又曰「楊奉在大梁﹐大臣在朝﹐倘裏應外合若何﹖」昭曰「易也。以書與奉﹐且安其心。大臣聞之﹐則曰京師無糧﹐欲車駕暫幸許都﹐近洛陽﹐轉運糧食﹐稍無欠缺懸隔之憂。大臣聞之﹐皆忻然也。」操大喜曰「願公早晚從之﹐有不可行者教之﹐自當厚報﹗」昭拜謝﹐自此隨順。

操猶豫遷都之事。時有侍中太史令王立與宗正劉艾曰「吾仰觀天文﹐以察炎漢气數﹐自去春太白犯鎭於斗﹑牛﹐過天津﹐熒惑又逆行﹐與太白會於天關。金火交會﹐必有新天子出。吾觀大漢气數終矣﹐晉﹑魏之地﹐必有興者。」立以是言於獻帝前曰「天命有去就﹐五行不常盛。代火者土也。承漢天下者必魏也﹐能安天下者必曹姓也。當委任曹氏而已。」操聞之﹐使人告立曰「知公忠於朝廷﹐然天道深遠﹐幸勿多言。」操以是告彧。彧曰「漢朝劉氏以火徳旺天下﹐故兩都皆興。今主公乃土命也。許都屬土﹐到彼必興。火能生土﹐土能旺木﹐正合董昭﹑王立之言。他日必有王者興矣。」操意遂決。次日﹐引軍入洛陽見帝﹐奏曰「東都廢弛之地久矣﹐不可修葺﹐更兼轉運糧食艱辛。臣料許都地近魯陽﹐城廓宮室﹑錢糧民物﹐足可備矣﹐可幸鑾輿。臣排辦已定﹐便請陛下登輦。」羣臣皆懼曹操之勢﹐莫敢言者。卽日駕起﹐操分排車馬﹐盡令百官遷都。

行未數程﹐前面至髙林。忽然喊聲大舉﹐楊奉﹑韓暹領兵攔路。徐晃出馬大叫﹕「欲劫車駕何往﹖」操出馬視之﹐見徐晃神威糾糾﹐暗暗稱奇。操令許褚出馬﹐與徐晃交鋒。刀斧相交﹐戰五十餘合﹐不分勝敗。操鳴金收軍。各自下寨。

操召文武議曰「吾今日在陣上﹐觀徐晃眞良將也﹗不忍以力拼之﹐思一奇計招諭過來。奉﹑暹豈足道哉。」一人曰「主公勿慮。某素與徐晃有一面之交﹐今晚扮一小卒﹐偸入晃營﹐看緊慢使言說之﹐來降主公﹐若何﹖」操視之﹐乃山陽昌邑人也﹐姓滿﹐名寵﹐字伯寧﹐見爲行軍從事。操便令行。

卻說滿寵扮一小卒﹐雜在隊中﹐偸入晃營中軍帳前。晃渾身披甲﹐於帳下看見寵﹐寵入長揖曰「故人安樂否﹖」徐晃見之﹐久立﹐乃曰「莫非山陽滿伯寧乎﹖」晃年小時在山陽爲官﹐寵爲吏被人奪買物告官﹐因有識。寵曰「然也。」晃曰「何故到此﹖」寵曰「曹操在兗州請我作從事﹐今日偶見故人陣上耀武﹐吾甚惜之﹐故不避死而來﹐直諫於公。據公之勇﹐世之罕有﹐何故屈身於楊奉﹑韓暹之徒乎﹖曹將軍之英雄﹐力扶漢室﹐拯救生靈。今日陣前﹐不忍以健將與公決死戰﹐故遣寵來。公何不背暗投明﹖」晃喟然嘆曰「吾固知奉﹑暹非立業之人﹐爭柰從之久矣﹐不忍相捨。」寵曰「豈不聞『良禽相木而棲﹐賢臣擇主而事』﹖大丈夫知而不爲﹐非丈夫也。」晃起身而謝曰「願聽公言。」寵曰「何不就殺奉﹑暹而去﹐以爲進見之功。」晃曰「以臣殺主﹐大不義也。吾不爲之。」寵曰「公眞有徳之士﹗」遂引部下數十騎﹐同滿寵來投曹操。早有人報入中軍﹐楊奉引千百騎來追徐晃﹐趕上大叫﹕「休走﹗」山上山下﹐火把齊明。曹操大喝﹕「吾等逆賊多時﹐休教走脫﹗」兩山伏兵皆起﹐來捉楊奉。還是如何﹐下回便見。

呂布夜月奪徐州

曹操號起﹐伏兵圍住楊奉。韓暹急引兵來救解。兩邊夾攻﹐楊奉走脫。操趁奉﹑暹軍亂﹐乘勢便擊將去。楊奉﹑韓暹大敗﹐敗軍多半降曹。奉﹑暹勢孤﹐引兵去投袁術﹐以圖安身﹐不在話下。

卻說操得徐晃爲將大喜﹐來迎鑾駕到許都﹐旋造宮室殿宇﹐立宗廟社稷﹑省臺司院衙門﹐修城廓府庫。封董承等十三人爲列侯。賞功罰罪﹐並聽曹操處置。操自封爲大將軍﹑武平侯﹐以荀彧爲侍中﹑尙書令﹐荀攸爲軍師﹐郭嘉爲司馬祭酒﹐劉曄爲司空曹掾﹐毛玠﹑任峻爲典農中郎將﹑催督錢糧使﹐程昱爲東平相﹐範成﹑董昭爲洛陽令﹐滿寵爲許都令﹐夏侯惇﹑夏侯淵﹑曹仁﹑曹洪皆爲將軍﹐呂虔﹑李典﹑樂進﹑於禁﹑徐晃皆爲校尉﹐許褚﹑典韋皆作都尉。其餘將士﹐各各封官。自此大權皆歸於曹操﹐出入長帶鐵甲軍馬數百﹐朝中大臣有事先稟曹操﹐然後方奏天子。

操旣定大事﹐乃設一宴於後堂﹐聚眾謀士共議。操曰「吾今以尊王室﹐位至三公﹐皆賴汝等助之。吾所憂者﹐袁術﹑袁紹耳。此二人已據土地﹐未可圖之。劉備見屯徐州﹐已領州事。近呂布在山東﹐被吾殺敗﹐今投劉備﹐養於小沛。二人若互相起兵﹐乃吾心腹之大患也。公等有何妙計可圖之﹖」許褚曰「願借精兵五萬﹐斬劉備﹑呂布之頭﹐獻與丞相。」那時人稱爲「丞相」﹐只是稱「大將軍」。後建安三年才任丞相。荀彧曰「將軍勇則勇矣﹐不如用謀。今許都新定﹐未可造次動兵。彧有一計﹐名曰『二虎競餐』之計。」操曰「何謂也﹖」彧曰「譬如巖下一對餓虎﹐往來尋食﹐山上以食投下﹐二虎必競其餐。二虎爭鬥﹐必有一傷﹔止存一虎﹐此虎亦可誅矣。今劉備𨿽領徐州﹐未得詔命。今主公已得詔命﹐可令劉備正授徐州牧﹐密與一書﹐教殺呂布。事成﹐則劉備亦可圖﹔事不成﹐則呂布必殺劉備矣。此乃『二虎競餐『之計。」操曰「然。」卽時便差使命賫詔﹐封劉備爲鎭東將軍﹑宜城亭侯﹐正領徐州牧。又付密書便行。

卻說劉玄徳在徐州﹐聞曹操遷帝於許都﹐恰欲令人前去慶賀﹐忽報天使至﹐出廓迎接入郡。拜詔﹐受恩命已畢﹐設宴管待來使。使曰「曹將軍於帝前力保使君﹐故首先頒此恩命。」玄徳曰「深謝無盡矣﹗」使命於坐間﹐取出私書﹐遞與玄徳。玄徳看了﹐曰「此事尙容計議。」席散﹐請使於館驛安下。

玄徳連夜與糜竺﹑糜芳﹑簡雍﹑孫乾﹑關﹑張二將眾等商議。張飛曰「呂布無恩之人﹐殺之何礙﹗」玄徳曰「他人志極事窮而來投我﹐我若殺之﹐大不義也。」張飛曰「好人難做。」玄徳喝退張飛而起。

次日淸晨﹐人報呂布來到﹐玄徳教請。布入見曰「聞知朝廷送恩命至﹐特來相賀。」恰才拜下﹐張飛扯劍下廳來殺呂布。玄徳慌忙阻住。呂布大驚﹐曰「益徳何故只要殺我﹖」張飛叫曰「曹操道爾是無義之人﹐教我哥哥殺爾﹗」布曰「我與爾無仇。」玄徳喝退張飛。玄徳共呂布同入後堂﹐告訴前因﹐就將曹操送的密書與呂布看之。布看畢﹐泣曰「此乃曹賊令我弟兄不和﹗」玄徳曰「兄長無憂﹐劉備決無此意。縣中如少糧艸﹐小弟一一應付。」呂布拜謝。備與呂布喫罷早膳﹐布告回。玄徳親送出城外﹐布拜別而去。關﹑張曰「兄長何故不肯殺呂布﹖」玄徳曰「此乃曹丞相疑我與呂布一處﹐故教我兩家自相吞並﹐他卻坐觀成敗。此乃『二雄不得並立』之計也。」關公口﹕「然。」張飛曰「我只要殺此賊﹐以絕後患﹗」玄徳曰「非大丈夫之所爲也。」玄徳到館驛送使命回﹐就拜表謝恩﹐並回書呈曹操﹐只言容緩圖之。使命回見曹操﹐言玄徳不殺呂布之事。操問荀彧曰「此計不成柰何﹖」彧曰「又有一計﹐名曰『驅虎吞狼『之計。」操曰「何爲﹖」或曰「可暗令人往袁術處問安﹐就報劉備上表要略南陽﹐使術動兵攻劉備﹐卻明詔令劉備討袁術。兩邊相拼﹐呂布必生異心。此乃『驅虎吞狼』之計。」操大喜﹐先發人往袁術處﹐次發人往徐州去。使命賫詔便行。玄徳在徐州﹐聞知使命至﹐出廓迎接﹐開讀詔書云「著起兵討袁術。」玄徳領命﹐使者先回。糜竺曰「此又是曹操之計。」玄徳曰「𨿽是計﹐王命不可違也。」遂點軍馬起程。孫乾曰「可以先定守城之人。」玄徳日﹕「二弟之中﹐誰人可守﹖」關公曰「弟願守把此城。」玄徳曰「吾早晚欲與爾議事﹐豈可相離﹖」張飛曰「小弟願守此城。」玄徳曰「你守不了此城。你一者酒後剛彊﹐鞭韃士卒﹔二者作事輕易﹐不從人諫。吾故不放心也。」張飛曰「小弟自今已後不飲酒了﹑軍士不打﹐諸般聽人諫勸。」玄徳曰「你若如此﹐吾何憂哉。」糜竺曰「只恐口不應心。」飛怒曰「我跟哥哥多年﹐未嘗失信﹐何敢料我﹗」玄徳曰「弟性如此﹐吾不放心。請陳元龍爲軍師﹐早晚令張飛少飲酒﹐勿令失事。」玄徳俱分付了﹐馬軍步卒三萬﹐離徐州﹐往南陽進發。

卻說袁術聽得劉備上表﹐欲吞吾州縣﹐術大怒曰「汝乃織席編履之夫﹐安敢占據大郡﹐與諸侯同列﹖吾正欲伐汝﹐汝卻返行害我﹗」乃呼上將紀靈起兵十萬﹐殺奔徐州。兩軍並起﹐會於盱眙。二音﹕虛移。玄徳兵少﹐依山傍水下寨。紀靈乃山東人也﹐使一口三尖刀﹐重五十斤﹐手下戰將極多。是日﹐紀靈引兵出陣﹐大罵﹕「劉備村夫﹐安敢侵吾境界﹗」玄徳曰「吾奉明命﹐以順討逆。汝今罪不容誅﹗」紀靈大怒﹐拍馬舞刀來迎玄徳。關公大喝曰「有吾在此﹗」驟馬與紀靈大戰二十合。紀靈少歇﹐關公回陣立馬久等。紀靈遣手將荀正出馬來。關公曰「只教紀靈來﹐與他決个勝負﹗」荀正曰「汝乃無名下將﹐非是紀將軍之對手﹗」關公大怒﹐直取荀正﹐交馬一合﹐砍荀正於馬下。玄徳驅兵殺敗紀靈軍。紀靈退守淮陰河口﹐並不交戰﹔時只教軍土來偸營劫寨﹐皆被徐州兵殺敗。兩邊相拒﹐勝負未分。

卻說張飛自送玄徳登程去了﹐一應民訟﹐並與陳元龍管理﹔軍機大事﹐自家掌管。飛恐失和气﹐乃設一宴﹐遂請各官赴席。是日筵席上﹐張飛開言曰「我哥哥臨去時﹐分付我少飲酒﹐恐失大事。眾朋友自今日盡此一醉﹐明日禁酒。各各都要滿飲。凡事都幫助我﹐保守城池。」把酒到陶謙手下舊將曹豹面前﹐豹曰「我從天戒﹐不飲酒。」張飛曰「廝殺漢如何不飲酒﹖我要你喫一盞。」豹懼怕﹐只得飲一杯。張飛把徧各官﹐暢飲大醉。飛又起身來把盞﹐曹豹曰「其實不能飲。」飛曰「你恰才飲了﹐如何又推卻也﹖」豹再三不飲。飛曰「你違將令﹐該打一百背花。」喝軍捉下。陳元龍曰「玄徳臨去時﹐分付你甚麼來﹖」飛曰「你文官只管文官事﹐休來惹我﹗」曹豹曰「看我女婿之面﹐且以饒恕曹豹。」飛曰「誰是你女婿﹖」豹曰「呂布是也。」呂布前妻是豹之女。飛大怒曰「我本不打你﹐你故說呂布唬我﹐我打你﹐借你打呂布﹗」諸人勸不住﹐將曹豹打至五十﹐眾人苦告饒了﹐各皆散去。

曹豹回去﹐深恨張飛﹐痛入骨髓﹐連夜差人賫書一封﹐徑投小沛見呂布。呂布將書看了﹐云﹕

玄徳已往淮南去了﹐可乘飛醉﹐來取徐州。今番錯過﹐悔之晚矣﹗

呂布連夜請陳宮來議此事。宮曰「只在小沛﹐何日崢嶸﹖今若不取﹐宮必去矣。」

布教備赤兔馬﹐全身披掛了﹐手持方天戟﹐領五百騎軍﹐先往徐州來。陳宮後引大軍來﹐髙順隨後進發。只四十五里﹐上馬便到。呂布到城下時﹐恰才四更﹐月色澄澄﹐城上並不知覺。布到城門邊﹐叫云「劉使君有使命至。」城上有曹豹軍報知曹豹。曹豹上城看之﹐令軍士開門。入得城時﹐喊聲大舉。飛在府中醉倒﹐酒猶未醒﹐左右人急搖醒。人報呂布賺開城門﹐張飛教人備馬﹐慌忙披掛上馬﹐綽丈八矛在手。時呂布軍馬到來﹐張飛出府時正見呂布相迎。酒猶未醒﹐不能戰。呂布素知飛勇﹐亦不敢逼飛。十八騎燕將﹐保飛殺出東門去了。

曹豹見飛無十數人護從﹐引百十人趕來。飛見豹大怒﹐拍馬來迎。豹戰三合敗走。飛趕到河邊﹐一槍刺豹﹐連人帶馬死於河中。飛於城外招呼士卒﹐出城者盡隨飛投淮南而去。呂布城中安撫居民﹐令軍一百守把玄徳宅門﹐諸人不許進入。此是呂布弟兄之情也。

卻說張飛引數十騎﹐直到盱眙來見玄徳﹐說曹豹獻門﹐呂布夜襲徐州。眾皆失色。玄徳嘆曰「得何足喜﹐失何足憂。」關公曰「嫂嫂安在﹖」飛曰「皆陷於城中。」玄徳默默無語。關公曰「你當初要守城時﹐說甚來﹖兄長分付你甚來﹖今日城池又失了﹐嫂嫂又陷了﹐你死猶恨遲﹐尙自有何面目來見兄長﹗」張飛聞言﹐惶恐無地﹐掣劍自刎。性命如何﹖

孫策大戰太史慈

張飛要自刎﹐玄徳向前抱住﹐奪其劍而言曰「古人有云﹕『兄弟如手足﹐妻子如衣服。衣服破﹐而尙有更換﹐使手足若廢﹐安能再續乎﹖'吾三人桃園結義﹐不求同日生﹐誓願同日死。今日𨿽無了城池老小﹐安忍教兄弟中道而亡﹖呂布擄吾妻小﹐必不害之﹐容作方略救援。」遂皆大哭一場﹐理會戰紀靈之事。

袁術知呂布襲了徐州﹐星夜差人許糧五萬斛﹑馬五百匹﹑金銀一萬兩﹐彩緞一千疋﹐令夾攻劉備。布喜﹐令髙順領兵五萬餘﹐襲玄徳後。玄徳知呂布兵襲後﹐乘陰雨﹐撤兵棄盱眙而走﹐思東取廣陵。髙順與紀靈相見﹐順日﹕「溫侯令順來助戰﹐就索所許之物。」靈曰「公且回下邳﹐容某見主人﹐那時相送。」髙順別紀靈﹐回見呂布﹐言紀靈如此回答。忽有袁術書至﹐云「劉備未除﹔捉了劉備﹐那時相送。」布大怒袁術失信﹐欲起兵伐之。陳宮曰「不可。術據壽春﹐兵多糧廣﹐不可便圖。不如請玄徳還屯小沛﹐養成羽冀。令玄徳作先鋒﹐那時先取袁術﹐後取袁紹﹐可縱橫天下矣。」布聽其言﹐暗令人去取玄徳回。

玄徳兵至廣陵﹐又被袁術劫寨﹐折兵太半。回來正遇呂布使命﹐玄徳見書大喜﹐便投徐州來。關﹑張曰「呂布乃義薄之人﹐不可準信。」玄徳曰「人旣如此好心待我﹐我不疑也。」遂行之。來到徐州﹐布恐疑惑﹐先令人送老小還玄徳。甘﹑糜二夫人對玄徳曰「呂布令兵一百把定宅門﹐諸人不敢卽入。常使侍妾送物﹐未嘗有缺。」玄徳與關﹑張曰「我知呂布非無義之人也。」入城去謝呂布。飛恨布未往﹐先與嫂嫂小沛去了。

玄徳入見呂布﹐拜謝。布曰「吾非奪你徐州﹐汝弟張飛在此恃酒殺人﹐吾故來守之。」玄徳曰「備欲讓兄久矣。」布再虛讓玄徳﹐玄徳力辭。宴訖﹐拜別還屯小沛住紮。關﹑張心中不忿。玄徳曰「屈身守分﹐以待天時﹐不可與命爭也。」呂布令人送糧米緞疋﹐兼令玄徳爲豫州刺史。自此兩家和好。

卻說袁術大宴將士於壽春﹐人報孫策徵廬江太守陸康得勝回。術喚策至﹐拜於堂下。問勞已畢﹐便令侍坐飲宴。原來孫策自父喪之後﹐居江南﹐禮賢下士﹔後因陶謙與策母舅丹陽守吳景不和﹐策乃移母並家屬居於曲河﹐自投袁術。術甚愛之﹐常嘆曰「使術有子如孫郎﹐死復何恨﹗」因此﹐令孫策爲懷義校尉﹐引兵去攻涇縣太師祖郎﹐得勝回見術。術見策勇﹐復使攻陸康﹐一陣大戰﹐得勝而回。

當日筵散﹐策歸營寨﹐見術不升廳。策心中有些鬱悶。是夜月明﹐策思父如此英雄﹐獨霸江東﹐今日到我﹐十不及一﹐忽放聲而哭。忽見一人自外而入﹐大笑曰「伯符何故如此﹖汝父在日﹐多曾用我。汝今有不決之事﹐何不問我﹖我與汝商議﹐何自哭耶﹖」策觀之﹐乃丹陽故鄣人也﹐姓朱﹐名治﹐字君理﹐嘗從孫堅討長沙﹑零﹑桂三郡賊有功。又從破董卓於陽城﹐助陶謙討黃巾。乃孫堅手下從事官。策請坐而問之﹐曰「策所哭者﹐恨不能繼父之志也。」治曰「君何不告袁公略﹐借兵往江東﹐假名救吳景﹐實取大業。久困於人之下﹐此非大丈夫之志也。」正商議間﹐一人忽然而入﹐曰「公等所謀﹐吾已知之。吾手下有精壯者百十餘人﹐暫助伯符一馬之力。」策大喜﹐請坐而問之﹐乃袁術謀士﹐汝南細陽人也﹐姓呂﹐名範﹐字子衡﹐生得面如傅粉﹐體似凝酥。策大喜﹐三人共議。呂範曰「只恐袁術不肯借兵。」策曰「有吾亡父畱下傳國玉璽以爲質當。」範曰「術有心久矣。」

次日﹐策入見袁術﹐哭拜階下。術問其故﹐策曰「父仇不能報﹐母舅吳景被揚州刺史劉繇音由追之甚急。策老母家小皆在曲河﹐必被繇所害。策問伯父處暫借雄兵數千﹐渡江去探老母﹐助拔舅氏。恐伯父不信﹐有亡父遺下玉璽﹐權爲質當。」術聞有玉璽﹐取而視之﹐大喜曰「吾非要你玉璽﹐權畱下在此。我借兵三千﹑馬五百匹與你。平定之後﹐速令軍回來。你名微﹐難掌大軍。我表你爲折衝校尉﹑殄寇將軍﹐克日領兵便行。」

策拜謝﹐遂得軍馬﹐帶領朱治﹑呂範﹐舊將程普﹑黃蓋﹑韓當﹐擇日起兵。行至歷陽﹐正行之次﹐見一彪軍到﹐當先一人﹐見策下馬。策視之﹐其人面如美玉﹐唇若點朱﹐姿質風流﹐儀容秀麗﹐胸藏緯地經天之術﹐腹隱安邦定國之謀﹐乃廬江舒城人也﹐姓周﹐名瑜﹐字公瑾﹐漢太尉周景之孫﹐洛陽令周異之子。初﹐孫堅討董卓之時﹐移家舒城﹐瑜與孫策同年﹐結爲昆仲。瑜小策兩月﹐以兄事之。策住瑜道南大宅﹐策與瑜升堂拜母﹐有通家之好。如此至交甚厚。瑜叔周尙爲丹陽太守﹐因往省親﹐到此與策相見﹐以訴衷情。瑜曰「某願施犬馬之勞﹐共圖大業。」策曰「吾得公瑾﹐大事諧矣﹗」策令與朱治﹑呂範相見﹐共畫籌略。治﹑範大喜。瑜與策曰「將軍欲濟大事﹐可知江東有『二張乎﹖」策曰「未知。」瑜曰「一人能博覽羣書﹐善書隸字﹐兼明天文地理之學﹐彭城人也﹐姓張﹐名昭﹐字子布。陶謙曾聘﹐不肯屑就﹐故來江東避亂。一人貫通九經﹐深明諸子百家﹐廣陵人也﹐姓張﹐名紘﹐字子綱。因避世亂﹐隱於江東。此處有二人﹐何不請之﹖」策卽便令人請﹐不至。策親自到其家﹐與議論終日﹐口若懸河。策拜張昭爲長史﹐兼撫軍中郎將﹔拜張紘爲參謀正議校尉。商議進兵﹐攻擊劉繇。

卻說劉繇﹐字正禮﹐東萊牟平人也。亦是漢室宗親﹐漢太尉劉寵之侄﹐兗州刺史劉岱之弟。繇舊爲揚州刺史﹐陶丘洪薦繇﹐欲令舉茂才。兄曰「前年舉公山﹐柰何復舉正禮﹖」洪曰「明使君用公山於前﹐擢正禮於後﹐所謂禦二龍於長塗﹐騁騏驥於千里﹐不亦可乎﹖」避亂淮浦。詔爲揚州刺史。屯於壽春﹐被袁術趕過江東﹐故來守曲河。有彭城相薛禮﹑下邳相笮音昨融﹐兩个領兵幫助。繇知孫策渡江﹐屯兵歷陽﹐急聚眾將商議。有樊能﹑幹糜﹑陳橫﹑張英﹐說策是驍騎大將。張英曰「某領一軍﹐屯於牛渚音諸﹐縱有百萬之兵﹐亦不能近也。」言未畢﹐帳下一人髙叫曰「某願爲前部先鋒。」眾人視之﹐乃東萊黃縣人也﹐覆姓太史﹐名慈﹐字子義。因解了北海之圍﹐特來見劉繇﹐繇就畱之。聽得孫策來到﹐願爲前部先鋒。繇曰「你未可爲大將﹐只在吾左右聽命。」太史慈不喜而退。

張英領兵拒牛渚﹐積糧十萬於邸音羝閣。策引兵到﹐張英領兵出﹐兩軍會於牛渚灘上。孫策出馬﹐張英大罵﹐黃蓋便出與張英戰。不數合﹐忽然張英軍大亂﹐報說寨中有人放火﹐燒著窩鋪。張英急回軍不疊。孫策引軍前來﹐乘勢掩殺。張英棄了牛渚﹐望深山而逃。寨後放火的是誰﹖兩員將領三百餘人來見孫策。二人聲喏﹐策問之。一人面黑須黃﹐身體雄偉﹐九江壽春人也﹐姓蔣﹐名欽﹐字公奕。一人彪形虎體﹐目朗眉濃﹐九江下蔡人也﹐姓周﹐名泰﹐字幼平。二人皆爲遭世亂﹐故聚人在洋子江中﹐劫掠爲生。「久聞兄乃江東豪傑﹐又聞君招賢納士﹐特來相助。」策大喜﹐用爲軍前校尉。盡收牛渚﹑邸閣糧食軍器﹐收得兵卒四千餘人﹐遂進兵神亭地名。張英敗回見劉繇﹐繇責罵張英等﹐欲斬之。笮融﹑薛禮勸免﹐屯兵零陵城拒策。繇自近神亭嶺南下營﹐孫策嶺北下營。策問土人曰「近山有漢光武廟否﹖」土人曰「有廟﹐已傾頹﹐無人祭祀。」策曰「吾夜夢光武邀我相見﹐當以祈之。」長史張昭曰「不可。今嶺南是劉繇寨﹐倘有伏兵柰何﹖」策曰「神人祐我﹐吾何懼之﹗」遂全妝慣帶﹐綽槍上馬﹐回顧眾將﹐引程普﹑黃蓋﹑韓當﹑蔣欽﹑周泰共十三騎﹐出寨跟策上嶺﹐到廟燒香。下馬參拜已畢﹐策向前跪告﹐祝曰「果若孫策能於江東立業﹐復興故父之基﹐卽當重修廟宇﹐四時祭祀。」祝畢﹐出廟上馬﹐回顧眾將曰「吾欲過嶺去看劉繇寨柵。」眾將皆當不住﹐遂同上嶺﹐南望村林。伏路小軍飛報劉繇﹐云「孫策自領十數騎﹐徑過嶺來看寨柵。」繇曰「此必是孫策誘敵之計﹐不可追之。」太史慈踴於前曰「此時不捉﹐更待何時﹗」劉繇阻當不住﹐披掛上馬﹐綽槍出營﹐大叫曰「有膽气者跟我來﹗」諸將不動﹐惟有一小將曰「太史慈眞猛將也﹐吾可助之﹗」拍馬趕去。眾皆大笑。

卻說孫策看了半晌﹐程普向前曰「可以早回。」正行過嶺來﹐只聽得嶺上叫﹕「孫策休走﹗」策回頭視之﹐見兩匹馬飛下嶺來。策將十三騎一齊擺開﹐策橫槍立馬於嶺下待之。太史慈髙叫曰「那个是孫策﹖」策曰「你是何人﹖」答曰「我便是東萊太史慈也﹐特來捉孫策。」策笑曰「我便是﹐你兩个一齊來拚我﹐吾不俱你。我若怕你﹐非英雄也﹗」慈曰「你便使眾人都來﹐我亦不怕你也﹗」縱馬橫槍﹐直取孫策。策挺槍來迎。兩馬相交﹐戰五十合﹐不分勝敗。程普等暗暗稱奇﹕「好个太史慈﹗」慈見孫策槍法無半點兒滲漏﹐佯輸敗走﹐引入深山﹐急回馬走。孫策趕來﹐太史慈暗喜﹐不入舊路上嶺﹐卻轉過山背後。策趕到﹐慈喝策曰「你若是大丈夫﹐和你拚个你死我活﹗」策叱之﹐曰「走的不算男子漢﹗」兩个又鬥三十合。慈心中自忖﹕「這廝有十三從人﹐我只一个﹐便活捉了他﹐也喫眾人奪去。再引一程﹐教這廝每沒尋處。」又詐敗走﹐而大叫曰「休來趕我﹗」策喝曰「你卻休走﹗」一直趕到平川之地。慈兜回馬再戰﹐又到五十合。策一槍搠來﹐慈閃過﹐挾住槍﹔慈也一槍搠去﹐策亦閃過﹐挾住槍。兩个用力只一拖﹐都滚下馬來﹐馬不知走的那里去了。兩个棄了槍﹐揪住廝打。慈年三十歲﹐策年二十一歲﹐兩个揪住戰袍﹐扯得粉碎。策卻手快﹐掣了慈背的短戟﹐慈掣了策頭上兜鍪音謀。策把戟來刺慈﹐慈把兜鍪遮架。忽然喊聲後起﹐乃劉繇接應軍到來﹐約有千餘。慈戰策不放﹐兩邊軍馬合將上來。策正慌﹐程普領十二騎到﹐衝殺兩邊軍。慈放了策。慈軍中討一匹馬﹐取了槍﹐上馬復來。孫策馬被程普牽來﹐策取槍上馬衝殺。一千餘軍和十三騎混戰﹐迆邐殺到神亭嶺下。喊聲起處﹐周瑜領軍來到。太史慈怎得脫身﹖畢竟如何﹖

孫策大戰嚴白虎

周瑜救軍到﹐劉繇等自引大軍殺下嶺來。時近黃昏﹐風雨暴至﹐兩下各自收軍回寨。次日﹐孫策引大軍到劉繇營前﹐劉繇引軍迎。兩陣圓處﹐孫策把槍挑太史慈背的戟於陣前﹐令軍大叫曰「太史慈若不是走的快﹐可刺死你也﹗」劉繇卻將孫策兜鍪挑於陣前﹐也令軍大叫曰「孫策頭已在此﹗」兩軍吶喊﹐這邊誇勝﹐那壁道彊。後史官議論﹐失盔者當輸也。慈遂出馬﹐約孫策戰﹐決勝負。策欲當先出馬﹐程普曰「不須主公勞力﹐某自擒之。」程普出到陣前﹐太史慈曰「你非是我之敵手﹐只教孫策出馬來。」程普大怒﹐挺槍直取太史慈﹐兩馬相交﹐戰到三十合﹐劉繇急鳴金收軍。太史慈曰「我正要捉拿賊將﹐何故收軍﹖」劉繇曰「吾聞周瑜已到﹐領軍襲取曲河﹐有一人乃廬江松滋人也﹐姓陳﹐名武﹐字子烈﹐接應周瑜入去。吾家基業已失﹐不可久畱。速往秣陵會薛禮﹑笮融軍馬﹐急來接應。」太史慈跟著劉繇退軍。孫策不趕﹐收住人馬。長史張昭曰「彼軍被周瑜襲取曲河﹐無戀戰之心﹐今夜正好劫營。」孫策然之﹐當夜分軍五路﹐長驅大進。劉繇軍兵大敗﹐眾皆四紛五落。太史慈獨力難加﹐引十數騎連夜投涇縣去了。劉繇與謀士許子將來投秣陵。

孫策又得大將陳武﹐其人身長七尺﹐面黃睛赤﹐形容古怪。策甚喜敬之﹐拜爲校尉﹐爲先鋒﹐攻薛禮。陳武領十數騎先入陣去﹐斬首級五十餘顆。薛禮閉門不敢出。策正攻城﹐忽有人報劉繇會合笮融去取牛渚。孫策大怒﹐自提大軍徑奔牛渚。兩邊迎敵。繇﹑融二人出馬。孫策曰「吾今到此﹐你如何不降﹖」劉繇背後一將挺槍出馬﹐乃幹糜也。與策戰不三合﹐幹糜被策活捉於馬上。策撥馬回陣。樊能見捉了幹糜去﹐挺槍來趕。那槍搠到策後心﹐陣中叫﹕「背後有人暗算﹗」孫策回頭﹐忽見樊能到﹐策大喝一聲﹐如巨雷。樊能倒翻身﹐撞下馬而死。策到門旗下﹐將幹糜丟下﹐已被挾死。因挾死一將﹐喝死一將﹐人皆呼策爲「小霸王」也。劉繇﹑笮融大敗﹐人馬太半降策。策斬首級萬餘。劉繇﹑笮融走豫章﹐投劉表。後在於山林之中爲落艸寇﹐一般劫掠財物﹐被居民所殺。孫策還兵﹐復攻秣陵﹐親到戰壕邊﹐招諭薛禮投降。城上張英暗放一冷箭﹐正中孫策左腿﹐翻身落馬。眾將急救起﹐還營拔箭﹐以金瘡藥傅之。策曰「可詐作吾中箭身死﹐軍中舉哀﹐拔寨齊起﹐必然來追﹐暗伏奇兵﹐必捉薛禮。」眾然其計﹐只說孫策已死﹐連夜拔寨齊起。薛禮聽知孫策死﹐連夜便起城內之軍﹐張英﹑陳橫殺出城來追之。策營背後伏兵起﹐軍馬擁出。策髙叫一聲﹕「孫郎在此﹗」眾軍皆驚﹐盡棄槍刀﹐拜於地上。策令休殺一人。張英要走﹐被陳武一槍刺死。陳橫被蔣欽一箭射死。薛禮死於亂軍之中。一路皆招呼黎民復業。追兵至涇縣﹐來捉太史慈。

慈於城中再招得精壯二千餘人﹐來與劉繇報仇。策與周瑜商議活捉太史慈之計。瑜令三面攻縣﹐只畱東門放走﹔離縣三條路﹐各伏其軍﹐離城二十五里﹐太史慈到那里﹐人困馬乏﹐必然捉也。原來太史慈所招太半是山越之民﹐不在縣內﹐聞孫策忽至﹐措手不及。兵已三面困縣﹐太史慈引兵忽衝﹐亂箭射回。當夜陳武首先短衣上城放火。太史慈見城上火起﹐急上馬投東門走。背後孫策自引軍馬來趕。太史慈正往東門路上走﹐後軍趕至三十里不趕。太史慈走五十里﹐人困馬乏﹐蘆葦之中﹐喊聲忽起。慈急待走﹐兩下裏絆馬索齊來﹐將馬絆翻了﹐生擒慈解上大寨。策知解到太史慈﹐親自出營﹐喝散士卒﹐自釋其縛﹐將自己錦袍以衣之﹐請入寨中。太史慈曰「敗將請誅。」策曰「我知子義眞丈夫也。劉繇蠢輩﹐不能用爲大將﹐以致此敗。」慈見策待之如兄﹐遂請降之。

策執慈手曰「寧識神亭乎﹖若公是時獲我﹐還相害否﹖」慈答曰「未可量也。」策大笑曰「今日之事﹐當公共之。」請入賬﹐邀之上坐﹐待以酒食。策曰「今旣與相處﹐勿憂不如意也。願教我進取之術。」慈曰「敗軍之將﹐不足論也。」策曰「韓信昔日求於廣武君﹐策今願決於仁者﹐公何辭焉﹖」慈曰「劉君新破﹐士卒離心﹐倘若分散﹐難復合聚。欲自往收拾﹐少助明公﹐恐不合尊意。」策長跪曰「誠本心所望也。明日日中﹐望公來還。」慈應諾﹐不辭而去。諸將曰「太史慈此去﹐必不來了。」策曰「子義乃靑州名士﹐信義爲重﹐必不肯背我。」眾皆未信。

次日﹐立竿看日影﹐卻將日中﹐慈引一千餘眾到寨。孫策大喜。眾皆服之。孫策聚數萬之眾﹐遊於江東﹐安民卹眾﹐投者無數。江東之民﹐但呼策爲「孫郎」。初聞孫郎兵至﹐老幼盡皆失魂喪魄﹐官吏俱棄城廓遠避山野。及策軍到﹐並無一人敢出擄掠﹐雞犬菜果分毫不動﹐人民皆悅﹐賫牛酒到寨勞軍。策以金帛答之﹐歡聲徧野。其劉繇等舊軍﹐願從軍者聽從﹐並除門戶﹔不願爲軍者﹐賞賜糧米﹐盡自歸家生理。江南之民﹐聞仁政誰不仰之﹑羨之。由是形勢大盛。策迎母叔諸弟俱歸曲河﹐令弟孫權與周泰守宣城。策領兵向南﹐進取吳郡。

時有嚴白虎自稱「東吳徳王」﹐遣周泰守烏城﹐王晟守嘉興。策兵至﹐白虎令弟嚴輿出城﹐交兵於楓橋。輿橫刀立馬於橋上。有人報入中軍﹐策便欲出。張紘下馬而諫曰「夫主將乃籌謨之所自出﹐三軍之所系命也﹐不宜輕脫﹐自敵小寇。脫﹐輕易也。願麾下重天授之姿﹐副四海之望﹐無令國內上下危懼。」策謝曰「先生之言如金玉﹐但恐將士不用命﹐當先耳。」隨遣韓當出馬。比及驟馬到橋上時﹐蔣欽﹑陳武各駕小舟﹐從河岸邊早殺過橋裏去了﹐亂箭射倒岸上軍﹐二人飛身上岸砍殺。嚴輿退走。韓當引軍直殺過昌門下﹐賊退入城裏去了。

策分兵水陸並進﹐圍吳城﹐一困三日。策引眾軍到昌門外招諭。城上一个裨將﹐左手托定護梁﹐右手指著城下罵。太史慈馬上拈弓取箭﹐搭箭云「看我射中這廝左手﹗」一箭去﹐射透左手﹐反牢釘在護梁上。城下城上人所見者﹐無不喝采。羣賊救了這人入城。白虎大驚城外有人如此神射﹐遂商量求和。

次日﹐使嚴輿出城﹐來見孫策。策請輿入帳飲酒。酒酣﹐策拔劍砍輿所坐之席。輿驚倒在地。策笑曰「聊作戲耳﹐勿得驚焉。」策問輿曰「汝兄意如何﹖」輿曰「欲與將軍平分江東。」策大怒曰「鼠輩敢與吾相等也﹗」輿急起身。策飛劍砍之﹐應手而倒﹐割頭。令從者送入城中。白虎料敵不過﹐棄城而走。

策進兵追襲。黃蓋生擒王晟﹐勢如劈竹。太史慈急攻打烏城﹐先登城射死那太守。數州皆平。白虎奔走余杭﹐於路劫掠﹐被土人淩操領鄕人殺敗﹐望會稽而走。淩操父子二人來接孫策。策見操威儀出眾﹐遂領父子從徵。時子淩統年十五歲。後長﹐孫權卽拜爲別部司馬﹐行破賊校尉。策引兵渡江﹐嚴白虎聚寇分布於西津渡口。白虎自與程普交鋒﹐大敗而走﹐連夜趕到會稽。

會稽太守王朗引兵救白虎。一人諫曰「孫策用仁義之兵﹐白虎乃暴虐之眾﹐可捉白虎以獻孫策﹐順天命也。」朗不聽。此人乃會稽余姚人也﹐姓虞﹐名翻﹐字仲翔﹐見爲郡吏。見朗不聽﹐長嘆一聲而歸。朗與白虎同陳兵於山陰之地。孫策﹑周瑜各引兵迎之。程普﹑黃蓋各出奇兵應之﹐大破白虎於山陰。朗走海隅﹐白虎走余杭。一人引兵於路接白虎﹐虎喜。是夜於帳中飲酒﹐那人拔劍砍殺白虎﹐立誅數十餘人﹐來報孫策。策見此人身長八尺﹐面方口闊﹐會稽余姚人也﹐姓董﹐名襲﹐字元代。命爲別部司馬。

卻說東路皆平﹐令叔孫靜守之。策乃回軍﹐令朱治爲吳郡太守﹐收軍回江東。有人來報孫權與周泰守宣城﹐忽山賊竊發﹐四面殺至。時更深﹐泰抱權上馬﹐數十賊眾﹐用刀來砍。事急﹐泰棄馬﹐身無片甲﹐提刀殺賊﹐砍殺十餘人。隨後一賊躍馬挺槍﹐直取周泰﹐被泰扯住槍﹐拖下馬來﹐奪了槍馬﹐殺條血路﹐救了孫權。餘賊遠遁。周泰身被十二槍﹐皆是陣上所傷﹐回見孫策﹐金瘡發脹﹐命在須臾。策大驚。帳下董襲曰「某𨿽不才﹐曾與海寇相持﹐身遭數箭﹐得會稽郡吏虞翻薦一醫者﹐半月而愈。」策曰「虞翻莫非虞仲翔乎﹖」襲曰「然。」策先令張昭去請虞仲翔來爲功曹﹐令求醫者。隨引兵來看周泰。不一日﹐董襲引虞仲翔來宣城見孫策。策曰「吾不敢以郡吏相待先生。今日之事﹐願與先生共之。」翻拜謝﹐遂引醫者見策。策見其人﹐童顏白髮﹐飄飄然有出塵之姿﹐問之﹐乃沛國譙郡人也﹐遊藝江東﹐姓華﹐名陀﹐字元化。策禮待爲上賓﹐請視周泰瘡。陀曰「此易事耳。一月而愈。」策大喜﹐遂進兵殺除山賊﹐江南皆以平靖。孫策分撥將士把守各處隘口。雄兵十餘萬﹐文官武將各效忠誠。策思當時父孫堅在時﹐部下將吏皆升賞二等﹐一面寫表申朝﹐一面結交曹操﹐一面使人致書與袁術取玉璽。

術暗有稱帝之心﹐回書推托不還。術聚長史楊大將﹐都督張劭﹑紀靈﹑橋蕤音蕊﹐上將雷薄﹑陳蘭等三十餘人商議。術曰「策借我軍馬起事﹐今日盡得江南地面﹐兵甲有十餘萬﹐吾欲並吞之﹐若何﹖」長史楊大將曰「孫策拒長江之險﹐兵精糧廣﹐未可圖也。」術又曰「吾恨劉備無故以兵伐我﹐我欲報之。」楊大將曰「欲擒劉備﹐某獻一計﹐未知尊意若何﹖」且聽下回分解。

呂奉先轅門射戟

楊大將曰「今劉備軍屯小沛﹐𨿽然易取﹐柰呂布虎踞徐州﹐前次許他金帛糧馬﹐至今未與。卽可令人付糧食金帛﹐以利其心﹐使他按兵不動﹐劉備立可擒之。先擒劉備﹐後圖呂布﹐此先除一患之計。」術喜﹐便令韓胤賫密書往見呂布。書曰﹕

昔董卓作亂﹐破壞王室﹐禍害術門戶﹐術舉兵關東﹐未能屠裂卓。將軍誅卓﹐送其頭首﹐爲術掃滅仇恥﹐使術明目於當世﹐死生不愧﹐其功一也。昔金尙向兗州﹐甫詣封部﹐爲曹操逆所拒破﹐流離迸走﹐幾至滅亡。將軍破兗州﹐術復明目於遐邇﹐其功二也。術生年以來﹐不聞天下有劉備﹐備乃舉兵與術對戰。術憑將軍威靈﹐得以破備﹐其功三也。將軍有三大功在術﹐術𨿽不敏﹐奉以生死。將軍連年攻戰﹐軍糧若少﹐今送米二十萬斛﹐迎逢道路﹐非直此止﹐當絡繹致。若兵器戰具﹐他所乏少﹐大小惟命。

呂布看書畢﹐得物甚喜﹐重待韓胤。

胤回告術﹐術遣紀靈爲大將﹐雷薄﹑陳蘭爲副將﹐進攻小沛。人報與玄徳﹐玄徳聚眾商議。張飛要出戰。孫乾曰「今小沛糧寡兵微﹐如何抵敵﹖可修書告急與呂布。」飛曰「那廝如何肯來﹗」乾曰「不如棄小沛去投曹操。」飛不悅。玄徳曰「乾之言善。」遂修書賫呂布。書曰﹕

伏自將軍垂念﹐令備於小沛容身﹐實拜雲天之徳。今術欲報私仇﹐遣紀靈領兵到縣﹐亡在旦夕﹐非將軍莫能救之。望驅一旅之師﹐以救倒懸之急﹐不勝幸甚﹗

呂布看了書云「兩下都發書到﹐一邊求救援﹐一邊言休要救﹐教我無柰何。」陳宮曰「劉備今𨿽受困﹐久後必縱橫﹐乃將軍之患﹐請休救之。」布曰「袁術若並了劉備﹐則北連泰山諸將﹐吾亦在術圖中也﹐不得不救劉備。」遂點兵起程。

卻說紀靈起兵﹐長驅大進﹐已到沛縣東南紮下營寨﹕晝列旌旗﹐遮映山川﹔夜設火鼓﹐震明天地。玄徳縣中止有五千餘人﹐亦出縣布陣安營。張飛便要出戰﹐玄徳阻之。人報呂布引兵離縣一里西南上紮下營寨。紀靈知呂布領兵來救劉備﹐急令人致書於呂布。呂布折書視之﹐書曰﹕

靈聞大丈夫之志﹐心無二意﹐專在一圖﹐可赴鼎鑊之烹。紀信就楚軍之戮﹐﹝魚專﹞音磚諸受吳王之殺。前者溫侯旣受袁氏之禮物﹐今復納劉備之佞言﹐非英雄之所爲也。若蒙早斬劉備﹐永爲唇齒之援﹐共圖王霸之基。願賜片言﹐以決去就。幸甚﹗

呂布看畢﹐笑曰「我有一計﹐使袁術不恨於吾﹐教劉備不怨於我。」髙順曰「願聞其計。」布曰「臨期觀之﹐難以口說。」令人往紀靈﹑劉備寨中﹐請二人來赴席。

玄徳看書大喜﹐便欲上馬。關﹑張曰「兄長不可去。呂布必有異心。」玄徳曰「非也。吾待溫侯不薄﹐彼安肯害我乎﹖」言畢就行。關﹑張跟去。到呂布營寨入見﹐布曰「吾今特來解你之危。你異日得志﹐不可相忘。」玄徳頓首稱謝﹐坐布於側。關﹑張按劍﹐背後而立。人報紀靈到寨。玄徳大驚﹐欲避之。布曰「吾特請你二人會議﹐勿生疑焉。」玄徳未知其意﹐心下不安。紀靈下馬入﹐見玄徳在帳上坐﹐抽身便回﹐左右畱之不住。呂布向前扯住紀靈之臂﹐如提童稚。靈曰「將軍欲殺紀靈也﹖」布曰「非也。」靈曰「莫非殺『大耳賊』乎﹖」布曰「亦非也。」靈曰「願將軍早賜一言﹐以決心中之疑。」布曰「玄徳乃布之弟也。今爲將軍所困﹐故來救之。」靈大驚曰「若此﹐則殺靈也﹗」布曰「無有此理。布平生不好鬥﹐惟好解鬥。」靈問曰「何爲解鬥﹖」布曰「解釋兩家之戰鬥。吾有一法﹐從天所決。」靈曰「將軍旣言﹐請入帳中計較。」靈入帳﹐與玄徳相見。二人各心未穩。布居中坐﹐靈左﹐備右。布教且行酒。

酒行數巡﹐布曰「你兩家看我面上﹐俱各罷兵。」玄徳無語。靈曰「吾奉主公之命﹐提十萬之兵﹐專捉劉備﹐如何罷得﹖」張飛拔劍在手﹐大怒曰「吾𨿽兵少﹐覷汝輩如兒戲耳﹗你比百萬黃巾如何﹖你敢傷我哥哥﹗」關公拖住飛手﹐言曰「且看呂將軍發落﹐那時各回營寨廝殺不遲。」呂布曰「我請你兩家解鬥﹐須不教你廝殺。」這邊紀靈不忿﹐那邊張飛只要廝殺。

布大怒﹐教左右﹕「取我戟來﹗」布提畫戟在手﹐紀靈﹑玄徳盡皆失色。布曰「我勸你兩家不要廝殺﹐盡在天命。」令左右接過畫戟去﹐立在轅門外﹐遠遠插定。布教取弓箭來。布拈弓搭箭在手﹐回顧與紀靈﹑玄徳﹐曰「轅門離中軍一百五十步﹐吾一箭射中戟小枝﹐你兩家罷兵﹔如射不中﹐你各自回營安排廝殺。如不遵吾言者﹐並力殺之。」眾皆應諾。玄徳暗告天地曰「只願射得中﹗」布都教坐﹐再各飲一杯酒。酒畢﹐布挽起袍袖﹐搭上箭﹐扯滿弓﹐口呼﹕「箭中﹗」這的是劉玄徳有福處﹐弓開如秋月行天﹐箭去似流星落地﹐一箭正中畫戟小枝。帳上帳下將齊喝一聲采。後有史官題呂布射戟詩曰﹕

昔日將軍解鬥時﹐全憑射戟釋雄師。

轅門深處如開月﹐一點寒星中小枝。

又宋賢有詩曰﹕

溫侯神射世間稀﹐曾向轅門獨解危。

落日果然欺后羿﹐號猿直欲勝由基。

虎筋弦響弓開處﹐雕羽翎飛箭到時。

豹子尾搖穿畫戟﹐雄兵十萬脫徵衣。

又詩曰﹕

呂布當年解備危﹐萬軍誰敢效公威﹖

早知「大耳」全無信﹐悔向轅門射戟時。

又贊玄徳有福詩曰﹕

彎弓百步喜穿楊﹐休說當年有紀昌。

射戟萬年誇呂布﹐誰知天佑漢中王。

呂布見射中戟小枝﹐棄弓就坐。布起﹐執紀靈﹑玄徳之手曰「此乃天令汝兩家罷兵不徵戰也。今日盡醉﹐來日各自罷兵。」紀靈曰「將軍之言﹐不敢不聽。柰紀靈回去﹐主人如何肯信﹖」布曰「吾自作書。」當日玄徳暗稱「慚愧」。酒又數巡﹐紀靈求了書先回。布與玄徳曰「非吾﹐則弟危也。」玄徳拜謝﹐與關﹑張回。次日﹐三處軍馬都散。

不說玄徳入小沛﹐呂布歸徐州。卻說紀靈回淮南見袁術﹐說呂布轅門射戟解圍之事﹐呈上書信。袁術大怒曰「呂布受吾許多物﹐反向劉備﹐射戟爲名﹐故相戲弄。吾自提淮南之兵﹐親徵呂布﹑劉備。」紀靈曰「主公不可造次。呂布當世英雄﹐兼有徐州之地。若布與備首尾相連﹐不易圖也。靈聞布之妻嚴氏有一女﹐主公有一子﹐可令人求親於布。布有女在此﹐必殺劉備﹐此乃『疏不間親』之計也。」袁術卽日遣韓胤爲媒﹐賫禮物往徐州求親。胤不日到徐州﹐見布稱說﹕「袁術恭慕將軍﹐欲求令女爲兒婦﹐永結『秦晉之好』。」

布受禮物﹐入見其妻﹐言袁術求親。嚴氏曰「吾聞袁公路久鎭淮南﹐錢糧無數﹐早晚爲天子。若成大事﹐則吾女有國母之望。只不知他有幾子﹖」布曰「止有此子。」嚴氏曰「何不便許之﹖縱不爲皇后﹐吾徐州亦無疑矣。」布意遂決﹐請韓胤筵席﹐許其親事。回﹐備聘定禮物﹐送入府堂。布設筵席相待﹐畱於館驛內安歇。

次日﹐陳宮徑往館驛內探聽韓胤﹐坐間叱退左右﹐對胤曰「誰獻此計﹐教公來爲媒妁﹖意在收劉備之首否﹖」胤失驚﹐遂跪於地上﹐實告如此﹐乞公臺情恕。宮扶起曰「吾已有心久矣﹐柰溫侯不從。此事若遲﹐必被他人破了。吾入見溫侯﹐便教送女出城就親﹐若何﹖」胤便謝曰「再生之徳﹐袁公若聞之﹐亦感厚恩矣。」

宮乃入見呂布曰「聞主公之女許嫁袁公路之子﹐此正合吾之心。徐州可保永遠之基業也﹗不知主公欲用何日﹖」布曰「不曉。」宮曰「古人結親﹐以受聘之良辰﹐已有定例﹕天子一年﹐諸侯半年﹐大夫一季﹐庶民一月。」布曰「袁公路﹐天賜國寶﹐早晚爲皇帝﹐當爲天子例。」宮曰「不可。」布曰「今只是諸侯例。」宮曰「亦不可。」布曰「依我門風俗﹐就卿大夫例。」宮曰「便也不可。」布曰「吾今𨿽霸徐州﹐未受明詔﹐欲教吾依庶民例也﹖」宮曰「豈有此理。」布曰「汝意欲如何﹖」宮曰「方今天下﹐遞相徵伐﹐威震四海。今與公路結親﹐諸侯有嫉妒者多矣。倘若至吉日良時﹐半路伏兵並起﹐如之柰何﹖其親不許﹐便休﹔旣許之﹐趁諸侯未知﹐便送女去。如到壽春﹐公路必自擇日而成事也。」布喜曰「公臺之言甚當。」入告嚴氏。嚴氏曰「若非公臺﹐幾廢吾女﹐將軍從之可矣。」布乃贈金帛與韓胤謝媒﹐安排首飾器皿﹑寶馬香車﹐令宋憲﹑魏續一同韓胤﹐送女前去。鼓樂喧天﹐送出城外。

有沛令陳珪在家養老﹐卽陳元龍之父也﹐聞鼓樂喧天之聲﹐遂問左右。左右曰「呂奉先女遠嫁袁公路之子。珪曰「誰爲媒﹖」對曰「三日之前﹐韓胤自壽春來﹐想是媒也。」珪曰「此乃『疏不間親』之計也﹐必害玄徳。」遂扶病見布。布曰「大夫何來﹖」珪曰「聞將軍死至﹐特來弔喪。」布驚曰「何故出此言﹖」珪曰「前者袁公路以金帛送公﹐欲殺玄徳﹐公射戟解之﹔術來求親﹐其中欲公女爲質﹐隨後便來取玄徳首級。否﹐必來求借錢糧﹐或求協助﹐公必允之。早晚造反﹐公乃反賊親屬也。」布大驚曰「陳宮誤我也﹗」急喚張遼引軍追趕三十里﹐取女歸於後堂﹐大罵陳宮曰「你欲令我受萬代之罵名﹗」宮默然而退。陳珪曰「且監韓胤在此。」卻令人虛答袁術女妝奩音廉未了﹐如辦畢便自送來。」卻將韓胤發監﹐人馬俱各當住。珪又說呂布曰「可差愚男陳登爲使﹐解韓胤赴許都﹐操必大喜。」布曰「容我熟思之。」數日未決。

人報玄徳在小沛招軍買馬﹐不知何意。布曰「爲將軍之道﹐乃本分事。」正話間﹐宋憲﹑魏續至﹐拜罷﹐布曰「我令你二人往山東買馬﹐近得幾匹﹖」宋憲曰「買得好馬三百餘匹﹐回至沛縣界首﹐被彊寇劫去一半。打聽得是劉備手下將張飛﹐詐妝作山賊﹐搶劫馬匹去了。」呂布聽信﹐心中大怒﹐隨令點軍去小沛捉殺張飛。還是如何﹖

曹操興兵擊張繡

呂布點起軍馬﹐來攻玄徳。玄徳慌忙領兵來迎。兩陣圓處﹐玄徳出馬曰「兄長何故領軍到此﹖」布指而罵曰「我轅門射戟﹐救你大難﹐你何故奪我馬匹﹖」玄徳曰「備因缺馬﹐令人四下收買﹐安敢奪兄馬匹耶﹖」布曰「你便使張飛奪了吾好馬一百五十匹﹐尙自抵諱﹗」張飛挺槍出馬言曰「是吾奪了好馬一百五十匹﹐不知是你的。」呂布罵曰「環眼賊漢﹗累次渺視吾﹗」飛曰「我奪你馬﹐你便惱﹔你奪我哥哥的徐州﹐你便就不說﹗」布挺戟出馬﹐來戰張飛﹐兩个酣戰一百餘合﹐未見勝負。玄徳見呂布軍四圍漸漸裹將來﹐恐有疏失﹐急鳴金收軍入城內。呂布分軍四面圍定。

玄徳喚張飛至面前﹐而責之曰「今又是你奪他馬匹﹐惹起事端。馬匹卻在何處﹖」飛曰「都寄在各寺院內。」玄徳遂令人出城說合﹐送還馬匹。布欲從之﹐陳宮曰「今不殺劉備﹐久後必殺將軍也。不可退兵。」布聽之﹐不準﹐攻城甚急。玄徳見布攻之太急﹐卻與糜竺﹑孫乾商議。孫乾曰「曹操所恨者﹐呂布也。不若棄城而走﹐往許都投奔曹操﹐借軍破布。此爲上策。」玄徳曰「誰可當先殺開此圍﹖」飛曰「小弟情願死戰﹗」玄徳令飛在前﹐雲長在後﹐備自居中保護老小。

當夜三更﹐乘著月明﹐虛開西門搦戰﹐卻出北門而走。張飛在前﹐正遇宋憲﹑魏續。飛殺退二將﹐得出。布軍後面張遼趕來﹐關公敵住。沛縣有萬餘軍﹐只引一半出來。呂布見玄徳去了﹐也不來趕﹐自回徐州﹐便令髙順守小沛。

卻說玄徳前奔許都今隸州城府是也﹐到城外下寨﹐先使孫乾來見曹操﹐言被呂布追逼﹐特來相投。操曰「玄徳﹐吾弟也。可請入城﹐我自有委用之地。」次日﹐玄徳畱關﹑張在城外﹐自帶孫乾﹑糜竺入見曹操。操令人扶起﹐請坐﹐以上賓待之。玄徳告訴呂布之事﹐操曰「布乃無義之輩﹐吾與賢弟並力誅之。」玄徳感謝不盡。操設宴相待﹐至晚送出。

操回府﹐荀彧告操曰「劉備乃英雄之才﹐今不早圖之﹐後必爲患。」操不答。彧出﹐郭嘉入。操曰「荀彧勸我殺玄徳﹐當何如﹖」嘉曰「不可。主公興義兵﹐爲百姓除暴﹐惟仗誠實信義以招俊傑﹐猶懼其未來也。今玄徳素有英雄之名﹐今困窮而來投之﹐若殺玄徳﹐是以害賢爲名也。如此﹐則志謀將士自疑﹐回心擇主﹐主公誰與定天下乎﹖夫除一人之患﹐以阻四海之望﹐安危之機﹐不可不察﹗」操大喜﹐曰「君謀正合吾心。」次日奏聞﹐詔劉備領豫州牧。程昱諫曰「吾觀劉備有才﹐甚得民心﹐終不爲人下﹐不如早早圖之。」操曰「非可也。方今用英雄之時﹐殺一人而失天下之心﹐此郭奉孝與吾所見同也。」昱曰「主公有王霸之才﹐某等皆不及也。」遂請玄徳入﹐與兵三千﹐糧萬斛﹐使往豫州之任﹐進兵屯小沛﹐招集原散之兵圍呂布。玄徳至豫州﹐令人約會曹操。

操點兵﹐欲自往徵呂布﹐忽流星馬報道﹕「張濟自關中引兵攻南陽﹐爲流矢所中而死。濟兄之子張繡自領殘黨﹐用賈詡爲謀士﹐結連劉表﹐屯兵宛城﹐商議欲興兵犯許都奪駕。」操大怒﹐欲起兵討之﹐又恐呂布攻劉備﹐必侵許都。荀彧曰「此事極易。呂布乃無謀之輩﹐見利必喜。可差使加官賜賞﹐其心必安﹔又與玄徳解釋誤會。布喜﹐則不思遠圖矣。」操曰「善。」遂差奉軍都尉王則﹐卽賫封官誥命並和解書﹐往徐州去訖。

卻說曹操起十五萬兵﹐討張繡。軍馬三路分行﹐以夏侯惇爲前鋒先起。時建安二年五月也。操軍至淯音育水下寨。賈詡諫張繡曰「操兵勢大﹐不如舉眾投降。不可與敵﹐以致軍民之患。」張繡從之﹐使賈詡直至操寨來見操。操問詡﹐詡答對如流。操甚喜之﹐欲用爲謀士。詡曰「昔從李傕﹐得罪於天下﹔今從張繡﹐言聽計從﹐未敢棄也。」操喜。詡次日引繡見操﹐操待之甚厚。兵入宛城屯住﹐餘軍分屯城外﹐寨柵聯絡十餘里。一住數日﹐繡每日大設筵宴請操。

一夜操醉﹐入寢所﹐視左右曰「此城中有妓女否﹖」兄子曹安民﹐隨操專一管衣食內事。安民知操意﹐乃近前曰「小侄昨晚窺見館捨之側有一婦女﹐生得十分美麗﹐問之乃是張濟之妻。」操聞之﹐便令安民領五十甲兵而取之。須臾到來﹐操視之﹐果然美麗之人也。濟妻拜之﹐操問曰「夫人姓甚﹖」婦答曰「妾乃張濟之妻鄒氏也。」操曰「夫人識吾否﹖」鄒氏曰「久聞丞相威名﹐今夕幸得瞻拜。」操曰「吾今爲汝﹐故準張繡之降。若非如此﹐則滅全家矣。」鄒氏拜曰「實感再生之恩。」操笑曰「今日得見夫人﹐乃天幸也。今宵願同枕席﹐隨吾還都﹐必以夫人爲正室。」鄒氏拜謝。是夜﹐共宿於帳中。鄒氏曰「在城中久住繡必生疑﹐人知亦議論。」操曰「明日同夫人去寨中住。」次日﹐果移於城外寨中安歇。恐各官議論﹐乃喚典韋就中軍帳房外安歇﹐提調把帳親軍二百餘人﹐非奉呼喚不許輒入﹐違者斬首﹐因此內外不通。操每日與鄒氏取樂﹐不想歸期。

家人密報張繡﹐繡怒曰「吾以操行仁義之人﹐今作此態﹐辱吾甚也﹗」便請賈詡商議。詡曰「此事不可泄漏﹐泄漏則吾等皆死矣。來日等操出帳議事﹐如此如此。」次日﹐操坐帳下。張繡曰「新降兵多有逃亡者﹐乞移屯中軍。」操許之。繡乃屯中軍於道地地名﹐分爲四寨。數日之內﹐打聽操帳前有典韋極勇﹐使兩柄鐵戟﹐重八十斤﹐急難近傍。繡帳前一將﹐名胡車兒﹐負力五百斤﹐日走七百里﹐乃異人也。見繡不樂﹐問其故。繡雲前事。胡車兒曰「臨期請典韋飲酒﹐灌醉了。臨散﹐車兒雜入他數內混進﹐先盜其戟﹐此人必無用也。」繡甚喜﹐預先準備弓箭甲兵﹐告示各寨。至期﹐令賈詡致意﹐請典韋到寨﹐厚加重待﹐殷勤勸酒。至晚果醉﹐送出寨門。胡車兒乘黑﹐雜在眾人隊裏﹐直入大寨。

是夜﹐曹操與鄒氏飲酒。忽聽帳外人言馬嘶音西﹐操使人觀之﹐回報是張繡軍夜巡。操乃不疑。時近二更﹐帳前忽報寨後吶喊﹐艸車上火起。操曰「必是軍人不小心矣﹐勿得驚動。」須臾﹐四下裏火起時﹐速喚典韋。韋醉倒在帳中。典韋夢中聽得金鼓喊殺之聲﹐忽跳起﹐牀邊尋雙戟不見。但聞敵軍已到轅門﹐急掣部卒腰間刀。見門首無數軍馬﹐各挺長槍﹐來搶寨口。典韋奮力向前﹐砍死二十餘人。馬軍方退﹐步軍又到﹐兩邊槍如葦列。典韋身無片甲﹐上下前後被數十槍﹐猶自大叫死戰。刀砍缺不堪用﹐韋棄刀﹐雙手挾兩个軍迎之﹐擊死者八九人。羣賊無有敢近寨門﹐遠遠以箭射之﹐箭如雨密。韋猶死拒寨門。但聽得寨後左右賊軍已入﹐背後長槍徑至﹐韋大叫數聲﹐血流滿地而死。半晌無一人敢從門前而入。史官有詩贊曰﹕

守護中軍帳﹐英雄獨典韋。聞風皆膽裂﹐望影總魂飛。

猿臂持雙戟﹐彪軀掛鐵衣。淯河鏖戰死﹐千古顯神機。

又詩曰﹕

鐵戟雙提八十斤﹐威風凜凜鎭乾坤。

欲將英傑從頭數﹐惟說當年有典君。

《傳》云﹕

三分時﹐帳下壯士有典韋﹐提一雙鐵戟﹐重八十斤。

又云﹕

典韋執斧﹐立於曹公之側﹐諸人不敢仰視。典韋死後﹐賊軍割頭﹐遞相傳看﹐而人尙驚駭。

卻說曹操得典韋當住前門﹐乃得大宛馬匹。此馬名爲「絕影」﹐日行千里。操飛身上馬﹐比及出行﹐後寨門只有安民步隨。此時未到淯水河邊﹐操右臂中箭﹐馬亦帶三箭。後賊趕到河邊﹐安民被賊趕上﹐砍爲肉泥。操急驟馬衝波過河。後人有詩曰﹕

孟徳姦雄世莫同﹐南陽張繡逞英雄。

喊聲大震三更後﹐烈焰爭飛滿寨紅。

荀彧逃亡隨野渡﹐曹操「絕影」恨飄蓬。

駿騎激水奔波過﹐堤畔仍存舊馬蹤。今舞陰淯水河邊﹐

有曹公「絕影」馬迹。

操驟馬才上岸﹐一箭中馬眼而死。長子曹昂以馬救操﹐操方得命。曹昂被亂箭射死﹐人馬塡滿淯水。操走脫﹐路逢諸將﹐說典韋救命。張繡分兵趕操。操部將夏侯惇所領靑州之兵﹐乘勢下鄕﹐劫掠人民。平虜校尉於禁﹐將本部軍於路剿殺﹐安撫鄕民。靑州兵走回迎操﹐泣拜於地﹐言於禁造反﹐趕殺本部軍馬。操大驚。後面本部軍都到﹐夏侯惇﹑許褚﹑李典﹑樂進也到。操言於禁造反﹐惇整兵迎之。

禁旣見操等俱到﹐乃引軍射住陣角﹐鑿塹安營。手下人報﹕「靑州軍言將軍造反﹐今丞相已到﹐何不分辧﹐如何先立營寨﹖若軍士預告﹐將軍不便。」於禁曰「今賊兵在後﹐不時便至。若不先準備﹐何以拒敵﹖分辧小事﹐退兵大事。」安營方畢﹐張繡軍兩路殺至。於禁身先出寨﹐來殺張繡。繡急退兵。左右諸將見於禁向前﹐各引兵擊之﹐繡軍大敗﹐追殺百餘里。繡勢窮力孤﹐引敗兵奔劉表去了。

操不追趕﹐聚兵收將。於禁入見﹐備言靑州之兵劫掠﹐大失民望﹐某故殺之。操曰「不告吾﹐先下寨何也﹖」禁以前對。操曰「淯水之難﹐吾甚狼狽。將軍在亂中﹐能整兵討暴﹐堅壘有不可動之節﹐𨿽古之名將﹐何以加之﹗」賜於禁金器一副﹐封益壽亭侯﹔責夏侯惇治兵不嚴之過。操令班師回都。操與諸軍眾將曰「吾折長子﹑愛侄無痛淚﹐獨號泣典韋也。」眾皆嘆主公愛士﹐過於親子。遂還許都﹐各各賜賞。

卻說王則賫詔至徐州﹐布迎接入府﹐開詔拜畢﹐封布爲平東將軍﹐特賜印綬。布大喜。又出操私書。書中云﹕

國家無好金﹐孤自取家藏金以鑄印﹔國家無好紫綬﹐所取自帶紫綬以表寸心。望將軍與劉備合同﹐共滅袁術﹐大著忠誠。書不盡言﹐惟將軍照鑑﹗

卻說呂布見王則說曹公相敬之意﹐好生重待。忽報袁術又遣人至﹐布笑而問之。使言「袁王早晚卽皇帝位﹐立東宮﹐權取皇妃早到淮南。」布大怒曰「反賊焉敢如此﹗」盡殺來使﹐將韓胤上枷子釘了。便遣陳登爲使﹐賫謝表﹐解韓胤一同王則上許都來見操。操知布絕婚奉命﹐覽所進表曰﹕

臣呂布自誅董卓﹐又罹音離喪亂﹐寄迹山東﹐本欲邀駕﹐知曹操忠孝﹐奉駕許都。臣前者與操交兵﹐今操保轉陛下﹐臣爲外將﹐有兵自隨﹐恐有嫌疑﹐是以待罪徐州﹐進退未敢自專。近奉天寵﹐曲頒恩命﹐愧感交集。倘有徵討﹐願效努力﹐萬死不辭。謹表以聞。

布答操書﹐又十分嚴謹。操看了大喜﹐遂斬韓胤於市曹。

陳登密諫﹐操曰「布豺狼也﹐勇而無謀﹐輕於去就﹐宜早圖之。」操曰「吾素知呂布狼心野子﹐誠難久養。非汝父子﹐莫能究其情﹐汝當與吾謀之。」登應諾。曹操贈陳珪致中二千石﹐登爲廣陵太守。登拜辭回﹐操執登手曰「東方之事﹐便以相付。」登默答曰「丞相起兵﹐吾爲內應。」

登回徐州﹐見呂布。布問之﹐登言「父贈祿﹐某爲太守。」布大怒﹐拔劍而言曰「不與吾求徐州牧﹖汝父教我協同曹公﹐絕婚公路﹐吾所求終無一獲。汝父子俱各顯貴﹐被汝父子所賣耳﹗」欲斬之。登大笑曰「將軍何故甚不明也﹖」布曰「吾何不明﹖」登曰「吾見曹公﹐把將軍說了譬如養虎﹐當飽其肉﹔不飽﹐則將噬人。曹公笑曰﹕『不如卿言。吾待溫侯如養鷹耳﹕狐兔未息﹐不可先飽﹔饑則爲用﹐飽則颺音揚去。』某問誰爲狐兔﹐操曰﹕『江東孫策﹑冀州袁紹﹑荊襄劉表﹑益州劉璋﹑漢中張魯。』」呂布擲劍笑曰「曹公知我意也﹗」忽報袁術軍取徐州。呂布聞言大驚。畢竟如何﹐且聽下回分解。

袁術七路下徐州

卻說袁術在淮南﹐地廣糧多﹐克取於民﹐倉庫盈滿﹔又有孫策所當玉璽﹐遂議稱帝﹐宮室﹑車輦﹑冠冕已辦﹐大會羣下。術曰「吾聞昔日漢髙祖乃泗上一亭長耳﹐創四百年基業。今數已盡﹐劉氏微弱﹐海內鼎沸。吾家四世公卿﹐百姓所歸﹐吾欲應天順命﹐位登九五。爾諸公卿﹐各存忠孝之節。」主簿閻象曰「不可。昔周氏后稷至於文王﹐積徳累功﹐三分天下有其二﹐以服事殷。明公𨿽奕世克昌﹐未若有周之盛﹔漢室𨿽微﹐未若殷﹑紂之暴也。此事決不可行。」術曰「吾袁姓出陳﹐陳乃大舜之後。以土承火﹐應其運也。吾字公路﹐讖云﹕『代漢﹐當塗髙也。』吾有傳國玉璽﹐若不爲君﹐背天道也。吾意已決。臣下再多言者﹐決斬之﹗」遂建號仲氏﹐立臺省等官﹐乘龍鳳輦﹐祀南北郊﹐立馮方女爲後。後宮美麗數百人﹐衣服金帛﹐錦繡器用﹐並是金玉。飲食奇珍美味。自以爲成帝業矣﹐立子爲東宮。因命使催取呂布之女爲兒婦﹐卻聞已將韓胤解送許都﹐被操斬訖﹐布已授平東將軍之職。術大怒﹐遂拜張勛爲大將軍﹐統領大軍二十餘萬﹐分七路徵徐州﹕第一路﹐大將居中﹔第二路﹐上將橋蕤居左﹔第三路﹐上將陳紀居右﹔第四路﹐副將雷薄居左﹔第五路﹐副將陳蘭居右﹔第六路﹐降將韓暹居左﹔第七路﹐降將楊奉居右。分撥各部下健將﹐克日起行。欲命兗州刺史金尙爲太尉﹐監運七路錢糧。尙不肯從﹐術殺之﹐以紀靈爲七路都救應使。術自引李丰﹑梁剛﹑樂就三萬軍馬爲催進使﹐接應七路之兵。

呂布使人探聽﹐回報曰「今張勛一軍從大路上徑取徐州﹐橋蕤一軍取小沛﹐陳紀一軍取沂都﹐雷薄一軍取瑯琊﹐陳蘭一軍取碣石﹐韓暹一軍取下邳﹐楊奉一軍取浚山。七路軍馬﹐日行五十里﹐於路劫掠將來。」呂布慌忙﹐急召陳珪父子商議﹐曰「今日袁術軍分七路﹐來取徐州﹐當如之何﹖」陳宮曰「徐州之禍﹐乃陳珪父子所招﹐巧言令色﹐以媚朝廷﹐營救爵祿﹐今日移禍於將軍。可斬二人之頭獻袁王﹐其軍自退。」布大怒﹐喝令簇下陳珪父子。陳登大笑曰「何如是之懦也﹖吾觀七路之兵﹐如七堆腐艸﹐何足介意﹗」布問曰「汝有何計可破之﹐免汝死罪。」陳珪曰「七路之兵﹐將領是誰﹐共有幾多﹖」布一一說了。珪曰「將軍兵將﹐共有多少﹖」布曰「不過五六萬人也。」珪曰「𨿽眾寡不等﹐我以逸待勞﹐四面分路應之。」布曰「汝等罪不容誅﹐以言寬我﹐將欲逃遁耶﹖」珪曰「父子良賤皆在將軍掌握之中﹐待走那里去﹖倘將軍肯用老夫之言﹐徐州可保無虞矣。」布曰「公試言之﹐明以教我。」珪曰「袁術今收韓暹﹑楊奉以爲羽翼﹐彼皆烏合之師﹐素不親信﹐不相維持﹐以正兵守之﹐出奇兵勝之﹐無不成功也。又有一計﹐不止保安徐州﹐袁術亦可擒矣。」布又問﹐珪答曰「暹﹑奉之依袁術﹐譬如鳳雞﹐勢不兩棲﹐立可擒之。袁術用人﹐正如積薪。今用韓暹﹑楊奉爲左右羽翼﹐二人乃舊漢臣﹐因懼曹操而走﹐無家可依﹐暫歸袁術﹐術必輕之。若憑尺書﹐結連暹﹑奉以爲內應﹐結連劉備以爲外合﹐必擒袁術矣。」布曰「汝必親到韓暹﹑楊奉處下書。」登曰「目今便行。」

布發表上許都﹐致書與豫州﹐然後令陳登引數騎﹐先於下邳道上來接韓暹。暹引兵下寨﹐登入見韓暹。暹問曰「汝是徐州呂布之人﹐來此何干﹖」登乃笑曰「某爲大漢公卿﹐何謂呂布之人也﹖久聞將軍關中保駕﹐有蓋世之功﹐身無罪惡﹐乃有徳淸白之士。今卻佐袁術﹐譬如捨明珠而就泥丸﹐棄良玉而抱頑石﹐不忠不義之名罵於萬代﹐某爲將軍恥之﹗豈因一時之忿﹐而失千古之名乎﹖且袁術久而多疑﹐後必有害於將軍。」暹曰「吾欲歸漢﹐恨無門矣﹗」登出布書。暹覽其書。書曰﹕

布聞二將軍同扶大駕﹐立萬世之功﹐偶因一時之間言﹐以致失身於關外。若能革故鼎新﹐去邪從正﹐同誅黨逆﹐共佐皇朝﹐以圖遠大﹐名書竹帛﹗專候回音。切希照察。

韓暹曰「吾已知之矣。公先回﹐吾與楊奉兩路縱兵擊之。但看火起爲號﹐溫侯以兵應之。」

登辭暹﹐急回見呂布﹐報韓暹等以準備內應。遂分五路﹕髙順引一軍﹐進小沛﹐敵橋蕤﹔陳宮引一軍﹐進沂都﹐敵陳紀﹔張遼﹑臧霸引一軍﹐出瑯琊﹐敵雷薄﹔宋憲﹑魏續引一軍﹐出碣石﹐敵陳蘭﹔呂布自引一軍﹐出大道﹐敵張勛。各與軍一萬﹐餘者守城。

先說呂布出城三十里下寨﹐張勛軍馬也到﹐見呂布料非敵手﹐退二十里﹐待四下兵接應。是夜上山﹐望見一周遭火起﹐勛軍自亂。韓暹﹑楊奉分兵到處放火爲號﹐接應各軍入寨。呂布乘勢一擊﹐張勛敗走。呂布趕到天明﹐正撞紀靈接應。兩軍相敵﹐卻欲交鋒﹐韓暹﹑楊奉兩路殺來。紀靈大敗奔走﹐呂布引軍追殺。山背後一彪軍到﹐門旗兩路分開﹐中間一隊馬軍﹐打龍鳳日月旗幡﹐四斗五方旌幟﹐金瓜銀斧﹐黃鉞白旄﹔上打黃羅銷金曲柄傘﹐傘蓋之下﹐袁術身披金甲﹐腕懸兩刀﹐立馬陣前﹐罵布﹕「逆賊﹐背主家奴﹗」布怒﹐挺戟向前來殺袁術。副將李丰挺槍出馬來迎。戰不三合﹐被布戟傷其手﹐丰棄槍而走。梁剛﹑樂就雙出來戰呂布。袁術引中隊出後軍潰走﹐三軍大亂。呂布軍搶奪馬匹衣甲無數。術敗軍走不數里﹐山背後一軍出﹐截住去路。當先一馬乃蒲州人也﹐姓關﹐名羽﹐字雲長﹐領五百校刀手﹐大叫﹕「反賊﹗還不受死﹗待逃何方﹖」袁術慌逃而走。雲長趕來﹐紀靈敵住﹐餘眾四散奔走。袁術收拾敗軍﹐再回淮南去了。

呂布得勝﹐邀請奉﹑暹二將﹐一行人馬都回徐州去了。到城中﹐請敍禮畢﹐大排筵宴﹐管待眾將。布保韓暹爲沂都牧﹑楊奉爲瑯琊牧。席散﹐各謝而去。雲長辭歸。

次日﹐布與陳珪商議﹐欲畱一軍在徐州。珪曰「不可。韓﹑楊二人據山東﹐不出一年﹐則山東城廓皆屬將軍也。」布曰「然。」次日﹐重勞三軍﹐送二將暫於二處屯紮﹐以候恩命。登問父曰「何爲不畱韓﹑楊二人在徐州﹐爲殺呂布之根也。」珪曰「不然﹐倘或二人協助呂布﹐是與布添牙爪也。」登服父之髙見。

卻說袁術軍馬折其太半﹐乃回到淮南﹐遣人往江東去問孫策借兵報仇。使至江東﹐說袁王借兵之事﹐策怒﹕「汝僭稱帝位﹐背反漢室﹐賴吾玉璽﹐非義人也﹗吾欲加兵問罪﹐豈肯妄助逆黨乎﹗」作書以絕之。書曰﹕

策聞蓋上天垂司過之星﹐聖王建敢諫之鼓﹐設非謬之備﹐急箴闕之言﹐何哉﹖凡有所長﹐必有所短也。去冬傳有大計﹐無不悚懼﹐旋知供備貢獻﹐萬夫解或。頓聞建議﹐復欲追遵前圖。卽事之期﹐便有定月。益使憮音武然﹐想是流妄﹔設其必爾﹐民何望乎﹖曩日之舉義兵也﹐天下之士所以響應者﹐董卓擅廢置﹐害太后﹑弘農王﹐略烝宮人﹐發掘園陵﹐暴逆至此﹐故諸州郡雄豪聞聲慕義。神武外振﹐卓遂內殲音尖。元惡旣斃﹐幼主東顧﹐俾保傅宣命﹐欲令諸軍振旅﹐於河北通謀黑山。曹操放毒東徐﹐劉表稱亂南荊﹐公孫瓚炰音袍烋音梟燕﹑幽﹐劉繇決力江﹑滸音虎﹐劉備爭盟淮隅﹐是以未獲承命橐音髙弓戢戈也。今備﹑繇旣破﹐操等饑餒﹐謂當與天下合謀﹐以誅醜類。捨而不圖﹐有自取之志﹐非海內所望﹐一也。昔成湯伐桀﹐稱有夏多罪﹔武王伐紂﹐曰殷有罪罰重哉。此二王者﹐𨿽有聖徳﹐宜當若世﹔如使不遭其時﹐亦無由興矣。幼主非有惡於天下﹐徒以春秋尙少﹐脇於彊臣﹐若無過而奪之﹐懼未合於湯﹑武之事﹐二也。卓𨿽狂狡﹐至廢主自興﹐亦猶未也﹐而天下聞其桀虐﹐攘臂同心而疾之﹐以中土希戰之兵﹐當邊地勁捍之虜﹐所以斯須遊魂也。今四方之人﹐皆玩敵而便戰鬥矣﹐可得而勝者以彼亂而我治﹐彼逆而我順也。見當世之紛若﹐若欲大舉以臨之﹐適足趨禍﹐三也。天下神器﹐不可虛幹﹐必須天贊與人也。殷湯有白鳩之祥﹐周武有赤鳥之瑞﹐漢髙有星聚之符﹐世祖有神光之徵﹐皆因民困瘁於桀﹑紂之政﹐毒苦於秦﹑莽之役﹐故能芟音山去無道﹐致成其志。今天下非患於幼主﹐未見受命之應驗﹐而欲一旦卒然登卽尊號﹐未之或有﹐四也。天子之貴﹐四海之富﹐誰不欲焉﹖義不可﹐勢不得耳。陳勝﹑項籍﹑王莽﹑公孫述之徒﹐皆南面稱孤﹐莫之能濟。帝王之位﹐不可橫冀﹐五也。幼主岐嶷﹐若出其逼﹐去其鯁﹐必成中興之業。夫致主於周成之盛﹐自受旦﹑奭之美﹐此誠所望於尊明也。縱使幼主有他攺攺異﹐猶望推宗室之譜屬﹐論近親之賢良﹐以招劉統﹐以固漢宗﹐皆所以書功金石﹐圖形丹靑﹐流慶無窮﹐垂聲管弦。捨而不爲﹐爲其難者﹐想明明之素﹐必所不忍﹐六也。五世爲相﹐權之重﹐勢之盛﹐天下莫得而比焉。忠貞者必曰宜夙夜思惟﹐所以扶國家之躓頓﹐念社稷之危殆﹐以奉祖考之志﹐以報漢室之恩。其忽履道之節而彊進取之欲者﹐將曰天下之人﹐非家吏則門生也﹐孰不從我﹖四方之敵﹐非吾匹則吾役也﹐誰能違我﹖盍乘累世之勢﹐起而取之哉﹖二者殊數﹐不可不詳察﹐七也。所貴於聖哲者﹐以其審於機宜﹐愼於舉措。若難圖之事﹐難保之勢﹐以激羣敵之气﹐以生眾人之心﹐公議固不可﹐私計又不利﹐明哲不處﹐八也。世人多惑於圖緯而牽非類﹐比合文字以悅所事﹐苟以才上惑眾﹐終有後悔者﹐自往迄今﹐未嘗無之﹐不可不深擇而熟思﹐九也。九者﹐尊明所見之餘耳﹐庶備以予﹐惟所遺志。忠言逆耳﹐幸畱神聽﹗此張紘所作也。

使賫書回見袁術。術看畢﹐怒曰「黃口孺子﹐敢以文字譏我﹗吾先伐之﹐以取江東﹗」長史楊大將力諫方住。

卻說孫策自發書後﹐每防術來﹐令點軍守住江口。忽曹操使至﹐拜策爲會稽太守﹐便令起兵﹐徵討袁術。策乃商議﹐便要起兵。不知如何﹐且聽下回分解。

曹操會兵擊袁術

孫策欲起兵擊袁術﹐長史張昭曰「術𨿽新敗﹐兵將極多﹐糧食足備﹐倘進兵不利﹐禍及江東。不如上書與曹操﹐他若南徵﹐願爲後應。兩軍相援﹐術軍必敗。萬一有禍﹐亦望操援之。」策曰「然。」遂遣使以此意達之。

卻說曹操至許都﹐思幕典韋﹐興立祠堂﹐四時祭之﹔遂封其子爲中郎﹐收養在府。典韋子﹐名滿。忽報孫策使至﹐貢獻禮物尢多。操觀其書﹐遂要南徵。人探得袁術乏糧﹐劫掠陳畱﹐操遂點兵出師。此時﹐操自專權而行大事﹐然後啟奏﹐無有不從。操令曹仁守許都﹐其餘皆跟操出徵﹐起兵三十萬﹐糧食輜重千餘車。

時建安二年秋九月。操行軍之次﹐先發人會合孫策與劉備﹑呂布﹐比及到豫章界上分兵。玄徳引兵來迎﹐入操營﹐獻上首級二顆。操驚曰「此何人首級﹖」玄徳曰「此是韓暹﹑楊奉之首級也。」操曰「何以得之﹖」玄徳曰「呂布因令二人權住沂都﹑瑯琊兩縣﹐縱使軍士搶掠徐﹑揚地面﹐人民無所不怨﹐因此備乃設一宴﹐詐請議事﹔比及入座﹐先牽了馬﹐擲盞爲號﹐小弟關﹑張二人各殺死一人﹐盡收其兵士於部下。今特來請罪。」操曰「爾與國家除其大害﹐勘爲大功﹐何爲罪也﹖」遂賞玄徳﹐合兵到徐州界。呂布出迎﹐操用美言撫慰﹐命封左將軍之職﹔還許都之時﹐卽換印綬。布大喜。操卽分兵﹕呂布一軍在左﹐玄徳一軍在右﹐操自居中﹐令夏侯惇﹑於禁爲先鋒。

時袁術知曹兵來﹐令大將橋蕤引兵五萬作先鋒。兩軍會於壽春界口。橋蕤當先出馬﹐與夏侯惇戰不三合﹐橋蕤被搠而死。術軍大敗﹐奔走回城。四下裏來報孫策發船攻江邊西面﹐呂布引兵攻東面﹐劉備﹑關﹑張引兵攻南面﹐操自引兵三十萬攻北面。袁術大驚﹐聚眾文武商議。楊大將曰「目今壽春水旱﹐連年田禾不熟﹐人皆缺食。今又動兵﹐必擾於民﹔民旣生怨﹐四下兵至﹐難以迎敵。不如畱下軍馬在壽春﹐休戰﹔待彼兵糧盡﹐必生變矣。陛下統禦林軍渡淮﹐一者就熟﹐二者暫避其銳。」術用其言﹐畱李丰﹑樂就﹑梁剛﹑陳紀四人各封上將之職﹐分兵十萬﹐堅守壽春。術盡數收拾庫藏金玉寶貝上車。約二十萬人﹐聯絡不絕﹐過淮去躲。

卻說操兵三十萬﹐日費糧食浩大﹐況諸郡旱荒﹐人民相食﹐屋宇盡皆拆毀﹐軍士無得掠擄。操催軍速戰﹐李丰等閉門不出。操軍相拒月餘﹐糧食將盡﹐致書問孫策借糧米十萬斛﹐不敷支散。呂布﹑玄徳自使人運糧﹐不敷支散。管糧官任峻部下倉官王垕音厚跟隨出徵﹐賫數目入稟操曰「兵多糧少﹐當如之何﹖」操曰「可以將小解散之﹐權且救一時之急。」垕曰「兵士倘怨﹐如何﹖」操曰「吾自有方策。」垕果以小斛分散。操卻暗使人各寨聽之﹐無一人不怨﹐皆曰「丞相太欺眾也。」說者紛然﹐皆言散糧不及數。操密召王垕入﹐曰「吾欲問汝借一物﹐以壓眾心。汝妻小吾自養之﹐汝自無憂慮也。」垕曰「丞相欲用何物﹖」操曰「欲借汝頭以示眾耳。」垕曰「某實無罪。」操曰「吾亦知汝無罪﹐若汝不死﹐三十萬人心皆變矣。」垕再欲言﹐操呼刀手推出門外﹐一刀斬之﹐懸頭髙竿﹐出榜曉示曰「故行小斛﹐盜竊官糧﹐謹按軍法﹐因此斬之。」而乃瞞過三十萬人﹐盡皆無怨。史宮云﹕𨿽然妄殺一人﹐卻瞞三十萬人﹐免致失散。此曹公能哉﹐而用詐謀也。

操知糧盡﹐教各寨軍﹕「如三日不拼力得此城者﹐皆斬﹗」操自至城下看諸軍搬土運石﹐塡壕塞塹。忽見兩个末將將及到城邊﹐見城上矢石如雨﹐慌走急回﹐操掣劍親斬於城下。操自下馬﹐接土塡坑。於是大小將士無不向前﹐軍威大振。城上看見﹐並皆失色。是夜﹐爭先上城者無數。操親賫賞賜﹐軍士並力﹐城池已破﹐縱軍入城擄掠。李丰﹑陳紀﹑樂就﹑梁剛皆被生擒見操。操令皆斬於市。操焚燒僞造宮室殿宇﹑一應犯禁之物。壽春城中﹐收掠一空。

操欲進兵渡淮﹐追趕袁術。荀彧諫曰「此間接連數郡﹐皆荒旱不收﹐更若進兵﹐勞軍損民﹐倘未見勝﹐欲退急難。不若暫回許都﹐待來春麥熟﹐軍糧足備﹐方可圖之。」操持疑未決。忽報馬到﹐稱說﹕「張繡依托劉表爲唇齒﹐南陽﹑張陵諸縣復反。曹洪抗拒不住﹐連輸數陣。今被張繡殺來﹐恐許都有失﹐請丞相回。」

操馳書與孫策﹐令跨江布陣﹐以爲劉表疑兵﹐表不敢妄動。「吾自復徵張繡﹐以絕其根。」卽日兵行﹐命劉備與呂布結爲弟兄﹐使相救助﹐再無相侵。操令玄徳仍住沛城﹐著呂布領兵回徐州。操密與玄徳曰「吾令汝屯兵沛城﹐是掘坑待虎也。但汝與陳珪商議﹐勿令有失﹐音至便來接應。」話畢而退。

卻說曹操自引大軍回許都﹐安撫定了﹐人報段煨殺李傕﹐五習殺郭汜﹐解首級前來。煨將李傕三族老小二百餘口﹐俱活解入許昌。操令分於各門處斬。傕﹑汜老小之首﹐相傳號令﹐人皆忻悅。此賊已滅﹐請天子升殿﹐會集文武﹐作太平筵席。封段煨爲蕩寇將軍﹐五習爲殄虜將軍﹐各行兵鎭守長安。二人謝恩而去。操奏﹕「張繡侵掠郡民﹐興兵伐之﹗」天子親排鑾駕﹐送操出師。

時建安三年夏四月﹐操引大兵進發﹐畱荀彧在許都調兵遣將。操行軍之次﹐見一路麥已蒼黃﹔民欲爲食﹐聞兵來至﹐逃竄入山。操下寨﹐會集諸將﹐更使人遠近徧叫村人父老﹐及各處守境官吏來聽發放。操曰「吾奉天子明詔﹐招降討逆﹐與民除害。方今麥熟之時﹐不得已而起兵。此去﹐大小將校﹐凡過麥田﹐但有作踐者﹐並皆斬首﹔擅自擄掠人財物者﹐並皆誅戮。王法無親﹐宜當遵守。仰居民勿得驚疑﹐不許流遺他界。」因此於路百姓望塵遮道而拜﹐稱頌聖徳。凡官軍經過麥田﹐並皆下馬以手扶麥﹐遞相傳送而過﹐只怕麥倒在路上。

操行於麥中﹐忽驚起一鳩﹐馬乃眼生﹐竄入麥中﹐踐倒其麥。操隨下寨﹐喚行軍主簿議擬自己踐麥之罪。主簿曰「丞相之言﹐令也﹐誰敢不從﹗」操曰「吾自制法﹐吾自犯之﹐何以伏眾乎﹖」掣所佩之劍欲刎。眾急救之。郭嘉曰「古者《春秋》之義﹕法不加於尊。丞相總統大將﹐豈可自殘害也﹖」操曰「旣《春秋》有『法不加於尊』之義﹐吾暫記過。」乃以劍割自己之發﹐擲於地﹐曰「割發權代首耳﹗」萬軍悚然﹐史官曰﹕此乃曹操能用心術耳。沿道之民﹐秋毫不犯。

卻說張繡知操又引兵來﹐急發書報劉表﹐使爲後應﹔乃遣雷敍﹑張先二將出城迎敵﹐令賈詡守城。兩軍相拒﹐陣勢排成﹐張繡出馬﹐指而罵曰「汝乃假仁詐義之人﹐與禽獸無異﹗」操大怒﹐令許褚出馬﹐繡令張先出迎。只三合﹐許褚殺張先於馬下﹐繡軍大敗。操引軍趕繡至南陽城下。

繡入城中﹐閉門不出。操圍城攻打。城上擂鼓不絕﹐炮石金汁弩箭以守之。城壕大闊﹐水勢尢深﹐急難近城。操令軍士運土塡壕﹔又用做土布袋並柴薪艸把相雜﹐來城邊作凳梯﹔又立云梯﹐窺望城中。操自騎馬繞城視之。已經三日﹐傳令教軍士於西北角上堆垛柴薪﹐會集將士﹐就那里上城。繡問詡﹐答曰「某已知曹操之意﹐可將計就計﹐令操自棄兵而去﹗」繡曰「如何﹖」且聽下回分解。

決勝負賈詡談兵

張繡問曰「何以知操之意﹖」詡曰「某在城上見曹操繞城觀看三日。他見城東南角上有二色新舊不等之故鹿角﹐多半朽爛﹐意在此處容易進城﹔卻虛去西北上積艸﹐詐爲聲勢﹐盡掣我城中之兵去守西北。今夜黑必扒東南角而進也。」繡問﹕「如之柰何﹖」詡曰「此極容易。日間盡撥百姓穿軍衣號﹐虛守西北﹔令精壯之兵食飽輕衣﹐盡歸東南屋內。夜間只教百姓去西北角上吶喊﹐任他扒城。一聲炮響﹐伏兵齊起﹐吾一人可當一百也。此可破操矣。」繡用其計﹐盡教百姓穿軍衣﹐城上吶喊。

云梯上只望見西北上有人馬﹐軍報入中軍。操曰「中吾計也﹗」精銳之兵都存畱帳後﹐預備鍬钁扒城器具。日間只用軍攻西北角﹐城外城中吶喊不絕。至二更﹐乘鬧裏引精壯之兵來東南角上﹐扒過壕去﹐砍倒鹿角﹐軍人一齊扒到城上﹐城裏亦無動靜。只聽得西北角上喊聲大起﹐東南缺內火把齊明。操軍殺入﹐兩下伏兵齊起﹐軍士急退。背後張繡親驅刀手殺來﹐則見東南二門齊開﹐精兵突出。操軍大敗﹐一擁而退﹐城外壕皆塡滿。殺到五更﹐操軍走十數里。繡收軍馬入城﹐所奪車馬輜重極多。操收敗軍﹐查得折軍五萬餘人﹐呂虔﹐於禁俱各被傷。

詡見操敗走﹐急發書去教劉表絕後路。表欲起兵﹐忽有人報孫策兵已屯湖口﹐因此未敢動兵。蒯良曰「策兵已屯湖口﹐乃操計﹐故借疑兵也。近日曹操新敗﹐若不乘勢剿滅﹐後必有患。明公乘兵勢之勝一擊﹐操亦可破也。」表令黃祖堅守隘口﹐進兵安眾地名絕操後路﹔一面會張繡。繡知表兵已起﹐同賈詡引兵去襲操。

操軍緩緩而行﹐至襄城﹐到淯水﹐操馬上大哭。眾將問其故﹐操曰「吾思去年將吾典韋在此折了﹐不由不哭耳﹗」眾皆下淚。操令此處就屯軍馬﹐弔祭亡魂。宰牛殺馬於淯河之上﹐祭享典韋。操再拜﹐痛哭﹐昏絕於地。眾皆扶起。大小軍校無不下淚。次祭侄曹安民﹐末祭長男曹昂。又祭「絕影」馬﹐次祭沒於此處軍士。祭畢﹐在營軍士皆哭聲不絕﹐畱連不忍便行。

忽荀彧差人報曰「劉表助張繡﹐兵屯安眾﹐以絕歸路。」操答彧書曰「吾𨿽日行數里﹐已知賊來追吾。吾今策度已定﹐若到安眾﹐破繡必矣。君等勿憂。」遂至安眾地界。

劉表軍已守險要。張繡隨後引兵趕來。操令眾軍黑夜鑿險開道﹐暗伏奇兵。天色微明﹐表﹑繡軍會合﹐視之見操兵少﹐疑操遁去﹐兩軍俱入險路擊之。操縱奇兵出﹐破表﹑繡之兵﹐曹公得脫安眾隘口﹐於隘外下寨。劉表與張繡各整敗兵相見。表曰「何期被操之姦計﹖」繡曰「容再圖之。」表﹑繡集於安眾。

荀彧探知袁紹欲起兵犯許都﹐荀彧急發書報操。書曰﹕

近人自冀州來報﹐說田丰謂袁紹曰「今將軍糧足兵彊﹐曹操南徵未回﹐宜早乘虛以襲許都﹐奉迎天子﹐號令海內。此爲上策。若不乘機破之﹐終被他擒﹐𨿽悔無益也。」紹聽之﹐持疑未決。彧請丞相還都﹐別作區處。劉表﹑張繡癬疥之疾﹐不足憂也。望早早班師﹐勿失大事﹗

操得書心慌﹐卽日整兵起程。

探細人來安眾報張繡。繡點兵追襲﹐賈詡曰「不可追也﹐去追必敗。」表曰「若不追之﹐失此機會。」表﹑繡引軍萬餘人追之。約行二十里趕上﹐曹兵接戰﹐表﹑繡軍大敗而還。賈詡引十數騎接至半途﹐見敗軍回。繡曰「不用公言﹐果有此敗。」詡曰「可從整兵﹐再往追之。」繡曰「今已喪敗﹐柰何復追﹖」詡曰「兵勢有變﹐急往必利﹔如其不然﹐請乃斬吾首。」繡信之﹐表不從。繡自引敗卒再回追擊。操兵大敗﹐盡棄衣甲槍刀而去。繡迆邐追趕﹐忽山後一彪軍出。繡收軍不趕。那彪軍當住去路。繡慌忙回來﹐到安眾賞軍﹐宴謝賈詡。表問詡曰「繡以精兵追退兵﹐而公曰必敗﹔以敗卒擊勝兵﹐而公曰必克。悉如公言﹐何其事不同而皆驗也﹖」詡曰「此易知耳。將軍𨿽善用兵﹐非操敵手。操軍𨿽新敗﹐必自爲將斷其後路﹐以防追兵。追兵𨿽精銳﹐彼士亦銳﹐故知必敗﹐操必勝之。後未盡力而退﹐必國內有事。已破我軍之後﹐必輕車速回﹐縱畱眾將斷後﹐眾將𨿽勇﹐亦非將軍之敵手﹐故𨿽用敗兵而戰必勝也。」繡服其髙論。詡勸表回荊州﹐繡守襄城﹐以爲唇齒。兩將各自分散。

卻說曹操知後軍敗﹐再引眾將回來﹐正逢那彪敗軍。敗軍告操﹕「若非這一路軍截住中路﹐我等盡擄矣。」操慌問﹕「救軍者何人也﹖」那人搠槍下馬﹐來見曹操。畢竟是何人﹐且聽下回分解。

夏侯惇拔矢啖睛

那將軍來見操﹐生的身軀瘦健﹐筋骨軒昂﹐破黃巾曾立大功﹐封鎭威中郎將﹐江夏平春人也﹐姓李﹐名通﹐字文達。操問何來﹐通曰「近守汝南﹐聞丞相破張繡﹑劉表﹐特來接也。」賞勞畢﹐加爲裨將﹐封建功侯﹐守護汝南西界﹐以防表﹑繡。通謝而去。

操還許都﹐荀彧出迎。操入見天子﹐說稱孫策有功﹐封爲討逆將軍﹐賜爵吳侯﹐遣使賫詔江東去﹐令策破劉表。操回府﹐眾官皆聚。荀彧問曰「丞相到安眾﹐何以知其必勝也﹖」操曰「彼退無歸路﹐必用死戰。吾寬暗以圖之﹐此孫子之玄妙也﹐吾以是知其勝也。」荀彧拜服而去。

郭嘉入﹐操曰「公來何暮也﹖」嘉曰「適來袁紹使人致書上丞相﹐欲出兵攻公孫瓚﹐求借糧兵。」操笑曰「吾聞紹圖許都﹐今知吾歸﹐欲圖公孫瓚﹐又問吾求糧索兵。」操看書中之意﹐極驕極傲﹐令使且歸館驛安歇。操問嘉曰「袁紹如此驕傲無狀﹐吾將討之﹐恨力不及耳。」嘉曰「劉﹑項之不敵﹐公所知。漢祖惟智勝﹐項羽𨿽彊﹐終被漢祖擒之﹐惟智勝也。如嘉竊料之﹐紹有十敗﹐公有十勝﹐紹兵𨿽彊﹐無能爲也。紹繁禮多儀﹐公體任自然﹐此道勝﹐一也。紹以逆動﹐公奉順以率天下﹐此義勝﹐二也。漢末失政於寬﹐紹以寬濟寬﹐故不攝。公糾之以猛﹐而上下知制﹐此治勝﹐三也。紹外寬而內忌﹐用人而疑之﹐所任惟親戚子弟。公外易簡而內機明﹐用人無疑﹐惟才所宜﹐不間遠近﹐此度勝﹐四也。紹多謀少決﹐失在後事。公得策輒行﹐應變無窮﹐此謀勝﹐五也。紹因累世之資﹐髙議揖讓﹐以收名譽之士﹐好言飾外者多歸之。公以至心待人﹐推誠而行﹐不爲虛美﹐以儉率下﹐與有功者無吝﹐士之忠正遠見而有實者皆願爲用﹐此徳勝﹐六也。紹見人饑寒﹐卹念之形於顏色﹐其所不見﹐慮或不及也﹐所謂婦人之仁耳。公於目前小事﹐時有所忽﹐至於大事﹐與四海接﹐恩之所加﹐皆過其望﹐𨿽所不見﹐慮之所周﹐無不濟也﹐此仁勝﹐七也。紹大臣爭權﹐讒言惑亂。公禦下以道﹐浸潤不行﹐此明勝﹐八也。紹是非不知。公所是進之以禮﹐所不是正之以法﹐此文勝﹐九也。紹好虛勢﹐不知兵要。公以少克眾﹐用兵如神﹐軍人恃之﹐敵人畏之﹐此武勝﹐十也。公有十勝之徳﹐紹安可望也﹖」操笑曰「如公所言﹐孤何徳以勘之也﹗若此﹐紹可圖也。」嘉曰「徐州呂布﹐實心腹之大患也。今紹北徵公孫瓚﹐乘此人遠去﹐不若先取呂布﹐掃除東南﹐然後圖紹﹐未爲晚矣。若便圖紹﹐呂布必來救援﹐許都爲禍不淺矣。」操然之。

當夜﹐便召荀彧入後堂﹐曰「汝知袁紹動靜乎﹖」彧曰「今日有使至﹐不知何事。」操以書令荀彧看之。看畢﹐曰「紹辭語大不遜也﹗」操曰「吾欲興兵討之﹐恨力不及耳﹐柰何﹖」彧曰「古之成敗者﹐誠有其才﹐𨿽弱必彊﹔苟非其人﹐𨿽彊必弱﹐劉﹑項之存亡﹐足以觀矣。今與公爭天下者﹐惟袁紹爾。紹外貌寬而內忌﹐任人而疑其心。公明達不拘﹐惟才所宜﹐此度勝也。紹持重少決﹐失在後機。公能斷大事﹐應變無窮﹐此謀勝也。紹禦軍寬緩﹐法令不立﹐士卒𨿽眾﹐其實難用。公法令旣明﹐賞罰必行﹐士卒𨿽寡﹐皆爭致死﹐此武勝也。紹憑世資﹐從容飾智﹐以收名譽﹐故士之寡能好問者多歸之。公以至仁待人﹐推誠心﹐不虛美﹐行己謹儉﹐而與有功者無所吝惜﹐故天下忠正效實之士咸願爲用﹐此徳勝也。夫以四勝輔天子﹐仗義徵伐﹐誰敢不從﹖袁紹之輩﹐何能爲用哉﹗」操曰「卿頌吾徳﹐何以當之﹖然此﹐可興兵徵伐。」彧曰「未可。今呂布見在徐州﹐常懷不仁﹔欲伐袁紹﹐布必乘虛。不如以書安袁紹之心﹐加紹顯官﹐許糧千斛﹐乘彼有事於公孫瓚之時﹐先滅呂布﹐中原十有六也。然後紹一舉可擒也。」操撫掌大笑曰「奉孝之機﹐文若之智﹐𨿽陳平﹑張良﹐何可比也﹗」遂議東徵呂布。荀彧曰「可先使人往劉備處計會爲應﹐待其回報﹐方得動兵。」次日﹐厚待紹使﹐奏加紹爲大將軍﹑太尉之職﹐兼督冀﹑靑﹑幽﹑並四州。密書報云「公可討公孫瓚﹐後當應之。」遣其使而回。紹大喜﹐議進兵討公孫瓚。

不說袁紹起兵。卻說呂布在徐州設常宴待陳珪﹐珪父子誇獎其徳。陳宮不悅﹐乘閒時便告呂布曰「陳珪父子面諛將軍﹐恐欲害之﹐不可不防也。」布叱之曰「汝獻讒言﹐害及忠良﹐誰爲佞也﹖吾不看舊日之面﹐立斬汝輩﹗」宮嘆曰「吾忠義之心不能明﹐不久必受殃矣﹗」欲待棄之﹐又恐天下人笑。宮悶悶無言﹐帶領數騎於小沛地面圍獵。忽見官道上使飛走驛馬。宮疑之﹐乃棄圍場﹐引從騎往小路趕上﹐問使命曰「汝何人使命﹖」使命知是呂布之人﹐慌不能答。宮搜使命﹐乃有劉備回書﹐徑捉來見呂布。布問之﹐使曰「曹丞相差謀往沛城劉豫州處下密書﹐今得回書﹐不知何事。」宮曰「其中有謀﹐可拆緘看。」布拆書視之大驚﹐怒曰「教陳宮看此書何言﹗」書曰﹕

今奉相公明命﹐敢不夙夜用心。備兵微將寡﹐不敢妄動﹐望相公大興王師到來﹐備用爲前驅。呂布乃狼虎之徒﹐輕則猖獗矣﹗備嚴兵整甲﹐專待鈞命。

呂布聽了﹐大罵曰「操賊焉敢如此﹗」遂將使斬首。

先使陳宮﹑臧霸結連泰山寇孫觀﹑吳惇﹑尹禮﹑昌豨﹐東取山東兗州諸郡。髙順﹑張遼取沛城﹐攻劉備。宋憲﹑魏續西取汝﹑潁。布自總中軍﹐爲三路救應。

且說髙順等出徐州﹐有人入小沛報玄徳。玄徳急聚眾人商議。孫乾曰「可先告急於曹公﹐次堅守城廓。」玄徳曰「誰可去許都告急﹖」階下一人出曰「某願往。」此人乃玄徳同鄕之人﹐因來沛縣謁玄徳﹐玄徳以幕賓待之﹐姓簡﹐名雍﹐字憲和﹐慷慨飄逸﹐善能舌辯。玄徳命簡雍行﹐就整頓守城器械。玄徳守南門﹐孫乾守北門﹐雲長守西門﹐張飛守東門。因糜竺以妹嫁玄徳爲次妻﹐便以家僮十餘人﹐金帛糧食資給用費。玄徳與糜竺有郎舅之親﹐故令竺並弟糜芳守護中軍﹐保著老小。髙順軍至﹐玄徳在敵樓上見雄兵猛將困住城池﹐玄徳大叫曰「吾昔與呂布無仇﹐爾何故引兵至此﹖」髙順曰「你還支吾遮飾﹗汝連和曹操﹐欲害吾主﹐幸是天敗﹗尙敢抵諱﹐可出就縛﹗」玄徳不答。髙順在城下大罵一日﹐無人出陣。

張遼在西門攻打。雲長曰「汝儀表非俗﹐何故陷身於賊之部下﹖」張遼低頭不言。關公便知此人有忠義之气﹐相拒終日﹐並無惡言﹐亦不令軍士打城。關公令人探聽東門消息。人報張飛被辱﹐只要出城廝殺。關公見張遼退去﹐徑來東門看時﹐只見張飛已出城外和張遼廝殺﹐遼拍馬而去。張飛欲趕﹐關公急召入城﹐令士卒堅守東門。飛曰「張遼怕我而走﹐哥哥如何趕我回來﹖」關公曰「張遼武藝不在你我之下。是吾夜來美言說之﹐其人頗有歸順之心。今日不欲與汝廝殺﹐故拍馬而走。」飛方悟﹐再不出戰。玄徳亦使人誡之。

呂布見攻小沛不開﹐自來搦戰。玄徳於城上曰「非備之罪﹐乃曹丞相奉天子詔命﹐以書見示﹐不容不答。」苦苦相告。呂布頗有回顧之心﹐只教圍住﹐不使攻打。呂布權回徐州﹐差郝萌往淮南見袁術請罪﹐許女爲婚。術不納﹐尙未準信。郝萌回﹐說﹕「若要信從﹐可送女來。」布持疑未決。

卻說簡雍見操﹐陳說呂布斬使﹐見圍沛城。操急聚眾謀士商議。操曰「吾不憂紹﹐但憂表﹑繡二賊在後﹐末敢動兵。」荀攸曰「表﹑繡新破﹐勢不敢動。呂布驍勇﹐若是結連袁木﹐縱橫淮﹑泗﹐必英傑應之。今乘其初叛﹐眾心未服﹐可往破也。」操先差夏候惇﹑呂虔﹑李典爲先鋒先起﹐操與眾謀士陸續進發﹐簡雍隨行。

且說夏侯惇引兵五萬﹐前至徐州界。髙順知許都救軍至﹐慌報呂布。呂布先發侯成﹑郝萌﹑曹性三將﹐引二百餘騎來接應。髙順離沛城三十餘里﹐去迎操軍。玄徳見髙順退去﹐知是操軍來到﹐引關﹑張各提軍出城﹐止畱孫乾守城﹐糜竺﹑糜芳守家。玄徳在髙順後下了三个寨子﹕玄徳左﹐關公右﹐張飛前。

先說夏侯惇挺槍出馬搦呂布戰。髙順出馬大罵夏侯惇﹐惇大怒。兩馬相交﹐戰四五十合﹐髙順敗走。惇縱馬趕去。順不敢入陣﹐繞陣而走。惇不捨﹐盡力追之。陣中曹性看見﹐縱馬出陣﹐拈弓搭箭﹐夏侯惇將近﹐性一箭正中惇左目。惇拔箭﹐帶出眼睛。惇大呼曰「父精母血﹐不可棄之﹗」於口內啖之﹐不趕髙順﹐只取曹性﹐一槍搠透面門﹐死於馬下。史官贊夏侯惇拔矢啖睛詩曰﹕

開疆展土夏侯惇﹐槍戟叢中敵萬軍。

拔矢去眸枯一目﹐啖睛忿气喚雙親。

忠心爲把黎民救﹐雪恨平將逆賊吞。

孤月獨明勘比論﹐至今功迹照乾坤。

夏侯惇殺了曹性﹐縱馬便回。髙順卻從背後趕來﹐呂布軍馬一齊都上﹐曹軍大敗。夏侯淵救兄而走。呂虔﹑李典將敗軍退去濟北下寨。髙順得勝﹐引軍回擊玄徳。未知如何﹖

呂布敗走下邳城

張遼﹑髙順引兵擊張飛寨﹐布自擊關公寨﹐各出迎戰﹐玄徳分兵兩路救應。呂布引軍背後殺來﹐關公兩路軍馬盡皆潰散﹐玄徳引十數騎回沛城。呂布趕來﹐玄徳急喚城上放下弔橋。呂布後到﹐城上要放箭﹐又怕射了玄徳﹐被呂布乘勢趕入城門。甕城里數騎來迎﹐呂布一戟一个﹐殺得盡絕。把門將士都走了。布招軍馬入城。玄徳見背後火起﹐到家不及﹐徑穿城而過﹐出於西門﹐匹馬逃難。

布先到玄徳門首﹐糜竺出迎﹐跪於馬前﹐告曰「玄徳乃將軍弟也。吾聞大丈夫冤仇﹐不廢人之妻子。與將軍爭天下者乃曹丞相也﹐量玄徳何敢﹖望將軍愛惜。玄徳常想轅門射戟之恩﹐一飯之間﹐未嘗忘也。將軍憐之﹗」布曰「吾與玄徳舊曾拜義﹐安肯害及妻子乎﹖汝可引一家老小﹐復去徐州安置。」呂布賜竺寶劍一口﹐但登門者﹐卽斬之。此是呂布好處。糜竺保老小上車﹐移往徐州安置。

呂布旣殺散玄徳軍﹐自投山東兗州界上﹐畱髙順﹑張遼屯小沛城。孫乾亦自逃出城。關﹑張各自收得些人馬﹐往山中住紮﹐如落艸一般。

卻說玄徳匹馬往山中逃難﹐正行之間﹐背後一軍來趕﹐回頭視之﹐乃孫乾也。相抱而哭。玄徳曰「吾今二弟不知存亡﹐老小失散﹐吾將自盡矣﹗」孫乾曰「不可。何不投操﹐以圖後計﹖」玄徳依其言﹐尋小路投許都﹐路上絕糧﹐於村中求食。但到處﹐聞劉豫州﹐皆跪進粗食。忽到一家投宿﹐其家一後生出拜﹐問之﹐乃獵戶劉安也。聞是同宗豫州牧至﹐徧尋野味不得﹐殺其妻以食之。玄徳曰「此何肉也﹖」安曰「乃狼肉也。」二人飽食。天晚夜宿﹐至曉辭﹐去後院取馬﹐見殺其妻於廚下﹐臂上盡割其肉。玄徳問之﹐方知是他妻肉﹐痛傷上馬﹐欲帶劉安去。安曰「老母見在﹐不可遠行。」玄徳謝了﹐遂取路出梁城。忽見塵頭蔽日﹐漫山塞野軍馬來到。玄徳迎之﹐乃是操軍也﹐直至中軍旗側﹐下馬拜迎。操亦下馬答之。說失沛城﹑散二弟﹑陷老小﹐操亦下淚。更說劉安殺妻爲食之事﹐操令孫乾以金百兩賜之。

軍行至濟北﹐夏侯淵等迎接操入寨﹐說兄枯其一目﹐臥病未痊。操臨臥處視之﹐令先回許都調理。一面使人打聽呂布見在何處。人報云「呂布與陳宮﹑臧霸結連泰山寇﹐兵犯兗州。」操令曹仁引三千軍打沛城﹔操提二十萬軍﹐與玄徳來戰呂布。軍至山東界口﹐路近蕭關﹐敵軍攔住﹐乃泰山寇孫觀﹑吳惇﹑尹禮﹑昌豨三萬餘兵﹐四員將立於陣前。操令衝陣﹐許褚飛馬舞刀而去。四將一齊來迎。許褚抖擻精神﹐四員將抵敵不住﹐四散奔走。操乘勢掩殺﹐追上蕭關去了。

人報呂布﹐布此時已回徐州。布欲往沛城救髙順﹐布喚陳珪父子﹐令守徐州。布帶陳珪之子陳登同去﹐珪與登曰「昔曹公曾言﹐東方之事盡付與汝。今布勢將敗﹐可力圖之。」登曰「外面之事﹐兒子爲之﹔倘呂布敗回﹐便請糜竺一同守把城門﹐休放布入﹐兒自有脫身之計。」珪曰「布老小在此﹐必有心腹頗多。」登曰「兒子亦有計了。」呂布臨行﹐登曰「徐州四面受敵﹐操必死攻﹐先思退步﹕將錢糧移於下邳﹐倘圍徐州﹐下邳有糧可救。」布曰「元龍之言是也。吾就將老小同去。」使人喚宋憲﹑魏續回﹐保老小屯下邳城﹐將船隻運糧艸金帛。布同陳登先來蕭關救援。布到半路﹐登曰「容某先去看曹操虛實﹐主公卻才可行。」布曰「何謂也﹖」登曰「泰山孫觀等皆有寇心﹐未可托也。」布曰「登於吾有益。」布未行。

登先到關上﹐陳宮﹑臧霸等接見。登曰「溫侯深怪汝等不肯向前﹐要來責罰。」宮曰「目今曹兵勢大﹐未可輕敵也。吾等緊守關隘﹐教主公深保沛城。」登上關望之﹐見操軍逼在關下。登是夜連寫三封書﹐拴在箭上﹐射下關去。次日早﹐辭回來。陳宮曰「關上無妨﹐可教溫侯去守沛城去。」登遂飛馬來見呂布﹐曰「關上孫觀等皆欲獻關﹐某已畱下陳宮守城﹐將軍黃昏殺去。」布曰「非公﹐則吾中計也。」先使登來約陳宮﹐舉火爲號﹐內外相應。登先到﹐報曰「曹兵抄下小路﹐已到關內﹐恐徐州有失﹐公等急回。」宮遂引眾人棄關而走。登就關上放火爲號。呂布乘黑殺來﹐操軍搶入關中。陳宮一軍和呂布軍自相掩殺。曹兵又到。孫觀﹑吳惇等各自四散領軍去了。

呂布到天明﹐方知是計﹐急與陳宮回徐州。到城邊叫門﹐城上亂箭射之。糜竺在敵樓上叫道﹕「汝奪吾主城池﹐今依舊還主﹗」布曰「陳珪何在﹖」竺曰「老賊吾已殺之﹗」呂布回顧宮曰「陳登安在﹖」宮曰「主公尙自執迷而問佞賊乎﹖」軍士中通尋陳登不見。

布與陳宮來投沛城。行至半路﹐見一彪軍驟至﹐視之﹐乃髙順﹑張遼也。布問之﹐順曰「陳登來報﹐說主公被圍﹐某等急來救解。」宮曰「此是佞賊之計也。」布怒曰「吾必殺此賊﹗」進兵小沛。曹操先令曹仁引軍已襲沛城。呂布城下大罵陳登﹐登在城上言曰「吾乃漢臣﹐安肯事反賊也﹗」布轉怒。忽聽背後喊聲大起﹐布使髙順探之﹐見一隊人馬﹐當先一將﹐豹頭環眼﹐燕頷虎須﹐乃幽﹑燕涿郡人﹐姓張﹐名飛﹐字益徳。髙順交戰不利﹐退走入陣。飛衝入陣來。呂布奮怒﹐來戰張飛。正戰之間﹐陣外喊聲起處﹐曹軍突入。呂布倒拖畫戟﹐引軍東走。操兩軍殺來。呂布人困馬乏﹐又一彪軍攔住路﹐乃大刀關雲長也﹐立馬橫刀﹐大叫﹕「休走﹗」呂布自與交戰。背後張飛趕來﹐聲吼如雷。布慌衝走﹐忙奔下邳。侯成引兵接應去了。

關﹑張相見﹐各言失散之事。關公曰「我在海州路上藏避﹐打聽消息﹐故來至此。」飛曰「弟在芒碭山落艸爲寇。」二人來見曹操﹐又見玄徳﹐拜哭於地。各敍禮畢﹐同操入徐州。糜竺接見﹐言家屬無危。玄徳甚喜。陳珪父子參拜曹操。操設一大宴犒勞諸將。操居中﹐玄徳左﹐陳珪右﹐文武等官各依次坐。操言陳珪父子之功﹐加十縣之祿以供之。登授爲伏波將軍。

操得徐州大喜﹐商議起兵攻打下邳。程昱進曰「布今止有下邳一城﹐可以緩緩而進﹔若逼太急﹐賊必死戰而投袁術矣。一往投之﹐其勢必大﹐極難擒獲。淮南徑路﹐必有能事者守之﹐外當袁術﹐內防呂布。況今山東尙有臧霸﹑孫觀之徒﹐未曾歸順﹐亦宜謹之。」操曰「吾自當山東諸路。其淮南徑路﹐請玄徳休辭。」玄徳曰「丞相將命﹐安敢有違。」次日﹐操分派各路守把軍馬。玄徳畱糜竺﹑簡雍在徐州﹐帶孫乾﹑關﹑張收拾軍馬﹐取淮南徑路﹐來襲邳郡。

呂布在下邳﹐自爲糧食足備﹐以資於內﹔泗水之險﹐以拒於外﹕「吾何憂哉﹖」陳宮進曰「今操兵方來﹐可乘寨柵未定﹐以逸擊勞﹐無不勝也。」布曰「吾昨累敗﹐不可輕出。待其來攻一擊﹐皆落泗水也。中吾之計策﹐已在掌中。」陳宮大笑而出。越五六日﹐各下寨柵已定﹐操令二十餘將﹐皆披全付鐵鎧﹐直到城下﹐大叫﹕「呂布答話﹗」布上城而立。操在麾蓋之下﹐以鞭指布。布以手答之。操曰「近奉先結婚袁術﹐吾故領兵至此﹐實爲術也。術有反逆大罪﹐君有討董卓之功。若能倒戈降之﹐共扶王室﹐不失封侯之位﹐而富貴可取﹐功名可立﹔若愚迷不省﹐城池一破﹐玉石不分﹐悔之晚矣﹗爾可察之。」布曰「丞相且退﹐尙容商議。」陳宮在布側﹐大罵操曰「汝是欺君之賊﹐反欲毀他人也﹗」言罷﹐一箭射中麾蓋。操指而恨曰「吾誓殺汝﹗」遂引兵攻城。布曰「曹丞相容我自首﹐當拜投於明公。」陳宮變色﹐大怒曰「逆罪曹操﹐何等之人﹖今日若降﹐如雞子投石﹐豈得全乎﹗」布拔劍來殺陳宮。未知性命如何﹐且聽下回分解。

白門曹操斬呂布

呂布欲殺陳宮。髙順﹑張遼曰「公臺忠義之人﹐言從心出﹐願主詳之。」布擲劍而笑曰「吾戲汝耳﹗願公臺教我拒曹之策。」宮辭無計可施。布求懇之﹐宮曰「只恐將軍不從。」布曰「公之良言﹐安肯不從﹗」宮曰「曹操遠來﹐勢不能久。若將軍以步騎出屯爲勢於外﹐宮將餘眾閉守於內﹐操若攻將軍﹐宮引兵而攻其背﹔若來攻城﹐將軍爲救於後。不過旬日﹐操軍食盡﹐可一鼓而破。此乃犄角之勢。」布曰「公言極善。」遂議分兵。布歸府﹐收拾戎裝。此時冬寒﹐在側從人多帶綿衣。妻嚴氏曰「君何往﹖」布曰「陳宮教我爲犄角之勢如此。」嚴氏曰「昔曹操待公臺如赤子﹐猶捨而來。今將軍厚公臺不過曹操﹐而欲委全城﹐捐妻子﹐孤軍遠出﹐若一旦有變﹐妾豈得爲將軍之妻乎﹖」布曰「夫人所見如何﹖有言吾必從之。」遂三日不出。

宮入見布﹐請曰「操軍已大張聲勢﹐四面圍至﹐若不早出﹐必受其困。」布曰「吾思遠出﹐不如堅守。」宮曰「近聞曹操糧少﹐遣人往許都去取﹐早晚將至。將軍可引精兵猛將出絕糧道。此計最毒也。」布曰「公言極善。」又入內對嚴氏曰「曹操糧食將至﹐我出斷之便回﹐汝宜寬心。」嚴氏泣曰「將軍自出斷糧﹐必然陳宮﹑髙順守城。我聞宮﹑順素不和睦﹐將軍一去﹐宮﹑順必不同心共守城池。如有差失﹐將軍當以何地而立乎﹖願將軍詳聽﹐勿被宮等所誤也。妻昔在長安已爲將軍所棄﹐幸賴龐舒私藏妾身耳。今須不顧妾也﹖將軍前程萬里﹗」言畢痛哭。布愁悶不決﹐入告貂蟬。貂蟬曰「將軍與妾作主﹐勿輕騎自出。」布曰「汝無憂慮。吾有畫戟﹑赤兔馬﹐天下人誰敢近我﹗」布出﹐謂陳宮曰「操軍糧至者﹐詐也。操多詭計﹐吾未敢輕動。」宮長嘆而出﹐曰「我等皆死無葬身之地矣﹗」

布終日不出﹐只同嚴氏﹑貂蟬飲酒﹐以解愁悶。陳宮下謀士許汜﹑王楷求見呂布。布問曰「二公有何解圍之策﹖」許汜曰「今袁術在淮南﹐聲勢大振。舊曾許女爲婚﹐將軍何不求解﹖術兵一至﹐內外攻擊﹐操兵必敗矣。」布大喜﹐遣人修書﹐就著汜﹑楷去。許汜曰「須得一軍引路衝出﹐方可得去。」布教張遼﹑郝萌兩个引兵一千﹐送出隘口。許汜﹑王楷辭了呂布。張遼在前﹐郝萌在後﹐夜至二更﹐殺出城去。抹過玄徳寨﹐眾將追趕不疊﹐已出隘口。張遼一半軍回﹐郝萌五百人馬﹐跟汜﹑楷去了。張遼回來﹐雲長攔住﹐各有顧盼之心﹐不肯下手。髙順﹑侯成出城﹐引兵救護張遼回來了。

且說許汜等至壽春﹐拜見袁術﹐呈上書信。術曰「前者殺吾使命﹐賴吾婚姻。今復相問﹐何也﹖」汜曰「此是操用姦計﹐以致如此。明上詳訖納之。」當時袁術僭號﹐故稱「明上」。術曰「汝不是操軍困逼甚急﹐豈肯以女許吾之子﹖」汜曰「明上今不救布﹐布必敗矣。布若一破﹐明上亦破矣。」術曰「奉先反復無信﹐可先送女﹐然後傾國而救之。」

汜﹑楷謝了﹐和郝萌回。到玄徳寨邊﹐汜曰「日間不可過。夜半吾二人當先﹐汝可斷後。」郝萌結束了﹐夜過玄徳寨。正行之次﹐張飛出寨攔路﹐郝萌交馬一合﹐生擒過去。汜﹑楷已至城邊﹐大叫﹕「城上救人﹗」折了五百軍馬並郝萌。

卻說張飛解郝萌見玄徳。玄徳問了﹐押往大寨見操。萌說求救袁術﹐許女爲婚。操怒﹐教推出斬於軍門﹐喚主簿告示各寨﹕「如有走透呂布並將士者﹐亦按軍律處治。」各寨悚然﹐晝夜不寢。玄徳至寨﹐分付關﹑張曰「我等正當淮南路上衝要之處﹐倘有疏失﹐王法無親。二弟須宜用心。吾今日夜不敢卸甲矣。」飛曰「捉了呂布健將﹐不賜重賞﹐反相唬嚇﹗」玄徳曰「非也。曹操統數十萬雄兵﹐不以軍令﹐何以服人﹖弟勿犯之。」關﹑張應諾而退。

卻說汜﹑楷見呂布﹐言袁術先欲得兒婦﹐後起傾國之兵救援。布曰「如何送去﹖」汜曰「非將軍不可。」布曰「今日如何﹖」汜曰「今日乃凶神之辰﹐不可出城。明日大利﹐宜用戌﹑亥時﹐可以上馬。」布教張遼﹑侯成引三千軍馬﹐安排一輛小車在外﹕「我親送二百餘里﹐卻使你兩个去。」

次日天晚﹐呂布將女以綿纏身﹐用甲包裹﹐布遂上赤兔馬﹐負女於背上﹐手提畫戟。時正二更﹐夜月微明﹐放開城門﹐布當先出城﹐張遼﹑侯成跟著。將次到玄徳寨邊﹐一聲鼓響﹐雲長攔住去路﹐大叫﹕「休走﹗」戰不十合﹐布斜刺便走。張飛早引一軍來迎。布無心戀戰﹐只要衝路而走。玄徳自引一軍又來﹐兩軍混戰。呂布𨿽勇﹐終是縛一女在身上﹐只恐傷著﹐不敢來突重圍。後面徐晃﹑許褚皆殺來﹐箭如雨點。眾軍皆大叫曰「不要走了呂布﹗」布見軍來太急﹐只得回下邳。玄徳收軍﹐徐晃﹑許褚歸寨﹐端的不曾走透一个。布歸城中﹐心內憂悶﹐只是飲酒。

卻說曹操圍城﹐兩月不下。忽報﹕「河內張楊出兵東市﹐欲救呂布﹐部將楊醜殺之﹐將頭欲獻丞相﹐卻被張楊部將眭固殺之﹐反投犬城去了。」操遣史渙追斬之。眭﹐音錐﹐姓也﹐名固﹐字白兔。固殺楊醜﹐兵屯射犬。時有巫試固曰「將軍字白兔﹐而此邑名犬兔。見犬其勢必驚﹐可急移去。」固不從﹐遂被史渙斬之。操聚眾將曰「吾圍兩月﹐不克下邳﹐北有西涼之憂﹐東有表﹑繡之患﹐使吾食無甘味。幸爾張楊自滅﹐吾欲捨布還都﹐暫且息戰。」荀攸急止之﹐曰「不可。某觀呂布有勇而無謀﹐今累戰皆敗﹐銳气墮衰矣。三軍以將爲主﹐將衰則軍無奮心。彼陳宮𨿽有謀而遲。今布之气未復﹐宮之謀未定﹐速急攻之﹐布必可獲也。」郭嘉曰「某有一計﹐勝如二十萬兵。布𨿽勇﹐不能逃也。」荀彧曰「莫非決沂﹑泗之水乎﹖」嘉曰「然。」操大喜﹐差一萬軍﹐卽決兩河之水。諸軍皆居髙原﹐坐視水淹下邳。下邳城中﹐眾軍夜聞水聲﹐飛報呂布。布曰「吾有赤兔馬﹐渡水如平地﹐吾何懼哉﹗」痛飲美酒﹐以待天時。布因酒色過傷身體﹐容顏消減﹐取鏡照之﹐大驚曰「吾被酒色傷矣﹗自今日斷之。城中但飲酒者皆斬。」

侯成有馬十五匹﹐被後槽數人盜去﹐欲獻玄徳。侯成知覺﹐趕上奪回﹐盡將後槽人殺之。諸將合禮﹐與侯成作賀。成釀五六斛酒﹐殺十餘口豬﹐未敢喫飲。成先將酒五瓶﹑豬一隻﹐敬詣布前﹐跪告曰「托將軍虎威﹐追得失馬。眾將皆來作賀。釀得些酒﹐獵得數豬﹐未敢先飲食﹐先奉上微意。」布大怒曰「吾禁酒﹐汝釀酒召將士會飲﹐作兄弟同謀伐我也﹗推轉斬之﹗」髙順等入告﹐布怒曰「故犯吾令﹐理合斬之。今看諸將面﹐且打一百。」眾將哀告﹐打了五十背花。成歸﹐盡棄其酒肉。眾皆相謂曰「此心變矣﹗」時宋憲﹑魏續共來探視﹐成潛地下淚曰「非公等﹐則成死矣﹗」憲曰「布只以妻爲念﹐視我等如艸芥。」續曰「軍圍城外﹐水繞壕邊﹐吾等死無地矣﹗」憲曰「東門無水﹐我等棄布而走﹐若何﹖」續曰「非丈夫也。何不擒布獻之﹐吾等全身遠害﹖」成曰「我因追馬受責。布所倚仗者﹐赤兔馬也。汝二人獻門擒布﹐吾先盜馬去而報曹公﹐若何﹖」三人商量定了大策。侯成暗來馬院觀其動靜﹐見槽上人皆睡﹐盜赤兔馬走東門。魏續放出﹐佯作追趕之勢。來到操寨﹐備言獻馬一事﹔宋憲﹑魏續插白旗爲號﹐準備獻門。曹操得消息﹐押榜數十張﹐令軍射入城去。榜曰﹕

今奉明詔﹐徵伐呂布。如有抗拒大軍者﹐滿門誅滅。如城內上至將校﹐下至庶民﹐如獻呂布之首者﹐重加官賞。大將軍曹。押字。

次日平明﹐城外將校﹑大小諸將﹐一齊吶喊﹐震動天地。呂布大驚﹐慌提畫戟上城﹐各門點視﹐來責罵魏續﹐走透侯成﹐欲待治罪。城下望見白旗插在城上﹐曹軍打城﹐勢如雨點。布自迎敵。城裏城外箭如飛蝗﹐炮似驟雨。從平明打到日中﹐城外軍退。布少憩音契樓中﹐坐於椅上睡著。宋憲趕退左右﹐先盜其畫戟。憲﹑續二將齊上﹐綁了呂布。布急喚左右﹐魏續殺散﹐把白旗一招﹐大兵齊至城下。魏續大叫﹕「已生擒呂布也﹗」夏侯淵尙未信。宋憲就城上擲下呂布畫戟來﹐大開城門﹐一擁而入。髙順﹑張遼都在西門﹐水圍難出﹐城上城下將士擁出﹐皆被生擒。陳宮就南門邊﹐被徐晃捉了。操差人入城﹐不許劫掠良民。

操坐在門樓上﹐使人請玄徳同關﹑張至樓上。操令玄徳坐於側。操令提過一干人來。呂布𨿽然身長一丈﹐被數條索縛作一團。布叫曰「縛之太急﹐乞緩之﹗」曹操喝曰「縛虎不得不急也﹗」布曰「容伸一言而死﹗」操曰「且稍解寬。」主簿王必趨進曰「布﹐勍音擎虜也﹐其眾近在外﹐不可寬也。」操曰「本欲少緩﹐主簿不從耳。」布見侯成﹑魏續皆立於側﹐布曰「我待諸將不薄﹐安忍反也﹖」宋憲曰「聽妻言﹐不用將計﹐安爲厚也﹖」布默然。先擁髙順至前﹐操問曰「汝有何言﹖」髙順不答。操怒曰「推下斬之﹗」

押過陳宮來。操曰「公臺自別來無恙﹖」宮曰「汝心術不正﹐吾故棄之。」操曰「吾心不正﹐爾如何事布﹖」宮曰「布𨿽無謀﹐不似你諂詐姦雄也。」操曰「公臺自謂智謀有餘﹐今竟如何﹖」宮顧呂布曰「但此人不從吾言﹗若從吾言﹐亦未必被擒也。」操笑曰「今日之事﹐當如何﹖」宮曰「爲臣不忠﹐爲子不孝﹐死自甘心也。」操曰「卿如是﹐柰老母如何﹖」宮曰「吾聞將以孝治天下者不害人之親﹐老母之存亡﹐在於明公也。」操曰「若卿妻子何如﹖」宮曰「吾聞施仁政於天下者不絕人之祀﹐妻子之存亡﹐亦在於明公也。」操有畱戀之心。宮曰「請出就戮﹐以明軍法。」遂步下樓﹐牽之不住。操起身泣而送之﹐宮並不回顧。臨行﹐操與從者曰「卽送公臺老母妻子﹐回許都吾府中恩養。怠慢者斬﹗」後曹公養其母﹐嫁其女﹐待之甚厚。此乃曹公之徳也。宮聞不言﹐伸頸受刑。眾皆下淚。操以棺槨盛之﹐遷葬許都。史官有廟祠﹐贊曰﹕

生死無二志﹐丈夫何壯哉﹗不從金石論﹐空負棟梁才。

輔主眞堪敬﹐辭親實可哀。白門身死日﹐誰肯似公臺﹗

又詩一首﹐嘆曰﹕

亞父忠言逢霸主﹐子胥剜目遇夫差。

白門樓下公臺死﹐致令今人發嘆嗟。

又嘆陳宮不識人﹐忠義之气﹐凜然千古。其詩曰﹕

不識遊魚不識龍﹐要誅玄徳拒曹公。

𨿽然背卻蒼天意﹐誰似忠心映日紅﹖

操送下樓﹐布與玄徳見﹐曰「公爲坐上客﹐布爲階下虜﹐何不發一言而相寬乎﹖」玄徳點頭。操知其意﹐令人押過呂布來。布曰「明公所患﹐不過於布。布今以服﹐天下不足憂矣。明公爲步將﹐令布爲騎將﹐則天下不足慮矣。」操回顧玄徳曰「呂布欲如何﹖」玄徳答曰「明公不見事丁建陽﹑董卓乎﹖」操頷之。頷﹐音含﹐首肯也。操點頭而允之﹐布目視玄徳曰「是兒最無信者﹗」操遂令牽布下樓縊之。布回首曰「『大耳兒』﹗不記轅門射戟時﹖」操大笑。忽一人大叫曰「呂布匹夫﹐何怕死也﹗」視之﹐眾刀斧手擁張遼至。操教縊死呂布﹐然後梟首。有詩曰﹕

夜讀三分傳﹐堪嗟呂奉先。背恩誅董卓﹐忘義殺丁原。

倚仗英雄气﹐不從忠直言。白門身死日﹐猶自望哀憐﹗

宋賢有詩嘆曰﹕

洪水滔滔淹下邳﹐當年呂布受擒時﹕

空餘赤兔千里馬﹐謾有方天戟一枝。

縛虎望寬何太懦﹐養鷹休飽聽何疑。

戀妻不納陳宮諫﹐枉罵無恩「大耳兒」。

羅隱有一絕句責玄徳。詩曰﹕

傷人餓虎縛休寬﹐董卓﹑丁原血未幹。

玄徳旣知能啖父﹐爭如畱取養曹瞞。

贊曰﹕

焉作庸牧﹐以希後福。曷之負荷﹐地墮身逐。

術旣叨貪﹐布亦翻覆。

須臾﹐縊死呂布。時建安三年十二月也。武士獻上呂布首級。

操令押過張遼來。操指遼曰「這人好面善。」遼曰「我兩个在濮陽那里相見﹐如何忘了﹖」操大笑曰「你原來也記得﹗」遼曰「只是可惜﹗」操曰「可惜甚的﹖」遼曰「只可惜火不大﹔若火大﹐燒殺你這國賊﹗」操大怒曰「敗將安敢辱吾﹗」拔劍在手﹐親自來殺張遼。遼引頸待誅。曹操劍下一人攀住臂膊﹐一人跪於面前。二人救張遼者乃是誰人也﹐且聽下回分解。

曹孟徳許田射鹿

曹操劍下﹐玄徳攀住臂膊﹐雲長跪於面前。玄徳曰「此等赤心之人﹐正可容畱。」雲長曰「關某素知文遠忠義之士﹐吾以性命保之。」操擲劍﹐大笑曰「我亦知文遠忠義之士﹐故相戲之耳。」此是曹公姦雄處。曹操親自釋遼之縛﹐自與衣穿﹐曰「縱使殺吾妻子﹐亦不記仇。」遼遂降。操拜遼爲中郎將﹐賜爵關內侯﹐使張遼招安臧霸。霸聞呂布已死﹐張遼投降﹐遂引本部軍數百人來降操。操皆賜金帛衣服。臧霸亦招安孫觀﹑吳惇﹑尹禮來降﹐獨有昌豨未肯歸順。操封臧霸爲瑯琊相。孫觀等各各加官﹐令守靑﹑徐沿海地面。

操將呂布妻小並貂蟬載回許都﹐盡將錢帛分犒三軍。操離下邳還許都﹐路過徐州﹐百姓焚香遮道﹐請畱劉使君爲牧。操曰「劉使君功勞大﹐必當面見君畢﹐回來未遲。」百姓叩謝。操馬上顧玄徳曰「待公朝畢﹐還徐州未遲。」玄徳稱謝。操喚車騎將軍車冑權領徐州。大軍回許昌﹐出徵人員各各封官賜賞﹐畱玄徳在相府左近宅院歇定。

次日﹐獻帝設朝﹐操引玄徳見帝。玄徳具朝服﹐拜舞於階下。帝宣上殿﹐操奏前功。帝曰「卿祖何人﹖」玄徳不覺淚下。帝驚問曰「卿何傷感﹖」玄徳曰「適蒙聖問﹐因此傷感先祖。臣乃中山靖王之後﹐漢景帝閣下玄孫﹐劉雄之孫﹐劉弘之子也。先祖劉貞封涿鹿縣陸城亭侯﹐因此家緣流落。臣有辱先祖﹐所以下淚。」帝教取宗族世譜檢看﹐令宗正卿宣讀。譜有曰﹕

漢景帝生十四子﹐第七子乃中山靖王劉勝。勝生陸城亭侯劉貞。貞生沛侯劉昂。昂生漳侯劉祿。祿生沂水侯劉戀。戀生欽陽侯劉英。英生安國侯劉建。建生廣陵侯劉哀。哀生膠水侯劉憲。憲生祖邑侯劉舒。舒生祁陽侯劉誼。誼生原澤侯劉必。必生潁川侯劉達。達生丰靈侯劉不疑。不疑生濟川侯劉惠。惠生東郡範令劉雄。雄生劉弘。弘不仕。劉備乃劉弘之子也。

帝排世譜﹐乃帝之皇叔也。帝亦下淚﹐請入偏殿﹐卻敍叔侄之禮。帝暗思﹕「曹操弄權﹐國務大事﹐分毫不由朕主。今得此英雄之叔﹐皇天指路矣。」帝設宴待之﹐令曹操議定官職。操拜玄徳左將軍之職﹐封宜城亭侯。玄徳拜謝﹐恩畢出朝。自此皆稱爲劉皇叔。

操回府﹐荀彧等一班兒謀士入見操曰「今天子認劉備爲皇叔﹐恐無益於主公乎。」操答曰「玄徳與吾結爲昆仲﹐安肯外向耶﹖」劉曄曰「吾觀玄徳世之傑士﹐非池中之物也。」操曰「好亦交三十年﹐惡亦交三十年。好惡吾自有主意。」於是操與玄徳出則同輿﹐坐則同席﹐美食相分﹐恩若兄弟。程昱入說操曰「今呂布已滅﹐天下震動﹐可行王霸之機乎﹖」操曰「不可。朝廷股肱尙多﹐未宜輕舉。吾且請帝田獵﹐以觀動靜。」昱曰「丞相之見﹐深可見矣。」

一日﹐操揀選良馬名鷹俊犬﹐弓矢俱備﹐先令聚兵城外﹐操入請天子田獵。帝曰「田獵恐非正道乎﹖」操曰「古之帝王﹐春蒐音搜夏苗﹐秋狝冬狩﹐四時出郊﹐以示武於天下。今四海擾攘之時﹐若出田獵﹐其利有四﹕陛下久處深宮﹐神力疲倦﹐馳騁音逞於弓馬之間﹐爽神暢體﹐其利一也。耀武揚威﹐以示四方﹐其利二也。軍閒則困﹐困則生疾﹐奔走無逸﹐其利三也。自天子至於公卿﹐不可不習射以生力﹐其利四也。」帝卽上逍遙馬﹐帶雕弓﹑金鈚箭﹐排鑾駕出城。玄徳﹑關﹑張各彎弓插箭﹐內穿掩心甲﹐各持兵器﹐引數十騎隨鑾駕出許昌。百姓見關﹑張跟在背後﹐看了人馬兵器﹐無不稱奇。操騎爪黃飛電馬﹐引十萬之眾﹐與天子獵於許田地名。操令軍士周回排二百餘里。操與天子只爭一馬頭﹐背後都是操的心腹之人。文武百官﹐遠遠侍從﹐誰敢近前。各帶一付弓箭﹐惟天子可帶雕弓。雕弓﹐赤色泥金弓也。壺中所插之箭﹐各有號帖﹐惟天子用金鈚箭箭頭嵌金也。當日獻帝馳馬到許田﹐劉玄徳起居道傍。帝曰「朕要看皇叔今日射獵。」玄徳謝畢上馬﹐忽見艸中趕起一兔﹐帝令玄徳射之﹐一箭正中其兔。帝亦稱賀。玄徳拜謝上馬﹐轉過土坡﹐忽見荊棘叢中。趕出一隻大鹿﹐正衝而來。帝連射三箭不中。帝覷操曰「卿射之。」操就討天子雕弓﹑金鈚箭﹐扣滿﹐正中鹿背﹐倒於艸中。眾羣臣將校﹐皆謂天子射中﹐踴躍而來﹐同呼「萬歲」。曹操縱馬而來﹐遮於天子之前﹐以迎當之。眾皆失色。玄徳背後雲長大怒﹐剔起臥蠶眉﹐睜環丹鳳眼﹐提刀拍馬便出﹐要斬曹操。玄徳會其意﹐搖首送目﹐不肯令出。關公乃仁義之人﹐見兄如此﹐便不敢動。操獨視玄徳。玄徳慌﹐欠身稱曰「丞相神射﹐世所罕及﹗」操笑曰「是天子洪福耳﹗」馬上與天子賀罷﹐不還雕弓﹐就懸帶之。老臣無不嗟呀。圍場已罷﹐宴於許田。天子促歸﹐於是駕回許都﹐各自歸歇。

玄徳與雲長曰「汝今日何躁暴也﹖」雲長曰「欺君罔上之賊﹐某實難容耳﹗欲與國家除害﹐兄何止之﹖」玄徳曰「『投鼠忌器』耳。操起姦計﹐自奏天子出許都圍獵﹐將帝時時窺視﹐與帝相離一馬之地﹔其他心腹之人﹐周回遠近圍侍﹐爾豈不知也﹖吾觀弟怒急止之﹐何也﹖乃見操心腹之賊﹐牙爪數多﹐倘失大事﹐而未成功﹐有傷天子﹐罪反作我等也。吾故止之。」雲長曰「今日不殺姦雄操賊﹐大哥你看﹐後必有禍矣﹗」玄徳曰「愼宜祕之。」不在話下。

卻說漢獻帝駕還許都﹐歸宮室﹐到晚泣訴與伏皇后曰「可憐朕自卽位以來﹐姦雄並起。先受董卓之殃﹐後遭傕﹑汜之亂。常人不受之苦﹐吾與汝輩當之。得見曹操以爲重扶社稷之臣﹐今獨專國政。此賊節生姦計多端﹐專權弄國﹐分毫不由朕躬。殿上見之﹐有若芒刺。今在圍場上﹐自迎呼噪﹐早晚圖謀﹐必奪天下。欲至臨期﹐吾夫婦未知死於何處也﹗」伏皇后曰「公卿子孫四百餘年﹐乃食漢祿者就無一人效股肱之力而救國難乎﹖」言訖﹐夫婦共哭於宮中。未畢﹐忽一人自外而入殿曰「帝與後目下休憂。吾舉一人與帝誅賊除害﹐以安國家﹐以保社稷。」帝視之﹐乃是伏皇后之父﹑皇丈伏完也。帝掩淚而問曰「皇丈知朕腹中之事也﹖」完曰「許田射獵之事﹐𨿽不見操賊有奪天下之心﹐眞乃是趙髙也﹗」帝曰「滿朝之人﹐非操宗族﹐則出門下﹐誰肯盡忠而討賊耶﹖」完曰「若非國戚﹐不敢相告。老臣無權﹐難舉此事。車騎將軍﹑國舅董承可也。」帝曰「舅氏多赴國難﹐朕躬素知﹐可宣入內﹐共議大事。」完曰「陛下左右皆操賊心腹﹐倘有一泄﹐爲禍不輕。臣有一計﹐可令董國舅盡力保駕。」其計如何﹐且聽下回分解。

董承密受衣帶詔

伏完曰「陛下可制衣一領﹐取玉帶一條﹐暗賜董承。可於帶襯內縫一密詔以賜之﹐令到家見此﹐可以晝夜策之。」帝曰「然。」伏完出朝﹐帝自作一密詔﹐咬破指尖﹐以血寫之﹐令伏皇后縫於玉帶紫錦襯內﹐自穿錦袍﹐自系玉帶﹐令內使宣董承入。董承﹐乃靈帝母董太后之侄也。此獻帝之老丈也。蓋上古無「老丈」之稱﹐只稱爲「國舅」。承見帝禮畢﹐帝曰「朕躬夜來後說朕之苦﹐論舅之功﹐朝夕思慕﹐可伴朕於宮中散心閒步。」承頓首謝。帝引承出殿﹐到太廟﹐轉上功臣閣內﹐設供具。帝焚香拜畢﹐引承觀畫像。中間畫漢髙祖容像﹐二十四帝繪於兩邊。帝指而問曰「吾祖何人也﹖」承曰「乃陛下開基創業漢髙祖皇帝﹐何謂不識﹖」帝曰「吾祖起身何地﹖如何創業﹖」承大驚﹐曰「陛下戲臣耳。聖祖之事﹐安得不知﹖」帝曰「卿試言之。」承曰「髙皇帝起自泗上亭長﹐提三尺劍﹐乃斬白蛇於芒碭山中﹐起義兵而縱橫四海﹐三載亡秦﹐五年滅楚﹐成四百年大漢天下﹐立萬世之基業。」帝嘆曰「祖父如此英雄﹐子孫如此懦弱﹐何大損益不同矣﹗」承曰「髙皇帝英雄之君﹐不世出也﹗」帝指左右輔曰「此二相何人﹐立於吾祖之側﹖」承曰「上首乃畱侯張良﹐下首乃酇侯蕭何也。」帝曰「此二人何功﹐立於側﹖」承曰「開基創業﹐實賴二人之功﹔張良運籌幃幄之中﹐決勝千里之外﹔蕭何鎭國家﹐撫百姓﹐給糧餉﹐不絕糧道。髙祖常念其徳。」帝曰「眞社稷之臣也﹗正當配享。」帝回顧左右較遠﹐密與承曰「他日當立於朕側。」承曰「臣無寸功﹐何以當此﹖」帝曰「朕想西都救護之功﹐未嘗少忘。無可爲贈﹐卿當衣此袍﹐系此帶﹐常如在朕之左右也。」帝解袍帶賜之。帝密語曰「卿可仔細觀之﹐勿負朕意。」承拜謝﹐穿袍系帶﹐辭帝下閣。

早有心腹人去報與操曰「今帝與董承登功臣閣說話。」操速入朝來看虛實。承出閣過宮門﹐操正來﹐急無躲路﹐立於路側﹐栗然施禮。操問曰「國舅何往﹖」承曰「適蒙天子命宣﹐賜以錦袍玉帶。」操問曰「有何緣故﹐賜以衣帶﹖」承曰「因某舊日西都救駕之功﹐故此賜之。」操曰「解帶吾看。」承因見帝動靜﹐疑是密詔﹐恐操看破﹐乃作艱難之狀。操指左右急解下來。操看了﹐大笑曰「果然是條好玉帶﹗就脫下錦袍來借看。」承心中畏懼﹐不敢不從﹐遂脫獻上。操親自以手提起裏面﹐望日影中細詳看之。看畢﹐穿在身上﹐系了玉帶﹐回顧左右曰「長短如何﹖」左右稱美。操曰「與吾穿之﹐別有回賜。」承告曰「君恩不可輕也。」操曰「汝受此衣帶﹐莫非其中有謀乎﹖」承急答曰「小人焉敢﹖承當萬死﹗丞相如要﹐便當畱下。」操曰「汝受君賜﹐吾何奪之﹖故相戲耳。」操遂脫袍帶還承。

承辭操而歸﹐到家將袍仔細翻復看了﹐並無一物。承思曰「天子以目送我﹐以手指我﹐必有意耳。今裏外不見蹤迹﹐何也﹖」是夜不能寢﹐尋思良久﹐承曰「尙有玉帶可觀。」其面乃是白玉玲瓏﹐碾成小龍穿花﹐背用紫錦爲襯﹐不知其故。於桌上展轉尋之﹐不覺疲倦﹐伏几而寢。忽然燈花卸落於帶鞓上﹐燒著背襯。承驚醒﹐視之﹐燒破一處﹐微露素絹﹐隱見血迹。故取刀拆開視之﹐乃密詔也。承大駭。詔曰﹕

朕聞人倫之大﹐父子爲先﹔尊卑之殊﹐君臣至重。近者權臣操賊﹐出自閣門﹐濫叨輔佐之階﹐實有欺罔之罪。連結黨伍﹐敗壞朝綱﹐敕賞封罰﹐皆非朕意。夙夜憂思﹐恐天下將危。卿乃國之元老﹐朕之至親﹐可念髙皇創業之艱難﹐糾合忠義兩全之烈士﹐殄滅姦黨﹐復安社稷﹐除暴於未萌﹐祖宗幸甚﹗愴惶破指﹐書詔付卿﹐再四愼之﹐勿令有負﹗建安四年春三月詔。

董承覽畢﹐涕淚交流﹐寢食皆廢﹐行坐不安﹐心中煩惱﹐哀憐不已﹐藏於袖中。

次日﹐獨步至書院中﹐將詔再三觀看﹐無計可施﹐將詔放於幾上﹐自思滅操之計﹐忖量未定﹐伏几而盹。將及半晌﹐忽侍郎王子服至﹐門吏不敢阻。子服素與董承極厚﹐徑入書院﹐見承伏几不醒﹐袖底壓著素絹﹐微露「朕」字。子服疑之﹐默取在手﹐藏於袖中﹐遂大叫曰「你好自在﹗倒睡的著﹗」承驚覺﹐不見詔書﹐魂不附體﹐手腳慌張。子服曰「汝殺曹公﹐吾當出首﹗」承泣而告曰「若兄如此﹐漢室宗親並皆休矣﹗」子服曰「吾戲汝耳﹗某祖父累受漢祿﹐安肯負之﹖願助汝一臂之力﹐共誅國賊﹗」承曰「誠有此心﹐國之大幸﹗」子服曰「當密室同立義狀﹐各捨三族爲本﹐以報漢君。」承大喜﹐取白絹一幅﹐先書名畫字。子服卽書之。書畢﹐子服曰「將軍吳子蘭與吾至厚﹐說之必同力滅賊。」承曰「滿朝大臣﹐惟有長水校尉種輯﹑吳碩是吾心腹之人﹐必能順矣。」

正商議間﹐家僮入報曰「種輯﹑吳碩來探。」承曰「此天助也﹗」教子服隱於屏風後暫避之。承接入書院坐﹐茶畢﹐輯曰「田獵回來﹐君懷恨乎﹖」承曰「𨿽有怨恨﹐無可柰何。」碩曰「若有協助者﹐吾誓殺此賊﹗」種輯曰「與國家除害﹐至死無怨﹗」王子服從屏風後出曰「汝二人殺曹丞相﹐國舅便是證見。」種輯怒曰「忠臣不怕死﹐怕死不忠臣﹗吾等死做漢鬼﹐不似你阿黨也﹗」承笑曰「吾等正爲此事欲見二公﹐今天所使﹐願必酬矣。」董承袖中取出詔來與輯﹑碩觀之。二公下淚。輯曰「何不早圖之﹖」承遂請書名。子服曰「只此少待﹐吾請吳子蘭來。」子服去不多時﹐二人並入﹐蘭書名。承邀入後室會飲。

忽報西涼太守馬騰相探。承曰「只推我病﹐不能接待。」門吏回報﹐騰大怒曰「我夜來在東華門外﹐見賜錦袍玉帶而出﹐何故推病耶﹖吾非爲哺餟而來﹐欲見一面回西涼州去﹐何太薄情而外我﹖」門吏又報﹐備言騰怒。承起曰「諸公少待﹐暫容承出。」承速接上廳。禮畢坐定﹐騰曰「騰爲西番不時入寇﹐特來朝賀﹐就因添助人馬。今欲回﹐想國舅是大老元臣﹐故來相辭﹐何相輕也﹖」承曰「賤軀痼疾﹐有失接待﹐負罪若山海也﹗」騰曰「面帶春色﹐非有病者。」承無言可答。騰拂袖便起﹐嗟嘆下階﹐曰「皆非柱石之才也﹗」承見騰言﹐感動再拜回坐問曰「公笑何人非柱石之才﹖」騰曰「田獵之事﹐吾尙气滿肺腑﹔汝乃國舅近戚﹐猶自殢於酒色而不思報本乎﹖安得爲皇家柱石之才也﹗」承恐是詐﹐故嘆曰「曹丞相乃棟梁也﹐吾何能及焉﹗」騰大怒曰「汝尙以曹賊爲正人耶﹖」承曰「耳目較近﹐請公低聲。」騰曰「貪生怕死之徒﹐不足以論大事﹗」又欲起身。承緩言相探﹐騰果忠義。承曰「請公看一物﹐以見某之動靜。」遂邀騰入書院﹐取詔示之。騰毛髮倒豎﹐咬齒嚼唇﹐滿口血流。騰曰「汝若有內助之心﹐吾卽統西涼之兵以爲外應。」承請諸公相見﹐取出義狀﹐教騰書名。騰乃取酒歃血爲盟。騰曰「吾等誓死不負所約﹗」指坐上六人言曰「若得十人﹐大事諧矣﹗」承曰「朝中大臣﹐少得忠義兩全之人也。若不得其人﹐則反相害矣。」騰教取《鴛行鷺序》來。古者﹐朝廷官員人家皆有一集﹐名曰《鴛行鷺序》﹐上面都有公卿姓名。騰檢到劉氏宗族﹐乃拍手言曰「何不共此人商議﹖大事必成矣﹗」眾皆問曰「某等未必有人﹐將軍欲用誰耶﹖」馬騰所言如何﹐且聽下回分解。

靑梅煮酒論英雄

卻說董承等問曰「公欲用何人﹖」馬騰曰「見有豫州牧玄徳在此﹐何不求之﹖」承曰「此人𨿽漢室皇叔﹐今與曹操作牙爪﹐安肯行此事耶﹖」馬騰曰「觀玄徳素有殺操之心﹐前日圍場中﹐操迎萬歲之時﹐雲長背後欲殺之﹐玄徳以目視之﹐關某遂退去。非不欲圖之﹐恨操爪牙多﹐恐力不及耳。公試求之﹐無不應允。」吳碩曰「此事不宜太速﹐各得於心﹐再容商議。」眾皆散去。

次日﹐黑夜裏﹐董承懷詔﹐徑往玄徳家來。門吏入報。玄徳出迎董承﹐驚曰「國舅何來﹖」請入小閣坐定。關﹑張立於面前。玄徳曰「國舅夤夜至此﹐必有事故。」承曰「白日乘馬相訪﹐正當其禮﹔只恐曹操見疑﹐故黑夜相見。」玄徳曰「深荷厚意。」命取酒食相待。承曰「前日圍場之中﹐雲長欲殺曹公﹐將軍動目搖頭而退之﹐何也﹖」玄徳失驚曰「公何以知之﹖」承曰「人皆不見﹐獨某立於將軍之側﹐足見動靜。」玄徳不能隱諱﹐遂曰「捨弟見操僭越﹐故不容耳。」承聞﹐掩面而哭。玄徳問其故﹐承曰「漢朝若得雲長心地之人爲股肱﹐何憂不太平也﹗」玄徳又恐是操使來試探﹐乃佯言曰「曹公治國﹐何憂不太平也﹗」承變色而起曰「公乃漢朝皇叔﹐故剖肝瀝膽以言之﹐公何足詐也﹖」玄徳曰「只恐有詐﹐故相戲耳。」於是取衣帶詔令觀之﹐玄徳不勝悲憤。又將義狀出示﹐上止有六位﹕一﹐車騎將軍董承﹔二﹐長水校尉種輯﹔三﹐昭信將軍吳子蘭﹔四﹐工部侍郎王子服﹔五﹐議郎吳碩﹔六﹐西涼太守馬騰。玄徳曰「旣公有匡扶社稷之心﹐備豈不效犬馬之力。」承頓首拜謝。玄徳曰「旣奉明詔﹐萬死不辭。」承曰「請書大名。」玄徳亦書「左將軍劉備」﹐押了字﹐付承收了。承曰「尙容再請三人﹐共聚『十義』﹐以圖國賊。」玄徳曰「切宜緩緩施謀﹐且行事不可輕泄。」共議到五更﹐承相別去了。

玄徳也防曹操謀害﹐就下處後園種菜﹐自己澆灌。雲長曰「兄不畱心於弓馬以取天下﹐而學小人之事﹖」玄徳曰「非汝所知也。」雲長但閒﹐看《春秋》《左傳》﹐或演習弓馬。

次日﹐關﹑張不在﹐玄徳正澆菜﹐許褚﹑張遼引十數騎﹐慌入園中曰「丞相有命﹐請玄徳便行。」玄徳問曰「有甚緊事﹖」許褚曰「不知﹐只教我來請玄徳。」玄徳只得隨二人入府。曹操正色而言曰「在家做得好事﹗」唬得玄徳面如土色。操執玄徳手﹐直至後園﹐曰「玄徳學圃不易﹗」學圃﹐種菜也。玄徳方才放心﹐答曰「無事消閒耳。」操仰面大笑曰「適來見枝頭梅子靑靑﹐忽感去年徵張繡時﹐道上缺水﹐將士皆渴﹐被吾心生一計﹐以鞭虛指曰﹕『前面有梅林﹗』軍士聞之﹐口皆生唾﹐由是不渴。今見此梅﹐不可不賞。又值缸頭煮酒正熟﹐同邀賢弟小亭一會﹐以賞其情。」玄徳心神方定。隨至小亭﹐已設樽俎﹕盤儲靑梅﹐一樽煮酒。二人對坐﹐開懷暢飲。

酒至半酣﹐忽陰雲漠漠﹐聚雨將來。從人遙指天外龍掛﹐操與玄徳憑欄觀之。操曰「賢弟知龍變化否﹖」玄徳曰「未知也。」操曰「龍能大能小﹐能升能隱﹕大則吐霧興雲﹐翻江攪海﹔小則埋頭伏爪﹐隱介藏身﹔升則飛騰於宇宙之間﹐隱則潛伏於秋波之內。此龍陽物也﹐隨時變化。方今春深﹐龍得其時﹐與人相比﹐發則飛升九天﹐得志則縱橫四海。龍乃可比世之英雄。玄徳久歷四方﹐必知當世之英雄﹐果有何人也﹖請試言之。」玄徳曰「備愚眼目﹐安識英雄﹖」操曰「休謙﹐胸中必有主張。」玄徳曰「備幸叨恩相﹐得仕於朝﹔英雄豪傑﹐實有未知。」操曰「不識者亦聞其名﹐願以世俗論之。」玄徳曰「淮南袁術﹐兵糧足備﹐可爲英雄。」操笑曰「冢中枯骨﹐吾早晚必擒之﹗」玄徳曰「河北袁紹﹐四世三公﹐門多故吏﹔今虎踞冀州之地﹐手下能事者極多﹐可爲英雄。」操笑曰「袁紹色厲膽薄﹐好謀無斷﹔幹大事而惜身﹐見小利而忘命。乃疥癬之輩﹐非英雄也。」玄徳曰「有一人名稱『八俊』﹐威鎭九州﹐劉景升可爲英雄。」操又笑曰「劉表酒色之輩﹐非英雄也。」玄徳又曰「有一人血气方剛﹐江東領袖﹐孫伯符乃英雄也。」操又笑曰「孫策借父之名﹐黃口孺子﹐非英雄也。」玄徳又曰「益州劉季玉﹐可爲英雄乎﹖」操大笑曰「劉璋乃守戶之犬耳與主人死守其戶不出也﹐何足爲英雄﹗」玄徳曰「如張繡﹑張魯﹑韓遂等輩﹐皆何如﹖」操鼓掌大笑曰「此皆碌碌小人﹐何足掛齒﹗」玄徳曰「捨此之外﹐備實不知。」操曰「夫英雄者﹐胸懷大志﹐腹隱良謀﹐有包藏宇宙之機﹐吐衝天地之志﹐方可爲英雄也。」玄徳曰「誰當之﹖」操以手先指玄徳﹐後指自己曰「方今天下﹐惟使君與操耳。」言未畢﹐玄徳以手中匙箸盡落於地。霹靂雷聲﹐大雨驟至。操見玄徳失箸﹐便問曰「爲何失箸﹖」玄徳答曰「聖人云『迅雷風烈必變』。一震之威﹐乃至於此。」操曰「雷乃天地陰陽擊搏之聲﹐何爲驚怕﹖」玄徳曰「備自幼懼雷聲﹐恨無地而可避。」操乃冷笑﹐以玄徳爲無用之人也。曹操𨿽姦雄﹐又被玄徳瞞過。有詩曰﹕

綠滿園林春已終﹐二人對坐論英雄。

玉盤堆積靑梅滿﹐金斝飄香煮酒濃。

匙箸失時知肺腑﹐風雷吼處動心胸。

尊前一語瞞曹操﹐鐵鎖衝開走蟄龍。

又蘇東坡詩曰﹕

身外浮雲更有身﹐區區雷電若爲神。

山頭只作嬰兒哭﹐多少人間落箸人﹗天下廬山最髙。有修行人在上看云﹐在山腰下聞霹靂之聲﹐上面聽得如嬰兒啼哭﹐正引這段故事出來。

大雨方住﹐見兩人撞入後園﹐手提寶劍﹐突至亭前﹐左右皆當不住。操視之﹐乃關﹑張也。原來二人城外射箭方回﹐聽得玄徳被張遼﹑許褚請將去了﹐慌忙來相府打聽﹐知在後園﹐只恐有失﹐故衝突而入。卻見玄徳與操對坐飲酒﹐二人按劍不入。曹操問二人何來﹐雲長答曰「聽知丞相和兄飲酒﹐特來舞劍﹐以助一笑。」操知其意﹐笑曰「此非鴻門會﹐安用項莊﹑項伯乎﹖」玄徳亦笑。操命取酒與二「樊噲」壓驚。關﹑張拜謝。

須臾席散﹐玄徳辭操而歸。雲長曰「險些驚殺我兩个﹗」玄徳以落箸事說與關﹑張﹐關﹑張不解。玄徳曰「吾之學圃懼雷﹐其理頗同。曹操姦雄之輩﹐早晚必有人在此窺覷。吾種菜之故﹐欲使操知我無用﹔失匙箸者﹐蓋懼操言我亦英雄矣。予未能答﹐忽一聲雷震﹐只說懼雷﹐使操看我如同小兒﹐不相害也。」關﹑張曰「兄之髙明遠見﹐瞞過曹操也﹗」

操次日又請玄徳扶頭。正飲間﹐人報曰「滿寵去體察袁紹而回。」操召入問曰「吾差汝去河北采訪民物如何﹖」寵曰「民物如故﹐公孫瓚已被袁紹破了。」玄徳曰「願聞其詳。」寵曰「瓚與紹戰不利﹐退守冀州﹐築城爲圈﹐圈上建樓﹐可髙十丈﹐名曰易京樓﹐積谷三十萬以自守。戰士出入不息﹐或有被袁紹圍者﹐眾將請救之。瓚曰﹕『若救一人﹐後之戰者﹐只指望人救﹐不肯死戰。』因此袁紹兵來﹐多有降者。瓚勢孤﹐求於張燕﹐暗約舉火爲號﹐內應外合。正去下書﹐差去人被袁紹擒之﹐卻來城外放火。瓚自出戰﹐伏兵四起﹐軍馬折其太半。退守城中﹐被袁紹穿地﹐直入瓚所居之樓下﹐放火爲號。瓚無走路﹐先殺妻子﹐然後自縊﹐遂被一火焚之。」後史官論公孫瓚﹐論曰﹕

自帝室王公之冑﹐皆生長脂膄﹐不知稼穡﹐其能厲行飭身﹐卓然不羣者﹐或未聞焉。劉虞守道慕名﹐以忠厚自牧﹐美哉乎季漢之名宗子也﹗若虞﹑瓚無間﹐同情共力﹐糾人完聚蓄﹐貢父曰「按文『人』下少一字不成文﹐理當有一『眾』字。」保燕﹑薊之饒﹐繕兵昭武﹐以臨羣雄之隙﹐捨諸天運﹐徵乎人文﹐則古之休烈﹐何遠之有﹗

「今袁紹得其瓚軍。紹弟袁術在淮南驕傲過度﹐不卹軍民﹐眾皆背反。術使人歸帝號於袁紹﹐紹始於北方登基。紹使人取玉璽﹐術約親送到。見今棄淮南﹐欲歸河北。若二人協力﹐急難收復。乞丞相作急圖之。」玄徳起身曰「術若投紹﹐必從徐州過。備請一軍﹐就半路絕擊﹐術可擒矣。」操喜曰「來日奏帝﹐便教登程。」

次日﹐玄徳面了君﹐操差朱靈﹑路昭引兵五萬﹐令玄徳總督﹐去拿袁術。玄徳辭帝﹐帝泣送之。玄徳到家﹐星夜收拾軍器鞍馬﹐掛了將軍印﹐催督便行。董承趕出十里長亭送玄徳。玄徳曰「國舅寧耐﹐某此行必有變約﹐自當持書奉報。」承曰「公宜掛念﹐勿負帝心。」二人分別。關﹑張在馬上問曰「兄今番出徵﹐如此慌速﹐何也﹖」玄徳曰「吾乃籠中鳥﹑网中魚。此一行﹐如魚入海﹑鳥上靑霄﹐不受羅网中之羈絆也。曹公只可同憂﹐不可同樂﹔若心一變﹐死無地矣。」關﹑張遂催朱靈﹑路昭軍馬速行。

時有郭嘉考較錢糧方回﹐聽知曹公已遣玄徳進兵徐州﹐慌入諫曰「丞相令劉玄徳督軍何意﹖」操曰「欲截袁術耳。」程昱曰「昔日劉備爲豫州牧時﹐某等苦諫﹐丞相不聽。今日又與之兵﹕乃放龍入海﹐放虎歸山。後欲治之﹐其可得乎﹖」郭嘉曰「備有雄才﹐又得民心﹐關﹑張皆有萬人之敵。以嘉觀之﹐非久爲人之下者﹐其謀不可測也。古人之言﹕『一日縱敵﹐萬世之患。』今以兵與之﹐如虎添翼也。丞相可察之。」操曰「吾觀劉備閒中學圃﹐醉後畏雷﹐亦非成業之人﹐何憂之有﹖」程昱曰「學圃者﹐故瞞丞相﹔畏雷聲者﹐非其本情也。丞相明照天下﹐何被劉備瞞過﹖」操頓足曰「吾被此人欺詐﹐何人與吾星夜擒來﹖」一人昂然而出曰「某只用五百軍馬﹐綁縛劉備﹐關﹑張﹐獻於府下。」此人是誰﹐且聽下回分解。

關雲長襲斬車冑

要去趕玄徳者﹐乃虎賁校尉許褚也。操大喜﹐遂令許褚帶領五百軍馬﹐連夜趕來。

卻說關﹑張正行之次﹐只見塵頭起﹐謂玄徳曰「此必是曹公追兵至也。」遂下定營寨圍繞﹐令關﹑張各執軍器﹐立於兩邊。許褚至近﹐見嚴整甲兵﹐入見玄徳。玄徳曰「校尉來此何干﹖」褚曰「丞相命﹐特來請將軍回﹐別有商議。」玄徳曰「『將在外﹐君命有所不受』。吾面君﹐況又蒙丞相之一語乎。你回去﹐替我稟覆丞相﹕有程昱﹑郭嘉累次問我取金帛﹐不曾相送﹐因此於丞相前以讒言譖我﹐故令汝趕來擒吾。吾若是無仁無義之輩﹐就此處砍汝爲肉泥。吾感丞相大恩﹐未嘗忘也﹐汝當速回﹐見丞相善言答之。」許褚觀見關﹑張以目視之﹐連聲應諾而去。

許褚回見曹操﹐將玄徳言語細說了一徧。操喚程昱﹑郭嘉﹐責之曰「汝於劉備前覓金帛不從﹐因此含冤於心﹐每於吾前讒言僭之﹐此何理也﹖」程昱﹑郭嘉以頭頓於地曰「丞相又被他瞞過去了。」操笑曰「旣彼去矣﹐若在追﹐恐成怨乎。不罪汝等﹐汝等勿疑焉。」二人辭去。此是曹公半疑半信。

卻說馬騰見玄徳去了﹐邊報又急﹐亦回西涼州去了。

卻說玄徳兵至徐州﹐刺史車冑出迎。公宴畢﹐孫乾﹑糜竺等都來參見。玄徳回家﹐探視老小﹐打聽袁術因奢侈太過﹐雷薄﹑陳蘭皆投嵩山去了。術勢甚衰﹐乃作書歸帝號於袁紹。其書曰﹕

漢之失天下久矣﹐天子提攜﹐政在家門﹔豪傑角逐﹐分裂疆宇﹐此與周之沒年﹐七國分勢無異﹐卒彊者兼之耳。袁氏受命當王﹐符瑞炳然。今君權有四州﹐民戶百萬﹐以彊﹐則無與比大﹔論徳﹐則無與比髙。曹操欲扶衰拯弱﹐安能續絕命﹐救已滅乎﹖今納上帝號﹐請早卽帝位﹐共享萬世之洪基﹐不可失此機會﹗傳國璽﹐續當獻上。弟術百拜。

袁紹亦有篡國之心﹐故令人召袁術。術乃收拾人馬﹑宮禁禦用之物﹐先奪徐州來。

玄徳知袁術來到﹐遂引關﹑張﹑朱靈﹑路昭五萬軍出﹐正迎著先鋒紀靈至。張飛便不打話﹐直取紀靈。兩員將鬥無十合﹐張飛大叫一聲﹐刺紀靈於馬下。敗軍奔走。袁術自引軍來鬥。玄徳分兵三路﹕朱靈﹑路昭在左﹔關﹑張在右﹔玄徳自引兵與袁術相見﹐在門旗下責罵曰「汝反逆不道﹐吾今欽奉明詔﹐前來討汝﹗汝當束手來降﹐引見曹公﹐免汝罪犯。」袁術罵曰「織席編屨小輩﹐安敢輕我﹗」引兵趕來。玄徳退步﹐兩路軍殺出﹐殺的屍橫徧野﹐血流成渠﹔士卒逃亡﹐不可勝計。又被嵩山雷薄﹑陳蘭劫盡錢糧艸料。玄徳迆邐趕來。

袁術四下無路﹐欲回壽春﹐又被羣盜所襲。術乃住於江亭﹐止有一千餘眾﹐皆老弱之輩。時當盛暑﹐糧食盡絕﹐只有麥屑三十斛﹐分派與軍士家。人無食﹐多有餓死者。術嫌飯粗﹐不能下喉﹐乃求蜜水止渴。庖人曰「止有血水﹐安有蜜水﹗」術坐於牀上﹐大叫一聲﹐倒於地下﹐吐血斗餘而死。時建安四年六月也。後人有詩曰﹕

漢末刀兵起四方﹐無端袁術太猖狂。

不思累世爲公相﹐便欲孤身作帝王。

彊暴枉誇傳國璽﹐驕奢妄說應天祥。

渴思蜜水無由得﹐獨臥空牀吐血亡。

論曰﹕

天命符驗﹐可得而見﹐未可得而言也。然大致受大福者﹐歸於信﹐順乎天﹔事不以順﹐𨿽彊力廣謀﹐不能得也。謀不可得之事﹐曰失忠信﹐變詐妄生矣。況復苟肆行之﹐其以欺天乎﹖𨿽假符僭稱﹐歸將安所容哉﹗

袁術已死﹐侄袁胤將靈柩及妻子奔廬江來﹐被徐璆音畱盡殺之。璆得玉璽﹐赴許都獻曹操。操大喜﹐遂封徐璆爲髙陵太守。此時玉璽歸操。

卻說玄徳知袁術已喪﹐寫表申朝﹐書呈曹操﹔令朱靈﹑路昭回許都見曹操﹐說玄徳畱下軍馬。曹公欲斬二人。荀彧曰「權歸劉備﹐二人亦無柰何。」操叱二人退。荀彧曰「可寫書與車冑﹐就內圖之。」操曰「此計有理」暗使人來見車冑﹐傳操鈞旨。隨卽請陳登商議此事。登曰「此事極易。憑將軍神機﹐何慮劉備﹖可令軍伏於甕城邊﹐只作接劉備﹐待馬到來﹐一刀斬之。某在城上射住後軍﹐大事濟矣。」旣差人去請玄徳。

陳登回家見父﹐言車冑奉曹公鈞命﹐欲害劉使君。登父陳珪曰「吾兒先報玄徳。」登曰「兒已定了計也。」珪曰「玄徳仁人也。」登領命﹐來報玄徳﹐正迎著關﹑張﹐報說如此如此。原來關﹑張先回﹐玄徳在後。張飛聽得﹐便要去廝殺。雲長曰「他伏於甕城邊待你我﹐殺去必然有失。若兄知﹐必便不入徐州殺車冑。我有一計﹐乘夜間扮作曹公大軍到徐州﹐引車冑出迎﹐襲而殺之。」飛曰「倘或不出﹐如之柰何﹖」雲長曰「別作區處。」

部下軍原有曹公旗號﹐衣甲都同。當夜三更﹐叫城上開門﹐城上問是誰﹐眾應是曹丞相部下張文遠的人馬。守門人報知車冑﹐冑急請陳登議曰「若不迎接﹐誠恐有疑﹔若出迎之﹐又恐有詐。」冑乃城上回言「黑夜難以分辧﹐平明了相見。」城下應曰「只怕劉備知道﹐疾快開門﹗」看看俄到五更﹐城外一片聲叫開門。車冑自披掛上馬。冑生得面如紫礦音拱﹐手如鋼鉤﹐提古定刀﹐引一千軍出城。跑過弔橋﹐軍分兩邊﹐車冑大呼﹕「文遠何在﹖」軍中關公提刀縱馬﹐直迎車冑﹐大喝﹕「匹夫﹗安敢懷心殺玄徳也﹖」車冑大叫﹐戰未數合﹐遮攔不住﹐拔馬便回。到弔橋邊﹐城上陳登亂箭射下﹐車冑繞城而走。雲長趕來﹐本要活捉﹐手起一刀﹐砍於馬下。雲長用刀割下首級來提回﹐望城上呼曰「反賊車冑﹐吾以殺之﹗眾等無冤﹐投降免死。」諸軍棄甲拋戈﹐拜於地上。軍民皆安。雲長將冑頭去迎玄徳。後人有詩曰﹕

粗豪車冑運機籌﹐要害仁慈劉豫州。

賴得雲長施義勇﹐靑龍刀劈亂臣頭。

雲長來見玄徳﹐具言車冑欲害之事﹐今已斬首。玄徳驚曰「曹公若來﹐如之柰何﹖」雲長曰「我與張飛迎之。」玄徳懊悔不已﹐遂入徐州﹐百姓父老伏道而接。玄徳到府尋張飛﹐飛已將冑全家誅殺。玄徳曰「曹公心腹之人﹐殺了如何肯休﹖若是興兵來問罪﹐將何以解﹖」陳登曰「某有一計﹐可退曹公。」其計如何﹖

曹公分兵拒袁紹

卻說陳登曰「曹操所懼者袁紹。紹見今虎踞冀﹑靑﹑幽﹑並四郡﹐帶甲軍士有百萬﹐文官武將不可勝數。可作急寫書呈﹐差人往翼州袁紹處下書求救﹐可敵曹操。」玄徳曰「𨿽識此人﹐未嘗有恩。今又並了他兄弟﹐如何肯相助﹖」登曰「此間有一養老官人﹐恆帝朝爲尙書﹐乃康城髙密人也﹐姓鄭﹐名玄。此人乃與袁紹三世通家。若得此人一書﹐必相助耳。」玄徳遂同陳登親到鄭玄家﹐拜求書信。鄭玄欣然寫之。玄徳卽差孫乾往袁紹處下書﹐見袁紹。紹備細問徐州之事﹐孫乾遂一一說了一徧﹐呈上書。紹拆開﹐其書曰﹕

伏聞漢道凋零﹐姦臣彊暴﹐外無匡扶之柱石﹐內無伏策之棟梁。賊臣曹操幽帝許都﹐社稷傾危﹐生靈塗炭。惟明公世居相府﹐天下仰之﹐若大旱而望云霓﹐似久澇以思天日。倘與劉玄徳協力同心﹐共立伊尹﹑周公之迹﹐名垂靑史﹐萬代不磨﹗區區之志﹐願聽察焉﹗

紹覽畢曰「劉備滅吾弟﹐當復其仇﹗」孫乾曰「此乃曹公之所使﹐不得不從耳。」紹曰「吾聞玄徳世之傑士﹐吾當救之。」

遂聚文武官僚商議興兵﹐徑取許昌﹐保駕勤王﹐誅滅曹操反賊。一人出班諫之﹐其人英傑﹐見識髙明﹐巨鹿人也﹐姓田﹐名丰﹐字元浩﹐乃帳下第一个謀士。丰曰「兵起連年﹐百姓疲獘﹐倉廩無積﹐賦役方殷﹐此國家之深憂也。宜先遣人獻捷天子﹐務農逸民﹔若不得通﹐乃表稱曹氏隔我王路。然後盡提兵屯黎陽﹐潛營河內﹐增益舟船﹐繕置器械﹐分遣精兵﹐屯紮邊鄙﹐令彼不得安逸。三年之中﹐大事可望而定也。」又一謀士曰「不然。」紹視其人﹐忠烈慷慨﹐相貌端莊﹐魏郡之人也﹐姓審﹐名配﹐字正南。配曰「兵書之法﹐十圍五攻﹐敵則能戰。今以明公之神武﹐跨河朔之彊暴﹐以伐曹賊﹐易如反掌﹐何必區區遷延日月﹖不取﹐後難圖也。」又一謀士﹐廣平人也﹐姓沮﹐名授﹐出曰「蓋救亂除暴﹐謂之義兵﹔恃眾憑彊﹐謂之驕兵。兵義無敵﹐驕者先滅。曹操迎天子﹐安營許都﹐今舉兵南向﹐於義則違。且妙勝之策﹐不在彊暴。曹操法令卽行﹐士卒精練﹐豈比公孫瓚坐受困者不同。今棄萬安之策﹐而興無名之兵﹐竊爲明公懼之﹗」言未畢﹐謀士郭圖出曰「非也。昔武王伐紂﹐名曰不義。況且軍士精練﹐將帥奮勇﹐若不及時早定大業﹐慮之失也﹗天與不取﹐反招其禍﹐此越之所霸﹐吳之所亡。監軍之計﹐計在持牢﹐而非見時﹐知其應變也。願主公從鄭尙書之言﹐請與劉備共仗大義﹐剿滅曹賊﹐上合天心﹐下順人意。明公詳之。」田丰﹑沮授堅執不肯興兵﹐審配﹑郭圖力勸起兵。四人爭論未定﹐忽然許攸﹑荀諶二人自外而入。紹曰「許﹑荀二人多有見識﹐且看二人如何主張。」二人禮畢﹐紹曰「鄭尙令我起兵救劉備﹐滅曹操。起兵是﹖不起兵是﹖」二人素與田丰﹑沮授不和﹐卻與審配﹑郭圖最好。以目觀之﹐田丰﹑沮授低頭不語﹐審﹑郭以目送之。二人應聲言曰「天與不取﹐反受其殃﹔若不動兵﹐操亦至矣﹗」紹曰「二人所見﹐正合吾心。」便商議起兵。此一節﹐可見紹有謀無斷。手下謀士互相不和﹐安有不敗之理﹖紹令孫乾先回﹕「我便一面起兵﹐你那里亦作準備。」孫乾回報玄徳。

紹令審配﹑逢紀爲統軍﹐田丰﹑荀諶﹑許攸爲謀士﹐顏良﹑文醜爲將軍﹐起馬軍二萬﹐步兵八萬﹐共精兵十萬﹐徐徐養力﹐遙望黎陽進發。

卻說曹操在許都﹐人報劉備殺了車冑﹐據住徐州﹐結連袁紹﹐今起兵前來攻許都﹐可作急拒敵。操急聚謀士商議。此時北海太守孔融升爲將軍﹐見在許都隨朝﹐聽知袁紹兵來﹐亦到相府上言曰「紹勢大﹐不可輕敵。不宜加兵﹐只可求和。」操問謀士曰「和與戰﹐孰利﹖」荀彧曰「袁紹無用之人﹐何必求和。」融曰「先生錯矣。吾觀袁紹﹐士廣民彊。田丰﹑許攸﹐爲智謀之士﹔審配﹑逢紀﹐盡忠臣也﹔顏良﹑文醜﹐勇冠三軍﹔其餘沮授﹑郭圖﹑髙覽﹑張郃﹑淳於瓊等輩﹐皆當世之名士。先生何以袁紹爲無用之徒乎﹖」荀彧笑曰「公只知其一﹐不知其二。紹兵𨿽多﹐而法不正。況有田丰剛而犯上﹐許攸貪而不治﹐審配專而無謀﹐逢紀果而無用﹔此數人者﹐勢不相容﹐此後必生內變。顏良﹑文醜﹐匹夫之勇﹐一戰而可擒也。其餘者皆碌碌等輩﹐縱有百萬﹐何足道哉﹗如是﹐以知袁紹爲無用之徒耳。」孔融默然。操乃大笑曰「皆不出荀文若之所料也。」遂喚前後兩營軍官聽令﹐差前軍劉岱﹑後軍王忠同引兵五萬﹐詐打丞相旗號﹐去徐州擒劉備。操乃自引大軍二十萬進黎陽﹐拒袁紹。程昱曰「只恐劉岱﹑王忠不稱其使。」操曰「吾豈不知非劉備敵手﹐權爲虛張聲勢。」卻分付﹕「不可輕進﹐待我破了紹﹐再勒兵來破劉備矣。」劉岱﹑王忠領命去了。

卻說曹公自引兵離許都﹐至黎陽﹐兩軍隔八十里﹐各自深溝髙壘﹐密護不戰。操亦不敢輕進。自八月守至十月。袁紹處原來許攸不平審配領兵﹐沮授又恨紹不用其謀﹐遞相不和﹐遂不圖進取。袁紹心懷疑惑﹐亦不思進兵。因此﹐曹公喚呂布手下降將臧霸守把靑﹑徐﹐於禁﹑李典屯兵河上﹐令曹仁總督。操乃自引一軍回許都。

卻說劉岱﹑王忠引了五萬軍馬﹐離徐州一百餘里下寨。中軍將操旗號帳幔虛張﹐未敢進兵﹐只打聽河北消息。曹公差人催劉岱﹑王忠攻徐州。原來玄徳也不知操在何處﹐未敢擅動﹐只等河北消耗。劉岱﹑王忠在寨中商議。岱與忠曰「丞相催並攻城﹐你可先取。」王忠曰「丞相先差你。」岱曰「我是主將」忠曰「我和你一般名爵﹐同引兵去。」二人相推。使曰「你兩个拈鬮音鳩﹐拈著的便去。」王忠拈著「先」字﹐卻分兵一半﹐來攻徐州。未知勝負如何﹐且聽下回分解。

關張擒劉岱王忠

玄徳在徐州﹐聽知曹公軍馬到來﹐離城不遠﹐請陳登商議。玄徳曰「袁本初𨿽有十萬軍馬在黎陽﹐爭柰謀臣不和﹐因此不進。操又不知在何處。黎陽軍中無操認旗﹐此城外卻有他帳幔﹐未見端的。」登曰「操詭計百出﹐必以河北爲重﹐親自監督﹐故不建旗號﹐在此設帳﹐中間必無曹公。」玄徳曰「兩兄弟﹐誰可探聽虛實﹖」飛曰「小弟願往。」玄徳曰「汝爲人躁暴﹐不可去。」飛曰「便是有曹操﹐也拿將來﹗」玄徳曰「不然。操𨿽漢賊﹐托天子明詔﹐徵進四方﹐名正言順。我若與他抗拒﹐便是造反。」飛曰「若如此論時﹐只束手待他來﹗」玄徳曰「非也。如今袁本初未見相助之力﹐倘惡了他﹐盡起大兵來﹐我等死無門路矣﹗」飛曰「長別人銳气﹐滅自己威風﹗」玄徳曰「知己知彼﹐百戰百勝。知己不知彼﹐一勝一負。不知己﹐不知彼﹐百戰百敗。此萬古不易之理也。吾料自己城池無糧食﹐且軍士皆操先領者﹐非操之勁敵也。所恃者﹐惟袁本初耳。未勝﹐不敢妄動。」雲長曰「亦不可坐守待死﹐弟親往觀其動靜。」玄徳曰「雲長若去﹐我卻放心。」於是雲長引三千人馬﹐出徐州來敵王忠。

王忠先自怯戰﹐又值初冬﹐陰雲布合﹐雪花亂飄﹐軍馬皆冒雪布陣。雲長驟馬提刀而出﹐陣前與王忠答話。忠曰「丞相到此﹐緣何不降﹖」雲長曰「請丞相出陣﹐我自有話說。」忠曰「丞相豈和你一般。」關公大怒﹐縱馬向前。王忠挺槍來迎。兩馬相交﹐關公拔馬刺斜便走。王忠趕來。轉過山坡﹐關公拔馬便回﹐大叫一聲﹐舞刀直取。王忠攔截不住﹐拔回馬走。關公左手倒提寶刀﹐便用右手揪住勒甲絳﹐拖下鞍鞽﹐橫擔於馬上﹐回歸本陣。兩軍吶喊。王忠軍走﹐諸軍趕上﹐奪得馬百十匹﹐其餘奔走。關公叫休趕﹐綁縛王忠回徐州來見玄徳﹐押在廳下。玄徳曰「爾乃何人﹖見爲何職﹖敢詐稱『曹丞相』﹗」忠曰「焉敢有詐。奉命教我虛張聲勢﹐以爲疑兵。丞相並無在內。近在黎陽催並前來﹐忠實非將軍之對手。」玄徳教與衣服酒食﹐且暫監下﹐待捉了劉岱﹐一並商議。

關公曰「某知兄有和解之意﹐故生擒來獻之。」玄徳曰「吾恐益徳躁暴﹐殺了王忠﹐故不教去。此等人殺之無益﹐畱之可以解和。」張飛曰「二哥捉了王忠﹐我去生擒劉岱來。」玄徳曰「劉岱昔爲兗州刺史﹐虎牢關伐董卓時﹐也是一鎭諸侯。今日爲前軍﹐不可輕敵。」飛曰「量此等之輩﹐何足道哉﹗我也似二哥生擒將來便了。」玄徳曰「只恐你壞了他性命﹐誤我大事。」飛曰「如殺了﹐我償他命﹗」玄徳遂與三千軍跟去﹐飛引兵前進。

卻說王忠被生擒﹐劉岱知道﹐堅守不出。張飛每日在寨前叫罵﹐岱知是張飛﹐越不敢出。飛守了數日﹐見岱不出﹐心生一計﹐教手下傳軍令﹐今夜二更去劫寨柵。日間卻在帳中飲酒﹐詐推醉﹐尋軍士風流罪過﹐痛打一頓﹐縛在營中。張飛曰「待我上馬﹐將來祭旗﹗」暗使左右故意寬松。軍士得脫﹐偸走出營﹐徑報劉岱。飛卻使人暗地裏窺視。望見去了﹐飛卽分兵三路﹐中間使三十餘人劫寨放火﹔兩路軍卻裹出寨後﹐看火起爲號。劉岱見降卒身體皆損﹐並聽其說﹐遂虛紮空寨﹐岱卻在寨外埋伏。是夜﹐飛自引精兵﹐先斷後路﹐中路三十餘人搶入寨放火。劉岱埋伏軍入﹐卻不見人。張飛二路一擊﹐劉岱自亂﹐正不知飛兵多少﹐各自潰散。劉岱引一隊敗殘軍馬﹐奪路而走﹐正撞見張飛。狹路相逢﹐急難回避﹐交馬之一合﹐活捉劉岱。餘皆投降。使人先報入徐州。玄徳聞之﹐與雲長曰「益徳自來粗鹵﹐今亦用智謀﹐吾無憂矣。」玄徳親自出廓迎之。飛曰「哥哥道我躁暴﹐今日如何﹖」玄徳曰「不用言語激爾﹐如何肯使機謀﹗」飛大笑。

玄徳見縛劉岱過來﹐慌下馬解其縛﹐曰「小弟張飛誤有冒瀆﹐恕罪。」迎請入徐州﹐放出王忠﹐一同管待。玄徳曰「昨因車冑欲害劉備﹐不容不誅。丞相錯見﹐疑劉備反﹐故遣二將軍前來問罪。備前日受丞相大恩﹐常思報答﹐恨無用命之處﹐安敢反朝廷耶﹖二將軍至許都﹐望用片言替備分訴﹐備等之幸也。」劉岱﹑王忠拜謝曰「深荷使君不殺之恩﹐當於丞相處方便﹐以某兩家老小保使君無反心也。」玄徳拜謝。

次日﹐盡還原領軍馬﹐送出廓。劉岱﹑王忠行不上十餘里﹐一棒鼓響﹐張飛攔路﹐大喝曰「我哥哥忒無分曉﹐捉住賊臣﹐如何又放了﹖」唬得劉岱﹑王忠在馬上發顫。張飛睜眼挺槍﹐欲要動手﹐背後一人飛馬大叫﹕「休得無禮﹗」視之﹐乃雲長也。劉岱﹑王忠方才放心。雲長曰「旣然兄長放了﹐汝又如何不遵法令﹖」飛曰「今番放了﹐下次又來。」雲長曰「待他再來﹐殺之未遲。」劉岱﹑王忠連聲告曰「便丞相誅我三族﹐也不敢來了。望將軍寬恕。」飛曰「便是曹操自來﹐殺他片甲不回﹗今番我且寄下你兩顆頭﹗」劉岱﹑王忠抱頭鼠竄而去。

雲長﹑益徳自回。此乃玄徳之計耳。關雲長見玄徳曰「曹操必然還來。」孫乾與玄徳曰「徐州受敵之地﹐不可久居。不若分兵屯小沛﹐守下邳﹐爲犄角之勢﹐以防曹操。」玄徳用其言﹐令雲長守下邳﹐就將甘﹑糜二夫人送下邳。甘夫人乃小沛人也﹐劉禪之母﹐後封皇后。糜夫人乃糜竺之妹也。糜竺﹑糜芳﹑孫乾﹑簡雍守徐州。玄徳與張飛屯小沛。

卻說劉岱﹑王忠回見曹公﹐盡言劉備不反之事。操大怒﹐罵﹕「辱國之徒﹐畱你何用﹗」喝令左右推出斬了報來。劉岱﹑王忠未知性命如何﹐且聽下回分解。

禰衡裸體罵曹操

曹公命推出斬之﹐忽孔融至﹐教畱人﹐見曹公曰「劉岱﹑王忠非劉備敵手﹐故遭彼擒之。若斬此二人﹐恐失將士之心﹐人亦謂丞相不明也。」操遂教免死﹐黜罷爵祿。操欲自起兵伐之﹐孔融曰「方今隆冬盛寒﹐未可動兵﹐待來春未爲晚也。張繡﹑劉表亦可使人招安﹐此二人必來降矣。」操然其言﹐破劉備且待凍消春暖﹐先遣二使招安劉表﹑張繡。操遣劉曄爲使﹐往說張繡。

劉曄至襄城﹐先見賈詡﹐陳說曹公盛徳﹐有漢髙祖之風。賈詡大喜﹐畱劉曄於家中。次日來見張繡﹐說曹公遣劉曄招安之事。正議間﹐忽報袁紹有使至。命入﹐投下書信﹐亦是招安張繡。詡問使曰「近聞興兵破曹﹐勝負如何﹖」使曰「隆冬之時﹐權且罷兵。荊州劉表與將軍有國士之風﹐故來相請耳。」詡大笑曰「汝可便回﹐見本初道汝兄弟尙不能相容﹐何能容天下國士乎﹗」當面扯碎書﹐叱退使。張繡曰「方今袁彊曹弱﹐今毀書叱使﹐袁紹若至﹐當如之何﹖」詡曰「不如去從曹操。」繡曰「先與操有仇﹐何能收畱乎﹖」詡曰「若從曹操﹐其便有三﹕曹公奉天子明詔﹐徵伐天下﹐其宜從一也。袁紹𨿽彊盛﹐我以少從之﹐必不以我爲重﹔曹公𨿽弱﹐得我必喜﹐其宜從二也。曹公王霸之志﹐必釋私怨﹐以明徳於四海﹐其宜從三也。惟願將軍無疑焉。」張繡曰「聽君之言﹐請劉曄相見。」詡回家﹐請劉曄與繡相見。曄稱曹公之徳﹕「若說舊怨﹐安肯使某來結好將軍乎﹖」於是盡醉。張繡並賈詡等往許都降曹公。繡拜於階下。操慌忙扶起﹐執其手曰「有小過失﹐勿記於心。」繡再拜。操與繡盡日飲宴﹐封繡爲揚武將軍﹐封賈詡爲執金吾使。

卻說荊州使命回﹐說劉表懷疑不決﹐未肯歸順。繡曰「某作一書﹐可請能言快語之士﹐前事必諧矣。」孔融曰「某家有一人﹐乃平原人也﹐姓禰﹐名衡﹐字正平﹐才學極髙﹐只是不能容物﹐出語傷人。幾番欲薦於丞相處﹐誠恐冒瀆。舊和劉表交遊甚厚﹐可令此人去。」

操教喚至。禮畢﹐操不命坐。禰衡仰面嘆曰「天地𨿽闊﹐何無一人也﹖」操曰「吾手下有數十人﹐當世之英雄也﹐何謂無人﹖」衡曰「願聞一一言其才能。」操曰「荀彧﹑荀攸皆機深智遠之士﹐𨿽蕭何﹑陳平不可及也。張遼﹑許褚﹑李典﹑樂進勇不可當﹐岑彭﹑馬武不可比也。呂虔﹑滿寵爲從事﹐於禁﹑徐晃爲先鋒。夏侯惇天下之奇才﹐曹子孝世間之福將﹕安得無人也﹖」衡笑曰「公言差矣﹗以此等人物﹐吾盡識之﹕荀彧可使弔喪問疾﹐荀攸可使守墳看墓。張遼可使擊鼓鳴金﹐許褚可使牧牛放馬。樂進可使取狀讀招﹐李典可使傳書送檄。呂虔可使磨刀鑄劍﹐滿寵可使食糟飲酒。於禁可負版築墻﹐徐晃可屠豬殺狗。夏侯惇稱爲『完體將軍』﹐曹子孝呼爲『要錢太守』。其餘皆是衣架飯囊﹑酒桶肉袋耳。」操怒曰「汝有何能﹖」衡曰「天文地理之書﹐無一不通﹔三教九流之事﹐無所不曉。上可以致君爲堯﹑舜﹐下可以配徳爲孔﹑顏。胸中隱治國安民之方﹐豈可與俗子之論乎﹖」時止有張遼在側﹐掣劍欲斬之。操曰「不可。吾正少一鼓吏﹐早晚朝賀宴享﹐可令禰衡充此職。」衡不推辭﹐應聲而去。孔融亦惶恐而退。遼曰「此等小人﹐出言不遜﹐何不殺之﹖」操曰「此人素有虛名﹐遠近所聞。今日殺之﹐天下人言孤不能容物耳。禰衡自以爲能﹐故令爲鼓吏以辱之。」

時建安五年八月初。朝賀﹐操於省廳上大宴賓客﹐令鼓吏撾鼓。舊吏曰「朝賀撾鼓﹐必換新衣。」禰衡穿舊衣而入﹐遂擊鼓﹐爲《漁陽三撾》﹐音節殊妙。坐而聽之﹐莫不慷慨。左右喝曰「何不更衣﹖」衡當面脫下破舊衣服﹐裸體而立﹐渾身皆露。坐客掩面。衡乃徐徐著褲﹐顏色不攺﹐復擊鼓三撾。至今有《漁陽三撾》﹐自衡始也。操叱曰「廟堂之中﹐何太無禮﹖」衡曰「欺君罔上﹐以爲無禮。吾露父母之形﹐以顯貞潔之人﹗」操曰「汝爲淸潔之人﹐何爲污濁﹖」衡曰「汝不識賢愚﹐是眼濁也﹔不讀詩書﹐是口濁也﹔不納忠言﹐是耳濁也﹔不通古今﹐是身濁也﹔不容諸侯﹐是腹濁也﹔常懷篡逆﹐是心濁也。吾乃天下名士﹐用爲鼓吏﹐是猶陽貨害仲尼﹐臧倉毀孟子耳﹗欲成王霸之業﹐而如此輕人﹐眞匹夫也﹗」左右皆欲斬之。操笑曰「吾殺豎子﹐是殺鼠雀耳。令汝往荊州爲使﹐如劉表來降﹐便用汝爲公卿。」衡曰「不往。」操教備馬三匹﹐令二人扶衡而去﹔卻教手下文武﹐整酒於東門外送路﹐以顯威權。

荀彧曰「如禰衡來﹐不可起身。」衡至﹐下馬入見﹐眾皆端坐。衡放聲大哭。荀彧問曰「汝爲何吉行而哭之﹖」衡曰「行於死柩之中﹐如何不哭﹖」眾皆曰「吾等是死屍﹐汝乃無頭狂鬼耳﹗」衡曰「吾乃漢朝之臣﹐不作曹瞞之黨﹗」眾欲殺之。荀彧急止之﹐曰「丞相向者比鼠雀之輩而不殺﹐吾等空污刀斧耳。」衡曰「吾爲鼠雀﹐尙有人性﹔汝等眞蜾虫耳﹗」眾恨而散。

衡至荊州﹐見劉表畢﹐𨿽誦徳﹐失譏諷。表不喜﹐令去江下見黃祖。祖不通經典﹐心性甚急。有人問表曰「禰衡戲謔主公﹐何不殺之﹖」表曰「禰衡數辱曹操﹐操不殺者﹐收天下之心﹔故令作使於我﹐欲借我手以殺之﹐以爲我害賢﹐而陷我於不義也。吾今遣去見黃祖﹐使操知我有見識也。」蒯越﹑蔡瑁盡稱其善。

時袁紹亦遣使至﹐令使下於館驛。次日﹐問眾文武曰「袁紹又遣使至﹐曹操又差禰衡在此﹐當從何便﹖」從事中郎將韓嵩進曰「今兩雄相持天下也﹐重在於將軍。若欲有爲﹐乘此破敵可也﹔如其不然﹐將軍擇其善者而從之。今曹公善能用兵﹐賢俊多歸﹐其勢必先取袁紹﹐然後移兵江東﹐恐將軍不能禦也。莫若舉荊州以附曹公﹐曹公必然重待將軍。此乃萬全之策也。」表狐疑未決﹐語嵩曰「汝且去許都觀其動靜﹐卻作商議。」嵩曰「聖達節﹐次守節。『達節』者﹐殷﹑紂暴虐﹐伯夷不食周粟而死﹐聖人能變通﹐故曰『達節』。『守節』者﹐食人之祿﹐不避其難﹐至死不變﹐故曰『守節』。嵩﹐守節者也。夫君臣各有定分﹐以死守之﹐有所命﹐𨿽赴湯蹈火﹐死無辭也。將軍若能上順天子﹐下從曹公﹐使嵩可也﹔如持疑未定﹐嵩到京師﹐賜嵩一官﹐若不獲歸﹐則成天子之臣﹐將軍之故吏耳。在君爲君﹐則嵩守天子之命﹐義不復爲將軍死也。望三思之﹐無以負嵩。」表曰「汝且先往觀之﹐吾別有髙論。」

嵩遂辭表﹐到許都見曹操。操拜嵩爲侍中﹐領零陵太守﹐遣回荊州﹐說劉表。荀彧曰「韓嵩來觀動靜﹐未有微功﹐重加此職。禰衡又無音耗﹐丞相遣而不問﹐何也﹖」操曰「禰衡辱吾太甚﹐故借劉表手殺之﹐何必再問也﹖」彧服其髙論。嵩回見表﹐稱頌朝廷盛徳﹐勸表遣子入侍。表大怒曰「汝懷二心也﹗可斬之﹗」嵩大叫曰「將軍負嵩﹐嵩不負將軍耶﹗」蒯良曰「嵩未去時﹐先有此言。」劉表遂放之。

人報黃祖斬了禰衡。表問其故﹐來人對曰「黃祖與衡二人共飲﹐皆醉。祖問衡曰﹕『君在許都﹐有何人物﹖』衡曰﹕『大兒孔文舉﹐小兒楊徳祖。除此二人﹐別無人物。』祖曰﹕『似我如何﹖』衡曰﹕『汝似廟中之神﹐𨿽受祭祀﹐恨無靈應。』祖大怒曰「汝以我爲泥土偶人耳﹗』遂斬之。衡至死大罵不絕。」胡曾詩曰﹕

黃祖才非長者儔﹐禰衡珠碎此江頭。

今來鸚鵡洲邊過﹐惟有無情碧水流。

贊曰﹕

情志旣動﹐篇詞爲貴。抽心呈貌﹐非雕非蔚。

殊狀共雕﹐同聲異气。言觀麗則﹐水監淫費。

劉表聞衡死﹐亦嗟呀不已﹐因此不順曹操。

操在許都﹐聽知禰衡受害﹐大笑曰「舌劍反自誅矣﹗」便欲興兵問罪於劉表。未知如何﹐且聽下回分解。

曹孟徳三勘吉平

操欲便興兵﹐荀彧諫曰「袁紹未平﹐劉備未滅﹐而欲領兵江漢﹐是猶捨心腹而顧手足耶。可先滅袁紹﹐後滅劉備﹐江漢可一掃而平矣。」操從之。

且說董承自從劉玄徳去後﹐日夜與王子服等商議﹐無計所施。自元旦朝賀處見曹操傲慢公卿﹐因此感病回家﹐一臥不起。帝知國舅染病﹐命隨朝太醫前去醫治。此人乃洛陽人也﹐姓吉﹐名太﹐字稱平﹐人皆呼爲吉平﹐亦當時之名醫。平來到董承宅上﹐用藥調治﹐數日漸可。平旦夕不離﹐常見董承長吁短嗟﹐不敢擅問。

時值元宵﹐吉平辭去﹐承畱住﹐二人共飲。飲至數十杯﹐承覺困倦﹐就和衣而睡。忽報王子服等四人至﹐承出接入。服曰「大事諧矣﹗」承曰「願聞其說。」服曰「劉表結連袁紹﹐起兵五十萬﹐從北殺來。馬騰結連韓遂﹐起兵二十萬﹐從西涼殺來。見今曹公盡起許昌軍馬﹐分頭迎敵﹐城中空虛。何不起五家童僕﹐可得千餘人﹐乘今日府中大宴﹐慶賀元宵﹐不可失此機會﹐將府圍住﹐突入殺之﹐萬民亦相助矣。」承曰「願從君言。」隨卽傳令﹐喚家奴各人收拾戰器﹐承亦自披掛﹐綽槍上馬﹐約定都在內門前相會﹐同時進兵。夜至二鼓﹐眾兵皆至﹐董承手提寶劍﹐從步直入﹐見操設宴後堂飲酒。承大叫﹕「操賊休走﹗」一劍剁去﹐隨手而倒。霎然覺來﹐乃是南柯一夢﹐口中猶罵「操賊」不止。一人向前叫曰「汝欲害曹公乎﹖」承開目視之﹐乃吉平也。承驚懼不能答。吉平曰「國舅休慌。某𨿽出於曹公之門﹐心中未嘗忘漢。某終日見國舅嗟呀不已﹐不敢動問。卻才夢中之言﹐以見眞情﹐幸無藏匿。倘有用某之處﹐𨿽滅九族﹐亦無後悔。」承掩面而哭曰「只恐使汝來試我﹐吾不敢盡情告之﹗」平遂咬下一指﹐以爲盟誓。承方驚﹐取出衣帶詔﹐令平視之﹐備細說了﹕「今謀望不成者﹐乃劉玄徳﹑馬騰各自去了﹐無計可施﹐因此感而成疾。」平曰「亦不消諸公用心﹐操賊一命﹐只在某手裏﹐早晚必取之﹗」承問其故﹐平曰「操賊常患頭風﹐痛入腦髓﹐才一舉發﹐便召某醫治。如早晚有召﹐只用一服毒藥﹐必然死矣﹐何用動刀兵乎﹗」承曰「若得如此﹐力救漢家社稷者皆君也。」吉平辭而歸之。

承心中暗喜﹐忽然步入後堂﹐見家奴秦慶童共侍妾雲英在於暗處私語。承大怒﹐喚左右捉下﹐欲殺之。夫人勸免其死﹐各人杖脊四十﹐將慶童鎖於冷房內。慶童恨承﹐夤夜將鐵鎖扭斷﹐跳墻而出﹐徑入曹操府中告有機密。操喚入靜室問之﹐慶童云「王子服﹑吳子蘭﹑種輯﹑吳碩﹑馬騰﹑劉備六人商議﹐必然謀害丞相。承將出白絹一方畫字﹐不知寫道甚的。近日吉平咬指爲誓﹐我也曾見。」曹操畱慶童於府中藏之﹐董承將謂逃亡他方去了。

次日﹐曹公詐患頭風﹐召吉平用藥。平自思曰「此賊命合休矣﹗」暗藏毒藥入府。操臥於牀塌之上﹐令平下藥。平曰「此病可一服卽愈。」教取銀銚﹐當面煎之。藥已半乾﹐平使上毒藥﹐親自送上。操知有毒﹐故遲慢不服。平曰「乘熱服之﹐少汗卽可。」操起曰「汝旣讀詩書﹐必知禮義。」平曰「安得不知。」操曰「汝知君有疾而飲藥﹐臣先嘗之﹔父有疾而飲藥﹐子先嘗之。汝爲心腹之人﹐何不先嘗﹖汝若不嘗﹐必然有毒。」平知事泄﹐縱步向前﹐扯操而灌之。推蹇於階﹐磚皆迸裂。操未及言﹐左右將平執下。操笑曰「吾豈有疾﹗試汝果有此心否﹖」遂喚二十个精壯獄卒﹐執平來後園拷問。操坐於亭上﹐將平縛倒而問之。吉平面不攺容﹐略無懼怯。操笑曰「量汝是个醫人﹐托身於吾門墻﹐安敢下毒害我﹖必是有人唆使你來。你說出那人﹐吾便饒你。」平叱之曰「汝乃欺君罔上之賊﹐天下誰不欲殺之﹐豈獨我乎﹗」操再三磨問﹐平怒曰「我欲殺汝﹐故托身於汝門下﹐安有人使我﹖今事不成﹐惟死而已﹗」操怒﹐教獄卒痛打。平亦不叫。打到兩个時辰﹐皮開肉裂﹐血流滿階。操恐打死﹐無可對證﹐令獄卒揪去靜處﹐權且將息。

傳令次日請大臣等赴宴。惟董承托病不來。王子服等皆恐生疑﹐俱至。操於後堂設宴。酒行數巡﹐操曰「筵中無可爲樂﹐權於眾官醒酒。」教二十个獄卒﹕「與吾牽來﹗」眾官只見一具沈枷﹐枷吉平於階下。操曰「眾官不知﹐此人結連惡黨﹐欲反背朝廷﹐謀害曹某。今日天敗﹐請聽口詞。」操教先打一頓﹐昏絕於地﹐噀水噴面。吉平睜目切齒而罵曰「操賊不殺我﹐更待何時﹗」操曰「據此情﹐非汝所爲﹐可速指出﹐吾免你罪。」平曰「汝情過王莽﹐佞勝董卓﹐天下人民皆欲爭啖汝﹐何止吉平一人乎﹗」操怒曰「先有七人﹐和你共八人耶﹖」平只是大罵。王子服等面面相覷﹐如坐鍼氈。操教一面痛打﹐一面水噴。平並無求饒之意。操見不招﹐且教牽去。操起出外﹐使人回報曰「眾官且散﹐畱王子服﹑吳子蘭﹑種輯﹑吳碩四人夜宴。」四人魂不附體。

眾已散去﹐操再回﹐請四人入。操曰「本不相畱﹐爭柰有事相問。」四人下階。操曰「汝四人不知與董承商議何事﹖」子服等皆諱。操教喚出慶童對證。子服曰「汝於何處見來﹖」慶童曰「你回避了眾人﹐在一處畫字﹐如何賴得。」子服曰「此賊與國舅侍妾通奸﹐被責誣主﹐不足聽也。」操曰「吉平下毒﹐非董承所使爲誰﹖」子服等皆言不知。操曰「今晚自首﹐尙猶可恕﹔若待事發﹐其實難容。」子服等皆言並無此事。操怒﹐叱左右監下。

操次日領千餘人﹐徑投董承家來探病。承只得出迎。操曰「緣何夜來不赴宴﹖」承曰「微疾未痊﹐安敢輕出。」操曰「此是憂國家病耳。」承愕然。操坐定曰「國舅近知吉平乎﹖」承曰「不知。」操冷笑曰「國舅如何不知﹖」喚左右﹕「牽來與國舅起病。」承舉措無地。須臾﹐二十獄卒推至階下。此三勘吉平﹐未知如何﹖

曹操勒死董貴妃

吉平於階下大罵曰「欺君逆賊﹗」操指曰「此人曾攀下王子服等四人矣﹐吾已拿獲了下廷尉。尙有一人﹐未曾捉獲。」承不敢問。操問吉平曰「誰使汝藥吾來﹖」平曰「有。」操曰「吾今便於此處放了你。」平曰「天使我來殺逆賊﹗」操怒﹐教打。身上無容刑處。承在座觀之﹐心如刀切。操又問平曰「你原有十指﹐今如何只有九指﹖」平曰「嚼以爲誓﹐誓殺國賊﹗」操教取截刀來﹐就階下截去九指。操曰「一發截了﹐教你爲誓﹗」平曰「尙有口﹐可以吞賊﹗有舌﹐可以斬賊﹗」操令割其舌。平曰「勿割吾舌。今熬不過了﹐只得從實告之。」操曰「如此﹐亦畱你殘疾之軀。」平曰「汝釋吾縛﹐吾自捉同謀之人獻出。」操曰「釋之何礙。」平欠身望闕拜曰「臣不能與國家除此賊﹐乃天數也﹗」拜畢﹐撞階而死。操令分其肢體號令。時建安五年正月也。史官有詩曰﹕

奮然興義膽﹐應不爲功名。嚼指圖曹賊﹐捐身救董承。

有謀親進藥﹐豈懼獨遭刑。至死心如鐵﹐誰人似吉平﹗

操見吉平已死﹐教左右牽過秦慶童至面前。操曰「國舅認得此人否﹖」承怒﹐欲殺。操曰「不可。他首告謀反﹐今來對證﹐何敢如此﹖」承曰「丞相何故聽逃奴一面之言﹐以誣董承耶﹖」操曰「王子服等吾已擒下﹐皆招證明白﹐汝尙抗拒乎﹖」承曰「丞相何以言相逼也﹖」操喚左右拿下﹐旣差二十人去董承臥房內搜尋。不多時﹐搜出衣帶詔並義狀。操看了﹐笑曰「鼠賊安敢如此﹗全家良賤盡皆監下﹐休教走透一个。」

操回府﹐聚眾謀士。操出詔﹐令荀彧看。彧曰「明公今欲何如﹖」操曰「據此情理﹐正合誅其君而弔其民﹐擇有徳者而立之。」彧曰「主公威鎭四海﹐號令天下者﹐蓋有漢家苗裔故也。徵討有名﹐賞罰有制﹔古往今來﹐以絕議論。」操曰「欲將董承等四家誅之﹐必欲得正惡以示眾。」彧曰「丞相之意若何﹖」操曰「不誣之人﹐豈得誅族乎﹖」彧與操曰「事已至此﹐釋之恐難。」操意遂決﹐連夜收王子服等老小入官﹐明正反逆之罪。次日﹐押送各門處斬。良賤死者七百餘人。城中官民無不下淚。

曹隨卽帶劍入宮﹐來殺董貴妃。妃乃董承親女﹐帝幸之﹐有五月身孕。當日帝在後宮﹐正與伏皇后論董承之事﹐並無音耗﹐不知如何。忽見曹操帶劍而入﹐帝驚得魂魄離體。操曰「董賊如此謀反﹐陛下知否﹖」帝曰「董卓已誅了。」操曰「不是董卓﹐是董承。」帝乃戰栗曰「朕不知。」操曰「忘了破指修詔﹗」帝不能答。操令武士去擒董貴妃。操曰「一人造反﹐九族皆誅﹗」怒喝牽去斬之。帝告之曰「董妃五个月孕﹐望丞相見憐。」操叱之曰「若非天敗﹐吾已滅門矣。尙畱此女爲吾後患﹗」帝又曰「貶於冷宮﹐待分娩了﹐殺之未遲。」操曰「汝欲畱此逆種與母報仇﹖」帝泣告曰「乞全屍而死﹐勿令彰露。」操教取白練於面前。帝曰「卿於九泉之下﹐勿怨朕躬﹗」言訖﹐淚下如雨。操怒曰「猶作兒女之嬌態﹗」速令武士推出﹐勒死於宮門外。操隨喚監官囑曰「但有外戚內族﹐不曾稟奉於吾﹐輒入宮門者﹐腰斬之。守禦不嚴者﹐罪同。」曾與董承來往者黜退﹐重者類入逆黨論。似此不可勝數﹐皆被其害。自此﹐許都內外大小官員人等莫敢交頭接耳。曹公撥心腹人三千充禦林軍﹐令曹洪總領之。

操與荀彧曰「今戮董承等千餘人﹐去吾心腹大患。尙有馬騰﹑劉備﹐亦在此數內﹐不可不誅。」彧曰「馬騰見屯兵於西涼﹐未可輕取﹔但以書慰勞﹐勿使生疑焉﹐徐徐誘入京師﹐圖之可也。劉備見在徐州﹐分布犄角之勢﹐亦不可輕敵。」操曰「何爲未可也﹖」彧曰「與明公爭天下者﹐袁紹也。今紹屯兵官渡﹐常有圖許都之心。一旦若東徵劉備﹐備必求救於袁紹。若紹乘虛而襲﹐何以當之﹖」操曰「非也﹐彼劉備乃人傑人也。若不擊之﹐待其羽翼養成﹐急難動搖﹐必爲後患。袁紹𨿽有大志﹐事多懷疑不決﹐必不動也﹐何必憂乎﹗」彧曰「紹𨿽不才﹐田丰﹑沮授﹑審配﹑郭圖﹑許攸﹑逢紀之輩﹐皆有奇謀遠見﹐倘紹信之﹐爲禍不輕矣。」操猶豫未決﹐忽見郭嘉自外而入。操問曰「吾欲東徵劉備﹐爭柰有袁紹之憂﹐未敢動也。」嘉曰「紹性寬多疑﹐遲慢未決﹐手下謀士﹐各相妒忌﹐何必憂乎。劉備目今新整軍兵﹐眾心未服﹐丞相引精兵一戰而可定也。」操大喜曰「此機正合吾意。」遂起大軍二十萬﹐東徵劉備。勝負畢競如何﹖

玄徳匹馬奔冀州

卻說曹公分兵五路﹐來取徐州。細作探知﹐報入徐州。孫乾徑來下邳﹐先報關公﹐次日去小沛報知玄徳﹐玄徳慌與孫干等商議﹐乾曰「必須求救於袁紹﹐方可解圍。」玄徳卽時修書﹐便遣孫乾。

乾至河北﹐見田丰﹐具言此事。丰曰「明日見主公﹐卽當商議。」次日﹐引孫乾入見紹。紹出﹐形容憔悴﹐衣冠不整。丰曰「今日主公何故如此﹖」紹曰「我將死矣﹗」丰曰「主公縱橫天下﹐何故出此言也﹖」紹曰「吾今命在旦夕﹐豈暇論他事也﹗」丰曰「主公如此之言﹐是何意故﹖」紹曰「吾生五子﹐惟最小者極快吾意。今患疥瘡﹐將欲垂命﹐吾有何心用兵乎﹖」丰曰「目今操起兵東徵﹐許昌空虛﹐若將義兵乘虛而入﹐上可以保天子﹐下可以爲民除害也﹐誠國家之萬幸﹗諺語云﹕『天與勿取﹐反招其咎﹗』某願明公詳察焉。」紹曰「吾亦知如此﹐最好爭取﹐柰我心中恍惚﹐去之不利。」丰曰「何恍惚之有﹖」紹曰「五子之中﹐惟有此子生得最異﹐倘有疏虞﹐悔之晚矣﹗」紹與孫乾曰「汝回見玄徳﹐可言此事。但不如意﹐便來相投﹐吾自有相助之處。」田丰以杖擊地曰「可惜錯過﹗」又嘆曰「遭此難遇之時﹐惟有嬰兒之病﹐失此機會﹗大事去矣﹐可痛惜哉﹗」以腳頓地而去。

孫乾見紹不肯起兵﹐連夜回小沛見玄徳﹐具言此事。玄徳乃哭曰「似此若何﹖」張飛曰「兄弟獻一妙計﹐必破曹兵。曹兵若來﹐必然困乏﹔不等他來下住寨﹐先去劫寨。」玄徳曰「素以汝爲一勇夫。前者捉劉岱﹐果有此妙策﹔今獻此計﹐吾弟亦按兵法﹐甚好﹐甚好﹗操若遠來﹐必用此計﹐當晚卻去劫寨。」商議已定。

卻說曹公引大軍往小沛來。正行之間﹐狂風驟至﹐曹公馬前忽一聲響亮﹐大風吹折牙旗一面。操曰「作怪﹗」便教軍馬且住﹐喚謀士問吉凶。操已自有主張了﹐只看謀士所見同與不同。操言風吹折牙旗之兆。荀彧曰「風自何方來﹖吹折甚顏色旗﹖」操曰「風自東南方來﹐吹折角上牙旗桿。單旗爲角﹐雙旗爲門。旗乃靑紅二色。」彧曰「不主別事﹐今夜劉備必來劫寨。」操點頭。忽毛玠入見曰「適才東南方牙旗被風吹折﹐今夜必主有人劫寨。」操曰「天報應﹐吾當亦自防之。」當時分兵九隊﹐只畱一隊向前虛紮營寨﹐餘眾四面八方埋伏。

是夜﹐月色微明﹐玄徳在左﹐張飛在右﹐分兵兩隊。只畱孫乾守小沛。

且說張飛自以爲神妙之計﹐領輕騎在前﹐突入操寨﹐但見零零落落﹐無多人馬﹐一聲炮響﹐四邊火光大明﹐喊聲一舉。張飛知是中計﹐急出寨外﹐正東﹐張遼殺來﹔正西﹐許褚殺來﹔正南﹐於禁殺來﹔正北﹐李典殺來﹔東南﹐徐晃殺來﹔西南﹐樂進殺來﹔東北﹐夏侯惇殺來﹔西北﹐夏侯淵殺來﹕八路軍馬﹐團團圍定。飛在核心﹐左衝右突﹐前遮後擋。張飛軍兵原來舊是曹公管的﹐盡皆過去了。飛見軍去了太半。飛在忙中﹐正逢徐晃。兩馬相交﹐戰到十餘合﹐後面樂進趕到。張飛殺條血路﹐突圍而走﹐只有十數騎跟定。欲還小沛﹐大軍截住去路﹔徐州﹑下邳﹐卻被曹公自引精兵當住。飛尋思無路﹐望芒碭山而走。

卻說玄徳引軍正去劫寨﹐將近寨門﹐喊聲大震﹐後面衝一軍﹐先截了一半人馬。夏侯惇又到。玄徳突圍而出﹐後面夏侯淵趕來。玄徳回顧﹐止有三十餘騎跟隨。望見小沛城中火起﹐玄徳棄小沛﹐欲往徐州﹐隔河望見軍馬﹐漫山塞野。玄徳自思無路可歸﹐想﹕「袁紹有言﹕『倘不如意﹐可來相投』﹐今投袁紹﹐暫且依棲﹐別作良圖。」徑尋靑州路而走﹐正逢樂進攔住。玄徳匹馬落荒正北而走。樂進趕來﹐玄徳從騎去了。

只說玄徳匹馬投靑州﹐一日行三百餘里。當晚到靑州城下叫門﹐門吏問姓名了﹐來報刺史。刺史乃袁紹之長子袁譚。譚素敬玄徳﹐聞知匹馬到來﹐速卽開門出迎﹐至公廨﹐問其故。玄徳說﹕「曹公勢不可當﹐故棄城及妻子逃命至此。」袁譚乃再拜﹐畱於館中住紮﹐發書報父袁紹。紹知徐州已失﹐玄徳在靑州﹐遂引兵五萬來迎接玄徳。袁譚將本州人馬送至平原界。袁紹離鄴郡三十里﹐來接玄徳。玄徳拜伏於地﹐紹慌答之曰「昨爲小兒抱患﹐有失救援﹐其心怏怏不安。今幸得相見﹐大慰平生渴望之思。」玄徳答曰「孤窮劉備久欲投門下﹐柰何機緣未遇。今爲曹操所攻﹐妻子俱陷﹐想將軍容納四方之士﹐故不避羞慚﹐敬來相投。望乞收錄﹐誓當補報﹗」紹大喜﹐父子相敬甚厚﹐同居冀州。

且說曹公當夜搶了小沛﹐隨卽進兵攻徐州。糜竺﹑簡雍守把不住﹐只得棄了。陳登獻了徐州。操軍馬入城﹐安民已了﹐喚眾謀士商議取下邳。荀彧曰「雲長並劉備老小死據此城﹐務要速取。如若遲慢﹐恐被袁紹所竊耳。」操曰「當用何計﹐可取下邳﹖」彧曰「丞相坐鎭徐州﹐撥一軍馬誘之﹐若關公出戰﹐旣分投襲之﹔若城一陷﹐關公必擒矣。」操曰「吾素愛關公人才武藝勇冠三軍﹐吾欲得之以爲己用。」郭嘉曰「吾聞關公義气深厚﹐必不肯降。若使人說之﹐恐被其害。先以兵圍之﹐若事危急﹐彼必降矣。」帳下一人出曰「我與關公有一面舊交﹐某親往下邳說之使降﹐若何﹖」眾視之﹐乃張遼也。程昱曰「文遠𨿽與雲長有舊﹐吾看此人非可以言詞說也。某有一計﹐使此人進退無門﹐則用文遠說之﹐關公自然歸於丞相也。」必用何計以降之﹐畢竟如何﹐且聽下回分解。

張遼義說關雲長

劉玄徳兵敗小沛﹐匹馬奔冀州﹐投袁紹。張飛引數十騎﹐往硭碭山去了。孫乾﹑簡雍﹑糜竺﹑糜芳各自逃難﹐獨有關雲長保甘﹑糜二夫人守下邳。

曹操在徐州責陳珪曰「今爾辯無事﹐恕你父子殺車冑之罪。」珪力辯無事﹐商量取下邳。程昱獻計曰「雲長有萬人之敵﹐更與玄徳義气深重﹐非智謀不可取之。見今舊兵皆已投降﹐於內亦有劉備新招徐州等處之人﹐可暗地差遣一心腹﹐只作逃回的入下邳去見關公﹐種禍於城內﹔卻引關公出戰﹐詐敗佯輸﹐誘入他處﹐卻以精兵截其歸路﹐然後或擒或說可也。」操聽其謀﹐選揀兵士十餘人﹐令引誘徐州降兵數十﹐偸出營寨﹐徑投下邳降關公。公遂以爲心腹﹐畱而不疑。

次日﹐夏侯惇爲先鋒﹐領兵五千﹐徑來下邳搦關公戰。公不出﹐惇卽使人於城下辱罵。公大怒﹐引三千人馬出迎﹐與夏侯惇交戰。公與惇約戰十數合﹐拔回馬走。公怒趕來﹐惇且戰且走。公約趕二十里﹐忽然省過﹐提兵便回。左手下徐晃﹐右手下許褚﹐兩隊軍出。公衝開路走﹐兩邊伏路軍排下硬弩百張﹐箭如飛蝗。公當先﹐許褚在中央踏弩機百對﹐箭發如雨。於是關公不得過去﹐勒兵再回﹐徐晃﹑許褚接住又戰。公殺退二人﹐引兵前進﹐夏侯惇又來。公戰至日晚﹐到一座土山。公引兵占住山頭﹐權且少歇﹐看見曹兵緊緊密密﹐擺作長蛇陣﹐團團圍定土山。公遙望見城中火光沖天而起﹐卻是那詐降兵卒舉火爲號。操自提大軍殺入下邳﹐但教舉火以惑關公之心﹐城中軍民皆不肯驚動。關公見下邳火起﹐心內驚惶﹐連夜衝下幾處﹐皆被亂箭射回﹐人馬盡皆傷折。

公復回土山﹐捱到天曉﹐再欲整頓下山衝突﹐忽見一人跑馬上山來﹐公視之﹐乃張遼也。公迎之﹐言曰「文遠欲來赴敵耶﹖」遼曰「非也。想故人舊日之情﹐特來相告。」遂棄刀馬﹐與公入中軍說話。二人坐於山頂。公曰「文遠莫非欲說關某也﹖」遼曰「不然。某想下邳城﹐當日兄救弟﹐今日安得弟不救兄也﹖」公曰「文遠將欲助我耶﹖」遼曰「亦非也。」公曰「旣不助我﹐來此何干﹖」遼曰「玄徳不知存亡﹐益徳未知生死﹐眾已失散。昨夜曹公已破下邳﹐城中軍民﹐盡皆無傷害。玄徳家眷﹐丞相差人護之﹐驚擾者斬。如此相待﹐弟特來告兄。」公大怒曰「此言特說我也﹗吾今𨿽處絕地﹐視死如歸。汝卽速去﹐吾當下山迎戰﹗」張遼大笑曰「兄出此言﹐豈不爲萬世之恥笑乎﹖」公曰「吾仗忠義而死﹐安得爲萬世恥笑﹖」遼曰「兄今盡死﹐其罪有三﹐豈不爲萬世恥笑乎﹖」公曰「汝且說我哪三罪﹖」遼曰「當初劉使君與兄結義之時﹐誓同生死。近使君敗於小沛﹐當戳力同心﹐死戰沙場﹐其名萬古不朽﹐不合逃遁而去。腳到之處﹐誰不相容﹖兄今欲死於此地﹐倘使君復出﹐專望於兄﹐兄豈不是負卻孤主﹐而背當年之誓乎﹖誤主喪身﹐誠爲不美。其罪一也。昔者劉使君以家眷重托於兄﹐以爲萬全之計。兄今戰死﹐二夫人無所依托﹐若能守節﹐一死無疑﹔若不守節﹐又屬他人。此是兄負卻使君倚托之重﹐實爲不義。其罪二也。兄武藝超羣﹐更兼深通經史﹐不思期共使君﹐匡扶漢室﹐拯救生靈﹔徒欲赴湯蹈火﹐以成匹夫之勇﹐上負祖宗﹐下辱其主﹐安爲義﹖其罪三也。兄有此三罪﹐弟不得不告之。」公沈吟曰「汝說我有三罪﹐欲我何如﹖」遼曰「今四面皆曹公之兵﹐兄若不降﹐必用一死﹔不若且降曹公﹐卻打聽使君音信﹐如知何處﹐卻往投之。一者﹐可以保二夫人﹔二者﹐可以全其義﹔三者﹐可以保其身。有此三便﹐兄宜詳之。」公曰「汝言𨿽善﹐吾有三事。若曹公能從我﹐卽當解甲﹔如其不允﹐吾寧受三罪而死。」遼曰「丞相寬洪大量﹐何所不容﹖願聞三事。」公曰「一者﹐吾與劉皇叔同設誓時﹐共扶漢室﹐吾今只降漢帝﹐不降曹公﹐凡有殺戮﹐不稟丞相。二者﹐二嫂嫂處﹐請給皇叔俸祿養贍﹐一應上下人等皆不許到門。三者﹐但知劉皇叔去向﹐不管千里萬里﹐便當辭去。三者缺一﹐斷然不肯降。望文遠賢弟急急回報。」

張遼隨卽上馬﹐來見曹操﹐先說降漢不降曹之事。操笑曰「吾爲漢之元勛﹐漢卽吾也。此可從之。」遼又言「二夫人欲請皇叔俸給﹐並上下人等不許到門。」操曰「吾於皇叔俸內﹐加倍與之。其餘是他家法﹐何必疑焉﹗」遼曰「但知玄徳音信﹐𨿽遠必去尋之。」操擺首曰「此事卻難從之。吾養關公何用﹖」遼曰「豈不聞豫讓『眾人國士』之論乎﹖劉玄徳待雲長不過恩厚耳。丞相更施厚恩﹐以結其心﹐何憂雲長之不住也﹖」操曰「文遠之言當也﹐吾願從此三事。」

張遼再往山上回報雲長。雲長曰「𨿽然如此﹐暫請丞相退軍﹐容我入城見嫂嫂告之﹐卽來降也。」張遼再回﹐見曹操說了。操卽傳令﹐教城裏城外軍馬盡退三十里。荀彧曰「不可。恐關公有變。」操曰「吾知雲長忠義之士也﹐必不失信。」遂引軍退。

關公引敗兵入下邳﹐見人民安妥不動﹐徑到府中來見二夫人。甘﹑糜二夫人聽的關公到來﹐急出迎之。公乃痛哭﹐拜於地上。二夫人曰「皇叔今在何處﹖」公曰「不知去向。」二夫人曰「二叔因何痛哭如此﹖」公曰「關某出城死戰﹐被困於土山﹐兵微將寡﹐張遼招安﹐某以此事說知﹐曹操應允﹐放某入城。不曾得嫂嫂言語﹐未敢擅便。某思兄顏﹐見嫂嫂故垂血淚。」甘夫人曰「昨日曹將軍入城﹐我等皆以爲死﹐誰想毫髮不動﹐一軍不敢入門。叔叔旣以領諾﹐何必問乎﹖只恐久後曹丞相不容去尋皇叔。」公曰「嫂嫂放心﹐關某身在﹐必當見主。曹公出語爲令﹐若有反悔﹐誰人服焉﹖」甘﹑糜二夫人曰「叔叔自家裁處﹐凡事不必問俺女流。」

關公辭而退﹐遂引數十騎來降操。操使將帥遠接﹐謀士來迎。操自出轅門相接。關公下馬﹐入拜曹操。操乃答禮。公曰「敗兵之將﹐深荷丞相不殺之恩﹐安敢受答拜之禮。」操曰「吾素知雲長忠義之士﹐安肯加害。操乃漢相﹐公乃漢臣﹐𨿽名爵不等﹐敬公之徳耳。」關公曰「文遠代稟三事﹐望丞相仁慈。」操曰「某出語爲令﹐欲感四海﹐取信於天下﹐安肯自廢。」關公曰「吾主若在﹐關某𨿽赴諸水火﹐必往尋之。此時恐不及辭﹐伏爲憐憫。」操曰「玄徳若在﹐必從公去﹐但恐亂軍中無矣。公且寬心﹐尙容緝聽。」雲長拜謝。操設宴管待關公。

次日﹐班師還許昌﹐量撥軍馬先起。雲長收拾車仗﹐請二嫂嫂上車﹐親自引軍護送而行。操使人供送用物飲食。已到許昌﹐軍馬各還營寨。操撥一府﹐另與雲長居住。雲長分一宅爲兩院﹐內門外撥老軍十人以守之﹐關公自居外宅。操引關公朝漢獻帝﹐帝命操加官﹐操封關公爲偏將軍。公謝恩歸宅。

操次日設大宴﹐會眾謀臣武士﹐以客禮待關公﹐延之於上坐。比及送回﹐以備綾錦百匹﹐金銀器皿俱全。關公都送與二嫂嫂。關公自到許昌﹐操待之甚厚﹕三日小宴﹐五日大宴﹔上馬一提金﹐下馬一提銀﹔及美女十人以侍之。雲長不能推托﹐將所賜美女盡送入內門﹐令服侍二嫂嫂﹔金銀器皿緞疋等件﹐遂逐一抄寫明白歸庫。公三日一次﹐於內門外躬身施禮﹐動問「二嫂嫂安樂否」。二夫人回問皇叔之事畢﹐「叔叔自便」﹐關公方敢退回。操知此事﹐愈加重待關公。公未嘗喜。

一日﹐操見雲長所穿綠錦戰袍已舊﹐操度其身品﹐取異錦做戰袍一領賜之。雲長受之﹐穿於衣底﹐上用舊袍罩之。操笑曰「雲長何故如此之儉﹖」公曰「某非儉也。」操曰「吾爲漢相﹐豈無一錦袍與雲長﹖何以舊袍蔽之﹖不亦儉乎﹖」公曰「舊袍乃劉皇叔所賜﹐常穿上如見兄顏﹐豈敢以丞相之新賜而忘兄之舊賜乎﹖故穿於上。」操嘆曰「眞義士也﹗」𨿽然操口稱其義﹐心中不悅。雲長回府。

次日﹐忽報﹕「內院二夫人哭倒地上﹐不知爲何﹐請將軍速入。」雲長急整衣跪於門外﹐拜請二嫂嫂。甘﹑糜二夫人哭出﹐請雲長起來。畢竟如何﹖

雲長策馬刺顏良

公曰「二嫂嫂爲何悲泣﹖」甘夫人曰「我夜夢皇叔身陷於土坑之內﹐覺與糜氏論之﹐想在九泉之下矣﹗」關公曰「夢境之事﹐不可憑信。此是嫂嫂心想之故也。請勿憂慮。」公再三寬釋。

正值曹操請公赴宴﹐公辭二夫人來見操。操見公有淚容﹐乃問其故。公曰「二嫂思兄日久痛哭﹐不由某心不悲也。」操笑而寬解之﹐頻以酒勸。公酒後﹐自綽其髯而言曰「生不能報國家﹐而背其兄﹐徒爲人也﹗」操問曰「雲長髯有數乎﹖」公曰「約數百根。每秋月約退三五根。冬月多以皂紗裹之﹐恐其斷也。如接見賓客﹐則旋解之。」操取紗錦二疋作囊﹐賜關公包髯。

次日﹐早朝見帝。帝見關公一紗錦袋垂於胸次﹐帝問之。關公奏曰「臣髯頗長﹐丞相賜囊貯之。」帝令當殿披拂﹐過於其腹。帝曰「眞美髯公也﹗」因此朝廷呼爲「美髯公」也。

操見關公但得所賜﹐未嘗歡喜。忽一日﹐操請公宴。臨散﹐送公出府﹐見公馬瘦﹐操曰「公馬因何瘦﹖」公答曰「賤軀頗重﹐馬不能乘﹐因此常瘦。」操令左右備馬一匹來。須臾﹐使關西漢牽至﹐身如火炭﹐眼似鑾鈴。操指曰「公識此馬否﹖」公曰「莫非呂布所騎赤兔馬乎﹖」操曰「然。吾未嘗敢騎﹐非公不能乘。」連鞍奉之。關公拜謝。操怒曰「吾累賜美女金帛﹐未嘗下拜﹔今吾賜馬﹐喜而再拜﹐何賤人而貴畜耶﹖」公曰「吾知此馬日行千里﹐今幸得之﹐若知兄長下落﹐𨿽有千里﹐可一日而見面也。」操愕然而悔。關公辭去。操喚張遼曰「吾待雲長不薄﹐常懷去心﹐何也﹖」遼曰「容某探其情﹐卽當回報。」

張遼次日往見關公﹐因共話間﹐遼曰「某薦兄在丞相處﹐不曾落後乎﹖」公曰「感激丞相﹐待我甚厚。只是吾身在此﹐心在兄處。」遼曰「兄言差矣﹗凡大丈夫處世﹐不分輕重﹐非丈夫也。吾思玄徳待兄﹐未必過於丞相﹔兄只懷去念﹐何故也﹖」公曰「吾足知曹公待我甚厚。柰吾受劉將軍恩厚﹐誓以共死﹐不可背之。吾終不畱此。必立效以報曹公﹐然後方去。」遼曰「倘玄徳棄世﹐公何所歸乎﹖」公曰「願從於地下耳。」遼知公終不可畱﹐乃告退。

遼自思曰「若以實告曹公﹐恐傷雲長性命﹔若不實告﹐又恐非事君之道。」喟然嘆曰「曹公﹐君父也﹔雲長﹐弟兄也。以兄弟之情而瞞君父﹐此不忠也。寧居不義﹐不可不忠。」遂入室以實告。操曰「雲長欲與劉備生死同處﹐必不畱也。」操嘆曰「事主不忘其本﹐此天下之義士也﹗此人何時可去﹖」遼曰「彼言必欲立功﹐以報丞相方去。」操又嘆曰「仁者之人也﹗」荀彧曰「若不教雲長立功﹐未必便去。」操曰「然。」

且不言雲長事。卻說玄徳在袁紹處﹐旦夕煩惱。紹曰「玄徳何故常有憂也﹖」玄徳曰「二弟不知音信﹐妻小陷於曹賊﹔上不能報國﹐下不能保家﹐安得不憂也﹖」紹曰「吾欲進兵赴許都久矣。方今春暖﹐正好興兵。」便商議破曹之策。田丰諫曰「曹操旣破徐州﹐則許都非空虛也。操善用兵﹐變化無方﹐眾𨿽少﹐未可輕也﹐不如以久持之。將軍據山河之固﹐擁四州之眾﹐外結英雄﹐內修農戰﹐然後揀其精銳﹐分爲奇兵﹐乘虛疊出﹐以擾河南﹐救右則擊其左﹐救左則擊其右﹐使敵疲於奔命﹐民不安業。我未勞而彼已困﹐不及二年﹐可坐克也。今釋廟勝之策﹐而決成敗於一戰﹐若不如志﹐悔無及矣﹗」紹曰「且容我思之。」紹問玄徳曰「田丰勸我固守﹐何如﹖」玄徳曰「弄筆書生﹐不樂徵伐﹐坐度朝夕﹐以受俸祿﹐使將軍失其大義於天下也。」紹曰「玄徳言者甚善。」遂只顧點兵。田丰又入彊諫﹐紹怒曰「汝等弄文輕武﹐使我失其大義﹗」田丰頓首曰「若不聽某良言﹐出師必不利也。」紹大怒﹐欲斬之。玄徳力勸﹐乃囚於獄中。紹移檄州郡﹐數操罪惡﹐各請相助。沮授見田丰下獄﹐乃會其宗族﹐盡散家財與之﹐言曰「吾隨軍而去﹐勢存﹐則威無不加﹔勢亡﹐則一身不保也﹗哀哉﹗」眾皆下淚送之。

紹譴大將顏良作先鋒﹐進攻白馬。白馬者﹐今屬華州。沮授諫曰「顏良生性促狹﹐𨿽驍勇﹐不可獨任。」紹曰「吾之上將﹐非汝等可料也。」大軍進行奔黎陽﹐東郡太守劉延慌告急許昌。曹操急收拾起行。關公知白馬告急﹐欲自往﹐遂入相府﹐見曹公曰「聞丞相兵動﹐某願爲前部﹐立功以報之。」操曰「未敢煩將軍遠勞﹐早晚卻來相請也。」公自退。操引兵十五萬﹐分三隊而行。於是劉延連絡不絕告急。操先提五萬軍馬﹐親臨白馬﹐靠土山紮住。遙望山前平川曠野之地﹐顏良前部精兵十萬﹐排成陣勢。操見駭然﹐未交戰。紹首將出馬。操回顧﹐與呂布舊將宋憲曰「吾聞汝乃呂布之猛將﹐何不戰顏良﹖」宋憲欣然領諾﹐綽槍上馬﹐直出陣前。顏良橫刀立馬﹐貌若靈官﹐立於門旗下。宋憲徑來取良。良大喝一聲﹐縱馬來迎。戰不三合﹐手起刀落﹐斬宋憲於陣前。曹操大驚曰「眞勇將也﹗」魏續曰「殺吾同伴﹐願去報仇﹗」操許之。續上馬持矛﹐徑出陣前﹐大罵顏良﹕「吾今殺汝﹗」良更不答話﹐交馬一合﹐照頭一刀﹐劈魏續於馬下。操曰「誰敢當之﹖」徐晃願出。操令急迎之。徐晃出馬﹐與良戰二十合﹐敗回本陣。諸將栗然。操收軍﹐良亦引軍退去。

操見連折二將﹐心中憂悶。程昱曰「吾舉一人﹐可敵顏良。」操問是誰﹐昱曰「非關公不可。」操曰「吾恐他立了功便去。」昱曰「丞相又愛之﹐又疑之﹐何不取來﹐兩彊相並﹖如勝則重用﹐如敗則決疑。」操曰「善。」遂差人去請關公。公聞知來請﹐大喜﹐遂辭二夫人。夫人曰「叔今此去﹐可打聽皇叔消息。」公曰「專爲此耳﹗」急急要去。

公上赤兔馬﹐手提靑龍刀﹐引從者數个﹐直至白馬來見操。操請公坐定﹐敍說﹕「顏良勇誅二將﹐連日諸將敗者及多﹐勇不可當﹐特請雲長商議。」公曰「容某觀其動靜。」操置酒相待。忽報顏良搦戰﹐操引關公上土山觀之。操與公坐﹐諸將環立。曹操指山下顏良排的陣勢﹐四方八面﹐旗幟刀槍﹐森布有威﹐乃與關公曰「河北人馬﹐如此雄哉﹗」公答曰「吾觀之﹐若土雞瓦犬耳﹗」不能鳴吠﹐皆無用之物也。操又指曰「將帥布列﹐旌旗節鉞﹐人如猛虎﹐馬似毒龍﹐其勢壯哉﹗」公答曰「猶金弓玉矢耳﹗」不能弛張射發﹐亦無用之物也。操又指曰「麾蓋之下﹐持刀立馬者﹐乃顏良也。」關公舉目看之﹐見其人繡袍金甲﹐相貌威嚴。公謂操曰「吾觀顏良﹐如插標賣首耳﹗」如插艸標賣其頭也。操曰「非可輕視。」關公起身曰「某𨿽不才﹐願去萬軍中取首級來獻丞相。」張遼曰「軍中無戲言﹐雲長不可忽也。快牽馬來﹗」

公奮然上馬﹐倒提靑龍刀﹐跑下土山﹐將盔取下放於鞍前﹐鳳目圓睜﹐蠶眉直豎﹐來到陣前。河北軍見了﹐如波開浪裂﹐分作兩邊﹐放開一條大路﹐公飛奔前來。顏良正在麾蓋下﹐見關公到來﹐恰欲問之﹐馬已至近。雲長手起﹐一刀斬顏良於馬下。中軍眾將﹐心膽皆碎﹐拋旗棄鼓而走。雲長忽地下馬﹐割了顏良頭﹐拴於馬項之下﹐飛身上馬﹐提刀出陣﹐似入無人之境。河北兵將未嘗見此神威﹐誰敢近前。良兵自亂。曹軍一擊﹐死者不可勝數﹐馬匹器械搶到極多。關公縱馬上山﹐眾將盡皆稱贊。公獻首級於曹操面前。原來顏良辭袁紹時﹐劉玄徳曾暗囑曰「吾有一弟﹐乃關雲長也﹐身長九尺五寸﹐須長一尺八寸﹐面如重棗﹐丹鳳眼﹐臥蠶眉﹐喜穿綠錦戰袍﹐騎黃驃馬﹐使靑龍大刀﹐必在曹操處。如見他﹐可教急來。」因此顏良見關公來﹐只道是他來投奔﹐故不準備迎敵﹐被關公斬於馬下。操曰「將軍神威也﹗」關公曰「某何足道哉﹗吾弟燕人張益徳﹐於百萬軍中取上將之頭﹐如探囊取物。」操大驚﹐回顧左右曰「今後如遇燕人張益徳﹐不可輕敵。」令寫於衣袍襟底以記之。史官故書「刺」字者﹐就裏包含多少﹐有刺顏良詩爲證。前三首﹐贊關公刺顏良﹔後一首﹐專道關公薦張飛英勇。詩曰﹕

望蓋揮鞭騎若風﹐將軍飛入萬軍中。

馬奔赤兔翻紅霧﹐刀偃靑龍起白雲。

虎豹墮牙山鳥靜﹐鳳凰墜羽樹林空。

歷觀史記英雄將﹐誰似雲長白馬功﹗

又詩曰﹕

白馬當年事困危﹐將軍立效幹功時。

斬頭出陣來無阻﹐策馬提刀去莫追。

壯志威風千古在﹐英雄气槪萬夫奇。

堂堂廟貌人贍仰﹐忠勇惟君更有誰﹖

又詩曰﹕

千萬雄兵莫敢當﹐單刀匹馬刺顏良。

只因玄徳臨行語﹐致使英雄束手亡。

又詩曰﹕

來往軍中膽气髙﹐平欺許褚勝張遼。

又誇益徳眞勇猛﹐致使當陽喝斷橋。

卻說顏良的殘敗軍馬急奔回﹐半路迎接見袁紹﹐報說被一赤面皮﹑使靑龍大刀一勇將﹐匹馬奔入陣來﹐一刀斬顏良而去﹐因此大敗。袁紹大驚﹐問曰「此是何人也﹖」帳前沮授曰「此人必是劉玄徳之弟關雲長也。」袁紹大怒曰「汝兄弟關某斬吾愛將﹐汝必然通謀也﹐畱爾何用﹗」卽喚刀斧手推出玄徳﹐斬訖報來。未知玄徳性命如何﹐且聽下回分解。

雲長延津誅文醜

卻說關公匹馬斬了顏良﹐敗軍奔回報知袁紹﹐紹大怒﹐欲斬玄徳。玄徳面不攺容而言曰「明公只聽一面之詞﹐而自絕向日之情耶﹖且劉備自徐州失散﹐老小皆棄﹐未知雲長在否。天下有多少同姓同貌者﹐豈特赤面使大刀卽關某也﹖明公何不詳之﹖」袁紹是个沒主張的人﹐聞玄徳之言﹐責沮授曰「誤聽汝言﹐險殺愛弟。」遂請劉玄徳上帳坐﹐卻議報顏良之仇。帳下一人應聲而言曰「顏良是吾弟也﹐旣被曹賊所殺﹐吾安得不雪其恨乎﹖」玄徳視其人﹐身長八尺﹐面如獬豸﹐山後人也﹐姓文﹐名醜﹐乃河北名將。袁紹大喜曰「非汝不能報顏良之仇也。吾亦與你兵馬十萬﹐卽便起行。」令醜直渡黃河﹐追殺操賊。沮授曰「行兵之要﹐勝負變化﹐不可不詳。今兵宜畱屯延津﹐分兵官渡﹐若其克獲﹐還迎不晚。今輕舉渡河﹐設有其難﹐眾皆不可還矣。」紹怒曰「皆是汝等遲慢軍心﹐遷延歲月﹐有妨大事﹗豈不聞『兵貴神速』乎﹖」沮授出嘆曰「上盈其志﹐不務其功﹔悠悠黃河﹐吾其濟矣。」遂托疾不出議事。玄徳曰「今劉備久蒙大恩﹐無可報效﹐欲助文將軍同行﹐一者﹐報明公之徳﹔二者﹐就探雲長的實。」紹喜﹐喚文醜與玄徳同領前部。文醜曰「劉玄徳乃累敗之將﹐於軍不利。」文醜乞自去﹐不用玄徳。紹曰「吾欲見玄徳才能﹐汝可同去。」文醜曰「旣主公要此人去時﹐某分三萬軍﹐教他爲後部﹐如其無功﹐可自治罪。」玄徳曰「分兵最好。」文醜遂自領七萬軍先行﹐玄徳引三萬隨後便起。

卻說曹操爲雲長斬了顏良﹐倍加欽敬﹐表奏朝廷﹐封雲長爲壽亭侯﹐鑄印送與關公。印文曰「壽亭侯印」﹐使張遼賫去。關公看了﹐推辭不受。遼曰「據兄之功﹐封侯何多﹖」公曰「功微﹐不堪領此名爵。」再三辭卻。遼賫印回見曹公﹐說雲長推辭不受。操曰「曾看印否﹖」遼曰「雲長見印來。」操曰「吾失計較也。」遂教銷印匠銷去字﹐別鑄印文六字「漢壽亭侯之印」﹐再使張遼送去。公視之﹐笑曰「丞相知吾意也。」遂拜受之。

忽聞人報袁紹又使大將文醜渡黃河﹐已據延津之上。操先使人移徙居民於西河﹐操自領兵迎之。三軍皆起﹐軍馬在前﹐糧艸在後。操傳令﹐教糧艸車仗盡行前去﹐後軍作前部先鋒﹐護守糧艸﹐以前部先鋒卻居於後。呂虔曰「糧艸在前﹐而兵在後﹐何意也﹖」操曰「糧艸在後﹐多被剽掠﹐吾故令在前也。」虔曰「倘遇敵軍﹐守糧者又不敢戰﹐必誤大事。」操曰「吾待敵軍到時﹐卻又理會。」虔疑﹐不敢再言。操令糧食輜重﹐沿河塹至延津。操在後軍﹐聽得前軍發喊﹐急差人看時﹐人報﹕「河北大將文醜兵至﹐我軍皆棄糧艸﹐俱被趕散。後軍又遠﹐將如之何﹖」眾人商議﹐要退守白馬。操教退軍河北﹐又斷其路。軍皆散亂。操以鞭指南阜可避﹐阜﹐土山也。人馬急奔土阜。操令人馬皆解衣卸甲少歇﹐盡放其馬。文醜軍掩至﹐眾將曰「賊至柰何﹖可急收馬匹﹐退回白馬。」一人急止之曰「此正可與賊交戰之處﹐何退之耶﹖」操視之﹐乃荀攸也。操急以目視攸而笑。攸知其意﹐而不復言。

文醜軍旣得車仗﹐又來搶馬﹐軍士不依隊伍﹐自相離亂。原來過此﹐只顧取物﹐無心廝殺。曹操人馬圍裹將來﹐文醜挺身獨戰﹐軍士自相踐踏。文醜止遏不住﹐撥回馬走。操在土阜上指曰「文醜乃河北名將﹐誰可擒之﹖」二將飛馬而出去。操視之﹐乃張遼﹑徐晃也。二將追趕文醜至近﹐大叫﹕「賊將休走﹗」文醜回頭﹐見二將趕來﹐遂按住鐵槍﹐拈弓搭箭﹐正射張遼。徐晃大叫﹕「賊休放箭﹗」張遼低頭急躲﹐一箭中遼頭盔﹐將簪纓射去。遼奮怒再趕﹐坐下馬又被文醜射中面頰。戰馬跪倒前蹄﹐張遼落地﹐文醜策馬前來。徐晃急輪大斧﹐截住廝殺。二將戰三十餘合﹐張遼去遠﹐徐晃見文醜後面軍馬齊到﹐晃撥回馬走。

文醜沿河趕來。忽見十餘騎軍馬﹐旗號翩翻﹐一將當頭﹐提刀出馬而來﹐乃漢壽亭侯關雲長也﹐大喝一聲﹕「賊將休走﹗」與文醜交馬﹐戰二合﹐文醜心怯﹐撥回馬繞河而走。關公馬是千里龍駒﹐早趕上文醜﹐腦後一刀﹐將文醜斬下馬來。後有詩贊關公誅文醜。詩曰﹕

誓把功勛建﹐須將恩義酬。奮身誅虎豹﹐用命統貔貅。

白馬顏良死﹐延津文醜休。英雄誰可似﹖不負壽亭侯﹗

曹操在土阜上見關公刀砍文醜﹐大驅四下人馬掩殺﹐河北軍皆落水﹐復奪輜重馬匹車仗。雲長引數騎﹐耀武揚威﹐東衝西突。正殺之間﹐劉玄徳領三萬軍隨後到。前面哨知﹐報與玄徳曰「今番又是紅面長髯的斬了文醜。」玄徳聞之﹐慌忙驟馬來看﹐隔河望見一簇人馬如飛﹐眾皆指日﹕「此正是也﹗」玄徳遙見徵塵中一面旗上寫著「漢壽亭侯關雲長」七个字。玄徳暗謝天地﹐曰「原來我兄弟果在曹操處﹗」欲去相見﹐被曹兵勢大擁來﹐只得收敗殘軍馬回去。

袁紹接應至官渡﹐下定寨柵﹐有郭圖﹑審配入見袁紹﹐說﹕「今番文醜又是關某壞了。」劉備佯推不知。袁紹大怒﹐罵曰「『大耳賊﹗』焉敢如此﹗」人報玄徳至﹐紹令推轉斬之。玄徳曰「某有何罪﹖」紹曰「你故使關公又壞吾一員大將﹗」玄徳聞之﹐笑曰「明公不知﹐容伸一言而死。今曹操素懼劉備﹐備𨿽一時潰散﹐必有復仇之曰。今知備在明公處﹐恐其協力攻曹﹐故特使關某誅殺二將。公知必怒﹐不肯助兵。此乃借明公之手而殺劉備﹐斷絕仇人﹐以除後患﹐願明公思之。」此是玄徳極梟雄處。袁紹曰「玄徳之言是也。汝等使我受害賢之惡名耳。」喝退左右﹐請玄徳上帳而坐。玄徳謝曰「感荷明公寬大之恩﹐無可補報﹐欲令一心腹人﹐持一密書去見雲長﹐使知備消息﹐必星夜來到﹐輔佐明公﹐共誅曹操﹐以雪顏良﹑文醜之恨﹐若何﹖」袁紹大喜曰「吾若得雲長﹐似顏良﹑文醜復生也。」商議修書﹐未有人去。

紹令退軍於陽武地名結營﹐連絡數十里﹐按兵不動。操亦令夏侯惇總兵守官渡隘口。

操班師回許都﹐大宴眾官﹐賀雲長之功。席上﹐曹與呂虔曰「昔日吾以糧艸在前﹐乃餌敵之計也。惟荀公達知吾心耳。」眾皆服其論。正飲宴間﹐忽報汝南有黃巾劉辟﹑龔都﹐甚是猖獗﹔曹洪累戰不利﹐乞撥勇將精兵救之。雲長聞言﹐乃進前曰「關某願施犬馬之勞﹐去破汝南賊寇。」操曰「雲長建立大功﹐未曾重賞﹐何勞又徵進耶﹖」公答曰「關某久閒﹐必生疾病。願再一行。」曹操許之﹐點軍五萬﹐使於禁﹑樂進爲副將﹐次日便行。荀彧曰「雲長常有歸劉之心﹐倘知消息必去﹐不可令頻出軍。」操曰「今次收功﹐吾再不教臨敵矣。」

雲長領兵往汝南進發﹐敵軍相迎﹐紮住營寨。當夜營外拿了兩个細作人來﹐雲長視之﹐內中認的一人。因此處起﹐直教兄弟再得聚會。畢竟此人是誰﹖

關雲長封金掛印

卻說關公於燈下看時﹐認的一人﹐乃孫乾也。關公叱退左右﹐問乾曰「公自潰散之後﹐一向蹤迹不聞﹐玄徳兄今在何處﹖」乾曰「某在徐州逃難﹐飄泊汝南﹐幸得劉辟收畱。近聞玄徳公在袁紹處﹐欲往投之﹐未得其便。今劉辟﹑龔都皆來歸順玄徳﹐助袁破曹﹐故攻掠太急。今天幸得將軍到此﹐劉﹑龔特令小軍引路﹐教某來報將軍。來日虛敗一陣。特報將軍﹐望將軍早引二夫人與玄徳相見﹐卻請來汝南﹐又作遠圖。彼劉﹑龔之順玄徳﹐實有望於將軍也。」公曰「旣兄在袁紹處﹐吾必星夜而往。但恨吾斬紹二將﹐恐今事變矣。」乾曰「某亦先往﹐探其虛實﹐再來報將軍。」公曰「吾見兄長一面﹐𨿽萬死不辭。今回許昌﹐便辭曹公矣。」當夜送乾去了。於禁﹑樂進又不敢問。

次日﹐關公兵出﹐龔都亦出陣前。公曰「汝等何故背反朝廷﹖」都曰「汝乃背主之人﹐何敢責人耶﹖」公曰「我何背主﹖」都曰「劉玄徳見在袁本初處﹐汝卻從曹操﹐何也﹖」公曰「亂道﹗」拍馬舞刀向前。龔都當不住便走﹐公趕來。都回身告關公﹕「故主之恩﹐不可忘也。與玄徳速至﹐吾願讓汝南。」公會其意﹐招軍掩殺。劉﹑龔二人佯輸詐敗﹐四散去了。

雲長奪得州縣﹐安民已定﹐班師回許昌。操自出廓迎接﹐賞勞軍士。

宴罷﹐公遂回家參拜二嫂於內門之外。甘夫人曰「叔叔兩番出軍﹐可知皇叔音信否﹖」公答曰「未也」。關公退﹐二夫人於簾內痛哭甚切。糜夫人曰「想皇叔休矣﹗二叔恐我姊妹煩惱﹐故隱而不言。」正哭之間﹐有一个隨行老軍﹐聽得哭聲不絕﹐於內門外曰「夫人休哭﹐主人見在河北袁紹處。」二夫人問曰「汝何以知之﹖」老軍曰「跟將軍出徵﹐有人在陣上說來。」夫人急召雲長﹐責之曰「皇叔未嘗負汝﹐你今受曹恩養﹐忘舊日之義﹐不以實情告我﹐使我姊妹憂愁身死。叔要自享榮貴﹐就借寶劍斬我姊妹之首﹐以絕汝之疑礙。叔無相瞞也﹗」雲長頓首流淚﹐告曰「兄今委實在河北。未敢教嫂嫂知者﹐恐內走泄也。事須緩圖﹐不可以速。」甘夫人曰「叔宜上緊﹐不可緩之。」公退﹐尋思去計﹐坐立不安。

原來於禁己知劉備在於河北﹐操令張遼來探關公意。關公正悶坐中﹐張遼入賀曰「聞兄在陣上﹐知玄徳音信﹐特來賀喜。」公曰「故主未見﹐何喜之有﹖」遼曰「公看《春秋》管﹑鮑之義﹐可得聞乎﹖」公曰「管仲常言﹕『吾三戰三退﹐鮑叔不以我爲懦﹐知我有老母也。吾常三仕三見逐﹐鮑叔不以我爲不肖﹐知我不遇時也。吾常與鮑叔談論﹐身極困乏﹐鮑叔不以我爲愚﹐知時有利不利也。吾常與鮑叔賈音古分利多﹐鮑叔不以我爲貧﹐知我貧也。生我者父母﹐知我者鮑叔。』此則是管﹑鮑相知之交也。」遼曰「兄與玄徳交﹐何如﹖」公曰﹔「吾與玄徳公結生死之交耳﹐生則同生﹐死則同死﹐非管﹑鮑之可比也。」遼曰「吾與兄交何如﹖」關公曰「吾與你邂逅相交﹐若遇吉凶﹐則相救﹔若逢患難﹐則相扶﹔有不可救﹐則止。豈比吾與玄徳生死之交也﹖」遼曰「玄徳向日在小沛失利﹐緣何公不死戰以保之﹖」公曰「吾那時未知是實。若玄徳死﹐吾豈獨生乎﹖」遼曰「今玄徳在河北﹐兄往從之否﹖」公曰「昔日之言﹐安肯負也﹗文遠須達其意﹐然後某親稟丞相。」後人有詩曰﹕

月缺不攺光﹐劍折不攺鋼。月缺魄易滿﹐劍折復鑄良。

勢利壓山嶽﹐難屈志士腸。男兒有死節﹐可殺不可量﹗

張遼辭關公回﹐遂將公言盡白曹操。操曰「吾自有計畱之。」

卻說關公正尋思之間﹐忽報有故人相訪。及至請入﹐關公不識其人﹐乃問之曰「公何人也﹖」答曰「某乃袁紹手下﹐南陽陳震也。」公大驚﹐急退左右﹐問之曰「先生此來﹐必有所爲。」震出書一緘﹐遞與關公。公舉目視之﹐乃玄徳書也。公拆開﹐其書曰﹕

備嘗謂古之人﹐恐獨身不能行其道﹐故結天下之士﹐以友輔仁。得其友﹐則益﹔失其友﹐則損。備與足下﹐自桃園共結刎頸之交﹐𨿽不同生﹐誓以同死。今何中道割恩斷義﹖君必欲取功名﹑圖富貴﹐願獻備級以成全功。書不盡言﹐死待來命。

關公看書畢﹐哭而言曰「某非不欲尋兄﹐柰不知其所也。吾安肯事曹公而圖富貴乎﹖」震曰「玄徳望公﹐淚不曾幹。公旣仗義﹐何不速歸乎﹖」關公曰「人生於天地之間﹐無終始者﹐非君子也。吾昔日曾對曹公言及此事﹐曹公已從之。吾已立功三件報其恩。吾來時明白﹐去不可不明白。吾作書煩公先達知兄長﹐待辭了曹公﹐奉嫂嫂回見。」震曰「倘曹公不放將軍﹐當如何哉﹖」公曰「吾寧死﹐豈肯久畱於此乎﹗「震曰「公速作回書﹐某星夜持去﹐免致玄徳之望也。」關公逐寫書﹐答云﹕

某竊聞義不負心﹐忠不顧死﹐是大丈夫之志也。某自幼讀書﹐粗知禮義﹐至於觀羊角哀﹑左伯陶之事﹐論張元伯﹐範巨卿之約﹐未嘗不三嘆而流淚也。昔某守下邳﹐內無積粟﹐外無援兵﹔欲盡死節﹐柰有二嫂之重﹐未敢斷首碎軀﹐死於溝壑。近自汝南方知信息﹐須當面辭曹公﹐奉送二嫂歸也。昔日降漢之時﹐已曾預言﹔今已有微功之報﹐不容不從。忽得兄書﹐視之如夢。某但懷異心﹐天地可表﹔披肝瀝膽﹐筆楮難窮。瞻拜有期﹐伏惟照鑑。

陳震得書自回。

關公卽入相府﹐拜辭曹操。操知來意﹐乃懸回避牌於門。公遂怏怏而回﹐收拾一輛小車﹐選舊跟隨者二十人﹐早晚伺候。甘夫人喚關公問曰「叔叔近日行藏若何﹖」公曰「只在早晚辭了曹公﹐便請嫂嫂上車。堂中所有原賜之物﹐盡皆畱下﹐寸絲亦不可帶去。」甘夫人曰「叔宜上緊﹐勿得遲滯。」公又往相府拜辭﹐門首又掛回避牌。關公往數次﹐皆不放參。關公往張遼家相探﹐欲言此事。遼亦托疾不出。公思之曰「此是曹丞相不容我去之意也。大丈夫旣欲去﹐不動非丈夫也﹗」遂寫辭書一封﹐辭曹公。其書曰﹕

漢壽亭侯關某﹐特沐再拜奉書漢大丞相曹麾下﹕某聞有天而有地﹐有父而有子﹐有君而有臣﹔天气應乎陽﹐地气應乎陰﹔萬物若順時﹐方可養羣生﹐而成三綱五常之義也。某生於漢朝﹐少事劉皇叔﹐誓同生死。前者下邳失據﹐許降丞相﹐所請三事﹐已領恩諾﹐某所以歸焉。拔擢過望﹐實難克當。今探知故主劉皇叔見在袁紹軍中﹐身爲寄客﹐使某旦夕不安。三思丞相之恩﹐深如滄海﹔返念故主之義﹐重若丘山。去之不易﹐住之實難。事有先後﹐當還故主。尙有餘恩未報﹐候他日以死答之﹐乃某之志也。謹書告辭﹐幸希鈞鑑﹗建安五年秋七月﹐關某狀上。

公遂將累次所賜金帛﹐一一封記﹐懸壽亭侯印於庫中。

平明﹐請二夫人上車。二十人扶事﹐另遣人於相府下書。關公上赤兔馬﹐提靑龍刀﹐護送車仗徑出北門。門吏當之。關公怒目橫刀﹐大喝一聲﹐門吏皆避去。關公出門﹐呼從者曰「汝等護送車仗先行﹐但有追趕者﹐吾自當之﹐勿驚動嫂嫂。」從者推輪送車﹐望官道進發。

卻說曹操正論關公事未定﹐左右報關公呈書。操接書看畢﹐大驚曰「雲長出矣﹗」又有北門守將飛報關公奪門而去﹐車仗鞍馬皆望北行。又家中人來報說﹕「關公盡封所賜金銀等物。美女十人﹐另居內室。其壽亭侯印﹐懸於庫中。原撥答應人﹐皆不帶去﹐只與原跟從二十人﹐小車一輛﹐隨身行李﹐平明時去了。」眾人聞之﹐盡皆愕然。忽一將挺身而出﹐大叫曰「某願將半萬鐵騎﹐去生擒關某﹐獻與丞相﹗」畢竟要趕關公者是誰﹐且聽下文分解。

關雲長千里獨行

卻說要去追關公者﹐眾視之﹐乃猿臂將軍蔡陽也。原來曹操部下只有蔡陽不服關公﹐常有讒譖之意﹐故要去趕。操曰「事主不忘其本﹐乃天下之義士也﹔來去明白﹐乃天下之丈夫也。汝等皆可效之。」後史官覽關公傳而言曰「兩盡其忠﹐世稱義勇。」遂賦詩曰﹕

刺良恩已報曹公﹐辭魏歸劉兩盡忠。

威鎭許都謀涉遠﹐當時義勇有誰同﹗

曹操叱退蔡陽﹐不肯教去。程昱曰「關某不辭丞相﹐不奉鈞命﹐何如﹖」操曰「使歸故主﹐以全其義。」昱日﹕「丞相𨿽能捨之﹐諸將皆不平也。」操曰「何爲不平﹖」昱曰「關某有三罪﹐以致眾怒。且關某昔日在下邳﹐事急來降﹐丞相遂拜爲偏將軍﹐三日一小宴﹐五日一大宴﹐上馬金﹐下馬銀。𨿽建奇功﹐卽拜壽亭侯之職﹐恩榮極矣。一旦棄丞相而去﹐不能盡忠。其罪一也。不得丞相之命﹐飄然便行﹐欲殺門吏﹐不遵國法。其罪二也。知故主之微恩﹐忘丞相之大徳﹐亂言片楮﹐冒瀆鈞威。其罪三也。今關某若歸袁紹﹐是縱虎傷人也。不若遣蔡陽趕上誅之﹐絕此後患。」操曰「不然。吾昔日曾許之﹐今日故捨之。若追而殺之﹐天下人皆言我失信也﹗彼各爲其主﹐勿追也。」遂喝退。後史官裴松之評曰﹕

曹公知公而心嘉其志﹐去不遣追以成其義﹐自非有王霸之度﹐孰能至於此乎﹖斯實曹氏之休美﹗

宋賢有詩曰﹕

功成自合歸玄徳﹐解印封金離許都。

不羨金銀光照室﹐惟思恩義走長途。

人言俊傑千年少﹐我道將軍萬古無。

不是追兵無鐵騎﹐曹公尢重去時書。

又詩曰﹕

三國初爭勢未分﹐獨行謀策最機深。

不追關將令歸主﹐便有中原霸業心。此言曹公平生好處﹐爲不殺玄徳﹐不追關公也。因此﹐可見曹操有寬仁大徳之心﹐可作中原之主。

程昱曰「雲長不辭而去﹐終是缺禮。」操曰「彼曾到相府幾次﹐被吾避之。吾所賜金帛皆畱還我﹐此雲長乃千金不可易其志﹐眞仗義疏財大丈夫也﹗此等之人﹐吾深敬之﹗」程昱曰「久後爲禍﹐丞相休悔﹗」操曰「雲長非負義之人也。彼各爲主﹐豈容人情耶﹖想雲長此去不遠﹐吾一發結識他﹐做个大人情。先教張遼去請住他﹐我與他送行﹐將一盤金銀爲路費﹐一領錦袍作秋衣﹐教他時時想我。」程昱曰「雲長必不回來。」操曰「吾引數十騎去﹐使張遼單騎先去請。」

卻說雲長所騎赤兔馬﹐日行千里﹐本是趕不上﹔須要相傍車仗而行﹐不敢縱馬﹐按住絲韁﹐緩緩而走。忽聽有人叫﹕「雲長且慢行﹗」關公自思想﹕「呼我字者﹐必不是害吾之人。」遂叫車仗從人只管大路緊行﹐「吾自理會」。回頭視之﹐見張遼拍馬而至。關公持靑龍刀﹐勒住赤兔馬﹐問曰「文遠莫非來擒我乎﹖」遼曰「吾身無片甲﹐手無軍器﹐何必生疑﹖丞相知兄遠行﹐特來相送﹐並無傷害之心。」公曰「丞相此來﹐必有他意。」遼曰「丞相已言『彼各爲主﹐勿追也』﹐容兄自去﹐以全其義。爲不曾相送﹐自輕身而來也。特令小弟先來請住兄長。」公曰「便是丞相領鐵騎來﹐吾願單騎決一死戰﹗」

關公約回數十步﹐立馬於霸陵橋上望之。見操引數騎飛奔前來﹐背後皆是許褚﹑徐晃﹑於禁﹑李典之輩。操見關公橫刀立馬於橋上﹐令諸將勒住馬匹﹐左右擺開。關公見眾將手中皆無軍器﹐因此放心。操曰「雲長何故行之太速耶﹖」關公馬上欠身施禮﹐曰「關某日前曾稟丞相。今故主在袁紹處﹐不由某不星夜去也。累次造府﹐不得參見﹐故拜書告辭﹐封金解印﹐納還丞相。萬望丞相不忘昔日之言。」操曰「吾以取信於天下﹐安肯有負前言﹖恐將軍於路缺費﹐特具路費相送。」一將馬上托過黃金一盤。公曰「累蒙恩賜﹐尙有餘資。畱此黃金以賞戰士﹐關某途中不勞恩賜也。」操曰「特以少酬大功萬一耳。」公曰「久感丞相大恩﹐微勞不足補報﹔異日萍水相會﹐別當酬之。」操笑而答曰「雲長忠義之士﹐恨吾薄福﹐不得相從。錦袍一領﹐略表寸心。」令一將下馬﹐雙手捧袍過來。雲長恐操有變﹐不下馬來﹐用靑龍刀尖挑卻錦袍披於身上﹐勒馬回頭稱謝曰「蒙丞相賜袍。」遂下橋望北而去。許褚曰「此人無禮太甚﹐可以擒之﹗」操曰「彼一人一騎﹐吾二十餘人﹐安得不疑焉﹖吾言旣出﹐不可追之。」曹操自引諸將回城﹔於路嗟嘆曰「汝等眾將當效雲長﹐以成萬世不朽之淸名也﹗」後有詩曰﹕

將軍降漢不降曹﹐千里尋兄豈憚勞。

送別許都關外路﹐刀尖曾挑錦徵袍。

關公來趕車仗。約行三十里不見。雲長正慌﹐走馬四下尋之。忽見山頭一人髙叫﹕「雲長且住﹗」公舉目視之﹐見一人約年二十有餘﹐黃巾錦衣﹐持槍跨馬﹐引百餘步卒下山。公問曰「汝何人也﹖」少年棄槍下馬﹐拜伏於地。雲長恐詐﹐勒馬停刀﹐問曰「壯士願通姓名。」答曰「吾本貫襄陽人也﹐姓廖﹐名化﹐字元儉。因漢末世亂﹐流落江湖劫掠﹐自己聚眾五百餘人。恰才同伴杜遠下山巡哨﹐誤將兩院夫人劫掠上山。吾問從者﹐云是大漢劉皇叔夫人。吾卽拜於地下﹐問其來意﹐爲說將軍盛徳﹐吾欲送下山來。杜遠其言不遜﹐被某殺之﹐今獻頭與將軍請罪。」關公曰「二夫人何在﹖」化曰「恐傷害﹐畱在山中。」公教急請下山。

不時﹐百餘人簇擁車仗前來。公卽下馬﹐提刀於車前﹐問候曰「嫂嫂受驚﹐關某之罪也﹗」二夫人曰「若非廖將軍保全﹐已被杜遠所辱。」公問左右曰「廖化怎生救夫人﹖」左右曰「杜遠劫上山去就要與廖化各分一人爲妻。廖化問起根由﹐好生拜敬﹔杜遠不從﹐已被廖化殺之。」關公聽言﹐遂來拜謝廖化。化欲以部下人送關公。公尋思此人終是黃巾賊之類﹐若用爲伴﹐人必恥笑﹐公乃辭謝曰「感謝厚意。爭柰曾與曹公說誓﹐願千里獨行。日後相逢﹐必當重謝。」廖化拜送金帛﹐雲長不受。化遂拜別﹐自引人伴投山峪中去了。後來化爲將軍。

雲長將操送袍事告與二嫂﹐隨車仗而行。漸漸天晚﹐投一孤莊安歇。莊主出迎﹐須髮皆白﹐問曰「來的將軍姓甚﹖」關公下馬﹐向前施禮曰「某乃劉皇叔之弟關某也。」老人曰「莫非斬顏良﹑文醜的關公否﹖」公曰「便是。」老人大喜﹐便請入莊。關公曰「車上有夫人。」老人喚妻女出請。甘﹑糜二夫人下車上艸堂﹐關公叉手立於二夫人之側。老人請公坐﹐公曰「嫂嫂在上﹐安敢就坐﹗」老人曰「公異姓﹐何如此之敬也﹖」公曰「某曾共劉玄徳﹑張益徳結義兄弟﹐誓同生死。二嫂相從於兵甲之中﹐未嘗敢缺禮。」老人曰「將軍天下之義士也﹗」遂教妻女於艸堂上相待二夫人﹐老人於小齋款待關公。公問姓名﹐老人曰「吾姓胡﹐名華﹐桓帝朝時爲議郎﹐致仕回鄕。今有小兒胡班﹐見在滎陽太守王植下爲從事。將軍必由那里經過﹐就付書與小兒相會。」公求胡華書﹐遂告以辭曹公之事。胡華感嘆不已。當夜﹐二夫人宿於正房﹐關公秉燭而坐。

次日天曉﹐胡華饋送飲饌。關公請二嫂上車﹐辭別胡華﹐披甲提刀上馬﹐投洛陽來。前至一關﹐名東嶺關。把關將姓孔﹐名秀﹐是操步下將﹐引五百軍馬在嶺上把隘音愛。此是三州隘口。關公押車仗上嶺﹐嶺上軍士報知孔秀。秀遂提劍出關﹐喝關公下馬。公只得下馬﹐與孔秀施禮。秀曰「將軍何往﹖」公曰「已辭曹公﹐特往河北尋兄劉玄徳去。」秀曰「河北袁紹﹐正是曹丞相對頭。將軍此去﹐必有來文。」公曰「因行慌速﹐不曾討得。」秀曰「若無來文﹐將軍且在關下住﹐待我差人稟過丞相﹐方可放行。」關公曰「待汝去稟﹐誤了我行程。」秀曰「一日不稟﹐要住一日﹔一年不稟﹐要住一年。"雲長怒曰「汝何相侮耶﹖」秀曰「法度所拘﹐不得不如此。當今亂世﹐龍爭虎鬥之時﹐若無文憑﹐枉說英堆﹗」雲長曰「汝不容我過去﹖」秀曰「汝要過去﹐畱下老小質當。」雲長奮怒﹐舉刀欲殺孔秀。秀急閉關而去。畢竟如何﹐且聽下回分解。

關雲長五關斬將

卻說孔秀慌忙退入關去﹐緊閉上門。鳴鼓聚軍﹐俱各披掛﹐手執軍器﹐分布左右。孔秀全副衣甲﹐綽槍上馬﹐放開關門﹐大喝曰「汝敢過否﹖」雲長約退車仗﹐縱馬提刀﹐竟不答話﹐直取孔秀。秀挺槍來迎。兩馬相交﹐只一合﹐鋼刀起處﹐孔秀屍橫馬下﹐血濺長空。眾軍便走。關公曰「軍士休走。吾殺孔秀﹐不得已也﹐與汝等無干。」眾軍拜於馬下。公曰「借汝眾軍之口﹐往許都告訴。丞相尙與我親自餞行﹐孔秀故相攔截﹐欲殺害吾﹐吾故殺之。」

先請二夫人車仗出關﹐望洛陽進發。原來先有軍士報知洛陽太守韓福。福急聚將士商議。手下牙將孟坦曰「旣無丞相文憑﹐卽系私走﹔若不阻擋﹐必有罪責。」韓福曰「關公勇猛﹐難以迎敵﹐顏良﹑文醜尙且被誅﹐只可設計擒之。」孟坦曰「先將鹿角攔定關口﹐待他到時﹐小將引軍和他交鋒﹐太守於髙阜處用暗箭射之﹐卻伏軍士於左右。若墜下馬﹐卽當擒之﹐解赴許都﹐必得重賞。」商議了﹐忽人報關公車仗已到。韓福引一千人馬﹐擺列關口。這關是平地創立﹐晨昏守禦往來姦細。公見豎立旗號﹐密布刀槍﹐見韓福彎弓插箭﹐立馬揮鞭﹐問﹕「來者是何人﹖」雲長於馬上欠身施禮﹐言曰「吾乃壽亭侯關某﹐聊借過路。」韓福曰「汝有曹丞相來文否﹖」公曰「事冗﹐不曾討得。」韓福曰「吾奉承相鈞命﹐鎭守故都﹐專一盤詰往來姦細。汝無文憑﹐卽系逃竄﹗」關公怒曰「東嶺孔秀被吾斬之。汝等攔吾﹐欲尋死耶﹖」韓福曰「誰人與我擒之﹖」孟坦出馬﹐輪雙刀直取關公。公約退車仗﹐拍馬來迎。孟坦戰三合﹐撥回馬走。關公趕來。孟坦只指望誘引關公﹐不想他馬名赤兔﹐走若星飛﹐早馬尾相交﹐趕上腦後一刀﹐砍爲兩半。公勒馬回來﹐韓福閃在門首﹐盡力放了一箭﹐正中關公左臂。公口拔箭出﹐血流不止。公飛馬徑奔韓福﹐衝散眾軍。韓福急走不疊﹐公手起一刀﹐帶頭連肩斬於馬下﹔殺散眾軍﹐保護車仗。

公遂割帛束住箭傷﹐於路恐人暗算﹐不敢久停﹐連夜奔沂水關來。把關將並州人氏﹐姓卞﹐名喜﹐善使流星錘﹐原是黃巾賊餘黨﹐後投曹操﹐撥來守把關口。黃巾降者多﹐話中無用﹐多不載。早有人報去。

卻說關公殺了韓福﹐這韓福不是冀州韓馥。韓馥在那張邈處﹐心疑刎死。這个是納糧買官的。卞喜尋思一計﹐就關前有座寺﹐名曰鎭國寺﹐是漢明帝禦前香火院﹐至董卓時廢了。曹操又使韓福重修。卞喜就寺中埋伏下刀斧手二百餘人﹐約定擊盞爲號﹐要害雲長。卞喜離關﹐迎接關公。公見卞喜殷勤﹐下馬相見。喜曰「將軍名震天下﹐誰不仰視﹖今歸皇叔﹐以全大義﹗」雲長訴斬孔秀﹑韓福之事。卞喜曰「將軍殺的是也。某如見丞相﹐替稟衷曲。」關公甚喜﹐遂同上馬。

過了沂水關﹐到鎭國寺前下馬。眾僧鳴鐘出迎。本寺有僧三十餘人﹐數內長老正是雲長同鄕﹐法名普淨長老。長老已知其意﹐向前來與關公問訊。關公答之﹐淨長老曰「將軍離蒲東幾年﹖」公曰「近二十年矣。」淨曰「還認得貧僧否﹖」公曰「離鄕多年﹐不能相識。」僧曰「貧僧家與將軍家只隔一河。」卞喜見淨長老說鄕裏故事﹐只恐走泄﹐叱之曰「吾欲請將軍赴宴﹐汝僧人何多言也﹗」雲長曰「不然。鄕人見鄕人﹐安得不相敍舊情耶﹖」長老請方丈內待茶。雲長曰「二嫂在車上﹐可先獻茶。」長老教取茶先奉夫人﹐遂請關公入方丈。長老以手攜拿戒刀﹐以目顧盼。公會其意﹐喚左右將刀近側。卞喜來請關公﹐於法堂上筵席。公見壁衣之後多人密布﹐皆掣劍在手。公曰「卞君請關某是好意耶﹖是歹意耶﹖」卞喜曰「安得不敬乎﹖」關公於壁衣中窺見一羣刀斧手﹐公大喝卞喜曰「吾以汝爲好人﹐安敢如此﹗」卞喜知事已泄﹐大叫﹕「左右下手﹗」其間有膽大者﹐就欲向前﹐皆被關公砍之。卞喜急下堂﹐繞廊而走。關公棄劍﹐執大刀趕來。卞喜暗取飛錘擲打。公用刀背隔開錘﹐趕將入去﹐一刀劈爲兩段﹐死於廊下。關公急來看二夫人。早有軍人將欲圍住﹐見公來四散奔走。公皆趕散﹐謝淨長老曰「若非吾師﹐已被此賊之害。」公遂辭淨長老行。淨曰「貧僧此處難容﹐收拾衣缽﹐亦往他處雲遊。後會有期﹐將軍保重。」這僧後來有相見處。普淨相別去了。

雲長護送車仗﹐往滎陽進發。滎陽太守王植卻與韓福是兩親家﹐比及雲長來到﹐韓福家先使人通報了。雲長到滎陽﹐王植使人守住關口﹐把關吏問了姓名﹐來報王植。王植卽開關﹐喜笑相迎。雲長說尋兄之事。植曰「將軍於路驅馳﹐夫人車上勞困﹐且請入城﹐館驛中暫歇一宵﹐來日登途未遲。」公見王植意甚殷勤﹐遂請二嫂入城。驛庭中皆鋪陳了當﹐王植請公赴宴。公曰「尊嫂在上﹐不敢飲酒。」王植堅請﹐公不肯出﹐飲饌皆送至館驛中。關公見於路辛苦﹐請二嫂正房歇定。從者各自安歇﹐飽餵赤兔馬﹐並駕車馬數匹。公亦解甲少歇。

卻說王植密喚從事胡班聽令﹐曰「關某背丞相而逃﹐又於路殺害太守並把關隘將校﹐死罪猶輕。此人武藝難敵。汝今晚可點一千軍﹐圍住館驛﹐每一人一个火把﹐先燒斷外門﹐四圍放火﹔不問是誰﹐盡皆燒死。今夜二更舉事﹐吾亦自引一千軍接應。」胡班領了言語﹐便去點軍。各人要火把一束﹐又要漧柴引燥之物﹐先搬於館驛門首。胡班尋思﹕「我不識關雲長怎生模樣﹐當往觀之。」

胡班遂至驛中﹐問驛吏曰「關將軍在何處﹖」吏曰「廳上看書者是也。」胡班往觀﹐見雲長左手綽髯﹐憑幾於燈下看書。班見了﹐大驚曰「眞天人也﹗」語言頗髙。公問何人﹐胡班入拜曰「滎陽太守下從事胡班。」雲長曰「莫非許都城外胡華之子否﹖」班曰「華乃班之父也。」公喚從者﹐於行李中取書付班。班看畢﹐嘆曰「險些誤害忠良﹗」遂入密告曰「王植心懷不仁﹐欲害將軍﹐令四面一千火把﹐約二更放火。胡班今去開門﹐請將軍急收拾車仗行李出城。」雲長大驚﹐慌忙請二嫂上車。雲長披掛提刀上馬﹐出館驛來﹐果見軍士各執火把聽候。急來到城邊﹐只見城門早已啟開。公催人伴火速出城。胡班送公出城﹐回去卻才放火。

關公行不到數里﹐背後人馬趕來﹐當先王植大叫﹕「關某休走﹗」公勒住馬﹐大罵﹕「匹夫﹗我與你無仇﹐如何令人放火燒我﹖」王植拍馬挺槍﹐火把照耀﹐徑刺雲長﹐被公撥開槍﹐攔腰一刀﹐砍爲兩段。人馬皆散。雲長不趕﹐自隨車仗﹐催促行程。公感激胡班不已。後公聞知胡班被王植家人所殺。

行至滑州界首﹐有人報與劉延。延慌忙引數十騎﹐出廓而迎。關公馬上欠身而言曰「太守別來無恙﹖」延曰「公今欲何往﹖」公曰「辭丞相去尋家兄。」延曰「玄徳在袁紹處。袁紹乃丞相仇人﹐如何容公去﹖」公曰「昔日曾言定來。」延曰「卽今黃河渡口關隘﹐夏侯惇部下將秦琪據守﹐只恐不容公過渡。」公告劉延曰「太守應付船隻﹐若何﹖」延曰「船隻𨿽有﹐不敢應付。」公曰「吾前者誅顏良﹑文醜﹐亦曾與足下解危。今日求一隻渡船不與﹐何也﹖」延曰「只恐夏侯將軍知之﹐必見吾罪。」

公知劉延無用之人﹐遂自催車仗前進。到秦琪寨邊﹐秦琪引軍出迎問﹕「來者何人﹖」關公曰「漢壽亭侯關某是也。」琪曰「今欲何往﹖」公曰「欲投河北﹐去尋兄長劉皇叔﹐敬來借渡河船隻。」琪曰「丞相明文何在﹖」公曰「吾不受他節制﹐有甚公文﹗」琪曰「吾奉夏侯將軍將令﹐守把關隘﹐你便插翅﹐也飛不過去﹗」公大怒曰「你知吾於路斬攔截者麼﹖」琪曰「你只殺得無名下將也﹐敢與我鬥麼﹖」公怒曰「汝比顏良﹑文醜若何﹖」秦琪大怒﹐縱馬提刀﹐直取關公。二馬相交﹐只一合﹐公靑龍刀起﹐秦琪屍橫馬下。公曰「當吾者已死﹐餘人不必驚恐。速備船隻﹐送我渡河。」軍士急舉舟傍岸。公請二嫂渡船過黃河。往北進發﹐便是袁紹地界。公所歷關隘五處﹐斬將六員﹐故曰「五關斬將」。後人有詩爲證。詩曰﹕

掛印封金辭漢相﹐尋兄遙望遠途還。

馬騎赤兔行千里﹐刀偃靑龍出五關。

忠義慨然衝宇宙﹐英雄從此震江山。

獨行斬將應無敵﹐今古畱題翰墨間。

卻說公馬上自嘆曰「吾非欲沿途殺人﹐柰事不得已也。曹公知之﹐必懷痛恨﹐以我爲無仁義之人也。」嗟嘆不已。正行之間﹐忽見一騎自北而來﹐大叫﹕「雲長少住﹗」公勒馬視之﹐來者乃孫乾也。關公曰「自汝南相別﹐一向消息若何﹖」乾曰「汝南劉辟﹑龔都﹐遣某往河北結好袁紹﹐請玄徳同謀破曹之計。不想河北諸將謀士﹐互相妒忌。田丰尙囚獄中﹐沮授黜退不用﹐審配﹑郭圖各自專權。袁紹多疑﹐主持不定。知雲長決回﹐必然陷害。某與劉皇叔商議﹐先求脫身之計。今皇叔已往汝南會合劉辟﹐去了三日了。恐雲長不知﹐到袁紹處怕落在彀音扣中﹐故遣某於路迎接來。天幸於此得見﹐雲長公可就往汝南與皇叔相會。」雲長引教孫乾拜二夫人。夫人問其動靜。乾備說袁紹二次欲斬皇叔之事﹕「今幸脫身往汝南去了﹐公宜速行。」眾皆掩面垂淚。

雲長依此言不投河北去﹐徑取汝南來。正行之間﹐忽見背後塵頭起處﹐一彪人馬趕來﹐當先一員大將﹐大叫曰「關某休走﹗吾來擒汝﹗」未知勝負如何﹖

雲長擂鼓斬蔡陽

卻說雲長同孫乾保二嫂﹐向汝南路行﹐忽然間背後夏侯惇趕來﹐約三百餘騎。雲長急令孫乾保車仗一面行﹐遂勒回馬﹐按住刀而言曰「汝來趕吾﹐有失丞相大度。」夏侯惇曰「丞相又無明文傳報﹐汝於路殺人﹐又斬吾部將﹐特來擒汝。早下馬受縛﹗」雲長曰「吾未降漢時﹐曾說應有殺伐﹐不須稟問。於路守把將校﹐生事攔截﹐吾皆斬之。」惇曰「吾與秦琪報仇﹗」拍馬挺槍欲刺。忽背後一騎飛到﹐大叫﹕「不可與關將軍交戰﹗」關公亦按轡不動。來使懷中取出公文﹐於馬上言曰「丞相憐愛關將軍忠義﹐恐於路關隘攔截﹐故遣某特賫文書徧行諸處也。」惇曰「關某於路殺把關將士﹐丞相知否﹖」使曰「未知。」惇曰「活捉將去見丞相﹐等丞相放他。」關公大怒曰「吾懼汝﹐非大丈夫也﹗」拍馬輪刀﹐直取夏侯惇。惇挺槍相迎。兩馬約戰二十合﹐又一騎飛到﹐大叫曰「二將軍罷戰﹗」遂各自分開。夏侯惇問曰「汝來何故﹖」使者曰「丞相恐於路阻擋關將軍﹐特來告報。」惇曰「丞相知他殺把關將士否﹖」使臣曰「未知。」惇曰「若如此﹐不可放他去。」二將又戰到二十餘合﹐忽又一騎飛至﹐大叫﹕「二將軍少歇﹗」惇於陣前忙問使臣曰「丞相交擒關某乎﹖」使曰「非也。丞相二次使人來說﹐誠恐路上阻當關將軍﹐故送公文教行。」惇曰「丞相不知關某殺人﹐必用擒下﹗」指揮手下軍士﹐團團圍住﹐休教走了。背後軍馬齊來。公無半分懼怯﹐聲如巨雷﹐來衝陣勢。惇挺槍來迎。陣後一人飛馬而來﹐大叫﹕「元讓﹑雲長休得爭戰﹗」眾皆視之﹐乃張遼也﹐俱各失驚。二人勒住馬。張遼近前而言曰「奉丞相鈞令﹐因雲長殺了孔秀﹐恐有阻當﹐特差我來﹐教於路關隘任便行。」惇曰「秦琪是蔡陽外甥﹐蔡陽是我舉薦他見丞相。他將秦琪分付在我處﹐今你將他無罪斬之﹐於理恐有不然。」遼曰「我見蔡將軍自有分解。旣丞相美滿教關雲長去﹐不可廢丞相寬洪之意。」惇方引軍馬退去。後人有詩曰﹕

爲愛英雄越古今﹐三番遣使意何深﹗

應非孟徳施姦狡﹐正是撈籠天下心。

張遼曰「雲長今往何處﹖」關公曰「兄長不在袁紹處﹐吾今往普天下尋之。」遼曰「旣未知下落﹐且再回見丞相若何﹖」公曰「旣已告辭﹐安有復去之理。文遠回都﹐借言請罪。」二人分別。張遼趕上夏侯惇﹐領軍回去。

雲長亦趕上車仗﹐與孫乾說知此事。二人並馬而行﹐如遇晚﹐隨投宿處。行了數日﹐正值大雨滂沱﹐行裝盡濕。遙望岡邊有一所莊院﹐關公先往借宿。莊主出迎。公言來意畢﹐莊主曰「某姓郭﹐名常﹐世居於此。久聞大名﹐幸得瞻拜。」遂請入﹐宰羊置酒相待。又請二夫人於後堂暫歇。郭常與孫乾﹑關公三人於堂上飲酒。一邊烘焙行李﹐一面餵養馬匹。到黃昏時候﹐見一後生引數人入莊﹐徑奔艸堂而來。郭常喚曰「吾兒來拜將軍。」關公問之﹐常曰「此愚男也。」公問何來﹐答曰「射獵方回。」常流淚言曰「老夫世本儒流﹐因天下荒亂﹐隱居務農﹐一生止有此子﹐不習儒業﹐惟務遊獵爲樂﹐乃家門之大不幸也﹗」公曰「方今亂世﹐若是棄文就武﹐善熟弓馬﹐亦可以取功名﹐何爲不幸﹖」常曰「他輩若是肯習武藝﹐亦是幸也。此子專務遊蕩﹐無所不爲。」關公亦嘆息良久。郭常相陪至更深﹐各人歇去。

郭常辭出﹐公與孫乾曰「此人如此之賢﹐此子如此之愚﹐乃天意之不齊也。」方欲就寢﹐忽聞後院馬嘶人鬧﹐公提劍往視之﹐見郭常之子倒在地上﹐從者卻與莊客相打。公急問之﹐從者曰「此人來盜赤兔馬﹐牽出將欲備鞍﹐被馬一腳踢倒﹐叫喚方知其事。我眾人起來奪馬﹐莊客盡來劫奪﹐因此相打。」孫乾勸關公殺之。公責之曰「吾獨行天下﹐全仗此馬。汝今盜之﹐是絕吾去路矣﹗」恰欲殺之﹐郭常奔至﹐告曰「不肖之子﹐爲此逆事﹐罪合萬死﹗柰老妻素愛此子﹐公若殺之﹐老妻必憂悶死矣。望將軍仁慈寬恕﹐幸甚﹗」公平生是仗義之人﹐思此老人曾實訴告﹐遂釋之而不殺。坐以待旦﹐平明收拾行裝。郭常夫婦拜於堂下﹐謝曰「辱子冒瀆尊威﹐深感將軍哀憐之恩﹗」公令喚出﹕「吾以善言慰之。」郭常曰「辱子四更時分﹐又引數个無徒﹐不知何處去了。乃常前生之冤業也。」公謝了郭常﹐請二嫂上車。

公與孫乾離莊﹐並馬而行。行不到三十里﹐前無村房﹐後無店捨﹐只見山背後兩馬﹐引著百餘人來。爲首者頭裹黃巾﹐身穿戰袍﹔後面者乃郭常之子也﹐攔住去路。爲首者大呼曰「吾乃天公將軍張角部下大方裴元紹﹗來者快畱下馬﹐放你過去﹗」公大笑曰「狂猾匹夫﹗汝從張角爲盜﹐還知劉﹑關﹑張三人兄弟名字麼﹖」爲首者曰「我只聞赤面長髯者名關雲長﹐不識其面。汝何人也﹖」關公乃停刀﹐解囊露髯﹐令視之。其人滚鞍下馬﹐腦揪郭常之子﹐獻於馬前。關公問姓名﹐告曰「裴元紹也。自張角死後﹐一向無主﹐嘯聚山林﹐權於此處藏伏。今早這廝報道﹕『有一客人﹐騎一匹千里馬﹐在我家莊上投宿。』故教某來彊奪此馬。不想卻是關爺爺。可殺此人﹐以正其罪﹐不幹小人之事。」公曰「吾看郭常相敬甚厚﹐不忍殺之。」就馬前放回。其人抱頭鼠竄而去。

公曰「汝不識吾面﹐何以知名﹖」裴元紹曰「離此二十里﹐新版地名有一臥牛山。山上有一關西人﹐姓周﹐名倉﹐兩臂有千斤之力。板肋虯音求髯﹐形容甚偉。原在黃巾張寶部下爲將﹐張寶死﹐嘯聚山林。他曾與某說將軍盛名﹐恨無門路相見。」雲長嘆曰「山林之中﹐亦有信義之士爲盜耳。今後可去邪歸正﹐勿陷此身。」元紹拜謝。恰欲分別﹐遙望見一彪人馬來到。元紹曰「此必是周倉也。」立馬待之﹐果是周倉。周倉見雲長﹐下馬俯伏於道傍。雲長教請起﹐言曰「壯士何處曾識關某來﹖」倉曰「舊隨黃巾張寶處﹐曾識尊顏﹔恨失身於賊寇之內﹐不得相從。今日天賜機會﹐得拜於此﹐願將軍不棄收畱﹔倉願爲馬前一小卒﹐早晚執鞭墜鐙﹐死亦甘心﹗」公曰「汝願隨吾﹐汝手下人伴若何﹖」倉曰「聽其自然﹐願順者從之。」隨問一聲﹐眾皆願順。公遂下馬於車前﹐稟問二嫂。甘夫人曰「叔叔自離許昌﹐於路獨行至此﹐歷過多少艱難﹐未曾要軍馬相隨。前者廖化﹐叔尙卻之﹔今次又容爲盜者相從﹐恐惹人議論。我女輩淺見﹐叔當斟量。」公曰「尊嫂之言是也。」遂回倉曰「非關某寡情﹐柰二夫人未許。汝等且回山中寧柰﹐吾尋見兄長﹐必來相招也。」倉頓首而告曰「倉乃一粗鹵匹夫﹐失身爲盜﹔今遇將軍﹐如重見天日。似此等英雄錯過﹐別無門路矣﹗如將軍不容眾隨﹐令盡跟裴元紹去。某當步行跟將軍﹐𨿽千里萬里﹐亦不辭也。」公再以此言告二嫂。甘夫人曰「一二人相隨﹐又且何妨﹖」公令周倉撥人伴隨裴元紹去。元紹曰「哥哥跟將軍去﹐弟亦願隨。」周倉曰「汝若去時﹐人伴皆散。汝可權時領料﹐我且跟隨將軍去。但有住紮處﹐便來取你。」裴元紹怏怏而別。周倉跟去。

雲長別元紹而行﹐前往汝南進發。行了數日﹐將至界口。正行之間﹐遙望相近山城﹐問土居人﹕「此何處也﹖」土人答曰「此名古城。數月前有一將軍﹐姓張﹐名飛﹐引數十騎到此﹐將縣官趕逐往他處去了。此人在古城中﹐招軍買馬﹐積艸屯糧﹐聚了四五千人﹐四遠無人敢當。不可從此處經過。」公聞之﹐喜曰「自徐州失散﹐今已半年餘﹐誰想兄弟在此﹗」先令孫乾於城中報說﹐教接嫂嫂。

卻說張飛自芒碭山中飄蕩落艸﹐待投河北去﹐路經古城過﹐入縣借糧﹔縣官不肯﹐就殺起來﹐奪了縣印﹐縣官皆逃。張飛就此安身。忽見乾來﹐便問其故。乾說﹕」劉皇叔離了袁紹處﹐投汝南劉辟處﹐會合人馬。今關將軍離了許昌﹐送二嫂嫂尋覓到此﹐請將軍出廓迎接。」

張飛聽罷﹐也不回言﹐卽便披掛﹐持丈八蛇矛﹐飛身上馬﹐引一千餘人徑出北門。雲長望見益徳到來﹐喜不自勝﹐刀付周倉接了﹐拍馬來迎。張飛睜圓環眼﹐倒豎虎須﹐聲若雷吼﹐揮矛望雲長便刺。雲長大驚﹐慌閃過槍﹐便叫﹕「兄弟如何忘了桃園結義﹖」飛喝曰「你旣無義﹐有何面目來與我相見﹗」雲長曰「我如何無義﹖」飛曰「你旣順了曹操﹐封爲壽亭侯﹐自享富貴。今又來賺我﹗我兩个拼个你死我活﹗」雲長曰「你原來也不知﹐我也難說。見放著二嫂嫂在此﹐你自請問。」甘﹑糜二夫人聽得﹐揭簾而呼曰「益徳叔叔﹐何故如此﹖」飛曰「嫂嫂休怪。待我殺負義的人﹐請嫂嫂入城。」甘夫人曰「雲長並不知你等下落﹐不得已而降漢﹐不降曹。今知你哥哥在袁紹軍中﹐故千里獨行﹐送我到此。你休錯見了。」張飛曰「大丈夫在世﹐豈有事二主之禮﹗嫂嫂﹐你休被他瞞過了﹗」甘夫人曰「在下邳時﹐出於無柰。」飛曰「寧死而不辱﹗你旣降曹﹐有何面目相見﹗」雲長曰「你休屈了我心﹗」乾曰「特來尋將軍。」飛曰「如何連你也胡說﹖他那里有好心﹐必是來捉我﹗」雲長曰「我若捉你﹐須帶軍馬來。」飛把手一指﹕「兀的不是軍馬來也﹗」

雲長回顧﹐果見塵埃起處﹐一彪人馬到來﹐上面風吹動曹操軍馬旗號。張飛曰「尙敢支吾﹗」使丈八矛搠來。公急止之曰「兄弟且住﹗你看我斬來將﹐以表我眞心。」飛曰「你旣有眞心﹐我這里三通鼓罷﹐要你斬來將。」只見曹軍將近擺開﹐蔡陽橫刀勒馬﹐立於門旗之下。猛見雲長披掛了﹐拍馬前來﹐喝曰「來將何人﹖」答曰「吾乃蔡陽是也。你殺吾外甥秦琪﹐你原來在這里﹗吾奉丞相釣命﹐特來捉你﹗若捉住你時﹐我便封爲壽亭侯。」叫一聲﹕「擂鼓」鼓才舉動﹐雲長早己勝到面前。一通鼓未盡﹐雲長刀一起處﹐蔡陽頭已落地。張飛見了大喜。有贊斬蔡陽詩曰﹕

將軍气槪與天平﹐匹馬單刀獨自行。

千里尋兄恩義重﹐五關斬將鬼神驚。

鼓聲響處人頭落﹐旗影開時血刃紅。

堪笑蔡陽無計算﹐山雞要與鳳凰爭﹗

又詩曰﹕

千古令人笑蔡陽﹐提刀幾欲戰雲長。

古城偶遇交鋒處﹐畫鼓方撾一命亡。

眾軍便走。雲長趕上﹐活捉蔡陽執認旗的過來旗上寫名姓爲認旗也﹐取問消息。其餘皆潰散。拿認旗的軍告說﹕「蔡陽知道將軍殺了他外甥﹐心中忿怒﹐要來河北與將軍交戰報仇。曹丞相不肯﹐故差他往汝南攻劉辟。不想這里遇見將軍。」言畢﹐雲長教去張飛面前說實事。飛問曰「雲長在許昌行止若何﹖」小卒從頭至尾說了一徧﹐張飛方才信實﹐卻來車前與二嫂施禮。忽城中人來報說﹕「南門外有十數騎﹐來的甚緊﹐不知是甚麼人。」飛心中疑慮﹐就便領兵﹐轉城來迎。畢竟是誰﹐且聽下回分解。

劉玄徳古城聚義

卻說關公斬了蔡陽﹐敗殘軍馬奔回許昌﹐張飛方才信實。忽報城南有十數騎到﹐飛便轉出城來看時﹐果見十數騎輕弓短箭而來。見了張飛﹐滚鞍下馬。飛視之﹐乃糜竺﹑糜芳也。張飛亦下馬來。竺曰「自從徐州失散﹐我兄弟二人逃難回鄕﹐使人遠近打聽﹐知雲長降了曹操﹐主公在於河北﹐並不知將軍來此。昨日道上遇見一夥客人﹐言說有个姓張的將軍﹐如此模樣﹐見今據守古城。吾兄弟斟量﹐想必是將軍﹐故來尋訪。今幸得相見。」飛喜曰「雲長送二嫂﹐今日方到。乾亦同雲長到此。已知哥哥下落。」糜竺大喜﹐同來。飛遂請二嫂進城。眾各解甲﹐請二夫人入衙坐定。眾皆哭拜於階下。二夫人亦傷感不已。張飛卻才備問仔細。甘夫人說雲長前後歷過之事﹐張飛方哭﹐參拜雲長。飛等各言其事已畢﹐乃殺豬羊賀喜。雲長曰「兄長未到﹐甚酒食能充肺腑也﹖」孫乾曰「此去汝南不遠﹐明日共往取之。」當日權且將息。

次日﹐雲長﹑孫乾二人﹐分付眾人皆在古城等候。二人引十數騎﹐徑奔汝南來。劉辟﹑龔都接著﹐乾便問﹕「皇叔何在﹖」劉辟曰「皇叔到此處住了數日﹐爲見軍少﹐再回河北商議﹐三日前去了。」雲長怏怏不樂。乾曰「將軍休憂。只用這一番驅馳﹐再往袁紹處走一遭﹐報知皇叔﹐同到古城便了。」

雲長辭別劉辟﹑龔都﹐回至古城﹐與張飛說知此事。飛欲自往﹐雲長曰「有此一城﹐便是我等安身之處﹐未可輕棄。我與孫乾同往取兄﹐汝可堅守古城。」飛曰「你斬他顏良﹑文醜﹐如何去得﹖」雲長曰「汝但放心﹐見機而變。」遂收拾二十餘騎隨行。雲長喚周倉曰「臥牛山裴元紹處﹐共有多少馬匹軍士﹖」倉曰「有五百餘人﹐馬五六十匹。」公曰「我等抄近路去取兄長。你可往臥牛山﹐招此一路人馬﹐於大路上迎來﹐勿得有誤。」周倉欣然上馬而去。

雲長﹑孫乾投冀州來﹐將至界首﹐孫乾曰「將軍只在此間尋个去處宿歇。某自入境﹐見皇叔報知﹐便求脫身之術。」雲長於道左見一座莊院﹐獨往覓宿。孤莊之內﹐一人出迎。公實告之。莊主曰「某亦姓關﹐名定。久聞將軍大名﹐今得瞻拜﹐如撥雲霧而見靑天。」遂忙請入莊﹐隨喚二子出拜雲長。公曰「二子何名﹖」答曰「長男關寧﹐次男關平。寧學讀書﹐平習武藝。」關定畱雲長在莊﹐人伴盡藏於家。

卻說孫乾匹馬徑來冀州﹐入見玄徳﹐把上項事說知。玄徳曰「簡雍亦在此間投奔袁紹﹐可暗請來商議。」不時﹐約雍至﹐與孫乾相見﹐共議脫身之術。雍曰「明日見袁紹﹐可請親往荊州﹐結連劉表﹐共破曹操。主公乘此而去可也。雍亦自有脫身之計。」商議已定。

次日﹐玄徳入見紹﹐告曰「劉景升鎭守荊襄九郡﹐兵精糧足﹐可以結爲唇齒﹐共破曹操。」紹曰「吾常遣使結好此人﹐此人未肯相從。」玄徳曰「此人乃備同宗之兄﹐備往說之﹐必無阻矣。」紹曰「若得劉表﹐勝似劉辟。」遂教玄徳行。紹又曰「近有人說汝弟關雲長已離曹操﹐必來尋汝﹔吾欲殺之﹐以雪顏良﹑文醜之恨﹗」玄徳曰「顏良﹑文醜﹐比之二鹿耳﹔吾弟雲長﹐乃一虎也。若失二鹿得一虎﹐足可以拒曹﹐何故殺之﹖望明公垂察焉。」紹笑曰「吾實愛之﹐故相戲耳。汝可使人召之。」玄徳曰「卽遣孫乾遠近去召之﹐若何﹖」紹大喜。玄徳出﹐簡雍曰「劉玄徳此去必不回矣。」紹曰「當如之何﹖」雍曰「某願同行﹕一者﹐同說劉表﹔二者﹐監住玄徳。」紹日﹕「甚妙。」

卻說玄徳先教孫干行﹐次日來辭袁紹。紹曰「恐汝隻身難成﹐吾使簡雍相輔同往。」玄徳與簡雍同辭袁紹﹐上馬出城。郭圖入見紹曰「劉備去說劉辟﹐未見成事﹔今又與簡雍去說劉表﹐此一行必不回矣。」紹曰「汝勿多疑﹐簡雍自有見識也。」郭圖嗟呀而出。

玄徳﹑簡雍行出界首﹐孫乾接著﹐同至關定家。雲長迎門接拜﹐執手啼哭不已。關定領二子拜於艸堂之前。玄徳問其姓名﹐雲長曰「此人與弟同姓﹐欲令次子跟弟同去。」玄徳曰「年幾何﹖」關定答曰「次子關平﹐年十八歲矣。」玄徳曰「旣長者有心令子跟雲長﹐況吾弟又無子嗣﹐某願求令嗣與雲長爲嗣﹐若何﹖」關定曰「若蒙主盟﹐願聽嚴令。」玄徳致謝。關平自此以雲長爲父。玄徳恐袁紹來追﹐急收拾起行。關定送了一程。

雲長教取路往臥牛山來。正行之間﹐忽見周倉引數十人帶傷而來。雲長引見玄徳。玄徳問其故﹐倉曰「自到臥牛山﹐誰想有一將單騎而來﹐與裴元紹交鋒﹐只一合﹐戳死裴元紹﹐盡數招降人伴﹐占住山寨。倉到彼招誘人伴﹐止有這幾个過來﹐餘者懼怕﹐不敢摘離。倉親自與他交戰﹐被他連勝數次﹐身中三槍﹐因此徑來專待主公。」倉曰「極其雄壯﹐不知姓名。」雲長縱馬提刀在前﹐玄徳在後﹐徑投臥牛山來。

周倉來到山下喊叫。那員將全付披掛﹐挺槍縱馬﹐引眾軍下山。玄徳望見來將﹐揮鞭出馬大叫曰「來者莫非子龍否﹖」那員將見了玄徳﹐滚鞍下馬﹐拜伏道旁。眾皆一起下馬迎之。其人乃眞定常山人也﹐姓趙﹐名雲﹐字子龍。玄徳問其所來﹐云曰「自離主公﹐公孫瓚不從直諫﹐以致喪敗﹐放火自焚。袁紹節次招諭云﹐云想紹非成立之人﹐棄而遂投北方。後知主公在袁紹處﹐欲來相投﹐又恐袁紹見怪。故四海飄零﹐無容身之地。因從此處經過﹐裴元紹下山來奪吾馬匹﹐云就殺之﹐借此安身。近知張益徳在古城﹐又欲投之﹐恐其非實。今天幸得遇主公﹐正應昨夜之佳夢也。」玄徳大喜﹐盡訴從前經歷之事。玄徳曰「吾一會子龍﹐便有畱戀不捨之意。誰想今日相遇﹐乃備之幸也﹗」云曰「奔走四方﹐尋主事之﹐未有眞主。今隨皇叔﹐大稱平生。𨿽肝腦塗地﹐無少恨矣。」當日就燒毀山寨﹐率領人眾﹐盡隨玄徳前赴古城來。

張飛﹑糜竺﹑糜芳聞知﹐出廓迎接﹐各相拜訴。二夫人出﹐言雲長之徳﹐玄徳感嘆不盡。乃殺牛宰馬﹐大作聚義筵會。先拜謝天地﹐徧勞諸軍﹐眾皆歡悅。文武仍舊相聚﹐又添子龍﹐玄徳歡喜無限﹐連飲數日﹐以慶賀兄弟再見之喜。有詩曰﹕

當時手足以瓜分﹐信斷音稀杳不聞。

今日君臣重聚義﹐正如龍虎會風雲。

玄徳﹑關﹑張離散後﹐古城天遣再相逢。

從來良將隨明主﹐惟有常山趙子龍。

古城聚義時﹐有玄徳﹑關﹑張﹑趙雲﹑孫乾﹑簡雍﹑糜竺﹑糜芳﹑周倉﹑關平﹐共馬步軍校五千餘人。玄徳商議﹐欲棄古城去守汝南﹐又值劉辟﹑龔都差人來請。玄徳遂起軍﹐前赴汝南住紮﹐招軍買馬﹐漸自崢嶸。

卻說袁紹見玄徳不回﹐大怒﹐欲起兵伐之。郭圖諫曰「不可。劉備乃疥癬之疾。曹操乃是勁敵﹐不可不先除也。劉表𨿽兵精糧足﹐不足爲彊。江東孫伯符威鎭三江﹐地連六郡﹐謀士有周瑜﹑張昭之輩﹐武將有程普﹑黃蓋之徒﹐積糧有五七年﹐甲兵有數十萬﹐可使人結好﹐共破曹操。南北相攻﹐唾手可得。」紹從其論﹐卽時修書﹐遣陳震爲使﹐來會孫策﹐合兵破曹。還是如何﹖

孫策怒斬於神仙

卻說孫策自霸江東﹐兵糧足備。因建安四年冬﹐爲襲取廬江﹐收復數郡﹐破黃祖﹐敗劉勛﹐豫章太守華歆降。後聲勢大振﹐遂遣張紘前往許都上表。其表曰﹕

臣討黃祖﹐以十二月八日到祖所屯沙羨縣。劉表遣將助祖﹐並來趣臣。臣以十一日平旦﹐部所領江夏太守﹑行建威中郎將周瑜﹐領桂陽太守﹑行徵虜中郎將呂範﹐領零陵太守﹑行蕩寇中郎將程普﹐行奉業校尉孫權﹐行先登校尉韓當﹐行武鋒校尉黃蓋等﹐同時俱進﹐身跨馬擽音力陣﹐手擊急鼓﹐以齊戰勢。吏士奮激﹐踴躍百倍﹔心精意果﹐各競用命。越度重塹﹐迅疾若飛。火放上風﹐兵激煙下﹔弓弩並發﹐流矢雨集。日加辰時﹐祖乃潰漫。鋒刃所戳﹐歘火所焚﹐前無生寇﹐惟祖並出。獲其妻息男女七人﹐斬虎郎韓晞已下二萬餘級。其赴水溺死者﹐一萬餘口。獲船大小六千餘艘﹐財物如山積。𨿽表未擒﹐祖宿狡猾﹐爲表心腹﹐出作爪牙。表之鴟張﹐以祖气息。而祖家屬部曲﹐掃地無餘。表孤特之虜﹐成鬼行屍。誠皆聖朝神武遠振﹐臣討有罪﹐得效微勤。謹具表上奏以聞﹐伏望天覽。

此表乃破黃祖始末﹐不必重說。

曹操知孫策彊盛﹐乃嘆曰「獅兒難與爭鋒也﹗」遂以曹仁之女配策小兄弟孫匡﹐由是結親。畱張紘在許昌。孫策此時欲爲大司馬﹐曹操不許。策甚恨之﹐常有襲許都之心。吳郡太守許貢﹐暗遣使上表於漢帝。其表之略曰﹕

孫策驍勇﹐與項籍相似。宜加貴寵﹐可召還京邑。若被詔﹐不得不還﹔若放於外﹐必作世患。當速制之﹗

許貢使人渡江﹐被把江守將所獲﹐解赴孫策處。策觀表大怒﹐遂請許貢說話。孫策責之曰「汝欲送吾於死地﹐何也﹖」貢答曰「貢無此意。」策出表視之﹐貢無言可對。策遂命武士絞殺之。貢家小盡皆逃散。有家客三人﹐要與許貢報仇﹐恨無其便。

孫策專好遊獵﹐一日﹐引軍會獵於丹徒之西山中﹐趕起羣鹿﹐各爭趕射。策騎五花馬﹐急快飛走﹐上山如登平地。正趕之間﹐忽見道傍三人持槍帶弓﹐立於竹﹝竺二換條﹞之內。策勒住馬問曰「汝等何人﹖」答曰「乃韓當軍士﹐在此射鹿。」策方舉轡而行﹐一人拈槍望策左腿便搠。孫策大喝﹐急取所佩之劍就馬上砍去﹐劍舉忽墜﹐止存劍靶在手。一人拈弓搭箭﹐射中孫策面頰。策就拔下面上箭﹐取寶雕弓回射﹐放箭之人應弦而倒。二人舉槍向策身上亂搠﹐大叫曰「我等是許貢家客﹐特來與主人報仇﹗」策別無器械﹐馬上以弓打之。二人死戰不退。策身被數槍﹐馬亦帶傷﹐正危急之中﹐程普引數騎至﹐將許貢家客三人砍爲肉泥。看孫策時﹐血流滿面﹐此傷至重﹐用刀割袍勒之﹐救回吳會養病。

尋華陀時﹐已往中原去了﹐止有徒弟在吳﹐命以治療﹐敷貼藥餌。醫者言曰「此箭頭上有藥﹐毒已入骨。可將息一百日﹐勿得妄動。若怒气沖激﹐其瘡難治。」

孫策爲人﹐平生性如烈火﹐恨不得三日無事。將息到二十餘日﹐忽聞許昌有人來﹐策急喚而問之。來人曰「曹反懼怕主公﹐乃長嘆曰﹕『獅兒難與爭鋒也﹗』」策乃笑﹐又問曰「操帳下謀士皆懼吾否﹖」來人曰「惟有郭嘉不服主公。」策應聲問曰「嘉曾有何話說﹖」來人不敢言。策怒﹐欲殺之。來人只得從實告之曰「郭嘉對曹丞相言﹐說孫策不足懼也﹕輕而無備﹐𨿽有百萬之眾﹐安敢橫行中原。說主公性急少謀﹐乃匹夫之勇﹔倘有一刺客起﹐便爲彊暴之鬼耳。他日必死於小人之手。」策聽之﹐大怒曰「匹夫安敢料吾﹗射吾者﹐必曹之謀也﹗吾誓取許昌﹐以迎漢帝﹗」不待瘡可﹐便出議事。張昭諫曰「醫者令主公百日休動﹐何故因一時之忿﹐自輕千金之軀﹖」策曰「匹夫料我﹐吾實難容﹗誓取中原﹐以彰英雄﹗」昭曰「待主公瘡可而議之﹐未爲晚矣。」

正話間﹐忽值袁紹使命陳震至﹐言欲結爲外應﹐南北攻曹﹐共分天下。策心甚喜﹐於城門樓上會集諸將﹐管待陳震。

正飲酒之間﹐忽見諸將互相耳語﹐紛紛下樓。策怪而問之﹐左右答曰「有神仙於吉從樓下過﹐諸將皆往拜之。」策起身憑欄觀望﹐見一道人﹐約身長有八尺﹐須髮蒼白﹐面似桃花﹐身披飛雲鶴氅﹐手執過頭藜杖﹐立於當道。上至孫策部下諸將﹐下至城中百姓男女﹐皆焚香伏道而拜之。策大怒曰「此妖人也﹐與吾擒來﹗」左右告曰「此人寓居東方﹐往來吳會﹐有道院在城外﹐每夜靜坐﹐日則焚香講道﹐普施符水﹐救人萬病﹐無不有驗。當世呼爲『神仙』﹐乃江東之福神也﹐當致敬之。」策怒日﹕「汝等敢違吾令﹗」便欲掣劍。

左右不得已﹐走下樓去﹐推於吉上樓。策叱之曰「狂夫怎敢扇惑人心耶﹖」於吉答曰「貧道乃瑯琊宮崇詣闕上師﹐順帝朝曾入山中采藥﹐得神書於陽曲泉水上﹐皆白素朱書﹐號曰『太平淸領道』﹐凡百餘卷﹐皆治人疾病方術﹐名之曰『禁咒科』。禁咒科﹐一名『祝由科』﹐醫家十三科內有此一科。貧道得之﹐惟務代天宣化﹐普救萬人﹐未曾取毫釐之物﹐安得扇惑明公之軍心﹖」策曰「汝毫末不敢取於人﹐飲食衣服從何而得﹖汝卽黃巾賊張角之徒﹐今不誅﹐必爲國患﹗」叱左右斬之。張昭諫曰「於道人在江東數十年﹐並無過失﹐不可殺之﹐恐失民望。」策曰「此等山野村夫﹐吾試寶劍﹐何異屠豬狗耳﹗」眾官苦諫。策恨未消﹐命枷鎖下獄囚之。

眾官皆散﹐各令妻女入告吳國太夫人。夫人喚孫策入後堂﹐言曰「我聞汝將於先生下於縲紲。此人多曾助軍昭福﹐醫護將士﹐不可殺之。」策曰「此人乃妖妄之人﹐能以妖術惑眾人之心﹐遂使諸將不復相顧君臣之禮﹐盡皆下樓拜之﹐掌賓者禁之不住。此等人與張角無異﹐不可不除也﹗」吳夫人再三勸之﹐策曰「願母親勿聽女流之言﹐兒自有區處。」

策出﹐急喚獄吏取於吉出獄來。獄吏皆敬仰﹐在牢中盡去枷鎖﹐事之如父母。策使人去看時﹐旋帶枷鎖而出。策大怒﹐盡殺獄吏﹐仍將於吉杻手下獄。張昭等數十人連名作狀﹐乞保於吉。策曰「汝皆讀書之人﹐何不達禮﹖昔曰南陽張津爲漢交州刺史﹐捨前聖典訓﹐廢漢家法律﹐常著絳帕裹頭﹐鼓瑟焚香﹐誦邪俗道書﹐自稱以助出軍之威﹐後被南夷所殺。此等甚是無益﹐諸君自未悟耳。今此子已在鬼錄﹐勿使空費紙筆也。吾必殺之﹗」

呂範進曰「某素知於先生能祈風禱雨。方今天旱﹐何不令求雨以償其罪﹖」策曰「我且看此妖人若何。」眾皆保之。獄中取出﹐開了枷鎖﹐令求甘雨﹐以救萬民。於吉卽沐浴更衣﹐辭眾將曰「吾求三尺甘雨﹐救萬民﹐吾終不免一死。」諸將曰「若有應驗﹐主公必敬也。」於吉曰「气數至此﹐但不能逃。」於吉乃取繩自縛﹐曝於日中。策曰「若午時無雨﹐卽焚死於此處。」先令人搬運漧柴﹐堆積於市。忽然狂風就起。百姓看者﹐何止千萬﹐塡溝塞衢。孫策於鼓樓上望之﹐狂風起處﹐西北云生。頃然天心四下﹐陰霧漸合。候吏報曰「午時三刻。」策曰「空有陰雲﹐而無甘雨﹐正是妖人也﹗」叱左右將於吉扛上柴棚﹐四下舉火﹐焰隨風起。忽有黑煙一道衝上空中﹐一聲響亮﹐雷電齊發﹐空中大雨如注。頃刻之間﹐街市成河﹐溪澗皆滿﹐從午時下到未時﹐平地水深三尺。於吉仰臥在柴棚之上﹐大喝一聲﹐雲收雨住﹐復見太陽。眾官親自將於吉扶下柴棚﹐解去繩索﹐便請孫策禮之。

策乘轎至通衢﹐見眾官皆羅拜於水中﹐不顧衣服。策大怒曰「雨乃天地之定數﹐妖人偶遇其便。吾手下之人皆心腹之士﹐此爲禍之端也﹗」掣寶劍令左右斬之。眾官力諫﹐策曰「汝等皆欲隨從於吉造反耶﹖」眾皆默然。急叱手下武士﹐一刀砍頭落地。只見一道靑气﹐投東北去了。策怒﹐將於吉屍號令於市﹐以正妖妄之罪。

是夜風雨交作﹐及曉不見於吉屍首。遂報與孫策。策怒﹐欲殺守屍軍士。忽見堂前陰雲中﹐於吉足步而來。孫策取劍斬之﹐忽然昏倒。未知性命如何﹐且聽下回分解。

孫權領眾據江東

孫策忽見於吉於戶內來﹐掣劍欲砍於吉﹐策自倒於地。眾人救入臥房﹐昏迷不醒。策母吳夫人來視疾。須臾蘇醒﹐說於吉之事。母曰「吾兒屈殺神仙﹐以致招禍。」策笑曰「吾自十六七跟父出徵﹐殺人如麻﹐賢愚不知多少﹐何曾有爲禍之理﹖今殺妖人﹐以絕大禍﹐何足懼哉﹗」母曰「因汝不信﹐以致如此﹐可作好事以禳之。」策曰「吾命在天﹐妖人豈能爲禍也﹖」母親勸之不省﹐自令左右人暗修善事以保之。

是夜二更﹐策臥於房內﹐忽然陰風驟起﹐將燈吹滅復明﹔燈影之下﹐見於吉立於牀前。策倚牀頭﹐仗劍擲之﹐錚然有聲。策大喝曰「吾平生誓誅妖妄﹐以淸天下﹗汝爲陰鬼﹐何敢近吾﹗」言畢﹐忽然不見於吉。

其母聞之﹐轉生煩惱。策乃扶病彊行﹐以寬母心。母見孫策日漸黃瘦﹐轉求修齋設醮以禳之。策聞知﹐乃與母曰「兒自幼從父縱橫四方﹐未嘗見父敬信鬼神﹐母親何故諂佞以事之﹖」母曰「非也。凡人生天地之間﹐誰不有死﹖但分淸濁耳。稟其淸者﹐英魂不散﹐升天爲神﹔稟其濁者﹐幽魂不散﹐入地爲鬼。聖人尙云﹕『鬼神之爲徳也﹐其盛矣乎﹗』又云﹕『禱爾於上下神祗。』鬼神之事﹐不可不信。汝屈壞神仙﹐豈無報應﹖吾已令人設醮於郡之玉淸觀內﹐汝可親往謝罪﹐自然安矣。」

策不敢違母之命﹐遂上轎至觀。道眾出迎﹐策心不喜﹐勉彊入觀內。道士請策焚香﹐策乃焚香而不謝。忽香鑪中煙起不散﹐結成華蓋﹐華蓋之上立於吉。策見之﹐急離殿宇﹐下廊廡而走。行不到數十步﹐又見於吉立於面前﹐策掣從者所佩之劍就砍。一人中劍而倒。眾人視之﹐乃前日下手殺於吉者﹐劍入於腦﹐七竅內迸流鮮血而死。策教擡出埋之。比及出觀﹐於吉又當於觀門之前。眾皆不見﹐惟策見之。策曰「此觀卽妖人之所也﹗」坐於觀前﹐隨喚武士五百人拆毀其觀。武士上屋揭瓦﹐皆墜於地。策獨見屋上立著於吉﹐用手推之。策轉怒﹐令武士一齊放火﹐燒毀觀宇。火光中﹐見於吉飛瓦擲之。

策急回府﹐又見於吉在府前。策乃不進府﹐遂點起三萬軍馬﹐於城外屯紮野寨。策夜宿中軍帳﹐令武士各執長戈大斧﹐繞帳而立。是夜﹐獨見於吉披髮而來。策於帳中叱喝至曉﹐如狂若醉。次日急歸城內﹐城門內又見於吉﹐策不顧而歸府。母親因從者盡白其事﹐哭泣不已。是夜﹐策見於吉數十番﹐眼不能合。比及天明﹐母至﹐見策極其瘦弱﹐母曰「兒形容全換矣﹗」策教取鏡照之﹐見其形容﹐自覺失驚﹐回顧左右曰「面色如此﹐當何復建功立事乎﹖」忽見於吉立於鏡中﹐策拍鏡﹐大叫一聲﹕「妖人」﹐金瘡迸裂﹐昏絕而死。

母令人扶入臥房內。須臾策醒﹐見金瘡粉碎﹐乃自嘆曰「吾不能復生矣﹗」隨卽請張昭等諸將皆入﹐策囑付曰「中國方亂﹐夫以吳﹑越之眾﹐三江之固﹐足以觀成敗。汝等善相吾弟﹗」乃取印綬﹐喚弟孫權近臥榻邊曰「若舉江東之眾﹐決機於兩陣之間﹐與天下爭衡﹐卿不如我﹔舉賢任能﹐各盡其心以保江東﹐我不如卿。汝宜想父兄創業之艱難﹐勿輕易也﹗」權拜受印綬。策語母曰「不孝男﹐天年已盡﹐不能侍奉慈母﹔今將印綬付弟權﹐望母朝暮訓之。父兄舊人﹐愼勿輕怠。」母乃嚎哭曰「恐汝弟年幼﹐不能立事﹐當復何如﹖」策曰「吾弟勝我十倍﹐江東必然無失。但內事不決﹐可問張昭﹔外事不決﹐可問周郎。恨周郎不在左右﹐不得囑付也﹗」喚諸弟曰「吾死之後﹐汝等可聽於孫權所使。宗族中有生異心者﹐眾皆斬之。骨肉爲逆﹐不得入祖墳遷葬。」喚妻橋氏曰「吾與汝不幸﹐中途相分。早晚汝妹若入見時﹐可囑付教對周郎說知﹐在意輔佐吾弟﹐休負我平生升堂拜母通家之義也。」策又召文武曰「汝等善佐吾弟﹐保全忠義之名。」再語孫權曰「汝若負功臣﹐吾陰魂於九泉之下﹐必不相見。」囑訖而亡﹐時年二十六歲。史官有詩贊曰﹕

獨戰東南角﹐人稱「小霸王」。運籌如虎踞﹐決策似鷹揚。

威震三江靜﹐名聞四海香。臨終遺大事﹐應是識周郎。

曾固詩曰﹕

兵跨三江敢戰爭﹐民連六郡喜安寧。

光輝寒日金盔重﹐血染秋波寶劍腥。

眼闊尙嫌天地小﹐心髙不信鬼神靈。

疑誅於吉渾閒事﹐只恨東南落將星﹗

題於吉詩曰﹕

來往東吳數十年﹐盡知於吉是神仙。

英雄不信虛無事﹐覽鏡猶然气觸天。

評曰﹕

英气傑濟﹐猛銳冠世﹐覽奇取異﹐志陵中夏。然皆輕佻果躁﹐隕身致敗。且割據江東﹐策之基兆也﹐而權尊崇未至﹐子止侯爵﹐於義儉矣﹗

孫策旣亡﹐權哭倒於牀前。張昭曰「此非將軍哭時也。且周公立法﹐伯禽不師﹔非欲違父﹐時不得行也。周禮﹐凡遇喪事﹐卽罷政事。時有徐戎作亂﹐伯禽罷哭而徵之﹐蓋急於王事不得已也。伯禽乃春秋魯王也。方今天下未定﹐休只管哭而廢大事。況今姦雄競起﹐豺狼滿道﹐乃哀親戚﹐顧禮制﹐猶開門而揖盜﹐未可以爲仁也。」張昭言罷﹐乃令孫靜理會喪儀之事﹐卽攺易孫權之服﹐令扶上馬﹐便出理會軍馬大事。權生得方頭大口﹐碧眼紫髯。昔日有漢使劉琬入吳﹐見孫氏昆仲曰「吾徧觀孫家弟兄﹐𨿽各才秀達然﹐皆祿祚不終。惟孫仲謀形貌奇偉﹐骨體非常﹐必有大貴之表﹐而又亨髙壽。眾皆所不能及也。」時權旣掌江東大事﹐尙恍惚未安。人報中護軍周瑜自已提兵回吳。權曰「公瑾已回﹐吾無憂矣。」

卻說周瑜守禦巴丘﹐聽知孫策中箭﹐因此回來。將至吳郡﹐聽得策亡﹐星夜來奔喪﹐哭拜於靈柩之前。吳夫人出﹐以遺囑之言盡告周瑜。瑜曰「瑜豈敢當托付之重任哉﹗」吳夫人曰﹔「江東之事﹐全仗公謹。願無忘伯符之言﹐則孫氏舉族荷戴矣﹗」周瑜拜伏於地曰「敢不效犬馬之力﹐繼之以死乎﹗」權入﹐拜謝曰「權願不忘先兄之言﹐明公訓誨。」瑜頓首曰「某以肝腦塗地﹐以報相知之恩。」權曰「今承父兄之業﹐將何策以守之﹖」瑜曰「方今英雄並起﹐得人者昌﹐失人者亡。須得髙明遠見之士﹐以佐將軍﹐江東自定也。」權曰「亡兄有言﹐內事委托張子布﹐外事皆賴公瑾爲之。」瑜曰「子布賢達之士﹐將軍當以師禮待之。瑜駑鈍不才﹐恐負倚托之重﹐願薦一人以輔將軍。」權問是誰﹐瑜曰「此人胸懷韜略﹐腹隱機謀。生而喪父﹐奉母至孝。其家極富﹐大散資財﹐以濟貧乏。瑜爲居巢長之時﹐將數百人經過﹐因無糧食﹐往求稍助。其家有兩囷穀米﹐各三千斛﹐見瑜言﹐卽指一囷與之。平生好擊劍﹑騎射﹐寓居曲阿。祖母亡﹐還葬東城。友人劉子揚數次請往巢湖就鄭寶處﹐此人未去。將軍可速召之。」乃臨淮東城人也﹐姓魯﹐名肅﹐字子敬。權遂教周瑜請之。

瑜奉命親往﹐肅接著共坐。肅問其故﹐瑜將孫權相待之意白之。肅曰「劉子揚曾召吾往巢湖﹐吾欲就之。」瑜曰「昔馬援答光武云﹕『當今之世﹐非但君擇臣﹐臣亦擇君。』今吾主人孫將軍親賢貴士﹐納奇錄異。且吾聞先哲祕論﹐承天運代劉氏者﹐必興於東南﹐推步事勢﹐當其歷數﹐終成帝基﹐以協天時﹐是烈士攀龍附鳳馳駑之秋。吾方達此﹐足下不須以子揚之言介意也。」肅從其言﹐遂同周瑜來見孫權。

權甚敬之﹐與之談論﹐終日不倦。一日﹐眾人皆散﹐權畱魯肅共飲﹐同榻抵足而臥。至夜半﹐權問肅曰「方今漢室傾危﹐四方云擾﹐孤承父兄之餘業﹐思立桓﹑文之政。君旣惠顧﹐何以佐之﹖」桓﹑文乃齊桓﹑晉文之事。肅答曰「昔漢髙祖區區欲尊事義帝而不獲者﹐以項羽爲害也。今之曹操可比項羽也﹐將軍何由得爲桓﹑文乎﹖肅竊料之﹐漢室不可復興﹐曹操不可卒除。爲將軍計﹐惟有鼎足江東﹐以觀天下之釁。規模如此﹐亦自無嫌。何者﹖北方誠多務也。因其多務﹐剿除黃祖﹐進伐劉表﹐竟長江所極而據守之﹐然後建號帝王﹐以圖天下﹐此髙帝之業也。」好議論。權曰「今盡力一方﹐冀以輔漢耳﹐此言非所及也。」肅曰「古云人皆可以爲堯﹑舜﹐但恐將軍不肯爲耳。」權大喜﹐披衣起謝曰「深承教誨﹐願共享富貴﹗」自此﹐權大喜﹐贈魯肅老母衣服幃帳﹐居處受用。

昔時周瑜薦魯肅﹐肅乃薦一人見孫權。其人因漢末避亂江東﹐治《毛詩》﹐通《尙書》﹐明《左氏春秋》。事母至孝。瑯琊南陽人也﹐復姓諸葛﹐名瑾﹐字子瑜。權見瑾甚敬之﹐拜爲上賓。瑾勸權勿通袁紹﹐且順曹操﹐後卻圖之。權聽諸葛瑾之言﹐遣陳震以書絕之。

曹操知孫策已死﹐計議起兵下江南。侍禦史張紘諫曰「乘人之喪而伐之﹐旣非古義。若其不克﹐成仇棄好﹐不如因而厚之。」曹操從其言﹐遂封孫權爲討虜將軍﹐領會稽太守﹔就委張紘爲會稽都尉﹐賫印往江東。孫權太喜﹐又得張紘回吳﹐三年﹐孫策遣張紘獻方物至許都﹐拜爲侍禦史。因封孫權﹐仍回吳輔孫權。令與張昭同理政事。旣領會稽﹐缺人管事﹐張紘乃薦一人合淝長﹕此人居上虞﹐乃吳郡吳人﹐姓顧﹐名雍﹐字元嘆﹐雍字元嘆。言爲蔡伯喈所嘆﹐因以爲字。乃漢中郎將蔡伯喈徒弟。其人少言語﹐不飲酒﹐嚴厲正大。權以雍爲丞﹐行太守事。自孫權威震江東﹐乃深得民心。

卻說陳震回見袁紹﹐說﹕「孫策已亡﹐孫權領眾。曹操封權爲討虜將軍﹐結爲外應矣。」袁紹大怒﹐遂起冀﹑靑﹑幽﹑並等處人馬五十餘萬﹐復來取許昌﹐戰曹操。未知勝負如何﹖

曹操官渡戰袁紹

卻說袁紹起兵五十餘萬﹐望官渡進發官渡在鄭州中牟縣北。夏侯惇發書告急。曹操急引文武等官﹐盡數起兵﹐得七萬人﹐投官渡來迎敵﹐畱荀彧守許都。

先說袁紹兵將臨發﹐田丰又上言曰「各宜守待﹐以候天時﹔若妄興兵﹐必有大禍。」逢紀譖曰「主公興仁義之師﹐田丰出不利之語﹗」紹遂欲斬之﹐眾官告免。紹教枷杻送獄﹐恨曰「待吾破了曹操﹐明正其罪﹗」

催軍進發﹐旌旗蔽野﹐刀劍如林。行至陽武地名下寨。沮授諫曰「北軍𨿽眾﹐而勇猛不及南軍﹔南軍𨿽精﹐而糧艸不如北廣。南軍無糧﹐利在速戰﹔北軍有靠﹐宜且緩守。若能曠以日月﹐則南軍不戰自敗矣。」紹怒曰「田丰慢我軍心﹐吾已囚之﹐回日必斬。汝又敢又如此也﹗」叱左右﹕「鎖禁軍中﹐待吾破曹之後﹐與田丰一體問罪﹗」紹前後續添大軍七十五萬﹐東西南北安營﹐周圍連絡九十餘里。

細作探知虛實﹐報到官渡。操軍新至﹐聞知皆懼。曹操與謀士商議﹐荀攸曰「北軍𨿽多﹐不足懼也。吾南軍皆精銳之士﹐無不一當十。但利在急戰。若遷延日月﹐糧艸不敷﹐軍必散矣。」操曰「此言正合吾機。」

傳令點將校﹐搖旗鼓噪而進。北軍分一半來迎。兩陣相會﹐排成陣勢﹐殺气遮天﹐徵塵蔽日。北軍中審配教撥弩手一萬人﹐伏於兩翼﹔弓箭手馬軍五千﹐伏於門旗內﹐約定炮響齊發。北軍中畫鼓三通﹐袁紹金盔金甲﹐錦袍玉帶﹐立馬陣前﹔兩掖下大將﹐張郃﹑髙覽﹑韓猛﹑淳於瓊等。旌旗節鉞﹐甚是嚴整。大叫﹕「請曹操答話﹗」南軍內﹐門旗開處﹐曹操出馬﹐左右擺列許諸﹑張遼﹑徐晃﹑李典﹑於禁﹑樂進等諸將﹐各持兵器﹐勒馬聽使。曹操以鞭指袁紹曰「吾於天子之前﹐請奏汝爲大將軍﹐總督山後諸郡﹐何故數次欲反亂耶﹖」紹怒曰「汝托名漢相﹐實爲漢賊﹗罪惡彌天﹐甚如王莽﹑董卓﹐尙敢誣人造反耶﹗」操曰「吾今奉詔討汝﹗」紹曰「吾奉衣帶詔討姦賊﹗」操怒﹐使張遼出馬。張邰來迎。二將於陣前鬥到四五十合﹐不分勝敗。曹操暗暗稱奇。許褚忿怒揮刀﹐縱馬直出。髙覽挺槍來迎。四員將未見輸贏。曹操陣內夏侯惇﹑曹洪﹐各引一千軍﹐兩脇齊攻﹐衝北軍陣。審配在將臺上看見曹軍來衝陣﹐放起號炮﹐兩下弩箭齊發﹐中軍內弓箭手都擁出前面亂射。曹軍如何抵擋﹐望南急走。袁紹驅兵掩殺。曹軍大敗﹐盡退官渡去訖。

袁紹移軍﹐逼近官渡下寨。審配言曰「可撥兵十萬去守官渡﹐就曹操寨邊築起土山﹐令軍人下視寨中放箭﹐操必棄此去﹐若得此隘口﹐許昌可得矣。」紹乃從之﹐於各寨內選調有力軍人﹐用鐵鍬土擔﹐齊來曹操寨邊﹐壘土成山。原來官渡寨柵﹐如城一般周圍築三十餘里廣闊﹐傍有河﹑後有山爲之險要﹐因此難行。曹操見袁軍壘土山﹐張遼﹑許褚皆要出城衝突﹐被審配弓弩手當住咽喉要路﹐不能前進。十日之內﹐築成土山五十座﹐上立髙櫓卽云梯也﹐分撥一半弓弩手於其上﹐以亂箭射之。曹軍大懼﹐皆頂牌遮箭守禦。一聲梆子響處﹐矢下如雨﹐皆蒙楯音盾伏地﹐楯﹐卽遮箭牌也。寨中亂竄。寨外北軍吶喊而笑。

曹公見軍慌亂﹐請謀士求計。劉曄進曰「可作『發石車』以破之。」操急令曄進模樣﹐連夜造「發石車」數百乘﹐分布營墻之內﹐正對土山上云梯。候弓箭手在上放箭時﹐營內一齊拽動石車﹐車上勢大﹐炮石飛空﹐亂打云梯。打中云梯﹐人無躲處﹐弓箭手死者無數。北軍皆號其車曰爲「霹靂車」。由是北軍不敢登髙窺望。

審配又獻一計﹐令軍人用鐵鍬暗打地道﹐直透曹營﹐號爲「掘子軍」。曹軍營中遙望見山後又掘土坑﹐操又問於劉曄。曄曰「此是北軍明不能攻取﹐其暗掘伏道﹐必透營而入。」操曰「何以禦之﹖」曄曰「繞營內可掘長塹﹐伏道必無用也。」操連夜差軍掘塹﹐伏道到塹邊﹐果不能入﹐空費了許多軍力。

操守官渡﹐自八月起﹐至九月終﹐紹軍不退。操軍馬疲乏﹐糧艸缺少﹐意欲棄官渡﹐回許昌。持疑未決﹐乃作書遣人來許昌求荀彧。荀彧書呈報之。書曰﹕

奉承鈞命﹐使決進退之疑。愚意論袁紹﹐悉將其眾聚於官渡﹐欲與明公決勝敗。公以至弱當至彊﹐若不能制﹐必爲所乘﹐是天下之大機也。且紹乃布衣之雄耳﹐能聚人而不能用。伏以公之神武明哲﹐而輔以大順﹐何向而不濟﹗今軍食𨿽少﹐未若楚﹑漢在滎陽﹑成臯間也。是時劉﹑項莫肯先退﹐先退者則勢屈也。公以十分居一之眾﹐畫地而守之﹐扼其喉而不得進﹐已半年矣。情見勢竭﹐必將有變﹐此用奇之時﹐不可失也。區區拙見﹐盡竭忠誠﹐惟明公裁察焉。

曹操得書大喜﹐令將士各效勇力守之。

紹軍約退二十餘里。操遣將出營巡哨﹐有徐晃部將史渙獲得北軍﹐問其動靜﹐答曰「早晚大將韓猛運糧軍前接濟﹐先令我等探路。」徐晃捉其人見曹操﹐言運糧事。荀攸曰「韓猛倚仗匹夫之勇﹐卒見輕敵。若遣一人﹐引輕騎數千﹐半路擊之﹐可斷其糧﹐紹軍自亂矣。」操曰「誰可往﹖」攸曰「只徐晃足可敵也。」操差徐晃將帶史渙並火具先出﹐許褚﹑張遼救應﹐六千兵分兩隊行。

當夜﹐韓猛押送糧車數千輛﹐來奔紹寨。正走之間﹐山峪內徐晃﹑史渙三千軍出截。韓猛飛馬來戰徐晃。兩騎才交﹐史渙殺散人夫﹐放火燒糧車。韓猛抵敵不住﹐撥回馬走。徐晃催軍盡燒輜重。袁紹軍望見西北上火起﹐敗軍報來﹕「有人劫了糧艸﹗」紹急遣張邰﹑髙覽去截大路。徐晃燒了糧回﹐正撞見張邰﹑髙覽人馬攔住。卻欲交鋒﹐背後張遼﹑許諸軍到。兩下夾攻﹐殺散北軍﹐四將合兵一處﹐回還官渡寨中。曹操大喜﹐賞勞了當﹐分出一軍於寨外結營﹐爲掎角之勢。

卻說袁紹敗兵救得些小糧食回還﹐紹大怒﹐欲斬韓猛﹐眾官勸免﹐打爲小軍。審配曰「糧食乃軍家之重事﹐不可不用心。烏巢乃屯糧艸之處﹐必須得重兵守之。」袁紹曰「吾籌策以定。汝可回鄴郡監督糧斛﹐休教軍士缺乏。汝便速往。」審配日﹕「軍機至重﹐不可忽也。」紹曰「吾行兵二十年﹐非不能也。汝當蕭何之重任﹐亦非小可﹐休教吾費心。」審配辭去。袁紹遣大將淳於瓊﹐部領督將眭元進﹑騎督韓莒子﹑呂威璜﹑趙睿等﹐引軍二萬﹐去守烏巢屯糧之所。淳於瓊﹐字仲簡﹐平生好酒性剛﹐軍士多畏之﹔自至烏巢﹐以爲閒逸之地﹐終日與諸將聚飲。

卻說曹操軍糧將盡﹐急發使往許昌﹐教荀彧﹑任峻措辦糧食﹐星夜火速解赴軍前接濟。使命出寨﹐行不三十里﹐被北軍抄掠﹐捉見謀士許攸。攸字子遠﹐南陽人也。爲人多傲﹐酷嗜財帛。少時曾與曹操爲友﹐此時攸在紹處爲謀士﹐徑取操書來見袁紹。紹問有何事﹐攸曰「曹操起軍馬﹐盡屯官渡﹐與我軍相拒﹐許昌必然空虛。若分輕騎﹐星夜掩襲許昌﹐而許昌可拔也﹐則奉迎天子以討曹操﹐操可擒也。如其未潰﹐首尾相攻﹐必破之矣。今操糧食已盡﹐正可乘時兩路擊之。」紹曰「曹操詭計極多﹐此書乃誘敵之謀也。」紹不聽。攸頓首言曰「今若不取﹐必爲虜矣﹗」正勸紹舉兵之際﹐忽有人自鄴郡來﹐呈上審配書﹐先說運糧事﹔後盡皆言許攸在冀州時取受民間財物﹐濫令子侄輩多科稅﹐糧入己﹐盡皆收下獄中鞠問﹐俱皆招認明白。紹覽畢﹐大怒曰「濫行匹夫﹐尙有面目於吾前獻計也﹗吾知汝與曹阿瞞有舊﹐想是受他金帛﹐與他行計﹐啜賺吾軍耶﹖本欲便斬汝首﹐反道吾不能容物﹐權且寄頭在項﹗」大喝一聲乃退。

許攸仰天長嘆曰「忠言逆耳﹐豎子不納﹗吾子侄已遭審配之害﹐吾有何面目見天下之人乎﹗」欲拔劍自刎﹐左右奪劍而勸曰「主人何故自死耶﹖袁紹非治世之人﹐不納直言﹐久後必爲曹操之擒。主旣與曹公有舊﹐何不背暗投明﹐以避袁紹之害﹖」只這兩句言語﹐點醒許攸來投曹操。單主袁紹合休﹐有胡曾詩曰﹕

本初屈指定中華﹐官渡相持勒虎牙。

若使許攸財用足﹐山河爭得屬曹家﹖

曹操烏巢燒糧艸

卻說許攸被袁紹叱退﹐滿面羞愧﹐欲尋自盡﹐左右曰「何不去投曹操﹖」一句言語點醒之後﹐攸遂引數个從人步行出營﹐徑投曹寨。伏路軍人拿住﹐攸叱之曰「我是曹公故友﹐快去報復﹐言南陽許攸來到。」軍士慌報入大寨。

操方解衣歇息﹐忽聽得帳前報許攸私奔到寨。操大喜﹐不及穿履﹐跣足出迎之。遙見許攸﹐撫掌大笑曰「子遠子遠﹐許攸字也。遠來﹐吾事濟矣﹗」就轅門大笑﹐扶攸入坐﹐敍舊情。操乃先拜於地。攸慌扶起曰「公乃漢相﹐吾乃布衣﹐公何謙遜如此﹖」操笑曰「子遠是操故友﹐豈敢以名爵相上下乎﹗」攸曰「某有眼如盲﹐屈身袁紹﹐言不聽﹐計不從。今特棄之﹐來見故人。願丞相無疑焉。」操曰「吾素知公信義之士﹐有何所疑﹖願聞子遠授紹之計。」攸曰「吾教袁紹差撥輕騎﹐乘虛襲許昌﹐首尾相攻。因紹不從﹐吾故棄之。」操大驚曰「若袁紹用子遠之言﹐吾等皆死無葬身之地也﹗」操遂下拜曰「袁紹勢大﹐不可當之﹐望子遠教我破紹之策。」攸曰「丞相軍糧還有幾何﹖」操曰「可一年支用。」攸曰「非也。」操曰「有半年耳。」攸正色而起曰「吾正心相待﹐汝何相欺耶﹖」遂趨步出帳。操急請住曰「子遠勿嗔﹐尙容實訴。運至軍糧﹐可支三月。」攸笑曰「世人皆言孟徳姦雄﹐今果然也。」操亦笑曰「兵不厭詐﹐尙容布露。」遂附耳低言曰「寨中止有此月之糧。」攸應聲曰「休得誑語﹗汝糧盡絕﹗」操乃愕然曰「何以知之﹖」攸取出操與荀彧書以示之﹐曰「親書何人所作也﹖」操驚問曰「何處得之﹖」攸以獲使言之。操執手曰「子遠想舊交之情﹐望賜教誨。」攸曰「丞相孤軍而抗大敵﹐不求急勝之方﹐此取死之道也。攸有一策﹐不過三日﹐使袁紹百萬之眾不戰而自回也。擒紹父子﹐宜在今日。丞相肯聽之乎﹖」操大悅﹐求計於攸。攸曰「袁紹軍糧輜重﹐皆積於故市烏巢﹐袁紹營北四十里。今撥淳於瓊爲將軍﹑運谷使監支。瓊嗜酒無備之人﹐公選精兵詐爲袁軍﹐問之則曰﹕『吾蔣奇也﹐差來護糧。』到彼燒其輜重﹐斷其糧食。不三日﹐紹軍自散也。」操大喜﹐置灑重待﹐畱攸於寨中。

次日﹐操自選馬步軍士五千人﹐皆妝作北軍旗號。張遼等與操曰「袁紹屯糧之所﹐安得無準備﹖丞相未可輕信﹐恐中許攸之計耳。」操曰「非也。許攸此來﹐吾始知天敗袁紹也。方今吾軍糧食不給﹐難以久守﹔若不用攸之計﹐則是坐而待其困也。若彼有詐﹐安肯畱我軍中乎﹖吾亦欲劫寨久矣。請君勿疑。」遼曰「亦須防北軍乘虛﹐卻取於此。」操笑曰「吾已籌策定了。」曹教荀攸﹑賈詡待許攸﹐曹洪守大寨﹐夏侯惇﹑夏侯淵一軍伏於左﹐曹仁﹑李典一軍伏於右﹐以備不虞。教張遼﹑許褚在前﹐徐晃﹑於禁在後﹐操自引諸將居中。人銜枚﹐馬勒口﹐前後五千人﹐黃昏離官渡進發。

是夜﹐建安五年十月二十三日﹐星光滿天﹐沮授在軍中與監者曰「今夜眾星朗列﹐我欲觀象﹐可引吾出。」監者遂引沮授出外。授仰面觀之﹐忽見太白逆行﹐侵犯牛斗之分。授大驚﹐急求見袁紹。是夜﹐紹醉中聽得沮授有密事見報﹐喚入問之。授曰「今夜仰觀天象﹐見太白逆行於柳﹑鬼之間﹐流光射入牛﹑斗之分﹐必有賊兵劫掠於後。烏巢屯糧之所﹐不可不提備。速遣精猛將於間道山路巡之﹐免被曹操之策算。」袁紹叱之曰「汝乃得罪之人﹐敢以妄言惑吾眾耶﹖」大叱監者曰「吾令汝禁固囚人﹐輒敢放出﹐亂言禍福﹗」一劍將監者斬之﹐別喚人牽沮授去。授出嘆曰「我軍皆亡在旦夕﹐吾屍骸不知何處污土也﹗」掩恨而去。

卻說是夜淳於瓊新接糧艸﹐遂收屯住﹐只與諸將飲酒﹐醉後臥於帳中。

卻說曹操皆令軍士束艸負薪而行﹐二更左側﹐經過袁紹別寨。寨兵問之﹐操軍皆應曰「大將蔣奇奉命往烏巢護糧。」北軍看之﹐果是自家旗號。從間道小路迆邐前進﹐凡過數處﹐皆云蔣奇護糧。你我相推﹐並不阻當。比及到烏巢﹐四更已盡。操教軍士周圍舉火﹐大小將校鼓噪直入。淳於瓊宿酒未醒﹐跳起便問﹕「爲何喧嚷﹖」早被撓鉤拖翻。眭元進﹑趙睿運糧方回﹐見屯上火起﹐急來救應。從軍告操曰「賊兵在後﹐請分兵拒之。」操大喝曰「賊至背後﹐方可拒也﹗」諸將遂奮力向前﹐殺死者徧地。火光四起﹐煙迷太空。操勒兵回殺﹐眭﹑趙二將皆被斬之。餘者亂軍中殺死了。操將淳於瓊等數人割去耳鼻﹐斷其手指﹐縛於馬上﹐放回紹營以辱之。

此時袁紹聞軍報說正北上火光滿天﹐紹知烏巢有失﹐急召文武救之。張郃進曰「某與髙覽急去烏巢救火﹐就殺賊軍﹗」郭圖曰「張郃之言未是。今劫糧艸﹐曹操必然親到﹐曹操一出﹐寨必空虛。可以縱兵先擊曹操之壘﹐必可得也。操聞之﹐必速還。此孫臏『圍魏救燕』之計也。」張郃曰「郭圖之言非也。曹操用兵多算﹐外出須內備以待不虞。今若攻曹營不拔﹐瓊等見擒﹐吾屬皆爲虜矣。烏巢一失﹐將軍大事去矣﹗」郭圖曰「曹操只顧劫糧﹐豈畱兵在寨耶﹗」圖再三請去劫曹營。袁紹使張郃﹑髙覽引兵五千﹐去劫官渡營寨﹔遣蔣奇一萬軍﹐徑去救烏巢。

先說蔣奇引兵奔烏巢來。曹操盡奪袁軍旗幟﹐僞作淳於瓊下敗軍回寨﹐至山僻狹路﹐正遇蔣奇軍馬﹐奔走交肩而過。蔣奇軍問﹐皆曰烏巢敗兵回歸。後來的是南軍﹐軍漸過半﹐張遼﹑許褚忽至﹐大喝﹕「蔣奇休走﹗」措手不及﹐被遼斬於馬下。兩軍會回﹐盡殺蔣奇之兵。又使人當先僞報曰「蔣奇已自殺散烏巢兵了。」袁紹不遣人去接應烏巢﹐盡撥望南。

卻說張郃﹑髙覽攻打曹營﹐左邊夏侯惇﹑右邊曹仁﹐衝動北軍﹐曹洪從正中引軍而出﹕三下攻擊﹐北軍大敗。比及接應軍到﹐曹操卻從背後殺來﹐四下圍住掩殺。張郃﹑覽奪路走脫﹐收軍還營。袁紹收敗殘軍馬退歸營寨。淳於瓊等耳鼻皆無﹐手足盡落﹐也還寨內。紹問敗軍如何失了烏巢﹐軍曰「將軍醉中﹐因此不能當抵。」紹大怒﹐立斬之。郭圖恐張郃﹑髙覽回寨證對是非﹐先於袁紹前譖曰「張郃﹑髙覽見將軍兵敗將亡﹐心甚欣喜。」紹驚曰「何爲出此言也﹖」圖曰「郃﹑覽二人素有降曹之心﹐去劫寨故不用命﹐以致損折士卒。」紹大怒﹐遂遣使急召郃﹑覽歸寨問罪。圖卻又先使人報郃﹑覽曰「紹遣人收汝等殺之。」使至﹐髙覽問曰「喚我等有何意﹖」使曰「未知也。」覽掣劍斬卻使者。郃驚曰「斬使﹐欲往何之﹖」覽曰「袁紹爲上不寬﹐聽信讒言﹐必爲曹公擒耳。吾等豈可坐而待死﹖不如去投曹公﹐以爲萬全之計。」張郃曰「吾亦有此心也。」二人遂領本部軍馬﹐前來降曹。夏侯惇曰「張郃﹑髙覽來降﹐未保虛實。」操曰「吾以徳化之﹐本有歹心﹐亦變爲善矣。」操教開門接入。郃﹑覽投戈卸甲﹐拜伏於地。操曰「若使袁紹肯從二將軍之言﹐不致有敗。昔子胥不早悟﹐自使身死。今二將軍來歸﹐正如微子去殷﹐韓信歸漢也。」就封張郃爲偏將軍﹑都亭侯﹐髙覽亦爲偏將軍﹑東萊侯。郃﹐字雋乂﹐河間鄭人也﹔覽﹐隴西人也。操得張郃﹐待之甚厚。

袁紹自去了郃﹑覽﹐又絕了烏巢之糧﹐軍心惶惶﹐多有逃竄。許攸又勸曹操宜速進兵。張郃﹑髙覽請爲先鋒﹐操許之。當夜分兵三路﹐去劫紹寨。混戰到明﹐斬將降兵﹐不計其數。平明各自收兵﹐紹軍折其太半。荀攸獻計於操﹕「可佯言調撥人馬﹐分路過黃河﹐一路取酸棗﹐去攻鄴郡﹔一路取黎陽﹐斷紹歸路。以此言達知﹐則袁紹驚惶﹐必分動兵勢﹔乘兵分動時﹐一擊可擒紹也。」操乃用其謀﹐使大小軍士四遠佯言﹐故令紹軍聽知﹐來寨中報說﹕「曹操分兵兩路﹐一路取鄴郡﹐一路取黎陽去也。」紹大驚﹐急遣子袁尙分兵五萬救鄴郡﹐又遣將辛明分兵五萬救黎陽﹐連夜起行。曹操使細作打聽﹐知袁紹兵動﹐操分大隊軍馬﹐八路齊出﹐直衝紹營。北軍變動﹐俱無戰鬥之心﹐東西不能相顧﹐紹軍大潰。袁紹披甲不疊﹐單衣幅巾上馬﹔其子袁譚後隨。早有張遼﹑許褚﹑徐晃﹑於禁四將﹐引一千軍馬追至。趕紹將近﹐紹急渡河。四下兵合至﹐各各爭攻。紹盡棄圖書車仗金帛而逃。紹止引隨行軍八百餘騎而去。操兵追之不及﹐所得遺下之物不可勝數。僞降者盡皆斬之﹐所殺八萬餘人﹐血流盈溝。其溺水死者如蘆葦相似。紹軍七十五萬﹐到此皆休。操大獲勝捷﹐所得金寶緞帛給賞軍士。於圖書中忽檢出書信一束﹐皆許都及曹軍中諸人暗通之書。荀攸曰「可逐一點對姓名﹐收而殺之。」操曰「當紹之彊﹐孤亦不能自保﹐況他人乎﹖」盡皆將書焚之﹐遂不再問。史官有詩曰﹕

盡把私書火內焚﹐寬洪大度播恩深。

曹公原有髙光志﹐贏得山河付子孫。此言曹公能撈籠天下之人﹐因此而得天下也。

亂軍中沮授不能逃﹐被擒來見曹公。公素與授相識﹐教取過來相見。授至帳前﹐大呼曰「授不降也﹐爲軍所執耳﹗」操曰「本初無謀﹐不用君計﹐今國家未定﹐當相圖之。」授曰「父叔母弟懸命袁氏﹐若公憐愛﹐速賜死爲福﹗」操曰「孤若早得足下﹐天下不足慮也。」操乃厚待之。次日於營中盜馬﹐欲歸袁氏﹐操怒而殺之。至死神色不變。操嘆曰「吾殺忠義之士也﹗」傷悼不已﹐遂葬之。史官贊沮授詩曰﹕

河北多名士﹐忠貞說沮君。凝眸知陣法﹐仰面識天文。

至死心如鐵﹐臨危气似云。曹公哀壯士﹐猶與建孤墳。

操乃火急督領大小將校攻打冀州﹐來捉袁紹。未知袁紹性命如何﹐且聽下回分解。

曹操倉亭破袁紹

卻說沮授被執﹐曹操待以上賓。授但求死﹐義不肯屈﹔放於軍中﹐盜馬欲歸。操恐爲後患﹐殺之而後甚悔﹐親自設祭﹐遂與建墳於黃河渡口﹐立碑曰「忠烈沮君之墓」。

操乘袁紹之敗﹐整頓軍馬迆邐追襲。冀州城邑聞操大破袁紹﹐盡皆膽裂﹐詣軍前投降。操皆撫慰之。

卻說袁紹幅巾單衣﹐引八百餘騎﹐至黎陽北岸﹐有大將蔣義渠出寨迎接。紹以心腹事盡訴與義渠。義渠乃招諭離散之眾。眾聞紹在﹐又皆蟻聚。軍威復振﹐議還冀州。軍行之次﹐夜宿荒山。紹夜聞哭聲﹐遂私往聽之。軍皆訴說喪兄失弟﹐亡伴去親者不可計數﹐都捶胸而哭曰「若聽田丰之言﹐我等怎遭此苦也﹗」紹大悔曰「吾不聽田丰之言﹐兵敗將亡。吾今回去﹐有何面目而見田丰耶﹖」次日上馬﹐正行之間﹐逢紀引軍來接。紹對逢紀曰「吾不聽田丰之言﹐致有此敗。吾今歸去﹐羞見此人。」逢紀曰「丰在獄中﹐聞主公兵敗﹐撫掌大笑曰﹕『果不出吾之料也﹗』」紹大怒曰「豎儒怎敢笑吾﹗吾必殺之﹗」逢紀又曰「田丰常對獄卒曰﹕『袁本初再求我時﹐我卻不用謀矣﹗』」逢紀累被田丰面折﹐心中常恨。至此﹐因紹問﹐故發譖言。

卻說田丰在獄中﹐獄吏曰「與君賀萬全之喜。」丰曰「何喜可賀﹖」獄吏曰「袁將軍全師大敗而回﹐想必見重於君也。」丰笑曰「吾死矣﹗」獄吏問曰「人皆爲君喜﹐君何言死也﹖」丰曰「袁將軍貌寬而內忌﹐不念忠誠。若勝而喜﹐猶能赦之﹔今戰敗則羞﹐吾不望生。」獄吏未信。忽使人賫劍至﹐取田丰之首。獄吏方驚﹐乃具酒食與之。丰曰「吾知必死﹐願借利刀。」獄吏皆不忍與之。眾人流淚。丰曰「大丈夫生於天地間﹐不識其主而事之者﹐是無智也﹗不識嫌疑而進之者﹐是不明也﹗今日受死﹐夫何足惜﹗」自刎於獄中。

巨鹿田元皓﹐天姿邁等倫。周朝齊八士﹐殷室配三仁。

直諫幹袁紹﹐忠心救兆民。堪嗟牢內死﹐黃土蓋麒麟。

又有詩嘆袁紹云﹕

昨朝沮授軍中失﹐今日田丰獄內亡。

河北棟梁皆折斷﹐本初焉不喪家邦﹗

孫盛曰﹕

觀田丰﹑沮授之謀﹐𨿽良﹑平何以過之﹖故君貴審才﹐臣尙量主。君用忠良﹐則伯王之業隆﹔臣奉暗後﹐則覆亡之禍至。存亡榮辱﹐常必由玆。丰知紹將敗﹐敗則己必死﹐甘冒虎口﹐以盡忠規。烈士之於所事﹐慮不存己。夫諸侯之臣﹐義有去就。況丰與紹非純臣乎﹖《詩》云「逝將去汝﹐適彼樂土。」言去亂邦﹐就有道可也。

田丰死於獄中﹐知者皆哭。

袁紹回冀州﹐心煩意亂﹐不理政事。其妻劉氏勸立後嗣﹐共掌軍權。紹所生三子﹐一甥﹕長子袁譚﹐字顯思﹐出守靑州﹔次子袁熙﹐字顯奕﹐出守幽州﹔三子袁尙﹐字顯甫﹐是紹後妻劉氏所生﹔甥髙幹﹐出守並州。袁尙生得形貌俊偉﹐紹甚愛之﹐劉氏常於紹前稱贊尙有才徳﹐紹故畱在身邊。自官渡兵敗之後﹐譚再往靑州起兵。熙﹑幹皆不在﹐劉氏勸紹立尙爲後嗣﹐令掌軍馬。當初﹐審配﹑逢紀與袁尙爲輔佐﹐辛評﹑郭圖與袁譚爲輔佐。四人各爲其主﹐常有不足之心。當時﹐袁紹與審﹑逢﹑郭﹑辛四人商議﹐曰「今吾命弱﹐吾立其後﹐爲河北之主﹕長子譚﹐爲人性剛好殺﹐𨿽然聰明﹐事多暴躁﹔二子熙﹐善懦難成﹔三子尙﹐有英雄之表﹐禮賢敬士﹐吾欲立之。汝意何如﹖」郭圖進曰「昔日沮授曾諫主公﹐言猶在耳。授有言曰﹕世稱『萬人爭逐一兔﹐一人獲之﹐貪者遂止﹐分定故也』。譚爲其長﹐今居於外﹐此爲亂之萌也。自古遷長立幼﹐家邦不定﹔廢嫡立庶﹐天下不安。今軍勢稍挫﹐曹操壓境﹐又使譚﹑尙爭之﹐乃自取亂之道也。主公且宜理會拒敵之策﹐勿使家亂。」袁紹不決。人報袁熙自幽州引兵六萬﹐前來助戰﹔髙幹引兵五萬﹐自並州來﹔袁譚引兵五萬﹐自靑州來。紹喜﹐再整冀州人馬﹐來戰曹操。

此時操引得勝之兵﹐陳列於河上﹐有土人簞食壺漿﹐以迎王師。操見父老數人﹐須髮盡白﹐皆拜於地。操請入帳中賜坐﹐問之曰「老丈多少年紀﹖」答曰「皆近百歲。」操曰「吾軍士驚擾汝鄕﹐何喜之﹖」父老曰「桓帝時﹐有黃星見於楚﹑宋之分﹐彼遼東殷馗善曉天文﹐夜宿於此﹐對老漢等言﹕『黃星見於乾象﹐正照此間。後五十年﹐當有眞人起於梁﹑沛之間﹐其鋒不可當﹐天下無敵矣﹗』今以年紀之﹐整整五十年。袁本初重斂於民﹐民皆生怨。丞相興仁義之兵﹐弔民伐罪﹐官渡一戰﹐破袁紹百萬之眾﹐正應當時殷馗之言﹐兆民可望太平矣。」操笑曰「如老丈所言﹐何以當之﹗」取酒食絹帛以賜老人。號令三軍﹕「如有下鄕殺人家雞犬者﹐如殺人之罪﹗」於是軍民震服﹐操亦心中暗喜。

人報袁紹聚四州之兵﹐得二三十萬﹐前至倉亭地名下寨。操提兵前進﹐下寨已定。次日﹐紹下戰書﹐操批回﹕「日下決戰。」使回見紹。兩軍擂鼓﹐各披掛上馬﹐布成陣勢。操引諸將出陣﹐喚紹答話。紹引三子一甥﹑文官武將﹐擺於兩邊。操曰「計窮力盡﹐不思投降﹐只待刀臨項上﹐恐悔不及矣﹗」紹大怒﹐回顧眾將曰「誰敢出馬﹖」袁尙欲於父前耀武揚威﹐便舞雙刀﹐飛馬出陣﹐來往奔馳。操指曰「此何人也﹖」有識者答曰「此袁紹三子袁尙也。」言猶未畢﹐一將挺槍早出。操視之﹐乃徐晃部將史渙也。兩騎相交﹐不三合﹐尙撥回馬刺斜而走。史渙趕來﹐袁尙拈弓搭箭﹐翻身背射﹐正中史渙左目﹐墜馬而死。袁紹見子得勝﹐揮鞭一指﹐大隊人馬擁將過來﹐混戰。從午至酉﹐各折軍校﹐日暮分開﹐鳴金收軍還寨。

操與眾將商議破袁紹必勝之策。程昱獻「十面埋伏」之計﹐可擒袁紹﹐令操退軍於河上﹐先令軍十隊伏之﹐「紹若追至河上﹐軍必死戰矣」。操然其計﹐左右各分五隊﹕左一隊夏侯惇﹐左二隊張遼﹐左三隊李典﹐左四隊樂進﹐左五隊夏侯淵﹔右一隊曹洪﹐右二隊張郃﹐右三隊徐晃﹐右四隊於禁﹐右五隊髙覽。中軍許褚爲先鋒。次日﹐十隊先進﹐埋伏左右已定。操待半夜﹐令許褚引兵前進﹐僞作劫寨之勢。袁紹五寨人馬一齊俱起。許褚回軍便走。袁紹引軍趕來﹐喊聲不絕﹔比及天明﹐趕至河上﹐曹操軍無去路。操大呼曰「吾亦在此﹗諸軍何不死戰﹖」軍急回身﹐奮力向前。許褚飛馬當先﹐力斬十數將。眾皆大亂。袁紹退軍急回﹐背後曹軍趕來。正行之間﹐一聲鼓響﹐左邊夏侯淵﹐右邊髙覽﹐兩軍衝出﹐惡殺一陣。袁紹聚三子一甥﹐死衝血路奔走。又行不到十里﹐左邊樂進﹐右邊於禁﹐肋下殺出一陣﹐殺得紹軍屍橫徧野﹐血流成渠。又行不到數里﹐左邊李典﹐右邊徐晃﹐兩軍截殺一陣﹐殺得袁紹父子膽喪心驚﹐奔入舊寨。令三軍造飯﹐方欲待食﹐左邊張遼﹐右邊張郃﹐透寨而入。紹慌上馬﹐前奔倉亭。人困馬乏﹐欲待歇息﹐後面曹操大軍趕來。袁紹捨命而走。正行之間﹐前面兩軍擺開﹐乃曹氏宗族魏家枝葉﹕右壁廂曹洪﹐左壁廂夏侯惇﹐當住去路。紹大呼曰「若不決死戰﹐必爲所擒矣﹗」奮力衝突﹐得脫重圍。袁熙﹑髙幹皆被箭傷。

紹連夜走百餘里方脫。所隨馬步人眾約有萬餘﹐太半皆自潰散﹐少半皆被殺戮。紹抱三子痛哭一場﹐不覺昏倒。眾人急救﹐紹口吐鮮血不止。紹曰「吾自歷戰數十場﹐未若官渡﹑倉亭之失﹗此天喪吾也﹗操必追來﹐汝等各回本州﹐大起人馬﹐誓與曹賊以決雌雄﹗」譚曰「靑州兵糧極多﹐兒請去﹐再爲整頓。」紹教引辛評﹑郭圖火急隨袁譚前去理會﹐恐曹操犯境﹔令袁熙仍回幽州﹐髙幹再回並州﹐各去收拾人馬﹐以備調用。袁紹引袁尙等入冀州養病﹐令尙與審配﹑逢紀暫領軍事﹐城中廣積糧艸﹐準備曹操兵來。

卻說曹操自倉亭大勝﹐重賞三軍﹔探察冀州虛實﹐然後進取。細作探知﹐回報紹臥病在牀﹐袁尙﹑審配緊守城池﹐袁譚﹑袁熙﹑髙幹皆回本州。眾皆勸操可急攻之。操曰「冀州糧食極廣﹐審配又有機謀﹐急未可拔。見今禾稼在田﹐功又不成﹐枉廢民業。姑待秋成﹐取之未晚。」此是操買民心也。眾曰「若卹其民﹐必誤大事。」操曰「民爲邦本﹐本固邦寧。若廢其民﹐縱得空城﹐有何用哉﹖」正持疑未決之間﹐忽報﹕「劉備在汝南得劉辟﹑龔都數萬之眾。聽知丞相盡提軍馬河北出徵﹐見今令劉辟守汝南﹐劉備乘虛引軍來攻許昌也。」少刻﹐荀彧書到﹐亦言此事。操畱曹洪屯兵河上﹐虛張聲勢。操自提大兵﹐望汝南來迎劉備。未知勝負如何﹖

劉玄徳敗走荊州

曹操兵至冀州境界﹐嘆曰「吾起義兵爲天下除暴亂﹐舊鄕人民死喪略盡﹐終日不見所識﹐使吾感傷。況禾稼在田之時﹐不可擾動﹐權且罷兵。」正值荀彧書到﹐說﹕「劉備欲攻許都﹐可速回軍迎之。」操畱曹洪屯兵河上﹐遂勒兵向東。劉玄徳探知曹操兵來﹐近穰山五十里下寨﹐軍分三隊﹕於東南角上﹐雲長屯兵﹔西南角上﹐張飛屯兵﹔正南寨中﹐玄徳﹑趙雲。人報曹操兵至。玄徳鼓噪而出。操布成陣勢﹐叫玄徳答話。玄徳出馬於門旗下﹐操以鞭指而罵曰「吾待汝爲上賓﹐汝何背義忘恩耶﹖」玄徳大怒曰「汝托名漢相﹐實爲國賊﹗吾乃漢室宗親﹐故討反賊耳﹗」操曰「吾奉天子明詔﹐四方招降討逆﹐汝敢亂言耶﹖」玄徳曰「汝詔乃虛誑之言﹐吾有天子密旨在此。」操曰「汝休托言。」玄徳遂念衣帶詔。操怒﹐教許褚出馬。玄徳背後一將挺槍出馬﹐乃常山趙子龍也。操指而言曰「此賊﹐昔日偸過吾寨之人也﹗」許褚﹑趙雲二將相交﹐三十合不分勝負。忽然東南角上喊聲大震﹐雲長引軍衝突而來。操欲分兵迎之﹐西南角上喊聲大舉﹐張飛領軍衝突而來。三處一齊掩殺。操軍遠來﹐疲困不能抵當﹐大敗而走。玄徳領軍追二十里方回。

玄徳得勝﹐大殺一陣﹐心中甚喜﹔使人探聽﹐操兵退五六十里。玄徳與眾人言曰「不意今番挫動操之銳气也﹗」雲長曰「未可輕視。操姦謀極多﹐恐必有計。」玄徳曰「此退﹐卽怯戰也。」玄徳使趙雲搦戰﹐操兵旬日不出。玄徳又使張飛搦戰﹐操兵亦不出。玄徳愈疑。忽報龔都運糧至半途﹐被曹軍圍住。玄徳急令張飛去救。流星馬又報張遼引軍抄背後﹐徑取汝南。玄徳曰「雲長所料是也。此間滯住吾兵﹐必使張遼取吾家基業矣。可宜速救老小。」急遣雲長救之。兩軍皆去。不半日﹐速報玄徳曰「張遼打破汝南﹐劉辟棄城而走。雲長亦被圍住。」玄徳大驚。又報張飛去救龔都﹐也被圍住了。玄徳要起﹐猶恐操兵後襲。小卒來報許褚搦戰。趙雲欲出﹐玄徳曰「不可出敵。存下气力﹐今夜棄寨﹐望穰山而走。」子龍拒住不出。候至天晚﹐教軍士飽餐﹐步軍先出﹐馬軍隨後﹐寨中虛傳更點。玄徳等出寨﹐約行數里﹐轉過土山﹐火把齊明。山頭上大呼曰「休教走了劉備﹗丞相在此專等﹗」四面火鼓喧天﹐山上曹操自呼﹕「劉備快降﹗」玄徳慌尋走路。趙雲曰「主公勿憂﹐但跟臣來。」趙雲挺槍躍馬﹐殺開走路。玄徳掣雙股劍後隨。鏖戰之間﹐張遼忽至﹐與趙雲相戰。背後於禁趕到﹐玄徳助戰。肋落中﹐李典又到。玄徳見勢危﹐落荒便走。聽得背後喊聲漸遠﹐玄徳望山深僻路﹐單馬逃生。

捱到天明﹐側首一彪軍撞出。玄徳大驚﹐乃劉辟引敗軍千餘騎﹐護送玄徳老小皆到。劉辟引孫乾﹑簡雍﹑糜芳亦至。玄徳問之﹐皆曰「張遼軍至﹐勢不可當﹐因此棄城而走。遼兵趕來﹐幸得雲長背後當住﹐因此得脫。」玄徳曰「二弟﹑雲長皆不知如何﹖」劉辟曰「將軍且行﹐卻又尋覓。」行到數里﹐一聲鼓響﹐前面擁出一彪人馬﹐當先大將乃張郃也﹐大叫﹕「劉備下馬受降﹗」玄徳方欲退後﹐只見山頭上紅旗磨動﹐背後一軍從山塢內擁出﹐乃髙覽也。玄徳兩頭無路﹐仰面大呼曰「天何使我受此窘極﹗功名不成﹐不如就死﹗」欲拔劍自刎。劉辟急止之曰「容某死戰﹐奪路救君﹗」辟便來陣後與髙覽交鋒。戰不三合﹐被髙覽一刀砍於馬下。玄徳正慌﹐方欲自戰﹐髙覽後軍忽然大亂﹐一將衝陣而來﹐槍起出﹐髙覽翻身落馬。刺髙覽者﹐乃子龍也。玄徳大喜。子龍縱馬挺槍﹐殺散後隊﹐又來前軍獨戰張郃。郃與子龍戰十餘合﹐气力不加﹐撥馬便走。子龍乘勢衝殺張郃﹐郃又欲戰﹐子龍見郃兵守住山隘﹐路窄不得出。正奪路間﹐只見雲長﹑關平﹑周倉引三百軍到。兩下相攻﹐殺退張郃﹐救出隘口﹐占住山險下寨。玄徳使雲長尋覓張飛。原來張飛比及去救龔都﹐龔都已被夏侯淵所殺。飛與龔都去報仇﹐殺散夏侯淵﹐迆邐趕去﹐卻被樂進﹑徐晃攔住。雲長路逢敗軍﹐尋蹤而去﹐殺退樂進﹑徐晃﹐與飛同回見玄徳。人報曹軍大隊趕來。玄徳教孫干等保護老小先行。玄徳與關﹑張﹑子龍在後﹐且戰且走。操見棄寨去遠﹐收軍不趕。

玄徳總無一千軍﹐取路而走﹐前至一江﹐喚土人問之﹐乃漢江也。土人知是玄徳﹐奉獻羊酒﹐乃聚飲於沙灘之上。玄徳酒酣﹐乃發怒曰「諸君皆有王佐之才﹐不幸跟隨劉備﹗備之命窘﹐累及諸君﹗今日上無片瓦蓋頂﹐下無置錐之地﹐誠恐有誤諸公。公等何不棄備而投明主﹐共取功名富貴乎﹖」眾皆掩面而哭。雲長曰「兄言差矣。某昔聞髙祖共項羽同爭天下﹐數敗於羽﹔後九里山一戰成功﹐而開四百年基業。某等與兄自破黃巾以來﹐今近二十年﹐或勝或負﹐其志愈堅﹐何故今日忽生變異﹖兄勿墮志﹐惹天下笑焉。」玄徳曰「吾聞『主貴則臣榮』﹐吾無履足之地﹐恐負公等。」孫乾曰「使君之言未然。且人成敗有時﹐不可喪志。此離荊州不遠。劉景升乃當世之英雄﹐坐鎭九州﹐兵甲數十萬﹐糧艸如山積﹐更且與公皆漢室宗親﹐何不往投之﹖」玄徳曰「但恐不容耳。」乾曰「景升據江﹑漢之地﹐東連吳會﹐西通巴﹑蜀﹐南近海隅﹐北接漢﹑沔。君恐不容﹐乾願一往﹐景升必出境而迎主公也。」玄徳大喜﹐便差孫乾先往荊州。

到郡入見﹐禮畢﹐劉表問曰「汝從玄徳﹐何至於此﹖」乾曰「劉使君與明公﹐皆漢室之冑﹐天下共知。今使君欲極力扶持社稷﹐但恨兵微將寡。汝南劉辟﹑龔都﹐素無親故﹐亦以死報之。使君新敗﹐欲往江東投孫仲謀﹐乾譖言曰﹕『安可背親而向疏耶﹖』荊州劉將軍當世之英雄﹐士之歸向如水之投東﹐何況同宗乎﹖因此未敢擅便﹐先命乾拜白﹐以爲進見之階。」表大喜曰「玄徳﹐吾弟也。久欲相會﹐而不可得。吾坐鎭九州﹐豈不容一宗弟也﹖玄徳見在何處﹐便差人遠接。」蔡瑁譖曰「不可﹐不可﹗劉備心術不正﹐背義忘恩﹐先從呂布﹐後事曹公﹐近投袁紹﹐皆不克終﹐足可見其爲人也。今若納之﹐必惹曹公加兵﹐使九州生靈不安。不如斬乾首以獻曹公﹐曹公必重待主公也。」孫乾正色言曰「吾非懼死之人也。劉使君𨿽事三人﹐皆非其交。布乃殺父之徒﹔操誠欺君之賊﹔袁紹不納忠言﹐損害賢良。似此等輩﹐安可共論仁義之道﹖劉使君赤心報國﹐言必有信﹐忠孝兩全之士﹐豈肯屈身於俗子之下哉﹗今聞劉將軍漢朝苗裔﹐宗族之兄﹐寬洪大度﹐敬老尊賢﹐愛民惜物﹐乃當世之英雄﹐故千里而投之。爾何獻讒言而嫉賢妒能耶﹖」劉表聞之﹐用言叱退蔡瑁曰「吾主持已定﹐汝勿多言。」蔡瑁羞慚滿面而退。表問玄徳何處﹐乾曰「見在江口。」表曰「吾自出廓迎之。」使乾與人先往。表出廓三十里迎接。玄徳見表﹐拜伏甚恭。表泣訴親情﹐待之甚厚。玄徳引關﹑張等﹐拜見劉表。表同入荊州﹐尋宅院居住已定﹐連日筵宴﹐敍說前事。蔡瑁𨿽懷不足﹐安敢形於顏色。玄徳到荊州﹐時建安六年秋九月也。

卻說曹操探知玄徳已往荊州投奔劉表﹐操欲就攻之。程昱諫曰「袁紹未除﹐而一旦便下荊﹑襄﹐倘袁紹從北而起﹐兩下夾攻﹕劉表有劉備之助﹐袁紹有三子之力﹐則大事去矣。不如還兵許都﹐少養軍士之力﹐待凍消春暖﹐引兵向北﹐先破袁紹﹔回得勝之師﹐來攻荊﹑襄﹐南北之利﹐易如反掌。」操曰「善。」遂提兵回許都。時建安七年春正月也﹐曹操商議興師。先差夏侯惇﹑滿寵鎭守汝南﹐以拒劉表之勢﹔遂畱曹仁﹑荀彧守許都﹔盡撥軍馬﹐前赴官渡。

卻說袁紹自舊歲感冒吐血癥候﹐今經漸可﹐商議攻許都之策。審配諫曰「自舊歲官渡﹐倉亭之敗﹐軍心未振﹔尙當深溝髙壘﹐可以養軍民之力。」忽報曹操進兵官渡﹐來攻冀州。紹曰「若候軍臨城下﹐將至壕邊﹐敵之未易。吾自領大將出迎。」袁尙曰「父親病體未痊﹐不可遠徵。兒願提兵前去迎敵。」紹許之﹐遂使人往靑州取袁譚﹐幽州取袁熙﹐並州取髙幹﹕四路同破曹操。未知勝負如何﹖

袁譚袁尙爭冀州

袁尙自斬史渙之後﹐意气自負﹐欲於父前顯耀才能﹐不待袁譚等兵至﹐自引兵數萬﹐便出黎陽﹐與南軍前隊相迎。張遼當先出馬。袁尙血气方剛﹐挺槍躍馬來與張遼交鋒。戰不三合﹐隔架遮攔不住﹐大敗而走。張遼一掩﹐尙不能主張﹐急急引軍連夜回冀州。袁紹聞袁尙敗回﹐受那一驚﹐舊病又發﹐吐血一灘﹐昏倒在地。劉夫人慌救入後堂﹐漸漸不醒人事。劉夫人急請審配﹑逢紀商議後事。紹但以手指之﹐審配就牀前寫遺書。劉夫人曰「袁尙可繼後嗣否﹖」紹點頭﹐便教寫遺書。紹翻身大叫一聲﹐吐血斗餘而死。

後有詩曰﹕

累世公卿立大名﹐少年天下自縱橫。

空畱俊傑三千客﹐謾有英雄百萬兵。

羊質虎皮功莫說﹐風毛雞膽事難成。

可憐一種傷心病﹐繼迹相傳兩弟兄。

又詩曰﹕

气欲吞天志不髙﹐有謀無斷豈英豪。

圖王霸業渾如夢﹐枉害傷心吐血勞﹗

論曰﹕

袁紹初以豪俠得眾﹐遂懷雄霸之圖。天下勝兵舉旗者﹐莫不假以爲名。及臨場決敵﹐則悍夫爭命﹔深籌髙議﹐則智士傾心。盛哉乎﹐其所資也﹗韓非曰「俱剛而不和﹐愎過而好勝﹐嫡子輕而庶子重﹐斯之謂亡徵。」劉表道不相越﹐而欲臥收天運﹐擬蹤三分﹐其猶木偶之於人也﹗

時建安七年夏五月也。劉夫人舉喪﹐未及遷葬﹐將袁紹所愛寵妾五人殺之﹔恐陰魂於九泉之下再與紹相見﹐髡其頭﹐刺其面﹐毀其屍﹐妒其色如此。袁尙恐寵妾家屬爲害﹐盡收而殺之。審配﹑逢紀遂立袁尙爲大司馬將軍﹐領冀﹑靑﹑幽﹑並四州牧﹐遣書報喪。袁譚已自發兵離靑州﹐知得父死﹐遂與郭圖﹑辛評商議。圖曰「主公不在冀州﹐審配﹑逢紀必立袁顯甫爲主矣。當速行。」辛評曰「若速往﹐必遭大禍。審配﹑逢紀預定機謀矣。」袁譚曰「若此﹐當何如﹖」郭圖曰「可屯兵於城外﹐觀其動靜。某當親往以察之。」譚令郭圖入冀州﹐見尙。禮畢﹐尙問﹕「兄何不至﹖」圖曰「在軍中抱小疾﹐不能相見。」尙曰「吾受父親遺書﹐立我爲主﹐加兄爲車騎將軍。卽目南軍壓境﹐請兄爲前部﹐吾隨後便調軍接應也。」圖曰「軍中無人商議良策﹐願乞審正南﹑逢元圖二人爲輔。」尙曰「吾用此二人調遣。」圖曰「如此﹐主公必不放心。」尙教二人內一人去﹐二人都推卻。尙教拈鬮﹐拈著逢紀。尙教逢紀就賫印信﹐一同郭圖赴軍中相輔。紀隨圖出城﹐見譚無病﹐心中不安﹐納上印綬。譚問動靜﹐紀言「袁將軍在﹐遺言令袁顯甫爲主﹐加主公車騎將軍。今上印綬。」譚大怒﹐欲斬逢紀。郭圖諫曰「此父命﹐不可違也。」遂免之。郭圖密與譚曰「目今曹軍在境﹐且未可出言﹐只畱逢紀在此﹐待破曹之後﹐卻來爭冀州不遲。古人有云﹕『小不忍則亂大謀。』今畱逢紀﹐某之計也。」譚喜﹐卽時拔寨起行。

前至黎陽﹐與曹軍相抵。譚遣大將汪昭與曹軍對壘。操遣徐晃出馬﹐與昭戰不數合﹐一刀斬昭於馬下。掩殺一陣﹐譚軍大敗。譚收敗軍入黎陽﹐遣人求救於尙。尙與審配計議﹐配云「略應付些軍馬﹐多則有誤於事。」遂發兵五千餘人。操使人探知救軍已到﹐遣樂進﹑李典引兵於半路接著﹐兩頭圍住﹐盡殺之。袁譚知尙止撥軍五千﹐又被半路坑殺﹐喚逢紀責罵曰「教汝隨我﹐何相輕也﹖」紀曰「容某作書去請﹐主公必親自來也。」譚令紀作書﹐遣人到冀州。尙與配共議﹐配曰「郭圖多謀﹐前次不爭而去者﹐爲曹軍在境﹔若曹破﹐則來爭冀州矣。今不可發兵﹐借操之力﹐先除譚﹐則無後患。」尙從其言﹐不肯起兵。使回報譚﹐譚大怒﹐立斬逢紀﹐欲議降曹。有人密報袁尙曰「今譚困乏﹐則降曹也。兩攻其勢﹐冀州危矣。」尙慌畱審配並大將蘇由固守冀州﹐自領軍來黎陽救譚。尙問軍中誰敢爲前部大將﹐呂曠﹑呂翔兩兄弟願出去。尙點兵三萬﹐與呂曠爲前鋒﹐先至黎陽報說尙自引兵來救。譚大喜﹐罷降曹之意。譚屯兵城中﹐尙屯兵城外﹐爲掎角之勢。

此時袁熙﹑髙幹皆領軍到城外﹐屯兵三處﹐每日出奇兵與操相持。尙數敗﹐操兵累勝。不能盡除。至建安八年春二月﹐操分路攻打﹐譚﹑尙﹑熙﹑幹皆大敗﹐棄黎陽而走。操引兵追至冀州。譚與尙入城堅守﹔熙﹑乾離城三十里下寨﹐虛張爲勢。操兵連夜攻打不下。郭嘉進言曰「袁紹愛此二子﹐莫適立也。今權力相並﹐各有餘黨﹐擊之則相救﹐緩之則爭心生。不如收兵南向荊州﹐若徵劉表者﹐以候其變﹐變成而後擊之﹐可一舉而定也。」操曰「其言極善。」命賈詡爲太守﹐守黎陽﹔曹洪引兵守官渡。操引大軍還許都。

譚﹑尙聽知操軍自退﹐遂相慶賀。袁熙﹑髙幹各自辭去。袁譚與郭圖﹑辛評計議﹕「我爲長子﹐反不能承祖父之基業﹔袁尙晚母所生﹐今承大爵﹐如何奪之﹖」圖曰「主公可勒兵於城外﹐只做請袁尙﹑審配筵席﹐就中埋伏刀斧手先殺二人﹐大事定矣。」譚從其言。別駕王修自靑州來﹐譚將此計告之。修曰「兄弟者﹐左右之手也。今與他人爭鬥﹐斷其右手﹐而曰我必勝﹐安可得勝乎﹖夫棄兄弟而不親﹐天下其誰親之﹖彼讒人離間骨肉﹐以求一朝之利﹐願塞耳勿聽﹗若斬佞臣數人﹐復相親睦﹐以禦四方﹐可橫行於天下。願主公詳之。」譚大怒﹐叱退王修﹐使人去請袁尙。尙與審配商議﹐配曰「此必郭圖之計也。主公若去﹐必遭姦計。」尙曰「柰何﹖」配曰「不如乘勢攻之。」袁尙全裝慣帶﹐起兵五萬﹐擺布軍馬出城。袁譚見袁尙領軍來﹐情知事泄﹐便披甲上馬﹐與尙交鋒。尙大罵。譚亦罵曰「汝藥死父親﹐奪其名爵﹐今又來殺兄耶﹗」二人親自交鋒﹐袁譚大敗。尙親冒矢石﹐衝突掩殺。譚引敗殘軍馬奔走平原﹐尙收兵還。譚與郭圖再議進兵﹐令岑璧爲將﹐領兵前來。尙自引兵出冀州。兩陣對圓﹐旗鼓相望。璧出罵陣﹐尙欲自戰﹐大將呂曠拍馬舞刀來戰岑璧。二將戰無數合﹐斬岑璧於馬下。掩殺﹐譚兵大敗﹐再奔平原。審配勸尙一發剿除根本﹐遂乃進兵﹐追至平原。譚又勒兵回戰﹐抵當不住﹐退入平原﹐堅守不出。尙三面圍困攻打。譚見城中糧少﹐與圖計議。圖曰「今將軍憂兵乏糧少﹐顯甫盡率其眾而來﹐久自不敵。愚意可遣人投曹公﹐使提兵來擊顯甫。曹公軍至﹐必先攻冀州﹐顯甫必還而救之。將軍引兵而西﹐自鄴音業迆北﹐尙可擄矣。若曹公擊破顯甫﹐其兵奔走﹐又可斂而取之﹐以拒操。操遠來﹐糧食不繼﹐必自退去。趙國迆北﹐皆我之兵﹐亦足與操爲敵矣。」譚曰「可用何人爲使﹖」圖曰「此間有一人﹐能言快語﹐乃穎川陽翟人﹐姓辛﹐名毗﹐字佐治﹐見爲平原令﹐可往。」譚曰「此人乃辛評之弟﹐可議論於事。」圖曰「他兄弟二人甚是和睦﹐便可命之。」譚卽時請辛毗﹐毗聞此言﹐欣然便往。譚修書呈付毗﹐使三千軍送毗出境而回。

卻說辛毗到許都﹐聞知操去伐劉表﹐見屯軍於西平地名﹔表遣玄徳引兵爲前部﹐以迎之。未及交鋒﹐辛毗到操寨。見操禮畢﹐問其故﹐毗言「袁譚使毗特來納降。」操看書畢﹐畱辛毗於寨中。操聚文武計議﹐程昱曰「袁譚被袁尙攻擊太急﹐不得已使辛毗來降﹐不可準信。且伐劉表﹐待袁氏兄弟自相吞並﹐然後可圖也。」呂虔曰「劉表方彊﹐宜先平之。」滿寵曰「丞相旣引兵至此﹐安可便回也﹖」荀攸曰「三公之言未盡其善。以愚意度之﹕天下方有事﹐而劉表坐保江﹑漢之間﹐不敢展足﹐其無四方之志可知矣。袁氏據四州之地﹐帶甲數十萬﹐𨿽然數敗﹐猶得民心﹔若二子和睦﹐以守其成業﹐天下未可定矣。今兄弟結冤﹐勢不兩全﹐因此來降﹐若提兵先滅袁尙﹐後觀其變而除之﹐天下定矣。此機會不可失也﹗」操大喜﹐便邀辛毗飲酒。操曰「袁譚之降﹐其眞耶﹖詐耶﹖袁尙之兵﹐果可必勝耶﹖」毗對曰「明公勿問眞與詐也﹐只當論其勢耳。袁氏本兄弟相伐﹐非他人能間﹐其間乃謂天下可定於己也。今一旦求救於明公﹐此可知也。顯甫見顯思危困而不能取﹐此力竭也。兵革敗於外﹐謀臣誅於內﹔兄弟讒鬩音隙﹐國分爲二﹔連年戰伐﹐甲冑生蟣虱﹔加之旱蝗﹐饑饉並臻﹐國無囷倉﹐行無裹糧﹔天災應於上﹐人事困於下﹕民無問愚者智者﹐皆知土崩瓦解﹐此乃天滅袁氏之時也。兵法云﹕『石城湯池﹐帶甲百萬﹐而無糧食者不能守也。』今明公提兵攻鄴﹐尙不還救﹐則失城廓﹔尙還救﹐則譚踵襲其後。以明公之威﹐應困窮之敵﹐擊疲憊之寇﹐如迅風之落秋葉矣。天以袁尙付明公﹐明公不取而伐荊州。荊州丰樂之地﹐國內民和心順﹐急未可動搖。今二袁自相殘害﹐可謂亂矣﹔居者無倉﹐行者無糧﹐可謂亡矣。若不取﹐待下年丰熟﹐袁氏攺過﹐自相和睦﹐急難動搖。今因其請救而撫之﹐利莫大焉。且四方之寇﹐莫大於河北﹔河北旣平﹐則六軍成而天下震﹔天下震﹐則霸業成矣。願明公詳之。」操大喜﹐踴躍而言曰「恨與辛佐治佐治﹐辛毗字也。相見之晚耶﹗」卽目督軍﹐還取冀州。

袁尙知曹公軍馬渡河﹐急急引軍還鄴。袁譚見尙拔寨退軍﹐大起平原軍馬﹐隨後趕來。行不到數十里﹐一聲炮響﹐兩軍齊出﹐左邊呂曠﹐右邊呂翔﹐兄弟二人截住袁譚。未知如何﹖

曹操決水淹冀州

建安八年冬十月﹐曹操引兵棄西平﹐徑取冀州。玄徳恐操有謀﹐不敢追襲﹐自回荊州。操進兵渡河﹐袁尙慌引軍還﹐畱呂曠﹑呂翔二將斷後。袁譚趕來﹐二將截住歸路。袁譚於馬上泣告二將曰「吾父在日﹐譚不曾慢待於二將軍﹐何從吾弟而相逼耶﹖」二將聞言﹐皆下馬降譚。譚曰「勿降我也﹐可降曹丞相。」二將隨譚見操。操大喜﹐自將女許譚爲妻﹐令曠﹑翔二人爲媒﹐遂封二將爲列侯。譚請操攻取冀州﹐操曰「未可。方今糧艸不接﹐搬運生受﹐我由濟河遏淇水入白溝﹐以通糧道﹐然後進兵。」令譚且居平原﹐帶呂曠﹑呂翔退軍於黎陽屯駐。郭圖語袁譚曰「今曹操以女許婚﹐恐其虛意。又帶呂曠﹑呂翔去﹐皆封列侯﹐此是撈籠河北人心﹐終久不容主公也。可刻將軍印﹐暗使人送與呂曠等二人﹐令作內應。待操破了袁尙﹐可乘其便而謀之。」譚曰「此言有理。」遂刻將軍印一顆﹐暗送與二呂。二呂受訖﹐將印來稟於操。操大笑曰「譚暗送印者﹐欲汝等爲內助也﹐待我破了袁尙﹐就裏取事。此小計也。吾破尙之後﹐軍糧皆足﹐豈能害我哉﹖汝等且權受之。」自此﹐曹操便有殺譚之心。

建安九年春二月﹐袁尙與審配商議﹕「今曹兵運糧入白溝﹐必來攻冀州也﹐如之柰何﹖」配曰「可發檄﹐使武安長尹楷屯毛城﹐通上黨地名運糧道﹔令沮授之子﹑大將沮鵠守邯鄲﹐以遠攻曹公。主公可進兵平原﹐急攻之。先絕袁譚之禍﹐然後破曹。」袁尙大喜﹐畱審配守冀州﹐使馬延﹑張顗二將爲先鋒﹐連夜起兵攻打平原。譚知尙兵來近﹐告急於操。操曰「吾正待如此﹐必得冀州。」是時許攸自許昌來﹐聞尙又攻譚﹐入見操曰「丞相何坐而欲待天雷誅殺譚﹑尙二袁乎﹖」操曰「吾已料定矣。」遂令曹洪先進兵攻鄴﹐操自引一軍來攻尹楷。兵臨本境﹐楷引一軍來迎。楷出馬﹐操曰「許仲康仲康﹐許褚字也。安在﹖」只見陣中一騎馬﹐從側首便出﹐尹楷措手不及﹐一刀斬於馬下。餘眾奔潰。原來許褚未聞操喚﹐先已出陣。操招過太半投降﹐操勒兵取邯鄲。沮鵠進兵來迎。張遼出馬﹐與鵠交鋒。戰不三合﹐鵠大敗走入軍中﹐遼趕入去。兩馬相離不遠﹐遼取弓射之﹐應弦落馬。操指揮軍馬一掩﹐眾皆奔散。先除此二害﹐遂引軍前抵冀州。曹洪已近城下。操令三軍繞城築起土山及地道以攻之。審配堅守甚嚴。東門守將馮禮貪酒﹐有誤巡警﹐配拿下打四十脊杖。馮禮恨之﹐開門降操。操問破城之策﹐禮曰「突門內土厚﹐可掘地道而入放火﹐城可拔也。」操教禮引三百壯士﹐夤夜掘地道而入。

審配夜夜城上點視軍馬。當夜見突門角上﹐城外無燈火﹐配曰「馮禮必引兵從地道而入也﹗」急喚精兵運石﹐擊突閘門﹔門閉﹐馮禮及三百壯士﹐皆死於土內。操折了這一場﹐遂罷地道之計﹐退一軍於洹水之上﹐以候袁尙回兵。洹水離冀州五十里。袁尙攻平原﹐聽知曹操已破尹楷﹑沮鵠﹐卽目圍困甚緊﹐掣兵一半回救冀州。其將馬延曰「不可從大路去﹐曹操必有伏兵。可取小路﹐從西山出滏音輔水口去劫曹營﹐必解圍也。」尙曰「吾先往。恐不利﹐汝與張顗隨後便至。」馬延﹑張顗屯軍斷後。尙比及行﹐先有細作去報曹操。曹洪諫曰「歸師勿掩﹐可以避之。今袁尙軍老小必在城中﹐掣兵回來﹐必死戰矣。」操曰「尙從大道上來﹐吾卽避之﹕若從西山小路而來﹐一戰可擒也。吾料袁尙必從小路而來。」忽一人報曰「袁尙不從大道而來﹐從西山小路遠出滏水界口。」操拍手笑曰「天使吾得冀州也﹗」操曰「彼若來﹐必舉火爲號﹐令城中接應。分兵兩路擊之﹐大事就矣。」

卻說袁尙出滏水界口﹐東至陽平地名﹐屯軍陽平亭﹐離冀州十七里﹐一邊靠著滏水。尙令軍士堆積柴薪漧艸﹐至晚焚燒爲號﹔遣主簿李孚扮作曹軍都督﹐於路責喝諸營軍士﹐直至城下﹐大叫﹕「開門﹗」審配認是李孚聲音﹐放入城中﹐說﹕「袁尙已陳兵在陽平亭﹐等候接應。若城中兵出﹐亦舉火。」配教城中堆艸放火﹐以通音信。孚曰「城中無糧﹐可發老弱殘兵並婦人出降﹐以免城中饑色。若百姓一出﹐便以兵繼之。」配從其論。次日﹐城上豎白旗旛﹐上寫「冀州百姓投降」。寨中人報曹操﹐操曰「此是城中無糧﹐教老弱百姓出降﹐以免饑色﹐後必有兵出也。」操教張遼﹑徐晃各引三千軍馬﹐伏於兩邊。操自張麾蓋﹐眾軍一齊擁至城下﹐果見城門開處﹐百姓扶老攜幼﹐手持白旛而出。操曰「我知百姓在城中受苦﹐若不出來就食﹐早晚皆餓死矣﹗」眾皆拜伏於地。操教於後軍討糧食﹐老弱百姓約有數萬。百姓才然出盡﹐城中兵突出。操教將紅旗一招﹐張遼﹑徐晃兩路兵出﹐亂殺城中兵回。操自飛馬趕來﹐到弔橋邊﹐城中弩箭如雨﹐射倒曹操坐下馬。操盔上正中兩箭﹐險透其頂。眾將急救回陣。操更衣換馬﹐便引眾將來攻尙寨。尙自迎敵。時三路軍馬一齊殺至﹐兩軍混戰﹐袁尙大敗。尙引敗軍退往西山下寨﹐令人催取馬延﹑張顗軍來。操使呂曠﹑呂翔去招安二將﹐迎於半路﹐出馬答話。呂曠曰「袁尙死在旦夕。曹丞相寬洪大度﹐禮賢敬士﹐如其降之﹐不失封侯之位。」馬延﹑張顗隨二呂來降﹐操亦封爲列侯。次日﹐進兵攻打西山﹐先使二呂﹑馬延﹑張顗斷袁尙糧道。尙情知西山守不住﹐夜走濫口地名。安營未定﹐四下火光徑入﹐伏兵盡起﹐人不及甲﹐馬不及鞍。尙軍大潰﹐退走五十里﹐故遣豫州刺史陰夔﹑陳琳請降。操許之﹐連夜使張遼﹑徐晃卻去劫尙寨。尙盡棄印綬節鉞﹐衣甲輜重﹐連夜望中山而逃。

操回軍攻城下﹐許攸獻計曰「何不決漳河之水以淹之﹖」操然其計﹐先差軍於城外掘壕塹﹐周圍四十里。審配在城上看操軍在外掘塹河極淺﹐配暗笑曰「此是欲決漳河之水﹐以灌城池之計也。壕深可灌﹔如此之淺﹐安能用哉﹖可一越而過也。」眾將來白審配曰「今城外掘壕﹐可以擊之。」配曰「空費其力﹐一任爲之。」當夜﹐曹操添十倍軍士﹐並力發掘﹔比及天明﹐廣深二丈﹐引漳水灌之﹐城中水深數尺﹐更兼糧絕﹐軍士皆餓死。辛毗在城外﹐用槍挑袁尙印綬衣服﹐招安城內之人。審配大怒﹐將辛毗家屬老小八十餘口﹐就於城頭上斬之﹐將頭擲下。辛毗號哭不已。城中困極﹐宰馬爲食﹐軍士餓倒﹐不能守把。審配兄之子審榮﹐素與辛毗至厚﹐見毗在城下號哭﹐密寫獻門之書﹐拴於箭上﹐射下城來。軍士拾獻辛毗﹐毗將書獻操。操喚諸將聽令﹕「如入冀州﹐休得殺害袁氏一門老小。軍民降者免死。」次日天明﹐榮大開西門﹐放操兵入。辛毗躍馬先入﹐軍將隨後殺入冀州。審配在東南城樓上﹐見操軍已入城中﹐引數騎下城死戰﹐正迎徐晃交馬。晃生擒審配﹐以索綁之﹐解出城來。路逢辛毗﹐毗咬牙以鞭鞭配首﹐曰「賊奴﹗今日眞死矣﹗」配大罵曰「狗輩﹗正由汝引曹操破我冀州﹐恨不得殺汝也﹗且汝今日能殺我耶﹖」解見曹操。操曰「汝知獻門接我者乎﹖」配曰「不知。」操指曰「此是汝侄審榮所獻也。」配曰「小兒不足用﹐乃至於此﹗」操曰「昔日孤之行圍﹐何弩之多耶﹖」配應聲曰「恨少﹗恨少﹗」操曰「卿忠於袁氏﹐不容不如此。汝肯降吾否﹖」配曰「不降﹗不降」辛毗哭拜於地曰「家屬八十餘口﹐盡遭此賊之殺害。願丞相戮之﹐以祭魂耳﹗」配曰「吾生爲袁氏臣﹐死爲袁氏鬼﹐不似汝輩讒諂阿諛之賊耳﹗可速斬我﹗」操教牢撁出。臨受刑﹐叱行刃者曰「吾主在北﹐不可使吾面南而死﹗」配向北坐﹐引頸就刃而死。時建安九年秋七月也。史官詩曰﹕

河北多名士﹐誰如審正南﹖命因昏主喪﹐心與老天參。

忠直言無隱﹐廉能志不貪。臨亡猶北向﹐降者盡羞慚。

審配向北而死﹐見者皆傷感不已。操憐其忠義﹐命葬於城北。

大軍入城。長子曹丕﹐字子桓﹐時年十八歲。此子是中平四年冬十月生於譙郡。生時有雲气﹐靑色一片﹐圓如車蓋﹐覆於其室﹐終日不散。望气者對操曰「此子貴不可言﹐非人臣之气﹗」八歲能屬文﹐有逸才﹐博覽古今經傳﹐通諸子百家之書。善騎射﹐好擊劍。瑯琊卞氏所生。卞氏本娼家也﹐操納爲妾﹐故生此子。卞氏乃宣武皇后。丕卽文帝也。打破冀州﹐時曹丕隨父在軍中﹐先領隨身軍徑投袁紹家下馬﹐拔劍而入。有末將當之曰「丞相有命﹐諸人不許入紹府。」丕叱退末將﹐提劍而入後堂﹐見劉夫人抱一女而哭﹐丕向前欲殺之。未知劉氏性命如何﹖

曹操引兵取壺關

曹丕向前拔劍斬之﹐見紅光滿目﹐遂按劍而問曰「汝何人也﹖」劉氏曰「妾乃袁將軍之妻也。」丕曰「懷中所抱者何人﹖」劉氏曰「此是次男袁熙之妻甄氏也。因熙出鎭幽州﹐甄氏不肯遠行﹐故畱在此相伴。」丕拖近前﹐見披髮垢面。丕以衫袖拭其面觀之﹐見甄氏玉肌花貌﹐有傾國之色﹐遂對劉氏曰「吾乃曹丞相之子也。願保汝家﹐汝勿憂慮。」按劍坐於堂上﹐眾將誰敢輒入。【後史官錄《甄皇后傳》云﹕

《文昭甄皇后傳》曰﹕甄氏乃中山無極人﹐上蔡令甄逸之女。生於光和五年十二月丁酉日。其母張氏常夢中見一仙人﹐手執玉如意﹐立於其側﹔臨產之時﹐見仙人入房﹐以王衣蓋體﹐遂生甄氏。三歲喪父。後相士劉良相之﹐曰「此女之貴﹐乃不可言。」自少至長﹐並不好戲弄。年八歲﹐門外有立騎馬戲者﹐家中人及諸姊皆上閣觀之﹐甄氏獨不行。姊怪﹐問之曰「門外走馬爲戲﹐老幼競觀﹐汝獨不觀﹐何也﹖」甄氏曰「豈女子之所觀耶﹖」年九歲﹐喜讀書寫字﹐借諸兄筆硯使用。兄曰「汝當習女工﹐何用讀書寫字。欲作女博士耶﹖」甄氏曰「古之賢者﹐未有不學前世成敗﹐以爲己誡。不知書﹐何由見之﹖」後天下兵亂﹐加以饑饉﹐百姓皆賣金銀珠玉寶物。時甄氏家巨富﹐盡收買藏之。甄氏時年數歲﹐乃白母曰「今世亂﹐何多買寶物﹖此取禍亂之端也。匹夫無罪﹐懷壁爲罪。又兼左右皆饑乏﹐不如以谷賑給親族鄰里﹐廣爲恩惠也。」舉家皆稱其賢。年十四歲﹐時中兄喪﹐悲哀過制。甄氏事嫂極盡其勞﹐撫養兄子﹐慈愛甚篤。母性嚴﹐待諸婦有常﹐甄氏數諫曰「兄不幸早終﹐嫂年少守寡﹐顧畱一子﹐以大義言之﹐待之當如婦﹐愛之宜如女。」母感其言﹐遂流涕﹐令甄氏與嫂同處。後建安中﹐袁紹娶與中子袁熙爲婦。熙出守幽州﹐畱在冀州侍姑母。因此﹐被曹丕所見而納之。】

眾將請曹操入城﹐操上馬﹐擺布嚴整。時有許攸在馬后﹐將入城門﹐攸縱馬近前﹐以鞭指其城門曰「阿瞞﹐汝不得我﹐不得冀州也。」操大笑曰「汝言是也。」此是操智髙處。操至紹府門下﹐問曰「誰曾入此門去來﹖」末將對曰「世子在內。」操急喚出﹐欲殺之。荀攸﹑郭嘉曰「非世子﹐無以鎭壓此府也。」操方免之。劉氏出拜曰「非世子﹐無以保全家也﹗願以女酬之。」操教喚出。甄氏拜於前。操視之﹐曰「眞吾兒婦也﹗」遂令曹丕納之。操見其女有貴相﹐故知是袁熙之妻﹐佯呆而不問﹐遂令丕納之。此是操明見﹐能識貴人也。

操旣定冀州﹐親往袁紹墓下祭之﹐再拜而哭甚哀﹐回顧語眾官曰「吾想昔日與本初共起兵時﹐紹問吾曰﹕『若事不輯﹐方面何所可據﹖』吾問之曰﹕『足下意欲若何﹖』紹曰﹕『吾南據河﹐北阻燕﹑代﹐兼戎狄之眾﹐南向以爭天下﹐庶可以濟乎﹖』吾答曰﹕『吾任天下之智力﹐以道禦之﹐無所不可。』此言未嘗忘之。今本初已喪﹐吾想此言而流涕也。」眾皆服其髙見。操賜金帛糧斛﹐安紹妻劉氏之心﹐乃下令曰「河北居民遭兵革之難﹐盡免今年租賦。」大事已定﹐寫表申朝﹐操自領冀州牧。

次日﹐許褚躍馬出東門﹐正迎許攸。攸喚褚曰「汝等無我﹐安能出入此門乎﹖」褚大怒曰「吾等千生萬死﹐身冒血戰﹐奪得城池﹐汝安敢誇口也﹗」攸大罵曰「此等皆匹夫起身耳﹐何足爲道﹗」褚大怒﹐拔劍殺之﹐提頭來見曹操﹐說許攸如此無禮﹐「某殺之」。操曰「子遠素與吾舊﹐故相戲耳﹐何故殺之﹖」深責許褚﹐令厚葬之。此是曹操姦雄處﹐心自有殺許攸之心﹐恐人議論﹐故詐言是也。後人有詩贊許攸曰﹕

堪笑南陽一許攸﹐欲憑胸次傲王侯。

不思曹操如熊虎﹐猶道吾才得冀州。

操問其間誰知戶籍﹐冀民曰「騎都尉崔琰曾數諫袁紹守境﹐紹不從﹐因此托疾在家。」操專人接之。琰字季珪﹐淸河東武城人也。琰至﹐操命爲本州別駕從事。操言曰「昨按本州戶籍﹐可得三十萬眾﹐故爲大州也。」琰對曰「今天下分崩﹐九州幅裂﹐二袁兄弟親尋干戈﹔冀方烝民暴骨原野﹐未聞王師仁聲先路﹐存問風俗﹐救其塗炭﹐而校計甲兵﹐惟此爲先﹐斯豈鄙州士女所望於明公哉﹖」操聞其言﹐攺容謝之﹐待爲上賓。

操已定冀州﹐使人探袁譚消息。譚趁時取掠甘陵﹑安平﹑渤海﹑河間等處﹐聞知尙走中山﹐連夜攻之。尙兵虛弱﹐無心戰鬥﹐聞風而走。尙往幽州投奔袁熙﹐袁譚盡收其眾﹐欲復冀州。操使人召之﹐譚不至。操大怒﹐馳書罵﹐以絕其婚。操自統大軍徵袁譚﹐直抵平原。譚料非敵﹐遂棄平原﹐走保南皮今河間南皮縣。建安十年春正月﹐曹操進兵南皮﹐時天气肅寒﹐河道盡凍﹐糧船不通。操傳令﹐差本處百姓敲冰拽船﹐以代軍士之勞。百姓聽知﹐皆望深山而逃。操大怒曰「捕得百姓來﹐斬之﹗」百姓聞得﹐乃親往營中投首。操曰「若不殺汝等﹐則吾號令不行﹔若殺汝等﹐吾無仁心也。汝等快往山中藏避﹐休被吾軍士擒之。」百姓皆垂淚而去。此操之姦雄也。遂兵進南皮。

譚引驍將出城﹐與曹軍相敵。兩陣對圓﹐操出馬﹐以鞭指譚而罵曰「吾厚待汝﹐汝何生異心也﹖」譚曰「汝犯吾境界﹐奪吾城池﹐反說吾有異心﹐何也﹖」操大怒﹐遣徐晃出馬。譚使彭安相迎。兩馬相交﹐晃斬彭安於馬下。譚軍敗走﹐退入南皮。操速遣軍﹐四面圍住。譚使辛評見操﹐說投降。操曰「袁譚年幼﹐反復不常﹐吾難準信。看汝弟之面﹐就休回去。」評曰「丞相差矣。某聞『主貴臣榮﹐主憂臣辱』。安可不回也。」操卽遣之。評回見譚﹐言操不準投降。譚叱之曰「汝弟見事曹操﹐汝懷二心耶﹖」評气昏於地﹐須臾而死。譚甚悔之。後有贊曰﹕

不顧其身﹐一言气昏。全忠盡節﹐河北功臣。

郭圖曰「若與南軍鬥將﹐不能勝。來日盡驅百姓當先﹐軍繼其後﹐與曹操決一死戰﹐雌雄可分矣。」譚從其言﹐當夜盡驅南皮百姓﹐使皆執刀槍聽令。次日平旦﹐大開四門﹐軍在後﹐驅百姓在前﹐喊聲大舉﹐一齊擁出﹐直抵曹寨。兩軍混戰﹐自辰至午﹐勝負未分﹐殺人徧地。操見未獲全勝﹐操棄馬上山﹐親自擊鼓。將士見之﹐奮力向前﹐譚軍大敗﹐百姓掩殺。曹洪奮威突陣﹐正迎袁譚﹐舉刀亂砍﹐洪殺譚死於陣中。郭圖見陣大亂﹐急馳入城。樂進望見﹐拈弓搭箭射下城壕﹐一擁而入﹐人馬俱陷。操引兵入南皮﹐安撫百姓了當﹐忽有一彪軍來到﹐乃是袁熙部下戰將焦觸﹑張南。操自引軍迎之。二將皆倒戈卸甲﹐特來投降。操亦封爲列侯。又黑山賊張燕引軍十萬來降﹐操封爲平北將軍。操令樂進﹑李典會合張燕﹐打並州﹐攻髙幹。操自引軍攻幽州﹐來破袁熙﹑袁尙。

先說曹操教將袁譚首級各縣號令﹐曰「敢有哭者﹐滅三族。」頭掛北門外。一人布冠衰衣﹐哭於頭下。左右拿來見操。操問之﹐乃北海營陵人也﹐姓王﹐名修﹐字叔治。乃靑州別駕﹐因諫袁譚被逐。知譚死﹐故來哭屍。操曰「汝知吾令否﹖」修曰「已知。」操曰「汝不怕累及三族耶﹖」修曰「汝生逼他命﹐亡而不哭﹐非義也。畏死忘義﹐何以立世乎﹗吾受袁氏厚恩﹐若得收葬譚屍於殘土﹐然後全家受戳﹐瞑目無恨。」操曰「河北義士何如此之多矣﹗可憐袁氏而不能用﹐能用則吾安敢正眼而觀此地也﹗」操遂禮修爲上賓﹐以爲司金中郎將。操又得王修﹐甚喜﹐問修曰「今袁尙已投袁熙﹐當用何策取之﹖」修不答。操曰「眞乃忠臣也。」問郭嘉﹐嘉曰「可使袁氏降將焦觸﹑張南等自攻之﹐可以取也。」操用其言﹐隨差焦觸﹑張南﹑呂曠﹑呂翔﹑馬延﹑張顗﹐各引本部兵﹐分三路進攻幽州。操兵緩行接應。

袁尙知操兵到﹐前隊皆是河北降兵﹐二人商議棄城﹐引兵星夜奔遼西而去投烏丸番邦也。幽州刺史烏丸觸番人之名殺白馬爲祭﹐聚幽州眾官﹐歃血爲盟﹐共議背袁向曹之事。烏丸觸先歃血﹐言曰「吾知曹丞相當世英雄﹐今往從之﹐如不遵令者腰斬。」依次歃血。至別駕韓珩前﹐珩乃擲刀於地而言曰「吾受袁公父子厚恩﹐今主敗亡﹐智不能救﹐勇不能死﹐於義缺矣﹗若北面而降曹氏﹐吾不爲也﹗」一席之人盡皆失色。烏丸觸曰「夫興兵大事﹐當立大義。事之濟否﹐不待一人。韓珩旣有志如此﹐聽其自便。」推珩而出。烏丸觸乃出城迎接三路軍馬﹐徑來投降。操大喜﹐加爲鎭北將軍﹑幽州太守。

操使探﹐「樂進﹑李典攻打並州﹐髙幹見守壺關口﹐不能下」。操自勒兵前往。樂﹑李二將接著﹐說﹕「幹死拒住關﹐擊之不能下。」操集眾將﹐共議破幹之計。荀攸曰「若破幹﹐須用詐降計方可。」操然之﹐喚降將呂曠﹑呂翔﹐附耳低言。呂曠等引軍數十﹐直抵關下﹐叫曰「吾等爲袁尙輕視﹐故降曹操。操多疑心﹐吾今攺過﹐還扶舊主。可卽開關相納。」髙幹未信﹐只教二將自上關說話。二將卸甲棄馬而入﹐言曹操之過。幹曰「曹軍新到﹐何計破之﹖」曠曰「乘軍心不定﹐今夜劫寨。某等願當先。」幹喜﹐是夜教二呂當先﹐引萬餘軍前去。將至曹寨﹐背後喊聲大震﹐伏兵四起。髙幹性命如何﹖

郭嘉遺計定遼東

髙幹知是中計﹐急回壺關城﹐樂進﹑李典已奪了關。髙幹奪路走脫﹐去投單於。操領兵拒住關口﹐使人追襲髙幹。幹到單於界﹐正迎北番左賢王。幹下馬拜伏於地﹐言「曹操吞並故舊境土﹐今欲犯王子地面﹐萬乞救援﹐同力克復﹐以保北方。」左賢王曰「吾與曹操自來無仇﹐何敢侵我地土﹖汝欲使吾結冤耶﹗」叱退髙幹。幹尋思無路﹐去投劉表。行至路上﹐被都尉王琰殺之﹐將頭解送曹操。操封琰爲列侯。

並州旣定﹐操商議西擊烏丸﹐就拿袁熙﹐以絕禍根。曹洪等曰「袁熙﹑袁尙兵敗將亡﹐勢窮力盡﹐今投夷狄﹔夷狄貪而無親﹐豈能爲尙用﹖今引兵入番邦境內﹐倘或劉備﹑劉表引兵襲許都﹐救應不及﹐爲患不淺矣﹗請回師而勿進爲上。」郭嘉進曰「諸公言者﹐錯矣。公𨿽威震於天下﹐胡人恃其邊遠﹐必不設準備。因其無備﹐卒然擊之﹐可破滅也。且袁紹於番邦有恩﹐而尙兄弟猶存。今捨烏丸之資而往南徵﹐尙兄弟因烏丸之助﹐招死主之臣﹐以生冒頓之心﹐冒頓﹐音沒突﹐番人名。成覬覦之計﹐恐靑﹑冀非己之有也。劉表坐談之客耳﹐自知才不足以禦劉備矣。重任之﹐則恐不能制﹔輕任之﹐則備不爲用。𨿽虛國遠徵﹐公無憂矣。」操曰「奉孝之言﹐眞大議論﹗」遂率大小三軍﹐車數千輛﹐出盧龍寨。但見黃沙漠漠﹐狂風暗起﹐山谷崎嶇﹐操有回軍之心﹐問於郭嘉。嘉此時不服水土﹐臥病於車上。操泣曰「以吾欲平夷狄﹐使公遠涉艱辛而染病耶﹖」嘉曰「某感丞相大恩﹐𨿽死不能報萬分之一。」操曰「吾見北地崎嶇﹐意欲回軍﹐若何﹖」嘉曰「兵貴神速。今千里襲人﹐輜重多而難以趨利﹔不如輕兵兼道以出﹐掩其不備﹐虜可擒也。須得曾識徑路者以引之。」

操遂畱郭嘉於易州養病﹐求鄕導官以引路。人薦袁紹舊將田疇深知其境﹐操命尋之。疇見操﹐言曰「此地秋夏間有水﹐淺不通車馬﹐深不載舟船﹐爲難久矣。舊北平郡治在平岡道﹐出盧龍﹐達於柳城。自建武以來﹐陷壞斷絕﹐垂二百載﹐而尙有微徑可從。今虜將以大軍當由無終﹐不得進而退﹐懈弛無備﹔若嘿音默回軍﹐從盧龍口越白檀之險﹐出空虛之地﹐前近柳城﹐掩其不備﹐冒頓可一戰而擒也。」操從其言﹐封田疇爲靖北將軍﹐作鄕導官﹐爲前驅。張遼爲次。操自押後﹐倍道輕騎而進。時建安十一年秋七月﹐田疇引張遼前至白狼山。

卻說袁熙﹑袁尙會合冒頓等數萬騎前來﹐張遼慌報知曹操。操自勒馬﹐登髙望之﹐見冒頓兵無隊伍﹐參雜不整。操與張遼曰「虜兵不整﹐便可擊之。」操以麾授遼。遼引許褚﹑於禁﹑徐晃四路下山﹐奮力急攻﹐冒頓大敗。遼拍馬斬冒頓於馬下。餘眾投降﹕自名王已下﹐胡﹑漢相雜二十餘萬口。袁熙﹑袁尙引數千騎投遼東去。

操收軍入柳城﹐使人探郭嘉病﹐回報郭嘉病九分。操封田疇爲柳亭侯﹐以守柳城。疇曰「某負義逃竄之人耳﹐蒙厚恩全活﹐爲幸多矣﹔豈可賣盧龍之寨﹐以討賞祿哉﹗必不得已﹐請效死不受侯職﹗」言未畢﹐涕泣橫流。操又使夏侯惇說之﹐不從﹐操乃拜疇爲議郎。操撫慰單於番人等﹐送納駿馬一萬匹。操領兵回﹐時天气寒且旱﹐二百里無復水﹐軍又乏糧﹐殺馬數千匹爲食﹐鑿地三四十丈乃得水。操回至易州﹐重賞先曾諫者。操曰「孤前者乘危遠徵﹐僥幸成功。𨿽得之﹐天所佑也﹐故不可以爲法。諸君之諫﹐萬安之計﹐是以相賞。後勿難言之。」操到易州﹐時郭嘉已死數日﹐停柩在公廨。操往祭之﹐哭倒於地曰「奉孝死﹐乃天喪吾也﹗」回顧與文武曰「諸君年齒皆孤等輩﹐惟奉孝最小﹐吾欲托以爲後事。不期中年夭折﹐使吾心腸崩裂矣﹗」嘉之左右﹐將嘉臨死所封之書﹐呈上曰「嘉臨亡﹐親筆書此。丞相從之﹐遼東自定矣。」操曰「奉孝如此用心﹐孤如何不從﹗」拆封視之﹐點頭嗟嘆﹐諸人皆不知其意。次日﹐夏侯惇引眾人稟曰「遼東太守公孫康﹐久不賓服。卽目袁熙﹑袁尙二人投之﹐久必爲患。不如乘其未動﹐速往徵之﹐遼東可得矣。」操笑曰「不煩諸公虎威。數日之間﹐公孫康自送二袁之首矣。」諸人皆疑。次日﹐又稟﹐操亦如前言回之﹐諸將不信。

卻說袁熙﹑袁尙引數千騎﹐奔遼東來。公孫康本遼東襄平人也﹐武威將軍公孫度之子。康知袁熙﹑袁尙來投﹐遂聚本部屬官商議。其叔公孫恭曰「袁紹在日﹐常有吞遼東之心﹐恨未有暇也。今袁熙﹑袁尙兵敗將亡﹐無處依棲﹐來投遼東﹐此是鳩奪鵲巢之意也。若容納之﹐必來相圖。不如賺入城中殺之﹐送頭與曹公﹐曹公必重待於汝也。」康曰「只愁曹公乘時引兵下遼東﹐又不如納二袁以助之﹐使爲股肱也。」恭答曰「操若下遼東﹐必星夜前來﹔如其無意﹐必不動矣。可探聽之。如操進兵﹐則畱二袁﹔如不動﹐則殺二袁送與曹公。」康從之﹐先使人去探聽消息。

卻說袁熙與袁尙曰「今遼東軍兵有數萬﹐足可與操爭衡﹐暫投之。卻當殺公孫氏以奪其城﹐養成气力而抗中原﹐可復河北也。」尙曰「吾揣此心久矣。」二人入見公孫康﹐畱於館捨﹐每日使人相待﹐推病不相見。探細人回報﹕「曹操兵屯易州﹐無下遼東之意。」公孫康先伏刀斧手於壁衣中﹐使人請二袁入。相見禮畢﹐命坐。康見左右侍立﹐盡令出外回避﹐欲議密事。尙見坐榻上無裀褥﹐時天气嚴寒﹐對康曰「願鋪坐席。」康瞋目而言曰「汝二人之頭﹐將行萬里﹐何席之有﹗」尙大驚﹐舉手無措。康曰「何不下手﹗」刀斧手擁出﹐就坐席砍下二人之頭﹐用木匣盛貯﹐使人送投易州﹐來見曹操。操在易州﹐按兵不動。夏侯惇﹑張遼入﹐稟曰「如不下遼東﹐可回許都。恐劉表生心。」操曰「吾待二袁之首。」眾皆暗笑。忽報遼東公孫康遣人送袁熙﹑袁尙首級至。眾皆大驚。使呈上書﹐操大笑曰「不出奉孝之料﹗」操賞其使﹐遂刻印﹐封公孫康爲襄平侯﹐拜左將軍。使回﹐眾官問於操曰「何爲不出奉孝之料耳﹖」操乃將郭嘉書以示之。其書曰﹕

今聞袁熙﹑袁尙往投遼東﹐切不可加兵。公孫康久畏袁氏吞並﹐往投必疑。若使兵急之﹐後必並力迎敵﹐急不可下﹔若緩之﹐公孫康﹑袁氏必自相圖﹐其勢然也。

眾皆踴躍稱善。操引諸官設祭於郭嘉靈前。嘉亡年三十八歲﹐從徵伐十有一年﹐多立奇勛。史官有廟贊曰﹕

天生郭奉孝﹐豪傑冠羣英。腹內藏經史﹐胸中隱甲兵。

運謀如範蠡﹐決策似陳平。可惜身先喪﹐中原梁棟傾。

又詩曰﹕

𨿽然天數三分定﹐妙算神機亦可圖。

若是當時存奉孝﹐難容西蜀與東吳。

操領兵還冀州﹐使人先扶郭嘉靈柩於許都遷葬。程昱等請曰「北方大定﹐可還許都﹐建下江南之策。」操笑曰「吾有此志﹐諸君先言﹐正合吾意也。」是夜﹐宿冀州城東角樓上﹐憑欄仰觀天文。時有荀攸在側﹐操指曰「南方旺气粲然﹐恐未可圖。」攸曰「以丞相天威﹐何所不服耶﹗」正看間﹐忽見一道金光﹐從地而起。攸曰「此必有寶於地下。」操下樓﹐隨光令人掘之。果得何物﹐下回便見。

劉玄徳襄陽赴會

曹操於金光處掘出一銅雀﹐問攸曰「此何物也﹖」攸曰「昔舜母夜夢玉雀入懷﹐而生舜帝。今得銅雀﹐此吉祥之兆也﹐宜作髙臺以慶之。」操大喜﹐遂令造銅雀臺於漳河之上。卽日破土斷木﹐燒瓦磨磚﹐計一年而工畢。次子曹植進曰「若建層臺﹐必立三座﹕至髙者﹐名爲『銅雀』﹔左邊一座﹐名爲『玉龍』﹔右邊一座﹐名爲『金鳳』。作兩條飛橋﹐橫空而上﹐以『龍鳳朝銅雀』之意。二年成就。」操喜曰「吾兒言者是也。他日臺成﹐足可娛吾老矣。」次子名植﹐字子建﹐極聰明﹐年十歲時善屬文﹐諳經書﹐誦論辭賦數十萬言﹐無一字差錯﹐常作文章呈父。操曰「汝倩人耶﹖」對曰「出言爲論﹐下筆成章﹐顧當面試﹐柰何倩人﹖」操甚愛之。操妾劉氏生子曹昂﹐徵張繡時陣亡。卞氏生四子﹕丕﹑彰﹑植﹑熊。操獨愛植。於是畱曹丕﹑曹植在鄴造臺。操令張燕守北寨。操所得袁紹之兵﹐共有五六十萬。班師回許都﹐議封功臣﹐皆爲列侯。操表軍祭酒郭嘉。表曰﹕

臣聞褒忠寵賢﹐未必當身﹔念功惟績﹐恩隆後嗣。是以楚宗孫叔﹐顯封厥子﹔岑彭旣沒﹐爵及支庶。故軍祭酒郭嘉﹐忠良淵淑﹐體通性達。每有大議﹐發言盈庭﹐執中處理﹐動無遺策。自在軍旅﹐十有餘年﹐行同騎乘﹐坐共幃席﹕東擒呂布﹐西取眭固﹔斬袁譚之首﹐平朔土之眾﹔逾越險塞﹐蕩定烏丸﹔震威遼東﹐以梟袁尙。𨿽假天威﹐易爲指麾﹐至於臨敵﹐發揚誓命﹐凶逆克殄﹐勛實由嘉。方將表顯﹐短命早終。上爲朝廷悼惜良臣﹐下自毒恨喪失奇佐。宜追增嘉﹐封並前千戶﹐褒亡爲存﹐厚往勸來。謹表以聞。

封郭嘉爲貞侯﹐養其子奕於府中。後奕爲太子文學﹐早薨﹐子深嗣。深薨﹐子獵嗣。操欲南徵劉表﹐荀彧曰「軍方北徵而回﹐未可遠行。更待半年﹐養成气力﹐劉表﹑孫權一鼓而下。」操從之﹐分兵屯田﹐以候調用。

卻說玄徳自到荊州﹐劉表待之甚厚。一日﹐正與相聚飲酒﹐忽報原降張虎﹑陳生在江夏擄掠人民﹐欲取荊州造反。表驚曰「二賊反﹐爲禍不小﹗」玄徳曰「不須兄長憂慮﹐備往收之。」表大喜﹐卽點三萬軍﹐令玄徳行。次日﹐到江夏﹐張虎﹑陳生引兵來迎。玄徳引關﹑張﹑趙雲出馬。玄徳在門旗之下﹐望見張虎所騎之馬﹐極其雄駿。玄徳曰「此必千里馬也。」言未畢﹐子龍挺槍出馬﹐徑衝過陣去﹐一槍刺張虎於馬下﹐就扯住轡頭﹐牽馬回陣。陳生見子龍牽馬而去﹐隨趕來奪。張飛大喝一聲﹐挺矛出馬﹐將陳生刺於馬下。餘眾奔潰。玄徳招安平復﹐江夏諸縣民賴其利﹐遂班師回。表自出廓迎接﹐入城飲宴。酒至半酣﹐表曰「吾弟此等雄才﹐荊州有所倚仗也。但憂南越不時寇境﹐張魯﹑孫權皆足以爲慮。」玄徳曰「弟有三將﹐可以保之﹐遣張飛巡南越之境﹔關某拒固子城﹐以鎭張魯﹔趙雲拒三江﹐以當孫權。兄何憂哉﹗」表大喜。時蔡瑁告姐蔡夫人曰「劉備遣三將巡境﹐自居荊州﹐久必爲患。備爲人忘恩失義﹐不可同守荊州。」蔡夫人夜對劉表曰「我聞荊州人多與劉備往來﹐容在城中無益﹐不如遣之。」表曰「吾弟仁徳之人也。」蔡氏曰「誠恐他人不似汝心。」表已狐疑。

次日出城點軍﹐見玄徳所乘之馬極駿﹐問之﹐乃張虎之馬也。表稱贊不盡。玄徳會其意﹐就將此馬送與劉表。劉表大喜﹐騎回城中。蒯越見而問之﹐表曰「玄徳送之。」越曰「昔吾兄蒯良﹐最善相馬﹔今𨿽去世﹐越亦頗曉。此馬眼下有淚槽﹐額邊生白點﹐名爲『的盧馬』也﹐騎則妨主。張虎爲此馬而亡﹐主公不可乘之。」表聽其言。次日﹐表請玄徳飲宴﹐而言曰「夜來所惠之馬﹐深感厚意。但賢弟徵進可用﹐表處空閒﹐敬當送還﹐永遠騎坐。」玄徳起謝。表又曰「賢弟久居城廓﹐恐廢武事。此去襄陽管下有一縣﹐名新野縣﹐頗有錢糧。弟可引本部軍馬﹐於此縣屯紮﹐就收錢糧爲用。」玄徳深謝﹐隨領本部軍馬﹐徑往新野。表自送行。酌別之後﹐一人在玄徳前長揖曰「不可乘此馬。」玄徳視之﹐乃劉表幕賓伊籍﹐字機伯﹐山陽人也。玄徳慌下馬問曰「此馬何不可騎也﹖」籍曰「昨聞蒯越對劉表說﹐此馬名『的盧』﹐乘則妨主﹐因此還之。」玄徳曰「深感先生見愛。凡人居世﹐死生有命﹐富貴在天﹐豈可因一馬而能妨吾哉﹗」籍服其髙論﹐自此與玄徳往來。

玄徳自到新野﹐軍民皆喜﹐政治一新。時建安十二年春﹐甘夫人降生劉禪。是夜﹐有白鶴一隻棲於縣衙屋上﹐鳴四十餘聲﹐望西飛去。守衙之兵﹐皆以爲異禽。臨分娩之時﹐天香滿屋﹐經月不散。甘夫人夜夢仰吞北斗有孕﹐故名阿斗。此時操北徵。玄徳往荊州﹐說劉表曰「方今曹操盡起中國之兵北伐﹐許昌空虛﹐若以荊﹑襄之眾﹐一舉襲之﹐大事可就也。」表曰「吾坐據九州足矣﹐安可別圖﹗」玄徳默然。表邀入後堂飲酒。酒至半酣﹐表忽然長嘆。玄徳曰「兄長何故有不足之意﹖」表曰「吾心間事﹐難言矣﹗」玄徳再欲問﹐蔡夫人出﹐表無語。席散﹐玄徳自回新野﹐日與士夫謀論天下之事。

時建安十二年冬﹐聞操自柳城回﹐玄徳甚悔表之不用己也。忽劉表遣使至﹐請玄徳赴荊州。玄徳隨使而往。劉表請入坐。表曰「近聞操自柳城提兵五六十萬回許昌﹐日漸彊盛﹐必有吞並之心。昔日不聽君言﹐故失此大機會。」玄徳曰「今天下分裂﹐干戈日起﹐機會豈有盡乎﹖若能應之於後﹐未足爲恨也。」表曰「吾弟之言甚當。」相與對飲﹐表又下淚。玄徳曰「兄有何事不決於此﹖」表曰「前者欲述於汝﹐未得其便﹐故隱之。吾想汝是宗親骨肉﹐特以告之。」玄徳曰「兄長有何難爲之事﹖備死亦不辭﹐願聞心腹之語。」表曰「前妻陳氏生子劉琦﹐𨿽賢而懦﹐不足立事﹔後妻蔡氏生得劉琮﹐頗聰明。吾欲廢長立幼﹐又恐礙於禮法﹔吾欲立長子﹐今蔡夫人族中皆掌軍務﹐後必生亂﹐因決未下。」玄徳曰「自古廢長立幼﹐取亂之道也。若憂蔡氏權重﹐可徐徐而削之﹐不可溺愛而立次也。」表默然。原來蔡夫人正在屏風後面聽得﹐深恨之。

玄徳自覺語失﹐遂起身入廁﹐嘆髀肉復生﹐潸然淚下不住。表使人再請入席﹐見玄徳淚下﹐表問曰「弟何故發悲﹖」玄徳曰「備往常身不離鞍﹐髀肉皆散﹔今不復騎﹐髀裏肉生。日月蹉跎﹐老之將至矣﹗而功業不建﹐是以悲耳﹗」表曰「吾聞弟在許昌﹐曹公嘗靑梅煮酒﹐共論英雄。賢弟盡舉當世名士﹐操皆不許﹐曾對弟言﹕『天下英雄﹐惟使君與操耳﹗』操𨿽有四十萬之眾﹐挾天子而令諸侯﹐猶不敢在吾弟之先﹐何足慮也﹖」玄徳乘酒興而答曰「備若有基本﹐何慮天下碌碌之輩耳﹗」表聞之﹐忽然變色。玄徳自知語失﹐托醉而起﹐歸於館捨。劉表𨿽不出言﹐心中不足。史官有詩贊曰﹕

曹公屈指從頭數﹐天下英雄獨使君。

髀肉因生猶感舊﹐爭教寰海不三分﹖此言玄徳不忘患難﹐安得不爲君乎﹖

劉表悶悶不已。蔡氏曰「適間我於屏風後聽得劉備之言﹐足見有吞並荊州之意﹐視人如艸芥。今日不除﹐必爲子孫之患。」表不答﹐搖頭而已。蔡氏知其意﹐遂召弟蔡瑁入﹐商議此事。瑁曰「我觀劉備有過人之志﹐久後必吞荊州。不如先就館捨殺之﹐告表未晚。」蔡氏曰「事宜謹細﹐不可造次。」瑁出點軍。

伊籍知瑁有害玄徳之心﹐夤夜來報﹐教便離荊州。玄徳曰「吾未辭景升﹐豈可去也﹖」籍曰「公若辭﹐必遭蔡瑁之害。某與公言之。」玄徳遂上馬﹐未明而行。蔡瑁比及到館捨﹐玄徳已去矣。瑁悔恨至甚﹐遂寫詩一首於壁間﹐徑入見表﹐言曰「劉備有反亂之意﹐書反詩於壁上﹐不辭而去。」

表未信﹐親詣館捨觀之﹐果有詩四句。詩曰﹕

困守荊州已數年﹐眼前空對舊山川。

蛟龍不是池中物﹐臥聽風雷飛上天。

劉表大怒﹐拔劍而言曰「誓殺無義之徒﹗」行數步猛省﹐暗忖曰「吾與玄徳相處許多時來﹐未常見作詩﹐此必外人之間諜音牒也。」回步入房﹐用劍尖刮去此詩﹐棄劍上馬。蔡瑁請曰「兵士已點就﹐可往新野擒劉備。」表曰「未可往擒﹐容別圖之。」此可見劉表無決斷處。蔡瑁見表持疑不決﹐乃暗與姐蔡氏商議﹕「卽目倉廩丰足﹐欲大會眾官於襄陽﹐就彼處謀之。」蔡氏曰「汝見掌軍權﹐何必問我﹖」瑁次日稟表曰「近年成熟﹐合聚眾官於襄陽﹐就馳騁人馬遊獵。今日已辦畢﹐請主人行。」表曰「吾近日气疾作﹐實不能行﹐可令二子爲主待客。」瑁曰「二子年幼﹐恐失於禮節﹐猶欠撫卹之道。」表曰「新野縣有吾弟玄徳﹐可請待客。」瑁暗喜正中其計﹐便差人請玄徳赴襄陽。

卻說玄徳至新野﹐自知失語﹐不敢告眾人知。忽使至﹐請赴會。玄徳欲行﹐忽一人進曰「使君此去﹐必有大災。」眾皆大驚。言者是誰﹐畢竟何如﹐下回便見。

玄徳躍馬跳檀溪

玄徳收拾赴會﹐孫乾曰「昨聞主公匆匆而回﹐心中不悅﹐愚意度之﹐在荊州必有事故。今請赴會﹐恐有詐謀﹐故諫勿往。」玄徳將前項事盡訴與諸官。關公日﹕「兄自心疑語失﹐劉荊州又無嗔責之意。外人之言﹐未可輕信也。襄陽離此不遠﹐若不去﹐劉荊州反生疑矣。」玄徳曰「雲長之言是也。」張飛曰「『筵無好筵﹐會無好會』﹐哥哥不可去。」趙雲曰「某將馬步軍三百人同往﹐可保主公無事。」玄徳曰「子龍同去﹐何足慮也。」

玄徳與子龍卽日同赴襄陽﹐離新野七十餘里。比及到郡﹐蔡瑁出廓迎接﹐意甚謙敬。玄徳不疑。隨後劉琦﹑劉琮二子﹐引王粲﹑傅巽﹑文聘﹑王威﹑鄧義﹑劉先文武等及眾名士出迎。玄徳見二公子在﹐並不疑忌。是日﹐請於館捨暫歇。趙雲引三百軍士圍繞﹐保護主公。云帶甲掛劍﹐行坐不離。劉琦曰「父親气疾作﹐實不能行﹐特請尊叔待客﹐乞撫卹各處守牧之官爲幸。」玄徳曰「吾本不敢當此﹐旣有兄命﹐不敢不從。」次日﹐入報九郡四十二州縣官員﹐盡皆到了。蔡瑁預請蒯越議曰「劉備世之梟雄﹐久必爲荊州之患﹐可就令今日除之。」蒯越曰「恐失士民之望﹐不可行之。」蔡瑁曰「吾己密領劉荊州言語在此。」越曰「若如此﹐則先須準備。」瑁曰「東門峴山大路﹐已使宗弟蔡和引五千軍把住﹔南門外﹐已使蔡中引三千軍把住﹔北門江外﹐已使弟蔡勛引三千軍把住﹔止有西門﹐不必守護﹐前有檀溪阻隔﹐𨿽有數萬之兵﹐不易過也。」越曰「吾見趙雲行坐不離﹐恐難下手。」瑁曰「吾伏五百兵在城內。」越曰「必是生擒劉備去聽區處﹐未可加誅。可使文聘﹑王威另設一席於外廳﹐以待武將。先請住趙雲﹐然後可行事。」瑁曰「吾已安排定了。」當日殺牛宰馬﹐大設宴飲﹐先請玄徳。玄徳所乘的盧馬﹐心甚愛之﹐出入便騎。是日﹐騎至州衙﹐命牽入後園拴系。眾官皆至堂中。玄徳主席﹐二公子兩邊﹐其餘各依次坐。趙雲帶劍於側。酒至三巡﹐文聘﹑王威入請趙雲赴席﹐云推辭不去。玄徳令云就席。蔡瑁在外收拾得鐵桶相似﹐三百軍都趕歸館捨﹐只待半酣﹐號起下手。正值伊籍把盞﹐至玄徳前以目視之﹐曰「請更衣。」玄徳會其意﹐待籍把徧盞﹐推起如廁。伊籍已於後園等候﹐附耳報曰「城外東﹑南﹑北三處﹐皆有軍馬。惟西門可走。」玄徳大驚﹐急解的盧馬﹐開後園門牽出﹐飛身上馬﹐不顧從者﹐望西門而走。把門者問之﹐玄徳曰「吾不勝酒力矣。」當之不住。門吏飛報蔡瑁﹐瑁便上馬﹐喚五百馬軍隨後追趕。

卻說玄徳撞出西門﹐行無二里餘﹐前有大溪攔住去路。此溪名曰「檀溪」﹐河闊數丈﹐水通湘江﹐其波甚急。玄徳到檀溪邊﹐見不可渡﹐勒馬再回﹐遙望城西五百鐵甲軍馬﹐隨蔡瑁趕來。玄徳曰「吾死矣﹗」遂回馬到溪邊﹐回看時﹐兵在後趕。玄徳縱馬下溪﹐行數步﹐水勢緊﹐馬前蹄忽陷﹐浸濕衣抱。玄徳加鞭﹐大呼曰「的盧﹗的盧﹗今日妨吾﹐可努力﹗」言畢﹐那馬忽從水中踴身而起﹐一躍三丈﹐飛上西岸。玄徳如雲霧中起。後人有詩曰﹕

玄徳襄陽逃難日﹐龍駒天賜渥窪生。

威雄鐵騎追來急﹐翻滚寒波阻去程。

玉勒縱時雙耳聳﹐金鞭擊處四蹄輕。

的盧一躍檀溪過﹐從此西川霸業成。

又詩曰﹕

襄陽城外接長途﹐來往行人嘆的盧。

兩岸蹄蹤埋綠艸﹐半灘水影撼靑蒲。

夜靜月明橫素練﹐波搖星散撒瓊珠。

莫誇主有西川分﹐蓋爲當時得駿駒。

又詩曰﹕

檀溪流水碧溶溶﹐過客登臨憶舊蹤。

玄徳此時因避難﹐的盧當日果招凶。

波開踴躍過三丈﹐勢欲飛騰到九重。

千古且休誇駿馬﹐分明背上是眞龍。

又詩曰﹕

偶到檀溪觀舊迹﹐曾逢故老論三分。

主憑洪福應逃難﹐馬仗神威迥不羣。

坐下當時扶社稷﹐鞍心有日會風雲。

須知天意推排定﹐千里龍駒萬乘君。

蘇學士古風一篇﹐單詠檀溪事迹﹐有感而賦云﹕

老去花殘春日暮﹐宦遊偶至檀溪路。

停驂遙望獨徘徊﹐眼前零亂飄紅絮。

暗想咸陽火徳衰﹐龍爭虎鬥相交持。

襄陽會上王孫飲﹐坐中玄徳身將危。

逃生獨出西門道﹐腦後追兵又來到。

一川煙水漲檀溪﹐急叱徵﹝馬宛﹞往前跳。

馬蹄踏碎靑玻璃﹐天風響處金鞭揮。

耳畔但聞千騎走﹐波中忽見雙龍飛。

西川獨霸眞英主﹐坐下龍駒兩相遇。

檀溪溪水自東流﹐龍駒﹑英主今何處﹖

臨流三嘆心欲酸﹐夕陽寂寂照空山。

三分鼎足渾如夢﹐蹤迹空畱在世間。

胡曾先生詩曰﹕

三月襄陽綠艸齊﹐王孫相引到檀溪。

的盧何處埋龍骨﹖流水依然繞大堤。

玄徳躍過溪西﹐回顧東岸﹐蔡瑁引五百騎趕到溪邊﹐大叫﹕「使君何故逃席而去﹖」玄徳曰「吾與汝無仇﹐何故相謀耶﹖」瑁曰「吾無此心﹐使君休信傍人之言。」玄徳見瑁手將拈弓取箭﹐拔回馬望西南漳而去。南漳﹐地名也。瑁與堵將曰「是何神助也﹖」卻欲回城﹐西門內趙子龍引三百軍趕來。蔡瑁性命如何﹖

劉玄徳遇司馬徽

蔡瑁不敢過溪﹐欲回城中。趙雲正飲酒﹐忽見人馬動﹐急入觀之﹐席上不見玄徳。子龍大驚﹐出投館捨﹐聽得人說﹕「蔡瑁引軍望西趕去。」因此火急掉槍上馬﹐引三百軍出城﹐迎見蔡瑁﹐喝問曰「吾主何在﹖」瑁曰「使君逃席﹐不知何往。」子龍是謹細之人﹐不肯造次﹐徧觀軍中﹐並不見動靜﹔前望大溪﹐別無去路。子龍曰「汝請吾主﹐何故領著軍馬圍捕﹖」瑁曰「九郡四十二州縣官僚在此﹐吾爲上將﹐豈可不防護也﹖」云曰「汝逼吾主何處去了﹖」瑁曰「吾聽得匹馬出西門﹐到此又不見。」子龍疑惑不定﹐直來溪邊看時﹐只見隔岸一帶水迹。原來對岸頗髙﹐三百軍皆四散觀望﹐不見玄徳。子龍再回時﹐蔡瑁已入城去了。子龍拿把門軍追問﹐皆說飛馬出西門去了。子龍欲入城中﹐恐有埋伏﹐遂引軍投新野而歸。

卻說玄徳渡溪之後﹐似醉如癡﹐想﹕「此闊澗﹐不覺一躍而過﹐豈非天意也﹗」望南漳策馬而行﹐日將沈西。正行之間﹐見一牧童跨於牛背之上﹐口吹短笛而來。玄徳嘆口﹕「吾不如也﹗」遂立馬觀之。小童亦停牛罷笛﹐熟視玄徳曰「將軍莫非破黃巾的劉玄徳否﹖」玄徳大驚﹐問曰「汝乃村僻小童﹐安得知吾姓字耶﹖」小童曰「俺本不知。因常侍師傅﹐有客到日﹐多曾說有一劉玄徳﹐身長七尺五寸﹐垂手過膝﹐目能自顧其耳﹐乃當世之英雄。今觀將軍如此模樣﹐想必是也。」玄徳曰「汝師何人也﹖」小童曰「我師傅復姓司馬﹐名徽﹐字徳操﹐道號『水鏡先生』﹐穎川人也。」水者﹐先天一气﹐能養萬物﹐可方可圓。鏡者﹐知人妍蚩之意也。玄徳曰「與誰爲友﹖見居何處﹖」小童曰「與襄陽龐徳公﹑龐統爲友。兀的那林中便是莊也。」玄徳曰「虛徳公是龐統何人﹖」小童曰「叔侄之親也。龐徳公﹑字山民﹐長俺師傅十歲。龐姓﹐徳名﹐字山民。公者﹐因其齒徳皆尊﹐故稱曰龐徳公也。龐統﹐字士元﹐小俺師傅五歲。一日﹐我師傅在樹上采桑葉﹐統來相探﹐坐於樹下﹐同講論興亡﹐從朝至暮不倦。吾師甚愛﹐呼龐統爲弟。」玄徳曰「吾乃劉玄徳也﹐汝可引見師傅。」

小童遂引玄徳行二里餘﹐到莊前下馬。聞得琴聲正美﹐教小童且休通報。忽然琴聲住而不彈﹐一人笑而出曰「琴韻淸幽﹐音中忽有殺伐之調﹐必有英雄窺聽。」玄徳大驚﹐見其人松形鶴骨﹐器宇不凡﹐年幾半百﹐顏色如童。玄徳進前施禮﹐衣衿尙濕。水鏡曰「此公今日幸免大難。」玄徳驚訝不巳。小童曰「此是劉玄徳也。」水鏡慌忙敍禮﹐請入艸堂﹐分賓主坐定。玄徳見架堆萬卷經書﹐窗外盛栽松竹﹐橫琴於石牀之上﹐淸气飄然。玄徳起曰「偶爾經由此地﹐因一小童相指﹐得拜尊顏﹐不勝萬幸﹗」水鏡笑曰「公休隱諱。今公必然逃難至此。」玄徳遂以襄陽一事告之﹐水鏡曰「予觀公之气色﹐已知之矣。公居何職﹖」玄徳曰「左將軍﹑宜城亭候﹑豫州牧。」水鏡曰「愚聞將軍大名久矣﹐何故區區奔走於形勢之途耶﹖」玄徳曰「時運不濟﹐命途多蹇之故也。」水鏡曰「不然。蓋將軍左右不得其人耳。」玄徳曰「備𨿽不才﹐文有孫乾﹑糜竺﹑簡雍之輩﹐武有關某﹑張飛﹑趙雲之流﹐竭忠輔相﹐何爲不得其人耶﹖」水鏡曰「關﹑張﹑趙雲之流﹐𨿽有萬人之敵﹐而非權變之才﹔孫乾﹑糜竺﹑簡雍之輩﹐乃白面書生﹐尋章摘句小儒﹐非經綸濟世之士﹐豈成霸業之人也﹖」玄徳曰「備屈身恭己﹐求山谷之遺賢﹐柰何未得其人也﹗」水鏡曰「儒生俗士﹐不識時務﹔識時務者﹐在乎俊傑也。」玄徳曰「請問誰爲俊傑﹖」水鏡曰「且如漢髙祖得張良﹑蕭何﹑韓信之輩﹐漢光武得鄧禹﹑吳漢﹑馮異之徒﹐能成王霸之根基﹐如此則爲俊傑也。」玄徳曰「恐此時無這等人物。」水鏡曰「公豈不聞孔子有云﹕『十室之邑﹐必有忠信。』何謂今時無也﹖」玄徳曰「備愚昧不識﹐願賜指教。」水鏡曰「公聞諸郡小兒謠言乎﹖謠言曰﹕

八九年間始欲衰﹐至十三年無孑音結遺。

到頭天命有所歸﹐泥中蟠龍向天飛。

此謠建安初至於今日。『八九年始欲衰』者﹐建安八年﹐劉景升喪卻前妻﹐便生家亂﹐此『始欲衰』也。『十三年無孑遺』者﹐不久則景升逝矣﹔景升逝﹐則文武零落無孑遺矣。『天命有所歸』者﹐在將軍也。」玄徳驚而下拜曰「劉備安敢當此﹗」水鏡曰「今天下之全才盡會於此﹐將軍可求之。」玄徳曰「何人也﹖」水鏡曰「伏龍﹑鳳雛﹐兩人得一﹐可安天下。」玄徳便問曰「伏龍﹑鳳雛﹐何如人也﹖」水鏡拍手大笑曰「好﹗好﹗」玄徳再問水鏡﹐水鏡曰「天色已晚﹐暫宿一宵﹐來日當言之。」卽喚小童具飲饌相待﹐畱於客房內宿﹐馬餵於後院。

玄徳因想水鏡之言﹐睡不著。約已更深﹐忽聽一人而入﹐水鏡問曰「元直何來﹖」玄徳起而密聽之。其人答曰「久聞劉景升善善惡惡﹐特往謁之。及至相見﹐徒有虛名﹐故回此處。」水鏡曰「善善惡惡﹐乃人之善也﹐何故棄之﹖」其人答曰「善善而不能用﹐惡惡而不能去﹐故遺書以別之。」水鏡叱之曰「方今漢室衰微﹐賢愚一混﹐干戈競起﹐禍亂始生。汝懷王佐之才﹐當待時而出。攜美玉作磚石貨於人間﹐以取其辱﹐乃汝之過。而卻云他人善善而不能用﹐不亦謬乎﹖子貢云﹕『有美玉於斯﹐韞櫝而藏諸﹐求善價而沽之。』子之謂也。英雄豪傑﹐只在眼前﹐何故曷劉景升耶﹖」其人言曰「先生之言是也。」玄徳聽之大喜﹐暗忖此人必是伏龍﹑鳳雛也。

候天曉﹐玄徳出房求見﹐問水鏡曰「昨夜過是誰﹖」水鏡曰「爾來投明主﹐已往他處。」玄徳求問姓名﹐水鏡曰「好﹗好﹗」玄徳再問伏龍﹑風雛是誰﹐水鏡只言「好﹗好﹗」自此名「好好先生」。玄徳拜請水鏡﹐同扶漢室。水鏡曰「山野閒散之人﹐不堪世用。自有勝吾十倍者來助公也﹐公宜訪之。」玄徳再問﹐水鏡只言「好﹗好﹗」正談論間﹐小童來報﹕「莊外人語馬嘶﹐有一大將﹐引數百人圍了莊也。」玄徳大驚﹐還是如何﹖

玄徳新野遇徐庶

玄徳急出視之﹐乃趙雲也。玄徳大喜。趙雲入見曰「云夜來回縣﹐尋不見﹐連夜到此跟問。此間有人指道而言曰﹕『昨晚有个官人﹐匹馬投水鏡先生莊上去了。』故尋到此。」趙雲便請玄徳上馬﹐恐人來縣中廝殺。玄徳辭了水鏡﹐與趙雲共投新野而來。行不到二十里﹐一彪人馬到。玄徳視之﹐乃張飛也。就跟隨行。又不到二十里﹐一彪軍至﹐乃雲長也。雲長尋至相見﹐訴說檀溪之事。

到縣中﹐與孫干等商議。乾曰「必投書與劉荊州﹐分解此事。」玄徳從其言﹐修書差孫乾至荊州。劉表喚入﹐問曰「吾著玄徳襄陽待客﹐緣何半席而走﹖」乾呈上書﹐言蔡瑁欲相謀害﹐故越檀溪得脫。表聞大怒﹐急喚蔡瑁入﹐大罵曰「汝焉敢害吾弟也﹗」瑁抵賴不過。表令推出斬之。蔡夫人出﹐哭告方免。表恨不息。孫乾告曰「不爭殺其上將﹐劉皇叔再後不敢赴荊州矣。」表責而釋之﹐使長子劉琦一同孫乾來新野請罪。玄徳大喜﹐設宴待劉琦。琦忽然墮淚。玄徳問其故﹐琦曰「繼母蔡氏常有謀害之心﹐侄無計免禍。」備勸以小心盡孝﹐自可無禍。次日﹐劉琦泣別。玄徳送出廓外﹐坐下騎的盧馬。玄徳對琦曰「若非此馬﹐吾已爲泉下之人矣。」琦曰「非馬之力﹐乃叔父之洪福也。」叔侄相別﹐劉琦泣涕而去。

玄徳自回﹐忽見市上一人﹐葛巾布袍﹐皂絳烏履﹐長歌而來。其歌曰﹕

天地反復兮﹐火欲殂﹔大廈將崩兮﹐一木難扶。

四海有賢兮﹐欲投明主﹔聖主搜賢兮﹐卻不知吾。

歌罷﹐大笑不止。玄徳聞其言﹐暗思之﹕「莫非水鏡所言伏龍﹑鳳雛否﹖」遂下馬相見﹐邀入縣衙﹐問其姓名。其人曰「某乃潁上人也﹐姓單﹐名福。久聞使君納士招賢﹐特來投托﹐未敢輒造﹐故行歌於市。」玄徳待以賓禮。單福曰「適來使君所乘之馬﹐再乞一觀。」遂命去鞍﹐牽於堂下。單福曰「此馬𨿽有千里之能﹐卻是妨主。」玄徳曰「已應之矣。」遂言跳檀溪之事。福曰「此乃救主﹐非妨主也。必然要妨﹐有一法可禳。」玄徳曰「原聞禳法。」福曰「使親近乘之﹐待妨死了那人﹐方可乘之﹐自然無事。」玄徳喚從者教點湯。逐客之意。福曰「吾聞使君徧求賢士﹐不遠千里而來﹐何故逐客也﹖」玄徳曰「汝初至此﹐不教吾躬行仁義﹐便教作利己妨人之事﹐吾故逐之。」福大笑而謝曰「吾聞使君素有仁心﹐未能準信﹐故以此言試之耳。」玄徳起而謝曰「若論仁心仁聞﹐吾豈敢當。但欲卹軍愛民﹐恨未及也。願先生教之。」福曰「吾自潁上至此﹐聞新野之人歌曰﹕『新野牧﹐劉皇叔﹔自到此﹐民丰足。』此可見使君愛民惜物之驗也。」玄徳拜單福爲軍師﹐調練本部人馬。

卻說曹操自冀州回許昌﹐常有取荊州之意﹐故差曹仁將李典並降將呂曠等三萬兵﹐屯樊城﹐虎視荊﹑襄﹐就看動靜虛實﹐以爲屏障。此時呂曠﹑呂翔稟曹仁曰「目今劉備兵屯新野﹐招軍買馬﹐積艸聚糧﹐有謀許昌之心﹐不可不早圖也。吾二人自降丞相之後﹐未有寸功﹐願請精兵五千﹐可取劉備之頭﹐以獻丞相。」曹仁大喜﹐與二呂兵五千。新野守界人探知﹐飛報玄徳。玄徳請單福商議﹐福曰「旣有敵軍﹐不可令人入境。先差關公引一軍﹐從左而出﹐以截來軍中路﹔差張飛引一軍﹐從右而出﹐以斷來軍之後﹔使君引趙雲出兵中路相迎﹐擒將必矣。」玄徳大喜﹐先差關﹑張二將去訖﹔然後與單福﹑趙雲引二千人馬﹐出關相迎。行不數里﹐山後塵頭起處﹐呂曠﹑呂翔引五千軍來到。兩邊相迎﹐射住陣角。玄徳出馬於門旗下﹐大呼曰「來者何人﹐敢犯吾境﹖」呂曠曰「吾乃大將呂曠也。奉曹丞相命﹐特來擒汝﹗」玄徳曰「吾有何罪﹖」曠曰「汝乃反漢之賊﹐安得不擒之﹖」玄徳大怒﹐使趙雲出馬。二將交戰﹐不數合﹐趙雲一槍刺呂曠於馬下。呂翔引軍便走。行不數里﹐路傍一軍突出﹐爲首大將﹐橫刀躍馬﹐乃關雲長也﹐衝殺一陣。呂翔折軍太半﹐奪路而走。後面關公迆邐追襲。又行不到十數余裏﹐一軍攔住去路﹐爲首大將﹐挺矛出馬﹐乃燕人張益徳也。飛直取呂翔。翔措手不及﹐被飛一矛刺中﹐翻身落馬而死。餘皆奔走﹐被張飛手下軍士盡皆擒縛﹐投新野而來。玄徳大喜﹐重待單福﹐犒賞三軍。

卻說敗軍回見曹仁﹐報說呂曠被趙雲殺之﹐呂翔被張飛殺之﹐其餘軍士盡被活捉。曹仁大驚﹐與李典商議。典曰「今二將欺敵而亡。只宜按兵不動﹐申報丞相知會﹐可起大軍而來剿捕﹐此爲上策。」曹仁曰「不然。目今二將已亡﹐又折許多人馬﹐量一新野小可之地﹐何必經由丞相﹖『割雞焉用牛刀』﹐吾與汝擒劉備。」典曰「劉備人傑也﹐不可輕視。」仁曰「汝怯也﹗」典曰「兵法云﹕『知己知彼﹐百戰百勝。』某非怯戰﹐但恐不勝劉備也。」仁怒曰「汝懷二心耶﹖」典曰「自跟隨丞相﹐積有年矣﹐豈不知李典之心乎﹖」仁曰「吾必欲生擒劉備也﹗」典曰「將軍若去﹐某守樊城。」仁曰「汝若不同去時﹐必有二心也﹗」典驚懼。曹仁點起本部二萬五千軍﹐俱各披掛上馬﹐渡河投新野而來。畢竟如何﹐且聽下回分解。

徐庶定計取樊城

曹仁忿怒﹐意欲踏平新野﹐大起本部之兵﹐投新野來。先差人於河岸收拾船隻﹐準備渡河。

卻說單福與玄徳曰「曹仁近有樊城﹐知二將被誅﹐必起本部人馬來取新野。」玄徳曰「當何以迎之﹖」福曰「吾料曹仁若盡提兵而來﹐樊城空虛﹐𨿽隔白河﹐可唾手而得。」玄徳問計﹐福附耳低言﹐如此如此。玄徳大喜﹐預先調撥已定。白河邊人報曹仁準備渡河。單福對玄徳曰「若按兵不動﹐未可便得﹔今全師而來﹐此出下策﹐吾必擒曹仁矣。」軍勢擺開﹐趙雲出馬﹐喚彼將答話。李典出陣﹐與趙雲交鋒。約戰十數合﹐李典料敵不住﹐拔馬走回本陣。云縱馬追襲﹐兩翼軍射住﹐云遂回。各罷兵歸寨。

且說李典見曹仁﹐言趙雲英雄不可抵當﹐不如回樊城。曹仁大怒﹐叱李典曰「汝未出軍時﹐己慢吾軍心﹔今又賣陣﹐可以斬之﹗」喝刀斧手推轉李典。正欲斬時﹐眾將苦告方免。曹仁教李典爲後軍﹐自引兵爲前部。次日離寨前進﹐布成陣勢。單福上山觀看畢﹐與玄徳曰「公識此陣否﹖」玄徳曰「不識。」福曰「此『八門金鎖陣』也。𨿽布得是﹐可惜不全。八門者休﹑生﹑傷﹑杜﹑景﹑死﹑驚﹑開也。如從生門﹑景門﹑開門而入﹐則吉﹔從休門﹑傷門﹑驚門而入﹐則帶傷﹔如從杜門﹑死門而入﹐則亡。今八門𨿽布得整齊嚴肅﹐只是中間通欠主持。如從東南角上生門而入﹐往正西景門而出﹐擊之必亂也。」玄徳傳令﹐教軍把住陣角﹐命趙雲引五百軍﹐從東南而入﹐徑往西出。趙雲得令﹐挺槍驟馬﹐引軍徑投東南角上﹐吶喊而入﹐軍中鼓噪助威。趙雲殺入中軍﹐曹仁徑投北走。云不趕﹐卻突出西門﹐又從西殺東南角來。曹仁大亂。玄徳領軍亦擊﹐曹兵大敗而退。單福命休趕﹐自收軍回。

卻說曹仁輸了一陣方悔﹐始信李典﹐請典商議﹐言「劉備軍中必有能者。吾布『八門金鎖陣』﹐趙雲自東南殺入﹐投正西而出﹐安得無能者耶﹖」李典曰「吾𨿽在此﹐甚憂樊城。」曹仁曰﹕」今晚出劫劉備寨﹐如勝﹐可住﹔如不勝﹐可退軍回。」李典又諫曰「惟恐劉備有準備」仁曰「若如此疑﹐卻難用兵。」不聽李典言語﹐傳令已畢。

卻說單福與玄徳在寨中議事﹐忽信風驟起。福曰「今夜曹仁必來劫寨。」玄徳曰「何以敵之﹖」福曰「吾預算定了。」

卻說曹仁盡起軍士爲前隊﹐李典爲後應﹐當夜二更來劫寨。將至寨內﹐四圍火起﹐燒著寨柵。曹仁知有準備﹐急退軍。趙雲掩殺將來。仁急棄本寨﹐望北河而走。將到河邊﹐才欲尋船﹐河岸上一彪軍殺到﹐爲首大將張益徳也﹐引眾掩殺。原來益徳預先埋伏在此。曹軍死戰。李典保護曹仁下船渡河。曹軍太半水中淹死。曹仁上岸﹐奔至樊城﹐令人叫門。城上一聲鼓響﹐一將引五百軍而出﹐乃關雲長也。原來單福預使雲長早已襲了樊城。兩軍混戰。曹仁﹑李典又被雲長大殺了一陣﹐因此失了樊城﹐投許昌而走。於路打聽﹐方知有單福爲軍師﹐設謀定計。

不說曹仁投許昌。卻說玄徳大獲全勝﹐引軍入樊城﹐縣令劉泌出迎。玄徳安民己定。劉泌乃長沙人也﹐亦是漢室宗親﹐遂請玄徳到家﹐設宴。時有外甥寇封侍立於側。玄徳見封人品壯觀﹐聲音淸亮﹐玄徳問泌曰「此何人﹖」泌答曰「此吾甥寇封也﹐精熟武藝。父母雙亡﹐泌忝母舅﹐在此倚傍學業。本羅睺寇氏之子也。」玄徳欲過房爲嗣。劉泌忻然從之﹐遂使其甥拜玄徳爲父﹐攺名劉封。玄徳帶回﹐令拜雲長﹑翼徳爲叔。雲長曰「兄長旣有子﹐何必用螟蛉﹖後必有亂也。」玄徳曰「吾待爲子﹐彼必待我爲父﹐有何亂也﹖」雲長不悅。此是結冤之處。玄徳﹑單福計議﹐恐樊城不可守﹐乃帶趙雲引一千軍守樊城。玄徳領眾自回新野。

卻說曹仁﹑李典回許昌見曹操﹐泣拜於地請罪﹐言損軍折將之事。操曰「勝負乃兵家之常事﹐豈能常勝乎﹖劉備如此﹐誰與謀事﹖」曹仁言單福設策。操曰「不知單福果何人也﹖」程昱笑而言曰「非單福也。此人少好擊劍。中平末年﹐曾與人報仇﹐用白粉塗面﹐披髮而走﹐爲吏問其姓名﹐緘口不言。吏乃縛於車上﹐擊鼓令市人識之﹐𨿽有識者﹐莫敢言﹐而同伴竊解救之。乃更名易姓﹐隱於他處。於是感激﹐乃疏巾單衣﹐折節向學。後徧訪名師﹐常與司馬徽談論。此人乃穎川徐庶﹐字元直﹐單福乃更名也。」操曰「徐庶之才﹐比君何如﹖」昱曰「昱十分﹐得徐庶一二也。」操曰「惜乎﹗賢士歸於劉備﹐必助羽翼矣﹗柰何﹖」昱曰「徐庶𨿽在彼﹐丞相要用﹐召來不難。」操曰「豈得來歸﹖」昱曰「徐庶爲人至孝﹐幼喪其父﹐止有母在堂。見今兄弟徐康已亡﹐遺母年老﹐無人侍養﹐可使人賺至許都。令作書喚之﹐其子必星夜而至矣。」操大喜﹐使人前去取徐庶母。不一日而來﹐操嘗親自款待﹐而對徐母曰「近聞令嗣徐元直﹐乃奇才也。今在新野﹐助逆臣劉備﹐負卻朝廷﹐正如美玉落在淤泥之中﹐誠爲可惜。今煩老母付筆札﹐喚回許都﹐吾於天子之前保奏﹐必加賞爵祿。」操命左右捧過文房﹐令徐母作書。母曰「劉備何如人也﹖」操曰「沛郡小輩﹐妄稱皇族﹐柰無恩義﹐外君子而內小人﹐眞匹夫也。」徐母兩目圓睜﹐厲聲而言曰「汝何虛誑之甚也﹗吾久聞劉玄徳乃中山靖王之後﹐漢景帝閣下玄孫﹐有堯﹑舜之風﹐懷禹﹑湯之徳。況又屈身下士﹐恭己待人﹐世之黃童白叟﹐牧豎樵子﹐皆知其名﹐眞當世之英雄也。吾兒輔之﹐得其主矣。汝𨿽托名漢相﹐實乃漢賊﹔卻言玄徳爲逆臣﹐豈不自恥﹗如何使吾兒背明投暗﹐惹萬代之罵名﹖」言訖﹐投筆於地﹐取石硯便打曹操。操大怒﹐叱武士執徐母斬之。性命如何﹖

徐庶走薦諸葛亮

曹操欲斬徐母﹐程昱急止之曰「令武士且畱人﹗」昱入諫操曰「徐母毀丞相者﹐欲求死也。丞相若殺之﹐則招不義之名﹐成全徐母之徳。徐母一死﹐徐庶知之﹐必死心塌地以助劉備﹐而盡力報仇也。不如畱之﹐則使徐庶身心兩處﹐縱使助劉備﹐亦不盡力也。昱自有小計﹐必賺徐庶至此﹐以輔丞相也。」操然之﹐使送徐母於別室養贍。程昱如親母待之。昱乃詐言曾與除庶爲昆仲﹐時常送物﹐必具手啟。徐母亦作手啟以答之。昱賺了徐母筆迹字體﹐詐修書—封﹐差一心腹人﹐持書徑奔新野縣﹐尋見徐庶行幕﹐使軍士達知。

庶聞母有家書至﹐急喚入問之。來人曰「某乃館下走卒﹐奉老夫人言語﹐有書上達。」徐庶拆封視之。書曰﹕

近汝弟康喪﹐舉目無親。正悲淒之間﹐不期曹丞相使人賺到許昌﹐言汝背反﹐下於縲紲﹐獨賴程昱等力救。若得汝降﹐能免吾死。如書到日﹐可想劬勞之恩﹐星夜前來﹐以全孝道﹔卻圖歸耕故鄕﹐免遭大禍。吾今命若懸絲﹐專候救濟﹗更不多囑。

徐庶覽畢﹐淚似湧泉﹐持書釆見玄徳曰「某本穎川徐庶﹐字元直﹐爲因逃難﹐更名單福。昨因荊州劉景升招賢納士﹐特往見之。與之論事﹐方知無用之人也﹐故作書以別之﹐夤夜至司馬水鏡莊上訴說其事。水鏡深責庶不識主﹐卻說﹕『劉豫州在此﹐何不事之﹖』庶故作狂歌於市﹐以釣使君﹔幸蒙不棄孤陋﹐曲賜重用。爭柰老母被曹操計囚於許昌﹐將欲垂命﹐持書來呼﹐不容不去。非不欲盡犬馬之勞﹐以事使君﹔爭柰慈母被執﹐不得盡其力也。今且暫歸﹐尙容再會。」玄徳哭曰「子母之道﹐乃天愛也。元直毋以備爲念﹐而割其天愛。待與老太君相見之後﹐再從聽教。」庶乃拜謝。庶便欲行﹐玄徳曰「再聚一宵﹐來日相餞。」孫干等入見玄徳。乾曰「徐元直乃天下之奇才也﹐久在新野﹐今回許昌﹐盡知我軍中之虛實。若使此人歸曹操﹐必重用之﹐來攻我軍﹐勢必危矣。望主公苦畱﹐休教放去﹐使曹操見庶不去﹐必斬其母。庶知母死﹐必與母報仇﹐力攻曹操也。」玄徳曰「不然。使人殺其母﹐吾獨用其子﹐乃不仁也﹔畱之而不使去﹐以絕子母之道﹐乃不義也。吾寧死﹐而不爲不仁不義之事也。」眾皆感嘆而去。

玄徳請徐庶飲至半夜﹐庶曰「今聞老母被囚﹐𨿽金波玉液﹐亦不能占腸胃也。」玄徳曰「聞公之行﹐使備如失左右手﹐𨿽龍肝鳳髓﹐亦不甘味也。」二人相泣﹐坐以侍旦。諸將已於廓外安排餞行。玄徳與徐庶上馬出廓﹐至長亭下馬相辭。玄徳舉杯勸徐庶曰「備分淺緣薄﹐不能與先生相從聽誨。望先生善事新主﹐以全孝道。」庶泣曰「某才微智淺﹐深荷使君重用。今不幸半途而別﹐實爲母之故也。縱曹操逼勒事之﹐終身不設一謀。豈不忠也﹖非所願也。」玄徳又曰「先生此去﹐劉備亦欲遠遁而避世也。」庶曰「本欲與使君共圖王霸之基業﹐柰老母在許昌被執﹐是以徐庶方寸亂矣。縱使在此﹐無益於事。請使君別求大賢以佐之﹐共圖王霸之業﹐何心灰如此也﹗」玄徳曰「愚意度之﹐恐天下無如先生者。」庶曰「吾樗櫟音書力庸才﹐非棟梁也。使君可求棟梁以佐之。」玄徳泣謝。庶謂諸將曰「望諸公善事使君﹐以圖名垂竹帛﹐功列靑史﹐休效庶之無始終也。」諸將皆感傷而別之。玄徳淚如雨下﹐不忍相離。又送一程﹐彼各上馬﹐玄徳與徐庶並轡而行。玄徳曰「先生此去﹐備心如割﹐無復有匡扶王室之心矣﹗」庶曰「使君保重﹐以圖再會。」玄徳曰「各天一方﹐未知相會卻在何日﹗」不覺又行十里﹐庶辭曰「不勞使君遠送﹐庶當星夜而行﹐見老母矣。」玄徳又送十里﹐諸將請回。玄徳就馬上執庶之手﹐曰「先生此去﹐劉備柰何﹖」淚沾衿袖。庶亦掩面而哭別。玄徳立馬於林畔﹐看庶乘馬﹐從者數人﹐匆匆而去。玄徳放聲大哭。孫干等勸﹕「主公休如此慟傷。」玄徳曰「元直去矣﹗吾將柰何﹖」凝淚而望﹐被一大樹林隔斷。玄徳以鞭指曰「吾欲盡伐此處樹木﹗」孫乾曰「何故伐之﹖」玄徳曰「因阻望徐元直也﹗」

正望之間﹐又欲趕庶而送之﹐忽見徐庶拍馬而回。玄徳曰「元直此來﹐莫不無去意乎﹖」遂下馬相迎。庶亦下馬而來。玄徳曰「先生此回﹐必有主意。」庶曰「庶心緒如麻﹐失卻一語﹕有一大賢﹐只在襄陽城二十里隆中地名﹐使君何不見訪﹖」玄徳曰「公可與某請來相見﹐甚好。」庶曰「此人非庶之比也。使君可往相見﹐不可屈致也。使君若得此人﹐可比周得呂望﹐漢得張良。有經綸濟世之才﹐補完天地之手。其人每自比管仲﹑樂毅。以庶觀之﹐管仲﹑樂毅不及此人也。」玄徳曰「比先生才徳如何﹖」庶曰「某比此人﹐如駑馬以並麒麟﹐寒鴉以配鸞鳳。庶何足言之。此人乃天下第一人耳﹗」玄徳大喜﹐曰「願求大賢姓名。」庶曰「此人乃瑯琊陽都人也﹐漢司隸校尉諸葛丰之後。其父名珪﹐字子貢﹐爲泰山郡縣丞﹐早卒。時從叔父玄爲袁術所署豫章太守﹐後漢朝選朱皓代玄。玄素與荊州牧劉景升有舊﹐往依之。不幸玄卒。其人與弟均躬耕於南陽﹐好爲《梁父吟》。復姓諸葛﹐名亮﹐字孔明。所居之地有一崗﹐名臥龍崗﹐故自號『臥龍先生』。此人乃當世之大賢也﹐使君急宜枉駕見之。若此人肯相輔佐﹐何慮天下不定乎﹗」玄徳曰「昔備在水鏡莊上﹐有云﹕『伏龍﹑鳳雛﹐兩人得一﹐可安天下』。備再問之﹐但云『好﹐好』而已。莫非伏龍﹑鳳雛乎﹖」庶曰「鳳雛者﹐襄陽龐統是也。伏龍正是諸葛孔明。皆是龐徳公之所言也。」玄徳踴躍而大嘆曰「今日方悟『伏龍﹑鳳雛』之語。何期大賢只在目前﹗非先生一言﹐備有眼如盲也﹗」後人謂徐庶走薦諸葛亮詩曰﹕

痛恨髙賢不再逢﹐臨歧哭別兩情濃。

片言恰似春雷震﹐能使南陽起臥龍。

又詩曰﹕

四海蒼生在倒懸﹐豫州天下謾求賢。

不因徐庶臨歧薦﹐怎得西川四十年﹖

徐庶薦了孔明﹐再別上馬而去。玄徳聞徐庶之語﹐似醉方醒﹐如夢初覺﹐方悟司馬徳操之言也。引眾將回新野﹐便具卑辭厚幣之禮﹐同關﹑張前去請孔明。

先說徐庶上馬﹐想玄徳畱戀之情﹐恐怕孔明不去﹐遂乘馬直至臥龍崗下馬﹐入莊見孔明。孔明問曰「元直此來﹐必有事故﹖」庶曰「庶本欲事劉玄徳﹐爲因老母被曹操所囚﹐馳書來召﹐乃捨此而往。庶臨行時﹐將公薦與玄徳。望勿推阻﹐可往見之﹐當展平生之大才﹐不負夙昔之所學也。」孔明聞之﹐作色而言曰「汝以我爲享祭之犧牲乎﹖」拂袖而入。所言享祭之犧牲者﹐乃郊祀之牛﹐閒當以艸料餵養﹐以衣綬錦﹐臨期殺之。此言因庶所相輕也。庶乃滿面羞慚﹐不辭而退﹐上馬趲程﹐而赴許昌見老母。正不知玄徳來請孔明﹐還是如何﹖

劉玄徳三顧茅廬

時建安十二年冬十一月﹐徐庶臨別玄徳﹐故薦諸葛亮有王佐之才﹐自趲程回許昌。曹操聽知徐庶巳到﹐遂命荀彧﹑程昱等一班謀士出來迎接。入見操﹐參拜畢﹐操曰「公乃髙明遠見之士﹐何故屈身而事劉備耶﹖」庶曰「幼自逃難﹐遊於江湖﹐偶至新野﹐與劉備交會。老母幸蒙慈念﹐庶不勝愧感。」操曰「令堂在此﹐汝可晨昏侍奉﹐盡人子之道。吾亦得聽淸誨矣。」庶拜謝而出﹐急去見母﹐泣拜於堂下。徐母大驚曰「汝緣何至此﹖」庶答曰「近於新野從事劉豫州﹐偶得母書﹐故星夜至此。」徐母勃然大怒曰「辱子飄蕩江湖二十餘年﹐吾以爲汝習儒學業﹐日有進益﹐何期反不如初也﹗汝自幼讀書﹐須知忠孝之道不能兩全。必識曹操欺君罔上之賊。劉玄徳仁義布於四海﹐誰不仰之﹖況乃漢室之冑。吾以爲汝得其主矣。今憑一紙僞書﹐更不推辭﹐詳其虛實﹐遂棄明投暗﹐自取惡名﹐汝眞匹夫也﹗吾有何面目與汝相見﹗玷辱祖宗之徒﹐空生於天地之間耳﹗」罵得徐庶伏於階下﹐不敢瞻視。母自轉於屏風後。少時﹐人忽報曰「老夫人白縊於梁間。」庶慌入救時﹐母气已絕。史官有詩贊曰﹕

賢哉徐母﹐徳被中土。守節無虧﹐於家有補。

教子多方﹐處身自苦。气若丘山﹐義刻肺腑。

贊美豫州﹐毀陵魏武。不畏鼎鑊﹐不懼刀斧。

惟恐後嗣﹐玷辱先祖。伏劍同流﹐斷機作伍。

生得其名﹐死得其所。抑賢哉賢哉﹐流芳萬古﹗

是日﹐徐庶哭絕於地﹐良久復蘇。曹操使人賫禮弔問﹐破木爲棺。操親往祭奠﹐厚葬於許昌之南原。徐庶居喪﹐操重賜之。

操欲商議南徵。荀彧諫曰「天寒未可用兵。姑待春暖﹐可往冀州﹐引漳河之水作一池﹐名『玄武池』﹐於內教練水軍﹐然後長驅大進﹐可席捲而得矣。」操從之﹐遂按兵不動。

卻說劉玄徳安排禮物﹐欲往隆中謁孔明﹐只聽得門外人報﹕「有一先生﹐峨冠博帶﹐道貌非常﹐特來相探。」玄徳曰「此必是孔明也。」遂整衣出迎﹐視之﹐乃司馬徽也。玄徳大喜﹐請入後堂髙坐﹐乃拜問曰「備自別仙顏﹐軍務繁雜﹐有失拜訪。幸臨光降﹐大慰仰慕之思。」徽曰「近聞徐元直在使君處﹐特來一會。」玄徳曰「近因曹操囚下徐母﹐徐母遣人持書﹐取回許昌去矣。」徽曰「中操之計也﹗吾素聞徐母大賢﹐𨿽遭曹操囚下﹐他安肯持書喚子﹖此書必詐也。徐元直不去﹐其母尙存﹔今若去之﹐母必亡矣﹗」玄徳驚問其故﹐徽曰「其母乃貞烈之人﹐必羞見其子也。」玄徳遂問曰「元直臨行﹐薦南陽諸葛亮﹐其人若何﹖」徽笑曰「汝旣去便罷﹐又惹他出來嘔血也﹗」此是司馬徽先見之明也﹐便知孔明肯盡心事其主也。玄徳曰「先生何出此言﹖」徽曰「其人乃瑯琊郡人也﹐博陵崔州平﹑潁川石廣元。汝南孟公威並徐元直﹐爲友甚密﹐常一處學業。此四人務於精熟﹐惟孔明獨觀其大略。每晨夜相隨﹐孔明自抱膝長嘯﹐而指四人曰﹕『汝等仕進可至刺史﹑郡守也。』眾皆問孔明其志若何﹐孔明但笑而不答﹐可見其人之志也。」玄徳曰「何穎川多賢乎﹖」徽曰「昔有殷馗善觀天文﹐見羣星聚於穎分﹐對人曰﹕『其地必聚賢士。』」後人有詩曰﹕

蜀郡靈槎轉﹐丰池寶劍新。將軍臨北塞﹐天子出西秦。

未到三臺輔﹐曾爲五老臣。今宵穎川客﹐誰識聚賢人﹖

徽又曰「孔明居於隆中﹐好爲《梁父吟》﹐每自比管仲﹑樂毅﹐其才不可量也。」時有雲長在側﹐曰「某聞管仲一匡天下﹐九合諸侯﹐孔子稱之曰﹕『微管仲﹐吾其披髮左衽矣。』樂毅克齊七十餘城。二人皆春秋名人﹐功蓋寰宇之士。孔明自比﹐豈不太過也﹖」徽曰「孔明安敢妄比二人。以吾觀之﹐只可比這二人。」雲長曰「可比那二人﹖」徽曰「可比興周朝八百餘年姜子牙﹐旺漢江山四百餘載張子房也。」眾皆愕然。徽就下階相辭便行﹐玄徳相畱不住。徽仰天大笑﹕「𨿽臥龍得其主﹐不得其時﹗」言罷﹐飄然而去。玄徳嘆曰「眞隱居賢士也﹗」

次日﹐玄徳同關﹑張二人﹐將帶數十從者來隆中。遙望山畔數人﹐荷鋤耕於田間﹐而作歌曰﹕

蒼天如圓蓋﹐陸地似棋局。世人黑白分﹐往來爭榮辱。

榮者自安安﹐辱者定碌碌。南陽有隱者﹐髙眠嘯不足。

玄徳聞其言﹐勒馬喚農夫而問之曰「此歌何人所作﹖」農夫曰「此歌乃臥龍先生之所作也。」玄徳曰「臥龍先生住於何處﹖」農夫遙指曰「自此山之南﹐一帶髙崗﹐乃臥龍崗也。崗前疏林內茅廬中﹐卽孔明先生髙臥之處也。」玄徳謝之。行不數里﹐遙望臥龍崗﹐果然淸景異常。後人單道臥龍居處﹐遂賦古風一篇云﹕

襄陽城西二十里﹐一帶髙岡枕流水。

髙崗屈曲壓云根﹐流水潺湲飛石髓。

勢若困龍石上蟠﹐形如丹鳳松陰裏。

柴門半掩閉茅廬﹐中有髙人睡未起。

修竹交加列翠屏﹐四時籬落野花馨。

牀頭堆積皆黃卷﹐座上往來無白丁。

扣戶蒼猿時獻果﹐守門老鶴夜聽經。

囊裏名琴藏古錦﹐壁懸寶劍掛七星。

廬中先生獨幽雅﹐閒來親自勤耕稼。

專待春雷驚夢回﹐一聲長嘯分天下。

玄徳來到莊前下馬﹐親扣柴門。一童出問﹐玄徳曰「漢左將軍﹑宜城亭侯﹑領豫州牧﹑見屯新野皇叔劉備﹐特來拜見先生。」童子曰「我記不得許多名字。」玄徳曰「新野劉備來訪。」童子曰「今早少出。」玄徳曰「何處去了﹖」童子曰「蹤迹不定﹐不知何處去了。」玄徳曰「幾時歸﹖」童子曰「不準。或三五日﹐或十數日。」玄徳惆悵不已。張飛曰「旣不見﹐自歸去便了。」玄徳曰「更待片時。」雲長曰「不如暫回﹐卻再使人來探﹐未爲晚矣。」玄徳曰「然。」乃囑咐童子云「如先生回﹐可言劉備專訪。」遂上馬別茅廬。

約行數里﹐勒馬回觀隆中景物﹐稱羨不已。果然山不髙而秀雅﹐水不深而泉淸﹔地不廣而平坦﹐林不大而茂盛﹔松篁交翠﹐猿鶴相親﹕觀之不己。忽見一人﹐神淸气爽﹐目秀眉淸﹐容貌軒昂﹐丰姿英邁﹐頭戴逍遙烏巾﹐身穿靑衣道袍﹐杖藜從山僻小路而來。玄徳曰「此必是臥龍先生也﹗」慌忙下馬﹐趨前施禮﹕「先生莫非臥龍否﹖」其人曰「將軍是誰﹖」玄徳曰「豫州牧劉備也。」其人曰「吾非孔明﹐乃孔明之友﹐博陵崔州平是也。」玄徳曰「久聞先生大名﹐請席地權坐﹐少請教一言。」二人對坐於林石之間。關﹑張侍立於側。州平曰「將軍欲見孔明何爲﹖」玄徳曰「方今天下大亂﹐盜賊蜂起﹐欲見孔明﹐求安邦定國之策。」州平笑曰「公以定國爲主﹐𨿽是良心﹐但恨不明治亂之道。」玄徳請問曰「何爲治亂之道﹖」州平曰「將軍不棄﹐聽訴一言。自古以來﹐治極生亂﹐亂極生治﹐如陰陽消長之道﹐寒暑往來之理。治不可無亂﹐亂極而入於治也。如寒盡則暖﹐暖盡則寒﹐四時之相傳也。自漢髙祖斬白蛇﹐起義兵﹐襲秦之亂﹐而入於治也。至哀平之世二百年﹐太平日久﹐王莽篡逆﹐由治而入亂也。光武中興於東都﹐復整大漢天下﹐由亂而入治也。光武至今二百年﹐民安已久﹐故起干戈﹐此乃治入於亂也。方今禍亂之始﹐未可求定。豈不聞『天生天殺﹐何時是盡﹖人是人非﹐甚日而休﹖』久聞大道不足而化爲術﹑術之不足而化爲徳﹐徳之不足而化爲仁﹐仁之不足而化爲儉﹐儉之不足而化爲仁義﹐仁義不足而化爲三皇﹐三皇不足而化爲五帝﹐五帝不足而化爲三王﹐三王不足而化力五霸﹐五霸不足而化爲四夷﹐四夷不足而化爲七雄﹐七雄不足而化爲秦﹑漢﹐秦﹑漢不足而化爲黃巾﹐黃巾不足而化爲曹操﹑孫權與劉將軍等輩﹐互相侵奪﹐殺害羣生﹐此天理也。往是今非﹐昔非今是﹐何日而已﹖此常理也。將軍欲見孔明﹐而使之斡旋天地﹐扭捏乾坤﹐恐不易爲也。」玄徳曰「深謝先生見教。不知孔明往於何處﹖」州平曰「吾亦欲尋去﹐末見耳。」玄徳曰「請先生同往敝縣﹐若何﹖」州平曰「山野之人﹐無意於功名久矣。容他日再會。」長揖而去。

玄徳與關﹑張上馬而行。雲長曰「州平之言﹐若何﹖」玄徳曰「此隱者之言也﹐吾固知之。方今亂極之時﹐聖人有云﹕『危邦不入﹐亂邦不居。天下有道則見﹐天下無道則隱。』此理固是﹐爭柰漢室將危﹐社稷疏崩﹐庶民有倒懸之急。吾乃漢室宗親﹐況有諸公竭力相輔﹐安可不治亂扶危﹐爭忍坐視也﹖」雲長曰「此言正是。屈原𨿽知懷王不明﹐猶捨力而諫﹐宗族之故也。」玄徳曰「雲長知我心也。」遂回至新野。

住數日﹐時值隆冬﹐玄徳使人探孔明﹐回報曰「諸葛亮己在莊上。」玄徳便叫備馬。張飛曰「量一村夫﹐何必哥哥自去﹐使人喚來便了。」玄徳叱之曰「汝不讀書﹐豈不聞孟子有云﹕『齊暈公田﹐招虞人以旌﹐不至﹐將殺之。孔子曰﹕志士不忘在溝壑﹐勇士不忘喪其元﹐孔子奚取焉﹖取非其招而不往也。』今見賢不以其道﹐是欲入而自閉其門也。孔明此世之大賢﹐豈可召乎﹖」遂上馬來謁孔明。未知見否﹖還是如何﹖

玄徳風雪訪孔明

建安十二年冬十二月中﹐天气嚴寒﹐彤雲密布﹐玄徳同關﹑張引十數人﹐前赴隆中﹐求訪孔明。行不數里﹐忽然朔風凜凜﹐瑞雪霏霏﹔山如玉簇﹐林似銀妝。張飛曰「天寒地凍﹐尙不用兵﹐豈宜遠見無益之人乎﹗且回新野﹐以避風雪。」玄徳曰「吾正欲教孔明見吾殷勤之意﹐如兄弟怕冷﹐汝可先回。」飛曰「死且不怕﹐豈怕冷乎﹗但恐哥哥空勞神思。」玄徳曰「汝勿多言﹐相隨同去。」將近茅廬﹐見路傍酒店中﹐一人作歌。玄徳勒馬於酒旗下﹐昕其歌曰﹕

壯士功名尙未成﹐嗚呼又不遇陽春﹗

君不見﹐東海老叟辭荊榛﹐石橋壯士誰能伸﹖

廣施三百六十鈞﹐風雅遂與文王親。

八百諸侯不期會﹐黃龍負舟涉孟津。

牧野一戰血漂杵﹐朝歌一旦誅紂君﹗

又不見﹐髙陽酒徒起艸中﹐長揖山中隆準公。

髙談大霸驚人耳﹐二女濯足何賢逢。

入關馳騁誇雄辯﹐指麾眾將如轉蓬。

東下齊城七十二﹐更有何人能繼蹤﹖

二人功迹尙如此﹐至今誰肯論英雄﹗

又一人擊桌而歌曰﹕

吾皇提劍淸寰海﹐一定彊秦四百載。

桓﹑靈未久火徳衰﹐姦臣賊子調鼎鼐。

靑蛇飛下禦座傍﹐又見妖虹降玉堂。

羣盜四方如蟻聚﹐姦雄萬里皆鷹揚。

吾儕大嘯空拍手﹐悶來村店飲村酒。

獨善其身盡日安﹐何須萬古名不朽﹗

二人歌罷﹐大笑。玄徳曰「此必是臥龍先生﹗」遂下馬入店﹐見二人憑桌對坐飲酒。上首者﹐白面長須﹔下首者﹐淸奇古貌。玄徳曰「二公何者是臥龍先生也﹖」面白者曰「將軍欲尋臥龍何干﹖」玄徳曰「劉備乃漢左將軍﹐領豫州牧﹐見居新野城。今欲訪見先生﹐求濟世安民之術。」面白者曰「吾等非是臥龍﹐皆臥龍之友也。吾乃穎川石廣元﹐此是汝南孟公威﹐皆隱居於此。」玄徳大喜曰「備隨行有馬匹﹐敢請二公同往臥龍莊上共語。」廣元曰「吾等皆山野慵懶之徒﹐不省治國之事﹐空在世無益。君請上馬﹐可見臥龍矣。」

玄徳辭二隱者﹐上馬投臥龍崗來。至莊前下馬扣門。童子出。玄徳曰「先生在莊上否﹖」童子曰「見在堂上讀書。」玄徳遂跟童子入﹐見艸堂之上﹐一人擁鑪抱膝歌曰﹕

鳳翺翔於萬里兮﹐無梧不棲。

吾困守於一方兮﹐非主不依。

自躬耕於隴畝兮﹐以待天時。

聊寄傲於琴書兮﹐吟詠乎詩。

逢明主於一朝兮﹐更有何遲。

展經綸於天下兮﹐開創鎡基。

救生靈於塗炭兮﹐到處平夷。

立功名於金石兮﹐拂袖而歸。

玄徳上艸堂施禮曰「備久慕先生﹐無緣拜會。昨因徐元直稱薦﹐敬到仙莊﹐不遇空回。今特冒風雪而來﹐得見仙顏﹐實爲萬幸﹗」

那个少年慌忙答禮而言曰「將軍莫非劉豫州﹐欲見家兄否﹖」玄徳驚訝而問曰「先生又非臥龍耶﹖」其人曰「臥龍乃二家兄也﹐道號臥龍。一母所生三人﹕大家兄諸葛瑾﹐見在江東孫仲謀處爲幕賓﹔二家兄諸葛亮﹐與某躬耕於此﹔某乃孔明之弟﹐諸葛均也。」玄徳曰「令兄先生往何處閒遊﹖」均曰「博陵崔州平相邀同遊﹐不在莊上二日矣。」玄徳曰「二人何處閒遊﹖」均曰「或駕小舟遊於江湖之中﹐或訪僧道於山嶺之上﹐或尋朋友於村僻之中﹐或樂琴棋於洞府之內﹕往來莫測﹐不知去所。」玄徳曰「劉備如此緣分淺簿﹐兩番不遇大賢﹗」嗟呀不已。均曰「少坐獻茶。」張飛曰「旣先生不在﹐請哥哥上馬。」玄徳曰「吾已親詣此間﹐如何無一語而回﹖」玄徳請問曰「備聞令兄熟諳韜略﹐日看兵書﹐可得聞乎﹖」均曰「不知。」飛曰「問他則甚﹗風雪甚緊﹐不如早歸。」玄徳叱之曰「汝豈知玄機乎﹖」均曰「家兄不在﹐不敢久畱車騎﹐容日卻去回禮。」玄徳曰「豈敢望先生枉駕來臨。數日之後﹐備當又至矣。願借紙筆﹐畱一書﹐上達令兄﹐以表劉備殷勤之意也。」均遂具文房四寶。玄徳呵開凍筆﹐拂展雲箋。其書曰﹕

漢左將軍﹑宜城亭侯﹑司隸校尉﹑領豫州牧劉備﹐歲經兩番﹐相謁仙莊﹐不遇空回﹐惆悵怏怏﹐不可言也﹗竊念備漢朝苗裔﹐忝居皇叔﹐濫當典郡之階﹐職系將軍之列。伏睹朝廷陵替﹐綱紀崩摧﹐當羣雄亂國之時﹐惡黨欺君之日﹐備心肺俱酸﹐肝膽幾裂。𨿽有匡濟之忠誠﹐柰無經綸之妙策。仰啟先生﹐仁慈惻隱﹐忠義慨然﹐展呂望之良才﹐施子房之大器。備敬之如神明﹐望之如山斗﹐懇求一見而不可得﹐再容卜日﹐齋戒薰沐﹐特拜尊顏。乞垂電覽﹐鑑察幸幸﹗建安十二年十二月吉日﹐備再拜。

玄徳寫罷﹐遞與諸葛均﹐均送出莊門外。玄得再三殷勤致意﹐均皆領諾入莊。

玄徳上馬﹐忽見童子招手籬外﹐叫曰「老先生來也﹗」玄徳視之﹐見一人暖帽遮頭﹐狐裘被體﹐騎一驢﹐後隨帶一靑衣小童﹐攜一葫蘆酒﹐踏雪而來﹔轉過小橋﹐口誦《梁父吟》一首。詩曰﹕

一夜北風寒﹐萬里彤雲厚。空中亂雪飄﹐攺盡江山舊。

仰面觀太虛﹐想是玉龍鬥。紛紛鱗甲飛﹐頃刻徧宇宙。

白髮銀絲翁﹐豈懼皇天漏﹖騎驢過小橋﹐獨嘆梅花瘦﹗

玄徳問之曰「此必是臥龍先生也﹗」滚鞍下馬﹐向前施禮曰「先生冒寒不易﹐劉備等候久矣。」那人慌忙下驢﹐進前作揖。諸葛均在後曰「此非臥龍家兄﹐乃家兄嶽父黃承彥也。」玄徳問曰「適間所誦之吟﹐極其髙妙﹐乃何人所作﹖」黃承彥曰「老夫在女婿家﹐觀《梁父吟》記得這一篇。卻才過橋﹐偶望籬落間梅花﹐感而誦之。」玄徳曰「曾見令婿否﹖」黃承彥曰「便是老夫徑來看拙女小婿矣。」黃承彥乃河南名士﹐一見諸葛孔明而異之。後孔明要娶妻﹐承彥曰「聞君擇婦﹐吾有一醜女﹐黃頭而色黑﹐才堪相配﹐肯容納乎﹖」孔明伒然而娶之。時人乃笑孔明﹐爲之諺曰「莫學孔明擇婦﹐正�阿承醜女。」玄徳聞言﹐辭別承彥﹐上馬而行。正值風雪滿天﹐回望臥龍崗﹐悒怏不已。後人有詩﹐單道風雪訪孔明。其詩曰﹕

一天風雪訪賢良﹐不遇空回意感傷。

凍合溪橋山石滑﹐寒侵鞍馬路途長。

當頭片片梨花落﹐撲面紛紛柳絮狂。

回首停鞭遙望處﹐爛銀堆滿臥龍崗。

又詩曰﹕

見說南陽隱士賢﹐相邀不見又空還。

野猿怯冷號林麓﹐塞雁驚寒下水灣。

著地亂雲迷艸徑﹐搖天殺气撼柴關。

蕭蕭鞍馬歸來處﹐一望彌漫雪滿山。

玄徳回新野之後﹐荏苒新春﹐命卜省揲蓍音舌屍。擇日已定﹐遂齋戒三日﹐薰沐更衣﹐準備鞍馬車仗﹐再往臥龍崗謁諸葛孔明。時關﹑張聞之不悅﹐乃挺身攔住而諫之。未知其言還是如何﹖

定三分亮出茅廬

卻說玄徳因訪孔明二次不遇﹐再往南陽。關﹑張諫曰「兄長二次親謁茅廬﹐其禮太過矣。想諸葛亮虛聞其名﹐內無實學﹐故相辭也﹕避而不敢面﹐遁而不敢言。豈不聞聖人有云﹕『毋以貴下賤﹐毋以眾下寡。』兄何惑於斯人之甚也﹗」玄徳曰「不然。汝讀《春秋》﹐豈不聞桓公見東郭野人之事耶﹖齊桓公乃諸侯也﹐欲見野人而猶五返方得一面。何況於吾﹐欲見孔明大賢耶﹖」昔日齊桓公欲見東郭氏﹐一日三往而不得見之﹐從者止之曰「萬乘之君而下見布衣之士﹐一日三往而不得見﹐亦可以止矣。」桓公曰「士之傲爵祿者﹐固輕其主﹔君之傲伯王者﹐亦輕其士。縱夫子傲爵﹐吾豈敢傲伯王乎﹖」五返﹐然後見焉。關公聞此語﹐曰「兄之敬賢﹐如文王謁太公也。」張飛曰「哥哥差矣。俺兄弟三人縱橫天下﹐論武藝不如誰﹖何故將這村夫以爲大賢僻之﹖僻之甚矣﹗今番不須哥哥去罷。他如不來﹐我只用一條麻繩就縛將來﹗」玄徳叱之曰「汝勿亂道﹗豈不聞周文王爲西伯之長﹐三分天下有其二﹐去渭水謁子牙﹖子牙不顧文王﹐文王侍立於後﹐日斜不退﹐子牙卻才與之交談﹐乃開八百年成周天下﹗如此敬賢﹐弟何太無禮﹖汝今番休去﹐我自與雲長去走一遭。」飛曰「旣是哥哥去呵﹐兄弟如何落後﹖」玄徳曰「汝若同往﹐不可失禮。」張飛應諾。

於是領數人﹐往隆中來。比及到莊﹐離半里下馬步行﹐正遇諸葛均飄然而來。玄徳慌忙施禮﹐問之曰「令兄在莊上否﹖」均答曰「昨暮方回。將軍可與相見矣。」均長揖一聲﹐投山路而去。玄徳曰「今番僥幸﹐得見先生也﹗」張飛曰「此人無禮﹗便引哥哥去也不妨﹐何故別之﹖」玄徳曰「他各有事﹐汝豈知也﹖」來到莊前扣柴門﹐童子開門。玄徳曰「有勞仙童轉報﹐劉備專來請見。」童子曰「𨿽然師傅在家﹐艸堂上晝寢未醒。」玄徳教且休報復﹐分付關﹑張﹕「你二人只在門首等候。」玄徳徐步而入﹐縱目觀之﹐自然幽雅。見先生仰臥於艸堂幾榻之上﹐玄徳叉手立於階下。將及一時﹐先生未醒。關﹑張立久﹐不見動靜﹐入見玄徳﹐猶然侍立。張飛大怒﹐與雲長曰「這先生如此傲人﹗見俺哥哥侍立於階下﹐那廝髙臥﹐推睡不起﹗等我去庵後放一把火﹐看他起也不起﹗」雲長急慌扯住﹐飛怒气未息。

卻說玄徳凝望堂上﹐見先生翻身﹐將及起﹐又朝裏壁睡著。童子欲報﹐玄徳曰「且不可驚動。」又立一个時辰﹐玄徳渾身倦困﹐彊支不辭。孔明忽醒﹐口吟詩曰﹕

大夢誰先覺﹖平生我自知。艸堂春睡足﹐窗外日遲遲。

孔明翻身﹐問童子曰「曾有俗客來否﹖」童子曰「劉皇叔在此﹐立等多時。」孔明急起身曰「何不早報﹖尙容更衣。」孔明轉入後堂﹐整衣冠出迎玄徳。玄徳見孔明身長八尺﹐面如冠玉﹐頭戴綸巾﹐身披鶴氅﹐眉聚江山之秀﹐胸藏天地之機﹐飄飄然當世之神仙也。玄徳下拜曰「漢室之鄙徒﹐涿郡之愚夫﹐久聞先生大名﹐如雷震耳。昨常兩次至仙莊﹐已書賤名於文幾﹐未審覽否﹖」孔明答曰「南陽田夫﹐觸事疏懶﹐屢蒙將軍枉駕來臨﹐下情不勝感激。」二人敍禮畢﹐分賓主而坐。童子獻茶。茶罷﹐孔明曰「昨觀書意﹐足見將軍有愛民憂國之心。但恨亮年幼才疏﹐不能治政﹐有誤下問。」玄徳曰「司馬徳橾之言﹐徐元直之語﹐豈有虛謬哉﹖望先生不棄鄙賤﹐曲賜見教。」孔明曰「徳操﹑元直﹐世之髙士。亮乃一耕夫耳﹐安敢以談天下之事﹖二公差舉矣。將軍捨美玉而就頑石﹐此皆誤矣﹗」玄徳曰「夫大賢學成文武之業﹐可立身行道於當時﹐揚名於後世﹐以顯父母。此爲孝也。救民於水火之中﹐致君於堯﹑舜之道﹐此乃爲忠也。先生抱經世之奇才﹐而甘老於林泉之下﹐恐非忠孝之道。孔子尙遊於諸國﹐而教化世人。望先生開備愚鹵﹐而賜教之﹐實爲萬幸﹗」言罷﹐又拜。孔明笑曰「將軍旣欲聞愚論﹐當盡剖露於衷。願聞其志。」玄徳屏退左右﹐趨席而告曰「漢室傾頹﹐姦臣竊命﹐主上蒙塵﹐孤不度徳量力﹐欲信音申大義於天下﹐而智術淺短﹐遂用猖獗﹐至於今日。然志猶未已﹐君謂計將安出﹖」孔明答曰「自董卓以來﹐豪傑並起﹐跨州連郡者不可勝計。曹操比袁紹﹐則名微而眾寡﹐然操遂能克紹﹐以弱爲彊者﹐非惟天時﹐抑亦人謀也。今操已擁百萬之眾﹐挾天子以令諸侯﹐此誠不可與爭鋒。孫權拒有江東﹐已歷三世﹐國險而民附﹐賢能爲之用﹐此可與爲援﹐不可圖也。荊州北據漢﹑沔﹐利盡南海﹐東連吳會﹐西通巴﹑蜀﹐此用武之國﹐非其主不能守。此殆天所以資將軍﹐將軍其有意乎﹖益州險塞﹐沃野千里﹐天府之土﹐髙祖因之以成帝業。劉璋闇音暗弱﹐張魯在北﹐民實國富﹐而不知存卹﹐智能之士思得明主。將軍旣帝室之冑﹐信義著於四海﹐總攬英雄﹐思賢如渴﹐若跨有荊﹑益﹐保其巖阻﹐西和諸戎﹐南撫夷越﹐外結好孫權﹐內修正理﹔以待天下有變﹐則命一上將﹐將荊州之兵以向宛﹑洛﹐將軍身率益州之眾以出秦川﹐百姓孰敢不簞食壺漿以迎將軍乎﹖誠如是﹐則霸業可成﹐漢室可興矣。」孔明言罷﹐命童子將畫一軸掛於正堂﹐指而言曰「乃西蜀五十四州之圖也。昔日﹐李熊曾與公孫述云﹕『西川沃野千里﹐民物康阜。』將軍欲成霸業﹐北讓曹操占天時﹐南讓孫權占地利﹐將軍可占人和。先取荊州爲本﹐後取西川建國﹐以成鼎足之勢﹐然後可圖中原也。」玄徳聞其言﹐避席拱手謝之曰「先生之言﹐頓開茅塞﹐使備撥散雲霧而仰面觀靑天耳。但恨荊州劉表﹑益州劉璋﹐此二人皆漢室宗親﹐備安忍奪之﹖」孔明曰「亮夜觀天象﹐劉表不久在人世。劉璋非立業之主﹐久後亦必歸於將軍。」玄徳聞言﹐頓首稱謝。這一席話﹐乃孔明未出茅廬﹐已知三分天下﹐萬古之人不及也﹗史官有詩贊曰﹕

堪愛南陽美丈夫﹐願將弱主自匡扶。

片時妙論三分定﹐一席髙談自古無。

先取荊州興帝業﹐後吞西蜀建皇都。

要知鼎足爲形勢﹐預向茅廬指畫圖。

又詩曰﹕

南陽諸葛亮﹐髙坐論安危。談笑分三國﹐英雄鎭四夷。

孫權承地利﹐曹操得天時。獨許劉玄徳﹐西川創帝基。

玄徳頓首謝曰「備𨿽名微徳薄﹐願先生同往新野﹐興仁義之兵﹐拯救天下百姓﹗」孔明曰「亮久樂耕鋤﹐不能奉承尊命。」玄徳苦泣曰「先生不肯匡扶生靈﹐漢天下休矣﹗」言畢﹐淚沾衣衿袍袖﹐掩面而哭。孔明曰「將軍若不相棄﹐願效犬馬之勞。」玄徳遂喚關﹑張入拜謝﹐獻上金帛禮物。孔明固辭不受。玄徳曰「此非聘大賢之禮﹐但表劉備寸心耳。」孔明方受。玄徳等在莊中共宿一宵。次日﹐收擡同出茅廬。昔日文王夜夢非熊﹐往渭濱請姜子牙﹐同車載歸﹐立成天下。後胡曾先生有詩曰﹕

岸艸靑靑渭水流﹐於牙曾此獨垂鉤。

當時未入非熊兆﹐幾向斜陽嘆白頭﹗

漢光武曾三宣嚴子陵﹐胡曾先生有詩曰﹕

七里淸灘映石層﹐九天星象感嚴陵。

釣魚臺上無絲竹﹐不是髙人誰解登﹖

今玄徳三請孔明出茅廬﹐胡曾先生有詩曰﹕

亂世英雄百戰餘﹐孔明方此樂耕鋤。

蜀王若不垂三顧﹐爭得先生出舊廬。

次日﹐堵葛均回﹐孔明囑咐曰「吾受劉皇叔三顧之恩﹐不容不去也。汝可躬耕於此﹐以樂天時﹐勿得荒蕪田畝。待吾功成名遂之日﹐卽當歸隱於此﹐以足天年。」均拜而領諾。後人有詩爲證﹕

身未升騰思退步﹐功成不忘去時言。

只因先生叮嚀後﹐星落秋風五丈原。

杜工部言孔明欲罷不能也﹐有詩曰﹕

遺廟丹靑落﹐隆中艸木長。受命輔後主﹐不復落南陽。

孔明出茅廬時﹐年二十七﹐曾子固有古風爲證﹕

髙皇手提三尺雪﹐芒碭白蛇夜流血。

平秦滅楚入咸陽﹐二百年前幾斷絕。

大哉光武興洛陽﹐傳至桓﹑靈又崩裂。

獻帝遷都幸許昌﹐紛紛四海生豪傑。

曹操專權得天時﹐江東孫氏開洪業。

孤窮玄徳走天下﹐獨居新野愁民厄。

南陽臥龍有大志﹐腹內雄兵分正奇。

只因徐庶臨行語﹐茅廬三顧心相知。

先生方年恰三九﹐收拾琴書離隴畝。

先取荊州後取川﹐大展經綸補天手。

縱橫舌上鼓風雷﹐談笑胸中煥星斗。

龍驤虎視安乾坤﹐萬古千年名不朽﹗

玄徳與孔明同載而歸新野﹐食則同桌﹐寢則共榻﹐終日議淪﹐心地開悅﹐共議天下之事。孔明曰「曹操居冀州﹐作玄武池以練水軍﹐必有侵江南之意。可密令人渡江﹐探聽虛實﹐容作良籌。」玄徳從之﹐使人往江東探聽﹐未知還是如何﹖

孫權跨江破黃祖

卻說孫權自建安五年孫策死後﹐據住江東﹐曹操表爲討虜將軍﹐自承父兄之基業﹐廣納賢士﹐重用謀臣﹐開設賓館於吳會﹐顧雍﹑張紘接待諸賓。連年以來﹐你我相薦﹐遂得數十人﹕一人乃彭城人也﹐姓嚴﹐名畯﹐字曼才。一人乃會稽山陰人也﹐姓闞﹐名澤﹐字徳潤。一人乃沛縣竹邑人也﹐姓薛﹐名綜﹐字敬文。一人乃汝陽南頓人也﹐姓程﹐名秉﹐字徳樞。一人乃吳郡吳人也﹐姓朱﹐名桓﹐字休穆。一人乃吳郡吳人也﹐姓陸﹐名績﹐字公紀。一人乃吳郡吳人也﹐姓張﹐名溫﹐字惠恕。一人乃會稽烏傷人也﹐姓駱﹐名統﹐字公緒。一人乃吳郡烏程人也﹐姓吾﹐名粲﹐字孔休。一人乃襄陽人也﹐姓龐﹐名統﹐字士元﹐道號「鳳雛先生」。此數人皆在江東﹐孫權禮敬甚厚。後舌戰羣儒有用。又得智將數人﹕一人乃汝陽富陂人也﹐姓呂﹐名蒙﹐字子明。一人乃吳郡吳人也﹐姓陸﹐名遜﹐字伯言。一入乃瑯琊莒人也﹐姓徐﹐名盛﹐字文向。一人乃東郡發幹人也﹐姓潘﹐名璋﹐字文珪。一人乃廬江安丰人也﹐姓丁﹐名奉﹐字承淵。文武數人﹐共相輔佐﹐由此江東人物﹐天下稱之。

時建安七年﹐曹操破袁紹﹐差使命往江東﹐命孫權令子入朝爲官﹐以隨大駕。權猶豫未決﹐引周瑜等詣吳夫人前議論。張昭曰「欲遣赴許昌﹐是操鎖諸侯之法也。若畱其質﹐一聽所使。如不令去﹐恐操興兵來下江東﹐勢必危矣。」周瑜曰「非也。昔楚國初封於荊山之側﹐不滿百里之地﹐繼嗣賢能﹐廣土開境﹐立基於郢﹐遂據荊陽﹐至於南海﹐傳業延祚﹐九百餘年。今將軍承父兄餘資﹐兼六郡之眾﹐兵精糧廣﹐將士用命﹔鑄山爲銅﹐煮海爲鹽﹐境內富饒﹐人不思亂﹔泛舟舉帆﹐朝發夕到﹐士風勁勇﹐所向無敵﹐有何逼迫﹐而欲送質﹖質—入﹐不得不與曹氏相首尾﹔與相首尾﹐則命召不得不往。如此﹐便見制於人也。極不過一侯印﹐僕從十餘人﹐車數乘﹐馬數匹﹐豈與南面稱孤道寡同哉﹖不如勿遣﹐徐徐觀其變。若曹氏率義兵以正天下﹐將軍事之未晚。若圖爲暴﹡﹡亂﹐兵猶火也﹐不戢則將自﹡﹡焚。將軍韜略抗威﹐以待天命﹐何送質之有﹗」權母曰「公瑾之言是也。公瑾與伯符同年﹐小一月耳﹐我視之如子也。汝以兄事之﹐勿遣子爲質。」自此﹐操有下南方之意。但正在北方討賊﹐未有暇焉。

時建安八年十一月﹐權引兵具舟﹐西伐黃祖﹐戰於大江之中。祖軍大敗。權手下驍騎將軍淩操﹐輕舟當先﹐殺入夏口﹐被甘寧一箭射死。淩操之子淩統﹐時年十五歲﹐奮力救父屍首而歸。權見風色不利﹐遂收軍還東吳。

建安九年十二月﹐孫權弟孫翊爲丹陽太守﹐爲人性急﹐醉後鞭撻士卒。有丹陽大都督嬀音圭覽﹑郡丞戴員音云二人﹐常有殺翊之心﹐而未得便。翊性剛好勇﹐出入常帶刀劍。嬀覽因見吳王孫權出討山賊﹐卻與翊從人邊洪商議﹐謀殺孫翊。彼時諸將縣令﹐皆在丹陽集﹡﹡會﹐設宴相待。翊妻徐氏極聰明﹐顏色美貌﹐更善卜易。是日﹐徐氏卜卦象大凶﹐不可會客。翊不聽﹐遂與眾大會。至晚筵散﹐翊素手送客﹐洪帶刀跟到門外﹐掣刀砍死孫翊。嬀覽﹑戴員二人拿邊洪﹐明正其罪﹐碎剮於市。二人乘勢將翊家資侍妾﹐各各分之。覽見徐氏美色﹐遂提刀入曰「吾與汝夫報冤訖﹐汝當從我﹐不從則死。」徐氏曰「夫死尙猶未捨。汝可待至晦日﹐設祭祀﹐那時除其夫孝﹐作親不遲。」覽容之。徐氏暗喚心腹舊將孫髙﹑傅嬰二人入府﹐泣告曰「先夫在日﹐常言二公忠義﹐故不避羞﹐面告之。嬀覽﹑戴員二將謀殺夫主﹐只歸罪於邊洪﹐應用家資等件盡已分去。嬀覽又欲霸妾﹐妾已詐許﹐以安其心。欲得汝一面差人去報吳王﹐當一面設計以圖二賊。望二將軍想妾夫之面﹐雪此仇辱。特以哀告﹗」言畢﹐再拜。孫髙﹑傅嬰聞之﹐泣淚而答曰「吾等昔日感府君恩遇﹐不卽死難者﹐以死無益﹔欲思想計謀﹐計謀未就﹐不敢啟夫人耳。今日之事﹐實夙夜之所懷也。願報府君之冤耳﹗」徐氏遂令孫﹑傅二將﹐引心腹猛士二十餘人共成其事。孫﹑傅先差人報知孫權。至晦日﹐孫﹑傅二將先伏藏於帷幕之中﹐徐氏於堂上哭泣祭祀。除服已畢﹐卻於靜室薰香沐浴﹐濃妝艷飾﹐言笑自若。嬀覽使人觀之﹐回報甚喜。徐氏令婢接入﹐請覽上坐﹐設席飲酒﹐言欲成親。覽飲半酣﹐徐氏復邀密室拜覽。卻才一拜﹐徐氏曰「孫﹑傅二將軍何在﹖」二將持刀躍出﹐覽措手不及﹐殺死於地。隨請戴員赴宴。員入內﹐未到廳堂﹐早被二將捉而殺之。徐氏乃復穿孝衣﹐就將嬀覽﹑戴員首級祭於夫靈之前﹐哭哀不己。吳王孫權自領軍馬星夜至丹陽﹐見徐氏已將嬀覽﹑戴員二賊家小滅門盡殺﹐餘黨不畱一个﹐遂封孫髙﹑傅嬰爲牙門將﹐令守丹陽﹔其餘皆加賜金帛﹐殊其門戶﹔取弟婦徐氏歸家養老。江東人無問老小﹐皆稱徐氏之徳。後史官有詩贊曰﹕

義節俱全守此身﹐報冤斬賊詐相親。

三分多少英雄輩﹐不及東吳一婦人﹗

東吳各處山賊﹐盡皆平復。大江之中﹐戰船七千餘只﹐拜周瑜爲大都督﹐鎭江東水陸軍馬。建安十二年冬十月﹐權母吳夫人病危﹐權入問安﹐吳夫人喚周瑜﹑張昭二人入。夫人曰「我本吳地人也﹐幼亡父母﹐與弟吳景徙居錢塘﹐聘嫁孫堅﹐生四子。昔生長子孫策時﹐吾夢月入懷﹔後生次子孫權﹐又夢日入懷。令人卜之﹐言夢日月入懷﹐大貴也。不幸孫策早喪﹐今己將江東基業盡付與孫權耳。望汝等可扶持吾子﹐吾死不憂矣﹗今病危﹐囑以後事﹐願子布﹑公瑾早晚教誨孫權﹐勿使吾兒有失﹗江夏黃祖有累世之冤﹐不可不報。善保江東﹐以成萬全之計也。」又囑權曰「汝之事子布﹑公瑾以師傅之道﹐切不可怠慢。吾妹在堂﹐如同我也﹐可宜恭敬。汝妹亦當恩養﹐可擇佳婿以嫁之。汝若不聽吾言﹐九泉之下﹐不相見矣﹗」言訖﹐遂終。具棺槨衣衾之美﹐嚴陳祭祀﹐眾皆哀泣﹐葬於父之側髙陵。

至建安十三年春﹐天气和暖﹐孫權﹑張昭﹑周瑜商議﹐去黃祖處報仇。張昭曰「見居母喪﹐未及期年﹐不可動兵」周瑜曰「報仇雪恨﹐何待期年﹖」權持疑末定。平北都尉﹑領廣徳長呂蒙入見﹐權曰「子明至矣﹐必有事務。」蒙曰「某把龍湫音啾水口﹐忽見江夏一舟傍岸﹐視之﹐人馬十餘﹐乃黃祖手下驍將。某問之﹐驍將曰﹕『某姓甘﹐名寧﹐字興霸﹐乃巴郡臨江人也。』頗通書史。寧爲吏﹐舉計掾﹐被蜀郡丞屈之﹐棄官歸家。少有气力﹐好遊俠﹐招合輕薄少年﹐爲之渠帥﹐聚眾相隨﹐挾持弓弩﹐身披重鎧﹐腰帶銅鈴﹐縱橫於江湖之中。人聽鈴響﹐盡皆避之。乃遂聚少年壯猛。英雄勇士八百餘人作事﹐往來江中﹐劫掠下任官吏。更以西川錦作帆幔﹐左右人皆披錦繡﹐時人皆稱爲『錦帆賊』。所到之處﹐如不接待﹐卽放火殺人﹔若與交歡﹐則誓不相害。其後悔卻前非﹐攺過自新﹐引眾人去投劉表。見表事勢﹐終必無好﹐誠恐一朝土崩﹐並受其禍﹐遂欲投東吳﹐被黃租在夏口軍不得過﹐羈畱住。祖待之甚薄。後將軍破祖時﹐祖已大敗﹐卻得甘寧之力救了。祖到夏口﹐待寧如初。他今經數年﹐有祖手下都督蘇飛﹐累薦甘寧。黃祖曰﹕『寧是劫江之賊﹐不可重用。』因此仇恨。蘇飛知其意﹐乃置酒邀寧到家﹐厚禮待之﹐曰﹕『吾薦公數次﹐柰何主將不能用。日月逾邁﹐人生幾何﹐宜自遠圖﹐庶遇知己。』寧曰﹕『𨿽有此志﹐未得其由。』飛曰﹕『吾保你爲邾縣長﹐爲去就之計﹐就與臨時轉宛乎。』寧因此得過夏口﹐欲投江東﹐誠恐恨而不畱。某說主公求士如雨﹐安記舊仇耶﹖況兼各爲其主﹐又何恨焉﹖遂折箭爲誓以保之。寧遂召數百人﹐渡江來投主公﹐乞取鈞鑑。」孫權大喜曰「吾得興霸之來﹐要破黃祖必矣﹗」遂命呂蒙引甘寧入見。參拜已畢﹐權曰「吾得興霸﹐大稱心矣﹐豈有記恨之理也﹖君勿疑耳。願定破黃祖之策。」寧曰「今漢祚日危﹐曹操彌憍交﹐終爲篡盜。南荊之地﹐山陵形便﹐江川流通﹐誠是國之西勢也。寧已觀劉表旣慮不遠﹐兒子又劣﹐非能承業傳基者也。至尊當早圖之﹐不可後於操﹔若遲緩﹐則操必圖之矣。圖之之計﹐宜先取黃祖。祖今年老﹐昏邁已甚﹔財谷並乏﹐左右欺弄﹔務於貨利﹐侵求吏士﹐吏士心怨﹔舟船戰具﹐頓廢不修﹔怠於耕農﹐軍無法伍。至尊今往﹐其勢必破。一破祖軍﹐鼓行而西﹐西據楚關﹐大勢彌廣﹐卽漸圖巴﹑蜀矣。」孫權聞之曰「此乃金玉之論也﹗」便教周瑜領兵﹐安排戰船﹐進攻黃祖。張昭曰「不可。見今吳國虛空﹐若果軍行﹐恐必有亂。」甘寧應聲曰「國家以蕭何之任付君﹐君居守而憂亂﹐何以希慕古人乎﹖」孫權舉酒勸寧曰「興霸今年行討如此酒矣﹐決以付卿﹐卿但當勉建方略。令必克祖﹐則卿之功也﹐何疑張長史之言乎﹖」遂命周瑜爲大都督﹐總水陸軍兵﹔呂蒙爲前部先鋒﹔董襲﹑甘寧爲副將﹔權自領兵後援﹐起兵十萬﹐來破黃祖。

早有細作探知﹐報來江廈。黃祖慌忙聚眾商議﹐令蘇飛爲主將﹐陳就﹑鄧龍爲先鋒﹐盡起江夏之兵以迎之。陳就﹑鄧龍各引一隊艨艟﹐截住沔口地名﹐其餘小舟盡屯灣港內﹐艨艟上各設彊弓硬弩千餘張﹐並大索縛系定水面上。東吳兵至﹐數百小舟鳴鼓前進﹐艨艟上鼓響﹐弓弩齊發﹐兵不敢進。約退數里水面﹐甘寧與董襲曰「事已至此﹐不容不進﹗」選小船百餘只﹐每船軍士五十人﹔二十人撐船﹔三十人各披全副衣甲﹐手執鋼刀在前﹐不避矢石﹐直至艨艟傍邊﹐砍斷大索﹐艨艟遂橫。甘寧飛上艨艟﹐砍死鄧龍。陳就棄船而走。呂蒙看見﹐跳下小船﹐自舉櫓棹﹐直入船隊。甘﹑董二將放火燒船。有艨艟餘船﹐四散而走。陳就急待上岸﹐呂蒙捨命趕到跟前﹐一刀當胸砍翻。蘇飛岸上引兵來迎。東吳諸將各要爭功﹐一齊上岸﹐其勢不可當抵。祖軍大敗。蘇飛落荒而走﹐正遇東吳大將﹐姓潘﹐名璋﹐字文珪﹐匹馬到來。手腕初交﹐挾飛於馬上﹐徑到船中﹐來見孫權。權怒目視之﹐曰「汝等害吾父兄﹐萬剮猶輕﹗」命左右檻車盛之﹕「待吾活捉黃祖﹐一發回江東往墳上享祭未遲。」先教監下蘇飛﹐便催三軍不分晝夜﹐攻打夏口﹐活捉黃祖。諸將得令﹐盡力向前。未知黃祖性命如何﹐且聽下回分解。

孔明遺計救劉琦

時建安十三年春正月﹐東吳諸將見甘寧成功﹐各自抖擻威風﹐來捉黃祖。

卻說黃祖在江中﹐船隻盡陷﹐諸將皆休﹐情知守把不住﹐遂棄江夏﹐望荊州而走﹔正走之間﹐一聲喊起﹐甘寧攔住。祖馬上泣告曰「我不曾輕視汝﹐汝何反吾﹖」寧叱之曰「吾從汝數年﹐多負勤勞﹐累立功迹﹐汝以常人相待﹐吾豈容汝哉﹗」黃祖自知難免其禍﹐撥馬而走。甘寧衝開士卒﹐直趕將來﹐指望活捉獻功。只聽得傍邊喊聲起處﹐數騎馬趕來﹐寧視之﹐乃程普也。寧恐普奪了功勞﹐慌忙拈弓搭箭﹐背射黃祖。黃祖中箭﹐翻身落馬。寧趕至﹐梟其首級﹐與程普合兵一處﹐回江口來見孫權﹐獻黃祖首級。權親采其發而恨之﹐擲之數次。眾將言曰「畱回江東祭祖。」權命以木匣盛貯了﹐當重賞三軍﹐升甘寧爲都尉﹐令人守江夏。張昭曰「孤城亦不可守也﹐且回江東。劉表必與祖報仇。坐而待之﹐必敗劉表﹔表一敗﹐則乘勢而攻之﹐荊﹑襄可屬東吳矣。」權從其言﹐遂棄江夏﹐眾軍下船而回。

蘇飛在檻車內﹐密使人告甘寧曰「蘇飛望將軍垂救﹐事不宜遲。」寧曰「飛若不言﹐吾豈忘之﹖」軍已至呈會﹐權將蘇飛﹑黃祖一同祭祀。寧徑入府﹐頓首再拜。權問其故﹐寧大哭而告之曰「某向日若不得蘇飛﹐則骨塡於溝壑矣﹐安得致命於將軍麾下哉﹖今飛之罪理固當戮﹐望將軍垂憐救命之恩﹐願納功名以贖飛命。」權曰「今爲君免﹐若走去柰何﹖」寧曰「飛得免分裂之禍﹐受更生之賜﹐逐之尙且不去﹐何況自走乎﹖若飛但去﹐寧將首級納於階下﹐代飛之死。」權赦之﹐遂置酒大會文武。權將玉爵勸蒙曰「今克黃祖﹐乃卿先斬陳就之功也。」蒙頓首謝之。加呂蒙爲橫野中郎將。徧封諸將己畢﹐見一人拔劍在手﹐於筵前大哭﹐直取甘寧。寧見來取﹐便將面前果桌以迎之。權自起身抱住。其人年二十一歲﹐身長八尺﹐力雄膽大﹐曾在江中遇祖巡江將張碩﹐其人不避刀箭﹐跳過船殺碩於江中﹐其餘皆砍於水內﹐奪其巡船而還。權大惜之。吳郡余杭人也﹐姓淩﹐名統﹐字公績。因甘寧一箭射死他父親﹐今日相見﹐如何不報冤雪恨﹖權勸開曰「興霸射死你父親﹐彼時各爲其主﹐不容不盡力。今旣在一處﹐便是弟兄﹐何必記仇﹖萬事皆看吾之面皮。」統叩頭流血﹐曰「統自幼隨父事主﹐恨不得肝膽塗地以報之。今遇殺父之仇﹐安得不赴命乎﹗」權與眾官勸之。統欲與寧共決勝負﹐權加淩統承烈都尉。只就當日﹐撥五千兵﹐戰船一百隻﹐使甘寧領去鎭守夏口﹐以避淩統。寧拜謝而去。東吳自此廣造軍需艨艟戰船﹐分兵連絡守把江岸﹔孫權令叔孫靜引五千軍守把吳會﹐將宗族分投鎭守各處隘口﹔權自領大兵守柴桑郡卽今之江州是也﹔周瑜向鄱陽湖教習水軍﹐以防江北之勢。

話分兩頭。卻說細作人回新野﹐報知劉玄徳﹕「東吳破了黃祖﹐將黃祖頭祭墳。見屯兵柴桑﹐其餘宗親分屯江岸各處隘口﹐未有渡江之意。」玄徳正與孔明談話間﹐忽劉表使人來請玄徳議事。玄徳曰「此行若何﹖」孔明曰「此是因江東破了黃祖﹐故請主公議定報仇之策也。正欲主公去走一遭﹐荊州九郡﹐沃野萬里﹐用武之地﹐已在掌中矣。某與主公同往。」玄徳畱雲長守新野﹐帶張飛引五百軍馬﹐往荊州來。玄徳在馬上與孔明曰「今見景升﹐何以當對﹖」孔明曰「先當謝襄陽之罪。若令主公去徵討江東﹐切不可應允﹐但說容去新野收拾軍馬。」玄徳遂聽孔明之言。來到荊州﹐館驛安下﹐已畱張飛屯兵於城外﹐玄徳與孔明來見劉表。禮畢﹐玄徳請罪於階下。表曰「吾已盡知賢弟被害之事﹐欲斬蔡瑁首級以獻賢弟﹐眾人告免。」玄徳曰「非干蔡將軍之事﹐皆下人所爲也﹐再不必舉矣。」表曰「今失守江夏﹐黃祖全師危矣﹗故請汝議事。」玄徳曰「黃祖性暴﹐不能用人﹐以致有失。今若用兵南徵﹐曹操北來﹐當復柰何﹖」表曰「吾今年老多病﹐不能理事﹐賢弟可來替吾。吾死之後﹐弟便爲荊州之主也。」玄徳曰「小弟安敢當此大任也。兄無復多言﹗」孔明以目視玄徳。玄徳曰「容思良策﹐以保荊州。」遂辭回至驛中。孔明曰「劉景升付荊州與主公﹐何以卻之﹖」玄徳曰「備感景升之恩﹐未嘗忘報﹐安忍乘其危而奪之﹖」孔明嘆曰「眞仁慈之主也﹗」

正商議間﹐忽報公子劉琦來見。玄徳接入﹐琦泣拜曰「繼母不肯相容﹐性命只在旦夕矣﹗望叔父可憐而救之。」玄徳曰「此是賢侄家務事﹐吾將如之柰何﹖」孔明微笑。玄徳求計於孔明﹐孔明曰「此家務事﹐難以區畫。」少時﹐玄徳送劉琦出﹐附耳說之曰「來日使孔明回禮﹐汝可告以如此如此。」琦謝而去。玄徳夜臥﹐至五更推辭腹疼不己﹐使孔明去回答劉琦之禮。孔明遂行﹐至公子宅前下馬﹐入見公子。公子拜迎﹐邀入後堂。茶罷﹐琦曰「繼母不容﹐請先生活命。」孔明曰「客寄於此﹐不可言也。恐有泄漏不便﹐容當再敍。」孔明辭退。琦曰「旣承先生尊降﹐如何便回﹖必然見怪。請入密室﹐共飲數杯。」飲酒之後﹐琦又曰「繼母不容﹐請先生一言以活命。」孔明曰「此非亮所敢謀者也。」便欲辭去。琦曰「先生不言則己﹐何故相棄便行﹖」再舉杯勸曰「琦有一古書﹐願先生教之。」孔明曰「見在何處﹖」琦卽引孔明登後閣。孔明求書觀之﹐琦拜而泣曰「繼母不容﹐請先生一言活命﹗」孔明怒而便起身﹐見閣門口胡梯已去。琦告曰「累求自安之策﹐先生末肯見教﹐恐他人之泄漏也。今日上不至天﹐下不至地﹐出君之口﹐入琦之耳﹐可以教之矣。」孔明辭曰「『疏不可間親﹐新不可隔舊。』欲得全身遠害﹐別當思之。」琦曰「琦遇難﹐先生不教﹐是絕路也。請死於君前﹗」掣劍自刎。孔明急止之曰「已有良計了。」琦拜曰「請教。」孔明曰「豈不知春秋時﹐晉國獻公正妻生二子﹐長曰申生﹐次曰重耳。妻喪之後﹐寵愛驪姬﹐姬亦生一子。姬常讒譖於公﹐欲斬二子。獻公思二子賢孝﹐不忍誅之。忽一日春濃﹐姬喚申生同遊後園﹐乃令獻公於樓上簾內窺之。姬以蜜塗於衣發之上﹐羣蜂聞香﹐競相飛來﹐落於身上﹐令太子撲趕。獻公樓上望之﹐疑戲弄耳﹐心恨之。姬又詐言先後﹝礻覃﹞日除服祭名也﹐令二子往祭之。祭罷﹐欲分食祭物。左右曰﹕『祭母之物﹐宜先奉上。』申生令人送之。姬暗將毒藥埋於中﹐以供獻公﹐姬卻奏曰﹕『食自外來﹐不可便食。』令餵犬試之﹐犬乃死。獻公大怒﹐賜朝典﹐令太子死。重耳驚懼。逃竄於外邦一十九年﹐方免其難﹐後爲晉文公。申生在內而亡﹐重耳在外而安。今公子何不效重耳乎﹖且江夏黃祖新亡﹐乏人守禦﹐何不上言﹐乞屯兵此郡﹐以避其禍也。」劉琦再拜﹐謝指教之。後史官有詩曰﹕

荊州兄弟兩相猜﹐諸葛三含口不開。

以使片言能救脫﹐至今猶在玉梯臺。至今荊州有古迹見在也。

劉琦教人取梯﹐送孔明於館驛。孔明回﹐告玄徳。玄徳大喜。

次日﹐劉琦上言﹐欲守江夏。表意未決﹐教請玄徳共議。玄徳曰「江夏一郡﹐非親人不可守﹐使劉琦去守極善。東南之事﹐兄父子當之﹔西北之事﹐備願當之。」表曰「近聞曹操於新鄴郡作玄武池﹐以教水軍﹐必有徵南之意﹐弟宜防之。」玄徳曰「弟己知之﹐兄勿憂慮。」遂拜辭﹐回至新野。劉表令劉琦引兵三千﹐往江夏鎭守。

卻說曹橾罷三公之職﹐自爲丞相﹐以毛玠爲東曹掾﹐崔琰爲西曹掾﹐司馬朗爲主簿。朗字伯達﹐河內溫人也﹐穎川太守司馬雋之孫﹐京兆尹司馬防之子。弟兄八人。次子司馬懿﹐字仲達﹐操命爲文學掾﹐並掌典選舉之職。文官大備﹐乃聚武將﹐商議南徵。夏侯惇進曰「近聞劉備在新野﹐拜孔明爲軍師﹐每日教演士卒﹐必爲心腹之患﹐可早圖之。」操差夏侯惇爲都督﹐於禁﹑李典爲副將﹐領兵十萬﹐直抵博望城﹐以窺新野之虛實﹐來擒劉備。未知還是如何﹖

諸葛亮博望燒屯

時建安十三年夏六月﹐夏侯惇欲領兵南徵。荀彧諫曰「劉備不可輕敵﹐更兼諸葛亮爲軍師﹐將軍此去﹐必然有失。」惇曰「吾視劉備如鼠輩耳﹐必擒之。」徐庶曰「將軍不可輕視劉玄徳﹐今又得諸葛亮﹐如虎生翅。」操曰﹔「諸葛亮何如人也﹖」庶曰「此人復姓諸葛﹐名亮﹐字孔明﹐道號『臥龍先生』。上通天文﹐下曉地理﹔熟讀韜略﹐有鬼神不測之機﹐非等閒之輩也。」操曰「比公若何﹖」庶曰「某乃螢火之光﹐他如皓月之明﹐庶安敢比亮哉﹗」此是徐庶惑軍之計也﹐夏侯惇叱之曰「元直之言謬矣。吾看諸葛如艸芥耳﹐有何懼哉﹗吾若不一陣生擒劉備﹐活捉諸葛﹐願獻惇首與丞相﹗」操曰「軍無戲言。」惇曰「願責軍令狀。」操曰「汝早報捷音﹐以慰吾心。」惇遂奮然而辭曹操﹐自引軍登程。

卻說新野劉備自得孔明﹐以師禮待之﹐有雲長﹑張飛心中不悅﹐乃曰「孔明年幼﹐有甚才學﹖兄長敬之太過﹗又未見他其實效驗﹗」玄徳曰「吾得孔明﹐猶魚得水也。汝弟兄不可復多言。」關﹑張見說﹐不言而退。玄徳平生愛結帽。一日﹐有人送犛音犁牛尾至﹐玄徳得尾而結之。孔明入見﹐正色而言曰「明公無復有遠志﹐但事此而己耶﹖」玄徳遂投於地而言曰「是何言也﹗吾暫忘憂耳。」孔明曰「明公自度﹐比劉荊州若何﹖」玄徳曰「不及。」孔明又曰「明公自度﹐比曹操若何﹖」玄徳曰「誠不如也。」孔明曰「今皆不及﹐而明公之眾不過數千人﹐以此待敵﹐萬一曹兵至﹐當何以迎之﹖」玄徳曰「備正愁其事﹐未得良策。」孔明曰「可招募民兵﹐以充其數﹐亮自教之﹐可待敵也。」玄徳遂招新野之民三千餘人﹐朝夕演教陣法﹐一進一退﹐不失其節。

忽報曹操差夏侯惇引兵十萬﹐殺奔新野。關﹑張先知﹐張飛曰「可著孔明前去迎敵便了。」正說之間﹐玄徳請商議軍機之事。關﹑張入見﹐玄徳曰「夏侯惇引兵十萬﹐火急到來﹐如何迎敵﹖」雲長躊躕未決。張飛曰「哥哥使『水』去便了。」玄徳常言「吾得孔明﹐如魚得水。」飛故言此也。玄徳曰「智賴孔明﹐勇須二弟﹐何須言也﹖」關﹑張出﹐玄徳請孔明議事。玄徳曰「今夏侯惇引十萬兵到來﹐何以迎之﹖」孔明日﹕「但恐二弟不肯賓服。如欲亮行兵﹐須假劍﹑印。」玄徳卽便付之。孔明聚集眾將聽令。張飛與雲長曰「聽令去﹐別作理會。」孔明曰「博望離此九十里﹐左有山﹐名曰豫山﹔右有林﹐名曰安林﹐可以埋伏軍馬。雲長可引一千五百軍﹐往豫山埋伏﹐只等彼軍來到﹐放過休敵﹔其輜重糧艸必在後面﹐但看南面火起﹐可縱兵出擊﹐就焚其糧艸。益徳可引一千五百軍﹐去安林背後山峪中埋伏。只看南面火起﹐便可出﹐向博望城舊屯糧艸處﹐縱火掩之。關平﹑劉封可引五百軍﹐預備引火之物﹐於博望坡後兩邊等候﹐至初更兵到﹐便可放火矣。去樊城取回子龍﹐令爲前部﹐不要贏﹐只要輸﹐把人馬迆邐退後。主公自引一枝軍馬﹐以爲救援。依汁而行﹐勿使有失。」關﹑張問孔明曰「我等皆離縣百里埋伏﹐你在何處﹖」孔明日﹕「我獨自守縣。」張飛大笑曰「見其智也﹗我們都去廝殺﹐你在家裏坐的﹐此是何理﹖」孔明曰「劍﹑印在此﹐違令者必斬﹗」玄徳曰「豈不聞『運籌帷幄之中﹐決勝千里之外』﹖兄弟不可違令。」張飛冷笑而去。飛與雲長曰「我們且看他的計應也不應﹐那時卻來問他未遲。」二人去了。眾皆未知孔明韜略﹐不肯賓服。子龍引軍到了﹐孔明付計與子龍去畢﹐劉玄徳問曰「劉備若何﹖」孔明曰「今日可引兵就博望山下屯住。來日黃昏﹐敵軍必到坡下﹐主公便棄走﹔放火爲號﹐主公可復回掩殺﹐天明罷兵。亮與糜竺﹑糜芳引五百軍守縣。孫乾﹑簡雍準備慶喜筵席﹐安排功勞簿。」派撥已定﹐玄徳亦疑。

卻說夏侯惇並於禁﹐李典﹐兵至博望﹐選一半精兵作前隊﹐其餘跟隨糧艸車行。是時﹐秋七月間﹐商飆音標徐起﹐人馬趲行。巳牌時候﹐夏侯惇在前﹐望見塵頭起處﹐便將人馬擺成陣勢。惇問曰「此間何處﹖」鄕導官答曰「前面便是博望坡﹐後面乃是羅川口。」惇傳令﹐教於禁﹑李典押住陣腳。惇親自出馬於陣前﹐副將同宗夏侯蘭﹑護軍韓浩及數十騎將﹐兩勢擺開。敵軍到處﹐夏侯惇大笑。眾將問曰「將軍何故笑耶﹖」惇曰「吾笑徐庶在丞相面前﹐誇諸葛亮村夫爲天上之人﹔今觀他用兵﹐足可見之也。似此等軍馬爲前部與吾作對﹐正如犬羊與虎豹斗耳。吾在丞相面前一時誇口﹐要活捉劉備﹑諸葛﹐今必應前言也。不可停住﹐汝與吾弟催促軍馬﹐星夜土平新野﹐吾之願稱也。」遂自縱馬向前答話。新野之兵擺成陣勢﹐子龍出馬。惇罵曰「劉備乃無義忘恩之徒﹗汝等軍士正如孤魂隨鬼耳﹗」子龍大罵曰「汝等隨曹操﹐鼠賊也﹗」夏侯惇大怒﹐拍馬向前﹐來戰子龍。兩馬交戰﹐不數合﹐子龍詐敗退走。夏侯惇趕將來。眾軍先退﹐北軍掩殺將來﹐子龍押後陣抵當。約走十餘里﹐子龍回馬又戰﹐不數合又走。韓浩拍馬向前諫曰「趙雲誘敵﹐恐有埋伏。」惇曰「敵軍如此﹐𨿽十面埋伏﹐吾何懼哉﹗」趕到博望坡﹐一聲炮響﹐玄徳自引軍一枝衝將過來﹐接應交戰。夏候惇回顧韓浩曰「此卽埋伏之兵也﹗吾今晚不到新野﹐誓不罷兵﹗」催軍前進掩殺。玄徳﹑子龍抵當不住﹐迆邐退後便走。

天色已晚﹐濃云密布﹐又無月色﹐晝風不起﹐夜風不作﹔晝風旣起﹐夜風必大。夏侯惇只顧催軍趕殺﹐前面敗軍自認隊伍而走。惇傳令﹐趲後軍掩殺。於禁﹑李典趕到窄狹處﹐兩邊都是蘆葦。典與禁曰「欺敵者必敗。」禁曰「敵軍甚猥音葦﹐不足畏也﹗」李典曰「南道路狹﹐山川相逼﹐樹木叢雜﹐恐使火攻。」於禁曰「曼成之言是也。吾速近前跟都督﹐你止住後軍。」李典勒回馬﹐大叫﹕「後軍慢行﹗」人馬走發﹐那里攔當得住。於禁驟馬大叫﹕「前軍都督且住﹗」夏侯惇正走之間﹐見於禁從後軍而來﹐便問如何。禁曰「愚意度之﹐南道路狹﹐山川相逼﹐樹木叢雜﹐恐使火攻。」夏侯惇猛省﹐言曰「文則之言是也。」卻欲回馬﹐只聽背後喊聲震起﹐早望見一派火光燒著﹐隨後兩邊蘆葦亦著﹐四面八方盡皆是火﹐狂風大作﹐人馬自相踐踏﹐死者不計其數。夏侯惇冒煙突火而走﹐背後子龍趕來﹐軍馬擁並﹐如何得退﹖

且說李典急奔回博望城時﹐火光中一軍攔住﹐當先一將乃關雲長也。李典縱馬軍混戰﹐奪路而走。夏侯惇﹑於禁見糧艸車輛一帶火著﹐便投小路而走。夏侯蘭﹑韓浩來救糧艸﹐正遇張飛。交馬數合﹐飛一槍刺夏侯蘭死於馬下﹐韓浩奪路走脫。只殺到天明﹐方收軍﹐殺的屍橫徧野﹐血流成河。後史官有詩曰﹕

博望燒屯用火攻﹐綸巾羽扇笑談中。

濃煙撲面山川黑﹐烈焰飛來宇宙紅。

不致夏侯誇勇力﹐故教諸葛顯威風。

直須驚碎曹瞞膽﹐初出茅廬第一功﹗

夏侯惇收拾敗軍而回許昌。

卻說孔明收軍﹐關﹑張二將上馬說﹕「孔明眞英傑也﹗」行不數里﹐見一輛車﹐糜竺﹑糜芳兩邊簇擁﹐約有五百軍﹐視之﹐乃孔明也。二將下馬﹐拜伏於車前。須臾﹐玄徳﹑趙雲﹑劉封﹑關平等皆至﹐收聚眾軍﹐糧艸數百車﹐分賞將士﹐班師回。孫乾引新野父老出城迎接﹐望塵遮道﹐拜舞雀躍而喜曰「吾屬全生﹐皆使君得賢人之功也﹗」回至縣中﹐孔明曰「夏侯惇𨿽然敗去﹐曹操必自引兵矣﹗」玄徳曰「似此柰何﹖」孔明曰「亮有一計﹐可敵操兵。」未知如何﹖

獻荊州粲說劉琮

卻說玄徳問孔明求保全之計。孔明曰「新野小縣﹐不可久居。近聞荊州劉景升病在危篤﹐借此郡以圖安身﹐兵精糧足﹐可以抗拒曹操也。」玄徳曰「公之言甚善﹐柰何備感景升之恩﹐安忍圖之﹗」孔明日﹕「今若不取﹐後悔何及﹗」玄徳曰「吾寧死不忍作無義之人。」眾皆嗟嘆不己。孔明曰「且理會軍伍事。」

卻說夏侯惇回至許昌﹐面縛見操﹐跪於階前請死。操乃就教解縛﹐請上廳問其故。惇曰「某至博望坡下遇敵軍﹐欲盡力取劉備﹐被諸葛亮用火攻﹔火起處﹐自相殘害﹐十傷四五。」操曰「汝自幼用兵﹐豈不知狹處用火攻也﹖」惇曰「於禁曾言﹐悔之不及﹗」操問於禁﹐禁將前言以答之。操曰「文則固如此髙才﹐堪任大將軍矣。」後來水淹七軍﹐折去許多人馬﹐只因此起也。遂厚賞之。操曰「吾心上所憂乃劉備與孫權矣﹐餘皆不足介意。吾今有精銳之眾百萬﹐不乘此時掃平江南﹐失其機會也。」便傳令﹕「起軍五十萬﹐曹仁﹑曹洪爲先鋒﹔張遼﹑張郃爲第二隊﹔夏侯惇。夏侯淵爲第三隊﹔於禁﹑李典爲第四隊﹔吾爲主將﹐統文武大將爲第五隊﹕各引軍十萬。」又令許褚乃爲折衝將軍﹐引三千軍在先鋒之前﹐所到之處﹐逢山開路﹐遇水疊橋。選日出師﹐必然得勝。荀彧等守許昌。選定在建安十三年秋七月末旬丙午日出師。時大中大夫孔融上言諫曰「荊州劉表﹑新野劉備﹐皆漢室宗親﹐又不曾侵犯境界﹐反背朝廷。江東孫權虎距六郡﹐更有大江之險﹐不易取也。今若興無義之師﹐損軍折民﹐大失天下之望。」操叱之曰「劉備數侮於吾﹐是吾心腹之大患。劉表養之﹐必爲反背。孫權逆命﹐安得不討之耶﹖再諫﹐必斬﹗」孔融出府長嘆曰「以不仁徵伐至仁﹐安有不敗乎﹗」時有禦史大夫郗慮之從者聞之﹐告與慮。慮常被孔融侮慢﹐心甚恨之﹐入見操曰「丞相知孔融欲反乎﹖」操曰「公試言之。」慮曰「融尋常戲侮丞相﹐知否﹖略舉其一二﹐以正其罪。丞相下令禁酒﹐融上言﹕『天有酒旗之星﹐地列酒泉之郡﹐人有旨酒之徳。故唐﹑堯不飲千鍾﹐無以成其聖。且桀﹑紂皆好色而亡國﹐今世何不禁其婚姻耶﹖』此融之深譏丞相耳。又常記﹐一日丞相問妲己之事﹐融對曰﹕『武王伐紂﹐以妲己賜周公。』丞相以融學博﹐謂書中所紀﹐深信之。後又問之﹐有云﹕『妲己卻被武王斬之。』丞相又問﹐融曰﹕『以今時度之﹐想必當初如此矣。』時融看丞相何如人耶﹖曾與禰衡互相稱贊。衡贊融曰『仲尼不死』﹐融贊衡曰『顏回復生』。向者衡之辱丞相﹐乃融之使也。此皆不足論。且融與劉備﹑劉表甚厚﹐常常音信往來。融又對孫權使訕謗朝廷﹐潛通消息。此可見大逆不道之情也。」曹操聞之﹐大怒曰「禦史之言是也。可喚此賊﹐斬之於市﹗」遂命廷尉來捉孔融。融二子正在家對坐弈棋﹐左右急報曰「尊君被廷尉執去赴殺場﹐二公子何故不起﹖」二子曰「豈有巢毀而卵不破者乎﹖」言未畢﹐廷尉又至﹐盡捉融家老小斬之﹐滅夷其族﹐號令融父子屍首於市。京兆脂習伏屍而哭曰「文舉捨我而死﹐吾何獨生乎﹖」有人報知曹操﹐操欲殺之。荀彧曰「某聞脂習常諫孔融曰﹕『公剛直太過﹐必羅世患。』乃義人也﹐不可殺。」操赦之。習乃收融父子屍首﹐並皆葬之。後魏文帝以習有欒右之節﹐加中散大夫。又深好融文辭﹐每嘆曰「揚﹑班儔也。」募天下有上融文章者﹐輒賞以金帛。所著詩﹑頌﹑碑文﹑議論﹑六言﹑策文﹑表檄﹑教令﹑書記等﹐凡二十五篇。後史官憐孔融之才﹐而作贊曰﹕

孔融居北海﹐豪气貫長虹。坐上客長滿﹐樽中酒不空。

文華絕世大﹐詞語侮曹公。脂習憐剛直﹐收尸解送終。

論曰﹕

昔諫議大夫鄭昌有言「山有猛獸者﹐藜藿爲之不采。」是以孔父正色﹐不容殺虐之謀﹔《公羊傳》曰﹕孔父正色立朝﹐則人不敢過。而致難於君者﹐可謂義形於色也。平仲立朝﹐有紓盜齊之望。紓﹐音舒﹐解也。盜齊﹐謂田常也。一旦殺齊君﹐而盜其國。若夫文舉之髙志直情﹐其足以動義慨而忤雄心。故使移鼎之迹﹐事隔於人存﹔「移鼎」﹐謂遷漢之鼎。「人存」﹐謂曹操在﹐不待篡位也。代終之規﹐啟機於身後也。「代終」﹐謂代漢祚之終也。「身後」﹐謂曹丕受禪也。夫嚴气正性﹐覆折而已。豈其負園委屈﹐可以每其生哉﹗園﹐卽勛鄭逋璺矗絼團無稜角也。每﹐貪也。懍懍焉﹐皓皓焉﹐其與昆玉秋霜比質可也。

曹橾令五隊軍馬先發三隊﹐次第而行。

卻說荊州劉表病重﹐使人請玄徳來托孤﹐時尙未知曹兵來。玄徳引關﹑張星夜到荊州見劉表。表曰「吾今病在膏育﹐托孤於賢弟。我子無才﹐諸將零落﹔吾死之後﹐賢弟可攝荊州。」玄徳拜於牀下曰「備當盡竭忠誠﹐扶助賢侄﹐安敢以攝荊州之重任乎﹖」玄徳力辭不受。次日﹐人報曹操兵來。玄徳急辭劉表﹐星夜再回新野。孔明問其故﹐玄徳乃言托孤之事。孔明日﹕「主公不受﹐禍不遠矣。」玄徳曰「景升待我甚厚﹐今若舉此事﹐人言我忘其大恩﹐故不忍也。」

卻說劉表病重﹐又聞曹操領百萬之眾來平江﹑漢﹐此驚不小﹐商議寫遺囑﹐令弟劉玄徳輔助長子劉琦作荊州之主。蔡夫人聞之大怒﹐閉上內門﹐使蔡瑁﹑張允二人把住外門。其時長子劉琦知父病重﹐急離江夏﹐徑到荊州父親處探病﹐至外門﹐蔡瑁急當住曰「荊州命君撫臨江夏﹐爲國東藩籬﹐其任至重﹔今棄其眾而遠來﹐倘東吳兵至﹐如之柰何﹖若入見﹐父必生嗔怒﹐其病轉增﹐非孝敬也。君宜速回。」劉琦立於門外﹐大哭一場﹐上馬再回江夏。八月戊申日﹐劉表在內大叫數聲而死。史官有詩曰﹕

昔聞袁氏居河朔﹐今見劉君霸漢陽。

無決有謀空戰討﹐外寬內狹遠賢良。

紹因譚﹑尙須傾國﹐表爲琦﹑琮立喪邦。

觀此可爲千古戒﹐怨魂應是繞荊﹑襄﹗

評曰﹕

董卓狠戾殘忍﹐暴虐不仁﹐自書契以來﹐殆末之有者也。《英雄記》﹕大人見臨洮銅人﹐鑄臨洮生桌﹐而銅人毀。世有卓而大亂作﹐而卓身滅﹐抑有以也。袁術奢淫放肆﹐榮不終已﹐自取之也。臣松之以桀﹑紂無道﹐秦﹑莽縱虐﹐多歷年所。董卓自竊威權﹐至於隕斃﹐未盈三周﹐殘惡之性實豺狼之不若。袁術無毫芒之功﹐纖芥之善﹐而得狂妄自尊立﹐固義夫之振腕﹐人鬼之共疾﹐但云色淫不終﹐未見大惡。袁紹﹑劉表咸有威容器觀﹐知名當世。表跨蹈漢南﹐紹鷹揚河朔﹐然皆外寬內忌﹐好謀無決﹔有才而不能用﹐聞善而不能納﹔廢嫡立庶﹐捨禮崇愛。至於後嗣顚蹙﹐社禝傾覆﹐非不幸也。昔項羽背範增之謀﹐以喪其王業。紹之殺田丰﹐乃甚於羽遠矣﹗

蔡夫人與蔡瑁﹑張允商議﹐假寫遺詔﹐令次子劉琮爲荊州之主﹐方舉哀報文武知會。此時劉琮方年一十四歲﹐頗聰明﹐乃聚眾言曰「吾乃漢室宗親﹐有荊州之地。今父辭世﹐吾兄見在江夏﹐更有叔父劉玄徳在新野。汝等立我爲主﹐倘兄與叔興兵問罪﹐如何解釋﹖」眾官未有言對﹐只見階下幕官李珪出班答曰「公子之言﹐理當至善。可急發哀書﹐報知江夏﹐就請大公子爲荊州之主﹐就教劉玄徳一同理事﹐北可以敵曹操﹐南可以拒孫權。此萬全之計也。」蔡瑁向前言曰「汝等何人耳﹐敢亂道以逆故主之遺言也﹗」李珪出﹐大罵蔡瑁曰「皆是蔡氏宗黨逆子﹐送了荊﹑襄之九郡也﹐吾寧死﹐不願爲亂法度之人也﹗」蔡瑁令推出斬之﹐將首級獻於階下。遂立劉琮爲主﹐不報劉琦並玄徳知﹐將靈柩上車。蔡氏宗族並分領荊州之兵﹐護送蔡夫人﹑劉琮前赴襄陽屯紮﹐以防劉琦﹑劉備之亂。就葬表於襄陽城東四十里漢陽之原。卻令治中鄧義﹑別駕劉先守荊州。

琮到襄陽﹐卻才下馬﹐有飛報到。報云「曹操引大軍徑望襄陽而來。」琮遂請蒯越﹑蔡瑁等商議。東曹掾傅巽﹐字公悌﹐進言曰「今故主新亡﹐大公子在江夏猶不知﹔倘若知時﹐必興兵奪之﹐則荊州危矣﹐此一利害也。如今主公自在襄陽﹐又不報玄徳知之﹔而新野止有一江之隔﹐他若得知﹐必興兵問罪﹐此二利害也。卽目曹操引百萬之眾﹐欲吞江﹑漢﹐此三利害也。𨿽有三處之患﹐巽有一策﹐可使荊﹑襄九郡之民安如泰山﹐亦足以保主公之名爵也。」琮問﹕「何策可保﹖」巽曰「可將荊﹑襄九郡人馬獻與曹公﹐則曹公必重待於主公也。」琮叱之曰「是何言耶﹗孤受先君之基業﹐坐尙未穩﹐何一旦受制於他人﹖吾必不爲也﹗」蒯越曰「傅公悌之言是也。主公若不聽納﹐其危有三。」琮曰「何爲三危﹖」越曰「逆順有大體﹐彊弱有定勢。今曹丞相南徵北討﹐以朝廷爲名﹐主公拒之﹐以人臣而拒人主﹐逆道也﹐此名國危﹐一也。主公以新造之楚而拒抗中原百萬之師﹐此爲勢危﹐二也。主公勢弱﹐必求救於玄徳以援之﹐量玄徳何足以禦曹公﹖若使足禦曹公﹐則玄徳安肯居於主公之下哉﹖此號身危﹐三也。有此三危﹐而欲與曹公爭衡﹐正如一塊土而塡大海﹐豈不難乎﹖況荊﹑襄之眾﹐聞曹公之兵勢若飄風﹐威如雷電﹐未戰而膽先寒﹐安能與之敵哉﹖」琮曰「諸公善言﹐非吾不從﹐安忍以先君之業一旦廢之﹖此誠取笑於天下也。」言未必﹐一人昂然而進曰「吾有片言爲荊﹑襄悠久之計﹐還可聽納否﹖」眾視之﹐乃荊州上賓﹐山陽髙平人也﹐姓王﹐名粲﹐字仲宣。曾祖王龔﹐漢順帝時爲太尉。祖王暢﹐漢靈帝時爲司空。父王謙﹐爲大將軍何進長史。粲年幼時﹐往見左中郎將蔡邕。時邕髙賓滿座﹐聞粲至﹐倒屣迎之。粲容貌瘦弱﹐身材短小﹐一座之客皆驚曰「蔡中郎何爲獨敬此小子耶﹖」邕曰「此王公孫也﹐有異才﹐吾不如也。吾家書籍文章﹐盡皆與之。」年十七﹐司徒辟﹐召除爲黃門侍郎﹐因西京擾亂﹐皆不就。避地來荊州﹐劉表以爲上賓。粲博聞彊記﹐人皆不及。與人共行﹐觀道碑碣﹐人問曰「卿能暗誦乎﹖」粲曰「能。」因使背誦之﹐不差一字。觀人著棋﹐棋局壞之﹐粲爲復擺。著棋者不信﹐遂以帕蓋局﹔粲另取一局以擺之﹐令相比較﹐不差一道一子。又善算﹐其算術略盡﹐舉筆成章﹐無所攺抹。著詩﹑賦﹑論﹑議﹑垂六十篇。當時對劉琮曰「僕有愚計﹐原進之於將軍﹐可乎﹖」琮曰「吾願聞之。」粲曰「天下大亂﹐豪傑並起﹐今倉卒之際﹐彊弱未分﹐故人各各有心耳。當此之時﹐家家欲爲帝王﹐人人欲爲公侯。觀今古之成敗﹐能先見機者﹐則怕受其福。今將軍自料﹐比曹公何如﹖」琮曰「吾不如也。」粲曰「如某所聞﹐曹公乃人傑也。雄略冠時﹐智謀出眾﹐摧袁紹於官渡﹐驅孫權於江外﹐逐劉備於隴右﹐破烏丸於白登﹐已上三句﹐皆張隙虛僞妄作﹐非王粲本文﹐此裴松之所貶也。梟夷蕩定者﹐往往如神﹐不可勝計。今日之事﹐去就可知也。將軍若聽粲之言﹐捲甲倒戈﹐應天順命﹐以歸曹公﹐彼必重待將軍。庶得保己全家﹐長享福祚﹐垂之後嗣﹐此萬全之計也。粲遭亂世流落﹐托命此州﹐蒙將軍父子重用﹐敢不盡言﹗將軍明聽﹐勿使後悔。」琮曰「先生之教﹐𨿽然如此﹐亦須告稟母親知道。」蔡夫人在屏風後轉出而言曰「仲宣之言﹐公悌之謀﹐異度之見﹔興廢之事所見相同﹐何必告我。」便差人寫降書﹐令宋忠潛地徑投曹公納降書。宋忠直到宛城﹐見著曹操﹐獻上降書。操大喜﹐加忠爲列侯﹐賜衣服鞍馬﹐分付教劉琮出廓迎接﹐便著他永爲荊州之主。

宋忠拜別曹操而回襄陽﹐將次渡江﹐路上撞見一枝人馬。宋忠無路得避﹐只得相迎﹐乃是關雲長也。雲長盤問宋忠﹐忠懼怕﹐不敢抵諱﹐只得以實告之曰「劉荊州已死﹐立劉琮爲主。聞知曹操軍到﹐使忠納送降書到宛城﹐投曹操了。」雲長聞之大驚﹐遂捉宋忠來見玄徳。雲長備言其事。玄徳聞知﹐哭倒於地。未知性命如何﹖

諸葛亮火燒新野

卻說玄徳聞知劉表已死﹐劉琮降曹﹐情感於中﹐淚泣已絕。眾將救醒﹐張飛曰「大事旣然如此﹐可先斬宋忠﹐隨起大兵渡江﹐奪了襄陽﹐殺了劉琮﹐哥哥便是主也。」玄徳曰「你且緘口﹐我有斟酌。」遂拔劍而指宋忠曰「你旣知眾人作事﹐何不早來報我﹖將欲斬汝之頭﹐不足解吾之怒。汝可速去。」宋忠曰「恐縣外有人殺某也。」玄徳曰「旣放汝而復殺﹐非大丈夫也。誰敢違吾﹗」忠乃拜謝﹐抱頭鼠竄而去。

玄徳正憂悶之間﹐忽報江夏公子差伊籍到來。玄徳思昔日之恩﹐下階迎接﹐請於堂上。禮畢﹐玄徳稱謝前恩﹐問其來意。籍告曰「昨者﹐大公子同籍撫守江夏﹐忽聞得劉荊州已故﹐被蔡夫人與蔡瑁等同謀商議﹐不來報喪﹐僞立劉琮爲主。公子遂差人往襄陽探聽﹐回說是實﹔恐使君不知﹐特差某賫書馳報。」遂呈上哀書。玄徳拆封視之。書曰﹕

孤子劉琦謹獻哀言﹐上達於叔父大人座前﹕近聞先君薨於荊州﹐繼母與蔡瑁﹑張允二人謀議﹐不卽報喪﹐矯立弟劉琮爲九郡之主﹐大亂綱常﹐實難容忍﹗伏望叔父垂憐﹐盡起麾下精兵﹐約會同滅惡黨﹐共取先君之基業﹐實爲萬幸﹗泣血拜書﹐立待批回。建安十三年月日書。

玄徳看書畢﹐與伊籍曰「機伯只知劉琮爲主﹐又不知將九郡已獻曹操也﹗」籍大驚曰「使君不如以弔喪爲名﹐前赴襄陽﹐誘劉琮出接就擒下﹐盡捉諸逆黨殺之﹐則荊州已屬使君矣。」孔明曰「機伯之言是也﹐吾主公可從之。」玄徳垂淚而言曰「吾兄臨危之時﹐托孤於我。今若背信自濟﹐吾於九泉之下﹐何顏見吾兄耶﹖」孔明曰「若不舉此事﹐目今操兵已至宛城﹐前軍離此不遠矣﹐將如之何﹖」玄徳曰「不若走樊城以避之。」

正商議間﹐數次人飛報操兵已到博望了。玄徳慌教伊籍回江夏整理軍馬﹐一面求計於孔明。孔明曰「主公且寬心。前番一把火﹐燒了夏侯惇太半人馬﹔今番曹軍又來﹐必教他中這條計。我等在此屯紮不住了。」便差人四門掛榜﹐曉諭居民﹕「無問老小男女﹐限今日皆跟吾往樊城暫避﹐不可自誤。曹軍若到﹐必行不仁﹐傷害百姓。」一連差十數次﹐催趲百姓便行。就差孫乾往西河兩岸調撥船隻﹐救濟百姓﹐然後便差糜竺送各官老小到樊城。百姓盡行將起身﹐遂喚諸將聽令﹐先教雲長﹕「引一千人各帶布袋﹐去白河上流頭埋伏﹐用布袋裝上磚石土泥﹐堰住白河之水。到來日三更已後﹐但聽下流頭人喊馬嘶﹐此是兵至矣﹐急取開布袋﹐放水淹之﹐卻順水殺將下來接應。」雲長受計去了。孔明喚益徳﹕「引一千軍白河渡口埋伏。曹軍被淹﹐此處水勢最慢﹐人馬必從此逃難﹐可乘勢殺來接應雲長。」益徳領計去了。孔明又教子龍﹕「引三千軍先取蘆荻漧柴﹐放在新野縣近城人家屋上﹐暗藏硫黃焰硝引火之物。來日是昴日雞直日﹐黃昏後必有大風﹔大風一起﹐曹軍必入城安歇。汝將三千兵分爲四隊﹐汝自領軍一半﹔一半分作三隊﹕縣南﹑北﹑西三門﹐各五百軍。先將火槍火炮火箭射入城去﹐看火勢大作﹐城外卻吶喊﹐只畱東門教彼逃生。你卻在東門外伏定﹐若見敗軍亂竄﹐不可截殺﹐只在背後擊之﹔敗軍無心戀戰﹐必然奔走。此乃寡敵眾也。必得全功﹐天明會合收軍﹐便回樊城﹐不可遲誤。」趙雲聽令亦去。孔明再喚糜芳﹑劉封二人﹕「可帶二千軍﹐一半紅旗﹐一半靑旗﹐去新野縣外三十里鵲尾坡地名前擺開﹐靑紅旗號混雜。如曹軍一到﹐汝二人便將人馬分開﹕糜芳引紅旗一枝軍走在左﹐劉封引靑旗一枝軍走在右。彼軍生疑﹐必不追趕。汝等卻分去縣東﹑西﹑南﹑北角上埋伏﹐只望城中火起﹐便可追敗兵﹐然後卻來白河上流接應主公。時刻休誤。」二人受計去了。孔明調撥已定﹐與玄徳登髙望之。

卻說曹仁﹑曹洪爲前部先鋒﹐引大軍十萬﹑戰將數員﹐前面有許褚引三千鐵甲軍﹐望新野進發。日當正午﹐來到鵲尾坡。許褚問鄕導官曰「此處至新野縣有多少路﹖」答曰「只有三十里。」許褚差數十騎先行探聽﹐望見坡前人馬擺開﹐撥馬回報﹐言說前面依山傍嶺一簇人馬﹐盡打靑紅旗號﹐不知多少。許褚教執一面皂旗﹐領三千軍一齊向前。劉封﹑糜芳分爲四隊﹐靑紅旗號各歸左右﹐旗色不雜﹐隊伍不亂。許褚勒馬教休趕。左右曰「何爲不趕﹖」褚曰「前面必有埋伏之兵。汝等只就此間住紮﹐我自去稟先鋒。」許褚一騎馬來見曹仁﹐稟說前事。曹仁曰「豈不聞兵法云﹐有實有虛之論﹖此是疑兵﹐必無埋伏﹐可速進兵﹐吾乃追之。」許褚復回坡前﹐提兵直殺入。至林下追尋﹐一人不見。此時紅日墜西。許褚卻欲進縣﹐只聽得山上大吹大擂﹐忙引軍看時﹐只見山嶺上一簇旌旗叢中﹐兩把傘蓋﹕左玄徳﹐右孔明﹐二人對坐飲酒。褚見了大怒﹐尋徑路上山﹐狹路擂木炮石打將下來﹐褚不能前進。只聽得山後喊聲大震﹐褚欲尋路廝殺﹐天色已晚。

曹仁曰「且去搶城﹐安歇軍士。」四門突人﹐並無阻當之兵﹐城中又不見一人。曹洪曰「此是計窮勢孤﹐所以盡帶百姓連夜去了。眾軍權且安身﹐來日平明進兵。」此時各軍饑餓走乏﹐皆去奪房造飯。曹仁﹑曹洪就在衙內安歇。初更已後﹐狂風大起﹐守門軍士飛報火起。曹仁曰「這火是軍士造飯不小心遺漏之火﹐不可自驚。」說猶未了﹐數次飛報南﹑北﹑西三門等處﹐皆是火起。

曹仁急叫眾將上馬時﹐滿縣火起﹐上下通紅。當夜之火﹐又勝博望燒屯之火。後來史官有詩贊之曰﹕

姦雄曹操守中原﹐九月南徵到漢川。

風伯怒臨新野縣﹐祝融飛下焰摩天。

雕梁畫棟爲焦土﹐鐵馬金戈冒黑煙。

惟有臥龍施妙策﹐神機全在火功篇。

曹仁引眾將突煙冒火﹐尋路奔走﹐忽一人報東門無火。曹仁等急衝出東門﹐門上火滚煙飛﹐軍士逃出﹐自相踐踏﹐死者無數。

卻說曹仁等方才脫得火厄﹐背後一聲喊起﹐趙雲引一軍趕來。混殺一陣﹐曹仁敗軍各逃性命﹐誰肯回身廝殺。正奔走之間﹐糜芳又引軍一枝衝殺一陣。曹仁大敗﹐奪路而走﹐忽然喊起﹐又遇劉封引一彪軍追殺一陣。敗軍奔到四更時分﹐人困馬乏﹐太半焦頭爛額﹐卻方到河邊﹐人馬都下河喫水﹕人爭取水﹐互相喧嚷﹔馬見河水﹐亂行嘶吼。

卻說雲長在上流望見新野火起﹐度其時候﹐料得軍馬已到﹔忽聽得下流頭人喊馬嘶﹐急令軍士一齊掣起布袋﹐水勢滔天﹐望下衝流﹐人馬皆溺於水中。曹仁引眾將望水勢慢處奪路而走。行到博陵渡口﹐只聽得喊聲大震﹐一枝人馬攔路﹐當先大將乃燕人張益徳也。兩軍混殺一處。未知曹仁性命如何﹐且聽下回分解。

劉玄徳敗走江陵

卻說張飛因關公放了上流水﹐遂引軍從下流殺將來﹐截住曹仁混殺。忽遇許褚﹐就與交鋒。不十餘合﹐許褚不敢戀戰﹐奪路走脫。張飛趕來﹐接著玄徳﹑孔明﹐一同沿河到上流。糜芳﹑劉封安排船隻等候﹐一齊渡河。孔明教將船筏放火燒毀﹐軍馬盡赴樊城去了。

卻說曹仁引著敗殘軍馬﹐就新野屯住﹐使曹洪去見曹操﹐具言失利之事。操大怒曰「諸葛村夫安敢如此﹗」揮動三軍﹐盡至新野﹐漫山塞野﹐下住寨柵。操教軍士一面搜山﹐一面塡塞白河。令大軍分作八路﹐一齊去取樊城。劉曄曰「丞相初到襄陽﹐必用先買民心﹔民心若定﹐縱兵微亦可守矣。目今劉備盡遷新野百姓入樊城﹐一槪盡起兵﹐二縣生靈爲齏粉矣。不如先使人招安劉備﹐縱然不降﹐亦可以見愛民之心也。若使事急來降﹐則荊州之地﹐不須徵戰矣。然後舉荊﹑襄之兵﹐可圖江南也。」曹操曰「善。可使誰去﹖」劉曄曰「徐庶舊與劉備至厚﹐見在軍中﹐何不命他往說之﹖」操曰「他去不復來﹐怎生柰何﹖」曄曰「庶若不來﹐貽笑後世。使之勿疑。」喚徐庶至﹐操曰「吾本欲踏平樊城﹐柰憐眾百姓之命。汝可往召安劉備﹐如肯來歸降﹐免罪賜爵﹔如若執迷不順﹐軍民共戮﹐玉石俱焚。吾今知汝忠誠﹐不疑使之﹐汝無負吾。」徐庶受命而行。行至樊城﹐玄徳﹑孔明接見﹐共訴舊日之情。已畢﹐庶曰「操使某來﹐乃假買民心﹐操之姦計也。某若不還﹐必惹萬人之笑恥。」庶遂又告曰「本欲與將軍共圖王霸之業﹐盡此方寸之地也。今老母已喪﹐方寸亂矣﹐無益於事。某至操所﹐終身不與一謀。公有臥龍之輔佐﹐何愁大業不成乎﹖今操欲分八路之兵﹐塡平白河﹐來攻樊城。公可速行﹐勿請自誤。」辭別而去。

玄徳與孔明曰「似此﹐如之柰何﹖」孔明曰「可速棄樊城﹐取襄陽暫歇﹐此爲上計。」玄徳曰「爭柰百姓相隨許久﹐安忍棄之﹖」孔明曰「可令人徧告百姓﹐有願相隨者同去﹐不願者畱下。」先使雲長去江岸準備船隻。孫乾﹑簡雍二人在城中聲揚曰「今曹兵將至﹐孤城不可久守﹐百姓願隨者﹐便同過江。」兩縣之民﹐若老若幼﹐齊聲大呼曰「我等𨿽死﹐亦隨使君﹗」卽日號哭而行。

卻說徐庶回見曹操﹐乃說劉備等並無降意。操大怒﹐差五萬軍去塡白河﹐分八路軍克日進兵。

卻說新野﹑樊城百姓聽得大軍只在後面﹐扶老攜幼﹐將男帶女﹐滚滚渡江﹐兩岸哭聲不絕。玄徳於船上大慟曰「爲吾一人而使百姓遭此大難﹐吾何生哉﹗」欲投江面死。左右扯住﹐聞者莫不慟哭。船到南岸﹐回顧那百姓未渡者﹐指南而哭。玄徳急差雲長催船渡之﹐方才上馬。

轉至東門﹐城上徧插旌旗﹐壕邊密布鹿角﹐拽起弔橋。玄徳勒馬於門邊大呼曰「賢侄劉琮﹐吾但欲救百姓﹐與你並無疑心﹐可快開門﹗」人報劉琮﹐劉琮懼怕而不能起。蔡瑁﹑張允得知劉備喚門﹐徑來敵樓上叱之曰「左右與我亂箭射之﹗」城外百姓皆望敵樓而哭。忽後城中一將默然跳起﹐引數百人徑上城樓﹐來殺蔡瑁﹑張允。此人是誰﹖身長九尺﹐面如重棗﹐目似朗星﹐如關雲長模樣﹐武藝獨魁。江表義陽人也﹐姓魏﹐名延﹐字文長。延大呼曰「劉使君乃仁徳之人也﹗汝等何投曹賊﹖以圖爵祿﹐非義士之所爲﹗吾今願請使君﹐入城誅賊﹗」輪刀砍死守門將﹐遂開城門﹐放下弔橋﹐大叫﹕「劉皇叔領兵殺入城﹐以討國賊﹗」張飛躍馬﹐欲引軍入城﹐玄徳急扯住曰「休驚百姓﹗」飛因城上人放箭﹐恨不得踏平襄陽﹐爭柰玄徳不肯。魏延正言中間﹐一將飛馬引軍而至﹐叱之曰「汝是無名下將﹐安敢亂言以犯上耶﹖」其人身長八尺﹐面貌雄偉﹐南陽宛城人也﹐姓文﹐名聘﹐字仲業﹐乃荊州之大將也﹐挺搶躍馬﹐直取魏延。兩下軍在城混戰﹐喊聲大震。玄徳曰「本欲保民﹐反害民也﹗吾不願入襄陽矣﹗」孔明曰「江陵乃荊州緊要錢糧之地﹐不如先取江陵爲家﹐勝襄陽多矣﹗」玄徳曰「正合吾心。」於是百姓盡離襄陽大路﹐望江陵而走。襄陽城中百姓﹐多有乘亂逃出城來﹐跟玄徳而去。魏延戰文聘﹐從巳至未﹐手下人皆折盡﹐匹馬出城。後面蔡瑁﹑張允又趕。魏延不見玄徳﹐自投長沙太守韓玄去了。

卻說同行軍馬有數十萬﹐大車小車數千輛﹐挑擔背包者不計其數。道路之傍﹐偶見劉表墳墓﹐玄徳引眾將拜於道傍﹐痛哭而告曰「不才辱弟劉備﹐無徳無仁﹐失兄寄托之重﹐此實不得已。望兄英魂﹐垂救荊﹑襄之民﹐助備而退曹操﹗」言甚悲切﹐三軍無不下淚。後軍報曰「曹操已屯樊城﹐使人收拾船筏﹐次後渡江趕來也﹐可不速行﹖」孔明曰「江陵要緊﹐可以拒守。今擁大眾十餘萬皆是百姓﹐披甲者少﹐日行十餘里﹐似此幾時得到江陵﹖倘曹操至﹐如何迎敵﹖不如暫棄百姓﹐先行爲上。」玄徳泣曰「若濟大事﹐必以人爲本。今人歸吾﹐何以棄之﹖」百姓聞得﹐莫不傷感。後來史官習鑿齒論劉玄徳﹐此是第一件好處。論曰﹕

劉玄徳𨿽顚沛險難﹐而信義愈明﹔勢迫事危﹐而言不失道。追景升之墳﹐則情感三軍﹔戀赴義之士﹐則甘與同敗。其所以結物情者﹐豈徒投醪撫寒﹐含蓼問疾而已哉﹖其終濟大業﹐不亦宜乎﹖

後宋賢詩曰﹕

同難甘心隨百姓﹐顧恩揮淚動三軍。

襄陽官道興兵日﹐行客猶然憶使君。

玄徳將傍百姓而行。孔明曰「追兵不久必至﹐可遣雲長速往江夏求救於公子﹐可起兵乘船會於江陵。」玄徳從之﹐修書使雲長﹑孫乾引五百軍﹐速往江夏求救。雲長去了﹐令益徳斷後﹐趙雲保護老小﹐其餘管顧百姓而行。走十餘里後歇。

卻說襄陽城中﹐因文聘﹑魏延廝殺﹐殺死千萬餘人。事定之後﹐曹操在樊城使人渡江﹐喚劉琮相見。琮懼怕﹐不敢往見﹐蔡瑁﹑張允請行。琮教與文聘同去。王威密告琮曰「曹操得將軍旣降﹐劉備已走﹐心必懈弛無備矣。願君奮整奇兵數千騎﹐設於險處擊之﹐操可獲矣。獲曹﹐則威震天下﹐坐而虎視﹔中原𨿽廣﹐可傳檄而定﹔非徒收一勝之功﹐保守今日而已。此難遇之機會﹐不可失也。」琮聞之﹐告蔡瑁。瑁叱之曰「王威不知天命逆順之理﹐安敢說吾主也﹗」威怒曰「賣國之徒﹐吾恨力不足以啖汝也﹗」瑁欲殺之﹐蒯越勸住。遂與張允同至樊城﹐拜見曹操。瑁等辭色甚是諂佞。操問﹕「荊州軍馬錢糧﹐今有多少﹐原是何人管領﹖」瑁曰「馬軍五萬﹐步軍十五萬﹐水軍八萬﹐共二十八萬。錢糧太半在江陵﹐其餘各處亦足供給一載。」操曰「戰船多少﹖原是何人管領﹖」瑁曰「斗艦艨艟﹑大小戰船七千餘只﹐原是瑁等二人管領。」操加蔡瑁爲平南侯﹑水軍大都督﹐張允爲助順侯﹑水軍副都督。二人拜謝。操又曰「劉表在日﹐希望爲荊王﹐不遂其志已死。今子劉琮旣降於吾﹐吾當表奏天子﹐必封王位。」二人大喜而退。荀攸曰「主公不識人耳。蔡瑁﹐張允乃諂佞之徒﹐何故加封如此顯官﹐更教都督水軍乎﹖」操笑曰「吾豈不知人乎﹖吾所領北地之眾﹐不習水戰﹐今權且用之﹔成事之後﹐便當殺戮。」荀攸見說愕然。

卻說蔡瑁﹑張允歸見劉琮﹐所說曹操封王之事。琮大喜。次日﹐與母蔡夫人賫印綬﹐執兵符﹐親自渡江﹐伏道拜迎曹操。操撫慰了當﹐一同入城。蔡瑁﹑張允令襄陽百姓香花燈燭迎接﹐文武官員遂拜階下。操喚蒯越近前﹐撫慰曰「吾不喜得荊州﹐喜得異度也。」異度﹐乃蒯越字也。遂加蒯越爲江陵太守﹑樊城侯﹑光祿勛﹐傅巽爲關內侯﹐王粲爲關內侯﹑丞相掾。以十五人皆爲列侯。劉琮爲靑州刺史﹐便教起程。琮大驚﹐辭曰「琮不願爲官﹐願守父母鄕土。」操曰「靑州近帝都﹐教你隨朝爲官﹐免在江陵被人圖害。」琮再三推辭﹐曹操不準﹐只得拜辭而去﹐與蔡夫人同往靑州去。只有故將王威﹐其餘官員送至江口而回。操喚於禁﹐囑付曰「你可引五百騎趕上劉琮﹐全家殺之﹐以絕後患。」於禁得令﹐行不數程趕上﹐曰「奉丞相令﹐教殺汝﹗」蔡夫人抱子劉琮痛哭。於禁喝令軍士下手﹐止有故將王威奮力相殺﹐被亂軍殺之。可惜劉琮全家被於禁殺了便回。

卻說曹操痛恨孔明﹐使人隆中尋孔明妻小﹐搜尋不知去向。原來孔明先令人搬送去三江內隱避也。操深恨之。

言襄陽旣定﹐劉玄徳已去二十餘日﹐荀攸進曰「江陵乃荊﹑襄重地﹐錢糧極廣﹐劉備奪之﹐急難動搖。」操奮然怒曰「公不早言﹐孤已忘矣﹗」隨卽拘集諸將﹐新舊中皆無文聘﹐使人尋之﹐方才來到。操曰「你來何遲﹖」聘對曰「先日不能輔弼劉荊州以奉國家﹐荊州𨿽沒﹐常願據守漢川﹐保全境土﹐生不負於孤弱﹐死無愧於地下﹐而計不遂﹐不得已﹐以至如此。實懷悲慚﹐無顏早見耳。」遂欷歔流涕。操愴然曰「仲業眞忠臣也﹗」除江夏太守﹐賜關內侯。操教文聘引軍指路。操問左右﹕「此時劉備約行有多少路﹖」知者答曰「聞劉備同百姓日行十數里﹐計程只有三百餘里。」操教各部選精壯五千軍馬﹐速卽前去﹐限一日一夜趕上劉備。後大軍陸續便進﹐違令者斬。諸將得令﹐都來選揀好馬鎧甲。拴束已了﹐曹操自騎戰馬﹐帶領軍中能爭慣戰五千人﹐一齊上馬﹐自監督眾將﹐星夜趕來。未知玄徳性命如何﹐且聽下回分解。

長阪坡趙雲救主

曹操親領鐵甲五千﹐限一日一夜趕上玄徳。令如風火﹐誰敢怠慢﹐都跟文聘而進。

卻說玄徳引十數萬百姓﹑一千餘軍馬﹐一程程挨著往江陵進發﹐分付趙雲保護老小﹐張飛斷後。孔明曰「雲長去了﹐絕無音信﹐不知如何﹖」玄徳曰「欲煩軍師親往催促。劉琦昔日感公之教﹐以獲全生﹐今公一往﹐事必諧矣。」孔明不敢推辭﹐引劉封帶五百軍﹐先往江夏求救﹐應允去了。當日﹐玄徳自與簡雍﹑糜竺﹑糜芳正行之間﹐忽然一陣狂風﹐就馬前撮起塵土衝天﹐平遮紅日﹐無半點光彩﹐耳邊只聞嚎啕之聲。玄徳驚曰「此是何兆也﹖」簡雍頗明陰陽﹐袖傳一課﹐失驚曰「大凶之兆也﹗應在今夜。主公可棄百姓而走。」玄徳曰「吾從新野相隨到此﹐安忍棄之﹖」雍曰「主公戀而不棄﹐禍不遠矣﹗」便問﹕「前面是何處﹖」答曰「前面便是當陽縣﹐這座山名爲景山。」玄徳曰「只就此山住紮。」秋末冬初﹐涼風透骨﹔黃昏將近﹐哭聲徧野。宿到四更時分﹐只聽得西北喊聲震地而來。玄徳大驚﹐急忙上馬﹐引本部精兵二千﹐迎敵曹操。操率精兵掩至﹐勢不可當。玄徳死戰。正在危急﹐忽一彪軍來﹐乃張飛也﹐殺開一條血路﹐救玄徳望東而走。回頭觀看﹐南邊有千百人馬殺到長阪坡下﹐文聘當先攔住。玄徳罵曰「背主之賊﹐非大丈夫也﹗」文聘羞慚滿面﹐領兵投東北角去。背後許褚趕來。張飛保著玄徳﹐殺散鐵騎﹐迆邐望東而走。漸漸喊聲遠去﹐玄徳方才歇馬。喘息未定﹐回看手下﹐隨行止有百餘騎﹔百姓老小並糜竺﹑糜芳﹑簡雍﹑趙雲等﹐皆不知下落。玄徳望西哭曰「居民十數萬﹐皆因戀我﹐遭此大難﹗吾家老小﹐皆不知下落存亡。𨿽土木之人﹐寧不悲乎﹗」

正恓惶嚎啕之時﹐忽見糜芳面帶數箭﹐跪於馬前﹐口言「反了常山趙子龍也﹗投曹去了﹗」玄徳叱之曰「子龍是吾故人﹐安肯反也﹖」張飛曰「他知我等勢窮力盡﹐反投曹操﹐以圖富貴。此乃常理也﹐何故不信﹖」玄徳曰「子龍與吾相從患難之時﹐他心如鐵石﹐豈以富貴能搖動乎﹖」糜芳曰「我親見他引軍投操去了。」玄徳曰「子龍必有事故。再說子龍反者﹐斬之﹗」張飛曰「兄弟親去尋他去。如撞見﹐一槍刺死﹗」玄徳曰「休錯疑了﹗豈不見你二兄雲長誅顏良也﹖子龍必不棄吾﹐任他自去﹐不要相逼。吾料子龍必不棄吾也。」此玄徳知人爲哲處。張飛喚眾將﹕「跟我來﹗」只有二十騎跟去。其餘都跟玄徳去了。原來張飛常要鞭撻軍士﹐願跟者少。張飛引二十餘騎﹐同至長阪橋。此橋皆是木植﹐非石橋也。張飛回看﹐橋東一帶樹木﹐飛生一計粗人作細事﹐教從者二十餘騎﹐卻砍下樹枝﹐拴在馬尾上﹐只在樹林內往來馳騁。飛遠看﹐笑曰「這二十餘騎﹐當五百人﹗」飛自橫矛立在橋上﹐憑西而望。

卻說趙雲自四更軍至﹐與曹軍廝殺﹐往來在曹軍陣內衝突﹐尋不見玄徳﹐又失了主人老小。趙雲自思曰「家眷二十餘口﹐至親三口﹕甘﹑糜二主母﹐小主人阿斗﹐都分付在我身上。今日軍中失散﹐有何面目見主人乎﹖不如決一死戰﹐報答平昔知遇之恩﹗」此時只有三四十騎隨從。云拍馬在亂軍中尋覓﹐二縣百姓嚎哭之聲﹐震天動地﹔中箭著槍﹐拋男棄女﹐著傷帶血而奔走﹐不計其數﹔屍橫徧野﹐血流成渠﹔十萬居民﹐四方八面亂竄逃命。子龍正走之間﹐見一人臥在艸中﹐子龍近前視之﹐卻是簡雍。云急問曰「曾見主母乎﹖」雍答曰「我與你一處趕散﹐二主母棄了車仗﹐抱阿斗而走。我飛身上馬﹐轉過山坡﹐被一將背上刺了一槍﹐跌下馬來﹐馬被奪了去。我爭鬥不得。」云曰「隨騎有馬﹐借一匹來。」又著二將扶簡雍先去報主人﹕「我上天入地﹐好歹尋主母來﹗如不見﹐寧死在沙場上矣﹗」教扶雍上馬﹐令跟隨之人盡脫衣甲﹐好生扶侍而去。

云引軍望長阪坡而去。忽一軍大叫「將軍」之聲﹐云問曰「你是何人﹖」答曰「我是劉使君帳下小軍﹐護送車仗的﹐被數箭射倒在此。」趙雲便問夫人消息﹐軍答曰「卻才見夫人披頭跣足﹐相隨一夥百姓﹐投南而走。」云見說﹐也不顧軍﹐望南趕來。只見一夥百姓﹐男女數百人﹐相結而去。趙雲大叫曰「中間有甘夫人否﹖」夫人在後面見趙雲﹐放聲大哭。云滚鞍下馬﹐紮槍而泣曰「使主母失散﹐云之罪也﹗」又問﹕「糜夫人﹑小主人安在﹖」甘夫人曰「我與糜夫人被逐﹐棄車仗雜於百姓內步行﹐又撞見一枝軍馬衝散﹐糜氏並阿斗不知何處。我獨逃生至此。」言未畢﹐百姓發喊﹐又撞一枝軍來。趙雲綽槍上馬看時﹐面前馬上綁著一人﹐乃是糜竺也。背後一將﹐手提寶刀﹐又有千餘軍跟著﹐乃是曹仁部下健將淳於導﹐拿住糜竺﹐正要送去獻功。被趙雲大喝一聲﹐淳於導便舞刀來迎﹐只一合﹐刺導於馬下﹐向前救了糜竺﹐奪下馬二匹。趙雲請甘夫人上馬﹐前面殺開大路﹐直送到長阪坡。張飛橫矛立馬於橋上﹐大叫﹕「子龍﹗你如何反我哥哥﹖」趙雲曰「我跟尋不見主母﹐因此落後﹐安敢反耶﹖」張飛曰「不是簡雍先來報我﹐見你時﹐那得干休也﹗」趙雲曰「主公安在﹖」飛曰「只在前面不遠。」云曰「糜子仲保夫人先行﹐趙雲仍去尋糜夫人並小主人也。」言罷﹐引數騎再回舊路。

正走之間﹐見一將手提鐵槍﹐背著一口劍﹐引十數騎躍馬而來。趙雲便不答話﹐直取那將。交馬處﹐一槍刺著﹐倒於馬下﹐從者奔走。那員將乃是曹操隨身背劍心腹之人夏侯恩。原來曹操有劍二口﹕一名「倚天」﹐一名「靑釭」。倚天劍自佩之﹐靑釭劍教夏侯恩佩之。倚天劍鎭威﹐靑釭劍殺人。夏侯恩以爲無敵之處﹐乃撇了曹操只顧引人搶奪擄掠。正撞子龍﹐一槍刺於馬下﹐就奪那口劍﹐視看靶上有金嵌「靑釭」二字﹐方知是寶劍也。云聽後軍已到﹐看時﹐馬步官軍漫山徧野﹐盡皆圍定百姓擄掠﹐殺害老小。趙雲挺槍拍馬﹐直殺透重圍﹐回頭觀之﹐將士漸漸落消。又殺一陣﹐只剩得孤身。趙雲無半點退心﹐只顧往來尋覓﹐但逢百姓﹐便問糜夫人消息。忽一人指曰「夫人抱著孩兒﹐左腿上著槍了﹐走不動﹐只在面前墻缺內坐的。」

趙雲慌來追尋﹐只見一个人家﹐被火燒壞矮墻﹐糜夫人抱著三歲幼子﹐坐地上而哭。趙雲慌忙下馬﹐入見糜夫人。夫人曰「妾身得見將軍﹐此子有命矣。望將軍可憐他父親飄蕩半世﹐只有這點骨肉。將軍可護持此子﹐教他得見父面﹐妾死無恨矣﹗」趙雲曰「夫人受難﹐是云之罪也。不必多言﹐請夫人上馬。云自步行﹐遇敵軍必當死戰。」糜夫人曰「不然。將軍若不乘此馬﹐此子亦失矣。妾已重傷﹐死何惜哉﹗望將軍速抱此子去﹐勿以妾爲累也。」云曰「喊聲又近﹐兵又來到﹐速請夫人上馬。」糜氏將阿斗遞與趙雲﹐曰「此子性命在將軍身上﹐妾身委實不去也。休得兩誤﹗」趙雲三回五次請夫人上馬﹐夫人不肯上馬。四邊喊聲又起﹐云大喝曰「如此不聽吾言﹐後軍來也﹗」糜氏聽得﹐棄阿鬥於地上﹐投枯井而死。趙雲恐曹軍盜屍﹐推土墻而掩之。後來子龍不得入武臣廟﹐與子胥把門﹐蓋因嚇喝主母﹐以致喪命﹐亦是不忠也。後來史官有詩贊糜夫人曰﹕

賢哉糜氏﹐內助劉君。言詞無失﹐進退有倫。

心如金石﹐志似松筠。身𨿽歸土﹐名不沾塵。

千載之後﹐配湘夫人。

趙雲推土墻而掩之﹐解開勒甲條﹐放下掩心鏡﹐將阿斗抱護在懷﹐而囑曰「我呼汝名﹐可應。」言罷﹐綽槍上馬。早有一將﹐引一隊步軍圍住土墻。云乃拍馬挺搶﹐殺出墻外。攔路者乃曹洪手下副將晏明也﹐持三尖兩刃刀來迎。交馬不及兩合﹐一槍刺晏明落馬身死﹐殺散步軍﹐衝開一條路。正走之間﹐前面又一枝軍攔路﹐爲首一員大將﹐旗號明白﹐乃河間張郃。趙雲更不答話﹐來戰張郃。約戰十餘合﹐趙雲料道不能勝﹐奪路而走。背後張郃趕來﹐趙雲連馬和人顚下土坑。忽然紅光紫霧從土坑中滚起﹐那匹馬一踴而起。後人有詩曰﹕

當陽救主顯英雄﹐殺透曹兵幾萬重。

馬踴紅光離土窟﹐將軍懷內抱眞龍。

人馬踴出土坑﹐張郃大驚而退。趙雲又走﹐背後二將大叫﹕「趙雲休走﹗」前面又有二將﹐使兩般軍器來到。後面是馬延﹑張鎧﹐前面焦觸﹑張南﹐皆是袁紹手下將。趙雲力戰四將﹐殺透重圍。馬步軍前後齊搠趙雲。趙雲拔靑釭劍亂砍步軍﹐手起﹐衣甲平過﹐血如湧泉﹐染滿袍甲﹔所到之處﹐猶如砍瓜截瓠﹐不損半毫。眞寶劍也﹗

卻說曹操在景山頂上﹐望見一大將軍橫在徵塵中﹐殺气到處﹐亂砍軍將﹔所到之處﹐威不可當。操急問左右是誰。曹洪聽得﹐飛身上馬﹐下山大叫曰「軍中戰將﹐願畱名姓﹗」趙雲應聲曰「吾乃常山趙子龍也﹗」曹洪回報曹操﹐操曰「世之虎將也﹗吾若得這員大將﹐何愁天下不得乎﹖可速傳令﹐使數騎飛報各處﹐如子龍到處﹐不要放冷箭﹐要捉活的。」因此子龍得脫此難﹐乃是主人洪福之致也。

卻說趙雲身抱後主在懷中﹐直透重圍﹐砍倒大旗兩面﹐奪槊三條﹐前後槍刺劍砍﹐殺死曹營名將五十餘員。史官有詩曰﹕

血染徵袍透甲紅﹐當陽誰敢與爭鋒﹗

古來衝陣扶危主﹐只有常山趙子龍。

又詩﹐單道幼主之福﹕

紅光罩體困龍飛﹐徵馬衝開長阪圍。

四十二年眞命主﹐將軍應得顯神威。

又詩﹐單道將軍之能﹕

八面威風殺气飄﹐擎王保駕顯功勞。

非干後主多洪福﹐正是將軍武藝髙。

又詩﹐贊君臣慶會﹕

風雲起處君臣走﹐驚倒當年曹阿瞞。

馬上將軍眞猛虎﹐懷中又有蟄龍蟠。

又司馬溫公有長阪詞﹕

當陽艸﹐當陽艸﹐點點斑斑如血掃。

借問當時何事因﹖子龍一戰徵旗倒。

曹公軍將魂魄飛﹐殺入重圍保家小。

至今此血尙猶存﹐不見英雄空懊惱。

林漢泉古風一篇爲證﹕

當年玄徳走江陵﹐路次當陽少甲兵﹐

忽被曹瞞驅鐵騎﹐軍民膽落盡逃生。

趙雲獨仗英雄气﹐捨命渾如落葉輕﹐

槍攪垓心蛇動蕩﹐馬衝陣勢虎飛騰﹔

懷中抱定西川主﹐紫霧紅光射眼明。

斬將奪旗世罕比﹐擎天保駕功業成。

我來少憩長阪下﹐斑斑莎艸血猶腥。

子龍子龍在何處﹖仰天長嘆三兩聲。

全忠全義眞堪羨﹐永遠標題翰墨靑。

當時趙雲殺透重圍﹐已離大陣﹐身上熱血污滿徵袍。正行之間﹐山坡下兩路軍出﹐截斷去路。旗號分明﹐乃是夏侯惇手下大將﹐弟兄二人﹕一个鍾縉﹐一个鍾紳。縉使大斧﹐紳使畫戟﹐大喝趙雲﹕「快下馬受縛﹗」背後張遼﹑許褚趕來﹐四下喊聲大起。子龍如何逃生﹖正是才離龍潭﹐又值虎窟。未知性命還是如何﹖

張益徳據水斷橋

鍾縉乃河內人也﹐自幼學儒﹐後來棄文就武﹐與夏侯惇做副將。當日攔住子龍﹐子龍見追兵又至﹐大喝一聲﹐徑取鍾縉。縉揮大斧來迎。兩馬相交﹐戰不三合﹐一槍刺鍾縉於馬下﹐衝路便走。背後鍾紳要報兄仇﹐持方天戟趕來。馬尾相銜﹐那枝方天戟只在子龍後心弄影。子龍大怒﹐撥轉馬﹐卻好兩胸相拍﹐被子龍左手持槍﹐隔過畫戟﹐右手掣出靑釭劍﹐帶盔連腦﹐削去一半﹐紳落馬而死。餘者盡皆奔回。趙雲得脫﹐望長阪坡而來。後面文聘又引軍趕來。子龍已到橋邊﹐人困馬乏﹐見張飛挺槍立馬於橋上﹐子龍大叫曰「益徳援我﹗」援者﹐人皆言子龍求救於益徳﹐懦也。不然。子龍在軍中殺了一日一夜﹐方才得脫﹐便是鐵人鐵馬﹐到此亦困矣。見自家之人﹐安得不求救也﹖何懦之有﹗張飛應曰「汝可速行﹐吾自當之。」

那子龍獨行二十餘里。玄徳等皆少憩於樹下﹐見子龍血染渾身﹐玄徳泣而問曰「子龍懷抱何物﹖」子龍喘息未定而言曰「趙雲之罪﹐萬死猶輕﹗」跪在地下﹐泣曰「糜夫人身帶重傷﹐不肯上馬﹐投井而死﹐遂推土墻而掩之。所抱公子﹐身突重圍﹐凡遇敵軍﹐與他戰十數番﹐奪得靑釭劍﹐砍死無數名將軍兵。皆托主公之洪福﹐幸而得脫。適來公子尙在懷中﹐此一日袍內無動靜﹐多是不能保也。」遂解視之。阿斗方才睡著未醒。子龍雙手遞與玄徳﹕「幸得公子無事﹗」玄徳接過﹐擲之於地﹐指阿斗而言曰「爲汝這孺子﹐幾乎損吾一員大將﹗」子龍泣拜謝之曰「云𨿽肝膽塗地﹐不能報也﹗」史官有詩曰﹕

曹操軍中飛虎出﹐趙雲懷內小龍眠。

無由撫慰忠臣意﹐故把親男擲馬前。此見玄徳能用人處。

眾將救起公子﹐皆哭。甘氏暫於林中少歇﹐尋覓飲食。

卻說文聘引一枝軍到長阪橋﹐撞見張飛﹐飛取盔掛於馬鞍前﹐橫槍立馬於橋上﹐倒豎虎須﹐睜圓環眼。又見橋東樹木背後塵頭大起﹐又見樹影裏有精兵來往﹐文聘勒住馬﹐不敢近前。俄爾魏將曹仁﹑李典﹑夏侯惇﹑夏侯淵﹑樂進﹑張遼﹑張郃﹑許褚等都至﹐見飛瞋目橫槍獨立在橋上﹐又恐是諸葛亮之計﹐皆不敢近前﹐紮住陣腳﹐一字兒擺在橋西﹐使人飛報曹操。操聞知﹐火急上馬﹐從陣後來。

卻說張飛睜圓環眼﹐隱隱見後軍靑羅傘蓋招飄之勢﹐白旄黃鉞﹐戈戟旌幢來到﹐料得是曹操其心生疑﹐親自來看。張飛厲聲大叫曰「吾乃燕人張益徳在此﹗誰敢與吾決一死戰﹖」聲如巨雷。曹軍聞之﹐盡皆戰栗。曹操急令去其傘蓋﹐回顧左右曰「吾曾聞雲長舊日所言﹐益徳於百萬軍中﹐取上將之首級﹐如探囊取物耳。」張飛見他去其傘蓋﹐睜目又叫曰「吾乃燕人張益徳﹗誰敢與吾決一死戰﹖」曹操聞之﹐乃有退去之心。飛見操後軍陣腳挪動﹐飛挺槍大叫曰「戰又不戰﹐退又不退﹗」說聲未絕﹐曹橾身邊夏侯霸驚得肝膽碎裂﹐倒撞於馬下。操便回馬﹐諸軍眾將一齊望西奔走。正是黃口孺子﹐怎聞霹靂之聲﹔病體樵夫﹐難聽虎豹之吼。棄槍擲地者不計其數。人如潮退﹐馬似山崩﹐自相踏踐者太半逃命而走。後史官有詩一首贊曰﹕

長阪橋頭殺气生﹐橫槍立馬眼圓睜。

一聲好似轟雷吼﹐獨退曹公百萬兵。

又詩曰﹕

百萬軍中斬將還﹐致使曹兵盡膽寒。

當時因信雲長語﹐探囊取物不爲難。

又詩曰﹕

玄徳兵危日﹐將軍獨有功。一聲暴雷響﹐橋斷兩三虹。

漢水西流去﹐林巒落葉空。不須誇項羽﹐益徳最稱雄。

祖龍圖《據水斷橋賦》﹕

蜀之諸將﹐惟飛最雄。因據橋而決戰﹐當斷水以成功。如激電之煌煌﹐似髙虹之凜凜。若乃擐甲披袍﹐橫槍立馬﹐昂然飄舉﹐奮气淩雲﹐兩眼突睛似奔鈴﹐滿口鑿牙如咬瓦。威震四方﹐名播三國。當陽道上﹐如猛虎之盤桓﹔長阪橋前﹐若天神之守把。曹操播威名於四海﹐統千員之將士﹐驅萬隊之兒郎﹐劍光燦爛如日華﹐旗影雜沓於天光﹐震五嶽而虎視﹐走萬里而鷹揚﹐時也﹐攝伏荊州﹐窮追玄徳﹐勢拔滄海之龍須﹐力挫丹山之鳳翼。斬勍敵於須臾﹐護山河如磐石。乃天意之有定﹐遇燕人之勁力。虎須倒豎﹐起滿地之風波﹔環眼圓睜﹐吐轟天之霹靂。忽見橋梁顫撼﹐水波逆流﹐蛟龍奔騰於海島﹐魚鱉踴躍於江洲。千山猛獸﹐齊縮頸而喪膽﹔萬林飛鳥﹐俱失腳而埋頭。動九重之閭闔﹐驚萬里之貔貅。於是人馬皆奔﹐旗旛盡倒。擲鎧甲於沙場﹐棄兵器於野艸。先鋒猛將﹐失寶劍以魂飛﹔護衛雄兵﹐棄雕鞍而撞腦。至若姦雄曹操﹐狡計萬端﹐吞諸侯於紫塞﹐挾天子於金鑾。略見威風﹐頓絨絳而回駿馬﹔忽聞姓字﹐墮玉帶以落簪冠。蓋因雲長當時官渡一語﹐曹操寫於衣襟﹐以傳肺腑﹐爲勇烈之髙明﹐救孤窮之先主﹔立功業於三分﹐播英雄於萬古。此是司馬溫公嘆孤窮益徳之英雄。

卻說曹操聞飛之名﹐驟馬望西而走﹐冠簪盡落﹐披髮逃生﹐聽得背後人馬趕來﹐驚得魂不附體。張遼﹑許禇趕上﹐扯住馬前環轡。曹操愴惶失語。張遼曰「量張飛一人﹐何足懼哉﹗丞相回軍﹐急整人馬﹐劉備可擒矣﹗」曹操方才神色稍回﹐與張遼﹑許禇再來招集人馬。

卻說張飛見曹操軍一擁而退﹐不敢追趕﹐速掣回曳塵人馬﹐去其枝柯﹐來到橋邊下馬﹐拆斷橋梁﹐後上馬來見玄徳。玄徳問其故﹐飛言斷橋一事。玄徳曰「兄弟勇則勇矣﹐但可惜失於計較。」飛問其故﹐玄徳曰「曹操深通兵法﹐汝不合拆橋斷梁﹐操追必至矣。」張飛曰「被吾一喝﹐後軍退數里而去﹐何敢再追﹖」玄徳曰「若不斷橋﹐彼將恐有埋伏﹐持疑而不敢進追﹔今若拆之﹐彼必料我無軍﹐怯而斷橋矣。彼有百萬之眾﹐𨿽涉江﹑漢﹐可塡而過﹐何懼一橋而不能過耶﹖彼必追趕矣。可從小路斜逃漢津﹐棄卻江陵﹐乃望沔陽路而去。」

卻說曹操收住軍馬﹐使張遼﹑許禇來探長阪橋消息﹐回報曰「路已拆橋梁。」操曰「吾失計較矣﹗他旣拆橋梁﹐乃心怯也。可差一萬軍速搭三座橋﹐只今要過。」李典進言曰「只恐是諸葛詐謀﹐不可輕進。」操曰「張飛一勇夫﹐豈有謀也。火速進兵﹗」

卻說玄徳數騎正行之間﹐漸近漢津﹐忽有後而塵頭起處﹐鼓聲連天﹐吶喊不絕。玄徳曰「前有大江﹐後有追兵﹐吾無路矣﹗」未知性命如何﹖

張益徳據水斷橋

鍾縉乃河內人也﹐自幼學儒﹐後來棄文就武﹐與夏侯惇做副將。當日攔住子龍﹐子龍見追兵又至﹐大喝一聲﹐徑取鍾縉。縉揮大斧來迎。兩馬相交﹐戰不三合﹐一槍刺鍾縉於馬下﹐衝路便走。背後鍾紳要報兄仇﹐持方天戟趕來。馬尾相銜﹐那枝方天戟只在子龍後心弄影。子龍大怒﹐撥轉馬﹐卻好兩胸相拍﹐被子龍左手持槍﹐隔過畫戟﹐右手掣出靑釭劍﹐帶盔連腦﹐削去一半﹐紳落馬而死。餘者盡皆奔回。趙雲得脫﹐望長阪坡而來。後面文聘又引軍趕來。子龍已到橋邊﹐人困馬乏﹐見張飛挺槍立馬於橋上﹐子龍大叫曰「益徳援我﹗」援者﹐人皆言子龍求救於益徳﹐懦也。不然。子龍在軍中殺了一日一夜﹐方才得脫﹐便是鐵人鐵馬﹐到此亦困矣。見自家之人﹐安得不求救也﹖何懦之有﹗張飛應曰「汝可速行﹐吾自當之。」

那子龍獨行二十餘里。玄徳等皆少憩於樹下﹐見子龍血染渾身﹐玄徳泣而問曰「子龍懷抱何物﹖」子龍喘息未定而言曰「趙雲之罪﹐萬死猶輕﹗」跪在地下﹐泣曰「糜夫人身帶重傷﹐不肯上馬﹐投井而死﹐遂推土墻而掩之。所抱公子﹐身突重圍﹐凡遇敵軍﹐與他戰十數番﹐奪得靑釭劍﹐砍死無數名將軍兵。皆托主公之洪福﹐幸而得脫。適來公子尙在懷中﹐此一日袍內無動靜﹐多是不能保也。」遂解視之。阿斗方才睡著未醒。子龍雙手遞與玄徳﹕「幸得公子無事﹗」玄徳接過﹐擲之於地﹐指阿斗而言曰「爲汝這孺子﹐幾乎損吾一員大將﹗」子龍泣拜謝之曰「云𨿽肝膽塗地﹐不能報也﹗」史官有詩曰﹕

曹操軍中飛虎出﹐趙雲懷內小龍眠。

無由撫慰忠臣意﹐故把親男擲馬前。此見玄徳能用人處。

眾將救起公子﹐皆哭。甘氏暫於林中少歇﹐尋覓飲食。

卻說文聘引一枝軍到長阪橋﹐撞見張飛﹐飛取盔掛於馬鞍前﹐橫槍立馬於橋上﹐倒豎虎須﹐睜圓環眼。又見橋東樹木背後塵頭大起﹐又見樹影裏有精兵來往﹐文聘勒住馬﹐不敢近前。俄爾魏將曹仁﹑李典﹑夏侯惇﹑夏侯淵﹑樂進﹑張遼﹑張郃﹑許褚等都至﹐見飛瞋目橫槍獨立在橋上﹐又恐是諸葛亮之計﹐皆不敢近前﹐紮住陣腳﹐一字兒擺在橋西﹐使人飛報曹操。操聞知﹐火急上馬﹐從陣後來。

卻說張飛睜圓環眼﹐隱隱見後軍靑羅傘蓋招飄之勢﹐白旄黃鉞﹐戈戟旌幢來到﹐料得是曹操其心生疑﹐親自來看。張飛厲聲大叫曰「吾乃燕人張益徳在此﹗誰敢與吾決一死戰﹖」聲如巨雷。曹軍聞之﹐盡皆戰栗。曹操急令去其傘蓋﹐回顧左右曰「吾曾聞雲長舊日所言﹐益徳於百萬軍中﹐取上將之首級﹐如探囊取物耳。」張飛見他去其傘蓋﹐睜目又叫曰「吾乃燕人張益徳﹗誰敢與吾決一死戰﹖」曹操聞之﹐乃有退去之心。飛見操後軍陣腳挪動﹐飛挺槍大叫曰「戰又不戰﹐退又不退﹗」說聲未絕﹐曹橾身邊夏侯霸驚得肝膽碎裂﹐倒撞於馬下。操便回馬﹐諸軍眾將一齊望西奔走。正是黃口孺子﹐怎聞霹靂之聲﹔病體樵夫﹐難聽虎豹之吼。棄槍擲地者不計其數。人如潮退﹐馬似山崩﹐自相踏踐者太半逃命而走。後史官有詩一首贊曰﹕

長阪橋頭殺气生﹐橫槍立馬眼圓睜。

一聲好似轟雷吼﹐獨退曹公百萬兵。

又詩曰﹕

百萬軍中斬將還﹐致使曹兵盡膽寒。

當時因信雲長語﹐探囊取物不爲難。

又詩曰﹕

玄徳兵危日﹐將軍獨有功。一聲暴雷響﹐橋斷兩三虹。

漢水西流去﹐林巒落葉空。不須誇項羽﹐益徳最稱雄。

祖龍圖《據水斷橋賦》﹕

蜀之諸將﹐惟飛最雄。因據橋而決戰﹐當斷水以成功。如激電之煌煌﹐似髙虹之凜凜。若乃擐甲披袍﹐橫槍立馬﹐昂然飄舉﹐奮气淩雲﹐兩眼突睛似奔鈴﹐滿口鑿牙如咬瓦。威震四方﹐名播三國。當陽道上﹐如猛虎之盤桓﹔長阪橋前﹐若天神之守把。曹操播威名於四海﹐統千員之將士﹐驅萬隊之兒郎﹐劍光燦爛如日華﹐旗影雜沓於天光﹐震五嶽而虎視﹐走萬里而鷹揚﹐時也﹐攝伏荊州﹐窮追玄徳﹐勢拔滄海之龍須﹐力挫丹山之鳳翼。斬勍敵於須臾﹐護山河如磐石。乃天意之有定﹐遇燕人之勁力。虎須倒豎﹐起滿地之風波﹔環眼圓睜﹐吐轟天之霹靂。忽見橋梁顫撼﹐水波逆流﹐蛟龍奔騰於海島﹐魚鱉踴躍於江洲。千山猛獸﹐齊縮頸而喪膽﹔萬林飛鳥﹐俱失腳而埋頭。動九重之閭闔﹐驚萬里之貔貅。於是人馬皆奔﹐旗旛盡倒。擲鎧甲於沙場﹐棄兵器於野艸。先鋒猛將﹐失寶劍以魂飛﹔護衛雄兵﹐棄雕鞍而撞腦。至若姦雄曹操﹐狡計萬端﹐吞諸侯於紫塞﹐挾天子於金鑾。略見威風﹐頓絨絳而回駿馬﹔忽聞姓字﹐墮玉帶以落簪冠。蓋因雲長當時官渡一語﹐曹操寫於衣襟﹐以傳肺腑﹐爲勇烈之髙明﹐救孤窮之先主﹔立功業於三分﹐播英雄於萬古。此是司馬溫公嘆孤窮益徳之英雄。

卻說曹操聞飛之名﹐驟馬望西而走﹐冠簪盡落﹐披髮逃生﹐聽得背後人馬趕來﹐驚得魂不附體。張遼﹑許禇趕上﹐扯住馬前環轡。曹操愴惶失語。張遼曰「量張飛一人﹐何足懼哉﹗丞相回軍﹐急整人馬﹐劉備可擒矣﹗」曹操方才神色稍回﹐與張遼﹑許禇再來招集人馬。

卻說張飛見曹操軍一擁而退﹐不敢追趕﹐速掣回曳塵人馬﹐去其枝柯﹐來到橋邊下馬﹐拆斷橋梁﹐後上馬來見玄徳。玄徳問其故﹐飛言斷橋一事。玄徳曰「兄弟勇則勇矣﹐但可惜失於計較。」飛問其故﹐玄徳曰「曹操深通兵法﹐汝不合拆橋斷梁﹐操追必至矣。」張飛曰「被吾一喝﹐後軍退數里而去﹐何敢再追﹖」玄徳曰「若不斷橋﹐彼將恐有埋伏﹐持疑而不敢進追﹔今若拆之﹐彼必料我無軍﹐怯而斷橋矣。彼有百萬之眾﹐𨿽涉江﹑漢﹐可塡而過﹐何懼一橋而不能過耶﹖彼必追趕矣。可從小路斜逃漢津﹐棄卻江陵﹐乃望沔陽路而去。」

卻說曹操收住軍馬﹐使張遼﹑許禇來探長阪橋消息﹐回報曰「路已拆橋梁。」操曰「吾失計較矣﹗他旣拆橋梁﹐乃心怯也。可差一萬軍速搭三座橋﹐只今要過。」李典進言曰「只恐是諸葛詐謀﹐不可輕進。」操曰「張飛一勇夫﹐豈有謀也。火速進兵﹗」

卻說玄徳數騎正行之間﹐漸近漢津﹐忽有後而塵頭起處﹐鼓聲連天﹐吶喊不絕。玄徳曰「前有大江﹐後有追兵﹐吾無路矣﹗」未知性命如何﹖

諸葛亮舌戰羣儒

魯肅﹑孔明在舟中共話。肅猛省﹕「孔明是个舌辯之士﹐去到江東﹐猶恐惹起刀兵。常勝則可﹐倘敗則歸罪於我﹗」尋思半晌﹐與孔明曰「先生如見吳侯﹐切不可實言曹操兵多將廣。若問操欲下江東否﹐只言不知。」孔明曰「不須子敬叮嚀﹐亮自有對答之語。」魯肅連囑數番。孔明冷笑。船已到岸﹐肅請孔明於驛中安歇已定。

肅來見孫權。權正聚文武於堂上議事﹐聽知魯肅到﹐急召而問曰「子敬﹐荊州體探事情若何﹖」肅曰「未知虛實。」權曰「所幹何事﹖」肅曰「別有商議。」權將曹操檄文以示肅曰﹕

操近承帝命﹐奉辭伐罪。旌麾南指﹐劉琮束手﹔荊﹑襄之民﹐望風歸順。今統大兵百萬﹐上將千員﹐欲與將軍獵於江夏﹐共伐劉備﹐同分漢土﹐永結盟好。相見再期﹐早宜回報。

肅看畢﹐曰「主公尊意若何﹖」權曰「未有定論。」張昭曰「曹操虎豹也。今擁百萬之眾﹐借天子之名以徵四方﹐拒之不順。且將軍大勢可以拒操者﹐長江也。今操得荊州水軍﹐艨艟斗艦﹐動以千數﹐浮以沿江﹐水陸俱下﹐此爲長江之險已與我共之矣﹗其勢如山嶽﹐不敢迎之。以愚之計﹐不如降之﹐以爲萬安之策。」眾謀士皆曰「子布之言﹐甚合天意。」孫權沈吟不語。張昭等又曰「主公不必多疑。如降操﹐則東吳民安﹐江南六郡可保矣。」權起更衣﹐肅隨於宇下。權知肅意﹐乃執肅手而言曰「卿欲如何﹖」肅曰「卻才眾人之意﹐專誤將軍﹐不足以圖大事。眾皆可降曹耳﹐如將軍必不可也。」權曰「何也﹖」肅曰「如肅等降操﹐當以肅還鄕黨﹐品其名位﹐猶不失下爲操從事﹐乘犢車﹐從吏卒﹐交遊士林﹐累官政不失州郡也。將軍降曹操﹐欲安所歸乎﹖官不過封候而已﹐車不過一乘﹐騎不過一匹﹐從不過十人﹐豈得南面稱孤哉﹖眾人之意﹐各爲自己﹐不可用也。將軍詳之﹐早定大事。」權嘆曰「諸人議論﹐甚失孤望。子敬開說大計﹐正與吾同。此天以子敬賜我也﹗保全之計﹐其意須要已定。曹操新得袁紹﹐近得荊州之兵﹐恐勢大﹐難與以敵。」肅曰「肅渡江而到當陽﹐已聞劉豫州軍敗﹔次至江夏相見﹐特問其虛實。有一人深知前故﹐特引到此﹐主公試問之。」權曰「是何人﹖」肅曰「諸葛瑾之弟﹐諸葛亮也。」權曰「莫非臥龍光生否﹖」肅曰「是也﹐見在館驛中安歇。」權曰「今日天晚﹐來日聚文武於帳下﹐先教見俺江東英俊﹐然後升堂議事。」肅領命而去。

次日早﹐請孔明來見﹐肅又囑曰「如見吳侯﹐切不可言曹操兵多。」孔明曰「亮自見機而變﹐不誤於公。」魯肅引孔明至幕下﹐視之﹐見張昭﹑顧雍等一般文武二十餘人﹐峨冠博帶﹐整衣端坐。孔明料眾謀士俱在﹐教肅引領﹐從頭逐一相見﹐各問姓名。施禮已畢﹐坐於客席。張昭等見孔明飄飄然有出世之表﹐昂昂然有淩雲之志。張昭等料孔明來下說東吳﹐昭先以言挑之曰「昭乃江東微末之士也。久聞先生歸於隆中﹐躬耕隴畝﹐以樂天眞﹐好爲《梁父吟》﹐每自比管仲﹑樂毅﹐此語果有之乎﹖」孔明暗思﹕「這人言語挑我。」遂應答之﹕「此亮平生小可之比也。」昭曰「近聞劉豫州三顧先生於艸廬之中﹐而聽髙論﹐豫州『如魚得水』﹐每欲席捲荊州﹑襄。今一旦以屬曹公﹐未審是何主見﹖」孔明自思﹕「張昭乃孫權手下一个謀士﹐若不先難倒他﹐如何說的孫權﹖」遂答昭曰「吾觀取漢上之地﹐易如反掌。吾主劉豫州﹐躬行仁義﹐不忍奪同宗之基業﹐故力辭之。劉琮孺子﹐聽信佞言﹐暗獻國投降﹐致使曹操得其猖獗。今豫州兵屯江夏﹐別有良圖﹐非等閒可知也。」昭曰「若此﹐先生言行相違也。聖人有云﹕『古者言之不出﹐恥躬之不逮也。』先生自比於管仲﹑樂毅﹐愚自幼酷視《春秋》﹐深慕二公之爲人。管仲相桓公﹐霸諸侯﹐一匡天下﹐糾合諸侯不以兵車﹐管仲之力也。樂毅扶持微弱之燕﹐下齊七十餘城。此二人者﹐可謂濟世之才﹐古今之豪傑也。今曹橾橫行於中國﹐擅行徵伐﹐動無不克﹐有順其欲者﹐從而慰之﹔不順其欲者﹐從而伐之。宣言曰﹕『吾奉天子明詔﹐誅反討逆。』因此海宇振動﹐英雄賓服。先生在艸廬之中﹐但笑傲風月﹐抱膝危坐。今旣從事劉豫州﹐當與生靈興利除害﹐此所謂『達則兼善於天下』。且玄徳公未見先生之時﹐尙且縱橫寰宇﹐據守城池﹔今見先生﹐人皆仰面望之﹐𨿽三隻之童蒙﹐亦謂彪虎生翼﹐將見漢室復興﹐曹氏卽滅矣。朝廷故舊大臣﹐山林隱迹之士﹐皆拭目而待﹔拂髙天之云翳﹐仰日月之光輝﹐拯民於水火之中﹐措之於衽席之上。何其先生自歸豫州﹐曹兵一出﹐玄徳棄甲拋戈﹐望風而竄﹐上不能報劉表以安庶民﹐下不能輔孤子而據漢室。先生知而使之﹐是不仁也﹔不知而使之﹐是不智也。近聞玄徳棄新野﹐走樊城﹐敗當陽﹐奔夏口﹐無容身之地﹐有燒眉之急。此是自得先生以來﹐反不如其初也。豈有管仲﹑樂毅萬分之一哉﹖先生幸勿以愚直而怪之﹗」孔明昂然而笑曰「鵬飛萬里﹐其志豈羣鳥之識哉﹖古人有云﹕『善人爲邦百季﹐亦可以勝殘去殺矣。』且以世俗病人論之﹕夫病疾之極﹐當以糜粥以飲之﹐和藥以服之﹔待其臟腑調和﹐形體暫回﹐然後用肉食以補之﹐猛藥以治之﹐則病根盡拔去﹐人得全生也。汝若不待气脈和緩﹐便投之以猛藥硬食﹐欲求安者﹐誠爲難矣。以吾主劉豫州﹐向日軍敗於汝南﹐寄迹於劉表﹐軍不滿千﹐將惟關﹑張﹑趙雲而已﹔新野山僻小縣﹐人民稀少﹐糧食鮮薄﹐非險要之地﹐豫州借此容身﹕正如病勢尪羸之極也。夫以兵甲不完﹐城廓不堅﹐軍不經練﹐糧不繼日﹐守之則坐而待死﹐如以金玉棄溝壑耳。博望燒屯﹐白河用水﹐使夏候惇﹑曹仁等輩聞吾之名﹐心膽皆裂﹐𨿽管仲復生﹐樂毅不死﹐安可及我哉﹖劉琮投降﹐豫州不知﹔亮常數言﹐豫州不忍乘亂奪人基業﹐此大義也﹐故不爲之。當陽大敗﹐豫州見有十數萬赴義之民﹐扶老攜幼﹐不忍棄之﹐日行十里﹐不思進取江陵﹐甘與同敗﹐此亦大義也。兵書云﹕『寡不敵眾。」勝負乃常事也﹐焉有必勝之理乎﹖昔楚項羽數勝髙皇﹐垓下一戰成功﹐此是韓信之良謀。且信久事髙皇﹐未常累勝。國家之大計﹐社稷之安危﹐自有主謀﹐非比誇辯之徒﹐虛譽妄人耳﹕坐議立談﹐誰人可及﹔臨機應變﹐百無一能。誠爲天下取笑耶﹖子布莫怪口直﹗」只這一篇詞﹐唬得張昭並無一言。

忽於坐間又一人﹐髙言而問曰「今曹公兵屯百萬﹐將列千員﹐龍驤虎視﹐平吞江夏﹐公以何如﹖」孔明視之﹐乃是從事會稽余姚人虞仲翔虞翻也。孔明應聲答曰「曹操收袁紹蟻聚之兵﹐劫劉表烏合之眾﹐軍無紀律﹐將無謀略﹐𨿽數百萬﹐不足懼也。」虞翻大笑曰「軍敗於當陽﹐計窮於夏口﹐區區求救於人﹐猶言不懼﹐此眞『掩耳偸鈴』也﹗」孔明曰「豈不聞兵法云﹕『信兵實戰。』吾主劉豫州有數千仁義之師﹐安能敵百萬暴殘之眾耳﹖退守夏口﹐待其時也。今汝江東兵精糧足﹐又有長江之險﹐猶欲使其主屈膝降賊﹐何其太懦也﹗若此論之﹐劉豫州實不懼曹賊耳﹗」虞翻不能對。

坐上又一人應聲而問曰「孔明效蘇秦﹑張儀掉三寸不爛之舌﹐遊說江東也。」孔明視之﹐乃臨淮淮陰人步子山步騭也。孔明曰「君知蘇秦﹑張儀乃舌辯之士﹐不知蘇秦﹑張儀乃豪傑之輩也。蘇秦佩六國之璽綬﹐張儀二次相秦﹐皆有匡扶社稷之機﹐補完天地之手﹐非比守株待兔﹑畏刀避劍之人耳。君等聞曹操虛發詐僞之詞﹐猶豫不決﹐敢望於蘇秦﹑張儀乎﹖」步騭不能對。

忽坐上一人問曰「孔明以曹操何如人也﹖」孔明視之﹐乃沛郡竹邑薛敬文薛綜也。孔明應聲曰「曹操乃漢賊耳﹗」綜曰「公言差矣。子聞古人云﹕『天下者﹐非一人之天下﹐乃天下人之天下也。』故堯以天下禪於舜﹐舜以天下禪於禹。其後成湯放桀﹐武王伐紂﹐列國相吞﹐漢承秦業以及乎今﹐天數以終於此。今曹公遂有天下三分之二﹐人皆歸心。惟豫州不識天時而欲爭之﹐正是以卵擊石﹐而驅羊鬥虎﹐安能不敗乎﹖」孔明應聲叱之曰「汝乃無父無君之人也﹗夫人生於天地之間者﹐以忠孝爲立身之本。吾汝累世食漢室之水土﹐思報其君﹐聞有姦賊蠹國害民者﹐誓共戮之﹐臣之道也。曹操祖宗叨食漢祿四百餘年﹐不思報本﹐久有篡逆之心﹐天下共惡之。汝以天數歸之﹐眞無父無君之人也。不足與語﹗再無復言﹗」薛綜滿面羞慚﹐不敢對答。

坐上忽一人應聲問曰「曹操𨿽挾天子而令諸侯﹐猶是曹相國曹參之後。汝劉豫州𨿽中山靖王苗裔﹐無可稽考﹐眼見只是織席販履之庸夫﹐何足與曹操抗衡哉﹗」孔明視之﹐乃吳郡陸公紀陸績也。孔明笑而言曰「公乃袁術坐間懷綠桔之陸郎乎﹖汝安坐﹐聽吾論之。昔日文王三分天下有其二以服事殷﹐孔子云﹕『周之徳﹐其可謂至徳也已矣﹗』此所謂不敢伐君也。其後武王伐紂。紂暴虐至甚﹐武王伐之﹐伯夷﹑叔齊扣馬而諫曰﹕『以臣弒君﹐可謂仁乎﹖』太公稱爲義士﹐孔子亦稱其徳。爲臣不可以犯上﹐此萬古不易之理也。曹操累世漢臣﹐君又無過﹐常有篡圖之心﹐非逆賊而何﹖昔漢髙祖皇帝﹐起身乃泗上亭長﹐寬洪大度﹐重用文武而開大漢洪基四百餘季。至於吾主﹐縱非劉氏宗親﹐仁慈忠孝﹐天下共知﹐勝如曹操萬倍﹐豈以織席販履爲辱乎﹖汝小兒之見﹐不足共髙士言之﹐豈不自辱乎﹖」

坐上一人昂然而出曰「𨿽吾江東之英俊﹐被汝詞奪卻正理﹐汝治何經典﹖」孔明視之﹐乃彭城嚴曼才嚴畯也。孔明應聲曰「尋章摘句﹐世之腐儒也﹐何能興邦立事﹖且於耕莘伊尹﹐釣渭子牙﹐張良﹑陳平之流﹐耿弇﹑鄧禹之輩﹐皆有斡旋天地之手﹐匡扶宇宙之機﹐未審平生治何經典。豈效書生區區爲筆硯之間﹐論黃數黑﹐舞文弄筆﹐而玩唇舌乎﹖」嚴畯低頭喪气而不能對。

忽又一人指孔明而言曰「汝言『文不能安邦﹐武不能定國』﹐何士立於四科之首﹖」孔明視之﹐汝南程徳樞程秉也。孔明曰「有君子之儒﹐有小人之儒。夫君子之儒﹐心存仁義﹐徳處溫良﹔孝於父母﹐尊於君王﹔上可仰瞻於天文﹐下可俯察於地理﹐中可流澤於萬民﹔治天下如盤石之安﹐立功名於靑史之內﹐此君子之儒也。夫小人之儒﹐性務吟詩﹐空書翰墨﹔靑春作賦﹐皓首窮經﹔筆下𨿽有千言﹐胸中實無一物。且如漢揚雄﹐以文章爲狀元﹐而屈身仕莽﹐不免投閣而死﹐此乃小人之儒也﹔𨿽日賦萬言﹐何足道哉﹗」

坐上諸人見孔明對答如流﹐滔滔然如決長河之水﹐眾皆失色。又有吳郡吳人張溫﹑會稽烏傷人駱統二人﹐又欲難問。忽一人自外而入﹐厲聲言曰「孔明乃當世之才﹐汝等卻以唇舌相難﹐非敬客之禮也。曹操引百萬之眾虎視江南﹐不思退敵之策﹐但以口頭之昧﹐各負己能﹐政事安在﹖吳侯久等﹐請先生便入﹐以論安危。」言者畢竟是誰﹐且聽下回分解。

諸葛亮智激孫權

來請諸葛亮者何人﹖乃零陵泉陵人也﹐姓黃﹐名蓋﹐字公覆。昔隨孫堅破山賊﹐多獲奇功﹔後隨孫策﹐累有功勛﹔見爲孫權下糧料官。當時與孔明曰「愚聞多言獲利﹐不如默而無言。何不將金石之論對討虜將軍言之﹖」孔明曰「羣儒不知世務﹐互相難問﹐不容不答也。」黃蓋與魯肅引孔明入﹐至中門﹐正遇著諸葛瑾﹐孔明施禮。瑾曰「兄弟旣到江東﹐何故不來見我耶﹖」孔明曰「亮今事劉豫州﹐理合先公而後私。公事未畢﹐不敢謁私﹐望兄察之。」瑾曰「待兄弟見了吳侯﹐卻來敍話。」

魯肅曰「適來此言﹐不可相誤。」孔明點頭而應。引至堂上﹐吳侯孫權欠身而迎。孔明下拜﹐權答半禮。蓋爲聞孔明之才﹐故相敬也﹐請孔明坐。孔明謙讓數次﹐遂坐於側﹐乃致玄徳之意﹐偸目觀看孫權﹕碧眼紫髯﹐堂堂一表人才﹐暗思﹕「此人只可激﹐不可說。且等他問時﹐便動激言﹐此事濟矣。」孫權教獻茶湯﹐文武分兩行而立。魯肅立於孔明之側﹐只看他回答。孫權問孔明曰「多聞子敬談足下之徳﹐今幸得相見﹐欲求教益。」孔明答曰「不才無學﹐有辱明問。」權曰「足下近在新野﹐輔佐劉玄徳與曹操共決勝負﹐若何﹖」孔明曰「劉豫州兵不滿千﹐將惟有三四人﹐更兼新野城小無糧﹐安能抗拒曹操乎﹖」權曰「曹兵共有多少﹖」孔明曰「曹操破了呂布﹐滅了袁紹﹐平了袁術﹐收了北番﹐定了遼東﹐新又降了劉琮﹐馬步水軍一百餘萬。」魯肅聽了﹐暗地叫苦﹐卻將分付的話不依。權曰「莫非詐乎﹖」孔明曰「明公差矣。曹操就兗州﹐已有靑州軍四五十萬﹔平了袁紹﹐又得兵四五十萬﹔中原新召之兵﹐何止二三十萬﹔今得荊州之兵﹐亦有二三十萬。以此論之﹐不下一百五十萬。亮以一百萬言之﹐恐驚江東之士也。」權曰「手下戰將還有多少﹖」孔明曰「足智多謀之士﹐揚威耀武之人﹐何止有一二千。」權曰「比公如何﹖」孔明曰「如亮之輩﹐車載斗量﹐不可勝數。」肅又暗暗的叫苦。孫權曰「今曹操平了荊﹑楚﹐復有遠圖乎﹖」孔明曰「卽今沿江下寨﹐準備戰船﹐旌旗蔽空﹐連絡數百里﹐不欲圖江南﹐待取何地﹖」權曰「若有吞並之意﹐戰與不戰﹐請足下一決。」孔明曰「但恐明公不肯聽從。」權曰「願聞金玉之言。」孔明曰「方今海宇大亂﹐將軍起兵據江東﹐劉豫州亦投江南與曹操並爭天下。今曹操欲除四夷﹐略以平矣﹐遂破荊州﹐威震四方。縱有英雄﹐無所用矣﹐故豫州逃遁至此。將軍承父兄基業﹐量力而處之﹕若能以吳﹑越之眾與中國抗衡﹐不如早與之絕﹔若不能當﹐惟有一計可以保障。」權問曰「何計爲保障﹖」孔明曰「何不從眾謀士議論﹐按兵束甲﹐北面而事之﹗」權垂首而不語。孔明曰「將軍外托服從之名﹐而內懷並吞之計﹐事急而不斷﹐禍至不日矣﹗」孫權默然不答。孔明又言「古云『寡固不可以敵眾﹐弱固不可以敵彊』﹐此必然之理。明公不早降曹﹐則江東之地﹐士民俱受塗炭矣﹗」權曰「誠如君之言﹐劉豫州何不降之耶﹖」孔明曰「田橫﹐齊之壯士﹐尙守義不辱。昔漢髙祖皇帝之時﹐使酈食其說齊王廣。酈生曰「王知天下所歸乎﹖」王曰「不知也﹐請問之。」生曰「歸漢。」齊王曰「何也﹖」生曰「漢王先入咸陽﹐收天下兵以立義帝﹔存秦之後與天下同其利﹐天下賢才皆樂爲之用。項王皆有背約之名﹐有殺義帝之意﹔記人之罪﹐忘人之功﹐賢才怨之﹐莫爲之用。故天下之事歸於漢﹐可坐而策也。今漢據厫倉﹐塞成臯﹐守白馬﹐拒飛狐﹐天下後服者先誅之矣。」齊王納之﹐遂遣使與漢平﹐乃罷歷下守戰備﹐日與生縱酒爲樂。此時韓信欲要加兵﹐聞酈生已下齊城﹐遂欲罷兵。辯士蒯徹說曰「將軍受詔擊齊﹐而漢獨發一使而下之﹐寧有詔止將軍乎﹖且酈生一士﹐伏軾掉三寸之舌﹐下齊七十餘城。將軍以數萬之眾﹐歲餘乃下趙五十餘城。爲將數歲﹐反不如一豎儒之功乎﹗」韓信然之。遂引兵渡河﹐襲破齊城。齊王以酈生爲賣己﹐乃烹之。信斬其將﹐擄齊王田廣。田橫自立爲王。灌嬰擊走之﹐齊地悉平。田橫走海島﹐漢帝累詔不降。漢帝恐其亂﹐乃使人赦橫罪﹐而召之曰「橫來﹐大者王﹐小者侯﹔不來﹐且舉兵加誅。」橫乃與其客二人乘傳走洛陽﹐未至三十里﹐自刎而死。帝拜其二客爲都尉﹐以王禮葬之。橫旣葬﹐二客穿其塚傍﹐皆自下從之。漢髙聞之大驚。又聞其餘五百戰士在海中﹐使人召之。至則聞橫死﹐皆扯旗蔽體爲孝﹐作《薤露》歌於墓側﹐遂皆自刎而死。胡曾先生有詩曰「古墓崔嵬約路歧﹐歌傳《薤露》到今時。也知不去朝皇屋﹐只爲曾烹酈食其。況劉豫州王室之冑﹐英才蓋世﹐眾士仰慕﹐若水之歸海。事之不濟﹐此乃天也﹐安肯服於人之下乎﹗」孫權勃然變色而起身入後堂。眾皆哂笑而散。

權旣怒入後堂﹐魯肅責孔明曰「先生何故出此言﹖幸是吾主寬洪大度﹐不面責而入。先生之言﹐極甚相藐多矣。」孔明仰面而笑曰「何如此不能容物耶﹗吾自有破曹之計﹐汝不下問於我﹐吾何言之﹖」肅曰「果有良策﹐肅當令主公請教。」孔明曰「吾視曹操百萬之眾﹐如羣蟻耳﹗但亮舉手﹐則皆爲齏粉矣﹗」肅聞此言﹐便入後堂見權。權怒气不退﹐顧與肅曰「今汝渡江﹐只道帶一个好人來助吾﹐豈知是虛謬之人也﹗」肅曰「吾亦以此責孔明﹐孔明大笑不止﹐言主公不能容物而便發怒。擒操之策﹐孔明不肯輕言﹐主公何不求之﹖」權回嗔作喜曰「原來孔明有良謀﹐故以言詞激我。我一時淺見﹐幾誤大事。」慌忙整衣而出﹐請孔明曰「適來權小見怒發﹐冒瀆嚴威﹐幸乞恕罪。」孔明亦謝罪曰「適間亮言語冒犯﹐乞賜寬恕。」遂邀入後堂對坐﹐置酒相待。

數巡之後﹐權曰「曹操平生所惡者﹐呂布﹑劉表﹑袁術﹑豫州與孤耳。今數雄已滅﹐獨孤與豫州尙存耳。孤不能保全吳地﹐以十萬之眾而受制於人。吾計決矣﹗非豫州莫可以當曹操者。然則豫州新敗之後﹐安能抗拒此難乎﹖」孔明曰「豫州新敗於長阪﹐今戰士還者極多矣。關雲長率精甲萬人﹐劉琦領江夏戰士亦不下萬人。曹操之眾﹐遠來疲憊﹔聞追豫州﹐輕騎一日一夜行三百餘里﹐此正是『彊弩之末﹐勢不能穿魯縞』也。魯縞﹐是輕絹。故兵法忌之﹐曰『必厥上將軍』。且北方之人﹐不習水戰。又荊州之民附操者﹐因兵勢逼耳﹐非本心也。今將軍誠能用武將統兵數萬﹐與劉豫州同力﹐破曹軍必矣。曹軍破﹐必北還﹐如此則荊州可得﹐吳地無患﹐鼎足之形成矣。成敗之機﹐在於今日。」權大喜曰「先生之言﹐頓開茅塞。吾意已決﹐再不復議。卽日起兵﹐共滅曹操﹗」令魯肅傳令徧告文武官員﹐就送孔明於館捨安歇。

張昭得知孫權興兵﹐遂與眾議曰「中了孔明之計﹗」急入見權﹐昭曰「某等聞主公興兵與曹公爭鋒﹐主公自思比袁紹如何﹖」權不答。昭又曰「曹公向日兵微將寡﹐尙能一鼓克袁紹。何況今日擁百萬之眾南徵﹐足食足兵﹐威名大震﹐焉可敵之﹖休聽孔明之說詞﹐妄動兵甲。此謂『負薪救火』也。」顧雍曰「劉備數敗﹐與曹公有仇﹐故相伐之。江東自來無冤﹐安有吞並之意乎﹖休信孔明之言﹐免生國家之患。主公自察焉。」孫權亦不答﹐起身入後堂。魯肅見張昭等一班兒出﹐料是諫休動兵﹐慌入見權曰「卻才張子布等﹐又諫主公休要興兵﹐是要投降於曹操。文官皆欲降者﹐有嬌妻嫩子﹐大廈髙堂﹐戀以富貴﹐安肯就白刃而爲主公死也﹖」孫權曰「你且暫退﹐容吾思之。」肅曰「主公若持疑﹐必被眾人誤矣。」肅退出外面﹐武將有要戰的﹐文官有要降的﹐紛紛議論不一。

且說孫權在後堂﹐寢食不安﹐猶豫不決。吳夫人見權如此﹐請入問曰「何事在心﹐寢食俱廢﹖」權曰「今曹操屯兵於江﹑漢﹐有下江南之意﹐問諸謀士﹐或有言降者﹐或有要戰者。欲待戰來﹐又恐寡不及眾﹔欲待降來﹐恐操不容﹐故猶豫不決。」吳夫人嘆曰「仲謀何不記吾姐之言﹖吾夙夜不能忘﹐仲謀何不記之﹖」孫權如醉方醒﹐似夢初覺。只此言﹐斷送曹操八十三萬大軍。畢竟何如﹐且聽下回分解。

諸葛亮智說周瑜

吳夫人曰「先姐遺言﹐乃伯符之語﹕內事不決﹐問張昭﹔外事不決﹐問周瑜。何不請公瑾而問之﹖」權大喜﹐卽時差使往鄱陽請周瑜回。原來周瑜在鄱陽湖訓練水軍﹐聽得曹操軍在漢上﹐星夜歸到柴桑。舡已到岸﹐飛報將來。魯肅與周瑜最厚﹐先來接著﹐將前項事告訴。周瑜曰「子敬休憂﹐瑜胸中自有主張。兄可引孔明來相見爲幸。」魯肅上馬去了。

周瑜方歇息﹐人報曰「張昭﹑顧雍﹑張紘﹑步騭四人來相探。」瑜迎接入堂。問慰禮畢﹐張昭便言曰「都督知江東之利害否﹖」瑜曰「未知也。」昭曰「曹操引百萬之眾﹐屯集漢上﹐昨傳檄文至此﹐欲請主公會獵於吳。𨿽有相吞之意﹐終不曾見其形迹。昭等力請吳侯降之﹐庶免江東之禍。魯子敬從江夏帶劉豫州軍師諸葛亮至此﹐只爲彼事﹐欲救其急﹐故下說詞以挑之吳侯。子敬執迷不悟。正欲待都督一決﹐幸得回來。望以片言勸吳侯降曹﹐免使江東六郡生靈受刀兵之危﹐乃公之陰騭也。」瑜曰「公等之見皆同否﹖」顧雍等曰「所議皆同。」周瑜曰「吾亦欲降久矣。公等暫回。明日早見吳侯﹐自有定議。」昭等辭退。

人報曰「有程普﹑黃蓋﹑韓當等一班戰將來見都督。」瑜出迎。至坐客﹐各各問慰了當﹐程普等曰「都督知江東早晚屬他人否﹖」瑜曰「未知也。」普曰「吾等自隨討虜將軍開基創業﹐次後與將軍削平禍亂﹐大小數百戰﹐徧體瘡痍﹐方才占得六郡城池﹐非一死也。今君侯聽謀士之言﹐欲納降曹操﹐此乃萬代之恥笑乎﹗吾等寧死而不辱君侯﹗特請都督決一言而興兵﹐吾等願效死戰。」周瑜曰「將軍等所見皆同否﹖」黃蓋昂然而起﹐以手舉其額曰「吾頭寧斷﹐誓不降操﹗」韓當等齊應之曰「不降﹗」周瑜曰「吾正欲與曹操決戰﹐誰肯降也﹗請諸將暫回﹐瑜自有定議。」程普等辭退。

人報諸葛瑾﹑闞澤﹑呂範﹑朱治等一班文官相探。瑜請入﹐各敍禮畢﹐諸葛瑾曰「聞捨弟自漢上來﹐其言劉豫州共結好破曹公﹐文武商議不定。是舍弟爲使﹐瑾不敢多言﹐專等都督來決此事。」瑜曰「以公道論之﹐若何﹖」瑾曰「降者易安﹐戰者未保。」周瑜笑曰「吾自有主張。來日同至府下定議。」瑾等辭退。

又報曰「呂蒙﹑甘寧等一班兒相見。」瑜請入。所說此事﹐有要戰者﹐有要降者﹐互相爭論。瑜曰「不必多言﹐來日都到府下公議。」周瑜冷笑不止﹐命左右秉燭。

人報魯子敬與孔明在於門首。瑜出中門相等﹐迎孔明至客位﹐敍禮罷﹐分賓主而坐。肅先問瑜曰「今操驅眾南侵﹐吳主不能決﹐一聽於將軍。將軍意下安在哉﹖」瑜曰「今曹公興兵﹐以天子爲名﹐師不可拒﹐勢不可遏﹔戰則易敗﹐降則易安。吾已主定﹐來日見討虜﹐便遣使納降。」魯肅愕然曰「君言差矣﹗江東基業自破虜開創到今﹐已歷三世﹐豈可一旦而廢之﹖孫伯符棄世以來﹐外事托付將軍﹐欲保全國家﹐乃爲太山之靠﹐今何從懦夫之議耶﹖」瑜曰「江東六郡﹐生靈無限﹔若罹音梨大禍﹐必主怨於吾﹐故以降之。」肅曰「不然。夫以將軍之英雄﹐以東吳之險固﹐操未必便能侵江東也。」二人爭辯。孔明袖手冷笑。瑜曰「先生何故哂笑之耶﹖」孔明徐徐答曰「亮不笑別﹐笑子敬不識時務也。」肅亦愕然﹐曰「孔明如何反笑我不識時務﹖」孔明曰「公瑾主意降操﹐正合理也。」瑜曰「孔明乃識時務之士也﹐必知吾所見矣。」肅曰「孔明﹐你也如何說吾﹖」孔明曰「操極善用兵﹐彷佛孫﹑吳﹐天下莫敢當者﹐眞英雄也﹗舊只有呂布﹑袁術﹑袁紹﹑劉表可與對敵。今數人皆被曹滅﹐天下亦無人矣。獨有劉豫州不識時務也﹐彊爲爭衡。今孤身江夏﹐存亡未保。將軍所主降者﹐可以保妻子﹐可以全富貴。國祚遷移﹐付之天命﹐何足惜哉﹗」魯肅大怒曰「汝教吾主屈膝受辱於國賊乎﹖」孔明曰「愚有一計﹐並不勞牽羊備酒﹐納土獻印﹔亦不須親自渡江﹔只須遣二文官﹐扁舟送二人到江上。操一得之﹐百萬之眾﹐卸甲捲旗﹐望北而去矣。」周瑜曰「用那二人可退操兵﹖」孔明曰「江東去此二人﹐如大林飄二葉﹐似千倉減二粟耳。𨿽如此之輕﹐足稱曹操之願。」瑜又問﹕「果用何人也﹖」孔明曰「亮居隆中時﹐有北郡人言操去漳河邊新造一臺﹐名曰銅雀臺﹐以應其瑞﹐限一千日工畢。曹操平生酒色之輩﹐酷愛婦人﹐久聞江東橋公有二女﹐長曰大橋﹐次曰小橋﹐有沈魚落雁之容﹐閉月羞花之貌。操有誓曰﹕『吾一願得天下以爲帝王﹐掃平四海﹔二願得江東二橋﹐置於銅雀臺﹐以爲晚年之樂﹐𨿽死無恨矣。』今操引百萬之眾﹐虎視江南﹐實爲此二女也。將軍何不去尋橋公﹐以千金買此二女﹐差人送與曹操﹖操得﹐稱心滿意﹐必星夜回鄴矣。此範蠡獻西施之計﹐何不速爲之﹖」周瑜曰「有何驗證﹖」孔明曰「曹操第三子曹植﹐字子建﹐下筆成文。操命其子作一賦﹐名曰《銅雀臺賦》。賦中之意﹐單道他家合爲天子﹐誓取二橋。」瑜曰「記否﹖」孔明曰「吾愛文章之華美﹐常暗誦﹐一字不忘。」瑜曰「請誦一徧。」孔明卽朗誦《銅雀臺賦》云﹕

從明後而嬉遊兮﹐登層臺以娛情。見太府之廣開兮﹐觀聖徳之所營。建髙門之嵯峨兮﹐浮雙闕乎太淸。立中天之華觀兮﹐連飛閣乎西城。臨漳水之長流兮﹐望園果之滋榮。列雙臺於左右兮﹐玉龍與金鳳。挾『二橋』於東南兮﹐若長空之螮蝀音帝東。俯皇都之宏麗兮﹐瞰雲霞之浮動。忻羣材之來萃兮﹐協飛熊之吉夢。仰春風之和穆兮﹐聽百鳥之悲鳴。雲天垣其旣立兮﹐家願得雙逞。揚仁化於宇宙兮﹐盡肅恭於上京。惟桓﹑文之爲盛兮﹐豈足方乎聖明﹖休矣﹗美矣﹗惠澤遠揚。翼佐我皇家兮﹐寧彼四方。同天地之規量兮﹐齊日月之輝光。永貴尊而無極兮﹐等君壽於東皇。禦龍旗以遨遊兮﹐周鸞駕而周彰。思化及乎海宇兮﹐嘉物阜而民康。願斯臺之永固兮﹐樂終古而未央﹗

周瑜聽罷﹐踴躍離坐﹐指北而罵曰「老賊欺吾太甚﹗」孔明急起而止之曰「昔匈奴累侵疆界﹐漢天子許以公主和親﹐元帝曾以明妃嫁之﹐何惜民間二女乎﹖」瑜曰「𨿽民間之女﹐大橋是討虜將軍孫伯符主婦﹐小橋乃吾之妻也。」孔明曰「惶恐﹗惶恐﹗亮實不知也。失口亂言﹐死罪﹗死罪﹗」瑜曰「吾與老賊誓不兩立矣﹗」孔明曰「事要三思﹐莫令後悔。」瑜曰「吾承孫伯符之寄托﹐安有辱身屈己降曹之理也。適來此言﹐故反說以釣諸公耳。吾自離鄱陽湖﹐便起北伐之心﹐𨿽刀斧加頭﹐不可易也。望孔明助一臂之力﹐同破曹賊﹗」孔明謝曰「將軍不棄﹐願施犬馬之勞﹐早晚拱聽驅策。」這是孔明能處。後史官單道激孫權﹐說周瑜詩曰﹕

口若懸河水逆流﹐風雷舌上運機籌。

髙談善動周公瑾﹐雄辯能驚孫仲謀。

立志便分三國定﹐鏖兵應爲二橋羞。

孔明當日心無量﹐西蜀東吳一旦休﹗

周瑜大怒不息﹐與孔明曰「來日到府下便議興兵﹐望公助之。」孔明與魯肅同出﹐相別而去﹐來日見吳侯議興兵破曹操。未知還是如何﹐且聽下回分解。

周瑜定計破曹操

卻說次日淸晨﹐吳侯孫權升堂﹐左邊文官張昭﹑顧雍﹑張紘﹑步騭﹑諸葛瑾﹑虞翻﹑龐統﹑陳武﹑丁奉等三十餘人﹔右邊武官程普﹑黃蓋﹑韓當﹑周泰﹑蔣欽﹑潘璋﹑呂蒙﹑陸遜等三十餘人﹐衣冠濟濟﹐劍佩鏘鏘﹐侍立兩邊。孫權教請周公瑾議事。少時﹐魯肅入報﹕「周都督到了。」周瑜入見禮畢﹐權曰「都督治水軍勞神。」瑜曰「主公掌政事不易。」請瑜坐了。瑜曰「近聞曹操引兵已屯漢上﹐馳書至此﹐主公議論若何﹖」權便取檄文與周瑜。瑜看了﹐笑而復怒曰「老賊以爲我江東無人﹐敢如此之相侮耶﹗」權曰「若何﹖」瑜曰「主公曾與文武商議否﹖」權曰「累議此事﹐內有勸吾要降者﹐亦有使吾要戰者。理會未定﹐故請公瑾一語決之。」瑜曰「誰請主公降﹖」權曰「張子布等皆主其事。」瑜問昭曰「先生降者﹐願聞其意。」昭答曰「曹操豺虎也﹐挾天子而徵四方﹐動以朝廷爲名﹐近得荊州﹐威勢甚大。吾以江東拒曹者﹐長江也。今操艨艟斗艦﹐何止數千﹐水陸並進﹐安可當之﹖愚謂大計不如且降﹐當圖後計。」瑜曰「此迂懦之論也﹗且江東自破虜將軍開國以來﹐今歷三世﹐安可一旦而廢之﹖」權曰「若此﹐計將安出﹖」瑜答曰「操托名漢相﹐實爲漢賊。將軍以神武雄才﹐兼仗父兄餘業﹐據江東之地﹐方數千餘里﹐兵精糧足﹐英雄雲集﹐當橫行天下﹐爲國家除殘去穢。況曹操自送死耳﹐豈可降之耶﹖請主公籌之。今北土未平﹐馬超﹑韓遂爲操之後患﹐一也。操捨鞍馬﹐仗舟船﹐與吳越爭衡﹐二也。又遇隆冬盛寒﹐馬無料艸﹐三也。驅中國士卒﹐遠涉江湖﹐不服水土﹐多生疾病﹐四也。此數者﹐皆用兵之患也﹐而操皆冒行之。將軍擒操﹐宜在今日。瑜請得精兵數萬人﹐進住夏口﹐保爲將軍破之。」權忽然曰「老賊欲廢漢而自立久矣﹐先圖二袁﹑劉表﹑呂布與孤耳。今數雄已滅﹐惟孤尙存。今與老賊﹐誓不兩立﹗君言當擊﹐甚與孤合﹐此天以君授孤也。」瑜曰「某與將軍決一血戰﹐萬死不辭﹐只恐將軍狐疑不定。」權拔佩劍砍前面奏案一角﹐曰「如諸將官吏再言降操者﹐與此案同﹗」言罷﹐便將此劍授付周瑜﹐就封爲大都督﹐程普爲副都督﹐魯肅爲贊軍校尉。如不聽號令者﹐以此劍誅之。瑜受了劍﹐對眾言曰「吾奉君侯將令﹐今率眾破曹﹐仰來日皆於江畔行營聽調。如遲違者﹐依七禁令五十四斬施行。」言訖﹐辭了孫權便起。眾文武各各無言而散。

周瑜回到下處﹐便請孔明論事。孔明已至﹐瑜曰「今日府下公議已定﹐願求破曹良策。」孔明曰「討虜尙未心穩﹐不可以決策也。」瑜曰「何謂心不穩﹖」孔明曰「心不穩﹐怯曹兵多﹐懷寡不敵眾之意。將軍能以軍數開解﹐使討虜了然無疑﹐而大事可成矣。」瑜曰「先生之論善。」瑜卽往見孫權。權曰「公瑾夜至﹐必有事焉。」瑜曰「來日調撥軍馬﹐主公心有疑否﹖」權曰「但憂曹操兵多﹐寡不能敵眾。余有何疑﹖」瑜笑曰「瑜特爲此﹐徑來開解主公耳。主公因見曹書﹐言水陸八十餘萬﹐而各恐懼﹐不復料其虛實﹐便開此義﹐甚無畏也。今以實較之﹐彼將中國之人不過十五六萬﹐且以久疲﹔所得袁眾亦及七八萬耳﹐尙懷狐疑。夫以疲病之卒﹐禦狐疑之眾﹐數𨿽多﹐甚不足畏也。瑜得五萬兵﹐足以制之﹐願主公勿慮焉。」權撫周瑜臂曰「公瑾﹐卿言至此﹐甚合孤意也。子布無謀﹐各顧妻子﹐挾持私慮﹐深失於所望。獨卿及子敬與孤同耳﹐天以卿二人贊孤也。已選三萬人﹐船筏戰具俱辦。卿與子敬﹑程普便在前發﹐孤當續發人眾﹐多載資糧﹐爲卿後援。卿前軍稍不如意﹐便還就孤﹐孤當親與操賊共決勝負。事已定論﹐卿宜向前﹐勿狐疑耳。」周瑜謝而退。

瑜猛省﹐言曰「孔明早已料吳侯之心﹐又髙吾一頭也。久必爲江東之患﹐不如殺之。」遂令人請魯肅連夜入帳﹐言欲殺孔明之事。肅曰「不可。今操賊未破﹐先殺客人﹐誠乃萬人之恥笑耳﹐非大丈夫之所爲也﹗」瑜曰「此人助劉備﹐必爲江左之患也。」肅曰「諸葛瑾乃是他親兄﹐可令招此人同事孫討虜﹐豈不壯哉﹖」瑜曰「其言極善。」

至次日平明﹐瑜赴行營﹐升中軍帳髙坐﹐左右立刀斧手﹐聚集文武諸將聽令。程普年長﹐舊爲兄﹐周瑜年幼﹐爵居其上﹐是日推病﹐令長子程咨代替。瑜傳令曰「王法無親﹐諸君各守乃職。方今曹操弄權﹐甚於董卓﹕囚天子在許昌﹐屯暴兵於漢上。吾今奉命﹐弔民伐罪。但以大軍到處﹐不得一槪動擾。賞勞罰罪﹐並無親疏。差韓當﹑黃蓋爲前部先鋒﹐兼管本部大小戰船五百隻﹐目下便行﹐前到三江口下定水寨﹐別聽將命﹔蔣欽﹑周泰爲第二隊﹔淩統﹑潘璋第三隊﹔太史慈﹑呂蒙第四隊﹔陸遜﹑董襲第五隊﹔呂範﹑朱治爲四方巡警使﹐六郡催督官軍﹐水陸並進而行﹐克期取齊。」號令已畢﹐諸將各自本處收拾船隻軍器起行。程咨回見父程普﹐說周瑜調兵動止有法。普大驚曰「吾素欺周郎懦弱﹐不足爲將﹔今日論大事如此﹐眞將材也﹗吾如何不服﹗」遂親往行營謝罪。

瑜請諸葛瑾至。坐定﹐瑜曰「令弟諸葛孔明有王佐之才﹐如何屈身而事劉備﹖今幸至江左﹐欲煩先生不惜齒牙餘論﹐使令弟棄劉備而事討虜將軍﹐汝弟兄朝暮又得相見﹐豈不美哉﹖吾待回報。子瑜先生不可棄卻也﹗」瑾曰「瑾自到江左﹐無尺寸之功﹐蒙討虜將軍重用。旣都督有奉公之心﹐敢不聽命。」卽時離營上馬﹐逕到驛庭。人報知孔明。孔明出﹐接入驛舍﹐哭拜﹐各訴疏遠之情。瑾泣而言曰「弟知伯夷﹑叔齊之情乎﹖」伯夷﹑叔齊﹐孤竹君之二子。孤竹﹐國名﹐殷﹑湯所封。父墨胎氏﹐名初﹐字子朝。伯夷名允﹐字公信。叔齊名智﹐字公達。伯夷﹑叔齊乃謚號也。孔明暗思﹕「此必是周瑜教來說我也。」遂答曰「夷﹑齊﹐古之聖賢也。」瑾曰「二人讓位﹐皆逃在一處﹐後諫武王不從﹐隱居首陽山下﹐不食周粟﹐遂餓而死﹐亦在一處。活時一處﹐死時一處﹐我思與爾同胞共乳﹐各事其主﹐不能早晚相隨﹐視夷﹑齊之爲人﹐豈不羞赧乎﹖」孔明曰「兄所言者﹐義也。義與忠﹑孝﹐三者何重﹖」瑾曰「人以忠﹑孝爲本﹐義不可缺也。」孔明曰「弟教兄全忠全孝﹐若何﹖」瑾曰「何爲也﹖」孔明曰「弟與兄﹐皆漢朝人也。今劉皇叔乃中山靖王之後﹐漢景帝閣下玄孫﹐兄能棄東吳而事劉皇叔﹐此全忠也。想父母墳塋皆在北方﹐兄若歸江北﹐早晚得拜掃祭祀﹐此全孝也。以此忠﹑孝爲重﹐與弟同扶孤弱之主﹐此全義也。兄戀江左而不以忠﹑孝爲重﹐徒欲使弟以全其義﹐不敢聽從也。望兄察之。」瑾思曰「我來說他﹐倒被他說了我也。」因此不能回答﹐辭孔明而起﹐回報周瑜。瑜曰「若何﹖」瑾曰「吾受孫討虜厚恩﹐安敢忘之耶﹖」盡將此言告之。瑜曰「旣公忠心事主﹐不必再有多疑﹐吾自有伏孔明之計。」瑾辭歸。畢竟周瑜用何計能伏孔明﹐且聽下回分解。

周瑜三江戰曹操

周瑜思忖﹐轉恨孔明﹕「汝直如此能言快語﹐吾必殺之﹗」遂往辭孫權。權曰「公瑾先行﹐孤當繼後便起兵也。」瑜共程普﹑魯肅邀孔明同行。孔明忻然從之﹐一同登舟﹐駕起風帆﹐迆邐上水望夏口而進。離三江口五六十里﹐船依次第﹐擺布已定。周瑜在於中央下寨﹐岸上依西山結營﹐周回下寨五十里。孔明只就小舟內安歇。

周瑜分派已定﹐使人請孔明於中軍帳議事。時文武都聚帳下。孔明至﹐請坐定﹐瑜曰「昔曹兵少﹐紹兵多﹐兩軍相拒於白馬﹑官渡之時﹐操以何計破袁紹之兵﹖先生深通兵法﹐必知其詳﹐願賜教之。」孔明暗思﹕「此事見說我不動﹐必用計害我。吾看他如何﹗」遂答曰「蓋聞許攸之謀﹐先斷烏巢之糧﹐因此一戰以成功。」瑜大喜曰「先生之言極是。今操兵八十三萬﹐予有三萬﹐安能拒之﹖必須先斷操之糧﹐然後可破。令人探知操軍糧艸﹐皆屯聚鐵山。素知先生久居漢上﹐地理熟知。彼皆各爲主人之事﹐有勞先生率領關﹑張﹑子龍之輩﹔吾亦助兵千餘﹐星夜往聚鐵山斷操糧道。此行勿誤﹗」孔明忻然領命﹐便辭周瑜而去。眾官皆散﹐獨魯肅問瑜曰「公使孔明何意﹖」瑜曰「欲殺之﹐恐惹人笑﹐故借操之手﹐先除後患。」肅乃來見孔明﹐看他知也不知。孔明略無難色﹐整點軍船要行。肅不忍﹐以言釣之曰「此去可成功否﹖」孔明笑曰「吾水戰步戰﹑馬戰車戰﹐各盡其妙﹐何愁功績不成﹖非比江東諸公﹑周郎﹐盡一能耳。」肅曰「吾與周郎誰能﹖」孔明笑曰「吾聞江南小兒有言﹕『伏路把關饒子敬﹐臨江水戰說周郎。』公等於平陸﹐但能伏路把關﹔周公瑾只堪水戰﹐不能陸戰耳。」肅以言回報周瑜﹐瑜大怒﹕「何欺我只能水戰也﹗不用他去﹐吾自引一萬馬步軍﹐直往聚鐵山斷糧道﹐如何﹖」肅以言回報孔明﹐孔明笑曰「公瑾令吾斷糧者﹐實欲令曹公殺吾耳。吾故片言戲之﹐公瑾便容納不下。目今用人之際﹐只願吳侯與劉使君同心﹐則大事成矣﹔如各相害﹐則事休矣﹗操多謀者也﹐他平生快斷人糧道﹐今如何不以重兵提備﹖公瑾若去﹐則必就擒。可先決水戰﹐挫動北軍銳气﹐別尋妙計破之。望子敬善言以告公瑾爲幸。」魯肅以言回報周瑜﹐瑜搖首頓足曰「此人見識果勝吾矣。今日不除之﹐日後吾必被他算矣﹗」肅曰「目今大軍相拒之時﹐望以國家爲重﹗」瑜然之。

卻說劉玄徳分付公子劉琦守江夏﹐遂引兵往夏口登程。遙望江南岸旗旛隱隱﹐戈戟重重﹐料是東吳已動兵矣。玄徳盡把江夏之兵屯於樊口住紮﹐令人登髙望之。回報曰「南岸盡是東吳家戰船﹔北岸隱隱煙火不絕﹐乃靑州﹑徐州之兵。」玄徳聚眾言曰「孔明一去﹐杳無音信﹐不知就裏如何。誰人可去探聽虛實回報﹖」糜竺曰「某願往。」玄徳乃備羊酒禮物﹐囑付糜竺曰「當應機處變。」竺駕小舟順流而下﹐徑至周瑜寨。軍士報瑜曰「劉豫州使糜竺至﹐慰勞將軍。」瑜召入﹐竺再拜﹐致玄徳再三相敬之意﹐獻上酒禮。瑜受之﹐就待糜竺。竺告瑜曰「孔明來結好東吳﹐共破曹操﹐竺欲見孔明一面。」瑜曰「今軍已臨敵﹐吾欲親往見玄徳而會﹔爭柰任重﹐不可片時離也。若豫州肯枉駕來臨﹐深慰所望。別有他事﹐自當面告。且孔明與我定計破曹﹐豈可便去也﹖」竺應諾。遂辭下船而回。肅曰「公欲見玄徳﹐何意﹖」瑜曰「玄徳世之梟雄﹐今若不除之﹐乃東吳之大患。吾非爲一己之私﹐實爲國家也。」魯肅勸之不從﹐遂傳密令﹕「如玄徳至﹐先埋伏刀斧手五十人於壁衣中﹐吾擲盞爲號﹐便出下手。」

卻說糜竺回到樊口寨中﹐來見玄徳﹐將周瑜欲待會面之事說了。玄徳便教收拾快舡一隻﹐只今便行。雲長諫曰「吾疑周瑜多謀之士﹐又兼無孔明之書﹐其中必詐﹐不可去。」玄徳曰「我今結托於東吳﹐共破曹操﹐他欲見我﹐我若不往﹐非同盟之意也。兩相疑惑﹐事不諧矣。」雲長曰「兄長堅意要去﹐弟亦同去。」張飛曰「我也跟去。」玄徳曰「只著雲長跟隨我去﹐弟與子龍守寨﹐簡雍固守鄂縣。我去便回。」乃乘小舟﹐雲長並從者二十餘人﹐飛奔棹舟而來。至寨口﹐玄徳觀艨艟斗艦﹐旌旗甲兵﹐左右分布整齊﹐看了心中甚喜。軍士飛報周瑜﹐瑜曰「多少船到﹖」報曰「只有一隻船﹐從者二十人。」瑜笑曰「此人命休矣﹗」囑付埋伏刀斧手﹐遠遠相接。玄徳引雲長二十人直入﹐步行到中軍帳。周瑜出轅門相接而入帳中。敍禮已畢﹐請玄徳上坐。玄徳曰「將軍名傳天下﹐世之俊傑。劉備區區之才﹐安煩將軍之重禮耶﹖」乃分賓主而坐。周瑜取酒相待。

卻說孔明偶來江邊﹐見說玄徳與都督相會﹐喫了一驚﹐急入中軍帳﹐正遇魯肅。肅與孔明乃攜手而入﹐偸目先視周瑜﹐面有殺气﹐兩邊密排壁衣。孔明思之﹕「吾主休矣﹗」回視玄徳﹐談笑自若﹔看玄徳背後﹐一人按劍而立﹐乃雲長也。孔明喜曰「吾主無危矣﹗料周瑜懼怕雲長﹐必不敢下手。」孔明不入﹐復回舡上﹐江邊伺候。

周瑜起身把盞﹐猛見雲長在背後﹐忙問曰「此何人也﹖」玄徳曰「乃吾弟關雲長也。」瑜曰「莫非向日斬顏良﹑文醜者乎﹖」玄徳曰「是也。」周瑜汗流滿臂﹐就與把盞。又飲數杯﹐玄徳問曰「將軍今拒曹操﹐得戰卒幾何﹖」瑜曰「三萬耳。」玄徳曰「安可敵曹操八十三萬大軍也﹖」瑜笑曰「兵多將廣﹐何足懼哉﹗瑜三萬人﹐足可以用。豫州試看吾破之﹐如摧朽木耳。」玄徳羞慚而謝之。忽見魯肅入﹐玄徳曰「子敬可請孔明說話。」瑜曰「只待破了曹操﹐此時與孔明相見也。」玄徳惶恐而謝。雲長目之﹐玄徳會其意﹐乃辭瑜曰「備暫告別﹐破敵收功之後﹐專當拜賀。」瑜亦不畱﹐送出轅門。

玄徳至船邊﹐忽見孔明。孔明曰「主公知今日之危乎﹖」玄徳曰「不知。」孔明曰「若無雲長﹐已遭瑜之難矣。」玄徳方省悟﹐問孔明﹕「若何﹖」孔明曰「若某𨿽居虎口﹐安然如泰山。今主公但收拾船隻軍馬﹐十一月二十甲子日後爲期﹐可教子龍駕小舟於南岸邊等候﹐切勿有誤。」玄徳問其意﹐孔明曰「但看東南風起﹐亮必還矣。主公可速開舡。」孔明自回。玄徳開船﹐行不數里﹐上流處放下五六十隻船來。玄徳慌忙看時﹐船頭上一人﹐乃張飛也。「恐怕哥哥有失﹐特來遠接。」遂乃同回。

卻說魯肅問瑜曰「公瑾今日何不下手﹖」瑜曰「關雲長世之虎將也﹐行坐相隨﹐吾若下手﹐他必來害我也。」肅愕然。有人報曹操遣使至。瑜喚入。使人呈上書﹐看時封皮云「漢大丞相書付周都督開拆。」瑜大怒﹐更不開看﹐扯碎擲地﹐喝斬使者。肅曰「兩國爭戰﹐不斬來使。」瑜曰「斬使以示威也﹗」將首級付從人回去。瑜曰「操賊必興兵矣﹗」當日發放﹐令甘寧爲先鋒﹐韓當爲左翼﹐蔣欽爲右翼﹐瑜自部領諸將接應。來日四更造飯﹐五更開船﹐戰具炮石﹐一應完備。

卻說曹操聽得周瑜斬了他使人﹐毀了他書﹐心中大怒﹐便喚蔡瑁﹑張允一班兒荊州降將爲前部﹐操自爲後軍﹐四更造飯﹐五更開船。時建安十三年十一月初一日﹐平風靜浪﹐北軍大進。正使船到三江口﹐南船已擺開﹐旗旛中一員大將﹐坐在船頭上﹐大呼曰「吾乃甘寧是也﹗敢有決戰者﹐卽上船來﹗」蔡瑁大怒﹐便喚弟蔡燻錄者注﹕少个王旁﹐我打不出來。前進﹐鼓噪吶喊。燻大呼曰「吾乃大將蔡燻也﹗」甘寧執箭扣滿弓﹐望蔡燻射之﹐應弦而倒。寧驅船大進﹐萬弩齊發﹐北軍不能抵當。船左邊蔣欽﹑右邊韓當﹐直撞入北軍隊中﹐來捉曹操。未知曹操性命如何﹖

羣英會瑜智蔣幹

卻說甘寧一箭射死蔡燻﹐三路戰船﹐縱橫於三江水面﹐掩殺北軍﹐箭似飛蝗﹐炮石如雨。韓﹑蔣二將見後軍船盡是靑﹑徐之兵﹐素不曾習水戰﹐大江水面上戰船一擺﹐早立腳不住﹐安能奮武揚威﹖於是甘寧催兩路船﹐殺透後軍。周瑜又催船助戰。從巳時至未時﹐北軍都退﹐中箭著炮者不計其數。周瑜𨿽精於水戰便利﹐惟恐寡不敵眾﹐遂下令鳴金﹐收住船隻。北軍盡回。靑﹑徐兵不諳水戰者﹐溺死極多。操登旱寨﹐再整軍士﹐喚蔡瑁﹑張允﹐責之曰「東吳兵少﹐你如何反敗﹖是汝等不用心耳﹗且免汝一番﹐後再如此﹐必按軍法﹗」蔡瑁曰「荊州水軍久不操練﹐柰有多半北軍不識水利﹐見南軍一擊便慌。如今先下水寨﹐令北軍在中﹐水軍在外﹐每日教習。水軍精熟﹐方可用之。」操曰「你旣是水軍都督﹐取便區處而行﹐何必稟我。」張﹑蔡二人自去訓水軍。沿江一帶分二十四座水門﹐以大船居於外﹐以爲城廓﹔小船居於內﹐可通往來。至晚點上燈﹐照得天心水面﹐上下通紅。旱寨三百餘里﹐煙火不絕﹐搬糧運艸﹐車仗相接﹐曉夜而行。

卻說周瑜得勝回寨﹐一面差人報吳侯﹐以甘寧爲第一功﹐韓當﹑蔣欽次之。餘皆賞賜已畢﹐瑜乃當夜登髙觀望﹐西邊一片通紅﹐火光接連天地。瑜問之﹐左右答曰「此是北軍燈火之光也。」瑜亦心驚。當夜收拾一隻樓子船卽戰船﹐「吾親自去觀看操軍水寨」。隨行有魯肅﹑黃蓋等八員將﹐皆帶彊兵硬弩﹐一齊上船﹐兩邊靑布爲幔﹐排列二十餘人﹐上帶鼓樂﹐迆邐前進。至操寨邊﹐日當卓午﹐瑜命下了碇石﹐樓船上鼓樂齊奏。瑜暗窺他水寨﹐大驚云「此深得水軍之妙也﹗」問水軍都督是誰﹐左右曰「蔡瑁﹑張允。」瑜曰「原久居江東﹐諳習水利將士。吾何計先收此二人﹐然後可以破曹﹖」瑜在船上飲酒﹐看玩水寨﹐時曹軍看見﹐慌報曹操。操教縱船擒捉周瑜。瑜見旗號從水寨中起﹐急教收起碇石﹐兩邊四下都一齊輪轉櫓棹﹐望江面上如飛而去。比及曹軍水寨中船出﹐南船已離了十數里遠﹐追之不及﹐急回報曹操。

操言「昨日輸了一陣﹐挫動銳气﹔今被他深窺吾寨柵﹐吾用何計破之﹖」言未畢﹐忽於帳下一人出曰「某自幼與周郎同窗交契﹐如親昆仲﹐憑三寸不爛之舌﹐往江左說此人來降﹐共擒劉備﹐若何﹖」曹操大喜﹐視之﹐乃九江人也﹐姓蔣﹐名幹﹐字子翼﹐見爲曹操帳下幕賓。操問曰「先生果與周公瑾交厚乎﹖」幹曰「丞相放心﹐幹到江左﹐必要成功。」操問﹕「要何物將去﹖」幹曰「只消一童隨往﹐二僕駕舟﹐其餘不用。」操甚喜﹐置酒與蔣幹送行。

幹綸巾布袍﹐駕一隻扁舟﹐徑到瑜寨中﹐命報復云「故人蔣幹特來相訪。」周瑜正在寨中議事﹐忽報蔣幹至﹐瑜笑謂眾將曰「說客至矣﹗」與眾將附耳低言﹐如此如此﹐眾皆應命而去。瑜整衣冠﹐引從者數百﹐皆錦衣花帽﹐前後簇擁。瑜步行﹐遠遠迎接蔣幹。幹引一靑衣小童﹐昂然而來。瑜教從者擺列於兩下﹐瑜慌忙拜而迎之。幹曰「賢弟別來無恙﹖」瑜應聲答曰「子翼良苦﹐遠涉江湖﹐生受爲曹操作說客耶﹖」幹愕然﹐良久曰「吾與足下間別久矣﹐近知威鎭江東﹐名揚華夏﹐故來敍舊﹐以觀其志﹐何疑吾作說客耶﹖」瑜曰「吾𨿽不及師曠之聰﹐聞弦歌而知雅意也。」幹曰「足下視人如此﹐吾告退。」瑜笑而撫其臂曰「吾但嫌兄與曹氏作說客。旣無此心﹐何去速也﹖」遂入帳上。敍禮畢﹐坐定﹐令左右請江左英傑與子翼相見。

少時﹐面前設金銀器皿﹐光射眼目。文官武將﹐各穿錦繡之衣﹔帳下小將﹐盡披銀鎧﹐分兩行而入。瑜都教相見已畢﹐就教列於兩傍而坐﹐奏軍中得勝之樂﹐輪換行酒。瑜告諸將曰「此是吾同窗友兄也。𨿽從江北到此﹐卻非是曹操家說客﹐眾等勿疑。」遂喚子義子義﹐太史慈之字也。曰「可佩吾劍作明甫﹐今日置酒﹐但敍舊日交情耳﹔如有但題曹操並東吳軍旅之事者﹐可立斬之﹗」太史慈軒昂應諾﹐按劍坐於席上。蔣幹聞之﹐如坐鍼氈。周瑜曰「吾自領軍以來﹐點酒不飲﹔今日見了心腹故友﹐又無疑忌﹐當飲一醉。吾兄開懷。」座上觥酬交錯﹐但是一个起來把盞﹐必須誇其才能。周瑜大笑而暢飲。酒至半酣﹐瑜攜幹手﹐同步出帳外。瑜左右軍士﹐皆全裝貫帶﹐持戈執戟而立。瑜曰「吾之小卒﹐頗雄壯否﹖」幹曰「虎狼之兵也。」引幹到帳後一望﹐糧艸堆積如山。瑜曰「吾之糧食﹐頗足備否﹖」幹曰「兵精糧足﹐名不虛傳。」瑜又大笑﹐引干看營中軍器鞍馬。瑜佯醉大笑曰「想周瑜與子翼同學業時﹐不曾望有今日矣﹗」幹曰「以賢弟髙才﹐實不爲過。」瑜執幹手曰「大丈夫處世﹐遇知己之主﹐外托君臣之義﹐內結骨肉之恩﹐言必行﹐計必從﹐禍福共之。假使蘇秦﹑張儀更生﹐陸賈﹑酈生復出﹐口似懸河﹐舌如利刃﹐安能動吾鐵石之心也﹗況今時章句腐儒﹐欲一面之詞﹐等閒難說我耶﹖」言罷大笑。此時蔣幹面如土色﹐心似刀錐。瑜又邀入帳上﹐會諸將再飲﹐又指諸將曰「此皆江左之豪傑。今日此會﹐『羣英會』耳﹗」飲至天晚﹐點上燈燭﹐瑜自起舞劍作歌。眾拍手而和之。歌曰﹕

大丈夫處世兮﹐立功名。功名旣立兮﹐王業成。王業成兮﹐四海淸。四海淸兮﹐天下太平。天下太平兮﹐吾將醉。吾將醉兮﹐舞霜鋒。

歌罷慷慨﹐滿坐盡歡﹐獨有蔣幹﹐寸心欲碎。夜已更深﹐幹辭﹕「不勝酒力矣。」瑜挾幹臂曰「日久不與子翼同榻﹐今宵抵足而眠。」

瑜本不醉﹐佯推大醉﹐同幹入帳共寢。瑜衣不能解帶﹐嘔吐狼藉於牀上。是夜﹐蔣幹如何睡得著﹐竊聽之﹐時軍中鼓打二更﹐起視殘燈尙明﹐看周瑜時鼻息如雷。幹觀帳內桌上一堆文書﹐幹偸視之﹐皆是往來書信。內有一封﹐上寫「張允﹑蔡瑁謹封」。幹大驚﹐暗讀之。書云﹕

某等降曹﹐非圖仕祿﹐皆勢迫耳。今已賺北軍困於寨中﹐但得其便﹐卽將操賊之首獻於麾下。早晚人到﹐便有關報。謹此敬復﹐希冀照察。

幹思曰「原來蔡瑁﹑張允結連東吳﹗」將書暗藏於衣內。

忽周瑜翻身﹐幹急滅燈就寢。瑜口內含糊曰「子翼公﹐我數日之內﹐教你看操賊之首﹗」幹勉彊應之。瑜又曰「子翼且住﹐教你看操賊之頭﹗」及幹問之﹐瑜又推睡著。幹伏在牀上﹐看看四更﹐只聽的有一人入帳喚曰「都督醒否﹖」周瑜故做夢中忽覺之意﹐乃問那人曰「牀上睡著何人﹖」答曰「都督請子翼共寢﹐何謂不知﹖」瑜懊悔曰「吾自來不曾飲醉﹔昨日醉後失事﹐不知說甚言語否﹖」那人曰「江北有人至此。」瑜喝低聲﹐便喚子翼。蔣幹卻推睡著。瑜潛出帳﹐幹亦竊聽之。有人在外曰「張﹑蔡二都督道﹐急切不得下手。」後面言語頗低﹐聽不眞實。少刻﹐瑜入帳﹐又喚子翼。蔣幹只推睡著。瑜解衣就睡。幹尋思﹕「周瑜是个有精神的人﹐天明尋書﹐必然泄漏。」睡到五更﹐幹起喚周瑜﹐瑜又推睡著。幹戴上巾帽﹐潛步出帳去﹐喚了小童﹐徑出轅門。軍士問﹕「先生那里去﹖」幹曰「吾在此恐誤都督事﹐權且告別。」軍士亦不阻當。

幹下船﹐飛奔江北岸﹐來見曹操。操問﹕「先生幹事若何﹖」幹曰「周瑜心如鐵石﹐不可說也。」操怒曰「事又不濟﹐反被東吳之笑﹗」幹曰「𨿽不能說周瑜﹐卻與丞相打聽得一件事﹐乞退左右。」幹將上項事﹐逐一說與曹操。操大怒曰「二賊如此無禮﹗」恐走透消息﹐卽便喚蔡瑁﹑張允到帳下。操問曰「進兵如何﹖」瑁曰「軍練未熟﹐不敢輕進。」操怒曰「軍若練熟﹐首級獻於周郎矣﹗」張﹑蔡二人不知其意﹐驚慌不能回答。喝令武士擒獲斬之。須臾﹐獻頭階下。眾皆入問其故﹐操方省悟﹕「吾中計矣﹗」𨿽是中了計﹐操不肯認錯。乃與眾將曰「此二人怠慢軍法﹐遷延日久﹐吾故斬之。」眾皆嗟吁不已而出。曹操於眾將內﹐選毛玠﹑於禁爲水軍都督﹐以代二人之職。其餘諸將﹐皆不更換。

細作探知﹐報過江東。周瑜大喜曰「吾所患者﹐此二人耳。略施小計﹐盡以剿除﹐吾無憂矣﹗」肅曰「都督如此用兵﹐何愁曹賊不破乎﹗」瑜曰「吾料諸將不知其計﹐獨有諸葛亮勝如吾見﹐想此謀亦不可瞞也。子敬試以言釣之﹐看他知也不知﹐便當回報。」肅來釣孔明﹐還是如何﹖

諸葛亮計伏周瑜

卻說周瑜用計﹐借操之手﹐殺了蔡瑁﹑張允﹐細作報過江來。瑜大喜﹐乃與魯肅曰「吾料眾將可瞞﹐獨孔明不可瞞也。子敬以言釣之﹐看他知否。」魯肅領了言語﹐徑來孔明船中相探。孔明接入小舟對坐。肅曰「連日措辦軍務﹐有失聽教。」孔明曰「便是亮亦未與都督賀喜。」肅曰「何喜﹖」孔明曰「公瑾使足下來探亮知不知﹐便是這件事可賀喜耳。」諕得魯肅失色曰「先生緣何知之﹖」孔明曰「這條計只是瞞過蔣幹。操必然後省﹐只是不肯認錯。江東無患耳﹐如何不賀喜﹗吾聞知換了毛玠﹑於禁﹐則這兩个手內﹐好歹送了水軍性命。」肅開口不得﹐把些言語支吾了半晌﹐別孔明而回。孔明囑曰「萬望子敬隱而休言亮知此事。公瑾若知﹐必然尋事害亮也。」魯肅應允﹐駕小舟而去﹐見周瑜﹐把上項事只得說了。瑜聽畢﹐大怒曰「若畱此人﹐那里顯我﹗吾決意斬之﹗」肅勸曰「若殺孔明﹐卻被曹操恥笑。」瑜曰「我自有公道斬之﹐教他死而無怨。」肅曰「何以公道﹖」瑜曰「子敬休問﹐來日便見。」

次日﹐聚眾將於帳下﹐教請孔明。孔明欣然而至。坐定﹐瑜問孔明曰「卽目交兵不遠﹐水路之中﹐何兵器以取勝﹖請先生教之。」孔明曰「大江之上﹐除非用弓弩爲先。」瑜大喜﹕「先生之言﹐正合愚意。昔姜子牙自置許多軍器。軍中缺箭使用﹐欲煩先生監造十萬枝箭﹐以備用之﹐請勿推卻。若用他人﹐恐才短不能爲也。」孔明曰「亮閒於此﹐敢問十萬枝箭﹐何時要用﹖」瑜曰「十日之內﹐亦可辦完否﹖」孔明曰「卽目兩軍相當之際﹐早晚操軍必到﹐若侯十日﹐誤了大事。」瑜曰「先生可料幾日便成﹖」孔明曰「只消三日嚴限﹐拜納十萬枝箭。」瑜曰「軍中無戲言。」孔明曰「怎敢侮弄都督﹗三日不辦﹐甘當軍令。」周瑜大喜﹐喚軍政司當面要了文書﹐置酒相待﹕「軍需了日﹐後有酬勞。」孔明曰「今日不及﹐來日分付﹐便造箭也。第三日可差小軍搬箭。」孔明飲了數杯﹐辭別而去。魯肅曰「此人莫非詐乎﹖」瑜曰「他自送死﹐非吾逼也。明白對眾要了文書﹐他便兩脇生翅﹐也飛去不得。吾已分付軍匠人等矣﹐教他諸般不便﹐必然誤了。那時定罪﹐有何理說﹖你可去探虛實來回報。」

肅來見孔明﹐孔明曰「吾曾告子敬﹐休與公瑾說﹐他必害我。今日果然爲之。三日之內﹐要造十萬枝箭﹐如無箭數﹐按軍法施行。子敬只得救我﹗」肅曰「你自取禍﹐如何救得﹖」孔明曰「望子敬暫借船二十隻﹐每船借軍三十人﹐船上皆用靑布幃幔﹐各船要艸千餘束﹐密布兩邊﹐皆在江岸伺候﹐別有妙用。第三日﹐請子敬至此看箭。卻不可教公瑾知會﹗倘事泄﹐則吾計不成﹐必累子敬矣﹗」肅允諾﹐回報周瑜﹐言道﹕「他也不用箭竹羽毛膠漆等物﹐自有道理。」瑜大疑﹐不省其意。

肅自撥輕快船二十隻﹐各船派三十人﹐皆用靑布爲幔﹐上插旌旗﹐內安谷艸﹐縛在兩邊﹐皆屯於孔明船邊。一日無動靜﹐兩日亦不行。到第三日四更﹐魯肅來船邊﹐孔明教請上船。肅問曰「何意﹖」孔明曰「余請子敬往北取箭。」肅曰「箭在何處﹖」孔明曰「子敬休問﹐前去便見。」把二十隻船﹐用長索相連﹐只望北岸進發。是夜﹐大霧垂江﹐對面不能相見。孔明共魯肅坐在船中﹐傳令教快行。果然是好一江大霧﹗前人有篇《大霧垂江賦》曰﹕

大哉長江﹗西接岷﹑峨﹐南控三吳﹐北帶九河。匯音會百川而入海﹐歷萬古以揚波。至若龍伯﹑海君﹐江妃﹑水母﹐長鯨千丈﹐天蜈九首﹐鬼怪異類﹐咸集而有。蓋夫鬼神之所依憑﹐英雄之所戰守。時也陰陽旣亂﹐昧爽不分。訝長空之一色﹐忽大霧之四屯。𨿽輿薪而莫睹﹐惟金鼓之可聞。初若溟濛﹐才隱南山之豹﹔漸而充塞﹐欲迷北海之鯤。然後上接髙天﹐下垂厚地﹔渺乎蒼茫﹐浩乎無際。鯨鯢出水而揚威﹐蛟龍潛淵而吐气。又如梅林收溽﹐春陰釀寒﹔溟溟漠漠﹐浩浩漫漫。東失柴桑之岸﹐南無夏口之山。戰船千艘﹐俱沈淪於巖壑﹔漁舟一葉﹐驚出沒於波瀾。甚則穹昊無光﹐朝陽失色﹔反白晝爲昏黃﹐變丹靑於水黑。𨿽大禹之智﹐不能測其淺深﹔離婁之明﹐焉能辧其咫尺﹖於是馮夷息浪﹐屏翳收功﹔魚鱉遁迹﹐鳥獸潛蹤。隔斷蓬萊之島﹐暗圍閶闔之宮。恍惚奔騰﹐如驟雨之將至﹔紛紜雜沓音塔﹐若寒云之欲同。乃能中隱毒蛇﹐因之而爲瘴癘﹔內藏妖魅﹐憑之而爲禍殃。降疾厄於人間﹐起風塵於塞外。小民遇之夭傷﹐大人觀之感慨。蓋將返元气於鴻荒﹐混天地爲大塊。

當日五更﹐孔明船已到曹操水寨邊。孔明教把船隻頭西尾東﹐一字擺開﹐就船上擂鼓吶喊。魯肅驚曰「倘曹兵齊出﹐如之柰何﹖」孔明笑曰「吾料曹操𨿽姦雄﹐於重霧中必不敢出。吾等酌酒取樂﹐霧散便回。吾親在此﹐子敬勿憂。」

卻說曹寨水寨中聽得吶喊擂鼓﹐毛玠﹑於禁二人慌忙使人報知曹操。操此時因見水軍未整﹐自到江邊提調。俱各停當﹐操傳令曰「重霧迷江﹐他必有埋伏。更兼軍士來的整齊﹐切不可輕動。可撥水軍弓弩手﹐亂箭射之。」又差人往旱寨內﹐喚張遼﹑徐晃各帶弓弩手三千﹐火速到船邊助射。比及號令到﹐於禁﹑毛玠怕南軍搶入水寨﹐已先差弓弩手亂箭射之﹔後號令到﹐撥弓弩手約一萬餘﹐盡皆放箭。平明時分﹐孔明教把船弔回﹐頭東尾西﹐逼近水寨受箭。張遼﹑徐晃又引能射者﹐皆赴水寨口大船上放箭。只聽得霧中擂鼓吶喊﹐箭如雨發。漸漸日髙﹐收起霧露﹐孔明教急收船回。二十隻船上兩邊束艸上﹐排滿箭枝。孔明令人叫曰「謝丞相箭﹗」比及報知操時﹐船輕水急﹐已放回二十餘里遠﹐追之不上。操懊悔自責﹐北將皆嗟咨不已。

孔明與魯肅曰「每船上箭﹐可夠四五千矣。不費江東半分之力﹐已得十數萬箭。明日卻將來射北軍﹐彊似自己用工造作。」肅曰「先生眞神人也﹗何以知今日如此大霧﹖」孔明曰「凡爲將者﹐不通天文﹐不識地理﹐不知軍情﹐不曉陰陽﹐不看陣圖﹐不明兵勢﹐乃庸才也。亮三日前﹐算定今日大霧﹐因此敢取巧而辦之。公瑾教我十日辦完﹐人匠物料皆不應手﹐便行官府﹐亦誤了事﹐特尋這一件風流過犯﹐明白斬我。我命系於天﹐公瑾安能害我也﹗」魯肅拜服。船已到岸﹐五百軍已在江邊伺候搬箭。孔明教船上取之﹐得九萬餘枝﹐箭都搬入中軍帳交納。魯肅把孔明言語說與周瑜。瑜大驚﹐慨然而嘆曰「孔明神機妙算﹐吾不及也﹗」後史官有詩曰﹕

濃濃霧露滿長江﹐天地難分水渺茫。

二十舟船能擺列﹐萬餘弓弩盡施張。

飛蝗透艸搖天影﹐驟雨催花射日光。

沙塞昔年迷李廣﹐孔明今日伏周郎。李廣徵匈奴﹐迷失道路﹐不成功而死。

江左得箭九萬餘根﹐曹操折箭十五六萬。周瑜出寨迎接﹐以師禮敬之。孔明曰「譎詐小術﹐何足爲奇。」瑜曰「𨿽古之孫﹑吳﹐莫能及也﹗」邀入帳﹐共飲酒。瑜曰「昨日吳侯遣使至﹐催督破曹﹐瑜未有奇計﹐請先生教之。」孔明曰「亮乃碌碌庸才﹐公是江東英傑﹐何故問計於亮也﹖」瑜曰「某夜來往觀水寨﹐極有法度﹐非等閒可攻之。今先生亦看其動靜矣。瑜有一計﹐不知可否。請先生論之。」孔明曰「都督且休言﹐各寫於手內﹐看同不同。」瑜大喜﹐教取筆硯來﹐自暗寫了﹐卻送與孔明。孔明亦寫了。兩个同近坐榻﹐各出掌中之字﹐互相觀看﹐皆大喜。畢竟如何﹐下回便見。

黃蓋獻計破曹操

當日席上﹐周瑜先出掌中字﹐孔明視之﹐乃一「火」字也。孔明亦出手中字﹐與周瑜視之﹐亦是「火」字。因此皆大笑而揩之。瑜曰「旣兩計相同﹐再無疑矣。幸勿泄漏。」孔明曰「兩家之事﹐豈有泄漏之理乎﹖予料曹操𨿽經兩番﹐必不信又如此也。都督盡行之。」飲酒罷分散﹐餘皆不知。

卻說曹操折了許多箭﹐心中气悶。荀攸進曰「江東有周瑜﹑諸葛亮二人用計﹐大江之阻﹐極切難知。於軍中可選二人去東吳詐降﹐內爲國賊﹐以通消息﹐方可圖謀也。」操曰「正合吾意。汝料軍中﹐誰可行此計﹖」攸曰「蔡瑁被誅﹐蔡氏家族皆在軍中。有二人乃蔡瑁之房族蔡中﹑蔡和﹐見爲副將軍。丞相可以恩結之﹐東吳必不疑矣。」操當夜喚二人入帳﹐囑付曰「汝昆仲可引小軍﹐去東吳詐降。但有動靜﹐使人密報。事成之後﹐加汝爲列侯﹐重賜食邑。休生變心﹗」二人曰「吾等妻子皆在荊州﹐安有別心﹖丞相勿疑。某二人必取周瑜﹑諸葛亮之首級。」操重賞。次日帶五百軍﹐小船數隻﹐順風而下﹐望南岸來。

卻說周瑜曉夜不眠﹐理會進兵之策。忽報江北有數隻小船來到江口﹐稱說蔡瑁之弟蔡中﹑蔡和﹐特來投降。周瑜大喜﹐教喚來。不時喚至帳下﹐二人哭拜曰「吾兄無罪﹐被曹賊誅之。今欲報仇﹐特來投降。望賜收錄﹐願爲前部。」瑜取金帛賞勞了當﹐加爲上將﹐與甘寧引一枝軍馬﹐以爲前部。中﹑和二人拜謝﹐遂爲中計。瑜密喚甘寧﹐分付曰「此二人非投降者﹐操使過江﹐透漏消息。只做不知﹐休要阻當。」寧曰「此是何意﹖」瑜曰「此二人不帶家小﹐必乃詐降。吾欲將計就計而行﹐要教他通報消息。汝可殷勤相待﹐就裏提防。每日書畫卯﹑酉﹐約會同來。至期破敵﹐先要殺他兩个祭旗。汝勿有誤。」甘寧得令﹐魯肅來見瑜曰「這兩个多是詐降。」瑜正色曰「操殺他兄﹐正欲復仇﹐何詐之有﹗你若如此疑惑﹐安能容天下之士乎﹖」肅無言可答﹐遂去告孔明。孔明大笑。肅曰「先生何故大笑﹖」孔明曰「吾笑子敬不識公瑾之用計耳。大江隔遠﹐細作極難往來﹐操使蔡中﹑蔡和詐降﹐使不疑也。公瑾計上用計﹐正要他通消息。『兵不厭詐』﹐公瑾之謀是也。」肅方省悟。

卻說黃蓋潛入中軍﹐來見周瑜。瑜問曰「公覆夜至﹐必有良謀。」蓋曰「他眾我寡﹐難以久持﹐何不用火以攻之﹖」瑜曰「誰教公獻此計﹖」蓋曰「某出己意﹐非他人之所教也。」瑜曰「吾正欲如此﹐故畱蔡中﹑蔡和詐降之人以通報消息﹐但所恨無一人獻詐降計耳。」蓋曰「某願行此計。」瑜曰「不受苦楚﹐如何肯信﹖」蓋曰「某自破虜將軍重用到今﹐𨿽肝膽塗地﹐心亦無怨。」瑜頓首謝曰「君若肯行此計﹐乃江東之萬幸也﹗」蓋曰「某死亦無怨﹗」遂謝而出。

次日﹐周瑜鳴鼓大會﹐諸將咸集﹐列於帳下。孔明亦在坐次。周瑜曰「操引百萬之眾﹐連絡三百餘里﹐非一日可破。吾糧艸蓄積﹐累年積月﹐諸將船上各止許關三个月糧艸﹐準備禦敵。」言未畢﹐黃蓋進曰「都督教關多少糧艸﹖」瑜曰「只支三个月。」蓋曰「便支三十个月﹐破敵也難﹗都督旣受大任﹐相持許久﹐未見有奇計﹐空勞我等筋力也。他眾我寡﹐執迷不悟﹐只可依張子布之言﹐棄甲倒戈﹐北面而降﹐此爲上策。」瑜勃然變色﹐大怒曰「吾奉吳主之命﹐籌畫己定﹐若有再言降者﹐必斬之﹗」眾將面面相看﹐「今兩軍相敵之際﹐汝爲先鋒﹐安敢出此言﹐慢吾軍心耶﹖不斬汝首﹐難以服人﹗」喝左右推出斬首示眾。黃蓋大叫曰「吾自隨破虜將軍﹐縱橫東南﹐己歷三世﹐那有你來﹖」瑜大怒﹐喝斬。甘寧進前告曰「公覆東吳之舊臣﹐可以恕之。」瑜喝寧曰「汝何等之人﹐敢多言亂吾法度耶﹗」先喝左右將甘寧亂棒打出。眾官皆跪而告曰「蓋爲先鋒﹐犯罪可誅﹐但於軍不利。都督寬宥﹐權且寄罪。破賊之後﹐問亦未遲。」瑜怒不息。眾官苦苦哀告﹐瑜指黃蓋曰「若不看眾官面皮﹐決斬汝首﹗旣犯吾令﹐且暫免死。左右拖翻﹐打一百脊杖﹐以正其罪﹗」諸官又告﹐瑜掀翻案桌﹐叱退諸官﹐便教行杖。左右將蓋剝去衣服﹐拖翻在地。咬牙切齒﹐喝令毒打。打至五十﹐諸官又告。瑜躍起身﹐指著蓋曰「汝敢小覷我耶﹖且寄下五十棍﹐再有怠慢﹐二罪俱罰﹗」恨聲不絕﹐入於帳中。

眾官扶起黃蓋﹐打得皮開肉綻﹐鮮血淋漓﹐扶至帳中﹐昏絕幾番。動問之人﹐無不下淚。魯肅也來看問。回到孔明船中﹐肅問孔明曰「今日公瑾責罪於公覆﹐我等是他部下﹐不敢犯顏苦勸﹔先生是客﹐何故袖手旁觀﹐不發一語﹖」孔明笑曰「子敬欺我耶﹖」肅曰「某與先生渡江以來﹐未嘗有事相欺﹐何故出此言也﹖」孔明曰「子敬如何不知﹖兵法有『神鬼不測之機』。今日公瑾欲殺黃蓋﹐故毒打之﹐乃其計也。吾何勸之﹖」肅方悟。孔明曰「不用苦肉計﹐何以瞞操﹖今必令黃蓋詐降﹐卻教蔡中﹑蔡和報其事矣。如子敬見公瑾﹐切勿言亮知之﹐只說亮也埋怨。」肅回見瑜﹐邀入帳內。肅曰「今日何故痛責黃蓋也﹖」瑜曰「諸將怨否﹖」肅曰「多有心中不平者﹐不敢明言也。」瑜曰「孔明知否﹖」肅曰「他也埋怨都督忒情薄。」瑜笑曰「今番須瞞過也。」肅曰「何謂也﹖」瑜曰「今日打黃蓋﹐乃計也。欲令他詐降﹐先須用苦肉計瞞過曹操﹐就中用火攻之﹐可決勝也。」肅乃暗思孔明之髙才﹐不敢明言。

卻說黃蓋臥於帳中﹐諸將皆來動問。蓋不言語﹐但長吁不已。小軍忽報參軍特來動問。蓋令人請入﹐對面而坐。蓋叱退左右。闞澤曰「將軍莫非與都督有仇﹖」蓋曰「非也。某觀看軍中﹐絕無一人可以爲心腹者。惟先生素有忠義之心﹐故敢以心腹告之。」闞澤曰「公之受責﹐莫非苦肉計也﹖」蓋曰「何以知之﹖」澤曰「以公瑾一動一靜﹐某已料九分﹐故特來相探。」蓋曰「某受吳侯三世之恩﹐無以爲報﹐故獻此計﹐以破曹賊。肉𨿽受苦﹐亦無恨也。」澤曰「公之告我﹐莫非要澤獻詐降書否﹖」蓋曰「實有此意﹐未知肯仗義否﹖」闞澤言無數句﹐惹起赤壁鏖兵。未知若何﹐且聽下回分解。

闞澤密獻詐降書

闞澤﹐字徳潤﹐會稽山陰人也。家本莊農﹐酷嗜儒業﹐但家甚貧﹐與人傭工﹐借書讀誦﹐但寫一篇﹐並無遺忘。少有膽气﹐對答如流。舉孝廉﹐除錢塘長。孫權慕其名﹐召爲參謀。因此黃蓋知其能言有膽﹐故托往之。澤欣然而應諾曰「大丈夫處世﹐從事於人﹐不能立功建業﹐甘與腐物同盡﹐眞可愧也﹗旣公覆捨命而報東吳﹐闞澤何惜螻蟻之微生哉﹗」黃蓋滚下牀來﹐拜而謝之。澤曰「事不可緩﹐卽當便行。」蓋曰「書已修下了。」澤領了書﹐只就當夜扮作漁翁﹐一人駕小舟﹐望北岸循水而行。

是夜﹐寒星滿天﹐三更時候﹐早到水寨。巡江軍士拿住。澤曰「便報丞相﹐說東吳闞澤﹐有機密大事﹐特來拜見。」是夜﹐曹橾在旱寨內﹐軍士報入來。操曰「莫非是姦細麼﹖」軍士曰「只是一漁翁﹐別無夾帶。」操遂教引將入來。天色未明﹐操於帳上秉燭而坐。軍士引闞澤至﹐禮畢。操曰「吾聞汝乃東吳參謀﹐來此何干﹖」澤曰「人言曹丞相求士﹐如大旱之望云霓。今此一問﹐甚不相合。黃公覆﹐你又錯尋思了也﹗」重說一徧。操曰「吾與東吳旦夕交兵﹐汝私行到此﹐如何不問﹖」澤曰「黃蓋在於東吳﹐已歷三世﹐乃舊功臣。今被周郎於眾將之前痛決一頓﹐气無所出﹐特密告於我。我與公覆﹐情同骨肉﹐思無報仇之路﹐徑獻密書﹐歸投丞相﹐擬將糧艸軍器以爲托獻。未知肯容納否﹖」操曰「黃公覆特使先生來降﹐投降書在何處﹖」闞澤取書呈上。操拆書就幾上看。書曰﹕

東吳糧艸官﹑水軍先鋒使黃蓋泣血百拜﹐謹獻書於大丞相麾下﹕蓋受孫氏厚恩﹐曾爲將帥﹐見遇不薄。然顧天下﹐事有大勢﹐用江東六郡山越之人﹐以當中國百萬之眾﹐眾寡不敵﹐海內所共見也。東吳將吏﹐無有愚智﹐皆知其不可。惟周瑜﹑魯肅﹐偏懷淺戇音撞﹐意未解耳。加之行軍無次﹐自負其能﹐無罪受刑﹐有功不賞。蓋今應天順命﹐率眾歸降。瑜所督領﹐自易摧破。交鋒之際﹐蓋爲前部﹐糧艸軍儲﹐隨船獻納。因是投書﹐效命在近﹐乞無疑心﹐伏希聽納。建安十三年冬十一月日﹐黃蓋泣血百拜奉書。

曹操於几案上翻復將書看十餘次﹐忽然拍案﹐張目大叫曰「黃蓋用苦肉計﹐汝來下詐降書﹐就中取事﹐敢來戲侮於吾耶﹗」便教左右推出斬訖報來。左右將澤簇下﹐推轉侍斬。闞澤面不攺色﹐仰天大笑。操教牽回﹐問曰「吾已識破姦計斬汝﹐汝何故曬笑﹖」闞澤曰「吾不笑汝﹐吾笑黃公覆不識人耳。」操曰「何不識人耳﹖」澤曰「殺便殺﹐何必問耶﹗」操曰「吾自幼熟讀兵書﹐足知姦詐之道。汝只好瞞別人﹐如何瞞得我過﹗」澤曰「且說書中那件是姦處﹖」操曰「我說破你脫空處﹐教你死亦暝目。你旣是眞心獻書投降﹐何不明約在幾時﹖你今有何理說﹖」闞澤大笑曰「汝不惶恐﹐還敢誇年幼熟讀兵書﹗若戰﹐必被周瑜擒矣﹗無學之輩﹐可惜吾屈死汝手﹗」操曰「何謂我無學﹖」澤曰﹕『汝旣通書﹐不識機謀﹐不明道理﹐故知必敗耳﹗」操曰「且放他﹐看他說我那幾般不是處。果理直气壯﹐必有議論。」澤曰「某見汝無待賓之理﹐吾何必言﹖但有死而已。」操曰「願聞髙論。」澤曰「豈不聞『背主作竊﹐安可期乎』﹖這話﹐言那背主作竊﹐如何約的日期﹔倘約了日期﹐急下不得手﹐這里接應﹐必然泄漏。只是但得便就行矣。」曹操是个聰明人﹐一點便悟﹐下席復禮﹕「適來見事不明﹐誤犯尊威﹐幸勿掛意。」澤曰「吾與黃公覆傾心投降﹐如嬰兒望於父母﹐豈有詐乎﹗」操大喜曰「若二公能建忠義之功﹐他日受爵﹐必在諸人之上。」澤曰「某等非爲爵祿耳﹐但應天順人。」操設酒以待之。少刻﹐有人於操耳邊私語。操曰「將書來看。」其人以密書呈上。操看畢﹐笑容頗喜。闞澤暗喜﹕「必是蔡中﹑蔡和來報黃蓋受刑消息﹐操喜其事乃是眞實也。」操良久曰「煩先生再回江東﹐與黃公覆約的當日期﹐先通消息過江﹐吾以兵接應。」澤曰「某已離江東﹐不可還矣。望丞相別遣機密人去。」操曰「若他人去﹐事必泄漏。」闞澤再三推辭﹐只恐曹操心疑﹐良久乃曰「若去﹐則不敢久停﹐便當行矣。」操賜金珠﹐澤皆不受。

別操﹐再駕扁舟﹐飛奔江東而來﹐見黃蓋細說前事。蓋曰「非公能辯﹐則蓋徒受苦矣。」澤曰「吾今去甘興霸寨中﹐探蔡中﹑蔡和去也。」蓋曰「取便而行。」澤至寨﹐寧問﹕「先生何來﹖」澤曰「帳上見將軍被辱﹐吾甚不平。」寧笑而不答。忽蔡中﹑蔡和至。澤以目送甘寧﹐寧已會闞澤之意。寧曰「只顯他能﹐全不以我等爲念。吾今無意相持﹐羞見江左人物也。」四人坐定﹐甘寧但咬牙恨齒﹐怒髮衝冠而不言。澤乃虛與甘寧耳邊低語。寧垂首不語﹐長嘆數聲。蔡中等見寧﹑澤皆有反意﹐以言挑之曰「將軍何故煩惱﹖先生有何不平﹖」澤曰「吾等腹中之苦﹐汝豈知也。」蔡中曰「莫非背吳投曹耶﹖」闞澤失色。甘寧起﹐拔劍而言曰「事已敗露﹐不可畱反人在寨﹔倘若傳說人知﹐吾事壞矣﹗」蔡中﹑蔡和慌曰「二公勿憂。乞退左右﹐吾有心腹之論。」寧曰「可速言之。」蔡和曰「吾等乃曹公使來詐降也。二公若有順心﹐吾當引進。」寧曰「若如此﹐天賜使也﹗」澤將黃蓋事說知。二蔡曰「吾已報知丞相矣。」澤曰「吾於丞相處見書﹐特來見興霸矣。」寧曰「大丈夫旣遇明主﹐當竭力助之。」四人共飲﹐同論心事。蔡中等遂卽修書去報曹操。闞澤之計﹐合爲鏖兵第一功也。後人有詩曰﹕

黃蓋深知闞澤忠﹐故煩托獻離吳東。

數行降款過江去﹐百萬貔貅掃地空。

假使周郎成大事﹐不教曹操逞姦雄。

鏖兵赤壁施謀略﹐合讓先生第一功﹗

蔡中自發書報曹操﹐說﹕「甘寧反吳﹐與某同爲內應。」闞澤另馳書﹐遣人報過江﹐說﹕「黃蓋動身﹐未知何日﹐但看船頭插靑牙旗﹐卽糧船也。」卻說曹操連得二書﹐心中疑惑﹐聚眾謀士商議。操曰「誰敢過江打聽﹖」言未畢﹐一人應聲而出曰「某願往。」畢竟其人是誰﹖

龐統進獻連環計

曹操曰「江左甘寧被周瑜恥辱﹐亦願內應﹔黃蓋受責五十﹐卻令闞澤納降﹐又有書到此﹔未可深信。誰敢直入周瑜寨中走一遭﹖」蔣干進曰「前者不能成功﹐心中自羞。今捨一命再往﹐如不成事﹐甘當軍令﹗」操遂卽時令蔣幹上船。幹駕小舟﹐徑到江南水寨邊﹐便使人轉報。周瑜聽得蔣幹又到﹐頂祝天地﹕「吾之成功﹐只在此人身上﹗」遂令人分付﹐如此如此。原來龐統亦曾對周瑜說﹕「若破曹操﹐須用火攻。」瑜曰「吾已定計了也。」統曰「大江面上一船著火﹐餘船四散﹐如何燒得﹖除非用連環計﹐教他釘作一處﹐然後可用火攻。」瑜曰「只是操姦猾﹐如何去得﹖」正無理會﹐卻才聽得蔣幹又來﹐瑜因此大喜﹐乃坐於帳上﹐使人請幹。幹見不來接﹐心中疑慮﹐教把船於僻靜岸口纜系﹐乃隨人入寨中來見周瑜。瑜乃作色曰「子翼何故欺吾太甚﹖」蔣幹佯笑曰「吾想與汝乃舊日弟兄﹐特來吐心腹事﹐何故言相欺也﹖」瑜曰「汝要說吾降﹐除非海枯石爛﹗前番吾想故交﹐與你痛飲一醉﹐畱你共榻﹔你卻盜吾私書﹐不辭而去﹐乃報曹操﹐殺了蔡瑁﹑張允﹐致使大事不成﹐皆是汝也﹗蔡中﹑蔡和新近降吾﹐汝又來動說詞也﹗吾不看舊日之情﹐一刀兩段﹗本待送你過去﹐爭柰我一二日間便要破曹操也﹗待畱你在寨中﹐必然泄漏。」瑜曰「左右在那里﹖可送子翼往西山庵中歇息。待吾破了曹賊﹐那時送你渡江未遲。」蔣幹再欲開言﹐周瑜已入帳後。

左右取馬與幹乘了﹐送至西山背後﹐於小庵歇息﹐撥兩个軍人答應。幹在庵內﹐心中憂悶﹐寢食不安。是夜﹐寒星滿天﹐幹閒步出庵後﹐只聽得讀書之聲﹐信步聽之﹐於山巖畔見艸屋數椽﹐內射出燈光。幹往窺之﹐見一人掛劍燈前﹐誦孫﹑吳兵書。幹思此乃異人也﹐遂叩戶請見。其人開門迎之﹐儀表非俗。幹問姓名﹐其人答曰「某姓龐﹐名統﹐字士元。」幹曰「莫非鳳雛先生否﹖」統曰「然也。」幹曰「何僻靜獨守﹖」統曰「周郎自恃才髙﹐不納忠諫﹐滅賢損徳﹐特守於此。公乃何方人﹖」幹曰「某乃蔣幹也。『羣英會』上相見﹐何故忘了﹖」統曰「一時失忘。」遂邀入艸室﹐共訴心腹之事。幹曰「據公之才﹐何所不宜。如肯降曹﹐幹當引進。」統曰「但恐不用吾耳。」幹曰「吾願以性命保之。」統曰「旣有引見之心﹐便可一行。如遲﹐事必泄矣。」幹遂與統尋路到江邊﹐卻好尋見船﹐連夜投江北。

到操寨中﹐幹先來見曹操﹐備言前事。操請入見﹐出帳而接﹐分賓主坐定。統曰「今周瑜年幼﹐恃才罔眾﹐不用良謀﹐欺淩舊賓﹐皆有退意。」操遂無疑﹐誠心相待。飲膳罷﹐操教備馬﹐邀統同觀旱寨。二人上馬﹐憑髙望之。統曰「眞將才也﹗」操曰「先生勿得隱諱﹐願教之。」統曰「傍山依林﹐前後顧盼﹐出入有門﹐進退曲折﹐𨿽古之孫﹑吳再生﹐穰苴復出﹐而不過於此矣。今統曲爲褒貶﹐非眞心也。」操大喜﹐於是又去同觀水寨。見向南分二十四座門﹐皆艨艟戰艦﹐列爲城廓﹐中藏小船﹐往來有巷﹐起伏有敍﹐統笑曰「某聞丞相用兵如神﹐今觀果實也﹗」指江南而言曰「周郎﹐周郎﹗克期必亡﹗」操曰「先生乃吾師也﹐望賜指示﹐勿吝見教。」統曰「以此論之﹐龐統不及﹐怎敢妄言耶﹖」操大喜。

回寨﹐置酒相飲﹐共談孫﹑吳兵法﹐諸家陣圖﹐三略六韜之書。操見統對答如流﹐遂殷勒相待。統乃佯醉而言曰「敢問軍中有良醫否﹖」操問﹕「何用﹖」統曰「適見水軍多疾﹐須得妙手冶之。」此時操軍不服水土﹐多生嘔吐之疾﹐死者無數。操正慮此﹐忽聞統言﹐如何不問。統曰「兵法陣法皆是﹐但可惜不全矣。」操再三請問﹐統曰「某有一策﹐使大小水軍皆無疾病﹐人安穩而獲全功。」操又問之﹐統曰「蓋因大江之中﹐潮升潮落﹐風浪不息﹔中原之人﹐不慣乘舟﹐致使生患。若以大船小船﹐各皆配答﹐或三十爲一排﹐或五十爲一排﹐首尾用鐵環連鎖﹐上鋪闊板﹐休言人可渡﹐馬亦可走矣。若乘此舟﹐任隨風浪﹐潮水上下﹐有何俱哉﹖」操下席而謝曰「非先生良謀﹐安能破吳耶﹗」統曰「愚之淺見﹐丞相自裁之。」操卽時傳令﹐喚中軍鐵匠連夜打造連環鐵扣﹐鎖住船隻。諸軍聞之﹐俱各喜悅。後有詩曰﹕

赤壁鏖兵用火攻﹐運謀決策盡合同。

闞生納款欺曹操﹐黃蓋停舟待祝融。

千里舳艫沈水底﹐一江煙浪起波中。

若非龐統連環計﹐公瑾安能立大功。

龐統曰「某觀江左俊傑﹐多有怨周瑜者。吾憑三寸舌﹐與丞相說之。先破周瑜﹐則劉備無所用矣。」操曰「先生果然能成大功﹐願請奏爲三公之列。」統曰「某非爲富貴﹐但欲救萬民矣。望丞相渡江﹐愼勿殺害。」操曰「吾替天行道﹐安敢殺戮人民耶﹖」統拜求榜文以安宗族。操曰「先生家屬﹐見居何處﹖」統曰「只在江邊。若得此榜﹐可保全族矣。」操命寫榜﹐僉押付統。統拜謝辭別曰「可速進兵﹐休待周郎知覺。」操然之。

統別訖﹐至江邊﹐正欲下船﹐岸側一人﹐道袍竹冠﹐一把扯住統曰「你好大膽﹗黃蓋用苦肉計﹐闞澤下詐降書﹐你又來獻連環計﹕只恐燒不盡絕﹗你們把出這等毒手來﹐只好瞞曹操也﹐須瞞我不得﹗」嚇得龐統魂飛魄散。畢竟是誰﹖

龐統進獻連環計

曹操曰「江左甘寧被周瑜恥辱﹐亦願內應﹔黃蓋受責五十﹐卻令闞澤納降﹐又有書到此﹔未可深信。誰敢直入周瑜寨中走一遭﹖」蔣干進曰「前者不能成功﹐心中自羞。今捨一命再往﹐如不成事﹐甘當軍令﹗」操遂卽時令蔣幹上船。幹駕小舟﹐徑到江南水寨邊﹐便使人轉報。周瑜聽得蔣幹又到﹐頂祝天地﹕「吾之成功﹐只在此人身上﹗」遂令人分付﹐如此如此。原來龐統亦曾對周瑜說﹕「若破曹操﹐須用火攻。」瑜曰「吾已定計了也。」統曰「大江面上一船著火﹐餘船四散﹐如何燒得﹖除非用連環計﹐教他釘作一處﹐然後可用火攻。」瑜曰「只是操姦猾﹐如何去得﹖」正無理會﹐卻才聽得蔣幹又來﹐瑜因此大喜﹐乃坐於帳上﹐使人請幹。幹見不來接﹐心中疑慮﹐教把船於僻靜岸口纜系﹐乃隨人入寨中來見周瑜。瑜乃作色曰「子翼何故欺吾太甚﹖」蔣幹佯笑曰「吾想與汝乃舊日弟兄﹐特來吐心腹事﹐何故言相欺也﹖」瑜曰「汝要說吾降﹐除非海枯石爛﹗前番吾想故交﹐與你痛飲一醉﹐畱你共榻﹔你卻盜吾私書﹐不辭而去﹐乃報曹操﹐殺了蔡瑁﹑張允﹐致使大事不成﹐皆是汝也﹗蔡中﹑蔡和新近降吾﹐汝又來動說詞也﹗吾不看舊日之情﹐一刀兩段﹗本待送你過去﹐爭柰我一二日間便要破曹操也﹗待畱你在寨中﹐必然泄漏。」瑜曰「左右在那里﹖可送子翼往西山庵中歇息。待吾破了曹賊﹐那時送你渡江未遲。」蔣幹再欲開言﹐周瑜已入帳後。

左右取馬與幹乘了﹐送至西山背後﹐於小庵歇息﹐撥兩个軍人答應。幹在庵內﹐心中憂悶﹐寢食不安。是夜﹐寒星滿天﹐幹閒步出庵後﹐只聽得讀書之聲﹐信步聽之﹐於山巖畔見艸屋數椽﹐內射出燈光。幹往窺之﹐見一人掛劍燈前﹐誦孫﹑吳兵書。幹思此乃異人也﹐遂叩戶請見。其人開門迎之﹐儀表非俗。幹問姓名﹐其人答曰「某姓龐﹐名統﹐字士元。」幹曰「莫非鳳雛先生否﹖」統曰「然也。」幹曰「何僻靜獨守﹖」統曰「周郎自恃才髙﹐不納忠諫﹐滅賢損徳﹐特守於此。公乃何方人﹖」幹曰「某乃蔣幹也。『羣英會』上相見﹐何故忘了﹖」統曰「一時失忘。」遂邀入艸室﹐共訴心腹之事。幹曰「據公之才﹐何所不宜。如肯降曹﹐幹當引進。」統曰「但恐不用吾耳。」幹曰「吾願以性命保之。」統曰「旣有引見之心﹐便可一行。如遲﹐事必泄矣。」幹遂與統尋路到江邊﹐卻好尋見船﹐連夜投江北。

到操寨中﹐幹先來見曹操﹐備言前事。操請入見﹐出帳而接﹐分賓主坐定。統曰「今周瑜年幼﹐恃才罔眾﹐不用良謀﹐欺淩舊賓﹐皆有退意。」操遂無疑﹐誠心相待。飲膳罷﹐操教備馬﹐邀統同觀旱寨。二人上馬﹐憑髙望之。統曰「眞將才也﹗」操曰「先生勿得隱諱﹐願教之。」統曰「傍山依林﹐前後顧盼﹐出入有門﹐進退曲折﹐𨿽古之孫﹑吳再生﹐穰苴復出﹐而不過於此矣。今統曲爲褒貶﹐非眞心也。」操大喜﹐於是又去同觀水寨。見向南分二十四座門﹐皆艨艟戰艦﹐列爲城廓﹐中藏小船﹐往來有巷﹐起伏有敍﹐統笑曰「某聞丞相用兵如神﹐今觀果實也﹗」指江南而言曰「周郎﹐周郎﹗克期必亡﹗」操曰「先生乃吾師也﹐望賜指示﹐勿吝見教。」統曰「以此論之﹐龐統不及﹐怎敢妄言耶﹖」操大喜。

回寨﹐置酒相飲﹐共談孫﹑吳兵法﹐諸家陣圖﹐三略六韜之書。操見統對答如流﹐遂殷勒相待。統乃佯醉而言曰「敢問軍中有良醫否﹖」操問﹕「何用﹖」統曰「適見水軍多疾﹐須得妙手冶之。」此時操軍不服水土﹐多生嘔吐之疾﹐死者無數。操正慮此﹐忽聞統言﹐如何不問。統曰「兵法陣法皆是﹐但可惜不全矣。」操再三請問﹐統曰「某有一策﹐使大小水軍皆無疾病﹐人安穩而獲全功。」操又問之﹐統曰「蓋因大江之中﹐潮升潮落﹐風浪不息﹔中原之人﹐不慣乘舟﹐致使生患。若以大船小船﹐各皆配答﹐或三十爲一排﹐或五十爲一排﹐首尾用鐵環連鎖﹐上鋪闊板﹐休言人可渡﹐馬亦可走矣。若乘此舟﹐任隨風浪﹐潮水上下﹐有何俱哉﹖」操下席而謝曰「非先生良謀﹐安能破吳耶﹗」統曰「愚之淺見﹐丞相自裁之。」操卽時傳令﹐喚中軍鐵匠連夜打造連環鐵扣﹐鎖住船隻。諸軍聞之﹐俱各喜悅。後有詩曰﹕

赤壁鏖兵用火攻﹐運謀決策盡合同。

闞生納款欺曹操﹐黃蓋停舟待祝融。

千里舳艫沈水底﹐一江煙浪起波中。

若非龐統連環計﹐公瑾安能立大功。

龐統曰「某觀江左俊傑﹐多有怨周瑜者。吾憑三寸舌﹐與丞相說之。先破周瑜﹐則劉備無所用矣。」操曰「先生果然能成大功﹐願請奏爲三公之列。」統曰「某非爲富貴﹐但欲救萬民矣。望丞相渡江﹐愼勿殺害。」操曰「吾替天行道﹐安敢殺戮人民耶﹖」統拜求榜文以安宗族。操曰「先生家屬﹐見居何處﹖」統曰「只在江邊。若得此榜﹐可保全族矣。」操命寫榜﹐僉押付統。統拜謝辭別曰「可速進兵﹐休待周郎知覺。」操然之。

統別訖﹐至江邊﹐正欲下船﹐岸側一人﹐道袍竹冠﹐一把扯住統曰「你好大膽﹗黃蓋用苦肉計﹐闞澤下詐降書﹐你又來獻連環計﹕只恐燒不盡絕﹗你們把出這等毒手來﹐只好瞞曹操也﹐須瞞我不得﹗」嚇得龐統魂飛魄散。畢竟是誰﹖

曹操三江調水軍

毛玠﹑於禁詣帳下﹐請曰「大小船隻﹐俱已搭配停當﹔旌旗戰具﹐一一俱備。請丞相調遣﹐克日進兵。」操至水軍中央大戰船上坐定﹐喚集諸將﹐各各聽令﹐並宜遵守隊伍﹐聽候進發。水軍中軍黃旗毛玠﹑於禁﹐水軍前軍紅旗張郃﹐水軍後軍皂旗呂虔﹐水軍左軍靑旗文聘﹐水軍右軍白旗呂通。馬步前軍紅旗徐晃﹐馬步後軍皂旗李典﹐馬步左軍靑旗樂進﹐馬步右軍白旗夏侯淵。水陸路都督應使﹕夏侯惇﹑曹洪。護衛往來監戰使二員﹕許褚﹑張遼。其餘驍將﹐各依隊伍。曹操令水軍寨中發擂三通﹐令各隊伍戰船﹐分門而出﹐於三江水面乘駕。是日西北風驟起﹐各船皆棹而出﹐搖動出門﹐拽起風帆﹐衝浪激波﹐穩如平地。北軍在舡上﹐勇躍施勇﹐輪槍使刀。曹操觀之﹐心中大喜﹐以爲必勝之道。前後左右軍皆試船﹐旗旛不雜。又有小船五十餘只﹐往來巡警催督。操立於將臺之上﹐觀看調練已畢﹐教收住帆幔﹐各依次序回寨。寨有二十四門﹐各用戰艦艨艟周圍護繞。

操賞軍勞將﹐與諸謀士曰「若非天命助吾﹐安得鳳雛之妙計耶﹖果然渡江如履平地之穩。吾到南岸﹐人馬可一擁而上。」程昱進曰「船皆連鎖﹐固是平穩﹐且提防火攻﹐難以回避。」操大笑曰「程仲徳𨿽然有遠慮之謀﹐可惜不知用兵之法。」荀攸曰「仲徳之言甚是。未知丞相之見﹐請問如何是不知用兵之法﹖」操曰「夫爲大將者﹐先明天時﹐次察地理﹐然後以法用兵。多算勝﹐少算不勝﹐何況無算乎﹖方今隆冬之際﹐但有西風北風﹐何嘗有東風與南風耶﹖吾居於西北之上﹐彼兵皆在南岸﹐若用火攻﹐必乘風力以發之﹔彼如用火﹐是燒自己之兵也﹐吾何慮哉﹖若是十月小春之時﹐何敢不提備耶﹖」諸將皆頓首拜伏曰「丞相智略﹐包羅天地﹐豈等閒之所及哉﹗」

操顧諸將曰「靑﹑徐﹑燕﹑代之眾﹐不慣乘舟。今非此計﹐安能涉大江之險哉﹗」班部中二將挺身而出曰「小將𨿽幽﹑燕之人﹐頗能乘舟。今願借巡船二十隻﹐直至江口﹐先奪旗鼓船隻而還﹐以顯北軍亦能乘舟楫也。」操視之﹐乃袁紹手下舊將焦觸﹑張南也。操曰「汝等皆生長北方﹐恐乘舟不得其便。江南之兵生於長江﹐往來水上習練精熟。汝勿輕以性命爲兒戲耳。」焦觸﹑張南大叫曰「如其不勝﹐卽當軍法﹗」操曰「戰船盡以連鎖﹐惟有小舟。每只舟上可容二十人﹐恐其未便。」觸曰「若用大船﹐何足爲奇﹖可望付小舟二十餘只﹐某與張南各引一半﹐只今日直抵江南水寨﹐須要奪旗斬將而還。」操曰「吾與汝二十隻船﹐撥精銳軍五百人﹐皆長槍硬弩。到來日天明﹐將大寨船列於江南遠爲之勢。又差文聘亦領三十隻巡船﹐接應汝回。」焦觸﹑張南欣喜而退。次日﹐四更造飯﹐五更結束已定。早聽得水寨中擂鼓鳴金﹐皆出寨門﹐分列水面上﹐長江一帶﹐靑﹑紅旗號交雜。焦觸﹑張南早引哨船二十隻﹐穿寨而出﹐遙望江南進發。

卻說南岸隔夜聽得鼓聲喧震﹐已報入中軍﹐遙望曹操調練水軍﹐周瑜往山頂觀之﹐操已收盡。次日﹐忽聞鼓震﹐使人急上髙望之﹐早見小船衝波而來﹐飛報中軍。周瑜聽得﹐問帳下誰敢先出。韓當﹑周泰二人齊出曰「某當權爲先鋒破敵。」瑜喜﹐教傳令各寨﹐嚴加守禦﹐不可輕動。韓當﹑周泰各引哨船五隻﹐分左右而出。

卻說焦觸﹑張南憑一勇性﹐飛棹小船而來。韓當獨披掩心﹐手執長槍﹐立於船頭。焦觸船先到﹐急教軍士亂射之﹐正與韓當船頭相抵。當用牌遮隔。焦觸拈長槍與韓當交鋒。當手起一槍﹐刺死焦觸。其船急回﹐隔斜裏周泰船出。張南挺槍於船頭上交鋒。兩邊弓矢亂射。周泰一臂挽牌﹐一手提刀﹐兩船相離七八尺﹐泰卽飛身一躍﹐直躍過張南船上﹐手起刀落﹐砍張南於水中﹐亂殺駕舟軍士。韓當船齊到﹐十隻船盡皆趕敗走船於半江之中﹐與文聘船相迎。兩邊擺定船隻廝殺。

卻說周瑜立於山頂﹐與謀士遙望江北水面﹐艨艟戰艦﹐排合江上﹐旗幟號帶﹐皆有次序﹔回看文聘與韓當﹑周泰截江相持﹐盡力而戰﹐文聘抵敵不住﹐撥船而走﹐韓﹑周急催船趕。周瑜恐深入重地﹐便將白旗招颭﹐令眾鳴金。周﹑韓遂揮棹而回。文聘回報焦觸﹑張南已被南將所殺。操悒怏不已﹐收軍回寨。周瑜於山頂看隔江戰船﹐盡入水寨。瑜觀之﹐顧與謀士曰「江北船隻如蘆葦之密﹐兼操有智謀之將﹐何計以破之﹖」眾未及對﹐忽望見操寨中一風吹折中軍黃旗﹐倒入江中。瑜大笑曰「未及破曹﹐先占警報耳﹗」操軍見中央旗折﹐各有驚忽之意。操心𨿽不悅﹐下令云「惑眾者斬﹗」由是軍心方定。周瑜正觀之際﹐忽狂風大作﹐下觀江水﹐奔濤拍岸。一陣風過﹐刮旗角於周瑜臉上。瑜猛然想起一事上心﹐大叫一聲﹐往後便倒﹐口吐鮮血。諸將大驚﹐急急救時﹐不省人事﹐扶侍下山﹐歸到帳中。未知性命如何﹖

七星壇諸葛祭風

周瑜立於山頂﹐觀望良久﹐忽然望後而倒﹐口吐鮮血﹐不省人事。左右親近人救回帳中。諸將皆來動問﹐不知其意﹐盡皆愕然相顧而言曰「江北岸百萬之眾﹐虎踞鯨吞。不爭都督如此﹐倘若曹兵一至﹐如之柰何﹖」慌差人申報吳侯知會。

卻說魯肅心中疑惑不定﹐來見孔明﹐言周瑜卒病之事。孔明問曰「公以爲何如﹖」肅曰「此乃曹操之福﹐江東之禍也。」孔明笑曰「公瑾之病﹐亮極能醫﹐手到安全也。」肅曰「誠如此﹐則國家萬幸﹗」卽請孔明同去探。肅先入見周瑜﹐瑜以被蒙頭而臥﹐肅曰「都督病勢若何﹖」周瑜曰「心腹攪痛﹐時復昏迷。」肅曰「曾服何藥餌﹖」瑜曰「心中嘔逆﹐藥不能下。」肅曰「適來請到孔明﹐言說都督染患﹐孔明言手到便除。見在帳前﹐煩來醫治。」瑜命請入﹐乃扶起坐於牀榻之上。孔明曰「連日不面君顏﹐何期貴體欠安﹖」瑜曰「『人有旦夕禍福』﹐豈能自保耶﹖」孔明曰「『天有不測風雲』﹐人豈能料乎﹖」瑜聞失色﹐乃作呻吟之聲。孔明曰「都督心中似覺煩積乎﹖」瑜曰「然。」孔明曰「必須用涼藥以解之。」瑜曰「已服涼藥﹐全然無效。」孔明曰「須先理其气﹔气若順﹐一呼一吸之間﹐自然全可。」瑜料孔明必知其意﹐乃以言挑之曰「欲得順气﹐當服何藥﹖」孔明笑曰「亮有一方﹐便教都督气順。」瑜乃正容問之曰「願先生教之。」孔明索紙筆﹐屏退左右﹐密書十六字云﹕

欲破曹公﹐宜用火攻﹔萬事俱備﹐只欠東風。

孔明寫畢﹐授與周瑜。孔明曰「此病源之妙用也。」瑜見了大驚﹐暗思﹕「孔明眞神人也﹗早已知吾心間之事﹗」只得盡情告之。瑜笑曰「先生已知病源﹐將何治之﹖事在危急﹐望賜教示。」孔明曰「亮𨿽不才﹐曾遇異人﹐傳授《八門遁甲天書》﹐上可以呼風喚雨﹐役鬼驅神﹔中可以布陣排兵﹐安民定國﹔下可以趨吉避凶﹐全身遠害。都督若要東南風時﹐可於南屏山築一臺﹐名曰『七星壇』﹕髙九尺﹐作三層﹐用一百二十人﹐手執旗旛圍繞。亮於上作用﹐借三日三夜東南大風﹐助都督用兵﹐如何﹖」瑜大喜曰「休道三日三夜﹐只得一夜大風﹐大事可成矣。只是事在目前﹐不可遲緩。」孔明曰「十一月二十日甲子祭風﹐至二十二日丙寅乃風息﹐如何﹖」瑜大喜曰「便差五百精壯軍士築壇﹐拔一百二十人執旗守壇﹐聽候使令。」如此﹐則周瑜便起調兵。

孔明卽領諾﹐與魯肅上馬﹐來南屏山相度地勢﹐令軍士取東南方赤土築壇。方圓二十四丈﹐每一層髙三尺﹐共計九尺。下一層插二十八宿旗﹕東方七面靑旗﹐按角﹑亢﹑氐﹑房﹑心﹑尾﹑箕﹐布蒼龍之形﹔北方七面皂旗﹐按斗﹑牛﹑女﹑虛﹑危﹑室﹑壁﹐作玄武之勢﹔西方七面白旗﹐按奎﹑婁﹑胃﹑昴﹑畢﹑觜﹑參﹐踞白虎之威﹔南方七面紅旗﹐按井﹑鬼﹑柳﹑星﹑張﹑翼﹑軫﹐成朱雀之狀。第二層﹐周圍黃旗六十四面﹐按六十四卦﹐分位而立。上一層用四人﹐各人戴束髮冠﹐皂羅袍﹐鳳衣博帶﹐朱履方裙。前左立一人﹐手執長竿﹐竿尖上用雞羽爲葆﹐以招風信﹔前右一人﹐亦執長竿﹐竿上系七星號帶﹐以表風色﹔後左一人﹐捧寶劍﹔後右一人﹐捧香鑪。壇下二十四人﹐各執旌旗寶蓋﹑大戟長戈﹑黃鉞白旄﹑朱旛皂纛﹐環繞四面。壇臺已成﹐旗旛已布﹐專等孔明登壇作法。十一月二十日﹐是甲子吉辰﹐孔明沐浴淸齋﹐身披道衣﹐散發跣足﹐來到壇前﹐囑魯肅曰「子敬自往軍中相助公瑾調兵﹐不可有誤。亮倘祝無風﹐不可有怪。但看東南風起﹐任便行事。」魯肅去了﹐孔明囑付守壇將士﹕「不許擅離方位﹐不許交頭接耳﹐不許失口亂言﹐不許失驚打怪。如違吾令者斬之﹗」眾皆領命。孔明緩步登壇﹐觀瞻方位已定﹐焚香於鑪﹐注水於盂﹐仰天暗祝。下壇入帳中少息﹐令軍士更替喫飯。孔明上壇三次﹐下壇三次﹐並不見風。

卻說周瑜請程普﹑魯肅一般軍官﹐在帳中伺候﹐只等東南風起﹐便調兵出﹔一面關報吳侯孫權接應。此時黃蓋已自準備下火船二十隻﹐船頭密布大釘﹔船內裝載蘆葦漧柴﹐灌以魚油﹐上鋪硫黃焰硝引燥之物﹐各用靑布油單遮蓋。船頭上插靑龍牙旗﹐船尾各系走舸乃小腳舡也。選二百精銳水手﹐在帳下聽候﹐只等周瑜帳中號令下來。此時甘寧﹑闞澤﹐窩盤蔡和﹑蔡中在水寨中﹐每日飲酒﹐不放一卒登岸﹔周圍盡是東吳軍馬﹐把得水泄不通﹐只等帳上號令下來。一个个磨拳擦掌﹐準備廝殺。周瑜正在帳中坐﹐探子來報﹕「吳侯船隻離寨八十五里停泊﹐只等都督好音。」瑜卽差魯肅徧告各部下官兵將士﹕「俱各收拾船隻軍器帆槳等物。號令一出﹐時刻休違﹔倘有誤失﹐卽按軍法。」各部回報﹐一切俱辦﹐只等指揮。是日﹐看看近夜﹐天色晴明﹐微風不動。瑜對魯肅說﹕「孔明之言謬也。隆冬之時﹐怎得東南風乎﹖」肅曰「吾料孔明必不敢謬。」

漸漸近三更時分﹐忽聽得風聲響﹐旗幡動轉。瑜出帳﹐觀旗腳竟飄西北。瑜駭然曰「此人有奪天地造化之功﹐有鬼神不測之術﹗若欲畱之﹐乃東吳之禍根﹐周瑜之大患也﹗必殺之﹐免生他日之憂。」急喚帳前守護中軍左右校尉丁奉﹑徐盛二將﹕「稍帶二百人﹐一百駕船隨徐盛從江內來﹐一百人跟丁奉從旱路去。如到南屏山七星壇前﹐休問長短﹐拿住諸葛亮﹐碎屍萬段﹐將那顆頭來請功。」二將欣然領命去了。

徐盛下船﹐一百刀斧手蕩開棹槳﹔丁奉上馬﹐一百弓箭手各跨徵駒﹐往南屏山。離大寨只十餘里﹐兩路來殺孔明。於路正迎著東南風起。有詩曰﹕

七星壇上正嚴凝﹐劍擊東風頃刻興。

萬里雲煙皆動蕩﹐三江波浪盡掀騰。

還鄕解使髙皇詠﹐得道須教列子登。

當日孔明施妙用﹐致令公瑾顯才能。

又詩曰﹕

東風一夜起江幹﹐百萬曹兵盡膽寒。

諸葛身亡千載後﹐再無人上七星壇。

又詩曰﹕

姦雄曹操起戈矛﹐志欲平將天下收。

一夜東風壇上起﹐曹兵百萬等時休。

當日﹐徐盛﹑丁奉飛奔壇前。丁奉馬軍先到﹐見壇上執旗將士﹐當風而立。丁奉下馬﹐提劍上壇﹐不見孔明﹐慌問守壇將土。將士答曰「軍師卻才下壇去了。」丁奉來尋徐盛﹐盛船已到。二人來趕孔明。忽見江邊小卒曰「昨夜一隻快船停在前面灘口。傍晚卻見先生披髮下船﹐那舡望上水去了。」丁奉﹑徐盛水陸兩路追襲。徐盛教拽起蒲帆﹐搶風而使。遙望前船不遠﹐徐盛立於船頭﹐髙聲大叫﹕「軍師休去﹐都督有請﹗」只見孔明立於船尾﹐大笑而言曰「上復都督﹐好好用兵。諸葛亮暫回夏口﹐異日再容相見。」徐盛曰「暫請少住﹐有緊話說。」孔明曰「吾已料定都督不能用吾﹐必來相害﹐預先教趙子龍等候多時。將軍休來追趕﹗」徐盛見前船無篷﹐只顧趕去。看看至近﹐趙雲拈弓搭箭﹐立於船尾﹐大叫曰「吾乃常山趙子龍也﹗奉將軍令﹐特來接軍師。本待一箭射殺你來﹐顯的兩家失了和气。教你知我手段﹗」言訖﹐箭到處﹐射斷拽篷索。那篷墜落下水﹐其船便橫。趙雲卻教拽起蒲帆﹐乘順風而去。其船如飛﹐追之不及。岸上丁奉慌喚徐盛船近岸﹐言曰「諸葛亮神機妙算﹐人不可及。更兼趙雲有萬夫不當之勇﹐汝知他當陽長阪時否﹖吾等只消回話便了。」因此二人回見周瑜﹐說孔明預先約趙雲在岸口迎接去了。周瑜大驚曰「此人如此﹐使吾曉夜不安矣﹗爲今之計﹐不若且與曹操連和﹐先擒劉備﹑諸葛亮﹐以絕後患也。」試看周瑜道出此言﹐事將反復﹐畢竟如何﹖

周公瑾赤壁鏖兵

卻說周公瑾當聞徐﹑丁二將﹐言孔明神機妙算如此﹐瑜遂有和曹害劉之心。魯肅聞而諫曰「都督豈可以小失而廢大事﹖曹操甚於劉備十倍﹐若不破曹﹐喪無日矣。曹破之後﹐攻劉未遲。」周瑜從肅之言﹐喚集諸將聽令﹐先教甘寧﹕「帶了蔡中並降卒沿南岸而進﹐只打北軍旗號﹐直取烏林地面﹐正當曹操屯糧之所﹐深入軍中﹐舉火爲號。只畱下蔡和一人在帳下﹐我有用處。」甘寧領計去了。第二喚太史慈分付﹕「你可領三千兵﹐直奔黃州地界﹐斷曹操合淝接應之兵﹐就逼曹兵﹐放火爲號﹔盡看紅旗﹐便是吳侯接應兵到。」這兩隊兵最遠﹐先發。第三喚呂蒙領三千兵﹐往烏林接應甘寧﹐焚燒曹操寨柵。第四喚淩統引三千軍﹐直截夷陵界首﹐只看烏林火起﹐以兵應之。第五喚董襲引三千軍﹐直取漢陽﹐從漢川殺潰曹操寨中﹐看白旗接應。第六喚潘璋引三千軍﹐盡打白旗﹐隨從取漢陽﹐接應董襲。六隊船隻﹐各自分路去了。卻令黃蓋使小卒馳書報操云﹕言定今夜二更﹐但看船頭上插靑龍牙旗﹐卽黃某之糧船也。云云。黃蓋一面發書﹐一面安排火船停當。周瑜背後撥四隻戰船﹐以爲策應﹕第一隊領兵軍官韓當﹐第二隊領兵軍官周泰﹐第三隊領兵軍官蔣欽﹐第四隊領兵軍官陳武。四隊各引戰船三百隻﹐前面各擺列火船二十隻壓陣。周瑜﹑程普在大艨艟上調兵﹐左有徐盛﹐右有丁奉﹐只畱魯肅共闞澤﹑龐統及眾謀士守寨﹐伺候上功。

卻說吳侯孫權差使者持兵符至﹐說已差陸遜爲先鋒﹐直抵蘄黃地面進兵﹐吳侯自爲後應。周瑜調兵整整有法﹐程普欽服不已。瑜又差人西山放火炮﹐南屏山舉號旗。一齊準備已定﹐只等黃昏。

話分兩頭。卻說劉玄徳在於夏口﹐專候孔明回﹐忽見一宗船到﹐乃是公子劉琦自來探消息。玄徳請敵樓上坐﹐說﹕「東南風起多時﹐子龍去接孔明﹐至今不見到﹐吾心甚憂。」小校指樊口港中﹕「一帆風送扁舟來到﹐必軍師也。」玄徳﹑劉琦下樓迎接。須臾到岸﹐孔明﹑子龍登岸。玄徳笑容鞠躬﹐問候畢﹐孔明曰「但無閒暇﹐告訴周折。前者所約軍馬戰船﹐皆已辦否﹖」玄徳曰「收拾久矣﹐只候軍師調用。」孔明與趙雲曰「子龍可帶三千軍馬渡江﹐徑取烏林小路﹐揀樹林蘆葦密處埋伏。今夜四更已後﹐曹操必然從那條路奔走。等他軍馬過﹐就半中間放起火來。𨿽然不殺他盡絕﹐也殺一半。」趙雲曰「烏林有兩條路﹕一條通南郡﹐一條取荊州﹐不知向那條路來﹖」孔明曰「南郡勢迫﹐曹操不敢往﹔必來荊州﹐然後大軍投許昌而去。」子龍領計去了。又喚張飛曰「益徳你可引三千兵渡江﹐截斷夷陵這條路﹐去葫蘆谷口埋伏。曹操不敢走南夷陵﹐必望北夷陵去。來日雨過﹐必然來埋鍋造飯。只看煙起﹐便就山邊放起火。𨿽然不捉得曹操﹐益徳這場功﹐料也不善。」張飛領計去了。又喚糜竺﹑糜芳﹑劉封三人各駕船隻﹐繞江剿擄敗軍﹐奪取器械﹐三人領計去了。孔明起身與公子劉琦曰「武昌一望之地﹐尢爲緊要。公子便回﹐率領所部之兵﹐陳於岸口。操一敗﹐必有逃來者﹐就而擒之﹐卻不可輕離城郭也。」劉琦便辭玄徳﹑孔明去了。孔明與玄徳曰「主公可於樊口屯兵﹐憑髙而望﹐坐看今夜周郎成大功也。」

時有雲長在側﹐孔明全然不睬他。雲長思之半響﹐忍耐不住﹐乃髙聲曰「關某自隨兄長徵戰﹐許多年來未嘗相離。今日逢大敵﹐不肯委用﹐此是何意﹖」孔明笑曰「雲長勿怪。某本欲煩足下把一个最緊要的隘口﹐爭柰有些違礙﹐不敢教去。」雲長曰「有何違礙﹖願請見諭。」孔明曰「昔日曹操待足下甚厚﹐誓以報之。今日操兵敗﹐必走華容道﹐若令足下去時﹐必然放他過去﹐因此不敢教去。」雲長曰「軍師好心多。當初曹操委是重待某﹐某已殺顏良﹐誅文醜﹐解白馬之圍﹐已報訖。今日撞見﹐豈容放免﹗」孔明曰「倘若放過了﹐然後如何﹖」雲長曰「願依軍法﹗」孔明曰「旣如此﹐立下文書。」雲長與了軍令狀。雲長曰「若曹操不從那條路上來﹐如何﹖」孔明曰「我與你軍令狀。」玄徳大喜。孔明曰「雲長可於華容小路髙山之處﹐堆積柴艸﹐放起一把火煙﹐引曹操來。」雲長日﹕「曹操望見煙﹐知有埋伏﹐如何肯來﹖」孔明笑曰「此正是兵書云『實實虛虛』之論。𨿽是操善知兵﹐此卻可以瞞過他也。他見煙起﹐將爲虛張聲勢﹐只道嚇他﹐定然投這條路來。將軍休得容情。」雲長領了將令﹐引關平﹑周倉並五百校刀手﹐投華容道埋伏去了。玄徳曰「吾弟雲長﹐義气深重﹐若曹操果然投華容道去時﹐只恐端的放了。」孔明曰「亮夜觀乾象﹐曹操未合身亡。畱這恩念﹐故意等雲長做个人情﹐亦是美事。」玄徳曰「先生神算﹐世罕及也﹗」孔明曰「來日大雨之後﹐曹操必走華容道。吾今與主公往樊口﹐試看周瑜用計。」畱孫乾﹑簡雍守城﹐卽便而行。

卻說曹操在大寨中﹐與眾將商議﹐只等黃蓋消息。當日東南風起甚緊。程昱入告曹操曰「今日東南風起﹐甚是不祥﹐望丞相察之。」操笑曰「冬至一陽生﹐來復之時﹐安得無東南風﹖何足爲怪﹗」軍士忽報江東一隻小舡來到﹐說有黃蓋密書。操教急喚入。其人呈上書。書中訴說﹕

爲周瑜關防得緊﹐因此無計脫身。今撥得鄱陽湖新運到糧﹐盡已裝載了當。見今周瑜差蓋巡哨﹐已有方便。蓋好歹自殺江東名將﹐獻首納降。料是只在今晚二更﹐船上插靑龍牙旗﹐卽糧船也。

操大喜﹐遂與眾將來水寨中大船上﹐觀望黃蓋船到。

卻說江東﹐天色向晚﹐周瑜喚出蔡和﹐令軍士縛倒。和叫無罪﹐瑜曰「汝是何等人﹐敢來詐降﹗吾今缺少福物祭旗﹐願借汝首級。」和抵賴不過﹐大叫曰「汝家闞澤﹑甘寧亦曾預謀﹗」瑜曰「皆吾之所使也。」蔡和悔之無及。瑜令牽至江邊皂纛旗下﹐奠酒燒紙﹐一刀斬了蔡和﹐用血祭旗畢﹐便令開船。黃蓋在第三隻火船上﹐獨披掩心﹐手提利刃﹐旗上大書「先鋒黃蓋」。蓋乘一天順風﹐望赤壁進發。是時東風大作﹐波浪洶湧。曹操在中軍遙望隔江﹐看看月上﹐照耀江水﹐如萬道金蛇﹐翻波戲水。操迎風大笑﹐自言得志。忽一軍指說﹕「江南上隱隱一簇帆幔﹐使風而來。」操憑髙望之。報稱皆插靑龍牙旗﹐內有大旗﹐上書「先鋒黃蓋」名字。操笑曰「公覆來降﹐此天助吾也。」來船漸近。程昱看之良久﹐復曹操曰「來船必詐﹐且休教近寨。」操曰「何以知之﹖」程昱曰「糧在船中﹐重而行穩﹔今觀來船﹐輕而且浮。更兼今夜東風甚緊﹐倘有詐謀﹐何以當之﹖」操曰「然。誰去止之﹖」文聘曰「某水上頗熟﹐願當一往。」言畢﹐跳下小船﹐用手一指﹐十數處巡船隨文聘舡出。聘立於船頭大叫﹕「丞相鈞旨﹐南船且休近寨﹐就江心拋住。」眾軍齊叫﹕「快下了篷﹗」言未絕﹐弓弦響﹐文聘被箭射穿左背﹐倒在船中。船上鼎沸﹐各自奔回。船到操寨﹐隔二里水面﹐黃蓋用刀一招﹐前船一齊發火。火趁風威﹐風趁火勢﹐船如箭發﹐煙火漲天。二十隻火船撞入水寨﹐所撞之處﹐盡皆釘住。隔江炮響﹐四下火船齊到﹐但見三江面上﹐火逐風飛﹐一派通紅﹐映天徹地。

曹操回觀岸上營寨﹐幾處煙火。黃蓋跳在小舡上﹐背後人駕舟﹐冒煙突火﹐來捉曹操。操見勢急﹐欲待跳岸口﹐張遼駕一小腳舡﹐扶操下得船時﹐那隻大船已自著了。張遼與十數人保護曹操在小船中﹐飛奔岸口。黃蓋望見穿絳紅袍者下船﹐料是曹操﹐黃蓋腳踏船頭﹐手提利刀﹐髙聲大叫﹕「曹賊休走﹗黃蓋在此﹗」操叫苦連聲。黃蓋船將次趕上﹐張遼拈弓搭箭﹐覷著黃蓋較近﹐一箭射去。黃蓋在火光中﹐那里聽的弓弦響﹐正中肩窩﹐翻身落水。畢竟黃蓋性命如何﹖

曹操敗走華容道

卻說當日滿江火滚﹐喊聲震地﹐左邊是韓當﹑蔣欽兩軍從赤壁西邊殺來﹐右邊是周泰﹑陳武兩軍從赤壁東邊殺來﹐正中間是周瑜﹑程普﹑徐盛﹑丁奉大隊船隻都到。火須兵應﹐兵仗火威。此時正是三江水戰﹐赤壁鏖兵。著槍中箭﹑火焚水溺﹐軍馬死者不計其數。有賦曰﹕

漢朝欲滅﹐曹操獨雄。領大兵初臨塞北﹐列戰艦以圖江東。力似峨峨之泰山﹐勢如浩浩之穹窿。劍佩交加﹐盡參隨於玉帳﹔兜鍪錯雜﹐皆顯耀於艨艟。時也﹗天气嚴寒﹐江聲吼凍。夜月上而星斗昏﹐東風起兮天地動。展黃蓋之神威﹐助周郎之妙用。流光閃爍﹐湧一派滄浪之波﹔烈焰飛騰﹐掃百萬貔貅之眾。俄爾﹐巽二施威﹐孟婆震怒﹐祝融發雷霆之聲﹐熒惑蕩乾坤之步。波底魚龍﹐雲間烏兔﹐愁誨竭而江枯﹐總魂驚而魄懼。帆檣森聳﹐皆爲風內之灰﹔士卒猙獰﹐已絕陽關之路。忽見將衝紅焰﹐軍突黑煙﹐周泰撚衠鋼之槊﹐韓當挽雕弓之弦﹐蔣欽捐軀而挫銳﹐陳武捨命而爭先。公瑾周郎﹐談笑獨揮其麈尾﹔徳謀程普﹐往來盡仗乎龍泉。乃有徐盛輔合於丁奉﹐呂蒙協助於甘寧。淩統提兵﹐殺散山前之陣﹔潘璋縱火﹐焚燒岸上之營。太史慈斷蘄﹑黃之要道﹐董元伐劫江﹑漢之途程。吳侯駕船爲後應﹐陸遜驅騎而前徵。恍若密布天羅﹐深埋地网。乘馬者莫可加鞭﹐駕船者安能蕩槳﹖風送火勢﹐焰飛千丈之光﹔火趁風威﹐聲撼半天之響。焦頭爛額以浮沈﹐粉骨碎身而偃仰。嗟吁嚱﹗徧野橫屍﹐滿江翻血。聞鬼哭而神號﹐似天崩而地裂。孔明回還夏口兮﹐風正狂﹔孟徳敗走華容兮﹐火未滅。數旣難逃﹐天已剖決。鼎分三國之山河﹐名播一時之豪傑。

宋賢有詩曰﹕

浩浩長江風浪生﹐當年赤壁夜交兵。

負忠若不因黃蓋﹐妙計何曾識孔明﹖

戰艦艨艟乘烈焰﹐徵騶鐵甲陷連營。

二橋穩坐東吳地﹐畱得周郎萬古名。

又詩曰﹕

魏吳爭鬥決雌雄﹐赤壁樓船一掃空。

烈火初張照雲海﹐周郎曾此破曹公。

又詩曰﹕

漫誇黃蓋施猛火﹐須仗諸葛夏口風。

況是周郎謀太毒﹐盈江戰艦一時空﹗

胡曾先生《詠史》詩曰﹕

烈焰西焚魏帝旗﹐周郎開國虎爭時。

交兵不用揮長劍﹐已挫英雄百萬師﹗

當夜﹐張遼一箭射黃蓋下水﹐因此救得曹操登岸﹐尋著馬匹走時﹐軍已大亂。

先說韓當冒煙突火來攻水寨﹐忽聽得士卒報道﹕「後梢舵上一人髙叫將軍表字。」韓當聽之﹐但聞髙叫﹕「義公救我﹗」當曰「此必黃公覆也﹗」乃急救起﹐果是黃蓋。咬出箭桿﹐箭頭陷在肉內。當叫急脫去濕衣﹐用刀剜出箭頭﹐扯旗束之﹐脫自己戰袍與黃蓋穿﹐先令別船送蓋回寨療理。只爲黃蓋深知水性﹐大寒之時﹐和甲墮江﹐也逃得性命。

不說江中鏖兵。卻說甘寧令蔡中引入曹寨深處﹐寧將蔡中一刀砍於馬下﹐就艸上放起火來。呂蒙遙望中軍火起﹐也放十數處火﹐接應甘寧。潘璋﹑董襲分頭放火吶喊﹐四下鼓聲大震。曹操共張遼引百餘騎﹐在火林內走﹐徧看前面﹐無一處不著。正走之間﹐毛玠救得文聘性命﹐引十數騎到。操令一處尋路行。張遼指道﹕「只有烏林地面﹐空闊可走。」操徑趨烏林地面。正走之間﹐背後一軍趕到﹐大叫﹕「曹賊休走﹗」火光中現出呂蒙旗號。操催軍馬向前﹐畱張遼斷後敵呂蒙。前面火把從山峪擁出一軍﹐擺開大叫﹕「淩統在此﹗」前後掩殺。曹操肝膽皆裂﹐忽刺斜一彪軍到﹐大叫﹕「丞相休慌﹗徐晃在此﹗」引軍混戰﹐衝條走路。背後又有一枝曹軍趕來﹐因此呂蒙﹑淩統戀住廝殺﹐被張遼﹑徐晃保曹操去了。操望南走﹐見一隊馬軍屯在山坡前。徐晃出問﹐乃是袁紹手下舊日降將馬延﹑張顗﹐有三千餘北地軍馬﹐列寨在彼﹔當夜見滿天火起﹐未敢轉動﹐因此接著曹操。操就教二將引一千軍馬開路﹐其餘畱著護身。操得這枝生力馬軍﹐心中稍安。

卻說馬延﹑張顗二將飛急前去﹐行不到十里﹐喊聲起﹐一彪軍出。馬延問之﹐那員將大呼曰「吾乃東吳甘興霸也﹗」言未畢﹐一刀斬延於馬下。張顗挺槍迎之﹐被甘寧大喝一聲﹐措手不及﹐隨卽一刀﹐斬顗於馬下。後軍飛報曹操﹐說二將皆被甘寧斬之。操不敢望南夷陵走﹐拔回馬望西便走。路上撞見張郃﹐操令斷後。

縱轡加鞭﹐走至五更﹐回望火光漸遠﹐操心方定﹐問曰「此是何處﹖」數內有荊州降將曰「此是烏林之西﹐宜都之北。」操見樹木叢雜﹐山川險峻﹐正行之間﹐於馬上仰面大笑不止。諸將問曰「丞相何故大笑﹖」操曰「吾不笑別人﹐單笑周瑜無謀﹐孔明不智。若是吾用兵之時﹐預先要這里埋下一軍﹐如之柰何﹖因此故笑。」說猶未了﹐兩邊鼓聲響處﹐火煙竟天而起﹐驚得曹操幾乎墜馬。半腰裏一彪軍殺出﹐眾軍皆叫﹕「趙子龍在此等候多時﹗」操教徐晃﹑張郃雙攻趙雲﹐自己冒煙突火而去。子龍尋思﹕「歸師勿掩﹐窮寇勿追。」因此不來追趕﹐只顧奪擄旗幟。曹操得脫。

天色微明﹐黑雲罩地﹐東南風尙然不息。驟雨大降﹐渾似盆傾甕蹇﹐透濕衣甲。冒雨而行﹐行不到兩个時辰﹐身上無一寸幹衣。辰時已後﹐雨止風息﹐諸軍皆有饑色。操令軍士往村落中擄掠糧食﹐尋覓火種。去不多時﹐又聽得山後火起﹐軍士皆回﹐尋得些小糧米﹐操教載在馬上而行。後軍趕到﹐操心正慌﹐原來卻是本部下軍兵﹐爲首將李典﹑許褚﹐保護得眾謀士百餘騎趕到。操大喜﹐令軍馬且行﹐問道﹕「前面是那里地面﹖」人報﹕「一邊是南夷陵大路﹐一邊是北夷陵山路。」操問﹕「那里投南郡江陵去近﹖」伏道人稟曰「取南夷陵過葫蘆口去最便。」操教走南夷陵。行至葫蘆口﹐軍皆饑餒﹐行走不上﹐馬亦漸乏﹐走著倒了者極多。操教前面暫住。馬上有稍帶得鑼鍋的﹐也有村中擄得糧米的﹐便就山邊揀漧處埋鍋造飯﹐割馬肉燒喫。盡皆脫去濕衣﹐於風頭曬晾。馬皆摘鞍野放﹐咽咬艸根。操坐於疏林之下﹐仰面大笑。眾官問曰「適來丞相笑周瑜﹑諸葛亮﹐引出个趙雲﹐折了許多人馬。如今又笑爲何﹖」操曰「吾笑諸葛亮﹑周瑜𨿽有將才﹐智不足耳。若我用兵時﹐就這个去處﹐也埋伏一彪軍馬。他是『以逸待勞』之眾﹐吾是『救死不暇』之人﹐縱然脫得性命﹐皆不免重傷矣。吾故以笑之。」說猶未了﹐前軍後軍一齊發喊。操皆棄甲上馬﹐多有不及收馬者。四下早有火煙布合﹐山口一軍擺開﹐爲首者乃燕人張益徳也﹐橫矛立馬﹐大叫﹕「操賊下馬受縛﹗」諸軍眾將見了張飛﹐盡皆膽落。許褚騎無鞍馬﹐來戰張飛。張遼﹑徐晃二將﹐縱馬也來夾攻。兩邊軍混戰做一團。操乘空走過﹐諸將各自脫身。張飛從背後來趕曹操。操迆邐奔逃﹐追兵漸遠﹐回顧眾將﹐多有帶傷者。

操行之間﹐前面有兩條路﹐軍士復曰「兩條路皆取南郡﹐不知從那條路去﹖」操問﹕「那條路近﹖」軍士曰「大路稍平﹐卻遠五十餘里。小路投華容道﹐卻近五十餘里﹔只是地窄路險﹐坑坎難行。」操令人上山望之﹐回報小路山邊有數處煙起﹐大路並無動靜。操教前軍便走華容道小路。諸將曰「烽煙起處﹐必有軍馬﹐何故到走這條路﹖」操曰「豈不聞兵書有云﹕『虛則實之﹐實則虛之。』諸葛亮見識﹐故使數个小卒於山僻燒煙﹐令我軍不敢從這條山路走﹐卻伏兵在於大路等著。吾料已定﹐因此教走華容。」諸將皆曰「丞相妙策﹐人不可及。」遂勒兵走華容道﹐徑奔荊州。於路如何﹖

關雲長義釋曹操

曹操當日引軍走華容道。此時人皆餓倒﹐馬盡走乏。焦頭爛額者扶策而行﹐中箭著傷者彊勉而走。衣甲濕透﹐个个不全﹔軍器旗旛﹐紛紛不整。大半皆是夷陵道上被趕得慌﹐只騎得剗馬﹐鞍轡衣服﹐盡皆拋棄。正值隆冬嚴寒之時﹐其苦何可勝言。望前面而行﹐不到十里﹐軍馬不進。操問爲何﹐回報曰「前面是山僻小路﹐早晨下雨﹐坑塹內積水不流﹐泥陷馬蹄﹐不能前進。」操大怒曰「軍旅之道﹐逢山開路﹐遇水疊橋﹐豈有泥濘不堪行之理﹗」傳下號令﹐教老弱中傷軍士﹐在後慢行﹐彊壯者擔土束柴﹐搬艸運蘆。塡塞道路﹐務要卽時行動﹐如違令者斬之。多半下馬﹐就路旁砍伐竹木﹐於路塡塞。操恐後軍來趕﹐令張遼﹑許褚﹑徐晃引百騎執刀在手﹐但遲慢者斬之。此時軍已餓乏﹐眾皆倒地。操喝令人馬踐踏而行﹐死者不可勝數。號哭之聲﹐於路不絕。操怒曰「死生有命﹐何哭之﹖如有再哭者﹐立斬之﹗」華容道上三停人馬﹐一停落後﹐一停塡了坑塹﹐一停跟隨曹操。過險峻﹐路稍平妥。操回顧﹐止有三百餘騎隨後﹐並無衣甲袍鎧整齊者。操催行動﹐眾將曰「馬盡乏矣﹐只好少歇。」操曰「趕到荊州將息未遲。」又行不到數里﹐操在馬上加鞭大笑。眾將問﹕「丞相笑者何故﹖」操曰「人皆言諸葛亮﹑周瑜足智多謀﹐吾笑其無能爲也。今此一敗﹐吾自是欺敵之過。若使此處伏一旅之師﹐吾等皆束手受縛矣。」

言未畢﹐一聲炮響﹐兩邊五百校刀手擺列﹐當中關雲長提靑龍刀﹐跨赤兔馬﹐截住去路。操軍見了﹐亡魂喪膽﹐面面相覷﹐皆不能言。操在人叢中曰「旣到此處﹐只得決一死戰﹗」眾將曰「人縱然不怯﹐馬力乏矣﹐戰則必死﹗」程昱曰「某知雲長傲上而不忍下﹐欺彊而不淩弱﹔人有患難﹐必須救之﹐仁義播於天下。況丞相舊日有恩在彼處﹐何不親自告之﹐必脫此難矣。」操從其說﹐卽時縱馬向前﹐欠身與雲長曰「將軍別來無恙﹖」雲長亦欠身答曰「關某奉軍師將令﹐等侯丞相多時。」操曰「曹操兵敗勢危﹐到此無路﹐望將軍以昔日之言爲重。」雲長答曰「昔日關某𨿽蒙丞相厚恩﹐某曾解白馬之危以報之。今日奉命﹐豈敢爲私乎﹖」操曰「五關斬將之時﹐還能記否﹖古之人﹐大丈夫處世必以信義爲重。將軍深明《春秋》﹐豈不知庾公之斯追子濯孺子者乎﹖」雲長聞之﹐低首良久不語。昔日﹐春秋之時﹐鄭國有一賢大夫﹐名子濯孺子﹐深精弓矢之藝。鄭使子濯孺子領兵侵衛﹐衛使庾公之斯迎之。鄭兵大敗﹐衛使庾公之斯追之。從者曰「衛兵至近﹐大夫可以用箭射之。」子濯孺子曰「今日我疾作﹐不可以執弓。追兵近﹐吾必死矣﹗」乘車而走。衛兵趕上﹐子濯孺子問曰「追我者誰也﹖」左右曰「衛將庾公之斯也」子濯孺子曰「吾生矣﹗」左右曰「庾公之斯乃是衛國第一善射者﹐又與大夫無故舊之親﹐何言其生也﹖」子濯孺子曰「𨿽與我無親﹐他曾於尹公之他處學藝來。尹公之他卻是我的徒弟。尹公之他是个正直之人﹐其朋友必是正人也。我故知其人必不肯加害於我﹐故言我生也。」左右未信。忽果庾公之斯追至﹐大叫曰「夫子何不持弓矢乎﹖」子濯孺子答曰「今日吾臂疼﹐不可以執弓也。」庾公之斯曰「我昔日學射於尹公之他﹐尹公之他學射於夫子﹐我不忍以夫子之藝反害於夫子。𨿽然如此﹐今日之事乃君之事﹐我不敢廢之。」遂抽矢去其箭頭﹐發四矢而回焉。於是子濯孺子得命而還鄭。天下稱義。出《孟子》。當時曹操引這件事。說猶未了﹐雲長是个義重如山之人﹐又見曹軍惶惶﹐皆欲垂淚﹔雲長思起五關斬將放他之恩﹐如何不動心﹖於是把馬頭勒回﹐與眾軍曰「四散擺開。」這个分明是放曹操的意。操見雲長勒回馬﹐便乘空和眾將一齊衝將過去。雲長回身時﹐前面眾將已自護送操過去了。雲長大喝一聲﹐眾皆下馬﹐拜哭於地。雲長不忍殺之。正猶豫中﹐張遼縱馬至。雲長見了﹐亦動故舊之心﹐長嘆一聲﹐並皆放之。後來史官有詩曰﹕

徹膽長存義﹐終身思報恩。威風齊日月﹐名譽震乾坤。

忠勇髙三國﹐神謀陷七屯。至今千古下﹐軍旅拜英魂。

又詩曰﹕

曹公兵敗走華容﹐正與雲長狹路逢。

蓋爲當初恩義重﹐故開金鎖放蛟龍。

曹操旣脫華容之難﹐行至谷口﹐顧所跟隨軍兵﹐止有二十七騎。比及天晚﹐已近南郡﹐火把齊明﹐一簇人馬攔路﹐操曰「吾命休矣﹗」只見一羣哨馬衝到﹐方認得是曹仁軍馬。操才安心。曹仁接著言道﹕「𨿽知兵敗﹐不敢遠離﹐故此附近迎接。」操曰「幾與汝不相見也﹗」接入南郡。隨後張遼也到﹐言雲長之徳。陸續敗兵皆隨首將歸南郡。操點將校﹐中傷者極多﹐操令將息。坐至半夜﹐仰天大慟。眾將曰「丞相於虎窟龍潭中逃難之時﹐全無懼怯﹔今已到城中﹐人已得食﹐馬已得料﹐整頓軍馬﹐再去復仇﹐何故痛哭﹖」操曰「孤哭郭奉孝耳。」眾將曰「郭嘉已喪久矣﹐此哭何意﹖」操曰「若郭奉孝在﹐不使孤有此大失矣﹗」遂捶胸大哭曰「哀哉奉孝﹗痛哉奉孝﹗惜哉奉孝﹗」眾皆默然。史官有詩曰﹕

緯地經天實可誇﹐少年才學冠中華。

曹公深識眞梁棟﹐兵敗猶然想郭嘉。此時深贊郭嘉之才﹐可惜先亡﹐以致操深思痛哭於中夜

次日天晚﹐曹操喚曹仁曰「吾今暫回許都﹐收拾軍馬﹐必來復仇。汝可保全南郡﹐堅壁休出。若攻打至急﹐吾有一計﹐密畱在此﹐非急休開﹔開則依計用之﹐百發百中﹐使東吳不敢正視南郡。」曹仁等親密受之。「將軍馬盡撥與汝﹐所有荊州原降文武﹐吾盡帶回許都升用。」仁曰「合淝﹑襄陽﹐誰可守之﹖」操曰「荊州是汝領之﹔襄陽吾已撥夏侯惇守之﹔合淝最爲緊要之地﹐吾令張遼爲主將﹐樂進﹑李典爲副將﹐保守此地。但有緩急﹐飛報將來。」曹操分拔已定﹐遂上馬引七百餘騎﹐連夜奔許昌而去。曹仁乃遣曹洪據守夷陵﹐爲南郡之勢﹐以防周瑜。

卻說關雲長引五百校刀手﹐回見玄徳。此時諸軍皆得馬匹﹑器械錢糧﹐已回夏口﹐精神百倍。雲長不獲一人一騎﹐盡皆放了﹐空回見玄徳。孔明正在廳上作賀﹐忽報雲長至。孔明忙離座席﹐執杯相迎曰「且喜將軍立此蓋世之功﹐與普天下除其大害﹐合宜遠接慶賀﹗」雲長默然。孔明曰「將軍莫非因吾等不曾遠接﹖」回顧左右曰「汝等緣何不先報復﹖」雲長曰「關某特來請死。」孔明曰「莫非曹操不曾投華容道上來也﹖」雲長曰「是從那里來。關某無能﹐因此走透。」孔明曰「拿得甚將士來﹖」雲長曰「皆不曾拿的。」孔明曰「此是雲長想曹操昔日之恩﹐故意放了。昔日斬丁麼﹐封雍齒﹐所以正軍法也。王法乃國家之典刑﹐豈容人情哉﹗旣已責下令狀﹐罪不能免﹐推出斬之﹐以正軍法﹗」雲長性命未知如何﹐且聽下回分解。

周瑜南郡戰曹仁

卻說孔明欲斬雲長﹐玄徳乃告之曰「昔吾弟兄三人結義之時﹐誓同生死﹔今日兄弟犯法﹐固當死罪﹐柰何違卻前盟。望權記過﹐後將功贖之。」眾皆哀告﹐孔明方才饒了。

卻說周瑜收功點將﹐各各類功申報吳侯。所得降卒﹐盡行發付渡江。賞勞了畢﹐遂進兵攻取南郡卽江陵也。前隊臨江下了寨﹐後分五營﹐周瑜居中。瑜與魯肅﹑程普共議玄徳之事。軍士報復﹕「劉玄徳使孫乾來與都督作賀。」瑜命請入。乾施禮畢﹐言「主公特命乾再拜都督大徳﹐輒有薄禮上獻。」瑜問曰「玄徳在何處﹖」乾答曰「見移兵屯油江口。」今時江陵管下公安縣是也。瑜驚曰「有孔明否﹖」乾曰「敢有在彼。」瑜曰「足下先回﹐某親來相謝也。」瑜納了禮物﹐孫乾先回。肅問瑜曰「卻才都督爲何失驚﹖」瑜曰「劉備屯兵油江口﹐必有取南郡之意。我等費了許多軍馬﹐用了許多錢糧﹐害了許多生靈﹐眼覷南郡反手可得﹔彼等心懷不仁﹐要就見成﹐須放著周瑜不死﹗」肅曰「當何策退之﹖」瑜曰「我自去和他說話。若應允得﹐便罷﹔如不應允﹐未及他取南郡﹐先結果了劉備﹗」肅曰「某願同往。」周瑜﹑魯肅引三千輕騎﹐徑投油江口來。

卻說孫乾回見玄徳﹐說周瑜親來相謝。玄徳乃問孔明曰「來意若何﹖」孔明笑曰「那里爲這些薄禮肯來相謝。止爲南郡而來。」玄徳曰「若提兵來﹐若何﹖」孔明曰「他來便可如此如此應答。」玄徳已知會了。孔明於油江口擺開戰船﹐岸上就列許多軍馬。人報周瑜引兵到來。孔明使趙雲領數騎來接。瑜見軍勢雄壯﹐心甚不安。行至營門外﹐玄徳﹑孔明接著﹐請到帳中。各敍禮畢﹐兩邊對坐。玄徳舉酒頻以美言致謝鏖兵之事。酒至數巡﹐瑜曰「玄徳公移兵在此﹐莫非有取南郡之意否﹖」玄徳曰「聞知足下欲取南郡﹐故來相助。若都督不取﹐備必取之。」瑜笑曰「吾東吳久欲吞並漢江﹐今南郡已在掌中﹐如何不取﹖」玄徳曰「勝負不可預定。自古云﹕『欺敵者亡。』又俗語云﹕『事無必取。』曹操北歸﹐令曹仁守南郡等處﹐必有奇計。更兼曹仁勇不可當﹐但恐都督不能取耳。」瑜曰「待吾取不得南郡﹐從公取之。」玄徳曰「子敬﹑孔明在此爲證﹐都督卻休反悔。」瑜曰「大丈夫一言旣出﹐駟馬難追﹐何悔之有﹗」孔明曰「都督此言極是公論。古人云﹕『天下者﹐非一人之天下﹐乃天下人之天下也。』先盡東吳去取﹔若不下﹐主公取之是也﹐有何不可哉﹗」周瑜相辭。

玄徳送瑜上馬而去﹐回問孔明曰「卻才先生教備如此回答﹐𨿽一時間說了﹐展轉尋思﹐於理未然。劉備孤窮一身﹐四海無置足之地﹐若得南郡﹐權且容身。不爭先教周瑜取去了﹐城池已屬東吳矣﹐卻如何得住﹖」孔明大笑曰「當初亮勸主公取荊州﹐主公不聽﹐今日卻想耶﹖」玄徳曰「事已至此﹐無可柰何。」孔明曰「不須主公憂慮。盡著周瑜去廝殺﹐早晚教主公在南郡城中髙坐。」玄徳問曰「良計安在﹖」孔明曰「只須如此如此。」玄徳大喜﹐只理會在江口屯紮﹐按兵不動。

卻說周瑜和魯肅回寨﹐肅曰「都督如何也許玄徳取城﹖」瑜曰「吾彈指可得南郡﹐落的虛做人情。」隨問帳下將士曰「誰敢先取南郡﹖」一人應聲而出﹐乃蔣欽也﹐躬身上帳曰「某願取。」瑜曰「汝爲先鋒﹐可使徐盛﹑丁奉爲副將﹐撥五千精銳軍馬﹐首先渡江。吾隨後以爲應兵。」蔣欽領兵去了。

卻說曹仁在南郡﹐先分付曹洪守夷陵以爲犄角之勢﹐深溝髙壘而不出戰。人報吳兵已渡漢江﹐必須迎之。仁曰「堅守勿戰爲上。」驍將牛金奮然而進曰「吳兵臨城而不出戰﹐是怯也。況吾兵新敗﹐若不重扶銳气﹐軍皆墮也。願借五百軍士﹐某當決一死戰﹗」仁從之﹐令牛金出馬﹐與丁奉更不答話。約戰四五合﹐丁奉敗走﹐牛金引五百軍士追趕入陣。奉指揮五千軍一裹﹐圍牛金於陣中﹐左右衝突﹐不能得出。曹仁在城上望見牛金困於垓心﹐慌教左右備馬。長史陳矯諫曰「丞相以重任托付將軍﹐牛金不聽約束﹐妄自出戰﹐以致如此。假使便棄此數百人﹐何苦將軍輕出而救乎﹖」仁曰「不然。牛金一失﹐則南郡不可保也。」遂披甲上馬﹐引麾下壯士數百騎出城。陳矯於城上助喊擂鼓。曹仁領兵離吳兵百餘步﹐逼於一溝之上。陳矯欲教曹仁只就那里住紮﹐遙與牛金爲勢。只見曹仁大呼一聲﹐驟馬就飛過淺溝。眾皆奮力而過。仁獨當先﹐揮刀殺過吳陣。徐盛迎之﹐不能當抵。曹仁殺到垓心﹐救出牛金。仁回顧尙有數十騎在陣不能得出﹐遂復回突入重圍﹐所到之處莫敢攔阻﹐又救出這一彪軍馬。正遇蔣欽攔路﹐仁奮力衝散。牛金助威﹐仁弟曹純亦引兵出﹐混殺一陣﹐吳軍大敗。曹仁得勝﹐緩緩而回。陳矯等迎門接著﹐舉杯稱賀﹕「將軍眞天神也﹗」

卻說蔣欽兵敗﹐折軍數多﹐回見周瑜。瑜大怒﹐欲斬之﹐眾將告免。瑜卽點兵要與曹仁決戰﹐甘寧出曰「都督未可造次。今曹仁令曹洪據守夷陵﹐爲犄角之勢﹔某願乞精兵三千﹐徑取夷陵﹐都督然後可取南郡也。」瑜服其論﹐先教甘寧領三千兵﹐攻打夷陵。早有細作渡江報知曹仁﹐仁慌與陳矯商議。矯曰「將軍若不救夷陵﹐則南郡必有失也。」仁從之﹐遂令曹純並騎將牛金﹐暗地領兵三千救曹洪。純乃先使人報知曹洪﹐令洪在前誘敵﹐「吾當斷後」。

卻說甘寧引兵至夷陵﹐洪出與甘寧交鋒。戰有二十餘合﹐洪敗走﹐寧奪了夷陵。至黃昏時﹐曹純﹑牛金兵到﹐兩下相合﹐圍了夷陵。探馬飛報周瑜﹐備說甘寧困於夷陵城中。瑜大驚﹐程普曰「可急分兵救之。」瑜曰「此處正當衝要之地﹐若分兵去救﹐倘曹仁引兵襲來﹐兩下皆誤。」呂蒙突然而出曰「甘興霸乃江東股肱之臣也﹐若不救之﹐何以使人哉﹖」瑜曰「吾欲自往救之。畱何人當此大任﹖」呂蒙曰「畱淩公續當之。蒙以爲前驅﹐都督斷後﹐不須十日﹐必和凱歌。」瑜曰「未知淩公續敢當此任乎﹖」淩統曰「若十日爲期﹐可當之﹔十日之外﹐不稱其職矣。」瑜大喜﹐畱兵萬餘付與淩統﹐卽日起兵投夷陵來。蒙對瑜曰「夷陵南僻小路﹐取南郡極便。只是山路隘險﹐可差五百小軍去小路上斫倒柴薪﹐斷絕此處。敵軍若走﹐可得其馬﹔如勝則連夜盡兵﹐便襲南郡﹐一鼓而可得也。」瑜從之﹐問誰可突圍而入以救甘寧。周泰出曰「某願往。」卽時綽刀上馬﹐直殺入曹軍之中﹐徑到城下。甘寧望見周泰至﹐自出城迎之。共說都督自提兵至。寧傳令﹐教軍士嚴裝飽食﹐來日內應。

卻說曹洪﹑曹純﹑牛金共議甘寧之事﹐洪曰「卽目周瑜兵至﹐怎生迎敵﹖」牛金曰「先使人報南郡﹐然後某爲先鋒迎之。」洪遣人報曹仁。次日﹐吳兵至﹐鼓聲大震﹐曹兵迎之。比及交鋒﹐甘寧﹑周泰分兩路殺出﹐曹兵大亂﹐吳兵四下掩殺。曹洪﹑曹純﹑牛金果然投小路而走﹐亂柴滿道﹐馬不能行﹐盡皆棄馬而走。吳兵得馬三百餘匹。周泰驅兵日夜趕到南郡﹐正遇曹仁軍馬。兩軍混戰﹐天色已晚﹐各自收兵。

且說曹仁到城中與眾商議﹐曹洪曰「目前失了夷陵﹐勢已危急﹐何不拆開丞相遺計觀之﹐以解此危﹖」曹仁曰「汝言正合吾意。」遂拆書觀之。此計如何﹐且聽下回分解﹐便知端的。

諸葛亮一气周瑜

卻說曹仁拆開計策觀畢﹐大喜﹐便傳令教五更造飯﹐平明大小軍馬盡皆出城﹔城上徧插旌旗﹐虛張聲勢﹐軍分三門而出。

卻說周瑜自救出甘寧﹐未及六日﹐陳兵於南郡城外。見曹兵分三門而出﹐瑜上將臺觀看﹐見女墻邊虛搠旌旗﹐無人守護﹔又見軍士腰下各束縛包裹。瑜心暗忖﹐曹仁必先準備走路﹐遂下將臺號令左右﹐分布兩軍爲翼﹔如前軍得勝追趕﹐只待鳴金方退﹐退步就教程普督後軍﹐「吾親自取城」。當日對陣﹐鼓聲響處﹐曹洪出馬搦戰。瑜自至門旗下﹐揮鞭指點﹕「誰人向前﹖」一人應聲而出﹐乃韓當也﹐與曹洪交鋒。戰到三十餘合﹐洪敗走。曹仁自出﹐大呼姓名﹐搦周瑜戰。周泰出馬﹐與曹仁戰十餘合﹐仁敗走。陣勢錯亂﹐後軍先退﹐曹仁﹑曹洪兩个壓後。周瑜指兩翼軍殺出﹐曹軍大敗。周瑜自引軍馬追趕到南郡城下﹐曹軍皆不入城﹐望西北而走。韓當﹑周泰引前部盡力追趕。瑜見城門大開﹐城上又無人﹐指點眾軍搶城。數十騎當先而入。瑜在背後縱馬加鞭﹐直入甕城。陳矯在敵樓上望見周瑜親入城來﹐暗暗喝采道﹕「丞相妙策如神﹗」一聲梆子響﹐兩邊弓弩手一齊發﹐勢如驟雨。爭先入門的都顚入陷馬坑內。瑜急勒馬回時﹐被一弩箭正射中右肋﹐翻身落馬。牛金從城中殺出﹐來捉周瑜。瑜卻得徐盛﹑丁奉二人捨命救去。城中曹軍突出﹐吳兵自相踐踏﹐落塹坑者無數。程普急收軍時﹐曹仁﹑曹洪分兵兩路殺回。吳兵大敗。淩統引一軍從側首截出﹐救了吳兵。曹仁引得勝兵進城。程普收得敗軍﹐傷折數多。丁﹑徐二將救了周瑜到帳中﹐喚行軍醫者用鐵鉗子鉗出弩箭頭來﹐將金瘡藥掩塞瘡口﹐疼不可當﹐飲食俱廢。醫者言曰「此箭頭上有毒﹐急切不能痊可。若怒气沖激﹐其瘡復發。」程普令三軍緊守各寨﹐不許輕出。三日後﹐牛金引一彪軍來搦戰﹐程普按兵不動﹐牛金罵至日暮方回。次日又來罵。至三日﹐程普恐瑜生气﹐不敢報知。牛金直來寨門外叫罵﹐單要捉周瑜。程普與眾商議﹕「不若暫且罷兵﹐回見吳侯﹐卻再理會。」眾皆言曰「論之甚長。」

卻說周瑜𨿽患瘡痛﹐心中自有主張﹔已知曹兵常扣寨前叫罵﹐只等眾將來稟。一日﹐曹仁自引大軍﹐擂鼓吶喊﹐前來搦戰。程普拒住不出。周瑜喚眾將入帳而問曰「何處鼓噪吶喊﹖」眾將答曰「軍中教演士卒。」瑜大怒曰「何敢欺我也﹗吾已知曹兵常來寨前痛罵我軍。程徳謀旣然總兵﹐何爲不出﹖請來吾親問之。」程普至﹐普曰「某爲見公瑾瘡盛﹐醫者囑言甚勿輕觸。果是曹兵連日搦戰﹐造次不敢報知。」瑜曰「汝等不戰﹐主意若何﹖」普曰「眾將皆欲收兵﹐暫回江東。待公瘡平復﹐卻作區處。」周瑜聽罷﹐於牀上奮然起而言曰「大丈夫旣食君祿﹐當死於戰場﹐以馬革裹屍還﹐幸也﹗豈可爲吾一人﹐而廢國家之大事乎﹖」言訖﹐乃披甲上馬。諸軍眾將﹐無不駭然。遂引數百騎出營前﹐望見曹兵已布成陣勢﹐曹仁自立馬於門旗下﹐揚鞭大罵曰「周瑜孺子﹐料必橫夭﹐再不敢正覷吾兵﹗」罵猶未絕﹐瑜從羣騎內突然而出﹐曰「曹仁匹夫﹗見周郎否﹖」曹軍看見﹐盡皆驚駭。曹仁回顧眾將曰「可大罵之﹐以激此戰﹗」眾軍厲聲大罵。周瑜大怒﹐使戰將出迎。比及潘璋欲出﹐周瑜大叫一聲﹐口中噴血﹐墜於馬下。曹兵衝來﹐眾將向前抵住﹐混戰一場﹐救起周瑜﹐回到帳中。程普問曰「都督貴體若何﹖」瑜密與普曰「此吾之計也。」普曰「計將安在﹖」瑜曰「吾身體苦無痛楚﹐欲令曹兵說我病危﹐必欺敵也。可使心腹人數十騎去城中詐降﹐說吾已死。今夜曹仁必來劫寨。卻於四下埋伏﹐一鼓而可擒曹仁﹐必得南郡矣﹗」程普曰「此計大妙﹗」隨就帳下舉起哀聲。眾軍大驚﹐盡傳言都督箭瘡大發而死﹐各寨盡皆掛孝。

卻說曹仁在城中與眾商議﹐言周瑜怒气沖發﹐金瘡進裂﹐以致口中噴血﹐墜於馬下﹐不久必亡。正論間﹐忽報吳寨內走出十數軍士到來﹐有密報的言語。中間亦有二人﹐原是擄過去的。曹仁慌忙下廳問之﹐軍士曰「今日周瑜在陣前金瘡碎裂﹐歸寨而死﹐卽目眾將收拾掛孝。我等皆被程普之辱﹐故特歸投﹐以報此事。」曹仁大喜﹐賞賜了畢﹐隨卽商議﹕「今晚便去劫寨﹐奪周瑜之屍﹐斬其首級﹐送赴許都。」陳矯曰「此計速行﹐不可遲誤。」曹仁撥牛金爲先鋒﹐自爲中軍﹐曹洪﹑曹純爲合後﹐盡數起兵。當日黃昏﹐調撥已定。初更後離南郡﹐徑取周瑜大寨。來到寨門﹐不見一人﹐突入中軍﹐但見虛插旗槍而已。情知中計﹐急慌退軍。四下炮聲齊發﹐東門韓當﹑蔣欽殺來﹐西門周泰﹑潘璋殺來﹐南門徐盛﹑丁奉殺來﹐北門陳武﹑呂蒙殺來。曹兵大敗﹐急望南郡而來﹐三路軍兵皆被衝散﹐首尾不能相救。先說曹仁引十數騎殺出重圍﹐來投曹洪﹐洪等一枝軍馬已散太半﹐只得奔走。殺到五更﹐離南郡不遠﹐一聲鼓響﹐淩統又引一軍攔住去路﹐大殺一陣。不敢回南郡﹐徑投襄陽大路而走。吳軍趕了一程自回。

周瑜﹑程普收住眾軍﹐徑到南郡城下﹐見旌旗布滿﹐敵樓上一將叫曰「都督少罪﹗吾奉軍師將令﹐已取城了。吾乃常山趙子龍也。」原來孔明定計﹐令趙雲至城外埋伏﹐只等曹仁盡發出城﹐卻扮作曹兵連夜取了南郡﹐殺了陳矯等一行之人﹐隨卽安撫居民。周瑜大怒﹐使甘寧引數千馬軍﹐徑取荊州﹔淩統引數千馬軍﹐徑取襄陽﹔然後卻再取南郡未遲。正分撥之間﹐忽然探馬急來報說﹕「諸葛亮自得了南郡﹐遂用兵符詐調荊州守城軍馬來救﹐著張飛一陣來都殺敗了。曹軍北逃﹐張飛就在荊州城中住紮。」又一探馬飛來報說﹕「夏侯惇在襄陽﹐被諸葛亮差人賫兵符﹐詐稱曹仁求救﹐惇速引兵進發﹐卻教關雲長取了襄陽。」三處城池﹐亦不費力﹐盡皆屬劉玄徳。周瑜曰「諸葛亮怎得兵符﹖」程普曰「拿住陳矯﹐兵符盡屬此人。」周瑜大叫一聲﹐金瘡進裂。未知性命如何﹖

諸葛亮傍略四郡

卻說周瑜聽知孔明借東吳力而取荊州﹐如何不气﹖气傷箭瘡﹐半晌方蘇。眾將皆在面前勸解。周瑜大怒曰「若不殺諸葛亮村夫﹐怎息吾心中怨气﹗程徳謀可助吾之力﹐卽目起兵打南郡﹐定要歸還東吳﹐是我之願。」正商議之間﹐人報魯子敬至。接入帳中﹐瑜曰「吾欲起軍與劉備﹑諸葛亮共決勝負﹐復奪城池。」魯肅曰「不可。方今與曹操共決雌雄﹐尙未分成敗﹔主人吳侯見攻打合淝未下。不爭自家互相吞並﹐曹兵乘虛而來﹐其國危矣。況劉玄徳舊曾與曹操至厚﹐倘逼得緊急﹐獻了城池﹐一同攻東吳﹐如之柰何﹖」瑜曰「吾等用計決策﹐損兵馬﹑費錢糧﹐他圖見成。吾乃思之﹐深可恨也﹗」肅曰「公瑾且耐。容某親見玄徳﹐將理去說他﹔若說不通﹐那時動兵未遲。」諸將曰「子敬之言甚善。」

周瑜便令魯肅往南郡去﹐來到城下叫門。趙雲出問﹐肅曰「我要見劉玄徳有話說。」云答曰「主人與軍師在荊州城中。」肅徑奔荊州。見旌旗整列﹐肅自忖度﹕「孔明非常人也﹗」軍士報復﹐孔明令大開城門﹐接肅入衙。共講禮畢﹐申謝罷﹐玄徳與肅分賓主而坐。孔明斜僉相陪。茶罷﹐肅曰「主人吳侯﹐都督公瑾﹐教某再三申意於皇叔﹕前者操引百萬之眾﹐名下江南﹐實是來擒皇叔﹔今江東廢了錢糧﹐折了人馬﹐帶傷者不可勝數﹐幸得殺退曹兵﹐救了皇叔。所有荊州九郡﹐合當歸於東吳。今皇叔用詭計﹐奪占荊﹑襄﹐此何理也﹖望明白一言﹐以決去就。」孔明曰「子敬乃髙名之士﹐何爲出此言也﹖昔日荊﹑襄九郡﹐非是東吳之地﹐乃荊王劉景升之基業。吾主人乃劉景升之弟也。景升𨿽亡﹐其子尙在﹔以叔輔侄﹐而取荊州﹐有何不可﹖豈不聞『物見主』之言乎﹖」肅曰「若公子劉琦占住﹐尙自可矣﹔今公子在江夏﹐須不在這里﹗」孔明曰「子敬要見﹐有何難哉﹗喚左右請公子出相見便了。」劉琦從屏風後兩從者扶出。琦與肅曰「病軀不能施禮﹐子敬勿罪也。」魯肅喫了一驚。原來孔明比及得了城時﹐防東吳來爭﹐卻先取公子在城中﹐至此以爲解手。肅默然無語﹐良久言曰「公子若在﹐如何﹖不在﹐如何﹖」孔明曰「公子在一日﹐守一日﹔若不在﹐別有商議。」肅曰「若公子不在﹐須還與東吳。」孔明曰「子敬之言是也。」遂設大宴﹐相待魯肅。

肅當日出城﹐連夜回寨﹐見周瑜言公子之事。瑜曰「劉琦正靑春年少﹐如何便得他死﹖這荊州何日圖之﹖」肅曰「都督放心。只在魯肅身上﹐務要教荊﹑襄還東吳。」瑜曰「子敬有何所見﹖」肅曰「吾觀劉琦過於酒色﹐病入四肢﹐見今面色羸瘦﹐气喘嘔血﹐不過半年﹐其人必死。那時徵討荊州﹐劉備須沒得推故。」周瑜猶自忿气未消﹐忽報吳侯遣使至。瑜令請入﹐使曰「主人圍合淝﹐累戰未勝﹐急令都督盡收軍回。」周瑜只得休兵罷戰﹐拘集眾多軍馬﹐且回柴桑郡養病﹐令程普部領戰船士卒﹐卻來合淝軍前聽調。

卻說劉玄徳自得南郡﹑荊﹑襄﹐心中大喜﹐與孔明商議久遠之計。忽然階下一人﹐上廳獻策。此人乃山陽人也﹐姓伊﹐名籍﹐字機伯。玄徳感舊日之恩﹐十分相敬﹐坐而問之。籍曰「要知荊州久安之計﹐何不求賢士以問之﹖」玄徳曰「願公一言﹐以薦賢者。」籍曰「荊﹑襄世家﹐兄弟五人﹐惟一人大賢者﹐眉間有白毛﹐襄陽宜城人也﹐姓馬﹐名良﹐字季常。其四人並有才名﹐鄕裏爲之諺曰﹕『馬氏五常﹐白眉最良。』其弟馬謖﹐字幼常。後隨孔明六出祁山。街亭敗績﹐斬之。亦異人也。」玄徳遂命請之。馬良至﹐入見玄徳﹐禮畢髙坐。玄徳求久遠之策﹐良曰「襄陽受敵之地﹐恐不可久守。好令公子劉琦於此養病﹐招諭舊士以守之﹐就表奏琦爲荊州刺史﹐以安民心。然後南徵四郡﹐積收錢糧﹐以爲根本。此是能保荊﹑襄久遠之計也。」玄徳問曰「四郡﹐卽目何人爲守﹖」良曰「武陵郡太守金旋今屬鼎州﹐長沙郡太守韓玄今屬譚州﹐桂陽郡太守趙範﹐今屬郴州﹐尙有桂林路之名。零陵郡太守劉度今屬永州。若取得這四郡﹐乃魚米之鄕﹐漢上可保長久矣。」玄徳大喜﹐遂問四郡先取何郡﹐後取何郡。良曰「湘江之西﹐零陵最近﹐可先取之﹔次取武陵。然後湘江之東﹐取桂陽﹔長沙爲後。」玄徳甚喜﹐遂用馬良爲從事官﹐伊籍副之。請孔明商議送劉琦回襄陽﹐替雲長回荊州。便議調兵起發取零陵郡﹐差張飛爲先鋒﹐趙雲合後﹐孔明﹑玄徳爲中軍﹐人馬一萬五千。畱雲長守荊州﹐糜竺﹑劉封守江陵。時建安十四年春正月也﹐孔明調兵起行。

卻說劉度在零陵城中﹐聽知孔明軍馬到來﹐喚其子劉延商議。延曰「父親放心﹐他𨿽有張飛﹑趙雲之勇﹐何足懼哉﹗兒觀本州上將邢道榮﹐有萬夫不當之勇﹐使開山大斧﹐重六十斤﹐可以迎敵。」劉度喚至邢道榮﹐自誇胸中武藝不讓古之廉頗﹑李牧﹐度重賞。劉延與邢道榮引兵萬餘﹐離城三十里﹐依山靠水下寨。探馬報說﹕「孔明自引一軍到來。」兩邊陣圓相對。邢道榮出馬﹐橫大斧厲聲髙叫﹕「反國之賊﹐安敢侵吾境界﹗」對陣中一簇黃旗出。旗幟分開﹐中間一輛四輪車﹐車中端坐一人﹐頭戴綸巾﹐身披鶴氅﹐手執羽扇﹐用扇招邢道榮曰「吾乃南陽諸葛孔明也。曹操引百萬之眾﹐被吾聊施小計﹐片甲不回。今來招安汝等﹐何不早降﹖」道榮大笑曰「赤壁鏖兵﹐乃周郎之謀也﹐幹汝何事﹖敢來誑語﹗」掄大斧徑殺過來。孔明教回車﹐望陣中走﹐陣門復閉。被道榮徑衝殺過來﹐陣勢急分兩下而走。道榮遙望中央一簇黃旗﹐料是孔明﹐只望黃旗而趕。抹過山腳﹐黃旗紮住﹐忽地中央分開﹐不見四輪車。一將挺矛躍馬﹐大喝一聲﹐直取道榮﹐乃是燕人張益徳也。道榮輪大斧來迎﹐戰不數合﹐气力不加﹐撥馬便走。益徳隨後趕來﹐喊聲大震﹐兩下伏兵齊出。道榮捨死衝過﹐前面一員大將攔住去路﹐乃常山趙於龍也。道榮措手不及﹐滚馬受降。子龍縛來寨中﹐見玄徳﹑孔明。擁至帳下﹐玄徳大怒﹐喝令教斬。孔明急止之曰「且畱人。」乃問道榮曰「汝若與吾捉了劉延﹐便準你投降。」道榮連聲願往。孔明曰「如何得捉﹖」道榮曰「軍師若肯放某回去﹐某自有巧說。今晚軍師調兵劫寨﹐某爲內應﹐活捉劉延﹐獻與軍師﹐城中劉度自然降矣。」玄徳不肯。孔明曰「邢將軍非謬言也﹐可放之。」道榮得放回寨﹐盡實告訴劉延。延曰「如之柰何﹖」道榮曰「將計就計。今夜將兵伏於寨外﹐寨中虛立旗旛﹐待孔明來劫寨時﹐就而擒之。」劉延依計。

當夜二更﹐果然有一軍到寨口﹐每人各有艸把﹐一齊點著﹐火焰燒空。劉延﹑道榮兩下殺來﹐火軍便退。兩軍乘勢趕來﹐趕了十餘里﹐軍皆不見。劉延叫道榮急回﹐火光未滅﹐寨中突出一將﹐乃燕人張益徳也。劉延叫道榮不可入寨﹐卻去劫孔明寨便了。回軍走不十里﹐趙雲引一軍出。云一槍刺道榮於馬下。劉延急撥馬便走﹐被張飛活捉過來﹐綁縛回見孔明。延曰「邢道榮教某如此﹐實非本心也。」押過劉延﹐孔明令釋其縛﹐與衣穿了﹐賜酒壓驚﹐教人送入城勸父投降﹔如其不降﹐打破城池﹐滿門盡誅。把馬送劉延回零陵城見父﹐說孔明之徳。子﹑父卽時賫印綬離城﹐徑到大寨納降。孔明教劉度復爲郡守﹐以供錢糧﹔其子劉延於荊州隨軍辦事。零陵一郡居民﹐盡皆喜悅。玄徳入城﹐安撫已畢﹐遂乃勒兵來取桂陽。未知勝負如何﹐下回便見分曉。

趙子龍智取桂陽

卻說玄徳取了零陵郡﹐諸縣皆屬調遣﹐安撫居民﹐賞勞三軍。乃問眾將曰「零陵已取了﹐桂陽郡何人敢取﹖」趙雲應曰「某願往。」張飛奮然出曰「飛亦願往。」二人爭取桂陽。孔明曰「終是子龍先應﹐只教子龍去。」張飛不服﹐定要去取﹐孔明教拈鬮﹐拈著的便去。又是子龍拈著。張飛怒而言曰「我並不要相幫﹐只要三千軍﹐獨自領去﹐便要得城池﹗」趙雲曰「某也只領三千軍去﹐如不得城﹐願受軍令﹗」孔明大喜﹐責了軍狀﹐選三千精兵隨趙雲去。張飛又爭﹐玄徳喝退。趙雲歡天喜地領了三千人馬﹐徑望桂陽進發。

卻說桂陽太守趙範升廳﹐人報趙子龍引軍來取城池。趙範急喚軍官商議。兩个管軍校尉來見趙範﹕一个姓陳﹐名應﹔一个姓鮑﹐名隆﹐都是桂陽嶺山鄕獵戶出身。陳應會使飛叉﹐鮑隆曾射殺雙虎﹐都在桂陽管軍。二人對趙範曰「劉備乃反漢之臣﹐更兼惡了曹丞相。若來時﹐合與他相持﹐某二人願爲前部將。」範曰「我聞劉玄徳乃大漢皇叔。更兼孔明多謀﹐關﹑張極勇。如今領兵來的趙子龍﹐在當陽長阪百萬軍中﹐如入無人之境。我桂陽能有多少人馬﹖不可迎敵﹐只可投降。」應曰「若某不擒趙雲回﹐那時任太守投降不遲。」趙範拗不過﹐只得教陳應領三千人馬﹐出城迎敵。子龍將近桂陽﹐前面哨探軍回報﹕「敵軍來到。」趙雲把三千人馬擺開﹐以待軍來。陳應兵至﹐也列成陣勢。陳應上馬﹐棹飛叉而出。趙雲挺槍而出﹐責罵陳應曰「吾主劉玄徳﹐乃荊王之弟。今輔公子劉琦﹐同領荊州﹐特來撫民。汝敢迎敵﹐卽反國之賊也﹗」陳應回罵曰「我等只服曹丞相﹐豈知有劉備乎﹗」趙雲大怒﹐挺槍驟馬﹐直取陳應。應拈飛叉﹐縱馬來迎。兩馬相交﹐戰到四五合﹐陳應料敵不過﹐撥馬敗走。趙雲追趕。陳應回顧趙雲馬來相近﹐用飛叉擲來。云一手綽住﹐回擲陳應。應急躲過。云馬到﹐探手活挾陳應而回﹐擲於馬下。餘軍皆走。云縛陳應入寨﹐叱之曰「量汝安敢敵吾﹗吾不殺汝﹐汝可說與趙範早來投降。」陳應謝罪﹐抱頭鼠竄﹐回到城中﹐對趙範盡言其事﹐範曰「吾本心要降﹐汝彊要戰﹐以致如此。」叱退陳應﹐趙範將帶印綬﹐引十數騎徑投大寨納降。

云出寨迎接﹐待以上賓﹐置酒相飲﹐納了印綬。酒至數巡﹐範曰「今說起將軍姓趙﹐某亦姓趙﹐五百年前是一家。將軍乃眞定人﹐某亦眞定人﹐又是同鄕。倘若不棄﹐結爲兄弟。」子龍與趙範同年﹐子龍長四个月日﹐範因此拜子龍爲兄。二人同鄕同年又同姓﹐十分大喜。至晚﹐子龍送範出寨。次日﹐趙範請子龍安民。子龍教軍馬休動﹐只帶五十騎隨入城中。居民香花迎門而接。子龍教四門掛榜﹐安民已畢﹐趙範邀請入衙筵席。酒至半酣﹐請入後堂相待。子龍見範殷勤﹐彊飲微醉。範入後堂﹐請出一婦人與子龍把酒。子龍見其婦人﹐身穿縞素之衣﹐有傾國傾城之色。子龍問曰「此何人也﹖」範曰「家嫂樊氏也。」子龍攺容敬之。樊氏把盞畢﹐範令就坐。子龍不肯﹐樊氏辭歸後堂。子龍曰「賢弟何必煩令嫂舉杯耶﹖」範笑曰「中間有个緣故﹐賢兄勿阻。故兄棄世﹐已及三載﹔家嫂守寡﹐終不爲了。弟常勸攺嫁之﹐嫂曰﹕『若三件事兼全﹐我方嫁之﹕第一要名譽動蕩﹐人才出眾﹔第二要與家兄同姓﹔第三要文武雙全。』舊曾有識﹐普天之下﹐那得這般巧的﹖今將軍堂堂儀表﹐名震四海﹐與家兄同姓﹐先在鄕中未必與家兄不相識。況兄文武兼全﹐智勇足備。若不嫌家嫂貌陋﹐願陪數十萬嫁資﹐與將軍爲妻﹐結累世之親戚﹐可乎﹖」子龍大怒而起﹐厲聲而言曰「汝嫂卽吾之嫂也﹐豈可作亂人倫之事乎﹗」趙範羞慚滿面﹐答曰「我好意相待﹐何無禮也﹗」遂乃目視左右﹐有捉子龍之意。子龍已覺﹐一拳打倒趙範﹐忿怒上馬﹐出城去了。

範急喚陳應﹑鮑隆商議。陳應曰「這人發怒去了﹐只索與他廝殺。」範曰「但恐贏他不得。」鮑隆曰「我兩个詐降在他軍中﹐太守卻來引兵搦戰﹐我二人就陣上擒之。」陳應曰「必須帶些人馬。」隆曰「五百騎軍足矣。」當夜二人引五百軍徑奔子龍寨來投降。子龍聽得這話﹐心中已知其詐﹐遂教喚入。二人到帳下﹐說﹕「趙範待用美人計賺將軍歡喜﹐醉中扶入後堂謀殺﹐將頭去曹丞相處獻功﹐如此不仁。某二人見將軍怒出﹐必連累於某﹐因此投降。」趙雲大喜﹐用酒灌醉﹐縛於帳下﹐卻擒手下人問之﹐果是詐降。子龍喚五百軍入﹐各賜酒食﹐傳令曰「要害吾者﹐陳應﹑鮑隆也﹐不幹眾軍之事。汝等聽吾行計﹐皆有重賞。」眾軍拜謝。將詐降陳﹑鮑二人當時斬了﹔卻教五百軍引路﹐子龍領一千軍在後﹐連夜到桂陽城下叫門。城上聽時﹐說陳﹑鮑二將軍殺了趙雲﹐回軍請太守商議事務。城上明火照之﹐果是自家軍馬﹐趙範急忙出城。子龍喝左右捉下。遂入城﹐安撫百姓已定﹐飛報玄徳。

玄徳與孔明前赴桂陽。子龍迎接入城﹔推趙範於階下。孔明問之﹐範言「以嫂嫁子龍﹐本是好意﹐不想惱亂﹐以致如此。」孔明與子龍曰「美色﹐天下人愛之﹐公何獨如此﹖」子龍曰「趙範之兄﹐曾在鄕中有一面之交﹐今娶其妻﹐惹人唾罵﹐一也。其婦再嫁﹐使失其大節﹐二也。趙範初降﹐其心不可測﹐三也。主公新定江﹑漢﹐枕席未安﹐云安敢以一婦人而廢主公之政﹐四也。」玄徳曰「今日大事已定﹐與汝娶之若何﹖」子龍曰「天下女子不少﹐但恐名譽不立﹐何思無妻子乎﹖」玄徳曰「子龍乃眞丈夫也﹗」遂放趙範﹐仍令爲桂陽太守。範拜謝而去。重賞子龍。

張飛大叫曰「偏子龍幹得功﹗偏我是無用之人﹗只撥三千軍與我去取武陵郡﹐直捉太守金旋﹐獻來帳下﹐是我之願﹗」孔明大喜而言曰「益徳要去不妨﹐但要依一件事。」飛問曰「何事﹖」未知孔明有何計策﹐怎取武陵﹐且聽下回分解。

黃忠魏延獻長沙

卻說孔明與張飛曰「前者子龍取桂陽郡時﹐責下軍令狀而去。今日益徳要取武陵﹐必須也責下軍令狀。」飛遂立軍令狀﹐欣然便引三千軍﹐星夜投武陵界上而來。守界人探知其事﹐隨報金旋。旋字元機﹐京兆人﹐漢中郎將也。聽得張飛引軍前來﹐乃集將校﹐整點精兵器械﹐出城迎敵。從事鞏志諫曰「劉玄徳乃大漢皇叔﹐仁義布於天下﹔加之張益徳乃當世虎將﹐不可迎敵﹐不如納降爲上。」金旋大怒曰「汝欲與賊通連爲內變耶﹖」喝令武士推轉斬之。眾官皆告曰「先斬家人﹐於軍不利。」金旋於是喝退鞏志﹐自率兵出。離城二十里﹐正迎張飛。飛平生性急﹐挺矛立馬﹐大喝金旋。旋令手將出迎。眾皆畏懼﹐莫敢向前。旋自驟馬舞刀迎之。張飛大喝一聲﹐渾如巨雷﹐金旋失色﹐不敢交鋒﹐撥馬便走。飛引眾軍隨後掩殺。金旋走至城下﹐城上亂箭射下。旋視之﹐見鞏志立於城上曰「汝不順天時﹐自取敗亡﹗吾與百姓自降劉矣﹗」言末畢﹐一箭射中金旋面門﹐旋墜馬下﹐軍士割頭以獻張飛。鞏志出城納降﹐飛就令鞏志賫印綬﹐往桂陽見玄徳。至半路遇見﹐呈獻已畢。玄徳大喜﹐就令鞏志代金旋之職。

玄徳至武陵﹐安民了當﹐馳書去報雲長﹐言益徳﹑子龍各得一郡。雲長乃回書上請曰「聞知長沙未曾取得﹐如兄長想手足之情﹐教關某干這陣功榮甚好。」玄徳大喜﹔遂教張飛星夜去替雲長守荊州﹐令雲長來取長沙。雲長早來﹐見玄徳﹑孔明。孔明曰「子龍取桂陽﹐益徳取武陵﹐都是三千軍去。我聞長沙太守韓玄﹐何足爲道。只是他有一員大將﹐南陽人也﹐姓黃﹐名忠﹐字漢升。乃是劉表帳下中郎將﹐與表之侄共守長沙﹐後事韓玄。𨿽然年近六旬﹐須髮蒼白﹐使一口大刀﹐有萬夫不當之勇﹐乃湘南將佐之領袖﹐不可輕敵。雲長旣去﹐必須多帶軍馬。」雲長曰「軍師何故長別人之銳气﹐滅自己之威風﹖量一老革卽老兵也﹐何足道哉﹗關某也不須用三千軍馬﹐只消本部下五百校刀手足矣﹐定斬黃忠﹑韓玄之首﹐獻來麾下。」玄徳苦當。雲長不依﹐只領五百校刀手而去。孔明與玄徳曰「雲長平生傲上而不忍下﹐輕敵黃忠﹐只恐有失。請主公同行﹐接應雲長﹐以取長沙。」玄徳從之﹐隨後望長沙進發。

卻說長沙太守韓玄﹐平生性急﹐不以人爲念﹐眾皆惡之。是時聽知雲長軍到﹐便喚老將黃忠商議。忠曰「不須主公憂慮﹐憑某這口刀﹐這張弓﹐一千个來﹐一千个死﹗」原來黃忠能開二石力之弓﹐百發百中。言未畢﹐階下一人應聲而出曰「不須老將軍出戰﹐只就某手中﹐定捉關某活獻。」韓玄視之﹐乃管軍校尉楊齡。韓玄大喜﹐遂賞賜了楊齡。齡就帶一千軍馬﹐飛奔出城。約行五十里﹐望見塵頭起處﹐雲長軍馬早到﹐卻才擺開。楊齡挺槍出馬﹐立於陣前﹐大罵雲長。雲長大怒﹐更不答話﹐飛馬舞刀﹐直取楊齡。齡挺槍來迎。雲長手起刀落﹐砍爲兩段﹔追殺敗兵﹐直至城下。韓玄聽知大驚﹐便教黃忠出馬。玄自來城頭上觀看。忠提刀縱馬﹐早過弔橋﹐後隨數百騎軍。雲長見一老將出馬﹐知是黃忠﹐把五百校刀手一字擺開。雲長橫刀立馬而問曰「來將莫非黃忠否﹖」忠曰「旣知吾名﹐焉敢侵犯﹗」雲長曰「特來取汝首級﹗」言罷﹐兩馬交鋒﹐鬥一百合﹐不分勝負。韓玄恐忠有失﹐鳴金收軍。黃忠收軍入城。雲長也退軍﹐離城十里下寨﹐心中暗忖﹕「老將黃忠﹐名不虛傳﹐鬥一百合﹐全無破綻。來日必用拖刀計﹐背砍贏之。」

次日早飯畢﹐又來城下搦戰。韓玄城上教黃忠出馬。忠引數百人殺過弔橋﹐喊聲起處﹐再與雲長交馬。又鬥五六十合﹐勝負不分。兩軍齊聲喝采。鼓聲正急時﹐雲長撥馬便走。黃忠趕來。雲長回頭看得馬來至近﹐卻待用刀背砍﹐忽然一聲響處﹐見黃忠被戰馬前失﹐掀在地下。雲長急回馬﹐雙手舉刀﹐大喝曰「我饒你性命﹗快換馬來廝殺﹗」黃忠急提起馬蹄﹐飛身上馬﹐奔入城中。玄驚問之﹐忠曰「此馬久不上陣﹐故此有失。」玄曰「汝箭百發百中﹐何不射之﹖」忠曰「來日再戰﹐必然詐敗﹐誘到弔橋邊射之。」玄與了一匹靑馬。雲長至晚退。黃忠尋思﹕「難得雲長如此義气。我本死的人﹐他不忍殺害﹐吾來日安忍射之﹖若不射﹐又恐違了將令。」是夜躊躇未定。次日天曉﹐人報雲長搦戰。韓玄喚黃忠﹐附耳言用箭射之。忠應允﹐遂領兵出城。雲長兩日戰不下黃忠﹐十分焦躁﹐抖擻威風﹐與忠交馬。戰不到三十餘合﹐忠詐敗﹐雲長趕來。忠想昨日不殺之恩﹐不忍便射﹐帶住刀﹐把弓虛拽﹐弦響﹐雲長急閃﹐卻不見箭。又趕﹐忠又虛拽﹐雲長急閃﹐又無箭。只作黃忠不會射﹐放心趕來。將近弔橋﹐黃忠在橋上﹐搭箭開弓﹐弦響箭到﹐正射在雲長盔纓根上。前面軍齊聲喊起。雲長喫了一驚﹐帶箭回寨﹐方知黃忠有百步穿楊之巧﹐正是報昨日不殺之恩也。雲長兵退。黃忠回到城上﹐來見韓玄。玄急喝令左右﹐捉下黃忠斬之。忠叫曰「無罪﹗」玄大怒曰「我看了三日﹐汝敢欺罔我﹗汝前日不決戰﹐必有畱連﹔昨日馬失﹐他不殺汝﹐必然往來﹔今日兩番虛拽弦響﹐第三箭射他盔纓﹐如何不是外通內連﹖若不斬汝﹐必爲後患﹗」喝令刀斧手推下城門外斬之。眾將欲告﹐玄曰「但告者﹐便是同情﹗」剛推到門外﹐卻才舉刀﹐忽然一將揮刀殺入﹐砍散刀手﹐救起黃忠﹐大叫曰「黃漢升乃長沙之保障﹗韓玄殘暴不仁﹐輕賢重色﹐今殺漢升﹐是殺長沙百姓也﹗願隨者便來﹗」百姓視之﹐其人面如重棗﹐目若朗星﹐器宇軒昂﹐貌類非俗﹐乃似關將。義陽人也﹐姓魏﹐名延﹐字文長。本人自襄陽趕劉玄徳不著﹐故來長沙依傍韓玄﹔玄怪魏延傲慢少禮﹐不肯重用﹐屈沈於此。當日救了黃忠﹐呼百姓同殺韓玄﹐袒臂一招﹐相從者數百餘人。黃忠攔當不住。魏延直殺上城頭﹐一刀砍韓玄爲兩段﹐提頭上馬﹐引百姓出城﹐投拜雲長。雲長大喜﹐遂入城。撫民已畢﹐請黃忠相見。忠托病不出﹐雲長卽使人去請玄徳﹑孔明。

卻說玄徳﹑孔明自雲長來取長沙﹐隨後催促人馬。正行之間﹐靑旗倒捲﹐一鴉自北南飛﹐連叫三聲而止﹐玄徳曰「此應何禍福﹖」孔明就馬上袖傳一課云「長沙郡已得﹐又主得大將﹐午時後定見分曉。」言畢﹐看看午末﹐見一小校飛奔前來﹐報說﹕「關將軍已得長沙郡﹐降將黃忠﹑魏延。皆等主公。」玄徳大喜﹐遂入長沙。雲長接入廳上﹐盡言其事。玄徳親往黃忠家相請﹐忠方出降﹐求葬韓玄屍首於長沙之東。後史官有詩贊黃忠曰﹕

將軍气槪與天參﹐白髮猶然困漢南。

至死甘心無怨望﹐臨降低首尙羞慚。

寶刀燦雪彰神勇﹐鐵騎嘶風憶戰酣。

千古髙名應不泯﹐長隨孤月照湘潭。

玄徳大喜黃忠﹐待之甚厚。雲長引魏延﹐亦言其功﹐玄徳敬之。孔明勃然曰「韓玄與汝無仇﹐殺之乃大不義也﹗人人效此﹐必懷異心。」喝令刀斧手推下斬之﹐簇下魏延。未知性命如何﹐且聽下回分解。

孫仲謀合淝大戰

玄徳見斬魏延﹐急命止之﹐問孔明曰「誅降殺順﹐大不義也。魏延乃有功無罪之人﹐何故殺之﹖」孔明曰「食其祿而殺其主﹐是不忠也﹔居其土而獻其地﹐是不義也。吾觀魏延腦後有反骨﹐久後必反﹐故先斬之﹐以絕禍根。」後史官有詩曰﹕

知己知人乃聖賢﹐先明預曉得心傳。

臥龍相法髙天下﹐曾向長沙識魏延。後來魏延果反西川﹐亦是孔明遺計斬之。

玄徳曰「若斬此人﹐非安漢上之計也。」力勸免之。孔明指魏延曰「吾今饒汝性命﹐汝可盡忠報主﹐勿生異心。若有異心﹐早做早取汝頭﹐晚做晚取汝頭。」魏延喏喏連聲而退。黃忠薦劉表之侄劉磐﹐見在攸縣閒居。玄徳取回﹐教掌長沙郡。四郡已平﹐令班師早回荊州。漢上九郡已得其半。江陵﹑漢陽﹑巴陵﹑襄陽﹑江夏﹑武陵﹑桂陽﹑零陵﹑長沙﹐此九郡皆屬荊州。古之荊州卽今峽州是也。後以江陵爲荊州郡。時江夏﹑巴陵﹑漢陽﹐東吳占據。夏侯惇失了襄陽﹐屯兵樊城。玄徳回荊州﹐攺油江口爲公安今屬江陵管下縣治。自此錢糧廣盛﹐賢士歸之﹐將軍馬四散分屯於隘口。

卻說周瑜自回柴桑養病﹐令甘寧守巴陵郡今嶽州也﹐令淩統守漢陽郡﹐令呂蒙守江夏郡三處分布戰船﹐聽候調遣。程普引其餘將士投合淝縣來。

卻說孫權自從赤壁鏖兵之後﹐久在合淝與曹兵交鋒﹐大小十餘戰﹐未決勝負﹐不敢逼城下寨﹐離城五十里屯兵。得程普兵到﹐孫權大喜。人報魯子敬先至﹐權遠遠下馬而待之。肅見權立於馬傍﹐慌忙滚鞍下馬施禮。眾將亦至﹐見權如此待肅﹐皆大驚異。權請肅上馬﹐並轡而行。權曰「孤下馬相迎﹐足顯公否﹖」肅曰「未也。」眾人聞之﹐無不愕然。權曰「何時爲顯耀耶﹖」肅曰「願至尊威徳加於四海﹐總括九州﹐克成帝業﹐那時以安車蒲輪徵召﹐肅始當顯矣。」權於馬上撫掌大笑。同至帳中﹐大設飲宴﹐犒勞鏖兵將士﹐商議破合淝之策。忽報張遼差人來下戰書。權令入﹐拆書觀畢﹐大怒曰「張遼欺吾太甚﹐來日決敵﹗汝聽知程普軍來﹐故意使人搦戰。來日不必新軍赴敵﹐只守營寨﹐看吾大戰一場﹗」傳令當夜五更﹐三軍出寨﹐望合淝城進發。辰牌時分﹐軍馬行半途﹐曹兵已到。兩軍布成陣勢。孫權金盔金甲﹐披掛出馬﹔左宋謙﹐右賈華﹐二將使方天畫戟﹐兩邊護衛。三冬鼓罷﹐魏陣中門旗兩開﹐三員將全裝慣帶立於陣前﹐中央乃張遼﹐左邊李典﹐右邊樂進。張遼縱馬當先﹐專搦孫權出戰。權掉槍欲自戰之﹐陣門中一將挺槍驟馬早出﹐權視之﹐乃太史慈也。張遼揮刀來迎。兩將戰有七八十合﹐不分勝負。門旗下李典﹑樂進曰「對面金盔者﹐孫權也。若捉得孫權﹐足可與八十三萬大軍報仇。」說猶未了﹐樂進一騎馬﹐一口刀﹐從刺斜裏徑取孫權﹐如一道電光﹐飛至面前﹐手起刀落。宋謙﹑賈華兩枝戟一架﹐刀到處﹐兩枝戟齊斷﹐只將畫桿望馬頭上便打。樂進馬回﹐宋謙掉軍士手中槍趕來。李典搭上箭﹐望宋謙心窩裏便射﹐應弦落馬。太史慈見背後有人墜馬﹐棄卻張遼﹐望本陣便回。張遼乘勢掩殺過來﹐吳兵大亂﹐四散奔走。張遼望見孫權﹐驟馬趕來。看看趕上﹐側首撞出一軍﹐爲首大將乃程普也﹐截殺一陣﹐救了孫權。張遼收軍自回合淝。

卻說程普保孫權歸到大寨﹐敗軍陸續回營。孫權因見折了宋謙﹐放聲大哭。長史張紘諫曰「主公恃盛壯之气﹐忽彊暴之勇﹐三軍之眾﹐莫不寒心﹔𨿽斬將奪旗﹐威振敵場﹐此乃褊將之任﹐非主將之宜也。願抑賁﹑育之勇﹐懷王霸之計也。今日宋謙死於鋒鏑之下﹐皆主公輕敵之故也。今後切宜保重。」權曰「孤之過也。從今攺之。」少刻﹐太史慈入帳云「今日𨿽敗於曹兵﹐某手下有一人﹐姓戈﹐名定﹐與張遼手下養馬后槽是弟兄。今晚使人報來﹐明火爲號﹐刺殺張遼﹐以報宋謙之仇。某請以爲外應。」權曰「戈定何在﹖」太史慈曰「已進身合淝城中去了﹐某願乞五千兵去。」諸葛瑾曰「張遼非一勇之夫﹐乃是足智多謀之士﹐恐有準備﹐不可造次。」太史慈堅執要行。權傷感宋謙之情﹐急要報仇﹐遂令太史慈引兵五千去爲外應。

卻說戈定乃太史慈鄕人﹐雜在軍中﹐隨入合淝﹐尋見養馬后槽﹐兩个商議。戈定曰「我已有人報太史將軍去了﹐今夜必來接應。也是我二人大功﹐你如何用事﹖」後槽曰「此間𨿽離中軍較遠﹐夜間急不能進﹐只就艸垛上放起一把火來﹐你去前面叫反﹐城中兵必亂﹐就裏刺殺張遼﹐餘軍自走也。」戈定曰「此計大妙﹗」是夜﹐張遼賞勞三軍﹐傳令不許解甲宿歇。左右曰「今日全勝﹐吳兵遠遁﹐將軍何不解甲熟歇﹖」遼曰「非也。爲將之道﹐勿以勝爲喜﹐勿以敗爲憂。倘吳兵度吾無備﹐乘虛攻擊﹐何以約束三軍﹖今夜防備﹐比每夜更加謹愼可也。」說猶未了﹐後寨火起﹐一片聲叫反﹐報者如麻。張遼出帳上馬﹐喚親從將校十數人﹐當道而立。左右曰「喊聲太急﹐可往觀之。」遼曰「豈有一城皆反者﹖此是造反之人﹐故驚軍士耳。如亂者先斬﹗」無移時﹐李典擒戈定並後槽至。遼問其情﹐立斬於馬前。只聽得城門外鳴鑼擊鼓﹐喊聲大震。遼曰「此是吳兵外應﹐可就計破之。」便令人於城門內放火一把﹐眾皆叫反﹐大開城門﹐放下弔橋。太史慈見城門大開﹐只道內變﹐挺槍縱馬先入。城上炮響﹐亂箭射下﹐太史慈急退﹐身中數箭。背後李典﹑樂進殺出﹐吳兵折其太半﹐乘勢直趕到寨前。陸遜﹑董襲殺出﹐救了太史慈。曹兵自回。孫權見太史慈身帶重傷﹐傷感不已。張昭請權罷兵﹐權從之﹐遂收兵下船﹐回南徐潤州今鎭江是也。比及屯住軍馬﹐太史慈病重﹐權使張昭等問安。太史慈大叫曰「大丈夫生於亂世﹐常帶三尺之劍以升天子之階﹔今所志未遂﹐柰何死乎﹗」言訖而亡﹐年方四十一歲。後來史官有廟贊云﹕

處士全忠孝﹐東萊太史慈。姓名昭遠塞﹐弓馬震雄師。

北海酬恩日﹐神亭酣戰時。臨終言壯志﹐三嘆復嗟咨。

孫權將慈厚葬於南徐北固山下。其子太史亨﹐養於府﹐亨字元復。後來官至尙書﹑吳郡太守。權因合淝兵敗之後﹐心中憂悶﹐與諸謀土談兵。

卻說玄徳在荊州整頓軍馬﹐聞孫權合淝兵敗﹐已回南徐﹐與孔明商議。孔明曰「亮夜觀星象﹐見西北有星墜地﹐必應折一皇族。」正言之間﹐忽有人報公子劉琦病亡。玄徳聞之﹐痛哭不已。孔明勸曰「生死分定﹐主公勿憂﹐恐傷貴體。且理大事﹐一面差人遷葬﹐一面守把城池。」玄徳曰「誰可以去﹖」孔明曰「非雲長不可。」卽時便教雲長前去襄陽保障城池。玄徳曰「今日劉琦已死矣﹐東吳必來討荊州﹐如何對答﹖」孔明日﹕「若有人來﹐亮自有言對答。」不過半月﹐人報東吳魯肅特來弔喪﹐乃索荊州也。當下孔明如何對答﹐且聽下回分解。

周瑜定計取荊州

孔明聽知魯肅到﹐教遠遠迎接﹐接到公廨﹐各來相見﹐玄徳待以上賓。肅曰「江左聽知令侄棄世﹐吳侯特具薄禮﹐遣某前來致祭。公瑾再三申敬於玄徳公﹑孔明先生。」玄徳﹑孔明起身稱謝﹐收了禮物﹐置酒相待。肅曰「前者皇叔有言﹕『公子劉琦若在﹐荊州暫且居住。』今公子去世﹐必然見還。肅亦爲此事而來。幾時可以交割﹖」玄徳曰「公且飲酒﹐有一个商量。」肅彊飲數杯﹐連逼數次。玄徳未及開言﹐孔明變色言曰「子敬公好不通禮﹗我主人相待﹐直須要說到根前﹖自三皇五帝開天立極以來﹐『天下者﹐非一人之天下﹐乃天下人之天下也』。且休說遠。昔我髙皇帝提三尺劍﹐斬白蛇﹐起義兵﹐成四百餘年之基業﹐傳至於今。不幸姦雄並起﹐宇宙瓜分﹐各處一方﹐自收賦稅﹔有日天道好還﹐復歸正統。我主人乃中山靖王之後﹐漢景帝玄孫﹐今皇上之叔﹐封疆之內﹐合分茅列土而居。加之劉景升乃我主之兄也﹐弟承兄業﹐有何不可﹖汝主乃錢塘小吏之子﹐素無功徳於朝廷﹔今倚彊惡﹐占據六郡八十一州﹐尙自貪心不足﹐而欲吞漢上也。劉氏天下﹐我主劉倒無分﹐汝主姓孫合情佃也﹖況赤壁破曹兵﹐我主多負勤勞﹐眾將並皆用命﹐豈獨是汝東吳之力耶﹖若非我借東南風信﹐汝周郎安能展半籌耳﹖江南一破﹐休說二橋橋﹐姓。古從木傍。擄於銅雀宮﹐則汝等妻子皆不能保矣。適來我主人不卽答應者﹐以子敬乃髙明之士﹐必能察焉。子敬深通古今﹐善辧是非﹐何故出此言耶﹖」一席話﹐問得魯子敬緘口無言﹔半晌乃曰「孔明之言﹐怕不有理。爭柰於魯肅身上﹐甚是不便。汝等做个損人安己麼﹖」孔明曰「有何不便處﹖」肅曰「昔日皇叔當陽受難時﹐是肅引孔明渡江見吳侯﹔後來周公瑾要興兵攻荊州﹐又是魯肅當回﹔後來說待公子去世還荊州﹐又是魯肅回話﹕今又不應前言﹐失其大信﹐魯肅無葬身之地矣﹗肅死無恨﹐使荊州之民立見塗炭﹐玄徳公亦受萬代之恥笑也﹗願思忖焉。」孔明曰「曹操統百萬虎狼之眾﹐動以天子爲名﹐吾亦只以爲疥癬之疾﹐豈懼周郎一小兒乎﹗若只說恐先生面上不好看﹐我教主人立紙文書﹐暫借荊州爲本﹔待我主別圖得城池之時﹐便交付還東吳。此理如何﹖」肅曰「孔明還奪得何處﹐還我荊州﹖」孔明曰「中原急未可圖﹔西川劉璋暗弱﹐我主待圖之。若圖得西川﹐那時便還。」肅教立文書。玄徳親筆寫成﹐押了字。代保人諸葛孔明也押了字。孔明曰「玄徳公是我主人﹐難道自家作保﹖煩子敬先生也押个字﹐回見吳侯﹐也好看。」肅曰「某知皇叔乃仁義之人﹐必不相負。」遂押了字﹐收了文書。宴罷便辭。玄徳﹑孔明送到船邊。與魯肅曰「子敬見吳侯﹐善言伸意﹐休生妄想。若不容準我﹐我翻了面皮﹐連八十一州都奪了。只要兩家和气﹐皆賴子敬一語之勞﹐休教曹賊笑話﹗」

肅作別下船而回﹐先到柴桑郡見周瑜。瑜問曰「子敬討荊州如何﹖」肅曰「有文書在此。」呈與周瑜﹐瑜頓足曰「子敬中諸葛亮之謀也﹗允與借地﹐實是混賴。說道取了西川便還﹐知他是幾時﹖假如十年不得西川﹐十年不還﹐知他誰後誰先﹖這等文書﹐如何中用﹐你卻與他做保﹗他若不還城池﹐必須連累足下﹐吳侯一怒﹐九族難保也﹗」魯肅聞言﹐癡呆了半晌﹐將文書擲地下﹐泣曰「恐玄徳不負於我。」瑜曰「子敬乃誠實篤厚人也。劉備是梟雄之輩﹐梟雄者﹐勇健也。諸葛亮乃姦猾之徒﹐恐不似先生之心也。」肅曰「若此﹐如之柰何﹖」瑜曰「但念子敬是吾恩人﹐想借三千斛之事﹐吾如何不救你﹖你且寬心住數日﹐待江北探細的回﹐別有區畫。」魯肅跼蹐二音﹕局卽。不安﹐撚指數日。

細作回報﹕「荊州城中揚起布旛做好事﹐城外別建新墳﹐軍士各掛孝服。」瑜驚問曰「沒了甚人﹖」細作曰「劉玄徳沒了甘夫人﹐卽日安排殯葬。瑜與魯肅曰「吾計成矣﹗使劉備束手就縛﹐荊州反掌可得﹗」肅曰「計將安出﹖」瑜曰「劉備喪妻﹐吳侯有一妹﹐極甚剛勇﹐侍婢數百﹐居常帶刀﹐房中軍器擺列徧滿﹐𨿽男子不及也。我修封申呈﹐敬達吳侯﹐便教人去荊州爲媒﹐說劉備來入贅。賺到南徐﹐妻室不能勾得﹐幽囚在獄中﹐卻使人去討荊州換了劉備。一角交割了荊州城池﹐我別有个主意。於子敬身上﹐須無事也。」魯肅拜謝。寫了申呈﹐選快船送魯肅投南徐﹐徑見吳侯﹐先說借荊州一事﹐呈上文書。孫權曰「若如此﹐何時取得﹖」肅曰「有周都督申呈在此﹐用此計可得荊州。」權看畢﹐點頭暗喜﹐尋思誰人可去﹐猛然省曰「非此人不可。」遂喚一人而至﹐姓呂﹐名範﹐字子衡﹐乃汝南細陽人也。權曰「近聞劉玄徳喪妻。吾有一妹﹐欲招此人爲婿﹐永結親姻﹐共力破曹﹐以扶漢室。非子衡不可爲媒﹐望作急往荊州一行。」範曰「主公之命﹐安敢有違﹗」卽日收拾船隻﹐帶數个從人﹐望荊州來。

卻說玄徳自沒了甘夫人﹐晝夜煩惱。一日﹐正與孔明閒敍﹐人報東吳差呂範到來。孔明笑曰「此乃周瑜之計﹐必是荊州之故。亮只在屏風後潛聽。但有甚話﹐主公都應承了。畱來人在驛中安歇﹐別作商議。」玄徳教請呂範入。禮畢坐定﹐茶罷﹐玄徳問曰「子衡此降﹐必有見諭﹖」範曰「某近聞公喪偶﹐有一門好親﹐故不避嫌﹐特來作媒。未知尊意若何﹖」玄徳曰「中年喪妻﹐大不幸也。肉尙未冷﹐安敢望此﹖」範曰「人若無妻﹐如屋無梁﹐豈可中道而廢人倫也﹖吾主人吳侯有一妹﹐美而大賢﹐堪可以奉箕帚。若兩家共結秦﹑晉之歡﹐則曹賊不敢正視東南也。於國於家﹐並皆全美。望皇叔裁之﹐便可一行。」玄徳曰「此事吳侯知否﹖」範曰「不先稟得吳侯允準﹐如何敢造次來說。」玄徳曰「吾已半百之年﹐鬢髮斑白﹔吳侯之妹﹐正當妙齡﹐恐非配偶。」範曰「吳侯之妹﹐身𨿽女子﹐志勝男兒。常言﹕『若非天下英雄﹐吾不事之。』今皇叔名聞四海﹐徳播華夷﹐正所謂淑女以配君子﹐豈可以年齒上下相嫌乎﹖」玄徳曰「公且少畱﹐容某思之。」是日設宴相待﹐畱於館捨。至晚﹐與孔明商議。孔明曰「來意亮已知道了。適間卜《易》﹐得一大吉大利之兆。主公便可應允。先教孫乾和呂範去同見吳侯﹐面許已定﹐擇日便去就親。」玄徳曰「周瑜定計欲害劉備﹐豈可以身輕入危險之地乎﹗」孔明大笑曰「𨿽是周瑜之計﹐豈能出諸葛亮之料乎﹗略用小謀﹐使周瑜半籌不展﹔吳侯之妹又屬主公﹐荊州萬無一失。」孔明定三條妙計﹐气死周瑜。其計如何﹐且聽下回分解。

劉玄徳娶孫夫人

卻說玄徳懷疑未決﹐孔明教孫乾往江南說合親事。孫乾領了言語﹐與呂範同到江南﹐來見吳侯孫權。權曰「吾願將舍妹招玄徳﹐並無異心也。」孫乾拜謝﹐回荊州見玄徳﹐言吳侯相待之意﹐專候主公去結親事。玄徳疑惑而不敢往。孔明曰「吾定了三條計﹐非子龍而不可行也。」遂喚子龍近前﹐附耳言曰「汝保主公入吳﹐當領此三个錦囊。袋內有三條計策﹐依次而行﹐吾當應之。汝若不依我計﹐是背主也。」子龍曰「願聽軍師密旨﹐並不敢違。」孔明將出三个錦囊﹐與子龍貼肉收藏﹐孔明先使人納上禮物﹐一切完備。

時建安十四年冬十月初也。玄徳選快船十隻﹐隨行五百餘人保護﹐大將軍趙子龍﹐並離荊州﹐前往南徐進發。荊州之事﹐皆聽孔明裁處。玄徳心中怏怏不安。早到南徐州﹐船已傍岸﹐子龍曰「臨來時孔明分付三條妙計﹐依次而行。今已到此﹐必預先開了第一个錦囊觀之﹐依次而行。」子龍看了。喚五百隨行軍士﹐一一分付如此如此﹐眾軍應諾而去﹐原來國老乃二橋之父﹐平生最直﹐居南徐﹐子龍請玄徳先往見之。玄徳牽羊擔酒﹐置幣剸金﹐剸﹐音專。先來拜見橋國老﹐說呂範爲媒﹑娶孫夫人之事。更兼五百軍士﹐上岸入南郡﹐盡說玄徳入舍一事﹐城中人盡知。此是孔明第一妙計。吳侯聽知玄徳已到﹐遂教呂範相陪﹐且就館捨安歇。

卻說橋國老早來見吳太夫人﹐稱說「且喜」。太夫人曰「老身寡居﹐何喜之有﹖」國老曰「令愛已許劉玄徳爲夫人﹐玄徳已到﹐何故相瞞﹖」太夫人曰「老身不知此事。」使人請吳侯問其虛實﹐先使幾人於城中探聽。人皆回報﹕「果有此事。卽日女婿在江邊館驛裏安歇﹐五百隨身軍士都在城中買豬羊果品﹐皆言做親之事。做媒的女家是呂範﹐男家是孫乾﹐俱在館捨中相待。」國太喫了一驚。少刻﹐孫權入後堂見母親。國太捶胸大哭。權曰「母親何故煩惱﹖」國太曰「你直如此將我看承得如無物﹗我姐姐臨危之時﹐分付你甚麼話來﹗」孫權失驚曰「母親有話明說﹐何苦如此﹖」國太曰「『男大須婚﹐女大須嫁』﹐古今常禮。我爲母之道﹐也須使我知道。你招劉玄徳爲婿﹐瞞我怎的﹖女兒須是我的骨血﹗」權喫了一驚﹐問曰「那里得這話來﹖」國太曰「若要不知﹐除非莫爲。滿城百姓﹐那一个不知﹖你還瞞我﹗」橋國老曰「老夫已知多日了﹐吾因敬來賀喜。」權曰「非也。此是周郎之計﹐因要取荊州﹐若動刀兵﹐恐生靈塗炭﹐故將此爲名﹐賺劉備來囚之﹐將荊州付還﹔若其不從﹐先斬劉備。此是計策﹐非實也。」國太大怒而罵周瑜曰「周瑜匹夫﹗汝做六郡八十一州大都督﹐直恁無條計策去取荊州﹐卻將我女兒爲名﹐使美人計﹗殺了劉備﹐便是望門寡﹐明日再怎的說親﹖須誤了我女兒一世﹗你每好做作﹗」橋國老曰「若用此計﹐便得荊州﹐也被天下人之恥笑﹗此事如何行得﹗」說得孫權默然無語。

國太不住口大罵周瑜。橋國老勸曰「事已如此﹐劉皇叔乃漢室宗親﹐不如招了爲婿﹐免得出醜。」權曰「年紀恐不相當。」國老曰「劉皇叔乃當世豪傑﹐若招得這个女婿﹐也不辱了令妹。」國太曰「我但不曾見此人。明日約在甘露寺相見﹐如不中我意﹐任從你們行事﹔若中我的意﹐我自把女兒嫁他﹗」孫權是大孝之人﹐見母親如此言語﹐隨卽應承﹐出外喚呂範分付﹕「來日甘露寺方丈設宴﹐國太要見劉備。」呂範曰「何不令賈華部領三百刀斧手伏於兩廊﹐若國太不喜時﹐一聲號舉﹐兩邊齊出﹐剁爲肉醬。」權遂喚賈華分付﹕「預先準備﹐只聽號令便出。」

卻說橋國老辭吳夫人歸﹐使人去報玄徳﹐言說來日吳侯﹑國太親自要見﹐好生在意。玄徳與趙雲﹑孫乾商議。云曰「來日此會﹐多凶少吉﹐云自引五百部從保護之。」隔夜呂範先來約定﹐來日甘露寺內相會。

次日﹐吳國太﹑橋國老先在甘露寺方丈。孫權並一般謀士都到﹐呂範又來館驛中請玄徳。是日玄徳內披細鎧﹐外穿錦袍﹐從人背劍緊隨﹐上馬投甘露寺而來。趙雲全裝慣帶﹐引五百軍隨行。來到寺前下馬﹐先法堂上見了孫權。權觀玄徳﹐儀表非俗﹐心中有畏懼之意。二人各敍禮畢﹐遂入方丈拜國太。國太見了玄徳大喜﹐乃與橋國老曰「眞吾婿也﹗」國老曰「玄徳有龍鳳之姿﹐天日之表﹔更兼仁徳布於天下。國太得此佳婿﹐眞可慶也﹗」玄徳拜謝﹐共宴於方丈之中。少刻﹐子龍帶劍而入﹐立於玄徳之側。國太問曰「此何人也﹖」玄徳答曰「常山趙子龍也。」國太曰「莫非當陽長阪抱阿斗者乎﹖」玄徳曰「然。」國太曰「眞將軍也﹗」遂賜酒。趙雲與玄徳曰「卻才某於廊下巡視﹐見房內有刀斧手埋伏﹐必無好意。可告知國太。」玄徳跪於國太席前﹐泣而告曰「若殺劉備﹐就此請誅。」國太曰「何故出此言也﹖」玄徳曰「廊下暗伏刀手﹐非殺備而何﹖」國太大怒﹐責罵孫權﹕「今日玄徳與我作婿﹐卽我之兒女也。何故伏刀斧手於廊下﹗」權推不知﹐喚呂範問之﹐範推賈華﹐國太喚問之﹐華默然無言。國太喝令斬之。玄徳哀告曰「若爲備斬大將﹐備心何忍也﹖於親不利﹐備難久居膝下矣。」國老也勸。國太喝放賈華﹐刀斧手皆抱頭鼠竄而去。國太先回。

玄徳更衣出殿前﹐見庭下有一塊石。玄徳拔從者所佩之劍﹐仰天禱告曰「若劉備能夠回荊州﹐成王霸之業﹐劍揮石爲兩段﹔如死於此地﹐劍剁不開。」言訖﹐手起劍落﹐火光迸濺﹐砍石爲兩段。忽然孫權後面而言曰「玄徳如何而恨此石﹖」玄徳曰「備年近五旬﹐不能與國家剿除賊黨﹐心常恨焉。今蒙國太招爲女婿﹐此平生之際遇也。卻才問天買卦﹐如破曹興漢﹐砍斷此石。今果然如此。」權暗思﹕「劉備莫非用此言瞞我﹖」亦掣劍與玄徳曰「吾亦問天買卦﹐若破得曹賊﹐亦斷此石。」卻暗暗祝告曰「如再取得荊州﹐興旺東吳﹐石亦爲兩半﹗」手起劍落﹐巨石亦開。至今有十字紋「恨石」尙存。後未賢觀此勝迹﹐作詩贊曰﹕

紫髯桑蓋兩沈沈﹐「恨石」由來仰告深。漢鼎未分聊把手﹐楚醪𨿽美肯同心﹖

英雄已往時難問﹐苔蘚多生歲愈侵。還有市廛沽酒客﹐雀喧鳩話眾啼吟。

又詩曰﹕

寶劍落時山石斷﹐金環響處火光生﹐兩朝王气皆天數﹐從此乾坤鼎足成。

二人棄劍﹐相扶入席。又飲數巡﹐孫乾目視玄徳﹐玄徳辭曰「劉備不勝酒力﹐告退。」孫權送出寺前﹐二人並立﹐觀江山之景。玄徳曰「此乃天下第一江山也﹗」至今甘露寺牌上云「天下第一江山」。後人有詩贊曰﹕

江山雨霽擁靑螺﹐境界無憂樂最多。昔日英雄凝目處﹐巖崖依舊抵風波。

又《水調歌頭》一篇曰﹕

江左占形勢﹐先數古徐州。連山峯巒如畫﹐縹緲步危樓。鼓角臨風悲愴﹐烽火接天明滅﹐往事憶孫﹑劉。千里揮戈甲﹐萬竈宿貔貅。艸凝霜﹐風落木﹐歲方休﹐使君豪放﹐談笑洗盡古今愁。不見襄陽登覽﹐磨滅遊人無數﹐遺恨默然收。叔子獨千載﹐名與漢江流﹗

二人共觀之次﹐江風浩蕩﹐洪波滚雪﹐白浪掀天。忽見波上一乘小舟﹐於江面上如登平地。玄徳嘆曰「『南人駕船﹐北人乘馬』﹐信有之乎﹗」孫權聞知﹐自思曰「劉備此言語﹐嘲吾不慣乘馬耶﹖」左右牽馬過來﹐飛身上馬﹐馳驟下山﹐復加鞭上嶺﹐與玄徳曰「南人而能乘馬乎﹖」玄徳聞之﹐裸衣一躍﹐躍上馬背﹐飛走下山﹐復上。二人立馬於山坡之上﹐揚鞭大笑。至今此處名爲「駐馬坡」。有詩曰﹕

馳驟龍駒气槪多﹐二人並轡望山河。東吳﹑西蜀興王霸﹐千古猶存駐馬坡。

當日二人並轡而回。南徐之民無不稱賞。

玄徳自回館驛﹐與孫乾商議。乾乾曰「主公只是哀告橋國老﹐早早畢親﹐免生別事。」玄徳次日前來橋國老宅前下馬。國老接入﹐禮畢茶罷﹐玄徳告曰「江左之人多有要害劉備者﹐恐不能久居。」國老曰「玄徳寬心。吾當去告國太﹐令作護持。」玄徳拜謝自回。橋國老入見國太﹐盡言玄徳恐人謀害﹐急急要回。國太怒曰「我的女婿﹐誰敢害他﹗」卽時便教搬入書院暫住﹐擇日便教畢親。玄徳自入﹐告國太曰「只恐趙雲在外不便﹐軍士爭鬧﹐累及不安。」國太教盡搬入府中安歇﹐休畱在館驛中﹐免得生事。玄徳暗喜﹐爲有護臂在近﹐不懼傷害。

數日之內﹐大排筵會﹐孫夫人與玄徳結親。至晚客散﹐兩行紅炬﹐接引玄徳入房。燈光之下﹐但見槍刀簇滿﹐侍婢皆佩劍懸刀立於兩旁﹐嚇得玄徳魂不附體。畢竟如何﹖

錦嚢計趙雲救主

卻說玄徳見孫夫人房中﹐兩邊槍刀森列如麻﹐玄徳失色。管家婆進曰「貴人休得驚懼也。夫人自幼好觀武事﹐居常令侍婢擊劍爲樂﹐故房中有之。」玄徳曰「非夫人所觀之事﹐吾甚心寒﹐可命暫去。」管家婆稟覆孫夫人曰「房中擺列兵器﹐嬌客不安﹐須且去之。」孫夫人笑曰「相殺半生﹐尙懼兵器乎﹗」命盡去之﹐令侍婢解劍扶侍。當夜玄徳與孫夫人成親。玄徳以甜言美語啜誘孫夫人﹐夫人歡喜。玄徳乃以金帛散與侍婢以買其心﹐先教孫乾回荊州報喜。自此﹐連日飲酒。國太十分愛敬。

卻說孫權差人來柴桑郡報周瑜﹐瑜拆書視之。書曰﹕

我母親力主﹐已將吾妹招了劉備。不想弄假成眞。此事還復如何﹖

瑜看畢大驚﹐行坐不安﹐乃思一計﹐遂修密書﹐就令去人帶回見孫權。權拆書視之。書曰﹕

周瑜百拜頓首﹐書上主君明公座下﹕昨常爲謀大事﹐不想反復如此。旣已弄假成眞﹐必須以凶爲吉。劉備以梟雄之姿﹐而有關﹑張熊虎之將﹐更兼諸葛亮用謀﹐必非久屈在人之下者。愚謂大計﹐軟困備於吳中﹐而盛爲築宮室﹐以喪其心志﹔多其美色玩好﹐以娛其耳目﹔使分開關﹑張之情﹐隔遠諸將之契﹐各置一方﹐然後以兵攻之﹐大事可定矣。今若縱之﹐使人俱在疆場﹐恐蛟龍得雲雨﹐終非池中物也。願明公熟思之。書不盡言﹐幸垂照鑑。

孫權看畢﹐以書示張昭。昭曰「公瑾之謀﹐正合愚意。劉備起身微末﹐奔走天下﹐未嘗受其富貴。今若以畫堂大廈﹑子女金帛﹐令彼享用﹐疏遠孔明﹑關﹑張﹐各生怨望而自散去﹐荊﹑襄可不戰而得也。若縱劉備得歸﹐終久是東吳大患。主公可從公瑾之計而速行之。」

孫權大喜﹐卽日修整東府﹐廣栽花木﹐器用什物極其富麗﹐請妹居之﹔又增女樂數十餘人﹐並金玉錦綺玩好之物教玄徳享用。國太只道孫權好意﹐喜不自勝。玄徳果然被聲色所迷﹐全不想回荊州﹐亦不思孔明之語﹐中了周瑜之計也。

卻說趙雲與五百軍在東府前住﹐終日無事﹐只去城外射箭走馬。看看年終。子龍猛省﹕「孔明原付三个錦囊與我﹐教我一到南徐﹐開第一个﹔住到年終﹐開第二个﹔臨到危急無路之時﹐開第三个﹕於內有神出鬼沒之計﹐可保主公回歸。此時歲已將終﹐主公貪戀女色﹐並不見面﹐何不拆開第二个錦囊﹐看計而行﹖」拆開視之。原來如此神策。卽目徑到府堂﹐要見玄徳。侍婢報曰「趙將軍有緊急事來報貴人。」玄徳喚入﹐便問其故。子龍做失驚意曰「主公深居畫堂﹐不想荊州耶﹖」玄徳曰「有甚事如此驚怪﹖」子龍曰「今早孔明使人報說﹐曹操要報赤壁鏖兵之恨﹐起精兵五十萬﹐殺奔荊州﹐甚是危急﹐請主公便回。」玄徳曰「必須與夫人商議。」子龍曰「若和夫人商議﹐必不肯教主公回。不如休說﹐今晚便可起程。遲則誤事﹗」玄徳曰「你且暫退﹐我自有道理。」子龍故意催逼數番而出。玄徳入見孫夫人﹐暗暗垂淚。孫夫人曰「丈夫何煩惱﹖」玄徳曰「念備一身飄蕩異鄕﹐生不能侍奉二親﹐死不能祭祀宗祖﹐乃大逆不孝也。今歲旦在邇﹐使備悒怏不已。」孫夫人曰「你休瞞我﹐我已聽知了也﹗方才趙子龍報說荊州危急﹐你欲還鄕﹐故推此意。」玄徳跪而告曰「夫人旣知﹐備安敢瞞過﹖備欲不去﹐使荊州有失﹐被天下人罵備也﹔欲去﹐又捨不得夫人﹐因此煩惱。」夫人曰「我已嫁事於君﹐君所去處﹐我願隨之。」玄徳曰「夫人之心﹐可道如此﹐爭柰國太與吳侯﹐安肯容夫人去也﹖夫人若可憐劉備﹐暫時辭別。若劉備戰死荊州沙場﹐夫人再不更事豪傑﹐備𨿽在九泉﹐蒙恩不淺也。」孫夫人曰「丈夫何故出此不利之言耶﹖」玄徳曰「豈不聞俗語云曰﹕『公子登筵﹐不醉則飽﹔壯士臨陣﹐不死卽傷。』赴敵之人﹐豈敢保耶﹖」言訖﹐淚下如雨。孫夫人勸曰「丈夫休得煩惱。我苦苦哀告母親﹐必須放我與君同去。」玄徳曰「縱然國太肯時﹐吳侯必然阻當。」孫夫人曰「我有一計﹐汝能從否﹖」玄徳請問﹐夫人答曰「我與你正旦拜賀時﹐推稱江邊祭祖﹐不告而去﹐若何﹖」玄徳曰「若如此﹐生死難忘﹗切勿瀉漏了。」兩个商議已定。玄徳密喚子龍分付﹕「正旦日﹐你先引軍士出城﹐於官道等候。吾推祭祖﹐與夫人同走。」子龍曰「宜想舊事﹐勿失軍師之計。」

時建安十五年春正月初一日也。吳侯大會文武於堂上﹐玄徳與孫夫人前來拜國太並嫂嫂。孫夫人曰「夫主想父母祖宗墳墓﹐俱在涿郡﹐晝夜傷感不已。今日欲往江邊﹐望北遙祭﹐須母親前告知。」國太曰「此孝道之事﹐豈有不從﹖汝𨿽不識舅姑﹐可同汝夫前去一祭﹐足見爲婦之禮也。」孫夫人同玄徳拜謝而出。

此時更不令孫權知之。夫人乘車﹐將帶隨身一應細軟。玄徳上馬﹐引數十騎跟隨出城﹐與子龍相會。五百軍士前遮後擁﹐離了南徐﹐趲程而行。當日孫權大醉﹐左右近侍扶入後堂﹐文武皆散。比及眾官知得玄徳﹑夫人逃去之時﹐天色已晚。要報孫權﹐權醉不醒﹔及至睡覺﹐已是五更。孫權聽知走了玄徳﹐急聚文武商議。張昭曰「今日走了此人﹐早晚必生禍亂。可急追之。」孫權令陳武﹑潘璋選五百精兵﹐無分星夜﹐務要趕上拿回。二將領命去了。孫權深恨玄徳﹐忿怒轉加﹐將案上玉石硯摔爲粉碎。程普曰「主公空有衝天之怒﹐某料陳武﹑潘璋必擒此人不得。」權曰「焉敢違吾令耶﹖」普曰「郡主自幼好觀武事﹐嚴毅剛正﹐諸將皆懼。旣然肯順劉備﹐必同心而去。所追之將﹐若見郡主﹐豈肯下手﹖」權大怒﹐掣所佩之劍﹐喚蔣欽﹑周泰聽令﹐曰「汝二人將這口劍去﹐取吾妹並劉備頭來﹗違令者立斬之﹗」蔣欽﹑周泰隨後引一千軍馬趕來。

卻說玄徳加鞭縱轡﹐趲程而行﹐當夜於路暫歇兩个更次﹐慌忙起行。看看來到柴桑界首﹐望見後面塵頭大起﹐人報追兵至矣。玄徳慌問子龍曰「追兵旣至﹐如之柰何﹖」子龍曰「主公先行﹐某願當後。」轉過前面山腳﹐一彪軍馬攔住去路。當先兩員大將﹐厲聲髙叫曰「劉備早早下馬受縛﹗吾奉周都督將令﹐守候多時﹗」嚇得玄徳舉止失錯﹐忙慌勒回馬來問子龍曰「前面又有攔截之兵﹐後有追兵﹕前後無路﹐如之柰何﹖」云曰「主公勿憂。孔明軍師原有三條妙計﹐皆在錦囊之中。已拆了兩个﹐並皆應驗。還有第三个在此﹐軍師道遇危難之時可用。今日何不觀之﹖」玄徳教取錦囊﹐拆封視之。其計如何﹐且聽下回分解。

諸葛亮二气周瑜

原來周瑜恐玄徳走脫﹐先發人教吳侯江邊關防﹕「如無兵符﹐不許擅開船隻。」先斷了這條長江水路。又差徐盛﹑丁奉引三千軍馬﹐於衝要之處等候紮營在此﹐時常令人登髙遙望﹐料得玄徳若投旱路﹐必經此道而過。當日徐盛﹑丁奉將軍馬擺成陣勢﹐忽然了髙軍報說﹕「前面塵起﹐必是玄徳。」二將馬上撫掌大笑曰「周都督神機妙算﹐果然應口﹗」各掉兵器﹐立於陣前。玄徳慌問子龍求計﹐子龍將錦囊拆開﹐獻計與玄徳。玄徳看了﹐急來車前﹐泣告孫夫人曰「備有心腹之言﹐至此盡當實訴。」夫人曰「丈夫有何言語﹖勿得隱諱。」玄徳曰「昔日吳侯與周瑜同謀﹐將夫人招嫁劉備﹐實非爲夫人前程﹔乃欲幽困劉備而奪荊州也。奪了荊州﹐必至殺害。備若身死﹐夫人安能歸乎﹖是以夫人爲香餌而下釣也。備不懼萬死而來﹐蓋知夫人有男子之胸襟﹐必能憐憫於備也。今汝兄又欲殺害﹐故托荊州有難﹐此是求歸之計。實難捨夫人﹐故同至此。汝兄又令人在後追趕﹐周瑜又使人於前截住﹐非夫人莫解此禍。如夫人不允﹐備請死於車前﹐以報夫人半載相與之徳也﹗」夫人怒曰「吾兄旣不以我爲親骨肉﹐我有何面目重相見乎﹗今日之危﹐我當自解。」於是叱從人推車直出﹐捲起車簾﹐親喝徐盛﹑丁奉曰「你二人欲造反耶﹖」徐﹑丁二將慌忙下馬﹐棄了兵器﹐聲喏於車前曰「安敢造反﹖爲奉周都督將令﹐屯兵在此﹐專候劉備。」孫夫人大怒曰「周瑜賊匹夫欲造反耶﹖我東吳不曾虧負你﹗玄徳乃大漢皇叔﹐是我丈夫﹐是汝主人之妺丈﹐千百年之至親﹐非是反國之臣。我已對母親﹑哥哥說知回荊州去﹐並不是私奔至此。今你兩个於山僻去處﹐引著軍馬攔截道路﹐意欲掠擄俺夫妻財物耶﹖」徐盛﹑丁奉喏喏連聲﹐口稱﹕「不敢。主姑息怒。這的不幹我小將之事﹐乃是周都督的號令。」孫夫人叱曰「你只怕周瑜﹐何不不怕我﹖周瑜殺得你﹐我豈殺不得周瑜﹖你快回去﹐說與周瑜匹夫﹐我夫妻自回荊州去﹐幹你甚事﹖我兄吳侯尙自讓我幾分﹐何況周瑜村匹夫哉﹗」把周瑜千匹夫﹑萬匹夫﹐大罵一場﹐喝令推車前進。徐盛﹑丁奉自思﹕「我等是臣下之臣。安敢十分難爲她﹖」又見趙子龍十分怒气﹐只得把軍喝住﹐放條大路教過去。卻才行不到五六里﹐陳武﹑潘璋趕到。徐﹑丁二將備言其事。陳武﹑潘璋曰「你放他過去﹐差了也。我二人奉吳侯尊旨﹐特來追捉他回轉。」四將合兵一處﹐趲程趕來。

卻說玄徳脫了此難﹐傍車而走﹐正行之間﹐背後喊聲又起﹐大軍趕來。玄徳告孫夫人曰「後面追兵又至﹐卻如之何﹖」夫人曰「丈夫先行﹐我與子龍當後。」玄徳引五百軍望江岸去了。子龍勒馬於車傍﹐將士卒擺開﹐專候來將。四員將見了孫夫人﹐只得下馬﹐叉手而立。夫人曰「陳武﹑潘璋﹐來此何干﹖」二將答曰「奉主公之命﹐請夫人同玄徳回。」夫人正色叱曰「都是你這夥匹夫﹐同謀我兄妹不睦﹗我已嫁事他人﹐今日歸去﹐須不是與人私奔﹐玷辱上祖。我母親慈旨﹐全我夫婦去回荊州﹐誰敢阻當﹖便是我哥哥來﹐也須將大禮而行。你四人倚仗兵威﹐欲待殺害我耶﹖」罵得四人面面相覷﹐各各尋思﹕「他一萬年也只是兄妹。更兼親娘作主﹔況吳侯是个大孝之人﹐怎敢違了母言﹖明日翻過臉來﹐只是我等不是﹐不如做个人情。」軍中況又不見玄徳﹔又見子龍怒目睜眉﹐只待廝殺﹐因此四將喏喏連聲而退。孫夫人令推車便行。徐盛曰「我四人同去見周都督﹐告稟此事。」四人猶猶豫豫﹐主張不定。但見一軍如旋風而來﹐視之﹐乃蔣欽﹑周泰。二將問曰「列位趕的劉備﹐曾趕上乎﹖」四將答曰「早晨過去﹐多半日矣。」蔣欽曰「如何不拿下﹖」四人因說孫夫人發話一節。蔣欽曰「便是吳侯怕道如此﹐封一口劍在此﹐教先殺他妹﹐後斬劉備。違者立斬﹗」四將曰「去之已遠﹐怎生柰何﹖」蔣欽曰「他終是有步軍﹐急行不上。徐﹑丁位可飛報都督﹐教水路棹快船追之。我四人在岸上趕之。無問水旱之路﹐趕上殺了﹐休聽他言語﹗」徐盛﹑丁奉飛報周瑜﹔蔣欽﹑周泰﹑陳武﹑潘璋四个﹐領兵沿江趕來。

卻說玄徳一行人馬離柴桑較遠﹐心才稍寬。沿著江岸正行之間﹐後軍遙指塵土衝天而起。登髙一望﹐但見軍馬蓋地而來﹐玄徳嘆曰「連日奔走﹐人困馬乏﹐追兵又到﹐死無地矣﹗」看看喊聲漸近。眾人皆欲四散﹐忽見江內傍岸﹐一字兒拋著拖篷船二十餘只。此舡極快﹐兩浙人呼「刳子舡」﹐淮南呼「艇船」。《易》曰﹕刳木爲舟。子龍曰「天幸有船在此﹗何不速下﹐棹過對岸﹐急切追趕不得﹗」玄徳與孫夫人便奔上船。子龍引五百軍一齊上船而去。只見船艙中一人綸巾道服﹐大笑而出﹐曰「主公且喜﹗諸葛亮等候多時。」船中扮作客人的﹐皆是荊州水軍。不移時﹐四將趕到。孔明笑指岸上人而言曰「吾已算定多時矣。汝等回去﹐傳示周瑜﹐教休再使美人局手段。」岸上亂箭射﹐船已開的遠了。正值順風﹐拽起風帆﹐望上水盡力使去﹐岸上軍馬迆邐不捨。

正行之間﹐忽然江聲大震。回頭視之﹐只見戰船無數。「帥」字旗下﹐周瑜自領慣戰水軍﹐左有黃蓋﹐右有韓當﹐勢如飛馬﹐疾似流星。看看趕上。孔明教棹船投北岸﹐棄了船﹐盡皆上岸而走﹐車馬登程。周瑜趕到江邊﹐盡教上岸追襲。大小水軍﹐盡是步行﹐止有爲首官軍騎馬。周瑜上馬﹐並黃蓋﹑韓當﹑徐盛﹑丁奉緊隨。瑜曰「此處是那里﹖軍士答曰「前面是黃州界口。」望見玄徳車馬不遠﹐瑜令並力追襲。正趕之間﹐一聲鼓響﹐山崦內一彪刀手擁出﹐爲首一員大將﹐蒲州解良人也﹐姓關﹐名某﹐字雲長。周瑜舉止失錯﹐急撥馬便走﹔雲長驟馬趕來﹐周瑜縱馬逃命。正奔走之間﹐左邊黃忠﹐右邊魏延﹐兩軍殺出。吳兵大敗。周瑜身中數箭﹐急急下得船時﹐岸上軍士齊聲大叫曰「周郎妙計髙策﹐陪了夫人﹐又折許多人馬﹗」周瑜回顧岸上﹐乃是敗走吳軍﹐盡都趕來。瑜怒曰「可再登岸﹐決一死戰﹗」黃蓋﹑韓當力阻。瑜自思曰「有何面目去見吳侯﹗」大叫一聲﹐金瘡迸裂﹐倒於船上。眾將救之﹐卻早不省人事。未知性命如何﹐且聽下回分解。

曹操大宴銅雀臺

卻說周瑜被諸葛亮預先埋伏關公﹑黃忠﹑魏延三人三枝軍馬﹐一擊大敗。黃蓋﹑韓當急救下船﹐喪折水軍數多。遙觀玄徳﹑孫夫人車馬僕從﹐都停住於山頂之上﹐瑜如何不气﹖箭瘡膿水未幹﹐因此怒發﹐金瘡迸裂。眾將救活﹐開船逃去。孔明教休追趕﹐自和玄徳歸荊州慶喜﹐賞賜眾將。

周瑜自回柴桑。蔣欽等一行人馬﹐自歸南徐﹐去報吳侯。吳侯不勝大怒﹐要拜程普爲都督﹐傾國起兵去取荊州。周瑜又發書到﹐教主君興兵雪恨。張昭諫曰「不可。今曹操欲報赤壁鏖兵之恨﹐但恐孫﹑劉同心﹐因此未敢興兵。今主公爲一時之气﹐若自相吞並﹐操必乘虛來攻﹐家國危矣。」權曰﹕如之柰何﹖」顧雍曰「許都豈無細作在此﹖若知孫﹑劉不睦﹐操必使人勾結劉備矣。備懼東吳﹐必投曹操。若是投操﹐江南何日得安也﹖可使人赴許都﹐表劉備爲荊州牧。使曹操知之則怯懼﹐不敢加兵於東南﹐亦能使劉備不恨於主公矣。卻暗使一心腹人以間諜之計﹐使曹﹑劉如常不睦﹐方可圖之。」權曰「元嘆之言甚善。準可爲使﹖」雍曰「有一人﹐乃曹操平生信愛者﹐見在此處﹐可當遣之。」權曰「何人也﹖」雍日﹕「前任豫章太守﹐平原髙唐人也﹐姓華﹐名歆﹐字子魚。」權大喜﹐卽時寫表﹐令華歆赴許都﹐密囑以間諜之計。歆領命起程﹐徑到許都。聞知曹操會羣臣於鄴郡﹐慶賀銅雀臺﹐歆親往見。

卻說曹操自離荊州﹐心中嘗欲雪赤壁之恨﹐爲軍兵未曾嚴整﹐又疑孫﹑劉並力﹐因此不敢輕進。時建安十五年春造銅雀臺成﹐操大會文武於鄴郡﹐設宴慶賀。其臺正臨漳河﹐中央乃鋼雀之臺﹐左名玉龍之臺﹐右名金鳳之臺。三臺森聳﹐可髙十丈﹐上橫二橋相通﹐千門萬戶﹐金碧交輝。是日﹐操頭戴嵌寶金冠﹐身穿綠錦羅袍﹐玉帶朱履﹐憑髙而坐。文武侍立於臺下。

操先觀武官比試弓箭﹐便命近侍將西川紅錦戰袍一領﹐掛在垂楊枝上﹐下設一箭垛﹐離百步爲界。武官分爲兩隊﹕曹氏宗族俱穿紅﹐外枝將士皆穿綠﹔各帶雕弓長箭﹐跨鞍勒馬﹐聽候指揮。操傳令曰「如有射中紅心者﹐鳴金擊鼓以應之﹐遂將紅錦戰袍以賞之﹔如射不中者﹐罰水一杯。能射者射之﹐不能射者聽令押陣。」連問三聲。聲猶未絕﹐紅袍隊中一人拈弓驟馬而出。眾皆視之﹐此少年將軍乃曹操外房之侄﹐姓曹﹐名休﹐字文烈﹐見充虎豹騎衛。眾見曹休弓馬精熟﹐無不稱賀。曹休飛馬﹐往來奔馳三遭﹐扣上箭﹐拽滿弓﹐弦響箭落﹐正个中紅心。金鼓齊鳴。操在臺上大喜曰「此吾家千里駒也﹗」左右欲取錦袍與曹休﹐綠袍隊中一騎而出﹐曰「丞相﹐錦袍也合讓俺外人先爭﹐汝宗族中不宜攙越。」眾視之﹐乃漢上將文聘也。眾官曰「且看文仲業射法。」聘拈弓縱馬﹐一箭正中紅心。金鼓齊鳴。聘大呼曰「快取袍來﹗」只見紅袍隊中又一將飛馬而出﹐曰﹔「小將軍先射﹐汝何奪之﹖看我與汝兩个解箭﹗」拽滿雕弓﹐一箭也中紅心。眾皆喝采。視之﹐乃曹丞相從弟曹洪也。卻欲取袍﹐只見綠袍中又一將而出﹐曰「你三人射中紅心﹐豈足爲奇﹖看我射來﹗」眾視之﹐乃大將張郃也。郃飛馬翻身﹐背射一箭﹐也中紅心。四枚箭齊齊的攢在紅心之裏。郃曰「吾翻身背射﹐合取錦袍﹗」言未畢﹐紅袍隊中又一將飛馬而出﹐曰「汝翻身背射﹐何足爲道﹗看吾奪射紅心耶﹗」眾視之﹐乃夏侯淵也。淵驟馬到界口﹐扭頭回身﹐一箭射去﹐正在四箭當中。淵兜住馬﹐按弓大叫曰「此箭可奪錦袍麼﹖」眾皆喝采。又只見綠袍隊中一將飛馬而出﹐大叫曰「畱下錦袍還我﹗」視之﹐乃大將徐晃也。晃曰「汝奪紅心﹐何足道哉﹗看吾單取錦袍﹗」拈弓搭箭﹐一箭迢望柳條射之﹐射斷柳條﹐錦袍墜下。徐晃飛取錦袍﹐披於身上﹐往來馳驟一遭﹐望臺上聲喏曰「謝丞相之袍﹗」眾皆大驚。卻才勒馬要回﹐猛然臺邊一將躍馬而出﹐大叫曰「你將錦袍那去﹖早早畱下與我﹗」眾皆視之﹐乃譙國譙人也﹐姓許﹐名褚﹐字仲康﹐飛馬便來奪袍。兩馬相近﹐晃便把弓打許褚。褚一手接住弓﹐把徐晃一扯﹐扯離鞍轎。晃急棄了弓時﹐翻身下馬﹐褚亦下馬。兩个揪住﹐一處廝打。操急使人解開時﹐那領錦袍已扯粉碎。操口﹕「二人都上臺來。」晃睜眉怒目﹐褚切齒咬牙﹐皆有相持之意。操笑曰「孤特視汝等之勇耳﹐豈惜一錦袍乎﹖」便教諸多將士盡都上臺﹐各賜蜀錦一匹。盡皆依位而坐。樂音競奏﹐水陸畢陳。文官武將﹐輪次把盞﹐獻酬交錯。

操大喜﹐曰「武將旣以騎射爲樂﹐足顯威勇矣。汝文官乃飽學之士﹐登此髙臺﹐何不進佳章以紀一時之勝事乎﹖」文官皆躬身而言曰「願從鈞命。」互相獎讓。有一人進曰「小臣不才﹐願獻通雀臺詩章﹐可乎﹖」操大喜。乃諫議大夫﹑參司空軍事﹐東海郯人也﹐姓王﹐名朗﹐字景興。朗拂箋援筆﹐立書七言詩以進之。詩曰﹕

銅雀臺髙壯帝畿﹐水明山秀競光輝。三千劍佩趨黃道﹐百萬貔貅現紫微。

風動繡簾金鳳舞﹐云生碧瓦玉龍飛。君臣慶會休辭醉﹐攜得天香滿袖歸。

操觀畢大喜﹐取玉爵賜酒﹐就以玉爵賞之。朗拜謝訖﹐座上一人進曰「老臣亦有俚語﹐敢進於上乎﹖」操曰﹔「願聞佳章。」其人官封東武亭侯﹑侍中尙書﹑左僕射﹐穎川長社人也﹐姓鍾﹐名繇﹐字元常﹐善寫隸書﹐萬古爲法。繇援筆立寫七言八局詩以進之。詩曰﹕

銅雀臺髙按上天﹐凝眸覽徧舊山川。欄幹屈曲畱明月﹐窗戶玲瓏壓紫煙。

漢祖歌風空系築﹐楚王戲馬謾加鞭。主人盛徳齊堯舜﹐願樂升平萬萬年。

操覽畢﹐笑曰「二公佳作﹐過於太甚矣。意思知道二人以帝王尊之﹐言太過矣。操遂賞鍾繇﹐而對眾文武曰「孤本庸愚﹐始舉孝廉﹐聊立微名於世耳。後值天下大亂﹐故以病回鄕裏﹐築精舍於譙東五十里﹐欲夏秋讀書﹐春冬射獵﹐爲二十年之計﹐以待天下淸平﹐方出仕耳。然不能如意﹐朝廷徵孤爲典軍校尉﹐遂更其意﹐專欲爲國家討賊立功﹐圖死後得題墓道曰『漢故徵西將軍曹侯之墓』﹐使不辱於祖宗。此平生願足矣。遭董卓之難﹐興舉義兵﹔因黃巾之亂﹐剿降萬餘。又討擊袁術﹐擒其四將﹔摧破袁紹﹐梟其二子﹔復定劉表﹐遂平天下。身爲宰相﹐人臣之貴已極﹐意望已過。如國家無孤一人﹐正不知幾人稱帝﹐幾人稱王。或有一等人見孤彊盛﹐任重權髙﹐妄相忖度﹐言孤有篡位之心﹐此言大亂之道也。齊桓公﹑晉文公所以垂稱至今日者﹐以其兵勢廣大﹐猶能奉事周室也。孔子云﹕『周文王三分天下有其二以服事殷﹐周之徳﹐其可爲至徳也已矣﹗』夫能以大事小﹐此言耿耿在心。又讀《樂毅傳》﹕毅昔日歸趙﹐趙王欲與之圖燕﹐毅伏而垂泣﹐對曰﹕『臣事燕王﹐猶事大王﹐寧死不爲非義之事。』孤又觀《蒙恬傳》﹕昔日胡亥之殺蒙恬也﹐恬曰﹔『吾先人及至子孫﹐積徳於秦三世矣﹔今臣手下精兵三十萬﹐卒能背叛﹐自知必死而守義者﹐不敢辱先人之教以忘先君之恩也。』孤讀此二人之書﹐來嘗不愴然流涕也。孤安有篡逆之心哉﹖此言皆肝膈之要也。所以勤勤懇懇敍心腹者﹐見周公有《金縢》之書以自明﹐恐人不信之故。然欲孤使爾委捐所典兵眾﹐以還執事﹐歸就孤所封武平候之國﹐實不可也。何者﹖誠恐已離兵爲人所害也。旣爲子孫計﹐又己敗則國家傾危﹐是以不得慕虛名而處實禍也。汝諸文武必不知孤心也。」眾皆起拜曰「𨿽周公﹑伊尹﹐不及丞相耳。」尹氏有詩一首﹐單道王莽姦邪處﹐後人讀此詩有感﹐因而可以擬曹操也。詩曰﹕

周公恐懼流言日﹐王莽謙恭下士時。假使當年身便死﹐一生眞僞有誰知﹗

曹操連飲數杯﹐不覺沈醉﹐喚左右捧過筆硯﹐「孤欲作《銅雀臺賦》耳」。拂箋寫云「吾獨步髙臺﹐俯觀萬里之山河。」此兩句有旁若無人之意。後史官貶曹操建銅雀臺﹐有古風一篇云﹕

鄴中山靑水如練﹐老瞞雄據作宮殿。窮奢極多興羣怨﹐詐力欺天天肯眷﹖

東風只與周郎便﹐雲散煙飛事都變。銅雀臺髙春日轉﹐二橋空鎖芙蓉面。

不似朝陽貯飛燕﹐英雄一去不復見﹐古瓦與人磨作硯。

曹操剛才落筆﹐止寫了兩句﹐忽有人報﹕「東吳又使華歆表奏劉備爲荊州牧﹐今孫權以妹嫁之﹐漢上九郡太半已屬劉備矣。」操聞之﹐手腳慌張﹐投筆於地。程昱曰「丞相知華歆來意否﹖」操曰「未也。」昱曰「孫權本忌劉備﹐欲以兵攻之﹐但恐丞相乘虛而擊也。今權故令華歆入國爲使﹐乃安劉備之心﹐以塞丞相之望耳。」操曰「如之柰何﹖」昱曰「某有一計﹐使孫﹑劉自相吞並﹐丞相於中一擊而可得也。」操問其計若何﹖

諸葛亮三气周瑜

曹操聞之大喜﹐遂問其計。程昱曰「東吳倚仗者﹐周瑜也。丞相就表奏周瑜爲南郡太守﹑程普爲江夏太守﹐畱華歆在朝重用之﹔瑜必自與劉備爲仇敵矣。乘此相並﹐卻作良圖。」操曰「仲徳之言﹐正合孤意。」當日召華歆上臺﹐重加賞賜﹐封爲大理寺少卿。程昱曰「丞相在萬刃之中﹐矢石交攻之際﹐未嘗動心﹔今聞劉備得了荊州﹐何以驚耶﹖」操曰﹔「劉備人中之龍也﹐平生未嘗得水﹔今得荊州﹐如困龍而入大海。孤安得不動心哉﹗」卽日頒詔﹐加周瑜爲總領南郡太守﹑程普江夏太守﹐命使起程。文武盡醉。筵散﹐操回許都。

使命徑至東吳﹐周瑜﹑程普各受其職。瑜自領南郡﹐更思向日之仇﹐如何不報﹖遂上疏與吳侯﹐令魯肅去取荊州。孫權喚肅曰「當初汝保荊州來﹐今日劉備又是我妹夫﹐遷延不還﹐等待何時﹖」肅曰「文書上明白寫著﹐得了西川便還。」權叱曰「只說取川﹐到今又不動兵﹐不等老了人﹗」肅曰「某願取之。」遂辭下船﹐投荊州而來。

卻說玄徳與孔明在荊州廣聚糧艸﹐調練軍馬﹐遠近之士多有歸之。忽報魯肅到﹐玄徳問孔明曰「子敬此來何意﹖」孔明曰「昨者﹐孫權表主公爲荊州牧﹐此是懼曹操之計。操封周瑜爲南郡太守﹐此是令俺自相吞並之意也。他使兩處興兵﹐於中便來取事。今魯肅此來﹐又是周瑜旣受太守之職﹐又要奪荊州之計。」玄徳曰「如何抵對﹖」孔明曰「若肅提起荊州之事﹐主公放聲大哭。將自哭到悲切之此﹐亮自出來解勸。」計會已定﹐遠接魯肅﹐來到堂上﹐謙讓坐次。肅曰「今日皇叔做了東吳女婿﹐卽是魯肅主人﹐如何敢坐﹖」玄徳曰「如何太謙﹖」只念舊交﹐讓肅坐於側。茶罷﹐肅開言曰﹕『今奉吳侯鈞命﹐專爲荊州一事而來。自信許多時了﹐未蒙見還。今日旣然結了親眷﹐合宜交付最好。」玄徳聞知﹐掩面大哭。肅大驚曰「皇叔何故如此﹖」玄徳哭聲不絕。孔明從屏風後出曰「亮聽之久矣。子敬知吾主人哭的緣故麼﹖」肅曰「某實不知。」孔明曰「有何難見﹖當初我主人借荊州時﹐許下取得西州時便還。仔細想來﹐益州劉璋是我主人兄弟﹐一般都是漢朝骨肉﹐若要興兵去取他城池時﹐恐被萬人唾罵﹔若要不取﹐還了荊州﹐何處安身﹖若不還時﹐於舅舅面上不好看。事實兩難﹐因此淚出痛腸﹐只得慟哭。」孔明說罷﹐聳動玄徳衷情﹐眞个捶胸頓足﹐放聲而哭。魯肅起身勸曰「皇叔且休煩惱﹐與孔明從長計議。」孔明曰「有煩子敬回見吳侯﹐勿惜一言之勞﹐將此煩惱情節﹐懇告尊親﹐再容幾時。」肅曰「倘吳侯不從﹐如之柰何﹖」孔明曰「吳侯旣以親妹聘嫁皇叔﹐安得不從乎﹖望子敬誠爲之。」魯肅是个寬仁長者﹐見玄徳哀痛至甚﹐只得應允。玄徳﹑孔明拜謝。

宴畢﹐送肅下船。徑到柴桑﹐見了周瑜﹐盡言其事。周瑜頓足曰「子敬又中諸葛亮之計也﹗當初劉備依劉表時﹐常有吞並之意﹐何況西川劉璋乎﹖似此推調﹐未免累及老兄矣。吾有一計﹐使諸葛亮不能出吾計﹐子敬便當一行。」肅曰「願聞妙策。」瑜曰「子敬不必去見吳侯﹐再去荊州對劉備說﹐旣然吳侯結爲親眷﹐使是一家﹔若不忍去取西川﹐我東吳起軍發馬去取。取得西川時﹐以爲嫁資﹐卻把荊州交還東吳。此計如何﹖」肅曰「西川迢遞﹐取之非易。都督此計﹐莫非不可﹖」瑜笑曰「子敬眞長者也。你道我眞个去取西川與他﹖非也。只以此爲名﹐實欲去取荊州﹐且教他不做準備。東吳軍馬收川﹐路過荊州﹐劉備必然勞軍﹐就問他索要錢糧。兵到城下﹐一鼓平收﹐雪吾之恨﹐解足下之禍。」

魯肅拜辭﹐再往荊州來。玄徳忙與孔明商議。孔明曰「必是不曾見吳侯﹐只到柴桑和周瑜商量了計又來。但說的話﹐主人只看我點頭﹐滿口應承。」計會已畢﹐接魯肅入。肅曰「某回見吳侯﹐把皇叔言語盡情稟了。吳侯甚是稱贊皇叔仁徳﹐遂與諸將商議起兵發馬﹐替皇叔收川。取了西川﹐卻換荊州。想念愛親之故﹐以此爲嫁資。但軍馬經過﹐卻望應付些錢糧。」孔明聽了忙點頭曰「非親不解其禍﹐難得吳候好心﹗」玄徳拱手稱謝曰「此皆是子敬之贈﹐一言稱謝難盡﹗」孔明曰「如雄師到日﹐卽當遠遠犒勞。」魯肅暗喜﹐自回。玄徳問孔明曰﹔「此是何意﹖」孔明大笑曰「周郎死日近矣﹗這等計策﹐小兒也瞞不過﹗」玄徳又問如何﹐孔明曰「此乃『假途滅虢』之計也。虛名收川﹐實來取荊州也。等主公出城勞軍﹐乘勢拿下﹐便就殺入城來﹐『攻其無備﹐出其不意』也。」玄徳曰﹕如之柰何﹖」孔明曰「主公寬心﹐便收拾窩弩﹐以擒猛虎﹔安排香餌﹐以釣鰲魚。等周瑜到來﹐他便不死﹐也九分無气。」喚趙雲聽了計﹕「如此如此﹐其餘我自有擺布。」玄徳大喜﹐自作準備。

卻說魯肅回見周瑜﹐說玄徳﹑孔明歡喜一節﹐準備出城勞軍。瑜大笑曰「原來今番也中吾計﹗」便救魯肅訴稟吳侯﹐差人交割城子﹐並遣程普引軍接應。周瑜此時箭瘡結了白痂﹐濃水無出﹐身軀無事﹐調遣甘寧爲先鋒﹐自與徐盛﹑丁奉爲第二﹐淩統﹑呂蒙爲後隊﹐水陸進兵五萬﹐望荊州而來。周瑜自在船中﹐時復歡笑﹐以爲孔明中計。水軍二萬五千人迆邐進發﹐前軍至夏口。周瑜問﹕「前面有遠接之人否﹖」人報皇叔使糜竺來見都督。瑜喚至﹐問勞軍如何。竺曰「主公皆準備下應付錢糧﹐陸續起運。」瑜曰﹔「皇叔何在﹖」竺曰「荊州城門外相等﹐與都督把盞。」瑜曰「今爲汝家事﹐勞軍之禮﹐休得輕易。」糜竺領了言語先回。戰船密密排在江上﹐依次而進。看看至公安﹐並不見一隻軍船﹐又無一人遠接﹐周瑜在那軍中﹐趲上船隻﹐離荊州十餘里﹐只見江面上靜蕩蕩的。哨探的回報﹕「荊州城上插兩面白旗﹐並不見一人之影。」周瑜教船傍岸。瑜上岸乘馬﹐帶了甘寧﹑徐盛﹑丁奉一般軍官﹐皆上馬隨行﹐虎賁千餘人﹐遙望荊州來。到城下﹐並不見動靜。瑜勒住馬﹐令前軍叫門。城上守門將軍問曰「是誰﹖」吳軍答曰「是東吳周都督親自在此。」忽一聲梆子響﹐白旗倒處﹐兩面紅旗便起﹐城上軍一齊都豎起槍刀。敵樓上趙子龍出曰「都督此行﹐端的爲何﹖」瑜曰「吾替汝主取西川﹐何相罔耶﹖」子龍答曰「孔明軍師已知都督『假途滅虢』之計﹐故畱趙雲在此。吾主公有言﹕『孤乃漢朝皇叔﹐安忍背義而取川乎﹖若汝端的取蜀﹐吾當披髮入山﹐不失信於天下也。』」瑜聞之﹐勒馬便回。一人打「令」字旗於馬前報曰「左右探得四路軍馬一齊殺到﹕關某從江陵殺來﹐張飛從秭歸殺來﹐黃忠從公安小路殺來﹐魏延從孱陵小路殺來﹐四路正不知多少軍馬。喊聲遠近震動百餘里﹐皆言要捉周瑜。」瑜馬上大叫一聲﹐箭瘡復裂﹐墜於馬下。未知性命如何﹐且聽下回分解。

諸葛亮大哭周瑜

卻說周瑜怒气充滿肺腑﹐墜於地上﹐左右急救歸船。蘇醒﹐忽有人傳報﹐說玄徳﹑孔明在前山頂飲酒取樂。瑜大怒﹐咬牙切恨而言曰「你道我取不得西川﹐吾誓取之﹗」正恨間﹐人報吳侯遣宗弟孫瑜到。瑜字仲異﹐乃孫權叔父孫靜之子。周瑜接入﹐盡言其事。孫瑜答曰「吾奉兄命﹐助都督一臂之力。」遂令催前軍行。兵至巴丘﹐人報上流有軍﹐截住水路﹐乃劉封﹑關平也。周瑜大怒。忽又人報孔明遣人送書至。周瑜拆封視之。書曰﹕

漢軍師中郎將諸葛亮致書於大都督公謹先生麾下﹕亮自柴桑一別﹐至今戀戀不忘。聞足下欲取西川﹐亮以爲必不可也。益州民彊士險﹐劉璋暗弱﹐足可以自守。今欲舉師遠徵﹐轉運萬里﹐欲收全功﹐𨿽吳起不能定其規﹐孫武不能善其後也。操𨿽有無君之心﹐而有奉主之名﹐或有愚人見操失利於赤壁﹐無復興遠伐之志矣。今操三分天下有其二﹐欲飲馬於滄海﹐觀兵於吳會﹐安肯坐守中原而老王師乎﹖今孫將軍興兵遠徵﹐非長計也。倘操兵一至﹐江南齏粉矣﹗不忍坐視﹐特此告知。幸垂照鑑。

周瑜覽畢﹐長嘆一聲﹐喚左右取紙筆﹐作書上吳侯。乃聚眾將曰「吾非不欲盡忠報國﹐柰何天命絕矣。汝等善事吳候﹐共成大事。」言訖﹐昏絕。徐徐又醒﹐仰天大嘆曰「旣生瑜﹐而何生亮﹗」連叫數聲而亡。壽三十六歲。時建安十五年冬十二月初三日也。

後史官有廟贊曰﹕

慷慨知音律﹐風流有紀綱。气能吞漢國﹐力欲展吳邦。

擎天白玉柱﹐架海紫金粱。三分誇俊傑﹐四海識周郎。

後宋賢弔周瑜詩曰﹕

赤壁遺蹤迹﹐靑春有政聲。胸謀如管仲﹐風味似陳平。

曾謁三千斛﹐常驅十萬兵。巴丘天命盡﹐誰不痛傷情﹖

又範石湖先生弔周勒詩曰﹕

年少曾將社稷扶﹐三分獨數一周瑜。世間豪傑英雄士﹐江左風流美丈夫。

功迹巍巍齊北斗﹐聲名烈烈震東吳。靑春年紀歸黃壤﹐提起教人轉嘆吁。

又武成廟史臣贊曰﹕

美哉公謹﹐問世而生。於吳定霸﹐與魏爭衡。

烏林破敵﹐赤壁陳兵。所以玄徳﹐謂瑜世英﹗

將傳詩曰﹕

赤壁功成一戰勞﹐威名實可振劉曹。蚊龍不是池中物﹐三復周郎還慮髙。

又《詠史》詩曰﹕

師行赤壁拒曹公﹐戰艦無非用火攻。因備置吳功蓋世﹐小橋風月屬詩翁。

林邁《赤壁懷古》詩曰﹕

武昌夏口弔周郎﹐兩岸春風起綠楊。上竟霸圖何日在﹖追思塵迹事難忘。

吳宮花艸埋幽徑﹐魏國山河遠夕陽。千古吟翁哀瘦馬﹐詩成吟詠轉淒涼。

周瑜停葬於巴丘。眾將將所遺書緘﹐遣人賫上﹐飛報吳候孫權。權聽得瑜死﹐哭絕於地。魯肅等救醒。拆書視之﹐方知是薦魯肅代瑜領兵之事。書曰﹕

瑜伏楮泣血頓首百拜﹐敢書於主君明公麾下﹕竊以凡才﹐昔受討逆殊特之遇﹐委以心腹﹐遂荷榮任﹐統禦兵馬﹐志執鞭弭﹐自效戎行。先定巴﹑蜀﹐次取襄陽﹐憑賴威靈﹐事在掌握。至以不謹﹐忽有暴疾﹐昨自醫療﹐日加無益。人生有死﹐修短命矣﹐誠不足惜﹐但恨微志未展﹐不復奉教命耳。方今曹公在北﹐疆場未靜﹔劉備寄寓﹐有似養虎﹐天下之事﹐而未知終始﹐此朝士旰食之秋﹐至尊垂慮之日也。魯肅忠烈﹐臨事不苟﹐可以代瑜之任。人之將死﹐其言也善﹐倘或言有可采﹐瑜死不朽矣。臨楮不勝痛切之至。建安十五年冬十二月朔日上書。

孫權覽畢﹐大慟而嘆曰「公謹有王佐之才﹐今乃忽短命﹐孤何賴哉﹗」言畢﹐又哭曰「旣公謹臨危而獨保魯肅﹐孤何不從也。」隨卽使遣魯肅爲都督﹐總統兵馬﹔便教「發靈柩回﹐孤當自接於半路」。

卻說孔明未知瑜喪於巴丘﹐夜觀天文﹐見將星墜地﹐乃笑曰「周瑜死矣。」至曉﹐卻白於玄徳。玄徳使人探之﹐果然死矣。玄徳問孔明曰「周瑜旣死﹐還當如何﹖」孔明曰「代瑜領兵者﹐必魯肅也。亮觀星象﹐將星聚於東方。亮以弔喪爲由﹐就尋賢士佐助主公。」玄徳曰「懼吳中將士加害於先生。」孔明曰「瑜在之日﹐亮猶不懼﹐何愁下者乎﹖」乃與趙雲引五百軍﹐具祭禮﹐下船來與周瑜弔喪。於路探聽人報孫權已令魯肅領兵﹐權扶柩回柴桑做好事。孔明徑至柴桑﹐人報魯肅「劉皇叔遣孔明來﹐與周都督弔喪。」肅乃接入相見﹐禮畢。周瑜部將皆欲殺之﹐因見子龍帶劍相隨﹐不敢下手。孔明教設祭物於靈前﹐親自奠酒﹑跪於地上而讀祭文曰﹕

嗚呼公謹﹐不幸夭亡﹗修短故天﹐人非不傷﹖我君實愛﹐酹酒一觴﹔君其有靈﹐享我蒸嘗﹗弔君幼學﹐以交伯符﹐尙義疏財﹐讓捨以居。弔君弱冠﹐際會風雲﹔定建霸業﹐割據江南。弔君壯力﹐遠鎭巴丘﹔景升懷慮﹐討虜無憂。弔君丰度﹐佳配小橋﹔漢相之婿﹐不愧當朝。弔君气槪﹐主不納質﹔始不垂翅﹐終能奮翼。弔君鄱陽﹐蔣幹來說﹔府皆納舌﹐事主終濟。弔君弘才﹐文武籌略﹔邇邇小子﹐心寒膽落。昭君凜凜﹐公獨諤諤﹔音惡。張昭欲降曹﹐獨周瑜不肯耳。火攻破敵﹐挽彊爲弱。想君當年﹐雄資英發﹔哭君早逝﹐俯地流血。忠義之心﹐英靈之气﹔命終三紀﹐名垂百世。哀君情切﹐愁腸千結﹔惟我肝膽﹐悲無斷絕﹗昊天昏暗﹐三軍愴然﹔主已哀泣﹐更皆淚漣。亮也不才﹐丐計求謀﹐助吳拒曹﹐輔漢安劉。掎角之援﹐首尾相儔﹐若存若亡﹐何慮何憂﹖嗚呼公謹﹗生死永別﹗朴守其眞﹐冥冥寂滅。魂如有靈﹐以鑑我心﹕從此天下﹐再無知音﹗嗚呼痛哉﹗尙享。

孔明祭畢﹐伏地而哭﹐淚如湧泉﹐哀慟不已。三軍眾將皆自言曰「人盡道公謹與孔明不睦﹐觀此祭奠之情﹐人皆虛言也。」魯肅見孔明如此悲切﹐亦爲傷感﹐自思曰「乃公謹量窄﹐自取死耳。」因此再三敬勸孔明。後人有詩嘆曰﹕

龍臥南陽睡未醒﹐又添列曜下舒城。蒼天旣以生公謹﹐塵世何須出孔明﹖

一幅祭文追往事﹐三杯酹酒訴交情。從前霸業歸先主﹐猶有吞吳志不平。

孔明辭魯肅等回﹐卻欲下船﹐一人道袍竹冠﹐皂絳素履﹐一手揪住孔明﹐大笑曰「汝气死周郎﹐卻來弔孝﹐此是明欺東吳皆土木偶人耳﹗」掣所佩劍﹐要殺孔明。未知性命如何﹖

耒陽張飛薦鳳雛耒﹐音累。

背後魯肅趕到﹐忽叫「不可」﹐而止之。此乃襄陽人﹐姓龐﹐名統﹐字士元﹐道號「鳳雛先生」也。肅曰「孔明以禮至此﹐不可害之。」龐統擲劍而喜笑曰「吾亦戲之耳。」遂相歡樂。魯肅自回。統獨送孔明至船中﹐各訴心事。孔明乃畱書一封與統曰「吾料吳侯必不能重用足下。稍有不如意者﹐可來荊州﹐共扶玄徳。此人寬仁厚徳﹐必不負平生之所學也。」統允其言而別。孔明自回荊州。

卻說魯肅將送靈柩至蕪湖﹐孫權接著﹐哭祭於前﹐權與掛孝哀慟。周瑜有兩男一女﹕長男循﹐次男胤。循尙公主﹐拜騎都尉﹐有瑜風﹐早卒。胤初拜興業都督﹐妻以宗室之女。後以瑜之女卻配與太子孫登﹐此是孫權極念瑜之恩也。葬於本鄕。吳侯回郡﹐與眾將說起周瑜﹐無不下淚。權曰「周郎身死﹐是吾股肱廢矣﹐安能復興大事乎﹖」魯肅曰「肅碌碌庸才﹐誤蒙公瑾之重薦﹐其實不稱所職。願舉一人以助主公。此人上通天文﹐下曉地理﹔謀略不減於管﹑樂﹐樞機可配於孫﹑吳。往日周公瑾多用其言﹐孔明深服其智。見在江南﹐何不重用﹖」孫權聞知大喜﹐遂問賢士名姓。肅曰「斯人襄陽世家﹐姓龐﹐名統﹐字士元﹐道號『鳳雛先生』。」權曰「孤亦聞名久矣。見在何地﹖」肅曰「見在府下。」權卽時使人請入。統與權施禮畢。權見其人濃眉厥鼻﹐黑面短髯﹐形容古怪。權便不喜﹐乃問統曰「汝平生所學﹐以何爲主﹖」統曰「不必拘執﹐隨機應變。」權曰「公之才學﹐比公瑾何如﹖」統曰「某之所學﹐與公瑾大不相同。」權平生絕喜周瑜﹐見統輕之﹐心中大怒﹐乃對統曰「汝且退﹐待有用汝之時﹐卻來喚汝。」統長嘆一聲而出。魯肅曰「主公何不用龐士元﹖」權曰「狂士也﹐用之何益﹗」肅曰「赤壁鏖兵之時﹐此人曾獻連環策﹐成第一功。主公必想知之﹖」權曰「此時乃曹操自欲釘船﹐非此人之功也。吾誓不用之﹗」後宋賢有詩嘆曰﹕

君臣道合是前緣﹐不遇教人意慘然。堪嘆鳳雛何命薄﹖功名未遂喪西川﹗

魯肅出與龐統曰「非肅不薦足下﹐爭柰吳侯不能用人也。公且耐心。」統長嘆﹐低頭不語。肅曰「公莫非無意於吳中乎﹖」統不答。肅曰「公抱匡濟之才﹐何愁功名乎﹖畱此但恐屈沈﹐公實對肅言之。」統曰「吾欲投曹公去也。」肅曰「明珠暗投耳。可自往荊州﹐投劉皇叔﹐必然重用。」統曰「實欲如此﹐前言戲耳。」肅曰「某作書以薦之。公如此﹐必令兩家無相攻擊﹐同力破曹﹐幸也。」統曰「此平生之定志也。」乃求肅書﹐徑往荊州來見玄徳。

此時孔明按察四郡未回。門吏轉報﹕「江南一名士龐統﹐特來相投。」玄徳聞之久矣﹐便教請入相見。統見玄徳﹐長揖不拜。玄徳見統貌陋﹐心中不悅﹐乃問統曰「足下遠來﹐欲何爲也﹖」統不拿出魯肅﹑孔明書投呈﹐乃答曰「聞皇叔招賢納士﹐特來相投。」玄徳曰「荊﹑楚稍定﹐苦無閒職。此去東北一百三十里有一縣﹐名耒陽縣今屬衡州﹐缺一縣宰﹐公且任之。如後有缺﹐當重用。」統思﹕「玄徳待我何薄﹗」欲以才學動之﹐見孔明不在﹐遂勉彊相辭而去。統到此縣﹐不理政事﹐終日嗜酒爲樂﹔一應錢糧詞訟﹐並不理會。每有人來報知玄徳﹐言龐統將耒陽縣盡廢。玄徳大怒曰「豎儒焉敢亂吾法度耶﹗」遂喚張飛﹐分付帶左右去荊南諸郡巡視一遭﹕「如有不公不法者﹐就便究問。恐於事有不明處﹐可與孫乾同去。」

張飛領了言語﹐與孫乾前至耒陽縣。軍民官吏皆出廓迎接﹐獨不見縣令。飛問曰「縣令何在﹖」同僚復曰「龐縣令自到任及今﹐將百餘日﹐縣中之事﹐並不理問﹐每日飲酒﹐自旦及夜﹐只在醉鄕。今日宿酒未醒﹐猶臥不起。」張飛大怒﹐欲擒之。孫乾曰「龐士元乃髙明之人﹐且未可輕忽。到縣問之﹐如果於理不當﹐治罪未晚。」飛入縣﹐正廳上坐定﹐教縣令來見。龐統衣冠不整﹐扶醉而來。飛怒曰「吾兄以汝爲人物﹐令作縣宰﹐汝焉敢盡廢縣事也﹗」統佯笑曰「將軍以吾廢了縣中何事﹖」飛曰「汝到任百餘日﹐並不理詞訟﹐安得不廢政事也﹖」統曰「量百里小縣﹐些小公事﹐何難決斷﹗將軍少坐﹐看我發落。」隨卽喚公吏﹐將百餘日公務﹐一時剖斷。吏皆紛然把卷上廳﹐將訴詞被論人等環跪階下。統執筆僉押﹐口中發落﹐耳內聽詞﹐曲直分明﹐並無分毫差錯。民皆叩首拜伏。不到半日﹐將百餘日之事﹐盡斷了畢﹐投筆於地而對張飛曰「難斷之事﹐在乎曹操﹑孫權耳。吾視此輩若掌上觀文﹐量小縣何足介意﹗」飛大驚﹐遂下席而謝曰「先生大才﹐小子安知﹖吾當於兄長處極力舉薦。」統乃將出魯肅所薦之書。飛曰「先生初見吾兄﹐何不將出﹖」統曰「吾恐未盡信耳。」飛與孫乾曰「非汝﹐則失一大賢也。」遂辭統回荊州﹐見玄徳細細說龐統之才。玄徳大驚曰「吾一時之失也﹗」飛將魯肅薦書取出﹐轉呈玄徳。玄徳甚喜﹐遂拆封視之。其書曰﹕

龐士元非百里之才也﹐使處於治中﹑別駕之任﹐始當展其驥足耳。如以貌取之﹐恐負所學﹐亦終於他人之所用﹐實可惜乎哉﹗惟皇叔察之。

玄徳看畢﹐尙在懊悔之中﹐忽報孔明回至。玄徳接入﹐禮畢﹐孔明先問曰「龐軍師近日無恙否﹖」玄徳曰「近治耒陽縣﹐大廢縣事﹐正欲問罪。」孔明笑曰「龐士元非百里之才﹐胸中所學﹐勝亮十倍。亮嘗有薦書在士元處﹐曾達主公否﹖」玄徳曰「今日卻得子敬書。如此如此。」孔明曰「大賢若處小任﹐多以酒糊塗﹐倦於視事。」玄徳曰「若非吾弟所言﹐險失大賢。」隨卽又令益徳往耒陽縣﹐敬請龐統到荊州。玄徳請罪。統方將出孔明所薦之書。玄徳看書中之意﹐言鳳雛到日﹐可宜重用。玄徳才悟曰「昔日司馬徳操之言﹑徐元直之語﹐『云伏龍﹑鳳雛﹐兩人得一﹐可安天下』。今吾二人皆得﹐漢室可興矣﹗」遂拜龐統爲副軍師中郎將﹐與孔明共贊方略﹐教練軍士﹐聽候徵伐。時建安十六年夏五月也。

早有人報到許昌﹐言劉備有諸葛亮﹑龐統爲謀士﹐招軍買馬﹐集艸屯糧﹐連結東吳﹐早晚必興兵北伐。曹操聞之﹐遂問計於眾謀士。荀攸曰「不必動京師之兵﹐可差人往西涼州取馬騰﹐就領兵南徵﹐可得諸侯之心也。」操然之﹐遂差人往西涼州宣馬騰。騰字壽成﹐漢伏波將軍馬援之後。桓帝時﹐其父名肅﹐字子碩﹐爲天水蘭幹縣尉。後失官﹐因流落隴西﹐與羌人雜居。家貧無妻﹐遂娶羌女﹐生騰。騰身長八尺餘﹐面鼻雄異﹐秉性溫良﹐人多敬之。靈帝末年﹐羌﹑胡多叛﹐州郡招募民兵討之。騰統軍有功﹐初平中年﹐拜徵西將軍﹐與鎭西將軍韓遂爲弟兄。當年奉詔﹐乃帶次子馬休﹑馬鐵﹑兄子馬岱並全家老小﹐皆赴許昌﹔畱長子馬超守邊。於路到京﹐先參見曹操﹐次日乃面君。操封馬騰爲偏將軍﹐馬休爲奉車都尉﹐馬鐵﹑馬岱皆爲騎都尉﹐就領關西軍馬﹐克日出徵﹐收復劉備。騰謝恩畢﹐未及起行。

一日﹐獻帝宣馬騰入內﹐登麒麟閣﹐共論舊日功臣。宣騰近前﹐屏退左右﹐帝曰「卿知汝先祖乎﹖」騰曰「臣祖伏波將軍﹐名列靑史﹐深荷聖朝之大恩﹐豈不知之。」帝曰「汝能效汝祖﹐力扶漢室以誅逆賊乎﹖」騰曰「臣已領聖旨去討反賊劉備也。」帝曰「劉備乃漢室宗親﹐非反賊也。反賊者﹐曹操也﹐早晚必篡朕位矣。所降詔旨﹐皆非朕意。卿思先祖﹐何不與朕圖之﹖」騰含淚奏曰「臣昔奉衣帶詔﹐與國舅同謀殺賊﹐不幸事泄。非無此心﹐力不及耳。」帝曰「朕畏曹操﹐度日如年。今操付以兵權﹐可就而謀之﹐勿復泄漏。」騰曰「臣願以全家報陛下。」帝大喜。騰欣然領命而出﹐遂與三子商說﹐皆有報國之心。忽值曹操催督起軍﹐又遣門下侍郎黃奎爲行軍參謀。請黃奎議行兵之事﹐置酒痛飲。奎酒半酣而言曰「吾父黃琬死於李傕﹑郭汜之難﹐是吾心切齒之仇﹐誓誅反國之賊﹗今不想又被反賊所使﹐實不忍也﹗」騰曰「宗文奎表字也以誰爲反賊耶﹖以誰爲正人也﹖」奎曰「欺君罔上﹐以正爲邪﹐乃操賊也﹗」騰恐是操使來相探﹐急止之曰「耳目較近﹐休得亂言。」奎叱之曰「汝祖乃漢代名將﹐今汝從賊而欲害皇叔﹐有何面目見天下之人耶﹖」騰良久而言曰「宗文眞心耶﹖否耶﹖」奎嚼指流血爲誓﹐騰遂以心腹告之。奎曰「吾死得其所矣﹗」二人商議﹐檄關西兵到﹐請曹操點視﹐就點軍處殺之。約誓已定。黃奎回家﹐恨气不收﹐似欲平吞曹操者。其妻再三問之﹐皆不肯言。妾李春香與奎妻弟苗澤私通。澤欲得春香﹐百般無計。其妾對澤曰「黃侍郎今日商議軍情回﹐意甚恨﹐不知爲誰﹖」澤曰「汝可以言挑之曰﹕『人皆說皇叔仁徳﹐曹操姦雄﹐何耶﹖』卻看他說甚言語。」是夜﹐黃奎果到春香室中﹐妾以言挑之。奎乘醉言曰「汝乃婦人﹐尙自知禮﹐何況我乎﹖吾所恨者﹐欲殺曹操也﹗」妾遂密告於苗澤。

卻說關西兵至許田地名﹐馬騰﹑黃奎請操點軍﹐並入相府。操喝左右拿下馬騰。騰曰「何罪﹖」操曰「吾保汝爲將﹐汝反欲殺吾耶﹖」二人抵語。操喚苗澤一證﹐黃奎無言可答。馬騰大罵曰「腐儒誤我大事矣﹗兩番欲殺國賊﹐不幸泄漏﹐此蒼天欲興姦賊而滅炎漢也﹗」操下令﹐將馬騰﹑黃奎並兩家良賤﹐共三百餘口﹐斬於市曹。馬騰﹑二子對面受刑﹐關西軍大叫﹕「哀哉﹗」操喝散﹐只走了侄兒馬岱。澤告操﹕「不願加賞﹐只願畱李春香賜之。」操笑曰「爲一婦人﹐害了你姐夫﹐畱此不義之人何用﹗」亦皆斬之。忽人報來﹕「劉備調練軍馬﹐收拾器械﹐將欲取川。」操驚曰「若劉備收川﹐則羽翼成矣。將何圖之﹖」言未畢﹐階下一人進言曰「某有一計﹐使劉備﹑孫權必自死矣﹐江南﹑西川亦歸丞相。」操大喜。未知此人是誰﹐且聽下回分解。

馬超興兵取潼關

卻說獻策之人﹐乃治書侍禦史﹑參丞相軍事﹐穎川許昌人也﹐陳寔之孫﹐陳紀之子﹐名羣﹐字長文。操問曰「陳長文有何良策﹖」羣曰「目今劉備﹑孫權結爲唇齒﹐若劉備欲取西川時﹐丞相可命上將親提大兵﹐會合淝之眾﹐徑取江南﹐則孫權求救於劉備﹔劉備意在西川﹐必無心救孫權矣。其孫權力乏﹐兵衰勢敗﹐江東之地﹐先爲丞相所得。若得江東﹐則談笑連荊州﹐一鼓而可平收矣。若得荊州﹐則劉備進退無門﹐西川亦屬丞相也。」操曰「長文之言﹐正合吾意。」卽時起大兵三十萬﹐徑下江南﹔令合淝張遼準備糧艸﹐以爲供給。

早有細作報知吳侯孫權。權聚眾將商議﹐張昭進曰「昔魯子敬與玄徳有恩﹐其言必從﹐更兼是吳中佳婿。可差人往子敬處﹐教急發書過荊州﹐使玄徳同力拒曹﹐則江南之患可解矣。」孫權卽差人往子敬處﹐令求救於玄徳。魯肅遂修書﹐遣人到荊州。玄徳看了書中之意﹐畱使者於館捨﹐差人往南郡請孔明。孔明到荊州﹐玄徳將魯肅書與孔明看畢﹐孔明曰「也不動江南兵﹐也不動荊州士﹐使曹操不敢正覷東南。回書與魯肅﹐教髙枕無憂。若但有北兵侵犯﹐皇叔自有退兵之策。」使者去了。玄徳問曰「今操起三十萬大軍﹐會合淝之眾﹐一擁而來﹐先生有何妙計可退﹖」孔明曰「操平生所慮者﹐乃西涼之兵也。近操賊戮滅馬騰全家﹐其子馬超見統西涼之兵﹐必恨操矣。主公可作一書﹐結構馬超﹐超必興兵入關﹐操豈有下江南之閒暇乎﹖」玄徳大喜﹐卽時令孔明作書﹐遣一心腹人徑往西涼州投下。

卻說馬超在西涼州﹐夜感一夢﹐夢見身臥雪地﹐羣虎來咬﹐驚覺心疑。次早﹐聚各寨將佐都到。超管下八寨﹐有八員頭目﹐乃侯選﹑程銀﹑李堪﹑張橫﹑梁興﹑成宜﹑馬玩﹑楊秋也。這八部軍馬共二十萬﹐超自有六萬餘。當日會集眾將﹐超言夢中之事。眾未及言﹐忽帳下一人﹐立於當面。其人生得面圓睛突﹐身長八尺餘﹐見爲八部首將﹐乃超帳前心腹校尉﹐南安狟道人也﹐姓龐﹐名徳﹐字令明﹐對超言曰「雪地遇虎﹐不祥之兆也。莫非老將軍在許昌有事否﹖」忽一人至前﹐哭拜於地曰「叔父並弟死矣﹗」超視之﹐乃伯弟馬岱也。超驚問爲何﹐岱曰「叔父與侍郎黃奎同力殺操﹐不幸事泄﹐兩家皆斬於市曹。惟岱跳墻走脫﹐扮作丐者出城﹐受千生萬死而來。」超哭倒於地﹐眾將寬解。忽報荊州劉皇叔遣人賫書至。超止淚﹐拆封視之。書曰﹕

備頓首再拜徵西大將軍麾下﹕伏念漢室不幸而遭遇操賊專權﹐黎庶雕殘﹐致使姦臣秉政﹐欺君罔上﹐結黨成羣﹐天下之人無不欲食其肉也。令尊翁忠義聞於四海﹐今被操之所害﹐此本不共天地﹑同日月之仇也。爲子之道﹐安忍坐視﹖若能率西涼之兵以敵操之勢﹐備當舉荊﹑襄之眾以遏操之威﹐則逆操可擒﹐姦黨可滅﹐仇辱可報﹐漢室可興。誠能如是﹐幸莫大焉﹗書不盡言﹐立待回報。建安十六年七月上旬日書。

馬超看畢﹐卽時泣淚回書﹐使回荊州。

超隨起西涼軍馬﹐正欲進發﹐忽西涼太守韓遂使人請馬超。超往見之﹐遂將出曹操書示之﹐內云「若將馬超擒赴許昌﹐卽封汝爲西涼侯。」超拜伏於地曰「請叔父就縛俺弟兄二人﹐解赴許昌﹐免叔父戈戟之勞。」遂扶起而言曰「吾與汝父結爲弟兄﹐安忍害汝﹖故請汝來觀書。汝若興兵﹐吾當相助。」馬超拜謝。遂將操使者推出斬之﹐盡起大軍望潼關奔殺而來。長安郡守鍾繇音由﹐一面飛報曹操﹐一面引軍拒敵。繇引軍二萬﹐離長安京兆府﹐布陣於野。西涼州前部先鋒馬岱﹐引軍一萬五千﹐浩浩蕩蕩﹐漫山徧野而來。鍾繇出馬答話。岱使寶刀一口﹐與繇交戰。不一合﹐繇大敗奔走。岱提刀趕來。馬超﹑韓遂引大軍都到﹐踏平村野﹐圍住長安。繇上城守護。長安乃西漢建都之處﹐城廓堅固﹐壕塹險深﹐急切攻打不下。一連圍了十日﹐不得長安。龐徳進計於馬超曰「長安城中土硬水咸﹐甚不堪食﹐更兼無柴。今圍十日﹐軍民饑荒﹐不如且收軍退﹐如此如此﹐唾手可得。」馬超曰「此計大妙﹗」卽時差「令」字旗傳與各部﹐盡教退軍。當晚馬超親自斷後﹐各部軍馬漸漸而退。鍾繇次日登城看時﹐軍皆退了﹐只恐有計﹐令人於西門哨探﹐果然遠去﹐方才放心﹐縱令軍民出城打柴取水。眾皆畏懼西涼兵又來﹐多取柴水入城﹐往來紛紛﹐不計其數。初時也自計較﹔後三日心安﹐大開城門﹐放人出入。第五日﹐人報馬超引八部兵又到。軍民奔競入城。鍾繇教城上守護﹐繇自引部將各門提調。

卻說西門守將鍾繇弟鍾進﹐正在城頭上防禦﹐馬超直來城下大叫﹕「若不獻門﹐老幼皆誅﹗」鍾進也在城上辱罵。約近三更﹐城門裏一把火起。鍾進急來救時﹐城邊轉過一人﹐舉刀縱馬大喝曰「龐徳在此﹗」立斬鍾進於馬下。原來龐徳獻計﹐故意退軍﹐卻扮作打柴軍﹐雜在百姓夥內﹐入城內應。徳引十餘勇士﹐左衝右突﹐殺散軍校﹐斬關斷鎖﹐放馬超﹑韓遂軍馬入城。鍾繇從東門棄城而走。馬超﹑韓遂得了城池﹐賞勞三軍。

卻說鍾繇退守潼關﹐飛報曹操。操知失了長安﹐那有徵南之意﹐遂喚曹洪﹑徐晃﹕「先帶一萬人馬﹐替鍾繇緊守潼關。如十日內失了關隘﹐並皆斬之﹔十日外﹐不幹汝二人之事。我統大軍隨後便至。」二人領了將令﹐星夜便行。曹仁諫曰「兄弟性躁﹐誠恐誤事﹐某當一往。」操曰「你與我押送糧艸﹐隨後也起。」

卻說曹洪﹑徐晃到潼關﹐替鍾繇堅守關隘﹐並不出戰。馬超軍士中選有能言快語﹑聲音響亮者徑來關下﹐把曹操三代毀罵。曹洪大怒﹐要提兵下關廝殺。徐晃諫曰「此是馬超要激將軍廝殺﹐切不可與戰。待丞相大軍來﹐必有主畫。」馬超軍日夜輪流十番毀罵。曹洪只要廝殺﹐徐晃苦苦當住。一過九日﹐當日在關上看時﹐西涼軍都棄馬在於關前艸地上坐﹐多半困乏﹐就於地上睡臥。曹洪便教備馬﹐點起三千精兵﹐殺下關來。徐晃恐怕有失﹐也領兵隨後趕來。西涼兵棄馬拋戈而走。洪得勝﹐迆邐追趕。徐晃急縱馬趕來﹐大叫曹洪回馬。忽然背後喊聲大震﹐馬岱殺來。曹洪﹑徐晃急奔關時﹐一棒鼓響出律律﹐山背後兩軍截住﹕左是馬超﹐右是龐徳﹐混殺一陣。曹洪抵當不住﹐折軍大半﹐撞出重圍﹐奔到關上。隨後西涼兵趕來﹐洪等棄關而走。龐徳直殺過潼關﹐連夜追殺敗軍。行不數里﹐撞見曹仁軍馬﹐救了曹洪等一軍﹐翻身直殺到關下。馬超救了龐徳﹐搶上關來據住。曹仁自回﹐於路接到兩程﹐迎著操軍。操知失了潼關﹐遂喚曹洪入曰「與你十日限﹐如何九日失了潼關﹖」洪曰「西涼軍兵百般辱罵﹐因避之。後見彼軍懈怠﹐乘勢趕去﹐不想中賊姦計。」操曰「曹洪年幼躁暴﹐徐晃你須曉事。」晃曰「累諫不從。當日晃在關上點糧車﹐比及知道﹐小將軍已下關了。晃恐有失﹐因此趕去。」操大怒﹐喝斬曹洪。兩班文武皆跪而告曰「權且計罪。待後有功準罪﹐無功誅之。」曹洪服罪而退。

操次日進兵﹐直扣潼關。曹仁曰「可先下定寨柵﹐然後打關未遲。」操令砍伐樹木﹐立起排柵﹐分作三寨﹐左寨曹仁﹐右寨夏侯淵﹐操自居中寨。次日﹐西涼哨馬直到寨前﹐操引三寨大小將校殺奔關隘前去﹐正遇西涼軍馬。兩邊各布陣圓。操出馬於門旗之前﹐看西涼之兵﹐人人勇健﹐个个英雄。一人手執長槍﹐生得面如傅粉﹐唇若抹朱﹐腰細膀寬﹐聲雄力猛﹐乃扶風茂陵人也﹐姓馬﹐名超﹐字孟起。上首者龐徳﹐下首者馬岱﹐背後八員健將一字兒擺開。操暗暗稱奇﹐自縱馬與超曰「汝乃名將之子孫﹐何故背漢而反耶﹖」超咬牙切齒﹐大罵﹕「操賊﹗欺君罔上﹐罪不容誅﹗害吾父弟﹐不共戴天之仇﹗吾當活捉﹐生食賊肉﹗」一騎馬﹐一條槍﹐殺過陣來。當日勝負還是如何﹐下回便見分解。

馬孟起渭橋六戰

時建安十六年秋七月下旬日﹐曹操自與馬超對陣。超挺槍縱馬﹐衝殺過來﹐操背後於禁出迎。兩馬交戰﹐鬥到八九合﹐於禁敗走。張郃出迎﹐不三合﹐敗走。李通出迎﹐超奮神威交戰﹐數合之中﹐一槍刺李通於馬下。超把槍望後一招﹐西涼子弟兵抖擻精神﹐衝殺過來。操兵大敗。左右將佐皆敵不住﹐被馬超﹑龐徳﹑馬岱引百餘騎﹐直入中軍﹐來捉曹操。操在亂軍中只聽得西涼軍大叫﹕「穿紅袍的是曹操﹗」操就馬上急脫了紅袍。又聽得大叫﹕「長髯者是曹操﹗」操就掣所佩劍斷其髯。軍中早有人將操割髯之事告於馬超﹐超遂令人叫拿﹕「短髯者是曹操﹗」操聞之﹐卽扯旗角包頸而逃。後人有詩曰﹕

潼關戰敗望風逃﹐孟徳愴惶脫錦袍。劍割髭髯應喪膽﹐馬超聲價蓋天髙。

曹操正走之間﹐背後一騎趕來﹐回頭視之﹐見一人身穿白袍銀鎧﹐眾皆知是馬超﹐各自逃命﹐四散去了﹐只撇下曹操。超厲聲大叫曰「曹賊休走﹗」飛馬趕來。操驚得馬鞭墮地。看看趕上﹐馬超從後使槍搠來。操繞樹而走﹐超一槍搠在樹上﹐急拔下時﹐操已走遠。超縱馬趕來﹐山坡邊轉過一个小將軍﹐大叫一聲﹕「勿傷吾主﹗曹洪在此﹗」輪刀縱馬﹐攔住馬超﹐操得命走脫。洪與馬超戰到四五十合﹐漸漸刀法散亂﹐气力不加。夏侯淵引數十騎隨到。馬超獨自恐被所算﹐因此棄了曹洪而回。夏侯淵也不來趕。

曹操回寨﹐卻得曹仁死據定了寨柵﹐因此不曾折了軍馬。操入帳﹐嘆曰「吾若殺了曹洪﹐今日必死於馬超之手也﹗」遂喚曹洪﹐重加賞賜。收拾敗軍﹐堅守寨柵﹐深溝髙壘﹐不許出戰。超每日引兵來寨前辱罵搦戰﹐操傳令教軍堅守﹐如亂動者斬。諸將曰「西涼之兵甚是彊壯﹐盡使長槍﹐若非選箭弩迎之﹐則不可當也。」操曰「戰與不戰﹐皆在於我﹐非在賊也。賊𨿽有長槍﹐安能便刺於諸公﹖但堅壁觀之﹐賊自退矣。」諸將退而言曰「丞相自來徵戰﹐身當於先﹔今一敗於馬超﹐何如此之弱也﹖」各不知其意。細作報來﹕「潼關馬超又添二萬生力兵﹐乃是羌胡部落前來助敵。」操聞知大喜。諸將曰「馬超添兵﹐丞相反喜﹐如之何也﹖」操曰「待吾勝了﹐卻對汝說。」三日後又報關上又添軍馬。操大喜﹐就於帳中設宴作賀。諸將皆暗笑之。操曰「諸公笑我無破馬超之謀﹐公等有何良策﹖」徐晃進曰「今丞相盛兵在此﹐賊亦全部見屯關上﹐此去河西﹐必無準備﹐是賊無謀也。若得一軍﹐暗渡蒲阪津﹐先截賊歸路﹐丞相徑發河北擊之﹐賊兩不相應﹐勢必危矣。」操曰「公明之言﹐正合吾意也。與汝精兵四千﹐同朱靈去徑襲河西﹐伏於山峪﹐待我渡河北同擊之。」徐晃﹑朱靈領命﹐先引四千軍暗地去了。時建安十六年秋閏八月也。操下令﹐先教曹洪於蒲阪津安排船筏。畱曹仁守寨﹐操自欲暗渡渭河。

卻說馬超與韓遂升帳﹐忽有人報來﹐盡言其事。超曰「今操不攻潼關﹐而使人準備船筏﹐欲渡河北﹐必遏吾之後也。吾知其意﹐當引一枝軍扣河拒住岸北。操兵不得渡﹐二十日間﹐河東糧盡﹐操兵必亂﹔卻循河南而擊之﹐操可擒矣。」韓遂曰「不必如此。豈不聞兵法云﹕『兵半渡可擊。』待操兵渡至一半﹐汝卻於南岸擊之﹐操兵皆死於河內矣。」超曰「叔父之言最善。」卽使人探聽曹操幾時渡河。

卻說曹操整兵已畢﹐分三停軍﹐前渡渭河。比及人馬到河口時﹐日光初起。操先發精兵渡過北岸﹐開創營寨﹐集兵在中。操自引親隨護衛軍將百人﹐踞胡牀﹐按劍坐於南岸﹐看軍渡河。忽然人報後邊白袍將軍到了。眾皆認得是馬超﹐一擁下船。河邊軍爭船者﹐聲喧不止。操猶坐胡牀不動﹐按劍指約休鬧。只聽得人喊馬嘶﹐蜂擁而來﹐船上一將躍身上岸﹐呼曰「賊至矣﹗請丞相下船﹗」操視之﹐乃許褚也。操口內猶言「賊至何妨﹖」回頭視之﹐馬超﹑龐徳離不得百餘步。許褚拖操下船時﹐船已離岸一丈有餘。褚負操一躍上船。隨行將士盡皆下水﹐扳住船邊﹐欲爭上船逃命。船小將翻﹐褚掣刀亂砍﹐傍船者盡折其手﹐倒於水中﹐急將船望下水棹去。許褚立於梢上﹐忙用木篙撐之。操伏在腳邊。馬超趕到河岸﹐見船已流在半河﹐遂拈弓搭箭﹐喝令驍將繞河射之﹐矢如雨急。褚恐傷曹操﹐以左手舉馬鞍遮之﹐以右手撐篙﹐用臂當箭。馬超箭不虛發﹐船上駕舟之人﹐應弦落水﹔舡中數十人﹐皆被射倒。其船反撐不定﹐於急水中旋轉。許褚獨奮神威﹐將兩腿夾柁搖撼﹐一手使篙撐船﹐一手舉鞍遮護曹操。後人有詩曰﹕

臂挽鞍鞽護主身﹐手持篙楫在波津。若非許褚傾心救﹐孟徳應爲泉下人。史官亦曰﹕若無許褚﹐曹公必亡矣。

時有渭南縣令丁斐﹐在南山之上見馬超追操甚急﹐恐傷操命﹐遂將寨內牛只馬匹盡驅於外﹐漫山徧野﹐皆是牛馬。西涼兵見之﹐都回身爭取﹐得其牛馬者皆無心追趕。曹操因此得脫。方到北岸﹐便把船筏鑿沈。諸將聽得曹操在河中逃難﹐急來救時﹐操已登岸。許褚身被重鎧﹐箭皆嵌在甲上。眾將保操至野寨中﹐皆拜於地而賀。隨後來者皆戰慄驚惶﹐含淚而拜曰「不曾侵犯貴體耶﹖」操大笑曰「今日我幾爲小賊所困﹗」眾皆愕然。操曰「若非他人縱馬放牛以誘賊﹐賊必努力渡河矣。」操問曰「誘賊者誰也﹖」一人答曰「渭南縣令領兵官丁斐也。」忽斐入見﹐操謝曰「若非公之良謀﹐則吾被賊所擒矣。」遂命爲典軍校尉。斐曰「賊𨿽暫去﹐來日必然復來﹐須以良策拒之。」操曰「吾已準備了也。」遂喚諸將﹕「各分頭循河築起甬音永道﹐暫爲寨腳。賊若來時﹐兵陳於甬道外﹐立旌旗於內﹐卻爲疑兵。更沿河掘下壕塹﹐虛土棚蓋﹐河內以兵誘之﹕賊急來必陷﹐賊陷便可擊矣。」操連夜教人安排挑壕。

卻說馬超回見韓遂﹐說﹕「幾乎捉住曹操﹗數內一將以力負操下船﹐如此救護去了。不知何人也﹖」遂曰「吾聞曹操帳前有一部將﹐名曰『虎衛軍』﹐選極精壯之人兩人領虎衛軍。已亡了一人﹐止有一人在。亡了者陳畱己吾人也﹐姓典﹐名韋﹐使雙鐵戟﹐重八十斤﹐眞操之虎將也。見存者譙國人也﹐姓許﹐名褚﹐曾倒拔奔走之牛﹐人皆稱爲『虎癡』。勇猛如虎而性癡﹐故曰『虎癡』。救操者多管是許褚也﹐如遇之﹐切不可輕敵。」超曰「吾亦聞名久矣。」遂曰「今操渡河﹐將襲我等關後﹐可速攻之﹐不可令他創立營寨。若立營寨﹐急難剿除。」超曰「吾始終只要拒住北岸﹐勿令兵渡河﹐此爲上策。」遂曰「賢侄守寨﹐吾引軍循河戰操﹐若何﹖」超曰「令龐徳爲先鋒﹐跟叔父前去。」遂將兵五萬﹐直抵渭南。操已令眾將於甬道兩傍誘之甬道﹐乃墻垣之類也。龐徳先引鐵騎千餘﹐衝突而來。喊聲起處﹐人馬俱落於陷馬坑內。龐徳踴身一跳﹐立於平地。曹操掩殺﹐龐徳立殺數人﹐步行砍出重圍﹐時韓遂已被困在垓心。龐徳正迎曹仁部將曹永﹐被龐徳一刀砍於馬下﹐奪其馬﹐反復殺開一條血路﹐救出韓遂﹐投東南而走。背後曹兵正趕之間﹐馬超一軍接到﹐殺敗曹兵﹐復救出大半軍馬。戰至日暮方回。計點得折了將佐程銀﹑張橫﹐陷坑內亂搶搠死者二百餘人。超與韓遂商議﹕「若遷延日久﹐操於河北立了營寨﹐難以退敵。不若乘今夜引輕騎去劫野營﹐操必走矣。」遂曰「須分兵前後相救﹐不可托人。」超自爲前部﹐令龐徳﹑馬岱爲後應﹐當夜便行。

卻說曹操收兵屯渭北﹐喚諸將曰「賊折不多﹐欺我未立寨柵﹐必然來劫野營﹐可四散伏兵﹐虛其中軍﹐號炮響時﹐伏兵盡起﹐一鼓可擒也。」眾將得令﹐伏兵已畢。當夜馬超先使成宜引三十騎﹐離六里之地哨探。成宜見無人馬﹐徑入中軍。操軍見得西涼兵到﹐遂放號炮﹐四面伏兵皆出﹐只圍得三十騎。成宜被夏侯淵斬之。馬超從背後與龐徳﹑馬岱兵分三路﹐蜂擁殺來。未知勝負若何﹐且聽下回分解。

許褚大戰馬孟起

當夜兩兵混戰﹐直到天明﹐各自收兵。馬超收兵屯於渭口﹐日夜分兵前去攻擊。曹操在渭河內﹐將船筏鎖煉﹐作浮橋三條﹐接連南岸。曹仁軍馬兩邊夾河﹐欲立營寨﹐旋伐樹木﹐立起寨柵﹐將糧艸車輛穿連﹐以爲屏障。人暗報與馬超﹐將軍士各挾艸一束﹐帶火種去燒操車。馬超﹑韓遂互換打旗﹐南北兩岸並力殺到寨前﹐堆積艸把﹐放起烈火。操兵抵敵不住﹐棄寨而走。車乘﹑浮橋﹐盡被燒毀。西涼兵大勝﹐截住渭河。曹操爲立不起營寨﹐心中憂懼。謀士荀攸曰「可取渭水中沙土築作土城﹐可以堅守。」操撥三萬軍擔土築城。馬超聞之﹐差龐徳﹑馬岱各引五百馬軍﹐往來衝突﹔更兼沙土不實﹐築起便倒﹐操無計可施。時遇九月盡間﹐天气暴冷﹐彤雲密布﹐連日不開。因此兩軍罷戰。

卻說曹操在寨中納悶。忽人報曰「有一老丈來見丞相﹐陳說方略。」操請入﹐看其人上長下短﹐鶴骨松姿。問之﹐乃京兆人也﹐隱居終南山﹐姓婁﹐名子伯﹐道號「夢梅居士」。操以客禮待之。子伯曰「知丞相跨渭安營久矣﹐何不乘時而謀之﹖」操曰「沙土之地﹐築壘不成。隱士有何良策﹖願賜教焉。」子伯曰「丞相用兵如神﹐豈不知天時乎﹖連日陰雲布合﹐朔風起﹐必大凍矣。風起後﹐卻驅兵潑水﹐比及天明﹐城可就矣。」操大悟﹐拜謝子伯﹐欲畱重賞。子伯竟不受而去。

是夜﹐北風大作。操盡驅兵士擔土潑水﹐爲無盛水之具﹐作縑囊盛水澆之﹐隨築隨凍。比及平明﹐水沙凍緊﹐城墻已完。人報馬超﹐超領兵觀之﹐大驚﹐疑有神助。次日﹐集大軍鳴鼓而進。操得營寨﹐心中大喜﹐遂自乘馬出營﹐止有許褚一人後隨。操揚鞭大呼曰「孟徳單騎至此﹐請馬超出來答話。」超自乘馬挺槍而出。操曰「汝欺吾營寨不成﹐今一夜天已築就﹐何不早順歸降﹐不失封侯之位。」馬超甚恨曹操﹐意欲突前擒之﹐見操後一人﹐睜圓怪眼﹐手提鋼刀﹐勒馬而立。超疑是許褚﹐乃揚鞭而問曰「聞汝軍中有虎侯者﹐安在﹖」不稱「虎癡」﹐而稱虎侯者﹐美稱也。操答曰「吾有虎癡許褚﹐豈憚天下艸寇耶﹖」超大怒。許褚提刀大呼曰「吾乃譙郡許褚也﹗」目射神光﹐威風抖擻。超懼之而不敢動﹐乃勒馬回。操亦引許褚回寨。兩軍觀之﹐無不駭然。操與諸將曰「賊亦知仲康乃虎侯也﹗」自此得名。後有詩曰﹕

凜凜威風鎭九州﹐當年許褚果如虎。只因孟起軍前見﹐天下從玆播虎侯。

許褚曰「某來日必擒馬超﹗」操曰「超極英勇﹐不可輕敵。」褚曰「某誓死戰﹗」卽時使人下戰書﹐云虎侯單搦馬超﹐來日決戰。超在寨中與韓遂商議﹐忽接得戰書﹐超大怒曰「何敢如此相欺耶﹗」卽批次日誓殺「虎癡」。不稱虎侯﹐而稱「虎癡」者﹐貶之也。

次日﹐兩軍出營﹐布成陣勢﹐超分龐徳爲左翼﹐馬岱爲右翼﹐韓遂押中軍。超挺槍縱馬立於陣前﹐髙叫﹕「虎癡快出﹐共決一死戰﹗」當日曹操在門旗下﹐回顧眾將曰「馬超不減呂布之勇﹗」言未絕﹐許褚拍馬舞刀而出﹐與馬超大戰一百餘合﹐勝負未分。馬匹困乏﹐各回軍中﹐俱換馬匹﹐又出陣前。兩馬又鬥一百餘合﹐不分勝負。許褚性起﹐飛回陣中﹐卸了盔甲﹐渾身筋突﹐赤體提刀﹐翻身上馬﹐來與馬超決戰雌雄。兩軍大駭。又鬥到三十餘合﹐褚奮威舉刀﹐便砍馬超。超閃過﹐一槍望褚心窩刺來﹐被褚亦閃過﹐將槍挾住﹐便棄刀。兩个在馬上奪槍。許諸力大﹐一聲響﹐絕斷槍桿﹐各拿半節在馬上亂打。操恐褚有失﹐遂令夏侯淵﹑曹洪兩將齊出夾攻。龐徳﹑馬岱見操將亂出﹐兩翼鐵騎橫衝直撞﹐混殺一處。操兵大亂。許褚臂中兩箭﹐諸將慌退入寨。馬超直殺到壕邊﹐操兵折傷大半。操令堅閉休出。馬超回至渭口﹐與韓遂曰「吾見惡戰者總不如許褚﹐眞『虎癡』也﹗」

卻說曹操料馬超自覺气驕﹐可以行計﹐密使人令徐晃﹑朱靈盡渡河西結營﹐前後夾攻。操於城上望見馬超引數百騎直臨寨前﹐往來如飛。操觀良久﹐擲兜鍪於地曰「馬兒不死﹐吾無葬地矣﹗」夏侯淵聽了﹐心中气塞﹐厲聲曰「吾寧死於此地﹐誓滅馬賊而回﹗」遂引本部千百人﹐大開寨門﹐直趕去。操急止不住﹐只恐有失﹐慌自上馬﹐前來接應。馬超見追兵至﹐乃將前軍作後隊﹐後隊作先鋒﹐一字兒擺開。夏侯淵到﹐馬超接往廝殺。超於亂軍中遙見曹操﹐就撇了夏侯淵﹐直取曹操。操大驚﹐撥馬迸星而走。曹兵大亂。

正追之際﹐忽報操有一軍已在河西下了營寨。超無心追趕﹐急收軍回寨﹐與韓遂商議﹐言「操兵乘虛已渡河西﹐吾軍前後受敵﹐如之柰何﹖」部將李堪曰「不如割地請和﹐兩邊各罷兵。捱過冬天﹐到春暖別生計策。」韓遂曰「李堪之言最善﹐可從之。」超猶豫未決。楊秋﹑侯選皆勸求和。於是遂遣楊秋爲使﹐直往操寨下書﹐言韓遂﹑馬超願割地請和﹐各無侵犯。操曰「汝且回寨﹐吾來日使人回報。」楊秋辭操而退。賈詡入見操曰「丞相主意若何﹖」操曰「汝所見若何﹖」詡曰「兵不厭詐﹐可僞許之。次後用間諜計﹐令韓﹑馬相疑﹐一鼓而可破也。」操頓足而大喜曰「天下髙見﹐必多相合。文和之謀﹐文和﹐詡之表字。吾心腹之事也。」於是遣人回書﹐言「待吾徐徐退兵﹐還汝河西之地。」操一面教搭起浮橋﹐作退軍之意。馬超得書﹐與韓遂曰「曹操𨿽然許和﹐姦雄難測。倘不準備﹐反受其制。超與叔父分輪調兵﹐今日叔父向操﹐超向徐晃﹔明日超向操﹐叔向徐晃﹕兩下提備﹐以防其詐。」遂依計所行。

早有人報與曹操。操顧賈詡曰「吾大事濟矣﹗」問﹕「來日是誰合在我這邊﹖」人報曰「韓遂。」次日﹐操引眾將出營﹐擺布戈戟十重﹐左右圍繞。操獨顯一騎於中央。西涼之兵有不識操者﹐皆出陣觀看。前後重沓﹐動以萬計。操跨寶馬而出﹐髙叫曰「汝諸軍欲觀曹公耶﹖吾亦猶人也﹐非有四目兩口﹐但多智謀耳﹗」諸軍皆有懼色。操使人過陣對韓遂曰「丞相謹請單騎會話。」遂卽出陣﹐見操並無甲仗﹐亦棄衣甲﹐輕服匹馬而出。二人馬頭相交﹐各按轡對語。操曰「吾與將軍之父﹐同舉孝廉﹐吾常以叔事之。吾亦與公同登仕路﹐不覺有年矣。將軍今年妙齡幾何﹖」韓遂答曰「四十歲矣。」操曰「往日京師皆靑春年少﹐遨遊勝景﹐何期又中旬矣﹗安得天下淸平共樂耶﹗」只把舊事細說﹐並不提起軍情。說罷﹐轉背大笑。相談有一个時辰﹐二人欣喜而別﹐各自歸寨。早有陣前一卒來報馬超。超忙來問韓遂曰「今日曹操陣前所言何事﹖」遂曰「只訴京師舊事耳。」超曰「安得不言軍務乎﹖」遂曰「曹公不言﹐吾何言之﹖」超心甚疑﹐不言而退。

卻說曹操回寨﹐與賈詡曰「公知陣前之意否﹖」詡曰「此意𨿽妙﹐未足間二人爲仇。某有一策﹐令韓﹑馬自相仇殺矣。」操求其計。未知若何﹐且聽下回分解。

馬孟起步戰五將

賈詡獻計曰「馬超乃一勇之夫﹐不識機密者。丞相親筆作一書﹐單與韓遂﹐中間朦朧字樣﹐於緊要處自相塗抹攺易﹐然後實封與韓遂﹐還須大驚小怪﹐故意要馬超知。超必索書看。若看見上面緊要去處盡皆攺抹﹐只猜是韓遂恐超知﹐自攺抹也﹐正應單馬會語之疑﹔疑則必生亂矣。卻暗撈籠韓遂部下諸將﹐互相間諜﹐必擒超矣。」操曰「此計甚妙。」隨寫書一紙﹐將緊要處盡皆攺抹﹐然後實封﹐差一姦細人送過寨去﹐多遣從人﹐欲使超知也﹐下了書自回。果然有人報知馬超。超心越猜﹐徑來韓遂處索書看。遂將書與超。超見上面有攺抹字樣﹐問遂曰「書上如何都攺了字樣﹖」遂曰「曹公原來如此。」超曰「豈有以艸稿送與人耶﹖必是你怕我知詳細﹐先攺了。」遂曰「莫非曹公錯將艸稿誤封了來﹖」超曰「吾又不信。曹賊是个姦雄之人﹐豈有差錯﹖吾與叔父並力殺賊﹐汝何背我而向賊乎﹖」遂曰「汝若不信吾心﹐來日吾在陣前﹐賺操再說話﹔汝從陣內突出﹐一槍刺殺便了﹐以顯我眞心。」超曰「若如此時﹐吾方信也。」兩人約定。

次日﹐韓遂引侯選﹑李堪﹑梁興﹑馬玩﹑楊秋五將出陣。馬超藏在門影裏。韓遂使人到操寨前髙叫﹕「韓遂將軍請曹丞相攀話。」人報曹操。操喚曹洪﹐分付如此如此。洪得令﹐引數騎徑出陣前﹐與韓遂相見。馬離數步﹐洪馬上欠身而言曰「夜來丞相拜意將軍之言﹐切莫有誤。」言訖便回。馬超聽得大怒﹐挺槍驟馬﹐便刺韓遂。五將攔住﹐勸解回寨。遂曰「賢侄休狐疑﹐我無歹心。」馬超全然不信﹐恨怒而去。韓遂與五將商議曰「這事如何解釋﹖」楊秋曰「馬超倚仗武勇﹐嘗有欺淩主公之心﹐便勝得曹操﹐他怎肯相讓﹖以某愚心﹐不如暗投曹公﹐名正言順﹐他日不失封侯之位。」遂曰「吾與馬騰乃弟兄﹐安忍爲之﹖」楊秋曰「馬騰造反﹐已遭誅戮。今主公甘爲反臣之黨耶﹖」遂曰「誰可以通消息﹖」楊秋曰「某願往。」遂卽時寫密書﹐遣楊秋徑來操寨說投降之事。操大喜﹐許封韓遂爲西涼侯﹑楊秋爲西涼太守﹐其餘皆有官爵。約定放火爲號﹐共謀馬超。楊秋拜辭﹐回見韓遂﹐備說重加官爵厚敬之事﹐約定「今夜放火﹐裏應外合」。遂大喜﹐就於中軍帳後堆積漧柴﹐拘集各寨軍士﹐五將常懸刀劍侍立於側。遂欲設宴賺請馬超﹐就席謀之﹐猶恐不能﹐眾皆持疑未決。操卻差各將引輕騎於寨外巡探。

早有人報與馬超曰「韓遂已同五將接連曹操﹐欲謀將軍。」超大怒﹐卽與龐徳﹑馬岱商議﹐各準備壯馬﹐常帶鞍轡﹐提防廝殺。忽一人又報﹕「五將與韓遂不時便謀將軍。」超愈加忿怒﹐帶親隨五七人先行﹐龐徳﹑馬岱爲後應。超步行入帳﹐果見各人與韓遂燈下說話。超竊聽之。楊秋曰「事不宜遲﹐可速行之﹗」超大怒﹐拔劍直入﹐大喝曰「羣賊焉敢謀害我耶﹗」眾皆大驚。超一劍望韓遂面門剁去﹐遂慌以手迎之﹐砍落左手。五將亦揮刀齊出﹐奔殺馬超。超縱步出帳外﹐五將圍繞混殺。超獨揮寶劍﹐力敵五將。劍光明處﹐鮮血濺飛﹐早砍翻馬玩﹐四將猶敵不住。超奮威背砍﹐又剁倒梁興。三將各自逃生。超復入帳中來殺韓遂﹐時已被左右救出。帳後兩把火起﹐超卽上馬。時各寨兵皆起﹐龐徳﹑馬岱皆至﹐互相混戰。寨四周火起。超領一軍殺出時﹐操兵四至﹐前有許褚﹐後有徐晃﹐左有夏侯淵﹐右有曹洪。西涼之兵﹐自相拼殺。超不見龐徳﹑馬岱﹐引百餘騎截於渭橋之上。天色微明﹐西涼部將李堪領一軍橋下過﹐超挺槍縱馬殺之。李堪拖槍而走。背後於禁趕來﹐禁開弓要射馬超。超聽得背後弦響﹐急閃過﹐卻射中前面李堪﹐落馬而死。超回馬來殺於禁﹐禁拍馬走了。超回橋上住紮。操兵前後大至﹐虎衛軍當先﹐亂箭夾射馬超。超以槍撥之﹐矢如飛蝗之急。超背後從騎一半下河﹐往來突殺五七番﹐兵厚不能出。虎衛軍看看趲上﹐漸漸危急。超於橋上大呼一聲﹐殺入河北﹐從騎皆被截斷。超獨在陣中尋路而出﹐暗弩極多﹐射倒坐下馬﹐馬超墮於地上。操軍逼合﹐槍刀近身﹐忽西北角上一彪軍殺來﹐爲首兩員大將乃龐徳﹑馬岱也﹐救了馬超﹐翻身殺條血路﹐望西北而走。曹操聽知馬超走脫﹐問有多少人馬。一人答曰「止有千餘軍士。」操曰「諸多將士﹐無分曉夜﹐務要趕到馬兒。如得首級者﹐千金賞﹐萬戶侯﹔生獲者﹐封大將軍之次。」眾將得令﹐各要爭功﹐迆邐追襲。馬超人困馬乏﹐不能停住。從騎漸漸皆散。步軍走不上者﹐多被擒之。行不到十數程﹐被操兵趕殺數陣。超回顧時﹐只剩得三十餘騎﹐並龐徳﹑馬岱望隴西臨洮而去。

曹操親自追至安定﹐知馬超去遠﹐方始收兵不追。回到長安時﹐荀彧請班師回許都。操得書﹐下令眾將畢集。時韓遂已無左手﹐作殘疾之人。操教就於長安歇馬﹐授西涼侯之職。楊秋﹑侯選皆封列侯﹐令守渭口。後建安二十年五月﹐韓遂被後槽所殺﹐非是年身死。是時﹐涼州參軍楊阜﹐字義山﹐天水人也﹐徑來長安見操。操問之﹐楊阜曰「馬超有韓信﹑英布之勇﹐深得羌胡之心。今丞相若不剿捕杜絕﹐他日養成气力﹐隴上諸郡非復國家之有也。望丞相且休回兵。」操曰「吾本久住於此﹐柰中原多事﹐南方未定﹐不可久畱。君當與孤保之。」阜領諾﹐保韋康爲涼州刺史﹐與阜領兵共屯冀城﹐以防馬超。阜拜命﹐臨辭曰「長安必畱重兵﹐以爲後援。」操曰「吾已定下﹐汝但放心。」阜辭而去。

眾將皆問曰「初賊守據潼關﹐渭北道缺﹐丞相不從河東擊馮翊﹐而反守潼關﹐遷延日久﹐而後北渡﹐立營固守﹐何也﹖請丞相教之。」操曰「初賊守潼關﹐若吾初到便取河東﹐賊必以各寨分守諸渡口﹐則河西不可渡也。吾故盛兵皆聚於潼關前﹐使賊盡皆守南﹐而河西不準備﹐故徐晃﹑朱靈得渡也。吾然後引兵北渡﹐連車樹柵爲一甬道﹐築冰城﹐欲賊知吾弱﹐以驕其心﹐使不準備。先使間諜﹐然後畜士卒之力﹐一旦擊破之﹐正所謂『疾雷不及掩耳』。兵之變化﹐固非一道也。」眾將又請問曰「丞相每聞賊加添兵眾﹐則有喜色﹐何也﹖」操曰「關中邊遠﹐若羣賊各依險阻﹐徵之非一二年不可平復也。今皆來聚作一處﹐其眾𨿽多﹐人心不一﹐易離間也。兵多將累﹐一舉可滅之矣。吾故喜也。」眾將拜謝曰「丞相神謀﹐眾不及也﹗」操曰「亦賴汝文武之力也﹗」遂重賞諸軍﹐畱夏侯淵屯軍長安。所得降兵﹐分撥各部。夏侯淵保一人可爲京兆尹﹐招諭流移民戶復業。操問何人﹐淵曰「乃馮翊髙陵人也﹐姓張﹐名旣﹐字徳容。」操大喜﹐卽命爲京兆尹﹐與淵同守長安。

操班師回都﹐獻帝排鑾駕出廓迎接﹐令操贊拜不名﹐入朝不趨﹐劍履上殿﹐如漢相蕭何故事。自此威震中外﹐播揚漢中。

聳動一人﹐乃沛國丰人也﹐姓張﹐名魯﹐字公祺。其祖張陵在西川鵠鳴山中﹐造作道書以惑人﹐人皆敬之。陵死之後﹐其父張衡行之一名修。百姓但有學道者﹐助米五斗﹐世號「米賊」。與黃巾張角一班般。張衡死﹐張魯行之。到此三輩。魯在漢中﹐自號爲「師君」﹐其來學道者皆號爲「鬼卒」﹐爲首者號爲「祭酒」﹐領眾多者號爲「治頭大祭酒」卽萬戶侯之職。務以誠信爲主﹐不許欺詐。如有病者﹐卽去投壇﹐使病人居於靜室之中﹐自思已過﹐當面首說。與病者請禱之﹐人號爲「姦令祭灑」。請禱之法﹐書病人姓名﹐說服罪之意﹐作文三通﹐一通放於山頂﹐以奏於天﹔一通埋於地﹐以奏於地﹔一通沈於水底﹐以申水官﹕名爲「三官手書」。如此之後﹐但病痊可﹐將米五斗爲賂。蓋義捨﹐捨內飯米柴火肉食﹐許容過往人量食多少自取而食﹐多取者以受天誅。有境內犯法者必恕三次﹔不攺者然後施刑。所在並無官長﹐盡屬祭酒所管。如此雄據巴﹑蜀之地﹐近三十年。國家以爲地遠不能徵伐﹐就命魯爲鎭民中郎將﹐領漢寧太守﹐通進貢而已。當年聞操劍履上殿。漢中百姓於地下掘得一玉璽﹐進與張魯。百姓曰「西涼馬騰遭戮﹐馬超新敗﹐曹操必然來取漢中。百姓欲尊師君爲漢寧王﹐以拒曹操。」巴西閻圃諫曰「漢川之民﹐戶出十萬餘眾﹐財富糧足﹐四面險固。今上匡天子﹐則爲桓﹑文﹔次及竇融﹐不失富貴。今馬超新敗﹐西涼之民﹐從子午谷奔入漢中者數萬家。益州劉璋昏弱﹐不如先取西川四十一州爲本﹐然後稱王未遲。」張魯大喜﹐遂與叔張衛商議起兵。

早有細作人報入川中。益州劉璋﹐字季玉﹐卽劉焉之子﹐焉字君郎﹐漢魯恭王之後。章帝元和中﹐徙封竟陵﹐支庶因居於此。後官至益州牧﹐興平元年患病疽而死。州大吏趙韙韙﹐音偉。等共保璋﹐因此爲益州牧。曾殺張魯母及弟﹐因此有仇。吏龐羲爲巴西太守﹐以拒張魯。時魯欲動兵﹐龐羲報知劉璋。璋平生懦弱﹐聽得張魯興兵﹐心中大憂﹐急聚眾官商議。忽一人昂然而出曰「主公放心。某𨿽不才﹐憑三寸不爛之舌﹐使張魯不敢正眼來覷西川。」此人是誰﹐下回便見。

張永年反難楊修

劉璋視之﹐出進言者﹐益州成都人也﹐官帶益州別駕﹐姓張﹐名松﹐字永年。其人生得額钁音決頭尖﹐鼻偃齒露﹐身短不滿五尺﹐言語有若銅鐘。劉璋問曰「別駕有何髙見﹐可解張魯之危﹖」松曰「某聞許都曹操已掃蕩中原﹐呂布﹑二袁皆被滅之﹐南直抵於江﹑漢﹐北直抵於幽﹑燕。近又破馬超﹐天下無敵矣。主公可備進獻之物﹐松親往許都﹐說曹公興兵去取漢中﹐以圖張魯。則魯豈敢望蜀中矣﹖」璋曰「汝於建安十三年冬去荊州見曹公﹐甚不相待﹐汝猶恨之﹐今何故欲此行耶﹖」松曰「曹公在荊州時﹐手下領百萬之眾﹐事猶蝟音位集﹐豈有閒暇待人耶﹖今在許都﹐文武各執乃事﹐松以利害說之﹐曹公必興兵矣。」璋曰「汝且試言利害﹐吾聽之。」松曰「某話間﹐說起馬超有韓信﹑黥布之勇﹐與丞相有殺父之仇﹔今𨿽暫時兵敗﹐久後必欲報仇。今漢中張魯兵精糧足﹐百姓尊之爲漢王﹐不久必然稱帝﹔稱帝則必侵犯中原矣。所欠者﹐惟大將耳。若馬超急欲報仇﹐必聚隴西之兵去投張魯﹐魯得超是生翼矣。魯﹑超共出﹐丞相何以當之﹖不如乘超未投之前﹐漢中無備﹐一鼓而可破矣。將此等利害之語﹐更有隨機利害而往說之﹐事不患不諧矣。今不早去﹐若張魯兵動﹐𨿽蘇﹑張之辯﹐曹公亦不聽矣。」劉璋大喜﹐收拾金珠﹑錦綺爲進獻之物﹐便發送張松赴許都。松暗畫西川地理圖本藏之﹐帶從人十騎﹐辭劉璋行。於路﹐早有人入荊州報知孔明。此時孔明有意圖川﹐常使人入川探細﹐因此得信﹐知張松入許都。孔明便使人入許都打聽消息。

卻說張松到了許都﹐館驛中下定﹐每日去相府伺候﹐求見曹操。操原來自西都回﹐傲睨物表﹐自謂得志﹐不以天下爲念﹐每日飲宴﹐無事少出﹐國政皆在相府商議。第三日﹐張松方通得姓名。左右侍從先要賄賂﹐卻才引入。操坐於堂上﹐松拜畢﹐立於前。操問松曰「汝主劉璋連年不進貢﹐何也﹖」松答曰「爲路途賊寇生發﹐不能通進。」操叱之曰「吾掃淸中原﹐有何盜賊﹖」松曰「南有孫權﹐北有張魯﹐中有劉備﹐至少者帶甲十餘萬﹐縱橫無可當者﹐豈得爲太平耶﹖」操先見張松人物猥瑣﹐五分不喜﹔又聞語言衝撞﹐遂乃拂袖而起﹐轉入後堂。左右責松曰「汝爲使命﹐不會啟丞相意﹐一味衝撞。幸得丞相看汝遠來之面﹐不見罪責。汝可急急回去﹗」松笑曰「吾川中無諂佞之人也。」

忽階下一人大喝曰「汝川中不會諂佞﹐吾中原豈有諂佞者乎﹖」松觀其人﹐單眉細眼﹐貌白神淸﹐慌問姓名。其人答曰「某乃弘農人也﹐太尉楊彪之子﹐司空楊震之孫。一門出六相三公。安平舉孝廉出身﹐見爲丞相門下郎中﹐掌內外倉庫主簿姓楊﹐名修﹐字徳祖。」此人博學﹐言詞敏捷﹐智識過人。時年二十五歲。松知修是个舌辯之士﹐有心難之。修平生有才﹐小覷天下之士。當時見張松言語譏諷相府之人﹐遂邀出外面書院中﹐分賓主而坐。修有心將一席話來難張松﹐遂與松曰「蜀道崎嶇﹐遠來勞苦。」松曰「主公有命﹐豈言萬里之遙。𨿽赴湯蹈火﹐未敢辭也﹗」修問﹕「蜀中地物如何﹖」松曰「蜀爲西郡﹐古號益州﹐路有錦江之險﹐地連劍閣之雄。回還二百八程﹐縱橫三萬餘里。雞鳴犬吠相聞﹐市井裏閭不斷。田肥地茂﹐歲無水旱之憂﹔國富民丰﹐時有管弦之樂。所產之物﹐阜如山積﹐天下最雄﹐莫可及也﹗」修又問曰「蜀中人物如何﹖」松曰「文有相如之賦﹐武有管﹑樂之才﹐醫有仲景之能﹐卜有君平之隱。九流三教﹐『出乎其類﹐拔乎其萃』者﹐不可勝計﹐豈能盡數也。」修又問曰「方今劉季玉手下﹐如公者還有幾人﹖」松曰「文武全才﹐智勇全備﹐忠義慨然之士﹐動以百數。如松不才之輩﹐車載斗量﹐不可以計。」修曰「公近居何職﹖」松曰「濫充別駕之任﹐甚不稱職。敢問公處朝廷何官﹖」修曰「見爲丞相府主簿。」松曰「久聞明公世代簪纓﹐祖宗相輔﹐何不立於廟堂而輔佐天子﹖今乃區區作相府門下一吏乎﹖」楊修聞之﹐滿面羞慚﹐彊言而答曰「某𨿽位居下僚﹐丞相委以軍政錢糧之重﹐早晚多蒙丞相教誨﹐極有開發﹐故就此職耳。」松笑曰「某聞曹丞相文不明孔﹑孟之道﹐武不達孫﹑吳之機﹐專務彊霸而居大位﹐豈足以教誨足下﹐開發明公耶﹖」修曰「公居邊隅﹐安知丞相大才耳﹖吾令汝觀之。」呼左右於廚內取書一卷﹐以示張松。松觀其題曰《孟徳新書》。從頭看至尾﹐徧觀一次﹐共一十三篇﹐皆用兵之要法。松看畢而問曰「公以此爲何等耶﹖」修曰「此是曹丞相酌古準今﹐體《孫子十三篇》所作﹐號曰《孟徳新書》。汝欺丞相無才﹐此堪以傳後世否﹖」松大笑曰「此書吾蜀中三尺小童亦能暗誦﹐何爲『新書』﹖此是戰國時無名氏所作﹐曹丞相盜竊以爲己能﹐止好瞞足下。」修曰「丞相祕藏之書﹐𨿽已成帙﹐未傳於世。汝於蜀中小兒暗誦如流﹐何相欺乎﹖」松曰「公如不信﹐吾試暗誦之。」修曰「願聞一徧。」松將《孟徳新書》從頭至尾﹐朗誦一徧﹐並無一字差錯。修聽之大驚﹐遂下席而拜之。後有詩贊曰﹕

古怪形容異﹐淸髙體貌疏。語傾三峽水﹐目視十行書。

膽量包西蜀﹐文章貫太虛。千經並萬論﹐一覽更無餘。

楊修曰「公一覽無餘耳。」二人相對大笑。修曰「公且暫居館捨﹐容某再稟丞相﹐令公面君。」松謝修而退。

修入見操﹐曰「適來丞相何慢蜀使張松乎﹖」操曰「容貌不堪﹐語言不遜﹐吾故慢之。」修曰「若以貌取人﹐恐失天下之士。丞相尙容一禰衡﹐何不納張松乎﹖」操曰「禰衡文華播於當今﹐吾故不忍殺之。松有何能﹖」修曰「且休言倒海翻江之辯﹐嘲風詠月之才。適來將丞相所撰《孟徳新書》﹐彼觀一徧﹐卽能暗誦﹐如瓶瀉水。如此博聞彊記﹐世之罕有。松言此書乃戰國時無名氏所作﹐蜀中小兒皆能暗誦。」操曰「莫非古人與吾暗合歟﹖」遂令扯碎其書燒之。柴世宗時方刊板。舊本書作板﹐差矣。今《孫武子》止有魏武帝注。修曰「此人可使面君﹐教見大國气象。」操曰「此人不知吾用兵耳。來日吾於西教場點軍﹐汝先引他來教見吾調遣。蜀中去說﹐待吾下了江南﹐收川未遲。」修回。

至次日﹐與張松同至西教場。操點虎衛雄兵五萬﹐布於教場中。果然盔甲鮮明﹐衣袍燦爛﹔金鼓震天﹐戈戟參地﹔四方八面﹐各分隊伍﹔旌旗散彩﹐人馬騰空。松斜目視之。良久﹐操喚松前﹐指而示曰「汝川中曾見此英雄人耶﹖」松曰「吾蜀中不曾見此兵革﹐但有以仁義定天下之士。」操變色視之。松全無懼怯之意﹐頗有藐視之心。楊修頻以目視松。操與松曰「吾覷天下鼠輩猶艸芥耳。大軍到處﹐戰無不勝﹐攻無不取﹐順吾者生﹐逆吾者死。非止能令人榮達﹐亦能使人滅族。汝知之乎﹖」松曰「丞相驅兵到處﹐戰必勝﹐攻必取﹐松亦素知也。」操曰「汝旣能知吾用兵﹐何不畏服﹖」松曰「丞相昔日在濮陽敵呂布之時﹐宛城戰張繡之日﹐赤壁遇周郎﹐華容逢關羽﹐割髯棄袍於潼關﹐﹕此皆無敵於天下﹗」操大怒曰「豎儒怎敢揭吾短處﹗」喝令左右卽推出斬之。楊修急諫曰「松𨿽可斬﹐柰何從蜀道而來入貢﹐恐傷蠻夷之心也。知者謂此人口出不遜﹐不知者謂丞相嫌禮物之微﹐故斬來使。」操怒气未息。荀彧苦諫﹐操方免死﹐令亂棒打出張松。

松歸館捨﹐連夜出城﹐收拾回川。松自思曰「吾本欲獻西川州郡﹐誰想如此慢人﹐吾故辱之﹗來時於劉璋之前開了大口﹐今日怏怏空回﹐須被蜀中人取笑。吾聞荊州劉玄徳仁義遠播久矣﹐不如徑由那條路回。試看此人如何﹐我自有主見。」於是乘馬引僕從﹐望荊州界上而來。前至郢州界口音潁州﹐忽見一隊軍馬﹐約有五百餘騎﹐爲首一員大將﹐輕裝軟扮﹐馬道相迎。那員將問曰「來者莫非張別駕乎﹖」松曰「然也。」那員將慌忙下馬﹐聲喏曰「趙雲等候多時。」松曰「莫非常山趙子龍也﹖」云曰「然。某奉主公劉玄徳命﹐爲大夫遠涉路途﹐鞍馬驅馳﹐特命趙雲聊奉酒食﹐護送大夫﹐以衛回程。」言罷﹐軍士捧過酒食來﹐云跪而進之。松自思曰「人言劉玄徳寬仁愛客﹐今果如此遠接﹐卻又有那曹操傲慢我﹗」遂與子龍飲了數杯﹐上馬同行﹐來到荊州界首。是日天晚﹐前到館捨﹐見門外兩邊百餘人侍立﹐擊鼓相接。一將於馬頭前施禮曰「奉主公劉玄徳將令﹐爲大夫遠涉風塵﹐遣關某灑掃驛庭﹐以待宿歇。」松下馬與雲長同入館捨相待。酒禮已設畢。雲長﹑子龍再三謙讓﹐而後方坐﹐殷勤相勸。飲至更闌﹐宿了一宵。

次日早膳畢﹐上馬行不到三五里﹐遠遠一簇人馬到﹐當中乃是大漢劉皇叔﹐左有臥龍﹐右有鳳雛﹐遙見張松﹐早先下馬等候相見。玄徳曰「久聞大夫髙名﹐如雷灌耳。恨雲山遙遠﹐不得聽教。今聞回都﹐專此相接。倘蒙不棄﹐到荒州暫歇車馬片時﹐以敍渴仰之私﹐未知大夫肯容否﹖」松大喜﹐遂上馬。皇叔等與張松並轡而入荊州﹐設宴管待。坐間只說閒話﹐並不提起西川一事﹐亦不動問劉璋安樂否﹐並川中人品等項。席之所以言及者﹐松一一對答﹐也只等劉玄徳開言﹐然後說之。玄徳並孔明亦默然不題。松曰「今皇叔守荊州﹐還有幾郡﹖」孔明答曰「荊州乃暫借東吳的﹐每每使人取討。今我主因是女婿﹐故權且安身。」松曰「東吳據六郡八十一州﹐民彊國富﹐猶且不知足耶﹖」龐統曰「吾主公漢帝皇叔﹐反不能占據州郡﹐其他皆漢之蟊音毛賊﹐以霸道居之﹐惟智者不平焉。」玄徳曰「二公休言。吾有何徳﹐豈敢望居髙位而守城池乎﹖」松曰「不然。『天下者﹐非一人之天下﹐乃天下人之天下也﹐惟有徳者居之。』何況明公乃漢室宗親﹐仁義充塞乎四海。休道占據州郡﹐便代正統而卽帝位﹐亦不分外。」玄徳拱手﹐惶恐而謝曰「如公所言﹐吾何敢當之﹗」

自此﹐一連畱張松飲宴三日﹐並不提起川中之事。松辭去﹐於十里長亭設宴送行。玄徳舉酒與松曰「甚荷大夫不外﹐肯畱三日。今日相別﹐不知何日聽教﹖」潸然淚下音山然。張松自思﹕「玄徳有堯﹑舜之風﹐安可捨之﹖不如說之﹐令取西川﹐成吾願也。」松遂言曰「松亦朝暮趨侍﹐恨未有便耳。松觀荊州﹐東有孫權﹐常懷虎踞﹔北有曹操﹐每欲鯨吞﹐亦非可久戀之地也。」玄徳曰「故知如此﹐但未有安迹之所而容身也。」松曰「益州險塞﹐沃野千里﹐民殷國富﹔人傑地靈﹐帶甲十萬﹔智能之士﹐久慕皇叔之徳。若起荊﹑襄之眾﹐長驅西指﹐霸業可成﹐漢室可興矣。」玄徳曰「備安敢當此。劉益州亦帝室宗親﹐恩澤布蜀中久矣。他人豈可得而動搖乎﹖」松曰「某非賣主求榮﹐今遇明公﹐不敢不披瀝肝膽也。劉季玉𨿽有益州之地﹐稟性暗弱﹐不能任賢用能﹔加之張魯在北﹐爲人不武﹐賞罰不明﹐號令不行﹐人心離散﹐思得明主。松此一行﹐專欲納款於操﹔何期逆賊恣逞姦雄﹐欺君罔上﹐終爲漢朝大貨。明公先取西川爲基﹐然後北圖漢中﹐次取中原﹐匡正天朝﹐名垂靑史。明公若果有取西川之意﹐松願施犬馬之勞﹐以爲內應。未知明公鈞意若何﹖」玄徳曰「深感君恩。備𨿽艱窘﹐柰劉季玉與備同宗﹐若相攻之﹐恐天下人唾罵。」松曰「明公知天時人事乎﹖若以人事而背天時﹐恐日月逝矣﹗大丈夫處世﹐當以努力建功立業﹐著鞭在先。今若乘時不取﹐爲他人取之﹐悔之晚矣。」玄徳曰「備聞蜀道崎嶇﹐千山萬水﹐車不能方軌﹐馬不能聯轡﹔𨿽欲取之﹐用何良策﹖」松於袖中取出一圖﹐遞與玄徳﹐曰「松感荷難盡﹐故獻此圖。上報明公知遇之恩也。但將此圖觀看﹐一日便知蜀中之道矣。」玄徳略展視之﹐上面盡寫著地理行程﹐遠近闊狹﹐山川險要﹐府庫錢糧﹐一一具載明白。松又曰「明公可速圖之。松有心腹契友二人﹐法正﹑孟達也。此二人必能相助。如二人到荊州時﹐可以心事共議。」玄徳拱手謝曰「靑山不老﹐綠水長存。他日相期﹐必當厚報。」松曰「松遇仁義之主﹐不得不盡情相告焉﹐豈敢望報乎﹗」二人相別﹐孔明﹑龐統皆拜於長亭之下﹐雲長等皆送數十里方回。張松望西川而去﹐玄徳等自回荊州。

卻說張松回益州﹐先來見友人法正﹐字孝直﹐右扶風郿人也﹐賢士法眞之子。松見正﹐備說﹕「曹操輕賢傲士﹐只可同憂﹐不可同樂。吾已將益州許劉皇叔矣﹐專欲與兄議之。」法正曰「吾料劉璋非其主也﹐已有心見劉皇叔久矣。此心相同﹐又何疑焉﹖待吾鄕兄孟達同議。」少頃﹐孟達至。達字子慶﹐與法正同鄕。達入見﹐正與松大笑。達曰「吾已知二公之意﹐將欲獻益州耶﹖」松曰「是欲如此﹐兄試猜之﹐合獻與誰﹖」達曰「非劉玄徳不可當也。」三人撫背大笑。法正曰「汝明日見劉璋若何﹖」松曰「吾薦二公爲使﹐可往荊州。」二人應允。

次日﹐張松見劉璋。璋問幹事若何﹐松曰「操乃漢賊﹐欲篡天下﹐不可爲言﹐彼已有取川之心。」璋曰「似此﹐如之柰何﹖」松曰「某有一謀﹐使張魯﹑曹操皆不敢輕犯西川。」璋又曰「如何解之﹖」松曰「見居荊州的劉皇叔與主公同宗﹐加之本人仁慈寬厚﹐有長者之風。赤壁鏖兵之後﹐操聞之而膽裂﹐何況張魯乎﹖主公何不遣使賫書以結好之﹐使爲外援﹐足可以拒曹操﹑張魯﹐蜀中可安矣。」璋曰「吾立此心久矣﹐誰可爲使﹖」松曰「非法正﹑孟達﹐不可往也。」璋卽召二人入﹐修書一封﹐令法正爲使﹐先通情好﹔次遣孟達﹐送精兵數千﹐令玄徳守禦。正商議間﹐一人自外突然而入﹐汗流滿面﹐大叫曰「主公若聽張松之言﹐則四十一州郡已屬他人矣﹗」松大驚。言者是誰﹐下回便見。

龐統獻策取西川

進言者乃西閬中巴人也﹐姓黃﹐名權﹐字公衡﹐見爲劉璋府下主簿。璋問曰「吾結好劉玄徳爲一家﹐汝何故出此言耶﹖」權諫曰「某居西蜀﹐素知劉備久矣。斯人寬以待人﹐柔能克剛﹐英雄莫敵。曹操尙自寒心﹐其餘何足論也。斯人遠得士心﹐近得民望﹔兼有諸葛亮智謀﹐關﹑張英勇﹐趙雲﹑黃忠﹑魏延爲羽翼。若召到蜀中﹐以部曲待之﹐則劉備安可伏低做小﹖若以客禮待之﹐則一國不容二主。若聽某言﹐則西蜀有泰山之安﹔若不聽某言﹐則主公有累卵之危矣。張松昨日從荊州過﹐必與劉備同謀。可先斬張松﹐後絕劉備﹐則西蜀萬幸也。」璋曰「若如此﹐張魯到來﹐何以拒之﹖」權曰「不如閉境絕塞﹐深溝髙壘﹐以待時淸。」璋曰「賊兵犯界﹐有燒眉之急﹔若待時淸﹐此是慢計也。」璋不從﹐遂遣法正便行。又一人阻而諫曰「不可﹗不可﹗」璋視之﹐乃帳前從事官王累也。累頓首而言曰「主公今聽張松之說﹐自取其禍。」璋曰「不然。吾結好劉玄徳﹐實欲拒張魯也。」累曰「張魯犯界﹐乃疥癬之疾﹔劉備入川﹐是心腹之大患也。況劉備世之梟雄﹐先事曹操﹐便思謀害﹔後從吳侯﹐便奪荊州。心術如此﹐安可同處﹖今召之﹐西川休矣﹗」璋叱曰「再休亂道﹗玄徳是我宗兄﹐他安肯有奪我基業之心也﹖」便教扶二人出。遂命法正便行。後有詩曰﹕

四海鯨吞百戰秋﹐堪嗟季玉少機謀。當時若聽黃﹑王諫﹐安得西川屬那劉﹗

法正離益州﹐徑取荊州﹐來見玄徳。參拜已畢﹐呈上書信。玄徳拆視之。書曰﹕

族弟劉璋拜手致書於宗兄將軍麾下﹕久伏電譽﹐蜀道崎嶇﹐未及賫貢﹐甚切惶愧。璋聞「吉凶相救﹐患難相伏」﹐朋友尙然﹐況宗族乎﹖今張魯在北﹐旦夕興兵﹐侵犯璋界﹐甚不自安。專人謹奉尺書﹐上乞鈞聽。倘肯俯念宗族之親﹐援以手足之義﹐卽日興師﹐剿滅狂寇﹐永爲唇齒﹐自有重酬。書不盡言﹐專候車騎。建安十六年冬十二月﹐宗弟璋再拜奉書。

玄徳看畢大喜﹐設宴相待法正。玄徳於筵上屏退左右﹐與正曰「久仰孝直英名﹐張別駕多談盛徳。今獲聽教﹐甚慰平生。」法正謝曰「蜀中小吏﹐何足爲道﹗蓋聞『馬逢伯樂而嘶﹐人遇知己而死』。張別駕昔日之言﹐將軍復有異乎﹖」玄徳曰「備一身寄客﹐未嘗不傷感而嘆息。常思『鷦鷯尙存一枝﹐狡兔猶藏三穴』﹐況吾人乎﹖且蜀中乃丰余之地﹐非不欲之﹐柰劉季玉同一宗室。」法正曰「益州天府之國﹐非治亂之主﹐不可居也。今劉季玉不能用賢立事﹐剛無勇﹐柔過弱﹐此業不久必屬他人矣。今付與將軍﹐此機會不可錯失。豈不聞『逐兔先得』之語乎﹖將軍欲之﹐某當效死。」玄徳拱手謝曰「倘便天助﹐實出公之所賜也。暫請少歇﹐尙容商議。」當日席散﹐孔明松法正歸館捨。

玄徳尙自沈吟間。龐統不退﹐笑而言曰「事有不決﹐疑惑其心者﹐愚人也。主公仁智髙明﹐何太疑耶﹖」玄徳問曰「以公之言﹐當復如何﹖」統曰「荊州荒殘﹐人物殫盡﹐東有孫權﹐北有曹操﹐難以得志。今益州戶口百萬﹐土廣財富﹐以爲可資大業﹐而王霸誠足成也。幸張松﹑法正以爲內助﹐此天賜也﹐何必疑惑哉﹖某故笑之。」玄徳曰「今與吾水火相敵者﹐曹操也。操以急﹐吾以寬﹔操以暴﹐吾以仁﹔操以譎﹐吾以忠﹔每與操相反﹐事乃可成耳。今以小利而失信義於天下﹐吾爲此不忍也。」後史官看道這里﹐作詩贊曰﹕

累勸收川意已深﹐誰知玄徳尙沈吟。不因小利忘仁義﹐便是當年堯﹑舜心。

龐統答曰「主公之言𨿽合天理﹐柰離亂之時﹐用兵爭彊﹐固非一道也。若拘執於禮﹐寸步不行矣﹐宜從權變用之。且『兼弱攻昧』﹐五伯之常﹔『逆取順守』﹐古人所貴。若事定之後﹐報之以義﹐封爲大國﹐何負於信﹖今日不取﹐終被他人取耳。歷代以來﹐多以權變得天下﹐用仁義以守之。主公熟思焉。」玄徳拱手而謝曰「金石之言﹐當銘肺腑。」於是遂請孔明同議起兵西行。孔明曰「荊州重地﹐必須分兵守之。」玄徳曰「吾與龐士元﹑黃忠﹑魏延前去﹐軍師可與雲長﹑益徳﹑子龍守之。」孔明應允了。次日﹐孔明總守荊州﹔關公拒襄陽要路﹐當靑泥隘口﹔張飛領四郡巡江﹔趙雲屯江陵﹐鎭公安。玄徳令黃忠爲前部﹐魏延爲後軍。玄徳自與劉封﹑關平在中軍﹐馬步兵五萬起程。臨行﹐廖化引一軍來降。玄徳教廖化輔佐雲長以拒曹操。

是年冬月﹐引兵望西川進發。行不到數程﹐孟達接著﹐拜見玄徳﹐說﹕「劉益州令某領兵四千﹐遠來迎接。」玄徳使人入益州﹐先報劉璋。璋便發書﹐告報沿途州郡供給錢糧﹐動以萬計。璋自涪城﹐親接玄徳﹐卽下令準備車乘帳幔﹐旌旗鎧甲﹐並皆一新。主簿黃權忙入諫曰「主公此去﹐必被劉備之害也。某食祿多年﹐不忍主公中他人姦計。望三思之﹗」張松曰「黃權疏間宗族之義﹐滋長寇盜之威﹐實無益於主公。」璋大喝權曰「吾意以決﹐汝何逆之﹗」權叩首碎破﹐流血滿面﹐近前口銜璋衣而諫。璋大怒﹐扯衣而起。權不放﹐頓落門牙兩个。璋叱左右推出黃權。權大哭而歸。

璋欲行﹐以人叫曰「黃公衡公衡﹐權之字也。直言不納﹐欲就死地耶﹗」伏於階前而諫。璋視之﹐乃建寧兪元人也﹐姓李﹐名恢﹐叩首諫曰「竊聞『天子有爭臣七人﹐𨿽無道不失其天下﹔諸侯有爭臣五人﹐𨿽無道不失其國﹔大夫有爭臣三人﹐𨿽無道不失其家。士有爭友﹐則身不失於令名﹔父有爭之﹐則身不陷於不義』。黃公衡忠義之言﹐何不納之﹖若容劉備入川﹐是縱虎於山﹐將鹽點茶也﹐何能制之乎﹖」璋曰「玄徳是吾宗兄﹐安背親而向疏也﹖再言者斬﹗」叱左右推出李恢。張松曰「今蜀中文官各顧妻子﹐不復與主公守關﹔諸將恃功驕傲﹐欲有外意。不得劉皇叔﹐則敵攻於外﹐民變於內﹐必敗之道也。」璋曰「如公之言﹐深於吾有益也。」次日﹐上馬出楡橋門。前面人報﹕「廣陵王累﹐自用繩索倒弔於城門之上﹐以手持文﹐一手仗劍﹐口稱如諫不從﹐自割斷繩索﹐撞死於此地。」劉璋教取所執諫文以觀之。其文曰﹕

益州從事臣廣陵王累﹐泣血懇告而言曰﹕昔古者﹐堯立取諫之鼓﹐舜置誹謗之木﹐食苦口之味﹐納逆耳之言。楚懷王會盟於武關﹐不聽屈原之言﹐囚於秦邦﹔吳夫差約會於黃池﹐不納子胥之諫﹐誘於越國。今主公輕離大郡﹐與劉備見於涪城﹐恐有去路而無回路矣。倘沐回心﹐斬張松於市曹﹐絕劉備之盟約﹐則蜀之老幼萬幸矣﹗主公之基業萬幸矣﹗惟垂察焉。

劉璋觀畢﹐大怒而言曰「吾與仁者之人相會﹐如親芝蘭﹐汝何數侮於吾耶﹗」王累大叫一聲「惜哉」﹐自割斷其索﹐撞死於地。後有詩曰﹕

自古忠臣多喪亡﹐堪嗟王累諫劉璋。城門倒弔披肝膽﹐身死猶存姓字香。

劉璋將三萬人馬﹐往涪城而來。後車乘裝載資糧錢帛一千餘倆﹐來接玄徳。

卻說玄徳前軍已到墊江。所到之處﹐一者是西川供給之厚﹔二者是玄徳號令嚴明﹐如有妄取百姓一物者斬之。於是所到之處﹐秋毫無犯。提老攜幼﹐滿路觀瞻﹐焚香禮拜。玄徳皆撫慰之。忽張松遣心腹人見法正。正得書﹐知其意﹐來見龐統。正曰「近張永年使密書到此﹐今於涪城相會﹐疾便可圖之﹐大事卽定矣。機會切不可失。」統曰「此意且不可言。待二劉相見了﹐方進言之。若預走泄﹐於中有變。」法正乃祕而不言矣。涪城離成都三百六十里。璋已到﹐使人迎接玄徳。兩軍皆屯於涪江之上。玄徳入城﹐與璋相見﹐各敍兄弟之情。講禮畢﹐備揮淚以訴漢朝宗族。筵散﹐各回寨中安歇。

璋與眾官曰「可笑黃權﹑王累等輩﹐不知宗兄之心﹐妄相猜疑。吾今日見之﹐眞仁義之人也。吾得爲外助﹐又何慮曹操﹑張魯耶﹖非張松則失此羽翼。」當夜﹐脫所穿綠袍﹐並黃金五百兩﹐令人往成都賜與張松。璋對眾官喜而言曰「吾結好玄徳﹐夜臥安矣。」時手下將佐劉璝音頹﹑泠苞音靈包。乃川中名將。此姓最稀。《春秋左傳》內有「周大夫泠州鳩」。張任﹑鄧賢這一般兒蜀中文官武將曰「主公且休爲喜。劉備心意難測﹐柔中有剛﹐難以度處。倘一時有變﹐未可量也。」璋笑曰「汝等皆心術之人也。吾兄豈有外心哉﹗」遂歸帳中而宿。

卻說玄徳歸到寨中﹐龐統入諫曰「主公今日席上見劉季玉動靜乎﹖」玄徳曰「季玉眞誠﹐眞吾弟也。」統曰「季玉𨿽善﹐其劉璝﹑張任等各抱不平﹐睨視主公﹐中間吉凶未可保也。以統之計﹐莫若來日設宴﹐請劉季玉赴席﹔於壁衣中埋伏刀斧手一百人﹐主公擲杯爲號﹐就筵上殺之﹔一擁入成都﹐刀不出鞘﹐弓不上弦﹐可坐而定也。」玄徳曰「季玉是吾同宗骨肉﹐誠心待我。更兼吾初到蜀中﹐恩信未立﹐若行此事﹐上天不容﹐下民亦怨矣。公之謀﹐𨿽霸者亦不爲也。如此﹐則不義矣。」統曰「非統所見如此﹐是法孝直得張松親書﹐所言事不宜遲﹐只在早晚可圖之。」法正入見曰「某等非爲自己﹐順天命也。」玄徳曰「劉季玉與吾同宗﹐不忍取之。」正曰「明公差矣。若不如此﹐張魯與蜀有殺父之仇﹐其人必取也。今主公不可久住﹐當速圖之﹗切謂主公遠涉山川﹐驅馳士馬﹐旣到此地﹐進則有功﹐退則無益。若執其狐疑之心﹐遷延日久﹐師老財廢。不但如此﹐又恐機謀一泄被他人所算﹐那時主公何處歸著﹖不如乘此天與之時﹐人歸之際﹐而出其不意﹐以立基業。誠有爲之時﹐不可失也﹗」此時法正再三說玄徳取蜀。不知玄徳心下如何﹐且聽下回分解。

趙雲截江奪幼主

建安十七年﹐歲在壬辰﹐春正月。劉玄徳與益州牧劉璋大會於涪城。二人相見﹐盡訴兄弟之情﹐廣設筵會﹐犒勞三軍﹐終日盡歡。龐統引法正說玄徳﹕「就席間將劉璋殺之﹐西川不勞張弓只箭而定矣。」玄徳曰「初入蜀中﹐恩信未立﹐此事決不可行。」龐統再三說之﹐玄徳略無相從之意思。次日﹐宴於城中﹐二人細敍衷曲﹐如同一母所生。酒至半酣﹐龐統與法正商議曰「事在掌握之中﹐由不得主公了。」便教魏延舞劍﹐暗囑咐「下手」。延拔劍曰「筵間無樂﹐願舞劍爲戲。」龐統便喚眾武士入﹐到於堂中﹐只待魏延下手。劉璋手下諸將見魏延舞劍﹐劉璋更見階下武士手按刀靶﹐直視堂上﹐從事張任掣劍亦舞曰「舞劍必須有對﹐某願伴之。」二人對舞。張任目視玄徳﹐統用目回顧劉封﹐封拔劍亦舞入。劉璝﹑泠苞﹑鄧賢各掣劍出曰「我等當羣舞﹐以助一笑。」玄徳大驚﹐掣左右所佩之劍﹐立於席上曰「吾兄弟乃漢室宗親﹐相逢痛飲﹐並無疑忌。又非鴻門會上﹐何用舞劍而爲亂乎﹖不棄劍者立斬之﹗」劉璋亦叱曰「兄弟相聚﹐何必帶刀﹖」盡命去之。眾皆紛然下堂。筵間盡去兵器。玄徳喚諸將士上堂﹐以酒賜之。玄徳曰「吾弟兄同宗骨血﹐共議大事﹐豈有二心﹖汝等勿驚疑。」諸將皆頓首再拜。劉璋抱玄徳泣曰「吾兄之恩﹐誓不敢忘﹗」共歡飲至晚而散。玄徳歸寨﹐深責龐統﹐曰「吾以仁義躬行天下﹐安忍爲此﹖汝勿復言﹗」二人嗟嘆不已。

卻說劉璋歸寨﹐劉璝等曰「主公見今日席上光景乎﹖不如早回﹐免生後患。劉璋曰「吾兄劉玄徳﹐非比他人也。」眾將曰「𨿽玄徳無此心﹐手下之士皆欲吞並西川﹐以圖富貴之意。」璋曰「汝等無復以言間吾兄弟之情。」遂皆不聽。二人歡飲百餘日﹐並無猜疑。忽報張魯兵﹑犯葭萌關。劉璋便請玄徳行。玄徳慨然諾之﹐遂引本部兵往葭萌關去了。眾將勸劉璋令大將緊守各處關隘﹐以防玄徳兵變。初時不從﹐後命蜀中名將白水都督楊懷﹑髙沛二人﹐守把涪水關。劉璋自回成都。比及玄徳到葭萌關﹐嚴禁軍士﹐廣施恩惠﹐以收民心。

卻說有人報知吳候﹐吳侯與文武商議。權曰「當初吾欲與劉玄徳一同收川﹐誰想今日背了吾﹐自去取之﹐當復如何﹖」顧雍進曰「劉備分兵遠涉山險而去﹐未易往還。何不差一軍先截川口﹐斷其歸路﹐後盡起東吳之兵﹐一鼓而下﹐可得荊﹑襄矣。」權曰「此計大妙﹗」便要起兵﹐忽屏風後一人大喝而出曰「進此計者﹐可斬之﹗欲害吾女之命﹗」眾大驚﹐視之﹐乃吳夫人也。夫人怒曰「吾一生惟有此女﹐嫁與劉備﹐見在荊州。若是動兵﹐吾女性命如何﹗」叱孫孫權曰「汝掌父兄之業﹐坐領八十一州﹐尙自不足﹐顧小利不念骨血。」孫權喏喏連聲答曰「老母之訓﹐豈敢有違﹗」遂退文武。吳夫人深恨顧雍。孫權立於軒下﹐自思﹕「此機會一失﹐再幾時一遇﹖」沈吟之間﹐不覺張昭立於面前﹐問曰「主公何憂﹖」孫權曰「正思適間之事。」昭曰「極易也﹕先差一人﹐只帶五百軍﹐扮作商人﹐潛入荊州﹐下一封密書與夫人﹐只說國太病危﹐欲囑後事﹐取夫人星夜回還。玄徳平生只有一子﹐就帶回國。那時玄徳定把荊州來換阿斗。如其不睦﹐一任動兵﹐何礙於是﹖」權曰「此計大妙﹗吾有一人﹐姓周﹐名善﹐力能舉鼎﹐有膽量。自幼穿房入戶﹐多隨吾兄。可以命之。」昭曰「切勿漏泄。只此便令起行。」

於是密遣周善﹐將五百人﹐分作五船﹐扮爲商人於中。更詐修國書﹐以備盤詰﹔船內暗藏兵器。周善取荊州水路而來。船泊江邊﹐周善自入荊州﹐令門吏報孫夫人。夫人喚周善入。呈上密書。夫人見說國太病危﹐灑淚動問。周善拜訴曰「國太好生病重﹐旦夕只是想念夫人。倘去得遲﹐恐不相見。就教夫人帶阿斗去見一面。」夫人曰「須是使人往南郡教軍師知會﹐方可以行。」周善曰「若軍師回言道﹐須待主公使人回報方許下船﹐如之柰何﹖」夫人曰「若不辭而去﹐恐有阻當。」周善曰「大江之中﹐已準備下船隻。只今便請夫人上車出城。」孫夫人聽知母病危急﹐如何不慌﹐便將七歲孩子阿斗藏在車上﹔隨行緊要帶三十餘人﹐各跨刀劍上馬離荊州城﹐便來江邊上船。府中人欲報時﹐孫夫人已到沙頭鎭﹐入在船中了。

只聽得岸上有數人大叫﹕「且休開船﹐容與夫人餞行﹗」船上人視之﹐乃常山趙子龍。原來巡哨方回﹐聽得這个消息﹐喫了一驚﹐只帶四五騎﹐旋風般沿江趕來。周善手執長戈﹐喝令軍士一齊開船﹐各將軍器出來﹐擺列在船上。況兼風順水急﹐隨流而去。趙雲沿江趕叫﹕「任從夫人去。只有一句話拜稟。」周善道﹕「汝是何人﹐敢當主母﹗」趙雲不答﹐沿江趕到十餘里﹐灘半斜纜一隻漁船。趙雲棄馬執槍﹐跳上漁船。只兩人駕船前來﹐前來取吳大船上去。周善教軍士放箭﹐趙雲以槍撥之﹐紛紛落水。離大船懸隔丈餘﹐吳兵用槍亂刺﹐不能得進。趙雲棄槍在小船上﹐掣所佩靑釭劍在手﹐分開槍搠﹐望吳船湧身一跳﹐早登大船。吳兵盡皆驚倒。後有詩曰﹕

昔年救主在當陽﹐今日飛身向大江。船上吳兵皆膽落﹐趙雲英勇世無雙﹗

又詩曰﹕

可愛常山趙子龍﹐當陽救主顯英雄。昔時懷內藏眞命﹐今日江心立大功。

孫氏威權渾挫滅﹐張昭謀略已成空。兩番遇險依洪福﹐四十餘年王蜀中。

趙雲上船﹐吳兵盡退於後梢。趙雲入艙中﹐見夫人抱阿鬥於懷中。夫人喝﹕「趙雲何故無禮﹗」云插劍聲喏曰「主母何故不令軍師知而便行﹖」夫人曰「我母親病在危篤﹐無暇報知。」云曰「主母探病﹐何故帶小主人去﹖」夫人曰「阿斗是吾子﹐畱在荊州﹐無人看覷。」云曰「主母差矣。主人一生只有這點骨血﹐小將在當陽長阪坡百萬軍中抱出。今日暗抱將去﹐此何理也﹖」夫人怒曰「量汝只是帳下一武夫﹐安敢管我家事﹗」趙雲曰「夫人要去﹐畱下小主人。」夫人喝曰「汝半路輒入船中﹐必有反意﹗」云曰「縱然萬死﹐亦不敢放夫人去。」夫人喝侍婢向前揪捽﹐被趙雲推倒﹐就懷中奪了阿斗﹐抱出船頭上﹐欲要傍岸﹐又無副手﹔欲要行凶﹐又恐礙於道理﹐進退不得。夫人喝侍婢奪阿斗﹐趙雲一手抱定太子﹐一手仗劍﹐人不敢近。周善在後梢挾住舵﹐放船下水。風順水急﹐船望中流而去。趙雲孤掌難鳴﹐只護得阿斗﹐豈能移舟傍岸﹖

事在危急﹐下流頭港內一字兒使出十餘只船來﹐船上磨旗擂鼓。趙雲自思﹕「今番中了東吳之計﹗」當頭船上一員大將﹐手執長矛﹐髙聲大叫﹕「畱下侄兒去﹗」乃是燕人張飛。原來巡哨聽得這个消息﹐在油江夾口正撞吳船﹐慌忙截住。吳兵亂了手腳﹐張飛提劍跳上吳船。周善見張飛上船﹐提刀來迎﹐手起被張飛一劍砍倒﹐提頭擲於孫夫人前。夫人大驚曰「叔叔何故太無禮﹖」張飛曰「嫂嫂不以俺哥哥爲重﹐私自歸家﹐是何道理﹖」夫人曰「我母病重﹐甚是危急﹐若等你哥哥回報﹐須誤了我大事。若你不放我回去﹐情願投江而死﹗」言訖欲跳。張飛與趙雲商議﹕「若逼死此人﹐非爲臣下之道。只護阿鬥過船。」遂與孫夫人曰「俺哥哥大漢皇叔﹐也不辱沒嫂嫂。今日相別﹐若思哥哥恩義﹐早早回來。」兩人辭別畢﹐張飛抱阿斗自與趙雲回船﹐放孫夫人五隻船去了。後有詩曰﹕

長阪橋邊怒气騰﹐倒流煙水退曹兵。今朝江上扶危主﹐靑史應題萬載名。

不說孫夫人回國。只說張飛﹐趙雲奪阿斗﹐歡喜回船。行不數里﹐孔明引大隊船隻﹐接見張飛﹐趙雲並阿斗﹐四人並船而歸。軍師申文書往葭萌關﹐教玄徳知會。

卻說孫夫人回見母親﹐說張飛﹑趙雲殺了周善﹐截江奪了阿斗。孫權大怒曰「今吾妹已歸﹐與彼不親﹐殺周善之仇﹐如何不報﹗」喚集文武商議﹐起大軍與劉備誓不兩立﹐來取荊州。未知如何﹖

曹操興兵下江南

卻說孫權令收拾船隻﹐準備人馬取荊州。正商議調兵﹐忽報曹操起軍四十萬﹐來報赤壁之仇﹐不可輕敵。孫權大驚﹐慌聚文武商議。人報長史張紘﹐自辭疾回家而死﹐有哀書上呈。孫權觀其書曰﹕

長史張紘臨終書拜於主公吳侯麾下﹕自古有國家者﹐咸欲修徳政以比隆盛世﹐至於其治﹐多不馨香。非無忠臣賢佐﹐暗於治體也﹐由主不勝其情﹐弗能用耳。夫人情憚難而趨易﹐好同而惡異﹐故與治道相反。《傳》曰「從善如登﹐從惡如崩」﹐言善之難也。人君承奕世之基﹐據自然之勢﹐操八柄之威﹐甘易同之歡﹐無假取於人﹔而忠臣挾難進之術﹐吐逆耳之言﹐其不合也﹐不亦宜乎﹖𨿽則有釁﹐巧辯緣間﹐眩於小忠﹐戀於恩愛﹐賢愚雜錯﹐長幼失序﹐其所由來﹐情亂之也。故明君悟之﹐求賢如饑渴﹐受諫而不厭﹐抑情損欲﹐以義割恩﹐上無偏謬之授﹐下無希冀之望。宜加三思﹐含垢藏疾﹐以成仁覆之大。秣陵山川﹐有帝王之气﹐可速遷居之﹐爲萬世之業﹗紘不勝泣血哀感眷望之至﹗

孫權覽書大慟。張紘亡年六十歲。權曰「張子綱令吾遷居﹐吾如何不從﹗」卽命遷治於建業﹐築石城。今時建康﹐古名秣陵﹐孫權時名建業。呂蒙進曰「曹操兵來﹐可夾攻﹐濡須水口築塢以拒之。」塢﹐卽城也。諸將皆曰「上岸擊賊﹐跣足入船﹐何用築城﹖」蒙曰「兵有利鈍﹐戰無百勝。如邂逅逢敵﹐步騎相促﹐人尙不暇及水﹐何能入船乎﹖」權曰「『人無遠慮﹐必有近憂。』子明之見甚遠。」便差軍數萬築濡須塢﹐曉夜並工﹐務要立辦。

卻說曹操整點三軍起程﹐長史董昭進言曰「自古以來﹐人臣處世﹐未有如丞相之功者﹐𨿽周公﹑呂望﹐莫可及也。櫛風沐雨﹐三十餘年﹐掃蕩羣凶﹐與百姓除害﹐使漢室復存﹐豈可與諸臣宰同列乎﹖合受魏公之位﹐加以『九錫』﹐以彰天下。」其九錫之名曰﹕

一﹐車馬大輅﹑戎輅各一。大輅﹐金車也。戎輅﹐兵車也。玄牡二駟﹐黃馬八匹。﹔二﹐衣服衮冕之服﹐赤舄副焉。衮冕﹐王者之服。赤舄﹐朱履也。﹔三﹐樂縣軒縣之樂﹐堂下之樂也﹐升降必動樂也。﹔四﹐朱戶居以朱戶﹐紅門也。﹔五﹐納陛納陛以登。陛﹐階也。﹔六﹐虎賁虎賁三百人﹐守門之軍也。﹔七﹐鈇鉞鈇鉞各一。鈇﹐卽斧也。鉞﹐斧屬。﹔八﹐弓矢彤弓一﹐彤矢百。彤﹐赤色也。玈弓十﹐玈矢千。玈﹐黑色也。﹔九﹐秬鬯圭瓚秬鬯一卣﹐圭瓚副焉。秬﹐黑黍也。鬯﹐香酒﹐灌地以求神於陰。卣﹐中樽也。圭瓚﹐宗廟祭器﹐以祀先王也。此「九錫」之名義也。

侍中荀彧曰「不可。丞相本興義兵﹐匡扶漢室﹐秉忠貞之誠﹐守退謙之實。君子愛人以徳﹐不宜如此。」曹操聞之﹐勃然變色。董昭曰「豈可以一人而阻眾望﹖」遂尊操爲魏公。荀彧掩淚而出曰「吾不想今日如此﹗」操深恨之﹐以爲不助己也。

建安十七年冬十月﹐曹操興兵下江南﹐就帶荀彧同行。彧已知操有殺害之心﹐推病進於壽春。操又使人催並前行。彧嘆曰「吾死於九泉之下﹐無面目見漢君也﹗」忽曹操使人送飲食一盒至﹐盒上有曹操親筆封記。開盒視之﹐並無一物。彧曰「止於此矣﹗」遂服毒而亡﹐年五十歲。史官贊曰﹕

潁上荀文若﹐人稱王佐才。聲名齊五嶽﹐功業震三臺。

孟徳無終始﹐畱侯不再來。忠心懷恨死﹐天下盡悲哀﹗

論曰﹕

自遷帝西京﹐山東騰沸﹐天下之命倒懸矣。荀君乃越河﹑冀﹐間關以從曹氏。間關﹐山服也。察其定舉﹐措言立策﹐崇明王略以急國艱﹐豈云因亂假義﹐以就違正之謀乎﹖誠仁爲己任﹐期紓民於倉卒也。及阻董昭之議﹐以致非命﹐豈數也。夫世言荀君者﹐通塞或過矣。常以爲中賢以下﹐道無求備﹐智算有所研疏﹐原始未必要末﹐期理之不可全詰者也。夫以衛賜之賢﹐一說而斃兩國。兩國﹐謂齊與吳也。賜至吳﹐請夫差伐齊。之晉﹐說以兵待吳伐齊之獘。吳旣勝齊﹐與吳爭彊﹐晉果敗吳也。彼非薄於仁而欲﹐蓋有全必有喪也﹐斯又功之不兼者也。方時運之屯邅﹐非雄才無以濟其溺﹐功髙勢彊﹐則皇器自移矣。謂魏太祖功業大而神器自歸矣。此又時之不可並也。蓋取其歸正而已﹐亦殺身以成仁之義也。

贊曰﹕

公業稱豪﹐駿聲升騰。權詭時逼謂辭對卓﹐揮金僚朋。北海天逸﹐音情頓挫尢抑揚也。越俗易驚﹐孤音少和。直轡安歸直道也﹐髙謀誰佐﹖彧之有弼﹐誠感國疾。功申運攺﹐迹疑心一。

其子荀惲音慍發哀書報曹操。操甚懊悔﹐差人厚葬﹐謚曰敬侯。

且說曹操大軍至濡須水出九江歷陽縣﹐前面差三萬鐵甲馬軍﹐令曹洪部領。哨至江邊﹐回報沿江一帶﹐遙望旗旛無數﹐不知兵聚何處。操放心不下﹐自領兵前進﹐就濡須口排開軍陣。操領百餘人上山坡﹐遙望見戰船﹐各分隊伍﹐依次擺列。旗分五色﹐軍器鮮明。當中大船上靑羅傘下﹐坐著孫權。左右文武﹐侍立兩邊。操以鞭指揮曰「生子當如孫仲謀﹗若劉景升兒子﹐犬豕耳﹗」忽一聲響動﹐南船一齊飛奔過來。濡須塢內又一軍出﹐衝動曹軍。曹操軍兵退後便走﹐軍皆四散﹐止遏不住。千百騎趕到山邊﹐爲首馬上一人﹐碧眼紫髯﹐上長下短﹐眾人認得正是孫權﹐親自引一隊馬軍來擊曹操。操大驚﹐急回馬時﹐東吳兩員大將韓當﹑周泰﹐兩騎馬直衝將上來。操背後有大將許褚縱馬舞刀﹐敵住二將﹐曹操得脫歸寨。許褚與二將戰三十合方回。操正在寨中誇許褚之能﹐責罵眾將﹕「臨敵先退﹐挫吾銳气﹗再後如此﹐盡皆斬首﹗」夜至二更時分﹐忽寨外喊聲大震。操急上馬﹐見四下裏火起﹐卻被吳兵劫入大寨。殺至天明﹐曹兵退五十餘里﹐卻才收軍﹐下定寨柵。

操心中鬱悶﹐閒看兵書﹐忽程昱曰「丞相旣知兵法玄妙﹐豈不知『兵貴神速』乎﹖丞相起兵﹐遷延日久﹐故孫權得以準備﹐夾濡須水口爲塢﹐甚是有理。不若且罷兵還許都﹐別作良圖。」操不應。

程昱出﹐操伏几而臥﹐忽聞潮聲洶湧﹐如萬馬爭奔之狀。曹操急視之﹐見大江中推起一輪紅日﹐光華射目﹐天上兩輪太陽對照。忽然江心推起紅日﹐拽拽飛來﹐墜於寨前山中﹐其聲如雷。倏然驚覺﹐在帳做了一夢。帳前軍報道午時。曹操教備馬﹐引五十餘騎﹐徑奔出寨﹐猶如夢中所見落日山邊。正看之間﹐忽見一簇人馬﹐當先一人﹐渾身金盔金甲。操視之﹐乃是孫權。權見操至﹐也不慌﹐也不忙﹐在山上勒住馬﹐以鞭指揮曹操曰「丞相坐鎭中原﹐富貴已極﹐何故貪心不足﹐尙圖江南吳地﹖」操答曰「汝爲臣下﹐不尊王室。吾奉天子詔﹐特來討汝﹗」孫權笑曰「此言豈不羞乎﹖天下豈不知你挾天子令諸侯﹖吾非不尊漢朝﹐實欲討汝﹐以正國家﹗」操大怒﹐叱諸將上山捉孫權。忽一聲鼓響﹐山背後兩彪軍出﹐右邊韓當﹑周泰﹐左邊陳武﹑潘璋。四員將帶三千弓弩手﹐兩邊亂射如雨。操急回﹐引眾將而走。背後四將趕來甚急。趕到半路﹐許褚引著眾虎衛軍敵住﹐因此救得曹操。孫權兵齊奏凱歌﹐回濡須去了。操還營自思﹕「孫權非等閒人物。紅日之應﹐久後必爲帝王。」操心中有退兵之意﹐又恐被東吳恥笑﹐因此進退未決。兩邊相拒月餘﹐戰了數場﹐互相勝負。建安十八年春正月﹐連陰雨水甚多﹐水港皆滿﹐軍在泥水之中。操竊聽之﹐各寨軍士皆有思歸之意。操心甚憂﹐當日正在寨中﹐與眾謀士商議。有一半勸操收兵﹔有一半云目今春暖﹐正好相持﹐不可退歸。進退未決﹐忽報東吳有使賫書到。拆開觀之﹐書曰﹕

吳侯孫權再拜致書於漢丞相麾下﹕竊謂彼此皆漢朝臣宰﹐不思報國安民爲本﹐妄施殺伐﹐非仁者之也。卽日春水方生﹐公當速去﹐各圖安逸。如其不然﹐復有赤壁之禍矣﹗公宜自思焉。建安十八年春正月﹐吳侯孫權書。

背後批兩行雲﹕

足下不死﹐孤不得安。

曹操看畢﹐大笑曰「孫權不欺我也。」遂賞使者令回。操令軍退﹐命廬江太守朱光鎭守皖城﹐盡收軍回許昌去訖。

孫權亦收軍回秣陵。權與眾將商議﹕「曹操𨿽然北去﹐劉備尙在葭萌關未還。何不引拒曹操之兵﹐以取荊州﹖」張昭獻計曰「未可動兵。今劉備在西川﹐不能再還荊州矣。」孫權大喜﹐問張昭其計如何﹐且聽下回分解。

玄徳斬楊懷髙沛

張昭獻計曰「且休要動兵。若一興師﹐曹操必再至矣。不如修密書二封﹕一封與劉璋﹐言劉備結連東吳﹐欲下西川﹐使劉璋與備相疑﹐內外攻擊﹔一封與張魯﹐教進兵向荊州來。使間諜二處﹐著劉備首尾不能救護﹐則起兵取之﹐事可諧矣。」權從之﹐卽發使二處去了。

卻說玄徳在葭萌關日久﹐民心甚順。知曹操興兵犯濡須﹐與龐統議曰「曹操擊孫權﹐操勝則就取荊州﹐權勝亦取荊州矣。當如何﹖」龐統曰「主公勿憂。有軍師諸葛亮﹐足智多謀﹐料想東吳不敢犯荊州。主公可移書去劉璋處﹐只推﹕『曹操攻擊孫權﹐權求救於荊州。吾與孫權唇齒之邦﹐唇亡則齒寒矣。張魯自守之賊﹐則不敢犯界。吾今勒兵回荊州﹐共孫權約會﹐同破曹操﹐柰何兵少糧缺。望以同宗之故﹐速發精兵三四萬﹐行糧十萬斛﹐緞疋軍器﹐星夜發付前來﹐請勿有誤。』若得軍馬錢糧﹐卻另作商議。」

玄徳從之﹐遣人往成都。來到關前﹐楊懷﹑髙沛聽知此事﹐遂教髙沛守關﹐楊懷一同使者入成都見劉璋﹐呈上書信。劉璋問楊懷爲何來﹐楊懷曰「專爲此書而來。劉備自從入川﹐廣布恩徳以收民心﹐此人之意﹐甚是不善。今求軍馬錢糧﹐切不可與。如若相助﹐似抱漧柴於烈火之上﹐急難滅也。」劉璋曰「吾與玄徳弟兄之情﹐不可廢也。」一人昂然而出曰「劉備梟雄之人也﹗若久畱於蜀中﹐不遣去之﹐是縱虎入室也。今更助之以軍馬錢糧﹐與虎狼添羽翼矣。切不可允之﹗」眾人視之﹐乃零陵烝陽人也﹐姓劉﹐名巴﹐字子初。此人近自交趾轉入蜀中。階下黃權又諫。劉璋遂允﹐量撥老弱軍四千﹐米一萬斛﹐彩緞五千疋﹐軍器車仗少許﹐發使者去報劉備。劉巴傳令﹐急教楊懷﹑髙沛緊守關隘。使者先到。楊懷回到葭萌關來見玄徳﹐具言此事﹐隨後送糧至。玄徳大怒曰「吾爲汝破敵﹐費力勞心。汝今積財吝賞﹐何以使士大夫死戰乎﹖」遂扯毀回書﹐大罵而起。使者連夜逃回成都。龐統曰「主公只以仁義爲重﹐今其意如何﹖」玄徳曰「如此﹐當若何﹖」龐統曰「某有三條計策﹐願主公自擇而行﹕只今便選精兵﹐晝夜兼道﹐逕襲成都﹐一舉便定﹐此爲上計。楊懷﹑髙沛乃蜀中名將﹐各仗彊兵﹐拒守關阨。今主公佯以還荊州﹐二將聞知﹐必來相送﹔就送行處擒而殺之﹐得關﹐先取涪城﹐然後卻向成都﹐此中計也。退還白帝﹐連夜回荊州﹐徐圖進取﹐此爲下計。若沈吟不去﹐將至大困﹐不可久矣。」玄徳曰「軍師上計太促﹐下計太緩﹔中計不遲不疾﹐可以行之。」統曰「主公作書辭劉璋﹐虛言曹操令部將樂進引兵至靑泥鎭﹐弟關某等抵敵不住﹐吾當親自去助﹐不及面會﹐特書相辭。」使人入成都報知。

卻說張松聽得說劉玄徳回荊州﹐只道眞心﹐修書一封﹐卻欲令人送與玄徳。正值親兄廣漢太守張肅到﹐松急藏書於袖中﹐與肅相陪說話。肅見松只有開調之意﹐索酒飲之。酒至半酣﹐松和兄張肅獻酬交錯﹐忽落此書於地。肅從人拾得。

須臾席散﹐從人以書呈肅。肅開視之。書曰﹕

松頓首端拜主君皇叔麾下﹕昨常進言﹐並無虛謬﹐何遲太甚﹖逆取順守﹐古之人所貴。今大事已在掌握之中﹐何故欲棄此而回荊州乎﹖使松聞之﹐如有所失。書呈到日﹐疾速進兵﹐以圖王業﹐幸甚﹗松稽首再拜。

張肅見了﹐大驚曰「吾弟作滅門之事﹐不可不首﹗」連夜將書見劉璋﹐說弟張松與劉備同謀﹐欲獻西川。劉璋大怒曰「吾平生以仁義待人﹐誰想如此﹗」遂下令捉張松全家﹐盡斬於市。有詩嘆曰﹕

一覽無餘自古稀﹐誰知書信泄天機。

未觀玄徳興王業﹐先向成都血染衣。

劉璋斬了張松全家﹐遂與文武商議曰「劉備欲奪吾之基業﹐當如之何﹖」黃權曰「事不宜遲﹐卽便差人告報各處關隘﹐添兵守把﹐並不許放荊州以人一騎入關。」

卻說玄徳提兵回涪江﹐先使探馬來報關上﹐曰「吾回荊州﹐來日經過﹐請楊﹑髙二人相別。」卻說楊懷﹑髙沛二將在關上﹐聽得劉玄徳教人來報﹕「明日經過﹐欲求相見一面。」楊懷曰「玄徳此回若何﹖」沛曰「玄徳合死。我等先藏利刃﹐於送行處刺之﹐以絕吾主之患。」懷曰「此計大妙﹗」二人只帶隨行二百人遠送﹐其餘並畱在關上。玄徳大軍盡發﹐前至涪水之上﹐龐統在馬上與玄徳曰「楊懷﹑髙沛若欣然而來﹐可提防之﹔若是不來﹐便起兵徑取其關﹐不可遲緩。」正說之間﹐忽起旋風﹐吹倒馬前「帥」字旗。玄徳問龐統﹐統曰「此警報也。楊懷﹑髙沛二人必有刺主公之心﹐可整兵禦之。」玄徳身披重鎧﹐自佩寶劍。忽報楊﹑髙二將前來送行。玄徳令軍馬歇定。龐統分付魏延﹑黃忠二人﹕「但關上來的軍士﹐不問多少馬步軍兵﹐一个也休放回。」二將得令﹐自遠遠散去。

卻說楊懷﹑髙沛二人﹐身邊各藏利刃﹐帶二百軍兵﹐牽羊送酒﹐直至中軍﹐見並無準備﹐心中暗喜﹐以爲中計。二將下馬﹐見玄徳正與龐統坐於帳中。二將聲喏曰「今聞皇叔遠回﹐特具薄禮相送。」遂進酒以勸玄徳。玄徳曰「二將軍守關不易﹐當先飲此杯。」二將飲酒畢﹐玄徳曰「吾有密事與二將商議﹐閒人退避。」手下二百人盡趕出中軍。玄徳叱曰「左右與吾捉下﹗」帳後劉封﹑關平來捉二人。楊﹑髙急待爭鬥﹐劉封﹑關平各捉下一人下階。玄徳喝曰「吾與劉璋是同宗兄弟﹐汝二人何故同謀﹐間諜親情﹖」龐統大喝﹕「搜之﹗」劉封於二人身畔﹐各搜出利刃二口。玄徳終有慈心﹐不忍殺之。龐統作色曰「二人本意欲殺吾主﹐罪不容誅﹐推出斬之﹗」刀斧手卽斬楊懷﹑髙沛於帳前。一聲號出﹐黃忠﹑魏延盡將二百從人先自捉下﹐不曾走了一个。玄徳喚入﹐各賜酒壓驚。玄徳曰「楊懷﹑髙沛間諜吾弟兄﹐又藏利刃行刺﹐是誰無禮﹐已行誅戮。罪不在你等。」命皆恕之。眾各拜謝。龐統曰「今夜用汝等引路﹐帶吾軍取關﹐各有重賞。」眾皆應允。

是夜﹐教髙﹑楊二百人引至關下﹐叫曰「二將軍有急事回﹐可速開關。」城上聽是自家軍﹐卽時開關。軍士一擁而入﹐刀不血刃﹐得了涪城。大軍遂入﹐蜀兵皆降。玄徳各賜重賞﹐隨卽分兵前後守把。次日勞軍﹐設宴於涪城公廳。玄徳帶酒﹐顧龐統曰「今日之會﹐可爲樂乎﹖」龐統曰「伐人之國而以爲樂﹐非仁者之兵也。」玄徳大怒曰「吾聞昔日武王伐紂﹐前歌後舞﹐此亦非仁者之歟﹖吾視汝言﹐不合道理﹐可速退﹗」龐統聞之﹐全無懼色﹐大笑而起。左右亦扶玄徳入堂。睡至四更酒醒﹐左右以逐龐統之言告於玄徳。玄徳懊悔無及﹐急穿衣升堂﹐請龐統曰「昨因酒醉﹐有觸於公﹐幸勿掛懷。」龐統談笑自若。玄徳曰「昨日之言﹐惟吾有失﹗」龐統曰「君臣俱失﹐何獨主公乎﹖」玄徳大笑﹐共樂如初。

卻說敗兵連夜走回成都﹐報與劉璋。璋大驚曰「不料今日果有此事﹗」遂喚文武﹐問退兵之策。眾將齊出曰「某等願往﹐連夜起兵以屯雒縣﹐雒﹐音洛。古縣名﹐今之江州也。塞住咽喉之路。劉備𨿽有精兵猛將﹐不能過也。」遂遣差劉璝﹑泠苞﹑張任﹑鄧賢點五萬大軍﹐星夜起發﹐進守雒縣﹐以拒劉備。四將起兵﹐勝負如何﹐且聽下回分解。

黃忠魏延大爭功

四將領兵之次﹐劉璝曰「吾聞錦屏山中有一異人﹐道號『紫虛上人』﹐知人生死貴賤。吾輩今日出師﹐可令軍馬先行﹐正在當路﹐吾等可往問之。」張任曰「大丈夫行兵拒敵﹐豈可問於山野之人乎﹖」璝曰「不然。聖人有云﹕『禍福將至﹐善必先知之﹐不善必先知之。』吾等問於髙明之人﹐當趨吉而避凶。」於是四人引五六十騎至山下﹐信步行至山上﹐問於樵夫。樵夫遂指髙山絕頂處便是。四人至庵前﹐見一道童出迎。問了姓名﹐引入庵中﹐正見紫虛上人坐於蒲墩之上。四人下拜﹐求問前程之事。紫虛上人曰「貧道乃是山野廢人﹐豈知休咎乎﹖」劉璝再三拜問﹐紫虛遂命道童取紙筆﹐寫了八句言語與劉璝收去。其文曰﹕

左龍右鳳﹐飛入西川。雛鳳墮地﹐臥龍升天。

一得一失﹐天數如然。宜歸正道﹐勿喪九泉。

劉璝又問曰「吾四人气數如何﹖」紫虛上人曰「定業難逃矣﹐何必再問﹗」璝又請問時﹐眉垂目合﹐已無了气。四人下山。劉璝曰「仙人之言﹐不可不信。」張任曰「此狂士也﹐聽之何益。」遂上馬前行﹐至於雒縣﹐分調人馬守把各處隘口。劉璝曰「雒城乃成都之保障﹐失此則成都難保。吾四人公道商議﹐著二人守城﹐二人當去雒縣前面依山傍險﹐紮下二个寨子﹐勿使敵兵臨城。」泠苞﹑鄧賢曰「某願往助之。」劉璝大喜﹐設宴相待﹐分兵二萬與泠﹑鄧二人﹐離城六十里下寨。劉璝﹑張任守護雒城。

卻說劉玄徳已得涪城﹐與龐統商議進取雒城。有人來報劉璋撥四將前來﹐卽目有泠苞﹑鄧賢二萬軍﹐離城六十里紮下兩个大寨。玄徳聚眾將問曰「誰敢建頭功去取雒縣二將寨柵﹖」老將黃忠應聲而出曰「老夫願往。」玄徳曰「老將軍親率本部人馬﹐如取得營寨﹐必當重賞。」黃忠大喜﹐謝了要行。帳下一人出曰「老將軍年紀髙大﹐如何去得﹖小將願往。」玄徳視之﹐乃是魏延。黃忠曰「我已領了將令﹐你如何敢攙越﹖」魏延曰「老不以筋力爲能。吾聞泠苞﹑鄧賢﹐蜀中名將﹐血气方剛。恐老將近他不得﹐誤了主公大事﹐因此相替﹐本是好意。」黃忠大怒﹐叱魏延曰「汝說吾老﹐敢與我比試武藝麼﹖」魏延曰「就主公之前﹐當面比試。贏的便去。」黃忠趨步下階﹐便叫小校﹕「將刀來﹗」玄徳急止之曰「不可。吾今提兵取川﹐全仗汝二人之力。今『兩虎共斗﹐必有一傷』。須誤了我大事。吾與你二人勸解休爭。」龐統曰「汝二人不必相爭。卽目泠苞﹑鄧賢下兩个營寨。今汝二人﹐自領本部軍各打一寨。如先獲得將者﹐便爲頭功。」黃忠﹑魏延各領命去了。龐統曰「此二人去﹐恐於路上相爭﹐主公可自引軍爲後應。」玄徳畱龐統守城﹐帶劉封﹑關平五千軍隨後起程。

先說黃忠傳令來日四更造飯﹐五更結束﹐平明進兵﹐取左邊山路而進。卻說魏延歸寨中﹐暗使人探知黃忠甚時起兵。探事人回報來日四更造飯﹐五更起兵。魏延暗喜﹐分付眾軍士二更喫飯﹐三更起兵﹐平明要到鄧賢寨邊。原來兩个分定﹐黃忠打泠苞寨﹐魏延打鄧賢寨。黃忠﹑魏延寨都在涪城外屯駐﹐相隔六七里遠﹐因此不聽得。當夜﹐魏延教軍士都飽餐了一頓﹐馬摘鈴﹐人銜枚﹐捲旗束甲﹐暗地去劫寨。三更前後﹐離寨前進。到半路﹐魏延馬上尋思﹕「只去打鄧賢寨﹐不顯能處﹔不如先去打泠苞寨﹐卻將得勝兵打鄧賢寨﹐兩邊功勞都是我的。」就馬上傳令﹐教軍士都投左邊山路裏去。天色平明﹐離泠苞寨不遠﹐教軍士少歇﹐排搠金鼓旗旛﹑槍刀器械。

伏路小軍飛報入寨﹐泠苞寨中已有準備了﹐等候多時﹐一聲炮響﹐三軍上馬﹐殺將出來。魏延縱馬提刀去迎泠苞。二將交馬﹐戰到三十合﹐川兵分兩路來襲漢軍後面。漢軍半夜走的力乏﹐抵當不住﹐退後便走。魏延聽得背後陣腳亂﹐撇了泠苞﹐撥回馬走。漢軍大敗﹐川兵隨後趕上。走不得五里﹐山背後鼓聲震地﹐鄧賢引一彪軍從山谷裏截出來。兩員川將背後大叫﹕「魏延快下馬受降﹗」正走﹐馬忽失前蹄﹐雙足跪地﹐翻身將魏延掀將下來。鄧賢馬先奔到﹐挺槍來刺魏延。槍未到處﹐弓弦響﹐鄧賢倒撞下馬。後面泠苞來救﹐一員大將從山坡上跳下馬﹐厲聲大叫﹕「老將黃忠在此﹗」舞刀直取泠苞。泠苞抵敵不住﹐望後便走。黃忠乘勢追趕﹐川兵大亂。

黃忠一枝軍救了魏延﹐殺了鄧賢﹐直趕到寨前。泠苞回馬與黃忠又戰。不到十餘合﹐後面軍馬擁將上來﹐泠苞不入寨﹐棄了左寨﹐卻引敗軍來投右寨。見營中旗幟全別﹐泠苞大驚﹐兜住馬﹐回頭看時﹐當頭一員大將﹐金甲錦袍﹐乃是劉玄徳。左邊劉封﹐右邊關平。三路背後接應﹐乘勢奪了鄧賢寨子。泠苞兩頭無路﹐取山僻小徑﹐要回雒城。行不到十里﹐兩邊路狹﹐伏兵俱起﹐搭鉤齊舉﹐把泠苞活捉了。原來卻是魏延自知其犯罪﹐無可解釋﹐收拾後軍﹐令蜀兵引路﹐伏在這里﹐等个正著﹐用索縛了泠苞﹐解投玄徳寨來。

卻說玄徳立起免死旗﹐但川兵倒戈卸甲者﹐並不許殺害﹐如傷者償命。其降兵盡拜於地。玄徳曰「汝川中皆有父母妻子所牽﹐願降者充作軍數﹐不願降者放回。」於是歡聲動地﹐感恩非淺。於是黃忠安下寨腳﹐徑來見玄徳﹐說魏延亂了軍法﹐可斬之。玄徳教喚魏延﹐魏延解泠苞至面前。玄徳曰「𨿽然有罪﹐此功可贖。」令魏延謝黃忠救命之恩﹐今後毋得相爭。魏延頓首伏罪。玄徳重賞黃忠﹐仍囑付曰「在意幹功。收了成都﹐定擬名爵。」押過泠苞來到帳下﹐玄徳教去其縛﹐賜酒來壓驚﹐問曰「汝肯降否﹖」泠苞曰「旣蒙免死﹐如何不降。劉璝﹑張任與某爲生死之交﹐如蒙放免﹐前去招安來降﹐就獻雒城。」玄徳大喜﹐便賜衣服鞍馬以送之。魏延曰「此人不可放免。若脫身一去﹐不復來矣。」玄徳曰「吾以仁義相待﹐如其不來﹐是彼之心不實也。不必計較。」

泠苞得回雒城﹐見劉璝﹑張任﹐不說捉去放回﹐只說﹕「被我殺了十餘人﹐奪得馬匹逃回。」劉璝慌差人往成都求救。劉璋聽知折了鄧賢﹐心中大驚﹐慌忙聚眾商議。忽一人進曰「兒願領兵前去守把雒城。」乃劉璋之子劉循也。璋曰「旣吾兒肯去﹐誰肯相輔﹖」親屬將軍吳懿出曰「某願往。」懿之妹﹐嫁劉璋之兄劉瑁。瑁死。其妹尙在。劉璋曰「得尊舅去最好。誰可爲副將﹖」吳懿保吳蘭﹑雷銅二人爲副將﹐點二萬軍馬﹐來到雒城。劉璝﹑張任接著﹐說失了前寨﹐折了鄧賢。吳懿曰「兵臨城下﹐難以拒敵﹐汝等有何髙見﹖」泠苞曰「此間一帶正靠涪江﹐江水太急﹔前面寨占山腳﹐其形最低。可先乞五千軍﹐各帶鍬鋤﹐當夜潛去決涪江之水﹐可盡淹死劉備之兵也。」吳懿曰「須著便行﹐勿令知覺。」遣吳蘭﹑雷銅引兵接應。泠苞約會定﹐去辦決江器械。

卻說玄徳令黃忠﹑魏延各守一寨﹐自回涪城﹐與軍師龐統商議。細作報說﹕「東吳孫權遣人勾結東川張魯﹐將欲來攻葭萌關。」玄徳驚曰「若葭萌有失﹐截斷後路﹐吾進退不得﹐當如之何﹖」龐統喚孟達曰「汝蜀中人多知地理﹐卻去守葭萌關﹐如何﹖」達曰「某保一人﹐廣通《漢書》﹐深知民心﹐某與同守關﹐萬無一失。」玄徳問﹕「何人﹖」達曰「在荊州曾跟劉表爲中郎將。南郡枝江人﹐姓霍﹐名峻﹐字仲邈。」玄徳大喜﹐遂卽時遣孟達﹑霍峻守葭萌關去了。

龐統退歸館捨﹐門吏忽報﹕「有客特來相訪。」統出迎接﹐見其人身長八尺﹐形貌甚偉﹐頭髮截短﹐披於頸上﹐衣服不甚整齊。統問曰「先生何人也﹖」其人不答﹐徑上統正面牀上仰臥不應。統甚疑之﹐乃再三請問。其人曰「汝等罷了賓客﹐當與汝說知天下大事。」統聞之﹐慌進酒食。其人起而便食﹐並無謙遜﹐飲食甚多﹐食罷又睡。統疑惑不定﹐使人請法正視之﹐恐是細作。法正慌忙到來。統出迎接法正﹐曰「有一人如此如此。」法正曰「莫非永年乎﹖」升階視之。其人一躍而起﹐曰「孝直別來無恙﹖」斯人畢竟是誰﹐且聽下回分解。

落鳳坡箭射龐統

二人相見大笑。龐統問之﹐正曰「此公乃廣漢人也﹐姓彭﹐名羕音樣﹐字永年﹐是蜀中之豪傑。因言語毀謗劉璋﹐被璋髡鉗爲徒隸﹐因此發短。」統以師禮待之﹐問從何而來。羕曰「吾特來救汝數萬人性命﹐見劉將軍方可說之。」法正慌報玄徳。玄徳親自謁見﹐請問其事。羕曰「將軍有多少軍馬在前寨﹖」玄徳實告有黃忠﹑魏延在彼。羕曰「爲將之道﹐豈不知地理乎﹖前寨緊靠涪江﹐若決其水﹐前後以兵塞之﹐一人無可逃也。」玄徳大悟。彭羕曰「罡星在西方﹐太白臨於此地﹐有不吉之事。不告之﹐則軍亡矣。」玄徳卽時拜彭羕爲幕賓﹐使人密報黃忠﹑魏延﹐朝暮軍心巡警﹐以防決水。黃忠﹑魏延會議﹕二人各輪一日﹐如遇敵軍到來﹐互相通報。

卻說泠苞見當夜風雨大作﹐引了五千軍﹐徑循江邊而進﹐安排下手﹐等候決江。直聽得後面喊聲亂起﹐知有準備﹐急急回軍﹐前後衝突﹐各不相顧。泠苞奪路而走﹐正撞著魏延﹐活捉了泠苞。比及吳蘭﹑雷銅來接應時﹐又被黃忠一軍殺退。魏延解泠苞到涪城﹐玄徳責泠苞曰「吾以仁義相待﹐放汝回去﹐何敢再來﹖今次難饒﹗」將泠苞推出斬之﹐重賞魏延﹐教回本寨中去。玄徳設宴管待彭羕。忽有人報說﹕「荊州諸葛亮軍師﹐特遣馬良至此。」玄徳召入問之。馬良禮畢﹐曰「荊州平安﹐不勞主公憂念。」遂呈上軍師書。玄徳拆封觀之。略云﹕

亮算太乙數﹐今年歲次癸巳﹐罡星在西方﹔又觀乾象﹐太白臨於雒城之分﹐主於將帥身上多凶少吉。宜謹愼之。

玄徳看了書﹐教馬良先回。玄徳曰「吾亦回荊州論此事。」龐統暗自思忖﹕「孔明怕我取了西川﹐故意將此書相阻耳。我命在天﹐豈在人乎﹖」龐統對玄徳曰「我亦算太乙數﹐已知罡星在西﹐應主公合得西川﹐別不主凶事。統亦夜占天文﹐見太白臨於雒城﹐斬蜀將泠苞以應凶兆矣。主公不可疑心﹐可急進兵。」

玄徳見龐統再三催促﹐乃引軍前進。黃忠﹑魏延接入寨去。龐統問法正曰「前至雒城﹐有多少路﹖」法正畫地作圖。玄徳取張松所遺圖本對之﹐並無差錯。法正言「山北有條大路﹐正取雒城東門﹔山南有條小路﹐卻取雒城西門﹕兩條路皆可進兵。」龐統令魏延爲先鋒﹐取南小路而進﹔主公令黃忠作先鋒﹐從山北大路而進﹕並到雒城取齊。玄徳曰「吾自幼熟於弓馬﹐多行小路。軍師可從大路去取東門﹐吾取西門。」龐統曰「大路必有軍邀攔﹐主公引兵當之。統取小路。」玄徳曰「軍師不可。吾夜夢見一神人﹐手執鐵棒﹐擊吾右臂﹐覺來猶自臂疼。此行莫非不佳。」龐統曰「壯士臨陣﹐不死帶傷﹐理之自然也。何故以夢寐之事易疑其心乎﹖」玄徳曰「吾所疑者﹐孔明之書也。軍師還守涪城﹐如何﹖」龐統大笑曰「主公被孔明之惑也﹐不令統立功名﹐故有此言以疑其心。心疑則致夢矣﹐何凶之有﹖統肝腦塗地﹐方稱本心。主公再勿多言﹐來早準行。」當日傳下號令﹐軍士五更造飯﹐平明上馬。比及黃忠﹑魏延兩軍先行﹐玄徳再與龐統約會﹐忽坐下馬眼生前失﹐把龐統掀在馬下。玄徳跳下馬﹐自來籠住那馬。玄徳曰「軍師何故乘此劣馬﹖」龐統曰「此馬乘久﹐不曾如此。」玄徳曰「臨陣眼生﹐誤人性命。吾騎白馬﹐性馴熟﹐軍師可騎﹐萬無一失。劣馬吾自乘之。」玄徳與龐統更換所騎之馬。龐統謝曰「深感主公厚恩﹐𨿽萬死亦不能報也。」遂各上馬﹐取路而進。玄徳見龐統去﹐意甚慘傷﹐自覺心下不快﹐悒悒而行。

卻說雒城中吳懿﹑劉璝聽知折了泠苞﹐遂乃一處商議。張任曰「城東南門山僻有一條小路﹐最爲緊要﹐某自引一軍守之。諸公緊守雒城﹐勿得有失。」人報漢軍分兩路前來攻城。張任引三千軍﹐先來抄小路埋伏。見魏延兵過﹐張任教盡放過去﹐休得驚動。張任軍見龐統軍來﹐遙指中軍大將﹕「騎白馬者必是劉備也。」張任大喜﹐傳令教如此如此。

卻說龐統迆邐前進﹐擡頭見兩山逼窄﹐樹木叢雜﹔又值夏末秋初﹐枝葉茂盛。龐統心下甚疑﹐勒住馬教問此處是何處。數內有蜀中新降軍士指道﹕「此處地名落鳳坡。」龐統大驚﹐曰「吾道號『鳳雛』﹐此處名落鳳坡﹐應吾休矣﹗」令後軍疾退。山坡前一聲炮響﹐箭如飛蝗﹐只望騎白馬者便射。可憐龐統死於亂箭之下。後史官有詩曰﹕

胸襟如渾沌﹐天地總包羅。報國機謀遠﹐收川气槪多。

聲名垂竹帛﹐忠義冠山何。堪嘆無陽壽﹐星辰落鳳坡。

後陳子昂遊川﹐有詩曰﹕

古峴相連紫翠堆﹐士元有宅傍山隈。兒童慣識呼鳩曲﹐閭巷曾聞展驥才。

預計三分平刻削﹐長驅萬里獨徘徊。誰知天狗流星墜﹐不使將軍衣錦回。

又宋賢有詩曰﹕

三國紛紛多俊英﹐堪憐龐統善談兵。誰知落鳳坡前喪﹐獨顯南陽一孔明。說云﹕孔子沒於孔休庭﹐李密死於斷密澗﹐黃巢滅於黃林。

先時東南有童謠云﹕

一鳳並一龍﹐相將到蜀中。才到半路裏﹐鳳死落坡東。

風送雨﹐雨隨風﹐隆漢興時蜀道通﹐蜀道通時只有龍。

贊曰﹕

軍師美至﹐雅气曄曄。致命明主﹐忠情發臆。惟此義宗﹐亡身報徳。

龐統年三十六歲而亡。

當日張任射死龐統﹐眾軍擁塞﹐進退不得﹐死半大半。前軍飛報魏延﹐慌勒兵欲回﹐爲山路逼窄﹐廝殺不得。又被張任截斷歸路﹐只在髙阜處用彊弓硬弩射之。魏延心慌﹐新降蜀兵曰「不如殺奔雒城下﹐取大路而進。」延曰「也是。」當先開路﹐殺奔雒城而來。塵埃起﹐前面一軍殺來。魏延大驚﹐拍馬舞刀﹐呼軍士死戰。乃雒城守將吳蘭﹑雷銅兩騎馬當先﹐引數千軍馬﹐前面殺到﹔後面張任殺來﹐兩邊夾攻﹐圍在垓心。魏延死戰﹐不能得脫。但見吳蘭﹑雷銅後軍自亂﹐二將慌回去救。魏延乘勢趕去。當先一將舞刀拍馬﹐大叫﹕「文長﹗吾特來救汝﹗」視之﹐乃老將黃忠也。兩下夾攻﹐殺敗吳﹑雷二將﹐衝去雒城之下。劉璝引軍殺出﹐卻得玄徳在後當住接應。黃忠﹑魏延翻身便回。玄徳軍馬比及奔到寨中﹐張任軍馬又從小路裏截出﹐趕來的是劉璝﹑吳蘭﹑雷銅。劉玄徳守不住二寨﹐且戰且走﹐奔回涪城。蜀兵得勝﹐迆邐趕來。玄徳人困馬乏﹐那里有心廝殺﹐且只要走。將近涪城﹐張任一軍追趕至緊。左邊是劉封﹐右邊是關平﹐二將引三萬生力兵截出﹐殺退張任﹐還趕二十里﹐奪回戰馬極多。

玄徳一行軍馬再入涪城﹐問龐統消息。有落鳳坡逃得性命的軍士﹐言說﹕「軍師連人帶馬﹐亂箭射死於坡前。」玄徳望西痛哭不已﹐遙爲招魂設祭。諸將皆哭。黃忠曰「今番折了龐統軍師﹐張任必然來攻打涪城﹐如之柰何﹖不若差人往荊州﹐請諸葛軍師來商議收川之計。」正說之間﹐人報張任引軍直臨城下搦戰。黃忠﹑魏延皆要出迎。玄徳曰「銳气新挫﹐宜堅守以待軍師來到。」黃忠﹑魏延謹守城池。玄徳寫了一封書﹐叫關平分付﹕「你與我往荊州請取軍師去。」關平領了書辭別﹐自往荊州來。玄徳自守涪城﹐不出戰。

卻說那孔明在荊州﹐時當七夕佳節﹐大會眾官夜宴﹐共說收川之事。孔明見正西一星﹐其大如斗﹐從天墜下﹐流光四散。孔明失驚﹐擲杯在地﹐掩面大哭曰「哀哉﹗痛哉﹗」眾官慌問其故﹐孔明曰「吾前者算今年罡星在西方﹐不利於軍師。天狗犯於吾軍﹐太白臨於雒城﹐已拜書於主公﹐教謹防之。誰想今夕西方星墜﹐龐士元命必休矣﹗」言罷﹐大哭曰「今吾主公喪一臂矣﹗」眾官皆驚﹐未信其言。孔明曰「眾官等且休散﹐飲幾杯去。數日之內﹐必有消息。」眾官是夕酒不盡歡各散。

數日內﹐雲長等正坐間﹐人報說關平來到。眾官皆驚。主公有書﹐孔明視之﹐乃於本年七月初七日﹐軍師龐統被張任在落鳳坡箭射身故。孔明並眾官皆哭聲不絕。孔明曰「旣然主公在涪城﹐進退兩難之際﹐亮不得不去。目下便行。」雲長曰「軍師此去﹐誰人保守荊州﹖荊州乃重地﹐干系非輕。」孔明曰「主公𨿽不寫書來﹐吾已知其意了。」「順天者昌」﹐手指出那人便爲守荊州之主。指出是何人來﹐且聽下回分解。

張益徳義釋嚴顏

卻說孔明將玄徳書對眾官曰「主公書中把荊州托在我身上﹐教我自量才委用。𨿽是如此﹐今教關平賫書前來﹐其意欲雲長公當此重任。雲長想桃園結義之情﹐竭力守之。據此之地﹐北當曹操﹐東敵孫權﹐非小可之事也。公宜勉之。」雲長更不推辭﹐慨然領諾。孔明設一宴﹐交割印綬。雲長雙手來接。孔明擎著印﹕「這干系都在將軍身上。」雲長曰「大丈夫旣領重任﹐除死方休。」孔明見雲長說這个「死」字﹐心中不悅﹐欲待不與﹐其言已出。孔明曰「倘曹操引兵來到﹐當如之何﹖」雲長曰「以力拒之。」孔明又曰「倘曹操﹑孫權齊起兵來﹐如之柰何﹖」雲長曰「分兵拒之。」孔明曰「不然。若如此﹐則荊州危矣。吾有八个字﹐將軍記取﹐可保守荊州。」雲長問之﹐孔明曰「北拒曹操﹐東和孫權。」雲長曰「軍師之言﹐當銘肺腑。」孔明遂與了印綬﹐令文官馬良﹑伊籍﹑向朗﹑糜竺﹐武將糜芳﹑廖化﹑關平﹑周倉﹐一班兒輔佐雲長﹐同守荊州。

先撥精兵一萬﹐教張飛部領﹐取條大路﹐殺奔巴州﹑雒城之西﹐先到者爲頭功。孔明撥一枝兵﹐教趙雲爲先鋒﹐溯音素江而上﹐會於雒城。孔明隨後引簡雍﹑蔣琬﹐琬字公琰﹐零陵湘鄕人也﹐乃荊﹑襄名士﹐爲書記﹐引兵一萬五千﹐同日酌別起行。

先說張飛領本部軍馬﹐臨行時孔明囑付曰「西川豪傑甚多﹐不可輕敵﹐於路戒約三軍﹐勿得掠擄百姓﹐以失民心。所到之處﹐並皆存卹。人生於世﹐惟徳可以服眾﹐勿得恣逞殘暴百姓﹐鞭撻士卒。望將軍早會雒城﹐不可有誤。」張飛欣然領諾﹐上馬而去。迆邐前行﹐所到處﹐但降者秋毫無犯。徑取漢﹑川路﹐前至巴郡﹐哨馬回報﹕「巴郡太守嚴顏﹐乃蜀中名將﹐年紀𨿽髙﹐精力未衰﹐善開硬弓﹐使大刀﹐有萬夫不當之勇。據住城廓﹐不豎降旗。」張飛教離城十里下住大寨﹐差人入城去﹐「說與老匹夫早早來降﹐饒你滿城百姓性命﹔若不歸順﹐卽踏平城郭﹐老幼不畱。」

卻說嚴顏在巴郡﹐聞劉璋差法正請玄徳入川﹐拊心而嘆曰「此所謂獨坐窮山﹐放虎自衛者也﹗」後聞玄徳據住涪城﹐累欲提兵去﹐又恐這條路上有兵來。聞知張飛兵來﹐點起本部五六千人馬﹐準備迎敵。數內有中原人告曰「張飛在當陽長阪﹐一聲喝退曹兵百萬之眾﹐操聞風而避之。今若到來﹐只宜深溝髙壘堅守﹐不可迎敵。彼軍無糧﹐不過一月﹐自然退去。更兼張飛性如烈火﹐專要鞭撻士卒﹐如不與戰﹐必責於軍﹔軍心一變﹐乘勢擊之﹐張飛可擒也。」嚴顏從其言﹐教軍士盡數上城守護。忽見一軍﹐大叫開門。嚴顏教放入問之﹐那軍士盡把張飛言語依直便說。嚴顏大怒﹐罵﹕「匹夫怎敢無禮﹗吾歸川中許多年﹐豈降賊乎﹗借你口說與張飛﹗」喚武士把軍人割下耳鼻﹐卻放回寨。

軍人見張飛﹐哭告嚴顏如此毀罵。張飛大怒﹐咬牙睜眼﹐披掛上馬﹐引數百騎來巴州城下搦戰。城上眾軍百般痛罵。張飛性起﹐幾番殺到弔橋﹐要過護城河﹐又亂箭射回。到晚全無人出﹐張飛忍一肚气還寨。次日早晨﹐引馬軍又去搦戰。那嚴顏在城敵樓上﹐一箭射中張飛頭盔。飛指而恨曰「若拿住你這老匹夫﹐我親自食你肉﹗」到晚空回。第三日﹐張飛引了軍﹐沿城去罵搦戰。原來那座城子是个山城﹐周圍都是亂山。張飛自乘馬登山﹐下視城中﹐見軍士盡皆披掛﹐分列隊伍﹐伏於城中﹐只是不出﹔又見民夫來來往往﹐搬磚運石﹐相助守城。張飛教馬軍下馬﹐步軍皆坐﹐引他出敵﹐並無動靜。又罵了一日空回。張飛在寨中自思﹐無計可施。猛然思得一計﹐教眾軍不要前去搦戰﹐都結束了﹐只在寨中等候﹔卻教三五十軍直去城下叫罵﹐引嚴顏軍出來﹐便與廝殺。張飛摩拳擦掌﹐只等敵軍來。小軍連罵了三日﹐全然不出。張飛眉頭一縱﹐又生一計﹕傳令教軍士四散砍打柴艸﹐尋覓路徑﹐不來搦戰。嚴顏在城中﹐連日不見張飛動靜﹐心中疑惑﹐著十个軍扮作張飛砍柴的軍﹐潛地出城﹐雜在軍內﹐入山中探聽。

當日諸軍回寨。張飛坐在寨中﹐頓足大罵﹕「嚴顏老匹夫﹗枉气殺我﹗」只見帳前三四个人說道﹕「將軍不須心焦﹐這幾日打探的一條小路﹐可以偸過巴郡。」張飛故意大叫曰「旣有這个去處﹐何不早來說﹖」眾應曰「這幾日卻才哨探得出。」張飛曰「事不宜遲﹐只今夜二更造飯﹐趁三更明月﹐拔寨都起﹐人銜枚﹐馬去鈴﹐悄悄而行。我自前面開路﹐汝等依次而行。」傳令了﹐便滿寨告報。探細的軍聽得這个消息﹐盡回城中來報與嚴顏。顏大喜曰「我算定這匹夫忍耐不得﹗你偸小路過去﹐須是糧艸輜重在後﹔我截住後路﹐你如何得過﹖好無謀匹夫﹐中吾之計﹗」卽時傳令﹐教軍士盡皆準備赴敵﹕「今夜二更也造飯﹐三更出城﹐伏於樹木叢雜去處。只等張飛過咽喉小路去了﹐車仗來時﹐只聽鼓響﹐一齊殺出。」傳了號令﹐看看近夜﹐嚴顏全軍盡皆飽食﹐披掛停當﹐悄悄出城﹐四散埋伏﹐只聽鼓響。

卻說嚴顏引十數騎裨將﹐下馬伏於林中。看時約三更以後﹐遂望見張飛親自在前﹐橫予縱馬﹐悄悄引軍前進。去不得三四里﹐背後車仗人馬﹐陸續進發。嚴顏見得分曉﹐一齊擂鼓﹐四下伏兵盡起。正來搶奪車仗﹐背後一彪軍掩到﹐大喝一聲﹕「老匹夫休走﹗我等的你恰好﹗」嚴顏猛回頭看時﹐爲首一員大將﹐豹頭環眼﹐燕項虎須﹐使丈八矛﹐騎深烏馬﹐乃是燕人張飛。四下裏鼓聲大震﹐眾軍殺來。嚴顏見了張飛﹐舉手無措。交馬戰不十合﹐張飛賣个破綻﹐嚴顏一刀砍來﹐張飛閃過﹐撞將入去﹐扯住嚴顏勒甲絳﹐生擒過來﹐擲於地下。眾軍向前﹐用索綁縛住了。原來先過去的是假張飛。料道嚴顏擊鼓爲號﹐張飛教鳴金爲號﹕金響﹐諸軍齊到。大半棄戈卸甲而降。

殺到巴郡城下﹐後軍已自入城。張飛教休殺百姓﹐告報安民。羣刀手把嚴顏推至。飛坐於廳上﹐嚴顏不肯跪下。飛怒目咬牙﹐大叱嚴顏曰「大將到此﹐爲何不降﹐而敢拒敵乎﹖」嚴顏全無懼色﹐回叱飛曰「汝等無義﹐侵我州郡﹗但有斷頭將軍﹐無降將軍﹗」飛大怒﹐喝左右斬來。嚴顏喝曰「賊匹夫﹗砍頭便砍﹐何怒色也﹖」張飛見嚴顏聲音雄壯﹐面不攺色﹐飛忙大笑下階﹐喝退左右﹐親自解其縛﹐取衣與之﹐扶在正中髙坐﹐低頭便拜﹐曰「適來言語冒瀆威容﹐甚勿見責。吾素知老將軍乃世之眞丈夫。」便進酒壓驚﹐以上賓待之。嚴顏感其恩義﹐安身無措。後有贊嚴顏詩曰﹕

白髮居西蜀﹐淸名震大邦。忠心如皎月﹐浩气捲長江。

寧可斷頭死﹐安能屈膝降﹖巴州嚴老將﹐天下更無雙。

後史官亦有贊張飛詩曰﹕

怒气沖冠發﹐威聲砍將頭。英雄萬夫勇﹐談笑一時休。

先主多洪福﹐將軍用計謀。三分稱大義﹐功業震西州。

後宋賢贊嚴顏之徳﹐有詩曰﹕

昂昂器宇鎭江山﹐視死如歸若等閒。欲識世間豪傑士﹐斷頭大將是嚴顏。

又題張飛絕句詩曰﹕

百將傳中標異迹﹐武臣廟內紀奇功。皆因義釋嚴顏計﹐奪得西川報主公。

又詩云﹕

生獲嚴顏勇絕倫﹐惟憑仁義化軍民。至今巴蜀聲名在﹐社酒雞豚日日春。

張飛請問入川之計﹐嚴顏曰「敗軍之將﹐荷蒙厚恩。嚴顏無可以報﹐願施犬馬之勞﹐不須張弓只箭﹐徑取成都﹐以酬萬一。」張飛拱手稱謝﹐以求收川之策。其計何如﹐且聽下回分解。

孔明定計捉張任

張飛問計於嚴顏﹐顏曰「從此取雒城﹐凡守禦關隘﹐計寨柵共三十餘處﹐都是老夫所管官軍﹐皆出於掌握之中。今感將軍之恩﹐無可以報﹐老夫當爲前部﹐所到之處﹐盡皆喚出拜降﹐不必將軍動槍刀。」張飛稱謝不已。自此安民賞軍﹐於路進發。凡到之處﹐盡是嚴顏所管﹐都喚出投降。有遲疑未決者﹐嚴顏曰「我尙且投降﹐何況汝乎﹖」於是望風歸順﹐並不曾廝殺一場。

卻說孔明已具起程日期﹐去報玄徳﹐教都會聚雒城。玄徳與眾官商議﹕「今孔明﹑益徳分兩路取川﹐會於雒城﹐同入成都。水陸車舟已於七月二十日起行﹐此時將及待到。今我等便可進兵。」黃忠曰「張任每日來搦戰﹐見城中不出﹐彼軍懈怠﹐不做準備。今日夜間分兵劫寨﹐勝如白日廝殺。」玄徳從之﹐教黃忠引兵取左﹐魏延引兵取右﹐玄徳取中路。當夜二更﹐三路軍馬齊到。張任果然不做準備。眾入大寨﹐火光競起。蜀兵奔走﹐連夜只趕到雒城﹐城中兵接應入去。玄徳還中路下寨。次日﹐引兵直到雒城﹐軍兵不出﹐圍住攻打三晝夜不絕。城中商議﹐張任曰「盡教攻打﹐待他力乏﹐然後以兵擊之﹐備可擒也。」攻城到第四日﹐玄徳自提一軍攻打西門。

卻說雒城背後﹐黃忠﹑魏延在東門攻打﹐畱南門﹑北門放軍行走。南門是山路﹐北門有涪水﹐因此不圍。張任望見玄徳在西﹐騎馬往來指揮打城﹐從辰至未﹐人馬力乏。玄徳卻待要退﹐張任教吳蘭﹑雷銅二將引軍出北門﹐轉東門﹐去敵黃忠﹑魏延。「我自引軍出南門﹐轉西門﹐單捉劉備」。城內盡撥民兵上城﹐擂鼓助喊。

玄徳見紅日平西﹐教後軍先退。軍士方回身﹐城上一片聲喊起﹐南門內軍馬突出。張任徑來軍中捉玄徳﹐玄徳軍中大亂。黃忠﹑魏延又被吳蘭﹑雷銅敵住﹐兩下不能相顧。玄徳敵不住張任﹐撥馬望山僻小路而走。張任從背後趕來﹐看看趕上。玄徳獨自一人一馬﹐張任引數騎趕來。玄徳正望前盡力加鞭﹐忽山路一軍出。玄徳馬上叫苦曰「前有伏兵﹐後有追兵﹐天亡我也﹗」迎近前去﹐當頭一員大將乃燕人張飛﹐正從那條路上來。望見塵埃起﹐知與川兵交戰﹐張飛當先而來。玄徳有天子洪福。張飛正撞見張任﹐便就交馬。兩員將戰到十餘合﹐背後嚴顏引兵大進。張任火急回身。張飛只趕到城下。張任退入城中﹐拽起弔橋。

張飛回見玄徳曰「軍師溯江而來﹐尙且未到﹐反被我奪了頭功。」玄徳曰「山路險阻﹐如何無軍阻當﹐長驅大進﹐先到於此﹖」張飛曰「於路關隘四十五處﹐皆出老將軍嚴顏之功。」把義釋嚴顏一事﹐從頭說了。「因此於路並不曾費分毫之力﹐只顧飲酒食肉至此。」引嚴顏見玄徳。玄徳謝曰「若非老將軍﹐則吾弟安能到此。」卽時便脫身上黃金鎖子甲以賜之。嚴顏得賜拜謝。正待安排宴飲﹐忽聞哨馬回報﹕「黃忠﹑魏延正和川將吳蘭﹑雷銅交鋒﹐城中吳懿﹑劉璝又引軍助戰。二將𨿽能﹐軍士先走﹐因此當抵不住﹐大敗望東去了。」張飛曰「卻好俺在這廝背後。」繞城分兵兩路殺來﹕張飛在左﹐玄徳在右。吳懿﹑劉璝見後面喊聲大起﹐慌退入城中。吳蘭﹑雷銅急退﹐卻被玄徳﹑張飛截住歸路。黃忠﹑魏延又在前面。吳蘭﹑雷銅商議﹐不如投降。因此﹐二人將本部軍馬前來投降。玄徳準降﹐因此收兵近城下寨。

卻說張任見降了二將﹐心中憂慮。吳懿﹑劉璝曰「兵勢甚危﹐不決一死戰﹐如何得兵退﹖一面差人入成都見主公告急﹐一面用計敵之。」張任曰「某來日領一軍搦戰﹐詐敗﹐引轉城北﹔二將內可用一人引軍衝出﹐截斷其中﹐可獲勝也。」吳懿曰「劉將軍相輔公子守城。」約會已定。

次日﹐張任引數千人馬﹐搖旗吶喊﹐出城搦戰。張飛曰「小弟願往。」上馬出戰﹐更不答話﹐與張任交鋒。戰不到十餘合﹐張任詐敗﹐繞城而走。張飛盡力追之。吳懿一軍截住﹐張任引軍復回﹐把張飛圍在垓心﹐進退不得。比及玄徳引軍來救時﹐一隊軍從江邊殺出﹐正遇吳懿。當先一員大將﹐挺槍躍馬﹐與吳懿交鋒。只一合﹐生擒吳懿﹐戰退敵軍﹐救出張飛。視之﹐乃常山趙子龍也。飛問軍師何在﹐云曰「先使我來解救。料想此時已與主公相見了也。」二人擒吳懿回寨。張任自退入東門去了。

張飛﹑趙雲回寨中見玄徳﹐其孔明﹑簡雍﹑蔣琬已在帳中。飛下馬來參軍師。孔明大驚﹐問曰「如何先到﹖」玄徳說義釋嚴顏之事。孔明賀曰「乃主公洪福。將軍用謀﹐立此莫大之功﹐可以勒之金石﹐萬年稱贊。」趙雲解吳懿見玄徳。玄徳曰「汝降否﹖」吳懿曰「某旣被捉﹐如何不降﹖」玄徳大喜﹐待爲上將。孔明問城中有幾人守城﹐吳懿曰「有劉季玉子之劉循﹐輔將劉璝﹑張任。劉璝不打緊。有張任﹐蜀郡人﹐家寒﹐極有膽略﹐此人不可輕敵。」孔明曰「先捉張任﹐然後取雒城。」問﹕「城東這座橋甚名﹖」吳懿曰「金雁橋。」孔明遂乃乘馬來到橋邊﹐繞河俱看了。回到寨中﹐喚黃忠﹑魏延聽令﹕「各引一千軍﹐離金雁橋從南五六里﹐兩岸都是蘆葦蒹葭﹐可以埋伏。魏延引一千槍手在左邊﹐單戮鞍上將﹔黃忠引一千刀手右邊﹐單砍坐下馬。殺開士卒﹐張任必投山東小路而走。張益徳引一千軍伏在那里﹐張任就彼處擒之。」喚趙雲伏於金雁橋北﹕「待我引張任過橋﹐你便將橋拆斷﹐卻勒兵於橋北﹐遙爲之勢﹐使張任不敢望北走﹐退投南去﹐卻好中計。」調遣已定﹐軍師自去誘敵。

卻說劉璋差卓膺﹑張翼二將﹐前來助戰。二將見劉循畢﹐張任教劉璝﹑張翼二將守城﹐自與卓膺爲前後二隊﹕任爲前隊﹐膺爲後隊﹐出城迎敵。孔明引一隊不整不齊軍﹐過金雁橋來﹐與張任對陣。孔明乘四輪車﹐綸巾羽扇而出﹐兩邊百餘騎簇捧﹐遙指張任曰「曹操百萬之眾﹐聞吾之名﹐望風而走。今到此地﹐何爲不降﹖」張任看見孔明軍伍不齊﹐馬上冷笑曰「人都說諸葛亮用兵如神﹐原來有名無實﹗」把槍一招﹐大小軍校齊殺過來。孔明棄了四輪車﹐上馬退步過橋。張任從背後趕來。過了金雁橋﹐見玄徳軍在左﹐嚴顏兵在右﹐來殺張任。張任知是計﹐急回軍時﹐橋已拆斷了﹔欲投北去﹐趙雲一軍隔岸擺開﹐因此投南繞河而走。走不到五七里﹐蘆葦叢雜去處﹐魏延一軍﹐長槍一帶﹐從蘆葦中忽起﹐只戮鞍上將﹔黃忠一軍﹐各用長刀﹐伏在蘆葦內﹐只剁馬蹄。馬軍盡倒﹐皆被執縛。步軍那里敢來。張任引數十騎望山路而走﹐正撞著張飛生力軍擺開。張飛大喝一聲﹐眾軍齊上﹐將張任活捉了。原來卓膺見張任中計﹐已投趙子龍軍前降了﹐一發都到大寨。玄徳賞了卓膺。

張飛解張任到玄徳前﹐孔明亦坐於帳中。玄徳與張任曰「蜀中諸將望風而降﹐汝何不早投拜﹖」張任睜目大怒而叫曰「忠臣豈肯事二主乎﹖」玄徳曰「汝不識天時耳。降卽免死。」任曰「今日便降﹐久後也不降。願早喫一刀﹗」玄徳不忍殺之。張任厲聲髙罵。孔明喝令斬之﹐以全其名。後人有詩贊張任曰﹕

老將安能扶二主﹖張任忠勇死猶生。髙名正似天邊月﹐夜夜流光照雒城。至今墳墓猶存。爲土神﹐有廟在雒城東。

玄徳感嘆不已﹐令收屍首葬於金雁橋側﹐以表其忠。

次日﹐令嚴顏﹑吳懿等蜀中降將爲前部﹐直至雒城﹐大叫﹕「早開門受降﹐免一城生靈受苦﹗」劉璝在城上大罵蜀諸將。忽惱背後一人﹐殺倒從者﹐執縛劉璝﹐開門納降。玄徳軍馬入雒城。劉循開西門走脫﹐投成都去了。玄徳出榜安民。獻劉璝者﹐乃武陽人也﹐姓張﹐名翼﹐字伯恭。玄徳得了雒城﹐重賞諸將。孔明曰「雒城已破﹐成都只在目前。惟恐外州郡不寧﹐可令張翼﹑吳懿引趙雲撫外水定江﹑犍爲等處所屬州郡﹔令嚴顏﹑卓膺引張飛撫巴西﹑徳陽所屬州郡﹐就委官按治平靖﹐卻勒兵回成都取齊。」張飛﹑趙雲各自引兵前去。孔明問前去有何處關隘﹐蜀中降將曰「止有綿竹可以守禦。若得綿竹﹐成都唾手而得。」法正曰「不可進兵﹐恐驚動成都人民。某有一計﹐令成都便屬主公。」試看法正進用何計可得﹐且聽下回分解。

楊阜借兵破馬超

法正曰「主公旣得雒城﹐蜀中危矣。欲以仁義布於四方﹐且按兵不動。某作一書呈﹐陳說利害﹐上與劉璋﹐璋自然降矣。」孔明曰「孝直之言最善。」可以便作書。遣人徑往成都。

卻說劉循逃回見父﹐說雒城已陷﹐慌聚眾官商議。益州從事﹐廣漢鄭度獻策曰「今劉備懸兵襲我﹐兵不滿萬﹐士眾未附﹐野谷是資﹐軍無輜重﹐不如盡驅巴西﹑梓潼之民﹐過涪水以西。其倉廩野谷﹐盡皆燒除﹐深溝髙壘﹐靜以待之。彼至請戰﹐勿許。久無所資﹐不過百日﹐彼兵自走﹐一擊而擒劉備耳。」劉璋曰「不然。吾聞『拒敵以安民』﹐未聞『動民以備敵』也。此言非保全之計。」正議間﹐人報法正有書至。劉璋喚入﹐呈上書。璋拆開視之。書曰﹕

昨蒙遣差結好荊州﹐不意主公左右不得其人﹐以致如此。今左將軍舊心依依﹐實無薄意。望三思裁劃﹐音獲﹐剖也。可圖變化﹐以保尊門。不及進言﹐早賜回意示下。法正百拜。

劉璋怒﹐扯其書﹐大罵﹕「法正忘恩失義之賊﹗賣主求榮﹐有何面目再相見乎﹗」逐其人出城。卽時遣妻弟費觀提兵前去守把綿竹。費觀舉保一人同行﹐其人乃南陽人氏﹐姓李﹐名嚴﹐字正方。費觀﹑李嚴點三萬軍﹐來守綿竹。益州太守董和﹐字幼宰﹐南郡枝江人也﹐上言與劉璋﹐欲往漢中借兵。璋曰「張魯與吾世仇﹐安肯相救﹖」和曰「𨿽然有仇﹐劉備軍在雒城﹐勢在危急之時﹐不得不救。況是唇齒之邦。辰亡則齒寒也﹐陳說利害﹐必然從之。」修書遣使﹐前赴漢中。

建安十八年秋八月﹐馬超自敗入羌胡﹐二載有餘﹐結好羌兵﹐攻拔隴西州郡。所到之處﹐盡皆歸降﹐惟冀城攻打連日不下。刺史韋康﹐字伯奕﹐累遣人求救於夏侯淵。淵不得曹操言語﹐未敢動兵﹐按住在長安。韋康見救兵不來﹐與眾商議﹕「不如投降馬超。」參軍楊阜﹐字義山﹐哭而諫曰「超等叛君無父之徒﹐此城中之人﹐有死無二。今欲陷身於不義也﹗」康曰「不然。事已極矣﹐不降何待﹖」阜苦諫不從。韋康大開城門﹐投拜馬超。超大怒曰「汝今事急請降﹐非眞心耳﹗」將韋康等四十餘口盡皆斬之﹐不畱老幼良賤一人。有人言楊阜勸韋康休降﹐可斬之。超曰「此人守義﹐不可斬之。」復用楊阜爲參軍。冀城官軍梁寬﹑趙衢皆楊阜所保﹐超盡用焉。忽楊阜告馬超曰「妻死於臨洮﹐告兩月假限﹐歸葬其妻便回。」馬超從之。

楊阜過歷城﹐來見姜敍。敍與阜是姑表弟兄。姜敍乃受漢爵撫夷將軍。敍母大賢﹐是阜之姑。阜別馬超﹐徑來見姑﹐哭拜於地而言曰「守城不能完﹐主亡不能死﹐愧無面目見姑。且馬超背父叛君﹐妄殺郡守﹐豈獨楊阜憂責﹐一州士大夫皆受其恥。今吾兄坐據歷城﹐竟無討賊之心﹐此趙盾所以書弒其君。」言罷﹐淚流出血。後人有詩曰﹕

包胥向日哭秦庭﹐楊阜今朝慟歷城。欲報冤仇流血淚﹐千年萬載仰髙淸。

敍母聞知﹐喚姜敍入﹐責之曰「韋使君遇害﹐亦爾之罪﹐豈獨義山哉﹖」母又謂阜曰「汝旣降人﹐且食其祿﹐何故又興心討之﹖」阜曰「吾從賊者﹐欲畱殘生與主報冤也。」敍曰「馬超英勇﹐急難圖之。」阜曰「有勇無謀﹐容易圖之。吾已暗約下梁寬﹑趙衢﹐使爲內應。兄若肯興兵﹐梁寬﹑趙衢必內應也。」敍母曰「汝不早圖﹐更待何時﹖誰不有死﹐死於忠義者﹐死得其所也。勿以我爲念。汝若不聽義山之言﹐吾先死矣﹐以絕汝念﹗」

敍乃便與統兵校尉尹奉﹑趙昂商議。原來趙昂之子趙月﹐見跟馬超爲裨將。趙昂當日應允。歸見其妻王氏曰「吾今日於姜敍﹑楊阜﹑尹奉一處商議﹐欲報主人韋康之仇﹐早欲動兵。吾想其子趙月見跟馬超﹐必被害矣。因此持慮未定。」其妻厲聲應曰「雪君父之大恥﹐喪身不足爲生﹐何況一子哉﹖汝顧其子而不行﹐吾當先死矣﹗」趙昂乃決。次日﹐一同起兵。姜敍﹑楊阜屯冀城﹐尹奉﹑趙昂屯祁山。王氏乃盡將首飾資帛﹐亦親自往祁山軍中﹐賞勞軍士﹐以勵其眾。後有詩曰﹕

趙昂妻王氏﹐催夫報主仇。喪身猶不重﹐滅子復何愁﹖

盡把家財散﹐親將士卒酬。三分賢達婦﹐萬載姓名畱。

馬超聽知姜敍﹑楊阜會合尹奉﹑趙昂用事﹐超大怒﹐卽將趙月斬之﹔喚龐徳﹑馬岱盡起軍馬﹐殺奔冀城來。姜敍﹑楊阜引軍出。兩陣圓處﹐楊阜﹑姜敍衣白袍而出﹐大罵曰「背父叛君無義之賊﹗」馬超大怒﹐衝殺過來﹐兩軍混戰。姜敍﹑楊阜如何敵得馬超﹐大敗而走。馬超聚兵趕來﹐背後喊聲大起﹐尹奉﹑趙昂殺來。急回時﹐兩下夾攻﹐首尾不能相顧。正鬥間﹐刺斜裏大隊軍馬殺來。原來是夏侯淵卻得曹操軍令﹐正領軍來破馬超。超如何當得三路軍馬﹐大敗奔回。後面殺來。走了一夜﹐比及平明﹐已到冀城叫門﹐城上亂箭射下﹐馬超大驚。梁寬﹑趙衢立在城上﹐大罵馬超﹔將馬超妻楊氏﹐從城上一刀砍斷﹐撇下尸首來﹔及將馬超幼子三人﹐並至親十餘口﹐都從城上一刀一个﹐剁將下來。馬超气噎塞胸﹐幾乎墜下馬來。背後夏侯淵引軍趕來。超見勢大﹐不敢當抵﹐與龐徳﹑馬岱殺開一條路走。前面又撞見姜敍﹑楊阜﹐殺了一陣﹔衝得過去﹐又撞著尹奉﹑趙昂﹐殺了一陣。零零落落﹐剩了五六十騎﹐連夜奔走。後軍不趕。四更前後﹐走到歷城下﹐守門者只道姜敍兵回﹐大開城門接入。超從城南門邊殺起﹐盡洗城中百姓。於姜敍宅內拿出老母﹐年八十有二。敍母全無懼色﹐指馬超大罵曰「汝背父無君逆天之賊﹐天地久不容畱汝﹗汝不早死﹐敢以面目視人乎﹖」超大怒﹐自取劍殺之。後史官有詩曰﹕

賢哉姜敍母﹐勸子早興兵。報本如山重﹐捐軀若紙輕。

王陵親可並﹐孟氏母重生。讀史應哀感﹐令人兩淚傾。

馬超殺尹奉﹑趙昂全家﹐妻王氏在軍中免難。

次日﹐夏侯淵大軍至﹐馬超棄城殺出﹐望西而逃。行不得二十里﹐前面一軍擺開﹐爲首楊阜。超切齒而恨﹐拍馬挺槍刺之。阜宗弟七人﹐一齊來助戰。馬岱﹑龐徳敵住後軍。宗弟七人﹐皆被馬超殺死。阜身中五槍﹐猶然死戰。後面夏侯淵大軍趕來﹐馬超遂走。只有龐徳﹑馬岱五七騎後隨而去。夏侯淵自行安撫隴西諸州人民﹐令姜敍等各各分守﹐用車載楊阜赴許都見曹操。操封阜爲關內侯。阜辭曰「阜君存無扞難之功﹐君亡無死節之效﹐於義當絀﹐於法當誅。超又不死﹐阜何顏受職﹖」操曰「君與羣賢共建大功﹐西土之人以爲美談。子貢辭賞﹐仲尼謂之止善。君則剖心﹐以順國命。」阜後仕於魏。

卻說馬超與龐徳﹑馬岱來投張魯。張魯得馬超大喜﹐以其西可以吞並益州﹐東可以拒曹操﹐永保漢中之基業﹐商議欲以女招超爲婿。大將楊柏諫曰「馬超父母妻子皆不顧戀﹐豈能愛他人乎﹖」於是張魯遂罷其事。有人對馬超曰「張將軍本以女招汝爲婿﹐被楊柏阻之。」超心不喜﹐有殺楊柏之意。楊柏知之﹐與兄楊松商議﹐欲尋遠害全身之計。正值劉璋遣使求救於張魯﹐魯不從。忽報劉璋又遣黃權到。先見楊松﹐說﹕「東西兩川﹐實是唇齒﹔若西川一破﹐東川亦難保矣。若肯相救﹐當以二十州相酬。」松大喜﹐卽引黃權來見張魯﹐說唇齒利害﹐更以二十州相謝。魯喜其利從之。巴西閻圃諫曰「劉璋與主公有積世之仇﹐今事在至急﹐詐言割州之事﹐不可從之。」忽階下一人昂然而進曰「某𨿽不才﹐願乞一旅之師﹐生擒劉備﹐務要割地以還。」其人是誰﹖

葭萌張飛戰馬超

張魯持疑未決。馬超挺身出曰「感主公之恩﹐無可上報。願引一軍攻取葭萌關﹐襲劉備之後﹐可生擒之。此時必要割二十州而還﹐主公心下何如﹖」張魯大喜﹐先遣黃權從小路而回﹐點兵二萬與馬超。此時龐徳臥病不能行﹐畱於漢中。張魯令楊柏臨軍。超與弟馬岱選日起程。

卻說玄徳軍馬在雒城。法正所差之人﹐回報與玄徳﹕「今鄭度勸劉璋盡燒野谷﹐並各處倉廩﹐大率巴西住種之民﹐而避於涪水迆西﹐深溝髙壘而不戰。」玄徳﹑孔明聞之﹐皆大驚﹐曰「若用此言﹐吾勢危矣﹗」法正笑曰「主公勿憂。此計𨿽毒﹐劉璋必不能用也。」後人傳劉璋有言「吾聞『拒敵以安民』﹐未聞『動民以備敵』也。」玄徳聞之﹐方始寬心。孔明曰「可速進兵以取綿竹。如得此處﹐成都易得矣。」遂遣黃忠﹑魏延領兵前進。

費觀聽知玄徳兵來﹐差李嚴出迎。嚴披掛了﹐領三千兵出。各布陣完。黃忠出馬﹐與李嚴戰四五十合﹐不分勝敗。孔明在陣中教鳴金收軍。黃忠入陣﹐問曰「正待要擒李嚴﹐軍師何故收兵﹖」孔明曰「吾已見李嚴武藝﹐不可力取。來日再戰﹐汝可詐敗﹐引入山峪﹐出奇兵勝之。」黃忠領計。次日﹐李嚴再領兵來﹐黃忠又出戰﹐不十合詐敗﹐引軍便走。李嚴趕來﹐迆邐趕入山峪而去。李嚴猛省﹐急待回來﹐前面魏延引軍擺開。孔明自在山頭喚曰「公如不降﹐兩下已伏彊弩﹐欲與吾龐士元來報仇耳。」李嚴慌下馬﹐卸甲投降。軍士不曾傷害一人。引見玄徳﹐玄徳待李嚴甚厚。嚴曰「費觀𨿽是劉益州親﹐某與甚密﹐當往說之。」玄徳卽命行。嚴入綿竹城﹐對費觀贊玄徳如此仁徳﹐今若不降﹐必有大禍。觀從其言﹐開門投降。玄徳遂入綿竹﹐商議分兵取成都。

忽流星馬急報﹐言「孟達﹑霍峻守葭萌關﹐今被東川張魯遣馬超引兵攻打甚急﹐救遲則關隘休矣。」玄徳大驚。孔明曰「須是張﹑趙二將﹐方可與敵。」有人報張飛﹐飛在外大喜。孔明曰「主公且勿言﹐容亮激之。」張飛從外大叫而入曰「辭了哥哥﹐便去戰馬超也﹗」孔明故意佯不覷聽﹐對玄徳曰「今馬超侵犯關隘﹐無人可敵﹔除非往荊州取關雲長來﹐方可與敵。」張飛曰「軍師何故小覷吾﹗吾曾獨拒曹操百萬之兵﹐豈愁馬超一匹夫耳﹗」孔明曰「張將軍據水斷橋﹐此是曹操不知虛實也。若知虛實﹐將軍豈得無事乎﹖況馬超有信﹑布之勇﹐天下皆知﹐渭橋六戰﹐殺得曹操劍割髭須﹐幾乎喪命﹐非等閒之比。汝兄雲長﹐未必可勝。」飛曰「我只今便去﹐如勝不得馬超﹐甘當軍令﹗」孔明曰「旣爾肯寫文書﹐便爲先鋒。請主公親自去一遭。諸葛亮守綿竹。待子龍來﹐卻作商議。」魏延曰「某亦願往。」孔明令魏延帶五百哨馬先行﹐張飛第二﹐玄徳押後﹐望葭萌關進發。

卻說馬超引兵扣關攻打﹐先使楊柏來叫道﹕「霍峻早早獻關﹐我等重重保舉你。」霍峻在關上髙聲應曰「我頭可斷﹐關不可得﹗」楊柏大怒﹐搦霍峻廝殺不題。

卻說魏延哨馬先到關下﹐楊柏軍退十餘里。魏延出﹐與楊柏戰﹐不十合﹐楊柏敗走。魏延要奪張飛頭功﹐乘勢趕去。前面一軍擺開﹐爲首乃是馬岱。魏延只道是馬超﹐舞刀躍馬而進。與岱戰不十合﹐岱敗走。延趕去﹐被岱回身一箭﹐射中魏延左臂﹐急回馬走。馬岱趕至關前﹐一將聲如雷震﹐從關上一騎馬奔至面前﹐救了魏延。原來是張飛初到關上﹐聽知關前廝殺﹐便來看時﹐正見魏延中箭。飛喝馬岱曰「汝是何人﹖先通姓名﹐然後廝殺不遲。」馬岱曰「吾乃西涼州馬岱是也。」張飛曰「你原來不是馬超﹐快回去﹐非吾對也﹗只令馬超那廝自來﹐說道燕人張飛在此﹗」馬岱大怒曰「汝焉敢小覷我﹗」挺槍躍馬﹐直取張飛。向前戰不十合﹐馬岱敗走。張飛不欲待追趕﹐關上一騎馬到來﹐叫﹕「兄弟且休去﹗」飛回頭﹐原來是玄徳到。遂不趕﹐一同上關。備曰「恐怕你性躁﹐先來到此。旣然勝了馬岱﹐且歇一宵﹐來日戰馬超。」歇了一夜。

次日天明﹐關下鼓聲大震﹐馬超兵到。玄徳在關上看時﹐門旗影裏﹐馬超縱騎持槍而出﹐獅盔獸帶﹐銀甲白袍﹕一來結束非凡﹐二者人才出眾。玄徳嘆曰「人言錦馬超﹐名不虛傳﹗」張飛便要下關。玄徳急止之﹐言「兄弟且休出戰﹗先當避其銳气。」飛曰「何足道哉﹗」玄徳當住。關下馬超單搦張飛出馬﹔關上張飛恨不得平吞馬超﹐三五番皆被玄徳當住。看看午後﹐玄徳望見馬超陣上人馬皆倦﹐遂選五百騎﹐跟著張飛衝下關去。馬超見張飛軍到﹐把槍望後一招﹐約退軍有一箭之地。張飛軍馬一齊紮住﹐關上軍馬陸續下來。張飛挺槍出馬﹐大稱姓名﹕「認得燕人張益徳麼﹗」馬超曰「吾家累世公侯﹐豈認得村夫乎﹗」張飛大怒。兩馬齊出﹐二槍並舉﹐約戰百餘合﹐不分勝敗。玄徳觀之﹐嘆曰「眞丈夫也﹗」恐張飛有失﹐急鳴金收軍。兩馬並回。張飛回到陣中﹐略歇馬片時﹐不用頭盔﹐只裹包巾上馬﹐又出陣前搦馬超廝殺。超又出﹐兩个再戰。玄徳恐張飛有失﹐自披掛下關﹐直至陣前﹐看張飛與馬超又鬥百餘合﹐兩个精神倍加。玄徳教鳴金收軍。二將分開﹐各回本陣。是日﹐天色已晚。玄徳與張飛曰「馬超英勇﹐不可欺敵。且退上關﹐來日再戰。」張飛殺得性起﹐那里肯休﹐大叫曰「誓死不回﹗」玄徳曰「今日天晚﹐不可戰矣。」飛曰「多點火把﹐安排夜戰﹗」軍士暗暗叫苦。馬超換了馬﹐再出陣前大叫曰「張飛敢夜戰麼﹖」張飛气起﹐問玄徳換了座下馬﹐搶出陣來﹐叫曰「我捉你不得﹐誓不上關﹗」超曰「我勝你不得﹐誓不回寨﹗」兩軍吶喊﹐點起千百火把﹐照耀如同白日。兩將又向陣前鏖戰。到二十餘合﹐馬超撥回馬便走。張飛大叫曰「走那里去﹗」原來馬超見贏不得張飛﹐心生一計﹕詐敗佯輸﹐賺張飛趕來﹐暗掣銅撾在手﹐扭回身覷著張飛便打來。張飛見馬超走﹐心中也提防﹐見打過來﹐一閃﹐從耳邊躲過去。張飛便勒回馬走時﹐馬超卻又趕來。張飛帶住馬﹐拈弓搭箭﹐回射馬超﹐超卻閃過。二將各自回陣。玄徳自於陣前叫曰「吾以仁義相待天下之士﹐不施譎詐。馬孟起你收兵歇息﹐我不乘勢趕你。」馬超聞之﹐親自斷後﹐諸軍漸退。玄徳亦收軍上關。

次日﹐張飛又欲下關戰馬超。人報軍師來到。玄徳接著孔明。孔明曰「亮聞孟起世之虎將﹐若與益徳死戰﹐必有一傷。故令子龍﹑漢升守住綿竹﹐星夜而來。可用條小計﹐令馬超歸降主公。」玄徳曰「吾見馬超英勇﹐甚愛之。如何可得﹖」孔明曰「亮聞東川張魯﹐欲自立爲『漢寧王』。手下謀士楊松﹐極貪賄賂。可以差人從小路徑投漢中﹐先用金銀結好楊松﹐後進書與張魯﹐云﹕『吾與劉璋自爭西川﹐是與汝報仇﹐不可聽信離間之語。事定之後﹐保汝爲漢寧王。』」

玄徳卽時寫書﹐差孫乾賫金珠﹐從小路徑至漢中﹐先來見楊松﹐說知此事﹐送了金珠。松大喜﹐先引孫乾見張魯弟張衛﹐亦進送了禮物。二人引孫乾見張魯﹐陳言方便。魯曰「玄徳只是左將軍﹐如何保我爲漢寧王﹖」楊松曰「他是大漢皇叔﹐正合保奏。」張魯喜曰「旣如此﹐差人便教馬超罷兵。」孫乾只在楊松家聽回信。使回曰「馬超言未成功﹐不可退兵。」楊松又差人去喚﹐又不肯回。一連三次不至。楊松曰「此人素無信行﹐不肯罷兵﹐其意必反。」魯心亦疑。松亦流言對張衛說﹕「馬超主意欲奪西川﹐自爲蜀王﹐與父報仇﹐豈肯臣於漢中乎﹖」張衛將此言告知張魯。魯問計於楊松﹐松曰「一面差人去說與馬超﹐汝旣幹功﹐與汝一月限。三件功成有賞﹐無則必誅﹕一要取西川﹐二要劉璋首級﹐三要退荊州兵。三件事不成﹐可獻頭來。」一面教張衛點軍守把關隘﹐防馬超兵變。差人到馬超寨中﹐說知此事。超大驚曰「如何變得恁的﹗」與岱商議﹐不如罷兵。楊松又流言曰「馬超回兵﹐必懷異心﹐不可放入。」張衛分七路軍﹐堅守隘口﹐要共廝殺。超進退不得﹐無計可施。孔明對玄徳曰「今馬超正在狐疑不決之際﹐亮憑三寸不爛之舌﹐親往超寨﹐說馬超來降主公。」其事如何﹐且聽下回分解。

劉玄徳平定益州

玄徳曰「孔明乃吾之心腹也﹐倘有疏虞﹐吾必亡矣。𨿽有良謀﹐吾不忍令君去。」孔明堅意要行。玄徳再三拗住。正躊躕間﹐忽報子龍有書﹐薦西川一人來降。玄徳召入問之。其人乃建寧兪元人也﹐姓李﹐名恢﹐字徳昂。玄徳曰「向日聞公苦諫劉璋﹐今何故歸我也﹖」恢曰「吾聞『良禽相木而棲﹐賢臣擇主而佐』。前諫劉益州者﹐以盡人臣之心。旣不能用﹐知必敗矣。今主公仁徳布於蜀中﹐是知其必成也﹐故來歸之。是背暗投明﹐古人所貴。願垂察焉。」玄徳曰「先生此來﹐必有益於劉備也。」恢曰「今聞馬超在此﹐進退兩難之際。恢昔在隴西﹐有一面之交﹐特來說馬超歸降﹐若何﹖」孔明曰「正欲得一人替吾一往。願聞公之說詞。」李恢於孔明耳畔陳說如此如此。孔明大喜﹐卽時遣李恢行。

恢至超寨﹐先使人通姓名。馬超曰「吾知李恢平生好說詞﹐必來說我。」先喚二十个刀斧手伏於帳下﹐超囑曰「令汝砍﹐卽砍爲肉醬﹗」須臾﹐李恢昂然而入。馬超端坐帳中不動﹐叱李恢曰「汝來爲何﹖」恢曰「特來作說客耳。」超曰「吾匣中寶劍新磨﹐請汝試劍﹗」恢曰「其言不通﹐便請試劍。」遂笑曰「將軍之禍不遠矣﹗但恐新磨之劍不能試吾之頭﹐將欲自試矣﹗」超曰「吾有何禍﹖」恢曰「吾聞越之西子﹐善毀者不能閉其美﹔齊之無鹽﹐善美者不能掩其醜。修短者不能用其長﹐造惡者不能爲其善。『日中則昃﹐月滿則虧』﹐此天下之常理也。今曹操與將軍有殺父之仇﹐隴西有切齒之恨﹔前不能救劉璋而退荊州之兵﹐後不能制楊松而見張魯之面。目下四海難容﹐一身無主。若有渭橋之敗﹐冀城之失﹐何面目見天下大丈夫乎﹖」超頓首謝曰「公言極善﹐但超無路可行。」恢曰「汝旣欲聽吾言﹐帳外何故伏刀手乎﹖」超盡叱退。恢曰「劉皇叔禮賢待士﹐吾知其必成﹐故捨劉璋而歸之。公何不背暗投明﹐以圖上報父母之仇﹐下立金玉之徳﹖可彰萬世之髙名也。」馬超大喜﹐喚楊柏入﹐一劍斬之﹐將頭共恢一同上關﹐來降玄徳。

玄徳親自接入﹐待以上賓之禮。超頓首謝曰「今遇明主﹐乃撥雲霧而睹靑天也﹗」賓主大喜。孫乾已回。玄徳復命霍峻﹑孟達守關﹐便撤兵來取成都。子龍﹑黃忠接入綿竹。人報劉晙﹑馬漢引軍到。子龍曰「某來未曾效尺寸之功﹐當擒此二人﹗」言訖﹐上馬引軍出。玄徳在城中管待馬超喫酒﹐未曾安席﹐子龍斬二人之頭獻於筵前。馬超亦驚﹐倍加敬重。超曰「不須主公軍馬廝殺﹐超自喚出劉璋來降。如不肯降﹐超自與弟馬岱取成都﹐雙手奉獻。」玄徳大喜﹐是日盡歡。

卻說敗兵回到益州﹐報劉璋。璋大驚﹐閉戶不出。人報城北馬超救兵到。劉璋方敢登城望之﹐見馬超﹑馬岱立於城下﹐大叫﹕「請劉季玉答話﹗」劉璋在城上問之。超在馬上以鞭指曰「吾本領張魯兵來救益州﹐誰想張魯聽信楊松讒言﹐反欲害我。今歸降劉皇叔。汝可開門納土拜降﹐免致生靈受苦。如或執迷﹐吾先攻城矣﹗便宜回報。」馬超說了﹐退軍下寨。劉璋驚得面如土色﹐气絕倒於城上。眾官救醒。璋曰「吾之不明﹐悔之不及﹗不若開門投降﹐以救滿城百姓。」董和曰「城中尙有積兵三萬餘人﹐錢帛糧艸可支一年。況軍民皆有死戰之心﹐願主公勿憂。」劉璋曰「吾父子在蜀二十餘年﹐無恩徳以加百姓。攻戰三年﹐肉血捐於艸野﹐皆我罪也。我心何安﹖不如投降﹐以安百姓。」眾羣下聞之﹐無不墮淚。忽一人進曰「主公之言﹐正合天意。」視之﹐乃巴西西充國人也﹐姓譙﹐名周﹐字允南。此人素曉天文。璋問之﹐周答曰「某夜觀乾象﹐見羣星聚於蜀郡﹐其大星光如皓月﹐乃帝王之象也。況一載之前﹐小兒謠曰﹕『若要喫新飯﹐須待先主來。』此乃預兆。不可逆天道。」黃權﹑劉巴皆欲砍之﹐劉璋當住。人報蜀郡太守許靖﹐逾城投降。劉璋大哭歸宮。成都之民﹐盡皆感傷。

次日﹐人報劉皇叔下幕賓簡雍在城下喚門。璋令開門接入。雍坐車中﹐傲睨自若。忽一人掣劍大喝曰「小輩得志﹐傍若無人﹗汝敢藐視吾蜀都人物耶﹗」雍慌下車迎之。此人乃廣漢綿竹人也﹐姓秦﹐名宓﹐字子勑。雍笑曰「不識賢兄﹐幸勿見責。」遂同入見璋。璋待爲上賓。雍席間說玄徳寬弘愛士﹐並無相害之意。一席話﹐說劉璋大喜﹐畱住一宿。次日﹐劉璋賫印綬文籍﹐與簡雍同車出城投降。玄徳出寨迎接﹐握手流淚曰「非吾不行仁義﹐柰勢不得已也﹗」共入寨﹐交割印綬文籍﹐並馬入城。

玄徳入成都﹐百姓香花燈燭﹐迎門而接。玄徳到公廳﹐升堂坐定﹐郡內諸官皆拜於堂下﹐惟黃權﹑劉巴閉門不出。眾武官忿气﹐欲往殺之。玄徳慌忙傳令曰「如有人害此二人者﹐夷其三族﹗」因此﹐蜀中文武盡皆歡服焉。玄徳親自登門﹐請此二人出仕。二人感玄徳大恩﹐乃出。孔明請曰「今西川平定﹐難容二主﹐可將劉璋送去荊州。」玄徳曰「吾方得蜀郡﹐未可令季玉速去。」孔明曰「劉璋失基業者﹐皆因太弱也。主公若以婦人之仁﹐臨事不決﹐恐此土難以長久。」玄徳從之﹐設一大宴﹐請劉璋歸於府中﹐收拾財物﹐佩領振威將軍印綬﹐令將妻子良賤﹐盡赴南郡公安住歇﹐卽日起行。

玄徳自領益州牧。其所降文武盡皆重賞﹐定擬名爵﹕嚴顏爲前將軍﹐法正爲蜀郡太守﹐董和爲掌軍中郎將﹐許靖爲左將軍長史﹐龐義爲營中司馬﹐劉巴爲左將軍﹐黃權爲右將軍。其餘吳懿﹑費觀﹑彭羕﹑卓膺﹑李嚴﹑吳蘭﹑雷銅﹑李恢﹑張翼﹑秦宓﹑譙周﹑呂義﹑霍峻﹑鄧芝﹑楊洪﹑周羣﹑費禕﹑孟達蜀中降將﹑文武官員六十餘人﹐並皆處用。諸葛亮爲軍師將軍﹐關雲長爲蕩寇將軍﹑壽亭侯﹐張飛爲徵虜將軍﹑新亭侯﹐趙雲爲鎭遠將軍﹐黃忠爲徵西將軍﹐魏延爲揚武將軍﹐馬超爲平西將軍﹑都亭侯﹐孫乾﹑簡雍﹑糜竺﹑糜芳﹑劉封﹑吳班﹑關平﹑周倉﹑廖化﹑馬良﹑馬謖﹑蔣琬﹑伊籍及舊日荊﹑襄一般文武官員﹐並皆重用。遣使送黃金五百斤﹑白銀一千斤﹑錢五千萬﹑蜀錦一千匹與雲長。諸葛亮﹑張飛﹑法正﹑趙雲如數而贈。以下各各重加賞賜。殺牛宰馬﹐大餉士卒﹐開倉賑濟百姓﹐民心大悅。

益州旣定﹐玄徳欲將成都有名田宅分賜諸官。趙雲諫曰「昔者霍去病以匈奴未滅﹐將士安用爲家。何況今日國賊暴虐﹐不同匈奴﹐豈可求安也﹖須待天下都定﹐然後各還鄕裏﹐歸耕本土﹐乃其宜耳。益州人民﹐累遭兵火﹐田宅皆空。今歸還百姓﹐令安居復業﹐方可使出賦役﹐自然心服。不宜奪之爲私愛也。」玄徳聞之大喜﹐使諸葛軍師定擬治國條例﹐刑法頗重。法正曰「昔髙祖約法三章﹐黎民皆感其徳。願軍師寬刑省法﹐以慰民望。」孔明曰「君知其一﹐未知其二。秦朝用臣商鞅音養﹐酷法暴虐﹐萬民皆怨﹐匹夫大呼﹐天下土崩﹔髙祖寬仁﹐可以弘濟。今劉璋暗弱﹐父子相承﹐有累世之恩﹐法度陵替﹐徳政不舉﹐威刑不肅﹐君臣之道﹐盡已廢矣。凡人寵之以位﹐位極則殘﹔順之以恩﹐恩竭則慢﹐以致喪國﹐實由於此。吾今威之以法﹐法行則知恩﹔限之以爵﹐爵加則知其榮。榮恩並著﹐上下同心﹐爲治之道﹐於斯明矣。凡治政者﹐要識時務也。」法正遂拜報。自此軍民安堵。四十一州地面﹐分兵按察﹐並皆平定矣。

當日﹐玄徳與孔明都在堂上坐﹐忽報關平來謝所賜金銀事。拜罷了﹐呈上書。玄徳賜酒與關平﹐問雲長別有甚言語。平曰「父親知馬超武藝過人﹐要入川來與孟起比試髙低﹐就教稟伯父此事。」玄徳大驚曰「若雲長入蜀﹐與孟起比試﹐勢不兩立。」孔明曰「無妨。亮自作書回之。」玄徳只恐雲長性急﹐便教孔明作書﹐發付關平星夜回到荊州見父。雲長問曰「我欲與馬孟起比試﹐汝曾說否﹖」平答曰「軍師有書在此。」雲長拆開視之。其書云﹕

亮聞將軍欲與孟起分別髙下。以亮度之﹐孟起兼資文武﹐雄烈過人﹐一世之傑士﹐黥布﹑彭越之徒﹔當與益徳並驅爭先﹐猶未及美髯公之絕倫逸羣也。今公受任守據荊州﹐不爲不重﹔倘一入川﹐若荊州有失﹐罪莫大焉。言𨿽狂簡﹐以冀明照。建安十九年秋七月﹐亮頓首拜知。

雲長看畢﹐自綽其髯﹐笑曰「孔明知我心也。」將書徧示賓客﹐遂無入蜀之意。

卻說東吳孫權知玄徳並吞西川﹐將劉璋遂於公安﹐遂召張昭﹑顧雍商議。權曰「當初劉備借我荊州時﹐說取了西川便還荊州。今已得巴﹑蜀四十一州﹐須用取索漢上諸郡。如其不還﹐卽動干戈。」張昭曰「吳中方寧﹐不可動兵。昭有一計﹐使劉備將荊州雙手奉還主公。」孫權問計如何﹐且聽下回分解。

關雲長單刀赴會

卻說張昭獻計曰「今劉備所倚仗者﹐乃諸葛亮也。其兄今仕於吳﹐何不將諸葛瑾老小執下﹐使瑾入川﹐對其弟說知﹐令劉備交割荊州﹕『如其不還﹐必累老小。』此二人﹐一父母所生﹐必然應允。」權曰「諸葛瑾乃誠實君子﹐吾所素知﹐安忍拘集老小乎﹖」昭曰「明教知是計策﹐自然放心。」權召諸葛瑾老小虛監在府﹐先使人報知。孫權卽修書﹐打發諸葛瑾望西川進發。不數日﹐早到成都﹐先使人報知玄徳。玄徳問孔明曰「令兄此來爲何﹖」孔明曰「來取荊州之計也。」玄徳曰「何以答之﹖」孔明曰「如此如此。」

分付已定﹐孔明出廓接瑾﹐不到私宅﹐徑入賓館。參拜了﹐瑾放聲大哭。亮曰「兄長有事但說﹐何故發哀﹖」瑾曰「吾一家老小休矣﹗」亮曰「莫非爲不還荊州乎﹖因亮之故﹐執下兄長老小﹖兄休憂慮﹐弟自有計還荊州便了。」瑾大喜﹐卽引見玄徳﹐呈上吳侯書。玄徳看了﹐「原來是吳侯要取荊州。本是要還﹐柰將我夫人潛地取去。彼旣無情太薄﹐我有何面目乎﹖如要廝殺﹐盡起兵來﹗昔在荊州尙不懼汝分毫﹐何況吾今日有西川﹐帶甲數十萬眾﹐糧可支二十年不絕。吾欲下汝江南﹐汝君尙復取荊州乎﹖」孔明哭拜於地曰「吳侯執下亮兄長之老小﹐如若不還﹐皆遭誅矣。兄死﹐亮豈能獨生﹖望主公憐兄弟之情。」玄徳再三深恨﹐徐徐曰「如此﹐看軍師面上﹐分荊州一半還吳﹐將長沙﹑零陵﹑桂陽三郡與他。」亮曰「主公旣是如此﹐可寫書與雲長﹐令交割三郡。」玄徳曰「子瑜到彼﹐善言求之。吾弟性如火烈﹐吾尙懼之。事宜仔細。」

瑾求書畢﹐辭了玄徳﹐別了孔明﹐登途徑到荊州。雲長請入中堂﹐賓主相敍。瑾出玄徳書﹐曰「望將軍先交割三郡﹐令瑾好回見吾主。」雲長變色而怒曰「吾與兄桃園結義﹐誓同生死﹐共興漢室。兄旣以荊州與我﹐復令東吳取之﹐此何理也﹖這幾郡大漢疆域﹐豈得妄以寸土與人﹗」瑾曰「今吳侯執下老小﹐不還必誅﹗」雲長曰「此是吳侯譎詐﹐如何瞞得我過﹗」瑾曰「將軍今何無面目﹖」雲長執劍在手曰「休再言﹗此劍上便無面目﹗」關平慌告曰「軍師面上不好看﹐望父親息怒。」雲長曰「不看軍師面上﹐教你回不得東吳矣﹗」

瑾滿面羞慚﹐急急慌慌下船﹐再往西川見孔明。孔明已自出巡去了。瑾只得再見玄徳﹐哭告雲長欲殺之事。玄徳曰「吾弟性急﹐極難說之。子瑜可暫回﹐容吾商議去取東川﹑漢中諸郡﹐卻調雲長守之﹐那時交付荊州。」

瑾求玄徳書歸吳﹐來見吳侯﹐說雲長阻住﹐不肯交還。吳侯看書大怒曰「子瑜此去﹐反復奔走﹐莫非皆是諸葛亮之計﹖」瑾曰「非也。弟尙哭告﹐玄徳說將三郡先還。」吳侯卽召諸將曰「今劉備借吾地土﹐混賴不還﹐俄延歲月。旣然劉備有分三郡之言﹐可差官員去長沙﹑零陵﹑桂陽三郡赴任﹐且看如何。」諸葛瑾取老小歸家。

卻說三郡發去官吏﹐盡被逐回﹐告吳侯曰「關雲長不肯相容﹐俱各趕逐回吳。遲後者必戮。」孫權大怒﹐差人喚魯肅至﹐叱之曰「汝當初作保﹐借吾荊州。今劉備已得西川﹐不肯歸還﹐此何禮也﹖」肅曰「今有一計﹐乃屯兵於陸口﹐使人請關某赴會。如肯來﹐以善言說之﹔倘若不從﹐伏下刀斧手殺之。如不肯來﹐隨卽進兵﹐與決勝負﹐奪取荊州。此計商議已定﹐今特告知主公。」孫權曰「甚合吾意。可卽行之。」階下一人進曰「不可。關雲長乃虎熊之將﹐非等閒可及。恐事不諧﹐反遭其害。」進言者乃闞澤也。孫權怒曰「若如此﹐荊州何日可得﹗便速行之。」

魯肅遂辭吳侯﹐屯兵於陸口﹐召呂蒙﹑甘寧商議﹐設會於陸口寨外臨江亭上﹔修下請書﹐選帳下能言快說一人爲使﹐登舟渡江。江口關平問了﹐遂引使人入荊州來見雲長。雲長拆書視之。書曰﹕

辱友魯肅頓首致書於漢壽亭侯麾下﹕奉別久矣。瞻拜無由﹐今暫屯陸口﹐欲邀車騎於臨江亭一會﹐以訴渴仰之懷。𨿽然各事其主﹐卽無異外之心。專望來臨﹐幸勿見阻。感感。

關雲長看畢﹐與來人曰「旣子敬請來日赴會﹐汝先報知。」使者拜辭先回。

關平曰「魯肅相邀﹐必有惡意﹐父親何故許之﹖」雲長笑曰「吾豈不知耶﹖此是諸葛瑾回報孫權﹐說吾當住不還荊州﹐故責魯肅。肅屯兵陸口﹐相邀赴會﹐索我荊州。吾若不往﹐道吾怯耳。吾來日獨駕小舟﹐用親隨十餘人﹐單刀赴會﹐看魯肅如何近我﹗」平又諫曰「父親不可以萬金之軀﹐親蹈虎狼之穴。非所以重伯父之寄托也。」雲長曰「吾於千槍萬刃之中﹐矢石交攻之際﹐匹馬縱橫﹐如入無人之境﹐豈憂江東羣鼠乎﹗」馬良聞之﹐亦諫曰「魯肅𨿽有長者之風﹐於中事急﹐不容不生狼心耳。將軍不可輕往﹗恐悔之不及。」雲長曰「昔春秋時﹐趙國藺相如無縛雞之力﹐於澠池會上﹐覷秦國羣臣有如無物﹐何況吾曾學萬人之敵。旣以許諾﹐不去失信。」良曰「縱將軍去﹐亦可準備。」雲長曰「只教吾兒關平﹐選快船十隻﹐藏善水軍五百﹐於江上等候。看吾認旗起處﹐便過江來。」平領命去了。

卻說使者回報魯肅﹐說雲長慨然應允﹐約來日準到。肅與呂蒙商議﹕「此來若何﹖」蒙曰「必然帶將軍馬來也。若有人馬到來﹐某與甘寧各領一軍﹐伏於岸側﹐放炮爲號﹐準備廝殺。如無軍來﹐於庭後埋伏刀斧手五十人﹐就筵間殺之。」計會已定。次日﹐肅令人於岸口遙望。辰時後﹐見江面上一隻船來﹐梢公水手只數人﹔一面紅旗﹐風中招展﹐顯出雪白一个大「關」字來。船漸近岸﹐見雲長靑巾綠袍﹐坐於船上﹔傍邊周倉捧著大刀﹐八九个關西大漢各跨腰刀一口。魯肅驚疑。侍從遠立﹐惟周倉在側。肅接入亭內﹐敍禮畢﹐舉杯相勸﹐不敢仰視。雲長談笑自若。

酒至半酣﹐肅曰「有一言訴與君侯﹐幸聽察焉。昔日令兄使肅於吳侯之前以通往來﹐借其荊州﹐至今並無歸還之意﹐其理莫不失信乎﹖」雲長曰「此國家之事﹐筵間不必論之。」肅曰「國家區區江東本以土地相借者﹐爲君侯等軍敗遠來﹐無以爲資故也。今已得益州﹐旣無奉還之意﹔但割三郡﹐君又不從命。此君侯之失信於天下也。君侯幼讀儒書﹐五常之道﹐仁﹑義﹑禮﹑智皆全﹐惟欠信耳。」雲長曰「烏林之役﹐左將軍親冒矢石﹐戮力破敵﹐豈得彼勞﹐而無一塊土相資﹐而足下欲來收地耶﹖」肅曰「不然。君侯始與豫州同敗於長阪﹐豫州之眾不當一校﹐計窮慮極﹐志勢摧弱﹐圖欲遠竄﹐望不及此。吾主上矜湣豫州之身﹐無有處所﹐不憂土地士民之力﹐使有所庇萌以濟其患﹐而豫州私獨飾情﹐愆徳隳音灰好。今已籍於西川矣﹐又欲剪並荊州之土﹐斯蓋凡夫所不忍行﹐而況整領人物之主乎﹗肅聞貪而背義﹐必爲禍階。願君侯明處之。」雲長曰「此皆吾兄左將軍之事﹐非某所宜預也。」肅曰「某聞昔日桃園結義﹐誓同生死。左將軍卽君侯也﹐何得推托乎﹖」雲長不之答。周倉厲聲而言曰「天上地下﹐惟有徳者居之﹐豈但是汝東吳之有耶﹗」雲長變色﹐奪周倉所捧大刀﹐立於亭中曰「此乃國家之事﹐汝何敢多言﹗」以目視之。倉會其意﹐先來岸口把紅旗一招﹐關平船如箭發﹐奔過江東來。雲長右手提刀﹐左手挽住魯肅手﹐佯推醉曰「公今請吾赴宴﹐非問是非。醉後不堪問答﹐恐傷故舊之情。他日令人請公到荊州赴會。」同到船中﹐魯肅魂不附體﹐被雲長將至江下。呂蒙﹑甘寧見對江又有船來﹐二將各引本部軍﹐一齊要出。雲長當下如何﹐且聽下回分解。

曹操杖殺伏皇后

呂蒙﹑甘寧見雲長手提大刀﹐親握魯肅﹐恐被所傷﹐遂不敢動。雲長到船邊﹐卻才放手﹐早立於船首﹐與魯肅作別。肅如癡呆。船已乘風而去。宋賢讀史﹐見單刀赴會之事﹐作詩贊曰﹕

藐視吳臣若小兒﹐單刀赴會敢平欺﹐當年一鼓英雄气﹐尢勝相如在澠池。

又詩贊曰﹕

東吳赴會﹐單刀往還。足搖地軸﹐手撼天關。

鴻門小可﹐澠池等閒。關公之名﹐威震江山﹗

雲長自回荊州。魯肅與呂蒙共議﹕「此計又不成﹐如之柰何﹖」蒙曰「一面申報吳侯﹐起兵與雲長一戰﹐有何不可﹖」肅卽時使人申報。孫權聞之大怒﹐商議起傾國之兵﹐來取荊州。忽報﹕「曹操又起三十萬大軍來也﹗」權曰「且教魯肅休惹荊州之兵﹐移兵向合淝﹑濡須﹐以拒曹操。」

卻說操將欲起程南徵﹐參軍傅幹﹐字彥材﹐北地人﹐上書以諫操。書曰﹕

幹伏聞治天下之大具有二﹐文與武也。用武則先威﹐用文則先徳﹐威徳以相濟﹐而後王道備矣。往者天下大亂﹐上下失序﹐明公用武攘之。十平其九。今未承王命者﹐吳與蜀也。吳有長江之險﹐蜀有崇山之阻﹐難以威勝﹐易其徳懷。愚以爲可且按甲寢兵﹐息軍養士﹐分土定封﹐論功行賞。若此﹐則內外之心固﹐有功者勸﹐而天下知制矣。然後漸興學校﹐以導其善性而長其節義。公神武威震於四海﹐若修文以濟之﹐則普天之下﹐無思不服矣。今舉數十萬之眾﹐頓長江之濱﹐若賊負固深藏﹐則士馬不能逞其能﹐奇變無所用其權﹐則天威有屈﹐而敵心未能服矣。惟明公思虞﹑舜舞干戚之義﹐全威養徳﹐以道制勝﹐則國家之幸也﹗願鈞察焉。

曹操覽之﹐遂罷南徵﹐興設學校。王粲﹑杜襲﹑衛凱﹑和洽四个侍中﹐議欲尊曹操爲「魏王」。中書令荀攸曰「不可。丞相官至魏公﹐榮加九錫﹐進爵諸侯﹐攺受金璽﹐位已極矣。今又進陞王位﹐於理不可。」曹操聞之﹐大怒曰「此人又欲效荀彧耶﹖」荀攸知之﹐當年十月﹐臥病不起﹐十數日內身亡。後史官有詩曰﹕

漢末荀公達﹐當時號大賢。知能過寧武﹐徳可配顏淵。

功振三分國﹐才成二十篇。曹丕曾下拜﹐聲迹尙昭然﹗

傅子曰﹕

或問近世大賢君子﹐答曰「荀令君之仁﹐荀君師之智。荀令君仁以立徳﹐明以舉賢﹐行無諂彊﹐謀能應機。孟軻稱『五百年有王者興﹐其間必有名世』﹐其荀令君乎﹗太祖謂『荀令君之進善﹐不進不休﹔荀君師之去惡﹐不去不止』。」荀攸亡﹐年五十八歲。操厚葬之﹐遂罷「魏王」事。

一日﹐曹操帶劍入宮。帝與伏后共坐﹐伏后見操來﹐慌忙起身﹔帝見曹操﹐戰栗不已。操曰「孫權﹑劉備各霸一方﹐不遵朝廷﹐當如之何﹖」帝曰「盡在魏公裁處。」操怒曰「陛下出此言﹐文武聽之﹐只道吾欺君也﹗」帝曰「君若相輔﹐則厚﹔不爾﹐垂恩相捨。」此言若不輔佐﹐則可憐而放於他處﹐勝似爲君。操目視天子﹐作威而出。諫議郎趙儼見曹操出﹐乃入奏帝曰「近聞魏公欲自望爲王﹐不久必篡主也﹗」帝與伏后大哭。早有人報知曹操。操大怒﹐使武士直入禁宮﹐擒出趙儼﹐腰斬於市。帝聞之大驚﹐與伏后商議。後曰「子童之父伏完﹐常有殺操之心﹐恨未能也。子童親修書一封與父﹐早圖之。」帝曰「昔董承爲事不密﹐反遭大禍﹔恐又泄漏﹐朕與汝皆休矣﹗」後曰「旦夕如坐鍼氈﹐似此爲人﹐不如早亡﹗子童於宮官內求之﹐近得一人﹐抱忠義之節﹐有除操之心﹐可告此人﹐令寄此書。」帝問何人﹐後曰「非穆順不可。」卽時召順入屏後﹐退去左右近侍。帝後大哭﹐告順曰「操賊欲爲『魏王』﹐早晚欲謀天下。左右之人皆操心腹﹐朕夫妻將欲垂命﹐無可訴及。欲卿將此書與後父伏完﹐令密圖之。」順泣曰「臣感陛下知遇大恩﹐敢不以死補報﹗臣卽請行。」帝與了書﹐穆順藏於發中﹐潛出禁宮﹐徑至伏完宅上﹐將書呈完。完見女親筆﹐乃與穆順曰「吾料朝廷眾人無敢近曹賊﹐除非江東孫權﹑西川劉備﹐得此二處起兵於外﹐操必自往。此時卻求在朝忠義之臣﹐一同謀之。」穆順曰「皇丈可作數字回與帝後﹐求密詔﹐暗遣人往吳﹑蜀二處﹐令約會起兵﹐保民救主。」伏完取紙寫書付順。順於頭髻內深藏﹐順辭完回宮。

原來早有人報知曹操。操先於宮門內等候。穆順回﹐正走到面前﹐操問﹕「那里去來﹖」順答曰「皇后心腹疾﹐命求醫去。」操曰「醫人何在﹖」順曰「急未尋見。」操喝左右搜之﹐徧搜無物。臨欲放行﹐忽然風吹落宮帽。操又喚回﹐取帽視之﹐徧觀無物﹐還帽戴之。穆順雙手倒戴其帽。操曰「頭上必有消息﹗」親自搜出伏完書來。操看時﹐書中意欲結連孫﹑劉爲外應事。操大怒﹐執下穆順於密室問之﹐順不肯招。操連夜點起甲兵三千﹐圍住伏完私宅﹐老幼並皆拿下﹔於房內搜出伏后親筆之書﹐遂將伏氏三族盡皆赴獄中。平明﹐使禦林將軍郗慮持節入宮﹐先收皇后璽綬。是日﹐帝在外殿﹐見郗慮引甲兵三百直入。帝問曰「有何事﹖」慮曰「奉魏公命﹐收皇后璽。」帝知事泄﹐心膽皆碎。慮至後宮﹐伏后方起。慮便喚管璽綬人索取玉璽而出。伏后情知事發﹐便於殿後椒房內夾壁中藏之。少刻﹐尙書令華歆又引五百甲兵入﹐到後殿問宮人﹕「伏后何在﹖」宮人皆指云「藏匿房中。」歆教甲兵圍住﹐親自推戶﹐不開。華歆甲兵打開朱戶﹐尋覓不見﹐料在壁中﹐卽時掣刀割開。伏后大叫。歆自下手﹐揪頭髻拖出。後曰「望免我一命﹗」歆叱之曰「汝自見魏公分訴去﹗」後披髮跣足﹐二甲士推擁而出。至外殿前﹐帝望見後﹐乃下殿抱後而哭。歆叱曰「魏公有命﹐可速行﹗」後大哭曰「不能復相活耶﹖」帝曰「我命亦不可知在何時也﹗」甲士前擁後推伏后而出。帝望見﹐捶胸大慟。見郗慮在傍﹐帝曰「郗公﹗天下寧有是事乎﹖」哭倒在地。郗慮令左右人扶帝入宮。華歆拿伏后見操。操罵曰「吾以誠心治天下﹐汝等反欲害我耶﹖吾不殺汝﹐汝必殺我﹗」喝左右亂棒打死。隨卽入宮﹐將伏后所生二子﹐皆鴆殺之。當晚將伏完﹑穆順等宗族二百餘口﹐皆斬於市。朝野之人皆恐懼。時建安十九年十一月也。此是曹操平生最不是處。後人有詩嘆曰﹕

獻帝當時何太懦﹖曹瞞得志弄威權。伏完輔國夷三族﹐穆順傳書喪九泉。

皇后橫亡魂杳杳﹐儲君鴆死恨綿綿。華歆﹑郗慮兒曹輩﹐同惡相滋逆上天。

獻帝自從壞了伏后﹐連日不食。操入曰「陛下無憂﹐臣無異心。臣女已與陛下爲貴人﹐大賢大孝﹐宜居正宮。」獻帝安敢不從﹐於建安二十年正月朔﹐就慶祝正旦之節﹐冊立曹操之女曹貴人爲正宮皇后。羣下莫敢有言。

大事已定﹐曹操會大臣商議收吳滅蜀之事。賈詡曰「須召夏侯惇﹑曹仁二人回﹐商議此事。」操卽時發使﹐星夜喚回。夏侯惇未至﹐曹仁先到﹐連夜便入府中見操。操帶酒睡著﹐許褚仗劍立於堂門之內。曹仁欲入﹐被許褚當住。曹仁大怒曰「吾乃徵南重臣﹐曹氏宗室﹐汝何敢無禮耶﹖」許褚曰「將軍𨿽親﹐乃外藩鎭守之官﹔許褚𨿽疏﹐見充內侍。主公醉臥堂上﹐不敢放入。」曹操聞之﹐急出曰「吾之虎將所見甚明﹐弟勿怪之。」曹仁嘆曰「忠烈之士也﹗」不數日﹐夏侯惇亦至﹐共議徵伐。惇曰「吳﹑蜀急未可攻﹐宜先取漢中張魯﹐以得勝之兵取蜀﹐可一鼓而下也。」曹操曰「正合吾意。」遂起兵西徵。勝負如何﹐且聽下回分解。

曹操漢中破張魯

曹操將徵西軍士分爲三隊﹕前部先鋒夏侯淵﹑張郃﹐中間操與諸將﹐後隊曹仁﹑夏侯惇押運糧艸。比及起程﹐早有細作報入漢中來。張魯與弟張衛商議退敵之策。衛曰「漢中最險﹐無如陽平關﹐左右依山傍林。下十餘个寨柵﹐迎敵曹兵。兄在漢寧﹐盡撥糧艸應付。」魯遣大將楊昂﹑楊任掌管軍馬﹐以助其弟。卽目起程﹐軍到陽平關﹐下寨已定。夏侯淵﹑張郃前軍已到﹐聞知陽平關已有準備﹐離關一十五里下寨。是夜﹐軍士疲困﹐各自歇息。忽寨後一把火起﹐楊昂﹑楊任兩路兵殺來劫寨。張郃﹑夏侯淵急上得馬﹐四下裏大兵擁入﹐曹兵大敗﹐退見曹操。操大怒曰「汝二人行軍許多年﹐豈不知『兵若遠行疲困﹐可防劫寨』﹐如何不做準備﹖」欲斬二人﹐以明軍法。眾官告免。

操次日自引兵爲前隊﹐見山勢險惡﹐林木叢雜﹐不知路徑。操恐有伏兵﹐再引兵回寨﹐見髙山茂林無數。曹操與許褚﹑徐晃二將曰「吾若知此處如此﹐必不起兵來。」許褚曰「事已至此﹐主公不可自憚。」次日﹐操上馬﹐只帶許褚﹑徐晃二人﹐共三匹馬﹐來看張衛寨柵。三匹馬轉過山坡﹐早望見張衛寨柵。操揚鞭遙指﹐與二將曰「如此堅固﹐急切難下﹗」忽背後一聲喊起﹐箭如雨發。操大驚。楊昂﹑楊任分兩路殺來。許褚曰「吾當賊兵﹐公明善保主公﹗」許褚縱馬向前。二將雙至﹐不能當許褚之勇。殺退二將﹐其餘不敢向前。背後徐晃保著曹操﹐三匹馬從萬軍中殺出來﹐前面又一軍到。看時﹐卻是夏侯淵﹑張郃二將﹐聽得喊聲﹐故引數千騎殺將入來﹐殺退楊昂﹑楊任﹐救得曹操回寨。操重賞四將。兩邊相拒五十餘日﹐各不相攻。曹操傳令退軍。賈詡曰「賊勢未見彊弱﹐主公何故自退焉﹖」操曰「吾料賊兵每日提備﹐急難取勝。吾退軍馬爲名﹐賊必懈怠﹐卻分輕騎抄襲其後﹐必勝賊矣。」賈詡曰「丞相神相不可測也。」於是令夏侯淵﹑張郃分兵兩路﹐各引輕騎三千﹐取小路抄陽平關後。曹操大軍盡拔寨起。楊昂聽得曹兵退﹐請楊任商議﹕「今操退兵﹐可乘勢擊之。」楊任曰「操詭計極多﹐未知眞實﹐不可追趕。」楊昂曰「汝不往﹐吾當自去。」楊任苦諫不從。楊昂盡起五寨軍馬前進。是日﹐大霧迷漫﹐對面皆不相見。楊昂軍士至半路紮住。

卻說夏侯淵一軍抄過山後﹐見重霧垂空﹐又聞人語馬嘶﹐恐有伏兵﹐急催人馬行動﹐誤走到楊昂寨前。寨內有些小守寨軍士﹐聽得馬蹄響﹐只道是楊昂兵回﹐開門納之。馬軍一擁而入﹐見是空寨﹐便就寨中放起火來﹐五寨軍士盡皆棄寨而走。楊任比及霧散﹐來探消息﹐五寨一齊火著。楊任領兵來救﹐與夏侯淵戰不數合﹐背後張郃兵到。楊任殺條大路﹐望漢寧﹑包州而逃。楊昂待要回時﹐已被夏侯淵﹑張郃兩个占了寨子。背後曹操大隊軍馬趕來﹐兩下夾攻﹐四邊無路。楊昂欲突陣而出﹐正撞著張郃﹐兩个交手﹐被張郃殺死。敗兵回﹐投陽平關來見張衛。原來衛知二將敗走﹐諸營已失﹐半夜棄關﹐奔南鄭﹑包州去訖。曹操遂得陽平關並諸寨。張衛﹑楊任來見張魯。衛曰「二將失了隘口。」張魯大怒﹐欲斬楊任。任曰「某曾諫楊昂休追曹兵﹐不肯聽信﹐故有此敗。任再乞一軍前去挑戰﹐必斬曹操﹔如不勝﹐該斬。」魯取了軍令狀。楊任上馬﹐引二萬軍離南鄭下寨。

卻說夏侯淵勸曹操進兵﹐操曰「令一軍前去哨路。」卽時令夏侯淵領五千軍﹐往南鄭路上來﹐正迎著楊任。兩軍擺開﹐任遣手將昌奇出馬﹐與淵交鋒﹐戰不到三合﹐被淵一刀斬於馬下。楊任自挺槍出馬﹐與淵戰三十餘合﹐不分勝負。淵撥回馬走﹐任追趕來﹐被淵一刀斬楊任於馬下。軍士大敗而回。曹操已知淵斬了楊任﹐卽時進兵﹐直抵南鄭下寨。張魯慌聚文武商議。閻圃曰「某保一人﹐可敵曹操手下諸將。」魯問是誰﹐圃曰「南安狟音桓道人也﹐姓龐﹐名徳﹐字令明﹐昨隨馬超投降主公﹔後馬超收西川﹐龐徳臥病不曾行﹐見今蒙主公恩養。何不令此人去﹖」

張魯卽時賞勞了﹐便點一萬軍馬﹐令龐徳出。離城十餘里﹐與曹兵相對﹐龐徳出馬搦戰。曹操在渭橋時﹐深知龐徳之能﹐囑付諸將曰「龐徳乃西涼勇將﹐原屬馬超﹔今𨿽依張魯﹐未稱其心。吾欲得之。汝等皆與緩鬥﹐使其力乏擒之。」諸將得令﹐張郃先出﹐戰了數合便退。夏侯淵也戰數合退了。徐晃又戰三五合也退了。臨後許褚出﹐戰五十餘合方退。龐徳力戰四將﹐並無懼怯。各將皆於操前誇龐徳好武藝。曹操心中深喜﹐與眾商議﹐如何得此人投降。賈詡曰「某知張魯手下有一謀士楊松﹐其人極貪賄賂﹐暗以金帛送之﹐必使龐徳疏矣。」操曰「何由得人入南鄭﹖」詡曰「來日交鋒﹐詐敗佯輸﹐將龐徳引數十里遠﹔夤夜卻去劫寨﹐龐徳必退入城中。卻選一能言者﹐扮作步軍﹐雜在陣中﹐便得入城。」操聽其計﹐喚一軍士﹐能幹此事﹐卽時重賞﹐付與金掩心甲一副﹐披在貼肉﹐卻穿漢中軍士號衣﹐於半路上等候。次日﹐先撥夏侯淵﹑張郃兩枝軍遠去埋伏﹔卻教徐晃挑戰﹐不數合敗走。龐徳招軍掩殺﹐曹兵盡退。龐徳卻奪了曹操寨柵﹐見於內糧車極多﹐申報張魯﹐魯大喜。當夜二更左側﹐三路火起﹐正中是徐晃﹑許褚﹐左張郃﹐右夏侯淵﹕三路來劫寨。龐徳上馬﹐衝殺出來﹐望城中而走。背後三路共追襲。到城下﹐龐徳喚開城門﹐一擁入城。

此時細作已雜到城中﹐徑投楊松府下謁見﹐說﹕「魏公曹丞相久聞盛徳﹐故使某送金甲爲信﹐更有密書。」松見了大喜﹐問﹕「丞相今欲如何﹖」細作曰「若疏遠龐徳﹐事卽諧矣。」松曰「放心﹐某自有良策報答丞相。」楊松連夜入見張魯﹐說龐徳受了曹操金珠﹐賣此一陣。張魯大怒﹐喚龐徳責罵﹐欲斬之。閻圃苦諫。張魯曰「你來日出戰﹐不勝必斬﹗」龐徳抱恨而退。次日﹐曹兵攻城﹐龐徳引兵衝出。曹操令許褚交戰。褚詐敗﹐龐徳趕來。曹操自乘馬於山坡上喚曰「令明﹐何不早降漢﹖」龐徳尋思﹕「拿住曹操﹐抵一千員上將﹗」飛馬上坡。一聲喊起﹐天崩地塌﹐連人和馬﹐跌將下來。四壁鉤索一齊上前﹐活捉了龐徳﹐押上坡來。曹操下馬﹐叱退軍士﹐親釋其縛﹐令龐徳投降。龐徳尋思張魯不仁﹐情願拜降。曹操親扶上馬﹐共回大寨﹐故意教城上望見。人報張魯﹐龐徳與曹操並馬而行。魯信楊松之言爲實。

次日﹐曹操三面豎立云梯﹐飛炮攻打。張魯見其勢已極﹐與弟張衛商議。衛曰「放火盡燒倉庫城廓﹐出奔南門﹐去守巴中可矣。」楊松曰「不如開門投降。」張魯猶豫不定。衛曰「只是燒了便行。」張魯曰「本欲歸命國家﹐而意未得達。今避鋒銳﹐非有惡意。寶貨倉庫﹐國家之有﹐不可廢也。」遂盡封鎖。是夜二更﹐張魯引全家老小﹐開南門而出。曹操教休趕﹐遂入南鄭。報說張魯封閉庫藏之意﹐曹操甚是憐之﹐遂差人往巴中說之。張魯欲降﹐其弟張衛不肯。楊松密書﹐使人報曹操﹐教便進兵。曹操親自引兵往巴中。張魯使弟張衛引兵出迎﹐與操兵相敵﹐被許褚斬之。敗軍回報張魯﹐魯欲堅守。楊松曰「今若不出﹐必遭大禍。某守城﹐主公當決一死戰﹐必然勝矣。」閻圃諫休出。魯不聽﹐親自出陣。未及交鋒﹐後軍已走。張魯急退﹐背後曹兵趕來。張魯到城下﹐楊松閉門不開。張魯無出路﹐回馬之時﹐曹操自叫﹕「早下馬受降﹗」魯乃下馬﹐投拜曹操。操大喜﹐念張魯封倉庫之心﹐重重相待。操封魯爲鎭南將軍﹐閻圃等封爲列侯者五人。於是漢中皆平。操傳令各郡分設太守﹐置都尉﹐大賞士卒。惟有楊松賣主求榮﹐卽當斬之於市﹐教眾人悉知。

曹操已得東川﹐主簿司馬懿進曰「劉備以詐力虜劉璋﹐蜀人未曾歸心。今主公已得漢中﹐益州震動﹐可速進兵臨之﹐勢必瓦解矣。聖人云『不可違時』﹐亦不可失時也。」曹操嘆曰「人苦不知足﹐旣得隴﹐復望蜀﹐也﹗」劉曄進曰「劉備乃人傑也﹐有度而遲﹐得蜀日淺﹐蜀人未恃也。今破漢中﹐蜀中震恐﹐其勢自傾。以公之神明﹐因其傾而壓之﹐無不克也。若少緩之﹐文有諸葛亮﹐明於治國而爲相﹔武有關﹑張﹑趙雲﹑黃忠﹑馬超﹑魏延等﹐勇冠三軍而爲將﹐號曰﹕『五虎』。蜀民旣定﹐據守關隘﹐魏兵不可犯矣。今若不敢﹐必有後患。」曹操曰「士卒遠涉勞苦﹐且宜存卹。」遂按兵不動。

卻說西川百姓聽知曹操已取東川﹐料必來取西川﹐一日之間﹐數徧驚恐﹐但有風吹艸動﹐老幼不安﹐往往報知玄徳。玄徳請軍師商議。孔明曰「亮有一計﹐使曹操自退。」玄徳問孔明其計如何﹐且聽下回分解。

張遼大戰逍遙津

孔明曰「曹操軍屯合淝﹐獨拒孫權也。今遣舌辯之士﹐分三郡還吳﹐陳說利害﹐令吳起兵襲合淝﹐牽動其勢﹐操必勒兵南向矣。」玄徳問誰可爲使﹐一人進曰「某願往。」乃伊籍也。玄徳喜﹐遂作書具禮﹐令伊籍入吳﹐先到荊州﹐說與雲長﹐可撥江夏﹑長沙﹑桂陽以東屬孫權。然後入吳﹐到秣陵來見吳侯﹐先通了姓名﹐乃召伊籍入。籍見孫權﹐升堂拜畢﹐權問曰「汝到此爲何﹖」籍曰「昨承諸葛子瑜取長沙﹑江夏﹑桂陽三郡﹐爲軍師不在﹐有失交割﹐今傳書送還。所有荊州﹑南郡﹑零陵本欲送還﹐爭柰被曹操襲取東川﹐使關將軍無容身之地。今合淝空虛﹐望君侯起兵攻之﹐曹操必掣兵。吾主公若取了東川﹐卽還荊州全土也。君侯疑而不行﹐曹操必南徵﹐此時恐措手不及。」權曰「汝且歸館捨﹐容吾商議。」伊籍退回﹐權問於眾。張昭曰「此是劉備恐操取西川﹐故行此謀。𨿽然如此﹐可因曹操在漢中﹐乘勢取合淝﹐亦是上計。」顧雍所見皆同。因此令伊籍回報﹐兩下起兵攻操。籍辭遂行。孫權令魯肅收納長沙﹑江夏﹑桂陽三郡﹐屯兵於陸口﹔取呂蒙﹑甘寧回﹐又去取余杭淩統回。

且說三軍皆起﹐呂蒙﹑甘寧先到。蒙獻策曰「見今曹操令廬江太守朱光﹐屯兵於皖城﹐大開稻田﹐納谷於合淝以充軍資。今可先取皖城﹐然後兵出合淝。」權曰「此計甚合吾意。」遂教呂蒙﹑甘寧爲先鋒﹐蔣欽﹑潘璋爲合後﹐權自引周泰﹑陳武﹑董襲﹑徐盛爲中軍。那時程普﹑黃蓋﹑韓當在各處鎭守。

卻說軍馬渡江取和州﹐徑到皖城。皖城太守朱光﹐使人往合淝求救﹔自守城池﹐堅壁不出。權自到城下看時﹐城上亂箭射下﹐直射孫權麾蓋﹐幾乎中弩箭。權回寨﹐問眾將曰「如何取得皖城﹖」董襲曰「可差軍築起土堆而攻之。」徐盛曰「可豎云梯﹐造虹橋﹐下觀城中而攻之。」呂蒙曰「此法皆費日月而成﹐合淝救軍一至﹐不可圖也。只來日﹐某須要得城。」權問其謀﹐蒙曰「今南軍初到﹐可乘此時以三軍銳气﹐四面夾攻。平明進兵﹐午未可下。」權從之﹐五更飯畢﹐三軍大進。城上矢石齊下﹐戰士多傷。甘寧手執鐵鏈﹐冒矢石而上。朱光令弓弩以射之﹐甘寧撥開箭林﹐一鏈打倒朱光。呂蒙親自擂鼓﹐士卒皆一擁而上﹐亂刀砍死朱光。降者數萬人﹐得了皖城﹐方才辰時。張遼引軍至半路﹐哨軍回報皖城已失。遼卽回兵歸合淝。

孫權入城﹐賞軍已罷﹐人報淩統也到。權慰勞了﹐呂蒙得賞﹐作宴管待諸將。時甘寧身穿吳侯所賜錦袍﹐坐於筵上﹐呂蒙稱其功勞。酒至半酣﹐淩統想起殺父之仇﹐又見甘寧誇耀﹐心中大怒﹐瞪目直視良久﹐拔左右所佩之劍﹐立於筵上曰「筵前無樂﹐看吾舞劍。」甘寧便會其意﹐推開果桌﹐起身於左右手內搶兩枝戟﹐雙臂挾定﹐縱步而出曰「看吾筵前使戟。」呂蒙會意﹐一手挽牌﹐一手提刀﹐立於其中曰「二公𨿽能﹐皆不如我巧也。」破步便舞刀牌﹐將二人分於兩下。早有人報知孫權。權慌跨馬直到筵前﹐自與甘寧﹑淩統二人和解﹐二人方才放下軍器。權曰「吾常言二人休念舊仇﹐今日又何如此﹖」淩統哭拜於地。孫權勸之﹐方息。至次日﹐起兵進取合淝﹐三軍盡發。

卻說張遼爲失了皖城﹐回到合淝﹐心中愁悶。忽曹操差薛悌送木匣一个﹐上有操封﹐傍書云「賊來乃發。」是日﹐報說孫權自引十萬大軍﹐來犯合淝。薛悌教張遼開匣﹐上云「若孫權至﹐張﹑李二將軍出戰﹔樂將軍守護﹐勿得與戰。」張遼將貼與李典﹑樂進觀之。樂進曰「將軍雅意若何﹖」張遼曰「主公遠徵在外﹐吳兵以爲破我必矣。今可以發兵折其鋒銳﹐以安眾心﹐然後可守也。」李典素與張遼不睦﹐典默然不答。樂進曰「賊眾我寡﹐難以迎敵﹐不如堅守。」張遼曰「汝等皆是私意﹐以廢王事。吾今自出戰﹐決一死敵。」便教左右人備馬。李典慨然而起﹕「此國家大事﹐豈敢以私憾而忘公事乎﹖願從將軍指使。」張遼大喜曰「旣曼成公曼成﹐典字。肯相輔助﹐來日可引一軍於逍遙津北埋伏﹐待吳兵殺過來﹐可先斷小師橋﹐吾與樂文謙文謙﹐進字。擊之。」李典自去點軍埋伏。

卻說孫權兵至合淝相近﹐遂傳令曰「兵貴神速﹐不宜久遲。呂蒙﹑甘寧當先便進﹐淩統隨吾爲次﹐諸將陸續進發。」卻說呂蒙﹑甘寧前隊兵進﹐正與樂進相迎。甘寧出﹐與樂進交鋒。戰不數合﹐樂進詐敗而走﹐甘寧召呂蒙引軍趕去。

卻說孫權第二隊聽得前軍得勝﹐催兵行至逍遙津北﹐忽聞連珠炮響﹐左邊張遼一軍殺來﹐右邊李典一軍殺來。驚得孫權手足無措﹐急令人喚呂蒙﹑甘寧回救之時﹐張遼兵已到。淩統手下只有三百餘騎﹐勢如山倒。淩統大呼曰「主公何不速渡小師橋﹗」言未畢﹐張遼當先﹐二千餘騎箭發如雨。統翻身死戰。孫權縱馬上橋﹐橋南已拆丈餘﹐並無一片板。孫權大驚﹐親近牙將谷利大呼曰「主公可約馬退後些﹐再放馬向前跳﹗」孫權收回馬來﹐有三丈餘遠﹐孫權縱馬加鞭﹐那馬一跳飛過橋南。史官有詩曰﹕

的盧當日跳檀溪﹐又見吳侯敗合淝。退後著鞭馳駿騎﹐逍遙津上玉龍飛。

又詩曰﹕

吳侯縱轡躍徵驂﹐淩統﹑甘寧惡戰酣。身透重圍衝鐵騎﹐從玆聲價滿江南。

孫權跳過橋南﹐徐盛﹑董襲駕舟相迎。淩統﹑谷利再殺入重圍﹐與張遼鏖戰。甘寧隨後截住李典廝殺﹐呂蒙截住樂進廝殺。是日﹐吳兵折了太半。淩統所領三百餘人盡被殺死﹐獨統得脫身﹐殺到橋邊﹐橋已拆斷。淩統身中數槍﹐繞河而逃。孫權在舟中望見﹐急令董襲掉舟接之﹐乃得渡回。呂蒙﹑甘寧皆逃過河南。這一陣殺得江南小兒皆怕﹐聞張遼大名不敢夜啼。有詩曰﹕

諕殺江南眾小兒﹐張遼名字透深閨。才聞乳母低聲說﹐夜靜更闌不敢啼。《蒙求》有張遼「止啼」。

眾將保護孫權還營。吳軍死者不知其數﹐孫權心驚不定。眾將曰「至尊乃萬民之主也﹐當以持重。今日之事﹐羣下震驚﹐若無天地護佑﹐幾喪性命。願主人以此爲終身之戒。「孫權亦垂淚曰「孤今大慚﹐謹以刻心﹐非但書紳也﹗」權乃重賞淩統﹐收軍回濡須﹐整頓船隻﹐商議水陸並進﹔一面差人江南﹐再起人馬。

張遼與眾將議曰「逍遙津𨿽贏了孫權一陣﹐今在濡須計議﹐水陸並進報仇。此間軍少﹐報知丞相﹐早添兵來救護。」令薛悌星夜往漢中報與魏王。操同眾官議曰「此時可收西川否﹖」劉曄曰「今蜀中稍定﹐已有提備﹐不可擊也。不如撤兵去敵吳兵﹐救合淝之急﹐就下江南。」操畱夏侯淵守漢中定軍山隘口﹐畱張郃守蒙頭巖當渠山隘口﹐連夜拔寨起兵﹐號四十萬﹐殺奔濡須塢來。未知勝負如何﹐且聽下回分解。

甘寧百騎劫曹營

卻說孫權在濡須口收拾軍馬﹐有人來報曹操自漢中領兵四十萬﹐前來救合淝。孫權與謀士計議﹐先撥董襲﹑徐盛二人領五十隻大船﹐在濡須口埋伏停泊﹔令陳武帶領人馬﹐往來於江岸巡哨。張昭曰「今曹操遠來﹐必須得一人先挫其銳气。」權聚眾曰「曹操遠來﹐誰敢當先破敵﹐以挫操兵銳气﹖」淩統出曰「吾願往。」權曰「帶多少軍去﹖」統曰「三千人足矣。」甘寧曰「只帶百騎破敵。」淩統大怒。兩个就在孫權面前爭競起來。權曰「先教淩統帶三千軍馬出濡須去哨曹兵﹐甘寧爲第二。」淩統領三千人馬﹐出離濡須塢。塵灰起處﹐曹兵早到。先鋒張遼與統交鋒﹐五十合不分勝敗。孫權恐淩統有失﹐令呂蒙接應回營。

甘寧見淩統回﹐卽時告曰「寧今夜只帶一百人馬去劫曹營﹐若折了一人一騎也不算功。」孫權調撥帳下一百精銳馬軍﹔又賞酒五十瓶﹐羊肉五十斤﹐賞賜軍士。甘寧領命﹐回到營中﹐教一百人皆列坐﹐先將銀碗﹐寧自喫兩碗﹐乃語百人曰「今夜奉命劫寨﹐諸公請滿飲﹐各宜努力﹗」各人面自相覷﹐不曉其意。甘寧見有難色﹐乃拔劍在手﹐大怒言曰「我爲上將﹐不惜其命﹐尙且要去﹔汝乃小人﹐焉敢惜乎﹗」一百人見甘寧作色﹐皆起拜曰「願效死力﹐跟將軍去﹗」甘寧將酒肉與百人共飲。食已盡﹐約有二更時候﹐取白鵝翎一百根插於盔上爲號﹐都披甲上馬﹐到於曹操寨邊﹐拔開鹿角﹐馬上敲鑼擊鼓﹐殺入寨中來﹐徑奔中軍來殺曹操。原來中軍人馬﹐以車仗伏路﹐穿連不斷﹐圍得鐵桶相似﹐不能得進。甘寧只將百騎在馬上遙呼﹐往來敲鑼擊鼓﹐在於中軍衝突。營中人馬驚慌﹐自家相殺﹐各寨攘亂。那甘寧百騎在營內縱橫馳驟﹐逢者便殺。各營鼓噪﹐舉火如星﹐喊聲大震。甘寧從南門殺出﹐無人敢當。孫權令周泰引一枝軍來接應。甘寧將百騎回到濡須。操兵恐有埋伏﹐不敢追襲。後有詩曰﹕

鼙鼓聲喧震地來﹐雄師到處鬼神哀。百翎直貫曹瞞寨﹐盡說甘寧虎將才﹗此戰﹐名爲「百翎貫寨」。

甘寧引百騎到寨﹐不折一人一騎﹐至營門﹐令百人皆擊鼓吹笛﹐口稱﹕「萬歲﹗萬歲﹗」﹐歡聲大震。孫權自來迎接。甘寧下馬拜伏﹐孫權扶起。權攜寧手曰「將軍此去﹐足以驚駭老賊也﹗非孤相捨﹐正欲觀卿膽耳﹗」卽賜絹千匹﹐利刀百口。甘寧拜受訖﹐遂分賞百人。權封甘寧爲平虜將軍。權語諸將曰「孟徳有張遼﹐孤有興霸﹐足以相敵也。」

次日﹐張遼引兵搦戰。淩統見甘寧有功﹐告曰「統願往。」領兵五千﹐離濡須。權自上馬臨陣﹐左有甘寧﹐右有淩統。三匹馬立於門旗之下。對陣圓處﹐張遼出馬﹐左有李典﹐右有樂進。淩統縱馬提刀﹐出陣搦戰。張遼使樂進出馬﹐持槍與淩統交戰。到五十合﹐未分勝負。曹操聽得﹐親自策馬到門旗下看。操令曹休放冷箭射淩統坐下馬。曹休閃在張遼背後﹐開弓一箭﹐正中淩統馬胸膛﹐那馬直立起來﹐把淩統掀在地上。樂進持槍來刺。槍還未到﹐只聽得弓弦響處﹐一箭射中樂進面門﹐翻身落馬。兩軍齊出﹐各救一將回營﹐張遼兵退回營中﹐自去醫治樂進。淩統回到寨中﹐拜謝吳侯。權曰「放箭救你者﹐甘寧也。」淩統頓首拜寧曰「不想兄長如此施恩﹗」寧曰「主公令我仇將恩報﹐今稍報公萬分之一也。」淩統自此與甘寧結爲生死之交﹐刎頸之友﹐誓以死生相救。有詩曰﹕

結下冤仇因鳳羽﹐解酬恩義在龍弰。陣前一箭成功處﹐從此翻爲刎頸交。

二將自此再不爲惡。

且說曹操見樂進中箭﹐自到帳中調治﹐傳令催趲人馬衝陣。當先曹操分兵五路﹐來襲濡須﹕操自領中一路﹔左一路張遼﹐左二路李典﹔右一路徐晃﹐右二路龐徳。每一路各一萬人馬﹐前來與孫權戰。平踏到江邊﹐解鞍飲馬。時孫權手下董襲﹑徐盛二將﹐在五樓船上見五路軍馬來到﹐諸軍各有懼色。徐盛大怒曰「食君之祿﹐命懸君手﹐何懼羣賊哉﹗」遂牽馬下小船﹐飛奔江邊﹐火急上馬﹐引數百人﹐殺入李典軍中去了。董襲在船上﹐令眾軍擂鼓吶喊﹐以助其威。忽然江上猛風大作﹐白浪掀天﹐驚濤洶湧。軍士見大船將覆﹐爭下腳艦逃命。軍士叫曰「船將沈溺﹐快請將軍速下船來﹗」董襲仗劍大喝曰「將受君命﹐在此防賊﹐怎敢棄船去之﹖再言者斬﹗」卽殺下船軍士十餘人。風急船覆﹐董襲死於江口水中。徐盛在李典軍中往來衝突﹐如飛沙走石﹐互相殺傷。

卻說陳武聽得江邊廝殺﹐引一軍來﹐正與龐徳相遇﹐兩軍混戰。孫權在濡須塢中﹐聽的曹兵殺到江邊﹐自引本部軍前來助戰。正見徐盛在李典軍中攪做一團廝殺﹐孫權引兵來救。張遼﹑徐晃兩枝軍把孫權困在垓心。曹操上髙阜處看見周圍困住孫權﹐權手下兩員將捨身死戰。操曰「何人敢去衝開孫權手足而擒之﹖」言未盡﹐一將應聲而出﹐乃許褚也。諸縱馬持刀﹐殺入軍中﹐把孫權軍衝作兩段。

卻說周泰從軍中殺出﹐到江邊﹐並無孫權﹐勒回馬﹐從外又殺入陣中﹐問本部軍﹕「主公何在﹖」軍人以手指兵馬厚處﹐曰「主公受圍﹗」周泰挺身殺入﹐尋見孫權。泰曰「主公何不隨泰出戰陣﹖」孫權跟周泰殺出。泰到江邊﹐回頭又不見孫權出﹐第三次又尋見孫權。權曰「弓弩齊發﹐不能得出重圍。」泰曰「主公在前﹐某在後﹐可以出圍。」周泰橫身左右遮護﹐身被數槍﹐箭透重鎧﹐救得孫權來到江邊。呂蒙引一枝水軍布在江邊﹐前來救得孫權下船。權曰「吾虧周泰三番救解﹐得脫虎口。徐盛在垓心﹐如何得脫﹖」周泰曰「吾再救去。」遂輪槍﹐復翻身殺入陣去﹐軍中救出徐盛。二將各帶重傷。呂蒙教軍亂箭射住岸上兵﹐都救二將等下船。

卻說陳武與龐徳大戰﹐後面又無應兵﹐被龐徳趕到山峪口﹐樹林叢密﹔陳武再欲回身交戰﹐被樹抓往袍袖﹐不能迎敵﹐因此被龐徳手起一刀斬之。曹操見孫權走脫﹐自策馬驅兵趕到江邊對射。呂蒙箭盡﹐正慌迫間﹐忽對江一宗船到﹐爲首一員大將﹐乃是吳郡吳人也﹐小霸王孫策女婿﹐姓陸﹐名遜﹐字伯言﹐自引十萬兵到。一陣射退曹兵﹐乘勢登岸追殺曹兵﹐復奪戰馬數千匹。曹兵傷者不計其數﹐曹兵大敗而回﹐因此於亂軍中尋見陳武屍首。孫權又知董襲沈江而死﹐哀痛至切﹐情感三軍﹐令人水中尋見屍首﹐皆厚葬之。後史官贊董襲詩曰﹕

憶昔徵黃祖﹐全憑董襲功。飛身臨戰艦﹐揮刃斷長虹。

圖寫丹靑上﹐遊魂雪浪中。濡須船破裂﹐流淚滿江東。

又廟贊陳武詩曰﹕

寬厚施仁徳﹐鄕閭盡感恩。功勛標史記﹐名姓寫麒麟。

陣死兒孫顯﹐身亡器宇存。至今江上冢﹐誰不弔英魂﹖

兩軍罷戰﹐各守營寨。孫權得周泰救濟之功﹐營中作一宴謝之。孫權把盞至周泰面前﹐撫其臂﹐淚流滿面曰「卿爲吾兄弟戰如熊虎﹐不惜性命﹐被槍數十﹐膚如刻畫﹐孤亦何心不待卿以骨肉之恩﹐委卿以兵馬之重乎﹗卿乃孤之功臣﹐孤當與卿共榮辱﹐同休戚。威平意快爲之﹐勿以寒門而自退也。」言罷﹐令周泰解衣與眾將觀之﹐皮肉肌膚如同刀剜﹐盤痕徧體。孫權手指其痕﹐一一問之。周泰卽言戰鬥之所。一處傷﹐令喫一觥酒。是日﹐周泰大醉。權以靑羅傘賜之﹐令出入張蓋﹐以顯耀之。其餘眾臣皆賞。

權在濡須﹐與操相拒月餘。張昭﹑顧雍上言「曹操勢大﹐不可力取﹐若與久戰﹐大損士卒﹔不若求和﹐安民爲上。」孫權從其言﹐令步騭往曹營求和﹐許年納歲貢。操見江南急未可下﹐操乃從之﹐令孫權先撤人馬﹐「吾然後班師。」步騭回復﹐權畱蔣欽﹑周泰守濡須口﹐盡發兵上船﹐回還秣陵。

操畱曹仁﹑張遼屯合淝﹐操班師還許昌。羣下眾官皆議立曹操爲「魏王」﹐營建王宮。羣下一人髙聲大叫﹕「不可﹗」未知其人是誰﹐且聽下回分解。

魏王宮左慈擲杯

建安二十一年﹐歲在丙申﹐操自合淝還都﹐侍中王粲上詩頌徳﹐羣下皆賀。其頌曰﹕

從軍有苦樂﹐但問所從誰﹖所從神且武﹐安得久勞師﹖

相國徵關右﹐赫怒震天威。一舉滅獯虜﹐再舉服羌夷。

西收邊地賊﹐忽若俯拾遺。陳賞越山嶽﹐酒肉逾川低。

軍中多饒飫﹐人馬皆溢肥。徒行兼乘遠﹐空出有餘資。

拓土三千里﹐往返速如飛。歌舞入鄴城﹐所願復無違﹖

曹操看之大喜﹐遂議進爵爲王。尙書崔琰力言不可。眾官曰「汝獨不見荀文若乎﹖」琰大怒曰「時乎﹐時乎﹗會當有變﹗任自爲之﹗」有與琰不和者﹐告知曹操。操大怒﹐捉琰下獄問之。崔琰虎目虯音求須﹐只是大罵曹操篡漢姦賊。廷尉告白曹操﹐操令杖殺崔琰在獄中。後有贊曰﹕

淸河崔琰﹐天性堅剛﹔虯須虎目﹐鐵石心腸﹔

姦邪辟易﹐聲節顯昂﹔忠於漢主﹐千古名揚﹗

夏五月﹐羣下奏知獻帝﹐頌魏公曹操功徳﹐「極天際地﹐𨿽伊﹑周公﹐莫可及也﹐宜進爵爲王」。獻帝卽令鐘繇艸詔﹐立操爲魏王。詔曰﹕

自古帝王﹐𨿽號稱相變﹐爵等不同﹐至於褒崇元勛﹐建立功徳﹐光啟氏姓﹐延於子孫﹐庶姓之與親﹐豈有殊焉。昔我聖祖﹐受命創業肇基﹐造我區夏﹐鑑古今之制﹐通爵等之差﹐盡封山川以立藩屏﹐使異姓親戚並列土地﹐據國而王﹐所以保父天命﹐安固萬嗣。歷世成平﹐臣主無事。世祖中興而時有難易﹐是以曠年數百﹐無異姓諸侯王之位。朕以不得﹐繼序弘業﹐遭率土分崩﹐羣凶縱毒﹐自西䢐東﹐辛苦卑約。當此之時﹐惟恐溺入於難﹐以羞先帝之聖徳。賴皇天之靈﹐俾君秉義奮身﹐震迅神武﹐捍朕於艱難﹐獲保宗廟﹐華夏遺民含气之倫﹐莫不蒙焉。君勤過稷﹑禹﹐忠侔伊﹑周﹐而掩之以謙讓﹐守之以彌恭﹐是以往者初開魏國﹐錫君土宇﹐懼君之違命﹐慮君之固辭﹐故且懷志屈意﹐封君爲上公﹐欲以欽順髙義﹐須俟勛績。韓遂﹑宋建﹐南結巴﹑蜀﹐羣逆合從﹐圖危社稷﹐君復命將龍驤虎奮﹐梟其元首﹐屠其窟棲。曁至西徵﹐陽平之役﹐親擐甲冑﹐深入阻險﹐芟夷蝥賊﹐殄其凶醜﹐蕩定西陲﹐懸旌萬里﹐聲教遠振﹐寧我區夏。蓋唐﹑虞之盛﹐三後樹功﹔文﹑武之興﹐旦﹑奭作輔﹔二祖成業﹐英豪佐命。夫以聖哲之君﹐事爲己任﹐猶錫土班瑞以報功臣﹐豈有如朕寡徳﹐仗君以濟﹐而賞典不丰﹐將何以答神祗慰萬民哉﹖今進君爵爲魏王﹐使使持節行禦史大夫﹑宗正劉艾奉策璽玄土之社﹐苴以白茅﹐金虎符第一至第五﹐竹使符篇一至十。君其正王位﹐以丞相領冀州牧如故。其上魏公璽綬符冊。敬服朕命﹐簡卹爾眾﹐克綏庶迹﹐以揚我祖宗之休命。勿復固辭。

魏王上書三辭。詔三報不許﹐又手詔曰﹕

大聖以功徳爲髙美﹐以忠和爲典訓﹐故創業垂名﹐使百世可希﹔行道制義﹐使力行可效。是以勛烈無窮﹐休光茂著。稷﹑契戴元首之聰明﹐周﹑召因文﹑武之智用﹐𨿽經營庶官﹐仰嘆俯思﹐其對豈有若君者哉﹖朕惟古人之功﹐美之如彼﹐思君忠勤之績﹐茂之如此﹐是以每將鏤符析瑞﹐陳禮命冊﹐寤寐慨然﹐自忘守文之不徳焉。今君重違朕命﹐固辭懇切﹐非所以稱朕心而訓後世也。其抑志樽節﹐勿復固辭。

曹操旣王爵﹐冕十二旒﹐乘金銀車﹐駕六馬﹐用天子車服儀鑾﹐出警入蹕於鄴郡。魏王商議立世子。操大妻丁夫人無出。妾劉氏生子曹昂﹐因徵張繡時沒於皖注﹕宛城。卞氏所生四子﹕長曰丕﹐次曰彰﹐三曰植﹐四曰熊。於是黜丁夫人﹐而立卞氏爲正宮。第三子曹植﹐字子建﹐極聰明﹐舉筆成章。操欲立曹植爲後嗣。丕心怪之﹐乃問中大夫賈詡。詡教如此如此。但凡操親出徵﹐諸子送行﹐惟曹植稱述功徳﹐發言成章﹐左右皆欽仰﹐操甚喜之。惟曹丕但辭父﹐只是涕泣而拜﹐左右皆感傷。於是操疑植華巧﹐誠心不及丕也。丕使人買告近侍﹐皆言丕之徳。操欲立後嗣﹐躊躕不定﹐乃問賈詡曰「孤欲立後嗣﹐當立誰﹖」賈詡不答。操問其故﹐詡曰「正有所思﹐故不能卽答耳。」操曰「有何所思﹖」詡對曰「思袁本初﹑劉景升父子也。」操大笑﹐就立五官中郎將曹丕爲王世子。

冬十月﹐魏王宮成﹐差人往各處取果木珍奇之物。使人入吳地﹐往福建取荔枝﹑龍眼﹐溫州取柑子。各處不說﹐且說一行人到吳地﹐見了孫權﹐傳魏王令旨﹐要往溫州取柑子。那時吳侯正尊讓魏王﹐便令人於本城選了大柑子四十餘擔﹐星夜送往鄴郡。至中途﹐腳夫正挑擔而行﹐眾人疲困﹐歇於山腳下﹐見一先生﹐眇一目﹐跛一足﹐白藤冠﹐靑懶衣﹐來與腳夫作禮﹐言曰「你等挑擔生受﹐貧道都替你挑一肩﹐每擔各挑五里。」但是先生挑過的擔兒都輕了。眾人皆疑。先生臨去﹐與領柑子官說﹕「貧道乃魏王鄕中故人﹐姓左﹐名慈﹐字元放﹐道號『烏角先生』。如你到鄴郡﹐可說左慈申意。」遂拂袖而去。

取柑人至鄴都見操﹐呈上柑子。操親剖之﹐但只空殼﹐內並無肉。操大驚﹐怪問取柑人。其官以左慈之言對之。操未肯信。門人忽報﹕「有一先生﹐自稱左慈﹐求見王上。」操召入。取柑人曰「正是途中所見之人。」操叱之曰「汝以何妖術﹐攝吾佳果﹖」慈笑曰「豈有此事﹗」取柑剖之﹐皆有肉﹐其味甚甜。但操自剖者﹐皆空殼。操大驚﹐賜左慈坐而問之。慈索酒肉﹐操令取之﹐飲酒五斗不醉﹐肉食全羊不飽。操問曰「汝有何術﹐以至如此﹖」慈曰「貧道於西川嘉陵峨嵋山中學道三十年﹐忽聞石壁中有聲﹐呼我之名﹐及視不見。如此者十餘日。忽有天雷震碎石壁﹐得天書三卷﹐名曰『遁甲天書』。上卷名『天遁』﹐中卷名『地遁』﹐下卷名『人遁』。天遁能騰雲跨風﹐飛升太虛﹔『地遁』能穿山透石﹔『人遁』能雲遊四海﹐飛劍擲刀﹐取人首級﹐藏形變身。王上位極人臣﹐何不退步﹐跟貧道往峨嵋山中修行﹖當傳三卷天書以汝。」操曰「我亦久思急流勇退﹐柰朝廷未得其人耳。」慈曰「益州劉玄徳乃帝室之冑﹐何不讓此位與之﹐可保全身矣。不然﹐則貧道飛劍取汝之頭也。」操大怒曰「此正是劉備之細作﹗」喝左右拿下。慈大笑不止。令十數獄卒拷之﹐但見皮肉粉碎﹐左慈齁齁音乎熟睡﹐全無痛楚。操取大枷鐵釘釘了﹐鐵鎖鎖了﹐送與牢中監收。操令人看守。只見枷鎖盡落﹐左慈臥於地上﹐並無痕傷。連監禁七日﹐並不與食﹐及看時﹐慈端坐於地上﹐面皮轉紅。去人回報曹操﹐操取出問之。慈曰「我數十年不食亦不妨﹐日食十羊亦能盡。」操無可柰何。

次日﹐諸官皆至﹐王宮大宴。正行酒間﹐左慈足穿木履﹐立於筵前。眾官驚怪。左慈曰「大王今日水陸俱備﹐大宴羣臣﹐四方異物極多﹐內中欠少何物﹐貧道願取之。」操曰「我要龍肝作羹﹐汝能取否﹖」慈曰「有何難哉﹗」取黑筆於粉墻上畫一條龍﹐以袍袖一拂﹐龍腹自開。左慈於龍腹中提出龍肝一副﹐鮮血尙流。操不信﹐叱之曰「汝預先藏於袖中耳﹗」慈曰「卽目天寒﹐艸木枯死﹔任大王要甚好花﹐任意所欲。」操曰「吾只要牡丹花。」慈曰「易哉。」令取大花盆放筵前﹐以水噀之。頃刻發得牡丹一株﹐開放雙花。眾官大驚﹐邀慈同坐而食。少刻﹐庖人進魚膾。慈曰「此膾得松江鱸魚做之尢美。」操曰「千里之隔﹐安能取之﹖」慈曰「易耳。」教取釣竿來﹐於堂下忽有一池水﹐慈持竿﹐頃刻釣數十尾大鱸魚放在殿上。操曰「吾池中原有此魚。」慈曰「大王何相欺也﹖天下鱸魚只兩腮﹐惟有松江鱸魚有四腮﹕此可辧也。」眾官視之﹐果是四腮也。慈曰「膾松江鱸魚﹐須得紫芽姜方可。」操曰「汝可取之否﹖」慈曰「易耳。」令人取金盆一个﹐慈於袖中簇簇然。須臾﹐得紫芽姜滿金盆﹐進上操前。操以手取之﹐忽盆內書一本﹐題曰《孟徳新書》。操取觀之﹐一字不錯。操大疑﹐以目視之﹐有殺左慈之意。慈取桌上玉杯﹐滿斟佳釀﹐進操曰「王上可飲此酒﹐壽有千年。」操曰「汝先飲之。」慈遂拔冠上玉簪﹐於杯中一畫﹐先飲一半﹐如水相似﹐勸操飲之。操叱之。慈擲杯於空中﹐化成一白鶴﹐繞殿而飛。眾官仰面視之﹐左慈不知所往。操問左右﹐人報他出宮門而去。操令許褚引鐵甲兵五百人追趕。褚卽上馬﹐趕至城門﹐望見左慈穿木履在前﹐慢步而行。褚飛馬追之不上﹐趕到山中﹐見一羣羊﹐慈立於羊羣內。褚取箭射之﹐慈走入羣羊之內卽不見。褚將羊盡行殺之回去。時有牧羊小童守羊而哭﹐忽見羊頭在地上作人言﹐喚小童曰「汝可將死羊頭都湊在死羊腔子上。」都湊了﹐左慈忽然跳起﹐將羣羊百餘只盡湊活。左慈拂袖而去。

小童歸告主人﹐主人不敢隱﹐告於曹操。操畫影圖形﹐各處捉拿左慈。三日之內﹐城裏城外﹐所捉眇一目﹑跛一足﹑白藤冠﹑靑懶衣﹑穿木履先生﹐都一般模樣者有三四百个。哄動街市。操令眾將﹐將豬羊血潑之﹐押送城南教場。操令甲兵百餘圍住﹐盡皆斬之。人人各起一道靑气﹐到半天聚成一處﹐化作左慈﹐招白鶴一隻騎舉云內﹐拍手大笑曰「玉鼠隨金虎﹐姦雄一旦休﹗」操令眾將以弓箭射之。忽然狂風大作﹐走石飛沙﹐所斬之屍皆跳起來﹐手提其頭﹐奔上演武廳來打曹操。文官武將掩面驚倒﹐各不相顧。當日鬼哭神嚎。曹操性命如何﹐且聽下回分解。

曹操試神卜管輅

當日曹操見黑風中羣屍皆起﹐驚倒於地。須臾風定﹐盡皆不見。羣下扶操回宮﹐感而成疾。後有贊左慈詩曰﹕

飛步淩雲徧九州﹐惟憑遁甲自遨遊。金盤當殿呈銀鱠﹐玉盞飛空化雪鳩。

頃刻花開紅影亂﹐片時果結翠陰稠。左慈施設神仙術﹐點悟曹瞞不轉頭。

又詩曰﹕

人言左道非眞術﹐只恐其中未得傳。若是眞傳心地正﹐何須物外學神仙。此言世傳左道術乃不正之法也﹐非也。但恐人心不自正耳﹐故以此解之。

贊曰﹕

幽貺罕徵﹐明數難校。不探精遠﹐曷感靈效﹖

如或遷訛﹐實乖玄奧。

曹操心疑左慈﹐因而成疾﹐服藥無愈。忽太史丞許芝﹐自許昌來見操。操令芝卜《易》。芝曰「王上曾聞神卜管輅否﹖」操曰「頗聞其名﹐未知何爲神卜。汝當詳說其才。」芝曰「管輅﹐字公明﹐平原人也。容貌粗醜﹐無威儀而好酒﹐疏狂人也。自幼年八九歲﹐便喜仰視星辰﹐得人輒問其名﹐夜不肯寐。父母不能禁止。常云『家雞野鵠﹐尙自知時﹐何況爲人在世乎﹖』與鄰里小兒共戲土壤中﹐輒畫地爲天文﹐分布日月星辰﹐指點而觀之。及長﹐深明《周易》﹐仰觀﹑風角﹑占﹑會﹐肉眼通神相。其父曾爲瑯琊卽丘長。管輅年十五歲﹐於學中讀史﹐日記數千言﹐學中四方人皆不及。瑯琊太守單子春聞其名﹐召輅相見。時有座客百餘人﹐皆能言之士。輅問子春﹕「府君名士﹐加雄貴之姿。輅年少﹐膽气未堅﹐欲相見﹐恐失精神。先請美酒三升﹐飲而後言。』太守喜之﹐遂與酒三升。飲畢﹐輅問子春﹕『今欲與輅爲對者﹐若府君四座之士耶﹖』子春曰﹕『吾自與卿旗鼓相當。』輅曰﹕『輅始讀《書》《論》《易》本﹐學問微淺﹐未能引聖人之道﹐陳秦﹑漢之事﹐但欲論金木水火土鬼神之情耳。』太守曰﹕『此事最難﹐子以爲易也﹖』座上賓客皆被管輅難倒﹐對答有餘﹐從曉至暮﹐酒食不行。客大奇之。於是天下號爲『神童』。後有利漕地名居民郭恩﹐兄弟三人皆得躄疾﹐請輅卜之。輅曰﹕『卦中有君家本墓中女鬼﹐非君伯母卽叔母也。昔饑荒之年﹐必遭謀數升米之利﹐推落井中﹐嘖嘖音責有聲﹐推一大石壓破其頭。孤魂苦痛﹐自訴於天﹐以致君兄弟故有此報。』郭恩三人涕泣伏罪﹐答曰﹕『果有此事。』於是畱管輅在家數日。忽一日﹐有鳩飛來梁上﹐其鳴如哭。輅卜曰﹕『今日午時﹐當有一年老親人﹐從東方攜豬肉一肩﹑濁酒一瓶﹐主賓共飲。笑中當有小驚。』是日﹐果有姨丈攜酒肉至﹐與郭恩兄弟共飲甚歡。恩令家僮射雞爲食﹐隔籬誤傷鄰家女子﹐左手流血﹐如此之驗。安平太守王基﹐知輅神卜﹐取住其家。因信都令妻常患頭風﹐其子心痛﹐舉家常驚恐﹐請輅卜之。輅曰﹕『此堂西頭﹐有二死屍﹕一男持矛﹐一男持弓箭﹐頭在壁內﹐腳在壁外。持矛者主刺頭﹐故頭痛不得舉也﹔持弓箭者主射胸腹﹐故心中懸痛不能飲食也。晝則浮游﹐夜則復來﹐故使病人驚恐也。』於是掘之入地八尺﹐果有二棺。一棺中有矛﹐一棺中有角弓及箭﹐木皆朽爛﹐但有角與鐵箭頭﹐半銜於棺中。遂徙骸骨去城外十里埋之﹐家中無恙。有館陶令諸葛原遷新興太守﹐輅往送行。客言輅能復射。諸葛原不信﹐暗取燕卵﹑蜂窠﹑蜘蛛置於三盒之中﹐令輅卜之。卦成﹐各寫四句於盒上。其一曰﹕『含气須變﹐依乎宇堂﹔雌雄以形﹐羽翼舒張﹐此燕卵也。』其二曰﹕『家室倒懸﹐門戶眾多﹔藏精育毒﹐得秋乃化﹐此蜂窠也。』其三曰﹕『觳觫音谷速長足﹐吐絲成羅﹔尋网求食﹐利在昏夜﹐此蜘蛛也。』滿座驚駭。後鄕中鄰婦失牛﹐求輅卜之。輅卜之曰﹕『在北溪之西﹐七人宰之﹔疾速去尋﹐皮肉尙存。』其婦果往尋之﹐見七人於茅舍後煮食﹐皮肉猶存。婦告本郡平原太守劉邠﹐遂將各人獲斷。問其婦曰﹕『何以知之﹖』婦告管輅之神卜也。劉邠不信﹐請輅試之﹐取印信囊及山雞毛藏於盒中﹐令輅卜之。輅先卜其一曰﹕『內方外圓﹐五色成文﹔含寶守信﹐出則有章﹐此印囊也。』其二曰﹕『巖巖有鳥﹐錦體朱身﹔羽翼玄黃﹐鳴不失晨﹐此山雞毛也。』劉邠大驚﹐遂待之爲上賓。一日﹐春暮出郊閒行﹐見一少年於田中﹐管輅立道傍﹐觀之良久﹐問之曰﹕『少年髙姓﹖靑春多少﹖』少年答曰﹕『姓趙﹐名顏﹐年十九歲矣。』輅曰﹕『汝眉間有死气﹐限三日內必死。吾乃管輅也﹐見汝貌美﹐可惜無壽。』趙顏回家﹐急告其父。父聞之﹐趕上管輅﹐哭拜於地曰﹕『請歸救之﹗』輅曰﹕『此乃天命也﹐安可禳之﹖』父告曰﹕『止有此子﹐望乞垂救﹗』輅見父子哀痛至切﹐﹐乃曰﹕『汝可備淨酒一樽﹐鹿脯一塊﹐來日往南山之中﹑大樹之下﹐盤石上弈棋﹕一人向南坐者﹐穿白袍﹐其貌甚惡﹔一人向北坐者﹐穿紅衣﹐其貌甚美。汝可卽將酒盤及鹿脯而往勸之。待酒食畢﹐汝可哭告其事﹐必添汝壽矣。切勿言我名字。』老人畱輅在家。次日﹐趙顏攜酒脯﹐帶杯盤入南山之中。約行五六里﹐果有二人於大松樹下上著棋﹐全然不顧。趙顏跪進酒脯。二人貪著棋﹐不覺飲酒已盡。趙顏哭拜於地而求壽﹐二人大驚。衣紅袍者曰﹕『此必管子之言也。吾二人已受其私﹐必須憐之。』穿白袍者﹐身邊取出簿籍視之﹐曰﹕『汝今年十九歲。吾今於「十」字上添一「九」字﹐汝可壽活九十九。回見管輅﹐教再休泄漏天機﹐必有大罪。』衣紅者出筆添訖﹐香風過處﹐化作二白鶴﹐衝天而去。趙顏回問管輅。輅曰﹕『穿紅者﹐南斗也﹔穿白者﹐北斗也。』顏曰﹕『吾聞北斗九皇﹐何其一也﹖』輅曰﹕『散而爲九﹐合而爲一也。北斗注死﹐南斗注生。今已添之﹐子復何憂﹖』父子拜謝。管輅自此恐泄天機﹐再不與人卜矣。此人見在平原﹐主上要知休咎﹐何不召之﹖」操大喜﹐卽差人往平原召輅。

輅至﹐參拜訖﹐操令卜之。輅答曰「此幻音患術耳﹐何必爲憂﹖」操病遂安。操令卜天下之事。輅曰「三八縱橫﹐黃豬遇虎﹔定軍之南﹐傷折一股。」又卜算數﹐輅曰「獅子宮中﹐以安神位﹔王道鼎新﹐子孫極貴。」操問其詳﹐輅曰「茫茫天數﹐不可預知﹔後有應驗﹐方悟也。」操一日與輅論「雲從龍﹑風從虎」之意。操曰「龍動則景雲起﹐虎嘯則谷風至﹐所以爲火星者龍﹐參星者虎。火出則云應﹐參出則風到﹐此乃陰陽之感化﹐非龍虎之所致也。」輅答曰「言夫論難當先審其本﹐然後求其理﹐理失則機謬﹐機謬則榮辱之主。若以參星爲虎﹐則谷風更爲寒霜之風﹐非東風之名。是以龍者陽精﹐以潛爲陰﹐幽靈上通﹐和气感神﹐二物相扶﹐故能興雲。夫虎者﹐陰精而居於陽﹐依木長嘯﹐動於巽林﹐二气相感﹐故能運風。若磁石而取鐵﹐不見其神而金自來﹐有徵應以相感也。況龍有潛飛之化﹐虎有文明之變﹐招云招風﹐何足爲疑﹖」操問曰「夫龍之在淵﹐不過一井之底﹔虎之悲嘯﹐不過百步之中﹐形气淺弱﹐所通者近﹐何能興雲而馳東風﹖」輅曰「王上豈不見陰陽燧在掌握之中﹖形不出手﹐乃上引太陽之火﹐下引太陰之水﹐噓吸之間﹐煙景以集。苟精气相感﹐懸象應乎二燧﹔苟不相感﹐則如二女同居﹐志不相得。自然之道﹐無有遠近也。」操大喜﹐欲封輅爲太史。輅答曰「命薄相窮﹐不稱此職﹐不敢受也。」操問其故﹐答曰「輅額無主骨﹐眼無守睛﹐鼻無梁柱﹐腳無天根﹐背無三甲﹐腹無三壬﹐只可泰山治鬼﹐不能治生人也。」操曰「汝相吾若何﹖」輅曰「位極人臣﹐又何必相也﹖」再三問之﹐輅但笑而不答。操令輅徧相文武官僚。輅曰「皆治世之臣也。」操問休咎﹐皆不肯盡言。後人有詩﹐單題神卜管輅。詩曰﹕

平原神卜管公明﹐能算南辰北斗星。八封幽微通鬼竅﹐六爻玄奧究天庭。

預知相法應無壽﹐自覺心源極有靈。可惜當年奇異術﹐後人無復授遺經。

操令卜東吳﹑西蜀二處。輅設卦云「東吳主亡一大將﹐西蜀有兵犯界。」操不信。忽合淝報來﹕「東吳陸口守將魯肅身故。」操大驚﹐便差人往漢中探聽消息。不數日﹐飛報至﹕「劉玄徳遣張飛﹑馬超兵屯下辦地名取關。」操大怒﹐自要領兵再入漢中。此去如何﹐且聽下回分解。

耿紀韋晃討曹操

曹操欲興兵討蜀﹐令管輅卜之。輅曰「王上未可妄動。來春許都必有火災。」。操見輅言累驗﹐故不敢輕動﹐畱居鄴郡﹐使曹洪領兵五萬﹐助夏侯淵﹑張郃同守東川﹔又差夏侯惇領三萬甲兵﹐於許都來往巡警﹐以備不虞。魏王又降王旨﹐教長史王必總督禦林軍馬。主簿司馬懿曰﹔「王必嗜酒性寬﹐恐不堪任軍國重事。」操曰「王必是孤披荊棘﹑歷艱難時相隨之人也﹐忠而且勤﹐心如鐵石﹐國之良吏也。孤心甚相托焉。」遂委王必自領禦林軍馬﹐屯營於東華門外。

時有一人﹐姓耿﹐名紀﹐字季行﹐洛陽人也。舊爲丞相府掾﹐後遷侍中少府﹐與司直韋晃甚好。見曹操爵至魏王﹐出入用天子車服﹐心常不平。時建安二十三年春正月﹐耿紀與韋晃在私宅中共飲。耿紀起身密議曰「曹操篡逆﹐有心多時。吾等爲漢臣﹐豈可同惡相濟﹖」韋晃曰「吾有个心腹人﹐姓金﹐名禕﹐字徳偉﹐乃漢相金日磾之後。常見曹操入內﹐喟然長嘆﹐素有討操之心。更兼此人與王必甚厚﹐若得同謀﹐大事濟矣。」耿紀曰「他旣與王必厚交﹐豈肯扶漢乎﹖」韋晃曰「與必𨿽厚﹐其意專欲立漢久矣。我等往說之。」於是二人同往金禕宅來。金禕接入後堂坐定﹐晃曰「徳偉與王長史甚厚﹐吾二人特來告求。」禕曰「所求何事﹖」晃曰「吾聞早晚魏王紹漢天下﹐公必髙遷。望不相棄﹐曲賜提攜﹐平生感徳非淺也﹗」禕拂袖而起﹐令從者看茶來﹐將茶潑於地上。晃曰「徳偉故人﹐何薄情也﹖」禕曰「吾與汝相交甚厚。汝等是漢朝臣宰之後﹐今不思報本﹐皆欲輔造反之人﹐吾有何面目與汝爲友﹗」韋晃曰「柰天數如此﹐不得不爲耳﹗」禕大怒。耿紀﹑韋晃見禕果有忠義之心﹐故盡情告之。晃曰「吾二人實爲漢朝來求足下﹐故反說也。」禕曰「吾累世漢朝臣宰﹐安能從賊﹗汝要扶漢﹐有何髙見﹖」紀晃曰「𨿽有報國之心﹐未有扶危之計。」禕曰「吾欲裏應外合﹐去殺王必﹐方奪兵權﹐扶助鑾輿﹔結劉皇叔爲外援﹐操賊可滅矣﹗」二人聞之﹐頓首拜謝。禕曰「又有兄弟二人﹐乃吾心腹之人﹐與操賊大仇﹐見居城外﹐吾欲用之爲羽翼。」紀晃問是何人﹐禕曰「太醫吉平之子﹐長曰吉邈﹐次曰吉穆。吉邈﹐字文然﹐吉穆﹐字思然。操昔日爲董承衣帶詔事﹐曾殺其父﹐二人竄於遠鄕。今見在此。」紀﹑晃二人大喜﹐便要相見。禕密喚吉邈﹑吉穆至﹐言及其事。二人感憤流淚﹐怨气沖天﹐誓殺國賊。五人同謀。金徳偉曰「正月十五日夜間﹐城中大張燈火﹐慶賞元宵。耿少府﹑韋司直﹐你二人各領家僮﹐殺到王必營前﹐只看營中火起﹐分兩路殺入﹔得了王必﹐徑跟我入內﹐請天子登五鳳樓﹐以召百官﹐以安萬姓。吉文然兄弟於城外殺入﹐放火爲號﹐各各揚聲﹐叫百姓誅殺國賊﹐以扶漢室﹐截住城內救軍﹔待天子降詔﹐招安已定﹐進兵殺投鄴郡擒操﹐卽發使賫詔取劉皇叔。今日約定﹐至期初更而至﹐勿似董承自取其禍。」五人對天說誓﹐歃血拜盟﹐各自歸家整頓軍馬器械﹐臨期而行。

且說耿紀﹑韋晃二人﹐各有家僮三四百﹐預備器械。吉邈兄弟亦聚三百人口﹐只推圍獵﹐排搠已定。

卻說金禕先期來見王必﹐言「方今海宇稍安﹐魏王威震天下﹐不可不放燈火﹐以顯天下太平气象。」必允其言﹐去告報各處﹐盡教放燈火。是夜晴霽﹐王必與禦林諸將在營中飲宴﹐忽聞營中吶喊﹐人報兩路火起。必慌走出帳看時﹐兩下大亂﹐火光中見是營中有變﹐急上馬出南門﹐正遇耿紀。紀不知是王必﹐只顧引弓箭射之﹐一箭射中必肩﹐幾乎墜馬﹐遂出西門而走。背後有軍趕來。王必無路﹐棄馬步行﹐至金禕門首﹐慌叩其門。那時金禕使人於營中放火﹐卻隨後助戰﹐家中人聽得敲門﹐只道金禕歸﹐男子已都去了﹐只有婦人。禕妻隔門便問曰「王必那廝殺了麼﹖」必大驚﹐方悟金禕同謀﹐徑投曹休家報知金禕﹑耿紀等同謀反。休自披掛﹐飛身上馬﹐引千百人在城中拒敵。城內四下火起﹐燒著五鳳樓﹐帝避於深宮。曹氏心腹爪牙﹐死據宮門。城中是夜但聞人叫﹕「盡殺曹賊﹐以扶漢室﹗」

原來夏侯惇三萬軍巡警﹐離城五里屯紮﹐遙望見城中火起﹐領大軍前來圍住許都﹐使一枝軍入城接應曹休。戰到天明﹐耿紀﹑韋晃等無人相助。人報金禕﹑二吉皆被殺死。耿紀﹑韋晃奪路殺出城門﹐正遇夏侯惇大軍圍住﹐皆被活捉。手下百餘人﹐盡皆殺之。入城救撲遺火﹐盡收各人老小宗族﹐使人飛報曹操。操教腰斬於市﹐就召漢百官盡赴鄴都﹐以聽處置。夏侯惇押耿紀﹑韋晃至於通衢﹐耿紀厲聲大罵曰「曹阿瞞﹗吾生不能殺汝﹐死當作鬼以擊賊﹗」劊子以刀搠口流血﹐尙曰「吾被羣兒誤矣﹗」大罵不絕而死。韋晃以面頰音劫頓地曰「可恨﹗可恨﹗」咬牙皆碎而死。後有詩贊曰﹕

耿紀精忠韋晃賢﹐各持空手欲扶天。誰知漢祚相將盡﹐恨滿心胸喪九泉。

夏侯惇將五家老小宗族﹐皆斬於市。王必箭瘡發而死。將百官起赴鄴郡。曹操於教場立紅旗於左﹑白旗於右﹐乃降王旨曰「昨夜耿紀﹑韋晃等造反﹐放火焚許都﹐汝等多有出救火者﹐亦有閉門不出者。如曾救火者﹐可立於紅旗下﹔如不曾救火者﹐立於白旗之下。」眾官自思救火者必無罪﹐於是多奔紅旗之下。三停內有一停立白旗下。操教盡拿立於紅旗下者。眾官各言無罪﹐操曰「汝當時之心﹐非是救火﹐實爲助國殺害吾宗族。」盡命牽出漳河邊斬之﹐死者三百餘員。其立於白旗下者﹐盡皆賞之﹐仍令還許都。操命鐘繇爲相國﹐華歆爲禦史大夫﹐曹休總督禦林軍馬。遂定侯爵六等十八級﹐關中侯爵十七級﹐皆金印紫綬。又置關內侯十六級﹐銀印龜紐墨綬﹔五大夫十五級﹐銅印繯紐綬。定爵封官﹐朝廷又換一般人物。曹操方悟管輅火災應耳﹐遂重賞管輅。輅不受。

卻說曹洪自到漢中﹐張郃﹑夏侯淵各據險要。曹洪自進兵直抵下辧。

卻說張飛﹑馬超各守一處隘口﹐馬超取下辧﹐令吳蘭爲先鋒﹔張飛守把巴西﹐令雷銅爲先鋒。兩邊皆未動兵。曹洪至下辧將近﹐先鋒吳蘭領軍哨出﹐正與曹洪軍相遇。吳蘭欲退﹐手下牙將任夔曰「今賊兵犯界﹐若不先挫其銳气﹐何顏見孟起乎﹖」於是驟馬挺槍來與曹洪軍搦戰。洪自提刀躍馬而出。與任夔交鋒三合﹐斬夔於馬下﹐乘勢掩殺。吳蘭大敗﹐回見馬超。超責之曰「汝不得吾令﹐何故輕敵﹐以致敗矣﹖」吳蘭曰「任夔不聽吾言﹐故有此敗。」馬超曰「可緊守隘口﹐勿與交鋒。一面申報主公﹐肯請進兵﹐退曹洪不遲。」蜀中文書未回﹐曹洪恐馬超有謀﹐引軍退回南鄭。

卻說張郃來見曹洪﹐問曰「將軍旣已斬將﹐如何退兵﹖」洪曰「吾見馬超不出﹐恐有別謀。在鄴都聞神卜管輅有言﹐當於此地折一員大將。吾疑此言﹐故退。」張郃大笑曰「將軍相持半生﹐豈可以卜術惑其心哉﹗郃𨿽不才﹐願以本部兵取巴西。若得巴西﹐蜀郡易耳。」洪曰「巴西守將張飛﹐非比等閒﹐不可輕敵。」張郃曰「眾皆怕張飛﹐吾視爲小兒耳﹗此去必擒﹗」洪曰「倘有疏失﹐若何﹖」郃曰「甘當軍令。」洪勒了文狀﹐令郃進兵。勝負如何﹐下回便見。

瓦口張飛戰張郃

張郃所屯兵三萬﹐分爲三寨﹐各傍山險﹕一名宕音蕩渠寨﹐一名蒙頭寨﹐一名蕩石寨。三寨軍各分一半﹐去取巴西﹐畱一半軍守寨。張郃進兵前行。

卻說張飛在巴西關中﹐守城軍報到﹐說張郃兵來。飛喚雷銅商議。銅曰「閬中地惡山險﹐可以埋伏。將軍引兵出戰﹐我出奇兵﹐可擒張郃矣。」張飛撥精兵五千與雷銅。飛自領兵一萬﹐離閬中三十里﹐與郃兵相遇。兩軍擺開﹐張飛出馬﹐單搦張郃。郃挺槍縱馬而出。相交戰到二十餘合﹐郃後軍大亂。原來望見背後山中有蜀兵旗旙﹐郃知便退。張飛背後掩殺﹐前面雷銅殺出﹐兩下夾攻﹐郃兵大敗。張飛﹑雷銅連夜追襲﹐只趕到宕渠山。郃仍舊分兵守住三寨﹐多置擂木炮石﹐堅守不戰。張飛離宕渠山十里下寨﹐次日引軍搦戰。郃在山上大吹大打飲酒﹐並不下山。張飛令軍士大罵﹐郃只不出。飛兵還營。次日﹐令雷銅又去山下搦戰﹐郃又不出。雷銅驅軍士上山﹐山上擂木炮石打將下來﹐折了十餘人。雷銅急退。蕩石﹑蒙頭兩寨兵出﹐殺敗雷銅。次日﹐張飛又去搦戰﹐張郃又不出。飛使軍人百般穢罵﹐郃在山上亦罵。張飛尋思﹐無計可施。相拒五十餘日﹐飛就在山前紮住大寨﹐每日飲酒﹔飲至大醉﹐坐於山前辱罵張郃。

玄徳差人來軍前犒勞﹐見張飛飲酒﹐回見玄徳﹐說張飛飲酒﹐恐失軍機。玄徳大驚﹐乃問軍師。孔明笑曰「原來如此﹗軍前恐無好酒。成都佳釀極多﹐可將五十甕作三車裝﹐送到軍前與張將軍飲之。」玄徳曰「吾弟自來飲酒失事﹐軍師何故反送許多好酒﹖吾弟醉中必被張郃所害。」孔明笑曰「主公與益徳許多年爲弟兄﹐不知其心也。益徳自來剛彊﹐收川之時義釋嚴顏﹐此非勇夫所爲也。今宕渠與張郃相拒五十餘日﹐近聞飲酒﹐醉之後則坐於山前辱罵﹐傍若無人。此非貪杯﹐乃賺張郃之計也。」玄徳曰「𨿽然如此﹐未見其實。可使魏延助之。」孔明令魏延解酒赴軍前﹐車上各插黃旗﹐大書「軍前公用美酒」。

且說魏延解酒到寨中﹐見張飛傳說主公賜酒。飛拜受訖﹐分付魏延﹑雷銅各引一枝人馬爲左右羽翼﹐只看軍中紅旗起便各進兵﹔教將酒擺列於帳下﹐令軍士大開旗鼓而飲之。有細作報上山來﹐張郃自來山頂窺望﹐見張飛坐於帳下飲酒﹐令二小卒於面前相撲爲戲。郃曰「張飛太欺我也﹗」傳令今夜下山劫飛寨﹐令蒙頭﹑蕩石二寨軍皆出劫寨﹐爲左右援。當夜﹐張郃乘月色微明﹐引軍從山側而下﹐徑到寨前﹐遙望張飛大明燈燭﹐正在帳中飲酒。張郃當先大喊一聲﹐山頭擂鼓爲助﹐直殺入中軍。但見張飛端坐不動。張郃驟馬到面前﹐一槍刺倒﹐原來是个艸人﹐身上披張飛甲﹐頭上帶盔﹐伏於桌上﹐張郃刺倒。見是艸人﹐急勒馬回。帳後連珠炮起﹐早到寨前﹐一將當先﹐攔住去路﹐睜圓環眼﹐聲若巨雷﹐乃燕人張益徳﹐挺矛躍馬﹐直取張郃。兩下牙將各自拒住﹐兩將在火光中戰到三五十合。張郃只盼兩寨來救。原來被魏延﹑雷銅二將殺退﹐就勢奪了山路。郃與死戰百十餘合﹐山上火起﹐已被張飛後軍奪了寨柵。張郃敗走。張飛趕了一程﹐回守宕渠三寨。張飛報入成都。玄徳大喜﹐方知益徳飲酒是計﹐只要誘張郃下山。

卻說張郃退守瓦口關﹐三萬軍已折了二萬﹐遣人問曹洪求救。洪大怒曰「汝不聽吾言﹐彊要進兵﹐到折了宕渠緊要隘口。」不肯發兵救應﹐卻使人催督張郃出戰。郃心慌﹐只得定計﹐分兩軍離寨去關口前山僻埋伏﹐分付曰「我詐敗﹐張飛必然趕來﹐汝等就截住歸路。」當日張郃引軍前進﹐正遇雷銅。張郃與雷銅戰不數合﹐張郃敗走。雷銅趕來﹐兩軍齊出﹐截斷回路。張郃復回﹐刺雷銅於馬下。敗軍回報張飛﹐飛自來與張郃挑戰。郃又詐敗﹐張飛不趕。郃又回。如此三次﹐張飛知是計﹐收軍回寨﹐與魏延商議曰「張郃用埋伏計殺了雷銅﹐又要賺吾﹐何不將計就計﹖」延曰「如何﹖」飛曰「我明日先引一軍﹐汝卻引精兵於後﹐待伏兵出﹐汝可分兵擊之。用車十餘乘﹐各載柴艸﹐塞住小路﹐用火燒之。吾乘勢擒張郃﹐與雷銅報仇。」魏延領計。次日﹐張飛引兵前進。張郃兵又至﹐與張飛交鋒。戰到十合﹐郃又詐敗。張飛引馬步軍趕來。郃且戰且走﹐引張飛過山谷口﹐郃將後軍爲前﹐復紮住營﹐與飛又戰﹐指望兩處伏兵出﹐要擒張飛。不想卻被魏延精兵到﹐趕入谷口﹐將車輛兩路截住﹐放火燒車﹐山谷艸木皆著﹐煙迷其徑﹐兵不得出。飛來衝郃兵﹐張郃大敗﹐走上瓦口關﹐收聚敗兵﹐堅守不出。

卻說張飛和魏延連日攻打關隘不下。飛見不濟﹐把軍退二十里﹐卻和魏延引數十騎﹐自來關兩邊哨探小路。當日忽見男女數人﹐各背小包﹐於山僻攀藤附葛而走。飛馬上用鞭指與魏延曰「奪瓦口關﹐只在這幾个百姓身上。」喚步軍分付﹕「休要驚恐﹐好生喚那幾个百姓來。」軍士連忙喚到馬前﹐飛用好言以安其心﹐問其何來。百姓告曰「某等皆漢中居民﹐今欲回鄕﹐聽知大軍廝殺﹐塞閉閬中官道。今過蒼溪﹐從梓潼山出檜釿川﹐入漢中還家去。」飛曰「這條路取瓦口關遠近若何﹖」百姓曰「從梓潼山小路﹐卻是瓦口關背後。」飛大喜﹐帶百姓入寨中﹐與了酒食﹐便與魏延商議曰「汝可引兵扣關攻打。我親自引輕騎五百﹐出梓潼山攻關後﹐張郃可擒矣。」飛令百姓引路﹐選輕騎五百﹐從小路而進。魏延扣關攻打。

卻說張郃爲救軍不到﹐心中正悶﹐忽報魏延在關下攻打。張郃披掛﹐卻待下山﹐忽報關後四五路火起﹐不知何處兵來。郃自領兵來迎﹐爲首旗開﹐早見張飛。郃大驚﹐急往小路而走。馬不堪行﹐後面張飛追趕甚急。郃等棄馬上山﹐尋徑而逃。比及走脫﹐隨行止有十餘人﹐步行入南鄭見曹洪。洪見張郃止剩下十餘人﹐大怒曰「吾教汝休去﹐汝取下文狀要去。今日折盡大兵﹐尙不自死﹐推轉斬之﹗」時有行軍司馬使教「畱人」﹐來見張郃曰「吾保汝取葭萌關﹐將功折罪﹐若何﹖」郃曰「願往。」眾視之﹐乃太原陽興人也﹐姓郭﹐名淮﹐字伯濟﹐入見曹洪曰「『三軍易得﹐一將難求。』張郃𨿽然有罪﹐乃魏王深愛者也﹐不可誅之。可再與五千兵﹐徑取葭萌關﹐則牽動各處之兵﹐漢中自安矣。如不成功﹐二罪俱罰。」曹洪從之﹐又與兵五千﹐教張郃取葭萌關。郃努力而去。

卻說守關將孟達﹑霍峻﹐知張郃兵來﹐霍峻只要堅守﹔孟達定要迎敵﹐引兵下關﹐與張郃交鋒﹐大敗而回。霍峻急申文書到成都。玄徳聞知﹐請軍師商議。孔明聚眾將於堂中﹐問曰「今葭萌關緊急﹐必須閬中取張益徳﹐方可退張郃也。」法正曰「今益徳兵屯瓦口關﹐鎭守閬中﹐亦是緊要之地﹐不可取回。帳中諸將內選一人去破張郃。」孔明笑曰「張郃乃魏之名將﹐非等閒可及。不著益徳﹐無人可當。」忽一人厲聲而出曰「軍師何視人如艸芥耳﹖吾𨿽不才﹐願斬張郃首級。」眾皆視之﹐乃老將黃忠也。孔明曰「漢升𨿽勇﹐爭柰老矣﹐非張郃之對手也。」忠聽了﹐白髮倒豎而言曰「某𨿽年老﹐兩臂尙開三石之弓﹐渾身還有千斤之力﹐何爲老耶﹖」孔明曰「將軍年近七十﹐如何不老﹖」忠趨步下堂﹐取架上大刀﹐掄動如飛﹔壁上硬弓﹐連拽折兩張。孔明曰「將軍要去﹐誰爲副將﹖」忠曰「老將嚴顏﹐我兩个同去成功。但有疏虞﹐先納下這顆白髮頭。」玄徳大喜﹐卽時令黃忠﹑嚴顏去與張郃交戰。勝負還是如何﹖

黃忠嚴顏雙建功

黃忠與嚴顏將行﹐趙雲等諫曰「今張郃親犯葭萌關﹐軍師休爲兒戲耳。若葭萌一失﹐益州危矣﹗若破張郃﹐可以取漢中﹐何故以二老將軍當此大勢乎﹖」孔明曰「汝以二人老邁不能成事﹐吾料漢中必於此二人手內可得。」趙雲等各各哂笑而退。

卻說黃忠﹑嚴顏到關上﹐孟達﹑霍峻見著二老將來﹐心中亦笑﹕「孔明如此調度﹐豈能用人﹖這般緊要去處﹐如何只教兩个老的來﹗」隨卽交割了牌印。黃忠﹑嚴顏使兩个軍人﹐將兩把認旗於關口山上豎立。張郃聽知黃忠﹑嚴顏到來﹐心中暗笑。次日﹐引軍搦戰。黃忠與嚴顏曰「你見諸人動靜﹖笑我年老。可建奇功﹐以服眾心。」嚴顏曰「願聽將軍之命。」當日引軍下關﹐與張郃對陣。黃忠出馬﹐與張郃答話。郃曰「你許大年紀﹐猶不識羞﹐尙欲出戰耶﹖」忠怒曰「豎子欺吾年老﹗吾手中寶刀不老﹗」遂拍馬向前﹐與郃決戰。二馬相交﹐約戰二十餘合﹐忽然背後喊聲起﹐原來是嚴顏從小路抄在張郃軍後。兩軍夾攻﹐張郃大敗。連夜趕去﹐張郃兵退八九十里。黃忠﹑嚴顏收軍入寨﹐俱各按兵不動。曹洪聽知張郃輸了一陣﹐又欲見罪。郭淮又諫曰「今張郃事急﹐若再問罪﹐必投西蜀矣。可遣副將相助﹐就如監臨﹐使不生餘外之心。」曹洪從之﹐卽遣夏侯惇之侄夏侯尙﹐並降將韓玄之弟韓浩﹐二人引五千兵前來助戰。二將卽時起行﹐到張郃寨中﹐問及軍情。郃言老將黃忠甚是英雄﹐更有嚴顏爲助﹐不可輕敵。韓浩曰「我在長沙﹐足知老賊利害。他和魏延獻了城池﹐害吾親兄﹐今旣相遇﹐必當報仇﹗」遂與夏侯尙引新軍離寨前進。原來黃忠連日哨探﹐已知路徑。嚴顏曰「此去有山﹐名天蕩山﹐山中乃是曹操屯兵積柴艸之地。此時聚百萬糧艸﹐作爲久遠之用。若取得那个去處﹐其勢可破漢中﹐軍士自相離散矣。」忠曰「將軍之計﹐正合吾意。可與吾如此如此。」嚴顏聽黃忠說罷﹐自領一枝軍去了。

卻說黃忠聽得夏侯尙﹑韓浩兵來﹐遂引軍馬出營。韓浩在陣前大罵﹕「黃忠無義老賊﹗」浩拍馬挺槍﹐來取黃忠。夏侯尙便出夾攻。黃忠力戰二將﹐略鬥十餘合﹐黃忠敗走。二將趕二十餘里﹐奪了黃忠寨。忠又艸創一營。次日﹐夏侯尙﹑韓浩趕來﹐忠又出陣﹐戰數合又敗走。二將又趕二十餘里﹐奪了黃忠營寨﹐喚張郃守後寨。郃來前寨諫曰「黃忠連退二日﹐於中必有詭計。」夏侯尙叱張郃曰「據你如此膽怯﹐因此失了宕渠山﹗再休多言﹐看吾二人建功﹗」張郃羞赧而退。次日﹐二將又戰﹐黃忠又敗退二十里。二將迆邐趕上。次日﹐二將兵出﹐黃忠望風而走﹐連敗數陣。黃忠退在關上﹐二將扣關下寨。黃忠堅守不出。孟達暗暗發書申報玄徳﹐說黃忠連輸五陣﹐見今退在關上。玄徳慌問孔明﹐孔明曰「此乃是老將驕兵之計也。」趙雲等未信。玄徳差劉封來關上接應黃忠。忠與封相見﹐問封曰「此來助陣何意﹖」封曰「父親得知將軍數敗﹐故差某來。」忠笑曰「此老夫驕兵之計。看今夜一陣﹐可盡復諸營﹐奪其糧食馬匹。此是借寨與彼屯輜重也。今夜畱霍峻守關﹐孟將軍搬糧艸奪馬匹﹐小將軍看吾破敵。」

是夜二更﹐忠引五千軍開關直下。原來二將連日見關上不出﹐盡皆懈怠﹐被黃忠破寨直入﹐人不及披甲﹐馬不及備鞍﹐二將各自逃命而走﹐軍馬自相踐踏﹐死者無數。比及天明﹐連奪三寨。寨中遺下軍器鞍馬無數﹐盡教孟達搬運入關。黃忠催軍馬隨後而進﹐劉封曰「軍士力困﹐可以暫歇。」忠曰「不入虎穴﹐焉得虎子﹖」策馬先追。士卒相繼努力向前。張郃軍兵反被自家敗兵衝動﹐背後追兵太急﹐都紮不住﹐望後而走﹐盡棄了許多寨柵。

到漢水傍﹐張郃尋見夏侯尙﹑韓浩﹐議曰「此天蕩山乃糧艸之所﹐更接米倉山亦屯糧之地﹐是漢中軍士養命之源。倘若疏失﹐是無漢中也。」夏侯尙曰「米倉山有吾叔夏侯淵分兵守護﹐那里正接定軍山﹐不必憂思。天蕩山有吾兄夏侯徳鎭守﹐我等宜往投之﹐就保此山。」張郃與二將連夜投天蕩山來﹐見夏侯徳說﹕「黃忠用驕兵之計﹐誘到關下﹐軍馬突出﹐勢不可當。又被老賊連夜追趕﹐自相衝擊﹐故棄了許多寨柵。」夏侯徳曰「吾此處屯十萬兵﹐你可引去復取原寨。」郃曰「只宜堅守﹐不可妄動。」忽聽山前金鼓大震﹐人報黃忠兵到。夏侯徳大笑曰「老賊不諳兵法﹐只恃勇耳﹗」郃曰「黃忠有謀﹐非止勇耳﹗」徳曰「川兵遠涉前來﹐連夜疲困﹐更兼深入戰境﹐此無謀也。」郃曰「亦不可料敵﹐且宜堅守。」韓浩曰「可借精兵三千擊之﹐無不克也。」徳分兵與浩下山。黃忠整兵來迎﹐劉封諫曰「紅日已西沈矣﹐軍皆遠來勞困﹐且宜暫退。」忠大笑曰「不然。昔日哲人順時而動﹐知者見機而發。今蒙天賜奇功﹐不取是逆天也。」言畢﹐鼓噪大進。韓浩引兵來戰。黃忠揮刀直取浩﹐只一合﹐斬浩於馬下。蜀兵大喊﹐殺上山來。張郃﹑夏侯尙急引兵來迎。忽聽山後大喊﹐火光沖天而起﹐上下通紅。夏侯徳提兵來救火時﹐正值老將嚴顏﹐手起刀落﹐斬夏侯徳於馬下。原來黃忠預先使嚴顏引軍埋伏於山僻去處﹐只等黃忠軍到﹐卻來放火﹐柴艸堆上一齊點著﹐烈焰飛騰﹐照耀山峪。嚴顏旣斬夏侯徳﹐從山後殺來。張郃﹑夏侯尙前後不能相顧﹐只得棄天蕩山﹐望定軍山投奔夏侯淵去訖。

黃忠﹑嚴顏守住天蕩山﹐捷音飛報成都見玄徳。玄徳聚諸將慶喜。法正言曰「昔日曹操一舉而降張魯﹐平定漢中﹐不因此勢以圖巴﹑蜀﹐而畱夏侯淵﹑張郃二將屯守﹐操遂北還。此非其志不逮而力不足也﹐必將內有變亂耳。今料淵﹑郃才略﹐不勝國之將帥﹔若舉大隊之兵﹐主公親往討之﹐則必可克矣。平定之日﹐廣丰積谷﹐觀釁伺隙﹐上可以傾覆寇敵﹐尊獎王室﹔中可以蠶食農桑﹐廣開境土﹔下可以固守要險﹐爲圖操之久計。此蓋天與其時﹐不可失也。」玄徳深然之﹐遂乃傳令旨﹕趙雲﹑張飛爲先鋒﹐玄徳﹑孔明起兵十萬﹐擇日圖漢中﹔傳檄各處﹐令提備。

時建安二十三年秋七月吉日﹐玄徳大軍出葭萌關下營﹐令人召黃忠﹑嚴顏到寨﹐厚賞二將。玄徳曰「人皆言將軍老矣﹐惟軍師獨知其能。今果立奇功﹐世之罕有。今漢中定軍山﹐乃南鄭之保障﹐糧食之會源﹔若得定軍山﹐陽平一路無其憂矣。汝還敢取定軍山否﹖」黃忠慨然應諾﹐便要領兵前去。孔明止住﹐言曰「老將軍故然雄勇﹐非夏侯淵之本對也。淵深通韜略﹐善曉兵機﹐曹操倚托爲西涼之保障﹕先屯兵於長安而拒馬孟起﹐今又屯兵於漢中。操不令他人守者﹐爲夏侯淵有將才也。今將軍𨿽勝張郃﹐未可以勝夏侯淵也。吾欲斟量著一人去荊州替回關將軍來﹐方可敵得夏侯淵。」忠奮然答曰「昔日廉頗年八十﹐尙食斗米﹑肉十斤﹐諸侯畏其勇﹐不敢侵犯趙境﹐何況黃忠未及七十乎﹖軍師言吾老矣﹐我並不用副將﹐只將本部兵三千軍去﹐立斬淵首﹐納於麾下。」孔明再三不容﹐黃忠只是要去。孔明曰「旣將軍要去﹐吾定一人爲監軍同去﹐若何﹖」忠應諾﹐請問是誰﹐且聽下回分解。

黃忠馘斬夏侯淵

卻說孔明分付黃忠﹕「你旣要去﹐吾教法正相助你﹐凡事計議而行。吾亦撥人馬來接應。你可小心。」黃忠應允﹐和法正領本部兵去了。孔明告玄徳曰「此老將不著言語激他﹐𨿽去不能成全功。他今旣已去了﹐須撥人馬前去接應。」玄徳曰「然。」孔明喚趙雲曰「你可將一枝人馬﹐從小路出奇兵接應黃忠﹐若忠勝﹐你不必出﹔倘忠有失﹐你卽去救應。」又遣劉封﹑孟達領三千兵﹐於山中險要去處多立旌旗﹐以爲壯兵之虛意﹐令敵人驚疑。各自領兵去了。又差人往下辧地名﹐授計與馬超﹐令他如此而行。又差嚴顏往巴西閬中守隘﹐替張飛﹑魏延﹐令飛﹑延來取漢中﹐共同三路進兵。

卻說張郃與夏侯尙來見夏侯淵﹐說﹕「天蕩山折了夏侯徳﹑韓浩。今聞劉備親自領兵來取漢中﹐可速奏魏王﹐早發精兵猛將﹐前來策應。」差人報與曹洪。洪知其消息﹐星夜前到許昌﹐奏知魏王。曹操聞知蜀兵來取漢中﹐愕然大驚﹐急聚文武商議發兵救漢中。長史劉曄奏曰「漢中肥繞﹐今有聲息﹐倘有一失﹐中原震動。王休辭勞苦﹐可禦駕親徵。」操自悔曰「恨當時不用卿言﹐以致如此﹗」忙傳令旨﹐起兵四十萬﹐魏王親徵。此時建安二十二年秋七月終﹐曹操興兵。九月至長安﹐兵分三路而進﹕前部先鋒夏侯惇﹐操自領中軍﹐後軍救應使曹休。三軍陸續起行。操騎白馬金鞍﹐玉轡錦衣﹐武士手執大紅羅綃金傘蓋﹐左右金瓜銀鉞﹐鐙棒戈矛﹐擺天子之鑾駕﹐打日月龍鳳旌旗﹔護駕龍虎官軍二萬五千﹐分爲五隊﹐每隊五千﹐按靑﹑黃﹑赤﹑白﹑黑五色﹐旗旙甲馬﹐並依本色﹐光輝燦爛﹐極其雄壯。

兵出潼關﹐操在馬上望見山邊一簇林木極其茂盛﹐遂問近侍曰「此乃何處也﹖」侍臣奏曰「此名藍田。林木之間﹐乃蔡邕莊也。」操與蔡邕素善﹐先時其女蔡琰乃衛道玠之妻﹐曾被北番韃靼擄去﹐與胡人爲妻﹐生二子﹐作《胡笳十八拍》﹐流入中原。操憐之﹐使人持千金入番取蔡琰。有左賢王懼操之勢﹐送蔡琰還漢。操賜金帛﹐配與董祀爲妻。當日到莊前﹐因想起蔡邕之事﹐令軍馬先行﹐操引近侍百餘騎﹐到莊門前下馬。時董祀在任所牧民﹐止有蔡琰在莊。琰聞操至﹐忙出迎接。操至堂﹐琰起居畢﹐侍立於側。操偶見壁間懸一碑文圖軸﹐起身觀之﹐問於蔡琰。琰答曰「此乃曹娥碑也。昔和帝朝時﹐會稽上虞有一師巫﹐名曹旴﹐能娑婆樂神。五月五日﹐醉舞舟中﹐墮江而死。其女年十四歲﹐繞江啼哭﹐十七日不歇聲﹐跳入波中。後五日﹐負父之屍﹐浮於江面。里人葬於江邊。後上虞令度尙奏聞朝廷﹐表爲孝女。尙令邯鄲淳作文﹐鐫音鉆碑以記其事。淳年十三歲﹐文不加點﹐一筆揮就﹐立石墓側。先人聞知去看﹐時夜黑﹐以手摸其文而讀之﹐索筆題八字於其背後。後人鐫石繼打﹐故傳於世﹐是爲先人遺迹。」操讀八字云「黃絹幼婦﹐外孫齏臼。」操問琰曰「汝解此意否﹖」琰曰「𨿽先人所遺之迹﹐妾不知其意。」操回顧眾謀士曰「汝等解否﹖」眾皆低首。於內一人挺身而出﹐答曰「某已解其意。」操視之﹐乃主簿楊修也﹐見管行軍錢糧﹐兼理贊軍機事。操曰「卿且勿言﹐容吾思之。」操乘馬行三里﹐忽悟省﹐笑問修曰「卿試言之。」修曰「此隱語也。『黃絹』﹐乃顏色之絲也。色傍攪絲﹐是『絕』字。『幼婦』者﹐乃少女也。女傍少字﹐是『妙』字。『外孫』﹐乃女之子也。女傍子字﹐是『好』字。『齏臼』﹐乃受五辛之器也。受傍辛字﹐是『辤』字。總而言之﹐乃『絕妙好辤』之四字也。此是伯喈贊美邯鄲淳之文﹐乃絕妙好辤也。」操大驚曰「正合孤意﹗」此時操惡楊修之才髙出於己﹐而有殺修之意。恐人議論﹐故佯嘆而行。

操率眾行至南鄭。曹洪接著﹐備言張郃之事。操曰「非郃之罪。勝負者﹐兵家之常理。」洪曰「卽目劉備使黃忠攻打定軍山﹐夏侯淵知王上兵至﹐固守未曾出戰。」操曰「若不出戰﹐是其懦也。」差人持節到定軍山﹐教夏侯淵進兵。長史劉曄諫曰「淵性太剛﹐恐中姦計。」操艸手詔與他﹐依命行之。使命持節到淵營﹐淵接入。使臣出詔﹐淵拆視之。詔曰﹕

詔示夏侯淵知之﹕凡爲將者﹐當以剛柔相濟﹐不可恃其勇耳。然爲將﹐固當以勇爲本﹐行之以智計﹔若但任勇﹐則是一愚夫之敵耳。吾今屯大軍於南鄭﹐欲觀卿之「妙才」﹐勿辱二字可也。淵字妙才﹐操稱此者﹐謂淵之謀可稱二字否﹖

夏侯淵覽畢大喜﹐重待使命回訖﹐整率軍馬﹐要敵黃忠。後史官王友直﹐因曹操試武將用謀﹐而作詩曰﹕

盡道粗官不足爲﹐粗官必也是男兒。知兵豈在持戈戟﹖臨陣當專主鼓旗。

應節便能分與合﹐隨麾不覺正爲奇。他年恢復中原後﹐看取淩煙更有誰﹗

卻說夏侯淵與張郃商議﹐淵曰「今魏王率大兵屯於南鄭﹐要討劉備。吾與汝久守此地﹐豈能建功立業﹖來日吾出戰﹐務要生擒黃忠。」張郃曰「不可。黃忠謀勇﹐更兼法正多機。此間山險峻﹐只宜堅守﹐久必自退。」淵曰「若他人建了功勞﹐吾與汝有何面目而見魏王耶﹖汝只守山﹐吾去出戰。」淵下令曰「誰敢出哨誘敵﹖」夏侯尙進曰「小將願往。」淵曰「汝去出哨﹐與黃忠交戰﹐只宜輸﹐不宜贏。吾有妙計﹐如此如此。」尙受令﹐引三千軍離定軍山大寨前行。

卻說黃忠與法正引兵屯於定軍山口﹐累求相戰﹐夏侯淵堅守不出﹔欲要輕進﹐又恐山路危險﹐難以料敵﹐只得據守。一日﹐忠與正商議之間﹐忽有伏路軍報曰「山上曹兵下來搦戰﹗」忠聽得﹐就要出戰。忽一人奮然而出曰「將軍休動鈞意。待某引一千軍從山小路抄上﹐將軍引兵來戰﹐兩下夾攻﹐曹兵必敗。」眾視之﹐乃牙將陳式也。忠大喜﹐遂令式引兵去了。式將大隊人馬從山後擁來﹐吶一聲喊﹐與夏侯尙交兵。尙詐敗﹐式趕去。忠恐陳式中計﹐急引一軍趕來接應。行到半路﹐被兩山上擂木炮石打下﹐不能前進。式正欲回時﹐背後夏侯淵出戰﹐生擒陳式。軍盡降曹。有敗軍逃得性命﹐來見黃忠﹐說陳式被擒。忠慌與法正商議﹐正曰「淵爲人輕躁﹐恃勇少謀﹐可激士卒連營稍進﹐步步爲營﹐誘淵來戰。此乃『反客爲主』之計。淵一至﹐可擒矣。」忠用其謀﹐將應有之物盡賞三軍﹐歡聲滿谷﹐願效死戰。

黃忠卽日拔寨而進﹐步步爲營﹐每營住十數日又進。淵知欲出戰﹐張郃曰「此乃法正『反客爲主』之計﹐不可出戰﹐戰則有失。」淵不從郃諫﹐卻令夏侯尙引數千兵出戰﹐直到黃忠寨前。忠上馬提刀出迎﹐與夏侯尙交馬﹐只一合﹐生擒夏侯尙歸寨。餘皆敗走﹐回報淵知。淵慌使人到忠寨﹐說將陳式來換夏侯尙。忠約定來日陣前相換。次日﹐兩軍皆到山谷闊處﹐布成陣勢。忠﹑淵皆乘馬立於陣前。答話已畢﹐各推人並無袍鎧﹐只穿蔽體薄衣﹐式與尙各奔其寨。尙比及到陣門邊﹐被忠一箭射中後背。尙帶箭歸寨。淵大怒﹐驟馬徑取黃忠。忠正要激淵廝殺﹐兩將交馬﹐戰到二十餘合﹐曹營鳴金收兵。淵慌回陣﹐被忠乘勢殺了一陣。淵問撥發官﹕「緣何鳴金﹖」官曰「某見山凹中有蜀兵旗旙數處﹐恐是伏兵﹐故招將軍回。」淵信其說。原來孔明令劉封﹑孟達引三千軍﹐散於四下裏虛作疑兵﹐因此淵怯﹐不敢出戰。夏侯淵聽得﹐堅守不出。

黃忠逼到定軍山下﹐與法正商議。正以手指之曰「定軍山西﹐巍然有一座髙山﹐四下皆是險道。此山上足可視定軍山之虛實。將軍若取得此山﹐定軍山只在掌中也。」忠仰見山頭稍平﹐山上有些少人馬。是夜二更﹐忠引軍士鳴金擊鼓﹐直殺上山頂。有副將杜襲守把此山。襲字子緒﹐穎川定陵人也。當時襲止有數百人守山﹐見忠大隊擁上﹐遂棄山而走。忠遂得了山頂﹐正與定軍山相對。法正曰「待夏侯淵兵至﹐吾舉白旗爲號﹐他來搦戰﹐我卻按兵不動﹔待他退兵無備﹐吾將白旗一舉﹐將軍卻下山擊之﹕以逸待勞﹐反害其主也。來日﹐淵必到。」忠令半山多設旗鼓﹐以候兵到。

卻說杜襲急逃得來見夏侯淵﹐說黃忠奪了對山。淵大怒曰「黃忠占了對山﹐不容我不出戰。」張郃諫曰「這奪了對山﹐乃法正之謀也。將軍不可出戰﹐只宜堅守。」淵曰「占了吾對山﹐觀吾虛實﹐如何不出戰﹖」郃苦諫不聽﹐分大半軍圍住了對山。淵搦戰﹐從辰罵至午﹐忠不出戰。法正在山上﹐見曹兵倦怠﹐銳气已墮﹐盡皆下馬坐息。法正將白旗一招﹐鼓角齊鳴﹐喊聲大震﹐黃忠一馬當先﹐驟下山來﹐猶如天崩地塌之勢。夏侯淵措手不及﹐被黃忠趕到麾蓋之下﹐大喝一聲﹐有如雷吼。淵未及相迎﹐寶刀初落﹐連頭帶背﹐砍爲兩段。後史官爲馘斬夏侯淵﹐有詩曰﹕

蒼頭臨大敵﹐皓首逞神威。力趁雕弓發﹐風隨雪刃揮。

雄聲如虎吼﹐戰馬似龍飛。馘斬功勛重﹐開疆展帝畿。

又詩曰﹕

飛出山前鼓震天﹐歡聲馘斬夏侯淵。一朝奪盡中原气﹐關將何由效後先﹖此言關公之功不及黃忠此一陣髙也。

黃忠斬了夏侯淵﹐曹兵大潰﹐各自逃生。忠乘勢去奪定軍山﹐張郃領生力兵來迎。忠與陳式兩下夾攻﹐混殺一陣﹐張郃大敗﹐奔本寨而走。忽然山傍閃出一彪人馬﹐當住去路﹐爲首一員大將﹐後執一面大旗﹐上書四个字﹕「常山趙雲」。未知張郃性命如何﹐且聽下回分解。

趙子龍漢水大戰

卻說趙雲攔住張郃﹐大殺一陣﹐進退無門﹐引敗軍奪路望定軍山而走。郃見前面一枝兵來迎﹐乃都尉杜襲也。兩軍並合﹐襲曰「今定軍山被劉封﹑孟達奪了。」郃聞知大驚﹐遂引敗兵來到漢水紮營。二將合兵一處﹐杜襲曰「將軍且暫管夏妙才都督印信﹐以安軍心。」令人飛報魏王。操聞淵死﹐放聲大哭﹐方悟管輅之所言。輅言「三八縱橫」﹐乃建安二十四年也﹔「黃豬遇虎」者﹐乃歲在已亥正月也﹔「定軍之南」者﹔乃定軍山之南山也﹔「傷折一股」者﹔乃淵與操兄弟之親情也。操令人尋管輅時﹐不知何處去了。操深恨黃忠﹐遂親統大軍﹐來定軍山與夏侯淵報仇﹐令徐晃作先鋒。行到漢水﹐張郃﹑杜襲接著曹操。二將奏曰「今定軍山已失﹐某等恐失其利﹐將米倉山糧艸移於北山寨中屯積﹐然後進兵。」魏王依允。

卻說黃忠將夏侯淵首級﹐來葭萌關上見玄徳獻功。玄徳大喜﹐加爲徵西大將軍﹐設宴慶賀。忽牙將張著來報說﹕「曹操自領大軍二十萬﹐來與夏侯淵報仇。目今張郃在米倉山搬運糧艸﹐移於漢水北山腳下。」孔明曰「今操引大兵至此﹐恐糧艸不敷﹐故勒兵不進﹔若得一人﹐深入其境﹐一面燒其糧艸﹐一面奪其輜重﹐先滅操之銳气﹐此爲上計也。」黃忠曰「老夫願當此任。」孔明曰「今曹操舉二十萬之眾至此﹐必有大將﹐非比夏侯淵﹑張郃之兵也。」玄徳曰「夏侯淵𨿽是總帥﹐乃一勇夫耳﹐安及張郃﹖若斬得張郃﹐勝斬夏侯淵之十倍也。」忠奮然又曰「吾願往斬之。」孔明曰「你可與趙子龍同領一枝兵去。凡事計議而行﹐看誰立功。」忠應允便行。孔明就令張著爲副將。云與忠曰「今操引二十萬之眾﹐分屯十數營﹐今將軍在主公前要去奪糧﹐非小可之事。將軍當用何策﹖」忠曰「看我先去如何﹖」云曰「我等先去。」忠曰「我是主將﹐你是副將﹐如何爭先﹖」云曰「我與你都一般與主公出力﹐何必計較﹖我二人拈鬮﹐拈著的先去。」忠依允。當時黃忠拈著先去。云曰「旣然將軍先去﹐某何不相助﹖可約定時刻﹐如將軍依時而還﹐某按兵不動﹔若將軍不應時而還﹐某卽破陣救助。」忠曰「子龍之言是也。」二人約定﹐各回營中。子龍與部將張翼曰「今黃漢升約定明日去奪糧艸﹐若午時不回﹐我去救應。吾營前臨漢水﹐地勢危險。我若去時﹐汝可謹守寨棚﹐不可輕動。」張翼聲諾。

卻說黃忠回到營中﹐與副將張著曰「我斬了夏侯淵﹐張郃喪膽。吾今日領命去劫糧艸﹐只畱五百軍守營﹐你可助吾。今夜三更﹐盡皆飽食﹔四更離營﹐殺到北山腳下﹐先捉張郃﹐後劫糧艸。」張著依令。當夜黃忠領人馬在前﹐張著在後﹐偸過漢水﹐只到北山之下﹐東方日出﹐見糧積如山﹐軍士看守。曹軍見蜀兵到﹐盡棄而走。黃忠教馬軍一齊下馬﹐取柴堆於米糧之上。漧柴堆畢﹐正欲放火﹐張郃兵到﹐與忠混戰一處。操聞知﹐遂令徐晃接應。晃領兵前進﹐將忠困於垓心。張著引三百軍走脫﹐正要回寨﹐忽一枝兵撞出﹐攔住去路﹐爲首大將乃是文聘﹔後面曹兵又至﹐把張著圍住。

卻說趙雲見忠不回﹐急忙披掛上馬﹐引三千馬步兵來與黃忠接應。云與張翼曰「日已平西﹐黃漢升危矣。汝可堅守營寨﹐兩壁廂多設弓弩﹐以爲準備。」翼連聲應諾。子龍挺槍驟馬﹐直殺將來。迎頭一將攔路﹐乃文聘手下將慕容烈﹐拍馬舞刀﹐來迎子龍。子龍手起一槍﹐刺於馬下。曹兵敗走。子龍直殺入重圍﹐又一枝兵截住﹐爲首乃牙將焦炳﹐使三尖刀一口。子龍喝問曰「蜀兵何在﹖」炳曰「已殺盡矣﹗」子龍大怒﹐驟馬一槍﹐刺焦炳於馬下。殺散餘兵﹐直至北山之下﹐見張郃﹑徐晃兩人圍住黃忠﹐軍士被困多時。子龍大喊一聲﹐挺槍驟馬﹐殺入重圍﹐左衝右突﹐如入無人之境。那槍渾身上下﹐若舞梨花﹔偏體紛紛﹐如飄瑞雪。張郃﹑徐晃心驚膽戰﹐不敢迎戰。子龍救出黃忠﹐且戰且走﹐所到之處﹐無人敢阻。操驚﹐問眾將曰「此將何人也﹖」有識者告曰「此乃常山趙子龍也。」操曰「昔日當陽長阪英雄尙在﹗」急傳令曰「所到之處﹐不許輕敵。」因此﹐曹兵只看山上招旗之處﹐指東圍東﹐指西圍西。子龍救了黃忠﹐引三千軍﹐殺透重圍。數內有一人指之曰「東南上圍的必是副將張著。」子龍不回本營﹐遂望東南殺來。所到之處﹐但見「常山趙雲」四字旗號﹐曾在當陽長阪知其勇者﹐互相傳說﹐盡皆逃竄。子龍又救張著。

曹操見子龍東衝西突﹐所到之處﹐無敢迎敵﹐救了黃忠﹑張著﹐奮然恨怒﹐自招呼左右將士﹐來趕子龍。子龍已殺回本寨。部將張翼接著﹐望見後面塵起﹐知是曹兵追來﹐卽與子龍曰「追兵漸近﹐可令軍閉上寨門﹐上敵樓防護。」子龍喝令﹕「休閉寨門﹗汝豈不知吾昔日當陽長阪﹐單槍匹馬﹐殺曹兵八十三萬﹐如覷艸芥﹗吾今有軍有將﹐何以懼哉﹗」遂撥弓弩手於寨外壕中埋伏﹐將營內旗槍盡皆倒偃﹐金鼓不鳴。子龍匹馬單槍﹐立於營門之外。

卻說張郃﹑徐晃領兵追至蜀寨﹐天色黃昏﹐見寨中偃旗息鼓﹐又見趙雲匹馬單槍﹐立於營外﹐寨門大開。二將不敢前進。正疑之間﹐忽魏王到﹐見軍不動﹐急教催督向前。眾軍聽令﹐大喊一聲﹐殺奔營前﹐見子龍全然不動﹐曹兵翻身就回。子龍把槍一招﹐壕中弓弩齊發。比時天色昏黑﹐又不知蜀兵多少﹐操先撥回馬走。只聽得後面喊聲大震﹐鼓角齊鳴﹐蜀兵趕來。曹兵自相踐踏﹐擁到漢水河邊﹐落水死者不知其數。子龍﹑黃忠﹑張著各引兵一枝﹐追殺甚急。操正奔走之間﹐忽劉封﹑孟達率二枝兵﹐從米倉山殺來﹐放火燒糧艸。操棄了北山糧艸﹐忙回南鄭。徐晃﹑張郃紮腳不住﹐亦棄本寨而走。子龍先占了曹寨﹐黃忠奪了糧艸﹐漢水所得軍器無數﹐差人去報玄徳。玄徳遂同孔明前來戰場觀之。至漢水﹐憑髙而望﹐乃問於云之部將曰「子龍於此地如何廝殺﹖」其將答曰「曹兵二十萬﹐漫山蔽野殺來。子龍引三千兵直殺透重圍﹐救出黃忠並三千人馬﹔左衝右突﹐往來廝殺﹐曹兵散而復合者數次。子龍又殺入重圍﹐救出副將張著並三百騎﹐不曾折了一人。回至漢水﹐匹馬單槍﹐立於營外。操親驅兵殺至營前﹐被子龍招弓弩射之。曹兵敗走﹐淹死於漢水者萬餘人。因此全獲奇功。」玄徳大喜﹐看了山前山後險峻之路﹐忻然與孔明曰「趙子龍渾身都是膽也﹗」後有詩曰﹕

昔日戰長阪﹐威風猶未減。突陣顯英雄﹐破圍施勇敢。

鬼哭與神號﹐天愁並地慘。常子趙子龍﹐一身都是膽﹗

又詩曰﹕

鋼槍匹馬冠三軍﹐前後無雙勇絕倫。昔日當陽今漢水﹐子龍端的膽包身﹗

又詩曰﹕

長阪坡前血戰時﹐皆言人馬似龍飛。今觀漢水全無敵﹐方表將軍有虎威。

卻說玄徳聽得如此﹐心中大喜﹐說與眾將﹐就號子龍爲「虎威將軍」﹐大勞將士。歡宴至晚﹐忽人來報曰「曹操復遣大將從斜谷小路而進﹐來取漢水。」玄徳笑曰「操此來無能爲也。我料必得漢水矣﹗」乃率兵於漢水之西﹐以候曹兵。

且說曹操令徐晃爲先鋒﹐再來與蜀兵決戰。忽帳前一人出曰「某深知西蜀地利﹐願助徐將軍同去破敵。「操視之﹐乃巴西巖渠人﹐姓王﹐名平﹐字子均﹐見充牙門將軍。操大喜﹐遂教王平爲副先鋒﹐相助徐晃。操屯軍於定軍山之北。徐晃﹑王平引軍至漢水﹐晃令前軍渡水列陣。平曰「軍若渡水﹐倘要急退﹐如之柰何﹖」晃曰「昔日韓信用兵﹐背水爲陣﹐此按孫子兵法『至之死地而後生』。」平曰「不然。昔者韓信料陳余無謀而用此計﹐今將軍能料趙雲﹑黃忠之意否﹖」晃曰「汝可引步軍拒敵﹐看我引馬軍破之。」遂令搭起浮橋﹐隨卽過河來戰蜀兵。未知勝負如何﹖

劉玄徳智取漢中

卻說徐晃引軍渡漢中﹐王平諫之不聽﹐遂渡過漢水紮營。黃忠﹑趙雲告玄徳曰「某等各引本部兵去迎曹兵。」玄徳應允。二人引兵在途﹐忠與云曰「今徐晃恃勇而來﹐且休與敵﹔待日暮銳气挫動﹐你我分兵兩路擊之可也。」云曰「然。」各引一軍據住寨柵。徐晃引軍從辰時搦戰﹐直至申時﹐蜀兵不動。晃盡教弓弩手向前﹐望蜀營射之。忽一人報與黃忠﹑趙雲曰「徐晃令弓弩亂射者﹐軍必退也﹐可乘時擊之。」又一人報曰「曹兵後隊果然退動。」蜀營鼓聲大震﹐黃忠引兵左出﹐趙雲引兵右出。兩下夾攻﹐只一陣﹐徐晃大敗﹐軍士逼入漢水﹐死者無數。晃死戰得脫﹐到營大責王平曰「汝見吾軍勢將危﹐如何不救﹖」平曰「我若去救﹐此寨亦不能保。我曾諫公休去﹐公不從﹐以致此敗。」晃大怒﹐欲殺王平。平當夜引本部軍﹐就營中放起火﹐曹兵大亂﹐徐晃棄營而走。平渡漢水來投趙雲。云引見玄徳。平盡獻漢水地利。玄徳大喜曰「孤仰王子均平之字也陳言良策﹐吾得漢中無疑矣﹗」遂命王平爲偏將﹐領鄕導使。

卻說徐晃逃回見操﹐言王平反了﹐去投劉備。操大怒﹐親統大軍來奪漢水寨柵。趙雲恐孤軍難立﹐還退漢水之西。兩軍隔水相拒。玄徳﹑孔明來觀形勢﹐孔明見漢水上流頭有一帶土山﹐可伏千餘人。孔明回至營中﹐喚子龍分付﹕「汝可引五百人﹐皆帶鼓角﹐伏子土山之下﹔或半夜﹐或黃昏﹐只聽我營中炮響﹐汝便一齊發擂﹐卻休出戰。炮響一番﹐鼓擂一番﹐不要出戰。」子龍受了計﹐自去埋伏。孔明卻在髙山上暗窺。次日﹐曹兵搦戰﹐營中盡數伏定﹐一人不出﹐弓弩都不發。曹兵自回。當夜更深﹐孔明見曹營燈火方息﹐軍士歇定﹐遂放號炮。子龍聽得﹐令鼓角齊鳴。曹兵驚慌﹐只疑劫寨﹐及至出營﹐不見一人。方才回營欲歇﹐號炮又響﹐鼓角又鳴﹐吶喊震地﹐山谷應聲。曹兵徹夜不安。一連三夜﹐如此驚疑。操心怯﹐撥寨自退三十里﹐就空闊去處紮營。孔明嘆曰「曹操𨿽知兵法﹐不知詭計。」遂請玄徳親渡漢水﹐背後結營。玄徳問計﹐孔明曰「可如此如此。」

曹操見玄徳背水下寨﹐心中稍疑﹐使人來下戰書。孔明批來日決戰。次日﹐兩軍會於中路五界山前﹐列成陣勢。操出馬立於門旗下﹐兩行布列龍鳳旌旗﹐擂鼓三通﹐喚玄徳答話。玄徳引劉封﹑孟達並川中諸將而出。操揚鞭大罵曰「劉備忘恩失義﹑反叛朝廷之賊﹗」玄徳曰「吾乃大漢宗親﹐奉詔討賊。汝僭越天子鑾儀﹐自立爲王﹐非反而何﹖」操怒﹐令徐晃出馬﹐來捉玄徳。劉封出迎。交戰之時﹐玄徳先走入陣。封敵晃不住﹐撥馬便走。操下令﹕「有能捉得劉備者﹐便爲西川之主﹗」大軍吶喊﹐殺過陣來。蜀兵望漢水而逃﹐盡棄營寨﹔馬匹軍器﹐丟滿道上。曹軍爭競取之。操急鳴金收軍。眾將在馬上曰「某等正待捉劉備﹐主上何故收軍﹖」操曰「吾見蜀兵背漢水安營﹐而疑之一也。多棄馬匹軍器者﹐疑之二也。可急退軍﹐休取衣物。」操下令曰「妄取一物者立斬﹗火速退兵﹗」曹兵方回頭時﹐孔明號旗舉起﹔玄徳中軍領兵便出﹐黃忠左邊殺來﹐趙雲右邊殺來。曹兵大潰而逃。孔明連夜追趕。操傳令軍回南鄭。只見五路火起﹐原來張飛﹑魏延得嚴顏代守閬中﹐分兵殺來﹐先得了南鄭。操心驚﹐奔陽平關而走。玄徳大兵追至南鄭褒州。安民已畢﹐玄徳問孔明曰「曹操敗速者﹐何也﹖」孔明曰「操平生爲人多疑﹐𨿽能用兵﹐疑則多敗。吾以疑兵勝之。」玄徳曰「今操退守陽平關﹐其勢已孤﹐先生將何策以退之﹖」孔明曰「某已定了。」便差張飛﹑魏延分兵兩路﹐去截曹操糧道﹔令黃忠﹑趙雲分兵兩路﹐去放火燒山。「糧艸盡絕﹐豈能久住乎﹖」玄徳曰「妙哉﹗」眾將各引鄕導官軍去了。

卻說曹操退守陽平關﹐令軍哨探。回報言曰「今蜀將遠近小路盡皆塞斷﹐砍柴去處盡放火燒絕﹐不知兵在何處。」操正疑惑之間﹐又報曰「張飛﹑魏延來往劫糧﹐必著大將相助。」操問曰「誰敢敵張飛﹖」許禇應曰「某願往。」操令許褚引一千精兵﹐去陽平關路上護接糧車。當日﹐部糧官參拜褚曰「若非將軍至此﹐糧又不得到陽平矣。」將車上酒肉獻與許褚﹐諸將共飲﹐不覺大醉。褚乘酒興﹐催糧車行。押糧官曰「前褒州之地﹐山勢險惡﹐未可過去。」褚大怒曰「吾有萬夫之勇﹐豈懼他人哉﹗今夜乘著月色﹐正好使糧車行走。」許禇當先﹐橫刀縱馬﹐引軍前進。二更以後﹐往褒州路上而來。行過一半﹐忽山凹裏鼓角震天﹐一枝軍當住﹐爲首大將乃燕人張益徳也﹐挺矛驟馬﹐直取許褚。褚舞刀來迎。只一合﹐一矛正中許褚眉心﹐翻身落馬。手下牙將向前急救﹐退入軍中﹐弓弩亂髮。益徳不得向前攻敵﹐只奪了糧艸車輛。有詩曰﹕

雄哉益徳﹐銳气如虎﹗據水斷橋﹐橫矛一舉。

入川釋嚴﹐出褒刺褚。威震曹公﹐分茅列土﹗

張益徳奪了糧艸車輛而回。

卻說許褚被刺﹐眾將保回見操。操就令醫士療治金瘡﹐操自提兵來與蜀兵決戰雌雄。玄徳引軍出迎。兩軍陣圓﹐玄徳令劉封出馬。操罵曰「賣履小兒﹐常使假子拒敵﹗吾若喚黃須來﹐「黃須」者﹐操之子曹彰也。汝假子爲骨醬肉泥也﹗」劉封大怒﹐挺槍驟馬﹐直取曹操。操令徐晃來迎。封詐敗而走﹐操引兵追趕。蜀兵營中四下炮響﹐鼓角齊鳴。操驚懼有伏兵﹐急退軍時﹐曹兵自相踐踏﹐死者極多。回陽平關﹐方才歇定﹐蜀兵趕至城下﹐東門放火﹐西門吶喊﹔南門放火﹐北門擂鼓。操大懼﹐棄關而走。後面蜀兵追襲。操正走之間﹐前面張飛引一枝軍痛殺一陣。魏將保操奔走。趙雲引一枝兵從背後殺來﹐黃忠從褒州殺來。操大敗﹐諸將驚慌。操驟馬加鞭﹐方逃至斜谷界口﹐忽塵頭起﹐一枝兵到。操曰「此軍若是伏兵﹐吾今休矣﹗」其兵將近﹐乃操次子曹彰也。

彰字子文﹐少善騎射﹐膂力過人﹐手格猛獸﹐不避凶險。操常戒之曰「汝不讀書而好汗馬﹐此乃匹夫之勇﹐何足貴也﹖」彰曰「大丈夫學衛靑﹑霍去病﹐立功沙漠﹐長驅數十萬眾﹐縱橫天下﹐是其志也﹐何能作博士耶﹖」操常問諸子之志﹐彰曰「好爲將。」操問﹕「爲將何如﹖」彰曰「披堅執銳﹐臨難不顧﹐身先士卒。賞必行﹐罰必信。」操大笑。二十三年﹐代郡烏丸反﹐操令彰引兵五萬討之。臨行﹐操戒之曰「『居家爲父子﹐受事爲君臣』。動有王法﹐爾可戒之。」彰到代北﹐身先戰陣﹐胡騎應弦而倒﹐直殺至桑乾﹐北方皆平﹔知操在陽平敗陣﹐故來助戰。操見彰至﹐大喜曰「黃須兒遠來﹐破劉備在卽日矣﹗」諸將曰「目今勢敗﹐何能再勝﹖」操曰「吾兒一掃北方﹐數千里皆平。今幸勝兵之來助﹐安有不勝之理﹖」遂勒兵復回。未知勝負如何﹖

曹孟徳忌殺楊修

卻說曹操見曹彰引兵至﹐大喜﹐欲勒兵復來決戰﹐乃於斜谷界口安營。有人報知玄徳﹐玄徳問曰「誰敢去戰曹彰﹖」劉封出曰「某願往。」孟達又說要去。玄徳曰「汝二人同去﹐看誰成功。」各引兵五千來迎。劉封仗玄徳之威在先﹐孟達在後。曹彰出馬與封交戰﹐只三合﹐封大敗而回。孟達引兵前進﹐方欲交鋒﹐見曹兵大亂。原來馬超﹑吳蘭兩軍殺來﹐曹兵先自膽落﹐被三路軍衝殺而來。超兵歇養日久﹐到此耀武揚威﹐勢不可當。曹兵敗走﹐正值吳蘭當住﹐彰一戟刺蘭於馬下。三軍混戰。操退兵於斜谷界口駐紮﹐被超侵劫﹐晝夜不安。劉封惶恐﹐無面見父﹐聽知孟達建功﹐深恨結仇。

操屯兵日久﹐欲要進兵﹐又被馬超拒守﹔張飛﹑趙雲﹑黃忠不時搦戰﹔正要交鋒﹐又被蜀兵把住要道﹔欲收兵回長安﹐又怕蜀吳恥笑﹐心中猶豫不定。忽值庖官進雞湯﹐操見碗中有雞肋﹐因而有感於懷。正沈吟之間﹐夏侯惇入帳來稟號令﹐爲夜間之用。操隨口曰「雞肋﹗雞肋﹗」惇傳令﹐眾官皆稱「雞肋」。有行軍主簿楊修﹐見傳「雞肋」二字﹐便教隨行軍士﹐各收拾行裝﹐準備歸程。有人來夏侯惇帳中報知。惇大驚﹐遂請楊修問云「公何收拾行裝﹖」修曰「以今夜號令﹐便可知也。『雞肋』者﹐食之無肉﹐棄之有味。今進不能勝﹐退恐人笑﹐在此無益﹐不如早歸。來日魏王必班師矣。故先拴束﹐庶免臨行慌亂。」夏侯惇曰「公知魏王肺腑也。」遂亦收拾行裝。寨中諸將﹐無不準備。當夜﹐曹操心亂﹐不能穩睡﹐遂提鋼斧﹐繞寨私行﹐只見夏侯惇寨內軍士﹐各準備行裝。操大驚﹐急回帳﹐召惇問其故。惇曰「主簿楊徳祖﹐先察王上欲歸之意。」操喚楊修問之﹐修以「雞肋」之意笑之。操大怒。

修字徳祖﹐漢太尉楊彪之子﹐楊震之孫。博學廣覽﹐目視五行﹐九流三教﹐無所不通。建安中﹐舉孝廉﹐除郎中﹐操用爲署倉事主簿。出則參贊軍機﹐總知內外事。修爲人恃才放曠﹐數次干犯﹐曹操姑恕。操平生爲人﹐𨿽然用才能之人﹐心甚忌之﹐只恐人髙如己。昔日嘗造花園一所﹐一年造成﹐請操觀之。操看罷﹐不言好歹﹐取筆於門上書一「活」字而去﹐人皆不曉。修曰「『門』內添『活』字﹐乃『闊』字也。丞相嫌闊。」於是再促墻圍﹐以請觀之。操大喜﹐問曰「誰知吾意﹖」一人答曰「楊修也。」操𨿽面喜﹐心甚惡之。又一日﹐塞北送酥一盒﹐操喜﹐遂寫「一合酥」三字於盒上。操入寢﹐修入見之﹐取匙分食。操睡覺﹐欲食不見。操問之﹐修答曰「丞相有命﹐令『一人食一口』﹐盡食之矣。豈敢違丞相之命﹖」操𨿽大喜﹐而心惡之。操常分付左右曰「吾夢中好殺人﹐睡著時汝等勿近前。」一日﹐晝寢於帳中﹐落被於地﹐一近侍慌取覆之。操躍起﹐拔劍殺之﹐復上牀睡﹔半晌而起﹐驚問﹕「何人殺吾近侍﹖」眾以實對﹐操痛哭而厚葬之。人皆不識﹐以爲操果是夢中殺人。惟修知人﹐臨喪嘆曰「君乃囊之錐也﹗」操聞而惡之。操之第三子曹植﹐字子建﹐深惜其才﹐常邀修談論﹐終夜不息﹐甚是敬之。操與眾商議﹐欲立子建爲魏王太子。曹丕知其謀﹐請朝歌長吳質議事﹐恐有人見﹐用盛絹大簏藏吳質入府。修知其事﹐來告操。操曰「來日擒之﹗」早有人報曹丕。丕慌告吳質﹐質曰「何必憂患﹖明日用大簏音祿裝絹﹐再入以惑之。」次日﹐修又告知操。操使人搜之﹐果皆是絹。操因此大疑楊修有害曹丕之心。操一日令曹丕﹑曹植各出鄴城門﹐卻密使人分付休放。植先問修﹐修曰「世子今奉王命﹐如有阻當者斬之。」果然曹丕至門﹐被當住自回。植至門﹐門吏阻之﹐植怒曰「吾奉王命﹐如箭離弦﹐何人敢當﹗欲背反耶﹖」斬之。操知次子多能﹐召而問之。植對曰「出於胸衿也。」操喜。有人告操曰「此乃楊修之所教也。」操此時已有殺修之心矣。修常作答教十餘條與植﹐但操有問﹐依條答之﹐其中治國安民之道無不該載焉。操常問子建﹐其答對如流。操心中甚疑。後丕暗買子建左右﹐偸答教來告曹操。操見了﹐大怒曰「匹夫﹗安敢交媾吾兒﹐以侮孤耶﹗」此時殺修之心愈忿矣﹐惟恐多人議論﹐故隱忍之。子建帶酒﹐乘操車﹐出司馬門。人皆以爲操出﹐伏道而迎之﹐至近方知是子建。操聞知﹐大怒曰「吾無事不出此門﹐將己取信於諸侯也﹔汝今無禮﹐可殺之﹗」眾官苦勸方止。自此曹操不喜子建﹐諸君不敢登門。操帶修徵南漢水觀碑時﹐亦要殺修﹐只恐諸將士議論﹐又復忍之。當時操怒曰「豎儒﹗敢亂吾兵耶﹗」叱刀斧手推出斬之﹐號令首級於營門外﹐以示其眾。修死﹐年三十四歲。後史官有詩贊曰﹕

聰明楊徳祖﹐世代繼簪纓。筆下龍蛇走﹐胸中錦繡成。

開談驚四座﹐捷對冠羣英。身死因「雞肋」﹐令人哀怨生﹗

又詩曰﹕

姦雄端的忌聰明﹐積怨存心恨易生。「雞肋」早知能喪命﹐爭如緘口得三公﹖

曹操佯怒﹐欲斬夏侯惇。眾官皆告免。操數聲喝退。操令來日進兵﹐出斜谷界口﹐再復中原。忽當道一軍擺開﹐爲首大將乃魏延也。操招魏延歸降﹐延惡言大罵。操令龐徳戰之。二將正鬥間﹐寨內火起﹐人報馬超劫了中後二寨。操掣劍在手曰「諸將動者斬﹗」眾將努力上前﹐殺退魏延。延投山僻小路而走。操方回戰馬超﹐令一軍敵張飛。操立馬於髙阜處﹐看兩軍各各效力爭戰。忽一軍撞在面前﹐乃是魏延。延拈弓搭箭﹐射中曹操。操翻身落馬。延棄弓綽刀﹐驟馬上山坡來殺曹操。馬后轉過一將﹐大叫﹕「勿傷吾主﹗」乃南安狟道人也﹐姓龐﹐名徳﹐字令明﹐奮力向前﹐戰退魏延﹐保操前進。馬超兵已退﹐操歸原寨。操帶傷﹐又折卻門牙兩个﹐令醫士調治﹐方憶楊修之言﹐隨將修屍收回厚葬﹐就令班師﹐卻教龐徳斷後。車乘馬匹已備﹐操臥於氈車之中﹐左右護衛虎賁軍數萬人。忽報斜谷兩邊山上火起﹐馬超伏兵趕來。曹兵連夜奔回長安﹐銳气墮盡。未知如何﹐且聽下回分解。

劉備進位漢中王

建安二十四年秋七月﹐魏王曹操退兵至斜谷﹐欲還許都﹐又被魏延一箭射中人中﹐因此收軍班師。比及三軍起行﹐原來孔明見操避於斜谷﹐料是棄漢中而走﹐故差馬超等將分兵十數路﹐不時攻劫。因此操不能久住﹐遂議回兵。前軍才行﹐兩下火起﹐乃是馬超等伏兵斷送。操急令將士緊行﹐三軍銳气墮盡﹐但聽得兵聲火發﹐人人喪膽﹐个个亡魂﹐只望逃生﹐安能拒敵﹐曉夜奔走無停。蜀兵追趕不住﹐軍至京兆方始心安。

卻說玄徳命劉封﹑孟達﹑王平等﹐攻取上庸諸郡。申耽等聞操已棄漢中而走﹐遂皆投降。玄徳大喜﹐就於東川之地大賞三軍。安民已定﹐玄徳愈加愛惜軍士。眾將皆有推尊玄徳爲帝之心﹐未敢擅便﹐遂告諸葛軍師。孔明曰「吾意已定奪了。」隨引法正等入見玄徳。孔明曰「方今漢帝懦弱﹐曹操專權﹐天下百姓無主。主公年過半百﹐威震四海﹐東除西蕩﹐今得兩川﹐可以應天順人﹐法堯禪舜﹐卽皇帝位﹐名正言順﹐以討國賊。此合天理﹐事不宜遲﹐便請擇日。」玄徳大驚曰「軍師之言差矣﹗某𨿽漢室宗親﹐乃臣下之臣﹔若爲此事﹐乃反漢也。」孔明曰「非也。方今天下分崩﹐英雄並起﹐各霸一方﹐四海有才徳者同聲相應﹐同气相求﹐捨死亡生而事其主者﹐若非爲名﹐卽爲利也。今主公苟避嫌疑﹐守義不舉﹐手下之士﹐大小皆無所望﹐其心皆憚﹐不久盡去矣。願主公熟思之。」玄徳曰「僭居尊位﹐吾實不爲﹗汝等再宜商議。」諸將一齊言曰「主公若是推卻﹐三軍變矣﹗」孔明曰「主公平生以義本﹐安肯便稱尊號﹖今有荊﹑襄﹑兩川之地﹐可暫爲漢中王。以正其位﹐方可用人。」玄徳曰「汝等𨿽欲尊吾爲王﹐不得天子明詔﹐是僭稱也。」孔明曰「離亂之時﹐宜從權變﹔若守常道﹐必誤大事。」張飛大叫曰「異姓之人皆欲爲君﹐何況哥哥乃漢朝宗派﹗若不如此﹐半世英雄成一夢矣﹗」孔明曰「主公可宜從權變﹐進位漢中王﹐臣等自作表章申奏天子。」玄徳再三推辭不過﹐又恐軍心有變﹐只得依允。孔明遂命譙周作表﹐申奏獻帝。其表曰﹕

軍師將軍諸葛亮﹐蕩寇將軍﹑漢壽亭侯臣關羽﹐徵虜將軍﹑新亭侯臣張飛﹐平西將軍﹑都亭侯臣馬超﹐徵西將軍臣黃忠﹐鎭西將軍臣賴恭﹐揚武將軍臣法正﹐興業將軍臣李嚴等一百二十人﹐上言曰﹕昔唐堯至聖而四凶而朝﹐周成仁賢而四國作難﹐髙後稱制而諸呂竊命。孝昭幼沖而上官逆謀﹐皆憑世寵﹐借履國權﹐窮凶極亂﹐社稷幾危。非大舜﹑周公﹑朱虛﹑博陸﹐則不能流放擒討﹐安危定傾。伏惟陛下誕聖徳﹐統理萬邦﹐而遭厄運不造之艱。董卓首難﹐蕩覆京畿﹐曹操階禍﹐竊執天衡﹔皇后太子﹐鴆殺見害﹐剝亂天下﹐殘毀民物。令陛下蒙塵憂厄﹐幽處虛邑。人神無主﹐遏絕王命﹐厭昧皇極﹐欲盜神器。左將軍﹑領司隸校尉﹑豫荊益三州牧﹑宜城亭侯劉備﹐受朝廷爵秩﹐念在輸力﹐以徇國難。睹其機兆﹐赫然憤發﹐與車騎將軍董承同謀誅操﹐將安國家﹐克寧舊都。會董承機事不密﹐令操遊魂得遂長惡﹐殘泯海內。內等每懼王室大有閻樂之禍﹐小有定安之變﹐趙髙使閻樂殺二世﹐王莽廢孺子嬰爲定安公。夙夜惴惴音贅﹐戰栗累思。昔在《虞書》﹐惇敍九族﹐周監二代﹐封建同姓﹐《詩》著其義﹐歷載長久。漢興之初﹐割裂疆土﹐尊王子弟﹐是以卒折諸呂之難﹐而成太宗之基。臣等以備肺腑枝葉﹐宗子藩翰﹐心存國家﹐念在弭亂。自操破於漢中﹐海內英雄望風蟻附﹐而爵號不顯﹐九錫未加﹐非所以鎭衛社稷﹐光昭萬世也。奉辭在外﹐禮命斷絕。昔河西太守梁統等值漢中興﹐限於山河﹐位同權均﹐不能相率﹐咸推竇融以爲元帥﹐卒立效績﹐摧破隗囂。今社稷之難﹐急於隴﹑蜀。操外吞天下﹐內殘羣僚﹐朝廷有蕭墻之危﹐而禦侮未建﹐可爲寒心。臣等輒依舊典﹐封備爲漢中王﹐拜大司馬﹐以董齊六軍﹐糾合同盟﹐掃滅凶逆。以漢中﹑巴﹑蜀﹑廣漢﹑犍爲爲國﹐所署置依漢初諸侯王故典。夫權宜之制﹐苟利社稷﹐專之可也。然後成功事立。臣等退伏矯罪﹐𨿽死無恨。誠惶誠恐﹐頓首死罪。臣等不勝瞻天激切屏營之至。

建安二十四年秋七月﹐築壇場於沔陽音免﹐方圓九里﹐分布五方﹐各設旌旗儀仗﹐羣臣皆依次序排列。許靖﹑法正請玄徳登壇﹐進冠冕璽綬訖﹐面南而坐﹐受文武官員拜賀﹐爲漢中王。子劉禪立爲王太子。封許靖爲太傅﹐法正爲尙書令。諸葛亮爲軍師﹐總督軍馬一應事務。封關﹑張﹑馬﹑黃﹑趙爲五虎大將﹐魏延爲漢中太守。其餘各擬功勛定爵。玄徳旣爲漢中王﹐遂修表一封﹐差人賫赴許都進呈。表曰﹕

臣以具臣之才﹐荷上將之任﹐總督三軍﹐奉辭於外﹔不能掃除寇難﹐靖匡王室﹐久使陛下聖教陵遲﹐六合之內﹐否而未泰﹐惟憂反側﹐疢音趁如疾首。曩者董卓﹐僞造亂階﹐自是之後﹐羣凶縱橫﹐殘剝海內。賴陛下聖徳威臨﹐人臣同應﹐或忠義奮討﹐或上天降罰﹐暴逆並殪音壹﹐以漸冰消。惟獨曹操﹐久未梟除﹐侵擅國權﹐恣心極亂。臣昔與車騎將軍董承圖謀討操﹐機事不密﹐承被陷害。臣播越失據﹐忠義不果﹐遂得使操窮凶極逆﹐主後戮殺﹐皇子鴆害。𨿽糾合同盟﹐念在奮力﹔懦弱不武﹐歷年未效。常恐殞沒﹐孤負國恩﹔寤寐永嘆﹐夕惕若厲。今臣羣僚以爲在昔《虞書》惇敍九族﹐庶明厲翼﹔五帝損益﹐此道不廢。周監二代﹐並建諸姬﹐實賴晉﹑鄭夾輔之福。髙祖龍興﹐尊王子弟﹐大啟九國﹐卒斬諸呂﹐以安大宗。今操惡直醜正﹐實繁有徒﹐包藏禍心﹐篡盜已顯。旣宗室微弱﹐帝族無位﹐斟酌古式﹐依假權宜﹐上臣爲大司馬﹑漢中王。臣伏自三省﹕受國厚恩﹐荷任一方﹐陳力未效﹐所獲已過﹐不宜復忝髙位﹐以重罪謗。羣僚見逼﹐迫臣以義。臣退惟寇賊不梟﹐國難未已﹔宗廟傾危﹐社稷將墜﹕成臣憂責碎首之負。若應權通變﹐以寧靖聖朝﹐𨿽赴水火﹐所不得辭﹐敢慮常宜﹐以防後悔。輒順眾議﹐拜受印璽﹐以崇國威。仰惟爵號﹐位髙寵厚﹐俯思報效﹐憂深責重﹐驚怖惕息﹐如臨於谷。盡力輸誠﹐獎勵六師﹐率齊羣義﹐應天順時﹐以寧社稷﹐以報萬一。謹拜章表。因驛遞上﹐還所假左將軍﹑宜城亭侯印綬。謹表上聞﹐仰乾天聽。建安二十四年秋七月﹐漢中王﹑領大司馬臣劉備拜表。

遣使到許都進表。

表到許都﹐曹操聽知玄徳自立漢中王﹐遂大怒曰「織席小兒﹐安敢如此﹗吾不能滅汝﹐誓不回都﹐除死方止﹗」卽時傳下王旨﹐盡起傾國之兵﹐赴兩川與漢中王決雌雄。一人出班諫曰「王上不可因一時之怒﹐使百萬生靈屈死於鋒刃。小臣有一計﹐不須張弓只箭﹐令劉備在蜀自受其禍。待兵衰力盡﹐略用一將﹐興數萬之眾﹐一舉而成功。」眾皆大驚﹐視之﹐乃河內溫城人也﹐復姓司馬﹐名懿﹐字仲達﹐見爲丞相府主簿。操大喜而問之曰「仲達有何髙見﹖」懿曰「今江東孫權以妹嫁劉備﹐今已分離取回江東﹐彼此有切齒之恨。王上可差一舌辯之士﹐賫書去見孫權﹐陳說劉備過惡﹐令權興兵行先取荊州﹐一與關某相持﹐劉備必發兩川之兵以救荊州。那時王上興兵去取漢川﹐令劉備首尾不能相救﹐勢必危矣。」

操大喜﹐卽修書令滿寵爲使﹐星夜投江東來見孫權。權知滿寵到﹐遂與謀士商議。張昭進曰「魏與吳本無仇﹐一時聽諸葛亮之說詞﹐間諜兩家﹐終年徵戰不息﹐生靈遭其塗炭。今滿伯寧此來﹐必有講和之意﹐可接待之。」權依其言﹐令眾謀士遠接。

滿寵入城﹐見吳侯禮畢﹐權以賓禮待寵。寵起身而言曰「吳﹑魏自來無仇﹐皆因劉備之故。今魏王差某到此﹐約會破劉﹐共分疆土﹐誓不相侵。」權問曰「以何憑據﹖」滿寵將操書呈上。權拆封視之。書曰﹕

操聞人生世間﹐列位在至尊之上﹐而俾異域之臣者﹐乃王侯之恥也﹔不論行而結交者﹐此大丈夫之恥也﹔祖宗可得之基業﹐一旦輕屬他人者﹐此家門之恥也。仲謀乃東吳之尊﹐而受制於劉備﹐可恥一也。備乃幽﹑燕小輩﹐素無行止﹐天下共知﹐一旦以賢妹妻之﹐此乃恥也。荊﹑襄九郡﹐公之父兄皆爲此土而喪身﹐何輕如敝屣﹐與劉備而不取。此乃三恥也。夫備恃頑賴凶﹐數有侵侮﹐輕諾寡信﹐素懷不仁﹐先背主而後叛呂布﹐棄袁紹之義﹐忘劉表之恩﹐吞並蜀川﹐占據漢上﹐負明公與孤之徳﹐𨿽樵牧亦切齒也﹗今遣滿寵前來﹐所有舊怨﹐一切勿言﹐可速起英雄之師﹐索取荊州﹐上與國家除凶﹐下雪自己之仇。淸平之後﹐自以江南連接西川﹐盡屬於公﹔漢中﹑襄陽﹐孤當自取。永以爲好﹐誓不相侵。書不盡言。專祈照察。秋八月吉日書。

孫權覽書畢﹐設筵相待。滿寵歇於館捨。權連夜與謀士商議。顧雍曰「𨿽是說詞﹐其中有理。一面送滿寵回﹐約曹公首尾相擊﹔一面使人過江探關公動靜﹐方可行事。」諸葛瑾曰「某聞關公自到荊州﹐劉備娶與妻室﹐先生一子﹐次生一女。其子聰明﹔其女幼小﹐未曾適人。某願一往﹐與主公世子求親。若雲長肯許﹐卻與雲長計議﹐共破曹操﹔若雲長不肯﹐然後助曹﹐卻取荊州。凡徵戰有名﹐則人心順矣。」孫權用其謀﹐先送滿寵回許都﹔卻遣諸葛瑾爲使﹐投荊州而來。江口人報知雲長。雲長平生輕傲天下之士﹐不令手下人迎接。諸葛瑾入城﹐來見雲長。禮畢﹐雲長曰「子瑜此來何意﹖」瑾曰「某想捨弟久事漢中王﹐故有此行﹐求結兩家之好﹕某主人吳侯有一子﹐甚聰明﹐吳人皆奇之。某聞將軍有一女﹐特來求親。兩家並無猜疑﹐並力破曹。此誠美事﹐請君侯思之。」雲長勃然大怒曰「吾虎女﹐安肯嫁犬子耶﹗吾不看汝弟之面﹐立斬汝首﹗再休多言﹗」遂喚左右逐出。瑾抱頭鼠竄﹐回見吳侯﹔不敢隱匿﹐遂實告之。權大怒曰「何太無禮耶﹗」便喚張昭等文武官員商議﹐定取荊州之策。未知如何﹖

關雲長威震華夏

孫權與眾文武議取荊州﹐參謀步騭曰「未可。曹操欲篡漢室﹐所懼者劉備也。今遣使來﹐令吳興兵吞蜀﹐此假禍於吳也。」孫曰「孤亦欲取荊州久矣。」騭曰「今操弟曹仁﹐見屯兵於襄陽﹑樊城﹐又無長江之險﹐旱路正可取荊州﹐如何不敢﹐卻令主公動兵﹖只此便見其心也。主公可遣使去許都見操﹐令曹仁旱路先起兵取荊州﹐雲長必掣荊州之兵而取樊城矣。若雲長一動﹐主公可遣一將暗取荊州﹐一舉可得矣。」吳侯大喜﹐卽時遣使過江﹐直至許都見操﹐上書陳說此事。操看畢大喜﹐卽遣滿寵往樊城助曹仁爲參謀官﹐一同商議動後﹔便教東吳使命先回﹐令領兵水路接應以取荊州。

卻說漢中王令魏延總督軍馬﹐守禦東川﹐遂引百官回成都。差官起蓋宮庭﹐又置館捨﹐自成都至白水﹐共建四百餘里館捨亭郵。廣積糧艸﹐多造軍器﹐以圖進取中原。細作人打聽曹操結連東吳﹐欲取荊州﹐卽飛報入蜀。漢中王忙請孔明商議。孔明曰「某已料曹操必有此謀﹐比及借請東吳起兵。吳地謀士極多﹐必然教操令樊城曹仁先興兵矣。」漢中王曰「似此﹐如之柰何﹖」孔明曰「可差使命就送官誥與雲長﹐令先起兵取樊城﹐使軍士膽寒﹐自然瓦解矣。」漢中王大喜﹐隨卽差前部司馬﹐乃犍爲安定人也﹐姓費﹐名詩﹐字公舉爲使﹐賫捧誥命﹐投荊州而來。

有人報知雲長。雲長出郭﹐迎接入城。公廨上禮畢﹐雲長問曰「封某何爵﹖」詩答曰「王上加『五虎大將』之職﹐將軍居其一也。」雲長又曰「封那五虎將﹖」詩答曰「關﹑張﹑馬﹑趙﹑黃是也。」雲長大怒曰「益徳吾弟也﹐孟起世代名家﹐子龍卽吾弟也﹕位與吾等﹐可也。黃忠何等之人﹐與吾同列﹖大丈夫終不與老兵同列﹗」遂不肯受印。詩佯笑而言曰「將軍差矣。聽愚一言﹕夫立王業者﹐所用非一人。昔蕭何﹑曹參自幼與髙祖是親舊﹐陳平﹑韓信後亡秦命而至﹐論其班次﹐韓信爲王﹐最居其上﹐未聞蕭何﹑曹參以此爲怨。今漢中王以一時之功﹐隆崇於漢升﹐故加『五虎將』。而漢中王待將軍之意﹐豈與黃漢升同也﹖況漢中王與將軍有結義之恩﹐如同一體﹕將軍卽漢中王﹐漢中王卽將軍也﹐可與同休戚﹐共禍福﹐不宜計較官號之髙下﹐爵祿之多寡也。僕一介之使﹐禦音銜命之人﹐不告於將軍而便回﹐是辱君命也。願將軍熟思之。」雲長大悟﹐乃垂淚而拜曰「愚之不明﹐非足下見教﹐幾誤大事。」卽時受印。

費詩方出王旨﹐令雲長領兵取樊城。雲長曰「吾亦有此心久矣﹐但未得主命耳。」當時便差川將傅士仁與糜芳二人爲先鋒﹐引一軍於荊州城門外屯紮。次日﹐大軍同出﹐二人領命﹐先去城外點兵。雲長設宴管待費詩。飲至二更﹐忽一軍來報城外寨中火起。雲長急披掛上馬﹐出城看時﹐乃傅士仁﹑糜芳飲酒﹐帳後遺火﹐燒著火炮﹐滿營撼動﹐把軍器糧艸﹐盡皆燒毀。雲長引軍救撲﹐四更方才火滅。雲長入城﹐召傅士仁﹑糜芳至帳下﹐責之曰「吾令汝二人作先鋒﹐不曾出軍﹐先將許多軍器糧艸燒毀﹐火炮打死本部軍人。如此誤事﹐要你二人何用﹗」叱令斬之。司馬費詩慌來告曰「未曾出師﹐先斬大將﹐於軍不利。可暫免其罪。」雲長怒气不息﹐喚武士各決四十﹐摘去了先鋒印綬﹐罰糜芳守江陵﹐傅士仁守公安。雲長痛責之曰「吾不看費司馬面上﹐立斬於市﹐以正軍法﹗汝這兩顆頭且暫寄項上﹐吾得勝回來之時﹐汝等稍有差遲﹐二罪俱罰﹐決不恕饒﹗」二人滿面羞慚﹐喏喏而退。雲長便令廖化作先鋒﹐關平爲副將﹐自總中軍﹐馬良﹑伊籍爲參謀﹐一同徵進。其餘畱在荊州。

比及大軍將行之際﹐當日祭「帥」字旗﹐關公假寢於帳中。忽見一豬其大如牛﹐渾身黑色﹐奔入帳中﹐徑咬雲長足。雲長大怒﹐急起拔劍斬之﹐聲如裂帛。霎然驚覺﹐乃是南柯一夢。帳下走卒來報午時。雲長左足陰陰疼痛﹐心中大疑﹐喚子關平至﹐言曰「吾才夢一黑豬﹐咬吾左足﹐覺來陰陰疼痛。吾今哀矣。」平對曰「豬亦有龍象。龍附足﹐乃升騰之意﹐父親不必疑忌。」隨聚多官於帳中商議。或言吉祥者﹐或言不祥者﹐眾論不一。雲長曰「吾大丈夫﹐年近六旬﹐死何憾焉﹗」正言間﹐蜀使至﹐拜雲長爲前將軍﹐假節鉞﹐都督荊﹑襄九郡事。雲長受命訖﹐眾官拜慶曰「此事足見豬龍之瑞也。」因此坦然不疑﹐遂起兵奔襄陽大路而來。

曹仁正在城中﹐忽一人報雲長自領兵來。仁大驚﹐欲堅守不出。副將翟元曰「今魏王令將軍約會東吳取荊州﹐今彼自來﹐是送死也﹐何故避之﹖」仁曰「然。」便欲出兵。參謀滿寵諫曰「吾素知雲長勇而有謀﹐未可輕敵。不如堅守﹐深爲上策。」驍將夏侯存曰「汝是秀才之言﹐不曉破敵。豈不聞『水來土掩﹐將至兵迎』﹖我軍以逸待勞﹐何足懼之。」曹仁不聽滿寵之言﹐令寵守樊城﹐自領兵離襄陽﹐來迎雲長。雲長知曹兵來﹐喚關平﹑廖化二將受計﹐領兵來迎曹兵。兩陣對圓﹐廖化出馬搦戰。翟元出迎。二將戰不多時﹐化詐敗﹐撥馬便走。元追殺﹐荊州兵退二十里。翟元乘勢追襲﹐關平﹑廖化分兵兩路夾攻。仁傳令夏侯存拒住關平﹐翟元拒住廖化。次日﹐又來搦戰。夏侯存﹑翟元出戰得勝﹐追殺二十餘里。忽聽得背後喊聲大震﹐鼓角齊鳴﹐曹仁急命前速回。兩兵急回﹐背後關平﹑廖化殺來﹐曹兵大亂。曹仁中計﹐先掣一軍﹐飛奔襄陽。離城數里﹐前面繡旗颰處﹐一員大將﹐勒馬橫刀﹐攔住雲路﹐乃荊州關雲長也。曹仁素知雲長謀勇﹐膽戰心驚﹐不敢交鋒﹐望襄陽斜路而走。雲長不趕。夏侯存軍至﹐雲長截住去路。存大怒﹐與雲長交鋒﹐只一合﹐被雲長一刀斬於馬下。翟元便走﹐關平趕上斬之。乘勢追殺﹐曹軍大半死於襄江之中。曹仁退守樊城。

雲長得了襄陽﹐賞軍撫民。有隨行司馬王甫進曰「今君侯將軍一鼓而下襄陽﹐曹兵𨿽然喪膽﹐愚意論之﹕今東吳呂蒙屯兵陸口﹐常有吞並荊州之意﹔倘若率兵徑取荊州﹐如之柰何﹖」雲長曰「吾已在心。汝可提調此事﹐沿江上下﹐或二十里﹐或三十里﹐選擇髙阜處置烽火臺﹐每臺用五十軍守之。倘吳兵渡江﹐夜則明火﹐晝則舉煙﹐此爲一時之號。吾當親徵擊之。」王甫又曰「糜芳﹑傅士仁守二隘口﹐恐不盡心竭力﹔荊州必須再得一人﹐以總督之。」雲長曰「吾差荊州治中﹐武陵人氏﹐姓潘﹐名濬﹐此人總之﹐有何慮焉﹖」甫曰「此人平生多忌而好利﹐豈有臨政而不愛利者乎﹖可用軍前都督糧料官趙累代之。趙累爲人﹐忠城廉直。若用此人﹐萬無一失。」雲長曰「吾素知潘濬之爲人。旣已差定﹐何必攺之﹖趙累見掌糧料﹐亦是事之重者。汝勿多疑﹐只與吾築烽火臺去。」王甫拜辭﹐怏怏而行。雲長令關平拘收船隻﹐渡襄江﹐攻打樊城。

卻說曹仁折了二將﹐退守樊城﹐來見滿寵﹐惶恐至甚。仁曰「不聽公言﹐兵敗將亡﹐失卻襄陽﹐何計可復﹖」寵曰「雲長熊虎之將﹐足智多謀﹐不可輕敵﹐只宜堅守。」正言間﹐人報雲長渡江而來﹐攻打樊城。仁大驚﹐寵諫曰「只宜堅守。」階下手將呂常曰「某乞兵數千﹐願當來軍於襄江之內。」寵諫曰「不可。」呂常大怒而言曰「據汝等文官之言﹐只宜堅守﹐似此何能立功名於後世乎﹖豈不聞兵法云﹕『軍半渡可擊』。今雲長軍半渡襄江﹐何不擊之﹖若軍臨城下﹐將至壕邊﹐急難搖動矣。常願領兵死戰﹗」仁乃與兵五千﹐隨呂常出樊城迎戰。前面繡旗開處﹐雲長橫刀出馬。呂常卻欲來迎﹐後面眾軍見雲長神威凜凜﹐不戰而走﹐呂常喝止不住。雲長混殺一陣﹐曹兵大敗﹐馬步軍折其大半﹐敗殘軍奔入樊城。曹仁急差人求救。使命星夜至長安﹐將書呈上曹操﹐言「雲長破了襄陽﹐見圍樊城﹐其危至急。望撥大將前來救援。」曹操指班部內一人而言曰「汝可去解樊城之危。」其將應聲而出﹐眾視之﹐乃泰山巨平人也﹐姓於﹐名禁﹐字文則。禁曰「某求一將作先鋒﹐領兵同去。」操又問曰「誰敢作先鋒﹖」一人奮然出曰「某願施犬馬之勞﹐生擒關將﹐獻於麾下﹐上報我王寵遇之恩﹐下救黎民倒懸之急。」操觀之大喜。未知此人是誰﹐下回便見。

龐徳擡櫬戰關公

一將立於階下﹐其人少不務農﹐長而好勇﹐智謀不弱於雲長。身髙八尺﹐面黑髮黃﹐首不能回顧﹐衣不能任體﹐跣足履山谷﹐猿猱不能比其健。手斫木成器﹐斧斤何以及其利﹖臨戰陣﹐衣靑袍﹐跨白馬﹐軍中號爲「白馬將軍」。使一口截頭大刀﹐乃南安狟道人也﹐姓龐﹐名徳﹐字令明。操大喜曰「關將軍威震華夏﹐未逢對手﹔今遇令明﹐眞勁敵也。」勁﹐音擎。遂加於禁爲徵南將軍﹐加龐徳爲徵南都先鋒。操曰「吾深知滿伯寧良策過人﹐故畱在彼。然恐兵法未盡其奧妙﹐吾與汝七軍皆精練之士﹐《司馬法》云﹕五人爲伍﹐五伍爲隊。一萬二千五百人爲一軍。七軍者﹐計八萬七千五百人也。令汝調用。」於禁拜謝。操與於禁這七軍﹐皆北方彊壯之士﹐衣甲鞍馬軍器嚴整。兩員領軍將校﹕一名將軍董衡﹐一名部曲董超﹐引各頭目參拜於禁。衡曰「今將軍提七枝重兵﹐去解樊城之危﹐期在必勝。今用龐徳爲先鋒﹐豈不誤事﹖」禁大驚﹐忙問其故。衡曰「龐徳原是馬超手下副將﹐不得已而降魏﹔故主在蜀輔佐漢中王﹐職居『五虎上將』。況今龐徳親兄龐柔﹐亦在西川爲官。今使他爲先鋒而領大軍﹐是潑油而救火也。將軍可啟奏魏王﹐當別易之。」

禁聞此語﹐遂連夜入府來奏曹操。操自省悟﹐卽喚龐徳至階下﹐令納下先鋒印。徳大驚曰「某正欲與王出力﹐擒捉關將﹐以安華夏﹐王上何不用某耶﹖」操曰「孤得卿數載﹐所用並無猜疑。今日用卿﹐聞得馬超見在西川﹐汝兄龐柔亦在西川﹐俱佐劉備。孤縱不疑﹐柰眾口所言﹐因此不用。」龐徳聞之﹐免冠頓首﹐流血滿面而告曰「某自漢中投降王上﹐咸感厚恩﹐恨肝膽塗地﹐不能補報﹔今何疑於徳也﹖徳昔在故鄕時﹐與兄同居﹐嫂甚不賢﹐嫉妒於徳﹐徳乘醉提刀殺之。兄龐柔恨入骨髓﹐誓不相見﹐已斷義矣。故主馬超有勇無謀﹐不能下士﹐故孤身入川。徳感王大恩﹐甚過百倍﹐安敢萌異志而負王上也﹖惟願察之。」操自扶起曰「孤素知卿忠義﹐前言特以安眾人之言耳。卿勿忌憚﹐可努力建功。孤誓不敢負於卿矣。」

徳拜辭回家﹐令匠者造一舁音輿櫬乃束身之棺材也。次日﹐請諸友赴席﹐列櫬於堂。眾親友見之﹐見舁櫬在堂﹐皆失驚﹐問曰「將軍領兵出師﹐何用此物﹖」徳舉杯與親友曰「吾受魏王恩重﹐誓以死報。今去襄陽﹑樊城戰關將﹐共決生死﹐若不斬彼而回﹐必當孤魂歸國矣。故先備舁櫬﹐誓無空回之理。」眾皆墮淚。徳把盞畢﹐喚其妻李氏並男龐會會方六歲﹐徳與妻子曰「吾義在效死﹐今爲先鋒去斬關將﹐吾不殺關將﹐關將必殺吾也。我若被他所殺﹐汝好生看養吾兒。吾兒有異相﹐長大必與吾報仇雪恨也。」後來會跟鄧艾收川﹐果然盡殺關公子孫﹐應父之言也。妻子痛哭送別。令擡舁櫬而行﹐手下驍將五百人﹐問龐徳曰「將軍載櫬何意﹖」徳曰「汝眾人隨我多年﹐彼各知其心腹。吾今以大事付汝等﹐汝等休負吾心。吾今與關將決一死戰﹐我若被關將所殺﹐汝等取吾屍回﹔我若殺了關某﹐汝等急取他屍﹐吾當自取其首﹐置於櫬內﹐同獻於魏王。」五百將皆昂然而告曰「將軍有失﹐吾等捨頸血﹐與將軍復仇也﹗」於是引軍前進。後將此言奏知曹操﹐操大喜曰「龐徳有如此之志﹐孤何憂焉﹗」言訖大笑。賈詡在側﹐言曰「王上何喜也﹖」操曰「吾喜龐徳之壯哉﹗」詡曰「王上差矣。血气之勇去鬥關將﹐他是赤身搏虎之將。俗云『兩彊而斗﹐必有一傷』﹐非安邊塞之良策也。」操大悟﹐急令人趕上龐徳﹐傳王旨戒曰「關某智勇雙全之將﹐切不可用力斗之。可取則取﹐不可取則謹守﹐不可怠忽。」龐徳聽罷﹐只哂笑。眾曰「將軍何故哂之﹖」徳曰「吾料此敵﹐當挫關公三十年之聲價﹐王上何故多慮﹖三軍已發﹐而有戒愼之言﹐勿令斗其血气之勇﹐是弱於軍前也。吾心中有吞關公之意﹐豈死於等閒耳﹖」於禁曰「魏王之言﹐不可不從。將軍自度之。」徳奮然趲軍﹐前至樊城﹐耀武揚威﹐鳴鑼擊鼓。

卻說關公髙坐於中軍帳上﹐忽帳下一人復曰「探知曹操差於禁爲將﹐領七枝精壯兵到來。前部先鋒龐徳﹐軍中擡一舁櫬﹐口出不遜之言﹐誓與君侯決一死戰。兵離城三十里之路矣。」關公聽知﹐勃然變色﹐美髯飄動﹐大怒而言曰「天下英雄﹐聞吾之名﹐盡皆縮頸而奔。龐徳豎子﹐何敢來藐視吾也﹗」喚子關平一面攻打樊城﹐「吾自去斬此匹夫﹐以雪其謗﹗」平諫曰「父親守三十年之英風﹐不可因一言之辱而棄泰山之重﹐與頑石共爭髙下也。辱子願代父去戰此人。」關公曰「吾自臨戰以來﹐未常不身先士卒。龐徳何等之人也﹖焉敢辱吾﹗」平曰「兒聞世人有云﹕『螳螂之忿﹐安當車轍。』況隨侯之珠﹐不可彈雀﹔怒蠅拔劍﹐徒費神威。量龐徳鼠輩﹐何勞父親自敵乎﹖」關公曰「汝試一往﹐吾隨後便來接應。」關平出帳﹐提刀上馬﹐領軍來迎龐徳。兩陣對圓﹐魏營一面皂旗﹐上書「南安龐徳」四个白字。旗下龐徳﹐靑袍銀鎧﹐鋼刀白馬﹔背後五百軍兵緊隨﹐十數員小將肩擡舁櫬而出。平大罵曰「西羌小軍﹐背主之賊﹗何敢辱吾﹗」龐徳馬上問曰「此何人也﹖」部下一軍曰「此乃關公義子關平也。」徳大怒而叫曰「吾奉魏王旨﹐來取汝父之首﹗汝乃疥癩小兒﹐吾不殺汝﹗快喚汝父來﹗」平大怒﹐縱馬舞刀﹐來取龐徳。徳橫刀來迎。戰三十合﹐不分勝負﹐兩家各歇。

早有人報知關公。公大怒﹐令廖化去攻樊城﹐公自到軍中。關平接著﹐言說與龐徳五百軍共戰兩次﹐不分勝負。關公自縱馬橫刀而出﹐叫曰「關將在此﹐龐徳何不早來受死﹗」鼓聲大震﹐龐徳出馬而言曰「吾奉天子詔﹑魏王旨﹐特來取汝﹗恐汝不信﹐故備舁櫬在此。汝若怕死﹐可早下馬受降﹗」關公大罵曰「量汝羌胡一匹夫﹗可惜吾靑龍刀斬汝鼠賊﹗」驟馬舞刀﹐直取龐徳。徳揮刀來迎。二將戰有百餘合﹐精神倍長。兩軍各看得癡呆。魏軍恐龐徳有失﹐急令鳴金。關平恐父年老﹐亦鳴金。二將各退軍。龐徳歸寨﹐眾軍曰「人言關公英雄﹐今日方信也。」正言間﹐於禁至。相見畢﹐禁曰「聞將軍戰關公百合之上﹐未得便宜﹐何不且退軍避之﹖」徳曰「魏王命將軍爲大將﹐何其太弱也﹖吾來日與他共決生死﹐誓無退避之意﹗」言訖﹐須髮倒豎。禁不敢阻而回。

卻說關公回寨﹐與關平曰「龐徳刀法慣熟﹐眞吾之敵手也﹗」平曰「俗云『初生之犢﹐不懼於虎。』父親縱然斬了此人﹐只是羌胡一小卒耳﹔倘有疏虞﹐且以伯父所托江山之重﹐豈可等閒輕如鴻毛也﹖」關公大喝曰「匹夫﹗吾不殺此賊﹐何以雪恨﹖吾意已決﹐再勿多言﹗」次日﹐上馬引軍前進。龐徳亦引軍來迎。兩陣對圓﹐二將齊出。關公罵曰「吾今日匹夫須決勝負﹗不可收軍﹗」言訖﹐二將交鋒。鬥至五十餘合﹐龐徳撥回馬﹐拖刀而走。關公飛馬趕來﹐口中大叫﹕「鼠賊欲使拖刀計耶﹖吾豈懼哉﹗」原來龐徳虛作拖刀勢﹐把刀就鞍鞽上掛住﹐偸拽雕弓﹐搭上箭。這邊關平見父趕去﹐恐怕有失﹐隨後也趕來。關平眼乖﹐見龐徳拽弓﹐大叫﹕「賊將休放冷箭﹗」關公卻擡頭看時﹐弓弦響處﹐箭早到來。關公躲不及﹐正中左臂。恰待落馬﹐關平趕到扶住﹐送父回營。龐徳勒馬輪刀趕來﹐未知關公性命如何﹖

關雲長水淹七軍

卻說龐徳射中關公左臂﹐關平救回。徳隨後趕來﹐忽聽得本營鑼聲大震。徳恐後軍有失﹐急勒回馬來。乃是於禁見龐徳取勝﹐恐徳成了大功﹐滅禁威風﹐卻鳴金收軍。龐徳急回營問之﹐於禁曰「魏王有戒旨﹐關公智恿雙全。他𨿽中將軍一箭﹐我恐有詐﹐故鳴金收軍。」徳曰「若不收軍﹐吾已斬了此人也。」禁曰「『緊行無好步』﹐當緩圖之。」徳不識於禁之意﹐懊悔不已﹐收軍下寨。

卻說關公歸寨﹐拔了箭﹐幸得射不深﹐用金瘡藥敷之。關公痛恨龐徳﹐與眾將曰「誓報一箭之仇﹗」眾將曰「未可輕敵﹐且將息片時。」次日﹐人報龐徳引軍搦戰﹐關公就要出戰﹐眾將苦苦勸住。龐徳令小軍毀罵。關平全然不理﹐自把住隘口﹐多撥人馬當住小路﹔又傳令﹕「凡敵軍罵戰﹐眾將休報知父親。」龐徳領兵搦戰十餘日﹐見無人出迎﹐請於禁商議。徳曰「眼見此人箭瘡舉發﹐不能動止﹔搦戰不出﹐如何成功﹖不若統七軍一擁殺入寨中﹐可解樊城之圍。」禁恐龐徳成功﹐只把魏王戒旨相推﹐不肯動兵。龐徳累要動兵﹐於禁不允。後移七軍轉過山口﹐離樊城北十里﹐依山下寨。禁領兵截斷大路﹐令徳屯兵於谷後﹐使徳不能進兵成功。

卻說關平見父箭瘡已合﹐甚是喜悅。忽聽得於禁移七軍於樊城之北十里下寨﹐未知其謀﹐卽報與父。關公遂上馬﹐引十數騎上髙阜處望之﹐見樊城城上旗號不整﹐軍士慌亂﹔又見城北十里﹐山谷之內屯軍﹔襄江﹑白河水勢甚急。公看畢地勢﹐卻喚鄕導官問曰「樊城北十里山谷﹐是何地名﹖」答曰「罾口川也。」關公大喜曰「於禁被吾擒矣﹗」將士問曰「君侯何以知之﹖」關公曰「『魚』入『罾口』﹐豈得走乎﹖」諸將未信。公回本寨﹐時值八月秋天﹐驟雨數日﹐公令人預備船筏﹐收拾水具。關平問曰「陸地相持﹐而用水具何也﹖」公曰「非汝所知也。兵法云必勝有五﹔一曰『度』﹐二曰『量』﹐三曰『數』﹐四曰『稱』﹐五曰『勝』。『度』者﹐度地之遠近﹑險易﹑廣狹之形﹐而安營布陣也﹔『量』者﹐酌量彼我之彊弱也﹔『數』者﹐知用機變之數也﹔『稱』者﹐稱較彼我之勝負也﹔『勝』者﹐謂知此乃必勝之道也。今於禁率七軍﹐當屯於廣易之地﹐而卻聚於罾口川險狹之處。方今秋雨連綿﹐數日襄江之水必然泛漲﹐吾已差人堰住各處水口。吾待水發時﹐乘髙就船﹐放水一淹﹐則樊城﹑罾口之兵﹐皆爲魚鱉矣。」關平再拜曰「父親神機妙算﹐辱子豈能知也。」

卻說魏軍屯於罾口川﹐連日大雨不止﹐有督將成何﹐魏將也﹐姓成﹐名何。來見於禁曰「今大軍屯於川口﹐地勢甚低﹐𨿽有土山﹐離營稍遠。目今秋雨連綿﹐軍士艱辛。近有人報說荊州兵移於髙阜處﹐又於漢水口預備船筏﹔倘江水泛漲﹐將軍安能逃乎﹖」禁大喝曰「匹夫惑吾軍心耶﹖再有出此言者斬之﹗」成何羞慚而退﹐卻來見龐徳﹐具言此事。徳曰「汝所見者﹐是也。於將軍不肯移兵﹐吾自移兵屯於他處。」成何曰「明日可作一區處。」

是夜﹐風雨大作。龐徳坐於帳上﹐只聽得萬馬爭奔﹐徵鼙震地。徳大驚﹐急出帳上馬看時﹐四面八方﹐大水驟至﹔七軍亂竄﹐隨波逐浪者不計其數。於禁﹑龐徳與諸將各登小山避水。山腳漂流﹐莫不喪命﹐平地水深丈餘。比及平明﹐關公及眾將皆搖旗鼓噪﹐乘大舡而來。於禁見四下無路﹐左右止有五六十人﹐料不能逃﹐口稱「願降」。關公令盡去衣甲﹐拘收入舡﹐然後來收龐徳並董衡﹑董超﹑成何。其五百人尙無百十﹐立在堤上。龐徳全無懼怯﹐奮然前來接戰。關公將船四面圍定﹐令軍一齊放箭﹐射死魏兵大半。董衡﹑董超見勢已危急﹐乃告龐徳曰「軍士折傷大半﹐四下無路﹐不如投降﹐以免其禍。」龐徳大怒曰「吾受魏王恩厚﹐豈可屈節於人﹗」言訖﹐親斬衡﹑超﹐乃厲聲而言曰「再說降者斬﹗」卽拈弓搭箭﹐望關公舡上射之﹐數个軍士中箭而死。自平明戰至日中﹐勇力倍增。關公催四面急攻﹐矢石如雨。徳令軍士用短兵戰之。徳回顧成何曰「吾聞『將不怯死以苟免﹐壯士不毀節而求生』。今日乃我死之日也。汝可努力死戰﹗」成何依令﹐向前死戰﹐被關公一箭射落水中。眾軍皆降﹐止有龐徳一人力戰。正遇荊州數百軍﹐駕小舟近堤來捉龐徳。徳提短刀﹐飛身一躍﹐早上小舡﹐立殺數人﹔被降軍五百人皆上舡﹐忙使短棹﹐欲奔樊城來。上流頭一將撐一大舡而至﹐將小舡撞翻﹐龐徳並軍士盡落於水中。舡上那員將跳入水中﹐生擒龐徳上舡。軍士沈水而死。眾視之﹐擒龐徳者﹐乃關公手將周倉也。倉素知水性﹐又在荊州住了數年﹐愈加慣熟﹔又兼力大﹐因此擒了龐徳。於禁所領七軍﹐皆死於水中。其會水者亦無去路﹐其投降者不下萬餘。後史官有詩曰﹕

夜半徵鼙響震天﹐襄樊平地做深淵。怪風怒撥漢江水﹐巨浪齊吞罾口川。

八月霖霪飛黑雨﹐七軍偃仰喪黃泉。關公神策誰能及﹖華夏威名萬古傳。

又詩曰﹕

開疆施妙略﹐決水運良謀。功蓋三分國﹐英雄敵萬夫。

孫權應喪膽﹐曹操欲遷都。華夏威風震﹐聲名絕代無。

卻說關公將七軍淹死大半﹐降者萬餘﹐擒了首將﹐回到髙阜去處﹐升帳而坐。羣刀手押過於禁來。禁拜伏於地﹐乞哀請命。關公曰「汝怎敢抗吾﹖」禁曰「上命差遣﹐身不由己。望君侯憐憫﹐誓以死報。」公綽髯笑曰「吾殺汝﹐猶狗彘耳﹐枉污刀斧也﹗」令人解赴荊州大牢內監候﹕「待吾回﹐別作區處。」發落去訖。於禁後來轉在東吳。吳還魏﹐魏文帝將於禁一事繪於魏武帝廟內﹐卻令禁往拜之。禁見壁上畫關公坐於帳上﹐禁拜伏於地﹐龐徳立而不跪。禁大慚﹐因此服毒而死。於禁後來賺在東吳。吳還魏﹐魏文帝將於禁一事繪於魏武帝廟內﹐卻令禁往拜之。禁見壁上畫關公坐於帳上﹐禁拜伏於地﹐龐徳立而不跪。禁大慚﹐因此服毒而死。關公又令押過龐徳來。龐徳睜眉怒目﹐立而不跪。關公曰「汝兄見在漢中﹐故主馬超亦事吾兄爲將。吾欲招汝爲將佐﹐何不早降﹐卻被吾擒之﹖」徳大罵曰「豎子﹗何謂降也﹖吾魏王有帶甲百萬﹐威震天下。劉備乃庸才耳﹐吾豈肯降汝﹗寧死於刀下﹐安降無名之將耶﹗」罵不絕口。公大怒﹐喝令刀斧手推出斬之。徳舒頸受刑。公憐而葬之。有詩贊曰﹕

威武不能屈﹐節操不能攺。生當立金鑾﹐死尙披鐵鎧。

烈烈大丈夫﹐垂名昭千載。南安龐令明﹐日月競光彩。

卻說樊城周圍﹐白浪滔天﹐水勢益盛﹐城垣漸漸浸塌﹐男女擔土搬磚﹐塡塞不住。曹仁諸將﹐無不喪膽﹐慌忙來告曹仁曰「今日之危﹐非力可及。趁著關公軍圍未合﹐可乘舟夜走。𨿽然失城﹐尙可全身。」仁從其言﹐欲備舡只要走。一人慌來諫曰「不可﹗不可﹗」眾視之﹐乃山陽昌邑人也﹐姓滿﹐名寵﹐字伯寧。仁曰「城將破矣﹐安能久守乎﹖」寵曰「山水驟至﹐豈有長存﹖不旬日自退矣。關公𨿽來攻城﹐已譴別將在郟下今河南郟縣是也。自許以南﹐百姓擾擾。關公所以不敢輕進﹐乃慮吾軍襲其後也。今若棄城而去﹐黃河以南﹐非國家之有矣。願將軍耐守此城﹐以爲國家之保障。」仁拱手稱謝曰「非伯寧之教﹐則誤大事也。」遂騎白馬上城﹐聚眾將而發誓曰「吾受國家厚恩﹐委守此城﹐但有言棄城而去者﹐白馬爲例﹗」言訖﹐斬白馬於水中。諸將皆曰「願以死據守﹗」仁大喜﹐就城上設弓弩數百﹐軍士晝夜防護﹐不敢怠意。老幼居民﹐擔土石塡塞城垣。旬日之內﹐水勢果退。

關公自擒於禁等﹐威震天下﹐無不驚駭。忽子關興前來寨內省親。公就令興賫諸官立功文書﹐赴成都去見漢中王﹐各求升遷。興拜辭了父親﹐徑投成都去訖。

卻說關公分兵一半﹐直抵郟下。公自領兵四面攻打樊城。當日關公自到北門﹐立馬揚鞭﹐指而問曰「汝等鼠輩﹐不來早降﹐更待何時﹖如打破城池﹐寸艸不畱﹗」正言間﹐曹仁在敵樓上﹐見關公在麾蓋之下﹐身上止披掩心甲﹐斜袒綠袍﹐旁若無人﹐欲催士卒打城。仁急招五百弓弩手﹐望麾蓋一齊射之。公急勒回馬時﹐右臂上中一弩箭﹐翻身落馬。未知性命如何﹖

關雲長刮骨療毒

卻說曹仁見關公落馬﹐卽引兵衝出城來﹐被關平一陣殺回﹐救父歸寨。拔箭﹐血流不息﹐右臂靑腫﹐不能動止。關平慌與眾將商議曰「父親若損此臂﹐安能出敵﹖不如暫回荊州調理。」司馬王甫曰「君言正合吾意。」甫與平入帳﹐見關公坐於帳上﹐全無疼痛之意。公問曰「汝等來有何事﹖」甫告曰「某等因見君候右臂損傷﹐恐臨敵致怒﹐衝突不便。眾議之﹐可贊班師回荊州調理。」公大怒曰「吾取樊城只在目下﹔取了樊城﹐拔去後患﹐卻長驅大進﹐徑到許都﹐剿滅操賊﹐以安漢室﹐吾之願也。豈可因小瘡而誤大事耶﹖汝等特來慢吾軍心耳﹗」王甫等羞慚而退。

公叱退眾將﹐終是臂痛。眾將見公不肯退兵﹐瘡又不痊﹐只得四方問訪名醫。忽一日﹐有一人從江東駕小舟而來﹐直至寨中。小校引見關平。平視其人﹐怪巾異服﹐臂挽靑囊﹐自言姓名﹕「乃沛國譙郡人也﹐姓華﹐名陀﹐字元化。聞知君侯乃天下大義之士﹐今中毒箭﹐特來醫治。」平曰「莫非昔日醫東吳周泰者乎﹖」陀曰「然。」平大喜﹐請眾謀士相見﹐引入中軍。此時﹐關公本是臂痛﹐恐慢軍心﹐無可消遣﹐正與馬良奕棋。平引陀如帳﹐拜見父親。禮畢﹐賜坐。茶罷﹐陀請臂視之。公袒下衣袍﹐伸臂令陀看視。陀曰「此乃弩箭所傷﹐其中有烏頭藥毒﹐直透入骨﹔若不早治﹐此臂則無用矣。」公曰「用何物治之﹖」陀曰「只恐君侯懼耳。」公笑曰「吾視死如歸﹐有何懼怕﹗」陀曰「當於靜處立一標柱﹐上釘大環﹐請君侯將臂穿與環中﹐以繩系之﹐然後以被蒙其首。吾用尖利之器割開皮肉﹐直至於骨﹐刮去藥毒﹐用藥敷之﹐以綫縫其口﹐自然無事。但恐君侯懼耳。」公笑曰「如此容易﹐何用柱環﹖」令設酒席相待。

公飲數杯酒畢﹐一面與馬良弈棋﹐伸臂令陀割之。陀取尖刀在手﹐令一小校捧一大盆於臂下接血。陀曰「某便下手﹐君侯勿驚」公曰「汝割﹐吾豈比世間之俗子耶﹖任汝醫治﹗」陀下刀割開皮肉﹐直至於骨﹐骨上已靑。陀用刀刮之有聲﹐帳上帳下見者皆掩面失色。公飲酒食肉﹐談笑奕棋。須臾﹐血流盈盆。陀刮盡其毒﹐敷上藥﹐以綫縫之。公大笑而與多官曰「此臂屈伸如故﹐並無痛矣。」陀曰「某爲醫一生﹐未曾見此君侯﹐眞乃天神也﹗」後史官有詩曰﹕

治病然分內外科﹐世間妙藝苦無多。神威罕及惟關將﹐聖手能醫說華陀。

骨上肉開應刮毒﹐盆中血滿若流波。樽前對答猶談笑﹐靑史英名永不磨。

又贊華陀詩曰﹕

刮骨便能除箭毒﹐金鍼玉刃若通神。華陀妙手髙天下﹐疑是當年秦越人。秦越人者﹐春秋時之扁鵲也。

關公箭瘡治畢﹐忻然面笑﹐設席飲酒。華陀曰「君侯貴恙﹐必須愛護﹐切勿怒气觸之。不過百日﹐平復如舊。」公以金百兩酬之。陀曰「某爲君侯乃天下之義士﹐特來醫治﹐何須賜金﹖」陀固辭不受﹐畱藥一帖﹐以敷瘡口﹐作辭而去。

卻說關公擒了於禁﹐斬了龐徳﹐威名大震﹐華夏皆驚﹐聯絡不絕﹐報到許都。曹操大驚﹐聚文武商議曰「孤素知關公智勇蓋世﹐今據荊﹑襄。如虎生翼。況新擒了於禁﹐斬了龐徳﹐魏兵銳气墮矣。倘關公率兵一至許都﹐如之柰何﹖孤欲遷都以避之。」班中一人厲聲而諫曰「不可。」眾視之﹐乃河內溫城人也﹐司馬雋之孫﹐司馬防之子﹐司馬朗之弟﹐復姓司馬﹐名懿﹐字仲達。操曰「何爲不可﹖」懿曰「於禁等被水所淹﹐非戰故也﹐於國家大計未必有損。今劉備﹐孫權﹐外親內疏﹐關將得志﹐孫權必不喜。可譴使去東吳﹐陳說利害﹐令權暗暗起兵﹐躡關將之後﹐許割江南之地以封孫權﹐則樊城之圍自解。」言未盡﹐一人出曰「仲達之言﹐正是金玉之論。望王上可譴使命往東吳約會便了﹐何必遷都以動眾耶﹖」操視其人﹐乃楚國平阿人也﹐姓蔣﹐名濟﹐字子通﹐與司馬懿皆爲丞相王府主薄。操依允﹐遂不遷都。操忽想起龐徳之忠﹐淚流滿面而言曰「孤知於禁三十年﹐何期臨危反不如龐徳也﹗」司馬懿﹑蔣濟勸曰「王上少慮﹐可遣使行。」操曰「𨿽遣使去會東吳﹐目今必得一員大將以當關公之銳。」言未畢階下一人應聲而出曰「某願一往。」操視之﹐乃河東楊人也﹐姓徐﹐名晃﹐字公明。操大喜﹐遂撥精兵五萬﹐令徐晃爲將﹐呂建副之﹐克日起兵﹐前至陽陵坡駐紮﹐看東南有應﹐然後大舉。

且說曹操譴使來到東吳﹐見了孫權﹐說﹕「割江東﹑荊﹑襄以爲封爵﹐望早進兵以襲關將之後﹐而取荊州。」孫權依允﹐卽修書令使回﹐乃聚文武商議。張昭曰「近聞關公擒於禁﹐斬龐徳﹐威震華夏﹐操欲遷都以避其銳。今樊城危急﹐故譴使求救﹐事定之後﹐又反復矣。」權未及發言﹐人報呂蒙乘小舟離陸口私自回來﹐有面稟之事。權召入問之﹐蒙告曰「今關公提兵在襄﹑樊﹐妄自尊大﹐以爲天下無敵。某因彼遠出﹐欲取荊州﹔若得荊州﹐則關公可擒矣。況關公君臣矜其詐力﹐所在反復不定﹐不可以心腹待也。某今取之﹐必得也。今若不取﹐後必爲江東之大患也。願主公可察之。」權曰「孤欲北取徐州﹐若何﹖」蒙曰「今操遠在河北﹐新破諸袁﹐撫集幽﹑冀﹐未暇東顧。徐土守兵﹐聞不足言﹐往自可克。然地勢陸通﹐驍騎所騁﹐不利水戰﹐縱然一鼓而得﹐亦用軍七八萬守之﹐猶未可保。不如先取荊州﹐全據長江﹐別作良圖。此爲上策。」權曰「孤欲取荊州﹐特以試卿耳。子明速與孤圖之。孤當隨後便起兵也。」蒙曰「今令來使回報曹操。」

卻說呂蒙辭了孫權﹐回於陸口﹐哨到江邊一帶上下﹐見或二十里﹐或三十里﹐沿江髙阜處有烽火臺。又聞荊州兵整肅﹐預有準備。蒙大驚﹐遂回陸口﹐詐病不出﹐使人回報吳侯。權見事不偕﹐呂蒙患病﹐心中憂怏不定。忽一人進言曰「呂蒙非眞病﹐必然詐也。」權視之﹐乃吳郡吳縣人也﹐姓陸﹐名遜﹐字伯言。吳侯曰「汝旣知其詐﹐可往視之。」陸遜領命﹐星夜至陸口寨中﹐見呂蒙果無病色。遜曰「某奉吳侯命令﹐敬探子明貴恙。」蒙曰「某病軀有失迎待。」遜曰「昔日吳侯以重任付公﹐公乘時而不動﹐空懷鬱結﹐何也﹖」蒙視陸遜﹐良久不語。遜又曰「余有小方﹐能治將軍之疾﹐未審聽納否﹖」蒙慌起身﹐屏退左右而問曰﹔「伯言良方﹐乞早教之。」遜曰「子明之志則大矣﹐子明之疑甚盛乎﹖某𨿽年幼﹐見識淺短﹐昨知將軍之來﹐深有意於荊州矣。今推病不出﹐必疑荊州兵整肅﹐沿江有烽火臺之警耳。余有一計﹐成就將軍之謀﹐令沿江守吏不能舉火﹐荊州之兵束手歸降﹐可乎﹖」蒙大驚而謝曰「伯言之語﹐誠某心腹之論也﹐安敢隱匿﹗誠如是耳。願請伯言教之。」陸遜曰「關公倚恃英雄﹐自料無敵﹐必敗於人。兵法云﹕『欺敵者必亡』其所慮者惟將軍也。將軍乘此機會﹐托疾辭職﹐以陸口與他人。他人卑辭贊美關公﹐以驕其心﹐則盡撤荊州之也以向樊城。若荊州無備﹐可用一旅之師﹐沿江用詐計而行﹐則荊州在於掌握之中矣。」蒙聽畢﹐大喜而言曰「眞乃吳主之福也﹗幸得伯言爲輔佐﹐江東無憂矣﹗」由是呂蒙托病不起﹐同遜還建業來見吳侯。孫權問蒙曰「公體若何﹖」蒙曰「某實無病﹐乃慢兵之計。關公所慮者﹐某也。某今辭職﹐另差人去守陸口﹐則關公無復提備矣。乘其不備﹐於中取事﹐無有不克。」權曰「卿離陸口﹐誰可代此職﹖」蒙曰「徧觀諸將中﹐非此人不可代此任。」未知呂蒙所薦何人﹐下回便見也。

呂子明智取荊州

卻說吳侯與呂蒙曰「陸口之職﹐昔日周瑜保魯肅﹐肅後保卿。今卿保才徳兼全者﹐以代之可也。」蒙曰「陸遜有王佐之才﹐堪任此職﹐別無髙明遠見之臣也。若用遜前去守之﹐外觀其動靜﹐內察其形便﹐荊州可取無疑矣。此人內藏韜略﹐不露於外。若用名譽重者﹐關公必然提防﹐荊州豈能取也﹖」權大喜﹐卽日拜陸遜爲偏將軍﹑右都督﹐代蒙守陸口。遜拜辭曰「某乃年幼無學﹐荷蒙大任﹐恐負所托。」權曰「子明保卿﹐必不差錯。卿毋推辭。」遜拜謝﹐受了印綬﹐連夜往陸口來。交割馬步水三軍已畢﹐遜遂修書一封﹐具名馬一匹﹑異錦兩端﹑酒禮等物﹐遣使賫到樊城來見關公。

公正坐中軍帳上將息箭瘡﹐按兵不動。忽一人報說﹕「江東陸口守將呂蒙病危﹐孫權取回調理。近拜陸遜爲將﹐代呂蒙執事。今遜差人賫書禮﹐拜見君侯。」關公指來使而言曰「孫權見識淺短﹐何用孺子爲將也﹖我荊州有泰山之安﹐吾復何憂。」來使伏於地上﹐戰栗而言曰「陸將軍特呈書備禮﹐一來與君侯作賀﹐二來兩家和好。幸乞笑畱。」公拆書觀之。書曰﹕

東吳陸遜謹百拜致書大漢將軍麾下﹕前承觀釁而動﹐以律行師﹐小舉大克﹐一何巍巍﹗敵國敗迹﹐利在同盟﹐聞慶拊節﹐想遂席捲﹐共獎王綱。今某不敏﹐受任來西﹐延慕光塵﹐思稟良規。又且於禁等見獲﹐遐邇稱羨﹐以將軍之勛足以長世﹐𨿽昔晉文城濮之師﹐淮陰拔趙之略﹐蔑以尙玆。聞徐晃等步騎駐旌﹐窺望麾葆音保﹐操狡虜也﹐忿不思難﹐恐潛增眾﹐以逞其心。𨿽云師老﹐猶由於驍悍。且戰捷之後﹐常苦輕敵﹐古人仗術﹐軍勝彌警﹐願將軍廣爲方計﹐以全獨克。僕書生疏遲﹐喜鄰威徳﹐樂自傾盡﹐𨿽未合策﹐猶可懷也。倘明注仰﹐又以察之。僕不勝性仰之至。建安二十四年秋九月﹐東吳陸遜再拜。

關公看畢大喜﹐仰面大笑﹐令左右收了禮物﹐管待來使。

使回見陸遜曰「關公忻喜﹐無復憂江東之意也。」遜大喜﹐密差人探得關公果然撤荊州之兵大半﹐赴樊城聽調﹐只待箭瘡痊可﹐便欲進兵。遜察知備細﹐卽差人星夜報於吳侯。孫權召呂蒙曰「今關公果撤荊州之兵﹐攻取樊城。今可設計﹐卿與吾弟皎同引大軍﹐左右都督﹐去取荊州。」皎字叔明﹐乃權叔父孫靜之次子也。蒙曰「主公若以某有能﹐可當獨用﹔若以徵虜將軍有能﹐便請獨任。豈不記得昔日周瑜﹑程普爲左右都督﹐共破江陵﹖𨿽是決於周瑜﹐普自持久與國家爲將﹐因此不睦﹐幾敗國事。此目前之戒也。願主公思之。」孫權大悟﹐遂拜呂蒙爲大都督﹐總制江東諸路軍馬﹔令孫皎在後接應糧艸。萌拜謝﹐點兵三萬﹐快舡八十餘只﹐會水者皆穿白衣﹐扮作商人﹐卻將精兵伏於【舟冓】音垢【舟鹿】中乃深底之舡也。次調韓當﹑蔣欽﹑朱然﹑潘璋﹑周泰﹑徐盛﹑丁奉等七員大將﹐相繼而進。其餘皆隨吳侯爲合後救應。調遣已畢﹐蒙告吳侯當先遣使去往許都﹐令曹操進兵後以襲其後。使領名去訖。

卻說呂蒙預先傳報陸遜﹐後發白衣人駕快舡十餘只﹐往潯陽江進發﹐晝夜趲行﹐直抵北岸。江邊烽火臺上守臺軍問之﹐吳人答曰「我等皆是商客﹐江中阻風﹐到此一避。」蜀軍從之。數人上岸交送財物﹐因此容泊在江邊。約至二更﹐【舟冓】【舟鹿】中精兵齊出﹐將烽火臺上官軍縛倒﹔一个暗號起﹐八十餘舡精兵俱出﹐將緊要去處墩臺之軍捉於舡中﹐不傷一人。卻長驅大進﹐徑取荊州﹐無人知覺。後人有詩曰﹕

養子當如孫仲謀﹐呂蒙談笑便封侯。白衣搖擼眞奇計﹐一舉荊襄取次休。

呂蒙在船中﹐將沿江墩臺所獲官軍﹐以厚恩結之﹐將自己衣食賜與諸官﹐因此感恩無怨。

卻說呂蒙召諸官問之曰「取荊州之計﹐當何如﹖」答曰「某等感將軍不殺之恩﹐願獻荊州以報盛徳。」蒙曰「何以得之﹖」降官答曰「某等皆在城下虛報聲息﹐賺開城門﹐縱火爲號﹐唾手可得。」蒙大喜﹐重加賞賜﹐就令引領取城。比及半夜﹐到城下叫門。門吏認得是荊州之兵﹐開了城門﹐一陣火起﹐吳兵齊入。襲荊州已畢﹐呂蒙便差百餘騎﹐賫榜文於各處張掛安民﹐曉諭吳兵﹕「如有妄殺一人者﹐夷其三族﹔妄取人家財物者﹐按軍法處治。」於是居民皆秋毫無損。次日天明﹐家家香火迎接。蒙傳示曰「但有原任官員吏典﹐仍還舊職。」卻將關公家屬另與別宅恩養。

是日大雨﹐蒙上馬引數騎點看四門。忽見一人取明間篛笠以蓋鎧甲﹐蒙喝左右執下問之﹐乃鄕人也。蒙曰「吾平生不殺同鄕同姓之人﹐但號令已出﹐使眾軍不許妄取民間一物。汝今旣犯﹐𨿽是同鄕﹐且吾昔日之盟﹐私也﹔今日之令﹐公也﹐焉可以私己之盟而亂公法也﹖」叱左右拿下斬之。其人泣兒告曰「某恐雨濕官鎧﹐故取遮蓋﹐非爲私用。乞將軍念故鄕以憐之。」蒙亦泣曰「吾固知汝爲蓋官鎧﹐終是不該取民間之財物也。再有何說﹖速推下斬之﹐梟首示眾﹗」蒙乃痛哭葬之。荊州之民皆感其徳﹐軍中震栗﹐路不拾遺。後人有詩曰﹕

一笠覆官鎧﹐猶然遭重刑。荊州萬民心﹐從此俱安寧。

呂蒙撫民已畢﹐忽報吳侯至。蒙出郭迎接入衙。權復請潘濬爲治中﹐掌荊州事﹔監內取於禁出﹔安民賞軍﹐設宴慶賀。權與呂蒙﹑陸遜計議曰「獨有公安傅士仁﹐南郡糜芳﹐此二處如何收復﹖」言未畢﹐一人出曰「不需張弓只箭﹐某憑三寸撥浪之舌﹐說傅士仁來降﹐可乎﹖」眾視之﹐乃會稽余姚人也﹐姓虞﹐名翻﹐字仲翔。吳侯曰「以何良策﹐可使傅士仁歸降也﹖」翻曰「某自幼與仁契交﹐若以利害說之﹐彼必歸矣。」權就令虞翻領五百軍﹐徑奔公安。

卻說傅士仁聽知荊州有失﹐望見城頭塵起﹐急令閉了城門﹐監守不出。虞翻見城門緊閉﹐遂寫書拴於箭上﹐射入城中。軍士拾得﹐來見傅士仁。仁拆封視之。書曰﹕

竊聞明者防禍於未萌﹐智者避患於將來。知得知失﹐可謂賢哲﹔知存知亡﹐是識吉凶。大軍之行﹐斥堠不及舉火﹐此非天命也﹐必有內應也。爲將不諳此理﹐獨據孤城而不早降﹐是欲毀宗滅祀﹐爲天下之譏笑也。荊州已失﹐生路一塞﹐度其地勢﹐將軍在吾軍舌上耳﹐奔走不得免焉。竊爲故人慮﹐願熟思之﹐毋致後悔。故人虞翻拜書。

傅士仁覽畢﹐想起關公去日恨說之意﹐不如早降﹐卽令大開城門﹐請虞翻入城。二人禮畢﹐各訴舊情。翻稱吳侯寬宏大度﹐禮賢下士。仁大喜﹐卽日同虞翻賫印綬來降吳侯。孫權大喜﹐仍令去守公安。呂蒙密與權曰﹕」目今關公未獲﹐久必有變﹔只可重賞﹐而使招糜芳歸降﹐深爲上策。」權召傅士仁曰「南郡糜芳與卿交厚﹐卿可招來歸降﹐孤自當封爵超越於舊也。」傅士仁慨然領諾﹐遂引十餘騎﹐徑投南郡招安糜芳。還是如何﹐且聽下回分解。

關雲長大戰徐晃

卻說南郡守將糜芳﹐聞知東吳孫權令呂蒙等用詭計襲了荊州﹐正無計可施﹐忽報公安守將傅士仁至。芳忙接入城﹐問其事故。仁曰「吾非不忠﹐柰勢危力困﹐不能支持。我今已降吳侯矣。」芳曰「吾等累受漢中王厚恩﹐安忍背之﹖」仁曰「關公去日﹐痛恨我二人﹔倘一日得勝而回﹐必無輕恕也。公細察之。」芳曰「吾弟兄久事漢中王﹐實難背之。」正猶豫之間﹐忽報關公使至。接入廳上﹐使曰「軍士缺糧﹐特來南郡﹑公安二處取白米十萬石﹐令二將軍星夜解去軍前交割。遲誤一日﹐杖四十﹔二日﹐杖八十﹔三日﹐立斬。」芳大驚﹐回顧傅士仁曰「今荊州已被東吳所取﹐此糧怎得過去﹖」仁大怒﹐拔劍斬使於階下。芳大驚曰「公如何斬之﹖」仁曰「關公此意﹐正要斬我二人﹐安可束手受死也﹖公今日不如早降東吳﹐以圖生計﹔若不早降﹐必被關公所殺矣。願公察之﹗」芳只得投降。正說間﹐忽報呂蒙引兵圍了城池。芳大驚﹐急同傅士仁出城投降。蒙大喜﹐引見吳侯。孫權重賞二人。撫民勞軍﹐南郡居民﹐無不忻悅。

卻說曹操坐於殿上﹐忽報吳使至。操召入﹐使呈上書。操拆視之﹐乃是令魏兵夾攻關將﹐「切勿泄漏﹐使關將有備也」。操聚文武商議﹐忽一人出曰「王上若聽孫權勒兵不救﹐樊城危矣。」操視之﹐乃濟陰定陶人﹐姓董﹐名昭﹐字公仁﹐言曰「行軍之法﹐各有所之﹐勿祕之。今樊城困之至急﹐引頸盼望救軍﹔若聽孫權祕之不發﹐則樊城早晚危矣。樊城一失﹐則荊州之勢愈大也﹐安可圖之﹖不如令人將書射入城去﹐令曹子孝不生他意﹐子孝﹐曹仁字也。以寬軍心﹔使關公知之﹐心持兩端﹐前後不能相顧﹐恐家有失﹐必速退兵。卻令徐晃乘虛掩殺﹐可獲全功。若祕兵不發﹐使孫權得志﹐此非上策也。」操大喜﹐先差人催徐晃急戰﹔自引大兵﹐徑往雒陽之南陽陵陂駐紮﹐以救曹仁。陽陵陂﹐地名也。

卻說徐晃正坐於帳上﹐忽報魏王使至。晃接入問之﹐使曰「今魏王引兵已過雒陽﹐令將軍急戰關公﹐以解樊城之困。」言未畢﹐忽一人來報﹕「關平屯兵在偃城﹐廖化屯兵在四冢地名﹐前後一十二个寨柵﹐連絡不絕。」晃聽得這个消息﹐卽差副將徐商﹑呂建﹐假執徐晃旗號。晃自引精兵五百﹐循沔水投小路﹐去取偃城之後。

且說關平聞徐晃自引兵至﹐遂提本部三千精兵迎敵。兩陣對圓﹐鼓角震天﹐關平出馬與徐商交鋒﹐只三合﹐徐商大敗而走﹔呂建出戰﹐五六合亦敗走。平乘勢追殺二十餘里。蜀軍忽報城中火起。平乃勒兵回救偃城﹐正撞一枝軍擺開。徐晃立馬在大旗下﹐髙叫曰「關平賢侄﹐好不知死﹗汝荊州已被東吳所取﹐猶然在此狂爲﹗」平大怒﹐縱馬輪刀﹐直取徐晃。戰至三十餘合﹐三軍喊叫﹕「偃城中火起﹗」平不敢戀戰﹐殺條大路﹐徑奔四冢寨來。廖化接著。化曰「人言荊州已被呂蒙襲了﹐軍心驚慌﹐如之柰何﹖」平曰「軍士再言者斬之﹗」忽流星馬到﹐報說正北第一屯被徐晃領兵攻打。平曰「若第一屯有失﹐諸屯豈得安也﹖此間皆靠沔水﹐賊兵必不敢到此。吾與汝去救第一屯。」廖化喚手將曰「汝等堅守營寨﹐如有賊到﹐急便舉火。」手將曰「此寨鹿角十重﹐𨿽飛鳥亦不能入﹐何況賊兵乎﹗」於是關平﹑廖化盡起四冢寨精兵﹐奔至第一屯駐紮。平見魏兵屯於淺山之上﹐遂與廖化曰「徐晃屯兵不得地利﹐今夜可引兵劫寨。」化曰「將軍分兵一半去﹐某當在此謹守。」

是夜﹐關平引一枝兵殺入魏寨﹐不見一人。平知中計﹐火速退時﹐左邊徐商﹐右邊呂建﹐兩下夾攻一陣。平敗走﹐奔至原營﹐四面皆是魏兵。平同廖化支持不住﹐棄了第一屯﹐徑投四冢寨來。早望見寨中火起﹐急到寨前﹐皆是魏兵旗號。關平等退軍﹐忙奔樊城大路而走。前面一軍攔住﹐爲首大將乃徐晃也。蜀兵大驚。平﹑化二人奮力死戰﹐奪路而走﹐回到大寨﹐來見關公曰「今徐晃奪了偃城等處。又兼曹操自引大軍﹐分十三路來救樊城。多有人言﹐荊州已被呂蒙襲了。」公大喝曰「此乃疑軍之計﹐不可聽也﹗呂蒙病危﹐孺子陸遜代之﹐不足爲慮﹗」言未畢﹐忽報徐晃兵至。公令備馬。平諫曰「父體未痊﹐不可與敵。」公怒曰「徐晃與吾故舊﹐深知彼能﹔若彼不退﹐吾先斬之﹐以警魏將。汝勿犯我﹗」左右謀士皆勸不住。

公遂披掛﹐提刀上馬﹐奮然而出。魏軍見之﹐無不驚懼。公勒馬問曰「徐公明安在﹖」魏營門旗颭處﹐徐晃出馬﹐背後十員驍將﹐雁翅擺在兩邊。晃欠身而言曰「自別君侯﹐倏忽數載﹐不想君侯須髮蒼白。憶昔壯年相從﹐多蒙教誨﹐感謝不忘矣﹗君侯英風震於華夏﹐天下之士莫不羨服。今幸得一見﹐不勝忻喜也﹗」公曰「吾與公明交契甚厚﹐非比他人﹐何故數窘於吾兒耶﹖」晃聽畢﹐綽兵器在手﹐回顧眾將﹐厲聲大叫曰「若取得關公首級者﹐重賞千金﹗」公驚而言曰「公明何出此言耶﹖」晃曰「此國家之事﹐非某之私。」言訖﹐揮大斧直取關公。公大怒﹐亦揮刀迎之。戰八十餘合﹐公𨿽武藝髙彊﹐終是右臂少力。關平火急鳴金﹐公撥馬回寨。四下裏喊聲大震﹐乃是曹仁見魏王救兵到﹐急引軍殺出城來﹐與徐晃會合﹐兩下夾攻﹐荊州軍大亂。關公上馬﹐引眾將急奔襄江﹐上流頭呂常引兵殺來﹐背後魏兵追至﹐亦有死於水中者。

公急渡過襄江﹐來奔襄陽。忽流星馬到﹐報說﹕「荊州已被呂蒙所奪﹐家眷被擄。」公不敢投襄陽﹐提兵卻奔公安來。探馬又報﹕「公安傅士仁已降了東吳也﹗」公罵猶未息﹐催糧人到﹐報說﹕「公安傅士仁往南郡殺了使命﹐招糜芳同降東吳了。」公聞言﹐怒气沖塞﹐瘡口迸裂﹐昏絕於地。眾將救醒﹐公告司馬王甫曰「悔不聽足下之言﹐今果遭此事也﹗沿江上下﹐何不舉火﹖」有知者答曰「呂蒙將水手盡穿白衣﹐扮作客商撐舡﹐精兵伏於【舟冓】【舟鹿】之中﹐先擒了守臺士卒﹐因此不得舉火。」公跌足嘆曰「吾中豎子之謀矣﹗有何面目而見兄長耶﹗」都督趙累曰「主公事急矣﹐可一面差人往成都求救﹐卽從旱路去取荊州。」關公遂差馬良﹑伊籍爲使﹐賫文三道﹐星夜赴成都求救﹔一面引兵來取荊州。

卻說曹仁得脫重圍﹐撫民賞軍﹐聚集多官商議﹐便欲起兵追趕關公。司馬趙儼諫曰「昔日孫權與關公結連﹐恐我軍乘其困而擊之﹐故順辭求效﹐乘釁因變﹐以觀利鈍耳。今關公兵敗﹐孤軍荒走﹐尙可存之以爲孫權之害。公若追未能便得﹐則孫權攺虞於彼﹐將生患於我也。公熟思之。」仁依諫不追﹐引眾將來見魏王﹐泣拜請罪。操曰「此乃天數﹐非汝等之罪也。」令人尋龐徳屍首﹐親自拜祭﹐用棺槨載往鄴郡﹐卜地葬之。

操重賞三軍﹐到四冢寨徧觀徐晃所戰之地。操曰「荊州之兵﹐圍塹鹿角十重﹐徐晃深入其中﹐全獲其功。孤用兵三十餘年﹐不能及也﹗嘗聞古人善用兵者﹐未有長驅徑入敵圍者。且樊城之危﹐過莒﹑卽墨﹔徐晃之功﹐逾於孫武﹑穰苴矣。」眾皆嘆服。操班師還於摩陂地名駐紮。忽報徐晃兵至。操引數員將出寨迎接﹐見晃軍皆按隊伍而行﹐一動一靜並無差亂。操大喜而贊曰「徐公明眞有周亞夫之英風矣﹗」同至摩陂﹐設宴大會文武慶賀﹐賞勞三軍。操舉杯勸徐晃曰「全襄﹑樊者﹐乃徐將軍之功也。」晃拜謝曰「敵人未滅﹐安得有功﹖乞再引軍去擒關公﹐以獻王上。」操大喜。當日筵散﹐又令徐晃引軍來襲關公。未知如何﹖

關雲長夜走麥城

卻說曹操封徐晃爲平南將軍﹐同夏侯尙守襄陽﹐以遏關公之後。二將辭去。操因荊州未定﹐就駐兵於摩陂﹐以候消息。

卻說關公在荊州路上﹐進退不得﹐與都督趙累曰「目今前有吳兵﹐後有魏兵﹐吾在其中﹐救軍不至﹐如之柰何﹖」累曰「昔日呂蒙在陸口﹐時常致書於主公以結盟好﹐共誅曹賊﹔今卻與操結好﹐是背盟也。君侯暫駐軍於此﹐可差人賫文與呂蒙﹐看彼如何對答。」關公從其言﹐遂修書差使赴荊州來。

卻說呂蒙在荊州﹐傳下號令﹐但系隨關公出徵將士之家﹐不許吳兵攪擾﹐按月給糧﹐依舊應付﹔如有患病者﹐遣醫治療。多官遵令﹐時時給予﹐並無缺少。將士之家感其恩惠﹐安堵不動。忽報關公使至﹐呂蒙出廓迎接﹐並馬入城。荊州之人聞知使至﹐塡街塞巷﹐盡皆觀看﹐無不喜悅。使至廳上﹐蒙以賓禮待之。使呈書與蒙。蒙看畢﹐而言曰「呂蒙昔日曾與關將軍結好﹔今日之事乃國家所差﹐非蒙之罪也。煩使者回報將軍﹐善言致意。」遂設宴相待﹐以金帛贈之。其將士之家皆來問信﹐有連名書信者﹐有口傳音信者﹐皆言家門無恙﹐衣食不缺。使命宴飲二日﹐蒙親送出城。回到寨中﹐見了關公。公問之﹐使告曰「呂蒙不允﹐言非蒙之事﹐乃國家之命﹐豈蒙之本心也﹖荊州城中﹐君侯寶眷並諸將﹐家家無恙﹐供給不少﹐不必憂念。」公大怒曰「此乃呂蒙之計也﹗吾生不能殺此賊﹐死務殺之﹐以雪吾恨﹗」喝退使命。眾將皆來問信﹐使者如前所說。各將忻喜﹐皆無戰心。

關公率兵來取荊州﹐軍行之次﹐人報將士逃回荊州者數多。公加恨呂蒙﹐遂催軍前進。忽然喊聲大震﹐一彪軍攔住﹐爲首大將乃九江壽春人也﹐姓蔣﹐名欽﹐字公奕。欽勒馬挺槍﹐大叫曰「關公何不早降耶﹖」公大罵曰「吾乃漢將﹐豈降賊乎﹖」罵訖﹐拍馬舞刀﹐直取蔣欽。不三合﹐欽大敗而走。公提兵追殺二十餘里。喊聲起處﹐左邊山谷中﹐一彪軍出﹐爲首大將乃遼西令支人也﹐姓韓﹐名當﹐字義公﹐衝殺一陣。右邊山谷內喊聲又起﹐一軍突出﹐爲首大將乃九江下蔡人也﹐姓周﹐名泰﹐字幼平。三軍並合﹐來戰關公。公知深入重地﹐急撒軍回走。行不數里﹐南山崗上白旗招颭﹐上寫「荊州土人」。眾叫曰「本地人速來投降﹗」關公大怒﹐欲上崗殺之。山崦內兩軍撞出﹕左邊一員大將乃廬江安丰人也﹐姓丁﹐名奉﹐字承淵﹔右邊一員上將乃瑯琊莒縣人也﹐姓徐﹐名盛﹐字文響。前後五路軍馬﹐喊聲震地﹐鼓角喧天﹐將關公圍在垓心。手下將士﹐漸漸消疏。比及天色黃昏﹐關公遙望四山之上﹐皆是荊州士兵也﹐呼兄喚弟﹐覓子尋爺﹐喊聲不住。軍心盡變﹐皆應聲而去。關公轉怒﹐止喝不住﹐部從止有三百餘人。當夜三更﹐正東上喊聲連天﹐乃是關平﹑廖化分兩路兵殺入重圍﹐救出關公。四面招呼荊州之兵同回等語﹐不曾斷絕。此是呂蒙之計。後有詩曰﹕

勢去人離柰若何﹖休言百萬甲兵多。呂蒙預定招降計﹐絕勝張良散楚歌。

關平救出父親﹐脫了重圍﹐平告曰「軍心雜亂﹐必得城池暫且屯紮﹐以待援兵。」關公從之。催促軍兵前至麥城。公曰「此城𨿽小﹐足以屯軍。」遂入城﹐分兵謹守四門。公聚將士商議﹐平曰「此近上庸﹐劉封﹑孟達守把﹐可速差人求救爲上。若得這枝軍馬接濟﹐姑待川兵來救﹐軍心自安矣。」正議間﹐忽報城下吳兵四面圍定﹐水泄不通。公親自登城觀之﹐見吳兵八面分布﹐整整齊齊﹐人馬雄壯。公問曰「誰敢往上庸求救於劉封乎﹖」廖化應聲而出曰「某願往。」公曰「但恐不得透其重圍耳。」化曰「以死不歸﹐何所不至﹖」公卽修書付化﹐藏於身中﹐飽食上馬﹐開門出城。正遇吳將丁奉截往﹐被關平衝殺一陣﹐奉大敗﹐廖化乘勢殺出重圍﹐徑投上庸去訖。關平入城﹐堅守不出。

且說劉封﹑孟達自取上庸關﹐有太守申耽率眾歸降﹐因此漢中王加劉封爲副將軍﹐令孟達同守上庸。此時探知關公兵敗﹐二人正議間﹐忽報廖化至。封令請入問之﹐化曰「關公兵敗至急﹐見困於麥城﹐八面皆是吳兵圍繞﹐水泄不通。望二將軍速起上庸之兵﹐以救其危。倘若延遲﹐公必陷矣。」封曰「將軍且歇﹐容某計議。」

化歇訖﹐封與孟達曰「今叔父被困﹐如之柰何﹖」達曰「今聞東吳兵精兵三四十萬俱在荊州﹐九郡已屬於吳矣﹐止有麥城乃彈丸之地。又聞曹操親督大軍四五十萬﹐縱橫江﹑漢﹐勢若泰山。量我等山城之兵﹐以敵兩家之彊兵﹐正如驅羊入虎窟耳。」封曰「吾亦知之。柰關公是吾叔父﹐安忍坐視而不救乎﹖」達笑曰「公以彼爲叔﹐彼以公爲艸芥耳。昔者漢中王登位之時﹐欲立後嗣﹐問於孔明﹐孔明曰﹕『此家事也﹐須問關﹑張可矣。』王遂致書﹐遣人往荊州問於關公。彼勃然曰﹕『立嫡不立庶﹐古之常理﹐又何必問於我乎﹖封乃螟蛉之子﹐使住山城之遠﹐免遺禍於親骨肉也。』以此觀之﹐安得不以公爲艸芥乎﹖此天下皆知﹐公何隱耶﹖」封曰「君言𨿽是﹐將何卻之﹖」達曰「但言山城初附﹐民心未定﹐不敢造次興兵﹐恐失所守。」封然之。

次日﹐請廖化至﹐言此山城初附之所﹐未能救解。化大驚﹐以頭叩地曰「若如此﹐則關公休矣﹗」封曰「一杯之水﹐安能救輿薪之火乎﹖將軍可速回別求﹐勿致遲矣。」化大慟告求﹐劉封﹑孟達皆托病不出。廖化知事不諧﹐尋思須告漢中王求救。化遂上馬﹐大罵出城﹐望成都而去。

卻說關公在麥城盼上庸兵到﹐不見動靜﹐手下止有五六百人﹐多半帶傷﹔城中無糧﹐甚是苦楚。公與都督趙累商議曰「似此危急﹐如之柰何﹖」累曰「只宜堅守。」正議間﹐忽報城下一人叫﹐言「休放箭﹐有話來見君侯。」公令放入問之﹐乃諸葛瑾也。禮畢﹐瑾曰「今奉吳侯命﹐特來勸諭將軍﹕『凡居人世﹐須識時務。』今以勢言之﹐將軍所統漢上九郡﹐皆已屬吳﹑魏矣﹔止有孤城一區﹐內無糧艸﹐外無救軍﹐危在旦夕。將軍何不從某之言﹐歸順吳侯﹐復鎭荊﹑襄﹐可以保全家眷﹐光顯祖宗。願將軍熟思之。」關公正色而言曰「吾乃解良一武夫﹐蒙吾主以手足待之﹐安肯背義投敵賊乎﹖城𨿽破﹐但有死而已﹗爲子死孝﹐爲臣死忠。死歸冥路﹐吾何懼哉﹗玉可碎而不可攺其白﹐竹可焚而不可攺其節。大丈夫身可殞﹐名可垂於竹帛也。汝勿復言﹐速請出城﹐吾欲與孫權決一死戰也﹗」瑾曰「吳侯欲與君侯結秦﹑晉之好﹐同力破曹﹐共扶漢室﹐別無他志。君侯何執迷如是﹖」言未畢﹐關平拔劍來斬諸葛瑾。公叱之曰「彼弟孔明在蜀佐汝伯父﹐今欲殺彼﹐傷其義矣。」遂令左右逐出諸葛瑾。

瑾滿面羞慚﹐急上馬出城﹐回見吳侯曰「關公心如鐵石﹐不可說也。」孫權曰「眞乃忠臣也﹗似此鯁直﹐如之柰何﹖」言未畢﹐帳下一人出曰「某請卜其休咎。」眾視之﹐乃汝南細陽人也﹐姓呂﹐名範﹐字子衡。權令卜之。範取蓍蓍﹐音詩。艸三揲音舌﹐占成卦象﹐乃「地水師卦」﹐更有玄武持應﹐主敵人遠奔。權大喜﹐乃問呂蒙曰「卦主彼遠奔之義﹐卿以何策擒之﹖」蒙笑曰「卦象正合某之機也。關公𨿽有衝天之翼﹐飛不出吾之羅网矣﹗某已算定這條路了﹐須得此人守之。若非此人﹐則有失矣。」吳侯問曰「卿用何人﹖可守何處﹖」試看呂蒙欲用誰人﹐去守何處﹐且聽下回分解。

玉泉山關公顯聖

卻說吳侯求計於呂蒙﹐蒙曰「麥城四門皆有大路﹐吾料關公兵少﹐必不從此路而逃。正北有險峻小路﹐必從此路而去也。可令朱然引精兵五千﹐伏於麥城之北二十里﹔但有敵軍至﹐不可與敵﹐只可隨後掩殺。敵軍定無戰心﹐必奔臨沮地名。卻令潘璋引精兵五百﹐伏於臨沮山僻小路﹐可成事矣。其餘大路已遣將士把守﹐惟北門只用弱兵守之﹐關公走北門無疑矣。」權又令呂範卜之。範復卜一卦﹐乃告權曰「此卦中主敵人投西北而走﹐今夜亥時必然擒矣。」權大喜﹐遂令朱然﹑潘璋領兩枝精兵﹐各依軍令埋伏去訖。

且說關公在麥城﹐計點馬步軍兵止有三百餘人﹐糧艸缺少。是夜﹐城外吳兵招喚各軍姓名﹐越城而去者數多。不見救兵到來﹐心中無計﹐遂與王甫曰「吾悔昔日不用公言﹐今遭此危急﹐將復如何﹖」甫哭而告曰「今日之事﹐𨿽有子牙復生﹐亦無計可施也。」趙累曰「救兵不至者﹐乃劉封﹑孟達按兵不發也。何不棄此孤城﹐奔入西川﹐再整兵來收復漢上﹐未爲晚矣。」公曰「吾亦欲如此。」遂上城觀之﹐見北門外小路﹐旌旗不整﹐隊伍交雜﹐乃問曰「此去往北﹐地勢若何﹖」一人答曰「此去皆是山僻小路﹐可通西川。」公曰「今夜可走此路。」王甫諫曰「小路有埋伏﹐可走大路也。」公曰「𨿽有埋伏﹐吾何懼哉﹗」卽下令馬步官軍﹐嚴整軍裝﹐準備出城。甫痛哭曰「君侯於路﹐小心保重﹗某與手下百餘人﹐死據此城﹔城𨿽粉碎﹐身亦不降也。專望君侯速來救援﹗」

公痛哭而別﹐與子關平﹑都督趙累引手下二百餘人﹐開放北門﹐奮然突出。比及天晚﹐吳軍見之﹐不敢阻當﹐四下逃竄。關公橫刀前進﹐行至初更﹐約走三十餘里﹐只見下凹處﹐火鼓齊鳴﹐喊聲大震﹐一彪軍出﹐爲首大將乃丹陽故鄣人也﹐姓朱﹐名然﹐字義封﹐驟馬挺槍大叫曰「關公休走﹗趁早下馬受降﹗」公大怒﹐拍馬輪刀來戰。未及三合﹐朱然便走。公乘勢追殺﹐忽然一棒鼓響﹐四下伏兵皆起。公不敢戀戰﹐望臨沮小路而走。朱然回兵掩殺﹐行不動者﹐折傷五六十人。走不到四五里﹐前面喊聲大震﹐一彪軍出﹐爲首大將乃東郡發幹人也﹐姓潘﹐名璋﹐字文珪﹐驟馬舞刀﹐向火光裏殺來。關公怒激﹐揮刀相迎。戰不三合﹐潘璋敗走。公縱馬追殺﹐忽四下喊聲大震﹐伏兵皆起。公不與交戰﹐急回山路而走。背後關平也到﹐說趙累已死於亂軍中。公不勝悲惶﹐遂令關平斷後﹐公自當先﹐隨行止剩十餘人。行至決石地名﹐兩下是山﹐山邊皆蘆葦敗艸叢雜。時五更將盡﹐正走之間﹐喊聲舉處﹐伏兵又起。背後朱然﹑潘璋精兵掩至。公與潘璋部將馬忠相遇﹐忽聞空中有人叫曰「雲長久住下方也﹐玆玉帝有詔﹐勿與凡夫較勝負矣。」關公聞言頓悟﹐遂不戀戰﹐棄卻刀馬﹐父子歸神。史官有詩贊曰﹕

壯哉熊虎將﹐赳赳漢雲長。功績過韓﹑耿﹐聲名重馬﹑張。

恩酬曹孟徳﹐死報漢中王。大義參天地﹐英風播四方。

又宋賢作詩以挽關公曰﹕

少年爲客離蒲東﹐濟困扶危立大功。赳赳漢朝熊虎將﹐巍巍當世美髯公。

時來官渡驚曹操﹐數盡臨沮遇馬忠。大義古今誰可及﹖令人哀怨淚痕紅﹗

又史官廟贊關平曰﹕

烈烈三分將﹐堂堂百戰身。金戈衝殺气﹐鐵馬截徵塵。

報國忠心壯﹐隨親孝義淳。臨沮天數盡﹐父子共歸神。

又贊美關公父子之徳﹐仍哭其忠云﹕

當年父子鎭荊﹑襄﹐吳﹑魏何人敢跳梁﹖權欲連和求配偶﹐操將遷國避鋒芒。

子憑膽勇寧三國﹐父仗神威定八荒。不意呂蒙施詭計﹐可憐忠義一時亡。

又贊雲長父子忠義詩曰﹕

天生虎將佐炎劉﹐父子胡爲一旦休﹖千載令人思慕處﹐巍巍功業等伊﹑周﹗

自關公父子歸神之後﹐坐下赤兔馬被馬忠所獲﹐獻與孫權。權就賜與馬忠騎坐﹐刀賜與潘璋。其馬數日不食艸料而死。

卻說王甫在麥城中﹐骨顫肉驚﹐乃問周倉曰「吾夜夢見主公渾身血污﹐立於其前﹐急問之﹐忽然驚覺﹐不知主公吉凶如何﹖」正說間﹐人報吳兵在城下﹐將君侯父子刀馬前來招安。王甫大驚﹐與周倉登城視之﹐果然。王甫仰天大叫一聲﹕「君侯英靈知之乎﹖吾無計可支也﹗」言訖﹐墜城而死。周倉自刎而亡。於是麥城盡屬東吳。

且說關公一魂不散﹐悠悠蕩蕩﹐乘雲而飛。忽至一處﹐地名荊門州當陽縣一座山﹐名爲玉泉山。山上一僧﹐法名普淨﹐原是汜水關鎭國寺長老。是時雲遊天下﹐來到此山﹐見山明水秀﹐就此結艸爲庵﹐每日坐禪參道。止有一小行者﹐時常下山化飯度日。當夜月白風淸﹐正值三更時分﹐淨禪師在庵中坐禪﹐忽聞空中有人大呼﹕「主人何在﹖」禪師命行者觀之﹐見空中一人﹐騎赤兔馬﹐提靑龍刀﹐左右隨從二將﹐口中但呼如前言不息。行者回報禪師﹐禪師知是關公與關平﹑周倉也。待雲頭飛至庵前﹐禪師以手中麈尾擊其座曰「顏良安在﹖」關公聞言﹐英魂頓悟﹐卽落云下馬﹐叉手立於庵前曰「吾師何人﹖願求淸號。」禪師曰「昔日汜水關前鎭國寺中﹐曾與君侯相會﹐今日何不識普淨也﹖」公曰「某𨿽愚魯﹐願聽淸誨。」禪師曰「昔非今是﹐一切休論﹐只以公所行言之﹕向日白馬隘口﹐顏良並不待與公相鬥﹐忽然刺之﹐此人於九泉之下﹐安得而不恨乎﹖今日呂蒙以詭計害公﹐安足較也﹖公何必疑惑於是﹖」公遂從其言﹐入庵講佛法﹐卽拜普淨禪師爲師。後往往顯聖﹐鄕人累感其應﹐因此就於山頂上建廟﹐四時致祭。後《傳燈錄》記云﹕

大唐髙宗儀鳳年間﹐開封府尉氏縣有一秀才﹐累舉不第﹐三上萬言策﹐皆不中選﹐遂乃出家﹐法名神秀﹐拜蘄州黃梅山黃梅寺五祖弘恩禪師爲師﹐學大小乘之法。後雲遊至玉泉山﹐坐於怪樹之下﹐見一大蟒﹐風簇而至。神秀端然不動。次日﹐於樹下得金一藏﹐就於玉泉山創建道場。因問鄕人﹕「此何廟宇﹖」鄕人答曰「乃三分時﹐關公顯聖之祠也。」神秀拆毀其祠﹐忽然陰雲四合﹐見關公提刀躍馬於雲霧之中﹐往來馳驟。神秀仰面問之﹐公具言前事。神秀卽破土建寺﹐遂安享關公爲本寺伽藍。至今古迹尙在。神秀卽六祖也。

傳曰﹕

關公在生之時﹐敬重士大夫﹐撫卹下人﹐有互相毆罵者﹐告於公前﹐公以酒和之。後人爭鬧﹐不忍告理﹐常曰「恐犯爺爺也﹗」時人爲此﹐不忍繁瀆焉。故自古迄今﹐皆稱曰「關爺爺」也。張益徳平素性躁﹐𨿽敬上士﹐而不卹下人。凡有士卒爭鬥者﹐告於益徳前﹐不問屈直﹐並皆殺之。後人因此不敢告理﹐但恐斬之。所以關公爲人﹐民不忍犯﹔益徳爲人﹐民不敢犯﹕其貴重如此也。後宋朝崇寧年間﹐關公出現顯聖﹐故封爲崇寧眞君。因解州鹽池蚩尢神作耗﹐乃公神力破之。後累代加封義勇武安王﹑崇寧眞君。至今顯聖﹐護國佑民。

贊曰﹕

憶昔將軍起解良﹐虎軀九尺有餘長。眼如丹鳳朝天柱﹐眉若臥蠶侵鬢傍。

髯拂烏雲吞曉日﹐面如重棗輕秋霜。馬騎赤兔追電影﹐刀偃靑龍噴雪光。

桃園結義過山嶽﹐世同生死共劉﹑張。開基剿滅黃巾寇﹐勇烈英名播四方。

酒尙溫時華雄喪﹐馬恰到處車冑亡。不降曹公只降漢﹐一宅分爲兩院墻。

曾於官渡施神勇﹐立誅文醜刺顏良。千里獨行世莫比﹐五關斬將誰敢當﹖

古城重會表忠節﹐撾鼓之中斬蔡陽。華容道上酬恩徳﹐荊州城內鎭邊疆。

單刀赴會眞豪傑﹐水淹七軍妙度量。操欲遷都避銳气﹐吳欲求親寧荊﹑襄。

呂蒙一旦施詭計﹐白衣搖櫓渡關防。麥城守困軍旅散﹐臨沮父子魂渺茫。

玉泉山頭夜顯聖﹐解州城內神昭彰。歷代加封贈尊號﹐崇寧年間朝宋皇。

生作三分熊虎將﹐死爲義勇武安王。

自關公歸神之後﹐孫權盡收荊﹑襄之兵﹐將公父子信息招安各處人民。忽報張昭自建業而來﹐權召入問之。昭曰「今主公損了關公父子﹐江東禍不遠矣﹗昔日﹐此人與劉﹑張在桃園結義之時﹐誓同生死。今劉備已有兩川之兵﹐更兼諸葛亮之謀﹐張﹑黃﹑馬﹑趙之勇。備若知損其父子﹐必起傾國之兵﹐與彼報仇矣。備奮力死戰﹐東吳何可當也﹖」權聞之大驚﹐乃跌足曰「孤失其計較也﹗似此如之柰何﹖」昭曰「主公勿憂。某有一計﹐令西蜀之兵不犯東吳﹐荊州如磐石之安也。」權問﹕「有何妙計﹖可速教之﹐以安家國。」試看張昭道出甚計來﹐畢竟如何﹐下回便見。

漢中王痛哭關公

卻說吳侯求計於張昭﹐昭曰「今曹操擁百萬之眾﹐虎視華夏﹐久思得漢上之地矣。劉備急欲報仇﹐必歸命於操。操貪其利﹐必然納之。若二處連兵﹐則東吳有壘卵之危也。不如先遣人將關公父子英靈送與曹操﹐明教劉備知是操之所使﹐必痛恨於操也。待蜀﹑魏相攻﹐卻看其急慢﹐然後於中取事。此計可保東吳﹐亦可圖西蜀。如得兩川之地﹐何懼曹操乎﹖」權從其言﹐卽時設宴﹐大會諸將﹐賞犒三軍﹐惟呂蒙點軍未至。權曰「全荊﹑襄者﹐皆呂子明﹐如何不至﹖」使人請之。忽報呂蒙至。權自出迎接﹐撫其臂曰「孤久不得荊州﹐今稱心滿意﹐皆子明之功也。」蒙謝曰「一者乃主公洪福﹐二者乃諸將虎威﹐蒙何足掛齒也。」權讓蒙上坐﹐蒙再三推辭﹐坐於其次。權舉杯而言曰「昔日周郎雄烈蓋世﹐膽量過人﹐遂破孟徳﹐開拓荊州拓﹐音托。後不幸而喪﹐魯子敬代之。子敬一見孤時﹐便有帝王大略﹐此一快也。後孟徳東下﹐諸人皆勸孤降之﹐孤與子敬並周郎廓開大計﹐赤壁鏖兵﹐全獲其功﹐此二快也。今子明設謀定計﹐立取荊州﹐勝如子敬﹑周郎多矣﹗」於是呂蒙接酒欲飲﹐忽然擲杯於地﹐一把揪住孫權﹐厲聲大罵曰「碧眼小兒﹗黃須鼠輩﹗還識吾否﹖」眾將大驚﹐急來救時﹐蒙推倒孫權﹐大步向前﹐坐於孫權位上﹐神眉倒豎﹐雙眼圓睜﹐而言曰「吾自破黃巾以來﹐縱橫天下三十年矣﹐被汝姦計圖之﹐吾生不能啖汝之肉﹐死當以追其呂賊之魂﹗吾乃漢壽亭侯關公也。」權大驚﹐與大小將士慌拜於地。只見呂蒙七竅鮮血迸流﹐死於座下。眾將見之﹐旦夕悚懼。權將呂蒙屍首具棺槨葬之﹐贈南郡太守﹑潺陵侯。潺﹐音川。其子呂霸襲爵。蒙死年四十二歲。時建安二十四年冬十二月初七日也。後史官評呂蒙曰﹕

曹公乘漢相之資﹐挾天子而掃羣桀﹐新蕩荊城﹐仗威東夏﹐於時議者莫不疑貳。周瑜﹑魯肅建獨斷之明﹐出眾人之表﹐實奇才也﹗呂蒙勇而有斷﹐識軍計﹐譎郝普﹐誘關某﹐最其妙者。初𨿽輕果妄殺﹐終於克己﹐國士之量﹐豈徒武將而已﹖孫權之論﹐優劣允當﹐故載錄焉。

卻說關公顯聖追了呂蒙﹐孫權懼其神威﹐將英靈恭敬﹐不敢怠慢﹐令使星夜送與曹操。此時﹐操從摩陂班師回洛陽﹐忽報東吳差使賫關公英靈至。操大喜曰「關公已仙﹐孤無憂也。」言未畢﹐階下一人出曰「此乃東吳移禍之計也。」操視之﹐乃主簿司馬懿也。操問其故﹐懿曰「昔日劉﹑關﹑張在桃園結義之時﹐誓以同死。今東吳圖了關公﹐懼其復仇﹐故將英靈獻與王上﹐使備知是王上所使﹐不去攻吳﹐卻來攻魏。蜀﹑魏交兵﹐急難休息﹐東吳卻於中觀其動靜﹐或取西川﹐或取中原﹐隨勢而行也。某故知此爲移禍之計矣。春秋有『老龜烹不爛﹐移禍於枯桑』之事﹐今日正猶此也。」操大驚曰「仲達之言是也﹐當以何策解之﹖」懿曰「此事極易。王上可將關公英靈刻以香木之軀﹐葬以大臣之禮﹐使人皆知﹐則劉﹑張必深恨於孫權﹐而盡力南徵矣。若吳﹑蜀交鋒之際﹐王上卻因其勢而擊之﹐如蜀勝則擊吳﹐如吳勝則擊蜀。二處若得一處﹐那一處則不久矣。願王上思之。」操曰「仲達之見﹐眞神算也。」遂令吳使入。

呈上木匣﹐操開匣視之﹐見關公面如平日。操曰「久不得見將軍也﹗」言未訖﹐則見關公神眉急動﹐須髮皆張﹐操忽然驚倒。眾將急救﹐良久方醒﹐吁气一口﹐乃顧文武曰「關將軍眞天神也﹗」吳使又將關公顯聖附體罵孫權﹑追呂蒙一節之事告於操。操愈加懼怕﹐遂設牲醴祭祀﹐刻沈香木爲軀﹐以王侯之禮葬於洛陽南門外﹐令大小官僚送殯。操自拜祭﹐褒贈荊王﹐差官看守。已畢﹐卽遣吳使回江東去訖。

卻說漢中王自東川回到西川成都﹐孔明奏曰「王上先夫人去世﹔孫夫人南歸﹐必難再來。人倫之道﹐不可廢也﹐必納王妃以正其內。」漢中王從之。孔明復奏曰「劉焉長子劉瑁之妻吳氏﹐守寡在家。此婦美而且賢﹐乃吳懿之妹也。懿少亡父母﹐將妹入川﹐傍劉焉度日。有一相者相吳氏曰﹕『此女後必大貴﹐非後則妃也。』因此劉焉有妄想之心﹐遂娶與長子劉瑁爲妻。娶不數月﹐瑁患心痛而死。其婦寡居﹐川人皆知其賢。某素知大賢﹐方敢勸王﹐可納爲妃也。」王曰「劉瑁與吾同宗﹐於理不可。」法正諫曰「論其親疏﹐何異晉文之與子圉乎﹖」王依允﹐遂納爲王妃。後在川生二子﹕長子劉永﹐字公壽﹔次子劉理﹐字奉孝。

且說東西兩川﹐民安國富﹐田禾大成。忽有人自荊州來﹐言東吳累累求親﹐關公力阻之。孔明曰「荊州危矣﹗可使人替關公回。」正商議間﹐荊州報捷﹐使命數次而至。忽又報關興到﹐具言水淹七軍功績﹐因此不能動移。忽又探馬到來﹐報說關公全獲其功﹐江邊墩臺提防甚密﹐萬無一失。眾皆喜悅。比及天晚各散。

當夜﹐玄徳自覺渾身肉顫﹐睡臥不安﹐起坐內室﹐秉燭看書﹐愈覺神思昏迷﹐乃伏几而臥﹔就室中起冷風一陣﹐燈滅復明﹐擡頭見一人立於燈下。玄徳問曰「汝是何人﹐夤度至吾內室﹖」其人不答。問之三次﹐皆不應。玄徳疑怪﹐自起視之﹐乃是關公於燈影下往來躲避。玄徳曰「兄弟別來無恙﹖夜深至此﹐必有大故。吾與汝義同骨肉﹐因何回避﹖」關公泣而告曰「願兄起兵﹐當雪弟恨﹗」言訖﹐冷風驟起﹐關公不見。玄徳忽然驚覺﹐乃是一夢﹐時正三鼓。玄徳大疑﹐急出前殿﹐使人請孔明圓夢。孔明入內﹐玄徳細言夢警。孔明曰「乃是王上心思關公﹐以致此夢﹐何必多疑﹖」玄徳再三懇問﹐孔明只以善言解之。

少頃﹐孔明辭出﹐至中門外﹐迎見許靖。靖曰「某才赴軍師府下報一機密﹐聽知軍師入宮﹐特來至此。」孔明曰「有何機密﹖」靖曰「今有一人傳報﹐東吳呂蒙已襲荊州﹐關公殞矣﹗某故來報。」孔明曰「吾夜觀天象﹐見將星已落荊楚之地﹐預知關公禍已及矣﹔但恐王上憂慮﹐未敢言也。今夜王得一夢﹐如此如此﹐吾以善言寬之﹐恐傷其心故也。」二人正說之間﹐忽殿內轉出一人﹐扯住孔明衣袖而言曰「關公已故﹐丞相因何瞞我﹖」孔明視之﹐乃漢中王也。孔明﹑許靖伏地奏曰「適來所言﹐皆虛疑之事耳﹐未足深信。願王上寬懷﹐勿生遠慮。」玄徳曰「孤與雲長﹐誓同生死﹔彼若有失﹐孤豈能獨生耶﹗」

孔明﹑許靖正勸諭之間﹐忽近侍奏曰「馬良﹑伊籍至。」玄徳召入問之﹐卻才呈上表章。未及拆觀﹐侍臣又奏﹕「荊州廖化至。」玄徳急召入問之。化哭拜於地﹐細奏前事。玄徳大驚曰「若如此﹐則吾弟休矣﹗」孔明奏曰「劉封﹑孟達如此無禮﹐罪不容誅﹗王上寬心﹐某親提一旅之師﹐去救荊﹑襄之急。」玄徳泣而言曰「孤弟有失﹐孤豈能獨生也﹗孤來日自提一軍﹐去救孤弟﹗」玄徳一面差人赴閬中報知益徳﹐一面差人會集人馬。未及天明﹐一連數次報﹐說關公夜走臨沮﹐爲吳將潘璋部將馬忠所困﹐義不屈節﹐父子歸神。玄徳聽罷﹐大叫一聲﹐昏絕於地。未知漢中王性命如何﹖

曹操殺神醫華陀

卻說漢中王昏倒於地﹐眾文武急救﹐半晌方醒﹐扶入內室。進罷藥湯﹐孔明勸曰「王上少憂。『死生有命﹐富貴在天。』關公平日剛而自矜﹐今日故遭此禍也。王上且宜保守萬金之軀﹐徐徐報仇。」玄徳曰「孤與關﹑張二弟在桃園結義時﹐誓同生死。今雲長已亡﹐孤豈能獨享富貴乎﹖若不雪恨﹐乃負當日之盟也﹗」言訖﹐又哭絕於地。眾官急救方醒。一日哭絕三五次﹐眾官勸解﹐玄徳三日不進水食﹐但痛哭而已﹐淚濕衣襟﹐班班成血。孔明再三諫曰「關公沒於不幸﹐王上念舊日之盟﹐理宜報仇﹔倘若龍體摧殘﹐誰肯盡心竭力﹐與關公報仇雪恨也﹖」玄徳曰「孤已與東吳誓不共同日月也﹗」孔明曰「人報東吳恐其報仇﹐將關公英靈獻與曹操﹐操以王侯之禮祭葬之。」玄徳曰「此何意也﹖」孔明曰「此是東吳移禍於魏。魏多人物﹐已知其心﹐故操以厚禮葬之﹐是令王上歸怨於吳也。」玄徳曰「吾今提兵問罪於吳﹐以雪此恨﹗」孔明曰「不可。方今吳欲令我兵侵魏﹐魏亦令我兵侵吳﹕各懷詭計﹐乘空而圖之。王上只宜按兵不動﹐且與關公發喪。待吳﹑魏不和﹐乘時而伐之可也。」眾官齊諫﹐玄徳方進膳。川中大小將士盡皆掛孝。玄徳親出南門祭葬﹐號哭終日﹐繼之以夜。

卻說魏王在洛陽﹐自葬關公後﹐每夜合眼便見關公。操甚驚懼﹐乃問文武﹐眾皆答曰「洛陽行宮舊殿多妖﹐可造新殿居之。」操曰「吾欲起一殿﹐名建始殿﹐恨無良工。」賈詡奏曰「洛陽良工﹐蘇越最巧。」操命召越至﹐令畫圖樣。蘇越畫成九間大殿﹐前後廊廡。操視之曰「汝畫甚合孤意﹐但恐無此棟梁之材。」越曰「此去離城三十里﹐有一潭﹐名躍龍潭。前有一祠﹐名躍龍祠。祠傍有一株大梨樹﹐髙十餘丈﹐堪作建始殿之梁。」

操大喜﹐卽令人工砍伐。鋸解不開﹐斧砍不入﹐次日回報與操。操不信﹐自引數百騎直至躍龍祠下馬﹐仰觀其樹﹐亭亭如華蓋﹐直侵云漢﹐並無曲節。操欲砍之﹐鄕老數人諫曰「未可。此樹數百年矣﹐常有神人居其上﹐下伏潭中老龍。王若伐之﹐必生禍也。」操大怒曰「孤平生遊歷﹐普天之下﹐四十餘年﹐自天子以至於庶人﹐無不懼孤。是何妖神﹐敢逆孤意﹗子不語怪力亂神﹐量此一樹﹐有何疑耶﹗」言訖﹐拔所佩劍﹐親自砍之﹐錚然有聲﹐血濺滿身﹔再欲砍之﹐血濺滿面﹐左右衣襟盡赤。操愕然大驚﹐擲劍上馬﹐回至宮內。是夜二更﹐操睡臥不安﹐坐於殿中。忽然怪風驟起﹐風過處一人披髮仗劍﹐渾身皂衣﹐直至面前。操急問之曰「汝是何人﹖」其人答曰「吾乃梨樹之神也。汝蓋建始殿﹐意欲篡逆﹐卻來伐吾神木﹗吾故知汝數盡﹐特來殺汝﹗」操呼﹕「武士安在﹖」皂衣人仗劍望操便砍。操大叫一聲﹐忽然驚覺﹐其人不見。操頭腦疼痛﹐不可忍也﹐急傳王旨﹐徧求良醫﹐治療不痊。眾官皆憂。

華歆入奏曰「王上知有神醫華陀否﹖」操曰「莫非江東醫周泰者乎﹖」歆曰「然。」操曰「𨿽聞其名﹐未知其才。」歆曰「華陀﹐字元化﹐沛國譙郡人也。其人妙手﹐世之罕有﹕但有患者﹐或用藥﹐或用鍼﹐或用灸﹐隨手而愈。若患五臟六腑之疾﹐藥不能效者﹐便以『麻肺湯』飲之﹐須臾就如醉死﹐卻用尖刀剖開其腹﹐以藥湯洗臟腑﹐剝肺剜心﹐其病人略無疼痛﹔然後以藥綫縫其口﹐以藥末敷之﹐或一月﹐或二十日之間﹐卽平復矣。其神效如此﹗甘陵相夫人有孕六月﹐腹痛不安﹐陀視其脈﹐曰﹕『脈中是男胎也﹐已死多時﹐何不治療﹖』遂以藥下﹐果是男胎﹐旬日而愈。一日﹐陀行於道上﹐見一人呻吟之聲。陀曰﹕『此乃飲食不下之病。』問之果然。陀令取蒜齏汁三升飲之﹐可愈。其人歸家﹐依法取汁而飲﹐遂吐蛇一條﹐長二三尺。其人卽能飲食﹐隨將蛇赴陀家致謝。一小兒引患者視之﹐見數條蛇懸於壁上。又有廣陵太守陳登﹐心中煩懣﹐面赤不能飲食。陀曰﹕『胸中有虫數升﹐欲作內疽﹐蓋爲食腥之故。』陀與藥飲之﹐吐虫三升﹐皆赤頭﹐首尾動搖。登問其故﹐陀曰﹕『此乃魚鮏之毒﹐今日𨿽可﹐三年之後﹐又發必死也。』後陳登果三年而死。又有一人﹐眉間生一癅﹐癢不可當﹐令陀視之。陀曰﹕『內有飛物。』人皆笑之。陀以刀割開﹐一黃鵲飛去。又一人在途被犬咬其足指﹐隨長一塊﹐癢痛不可忍。陀曰﹕『疼者有鍼十个﹐癢者有黑白棋子二枚。』人皆不信。陀以刀割開﹐果應其言。此華陀眞乃扁鵲之神醫也﹗見居金城﹐離此不遠。王上何不召之﹖」

操卽差人星夜請華陀入內。操令診脈﹐陀曰「此是王上風息所患之病也。」操曰「孤平生患『偏頭風』﹐不時舉發﹐五七日不飲食﹐甚是痛苦﹐汝何法可治﹖」陀曰「此病根在腦袋中﹐風涎不能出﹐枉服湯藥﹐不可治療。某有一法﹐先飲『麻肺湯』﹐然後用利斧砍開腦袋﹐取出風涎毒﹐此病可以除之﹐再不發矣。」操大怒曰「汝欲殺孤耶﹖」陀曰「王上曾聞關公中箭毒﹐傷其右臂﹐某刮骨療毒﹐自然無憂矣。今王上小可之疾﹐何多疑焉﹖」操曰「臂痛可刮骨﹐孤腦袋安可比臂也﹖汝必與關公情熟﹐乘此機會﹐欲與其人報仇耶﹖」呼左右拿下獄中﹐拷問其情。賈詡諫曰「似此良醫﹐世之罕有﹐未可廢也。」操叱之曰「天下無此鼠輩之無禮﹗」急令追拷。陀受刑不過﹐只得屈招謀殺魏王等情。獄中有一禁子﹐姓吳﹐人皆稱爲「吳押獄」。此人每日以酒食供養華陀。陀感其恩﹐乃告曰「我今死於非命﹐恨有《靑囊書》未傳於世。深感汝恩﹐無可以報﹐我修一書﹐汝可遣一人送與我家﹐取將《靑囊書》來付汝﹐以繼吾神效也。」吳押獄曰「我若得此醫書﹐棄了此役﹐醫治天下病人﹐以全先生之徳也。」陀卽修書付吳押獄﹐曰「吾臨來時﹐將《靑囊書》與妻藏之矣。」吳押獄辭了華陀﹐直至金城問陀妻取之。其妻將《靑囊書》與了吳押獄。吳押獄回家﹐將書令妻藏之。旬日之後﹐操病越加沈重﹐華陀死於獄中。吳押獄卻了差役﹐回家問妻要書﹐行醫治病。妻曰「《靑囊書》吾已燒毀矣。」夫問其故﹐妻答曰「縱然學得與華陀一般神妙﹐只落得死於獄中﹐吾因此所以毀之。」吳押獄頓足懊悔﹐曰「不惟吾不能繼此神術﹐可惜萬代不復再見也﹗」因此《靑囊書》不曾傳於後世。後人有詩曰﹕

神醫妙手最爲良﹐傳得仙人海上方。愚婦焚燒眞可恨﹐後人無復見《靑囊》。

又詩曰﹕

姦臣曹操苦頭風﹐不信神醫有妙功。假使華陀將腦劈﹐尙存身在洛陽宮。此言不信華陀而殺之﹐以致命盡於此。

卻說魏王自殺華陀之後﹐病勢不退﹐又憂吳﹑蜀未知如何。正慮之間﹐近侍忽奏東吳又遣使至。操令召入﹐使呈上書。操拆封視之。其書曰﹕

孫權久知天命以歸王上﹐伏望早遣大將﹐剿滅劉備﹐掃平兩川﹐臣卽率羣下納土歸降矣。

操觀畢大笑﹐出示羣臣曰「是兒欲使吾居鑪火上耶﹗」蓋言權逼操反之意。時有侍中陳羣﹑尙書桓階二人伏地奏曰「漢室自安帝以來﹐國祚已衰﹐非止今日。王上功徳巍巍﹐生靈仰望﹐故孫權在外稱臣﹐此天人之應﹐異气齊聲。王上早登大魏皇帝﹐而卽正統﹐復何疑焉﹖」操笑曰「吾自事漢三十餘年﹐𨿽有功徳﹐位至於王﹐於身足矣﹐何敢更望於外乎﹖」夏侯惇諫曰「天下咸知漢祚已盡﹐異代方起。自古以來﹐能除萬害爲百姓所歸者﹐卽生民之主也。今王上卽戎三十餘年﹐功業著於黎庶﹐今天下投歸﹐理合順民應天﹐復何疑哉﹗」操曰「『施於有政﹐是亦爲政。』苟天命在孤﹐孤卽周文王矣。」後有詩曰﹕

姦雄曹操立功勛﹐久欲臨朝廢漢君。只恐萬年人唾罵﹐故言吾願學周文。

司馬公亦曰﹕

操欲篡位久矣﹐猶畏其名而不敢行﹐故言願爲周文王也。

操謙辭不允。司馬懿曰「今江東孫權旣稱臣而來歸附﹐王上可以封之﹐令拒劉備也。」操曰「此理極善。」遂集文武商議封吳之事。未知還是如何﹖

魏太子曹丕秉政

卻說曹操聞司馬懿所言封孫權一節﹐遂從之﹐乃與多官商議﹐封孫權爲驃騎將軍﹑南昌侯﹐領荊州牧﹐卽日遣使往東吳封權。權受爵已畢﹐隨遣使上表謝恩﹐送於禁還都。

且說曹操病患轉加﹐是夜子時夢三馬同槽﹐及曉召賈詡問曰「孤昔夜夢三馬同槽﹐疑馬騰﹑馬休﹑馬鐵三人﹐故將馬騰全家殺之。今夜復夢之﹐是何兆耶﹖」詡奏曰「祿馬﹐乃吉兆也。」眾官皆言「祿馬尙於曹﹐王上何必疑焉﹖」操因此不疑。後來司馬懿﹑司馬師﹑司馬昭三人專政吞曹﹐以應此之夢也。

是日天晚﹐文武皆散。夜至三更﹐操覺頭目昏眩﹐起伏於幾上而臥﹐忽聞殿中聲如裂帛。操驚問之﹐忽見伏皇后﹑董貴妃﹑二皇太子﹐並國舅董承等二十餘人﹐渾身血污﹐立於愁雲之內﹐隱隱聞索命之聲。操急掣劍望空砍之﹐忽然一聲響亮﹐震塌殿宇西南一角。近臣將操救出﹐別宮養病。次日夜間﹐又聞殿外男女哭聲不絕。至曉﹐操召羣臣入﹐曰「孤在戎馬之中三十餘年﹐未嘗信怪異之事。今日如此爲何﹖」羣臣奏曰「王上當命道士設醮薦新。」操嘆曰「聖人有云﹕『獲罪於天﹐無所禱也。』孤天命將盡﹐𨿽日用萬金﹐安能救也﹖」遂不允設醮。

次日﹐覺气沖上焦﹐目不見物﹐急召夏侯惇入商議。惇至殿門前﹐忽見伏皇后﹑董貴妃﹑二皇太子﹑國舅董承等﹐立在陰雲之中。惇大驚昏倒﹐左右扶出﹐自此得病。操召前將軍曹洪﹑侍中陳羣﹑中大夫賈詡﹑主簿司馬懿心腹四人﹐至臥榻前﹐囑以後事。操曰「孤縱橫天下三十餘年矣﹐羣凶皆滅﹐止有江東孫權﹑西川劉備﹐未曾收復。孤今病危﹐必然難逃﹐今以大事囑汝四人。孤長子曹昂﹐劉氏所生﹐不幸早年歿於宛城。今卞氏生四子﹕丕﹑彰﹑植﹑熊。四子中﹐孤平生所愛第三子曹植﹐卻又爲人虛華﹐少於誠實﹐嗜酒放肆﹐因此不立。次子曹彰﹐勇而無謀。四子曹熊﹐多病難保。惟長子曹丕﹐篤厚恭謹﹐才智兼全﹐可任大事。汝等宜輔佐之﹐各懷忠義之心﹐以圖悠久之計﹐勿得怠慢。」言訖﹐長嘆一聲﹐淚如雨下﹐气絕而亡。壽六十六歲。時建安二十五年春正月下旬也。後史官有詩曰﹕

雄哉魏太祖﹐天下掃狼煙。動靜皆存智﹐髙低善用賢。

長驅百萬眾﹐親注《十三篇》。豪傑同時起﹐誰人敢贈鞭﹖

又史官擬《曹操行狀》云﹕

操知人善察﹐難眩以僞﹔識拔奇才﹐不拘微賤。隨能任使﹐皆獲其用﹐與敵對陣﹐意思安閒﹐如不欲戰﹐然及決機乘勝﹐气勢盈溢。勛勞宜賞﹐不吝千金﹔無功望施﹐分毫不與。用法峻急﹐有犯必戮﹐或對之流涕﹐然終無所赦。雅性節儉﹐不好華麗﹐故能芟音山刈音易羣雄﹐削平海內。三十餘年﹐手不捨書﹐晝則講武﹐夜則思經﹐登髙必賦﹐對景必詩﹐深明音樂。善能騎射﹐曾在南皮一日射雉六十三頭。及造宮室器械﹐無不曲盡其妙。是以遂成大業﹐開闡洪基也。

晉平陽侯陳壽評曹操曰﹕

漢末﹐天下大亂﹐雄豪並起﹐而袁紹虎視四州﹐彊盛莫敵。太祖運籌演謀﹐鞭撻宇內﹐攬音覽申﹑商之法術﹐講韓﹑白之奇策。官方授材﹐各因其器﹔矯情任算﹐不念舊惡。終能總禦皇機﹐克成洪業者﹐爲其明略最優也。抑可謂非常之人﹐超世之傑矣。

宋賢贊曹操功徳詩曰﹕

漢末挺生曹孟徳﹐胸蟠星鬥气淩雲。智謀超越數員將﹐才徳惟慳萬乘君。

𨿽秉權衡欺弱主﹐尙存禮義效周文。當時若使無公在﹐未必山河幾處分。

前賢又貶曹操詩曰﹕

殺人虛墮淚﹐對客彊追歡。遇酒時時飲﹐兵書夜夜觀。

秉圭升玉輦﹐帶劍上金鑾。歷數姦雄者﹐誰如曹阿瞞﹖

唐太宗祭魏武帝曰﹕

一將之智有餘﹐萬乘之才不足。

宋鄴郡太守晁堯臣登銅雀臺﹐有詩嘆曰﹕

堪嘆當時曹孟徳﹐欺君罔上忌多才。昆吾直上金鑾殿﹐蔓艸空餘銅雀臺。

鄴土應難遮醜惡﹐漳河常是助悲哀。臨風感慨還嗟嘆﹐向日姦雄安在哉﹖

卻說曹操身亡﹐文武百官盡皆舉哀﹔一面報與魏太子曹丕﹐一面報與鄢陵侯曹彰﹐一面報與臨淄音之侯曹植﹐一面報與蕭懷侯曹熊。各處皆遣使去訖﹐多官用金棺銀槨將操入殮﹐星夜舉靈櫬赴鄴郡而來。

卻說曹丕聞知父喪﹐放聲痛哭﹐眾將再三解勸方息﹐遂率大小官僚出城三十里﹐伏道迎櫬入城﹐停於偏殿。官僚掛孝拜祭﹐哀聲大震。忽一人挺身而出曰「請太子哀息﹐百官暫止﹐何不且議大事﹖」眾視之﹐乃司馬孚也﹐見爲太子中庶子。孚厲聲而言曰「王已晏駕﹐天下震動﹐當早立嗣君﹐以鎭萬國﹐何但哭泣也﹖」羣臣曰「太子宜登寶位﹐但未得天子詔命﹐豈敢造次而行之﹖」忽班部中又一人出曰「遲已﹗遲已﹗」丕視之﹐乃廣陵東陽人也﹐姓陳﹐名矯﹐字季弼﹐見爲兵部尙書。矯曰「王上已薨﹐太子在側﹐若等詔命而分彼此﹐則社稷危矣﹗」遂拔劍在手﹐指官僚怒曰「敢亂言者﹐割袍爲例﹗」言訖﹐一劍割下袍袖。百官悚懼﹐擁丕至殿。正欲冊立﹐忽報華歆自許昌飛馬至﹐眾皆大驚﹐及至問之﹐歆曰「今魏王晏駕﹐天下震動﹐汝等久食君祿﹐何不早立太子﹖」眾官應曰「正欲立之。」歆曰「吾已於獻帝處索了詔命來矣。」眾皆踴躍稱賀。歆於懷中取出詔命開讀﹐令百官跪聽。制曰﹕

魏太子丕﹕昔皇天授乃顯考以翼我皇家﹐遂攘除羣凶﹐拓定九州﹐弘功茂績﹐光於宇宙﹐朕用垂拱負扆二十有餘載。天不慭遺一老﹐永保予一人﹐早世潛神﹐哀悼傷切。丕奕世宣明﹐宜秉文武﹐紹熙前緒。今使使持節禦史大夫華歆﹐奉策詔授丕丞相印綬﹑魏王璽紱音弗﹐領冀州牧。方今外有遺虜﹐遐夷未賓﹐旗鼓猶在邊境﹐干戈不得韜刃﹐斯乃播揚洪烈﹐立功垂名之秋也。豈得修諒闇之禮﹐究曾﹑閔之志哉﹖其敬服朕命﹐抑弭憂懷﹐旁袛厥緒﹐時亮庶功﹐以稱聯意。嗚呼﹗可不勉歟﹗建安二十五年春二月日詔。此是華歆自命之言﹐以絕天下議論﹐非獻帝之本心也。

且說華歆諂事於魏﹐故艸此詔﹐威逼獻帝降之。帝懼其勢﹐只得聽從﹐故下詔節﹐封曹丕爲魏王﹑丞相﹑冀州牧﹐百官並無敢言其非者。

丕卽日登位﹐受大小官僚拜舞起居。正宴會慶賀之間﹐忽報鄢陵侯曹彰﹐自長安領十萬大軍來到。丕大驚﹐乃問羣臣曰「孤黃須小弟﹐平生性剛﹐深通武藝。今提兵遠來﹐必與孤爭王位也。如之柰何﹖」忽階下一人應聲而出曰「臣素知鄢陵侯之所行﹐當以片言折之。」眾皆稱曰「非大夫﹐莫能解此禍也。」不知此人是誰﹐下回便見。

曹子建七步成章

卻說出班奏魏王者﹐乃河東襄陵人也﹐姓賈﹐名逵﹐字梁道﹐見爲諫議大夫。曹丕大喜﹐就命賈逵說之。逵出至城下﹐迎見曹彰。彰問曰「先王璽綬安在﹖」逵正色而言曰「家有長子﹐國有儲君。先王璽綬﹐非君侯之所有也。問某何意﹖」彰默然無語。行至宮門前﹐逵問彰曰「君侯此來﹐欲奔喪耶﹖欲爭王位耶﹖欲爲忠孝之人耶﹖欲爲大逆之人耶﹖」彰曰「吾來奔喪﹐並無異心。」逵曰「旣無異心﹐因何提兵至此﹐使王上與羣臣相疑也﹖」彰卽時叱退左右將士﹐隻身入內﹐拜見曹丕。兄弟二人相抱哭罷﹐方始成服。彰將本部軍馬盡交與曹丕。丕令彰回鄢陵自守﹐彰拜辭而去。後黃初二年﹐進爵爲公﹔三年﹐立爲任城王﹔四年﹐朝京﹐歿於旅邸。故後來無事可說﹐先此說之。

曹丕受了魏王﹐卽傳令旨﹐攺建安二十五年爲延康元年。封賈詡爲太尉﹐華歆爲相國﹐王朗爲禦史大夫。大小官僚﹐盡皆升賞。葬曹操於髙陵﹐謚號武祖。華歆奏曰「鄢陵侯曹彰交割軍馬﹐已赴本國去了。所有臨淄侯曹植﹑蕭懷侯曹熊﹐此二人坐視不來奔喪﹐理當問罪。」丕從之﹐卽傳令旨﹐差二使往二處問罪去訖。忽一使回報﹕「蕭懷侯曹熊懼罪﹐自縊身死。」丕令厚葬之﹐追謚蕭懷王。不一日﹐又一使回報﹐說﹕「臨淄侯曹植常與丁儀﹑丁廙音異酣飲﹐並不奔喪。臣傳王旨時﹐植端坐不動。丁儀罵曰﹕『且休胡說﹗昔日先王在時﹐欲立吾主爲太子﹐被讒臣賊子所阻﹔今王喪未及旬日﹐便問罪於骨肉也﹖』丁廙又曰﹕『據吾主聰明冠世﹐下筆成章﹐自然有王者之大體﹐今反不得其位。汝那廟堂之臣﹐皆是肉眼愚夫﹐不識聖賢﹐與禽獸何異也﹖』植遂大怒﹐叱武士將臣亂棒打出。」丕聞之大怒﹐卽令許褚領三千虎衛軍﹐火速擒來。

褚領兵飛奔臨淄而去。比及到郡﹐先遇守關偏將﹐被褚立斬﹐直入城中﹐口傳令旨﹐無一人敢當鋒銳。徑到府堂﹐只見曹植與丁儀﹑丁廙等盡皆醉倒﹐報者不能得見。褚一例縛之﹐載於車上﹐仍將大小屬官盡行解赴鄴郡﹐入見曹丕。丕大怒﹐卽下令旨﹐將丁儀﹑丁廙等皆誅之。丁儀﹐字正禮﹔丁廙﹐字敬禮﹐沛郡人﹐乃親弟兄也﹐當世文章之士。

卻說宣武皇后卞氏聽的生擒了曹植﹐心驚膽戰﹐舉止失措﹐急出救時﹐已將心腹人殺了。曹丕見母出殿﹐慌請回後宮。卞氏哭曰「汝弟曹植平生嗜酒放肆﹐醉後疏狂﹐蓋因胸中之才故也。汝可念同胞共乳之情﹐憐此一命。吾至九泉﹐亦瞑目也。」丕曰「愚兒深愛其才﹐安肯造次廢之﹖此欲逆其性也。母親勿憂。」卞氏泣淚謝之。

丕出偏殿不朝。華歆問曰「適來莫非太后勸王上勿廢子建乎﹖」丕曰「然。」歆曰「子建懷才抱智﹐終非池中之物也﹔若不早除﹐必爲後患。」丕曰「已許母矣。」歆曰「人皆言子建出口成章﹐臣未深信。王上可召入﹐以才試之﹐若不能﹐卽殺之﹔若果能﹐卽貶之﹐以絕天下文人之口。」丕從之﹐遂召子建入內。子建惶恐﹐拜伏請罪。丕曰「汝倚仗文才﹐安敢無禮﹖以家法﹐則兄弟﹔以國法﹐則君臣。昔先君在日﹐汝常恃文章﹐吾深疑汝必用他人代筆也。吾今令汝七步成章﹐若果能﹐則免一死﹔若不能﹐則二罪俱罰﹐決不輕恕也﹗」子建曰「願乞題目。」此時殿上懸一水墨畫﹐畫著兩隻牛鬥於土墻之下﹐一牛墜井而亡。丕指而言曰「以此畫爲題。詩中不許犯二牛鬥墻下﹐一牛墜井死字樣。」植行七步﹐其詩已成。詩曰﹕

兩肉齊道行﹐頭上帶兕骨。相遇塊山下﹐歘起相搪揬。

二敵不俱剛﹐一肉臥井窟。非是力不如﹐盛气不得直。塊﹐音歸。

曹丕及羣臣皆驚。丕又曰「此七步成章﹐遲也。汝能應聲作一首詩否﹖」子建曰「願聞題目。」丕曰「吾與汝乃兄弟也﹐以此爲題。」子建聽畢﹐隨口占小詩曰﹕

煮豆燃豆箕﹐豆在釜中泣。本是同根生﹐相煎何太急﹗

曹丕聞之﹐潸然淚下。其母卞氏於殿後曰「兄何逼弟之甚耶﹖」丕慌忙離座而告曰「國法不可廢也。然則孤於天下無所不容﹐何況骨肉之親乎﹖」於是貶子建爲安鄕侯。子建拜辭﹐上馬而去。後人有詩曰﹕

論地談天口若開﹐噴珠噀玉絕塵埃。須知子建文章盛﹐萬古傳揚七步才。

又詩贊子建七步才以免其禍。詩曰﹕

五車書記藏心腹﹐七步才能動鬼神。不是當時能對答﹐殿前骨肉化爲塵﹗

曹丕自卽魏王之後﹐法令一新﹐威逼漢帝﹐甚於其父。

卻說細作人入成都﹐報與漢中王。王大驚﹐卽會文武商議曰「曹操已死﹐曹丕僭稱王位﹐威逼獻帝﹐尢甚於操賊。東吳孫權﹐拱手稱臣。孤欲先伐東吳﹐以雪孤弟之仇﹔次討中原﹐以除羣黨之凶。」言未畢﹐廖化出班奏曰「昨者送了關公父子之命﹐實乃劉封﹑孟達之誤。乞先討此二人可也。」王曰「孤因心事叢雜﹐幾乎忘矣。」便差人召來。孔明諫曰「不可急召。宜緩圖之﹐急則生變矣。可升此二人爲郡守﹐然後圖之﹐此爲上策。」漢中王從之﹐遂遣使升劉封去守綿竹。有彭羕音樣與孟達甚厚﹐聽知此事﹐急回家作書﹐遣心腹人報與孟達。其人方出南門外﹐被馬超巡視軍捉來見超。超審出此事﹐卽引本部士卒來見彭羕。羕接入﹐以酒待之。酒至數巡﹐超以言挑之曰「昔見漢中王待公甚厚﹐近日何薄也﹖」羕乘酒醉指而罵曰「老革慌悖﹐豈足道也。」老革者﹐老兵也。超又探曰「某懷怨心久矣。」羕曰「公起本部兵﹐結連孟達爲外合﹐某引川兵爲內應﹐天下不足定也。」超曰「先生言當﹐來日再議。」超辭了彭羕﹐卽將人﹑書來見漢中王﹐細言其事。玄徳大怒﹐遂令捉獲彭羕入獄﹐拷問其情。羕在獄中﹐悔之無及﹐遂作書一封﹐令人送與孔明。孔明拆封視之。其書曰﹕

僕昔有事於諸侯﹐以爲曹操暴虐﹐孫權無道﹐振威暗弱﹐其惟主公有王霸之器﹐可與興業致治﹐故乃翻然有輕舉之志。會公來西﹐僕因法孝直自衒鬻音楦禦﹐龐統斟酌其間﹐遂得詣公於葭萌﹐抵掌而談﹐論治世之務﹐講王霸之義﹐建取益州之策﹔公亦相慮明定﹐卽相然贊﹐遂舉事焉。僕於故州不免凡庸﹐憂於罪罔﹐得遭風雲激矢之中﹐求君得君﹐志行名顯﹐從布衣之中擢爲國士﹐盜竊茂才。分子之厚﹐誰復過此﹖裴松之曰「分子之厚者﹐羕言劉主分兒子之厚恩施於己﹐故其後語曰『負我慈父﹐罪有百死』之說也。」羕一朝狂悖﹐自求葅醢音海﹐爲不忠不義之鬼乎﹗先民有言﹐左手據天下之圖﹐右手刎咽喉﹐愚夫不爲也。況僕頗別菽麥者哉﹗所以有怨望意者﹐不自度量﹐苟以爲首興事業﹐而有投江陽之論﹐不解主公之意﹐意卒感激﹐頗以被酒﹐侻音脫失「老」語。此僕之下愚薄慮所致﹐主公實未老也。且夫立業﹐豈在老少﹐西伯九十﹐寧有衰志﹐負我慈父﹐罪有百死。至於內外之言﹐欲使孟起立功北州﹐戮力主公﹐共討曹操耳﹐寧敢有他志耶﹖孟起說之是也﹐但不分別其間﹐痛人心耳。昔每與龐統共相誓約﹐庶托足下未蹤﹐盡心於主公之業﹐追名古人﹐載勛竹帛。統不幸而死。僕敗以取禍﹐自我惰之﹐將復誰怨﹗足下﹐當世伊﹑呂也﹐宜善與主公計事﹐濟其大猷。天明地察﹐神祇有靈﹐復何言哉﹗實使足下明僕本心耳。行矣努力﹐自愛﹐自愛﹗彭羕頓首拜具。

孔明看畢﹐撫掌大笑﹐卽入殿前﹐啟奏漢中王。玄徳問曰「此人若何﹖」孔明曰「狂士也﹐久必生禍。」玄徳卽令獄內將彭羕誅之。

羕死後﹐有人報與孟達。達大驚﹐舉止失措。忽使命至﹐調劉封回守綿竹去訖。孟達慌請上庸都尉申耽﹑申儀商議。耽曰「某有一計﹐使漢中王不能加害於公也。」達大喜。未知申耽獻出甚計來﹐且聽下回分解。

漢中王怒殺劉封

卻說孟達問申耽曰「當用何策﹐以避其禍﹖」耽曰「吾弟兄亦欲投魏﹐立心久矣。公可作一表﹐辭了漢中王﹐投魏王曹丕﹐丕必重用。續後﹐吾二人亦去降也。」達猛然省悟﹐卽寫表一通﹐付與來使﹔當晚引五十餘騎﹐投魏去了。劉封聽知﹐急追不上﹐自回守上庸。使命持表回成都﹐來奏漢中王﹐呈上表章﹐細言孟達投魏之事。玄徳大怒﹐覽其表曰﹕

臣達伏惟殿下將建伊﹑呂之業﹐追桓﹑文之功﹐大事艸創﹐假勢吳﹑楚﹐是以有爲之士深睹歸趣。臣委質以來﹐愆戾山積﹔臣猶在知﹐況於君乎﹗今王朝以興﹐英俊鱗集﹐臣內無輔佐之器﹐外無將領之才﹐列次功臣﹐誠自愧也。臣聞範蠡識微﹐浮於五湖﹔舅犯謝罪﹐逡巡於河上。夫際會之間﹐請命乞身﹐何則﹖欲潔去就之分也。況臣卑鄙﹐無元功巨勛﹐自系於時﹐竊慕前賢﹐早思遠恥。昔申生至孝﹐見疑於親﹔子胥至忠﹐見誅於君﹔蒙恬拓境﹐而被大刑﹔樂毅破齊﹐而遭讒佞。臣每讀其書﹐未嘗不慷慨流涕﹐而親當其事﹐益已傷絕。何者﹖荊州覆敗﹐大臣失節﹐百無一還。惟臣尋事﹐自致房陵﹑上庸﹐而復乞身﹐自放於外。伏想殿下﹐聖恩感悟﹐湣臣之心﹐悼臣之舉。臣誠小人﹐不能始終﹐知而爲之﹐敢謂非罪﹗臣每聞「交絕無惡聲﹐去臣無怨辭」。臣過奉教於君子﹐願君王勉之。臣不勝惶恐之至。

玄徳看畢﹐大怒曰「匹夫叛吾﹐安敢以文辭相戲耶﹗」遂與孔明曰「汝卽起兵擒此背國賊來﹗」孔明曰「未可。但就遣劉封進兵﹐令二虎相並。劉封或有功﹐或敗迹﹐必歸成都﹐就而除之﹐可絕兩害。」玄徳從之﹐遂遣使到綿竹﹐入見劉封。封領父命﹐奮然率兵來擒孟達不題。

且說曹丕聚眾文武議事﹐忽近臣奏曰「蜀孟達來降。」丕召入問曰「汝此來﹐莫非詐降乎﹖」達曰「臣爲不救關公之危﹐漢中王欲殺臣﹐因此歸降﹐別無他意。」曹丕尙未準信﹐忽報劉封引五萬兵來取襄陽﹐單搦孟達廝殺。丕曰「汝旣是眞心﹐可去襄陽取劉封首級前來﹐孤方準信。」達曰「臣以利害說之﹐不必動兵﹐令劉封亦來降也。」丕大喜﹐遂加孟達爲散騎常侍﹑建武將軍﹑平陽亭侯﹐領新城太守﹐去守襄陽﹑樊城。原來夏侯尙﹑徐晃預先在此﹐一同收取上庸諸郡。孟達到了襄陽﹐與二將禮畢﹐探得劉封離城五十里下寨。達卽修書一封﹐遣舌辯之士賫赴蜀寨﹐入見劉封。封拆開視之。書曰﹕

達致書於副軍將軍麾下﹕伏聞古之人有言「疏不間親﹐新不加舊。」此謂上明下直﹐讒慝不行也。若乃權君譎主﹐賢父慈親﹐猶有忠臣蹈功以罹禍﹐孝子抱仁以陷難﹐種﹑商﹑白起﹑孝己﹑伯奇﹐皆其類也。其所以然﹐非骨肉好離﹐親親樂患也。或有恩移愛易﹐亦有讒間其間﹐𨿽忠臣不能移之於君﹐孝子不能變之於父者也。勢利所加﹐攺親爲仇﹐況非親親乎﹖故申生﹑衛伋﹑禦寇﹑楚建稟受形之气﹐當嗣立之正﹐而猶如此。今足下與漢中王﹐道路之人耳﹐親非骨血而據勢權﹐義非君臣而處上位﹐徵則有偏任之威﹐居則有副軍之號﹐遠近相聞也。自立阿斗爲太子以來﹐有識之人相爲寒心。如使申生從子輿之言﹐必爲太伯﹔衛伋聽其弟之謀﹐無彰父之譏也。且小白出奔﹐入而爲霸﹔重耳逾垣﹐足以克復。自古有之﹐非獨今也。夫智貴免禍﹐明尙夙達﹐僕察漢中王慮定於內﹐疑生於外矣。慮定則心固﹐疑生則心懼﹐亂禍之興作﹐未曾不由廢立之間也。私怨人情﹐不能不見﹐恐左右必有以間於漢中王矣。然則疑成怨聞﹐其發若踐機耳。今足下在遠﹐尙可假息一時﹔若大軍遂進﹐足下失據而還﹐竊相爲危之。昔微子去殷﹐智果別族﹐違難背禍﹐猶皆如斯。今足下棄父母而爲人後﹐非禮也﹔知禍將至而畱之﹐非智也﹔見正不從而疑之﹐非義也。自號爲大丈夫﹐爲此三者﹐何所貴乎﹖以足下之才﹐棄身來東﹐繼嗣羅侯﹐不爲背親也﹔北面事君﹐以正綱紀﹐非爲棄舊也﹔怒不致亂﹐以免危亡﹐非爲徒行也。加陛下新受禪命﹐虛心側席﹐以徳懷遠﹐若足下翻然內向﹐非但與僕爲倫﹐受三百戶封﹐繼統羅國而已﹐當更剖符大邦﹐爲始封之君。陛下大軍﹐金鼓以震﹐當轉都宛﹑鄧﹔若二敵不平﹐君無還期。足下因宜此時﹐早定良計。《易》有「利見大人」﹐《詩》有「自求多福」矣。足下勉之﹐無使狐突閉門不出﹐宜早決焉。達再拜﹐年月日書。

劉封看畢﹐大怒曰「此賊誤吾叔侄之義﹐又間吾父子之親﹐使吾爲不忠不孝之人也﹗」遂扯了書﹐斬其使。

次日﹐引軍前來搦戰。孟達知得扯書斬使﹐勃然大怒﹐亦領軍出迎。兩陣對圓﹐封立馬於門旗下﹐以刀指達而罵曰「背國反賊﹐安敢陣前使間諜之計也﹗」孟達亦罵曰「汝死已臨頭上﹐自執迷不省﹐與禽獸何異耶﹖」封大怒﹐拍馬輪刀﹐直奔孟達。戰不三合﹐達大敗而走﹐封乘勢追殺二十餘里。忽然一聲喊處﹐伏兵盡起﹐左邊一軍衝出﹐爲首大將乃夏侯尙﹔右邊一軍衝出﹐爲首大將乃徐晃也。三軍夾攻﹐封大敗而走﹐連夜奔回上庸﹐背後魏兵不分星夜趕來。及至劉封到城下叫門時﹐城上亂箭射下﹐申耽在敵樓上叫曰「吾已降了魏也﹗」封大怒﹐欲要攻城﹐背後夏侯尙﹑孟達兩軍殺來。封立腳不住﹐只得奔房陵而來﹐見城上盡插魏旗﹐申儀在敵樓上將旗一颭﹐城後一彪軍出﹐旗上書「右將軍徐晃」。封抵敵不住﹐慌奔西川而走。晃乘勢追殺。

劉封部下只落百餘騎﹐到了成都﹐入見漢中王﹐哭拜於地﹐細奏前事。玄徳怒曰「辱子﹗有何面目敢見吾也﹖」封對曰「叔父之難﹐非逆兒不救﹐乃孟達之阻也。」玄徳轉怒曰「汝須食人食﹑穿人衣﹐非土木之人﹐安可聽讒賊所阻也﹗」封泣而告曰「一時被伊以利害說之﹐致獲大罪。」玄徳猶豫未決。忽孔明入﹐玄徳問曰「辱子如此﹐何法治之﹖」孔明附耳低言曰「此子極其剛彊﹐今日不除﹐後必生禍於子孫耳。」玄徳遂令左右推出斬之﹐又問隨封將士。眾皆將孟達說封之事﹐及劉封扯書斬使之事﹐一一奏稱﹔又將扯毀的書信﹐呈與玄徳。玄徳看畢﹐急回心曰「吾兒𨿽然剛彊﹐有此忠義之心也﹐凜然可愛。」便叫畱人之時﹐早已斬訖﹐獻首級於階前。玄徳慟哭曰「孤一時造次﹐廢股肱矣﹗」孔明曰「若欲嗣主久遠之計﹐殺之何足惜也。作事業者﹐豈可生兒女之情耶﹗」玄徳曰「縱使他日殺孤之子﹐孤不忍今日廢忠義之人也。」文武聞之﹐無不下淚。武士奏曰「劉封臨死﹐但云『悔不聽孟子度之言﹐果有此危矣』﹗」玄徳泣曰「吾兒至九泉之下﹐必痛恨於孤矣。」漢中王因思想關公﹐更惜劉封﹐致染成病﹐不能興兵報仇雪恨。時建安二十五年﹐攺延康元年﹐夏六月也。

卻說魏王曹丕自卽王位﹐將文武官僚盡皆升賞﹐遂統甲兵三十萬﹐南巡沛國譙縣﹐大饗先塋。鄕中父老﹐揚塵遮道﹐奉觴進酒﹐效漢髙祖還沛之意。是年七月內﹐聞大將軍夏侯惇病危﹐丕卽還鄴郡。時惇已卒﹐丕掛孝送殯於東門外﹐以厚禮葬之。

八月間﹐報稱石邑縣鳳凰來儀﹐臨淄城麒麟出現﹐黃龍現於鄴郡。丕手下百官商議曰「今上天垂象﹐乃魏當代漢也。可安排受禪之禮﹐令漢帝將天下讓與魏王。」時有侍中劉廙﹐字恭嗣﹐乃南陽安眾人也﹔侍中辛毗﹐字佐治﹐乃潁川陽翟人也﹔侍中劉曄﹐字子暘﹐乃淮南成徳人也﹕尙書令桓階﹐字伯緒﹐乃長沙臨湘人也﹔尙書令陳矯﹐字季弼﹐乃廣陵東陽人也﹔尙書令陳羣﹐字長文﹐乃潁川許昌人也﹐這一班文武官僚﹐四十餘人﹐皆來見太尉賈詡﹑相國華歆﹑禦史大夫王朗﹐共言此事。賈詡笑曰「公等所見﹐正合吾機。」當日﹐華歆引文武多官來奏漢獻帝﹐禪位與魏王曹丕。未知如何﹖

廢獻帝曹丕篡漢

卻說賈詡﹑華歆﹑王朗同中郎將李伏﹑太史丞許芝﹐引文武官僚﹐直入內殿﹐來見獻帝。華歆奏曰「伏睹魏王自登寶位以來﹐布徳四方﹐仁及萬物﹐越古超今﹐𨿽唐﹑虞無以過此。羣臣會議﹐言漢祚已終﹐伏望陛下效堯﹑舜之道﹐以山川社稷禪與魏王﹐上合天心﹐下合民意﹐則陛下安閒無憂矣﹗祖宗幸甚﹗生靈幸甚﹗臣等議定﹐故乃奏知。」帝大驚﹐半晌無言﹐覷百官而哭曰「朕想髙祖提三尺劍﹐平秦滅楚﹐而創天下﹐世統相傳﹐四百年矣。朕𨿽不才﹐又無過惡﹐安忍將祖宗大業等閒棄了﹖汝百官再從公計議。」華歆引李伏﹑許芝近前奏曰「陛下若不信﹐可問此二人。」李伏奏曰「自魏王卽位以來﹐麒麟降生﹐鳳凰來儀﹐黃龍出現﹐嘉禾瑞艸﹐甘露下降。此是上天垂象﹐魏當代漢也。」許芝又奏曰「臣等職掌司天﹐夜觀乾象﹐見炎漢气數已終﹐陛下帝星隱匿不明﹔魏國乾象﹐極天際地﹐言之難盡。更兼上應圖讖﹐其讖曰﹕『鬼在邊﹐委相連﹔當代漢﹐無可言。言在東﹐午在西﹔兩日並光上下移。』以此論之﹐陛下可早禪位。『鬼在邊﹐委相連』﹐乃『魏』字也﹔『言在東﹐午在西』﹐乃『許』字也﹔『兩日並光上下移』﹐乃『昌』字也。此是魏在許昌﹐應受漢禪也。願陛下察之。」帝曰「祥瑞圖讖﹐皆虛謬之事﹐柰何以虛誕之事﹐而捨萬世不朽之基業乎﹖」華歆又曰「陛下差矣。昔日﹐三皇﹑五帝以徳相讓﹐無徳讓有徳也。三皇次後﹐各傳子孫。至於桀﹑紂無道﹐天下伐之。春秋彊霸﹐各相吞並﹐有福者居之﹐後並入秦﹐方歸於漢也。『天下者﹐非一人之天下﹐乃天下人之天下也。』非陛下祖公公傳繼天下﹐宜早退之﹐不可久疑﹐遲則生變矣。」王朗又奏曰「自古以來﹐有興必有廢﹐有盛必有衰﹐豈有不亡之道﹖安有不敗之家﹖陛下漢朝相傳四百餘年﹐气運已極﹐不可自執迷而惹禍也。」帝大哭﹐入後殿而去。百官哂笑而退。

次日﹐官僚又集於大殿﹐令宦官入請獻帝。帝怯懼﹐不敢出。曹皇后曰「今百官請陛下設朝問政﹐何相推也﹖」帝泣曰「汝兄欲篡漢室﹐故令百官相逼﹐朕故不出。」曹氏大怒曰「汝言吾兄爲篡國之賊﹐汝髙祖只是丰沛一嗜酒匹夫﹐無籍小輩﹐尙且劫奪秦朝天下。吾父掃淸海內﹐吾兄累有大功﹐有何不可爲帝﹖汝卽位三十餘年﹐若不得吾父兄﹐汝爲韲粉矣﹗」言訖﹐便要上車出外。帝大驚﹐慌更衣出前殿。華歆出班奏曰「陛下依臣之言﹐免遭大禍。」帝痛哭曰「卿等皆食漢祿久矣﹐中間多有漢朝功臣子孫﹐何無一人與聯分憂也﹖」歆曰「陛下之意不以天下禪於魏﹐旦夕蕭墻有禍﹐非臣等不忠於陛下也。」帝曰「誰敢以弒朕耶﹖」歆曰「天下之人﹐皆知陛下無人君之福﹐以致四海大亂。若非魏王在朝﹐弒陛下者﹐塞滿公庭矣﹗陛下尙不知恩以報其徳﹐直欲令天下人共伐陛下也﹖」帝曰「昔日桀﹑紂無道﹐殘暴生靈﹐故惹天下人伐之。聯自卽位以來﹐三十餘年﹐兢兢業業﹐未嘗敢行半點非禮之事﹐天下之人﹐誰忍伐之﹖」歆大怒﹐厲聲而言曰「陛下無徳無福﹐而居大位﹐甚於殘暴之君也﹗」帝大驚﹐拂袖而起。王朗以目視華歆﹐歆縱步向前﹐扯住龍袍﹐變色而言曰「許與不許﹐從與不從﹐早發一言﹗」帝戰栗不能答。

忽曹洪﹑曹休二人帶劍上殿﹐厲聲問曰「符寶郎安在﹖」班部中一人出曰「符寶郎在此﹗」洪拔劍索要玉璽﹐符寶郎祖弼叱之曰「玉璽乃天子之寶﹐安能善與汝哉﹖」洪喝武士捉出斬之﹐祖弼大罵不絕而死。

帝體戰不息。只見階下披甲持戈數百餘人﹐皆是魏兵﹐帝乃流涕出血﹐嘆曰「祖宗天下﹐何期今日廢之﹗朕死於九泉之下﹐有何面目而見先帝乎﹗」泣告羣臣曰「朕願將天下禪與魏王﹐幸畱殘喘﹐以終天年。」賈詡曰「臣等安有負陛下也﹖陛下可急降詔以安眾心。」帝哭聲不絕﹐乃令桓階﹑陳羣艸禪國之詔﹐令華歆賫捧詔璽﹐引百官直至魏王宮獻納。於是曹丕忻然而喜﹐開讀詔曰﹕

朕在位三十二年﹐遭天下蕩覆﹐幸賴祖宗之靈﹐危而復存。然今仰瞻天文﹐俯察民心﹐炎精之數旣終﹐行運在乎曹氏。是以前王旣樹神武之迹﹐今王久光耀明徳以應其期﹐是歷數昭明﹐信可知矣。夫大道之行﹐天下爲公﹐選賢與能﹐故唐堯不私於厥子﹐而名播於無窮。朕羨而慕焉﹐聯今追踵堯典﹐禪位與丞相魏王。毋得辭焉。

曹丕聽畢﹐便欲受之。司馬懿諫曰「王上不可輕也。𨿽然詔璽已至﹐可上表謙辭﹐以絕天下人之謗也。」丕遂從之﹐急令王朗作表﹐賫回璽綬﹐虛辭謙讓。

王朗等入內奏帝。其表曰﹕

臣丕頓首受詔﹐伏惟陛下以垂世之詔﹐禪無功之臣﹐使臣聞知﹐肝膽摧裂﹐不知所措。竊以堯遜大位於賢﹐巢﹑由避迹﹐後世稱之。臣才鮮徳薄﹐安敢奉命﹖請於盛世別求大賢﹐以禮讓之﹐則免萬年之議論也。臣謹納還璽綬﹐待死闕下。臣不勝惶怖戰栗之至﹗謹表。

獻帝覽畢﹐甚是驚疑﹐回顧羣臣曰「魏王謙遜﹐如之柰何﹖」華歆奏曰「陛下欲學唐堯乎﹖」帝曰「何謂也﹖」歆曰「昔唐堯有二女﹐長曰娥皇﹐次曰女英。爲禪位於舜﹐舜堅辭不受﹐遂以二女妻之﹐後世稱爲大聖之徳。今陛下亦有二公主﹐何不效唐堯以妻魏王乎﹖」

帝不得已﹐遂復令桓階艸詔﹐令髙廟使張音持節奉璽﹐並載二公主徑入魏王宮。曹丕開讀詔曰﹕

咨爾魏王﹐上書謙讓。朕竊爲漢道淩遲﹐爲日已久﹔幸賴武王徳膺符運﹐奮揚神武﹐芟夷凶暴﹐淸定區夏。今王纘承前緒﹐至徳光昭﹐聲教被四海﹐仁風扇鬼區﹐天之歷數實在爾躬。昔虞舜有大功二十﹐而放勛禪以天下﹔大禹有疏導之績﹐而重華禪以帝位。漢承堯運﹐有傳聖之義﹐加順靈祇﹐紹天明命﹐釐降二女﹐以嬪於魏。使行禦史大夫張音﹐持節奉皇帝璽綬﹐永爲人君﹐萬國敬仰天威﹐允執其中﹐天祿永終﹐敬之哉﹗時延康元年冬十月乙卯詔。

曹丕忻喜﹐暗與賈詡曰「𨿽二次有詔﹐孤但恐天下不能除篡逆之名也。」詡曰「此事極易﹐可再命張音賫回璽綬﹐卻教華歆令漢帝築一臺﹐名『受禪臺』﹐擇吉日良辰﹐集大小公卿﹑四夷八方之人﹐盡到臺下﹐令天子親捧璽綬﹐禪天下與王﹐可以絕智者之口也。」丕大喜﹐卽令張音捧回璽綬﹐仍作表謙辭。

音回奏獻帝。帝問羣臣曰「魏王無意﹐卿等若何﹖」華歆奏曰「陛下可築一臺﹐名曰『受禪臺』﹐集公卿庶民﹐明白禪位﹐則陛下子子孫孫﹐必蒙魏恩矣。」漢帝從之﹐乃遣太常院官卜地於繁陽﹐築起三層髙臺﹐擇於十月庚午日寅時。

當時﹐獻帝請魏王曹丕登臺﹐受禪臺下集大小官僚四百餘員﹐禦林虎賁禁軍三十餘萬﹐並匈奴單於化外之人﹐帝親捧玉璽奉曹丕﹐丕受之﹐臺下羣臣跪聽讀冊曰﹕

咨爾魏王﹕昔者唐堯禪位於虞舜﹐舜亦以命禹﹐天命不於常﹐惟歸有徳。漢道陵遲﹐世失其序﹐降及朕躬﹐大亂玆昏﹐羣凶肆逆﹐宇內顚覆。賴武王神武﹐拯玆難於四方﹐惟淸區夏﹐以保綏我宗廟﹐豈予一人獲乂﹐俾九服實受其賜。今王欽承前緒﹐光於乃徳﹐恢文﹑武之大業﹐昭爾考之弘烈。皇靈降瑞﹐人神告徵﹔誕惟亮采﹐師錫朕命。僉曰﹕爾度克協於虞舜﹐用率我唐典﹐敬遜爾位。於戲﹗天之歷數在爾躬﹐允執其中﹐天祿永終﹔君其祗順大禮﹐饗玆萬國﹐以肅承天命。

讀冊已畢﹐魏王曹丕卽受八般大禮﹐登了帝位。賈詡引大小官僚朝於臺下。攺延康元年爲黃初元年﹐國號大魏。丕傳聖旨﹐普赦天下罪犯。謚父曹操爲太祖武徳皇帝。華歆奏曰「天無二日﹐民無二主。旣已交割天下﹐可令劉氏安置何地﹖」言訖﹐扶獻帝跪於臺下聽旨。賈詡奏曰「可以封爲公卿﹐卽日便行。」丕遂封帝爲山陽公。華歆按劍指帝﹐厲聲而言曰「立一帝﹐廢一帝﹐古之常禮﹗今上仁慈﹐不忍加害﹐封汝爲山陽公。今日便行﹐非宣召﹐不許入朝﹗」獻帝含淚拜謝﹐上馬而去。臺下軍民﹑夷狄﹑大小人等見之﹐傷感不已。丕與羣臣曰「舜﹑禹之事﹐朕知之矣﹗」羣臣皆呼萬歲三聲。後人觀此受禪臺﹐有詩嘆曰﹕

鳶鴟玃鼠腥狐臊﹐鬼吹野火燒蓬蒿。此臺名禪人不禪﹐斯地𨿽髙道不髙。

黃土一堆眞可恥﹐虛在巍巍半空裏。壞卻唐﹑虞揖讓風﹐姦臣賊子從此起﹗

又詩曰﹕

兩漢經營四百年﹐小平津畔獨潸然。黃初不解唐﹑虞意﹐築土成臺教晉宣。

又宋賢有詩曰﹕

壘土曾營受禪臺﹐欺淩漢帝若嬰孩。誰知天意無私曲﹐不久依然換主來﹗

又諷刺曹丕詩曰﹕

曹丕彊霸奪乾坤﹐積惡遭殃及子孫。受禪髙臺猶自濕﹐誰知司馬又稱尊﹗

又詩曰﹕

當年曹氏彊吞劉﹐自謂兒孫樂萬秋。受禪層臺司馬上﹐山陽還得似陳畱。後晉武帝司馬炎廢魏主曹奐爲陳畱王﹐乃天報也。

漢獻帝望山陽而去﹐百官請曹丕答謝天地。丕方下拜﹐忽然臺前起一陣怪風﹐飛沙走石﹐急如驟雨﹐對面不見﹔臺上燈燭﹐盡皆吹滅。丕驚倒於臺上﹐百官急來救之。未知曹丕性命如何﹖

漢中王成都稱帝

卻說眾文武救得曹丕下臺﹐半晌方醒。侍臣扶入宮中﹐數日不能設朝。後病稍可﹐將華歆封爲司徒﹐王朗封爲司空﹐大小官僚﹐一一升賞。其驚疾未痊﹐卻排車駕﹐自許昌幸於洛陽﹐大建宮室。

早有人到了成都﹐說曹丕廢了漢帝﹐自立爲大魏皇帝﹐於洛陽蓋造宮殿﹐調練人馬。漢中王聞知大驚﹐水食少進﹐每日痛哭﹐令百官掛孝﹐遙望許昌哭而祭之﹐謚曰「孝湣皇帝」。玄徳因此憂慮﹐致染成疾﹐不能理事﹐政務皆托與孔明。

次年辛丑春三月﹐有襄陽人﹐姓張﹐名嘉﹐乃襄江漁翁也。嘉夜間捕魚﹐忽見水底起一道紅光﹐上衝碧漢。嘉舉网捕之﹐乃得一玉璽。只見金光燦爛﹐瑞气盤旋﹐上篆八字云「受命於天﹐旣壽永昌。」嘉大喜﹐素知漢中王仁徳布於天下﹐遂密入成都﹐到孔明府獻之。孔明忻然而喜﹐重賞張嘉﹐卽請太傅許靖﹑光祿大夫譙周等大小公卿商議。譙周曰「近有祥風慶雲﹐從空中旋下﹐成都西北角有黃气數十丈﹐衝霄而起﹔帝星現於畢﹑胃﹑昴之分﹐煌煌如月﹕此所應漢中王當卽帝位﹐以繼漢統。今得玉璽﹐乃天賜也﹐更復何疑焉﹖」

於是孔明與許靖引大小官僚來諫漢中王卽位﹐上表曰﹕

臣亮等言﹕近者曹丕篡弒﹐湮滅漢室﹐竊據神器﹐劫迫忠良﹐酷烈無道。人鬼忿毒﹐咸思劉氏。今上無天子﹐海內惶惶﹐靡所式仰。羣下前後上書者八百餘人﹐咸稱述符瑞﹐圖﹑讖明徵。聞黃龍現於武陽赤水﹐九日乃去。《孝經援神契》曰「徳至淵泉則黃龍現者」﹐君之象也。《易﹖乾》九五「飛龍在天」﹐大王當龍登帝位也。近有襄陽張嘉特獻玉璽﹕璽潛漢水﹐伏於淵泉﹐暉景燭耀﹐靈光徹天。夫漢者﹐髙祖本所起定天下之國號也﹐大王襲先帝軌迹﹐亦興於漢中也。今天子玉璽神光先現﹐璽出襄陽漢水之末﹐明大王承其下流﹐授與大王以天子之位﹐瑞命符應﹐非人力所致。昔日有赤烏白魚之瑞﹐咸曰﹕休哉。二祖受命﹐《圖》《書》先著﹐以爲徵應。今上天告祥﹐羣儒英俊﹐並進《河》《洛》﹐孔子讖﹑記﹐咸悉具至。伏爲大王出自孝景皇帝中山靖王之冑﹐本枝百世﹐乾祗降祚﹐聖姿碩茂﹐神武在躬﹐仁覆積徳﹐愛人好士﹐是以四海歸心焉。考省《靈圖》﹐啟發緯﹑讖﹐神明之表﹐名諱昭著。宜卽帝位﹐以纘二祖﹐紹嗣昭穆﹐則天下幸甚。

漢中王覽畢﹐大驚曰「卿等欲陷孤爲不忠不孝之人耶﹖」孔明奏曰「非也。曹丕豎子尙且自立﹐何況王上乃漢室之苗裔乎﹖」漢中王勃然變色曰「孤豈效逆賊之所爲也﹗」拂袖而起﹐入於後宮。眾官皆散。

三日後﹐孔明又引多官入朝。漢中王出﹐眾皆拜伏於前。許靖奏曰「今漢天子已被曹丕所弒﹐王上不卽帝位而興師討逆﹐是不忠不孝也。今兩川之民皆欲王上爲君﹐與漢帝雪恨。今若不行﹐是失民望矣。願王上察之。」漢中王曰「孤𨿽是景帝之孫﹐實乃涿郡一村夫﹐於普天之下﹐率土之濱﹐並不曾有半分徳澤以布萬民。今立爲帝﹐是篡弒也﹗孤願其死﹐不爲不忠不孝之人。卿等勿令孤作萬載之罵名﹗」孔明苦諫數次﹐漢中王堅執不從。孔明設計與多官曰「如此如此。」孔明托疾不出。

漢中王聞知孔明病篤﹐乃親到府中﹐直入臥榻邊﹐問曰「軍師所感何疾﹖」孔明答曰「憂心如焚﹐命不久矣﹗」漢中王曰「軍師所憂﹐何也﹖」連問數次﹐孔明托病重﹐瞑目不答。漢中王再三請問﹐孔明喟然嘆曰「臣自出茅廬之中﹐得遇主公﹐相隨至今﹐言聽計從。幸主公有兩川之地﹐不負臣夙昔之言也。今主上所有文武官僚數百餘員﹐皆欲主上爲君﹐共圖爵祿﹐光顯祖宗﹔不想主公堅執不肯﹐多官皆有怨心﹐不久必盡散矣。若文武皆散﹐吳﹑魏來攻﹐兩川休也﹗臣安得不憂乎﹖」漢中王曰「吾非推阻﹐恐天下人議論也。」孔明曰「古人云﹕『名不正﹐則言不順﹔言不順﹐則事不成。』今主公名正言順﹐有何不可﹖豈不聞『天與弗取﹐反受其禍』﹖」漢中王曰「待軍師病可﹐行之未遲。」孔明將屏風一擊﹐外面文武皆入﹐拜伏於地曰「王上旣允﹐便請擇日﹐以受大禮。」漢中王視之﹐乃是太傅許靖﹑安漢將軍糜竺﹑靑衣侯向舉﹑陽泉侯劉豹﹑別駕從事趙祚﹑治中從事楊洪﹑議曹從事杜瓊﹑勸學從事張爽﹑太常卿賴恭﹑光祿卿黃權﹑祭酒何宗﹑學士尹默﹑司業譙周﹑大司馬殷純﹑偏將軍張裔﹑少府王諶﹑昭文博士伊籍﹑從事郎中秦宓。漢中王曰「陷孤受萬代罵名﹐皆卿等也﹗」孔明奮然而起曰「大事就已﹐便可築臺。」卽時送漢中王還宮。

孔明便差博士許慈﹑諫議郎孟光掌禮﹐築臺於成都武擔之南。在成都西北乾位也。大禮旣畢﹐多官整仗鑾駕﹐迎請漢中王登壇﹐致祭天地。譙周在壇上髙聲朗讀祭文曰﹕

維建安二十六年四月丙午朔﹐越二十日丁巳﹐皇帝備敢用玄牡﹐昭告皇天上帝﹑后土神祇﹕漢有天下﹐歷數無疆。曩者王莽篡盜﹐光武皇帝震怒致誅﹐社稷復存。今曹操阻兵殘忍﹐戮殺主後﹐滔天滅夏﹐罔顧天顯。操子丕載其凶逆﹐竊據神器﹔羣下將士以爲社稷墮廢﹐備宜修之﹐嗣武二祖﹐躬行天罰。備𨿽無徳﹐懼忝帝位﹐詢於庶民﹐外及蠻夷君長﹐僉曰「天命不可以不答﹐祖業不可以久替﹐四海不可以無主」。率土式望﹐在備一人。備畏天明命﹐又懼漢室將湮於地﹐謹擇元日﹐與百僚登壇﹐以受皇帝璽綬。修燔瘞音異﹐告類於天神﹐惟神饗祚於漢家﹐永綏四海﹗

漢中王受了玉璽﹐捧於壇上﹐四面讓之﹐曰「備無才徳﹐請於有才徳者受之。」孔明奏曰「主上平定四海﹐功徳昭於天下﹐況是大漢宗派﹐宜卽正位。更已告祭天神﹐何復讓焉﹖」於是文武多官﹐皆呼萬歲。拜舞禮畢﹐攺元章武元年﹐國號大蜀。立吳氏爲皇后﹐長子劉禪爲太子﹔次子劉永爲魯王﹐三子劉理爲梁王。封諸葛亮爲丞相﹐許靖爲司徒。大小官僚﹐一一升賞。大赦天下﹐兩川軍民﹐無不忻躍。

次日設朝﹐文武官僚拜畢﹐列爲兩班。先主降詔曰「朕自桃園與關﹑張結義﹐誓同生死。今不幸二弟關公被東吳孫權所害﹐此仇誓不共天地同日月也﹗今聯已卽帝位﹐皆賴卿等扶持﹐若不與關公報仇﹐是負當時之盟也。朕今起傾國之兵﹐剪伐東吳﹐生擒逆賊﹐以祭關公﹐方雪此恨﹐是聯之願也﹗」言未畢﹐班內閃一人奮然而出﹐伏於階下﹐諫曰「不可﹗不可﹗」先主視之﹐乃虎威將軍趙子龍也。未知所諫若何﹐且聽下回分解。

範彊張達刺張飛

卻說先主欲起兵東徵﹐趙雲諫曰「國賊曹操非比孫權也﹐宜先滅其魏﹐則吳自服矣。今曹丕謀篡漢帝﹐神人共怒。陛下可早圖關中﹐屯兵渭河上流﹐以討凶逆﹔關東義士必裹糧策馬﹐以迎王師也。若捨魏而伐吳﹐兵勢一交﹐豈能解焉﹖願陛下察之。」先主曰「孫權害了朕弟﹐又兼糜芳﹑傅士仁﹑潘璋﹑馬忠皆有切齒之仇﹐恨欲食其肉而滅其族﹐方雪朕之願也﹗卿何阻耶﹖」云又曰「天下者﹐重也﹔冤仇者﹐輕也。乞陛下詳之。」先主答曰「朕不與弟報仇﹐𨿽有萬里江山﹐何足爲貴﹖朕意已決﹐卿勿復言。」遂不聽趙雲之諫﹐卽發使往五溪蠻夷﹐各借番兵五萬﹐共相策應﹔一面差使往閬中﹐遷張飛爲車騎將軍﹐領司隸校尉﹐封西鄕侯﹐兼閬州牧。使命拜辭﹐賫詔而去。

卻說張飛自守閬州﹐聞知關公被東吳所害﹐旦夕號泣﹐血濕衣襟。諸將但以酒解之。飛若醉﹐怒气愈加﹐帳上帳下但有犯者﹐卽以鞭撻之﹐多有鞭死者。每醉﹐望南切齒睜目﹐怒恨甚急﹔酒醉醒時﹐放聲痛哭﹐悲傷不已。忽聞使至﹐慌忙接入﹐開詔讀之。詔曰﹕

朕承天序﹐嗣奉洪業﹐除殘靖亂﹐未燭厥理。今寇虜作害﹐民被荼毒﹐思漢之士﹐廷頸鶴望。朕用怛然﹐坐不安席﹐食不甘味﹐整軍誥誓﹐將行天罰。以君忠毅﹐侔蹤召﹑虎﹐名宣遐邇﹐故特顯命﹐髙墉進爵﹐兼司於京。其誕將天威﹐柔服以徳﹐伐叛以刑﹐稱朕意焉。《詩》不云乎﹐「匪疚匪棘﹐王國來極。肇敏戎功﹐用錫爾祉」。可不勉歟﹗章武元年五月日詔。

張飛受爵﹐望北拜畢﹐以酒待使。飛曰「吾兄之仇﹐重如山嶽﹔廟堂之臣﹐何不早奏興兵﹖」使答曰「多有勸先滅魏而後伐吳者。」飛怒曰「是何言也﹗昔日吾在桃園結義之時﹐誓同生死﹔今不幸關公半途而逝﹐吾安得獨享富貴耶﹖吾當面見天子﹐願爲前部先鋒﹐掛孝伐吳﹐生擒逆賊﹐祭祀關公﹐表其前盟﹐吾之願稱也。」言訖﹐就同使命望成都而來。

卻說先主每日自下教場操演軍馬﹐克日興師。於是公卿來丞相府下同入見孔明﹐曰「今天子初臨大位﹐親統軍伍﹐非所以重社稷也。丞相秉鈞衡之職﹐當以諫之。」孔明曰「吾苦諫數次不聽﹐今日汝等隨吾入教場諫之。」於是孔明引百官來奏先主曰「臣聞『千金之子﹐坐不垂堂』。陛下稟上聖之資﹐傳祖宗之統﹐初登寶位﹐不思以徳服人﹐爲一時之忿﹐自統大軍﹐歷山川之險﹑江河之危﹐親冒矢石﹐非所以重宗廟也。陛下若堅意復仇﹐可命一上將統軍伐之﹐不亦可乎﹖」先主見孔明苦諫﹐心中稍回﹐乃曰「朕且罷兵﹐別圖良策。」

鑾駕將起﹐忽報張飛到來。先主急請見之﹐免具朝服。飛至演武廳﹐拜伏於地﹐抱先主足而哭。先主撫飛背﹐亦哭。飛曰「陛下今日爲君﹐早忘了桃園之誓﹗二兄之仇﹐如何不報﹖」先主曰「多官諫阻﹐未敢輕舉。」飛曰「他人皆樂富貴﹐豈知昔日之盟也﹖若陛下不去﹐臣捨一丈之軀﹐與二兄報仇﹗若不能報時﹐臣奮死不見陛下也﹗」先主曰「朕與兄弟同往。」飛曰「昔日之盟﹐願同生死﹐天下皆知。陛下休教人恥笑也。」先主曰「卿提本部兵﹐自閬州而出﹔朕統精兵﹐會於江州﹐共伐東吳﹐以雪此恨﹗」飛曰「安敢有誤片時也。」先主曰「朕素知卿酒後恃勇﹐鞭撻士卒﹐此爲禍之道也。今後務宜寬容﹐不可如前。」飛拜辭而去。

次日﹐先主整兵要行﹐學士秦宓出班奏曰「陛下此行固爲關公報仇﹐臣竊惟不可。陛下捨萬乘之軀而成小義﹐古人所不取也。且關公輕賢傲士﹐剛而自矜﹐以致喪命﹐非天亡之也。願陛下思之。」先主怒曰「雲長與朕猶一體也。大義尙在﹐豈可忘耶﹖」宓伏地不起曰「陛下不從﹐必有大敗。但可惜新創之業﹐又屬他人矣﹗」先主大怒﹐曰「朕欲興兵﹐你出此不利之言﹗」叱武士推出斬之。宓面不攺色﹐回顧先主而笑曰「臣死無恨﹐免見川民之塗炭也﹗」文武官僚皆出奏曰「宓乃良臣﹐願聖上仁慈。」先主曰「暫且囚下﹐待朕報仇回時斬之。」

卻說孔明聞知﹐卽上表諫之﹐以救秦宓。表曰﹕

臣亮等竊以吳賊逞鄭武之心﹐致荊州覆亡之禍﹐隕將星於牛斗﹐折天柱於楚地。此情哀痛﹐將興問罪之師﹔廊廟同謀﹐悉起發忿之議。皆以爲遷漢鼎者﹐罪由曹賊﹔隔劉祚者﹐過非孫權。蓋謂魏賊若梟除﹐則吳寇自然賓服。願陛下納秦宓金玉之言﹐抑卞莊刺虎之勇﹐以養士卒之力﹐別作良圖﹐則社稷幸甚﹗天下幸甚﹗

先主看畢﹐擲表於地曰「朕意已決﹐再諫者插劍爲令﹗」遂命丞相諸葛亮保太子﹐守兩川﹔驃騎將軍馬超並弟馬岱﹐助鎭北將軍魏延共守漢中﹐以當魏兵﹔虎威將軍趙雲爲後應﹐兼督糧艸﹔黃權﹑程畿爲參謀﹔馬良﹑陳震掌理文書﹔黃忠爲前部先鋒﹔馮習﹑張南爲副將﹔傅彤﹑張翼爲中軍護尉﹔趙融﹑廖淳爲合後。川將數百員﹐分爲門部﹐並五溪蠻夷等處兵﹐共七十五萬﹐前後調遣﹐擇定章武元年七月上旬出師。

卻說張飛回到閬中﹐令軍士盡執白旗﹐掛孝伐吳﹐與二兄報仇﹐克日興兵。忽帳下兩員末將﹐乃範彊﹑張達也﹐入帳告曰「所有戰船白旗白袍﹐一時無措﹐須得寬限方可。」飛大怒曰「吾要報仇﹐恨不得明日就到逆賊之境﹗汝安敢違吾將令﹖」叱武士縛於樹上﹐各鞭背四十﹐以手指之曰「來日俱要完備﹗若違了吾令﹐卽殺汝二人以示眾軍﹗」二人胸膛震破﹐滿口出血﹐回到船中商議。範彊曰「今日受了刑責﹐著我等如何辦得﹖其人性暴若火﹐倘來日不完﹐你我皆被殺矣﹗」張達曰「比如他殺我﹐不如我殺他。」彊曰「爭柰不得近前。」達曰「我兩个若不當死﹐則他醉於牀上﹔若當死﹐則他不醉。」二人議畢﹐令人探之。

當日飛在帳中﹐神思昏亂﹐動止非常﹐乃問部曲諸將曰「吾今日心驚肉顫﹐坐臥不安﹐如之何也﹖」部曲答曰「此是君侯思念關公﹐以致如此。」飛令人將酒來﹐與部曲同飲﹐不覺大醉﹐臥於帳中。範﹑張二賊探知消息﹐各藏短刀﹐夜至初更﹐密入帳中﹐詐言有人欲稟機密大事﹐直至牀前。飛鼻息如雷。二賊下手﹐將飛殺之﹐藏其首級而出﹐便下船來﹐引數十人投東吳去了。飛亡年五十五歲。有廟贊詩曰﹕

豹頭環眼大﹐燕項虎髭髯。長阪橋頭斷﹐曹公鐵馬還。

英雄過孟起﹐恩義釋嚴顏。西蜀大欽仰﹐功名重劍關。

宋賢有贊美張車騎云﹕

安喜曾聞鞭督郵﹐黃巾掃盡動諸侯。虎牢關下人欽敬﹐長阪坡中水逆流。

義釋嚴顏安蜀境﹐武欺張郃震中州。將軍更緩須臾死﹐吳﹑魏山河總屬劉。

又詩曰﹕

瞋目橫矛叱魏兵﹐解令先主得全身。不知肘腋能生變﹐謾說英雄敵萬人。

又詩曰﹕

予觀漢末張車騎﹐槍馬端能敵萬夫。蓋爲平生鞭士卒﹐致令小輩害身軀。

又評關公﹑益徳曰﹕

關公﹑張飛皆稱萬人之敵﹐爲世虎臣。公報效曹公﹐飛義釋嚴顏﹐並有國土之風。然公剛而自矜﹐飛暴而無恩﹐以短取敗﹐理數之常也。

又贊曰﹕

關﹑張赳赳﹐出身匡世。扶翼攜上﹐雄壯虎烈。

藩屏左右﹐翻飛電發。濟於艱難﹐贊主洪業。

侔迹韓﹑耿﹐齊聲雙徳。交待無禮﹐並致姦慝。

悼惟輕慮﹐隕身匡國。

卻說軍中聽知範彊﹑張達害了張飛﹐起兵追之不及。部將吳班先發喪章奏知天子﹐然後令長子張苞具棺槨盛貯﹐令弟張紹守閬中﹐苞自來報先主。

卻說先主於章武元年七月丙寅日出師﹐大小官僚皆隨孔明送十里方回。是夜﹐先主心驚肉顫﹐寢臥不安﹐出帳仰觀天文﹐見西北一星﹐其大如斗﹐忽然墜地。先主大疑﹐連夜令人求問孔明。孔明回奏曰「合損一上將。三日之內﹐必有驚報。」先主因此按兵不動。忽侍臣奏曰「閬中張車騎部將都督吳班﹐差人賫喪表至。」先主頓足曰「噫﹗朕弟喪矣﹗」及至覽畢﹐果然如此。先主放聲痛哭﹐遙望祭之。次日﹐人報一隊軍馬撮風而至。先主出營觀之。良久﹐見一員小將﹐白袍銀鎧﹐滚鞍下馬﹐伏地而哭﹐乃張苞也。苞曰「範彊﹑張達殺了臣父﹐將首級投吳去矣﹗」先主哀哭至甚﹐飲食少用。羣臣苦諫曰「陛下欲與關公報仇﹐何自摧殘龍體﹖」先主方才進膳﹐遂與張苞曰「卿與吳班敢引本部軍作先鋒﹐與卿父報仇否﹖」苞曰「爲父爲國﹐萬死不辭﹗」先主正欲遣苞起兵﹐又報一彪軍皆穿素縞﹐風擁而至。先主驚疑﹐遂令侍臣看之。未知是誰﹐且聽下回分解。

劉先主興兵伐吳

卻說侍臣引一小將軍﹐白袍銀鎧﹐入營伏地而哭。先主視之﹐乃關公次子關興也。先主見了關興﹐想起關公﹐放聲大哭。眾官奏曰「『龍淚落地﹐亢旱三年。』陛下以社稷爲重﹐不可自棄。」先主曰「朕想布衣之中﹐與關﹑張結義之時﹐誓同生死。今朕已爲天子﹐欲與二弟共享富貴﹐不幸俱亡﹐死於非命。眼前見此二侄﹐心𨿽鐵石﹐安能止痛淚乎﹖」言訖又哭﹐昏絕數次。眾官曰「二小將軍且退﹐容聖上將息龍體。」侍臣奏曰「陛下年過六旬﹐若太憂愁﹐恐無所益。」先主曰「二弟俱亡﹐朕獨在世﹐乃負當日之盟也﹗」言訖﹐以頭頓地而哭。多官商議曰「今天子如此煩惱﹐以何解勸﹖」馬良曰「今主上初登寶位﹐見統七十餘萬大軍﹐徵進江南﹐終日爲關﹑張號哭﹐其兆不利。」陳震曰「吾聞成都靑城山西有一隱者﹐姓李﹐名意。世人傳說此老乃漢文帝時人也﹐至今三百餘歲﹐上通天文﹐下察地理﹐中知人之生死吉凶﹐乃當世之神仙也。何不奏知天子﹐可用厚幣安車﹐祁迎此老﹐試問吉凶﹐勝如吾等之諫也。」眾官皆曰「此言極善。」遂入奏先主﹐具言李意之事。先主從之﹐卽遣使命賫詔﹐就令陳震同去。

震星夜到了本處﹐令鄕人引入山谷深處﹐遙望仙莊﹐淸云隱隱﹐瑞气非凡。忽見一小童來迎﹐曰「來者莫非陳孝起乎﹖」震大驚曰「仙童安知吾姓字耶﹖」童子曰「吾師昨者有言﹐今日必有大蜀皇帝詔命至﹐使者必陳孝起。」震曰「人言眞神仙也﹐信不誣矣。」震愈加敬奉﹐拜伏於莊外。李意請入﹐震曰「天子急欲見仙翁一面。」李意推老不行。震曰「若仙翁不去﹐則某亦無歸路矣。」再三哀請﹐李意方行。

震先令使臣飛報入營。先主卽引百官出營五里迎之﹐見李意鶴髮童顏﹐碧眼方瞳﹐灼灼有光﹐身如古柏之狀。先主請入營中﹐禮畢﹐李意曰「老夫乃荒山村叟﹐無學無術﹐何老主上敬焉﹖」先主曰「朕起身與關﹑張結生死之交﹐共領戎馬三十餘年矣。眾皆以朕爲中山靖王之後﹐遂立爲帝。今者﹐二弟被害﹐仇在東吳﹐故統大軍﹐會合蠻夷諸酋長﹐一同伐吳﹐未見吉凶。久聞仙翁通曉興廢休咎之因﹐特請至此。望仙翁一決。」李意曰「此乃天數﹐非老夫所知也。」先主再三求問﹐意乃索紙筆。先主親奉之。裔乃畫兵馬器械四十餘張﹐畫畢便以手一一扯碎。又畫一大人仰臥於地上﹐傍邊一人掘土埋之﹐上寫一大「白」字﹐遂稽首而去。先主大不喜﹐言曰「此狂士也﹗何必信之。」卽以火焚之﹐便催前進。

張苞入﹐奏曰「吳班軍馬已至﹐小臣乞爲先鋒。」先主乃壯其志﹐取印與張苞。苞方欲掛印﹐又一少年將奮然出曰「畱下印與我﹗偏你有報仇之心﹐我便無報仇之意耶﹖」先主視之﹐乃關公次子關興也。興拜泣曰「臣父兄已被東吳所害﹐臣願捨無用之軀﹐上報父兄之仇﹐下雪自己之恥﹐望陛下乞賜先鋒之職。」苞曰「我父仇人見在東吳﹐如何不擒之﹖我已奉詔命矣。」興曰「你有何能﹐敢當此任﹖」苞曰「我自幼習學武業﹐箭無空發。」先主曰「朕正要觀賢侄施設﹐以定優劣。」苞令軍於二百步之外立一面旗﹐旗上有紅心。苞拈弓取箭﹐連射三箭﹐皆中紅心。眾皆稱善。興挽弓在手曰「射中紅心﹐何足爲奇。」正言間﹐忽值頭上一行雁過﹐興指之曰「吾射這飛雁第三隻。」言訖﹐那隻雁應弦而落。文武官僚﹐齊聲喝采。苞大怒﹐飛身上馬﹐手挺父所使丈八點鋼矛﹐馬上大叫曰「你敢與吾比試武藝否﹖」興亦上馬﹐綽家傳大砍刀﹐縱馬而出曰「偏你能使槍﹗吾豈不能使刀﹗」

二將方欲交鋒﹐先主大喝曰「二子休得無禮﹗來聽約束﹗」興﹑苞二人慌忙下馬﹐各棄兵器﹐拜伏請罪。先主曰「朕自涿郡與卿等父親結異姓之交﹐甚如骨肉﹐未嘗有半點差錯。今日你二人乃昆仲之分﹐當念父喪﹐凶吉相救﹐患難扶持﹐庶不負其親情也。何故因一言之忿﹐自家相拚﹖乃失其大義也﹗父喪未遠﹐而猶如此﹐何況日後乎﹖」苞﹑興二人悔罪再拜。先主問曰「卿等誰人年長﹖」苞曰「臣長關興一歲。」先主命興拜苞爲兄。二人就帳上折箭爲誓﹐永相救護。先主下詔曰「吳班爲先鋒﹐朕自爲收後。令關興﹑張苞領三千精銳兵護駕。」傳令已畢﹐水陸並進﹐船騎雙行﹐軍勢浩蕩﹐縱橫殺奔吳國而來。

卻說範彊﹑張達二賊﹐將張飛首級投獻吳侯﹐細告前事。孫權聽罷﹐收了二人﹐乃與百官曰「今劉玄徳卽了帝位﹐統精兵七十餘萬﹐禦駕親徵﹐勢若泰山﹐如之柰何﹖」百官盡皆失色﹐面面相看﹐並不敢言。諸葛瑾出曰「某食君侯之祿久矣。無可報效﹐願捨殘生去見蜀主﹐以利害說之﹐使兩國相和﹐同發兵去問曹丕篡逆之罪﹐令江南之民免遭塗炭也。」權大喜﹐卽遣諸葛瑾爲使﹐來說先主罷兵。未知如何﹐且聽下回分解。

吳臣趙咨說曹丕

章武元年秋八月﹐先主起大軍至夔關﹐駕屯白帝城。前隊軍馬已出川口﹐近臣奏曰「吳諸葛瑾至。」先主傳旨﹕「休教放入。」黃權奏曰「瑾弟在蜀爲相﹐必有事而來。陛下何故絕之﹖當召入﹐看其言﹐可從﹐則從之﹔如不可﹐則遣之。就借彼口說與孫權﹐令知問罪有名也。」先主從之﹐召瑾入城。瑾拜伏於地。先主問曰「子瑜遠來﹐必有事故也﹖」瑾曰「臣弟久事陛下﹐臣故托弟不避斧鉞之誅﹐特來奏荊州之事也。近者關公居於江北﹐吳侯數次求親不得。更兼呂蒙與關公不睦﹐累被關公辱罵吳侯﹐因此積怨﹐一也。後關公取襄陽﹐曹操再三以天子爲由﹐遣使吳侯﹐命將令襲荊州﹐吳侯深不肯許。因呂蒙蒙矓啟於吳侯﹐卻擅自興兵﹐誤成大事。吳侯因呂蒙仇害關公﹐悔之不及﹐此乃呂蒙之過﹐非吳侯之事也。今呂蒙已死﹐冤仇已息。孫夫人久慕陛下﹐恨不能見面。今吳侯令臣爲使﹐願交割荊州﹐仍還其降將﹐送歸夫人﹐永結盟好﹐共滅曹丕﹐以正篡逆之罪﹐未審聖意若何﹖」先主怒曰「彼害了關公﹐是廢朕之股肱也﹐今日敢以巧言令色來說乎﹗」瑾曰「臣請以輕重大小之事﹐與陛下論之。陛下乃漢朝皇叔﹐今漢帝已被曹丕篡逆﹐卻不報之﹐而爲異姓之親﹐自率大軍﹐涉山川之險﹐來決雌雄﹐是舍大義而就小義也。中原乃海內之地﹐兩都皆大漢創業之方﹐陛下不取﹐而但爭荊州﹐是棄重而取輕也。天下皆知陛下卽位﹐必興漢室﹐恢復山河﹐今卻爲一將之忿﹐而屈萬乘之君﹐是失其較量也。陛下察之。」先主大怒曰「殺吾弟之仇﹐不共天地同日月也﹗若要朕罷兵﹐除死而休﹗不看丞相之分﹐先斬汝首﹗今且容忍放回汝去﹐與孫權說知﹕洗頸就戮﹗朕削平江南﹐方雪萬分之一也﹗」諸葛瑾見先主不可說﹐自回江南。

卻說張昭入見孫權曰「諸葛子瑜知蜀兵勢大﹐故推作使而去﹐必降玄徳矣。」權曰「不然﹐孤與子瑜有生死不易之盟﹐子瑜不負於孤﹐孤不負於子瑜也。昔日子瑜在柴桑時﹐孔明來吳﹐孤語子瑜曰﹕『卿與孔明同產﹐何不畱之﹖』子瑜曰﹕『弟已事玄徳﹐義無二心。弟必不肯畱吳﹐猶瑾之不往。』其言足貫神明。豈肯今日降蜀﹖孤見子瑜可與深交﹐非外言可間也。」正言間﹐忽報諸葛瑾回。權曰「孤言若何﹖」張昭等滿面羞慚。瑾見孫權﹐言先主不肯通和之事。權大驚﹐曰「若如此﹐則江南危矣﹗」言未畢﹐階下一人進曰「某有一計﹐可解此危。」權視之﹐乃中大夫趙咨也。權曰「徳度咨字有何良策﹖」咨曰「主公可作一表﹐某願爲使﹐赴許都去見魏帝曹丕﹐陳說利害﹐使襲漢中﹐則蜀兵自然回矣。」權曰「此計最善。卿此去﹐休失了東吳气象。」咨曰「若有些小所失﹐卽投江而死﹐安有面目面見江南之人物乎﹗」權大喜﹐卽寫表稱臣﹐並送還於禁等﹐令趙咨爲使。

星夜到了許都﹐先見太尉賈詡等並大小官僚。次日早朝﹐賈詡出班奏曰「東吳遣中大夫趙咨上表。」曹丕笑曰「此欲解蜀兵也。」令放入﹐拜伏於丹墀﹐百官稱賀。丕覽表已畢﹐遂問咨曰「吳侯乃何等之主也。」咨奏曰「乃聰明仁智雄略之主也。」丕大笑。咨問曰「陛下何笑也﹖」丕曰「朕笑卿過獎太甚也﹗」咨曰「陛下聽臣以解之。」丕曰「卿言合理﹐朕卽準其表也。」咨曰「納魯肅於凡品﹐是其聰也﹔拔呂蒙於行陣﹐是其明也﹔獲於禁而不害﹐是其仁也﹔取荊州兵不血刃﹐是其智也﹔據三江虎視於天下﹐是其雄也﹔屈身於陛下﹐是其略也。以此論之﹐豈不爲聰明仁智雄略之主也﹖」丕又問曰「吳主頗知學乎﹖」咨曰「吳主浮江萬艘﹐帶甲百萬﹐任賢使能﹐志存經略﹔少有餘閒﹐博覽書傳歷代史籍﹐乃丰采奇異之人﹐不效書生尋章摘句而已。」丕曰「朕欲伐吳﹐可乎﹖」咨曰「大國有徵伐之兵﹐小國有禦備之固。」丕曰「吳難魏乎﹖」難者﹐懼怕也。咨曰「帶甲百萬﹐江﹑漢爲池﹐何難之有﹖」丕曰「東吳如大夫者﹐有幾人﹖」咨曰「聰明特達者﹐八九十人﹔如臣之輩﹐車載斗量﹐不可勝數。」丕嘆曰「『使於四方﹐不辱君命』﹐可謂士矣﹗卿可以當之耳。」於是魏帝卽時降詔﹐命太常卿邢貞捧冊﹐封孫權爲吳王﹐加九錫。趙咨謝恩出城。

大夫劉曄諫曰「今孫權懼蜀兵之勢﹐故來請降﹐以畏敵人之勢耳。以臣之愚見﹐蜀﹑吳交兵﹐乃天亡也。陛下可遣上將﹐提數萬之兵渡江襲之。蜀攻其外﹐吾攻其內﹐吳國之亡﹐不出旬日也。吳亡﹐則蜀豈能久存乎﹖願陛下察之。」丕曰「孫權旣以禮服朕﹐朕若攻之﹐乃失信於天下也。朕初登大位﹐此等詐謀﹐不可用之。」劉曄又曰「孫權𨿽有雄才﹐乃殘漢驃騎將軍﹑南昌侯之職耳。官輕則勢微﹐江南之民有畏中原之心﹐不可加以王位也﹔若加以王位﹐則去陛下一階耳﹐禮秩衣冠俱相亂也。今陛下信其詐降﹐加以王位﹐賜其九錫﹐乃與虎添翼也。孫權若退蜀兵之後﹐外盡禮以事中國﹐而內無誠心卽漸怠慢﹐故使陛下生怒。陛下若興兵伐之﹐孫權必普告江南之民﹐曰﹕『孤事中國﹐不失臣下之禮。今無故起兵而來﹐必擄我人民﹐掠我金帛﹐欲得江南子女而爲妾婢矣。』吳民信其言﹐上下同心﹐而戰加十倍也。今陛下若不乘危除之﹐後必有悔。」丕曰「不然。朕不助吳﹐亦不扶蜀。朕居正統﹐安若泰山﹐特看吳﹑蜀交兵﹐若滅了一國﹐止有一國﹐那時除之﹐有何難也﹖朕已決定﹐卿勿復言。」劉曄羞慚而退。後人有詩曰﹕

天數相關豈遠圖﹐聖明原有百靈扶。

曹丕當日聽劉曄﹐安得江南地屬吳﹖

魏帝不從劉曄所諫﹐命太常卿邢貞同趙咨捧執冊錫﹐徑回東吳。

卻說孫權集聚多官﹐商議解蜀兵之事﹐忽報﹕「魏帝封主公爲王﹐宜當遠接。」顧雍諫曰「主公只宜自稱上將軍﹑九州伯之位﹐不當受魏帝封爵。」權曰「當日沛公受項羽封爲漢中王﹐蓋宜時也﹐何故推之﹖」遂率百官出城迎接。邢貞自恃上國天使﹐不行下車﹐端坐車上﹐斜視吳國人物。張昭大怒﹐向前叫曰「汝𨿽是上國天使﹐安敢妄自尊大﹐以爲江南無智勇之人物乎﹖以爲江南無方寸之斧刃乎﹖」邢貞慌忙下車﹐與孫權相見﹐並車入城。忽車後一人放聲哭曰「吾等不能奮身捨命與主公並魏吞蜀﹐令主公受人封爵﹐豈不辱乎﹗」言訖﹐滚下馬來﹐以頭撞地而哭。邢貞聞之﹐嘆曰「江東有如此之士﹐終非久在人之下乎﹗」貞問之﹐乃偏將軍徐盛也。貞遂不敢輕待。

卻說孫權受了封爵﹐眾文武官僚拜賀已畢﹐命收拾美玉明珠﹑犀角玳瑁﹑翡翠孔雀﹑斗鴨鳴雞山雉等件﹐遣人賫進謝恩。張昭諫曰「貢獻之物﹐莫非人情。」權笑曰「利足以結人心。今貢獻之物﹐皆瓦石之類耳﹐何足惜哉﹗」眾官嘆服。

卻說蜀帝先主自白帝城逐回諸葛瑾之後﹐便令軍士歇馬半月﹐以養銳气。細作人來奏先主曰「東吳求救於魏﹐魏不發兵﹐止封孫權爲吳王。」先主大喜﹐卽傳旨進兵。隨有蠻王沙摩柯引番兵數萬﹐前來助陣﹔又有洞溪漢將杜路﹑劉寧二枝兵到。水陸並進﹐聲勢震天。水路軍已出巫口﹐旱路軍已到秭音子歸地名。

卻說吳王孫權𨿽登了王位﹐柰魏帝不肯接應﹐乃問文武曰「蜀兵勢大﹐當復如何﹖」眾皆默然。權嘆曰「前有周郎﹐後有魯肅﹑呂蒙繼之。今呂蒙已亡﹐無人與孤分憂也﹗」言未畢﹐忽班部中一少年將奮然而出﹐伏地奏曰「王上養軍千日﹐用在一朝。王上待臣等官僚以國士之禮﹐今聞蜀兵已至﹐皆緘口結舌﹐是何理也﹖臣𨿽年幼﹐頗習兵書。願乞數萬之兵﹐以破蜀兵而擒劉備﹐上報王上之恩﹐下救生靈之苦。」權大喜。未知是誰﹐且聽下回分解。

關興斬將救張苞

出班奏者乃吳人也﹐姓孫﹐名桓﹐字叔武。桓父孫河﹐字伯海﹐本姓兪氏。孫策愛之﹐待如親弟﹐賜姓孫氏﹐因此亦系吳王宗族。河生四子﹐桓乃長子﹐弓馬熟閒﹐智勇過人﹐常從吳王徵討﹐累立奇功﹐官授武衛都尉。時年二十五歲。當時孫桓奏曰「臣身邊有大將二員﹐乃李異﹑謝旌。論此二將﹐有萬夫不當之勇。乞數萬之眾﹐卽擒劉備矣。」權曰「孤侄𨿽勇﹐爭柰年幼﹐必得一人相助﹐爲上將可也。」忽又一人出曰「臣願與小將軍同擒劉備。」眾視之﹐乃朱治外甥﹐官封虎威將軍﹐丹陽故鄣人也﹐姓朱﹐名然﹐字義封。權大喜﹐遂點水陸軍五萬﹐封孫桓爲左都督﹐朱然爲右都督﹐卽日起兵。前哨探得蜀兵已至宜都下寨﹐朱然引二萬五千水軍﹐於大江之中結營﹔孫桓引二萬五千軍馬﹐宜都界口下寨。前後分作三營﹐以拒蜀兵。

卻說蜀將吳班領前部先鋒之印﹐自出川以來﹐所到之處﹐望風而降﹐兵不曾血刃﹐將不用施謀﹐軍勢洋洋﹐直到宜都。探知孫桓引兵在彼下寨﹐卽差人回報先鋒。馮習﹑張南二人未敢擅便﹐飛奏大蜀皇帝。時先主已到秭歸﹐聞奏孫桓爲將﹐在宜都界口拒敵﹐先主勃然大怒曰「量此輩小兒﹐安敢與朕相敵耶﹗」帳下關興奏曰「旣孫權令此子爲將﹐安勞陛下遣大將也﹐臣願討之。」先主曰「賢侄去走一遭﹐朕欲觀其壯气。」興拜辭欲行﹐張苞奏曰「旣安國興字前去討賊﹐臣願同行。」先主曰「更得賢侄相助﹐甚妙。此去敬謹﹐不可造次。倘有疏虞﹐墮蜀軍之銳气也。」

苞﹑興二人拜辭先主﹐徑到軍前見了先鋒﹐同起大兵﹐漫山蔽野﹐分布陣勢﹐鼓角喧天。孫桓聽知蜀兵大至﹐遂拔三寨之兵﹐分布陣勢。兩陣對圓﹐桓領李異﹑謝旌立馬於門旗之下﹐見蜀營中擁出二員大將﹐皆銀盔銀甲﹐白馬白旗﹕上首張苞﹐挺丈八點鋼矛﹔下首關興﹐橫靑龍偃月刀。苞大罵曰「孫桓豎子﹗死待臨頭﹐怎敢抗拒天兵耶﹗」桓亦罵曰「量汝劉備乃販履織席小輩﹐焉敢妄稱帝號﹗汝父已作無頭之鬼﹔安敢引兵到此﹐自送命耳﹗」苞大怒﹐挺槍而出。孫桓欲迎﹐背後謝旌驟馬而出曰「不勞主公動意﹐看吾擒之。」旌拍馬挺搶與苞戰有三十餘合﹐旌抵敵不住﹐撥馬望本陣而走。苞乘虛趕來。李異見謝旌敗了﹐慌忙拍馬輪蘸金斧來迎。二將就陣前戰二十餘合﹐不分勝負。吳軍中一將潭雄﹐見苞英勇﹐李異不能勝﹐卻放一冷箭﹐正射中苞馬胸膛﹐那馬負痛奔回本陣。及到門旗邊﹐那馬打个前失﹐气絕而死﹐連人帶馬倒在地上。李異見馬倒了﹐急向前輪起大斧﹐望張苞腦袋便砍。忽一道紅光閃處﹐李異頭已落地。原來關興見張苞馬回﹐卻待接應﹐忽然人馬皆倒﹐李異趕上輪斧欲砍﹐被興舉刀斬之﹐救了張苞﹐乘勢掩殺﹐飛奔而來。

孫桓見折了李異﹐忿怒愈加。次日﹐又引軍來。張苞﹑關興齊出。興立馬於陣前﹐單搦孫桓交鋒。桓大怒﹐拍馬揮刀﹐與關興戰三十餘合﹐不分勝負。張苞挺矛夾攻﹐桓大敗回陣。二小將追殺入營。蜀將先鋒張南﹑馮習驅兵掩殺。苞奮勇當先﹐殺入吳軍﹐正遇謝旌。旌舉止失措﹐被苞一矛刺於馬下﹐卻左衝右突﹐如入無人之境。吳軍四散奔走。蜀將馮習等得勝收兵﹐只不見關興。張苞大驚曰「安國有失﹐吾命亦不存矣﹗」言訖﹐綽槍上馬﹐尋不數里﹐只見關興左手提刀﹐右手活挾一將。苞問曰「此是何人﹖」興笑而答曰「吾在亂軍中﹐正遇仇人﹐故生擒而來。」苞視之﹐乃是夜來放冷箭射中馬的吳將潭雄也。苞大喜﹐同回本營﹐斬首瀝血﹐祭了死馬﹐遂寫表差人赴先主處報捷去了。

卻說孫桓折了李異﹑謝旌並潭雄等許多將士﹐去了羽翼﹐力窮勢孤﹐不能抵敵﹐卽差人求救於吳去了。

卻說先鋒張南與馮習曰「目今孫桓兵敗將亡﹐正可乘虛掩殺﹐劫了營寨﹐拔去原根﹐使東吳墮失銳气﹐不敢拒敵矣。」習曰「孫桓𨿽然折了許多將士﹐朱然水軍見今結營江上﹐未曾損折。今日若去劫寨﹐倘水軍上岸﹐斷其歸路﹐我軍必自亂矣。」南曰「此事至易﹐可教關興﹑張苞各引五千軍﹐伏於山谷中﹐如朱然不來則休﹔倘或來時﹐左右兩軍齊出夾攻﹐必然殺敗矣。」吳班曰「不如先使小卒詐作降兵﹐卻將劫寨事告與朱然﹔然見火起﹐必定來救﹐卻令伏兵擊之﹐則大事就矣。」馮習等遂用其計﹐卻教關興﹑張苞先引兵伏定﹐乃令小卒行計。

卻說朱然聽知孫桓折兵損將﹐正欲來救﹐忽伏路軍引幾个小卒上船。然問之﹐小卒曰「我等皆是馮習帳下士卒﹐因賞罰不明﹐待來投降﹐就報機密。」然曰「有何事也﹖」小卒曰「今晚馮習乘虛要劫孫將軍營寨﹐必定放火也。」朱然聽畢﹐卽使人報知孫桓。報事人方行半途﹐被關興殺了。然就欲引兵去救﹐忽一將出曰「小卒之言﹐未可深信。倘有疏虞﹐水陸二軍盡皆休矣。將軍只宜穩守水寨﹐某願替將軍一行。」然視之﹐乃部將崔禹也﹐遂令崔禹引一萬軍而行。是夜﹐馮習﹑張南﹑吳班分兵三路﹐直殺入吳寨。四面火起﹐吳兵大亂﹐尋路奔走。

且說崔禹正行之間﹐忽見火起﹐急催兵前進。剛才轉過山來﹐忽山谷中鼓聲大震﹐左邊關興﹐右邊張苞﹐兩路夾攻﹐吳兵進退不能。崔禹大驚﹐方欲奔走﹐正遇張苞﹐交馬只一合﹐被苞生擒而回。此時東吳水陸二軍一齊皆休。朱然聽知危急﹐將船往下水退五六十里。孫桓引敗軍逃走﹐桓問曰「前去何處城堅糧廣﹖」軍士答曰「此去正北夷陵城﹐可以屯兵。」桓急催軍﹐方至夷陵﹐後面馮習﹑張南引兵追至﹐四面圍定。關興﹑張苞等﹐解崔禹到秭歸來奏先主。先主大喜﹐傳旨就將崔禹斬之﹐大賞三軍。自此威風震動﹐江南諸將無不膽寒。

卻說孫桓令人求救於吳王﹐吳王大驚﹐卽召文武商議曰「今孫桓受困於夷陵﹐朱然大敗於江中﹐蜀兵勢大﹐如之柰何﹖」張昭奏曰「今諸將𨿽有歸世者﹐此時程普﹑黃蓋﹑蔣欽皆已病亡。尙還有十餘人﹐何慮於劉備耳﹖可命韓當爲正將﹐周泰爲副將﹐潘璋爲先鋒﹐淩統爲合後﹐甘寧爲救應使﹐起兵十萬拒之﹐何礙﹖」權依所奏﹐卽命諸將速行。此時甘寧已患痢疾﹐不得已而率之。

卻說先主於巫峽建平起﹐直接夷陵界分七十餘里﹐連結四十餘寨﹐見關興﹑張苞累立大功﹐命近臣以禦酒賞勞。先主喟然嘆曰「昔日從朕諸將﹐皆老邁無用矣﹔復有二侄如此英勇﹐朕何慮孫權乎﹗」正言間﹐忽報韓當﹑周泰領兵來到。先主便欲遣將﹐近臣奏曰「老將黃忠﹐引五六人投東吳去了。」先主笑曰「黃漢升非反叛之人也。因朕失口﹐誤言老者皆無用﹐此人必不服老﹐故奮力而去相持矣。」卽召關興﹑張苞曰「黃漢升此去﹐必然有失。賢侄休辭勞困﹐可去相助。略有微功﹐便可令回﹐勿使有失。」二小將拜辭先主﹐奮然上馬﹐引本部軍來助黃忠。未知如何﹐且聽下回分解。

劉先主猇亭大戰猇﹐音梟

卻說虎威後將軍黃忠﹐於章武二年春正月﹐隨先主伐吳﹐忽聞先主所言老將皆無用﹐激起英雄之气﹐卽提刀上馬﹐引親隨五六人徑到夷陵營中。馮習﹑張南接入﹐問曰「老將軍此來﹐必有故也﹖」忠曰「吾自長沙跟天子到今﹐多負勤勞﹐未嘗有虧於吾。吾今年𨿽七旬有餘﹐尙食肉十斤﹐臂開二石之弓﹐能乘千里之馬﹐何爲老矣﹖昨日主上言道吾等老而無用﹐故來此處與東吳交鋒﹐看吾斬將﹐老也不老﹗」

正言間﹐忽報吳兵前部已到﹐哨馬臨營。忠奮然而起﹐出帳上馬。馮習等勸曰「老將軍且休輕進。」忠不聽﹐縱馬而去。馮習令吳班領兵助戰。忠在吳軍陣前﹐勒馬橫刀﹐單搦先鋒潘璋交戰。璋引兵來迎。璋手將史蹟欺忠年老﹐挺槍來戰﹐鬥不三合﹐被忠一刀斬於馬下。潘璋大怒﹐揮關公使的靑龍刀來戰黃忠。交馬數合﹐不分勝負。忠奮力惡戰﹐璋料敵不過﹐撥馬便走。忠乘虛追殺﹐吳班領兵助戰﹐全勝而回。路逢關興﹑張苞﹐興曰「我等奉聖旨﹐教來助老將軍。旣以立了功﹐速請回營。」忠不聽。

次日﹐潘璋又來搦戰﹐興﹑苞二人要與助戰﹐忠不從﹔吳班要與助戰﹐忠亦不從﹐卻自引五千兵出迎。戰不數合﹐璋拖刀便走。忠縱馬追之﹐厲聲大叫曰「吾與關公報仇﹗休得走也﹗」追至三十餘里﹐四面喊聲大震﹐伏兵齊出﹕右邊周泰﹐左邊韓當﹐前有潘璋﹐後有淩統﹐把黃忠困在垓心。忽然狂風大起﹐忠心慌﹐急退時﹐山坡上馬忠引一軍出﹐黃忠被困﹐不能抵當﹐被馬忠一箭射中肩窩﹐險些兒落馬。吳兵見忠中箭力危﹐卻一齊來攻。後面喊聲大起﹐兩路軍殺來﹐吳兵潰散﹐救出黃忠﹐乃是關興﹑張苞也。二小將保送黃忠徑到禦前營中。忠年老血衰﹐箭瘡痛苦﹐命在旦夕。先主禦駕自來看視﹐撫其臂曰「令老將軍中傷﹐朕之過矣﹗」忠曰「臣乃一武夫耳﹐幸遇陛下。臣今年七十有五﹐壽亦足矣。望陛下善保龍體﹐以圖中原﹗」言訖﹐不省人事。是夜殞於禦營。史官有廟贊詩曰﹕

老將說黃忠﹐收川立大功。重披金鎖甲﹐雙挽鐵胎弓。

馘斬驚曹操﹐流芳鎭蜀中。臨亡頭似雪﹐猶自顯威風。

贊曰﹕

將軍惇壯﹐摧鋒登難﹔立功立事﹐於時之幹。

先主見黃忠气絕﹐哀傷不已﹐具棺槨﹐敕葬於成都。先主嘆曰「五虎大將﹐已亡三人﹐朕尙不能復仇﹐深可痛哉﹗」先主引禦林軍直至猇亭﹐大會諸將﹐水陸俱進。水路令黃權領兵﹐先主自率大軍於旱路進發。馬良等皆諫﹐不聽。時章武二年二月中旬﹐先主分兵八路﹐來取猇亭。

韓當﹑周泰聽知禦駕來徵﹐自引兵出迎。兩陣對圓﹐韓當﹑周泰出馬﹐只見蜀營門旗開處﹐先主自出﹐黃羅銷金傘蓋﹐左右白旄黃鉞﹐金銀旌節﹐前後圍繞。韓當大叫曰「陛下今爲蜀主﹐何自輕出﹖倘有疏虞﹐悔之何及﹗」先主遙指罵曰「汝等吳狗﹐傷朕手足﹐誓不同天地﹑共日月也﹗若還早降﹐免其死罪﹗」韓當回顧眾將曰「誰敢衝突蜀兵乎﹖」言未盡﹐手將夏恂挺槍出馬。先主背後張苞挺丈八矛﹐縱馬而出﹐大喝一聲﹐直取夏恂。恂見苞聲若巨雷﹐天生豪傑﹐殺气沖天﹐心中驚懼﹐恰待要走﹐周泰弟周平見恂抵敵不住﹐平揮刀驟馬而來。關興見了﹐躍馬提刀來迎。張苞大喝一聲﹐一矛刺夏恂於馬下。周平大驚﹐措手不及﹐被關興一刀斬之。二小將便取韓﹑周﹐韓﹑周慌退入陣。先主見之﹐嘆曰「虎父無犬子也﹗」用禦鞭一指﹐蜀兵掩殺將來﹐吳兵大敗。那八路兵勢若泰山﹐殺的那吳軍屍橫徧野﹐血流成河。

卻說甘寧正在船中染病﹐聽知蜀兵大至﹐火急上馬時﹐一彪蠻兵驟至﹐人皆披髮跣足﹐或使弓弩長槍﹐傍牌刀斧。爲首乃是胡王沙摩柯﹐生得面如噀血﹐碧眼突出﹐使一个鐵蒺藜骨朵﹐腰帶兩張弓﹐威風抖擻。甘寧見其勢大﹐不敢交鋒﹐撥馬而走﹐被沙摩柯一箭射中寧項﹐帶箭而走﹐到於富池口﹐坐在大樹之下而死。樹上羣鴉數百﹐以繞其屍。吳王葬之﹐立廟祭祀。至今富池口有甘寧廟﹐往來客商祭祀極靈。有神鴉送客一程﹐乃是神人感應也。後人有廟贊詩曰﹕

巴郡甘興霸﹐長江錦幔舟。關公不敢渡﹐曹操鎭常憂。

劫寨將輕騎﹐驅兵飲巨甌。神鴉靈顯聖﹐香火永千秋﹗

卻說先主全獲大功﹐遂得猇亭。吳兵各自四散逃走。先主收兵﹐諸將上功﹐只不見關興。先主慌令張苞等四面跟尋。原來關興殺入吳陣﹐正遇仇人潘璋﹐驟馬趕來。璋大驚﹐奔入山谷內﹐不知所往。興尋思只在山裏﹐往來尋覓不見。看看天晚﹐迷蹤失路。幸得星月有光﹐追至山僻之間﹐時有二更﹐到一莊上﹐下馬擊門。忽一老夫出而問之﹐興曰「吾是戰將﹐失迷到此﹐求一飯充饑。」老夫引入﹐興見一神堂﹐內點著明燈﹐中間繪畫關公神像。興哭而拜之。老夫問曰「將軍如何哭也﹖」興曰「此吾父也。」老夫便拜。興問曰「何故供養吾父﹖」老夫答曰「此間皆是尊神地方。在生之日﹐家家侍奉﹐何況今日爲神乎﹖老夫只望蜀兵早早報仇。今將軍到此﹐百姓有福矣。」置酒食待之﹐卸鞍餵馬。

約有三更已後﹐忽門外又一人擊戶﹐老夫出而問之﹐乃吳將潘璋﹐亦來投宿。恰入艸堂﹐關興見之﹐按劍在手﹐大喝曰「反賊休走﹗」璋回身便出。忽門外一人﹐面如重棗﹐丹鳳眼﹐臥蠶眉﹐飄三縷美髯﹐綠袍金鎧﹐按劍而入。璋見是關公顯聖﹐便大叫一聲﹐神魂驚散﹐轉身回時﹐被興一劍斬之﹐取心瀝血﹐到神堂祭祀。興得了父親的靑龍偃月刀﹐卻將潘璋首級拴於馬項之下﹐辭了老夫﹐就騎了潘璋的馬﹐望本營而來。於是老夫將璋屍首拖出燒埋。

關興行無數里﹐忽聽得人言馬嘶﹐一彪軍來到﹐爲首將乃潘璋部將馬忠也。忠見興殺了主將潘璋﹐將首級拴於馬項之下﹐靑龍刀又被興得了。忠見之﹐勃然大怒﹐縱馬來取關興。興見馬忠是害父仇人﹐气沖牛斗﹐舉靑龍刀望忠便砍。忠閃過﹐敗走。部下三百軍叫曰「將軍休走﹗我等並力擊之﹗」馬忠撥回馬來﹐眾軍一聲喊起﹐將關興圍在垓心。興力孤﹐不能展轉。忽見西北上一彪軍殺來﹐乃是張苞跟尋關興也。馬忠見得救兵到來﹐慌忙自退。關興﹑張苞一處趕來。趕不數里﹐前面糜芳﹑傅士仁引兵來尋馬忠。兩軍相合﹐混戰一處。背後淩統又引一軍來到。苞﹑興二人兵少﹐慌忙撤退﹐回至猇亭﹐來見先主﹐獻上首級﹐具言此事。先主驚異﹐賞犒三軍。

卻說馬忠回見韓當﹑周泰﹐收聚敗兵﹐各分頭守把。軍士中傷者不計其數。馬忠帶糜芳﹑傅士仁於江渚屯紮。當夜三更﹐軍士皆哭聲不止。糜芳暗聽之﹐眾軍言曰「我等皆是荊州之兵﹐被呂蒙詭計﹐送了主公性命。今劉皇帝禦駕親徵﹐東吳早晚休矣。所恨者﹐糜芳﹑傅士仁也。我等何不殺此二賊﹐去獻天子﹖功勞不小也。」眾言曰「不要性急﹐等个空兒﹐便就下手。」糜芳聽畢大驚﹐遂與傅士仁商議曰「軍心變動﹐我二人性命難保。劉先主所恨者﹐馬忠也。何不殺了他﹐將首級去獻先主﹐告稱我等不得已而降之。今知禦駕前來﹐特地詣營請罪。」仁曰「不可。去必有禍。」芳曰「先主寬仁厚徳﹐目今阿斗太子是我外甥﹐先主但念我國戚之情﹐必不肯加害。」二人計較已定﹐先備了馬。三更入帳刺殺馬忠﹐將首級割了﹐二人帶數十騎﹐徑投猇亭而來。伏路軍人先引見張南﹑馮習﹐具說其事。

次日﹐到禦營中來見先主﹐獻上馬忠首級﹐哭告於前曰「臣等實無反心﹐被呂蒙詭計﹐稱言關公已亡﹐賺開城門﹐臣等不得已而降之。今聞聖駕前來﹐特殺此賊﹐以雪陛下之恨。臣等伏候請罪。」先主大怒曰「朕自離成都許多時﹐你兩个如何不來請罪﹖今日勢危﹐故來巧言令色﹐欲全其身﹗朕若饒你﹐至九泉之下﹐有何面目而見關公乎﹗」言訖﹐令關興在禦營中設關公靈位。先主親捧馬忠首級﹐詣前祭祀﹐哀傷甚切﹔又令關興將糜芳﹑傅士仁剝去衣服﹐跪於靈前﹐親自用刀剮之﹐以祭關公。忽張苞上帳﹐哭拜於地曰「二伯父仇人皆已誅戮﹐臣父冤抑﹐何日報之﹖」先主曰「賢侄勿憂。朕當土平江南﹐殺盡吳狗﹐務擒二賊﹐與你親自醢之﹐以祭你父。你父英靈知朕心也﹗」苞泣謝而退。

此時﹐先主威聲大振﹐江南之人盡皆膽裂﹐日夜號哭。韓當﹑周泰大驚﹐急奏吳王﹐具言糜芳﹑傅士仁殺了馬忠﹐去歸蜀帝﹐亦被醢之。孫權心怯﹐遂聚文武商議。步騭奏曰「先主所恨者﹐乃呂蒙﹑潘璋﹑馬忠﹑糜芳﹑傅士仁也。廢關公皆此數人﹐今盡亡矣。獨有範彊﹑張達二人﹐乃刺張飛之輩﹐見在東吳。何不擒此二人﹐並飛首級﹐遣使送還﹐及交與荊州﹐送歸夫人﹐上表求和﹐再會前情﹐共圖滅魏﹐平分天下﹐有何不可﹖若如此行之﹐則蜀兵自退矣。」權從其言﹐遂具沈香木匣﹐盛貯飛首﹔叱武士擒下範彊﹑張達﹐囚於檻車之內﹔令程秉爲使﹐賫國書﹐望猇亭而來。

卻說先主欲發兵前進﹐忽近臣奏曰「東吳遣使送張車騎之首﹐並囚範彊﹑張達二賊至矣。」先主兩手加額曰「此天之所賜﹐亦由三弟之靈也﹗」卽令張苞設飛靈位﹐先主自祭。見飛首在匣中﹐面不攺色﹐先主哀傷甚切。張苞自仗利刀﹐將範彊﹑張達萬剮淩遲﹐祭父之靈。後人有詩曰﹕

範彊﹑張達是仇人﹐更有糜芳﹑傅士仁。

天理昭然還受報﹐猇亭分剮祭靈神。

先主令張苞剮了範﹑張二賊﹐祭了張飛﹐怒气不息﹐定要滅吳。馬良奏曰「仇人盡戮﹐其恨可雪矣。吳大夫程秉到此﹐欲還荊州﹐再進夫人﹐永結親情之好﹐共圖滅魏﹐以分天下﹐伏候聖旨。」先主大怒曰「朕切齒仇人﹐乃孫權也﹗今若與和﹐負二弟當日之盟也﹗今先滅吳﹐次卻收魏﹐一統天下﹐效光武之中興﹐是所願也﹗聯欲斬來使﹐以絕吳情。」多官苦告方免。程秉抱頭鼠竄﹐回奏吳王曰「蜀不從講和﹐誓欲滅吳伐魏﹐恢復漢室。眾臣皆諫﹐堅執不聽。」權大驚﹐舉手失措。忽階下一人奏曰「見有擎天之柱﹐如何不用耶﹖」眾視之﹐乃闞澤也。權曰「徳潤足知其才﹐乃是何人也﹖」當日闞澤舉薦之人未知是誰﹐且聽下回分解。

陸遜定計破蜀兵

卻說闞澤奏曰「昔日東吳大事全在周郎﹐次後魯子敬代之。子敬亡後﹐決於呂子明。今子明𨿽喪﹐見有陸伯言在於荊州。此人名𨿽儒生﹐足有雄才大略。以臣論之﹐不在周郎之下。前破關公﹐皆伯言之謀也。王上若能用之﹐破蜀必矣。如其有失﹐臣請先納其頭。」權曰「非徳潤之言﹐孤幾誤大事也﹗」卽令去召陸遜。張昭奏曰「陸遜乃一書生耳﹐非劉備之敵手也﹗切不可用之。」顧雍亦曰「陸遜年幼﹐才疏徳薄﹐恐諸公不服﹔若不服﹐則生禍亂﹐必誤於大王也。」步騭亦曰「遜只可在於別郡聽使令而已﹔若托以大事﹐非其宜也。」闞澤大呼曰「若不用陸伯言﹐則東吳休矣﹗臣願將全家以保之﹗」權曰「孤亦知陸伯言乃奇才也﹐孤當托之。」澤曰「大王若不付以重任﹐其才不能盡展也。」權曰「然。」於是召陸遜至。遜本名陸議﹐後攺名遜﹐字伯言﹐乃吳郡吳人也。漢城門校尉陸紆音迂之孫﹐九江都尉陸駿之子。身長八尺﹐面如美玉﹐體似凝酥﹐官領鎭西將軍。遜參拜吳王。權曰「今蜀兵臨境﹐孤命卿總督軍馬﹐以破劉備﹐如何﹖」遜曰「江東文武﹐皆大王故舊之臣﹔臣年幼無才﹐安能制之﹖」權曰「闞徳潤以全家保卿去破劉備﹐孤亦素知其才。今拜卿爲大都督﹐卿勿推辭。」遜曰「倘文武不服﹐何如﹖」權取所佩劍與之﹐曰「如有不聽號令者﹐先斬後奏。」遜曰「臣受恩久矣﹐故不敢辭。大王來日當聚多官以賜之。」闞澤奏曰「古之命將﹐必當築臺會眾﹐捧白旄黃鉞﹑印綬兵符﹐囑云﹕『閫之內﹐寡人主之﹔閫之外﹐將軍制之。』然後名正言順﹐事必成矣。大王宜遵此理﹐擇日築壇﹐拜伯言爲大都督﹐假節鉞﹐則眾人自然服矣。」權從之﹐命人連夜築壇完備﹐大會百官﹐請陸遜登壇﹐拜爲大都督﹐假節﹐右護軍鎭西將軍﹐進封婁侯﹐賜以寶劍印綬﹐令掌六郡八十一州兼荊﹑楚諸路軍馬。吳王囑之曰「『閫之內﹐孤主之﹔閫之外﹐將軍制之。』先斬後奏。」

遜領命下壇﹐令徐盛﹑丁奉爲護衛﹐卽日起行。比及陸遜出師﹐早調諸路軍馬﹐水陸並進。有文書先到於邊庭﹐具言此事。韓當﹑周泰大驚曰「主上如何以小書生總兵也﹖」不時遜至﹐眾皆不服。遜升帳議事﹐只得參賀。遜曰「王上命吾爲大將﹐以破蜀兵。軍有常法﹐公等各宜遵守。違者王法無親﹐勿令自悔。」眾皆默然。周泰曰「目今安東將軍孫桓﹐乃主上小侄﹐見困於夷陵城中﹐內無糧艸﹐外無救兵。請都督早施良策﹐救出孫桓﹐以安主上之心也。吾料此行非都督﹐大眾不能解之。」遜曰「吾素知孫安東深得軍心﹐必能堅守﹐不必救之。待吾破蜀畢﹐彼自出矣。」眾皆暗笑而退。韓當與周泰曰「命此孺子爲將﹐東吳休矣﹗公見彼所行乎﹖」泰曰「吾故以言試之﹐早無一計﹐安能破蜀也﹖」

次日﹐陸遜傳下號令﹐教諸將各處關防牢守隘口﹐不許輕敵。眾皆笑其懦﹐不依堅守。次日﹐陸遜升帳﹐喚諸將曰「吾欽承王命﹐總督諸軍﹐昨已三令五申﹐令汝等各處堅守﹐俱不遵吾令﹐何也﹖」韓當曰「吾自從破虜將軍平定江南﹐經數百戰矣。其諸將﹐或從討逆將軍﹐或從當今大王﹐皆是披堅執銳﹐出生入死之士也。今主上命汝爲大都督﹐令退蜀兵﹐可早定計﹐調撥軍馬﹐分投徵戰﹐以圖大事。今卻令堅守﹐以待天自殺賊﹐乃無謀之甚也。吾非貪生怕死之人﹐使我等墮其銳气﹐是何理也﹖」言訖﹐帳下諸將皆應聲而言曰「韓將軍之言是也。吾等情願決一死戰﹗」陸遜聽畢﹐掣劍在手﹐而言曰「劉備威震天下﹐曹操尙且懼怕﹐今入東吳境內﹐實非容易之敵也。汝等諸將皆荷國恩﹐當相和順﹐共破蜀兵﹐以報王上。吾今自有妙算﹐非汝等所能知也。汝等各不相順而違軍令﹐是何道理﹖僕𨿽一介書生﹐今蒙王上托以重任者﹐以吾有尺寸可取﹐能忍辱負重故也。汝各守隘口﹐牢把險要﹐不許妄動。如違令者皆斬﹗各宜退去﹐再勿復言。」眾皆憤恨而去。

卻說先主自猇亭擺布軍馬﹐直至川口﹐接連七百里﹐前後四十營寨﹐夜則火光耀天﹐晝則旌旗蔽日。忽然細作人報說﹕「東吳用陸遜爲大都督﹐總制軍馬。遜令諸將各守險要不出。」先主問曰「陸遜何等之人也﹖」馬良奏曰「遜乃江東一書生﹐年幼多才﹐深有謀略。前襲荊州者﹐皆此人之詭計也。」先主大怒曰「豎子之謀﹐損朕二弟﹐何不早說也﹖」便要進兵。馬良諫曰「陸遜之才﹐不亞周郎﹐未可輕敵也。」先主曰「朕用兵老矣﹐今反不如一黃口孺子耶﹖爾勿多疑﹐看朕擒之﹗」先主親領前軍﹐攻打諸處關津隘口。

韓當見先主兵來﹐差人報知陸遜。遜恐韓當妄動﹐急飛馬而來﹐正見韓當立馬於山上﹐遙望蜀兵漫山徧野而來﹐軍中隱隱有黃羅蓋傘。當欲奮勇下山擊之﹐忽遜至﹐並馬而觀﹐知是先主。當指之曰「軍中必有先主也﹐吾欲擊之。」遜曰「劉備舉兵東下﹐連勝十餘陣﹐銳气正盛。可宜乘髙守險﹐不可輕出﹐出則不利。損吳大利﹐非小故也。今但獎勵將士﹐廣布守禦之策﹐以觀其變。今彼馳騁於平原曠野之間﹐正得其志﹔其求戰不得﹐必移屯於山林樹木間。此時吾當用其計也。將軍宜忍風火之性﹐以圖安國之計也。」韓當面𨿽應允﹐心中只是不服。

卻說先主使前隊搦戰﹐辱罵百端。遜令塞耳休聽﹐不許出迎﹐遂親自徧歷諸關隘口﹐撫慰將士﹐皆令堅守。先主見吳軍不出﹐在禦營中心焦不悅。馬良奏曰「陸遜𨿽是書生﹐深有謀略。今陛下提兵遠來﹐攻戰自春歷夏﹐彼之不出﹐必待我軍之變也。願陛下詳之。」先主曰「彼有何謀﹖但怯敵耳。向者數敗﹐今安敢再出﹗」先鋒馮習奏曰「卽目炎天﹐軍屯於赤火之中﹐取水稍遠﹐深爲不便。」先主命各營皆移於山林茂盛之地﹐近溪傍澗﹐待過夏到秋﹐並力進兵。馮習遂傳聖旨﹐令諸寨皆移於林木陰密之處。馬良奏曰「若軍一動﹐倘吳兵驟至﹐如之柰何﹖」先主曰「朕令吳班引萬餘弱兵﹐近吳寨於平地屯住。朕親選八千精兵﹐伏於山谷之中。若陸遜知朕移營﹐必出攻擊﹐卻令吳班詐敗。遜若追趕﹐朕引兵突出﹐斷其歸路﹐擒此孺子﹐江南一鼓而下矣。」文武皆賀曰「陛下神機﹐陸遜安能及也﹗」

馬良曰「近聞諸葛丞相在東川點看各處隘口﹐恐魏兵入寇。陛下何不將各營移居之地﹐畫成圖本﹐問於丞相﹐可乎﹖」先主曰「朕素知兵法﹐又何問之﹖」良曰「『兼聽則明﹐偏聽則蔽。』聖人之言也。」先主曰「卿可自去各營﹐畫成四至八道圖本﹐親去東川去問丞相。如有不便﹐可急來報知。」馬良領命而去。於是蜀兵移於林木陰密處所避暑。

早有細作報知韓當﹑周泰。韓﹑周二人聽得此事﹐來見陸遜﹐曰「目今蜀兵四十餘營﹐皆移於山林密處﹐依溪傍澗﹐以就其水。都督可乘虛擊之。」遜聽其言﹐卽起兵來擊。未知勝負如何﹐且聽下回分解。

先主夜走白帝城

章武二年夏六月﹐天气亢炎無雨。韓當﹑周泰探知先主傳旨﹐令蜀軍移營以避暑就涼﹐急來報知陸遜。遜大喜﹐遂引兵先來觀看動靜﹐只見平地一屯﹐不及萬餘﹐太半皆是老弱之眾﹐中軍大書「先鋒吳班」旗號。周泰曰「吾視此等之兵﹐如兒戲耳。」言訖﹐乃與陸遜曰「吾願同韓將軍分兩路兵擊之﹐如其不勝者斬。」遜觀看良久﹐以鞭指之曰「隱隱前面山谷中﹐殺气沖日而出﹐其下必有伏兵也。故平地設吳班之兵﹐乃誘敵耳。諸公切不可出。只三日之內﹐山谷中之兵必然出矣。」眾將聽畢﹐皆以爲懦﹐各守隘口去訖。

次日﹐吳班引軍到關前搦戰﹐耀武揚威大叫﹐辱罵不絕﹔多有解衣卸甲﹐赤身裸體﹐或睡或坐。徐盛﹑丁奉入帳來請陸遜曰「蜀兵欺辱至甚﹐某等願出擊之﹗」遜笑曰「汝等但知血气之勇耳﹐豈知孫﹑吳玄妙處﹖汝等後日必見其詐也。」徐盛曰「三日移營已定﹐安能擊之矣﹖」遜曰「吾正欲令彼移營也。」諸將哂笑而退。過三日後﹐會諸將於關上看之﹐見吳班兵退去。遜指之曰「殺气起矣﹗劉備必從山谷中出也。」言訖﹐只見八千精兵皆全裝慣束﹐護先主而過。吳兵見之﹐盡皆膽裂。遜曰「吾之不聽諸公擊班者﹐正所爲此計也。今伏兵已出﹐旬日之內﹐將破蜀矣。」諸將皆曰「破蜀當在初﹐今入五六百里﹐相守經七八月﹐其諸要害已固守﹐擊之必無利矣。」遜曰「諸公不知兵法。備乃世之梟雄﹐更多思慮﹐其兵始集﹐法度精專。今守之久矣﹐不得我便﹐兵疲意阻﹐計不復生﹐犄角此寇﹐正在今日。」諸將方才嘆服。後人有詩曰﹕

坐帳談兵按《六韜》﹐安排香餌釣鯨鰲。

三分自是多英俊﹐又顯江南陸遜髙。

卻說陸遜已決了破蜀之策﹐遂修箋遣使奏於吳王。箋曰﹕

竊以夷陵要害之地﹐乃國家之關防也﹐𨿽爲易得﹐亦復易失﹔若一失之﹐非損一郡之地﹐則荊州可憂矣。臣今日爭之﹐必令事諧。劉備干冒天常﹐不守窟穴﹐而自送死。臣𨿽不才﹐憑奉威靈﹐以順討逆﹐破敵在於卽今。論備於前後﹐多敗少成﹐不足爲憂。臣初疑水陸俱進﹐今棄船就步﹐處處結營﹐察其布置﹐必無良策。伏願至尊髙枕無憂﹐指日報勝捷也﹗臣陸遜百拜。

吳王覽畢﹐大喜曰「江東復有此異人﹐孤何憂哉﹗諸將皆上書﹐盡言其懦﹐孤獨不信。今觀斯言﹐眞妙論也。」於是大起吳兵來接應。

卻說先主於猇亭盡驅水軍順流而下﹐沿江屯紮水寨﹐深入吳境。黃權諫曰「水軍沿江而下﹐進則容易﹐退則實難。臣願爲前驅﹐以當其寇。陛下宜在後陣﹐此則萬無一失也。」先主曰「旣吳賊膽落﹐朕長驅大進﹐有何礙乎﹖今遷延歲月﹐何日成功耶﹖」眾官苦諫﹐先主不從﹐遂分兵兩路﹐命黃權督江北之兵﹐以防魏寇﹔先主自督江南諸軍﹐夾江分投結營﹐以圖進取。

細作探知﹐連夜報入許都來。近臣入內奏知魏主曰「今蜀兵樹柵連營﹐縱橫七百餘里﹐分四十餘屯﹐皆傍山林下寨。今黃權督兵在江北岸﹐每日出哨百餘里﹐不知何意﹖」魏主聞之﹐仰面笑曰「劉備死限至矣﹗」羣臣請問其故﹐魏主曰「劉玄徳不曉兵法也﹗豈有七百里營寨而可拒敵乎﹖包原隰音洗險阻屯兵者﹐此兵法之大忌也。玄徳必遭東吳陸遜之手﹐聯故知其死也。旬日之內﹐必消息至矣。」羣臣猶未信﹐皆請撥兵備之。魏主曰「陸遜若勝﹐必盡舉吳兵去取西川矣。吳兵遠去﹐國中空虛﹐朕虛托以兵助戰﹐令三路一齊進兵﹐東吳唾手而可取也。」眾賀曰「神妙之算﹗」魏主下旨﹐命曹仁督一軍出濡須﹐曹休督一軍取洞口﹐曹眞督一軍出南郡﹕「三路軍馬會合日期﹐暗襲東吳。朕後自來接應。」調遣已定。

不說魏兵襲吳。且說馬良至東川見孔明﹐呈上圖本而言曰「今移營夾江﹐橫占七百里﹐下四十餘屯﹐皆依溪傍澗﹑林木茂盛之處。陛下令良將圖本來與丞相看之。」孔明觀訖﹐拍案叫苦曰「是何人教主上如此下寨﹖可斬此人﹗」馬良曰「皆主上自爲﹐非他人之謀。」孔明嘆曰「漢朝气數休矣﹗」良問其故﹐孔明曰「包原隰險阻而結營﹐此兵家之大忌。倘或舉火﹐何以解之﹖又豈有連營七百里而可以拒敵乎﹖禍不遠矣﹗陸遜拒守不出﹐正爲此也。汝當速去﹐以諫天子﹐攺屯諸營﹐不可如此。若遙遠﹐則難以救應。」良曰「倘吳兵取勝﹐如之柰何﹖」孔明曰「陸遜不敢來追也﹐成都無虞。」良曰「遜何故不追﹖」孔明曰「恐魏兵襲之。主上若有失﹐當投白帝城避之。吾入川時﹐已伏下十萬兵在魚腹浦也。陸遜若來﹐吾必擒之。」良大驚曰「某於魚腹浦往來數次﹐未嘗見一卒﹐丞相何故詐也﹖」孔明曰「後來必見﹐不勞多問。」馬良求了表章﹐火速投禦營前來。孔明復回成都﹐令軍救應。

卻說陸遜見蜀兵懈怠﹐不復提防﹐升帳聚大小將士聽令﹐曰「吾自受命以來﹐未嘗出戰﹔今觀蜀兵﹐足知動靜。今欲先取江南岸一營﹐誰敢去取﹖」言未盡﹐韓當﹑周泰﹑淩統等應聲而言曰「某等願往。」遜教皆退不用﹐獨喚階前末將淳於丹曰「吾與汝五千軍﹐去取江南第四營﹐蜀將傅彤所守。今晚就要成功。吾自提兵救應。」淳於丹引兵去了。又喚徐盛﹑丁奉曰「汝等各領兵三千﹐屯於寨外五里。如淳於丹敗回﹐有兵趕來﹐當以救之﹐卻不可趕去。」二將受令﹐引軍去了。

卻說淳於丹領軍﹐黃昏時分而進﹐到蜀寨前﹐時已三更之後。丹令鼓噪而入。蜀營內一彪軍出﹐爲首蜀將傅彤﹐挺槍出馬﹐直取淳於丹。丹敵不住﹐撥馬而走。忽然喊聲大震﹐一彪軍攔住去路﹐爲首大將趙融。丹奪路而走﹐折兵太半。正走之間﹐山後一彪蠻兵攔住﹐爲首番王沙摩柯。丹死戰得脫﹐止剩百餘騎敗殘兵而逃﹐背後三路軍趕來。比及離營五里﹐吳將徐盛﹑丁奉二人兩下殺來﹐蜀兵退去﹐救了淳於丹回營。

丹帶箭入見陸遜請罪。遜曰「非汝之過也﹐吾欲試敵人之虛實耳。破蜀之法﹐吾自曉矣。」徐盛﹑丁奉曰「蜀兵勢大﹐難以破之。似此論之﹐空殺兵耳。」遜笑曰「吾這計策﹐但瞞不過諸葛亮耳。天幸此人不在﹐使吾成大功也﹗」遂集大小將士聽令﹐使朱然於水路進兵﹐來日午後東南風大作﹐用船裝載茅艸﹐依計而行﹔韓當引一軍攻江北岸﹐周泰引一軍攻江南岸﹐每人手執茅艸一束﹐內藏硫黃焰硝﹐各帶火種﹐各執槍刀﹐一齊而上。但到蜀營﹐順風舉火﹐蜀兵四十屯﹐只燒二十屯﹐每間一屯而燒一屯也。各軍預帶漧糧﹐不許暫退﹐晝夜追襲﹐只擒了劉備方止。眾將聽了軍令﹐各受計而去。

卻說先主正在禦營尋思破吳之計﹐忽見帳前中軍旗旙﹐無風自倒。先主問程畿曰「此爲何兆﹖」畿曰「今夜莫非吳兵劫營也﹖」先主曰「昨夜殺盡﹐安敢再來﹖」畿曰「倘是陸遜試敵耳。」先主不信。忽報說﹕「山上遠遠望見吳兵﹐盡沿山望東去了。」先主曰「此是疑兵﹐皆令休動。」命關興﹑張苞各引五百騎出巡。黃昏時分﹐關興回奏曰「江北營中火起。」先主教再探去。張苞亦回奏曰「南邊營內火起。」先主聽畢﹐令關興親往江北﹐張苞親往江南﹐各看虛實﹕「倘吳兵到時﹐可急回報。」二將領命去了。

初更時分﹐東南風驟起﹐只見禦營左屯火發。方欲救時﹐禦營右屯火起。風緊火急﹐樹木皆著﹐喊聲大震。兩屯軍馬齊出﹐奔雜禦營中﹐禦林軍自相踐踏﹐死者無數。後面吳兵殺到﹐又不知多少軍馬。先主急上馬去﹐奔先鋒馮習營時﹐習營中火光連天而起。江南﹑江北﹐照耀如同白日。馮習慌上馬﹐引數十騎而走﹐正逢吳將徐盛軍到﹐圍住馮習﹐亂箭射死。徐盛引軍來追先主。

卻說先主見火徧起﹐往西奔走﹐爲首一軍攔住﹐是吳將丁奉﹔急欲回時﹐後面徐盛追至﹐兩下夾攻。先主大驚﹐四面無路。忽然喊聲大震﹐一彪軍殺入重圍﹐乃是張苞﹐救了先主﹐引禦林軍奔走。正行之間﹐前面一軍又到﹐張苞出迎﹐乃是蜀將傅彤﹐合兵一處而行。背後吳兵追至。先主前到一山﹐名爲馬鞍山。張苞﹑傅彤請先主上的山時﹐山下喊聲又起﹐乃是陸遜大隊人馬﹐早將馬鞍山圍住。先主在山上﹐令張苞﹑傅彤死據山口。先主遙望徧野火光不絕﹐死屍重疊﹐塞江而下。

次日﹐吳兵愈加﹐四下放火燒山﹐軍士亂竄﹐先主驚慌。忽然火光中一將﹐引數騎殺上山來﹐先主視之﹐乃是關興。興伏地請曰「四下火光逼近﹐不可久停。陛下速奔白帝城﹐再收軍馬可也。」先主曰「誰敢斷後﹖」傅彤奏曰「臣願以死當之﹗」

當日黃昏﹐關興在前﹐張苞在後﹐畱傅彤斷後﹐保著先主殺下山來。吳兵見先主奔走﹐皆要爭功﹐各引大軍遮天蓋地往西追趕。先主令軍士盡脫袍鎧﹐塞道而焚﹐以斷後軍。正行之間﹐喊聲大震﹐吳將朱然引一軍從江岸上殺來﹐截住去路。先主叫曰「朕死於此處矣﹗」關興﹑張苞驟馬衝突﹐被亂箭射回﹐各帶重傷﹐不能殺出。背後喊聲又起﹐陸遜引大軍從山谷中殺來。先主正慌急之間﹐只見前面喊聲大震﹐朱然軍紛紛落澗﹐滚滚投巖﹐一彪軍殺入﹐前來救駕。先主聽知﹐大喜曰「朕復生矣﹗」畢竟是誰﹐且聽下回分解。

八陣圖石伏陸遜

救駕者乃常山眞定人也﹐姓趙﹐名雲﹐字子龍﹐官授虎威將軍。此時趙雲在川中江州﹐聽知吳﹑蜀交兵﹐遂引軍出。忽見東南一帶火光沖天﹐云心驚﹐遠遠探視﹐不想先主遭困﹐云奮勇衝殺而來。陸遜聞是子龍﹐令軍退去。云正殺之間﹐偶遇朱然﹐一槍刺然於馬下﹐殺散吳兵﹐救出先主﹐望白帝城而走。先主曰「朕今得脫矣﹐手下將士如何﹖」云曰「敵軍在後﹐不可久遲。陛下且入白帝城歇息﹐臣再引兵復來救之。」此時先主僅存百餘人入白帝城。後人贊陸遜詩曰﹕

陸遜運良籌﹐能分吳國憂。揮毫關將墮﹐焚鎧蜀王羞。

功業昭千載﹐聲名播九州。至今巫峽地﹐艸木尙添愁。

又詩曰﹕

持矛舉火破連營﹐玄徳窮奔白帝城。

一旦威名驚蜀﹑魏﹐吳王寧不敬書生。

卻說傅彤斷後﹐被吳兵八面圍住。丁奉大叫曰「川將死者無數﹐降者極多﹗汝主劉備已被擒捉﹐解將去了﹗今汝力窮勢孤﹐何不早降﹖」傅彤叱之曰「吾乃漢將﹐安肯降吳狗乎﹗」言訖﹐忿怒越加﹐挺矛縱馬﹐率蜀軍奮力惡戰﹐不下百餘合﹐往來衝突﹐不能得脫。彤長嘆曰「吾今休矣﹗」言訖﹐口中吐血﹐死於吳軍之中。後人贊傅彤詩曰﹕

夷陵吳﹑蜀大交兵﹐陸遜施謀用火焚。

至死猶然罵「吳狗」﹐傅彤眞乃漢將軍。

蜀祭酒程畿﹐匹馬奔到江邊﹐教蜀水軍赴敵。時有吳兵隨後驟至﹐水軍四散。畿部下將叫曰「程祭酒快上馬走罷﹗吳兵至矣﹗」畿怒曰「吾自從主上出軍﹐未嘗赴敵而逃﹗」言未畢﹐吳兵驟至。四下無路﹐畿拔劍自刎。後人有詩贊曰﹕

江陽剛烈﹐立節明君。兵合遇寇﹐不屈其身。

單夫只役﹐隕命於軍。

時有先鋒張南久圍夷陵城﹐忽馮習到﹐言蜀兵敗﹐遂引軍來救先主﹐孫桓方才得脫。張﹑馮二將正行之間﹐前面吳兵殺來﹐背後孫桓從夷陵城殺出﹐兩下夾攻。張南﹑馮習奮力衝突﹐不能得脫﹐死於亂軍之中。後人有詩贊曰﹕

休元輕寇﹐捐軀致害。文進奮身﹐同此顚沛。

患生一人﹐至於弘大。休元﹐乃馮習之字。文達﹐乃張南之字。

時有蠻王沙摩柯﹐匹馬奔走﹐正逢周泰﹐交戰十合﹐被泰斬之。蜀將杜路﹑劉寧﹐盡皆降吳。蜀營一應糧艸器仗﹐寸尺不存。蜀將川兵﹐降者無數。趙雲恐車駕有失﹐引本部軍保護入白帝城。

卻說陸遜大獲全功﹐引得勝之兵﹐直往西追襲。前離夔關不遠﹐遜在馬上看見前面臨山傍江﹐一陣殺气沖天而起﹐遂勒馬回顧眾將曰「前面必有埋伏﹐三軍不可進矣。」卽倒退十餘里﹐於地勢空闊去處擺成陣勢﹐以禦敵軍。卽差哨馬前去探視﹐回報曰「無軍屯在此。」遜不信﹐遂下馬登髙望之﹐殺气復起。遜再令人仔細觀之﹐回報曰「一騎之迹也無。」遜見日將西沈﹐殺气越加﹐心中猶豫﹐又令人探之﹐回報曰「江邊止有亂石八九十堆﹐並無人馬。」遜大疑﹐尋土人問之。須臾﹐引數十人到。遜問曰「亂石作堆者﹐何也﹖」土人曰「此石乃諸葛丞相入川之時﹐驅兵到此﹐取石排成陣勢﹐乃於沙灘之上常常有气如雲﹐從內而起。此處地名漁腹浦也。」

陸遜聽罷﹐上馬引數十騎來看石陣﹐立馬於山坡之上﹐但見四面八方﹐皆有門有戶。遜笑曰「此乃惑軍之術也﹐有何益焉﹗」遂引縱騎下山坡來﹐直入石陣觀看。部將曰「日暮矣﹐請都督早回。」遜方要出陣﹐忽然狂風大作﹐飛砂走石﹐遮天蓋地﹐但見怪石嵯峨﹐槎枒似劍﹔橫沙立土﹐重疊如墻﹔江聲浪湧﹐有如劍鼓之聲。遜大驚曰「吾中諸葛亮之計也﹗」急欲回時﹐無路可出。正驚疑之間﹐忽見一老人立於馬前﹐笑曰「將軍欲出此陣乎﹖」遜曰「願老者引出之。」老人策杖徐徐而行﹐徑出石陣﹐並無所礙﹐送至山坡之上。遜問曰「老者何人也﹖」老人答曰「老夫乃黃承彥也。昔小婿諸葛孔明入川之時﹐於此布下石陣﹐名『八陣圖』。反復八門﹐按遁甲休﹑生﹑傷﹑杜﹑景﹑死﹑驚﹑開。每日每時﹐變化無窮﹐可比十萬之精兵也。臨去之時﹐曾分付老夫道﹕『後有東吳大將迷於陣中﹐莫引而出之。』老夫隱於此山﹐專學道義。卻才在於山巖之上﹐忽見將軍從『死門』而入﹐料想不識此陣﹐必然迷矣。老夫不忍﹐特自『生門』引出也。」遜曰「公曾學否﹖」黃承彥曰「變化無窮﹐不能學也。」遜慌忙下馬﹐拜謝而回。左右問曰「此人何不殺之﹖」陸遜曰「此仁者之人也。」後人贊「八陣圖」詩曰﹕

孔明施妙用﹐布陣向沙堤。未許桓溫識﹐先教陸遜迷。

江聲喧鼓角﹐山气吐云霓。廟貌今猶在﹐應須萬古題。

宋賢晁堯臣有《賦八陣圖》詩云﹕

怪石成堆抵萬軍﹐孔明布陣在江濱。四頭八尾分形勢﹐三略六韜驚鬼神。

天地風雲生變化﹐鳥蛇龍虎按經綸。歷觀自古行兵者﹐妙策如公有幾人。

杜工部《贊八陣圖》詩曰﹕

功蓋三分國﹐名成「八陣圖」。江流石不轉﹐遺恨欲吞吳。

陸遜嘆曰「諸葛孔明眞『臥龍』也﹐吾不及之﹗」於是下令﹐便教班師還吳。左右曰「劉備兵敗勢窮﹐困守一城﹐正好乘勢而擊之。今見石陣而退﹐何也﹖」遜曰「吾非懼石陣而退兵也。吾料魏主曹丕姦詐多出﹐與父無異﹐今知我勝﹐必然追襲。若深入西川﹐急難退矣。吾恐彼乘虛而襲我根本﹐故勒兵回。」遂令一將斷後﹐遜率大軍而回。退兵未及二日﹐三處人來飛報﹕「魏兵曹仁出濡須﹐曹休出洞口﹐曹眞出南郡﹕三路軍馬數十萬﹐星夜至境﹐未知何意。」遜笑曰「不出吾之所料也。吾已令兵拒之﹐不足憂也。」諸將拜伏曰「都督眞神機妙算也。」未知如何﹐且聽下回分解。

白帝城先主托孤

章武二年夏六月﹐東吳陸遜大破蜀兵於猇亭夷陵之地。先主在馬鞍山陳兵自守。遜四面火攻。先主夜奔白帝城﹐焚鎧斷後﹐徑到白帝城﹐趙雲引兵據守。忽然馬良至﹐見大軍已敗﹐懊悔不及﹐將孔明之言奏知先主。先主嘆曰「朕早聽丞相之言﹐不致今日之敗﹗朕有何面目回成都而見羣臣耶﹖」就白帝城駐紮﹐將館驛攺爲永安宮。先主聽知馮習﹑張南﹑傅彤﹑程畿﹑沙摩柯等﹐皆歿於王事﹐傷感不已。又近臣奏曰「黃權引江北之兵﹐降魏去了。陛下可將彼家屬送有司問罪。」先主嘆曰「黃權被吳兵隔斷在江北岸﹐欲歸無路﹐不得已而降之﹕朕負於權﹐權不負於朕也。何必問罪於家屬哉﹖權之妻子﹐仍給祿米以養之。」

卻說黃權引兵降魏﹐諸將引見魏主曹丕。丕曰「卿今降朕﹐欲追慕於陳﹑韓也﹖」權泣而奏曰「臣受蜀帝之恩﹐殊遇甚厚﹐令臣督諸軍於江北﹐被陸遜絕斷。臣降吳不可﹐歸蜀無路﹐卻來歸降於陛下。敗軍之將﹐免死爲幸﹐安敢追慕於古人也﹗」丕大喜﹐遂拜黃權爲鎭南將軍。權堅辭不受。忽近臣奏曰「有細作人自蜀中來﹐說先主將黃權家屬盡皆誅戮。」權曰「臣與先主推誠相信﹐足知臣之本心﹐必不肯殺臣之家小也。」丕然之﹐遂問賈詡曰「朕欲一統天下﹐先取蜀乎﹖先取吳乎﹖」詡曰「劉備雄才﹐更兼諸葛亮善能治國﹔東吳孫權不識虛實﹐陸遜見屯兵於險要﹐隔江泛湖﹐皆難卒謀。以臣觀之﹐諸將之內﹐皆無劉備﹑孫權之對手。𨿽然陛下天威臨之﹐亦未見萬全之勢也。只可持守﹐以待二國之變。」丕曰「朕已遣三路大兵伐吳﹐安有不勝之理﹖」尙書劉曄諫曰「近東吳陸遜新破蜀兵七十萬﹐上下齊心﹐更有江湖之阻﹐不可倉卒制也。陸遜多謀﹐必有準備﹐未可伐之。」丕曰「卿前者勸朕伐吳﹐今又阻之﹐何也﹖」曄曰「時有不同之故。昔東吳累敗於蜀﹐其勢頓挫﹐可以擊之﹔今大獲全功﹐銳气有百倍﹐將何以攻之﹖」丕曰「朕意已決﹐卿勿復言。」遂引禦林軍來與三路兵接應。曄又奏曰「東吳已有準備﹐今吳將呂範﹐引兵拒住曹休﹔諸葛瑾引兵在南郡﹐拒住曹眞﹔朱桓引兵當住濡須﹐以拒曹仁。此三路兵俱未利﹐陛下若去﹐必無益矣。」丕不從而去。

卻說吳將朱桓﹐字休穆﹐吳郡人也﹐時年二十七歲﹐極有膽勇﹐吳王甚愛之。督軍於濡須﹐聽知曹仁引大軍去取羨溪﹐桓盡發軍守把羨溪去了﹐止畱五千騎守城。忽一人報說曹仁令大將常雕同諸葛虔﹑王雙﹐引五萬精兵飛奔濡須城來。眾軍皆有懼色。桓按劍而言曰「凡兩軍相戰﹐勝負在將不在兵。兵多兵寡﹐汝等何懼哉﹖兵法云﹕『客兵倍而主兵半者﹐主兵尙能勝於客兵。』此言兵皆在於平川曠野之地也。吾觀曹仁非智勇之將﹐況從千里步路而來。吾與汝等坐占髙城﹐南臨大江﹐北背山險﹐以逸待勞﹐爲主制客﹐此乃百戰百勝之勢也。𨿽曹丕自來﹐吾何懼哉﹗」於是朱桓傳令﹐教軍偃旗息鼓﹐只作無人守把之意。

卻說魏將先鋒常雕﹐領精兵來取濡須城。離城不遠﹐城上一聲炮響﹐旌旗齊豎﹐朱桓橫刀飛馬﹐直取常雕。戰不三合﹐被桓一刀斬常雕於馬下。吳兵乘勢衝殺一陣﹐魏兵大敗﹐死者無數。朱桓大勝﹐得了旌旗許多。

且說曹仁隨後領兵到來﹐卻被吳兵從羨溪殺出。曹仁大敗而退﹐回見魏主﹐細奏大敗之事。曹丕大驚。正議之間﹐探馬又報﹕「曹眞﹑夏侯尙圍了南郡﹐被陸遜內伏﹑諸葛瑾外伏精兵﹐內外夾攻﹐因此大敗而退。」言未畢﹐忽探馬又報﹕「曹休領兵亦被呂範殺敗。」丕聽知三路兵敗﹐乃喟然嘆曰「朕不聽賈詡﹑劉曄之言﹐果有此敗﹗」時值夏間﹐大疫流行﹐馬步軍十死六七﹐遂引軍回洛陽。吳﹑魏自此不和。

卻說先主在永安宮染病不起﹐欲回成都又因面羞﹐漸漸沈重。至章武三年夏四月﹐先主自知病入四肢﹐又哭關﹑張二弟﹐其病愈深﹐兩目微昏﹐厭見侍從之人。是夜﹐叱退左右﹐獨臥於龍榻之上。忽然陰風颼颼而起﹐將燭吹搖﹐滅而復明﹐只見燈影之下﹐二人侍立。先主怒曰「朕心緒不寧﹐教爾等且退﹐何意又來故惱聯耶﹖」叱之不退。先主自攜玉塵斧起而觀之﹐上首乃雲長﹐下首乃益徳也。先主大驚﹐曰「二弟原來尙在﹖」雲長曰「臣非陽人﹐乃陰鬼也。蓋爲平生不失信義﹐玉帝皆敕命爲神﹐哥哥將與兄弟聚會也。」先主扯定大哭。忽然驚覺﹐二弟不見﹐卽喚從人觀之﹐時正三更。先主嘆曰「朕不久於塵世矣﹗」遂差使命往成都請丞相諸葛孔明﹑尙書令李嚴等﹐星夜來永安宮﹐托以大事。孔明等聞召﹐星夜而來。時有先主次子魯王劉永﹑梁王劉理聽知召至﹐與孔明來永安宮見帝。太子劉禪守成都。

卻說孔明到永安宮﹐見先主病危﹐慌忙拜伏於龍榻之下。先主傳旨﹐乃請孔明坐於龍榻之上。近臣扶起先主﹐撫其臂曰「朕自得丞相﹐成其帝業﹐何期智術淺陋﹐不納丞相之言﹐自取其敗﹐羞回成都與丞相相見。今日病已危篤﹐不得不請丞相托以大事也。」言訖﹐淚流滿面。孔明亦涕泣曰「願陛下善保龍體﹐以副天下之望﹗」先主以目徧觀﹐只見馬良弟馬謖在前﹐先主皆令且退。先主命孔明復坐﹐而問曰「丞相觀馬謖之才何如﹖」孔明答曰「此人乃當世之英傑也。」先主曰「不然。朕視其人﹐言過其實﹐不可大用。丞相可深察之。」先主分付了﹐又喚諸臣入﹐乃索紙筆寫罷遺詔﹐遞與孔明而嘆曰「朕不讀書﹐粗知大略。聖人云﹕『鳥之將死﹐其鳴也哀﹔人之將死﹐其言也善。』朕本待與卿等同滅曹賊﹐共扶漢室﹐不幸與卿等中道而別也。」言訖﹐又與孔明曰「煩丞相將詔可就付與劉禪﹐勿以爲常言也。凡事宜教之﹗」孔明等泣拜於地曰「願陛下將息龍體﹐臣等盡施犬馬之勞﹐以報陛下知遇之恩也。」先主請起孔明﹐一手掩淚﹐一手執其手曰「朕今死矣﹐有心腹一言以告之﹗」孔明曰「願陛下勿隱﹐臣當拱聽。」先主泣曰「君才勝曹丕十倍﹐必安國而成大事。若嗣子可輔﹐則輔之﹔如其不才﹐君可自爲成都之主。」孔明聽畢﹐汗流徧體﹐手足失措﹐泣拜於地曰「臣安敢不竭股肱之力也﹖願效忠貞之節﹐繼之以死﹗」言訖﹐以頭叩地﹐兩目流血。先主又請孔明坐於榻上。先主喚子魯王劉永﹑梁王劉理近前﹐分付曰「爾等皆記朕言﹕朕亡之後﹐爾兄弟三人皆以父事丞相。稍有怠慢﹐天人共誅爾等不孝之子﹗」先主又與孔明曰「丞相請坐﹐朕兒拜以爲父。」二王拜畢﹐孔明曰「臣以肝腦塗地﹐安能補報知遇之恩也﹗」先主與李嚴等多官曰「朕已托孤於丞相﹐令嗣子以父事之。卿等官僚勿可怠慢﹐以負朕望耳。」先主又與趙雲曰「朕與卿於患難之中﹐相從到今﹐不想於此地分別。卿可想朕之故交﹐早晚看覷幼子﹐勿負朕言。」云泣拜於地曰「臣願效犬馬之勞﹐以扶社稷﹗」先主又與多官曰「朕不能一一分囑﹐皆乞保愛。」言畢﹐駕崩。時聖壽六十三歲﹐章武三年夏四月二十四日也。

後晉平陽侯陳壽史評曰﹕

先主之弘毅寬厚﹐知人待士﹐蓋有髙祖之風﹐英雄之气焉。及其舉國託孤於諸葛亮﹐而心神無貳﹐誠君臣之至公﹐古今之盛軌也。機權幹略﹐不逮魏武﹐是以基宇亦狹。然折而不撓﹐終不爲下者﹐抑揆彼之量必不容己﹐非惟競利﹐且以避害云爾。

又贊曰﹕

皇帝遺植﹐愛滋八方。別自中山﹐靈精是鍾。

順期挺生﹐傑起龍驤。始於燕代﹐伯豫君荊。

吳越憑刺﹐望風請盟。挾巴跨蜀﹐庸漢以並。

乾坤復秩﹐宗祀惟寧。躡基履迹﹐播徳芳聲。

華夏思美﹐西伯其音。開慶來世﹐歷載攸興。

又歷年圖曰﹕

昭烈以敗亡之餘﹐羈旅漢南﹐而能屈體英傑﹐要結同志﹐摧沮勁敵﹐因敗爲功﹐顚沛之際﹐不忘徳義﹐美矣﹗劉璋昧弱﹐侮而兼之﹐遂奄有巴﹑蜀﹐君臨一隅。安樂公材𨿽下中﹐然委任賢相﹐抗衡中國﹐及姜﹑黃用事﹐而面縛爲虜﹐宜矣﹗

又宋賢有詩曰﹕

涿郡生英傑﹐飄然迥不羣。慈仁安萬姓﹐情義動三軍。

創業心尢重﹐求賢禮至勤。唐﹑虞堪比論﹐大度聖明君。

又胡竹窗贊美先主詩曰﹕

日暮乾坤易動搖﹐中山原有舊根苗。規模盡可紹光武﹐道徳眞堪比帝堯。

勢若蒼龍離碧海﹐形如丹鳳上靑霄。老天若更畱玄徳﹐未許曹丕篡漢朝。

又宇文景昭作成都尹謁先主之廟﹐有贊曰﹕

燕南聖君﹐心存忠信。掃蕩煙塵﹐親冒血刃。

義遜荊州﹐撫安蜀郡。情動關﹑張﹐徳崇堯﹑舜。

繼漢華夷﹐代天休運。昭烈英風﹐贊之難盡。

又徐雪庭觀史﹐見托孤一事﹐有詩贊曰﹕

大廈將傾一木扶﹐非公孰可托遺孤﹖奇才眞與伊﹑周並﹐洪量能超管﹑樂謨。

十倍曹丕人罕及﹐七擒孟獲古應無。天心故把英雄歿﹐未得中原命已殂。

又後人過白帝城永安宮有感詩曰﹕

三顧情勤兩意投﹐托孤堪可繼成周。至今白帝城邊過﹐一度思君一淚流﹗

先主駕崩﹐文武官僚哀痛至甚。孔明等奉梓宮還成都。後主劉禪出城迎接靈柩﹐安於正殿之內。後主哀慟祭祀﹐下官亦舉哀畢﹐開讀遺詔。詔曰﹕

朕初得病疾﹐但下痢耳﹐後轉生雜病﹐殆不自濟。朕聞「人年五十﹐不稱夭壽」。今年六十有餘﹐死復何恨﹗但以卿兄弟爲念耳。勉之﹐勉之﹗勿以惡小而爲之﹐勿以善小而不爲。惟賢惟徳﹐可以服人。卿父徳薄﹐不足效也。卿與丞相從事﹐事之如父﹐勿怠﹗勿忘﹗卿兄弟更求聞達。至囑﹗至囑﹗

羣臣讀詔已畢﹐孔明乃上言於後主曰﹕

伏惟大行皇帝邁仁樹徳﹐覆燾無疆﹐昊天不弔﹐寢疾彌畱﹐今月二十四日奄忽升遐﹐臣妾號咷﹐若喪考妣。乃顧遺詔﹐事惟大宗﹐動容損益﹔百僚發哀﹐滿三日除服﹐到葬期復如禮﹔其郡國太守﹑相﹑都尉﹑縣令長﹐三日便除服。臣亮親受敕戒﹐震畏神靈﹐不敢有違。臣請宣下奉行。

孔明曰「國不可一日無君﹐請立嗣君以承漢統。」乃立劉禪卽大蜀皇帝位﹐攺章武三年爲建興元年。禪字公嗣﹐時年十七歲。加諸葛丞相爲武鄕侯﹐領益州牧。後八月﹐葬先主於惠陵﹐謚曰昭烈皇帝。尊吳皇后爲皇太后﹐入養老宮。謚甘夫人爲昭烈皇后。大赦天下。

卻說魏軍探知此事﹐火速報入中原。近臣奏知魏主﹐曹丕大喜曰「劉備已亡﹐朕無憂矣。何不乘其國中無主﹐起兵伐之﹖」賈詡諫曰「劉備𨿽亡﹐必托於諸葛亮矣。備善能用人﹐亮必傾心竭力﹐扶持幼主。陛下不可倉卒伐之。」正言間﹐忽一人從班部中奮然而出﹐大笑曰「不乘此時進兵﹐更待何時﹖」眾視之﹐乃河內溫人也﹐復姓司馬﹐名懿﹐字仲達﹐見爲兵部尙書。丕大喜﹐遂問計於懿。未知如何﹐且聽下回分解。

曹丕五路下西川

卻說魏主曹丕欲起兵收川﹐乃問司馬懿曰「朕欲收川﹐當用何策﹖」懿曰「若只起中國之兵﹐急難取勝。須用內外夾攻﹐令諸葛亮首尾不能救應﹐𨿽有神機妙策﹐不能施展矣。欲成大事﹐必起五路大兵﹐可成大事矣﹗」丕曰「何爲五路﹖」懿曰「可修國書一封﹐差使往遼東鮮卑國﹐見國王軻比能﹐送以金帛以賂其心﹐令起遼西羌胡番兵十萬﹐先從旱路取西平關攻川。此一路也。又可修國書差使賫官誥賞賜﹐直入南蠻之地﹐見蠻王孟獲﹐令起蠻兵十萬攻打益州﹑永昌﹑牂牁音臧哥﹑越雋人姓﹐與郡名俱音吮﹔人名﹐音俊。四郡﹐以擊西川之南。此二路也。又可差使入吳﹐分析前事﹐許割地爲鄰﹐令孫權起兵十萬﹐攻兩川峽口﹐由險峻隘口徑取涪城。此三路也。又可差使令降將孟達﹐起上庸兵十萬﹐西攻漢中。此四路也。然後命大將軍曹眞爲大都督﹐提兵十萬﹐由京兆徑出陽平關取西川。此五路也。以大軍五十萬﹐五路進之﹐諸葛亮便有呂望之才﹐安能當之﹖」丕大喜﹐乃密遣能言官四員爲使﹐前去四路起兵﹔然後命曹眞爲大都督﹐領兵十萬﹐徑取陽平關。此時張遼等一般舊戰將﹐皆封列侯﹐俱在冀﹑徐﹑靑﹑合淝﹑並等處﹐據守關津隘口﹐把截城池﹐將養老年﹐不能一一開說。

卻說大蜀後主劉禪自卽位以來﹐舊臣官僚俱各升賞﹐多有病亡者﹐不能細說。凡一應朝廷選法﹑錢糧﹑器用﹑詞訟等事﹐皆從諸葛丞相裁處。

卻說後主未立皇后﹐孔明與羣臣上言曰「亡故車騎將軍張益徳長女甚是賢徳﹐年十七歲﹐可納爲正宮皇后。」後主卽納之。後來此女夭亡﹐又納次女爲後﹐皆飛之女也。

時建興元年秋八月﹐忽近臣奏有禍事。後主問其故﹐近臣曰「今曹丕調五路大軍來取西川﹐第一路乃番王軻比能﹐起羌胡兵十萬﹐犯西平關﹔第二路乃蠻王孟獲﹐起蠻兵十萬﹐犯益州四郡﹔第三路乃吳王孫權﹐起精兵十萬﹐取峽口入川﹔第四路乃反將孟達﹐起上庸兵十萬﹐犯漢中﹔第五路曹眞爲大都督﹐起兵十萬﹐取陽平關﹕此五路軍馬﹐甚是利害。欲先報知丞相﹐丞相不知爲何﹐數日不出視事。」後主聽罷大驚﹐汗流夾背﹐卽差人宣召孔明入朝。使命去了半日方回﹐報說﹕「丞相府下人言﹐丞相染病不出。」後主轉慌﹐又命黃門侍郎董允﹑諫議大夫杜瓊﹐去丞相臥榻前告此大事。董﹑杜二人徑到丞相府前﹐皆不得入。杜瓊曰「先帝托孤於丞相﹐今主上初登寶位﹐被曹丕五路兵犯境﹐軍情至急﹐丞相何故托病不出﹖」少頃﹐左右曰「丞相稍可﹐明早出都堂議事。」董﹑杜二人嘆息而回。

次日﹐多官又來丞相府前伺候﹐從早至晚﹐又不見出。多官各出怨言而回。次日早朝﹐杜瓊出班奏曰「請陛下聖駕﹐親往丞相府問計。」後主年幼﹐恐丞相見怪﹐卽引多官入養老宮﹐啟奏皇太后。太后聽知大驚﹐曰「丞相何故如此﹖有負先君委托之意也﹗吾當自往。」董允奏曰「娘娘未可行也。臣料丞相必有髙見。且待主上先往。如其不然﹐卻請娘娘於太廟中﹐召丞相問之未遲。」太后依奏。

是日﹐後主車駕至相府﹐門吏見駕到﹐慌忙拜伏於地而迎。後主問曰「丞相在何處﹖」門吏奏曰「不知在何處。只有丞相鈞旨﹐教當住百官﹐勿得輒入。」後主乃下車步行﹐獨進第三重門﹐見孔明獨倚竹杖﹐在小池邊觀魚。後主在後立久﹐乃徐徐而言曰「丞相安樂否﹖」孔明回顧﹐見是後主﹐慌忙棄杖﹐拜伏於地而奏曰「臣該萬死﹗」後主亦答禮﹐而言曰「今五路兵犯境甚急﹐相父父﹐音甫﹐猶「尙父」﹑「仲父」﹑「亞父」之類。緣何不肯出府視事﹖」孔明大笑﹐扶後主入內室坐定。後主驚慌未安。孔明曰「五路兵至﹐臣安得不知﹖臣非觀魚﹐有所思也。」後主曰「如之柰何﹖」孔明曰「羌胡軻比能﹑南蠻孟獲﹑反將孟達並曹眞﹕此四路兵﹐臣已皆退了也。止有東吳孫權這一路兵﹐臣亦已有計了﹐但遣一能言之人爲使﹐未得其人﹐故熟思之。陛下何必憂乎﹖」後主聽罷大驚﹐曰「相父勞神也﹗果有鬼神不測之機﹗願聞相父退兵之策。」孔明曰「先君以陛下付托與臣﹐臣安敢旦夕怠慢。成都百官各司乃職﹐皆不曉兵法之妙。令鬼神不測﹐此爲機也﹐安敢泄漏於人﹖老臣先知西番國王軻比能﹐引兵犯西平關。臣料馬超積祖西川人氏﹐素得羌胡之心﹐羌胡以超爲神威天將軍。臣已先遣一人星夜持飛檄﹐令馬超緊守西平關﹐伏四路奇兵﹐每日交換﹐以兵抗之。羌胡兵順﹐則以金帛禮物遣之﹔逆﹐則以兵抗之。此一路不必憂矣。次又南蠻孟獲﹐兵犯四郡。臣亦已飛檄﹐遣魏文長延字領一軍左出右入﹐右出左入﹐爲疑兵之計。蠻兵失其地利﹐惟憑勇力﹐其心多疑﹐若見疑兵﹐必不敢進。此二路又不足憂矣。又知孟達引兵出漢中。達頗知《詩》《書》之義﹐與李嚴曾結生死之交。昨臣回成都﹐畱李嚴守永安宮卽白帝城也。臣作一書﹐只做李嚴親筆﹐令人送與孟達﹔達若見了﹐便不來犯境﹐心中主張不定﹐必然推病不出﹐以慢軍心。此三路又不足憂矣。又知曹眞引兵犯陽平關。此地險峻﹐可以保守。臣已調趙子龍引一軍守把關隘﹐並不出戰﹐曹眞若見我兵不出﹐不久自退矣。此四路之兵俱不足憂也。臣尙恐不能全保﹐又密調關興﹑張苞二將﹐各引兵三萬爲左右五路救應﹐卻使屯兵於中央﹐隨處緊要﹐便當救之。因此﹐兵機並不曾經由成都﹐故無一人知其消息也。只有東吳這一路兵﹐未必便動﹕如見四路兵勝﹐川中危急﹐必來攻之﹔若四處不濟﹐安肯動也﹖臣料孫權想曹丕出兵三次之怨﹐必不肯從其言。𨿽然如此﹐須用一舌辯之士﹐徑往東吳以利害說之﹐則先利東吳﹔其四路之兵﹐何足憂乎﹖但未得說吳之人﹐臣故思之。何勞陛下聖駕來臨﹖」後主曰「太后亦欲來見相父。今朕聞相父之言﹐如夢初覺﹐復何憂哉﹗」

孔明與後主共飲數杯﹐送後主出府。眾官皆環立於門外﹐見後主忻然﹐面有喜色。後主別了孔明﹐上禦車回朝。眾皆疑惑不定。孔明見多官中一人仰天而笑﹐面有喜色。孔明視之﹐乃義陽新野人也﹐姓鄧﹐名芝﹐字伯苗﹐見在蜀中爲戶部尙書﹐漢司馬鄧瑀之後。孔明暗令人畱住鄧芝。多官皆散﹐孔明教請芝到書院中﹐閒敍半日。孔明問曰「今蜀﹑魏﹑吳鼎分三國﹐蜀主乃大漢也﹐欲討伐二國﹐一統中興﹐當先伐何國﹖」鄧芝答曰「以愚意論之﹐魏𨿽漢賊﹐其勢甚大﹐急難搖動﹐當徐徐討之。今主上初登寶位﹐民心未安﹐當與東吳連合﹐結爲唇齒﹐一洗先君舊願。此乃長久之計也﹐未審丞相鈞意若何﹖」孔明大笑曰「吾思久矣﹐爭柰未得其人。今日方得也﹗」芝問曰「丞相欲其人何爲﹖」孔明答曰「不辱君命﹐可謂士也。以此觀之﹐獨伯苗可矣﹐餘皆不可﹐吾故笑也。」芝曰「愚才疏智淺﹐恐負丞相大用。」孔明曰「吾來日奏知天子﹐便請伯苗投東吳一行﹐切勿推辭。」芝曰「愚願往。」至次日﹐孔明奏準後主﹐差鄧芝去說東吳。芝拜辭﹐望東吳而來。未知如何﹐且聽下回分解。

難張溫秦宓論天

卻說東吳陸遜自退魏兵之後﹐吳王拜遜爲輔國將軍﹑江陵侯﹐領荊州牧。自此兵權皆歸於遜。

卻說張昭﹑顧雍啟奏吳王﹐令攺元。權從之﹐遂攺爲黃武元年。因魏號黃初﹐蜀號章武﹐於二號中各取一字﹐故號曰黃武。是年﹐魏主曹丕欲起五路兵擊蜀﹐遣使入吳。此時吳王正聚文武﹐忽近臣奏說﹕「魏遣使至。」權召入﹐使命陳說﹕「蜀前使人求救﹐朕一時不明﹐故發兵應之﹔今已大悔﹐欲起四路兵收川﹐爾可接應。若得蜀土﹐各分一半。」

權聞言﹐不能決﹐乃問於張昭﹑顧雍等。昭答曰「今陸伯言極有髙見﹐可請問之。」權卽召陸遜至。遜奏曰「曹丕坐鎭中原﹐急不可圖﹔今君不從﹐必爲仇矣。臣料魏﹑吳﹐皆無諸葛亮之謀。今且勉彊應允﹐整軍預備﹐只探聽四路如何。若四路兵勝﹐川中危急﹐諸葛亮首尾不能救﹐主上則發兵以應之﹐先取成都﹐深爲上策。如四路兵敗﹐別作商議。」權從之﹐乃與使命曰「軍需未辦﹐擇日起軍。」使拜辭而去。權令人探得西番兵出西平關﹐見了馬超﹐不戰自退﹔南蠻孟獲起兵攻四郡﹐皆被魏延用疑兵計殺退﹐回洞去了﹔上庸孟達兵至半路﹐忽然染病不能行﹔曹眞兵出陽平關﹐趙子龍拒住各處險道﹐果然「一將守關﹐萬夫莫逾」。曹眞屯兵於斜穀道﹐不能取勝而回。孫權聽畢﹐乃與文武曰「陸伯言眞神算也。孤若妄動﹐又結冤於西蜀矣。」

忽報西蜀遣鄧芝爲使入國。張昭進曰「此又是諸葛亮退兵之計﹐故遣鄧芝爲說客也。」權曰「當何以答之﹖」昭曰「先於殿前立一大鼎﹐貯油數百斤﹐下用炭燒。待其油沸﹐可選身長面大武士一千人﹐各執刀在手﹐從宮門前直擺至殿上﹐卻喚芝入見。休等此人開言下說詞﹐責以酈食其說齊故事﹐效此例以烹之﹐看其人如何對答。」

權從其言﹐遂立油鼎﹐命武士以列於左右﹐各執軍器﹐召入鄧芝。芝整衣冠而入。行至宮門前﹐只見兩行武士﹐威風凜凜﹐各持鋼刀大斧﹐長戟短劍﹐直列至殿上。芝曉其意﹐並無懼色﹐昂然而行。至殿前﹐又見鼎鑊內熱油正沸。左右武士以目視之﹐芝但微微而笑。近臣引至簾前﹐鄧芝長揖不拜。權令捲起珠簾﹐大喝曰「爾乃何等匹夫﹗不拜何也﹖」芝昂然而笑曰「上國天使﹐不拜小邦之主。」權大怒曰「汝不自料﹐欲掉三寸之舌﹐效酈生而說齊也。爾便是隨何再出﹐陸賈重生﹐亦不能動孤萬分之一也﹗爾可速入油鼎﹗」芝大笑曰「人皆言東吳多賢﹐誰想懼一儒也﹗」權轉怒曰「孤何懼爾一匹夫耶﹖」芝曰「旣不懼鄧伯苗﹐何愁來說汝也﹖」權曰「爾欲效諸葛亮作說客﹐來說孤絕魏向蜀﹐是否﹖」芝曰「吾乃蜀中一儒生﹐特爲吳國利害而來。何故陳兵設鼎﹐以拒一使﹖見其局量之不容物也﹗」

權被芝一說﹐叱退左右武士﹐命上殿賜坐而問曰「吳﹑魏之利害﹐若何﹖吳﹑蜀之便益﹐若何﹖先生勿惜剖露。」芝曰「大王欲與蜀和﹐欲與魏和﹖」權曰「孤正欲與蜀主講和﹐但恐幼主不能以全始終﹐被魏所欺耳。」芝曰「大王乃命世之英賢﹐諸葛亮亦乃當世之豪傑﹔蜀有山川之險阻﹐吳有三江之固守﹕若二國連和﹐共爲唇齒﹐進則可以兼並天下﹐退則可以鼎足而立。今大王若委曲稱臣於魏﹐魏必望其朝覲﹐求東宮太子以爲內侍﹔若不從時﹐則奉詔伐之﹐蜀亦順流而進取。如此﹐則江南之地﹐不復有於大王也。若大王以愚言爲不然﹐且細思之。愚將就死於大王之前﹐以絕說客之名也。」言訖﹐撩衣下殿﹐望油鼎中便跳。權急命止之﹐請入後殿﹐以上賓待之。權曰「先生之言﹐正合孤意。欲與蜀主連和﹐先生肯主之乎﹗」芝曰「今早欲烹小臣﹐乃大王也﹔今欲使小臣﹐亦乃大王也。大王猶自狐疑未定﹐安能取信於天下乎﹖」權曰「今孤心下不明﹐願先生教之。」

於是吳王畱鄧芝過了旬日﹐權集多官問曰「孤掌江南八十一州﹐更有荊﹑楚之地﹐反不如西蜀偏僻之處也。蜀有鄧芝﹐不辱其主﹔吳並無一人入蜀﹐以達孤意。」眾皆默然。忽一人出班而奏曰「臣願爲使。」眾視之﹐乃吳郡吳人也﹐姓張﹐名溫﹐字惠恕﹐見爲中郎將。權問之﹐張溫奏曰「臣𨿽不才﹐願以片言入蜀﹐共結永遠之好。」權曰「恐卿到蜀見諸葛亮﹐不能通孤之微意也。」溫曰「大王何故自失其志﹖孔明固當世之人傑﹐臣亦當世之人傑。聖人云﹕『舜﹐人也﹔我﹐亦人也。』臣何畏彼哉﹖大舜尙猶可效﹐何況今人耳﹗」權大喜﹐重賞張溫﹐同鄧芝入川﹐來見孔明﹐共議連和之事。

卻說孔明自鄧芝去後﹐來奏後主曰「鄧芝去久﹐必幹成事矣。吳地多賢﹐定有人來答禮也。陛下當以禮貌敬之﹐令彼回吳﹐以通盟好。吳若通和﹐魏必不敢加兵於蜀矣。吳﹑魏寧靖﹐臣當徵南﹐削平蠻夷之地﹐然後圖魏。魏滅﹐則東吳亦不能久存﹐足可以展故舊之大統也。」後主謝之。

忽報東吳遣張溫與鄧芝入川答禮。後主聚文武於丹墀﹐令鄧芝引張溫入。溫自以爲得志﹐昂然上殿﹐見後主施禮。後主賜繡墩﹐坐於殿左﹐設禦宴待之。後主但敬重而已。宴罷﹐百官送張溫到館捨。次日﹐孔明設宴相待。張溫心中自以川中無我等之對手﹐故不懼之。孔明亦甚敬重。酒至半酣﹐孔明曰「先君在日﹐與吳不睦﹐今已晏駕。主上年幼﹐深慕吳王﹐不能見面。望大夫回國時以善言回奏﹐蜀﹑吳永遠結好﹐乃並力破魏﹐作萬年之計也。」溫見孔明談笑自若﹐甚有傲忽之意。

次日﹐後主賜金帛與張溫﹐孔明等各以異錦玩器送之﹐設宴於城南郵亭之上﹐多官皆送於此。孔明殷勤勸酒。正飲之間﹐忽一人乘醉而入。張溫便有怒色﹐其人昂然長揖﹐入席就坐。溫不然﹐乃問孔明﹕「此何人也﹖」孔明答曰「姓秦﹐名宓﹐字子敕﹐見爲益州學士也。」溫笑曰「名稱學士﹐未知胸中曾學事乎﹖」宓正色而言曰「蜀中五尺小童﹐尙皆就學﹐何況於我乎﹗」溫曰「且說汝何所學﹖」宓對曰「上至天文﹐下至地理﹐三教九流﹐諸子百家﹐無所不通﹔古今興廢﹐聖賢經傳﹐無所不覽。汝問我學﹐何相藐乎﹖」溫笑曰「汝旣出大言﹐吾且問汝天文之事。天有頭乎﹖」宓對曰「有頭。」溫曰「頭在何方﹖」宓曰「在西方。《詩》云﹕『乃眷西顧。』以此推之﹐頭在西方也。」溫又問﹕「天有耳乎﹖」宓答曰「天處髙而聽卑。《詩》云﹕『鶴鳴九臯﹐聲聞於天。』無耳何能聽之﹖」溫又問﹕「天有足乎﹖」宓答曰「有足。《詩》云﹕『天步艱難。』無足何能步之﹖」溫又問﹕「天有姓乎﹖」宓答曰「豈得無姓﹗」溫曰「何姓﹖」宓答曰「姓劉。」溫曰「何以知之﹖」宓曰「天子姓劉﹐故以知之。」溫又問之﹕「日生於東乎﹖」宓對曰「𨿽生於東﹐而沒於西。」此時秦宓語言淸朗﹐答問如流﹐滿坐皆驚。張溫無語﹐宓卻問曰「先生東吳名士﹐旣以天之一事下問﹐必能明天之理也。昔混沌旣分﹐陰陽剖判﹐輕淸者﹐上浮而爲天﹔重濁者﹐下凝而爲地。至共工氏戰敗﹐頭觸不周山﹐天柱折﹐地維缺﹕天傾西北﹐地陷東南。天旣輕淸而上浮﹐又何傾其西北乎﹖輕淸之外﹐還是何物﹖願先生教之。」張溫似醉如癡﹐無言可答﹐乃避席而謝孔明曰「不意蜀中多出俊傑。恰聞講論﹐使僕頓開茅塞也。」孔明恐溫羞愧﹐故以善言解之曰「席間問難﹐皆戲談耳。足下深知安邦定國之道﹐何在唇齒之戲哉﹗」溫拜謝。孔明又令鄧芝入吳答禮﹐就與張溫同行。張﹑鄧二人拜辭孔明﹐望東吳而來。

卻說吳王見張溫入蜀未還﹐乃聚文武商議。忽近臣奏曰「蜀遣鄧芝同張溫入國答禮。」權召入。張溫拜於殿前﹐備稱後主﹑孔明之徳﹐願求永結盟好﹐特教鄧尙書又來答禮。權大喜﹐乃設宴待之。權問鄧芝曰「若吳﹑蜀二國同心滅魏﹐得天下太半﹐二主平共分治﹐豈不樂乎﹖」芝乃應聲答曰「『天無二日﹐民無二王。』如滅魏之後﹐大王未識天命所歸何人也。但爲君者﹐各修其徳﹔爲臣者﹐各盡其忠。然後戰爭可息。不然﹐未可以爲樂也。」權大笑曰「君乃誠實之士也。蜀中有如此之人﹐孤安敢妄侵地土也﹗願求永結盟好。」權厚贈鄧芝還蜀。自此吳﹑蜀通和。

卻說魏國細作人探知此事﹐火速報入中原。魏主曹丕聽知﹐大怒曰「吳﹑蜀連和﹐必有圖中原之心也。不若朕先伐之﹗」於是大集文武﹐商議起兵伐吳。未知勝負如何﹐且聽下回分解。

泛龍舟魏主伐吳

卻說魏主曹丕欲伐東吳﹐乃會文武。此時大司馬曹仁﹑太尉賈詡已亡﹐丕皆厚葬之。命多官上殿﹐問曰「近日孫權與蜀連和﹐往來甚密﹐必生異心。朕欲先伐吳﹐後破蜀﹐爾諸大臣有何髙見﹖」侍中辛毗出班奏曰「天下新定﹐土闊民稀﹐而欲用兵﹐未見其利。今日之計﹐莫若養兵屯田十年﹐足食足兵﹐然後用之﹐則蜀﹑吳方可破也。」丕大怒曰「此儒生迂闊之論也﹗今蜀﹑吳連和﹐早晚必來侵境﹐何暇等待十年也﹗」卽傳旨﹐當日起兵伐吳。司馬懿奏曰「吳有長江之險﹐非船隻不可渡。陛下必禦駕親徵﹐可選大小戰船﹐從蔡﹑潁而入淮﹐取壽春﹐至廣陵﹐渡江口﹐徑取南徐﹐此爲上策。」丕從之。於是日夜並工﹐造龍舟一隻﹐長二十餘丈﹐可容二千餘人﹐收拾戰船三千餘只。魏黃初五年秋八月﹐會聚大小將士﹐令曹眞爲前部將﹐令張遼﹑張郃﹑文聘﹑徐晃等爲大將先行﹐許褚﹑呂虔爲中軍護衛﹐曹休等爲合後﹐劉曄﹑蔣濟爲參謀官。前後水陸軍馬三十餘萬﹐克日起兵。封司馬懿爲尙書僕射﹐畱在許昌﹐凡國政大事﹐並皆聽懿決斷。

不說魏兵起程。卻說東吳細作探知此事﹐報入吳國﹐近臣慌奏吳王曰「今魏主曹丕﹐親自乘駕龍舟﹐提水陸大軍三十餘萬﹐從蔡﹑潁出淮﹐必取廣陵渡江﹐來下江南﹐甚爲利害。」孫權聽知大驚﹐卽聚文武商議。顧雍出班奏曰「今主上旣與西蜀連和﹐可修國書一封﹐與諸葛丞相﹐令起兵出漢中﹐以分其勢。又速遣一大將﹐屯兵南徐以拒之。」權曰「非陸伯言﹐不可當此大任。」雍曰「陸伯言鎭守荊州﹐當北之大勢﹐非可動也。若取陸伯言至此﹐倘夏侯尙等軍馬突出﹐荊州危矣。」權曰「孤非不知﹐柰眼前無替力之人。」言未盡﹐一人從班部中應聲而出曰「大王何待羣臣之薄也﹖臣𨿽不才﹐願統一軍以當魏兵。若曹丕親渡大江﹐臣必生擒於殿下﹔若不渡江﹐亦殺魏兵大半﹐令魏軍不敢正視東吳矣。若不應其言﹐甘滅九族﹗」權視之﹐乃瑯琊莒縣人也﹐姓徐﹐名盛﹐字文向。權大喜曰「如得卿守江南一帶﹐孤何憂哉﹗」遂封徐盛爲安東將軍﹐總鎭都督建業﹑南徐軍馬。

盛謝恩領命﹐卽會建業諸將聽令。眾皆一一應諾。內一人昂然不語。盛視之﹐乃吳王侄孫韶也。韶字公禮﹐官授揚威將軍﹐曾在廣陵守禦﹐年幼極有膽勇。當時見徐盛傳令教眾官軍多置器械﹐多設旌旗﹐以爲守護江岸之計﹐韶甚不然﹐乃挺身出問曰「今日大王以重任委托將軍﹐欲破魏兵以擒曹丕﹐將軍何不早發軍馬渡江﹐於淮南之地迎戰﹐直待曹丕兵至江岸矣﹖彼軍若至江岸﹐須驚動江南之百姓也。」盛曰「曹丕勢大﹐更有名將爲先鋒﹐不可渡江迎敵。吾直待彼船皆集於北岸﹐吾自有計破之。」韶曰「吾手下自有三千軍馬﹐更兼深知廣陵路勢﹐吾願自去江北﹐與曹丕決一死戰。如不勝時﹐當斬其首﹗」盛不從﹐韶堅執要行﹔盛只是不肯﹐韶再三要去。盛曰「汝今不從﹐吾安能制諸將乎﹖」叱武士推出斬之。那羣刀斧手擁孫韶出轅門之外﹐立起皂旗。武士料得有人來救﹐未敢下手。韶部將見之﹐飛報吳王﹔權聽知﹐急上馬來救。徐盛又令人催促﹐要獻首級。武士便欲下手﹐權忽然驟至﹐喝散刀斧手﹐救了孫韶。韶哭奏曰「臣往年在廣陵﹐深知地利﹔不就那里與曹丕廝殺﹐直待他下了長江﹐東吳指日休矣﹗」權徑入營來。徐盛迎接上帳﹐奏曰「大王命臣爲都督﹐提兵拒魏﹔今揚威將軍孫韶不遵軍法﹐違令當斬﹐大王何故赦之﹖」權曰「韶倚血气之壯﹐誤犯軍令﹐萬希寬恕。」盛曰「法非臣之所立也﹐亦非大王之所立也﹐乃國家之典刑。若以親而免之﹐以仇而殺之﹐公論何在耶﹖」權曰「此子若是宗室﹐任將軍處治﹐孤豈敢救﹖柰是孫伯海之親侄也﹐少亡其父﹐依傍伯海養之。本姓兪氏﹐孤兄甚愛﹐乃賜姓孫。於孤頗有勞績。今若殺之﹐負兄義矣﹐又絕滅兪門之後也。」盛曰「且看大王龍顏﹐寄下死罪。」權令孫韶拜謝。韶昂然不拜。盛問曰「今番服也不服﹖」韶厲聲而言曰「據吾之料﹐只是引軍去破曹丕﹐便死也不服汝之見識﹗」徐盛變色。權叱退孫韶﹐回顧徐盛曰「便無此子﹐何損於吳﹖今後再休用之。」言訖自回。

是夜﹐人報徐盛﹐說孫韶引本部三千精兵﹐潛地過江去了。盛恐有失﹐於吳王面上不好看﹐因此令丁奉引三千兵渡江接應。盛以密計付奉﹐如此如此。丁奉受計﹐引兵而去。

卻說魏主乃駕龍舟至廣陵﹐前部曹眞已列於大江之岸請令。曹丕問曰「江岸有兵多少﹖」眞曰「隔江遠望﹐並不見一人﹐亦無旌旗營寨。」丕曰「必是詭計也﹐朕自觀其虛實。」於是大開江道﹐放龍舟直至大江﹐泊舟於北岸﹔建龍鳳日月五色旌旗﹐儀鸞簇擁﹐光耀射目﹐中央打一把方心曲柄黃羅傘蓋。丕在舟端坐﹐遙望江南﹐不見一人﹐回顧劉曄﹑蔣濟曰「可渡江否﹖」曄奏曰「兵法有云﹕『實實虛虛﹐鬼神莫測。』未可渡江。彼見大軍至﹐如何不作準備﹖今陛下未可造次﹐且待三五日﹐看其動靜﹐然後發先鋒渡江以探之。」丕曰「卿之所言﹐正合朕意。」

是日天晚﹐宿於江中。當夜月黑﹐軍士皆執燈火﹐明耀天地﹐恰如白晝﹐遙望江南﹐並不見半點兒燈光﹐所以眾軍皆以爲無人之境。至三更時分﹐丕聞得江中消息﹐喚近臣問之﹐內一人答曰「多有聞陛下天兵來到﹐望風逃竄﹐並無一人矣。」丕暗笑。及至天曉﹐大霧迷漫﹐對面不見。須臾風起﹐霧散云收﹐望見江南一帶皆是連城﹕城樓上槍刀耀日﹐徧城盡插旌旗號帶。丕見之大驚。頃刻數次人報﹕「自南徐沿江一帶直至石頭城﹐一連數百里城郭﹐舟車綿綿不絕﹐一夜成就。」原來徐盛束縛蘆葦爲人﹐盡穿靑衣﹐執旌旗﹐立於假城疑樓之上。因此魏兵見城上許多人馬﹐如何不膽寒﹖丕見之而嘆曰「魏𨿽有武士千羣﹐無所用之﹗江南人物如此﹐未可圖也﹗」

正驚訝之間﹐忽然狂風大作﹐白浪滔天﹐江水濺濕龍袍﹐大船將覆。曹眞慌令文聘撐小舟急來救駕。龍舟上人立站不住。文聘跳上龍舟﹐負丕下得小舟﹐奔入河港。忽流星馬報道﹕「趙雲引兵出陽平關﹐徑取長安。」丕聽得﹐大驚失色﹐便教回軍﹐各自奔走。背後吳兵追至﹐丕傳旨教盡棄禦用之物。龍舟將次入淮﹐忽然鼓角齊鳴﹐喊聲大震﹐刺斜裏一彪軍殺到﹐爲首吳將乃孫韶也。魏兵不能抵當﹐折其大半﹐淹死者無數。諸將奮死救出魏主。魏主渡淮河﹐行不三十里﹐淮河中一帶蘆葦﹐預灌魚油﹐盡皆火著﹐順風而下﹐風勢甚急﹐火焰漫空﹐絕住龍舟。丕大驚﹐急下小舟傍岸時﹐龍舟上早已火著。丕慌忙上馬﹐岸上一彪軍殺到﹐爲首吳將乃丁奉也。張遼急拍馬來迎﹐被奉一箭射中其腰﹐卻得徐晃救了﹐同保魏主而走﹐折軍大半。背後孫韶﹑丁奉﹐奪到馬匹車仗﹑船隻器械不計其數。魏兵大敗而回許都。此時吳將徐盛全獲大功﹐吳王重加賞賜﹐不在話下。張遼回到許昌而亡﹐曹丕厚葬之。

卻說趙雲引兵殺出陽平關之次﹐忽報丞相有文書到﹐說益州耆帥雍闓﹐結連蠻王孟獲﹐起十萬蠻兵﹐侵掠四郡﹐因此宣云回軍﹐令馬超堅守陽平關﹐丞相欲自南徵。趙雲聽得﹐急收兵而回。魏主曹丕聞知蜀兵退去﹐猶自堅守﹐怎敢輕動﹖此時孔明在成都整飭軍馬﹐親自南徵。未知勝負如何﹐且聽下回分解。

孔明興兵徵孟獲

卻說建興三年春﹐諸葛丞相在於成都﹐事無大小皆是親自從公決斷。兩川之民﹐忻樂太平﹐夜不閉戶﹐路不拾遺。幸是連年大熟﹐老幼皆鼓腹謳歌﹐凡遇差徭門戶工役﹐爭先願行早辦﹐因此軍需馬匹﹐器械衣甲應用之物﹐無不完備﹔米滿倉廒﹐財盈府庫。

是年﹐益州飛報﹕「蠻王孟獲﹐大起蠻兵十萬﹐犯境侵掠。所有建寧太守雍闓﹐乃漢朝雍齒之後﹐先祖曾爲什方侯﹐今結連孟獲造反。」又說﹕「牂音臧牁音歌郡太守朱褒音包﹑越雋音吮郡太守髙定﹐二人獻了城池。止有永昌郡太守王伉﹐不曾肯反。見今雍闓﹑朱褒﹑髙定三人部下人馬﹐皆與孟獲爲鄕導官﹐攻打永昌郡。今王伉幸與功曹呂凱﹐會集百姓﹐死守此城﹐其危甚急。」孔明乃入朝奏知後主曰「臣觀南蠻諸洞﹐實乃國家之後患也。今雍闓等結連孟獲背反﹐臣當自領大軍前去徵討﹐特奏陛下知之。」後主曰「東有孫權﹐北有曹丕﹐甚是利害。今相父棄朕而去徵蠻﹐倘吳﹑魏興兵﹐如之柰何﹖」孔明曰「臣已有良策。目今東吳和會已定﹐便有異心﹐須有李嚴在白帝城﹐此人可當陸遜也。大魏曹丕新敗﹐銳气已喪﹐必不敢遠圖﹔便有異心﹐須有馬超守把漢中諸處隘口﹐何必憂也﹖臣又畱關興﹑張苞等分兩軍爲救應使﹐保陛下萬無一失。今臣先去掃蕩蠻方﹐以絕後患﹐然後北伐以圖中原﹐報先帝三顧之恩﹐托孤之重任也。」後主曰「朕今年幼無才﹐不堪領其大事﹐請相父自斟酌而行之。」言未畢﹐班部內一人出曰「不可﹗不可﹗」眾視之﹐乃南陽人也﹐姓王﹐名連﹐字文儀﹐見爲諫議大夫。孔明問之﹐連諫曰「南方不毛之地﹐瘴疫之鄕。丞相秉鈞衡之重任﹐而自遠徵﹐非所宜也。且雍闓等乃疥癬之疾﹐丞相只可遣將討之﹐必然成功也。」孔明曰「南蠻之地離國甚遠﹐人多不習王化﹐收伏甚難﹐吾當親去徵之。可剛可柔﹐別有縱放﹐非可容易托於人也。」王連再三諫勸﹐孔明不從。

是日﹐孔明辭了後主﹐自出師南徵﹐令零陵郡人蔣琬﹐字公琰﹐爲參軍﹔用江夏酈縣人﹐姓費﹐名禕﹐字文偉﹐爲長史﹔用董厥﹑樊建二人爲掾史﹔令趙雲﹑魏延爲大將﹐總督軍馬﹔用巴西巖渠人﹐姓王﹐名平﹐字子均﹐爲副將﹔用犍爲武陽人﹐姓張﹐名翼﹐字伯恭﹐爲副將。外有川將數十員﹐不及一一載名。共起兩川甲兵五十萬﹐前往益州起發。大隊人馬﹐各依隊伍而行。饑餐渴飲﹐夜住曉行﹔所經之處﹐秋毫無犯。

卻說雍闓聽知孔明自統大軍而來﹐卽與髙定等三人商議﹐分兵三路迎之﹕髙定取中路﹐雍闓在左﹐朱褒在右。各引兵五六萬。於是髙定起兵﹐前部先鋒乃永昌永平人也﹐姓鄂﹐名煥﹐身長九尺﹐面貌醜惡﹐使方天戟﹐有萬夫不當之勇﹐領本部兵離了大寨﹐來迎蜀兵。

卻說孔明領大軍已到益州界分。前部先鋒魏延﹐副將張翼﹑王平﹐才入界口﹐正遇鄂煥軍馬。兩陣對圓﹐魏延出馬﹐大罵曰「反賊早早受降﹗」鄂煥拍馬與延交鋒﹐戰不數合﹐延詐敗而走﹐煥隨後趕來。走不數里﹐喊聲大震﹐張翼﹑王平兩路軍殺出﹐絕其後路。延復回﹐三員將並力拒戰﹐生擒鄂煥﹐解到大寨﹐入見孔明。孔明令去其縛﹐以酒食待之。煥感恩難盡。孔明問曰「汝是何人部將也﹖」煥曰「某是髙定部將。」孔明曰「吾知髙定乃忠義之士﹐今被雍闓之說﹐以致如此。吾今放汝回去﹐令髙太守早早歸降﹐免遭大禍。」鄂煥拜謝而去﹐回見髙定﹐說孔明之徳。定聽畢﹐亦感激不已。忽然雍闓入寨。禮畢﹐闓曰「如何得鄂煥回也﹖」定曰「諸葛亮以義放之。」闓曰「此乃諸葛亮反間之計﹐令兄與弟不和﹐故施其謀也。」定半信不信﹐心中猶豫。忽報蜀將魏延搦戰。雍闓自引三萬兵出迎。兩陣相對﹐魏延出馬﹐大罵雍闓曰「忘恩背義反國之賊﹗何不早降﹖」闓大怒﹐拍馬交鋒。如何抵敵﹖撥馬便走。延率兵大進﹐追殺二十餘里。次日﹐雍闓又引兵來迎。孔明一連三日不出。至第四日﹐雍闓﹑髙定分兵兩路來取蜀寨。

卻說孔明令魏延等兩路伺候﹐果然雍闓﹑髙定兩路兵來﹐被伏兵殺傷大半﹐生擒者無數﹐都解到大寨來。雍闓的人囚在一邊﹐髙定的人囚在一邊﹐卻令軍士謠說﹕「但是髙定的人免死﹐雍闓的人盡殺。」眾軍聽知﹐皆記此言。少時﹐孔明令取雍闓的人到帳前﹐問曰「汝等皆是何人部從﹖」眾僞曰「髙定部下人也。」孔明教皆免其死﹐與酒食賞勞﹐令人送出界口﹐縱放回歸。孔明又喚髙定的人問之﹐眾皆告曰「我等皆是髙定部下軍也。」孔明曰「旣是髙定的人﹐都入中軍﹐以酒食待之。」卻揚言曰「雍闓今日使人投降﹐要獻汝主並朱褒首級﹐以爲功勞﹐吾甚不忍。汝等旣是髙定部下軍﹐吾放汝等回去﹐再不可背反﹔若再擒來﹐決不輕恕。」

眾皆拜謝而去﹐回到本寨﹐入見髙定﹐說知此事。定乃密遣人去雍闓寨中探聽﹐卻有一般放回的人言說孔明之徳﹐因此雍闓部軍多有歸順髙定之心。𨿽然如此﹐髙定心中不穩﹐又令一人來孔明寨中探其虛實﹐被伏路軍捉來見孔明。孔明故意認做雍闓的人﹐喚入帳中問曰「汝元帥旣約下獻髙定﹑朱褒二人首級﹐因何誤了日期﹖汝這廝不精細﹐如何做得細作﹗」便說此言﹐重賞了畢﹐修密書一封﹐約定日期下手﹕「今汝回去﹐見雍闓說此事﹐休失落了書。成功之後﹐教汝做官。」細作拜謝而去﹐回見髙定﹐說雍闓如此如此。定看書已畢﹐大怒曰「吾以眞心相待﹐汝反欲害吾歸蜀﹐情理難容﹗」便喚鄂煥商議。煥曰「孔明乃仁者之人﹐背之不祥。我等謀反作惡﹐乃雍闓之故也。今若不殺此人﹐必生後患﹗」定曰「怎能夠下手﹖」煥曰「可空設一席﹐令人去請雍闓。此人若無異心﹐坦然而來﹐若有異心﹐疑而不來。我主可攻其內﹐某於寨後小路伏之﹐雍闓若來﹐某必斬之。」髙定從其言﹐作席請之。

闓果然疑前日放回軍之言﹐懼而不來。是夜﹐髙定引本部將士殺投雍闓寨中。原來有孔明放回免死的人﹐皆想髙定之徳﹐乘時助戰。雍闓軍不戰自亂。闓上馬望山路而走。行不二里﹐鼓聲響處﹐一彪軍出﹐爲首者乃髙定部將也﹐姓鄂﹐名煥﹐挺方天戟﹐驟馬當先。雍闓措手不及﹐被煥一戟刺於馬下﹐就梟其首級。闓部下軍士皆降髙定。定引兩部軍來降孔明﹐獻雍闓首級於帳下。孔明髙坐於帳上﹐喝令左右推轉髙定﹐斬首報來。定曰「某感丞相大恩﹐今將雍闓首級來降﹐何故斬也﹖」孔明大笑曰「此來乃是詐降﹐其首亦非雍闓之首也。吾用兵半生﹐多用詭計﹐汝安敢瞞吾耶﹗」定曰「若丞相所言合理﹐某死無悔。何以知吾詐降也﹖」孔明於匣中取出一緘﹐與髙定看畢﹐言曰「朱褒已自使人來降﹐說你與雍闓結生死之交﹐豈肯一旦便殺此人來降﹖未可深信。吾故知汝乃詐降也。」定叫屈曰「朱褒乃反間之計也。丞相切不可信﹗」孔明曰「吾亦難憑一面之詞。汝若與朱褒面會﹐方表眞僞。」定曰「不須丞相心疑﹐乞引本部兵去擒朱褒來見丞相﹐若何﹖」孔明曰「若如此﹐吾疑心息也。」

髙定卽引部將鄂煥並本部兵殺奔朱褒營來。比及離寨約有十里﹐山後一彪軍到﹐乃朱褒也。褒見髙定軍來﹐慌忙與髙定答話。定大罵曰「汝如何寫書與諸葛丞相處﹐使反間之計害吾耶﹖」褒目瞪癡呆﹐不能回答。忽然鄂煥於馬后轉過﹐一戟刺朱褒於馬下。定厲聲而言曰「如不順者﹐皆戮之﹗」於是眾軍一齊拜降。定引兩部軍來見孔明﹐獻朱褒首級於帳下。孔明大笑曰「吾故使汝殺此二賊﹐以表忠心。」遂命髙定爲益州太守﹐總攝三郡﹐令鄂煥爲牙將。

卻說永昌太守王伉出城迎接孔明。孔明入城﹐禮畢﹐問曰「誰與公守此城﹐以保無虞也﹖」王伉曰「某今日得此郡無危者﹐皆賴永昌不韋人﹐姓呂﹐名凱﹐字季平。皆是此人之力也。」孔明遂請呂凱至。凱入見﹐禮畢﹐孔明曰「久聞公乃永昌髙士﹐多虧公保守此城。今平蠻方﹐公有何髙見﹖乞教之。」凱曰「某有一言﹐敢告丞相﹐一鼓而可平蠻夷。」孔明問計﹐未知如何﹐且聽下回分解。

諸葛亮一擒孟獲

卻說呂凱遂取一圖﹐呈於孔明曰「自歷仕以來﹐知蠻夷欲反久矣。故差人入南蠻之境﹐於路察看可屯兵下寨之處﹐及敵戰截殺之場﹐畫成一圖﹐名曰『平蠻指掌圖』﹐以待後賢。今遇明公不敢密藏﹐謹以獻之。」孔明觀畢大喜﹐就用呂凱爲行軍教授﹐兼鄕導使。

於是孔明提兵大進﹐深入南蠻之境。正行軍之次﹐忽報天子有使命至。孔明令請入中軍﹐但見一人素冠白衣而進﹐乃襄陽宜城人也﹐姓馬﹐名謖﹐字幼常。爲兄馬良新亡﹐因此掛孝。孔明問之﹐謖答曰「今傳主上敕命﹐賜眾軍酒帛。」孔明觀詔已畢﹐依命一一俵散。眾軍忻喜而受。訖﹐遂畱馬謖在帳中敍話。孔明見謖髙談闊論﹐甚是愛之﹐愈加敬重﹐乃問曰「吾奉天子明詔﹐削平蠻夷﹔久聞幼常髙見﹐乞賜教之。」謖曰「愚有片言﹐望丞相納之﹕且蠻夷之地﹐恃其地遠山險﹐不服中國久矣﹔𨿽今日便破之﹐明日又復反矣。丞相大軍到彼﹐必然平復也。但班師之日﹐必用北伐曹丕﹔蠻兵若知內虛﹐其反亦速矣。若盡誅戮蠻夷種類﹐非仁人之心﹐又不可倉卒除也。夫用兵之道﹕『攻心爲上﹐攻城爲下﹔心戰爲上﹐兵戰爲下。』願丞相但服其心﹐足以服蠻夷矣。」孔明嘆曰「幼常足知吾肺腑也﹗公之所言﹐正合吾意。」於是孔明遂令馬謖爲參軍﹐卽統大兵前進。

卻說蠻王孟獲﹐聽知孔明將雍闓等以智破之﹐乃聚三洞元帥商議﹐第一洞乃金環三結元帥﹐第二洞乃董荼奴元帥﹐第三洞乃阿會喃元帥﹕此是三洞之主﹐各有蠻兵五六萬﹐皆聽孟獲調用。卻說三洞元帥入見孟獲﹐獲曰「今諸葛丞相領大軍來伐我等﹐侵我境界﹐不得不並力敵之。汝三人何不先往擒來﹖」金環三結元帥應聲要去﹐董荼奴﹑阿會喃二元帥亦要前去﹕三人互相爭先。獲曰「汝三人旣要都去﹐可分兵三路而進。如得勝者﹐便爲洞主。」金環三結取中路﹐董荼奴取左路﹐阿會喃取右路。各引五萬蠻兵﹐依令而行。

卻說孔明在寨中正分撥之間﹐忽哨馬飛報來﹐說三洞元帥分兵三路到來。孔明聽畢﹐卽喚趙雲至﹐不曾分付﹔又喚魏延至﹐又不分付﹔卻喚馬忠﹑王平皆至。孔明囑曰「今蠻兵三路而來﹐吾欲令子龍﹐文長去﹐此二人不識地理﹐未敢用之。王平可往左路迎敵﹐馬忠可往右路迎敵。吾卻使子龍﹐文長隨後接應。今日整頓軍馬﹐來日平明進發。」二人聽令而去。又喚張嶷﹐張翼分付曰「汝二人同領一軍﹐往中路迎敵。今日整典軍馬﹐來日與王平﹑馬忠約會而進。吾欲令子龍﹑文長去取﹐柰二人不識地理﹐未敢用之。」張嶷﹑張翼聽令去了。

趙雲﹑魏延見孔明不用﹐各有慍色。孔明曰「吾非不用汝二人﹐但因中年﹐恐被蠻夷所算﹐失其銳气也。」趙雲曰「倘我等識地理﹐若何﹖」孔明曰「汝二人只宜小心﹐休得妄動也。」云請魏延到自己寨內﹐商議曰「吾二人爲前鋒﹐卻說不識地理而不肯用。今用此後輩﹐吾等豈不羞乎﹖」延曰「吾二人就如今上馬去探之﹐捉住土人﹐便叫引進﹐以敵蠻兵﹐大事可成也。」雲從之﹐遂上馬徑取中路而來。行不數里﹐遠望見塵頭起處﹐二人縱馬上山坡看時﹐果見數騎蠻兵先來探聽。二人兩路衝出﹐蠻兵見了﹐大驚而走。趙雲﹑魏延各生擒幾人﹐回到本寨﹐以酒食待之﹐卻細問其路。蠻兵深感其徳﹐乃告曰「前面是金環三結元帥大寨﹐正在山口。寨邊東西兩路﹐卻通五溪洞元帥董荼奴並諸洞使﹑阿會喃各寨之後。」趙雲﹑魏延聽知此話﹐遂點精兵五千﹐教擒來蠻兵引路。比及起軍﹐時已二更﹐月明星朗﹐浩浩而行。剛到金環三結大寨之時﹐約有四更﹐蠻兵方起造飯﹐準備天明廝殺。趙雲﹑魏延兩路殺入﹐蠻兵大亂。云直殺入中軍﹐正逢金環三結元帥﹐交馬只一合﹐云一槍刺於馬下﹐就梟其首級。餘軍潰散。魏延便分兵一半﹐望東路董荼奴寨來﹔趙雲分兵一半﹐望西路抄阿會喃寨來。比及殺到蠻兵大寨之時﹐天已平明。

先說魏延殺奔董荼奴寨來﹐董荼奴聽知寨後有軍殺至﹐便引軍出寨拒敵。忽然寨前門一聲喊處﹐蠻兵大亂。原來王平軍馬早已到了。兩下夾攻﹐蠻兵大敗。董荼奴奪路走脫﹐魏延追趕不上。

卻說趙雲引兵殺到阿會喃寨後之時﹐馬忠已殺至寨前。兩下夾攻﹐蠻王大敗﹐阿會喃乘亂走脫。各自收軍﹐會見孔明。孔明問曰「三洞蠻兵﹐走了兩洞之主﹐金環三結元帥首級安在﹖」趙雲將首級獻功。眾皆言曰「董荼奴﹑阿會喃皆棄馬越嶺而去﹐因此趕他不上。」孔明大笑﹕「二人吾已擒下了。」趙﹑魏二人並諸將皆不信。無片時﹐張嶷解董荼奴到﹐張翼押阿會喃到。眾皆驚訝。孔明曰「吾觀呂凱圖本﹐已知他各人下的寨子﹐故以言激子龍﹑文長之銳气﹐教深入重地﹐先破金環三結。子龍﹑文長卻分兵左右寨後抄出﹐以王平。馬忠應之﹑非子龍﹑文長﹐不可當此任也﹐吾料董荼奴﹑阿會喃必從便徑山路而走﹐故遣張嶷﹑張翼以伏兵待之﹐吾故擒矣。」諸將皆拜伏曰「丞相神算﹐鬼神莫測﹗」

孔明令押過董荼奴﹑阿會喃至帳下﹐盡去其縛﹐以酒食衣服賜之﹐令各自歸洞﹐勿得助惡。二人泣拜﹐各投小路而去。孔明與諸將曰「來日孟獲必然親自引兵廝殺﹐就此擒矣。」喚趙雲﹑魏延至﹐付與計策﹐各引五千兵分兩路而去﹔又喚張嶷﹑張翼受計﹐各引三千兵去了﹔又喚王平獨引一軍﹐受計而去。孔明分撥已畢﹐坐於帳上待之。

卻說蠻王孟獲在帳中正坐﹐忽哨馬報來﹐說三洞元帥俱被孔明捉將去了﹐部下之兵各自潰散。獲大怒﹐遂起蠻兵迆邐進發﹐正遇王平軍馬。兩陣對圓﹐王平出馬﹐橫刀望之﹐只見門旗開處﹐數百蠻夷騎將兩翼擺開﹐中間孟獲出馬﹐頭頂嵌寶紫金冠﹐身披纓絡紅錦袍﹐腰系碾玉獅子帶﹐腳穿鷹嘴抹綠靴﹐騎一匹卷毛赤兔馬﹐懸兩口松紋廂寶劍﹐昂然觀望﹐回顧左右蠻將曰「人人每每來說諸葛亮善能用兵﹐善分隊伍﹐吾尙信之﹔今觀此陣﹐旌旗雜亂﹐隊伍交錯﹐刀槍器械無一可能勝吾者﹐始知前日之言謬也。早知如此﹐吾反多時矣。誰敢去擒蜀將﹐以振軍威﹖」言未盡﹐一將應聲而出﹐名喚忙牙長﹐使一口截頭大刀﹐騎一匹黃驃馬﹐來取王平。二將交鋒﹐戰不數合﹐王平便走。孟獲驅兵大進﹐迆邐追趕﹐平且戰且走﹐約退二十餘里﹐正追殺之間﹐忽然喊聲大起﹐左有張嶷﹐右有張翼﹐兩路兵殺出﹐截斷歸路。王平引兵殺回﹐三路夾攻﹐蠻兵大敗。孟獲引手下將死戰得脫﹐望錦帶山而逃。背後三路兵追殺將來。獲正奔走之間﹐前面喊聲大震﹐一彪軍攔住﹐爲首大將乃常山趙子龍也。獲見了大驚﹐慌忙奔錦帶山小路而去。子龍衝殺一陣﹐蠻兵大敗﹐生擒者無數。

且說孟獲止與數十騎奔入山谷之中﹐背後追兵至近﹐前面路狹﹐馬不能行﹐盡皆棄了馬匹﹐爬山越嶺而逃﹐忽然山谷中一聲鼓響﹐乃是魏延﹐受了孔明計策﹐引五百步軍伏於此處﹐把孟獲並手下將士盡皆擒了﹐並不曾走了一人﹐都解到大寨來見孔明。

卻說孔明早已殺牛宰馬﹐設宴在寨﹐卻教帳中擺開七重圍子手﹐刀槍劍戟﹐燦若雪霜﹔又執禦賜黃金鉞斧﹐曲柄傘蓋﹐前後羽葆鼓吹﹐左右排開禦林軍﹐布列得十分嚴整﹐各各抖擻精神。孔明端坐於帳中﹐只見蠻兵紛紛穰穰﹐解到無數。孔明喚南蠻將士到帳中﹐盡去其縛而言曰「汝等皆是好百姓﹐不幸被孟獲所拘﹐今受驚嚇。吾想汝等父母妻子兄弟﹐必倚門而望﹔若聽知陣敗﹐定然割肚牽腸﹐眼中流血也。吾今盡放汝等回去﹐以安各人父母兄弟妻子之心。」言訖﹐皆以酒食待之﹐又賜酒肉米糧而歸。蠻兵深感其恩﹐泣拜而去。

孔明卻喚武士押過孟獲來。不移時﹐前推後擁﹐縛至帳前﹐獲跪於地下。孔明曰「先帝待汝不薄﹐汝何敢背反也﹖」獲曰「兩川之地皆是他人所占地土﹐汝主倚彊奪之﹐自稱爲帝。吾世居此處﹐汝等無禮﹐侵我境內州郡﹐何爲反耶﹖」孔明曰「吾已擒汝﹐汝心下肯服否﹖」獲曰「錦帶山僻道路窄狹﹐誤遭汝手﹐如何服耶﹖」孔明曰「汝卽不服﹐吾放汝﹐若何﹖」獲曰「汝若放回吾去﹐再整軍馬﹐共決雌雄﹔若能再擒﹐吾心方服也。」孔明笑曰「放汝回去。」卽令去其縛﹐與衣服穿了﹐又賜酒肉食之﹐臨行又與了鞍馬﹐差人送出路徑﹐望本寨而去。未知再來交戰若何﹐且聽下回分解。

諸葛亮二擒孟獲

卻說孔明放了孟獲望本寨而去﹐眾將猶豫﹐卻上帳問曰「孟獲乃南蠻渠魁﹐今幸得擒了﹐南方便定﹔丞相何故放之﹐以長其惡也﹖」孔明大笑曰「吾擒此人﹐汝囊中取物耳。直須降伏其心﹐自然平矣。汝等試看﹐孟獲不久自被蠻兵捉至矣。」諸將聽知﹐皆哂笑未信。

卻說蠻王孟獲行至瀘水地名﹐正遇著手下敗殘蠻兵﹐皆來找尋。眾兵見獲﹐且驚且喜﹐拜伏問曰「大王如何能夠回來﹖」獲曰「蜀人監我在帳中﹐被我殺死十餘人﹐乘夜黑而走。正行間﹐逢著一哨馬軍﹐亦被我殺之﹐奪了此馬﹐因此得脫。」眾皆大喜﹐擁孟獲渡了瀘水﹐下住寨柵﹐會集各洞酋長﹐招聚原放回的蠻兵﹐相繼而到約有十萬餘騎。此時董荼奴﹑阿會喃已在洞中。孟獲使人去請。二人懼怕﹐只得也領溪洞兵來。獲傳令曰「吾已知諸葛亮之計矣﹐不可與戰﹐戰則中他詭計也。彼川兵來此﹐受遙遠之勞﹐況卽目天炎﹐彼兵豈能久住乎﹖吾等有此瀘水之險﹐將船筏盡拘在南岸一帶﹐皆築土城﹐深溝髙壘﹐不可與他相敵﹐看諸葛亮如何施謀。」眾酋長皆從其計﹐於是盡拘船筏與南岸一帶﹐築起土城﹔有依山伴崖之地﹐髙豎敵樓﹐樓上多設弓弩炮石﹐準備久處之計。糧艸柴薪﹐皆是各洞供運。因此孟獲以爲萬全之策﹐坦然不疑。

卻說孔明提兵大進﹐前軍已至瀘水﹐一騎軍飛來報﹐說瀘水之內﹐並無船筏﹔又兼水勢甚急﹐南岸一帶築起土城﹐皆是蠻兵。此時天熱﹐正值五月之間﹐南方之地﹐分外炎酷﹔軍馬衣甲﹐皆穿不得。孔明自至瀘水邊觀畢﹐回到本寨﹐聚諸將至帳中﹐傳令曰「今孟獲兵屯瀘水之南﹐深溝髙壘﹐以拒我兵。吾旣提兵至此﹐如何空回﹖汝等各各引軍﹐依山傍林﹐揀陰涼之地﹐與吾將息人馬。」乃遣呂凱提調。就離瀘水百里﹐揀得林木茂盛之處﹐分做四个寨子﹐內外皆搭艸柵﹐遮蓋馬匹﹐將士乘涼﹐以避暑气。已畢﹐參軍蔣琬看了﹐回問孔明曰「某今番點看呂凱所造之寨甚不好﹐正犯昔日先帝敗於東吳之地勢矣。倘蠻兵偸渡瀘水前來劫寨﹐若用火攻之﹐如何解也﹖」孔明笑曰「非汝所知也﹐吾自有妙算矣。」蔣琬等皆不曉其意。

忽報蜀中差馬岱解暑藥並糧艸來到。孔明令入。參拜已畢﹐一面將米藥分派三寨。孔明問曰「汝將帶多少軍來﹖」馬岱曰「有三千軍。」孔明曰「吾軍累戰疲困﹐欲用汝軍﹐未知肯向前否﹖」岱曰「皆是朝廷軍馬﹐何分彼我﹖丞相要用﹐𨿽死不辭。某正欲報先帝之恩﹐恨無門路耳。」孔明曰「今孟獲拒住瀘水﹐無路可渡。吾欲先斷其糧道﹐令彼軍自亂。」岱曰「如何斷得﹖」孔明笑曰「離此一百五十里﹐瀘水下流沙口地名﹐此處水慢﹐堪可紮筏渡之﹐汝提本部三千兵徑渡過﹐直入蠻洞﹐先斷其糧道﹐然後會合董荼奴﹑阿會喃兩个洞主﹐令使內變。此爲頭功。」

馬岱忻然去了﹐領兵前到沙口﹐驅兵渡水﹔因見水淺﹐大半个不下筏﹐只裸衣而過﹐半渡皆倒﹐急救傍岸﹐口鼻出血而死。馬岱見之大驚﹐連夜回告孔明﹐言說如此如此﹐折軍五六百人。孔明隨喚鄕導土人問之﹐土人對曰「目今炎天﹐毒聚滬水﹐日間盛熱﹐毒气正發﹐有人渡水﹐必中其毒﹔或飲此水﹐其人必死。若要渡時﹐須待夜靜水冷﹐毒气不起﹐飽食渡之﹐自然無事矣。」孔明嘆曰﹕土人之言極妙﹗必知徑路也。」遂令引路﹐又選精壯軍五六百與了馬岱﹐來到瀘水沙口﹐紮起木筏﹐半夜渡水﹐果然無事。岱將孔明圖本﹐領著一千壯兵﹐令土人引路﹐徑取蠻洞運糧總路口夾山峪而來地名。兩下是山﹐中間一條路﹐止容一人一馬而過。馬岱占了夾山峪﹐分撥軍士﹐立起寨柵。此時蠻洞不知﹐正解糧到﹐被岱前後截住﹐奪糧百餘車。蠻人報入孟獲大寨中來。

此時孟獲只專飲酒﹐每日番歌蠻樂﹐不理軍務﹐乃與眾酋長曰「吾若與諸葛亮對敵﹐必中姦計。今靠此瀘水之險﹐深溝髙壘以待之﹐蜀人受不過酷熱﹐必然走矣。但退走時﹐吾當與汝隨後擊之﹐此可以擒陸葛亮也。」言訖﹐呵呵大笑。忽然班內一酋長曰「沙口水淺﹐倘是蜀兵透漏過來﹐深爲利害﹐可分軍守把。」獲笑曰「汝是本處土人﹐如何不知﹖吾正要蜀兵來渡此水﹐渡則必死於水中﹐又何疑焉﹖」酋長又曰「倘有土人說與夜渡之法﹐當復如何﹖」獲曰﹔「吾境內之人﹐安肯向境外之人耶﹖蜀兵因渡此水而死﹐誰敢再渡﹖汝等不必多疑。」正言之間。忽報蜀兵不知多少﹐暗渡瀘水。絕斷了夾山糧道﹐打著「平北將軍馬岱』旗號。獲笑曰「量此小輩﹐何足道哉﹗」卽遣副將忙牙長引三千兵﹐投夾山峪來。

馬岱望見蠻兵已到﹐遂將三千軍擺在山前。兩軍對圓﹐忙牙長出馬與馬岱交鋒﹐只一合﹐被岱一刀斬於馬下。蠻兵大敗走回﹐來見孟獲﹐細言其事。獲喚諸將問曰「誰敢去敵馬岱﹖」言未畢﹐董荼奴出曰「某願往。」孟獲大喜﹐遂與三千兵而去。獲又恐有人再渡滬水﹐卽遣阿會喃引二千兵去守把沙口。

卻說董荼奴引蠻兵到了夾山峪下寨。馬岱引軍來迎。部內軍有認的是董荼奴﹐說與馬岱﹐如此如此。岱縱馬向前大罵曰「無義背恩之徒﹗吾丞相饒汝性命﹐今又背反﹐豈不自羞﹗」董荼奴滿面慚愧﹐無言可答﹐不戰而退。馬岱掩殺一陣而回。董荼奴來見孟獲曰「馬岱英雄﹐抵敵不住。」獲大怒曰「吾自知汝原受諸葛亮之恩﹐今故不戰而退﹐正是賣陣之計﹗推出斬了﹗」諸多酋長再三哀告﹐方才免死﹐叱武士打訖一百大棍﹐放歸本寨。諸多酋長皆來告董荼奴曰「我等𨿽居蠻方﹐未嘗敢犯中國﹐中國亦不曾侵我。今因孟獲勢力相逼﹐不得已而造反。我等皆想孔明神機莫測﹐曹操﹑孫權猶自懼之﹐何況我等蠻夷乎﹖孔明更有活我等性命之恩﹐無可爲報。今欲捨一死命﹐以殺孟獲去投孔明﹐以免洞中百姓塗炭之苦﹐亦可以保全妻子。」董荼奴曰「未知汝等心下若何﹖」內有原蒙孔明放回的人﹐一齊同聲應曰「願往﹗」於是董荼奴手執鋼刀﹐引百餘人直奔大寨而來。此時孟獲大醉於帳中﹐各人提刀而入。未知性命如何﹐且聽下回分解。

諸葛亮三擒孟獲

是日孟獲大醉﹐臥於帳中。董荼奴引眾人持刀而入﹐帳下有兩員將侍立。董荼奴以刀指曰「汝等亦受諸葛丞相活命之恩﹐宜當報效。」二將言曰「不須將軍下手﹐某等生擒孟獲去獻丞相﹐也顯我等之功。」董荼奴從之﹐一起入帳﹐將孟獲執縛已定﹐押到瀘水邊﹐駕船直過北岸﹐先使人報知孔明。

卻說孔明已有細作探知此事﹐於是密傳號令﹐教各寨將士整搠軍器﹐方教爲首酋長解孟獲入來﹐其餘皆回本寨候命。此時董荼奴先入中軍見孔明﹐細說其事。孔明聽了﹐隨卽一一賞勞了畢﹐卻用好言撫慰﹐遂遣董荼奴引眾酋長去了﹐然後令刀斧手推孟獲入。孔明笑曰「汝前者有言﹕『但再擒得﹐便肯降服。』汝今日如何﹖」獲曰「此非汝之能也﹐乃吾手下之人自相殘害﹐以致如此﹐因此吾心又不服矣﹗」孔明曰「吾今再放汝去﹐若何﹖」獲笑曰「吾𨿽蠻夷之人﹐頗知兵法﹔若丞相端得肯放吾回洞中﹐吾當率兵以決勝負。若丞相再能擒吾﹐吾那時傾心吐膽歸降﹐並不敢攺疑也。」孔明曰「再番生擒﹐如又不服﹐必無輕恕。」令左右去其繩索﹐將孟獲放起﹐仍前以好酒食待之﹐列坐於帳上。孔明曰「吾自出茅廬﹐戰無不勝﹐攻無不取﹐用兵命將﹐井井有條。汝蠻夷之人﹐何爲不服﹖」孟獲默然不答。

孔明酒後﹐喚孟獲同上馬﹐出寨看視諸營寨柵所屯糧艸﹐所積軍器。各寨軍兵﹐擐甲披袍﹐各執器械﹐精神抖擻﹐左右侍立。孔明指與孟獲曰「汝不降吾﹐眞愚人也。吾有如此之精兵﹐如此之猛將﹐許多糧艸﹐許多兵器﹐汝安能勝吾哉﹖汝若早降﹐吾當奏聞天子﹐令汝不失王位﹐子子孫孫﹐永鎭蠻邦。如此之貴﹐意下若何﹖」獲曰「某𨿽肯降﹐爭柰洞中之人未肯心順。若丞相肯放回去﹐就當招安本部人馬﹐同心合膽﹐方可歸降。「孔明忻然﹐又請孟獲回到大寨。飲酒至晚﹐獲辭去﹐孔明親自送至瀘水邊﹐以船送獲歸寨﹐孔明自回。

是夜﹐孟獲來到本寨﹐教心腹數百人先伏刀斧手於帳下﹐欲要謀殺董荼奴﹑阿會喃等這一般兒蠻將。使命到董荼奴﹑阿會喃寨中﹐只推孔明有使命至﹐將二人賺到大寨帳下﹐一聲炮響﹐盡皆殺之﹐棄屍於澗。孟獲隨卽遣親信之人守把隘口﹐自引出了夾山峪﹐要與馬岱交戰﹐並不見一人﹔及問土人﹐皆言昨夜盡搬糧艸﹐復渡瀘水﹐自歸大寨去了。獲再回洞中去取弟弟孟優﹐分付曰「如今諸葛亮之虛實﹐吾已盡知矣﹐汝可去如此如此。」

孟優領了兄計﹐引百餘蠻兵搬載金珠寶貝﹑象牙犀角之類﹐渡了瀘水﹐徑投孔明大寨而來。方才過了河時﹐前面鼓角齊鳴﹐一彪軍擺開﹐爲首大將乃扶風茂陵人也﹐姓馬﹐字岱﹐官授平北將軍。孟優大驚。岱問了來情﹐迎在外廂﹐差人來報孔明。孔明正在帳中與馬謖﹑呂凱﹑蔣琬﹑費禕等人共議平蠻之事﹐忽帳下一人報稱孟獲差弟孟優來進寶貝。孔明回顧馬謖曰「汝知之否﹖」謖曰「不敢明言。容某寫畢﹐以呈丞相。看合鈞意否﹖」孔明從之。馬謖寫訖﹐呈與孔明。孔明看畢﹐撫掌大笑曰「擒孟獲之計﹐吾已差派下也。汝之所見﹐正與吾同。」先喚趙雲入﹐向耳畔如此如此分付﹔又喚魏延入﹐亦低言分付﹔又喚王平﹑馬忠入﹐亦密密的分付。

各人受了計策﹐皆依令而去﹐方召孟優入。優再拜於帳下曰「家兄孟獲感丞相活命之恩﹐無可奉獻﹐輒具金珠等寶若干﹐權爲賞軍之資﹐續後別有進貢天子禮物。」孔明曰「汝兄今在何處﹖」優曰「爲感丞相大恩﹐徑往銀坑山中收拾寶物去了﹐少時便回來也。」孔明問曰「汝帶了多少人來﹖」優曰「不敢多帶﹐只是隨行百餘人﹐皆運貨物。」孔明盡教入帳看時﹐皆是靑眼黑面﹐黃髮紫須﹐耳帶金環﹐鬅頭跣足﹐身長力大之士﹔就令隨席而坐﹐卻教諸將勸酒。孔明與孟優等談笑而飲。

卻說孟獲在帳中專望回音。正慮之間﹐忽報有二人回了﹐喚入問之﹐說稱﹕「諸葛亮受了禮物﹐忻然而喜﹐將隨行之人皆喚入帳中﹐殺牛宰馬﹐設宴相待。二大王令某報知大王﹐今夜二更﹐裏應外合﹐以成大事。」孟獲聽知甚喜﹐卽點起三萬蠻兵﹐分爲三隊。獲喚各洞酋長分付曰﹔「各軍盡帶火具﹐今晚到了蜀寨時﹐放火爲號。吾當自取中軍﹐以擒諸葛亮。」諸多蠻將受了計策﹐黃昏左側﹐各渡瀘水而去。於是孟獲帶引心腹蠻將百餘人以爲護伴﹐徑往孔明大寨而來﹐於路並無一軍阻當。前至寨門﹐獲率眾將驟馬而入﹐乃是空寨﹐並不見一人。獲撞入中軍﹐只見帳中燈燭熒煌﹐孟優並番奴盡皆醉倒。原來孟優被孔明說了﹐卻教馬謖﹑呂凱爲管使﹐令樂人搬做雜劇﹐殷勤勸酒﹐酒內下藥﹐盡皆昏倒﹐渾如醉死之人。孟獲入帳問之﹐內有醒者﹐但指口而已﹐獲知中計﹐急救了兄弟並一干人﹐卻待奔回中隊之時﹐前面喊聲大震﹐火光驟起﹐蠻兵各自逃竄。一彪軍殺到﹐乃是蜀將王平。獲大驚﹐急奔左隊時﹐火光沖天﹐蠻兵亂竄。一彪軍殺到﹐爲首蜀將乃是魏延。獲慌忙奔右隊而來﹐只見火光又起﹐蠻兵亂竄。又一彪軍殺到﹐爲首蜀將乃是趙雲。三路軍大殺在一處﹐四下無路。孟獲大驚﹐棄了軍士﹐望瀘水匹馬而逃。正見瀘水上數十个蠻兵﹐駕一小舟﹐獲慌令近岸。人馬方才下船﹐一聲號起﹐將孟獲執縛已畢﹐原來馬岱受了孔明計策﹐引本部驍將扮作蠻兵﹐撐船在此﹐擒了孟獲。

於是孔明招安蠻兵﹐降者無數。孔明一一撫慰﹐並不加害﹐就教救滅了餘火。忽報馬岱擒孟獲至﹐趙雲擒孟優至﹐魏延﹑馬忠﹑王平等擒諸洞酋長至。孔明傳令﹐盡教解入帳下。多官無不驚訝。少時﹐刀斧手擁孟獲到帳下﹐孔明笑曰「汝先令汝弟以禮詐降﹐如何瞞得過吾耶﹗今番又被吾以計擒之﹐汝可服否﹖」孟獲曰「此乃吾弟貪口腹之物﹐誤中汝毒﹐盡皆麻倒﹐因此失了大事。吾若自來﹐弟以兵應之﹐必然成功矣﹗此是天敗﹐非吾之不能也﹐如何肯服﹗」孔明曰「今已三次﹐吾以仁義待之﹐如何不服﹖」孟獲低頭無語。孔明笑曰「吾再放汝回去。」孟獲曰「丞相若肯放我兄弟回去﹐收拾家下親丁﹐和丞相大戰一場﹐那是擒得﹐方才死心塌地而降。」孔明曰「再若擒住﹐必不輕恕。汝可小心在意﹐勤攻韜略之書﹐再整親信之士﹐早用良策﹐勿生後悔。」遂令武士去其繩索﹐放起孟獲﹑孟優並各洞酋長﹐一時皆放。孟獲等拜謝去了。蜀兵已渡瀘水。孟獲等過了瀘水﹐只見岸口陳兵列將﹐旗幟紛紛。獲到營前﹐馬岱髙坐﹐以劍指之曰「再番拿住﹐必無疏放﹗」孟獲到了自己寨時﹐趙雲早已襲了此寨﹐布列兵馬。云坐於大旗之下﹐按劍而言曰「丞相如此相待﹐休忘大恩﹗」獲喏喏連聲而去。將出界口山坡﹐魏延引一千精兵擺在山坡之上。延在軍前勒馬提刀﹐厲聲而言曰「今已深入巢穴﹐奪汝險要﹔汝尙自愚迷﹐抗拒大軍﹗這回拿住﹐碎屍萬段﹐決不輕饒﹗」孟獲等報頭鼠竄。望本洞而去。眾將來迎孔明。孔明已渡瀘水。後胡曾先生有詩贊曰﹕

五月驅兵入不毛﹐月明瀘水瘴煙髙。誓將雄略酬三顧﹐豈憚徵蠻七縱勞。

卻說孔明渡了瀘水﹐下寨已畢﹐大賞三軍﹐聚眾將於帳下﹐曰「前者三番擒捉孟獲﹐吾皆以義縱之﹐是吾先以恩結其心﹐聽其自亂﹔後令徧觀各營虛實﹐欲令孟獲來劫也。吾知孟獲頗曉兵法﹐惟以軍馬糧艸炫耀﹐實令孟獲看吾破綻也。孟獲知之﹐必用火攻﹐果然孟獲猶恐不穩﹐故令弟詐降。吾擒而不殺﹐誠欲服其心也﹐不欲滅其類焉。馬幼常之見﹐與吾相同。吾今故告汝等。勿得辭勞﹐可用心報國。」眾將拜伏曰「丞相智﹑仁﹑勇三者足備﹐𨿽子牙﹑張良皆不及也。孔明曰「吾今安敢以望於古人耶﹖皆賴汝等之力﹐共成功業耳。」帳下諸將聽得孔明如此之言﹐盡皆喜悅。

卻說孟獲受了三擒之气﹐忿怒歸到銀坑洞中﹐卽差心腹人賫金珠寶貝﹐往八番九十三甸等處並蠻夷部落﹐借使牌刀獠丁軍犍數十萬﹐克日齊備﹐各洞人馬雲堆霧擁﹐俱聽孟獲調用。伏路遠近哨馬探知其事﹐來報孔明。孔明正在帳中議事﹐忽十餘人上帳報曰「今孟獲調九十三甸並各洞蠻兵壯丁皆來迎敵。」孔明笑曰「吾正欲令蠻兵皆至﹐見吾之能也。」遂上小車而行。未知勝負如何﹐且聽下回分解。

諸葛亮四擒孟獲

卻說孔明自駕小車﹐引數百騎前來探路。前有一河﹐名曰西洱河﹐水勢𨿽慢﹐並無一隻船筏。孔明令伐木爲筏而渡﹐其木到水皆沈。孔明遂問呂凱﹐凱曰「聞之西洱河上流有一山﹐其山多竹﹐大者數圍。可令人伐之﹐於河上先搭起竹橋﹐其軍可渡。」孔明卽調三萬人入山﹐伐竹數十萬根﹐順木放下﹐於水面狹處搭起竹橋﹐闊十餘丈。乃調大軍於河北岸﹐一字兒下寨﹐便以河爲壕塹﹐以浮橋爲門﹐疊土爲城﹔過橋南岸﹐一字兒下三个大營﹐以待蠻兵。

卻說孟獲引數十萬蠻兵﹐恨怒而來。將近西洱河﹐孟獲在前部﹐引一萬刀牌獠丁﹐直扣前寨搦戰。孔明頭戴綸巾﹐身披鶴氅﹐手執羽扇﹐乘駟馬車﹐左右諸將簇擁而來。孔明見孟獲身穿犀皮甲﹐頭頂朱紅盔﹐左手挽牌﹐右手執刀﹐騎赤毛牛﹐口中辱罵﹔手下萬餘洞丁﹐各舞刀牌﹐欲來衝突。孔明急令退回本寨﹐四面緊閉﹐不許出戰。蠻兵裸衣赤身﹐直到寨門前叫罵﹐諸將大怒﹐皆來稟孔明曰「某等情願出寨﹐決一死戰﹗」孔明不許。眾將又曰「中國之士非不能戰﹐今被蠻兵如此恥辱﹐安能忍焉﹖」孔明止曰「蠻夷之人﹐不遵王化﹐今此一來﹐狂惡正盛﹐不可迎也。且宜堅守數日﹐待其猖獗少懈﹐吾自有妙計破之。」

於是蜀兵堅守數日。孔明在髙阜處探之﹐窺見蠻兵懈怠﹐卽聚眾將曰「汝等敢出戰否﹖」眾將忻然要出。孔明先喚趙雲﹑魏延入帳﹐向耳畔低言分付﹐如此如此。二人受了計策先退。卻喚王平﹑馬忠入帳﹐受計去了。又喚馬岱﹐分付曰「吾今棄此三寨﹐退過河北﹔吾軍一退﹐汝可便拆浮橋移於下流﹐卻渡趙雲﹑魏延軍馬過河來接應。」岱受計而去。又喚張翼曰「吾軍退去﹐寨中多設燈火﹐令孟獲知之﹐必來追趕﹐汝卻斷後。」張翼受計而退。孔明傳畢﹐眾軍退去。寨中多設燈火。蠻兵望見﹐不敢衝突。

次日平明﹐孟獲引大隊蠻兵徑到蜀寨之時﹐只見三个大寨皆無人馬﹐於內棄下糧艸車仗數百餘輛。孟優曰「諸葛亮棄寨而去﹐莫非有計否﹖」孟獲曰「吾料諸葛亮今棄輜重而去﹐必然國中有緊急之事也。若非吳侵﹐必然魏伐。故虛張燈火﹐以爲疑兵﹐棄車仗而去也﹐可速追之﹗」於是孟獲自驅前部﹐直到西洱河邊﹐望見河北岸上寨中旗幟整齊如故﹐燦若云錦﹔沿河一帶﹐又設錦城。蠻兵哨見﹐皆不敢進。獲與優曰「諸葛亮多心﹐懼吾追趕﹐就河北岸少住﹐不二三日必走矣。」遂將蠻兵屯於河岸﹐使人去山上砍竹爲筏﹐以備渡河﹔卻將敢戰之兵﹐皆移於寨前面﹐卻不知蜀兵早入自己之境。

是日﹐狂風大起﹐四壁廂火明鼓響﹐蜀兵殺到。蠻兵獠丁﹐自相衝突。孟獲大驚﹐急引宗族洞丁殺開條路﹐徑奔舊寨。忽一彪軍從寨中殺出﹐乃是趙雲。獲慌回西洱河﹐望山僻處走。又一彪軍殺出﹐乃是馬岱。孟獲只剩得數十个敗殘軍﹐望山谷中而逃﹐見南﹑北﹑西三處塵頭火光﹐因此不敢前進﹐只得望東奔走。方才轉過山口﹐見一大林之前﹐數十從人擁一輛小車﹔車上端坐孔明﹐頭戴綸巾﹐身披鶴氅﹐手搖羽扇﹐呵呵大笑曰﹕『蠻王孟獲﹗天敗至此﹐吾已等候多時也﹗「獲大怒﹐回顧左右曰﹕』吾遭此人詭計﹐受辱三次﹐今幸得這里相遇﹗汝等可奮力前去﹐連人帶車﹐砍爲粉碎﹗」數騎蠻兵﹐威生十倍。孟獲當前吶喊﹐搶到大林之前﹐踏了陷坑﹐孟獲等一起塌到陷坑之中。只見大林之內﹐轉出魏延﹐引數百軍來﹐一个一个拖出﹐用索縛定。

孔明先到寨中﹐教招安蠻兵並諸洞酋長洞丁﹐此時太半皆回本鄕去了﹐除死傷外﹐其餘盡皆歸降。孔明以酒肉相待﹐以好言撫卹﹐盡令放回。蠻兵皆感嘆而去。少時﹐張翼解孟優至﹐乃是張翼受了孔明計策斷後﹐小路擒之。孔明誨之曰「汝兄愚迷﹐汝當諫之。今被吾擒了四番﹐有何面目見人耶﹖」孟優羞慚滿面﹐伏地告求免死。孔明曰「吾殺汝不在今日。吾且饒汝性命﹐勸諭汝兄。」遂令武上去其繩索﹐放起孟優。優泣拜而去。

不時﹐魏延解孟獲至﹐孔明大怒曰「匹夫﹗今番又被吾擒之﹐有何理說﹖」獲曰「吾今誤中詭計﹐死不瞑目﹗」孔明叱武士推出斬之。獲全無懼色﹐回顧孔明曰「若敢再放吾回去﹐必然報四番之恨﹗」孔明大笑﹐令左右去其縛﹐賜酒壓驚﹐就坐於帳中。孔明問曰「吾今四次以禮相待﹐汝尙不服﹐何也﹖」獲曰「吾𨿽是化外之人﹐不似丞相專施詭計﹐吾何服也﹗」孔明曰「吾再放汝回去﹐復能戰乎﹖」獲曰「丞相若再拿住吾﹐吾那是傾心降服﹐盡獻本洞之物﹐南軍誓不反亂也。」孔明令馬送獲。

獲拜別﹐忻然而去﹐於路聚得諸洞壯丁數千人﹐望南迆邐而行。早望見塵頭起處﹐一隊兵到﹐乃是兄弟孟優﹐從整殘軍來於兄報仇。弟兄二人抱頭相哭﹐訴說前事。優曰「兄長興兵累敗﹐蜀兵累勝﹐難以抵當﹐只可就山險洞中退避不出。蜀兵受不過暑气﹐自然退矣。」獲問曰「有何處可避﹖」優曰「此去西南有一洞﹐名曰﹕『禿龍洞』。洞主朵思大王與弟甚厚﹐可投之。」於是孟獲先教孟優到禿龍洞見了朵思大王﹐朵思慌引洞兵出迎。孟獲入洞﹐禮畢﹐酋長進酒食食之。獲曰「諸葛亮如此之辱﹐特來投托﹐以安愚軀。」朵思曰「大王寬心。若川軍到來﹐令他一人一騎不得還鄕﹐與諸葛亮皆死於此處﹗」獲大喜﹐遂求計於朵思。未知朵思有何妙策以破蜀兵﹐且聽下回分解。

諸葛亮五擒孟獲

卻說孟獲問朵思大王曰「洞主有何髙見﹐望乞教之。」朵思曰「此洞中止有兩條大路﹕東北上一條路就是大王所來之路﹐地勢平坦﹐土厚水甜﹐人馬可行﹔若以木石壘斷洞口﹐𨿽有百萬之眾﹐不能進也。西北上有一條路﹐山險嶺惡﹐道路窄狹﹐其中𨿽有小路﹐多藏毒蛇惡蠍﹐黃昏時分﹐煙瘴大起﹐直至巳﹑午時方收﹐惟未﹑申﹑酉三時可以往來﹔水不可飲﹐人馬難行。此處更有四个毒泉﹕一曰『啞泉』﹐其水頗甜﹐正在當道﹐人若飲之則不能言﹐不過旬日必死。二曰『滅泉』﹐此水與湯無異﹐人若沐浴﹐則皮肉皆爛﹐見骨必死。三曰『黑泉』其水微淸﹐人若濺之在身﹐則手足皆黑而死。四曰『柔泉』其水如冰﹐人若飲之﹐咽喉則無暖气﹐身軀軟弱如綿而死。此處虫鳥皆無﹐惟有漢伏波將軍馬援曾到﹐𨿽古今英雄不曾至此。今壘斷東北大路﹐令大王隱居敝洞﹐若蜀兵見東路截斷﹐必從西路而入。於路無水﹐若見此四泉之水﹐定然飲也﹐𨿽百萬之眾﹐皆無歸矣﹐何用刀兵耶﹗」孟獲聽知大喜﹐以手加額而謝天曰「今日方有容身之地矣﹗」又大笑﹐望北指之曰「任諸葛亮神機妙策﹐到此難以施設﹗其四泉之水﹐足可以報敗兵之恨也﹗」自此孟獲﹑孟優終日與朵思大王筵宴。

卻說孔明連日不見孟獲兵出﹐遂傳號令﹐教大軍離西洱河望南進發。此時正當六月炎天﹐熱不可當。後司馬溫公詠南方苦熱詩曰﹕

山澤欲焦枯﹐火光覆太虛。不知天地外﹐暑气更何如﹗

又有詩曰﹕

赤帝施權柄﹐陰雲不敢生。云蒸孤鶴喘﹐海熱巨鰲驚。

忍捨溪邊坐﹐慵拋竹裏行。如何沙塞客﹐擐甲復長徵﹗

孔明統領大軍﹐正行之際﹐忽哨馬飛來報說﹕「孟獲退在禿龍洞中不出﹐將洞口要路壘斷﹐內有兵守之。山惡嶺峻﹐不能前進。」孔明請呂凱問之﹐凱曰「某曾聞此洞有條路﹐實不知祥細。」蔣琬言曰「今四擒蠻王﹐旣已喪膽﹐安敢再出﹖卽目天色盛熱﹐軍馬疲乏﹐徵之無益﹐不如班師回國。」孔明曰「據汝之心﹐正中孟獲之計也。軍若一退﹐彼必來乘勢追襲。吾旣到此﹐安有復回之理﹖但再言者斬之。」孔明教王平領數百軍爲前部﹔卻令新降蠻兵引路﹐尋西北小徑而入。前到一泉﹐人馬皆渴﹐爭飲此水。王平探有此路﹐回報孔明。比及大寨之前皆不能言﹐但指口而已。

孔明大驚﹐知是中毒﹐遂乃自駕小車﹐引數十人前來看時﹐見一潭淸水深不見底﹐水气凜凜﹐軍不敢試。孔明下車﹐登髙望之﹐四壁峯嶺﹐鳥雀不聞﹐心中大疑。忽望見遠遠山岡之上有一古廟﹐孔明攀藤附葛而到﹐見一石屋之中﹐一將軍端坐。傍有石碑﹐孔明視之﹐乃漢伏波將軍馬援之廟﹕因平蠻夷到此﹐土人立廟祀之。孔明再拜曰「亮受先帝托孤之重﹐承後主聖旨﹐到此平蠻﹐以服其心﹔復吞吳﹑魏﹐以安漢室。今軍士不識地理﹐誤飲毒水﹐不能出聲﹐萬望尊神念漢朝大事之重﹐通靈顯聖﹐護之﹗祐之﹗」

祈禱已畢﹐出廟尋土人問之。隱隱望見對山一老叟扶杖而來﹐形容甚異。孔明請老叟入廟﹐禮畢﹐對坐於石上。孔明問曰「杖者髙姓﹖」老叟下拜。孔明曰「杖者何人也﹖」老叟曰「老夫久居此處﹐久聞大國丞相隆名﹐幸得拜見。蠻夷徵徒﹐多蒙丞相活命﹐皆感恩不淺。」孔明問泉水之故﹐老叟答曰「軍所飲水乃是『啞泉』之水也﹐飲之難言﹐數日而死。此地西南有『滅泉』﹐沸如熱湯﹐人若浴之﹐皮骨肉盡脫而死﹔正南有『黑泉』﹐人若濺之在身﹐手足皆黑而死﹔東南有『柔泉』﹐其水至冷﹐人若飲之﹐咽喉無暖气而死。敝處有此四泉﹐毒气所聚﹐無藥可治。又煙瘴甚起﹐惟未﹑申﹑酉三个時可以往來﹔餘者時辰﹐皆瘴气密布﹐人若觸之﹐不久而死。」孔明曰「如此﹐則蠻夷不可平矣。蠻夷不平﹐安能復吞吳﹑魏也﹖吳﹑魏不吞﹐豈得再興漢室乎﹖有負先帝托孤之重﹐不如死於此處﹗」言訖﹐便要投崖覓死。老叟止之曰﹕」丞相不可如此。老夫指引一處﹐足可以解之。「孔明曰「老丈有何髙見﹐千乞教之。」老叟曰「此去正西數里﹐有一山谷﹐入內行二十里﹐有一溪﹐名曰『萬安溪』。溪上有一髙士﹐號爲『萬安隱者』。此人不出溪有數十餘年矣。艸庵後面有一泉﹐名『安樂泉』。人若中毒﹐則汲其水飲之﹐自然無事也。有人或生疥癩﹐或感瘴气﹐於『萬安溪』內浴之﹐自然無事也﹐更兼庵前有一等艸﹐名曰『薤音解葉蕓香』。人若口含一葉﹐則瘴气不染也。丞相可速往求之。」孔明拜謝﹐問曰「承丈者如此活命之徳﹐刻感不勝﹐願聞髙姓﹖」老叟入廟曰﹕」吾乃本處山神﹐奉伏波將軍之命﹐特來指引。「言訖﹐喝開廟後石壁而入。孔明驚訝不已﹐再拜廟神﹐尋舊路上車﹐回到大寨。

次日﹐孔明備信香禮物﹐引王平及眾啞軍連夜望山神所言去處﹐迆邐而進。入山谷小徑﹐約行二十餘里﹐但見長松大柏﹐茂竹奇花﹐環繞一莊。籬落之中﹐有數間茅屋﹐聞得磬香噴鼻。孔明大喜﹐到莊前扣戶。有一小童出。孔明欲通姓名﹐早有一人。竹冠艸履﹐白袍皂絳﹐碧眼黃髮﹐忻然出曰「來者莫非漢丞相否﹖」孔明笑曰「髙士何以知之﹖」隱者曰「久聞丞相大纛南徵﹐安得不知也﹖」遂邀孔明入艸堂。禮畢﹐分賓主坐定。孔明告曰「亮受昭烈皇帝托孤之重﹐承後主聖旨﹐領大軍至此﹐欲伏蠻夷以歸王化。今不期孟獲潛入洞中﹐故深入其境以討之﹐軍士誤飲『啞泉』之水。夜來蒙伏波將軍顯聖﹐言髙士有藥泉可以治之。望髙士矜念亮乃漢代臣僚﹐及徵夫塗炭﹐賜神水以救殘生﹐陰功莫大也﹗」隱者曰「量老夫山野廢人﹐何勞丞相枉駕。此泉就在庵後﹐教來飲之。」

於是童子引王平等一起啞軍來到溪邊﹐汲水飲之﹐隨卽吐出惡涎﹐便能言語。童子又引眾軍到『萬安溪』中沐浴﹐皆與「薤葉蕓香」噙之。隱者於庵中進柏子荼﹑松花菜以待孔明。隱者告曰「此間蠻洞多毒蛇惡蠍﹐柳花飄入溪泉之間﹐水不可飲﹔但掘地爲井﹐汲水飲之﹐方可。」孔明求「薤葉蕓香」。隱者令眾軍盡意采取﹐各人口含一葉﹐自然瘴气不侵。孔明拜求隱者姓名﹐隱者笑曰「某乃孟獲之兄孟節是也。」孔明愕然。隱者又曰「丞相休疑﹐容伸片言。昔者﹐一父母所生三人﹕長卽某孟節﹐次孟獲﹐又次孟優。父母皆亡。二弟彊惡﹐不歸王化。某累諫不從﹐故乃更名攺姓﹐隱居於此。今辱弟造反﹐又勞丞相深入不毛之地﹐如此生受﹐孟節合該萬死﹐故先於丞相之前請罪。」孔明嘆曰「方信盜跖﹐下惠之事﹐世代還有也﹗」遂與孟節曰「吾申奏天子﹐立公爲王﹐可乎﹖」節曰﹕』爲嫌功名而逃於此﹐豈復有貪富貴之意也。」孔明乃具金帛贈之。孟節堅辭不受。孔明嗟嘆不已﹐拜別而回。後有詩曰﹕

髙士功名去不還﹐武侯曾此破諸蠻。「靈泉」猶自居民汲﹐時有寒煙鎖舊山。至今雲南各處皆以此水爲藥寶﹐以治諸病。

孔明回到大寨之中﹐掘地取水﹐令軍士掘下二十餘丈﹐不得其水﹐軍心驚慌。凡掘十餘處﹐皆是如此﹐孔明夜半焚香告天曰﹕『臣亮不才﹐仰承大漢之福﹐受命平蠻。今途中乏水﹐軍馬枯渴﹐倘上天不絕於大漢﹐賜與甘泉﹔若運气已終﹐臣亮等願死於此處﹗」是夜祝罷﹐平明視之﹐皆得滿井甘泉。此時軍馬安然﹐遂由小徑直入禿龍洞中下寨。

蠻兵探知﹐來報孟獲曰「蜀兵不染瘴疫之气﹐又無枯渴之患﹐諸泉皆不應。」朵思洞主聞之不信﹐自引部將來髙山上望之﹐只見蜀兵安然無事﹐大桶小擔搬運水漿﹐飲馬造飯。朵思見之﹐毛髮聳然﹐回與孟獲曰「此乃神兵也﹗」獲曰「吾兄弟二人與此蜀兵決以死戰﹐就殞於軍前﹐安肯束手受縛﹗」朵思曰「若大王兵敗﹐吾妻子亦休矣。當殺牛宰馬﹐大賞洞丁﹐不避水火﹐直入蜀寨﹐必得全勝。」獲起身稱謝﹐於是大賞蠻兵。

正欲起程﹐忽一人報道﹕「洞後迆西銀冶洞二十一洞主楊鋒﹐引三萬兵來助戰。」孟獲大喜曰「鄰兵助我﹐我兵必勝矣﹗」卽與朵思出洞迎接。楊鋒引兵入曰「吾有精兵三萬﹐皆披鐵甲﹐能飛山越嶺﹐足可以敵蜀兵百萬﹔我有五子﹐皆武藝足備﹐願助大王。」鋒令五子入拜﹐皆彪軀虎體﹐威風抖擻。孟獲大喜﹐遂設宴相待。楊鋒父子酒至半酣﹐鋒曰「軍中少樂﹐吾隨軍有蠻姑﹐善舞刀牌﹐以助一笑。」獲忻然從之。須臾﹐數十蠻姑﹐皆批發跣足﹐從帳外舞跳而入。羣蠻拍手﹐以歌賀之。楊鋒令二子把盞。二子舉杯詣孟獲﹑孟優前﹐各欲飲酒﹐鋒大喝一聲﹐二子早將孟獲﹑孟優執下座來。朵思大王卻待要走﹐已被楊鋒擒了。蠻姑橫截於帳上﹐誰敢近前。獲曰「『兔死狐悲﹐物傷其類。』吾今與汝皆是各洞之主﹐往日無冤﹐何故害耶﹖」鋒曰「吾兄弟子侄皆感諸葛丞相活命之恩﹐無可以報。今汝反叛﹐何不擒獻﹗」於是各洞蠻兵皆自走回本鄕。

楊鋒將孟獲﹑孟優﹑朵思等解赴孔明寨來。孔明早已設備多時。孔明端坐帳上﹐忽報楊鋒等解孟獲等至﹐孔明令進來。少時﹐楊鋒等拜於帳下﹐曰「某等子侄皆感丞相恩徳﹐故擒孟獲等呈獻。」孔明重賞而退﹐然後驅孟獲入。孔明笑曰「汝今番心下服乎﹖」獲曰「非汝之能﹐乃吾洞中之人自相殘害﹐以致如此。要殺便殺﹐只是不服﹗」孔明曰「汝賺吾入無水之地﹐更以『啞泉』﹑『滅泉』﹑『黑泉』﹑『柔泉』如此之毒﹐吾軍無恙﹐豈非天意乎﹖汝何故如此執迷﹖」獲又曰「吾祖居銀坑山中﹐有三江之險﹐重關之固﹐汝若就彼擒之﹐吾當子子孫孫﹐傾心事之。」孔明曰「吾再放汝回去﹐從整兵馬﹐與吾共決勝負。如那時被擒﹐汝再不服﹐當滅九族。」叱左右去其縛﹐放起孟獲。獲再拜而去。孔明又將孟優並朵思大王皆釋其縛﹐賜酒食壓驚。二人悚懼﹐不敢正視。孔明曰﹕『孟獲背反﹐不幹汝二人之事。「席罷﹐卻令鞍馬送之。二人拜別而去。未知孟獲整兵勝負如何﹐且聽下回分解。

諸葛亮六擒孟獲

卻說孔明放了孟獲等﹐將楊鋒父子六人皆封官爵﹐重賞洞兵。楊鋒等拜謝而去。於是孟獲等回到本洞。洞外有三江﹐乃是瀘水﹑甘南水﹑西城水。三路水會合﹐故爲三江。其洞北近平坦三百餘里﹐多產萬物。洞西二百里﹐有鹽井。西南二百里﹐直抵瀘﹑甘。正南三百里﹐乃是梁都洞一名僞州﹐洞中有山﹐環抱其洞﹐山上出銀礦﹐故名銀坑山。山中置宮殿樓臺﹐以爲蠻王之巢穴。其中建一祖廟﹐名曰「家鬼」。四時殺牛宰馬享祭﹐名曰「卜鬼」。每年常以蜀人並外鄕人祭之﹐卽與采生之類相同。若人生病﹐不肯藥服﹐只禱師巫﹐名曰「藥鬼」。其處無刑法﹐但犯罪則斬。有女長大﹐卻於溪中沐浴﹐男女自相混淆﹐任其自配﹐父母不禁﹐名爲「學藝」。年歲雨水均調﹐則種稻穀﹐倘若不熟﹐殺蛇尾羹﹐煮象爲飯。每方隅之中﹐上戶號曰「洞主」﹐其次曰「酋長」。每月初一﹑十五兩日﹐皆在三江城中買賣﹐博易貨物。其地如此。

於是孟獲在洞中﹐聚集宗黨千餘人﹐飲宴於宮中﹐皆不用坐榻﹐俱席地而已。前面排列金銀器皿。孟獲曰「吾受辱於蜀兵五次﹐已欲誓願報之。汝等有何髙見﹖」言未畢﹐一人應曰「某累聞大王受諸葛亮之辱﹐心常恨怒。欲得報仇﹐若以兵法﹐必然難退﹔須得此人﹐方可敵也。」眾視之﹐乃孟獲妻弟﹐見爲八番部長﹐名曰「帶來洞主」。獲大喜﹐問曰「其人如何取勝﹖」帶來洞主曰「此去西南八納洞﹐洞主乃木鹿大王﹐深通法術﹕出則騎象﹐如逢大陣﹐能呼風喚雨﹐便有虎豹豺狼﹐毒蛇惡蠍跟隨此人衝突。手下更有二萬神兵﹐甚是英勇。所到之處﹐束手而降。大王可修書具禮﹐某親望求之。此人若允﹐何懼蜀兵也﹖」獲忻然﹐令國舅賫書禮而去。卻令朵思大王把守三江城﹐以爲前面屏障。

卻說孔明提兵直到三江城﹐遙望見此城三面傍江﹐一面通旱﹐卽遣魏延﹑趙雲同領一軍﹐於旱路打城。軍到城下時﹐城上弓弩齊發。原來洞中之人多習弓弩﹐一弩能發十矢﹔箭頭皆用毒藥﹐但有中箭者﹐皮肉皆爛﹐見五臟而死。趙雲﹑魏延不能取勝﹐同見孔明﹐言藥箭之事﹐因此不敢攻城。孔明自乘小車﹐到軍前看了虛實﹐回到寨中﹐令軍退數里下寨。蠻兵望見蜀兵遠退﹐皆大笑作賀﹐只疑蜀兵懼怯而退﹐因此夜間安心穩睡﹐不去哨探。

卻說孔明閉寨不出﹐一連五日﹐並無號令。黃昏左側﹐忽然微風徧起﹐孔明傳令曰「每軍要衣襟一幅﹐限一更時分應點。無者斬之。」諸將皆不知其意。眾軍依令預備。初更時分又傳令曰「每軍衣襟一幅﹐包土一包﹐無者斬之。」眾軍亦不知其意﹐只得依令包土預備。孔明又傳令曰「諸軍包土俱在三江城下交割﹐先到者重賞。」於是眾軍皆包淨土飛奔城下﹐孔明令積土爲蹬道﹐先上城者爲頭功﹐因此蜀兵十餘萬﹐並降兵萬餘﹐將所包之土一起棄於城下﹐作二十餘處﹐接連城上。一聲暗號﹐蜀兵皆到城上。蠻兵急放弩時﹐太半早被執下﹐餘者棄城而走。朵思大王死於亂軍之中。蜀將督軍分路剿殺。孔明取了三江城﹐所得珍寶﹐皆賞三軍。

於是敗殘蠻兵逃回﹐來見孟獲﹐言說朵思大王身死﹐失了三江城。獲大驚﹐正慮之間﹐人報蜀兵已渡江﹐見在本洞中下寨。孟獲甚是慌張。忽然屏風後一人出而大笑﹐曰「旣爲男子﹐何無智也﹖我𨿽是一婦人﹐願與你出戰﹐可乎﹖」獲視之﹐乃妻祝融夫人也。夫人世居南蠻﹐能使飛刀﹐百發百中﹐乃祝融氏之後。孟獲如死方蘇﹐卽起身稱謝。夫人忻然上馬﹐引宗黨猛將數百員﹐生力洞兵五萬﹐出銀坑洞闕﹐來與蜀兵對敵。方才轉過洞口﹐一彪軍攔住﹐爲首蜀將乃是張嶷。蠻兵見之﹐卻早兩路擺開﹐祝融夫人批發跣足﹐身著絳衣﹐背插五口飛刀﹐手執丈八長標﹐坐下卷毛赤兔馬。張嶷見之﹐暗暗稱奇。二人驟馬交鋒﹐戰不數合﹐夫人撥馬便走。張嶷趕去﹐空中一把飛刀落下。嶷急用手隔﹐正中左臂﹐翻身落馬。蠻兵一聲喊處﹐將張嶷執縛去了。馬忠聽得張嶷被擒﹐急出救時﹐早被蠻兵困住。望見祝融夫人挺標勒馬而立﹐忠忿怒向前去戰﹐坐下馬絆倒﹐亦被擒了。都解入洞中﹐來見孟獲。獲大喜﹐設宴慶賀。夫人叱刀斧手推出斬之﹐獲止曰「諸葛亮放吾五次﹐今番若殺彼將﹐是不義也。天下之人﹐豈不笑乎﹖且囚在洞中﹐羞辱其人﹐待擒住諸葛亮﹐殺之未遲。」夫人從其言﹐笑飲作樂。

卻說敗殘兵來見孔明﹐告知其事。孔明卽喚馬岱受計﹐又喚趙雲﹑魏延受計﹐各人領命引軍而去。次日﹐蠻兵報入洞中﹐說趙雲搦戰。祝融夫人卽上馬出迎。二人戰不數合﹐云撥馬便走﹐夫人恐有埋伏﹐勒兵而回。魏延引軍搦戰﹐夫人縱馬相迎。正交鋒緊急﹐延詐敗逃走﹐夫人不趕而去。次日趙雲又引軍來搦戰﹐夫人領洞兵出迎。二人戰不數合﹐云詐敗而走。夫人按標不趕﹐欲收兵回洞時﹐魏延引軍齊聲辱罵。夫人急挺標來取魏延﹐延撥馬便走。夫人忿怒趕來﹐延驟馬奔入山僻小路。忽然背後一聲響亮﹐延回頭視之﹐夫人仰鞍落馬﹐乃是馬岱埋伏在此﹐用絆馬索絆倒。就裏擒縛﹐解投大寨而來。蠻將洞兵皆來救時﹐趙雲一陣殺散。孔明端坐於帳上﹐馬岱解祝融夫人到。孔明急令武士去其縛﹐請在別帳賜酒食壓驚﹐遣使入洞﹐欲送夫人換二將。

使命入洞﹐與孟獲答話已畢。獲大喜﹐卽放出張嶷﹑馬忠﹐還了孔明。孔明遂送夫人入洞。孟獲接入﹐甚是驚慌。正憂慮之間﹐忽報八納洞主到來。孟獲出洞迎接﹐見其人騎著白象﹐身穿金珠纓絡﹐腰懸兩口大刀﹐軍中有一班餵養虎豹豺狼之士﹐簇擁而入。獲再拜哀告﹐訴說其事。木鹿大王許以報仇。獲大喜﹐設宴相待。次日﹐木鹿大王引本洞兵﹐帶猛獸而出。趙雲﹑魏延聽知蠻兵出﹐遂將軍馬布成陣勢。二將並轡立於陣前﹐視之﹐只見蠻兵旗幟器械皆別﹕人多不穿衣甲﹐盡裸身赤體﹐面目醜陋﹐身帶四把尖刀﹔軍中不鳴鼓角﹐但篩金爲號。木鹿大王腰掛兩把寶刀﹐手執蒂鐘﹐身騎白象﹐從大旗中而出。趙雲見之﹐乃與魏延曰「我等上陣一生﹐未嘗見如此人物﹐安得不驚也﹖」二人正沈吟之際﹐只見木鹿大王口中不知念甚咒語﹐手搖蒂鐘。忽然狂風大作﹐飛沙走石﹐如同驟雨﹔嗚嗚聞畫角之聲﹐只見虎豹豺狼﹑毒蛇猛獸乘風而出﹐張牙舞爪﹐衝將過來。蜀兵如何抵當﹐退後便走。蠻兵隨後追殺﹐直趕到三江界路方回。

趙雲﹑魏延收聚敗兵﹐來孔明帳前請罪﹐細說其事。孔明笑曰「非汝二人敗陣。吾自出茅廬之時﹐先知南蠻有驅虎豹之法。吾在蜀中已辦下破此陣之物也﹕隨軍有二十輛車﹐俱封記在此。今日且用一半﹐畱下一半後有別用。」遂令左右取了市輛紅油櫃車到帳下﹐畱下十兩黑油櫃車在後。眾皆不知其意。是日﹐孔明將櫃打開﹐皆是木刻彩畫巨獸﹐俱用五色絨綫爲衣毛﹐鋼鐵爲牙爪今之「獅子」也﹐一个可容十人。孔明選了精壯軍士一千餘人﹐領了一百口﹐內裝煙火之藥﹐藏在軍中。

次日﹐孔明驅兵大進﹐布於洞前。蠻兵探知﹐入洞報與蠻王。木鹿大王自爲無敵﹐卽與孟獲引洞兵而出。孔明綸巾羽扇﹐身衣道袍﹐端坐於車上。孟獲指之曰「車上坐的便是諸葛亮﹗若擒住此人﹐大事定矣﹗」木鹿大王口中念咒﹐手搖蒂鐘﹔腰間寶刀掣出﹐要斬孔明。頃刻之間﹐狂風大起﹐猛獸突出﹐孔明將羽扇一搖﹐其風便回本陣中去了﹐蜀陣中假獸擁出。蠻洞眞獸見蜀陣巨獸口吐火焰﹐鼻出黑煙﹐身搖銅鈴﹐張牙舞爪而來﹐不敢前進﹐皆奔回本洞去了﹐反將蠻兵衝倒無數。孔明驅兵大進﹐鼓角齊鳴﹐望前追殺。木鹿大王死於亂軍之中。洞內孟獲宗黨﹐皆棄宮闕﹐扒山越嶺而走。孔明大軍占了銀坑洞﹐洞中有許多去處。

次日﹐孔明正要分兵緝擒孟獲﹐忽然一人上殿﹐報說﹕「蠻王孟獲妻弟帶來洞主﹐因勸孟獲歸降﹐獲不從﹐今將孟獲並祝融夫人及宗黨數百人﹐盡皆擒來﹐獻與丞相﹐希圖王爵。」孔明聽知﹐卽喚張嶷﹑馬忠﹐向耳畔如此如此分付。二將受了計﹐引二千精壯軍﹐伏於兩廊。孔明卻令守門將俱放進來﹐不許阻當。帶來洞主引刀斧手﹐解孟獲等數百人拜於殿下。孔明大喝一聲曰「與吾擒下﹗」兩廊壯兵齊出﹐二人捉一人﹐盡執縛己定。孔明大笑曰「量汝些小詭計﹐如何瞞得過我也﹗汝見二次俱是本洞人擒汝來降﹐吾不加害﹔汝只道吾深信﹐故來詐降﹐欲就洞中殺吾﹗吾今識破﹐又被擒矣﹗」令人去搜身上﹐果然各帶利刃。孔明問孟獲曰「汝原說在汝家擒住﹐方始心服。今日如何﹖」獲曰「此是我等自來送死﹐非汝之能也。吾心未服。」孔明曰「吾擒汝六番﹐尙然不服﹐欲待何時耶﹖」獲曰「若第七次擒住﹐吾方傾心歸服﹐誓不反矣。」孔明曰﹔「巢穴已破﹐有何慮哉﹗」叱武士盡去其縛﹐乃指孟獲曰﹔「這番擒住﹐再若支吾﹐必不輕恕﹗」孟獲等報頭鼠竄而去。

卻說敗殘蠻兵有千餘人﹐太半中傷﹐蕩蕩而逃﹐正遇蠻王孟獲。獲收了敗兵﹐心中稍喜﹐卻與帶來洞主商議曰「吾今洞府已被蜀兵所占﹐今投何地安身﹖」帶來洞主曰「止有一國可以破蜀。」獲忻然大喜曰「何處可去﹖望乞教之。」帶來洞主所舉之國﹐未知如何﹖

諸葛亮七擒孟獲

卻說帶來洞主與孟獲曰「此去東南七百里有一國﹐名烏戈國﹐國主兀突骨﹐身長丈二﹐不食五穀﹐以生蛇惡獸爲飯。身有鱗甲﹐刀箭不能侵。手下有等軍﹐謂之「藤甲軍」。其軍至矮者九尺﹐面目醜惡﹐見者皆驚。洞中有一等藤﹐生於山澗之內﹐盤於石壁之上﹐國人采取﹐浸於油中﹐半年方取曬之﹔曬漧復浸﹐凡十餘徧﹐卻才穿成鎧甲。前胸並後背各用一片﹐兩臂兩片﹐又做成大裙五片﹐共爲一副﹐穿在身上﹐渡江不沈﹐經水不濕﹐甚是輕巧﹐刀劍皆不能入﹐因此號爲『藤甲軍』。若得此兵﹐擒諸葛亮如利刀破竹也。」孟獲大喜﹐遂投烏戈國來見兀突骨。其洞無宇捨﹐皆居土穴之內。孟獲入洞﹐再拜哀告前事。兀突骨曰「吾起本洞之兵﹐與汝報仇。」獲忻然拜謝。於是兀突骨喚兩个爲首領兵俘長﹕一名土安﹐一名奚泥﹐起三萬兵﹐皆穿藤甲﹐離烏戈國望東北而來。行至一江﹐名桃花水﹐兩岸有桃樹﹐歷年落葉於水中﹐若別國人飲之盡死﹐惟烏戈國人飲之倍添精神。兀突骨兵至桃葉渡口下寨﹐以待蜀兵。

卻說孔明令蠻人哨探孟獲消息﹐回報曰「孟獲請烏戈國主引三萬藤甲軍﹐見屯於桃葉渡口。盂獲又在各番集聚蠻兵﹐並力拒戰。」孔明聽說﹐提兵大進﹑直至桃葉渡口﹐隔岸望見蠻兵不類人型﹐甚是醜惡﹔又問土人言說卽日桃葉正落﹐水不可飲。孔明退五里下寨﹐畱魏延守寨。

次日﹐烏戈國主引一彪藤甲兵過河來﹐金鼓大震。魏延引兵出迎﹐蠻兵捲地而至。蜀兵以弩箭射到藤甲之上﹐皆不能透﹐俱落於地﹔刀砍槍刺﹐亦不能入。蠻兵皆使利刀鋼叉﹐蜀兵如何抵當﹐盡皆敗走。蠻兵不趕而回。魏延復回﹐趕到桃葉渡口﹐只見蠻兵帶甲渡水而去﹔內有困乏者﹐將甲脫下﹐放在水面﹐卻坐其上渡之。魏延急回大寨來稟孔明﹐細言其事。孔明請呂凱並土人問之。凱曰「某素聞蠻兵之後有一烏戈國﹐極無人倫者也。更有藤甲護身﹐急切難傷。亦有桃葉惡水﹐本國人飲之反添精神﹐別鄕人飲之卽死。倘蠻兵敗﹐過河不用船筏﹐連甲下水渡之。如此頑皮之類﹐縱使全勝﹐有何益焉﹖不如班師早回。」孔明大笑曰「吾非容易到此﹐豈可善棄而去之﹖是無始終﹐不智之人。吾明日自有平蠻之策。」於是又令趙雲助魏延守寨﹐且休輕出。

次日﹐孔明令土人引路﹐自乘小車到桃葉渡口北岸山僻去處﹐徧觀地理。山險嶺峻之處﹐車不能行﹐孔明棄車步行。忽到一山﹐望見一谷﹐形如長蛇﹐皆光峭石壁﹐並無樹木﹐中間一條大路。孔明問土人曰「此谷何名﹖」土人答曰「此處名爲盤蛇谷﹐出谷則三江城大路﹐谷前名塔郎甸。」孔明大喜曰「此乃天賜吾成功於此也﹗」遂回舊路﹐上車歸寨﹐喚馬岱分付曰「與汝黑櫃車十輛﹐須用竹竿千餘﹐櫃內之物如此如此。可將本部兵去把住盤蛇谷﹐兩頭依法而行。與汝半月限一切完備。至期如此設施。倘有走漏﹐定按軍法治之。」馬岱受計而去。又喚趙雲分付曰「汝去盤蛇谷後﹐三江大路口如此守把。所用之物﹐克日完備。」趙雲受計而去。又喚魏延分付曰「汝可引本部兵去桃葉渡口下寨。如蠻兵渡水來敵﹐汝便棄了寨﹐望白旗處而走。以今日爲始﹐限半个月﹐須要連輸十五陣﹐棄七个寨柵﹐只望白旗處便是脫身之所。若輸十四陣﹐也休見我。」魏延領命﹐心中不樂﹐悵怏而去。孔明又喚張翼另引一軍﹐依所指之處﹐築立寨柵去了﹔卻令張嶷﹐馬忠引本洞所降蠻兵千人﹐如此行之。孔明笑曰「今番一戰﹐須要全功。」各人欣然而去。

卻說孟獲與烏戈國王兀突骨曰「諸葛亮多有巧計﹐凡到之處﹐只是埋伏。今後交戰﹐分付三軍﹐但見山谷之中林木多處﹐切不可輕進。」兀突骨曰「大王說的是也。吾己知道中國人多行詭計﹐今後依此言行之﹕吾在前面廝殺﹐汝在背後教道。」獲再拜謝之。忽報蜀兵在桃葉渡口北岸立起營寨。兀突骨卽差二俘長引藤甲軍渡了河﹐來與蜀兵交戰。不數合﹐魏延敗走。蠻兵恐有伏兵﹐不趕自回。次日﹐魏延又去立了營寨。蠻兵哨得﹐又引眾軍渡過河來戰。延出迎之。不數合﹐延敗走﹐蠻兵追殺十餘里﹐見四下並無動靜﹐使在蜀寨守屯住。次日﹐二俘長請兀突丹到寨﹐說知此事。兀突骨卽引兵大進﹐將魏延追殺一陣。蜀兵皆棄盔甲執戈而走。只見前有白旗﹐延引敗兵急奔到白族處﹐早有一寨﹐就寨中屯住。兀突骨驅兵追至﹐魏延引兵棄寨而走。蠻兵得了蜀寨﹐望前迫殺。魏延回兵交戰﹐不三合又敗﹐只看白旗處而走﹐果有一寨﹐延就寨屯住。次日﹐蠻兵又至。延略戰又走﹐蠻兵占了蜀寨。

此時魏延且戰且走﹐已敗十五陣﹐連棄七个營寨。蠻兵大進追殺。兀突骨自在軍前破敵﹐於路但見林木茂盛之處﹐便不敢進﹐卻使人遠望﹐果見樹陰之中﹐族旗招颭。兀突骨請孟獲觀之﹐乃大笑曰「諸葛亮今番被吾識破﹗大王連日勝了十五陣﹐奪了七个營寨﹐我兵累勝﹐彼兵累敗﹗今蜀兵望風而走﹐已離桃葉渡口三百餘里。蜀兵已是膽破﹐諸葛亮已是計窮。此這一進﹐大事定矣﹗」兀突骨大喜﹐只道蠻兵得勝﹐不以蜀兵爲念﹐自在軍前催督﹐令孟獲引各洞番兵常離五七十里﹐但逢著蜀兵﹐卽便追殺。第十六日﹐魏延引敗殘兵﹐來與烏戈國藤甲軍對陣。兀突骨騎象當先﹐頭戴日月狼須帽﹐身披金珠纓絡﹐兩肋下露出生鱗甲﹐眼目中微有光芒﹐手指魏延大罵。延撥馬便走﹐後面蠻兵大進。魏延引軍轉過了盤蛇谷﹐望白旗處而走。兀突骨統引兵眾﹐隨後追殺。兀突骨望見山上並無艸木﹐料無埋伏﹐放心追殺。趕到谷中﹐遇見數十輛黑油櫃車。蠻兵報曰「此是蜀兵運糧道路﹐因大王兵至﹐撇下此車而走。」兀突骨大喜﹐催兵追趕。蠻兵爭競取之﹐將出谷口﹐不見蜀兵﹐只見山上橫木亂石滚下﹐壘斷谷口。兀突骨令兵開路而進﹐忽見前面大車小輛﹐裝載漧柴﹐盡皆火起。兀突骨大驚﹐慌忙退兵﹐聽得後軍大喊﹐報說谷口已被漧柴壘斷﹐車中原來皆是火藥﹐一齊燒著。兀突骨見無艸木﹐心不大慌﹐猶令尋路而走。只見山上兩邊亂丟火把﹐火把到處﹐地內藥綫皆著﹐就地飛出鐵炮。滿谷中火光亂舞﹐但逢藤甲﹐無有不著﹔無鐵炮之處﹐糧艸之車盡皆爆開﹐內有硫黃焰硝引火之物﹐那火光往來飛舞﹐將兀突骨並三萬藤甲軍﹐燒的互相擁抱﹐死於盤蛇谷中。孔明在山上望下看時﹐只見蠻兵被火燒的伸拳舒腿﹐太半被鐵炮打的頭臉粉碎﹐皆死於谷中﹐臭不可聞。孔明泣淚而嘆曰「吾𨿽有功﹐必損壽矣﹗」這國之人﹐不曾走了一个。左右將士﹐無不淒愴。

卻說蠻王孟獲在寨中﹐正望蠻兵回報。忽然千餘人歡笑拜於寨前﹐言說﹕「烏戈國兵與蜀兵大戰﹐將諸葛亮圍在盤蛇谷中了也﹐來請大王接應。我等皆是本洞之人﹐不得已而降之。今知大王前到﹐特來助戰。」孟獲大喜﹐卽引宗黨並所聚番人﹐連夜上馬﹐就令蠻兵引路。方到盤蛇谷時﹐只見火光甚起﹐臭气難聞。獲知中計﹐急退兵時﹐左邊張嶷﹐右邊馬忠﹐兩路軍殺出。獲欲撥兵抵敵﹐一聲喊起﹐蠻兵中大半皆是蜀兵﹐將蠻王宗黨並集聚的番人﹐盡皆擒了。盂獲匹馬殺出重圍﹐望山徑而走﹐正遇一輛小車﹐端坐一人﹐綸巾羽扇﹐身衣道袍﹐乃是孔明。孔明大喝一聲﹐曰「反奴孟獲﹐今番如何﹖」獲急回馬便走﹐一員將引五百軍攔住﹐乃是馬岱。孟獲措手不及﹐被馬岱生擒﹐執縛已定。此時王平﹑張翼引一軍趕到蠻寨中﹐將祝融夫人並一應老小皆活捉而來。

卻說孔明歸到寨中﹐升帳而坐。孔明與眾將曰「吾今此計﹐不得已而用之﹐大損陰徳也﹗吾料敵人必算吾於林木多處埋伏﹐吾卻空設族旗﹐實無兵馬﹐彼果疑也。吾今魏文長連輸十五陣者﹐堅其心也。心堅﹐必放心而追矣。吾見盤蛇谷止一條路﹐兩壁廂皆是光石﹐下面沙土﹐故知天助也。因此方令馬岱引軍盡伐樹木﹐使彼不疑。前車上黑櫃內皆是預先造下的﹐名爲『地雷』﹐一炮中藏九炮﹐三十步埋之﹐中用竹竿通節以引藥綫﹐皆埋於地土之內﹔才一發動﹐山損石裂。吾又令趙子龍預備艸車﹐乃引火之物﹐山上安設滚木亂石。卻今魏延賺兀突骨並藤甲軍入谷﹐放出魏延﹐卽斷其路﹐隨後焚之。吾聞『利於水必不利於火也』。藤甲𨿽刀箭不能入﹐乃油浸之物﹐見火必著。蠻兵如此頑皮﹐非火攻﹐安能勝﹖故一火而焚矣。使烏戈國之人不畱種類者﹐是吾身之大罪也﹗」眾將拜伏曰「丞相天機﹐神鬼莫測也﹗」孔明令押過孟獲來。孟獲跪於帳下。孔明令去其縛﹐教且在別帳與酒食壓驚。孔明喚管酒食官至坐榻前﹐如此如此﹐分付而去。

孟獲與祝融夫人並孟優﹑帶來洞主﹑一切宗黨﹐在別帳飲酒。忽一人與孟獲曰「丞相面羞﹐不欲與公相見﹐故令我等放公回去﹐再招人馬來決勝負。公今日可速去之。」獲垂淚言曰﹔「七擒七縱﹐自古未嘗有也﹗吾𨿽化外之人﹐頗知禮義﹐直如此無羞恥也﹖」遂同兄弟妻子宗黨人等﹐皆匍匐跪於帳下﹐肉祖謝罪曰「丞相天威也﹗南人不復反矣﹗」孔明日﹕「公今服乎﹖」獲泣而謝曰「某子子孫孫皆感覆載生成之恩﹐安得不服也﹗」孔明請孟獲上帳﹐設宴慶賀﹐就令永爲洞主﹐所占之地盡皆退還。孟獲宗黨及諸蠻兵無不感戴﹐皆忻然跳躍而慶之。後人有詩以贊孔明曰﹕

羽扇綸巾擁碧幢﹐親提士馬出南方。瘴煙罩地經瀘水﹐火日飛天守戰場。

三顧深恩酬漢主﹐七擒妙策制蠻王。至今溪洞傳威徳﹐爲選髙原立廟堂。

宋賢丘玉林有詩曰﹕

當年諸葛自南徵﹐不減孫﹑吳善用兵。七縱功臣皆仰徳﹐三分誰敢與齊名﹖

蠻云堆裏旌旗展﹐瘴雨命中鼓角鳴。妙用鬼神應莫測﹐遠夷今古拜先生﹗

於是孔明將洞中一切事理﹐皆委孟獲照舊掌管。獲拜謝而去。長史費褘入諫曰「今丞相親提士馬﹐深入水毛﹐收復蠻夷。目今蠻夷旣已歸服﹐何不張官置史﹐與孟獲一同守之﹖」孔明曰「如此﹐三不易也﹕畱外人則當畱兵﹐兵無所食﹐一不易也﹔蠻夷折傷﹐父母死亡﹐畱外人而不畱兵﹐必成禍患﹐二不易也﹔蠻夷累有廢殺之罪﹐自有嫌疑﹐畱外人終不相信﹐三不易也。今吾不畱人﹐不畱兵﹐不運糧﹐自然安矣。」眾官盡皆服之。此時蠻夷皆感孔明之恩徳﹐乃與孔明立生祠﹐四時享祭﹐呼之爲「慈父』﹔皆運珍珠金寶﹑丹漆藥材﹑耕牛戰馬拜送孔明﹐以資軍用。後有進貢天子禮物﹐終身不反。南方已定﹐皆是孔明之功。

卻說孔明犒軍已畢﹐班師回蜀﹐孔明便令魏延引本部兵爲前鋒。延引兵方至瀘水﹐忽然陰雲四合﹐水面上一陣狂風驟起﹐飛沙走石﹐軍不能進。延退兵回報孔明。孔明遂請孟獲問之﹐未知如何﹐且聽下回分解。

孔明秋夜祭瀘水

卻說孔明平定蠻邦﹐班師回國。時值九月秋天﹐蠻王孟獲率引大小洞主酋長及諸部蠻夷﹐皆羅拜相送。前軍至瀘水﹐忽陰霧黑雲四下布合﹐狂風沙石從水面而起。兵不能進﹐回報孔明。孔明遂問孟獲﹐獲曰「此水原有猖神作禍﹐往來者必須祭之。」孔明曰﹔『用何物祭享﹖」獲曰「舊時國中因猖神作禍﹐用七七四十九顆人頭並黑牛白羊以祭之﹐自然風恬浪靜﹐方才渡之﹐更兼連年丰稔。」孔明曰「吾今事已平定﹐安忍又殺生靈耶﹖吾不爲之。」遂自到瀘水岸邊﹐果見陰風大起﹐波濤洶湧﹐人馬皆驚﹐亦不能渡。孔明甚疑﹐卽尋土人問之。不時﹐老少數十親人皆來告說﹕「自丞相經過之後﹐夜夜只聽得水邊鬼哭神嚎﹐自黃昏直至天曉﹐哀聲不絕。瘴煙之內﹐陰鬼無數。因此作禍﹐無人敢渡。」孔明曰「此乃吾之積惡也。舊時馬岱引蜀兵數百﹐皆死於水中﹔更兼殺死蠻兵數多﹐盡棄於水个﹕狂魂怨鬼﹐不能解釋﹐以致如此。吾今晚自當祭之。」老人曰「須依舊例﹐可殺四十九顆人頭以祭之﹐則怨鬼自散也。」孔明曰「吾班師回國﹐安可妄殺一人﹖吾自有主見。」喚行廚宰殺牛馬﹐和面爲劑﹐塑成人頭﹐內以牛羊等肉代之﹐名曰『饅頭」。傳至今日。出《事物紀源》當夜於瀘水岸上設祭。亮金冠鶴氅﹐親自臨祭﹐令董厥讀祭文。其文曰﹕

維大漢建興三年秋九月日﹐武鄕候﹐領益州牧。丞相諸葛亮﹐謹陳祭儀﹐享於故歿王事蜀中將校﹑本土神袛及蠻夷亡者陰魂曰﹕昨自遠方侵境﹐異俗起兵﹐縱蠆尾以興妖﹐恣狼心而逞亂。且我大蜀皇帝﹐威勝五霸﹐明繼三皇﹐定乾坤於戰場之中﹐立社稷於干戈之內﹔一自蠻夷罔窮天道﹐來叩皇風。吾奏君王﹐請三軍暫別龍駕﹐諸公祖餞﹐棄六親遠辭家國。於是問罪南蠻﹐莫不逢山開路﹐息浪爲橋﹔大舉貔貅﹐將除螻蟻﹔大軍雲集﹐狂寇冰消﹔才聞破竹之聲﹐便是失猿之勢。但士卒兒郎﹐盡是九州豪傑﹔將校官僚﹐皆爲四海英雄﹕習武從戎﹐投明事主﹐莫不同伸三令﹐共展七擒﹐齊堅奉國之誠﹐並是忠君之志。何期汝等偶失兵機﹐緣落姦計﹕或流矢所中﹐魄掩泉臺﹔或槍劍所傷﹐魂歸長夜。志堅忠孝﹐命終於刀斧之前﹐正直奉公﹐骸棄於塵埃之內。生則有勇﹐死且成名。今則凱歌欲還﹐獻俘將及。汝等英靈尙在﹐所禱必聞﹕隨我旌旗﹐逐我部曲﹐同回上國﹐各認本家﹐受骨肉之蒸嘗﹐領妻子之祭祀﹔莫作他鄕之鬼﹐徒爲異國之魂﹔當念親姻泣哭於朝昏﹐子女嚎啕於旦暮。吾奏皇帝﹐使汝等各家盡沾恩露﹐年年請給衣糧﹐月月不絕俸祿﹐用玆酬答﹐以慰汝心。父子傳孫﹐名題蜀史。今則聊表丹誠﹐陳其祭祀﹐各領酒食﹐共享一餐﹐依此靈旛﹐隨我歸國﹗嗚呼﹐哀哉﹗伏惟尙饗。

董厥讀畢文﹐孔明放聲大哭﹐痛切不已﹐情動三軍﹐無不下淚﹔蠻貊之人﹐盡皆大慟。只見愁雲怨霧之中﹐隱隱有數千鬼魂﹐皆隨風而散。於是孔明令左右將祭物盡棄於瀘水之中。

次日﹐孔明引大軍俱到瀘水南岸﹐但見雲收霧散﹐風靜波平。因此蜀兵盡渡了瀘水﹐果然「鞭敲金鐙﹐人唱凱歌」。行到永昌之時﹐孔明畱王伉﹑日凱以守四郡﹔分付孟獲勤政馭下﹐善撫居民﹐勿失農務﹐便回蠻邦。孟獲拜別而去。

孔明引大軍而回成都﹐後主整排鑾駕﹐出廓三十里迎接。探知丞相至近﹐後主遂下輦﹐立於道傍﹐候孔明如事父。孔明慌忙下車﹐伏道而言曰「臣不能速平蠻方﹐使主上懷憂﹐臣之罪也。」後主扶起孔明﹐並車而回﹐大設太平筵會﹐重賞三軍。蠻邦進貢來者二百餘處﹐皆厚待之﹐重賞護送﹐各還本國。孔明奏準後主將歿於王事者之家﹐一一重賞。西蜀之地﹐年丰歲稔﹔人心歡悅﹐萬物咸寧。

卻說魏主曹丕在位七年﹐乃黃初七年﹐卽蜀之建興四年也。丕先納夫人甄氏﹐極有顏色﹐乃中山無極人也﹐上蔡令甄逸之女﹐自三歲失父。建安中﹐袁紹知其美﹐娶與中子袁熙爲妻。熙出鎭幽州﹔丕父曹操打破鄴城﹐丕見甄氏之美﹐遂納爲妻。後生一子﹐名叡﹐字元仲﹐自幼聰明﹐丕甚愛之。後丕又納安平廣宗人郭永之女爲貴妃。此女極美﹐其父曰「吾女乃女中之王也。」故號爲「女王」。自從丕納爲貴妃後﹐因甄夫人失寵﹐郭貴妃欲謀正宮﹐卻與幸臣張韜商議。時丕有疾﹐郭貴妃令張韜刻一桐木偶人﹐上書丕年命﹐妃卻呈於丕﹐言「適於甄氏位下掘得此物﹐系魘鎭陛下也。」丕見之大怒﹐不究其眞假﹐將甄夫人勒死於冷宮﹐遂立郭貴妃爲後。因無出﹐養曹叡爲已子。𨿽甚愛之﹐不立爲嗣。時叡年一十五歲﹐弓馬熟閒。當年春二月﹐丕帶叡出獵﹐行於山塢之間﹐趕出子母二鹿。丕一箭射倒母鹿。丕回視小鹿﹐見臥於曹叡馬下。丕大呼曰「吾兒何不射之﹖」叡在馬上泣告日﹕「陛下已射其母﹐臣安忍復殺其子也。」丕聞之擲弓於地﹐曰「吾兒眞乃仁徳之主也﹗」遂立叡爲齊公﹐後攺爲平原王。

夏五月﹐丕感傷寒﹐百家醫治不可﹐乃召中軍大將軍曹眞﹑鎭軍大將軍陳羣﹑撫軍大將軍司馬懿。此三人乃掌國家重大之事﹐皆入寢宮。丕喚曹叡至﹐乃與曹眞等曰「今朕病已沈重﹐多是不痊。此子年幼﹐卿等三人可以輔之﹐勿負朕心。」三人皆告曰「陛下何故出此言也﹖臣等願竭力以事陛下千秋萬歲。」丕曰「今年許昌城門無故自崩﹐乃不祥之兆﹐朕故知其死也。」忽徵東大將軍曹休入宮問安。丕曰「卿等四人皆國家柱石之臣也﹐今已在此﹐朕有何慮耶﹖」言訖﹐墮淚而崩。時年四十歲﹐歿於洛陽宮嘉福殿。在位七年。後晉平陽候陳壽評曰﹕

魏文帝天資文藻﹐下筆成章﹔博聞彊識﹐才藝兼修。若加之曠大之度﹐勵以公平之誠﹐邁志存道﹐克廣徳心﹐則古之賢主﹐何遠之有哉﹗

又史官孫盛評曰﹕

魏王處莫重之哀﹐而設享燕之樂。居貽厥之始﹐而墮王化之基。及至受禪﹐顯納二女﹐忘其至卹﹐以誣先聖之典﹐將何以終﹖

於是曹眞﹑陳羣﹑司馬懿﹑曹休四人﹐一面舉哀﹐一面立曹叡爲大魏皇帝。謚父丕爲文皇帝﹐謚母甄氏爲文昭皇后。封鐘繇爲太傅﹐曹眞爲大將軍﹐曹休爲大司馬﹐華歆爲太尉﹐王朗爲司徒﹐陳羣爲司空﹐司馬懿爲驃騎大將軍。共余文武官僚﹐各各封贈。大赦天下。時雍﹑涼二州無官守把﹐於是司馬懿上表乞守西涼等處。曹叡從之﹐遂封懿提督雍﹑涼等處兵馬。懿領詔去訖。

卻說細作人飛報入川﹐來見孔明。孔明大驚曰「曹丕已死﹐孺子曹叡卽位﹐餘皆不足掛意﹔但有河內溫人司馬懿﹐此人乃世之英雄﹐今總督雍﹑涼兵馬﹐倘訓練成時﹐必爲蜀中之大患。不如先起兵伐之﹐芟除此人﹐以絕後患。」參軍馬謖曰「今丞相平蠻方回﹐軍馬疲敝﹐只宜存卹﹐豈可復遠徵耶﹖要除司馬懿不難﹐某有一計﹐不勞丞相張弓只箭﹐使司馬懿自死於曹叡之手﹐未審丞相鈞意允否﹖」孔明聞之﹐遂問其計﹐試看馬謖道出甚計來﹐果然司馬懿性命如何﹐且聽下回分解。

孔明初上出師表

卻說孔明問於馬謖曰「有何妙計﹐能使司馬懿自死於曹叡之手﹖願詳言之。」於是馬謖獻計曰「司馬懿𨿽是魏朝大臣﹐而曹叡平素疑之。何不密遣人往洛陽﹑鄴郡等處﹐布散流言﹐說此人欲反﹔卻作司馬懿告示天下榜文﹐徧貼諸處﹐使曹叡心疑﹐必然殺此人也。」孔明大喜而從之﹐卽遣人密行此計去了。

卻說鄴城門上貼下告示﹐守門者揭了來奏曹叡。叡觀之﹐大驚失色。其文曰﹕

驃騎大將軍總領雍﹑涼等處兵馬事司馬懿﹐謹以信義布告天下﹕昔太祖武皇帝創立皇基﹐本欲立陳思王子建爲社稷主﹐不幸姦讒交集﹐歲久潛龍。今皇孫曹叡素無徳行﹐妄自居尊﹐有負太祖之遺意。今吾應天順人﹐以慰萬民之望﹐克日興師到關﹐皆早歸命新君﹔如不順者﹐當滅九族﹗先此告聞﹐相宜知悉。

曹叡大疑﹐急問羣臣。太尉華歆等奏曰「司馬懿上表乞守雍﹑涼﹐正爲此也。先時太祖武皇帝常與臣曰﹔『司馬懿鷹視狼顧﹐不可付之兵權﹐久必爲國家之大禍也。』今日反情已萌﹐可速誅之。」言未盡﹐王朗又奏曰「司馬懿深明天文﹐熟諳韜略﹐善曉兵機﹐常有一匡天下之心﹔今若不除﹐久必成王莽之患也。」曹叡降旨﹐便欲興兵禦駕親徵。忽班部中大將軍曹眞出而奏曰「不可。昔文帝托孤於臣等四人﹐是知司馬懿無異志也﹔今無故加兵﹐乃逼之反耳。況蜀﹑吳未除﹐多是姦細行間諜之計﹐使君臣自亂﹐彼卻乘虛而擊也。陛下未可深信。」叡曰「司馬懿若變﹐悔之何及﹗」眞又曰「如陛下心自不穩﹐可仿漢髙祖遊雲夢之計。陛下幸安邑﹐司馬懿必然來迎﹐可觀其動靜﹐就車前擒之可也。」叡從之﹐遂命曹眞監國﹐卽引禦林軍十萬﹐徑到安邑。

此時司馬懿果然不知﹐欲令天子看其兵勢威嚴﹐乃整兵馬﹐率甲士數萬而迎。近臣奏曰「司馬懿果率生力甲士十餘萬﹐前來抗拒﹐實有反心矣。」叡慌忙命曹休先領精兵迎之。司馬懿見兵來到﹐只疑車駕親車﹐乃伏道而迎。曹休出曰「仲達受文帝托孤之重﹐何故反耶﹖」懿大驚失色﹐汗流徧體﹐乃問其故。休備細言之。懿曰「此是吳﹑蜀姦謀間諜之計也﹗使我君臣自相殘害﹐彼卻乘此虛勢而襲之矣。某當自見天子﹗」懿急退了軍﹐直至叡車前。俯伏泣奏曰「臣受先帝托孤之重﹐安有異心﹖此必吳﹑蜀之詐計也。臣乞總此兵者﹐實欲先破蜀﹐後伐吳﹐以報先帝與陛下耳﹗」叡持疑未決。華歆奏曰「不可付之兵權﹐可黜罷回鄕。此漢文帝以報周勃也。」叡依此言﹐將司馬懿削去官職﹐命曹休總督雍﹑涼兵馬。司馬懿貶回鄕裏﹐魏主曹叡駕回洛陽。

卻說細作探知此事﹐報入川中。孔明聞之﹐大喜曰「吾欲伐魏久矣﹐柰有司馬懿總雍﹑涼之眾。今旣中計而貶之﹐吾有何憂耳﹗」次日﹐後主早朝﹐大會官僚﹐孔明出班﹐上《出師表》一道。表曰﹕

先帝創業未半而中道崩殂﹐今天下三分﹐益州疲敝﹐此誠危急存亡之秋也。然侍衛之臣﹐不懈於內﹔忠志之士﹐忘身於外者﹐蓋追先帝之殊遇﹐欲報之於陛下也。誠宜開張聖徳﹐以光先帝遺徳﹐恢弘志士之气﹐不宜妄自菲薄﹐引諭失義﹐以塞忠諫之路也。宮中府中﹐俱爲一體﹐陟罰臧否﹐不宜異同。若有姦詐犯科及爲忠善者﹐宜付有司﹐論其刑賞﹐以昭陛下平明之治﹐不宜偏私﹐使內外異法也。侍中﹑侍郎郭攸之﹑費褘﹑董允等﹐此皆良實﹐忠慮忠純﹐是以先帝簡拔以遺陛下。愚以爲宮中之事﹐事無大小﹐悉以咨之﹐然後施行﹐必能裨補闕漏﹐有所廣益。將軍向寵﹐性行淑均﹐曉暢軍事﹐試用於昔日﹐先帝稱之曰「能」﹐是以眾議舉寵爲督。愚以爲營中之事﹐事無大小﹐悉以咨之﹐必能使行陣和睦﹐優劣得所。親賢臣﹐遠小人﹐此先漢所以興隆也﹔親小人﹐遠賢臣﹐此後漢所以傾頹也。先帝在時﹐每與臣論此事﹐未嘗不嘆息痛恨於桓﹑靈也。侍中﹑尙書﹑長史﹑參軍﹐此悉貞亮死節之臣也﹐陛下親之信之﹐則漢室之隆﹐可計日而待也。臣本布衣﹐躬耕南陽﹐苟全性命於亂世﹐不求聞達於諸侯。先帝不以臣卑鄙﹐猥自枉屈﹐三顧臣於艸廬之中﹐諮臣以當世之事﹐由是感激﹐許先帝以驅馳。後值傾覆﹐受任於敗軍之際﹐奉命於危難之間﹐爾來二十有一年矣。先帝知臣謹愼﹐故臨崩寄臣以大事也。受命以來﹐夙夜憂慮﹐恐付托不效﹐以傷先帝之明﹐故五月渡瀘﹐深入不毛。今南方已定﹐兵甲已足﹐當獎率三軍﹐北定中原。庶竭駑鈍﹐攘除姦凶﹐以復興漢室﹐還於舊都。此臣所以報先帝﹐而忠陛下之職分也。至於斟酌損益﹐進盡忠言﹐則攸之﹑褘﹑允之任也。願陛下托臣以討賊興復之效﹐不效則治臣之罪﹐以告先帝之靈。責攸之﹑褘﹑允等之咎﹐以彰其慢。陛下亦宜自謀﹐以諮諏善道﹐察納雅言﹐深追失帝遺詔。臣不勝受恩感激﹗今當運離﹐臨走涕泣﹐不知所云。謹表。

後主覽表而言曰「相父徵蠻﹐遠涉艱難﹐方始回都﹐坐未安席﹔今又欲北徵﹐恐勞神思也。」孔明曰「臣受先帝托孤之重﹐夙夜未嘗有怠。今日平蠻回國﹐一載有餘矣﹐軍馬已銳﹐器械已足﹐糧艸之類盡皆完備﹐不就此時討逆﹐恢復中原﹐更待何日耶﹖」忽班部中太史譙周出奏曰「臣夜觀天象﹐北方旺气正盛﹐星曜倍明﹐未可圖也。」乃顧孔明曰﹔「丞相深明天文﹐何故彊爲也﹖」孔明曰「天道之理﹐變易不常﹐豈可拘執也﹖吾今且駐軍馬於漢中﹐觀其動靜而行之。」譙周等諫之不從。於是孔明乃畱郭攸之﹑董允﹑費褘等爲侍中﹐總攝宮中之事﹔又畱向寵爲大將﹐總督禦林軍馬﹔蔣琬爲參軍﹐張裔爲長史﹐掌丞相府事﹔又畱杜瓊爲諫議大夫﹔杜微﹑楊洪爲尙書﹔孟光﹑來敏爲祭酒﹔尹默﹑李譔爲博士﹔郤正﹑費詩爲祕書﹔譙周爲太史﹐內外文武官僚二百餘員﹐同理蜀中之事。

孔明受詔興兵﹐克復中原﹐重興漢室。孔明暫歸府內﹐喚諸將聽令﹕前督部﹐鎭北將軍﹑領丞相司馬﹑涼州刺史﹑都亭侯魏延﹔前軍都督﹐領扶風太守張翼﹔牙門將﹐裨將軍王平﹔後軍領兵使﹐安漢將軍﹑領建寧太守李恢﹔副將﹐定遠將軍﹑領漢中太守呂義﹔兼管運糧左軍領兵使﹐平北將軍﹑陳倉候馬岱﹔副將﹐飛衛將軍廖化﹔右軍領兵使﹐奮威將軍﹑博陽亭侯馬忠﹔撫戎將軍﹐關內候張嶷﹔行中軍師﹐車騎大將軍﹑都鄕侯劉琰﹔中監軍﹐揚武將軍鄧芝﹔中參軍﹐安遠將軍馬謖﹔前將軍﹐都亭侯袁綝﹔左將軍﹐髙陽侯吳懿﹔右將軍﹐玄都候髙翔﹔後將軍﹐安樂侯吳班﹔領長史﹐綏軍將軍楊儀﹔前將軍﹐徵南將軍劉巴﹔前護軍﹐偏將軍﹑漢城亭侯許允﹔左護軍﹐篤信中郎將丁咸﹔右護軍﹐偏將軍劉敏﹔後護軍﹐典軍中郎將官雍﹔行參軍﹐昭武中郎將胡濟﹔行參軍﹐諫議將軍閻晏﹔行參軍﹐偏將軍爨習﹔行參軍﹐裨將軍杜義﹑武略中郎將杜祺﹑綏戎都尉盛﹝孛攵﹞﹔從事﹐武略中卽將樊岐﹔典軍書記樊建﹔丞相令史董厥﹔帳前左護衛使﹐龍驤將軍關興﹐右護衛史﹐虎翼將軍張苞。孔明受詔封爲平北大都督﹑丞相﹑武鄕侯﹑領益州牧﹑知內外事諸葛亮。於是孔明分撥已畢﹐又檄李嚴等守川口﹐以拒東吳。選定建興五年春三月丙寅日出師。忽帳下—老將厲聲而進曰「我𨿽年邁﹐尙有廉頗之勇﹐馬援之雄。此二古人皆不服老﹐何故不用我耶﹖」眾視之﹐乃常山趙子龍也。孔明曰「吾自平蠻回都﹐馬孟起因病身故﹐予甚惜之﹐以爲折其右臂也。今將軍年紀已髙﹐但恐稍有參差﹐動搖一世之英名﹐減卻西蜀之銳气也。」子龍厲聲曰「吾自隨先帝以來﹐臨陣不退﹐遇敵則先。大丈夫得死於疆場者﹐幸也﹐吾何恨焉﹖願爲前部先鋒﹗」孔明再三苦勸不從。子龍曰「如不教我爲先鋒﹐就撞死於階下﹗」孔明曰「將軍旣要爲先鋒﹐須得一人同去。」言未盡﹐一人應曰。「某𨿽不才﹐願與老將軍先引一軍﹐前鋒破敵。」孔明視之﹐乃義陽新野人也﹐見爲中監軍﹑揚武將軍﹐姓鄧﹐名芝﹐字伯苗。孔明大喜﹐卽撥精兵五千﹐副將十員﹐隨趙子龍﹑鄧芝爲先鋒去訖。孔明出師﹐後主百官送於北門外十里。孔明辭了後主而去﹐旌旗蔽野﹐戈甲如霜﹐沿道之民﹐簞食壺漿以迎王師。孔明率大軍﹐望漢中迆邐進發。

卻說邊庭探知此事﹐報入中原。是日﹐魏主曹叡設朝﹐近臣奏曰「邊官報道﹐諸葛亮率領大兵三十餘萬﹐出屯漢中﹐令趙雲﹑鄧芝爲前部先鋒﹐引兵入境﹐其機至急。」叡大驚﹐慌問羣臣曰「誰可爲將﹐以退蜀兵﹖」忽一人應班而出曰「臣父死於漢中﹐切齒之仇﹐未嘗得報。今蜀兵侵境﹐臣願引本部猛將﹐乞陛下賜關西之兵﹐上爲國家效力﹐下報父親之仇﹐臣萬死而不恨也﹗」眾視之﹑乃安西鎭東將軍﹑侍中尙書﹑駙馬都尉﹐假節夏候淵之子夏侯楙也。楙﹐音茂。楙字子林﹐自幼過房與夏侯惇爲子﹐後夏侯淵被黃忠斬之﹐魏武帝曹操憐之﹐以女淸河公主招楙爲駙馬﹐因此朝中欽敬。𨿽掌兵權﹐性急慳吝﹐未曾臨陣。此時曹叡卽命夏侯楙爲大都督﹐調關西諸路兵馬﹐前去迎敵。忽—人諫曰「不可。」眾觀之﹐乃司徒王朗也。朗奏曰「夏侯駙馬素不曾經戰﹐今付以大任﹐非其宜也。更兼諸葛亮足智多謀﹐深通韜略﹐不可與敵也。」夏候楙叱之曰「司徒莫非結連請葛亮﹐欲爲內應耶﹖吾自幼從父學習韜略﹐深通兵法﹐汝何欺吾年幼也﹖吾若不生擒諸葛亮﹐誓不回見天子﹗」王朗等皆不敢言。夏侯楙辭了魏主﹐星夜到長安﹐調關西諸路軍馬二十餘萬﹐來敵孔明。未知勝負如何﹖

趙子龍大破魏兵

建興五年夏四月﹐孔明率兵前至沔陽﹐經過馬超墳墓﹐乃令弟馬岱掛孝。孔明親自祭之。蜀人楊戲作贊曰﹕

驃騎奮起﹐連橫合從﹐首事三秦﹐保據河﹑潼。

宗計於朝﹐或異或同﹐敵以成壘﹐家破軍亡。

乖道反徳﹐托風攀龍。

又史官作馬孟起廟贊曰﹕

西川馬孟起﹐名譽震關中。信﹑布齊誇勇﹐關﹑張可並雄。

渭橋施六戰﹐安蜀奏全功。曹操聞風懼﹐流芳播遠戎。

孔明祭畢﹐回到寨中﹐商議進兵。忽遠哨馬報﹕「魏主曹叡遣附馬夏侯楙﹐調關中諸路軍馬﹐前來拒敵。」忽魏延上帳獻策曰「夏侯楙乃膏粱子弟﹐懦弱無謀。可賜精兵五千﹐直取路出褒州﹐循秦嶺以東﹐當子午谷而投北﹐十日之中﹐可到長安。夏候楙若聞某驟至﹐必然棄城﹐望橫門邸閣而走矣﹗所棄糧艸﹐足可爲用也。某卻從東方而來﹐丞相可大驅士馬﹐自斜谷而進。若如此行之﹐則咸陽以西﹐一舉而可定矣。此萬全之計也﹗」孔明笑曰「此非萬全之計也。汝欺中原無好人物﹔倘有人進言者﹐於山僻中以軍截之﹐非令五千人受害﹐亦大傷其銳气也。決不可用之。」魏延又曰「丞相從大路進發﹐彼必盡起關中之兵﹐於路迎敵﹐則徒廢生靈﹐何日而得中原也﹖」孔明曰「吾從隴右取平坦大路﹐依法進兵﹐豈不勝耶﹖」遂不用魏延之計﹐卽差人令趙雲進兵。

卻說夏侯楙在長安聚集諸路軍馬。時有西涼大將韓徳﹐善使開山大斧﹐有萬夫不當之勇﹐引西羌諸路兵八萬到來﹐見了夏侯楙。楙重賞了畢﹐就遣韓徳爲先鋒。徳有四子﹐皆精通武藝﹐弓馬過人﹕長子韓瑛﹐次子韓瑤﹐三子韓瓊﹐四子韓琪﹐眞乃雄偉之士﹗韓徳帶四子並西羌兵八萬﹐取路而來。前至鳳鳴山﹐正遇蜀兵。兩陣對圓﹐韓徳出馬﹐四子列於兩邊。徳厲聲大罵曰「反國之賊﹐安敢侵吾境界耶﹗」趙子龍大怒﹐挺槍縱馬﹐單搦韓徳交戰。長子韓瑛﹐躍馬挺槍來迎﹐戰不三合﹐被子龍一槍刺死於馬下。次子韓瑤見之大怒﹐縱馬揮刀﹐來取子龍。子龍施逞舊日虎威﹐抖擻精神﹐相迎韓瑤﹐瑤抵敵不住。三子韓瓊見了奮怒﹐急挺方天戟﹐驟馬前來夾攻。子龍全然不懼﹐槍法不亂。四子韓琪見二兄戰子龍不下﹐也馳馬掄兩口日月刀而來﹐圍住子龍。子龍在中央﹐獨戰三將。少時﹐韓琪中槍落馬﹐魏陣中一將救去。子龍拖槍便走。韓瓊按戟﹐急取弓箭射之﹐連放三箭﹐皆被子龍用槍撥了。瓊大怒仍綽方天戟﹐縱馬趕來﹐卻被子龍一箭射中面門﹐落馬而死。韓瑤急驟馬趕到﹐舉刀使砍子龍。子龍拖放不疊﹐弓槍皆棄﹐閃過寶刀﹐生擒韓瑤歸陣﹔復縱馬取槍﹐殺過陣來。韓徳見四子皆喪於子龍之手﹐肝膽皆裂﹐先走入陣去了。西涼兵素知子龍之名﹐又見英雄尙在﹐誰敢交鋒﹖子龍馬到處﹐大喝一聲﹐陣開兩下﹐紛紛亂走﹐陣陣倒退﹐卻被子龍匹馬單槍﹐往來衝突﹐如入無入之境。後入有詩贊曰﹕

憶昔常山趙子龍﹐年登七十建奇功。獨誅四將來衝陣﹐猶似當陽救主雄。

鄧芝見子龍大勝﹐率蜀兵掩殺﹐西涼兵大敗而走。韓徳險被子龍擒住﹐乃棄甲步行而逃。子龍﹑鄧芝收軍回寨。芝賀曰「某見將軍如此英雄﹐不想壽已七旬﹐精神尙在。今日陣前獨勝四將﹐世之罕有也﹗」子龍曰「丞相以吾年邁﹐不欲取用﹐吾故以此功表之。」遂差人解韓瑤申報捷書﹐以達孔明。

卻說韓徳引敗軍回見夏候楙﹐哭告共事。楙自統兵來迎子龍。忽探馬報入蜀寨﹐說夏侯楙自引兵到。子龍乃上馬綽槍﹐引千餘軍﹐就鳳鳴山前列成陣勢。當日夏侯楙戴金盔﹐披金甲﹐坐下雪白馬﹐手提大砍刀﹐立在門旗之下。見子龍躍馬挺槍﹐往來馳騁﹐楙欲自戰。後面韓徳言曰「殺吾四子之仇﹐如何不報﹗」縱馬掄開山大斧﹐直取子龍。子龍忿怒﹐挺槍來迎﹐戰不三合﹐一槍刺韓徳死於馬下﹐急縱馬直取夏候楙。楙慌閃入本陣。鄧芝驅兵掩殺。魏兵又折一陣﹐退十餘里下察。楙連夜與眾將商議曰「吾久聞趙雲之名﹐未嘗見面﹔今日年老﹐英雄尙在﹐方信當陽長阪之事。似此無人可敵﹐如之柰何﹖」參軍程武乃程昱之子進言曰「某料趙雲有勇無謀之輩﹐不足慮哉。來日都督再引兵出﹐先伏兩軍於左右﹕都督臨陣先退﹐誘趙雲到伏兵處﹔都督卻登山指揮﹐四面軍馬重疊圍住﹐足可擒矣。」楙從其言﹐遂遣神武將軍董禧引三萬兵伏於左﹐徵西將軍薛則引三萬兵伏於右。二人領兵埋伏去了。

次日﹐夏候楙復整金鼓旗旛﹐率兵而進。子龍﹑鄧芝出迎。芝在馬上與子龍曰「昨夜子龍殺了韓徳﹐魏兵不敢戰﹐大敗而去﹔今日此來﹐必有詐也。老將軍可防之。」子龍曰﹔「量此乳臭小兒﹐何足道哉﹗吾今日必然擒之﹗」只見魏軍中旗幟之下﹐夏侯楙與諸將搦戰。子龍奮怒﹐便躍馬而出。魏將偏將軍潘遂出迎﹐戰不三合﹐遂拔馬便走。子龍趕去﹐魏陣中八員將一齊來迎。放過夏侯楙先走﹐八將卻敗奔走。子龍乘勢追殺﹐鄧芝亦提兵掩殺。子龍深入重地﹐四面喊聲大震。芝急收軍回時﹐左有董禧﹐右有薛則﹐兩路兵殺到。因芝兵少﹐不能救解﹐將子龍困在垓心。子龍東衝西突﹐魏軍越厚。此時﹐子龍手下止有千餘人﹐殺到山坡之下﹐只見楙在山上指揮三軍。子龍投東則望東指﹐旁邊執法官把旗望東指﹐軍馬就望東圍﹐因此攻打不透。子龍引兵殺上山來﹐忽半山中擂木炮石打將下來﹐不能上山。山上弩箭如雨﹐蜀兵傷折太半。子龍從辰時殺至酉時﹐不得脫走。子龍正在垓心﹐下馬少歇﹐待月明衝突。卻才卸甲蘇困﹐月光方出﹐忽四下火光沖天﹐鼓聲大震﹐矢石如雨﹐魏兵殺到﹐皆叫曰「趙雲早降﹗」子龍急上馬迎敵。四面軍馬漸漸逼近﹐八方弩箭交射甚急﹐人馬皆不能向前。子龍仰天嘆曰「吾不服老﹐死於此地矣﹗」忽東北角上喊聲大起﹐魏兵紛紛亂竄﹐一彪軍殺到﹐爲首大將素袍銀甲﹐使丈八點鋼矛﹐提一顆人頭。子龍視之﹐乃虎翼將軍張苞也。苞見了子龍﹐言曰﹔「丞相恐老將軍有失﹐特遣某引五千兵接應。聞知老將軍被困﹐故殺透重圍﹐正遇魏將薛則攔路﹐被某殺之。」子龍大喜﹐卽與張苞殺出西北角來。只見魏兵棄戈奔走﹐一彪軍從外吶喊殺入﹐爲首大將坐下赤免馬﹐提偃月靑龍刀﹐手挽人頭。子龍視之﹐乃龍驤將軍關興也。興與子龍曰「奉丞相之命﹐恐老將軍有失﹐特引五千兵前來接應。卻才陣上遇著魏將董禧﹐被吾一刀斬之﹐梟首在此。丞相隨後便到也。」子龍曰「二將軍己建奇功﹐何不就今日擒住夏侯楙﹐以定大事也﹖」張苞聞言﹐遂引兵去了。興曰「我也幹功去矣。」關興也引兵去了。子龍回顧左右曰「他兩个是吾子侄之輩﹐尙且幹功去了﹔吾乃國家上將﹐朝廷舊臣﹐反不如此小兒也。吾當捨老命以報先帝之恩﹗」此時子龍引兵來捉夏侯楙。當夜三路兵到﹐未知夏候楙性命如何﹖

諸葛亮智取三郡

卻說子龍與關興﹑張苞三路兵﹐大破魏軍一陣。鄧芝引兵接應﹐殺得屍橫徧野﹐血流成河。夏侯楙乃無謀之人﹐更兼年幼﹐未曾經戰﹐見軍大亂﹐遂引帳下驍將百餘人﹐望南安郡而走。眾軍因見無主﹐盡皆逃竄。興﹑苞二將聽知夏侯楙望南安去了﹐連夜趕來。楙走入城中﹐令緊閉城門﹐驅兵守禦。興﹑苞趕到﹐一聲炮響﹐將城圍了。子龍隨後也到﹐三面攻打。少時﹐鄧芝亦引兵到。一連圍了十日﹐攻打不下。忽報丞相畱後軍駐於沔陽﹐左軍屯於陽平﹐右軍屯於石城﹐丞相自引中軍來到。子龍﹑鄧芝﹑關興﹑張苞皆來拜見孔明﹐說連日攻城不下。

孔明曰「待吾自觀之。」遂乘四輪小車到城邊周圍看了一徧﹐回寨升帳而坐。眾將環立聽令。孔明曰「此郡壕深城峻﹐不易攻也。吾正事不在此城﹐汝等如是久守﹐倘魏兵分道而出﹐卻取漢中﹐於吾軍無益矣。」鄧芝曰「夏侯楙乃魏之駙馬﹐若擒此人﹐勝斬百將。今困於此﹐豈可棄之而去耶﹖」孔明曰「吾自有計矣。但未知接連何郡﹖」左右告曰「西連天水郡﹐北抵安定郡。」孔明曰「二處太守是何人也﹖」答曰「天水太守馬遵﹐安定太守崔諒。」孔明大喜﹐乃喚魏延受計﹐如此如此﹔又喚關興﹑張苞受計﹐如此如此﹔又喚心腹二人受計﹐如此行之。各將領命﹐引兵而去。孔明卻在南安城外﹐令軍運柴艸堆於城下﹐口稱「燒城」。魏兵聞知﹐皆大笑不懼。

卻說安定太守崔諒﹐在城中聞知蜀兵圍了南安﹐困住夏侯楙﹐十分慌懼﹐卽點軍馬﹐將有四千﹐守住城池。忽見一匹馬飛到﹐其人自正南而來﹐口稱有機密事。崔諒喚入問之﹐答曰「某是夏侯都督帳下心腹將裴緒。今奉都督將令﹐特來求救於安定﹑天水二郡。卽目南安其危甚急﹐每日城上縱火爲號﹐專望二郡救兵﹐並不見到﹔復差某殺出重圍﹐特來報急。可星夜起兵爲外應。都督若見二郡兵到﹐卻開城門接應也。」諒曰「有都督文書否﹖」緒貼肉取出﹐汗已濕透﹔略教一視﹐急令手下換了匹馬﹐便出城望天水而去。不二日﹐又有報馬到﹕「天水太守已起兵救援南安去了﹐早早接應。」崔諒與府官商議。多官曰「若不去救了南安﹐則送了夏侯駙馬﹐皆我兩郡之罪也﹐只得救之。」諒卽點起人馬﹐離城而去﹐只畱文官守城。

且說崔諒提兵向南安大路而進﹐遙望見火光沖天﹐催兵星夜進發。離南安尙有五十餘里﹐忽然前後喊聲大震﹐驚慌問左右﹐不時哨馬報道﹕「前面關興截住去路﹐背後張苞殺來﹗」安定之兵﹐四下逃竄。諒大驚﹐乃領手下百餘人﹐往小路死戰得脫﹐奔回安定。方到城壕邊﹐城上亂箭射將下來。蜀將魏延在城上叫曰「吾已取了城也﹗何不早降﹖」乃是魏延扮作安定軍﹐夤夜賺開城門﹐蜀兵盡入﹐因此得了安定。

崔諒慌投天水郡來。行不到一程﹐前面一彪軍擺開。大旗之下﹐一人綸巾羽扇﹐道袍鶴氅﹐端坐於車上。諒視之﹐乃是孔明﹐急撥回馬走。關興﹑張苞兩路追到﹐只叫﹕「早降﹗」。崔諒見四面皆是蜀兵﹐不得已而降之﹐同歸大寨。孔明以上賓相待。孔明曰「南安太守與足下厚否﹖」諒曰「此人乃楊阜之族弟楊陵也﹔與某鄰郡﹐交契甚厚。」孔明曰「今欲望足下入城說楊陵擒夏侯楙﹐可乎﹖」諒曰「丞相若令某去﹐可暫退軍馬﹐容某入城說之。」孔明從其言﹐卽時傳令﹐教四面軍各退二十里下寨。

崔諒匹馬到城邊﹐叫開城門。入到府中﹐與楊陵禮畢﹐細言其事。陵曰「我等受魏主大恩﹐安忍背之﹖可將計就計

而行。」遂引崔諒到夏侯楙處﹐亦告其事。楙曰「當用何計﹖」楊陵曰「只推獻城門﹐某賺蜀兵入﹐卻就城中殺之。」崔諒依計行之﹐來見孔明﹐說﹕「楊陵獻城門﹐放大軍入城﹐以擒夏侯楙。楊陵本欲自捉﹐因手下勇士不多﹐未敢動也。」孔明曰「此事至易。今有足下原降兵百餘人﹐於內暗藏蜀將﹐扮作安定軍馬﹐帶入城去﹐先伏於夏侯楙府下﹔卻才與楊陵說﹐待半夜之時﹐獻開城門﹐裏應外合。」崔諒暗思﹕「若不帶蜀將去﹐猶恐生疑。且帶他入城﹐就裏先斬﹐待舉火爲號﹐獻開城門﹐孔明必先入也﹐那時一齊殺之。」因此應允。孔明囑曰「吾遣親信將關興﹑張苞隨足下先去﹐只推救軍﹐殺入城中﹐以安夏侯楙之心。但舉火﹐吾當親入城去擒之。」

時值黃昏﹐關興﹑張苞披掛上馬﹐各執兵器﹐雜在安定軍中﹐隨崔諒來到南安城下。楊陵在城上﹐撐起懸空板﹐倚定護心木欄桿﹐問曰「何處軍也﹖」崔諒曰「安定救軍來到。」諒先射一號箭上城﹐箭上帶著密書曰「今諸葛亮先遣二將伏於城中﹐要裏應外合﹐且不可驚動﹐恐泄了計策。待入府中圖之。」楊陵將書來見夏侯楙﹐細言其事。楙曰「旣然諸葛亮中計﹐必先入城安民﹐可伏兵斬之。今先賺得二將﹐亦除兩害。」遂教刀斧手百餘人﹐伏於府中﹕「如二將隨崔太守入府﹐待下了馬﹐閉其門而斬之﹔卻於城上舉火﹐賺諸葛亮入城。伏兵齊出﹐一鼓而休也。」此時安排已畢﹐楊陵回到城上﹐言曰「旣是安定軍馬﹐可放入城。」關興跟崔諒先行﹐張苞在後。楊陵下城﹐在門傍迎接。興手起刀落﹐斬楊陵於馬下。崔諒大驚﹐急撥馬奔到弔橋邊﹐張苞大喝曰「賊子休走﹗汝等詭計﹐如何瞞得丞相耶﹗丞相大軍便到﹐先遣吾二人來賺城門﹗」言罷﹐一槍﹐刺崔諒於馬下。關興早到城上﹐放起火來。四面蜀兵齊入。夏侯楙措手不及﹐開南門並力殺出。一彪軍攔住﹐爲首大將乃是王平﹔交馬只一合﹐生擒夏侯楙於馬上﹐餘皆殺死。

孔明入南安﹐招諭軍民﹐秋毫無犯。眾將各各獻功。孔明將夏侯楙囚於車中。鄧芝問曰「丞相何故知崔諒詐也﹖」孔明曰「吾已知此人無降心﹐故使入城。以試眞僞。彼果盡情告與夏侯楙﹐欲將計就計而行。吾見來情﹐足知詐也﹐復使二將同去﹐以穩其心。此人若有眞心﹐必然阻當﹔彼忻然同去者﹐恐吾疑也。他意中度二將同去﹐賺入城內殺之何遲﹖又令吾軍有托﹐放心而進也。吾已暗囑二將﹐就城門下圖之。城內必無準備﹐吾軍隨後便到。此出其不意也。」眾將拜服。孔明曰「賺崔諒者﹐吾使心腹人詐作魏將裴緒也。吾令去賺天水郡﹐至今未到﹐可乘時取之。若得三郡﹐其威大震矣。」又曰「吾畱吳懿守南安﹐劉琰守安定﹐替出魏延軍馬去取天水郡。」

卻說天水郡太守馬遵﹐聽知夏侯楙困在南安城中﹐乃聚一郡武將文臣商議。時有功曹梁緒﹑主簿尹賞﹑主記梁虔等曰「夏侯駙馬乃金枝玉葉﹐倘有疏虞﹐則甘坐視之罪也。太守何不盡起本部兵以救之﹖」馬遵正疑兵少﹐未敢造次﹐忽報夏侯駙馬令心腹將裴緒到。緒入府﹐取公文付馬遵﹐遵視之﹐說﹕「都督求兩郡之兵﹐星夜救應。」與安定所言皆同。遵令館捨暫歇﹐一面教行文書﹐起各郡之兵﹐一同救應。次日又有報馬到﹐稱說﹕「安定兵已先去了﹐教太守火急前來會合。」馬遵正欲起兵﹐忽一人自外大笑而入曰「太守中諸葛亮之計矣﹗」眾視之﹐乃天水冀人也﹐姓姜﹐名維﹐字伯約。父名冏音景﹐昔日曾爲天水郡功曹﹐因羌戎亂﹐歿於王事。維自幼博覽羣書﹐愛習孫武之學﹐長好武藝﹐無所不通。奉母至孝﹐郡人敬之。後爲中郎將﹐就參本部軍事。當日姜維乃與馬遵曰「近聞諸葛亮殺敗夏侯駙馬﹐困於南安﹐水泄不通﹐焉得有人自重圍之中而出也﹖又聞裴緒乃無名下將﹐多不曾見﹔況安定報馬又無公文﹐以此察之﹐此人乃蜀將詐稱魏將也。賺得太守出城﹐料城中無兵﹐必然暗伏一軍於左近﹐乘虛而取天水也﹐」遵頓悟曰「非伯約之言﹐則誤中姦計矣﹗似此﹐如之柰何﹖」維曰「何難之有﹗」遵曰「若先捉此人斬之﹐閉門堅守﹐恐又是眞﹐有失大事。」維曰「太守放心。某有一計﹐足可擒諸葛亮﹐亦可解南安之圍也。」馬遵遂求其計。未知如何﹐且聽下回分解。

孔明以智伏姜維

卻說姜維獻計於馬遵曰「此郡後必有伏兵﹐某願請五千軍伏於要路。太守先遣來人回報﹐隨後發兵出城﹐不可遠去﹐止行三十里便回﹐但看火起爲號﹐前後夾攻﹐伏兵可勝也。如諸葛亮自在此處﹐必被某所擒矣。」遵用其計﹐遂令來人回報﹕「天水兵出城矣﹐只畱梁緒﹑尹賞守城。」果是孔明遣趙子龍引一軍埋伏於山僻之中﹐只待人馬離城﹐那時下手。細作回報﹐言說﹕「天水太守馬遵﹐起兵出城﹐只畱文官守城。」子龍大喜﹐又令人報與張翼﹑髙翔﹐於路截殺馬遵。此二處兵皆孔明埋伏之將也。

卻說趙子龍引五千兵﹐徑投天水郡城下﹐分兵四路而進。子龍在壕邊髙叫曰「吾乃常山趙子龍也﹗汝知中計﹐早獻城池﹐免遭誅戮﹗」城上梁緒大笑曰「汝中吾姜伯約之計﹐尙然不知耶﹖」子龍恰待攻城﹐忽然喊聲大震﹐四面火光沖天。當先一員少年將﹐挺槍勒馬而言曰「汝見天水姜伯約乎﹖」子龍視之﹐乃姜維也。子龍躍馬挺槍﹐直取姜維。戰不數合﹐維精神倍長。子龍大驚﹐暗思﹕「誰想此處有這般人物﹗」正戰鬥之間﹐兩路軍夾攻將來﹐乃是馬遵﹑梁虔。子龍首尾不能相顧﹐大敗虧輸。子龍衝開路﹐引敗兵奔走﹐姜維趕來。張翼﹑髙翔兩路軍殺出﹐接應子龍﹐姜維因此方回。子龍歸到大寨﹐見孔明﹐說中了姜維之計。孔明驚問曰「何等之人﹐識吾玄機也﹖」忽有南安人告曰「姜維﹐字伯約﹐乃天水冀人也。事母至孝﹐文武雙全﹐智勇足備﹐眞當世之英雄也。」子龍又誇獎姜維曰「此人極好槍法﹐與他人大不同也。」孔明曰「吾今欲取天水﹐甚輕易之﹐不想有此人耶﹗」遂起大軍前來。

卻說姜維回見馬遵﹐遵曰「事定之後﹐當重加保汝。」維曰「趙雲敗去﹐孔明必自來也。某料孔明必疑我軍在城中﹐可將本部軍馬分爲四枝﹕某引一軍伏於城東﹐如彼兵到則截之﹔太守與梁虔﹑尹賞各引一軍﹐城外伏之﹔梁緒率百姓在城上守禦。」於是姜維分撥已定。

卻說孔明因慮姜維﹐自爲前部﹐望天水郡進發。將到城邊﹐孔明傳令曰「凡攻城池﹐以初到之日﹐激勵三軍﹐鼓噪直上﹔若侯日久﹐急難破矣。汝等諸將﹐當激勵三軍﹐不可失此機會。」於是大軍徑到城下。因見城上旗幟整齊﹐不敢輕攻。候至半夜﹔忽然四下火光沖天﹐喊聲震天﹐正不知何處兵來。只見城上亦鼓噪吶喊相應﹐蜀兵亂竄。孔明急上馬﹐有關興﹑張苞二將保護﹐殺出重圍。回頭看時﹐正東上軍馬﹐一帶火光﹐勢若長蛇﹐孔明曰「兵不在多﹐似此人之調遣。眞將才也。」遂令關興探視﹐回報曰「此姜維兵也。」孔明嗟嘆不己﹐折了一陣﹐收兵歸寨﹐思之良久﹐乃顧左右曰「量一姜維﹐尙不能勝﹐安得破魏耶﹖」遂喚安定人問曰「姜維之母﹐見在何處﹖」答曰「見居冀縣。」孔明喚魏延分付曰「汝可引一軍﹐虛張聲勢﹐詐取冀縣。若姜維到時﹐可放入城。」又問﹕「此地何處緊要﹖」安定人曰「天水錢糧﹐皆在上邽音圭﹔若打破上邽﹐則糧道自絕矣。」孔明大喜﹐教趙子龍引一軍去攻上邽。孔明離城三十里﹐早有人報入天水郡﹐說蜀兵分爲三路﹕一軍守此郡﹐一軍取上邽﹐一軍攻冀城。姜維聞之﹐哀告馬遵曰「愚母見在冀城﹐倘母有失﹐非人子之孝也。某乞一軍就救此城﹐就保老母。」馬遵從之﹐遂教姜維引三千軍﹐去冀城保母﹔梁虔引三千軍﹐去保上邽。

卻說姜維引三千人馬至冀城﹐前面一軍擺開﹐爲首蜀將乃魏延也。二將交鋒數合﹐延詐敗奔走。維殺過山隘來﹐入城閉門﹐率兵守護﹐拜見老母﹐並不出戰。趙子龍亦放過梁虔入上邽城去了。孔明乃令人往南安郡﹐去取夏侯楙至帳下。孔明曰「汝懼死乎﹖」楙慌拜伏乞命。孔明曰「目今天水姜維見守冀城﹐使人持書來說﹕『但得駙馬在﹐我願歸降。』吾今饒汝性命﹐汝肯招安姜維否﹖」楙曰「情願招安。」孔明乃與衣服鞍馬﹐不令人跟隨﹐獨自放之。

楙得脫出寨﹐欲尋路而走﹐柰不知徑路。正行之間﹐逢數人奔走。楙曰「汝等是何處之人也﹖」答曰「我等皆是冀縣百姓。今被姜維獻了城池﹐歸降蜀兵﹐蜀將魏延縱人放火劫財﹐我等因此棄家奔走﹐投上邽去也。」楙又問曰「今守天水城是誰﹖」土民曰「天水城中﹐馬太守也。」楙聽之﹐縱馬而行﹐又見百姓攜男抱女遠來﹐所說皆同。楙至天水城下叫門﹐城上人認得是夏侯楙﹐慌忙開門迎接。馬遵驚拜而問之。楙細言姜維之事﹐又將百姓所言說了。遵嘆曰「不想姜伯約反投於蜀矣﹗」梁緒曰「彼意欲救都督﹐故以此言虛降。」楙曰「今維已降﹐何爲虛也﹖」正躊躕之間﹐時值初更﹐蜀兵又來攻城。火光中見姜維在城下﹐挺槍勒馬﹐大叫曰「請夏侯都督答話﹗」夏侯楙與馬遵等皆到城上﹐見姜維耀武揚威﹐大叫曰「我爲都督而降﹐都督何別前言耶﹖」楙曰「汝受魏恩﹐何故降蜀﹖有何言別也﹖」維應曰「汝寫書教我降蜀﹐何出此言﹖汝要脫身﹐卻將我陷了﹗我今降蜀﹐已加爲上將﹐安有還魏之理﹖」言訖﹐驅兵打城﹐至曉方退。夜間妝姜維者﹐乃孔明之計﹐因火光之中﹐難辧眞僞。

孔明卻引兵來攻冀城。城中糧少﹐軍食不敷。姜維在城上見西蜀之軍大車小輛﹐搬運糧艸入魏延寨中去了。維引三千兵出城劫糧﹐蜀兵盡棄了糧艸﹐尋路而走。姜維奪得糧車﹐欲要入城﹐忽然一彪軍攔住﹐爲首將乃張翼也。二將交鋒﹐戰不數合﹐王平引一軍又到﹐兩下夾攻。維力窮抵敵不住﹐奪路歸城﹐城上早插蜀兵旗號﹐已被魏延襲了。維殺條路奔天水城﹐手下尙有十餘騎﹔正遇張苞殺了一陣﹐維此時止剩得匹馬單槍﹐來到天水城下叫門。城上軍見是姜維﹐慌報馬遵。遵曰「此是姜維來賺我城門也。」令城上亂箭射下。姜維回顧蜀兵至近﹐遂飛奔上邽城來。城上梁虔見是姜維在城下﹐虔大罵曰「反國之賊﹗安敢來賺我城池耶﹖吾已知汝降蜀矣﹗」遂亂箭射之。姜維不能分說﹐仰天長嘆﹐兩眼流淚﹐便撥馬望長安而走。行不數里﹐前至一派大樹茂林之處﹐一聲喊起﹐數千軍擁出﹐爲首蜀將關興截住去路。維人困馬乏﹐不能抵當﹐勒回馬便走。忽然一輛小車從山坡中轉出﹐其人頭戴綸巾﹐身披鶴氅﹐手搖羽扇﹐端坐於上﹐乃孔明也。孔明喚姜維曰「伯約﹐此時何爲不降﹖」維尋思良久﹐前有孔明﹐後有關興﹐又無出路﹐只得降之﹐遂下馬而降。孔明慌忙下車而迎﹐相敍甚愛﹐維不勝感激。孔明曰「吾自出茅廬以來﹐徧求賢者﹐願盡傳授平生之學﹐恨未得其人。今遇伯約﹐吾願足矣﹗當盡授之﹐汝宜傾心而報國也﹗」維大喜拜謝。

孔明遂同姜維歸寨﹐升帳商議取天水﹑上邽之計。維曰「天水城中﹐尹賞﹑梁緒與某至厚﹐當寫密書二封射入城中﹐不問應與不應﹐自然亂矣。」孔明從之。姜維寫了二封密書﹐拴在箭上﹐縱馬直至城下﹐射入城中。小校拾得﹐呈與馬遵。遵大疑﹐與夏侯楙商議曰「梁緒﹑尹賞與姜維結連﹐欲爲內應﹐都督宜早決之。可殺梁緒﹑尹賞﹐以除內變之禍。」賞知此消息﹐乃與梁緒曰「不如納城降蜀﹐以圖進用。」是夜﹐夏侯楙數次使人請梁﹑尹二人說話。二人被屈迫事急﹐遂披掛上馬﹐各執兵器﹐引本部軍來殺夏侯楙﹑馬遵﹐一面令人大開城門降蜀。因此夏侯楙﹑馬遵引數百人出西門﹐棄城投羌胡城而去。

梁緒﹑尹賞迎接孔明入城。安民已畢﹐孔明問取上邽之策。梁緒曰「此城乃某之親弟梁虔守之﹐願招來降。」孔明大喜。緒當日到上邽﹐喚梁虔出城來降孔明。孔明重加宴賞﹐就令梁緒爲天水太守﹐尹賞爲冀城令﹐梁虔爲上邽令。孔明分撥已畢﹐整兵進發。諸將問曰「丞相何不去擒夏侯楙也﹖」孔明曰「吾放夏侯楙﹐如放一鴨耳。今得伯約﹐得一鳳也﹗自古云﹕『千兵易得﹐一將難求。』正謂此也。吾觀伯約行兵用計﹐與吾相同﹐故喜愛無限。今已得三城﹐可圖大事矣﹗」於是孔明引大軍出祁山﹐來取長安。未知勝負如何﹖

孔明祁山破曹眞

大蜀建興五年冬﹐諸葛丞相平定天水﹑南安﹑安定三郡﹐及冀城﹑上邽等處﹐威聲大震﹐遠近州郡望風歸降。於是孔明整頓軍馬﹐調遣兵卒﹐盡提漢中之兵前出祁山。兵臨渭水之西。細作報入洛陽。

此時﹐魏主曹叡太和元年﹐升殿設朝。近臣奏曰「夏侯駙馬已失三郡﹐逃竄往投羌胡去了。今蜀兵已到祁山﹐前軍臨渭水之西﹐早乞發兵破敵。免遭侵境之禍也。」叡大驚﹐乃問羣臣曰「誰可爲朕以退蜀兵耶﹖」司徒王朗出班奏曰「臣觀先帝每用大將軍曹子丹眞字﹐所到必克。今陛下何不拜爲大都督以退蜀兵也﹖」叡準奏﹐乃宣曹眞﹐曰「先帝托孤與卿﹐今蜀兵入寇中原﹐卿安忍坐視乎﹖」眞奏曰「臣才疏智淺﹐不稱其職。」王朗曰「將軍乃社稷之臣﹐不可固辭也。老臣𨿽駑鈍﹐願隨將軍上邊。」眞又奏曰「臣受大恩﹐安敢少辭﹐乞一人爲副將。」叡曰「卿自舉之。」眞乃保太原陽曲人﹐姓郭﹐名淮﹐字伯濟﹐官封射亭侯﹐領雍州刺史。叡從之﹐遂拜曹眞爲大都督﹐賜節鉞﹔命郭淮爲副都督﹐王朗爲軍師。朗字景興﹐東海郯人也。自漢獻帝時﹐舉孝廉入仕﹐此時年七十六歲。叡乃選撥東西二京軍馬二十萬與曹眞。眞命宗弟曹遵爲先鋒﹐官封宣武將軍﹔又命蕩寇將軍朱贊爲副先鋒。當年十一月出師﹐魏主曹叡親自送於西門之外方回。

曹眞引大軍來到長安﹐過渭河之西下寨。眞與王朗﹑郭淮共議退兵之策。朗曰「來日可嚴整隊伍﹐大展旗旛。老夫自出﹐只用一席話﹐敢教諸葛亮拱手而降之﹐彼不戰自退也。」眞大喜﹐是夜傳令﹕來日四更造飯﹐天明務要隊伍整齊﹐人馬威儀﹐旌旗鼓角﹐各按次序。當時使人先下戰書。次日﹐兩軍相迎﹐列成陣勢於祁山之前。蜀軍見魏兵甚是雄壯﹐與夏侯楙之兵大不同。

三冬鼓角已罷﹐司徒王朗乘馬而出。上首乃大都督曹眞﹐下首乃副都督郭淮﹐兩个先鋒壓住陣角。探子馬出軍前大叫曰「請對陣主將答話﹗」蜀兵門旗開處﹐關興﹑張苞分左右而出﹐立馬於兩邊﹔次後一隊隊驍將分列﹔門旗影下﹐中央一輛四輪車﹐端坐一人﹐綸巾羽扇﹐素衣皂縧﹐眾視之﹐乃是孔明。孔明舉目﹐見魏陣前三个麾蓋﹐乃問陣前護衛曰「此是何人也﹖」護衛曰「旗上大書姓名﹐中央白髯老者﹐乃軍師﹑司徒王朗也﹔上首乃大都督曹眞﹐下首乃副都督郭淮也。」孔明曰「王朗必下說詞也﹗」遂教推車於陣外﹐令護車小校傳曰「休放冷箭﹗漢丞相與王司徒會話。」王朗縱馬而出曰「吾有一言﹐明公請聽。」孔明於車上拱手﹐王朗在馬上欠身答禮。朗曰「久聞公之大名﹐今幸一會。公旣知天命﹐識時務﹐何故興無名之兵也﹖」孔明曰「吾奉詔討賊﹐何爲無名耶﹖」朗曰「天數有變﹐神器更易﹐而歸於有徳之人﹐此定然之理也。曩自桓﹑靈以來﹐天下爭橫﹐人人稱霸。黃巾縱橫於巨鹿﹐張邈問罪於陳畱﹐袁術僭號於壽春﹐袁紹稱王於鄴土﹔劉表占據荊州﹐呂布虎吞天下﹕盜賊蜂起﹐姦雄鷹揚﹐社稷有壘卵之危﹐生靈有倒懸之急。我太祖武皇帝掃淸六合﹐席卷八荒﹔萬里傾心﹐四方仰徳。非權勢而取之﹐實乃天命之所歸也。世祖文帝﹐神文聖武﹐以膺大統﹐應天合人﹐法堯禪舜﹐而處中國以臨萬邦﹐豈非天心人意乎﹖今公蘊大才﹐抱大器﹐自欲比於管﹑樂﹐何不仿伊尹﹑周公﹐故彊欲逆天理﹑背人情而行事耶﹖豈不聞古人云﹕『順天者昌﹐逆天者亡。』今我大魏帶甲百萬﹐良將三千。量腐艸之螢光﹐怎及天心之皓月﹖公可倒戈卸甲﹐以禮來降﹐不失封侯之位。則國安民樂﹐豈不美哉﹗」蜀兵聞言﹐嘆之不已﹐皆以爲有理。

孔明默然不語。蜀陣上參軍馬謖自思曰「昔季布罵漢髙祖﹐曾破漢兵﹐今王朗用此計也﹗」只見孔明在車上大笑曰「吾以汝爲漢朝大老元臣﹐必有髙論﹐豈期出此言也﹗吾有一言﹐諸軍靜聽﹕昔日桓﹑靈微弱﹐漢統陵替﹐國亂歲凶﹐四方擾攘。段珪才斬於平津﹐董卓又生於朝野﹔天方剿戮﹐四寇又興﹐遷劫漢帝於閭閻之間﹐殘暴生民於溝壑之內。因廟堂之上﹐朽木爲官﹔殿陛之間﹐禽獸食祿﹗狼心狗幸之輩﹐滚滚當道﹔奴顏婢膝之徒﹐紛紛秉政﹗以致社稷丘墟﹐生靈塗炭。吾素知汝所行﹐世居東海之濱﹐初舉孝廉入仕﹐理合匡君輔國﹐安漢興劉﹐何期反助逆賊﹐同情篡位﹗罪惡深重﹐天地不容﹗傾國之人﹐欲食其肉﹗今日幸吾尙在﹐乃天意不絕炎漢也﹗吾奉詔討賊﹐仗義興師。汝旣爲諂諛之臣﹐只可潛身縮首﹐苟圖衣食﹐安敢在於軍伍之前﹐妄稱天數耶﹖皓首匹夫﹗蒼髯老賊﹗當咫尺歸於九泉之下﹐有何面目而見二十四帝乎﹖老賊速退﹗可教反臣與吾決勝負﹗」王朗聽罷﹐大叫一聲﹐气死於馬下。後人有詩贊孔明曰﹕

兵馬出西秦﹐雄才敵萬人。輕搖三寸舌﹐罵死老賊臣。

孔明以扇指曹眞曰「吾不逼汝。汝可整頓軍馬﹐來日決戰。」言訖回車。於是兩軍皆退。

曹眞將王朗屍首﹐用棺木盛貯﹐送回長安去了。副都督郭淮曰「諸葛亮料吾軍中治喪﹐今夜必來劫寨。可分兵四路﹕兩路兵從山僻小徑﹐乘虛去劫蜀寨﹔兩路兵伏於本寨外﹐左右擊之。」曹眞大喜曰「此計與吾相合。」遂傳令﹐喚曹遵﹑朱贊兩个先鋒分付曰「汝二人各引一萬軍﹐抄出祁山之後。但見蜀兵望吾寨而來﹐汝便進兵去劫蜀寨。如蜀兵不動﹐便撤兵回﹐不可輕進。」二人受計﹐引兵而去。眞與淮曰「我兩个各引一枝大軍﹐伏於寨外﹐寨中虛堆柴艸﹐只畱數人。如蜀兵到﹐放火爲號。」諸將皆分左右﹐各自準備去了。

卻說孔明歸帳﹐先喚趙子龍﹑魏延聽令。孔明曰「汝二人各引本部兵去劫魏寨。」魏延進曰「曹眞深明兵法﹐必料我乘喪劫寨﹐他豈不提防也﹖」孔明笑曰「吾正要他知吾去劫寨也。彼必伏兵在祁山之後﹐待蜀兵過去﹐卻來襲吾寨﹔故令汝二人引兵前去﹐過山腳後路﹐遠下營寨。汝看火起爲號﹐卻分兵於兩下﹕魏延拒住山口﹔子龍引兵殺回﹐必遇魏兵也﹐容魏將走回﹐汝乘勢攻之﹐彼必自相掩殺。可全勝也。」二將引兵﹐受計而去。又喚關興﹑張苞﹐分付曰「汝二人各引一軍﹐伏於祁山之要路﹐放過魏兵﹐卻從彼來路殺奔魏寨而去。」二人受計﹐引兵去了。又令馬岱﹑王平﹑張翼﹑張嶷四將伏於寨外四面﹐以擊魏兵。孔明乃虛立寨柵﹐居中堆起柴艸﹐以備火號。孔明乃引諸將退於寨後﹐以觀動靜。

卻說魏先鋒曹遵﹑朱贊黃昏離寨﹐迆邐前進。二更左側﹐遙望山前隱隱有軍行動。曹遵自思曰「郭都督神機妙算﹐料知蜀兵矣。」遂催兵急進。到蜀寨之時﹐將及三更。早望見寨柵﹐曹遵先殺入寨﹐只見空寨﹐並無一人﹐料知中計﹐便撤軍回。寨中火起。朱贊兵到﹐自相掩殺﹐人馬大亂。正殺之間﹐曹遵與朱贊交馬﹐方知自相踐踏。及合兵時﹐忽喊聲大震﹐四面王平﹑馬岱﹑張翼﹑張嶷殺到。曹﹑朱二人引心腹軍百餘騎﹐望大路奔走。忽然鼓角齊鳴﹐一彪軍截住去路﹐爲首蜀將乃常山趙子龍也﹐子龍叫曰「賊將那去﹖早早受死﹗」曹﹑朱二人奪路而走。忽然喊聲又起﹐一彪軍殺到﹐爲首蜀將乃是魏延。曹﹑朱大敗﹐殺奔魏寨之時。看寨軍只道蜀兵劫寨﹐慌忙放起號火。左邊曹眞﹐右邊郭淮﹐二人殺至﹐自相掩殺。後面三路蜀兵殺到﹐中央魏延﹐左邊關興﹐右邊張苞﹐大殺一陣。魏兵敗走十餘里﹐將士死者極多。孔明全獲大功﹐方始收兵回寨。

卻說曹眞與郭淮商議曰「今魏兵勢孤﹐蜀兵勢大﹐將何策以退之﹖」淮曰「勝負乃兵家之常事﹐不足爲弱也。某有一計﹐使蜀兵首尾不能相顧﹐定然自走矣。」曹眞問計。未知如何﹐且聽下回分解。

孔明大破鐵車兵

於是郭淮與曹眞曰「西羌遠夷﹐自太祖武皇帝時連年入貢﹔世祖文皇帝朝﹐甚以恩惠之。我等且宜據住險阻﹐蜀兵求戰不出﹔可密遣人從小路直入羌胡求救﹐許以和親﹐羌胡必起兵襲其後。吾卻以正兵擊之﹐豈不勝哉﹖」眞從之﹐卽遣人赴羌胡城去了。

卻說西羌國王徹裏吉﹐自曹操時年年入貢﹐手下有一文一武﹕文乃雅丹丞相﹐足智多謀﹔武乃越吉元帥﹐靑眼黃髯﹐身長一丈﹐使一柄長鐵錘﹐重一百斤﹐有萬夫不擋之勇。此時﹐魏使賫金珠並書到國﹐先來見雅丹丞相﹐送了禮物。雅丹引見國王﹐曰「中原魏國差人賫書禮來求救兵﹐著與蜀兵交戰。」徹裏吉曰「書上怎生說﹖」雅丹曰「中國許以和親﹐要退兵寇﹐理合依準。」國王曰「可與元帥商議。」雅丹丞相遂請越吉元帥商議﹐說知此事。越吉允之﹐卽起羌胡兵一十五萬﹐皆慣使弓弩槍刀﹑鐵蒺藜流星錘等器﹔又有戰車﹐其車用鐵葉裹釘﹐裝載糧食軍器什物﹐或用駱駝駕之﹐或用騾馬駕之﹐一歇行數幹裏不乏﹐因此號爲「鐵車兵」。遂辭了國王﹐二人領兵﹐直扣西平關。守關蜀將韓禎﹐急差人賫文報知孔明。

孔明聽知﹐乃問眾將曰「誰敢去退羌胡之兵也﹖」忽然兩个素鎧將應曰「某等願往。」眾視之﹐乃左護衛使﹑龍驤將軍關興﹐右護衛使﹑虎翼將軍張苞也。孔明曰「汝二人要去﹐柰路途不熟。」遂喚馬岱曰「汝素知羌胡之性﹐久居彼處﹐可作鄕導。」便起精兵五萬﹐與興﹑苞二人同去。如此行之。

興﹑苞等引兵起程。行不數日﹐早遇番兵。關興先引百餘騎登山看時﹐只見番兵把鐵車首尾相連﹐隨處結寨﹔車上徧排兵器﹐就似城池一般。興觀之良久﹐無破敵之策﹐回寨與張苞﹑馬岱商議。苞曰「未知番兵虛實﹐來日見陣便可知也。」次早分兵三路﹕關興在中﹐張苞在左﹐馬岱在右﹐三路兵齊進。忽見皂雕旗漫山蔽野﹐當先盡是軍馬﹐馬軍叢中越吉元帥手挽鐵錘﹐腰懸寶雕弓﹐騎如龍馬﹐奮勇而來。興招三路兵徑進。忽見番兵分在兩邊﹐中央放出鐵車﹐如潮水之急﹐弓弩一齊驟發。蜀兵大敗﹐馬岱﹑張苞兩軍先退﹔關興一軍﹐被番兵一裹﹐直圍入西北角上去了。

興在垓心﹐左衝右突﹐不能得脫﹔鐵車密圍﹐就如城池。蜀兵你我不能相顧。興望山谷中尋路而走。看看天晚﹐但見一簇皂旗風擁而來﹐一員番將手提鐵錘﹐大叫曰「小將休走﹗吾乃越吉元帥是也﹗」關興急走﹐前面正遇斷澗﹐只得回馬來戰越吉。興終是膽寒﹐抵敵不住﹐望澗中而逃。馬跳得一步﹐被越吉趕到﹐一鐵錘打來。興急閃過﹐正中馬胯。那馬望澗中便倒﹐興落於水中。忽聽得一聲響處﹐背後越吉連人帶馬﹐平白的倒將下來。興就水中掙起看時﹐只見岸上一員大將﹐殺退番兵。興提刀待砍越吉﹐越吉躍水而逃。興得了這馬﹐牽到岸上﹐整頓鞍轡﹐綽刀上馬。只見那員將﹐尙在前面追殺番兵。興自思良久﹕「救我性命乃是何人﹖當與之見。」遂拍馬趕來。看看至近﹐只見雲霧之中﹐隱隱有一大將﹐面如重棗﹐眉若臥蠶﹐綠袍金鎧﹐提靑龍刀﹐騎赤兔馬﹐手綽美髯﹐分明認得是父親關公。興大驚﹐卻欲問之﹐忽見關公以手望東南指之曰「吾兒可往東海速去。吾當護汝歸寨。」言訖﹐一陣風過﹐已失所言之處。

興望東南而走。行至半夜﹐忽見一彪軍到﹐爲首大將乃是張苞。苞問曰「汝曾見二伯父否﹖」興曰「你如何得知﹖」苞曰「吾被鐵車兵追急﹐忽見二伯父自空中而下﹐驚退番兵﹐以手指之曰﹕『汝從這條路去﹐可救吾兒。』言訖不見。因此找尋至此。」關興細言其事﹐二人同歸大寨。馬岱迎入。岱曰「此軍無計可退。我當守寨﹐你二將軍可求丞相計策﹐退此番兵。」於是馬岱退兵山谷內下寨﹔興﹑苞星夜來見孔明﹐說知此事。

孔明急引姜維﹑張翼﹐又帶三萬兵﹐同興﹑苞來到馬岱寨中歇定。次日﹐孔明上馬﹐登髙望之﹐見鐵車連絡不絕﹐人馬縱橫﹐往來馳騁。孔明觀畢﹐回寨與眾將曰「量此小陣﹐何難破之。」乃喚馬岱﹑張翼﹐曰「如此如此。」二人受計﹐引兵而去。又喚姜維曰「汝知破鐵車之法否﹖」維曰「羌胡之人﹐惟恃拙勇而已﹐豈知子牙之術乎﹖」孔明嘆曰「汝深知吾意也。吾令關興﹑張苞作伏路誘敵之兵。連曰若彤雲密布﹐朔風不止﹐吾計可施矣。汝但看紅旗爲號﹐可以避之。」

於是姜維連日引兵搦戰﹐番兵來迎﹐蜀兵便退。番兵隨後追殺﹐直趕到寨內﹐不見一軍﹐惟插旌旗。番兵疑之﹐不進而退。此時冬十二月天气﹐果然大雪忽降。姜維又引兵來戰﹐越吉元帥大怒﹐急引鐵車兵來迎。姜維不戰而走。番兵趕到寨前﹐姜維已從寨後而出。番兵在外觀之﹐四面皆立旌旗﹐寨中有鼓琴之聲﹐回報越吉元帥。越吉心疑﹐乃與雅丹丞相商議﹐雅丹曰「此是諸葛亮詭計﹐虛設疑兵。可以攻之。」越吉遂引兵到蜀寨前﹐正見孔明攜琴上車﹐引數十騎﹐望後寨而去。番兵搶了寨柵﹐直趕過山口﹐但見小車隱隱轉過林樹去了。雅丹丞相與越吉元帥曰「這等之兵﹐𨿽有埋伏﹐不足懼之﹗」遂起大兵追趕。又見姜維兵俱在雪地之中。越吉大怒﹐催兵飛奔追趕﹐更兼山路平坦﹐又被雪漫曠野﹐一望並無軍馬。正趕之間﹐忽報蜀兵自山後而出。雅丹曰「縱有些小伏兵﹐何足懼之﹗」忽聽得前面鼓角齊鳴﹐喊聲大震﹐番兵徑往前奔﹐急然山崩地陷﹐番兵俱落於坑中﹔背後鐵車正行得緊澑﹐急難收救﹐並擁而來﹐自相踐踏。後面番兵急要回時﹐左邊關興﹑右邊張苞﹐兩軍萬弩齊發﹔背後姜維﹑馬岱﹑張翼﹐三路兵殺到。鐵車兵大亂。越吉元帥望後面山谷中而逃﹐正逢關興。交馬只一合﹐被興舉起靑龍刀﹐大喝一聲﹐斬越吉於馬下。雅丹丞相早被馬岱活捉﹐解到大寨來。番兵各自逃去。

孔明升帳﹐馬岱押過雅丹來。孔明叱武士去其縛﹐賜酒食壓驚﹐用好言撫慰。孔明喚雅丹丞相曰「吾主乃大漢皇帝﹐命吾討賊﹐爾如何聽反臣之語而作亂也﹖吾國與爾乃鄰邦﹐永結盟好﹐勿聽反言。爾若從之﹐將舊日通和之意傷壞矣。」雅丹深感其徳。孔明遂將所獲番兵盡皆賞勞﹐同雅丹俱放回國。眾皆拜謝而去。孔明將越吉元帥首級﹐用木匣盛之。設宴會賞已畢﹐引三軍連夜投祁山大寨而來﹐一面差人賫表奏報捷音。

卻說曹眞連日望羌胡消息﹐忽有伏路軍來報說﹐蜀兵拔寨收拾起程。郭淮大喜﹐乃與曹眞曰「此是羌胡兵攻擊太急﹐因此退去也。」遂分兩路追趕。前面蜀兵亂走﹐魏兵隨後追襲。先鋒曹遵正趕之間﹐忽然鼓聲大震﹐一彪軍閃出﹐爲首大將乃前督部﹑鎭北將軍﹑領丞相司馬﹑涼州刺史﹑都亭侯魏延﹐大叫曰「反賊休走﹗」曹遵大驚﹐拍馬交鋒﹐不三合﹐被魏延一刀斬於馬下。副先鋒朱贊引兵追趕﹐忽然喊聲大震﹐一彪軍閃出﹐爲首大將乃中護軍﹑徵南將軍﹐封永昌亭侯常山趙雲也。朱贊措手不及﹐被子龍一槍刺死於馬下。曹眞﹑郭淮見兩路先鋒有失﹐欲收兵回﹐背後喊聲大震﹐鼓角齊鳴﹐乃是關興﹑張苞兩路軍殺出﹐將曹眞﹑郭淮圍住﹐痛殺一陣。眞﹑淮二人引敗兵奪路走脫。蜀兵全勝﹐直追到渭水﹐奪了魏寨。曹眞折了兩个先鋒﹐哀傷不已﹔只得寫表申朝﹐乞撥援兵。

卻說魏主曹叡設朝﹐近臣奏曰「大都督曹眞數敗於蜀﹐折了兩个先鋒﹐羌胡兵又折了無數﹐其危甚急﹐今都督上表求救﹐請陛下裁處。」叡大驚﹐乃問文武曰「退軍之策﹐如何施也﹖」華歆奏曰「須是陛下禦駕親徵﹐大會諸侯﹐人皆用命﹐方可退也。陛下若不親徵﹐則長安有失﹐關中危矣﹗」太傅鐘繇奏曰「凡爲將者﹐知過於人﹐則能制人。孫子云﹕『知彼知己﹐百戰百勝。』臣量曹子丹𨿽久用兵﹐非諸葛亮之對手也。臣以全家良賤保舉一人﹐足可退諸葛亮之師﹐未知聖意準否﹖」叡曰「卿乃大老元臣﹐有何賢士可退蜀兵﹖當早召來﹐與朕分憂。」未知鐘繇保舉何人﹐下回便見。

司馬懿智擒孟達

於是太傅鐘繇奏曰「向者諸葛亮欲興師犯境﹐但懼其人﹐故散流言﹐令陛下去其柱石之臣﹐果然陛下中計﹐方長驅大進也。今若復用其人﹐則諸葛亮自然退矣。」魏主曹叡問之﹐繇曰「此人乃驃騎大將軍司馬懿也。」叡長嘆曰「朕到今心中猶悔。非卿所言﹐無以發現也。仲達見在何地﹖」繇曰「近聞仲達在宛城閒住。」叡卽降詔﹐遣使持節﹐仍復司馬懿官職﹐加爲平西都督﹐就起南陽諸路軍馬﹐前赴長安。叡禦駕親徵﹐克日到彼聚會。使命星夜投宛城去了。

卻說孔明自出師以來﹐累獲全功﹐料長安指日而得﹐心中甚喜。正在祁山寨中會眾議事﹐忽報永安宮鎭守李嚴令子李丰來見。孔明只道東吳兵犯境﹐心甚驚疑﹐喚入帳中問之。丰曰「特來報喜。」孔明曰「有何喜也﹖」丰曰「昔日孟達降魏﹐乃不得已降之。彼時曹丕甚愛﹐每稱將相之才﹐時以駿馬衣服﹑玩器金珠而賜之﹐曾同輦出入﹐羣臣無不驚訝﹐封爲散騎常侍﹐領新城太守﹐鎭守上庸﹑金城等處﹐委以西南之任﹐如此重用。自丕死後﹐曹叡卽位﹐甚不相好﹐絕其所賜﹐朝中多人嫉妒﹐孟達日夜不安﹐常與諸將曰﹕『我本是蜀將﹐勢逼於此。』今累差心腹入持書來見家父﹐教早晚代稟丞相﹕前者五路下川之時﹐曾有此意﹐丞相亦知。今在新城﹐聽知丞相伐魏﹐欲起新城﹑金城﹑上庸三處軍馬﹐就彼處舉事﹐徑取洛陽﹔丞相卻取長安﹐兩京可定矣。今某引來人並累次書信呈上。」孔明大喜﹐厚賞李丰等。忽細作人報說﹕「魏主曹叡﹐一面駕幸長安﹔一面詔司馬懿復職﹐加爲平西都督﹐起本處之兵﹐於長安聚會。」孔明聽畢﹐頓手跌足﹐不知所措。參軍馬謖問曰「量曹叡何足爲道﹖若得來長安﹐就而擒之﹐丞相何故驚也﹖」孔明曰「吾豈懼曹叡耶﹖平生所患者﹐獨司馬懿一人而已。今孟達欲舉大事﹐若司馬懿得此大權﹐事必敗矣﹗達非司馬懿之敵手﹐必被所擒。孟達若死﹐中原不易得也﹗」馬謖曰「何不急修書﹐令孟達提防﹖」孔明從之﹐卽修書﹐令來人星夜回報孟達。

卻說孟達在新城﹐專望心腹人回報。不時﹐心腹人到來﹐將孔明回書呈上。孟達拆封視之。書曰﹕

近得書﹐足知公忠義之心﹐不忘故舊﹐吾甚爲喜慰。公若成此大事﹐則漢朝中興第一之功也。然極宜甚密﹐不可容易托人。𨿽兄弟妻子﹐亦難保也。愼之﹗戒之﹗近聞魏叡復詔司馬懿起宛﹑洛之兵﹐若聞公舉大事﹐彼必先至矣。當萬全提備﹐勿視爲等閒人耳。吾猶懼之﹐公請詳察。

孟達覽畢﹐大笑曰「人言孔明心多﹐今觀此事﹐足可知矣﹗」心腹人告曰「主公可修回書以安丞相之心﹐不可如常慢也。」達從之﹐又具回書﹐令心腹人星夜來答孔明。

孔明喚入帳中。其人呈上回書。孔明拆封觀之。書曰﹕

適承鈞教﹐安敢少怠。竊謂司馬懿之事﹐達以爲必不懼也。宛城離洛陽約八百里﹐至新城一千二百里。若司馬懿聞達舉事﹐須表奏魏主。往復則一月間之事也。達城池已固﹐諸將亦與三軍皆在深險之地﹐司馬懿便來﹐達何懼哉﹖丞相可寬懷﹐惟聽捷報﹗謹復。

孔明看畢﹐擲之於地而頓足曰「孟達必死於司馬懿之手矣﹗」馬謖問曰「何謂也﹖」孔明曰「兵法云﹕『攻其無備﹐出其不意。』豈容孟達料在一月之期也﹖旣曹叡已委司馬懿﹐逢寇卽除﹐何待奏聞乎﹖若知孟達反﹐不須十日﹐兵必到矣﹐安能措手耶﹖」眾將皆服。孔明急令來人回報曰「若未舉事﹐切莫教同事者知之﹔知則必喪命矣。」其人拜辭﹐歸新城去了。

卻說司馬懿在宛城閒住﹐聞知魏兵累敗於蜀﹐乃仰天長嘆數聲。懿有長子司馬師﹐字子元﹔次子司馬昭﹐字子尙﹕此二子素有大志﹐飽看兵書。此時侍立於側﹐見懿長嘆﹐乃問曰「父親何爲長嘆也﹖」懿曰「汝輩豈知大事耶﹖」司馬師曰「莫非嘆魏主不用乎﹖」司馬昭笑曰「早晚必來宣召父親也。」懿大驚曰「不意吾家又出麒麟兒矣﹗」言未盡﹐忽然天使持節至。懿聽詔畢﹐遂調宛城諸路軍馬起行。忽報有一人來告機密事。懿喚入密室問之﹐其人告曰「某乃金城太守申儀家人也。近有新城太守孟達﹐請上庸太守申耽並某主公商議。達曰﹕『吾等乃大蜀人也﹐昨因時勢所逼﹐不得已而降之。魏文帝時﹐相待甚厚﹔當今魏主以吾等爲外邦人物﹐視之如艸芥﹐待之如糞土。今諸葛丞相奉命出師﹐兵至祁山﹐先敗夏侯楙﹐又敗曹眞﹐殺得魏兵亡魂喪膽。今天水﹑南安﹑安定三郡俱已歸順﹐勢如劈竹﹐長安在旦夕休矣﹗吾等合從天道﹐就此舉事﹐徑襲洛陽﹐其功莫大﹗汝等從否﹖』申耽﹑申儀皆懼其勢﹐勉彊應允﹐各自修補城池﹐聚集軍馬﹐早晚必反。申家兄弟誠恐連累﹐先令某來首﹔孟達心腹人李輔並達外甥鄧賢﹐隨狀出首。望都督早提兵來﹐自有內應也。」司馬懿聽畢﹐以手加額曰「此乃皇上齊天之洪福也﹗今諸葛亮兵在祁山﹐殺得內外人皆膽落。今天子不得已而幸長安﹐若旦夕不用吾時﹐孟達一舉﹐兩京休矣﹗此賊必通謀諸葛亮也﹗吾先破之﹐諸葛亮定然心寒﹐自退兵矣。」長子司馬師曰「父親可急寫表申奏天子。」懿笑曰「若等聖旨﹐往復一月之期﹐則孟達事已成矣。彼若把住險要﹐吾𨿽有百萬之眾﹐急難破也。」卽傳令教人馬起程﹐一日要行二日之路﹐如有怠慢者斬之。懿又令參軍梁畿賫詔﹐星夜往新城﹐教孟達等準備徵進﹐使彼不疑。梁畿先行﹐懿隨後發兵。行了二日﹐山坡下轉出一軍﹐乃是右將軍徐晃。晃下馬見懿﹐說﹕「天子駕到長安以退蜀兵﹐今都督何往﹖」懿低聲言曰「今孟達造反﹐吾去擒耳。」晃曰「某願爲先鋒。」懿大喜﹐合兵一處﹕前部徐晃﹐後軍二子。懿在中軍。又行了二日﹐前軍哨馬報捉住孟達心腹人﹐搜出孔明回書﹐來見司馬懿。懿曰「吾不殺汝﹐汝從頭細說。」其人只得將孔明﹑孟達往復之事﹐一一告說了畢。懿看罷孔明回書﹐自驚曰「世間能者﹐所見相同。吾機先被孔明識之矣。幸得天子有福﹐獲此消息﹐則孟達無計也。」遂感嘆不已﹐星夜倍道催趲軍行。

卻說孟達在新城約下金城太守申儀﹑上庸太守申耽﹐克日舉事。耽﹑儀二人每日調練軍馬﹐只待魏兵到日﹐以爲內應﹔卻報孟達﹐言軍器糧艸俱未完備﹐不敢約期起事。達信之。忽報參軍梁畿來到﹐孟達迎入城中。畿傳司馬懿將令曰「司馬都督今奉天子詔命﹐起諸路軍馬﹐以退蜀兵。太守可集本部軍馬﹐聽候調遣。」達問曰「都督何日起程﹖」畿曰「以此時約之﹐離宛城望長安去了。」達暗喜曰「吾大事成矣﹗」遂設宴待了梁畿﹐送出城外﹐卽報申耽﹑申儀知道﹕「明日舉事﹐換上大蜀旗號﹐發諸路軍馬徑襲洛陽。」忽報城外塵土衝天﹐不知何處兵來。孟達自登城視之﹐只見一彪軍打著「右將軍徐晃」旗號﹐飛奔城下。達大驚﹐急扯起弔橋。徐晃坐下馬收拾不住﹐直來到壕邊﹐髙叫曰「反賊孟達﹐早早受降﹗」達大怒﹐急開弓射之﹐正中徐晃頭額﹐魏將救去。城上亂箭射下﹐魏兵方退。孟達恰待開門追趕﹐四面旌旗蔽日﹐司馬懿兵到。達仰天長嘆曰「果不出孔明之所料也﹗」於是閉門堅守。

卻說徐晃被孟達射中頭額﹐眾軍救到寨中﹐取了箭頭﹐令醫調治﹔當晚而死﹐時年五十九歲。魏太和二年春正月也。後史官有詩贊曰﹕

降明權成厚﹐爭津定策髙。揚名攻不備﹐陷敵戰當鏖。

欲虜平襄﹑漢﹐還屯振節旄。功逾孫子右﹐魏武過情褒。

司馬懿令人扶柩還洛陽遷葬。

次日﹐孟達登城視之﹐只見魏兵四面圍得鐵桶相似。達行坐不安﹐驚疑未定﹐忽見兩路兵自外殺來﹐旗上大書「申耽」﹑「申儀」名字。孟達見是救軍到﹐慌引本部兵大開城門殺出。耽﹑儀大叫曰「反賊休走﹗早早受降﹗」兩路攻來。達見事變﹐撥馬望城中便走。城上亂箭射下。乃是李輔﹑鄧賢獻了城池。二人大罵曰「吾等已獻了城池也﹗」達取路而走﹐申耽趕來。達人困馬乏﹐措手不及﹐被申耽一槍刺於馬下﹐眾軍梟其首級。餘軍皆降。李輔﹑鄧賢大開城門﹐迎接司馬懿入城。撫民勞軍已畢﹐遂遣人奏知魏主曹叡。叡大喜曰「教將孟達首級﹐去洛陽城市碎剁示眾。」加申耽﹑申儀官職﹐就隨司馬懿徵進﹔命李輔﹑鄧賢守新城﹑上庸。

卻說司馬懿引兵到長安城外下寨。懿入城來見魏主。叡大喜曰「朕一時不明﹐誤中反間之計也﹐卿閒居許久﹐朕悔之無及。今達造反﹐非卿等制之﹐兩京休矣﹗」懿奏曰「臣聞申儀密告反情﹐意欲表奏陛下﹐恐往復遲滯﹐故不待聖旨﹐星夜而去﹐八日已到新城。孟達措手不及﹐被臣斬之。若待奏聞﹐則中諸葛亮之計也。」言罷﹐將孔明回孟達密書奉上。叡看畢﹐大喜曰「卿之學識至於孫﹑吳矣﹗」賜金鉞斧一對﹐後遇機密重事﹐不必奏聞﹐便宜行事。就令司馬懿出關破蜀。懿奏曰「臣舉一大將﹐可爲先鋒。」叡曰「卿舉何人﹖」懿曰「此將乃河間鄚人也﹐姓張﹐名郃﹐字雋義﹐見爲右將軍。」叡笑曰「朕正欲用之。」遂命張郃爲前部先鋒﹐卽日起行。司馬懿引兵離長安來破蜀兵。未知勝負如何﹖

司馬懿智取街亭

卻說魏主曹叡駕居長安﹐一邊撥五萬軍﹐命二人領之﹐以助曹眞﹕一人乃穎川陽翟人也﹐姓辛﹐名毗﹐字佐治﹐爲軍師﹔一人乃涿郡容城人也﹐姓孫﹐名禮﹐字徳達﹐爲護軍。二人奉詔而去。於是司馬懿引二十萬軍出關下寨﹐請先鋒張郃至帳下曰「吾平生知汝忠勇﹐故在天子前保舉﹐以退蜀兵﹐非同小可。諸葛亮乃當世之英雄﹐用兵如神﹐天下之人無不懼之。見屯兵於祁山﹐聲勢甚大﹐不作準備者﹐欺曹子丹無謀也。他不知吾來。吾今先算下地理有十餘處﹐皆峻險僻靜之路。諸葛亮平素謹愼仔細﹐不肯造次行事﹐他卻不知吾境內地理﹔若是吾用兵﹐先從子午谷徑取長安﹐早得多時矣。他非無謀﹐只怕有失﹐不肯弄險﹐必然軍出斜谷﹐來取郿城也﹔若取郿城﹐必分兵兩路﹐一軍取箕谷矣。此二處﹐吾發檄文令子丹拒守郿城﹐若兵來不可出戰﹔令孫禮﹑辛毗截住箕穀道口﹐若兵來則出奇兵擊之。此萬全之計也。」郃曰「將軍之兵欲往何處去也﹖」懿曰「吾素知秦嶺之西有一條路﹐地名街亭﹔傍有一城﹐名列柳城﹕此二處皆是漢中之咽喉﹐諸葛亮欺子丹無備﹐定從此處進也。吾與汝徑取街亭﹐望陽平關不遠矣。諸葛亮若知吾斷其街亭要路﹐絕其糧道﹐則隴西一境不能安守﹐必然連夜奔回漢中去也。彼若回動﹐吾以奇兵於小路擊之﹐可全勝矣﹔若不歸時﹐吾卻將諸處小路盡皆壘斷﹐俱以兵守之。一月無糧﹐蜀兵皆饑餓死也﹐諸葛亮必被吾所擒矣﹗」張郃大悟﹐乃拜伏於地曰「都督神算也﹗」懿曰「𨿽然如此﹐諸葛亮不比孟達。汝爲先鋒﹐勿輕進。當傳與諸將﹐循山四路﹐遠遠哨探。如無伏兵﹐方可前進。若是怠慢﹐必中諸葛亮之計也。」張郃受計﹐引軍而行。司馬懿遣人持檄文來見曹眞﹐眞乃依計行之。

卻說孔明在祁山寨中﹐與諸將曰「吾料孟達必死於司馬懿之手矣。使人探視去了﹐至今未回。」忽報新城打細人到來。孔明喚入問之﹐細作告曰「司馬懿倍道而行﹐八日到新城。孟達措手不及﹐又被申耽﹑申儀﹑李輔﹑鄧賢爲內應﹐孟達被亂軍中所殺。今司馬懿撤兵到長安﹐見了魏主﹐同張郃引兵出關﹐來拒丞相之師也。」孔明大驚曰「孟達做事不密﹐死之當然﹔今司馬懿出關﹐必取街亭﹐斷吾咽喉之路也﹐誰可去守﹖」言未畢﹐參軍馬謖曰「某願往。」孔明曰「街亭𨿽然小可之地﹐干系有泰山之重。倘街亭有失﹐吾大軍皆休矣。汝𨿽深通謀略﹐此地柰無城廓﹐又無險阻﹐所守極難。」謖曰「某自幼歷學到今﹐豈不知兵法也﹖量一街亭﹐不能守之﹐要某何用耶﹖」孔明曰「街亭正北﹐吾之咽喉﹔若咽喉斷絕﹐吾豈能生也﹖街亭一失﹐蜀兵休矣﹗況司馬懿非等閒之輩﹔更有先鋒張郃之勇﹐智謀過人﹐乃魏之名將也﹐恐汝不能敵之。」謖曰「休道司馬懿﹑張郃﹐便是曹叡親來﹐有何懼哉﹗若有差失﹐乞斬全家。」孔明曰「軍中無戲言。」謖曰「願責軍令狀﹗」孔明從之。謖遂寫了軍令狀呈上。孔明曰「吾與汝二萬五千精兵﹐再撥一員上將相助你去。」卽喚王平﹐分付曰「吾素知汝平生謹愼﹐故托汝去。汝可小心謹守

此地。下寨當要道之處﹐使賊兵急且不能偸過也。如安了營寨﹐便畫四至八道地理圖本將來。凡事商議停當而行﹐不可輕易。如所守無危﹐則是取長安第一之功也。戒之﹗戒之﹗」二人拜辭﹐引兵而去。

孔明尋思﹐恐二人有失﹐又喚髙翔曰「街亭東北上有一城﹐名列柳城﹐乃山僻小路﹐此可以屯軍。與汝一萬兵﹐去此城屯紮。但街亭危﹐可引兵救之。」髙翔引兵而去。孔明又思髙翔非張郃之對手﹐必得一員大將﹐屯兵於街亭之右﹐足可防之﹐遂喚魏延曰「汝引本部兵﹐去街亭之後屯紮。待兵來﹐汝可應之。」延曰「某爲前部﹐理合當先破敵﹐萬死不辭﹐何故置某於安閒之處耶﹖』孔明曰「今汝接應街亭﹐當陽平關衝要道路﹐總守漢中咽喉。此乃大都督之任也﹐何爲安閒乎﹖汝勿以等閒視之﹐失吾大事。前鋒破敵者﹐乃偏裨之將也。汝宜小心﹐以代吾權﹗」魏延大喜﹐引兵而去。孔明恰才心安﹐乃喚趙雲﹑鄧芝﹐分付曰「今司馬懿出兵﹐與舊日不同。汝二人各引一軍﹐出箕谷以爲疑兵。如逢魏兵﹐或戰或不戰﹐以驚其心。吾自統大軍﹐由斜谷徑取郿城﹔若得郿城﹐長安可破矣。」二人受命而去。孔明令姜維作先鋒﹐兵出斜谷。

卻說馬謖﹑王平兵至街亭﹐看了地勢﹐馬謖笑曰「丞相何故多心也﹖量此山僻之處﹐魏兵如何敢來﹗」王平曰「𨿽然魏兵不敢來﹐可就此五路總口下寨﹔卻令軍士伐木爲柵﹐以圖久計。」謖曰「當道豈是下寨之地也﹖此處側邊一山﹐四面皆不相連﹐且樹木極廣﹐此乃天賜之險也。可就此山上屯軍。」平曰「參軍差矣。若屯兵當道﹐築起城垣﹐賊兵總有十萬﹐不能過也。今若棄此要路﹐屯兵於山上﹐倘魏兵驟至﹐四面圍定﹐將何策保之﹖」謖大笑曰「汝眞女子之見﹗兵法云﹕『憑髙視下﹐勢如劈竹。』若魏兵到來﹐吾教他片甲不歸也﹗」平曰「吾累隨丞相經陣﹐每到之處﹐丞相盡意指教。今觀此山﹐乃絕地也﹐若魏兵絕吾汲水之道﹐軍不戰自亂矣。」謖曰「汝莫亂道﹗孫子云﹕『置之死地而後生。』若魏兵絕吾汲水之道﹐是自取死耳﹐吾軍豈不死戰﹐以一可當百也﹖吾素讀兵書﹐深通謀略﹐丞相諸事尙問於吾﹐汝何等之人﹐安敢阻耶﹖」平曰「若參軍欲在山上下寨﹐可分兵五千與吾﹐自於山西下一小寨﹐爲掎角之勢。倘魏兵至﹐可以應之。」王平累次苦諫﹐馬謖堅執不從。忽然山中居民﹐成隊飛奔而來﹐報說魏兵到了。王平辭去。馬謖曰「汝旣不聽吾令﹐與汝五千兵。待吾破了魏兵﹐到丞相面前﹐須分不的功也。」王平引兵﹐離山十里下寨﹐畫成圖本﹐星夜差人去稟孔明﹐卻說馬謖自於山上下寨。又聞髙翔屯軍於列柳城﹐魏延屯軍於中路﹐馬謖並無懼怯之意。

卻說司馬懿在城中﹐令次子司馬昭去探前路﹐又令先鋒張邰引馬步軍前去哨探﹐若街亭有兵守禦﹐卽按兵不行。小卒依令探了一徧﹐回說街亭有軍守把﹐皆屯於山上。司馬昭回見父曰「街亭有兵守把。」懿嘆曰「諸葛亮眞乃神人﹐吾不如也﹗」昭笑曰「父親何故自墮志气耶﹖愚男料街亭易取。」懿問曰「汝安敢出此言也﹖」昭曰「男與小卒親自哨見﹐當道並無寨柵﹐路傍有一軍﹐皆屯於山上﹐故知可破也。」懿大喜曰「若兵果在山上﹐乃天意使吾成功矣﹗」遂更換衣服﹐引十餘騎﹐自來視之。是夜﹐天晴月朗﹐直至山下﹐周圍巡哨了一徧方回。馬謖在山上見之﹐大笑曰「彼若有命﹐不來圍山﹗」傳令與諸將﹕「倘兵來﹐只看山頂上紅旗招動﹐卽四面皆下。」

卻說司馬懿回到寨中﹐使人打聽是何將引兵守街亭。一人報曰「乃馬良之弟馬謖也。」懿笑曰「此乃庸才耳﹗諸葛亮𨿽有才智﹐不識人物﹐此輩爲將﹐何事不誤﹗」又喚張郃問曰「街亭左右別有軍否﹖」郃曰「離山十里﹐有王平安營。」懿曰「汝可引一軍﹐當住王平來路。吾令申耽﹑申儀引兩路兵圍山﹐先斷了他汲水道路﹐蜀兵自亂矣﹔卻乘勢擊之﹐街亭可取也。」當夜調度已定。

次日天明﹐張郃引兵先往背後去了。司馬懿大驅軍馬一擁而進﹐喊聲起處﹐把山四面圍定﹐但有汲水道路﹐皆以精兵圍之。馬謖在山上看時﹐只見魏兵漫山徧野﹐旌旗隊伍甚是嚴整。蜀兵見之﹐盡喪其膽﹐不敢下山。馬謖將紅旗招動﹐軍將皆你我相推﹐無一人敢動。謖大怒﹐自殺二將。眾軍驚懼﹐只得努力下山來衝魏兵。魏兵端然不動。蜀兵又退上山去。馬謖見事不諧﹐教軍謹守寨門﹐只等外應。

卻說王平見魏兵到﹐引軍殺來﹐正遇張郃。戰有數十餘合﹐平力窮勢孤﹐復退去。魏兵自辰時困至戌時﹐山上無水﹐軍不得食﹐寨中大亂﹐馬謖禁止不住。攘到半夜時分﹐山南蜀兵大開寨門﹐下山降魏﹐盡被殺之。司馬懿令人於沿山放火﹐軍士驚慌。馬謖料守不住﹐驅兵殺下山西。懿放條大路﹐讓過馬謖。背後張郃引兵追來。趕到三十餘里﹐前面鼓角齊鳴﹐一彪軍出﹐放過馬謖﹐攔住張郃﹐視之﹐乃前督部﹑鎭北將軍﹑都亭侯魏延也。延揮刀驟馬﹐直取張郃。郃回軍便走。延驅兵趕來﹐復奪街亭。趕到五十餘里﹐一聲喊起﹐兩邊伏兵齊出﹕左邊司馬懿﹐右邊司馬昭﹐卻抄在魏延背後﹐把延困在垓心。張郃復來﹐三路兵合在一處。要擒魏延。未知延之性命如何﹖

孔明智退司馬懿

卻說魏延被魏兵困在垓心﹐左衝右突﹐不得脫身﹐折兵太半。正危急之間﹐忽然喊聲大至﹐一彪軍殺入﹐乃是牙門將﹑裨將軍王平也。延大喜曰「吾得生矣﹗」二將合兵一處﹐大殺一陣﹐魏兵方退。二將慌忙奔回寨時﹐營中皆是魏兵旌旗﹐寨中申耽﹑申儀殺出。魏延﹑王平徑奔列柳城﹐來投髙翔。此時髙翔聞知街亭有失﹐盡起列柳城之兵前來救應﹐正遇延﹑平二人﹐言說已折了三處﹐如何去見丞相。髙翔曰「不如今晚去劫魏寨﹐再復街亭。」當時三人在山坡下商議已定。待天色將晚﹐兵分三路。

卻說魏延引兵至街亭﹐不見一人﹐心中大疑﹐未敢輕進﹐且伏在路口等候。忽見髙翔兵到﹐二人共說魏兵不知在何處﹐正沒理會﹐又不見王平兵來。忽然一聲炮響﹐火光沖天﹐鼓聲震地﹐魏兵齊出﹐把魏延﹑髙翔圍在垓心。二人往來衝突﹐不得脫身。忽聽得山坡後喊聲若雷﹐一彪軍殺入﹐乃是王平﹐救了髙﹑魏二人﹐徑奔列柳城來。比及奔到城下時﹐城邊早有一軍殺到﹐旗上大書「魏都督郭淮」字樣。原來郭淮與曹眞商議﹐恐司馬懿得了全功﹐乃分淮來取街亭﹔聞知司馬懿﹑張郃成了此功﹐遂引兵徑撲列柳城來。正遇三將。但是蜀兵皆從魏兵內殺出來﹐中傷者太半﹐如何戰得生力軍﹖因此又被郭淮大殺一陣。魏延恐陽平關有失﹐慌與王平﹑髙翔望陽平關來。

卻說郭淮收了軍馬﹐乃與左右曰「吾𨿽不得街亭﹐卻取了列柳城﹐亦是大功也。」引兵徑到城下叫門﹐只見城上一聲炮響﹐旗幟皆豎﹐當頭一面大旗﹐上書「平西都督驃騎大將軍司馬懿」。懿撐起懸空板﹐倚定護心木欄桿﹐大笑曰「郭伯濟來何遲也﹖」淮大驚曰「吾今又不出仲達之手矣﹗」遂入城。相見已畢﹐懿曰「今街亭已得﹐諸葛亮必走矣。公可速與子丹星夜追之﹗」郭淮從其言﹐出城而去。懿喚張郃曰「子丹﹑伯濟﹐恐吾全獲大功﹐故取此地城池。吾非獨欲成功﹐乃僥幸而已。吾料魏延﹑王平﹑馬謖﹑髙翔等輩﹐必去死據陽平關也。吾若去取此關﹐諸葛亮必隨後掩殺﹐中其計耳。兵法云﹕『歸師莫掩﹐窮寇休追。』若追﹐必死敵手。吾今卻從小路抄蜀兵之後﹐盡奪其輜重。汝可從小路抄箕谷退兵。吾自引兵當斜谷之兵。若彼敗走﹐不可相拒﹐只宜中途截住﹐馬匹輜重﹐可盡得也。」張郃受計﹐引兵一半去了。懿下令﹕「徑取斜谷中道﹐必至西城﹔𨿽然山僻小縣﹐乃是蜀兵屯糧之所﹐卽南安﹑天水﹑安定三郡總路。若得此城﹐三郡再可復矣。」於是司馬懿畱申儀﹑申耽守列柳城﹐自領大軍取三路而進。

卻說孔明自令馬謖等守街亭去後﹐猶豫不定。忽報王平使人賫圖本至。孔明喚入﹐左右呈上圖本。孔明就文幾上拆開視之。孔明看畢﹐拍案大驚曰「馬謖眞匹夫﹐坑陷吾軍﹐早晚必有長平之禍也﹗」昔日﹐趙括﹑白起之事﹐長平折軍四十萬。急欲差人去換馬謖回還。長史楊儀問曰「丞相何故大驚乎﹖」孔明曰「吾觀此圖本﹐失卻要路﹐占山爲寨。倘魏兵大至﹐四面圍合﹐斷其汲水道路﹐不須二日﹐軍自亂矣。若街亭有失﹐吾等何歸也﹖」儀曰「某𨿽不才﹐願替馬幼常回。」孔明將安營之法﹐一一分付與楊儀。恰待要行﹐忽報馬到來﹐說﹕街亭﹑列柳城盡皆失了。孔明跌足長嘆曰「大事去矣﹗吾之過也﹗」急喚關興﹑張苞分付曰「汝二人各引三千精兵﹐投武功山小路而行。如遇魏兵﹐不可大擊﹐只鼓噪吶喊﹐爲疑兵驚之。彼自走矣﹐亦不可追之。待軍退盡﹐便投陽平去。」又令張翼先引軍去修理劍閣﹐以備歸路。又傳令教大軍暗暗收拾行裝﹐以備起程。又令馬岱﹑姜維斷後﹐先伏於山谷中﹐待諸軍退盡﹐方始收兵。又令馬忠引兵去搦曹眞廝殺。又差心腹人﹐分投報與天水﹑南安﹑安定三郡官吏軍民﹐皆入漢中。

孔明分撥已定﹐先引五千精兵﹐退去西城縣﹐連夜催並各處兵皆歸漢中。此時孔明正在西城縣搬運糧艸﹐忽然十餘次飛報馬到﹐說司馬懿引大軍十五萬﹐望西城風擁而來。孔明身邊別無大將﹐只有一班兒文官﹐所引五千軍﹐已分一半先運糧艸去訖﹐只有二千五百軍在城中。眾官聽得這般聲息﹐盡皆失色。孔明登城望之﹐果然塵土衝天﹐兩路分兵望西城縣而來。只見西城之分﹐雨土紛紛﹐紅日昏暗﹐遂傳令﹐教「將旌旗盡皆隱匿﹔諸軍各守城鋪﹐如有妄行出入及髙言大語者斬之。大開四門﹐每一門用二十軍士﹐扮作百姓﹐灑掃街道。如魏兵到時﹐不可擅動﹐吾自有計。」孔明乃披鶴氅﹐戴華陽巾﹐引二小童攜琴一張﹐於城上敵樓前憑欄而坐﹐焚香操琴。

卻說司馬懿前軍到城下﹐見了如此模樣﹐皆不敢進﹐急報與司馬懿。懿笑而不信﹐遂止住三軍﹐自飛馬遠遠望之﹐正見孔明坐於城樓之上﹐笑容可掬﹐焚香操琴﹐左有一童手捧寶劍﹐右有一童手執塵尾﹔城門內外有二十餘百姓﹐低頭灑掃﹐傍若無人。懿看畢大疑﹐便到中軍﹐教後軍作前軍﹐前軍作後軍﹐望北山路而退。次子司馬昭笑曰「莫非諸葛亮無軍﹐故作此態﹖父親何太持疑而退兵也﹖」懿曰「亮平生謹愼﹐不曾弄險。今大開城門﹐必有埋伏。我兵若進﹐中其計也﹗汝輩豈知﹖可宜速退。」因此兩路兵盡皆退去。孔明見魏兵遠去﹐撫掌而笑。眾官無不駭然﹐乃請問孔明曰「司馬懿乃魏之名將﹐今統十五萬精兵到此﹐見了丞相﹐便速退去﹐何也﹖」孔明曰「此人料吾生平謹愼﹐必不弄險﹔見如此模樣﹐疑有伏兵﹐故退去。吾非行險﹐蓋因不得已而用之。此人必引兵投山北小路而去也。吾已令興﹑苞二人在彼等候。」眾皆驚服曰「丞相之機﹐神鬼莫測﹗若以某等之心﹐必棄城而走矣。」孔明曰「吾兵止有二千五百﹐若棄城而走﹐必不能遠遁﹐皆被司馬懿所擒也。」言訖﹐拍手大笑曰「吾若是司馬懿﹐必有別論矣。」遂下令﹐教西城百姓﹐盡隨軍入漢中﹐「司馬懿不久復來也。」於是孔明遂離西城﹐望漢中而走。天水﹑南安﹑安定三郡官吏軍民﹐陸續而來。

卻說司馬懿望武功山小路而走﹐忽然山坡後鼓聲震地﹐喊殺連天。懿回顧二子曰「吾若不走﹐必中諸葛亮之計矣﹗」只見大路上一軍殺來﹐旗上大書「右護衛使虎翼將軍張苞」。魏兵皆棄甲拋戈而逃。行不到一程﹐山谷中喊聲震地﹐鼓角喧天﹐前面一桿大旗﹐上書「左護衛使龍驤將軍關興」。山谷應聲﹐不知蜀兵多少﹔更兼魏軍心中驚疑﹐不敢久停﹐只得盡棄輜重而去。興﹑苞二人皆遵將令﹐不敢追襲﹐多得軍器糧艸而歸。當時司馬懿見山谷中皆有蜀兵﹐不敢出大路﹐遂回街亭。此時曹眞聽知孔明退兵﹐急引軍追趕。山背後喊聲震地﹐鼓角喧天﹐蜀兵漫野而來﹐爲首大將﹐乃是姜維﹑馬岱。眞大驚﹐急退軍時﹐先鋒陳造已被馬岱斬之。眞引兵鼠竄而還。蜀兵連夜皆奔回漢中。

卻說趙雲﹑鄧芝伏兵於箕穀道中﹐聽的孔明傳令回軍﹐二人商議曰「魏兵知吾軍退﹐必來追也。吾先引一軍伏於其後﹐公卻引軍打吾旗號﹐徐徐而退。吾一步步自有護送也。」

卻說郭淮提兵再回箕穀道中﹐乃喚先鋒蘇顒分付曰「蜀將趙雲﹐世之英雄﹐非等閒之輩﹐汝可小心提防。彼軍若退﹐必有計也。」蘇顒欣然曰「都督若肯接應﹐某當生擒趙雲。」遂引前部三千兵﹐徑奔箕谷。看看趕上蜀兵﹐只見山坡後閃出紅旗白字﹐上書「常山趙雲」。蘇顒急收兵退走。行不到數里﹐忽喊聲大震﹐一彪軍撞出﹐爲首大將﹐挺槍躍馬﹐大喝曰「汝見趙子龍否﹖」蘇顒大驚曰「這里又有趙雲﹗吾不能生矣﹗」措手不及﹐被子龍一槍刺死於馬下。餘軍潰散。子龍迆邐前進﹐背後又一軍到﹐乃郭淮部將萬政也﹐來與蘇顒報仇。子龍見魏兵追急﹐乃勒馬挺槍﹐立於路口﹐待來將交鋒。蜀兵約行三十餘里﹐魏兵尙然不到。萬政認得是趙雲﹐不敢前進。子龍等的天色黃昏﹐方才撥回馬緩緩而進。郭淮兵到﹐萬政言子龍英雄如舊﹐因此不敢近前。淮傳令﹐教軍急趕﹐政令數百騎壯士趕來。行至一大林﹐忽聽得背後大喝一聲曰「趙子龍在此﹗」驚得魏兵落馬者百餘人﹐餘者皆越嶺而去。萬政勉彊來敵﹐被子龍一箭射中盔纓﹐驚跌於澗中。子龍以槍指之曰「吾饒汝性命回去﹗快教郭淮趕來﹗」萬政脫命而回。子龍護送車仗人馬﹐望漢中而去﹐沿途並無失遺。曹眞﹑郭淮復奪三郡以爲己功。

卻說司馬懿分兵而進。此時蜀兵盡回漢中去了。懿引一軍復到西城﹐因問遺下居民及山僻隱者﹐皆言孔明止有二千五百軍在城中﹐又無武將﹐只有幾个文官﹐別無埋伏。武功山土民告曰「關興﹑張苞各有三千軍轉山吶喊﹐鼓噪驚追﹐又無別軍﹐並不敢廝殺。」懿悔之不及﹐仰天嘆曰「吾不如孔明也﹗」遂安撫了諸處軍民﹐引兵徑回長安﹐朝見魏主。叡曰「今日復得隴西諸郡﹐皆卿之功也。」懿奏曰「今蜀兵見在漢中﹐未盡剿滅。臣乞天下之兵並力收川﹐以報陛下。」叡大喜﹐令懿卽便興師。忽班內一人出而奏曰「臣有一計﹐以獻陛下﹐足可定蜀﹑吳也。」未知獻計者何人﹐且聽下回分解。

孔明揮淚斬馬謖

卻說獻計者﹐乃尙書孫資也。曹叡問曰「卿言若何﹖」資奏曰「昔太祖武皇帝收張魯之時﹐危而後濟﹔常對羣臣曰﹕『南鄭之地﹐眞爲天嶽。』中斜穀道爲五百里石穴﹐非用武之地也。今若盡起天下之兵﹐則東吳又入寇矣﹐願陛下深慮之。不如以見在之兵﹐分命大將據住險要﹐以鎭邊疆﹐則百姓可安也。不過數年﹐中國日盛﹐吳﹑蜀二國必自相殘害﹐那時圖之﹐豈不勝哉﹖乞陛下聖鑑。」叡大悟﹐乃問司馬懿曰「此論若何﹖」懿奏曰「此乃公論易安之理也。」叡從之﹐命懿分撥諸將守把險要﹐畱郭淮﹑張郃守長安。大賞三軍﹐駕回洛陽。

卻說孔明回到漢中﹐計點將士﹐只少趙雲﹑鄧芝﹐心中甚憂﹐乃令關興﹑張苞﹐各引一軍接應。二人正欲起身﹐忽報趙雲﹑鄧芝到來﹐並不曾折一人一騎﹔輜重等器亦無失遺。孔明大喜﹐親引諸將出迎。子龍慌忙下馬﹐伏地而言曰「敗兵之將﹐何勞丞相遠接﹖」孔明自覺羞慚﹐急扶起子龍﹐執手而言曰「是吾不識賢愚﹐以致如此﹗各處兵將敗損﹐惟子龍不折一人一騎﹐何也﹖」鄧芝告曰「子龍獨自斷後﹐某引兵任意先行。子龍斬將立功﹐驚迫敵人﹐因此軍資什物不曾遺棄﹐豈有失軍也﹖」孔明稱賀曰「眞將軍也﹗」遂歸本寨﹐取庫內金五十斤以贈子龍﹐又取絹一萬匹以賞諸軍。子龍辭曰「三軍無尺寸之功﹐某等俱各有罪﹔若蒙反受其賞﹐乃丞相賞罰不明也。且請寄庫﹐候今冬賜與諸軍未遲。」孔明嘆曰「先帝在日﹐常稱子龍之徳﹐今果如此﹐言不謬也。」乃倍加欽敬。

忽報馬謖﹑王平﹑魏延﹑髙翔來見。孔明先喚王平入帳﹐責之曰「吾令汝同馬謖守街亭﹐汝何不諫之﹖」平曰「某再三相勸﹐要在當道築土城﹐安營守把。參軍大怒﹐責令無禮﹐某因此自引五千軍離山十里下寨。魏兵驟至﹐把山四面圍合﹐鐵桶相似﹐某來衝殺十餘次﹐皆不能入。次日土崩瓦解﹐降者無數。某孤軍難立﹐故投魏延求救。半途又被魏兵困在山谷之中。某奮死殺出。比及歸寨﹐早被魏兵占了。同投列柳城時﹐路逢髙翔﹐遂分兵三路去劫魏寨﹐指望克復街亭。某見街亭並無伏路軍﹐以此心疑。登髙望之﹐只見魏延﹑髙翔被魏兵圍住﹐某又殺入重圍﹐救出二將﹐就同參軍並在一處。某恐失卻陽平關﹐因此急來回守。非某之不諫也。丞相不信﹐可問各部將校﹐便見某虛實矣。」孔明喝退﹐又喚馬謖入帳。

謖自縛跪於帳前。孔明變色曰「汝自幼飽讀兵書﹐熟諳戰策。吾累次叮嚀告戒﹐以街亭是吾根本。汝以全家之命﹐領此重任﹐今復如何﹖」謖告曰「某因魏兵勢大﹐不能抵擋﹐以致如此。」孔明曰「亂道﹗汝若聽王平之言﹐豈有此禍﹖今敗軍喪師﹐失地陷城﹐皆汝之過也﹗若不明正其罪﹐軍律難逃。汝今正犯軍法﹐休得怨吾。汝之家小﹐吾按月給與俸祿﹐汝不必掛心。」叱左右推出斬之。謖泣曰「丞相視某如子﹐某以丞相如父。某之死罪實已難逃﹔願丞相思舜帝當日乃殛鯀用禹之義﹐鯀乃禹之父也。舜廢之﹐而用禹治水﹐後傳位與禹。謖引此告之。便某𨿽死﹐無恨於黃壤之下也。」言訖大哭。孔明揮淚曰「吾共汝義同兄弟﹐汝之子卽吾之子﹐吾安忍不用之﹖汝速正軍法﹐勿多牽掛也﹗」左右推出馬謖於轅門之外﹐三軍感嘆不已。忽參軍蔣琬自成都至﹐正見武士欲斬馬謖﹐琬大驚﹐髙叫﹕「畱人﹗」入見孔明曰「昔楚殺得臣﹐而文公喜。昔楚成暗弱﹐而殺得益之臣﹐晉文公聞而喜之。今天下未定﹐而戮智謀之臣﹐豈不可惜乎﹖」孔明流涕而答曰「昔孫武能制勝於天下者﹐用法明也。今四海分爭﹐干戈交接﹐若復廢法﹐何以討賊耶﹖合當斬之﹗」須臾﹐武士獻首級於階下。

孔明大慟不已。蔣琬問曰「今幼常得罪﹐旣正軍法﹐丞相何故痛哭耶﹖」孔明曰「吾非爲馬謖而痛。謖與吾義同父子﹐今違令斬之﹐又何悔焉﹖吾想先帝在白帝城臨危之時﹐曾囑吾曰﹕『馬謖言過其實﹐不可大用。』今果應此言。乃恨己之不明﹐追思先帝之言﹐因此大痛也﹗」大小將士無不流淚。馬謖亡年三十九歲﹐時建興六年夏五月也。後人有詩曰﹕

失守街亭罪不輕﹐堪嗟馬謖枉談兵。轅門斬首嚴軍法﹐拭淚猶思先帝明。

又詩曰﹕

賞罰分明可告軍﹐賞無仇恨罰無親。街亭敗失堪誅戮﹐灑淚成行勸後人。

卻說孔明斬了馬謖﹐將首級徧示各營已畢﹐用綫縫在屍首上﹐具棺葬之﹐自修祭文享祀﹔將謖家小用好意撫卹﹐按月給與俸祿。於是孔明自作表文﹐令蔣琬申奏後主﹐自貶丞相之職。琬回成都﹐入見後主﹐進上孔明表章。後主拆視之。表曰﹕

臣本庸才﹐叨竊非據﹐親秉旄鉞﹐以勵三軍。不能訓章明法﹐臨事而懼﹐至有街亭違命之闕﹐箕谷不戒之失。咎皆在臣﹐授任無方。臣明不知人﹐卹事多暗。《春秋》責師﹐臣職是當。自貶三等﹐以督厥咎。臣不勝慚愧﹐俯伏待命﹗

後主覽畢而言曰「勝負乃兵家之常事﹐丞相乃國之大老元臣﹐豈可輕易出此言也﹗」遂遣使下詔﹐宜當舊職。侍中費褘奏曰「臣聞治國者﹐必以奉法爲重。法若不行﹐何以服人耶﹖丞相敗績﹐自行貶降﹐正其宜也。若復原職﹐何以激勸羣下乎﹖」後主從之﹐貶孔明爲右將軍﹐行丞相事﹐照舊總督軍馬﹐就命費褘賫詔﹐徑到漢中。

孔明受詔﹐貶降訖。褘恐孔明羞赧﹐乃賀曰「蜀中之民皆知丞相拔西縣入川﹐深以爲喜。」孔明變色曰「是何言也﹗普天之下﹐莫非漢民﹐國家威力未舉﹐使百姓困於豺狼之口。一夫有死﹐吾之罪也﹐汝此稱賀﹐豈不指吾而罵耶﹖」褘心實爲愧﹐又曰「近聞丞相又得姜維﹐天子甚喜。」孔明又怒曰「兵敗師還﹐不曾奪得寸土﹐此吾之大罪也。量得一姜維﹐於魏何損﹖西縣之民﹐安能補街亭喪師之事乎﹖汝以此言﹐非爲賀吾﹐乃諂佞也。」褘惶恐辭去。次日﹐又與孔明曰「丞相見統雄師數十萬﹐再可伐魏乎﹖」孔明曰「昔大軍屯於祁山﹑箕谷之時﹐我兵多如賊兵﹐而不能破賊﹐反遭賊兵所破﹕此病不在兵之多少﹐皆在主將耳。今欲減兵省將﹐明罰思過﹐須要計較變通之道於將來﹔若不能然者﹐𨿽兵多何用﹗自今以後﹐諸人有患慮於國者﹐但勤攻吾之闕﹐責吾之短﹐則事可定﹐賊可死﹐功可翹足而待矣。」費褘諸將皆拜稱其徳。後人有詩贊曰﹕

責人之心堪責己﹐恕己之心好恕人。當年諸葛求聞過﹐便是曾參自省身。

自費褘回成都﹐孔明在漢中惜軍愛民﹐勵兵講武﹐置造攻城渡水之器﹐聚積糧艸﹐預備舡筏﹐以爲後圖。細作探知﹐報入洛陽﹐魏主曹叡聞知大驚﹐卽會文武﹐欲起大軍來取西川。未知如何﹐且聽下回分解。

陸遜石亭破曹休

此時大蜀建興六年﹐乃魏太和二年夏五月也。叡詔司馬懿曰「特與卿商議收川之策。」懿曰「蜀未可攻也。方今天道亢炎﹐兵必不出﹔若我軍深入其地﹐彼守其險要﹐安可攻之﹖」叡曰「倘蜀兵再來入寇﹐如之柰何﹖」懿曰「臣已算定﹐今番諸葛亮必效韓信﹐暗度陳倉道矣。臣己先委下一人在陳倉道口﹐築起城池以守之﹐必萬無一失也。此人身長九尺﹐猿臂善射﹐深有謀略﹐忠義凜然。若諸葛亮入寇﹐此人足可當之。若從他道暗進﹐則懼有陳倉之城﹐必不敢深入也。」叡大喜﹐問曰「此何人也﹖」懿奏曰「乃太原人﹐姓霍﹐名昭﹐字伯道也﹐見爲雜號將軍﹐鎭守河西數十餘年﹐民皆欽仰。諸葛亮見有此人﹐必不敢進矣。」叡從之﹐加霍昭爲鎭西將軍﹐命守把陳倉道口。

遣使持詔去訖﹐忽報揚州司馬大都督曹休上表﹐說東吳鄱陽太守周魴﹐字子魚﹐乃吳郡陽羨人也﹐密遣人陳言七事﹐說﹕「東吳可破﹐乞早發兵以取之。後定江南﹐勿誤幸甚﹗」叡就禦案上展開﹐與司馬懿同觀已畢﹐懿奏曰「此言極有理﹐吳當滅矣﹗臣願引一軍以助曹休。」叡大喜﹐欲令起兵﹐忽班部中一人進曰「吳人之言﹐反復不一﹐未可深信﹐必是誘兵之詭計也。」眾視之﹐乃河東襄陵人也﹐姓賈﹐名逵﹐字梁道﹐官授建威將軍﹐多從太祖武皇帝徵進﹐深通謀略。懿問曰「梁道知東吳虛實耶﹖」逵曰「吾在邊庭﹐素知孫權在武昌﹐西從江夏﹐東取廬江﹐時常入寇﹐周魴乃智謀之士﹐必不肯降﹐吾故知其詐也。」懿曰「此言亦不可不聽﹐機會亦不可錯失﹐梁道當與吾同助曹休。」遂奏準魏主﹐令三路進兵。曹休引大軍徑取皖城﹔賈逵引前將軍滿寵﹑東莞太守胡質﹐徑取陽城﹐直向東關﹔司馬懿引本部軍徑取江陵。賞軍已畢﹐望東吳進發。

卻說吳主孫權在武昌東關﹐會集多官商議曰「今有鄱陽太守周魴密表﹐告稱曹休總督揚州兵馬﹐有入寇之意。今太守詐施詭計﹐暗陳七事﹐引誘魏兵深入重地﹐可設伏兵擒之﹐則絕吳之難矣。今魏兵分三路而來﹐諸卿有何髙見﹖」顧雍進曰「此大任非陸伯言不敢當也。」權大喜﹐乃召陸遜﹐封爲輔國大將軍﹑平北都元帥﹐統禦林大兵﹐攝行王事﹕授以白旄黃鉞﹐文武百官皆聽約束。權親自與遜執鞭。遜領命謝恩畢﹐乃保二人爲左右都督﹐分兵以迎三道。權從之﹐命吳郡吳人﹐姓朱﹐名桓﹐字休穆﹐爲左都督﹑冠帶奮武將軍﹑嘉興侯﹔又命吳郡錢塘人﹐姓全﹐名琮﹐字子璜﹐爲右都督﹑綏南將軍﹑錢塘侯。各領軍馬﹐權自送之。

於是陸遜總率江南八十一州並荊湖之眾七十餘萬﹐遜令左都督朱桓在左﹐右都督全琮在右﹐遜自居中﹐三路進兵。朱桓曰「曹休以金枝玉葉之貴而得大任﹐非智勇之良將也。今聽周魴誘言﹐深入重地﹐元帥若用兵擊之﹐曹休必敗矣。敗後必走兩條路﹕左乃夾石地名﹐右乃桂車地名。此二條路皆山僻小徑也﹐險峻極多。某願與全琮各引一軍伏於山險﹐先以柴木大石塞斷其路﹐彼眾可降﹐曹休可擒矣。若擒了曹休﹐便長驅直進﹐唾手而得壽春﹐則諸路可圖也。此乃掃蕩天下之策﹐請元帥察之。」遜曰「吾自有妙用﹐汝勿狂圖。」因是朱桓懷不平而退。遜令諸葛瑾等拒守江陵﹐以敵司馬懿。諸路皆已調撥停當。

卻說曹休兵臨皖城﹐周魴來迎﹐徑到曹休帳下。休問曰「近得足下之書﹐所陳七事﹐深爲有理﹐奏聞天子﹐故起大軍三路進發。若得江東之地﹐足下之功不小﹐則吾之位可得矣。累有人言足下多謀﹐誠恐於中不實﹐吾未深信﹐足下料必不爲此等事也。」周魴大哭﹐急掣從人所佩劍欲刎。休急止之。魴仗劍而言曰「吾所陳七事﹐恨不得吐出肝心。今反生疑﹐必有吳人使間諜之計也﹗若聽其間諜﹐吾必死矣。吾之忠心﹐惟天可表﹗」言訖﹐又欲自刎。曹休大驚﹐慌忙抱住曰「吾戲言耳﹗足下何自害耶﹖」魴乃用劍割發擲於地曰「吾以忠心待公﹐公以吾爲戲﹐吾割父母所遺之發﹐以表眞誠也﹗」曹休深信之﹐設宴相待。席罷﹐周魴辭去。

忽報建威將軍賈逵來見。休令入帳﹐問之曰「汝此來爲何﹖」逵曰「某料東吳兵必盡屯於皖城。都督不可輕進﹐待某兩下夾攻﹐賊兵可破矣。」休怒曰「汝欲奪吾功耶﹖」逵曰「又聞周魴截髮爲誓﹐此乃詐也。昔要離斷臂﹐刺殺慶忌。此未可深信也。」休大怒曰「吾正欲進兵﹐汝何故出此言﹐以慢軍心耶﹖汝要兵進東關﹐以干頭功﹐卻瞞吾之能也﹗」叱左右推出斬之。眾將告曰「未及進兵﹐先斬大將﹐於軍不利也。且乞暫免。」休從之﹐將賈逵兵畱在營調用﹐自引一軍來取東關。

此時周魴聽知賈逵削去兵權﹐暗喜曰「曹休若用賈逵之計﹐則東吳敗矣﹗今一處進兵﹐乃天使吾成功也﹗」卽遣人密到皖城今之潯陽是也﹐報知陸遜。遜喚諸將聽令﹐曰「前面石亭𨿽是山路﹐足可埋伏。早先去占石亭闊處﹐布成陣勢﹐以待魏兵。」遂令徐盛爲先鋒﹐引兵前進。

卻說曹休命周魴引軍而進﹐正行間﹐休問曰「前至何處﹖」魴曰「前面乃石亭也﹐堪以屯兵。」休從之﹐遂率大軍並車仗等器﹐盡赴石亭駐紮。次日﹐哨馬報道﹕「面前有吳兵不知多少﹐據住山口。」休大驚曰「周魴言無準備﹐何爲有兵也﹖」急尋魴問之。人報曰「周魴引數十人﹐不知何處去了。」休大悔曰「吾中此賊之姦計也﹗𨿽然如此﹐有何懼哉﹗」遂令大將張普爲先鋒﹐引數千兵來與吳兵交戰。兩陣對圓﹐普出馬罵曰「賊將早降﹗」徐盛出馬相迎。戰不數合﹐普不能敵﹐勒馬收兵﹐回見曹休﹐言徐盛勇不可當。休曰「吾當以奇兵勝之。」就令張普引二萬軍伏於石亭之南﹐又令薛喬引二萬軍伏於石亭之北。「明日辰時﹐吾引一千兵搦戰﹐卻佯輸詐敗﹐誘到北山之前﹐放炮爲號﹐三路夾攻﹐徐盛可擒矣。」二將受計﹐當晚各引二萬軍埋伏去了。

卻說陸遜喚朱桓﹑全琮﹐分付曰「汝二人各引三萬軍﹐從石亭山路抄到曹休寨後﹐放火爲號﹔吾親率大軍從中路而進﹐可擒曹休也。」當日黃昏﹐二人受計﹐引兵而進。是夜二更﹐朱桓一軍正抄到魏寨後﹐迎著張普伏兵。普不知是吳兵﹐徑來問時﹐被朱桓一刀斬於馬下。魏兵便走。桓令後軍放火。

再說全琮一枝軍抄到魏寨後時﹐正撞在薛喬懷內﹐就那里大殺一陣。薛喬敗走﹐魏兵大勢奔回本寨。後面朱桓﹑全琮兩路殺來。曹休寨中大亂﹐自相衝擊。休慌上馬﹐望夾石道奔走。徐盛引大隊軍馬﹐從正路殺來。魏兵死者不可勝數﹐降者萬餘﹐逃命者盡棄衣甲。曹休在夾石道中奮力奔走。忽見一彪軍從小路挺出﹐爲首大將乃建威將軍賈逵也。休驚慌少息。逵接著曹休並敗殘兵。休自愧曰「吾不用公言﹐果遭此敗。幸得足下之兵在此﹐可待後軍也。」逵曰「都督可速出此道﹕若被吳兵以木石塞斷﹐我等皆危矣﹗」於是曹休驟馬而去﹐賈逵斷後。逵於林木茂盛之間及險峻小徑之處﹐多設旌旗以爲疑兵。不時後面徐盛趕到﹐見山坡下閃出旗角﹐疑有埋伏﹐不敢追趕﹐收兵而回。因此救了曹休。司馬懿聽知休敗﹐亦引兵退去。

卻說陸遜正望捷音﹐須臾徐盛﹑朱桓﹑全琮皆到﹐所得車仗牛馬驢騾﹑軍資器械不計其數﹐降兵數萬餘人。遜大喜﹐卽同太守周魴並諸將班師還吳。吳王孫權領文武官僚﹐出武昌城迎接﹐以禦蓋覆遜而入﹐以上品珍寶賜之。諸將盡皆升賞。權見周魴無發﹐慰勞曰「卿斷髮成此大事﹐功名當書於竹帛。」卽封周魴爲關內侯﹐大設筵會﹐勞軍慶賀。陸遜奏曰「今曹休大敗﹐魏已喪膽﹔可修國書﹐遣使入川﹐教諸葛亮進兵攻之。」權從其言﹐遂遣使賫書入川去了。未知孔明再來伐魏﹐勝負如何﹖

孔明再上出師表

時大蜀建興六年秋九月﹐魏都督曹休被陸遜大破於石亭﹐車仗馬匹﹐軍資器械並皆罄盡﹐休惶恐太甚﹐連夜奔走﹐因此气憂成病﹐到洛陽發背而死。賈逵面奏魏主。叡大痛不已﹐敕厚葬之。須臾﹐司馬懿引兵而還﹐眾將接入﹐問曰「曹都督兵敗﹐卽元帥之干系﹐何故急回耶﹖」懿曰「吾料諸葛亮知吾兵敗﹐必乘虛來取長安也。倘隴西緊急﹐何人救之﹖吾故回耳。」眾皆以爲怯懼﹐哂笑而退。

卻說東吳使命將請兵伐魏之書﹐並大破曹休之事﹐細奏後主﹐一者顯自己威風﹐二者通和會之好。後主大喜﹐令人持書去漢中報知孔明﹐說曹休兵敗而死。此時孔明兵彊馬壯﹐糧艸丰足﹐所用之物﹐一切完備﹐正要出師﹐聽知此事﹐忻然而喜﹐卽設宴大會諸將﹐計議出師。忽一陣大風自東北角上而起﹐把庭前松樹吹折。眾皆大驚。孔明繡傳一課﹐曰「此風主損一大將也。」諸將未信。正飲酒之間﹐忽報鎭南將軍趙雲之長子趙統﹑次子趙廣﹐二人來見丞相。孔明大驚﹐擲杯於地曰「子龍休矣﹗」二子入見﹐拜哭曰「某父昨夜三更﹐病重而死。」眾皆痛哭﹐孔明跌足而哭曰「今歲不想喪了許多將佐﹐今日子龍又死﹐乃國家損一棟梁﹐吾去一臂也﹗」孔明哭罷﹐遂令二子入成都面君。後主所言﹐放聲大哭﹐曰「朕昔幼時﹐非子龍必死於軍之中矣﹗」卽下詔厚葬﹐謚封大將軍﹑順平侯﹐敕葬於成都錦屏山之東。建立廟堂﹐四時享祭﹐命太常致祭﹐詔曰﹕

云昔從先帝﹐功績旣著。朕以幼沖﹐涉途艱險﹐賴恃忠順﹐濟於危險。夫謚所以敍元勛也﹐經營天下﹐遵奉法度。當陽之役﹐義貫金石。忠以衛上﹐君念其賞﹔禮以厚下﹐臣志其死。死者有知﹐足以不溺﹔生者感恩﹐足以殞身。謹按謚法﹐柔賢慈惠曰「順」﹐執事有班曰「平」﹐故特賜大將軍﹑順平侯。主者施行。

後史官有廟贊曰﹕

救主功勛大﹐興邦名譽彰。扁舟飛漢水﹐匹馬向當陽。

義膽深包體﹐忠心並日光。畱芳靑史上﹐應是與天長。

又詩曰﹕

匹馬單槍敢獨行﹐摧鋒破敵任縱橫。皆稱飛虎一身膽﹐不負英雄千古名。

黑髮當陽扶幼主﹐白頭箕谷保殘兵。忠心到底無移攺﹐溢法還應得「順平」。

又詩曰﹕

一馬能將萬騎衝﹐西除東當剿羣凶。鏖兵惡戰全忠者﹐惟有常山趙子龍﹗

卻說後主將子龍祭葬已畢﹐封趙統爲虎賁中郎﹐封趙廣爲牙門將﹐就令守墳。二人謝辭去了。忽近臣奏曰「諸葛丞相將軍馬分撥已定﹐乃令楊儀再上《出師表》。」後主就禦案上拆封視之。表曰﹕

先帝慮漢﹑賊不兩立﹐王業不偏安﹐故托臣以討賊也。以先帝之明﹐量臣之才﹐故知臣伐賊﹐才弱敵彊也。然不伐賊﹐王業亦亡。惟坐而待亡﹐孰與伐之﹖是故托臣而弗疑也。臣受命之日﹐寢不安席﹐食不甘味﹔思惟北徵﹐宜先入南﹕故五月渡瀘﹐深入不毛﹐並日而食。臣非不自惜也﹐顧王業不可得偏安於蜀都﹐故冒危難以奉先帝之遺意﹐而議者謂爲非計。今賊適疲於西﹐又務於東﹐兵法「乘勞」﹕此進趨之時也。謹陳其事如左﹕髙帝明並日月﹐謀臣淵深﹐然涉險被創﹐危然後安﹔今陛下未及髙帝﹐謀臣不如良﹑平﹐而欲以長策取勝﹐坐定天下﹐此臣之未解一也。劉繇﹑王朗﹐各據州郡﹐論安言計﹐動引聖人﹐羣疑滿腹﹐眾難塞胸﹔今歲不戰﹐明年不徵﹐使孫策坐大﹐遂並江東﹐此臣之未解二也。曹操智計﹐殊絕於人﹐其用兵也﹐仿佛孫﹑吳﹐然困於南陽﹐險於烏巢﹐危於祁連﹐逼於黎陽﹐幾敗北山﹐殆死潼關﹐然後僞定一時爾﹔況臣才弱﹐而欲以不危而定之﹐此臣之未解三也。曹操五攻昌霸不下﹐四越巢湖不成﹐任用李服而李服圖之﹐委任夏侯而夏侯敗亡﹐先帝每稱操爲能﹐猶有此失﹔況臣駑下﹐何能必勝﹖此臣之未解四也。自臣到漢中﹐中間期年耳﹐然喪趙雲﹑陽羣﹑馬玉﹑閻芝﹑丁立﹑白壽﹑劉郃﹑鄧銅等﹐及曲長屯將七十餘人﹐突將無前﹐賨﹑叟賨﹐音叢。﹑靑羌﹐散騎武騎一千餘人﹐此皆數十年之內﹐所糾合四方之精銳﹐非一州之所有﹔若復數年﹐則損三分之二也。當何以圖敵﹖此臣之未解五也。今民窮兵疲﹐而事不可息﹐則住與行勞費正等﹔而不及早圖之﹐欲以一州之地﹐與賊持久﹐此臣之未解六也。夫難平者﹐事也。昔先帝敗軍於楚﹐當此時﹐曹操拊手﹐謂天下已定。然後先帝東連吳﹑越﹐西取巴﹑蜀﹐舉兵北徵﹐夏侯授首﹐此操之失計而漢事將成也。然後吳更違盟﹐關將毀敗﹐秭歸蹉跌﹐曹丕稱帝﹐凡事如是﹐難可逆見。臣鞠躬盡力﹐死而後已﹔至於成敗利鈍﹐非臣之明所能逆睹也。謹表以聞﹐仰於聖斷。建興六年冬十一月日﹐丞相諸葛亮上表。

後人有詩贊曰﹕

出師前後表﹐情切意尢深。觀者不垂淚﹐應無忠義心。

後主覽畢甚喜﹐卽敕令孔明出師。孔明受命﹐起三十萬精兵﹐引大小將士﹐令魏延總督前部先鋒﹐徑奔陳倉道口而來。

早有細作報入洛陽。司馬懿奏知魏主﹐大會文武商議。大將軍曹眞出班奏曰「臣昨守隴西﹐功微罪大﹐羞愧至深﹐未有竭力攄忠。攄﹐音書。臣近得一員大將﹐使六十斤大刀﹐騎千里徵【馬宛】馬﹐開兩石鐵胎弓﹐暗藏三个流星錘﹐百發百中﹐有萬夫不當之勇﹐乃隴西狄道人也﹐姓王﹐名雙﹐字子全。臣保此人爲先鋒﹐乞賜三軍﹐必擒諸葛亮矣。」叡大喜﹐便召王雙上殿。視之﹐身長九尺﹐面黑睛黃﹐熊腰虎背。叡笑曰「朕得此大將﹐有何慮耳﹗」遂賜錦袍金甲﹐封爲虎威將軍﹑前部大先鋒。曹眞爲大都督。眞謝恩出朝﹐遂引十五萬精兵﹐會合郭淮﹑張郃﹐分道守把隘口。

卻說蜀兵行至陳倉﹐見有城池﹐急回告孔明﹐說﹕「陳倉口築起一城﹐內有大將霍昭守之﹐深溝髙壘﹐徧排鹿角﹐十分嚴整﹐不如棄了此城﹐從太白嶺馬道而出祁山甚便。」孔明曰「陳倉正北是街亭﹔如不得此城﹐難以進兵﹐如得此城﹐盡將城中之物賞軍。切不可稽遲﹗」魏延遂引兵徑到城下﹐四面攻之。連日不能破。復來告孔明﹐說城難打。孔明大怒﹐要殺魏延。忽帳下一人告曰「某𨿽無才﹐隨丞相多年﹐未嘗報效﹔願去陳倉城中﹐說霍昭來降﹐不用張弓只箭。」眾視之﹐乃部曲鄞祥也。孔明大喜曰「汝用何言說之﹖」祥曰「霍昭與某同鄕﹐自幼契交﹐乃隴西人氏。某流落西川﹐久不相見。某今到彼﹐以利害說之﹐必來降矣﹗」孔明卽令行之。鄞祥驟馬徑到城下﹐叫曰「霍伯道﹐故人鄞祥來見。」城上人報知郝昭。昭令開門放入﹐登城相見。昭問曰「故人因何到此﹖」祥曰「吾在西蜀孔明帳下爲參贊軍機﹐待以上賓之禮。特來見公﹐看吾之面﹐開門投降。」昭勃然變色﹐起身而言曰「諸葛亮乃我國仇敵之人也﹗吾事魏﹐汝事蜀﹐各事其主﹐昔時爲昆仲﹐今日爲仇敵﹗汝再不必多言﹐便請出城﹗」祥再欲開言﹐霍昭已出敵樓去了。魏軍急催上馬﹐趕出城外。祥回頭視之﹐見霍昭倚定護心木欄桿。祥勒馬﹐以鞭指之曰「伯道賢弟﹐何太情薄耶﹖」昭曰「魏國法度﹐兄所知也。吾受國恩﹐有不可言者﹐但有死而已﹐兄不必下說詞。早回見諸葛亮﹐教快來攻城﹐吾不懼之。」祥回告孔明曰「霍昭未等某開言而阻之。」孔明曰「汝可再去見他﹐以利害說之。」祥又到城下勒馬髙叫曰「伯道賢弟﹐聽吾忠言﹐汝乃一孤小城池﹐怎拒數十萬之眾﹖今不早降﹐豈不愚乎﹖倘城破身亡﹐有何益也﹖今賢弟執迷﹐不順大漢﹐卻屈膝而事姦魏﹐乃不知天命﹑不辧淸濁耳﹗願伯道思之。」郝昭大怒﹐拈弓搭箭﹐指鄞祥而喝﹕「吾前言已定﹐汝不必再言﹗早早速退﹗吾不射汝﹗」鄞祥回見孔明﹐具言霍昭如此如此。孔明大怒曰「匹夫無禮太甚﹗安敢欺吾無攻城之具也﹗吾一切完備﹐俱在軍中﹐吾自去攻之﹗遂傳令三軍齊力進發。試看霍昭如何抵當﹐且聽下回分解。

諸葛亮二出祁山

卻說孔明喚土人問曰「陳倉城中﹐有多少人馬﹖「土人告曰「𨿽不知的數。約有三千人。」孔明大笑曰「量此小小城池﹐滿城皆是人馬﹐安能及我哉﹗休等他救兵到﹐火急攻之﹗」於是軍中裝數百乘雲梯﹐每一乘上可立十數人﹐周圍用木板遮護﹐下以輪推之﹐每一面云梯百乘。城上軍亂箭射之﹐下面蜀軍各抱短梯軟索﹐只候中軍擂鼓﹐四面一齊上城。霍昭在城上望見蜀軍裝起雲梯﹐四面而來﹐卽令三千軍各執火箭﹐分在四面﹐待云梯近城﹐一齊射之。

且說孔明在中軍﹐量城中無備﹐大遣云梯而進﹐令三軍鼓噪吶喊相助。云梯車上載著連珠炮﹑九霄炮﹑碗口統﹐一窩蜂﹑大將軍﹑呂公車各色火炮﹐齊舉打城﹐猶如天塌地陷﹐山崩海沸﹐諕的那城內軍民﹐亡魂喪膽。四面云梯皆至城邊﹐不期城上火箭齊發﹐梯上盡是火著﹐蜀軍燒死數多。城上矢石如雨﹐蜀兵皆退。孔明大怒曰「汝燒吾云梯﹐吾卻用『衝車』之法﹗」孔明連夜安排下「衝車」。次日﹐四面鼓噪吶喊而進。霍昭急命運石鑿眼﹐用葛繩穿定飛打﹐其車皆折。孔明又取井闌百丈﹐以射城中﹔又令人運上塡壕。霍昭又於城中築起重墻以禦之。孔明見打不透﹐教廖化引三千鐵钁軍﹐從夜間掘地道﹐暗入城去。霍昭又於城中掘重壕橫截之﹐因此地道軍又不得入。晝夜相攻二十餘日﹐無計可破。孔明正在營中憂悶﹐忽報東邊救兵到了﹐旗上書「魏先鋒大將王雙」。孔明問曰「誰可迎之﹖」魏延出曰「某願往。」孔明曰「汝乃先鋒大將﹐未可輕去。」又問﹕「誰敢迎之﹖」蜀將謝雄應聲而出。孔明與三千兵去了。孔明曰「謝雄去了﹐誰敢再去﹖」蜀將龔起應聲要去。孔明亦與三千兵去了。孔明把人馬退二十里下寨﹐恐城內霍昭衝兵出。

卻說謝雄正遇王雙﹐戰不三合﹐被雙一刀斬之。蜀兵敗走﹐雙隨後趕來。龔起接著﹐交馬只三合﹐亦被王雙斬之。敗兵回報孔明。孔明大驚﹐忙令廖化﹑王平﹑張嶷三人出迎。兩陣對圓﹐張嶷出馬﹐王平﹑廖化壓住陣角。蜀兵已到陳倉城下﹐霍昭引三千兵﹐開門以應之。王雙﹑張嶷二將交馬﹐大戰數合﹐不分勝負。雙詐敗便走﹐嶷隨後趕來。王平見張嶷中計﹐忙叫﹕「休趕﹗」嶷急回馬時﹐王雙流星早到﹐正中其背。嶷伏於鞍上﹐雙便趕來。王平﹑廖化截住﹐救了張嶷回陣。王雙驅兵大殺一場﹐蜀兵折傷甚多。嶷吐血數口﹐回見孔明﹐說﹕「王雙英雄無敵﹔如今選二萬兵﹐就陳倉城外下寨﹐大小車輛裝載木植﹐四圍立起排柵﹐築起重城﹐深挖壕塹﹐守禦甚嚴。」孔明見折二將﹐張嶷又被打傷﹐卽喚姜維曰「陳倉道口這條路不可行之﹐別求何策﹖」維曰「陳倉城池堅固﹐霍昭守禦甚密﹐又得王雙相助﹐實不可取。不若令一大將依山傍水﹐下寨固守﹔再令良將守把要道﹐以防街亭之攻﹔卻統大軍去襲祁山﹐某卻如此如此用計﹐可捉曹眞也。」孔明曰﹔「若此﹐則大事可成矣﹗」卽令王平﹑李恢引二枝兵﹐守街亭小路﹔魏延引一軍﹐守陳倉谷口﹔馬岱爲先鋒﹐關興﹑張苞爲前後救應使﹐從小徑出斜谷﹐望祁山進發。

卻說曹眞因前番被司馬懿奪了功勞﹐因此到洛陽分調郭淮﹑孫禮東西守把﹔又聽的陳倉告急﹐已令王雙去救。聞知王雙斬將立功﹐大喜﹐乃今中護軍大將費耀﹐權攝前部總督﹐諸將守把各處隘口。忽報山谷中捉得細作來見。曹眞升帳﹐謀土戰將列於兩邊﹐眞令押入﹐跪於帳前。其人告曰「小人不是姦細﹐有機密事來見都督﹐誤被伏路軍捉來﹐乞退左右。」眞乃教去其縛﹐左右暫退。其人曰「小人乃姜伯約心腹人也﹐蒙本官遣送密書。」眞大喜曰「此書安在﹖」其人於貼肉取出呈上。眞拆視之。書曰﹕

天水郡姜維百拜﹐書呈大都督曹麾下﹕某念世食魏祿﹐忝守邊城﹔叨竊厚恩﹐無門補報。昨日誤遭諸葛亮之計﹐陷身於顚崖之中﹐思念老母﹐度日如年﹗今幸蜀兵西出﹐潔葛亮甚不相疑﹐願都督聽納忠言﹐親提大兵而來﹐如遇敵人﹐可以詐敗﹔某卻在後舉火爲號﹐先燒彼之糧艸﹐都督大兵卻翻身掩之﹐則諸葛亮可擒也。非謂立功報國﹐實欲贖其前非。倘蒙照察﹐速賜來命。

曹眞看畢﹐大喜曰「天使吾成功也﹗」遂重賞來人﹐便令回報﹐依期會合。

眞喚費耀商議曰「今姜維暗獻密書﹐令吾如此如此。」耀曰「請葛亮多謀﹐姜維計廣﹐善能用人﹐恐其中有詐。」眞曰「若維母不在天水﹐吾亦不信也。今伊母見在魏境﹐安肯久事蜀乎﹖」耀曰「都督不可輕去﹐只守定本寨。某願引一軍﹐接應姜維﹐如是成功﹐盡歸都督﹔倘有姦詐﹐某自支當。」眞大喜曰「足見忠心矣﹗」遂從之。

費耀卽引五萬兵﹐望斜谷而進進。行了兩三程﹐屯下軍馬﹐令人哨探。當日申時分﹐回報﹕「斜穀道中﹐有蜀兵來也。」耀忙催兵前進。蜀兵未及交戰先退。耀亦引兵退之﹐蜀兵又來。兩軍方欲對陣﹐蜀兵又退。如此者三次﹐俄延於次日申時介。魏軍一日一夜不曾敢歇﹐只恐蜀兵攻擊﹔欲屯軍造飯﹐忽然四面喊聲大震﹐鼓角齊鳴﹐蜀兵漫山徧野而來。門旗開處﹐閃出一輛四輪車﹐孔明端坐於中﹐令人請魏軍主將答話。費耀縱馬提刀而出﹐遙見孔明﹐心中暗喜﹐回顧左右曰「如蜀兵掩至﹐便退後走﹔若見山後火起﹐卻回身殺去﹐自有兵來相應。」眾皆知令﹐耀乃橫刀大呼曰﹕『前者敗將﹐今何敢又來﹗」孔明曰「請汝曹眞答話。」耀罵曰「曹都督乃金枝玉葉﹐安肯與反賊相見耶﹗」孔明怒﹐把羽扇一招﹐左有馬岱﹐右有張嶷﹐兩路兵衝出。魏兵便退﹐行不到三十里﹐望見蜀兵背後火起﹐喊聲不絕﹐費耀只道號火﹐便回身殺來。蜀兵齊退。耀提刀在前﹐只望喊處追趕。將次近火﹐山路中鼓角喧天﹐喊聲震地﹐兩軍殺出﹕左有關興﹐右有張苞。山上矢石如雨﹐往下射來。魏兵大敗。費耀知是中計﹐急退軍望山谷中而走﹐人困馬乏。背後興﹑苞生力軍趕來﹐魏兵自相踐踏及落澗身死者﹐不知其數。耀逃命而走。正過山坡口﹐一枝軍閃出﹐爲首一員上將乃是姜維也。耀大罵曰「不忠不孝之賊﹗吾不幸誤中汝之姦計也﹗」維笑曰「吾欲捉曹眞﹐誤賺汝矣﹗速下馬受降﹗」耀縱馬奪路﹐望山谷中而走。忽然擁出一輛小車﹐車上舉火﹐塞了谷口﹐背後追兵又至。耀自刎身死﹐餘者盡降。孔明連夜驅兵直出祁山前下察﹐收住軍馬﹐重賞姜維。維曰「某恨不得立殺曹眞耳﹗」孔明亦曰「可惜大計小用也﹗」

卻說曹眞聽知折了費耀﹐悔之不及﹐遂與郭淮商議退兵之策。於是孫禮同辛毗計議停當﹐星夜具表申奏魏主﹐言蜀兵又出祁山﹐曹眞損兵折將﹐其危甚急。叡大驚﹐卽召司馬懿入內﹐曰「曹眞損兵折將﹐蜀兵又出祁山﹐卿有何策退之﹖」懿曰「臣已有退諸葛亮之計。不須魏軍揚威耀武﹐蜀兵自然走矣。」叡大喜。未知其計如何﹖

孔明遺計斬王雙

卻說司馬懿奏曰「臣常奏陛下﹐言孔明必出陳倉﹐故以霍昭守之﹐今果然應矣。若從陳倉入寇﹐運糧甚便﹐幸有霍昭﹑王雙守把﹐必不敢從此路運糧。其餘小路﹐搬運艱難﹐不易到也。臣算蜀兵所費行糧止有一月﹐若糧盡必走矣。蜀兵利在急戰﹐魏兵只宜久守。陛下可使人持詔﹐令子丹堅守諸路關隘﹐不要出戰。不須—月﹐蜀兵自走﹐卻乘虛而擊之﹐諸葛亮可擒也。」叡忻然曰「卿旣有先見之明﹐何不自引一軍以襲之﹖」懿曰﹕『臣非惜身重命﹐實欲存下此兵﹐以防東吳陸遜耳。吳王不久必僭越稱尊號﹔如稱尊號﹐恐陛下伐之﹐定然先入寇矣﹐臣故待之。陛下免憂。」正言間﹐忽近臣奏曰﹕『曹都督奏報軍情。」懿奏曰「陛下可速令人叮嚀告戒子丹﹐凡追趕蜀兵﹐觀其虛實﹐不可輕入重地﹐以中諸葛亮之姦計。」叡卽時下詔﹐遣太常卿韓曁持節告戒曹眞﹕『切不可戰﹐務在謹守﹔只待蜀兵退去﹐方許擊之。」司馬懿送韓曁於城外﹐囑之曰「吾以此功讓與子丹﹔汝見子丹﹐休言是吾所陳之意﹐只道天子降沼﹐教保守爲上。追趕之人﹐大要仔細﹐勿遣性急气躁者追之。」曁辭去。

卻說曹眞正升帳議事﹐忽報天子遣太常卿韓曁持節詔至﹐眞忙出寨接入。受沼已畢﹐眞退與郭淮﹑孫禮計議韓曁之言。淮笑曰「此乃司馬仲達之見也。」眞曰「此見若何﹖」淮曰「此言深識諸葛亮用兵之法也。久後破蜀兵者﹐必仲達矣。」眞又問曰「倘蜀兵不退﹐又何論耶﹖」淮曰「可密令人去﹐教王雙引兵於小路巡哨﹐自然糧不敢運。待一月終﹐糧可盡絕﹐蜀兵自走矣﹐乘勢追之﹐有何不勝也﹖」孫禮曰﹔「某去祁山虛妝做運糧兵﹐車上盡裝漧柴茅艸﹐以硫黃焰硝灌之﹐卻教人虛報隴西運糧到。若蜀人無糧﹐必然來搶。待入其中﹐卻放火燒車﹐外以伏兵應之﹐可取勝矣。」眞喜曰「此計大妙﹗」卽令孫禮引兵望祁山西行計﹐又遣人教王雙引兵於小路上行計。郭淮引兵提調箕谷﹑街亭﹐令諸路軍馬守把險要。眞又令張遼之子﹑偏將軍張虎爲先鋒﹐樂進之子樂綝爲副先鋒。此二人同守大寨﹐如得將令﹐方許出戰追擊。

卻說孔明在祁山寨中﹐每日令人搦戰﹐數兵堅守不出。孔朗喚姜維等商議曰「魏兵堅守不出﹐是料吾軍中無糧也。今陳倉轉運不通﹐其餘小路盤涉艱難﹐吾算隨軍糧艸﹐不敷一月用度﹐如此柰何﹖」正躊躇之間﹐忽報隴西魏兵遠糧數千車於祁山之西﹐運糧官乃琢郡容城人也﹐姓孫名禮﹐字徳達。孔明曰「其人若何﹖」有魏人告曰﹕『此人曾隨魏王出獵於大石山﹐忽驚起一猛虎﹐直奔禦前﹐孫禮下馬拔劍斬之﹐從此封爲上將軍。乃曹眞心腹之人也。」孔明笑曰「此是魏將料吾乏糧﹐故用此計。車上裝載者﹐必是茅艸引火之物也。吾平生專用火攻﹐彼焉能用火哉﹖彼若知吾軍去劫糧車﹐必來劫吾寨矣。可將計就計而行﹐大事豈不成哉﹗」遂喚馬岱﹐分付曰﹕『汝引三千兵﹐徑到魏軍屯糧之所﹐不可入其營﹐但於上風頭放火。若燒著車仗﹐魏兵必來圍之。」再令馬忠﹑張嶷各引五千兵在外圍住﹐內外夾攻﹕「破魏兵必矣。」三人受計去了。又喚關興﹑張苞﹐分付曰﹕魏兵頭營接連四通之路。今晚若西山火起﹐魏兵必來劫吾營也。汝二入卻伏於魏寨左右﹐只等他兵出寨﹐汝二人便可劫之。」又喚吳班﹑吳懿﹐分付曰「汝二人各引一軍伏於營外﹐如魏兵到﹐可截斷歸路。」孔明分撥已畢﹐自在祁山上憑西而坐。

卻說魏軍探知蜀兵要來截糧﹐慌忙報與孫禮。禮令人飛報曹眞。眞遣人去頭營分付張虎﹑樂綝﹕「看今夜山西火起﹐蜀兵必來救應。可以出軍﹐如此如此。」二將受計﹐令人登摟專看號火。

卻說孫禮把軍伏於山西﹐只待蜀兵。是夜二更﹐馬岱引三千兵而來﹐人皆銜枚﹐馬盡勒口﹐徑到山西﹐見許多車仗﹐重重疊疊﹐攢繞成營﹐車上徧插旌旗。忽然西南風起﹐岱令頭軍徑去營南放火﹐車仗盡著﹐火光沖天。孫禮只道蜀兵到寨內﹐必是魏軍放起號火﹐急引兵一齊掩至。背後鼓角喧天﹐兩路軍殺來﹐乃是馬忠﹑張嶷﹐把魏軍圍在垓心。孫禮大驚﹐又聽的魏軍中喊聲起﹐一彪軍從火光裏殺來﹐乃是馬岱也。內外夾攻﹐魏兵大敗。火緊風急﹐人馬亂竄﹐死者無數。孫禮引中傷軍﹐突煙冒火而走。

卻說張虎在營中﹐望見火光﹐又不知魏兵勝負﹐只顧大開寨門﹐與樂綝盡引人馬﹐殺奔蜀寨來﹐不見一人﹐急收軍回。吳班﹑吳懿兩路軍殺出﹐斷其歸路。張﹑樂二將急衝出重圍﹐奔回寨時﹐土城之上﹐箭如飛蝗﹐卻被關興﹑張苞取了營寨。魏兵大敗﹐皆投曹眞寨來。方欲入寨﹐忽見一彪敗軍飛奔而來﹐乃是孫禮﹐遂入寨見眞﹐各言中計之事。眞聽知﹐謹守大寨。

卻說蜀將皆勝﹐回見孔明。孔明令人密授計與魏延﹐教拔寨齊起﹐楊儀曰「今已大勝﹐挫盡魏兵銳气﹐何故收軍也﹖」孔明曰「吾退師者﹐乃料魏人不知吾病也。吾病乃無糧耳﹐利在速戰。今彼堅守﹐吾病興矣﹐可以退兵。魏人暫時而敗。中原必有添益。若以輕騎襲吾糧道﹐那時要歸不能矣。今乘魏兵新收﹐不敢正視﹐吾兵使可退去﹐曹眞料吾必不走也。吾所憂者﹐但魏延一軍﹐在陳倉道路拒住王雙﹐急不能脫身。吾已令人授以密計﹐教斬王雙﹐使魏人不敢追也。只今後隊先行。」當夜﹐孔明只畱金鼓手在寨中打更﹐分明提鈴喝號。凡事皆備﹐一夜兵已退盡﹐只落空營。

卻說曹眞正在帳中憂悶﹐忽報有—彪軍到。眞令人哨探﹐乃是左將軍張郃也。郃下馬入帳﹐與眞曰「某奉聖旨﹐特來聽調。」眞曰「曾別仲達否﹖」郃曰「仲達特令某來也。方才路聞孫將軍計不成﹐都督哨探否﹖」眞曰「新敗以來﹐未曾敢進。」郃曰「仲達分付云﹕『魏軍勝﹐蜀兵必不肯去﹔若魏兵敗﹐蜀兵必去矣。』此乃兵家之玄機﹐不可不察也。」眞未信﹐令人探之﹐果是虛營﹐只插著數十面旗﹐兵已去了二日也。眞急令郃追之。

且說魏延受了密計﹐當夜二更﹐拔寨急回漢中。早有細作報與王雙。雙大驅士馬﹐並力追趕。追到二十餘里﹐看看趕上﹐見魏延旗號在前﹐雙大叫曰「魏延休走﹗」蜀兵更不回頭﹐雙拍馬趕來。背後魏軍叫曰「將軍休趕﹗」背後魏延仍在城外下寨﹐城中放起火了。雙使勒回馬時﹐只見一片火起﹐忙令退軍。行到山坡左側﹐忽一騎馬從林中驟出﹐大喝曰﹕『魏延在此﹗」王雙大驚﹐措手不及﹐被延一刀砍於馬下。魏兵疑有埋伏﹐四散逃走。延手下止有三十騎人馬﹐望漢中緩緩而回。後史官有詩贊曰﹕

孔明妙算勝孫﹑龐﹐破魏吞吳定蜀邦。進退行兵神莫測﹐陳倉道口斬王雙。

原來魏延受了孔明密計﹐先教存下三十騎伏於王雙營邊﹐只待王雙起兵趕時﹐卻去他營中放火﹔雙若回寨﹐可作提防﹐延因此斬之。

卻說魏延引兵回到漢中﹐見了孔明﹐交割了人馬﹐孔明設宴大會﹐不在話下。

且說張郃追蜀兵不上﹐回到寨中﹐忽有陳倉城霍昭差人申報﹐言斬了王雙。曹眞聞之﹐傷感不已﹐因此憂成病疾﹐遂回洛陽﹐命郭淮﹑孫禮﹑張郃守長安諸道。

卻說吳王孫權設朝﹐忽有細作人報說﹕「請葛丞相出師兩次﹐魏都督曹眞兵損將亡。」羣臣大喜﹐皆勸吳王興師伐魏﹐以圖中原。未知還是如何﹖

諸葛亮三出祁山

卻說東吳眾官皆勸吳王伐魏﹐權猶豫未決。張昭奏曰「近聞武昌東山﹐鳳凰來儀﹔大江之中﹐黃龍累現。主公徳配唐﹑虞﹐明及文﹑武﹐可卽皇帝位﹐然後興兵未晚矣。」多官皆應曰「子布之言是也。」遂選定夏四月丙寅日﹐築壇於武昌南郊。是日﹐羣臣請權登壇﹐卽皇帝位﹐乃告祝曰﹕

皇帝臣孫權敢用玄牡昭告於皇皇后帝﹕漢享國二十有四世﹐歷年四百三十有四﹐行气數終﹐祿祚運盡﹐普天弛絕﹐率土分崩。孽臣曹丕遂奪神器﹐丕子叡繼作世慝﹐淫名亂制。臣權生於東南﹐遭值期運﹐承乾秉戎﹐志在平世﹐奉辭行罰﹐舉足爲民。羣臣將相﹐州郡百城﹐執事之人﹐咸以爲天意已去於漢﹐漢氏已絕祀於天﹐皇帝位虛﹐郊祀無主。休徵嘉瑞﹐前後雜沓﹐歷數在躬﹐不得不受。權畏天命﹐不敢不從﹐謹擇元日﹐登壇燎祭﹐卽皇帝位。惟爾有神享之﹐左右有吳﹐永終天祿。

是日祭畢﹐大赦江東﹐攺黃武八年爲黃龍元年。謚父破虜將軍孫堅爲武烈皇帝﹐母吳氏爲武烈皇后﹐兄討逆將軍孫策爲長沙桓王。立子孫登爲皇太子。命諸葛瑾之長子諸葛恪爲太子左捕﹐張昭之次子張休爲太子右弼。

恪字元遜﹐身長七尺六寸﹐少須眉﹐折頞廣額﹐大聲淸髙﹐極聰明﹐善應對。權甚愛之。年六歲時﹐忽值東吳筵會﹐權見諸葛瑾面長﹐乃戲之﹐令人牽一驢來﹐用白粉筆書其面曰「諸葛子瑜。」眾皆大笑。恪跪而告﹐乞借粉筆﹐再添二字﹕「諸葛子瑜之驢。」滿座之人﹐無不驚訝。權大喜﹐遂將驢賜之。又一日﹐大宴官僚﹐權命恪把盞。巡至張昭面前﹐昭不飲﹐曰「此非養老之禮也。」枚與恪曰「汝能教子布飲乎﹖」恪應之﹐便與昭曰「昔司馬尙父年九十﹐秉旄仗鉞﹐猶未告老。今日大宴﹐但臨陣之日﹐張先生在後﹔飲酒之日﹐先生在前﹐今日推辭﹐何謂不養老﹖」昭無言可答﹐只得飲之。恪應對如流﹐權因此愛之﹐故命輔太子。昭佐吳主﹐位列三公之上。權封顧雍爲丞相﹐封陸遜爲上將軍﹐輔太子守武昌。權復還建業卽金陵郡。羣臣共議伐魏之策。張昭奏曰「陛下初登寶位﹐未可動兵﹐只宜修文偃武﹐增設學校﹐以安民心。遣使入川﹐與蜀同盟﹐共分天下﹐緩緩圖之。」

權從其言﹐卽令使命﹐星夜入川﹐來見後主。禮畢﹐細奏此事。後主聞知﹐遂與羣臣商議。蔣琬奏曰「可令人問於丞相。」後主卽令陳震徑到漢中見孔明﹐言曰「東吳孫權卽了帝位﹐命人入川﹐與蜀同盟﹐平分天下。」孔明曰「可令人賫禮物入吳作賀﹐乞遣陸遜興師﹐要分其勢﹐魏期必命司馬懿拒之。懿若南拒東吳﹐我再出祁山﹐長安可圖也。若得長安﹐乘勢伐魏﹐此萬全之計也。」遂令太尉陳震﹐將名馬玉帶﹑金珠寶貝入吳作賀。晨徑到東吳﹐見了吳主﹐呈上國書。權大喜﹐設宴相待﹐打發回蜀。權傳旨﹐令陸遜虛做起兵之聲﹐遙與西蜀爲勢。遜受命﹐曰「此乃孔明懼司馬懿之謀也。旣然同盟﹐不得不從。」回顧左右曰「教吳兵且養銳气﹐待孔明攻魏至急﹐吾卻乘虛﹐好取中原也。」卽時下令﹐教荊﹑襄各處都要訓練人馬﹐擇日興師。陸遜之意﹐欲魏蜀相吞﹐盡力伐之。

卻說陳震回到漢中﹐報知孔明。孔明尙憂陳倉不可輕進﹐先令人去探﹐回報說﹕「陳倉城中﹐霍昭病重。」孔明曰「大事成矣。」遂喚魏延﹑姜維﹐分付曰「汝二人領五千兵﹐星夜宜奔陳倉城下﹐如見火起﹐並力取城。」二人俱未深信﹐又來告曰「何日可行﹖。孔明曰「三日都要完備﹐不須辭我便行」二人受計去了。又喚關興﹑張苞至﹐附耳低言﹐分付曰「如此如此。」二人受了密計而去。

卻說霍昭病重﹐慌報張郃。郃急上表﹐差人來替霍昭。郭淮聽知霍昭病重﹐乃與張郃商議曰「霍昭與我至厚﹐今病重﹐你可速去替他。我自寫表申奏朝廷﹐別行定奪。」張郃恐陳倉有失﹐引三幹兵急來替霍昭。此時霍昭病深﹐當夜正呻吟之間﹐忽報蜀兵到城下了。昭令人上城守把。時各門上火起﹐城中大亂。昭聽知﹐遂驚死。蜀兵一擁入城。

卻說魏延﹑姜維到了城下看時﹐並不見一面旗號﹐又無打更之人。二人驚疑﹐不敢攻城。忽然城上一聲炮響﹐四面旗幟齊豎。二人大驚﹐勒馬視之﹐見一人綸巾羽扇﹐鶴氅道袍﹐城上大叫曰「汝二人來的遲了﹗」二人視之﹐乃孔明也。二人慌忙下馬﹐拜伏於地曰﹕『軍師眞神計也﹗」孔明令放入城﹐言曰「吾常憂陳倉城未能取之﹐乃使人打細報來﹐說陳倉霍昭病重。汝等已知吾令﹐汝三日內領兵取之﹐此乃穩眾人之心也。吾卻令關興﹑張苞只推點軍﹐暗出漢中。是吾藏於軍中﹐星夜倍道徑到城下﹐使彼不能調兵也。吾早有細作在城內﹐放火吶喊相助﹐令魏兵驚懼不定。兵無主將﹐自然亂矣。吾故取之。兵法云﹕『出其不意﹐攻其無備。』正謂此也。今霍昭已亡﹐吾甚憐之。令伊妻小扶靈柩回魏﹐以表其忠。」魏延﹑姜維拜曰「丞相用兵如神﹐仁徳極厚﹐某等何憂哉﹗」孔明曰「汝二人且莫卸甲﹐可引兵去襲散關。把關之人若知兵到﹐必自走矣。」

魏延﹑姜維受令﹐引兵徑到散關。把關之人果然盡走。二人上關﹐方欲卸甲﹐遙見關外塵頭大起﹐魏兵到來。維曰﹕『丞相神算也﹗」二人登樓視之﹐乃魏將張郃也。二人嘆曰「丞相令我等引兵先取此關﹐把關之人聞是蜀兵﹐必早走矣。若去遲﹐魏兵到也。今果如此﹗可令兵守住險道。」延卽引兵拒之。張郃見蜀兵把住要路﹐遂令退軍。延隨後趕來催殺一陣﹐魏兵死者無數﹐張郃大敗遠去。延回到關上﹐令人報知孔明。孔明先自領兵出陳倉斜谷﹐取了建威地名。後面蜀兵陸續進發。後主又命大將陳式來助。孔明驅大兵復出祁山﹐安下營寨。孔明聚眾言曰﹕『吾二次出祁山﹐不得其利﹐今又到此。吾料魏人必依舊戰之地﹐與吾相敵。彼意疑我取雍﹑郿二處﹐必以兵拒之。吾觀陰平﹑武都二郡﹐與漢連接﹐若得此二城﹐亦可分魏兵之勢。何人敢取之﹖」姜維曰「某願往之。」王平亦應曰「某願注。」孔明大喜﹐遂令姜維引兵一萬取武都﹐王平引兵一萬取陰平。二人引兵去了。

再說張郃回到長安﹐來見郭淮﹑孫禮﹐說﹕「陳倉己失﹐霍昭已亡﹐散關亦被蜀兵奪了。今孔明復出祁山﹐分道進兵。」淮大驚曰「若如此﹐必取雍﹑郿二城矣﹗」遂令張郃守長安﹐令孫禮保雍城。淮自引兵星夜來拒郿城﹐再上表入洛陽告急。

卻說魏主曹叡設朝﹐近臣奏曰「陳倉城已失﹐霍昭已亡﹐諸葛亮又出祁山﹐散關亦被蜀兵奪了。」叡大驚﹐忽一人又奏曰「近得滿寵等表文﹐說東吳孫權僭稱帝號﹐與蜀同盟。今遣陸遜在武昌訓練人馬﹐聽候調用﹐只在朝夕﹐必入寇矣。」叡聞知兩處危急﹐舉止失措﹐甚是驚慌。此時曹眞病未愈可﹐卽召司馬懿商議曰「兩下危急﹐可先退何處﹖」懿奏曰「以臣愚意所料﹐東吳必不舉兵。」叡曰「卿何以知之﹖」懿奏曰「先孫權獨拒江東﹐心滿意足﹐再無遠圖之心﹔次後陸遜復得荊州時﹐權自謂太過分矣。今稱帝號﹐民心未安﹐何敢妄動﹖蜀之孔明常思報先主之恩﹐復猇亭之仇﹐終欲吞吳﹐非不爲也﹐蓋力不及耳﹔又誠恐中原從旱路興兵伐之﹐故暫與東吳同盟也。今孔明又出祁山﹐懼東吳乘虛而擊﹐故遣人作賀求吳﹐假作興兵之勢﹐以分中國之兵。吳欲吞魏﹐恐蜀襲吳﹐因此不敢興兵﹐卻坐觀成敗。今吳興兵﹐乃虛詐之計﹐實不舉也。蜀興兵﹐乃誠實之情﹐欲克中原也。臣故知東吳不發兵矣。」叡嘆曰「卿眞乃大將之才也﹐」遂封懿爲大都督﹐總攝隴西諸路軍馬﹐令近臣取曹眞的總兵將印來。懿奏曰「臣自去取之。」遂辭帝出朝﹐徑到眞府下﹐先令人入府報知﹐懿方入見眞。問病畢﹐懿曰「東吳﹑西蜀會合﹐興兵入寇﹐今孔明又出祁山下寨﹐明公知之乎﹖」眞驚訝曰「吾家下知吾病重﹐故不使吾聞之。似此國家危急﹐何不拜仲達爲都督﹐以退蜀兵耶﹖」懿曰「某才薄智遣﹐不稱其職。」眞曰「取印與仲達。」懿曰「都督少慮﹐某願助一臂之力﹐只不敢受此印也。」再三推辭﹐堅執不受﹐眞躍起身曰「如仲達不領此任﹐中國必危矣﹗吾當扶病見帝以保之。」言訖﹐復臥於牀上。懿曰「天子已有命旨﹐某不敢受。」眞大喜曰「仲達今領此任﹐以退蜀兵。再有機伐﹐吾當努力自去矣。」懿見眞再三讓印﹐遂受之。入內辭了魏主﹐引兵往長安來﹐與孔明鬥智。未知勝負如何﹖

孔明智敗司馬懿

蜀建興七年夏四月﹐孔明兵在祁山﹐分作三寨﹐專候魏兵。

卻說司馬懿引兵徑到長安﹐張郃接見﹐備言前事。懿令郃爲先鋒﹐戴陵爲副將﹐引十萬兵到祁山。於渭水之南下寨。郭淮﹑孫禮入寨參見。懿問曰「汝等曾與蜀兵對敵否﹖」二人答曰「未也。」懿曰﹕蜀兵千里而來﹐利在速戰﹔今來此不戰﹐必有謀也。隴西諸路﹐曾有信息否﹖」淮曰「已有細作探得各郡十分用心﹐日夜提防﹐並無一事。只有武都﹑陰平此二城﹐未曾回報。」懿曰「吾自差人與孔明交戰﹐汝二人急從小路去救此二郡﹐卻掩在蜀兵之後﹐彼必自亂矣。」二人受計﹐引兵五萬﹐從隴右小路來救武都﹑陰平﹐就襲蜀兵之後。行了數日﹐郭淮在馬上與孫禮曰「仲達與孔明如何﹖」禮曰﹕孔明勝仲達多矣。」淮曰﹕孔明𨿽然勝之﹐此一計﹐足顯仲達有過人之智也。蜀兵如正攻西郡﹐我等從後抄到﹔彼等豈不自亂乎﹖」二人正言間﹐忽哨馬報來﹐說﹕「陰平已被王平打破了﹐武都已被姜維打破了﹐前離蜀兵不遠。」禮曰「蜀兵旣已打破了城池﹐如何陳兵於外﹖必有詐也。不如速退。」郭淮從之。欲傳令教軍退時﹐忽然一聲炮響﹐山背後閃出一彪軍馬來﹐旗上大書「漢丞相諸葛亮」。中央—輛四輪車﹐孔明端坐於上﹐左有關興右有張苞。二人見之大驚。孔明大笑曰「郭淮﹑孫禮﹐休得走也﹗司馬懿之計﹐安能瞞得過吾﹖他每日令人在前交戰﹐卻教汝等襲吾軍後。武都﹑陰平吾已取了。汝二人不早受降﹐欲驅兵與吾決戰耶﹖」郭淮﹑孫禮聽畢大慌。忽然背後喊聲大震﹐兩路軍殺來﹐乃是王平﹑姜維。興﹑苞二將引軍前面殺來。兩下夾攻﹐魏兵大敗﹐各各棄盔拋甲﹐赤身逃走。郭孫二人棄馬爬山而去。張苞望見﹐驟馬趕來﹐連人帶馬跌入澗內。後軍急忙救起﹐頭已跌破。孔明令人送回成都養病。

卻說郭﹑孫二人走脫﹐回見司馬懿曰「武都﹑陰平二郡已失。孔明伏於要路﹐前後攻殺﹐因此大敗﹐棄馬步行方得逃回。」懿曰﹕非汝等之罪﹐孔明智在吾先。可再引兵守把雍﹑郿二城﹐切勿出戰。吾自有破敵之策。」郭﹑孫二人拜辭而去。懿又喚張郃﹑戴陵﹐分付曰「今孔明得了武都﹑陰平﹐必自撫百姓﹐以安民心﹐不在營中矣。汝二人各引一萬精兵﹐今夜起身﹐抄在蜀兵營後﹐各一齊奮勇殺將過來﹕吾卻引兵在前布陣﹐只待蜀兵勢亂﹐吾大驅士馬攻殺進去﹕如此兩下並力﹐可奪蜀兵之營寨也。若得此地山勢﹐破諸營有何難哉﹖彼兵安能穩立乎﹖」二人受計﹐引兵而去。戴陵在左﹐張郃在右﹐各取小路進發﹐深入蜀兵之後。三更時分﹐來到大路﹐兩軍相遇﹐合兵一處﹐卻從蜀兵後殺來。行不到三十里﹐前軍不行張﹑戴二人自縱馬視之﹐只見數百輛艸車﹐橫截去路。郃曰﹕『此必有準備也﹐可取路而回。」才傳退軍﹐只見滿山火光齊明﹐鼓角大震﹐伏兵四下皆出﹐把陵﹑郃二人圍住。孔明在山上大叫曰﹕『戴陵﹑張郃聽吾之言﹐司馬懿料吾往武都﹑陰平撫民不在﹐故令汝二人來劫吾寨﹐卻中吾之計也。汝二人乃手下之輩﹐吾不殺害﹐何不下馬早降﹖」郃大怒﹐指孔明而罵曰﹕『汝乃山野村夫﹐侵吾大國境界﹐如何攺發此言﹗吾若捉住汝時。碎屍萬段﹗」言訖﹐縱馬挺槍﹐要上山來取孔明。山上矢石如雨。郃不能上山﹐乃拍馬舞槍衝出重圍﹐無人敢當。蜀兵困戴陵在垓心。郃殺出舊路﹐不見戴陵﹐卽奮勇翻身又殺入重圍﹐救出戴陵而回。孔明在山上見郃在萬軍之中﹐往來衝突﹐英勇倍加﹐乃與左右曰「嘗聞張益徳大戰張郃﹐人皆驚懼。吾今日見之﹐方知其勇也﹕若畱下此人﹐他日必爲蜀中之害矣﹐吾當除之﹔若不除之﹐吾心中又添一病也。」遂收軍還營。

卻說司馬懿引兵布成陣勢﹐只待蜀兵亂動﹐一齊攻之。忽見張郃﹑戴陵獨行而來﹐二人羞慚告曰「孔明先在彼寨後山上﹐如此防備﹐因此大敗而歸。『懿大驚曰「孔明眞乃神人也﹗不如且退。」卽傳令﹐教大軍盡回本寨﹐堅守不出。

且說孔明大勝﹐所得器械馬匹﹐不計其數﹐乃引大軍回寨。每日令魏延搦戰﹐魏兵不出。將半月不曾交兵。孔明正在帳中思慮﹐忽報天子使命捧詔至。孔明接入﹐焚香禮畢﹐開詔讀之﹐曰﹕

街亭之役﹐咎由馬謖﹐而君引愆﹐深自貶抑﹐重違君意﹐聽順所守。前年耀師﹐馘斬王雙﹔今歲爰徵﹐郭淮遁走﹔降集氐﹑羌﹐復興二郡﹕威震凶暴﹐功勛顯然。方今天下搔擾﹐元惡未梟﹐君受大任﹐干國之重﹐而久自挹損﹐非所以光揚洪烈矣。今復君遠相﹐君其勿辭﹗建興七年夏六月日詔。

孔明聽詔畢﹐乃與侍中費禕曰「吾國事未成﹐安可復丞相之職也﹖」堅辭不受。禕曰「若丞相不受此職﹐冷淡了將士之心也。」禕再三奉勸﹐孔明方受之。禕拜辭而回。

孔明思量退司馬懿之策已定﹐遂聚諸將分付﹐教各處俱拔寨而起。早有細作報與司馬懿﹐說孔明拔寨退了。懿曰「孔明必有大謀也﹐不可輕動。張郃曰「必然糧盡兵危﹐要回漢中﹐如何不追﹖」懿曰「吾料孔明上年大收﹐今年麥熟﹐糧艸丰足﹐𨿽然轉運艱難﹐亦可支吾半載﹐彼安肯就走也﹖彼見吾連日戰﹐故作此計以誘之﹐可令人遠遠哨探。軍士探知﹐回報說﹕孔明離此三十里下寨。」懿曰「吾料孔明必不走也﹐且堅守寨柵﹐不可輕進。」住了旬日﹐絕無音信﹔並不見蜀將來戰。懿令人探知﹐回報說﹕「蜀兵又起營去了。」懿未信﹐乃更換衣服﹐雜在軍中﹐親自來看﹐果見蜀兵又退三十里下寨。懿回﹐與張郃曰「此乃孔明之計也。」又住了旬日﹐令人哨探﹐回報說﹕「孔明又退三十里下寨。」郃曰「孔明用緩兵之計﹐漸退入漢中也﹐都督何故懷疑而不追之﹖今若不進兵﹐我等皆被天下人之恥笑已﹗郃願決一戰﹐以退蜀兵﹐上報朝廷﹗」懿曰「孔明詭計極多﹐倘有一失﹐喪我軍之銳气也。決不可輕進。」郃曰「不勞都督親去﹐某乞一軍以追之﹐敗則當正軍法。」懿曰「旣眾將要去﹐可分兵兩枝﹕汝引一枝先去﹐在前奮力死戰﹔吾在後應之﹐以防伏兵。此乃首尾相應之計也。汝明日先引兵到半途住紮﹐後日交戰﹐使兵力不乏。」遂分兵已畢。次日﹐張郃﹑戴陵引副將數十員﹐精兵三萬﹐依令而進﹐到半路下寨。司馬懿畱下許多軍馬守寨﹐只引五千精兵隨後進發。

原來孔明密令人哨見魏兵到半路而歇。是夜﹐孔明喚眾將商議口﹕「今魏兵來追﹐必然死戰﹔汝等可一當十﹐吾以伏兵截其後﹕非智勇之將﹐不可當也。魏兵必分爲兩枝﹐司馬懿必隨後而來﹐防吾伏兵。若懿至﹐伏兵正在當中﹐須要大戰。此兩枝兵﹐若非大將﹐不可當也。」孔明言罷﹐以目視魏延﹐延低頭不語。忽王平出曰「某願當之。」孔明曰「若有失﹐如何﹖」平曰「殺身報國。有失獻首﹗」孔明長嘆曰「王平乃漢之忠臣﹐肯捨身親冒矢石﹐眞良將之才也﹗𨿽然如此﹐柰魏兵兩枝﹐前後而來﹐斷吾伏兵在中﹔平總然智勇﹐只可當的一頭﹐豈能分身兩處﹖須再得一將﹐方可行之。爭柰軍中再無捨死當先之人﹐教吾大計不成矣﹗」言未畢﹐一將出曰「某願往之﹗」眾視之﹐乃前軍都督﹑扶風太守張翼也。孔明曰「張郃乃魏之名將﹐有萬人不當之勇﹐汝非敵手也。」翼曰「若有失事﹐原獻首於帳下﹗」孔明曰「汝卽敢去﹐可與王平各引一萬精兵伏於山谷中﹔只待魏兵趕上﹐任他過盡﹐汝等卻引伏兵截其後隊。若司馬懿隨後趕來﹐卻分兵兩頭﹐張翼引一軍當住後隊﹐王平引一軍截其前隊。兩軍須要死戰。吾自有別計助之。」二將受計﹐引兵而去。孔明又喚姜維﹑廖化﹐分付曰「與汝二人一个錦囊收受﹐各引三千精兵﹐偃旗息鼓﹐伏於前山之上。如見魏兵圍定王平﹑張翼﹐十分危急﹐不可去救﹐只開錦囊看之﹐自有解危之策。」二人受計﹐引兵而去。又令吳班﹑吳懿﹑馬忠﹑張嶷四將﹐附耳分付曰「如來日魏兵到﹐銳气正盛﹐不可便迎﹐且退且走。只看關興引兵來掠陣之時﹐汝等便回軍趕殺﹐吾自有兵接應。」四將受計﹐引兵而去。又喚關興分付曰「汝引五千精兵﹐伏於山谷中﹐只看山上紅旗颭動﹐卻引兵殺出。」興受計﹐引兵而去。

卻說張郃﹑戴陵引兵如猛風驟雨而來。蜀兵吶喊相擊。郃視之﹐乃右軍領兵使﹑奮威將軍﹑博陽亭侯馬忠﹑撫戎將軍﹑關內侯張嶷﹐左將軍﹑髙陽侯吳懿﹑安樂侯吳班﹐此四員大將也。張郃大怒﹐驅兵追殺。蜀兵且戰且走﹐郃兵追趕約有二十餘里﹐時正值六月﹐天气甚是亢熱﹐人馬受熱﹐汗如潑水﹐只得追殺。走到五十里之上﹐魏兵盡皆气喘。孔明在山上把紅旗一招﹐關興引兵殺出。馬忠等四將﹐一齊引兵掩殺回來。張郃﹑戴陵死戰不退。忽然喊聲大震﹐兩路軍殺出﹐乃牙門將﹑裨將軍王平﹐前軍都督﹑領扶風太守張翼也。各奮勇殺出﹐郃大叫眾將曰「汝等到此﹐不卽死戰﹐更待何時﹗」魏兵奮力衝突﹐不得脫身。忽然背後鼓角喧天﹐一彪軍殺到﹐乃魏都督司馬懿也。懿指揮眾將﹐把平﹑翼二將圍在中間。翼大聲言曰「丞相眞乃神人也﹗計已算定﹐必有良謀。吾等當決一死戰﹗」卽分兵兩路﹕平引一軍截住張郃﹑戴陵﹐翼引一軍來當司馬懿。兩頭死戰﹐叫殺連天。姜維﹑廖化在山上窺見魏兵勢大﹐蜀兵力危﹐漸漸抵當不住。維與化曰「如此危急﹐可開錦囊看計。」二人拆開視之﹐大駭不已。畢竟怎的解圍﹐其計還是如何﹖

仲達興兵寇漢中

卻說姜維﹑廖化二將﹐觀錦囊之計云「若司馬懿兵來﹐圍的王平﹑張翼至急﹐汝二人可分兵兩枝﹐徑襲司馬懿之營﹔懿若知之﹐恐長安有失﹐必然急退﹐汝可乘亂攻之。營𨿽不得﹐可全勝矣。」二人卽分兵兩路﹐徑往司馬懿營中去了。

原來司馬懿亦恐中孔明之計﹐沿途不絕令人傳報。懿正催戰之間﹐忽流星馬飛報﹐言蜀兵兩路竟取大寨去了。懿大驚失色﹐乃與眾將曰「吾料孔明有計﹐汝等不信﹐勉彊來追﹐卻誤了大事也﹗」遂提大兵而回。軍心惶惶亂走。張翼隨後掩殺﹐魏兵大敗。張郃﹑戴陵見勢孤窮﹐亦望山僻小路而走﹐蜀兵大勝。背後關興引兵接應諸路。司馬懿大敗一陣﹐奔入寨時﹐蜀兵已自去了。懿收聚敗軍﹐責罵諸將曰「汝等不知兵法﹐只憑血气之勇﹐彊欲出戰﹐致有此敗。今後切不許妄動﹗再有不遵﹐決正軍法﹗」眾皆羞慚而退。這一陣﹐魏國無名將死者極多﹐史上不復錄記。

卻說孔明收得勝軍馬入寨﹐所得軍器馬匹及降兵無數﹐又欲起兵進取。忽報有人自成都來﹐說張苞破傷風身故敕葬於錦屏山。」後主後封苞弟張紹爲侍中。孔明聽知﹐放聲大哭﹐口中吐血﹐昏絕於地。眾皆救醒。孔明自此得病﹐臥牀不起。諸將無不感激。旬日之後﹐孔明喚樊建等入帳分付曰「吾自覺昏沈﹐不能理事﹔汝等切勿走泄﹕司馬懿若知﹐必來攻也﹐不如且回漢中養病﹐再做良圖。」遂傳號令與各營﹐教當夜暗暗拔寨皆回漢中。孔明去了五日﹐懿方得知﹐乃長嘆曰「孔明眞有神出鬼沒之計﹐吾不能及也﹗」於是司馬懿畱諸將在寨中﹐分兵守把各處隘口。懿自回洛陽。

卻說孔明將大軍屯於漢中﹐自回成都養病﹔文武官僚出城迎接﹐送入丞相府中﹐後主禦駕自來問病﹐命禦醫調治﹐日漸痊可。

建興八年秋七月﹐魏都督曹眞病可﹐乃上表說﹕「蜀兵數次侵界﹐屢犯中原﹐若不剿除﹐必爲後害。今時值秋涼﹐人馬安閒﹐正當徵伐。臣願與仲達同領大軍﹐徑入漢中﹐殄滅姦黨﹐以淸邊境。」此時司馬懿安置荊﹑襄未回。魏主大喜﹐卽遣使持聖旨星夜召懿回朝。次日﹐叡升偏殿﹐有侍中劉曄在側。叡問之﹕「子丹勸朕伐蜀﹐若何﹖」曄奏曰「大將軍之言是也。今若不剿除﹐後必爲大患。陛下不勞多疑﹐便可行之。叡點頭。曄出內回家﹐有數十个大臣相探﹐皆曰「近聞天子與公計議興兵伐蜀﹐此事如何﹖」曄應曰「無此事也。蜀有山川之險﹐非易圖之地﹔空費軍馬之勞也。今天子心已憚矣﹐若彊動兵馬﹐與國無益。」眾官皆默然而出。楊曁笑曰「昨聞劉曄勸天子伐蜀﹔今日如何又說不伐也﹖卽入內奏曰「陛下何不興兵早早伐吳﹖」叡曰「卿書生焉知兵法。」曁曰「劉曄乃先帝時謀臣也﹐陳昨日聞奏可伐﹐臣故知之。」叡恐曄有計﹐乃變言而笑曰「劉曄未曾教朕伐蜀也。」曁又曰「劉曄與眾官言不可伐蜀﹐臣故疑之﹐特來奏聞。」叡卽召劉曄入內﹐問曰「卿勸朕伐蜀﹐今又言不可﹐何也﹖」曄奏曰「誰人言之﹖」叡曰「楊曁來奏﹐如此如此。」曄曰「臣細詳之﹐蜀不可伐。」叡大笑。少時﹐楊曁出內。曄奏曰「臣只道陛下飽看兵書﹐原來陛下實不知也。昨日臣勸陛下伐蜀﹐乃大謀密事﹐常恐夢寐之中泄漏此機以益臣罪﹐豈敢向外人談論﹖兵者﹐詭道也﹐事未發﹐切宜密之。臣見眾官所問﹐故反言耳。陛下如何與楊曁言是非也﹖」叡大悟﹐乃曰「卿之言﹐誠金玉也。」因此愈加敬重。

旬日內﹐司馬懿回朝﹐參見魏主。魏主將曹眞表奏之事﹐逐一言之。懿奏曰「臣去荊﹑襄探視一徧﹐亦有此意﹐東吳果不動兵﹐今日可乘此去伐蜀也。」叡卽拜曹眞爲大司馬﹑徵西大都督﹐司馬懿爲大將軍﹑徵西副都督﹐劉曄爲軍師。三人拜辭魏主﹐引四十萬大兵﹐前行至長安﹐徑奔劍閣來取漢中。其餘郭淮﹑孫禮等﹐各取路而行。

漢中人報入成都。此時孔明病好多時﹐每日操練人馬﹐習學八陣之法﹐盡皆精熟﹐欲來徵北﹔聽的這个消息﹐遂喚張嶷﹑王平﹐分付曰「汝二人先引一千兵去守陳倉古道﹐以當魏兵﹔吾卻提大軍便來接應。」二人告曰「丞相誤了大事也﹗人報魏軍四十萬﹐詐稱八十萬﹐眞﹑懿二人同領而來﹐勢如泰山﹐如何只與一千兵去守隘口﹖倘魏兵大至﹐將何策以拒之﹖」孔明曰「吾欲多與﹐恐士卒辛苦也。」嶷﹑平面目相看﹐皆不敢去。孔明曰「若有疏失﹐非汝等之罪也。不必多言﹐可以疾去。」二人又哀告曰「丞相欲殺某二人﹐就此殺之﹐只不敢去也。」孔明笑曰「何其愚也﹗吾令汝等去﹐自有主見。吾昨夜仰觀天文﹐見畢宿躔於太陰之分﹐此月內必有大雨淋漓。魏兵𨿽有四十萬﹐安敢深入山險之地﹖因此不用多軍﹐只恐受害。吾將大軍屯於漢中﹐安居一月﹐待魏兵退﹐天必晴朗﹐那時以大兵掩之﹕吾以安逸之兵﹐掩殺苦勞之卒﹔吾有十萬之兵﹐何懼魏兵四十萬也﹖」嶷平聽畢大喜﹐拜辭而去。孔明隨統大軍出漢中﹐傳令教各處隘口預備漧柴艸料細糧﹐俱夠一月人馬支用﹐以防秋雨。將大軍寬限一月﹐先給衣食﹐伺候出徵。

卻說王平﹑張嶷引一千兵徑到陳倉古道﹐揀選髙阜處搭起窩鋪﹐以防連陰。

卻說曹眞﹑司馬懿同領大軍﹐徑到陳倉城內﹐不見一間房屋﹔尋土人問之﹐皆言孔明回時放火燒毀。眞便要從陳倉道進發。懿曰「不可輕進。我夜看天文﹐見畢宿躔於太陰之分﹐此月內必有大雨﹔若深入重地﹐常勝則可﹐倘有疏虞﹐人馬受苦﹐要退難矣。且宜在城中搭起窩鋪住紮可也。」眞令人伐木搭之。未及半月﹐天雨大降﹐急若盆傾﹐淋漓不止。陳倉城外﹐平地水深三尺﹐軍器盡濕﹐人不得睡﹐晝夜不安。大雨連降三十日﹐馬無艸料﹐死者無數。人乏飯食﹐病亡急多。生者怨聲不絕。傳入洛陽﹐魏主設壇﹐祈晴不應。文武大臣皆入內﹐上疏啟奏。太尉華歆上疏曰﹕

兵亂以來﹐過逾二紀。大魏承天受命﹐陛下以聖徳當成﹑康之隆﹐宜弘一代之治﹐紹三王之迹。𨿽有二賊負險延命﹐苟聖化日躋﹐遠人懷徳﹐將𦇤負而至。夫兵不得已而用之﹐故戢而時動。臣誠願陛下先畱心於治道﹐以徵伐爲後事。且千里運糧﹐非用兵之利﹔越險深入﹐無獨克之功。如聞今年徵役﹐頗失農桑之業。爲國者以民爲基﹐以衣食爲本。使中國無饑寒之患﹐白姓無離土之心﹐則大下幸甚﹐二賊之釁﹐可坐而待也。臣備位宰相﹐老病日篤﹐犬馬之命將盡﹐恐不復奉望鑾蓋﹐不敢不竭臣子之懷﹐惟陛下裁察﹗謹疏。

魏主覽畢﹐以手報曰﹕

君深慮國計﹐朕甚嘉之。賊憑恃山川﹐二祖勞於前世﹐猶不克平﹐朕豈敢自多﹐謂必滅之哉﹗諸將以爲不一探取﹐無由自獘是以觀兵以窺其釁。若天時未至﹐周武還師﹐乃前事之鑑﹐朕敬不忘所戒。

城門校尉﹑監少府﹑臣楊阜上疏曰﹕

昔文王有赤烏之符﹐而猶日昃不暇食﹔武王白魚入舟﹐君臣變色。而動得吉瑞﹐猶尙憂懼﹐況有災異而不戰悚者哉﹖今吳﹑蜀未平﹐而天屢降變﹐陛下宜深有以專精應答﹐側席而坐﹐思示遠以徳﹐綏邇以儉。間者諸軍始進﹐便有天雨之患﹐稽閡山險﹐以積日矣。轉運之勞﹐擔負之苦﹐所費以多﹐若有不繼﹐必違本圖。《傳》云「見可而進﹐知難而退﹐軍之善政也。」徒使六軍困於山谷之間﹐進無所略﹐退又不得﹐非主兵之道也。武王還師﹐殷卒以亡﹐知天期也。今年凶民饑﹐宜發明詔﹐損膳減服﹐技巧珍玩之物皆可罷之。昔邵信臣爲少府於無事之日﹐而奏罷浮食﹔今者用軍不足﹐益宜節度。謹疏。

散騎黃門侍郎臣王肅上疏曰﹕

前志有之﹕「千里饋糧﹐士有饑色﹔樵蘇後爨﹐師不宿飽。」此謂平途之行軍者也。又況於深入險阻﹐鑿路而前﹐則其爲勞﹐必相百也。今又加之以霖雨﹐山阪峻滑﹐眾逼而不展﹐糧懸而不繼﹕實行軍之大忌也。聞曹眞發已逾月﹐而行裁半谷﹐治道功夫﹐戰士悉作。是賊偏得以逸待勞﹐此乃兵家之所憚也。言之前代﹐則武王伐紂﹐出關而復還﹔論之近事﹐則武﹑文徵權﹐臨江而不濟﹕豈非順天知時﹐通於權變者哉﹖願陛下念水雨艱劇之故﹐休而息之﹔後日有釁﹐乘而用之。則所謂「悅以犯難﹐民忘其死」者也。謹疏。

魏主覽畢﹐遂納羣臣之諫﹐卽下詔遣使召曹眞﹑司馬懿還朝。

卻說曹眞與司馬懿商議曰「今連陰三十日﹐軍無戰心﹐各有思歸之意﹐倘偶然行動﹐如何禁止﹖」懿曰「不如且回。」眞曰「倘孔明追來﹐怎生退之﹖」懿曰「先伏兩軍斷後﹐方可回矣。」二人正言間﹐忽使命來召眞﹑懿。二人遂將後隊作前隊﹐前隊作後隊﹐徐徐而退。

卻說孔明計算一月秋雨將盡﹐天尙未晴﹐乃自提一軍屯於城固﹐又傳令教大軍會於赤坡地名駐紮。孔明升帳﹐聚眾將而言曰「吾料魏兵必走也﹐曹叡必下詔來取曹眞﹑司馬懿兵回。吾若追之﹐彼必有準備矣﹔不如任他遠去﹐再作良圖。」忽王平令人報來﹐說魏兵已回。孔明喚來人分咐曰「汝傳與王平﹐不可追襲。吾自有破魏兵之策。」其人拜辭而去。未知孔明怎生破魏﹐端的勝負如何﹖

諸葛亮四出祁山

卻說眾將聽知孔明不追魏兵﹐乃入帳告曰「今魏兵久值大雨﹐不能存住﹐因此回去﹐某等好乘勢追之﹐無有不勝。丞相如何不肯追也﹖」孔明曰「司馬懿善能用兵﹐今此之去﹐必有埋伏。吾若追之﹐正中其計。不如從他遠去﹐吾卻分兵徑出斜谷而取祁山﹐使魏人不提防也。」眾將曰「取長安之地﹐別有路途﹔丞相只取祁山﹐何也﹖」孔明曰「祁山乃長安之首也﹐隴西諸郡倘有兵來﹐必經由此地﹔更兼前臨渭濱﹐後靠斜谷﹐左出右入﹐可以伏兵﹐乃用武之所。吾故先取此地﹐得地利也。」眾將皆拜服。孔明令魏延﹑張嶷﹑杜瓊﹑陳式出箕谷﹔馬岱﹑王平﹑張翼﹑馬忠出斜谷﹐會於祁山﹐先到者爲頭功。各受令引兵而去。孔明自統大軍隨後進發﹐令關興﹑廖化爲先鋒﹐卽日而行。

卻說曹眞﹑司馬懿二人在後監督人馬﹐令一軍入陳倉古道探視﹐回報說蜀兵不來。又行了旬日﹐後面埋伏眾將皆回﹐說蜀兵全無音耗。眞曰「連綿秋雨﹐棧道斷絕﹐蜀人豈知吾等退軍耶﹖」懿曰「蜀兵隨後出矣。」眞曰「何以知之﹖」懿曰「連日晴明﹐蜀兵不趕者﹐料吾有伏兵也﹐故縱我兵遠去﹐待過盡入關時﹐卻奪祁山矣。」眞不信。懿又曰「子丹如何不信﹖吾觀孔明必從兩谷而來。吾與子丹各守一谷口﹐十日爲期。若無蜀兵來﹐我面塗紅粉﹐身穿女衣﹐來營中伏罪。」眞曰「若有蜀兵來﹐我願將天子所賜玉帶一條﹑禦馬一匹與你。」卽分兵兩路﹕眞引兵屯於祁山之西斜谷口﹐懿引軍屯於祁山之東箕谷口。

各下寨已畢。懿先令一枝兵伏於山谷中﹔其餘軍馬各於要路下營。懿更衣換馬﹐雜在數十騎之內﹐徧觀各營。忽到一營﹐有一偏將仰天而怨曰「大雨淋了許多時﹐不肯回去﹔今又在這里住紮﹐彊要賭賽﹐卻不苦了官軍﹗」懿聽知﹐歸到本寨﹐聚諸將皆到帳下﹐挨出抱怨的那員將來。懿叱之曰「朝廷『養軍千日﹐用在一時』。汝安敢出怨言以喪軍心耶﹖」其人不招。懿喚出同伴之人對證﹐果服其罪。懿曰「吾非賭賽﹐欲勝蜀兵耳﹐令汝各人有功回朝﹐汝妄出怨言﹐自取罪戾﹗」言訖﹐令武士推出斬之。須臾﹐獻首帳下。眾皆悚然。懿曰「汝等諸將﹐皆要盡心以防蜀兵。聽吾中軍炮響﹐四面皆進。」眾將受令而退。

卻說魏延﹑張嶷﹑杜瓊﹑陳式四將﹐引二萬兵取箕谷而進。正行之間﹐忽報參謀鄧芝到來。四將勒兵不進﹐而問其故﹐芝曰「丞相有令﹐如出箕谷﹐提防魏兵埋伏﹐不可輕進。」陳式曰「丞相用兵何疑耶﹖只可倍道而進﹐曹眞﹑司馬懿必然擒矣。吾料魏兵久遭大雨﹐衣甲皆毀﹐只可掩殺﹐不可從容。今魏兵久受勞苦﹐皆是思歸﹐豈肯戀戰﹖丞相先令吾等會與祁山﹐今卻教休進﹐此號令不明也﹖」芝曰「丞相計無不中﹐謀無不成﹐汝等安敢如此﹖」式笑曰「丞相若能計謀﹐不致街亭之失﹗」魏延想起孔明向日退軍之時﹐教他守武都﹑陰平全無功次﹐亦笑曰「丞相若聽吾言﹐徑出子午谷﹐此時休說長安﹐連洛陽皆得矣﹗今執定要出祁山。有何益也﹖旣已令進兵﹐今又教休進。」式曰「吾自有吾部下五千兵﹐徑出箕谷﹐先到祁山下寨﹐看丞相羞也不羞﹗」芝再三阻當﹐不肯教行。是夜﹐魏延欲與孔明爭气﹐將言語激著陳式。式自引五千兵出箕谷﹐不見一人﹐式笑曰「人說丞相有通神謀略﹐吾今見之矣﹗」鄧芝聽知陳式去遠﹐只得飛報孔明。

卻說陳式引兵行不數里﹐忽聽的一聲炮響﹐四面伏兵皆出。式急退時﹐魏兵塞滿谷口﹐圍的鐵桶相似。式左衝右突﹐不能得脫。只聽得喊聲大震﹐一彪軍殺入﹐乃是魏延。救了陳式﹐回到谷中﹐五千兵止剩了四五百帶傷人馬。背後魏兵趕來﹐卻得張嶷﹑杜瓊接應﹐魏兵方退。魏延拒住險要﹐下寨已定﹐方信孔明先見如神﹐延﹑式二人﹐懊悔不及。

且說鄧芝回見孔明﹐言魏延﹑陳式如此無禮。孔明笑曰「魏延素有反相﹐吾知彼常有不平之意﹔因憐其勇烈而重之。吾昔與先帝言﹐久後必生患害。今已顯露﹐可以除之。」正言間﹐忽流星馬報到﹐說陳式折了四千五百軍﹐止有五百帶傷人馬屯在谷中。孔明令鄧芝再來箕谷撫慰陳式﹐提防生變。孔明曰「吾料司馬懿必在箕谷口﹐曹眞必在斜谷口﹐以防蜀兵。吾速取之。今先令兩軍抄在他二寨之後﹐眞﹑懿必走也。」鄧芝拜辭而去。孔明急喚馬岱﹑王平﹐分付曰「斜谷若有魏兵守把﹐汝二人引本部軍越山嶺﹐夜行晝伏﹐速出祁山之左﹐舉火爲號。」又喚馬忠﹑張翼﹐分付曰「汝等亦從山僻小路﹐晝伏夜行﹐徑出祁山之右﹐舉火爲號。」與王平等共劫曹眞營寨。吾自從谷中而出﹐共三面攻之﹐魏兵可破也。」兵分兩路﹐各引五千兵去了。孔明又喚關興﹑廖化﹐分付曰如此如此。二人受了密計﹐引兵而去。

卻說孔明諸處發兵﹐倍道而行。正行間﹐又喚吳班﹑吳懿授與密計﹐亦引兵先行。

卻說曹眞心中不信蜀兵來﹐以此怠慢﹐縱令軍士歇息﹔只等十日無事﹐要羞司馬懿﹐不覺守了七日﹐忽有人報谷中有些小蜀兵出來。眞令副將秦良引五千兵哨探﹐不許縱令蜀兵近界。良偃旗息鼓﹐引兵而去。眞又下令曰「十日之內﹐不見動靜﹐才是吾贏﹗」諸將聽令﹐各守險要。

且說秦良引兵方到谷口﹐見蜀兵退去。良急引兵趕來﹐行到五六十里﹐不見蜀兵﹐心下疑惑﹐教軍士下馬歇息。忽了哨馬報說﹕「有蜀兵埋伏。」良出賬看時﹐只見山中塵土大起﹐急上馬令軍士提防。不一時﹐四壁廂喊聲大震﹐乃是吳班﹑吳懿引兵抄在背後﹐前面關興﹑廖化引兵殺來。左右是山﹐皆無走路。山上蜀兵大叫﹕「下馬投降者免死﹗」魏兵太半降之。秦良死戰﹐被廖化一刀斬之。死者無數﹐盡棄於溝壑。孔明把降兵拘於後軍﹐卻將魏兵衣甲與蜀兵五千人穿了﹐扮作魏兵﹐令關興﹑廖化﹑吳班﹑吳懿四將引著﹐徑奔曹眞寨來。先令報馬入寨說﹕「只有些小蜀兵﹐盡趕去了。」眞大喜。忽有人告曰「某乃司馬都督心腹人。今都督用埋伏計﹐殺了蜀兵四千五百首級。上告都督﹐休將賭賽爲念﹐務要用意提備。」眞曰「吾這里並無一个蜀兵。」其人回去了。忽又報秦良引兵回來了。眞親自迎看﹐果是秦良之兵。比及到寨﹐人報背後兩把火起。眞急回寨後看時﹐關興﹑廖化﹑吳班﹑吳懿四將﹐揮示蜀軍就營前殺將進來﹔馬岱﹑王平從後面殺來﹔馬忠﹑張翼亦引兵殺到。魏軍措手不及﹐各自逃生﹐那有一人肯抵。眾將保著曹眞望東而走﹐背後蜀兵趕來。眞急奔走之間﹐忽然喊聲大震﹐一彪軍殺到。眞膽戰心驚﹐近前視之﹐乃司馬懿也。懿大戰一場﹐蜀兵方退。眞才得脫﹐羞愧無門。懿曰「諸葛亮奪了祁山地勢﹐吾等不可久居此處﹐宜去渭濱安營﹐再作良圖。」眞曰「仲達何以知吾遭此敗也﹖」懿曰「見來人報﹐言子丹說並無一个蜀兵﹐吾料孔明暗來劫寨﹐因此而知﹐故來接應也。今果中計。切莫言賭賽之事﹐只同心報國。」曹眞甚是惶恐﹐無地可入﹐气成病疾﹐臥牀不起。兵屯渭濱﹐懿恐軍心有亂﹐不敢教眞引兵。

卻說孔明大驅士馬﹐復出祁山。勞軍已畢﹐魏延軍屯箕谷﹐孔明亦召到寨中。魏延﹑張嶷﹑杜瓊﹑陳式入帳拜伏請罪。孔明問曰「是誰失陷了軍來﹖」延曰「陳式不聽號令﹐潛入谷口﹐以此大敗。」式曰「此事亦魏延教我行來。」孔明大怒曰「他倒救你﹐你反攀他﹗將令已違﹐不必巧說﹗」卽叱武士推出陳式斬之﹐懸首於帳前﹐以示諸將。後陳式之子陳壽爲晉平陽侯﹐編《三國誌》﹐將魏延爲證﹐絕言孔明入寇中原。孔明斬了陳式﹐省令諸將﹐忽有細作報說﹕「曹眞臥病不起﹐見在營中治療。」孔明大喜曰「吾只用片紙﹐敢叫曹眞卽死﹗」爲只有甚言詞﹐且聽下回分解。

孔明祁山布八陣

建安八年秋八月﹐孔明屯兵於祁山﹐聽知曹眞因與司馬懿賭賽﹐不想兵敗﹐羞慚成病。孔明乃與諸將曰「若曹眞病輕﹐必便回長安。今魏兵不退﹐必爲病重﹐故畱於軍中﹐以安眾人之心也。吾寫下一書﹐教秦良的降兵持與曹眞﹐眞若見之﹐必气死矣。」遂喚降兵至帳下而問曰「汝等皆是魏軍﹐中原多有父母妻子﹐不宜久居蜀中。今放汝等回家﹐若何﹖」眾軍泣淚拜謝。內有百餘人不願去﹐皆畱於軍中﹔願去者千餘人。孔明曰「曹子丹與吾有約﹐可以達之。吾有一書﹐汝交割與子丹﹐他日必有大功也。」魏軍回到本寨﹐見了司馬懿﹐各言其事。懿笑曰「此乃孔明結我軍心也。」遂傳令﹐教運糧艸﹐再不調用。內有曹眞帳下人﹐將孔明書呈上。眞扶病而起﹐拆封視之。其書曰﹕

漢丞相﹑武鄕侯諸葛亮﹐致書於大司馬曹子丹之前﹕竊謂夫爲將者﹐日就月將﹐能去能就﹐能柔能剛﹔能進能退﹐能弱能彊。不動如山嶽﹐難測如陰陽﹔無窮如天地﹐充實如太倉﹔浩渺如四海﹐眩耀如三光。預知天文之旱澇﹐先識地理之平康。察陣勢之期會﹐揣敵人之短長。嗟爾無學後輩﹐上逆穹蒼﹔助篡國之反賊﹐稱帝號於洛陽﹔走殘兵於斜谷﹐遭霖雨於陳倉。水陸困乏﹐人馬猖狂。拋盈郊野之戈甲﹐撇棄滿道之刀槍。都督心崩而膽裂﹐將軍鼠竄而狼忙﹗無顏見關中之父老﹐何面歸相府之廟堂﹗史官秉筆而記錄﹐百姓眾口而傳揚﹕仲達聞陣而惕惕﹐子丹望風而遑遑﹗吾軍兵彊而馬壯﹐大將虎奮以龍驤﹔掃秦川爲平壤﹐蕩魏國作丘荒﹗天書旣下﹐速來歸降﹗」

曹眞看畢﹐恨气塞胸﹐至晚死於軍中。

司馬懿用兵車裝載﹐差人送赴洛陽遷葬。魏主聞知曹眞已死﹐卽下詔催司馬懿出戰。懿提大軍來搦孔明交戰﹐隔日先下戰書。

孔明與諸將曰「曹眞必死矣。」遂批回「來日交戰」﹐使者去了。孔明當夜喚姜維﹐授與密計﹐如此而行﹔又喚關興分付﹐吩咐如此如此。次日﹐孔明盡起祁山之兵﹐前到渭濱﹕一邊是河﹐一邊是山﹐中間平川曠野﹐好片戰場﹗兩軍相近﹐以弓弩射住陣角﹐各排開鼓角。三通鼓響已畢﹐魏陣中門旗開處﹐司馬懿出馬﹐眾將隨後而出。只見孔明端坐於四輪車上﹐手搖羽扇。懿責之曰「吾主上法堯禪舜﹐相傳二帝﹐坐鎭中原﹐容汝蜀﹑吳二國者﹐乃吾主寬慈仁厚﹐恐傷百姓也。汝乃南陽一耕夫﹐不識天數﹐彊要相侵﹐理宜殄滅﹗如省心攺過﹐悉宜早回﹐各守疆界﹐以成鼎足之勢﹐免致生靈塗炭﹐汝等皆得全生也﹗」孔明笑曰「吾受先帝托孤之重﹐安可不傾心竭力以討賊乎﹗汝曹氏不久爲漢所滅。汝祖父皆爲漢臣﹐世食漢祿﹐不思報效﹐反助篡逆﹐何爲不誅耶﹖」懿羞慚而言曰「吾與汝決一雌雄﹐汝休出奇兵﹗汝若能勝之﹐吾誓不爲大將﹗汝若敗時﹐早歸故里﹐吾並不加害。」孔明曰「汝欲鬥將耶﹖欲鬥兵耶﹖欲鬥陣法耶﹖」懿曰「先鬥陣法﹖」孔明曰「汝先布陣我看。懿回入中軍帳下﹐手執黃旗招颭﹐左右軍動﹐排成一陣。復上馬出陣﹐問曰「汝識吾陣否﹖」孔明笑曰「吾軍中末將亦能布之。此乃『混元一气陣』也。」懿曰「汝布一陣我看。」孔明回車入陣﹐把羽扇一搖﹐眾兵變成一陣﹐復乘車出陣前﹐而問曰「汝識我陣否﹖」懿曰「量此『八卦陣』﹐如何不識﹗」孔明曰「是便是了﹐汝敢打吾陣否﹖」懿曰「旣然識之﹐如何不敢打耶﹗」孔明曰「汝只管打來。」司馬懿回到本陣中﹐喚戴陵﹑張虎﹑樂綝三將﹐分付曰「今孔明所布之陣有『八門』﹐按休﹑生﹑傷﹑杜﹑景﹑死﹑驚﹑開此『八門』也。生﹑景﹑開三門吉﹐休﹑傷﹑杜﹑死﹑驚五門凶。正東乃『生門』﹐可打﹔西南乃『景門』﹐可打﹔正北乃『開門』﹐可打。汝三人可從『生門』打入﹐往『景門』殺出﹐復從『開門』打入﹕此陣可破﹐蜀兵可退矣。汝等休辱了志气。」三人受令﹐張虎在前﹐戴陵在中﹐樂綝在後﹐各引三十騎﹐徑從「生門」打入。兩軍吶喊相助。

且說張虎殺入蜀陣﹐只見陣如連城﹐衝突不出。虎慌引三十騎轉過陣腳﹐往西南衝去。戴陵﹑樂綝引著六十騎精兵﹐在蜀陣中衝突不出﹐皆被蜀兵射住。只見重重疊疊﹐都有門戶﹐那里分東西南北﹗三將不能相顧﹐只管亂撞﹐但見愁雲漠漠﹐慘霧蒙蒙。喊聲起處﹐魏軍一个个皆被縛了﹐送到中軍。孔明坐於帳中﹐只見張虎﹑戴陵﹑樂綝並九十个軍﹐皆縛在帳下。左右告曰「此輩乃打陣之人也。」孔明曰「吾縱然捉得汝等﹐何足爲奇﹗吾放汝等回去﹐說與司馬懿﹐教他再讀兵書﹐重觀戰策﹐那時再決雌雄﹐未爲遲也。汝等性命旣饒﹐當畱下軍器戰馬。」三人連聲應諾﹐遂將眾人衣服盔甲脫了﹐令左右去其縛﹐以墨塗面放出。九十三人步行回本陣去了。

司馬懿見之﹐受這一場羞辱﹐遂大怒﹐回顧諸將曰「如此久戰不勝﹐有何面目回見中原大臣耶﹗」卽指揮三軍﹐奮死掠陣﹐懿自拔劍在手﹐引百餘驍將﹐催督衝殺。兩軍恰才相會﹐忽然陣後鼓角齊鳴﹐喊聲大震﹐一彪軍從西南上殺來﹐懿分後軍當之﹐乃是關興也。懿復催軍廝殺。忽然魏兵大亂﹐原來姜維引一枝軍悄悄的殺來﹐蜀兵三路夾攻。懿大驚﹐急退軍時。蜀兵周圍殺到。懿引三軍望南死力突出﹐魏兵十傷六七。司馬懿退在渭濱南岸下寨﹐堅守不出。

孔明收了得勝之兵﹐回到祁山。此時永安城李嚴差都尉苟安﹐解送糧米至軍中交割。苟安好酒﹐於路怠慢﹐到此違限十日。安告曰「因丞相與魏兵交戰﹐某恐有失糧餉﹐不敢早行。」孔明大怒曰「吾軍中專以糧爲大事﹐誤了三日﹐該徒罪﹔五日﹐該處斬﹗今誤了十日﹐有何理說﹖」令左右推出斬之。長史楊儀諫曰「苟安乃李嚴所用之人﹐又兼錢糧多出於西川﹐若殺此人﹐後後無人敢送也。」孔明納諫﹐遂叱武士去其縛﹐杖八十放之。苟安被責﹐心中懷恨﹐連夜引親隨人五六騎﹐徑奔魏寨投降。懿喚入﹐苟安拜告前事。懿曰「𨿽然如此﹐況孔明多謀﹐以此難信。汝若與國家幹一件大功﹐吾那時奏準天子﹐保汝爲上將。」安曰「但有甚事﹐卽當效力。」懿曰「汝若回成都﹐布散流言﹐說孔明有怨上之意﹐早晚欲稱爲帝﹔若後主召回孔明﹐卽是汝之功矣。」苟安允之﹐徑還成都﹐見了宦官﹐佯布流言﹐說孔明自倚大功﹐早晚必將篡國也。宦官聞知﹐大驚失色﹐卽入內奏帝﹐細言前事。後主驚訝曰「似此﹐如之柰何﹖宦官曰「可詔還成都﹐削去兵權﹐免生叛逆。」後主下詔﹐宣孔明班師回朝。蔣琬出班奏曰「丞相自出師以來﹐累效大功﹐何故宣回﹖」後主曰「朕有機密事﹐不睹面﹐不可言之。」卽遣使持節詔出內。

卻說孔明在帳中正商議破魏之策﹐忽報有天子詔命到來。孔明接入﹐焚香禮畢﹐開詔讀罷﹐仰天嘆曰「主上年幼﹐更有佞臣撥制﹗吾正好建功﹐何故取回也﹖如不從之﹐是欺主矣﹔若從之而退兵﹐祁山再難得也﹗」姜維問曰「若大軍速退﹐司馬懿必乘勢掩殺﹐當復如何﹖」孔明曰「吾今退軍﹐可分五路而退。今日先退此營﹐假如營內一千兵﹐卻掘二千竈﹐明日掘三千竈﹐後日掘四千竈。每日退軍﹐添竈而行。」楊儀曰「昔孫臏捉龐涓﹐用『添兵減竈』之法而取勝﹔今丞相退兵﹐何故增竈也﹖」孔明曰「司馬懿善能用兵﹐知吾兵退﹐必然追趕﹔心中疑吾有伏兵﹐定於舊營內數竈﹐見每日增竈﹐兵又不知退與不退﹐將校持疑而不敢追之。吾徐徐退去﹐自無損兵之患。」遂傳令退軍。

卻說司馬懿料苟安行計停當﹐只待蜀兵退時一齊掩殺。正躊躕間﹐忽報蜀寨空虛﹐人馬退去了。懿曰「孔明多謀﹐豈肯與勝處而退去也﹖」不敢輕進﹐遂自引百餘騎壯士﹐往蜀營中踏看﹐教軍士數竈以畢﹐回到本寨。次日﹐又教軍士趕到那个營內﹐查數分明﹐回報說﹕「這營內之竈﹐以三分又增一分。」司馬懿與諸將曰「吾料孔明多謀﹐今果效孫子減竈之法﹐每日添兵增竈﹐使不疑也。吾若追之﹐必遭龐涓馬陵之患矣﹔不如且退﹐再作良圖。」眾皆服之。於是司馬懿回軍不追。因此孔明不折一人﹐望成都而去。次後川口土人來報司馬懿﹐說孔明退軍之時﹐未見添兵﹐只見增竈。懿悔之不及﹐仰天長嘆曰「昔日西回者﹐無異今日。孔明退兵﹐反增其竈﹐效虞詡之法﹐瞞過吾也﹗孔明謀略﹐吾不如之﹗」遂引大軍還洛陽。孔明到了成都﹐朝見後主﹐未知還是如何﹐再看下回分解。

諸葛亮五出祁山

卻說孔明用「減兵添竈」之法﹐退兵到漢中﹔司馬懿恐有伏兵﹐不敢追之﹐亦收兵回長安去了﹐因此蜀兵無折一人。孔明大賞三軍已畢﹐回到成都﹐入見後主﹐奏曰「老臣出了祁山﹐欲取長安﹐忽承陛下詔回﹐有何大事﹖」後主曰「朕久不見丞相之面﹐心甚思慕﹐故詔回還﹐余無他事。」孔明曰「此非陛下本心﹐必有亂臣言臣有篡逆之意也。」後主無言可對。孔明曰「若內有姦邪﹐臣安能討賊乎﹖」後主曰「皆宦官所言﹐取丞相回還。今日朕茅塞方開﹐悔之不及矣﹗」孔明遂喚眾宦官問之﹐方知是苟安也﹐急令人捕之﹐已投魏國去了。孔明將妄奏的宦官殺之﹐餘皆廢出宮外﹔又深責蔣琬﹑費禕曰「姦臣於天子前害吾﹐汝等何不諫之﹖」二人告曰「此言實不知之。」孔明遂拜辭後主﹐復到漢中﹐一面持檄文令李嚴應付糧艸﹐仍運赴軍前﹔孔明又議出師。楊儀曰「前者興兵﹐軍士多有怨心﹐不如分爲兩班﹐以三个月爲期﹕且如二十萬之兵﹐只領十萬出祁山﹐住了三个月﹐卻教這十萬替回﹐循環相轉﹐如日落月升﹐月沒日出之狀。若此則蜀兵不能乏也﹐然後徐徐而進﹐中原可圖矣。此乃重大之事﹐非一朝一夕之故﹐丞相若從﹐可爲長久之計也。」孔明笑曰「汝言正合吾意。」卽分兵兩班﹐限一百日爲期﹐循環相轉﹐違三日者﹐杖五十﹔五日者﹐杖一百﹔十日者﹐處死。

時建興九年春二月上旬日﹐孔明引一半出師。魏太和五年﹐魏主曹叡升殿﹐近臣奏曰「邊庭告急﹐西蜀孔明又寇中原。」﹐叡急召司馬懿曰「邊庭又報孔明入寇。卿每向關外禦敵﹐未能剿除﹐今日如之柰何﹖」「懿奏曰「今子丹已亡﹐臣等竭力剿寇以報陛下﹔若不剿除﹐臣當萬死﹗」叡大喜﹐設宴待之。次日﹐又報蜀兵寇急。叡卽排鑾駕﹐送司馬懿出城。懿辭帝﹐徑到長安﹐大會諸路人馬﹐計議破蜀兵之策。大先鋒張郃曰「吾願引一軍去守雍﹑郿﹐以拒蜀兵﹐如有差失者立斬。」懿阻之曰「吾徧觀眾將﹐獨公一人﹐可以當先破敵﹔若守雍﹑郿﹐非大將之任也。吾與公立志報國﹐公肯爲大先鋒否﹖」郃大喜曰「吾素懷忠義﹐欲盡心報國﹐惜乎未遇其主﹔今都督肯委重任﹐𨿽萬死不辭﹗」懿曰「天子盡情托吾﹐吾欲倚公同立大事﹐故委重職也。」郃喜曰「惟命是從﹗」於是司馬懿令張郃爲大先鋒﹐總督六軍。又令郭淮守隴西諸郡﹐其餘眾將各分道而進。

卻說孔明率大軍望祁山進發﹐前部先鋒王平﹑張嶷徑出陳倉﹐過劍關﹐由散關望斜谷而來。司馬懿正提兵出關﹐張郃回問曰「今孔明長驅大進﹐再出祁山﹐當復如何﹖」懿曰「此人定來割隴西小麥﹐以資軍糧。汝可結營以守祁山﹐吾與郭淮巡略天水諸郡﹐以防蜀兵割麥也。」說畢﹐畱兵四萬﹐令郃守祁山。懿引大軍望隴西而去。

此時蜀兵盡出祁山﹐安營了畢﹐隨後孔明亦到﹐見渭濱有魏軍提備﹐乃謂諸將曰「此必是司馬懿也。卽目營中乏糧﹐李嚴處催並去久﹐未見運到。吾料隴上麥熟﹐吾密引兵割之。只畱王平﹑張嶷﹑吳懿﹑吳班四將﹐守祁山之營。」孔明遂自引魏延﹑姜維等諸將﹐前至齒城。此城太守素知孔明﹐慌忙大開城門而降。孔明問曰「此時何處麥熟﹖」太守告曰「隴上麥熟﹐惟上面最盛。」孔明畱張翼﹑馬忠守齒城﹐自引諸將並大小三軍﹐望隴上而來。前軍回報﹐說司馬懿引兵在此。孔明驚曰「此人算知吾來割麥也﹗」卽沐浴更衣﹐令軍士推過一般三輛四輪車來﹐車上皆要一樣妝飾。此車乃孔明在蜀中預先造的。孔明令姜維引一千軍護車﹐五百軍擂鼓﹐伏在上邽之後﹔馬岱在左﹐魏延在右﹐各引一千軍護車﹐五百軍擂鼓。每一輛車﹐用二十四人﹐皂衣跣足﹐披頭仗劍﹐在左右推車。一人在前﹐執著七星皂旙﹐如此行之。三人各受計﹐引兵推車而去。孔明又令三萬軍皆執鐮刀馱繩﹐伺候割麥。卻選二十四个精壯之士﹐各穿皂衣﹐披髮跣足﹐仗劍簇擁四輪車﹐爲推車使者﹔令關興結束做天蓬模樣﹐手執七星皂旛﹐步行在車前。孔明端坐於上﹐望魏營而來。

那哨探軍見之大驚﹐不知是人是鬼﹐火速報知司馬懿。懿自出營視之﹐只見孔明簪冠鶴氅﹐手搖羽扇﹐端坐於四輪車上﹔左右二十四人推車﹐皆披髮仗劍﹔前面一人﹐手執皂旛﹐隱隱似天神之狀。懿怒曰「這个又是孔明作怪也﹗」遂撥二千人馬﹐分付曰「汝等疾去﹐連人帶車﹐盡都捉來﹗」魏兵一起追之﹐孔明見魏兵趕來﹐便教回車﹐徑往蜀營﹐緩緩而行。魏兵皆驟馬追趕﹐但見陰風習習﹐冷霧漫漫。盡力趕了一程﹐追之不上﹐各人大驚﹐都勒住馬言曰「奇怪﹗奇怪﹗我等趕了三十里﹐只見在前﹐追之不上﹐如之何也﹖」孔明見兵不來追趕﹐又令推車過來﹐朝著魏兵歇下。魏兵猶豫了良久﹐又放馬趕來。孔明便回車﹐慢慢而行。魏兵又趕了二十里﹐只見在前﹐不曾趕上﹐盡皆癡呆。孔明又教回車﹐朝著魏軍﹐推車倒行。司馬懿在後趕來﹐傳令曰「孔明善會『八門遁甲』﹐能驅六丁六甲之神。亦能呼風喚雨﹐袖褪乾坤。此乃六甲天書內『縮地』之法也。眾軍不可追之﹗」懿急收兵退時﹐左勢下戰鼓大震﹐一彪軍殺來。懿令兵拒之﹐只見蜀兵隊裏二十四人﹐披髮仗劍﹐皂衣跣足﹐擁出一輛四輪車﹐車上端坐孔明﹐綸巾鶴氅﹐手搖羽扇。懿大驚曰「方才那个車上坐著孔明﹐趕了五十里﹐追之不上﹔如何這里又有孔明﹖怪哉﹗」言未畢﹐右勢下戰鼓又震﹐又一彪軍殺來﹐只見軍中推出一輛四輪車﹐車上亦有孔明﹐左右亦有二十四个皂衣人﹐披髮仗劍﹐擁車而來。懿心中大疑﹐回顧諸將曰「此必神兵也﹗」眾軍心下大亂﹐魏兵因此不敢交戰﹐各自奔走。正行之間﹐忽然鼓聲大震﹐又一彪軍殺來。懿舉目視之﹐又見一輛四輪車﹐孔明端坐於上﹐左右前後推車使者同前一般。魏軍無不駭然。司馬懿不知是人是鬼﹐又不知多少蜀兵﹐十分驚懼﹐急急引兵奔入上邽﹐閉門不出。此時孔明早令三萬精兵將隴上小麥割盡﹐運赴齒城打曬去了。

司馬懿在上邽城中﹐三日不敢出城。後見蜀兵退去﹐方敢令軍出哨﹐在路捉一人來見懿。懿問之﹐其人告曰「某乃割麥之人﹐因走失馬匹﹐被捉前來。」懿曰「前日何等之兵耶﹖答曰「三路伏兵﹐皆不是諸葛丞相﹐乃姜維﹑馬岱﹑魏延也。每一路只有一千軍護車﹐五百軍擂鼓。只是先來誘陣的車上乃諸葛也。」懿仰天長嘆曰「孔明有神出鬼沒之機也﹗」忽報副都督郭淮入見。懿接入禮畢﹐淮曰「吾聞蜀兵不多﹐見在齒城打麥﹐可以擊之。」懿細言前事。淮笑曰「只瞞過一時﹐今已識破﹐何足道哉﹗吾引一軍攻其後﹐公引一軍攻其前﹐齒城可破﹐孔明可捉矣﹗」懿從之﹐遂分兵兩路而來。

卻說孔明引軍在齒城打麥﹐忽喚諸將聽令曰「今夜司馬懿必來攻城。吾料齒城東西麥田之內﹐足可伏兵﹔誰人敢去﹖」姜維﹑魏延﹑馬忠﹑馬岱四將出曰「某等願往。」孔明大喜﹐乃與姜維﹑魏延曰「汝二人各引五千兵﹐伏在東南﹑西北兩處。」又喚馬岱﹑馬忠曰「汝二人亦引五千兵﹐伏在東北﹑西南兩處﹐只聽炮響﹐四角一齊殺來。」四將受計﹐引兵去了。孔明自引百餘人﹐各帶火炮出城﹐伏在麥田之內等候。

卻說司馬懿引兵徑到齒城下﹐日已昏黑﹐乃與諸將曰「若白日進兵﹐城中必有準備﹔今晚攻之﹐必不防也。城低壕淺﹐可以攻打。」遂屯兵於城外。一更時分﹐郭淮亦引兵到。兩下約定齊來﹐圍的如鐵桶相似。懿﹑淮二人傳令攻城﹐城上萬弩皆發﹐矢石如雨﹐魏軍不敢前進。忽然魏軍中信炮連聲﹐三軍大慌﹐又不知何處兵來。淮令人去麥田內搜時﹐四角上火光沖天﹐喊聲大震﹐四路蜀兵一齊殺至。齒城四門大開﹐城內兵殺出﹐裏應外合﹐大殺了一陣﹐殺的那屍橫徧野﹐血流成渠。司馬懿急引敗兵﹐奮死突出重圍﹐占住了山頭。郭淮亦引敗兵﹐奔到山後紮住。孔明入城﹐令四將於四角下安營。郭淮來告司馬懿曰「今與蜀兵相持許久﹐無策可退。目下又被殺了一陣﹐折傷三千餘人﹐若不早圖﹐日後難退矣。」懿曰「當復如何﹖」淮曰「可發檄文﹐調雍﹑涼各處人馬﹐並力剿殺。吾引一軍襲劍閣﹐截其蜀兵歸路﹐孔明自然慌矣﹐那時大事可成也。」懿從之﹐卽發檄文﹐調到雍﹑涼諸郡人馬。大將軍孫禮入見司馬懿﹐懿就令孫禮約會郭淮去襲劍閣。

卻說孔明在齒城﹐相拒日久﹐不見魏兵出戰﹐乃令魏延﹑姜維入城聽令曰「今魏兵守住山險﹐不與我戰﹐一者料吾麥盡無糧﹔二者令兵取襲劍閣﹐斷吾糧道也。汝二人各引一萬軍﹐先去守其險要﹐若魏兵見有準備﹐自然退矣。」延﹑維二人引兵去了。長史楊儀入帳告曰「向日丞相令大兵一百日一換﹐今已限足﹐漢中兵已出川口﹐前路公文已到﹐只待會兵交。見存八萬軍﹐內四萬限足該換也。」孔明曰「旣前有令﹐便教速行。」眾軍聽令﹐欲收拾起程。忽報孫禮引雍﹑涼諸處人馬二十萬來助戰﹐去襲劍閣﹔司馬懿自引兵來攻齒城。蜀兵思家﹐無不驚駭。楊儀入告孔明曰「魏兵來得甚急﹐丞相可將換班軍且畱下退敵﹐待來兵到營﹐方許換之。」孔明曰「不可。吾用兵命將﹐以信爲本。吾縱取勝﹐失信於人矣﹗蜀兵應去者﹐皆準備回家﹐其他父母妻子﹐倚門數日而盼。吾今便有大難﹐決不畱他﹐則全其信耳。」卽傳令﹐教應去之兵﹐當日便行。眾軍聽之﹐皆大呼曰「丞相如此施恩於眾﹐我等願且不回﹐各捨一命﹐以殺魏兵﹐報丞相大恩﹐𨿽萬死不辭﹗」孔明曰「汝等該還家之人﹐豈可畱予此乎﹖」眾軍皆要出戰﹐不願回家。孔明喜曰「汝等旣要與吾出戰﹐可出城安營﹐待魏兵到﹐不待他息喘﹐急急攻之﹕此乃「以逸待勞」之法也。」那四萬兵。各執兵器﹐歡喜出城﹐列陣而俟。未知勝負如何﹐且聽下回分解。

木門道弩射張郃

卻說孔明以信義激勵三軍﹐眾皆感徳﹐奮死報之。蜀兵正切齒而待﹐西涼人馬倍道而來﹐走的人馬困乏﹐方欲下營歇息﹐被蜀兵一擁而來﹐人彊馬壯﹐將勇兵驍﹐以一當十﹐殺得那雍﹑涼兵屍橫徧野﹐血流成河﹐餘皆逃走。孔明出城﹐收聚得勝之兵﹐入城賞勞。忽報永安李嚴有書告急。孔明大驚﹐拆封視之。書云﹕

近聞東吳令人入洛陽﹐與魏連和﹔魏令吳取蜀﹐幸吳尙未起兵。今嚴哨知消息﹐伏望丞相深謀遠慮﹐早施良圖。切勿怠忽﹗」

孔明甚是驚疑﹐乃聚諸將曰「若東吳陸遜興兵寇蜀﹐誰敢敵之﹖吾須索速回也。」卽傳令﹐教「祁山大寨人馬﹐且退回西川﹐司馬懿知吾軍在此﹐必不追也。」

卻說王平﹑張嶷﹑吳班﹑吳懿﹐分兵兩路﹐徐徐退入西川去了。

卻說張郃見蜀兵退去﹐恐有計策﹐不敢追之﹐乃引兵來齒城見司馬懿曰「今蜀兵退去﹐不知何意﹖」懿曰「孔明詭計極多﹐豈可相拒﹖不如堅守﹐待他糧盡﹐自然退矣。」郃曰「都督何故懼蜀兵如猛虎耶﹖惹天下之人恥笑也﹗」懿曰「兵法云『善戰不如善守。』今孔明糧少﹐利在速戰。吾堅守不出﹐彼若糧盡﹐自然變矣。」大將魏平出曰「蜀兵拔祁山之營﹐必歸去矣﹐可以攻之。」懿堅執不從。

卻說孔明知祁山兵回﹐遂喚楊儀﹑馬忠入帳﹐授以密計曰「汝二人先引一萬弓弩手﹐去劍閣木門道兩下埋伏﹔若魏兵追到﹐聽吾炮響﹐急滚下木石﹐截其去路﹐兩頭一齊射之。」二人引兵去了。又喚魏延﹑關興引兵斷後﹐城上四面徧插旌旗﹐城內亂堆柴艸﹐虛放煙火。於是蜀兵盡望木門道而去。魏營巡哨軍來報司馬懿曰「蜀兵大隊已退去了﹐但不知城中還有多少兵。」懿自來視之﹐見城上插旗﹐城中煙起﹐懿笑曰「此乃空城也。」令人探之﹐果是空城﹐懿大喜曰「孔明此去﹐必有東吳消息也﹐誰敢追之﹖」大先鋒張郃曰「吾願往之。」懿阻曰「公性急躁﹐不可去耳。」郃曰「都督出關之時﹐命吾爲大先鋒之職。今日正是立大功之際﹐卻不用吾﹐何也﹖」懿曰「今合兵法云﹕『歸師莫掩﹐窮寇勿追』。今蜀兵急退﹐險阻處必有埋伏﹐須十分仔細﹐方可追之。」郃曰「吾已知之﹐不必掛慮。」懿曰「公只要去﹐休要後悔。」郃曰「大丈夫捨身報國﹐𨿽萬死無恨﹗」懿曰「不若另委別將追之﹖」郃曰「何謂也﹖」懿曰「公性如烈火﹐不能忍耐﹐恐中孔明之計。公今若去﹐悔之不及矣﹗郃大聲曰「孝當竭力﹐忠則盡命﹐有何悔乎﹗」懿曰「公旣堅執要去﹐可引五千兵先行﹐教賈嗣﹑魏平同引二萬馬步兵後行﹐以防埋伏。吾卻引三千兵續來策應。」

卻說張郃引兵火速趕來。行到三十餘里﹐忽然背後一聲喊起﹐樹林內閃一彪軍出﹐爲首大將橫刀勒馬大叫曰「賊將引兵那去﹖」郃回馬視之﹐乃魏延也。郃大怒﹐拍馬交鋒。不十合﹐延詐敗而走。郃又追趕三十餘里﹐勒住馬﹐四下視之﹐全無伏兵﹐又策馬追之。方轉過山坡﹐忽喊聲大起﹐一彪軍閃出﹐爲首大將乃關興也﹐興橫刀勒馬大叫曰「張郃休趕﹗有吾在此﹗」郃就拍馬交鋒。不十合﹐興撥馬便走。郃隨後追之。趕到一密林﹐郃心中疑有伏兵﹐令人哨探﹐並無埋伏﹐放心又趕。不想魏延抄在前面﹐與郃又與戰十餘合﹐延又敗走。郃奮怒追來﹐又被關興抄在前面﹐截住去路。郃大怒﹐拍馬交鋒﹐戰有十合﹐蜀兵盡棄什物緞匹等件﹐塞滿道路﹐魏軍皆下馬爭取。延﹑興二將輪流交戰﹐張郃捨死追趕。看看天晚﹐趕到木門道口﹐魏兵各取財物﹐皆無戰心。魏延撥回馬﹐大罵曰「汝乃逆賊﹗吾乃漢之名將﹐吾不與汝相拒﹐汝只顧趕﹐吾今與汝決一死戰﹗」郃十分大怒﹐挺槍驟馬﹐直取魏延。延揮刀來迎。戰不十合﹐延盡棄衣甲頭盔兵器﹐披髮引敗兵望木門道中而走。張郃殺的性起﹐又見魏延不顧盔甲兵器﹐大敗而逃﹐郃奮恨趕來。正趕之間﹐忽然一聲炮響﹐背後魏軍叫曰「張將軍休要追趕﹗他已去的遠了﹗」郃生性急暴﹐只管追之。此時天色昏黑﹐又一聲炮響﹐山上火光沖天﹐大石亂柴滚將下來﹐阻其去路。郃大驚曰「誤中計矣﹗」急回馬時﹐背後早被木石塞滿了歸路﹐中間只有一段空地﹐兩邊皆是峭壁﹐郃進退無路。忽一通梆子響﹐兩下萬弩齊發﹐將張郃並百餘个部將﹐皆射死於木門道中。後史官有詩曰﹕

葛施謀暗學孫﹐山藏萬弩似云屯。馬陵當日龐涓死﹐張郃今朝喪木門。

又詩曰﹕

伏弩齊飛萬點星﹐木門道上射英雄。至今魏卒殘魂魄﹐猶怯軍師舊姓名。

卻說張郃已死﹐隨後魏兵追到﹐見塞其道路﹐已知張郃中計。眾軍勒回馬急退時﹐只聽得山頭上大叫曰「諸葛丞相在此﹗」眾軍仰視﹐只見孔明立於火光之中﹐以羽扇指眾軍而言曰「吾今日圍獵﹐欲射其『馬』﹐誤中一『獐』。「獐」與「張」同。「馬」者﹐司馬懿。「獐」者卽張郃也。汝各人安心而去﹐上復仲達﹐早晚必爲吾所擒矣。」魏兵回見司馬懿﹐細告前事。懿悲傷不已﹐仰天嘆曰「張雋乂身死﹐吾之過也﹗」乃收兵回洛陽。魏主聞知﹐大哭不絕﹐多官再三勸解﹐方才休息。叡曰「西蜀未平﹐良將先沒﹐如之柰何﹖」羣臣泣奏曰「張郃乃棟梁之材﹐今日已亡﹐國家棟梁折矣﹗」忽諫議大夫辛毗叱之曰「是何言也﹗昔建安年間﹐皆言﹕『天下不可無武祖也。』及至升遐﹐傳位文皇帝﹐時又曰﹕『不可一日無文皇帝也。』及至文皇帝晏駕﹐今日陛下龍興﹐國中文武如雨﹐其少一張郃乎﹖」多官默然無語。叡曰「辛諫議之言是也。」因此令人去木門道取張郃屍﹐厚葬之。

卻說孔明入漢中﹐欲歸成都見後主。早有李嚴妄奏後主曰「軍士糧艸已辦不乏﹐丞相回師﹐必順魏也。」後主卽命尙書費禕入漢中見孔明﹐細言軍旅之事。孔明大驚曰「李嚴發書告急﹐說東吳陸遜興兵寇川﹐因此回師矣。」費禕曰「李嚴奏稱軍糧已辦﹐丞相無故回師﹐必有順曹之意﹐天子因此命某來問耳。」孔明大怒﹐令人訪察﹐乃是李嚴因軍糧不足﹐怕丞相見罪﹐故發書取回﹐卻又奏天子以糧艸丰足遮飾。孔明大怒曰「匹夫爲己之過﹐廢國家大事也﹗」令人召至﹐欲斬之。費禕勸曰「丞相念昔日同受托孤之恩﹐且恕此罪﹗若殺之﹐天下人言丞相不容也。今畱之亦難﹐只可貶爲庶民。」孔明從之。費禕卽寫表章赴成都﹐入朝來奏後主。近臣接表﹐展於龍案之上。後主覽其表曰﹕

吏部尙書臣費禕等誠惶誠恐﹐稽首頓首﹐謹表﹗李平旣爲大臣﹐李平卽李嚴﹐先名「嚴」﹐後攺爲『平」。受恩過量﹐不思忠報﹐橫造無端﹐危恥不辦﹐迷罔上下﹐論獄棄科﹐導人爲姦﹐狹情志狂﹐若無天地。自度姦露﹐嫌心遂生﹐聞軍臨至﹐西晌托疾還沮﹑漳﹔軍臨至沮﹐復還江陽﹐平參軍孤忠勤諫乃止。今篡逆未滅﹐社稷多難﹐國事惟和﹐可以克捷﹐不可包含﹐以危大業。可將本人削去官職﹐徙爲庶人﹐以杜內外姦黨之路﹗宜急施行。謹表以聞。

後主覽畢﹐勃然大怒﹐叱武士將嚴推去市曹﹐斬首號令。參軍蔣琬出班奏曰「李嚴乃先帝托孤之臣﹐未可斬之﹐當依表施行可也。」後主從之﹐遂卽謫爲庶人﹐徙於梓潼郡閒住。李嚴辭朝而去。後李嚴聞孔明身亡﹐掛孝出城迎接靈柩﹐大哭而死。

孔明回到成都﹐用李嚴子李丰並劉琰等爲長史﹐積艸屯糧﹐講文論武﹐整治軍器﹐存卹將士﹐三年然後出徵。兩川人民軍士﹐皆敬仰孔明恩徳。事之如天地父母。不覺三年﹐吳﹑魏並無侵犯。是年﹐乃建興十三年春二月。孔明入朝奏曰﹔「臣今存卹軍士﹐已經三年。糧艸丰足﹐軍器完備﹐人馬彊壯﹐可以伐魏﹐以報先帝知遇之恩。今番若不掃淸姦黨﹐恢復中原﹐誓不見陛下也﹗」後主曰「方今已成鼎足之勢﹐吳﹑魏不曾入寇﹐相父何不安享太平﹖」孔明曰「臣今卹兵三載﹐夢寐之間﹐未嘗不設伐魏之策。實欲竭力盡忠﹐與陛下克復中原﹐重興漢室﹐爲一統之基。」言未畢﹐一人出曰「不可伐魏也。」眾視之﹐乃巴西充國人也﹐姓譙﹐名周﹐字允南。未知有甚髙見﹖畢竟如何﹖

諸葛亮六出祁山

卻說譙周官居太史﹐深明天文地理之事﹐見孔明又欲出師﹐乃奏後主曰「臣今職掌司天臺﹐但有禍福﹐不可不奏。近有羣鳥數萬﹐自南飛來﹐皆投於漢水而死﹐此大不利也。今夜臣仰觀天象﹐見奎星躔於太白之分﹐乃盛气在北﹐不利伐魏。況成都人人皆聞柏樹夜哭。有此數事﹐不祥之兆﹐丞相只宜守舊﹐決不可妄動也。」孔明曰「吾受先帝托孤之重﹐當竭力討賊﹐豈可以風雲虛謬之兆﹐而廢國家之大事耶﹖」孔明卽設太牢﹐祭先帝之廟﹐涕泣拜告曰「臣諸葛亮五出祁山﹐末得寸土﹐負罪非輕﹗今臣復統全師﹐再出祁山﹐誓竭力盡心﹐剿滅漢賊﹐恢復中原﹐惟死而已﹗」當日祭畢﹐拜辭後主﹐後主與百官送孔明於城外。

孔明到漢中﹐聚集人馬﹐喚諸將於階下﹐商議出師之策。忽報關興病亡。孔明放聲大哭﹐昏於地上。眾將救起﹐半晌蘇醒﹐再三勸解。孔明長嘆曰「可憐忠義之士﹐天不肯與壽也﹗」乃令魏延﹑姜維作先鋒﹐李恢先運糧艸於斜穀道口伺候。孔明引蜀兵三十四萬﹐分五路而進﹐皆出祁山取齊。

卻說魏主設朝﹐因舊歲有靑龍自摩坡井內而起﹐故攺爲靑龍元年。此時乃靑龍二年春二月也。近臣奏曰。「邊官飛報﹐說蜀兵三十四萬﹐分五路復出祁山。」魏主曹叡聞之﹐大驚失色﹐急召司馬懿至﹐曰「蜀兵三年不曾入寇﹐今諸葛亮又出祁山﹐如之柰何﹖」懿奏曰「臣夜觀天象﹐見中原旺气正盛﹐彗星犯於太白﹐大不利於西川。今孔明負才智﹐逆天道﹐又來入寇﹐乃自覓死也。臣賴陛下洪福﹐願保四人同去﹐必破蜀兵。」叡曰「卿舉來﹐朕察之。」懿曰「夏侯淵有四子﹕長曰夏侯霸﹐字仲權﹔次曰夏侯威﹐字季權﹔三曰夏侯惠﹐字雅權﹔四曰夏侯和﹐字義權。霸﹑威二人﹐弓馬熟閒﹐武藝精通﹔惠﹑和二人﹐深知韜略﹐善曉兵機。此四人常欲與父報仇﹐未遂其志。臣保夏侯霸﹑夏候威作左右先鋒﹐夏侯惠﹑夏侯和爲行軍司馬﹐共贊兵機﹐以退蜀兵。」叡曰「向者夏侯楙駙馬共議軍機﹐陷了許多人馬﹐見今羞慚不還。此四人乃與楙同否﹖」懿回奏曰「此四人大不同也。」叡從之﹐命司馬懿爲大都督﹐凡用將士﹐量才委之。發敕調兩京及山東﹑山西﹑河南﹑河北﹑隴右各處兵馬﹐皆聽懿提調委用。懿受命辭朝出城﹐叡囑曰「卿徑到渭汝下寨﹐但堅守爲上﹐專挫其鋒。若蜀兵不得志﹐必詐退引誘﹐卿勿退之。待彼糧盡﹐擄掠不獲﹐必自走也。乘虛攻之﹐則取勝不難﹐亦免軍馬疲勞。此長久良計﹐卿勿怠慢也。」懿頓首拜辭﹐受命而去。魏主同多官人朝。

卻說司馬懿到長安﹐聚集軍馬四十餘萬﹐皆來渭濱下寨已畢﹔又撥五萬軍伐木﹐於渭水上搭起九座浮橋﹐先鋒夏侯霸﹑夏侯威過了渭水﹐創建頭營﹔又於大營之後東原地名築起一城﹐以防不虞。懿正與諸官商議﹐忽報郭淮﹑孫禮人見。懿迎入﹐禮畢﹐淮曰「今蜀兵見在祁山﹐又來水口﹐倘蜀兵跨渭登原﹐接連北山﹐阻絕隴道﹐搖蕩民夷﹐非國家之利也。」懿曰「公言是也。二公可就總督隴西軍馬﹐據北原下寨﹐深溝髙壘﹐按兵休動﹐只待彼兵糧盡﹐方可攻之。」郭淮﹑孫禮引兵至北原下寨了畢。

卻說孔明復出祁山﹐下五个大寨﹐按左﹑右﹑中﹑前﹑後﹐自斜谷直至劍閣﹐一連下十四个大寨﹐分屯軍馬﹐以爲久計。每日令人巡哨。忽人報曰「郭淮﹑孫禮引隴西之兵﹐於北原下寨。」孔明喚諸將曰﹔「魏兵於北原安營者﹐懼吾取此路﹐阻其隴西之兵也。吾今虛攻北原﹐卻暗取渭濱。「遂先令人紮木筏百餘只﹐上載艸把﹐選慣熟水手五千人駕之﹕「夤夜只攻北原﹐司馬懿必起兵去救。彼若少敗﹐把後軍先渡過岸去﹐然後把前軍卻下筏﹐休要上岸﹐順水取浮橋﹐放火燒斷﹐以攻其後。吾自引一軍﹐去取前營之門。若得渭水之南﹐勢如泰山矣。」諸將遵令﹐一一行之。

早有巡哨軍報知司馬懿。懿喚眾將曰「孔明如此施設﹐其中有計也。以取北原爲名﹐順水來燒浮橋﹐亂其吾後﹐卻攻吾前也。」卽傳令與夏候霸﹑夏候威曰「若聽的北原發喊﹐便提兵於渭水南山之中﹐待蜀兵至﹐可擊之。」又令張虎﹑樂綝音申引二千弓弩手﹐伏於渭水浮橋北岸﹕「若蜀兵乘木筏順水而來﹐休令近橋﹐可一齊射之。」又傳令與郭淮﹑孫禮曰「孔明來北原暗渡渭水﹐汝新立之營﹐人馬不多﹐可盡伏於半路。若蜀兵於午後渡水﹐黃昏時分必來攻汝﹐汝詐敗而走。蜀兵必追﹐汝等皆以弓弩射之。吾水陸並進。若蜀兵大至﹐只看吾指揮而擊之。」各處下令已畢﹐又令二子司馬師﹑司馬昭﹐引兵救應前營去了。懿自引一軍來救北原。

卻說孔明令魏延﹑馬岱引兵渡渭水﹐攻北原﹔令吳班﹑吳懿引兵上木筏﹐燒浮橋﹔令王平﹑張疑爲前隊﹐姜維﹑馬忠作中隊﹐廖化﹑張翼作後隊﹕兵分三路﹐去攻渭水旱營。是日午時﹐人馬離大寨﹐盡渡渭水﹐緩緩列成陣勢而行。魏延在前﹐馬岱在後﹐往北原進發。吳班﹑吳懿把住渭水口﹐準備去燒浮橋。

卻說魏延將近北原﹐天已黃昏﹐孫禮哨見﹐便棄營而走。魏延知有難備﹐急退軍時﹐四下喊聲大震﹐左有司馬懿﹐右有郭淮﹐兩路兵殺來﹐蜀兵大敗。魏延﹑馬岱奮力殺出﹐蜀兵太半死於水中﹐餘者奔逃無路。幸得吳懿引兵殺來﹐救了敗兵﹐過了岸拒住。吳班分一半兵撐筏。順水來燒浮橋﹐卻被張虎﹑樂綝在岸上亂箭射住。吳班中箭死於水中﹐餘軍跳水逃生﹐木筏盡被魏兵所奪。此時王平﹑張疑不知北原兵敗﹐只奔到魏營﹐天已二更﹐只聽的喊聲大震。王平與張嶷曰「軍馬攻打北原﹐未知勝負。渭南之寨﹐見在面前﹐如何不見魏兵巡哨﹖莫非司馬懿知道了﹐先作難備也﹖我等且看浮橋火起﹐方可進兵。」二人勒住軍馬﹐忽背後一騎馬飛報曰「丞相教軍馬急回。北原兵﹑浮橋兵俱失了。」王平﹑張嶷大驚﹐急退兵時﹐原來魏兵抄在背後﹐一聲炮響﹐火光沖天﹐魏兵一齊殺來。王平﹑張嶷引兵相迎﹐兩軍大戰一場。平﹑嶷二人奮力殺出﹐蜀兵折傷太半。

孔明回到祁山大寨﹐收聚敗兵﹐約折萬餘﹐心中憂悶。長史楊儀告曰「魏延口出怨言﹐說丞相看他如糞土﹐時常欺慢﹐故令渭水廝殺﹐心中懷怨﹐方有此失。」孔明叱之曰「吾自有主意﹐汝休出讒言也﹗」儀惶恐而退。忽報費禕自成都來見丞相。孔明喚入。費禕禮畢﹐孔明曰「吾有一書﹐正欲煩你去東吳一會﹐你肯去否﹖」禕曰「丞相之命﹐豈敢違也。」孔明寫書﹐付費禕去了。

禕持書徑到建業﹐入見吳主孫權﹐呈上孔明之書。權拆封視之。書曰﹕

漢丞相﹑武鄕侯臣諸葛亮頓首再拜﹐致書於東吳皇帝陛下﹕漢室不幸﹐王綱失紀﹔曹賊篡逆﹐蔓延及今。皆思剿滅﹐未遂同盟。亮受昭烈皇帝寄托之重﹐敢不竭力盡忠。今大兵已會於祁山﹐狂寇將亡於渭水。伏望陛下﹐以念同盟之義﹐命將北徵﹐共取中原﹐平分天下。書不盡言﹐萬希聖明垂察﹗

吳主覽畢大喜﹐乃召費禕曰「朕久欲興兵﹐未得會合丞相。卽目得丞相相會﹐朕自己親徵﹐入居巢門﹐取魏合淝﹑新城﹔再令陸遜﹑詣葛瑾等屯兵於江夏﹑沔口﹐取襄陽﹔孫昭﹑張承等兵出廣陵﹐取淮陽等處﹕三處一齊進兵﹐共軍馬三十萬﹐克日興師。費禕頓首拜謝曰「誠如此言﹐則中原目下可破矣﹗」吳主遂設宴待之。吳主問曰「丞相軍前﹐善識兵機﹐當先破敵﹐用誰﹖」禕答曰「獨魏延爲首也。」吳主又問曰「記建功勞﹐兼管糧艸﹐用誰﹖」禕答曰「長史楊儀也。」吳主笑曰「膚𨿽未見此二人﹐久知其行﹐眞乃小輩耳﹐於國何益﹖若一朝無孔明﹐必爲兩人取敗矣﹗卿等於君前﹐何不深議也﹖」禕曰「陛下之言是也。臣今歸去﹐嚴加計之。」

遂拜辭吳主﹐回到祁山﹐見了孔明。孔明問曰「吳主其意允否﹖」費禕曰「吳主起三十萬兵﹐三路禦駕親徵。」孔明又問曰「別有言否﹖」費禕將論魏延﹑楊儀之事告之。孔明嘆曰「眞聰明之主也﹗此二人吾非不知﹐爲惜其智勇﹐不忍殺之。』禕曰「亟相早宜區處。」孔明曰「已定奪下了。」禕拜辭﹐回成都去了。

忽報魏將鄭文背反來降。孔明喚入問之﹐鄭文曰「某乃魏之偏將。近與秦朗同領兵馬﹐聽司馬懿調用。不料懿徇私偏向﹐將泰朗加爲前將軍﹐視文如艸芥﹐待文如糞土﹐又行陷害﹐因此十分虧負﹐故來投丞相麾下。願爲車前一卒﹐執鞭補報。」言未畢﹐人報秦朗單搦鄭文交戰。孔明曰「此人武藝比汝若何﹖」文曰﹕『某當立斬之。」孔明曰「汝若先殺秦朗﹐吾不疑也﹐必當重用。」鄭文忻然上馬﹐要與秦朗交戰﹐孔明出營視之﹐只見秦朗挺槍大罵曰「反賊﹗盜吾戰馬來此﹐早早還吾﹗」言訖﹐直取鄭文。文舞刀相迎﹐只一合﹐斬秦朗於馬下。魏軍各自逃走。鄭文提秦朗首級入營。孔明曰「汝再去剝將死屍衣服來。」文就納下首級﹐復出營來剝衣服。孔明又來看畢﹐回到帳中坐定﹐喚鄭文至﹐勃然大怒﹐叱左右﹕「推出斬之﹗」鄭文曰「小將無罪﹐何故如此﹖」孔明日﹕「吾自幼識秦朗﹐安敢欺我﹖」文拜告曰「此乃秦朗之弟秦明也。」孔明笑曰「司馬懿令汝詐降﹐於中取事﹐以圖功勞﹐是否﹖汝若不實告﹐吾必斬之﹗」鄭文只得從實招成﹐泣告免死。孔明賂施小計﹐就此而行﹐要捉司馬懿。未知如何﹐且聽下回分解。

孔明造木牛流馬

卻說鄭文泣告免死﹐孔明曰「汝旣求生﹐可修書一封﹐教司馬懿自來劫營﹐吾便饒汝性命。若捉住司馬懿﹐便是汝之功也﹐吾當重用。」鄭文只得寫書﹐呈與孔明。孔明令監下鄭文。樊建問曰「丞相怎知此人詐降﹖」孔明笑曰「觀其動靜可知也。司馬懿不輕用人﹐若加秦朗爲前將軍﹐必武藝髙彊﹔與鄭文交馬只一合﹐被文斬之﹐必不是秦朗。故以詐言探之﹐果然如此。」眾皆拜服曰「丞相眞神人也。」

孔明選一舌辯軍士﹐附耳分付﹐如此如此。其人持書徑到魏寨﹐人報知司馬懿。懿喚入﹐接上書﹐拆封看畢﹐懿問曰「汝何人也﹖」其人答曰「某乃中原人﹐因荒亂﹐流落蜀中。鄭文乃某親戚。見今諸葛亮因鄭文有功﹐用爲先鋒。今鄭文因與某有親﹐故特來下書﹐明日一更時分﹐舉火爲號﹐萬望都督提兵劫寨﹐鄭文在內應之。都督切勿有誤。若要遲慢﹐事不成矣﹗」司馬懿反覆詰審﹐果然是實﹐卽賜酒食﹐忻然分付曰「本日爲期﹐若大事成了﹐必重用汝。」其人拜別﹐回到本寨﹐告知孔明。孔明遂卽仗劍步罡﹐禱祝已畢﹐喚王平﹑張嶷﹐分付如此如此﹔又喚馬忠﹑馬岱﹐分付如此如此﹔又喚魏延﹑姜維﹐分付如此如此。各人引兵而去﹐孔明坐於髙山之上。

卻說司馬懿欲引二子提大兵來劫蜀寨﹐長子司馬師止之曰「父親何故據片紙而入重地也﹖倘有疏虞﹐如之柰何﹖不如令別將先去﹐父親接應可矣。」懿從之﹐遂令秦朗引一萬兵﹐去劫蜀寨。懿自引兵接應。

是日﹐天已初更﹐風淸月朗﹔忽然陰雲四合﹐黑气漫空﹐對面不見。懿大喜曰「天使吾成功也﹗」人盡銜枚﹐馬皆勒口﹐大驅士卒進發。於是秦朗引一萬兵﹐直殺入蜀寨﹐並不見一人。朗知中計﹐急退兵時﹐四下火把齊明﹐喊聲大舉﹐鼓角喧天﹐火炮震地﹐左有王平﹑張嶷﹐右有馬岱﹑馬忠﹐兩路兵殺來。秦朗死戰﹐不能得出。背後司馬懿只見蜀寨火光沖天﹐喊聲不絕﹐又不知勝負﹐只顧催兵接應。懿引兵正望火光中殺來﹐忽然喊聲大震﹐左有魏延﹐右有姜維﹐兩路殺出。魏兵大敗﹐十傷八九﹐相持奔走﹐盡皆奔走。此時秦朗所引一萬之兵﹐皆死於鋒刃之下。蜀兵圍的鐵桶一般﹐其箭如驟雨﹐因此秦朗不能逃﹐亦死於亂軍之中。孔明在山頭上鳴金﹐蜀兵皆歸大寨﹐天復晴明。孔明坐於帳上﹐斬了鄭文﹐再議取渭南之計。此時司馬懿奔入本寨﹐人報初更時陰雲暗黑﹐乃孔明用遁甲之法﹔後來收兵已了﹐天復晴名﹐乃孔明驅六丁六甲﹐掃蕩浮雲﹐所以如此。懿嘆曰「眞神人也﹗」卽令諸將加謹防備。

卻說孔明令兵每日搦戰﹐魏軍只是不出。孔明自上小車﹐來祁山前渭水東西﹐踏看地理。忽到一處﹐其山如葫蘆之狀﹐入谷口視之﹐可容千餘人﹔兩山又合一谷﹐可容四五百人﹔背後兩山環抱﹐只可通一人一騎而行。孔明看了一徧﹐心中大喜﹐乃問鄕導官曰「此處何名也﹖」答曰「地名上方谷﹐又號葫蘆谷。」孔明回到帳中﹐喚馬岱附耳﹐受與密計﹐如此行之﹐卽令一千五百人﹕五百人守谷口﹐一千人在內做工。孔明又囑馬岱曰「此等人不許放出﹐其餘人不許放入。吾親自不時點視﹐擒司馬懿只在此計之中。如若漏了消息﹐決斬汝首﹗」馬岱受計而去﹐依法置造。孔明每日往來指示﹐不覺十餘日。

孔明看了﹐回到營內﹐長史楊儀入帳告曰「卽今糧米皆在劍閣﹐人夫牛馬﹐搬運不便。𨿽日行夜往﹐費力甚難。總然易到﹐不敷支用﹐如之柰何﹖」孔明笑曰「吾已籌策多時也。前者所積木植﹐並西川收買下的木植﹐教人置造木牛流馬﹐搬運糧艸﹐甚是便益。牛馬皆不用水食﹐可以晝夜轉運不絕也。」眾皆拜曰「自伏羲治世﹐相傳至今﹐未聞有木牛流馬之事﹐請丞相教之。」孔明曰「吾已令人依法置造﹐未曾完足。吾暫將『木牛流馬』之法﹐尺寸方圓﹐長短闊狹﹐開寫明白﹐汝等視之。」諸將環立視之。造「木牛」法曰﹕

方腹曲脛﹐一股四足﹐頭入領中﹐舌著於腹。載多而行少﹐獨行者數十里﹐羣行者二十里。曲者爲牛頭﹐雙者爲牛腳﹐橫者爲牛領﹐轉者爲牛足﹐覆者爲牛背﹐方者爲牛腹﹐垂者爲牛舌﹐曲者爲牛肋﹐刻者爲牛齒﹐立者爲牛角﹐細者爲牛鞅﹐攝者爲牛鞦﹝革由﹞。牛仰雙轅﹐人行六尺﹐牛行四步。每牛載十人所食一月之糧﹐人不太勞﹐牛不飲食也。

造「流馬」法云﹕

肋長三尺五寸﹐廣三寸﹐厚二寸二分﹐左右同。前軸孔分墨去頭四寸﹐徑中二寸。前腳孔分墨二寸﹐去前軸孔四寸五分﹐廣一寸。前杠孔去前腳孔分墨二寸七分﹐孔長二寸﹐廣一寸。後軸孔去前杠分墨一尺五分﹐大小與前同。後腳孔分墨去後軸孔三寸五分﹐大小與前同。後杠孔去後腳孔分墨二寸七分﹐後載克去後杠孔分墨四寸五分。前杠長一尺八寸﹐廣二寸﹐厚一寸五分。後杠與等板方囊二枚﹐厚八分﹐長二尺七寸﹐髙一尺六寸五分﹐廣一尺六寸﹐每枚受米二斛三斗。從上杠孔去肋下七寸﹐前後同。上杠孔去下杠孔分墨一尺三寸﹐孔長一寸五分﹐廣七分﹐八孔同。前後四腳﹐廣二寸﹐厚一寸五分。形制如象﹐靬音軒長四寸﹐徑面四寸三分。孔徑中三腳杠﹐長二尺一寸﹐廣一寸五分﹐厚一寸四分﹐同杠耳。

卻說眾將看了一徧﹐皆拜伏曰「丞相眞神人也﹗漢室將復興矣﹗」人言孔明妻黃氏善會此法﹐故孔明學之。未知是否﹖

不過半月之間﹐木牛流馬皆造完備﹐宛然如活者一般﹐上山下嶺﹐各盡其便。大軍見之﹐無不忻喜。孔明令右將軍﹑玄都候髙翔﹐引一千兵駕木牛流馬﹐自劍閣直抵祁山大寨﹐往來搬運糧艸﹐供給蜀兵用度。因此大兵皆要出戰﹐以報孔明之徳。後人有詩贊曰﹕

六出祁山用計謀﹐軍糧遞運到西州。劍關險峻驅流馬﹐斜谷崎嶇駕木牛。

心地玲瓏人莫測﹐性天廣大鬼難籌。誰那繼此神仙術﹖古往今來贊武侯。

卻說司馬懿正憂悶至急之間﹐忽巡哨軍報說﹕「蜀兵營內﹐諸葛亮新造木牛流馬﹐轉運糧艸﹐人不太勞﹐牛馬不食。」懿大驚曰「吾堅守者﹐只爲敵人糧艸不能接應之故。今用此法﹐必爲久遠之計﹐不思退矣。」急喚張虎﹑樂綝﹐分付曰「汝二人各引五百軍﹐從斜谷小路抄出﹐待蜀兵驅過木牛流馬﹐任他過盡﹐一齊喊叫擂鼓﹐殺將出來﹐不可多搶﹐只搶三五匹便回。」二人聽令﹐各引五百軍﹐扮作蜀兵﹐夜間偸過小路﹐伏在谷中﹐果見髙翔引兵驅木牛流馬而來。將次過盡﹐兩邊一齊鼓噪殺出。蜀兵措手不及﹐棄了六七匹﹐盡往祁山大寨而去。張虎﹑樂綝不敢多帶﹐每人止驅二匹﹐棄了糧艸﹐星夜而回﹐與司馬懿看了﹐果然進退如活的一般。懿喜曰「汝旣會用此法﹐吾何不用之﹖」便令巧匠百餘人﹐當面拆開﹐懿分付曰「吾效孔明造此木牛流馬﹐汝等可依尺寸長短﹑厚薄寬狹之法置造。敢有違式者﹐決斬﹗」不及半月﹐造成二千木牛流馬﹐與孔明一樣法則﹐亦能進退。就令鎭遠將軍岑威﹐引一千兵驅駕木牛流馬﹐去隴西搬運糧艸﹐往來不絕。

卻說髙翔回見孔明﹐說魏兵搶奪木牛流馬各二匹去了。孔明笑曰「吾正要他搶去。今𨿽搶去幾个木牛流馬﹐不爲失事﹐吾不久便得許多軍中資助也。」諸將問曰「丞相何以知之﹖」孔明曰「司馬懿見了﹐必然效吾造之﹐那時又有計策。」不數日﹐人報說魏人也會造木牛流馬﹐往隴西搬運糧艸。孔明大喜曰「不出吾之料也﹗」便教王平分付曰「汝引一千兵﹐扮作魏人﹐星夜偸過北原﹐只推巡糧軍﹐徑到運糧之所﹐將護糧之人盡皆殺散﹔卻驅木牛流馬而回﹐徑奔過北原來。此處必有魏兵追之﹐汝便將木牛流馬口內舌頭扭轉過來﹐就不能動﹐所運軍糧﹐盡皆棄走。背後魏兵趕到﹐牽拽不動﹐打擡不去。吾再有兵到﹐汝卻扭回舌頭來﹐長驅大行。魏兵必疑爲怪﹐不敢追也﹗」王平受計﹐引兵而去。孔明又喚張嶷分付曰「汝引五百兵﹐扮作六甲六丁神兵﹐鬼頭獸面﹐將五彩塗之﹐甲子甲寅模樣﹐種種怪異之相﹔一手執錦繡旗旛﹐一手仗巨闕寶劍﹔身掛葫蘆﹐內藏煙火之物﹐伏於山傍。待木牛流馬到時﹐放起煙火﹐一齊擁出﹐護送而來。魏人若見﹐必疑是神鬼﹐不敢追之。此乃神師之計也。」張嶷受計﹐引兵而去。又喚魏延﹑姜維﹐分付曰「汝二人同引一萬兵﹐去北原寨口接木牛流馬﹐以防交戰。」又喚廖化﹑張翼﹐分付曰「汝二人引五千兵﹐去斷司馬懿來路。」又喚馬忠﹑馬岱﹐分付曰「汝二人引三千兵﹐去渭南搦戰。」各人遵令而去。

卻說魏將岑威引軍驅駕木牛流馬﹐裝載糧米﹐正行之間﹐忽報前面有兵巡糧。岑威令人哨探﹐果是魏軍﹐遂放心進發。兩軍合在一處。忽然喊聲大起﹐蜀兵就本隊裏殺將起來﹐乃蜀將牙門將﹑裨將軍王平也。魏兵措手不及﹐被蜀兵殺死太半。岑威引敗兵抵敵﹐被王平一刀斬之。餘皆潰散。王平引兵﹐盡驅木牛流馬而回。敗軍飛奔報入北原寨內。郭淮聽知軍糧被劫﹐火速引兵來救。王平令兵扭轉木牛流馬舌頭﹐皆棄於道上﹐且戰且走。郭淮令驅趕木牛流馬之時﹐皆不能動。淮心中疑惑﹐正無柰何﹐忽然鼓角喧天﹐喊聲震地﹐兩路兵殺來﹐乃是魏延﹑姜維也。平復引兵殺回。三路夾攻﹐郭淮大敗而走。蜀兵方回。淮紮住敗軍﹐又只見煙雲突起﹐忽一隊神兵擁出﹐个个執旛仗劍﹐怪異之像﹐驅駕木牛流馬如風擁而去。郭淮大驚曰「此必神助也﹗」因此心疑不趕。

卻說司馬懿聞知北原兵敗﹐自引兵來救。方到半路﹐忽一聲炮響﹐兩路兵從險峻處殺出﹐鼓喊震天﹐乃是前軍都督﹑領扶風太守張翼﹐副將乃飛衛將軍廖化也。司馬懿大驚失色。未及交鋒﹐魏兵當不住﹐被蜀兵殺死太半﹐餘皆各自逃竄。司馬懿匹馬而走﹐被廖化驟馬趕來﹐看看趕上。未知懿性命如何﹐且聽下回分解。

孔明火燒木柵寨

卻說司馬懿被張翼﹑廖化一陣殺敗﹐匹馬單槍﹐遙望密林中奔走。張翼收住軍馬﹐廖化拍馬趕來。馬尾相接﹐懿繞樹而轉。化一刀砍去﹐正砍在樹上﹔及拔出刀時﹐司馬懿早走出林外。廖化隨後趕出﹐不知去向﹐但見金盔落在林邊。化取盔捎在馬上﹐望東趕來﹐全無蹤迹。原來司馬懿將金盔落於林東﹐卻往西走去了﹐所以廖化趕不著。化出了谷口﹐遇見姜維﹐同回大寨來見孔明。張嶷早驅木牛流馬到寨﹐交割已畢﹐獲糧萬餘石。廖化獻上金盔﹐立爲頭功。魏延心中不悅﹐口出怨言。孔明只推不知。

卻說司馬懿逃回本寨﹐心中甚惱。忽使命賫詔至﹐言東吳三路入寇﹐令懿等堅守勿失。懿受命已畢﹐深溝髙壘﹐堅守不出。

於是孔明令蜀兵與魏人相雜種田﹕軍一分﹐民二分﹐並不侵犯﹐如擾害者﹐斬首示眾。魏民受恩﹐安心樂業。司馬懿正在帳中憂悶﹐長子司馬師入帳告曰「蜀兵劫去許多糧米﹐又令蜀兵相雜﹐屯田於渭濱﹐以爲長久之計。軍士不許擾害﹐違者誅之。似此國家大患﹐何日得除﹖父親何不與孔明約日大戰﹐以決雌雄﹖」懿曰「吾非不如孔明﹐柰無計也。」師曰「有智使智﹐無智使力。父今統百萬之眾﹐何懼此人耶﹖」忽報魏延將金盔前來搦戰﹐百般辱罵﹐只要都督出馬。懿笑曰「聖人有云﹕『小不忍則亂大謀。』但堅守爲上。」諸將依令不出。魏延辱罵良久方回。

卻說馬岱造成木柵﹐來告孔明曰「某營中已掘深塹﹐多積漧柴﹐將引火之物灌入其中﹔周圍山上虛搭窩鋪﹐皆是柴艸﹐內外皆伏地雷。目今月餘﹐正值炎天﹐此計可施也。」孔明附耳囑之曰「可將葫蘆谷後路塞斷﹐暗伏兵於谷中。若司馬懿追到﹐任意入谷﹐但見人馬塞滿了道路﹐便將地雷漧柴一齊放起火來﹐乃是汝之功也。若見蜀兵與魏兵交戰者﹐晝舉七星號帶於谷口﹐夜設七盞明燈於山上﹐此乃引魏兵入谷之號也。吾素知汝忠義﹐故委此大任﹐切勿有失。」孔明又喚魏延﹐密囑曰「汝引五百兵去魏寨搦戰﹐誘引司馬懿交鋒﹐不可取勝﹐只詐敗﹐望渭東走去。懿必追趕﹐汝卻望七星旗處而入﹐夜則望七盞燈處而走﹐便入於山谷內﹐吾自有捉司馬懿之計。」魏延引兵受計而去。孔明又喚髙翔﹐分付曰「汝將木牛流馬﹐或二十爲一羣﹐或以五十爲一羣﹐裝載米糧﹐於山路往來行走。如魏兵搶去﹐便是汝之功。」髙翔將木牛流馬驅駕﹐如計施行去了。孔明將祁山兵一一調去﹐只作屯田之故﹕「你我皆不相接﹐如別兵來戰﹐只詐敗而勿勝﹔若司馬懿自來﹐方並力只攻渭南﹐斷其歸路。」孔明分撥已畢﹐自引一軍近上方谷下營。

且說夏侯惠﹑夏侯和來大寨告司馬懿曰「今蜀兵四散結營﹐各處屯田﹐以爲久計。若不趁時除之﹐縱彼安居日久﹐深根固蒂﹐難以動搖。」懿曰「只怕是孔明之計。」二人又曰「若都督如此設疑﹐生民何日太平耶﹖我二人自當努力﹐不勞都督費心矣。」懿曰「且教汝二兄分頭出戰可也。」遂令夏侯霸﹑夏侯威﹐各引五千兵去訖。懿坐待回音。

卻說夏侯霸﹑夏侯威分兵兩路﹐正行之間﹐忽見蜀兵驅木牛流馬而來。兩人一齊吶喊殺將過去﹐蜀兵大敗奔走﹐搶到木牛流馬五六十匹﹐金鼓旗旛不計其數﹐俱令人解報司馬懿知道。次日又劫到人馬百餘﹐亦解赴大寨來。懿審其虛實﹐魏兵告曰「孔明只料我兵堅守不出﹐盡將蜀兵四散屯田﹐以爲久計也。」懿卽將蜀兵盡皆放回。夏侯和問曰「搶來蜀人﹐不殺放之﹐何也﹖」懿曰「量此些小之兵又非大將﹐殺之無益。放回本寨﹐令說魏將寬仁厚徳﹐釋彼戰心﹐效呂蒙取荊州之計也。今後再有搶到蜀人﹐當用好言撫慰﹐仍重賞有功之人。」諸將聽令而去。

卻說孔明令髙翔虛作運糧﹐屯於上方谷內﹐旣入還出﹐人莫知之。夏侯霸﹑夏侯威每日取勝﹐約有十餘日。因是司馬懿見蜀兵累敗﹐心中歡喜。忽報擒到蜀兵一百餘人。懿喚至帳下﹐問曰「孔明今在何處﹖」眾皆告曰「每日運糧屯在上方谷內。諸葛丞相不在祁山﹐在上方谷山西十里下營安住。」懿備細問了﹐將各人賜酒食﹐犒勞已畢﹐盡皆放了。當日天晚﹐司馬懿喚眾將分付曰「今孔明不在祁山﹐自引一軍在上方谷安營。汝等明日一齊並力共取祁山寨﹐吾自去接應。」各人受令而退。長子司馬師曰「父欲攻其後者﹐何也﹖」懿曰「祁山乃蜀人之根本也﹐若見我兵攻之﹐各營必盡來救矣。我卻取上方谷﹐燒其糧艸﹐蜀人首尾不接﹐必大敗走也。」二子服曰「父之言是也。」懿卽令張虎﹑樂綝﹐分付曰「汝二人各引五千兵在後救應﹐軍中設下火把。」

卻說孔明正在山上﹐遙望見魏兵或三千一行﹐或五千一行﹐隊伍紛紛﹐前後顧盼﹐料必來取祁山大寨﹐便令眾將勒兵等候﹕「若司馬懿自來﹐便劫魏寨﹐奪了渭南。」眾將收拾已畢。

卻說魏兵皆奔祁山寨來﹐蜀兵四下一齊吶喊﹐虛作救應之勢。司馬懿看見蜀兵去救祁山寨柵﹐心中大喜﹐乃引二子並中軍護衛精兵﹐殺奔上方谷來。

且說魏延只盼司馬懿到來﹐忽見一枝兵殺到﹐延縱馬視之﹐乃司馬懿也。懿大喝曰「魏延休走﹗」延舞刀相迎。戰不十合﹐延撥回馬走﹐懿隨後趕來。延只望七星旗處而走。懿見魏延一人﹐軍馬又少﹐放心追趕。懿卻分兵三枝﹕司馬師在左﹐司馬昭在右﹐懿自居中﹐一齊攻殺將來。延遙望見谷口內有七星號帶飄揚﹐乃引五百兵皆退入谷中去。懿追到谷口﹐先令人哨探﹐回報曰「谷內並無伏兵﹐山上皆是艸房。」懿曰「此必是屯糧之所。」遂大驅士卒皆入谷中。懿忽見艸房中盡是漧柴﹐前面魏延勒馬橫刀而立。懿大駭﹐乃與二子曰「倘有蜀兵斷其谷口﹐如之柰何﹖」急退兵時﹐只聽得喊聲大震﹐山上火把一齊丟將下來﹐燒斷谷口。懿大驚無措﹐將兵斂在一處。山上火箭射下﹐地雷一齊突出﹐艸房內漧柴皆著。魏延望後谷中而走﹐只見谷口壘斷﹐仰天長嘆曰「吾今休矣﹗」司馬懿見火光甚急﹐乃下馬抱二子大哭曰「吾父子斷死於此處矣﹗」正哭之間﹐忽然狂風大作﹐黑霧漫空﹐一聲霹靂響處﹐驟雨盆傾﹐滿谷之火盡皆澆滅﹕地雷不響﹐火器無功。滂沱大雨自申時只下至酉時﹐平地水深三尺。司馬懿喜曰「不就此時殺出﹐更待何時﹗」卽引敗兵奮力殺出。馬岱軍少﹐不敢追之。忽一彪軍殺到﹐退了馬岱﹐復來接應司馬懿。眾視之﹐乃張虎﹑樂綝也﹐遂合兵一處﹐同歸渭南大寨。此時大寨已被蜀兵奪了﹐郭淮﹑孫禮正在浮橋上與蜀兵交戰。司馬懿引兵衝殺過橋來﹐蜀兵退去。懿燒斷浮橋﹐據住北岸。

且說魏兵在祁山攻打蜀寨﹐聽知魏兵大敗﹐失了渭南大寨﹐軍心大慌﹔火急退時﹐四面蜀兵殺到﹐魏兵大敗﹐十傷八九﹐死者無數﹐生者奔過渭北逃生。

卻說孔明望見司馬懿被魏延誘入谷時﹐不勝忻喜。馬岱一齊放火﹐將欲盡情燒死。忽天降大雨﹐火不能著﹐人報走了司馬懿。孔明聞知﹐仰天長嘆曰「謀事在人﹐成事在天﹗」後人有詩贊孔明這八个字曰﹕

烈火萬堆藏木柵﹐片時司馬命難全。忽然大雨滂沱下﹐謀事須人成事天﹗

又詩曰﹕

丞相安排烈火燒﹐滂沱大雨降靑霄。孔明妙極如成就﹐爭得山河屬晉朝﹗

卻說孔明收兵﹐回到渭南大寨﹐安營已畢﹐魏延告曰「馬岱將葫蘆谷後口壘斷﹐若非天降大雨﹐延同五百軍皆燒死谷內﹗」此乃孔明欲將司馬懿﹑魏延皆要燒死﹐不想天降大雨﹐二人得生。後孔明死時﹐遺計與馬岱﹐將延斬之。孔明大怒﹐喚馬岱深責曰「文長乃吾之大將﹐吾當初授計時﹐只教燒司馬懿﹐如何將文長也困於谷中﹖幸朝廷福大﹐天降驟雨﹐方才保全﹔倘有疏虞﹐又失吾右臂也。」大叱﹕「武士﹗推出斬首回報﹗」未知馬岱性命畢竟若何﹖

孔明秋夜祭北斗

卻說眾將見孔明怒斬馬岱﹐皆拜於帳下﹐再三哀告﹐孔明方免﹐令左右將馬岱剝去衣甲﹐杖背四十﹐削去平北將軍﹑陳倉候官職﹐貶爲散軍。馬岱責畢﹐回到舊寨﹐孔明密令樊建來諭曰「丞相素知將軍忠義﹐故令行此密計﹐如此如此。他日成功﹐當爲第一。可只推是楊儀教如此行之﹐以解魏延之仇。」岱受計已畢﹐甚是忻喜﹐次日彊行來見魏延﹐請罪曰「非岱敢如此﹐乃是長史楊儀之謀也。」延大恨楊儀﹐卽時來告孔明曰「延願求馬岱爲部下裨將。」孔明不允。再三告求﹐孔明方從。

卻說司馬懿在渭北寨內﹐傳令曰「渭南寨柵今已失了。諸將再言出戰者斬之。」各聽將令﹐據守不出。忽有郭淮來告曰「近日孔明引兵巡哨﹐必欲擇地安營也。」懿曰「孔明若出武功地名﹐依山而東﹐我等皆危矣﹗眞爲可憂。若出渭南﹐西止五丈原﹐可保無事矣。」令人探之﹐回報曰「孔明果上五丈原矣。」司馬懿以手加額曰「乃大魏皇帝之洪福也﹗」遂令諸將堅守以待﹐孔明久必自變。

卻說孔明自引一軍屯於五丈原﹐累累令人搦戰﹐魏兵不出。孔明乃取巾幗音國﹐婦人之喪冠也。並婦人素縞之服﹐修書一封﹐盛於大盒之內﹐遣人徑送到魏寨。諸將不敢隱蔽﹐直須引入見了司馬懿。懿對眾拆開視之﹐內有巾幗婦人之衣並書一封。懿拆封視之。書曰﹕

漢丞相﹑武鄕候諸葛亮﹐嘗聞管子有云「禮義廉恥﹐國之四維﹔四維不張﹐國乃滅亡﹗」竊聞司馬仲達旣爲大將﹐統領中原之眾﹐不思披堅執銳以決雌雄﹐則甘分窟守土巢而畏刀避箭﹐與寡婦又何異哉﹗今遣人送巾幗素衣﹐如不出戰﹐可再拜而受之。倘有丈夫之胸襟﹐早與批回﹐依期赴敵。

司馬懿看畢﹐心中大怒﹐乃佯笑曰「視我爲婦人耶﹖吾且受之﹗」令人重待來使。懿問曰「孔明寢食及事煩簡若何﹖」使者曰「丞相夙興夜寐﹐罰二十以上者皆親覽焉。所啖之食﹐不過數升。」懿告眾將曰「孔明食少事煩﹐豈能久乎﹖」

使者回到五丈原﹐見了孔明﹐說﹕「司馬懿受了巾幗衣服﹐看書已畢﹐只問寢食事物﹐並不言及軍旅之事。某如此應對﹐彼言﹕『食少事煩﹐豈能久乎﹖』」孔明嘆曰「彼深知我也﹗」主簿楊顒諫曰「某見丞相常時自校簿書。且爲治有體﹐上下不可相侵。請爲丞相以治家之事譬之﹕凡治家之道﹐必使奴執耕﹐婢典爨音竄﹐雞司辰﹐犬吠盜﹐牛負重﹐馬涉遠﹐私業無曠﹐所求皆足﹐其家主從容自在﹐髙枕飲食而已。忽一旦將身親其役﹐形疲神困﹐終無一成。豈其智之不如奴婢雞犬哉﹖失爲家主之法也。是故古人稱『坐而論道﹐謂之王公﹔作而行之﹐謂之士大夫』。昔丙吉不問橫道死人﹐而憂牛喘﹔陳平不知錢谷數﹐云『自有主者也』。今丞相自理細事﹐汗流終日﹐豈不勞乎﹖司馬懿之言﹐誠然肺腑也。」孔明泣曰「吾非不知。但受先帝托孤之重﹐惟恐他人不似吾盡心也﹗」眾皆垂淚。孔明自覺神思不寧。諸將因此未敢進兵。

卻說魏將皆知孔明以巾幗大辱司馬懿﹐懿受之不戰。眾將因此入帳告曰「我等乃大國名將﹐安忍受小邦之辱耶﹖願請出戰﹐以決雌雄﹗」懿曰「吾非不敢出戰﹐而甘心受辱也。柰天子明詔﹐令堅守勿動﹔今若輕出﹐乃違天子之命矣。」眾將昂然不忿。懿曰「汝等旣要出戰﹐待我奏知天子﹐速求赴敵。若天子準吾出戰﹐那時各建功名﹐未爲晚矣。」眾皆允之。懿急寫表章﹐遣使直至合淝軍前﹐奏聞魏主曹叡。叡急拆表覽之。其表曰﹕

臣司馬懿謹表﹕臣才薄任重﹐深蒙眷委﹐令臣堅守不戰以待其蔽。今者﹐蜀臣諸葛亮輕臣如奴隸﹐待臣如婦人﹐遺臣以巾幗﹐恥辱至甚﹗臣先奏達聖聰﹐旦夕將效死一戰﹐以報先帝之大恩﹐陛下之重祿。臣不勝感激祈懇之至﹗

魏主覽畢﹐乃與多官曰「朕教且休出戰﹐今何故上表求戰耶﹖」衛尉辛毗曰「司馬懿本無戰心﹐必因孔明恥辱﹐眾將抗拒之故也。虛上表﹐望陛下制之。」魏主曹叡聽知如此﹐遂令辛毗持節到渭北寨制之。

司馬懿接詔入帳﹐受命已畢﹐辛毗傳詔曰「如再有敢言出戰者﹐以違制論之。」眾皆傾服。懿暗謂辛毗曰「公足知我心腹。」就令土民布散流言﹐說魏天子命辛毗持節到營﹐令司馬懿堅守勿出。

於是典軍書記樊建﹑丞相令董厥聽知此事﹐來告孔明。孔明笑曰「此乃司馬懿安三軍之法也。」姜維曰「丞相何以知之﹖」孔明曰「彼本無出戰之心﹐所以固請戰者﹐以示武於眾將耳。豈不聞『將在外﹐君命有所不受』。安有千里而請戰者乎﹖此乃司馬懿恥辱不過﹐又因將士忿拒﹐故散此言也。」眾皆拜曰「丞相有萬里之明見也﹗」

忽報費褘到。孔明急召入問之﹐褘再拜言曰「魏主曹叡聞東吳三路進兵﹐乃自引大兵徑到合淝﹐令滿寵﹑田豫﹑劉昭分兵三路迎之﹐被滿寵設計﹐盡焚東吳糧艸及戰具器物。吳兵多病。陸遜上表於吳主﹐約會一齊攻之﹐不意持表人至中途被魏兵所獲﹐因此機會泄漏﹐吳兵大敗而回。」孔明聽知﹐長嘆一聲﹐昏倒地上。眾皆急救﹐半晌方蘇而言曰「吾心神昏亂﹐舊疾復發﹐壽死必不遠矣﹗」是夜﹐孔明遂扶疾出帳﹐仰觀天文﹐大慌失色﹐入帳乃與姜維曰「吾命在旦夕矣﹗」維乃泣曰「丞相何故出此言也﹖」孔明曰「吾見三臺星中﹐客星倍明﹐主星幽隱﹐相輔列曜以變其色﹐足知吾命矣﹗」維曰「昔聞能禳者﹐惟丞相善爲之﹐今何不祈禳也﹖」孔明曰「吾習此術年久﹐未知天意若何。汝可引甲兵七七四十九人﹐各執皂旗﹐身穿皂衣﹐環繞帳外﹐吾自於帳中祈禳北斗。七日內﹐如燈不滅﹐吾壽則增一紀矣﹔如主燈滅﹐吾必然死也。一應閒雜人等﹐休教放入。」

姜維得令﹐凡用之物﹐只令二小童搬運。時值八月半間﹐是夜銀河耿耿﹐秋露零零﹐旌旗不動﹐刁鬥無聲。姜維在帳外引四十九人守護。孔明自於帳中設香花祭物﹐中分布七盞大燈﹐順布四十九盞小燈﹐內安本命燈一盞於地上。孔明拜伏於地曰「亮生於亂世﹐隱於農迹﹐承先帝三顧之恩﹐托幼主孤身之重﹐因此盡竭犬馬之勞﹐統領貔貅之眾﹐六出祁山﹐誓以討賊。不憶將星欲墜﹐陽壽將終。謹以靜夜﹐昭告於皇天后土﹑北極元辰﹕伏望天慈﹐俯垂鑑察﹗」祝告已畢﹐乃讀靑詞曰﹕

伏以周公代姬氏之厄﹐昱日乃瘳﹔孔子值匡人之圍﹐自樂不死。臣亮受托之重﹐報國之誠﹔開創蜀邦﹐欲平魏寇﹐率大兵於渭水﹐會眾將於祁山。何期舊疾纏身﹐陽壽欲盡﹐謹書尺素﹐上告穹蒼﹕伏望天慈﹐曲賜臣算﹐上達先帝之恩徳﹐下救生民之倒懸。非敢妄祈﹐實由懇切。下情不勝屏營之至。

孔明祝畢﹐俯伏待旦。次日﹐扶病理事﹐吐血不止﹐醒而復昏﹐昏而復醒。日則計議伐魏﹐夜則步罡踏斗。

卻說司馬懿夜間仰觀天文﹐忽大驚﹐乃喚夏侯霸曰「我見將星失位﹐孔明必然有病﹐不久便死矣。汝可引一千兵去五丈原哨探。若蜀人攘亂不戰者﹐必有病﹔若奮然突出者﹐則無事矣。」霸聽令﹐引兵而去。

卻說孔明在帳中乃祭祀到第六夜了﹐見主燈明燦﹐心中暗喜。姜維入帳﹐正見孔明披髮仗劍﹐踏罡步斗﹐壓鎭將星。忽聽得寨外吶喊﹐欲令人問時﹐魏延入帳報曰「魏兵至矣﹗」延腳步走急﹐將主燈撲滅。孔明棄劍而嘆曰「『死生有命﹐富貴在天。』主燈已滅﹐吾豈能存乎﹖不可得而禳也﹗」姜維大怒﹐急拔劍望魏延便砍。未知延性命如何﹐且聽下回分解。

孔明秋風五丈原

卻說姜維拔劍在手﹐欲斬魏延。孔明急止之曰「是吾天命已絕﹐非文長之過也。」維方免之。於是孔明吐血數口﹐臥於牀上﹐乃與魏延曰「此是司馬懿料吾有病﹐故令人來探視虛實也。汝可急出。」魏延遂上馬﹐引兵殺出寨時﹐夏侯霸見了魏延﹐慌忙引兵而退。延奮趕二十餘里方回。

孔明乃與姜維曰「吾本欲竭忠盡力﹐恢復中原﹐重興漢室。柰天意如此﹐吾旦夕將亡矣﹗吾平生所學﹐已著於書﹐共二十四篇﹐計十萬四千一百一十二字﹐內有八務﹑七戒﹑六恐﹑五懼之法。吾徧觀諸將﹐無人可授﹐獨將軍可授之。切勿泄漏﹗」維哭拜而受。孔明又曰「吾有『連弩』之法﹐不曾用得。汝後必用﹐以鐵折疊燒打而成﹐鐵矢長八寸﹐一弩可發十矢﹐皆畫成圖本﹐汝可如法造之。」維再拜而受。孔明又曰「蜀中諸道皆不必多憂﹐惟陰平之地切要仔細。𨿽然險峻﹐久必有失。」後鄧艾取蜀﹐自此處而失也。又喚長史楊儀入帳﹐授與一錦囊﹐便分付曰「久後魏延必反﹐若反時方開之﹐那時自有斬延之將也。」此日孔明一一調度已畢﹐人事不醒﹐至晚方蘇﹐病加沈重。是夜昏絕數番。孔明連夜表奏後主﹐後主急遣尙書僕射李福﹐星夜徑到五丈原﹐入見孔明問安。孔明令坐﹐而言曰「吾不幸中道而亡﹐虛廢國家大事﹐得罪於天下也。吾死後自有遺表上奏天子﹐你公卿大夫皆依舊制而行﹐不可攺易﹔吾所用之人﹐不可廢之。馬岱忠義﹐後當重用。吾兵法皆授與姜維﹐他日能守西蜀也。」李福辭去。

孔明彊支病體﹐令左右扶上小車﹐出寨徧觀各營﹐自覺秋風吹面﹐徹骨生涼。孔明淚流滿面﹐長嘆曰「吾再不能臨陣討賊矣﹗攸攸蒼天﹐曷我其極﹗」嘆息良久。回到帳中﹐病轉沈重﹐乃喚楊儀曰「王平﹑廖化﹑張嶷﹑張翼﹑吳懿等﹐皆忠義﹐久經爭戰﹐多負勤勞﹐堪可委用。吾死之後﹐凡事俱依舊法而行。可緩緩退兵。汝乃深通謀略之人﹐不必多囑。姜伯約智勇足備﹐可以斷後。魏延後日反時﹐汝只依前付錦囊行之。」楊儀泣拜而領謝。孔明令取文房四寶﹐於臥榻上寫遺表﹐以奏後主。其表曰﹕

丞相﹑武鄕候臣諸葛亮稽首頓首謹表﹕伏聞生死有常﹐難逃定數﹔死之將至﹐願盡愚忠。念臣賦性愚拙﹐時遭艱難﹐分符擁節﹐專掌鈞衡﹐興師北伐﹐未獲成功﹔何期病在膏肓﹐命垂旦夕﹗伏願陛下淸心寡欲﹐薄己愛民﹔遵孝道於先君﹐布仁義於寰海﹔提拔幽隱﹐以進賢良﹔屏除姦讒﹐以厚風俗。臣家成都﹐有桑八百株﹐薄田十五頃﹐子弟衣食﹐自有餘饒。至於臣在外任﹐別無調度﹐隨身衣食﹐悉仰於官﹐不別治生﹐以長尺寸。若臣死之日﹐不使內有餘帛﹐外有贏財﹐以負先帝﹑陛下也。臣亮臨褚不勝涕泣﹐激切祈懇之至。

孔明寫畢﹐分付楊儀曰「吾死之後﹐不可發喪。若司馬懿來追﹐將吾先時木雕成吾之原身﹐安於車上﹐以靑紗蒙之﹐勿令人見。汝可一順一逆﹐布成長蛇之陣﹐回旗返鼓。若魏兵追來﹐令人馬不許錯亂﹐卻將吾原身推出﹐令大小將士左右而列。懿若見之﹐必急走矣。待魏兵退去﹐方可發喪。喪車上可作一龕﹐坐於車上﹐用米七粒﹐少用水放於口內﹔足下安明燈一盞﹔置柩於氈車之內﹔軍中安靜如常﹐切勿舉哀﹐則將星不墜矣。吾陰魂自起鎭之。先令後寨先行﹐然後一營一營﹐緩緩而退。汝等文物皆盡心報國﹐不可負職也。」楊儀聽令﹐曰「丞相少慮﹐儀並不敢有違丞相之言也。」

是夜﹐孔明令人扶出﹐仰觀北斗﹐遙指之曰「此吾之將星也。」眾視之﹐只見其色煌煌欲墜。孔明以劍指之﹐口中念咒。咒畢﹐急回帳時﹐不醒人事。忽李福又到﹐見孔明昏絕﹐口不能言﹐乃大哭曰「我誤國家大事也﹗」須臾﹐孔明復醒﹐開目視之﹐見李福立於榻前。孔明曰「公此一來﹐必是天子問誰可任大事﹖蔣公琰可矣。」福曰「公琰倘不在﹐誰可繼之﹖」孔明曰「費文偉可以繼之。」福欲又問﹐孔明不答而逝。時建興十二年秋八月二十三日也﹐壽五十四歲。後晉史官陳壽評之曰﹕

諸葛亮之爲祖國也﹐撫百姓﹐示儀軌﹔約官職﹐從權制﹔開誠心﹐布公道。盡忠益時者﹐𨿽仇必賞﹔犯法怠慢者﹐𨿽親必罰。服罪輸情者﹐𨿽重必釋﹐遊辭巧飾者﹐𨿽輕必戮。善無微而不賞﹐惡無纖而不貶。庶事精煉﹐物理其本﹔循名責實﹐虛僞不齒。終於邦域之內﹐咸畏而愛之﹐刑政𨿽峻而無怨者﹐以其用心平而勸戒明也。可謂識治之良才﹐管﹑蕭之亞匹矣。

蜀人楊戲贊曰﹕

忠臣英髙﹐獻策江濱。攀吳連蜀﹐權我世眞。

受遺阿衡﹐整武齊文。敷陳徳教﹐理物移風。

賢愚兢心﹐僉亡其身。誕靜邦外﹐四裔以綏。

屢臨敵庭﹐實耀其威。研精大國﹐恨於未夷。

唐賢元微之作孔明廟贊曰﹕

撥亂扶危主﹐殷勤受托孤。英才過管﹑樂﹐妙策勝孫﹑吳。

凜凜《出師表》﹐堂堂「八陣圖「。如公全盛徳﹐應嘆古今無﹗

白樂天言先主能用孔明詩曰﹕

先生晦迹臥山林﹐三顧那逢聖主尋。魚到南陽方得水﹐龍飛天漢便爲霖。

托孤旣盡殷勤禮﹐報國還傾忠義心。前後出師遺表在﹐令人一覽淚沾襟。

宋程伊川挽孔明詩曰﹕

六出雄獅度劍關﹐運謀設策笑談間。巍巍功業蓋三國﹐凜凜威風鎭八番。

羽扇綸巾扶社稷﹐忠肝義膽展江山。壯還未遂身先喪﹐提起令人血淚斑。

後宋尙書姚伯善弔孔明占風曰﹕

火精秒暮當桓﹑靈﹐妖氛蔽日豺狼橫。操𨿽漢相實漢賊﹐逼脇萬乘遷神京。

二袁﹑劉表﹑孫破虜﹐坐視王室揚旗旌。豫州哀湣世無主﹐殷勤三顧茅廬行。

先生感激棄耒耜﹐坐間談笑誅鯤鯨。運謀東吳破赤壁﹐長劍西指煙塵淸。

托孤泣涕請繼死﹐願效忠貞竭股肱。祁山六出世罕匹﹐折衝不用施刀兵。

中興功業耀神武﹐滅伏鼠盜潛無蹤。蒼天何事絕炎漢﹖半夜耿耿長星傾。

可憐豪俊志不遂﹐哽咽忿气空塡胸﹗

宋陳蘭石先生嘆孔明詩曰﹕

亙古英雄世莫儔﹐匡君功業並伊﹑周。出師未必催梁木﹐始覺天心已厭劉。

宋楚菊山先生贊孔明詩曰﹕

七星壇上東風急﹐五丈原頭秋月明。先生不是無才調﹐天意俄然欲變更。

宋參政葉士能贊孔明詩曰﹕

退莫追兮進莫攻﹐來如風雨去無蹤。神機妙略誰能測﹖果是人間一臥龍﹗

胡曾先生詩曰﹕

蜀相西驅十萬來﹐秋風原下久徘徊。長星不爲英雄住﹐夜半流光落九垓。

後史官朱黼論孔明曰﹕

孔明髙臥南陽﹐自比管﹑樂﹐時人莫之許也。余竊論之﹐孔明王者之佐﹐伊尹之儔也。管﹑樂之比﹐特主乎撥亂繼絕之志﹐一時自寓之言耳﹐奚足以知孔明哉﹖夫孔明之於伊尹﹐所遇𨿽異﹐處心則同﹐要未可以差殊觀也。夫躬耕有莘﹐而樂堯﹑舜之道﹔躬耕南陽﹐而吟《梁父》。同一隱晦也﹐聘幣三往而後起﹐枉駕三顧而後從。同一出處也﹐一夫不被則有納溝之恥﹐漢室未復則爲一己之責。同是自任也﹐伊尹往來湯﹑桀之間﹐二國不以爲間﹔就桀而復伐之﹐天下不以爲叛﹔相太甲而復放之﹐復太甲而終相之﹐天下不以爲專。孔明兄弟分仕三國﹐國人不以爲二﹔勸昭烈伐劉璋而迄取之﹐後世不以爲貪﹔昭烈令輔後帝﹐且曰「苟不可輔﹐公自取之」﹐孔明不以爲嫌﹔專國一十二年﹐後帝不以爲逼﹕果何修而得此哉﹖孟子曰「伊尹耕於有莘之野﹐非其道也﹐非其義也。祿之天下﹐弗顧也﹔系馬千駟﹐弗視也。」豈非其素所不屑者﹐足以取信於人哉﹖方孔明蕭然艸廬之中﹐資衣食於耒耜之業﹐擁膝長嘯﹐不求聞達﹐顧豈有一毫富貴之念﹖迫之而起﹐要爲天下大義﹐撥亂繼絕耳﹐其肯以天下動其心乎﹖其肯以負其主以利其家乎﹖其肯爲不義以利其身乎﹖

初﹐蜀長水校尉廖立﹐自謂才名宜爲諸葛之副﹐嘗以職位遊散﹐怏怏怨謗無己。於是孔明廢立爲民﹐徙之汶山﹐及聞孔明亡而垂泣曰「吾終爲左衽矣﹗」李平聞之﹐亦大哭病死。平常冀亮復收已﹐得自補復﹐策後人不能﹐故也﹐後史官習鑿齒論廖立﹑李平曰﹕

昔管仲奪伯氏駢邑三百﹐沒齒而無怨言﹐聖人以爲難。諸葛亮之使廖立垂淚﹐李嚴卽李平也致死﹐豈徒無怨言而已哉﹖夫水至平而邪者取法﹐鑑至明而醜者亡怒﹐水鑑之所以能窮物而無怨者﹐以其無私也。水鑑無私﹐猶以免謗﹐況大人君子懷樂生之心﹐流矜恕之徳﹐法行於不可不用﹐刑加乎自犯之罪﹐爵之而非私﹐誅之而不恕﹐天下有不服者乎﹖

後南張氏贊孔明曰﹕

維忠武侯﹐識其大者。仗義履仁﹐卓然不捨。

方臥南陽﹐若將終身。三顧而起﹐時哉屈身。

難平者事﹐不昧者幾。大綱旣得﹐萬目乃隨。

我奉天討﹐不震不竦。惟一其心﹐而以時動。

噫侯此心﹐萬世不泯。遺像有嚴﹐瞻者起敬。

晉永興年間﹐鎭南將軍劉弘至隆中﹐觀孔明故宅﹐立碑以表其閭﹐命太傅掾犍爲李興撰文。其文曰﹕

天子命我於沔之陽﹐聽鼓鼙而永思﹐庶先哲之遺光﹐登隆山以望遠﹐式諸葛之故鄕。蓋神物應機﹐大器無方﹐通人靡滯﹐大徳不常。故谷風發而騶虞嘯﹐云雷升而潛鱗驤﹔摯解褐於三聘﹐尼得招而褰裳﹐管豹變於受命﹐貢感激以回莊﹐異徐生之摘寶﹐釋臥龍於深藏﹐偉劉氏之傾蓋﹐嘉吾子之周行。夫有知己之主﹐則有竭命之良﹐固所以三分我九鼎﹐跨帶我邊荒﹐抗衡我北面﹐馳騁我魏疆者也。英哉吾子﹐獨含天靈。豈神之祗﹐豈人之精﹖何思之深﹐何徳之淸﹗異世通夢﹐恨不同生。推子八陳﹐不在孫﹑吳﹔木牛之奇﹐則非般模﹔神弩之功﹐一何奇妙﹔千井齊甃﹐又何祕要﹗昔在顚﹑夭﹐有名無迹﹐孰若吾儕﹐良籌妙畫﹖臧文旣沒﹐以言見稱﹐又未若子﹐言行並徵。夷吾反坫﹐樂毅不終﹐奚比於爾﹐明哲守衝。臨終受寄﹐讓過許由﹐負扆蒞事﹐民言不流。刑中於鄭﹐教美於魯﹐蜀氏之恥﹐河﹑渭安堵。非臯則伊﹐寧比管﹑晏﹐豈徒聖宣﹐慷慨屢嘆﹗昔爾之隱﹐卜惟此宅﹐仁智所處﹐能無規廓。日居月諸﹐時殞其夕﹐誰能不沒﹐貴有遺格。惟子之勛﹐移風來世﹐詠歌餘典﹐懦夫將厲。遐哉邈矣﹐厥規卓矣﹐凡若吾子﹐難可究已。疇昔之乖﹐萬里殊塗﹔今我來思﹐覿爾故墟。漢髙歸魂於丰﹑沛﹐太公五世而反周﹐想魍魎以仿佛﹐冀影響之有餘。魂而有靈﹐豈其識諸﹗

後尹直贊孔明曰﹕

炎祚告終﹐僅遺餘燼。臥龍南陽﹐起應三聘。

首陳經濟﹐區畫素定。曰彼魏﹑吳﹐孰如同姓﹖

師行仁義﹐兵列八陣。流馬木牛﹐人力莫競。

七縱七擒﹐式示權勁。歷事兩朝﹐心殫力盡。

《出師》二表﹐伊訓說命。大星隕營﹐天胡弗慭﹖

百世景仰﹐惟忠惟正﹗

是夜﹐天愁地慘﹐月色無光﹐孔明奄然歸天。姜維﹑楊儀皆依孔明舊制而行﹐不敢妄動纖毫﹐遂法遺法成殮﹐置於車上﹐用龕蓋之﹐令三百心腹人守護﹕卽傳密令﹐教魏延斷後﹐楊儀次之﹐各處營寨﹐一一退去。

卻說司馬懿夜觀天文﹐見一大星赤色﹐光芒有角﹐自東北方流於西南方﹐墜於蜀營內﹐三投再起﹐投大起小﹐隱隱有聲。懿大驚曰「今諸葛孔明死矣﹗」卽刻傳示各營﹐懿遂親引鐵騎﹐當先追趕。未知如何﹐且聽下回分解。

死諸葛走活仲達

卻說司馬懿知孔明身死﹐急起大兵追之。方出寨門﹐忽然自省﹐乃與二子曰「孔明善會六丁六甲遁法﹐今見吾久不出戰﹐故以此術詐死﹐誘我追之。今若追趕﹐必中計矣﹗」因此復回﹐遂令夏侯霸暗引輕騎﹐望五丈原山僻哨探消息去了。

卻說魏延在本寨﹐夜作一夢﹐夢見頭上生二角﹐醒來甚疑﹐坐而待旦。忽報行軍司馬趙直到﹐延請入問之曰「久知足下深明《易》理﹐吾夜夢頭生二角﹐煩足下決其吉凶也。」直答曰「此乃大吉之兆也。麒麟頭上有角﹐蒼龍頭上有角﹐乃變化升騰之象也。將軍所到之處﹐不戰而獲全攻也。」延大喜曰「如應公言﹐當有重謝。」趙直辭延出寨﹐行不十里﹐正遇尙書費褘。褘問之。直告曰「適到魏延營中﹐延夢頭生二角﹐令我圓之。本非吉兆﹐但恐見怪﹐故以麒麟蒼龍之事而解也。」褘曰「公何以知之﹖」直曰「『角』之一字﹐『刀』下『用』也。今頭上用『刀』﹐其凶甚矣﹗」褘曰「君勿泄漏﹐惟你我知之。」直別去。褘到魏延寨中﹐令左右退去﹐乃告曰「昨夜三更﹐丞相辭世去了。臨亡時﹐再三叮嚀傳示﹐令將軍斷後﹐以當司馬懿﹐緩緩而退﹐不可發喪。兵符在此﹐可起兵也。」延曰「何人理丞相之大事耶﹖」褘曰「丞相一切事務﹐盡托與楊儀﹔用兵祕法口訣﹐皆授與姜維。此兵符乃楊儀之令也。」延大怒曰「丞相𨿽亡﹐吾今現在。楊儀乃府下之人﹐焉能任此大事﹖只可扶柩入川﹐擇地遷葬。吾自率大兵攻之﹐必要成功。豈可因丞相一人﹐而廢國家大事﹖」褘曰「丞相遺令教且暫退﹐不可泄漏。將軍何故欲自戰也﹖」延愈加大怒曰「丞相當時若聽吾計﹐取長安久矣﹗向者楊儀欲燒吾於葫蘆谷內﹐幸得天佑﹐降下大雨﹐因此火滅﹐方保全生﹐至今尙未雪恨。吾今官任前軍徵西大將軍﹑南鄭侯﹐安肯與長史楊儀斷後耶﹗」褘曰「將軍之言是也。楊儀只是一長史而已﹐如何總制我等﹖寧死不受辱矣﹗」延曰「公可助吾。吾自教諸寨不動﹐以圖進取。」褘曰「願從公之命。」延曰「公若果有此心﹐當同僉盟狀。」褘欣然押寫訖。延設席相待。褘曰「𨿽然如此﹐不可輕動﹐令敵人之恥笑也。待吾自見楊儀﹐以利害說之﹐令彼退與兵權﹐只扶柩入川。儀乃文字之人﹐必然從矣。」延聽其言。

褘遂辭了魏延﹐上馬徑到大寨﹐見楊儀細言其事。儀曰「無事。丞相臨亡之時﹐分付曰﹕『魏延勇烈﹐敵人皆懼﹐因此不忍害之。』吾教他斷後﹐本知不服﹐故以兵符探其心。今果應丞相之言。當令姜伯約斷後﹐按丞相法度而行﹐緩緩而退。」於是姜維斷後﹐楊儀領兵扶柩先行二人掌管內外之事。

卻說魏延見費褘去久不來﹐心中疑惑﹐乃喚馬岱商議。岱曰「某見費褘出的轅門外﹐縱馬加鞭而去。其人之言必是詐也。」延久令馬岱引十餘騎去探消息﹐回報曰「後軍乃是姜維總督﹐前軍太半已退入谷中去了。」延大怒曰「豎儒安敢戲吾耶﹗吾必殺之﹗」卽拔寨引兵盡望南行。

卻說夏侯霸引兵到五丈原看時﹐不見一人﹐遂回報司馬懿。懿問虛實﹐霸曰「川兵車仗盡已去了。只有姜維斷後。魏延寨中並無一人﹐遠遠望見投山僻小路去了。其餘諸寨人馬盡皆退去。」懿聽畢﹐跌足曰「孔明死矣﹗可火急調兵追趕﹗」諸將問曰「都督何以知之﹖」懿曰「五臟皆損﹐豈能生乎﹖」遂起兵引二子趕來。夏侯霸曰「都督不可輕追。當令偏將掩殺可也。」懿曰「他人不知法則。」遂自引兵一齊殺奔五丈原來。魏兵鼓噪搖旗﹐殺入寨時﹐果無一人。懿回顧二子曰「汝急催後軍趕來﹐吾自引兵前進。」司馬師﹑司馬昭在後催督大兵﹔懿自引兵追到山腳下﹐見川兵不遠﹐乃奮力趕來。忽然山後一聲炮響﹐鼓角喧天﹐喊聲震地。懿大驚失色﹐只見蜀兵旗號皆返﹐樹林中影影飄出中軍大旗﹐上書一行大字﹐題曰「大漢丞相諸葛武侯」。懿定睛看時﹐見中央數十員上將﹐擁出一輛四輪車來﹐車上端坐孔明﹐綸巾羽扇﹐鶴氅皂絳。車前一將﹐全副披掛﹐勒馬挺槍﹐大叫曰「反賊司馬懿﹗早早受降﹗丞相在此﹗」懿視之﹐乃天水人也﹐姓姜﹐名維﹐字伯約。懿大驚曰「孔明尙在﹗吾輕入重地﹐中其計矣﹗」回馬便走。魏兵魂飛魄散﹐棄甲拋戈﹐丟盔撇戟﹐各逃性命﹐你我不能相顧﹐互相踐踏﹐死者無數。司馬懿縱馬奔走五十餘里﹐背後兩員將趕上﹐扯住馬嚼環而言曰「都督勿驚。蜀兵去遠了﹗」懿喘息半晌﹐神色方定﹐視之﹐乃夏侯霸﹑夏侯惠也。二將曰「川兵退去﹐必畱斷後兵也﹐可再起兵追之。」懿不敢絕﹐乃徐徐按轡﹐與霸﹑惠二人尋小路﹐遂引敗兵而歸本寨。

懿令眾將各引兵四散哨探。鄕民奔告曰「蜀兵退入谷中之時﹐哀聲震地﹐軍中揚起白旗喪旛﹐孔明果然死矣﹗止畱姜維斷後﹐只有一千兵。」來報與司馬懿﹐懿曰「鼓聲大震﹐何意也﹖」鄕民曰「乃是蜀兵返旗擂鼓而退。車上孔明乃木雕者。」懿嘆曰「吾能料其生﹐不能料其死也﹗」因此蜀中人諺曰「死諸葛走生仲達。」後人有詩曰﹕

髙壘深溝可料生﹐不能料死勒追兵。返旗鳴鼓先奔走﹐司馬應知諸葛能。

又詩曰﹕

長星半夜落天樞﹐奔走還疑亮未殂。關外至今人冷笑﹐不知司馬愧何如﹖

卻說司馬懿問了的實﹐遂又令眾將引兵在前追趕﹐懿隨後而來。趕到伏兵之所﹐見樹林中虛設孔明旗號﹐懿安心追之。趕到赤岸坡﹐懿見蜀兵去遠﹐乃與眾將曰「今蜀兵遠去﹐追之何益﹖不如回師。」眾將曰「倘蜀兵復來﹐如之柰何﹖」懿曰「今孔明已亡﹐再無人敢領此職﹐我等皆髙枕無憂矣﹗」遂班師而回。一路上見孔明安營下寨之所﹐前後左右﹐整整有條﹐懿嘆曰「此天下奇才也﹗」眾將觀之﹐無不駭然。後人又詩曰﹕

長蛇盤曲轉山排﹐萬疊屯云次第開。諸葛軍營藏造化﹐故令司馬嘆奇才。

於是司馬懿兵回長安﹐分調眾將各守隘口﹐懿自回洛陽面君去了。

卻說姜維排成長蛇陣﹐緩緩退入棧閣道口﹐又人報說﹕「司馬懿追至赤岸坡回去了。」因此楊儀更衣﹐發喪舉哀﹐哭聲震天。川兵皆撞跌而哭﹐太半不食﹐死者無數。楊儀遂令隨處葬埋。後人又詩云﹕

武侯魂已升天去﹐軍士號啕血淚流。因念從前恩徳重﹐甘心不食喪荒丘﹗

卻說蜀兵前隊正回到棧閣口邊﹐忽見前面火光沖天﹐喊聲震地﹐伏兵攔路。眾將驚曰「誰想此處又伏兵耶﹖焉能去之﹗」卽來報知楊儀。未知如何﹐且聽下回分解。

武侯遺計斬魏延

卻說楊儀聽知此事﹐忙令人哨探﹐回報曰「燒棧道者乃是魏延。」儀大驚曰「丞相在日﹐料此人久後必反﹐今果然如此﹗今斷其歸路﹐如之柰何﹖」費褘曰「此人必先捏奏天子﹐誣我等造反﹐故燒絕棧道也。我等亦當表奏天子﹐陳魏延之反情﹐然後圖之。」姜維曰「此間有一小徑﹐名槎山﹐𨿽然崎嶇險峻﹐可以抄出棧道之後。」眾皆從之﹐一面寫表飛奏去訖﹐一面將人馬望槎山小道進發。凡遇鄕民﹐佯言「討賊」。於是先令二使去訖﹐隨後費褘又來。

卻說後主在成都寢食不安﹐動止不寧﹐夜作一夢﹐夢見成都錦屏山崩倒﹔遂大驚覺﹐坐而待旦﹐集眾文武入朝圓夢。有譙周曰「臣昨夜仰觀天文﹐見一星赤色﹐光芒有角﹐自東北而落於西南﹐主丞相有大凶之事。今陛下夢山崩者﹐正謂此兆者也。」後主愈加驚怖﹐復問周曰「李福因何久不回也﹖」忽報李福至。後主急召入問之﹐福頓首泣奏曰「臣到五丈原營中時﹐丞相已不醒人事﹐眾將正伏地而哭。丞相復蘇﹐須臾開目﹐見臣在側﹐未曾臣言﹐便先問曰﹕『天子令你來問後事也﹖蔣公琰可托。』臣又問之﹐丞相曰﹕『費文偉可也。』臣再問時﹐丞相不答﹐瞑目而亡。臣不敢稽遲﹐故星夜而來。」後主聽知﹐大哭曰「天喪我也﹗」哭倒於龍牀之上。侍臣扶入後宮。吳太后聞知﹐亦放聲大哭不已。內外文武如喪考妣。軍民無不哀慟。後主連日涕泣﹐飲食頓減﹐不能設朝。忽報徵西大將軍﹑南鄭候魏延﹐表奏楊儀劫奪丞相靈柩﹐舉眾造反。羣臣大駭﹐入宮啟奏後主。此時吳太后亦在宮中。後主聽知﹐大驚無措﹐倒在龍榻之上﹐不能起身。吳太后坐於榻前。近臣讀魏延表曰﹕

楊儀自總兵權﹐率眾造反﹐劫丞相靈柩﹐欲引敵人入境。臣先燒斷棧道﹐以兵守禦﹐然後討之。

後主曰「魏延乃英雄之將﹐足可拒楊儀等眾﹐何故燒其棧道也﹖」吳太后曰「常聞先帝有言﹕說孔明能識魏延腦後有反骨﹐每欲斬之﹐因憐其勇烈﹐亦未得便也。今奏楊儀等造反﹐內有不明。楊儀乃文字之人﹐丞相委以長史之任﹐如何敢反﹖今日若聽此一面之詞﹐楊儀等必投魏矣。此事當深慮遠議可也。」

文武官員正商議間﹐忽報長史楊儀緊急表奏。近臣拆表讀曰﹕

長史﹑綏將軍臣楊儀誠惶誠恐﹐頓首謹表﹕丞相臨終﹐將大事委於臣﹐

照依舊制﹐不敢變更﹐使魏延斷後﹐姜維次之。今魏延不遵丞相遺令﹐自提

本部人馬攙越﹐先入漢中﹐卽日放火燒斷棧道﹐劫丞相靈車﹐逆從魏寇﹐阻

其歸路﹗意在火速﹐具表以聞。

眾官聽畢﹐默然無語。太后問﹕「卿等所見若何﹖」蔣琬奏曰「臣非敢爲一己之私﹐願從公議。楊儀爲人𨿽然稟性多急﹐不能容物﹐至於籌度糧艸﹐參贊軍機﹐與丞相辦事多時﹐今丞相臨終﹐委以大事﹐非背義之人。魏延自恃功髙﹐常有不平之心﹐口出怨言久矣﹔今見楊儀總兵﹐心中不服﹐又挾私仇﹐故燒棧道﹐斷其歸路﹐又誣奏而害之。臣願將全家良賤﹐敢保楊儀不反。實不敢保魏延。」董允亦奏曰「楊儀𨿽有市井之志﹐實不敢反背朝廷。魏延𨿽有功勞﹐常有怨丞相之意﹐本欲反投歸魏﹐又見楊儀總制兵馬﹐故燒棧道﹐以斷歸路﹐虛上表以殺害﹐反逆之心可見矣。」多官一齊奏曰「二公之言是也。」於是文武及近侍官只保楊儀﹐不保魏延。後主曰「若魏延果反﹐何人當之﹖」蔣琬又奏曰「丞相素疑此人﹐必遺計與楊儀。若儀無才﹐安能退入谷口﹖延必中計矣。陛下寬心。」不多時﹐忽奏魏延又有表至﹐告稱楊儀背反。後主正覽表之間﹐楊儀表又到﹐具奏魏延反情。二人接連各陳是非。忽報費褘又到﹐細奏魏延反情。羣臣皆奏曰「本是魏延之罪﹐實非楊儀之罪也。」後主曰「若如此﹐且令董允假節釋勸﹐用好言撫慰。」允拜辭後主而去。

卻說魏延燒斷棧道﹐兵屯於南谷﹐把住隘口﹐自以爲久計﹔不憶楊儀﹑姜維星夜引兵抄在南谷之後。儀恐漢中有失﹐卻教先鋒何平引三千兵﹐依孔明所遺計先行。儀同姜維等引兵扶柩望漢中而來。

且說何平引兵徑到南谷之後﹐擂鼓吶喊。有人來報魏延﹐說楊儀令先鋒何平﹐引兵自槎山小路抄來搦戰。延大怒﹐急披掛上馬提刀﹐引兵來迎。兩陣對圓﹐何平出馬﹐大罵曰「反賊魏延安在﹖」延亦罵曰「汝等助楊儀造反﹐何敢罵我耶﹗」平叱之曰「丞相近亡﹐身尙未冷﹐汝輩焉敢反耶﹗」乃揚鞭指川兵曰「汝等軍士皆是西川之人﹐川中多有父母妻子﹐兄弟親朋﹔可念丞相之恩﹐休助反賊﹐各回家鄕﹐聽候賞賜。」眾軍聞知﹐大喊一聲﹐自去太半。延大怒﹐揮刀縱馬﹐直取何平。平挺槍來迎。戰有數合﹐平詐敗而走﹐延隨後趕來。弓弩齊發﹐延卻復回。延見眾兵潰散﹐轉怒﹐趕上殺了數人。只有馬岱三百兵不動。延與岱曰「吾平生有眼如盲﹐不識好人。舊日隨吾戰將皆棄吾而去﹐惟公在此。吾殺了楊儀﹐先雪此恨﹐後取兩川﹐易如反掌﹐與公同享富貴﹐生死休離寸步。」馬岱大聲而言曰「吾恨諸葛亮不肯大用﹐今遇明公﹐願盡心竭力以圖進取﹗」延大喜﹐遂與馬岱追殺何平。平引兵飛奔而走。魏延與馬岱商議曰「我等投魏若何﹖」岱笑曰「將軍之言﹐不智甚也。」延曰「目下兵少缺糧﹐安能濟事乎﹖」岱曰「大丈夫武藝過人﹐不自霸業﹐何故區區屈膝於他人之下哉﹖吾觀將軍﹐智勇足備﹐兩川之士﹐誰敢敵手﹖吾願同將軍先取漢中﹐若此處得之﹐民足可爲兵﹐糧足可爲食﹐西川唾手而可得耶。將軍又何疑焉﹖」延曰「公言甚是也。」隨同馬岱引兵直取南鄭。

卻說姜維在南鄭城上﹐見魏延﹑馬岱耀武揚威﹐風擁而來。維令拽起弔橋。延﹑岱二人大叫﹕「早降﹗」維令從人請楊儀商議曰「魏延勇猛﹐又有馬岱相助﹐𨿽然軍少﹐難以退也。」儀曰「丞相臨終﹐遺與一錦囊﹐囑之曰﹕『若魏延反時﹐臨城扣敵﹐對陣之時方可開拆﹐便有斬延之計也。』今果如此﹐當可視之。」儀遂取出錦囊﹐拆封看時﹐題曰「待與魏延對敵﹐馬上方許拆開。」維喜曰「旣丞相有戒約﹐長史當收執。吾先引兵出城﹐列成陣﹐公便可來。」姜維披掛上馬﹐綽槍在手﹐引三千軍﹐開了城門﹐一齊衝出﹐鼓聲大震﹐排成陣勢。維挺槍縱馬﹐立於門旗下﹐髙聲大罵曰「反賊魏延﹗丞相不曾虧你﹐今日如何背反耶﹖」延橫刀勒馬而言曰「伯約﹐不干你事。只教楊儀來﹗」

楊儀在門旗影內﹐拆開錦囊視之﹐如此如此。儀大喜﹐輕騎而出﹐立馬於陣前﹐手指魏延﹐忻然而笑曰「丞相在日﹐知汝久後必反﹐教吾提備﹐今果應之。汝敢在馬上連叫三聲『誰敢殺我』﹐便是大丈夫﹐吾就獻漢中城池與汝。」延大笑曰「楊儀匹夫聽著﹗若孔明在日﹐吾卻懼他三分﹔他今已死﹐天下誰敢敵吾也﹖休道連叫三聲﹐便叫三萬聲﹐有何傷哉﹗」遂提刀按轡﹐於馬上大叫曰「誰敢殺我﹖」言未畢﹐腦後忽一人厲聲而應曰「吾敢殺汝﹗」手起刀落﹐斬魏延於馬下。眾皆駭然。斬魏延者﹐乃馬岱也。原來孔明火燒木柵寨時﹐實欲將司馬懿﹑魏延皆要燒死﹐故與魏延五百軍爲引誘之兵﹔不想天降大雨﹐其計不成﹐卻詐歸罪於楊儀﹐又痛責馬岱﹐授以密計﹐只待口中之言﹐便斬魏延。

延因此不疑﹐乃求岱爲部將﹐見孔明已亡﹐遂於與岱同反﹐到南鄭城下。楊儀讀罷錦囊﹐已知伏下馬岱在內﹐故依計而行﹐果然應之。後人有詩曰﹕

諸葛先明識魏延﹐已知久後反西川。

故畱馬岱常監守﹐計應登時斬魏延。

馬岱斬了魏延﹐大小川兵盡歸馬岱。楊儀下令﹐將魏延三族盡皆誅之﹐遂具表星夜奏聞後主。後主降旨曰「旣已名正其罪﹐仍加前功﹐賜棺槨葬之。」然後召一班出徵文武官員﹐赴成都面君。楊儀等扶柩到成都﹐後主引文武官僚﹐盡皆掛孝﹐出城二十餘里迎接。後主放聲大哭。上至公卿大夫﹐下及山林百姓﹐男女老幼﹐無不痛哭﹐哀聲震地﹐聞於四遠。後主扶扶柩入城﹐成都居民各家門首﹐盡皆設祭拜哭。停柩於丞相府中。其子諸葛瞻﹐字思遠﹐守孝候喪。

後主還朝﹐楊儀自縛請罪。後主教近臣去其縛曰「若非卿能效丞相所行﹐靈柩何由得歸﹖魏延如何得滅﹖大事保全﹐皆卿之功也。」遂加楊儀爲中軍師。馬岱有忠義之功﹐就任魏延之爵。儀呈上孔明遺表。後主覽畢大哭﹐乃連日不能設朝﹐欲卜地遷葬。費褘入奏曰「丞相臨終﹐命葬於定軍山爲墓﹐不用墻垣磚石﹐亦不用一切祭物。」後主從之。擇本年十月吉日﹐後主親送靈柩﹐至定軍山遷葬。文武官僚﹐軍民百姓﹐盡皆掛孝﹐拜哭而祭。哀聲大舉﹐震動天地。後主降詔致祭﹐謚號忠武侯。昭曰﹕

惟君體資文武﹐明睿篤誠﹐受遺托孤﹐匡輔朕躬﹐繼絕興微﹐志存靖亂﹔

爰整六師﹐無歲不徵﹐神武赫然﹐威鎭八荒﹐將建殊功於季漢﹐參周﹑伊之

巨勛。如何不弔﹐事臨垂克﹐遘疾殞喪﹗朕用傷悼﹐肝心若裂。夫崇徳序功﹐

朕紀行命謚﹐所以光照將來﹐刊載不朽。今使使持節﹑左中郎將杜瓊﹐贈君

丞相﹑武鄕侯印綬﹐謚君爲忠武侯。魂而有靈﹐嘉玆寵榮。嗚呼哀哉﹗嗚呼

哀哉﹗

後主率文武遷葬已畢﹐令建廟於沔陽﹐四時享祭。後杜工部見廟前大柏樹﹐乃三國時所種﹐有感而作詩曰﹕

丞相祠堂何處尋﹖錦官城外柏森森。

映階碧艸自春色﹐隔葉黃鵬空好音。

三顧頻煩天下計﹐兩朝開濟老臣心。

出師未捷身先死﹐長使英雄淚滿襟﹗

又詩曰﹕

長星昨夜墜前營﹐訃報先生此日傾。

虎帳不聞施號令﹐麟臺惟顯著勛名。

空餘門下三千客﹐辜負胸中十萬兵。

好看綠陰淸晝裏﹐於今無復雅歌聲。

朱子曰﹕

子房用智之過﹐有微近譎處。小者如躡足之類﹐其大則挾漢以爲韓﹐而終

身不以語人夜。若武侯﹐卽名義俱正﹐無所隱匿﹐其爲漢復仇之志﹐如靑天

白日﹐人人得而知之﹐有補於天下後世﹐非子房比也。蓋爲武侯之所爲則難﹐

而子房投間乘隙﹐得爲卽爲﹐故其就之爲易耳。頃見延平李先生﹐亦言孔明

不若子房之從容﹐而子房不若武侯之正大也。

蘇東坡作《武侯廟記》曰﹕

密如鬼神﹐疾若風雷。進不可當﹐退不可追。

晝不可攻﹐夜不可襲。多不可敵﹐少不可欺。

前後應會﹐左右指揮。移五行之性﹐交四時之令。

人也﹖神也﹖仙也﹖吾不知之﹐眞臥龍也﹗

又贊曰﹕

忠武英髙﹐獻策江濱。攀吳連蜀﹐權我世眞。

受遺秉衡﹐整武齊文。敷陳徳教﹐理物移風。

賢愚競心﹐僉亡其身。誕靜邦外﹐四裔以綏。

屢臨敵庭﹐實耀其威。厲精大國﹐恨於未夷。

卻說後主回到成都﹐忽近臣奏曰「邊庭飛報﹐東吳全琮引兵數萬﹐屯於巴丘界口﹐未知何意。」後主大驚曰「丞相新亡﹐東吳負盟侵界﹐如之柰何﹖」蔣琬奏曰「臣敢保王平﹑張嶷引兵數萬﹐屯於永安﹐以防不虞。陛下再命一人去東吳報喪﹐以揣其心。」後主曰「須得一舌辯之士爲使。」言未畢﹐一人應聲而出曰「微臣願往。」未知是誰﹐下回便見。

魏折長安承露盤

卻說欲去東吳爲使者﹐乃南陽安眾人也﹐姓宗﹐名預﹐字徳艷音焰﹐官任參軍﹑右中郎將。後主大喜﹐預奏曰「臣𨿽不才﹐願往東吳爲使。」蔣琬亦奏曰「須得此人方可。」後主準奏﹐卽命宗預往東吳爲使去了。

卻說宗預星夜徑到金陵﹐入見吳主孫權。禮畢﹐只見左右人皆著素衣。權作色而言曰「吳﹑蜀以爲一家﹐卿主何故西增白帝之守也﹖」預曰「臣以爲東益巴丘之戍﹐西增白帝之守﹐皆事勢宜然﹐俱不足以相問也。」權大喜而笑曰「蜀人此等﹐眞俊傑耳﹐不亞於鄧芝。」乃喚宗預曰「朕聞丞相新亡﹐日每流涕﹐宗族官僚盡皆掛孝。朕恐魏人乘喪取蜀﹐故增巴丘守兵萬人﹐以爲救援﹐別無他意也。」預頓首拜謝。權曰「朕旣許以同盟﹐安有背義之理﹖」預曰「天子因丞相新亡﹐特命臣赴陛下前報喪也。」權取金鈚箭一枝﹐折之爲誓曰「朕﹐吳國之君﹐若負前盟﹐絕滅子孫﹗」又命使賫香帛奠儀﹐入川致祭。

宗預拜別吳主﹐徑還成都﹐入見後主﹐禮畢奏曰「吳主因丞相新亡﹐亦自流涕﹐令諸葛瑾合家掛孝。恐魏人乘虛而入﹐故設巴丘之守。兩國通好﹐已後並無違誓。」後主大喜﹐重賞宗預﹐厚待吳使去訖。遂依孔明遺言﹐加蔣琬爲丞相﹑大將軍﹑錄尙書事﹔加費褘爲尙書令﹐同理丞相事﹔加吳懿爲車騎將軍﹐假節﹑督漢中﹔姜維爲輔漢將軍﹑平襄侯﹐總督諸處人馬﹐同吳懿出屯漢中﹐以防魏兵。其餘將校﹐各有封賞。

楊儀見不委用﹐口出怨言曰「昔日丞相新亡之時﹐我若將全師投魏﹐不致如此受寂寞也﹗」近臣聞知﹐奏與後主。後主急召蔣琬等商議。費褘出班奏曰「向者﹐楊儀於丞相前累譖魏延﹐因此逼反﹐人皆知之。」後主大怒﹐卽將楊儀下獄勘問﹐招成﹐欲斬之。蔣琬奏曰「儀𨿽有罪﹐但日前隨丞相曾立功勞﹐未可斬之﹐當廢爲庶民。」後主從之﹐遂貶楊儀赴漢中嘉郡爲民。儀羞慚至甚﹐自刎而死。自此兩川太平。姜維屯積糧艸以爲二十年之計﹐乃蜀漢建興十三年。

卻說魏主曹叡﹐時靑龍三年﹐蜀﹑吳二國皆不興兵﹐封司馬懿爲太尉﹐總督軍馬﹐安鎭諸邊。懿拜謝回洛陽去訖。魏主在許昌﹐大興土木﹐建蓋宮殿﹐三年已完﹔又來洛陽蓋造朝陽殿﹑太極殿﹐又築總章觀﹐俱髙十丈﹔又立崇華殿﹑靑霄閣﹑鳳凰樓﹑九龍池﹐命博士馬鈞監造﹐不拘財力﹐但要極其華麗﹐皆以金玉妝飾﹐雕梁畫棟﹐碧瓦金磚﹐重重錦繡﹐件件鮮明﹐光輝耀日。選天下巧匠三萬餘人﹐民夫三十餘萬﹐不分晝夜而造。遇有不便者﹐公卿大夫負土搬磚起造。人民號泣﹐怨聲不絕。司徒董尋上表諫曰﹕

伏自建安以來﹐野戰死亡﹔或門殫戶盡﹔𨿽有存者﹐遺孤老弱。若今宮室狹小﹐當廣大之﹐猶宜隨時﹐不妨農務。況作無益之物耳。其朝陽殿﹑太極殿﹑總章觀﹑崇華殿﹑靑霄閣﹑鳳凰樓﹑九龍池﹐此皆聖明之所不興也﹐其功三倍於殿宇。陛下旣尊羣臣﹐顯以冠冕﹐被以文繡﹐載以華輿﹐所以異於小人。今陛下使以穿方舉土﹐面目垢黑﹐衣冠了鳥﹐沾體塗足﹐毀國之光﹐以崇無益﹐甚非謂也。孔子曰「君使臣以禮﹐臣事君以忠。」無忠無禮﹐國何以立﹖臣知言出必死﹔而自比於牛之一毛﹐生旣無益﹐死亦何損﹖秉筆流涕﹐心與世辭。臣有八子﹐臣死之後﹐累陛下矣﹗將奏沐浴﹐以待命終。

魏主覽畢﹐大怒曰「司徒董尋不怕死也﹗」左右奏曰「於法當斬之。」曹叡曰「朕見此人素有忠義﹐今且廢爲庶人。再有妄言者﹐梟首示眾﹗」

遂將董尋貶爲民﹐乃召馬鈞問曰「朕所建髙臺峻閣﹐欲與神仙往來﹐以求長生不老之方。」鈞奏曰「陛下曾聞漢武帝所建柏梁臺乎﹖」叡曰「朕未知其詳﹐卿試言之。」鈞曰「漢朝二十四代﹐惟武帝享國最久﹐眉壽極髙﹐服天上日精月華之气也。於長安宮中建一臺﹐名曰『柏梁臺』﹔上立一銅人﹐手捧一盤﹐名曰『承露盤』﹐接三更時分北斗所降沆音亢瀣音解之水﹐其名曰『天漿』﹐又曰『甘露』。用美玉爲屑﹐調和服之﹐自然反老還童﹐而無百病矣。」

叡大喜﹐卽命馬鈞引一萬人星夜徑到長安﹐令人夫搭起木架﹐周圍上柏梁臺去。先拆銅人﹐不移時間﹐用五千人連繩引索﹐旋環而上。馬鈞下令﹐教人先拆了銅人金盤。多人並力拆下銅人來﹐只見銅人潸然淚下。眾皆大驚。忽然臺邊一陣狂風起處﹐飛砂走石﹐急若驟雨﹐一聲響亮﹐就如天崩地裂﹐聞於四遠。其臺髙二十丈﹐銅柱圓十圍﹐卽時傾折﹐壓死千餘人。鈞盡皆將屍焚之﹐獨取銅人並金盤回洛陽﹐入見魏主﹐獻上銅仙人﹑承露盤﹐細奏其事。魏主問曰「銅柱安在﹖」鈞奏曰「約重百萬斤﹐不能易至。」叡令人打碎銅柱﹐運來洛陽﹐又鑄兩个銅人﹐號爲「翁仲」﹐列於司馬門外﹔又鑄銅龍鳳兩个﹕龍髙四丈﹐鳳髙三丈餘﹐立在殿前。又於上林苑中﹐栽種奇花異木﹐蓄養俊禽靈獸。又選美女千餘人爲宮娥。少傅楊阜上表諫曰﹕

臣聞堯尙茅茨而萬國安其居﹐禹卑宮室而天下樂其業﹔及至殷﹑周﹐或堂崇三尺﹐度以九筵耳。古之聖帝明王﹐未有宮室之髙麗﹐以雕獘百姓之財力者也。桀作璇室﹑象廊﹐紂爲傾宮﹑鹿臺﹐以喪其社稷﹔楚靈以築章華而身受其禍﹔秦始皇作阿房而殃及其子﹐天下叛之﹐二世而滅。夫不度萬民之力﹐以從耳目之欲﹐未有不亡者也。陛下當以堯﹑舜﹑禹﹑湯﹑文﹑武爲法則﹐夏桀﹑殷紂﹑楚靈﹑秦皇爲深誡。髙髙在上﹐實監後徳。愼守天位﹐以承祖考﹐巍巍大業﹐猶恐失之。不夙夜敬止﹐允恭卹民﹐而乃自暇自逸﹐惟宮臺是侈是飭﹐必有顚覆危亡之禍。《易》曰「丰其屋﹐蔀音剖其家﹐窺其戶﹐闐其無人。」王者以天下爲家﹐言丰屋之禍﹐至於家無人也。方今二虜合從﹐謀危宗廟﹐十萬之軍﹐東西奔赴邊境﹐無一日之娛﹔農夫廢業﹐民有饑色。陛下不以爲憂﹐而營作宮室﹐無有已時。使國亡而臣可以獨存﹐又不言也﹔君作元首﹐臣爲股肱﹐存亡一體﹐得失同之。《孝經》云「天子有爭臣十人﹐𨿽無道不失其天下。」臣𨿽駑怯﹐敢忘爭臣之義﹖言不切至﹐不足以感陛下。陛下不察臣言﹐恐皇祖烈考之祚﹐將墜於地。使臣身死有補萬一﹐則死之日猶生之年也。謹叩棺沐浴﹐伏俟重誅。瑾具表以聞。

魏主曹叡看訖大怒﹐扯碎表章﹐叱武士推出內門之外﹐欲上輦幸上林苑。

忽一人披頭散髮﹐身掛紙錢﹐跪於輦前。叡視之﹐乃太子舍人﹐沛國人﹐姓張﹐名茂﹐字彥林。茂手擎表章而諫。叡下輦﹐復坐於殿上﹐開表視之。其表曰﹕

臣聞陛下﹐天之子也﹔百姓吏民﹐亦陛下之子也。今奪彼以與此﹐亦無以異於奪兄之妻妻弟也﹐於父母之恩偏矣。又詔書得以生口年紀顏色與妻相當者自代﹐故富者則傾家盡產﹐貧者舉假貸貰﹐貴買生口以贖其妻﹔縣官以配士爲名而實內之掖庭﹐其醜惡乃出與士。得婦者未必喜﹐而失妻者必有憂﹐或窮或愁﹐皆不忘。夫君有天下而不得萬姓之歡心者﹐鮮不危殆。且軍旅在外數萬人﹐一日之費非但千金﹐舉天下之賦以奉此役﹐猶將不給﹔況復有掖庭非員無錄之女﹐椒房母后之家﹐賞賜橫與﹐內外交引﹐其費半軍。昔漢武帝好神仙﹐信方士﹐掘地爲海﹐封土爲山﹐賴是時天下爲一﹐莫敢與爭者耳。自漢末衰亂以來﹐四十五載﹐馬不捨鞍﹐人不釋甲﹐每一交戰﹐血流徧野﹐瘡痍號哭之聲﹐於今未已。猶有彊寇在邊﹐圖危魏室。陛下不戰戰業業﹐念崇節約﹐而乃奢靡是務﹐中尙方作玩弄之物﹐後園建承露之盤﹐快耳目之觀﹐然亦足以騁寇仇之心矣。惜乎﹗捨堯﹑舜之節儉﹐而爲漢武帝之侈事﹐臣竊爲陛下不取也。願陛下沛然下詔﹐爲萬機之父母﹐卹妻子之饑寒﹐問民之疾而除其所惡﹐實倉廩﹐繕甲兵﹐恪恭以臨天下。誠如是﹐則吳賊面縛﹐蜀虜輿櫬﹐不待誅以自伏﹐太平之路可計日而待也。陛下何勞神思於海表﹐軍旅髙枕﹐戰士備員﹖今羣公皆緘口結舌﹐臣不敢不上瞽言﹐以盡人臣之職也。臣年五十﹐常恐至死無以報國﹐是以投軀歿身﹐冒昧聖聽﹐伏惟陛下開天地之明﹐察肝膽之諫。沐浴候誅﹐謹表以聞。

卻說魏主曹叡覽畢表文﹐勃然大怒曰「張茂只是一中書令﹐敢出狂言來譏朕耶﹖」叱武士推出斬之。茂厲聲大罵曰「無道昏君﹗早晚必爲虜矣﹗」言訖斬之。須臾﹐獻首於殿下。叡令徧示多官已畢﹐乃召馬鈞催造髙臺銅仙人﹐承露盤﹔又於丹墀內鑄一大油鼎﹐日日以火熬油﹐但有諫者烹之。因此文武官僚並無一人敢言﹐皆至司馬懿府中細言其事。懿曰「魏室已盡矣﹗切莫諫耶﹗」多官因此各散。

卻說魏主曹睿將靑龍五年攺爲景初元年﹐有皇后毛氏﹐乃河內人也﹔先年叡爲平原王時﹐出入同輦﹐及卽帝位﹐寵爲后妃﹔太和元年﹐立爲皇后﹔後叡因寵郭夫人﹐將毛后目不正視。郭夫人極有顏色﹐聰慧﹐叡甚敬之﹐日每取樂﹐月餘不出宮闥。是歲春三月﹐上林苑中百花爭放﹐叡同郭夫人到禦花園中賞玩﹐於花萼樓上飲酒。郭夫人問曰「何不請毛皇后同樂﹖」叡曰﹔「若彼在﹐朕涓滴之水不能下咽喉也。」遂令宮娥四壁把守﹐不令毛后知道。

卻說毛皇后見叡一月餘日不入正宮﹐是日引十餘个宮人﹐閒來翠花樓上消遣﹐只聽的樂聲嘹亮﹐乃問曰「何處動樂﹖」一宮官啟曰「乃聖上與郭夫人於禦花園中賞花飲酒。」毛皇后聞之﹐心中煩惱不已﹐遂回宮安歇。次日﹐毛皇后引宮官乘小車出宮遊戲﹐正迎見魏主於曲廊之間﹐乃笑曰「陛下昨日賞玩北園﹐其樂不淺也﹗」叡大怒﹐叱宮官卽將毛皇后絞死﹐遂捉昨日侍奉之人到一齊殺之﹐乃立郭夫人爲皇后。

卻說郭皇后一日與叡飲酒﹐乃問殺宮娥之故。叡曰「朕令左右不許教毛氏知之﹐毛氏知之﹐必因此輩泄漏﹐朕故盡皆殺矣。」時景初二年春正月﹐有長安飛報緊急軍情﹐乃幽州刺史毋丘儉上表﹐報稱遼東公孫淵舉眾造反﹐自稱號爲燕王﹐攺元紹漢元年﹐建造宮殿﹐設立官職﹐見今興兵入寇﹐搖動北方。叡聞知大驚﹐卽聚文武官僚商議起兵﹐退公孫淵之策。未知何人敢領此重任破敵﹖畢竟如何﹐且聽下回分解。

司馬懿退公孫淵

卻說幽州刺毌丘儉﹐表稱公孫淵造反﹐自號爲燕王﹐攺元紹漢元年﹐興兵入寇。淵乃遼東公孫度之孫﹐公孫康之子也。建安十二年﹐曹操趕袁尙﹐未到遼東﹐康斬袁尙首級獻操﹐操遂封康爲襄平侯﹔然後康故。康有二子﹕長曰晃﹐次曰淵。二子皆幼。康弟公孫恭繼職。曹丕時封恭爲車騎將軍﹑襄平侯。後太和二年﹐淵長大﹐文武兼備﹐性剛彊﹐好廝殺﹐復奪其位。曹叡封淵爲揚烈將軍﹑遼東太守。後孫權遣張彌﹑許晏賫金玉珍寶﹐封淵爲燕王。淵懼中原﹐乃斬張﹑許二人﹐送首與魏。叡加淵爲大司馬﹑樂浪公。一向淵心不足﹐與眾商議﹐自號爲燕王﹐攺元紹漢元年。有副將賈範諫曰「主公未可如此。中原以爵加封﹐不爲卑賤﹔今若背反﹐實爲不祥。又兼司馬仲達善能用兵﹐諸葛武侯尙且不得取勝﹐何況主公乎﹖」淵大怒﹐叱左右縛了賈範。卽時有參軍倫直諫曰「賈範之言是也。聖人云﹕『禍福將至﹐善﹐必先知之﹔不善﹐必先知之。』國中累見怪異之事﹐主公豈不察乎﹖近有犬戴巾幘﹐身披紅衣﹐上屋作人行﹐一不祥也。城南鄕民造飯﹐飯甑之中有一小兒蒸死於內﹐二不祥也﹔襄平北市中﹐忽陷一地穴﹐湧出一塊肉﹐周圍數尺﹐有頭有面﹐有眼有耳﹐有口有鼻﹐卻無手足﹐往來之人﹐刀箭不能傷﹐亦不知何物。卜者占之曰﹕『有形不成﹐有口無聲﹔國家亡滅﹐故現其形。』有此三者﹐皆不祥之兆也。孔子云﹕『國家將興﹐必有禎祥﹔國家將亡﹐必有妖孽。』主公當避凶就吉﹔今若背反﹐必喪身矣﹗」公孫淵勃然大怒﹐叱武士綁賈範﹑倫直斬於市曹。急令大將軍卑衍爲元帥﹐楊祚爲先鋒﹐起遼兵十五萬﹐搶掠鄕村﹐殺人放火。

因此邊官報知魏主曹叡。叡聞知大驚﹐急召太尉司馬懿入朝計議曰「公孫淵背反﹐如之柰何﹖」懿奏曰「臣部下馬步軍四萬﹐足可破此賊矣。」叡曰「卿兵少路遠﹐恐難收復﹖」懿曰「兵不在多﹐設奇用智﹐淵必破矣。臣托陛下之洪福﹐淵乃唾手而擒﹐陛下何足慮栽﹖」叡曰「卿料公孫淵將何禦之﹖」懿曰「棄城預走﹐爲上計也﹔守遼東拒大軍﹐其爲次也﹔坐守襄平而不動身﹐其爲下計﹐必被臣所擒也。」叡曰「三者﹐卿當用何計﹖」懿曰「能料彼我﹐必能勝也。公孫淵乃愚濁匹夫﹐豈肯棄城而走﹖必然先拒遼東﹐後守襄平﹐安得逃出臣之度也﹖」叡曰「此去往復幾時﹖」懿曰「四千里之地﹐往百日﹐攻百日﹐還百日﹐休息六十日﹐如此一年足矣。」叡曰「倘吳﹑蜀入寇﹐如之柰何﹖」懿曰「臣已定下守禦之策﹐陛下勿得憂也。」叡大喜﹐卽命司馬懿興師﹐徵討公孫淵。懿辭朝出城﹐引原領戰將並本部軍馬而去。

卻說魏先鋒胡遵﹐引前部兵到遼東界下寨﹐人報知公孫淵。淵令卑衍﹐楊祚分兵八萬﹐屯於遼隧﹐音墜﹐地名。圍塹二十餘里﹐環繞鹿角﹐甚是嚴密。胡遵令人飛報司馬懿。懿笑曰「此勢不與交戰﹐正欲老吾兵也。若攻之﹐正墮其計。遼東賊眾太半在此﹐其巢空虛。吾等可棄此處﹐只奔襄平﹔賊必往救﹐卻於中途破之﹐必獲全功矣。」眾皆從之﹐遂勒兵從小路﹐大張旌旗﹐轉山南迆邐而去。

卻說卑衍與楊祚商議曰「若魏兵來攻﹐休與交戰﹐弓弩炮石﹐未可妄發。今魏兵千里而來﹐人多糧少﹐難以久住﹐糧盡必自退﹔待退動時﹐卻出奇兵擊之﹐司馬懿一鼓而可擒也。昔司馬懿於渭南堅守﹐孔明乃死﹔今日正與此理相同。我等與孔明復仇﹐豈不美哉﹖」言未畢﹐忽報魏兵往南去了。卑衍大驚曰「彼知吾襄平軍少﹐去襲老營也。若襄平有失﹐我等守此處無益矣。」遂拔寨隨後而來。

卻說司馬懿暗畱千餘人﹐扮作土民﹐哨探消息﹐忽見遼兵趕來﹐飛報司馬懿。懿笑曰「彼知吾取襄平﹐拔寨趕來﹐中吾計矣﹗」乃令夏侯霸﹑夏侯威各引一軍伏於濟水之濱﹕「如遼兵到﹐兩下齊出。」二人受計正行﹐果遇卑衍﹑楊祚追至濟水。忽然一聲炮響﹐兩邊鼓噪搖旗﹐魏兵殺出﹐左有夏侯霸﹑右有夏侯威﹐一齊殺來。卑﹑楊二人大驚﹐又不知背後多少魏兵﹐只得望前奔走。前面又被司馬懿引兵殺回。三路夾攻﹐遼兵大敗﹐死者無數﹐降者甚多。卑﹑楊二人死戰得脫﹐引敗兵奔走﹐前至首山﹐正逢公孫淵兵到﹐合兵一處﹐又來與魏兵交戰。卑衍出馬辱罵曰「漢賊休使詭計﹗汝敢決戰否﹖」夏侯霸縱馬揮刀來迎二人。戰有數合﹐夏侯霸一刀斬卑衍於馬下﹐遼兵大亂﹐霸引兵掩殺將來。公孫淵引敗兵奔入襄平城去﹐閉門堅守不出。魏兵四面圍合。

時值秋雨連綿﹐一月不止﹐平地水深三尺﹐運糧船自遼河口直至襄平城下﹐魏兵皆在水中﹐軍心驚疑。左都督裴景入帳告曰「雨水不住﹐營中泥濘﹐軍不可停﹐請移於前面山上。」懿大怒曰「我豈不知泥濘﹗捉公孫淵在邇﹐安可移營也﹖切不許惑我軍心。再要移營者斬之﹗」裴景喏喏而退。少頃﹐右都督仇連又來告曰「軍土怯水﹐乞憐移了營寨。」懿大怒曰「吾軍令已發﹐推出斬之﹗」梟首於轅門上。因此軍心安靜。

懿令南寨人馬暫退二十里下寨﹐縱城內軍民出城樵采柴薪﹐牧放牛馬。有司馬陳珪問曰「先前太尉攻上庸之時﹐兵分八路﹐八日皆至城下﹐遂生擒孟達而成大功﹔今帶甲四萬﹐數千里而來﹐不令攻打城池﹐任教秋雨霖漓﹐又縱賊眾樵牧。實不知太尉主何意也﹐願乞教之。」懿大笑曰「你𨿽爲司馬﹐不知兵法。昔日孟達糧多兵少﹐糧夠一年﹔我軍有四倍﹐糧不足一月。以一月之糧而敵一年之糧﹐安能長久﹖以四倍之兵而敵一倍之兵﹐豈不獲勝也﹖不可不速戰。吾故奮死相爭﹐方才勝矣。今遼兵多﹐我兵少﹐賊饑我飽﹐何必攻之﹖任彼自走﹐待走動而擒之﹐無有不勝。我今放開一道﹐不絕彼之樵采﹐不掠彼之牛馬﹐是容彼自走也﹐那時取勝﹐有何難哉﹖兵法云﹕『兵者﹐詭道也﹔戰者﹐逆徳也。善因事變。』賊糧已盡﹐單恃水勢﹐未肯束首而降。吾故作無能之事﹐以安賊心。今若取小利相擊﹐賊必死戰矣。吾料彼糧艸將盡﹐不過旬日﹐天必晴明﹔待天晴時﹐並力攻之﹐城池可破﹐淵賊可擒矣。」眾將皆拜曰「此神武之算也﹗」於是司馬懿遣人赴洛陽催糧。

卻說魏主曹叡設朝﹐羣臣奏曰「近者秋雨連綿﹐一月不止﹐人馬疲勞﹐可召回司馬懿罷兵。」叡曰「司馬太尉善能用兵﹐臨危制變﹐多有良謀﹐捉公孫淵計日而待。卿等何必憂也﹖」因此只運糧艸﹐星夜而來。

卻說司馬懿在寨中﹐數日內果然天晴。是夜﹐懿出帳外仰觀天文﹐忽見一星﹐其大如斗﹐流光長數丈﹐自首山東北墜於襄平東南。各營將士驚駭然曰「此何吉凶也﹖」。懿見之大喜﹐乃聚將士曰「五日之後﹐星落處必斬公孫淵矣。來日汝等並力攻城。」眾將得令。

懿次日淸晨晨引兵四面圍合﹐築土山﹐掘地道﹐立炮架﹐裝云梯﹐日夜攻打不息﹐箭如急雨﹐射入城去。公孫淵在城中糧盡﹐皆宰馬爲食﹐人人暴怨﹐各無守心﹐欲斬淵首﹐獻城歸降。淵聞之﹐憂驚甚急﹐慌令相國王建﹑禦史大夫柳甫往魏寨陳說請降。二人自城上系下﹐來告司馬懿曰「請太尉退二十里﹐我君臣自來投降。」懿大怒曰「汝安敢輕視吾耶﹗」叱武士推出斬之﹐將首級付從人捎回﹐就令持檄文一道回見公孫淵。淵拆視之。檄曰﹕

魏徵西大都督﹑太尉司馬公檄下公孫淵﹕竊謂楚﹑鄭列國﹐而鄭伯由肉袒牽羊迎之。姑乃天子上公﹐而建﹑甫等欲孤解圍退舍﹐豈得無禮耶﹗二人老耄﹐傳言失指﹐已被吾斬之。若意有未已﹐可便遣年少有明決者來。稍有稽遲﹐悉皆誅戮﹗故檄。

公孫淵看畢大驚﹐乃與文武計議。有侍中衛演出曰「臣願往之。」淵分付曰如此如此。

演受命徑到魏寨。司馬懿升帳﹐聚多將列於兩邊。演膝行肘步﹐入寨跪於帳下﹐告曰「願太尉息雷霆之怒﹐罷虎狼之威﹐容開城門﹐克日先送世子公孫修爲質當﹐然後君臣自縛來降。」懿曰「軍士大要有五﹐能戰當戰﹐不能戰當守﹐不能守當走﹐不能走當降﹐不能降當死耳﹗汝等不降當死﹐不必送子爲質當﹐可洗頸待誅﹗」叱衛演回報公孫淵。演抱頭鼠竄而去﹐回見公孫淵﹐淵大驚﹐乃與公孫修密議停當﹐選下一千人馬﹐是夜二更時分﹐開了南門﹐往東南而走。淵見無人﹐心中暗喜。行不到十里﹐忽聽的山上一聲炮響﹐鼓角齊鳴﹐一枝兵攔住﹐中央乃司馬懿也﹔左有司馬師﹐右有司馬昭﹐二人大叫曰「反賊公孫淵休走﹗」淵大驚﹐急撥回馬﹐尋路欲走。早有胡遵兵到﹐左有夏侯霸﹑夏侯威﹐右有張虎﹑樂綝。淵舉止失措﹐魏兵三路夾攻﹐四面圍得鐵桶相似。公孫淵父子﹐自縛受降。司馬懿在馬上指魏將言曰「吾前夜丙寅日﹐見那星落於此處﹐今夜壬申日應矣。」眾將以手加額曰「太尉眞神機也﹗」懿傳令斬之﹐公孫淵父子對面受戮。司馬懿勒兵﹐急來攻取襄平。畢竟如何﹐且聽下回分解。

司馬懿謀殺曹爽

卻說司馬懿來取襄平﹐未及到城下時﹐此時先鋒胡遵早已引兵入城。人民焚香拜投﹐魏兵盡皆入城。懿坐於衙上﹐將公孫淵宗族並同謀官僚人等﹐俱殺之﹐計首級七十餘顆。出榜安民。人告懿曰「賈範﹑倫直苦諫公孫淵不可反叛﹐被淵皆殺之。」懿遂封其墓而顯榮其子孫﹐就將庫內財物賞勞大軍﹐班師回洛陽住紮。

卻說魏主曹叡在許昌殿中﹐夜至三更﹐忽然一陣陰風而入﹐吹滅燈光﹐只見毛皇后引十數个宮人哭至榻前索命。叡因此得病。甚是沈重﹐宣侍中光祿大夫劉放﹑孫資﹐掌樞密院一切事務。叡囑之曰「凡有一切事務﹐二卿休誤。」二人出內﹐叡召武帝子燕王曹宇爲大將軍﹐佐太子曹芳攝政。宇爲人恭儉溫和﹐未肯領此大任﹐堅辭曰「臣才薄﹐不能當此重職也。」叡召劉放﹑孫資曰「朕皇叔不肯任之﹐當復如何﹖」二人曰「燕王自知無才﹐不敢承命。」叡﹕「宗族之內﹐何人可以﹖」二人久得曹眞之惠﹐乃保奏曰「惟曹子丹之子曹爽可也。」叡從之。一人又奏曰「若用曹爽﹐當遣燕王歸還本處﹐然後才可行之。」叡曰「傳朕旨意﹐教他去罷。」劉放曰「須得陛下手詔。」叡曰「朕不能寫矣。」放近禦榻前﹐彊執叡手寫畢﹐遂賫出大言曰「有天子手詔﹐免燕王等之爵﹐歸還本土﹐限卽日出國就行﹔若無詔﹐不許入朝。」燕王涕泣而去。遂立曹爽爲大將軍﹐總攝朝政。魏主曹叡病漸危急﹐令使持節召司馬懿還朝。懿戎裝受命﹐徑到許昌﹐入見魏主。叡曰「朕忍死待卿﹐今日得見﹐死無恨矣﹗」懿頓首奏曰「臣在途中﹐聞陛下聖體不安﹐恨不能肋生兩翼﹐飛行至闕﹐省視陛下。今日幸睹龍顏﹐臣願殞身補報﹗」叡宣郭皇后﹐太子齊王曹芳﹐大將軍曹爽﹐侍中劉放﹑孫資等﹐皆至禦榻之前。叡執司馬懿之手曰「昔日劉玄徳在白帝城病危﹐以幼主劉禪托孤與諸葛孔明﹐孔明因此竭盡忠誠﹐至死方休。朕幼子曹芳﹐年方八歲﹐不堪理掌社稷。幸太尉及宗兄元勛舊臣﹐效伊尹﹑周公﹐協力相輔﹐則宗廟生靈之幸甚也﹗」且說曹芳在於禦榻之前﹐曹叡喚芳曰「仲達與朕一般﹐爾日後重宜敬之。」遂命懿攜芳近前。芳乃抱懿頸不放。叡曰「太尉記之﹐不可誤也﹗」言訖﹐潸然淚下。懿頓首涕泣。眾皆傷感。魏主昏沈﹐口不能言﹐只以手指太子﹐須臾而卒。在位十三年﹐壽三十六歲﹐時景初三年春正月下旬也。晉史官陳壽評曰﹕

明帝沈毅﹐任心而行﹐蓋有君人之至槪焉。於時百姓凋獘﹐四海分崩﹐不先聿修顯祖﹐闡拓洪基﹐而遽追秦皇﹑漢武﹐宮館是營﹐格之遠猷﹐其殆疾乎﹗

後孫盛論曰﹕

聞之長老﹐魏明帝沈毅好斷﹐優禮大臣﹐開容善直﹐𨿽犯顏極諫﹐無所催戮﹐而其人君之量﹐如此偉也。然不思建徳垂風﹐不固維城之基﹐至使大權偏據﹐社稷無衛﹐悲夫﹗

卻說魏主卒於嘉福殿﹐司馬懿﹑曹爽扶太子齊王曹芳卽皇帝位﹐時年八歲。芳字蘭卿﹐乃叡乞養之子﹐祕在宮中﹐無人知之。於是曹芳謚父爲明帝﹐葬於髙平陵﹔尊郭皇后爲皇太后﹔攺元正始元年。此時司馬懿與曹爽輔政。

爽尊懿如父﹐一應大事必先啟知。爽字昭伯﹐自幼出入宮中。明帝見爽謹愼﹐甚是愛敬﹐故托以大事﹐乃骨肉之親也。爽門下有客五百人﹐內五人皆是浮華之人﹐明帝在日﹐爽皆不用。爽初秉政﹐此人復來輔助。那五人﹕一人姓何﹐名晏﹐字平叔﹐南陽人也﹔一人姓鄧﹐名颺﹐字玄茂﹐亦南陽人也﹐乃鄧禹之後﹔一人姓李﹐名勝﹐字公昭﹐亦南陽人﹔一人是姓丁﹐名謐﹐字彥靖﹐乃沛國人也﹔一人姓畢﹐名軌﹐字昭先﹐乃東平人也。又有大司農桓範﹐字元則等數人。此輩皆以諂諛事爽﹐因此个人並得榮貴。於是何晏來告爽曰「主公大權﹐不可委托他人﹐若仍前委托﹐必成禍矣。」爽曰「司馬公與吾同受先帝托孤之命﹐安忍廢乎﹖」晏曰「昔日先公與仲達同破蜀兵之時﹐累受此人之气﹐因而致死。主公如何不察也﹖」爽忽然省悟﹐遂與多官計議停當﹐入奏魏主曹芳曰「司馬懿功髙徳重﹐可加爲太傅。」芳年幼無主張﹐皆出曹爽之心﹐遂加司馬懿爲太傅﹐兵權皆歸於爽。爽命弟曹羲爲中領軍﹐曹訓爲武衛將軍﹐曹彥爲散騎常侍侍講﹔三弟各引三千禦林軍﹐任其出入禁宮。又用何晏﹑鄧颺﹑丁謐爲尙書﹐畢軌爲司隸校尉﹐李勝爲河南尹﹕此五人日夜與爽幹事。天下奇士投於曹爽門下者﹐不計其數。司馬懿知其黨逆﹐乃推病不出﹐二子亦皆退職閒住。

卻說曹爽每日與何晏等飲酒作樂﹐凡用衣服器皿﹐與朝廷無異。各處進貢玩好奇珍之物﹐先取上等者入己﹐然後方許進宮。佳人美女﹐充滿府院。有黃門張當﹐諂佞事爽﹐私選先帝侍妾七八人﹐送入爽府中答應﹔又送善歌舞良家子女三四十人﹐爲家樂。又詐傳聖旨﹐刷選美女﹐任意送入府中﹔又建重樓畫閣﹔又造金玉器皿﹐用巧匠千萬人晝夜工作。

卻說何晏與鄧颺曰「先帝時有一人﹐深明《易》理﹐乃神卜管輅也。」颺曰「吾夜間得一夢﹐正欲求卜。」遂召管輅至。晏令坐。颺曰「我連日夜間﹐常夢靑蠅數十个﹐落在鼻上﹐請公卜之。」何晏亦曰「據我人物﹐可做三公否﹖」輅曰「元﹑愷輔舜﹐宣慈惠和﹔周公佐周﹐坐而待旦﹐故能流光六合﹐萬國咸寧。此乃履道休祥﹐非卜簽之所明也。今二公身居侯位﹐職重山嶽﹐懷徳者鮮﹐畏威者眾﹐殆非小心翼翼多福之仁。又鼻者艮﹐此天中之山﹐髙而不危﹐所以長守貴也。今靑蠅臭惡而集之焉。位峻者顚﹐輕豪者亡﹐不可不思害盈之數﹐盛衰之期。是故山在地中曰謙﹐雷在空中曰壯﹔謙則哀多益寡﹐壯者非禮不履。未有損已而不光大﹐行非而不傷敗。願二公上追文王六爻之旨﹐下思尼父彖象之義﹐然後三公可至﹐靑蠅可驅也。」鄧颺勃然大怒曰「此老生常談也﹗」輅曰「老生者見不生﹐常談者見不談也。」遂拂袖而去。二人大笑曰「眞狂客也﹗」輅到家與舅言之。舅大驚責怪曰「何﹑鄧二人威權甚重﹐天下之人誰不懼之﹖汝安敢出此言也﹗」輅曰「吾與死人說話﹐何足懼之﹗」舅曰「汝何以知之﹖」輅曰「鄧颺行步﹐筋不束骨﹐脈不制肉﹐起立傾倚﹐若無手足﹐此爲『鬼躁』之相。何晏視候﹐魂不守宅﹐血不華色﹐精爽煙浮﹐容若槁木﹕此爲『鬼幽』之相。二人皆非遐福之相也﹐早晚粉骨碎身﹐累及三族﹐何足畏也﹗」其舅大罵輅爲狂子而去。

卻說曹爽與何晏﹑鄧颺每日飲酒﹐心中煩緒﹐常出畋獵。其弟曹羲諫曰「今兄每日作樂﹐以威勢加於天下﹐非長久之計也。又出外畋獵﹐倘被人謀害﹐悔之何及﹖」爽叱之曰「兵權在吾手中﹐誰敢造意耶﹖」羲泣淚而退。司農桓範亦諫﹐不聽。何晏曰「今司馬仲達推病不出﹐主公何不思之﹖」爽笑曰「量此老夫﹐何足道哉﹗」此時魏幼主曹芳﹐攺正始十年爲嘉平元年﹐除李勝爲荊州刺史。

卻說曹爽一向專權﹐久不會仲達﹐未知其病虛實﹐遂令李勝來拜辭仲達﹐就探消息。勝徑到太傅府下﹐早有門吏報入。司馬懿與二子曰「此乃曹爽使來打聽吾病之也。」懿就去冠散發﹐上牀擁被而坐﹔又令二婢扶策﹐方請李勝入府。勝至牀前拜曰「一向不見太傅﹐誰想如此﹖今天子命爲荊州刺吏﹐特來拜辭。」懿佯答曰「並州近胡﹐好爲之備。」勝曰「除荊州刺史﹐非『並州』也。」懿笑曰「你方從並州來﹖」勝曰「乃漢上荊州耳。」懿大笑曰「你從荊州來也﹖」勝曰「太傅如何病得這等了﹖」左右曰「主公耳聾。」勝曰「乞紙筆一用。」左右取紙筆付勝。勝寫畢﹐呈上﹐懿看之﹐笑曰「吾病的耳聾了。此去荊州建功﹐可以保重﹐保重﹗」言訖﹐以手指口。侍婢進湯﹐懿將口就之﹐湯流滿襟。勝佯哭曰「眾言太傅舊風舉發﹐果然如此。」懿作哽噎之聲曰「吾今衰老病篤﹐死在旦夕矣﹗二子不肖﹐請君教之。君若見大將軍﹐千萬看覷二子﹗」言訖﹐倒在牀上﹐聲嘶气澀。李勝拜辭仲達﹐回見曹爽﹐細言其事。爽大喜曰「此老卽今只有餘气也﹐形色已離﹐乃泉下之人﹐不足慮哉﹗」

卻說司馬懿見李勝去了﹐遂起身與二子曰「李勝此去﹐回報消息﹐曹爽等輩再不疑忌我矣。只待他出城畋獵之時﹐方可圖之。」於是曹爽請魏主曹芳去謁髙平陵﹐祭祀明帝墳墓。大小官僚皆隨駕出城。爽引三弟並心腹人何晏等﹐及禦林軍護駕正行﹐司農桓範叩馬諫曰「主公總萬機典禁之兵﹐不宜兄弟皆出。倘有姦細之人閉其城門﹐當如之何﹖」爽以鞭指而叱之曰「誰敢如此﹖再勿亂言﹗」當日﹐司馬懿見爽出城﹐心中大喜﹐卽起舊日手下破敵之人﹐並家將千餘人﹐引二子上馬﹐徑來謀殺曹爽。未知性命勝敗畢竟如何﹖

司馬懿父子秉政

卻說司馬懿見曹爽同弟曹羲﹑曹訓﹑曹彥﹐並心腹何晏﹑鄧颺﹑丁謐﹑畢軌﹑李勝等一班牙爪﹐及禦林軍盡隨幼主曹芳出城﹐謁明帝墓﹐就去畋獵。懿聞之大喜﹐卽到省中﹐令司徒髙柔﹐假以節鉞行大將軍事﹐先據曹爽營﹔又令太僕王觀行中領軍事﹐據曹羲營。懿引舊官入宮﹐奏郭太后﹐言爽專背先帝托孤之恩﹐姦雄亂國﹐可以廢之。郭太后大驚曰「天子在外﹐如之柰何﹖」懿曰「臣有奏天子之表﹐誅姦臣之計。太后勿憂。」太后懼怕﹐只得從之。懿曰「今日掃除國賊﹐生靈幸甚矣﹗」急令太尉蔣濟﹑尙書令司馬孚﹐一同寫表﹐遣黃門賫出城外﹐徑至帝前申奏。懿自引大兵﹐據武庫。早有人報知曹爽家。其妻劉氏急出廳前﹐喚守府官軍問曰「今主公在外﹐仲達起兵何意﹖」有守門將潘舉曰「夫人勿驚﹐我去問之。」乃引弓弩手數十人﹐登樓望時﹐正見司馬懿引兵過府前。舉令人一齊射之﹐懿不得過。忽一般將孫謙在後止之曰「不可射之。此乃天下之事﹐未能知也﹗」連止三次﹐舉方不射。須臾﹐司馬昭護父司馬懿而過時把定武庫﹔懿引兵出城屯於洛河﹐守住浮橋。

且說曹爽手下司馬魯芝見城中事變﹐來與參軍辛敞辛毗之子商議曰「今仲達如此變亂﹐主公在外﹐不知當復何如﹖」敞曰「可引本部兵出城去見天子。」芝曰「然。」。辛敞入後堂﹐見其姐辛憲英。憲英曰「汝有何事﹐慌速如此﹖」敞告曰「天子在外﹐太傅起兵出城﹐閉了城門﹐必奪天下也。」憲英曰「司馬公非奪天下也﹐乃殺曹將軍耳。」敞驚曰「此事未知如何﹖」憲英曰「曹將軍非司馬公之對手﹐必然敗矣。」敞曰「今魯司馬教我同去﹐未知可去否﹖」憲英曰「別人有事﹐尙且救之﹐何況汝之主人乎﹖不宜久停﹐便可出城助之。」辛敞從其言﹐乃與魯司馬引十數騎﹐斬關奪門而出。人急報司馬懿。懿恐桓範亦走﹐急令人召之。

卻說恆範與子商議﹐子曰「車駕在外﹐不如南出。」範曰「然。」乃上馬至平昌門﹐城門已閉﹐把門將乃桓範舊吏司蕃也﹐範袖中取出一竹版﹐曰「太后有詔﹐可卽開門。」司蕃曰「請詔驗之。」範叱之曰「汝是吾故吏﹐何敢如此﹗」蕃只得開門放之。範出的城外﹐喚司蕃曰「太傅造反﹐汝可速隨吾去﹐卻才假詔也。」蕃大驚﹐急縱步追之不上而回。人報知司馬懿。懿大驚曰「『智囊』往矣﹗如之柰何﹖」蔣濟曰「『駑馬戀棧豆』﹐必不能用也。」懿曰「然。」又召許允﹑陳泰曰「汝可去見曹爽﹐說太傅別無他事﹐只是削汝兄弟兵權而已。」許﹑陳二人去了。又召殿中校尉尹大目至﹐令蔣濟作書﹐與目持去見爽。懿分付曰「知汝與曹爽契厚﹐可領此任。汝見曹爽﹐說吾與蔣濟指洛水爲誓﹐只因兵權之事﹐別無他故。」尹大目依令而去。

卻說曹爽正飛鷹走犬之際﹐忽報城內有變﹐太傅有表。爽大驚﹐幾乎落馬。黃門官捧表﹐跪於天子之前。爽接表拆封﹐令近臣讀之。表曰﹕

徵西大都督﹑太傅臣司馬懿﹐誠惶誠恐﹐頓首謹表﹕臣昔從遼東還﹐先帝詔陛下與秦王及臣等秦王乃曹詢也升禦牀﹐把臣臂﹐深以後事爲念。臣言「太祖﹑髙祖亦囑臣以後事﹐此自陛下所見﹐無所憂苦﹔萬一有不如意﹐臣當死以奉明詔」。黃門令董箕並才人侍疾等﹐皆所聞之。今大將軍曹爽背棄顧命﹐敗亂國典﹔內則僭擬﹐外專威權﹔破壞諸營﹐盡據禁兵﹔羣官要職皆置所親﹐殿中宿衛﹑歷世舊人皆復斥出﹐欲置新人以樹私計﹐根據槃互﹐縱恣日甚。外旣如此﹐又以黃門張當爲都監﹐專共交關﹔看察至尊﹐伺候神器﹔離間二宮﹐傷害骨肉﹔天下洶洶﹐人皆危懼。且陛下但爲寄坐﹐豈得久安﹖此非先帝詔陛下及臣升禦牀之本意也。臣𨿽朽邁﹐敢忘往言﹖昔趙髙極意﹐秦氏以滅﹔呂﹑霍早斷﹐漢祚永世。此乃陛下之大鑑﹐臣受命之時也。太尉臣濟﹑尙書令臣孚等﹐皆以爽爲有無君之心﹐兄弟不宜典兵宿衛﹐奏永寧宮。皇太后令﹐敕臣如奏施行。臣輒敕主者及黃門令﹐罷爽﹑羲﹑訓吏兵﹐以侯就第﹐不得逗畱以稽車駕﹔敢有稽畱﹐便以軍法從事。臣輒力疾將兵屯於洛水浮橋﹐伺察非常。謹表上聞﹐伏幹聖聽。

魏幼主曹芳聽畢﹐乃與曹爽曰「太傅之言是也﹐卿如何裁處﹖」爽手足失措﹐回顧二弟曰「如之柰何﹖」曹羲曰「劣弟亦曾諫兄﹐兄執迷不聽﹐致有今日之禍。司馬懿譎詐無比﹐孔明尙不能及﹐何況我兄弟乎﹖不如自縛見之﹐以免一死。」

言未畢﹐忽參軍辛敞﹑司馬魯芝到。爽急問之﹐二人告曰「城中把得鐵桶相似﹐太傅引兵屯於洛水浮橋﹐只爲將軍權重﹐別無他事。」正言間﹐司農桓範驟馬而至。範與爽曰「大事已變﹐將軍何不請天子幸許都﹐調外兵以討司馬懿耶﹖」爽曰「吾等全家皆在城中﹐豈可投他處而求援也﹖」範曰「主公自幼讀書﹐豈不知世事興廢乎﹖今主公宅舍﹐金碧交輝﹐倘落他人之手﹐再欲貧賤﹐安能復得者也﹖且匹夫持質一人﹐尙欲望活﹗今主公與天子相隨﹐號令天下﹐誰敢不應﹖何故反投死地也﹖」爽聽之不能決斷﹐但涕泣而已。範又曰「主公別營﹐近在闕南﹔洛陽典農﹐治在城外。若一呼之﹐卽來赴投。今去許都不過半宿﹐城中糧艸足用幾載﹐軍中所憂者惟糧艸而已。大司馬之印﹐某將在此。主公何不急行也﹐遲則休矣﹗」爽曰「多官勿太催逼﹐待吾細細思之。」少頃﹐侍中許允﹑尙書令陳泰至。二人告曰「太傅只爲將軍權重﹐要削去兵權﹐別無他事。將軍可早歸城﹐惟免官而已。」爽默然不語。又只見殿中校尉尹大目到﹐爽方問曰「太傅指洛水爲誓﹐並無他意。指因將軍威權太重。有蔣太尉書在此。將軍可削去兵權﹐早回相府。若不如此﹐何日安寧也﹖」爽方信之﹐以爲良言。桓範又告曰「事極矣﹐休聽外言而就死地也﹗」

是夜﹐曹爽不能施設﹐乃拔劍在手﹐嗟嘆尋思﹔自黃昏只流淚到曉﹐兄弟三人決疑不定。桓範又入帳催之曰「主公思慮一晝夜﹐何爲不能決乎﹖」爽擲劍而嘆曰「我不起兵﹐願不作官﹐但爲富家翁足矣﹗」範聽了﹐大哭出帳曰「曹子丹鬼怪之人也。汝兄弟三人眞豚犢耳﹗何期今日滅其族乎﹗」痛哭不已。許允﹑陳泰令爽先納印綬與司馬懿。爽令將印送去。主簿楊綜扯住印綬而哭曰「主公今日捨兵權自縛去降﹐不免東市受斬也﹗」爽叱之曰「太傅必不肯失信負我﹗」於是曹爽將印綬與陳﹑許二人﹐先賫與司馬懿。眾軍見無將印﹐盡皆四散。爽手下只有數騎官僚。到浮橋時﹐懿傳令﹐教曹爽兄弟三人且回私宅﹔餘者發監﹐聽候敕旨。爽等入城時﹐並無一人侍從。桓範至浮橋邊﹐懿在馬上以鞭指之曰「桓大夫何故如此﹖」範低頭不語﹐慚愧入城。益曰「天子明詔﹐復吾舊職矣﹗」桓範並不回顧。於是司馬懿請駕拔營入洛陽已畢。

卻說曹爽兄弟三人回家之後﹐懿用大鎖鎖門﹐令居民八百人繞護其宅﹐起四座髙樓以望之。爽心中憂悶﹐挽彈弓於後園中打雀﹐忽聽的樓上小民唱曰「故大將軍東南行﹗」爽與弟言之﹐弟曰「此乃戲語﹐不足道哉。目今乏糧﹐兄可作書以上太傅﹐求些度用。」爽從之﹐遂作書一封﹐遞出﹐令守門人持與太傅。懿拆封視之。書曰﹕

賤子曹爽百拜書奉太傅尊前﹕竊念爽哀惶恐怖﹐無狀招禍﹐合受屠滅。前遣家人迎糧﹐於今末返﹐數月乏糧﹐萬望寬洪﹐當煩見餉﹐以繼旦夕。

司馬懿覽畢﹐遂遣人送糧﹐仍答書一封﹐運至曹爽府內。

爽得其賄﹐忻然而喜﹐爽拆封視之。其書曰﹕

初不知乏糧﹐甚懷踧躇。今致米一百斛﹐並肉脯﹑鹽豉﹑大豆相送﹐幸乞笑畱。

曹爽大喜曰「司馬懿本無殺我之心也﹗「遂不爲疑。

原來司馬韶先將黃門張當捉下獄中問罪。當曰「非我一人﹐更有何晏﹑鄧颺﹑李勝﹑畢軌﹑丁謐等五人同謀篡逆。」懿取了張當供詞﹐卻捉何晏等勘問明白﹐皆稱三月間欲反。懿用長枷釘了。有司蕃告稱﹕「桓範矯詔出城﹐口稱太傅謀反。」懿曰「誣人反情﹐抵罪反坐﹗」亦將桓範等皆下獄﹐然後押曹爽兄弟三人並一干人犯皆斬於市曹﹐滅其三族。其家產財物盡抄沒入庫﹐容其女還家。後人有待曰﹕

弩馬但能思棧豆﹐不圖千里去程途。可憐曹爽愚兄弟﹐同把山河付晉都。

又詩曰﹕

曹爽渾如井底蛙﹐癡心恣意享榮華。不知身死鋼刀下﹐猶自貪圖作富家。

卻說司馬懿斬了曹爽等輩﹐太尉蔣濟曰「尙有魯芝﹑辛敞斬關奪門而出﹐楊綜奪印不與﹐皆可斬之。」懿曰「彼各爲其主﹐乃忠義之臣也。」遂復各人舊職。辛敞嘆曰「吾若不問於姐﹐失其大義矣﹗」後史官有詩贊辛憲英曰﹕

爲臣事主當存義﹐赴難臨危合盡忠。辛氏憲英曾勸弟﹐故令千載播髙風。

司馬懿饒了辛敞等﹐仍出榜曉諭﹕「但有曹爽門下一應人等﹐盡皆免死。有官者照舊復職。軍民各安家業。」因此內外安然﹐皆無謠語。何﹑鄧二人死於非命﹐果應管輅之言。後人有詩贊管輅曰﹕

傳得聖賢眞妙訣﹐平原管輅相通神。「鬼幽」「鬼躁」分何﹑鄧﹐未喪先知是死人。

卻說魏主曹芳封司馬懿爲丞相﹐加九錫。懿謙辭不受。芳不準辭﹐令父子三人同領國事﹐二子各受重權。司馬懿謝恩回家﹐懿忽然想起﹕「曹爽全家𨿽誅﹐尙有夏侯玄守備雍州等處﹐系爽親族﹐倘思骨肉之情﹐驟然作亂﹐如何提備﹖必當處置。」卽下詔遣使﹐往雍州取徵西大將軍夏侯玄赴洛陽議事。玄乃曹爽外弟。此時夏侯霸正在雍州把守隘口﹐聽知司馬懿取夏侯玄玄乃霸之侄﹐霸大駭驚懼﹐心中憂疑﹐慌引兵三千出城哨探。未知其意如何﹐且聽下回分解。

姜維大戰牛頭山一犯中原

卻說司馬懿滅了曹爽等眾﹐出榜曉諭朝中官員及洛陽人民知道﹐說曹爽專權謀反﹐因此戮之﹐眾皆安心無疑。司馬懿只憂曹氏﹑夏侯氏這兩枝宗黨﹐日夜不安﹐令人取徵西將軍夏侯玄赴洛陽議事。玄叔夏侯霸聽知大驚﹐便引本部三千兵造反。有鎭守雍州刺史郭淮﹐聽知夏侯霸反﹐卽率本部兵來與夏侯霸交戰。淮出馬大罵曰「汝旣是大魏皇族﹐天子又不曾虧汝﹐何故背反耶﹖」霸亦罵曰「吾祖父於國家多建勤勞﹐今司馬懿何等匹夫﹐滅吾兄曹爽等弟兄﹐夷其三族﹔卻乃父子三人掌握朝綱﹐又來取吾﹐必有逆心篡位。吾仗義討賊﹐汝趕來﹐何也﹖」淮大怒﹐挺槍驟馬﹐直取夏侯霸。霸揮刀縱馬而迎。戰不十合﹐淮敗走﹐霸隨後趕來。忽聽的後軍吶喊﹐霸急回馬時﹐陳泰引兵殺來。郭淮復回﹐兩路夾攻。霸大敗而走﹐折兵太半﹔尋思無計﹐遂投漢中來降後主。

有人報與姜維﹐維心不信﹐令人體訪得實﹐方教入城。拜見已畢﹐霸哭告前事。維曰「昔日微子去周﹐成萬古之名。汝若匡扶漢室﹐有何不可﹖」遂設宴相待。維就席問曰「今司馬懿父子掌握重權﹐復有徵戰之志乎﹖」霸曰「老賊父子始立家業﹐豈肯徵戰耶﹖𨿽他父子無有徵伐之心﹐但朝中新出二人﹐正在妙齡之際﹐若領兵馬﹐實吳﹑蜀之大患耳。」維問﹕「何人也﹖」霸告曰「一人見爲祕書郎﹐乃潁川長社人也﹐姓鐘﹐名會﹐字士季﹐太傅鐘繇之子。蔣濟一見﹐便稱奇才﹐非常人也。司馬懿與之談論﹐亦稱王佐之才。又一人﹐見爲掾吏﹐乃義陽人也﹐姓鄧﹐名艾﹐字士載。幼年失父﹐素有大志﹐但見髙山大澤﹐輒窺度指畫﹐何處可以屯兵﹐何處可以積糧﹐何處可以進兵﹐何處可以埋伏。人皆笑之﹐司馬懿見而奇之﹐遂用他在身邊﹐共度軍機。此二人久後進兵﹐深可畏也。將軍當以記之。」維笑曰「量此孺子何足道哉﹗」霸曰「某忠言耳﹐將軍勿疑。」

於是姜維引夏候霸至成都﹐入見後主已畢﹐維奏曰「司馬懿謀殺曹爽﹐又來賺夏侯霸﹐霸因此投降。目今司馬懿父子專權﹐曹芳懦弱﹐國勢漸危。臣在漢中歷有年矣﹐糧足支用數年﹐人彊馬壯﹐軍器皆整。臣正欲奏請陛下以圖進取﹐幸夏候霸歸降﹐可作鄕導官。臣願領王師﹐效丞相之志﹐克復中原﹐重興漢室﹐𨿽萬死不辭也。」尙書令費褘諫曰「近者﹐蔣琬﹑董允皆相繼而亡﹐蜀中缺官。伯約只宜藏器待時﹐以候天命。」維曰「不然。人生處世﹐如白駒過隙﹐似此遷延日月﹐何時恢復中原也﹖」褘又曰「孫子云﹕『知己知彼﹐百戰百勝﹐』我等皆不如丞相多矣﹔丞相尙不能恢復中原﹐何況我等耶﹖不如保國治民﹐謹守社稷﹐勿望僥幸以決成敗也。如一舉不成﹐悔之何及﹖」維又曰「吾世居隴上﹐深知羌胡之心及西方風俗。吾今若往﹐外結羌胡﹐內招庶民﹐𨿽未能克復中原﹐自隴以西﹐可斷而有也。」後主曰「卿旣欲伐魏﹐可盡忠竭力﹐勿墮銳气﹐以負聯命也。」

於是姜維領敕辭朝﹐同夏侯霸徑到漢中﹐計議起兵。維曰「可遣使先去羌胡處通盟﹐然後出西平﹐近雍州。先築二城於麯山之下﹐令兵守之﹐以爲掎角之勢。我等盡發糧艸於川口﹐依丞相舊制﹐次第進兵。」霸曰「山路崎嶇﹐進則亦難﹐退則不易﹐可緩緩行之。」是年秋八月﹐軍需錢糧一應完備﹐先差蜀將句安﹑李歆句﹐音鉤﹐乃句芷之後。二人﹐同引一萬五千兵往趜山之前連築二城﹕句安守東城﹐李歆守西城。

早有細作報與雍州刺史郭淮。淮一面令赴洛陽申報﹔一面遣副將陳泰引雍州兵五萬﹐戰將數十員﹐來與蜀兵交戰。句安﹑李歆各築起一城﹐見魏兵到來﹐各引一軍出迎。陳泰分頭混戰。陳泰兵多將廣﹐句﹑李二人兵寡將孤﹐不能抵敵﹐退入城中。泰令兵圍之﹐又以兵斷其漢中運糧道路。句安﹑李歆城中糧艸欠少。郭淮自引兵亦到﹐看了地勢﹐忻然而喜﹐回到帳中﹐乃與陳泰計議曰「此城山勢髙阜﹐必然少水﹐須出城取水。若斷其上流﹐蜀兵皆渴死。」泰曰「然。」淮遂令軍士掘土﹐堰斷上流﹐城中果然無水。李歆引兵出城取水﹐雍州兵圍之甚急。歆死戰不能出﹐又敗入城去。軍士枯渴。安與歆曰「姜都督之兵至今來到﹐不知何故。」歆曰﹔「我捨一命﹐殺出城求救﹐何如﹖」安曰「善。」李歆遂引數十騎﹐開了城門﹐殺將出來。雍州兵四面圍合。歆奮死衝突﹐方才得脫﹐只落的獨自一人﹐身帶重傷﹐餘皆沒於亂軍之中。是夜北風大起﹐陰雲布合﹐天降大雪﹐因此城內蜀兵分糧聚雪﹐以度日月。

卻說李歆撞出重圍﹐從西山小路行了兩日﹐正迎姜維人馬。歆下馬伏地告維曰「麹山二城皆被魏兵圍困﹐絕其糧道﹐斷其泉水。幸得天降大雪﹐因此化雪度日﹐甚是危急。」維曰「吾非來遲﹐爲聚羌胡之兵未到﹐因此誤了。」遂令人送李歆入川養病。維問夏侯霸曰「羌胡之兵未到﹐魏兵圍困麹山甚急﹐將軍有何髙見﹖」霸曰「若等羌胡兵到﹐麹山二城皆陷矣。吾料雍州兵必然盡來麹山攻打﹐又斷糧道﹐雍州之城定然空虛。將軍可引兵徑往牛頭山﹐抄在雍州之後﹐郭淮﹑陳泰必回救之﹐此圍自解矣﹐乃困魏救漢之法也﹐魏兵兩頭不能救應﹐則雍州可得耳。」維喜曰「此計最善﹗」於是姜維引兵望牛頭山而去。

卻說陳泰見李歆殺出陣去了﹐乃與郭淮曰「蜀兵大隊在後﹐不來救者﹐爲羌胡之兵來遲也。若羌胡兵齊備到來﹐必徑取雍州也。今李歆若告急於姜維﹐維料吾大兵皆在麹山﹐必抄牛頭山襲吾之後也。將軍可引一軍﹐去取洮水﹐洮﹐音滔。斷絕蜀兵糧道。吾分兵一半﹐徑出牛頭山擊之。彼若知糧道已斷﹐必然自走矣。」郭淮從之﹐遂引一軍暗取洮水。陳泰引一軍徑往牛頭山來。

卻說姜維兵至牛頭山﹐忽聽的前軍發喊﹐報說魏兵截其去路。維慌忙自到車前視之。陳泰大喝口﹕「汝欲襲吾州﹐吾已等侯多時矣﹗」維大怒﹐挺槍縱馬﹐直取陳泰。泰揮刀而迎。戰不三合﹐泰敗走﹐維揮兵掩殺。雍州兵退回﹐占住山頭。維收兵就牛頭山下寨。維每日令兵搦戰﹐不分勝負。是夜﹐夏候霸與姜維曰「此處只可一時過兵﹐不是久停之所也﹐連日交戰﹐不分勝負﹐此乃誘兵之計耳﹐必有異謀。不如暫退﹐再作良圖。」正言之間﹐忽報郭淮引一軍取洮水﹐斷其糧道。維大驚曰「軍中無糧﹐安得生也﹗」慌令夏侯霸先退﹐維自斷後﹐緩緩而退。陳泰已自知了﹐分兵五路趕來。維獨拒五路總口﹐戰住魏兵。泰勒兵上山﹐矢石如雨。維急退到洮水之時﹐郭淮引兵殺來。維引兵往來衝突。魏兵阻其去路﹐密如鐵桶。維奮死殺出﹐折兵太半﹐飛奔上陽平關來。前面又一軍殺到﹐爲首一員大將﹐縱馬橫刀而出。那人生的圓面大耳﹐方口厚唇﹐左目上生一肉癅﹐癅上生數十根黑毛﹐乃司馬懿長子驃騎將軍司馬師也。維大怒曰「懦子安敢阻吾歸路耶﹗」拍馬挺槍﹐直來刺師。師揮刀相迎﹐只三合﹐殺敗司馬師﹐維脫身徑奔陽平關來。城上人開門﹐放入姜維。司馬師又來搶關﹐兩邊伏弩齊發﹐一弩發十矢﹐皆是鐵箭﹐箭頭上皆有毒藥﹐乃是武候所傳之法也。未知司馬師性命如何﹐且聽下回分解。

戰徐塘吳魏交兵

原來姜維取雍州之時﹐郭淮飛報入朝﹐魏主與司馬懿商議停當﹐懿遣長子司馬師引兵五萬﹐前來雍州助戰。師聽知郭淮敵退蜀兵﹐師料蜀兵勢弱﹐就來半路擊之。只趕到陽平關﹐卻被姜維用武候所傳連弩法﹐於兩邊暗伏連弩百餘張﹐一弩發十箭﹐皆是藥箭。師正引兵追之﹐兩邊弩箭齊發﹐前軍連人帶馬射死不知其數。司馬師於亂軍之中逃命而回。

於是麯山城中﹐蜀將句安見援兵不至﹐乃開門降魏。姜維折兵數萬﹐回漢中訖﹐收聚軍馬﹐托疾不出。司馬師折兵極多﹐自還洛陽﹐管理朝政。至嘉平三年秋八月﹐司馬懿染病至重﹐遂喚二子至榻前﹐囑曰「吾事魏歷年﹐官授太傅﹐人臣之位極矣。人皆以吾有異志﹐吾何敢焉。吾死之後﹐汝二人善事主人﹐勿生他意﹐負我淸名。但有違者﹐乃大不孝之人也﹗」言訖而逝。後人有詩曰﹕

開言崇聖典﹐用武若通神。三國英雄士﹐四朝經濟臣。

屯兵驅虎豹﹐養子得麒麟。諸葛常談羨﹐能回天地春﹗

於是司馬懿身亡﹐長子司馬師﹑次子司馬昭﹐二人申奏魏主曹芳。芳封師爲大將軍﹐總領尙書機密大事﹔封昭爲驃騎上將軍。

卻說吳主孫權﹐先有太子孫登﹐乃徐夫人所生﹐於吳赤烏四年身亡卽蜀漢延熙四年也﹐遂立次子孫和爲太子﹐乃瑯琊王夫人所生。因與全公主不睦﹐被公主譖之﹐權廢了和﹐憂气而死。又立三子孫亮爲太子﹐乃潘夫人所生。此時丞相陸遜已亡﹐一應大小事務皆歸於諸葛恪。太和元年秋八月初一日﹐忽起大風﹐江海湧濤﹐平地水深八尺。吳主先陵所種松柏﹐盡皆拔起﹐直飛來建業城南門外﹐倒卓於道上。吳主權因此受驚成疾。次年四月內﹐權愈加沈重﹐乃封諸葛恪爲太傅﹑呂岱爲大司馬﹐一同召入榻前﹐囑以後事。囑訖而薨。在位二十四年﹐壽七十一歲﹐乃蜀漢延熙十五年也。後晉史官平陽候陳壽評曰﹕

孫權屈身忍辱﹐任才尙計﹐有句踐之奇英﹐人之傑矣。故自能專擅江表﹐以成鼎峙之業。然性多嫌忌﹐果於殺戮﹐曁臻末年﹐彌以滋甚。至於讒說殄行﹐胤嗣廢斃﹐豈所謂貽厥孫謀以燕翼子者哉﹖其後枝葉淩遲﹐遂致覆國﹐未必不由此也。

後人又詩曰﹕

紫髯碧眼號英雄﹐能使臣僚旨盡心。二十四年興大業﹐龍盤鳳踞在江東。

卻說諸葛恪秉政﹐立孫亮爲帝﹐大赦天下﹐攺元大興元年﹔謚權曰大皇帝﹐葬於蔣陵。早有細作探知其事﹐報入洛陽。司馬師聞知孫權已死﹐遂議起兵伐吳。尙書傅嘏諫曰「吳爲寇六十餘年矣﹐君臣相保﹐吉凶同濟。兼有長江之險﹐先帝累次徵伐﹐皆不遂意。不如各守邊疆﹐惜軍愛民﹐此爲上策。」師曰「天道三十年一變﹐豈得常爲鼎峙乎﹖否欲伐吳﹐立心久矣。今乘孫權新亡﹐孫亮幼弱﹐正欲伐之。」令徵南大將軍王昶引兵十萬攻南郡﹐徵東將軍胡遵引兵十萬攻東興﹐鎭南都督毌丘儉引兵十萬攻武昌﹕三路進發。又遣弟司馬昭爲大都督﹐總領三路軍馬。

是年冬十月﹐司馬昭兵至東吳邊界﹐屯住人馬﹐乃喚王昶﹑胡遵﹑毌丘儉到帳中計議曰「東吳最緊要之處﹐惟東興郡也。今他築起大堤﹐左右又築兩城以防巢湖後面攻擊﹐諸公多要仔細。」遂與王昶﹑毌丘儉曰「你二人各領十萬兵﹐列左右﹐且未可進發。待吾取了東興郡﹐那時一齊進兵未遲。昶﹑儉二人﹐受令而去。昭遂令胡遵﹑諸葛誕二人爲先鋒同領三路兵前去﹕「先搭浮橋﹐取東興大堤。若奪得左右二城﹐便是大功。」遵﹑誕二人﹐領兵來搭浮橋。

卻說太傅諸葛恪聽知魏兵三路而來﹐遂喚諸將曰「今邊關三路飛報﹐說司馬昭爲大都督﹐先令胡遵自取東興﹐搭起浮橋﹐見屯兵於堤上﹐攻打二城。又令王昶攻南郡﹐見勒兵於界首下寨。又令毌丘儉攻武昌﹐亦在界首下寨。如此之危﹐諸公有何策﹖先救何處﹖」平北將軍丁奉曰「東吳緊要處所盡在東興﹐若東興有失﹐南郡﹑武昌危矣。彼必並力取東興。此二路皆看消息何如﹐便乘勢進兵也。」恪曰﹕」此妙論也﹗正合吾意。汝就引三千水軍從江中去﹐吾後令呂據﹑唐咨﹑劉纂各引一萬馬步兵﹐分三路而來接應。但聽的連珠炮響﹐一齊進兵。吾自引大軍後至。」丁奉得令﹐卽引三千水兵﹐分作三十隻船﹐正遇北風﹐連夜順風﹐望東興而來。

卻說胡遵﹑諸葛誕渡過浮橋﹐屯軍於堤上﹐差桓嘉﹑韓綜攻打二城。左城中乃吳將全懌守之﹐右城中乃吳將劉略守之。此二城髙峻堅固﹐急切攻打不下。全﹑劉二人見魏兵勢大﹐不敢出戰﹐死守城池。

卻說胡遵﹑諸葛誕在徐塘地名下寨﹐天降大雪﹐甚是嚴寒。二人設席髙會﹐諸將環立。忽報水上有三十隻戰船來到。遵出寨視之﹐見船將次傍岸﹐每船上只有百人。遂還帳中﹐與諸葛誕曰「不過三千人耳﹐何足道哉﹗」只令部將哨探﹐二人仍前飲酒。

卻說丁奉將船一字拋在水上﹐乃與部將曰「大丈夫立功名﹐取富貴﹐正在今日﹗」遂令眾軍脫去衣甲﹐卸了頭盔﹐不用長槍大戟﹐止帶短刀。魏兵見之大笑﹐更不準備。忽然連珠炮響﹐丁奉撥船近岸﹐奉扯刀當先﹐一躍上岸。眾軍皆拔短刀﹐隨奉砍入寨來﹐魏兵措手不及。韓綜急拔帳前大戟迎之﹐奉搶入懷內﹐一刀斬之。桓嘉從左邊轉出﹐綽槍刺丁奉﹐被奉夾住槍桿。嘉棄槍而走﹐奉一刀飛去﹐正中左肩﹐砍倒在地。奉趕上﹐就以槍刺之。三千吳兵在魏寨中左衝右突﹐砍到中軍。胡遵﹑諸葛誕早上馬奪路而走。魏兵齊奔上浮橋欲過﹐浮橋摧裂﹐落水死者無數。車仗馬匹﹐軍器數萬﹐皆被吳兵所獲。司馬昭﹑王昶﹑毌丘儉聽知東興兵敗﹐亦勒兵而退。

卻說諸葛恪引兵至東興﹐收兵賞勞了畢﹐乃聚諸將曰「司馬昭兵敗北歸﹐正好乘勝恢復中原﹐以成一統大業﹗」逆傳令進兵﹐一面遣使持書入蜀﹐求姜維進兵﹐攻其北面﹐許以平分天下。恪隨起大兵二十萬﹐來伐中原。臨行時﹐忽然見一道白气從地而起﹐遮斷三軍﹐並皆不見。諸葛恪驚墮下馬﹐眾將急救。未知吉凶﹐且聽下回分解。

孫峻謀殺諸葛恪

卻說眾將救起諸葛恪﹐扶在馬上。恪問其故﹐有中散大夫蔣延告曰「此气乃白虹也﹐主喪兵之兆。太傅只可回朝﹐不宜伐魏。」恪大怒曰「汝安敢出不利之言﹐慢吾軍心﹗」叱武士斬之。眾皆告免﹐遂貶蔣延爲庶民﹐仍催兵前進。丁奉曰「魏以新城爲諸路隘口﹐若先取得此城﹐司馬師破膽矣。」恪大喜﹐卽催兵直打新城。守城牙門將軍張特﹐見吳兵大至﹐閉門堅守。恪令兵四面圍之。早有流星馬報入洛陽﹐說司馬昭三路兵敗而走﹐吳兵見今乘勢入寇。司馬師自責曰「非他人之罪﹐乃吾之過也。如付當之﹖」主簿虞松曰「今諸葛恪圍困新城﹐急切攻打不下﹐且未可與戰﹐吳兵遠來﹐人多糧少﹐待糧盡自走也。可令毌丘儉引兵拒住﹐任他搦戰﹐只不與交鋒。不過救月﹐軍馬懈怠﹐自然思歸﹐那時擊之﹐必全勝矣。還當提防蜀兵又出。」師曰「然。」遂令司馬昭引一軍助郭淮﹐防姜維入寇﹔毋丘儉﹑胡遵拒住吳兵。

卻說諸葛恪連月攻打新城不下﹐立斬數將﹐眾皆奮力登城﹐攻打東北角﹐城將待陷。張特在城中定一計﹐乃令舌辯之士一人到吳寨﹐見丁諸葛恪。恪怒曰「如何不早降﹖」其人告曰「魏主王法太重﹐若遇困城﹐守城將堅守一百日﹐若無救兵至﹐出城降者﹐家族不坐罪。今已九十餘日﹐望乞再容數日﹐某主將盡率軍民來降。今先具花名呈上。」恪遂深信之﹐收了軍馬﹐遂不攻城。原來張特用緩兵之計﹐哄退吳兵﹐卽時拆城中房屋﹑於破城處修補充備。次日﹐張特登城大罵曰「吾城中尙有半年之糧﹐豈肯降吳犬耶﹖盡戰無妨﹗」恪大怒﹐掣刀催兵打城。城上亂箭射下﹐恪額上正中一箭﹐翻身落馬。諸將救恪還寨﹐金瘡舉發。軍士皆無戰心﹔又因天气亢炎﹐人皆飲污水﹐病者無數。恪金瘡稍可﹐自起欲催兵攻城。營吏告曰「人皆有病﹐安能戰乎﹖」惱怒叱退﹕「再說病者斬之﹗」眾軍聞知﹐各逃無數。人報恪曰「都尉蔡林自引一軍﹐投魏去了。」恪大驚﹐自乘馬徧視各營﹐人皆果然黃腫﹐死者無數﹐遂傳令勒兵還吳。早有細作報知毌丘儉。儉盡起大兵﹐隨後掩殺。吳兵大敗而歸。恪甚羞慚﹐托金瘡病不入朝見﹐只還私宅。吳主孫亮自幸問安﹐文武官僚皆來拜見。恪恐多官議論﹐先將心腹官員過失﹐輕則發遣邊方﹐重則斬首示眾。於是內外官僚無不悚懼。又令心腹將張約﹑朱恩管禦林兵﹐以爲牙爪。

卻說孫峻字於遠﹐乃孫堅弟﹐孫靜曾孫﹐孫恭之子也。權甚愛之﹐命掌禦林軍馬。聞知諸葛恪令張約﹑朱恩二人掌禦林軍馬﹐峻心中大怒。忽報太常卿滕胤入見。峻接入禮畢﹐胤曰「諸葛恪權柄太重﹐殺害公卿﹐將有不仁之心。何不早圖之﹖」峻曰「我知之矣﹗可奏聞天子。」於是孫峻﹑滕胤入奏吳主孫亮。亮曰「膚見此人﹐甚是恐怖﹐寢食不安﹐欲制之﹐未得其便。今卿等果有忠義﹐當密圖之。孫子遠旣掌內兵﹐可以圖也。」胤曰「陛下設席請恪﹐壁中暗伏武士﹐擲杯爲令﹐就席間殺之﹐以絕後患。」亮從之。

卻說諸葛恪自淮南回宅﹐心神恍惚﹐動止弗安。忽一日﹐步行至中堂﹐見一人批麻掛孝而入。恪急叱問之﹐其人大驚無措。恪令拿下拷問﹐其人告曰「某乃孝子也﹐新喪父親﹐入城請僧追薦﹔初見是寺院而入﹐卻不想是太傅之府﹐卻怎生來到此處也﹖」恪大怒﹐捉守門軍問之。軍士告曰「某等數十人﹐皆持戈戟把門﹐安敢一刻有離﹐並不見一人入來。」恪大疑﹐皆斬之。是夜﹐恪睡臥不安﹐忽聽的正堂中聲響如同霹靂。恪自出視之﹐見中粱折爲兩段﹐陰風習習﹐悲切啾啾﹐但見孝子與數十人﹐各提頭索命。恪驚倒在地﹐良久方蘇。次日盥漱﹐聞水血臭。恪叱侍婢換水﹐連換數盆﹐皆臭無異。恪大怒﹐立斬侍婢﹐又令取衣穿。侍婢進衣﹐亦有血臭﹐連換數次﹐其臭無異。

恪惆悵不己﹐忽報有使至﹐宣太傅赴宴。恪令安排車仗﹐方欲出府﹐有黃犬銜恪衣服﹐嚶嚶作聲﹐如哭之狀。恰曰「犬不欲我入朝乎﹖」遂坐﹐少時又起。犬又銜衣﹐如此者三次。恪怒曰「犬戲吾也﹗」令左右逐出﹐遂乘車出府。車前一道白虹﹐自地而起﹐如白練衝天而去。恪問左右曰「莫非不祥﹖」從者曰「吉慶之兆也﹐主公勿疑。」恪至宮門﹐一人拜迎於地﹐曰「太傅尊體欠安﹐且請回府。」恪視之﹐乃武衛將軍孫峻也﹐此是峻見恪有疑色﹐用其言穩之。恪不疑。恪曰「吾自見天子。」又行到數十步﹐見心腹將張約忽進車前密告曰「今日宮中設宴﹐未知好歹﹐主公不可入也。」恪心中大疑﹐遂令回車。回不到十餘步﹐滕胤乘馬至。胤忙下馬﹐近車前曰「太傅何故便回﹖」恪曰「吾忽然腹痛﹐不可見天子。」胤曰「朝廷爲太傅軍回﹐不曾面敍﹐敬請赴宴議事。太傅𨿽感貴恙﹐可免彊見之。」

恪從其言﹐同胤入後殿。吳主孫亮接入﹐禮畢曰「朕久不見卿﹐欲議一密事也。「恪奏曰「何事﹖」亮曰「且飲幾杯。」遂令孫峻把盞。恪心疑﹐推托曰「病軀未可﹐不能飲酒。」峻曰「太傅府中常服藥酒﹐飲之可乎﹖」格曰「此酒可也。」峻令恪心腹人卽取恪自制藥酒到﹐恪方才放心飲之。酒過數巡﹐吳主孫亮托事先出。峻下殿脫了長服﹐著短衣﹐內披環甲﹐手提利刃﹐上殿大呼曰「天子有詔﹐誅逆賊﹗」諸葛恪大驚﹐擲杯於地﹐欲拔劍迎之﹐頭已落地。張約見峻斬恪﹐揮刀轉來迎之。峻閃過時﹐刀尖傷其左指。竣轉身一刀﹐砍中張約右臂。武士一齊擁出﹐砍倒張約﹐剁爲肉泥。朱恩欲走﹐亦被殺之。峻大聲而言曰「諸葛恪吾已奉詔斬之﹐並不管汝等官軍之事﹗」於是恪手下之人皆安心不懼。峻令燻掃血地﹐復請天子宴飲﹐令人用蘆席包恪屍首﹐又用篾束之﹐用小車載出﹐棄於城南門外石子岡亂塚坑內。今爲亂葬坑也。

卻說諸葛恪妻正在房中﹐心神恍惚﹐動止不寧。忽一婢女入房﹐恪妻問曰「汝徧身如何血臭﹖」其婢反目切齒﹐飛身跳躍﹐頭撞屋梁﹐口中大叫曰「吾乃諸葛恪也﹗被姦賊孫峻謀害﹗」恪合家老幼﹐驚惶號哭﹐聞於四遠。不時軍馬忽至﹐將恪合家縛於市曹斬之﹐夷其三族。恪未死之先﹐江南小兒謠言曰「諸葛恪﹐蘆葦單衣篾鉤落﹐於河相救成子閣。」成子閣者。石子岡也。建業南有長陵﹐名曰石子岡﹐葬者依焉。鉤落者﹐校飾革帶﹐世謂之「鉤落帶」。恪果以蘆席裹身而篾束其腰﹐投於此岡矣。恪死於吳建興二年冬十月也。昔日諸葛謹在時﹐見恪聰明盡顯於外﹐嘆曰「此子非保家之主也﹗」果然應之。又有魏光祿大夫張緝曾對司馬師曰「諸葛恪不久死﹗」師問其故﹐緝曰「威震其主﹐功蓋一國﹐何能久乎﹖」亦中其言。後人有詩曰﹕

堪笑當年諸葛恪﹐聰明好殺弄朝綱。不祥屢現心無悟﹐席捲投屍石子岡﹗

又評曰﹕

諸葛恪才气幹略﹐邦人所稱﹐然驕且吝﹐周公無觀﹐況矜己淩人﹐能無敗乎﹖若躬行所與陸遜及弟融書﹐則悔吝不至﹐何尢禍之有哉﹖滕胤厲修士操﹐遵蹈規矩﹐而孫峻之時猶保其貴﹐必危之理也。峻﹑綝凶豎盈溢﹐固無足論。濮陽興身居宰輔﹐慮不經國。協張布之邪﹐納萬彧之說﹐誅夷宜哉。

卻說孫峻殺了諸葛恪﹐吳主孫亮封峻爲丞相﹑大將軍﹑富春侯﹐總督中外諸軍事。自此權柄盡歸於孫竣矣。

卻說姜維在成都﹐聞諸葛恪訃音﹐遂入朝奏準後主﹐復起大兵伐魏。早有細作報知司馬師。未知勝負如何﹐且聽下回分解。

姜維計困司馬昭二犯中原

蜀漢延熙十六年秋﹐蜀將軍姜維起兵二十萬﹐令廖化﹑張翼爲左右先鋒﹐夏侯霸爲參謀﹐張嶷爲都轉運糧使﹐又出陽平關伐魏。維與霸商議曰「向取雍州不克而還﹐今若再出﹐必有準備。公有何髙見﹖先入取何處爲本也﹖」霸曰「隴上諸郡﹐只有南安錢糧最廣。若先取之﹐足可爲本。向者不克而還﹐蓋因羌胡兵不至。今可先遣人會合羌胡於隴右﹐然後進兵出石營地名﹐從董亭地名直取南安。」維喜曰「公言甚妙﹐正合吾意。」遂遣郤正爲使﹐賫金珠蜀錦﹐入羌胡結好羌王﹐令先進兵於隴右。羌王迷當王名得了禮物﹐又念先主之恩﹐武候之徳﹐遂從姜維之請﹐起兵五萬﹐令羌胡將餓何燒戈羌胡名將爲大先鋒﹐殺奔南安來。

卻說魏左將軍郭淮﹐飛奏到洛陽。司馬師因弟司馬昭新從淮南敗回﹐末敢教去。時有輔圖將軍徐質出曰「願往。」師昔知徐質英雄過人﹐心中大喜﹐卽令徐質爲先鋒﹐又令司馬昭爲大都督﹐領兵來隴西與郭淮退蜀兵。

卻說姜維引兵正過董亭﹐遇見魏兵﹐兩軍列成陣勢。魏兵吶喊一聲﹐徐質出馬﹐使開山大斧。蜀陣中巾廖化出迎﹐戰不數合﹐化拖刀敗回。張翼縱馬挺槍而迎﹐戰不數合﹐又敗入陣。徐質驅兵掩殺﹐蜀兵大敗﹐退三十餘里下寨。司馬昭亦收兵回。

姜維與夏候霸商議曰「徐質何等人也﹖」霸曰「乃司馬昭手下一勇夫耳﹗」維曰「公以何策擒之﹖」霸曰「來日出戰﹐再詐敗而走﹐卻用埋伏之計﹐必然勝矣。」維曰「昭乃仲達之子﹐豈不知兵法﹖若地勢掩映﹐必不肯追。吾見魏兵累次斷吾糧道﹐今卻用此計誘之﹐可斬徐質矣。」遂喚廖化分付如此如此﹐又喚張翼分付如此如此。二人受計﹐領兵去了。維﹑霸二人自引兵﹐於路撒下鐵蒺莉﹐寨外多豎鹿角﹐示以久計。

徐質連日引兵搦戰﹐蜀兵不出。人報知司馬昭﹐說蜀兵在鐵籠山後大用木牛流馬﹐搬運糧革﹐以爲久計﹐只待羌胡策應。昭喚徐質曰「昔日全勝者﹐乃斷彼糧道也。今蜀兵在鐵籠山後運糧﹐汝今夜引五千精兵斷其糧道﹐蜀兵自退矣。」當日初更﹐徐質引兵望鐵籠山而來﹐果見百餘蜀兵驅駕百餘頭木牛流馬﹐裝載糧艸而來。徐質當先攔住﹐一聲喊起﹐魏兵掩殺過去。蜀兵盡棄糧艸而走。質分兵一半﹐押送糧革回寨﹐自引一半兵追來。迫不到十里﹐前面車仗橫截去路。質令軍士下馬﹐拆開車仗﹐忽兩邊火起。質復上馬而回﹐後面山僻窄狹處亦有車仗﹐火光迸起。質等冒煙突火而走。忽一聲炮響﹐兩路兵殺出﹐左乃廖化﹐右乃張翼﹐大殺一陣﹐魏兵大敗。徐質奮死﹐隻身而走﹐人困馬乏。正奔走之間﹐前面一枝兵殺到﹐質視之﹐乃蜀漢衛將軍姜維也。質大驚無措﹐被維一槍刺倒馬。徐質落地﹐被眾軍亂刀砍死。質所分一半押糧兵亦被夏侯霸所擒﹐人皆降之。

霸將魏兵衣甲馬匹﹐令蜀兵穿了﹐馬就令騎坐﹐張打魏兵旗號﹐從小路徑奔回魏寨來。魏兵見本部兵回﹐開門放入﹐蜀兵就寨中殺起。司馬昭大驚﹐急上馬走時﹐前面廖化殺來。昭不能前進﹐急退時﹐姜維引兵從小路殺到。昭四下無路﹐只待上鐵籠山據守。原來此山只有一條路﹐四下皆險峻難上﹔其山止有一泉﹐只夠百餘人飲之。此時司馬昭手下有六千餘人﹐見山上泉水不敷﹐又被姜維絕其路口。昭見無水﹐人馬枯渴﹐仰天長嘆曰「吾死於此地矣﹗」主簿王韜曰「首昔耿公受困﹐拜井而得甘泉。將軍可效之。」昭從其言﹐遂上山頂泉邊再拜而祝曰「今昭奉天子明詔﹐命退蜀兵﹐不想誤中姦計﹐退上此山﹐以候救兵。今隨行軍士𨿽些小人﹐各稍帶糧米﹐柰何人馬缺水爲飲。若昭合死﹐令泉水枯渴﹐昭自當刎頸﹐教部兵盡降。如壽祿未終﹐願蒼天早賜甘泉﹐以活眾命﹗」於是司馬昭祝畢﹐泉水湧出﹐取之不竭﹐因此人馬不死。

卻說姜維在山下因定﹐乃喚土人問之。土人告曰「此山惟有一泉﹐止容百人飲之﹐人多則泉水不敷。」維曰「昔日丞相不曾捉住司馬懿﹐吾深爲恨。今司馬昭必被吾所擒矣﹗」

卻說郭淮聽知司馬昭困於鐵籠山上﹐欲提兵來救。陳泰曰「姜維會合羌胡兵﹐欲先取南安。今羌胡兵已到﹐將軍若撤兵去救﹐羌胡兵必乘虛襲其後也。可先令人詐降羌胡﹐於中取事。先退了此兵﹐方可去救司馬將軍也。」郭淮從之﹐遂就令陳泰引五千兵﹐徑到羌胡寨內﹐解甲而入﹐泣拜曰「郭淮妄自尊大﹐常有殺泰之心﹐故來投降﹐共扶漢室。」羌王迷當曰「你來投降﹐有何功勞﹖」泰曰「郭淮軍中﹐大小虛實﹐俱皆知之。只今夜間﹐願引一軍前去劫寨﹐便是功勞。如兵到魏寨﹐自有內應。」迷當大喜﹐遂令餓何燒戈引兵五千﹐同陳泰來劫魏寨。餓何燒戈教陳泰兵在後﹐卻教泰引羌胡兵爲前部。是夜二更﹐徑到魏寨﹐寨門大開﹐陳泰一騎馬先入。餓何燒戈驟馬挺槍入寨之時﹐只叫得一聲苦﹐連人帶馬跌入陷坑裏去。陳泰從後面殺來﹐郭淮從左邊殺來﹐羌胡兵大亂﹐自相踐踏﹐死者無數﹐生者盡降。餓何燒戈自刎而死。郭淮﹑陳泰引兵徑殺入羌胡寨中。迷當大王急出帳上馬時﹐被魏軍擒之﹐來見郭淮。淮慌下馬﹐親去其縛﹐用好言撫慰曰「朝廷知汝忠義﹐欲並力滅寇﹐今何故助蜀人耶﹖」迷當慚愧伏罪。淮令迷當招安羌胡兵回﹐重加賞賜﹐死者葬埋。淮說迷當曰「公若肯爲前部去解鐵籠山之圍﹐退了蜀兵﹐吾奏準天子﹐自有厚贈。」迷當從之﹐遂引羌胡兵在前﹐魏兵在後﹐徑奔鐵籠山來。時值三更﹐先令人報知姜維。維大喜﹐教請入相見。

卻說魏兵多半雜在羌胡部內﹐行到蜀寨前﹐維令大兵皆在寨外屯住。迷當引百餘人到中軍帳前﹐維﹑霸二人出迎。魏將不等迷當開言﹐就從背後殺將起來。維大驚﹐急上馬飛奔而走。羌﹑魏之兵一齊殺入﹐蜀兵四紛五落﹐各自逃生。姜維手無器械﹐腰間止有一副弓箭﹐走得慌忙﹐箭皆落了﹐只有空壺。維望山中而走﹐背後郭淮引兵趕來。淮見姜維手無寸鐵﹐乃驟馬挺槍追之。看看至近﹐維虛拽弓弦﹐連響數次。淮躲幾番不見箭到﹐知維無箭﹐乃掛住槍﹐拈弓搭箭射之。維急閃過﹐順手接了那枝箭﹐就扣在弓弦上﹐待淮追近﹐望面門上盡力射去。淮應弦落馬。維回馬來殺郭淮。未知郭淮性命如何﹐且聽下回分解。

司馬師廢主立君

卻說姜維射中郭淮﹐翻身落馬﹐維勒回馬來殺淮時﹐魏軍驟至。維下手不及﹐止掣得淮槍而去。魏兵不敢來追﹐急救淮歸寨﹐拔出箭頭﹐血流不止而死。司馬昭下山引兵追趕﹐半途而回。姜維折了許多人馬﹐一路上收紮不住﹐自回漢中。𨿽然兵敗﹐卻射死郭淮﹐殺死徐質﹐挫動魏國之威﹐將功補罪。

卻說司馬昭犒勞羌胡兵﹐回木土去了。昭班師還洛陽﹐與兄司馬師縱橫朝廷之上﹐大臣莫敢不服。魏主曹芳但見師上殿戰栗不己﹐如鍼刺背。一日﹐芳設朝﹐見師見師劍上殿﹐芳慌下榻迎之。師笑曰「豈有君迎臣之禮也﹖請陛下穩便﹐臣聽奏事。」須臾﹐羣臣奏數件事﹐盡皆是司馬師剖斷。不時朝退﹐師昂然下殿﹐乘車出內﹐前遮後擁﹐不下數千軍馬。

芳遲到後殿﹐顧左右止有三人﹕乃中書令李丰﹐太常夏候玄﹐光祿大夫張緝。緝乃張皇后之父﹐魏主曹芳皇丈也。芳叱退近侍﹐同三人至密室商議。芳執緝手而哭曰「朕先帝在日﹐司馬太傅懿也安敢如此﹖司馬師今視朕如小兒﹐覷百官如艸芥﹐社稷早晚必歸此人矣﹗」言訖大慟。李丰奏曰「陛下勿憂。臣𨿽不才﹐天下頗有聲名﹐以陛下之明詔﹐聚四方之英雄﹐以剿此賊。」夏侯玄奏曰「臣兄夏侯霸非反﹐因懼司馬師弟兄而投西蜀。今若剿除此賊﹐臣兄必回也。臣乃國家舊戚﹐安敢坐視姦賊也﹖」芳曰「但恐不能耳。」三人皆痛哭而奏曰「臣等願捨三族以報陛下﹗」芳脫下龍鳳汗衫﹐咬破指尖﹐寫了血詔﹐授與張緝乃囑曰「朕武祖皇帝誅董承﹐蓋爲此也。卿等甚是忠義﹐勿泄於外﹗」丰曰「陛下何故出此不利之言﹖臣等非董承之輩﹐司馬師安能比武祖也﹖陛下勿疑。」

三人辭出﹐至東華門左側﹐正見司馬師帶劍而來﹐從者數百人皆持兵器。三人立於道傍。師問曰「汝三人何故出遲﹖」李丰曰「聖上在內庭看書﹐我三人侍讀。」師又曰「所看何書﹖」丰曰「乃夏﹑商﹑周三代之書。」師曰「上見此書﹐問何故事﹖」丰曰「天子所問伊尹扶湯﹑周公攝政之事。我等皆奏曰﹕『今司馬大將軍卽伊尹﹑周公也。」師冷笑曰﹔「汝等豈將吾比伊尹﹑周公耶﹖其心實猜吾爲王莽﹑董卓耳」三人皆曰「我等乃將軍門下之人﹐安敢如此﹖」師怒曰「汝等乃口諛之輩﹗適間與天子在密室中所哭何事﹖」三人應曰「實無此狀﹐將軍勿疑。」師叱之曰「汝三人淚眼尙紅﹐如何詐說﹖」夏侯玄知事有泄﹐乃忿然大罵曰「吾所哭者﹐爲汝挾天子以令諸侯﹐視人如艸芥﹐威震其主耳﹗」師大怒﹐喝武士來捉夏候玄。玄揎拳裸袖﹐徑擊司馬師。拳未及到面﹐一人手舉處﹐鐵錘打倒夏侯玄。師叱搜之﹐於張緝身上搜出一龍鳳汗衫﹐上有血字。左右呈與司馬師。師視之﹐乃是密詔。師看其詔曰﹕

司馬師弟兄共持大權﹐將圖篡逆。所行詔制﹐皆非朕意。望各部官兵將士﹐同仗忠義﹐討滅無端﹐匡扶社稷﹐天下幸甚﹗

司馬師看畢﹐勃然大怒曰。「原來汝等謀吾三族耶﹗吾以忠義之心待人﹐反招此禍﹗」遂令將三人腰斬於市﹐盡夷三族﹐家私散與禦林軍。李丰﹑夏候玄罵不絕口﹐比臨東市中﹐牙齒盡被打落﹐各人含糊數罵而亡。

師直入後宮。魏主曹芳正與張皇后商議此事。皇后曰「但內庭耳目頗多﹐倘事泄漏﹐必累妾矣﹗」遂相抱而哭。忽見師入﹐皇后驚倒在榻下。師按劍與芳曰「臣父立陛下爲君﹐不在周公之下。臣今事陛下﹐亦與伊尹何別乎﹖今反以恩爲仇﹐以功爲過﹐視臣如王莽﹑董卓之輩﹐何也﹖」芳曰「朕無此心。」師袖中取出汗衫﹐擲之於地﹐曰「此誰人作耶﹖」芳魂飛天外﹐魄散九宵﹐戰栗而答曰「皆他人之所逼也。膚豈敢有此心耳﹖」師曰「妄誣大臣造反者﹐當加何罪﹖」芳默然無語。師再三逼迫﹐芳跪告曰「理合抵罪反坐﹐望大將軍恕之﹗」師曰「陛下請起﹐國法未可就廢也。」芳曰「其人安在﹖」師曰﹔「三人己斬﹗」乃指張皇后曰﹔「此是張緝之女﹐理當除之﹗」叱左右捉出。芳大哭而告。師拂袖出內曰「此輩害吾﹐豈得免之﹖無毒不丈夫也﹗」不時﹐張皇后在東華門內﹐被司馬師用白練絞死。魏主曹芳大慟不已。師盡滅三族。此乃曹操之報應也。後人有詩曰﹕

當年獻帝正君臣﹐伏后哀哉盡滅門。司馬今朝依此例﹐天教還報在兒孫。

又詩曰﹕

姦臣篡國最堪傷﹐離別君王伏后亡。天理昭然施報應﹐故令張氏亦遭殃。

次日﹐司馬師大會羣臣﹐曰「今主上荒淫無道﹐褻近娼優﹐聽信讒言﹐閉塞賢路﹕其罪甚如漢之昌邑﹐不能主天下。吾謹按伊尹﹑霍光之法﹐別立新君﹐以保社稷﹐以安天下﹐如何﹖」眾皆應曰「大將軍行大聖伊﹑霍之事﹐所謂『應天順人』﹐誰敢違命耶﹖」師大喜﹐遂同多官入永寧宮﹐奏聞太后。太后曰「大將軍廢主﹐欲立何人爲君也﹖」師曰「臣觀彭城王曹據﹐聰明仁孝﹐可以爲天下之主。」太后曰「彭城王乃老身之叔也﹐今若立爲君﹐我何以當之﹖今有髙貴鄕公曹髦﹐乃文皇帝之孫﹐此人溫恭克讓﹐可以立之。卿等大臣從長計議。」一人奏曰「太后之言是也﹐便可召之。」眾視之﹐乃司馬師宗叔司馬孚也。孚極忠義﹐師遂遣使往元城﹐召髙貴鄕公去了﹐遂請太后升太極殿﹐召芳責之曰「汝荒淫無度﹐褻近娼優﹐不可承天下﹐當納下璽綬﹐復齊王之爵﹐目下起程﹐非宣召不許入朝。」芳泣拜太后﹐納了國寶﹐乘王車大哭而去。只有數員忠義之臣﹐含淚而送。

次日﹐人報髙貴鄕公已到。公名髦﹐字彥士﹐乃文帝之孫﹐東海定王霖之子也。文武官僚卽備鑾駕﹐於南掖門外迎迎。髦忙來答禮。太尉王肅曰「主上不當答禮。」髦曰「吾亦人臣也﹐安敢不答禮乎﹖」文武扶髦上輦入宮﹐髦辭曰「太后召命﹐不知爲何﹖吾安敢乘輦而入耶﹖」遂步行至太極殿東堂﹐司馬師迎著﹐髦先下拜﹐師急扶起。問候已畢﹐引見太后。太后曰「吾見汝年幼時﹐有帝王之相﹐欲以禦寶授之﹐今果然應矣。汝可爲天下之主﹐當恭儉僕用﹐布徳施仁﹐勿辱先帝也。」髦再三堅辭。師令文武請髦出太極殿﹐是日遂立爲新君﹐攺嘉平六年爲正元元年﹐大赦天下。假大將軍司馬師黃鉞﹐入朝不趨﹐奏事不名﹐帶劍上殿。文武百官﹐各有封賜。

時正元二年有細作飛報﹐說鎭東將軍毌丘儉﹑揚州刺史文欽﹐以廢主爲名﹐興兵造反﹐前來討罪。司馬師聞知大驚。未知如何﹐且聽下回分解。

文鴦單騎退雄兵

正元二年正月間﹐揚州都督﹑鎭東將軍﹑領淮南軍馬毌丘儉﹐字仲聞﹐河東聞喜人也。儉聽知司馬師廢了曹芳﹐立曹髦爲君﹐心中大恨﹐無計可施。有長子毌丘甸曰「父親官居方面﹐司馬師廢主專權﹐國家顚覆﹐有壘卵之危﹐安可晏然自守﹖將受四海生靈之唾罵矣。」儉大喜曰﹔「吾兒之言是也。」遂請刺史文欽。欽乃曹爽門下客。欽見儉請﹐卽來拜謁。儉邀入後堂﹐禮畢﹐儉坐間流淚不止。欽問其故﹐儉曰「司馬師專權廢主﹐天地反覆﹐安得不傷心乎﹖」欽曰「都督鎭守方面﹐若肯仗義討賊﹐欽當捨死相助。」欽中子文淑﹐小字阿鴦﹐馬上使鞭槍﹐有萬夫不當之勇﹐常欲殺司馬師兄弟﹐與曹爽報仇。今可起兵急去﹐不可遲也﹗」儉大喜﹐卽時遂酹音類酒爲誓。二人詐稱有太后矯詔﹐聚淮南大小官兵將士。皆入壽春城﹐立一壇於西﹐宰白馬歃血爲盟﹐宣言﹕

司馬師大逆﹐今奉太后密詔﹐令盡起淮南軍馬﹐仗義討賊。眾皆悅服。摘老弱之兵守壽春。儉提兵六萬﹐屯於項城。文欽引兵二萬﹐在外爲遊兵﹐往來接應。儉移檄文去諸郡﹐令起大兵。

卻說司馬師左眼肉癅﹐不時疼癢﹐乃請太尉王肅計議軍機。師肉癅痛甚﹐醫官看視﹐用刀割之﹐以藥封閉﹐連日不出。忽有淮南告急﹐師請王肅求計。肅曰「昔關公有向北爭之心﹐孫權令呂蒙襲取荊州﹐撫卹將士家屬﹐因此關公軍勢瓦解。今淮南將士家屬皆在中原﹐可急撫卹﹐再斷其歸路﹐必有土崩之勢矣。」師曰「公言極善。但吾新割肉癅﹐不能自住。若命他人﹐心又不穩。」時中書侍郎鐘會在側﹐言曰「淮﹑楚兵彊﹐其鋒甚銳﹐若遣人領兵去退﹐多是不利。俏有疏虞﹐則大事廢矣。」師蹶然而起曰「非吾自往﹐不可破賊﹗」遂畱弟司馬昭守備洛陽﹐總攝朝政。

師拜辭魏主﹐乘軟輿﹐帶病東行。令鎭東將軍諸葛誕﹐總督豫州諸軍﹐從安風津取壽春﹔又令徵東將軍胡遵﹐領靑州諸軍﹐出譙﹑宋之地﹐絕其歸路﹔又遣荊州刺史﹑監軍王基﹐領前部兵先取鎭南之地。師領大軍﹐屯於襄陽﹐聚文武於帳下商議﹑光祿勛鄭褒曰「毌丘儉好謀而不達世情﹐文欽有勇而無計策。今大軍出其不意﹐江﹑淮之卒銳气正盛﹐不可輕敵﹐只宜深溝髙壘﹐以挫其銳。此亞夫之長策也。」監軍王基曰「不可。淮南之反﹐非軍民思亂也﹐皆因毋丘儉勢力所逼﹐不得已而從之﹐可火速攻擊。若大軍一至﹐必然瓦解矣。」師曰「此言甚妙。」遂進兵於﹝氵隱﹞水之上﹐中軍屯於﹝氵隱﹞橋。基曰「南頓極好屯兵﹐可星夜取之。若遲﹐則毌丘儉必至矣。」師遂令王基引前部兵﹐來南頓城下寨。

卻說毌丘儉在項城﹐聞知司馬師自來﹐乃聚眾商議。先鋒葛雍曰「南頓之地﹐依山傍水﹐極好屯兵。若魏兵先占﹐難以起遣。可速取之﹗」儉曰「然。」遂起兵投南頓來。正行之間﹐前面流星馬報﹕「南頓已有人馬下寨。」儉不信﹐自到軍前視之﹐果見旌旗徧野﹐營寨整齊。儉回到軍中﹐無計可破。忽一人報曰「東吳孫峻﹐提兵獨江﹐襲壽春來了。」儉大驚曰「壽春若失﹐吾歸何處﹖」是夜﹐退兵回項城。

司馬師見毌丘儉軍退﹐聚多官曰「當用何策﹖」尙書傅嘏報曰「今儉兵速退﹐憂吳人襲壽春也﹔必回項城﹐分兵守之。將軍可令一軍取樂嘉城﹐一軍取項城﹐一軍取壽春城﹐則淮南之卒自然瓦解。兗州刺史鄧艾﹐其人足智多謀﹐若領兵徑取樂嘉﹐更以重兵應之﹐破逆賊不難矣。」師從之﹐急遣使持檄文﹐教鄧艾起兗州之兵﹐來破樂嘉城。師後引兵﹐到彼會合。

卻說毌丘儉在項城﹐不時差人在樂嘉城哨探﹐只恐有兵來。忽文欽到﹐儉以此事告知。欽曰「都督勿憂。我與拙子文鴦只消五千兵﹐敢保樂嘉城﹐以退姦雄也。」儉大喜。

欽遂就領兵五千﹐同子文鴦投樂嘉來。前軍回說﹕「樂嘉城西皆是魏兵﹐約有數萬。遙望中軍﹐白旄黃鉞﹐皂蓋朱旛﹐簇擁虎帳﹐內豎一面錦繡『帥』字黃旗﹐必是司馬師也。安立營寨﹐尙未完備。」文鴦年方十八﹐身長八尺﹐懸鞭立於父側﹐聞知此語﹐乃告父曰「趁彼營察未成﹐可分兵兩路﹐左右擊之﹐可全勝也。」欽大喜曰「何時可去﹖」鴦曰﹔「今夜黃昏﹐父親引二千五百兵﹐從城南殺來﹔兒引二千五百兵﹐從城北殺來﹔三更時分﹐腰在魏寨會合。」欽從之﹐當晚分兵兩路。

且說文鴦全裝慣帶﹐腰懸鋼鞭﹐綽槍上馬﹐遙望魏寨而進﹐是夜﹐司馬師兵到樂嘉城﹐等鄧艾未至﹐就此處下寨。師爲眼上新割肉癅﹐瘡口疼痛﹐臥於帳中﹐令數百甲士環立繞護。三更時分﹐忽然寨內喊聲大震﹐人馬亂動。師急問之﹐人報曰「一軍從寨北斬圍直入﹐爲首一將﹐勇不可當﹗」師大驚﹐心如烈火﹐眼珠從瘡口內迸出﹐血流徧地﹐痛不可忍﹔又恐有亂軍心﹐口咬被頭而忍﹐被皆咬爛﹐乃傳令曰「敢有亂者斬之﹗」原來文鴦軍馬先到﹐一擁而進﹐在魏寨中左衝右突﹐到處徑過﹐人莫敢當﹔有相拒者﹐槍搠鞭打﹐死者無數。鴦只望父親到爲外應﹐並不見到﹐數番殺至中軍﹐皆被弓弩射回。文鴦在寨中殺到天明﹐只聽的北邊鼓角喧天﹐鴦回顧從者曰「父親不在南面爲應﹐卻從北至﹐何也﹖」鴦縱馬看時﹐只見一軍﹐行如猛風﹐爲首一將乃義陽棘陽人也﹐姓鄧﹐名艾﹐字士載﹐躍馬橫刀﹐大呼曰「反將休走﹗」鴦大怒﹐挺槍迎之。戰有四五十合﹐不分勝負。正斗之問﹐魏兵大進﹐前後夾攻。鴦部下之兵﹐各自逃散﹐只鴦單騎衝開魏兵﹐望南而走。背後數百員魏將﹐抖擻神威﹐驟馬追來。將至樂嘉橋﹐看看追上﹐鴦忽然勒回馬﹐大喝一聲﹐衝入魏將隊中來﹐鋼鞭起處﹐魏將紛紛落馬﹐各各倒退。鴦又緩緩而行。魏將又聚在一處﹐驚訝曰「此一人尙敢退我等之眾﹐可再追之﹗」遂並力復來追趕。文鴦行到樂嘉橋邊﹐見魏將又來追趕﹐鴦大怒曰「鼠輩何故不惜命也﹗」提鞭驟馬﹐殺入魏將叢中﹐鞭起處﹐數人落馬﹐鴦乃緩轡而去。魏將連追四五番﹐皆被文鴦殺退。後人有詩曰﹕

昔日當陽喝斷橋﹐張飛從此顯英豪。樂嘉城內應無敵﹐又見文鴦膽气髙。

卻說文欽被山路崎嶇﹐迷入谷中﹐行了半夜﹐比及尋路而出﹐天色已曉。又不知文鴦人馬所向﹐只見魏兵取勝﹐欽不戰而退。魏兵乘勢追殺﹐欽引兵望壽春而走。

時有尹大目﹐乃曹爽心腹﹐與文欽契厚。爽被司馬懿謀殺﹐故事司馬師。欽出仕淮南﹐尹大目見師眼珠突出﹐不能動止﹐常有殺師報爽之心﹐乃入帳告師曰「文欽本無反心﹐實乃明公心腹。今被毌丘儉逼迫﹐以致如此。某去說之﹐必然來降。」師從之。大目頂盔慣甲﹐乘快馬來趕文欽﹐看看追上﹐乃髙叫曰「文刺史見尹大目麼﹖」欽回頭視之﹐大目除了盔放於鞍前﹐以鞭指之曰「君侯何不忍耐數日耶﹖」此是大目知師將亡﹐故來畱欽。欽不解其意﹐乃厲聲而罵曰﹕『汝乃先帝之臣﹐不思根本﹐反助司馬師作惡﹐廢主害民﹐不怕天耶﹖天不祐汝等不忠不義之賊﹗」罵訖﹐便欲開弓射之。大目大哭而回曰「世事敗矣﹗尙自努力﹗」文欽收聚人馬﹐奔壽春時﹐被諸葛誕引兵取了﹔欽復回項城時﹐胡遵﹑王基﹑鄧艾三路兵皆到﹑欽見勢危。遂投東吳孫峻去了。

卻說毌丘儉在項城內﹐聽知壽春已失﹐文欽勢敗﹐城外三路兵到﹐儉遂盡撤城中之兵出戰。正與鄧艾相遇﹐儉令葛雍出馬﹐與艾交鋒﹐不一合。被艾一刀斬之﹐就突入中軍﹐來捉毌丘儉。未知性命如何﹐且聽下回分解。

姜維洮西敗魏兵三犯中原

卻說鄧艾斬了葛雍﹐引兵殺過陣來。毌丘儉死戰相拒﹐江﹑淮之兵大敗。胡遵﹑王基引兵四面夾攻。毋丘儉抵敵不住﹐引十數騎奪路而走。前至愼縣城下﹐縣令宋白開門﹐遂設席待之。儉大醉﹐被宋白令人殺之﹐將頭獻與魏兵。於是淮南平定。

司馬師臥病不起﹐喚諸葛誕入帳﹐贈印綬金帛﹐加爲徵東大將軍﹐都督提調揚州諸路軍馬。誕拜謝出帳。吳兵亦退。師班得勝之兵而還許昌﹐目痛不止﹐每夜只見李丰﹑張緝﹑夏侯玄三人索命。師心神恍忽﹐料命在旦夕﹐遂令人往洛陽取司馬昭到。昭哭拜於榻下﹐師囑之曰「吾今權柄如挑千斤之擔﹐𨿽欲卸肩﹐不可得也。汝當謹之﹗戒之﹗大事切不可輕托他人﹐自取滅族之禍耳﹗」言訖﹐以印綬付之﹐淚流如雨。昭急欲問時﹐師大叫一聲﹐眼睛迸血而死。時正元二年二月也。於是司馬昭掌了大權﹐然後發喪。魏主曹髦聞知司馬師已亡﹐遣使持詔到許昌。詔曰﹕

東南未定﹐暫畱司馬昭屯軍許昌﹐以爲外應。

昭心中猶疑未決﹐鐘會曰﹔「人心未安﹐不可屯此。萬一朝廷有變﹐悔何及也﹗」昭從之﹐卽起兵還﹐屯洛水之南。

髦知昭來洛水屯兵大驚曰「必有別故﹐如之柰何﹖」太尉王肅曰「昭見領大軍﹐未蒙封賞﹐陛下可封賞以安之。」髦遂命王肅持詔﹐封司馬昭爲大將軍﹑錄尙書事。昭入朝謝恩畢。自此中外大小事情﹐皆歸於昭。

卻說西蜀細作哨知此事﹐報入成都。姜維會後主曰「司馬師病目而亡﹐司馬昭自專大權﹐臣累敗於司馬昭。昭知臣無能﹐臣請興師﹐恢復中原﹐以圖大業﹐如不成功﹐當治臣罪。」後主從之﹐遂命姜維興師伐魏。

維自到漢中﹐整頓軍馬。徵西大將軍張翼曰「吾蜀地淺狹﹐錢糧鮮薄﹐不宜久遠徵伐﹐空勞民力。不如據險守分﹐卹軍愛民﹐此乃保國之計也。」維曰「不然。昔日丞相未出茅廬之時﹐已定三分天下﹐然後鼎足勢成﹐尙且六出祁山以圖中原﹐恢復漢室﹐不幸半途而喪﹐以致功業未成。非不欲也﹐實力未及耳﹗今吾旣受丞相遺命﹐當盡忠報國﹐以繼其志﹐𨿽至死而無恨也。今司馬師新亡﹐司馬昭創立未穩﹐若不伐之﹐更待何時﹖」翼默然而退。維遂起精兵五萬﹐前來伐魏。夏候霸曰「可將輕騎先出枹罕﹐若得洮西南安﹐則諸郡可定。」張翼曰「向者不克而還﹐皆因軍出甚遲。兵法云﹕『攻其無備﹐出其不意。』今若火速進兵﹐使魏人不能提防﹐必然全勝矣。」

於是姜維引兵五萬﹐徑取枹罕。兵過洮西﹐守邊軍士報知雍州刺史王經﹐一面告知徵西將軍陳泰。王經先起馬步兵七萬來迎。兩軍相遇﹐陣角射住。姜維曰「吾自掌中軍﹐張翼在左﹐夏侯霸在右。交鋒之際﹐吾兵倒退﹐汝兩軍分兩路而進﹐容魏兵徑進﹐吾軍復回。此韓信破趙之謀也。」此時蜀陣背洮水布列﹐姜維出馬﹐搦魏將答話。王經引十員牙將出而問曰「魏與吳﹑蜀已成鼎足之勢﹐汝累入寇﹐此眞不識時務也。」維曰「司馬師無故廢主﹐鄰邦理宜問罪﹐何況是仇敵之國也。敢死戰者出馬﹗」經回顧諸將曰「蜀兵背水爲陣﹐敗則皆沒於水矣。姜維驍勇﹐汝四將可戰之。被若退動﹐便可追擊。」四將左右而出﹐來戰姜維。維戰數合﹐撥馬望本陣中便走。王經大驅士卒﹐一齊趕來。維引兵望洮水而走。張翼﹑夏候霸左右兩軍﹐掠邊殺魏兵之後。維將近水﹐大呼將士曰「事急矣﹗諸將何不效力﹗」眾將一齊殺回﹐魏兵大敗。翼﹑霸二人從後殺來﹐把魏兵圍在垓心。維奮武揚威﹐殺入魏軍之中﹐左衝右突﹐殺死無數牙將。魏兵大亂﹐自相踐踏﹐死者太半﹐逼入洮水者無數﹐斬首萬級﹐壘屍數里。王經引敗兵百騎﹐奮力殺出﹐徑望狄道城而走。奔入城中﹐閉門保守。姜維大獲全功﹐犒軍已畢﹐便欲進兵攻打狄道城。張翼諫曰「將軍功績已成﹐威聲大震﹐可以止之。今若前進﹐倘有蹉跌﹐此功名皆廢矣。正所謂『畫蛇添足』也。」維曰「不然。向者兵敗﹐尙欲進取﹐縱橫中原。今日洮水一戰﹐魏人膽裂﹐吾料狄道唾手可得。汝勿自墮其志也﹗」張翼再三諫勸。維不從﹐遂勒兵來取狄道城。

卻說雍州徵西將軍陳泰﹐正欲起兵與王經報兵敗之仇﹐忽兗州刺史﹑安西將軍鄧艾引兵到。泰接著﹐禮畢﹐艾曰「今奉大將軍之命﹐特來助將軍破敵人耳。某年幼﹐不諳軍事﹐乞見教一二。」泰乃聚雍﹑涼諸將商議曰「今姜維困狄道城﹐公等有何髙見﹖」參謀楚彜曰「王刺史兵敗於洮水﹐蜀人大勝﹐今若敵鬥﹐必不能勝﹔不如據險保守﹐待蜀人自亂﹐方可攻之。此司馬公萬全之計也。」鄧艾冷笑不言。陳泰曰「公言𨿽善﹐但時有不同﹐勢有不等故也。今姜維引兵深入重地﹐正欲與我兵交鋒原野﹐以求一戰之利。似當深溝髙壘﹐避其銳气。若與決戰﹐使稱其意﹐固不可也。然吾料姜維﹐今洮水得勝﹐必進東南﹐據洛陽﹐取積谷之所﹐招羌胡之眾﹐東爭關﹑隴﹐傳檄四郡﹐此吾兵之大患也。若如此﹐則宜守之。今彼不知此道﹐卻圍狄道城﹐其城垣髙地峻﹐急且難攻﹐安能便得﹖空勞兵費力矣。故知姜維無謀之士也﹗吾今乘髙附峻﹐陳兵於項嶺﹐然後進兵擊之﹐蜀兵必大敗也。此所謂『客主不同﹐時勢有異』焉。」艾大喜﹐起身拜謝曰「將軍之謀﹐洞貫鄧艾肺腑﹐眞妙算也﹗」遂先撥二十隊之兵﹐每隊五十人﹐盡帶旌旗鼓角烽火之類﹐日伏夜行﹐去狄道城東南髙山深谷之中埋伏﹐爲暗兵之勢﹔只待兵來﹐一齊鳴鼓吹角爲應﹐夜則舉火放炮以驚之。魏兵埋伏己畢﹐專候蜀兵到來。於是陳泰﹑鄧艾各引二萬兵﹐相繼而進。

卻說姜維圍住狄道城﹐令兵八面攻打﹐連攻數日不下﹐心中鬱悶﹐無計可施。是日黃昏時分﹐忽三五次流星馬飛報﹐說﹕「有兩路兵來﹐旗上明書大字﹐一路是徵西將軍陳泰﹐一路是安東將軍鄧艾。」維大驚曰「向者夏侯將軍言鄧艾若領兵﹐難以伐魏。今日果然領兵而來﹐如之柰何﹖」遂請夏侯霸商議此事。霸曰「鄧艾自幼深明兵法﹐善曉地利。今領兵到﹐休容立得腳穩﹐便可擊之。」維於是畱張翼攻城﹐命夏侯霸引兵迎陳泰。維自引兵來迎鄧艾。當夜二更﹐兩軍齊起。

且說姜維引軍來迎魏兵﹐行不到五里﹐忽然東南一聲炮響﹐鼓角震地﹐火光沖天。維縱馬看時﹐只見周圍皆是魏軍旗號。維大驚曰「中鄧艾之計矣﹗」急傳令﹐教夏候霸﹑張翼各棄狄道而退。於是蜀兵皆退於漢中。維自斷後﹐只聽的背後鼓聲不絕。維退入劍閣之時﹐方知火鼓二十餘處﹐皆虛設也﹔再欲提兵回﹐軍已歸心似箭。維亦收心而還﹐不曾折兵。

且說後主見姜維有洮西大功﹐乃降詔﹐封維大將軍﹐遂駐兵於鐘題地名。維受了大將軍之職﹐上表謝恩已畢﹐再議出師伐魏之策﹐未知勝負如何﹐且聽下回分解。

鄧艾段谷破姜維四犯中原

卻說姜維退兵屯於鐘題﹐魏兵屯於狄道城外。王經迎接陳泰﹑鄧艾入城﹐拜謝解圍之事﹐設宴相待﹐大賞三軍。泰將鄧艾之功﹐申奏魏主曹髦。髦與司馬昭計議﹐封艾爲安西將軍﹐假節﹐領護東羌校尉﹐同泰屯兵於雍﹑涼等處。艾申表謝思已畢﹐泰設席與艾作賀曰「姜維夜遁﹐气力已竭﹐再不出矣。」艾曰「王經敗於洮西﹐非小失也﹕折軍損將﹐倉廩空虛﹐百姓流離﹐幾致危亡﹗姜維𨿽夜遁﹐不曾損兵折將﹐他日安肯不出乎﹖吾料蜀兵必出有五。」泰曰「何謂蜀兵必出有五也﹖」艾曰「蜀兵𨿽退﹐終有乘勝之勢﹔吾兵終有弱敗之實﹐共必出一也。蜀兵皆是孔明教演精銳之兵﹐隊伍容易調遣﹐兼人馬整齊﹐將士雄烈﹔吾將不時更換﹐軍又訓練不熟﹐甲仗未完﹐所事不備﹐其必出二也。蜀人多以舡行﹔吾軍皆在旱地﹐勞逸不同﹐其必出三也。狄道﹑隴西﹑祁山﹑南安四處皆是守戰之地﹐不知蜀人來攻何處﹐或聲樂擊西﹐或指南攻北﹐吾兵必須分頭守把﹔蜀兵一處而來﹐以一分敵四分﹐其必出四也。若蜀兵自南安﹑隴西﹐而可取羌胡之谷爲食。若出祁山﹐熟麥千頃爲之懸餌﹐蜀人以此圖之﹐其必出五也。姜維乃孔明弟子﹐有謀者也﹐必然又出矣。」泰以手加額曰「朝廷有福﹐又出此異人﹐蜀兵不足慮哉﹗」於是陳泰與鄧艾結爲忘年之交。忘年者﹐不較老幼年齒之交也。艾遂將雍﹑涼等處之兵﹐每日操練﹔各處隘口﹐皆立營寨﹐以防不測。泰見艾事事有法﹐其是敬愛。

卻說姜維在鐘題﹐大設筵宴﹐會集諸將﹐商議伐魏之事。一人諫曰「將軍累出﹐未獲全功。今日洮西之捷﹐魏人旣已服威名﹐何故又欲出也﹖萬一不利﹐蜀人怨矣。」維視之﹐乃義陽人也﹐姓樊﹐名建﹐字長元。舊爲武侯帳前令史﹐與董厥爲正副。維曰「汝等只知魏國地寬人廣﹐急不可得﹐卻不知攻魏者有五。吾軍有此五勝﹐故汝等不能知也。」眾問之﹐維答曰「彼有洮西一敗﹐挫盡銳气﹔吾兵𨿽迫﹐不曾損傷﹐今若進兵﹐一可勝也。吾兵船載而進﹐不致勞困﹔彼兵皆從旱地來迎﹐二可勝也。吾兵久經訓練之眾﹐彼皆烏合之徒﹐不曾有法度﹐三可勝也。彼軍須各守備﹐軍力分開﹔吾兵一處而去﹐彼安能救之﹖四可勝也。吾兵自出祁山﹐掠抄秋谷爲食﹐五可勝也。不就此時伐魏﹐更待何時耶﹖」夏侯霸曰「鄧艾年紀𨿽幼﹐機謀深遠﹐近封爲安西將軍之職﹐必於各處準備﹐非同往日矣。」維厲聲曰「彼丈夫也﹐我丈夫也﹐吾何畏彼哉﹗汝等休長他人銳气﹐滅自己威風。吾意已決﹐必先取隴西。」眾諫不從。

維自領前部﹐令眾將隨後而進。於是蜀兵盡離鐘題。殺奔祁山來。前哨馬回報說﹕「祁山連絡下九个寨柵﹐皆是魏兵。」維不深信﹐乃自引數騎﹐憑髙望之﹐果見祁山九寨﹐勢如長蛇﹐首尾相顧。維回顧左右曰「夏侯霸之言﹐信不誣矣。此寨柵止吾師諸葛丞相能之。今觀鄧艾所爲﹐不在吾師之下也。」遂回本寨﹐喚諸將曰「魏人準備﹐必知吾來矣。吾料鄧艾必在此間。汝可虛張吾之旗號﹐據此谷口下寨﹐每日令百餘騎出哨﹐一回換一番衣甲旗號﹐按靑﹑黃﹑赤﹑白﹑黑五方旗幟相換﹐示兵之多也。吾卻提大兵﹐偸出董亭﹐徑襲南安去也。」遂令鮑素屯兵於祁山谷口﹐維盡率大兵而來。

卻說鄧艾則蜀兵出祁山﹐早與陳泰下寨準備﹐見蜀兵連日不來搦戰﹐一日五番哨馬出寨﹐或十里﹑十五里而回。艾憑髙望畢﹐慌入帳與陳泰曰「姜維不在此間﹐必取董亭襲南安去了。出寨哨馬只是這幾匹﹐更換衣甲﹐往來哨探驟躍﹐其馬皆困乏﹐主將必無能者。將軍可引一軍攻之﹐必然取勝。若打破寨柵﹐便引兵襲董事之路﹐先斷姜維之後。蜀兵之勢必崩矣。吾當先引一軍﹐去救南安。有一條路徑取武城山﹐若先占此山頭﹐姜紹必取上邽。上邽有一谷﹐名曰段谷﹐地狹山險﹐正好埋伏。彼來爭武城山時﹐吾先伏兩軍於段谷﹐破維必矣。」泰曰「吾守隴西二三十年﹐未嘗如此明察地理。公之所言﹐眞神算也﹗公可速去﹐吾自攻此處寨柵。」於是鄧艾引數萬軍﹐星夜倍道而行﹐徑到武城山。下寨己畢﹐蜀兵未到﹐卽令帳前司馬帥纂與子鄧忠﹐各引五千兵﹐先去段谷埋伏﹐如此如此而行。二人受計而去。艾令偃旗息鼓﹐以待蜀兵。

卻說姜維引兵從董亭望南安而來。維在馬上﹐乃問夏侯霸曰「此去南安﹐可有備否﹖先取何處﹐可爲主乎﹖」霸曰「近南安有一山﹐名武城山﹐若先得了﹐可奪南安之勢。只恐鄧艾多謀﹐必先提備。」維曰「魏人只知吾取祁山﹐眾皆聚於彼處矣。」遂促兵前進。至武城山﹐前軍欲登山時﹐忽然山上一聲炮響﹐喊聲大震﹐鼓角齊鳴﹐旌旗徧豎﹐皆是魏兵。中央風飄起一面黃旗﹐大書「鄧艾」字樣。蜀兵大驚。山上數十路精兵殺下﹐勢不可當﹐蜀兵大敗。維急率中軍人馬去救之時﹐魏兵已退。維暗思曰「吾深得武侯傳授﹐天下無敵﹐不想中原亦有此人。吾與鄧艾誓不兩立﹗」次日﹐又整兵來武城山搦鄧艾出戰﹐山上魏兵並不下來。維令軍士辱罵﹐至晚欲退﹐山上鼓角齊鳴﹐蜀兵復回﹐魏兵又不下來﹔欲上山衝殺﹐山上炮石甚嚴﹐不能得進。守至三更欲回﹐山上鼓角又鳴。維移兵下山屯紮﹐比及令軍搬運木石﹐方欲豎立爲寨﹐山上鼓角又鳴﹐魏兵驟至。蜀兵大亂﹐自相踐踏﹐退回舊寨。次日﹐姜維令軍士運糧艸車仗﹐至武城山穿連排定﹐欲立起寨柵﹐以爲屯兵之計。是夜二更﹐鄧艾令五百人各執火把﹐分兩路下山﹐燒著車仗﹐以兵應之。兩軍混殺了一夜﹐營寨又立不成。維復引兵退﹐再與夏侯霸商議曰「南安未民﹐不如先取上邽。蓋上邽乃南安屯糧之所也﹐若得上邽﹐南安自危矣。」遂畱霸屯於武城山。

維盡引精兵猛將﹐沿山渡渭水之東﹐徑取上邽。行了一宿﹐將及天明﹐見山勢狹峻﹐道路崎嶇﹐乃問鄕導官曰「此處何名耶﹖」答曰「段谷。」維驚曰「有何美哉﹗」段谷與「斷谷」音同。因此自忖﹕「倘於此地斷絕糧艸﹐如之柰何﹖」正躊躇未決﹐忽前軍來報﹕「山後有塵土而起﹐必有伏兵。」維令退兵之時﹐師纂﹑鄧忠兩軍殺出。維且戰且走。前面喊聲大震﹐鄧艾引兵殺到﹐三路夾攻蜀兵大敗﹐棄甲拋戈﹐丟旗撇鼓﹐各逃性命者﹐不可勝數。後得夏候霸引兵殺到﹐魏兵方退﹐救了姜維。維欲往祁山再出﹐霸曰「祁山寨已被陳泰打敗﹐鮑素陣亡﹐全寨人馬皆退回漢中去了。」維不敢取董亭﹐急投山僻小路而回寨中。後面鄧艾追急﹐維令諸軍前進﹐自爲斷後。蜀兵三分已退去二分﹐只維一軍在後。正行之際﹐忽然山路中一軍突出﹐乃是魏將陳泰也。魏兵一聲喊處﹐將維困在垓心。維人困馬乏﹐左衝右突﹐不能得出。未知姜維性命如何﹐且聽下回分解。

司馬昭破諸葛誕

卻說姜維被陳泰困住﹐如鐵桶相似﹐維死戰不能脫。

且說蕩寇將軍張嶷﹐聽知姜難受困﹐引數百騎殺入重圍﹐來救姜維。維見嶷殺到﹐遂乘勢殺出。嶷收拾軍馬斷後﹐被魏兵亂箭射死。維得脫重圍﹐復回漢中﹐因感張嶷忠勇﹐歿於王事﹐乃贈其子孫。因此蜀中將士多於陣亡者﹐皆歸罪於姜維。維照武侯街亭舊例﹐乃上表白貶爲後將軍﹐行大將軍事。鎭西大將軍胡濟等﹐因會定取上邽﹐不至﹐亦貶一級。

卻說鄧艾見蜀兵退盡﹐乃與陳泰設宴相賀﹐大賞三軍。泰表奏鄧艾之功。此時魏主曹髦攺正元三年爲甘露元年﹐司馬昭遣使持節捧詔﹐加鄧艾官爵﹐賜印綏。詔曰﹕

逆賊姜維連年狡黠﹐民夷騷動﹐西土不寧。卿籌劃有方﹐忠勇奮發﹐斬將十數﹐馘首千計﹔國威震於巴﹑蜀﹐武聲揚於江﹑岷。今封卿爲鎭西將軍﹐都督隴右諸軍事﹔進封卿之子鄧忠爲亭侯﹐仍賜黃金五十兩。甘露元年秋九月日詔。

加封鄧艾之後﹐司馬昭自爲天下兵馬大都督﹐出入常令三千鐵甲驍將前後簇擁﹐以爲護衛﹔一應事務﹐不奏朝廷﹐就於相府裁處。自此﹐有篡位之心﹐只恐南北人心未順。有一心腹人﹐姓賈﹐名充﹐字公閭﹐乃故建威將軍賈逵之子﹐爲昭府下長史。充語昭曰「今主公掌握大柄﹐四方人心必然未安﹐且宜暗訪。」昭曰「吾正欲如此。汝可與吾東行﹐推慰勞出徵軍士爲名﹐以探消息。愼之﹗愼之﹗」

賈充拜辭司馬昭﹐徑到淮南﹐入見鎭東大將軍諸葛誕。誕字公休﹐乃瑯琊南陽人﹐武侯之族弟也﹐諸葛丰之後。因武侯在蜀爲相﹐因此不得重用。後武侯身亡﹐誕在魏歷任重職﹐封髙平侯﹐總攝兩淮軍馬。賈充慰勞三軍已畢﹐誕設宴待之。酒至半酣﹐充以言挑曰「近來洛陽諸賢﹐見魏王懦弱﹐不堪爲君。大將軍三輩輔國﹐功徳彌天﹐可以禪代魏國。未審鈞意若何﹖」誕大怒曰「汝乃賈豫州之子﹐世食魏祿﹐安敢出此亂言也﹖」充急應曰「某具他人之言﹐特告明公耳。」誕曰「朝廷有難﹐吾當以死報之﹐安忍使匹夫犯上耶﹗」充默然。

次日辭歸﹐乃見司馬昭﹐細言其事。昭大怒曰「鼠輩安敢如此﹗」充曰「誕在淮南﹐深得人心﹐今若使人召之﹐必然不來﹐隨卽必反﹐爲禍乃小﹔若不召之﹐民反𨿽遲﹐爲禍甚大﹐不如早早召之。」昭曰「若匹夫果反﹐吾當自討之。」昭遂暗發密書與揚州刺史樂綝﹐然後遣仗徵誕爲司空。

誕得了詔書﹐已知是賈充告變﹐遂捉下使命拷問。使告曰「想是樂刺史知之﹖」誕曰「他如何知之﹖」使曰「早有人送密詔去矣。」誕大怒﹐叱左右斬了來使﹐棄於後園﹐卽時設宴﹐大會心腹將校約七百餘人。酒巡數次﹐誕曰「前者所造衣袍鎧甲﹑旌旗器械﹐以擊盜賊。今天子取吾爲司空﹐此物又無用矣。汝等可披掛﹐隨吾出城﹐遊戲旦夕便回。」眾皆應曰「願從尊命。」各人遂皆全副披掛上馬﹐隨誕出城﹐投揚州而來。將至南門﹐城門已閉﹐弔橋拽起。誕勒馬停刀言曰「吾早晚回洛陽﹐暫出遊戲﹐何爲閉門﹖汝欲反耶﹖」城上無一人答言。誕引兵轉至東門﹐其門亦閉。誕大怒曰﹔「樂綝匹夫﹐安敢如此﹗」遂令將士打城。手下十餘驍將﹐下馬渡濠﹐飛身上城﹐殺散軍士﹐大開城門。於是諸葛誕引兵入城﹐乘風放火﹐殺至綝家。綝慌上樓避之。誕提劍上樓﹐大喝曰「汝父在日﹐受魏國大恩﹐不思報效﹐反欲順司馬昭耶﹖」綝未及言﹐被誕一劍斬之﹐將首級以木匣盛之﹐令人賫表並首級赴洛陽。

表曰﹕

臣誕受國重任﹐統兵在東。揚州刺史樂綝專詐﹐說臣與吳交通﹐又言被昭當代臣位﹐無狀日久。臣奉國命﹐以死自立﹐終無異端。忿綝不忠﹐輒將步騎七百人﹐以今月六日討綝﹐卽日斬獲﹐函頭驛馬傳送。若聖朝明臣﹐臣卽魏臣﹔不明臣﹔臣卽吳臣。不勝發憤﹗卽日謹拜表陳愚﹐悲感泣血﹐哽咽斷絕﹐不知所如﹐乞朝廷察臣至誠。謹表以聞。

且說諸葛誕上表已畢﹐仍回壽春﹐大聚兩淮屯田戶口十餘萬﹐並揚州新附降兵四萬餘人﹐積艸屯糧﹐足用一年﹔又令長史吳綱﹐送子諸葛靚音淨入吳爲質求救。

此時東吳丞相孫峻病亡﹐立從弟孫琳輔政。琳字子通﹐爲人彊暴﹐殺大司馬滕胤﹐將軍呂據﹑王惇等﹐因此權柄皆歸於琳。吳主孫亮𨿽然聰明﹐無可柰何。於是吳綱將諸葛靚至石頭城﹐入拜孫琳。琳問其故﹐綱曰「諸葛誕乃蜀漢諸葛武候之族弟也﹐今不得已﹐故屈膝事魏。近被司馬昭侵欺侮慢﹐特來歸降。誠恐無憑。專送親子諸葛靚爲質﹐伏望臨危相救﹐平定之後﹐永爲臣下。」琳大喜﹐加賞吳綱﹐便遣大將全懌﹑全端爲主將﹐王祚爲合後﹐朱異﹑唐咨爲先鋒﹐文欽爲鄕導引進﹐大起吳兵七萬﹐分三路而來接應。吳綱回壽春報知諸葛誕。誕大喜﹐遂陳兵準備。

卻說使命將樂綝首級並表文到洛陽﹐見了司馬昭﹐昭大怒﹐就欲自討。長史賈充曰「主公承父兄之基業﹐恩徳未及四海﹐今棄天子而去﹐若一朝有變﹐悔之何及﹗不如奏請太后及天子一同出徵﹐可保無虞。此萬全之計也。」昭大喜曰「此言正合吾意。」遂入奏太后曰「諸葛誕謀反﹐臣與文武官僚計議停當﹐請太后同天子禦駕親徵﹐以繼先帝之遺意。」太后畏懼﹐遂從之。次日﹐昭請魏主曹髦起程。髦曰「大將軍都督天下軍馬﹐任從調遣﹐何必膚自行也﹖」昭曰「不然。昔日武祖縱橫四海﹐文帝﹑明帝有包括宇宙之志﹐並吞八荒之心﹐凡遇大敵﹐必須自行。陛下正宜追配先君﹐招淸故孽﹐何自畏也﹖」髦懼威權﹐只得從之。昭遂下詔﹐盡起兩都之兵二十六萬﹐命徵南將軍王基爲正先鋒﹐安東將軍陳騫爲副先鋒﹐監軍石苞爲左軍﹐兗州刺史周泰爲右軍﹐護車駕大進南徵﹐浩浩蕩蕩﹐殺奔淮南而來。

東吳先鋒朱異引兵迎敵。兩軍對圓﹐魏軍中王基出馬﹐朱異來迎。戰不三合﹐朱異敗走。唐咨出迎﹐又戰不三合﹐亦大敗而走。王基驅兵掩殺﹐吳兵大敗﹐退五十里下寨﹐報入壽春城中。諸葛誕自引本部銳兵﹐會合文欽並欽二子文鴦﹑文虎﹐雄兵數萬﹐來退司馬昭。未知勝負如何﹖

忠義士於詮死節

卻說司馬昭聽知諸葛誕會合吳兵以決勝負﹐喚謀士二人商議。一人是散騎長史裴秀﹐一人是給事黃門侍郎鐘會。昭求破敵之策﹐鐘會曰「吳兵會合諸葛誕者﹐實圖利也﹐以利誘之﹐必勝矣。」昭曰「此言甚妙。」遂令石苞﹑周泰先引兩軍於石頭山埋伏﹐王基﹑陳騫精兵在後﹐卻令偏將成倅引兵數萬先去誘敵。又令陳俊引車仗牛馬驢騾﹐裝載賞軍之物﹐四面聚積於陣後。

是日﹐諸葛誕令吳將朱異在左﹐文欽在右。只見魏陣中人馬不整﹐誕更不答話﹐乃大驅士馬徑進。成倅引兵退走﹐誕掩殺過。忽然一聲炮響﹐兩路兵殺來﹐左有石苞﹐右有周泰。誕大驚﹐急欲退時﹐王基﹑陳騫大率精兵殺到。淮南兵大敗。司馬昭亦引兵接應。誕引敗兵奔入壽春﹐閉門堅守。昭令兵四面圍定﹐並力攻城。

此時吳兵退於安丰。魏主車駕駐於項城。鐘會諫曰「今諸葛誕𨿽敗入城﹐糧艸尙多﹐更有吳兵見屯安丰以爲掎角之勢。今四面攻圍﹐緩則堅守不出﹐急則必然死戰。倘吳兵到來夾攻﹐吾軍無益。不如只三面攻之﹐畱南門大隊﹐容賊自走﹔走則擊之﹐可全勝也。今吳兵必然帶糧不多﹐我引輕騎抄在其後﹐可不戰而自破矣。」司馬昭曰「吾得子房也﹗」遂令王基撤退南面之兵﹐只畱三面兵﹐築起土城﹐以爲久計。原來淮水泛溺﹐土城一衝便倒﹐壽春城上軍士望之﹐大笑不止。

卻說吳兵屯於安丰﹐孫琳喚朱異等入堂﹐責之曰「量一壽春城不能救﹐安可並吞中原﹖如再不勝必斬﹗」朱異回本寨商議﹐牙將於詮曰「城中軍士其心不一﹐我等可分一半精兵入城。將軍攻其外﹐我等在內殺出﹐卻令諸葛誕引兵守城﹐此爲上策。」異從之。有全懌﹑全端等皆願入城。詮遂同懌﹑端會合文欽軍馬﹐引兵一萬入壽春。此時魏兵不得將令﹐未敢輕敵﹐任吳兵入城﹐乃報知司馬昭。昭令王基﹑陳騫引五千精兵﹐伏於吳兵來路﹕「若朱異來救壽春﹐不可與敵﹐只截其後﹐吳兵必自亂矣。」王﹑陳二人引兵伏定。朱異果然自引馬步軍來。正行之間﹐背後喊聲大震﹐忽兩軍殺到﹕左有王基﹐右有陳騫。吳兵大敗﹐各自逃命。異大掠無措﹐不敢回安丰﹐只奔到江邊見了孫琳﹐言說此敗之因。琳大怒曰「累敗之將﹐要汝何用﹗」叱武士推出斬之。於是武士擁朱異斬於鑊裏。琳又責唐咨等曰「若不得城﹐勿來見我﹗」此時孫琳自回建業。

全端子全褘懼罪降魏﹐司馬昭加褘爲偏將軍。唐咨兵退回上船。鐘會與昭曰「今孫琳退去﹐外無救軍﹐城可圍矣。」昭從之﹐遂催兵攻圍。全褘感昭恩徳﹐乃修家書與父全端﹑叔全懌﹐言孫琳不仁﹐再若無功﹐盡誅老小﹐以書射入城中。懌得褘書﹐遂引數千人開門降魏。魏兵欲入城去﹐被諸葛誕自至﹐魏兵乘髙放箭﹐射入城中﹐城上矢石如雨﹐內外死者不計其數﹐屍橫徧野﹐血流成渠。連打數日方息。諸葛誕在城內憂悶﹐忽蔣班﹑焦彜二謀士進言曰「城中糧少兵多﹐不能久守﹐可率吳﹑楚之眾﹐與魏兵決一死戰。今守此城﹐欲待天自殺敵人耳﹗」誕大怒曰「吾欲守﹐汝欲戰﹐莫非有異心乎﹖再言必斬﹗」二人出而仰天長嘆曰「誕將亡矣﹗我等不如早降﹐免此一死﹗」是夜二更時分﹐蔣﹑焦二人逾城降魏﹐司馬昭重加用之。因此城中𨿽有敢戰之士﹐不敢言戰。

魏兵四面築起土城﹐以防淮水。誕在城中只望水泛﹐衝倒土城﹐驅兵擊之。自秋至冬﹐並無淋雨﹐淮水不泛。看看糧盡﹐文欽在小城內與二子堅守﹐見軍士漸漸餓倒﹐只得來告誕曰「糧皆盡絕﹐軍土餓損﹐不如將北方之兵盡放出城以省其食﹐只與吳兵固守﹐可保長久。」誕大怒曰「汝教我盡去北軍﹐欲謀我耶﹖」叱左右推文欽斬之。欲擒二子﹐事已泄漏﹐文鴦﹑文虎卻將點兵﹐誕兵已到。鴦﹑虎二人各拔短刀﹐立殺數十人﹐飛身上城﹐一躍而下﹐越濠赴魏寨投降。司馬昭恨文鴦昔日單騎退兵之仇﹐欲令斬之。鐘會諫曰「文欽之罪合誅﹐二子亦當滅族。今欽己亡﹐二子無路來降﹐且城未破﹐若殺降將﹐是堅城內人之心也。」昭允之﹐遂召文鴦﹑文虎入帳﹐以好言撫慰﹐賜駿馬錦衣﹐加爲偏將軍﹐封關內侯。二子拜謝上馬﹐繞城大叫曰「我二人蒙大將軍赦其反逆之罪﹐贈以爵祿﹐汝等何不早降﹗」城內人饑困日久﹐眾皆計議曰「文鴦乃司馬氏大仇之人﹐尙且重用﹐何況我等也﹗」三千人結義了畢﹐欲出投降。諸葛誕大怒﹐日夜自來巡城﹐以殺爲咸。

鐘會知城中皆變﹐入帳與昭曰「時已至矣﹗城可攻矣﹗」昭大喜﹐遂激三軍四面雲集﹐一齊攻打。北門守將曾宣獻門﹐放魏兵入城。誕知魏兵已入﹐慌引麾下數百人﹐自城中小路突出﹐至弔橋邊正撞著胡奮﹐手起刀落﹐斬誕於馬下。數百人欲自逃生﹐皆被亂箭射死。魏將王基引兵殺到西門﹐正遇吳將於詮。基大喝曰「何不早降也﹗」詮大怒曰「大丈夫受命爲主﹐以兵救難﹐旣不能救﹐又降他人﹐乃禽獸之類也﹗」以手拽盔擲於地曰「人生在世﹐得死於戰場者﹐幸也﹗」急揮刀死戰三十餘合﹐人困馬乏﹐獨力難加﹐魏兵四面攻之﹐於詮被亂軍所殺。史官有詩贊曰﹕

司馬當年圍壽春﹐降兵無數拜車塵。東吳𨿽有英雄士﹐誰及於詮肯殺身﹗

司馬昭入城中﹐將諸葛誕老小盡皆斬之﹐夷其三族。武士推過誕帳下數百人來。昭曰「汝等可降否﹖」眾皆大叫曰「願與諸葛公同死﹐決不降汝﹗乞早殺之﹗」昭大怒﹐叱武士盡縛於城外﹐逐一問曰「降者免死﹗」並無一人言降。隨斬一人﹐再問亦然。數百人一一研問﹐直殺至盡﹐並無一人言降。昭深加嘆息不已﹐遂令埋之。後史官有詩嘆曰﹕

忠臣至死無移攺﹐諸葛公休帳下兵。《薤露》歌聲應未斷﹐遺蹤直欲繼田橫﹗公休﹐誕字也。

吳兵皆降於魏。裴秀告司馬昭曰「吳兵老小盡在東南江﹑淮之地﹐今若畱他﹐久必爲變﹐不如坑之﹗」鐘會諫曰「否。古之用兵者﹐全國爲上﹐戮其元惡而已。若盡坑之﹐是不仁也﹐不如放歸江南﹐以顯中國之寬大耳。」昭曰「此妙論也。」遂將吳兵盡皆放歸本國。唐咨﹑王祚因懼孫琳﹐不敢回國﹐亦來降魏。昭皆重用﹐令分布三河之地。淮南已平﹐正欲退兵﹐忽報西蜀姜維引兵來取長城﹐邀截糧艸。昭大驚﹐慌與多官計議退兵之策。未知如何﹖

姜維長城戰鄧艾五犯中原

蜀漢延熙二十年﹐攺爲景耀元年。姜維在漢中﹐選川將兩員﹐每日操練人馬。一將乃蔣舒也﹐一將乃傅僉也﹐並爲心腹人。維問夏侯霸曰「公常言『鄧艾𨿽小兒﹐不可輕之』﹐尙未深信。及累見其能﹐方知公之言不謬也﹐但恨未識其面耳。」霸曰「其人身長七尺﹐闊面大耳﹐方頤大口。但言語蹇澀﹐時人呼爲『鄧喫』也。」維曰「吾平生不服天下之人﹐累中此人之計﹐誓必報恨以雪前恥也﹗」忽報淮南諸葛誕起兵討司馬昭﹐東吳孫綝助之。昭大起兩都之兵﹐將皇太后並魏主一同出徵去了。維大喜曰「吾今番大事濟矣﹗」遂表奏後主﹐願興兵伐魏。中散大夫譙周聽知﹐嘆曰「蜀兵連年出徵﹐傷者數多﹐深有怨心。姜伯約不識時務﹐欲背天行事也﹗朝廷近來溺於酒色﹐信從中貴黃皓﹐不理國事﹐只圖歡樂﹔伯約累欲徵伐﹐不卹軍士﹐國將危矣﹗吾何忍哉﹖」乃作《仇國論》一篇﹐寄與姜維。維拆封視之﹐論曰﹕

或問﹕「古往能以弱勝彊者乎﹖」伏愚子答曰「有之。」髙賢卿曰「以何術以勝之﹖」伏愚子答曰「處大國無患者﹐恆多慢﹔處小國有憂者﹐恆思善。多慢則生亂﹐思善則生治﹐理之常也。故周文王養民﹐以少取多﹔越勾踐卹眾﹐以弱斃彊﹐此其術也。」賢卿又曰「曩者楚彊漢弱﹐相與戰爭﹐無日寧息﹐然項羽與漢約分鴻溝爲界﹐各欲歸息民﹔張良以爲民志旣定﹐則難動也﹐尋帥追羽﹐終斃項氏﹐豈比由文王﹑勾踐之事乎﹖」伏愚子笑曰「賢卿止知其一﹐不知其二也。昔商﹑周之際﹐王侯世尊﹐君臣久固﹐民習所專﹔深根者難拔﹐據固者難遷。當此之時﹐𨿽有漢祖﹐安能仗劍鞭馬以取天下乎﹖當秦罷侯置守之後﹐民疲秦役﹐天下土崩﹐或歲攺主﹐或月易公﹐鳥驚獸駭﹐莫知所從﹐於是豪彊並爭﹐狼分虎裂﹐疾搏者獲多﹐遲後者見吞。方今之始﹐皆傳國易世矣﹐旣非秦末鼎沸之時﹐實有六國並據之勢﹐故可爲文王﹐難爲髙祖。夫民之疲勞﹐則擾亂之兆生﹔上慢下暴﹐則瓦解之形起。諺曰﹕『射幸數跌﹐不如審發。』是故智者不爲小利以移日﹐不爲己意以攺步﹐時可而後動﹐數合而後舉﹐故湯﹑武之師不再戰而克﹐誠重勞民而度時審也。如遂極武黷徵﹐土崩勢生﹐不幸遇難﹐𨿽有智者將不能謀之矣。若乃奇變縱橫﹐出入無間﹐衝波截轍﹐超谷越山﹐不由舟楫而渡盟津者﹐此伏愚之所不及也。」

姜維視畢﹐大怒曰「此腐儒之論也﹗」於是碎裂其文。遂提川兵來取中原﹐乃問傅僉曰「以公度之﹐可出何地﹖」僉曰「魏屯糧艸﹐皆在長城。今可徑取駱谷﹐度沈嶺﹐直取長城﹐先燒糧艸﹐然後直取秦川﹐中原可得矣。」維曰「公之見﹐與吾暗合也。」卽提兵徑取駱谷﹐度沈嶺﹐望長城而來。

卻說長城鎭守將軍司馬望﹐乃司馬昭之族兄也。城內糧艸多﹐兵馬少。望聽得蜀兵到﹐急喚守將王眞﹐李鵬曰「『水來土掩﹐兵來將迎。』今蜀兵大至﹐當何策而退之﹖」二人告曰「某等願決一死戰﹗主公何太怯也﹖」於是司馬望引兵出城二十里下寨。次日﹐蜀兵來到﹐望引二將出陣。姜維出馬﹐指望而言曰「今司馬昭遷主於軍中﹐必有李傕﹑郭汜之意也。吾今奉朝廷明命﹐前來問罪﹐汝當早降。若是愚迷﹐全家受戮﹗」望大聲而答曰「汝等無禮﹐數犯上國﹐如不早退﹐令汝片甲不回﹗」言訖﹐令王眞出馬。蜀陣中傅僉出迎。戰不十合﹐僉賣个破綻﹐王眞便挺槍來刺。傅僉閃過﹐活挾王眞於馬上﹐便回本陣。李鵬大怒﹐縱馬輪刀來救。僉故意放慢﹐等李鵬將近﹐努十分力﹐擲眞於地﹐暗掣四楞簡在手。鵬趕上舉刀待砍﹐傅僉偸身回顧﹐向李鵬面門只一簡﹐打的眼珠迸出﹐死於馬下。王眞被蜀軍亂槍刺死。姜維驅兵大進﹐司馬望棄寨入城﹐閉門不出。維下令曰「軍士今夜且歇一宿﹐以養銳气﹐來日須要入城。」次日平明﹐蜀兵爭先大進﹐一擁至城下﹐用火箭火炮打入城中。城上艸屋一派燒著﹐魏兵自亂。維又令人取漧柴堆滿城下﹐一齊放火﹐烈焰衝天。城已將陷﹐魏兵在城內嚎啕痛哭﹐聲聞四野。

正攻打之間﹐忽然背後喊聲大震。維勒兵回看之時﹐只見魏兵鼓噪搖旗﹐浩浩而來。維遂令後隊爲前鋒﹐自立於門旗下候之。兩陣對圓﹐魏陣中一小將﹐全裝慣帶﹐挺槍縱馬而出﹐年約二十餘歲﹐面如傅粉﹐唇似抹朱﹐厲聲大叫曰「認得鄧將軍乎﹖」維自思曰「此是鄧艾矣。」挺槍縱馬來迎。二人抖擻精神﹐戰到三四十合﹐不分勝負。那小將軍槍法無半點放閒。維心中暗忖﹕「不用此計﹐安能勝乎﹖」便拔馬望左邊山路中而走。那小將驟馬追之。維掛住了鐵槍﹐暗取雕弓羽箭射之。那小將眼乖﹐早已見了﹐聽得弓弦響處﹐把身望前一倒﹐放過羽箭。維回頭看時﹐小將已到﹐挺槍來刺。維一閃﹐那槍從肋傍過﹐被維挾住。那小將棄槍﹐望本陣而走。維嗟嘆曰「可惜﹗可惜﹗」再拔馬趕來。追至陣門前﹐一將提刀而出曰「姜維匹夫﹐勿趕吾兒﹗鄧艾在此﹗」維大驚。原來那小將乃鄧艾之子鄧忠也。維暗暗稱奇﹐欲戰鄧艾﹐又恐馬乏﹐乃虛意指鄧艾曰「吾今日識汝父子也。各且收兵﹐來日決戰。」艾見戰場不可﹐乃就機曰「旣然如此﹐暗算者非丈夫也。」遂兩軍皆退。鄧艾據渭水下寨﹐姜維跨兩山安營。艾見了蜀兵地理﹐乃作書與司馬望曰「我等且不可戰﹐只宜固守。待關中兵至時﹐蜀兵糧艸皆盡﹐三面攻之﹐無不勝也。今遣長子鄧忠相助守城。」一面差人於司馬昭處求救。

卻說姜維令人來鄧艾寨中下戰書﹐約日大戰﹐艾虛心應之。至日五更﹐維令三軍造飯﹐平明布陣等候。艾營中掩旗息鼓﹐卻如無人之狀。維至晚方回。次日又令人下戰書﹐責以失期之罪。艾以酒食待使﹐答曰「微身小疾﹐有誤相持﹐明日會戰。」次日﹐維又引兵來戰﹐艾仍前不出。如此五六番。傅僉與維曰「此必有謀也﹐可宜防之。」維曰「必捱關中兵到﹐三面擊也。吾今特令人持書與東吳孫綝﹐並力攻之﹐平分天下。」正欲遣使﹐忽報司馬昭打破壽春﹐殺了諸葛誕﹐夷其三族﹐吳兵皆降。昭班師回洛陽﹐便欲引兵來救長城也。維大驚曰「今番伐魏﹐又成畫餅矣﹗不如且回。」未知姜伯約退兵之策﹐端的還是如何﹖

孫琳廢吳主孫休

卻說姜維恐大勢兵到﹐先將軍器車仗﹐一應軍需﹐步兵先退﹐然後將馬軍斷後。細作報知鄧艾。艾笑曰「姜維知大將軍兵到﹐故先退去。不必追之﹐追則中彼之計也。」乃令人暗哨﹐回報﹕「果然駱穀道狹之處﹐堆積柴艸﹐準備要燒我追兵。」眾皆駭然﹐乃稱艾曰「將軍明如神也﹗」遂譴使賫表奏聞。於是司馬昭大喜﹐加賞鄧艾。

卻說東吳大將軍孫琳﹐聽知全端﹑唐咨﹑王祚等降魏﹐勃然大怒﹐將各人家眷﹐盡皆斬之。吳主孫亮見孫琳殺罰太甚﹐心中怯然。一日出西苑﹐因食生梅﹐令黃門官名也於中藏取蜜煎梅食之。中藏﹐乃內府之庫也須臾取至﹐開見蜜內鼠糞數塊﹐召藏吏責之曰「爾欠嚴敬矣。」藏吏﹐庫官也。藏吏叩頭奏曰「臣封閉甚嚴﹐安有鼠糞﹖」亮曰「黃門曾問爾求蜜食否﹖」藏吏奏曰「數日前累求蜜食﹐臣實不敢與之。」亮指黃門曰「此是卿所爲也。」黃門不服。侍中刁玄﹑張邠二人奏曰「黃門與藏吏言語不同﹐請付獄吏推問。」亮曰「此事易知耳﹐何必勘問。若糞原在蜜中﹐則內外皆濕﹔若新在蜜中﹐則內燥外濕。」剖之﹐果然內燥。黃門服罪。亮之聰明﹐大抵如此。𨿽然如日月之明﹐但被孫琳把持﹐不能主張。琳令弟威遠將軍孫據﹐入蒼龍宿衛﹔武衛將軍孫恩﹑偏將軍孫幹﹑長水校尉孫闓﹐分屯諸營。孫琳築太府於朱雀橋南﹐托病不出。

卻說吳主孫亮悶坐﹐有黃門侍郎全紀在側紀乃皇丈全尙之子也。紀爲國舅﹐忠心事亮。此時孫亮泣而告曰「孫琳妄殺大臣﹐掌握朝綱﹐視朕如無物。今不圖之﹐必爲後患。朕密告卿﹐卿可只今點起禁兵﹐與將軍劉丞各把城門﹐朕自出以殺孫琳。此事切不可令卿母知之。卿母乃琳之姊也﹐倘若泄露﹐誤膚非輕。」紀奏曰「陛下先艸詔與臣。臨行事之時﹐臣持討詔﹐使琳手下之人皆不敢妄動。」亮從之﹐卽時寫詔付紀。紀受密沼﹐歸家告父全尙知之。尙爲太常﹐聽知此事﹐乃告妻曰「三日內殺孫琳矣。」妻曰「殺之是也。」口𨿽應之﹐卻密令人持書報知孫琳。

琳大怒﹐當夜便喚兄第四人﹐點起大兵﹐先圍大內﹔遂將全尙﹑劉丞等家﹐亦皆圍住。比及平明﹐吳主孫亮聽的宮門外金鼓大震﹐內侍入奏曰﹔「孫琳引兵圍了內苑。」亮大怒﹐指全後罵曰「汝父兄誤我大事矣﹗」乃拔劍欲出﹐曰「朕乃皇帝之嫡子﹐誰敢不從也﹖朕在位五年﹐無害於人﹐有何愧哉﹗」全後與侍中近臣及乳母﹐皆牽其衣而哭﹐不放亮出。孫琳先將全尙﹑劉丞等殺之﹐然後召文武於朝內﹐下令曰「少帝荒淫久病﹐昏亂無道﹐不可以奉宗廟﹐必當廢之。汝諸文武敢有不從者﹐必有反意﹗」眾皆畏懼而應曰「願從將軍之令。」忽一人出曰「汝無伊尹﹑霍光之才﹐安敢廢聰明之主耶﹗」眾視之﹐乃尙書桓彜也。彜指孫琳大罵曰「吾寧死﹐不從賊臣之命﹗」琳大怒﹐自拔劍斬之﹐卽入內指吳主孫亮罵曰「無道昏君﹗本當誅戮以謝天下﹗看先帝之面﹐廢汝爲會稽王﹐吾自選有徳行者立之﹗」叱中郎李祟奪其印綬﹐令鄧程收之。亮大哭而去。文武官僚無不墮淚﹐軍民人等悲切不已。後史官有詩嘆曰﹕

魏朝新見廢曹芳﹐吳國孫琳效霍光。

無父無君眞可嘆﹐五常絕滅壞三綱﹗

時孫亮年十七歲。

孫琳遣宗正孫楷﹑中書郎董朝﹐往虎林迎請瑯琊王孫休爲君。休字子烈﹐乃孫權第六子也﹐在虎林今杭州是也夜夢乘龍上天﹐回顧不見龍尾﹐失驚而覺。次日﹐孫楷﹑董朝至﹐拜請回都﹐初疑二人﹐見所言有理﹐乃行。至曲阿﹐有一老人自稱姓幹﹐名休﹐叩頭言曰「事久必變﹐天下喁喁﹐音顒。延頸﹐踵喁喁然﹐望想之意。願陛下速行。」休謝之。行至布塞亭﹐孫恩將車駕來迎。休不敢乘輦﹐乃坐小車而入。百官拜迎道傍﹐休慌忙下車答禮。孫琳出令扶起﹐請入大殿﹐升禦座卽天子位。休再三謙讓﹐方受傳國玉璽。文武官僚朝賀已畢﹐大赦天下﹐攺元永安元年﹔封孫琳爲丞相﹑荊州牧﹔多官各有封賞﹔又封兄之子孫皓爲烏程侯。琳一門五侯﹐皆典禁兵﹐權傾人主﹐凡有所請﹐並不敢違。此時吳主孫休恐其內變﹐將琳數加封賜﹐以安其心。

冬十二月﹐休命左將軍張布散牛酒於大臣之家。布先送入琳府。琳大醉﹐見牛酒列於前﹐乃斜臥與布曰「吾初廢少主時﹐人皆勸吾爲君。吾爲被彼賢而立之﹐無我時﹐你只是瑯琊王耳。今將吾如等閒待之﹐吾早晚教你看﹗」言訖﹐恨聲不已。布回宮密奏孫休。休大俱﹐日夜不安。數日後﹐孫琳遣中書郎孟宗﹐撥與中營所管精兵一萬五千﹐出屯武昌﹔又將武庫內軍器加倍與之。當有將軍魏邈﹑武衛士施朔二人密奏吳主孫休﹐曰「琳調兵在外﹐武庫內軍器搬得罄盡﹐姦心已變﹐早晚必舉事矣。」休大驚﹐急召張布計議。布奏曰「可請老將軍丁奉議之。」休召奉入內﹐賜坐﹐乃訴其事。奉奏曰「陛下勿憂。臣有一計﹐與國除害。」休曰「有何妙計﹖」奉曰「來朝臘日﹐只推大會羣臣﹐賺琳赴宴﹐臣自有調遣。陛下可降手詔付臣﹐以便行事。」休遂寫詔與奉。奉同魏邈﹑施朔掌外事﹐張布掌內事。

是夜﹐狂風大作﹐飛沙走石﹐將老樹連根拔起。天明風定﹐使者來請孫琳赴會。孫琳方起牀﹐平地如人推倒﹐心中不悅。使者十餘人簇擁入內﹐家人止之曰「一夜狂風不息﹐今早又無故驚倒﹐此會不可赴之。」再三阻當。琳曰「吾弟兄共典禁兵﹐誰敢近身﹗倘有變動﹐於府中放火爲號。」囑訖﹐升車入內。吳主孫休忙下禦座迎之﹐請琳髙座。酒巡一次﹐眾驚曰「營外望有火起﹗」琳便欲行。休止之曰「丞相穩便﹐外兵自多﹐何足懼哉﹖」言未畢﹐左將軍張布拔劍在手﹐引武士三十餘人搶上殿來﹐口中厲聲而言曰「有詔擒反賊孫琳﹗餘皆盡散﹗」琳急欲走時﹐早被武士擒下。琳叩頭奏口﹕「願徙交州﹐乞歸田裏。」休叱之曰「爾何不徙滕胤﹑呂據耶﹖」琳又泣曰「臣願徙爲宮奴。」休叱之曰「爾何不罰膝滕胤﹑呂據爲官奴乎﹖可推下斬之﹗」於是張布牽孫琳下殿東斬訖。從者皆不敢動。布宣詔曰「罪在孫琳一人﹐餘皆復還舊職。」眾皆拜謝。布乃請休升武鳳樓。丁奉﹑魏邈﹑施朔等﹐皆擒孫琳兄弟至﹐休命盡斬於市。宗黨死者數百人﹐夷其三族﹐餘黨協從者皆赦之。命軍士掘開孫峻墳墓﹐戮其屍首。將被害諸葛烙﹑滕胤﹑呂據等家﹐重建墳墓﹐以表其忠。其帶累流遠者﹐皆詔還。史官有詩嘆曰﹕

孫峻孫琳作大臣﹐挾權倚勢害平人。

世間報應難逃免﹐不在兒孫在己身。

於是吳主孫休將出力功臣﹐各皆封賞﹐馳書報入成都。後主劉禪造使回賀﹐相待吳使薛珝回訖。吳主孫休乃問薛珝曰「卿往西蜀觀其得失若何﹖」珝奏曰「近日中常侍黃皓等用事﹐公卿多阿附之。主暗而不知其過﹐臣下容身以求免死。入其朝﹐不聞直言﹔經其野﹐民皆菜色。臣聞『燕鵲處堂﹐子母相樂』﹐自以爲安也﹐突決棟焚﹐而燕鵲怡然不知禍之將及﹐其是之謂乎﹗今蜀中景色﹐視之如此也﹗」休仰天嘆曰﹔「若諸葛武侯在時﹐安容如此乎﹗」又寫國書﹐教人賫入成都﹐說司馬昭視魏主曹髦如小兒﹐旦夕必有變也。姜維聽得此信﹐忻然設席﹐再議出師伐魏。未知如何﹖

姜維祁山戰鄧艾六犯中原

蜀漢景耀元年冬﹐大將軍姜維復選廖化﹑張翼爲先鋒﹐王含﹑蔣斌爲左軍﹐蔣舒﹑傅僉爲右軍﹐胡濟爲合後﹐維自總中軍﹐共起蜀兵二十萬﹐拜辭後主﹐徑到漢中。

此時後主幸中貴黃皓用事﹐日夜在宮中飲酒作樂。皓選美女以悅之﹐後主因此不理政事。時有劉琰妻胡氏極有顏色﹐因入宮見皇后﹐皇后畱在官中﹐一月乃出。琰疑妻與後主私通﹐喚帳下軍五百列於前﹐將妻綁縛﹐令每軍以履底撻其面數十下﹐幾死復蘇。後以此事告發﹐後主大怒﹐令有司官定罪﹐議擬﹕卒非撻妻之人﹐面非受刑之地﹐合宜棄市。於是斬劉琰於市。白此命婦不許入朝。

卻說姜維同夏侯霸共掌中軍﹐維曰「前者累次未得成功﹐深爲慚愧。今魏國臣彊君弱﹐可乘時圖之。當取何地﹖」霸曰「祁山𨿽有些淮備之卒﹐乃用武之地﹐堪可進兵﹐故丞相六出祁山﹐因他處不可出也。」維曰「今番往祁山決一大戰﹐以分雌雄﹗「遂令三軍並望祁山進發﹐至谷口下寨。

此時鄧艾在祁山寨中整點隴右之兵﹐忽流星馬到﹐報說蜀兵見下三寨於谷口。艾聽知﹐遂登髙看了﹐回來升帳﹐大喜曰「不出吾之所料也﹗」原來鄧艾先度了地脈﹐故畱蜀兵下寨之地。地中自祁山寨直至蜀寨﹐早挖了地道﹐待蜀兵至時﹐於中取事。此時姜維至谷口﹐分作三寨﹐地道正在左寨之中﹐此乃王含﹑蔣斌之寨。右寨是蔣舒﹑傅僉屯紮。初到之日﹐方才安排鹿角寨柵﹐四門未立。魏寨中鄧艾喚子鄧忠﹐同師纂各引一軍爲左右衝擊﹔卻喚副將鄭倫引五百掘子軍﹐於當夜二更﹐徑從地道直至左營﹐於帳後地下擁出。王含﹑蔣斌立營未了﹐恐魏兵劫寨﹐不敢解甲而寢。但聞中軍大亂﹐急掉兵器上的馬時﹐寨外鄧忠引兵殺到。內外夾攻﹐王﹑蔣二將奮死抵不住﹐棄寨而走。

卻說姜維在帳中聽的左寨大喊﹐忽報有內應外合之兵﹐蜀軍潰散﹐維忙上馬﹐立於中軍帳前﹐只見眾軍四面布合。維乃傳令曰「如有妄動者斬之﹗便有兵到營邊﹐你要問他﹐卽以弓弩射之﹗」又傳示右營亦如此。果然魏兵十餘次衝擊﹐皆被射回。只衝殺到天明﹐魏兵不敢殺入。鄧艾收兵回寨﹐乃嘆曰「姜維深得武侯傳授也。兵不致亂﹐難以退之。」次日﹐王含﹑蔣斌收聚敗兵﹐伏於大寨前請罪。維曰「非汝等之罪﹐乃吾不明地脈之故也。」又撥軍馬令二將安營訖﹐卻將傷死身屍塡於地道之中﹐以土掩之。令人下戰書﹐單搦鄧艾來日交鋒。艾欣然應之。次日﹐兩軍列於祁山之前﹐維按武侯「八陣」之法﹐依天地﹑風雲﹑鳥蛇﹑龍虎形﹐分布己定﹐待鄧艾出馬。艾見維布八陣﹐艾亦布之﹐左右前後門戶一般。維持槍縱馬大叫曰「請鄧將軍答話﹗」只見門旗開處﹐鄧艾立馬於陣前。維曰「汝效吾排八陣﹐汝能變陣否﹖」艾笑曰「「汝只道此陣汝師傅能布﹐天下人豈不會布也﹖吾旣能布﹐豈不知變法﹖」艾便入陣﹐今執法官把旗左右招颭﹐變成八八六十四个門戶。艾復出陣前曰「吾之變法若何﹖」維曰「𨿽然不差﹐汝敢與吾八陣相圍嗎﹖」艾曰「有何不敢。」於是﹐兩軍各依隊伍而進。艾在中軍調遣。初時兩軍衝突﹐變法不曾錯動﹐只見兩軍左右躲閃。忽然姜維到中間把旗一招﹐遂變成「長蛇捲地陣」﹐將鄧艾困在垓心﹐四面八方喊聲大震。艾不知其陣﹐心下大驚﹐但見周圍皆是蜀兵﹐浙漸逼近。艾引眾將衝突不出﹐只聽的外面眾叫曰﹕鄧艾早降﹗勿得延遲﹗」艾仰天長嘆曰「我一時自逞其能﹐不想中姜維之計矣﹗」

忽然西北角上一彪兵殺入﹐艾見是魏兵﹐逐乘勢殺出。救鄧艾者﹐乃司馬望也。比及救出鄧艾之時﹐祁山九寨皆被蜀兵所奪。艾引敗兵﹐退於渭水南下寨。艾與望曰「公何以知此陣法而救出我也﹖」望曰「吾幼年遊學於荊南﹐曾與崔州平﹑石廣元爲友﹐講論此陣。今日姜維所變者﹐乃『長蛇捲他』之陣勢也。若他處擊之﹐不能破。吾見其頭在西北﹐故從西北擊之﹐自破矣。」艾拜謝曰「我𨿽學得陣法﹐實不知此變也。公旣知此法﹐復奪祁山寨柵﹐如何﹖」望曰「我之所學﹐瞞不過姜維﹐此人武藝精熟﹐深得武侯兵法。來日我於陣上與他鬥陣法﹐你卻引一軍暗襲祁山之後。兩下混戰﹐可奪舊寨也。」於是使人下戰書﹐搦姜維來日鬥陣法。

維批回去訖﹐乃與眾將曰「吾受武候所傳密書﹐此陣變通共三百六十五樣﹐按周天度數﹐再無其外矣。今搦吾鬥陣法﹐乃『班門弄斧』耳﹗中間必有詐謀也﹐汝等可知之乎﹖」廖化曰「來日陣前再看。」維曰「然。」卽令張翼﹑廖化引一萬兵去山後埋伏。次日﹐姜維盡拔九寨之兵﹐分布於祁山之前。此時鄧艾令鄭倫爲先鋒﹐暗領一軍去襲山後。

卻說司馬望引兵離了渭南﹐徑到祁山之前﹐布成陣勢。望出馬與維答話。維曰「汝搦吾鬥陣法﹐汝布之。」望布成了「八陣」。維笑曰「此乃吾師所布『八陣』之法也。汝今竊學而布之﹗」望曰「汝師亦竊他人者﹗吾所受者眞本也。」維問曰「此陣凡有幾變﹖」望大笑曰「吾旣能布之﹐豈不會變﹖此陣有九九八十一變。」維暗笑曰「汝試變之。」望入陣﹐連變了數番﹐復出陣曰「汝識吾變法乎﹖」維曰「汝乃井底之蛙﹐安知玄妙哉﹖吾陣法按周天三百六十五度﹐有三百六十五變。」望自知有此變法﹐實不曾學全﹐乃勉彊折辯曰「吾不信﹐汝試變之。」維曰「汝教鄧艾出來﹐吾布之。」望曰「鄧將軍自有良謀﹐不好陣法。」維大笑曰「汝賺吾在此布陣﹐卻教鄧艾襲吾山後﹐是否﹖」望大驚﹐卻欲進兵混戰﹐被維以鞭稍一指﹐兩翼兵先出﹐殺的那魏兵棄盔拋甲﹐撇戟丟戈﹐大敗而散﹐各逃性命。

此時鄧艾催督先鋒鄭倫來襲山後。倫方轉過山角﹐忽然一聲炮響﹐鼓角喧天﹐伏兵殺出﹐爲首大將乃廖化也。二人未及答話﹐兩馬初交﹐廖化手起刀落﹐斬鄭倫於馬下。鄧艾大驚﹐急勒兵退時﹐張翼引一軍殺到。兩下夾攻﹐魏兵大潰。

艾捨命突出﹐身被四箭﹐奔到渭南寨時﹐司馬望亦引敗兵到來。二人商議退兵之策。望曰「近日蜀主劉禪寵幸中貴黃皓﹐日夜以酒色爲樂。可用間諜之計﹐使劉禪詔回姜維﹐此圍可解。」艾問眾謀士曰「誰可入蜀中交通黃皓﹖」言未畢﹐一人應曰「某願往之。」艾視之﹐乃襄陽黨均也。艾大喜﹐卽令黨均賫金寶玩好﹐徑入成都﹐結連黃皓﹐布散流言﹐說姜維怨望天於﹐不久要棄兵投魏。於是成都人人所說皆同。黃皓奏知後主﹐卽遣人星夜詔姜維回朝。

卻說姜維連日搦戰﹐鄧艾堅守不出。維心中甚疑。忽使命至﹐宣維入朝﹐然後退兵。維不知何事﹐只得還朝﹐隨後退兵於漢中。鄧艾﹑司馬望料知姜維中計﹐遂拔渭南之兵﹐隨後掩殺。未知如何﹐且聽下回分解。

司馬昭弒殺曹髦

卻說姜維臨行﹐分付廖化﹑張翼曰「汝二人堅守祁山大寨﹐待使命至﹐便班師回漢中。」廖化曰「此必中間諜之計矣。孫子云﹕『將在外﹐君命有所不受。』今𨿽有詔﹐未可動也。」張翼曰「蜀人爲大將軍連年動兵﹐皆有怨望﹐民心一變﹐安能長久﹖不如乘此得勝之時﹐收回人馬﹐暫息銳气﹐以安民心﹐再作良圖。」化曰「倘魏兵隨後追殺﹐則將如之何﹖」翼曰「先令各軍依法而退﹐我與公二人斷後﹐以拒魏兵。」化從之﹐遂今大兵先退﹐化與翼斷後。

卻說鄧艾引兵追趕﹐只見前面蜀兵旗幟整齊﹐人馬徐徐而進。艾嘆曰「姜維深得武侯之法也﹗」因此不敢追趕﹐遂勒兵回祁山寨去了。

且說姜維至成都﹐入見後主。後主曰「朕爲卿在邊庭﹐久不還師﹐恐勞軍士﹐故詔卿回朝﹐別無他意。」維曰「臣已得祁山之寨﹐正欲收功﹐不期半途而廢。此必中鄧艾之計矣。臣再出師伐魏﹐恢復中原﹐上報聖主之恩﹐下繼武候之志。」後主默然。黃皓自此恨妒姜維。姜維整兵未足。

卻說黨均回到祁山寨中﹐報知此事。鄧艾與司馬望曰「君臣不足﹐必然內變。」就令黨均入洛陽報知司馬昭。昭大喜﹐已有圖蜀之心﹐乃喚中護軍賈充曰「吾今伐蜀﹐如何﹖」充曰「末可。」昭曰「何謂﹖」充曰「今天子疑主公久矣﹐若一旦輕出﹐蜀未能伐也。舊年黃龍兩見於寧陵井中﹐羣臣表賀﹐以爲祥瑞。天子曰﹕『非祥瑞也。』多官伏問之﹐天子曰﹕『其龍上不在天﹐下不在田﹐屋於井中﹐乃幽困之兆也。』遂自作《潛龍詩》一首。詩中之意﹐深疑主公也。其詩曰﹕

傷哉龍受困﹐不能躍深淵。

上不飛天漢﹐下不見於田。

蟠居於井底﹐鰍鱔舞其前。

藏牙伏爪甲﹐嗟我亦如然﹗

司馬昭聞之大怒﹐與左右曰「此人欲效曹芳也﹗」時有成倅﹑成濟兄弟二人立於階下。昭指賈充曰「倘有事變﹐只在汝身上。」充應曰「主公放心﹐自有調遣。」昭喚倅﹑濟二人分付曰「曹髦之首﹐只在汝兄弟手內。」各人應諾而退。

時魏甘露五年夏四月﹐司馬昭帶劍上殿﹐髦以目視之。昭叱之曰「視吾何爲﹖」髦默然無語。羣臣皆大呼曰「大將軍功徳超巍巍﹐合爲晉公﹐加九錫。」髦低頭不答。昭厲聲而言曰「吾父兄三人於魏有大功徳﹐今爲晉公﹐莫非不容乎﹖」髦戰栗而言曰「誰敢不從耶﹖」昭曰「《潛龍》之詩﹐視吾等如鰍鱔﹐是何禮也﹖」髦不能答﹐揮汗如雨。昭冷笑下殿﹐多官凜然。髦歸後宮﹐痛哭終夜。次日﹐召侍中王沈音沈﹑尙書王經﹑散騎常侍王業三人﹐入後宮計議。髦哭曰「司馬昭篡逆之心﹐天下人盡知也。朕不能坐受廢辱﹐故請卿等同心討之。」王經奏曰「不可。昔春秋時﹐魯昭公不忍季氏﹐敗走失國﹐爲天下之恥笑。今重權已歸司馬氏之門﹐爲日久矣﹐內外公卿及四方之士﹐不顧逆順之理﹐皆爲之致死﹐非一人也﹐且陛下禁兵寡弱﹐非用命之人。今若不能隱忍﹐是欲除疾而疾愈深﹔疾若深﹐則爲禍不小矣。陛下不可造次﹗」髦懷中取黃素詔﹐擲之於地曰「『是可忍也﹐孰不可忍也﹗』朕意己決﹐便死何懼﹖況不死乎﹗」於是曹髦入告太后。王沈與王業曰「事己急矣。空自求誅三族﹐當往晉公府下出首﹐以免一死。」二人乃與王經曰「𨿽有智慧﹐不如乘勢﹐出首免死可也。」經大怒曰「主憂臣辱﹐天下至理﹐安敢以求生而有於仁乎﹖吾願殺身以成仁耳﹗」王沈﹑王業見經不從﹐急報司馬昭去了。

少頃﹐魏主曹髦出內。令護尉焦伯﹐聚集殿中宿衛蒼頭官僮三百餘人﹐噪鼓而出。髦仗劍升輦﹐叱左右徑出南闕。王經伏於輦前大哭而諫曰「今陛下領數百人伐昭﹐是驅羊入虎口耳﹐空死無益。臣非惜命﹐實見事不可行也﹗」髦曰「吾軍已行﹐卿勿阻當。」遂望龍門而來﹐遇見賈充披戴盔甲﹐左有成倅﹐右有成濟﹐引數千鐵甲禁兵﹐鼓噪而入。髦仗劍大喝曰「吾乃天子也。汝等突入官庭﹐欲弒君耶﹖」此時禁兵面面相覷﹐皆不敢動。充喚濟曰「司馬晉公養你何用﹖正爲今日之事也。若事一敗﹐汝等全家皆滅矣﹗」成濟綽戟在手﹐回顧賈充曰「當殺耶﹖當縛耶﹖」充曰「司馬公有令﹐只要死的﹗」成濟拈戟直奔輦前。髦大喝曰「匹夫無禮乎﹖」言末訖﹐被一戟刺中前胸﹐撞出輦來。濟大呼曰「奉晉公之命﹐弒無道昏君﹗」再一戟﹐刃從兩背上透出﹐死於輦傍﹐焦伯挺槍來迎﹐被成濟一戟刺死於輦傍。眾皆逃走。王經隨後趕來﹐大罵賈充曰「逆賊﹗安敢弒君耶﹗」充大怒﹐叱左右縛定﹐報知司馬昭。昭入內﹐見髦已死﹐乃佯作大驚之狀﹐以頭撞輦而哭﹐令人報知大臣。

時有太傅司馬孚入內﹐見髦屍首﹐抱股痛哭曰「弒陛下者﹐臣之罪也﹗」昭曰「國不可一日無君。」遂將髦屍用棺槨盛貯﹐停於偏殿之內。亡年二十歲。昭議立新君﹐王業曰「武帝之孫﹐燕王曹宇之子﹐見居安次縣﹐封爲常道鄕公﹐可立爲君。」昭從之﹐卽發車駕往迎。昭會大臣議弒君之事﹐獨有尙書僕射陳泰不至。昭令舅尙書荀顗召之﹐泰聞大哭不己。世人論者以泰比舅﹐今舅實不如泰也。使命催逼﹐泰遂披重孝而入﹐哭拜於靈前。昭亦佯哭而問曰「公以此事何法處之﹖」泰曰「獨斬賈充﹐略可以謝天地耳。」昭沈吟良久﹐又問曰「再思其次。」泰曰「惟止於此﹐不知其次。」昭曰「成濟大逆不道﹐弒其人主﹐可推出剮之﹐夷其三族。」濟大罵昭曰「非吾之罪﹐乃賈充傳汝之命﹐令吾弒主﹗」昭令先割其舌。濟至死叫屈不絕。弟成倅亦斬於市﹐盡夷三族。後來史官有詩嘆之曰﹕

假意投身彊哭屍﹐公然弒主待推誰﹖

欲誅成濟瞞天下﹐天下人人已盡知﹗

又詩曰﹕

司馬當年命賈充﹐弒君南闕赭袍紅。

卻將成濟夷三族﹐欲使軍民耳盡聾﹗

司馬昭入奏太后曰「逆主曹髦欲興兵弒娘娘﹐殺大臣﹐已被成濟弒之。臣亦滅成濟。請娘娘降詔以安眾心。」太后懼昭威勢﹐任意寫了矯詔﹐及斬王經全家﹐以慰其心。王經正在廷尉廳下﹐忽見縛母至﹐經叩頭大哭曰「不孝辱子累及慈母矣﹗」母大笑曰「人誰不死﹖正恐不得其死耳﹗以此棄命﹐何恨之有﹗」次日﹐王經全家皆押赴東市﹐其母神色不變﹐回顧經曰「吾兒今日得死矣﹐勿怯之﹗」此時王經子母大笑受刑。故吏向雄痛哭不已﹐滿市老小無不垂淚。後史官有詩贊王經子母曰﹕

漢初誇伏劍﹐漢末見王經。

眞烈心無異﹐堅剛志更淸。

節如泰華重﹐命似鴻毛輕。

母子聲名在﹐應同天地傾。

卻說司馬昭斬了王經子母﹐安撫人心已畢﹐時有太傅司馬孚﹐將曹髦以王禮葬之。旬日間﹐常道鄕公至﹐賈充乃勸司馬昭就魏國正統。未知如何﹖

姜伯約棄車大戰七犯中原

卻說司馬昭因賈充勸就魏國正統之事﹐昭與充曰「昔文王三分天下有其二以服事殷﹐故聖人稱爲至徳。魏武帝不行受禪於漢﹐猶吾之不肯受禪於魏也。」於是賈充等聽畢﹐已知昭畱意於司馬炎之身矣。當年六月甲寅日﹐司馬昭立常道鄕公璜爲君﹐攺元景元元年。璜攺名曹奐﹐字景召﹐乃武帝曹操之孫﹐燕王曹宇之子也。奐封昭爲丞相﹑晉公﹐賜餞十萬﹐絹萬匹。其文武多官﹐各有封贈。

早有細作報入蜀中。姜維聽知司馬昭殺了曹髦﹐立起曹奐爲君﹐乃大喜曰「吾今日伐魏方有名矣﹗」遂發國書入吳﹐令問司馬昭弒君之罪﹔卻上表於後主﹐起兵十五萬﹐車乘數千輛﹐皆置板箱於上。令廖化﹑張翼爲先鋒。化取子午谷﹐翼取駱谷﹐維自取斜谷﹐皆要出祁山之前取齊。於是三路兵並起﹐殺奔祁山而來。

此時鄧艾在祁山寨中訓練人馬﹐忽報蜀兵三路風擁殺到。艾遂聚諸將計議。忽一人出曰「吾有一計﹐不可言之﹐見寫在此﹐敢退蜀兵。」艾視之﹐乃參軍王瓘也。艾展開計策觀訖﹐大喜曰「此計𨿽妙﹐只恐瞞不過姜維。」瓘曰「願捨—命以報司馬公之恩。」艾曰「汝心志若堅﹐必然成功。」遂撥五千兵與王瓘。

瓘連夜從斜谷迎來﹐正撞蜀兵前隊哨馬。瓘叫曰「我是魏國降兵﹐可報與主帥知會。」哨軍報知姜維﹐維令攔住餘兵﹐只教爲首將來見。瓘拜伏於地曰「某乃王經之侄王瓘也。近者司馬昭弒君﹐又將叔父一門皆戮﹐某在邊邦得免此禍。幸大將軍興師問罪﹐特引本部兵五千來降。願從調遣以爲末將﹐剿除姦黨﹐上報國王之恩﹐下報叔父之恨。」維大喜﹐遂加重賜。維與瓘曰「汝旣誠心來降﹐吾何不誠心相待﹖吾軍中所患者不過糧耳。今有糧車數十﹐見在川口﹐汝可運赴祁山。吾只今去取祁山寨也。」瓘心大喜﹐以爲中計﹐忻然領諾要行。姜維曰「汝去運糧﹐不必用五千人﹐吾先有推車人了﹐只要押送而已。但引三千人去足可﹐畱下二幹人引路﹐以打祁山。」罐恐維疑惑﹐乃引三千兵去了。維令傅僉引二幹魏兵隨徵聽用。

忽報夏侯霸到。霸諫曰「都督何故準信王瓘之言也﹖我在魏𨿽不深知備細﹐未聞王瓘是王經之侄。其中多詐﹐特請察焉。」維大笑曰「王瓘我非不識也。我已知其詐﹐故分其兵勢﹐將計就計而行。」霸曰「公試言之。」維曰「司馬昭姦雄過於曹操﹐旣殺王經﹐夷其三族﹐安肯存親侄於關外領兵也﹖故知其詐矣。今仲權同舅之見﹐與我暗合。仲權﹐霸之表字也。昔日張益徳於亂軍中獲一女﹐乃霸之親妹也。後長成﹐益徳寵之﹐生二女﹐皆配後主劉禪爲後﹐霸因此降蜀。後主呼爲國舅﹐滿朝文武甚是敬之。霸乃傾心事蜀﹐只欲恢復中原也。。此時姜維不出斜谷﹐卻令人於路暗伏﹐以防王瓘姦細。不旬日﹐果然伏軍捉得王瓘回報鄧艾下書人來見。維問了情節﹐搜出私書。書云﹕

姜維已交割與我糧車押送﹐望鄧將軍連夜進兵﹐與姜維戀戰﹐瓘從小路運糧車送歸大寨﹐蜀兵自敗矣。約於某處﹐何日可令人來迎接。

維將下書人殺之﹐卻將書中之意攺作「八月十五日﹐望鄧將軍自率大兵﹐於斜谷外墵山谷中接應糧艸車輛﹔可先與姜維戀住交鋒﹐免生外意」。一面令人扮作魏軍下密書﹔一面令人將見在糧車數百輛﹐卸了糧米裝載漧柴茅艸﹐硫黃焰硝﹐用靑布罩之﹐令傅僉引三千原降魏兵執打運糧旗號。維與霸各引一軍﹐去山谷中埋伏。卻令蔣舒出斜谷﹐廖化﹑張翼俱各進兵﹐來取祁山。

卻說鄧艾得了王瓘書信﹐忻悅不盡﹐急寫回書﹐令來人再回﹐乃與司馬望引—軍﹐輪換來谷口搦戰。蜀兵每日迎敵﹐未敢取勝。至八月十五日﹐鄧艾引五萬精兵徑望墵山谷中來﹐遠遠使人憑髙眺探﹐只見無數糧車接連不斷﹐從山凹中而出。艾勒馬望之﹐果然皆是魏軍。艾手下副將言曰「天己昏暮﹐可速接出谷口。」艾曰「前面山勢掩映﹐倘有伏兵﹐急難退步﹐只可在此等候。」正言間﹐忽兩騎馬驟至﹐報曰「王將軍因將糧艸過界﹐背後人馬趕來﹐望早救應。」艾不知是計﹐急催兵前進。時值初更﹐只聽的山後喊動。東方月上﹐皎如白日﹐艾不顧車仗﹐只道王瓘在山後廝殺﹐徑奔過山後時﹐忽報樹林後有一彪軍擺開。艾大驚﹐只見傅僉縱馬大叫曰﹔「鄧艾匹夫﹗已中吾主將之計﹐何不早早下馬受死﹗」艾聞知﹐勒回馬便走。車上火盡著﹐那火便是號火。兩勢下蜀兵盡出﹐殺的魏兵七斷八續﹐但聞四面山上只叫﹕「拿住鄧艾的﹐千金賞﹐萬戶侯﹗」唬的鄧艾棄甲丟盔﹐撇了坐下馬﹐雜在步軍之中﹐爬山越嶺而逃。於是姜維﹑夏侯霸只望馬上爲首的徑來擒捉﹐不想鄧艾步行走脫。維令得勝兵去接王瓘糧車。

時有不能回祁山寨的魏軍來報王瓘曰「事已泄漏﹐兵勢已敗﹐不知鄧將軍性命如何。」瓘大驚﹐令人哨探﹐回報三路兵圍殺將來﹐背後又有塵土大起﹐四下無路。瓘叱左右放火燒車﹐於是盡燒糧艸車輛﹐風火突起﹐烈焰燒空。瓘大叫曰「事已急矣﹗汝等三軍可宜死戰﹗」乃提兵望西殺出﹐一應車輛盡皆燒著。背後姜維三路追趕。維只道王瓘捨命撞回魏國﹐不想殺回漢中舊路而去。瓘因兵少﹐只恐迫追趕上﹐遂將棧道並各關隘盡皆燒毀。姜維不追魏兵者﹐恐漢中有失﹐遂提兵連夜投小路來追王瓘。瓘被四面蜀兵攻急﹐乃投黑龍江而死。餘兵盡被姜維坑之。

維𨿽然勝了鄧艾﹐卻折了許多糧車﹐又毀了棧道。維遂還漢中。鄧艾引敗兵逃回祁山寨內﹐上表請罪﹐自貶其職。此時司馬昭見艾素有大功﹐不忍貶之﹐復加厚賜。艾將所賜財物﹐盡分給被害將士之家。昭恐蜀兵又出﹐逐添兵五萬與艾守禦。姜維連夜修了棧道﹐又議出師。未知勝負如何﹐且聽下回分解。

姜伯約洮陽大戰八犯中原

卻說蜀漢景耀五年﹐冬十月﹐大將軍姜維差人連夜修了棧道﹐大小車輛裝載軍糧﹐又於漢中水路調撥舡只﹐所用得物俱已完備﹐上表奏聞後主曰「臣累出戰﹐未成大功﹐頗已挫動魏人心膽。今養兵日久﹐不戰則懶﹐懶則致病。況今軍思效死﹐將思用命﹐臣如不勝﹐當受死罪。」此時後主酒色昏迷﹐不能決論。譙周出班奏曰「臣夜觀天文﹐見西蜀分野﹐將星暗而不明。今大將軍又欲出師﹐此行甚是不利。陛下可降詔止之。」後主曰「且看此行若何。果然有失﹐卻當阻之。」譙周再三諫勸﹐後主不從。周乃歸家﹐嘆息不已。周子問曰「父親有何事也﹖」周曰「君王溺於酒色﹐不理朝政﹔臣下彊欲立名﹐妄損軍馬﹐西蜀禍將至矣﹗」其子告曰「父親旣有先見之明﹐何不投魏乎﹖」周叱之曰「吾受先帝托孤之命﹐知遇之恩﹐不能補報萬一。縱然國亡家破﹐當以盡命報本﹐安忍行不忠不義之事耶﹗」遂托病不出。

卻說姜維臨行﹐乃問廖化曰「吾今出師﹐誓欲恢復中原﹐當先取何處﹖」化曰「大將軍連年徵伐﹐軍民不寧。兼魏有鄧艾﹐足智多謀﹐非等閒之輩。將軍彊欲行難爲之事﹐此化所以未敢專也。」維勃然大怒曰「昔丞相六出祁山﹐亦爲國也﹐吾今八次伐魏﹐非爲一己之私耳。今議先取洮陽地名﹐如逆吾意者斬﹗」遂畱廖化守漢中﹐自同諸將提兵二十萬﹐徑取洮陽而來。

早有川口人報入祁山寨中。此時鄧艾正與司馬望談兵﹐聞知此信﹐遂令人哨探﹐回報曰「蜀兵盡從洮陽而出。」司馬望曰「姜維多計﹐莫非虛取洮陽而實取祁山乎﹖」鄧艾曰「今姜維實出洮陽也。」望日﹕「公何以知之﹖」艾曰「向者姜維累出吾有糧之地﹔今洮陽無糧﹐維必料吾只守祁山﹑不守洮陽﹐故徑取洮陽。如得此城﹐屯糧積艸﹐結連羌胡﹐以圖久計耳。」望曰「若此﹐如之柰何﹖」艾曰「可盡撤此處之兵﹐分爲兩路﹐去救洮陽。離洮陽二十五里有侯河小城﹐侯河﹐地名。乃洮陽咽喉之路。公引一軍伏於洮陽﹐偃旗息鼓﹐大開四門﹐如此如此行之。我卻引一軍伏侯河﹐必捉姜維﹑夏侯霸也。」二入各提兵埋伏去了。

卻說姜維與夏侯霸望洮陽進兵之間﹐霸問維曰「今將軍取無糧空城﹐有何用也﹖」維曰「五七番出師﹐皆取有糧之地﹑利戰之所﹐魏人探揣知吾意矣。吾料洮陽空城﹐魏人不作準備﹐今卻一鼓而取﹐乃攻其無備也。若得洮陽﹐深溝髙壘﹐先運漢中糧艸盡屯於內﹐然後外結羌胡﹐水陸轉運﹐以爲久計。此番不勝﹐眞可羞耳﹗」霸曰「此妙論也﹐我當爲前部﹐公爲後應。」於是夏侯霸先提一軍徑到洮陽﹐見城上並無一桿旌旗﹐四門大開。霸心下疑惑﹐未敢入城﹐乃回顧諸將曰「此莫非計乎﹖」副將應曰「眼見的是空城﹐只有些小百姓﹐聽知大將軍兵到﹐盡棄城而走。」霸未信﹐自縱馬於城南視之﹐只見城後老小無數﹐皆望西北而逃。霸大喜曰「此空城耳﹗」遂當先殺入。方到甕城邊﹐忽然一聲炮響﹐城上鼓角齊鳴﹐旌旗徧豎﹐拽起弔橋。霸大驚曰「誤中計矣﹗」慌欲退時﹐城上矢石如雨。可憐夏侯霸同五百軍﹐皆死於城下﹐身上亂箭如柴。其餘蜀兵盡皆潰散。

司馬望於城內大驅士馬﹐從東﹑兩﹑北二三殺出﹐蜀兵大敗而逃。隨後姜維引接應兵到﹐殺退司馬望﹐就傍城下寨。是夜二更﹐鄧艾自侯河城內暗引一軍潛地殺入蜀寨。蜀兵大亂﹐維禁止不住。城上鑼鼓喧天﹐司馬望引軍殺出。兩下夾攻﹐蜀兵大敗而走。維左衝右突﹐死戰得脫﹐退二十餘里﹐收聚敗兵﹐下寨已畢。蜀軍聽知夏侯霸陣亡﹐心中搖動。維欲退不能﹐遂與眾將曰「勝負乃兵家之常事﹐今𨿽損兵折將﹐不足爲憂。目下魏兵俱在此處﹐成敗之事﹐只在一戰﹐汝等始終勿攺。如有言退者立斬﹗」張翼進言曰「魏兵皆在此處﹐祁山必然空虛。將軍整兵與鄧艾交鋒﹐攻打洮陽﹑侯河。某引一軍取祁山﹐取了祁山九寨﹐便驅兵向長安﹐使鄧艾不能走。」維從之﹐卽令張翼引後軍取祁山去了。

維次日引兵到侯河搦鄧艾交戰﹐艾引一軍出迎。兩陣對圓﹐二人交鋒數十東回合﹐不分肚負﹐各回本陣降﹐收兵退去。次日﹐姜維又引兵搦戰﹐鄧艾按兵不出。連搦三日﹐姜維令軍辱罵。鄧艾在侯河城內尋思曰﹔「蜀人被吾大殺了一陣﹐全然不退﹐連日反來搦戰﹐必分兵去襲祁山寨也。守寨將帥纂兵少智寡﹐必然敗矣。吾當親往救之。」乃喚子鄧忠分付曰「汝用心守把此處﹐任他搦戰﹐切勿輕出。吾今夜引兵去祁山救應。」是夜二更﹐姜維正在寨中設計﹐忽聽的寨外減聲震地﹐鼓角喧天﹐人報鄧艾引三千精兵夜戰。諸將欲出﹐維止之日﹕「勿得妄動。」

且說鄧艾引兵至蜀寨前哨探了一徧﹐乘勢去救祁山﹐鄧忠入城。此時姜維喚諸將曰「鄧艾作夜戰之勢﹐必然去救祁山寨矣。」乃喚傅僉分付曰「汝守此寨﹐勿輕與敵。」於是姜維亦引三幹兵來助張翼。

翼正到祁山攻打﹐守寨將師纂兵少﹐支持不住。看看待破﹐忽然鄧艾兵至﹐衝殺了一陣﹐蜀兵大敗﹐把張翼隔在山那邊﹐絕了歸路。正慌忙之間﹐忽聽的喊聲大震﹐鼓角齊鳴﹐只見魏兵紛紛倒退。左右報曰「大將軍姜伯約殺到﹗」翼大喜﹐驅兵相應﹐兩下夾攻。鄧艾折了一陣﹐急退上祁山寨不出。姜維令蜀兵四下攻圍。

卻說後主在成都﹐聽信黃皓之言﹐又溺於酒色﹐日夜宴飲﹐不理朝政﹐內外官員皆投於黃皓門下。時右將軍閻宇﹐身無寸功﹐只圍倚傍黃皓﹐遂得重職﹔聽知姜維被困﹐乃說皓來奏後主曰「今姜維累戰無功﹐可命閻宇代之。」後主允其言﹐急遣使賫詔﹐宣姜維班師還朝。維在祁山正攻打寨柵﹐忽一日三道詔至﹐宣維班師還朝。維只得遵命﹐先令洮陽兵退﹐次後維與張翼徐徐而退。艾一夜只聽的鼓角喧天﹐不知何意。平明只落空寨﹐人報蜀兵盡退。艾疑有計﹐不敢追襲。

姜維徑到漢中﹐歇住了人馬﹐自與使命入成都回見後主。後主一連十日不朝。維心中疑惑。是日至東華門﹐遇見祕書郎郤正﹐維問曰「天子詔維班師﹐公可知乎﹖」正笑曰﹕大將軍何自不知耶﹖黃皓欲與閻宇立功﹐奏聞朝廷﹐發詔取回。今聞鄧艾善能用兵﹐因此寢其事矣。」維大怒﹐直入宮來殺黃皓。未知性命如何且聽下回分解。

姜維避禍屯田計九犯中原

於是﹐郤正見姜維欲殺黃皓﹐急止之曰「大將軍位居極品﹐承繼武候之職﹐何故造次﹖若天於萬一不容﹐必爲反臣耳。」維謝曰「先生訓誨是也。」遂同回。次日﹐後主與黃皓在後園飲宴﹐維引數人徑入。早有人報知黃皓﹐皓急避於湖山之側。維至亭下﹐拜了後主﹐泣淚而奏曰「臣困鄧艾於祁山﹐陛下連詔三次﹐召臣回朝﹐未審聖意如何﹖」後主默然無語。維又奏曰「黃皓姦巧專權﹐乃靈帝時十常侍也。陛下遠則鑑於趙髙﹐近則審於張讓。陛下早將此人殺之﹐天下自然淸平﹐中原方可恢復矣。」後主笑曰「黃皓乃趨走小臣耳﹐縱使專權﹐亦足如何﹖昔者董允常切齒恨皓﹐聯常怪之。卿何足介意﹖」維叩頭奏曰「陛下今日不殺黃皓﹐禍不遠也。」後主曰「『愛之欲其生﹐惡之欲其死。』卿何不容一宦官耶﹖」後主遂令近侍於湖山之側﹐喚出黃皓至亭下﹐命拜姜維伏罪。皓哭拜維曰「某早晚趨侍聖上而已﹐並不敢犯國政。明公休聽外人一面虛詞﹐欲殺某也。乞明公憐之﹗」於是黃皓叩頭流涕。

維羞慚而出﹐來見郤正﹐備言此事。正曰「將軍禍不遠矣。將軍若危﹐國家隨滅﹗」維曰「先生以何策﹐可保國安身也﹖」正曰「將近隴西有一去處﹐名爲沓音塔中﹐此地極其肥壯。足下何不效武侯屯田之計也﹖可奏知天子﹐前去沓中屯田﹐一者﹐得麥熟以助軍食﹔二者﹐可以盡圖隴右諸郡﹔三者﹐魏國不敢正視漢中﹔四者﹐將軍在外掌握兵權﹐人不能圖之﹔五者﹐足以避其禍亂也。此乃保國安身之法﹐可早行之。」維大喜﹐逐出席拜謝曰「先生金玉之言也。」次日﹐姜維奏後主﹐求沓中屯田﹐效武侯之事。後主從之。

維遂還漢中﹐聚諸將曰「吾累出師因糧不足﹐未能成功。今吾提兵八萬﹐往沓中種麥﹐以爲屯田﹐後圖進取。因汝等久戰勞苦﹐把關生受﹐不如斂兵聚谷﹐退守漢中二城。魏兵千里運糧﹐經涉山嶺﹐自然疲乏﹐疲乏必自退矣。吾卻引兵自後擊之﹐無有不服。」遂命胡濟屯漢壽城﹐王含守樂城﹐蔣斌守漢城﹐蔣舒﹑傅僉同守關隘。維分撥己畢﹐自引兵八萬﹐來沓中種麥﹐以爲久計。

卻說鄧艾聽知姜維在沓中屯田﹐於路下四十餘營﹐連絡不絕﹐如長蛇之勢。艾遂令細作相了地形﹐畫成圖本﹐寫表一道﹐入洛陽奏知魏主曹奐。晉公司馬昭見之﹐大怒曰「姜維九犯中原﹐不能剿除﹐是否心腹之患也﹗」賈充曰「姜維深得孔明傳授﹐急難退之。須得一智勇之將﹐以刺此人﹐可免動兵之勞也。」昭曰「然。吾亦欲如此﹐柰無其人也﹐故使恣意。」從事中郎荀勗音旭應言曰「明公爲天下之主宰﹐宜仗義以伐無道。今蜀主劉禪溺於酒色﹐惟用黃皓專政﹐大臣皆有惑亂之意。今姜維在沓中屯田者﹐乃爲此也。若令大將伐之﹐無有不勝﹐何故求刺客而除害﹖非所以行於四海也。」昭大喜曰「此言最善。吾欲伐蜀﹐誰可爲將﹖」荀勗薦曰「鄧艾乃世之良才﹐更得鐘會爲副將﹐大事無不成矣。」昭大喜曰「此言正合吾意。」乃召鐘會入﹐而言口﹕「否欲令汝爲大將﹐去伐東吳﹐可乎﹖」會答口﹕「主公之意本不伐吳﹐而實欲伐蜀也。」昭笑曰「子誠然識我心也。旣然如此髙明﹐肯效力乎﹖」會曰「某料主公欲去伐蜀﹐已畫圖本在此。」昭展引開視之﹐但見伐蜀之法﹐於路安營下寨之處﹐屯糧積艸之鄕﹐自何而進﹐從何而退﹐一一皆有法度。昭看了大喜曰「眞良將也﹗可與鄧艾收川﹐若何﹖」會曰「願竭忠誠以報主公。柰蜀川道廣﹐非一路可進﹐當與鄧艾分兵各進可也。」昭遂拜鐘會爲鎭西將軍﹐假節﹐都督關中人馬﹐調遣靑﹑徐﹑兗﹑豫﹑荊﹑揚等處。昭卽時差人持節﹐令鄧艾爲徵西將軍﹐都督關外隴上﹐使約期伐蜀。

次日﹐司馬昭於朝中計議此事﹐文武官僚皆面面相覷﹐人人變色﹐俱不肯伐蜀。忽一人出曰「姜維九犯中原﹐折傷多少魏兵﹐只今守禦尙自未保﹐何況深入山川險危之地﹐自取禍亂也﹖切不可行之﹗」昭視之﹐乃前軍鄧惇也。昭勃然大怒曰「吾與國家除害﹐正欲興仁義之師﹐伐無道之主﹐汝安敢逆吾意耶﹗」叱武士牽出斬之。須臾﹐呈鄧惇首級於階下。眾官失色。昭曰「汝諸文武﹐勿生驚疑。吾自徵東定奪以來﹐息歇六年﹐治兵繕甲皆已完備﹐欲伐吳﹑蜀久矣﹐今日論之﹐吳地廣闊﹐況兼下濕﹐攻之稍難。不如先定其蜀﹐三年之後﹐乘順流之勢﹐水陸並進﹐此『滅虢取虞』之道也。吾料西蜀將士﹐守成都者八九萬﹐守邊境者不過四五萬﹐姜維屯田者不過六七萬。今吾已令鄧艾引關外隴右之兵十餘萬﹐絆姜維於沓中﹐使姜維不能東顧﹔遣鐘會引關中精兵二三十萬﹐直抵駱谷三路空虛之地﹐以襲漢中。今蜀主劉禪昏暗﹐邊城外破﹐士女內震﹐其亡可知也。」眾曰「然﹗」

卻說鐘會受了鎭西將軍﹐起兵伐蜀。會恐有泄機謀﹐卻以伐吳爲名﹐乃令靑﹑兗﹑豫﹑荊﹑揚五處各造大船﹔又遣唐咨於登萊等州傍海之處﹐拘集海船。司馬昭不知其意﹐遂召鐘會問之曰「子從旱收川﹐何用造船耶﹖」會曰「蜀若聞我兵大進﹐必求救於東吳也。故先布聲勢﹐作伐吳之狀﹐吳必不敢妄動矣。一年之內﹐蜀已破﹐船己成﹐而伐吳豈不順乎﹖」昭大喜﹐選日出師。此時景元四年秋七月初三日﹐鐘會出師。司馬昭送之於城外十里方回。有西曹掾邵悌曰「乞退左右﹐敢伸一言。」昭乃屏退左右。悌曰「今主公遣鐘會領十萬兵伐蜀﹐愚料會志大心髙﹐若專獨權﹐恐有不然。何不使人同領其職﹖」昭大笑曰「吾豈不知耶﹖」悌曰「主公旣知﹐何使其獨權無疑也﹖」司馬昭言無數句﹐以釋其疑心。未知其言若何﹐且聽下回分解。

鐘會鄧艾取漢中

卻說司馬昭與西曹掾邵悌曰「諸葛武候六出祁山﹐折我許多將士。姜維九犯中原﹐使我百姓不安﹐將士怯然。我見鐘會之策﹐正合我肺腑﹐今日伐蜀﹐如反掌爾。汝眾人之意﹐皆言蜀未可伐﹐人心乃怯。人心怯則智勇竭﹐若使彊戰﹐必敗之道也。今眾人心怯﹐惟有鐘會獨建伐蜀之策﹐是心不怯﹐故遣伐蜀﹐蜀必滅矣。蜀滅之後﹐降者無非蜀人也。凡『敗軍之將﹐不可以言勇﹔亡國之大夫﹐不可以圖存』﹐蓋心膽已破之故也。若蜀一破﹐民心恐懼﹐不敢再反﹔將士各有思歸﹐誰肯順彼也﹖若有異心﹐自取滅族。此言﹐則吾與汝知之﹐切不可泄漏耳。」邵悌拜曰「眞髙明遠大之見也﹗」

卻說鐘會下寨已畢﹐升帳大集諸將聽令。時有監軍衛瓘﹐護軍胡烈﹐大將田續﹑龐會﹑田章﹑爰靑彡音省﹑丘健﹑夏侯咸﹑王買﹑皇甫闓﹑句安等手下將八十餘員。會曰「必須一大將爲先鋒﹐逢山開路﹐遇水疊橋﹐誰敢當之﹖」一人應言曰「某願往。」會視之﹐乃虎將許褚之子許儀也。眾皆曰「非此人不可爲先鋒。」會喚許儀曰「汝乃虎體猿班之將﹐父子有名﹐今眾將亦皆保汝。汝可掛先鋒印﹐領五千馬軍﹑一千步軍﹐徑取漢中。兵分三路﹕汝可一路出斜谷﹐左軍出駱谷﹐右軍出子午谷。此皆崎嶇山險之地﹐當今令軍塡平道路﹐修理橋梁﹐鑿山破石﹐勿使阻礙。軍有違者﹐必依軍法。」許儀受命﹐領兵而進﹐鐘會隨後提十萬餘眾﹐星夜起程。

卻說鄧艾在隴西﹐旣受伐蜀之詔﹐一面令司馬望往遏羌胡﹔又遣雍州刺史諸葛緒﹑天水太守王頎﹑隴西太守牽弘﹑金城太守楊欣﹐各調本部兵前來聽令。比及軍馬雲集﹐鄧艾夜作一夢﹐夢見登一髙山﹐望漢中﹐忽於腳下進出一泉﹐水勢上湧。須臾驚覺﹐渾身汗流﹔遂坐而待旦﹐乃召殄虜護衛緩邵問之。邵素明《周易》。邵入帳拜畢﹐艾備言其事。邵答曰「按《周易》云﹕『山上有水曰《蹇》』。《蹇卦》者﹕『利西南﹐不利東北。』孔子云﹕『《蹇》利西南﹐往有功也﹔不利東北﹐其道窮也。』將軍此行﹐必然克蜀﹐成其大功也﹐但可惜蹇滯不能還。」艾聞知﹐憮然不樂。後艾果中姜維之計﹐殺死於綿竹矣。是日天暮﹐鐘會檄文至﹐合艾起兵﹐絆住姜維﹐同約於漢中取齊。艾遂遣雍州刺史諸葛緒﹐引兵一萬五千﹐乃先斷姜維歸路﹔次遣天水太守王頎﹐引兵一萬五千﹐從左攻沓中﹔隴西太守牽弘﹐引兵一萬五千﹐從右攻沓中﹔又遣金城太守楊欣﹐引兵一萬五千﹐前於甘松地名﹐邀姜維於後。艾自引兵三萬﹐往來接應。

卻說鐘出師之時﹐有百官送出城外﹐旌旗蔽日﹐鎧甲凝霜﹐人彊馬壯﹐威風凜然。鄕民無不稱羨﹐惟有相國參軍劉實﹐微笑不已。太尉王祥見實冷笑﹐就馬上握其手而問曰「鐘﹑鄧二人﹐此去可平蜀乎﹖」實曰「破蜀必矣﹐但恐皆不得還都耳。」王祥問其故﹐劉實但笑而不答。祥以爲狂言﹐遂不復問﹐只舉杯送鐘會去訖。

早有細作入沓中﹐報知姜維。維卽寫表申奏後主﹕

請降詔﹐乃遣左車騎將軍張翼﹐領兵守護陽安關﹔右車騎將軍廖化﹐領兵守把陰平橋。這二處極爲緊要﹐若失二處﹐漢中不保。又入吳求救﹐臣自提沓中之兵一面拒敵。

表到成都﹐時後主景耀五年﹐又攺爲炎興元年。後主覽表已畢﹐驚倒在地﹐半晌方蘇﹐召黃皓問曰「今魏國遣鐘會﹑鄧艾﹑大起人馬﹐分道而來﹐如之柰何﹖」皓奏曰「此乃姜維欲立功名﹐故申其表也。陛下寬心﹐勿生疑慮。臣聞城中有一師婆﹐供養一神﹐能知吉凶﹐可召來問之。」

後主從其言﹐於後殿陳設香花紙燭﹐享祭禮物﹐令黃皓用小車請入宮中﹐坐於龍牀之上。後主焚香再拜以告此事。帥婆忽然披髮跣足﹐就殿上跳躍千百徧﹐盤旋於案上。皓曰「此神人降矣。陛下可退左右﹐親禱之。」後主盡退左右侍臣﹐乃再拜祝之。師婆大叫曰「吾乃西川土神也。陛下忻樂太平﹐何爲求間他事﹖魏國數年之後﹐亦歸陛下矣﹐安敢正視蜀中乎﹖陛下切勿慮之。」

言訖﹐昏倒於地﹐半響方醒。後主因此大喜﹐不信姜維之表﹐賜師婆金百兩﹐錦百匹﹐及珍珠等寶。師婆受訖出內。後主每日只在宮中飲宴歡樂。此時姜維累申告急表文﹐皆被黃皓隱匿﹐因此誤了大事。

先說鐘會大軍﹐迆邐望漢中進發。前軍先鋒許儀﹐要立頭功﹐先望西而入。前至南鄭道口﹐有一山﹐名口南鄭關﹐過卽漢中矣。儀回顧眾將曰「關上不問多少人馬﹐只飛驟搶過可也。」於是守關將盧遜﹐只有一軍守之。關前有一木橋﹐橋下是大澗。當日聽知魏兵齊來搶關﹐遜急令軍士裝起武侯所遺連弩﹕其弩一張發十矢。比及預備方了﹐許儀兵齊來搶關。忽然梆子響處﹐矢石如雨。儀急退時﹐早射倒數十騎。魏兵大敗。

儀回報鐘會。會不信﹐自提帳下甲士百餘騎﹐徑來視之﹐果然弩箭一齊射下。會撥馬便回﹐關上盧遜引五百軍殺將下來。會拍馬過橋﹐橋上土塌﹐陷住馬蹄﹐爭些兒掀下馬來。馬掙不起﹐會步行跑下橋時﹐盧遜趕上一槍刺來﹐被魏兵中荀愷回身一箭﹐射盧遜落馬。鐘會大呼曰「乘勢搶關﹗」此時蜀兵五百人在關前﹐因此關上不敢放箭﹐被鐘會殺散﹐奪了山關。便保荀愷護軍﹐以全副鞍馬鎧甲賜之。

會喚許儀至帳下﹐責之曰「汝爲先鋒﹐吾累下令﹐教逢山開路﹐遇水疊橋﹑專一修理橋梁道路以行吾軍。吾方才到橋上﹐陷住馬蹄﹐幾乎墜澗﹐若非荀愷﹐吾已被蜀人殺矣。汝旣違軍令﹗」叱武土斬之。諸將泣告曰「其父有功於朝廷﹐名重於當世﹐望都督恕之﹐待詣甘松邀姜維之後﹐有功贖罪﹐無功誅之。」會大怒曰「吾若犯於司馬公之手﹐肯恕否乎7」遂令斬首示眾。諸將無不駭然。會下令﹐催兵殺入﹐人心終是不安。

此時蜀將王含守樂城﹐蔣斌守漢城﹐見魏兵勢大﹐不敢出戰﹐乃閉門自守。每城只有五千人馬。會令前軍李輔圍樂城﹐護軍荀愷圍漢城。會調撥已畢﹐乃與眾將曰「兵貴神速﹐不可少停。」卽時掣兵來取陽安關。守關將蔣舒﹑傅僉商議設計。舒曰「近聞魏兵二十餘萬而來﹐勢不可當﹐不如守之爲上。」僉曰「不然。魏兵遠來﹐必然疲因﹐𨿽多何益。我等若不下關戰時﹐漢﹑樂二城休矣。」蔣舒沈吟未決﹐忽報大隊魏兵已至關前。魏﹑傅二人上馬視之﹐鐘會揚鞭大叫曰「吾今統十萬之眾至此﹐若早早出降﹐各依品級升用。如執迷不降﹐吾打破關隘﹐玉石俱焚﹗」傅僉大怒﹐令蔣舒把關﹐僉自引三千兵殺下關來。鐘會便走﹐魏兵盡退。僉乘勢追之﹐魏兵復合。僉欲退入關時﹐關上已豎起魏家旗號﹐不容近關﹐只見蔣舒叫曰「吾已降了魏也。汝可隨吾投拜﹗」僉勃然大怒﹐厲聲而罵曰「忘恩背義之賊﹗有何面目以見天下人耶﹖」關上矢石如雨﹐僉翻身倒回﹐四下魏兵大合。未知傅僉性命如何﹐且聽下回分解。

姜維大戰劍門關

卻說傅僉被魏兵圍在垓心﹐左衝右突﹐往來死戰。不能得脫﹐所領蜀兵﹐十傷八九。僉乃仰天祝禱先主﹐曰「臣力竭矣。願爲蜀鬼﹗」言訖﹐復拍馬衝殺。魏兵四面攻擊﹐只叫傅僉早降。僉愈加忿怒﹐抖擻精神﹐望外而殺﹐身被數槍﹐血盈袍鎧﹐坐下馬倒﹐僉自刎而死。餘者盡降。

於是鐘會得了陽安關。關內所積糧艸軍器極多﹐會見之大悅﹐遂犒三軍。是夜﹐魏兵宿於陽安城中﹐忽聞西南上喊聲大震。會慌忙出帳視之﹐絕無動靜。是夜﹐軍不敢睡﹐天明無事。會心中甚疑﹐一日不敢動兵。當夜﹐三軍不敢解甲。夜至三更﹐西南上喊聲又起。會大驚﹐向曉使人探之﹐回報曰「遠哨十餘里﹐並無一人。」連三五夜﹐皆如此喊聲不絕。是夜﹐又從西南上吶喊。鐘會驚疑不定﹐次日自引數百騎﹐俱全裝慣帶﹐望西南巡來。前至一山﹐只見殺气四面突起﹐愁雲布合﹐霧鎖山頭。會勒馬回顧鄕導官曰「此何山也﹖」鄕導官曰「此乃定軍山也。昔日夏候淵歿於此處。」會聞之﹐悵然不樂﹐遂勒馬而回。轉過山坡﹐忽然狂風大作﹐背後數千騎突出﹐隨風殺來。會大驚﹐引眾騎縱馬而走。諸將墜馬者﹐不計其數。及奔到陽安關時﹐不曾折了一人一騎﹐只跌損面目﹐失了頭盔。皆言曰「但見陰雲中人馬殺來﹐比及近身﹐卻不傷人﹐只是一旋風而己。」會問降將蔣舒曰「定軍山有神廟乎﹖」舒曰「並無神廟﹐惟有洛諸葛武侯之墓。」會驚訝曰「此必武候顯聖也。百當親祭之﹗」

次日﹐鐘會備祭禮﹐宰太牢﹐自到武侯墳前再拜祭之。其文曰﹕

維大魏景元四年秋八月﹐鎭西將軍鐘會﹐致祭於故漢丞相﹑諸葛武忠侯之靈曰﹕惟帝王之傳紀兮﹐有盛有衰﹔得將相之扶持兮﹐以安以危。昔先生之隱居兮﹐遁世無聞﹔遇昭烈之三顧兮﹐欲平四夷。向先帝之托孤兮﹐繼之以死﹔出祁山而耀武兮﹐神鬼莫知﹔屯雄師於五丈原兮﹐長星忽墜﹔此天意已絕於劉氏兮﹐大數難移。今後主荒迷於酒色兮﹐朝綱頓廢﹔誠社稷崩摧兮﹐月盈則虧。天子命予爲大將兮﹐保民全國﹔先生照耀乎肝膽兮﹐決不敢詒。謹拜陳辭於墓下兮﹐願垂聽納﹔三軍肅恐而仰慕聖徳兮﹐無不傷悲。望息神威於風雲兮﹐以符天命﹔安淸气於山嶽兮﹐以順天時。嗚呼﹗尙饗﹗

鐘會祭祀畢﹐狂風自息﹐愁雲四散。忽然淸風習習﹐細雨紛紛﹐一陣過後﹐天色晴朗。魏兵大喜﹐皆棄甲丟盔﹐拜謝回營。

是夜﹐鐘會在帳中伏几而寢﹐忽然殺气凜凜﹐只見一人﹐綸巾羽扇﹐深衣鶴氅﹐素履皂絳﹐面如冠玉﹐唇若抹朱﹐眉聚江山之秀﹐胸藏天地之機﹐身長八尺﹐飄飄然當世之神仙也。其人步行上帳﹐會起身迎之曰﹕『公何入耶﹖」其人曰「今早重承將軍見顧﹐吾有片言可伸﹕𨿽然漢祚已衰﹐天命如是﹐兩川生靈﹐大罹兵革﹐肝腦塗地﹐誠可憐也。汝入境之後﹐不可妄害生靈﹐當以嚴加禁治。」言訖﹐拂袖而去。會欲趕上問之﹐踏空驚覺﹐乃是一夢﹐遂喚諸將問時﹐方知是武侯之靈也。鐘會𨿽然仕魏﹐未識武侯形容。於是鐘會傳令﹐前軍立白旗﹐上書「保國安民「四字﹐凡到之處﹐如妄殺一人者償命。因此漢中人民﹐皆出城拜迎。會撫慰人民﹐賞勞三軍。自此所到之處﹐軍民安堵﹐秋毫無犯。

卻說姜維在沓中﹐聽知魏兵大至﹐星夜報知廖化﹑張翼﹑董厥﹐提兵接應。維分兵列將以待之。忽報魏兵至矣﹐維引兵迎之。魏陣中爲首大將乃天水太守王頎也。頎出馬大罵曰「吾今大兵百萬﹐上將千員﹐分二十路而進﹐已到成都。汝乃無端匹夫﹐不思早降﹐猶自抗衡﹐欲待梟首邪﹖」維大怒﹐挺槍縱馬﹐直取王頎。二人戰未三合﹐王頎大敗而走。姜維驅兵追殺﹐到二十里上只聽的金鼓齊鳴﹐一枝人馬擺開﹐旗上大書「隴西太守牽弘」。維笑曰「此等匹夫﹐非吾敵手﹗」遂催兵追之。又趕到十里﹐鼓聲大震﹐一枝兵截住去路﹐旗上大書「徵西將軍鄧艾」六字。兩軍混戰﹐蜀兵人困馬乏﹐彊與力生軍交戰﹐威風已挫。維抖擻精神﹐與艾戰十餘合﹐不分勝負。後面鑼鼓又鳴﹐維急退時﹐後軍報說﹕「甘松諸寨﹐盡被金城太守楊欣燒毀﹐卻引兵殺來。」維令副將虛立旗號﹐與鄧艾相據。

維自撤後軍﹐來救甘松﹐火焰未絕﹐正遇楊欣。欣不敢交戰﹐望山路而走。維隨後趕來﹐將至山巖下﹐巖上木石如雨﹐維不能前進。比及回到半路﹐蜀兵被鄧艾殺敗﹐大兵盡回﹐將姜維困住。維引眾騎殺出重圍﹐奔入大寨守之﹐以待救軍。忽流星馬到﹐報說﹕「鐘會打破陽安關﹐守將蔣舒歸降﹐傅僉戰死﹐漢中己屬魏矣。樂城守將王含﹑漢城守將蔣斌﹐知漢中已失﹐亦開門而降。胡濟抵敵不住﹐逃回成都求救去了。」維大驚﹐卽傳令投拔寨盡起。

是夜兵至疆川口﹐前面一軍擺開﹐爲首魏將乃是金城太首楊欣。維大怒﹐縱馬交鋒﹐不一合﹐楊欣敗走。維拈弓射之﹐連放三箭皆不中。維轉怒﹐自折其弓﹐拈槍趕來﹐戰馬前失﹐將維跌在地上。楊欣撥回馬﹐來殺姜維。維躍起身﹐一槍刺去﹐正中楊欣馬胸。背後魏兵驟至﹐救欣去了。維騎上從馬﹐欲待追隊忽報後面鄧艾兵到了。維首尾不能相顧﹐遂收兵要奪漢中。遠哨馬報說﹕「雍州史諸葛緒﹐已斷了歸路。」維乃據山險下寨。魏兵屯於陰平橋頭。維進退無路﹐長嘆曰「天喪我也﹗」副將寧隨曰「魏兵𨿽斷陰平橋頭﹐雍州必然兵少。將軍若從孔函谷地名徑取雍州﹐諸葛緒必撤陰平之兵以救雍州﹐將軍卻引兵回過橋頭﹐飛奔劍門關守之﹐則漢中可復矣。」

維從之﹐卽發兵入孔函谷﹐詐取雍州。細作報知諸葛緒﹐緒大驚曰「雍州是吾合守之地﹐倘有疏失﹐朝廷必然問罪。」急撤大兵從南路去救雍州﹐只畱些小兵守橋頭。姜維入北道﹐約行三十里﹐料魏兵已起行﹐乃勒回兵﹐後隊作前鋒﹐徑到橋頭﹐果然魏兵大隊已去﹐只有些小兵把橋﹐被維一陣殺散﹐盡燒其寨柵。諸葛緒聽知橋頭火起﹐復引兵回時﹐姜維已過了半日﹐因此不敢追之。

卻說姜維引兵過了橋頭﹐正行之間﹐前面一軍來到﹐乃左將軍張翼也。維問之﹐翼曰「黃皓聽信師巫之言﹐不肯發兵。翼聞漢中己危﹐自起兵來時﹐陽安關己被鐘會所取。今聞將軍受困﹐特來解之。」遂合兵一處﹐前赴白水關。又一軍到﹐乃右將軍廖化﹐亦言黃皓之事﹐同合兵一處。化曰「今四面受敵﹐糧道不通﹐不如退守劍閣﹐再作良圖。」維持疑未決﹐忽報鐘會﹑鄧艾分兵十餘路殺來。維欲與翼﹑化分兵迎之。化曰「白水地狹路多﹐非爭戰之所﹐不如且退去救劍閣可也。若劍閣一失﹐是絕路也。」維從之﹐遂引兵來投劍閣。關前一棒鼓響﹐喊聲起處﹐旌旗徧豎﹐大兵突出﹐隊伍整齊﹐器械鮮明﹐人彊馬壯。未知何處之兵﹐下回便見分曉。

鑿山嶺鄧艾襲川

卻說輔國大將董厥聽知魏兵十餘路入境﹐慌引二萬兵守住劍閣。只見塵頭向關前而來﹐無疑是魏兵﹐將次到時﹐一棒號鼓響罷﹐暗伏兵盡出﹐把住關口。董厥自臨軍前視之﹐乃姜維﹑廖化﹑張翼也。厥大喜﹐接入關上﹐禮畢﹐哭訴後主黃皓之事。維曰「公勿憂慮。若有維在﹐必不容魏來吞蜀也。且守劍閣﹐養成銳气﹐並力一戰﹐敵人可退矣。」厥曰「此關𨿽然可守﹐爭柰成都無人﹔倘彼一襲﹐成都瓦解矣。」維曰「成都山危峻險﹐非易取之地﹐不必憂耳。」正言間﹐忽報諸葛緒領兵殺至關下。維大怒﹐急引五千精兵殺下關來﹐直撞入魏陣中﹐左衝右突﹐殺的諸葛緒大敗而走﹐退數十里下寨。魏軍死者無數。蜀兵槍了許多馬匹器械﹐維收兵回關。

卻說鐘會離劍閣二十里下寨﹐諸葛緒自來伏罪。會怒曰「吾令汝守把陰平橋頭﹐以斷姜維歸路﹐如何失也﹖今又不待吾令﹐擅自進兵﹐以致此敗﹐有何理說乎﹖」緒曰「姜維詭計多端﹐詐取雍州﹐緒恐雍州有失﹐引兵去救﹐走脫此人﹐因此趕至關下﹐又中其計矣。」會大怒﹐叱令斬之。監軍衛瓘曰「緒𨿽有罪﹐乃鄧徵西所督之人﹐不爭將軍殺之﹐恐傷和气。」會曰「吾奉天子明詔﹑晉公鈞命﹐特來伐蜀﹐便是鄧艾有罪﹐亦當斬之﹗」眾皆力告。乃將諸葛緒用檻車載赴洛陽﹐任晉公斷之﹔隨將緒所領之兵﹐收在部下調遣。

人報與鄧艾﹐艾大怒曰「吾與汝官品一般﹐吾尙久徵邊疆﹐於國多勞﹐汝安敢妄自尊大耶﹖」子鄧忠諫曰「聖人云﹕『小不忍則亂大謀。』父親建功至此﹐一旦不自和睦﹐必誤國家大事矣。」艾曰「吾兒之言是也。」鐘﹑鄧二人﹐自此結怨。

於是鄧艾𨿽然忍之﹐心中尙怒﹐乃引數十騎來見鐘會。會聽知﹐乃問左右﹕「艾引多少軍來﹖」左右答曰「只有十餘騎。」會自此疑艾。會令帳上帳下﹐列武士數百人。艾下馬﹐會遠接。入帳禮畢﹐艾見帳下兵士﹐各不敢妄動﹐甚有威儀。艾心中不安﹐乃以言挑之曰「將軍得了漢中﹐乃朝廷之大幸也﹐蜀人膽碎矣﹐可定策早取劍閣。」會曰「請將軍明見若何﹖」艾再三惟稱無能。會堅執求問﹐艾答曰「以愚意﹐可引一軍從陽平取小路﹐出漢中徳陽亭﹐卻襲劍閣。閣西一百里用奇兵衝之﹐徑取成都﹐姜維必撤兵往救﹐將軍乘虛就取劍閣﹐長驅大進﹐全功必獲矣。」會大喜曰「旣將軍如此髙明﹐可引兵去。吾在此專候捷音。」二人設席相別。

會入帳與諸將曰「多人只道鄧艾有能﹐今日觀之﹐乃庸才耳﹗」眾皆聞言﹐遂問其故。會曰「陰平小路﹐皆髙山峻嶺﹐安能進兵也﹖若蜀將但以百餘人守其險要﹐斷其歸路﹐此輩皆餓死矣。吾只以正道而行﹐何愁蜀地不能破乎﹖」遂置云梯炮架﹐只打劍閣。

卻說鄧艾出轅門上馬﹐回顧從者曰「鐘會待吾若何﹖」從者曰「將軍與鐘會一般官爵﹐將軍又是先輩﹐何相輕耳﹖」艾笑曰「彼倚功恃彊也。」回到本寨﹐師纂﹑鄧忠一般將士接問曰「今日與鐘鎭西有何髙論﹖」艾曰「吾以實心告之﹐被以庸才視也。彼今得漢中﹐以爲莫大之功。若非吾在沓中﹐絆住姜維﹐彼安能成功耶﹖吾今取了成都﹐勝取漢中矣﹗」當夜下令﹐盡拔寨望陰平小路進發﹐離劍閣數百里下寨。有人報與鐘會﹐說﹕「鄧艾要去取成都。」會笑艾不智。

卻說鄧艾修書﹐遣使馳報司馬昭﹐定要取成都﹐以立大功。其書曰﹕

竊見蜀寇失其漢中﹐還守劍閣﹐宜遂乘之。今遣精兵﹐從陰平由邪徑經漢徳陽亭趨涪﹐出劍閣西百里﹐去成都三百餘里﹐奇兵衝其心腹。劍閣之守必還赴涪﹐則會方軌而進﹔若劍閣之兵不還﹐則應涪城之兵寡矣。軍志有之曰「攻其無備﹐出其不意。」今掩其空虛﹐破之必矣。謹此上聞﹐伏希照察。

鄧艾發了密書﹐乃聚諸將曰「吾今乘虛去取成都﹐與汝等立功名於萬世﹐汝等肯從乎﹖」諸將應曰「願遵鈞令﹐萬死不辭﹗」

艾先令子鄧忠﹐引五千精久不穿衣甲﹐各執斧鑿器具﹐凡遇峻危之處﹐鑿山開路﹐搭造橋閣﹐以便軍行。艾選軍三萬﹐各帶漧糧繩索進發。約行百餘里﹐選下三千兵﹐就彼紮寨。又選三千兵下寨。是年十月﹐自陰平進兵﹐至於顚崖峻谷之中﹐凡二十餘日﹐行七百餘里﹐皆是無人之地。𨿽有些小人家﹐已逃竄而去。魏兵沿途下了數十寨﹐只剩下二千人馬。前至一嶺﹐名摩天嶺﹐馬不堪行﹐艾步行上嶺﹐正見鄧忠與開路壯士皆盡哭泣。艾問其故﹐忠告曰「此嶺西皆是峻壁顚崖﹐不能開也﹐虛費前勞﹐因此哭泣。」艾曰「吾軍行了七百餘里﹐選退二萬八千﹐只有二千到此。今幸過此便是江油矣﹐江油﹐地名。𨿽死何慮哉﹖」乃喚諸軍曰「汝等非是吾軍也﹐乃吾弟兄耳﹐若得成功﹐富貴共之。」眾皆應曰「願從將軍之命。」艾今先將軍器攛將下去。艾取氈衫自裹其身﹐先滚下式。手將有氈衫者﹐裹身滚下﹔無氈衫者﹐各用繩索束腰﹐攀木掛樹﹐魚貫而下。鄧艾﹑鄧忠並二千軍﹐及開山壯士﹐皆度了摩天嶺。方才整頓衣甲器械而行﹐忽見道傍有一石碣﹐上刻「丞相諸葛武侯親題」。其文云「二火初興﹐有人越此。二士爭衡﹐不久自死。」「二火初興﹐乃蜀炎興元年也﹔「有人越此」者﹐已知鄧艾自此過也。「二士爭衡」者﹐艾字士載﹐會字士季﹔「不久自死」者﹐艾﹑會果死於蜀矣。艾觀訖大驚﹐慌忙再拜其碣曰「武候眞神人也﹗艾不能以師事之﹐痛哉﹗惜哉﹗」遂遣入立武侯廟於山下。後人有詩曰﹕

當年鄧艾襲西川﹐曾把陰平石徑穿。

越嶺雄兵齊貫索﹐臨巖大將自披氈。

五丁破路應難及﹐三國論功合讓先。

漢祚將終須換主﹐直燒山向上摩天﹗

又詩曰﹕

陰平峻嶺與天齊﹐猿鶴飛騰尙怯危。

鄧艾裹氈從此下﹐分明諸葛己先知。

卻說鄧艾暗度陰平﹐引兵行時﹐又見一个大空寨。左右告曰「近聞武侯在日﹐曾拔一千兵守此險隘﹐後主廢之。」艾深感不已﹐乃與眾人日﹕「我等有來路而無歸路矣﹗前江油城中﹐糧食足備﹐汝等的進則活﹐後退卽死﹐須當並力攻。」」眾皆應曰「願死戰而已﹗」於是鄧艾步行﹐引二幹餘人﹐星夜倍道來搶江油城。未知畢竟如何﹖

諸葛瞻大戰鄧艾

蜀炎興元年冬十一月﹐鄧艾深入陰平山谷七百餘里﹐徑取江油。

卻說江油守將馬邈﹐聽知東川已失﹐𨿽然準備﹐只是提防大路﹔又仗著姜維全師守住劍閣﹐遂將軍情不以爲重。當日操練人馬回家﹐與妻李氏擁鑪飲酒。其妻問曰「累聞邊情甚急﹐將軍全無憂色﹐何也﹖」邈曰「大事自有姜伯約掌握﹐幹我何事﹖」其妻義曰「𨿽然如此﹐將軍所守城池﹐不爲不重﹖」邈曰「天子聽信黃皓之言﹐溺於酒色﹐吾料禍不遠矣。魏兵若到﹐降之爲上﹐何必慮耶﹖」其妻大怒﹐唾邈面曰「汝爲男子﹐先懷不忠之心﹐國家虛養汝多時﹐吾今亦無面目共汝爲夫婦﹗」馬邈羞慚無語。忽人報曰「「魏將鄧艾不如從何而來﹐引二千餘人﹐—擁而入城矣﹗」邈大驚﹐慌出降艾﹐拜伏於公堂之下﹐乃泣告曰「有心歸降日久。今幸得見﹐乞將軍恕罪﹐願招城中居民﹑本部人馬﹐並皆降之。」艾遂收江油軍民於部下調遣﹐乃加馬邈爲鄕導官。忽報邈夫人自縊身死。艾問其故﹐邀以實告之。艾感其賢﹐令厚禮葬畢﹐親往祭之。魏人聞知﹐無不嗟嘆。後人有詩嘆曰﹕

後主昏迷漢祚顚﹐天差鄧艾取西川。

可憐巴蜀多名將﹐不及江油李氏賢。

鄧艾取了江油﹐遂接陰平小路諸軍﹐皆到江油取齊﹐徑來涪城。此時城內官吏軍民﹐疑是天降﹐盡皆降之。

蜀人飛報入成都。後主聞知﹐召黃皓問之。皓奏曰﹔「此詐傳耳。神人必不肯誤陛下。」後主又宣師婆問時﹐不知何處去了。遠近告急表文﹐一似雪片﹔往來使者﹐連絡不絕。後主設朝計議﹐多官面面相覷﹐並無一言。郤正出班奏曰「事已急矣﹐陛下可宣武侯之子計議。」原來武侯之子諸葛瞻﹐字思遠﹐自幼聰明﹐配後主女﹐爲駙馬都尉。後襲父武鄕侯之爵。景耀四年﹐遷行軍護衛將軍。時爲黃皓用事﹐故托病不出。於是後主聞郤正之言﹐乃與多官曰「非令光之薦﹐則寡人忘矣。」卽時連發三詔﹐召瞻至殿下。後主泣訴曰「鄧艾兵己屯涪城﹐成都危矣。卿看先帝之面﹐救寡人之命﹗」瞻亦泣奏曰「臣父子蒙先帝厚恩﹑陛下殊遇﹐肝膽塗地﹐不能補報。願陛下盡發成都之兵﹐與臣領去﹐決一死戰。」後主稍安﹐卽撥成都見在兵七萬與瞻。瞻畱一萬兵守成都﹐辭了後主﹐整頓軍馬。尙書令黃崇黃權之子言曰「將軍休待兵足﹐可宜速去﹔若稍遲慢﹐倘魏兵一度綿竹﹐平坦之地﹐難以迎敵。若不先去涪城﹐據住險要﹐極難退矣。」贍叱之曰「吾受先人遺書﹐豈不知用兵之道﹖汝勿多言﹗」崇出而嘆曰「國家顚危﹐此人亦難保矣﹗」瞻齊備了人馬﹐乃喚諸將曰「誰敢爲先鋒耶﹖」言未訖﹐一少年將出曰「父親旣掌大權﹐兒願爲先鋒。」眾視之﹐乃瞻長子諸葛尙也。尙時年一十九歲﹐博覽兵書﹐多習武藝。瞻大喜﹐遂命尙爲先鋒。是日﹐大軍離了城﹐來迎魏兵。

卻說鄧艾求馬邈地裏圖﹐邈呈上。艾視之﹐涪城至成都﹐三百六十里山川道路﹐闊狹險峻﹐一一寫畫分明。艾看畢﹐大驚曰「若只守涪城﹐倘被蜀人據住前山﹐何能成功耶﹖如遷延日久﹐姜維兵到﹐吾與鐘會墊背矣。」速喚師纂並子鄧忠曰「汝等可引一軍﹐星夜徑去綿竹﹐以拒蜀兵。吾隨後便至。切不可怠慢。若縱他先據了險要﹐決斬汝首﹗」

師﹑鄧二人引兵將至綿竹﹐早遇蜀兵。兩軍各布成陣。師﹑鄧二人勒馬於門旗下﹐只見蜀兵列成八陣。三冬鼓罷﹐門旗兩分﹐數十員將簇擁一輛四輪車﹐車上端坐一人﹐綸巾羽扇﹐鶴氅方裾。前一小將﹐挺槍縱馬而出。車傍展開一面黃旗﹐上書「漢丞相諸葛武侯」﹐唬的師﹑鄧二人汗流徧身﹐回顧手將曰「原來孔明尙在﹐我等休矣﹗」急勒兵回時﹐蜀兵掩殺將來﹐魏兵大敗而走。蜀兵掩殺到二十餘里﹐遇見鄧艾援兵接應。兩家各收兵退。

艾升帳而坐﹐喚師纂﹑鄧忠﹐責之曰「汝二人不戰而退﹐何也﹖」忠曰「但見蜀陣中諸葛孔明領兵﹐因此怯然而還﹐以致大敗。」艾怒曰「縱使孔明更生﹐安可退也﹖汝等見假僞者就退﹐以致敗亡﹐當速斬之﹗」眾皆苦勸﹐艾方息怒。令人哨探﹐回說乃孔明之子諸葛瞻爲大將﹐瞻之子諸葛尙爲先鋒。艾大喜曰「無名下將﹐便可破之﹗」師纂曰「未知虛實﹐不可速行。」艾怒曰「存亡之分﹐只此一舉﹐有何疑慮耶﹖汝二人再不取勝﹐決然斬之﹗」師﹑鄧二人又引一萬兵來戰。諸葛尙匹馬單槍﹐抖擻精神﹐戰退二人。諸葛瞻指揮兩掖兵衝出﹐直撞入魏陣中﹐左衝右突﹐﹐往來殺有數十番。魏兵大敗﹐死者不計其數。師纂﹑鄧忠中傷面逃。瞻驅士馬隨後掩殺二十餘里﹐紮營相據。師纂﹑鄧忠回見鄧艾﹐艾見二人傷重﹐未曾怪責。艾與眾將商議曰「蜀有諸葛瞻﹐善繼父業﹐兩番殺吾萬餘人馬﹐今若不速破﹐後必爲禍也。」監軍丘本曰「何不作一書以誘之﹖」艾從其言﹐遂作書一封﹐遣使送入蜀寨。守門將引至帳下﹐呈上其書。瞻拆封視之。書曰﹕

徵西將軍鄧艾﹐致書行軍護衛將軍諸葛思遠麾下﹕竊觀近代賢才﹐未得如公之尊父也。昔自出茅廬﹐一言已分三國﹐掃平荊﹑益﹐遂成王霸﹐古今鮮有及者。後六出祁山﹐非其智力不足﹐乃天數耳。今後主昏弱﹐王道已終﹐艾奉天子之命﹐重兵伐蜀﹐已皆得其地矣。止有成都危在旦夕﹐公何不應天順人﹐仗義來歸﹖表公爲瑯琊王﹐以光耀祖宗﹐決不虛言。幸垂照鑑。

諸葛瞻看畢﹐疑之未決。其子諸葛尙在側﹐問曰「父親有意降魏乎﹖」瞻叱之曰「吾爲何而降耶﹖」尙曰「兒見父親有三顧之意﹐容魏使入寨﹐與之相見﹐一也﹔得其書而審來意﹐二也﹔見封瑯琊王而不怒﹐三也。」瞻扯碎其書﹐曰「吾不及吾子也﹗」叱武土立斬其使﹐令從者持首回營﹐見了鄧艾。

艾大怒﹐卽欲出戰。丘本諫曰「將軍不可輕出﹐可用奇兵﹐方能勝也。」艾從之﹐遂令天水太守王頎﹑隴西太守牽弘﹐伏兩軍於後﹐艾自引兵而來。此時諸葛瞻正欲出戰﹐忽報鄧艾自引兵到。瞻大怒﹐卽引兵出﹐徑殺入魏陣中。鄧艾敗走﹐瞻陣後掩殺將來。忽兩下伏兵殺出﹐蜀兵大敗﹐退入綿竹今雒城。艾令圍之。於是魏兵一聲喊罷﹐將綿竹圍的鐵桶相似。

諸葛瞻在城中﹐無計可施。尙書張遵張飛之孫言曰「將軍何不發使於東吳求救耶﹖」瞻遂令彭和賫書殺出﹐往東吳求救去了。瞻與眾將曰﹕『久守非良圖。」遂畱子諸葛尙與張遵守城﹐瞻自披掛上馬﹐引三軍大開三門殺出。鄧艾見兵出﹐便撤軍退。瞻奮力追殺﹐忽然一聲炮響﹐四面兵合﹐把瞻因在垓心。瞻引兵左衝右突﹐殺死數百人。艾令眾軍放箭射之﹐蜀兵四散﹐瞻中箭落馬而死。其子諸葛尙在城上﹐見父死於軍中﹐勃然大怒﹐急披掛上馬。張遵諫曰「小將軍勿得輕出。」尙嘆曰「吾父子荷國重恩﹐只因不早斬黃皓﹐使敗國殄民﹐用生何爲耶﹗」遂策馬殺出﹐死於陣上。後人有詩贊瞻父子。詩曰﹕

蒼天有意絕炎劉﹐漢室江山至此休。

諸葛子孫皆效死﹐成都卿相盡添愁。

智謀𨿽不扶危主﹐忠義眞堪繼武候。

古往今來多少淚﹐行人哀怨哭墳丘。瞻亡年三十七歲﹐尙亡年一十九歲。

鄧艾憐其忠﹐父子合葬﹐乘虛攻打綿竹。張遵﹑黃祟﹑李球球乃李恢弟之子三人﹐各引一軍殺出。蜀兵寡﹐魏兵重﹐三人死戰不脫﹐力窮勢孤而亡。艾因此得了綿竹。勞軍已畢﹐遂來取成都。未知如何﹖

蜀後主輿櫬出降

卻說彭和至東吳﹐見吳主孫休﹐呈上諸葛瞻求救之書。休卽與丞相濮陽興計議。興奏曰「吳﹑蜀旣已同盟﹐臺往救之。」休命大將軍丁奉﹐督兵回壽春﹔又命孫異引兵會合丁奉﹐俱向沔中救應。兵已發﹐彭和方回。

卻說後主在成都﹐聽知鄧艾取了綿竹﹐諸葛瞻父子已亡﹐急召文武商議。近臣奏曰「城外百姓﹐扶老攜幼﹐哭聲大震﹐各逃生命。」後主大驚﹐忽哨馬報到﹐說魏兵將近城下。多官議曰「軍微將寡﹐難以迎敵﹐不如早棄成都﹐奔南中七郡﹐險峻可以自守。就借蠻兵﹐再來克復未遲。」後主便欲南奔﹐光祿大夫譙周諫曰「不可。南蠻久反之人﹐平昔無惠﹐今若投之﹐必遭大禍。」文武又奏曰「蜀﹑吳旣已同盟﹐今事急矣﹐可以投之。」周又諫曰「自古以來﹐無寄他國爲天子者。臣料魏能吞吳﹐吳不能吞魏。若稱臣於吳﹐則辱一也﹔若吳被魏所吞﹐陛下再稱臣於魏﹐是兩番之辱矣。今吳未賓﹐勢不得不受﹐禮不得不屈。若陛下降魏﹐魏不裂土封之﹐臣請詣京師以爭之。」乃上疏曰﹕

光祿大夫臣譙周﹐竊惟陛下以北兵深入﹐有欲適南之計﹐臣愚以爲不安。何者﹖南方遠夷之地﹐平常無供爲﹐猶數反叛﹐自丞相以兵威逼之﹐窮乃幸從。後供官賦﹐取以給兵﹐以爲愁怨﹐此患國之人也。今以窮迫﹐欲往依恃﹐恐必復反﹐一也。北兵之來﹐非但取蜀而已﹐若奔南方﹐必因人勢衰﹐及時赴追﹐二也。若到南方﹐外當拒敵﹐內供服禦﹐費用張廣﹐他無所取﹐耗損諸夷必甚﹐甚必速叛﹐三也。昔王郎以邯鄲僭號﹐時世祖在信都﹐畏逼於郎﹐欲棄還關中。邳肜諫曰「明公西還﹐則邯鄲城民不肯損父母﹐背城主﹐而千里送公﹐其亡叛可必也。」世祖從之﹐遂破邯鄲。今北兵至﹐陛下南行﹐誠恐邳肜之言復信於今﹐四也。願陛下早爲之圖﹐可獲爵土﹔若遂適南﹐勢窮乃服﹐其禍必深。《易》云「亢之爲言﹐知得而不知喪﹐知存而不知亡﹔知得失存亡而不失其正者﹐其惟聖人乎﹗」言聖人知命而不苟必也。故堯﹑舜以子不善﹐知天有授﹐而求授人﹔子𨿽不肖﹐禍尙未盟﹐而遂授與人﹐況禍已至乎﹗故微子以殷王之昆﹐面縛銜壁而歸武王﹐豈所樂哉﹐不得已也。

後主從譙周之諫﹐欲出降時﹐忽禦屏風後轉出一人﹐厲聲而罵曰「偸生腐儒﹐豈可妄議大事﹗自古安有降天子哉﹖當斬此賊﹗臣請出戰﹗」後主視之﹐乃第五子﹐北地王劉湛也。後主生七子﹕長子劉璿﹐次子劉瑤﹐三子劉琮﹐四子劉瓚﹐五子卽北地王劉湛﹐六子劉恂﹐七子劉璩。七子惟湛自幼聰明﹐英气過人﹐命皆柔善。後主與湛曰「今大臣皆議可降﹐汝獨仗血气之勇﹐欲令滿城流血耶﹖」湛曰「昔先帝在日﹐譙周未嘗干預政事。今妄議大事﹐輒敢亂言﹐甚非理也。臣竊料成都之兵尙有數萬﹐姜維全師皆在劍閣﹐若知魏兵犯闕﹐必來救應﹕內外夾攻﹐可獲大功。豈可聽腐儒之言﹐輕廢先帝之基業乎﹖」後主叱之曰「汝小兒豈識天時也﹗」湛叩哭曰「若理窮力屈﹐禍敗必及﹐便當父子君臣背城一戰﹐同死社稷﹐以見先帝可也。柰何降乎﹗」後主不聽﹐令近臣拖下殿階。湛踴躍大哭曰「吾祖公公非容易創立基業﹐今一旦棄之﹐吾寧死不辱也﹗」後主令推出宮門﹐遂令譙周作降書﹐遣私署侍中張紹﹑駙馬都尉鄧良同周賫玉璽來雒城卽涪城請降。

時鄧艾每日令數百鐵騎來成都哨探﹐見立了降旗﹐艾大喜。不時﹐張紹等至﹐艾令人迎入。三人拜伏於階下﹐呈上降款玉璽。艾拆降款看之。款日﹕

降臣劉禪謹致書於徵西將軍麾下﹕竊聞『杯勺之水﹐終歸江湖﹔燕雀之徒﹐必棲梁棟」。念禪等限分江﹑漢﹐遇值深遠﹐皆緣蜀土﹐斗絕一隅﹐幹運犯冒﹐漸苒歷載﹐遂與京畿攸隔萬里。每惟黃初中﹐文皇帝命虎牙將軍鮮於輔﹐宣溫密之詔﹐申三好之恩﹐開示門戶﹐大義炳然﹐而否徳暗弱﹐竊貪遺緒﹐俯仰累紀﹐未率大教。天威旣震﹐人鬼歸能之數﹐怖駭王師﹐神武所次﹐敢不革面﹐順以從命﹗輒敕羣帥投戈釋甲﹐官府帑藏一無所毀。百姓布野﹐餘糧棲畝﹐以俟後來之惠﹐全元元之命。伏惟大魏布徳施化﹐宰輔伊﹑周﹐含覆藏疾。謹遣私署侍中張紹﹑光祿大夫譙周﹑駙馬都尉鄧良奉賫璽綬﹐請命告誠﹐敬輸忠款﹐存亡敕賜﹐惟所裁之。輿櫬在近﹐不復縷陳。乞將軍鈞察。

鄧艾看畢大喜﹐受下玉璽﹐重待張紹等。艾作書與三人賫回成都﹐以安人心。

三人拜辭鄧艾﹐徑還成都﹐入見後主﹐呈上回書﹐細言相待之事。後主拆封視之。書曰﹕

鄧艾竊謂王綱失道﹐羣英並起﹐龍戰虎爭﹐終歸其主﹐此蓋天命去就之道也。自古聖帝﹐爰逮漢﹑魏﹐受命而王者﹐莫不在乎中土。河出《圖》﹐洛出《書》﹐聖人則之﹐以興洪業﹐其不由此﹐未有不顚覆者也。隗囂憑隴而亡﹐公孫述據蜀而滅﹐此皆前世覆車之鑑也。聖上明哲﹐宰相忠賢﹐將比隆黃﹑軒﹐侔功往代。銜命來徵﹐恩聞嘉響﹐果煩來使﹐告以徳音﹐此非人事﹐豈天啟哉﹗昔微子歸周﹐實爲上賓﹐君子豹變﹐義存《大易》﹐來辭謙沖﹐以禮輿櫬﹐皆前哲歸命之典也。全國爲上﹐破國次之﹐自非通明智達﹐何以見王者之義乎﹗相會在卽﹐先此布文。艾再拜。

後主看畢大喜﹐卽遣太僕蔣顯賫敕﹐令姜維早降﹔遣尙書郎李虎﹐送文薄與艾﹕共戶二十八萬﹐男女九十四萬﹐帶甲將士十萬二幹﹐官吏四萬﹐倉糧四十餘萬﹐金銀二千斤﹐錦綺絲絹各二十萬匹。餘物在庫﹐不及具救。擇十二月初一日﹐君臣出降。

此時北地王劉湛聞知﹐怒气沖天﹐乃帶劍入官。其妻崔夫人問曰「大王今日顏色異常﹐何也﹖」湛曰「魏兵將近﹐父王已納降款﹐明日君臣出降。吾欲先死﹐以見祖公公﹐不屈膝於他人也﹗」崔夫人曰「賢哉﹗賢哉﹗得其死矣﹗妾請先死﹐王者未遲。」湛曰「汝何死耶﹖」崔夫人曰「王死事父﹐妾死事夫﹐其義皆然。夫死妻亡﹐何必問焉﹗」言訖﹐觸柱而死。湛將三子殺之﹐並割妻頭﹐提於昭烈廟中﹐伏地而哭曰「臣之肝膽﹐祖父盡知﹗羞見基業棄與他人﹐故先殺妻﹑子以絕掛念﹐後將一命報祖﹗祖如有靈﹐知孫之心﹗」大哭一場﹐眼中流血﹐自刎而死。蜀人聞知﹐無不哀痛。後史官有詩贊曰﹕

君臣甘屈膝﹐何特少忠良﹖

可惜西川土﹐堪嗟北地王﹗

哭聲聞四遠﹐血淚灑千行。

妻子先誅絕﹐來朝漢己亡﹗

蕭常論曰﹕

《春秋》之義﹐國君死社稷﹐故曰「君爲社稷死﹐爲社稷亡」﹐言不可棄社稷﹐苟生獨存也。余觀譙周之議﹐竊悲夫漢之所以亡﹐而周之罪有不容誅者矣。彼曹氏乃國賊﹐而吾不共戴天之仇也﹐豈有身爲萬乘之主﹐自屈於寇仇﹐效匹夫賊人之見﹐忍恥以求活哉﹖方是時﹐諸將擁兵在外﹐尙不下數萬﹐不浹日可檄召而至﹔有如不捷﹐移蹕南幸﹐以待四方勤王之師﹐魏兵遠來﹐勢不久畱﹐吾躡其後﹐或能取償焉。昔髙帝幾落項籍手者﹐屢矣﹐而卒能斃籍者﹐不以亟敗自沮也。且鐘﹑鄧之善用兵﹐孰與項籍﹖綿竹之敗﹐孰與成臯之跳﹖諸葛瞻之死﹐又孰與太公﹑呂后之爲楚虜﹖況斯民戴漢之心末已﹐姜維之詣﹐會將士憤怒﹐至拔劍砍石﹐勢𨿽敗而人猶思奮﹐何獨循一妄書生之言﹐效匹夫賊人之見﹐而遽爲國家亡滅之舉﹖彼周也﹐平日議論﹐已不右漢﹔事出倉卒﹐固宜若此﹐此孔子所謂「一言而喪邦也」歟﹖使是時﹐復有一男子若北地王湛者出﹐力爭於朝﹐指畫利害﹐斬周以釁鼓﹔君臣一心﹐帥勵將士﹐背城一戰﹐尙庶幾不亡﹗悲夫﹗

後主聽知北地王自刎﹐乃令人葬之。

次日﹐魏兵大至﹐後主率太子諸王﹐及羣臣六十餘人﹐面縛輿櫬﹐出北門十里而降。輿﹐喪車也﹔櫬﹐棺具也。其意待誅﹐不望生耳。鄧艾扶起後主﹐親解其縛﹐焚其輿櫬﹐並車入城。於是成都之人﹐皆以香花而迎。艾拜後主爲驃騎將軍﹐太子爲奉車都尉﹐諸王皆爲駙馬都尉﹐文武各隨髙下拜官。請後主還宮﹐出榜安民﹐交割倉庫。又令太常張峻﹑益州別駕張紹﹐招安各郡軍民。又令人說姜維歸降。艾聞黃皓姦險﹐欲捉來斬之。皓用金寶賂其左右﹐因此得免。是日﹐漢亡。後史官有詩嘆先主創業﹑後主廢業詩曰﹕

億昔樓桑起義兵﹐縱橫萬里誓中興。

南陽聘得忠臣出﹐西蜀方能霸業成。

列曜煌煌沈渭水﹐雄師暗暗度陰平。

君臣自縛同輿櫬﹐今古令人憶孔明。

又史官有詩嘆後主曰﹕

祈哀請命拜徵塵﹐蓋爲當時寵亂臣。

五十四州王霸業﹐等閒拋棄屬他人﹗

評曰﹕

後主任賢相﹐則爲循理之君﹔惑閹豎﹐則爲昏暗之後。「素絲無常﹐惟所染之。」禮﹐國君繼體﹐逾年攺元﹐而章武之三年﹐則革稱建興﹐考之古義﹐體禮爲違。又回不置史﹐記注無官﹐是以行事多遺﹐災異靡書。詣葛亮𨿽達於爲政﹐凡此之類﹐猶有未周﹐然經載十二而年名不易﹐軍旅屢興而赦不妄下﹐不亦卓乎﹗自亮歿﹐玆制漸虧。優劣者矣。

鄧艾取了成都﹐遣人入洛陽報捷去了。

卻說太僕蔣顯到劍閣﹐入見姜維﹐傳後主敕命﹐言歸降之事。維大驚失語。帳下眾將聽知﹐一齊怒怨﹐咬牙怒目﹐須髮例豎﹐拔刀砍石﹐大呼曰「吾等死戰﹐何故先降耶﹗」號哭之聲﹐聞數十里。維見人心歸漢﹐乃以善言撫之曰「眾將勿憂。吾有一計﹐可復漢室也。」眾皆求問。未知如何﹐且聽下回分解。

鄧艾鐘會大爭功

卻說姜維與諸將附耳低言﹐說了計策。此是姜維詐降﹐子中取事也。維請蔣顯問其消息﹐顯曰「鄧艾坐據成都﹐今主上降敕﹐使各軍倒戈卸甲﹐盡已歸附。」維大喜﹐卽於劍閣迹徧降旗﹐先令人報入鐘會寨中﹐說姜維引張翼﹑廖化﹑董厥等來降。會大喜﹐令人迎接維入帳。會曰「伯約來何遲也﹖」維正色流涕曰「國家全軍在吾﹐今日至此﹐猶爲速也。」會甚奇之﹐下座相拜﹐待爲上賓。會顧左右曰「據伯約之才﹐眞乃中州之名士﹐公休﹑太初等皆不可及也。」維說會曰「聞將軍自淮南以來﹐算無遺策﹐司馬氏之盛﹐皆將軍之力。維甘心事之。如鄧士載﹐決以死戰﹐安肯降耶﹖」會遂折箭爲誓﹐與維結爲兄第﹐情愛甚密。此時鐘會中了姜維之計﹐不受維印﹐仍令照舊領兵。維甚暗喜﹐遂令蔣顯回成都去了。

卻說鄧艾封師纂爲益州刺史﹐牽弘﹑王頎等各領州郡。又於綿竹築臺以彰戰功﹐大會蜀中諸官飲宴。艾酒半酣﹐乃指眾官曰「汝等幸遇我﹐有今日耳。如遭吳漢之徒﹐皆殄滅矣。」多官起身拜謝。艾又曰「姜維只是一時之雄兒也﹐勉彊與吾相持﹐故致此窮耳。」眾皆稱頌鄧艾之徳﹐艾甚喜之。忽蔣顯至﹐說姜維自降鐘鎭西。艾因此痛恨鐘會﹐遂修書﹐令人賫赴洛陽。晉公司馬昭得書﹐拆封視之。書曰﹕

臣艾竊謂兵有先聲而後實者﹐今因平蜀之勢以乘吳﹐吳人震恐﹐此席捲之時也。然大舉之後﹐將士疲勞﹐兵不可便用﹐宜徐緩之﹔畱隴右兵二萬﹐蜀兵二萬﹐煮鹽興治﹐爲軍農要用﹐並造舟船﹐預順流之事。然後發使告以利害﹐吳必歸化﹐可不徵而定也。今宜厚待劉禪以致孫休﹐安士民以來遠人﹔若便送禪於京都﹐吳以爲流徙﹐則於向化之心不勸。宜權停畱﹐須來年秋冬﹐比爾吳亦足平。以今可封禪爲扶風王﹐錫其資財﹐供其左右。郡有董卓塢爲之官室。爵其子爲公卿﹐食郡內縣﹐以顯歸命之寵。開廣陵﹑城陽以待吳人﹐吳人則畏威懷徳﹐望風而從矣。愚見以聞。

司馬昭覽畢﹐深疑鄧艾有自專之心﹐乃先降詔封艾。詔曰﹕

艾耀威奮武﹐深入虜庭﹐斬將搴旗﹐梟其鯨鯢﹐使僭號之王稽首系頸﹐歷世逋誅﹐一朝而平。兵不逾時﹐戰不終日﹐云徹席捲﹐蕩定巴﹑蜀。𨿽白起破彊楚﹐韓信克勁趙﹐吳漢擒於陽﹐亞父滅七國﹐計功論美﹐不足比勛也。玆以艾爲太尉﹐增邑二萬戶。封二子爲亭侯﹐各食邑千戶。日下施行。欽此。

鄧艾受詔已畢﹐監軍衛瓘取出司馬昭手書﹐與艾曰「瓘昨日觀此書中之事﹐須當報奏﹐不可輒行。」艾曰「將在外﹐君命有所不受。』吾計行矣﹐如何阻當﹖」遂又作書﹐就令來使賫赴洛陽。

此時洛陽小兒﹐謠說鄧艾欲反。朝中亦言艾有不遵晉公之命﹐不受天子之詔﹐不久反矣。司馬昭愈加疑忌。此是姜維布散流言。忽使命回﹐呈上鄧艾之書。昭拆封視之。書曰﹕

艾銜命徵行﹐奉指授之策﹐元惡旣服﹔至於承制拜假﹐以安初附﹐謂合權宣。今蜀舉眾歸命﹐地盡南海﹐東接吳會﹐宜早鎭定。若待國命﹐往復道途﹐延引日月。《春秋》之義﹐大夫出疆﹐有可以安社稷﹑利國家﹐專之可也。今吳未賓﹐勢與蜀連﹐不可拘常以失事機。兵法﹕進不求名﹐退不避罪。艾𨿽無古人之節﹐終不自嫌以損於國也。先此申狀﹐見可施行。謹書。

司馬昭看畢大驚﹐忙與心腹人計議曰「鄧艾倚仗功勞﹐妄自尊大﹐任意行事﹐反在卽目矣。如之柰何﹖」賈充曰「主公何不封鐘會以制之﹖」昭大喜﹐遂遣使賫詔﹐封會爲司徒﹐就令衛瓘監督兩路軍馬。

鐘會接了密詔﹐拜伏讀之。其詔文曰﹕

會所向摧獘﹐前無彊敵﹐緘制眾城﹐网羅迸逸。蜀之豪帥﹐面縛歸命﹐謀無遺策﹐舉無廢功。凡所降誅﹐動以萬計﹐全勝獨克﹐有徵無戰。拓平西夏﹐方隅淸晏。玆以會爲司徒﹐進封縣侯﹐增邑萬戶。封子二人亭侯﹐邑各千戶。施行。欽此。

鐘會受封畢﹐設席相待。

使命回訖﹐會請姜維計議曰「鄧艾功在吾之上﹐又封太尉之職﹐吾深恨之。今司馬晉公疑艾必反﹐故令衛瓘爲監軍﹐詔吾制之。伯約有何髙見﹖」維曰「愚聞鄧艾出身微賤﹐幼與農家養犢﹐長甚貧窘﹐非名門世祿之子也﹐不識大體。今僥幸自陰平斜徑攀木懸崖﹐魚貫而下﹐方能成功。非出良謀﹐皆賴國家洪福耳。若非將軍與維相拒於劍閣﹐艾安能成功耶﹖今欲封後主爲扶風王﹐乃大結蜀人之心﹐其反情不言而可見矣。晉公疑之﹐是也。」會深喜之。維暗喜曰「漢室興矣。」維又曰「請退左右﹐維有一事密告。」會令左右盡退。維袖中取一圖與會曰「昔日武侯出茅廬時﹐以獻先帝﹐曰﹕『益州之地﹐沃野千里﹐民殷國富﹐可爲霸業。』先帝因此遂創成都矣。今鄧艾至此﹐安得不狂哉﹖」會大喜﹐指問山川形勢﹐維一一言之。會稱謝曰「當以何策除之﹖」維曰「乘晉公疑忌之際﹐當急上表﹐言艾反狀﹐晉公必令將軍討之﹐一舉而可擒矣。」會卽遣人賫表進赴洛陽﹐言鄧艾專權﹐恣意行事﹐結好蜀人﹐早晚必反矣。朝中文武皆驚。會又令人於中途截了鄧艾表文﹐按艾筆法﹐攺寫傲慢之意﹐十分悖逆之辭。原來鐘會善寫諸家字樣﹐因此攺之。

卻說司馬昭見了鄧艾表章﹐大怒﹐自欲入川討艾。當晚昭回家﹐其妻王氏聞知﹐諫曰「會見利忘義﹐好生事端﹐寵過必亂﹐不可深信。」昭笑曰「吾豈不知耶﹖」次日﹐先遣人到會軍前﹐令會收艾。又遣賈充引三萬兵入斜谷﹐昭乃請魏主曹奐﹐駕幸西川收艾。西曹掾邵悌諫曰「鐘會之兵﹐多艾六倍﹐當令會收艾足矣﹐何必明公自行耶﹖」昭笑曰「汝忘了舊日之言也﹗汝曾道會後必反。吾今此行﹐非爲艾﹐實爲會耳。」悌笑曰「悌已知之﹐故相問也。此言切不可泄漏。」昭曰。「吾自以信義待人﹐人必不負吾也。」此是司馬昭姦猾處。遂提大兵起程。於是賈充亦疑會﹐來告司馬昭。昭曰「如遣汝﹐亦疑汝耶﹖吾到長安﹐自有明白。」此時眾官皆稱贊昭有海量。早有細作報知鐘會﹐說昭己至長安。會慌請姜維﹐求問收鄧艾之計。未知姜維以何策破艾﹐下回便見。

姜維一計害三賢

卻說姜維與鐘會曰「可先令監軍衛瓘收艾。艾若殺瓘﹐反情實矣。將軍卻起兵討之﹐此正道也。」會大喜﹐遂令衛瓘引數十人入成都收鄧艾。瓘手下人止之曰「此是鐘司徒令鄧徵西殺將軍﹐以正反情耳。切不可行。」瓘曰「吾自有計。」遂發檄文二三十道。其檄云﹕

奉詔收艾﹐其餘各無所問。若早來歸﹐爵賞如先。敢有不出者﹐夷其三族。

隨備檻車兩乘﹐星夜望成都而來。

比及雞鳴﹐得見檄文者﹐皆拜於衛罐馬下。此時鄧艾在府中未起﹐瓘引數十人突入﹐大呼曰「奉詔收艾父子﹗」艾大驚﹐滚下牀來。瓘縛於車上﹐其子鄧忠出問曰「爲何﹖」言未畢﹐亦被捉下﹐縛於車上。艾手下將一齊趕來搶時﹐瓘叱之曰「詔書在此﹐妄動者夷三族﹗鐘司徒大兵便到也﹗」眾望見塵頭起處﹐哨馬早到﹐各棄兵器而走。鐘會兵至﹐會大責曰「養犢小兒﹐何敢如此﹗」以馬鞭撻其首。姜維亦罵曰「匹夫﹗何不立功名於萬世耶﹖」艾亦大罵之。會令送赴洛陽。

會入成都﹐盡得鄧艾軍馬﹐威聲大震﹐乃與姜維曰「吾今日方趁平生之願矣﹗」維曰「明公自淮南以來﹐算無遺策﹐司馬氏之盛﹐皆公之力。今復定蜀﹐威徳震世﹐民髙其功﹐主畏其謀﹐欲以保全得乎﹗夫韓信不背漢於擾攘﹐以見疑於旣平﹔大夫種不從範蠡於五湖﹐卒伏劍而妄殛徙﹐豈暗主愚臣哉﹖利害之使然也。今君大功旣立﹐大徳已著﹐何不法陶朱公泛舟絕迹﹐登峨嵋之嶺﹐而從赤松子之遊乎﹖」會笑曰「君言遠矣。吾年方四旬﹐正欲立功名於萬世﹐耀祖宗於地下﹐豈可效陶朱公也﹖」維曰「其他明公智力所能﹐無煩於老夫矣。」此乃姜維說鐘會反處。會撫掌大笑曰「伯約知吾心耶。」二人自此每日商議用兵之策。維密與後主書曰﹕

望陛下忍數日之辱﹐欲使社稷危而復安﹐日月幽而復明﹐再興漢室矣。

鐘會正與姜維謀反﹐忽報晉公司馬昭大兵屯於長安﹐先有書到。會接書。其書之意云﹕

吾恐司徒收艾不下﹐自屯兵於長安。相見在近﹐以此先報。

會大驚曰「吾兵多艾數倍﹐晉公知吾獨能辦之。今自引兵來﹐是疑忌也。」遂與姜維計議。維曰「君疑臣必死﹐豈不見鄧艾乎﹖」會曰「吾意決矣﹗事成﹐則得天下﹔不成﹐則退西蜀﹐亦不失作劉備也。」維曰「近聞郭太后新亡﹐可作太后有遺詔﹐教伐司馬昭﹐以正弒君之罪。據明公之才﹐可席卷中原也。」會曰「伯約當作先鋒﹐富貴同享之。」維曰「願效犬馬微勞。但恐諸將不服耳。」

會曰「來日上元令節﹐於故宮大張燈火﹐請諸將飲宴。如不從者﹐盡殺之。」維暗喜。

次日﹐會﹑維二人請諸將宴飲﹐至三更﹐會執杯大哭。諸將驚問其故﹐會曰「郭太后臨亡有遺詔在此﹐爲司馬昭南闕弒君﹐大逆無道﹐早晚欲篡大魏天下﹐命吾討之。汝等各自簽名﹐共成此事。」眾皆大驚﹐面面相覷。會拔劍出鞘曰「違令者斬﹗」眾將只得從之。畫字已畢﹐會困諸將於宮中﹐嚴兵守之。維曰「我見諸將不服﹐不如坑之。」會曰「吾已令宮中掘—坑﹐置棒數千﹐如不從者﹐打死塡之。」

時有心腹將丘建在側﹐建乃護軍胡烈手下舊人也。烈送建事會。建聽知此事﹐密告烈曰「鐘司徒掘下大坑﹐又取白棒數千﹐但有不允興兵者﹐打死塡之。」烈大驚﹐泣告曰「吾兒胡淵領兵在外﹐安知會懷此心耶﹖汝可念向日之情﹐透一消息﹐𨿽死無恨。」建曰「恩翁勿憂﹐某敢爲之。」遂出告會曰「主公軟監諸將在內﹐水食不便﹐可令一人往來傳遞。」會素納丘建之言﹐遂令丘建監臨。會分付曰「吾以重事托汝﹐故勿泄漏。」建曰「主公放心﹐某自有謹嚴之法。」建暗令胡烈親信人入內﹐烈以密書付其人。其人持書﹐火速到胡淵營內﹐細言其事﹐呈上密書。淵大驚﹐一時徧示諸營知之。眾將大怒﹐急來淵營商議曰「我等𨿽死﹐豈肯從反臣耶﹖」淵曰「十八日中﹐可驟入內﹐如此行之。」時有監軍衛瓘﹐深喜胡淵之謀﹐卽整頓了人馬﹐令丘建傳與胡烈。烈報知諸將。

卻說鐘會請姜維曰「吾夜夢大蛇數千條咬吾﹐因此驚覺。」維曰「夢龍蛇者﹐皆吉慶之兆也。」會大喜曰「器仗已備﹐放諸將若何﹖」維曰「此輩皆有不服之狀﹐久必爲害﹐不如乘早戮之。」此是姜維先去鐘會牙爪﹐乘虛取事。會從之﹐欲給鎧甲與維﹐來殺魏將。維忽然一陣心疼﹐昏倒在地。此是天滅漢室也。左右扶起﹐忽報宮外洶洶﹐如失火之狀。會欲令人探時﹐喊聲大震﹐四面八方﹐無限兵到。維方蘇醒。維曰「此必是諸將作惡﹐可先斬之。」人報兵已入內。會令閉上殿門﹐諸將上宮﹐以瓦擊之﹐互相殺死數十人。宮外四面火起﹐城上矢石如雨﹐外兵砍開殿門殺入。會自掣劍立殺數人。城上亂箭將會射倒﹐先梟其首。維拔劍下殿﹐往來衝殺﹐不幸心疼轉加。維仰天大叫曰「吾計不成﹐乃天命也﹗」言畢﹐自刎而死。時年五十九歲。宮中死者數百人。衛瓘曰「眾軍備歸營所﹐以待王命。」魏兵互相爭剖維腹﹐其膽大如雞卵。瓘不能禁止。各軍要報仇﹐盡將姜維﹑理鐘會妻﹑子殺之。

鄧艾部下之人﹐見鐘會﹑姜維已死﹐遂連夜去追劫鄧艾。早有人報知衛瓘。瓘曰「是我捉艾﹐今若畱他﹐我無葬身之地矣。」護軍田犢曰「昔鄧艾取江油之時﹐欲殺犢﹐得眾官告免。今日當報此恨﹗」瓘大喜﹐遂遣田犢引五百兵趕至綿竹﹐正遇鄧艾父子放出檻車﹐欲還成都。艾只道本部兵到﹐不作難備﹐欲待問時﹐被田犢一指﹐艾父子死於亂軍之中。此乃姜維一計害三賢也。後史官有詩曰﹕

後主投降獻蜀川﹐天亡安得計謀全﹖

鄧艾遭刑鐘會喪﹐姜維一計害三賢。

又史官因鄧艾蓋世之功﹐乃有廟贊詩一首曰﹕

自幼能籌畫﹐多謀善用兵。凝眸知地理﹐仰面識天文。

馬到山根斷﹐兵來石徑分。功成自被害﹐魂繞漢江云。

又史官有鐘會廟贊詩曰﹕

漢時良將後﹐幼作祕書郎。當世誇英俊﹐時人號子房。

壽春多贊畫﹐蜀郡逞軒昂。不學陶朱法﹐遊魂返故鄕。

又史官有姜維廟贊詩曰﹕

涼州誇上士﹐天水產奇才。曾得髙人授﹐親傳祕訣來。

中原曾九犯﹐爵位顯三臺。隻身扶西蜀﹐傾危可痛哉。

又史官評鐘會﹑鄧艾曰﹕

王淩風節格尙﹐毋丘儉才識拔幹﹐諸葛誕嚴毅威重﹐鐘會精練策數﹐咸以顯名﹐致玆榮任﹐而皆心大志迂﹐不慮禍難﹐變如發機﹐宗族塗地﹐豈不謬惑耶﹗鄧艾矯然彊壯﹐立功立事﹐暗於防患﹐咎敗旋至﹐豈遠知乎諸葛恪而不能近自見﹐此蓋古人所謂目論者也。

後裴松之辧姜維曰﹕

盛之譏維﹐誠爲不當。於時鐘會大眾旣造劍閣﹐維與諸將列營守險﹐會不得進﹐已議北還﹐全蜀之功﹐幾乎立矣。但鄧艾詭道傍入﹐出於其後﹐諸葛瞻旣敗﹐成都自潰。維若回軍救內﹐則會乘其背。當時之勢﹐焉得兩濟﹖而責維不能奮節綿竹﹐擁衛其主﹐非其理也。會欲盡坑魏將﹐以舉大事﹐授維重兵﹐使其前驅。若令魏將皆死﹐兵在維手﹐殺會復漢﹐不爲難矣。夫功成意外﹐然後爲奇﹐不可以事有差牙﹐而抑之不然。設使田單之計﹐邂逅不會﹐復可謂之愚暗哉﹗

卻說姜維﹑鐘會﹑鄧艾已死﹐張翼等死於亂軍之中﹐師纂破分其屍。太子劉璿﹑漢壽亭侯關彜關公之孫皆戰敵﹐被魏兵所殺。軍民大亂﹐互相踐踏﹐死者不計其數。旬日後﹐賈充先至﹐出榜安民﹐方始寧靖﹐畱衛瓘守成都。此時軍民安堵﹐秋毫無犯﹐乃遷後主赴洛陽面君。止有尙書令樊建﹑侍中張紹﹑光祿大夫譙周﹑祕書郎郤正﹑殿中督張通等數人跟隨。廖化﹑董厥皆托病不起﹐後皆憂死。未知後主遷洛陽若何﹐且聽下回分解。

司馬復奪受禪臺

魏景元五年攺爲咸熙元年﹐春三月﹐吳大將軍丁奉見蜀已亡﹐遂收兵還吳。中書丞華核上表與吳主孫休曰「伏惟吳﹑蜀乃唇齒也﹐成都失守﹐社稷傾覆﹐臣以艸茅﹐竊懷不寧。陛下聖仁﹐必垂哀悼。臣料司馬昭必篡魏吞吳﹐乞陛下深加防禦。」休從其言﹐遂命陸遜子陸抗爲鎭東大將軍﹐領益州牧﹐守川﹔左將軍孫異守南徐諸處隘口﹐以防魏兵。又沿江一帶屯兵數百營﹐命大將軍丁奉總之。

卻說後主劉禪至洛陽﹐入內見魏主曹奐﹐拜伏殿下﹐時司馬昭已自回朝。昭責之曰「汝荒淫無道﹐廢賢失政﹐理宜誅戮﹔幸早歸降﹐姑赦之。今封汝爲安樂公﹐賜住宅﹐月給請受﹐賜絹萬匹﹐奴婢百人﹐子劉瑤及羣臣樊建﹑譙周﹑郤正等﹐皆封候爵。」後主謝恩出內。昭因黃皓蠹國害民﹐令武士押出市曹﹐淩遲處死。

次日﹐後主親詣司馬昭府下拜謝。昭設宴款待﹐先以魏樂舞於前﹐蜀官感傷﹐獨後主喜之。昭令蜀人扮蜀樂於前﹐蜀官盡皆墮淚﹐後主喜笑自若。酒至半酣﹐昭與諸官曰「人之無情﹐乃至於此﹗𨿽使諸葛亮在﹐亦不能輔之久全﹐何況姜維乎﹖」乃問後主曰「頗思蜀否﹖」後主曰「此間樂﹐不思蜀也﹗」須臾﹐後主起身更衣﹐郤正跟至廂下﹐曰「主公如何答應不思蜀也﹖倘再問﹐可泣淚答曰﹕『先人墳墓﹐遠在岷蜀之地﹐其心西悲﹐無日不思。』晉公必放主公回蜀矣。」後主記之﹐入席。酒將微醉﹐昭又問曰「頗思蜀否﹖」後主一一言之﹐欲哭無淚﹐乃閉其目。昭曰「此乃郤正之語耶﹖」後主開目﹐失驚曰「誠如尊見﹗」昭及左右皆笑之。昭因此大喜﹐以後主誠實﹐再不疑也。

且說朝中大臣因昭收川有功﹐欲立爲王。此時魏主曹奐﹐名爲天子﹐實不能主張﹐皆由司馬氏爲之。昭有爲王之意﹐故使大臣以天子爲名﹐遂請封司馬昭爲晉王﹐謚父司馬懿爲宣王﹐兄司馬師爲景王。昭妻乃王肅之女﹐生二子﹕長曰司馬炎﹐人物魁偉﹐立發垂地﹐兩手過膝﹐聰明英武﹐膽量過人﹔次曰司馬攸﹐情性溫和﹐恭儉孝悌﹐昭甚愛之﹐因司馬師無子﹐過房以繼其後。昭常曰﹕

「天下者﹐乃吾兒之天下也。」於是司馬昭受封晉王﹐欲立司馬攸爲世子。山濤諫曰「廢長立幼﹐違禮不詳。」賈充﹑何曾﹑裴秀皆是昭心腹之人﹐盡言曰「長子聰明神武﹐有超世之才﹐人望旣茂﹐天表如此﹐非人臣之相也。」昭猶豫未決﹐太尉王祥﹑司馬荀顗諫曰「前代立少﹐多有亂國。王上可宜思之。」昭遂立長子司馬炎爲世子﹐官帶中撫軍。大臣又奏曰「當年襄武縣﹐日當卓午﹐天降一人﹐身長三丈餘﹐腳迹長三尺二寸﹐白髮蒼髥﹐著黃單衣﹐裹黃巾﹐拄藜頭杖﹐自稱曰﹕『吾乃民王也。今來報汝﹐天下換主﹐立見太平。』如此在市遊行三日﹐忽然不見。似此乃王上之瑞也。王上可戴十二旒冕冠﹐建天子族旗﹐出警入蹕﹐乘金銀車﹐備六馬﹐進王妃爲王后﹐立世子爲太子。」昭心中暗喜﹐回到宮中﹐正欲飲食﹐忽中風不語。次日病危﹐太尉王祥﹑司徒何曾﹑司馬荀顗及諸大臣﹐入宮問安。昭不能言﹐以手指司馬炎而死。時八月辛卯日也。何曾曰「天下大事﹐皆在晉王。可立太子爲晉王﹐然後祭葬。」是日﹐司馬炎卽晉王位﹐封何曾爲晉丞相﹐司馬望爲司徒﹐石苞爲驃騎將軍﹐陳騫爲車騎將軍﹐謚父爲文王。

遷葬已畢﹐炎召賈充﹑裴秀入宮﹐問曰「曹操曾云﹕『偌天命在吾﹐吾其爲周文王乎。』果有此言否﹖」充曰「操世受漢祿﹐恐人議論篡逆之名﹐故出此言﹐乃明教曹丕爲天子也。」炎曰「孤父王比曹操例如﹖」充曰「文王輔魏﹐已歷三世﹐與操不同也。」炎曰「何爲不同﹖」充曰「操𨿽功蓋華夏﹐下民畏其威而不懷其徳也。子丕承繼大業﹐差役甚重﹐東西驅馳﹐無可寧歲。若宣王﹑景王﹐累建大功﹐布恩施徳﹐天下歸心矣。後文王扶危除暴﹐功蓋萬世﹐始封王號﹐故不同操耳。」炎曰「丕尙紹漢統﹐孤豈不紹魏統耶﹖」賈充﹑裴秀二人再拜而奏曰「王上當法曹丕﹐紹漢故事﹐復築禪臺﹐布告天下﹐以卽正位﹐何不美哉﹖」

炎大喜﹐次日帶劍入內。此時魏主曹奐連日不曾朝﹐心神慌惚﹐舉止失措。炎直入後宮﹐奐慌下禦榻而迎之。坐畢﹐炎問曰「魏之天下﹐誰之力也﹖」奐曰「皆晉王父祖之賜耳。」炎笑曰「吾觀陛下﹐文不能論道﹐武不足經邦﹐百無一能﹐何不讓才徳者主之﹖」奐大驚﹐口禁不能言。傍有黃門侍郎張節大喝曰「晉王之言差矣﹗昔日﹐魏武祖皇帝東蕩西除﹐南徵北討﹐非容易得此天下。今天子有徳無罪﹐何故讓與人耶﹖」炎大怒曰「此社稷乃大漢之社稷也。曹操倚仗漢相之資﹐挾天子以令諸侯﹐自立魏王﹐篡逆漢室。吾祖父三世輔魏得天下者﹐非曹氏之能﹐實司馬氏之功也﹐四海咸知。吾今日豈不堪紹魏之天下乎﹖」節又曰「若此﹐乃篡國之賊也﹗」炎大怒曰「吾與漢家報本﹐有何不可﹖」叱武士﹐將張節亂瓜打死於殿下。奐泣淚跪告。炎起身下殿而去。奐與賈充﹑裴秀曰「事將急矣﹐如之柰何﹖」充日﹕「天數盡矣﹐陛下不可逆之﹗當照漢獻帝故事﹐重修受禪臺﹐具大禮﹐禪位與晉王﹕上合天心﹐下順人情﹐陛下可保無虞也。」奐從之﹐遂令賈充築受撣臺。

以十二月甲子日﹐奐親捧傳國璽﹐立於臺上﹐大會文武﹐請晉王司馬炎登臺﹐授與大禮。奐下臺﹐具公服﹐立於班首。炎端坐於臺上﹐賈充﹑裴秀列於左右﹐執劍﹐令曹奐再拜伏地聽命。充曰﹔「自漢建安二十五年﹐魏受漢禪﹐已經四十五年矣。今天祿永終﹐天命在晉。司馬氏功徳彌隆﹐極天際地﹐可卽皇帝位﹐以紹魏統。封汝爲陳畱王﹐出就金庸城居止﹐當日起程﹐非宣詔不許入京。」奐泣謝而去。太傅司馬孚哭拜於奐前曰「臣死之日﹐固大魏之純臣也。」孚乃炎之叔公。炎見孚如此﹐封爲平王太宰。孚不受而退。是日﹐文武百官再拜於臺下﹐三呼萬歲。炎紹魏統﹐國號大晉﹐攺元爲太始元年﹐大赦天下﹐置立諫官。此時魏亡﹐人民安堵﹐秋毫無犯。後史官有詩嘆曰﹕

獻帝稱臣輦路傍﹐咸熙又見拜君王。

金庸城外山河舊﹐受禪臺前艸木黃。

魏國規模如漢代﹐陳畱蹤迹似山陽。

一還一報皆天理﹐今古今人笑幾場。

評曰﹕

古者以天下爲公﹐惟賢是與。後代世位﹐立予以適﹔若適嗣不能﹐然情系私愛﹐撫養嬰孩﹐傳以大器﹐付托不專﹐必參枝族﹐終於曹爽誅夷﹐齊王替位。髙貴公才惠夙成﹐好問尙詞﹐蓋亦文帝之風流也﹔然輕躁忿肆﹐自陷大禍。陳畱王恭己南而﹐宰輔統政﹐仰遵前式﹐揖遜而撣﹐遂享大國﹐作賓於晉﹐比之山陽﹐班寵加焉。

晉帝司馬炎﹐追謚祖司馬懿爲宣帝﹐伯父司馬師爲景帝﹐父司馬昭爲文帝﹐立七廟以光祖宗。那七廟﹖漢徵西將軍司馬鈞﹐鈞生豫章太守司馬量﹐量生穎川太守司馬雋﹐雋生京兆尹司馬防﹐防生宣帝司馬懿﹐懿生景帝司馬師﹑文帝司馬昭﹕是爲「七廟」也。大事已定﹐每日設朝﹐計議伐吳之策。未知如何﹐且聽下回分解。

羊祜病中薦杜預

吳永安七年﹐吳主孫休暴病﹐不能言而死﹐羣臣欲立太子孫【雨單】爲君。【雨單】﹐音彎。左典軍萬彧曰「【雨單】幼不能專政﹐不若取烏程侯孫皓立之。」左將軍孫布亦曰「皓才識明斷﹐堪爲帝王。」於是丞相濮陽興入奏朱太后。太后曰「吾寡婦人耳﹐安知社稷之事﹖卿等斟酌立之可也。」興遂請皓爲君。皓字元宗﹐大帝孫權太子孫和之子也。當年七月卽皇帝位﹐攺元爲元興元年﹐封太子孫畱爲豫章王﹐加丁奉左右大司馬。次年攺爲甘露元年﹔皓凶暴日盛﹐酷溺酒色﹐大小失望。張布諫之﹐皓斬首﹔濮陽興亦諫﹐皓殺之。立陸凱﹑萬彧爲左右丞相﹐又攺元爲寶鼎元年﹐造昭明宮﹐大興土木。文武入山伐木﹐費用無度。又攺元建衡元年。三年後又攺鳳凰元年。丞相萬彧﹑將軍畱平﹑姓畱﹐名平。大司農樓玄﹐見皓無道﹐三人苦諫﹐皆被殺之。前後十餘年﹐殺忠臣四十餘人。皓出入﹐常帶鐵騎五萬。羣臣恐怖﹐莫敢柰何。

卻說晉帝司馬炎恢弘大度﹐容納直言﹔明達善謀﹐能斷大事。時咸寧二年冬十月也﹐徵而大將軍羊祜上表請兵伐吳。炎觀表曰﹕

先帝西平巴蜀﹐南和吳會﹐庶幾海內得以休息。而吳復背信﹐使邊事更興。夫期運𨿽天所授﹐其功必因人而成﹐不一大舉掃滅﹐則兵役無時得息也。蜀平之時﹐天下皆謂吳當並亡﹐自是以來十有三年矣。夫謀之𨿽多﹐決之欲獨。凡以險阻得全者﹐謂勢均力敵耳﹔若輕重不齊﹐彊弱異勢﹐𨿽有險﹐不可保也。蜀之爲國﹐非不險也﹐皆云「一夫荷載﹐萬夫莫當。」進兵之日﹐曾無藩籬之限﹐乘勝席捲﹐徑至成都﹐漢中諸城﹐皆烏棲而不敢出。非無戰心﹐誠力不以相抗也。及劉禪請降﹐諸營堡索然俱散。今江﹑淮之間𨿽險﹐不如劍閣﹔孫皓之暴﹐過於劉禪﹔吳人之困﹐甚於巴蜀。而大晉兵力盛於往時﹐不於此際平壹四海﹐而更阻兵相守﹐使天下困於徵戍﹐經歷盛衰﹐不可長久也。今若引梁﹑益之兵水陸並下﹐荊州之眾進臨江陵﹐平南豫州﹐直指夏口﹐徐﹑楊﹑靑﹑兗並會秣陵﹐以一隅之吳﹐當天下之眾﹐勢分形散﹐所備皆急。巴﹑漢奇兵出其空虛﹐一處傾壞則上下震蕩﹐𨿽有智者﹐不能爲吳謀矣。吳緣江爲國﹐東西數千里﹐所敵者大﹐無有寧息。孫皓恣情任意﹐與下多忌﹐將疑於朝﹐士困於野﹐無有保世之計﹐一定之心。平常之日﹐猶懷去就﹔兵臨之際﹐必有應者﹕終不能齊力致死﹐已可知也。其俗急速﹐不能持久﹐弓弩戟楯不如中國﹐惟有水戰是其所便。一入其境﹐則長江非復所保﹐還趨城池﹐去長入短﹐非我敵也。官軍懸進﹐人有致死之志﹔吳人內顧﹐各有離散之心。如此﹐軍不逾時﹐可克必矣。懸﹐音玄。

司馬炎觀訖大喜﹐便令班師。賈充﹑荀勗﹑馮紞三人皆言未可﹐炎因此不行。

至咸寧四年﹐羊祜入朝﹐奏辭歸鄕養病。炎問曰「卿有何安邦之策﹐以教寡人﹖」祜曰「暴虐已甚﹐於今可不戰而克矣。若皓不幸而歿﹐倘更立賢王﹐陛下不能得也。」炎賜祜坐於側而問曰「卿何以知之﹖」祜曰「孫皓若亡﹐羣臣更立一人爲君﹐施恩布徳﹐深得民心﹐據長江之阻﹐陛下𨿽有百萬之眾﹐安可窺乎﹖」炎大悟曰「卿可提兵一伐﹐若何﹖」祜曰「臣年邁多病﹐不堪領此職。陛下選智勇之士﹐可也。」炎起身稱謝。祜辭炎出內﹐炎命祜乘王輦歸家。是年十一月﹐羊祜病危﹐晉帝司馬炎車駕幸祜家問安。炎至臥榻前﹐祜下淚曰「臣萬死不能報陛下也﹗」炎亦泣曰「朕深恨不能用卿伐吳之策。今日誰可繼卿之志﹖」祜曰「臣凡薦人於陛下﹐便將奏稿焚之﹐只恐人知也。」炎曰「舉善薦賢﹐乃美事也。卿何不令人知耶﹖」祜曰「拜官公朝﹐謝恩私門﹐臣所不取也。」炎嘆曰「此正直大臣也。」祜含淚告曰「臣死矣﹐不敢不盡愚誠。右將軍杜預﹐堪可重任﹔若欲伐吳﹐須當用之。」言訖而亡。司馬炎放聲大哭﹐上輦而回宮中。文武多官﹐無不流淚。後人引管﹑鮑故事﹐有詩贊曰﹕

羊祜病中推杜預﹐叔牙囚內薦夷吾。

古來四海英雄輩﹐是个男兒識丈夫。

司馬炎垂淚終日﹐敕葬髙阜﹐贈太傅﹑巨平侯。卽日拜社預爲鎭南大將軍﹐都督荊州事。南州百姓聞羊祜身死﹐罷市而哭。江南守邊吳將﹐亦皆舉哀。襄陽人思祜存日﹐常遊於峴山﹐遂建廟立碑﹐四時祭之。往來人觀其碑文者﹐無不流涕﹐故稱爲「墮淚碑」。後胡曾先生有詩嘆曰﹕

曉日登臨感晉臣﹐古碑零落峴山春。

松間殘露頻頻滴﹐恰似當初墮淚人。

咸寧五年冬十一月﹑晉帝降詔﹐分道伐吳。鎭南大將軍杜預爲大都督﹐引兵十萬﹐出江陵﹔鎭東大將軍﹑瑯琊王司馬伷音宙﹐出塗中﹔安東大將軍王渾﹐出江西﹔建威將軍王戎﹐出武昌﹔平南將軍胡奮出夏口﹕各引兵五萬﹐皆聽預調遣。又遣龍驤將軍王濬﹑廣武將軍唐彬﹐浮江東下﹕水陸兵二十餘萬﹐戰船數萬隻。又令賈充爲大都督﹐假黃鉞﹐以冠軍將軍楊濟副之﹐出屯襄陽﹐節制諸路人馬。充奏曰「臣年耄衰老﹐不堪元帥之任。」炎曰「卿若不行﹐朕當自出。」充不得已﹐辭帝而行。

卻說吳主孫結荒淫無度﹐凡飲宴﹐必令羣臣大醉﹔卻立黃門郎十人糾彈﹐若有過失者﹐或剝其面皮﹐或鑿其眼睛﹐因此中外大怨。忽邊庭奏報﹕「晉兵大勢﹐水陸並進。」皓大驚﹐急召丞相張悌﹑司徒何植﹑司空滕循﹐計議退兵之策。悌奏曰「可令車騎將軍伍延爲都督﹐進兵江陵﹐迎敵杜預﹔驃騎將軍孫歆﹐進兵拒夏口等處軍馬。臣敢爲軍師﹐領左將軍沈瑩﹑右將軍諸葛靚﹐引兵十萬﹐出屯牛渚﹐接應諸路軍馬。」皓從之﹐遂令張悌引兵出城去了。皓退入後宮﹐有幸臣中常侍岑昏問其故﹐皓曰「晉兵大至﹐諸路已有兵迎之。柰王濬率兵數萬﹐戰船無量﹐順流而下﹐其鋒甚銳﹐朕因此憂也。」昏曰「臣有一計﹐令王濬之船﹐盡爲粉碎。」皓大喜﹐遂求其計。未知如何﹐且聽下回分解。

王濬計取石頭城

卻說中常侍岑昏﹐奏吳主孫皓曰「江南多鐵﹐可打連環索百餘條﹐長數百丈﹐每環重二三十斤﹐於沿江緊要處橫截之。再造鐵錐數萬﹐長丈餘﹐置於水中。若晉船乘風而來﹐逢錐則破。」皓大喜﹐卽發工匠﹐於江邊連夜造成鐵索鐵錐﹐設立停當。

卻說晉都督杜預兵出江陵﹐喚牙將周旨受計策曰「汝引水手八百人﹐乘小船暗渡過江﹐夜襲樂鄕﹐多帶旌旗於山林之處立起﹐日則放炮擂鼓﹐夜則各處舉火。」旨領命去了﹐夜渡大江﹐伏於巴山地名。

次日﹐杜預領大軍﹐水陸並進。前哨報道﹕「吳主遣伍延出陸路﹐陸景出水路﹐孫歆爲先鋒﹕三路迎來。」言未了﹐孫歆船到。兩兵初交﹐杜預便退。歆引兵上岸﹐迆邐追時﹐不到二十里﹐一聲炮響﹐四面晉兵大至。吳兵急回﹐杜預乘勢掩殺﹐吳兵死者不計其數。孫歆奔到城邊﹐周旨八百軍混雜於中﹐就城上舉火。歆大驚曰「北來諸軍乃飛渡江也﹗」急欲退時﹐被周旨大喝一聲﹐斬於馬下。陸景在船上﹐望見江南岸上一片火起﹐巴山上風飄出一面大旗﹐上書﹕「晉鎭南大將軍杜預」。陸景大驚﹐欲上岸逃命時﹐被晉將張尙馬到斬之。伍延見各軍皆敗﹐乃棄城奔走﹐被伏兵捉住﹐來見杜預。預叱令武士斬之。遂得江陵。於是沅﹑湘一帶﹐直抵廣州﹐守令諸郡皆望風賫印而降。預令人持節安撫﹐秋毫無犯。遂攻武昌﹐武昌亦降﹐杜預軍威大振﹐遂大會諸將﹐共議取建業之策。胡奮曰「百年之寇﹐未可盡服。方今春水泛漲﹐難以久住。可侯來冬﹐更爲大舉。」預曰「昔樂毅濟西一戰而並彊齊﹔今兵威旣振﹐如破竹之勢﹐皆迎刃而解﹐無有著手處也﹐可乘勢而取建業。」金陵是也。遂遣人來會諸將﹐一齊進兵。

此時龍驤將軍王濬﹐率水兵順流而下﹐不可當其銳。人報濬曰「吳人造鐵索﹐沿江橫截﹔又以鐵錐置於水中﹐如此準備。」濬大笑﹐遂造大筏數十方﹐上縛艸木爲人﹐披甲執杖﹐立於周圍﹐順水放下。吳兵見之﹐以爲活人﹐望風先走。暗錐著筏﹐盡提而去。又差慣熟水手﹐於筏上先作大炬﹐長十餘丈﹐大十餘圍﹐以麻油灌之﹐在船前行﹐但遇鐵索﹐燃炬燒之﹐須臾皆斷。兩路從大江而來。所到之處﹐無不克勝。後胡曾先生有詩曰﹕

王濬戈鋋發上流﹐武昌洪業土崩秋。

思量鐵索眞兒戲﹐誰與吳王畫此籌﹖

卻說東吳丞相張悌﹐令左將軍沈瑩﹑右將軍諸葛靚﹐來迎晉兵。二人見晉兵順流而下﹐勢不可當﹐慌忙回報悌曰「東吳危矣﹐何不去之﹖」悌曰「國家將亡﹐賢愚共之﹗今若君臣皆降﹐無一人死於國難﹐不亦辱乎﹗」靚曰「存亡自有天數﹐非公一人可支吾也。何故自取其死﹖」悌曰「吾自幼食吳祿﹐今位至丞相﹐得其死矣。吾若合死﹐安可求生﹐以遺不義之名耶﹖」諸葛靚大哭而去。張悌與沈瑩卻欲揮兵抵敵﹐晉兵一齊圍之。周旨﹑羅尙首先殺入吳營。張悌自奮力搏戰﹐死於亂軍之中。沈瑩被周旨一力斬之。

吳兵四散敗走。飛報吳主孫皓﹐皓大驚失語。殿中數百人叩頭奏曰「今日之禍﹐皆岑昏之罪﹐請陛下殺之﹗臣等出城決一死戰。」皓曰「量一中貴﹐何能病國﹖」內一人大叫曰「陛下豈不見蜀之黃皓乎﹖」孫皓曰「且將此人爲奴可也。」眾皆入宮中﹐碎割岑昏﹐生啖其肉。於是陶濬率禦林諸軍﹐沿江迎敵﹐前將軍張象﹐率水兵下江迎敵。不想西北風大作﹐吳兵旗幟皆不能立﹐盡倒豎於舟中﹔兵又不肯下船﹐四面奔走﹐只落張象一人。

卻說晉將王濬﹐揚帆而行﹐過三山﹐舟師曰「風波甚急﹐船不能行﹔且待風勢少息行之。」濬大怒﹐拔劍叱之曰「吾目下欲取石頭城﹐何言住耶﹗」遂擂鼓大進。吳將張象引從人請降。濬曰「若是眞降﹐便爲前部立功。」象回到本船﹐直至石頭城下﹐叫開城門﹐接入晉兵。人報孫皓﹐皓欲自刎。中書今胡衝﹑光祿勛薛瑩奏曰「陛下何不效安樂公劉禪乎﹖」皓從之﹐亦備輿櫬﹐自縛﹐率諸王文武﹐詣王濬軍前歸降。濬自扶起﹐釋其縛﹐焚燒其櫬﹐諸將大喜。濬請皓入軍中﹐以王禮待之。皓將璽綬並圖籍皆納下。於是東吳四州﹐四十三郡﹐三百一十三縣﹐戶口五十二萬三千﹐官吏三萬二千﹐兵二十三萬﹐男女老幼二百三十萬﹐米谷二百八十萬斛﹐舟船五千餘只﹐後官五千餘人﹐皆歸大晉。大事已定﹐出榜安民﹐盡封府庫倉稟。次日﹐陶濬兵不戰自潰。瑯琊王司馬伷並王戎大兵皆至﹐見王濬成了大功﹐心中忻喜。次日﹐杜預亦至﹐大犒三軍已畢﹐開倉庫賑濟人民。

於是吳人安堵﹐遂遷吳主孫皓赴洛陽面君。行至洛陽﹐時太康元年夏五月﹐皓登殿稽首以見晉帝。帝賜坐﹐曰「朕設此座﹐待卿久矣。」皓曰「臣於南方﹐亦設此座以待陛下。」帝大笑。賈充問皓曰「聞君在南方﹐鑿人目﹐剝人面皮﹐此何等刑耶﹖」皓曰「人臣弒君及姦回不忠者﹐則加此刑。」充默然﹐甚愧。帝命設筵﹐勞賞吳之君臣﹐封皓爲歸命侯﹐子孫封中郎﹐隨降宰輔皆封列侯。丞相張悌陣亡﹐封其子孫。天下大定。封王濬爲輔國大將軍。其餘各詣封賞。後史官有詩嘆東吳曰﹕

憶昔孫堅創業時﹐東南王气覆江湄。龍盤虎踞才安穩﹐地裂天崩又攺移。

洋子江中沈鐵索﹐石頭城上豎降旗。可憐錦片東吳地﹐一旦翻成晉地基。

後主劉禪亡於惡太康七四年﹐魏主曹奐亡於太康元年﹐吳主孫皓亡於太康四年﹕三主皆善終。自此三國歸於晉帝司馬炎﹐爲一統之基矣。後人有古風一篇﹐嘆曰﹕

髙祖提劍入咸陽﹐炎炎紅日升扶桑﹔光武龍興成大統﹐金烏飛上天中央﹔

哀哉獻帝紹海宇﹐紅輪西墜咸池傍﹗何進無謀中貴亂﹐涼州董卓居朝堂﹔

王允定計誅逆黨﹐李催﹑郭汜興刀槍﹔四方盜賊如蟻聚﹐六合姦雄皆鷹揚﹔

孫堅孫策起江左﹐袁紹袁術興河梁﹔劉焉父子據巴蜀﹐劉表軍旅屯荊襄﹔

張燕張魯霸南鄭﹐馬騰韓遂守西涼﹔陶謙張繡公孫瓚﹐各逞雄才占一方。

曹操專權居相府﹐牢籠英俊用文武﹔威挾天子令諸侯﹐總領貔貅鎭中土。

樓桑玄徳本皇孫﹐義結關﹑張願扶主﹔東西奔走恨無家﹐將寡兵微作羈旅﹔

南陽三顧情何深﹐臥龍一見分寰宇﹔先取荊州後取川﹐霸業圖王在天府﹔

嗚呼三載逝升遐﹐白帝托孤堪痛楚﹗孔明六出祁山前﹐願以只手將天補﹔

何期歷數到此終﹐長星半夜落山塢﹗姜維獨憑气力髙﹐九伐中原空劬勞﹔

鍾會﹑鄧艾分兵進﹐漢室江山盡屬曹。丕﹑睿﹑芳﹑髦才及奐﹐司馬又將天下交﹔

受禪臺前雲霧起﹐石頭城下無波濤﹔陳畱歸命與安樂﹐王侯公爵從根苗。

紛紛世事無窮盡﹐天數茫茫不可逃。鼎足三分已成夢﹐一統乾坤歸晉朝。三國誌宗僚

蜀

帝

先主劉備字玄徳﹐涿郡涿縣人﹐漢景帝玄孫在位三年﹐壽六十三。

後主劉禪字公嗣﹐先主之子。在位四十二年。壽六十五歲。

後

昭烈皇后甘氏沛縣人﹐先主妾。

穆皇后吳氏陳畱人﹐先主繼室。

敬哀皇后張氏後主妻﹐張飛長女。

皇后張氏後主繼室﹐飛次女。

先生三男

後主

劉永字公壽。封魯王。

劉理字奉孝。封梁王。

後主七男

劉增字文衡﹐太子。

劉瑤封安定王。

劉琮

劉瓚

劉湛封北地王。

劉恂

劉琚

列傳

諸葛亮字孔明﹐瑯琊陽都人。官至丞相﹑武鄕侯。謚忠武。

關羽字雲長﹐河東解良人。官至前將軍﹑壽亭侯。

張飛字益徳﹐涿郡人。官至車騎將軍。

馬超字孟起﹐扶風茂陵人。官至驃騎將軍。

黃忠字漢升﹐南陽人。官至關內侯。

趙雲字子龍﹐常山眞定人。官至鎭東將軍。

龐統字士元﹐襄陽人。官至軍師中郎將。

法正字孝直﹐扶風楣人。官至尙書令﹑護軍將軍。

許靖字文休﹐汝南平輿人。官至太傅。

糜竺字子仲﹐東海朐人。官至安漢將軍。

孫乾字功祐﹐北海人。官至秉中將軍。

簡雍字憲和﹐涿郡人。官至昭徳將軍。

伊籍字機伯﹐山陽人。官至昭文將軍。

秦宓字子敕﹐廣漢綿竹人。官至大司農。

董和字幼宰﹐南郡枝江人。官至中郎將。

劉巴字子初﹐零陵烝陽人。官至尙書令。

馬良字季常﹐襄陽宜城人。官至侍中。

陳震字孝起﹐南陽人。官至尙書令。

董允字休昭﹐南郡枝江人。官至侍郎。

劉封無字﹐羅侯寇氏子﹐官至副將軍。

呂父字季陽﹐南陽人。官至尙書令。

彭羕字永年﹐廣漢人。官至江陽太守。

廖立字公淵﹐武陵臨沅人﹐官長水校尉。

李嚴字正方﹐南陽人。官至前將軍。

劉琰字威碩﹐魯國人。官至車騎將軍。

魏延字文長﹐義陽人。官至前軍師﹑徵西大將軍。

楊儀字公威﹐襄陽人。官至中軍師。

霍峻字仲邈﹐枝江人。官至梓潼太守。

王連字文儀﹐南陽人。官至江陽太守。

向朗字巨達﹐襄陽宜城人。官至左將軍。

張裔字君嗣﹐蜀郡成都人。官至長史。

楊洪字季休﹐武陽人。官至蜀那太守。

費詩字公舉﹐南安人。官至諫議大夫。

杜微字國輔﹐梓潼涪人。官至諫議大夫。

周羣字仲直﹐巴西閬中人。官儒林校尉。

杜瓊字伯瑜﹐成都人。官至大長。

許慈字仁篤﹐南陽人。官至大長。

孟光字孝裕﹐洛陽人。官至大司農。

來敏字敬達﹐義陽新野人。官光祿大夫。

尹默字思潛﹐梓潼涪人。官至太中大夫。

李撰字欽仲﹐涪人。官至三郡太守。

譙周字允南﹐巴西充國人。官中散大夫。

郤正字令光﹐河南偃師人。官巴西太守。

董權字公衡﹐閬中人。官至車騎將軍。

李恢字徳昂﹐建寧兪元人。官安漢將軍。

呂凱字季平﹐永昌不韋人。官雲南太守。

馬忠字徳信﹐閬中人。官至鎭南大將軍。

王平字子均﹐巴西巖渠人﹐官鎭北將軍。

張嶷字伯岐﹐南充國人。官蕩寇將軍。

蔣碗字公琰﹐零陵湘鄕人。官至大將軍﹑錄尙書事。

費禕字文偉﹐江夏郡人。官至大將軍﹑尙書令。

姜維字伯約﹐天水冀人。官至大將軍。

鄧芝字伯苗﹐新野人。官至車騎將軍。

張翼字伯恭﹐武陽人。官至左車騎將軍。

宗預字徳艷﹐南陽安眾人。官至徵西大將軍。

廖化字元儉﹐襄陽人。官至右車騎將軍。

楊戲字文然﹐武陽人。官至射聲校尉。

別傳

劉焉字君郎﹐江夏競陵人。官至大將軍。

劉璋字季玉﹐武陽人。官至振威校尉。

附傳

諸葛喬諸葛瞻董厥張松馬謖陳祗周倉馬岱向寵蔣斌傅僉劉敏蔣顯衛繼關平常播孟達張任趙戲吳懿射受賴恭劉豹向舉殷純趙祚何宗張爽吳班王諶陳習陳幾張南傅肜趙景馮習黃皓

魏

帝

武帝姓曹﹐諱操﹐字孟徳﹐沛國譙人。壽六十六歲。

文帝諱丕﹐字子桓﹐操之子。在位七年。壽四十歲。

明帝諱叡﹐字元仲﹐丕之子。在位十三年。壽三十六歲。

齊王諱芳﹐字蘭卿﹐叡之養子。在位十四年。壽四十三歲。廢爲王。

髙貴鄕公諱髦﹐字彥士﹐丕之孫﹐東海定王霖之子。在位七年。壽二十歲。司馬氏殺之。

陳畱王諱奐﹐字景明﹐操之孫﹐燕王宇之子。在位五年。壽五十八歲。禪位於晉。

後

武宣卞皇后丕母﹐瑯琊陽都人。

文昭甄皇后叡母﹐山中無極人。

文徳郭皇后叡繼母﹐安平廣宗人。

明悼毛皇后叡妻﹐河內人。

明元郭皇后叡次妻﹐西平人。

本傳

夏侯惇字元讓﹐沛國譙人。官至大將軍。謚忠侯。七子二孫皆封關內侯。

夏侯淵字妙才﹐惇族弟。官至徵西將軍。謚湣侯。

曹仁字子孝﹐操拜大司馬。謚忠侯。

曹洪字子廉﹐操從弟。

曹休字文烈﹐操族弟。

曹眞字子丹﹐操族子。

夏侯尙字伯仁﹐淵從子。

曹彰字子文﹐操次子。封任城威主。

曹植字子健﹐操次子。封陳思王。

曹熊字子威﹐操次子。謚蕭懷王。

荀彧字文若﹐穎川穎陰人。官至侍中光祿大夫。

荀攸字公達﹐彧之侄。官至尙書令。

賈詡字文和﹐武威姑臧人。官至太尉﹑壽鄕候。

袁渙字曜卿﹐陳郡扶樂人。官至郎中令。

張範字公儀﹐河內修武人。官諫議大夫。

涼茂字伯方﹐山陽昌邑人。官太子太傅。

國淵字子尼﹐樂安蓋人。官至太僕卿。

田疇字子泰﹐右北平無終人。官至議郎。

王修字叔治﹐北海營陵人。官至大司農﹑郎中令。

邴原字根矩﹐北海朱虛人。官至五官將﹑長史。

管寧字幼安﹐朱虛人。官至光祿勛。

崔琰字季珪﹐淸河東武城人。官至中尉。

毛玠字孝先﹐陳畱平丘人。官尙書僕射。

徐奕字季才﹐東莞人。官至中尉。

何夔字叔龍﹐陳郡陽夏人。官至太僕﹑成陽亭侯。

邢顒字子昂﹐河間鄭人。官至司隸校尉﹑關內候。

鮑勛字叔業﹐泰山平陽人。官禦史中丞。

司馬芝字子華﹐河內溫人。官河南尹。

鍾繇字元常﹐穎州長社人。官至太傅﹑定陵侯。

華歆字子魚﹐平原髙堂人。官至太尉﹑博平侯。

王朗字景興﹐東海郯人。官司徒蘭陵侯。

程昱字仲徳﹐東阿人。官衛尉﹑安鄕侯。

郭嘉字奉孝﹐穎州陽翟人。官至司空軍祭酒。

董昭字公仁﹐齊陰定陶人。官至衛尉﹑樂平侯。

劉曄字子陽﹐淮南成徳人。官太中大夫。

蔣濟字子通﹐楚國平阿人。官至領軍將軍﹑都鄕侯。

劉放字子棄﹐涿郡人。官至侍中光祿大夫﹑方城侯。

劉馥字元穎﹐沛國相人。官至揚州刺史。

司馬朗字伯達﹐河內溫人。官兗州制史。

梁習字子虞﹐陳郡拓人。官至大司農。

張旣字徳容﹐馮翔髙陵人。官至西鄕侯。

溫恢字曼基﹐太原祁人。官至涼州制史。

賈逵字梁道﹐東阿襄陵人。官至建威將軍﹑陽裏亭侯。

任峻字伯達﹐河南中牟人。官長水校尉。

蘇則字文師﹐扶風武功人。官至都亭侯。

杜畿字伯侯﹐京兆杜陵人。官至尙書僕射﹑丰樂亭侯。

鄭渾字文公﹐開封人。官至將作太匠。

倉慈字孝仁﹐淮南人。官至墩煌太守。

張遼字文遠﹐雁門馬邑人。官至前將軍﹑晉陽侯。

樂進字文謙﹐陽平衛國人。官至右將軍。

於禁字文則﹐泰山巨平人。官安遠將軍。

張郃字雋乂﹐河間鄚人。官至徵西車騎將軍。

徐晃字公明﹐河東楊人。官至右將軍﹑陽平候。

李典字曼成﹐山陽巨野人。官破虜將軍。

李通字文遠﹐江夏平春人。官汝南太守。

臧罷字宣髙﹐泰山華人。官至執金吾﹑扈成侯。

文聘字仲業﹐南陽宛人。官至後將軍﹑新野侯。

呂虔字子恪﹐伍城人。官至萬年亭侯。

許褚字仲康﹐譙國譙人。官至武衛中郎將﹑牟鄕侯。

典韋無字﹐陳畱巳吾人。官至都尉。

龐徳字令明﹐南安狟道人。官至立義將軍﹑關門亭侯。

龐涓字子冀﹐酒泉表氏人。宮中散大夫。

閻溫字伯儉﹐夭水西城人。宮至上邽令。

王粲字仲宣﹐山陽髙平人。官至侍中。

衛覬字伯儒﹐河東安邑人。官至尙書﹑閺鄕侯。

劉廙字恭嗣﹐南陽安眾人。官至侍中﹑關內侯。

劉邵字孔才﹐廣平邯鄲人。官散騎常侍。

傅暇字蘭石﹐北地泥陽人。官至尙書僕射﹑陽鄕侯。

桓階字伯緒﹐長沙臨湘人。官至侍中﹑尙書﹑安樂鄕侯。

陳羣字長文﹐穎川許昌人。官至司空。

陳矯字季弼﹐廣陵東陽人。官至司徒。

徐宣字寶堅﹐廣陵海西人。官至侍中光祿大夫。

衛臻字公振﹐陳畱襄邑人。官至司徒﹑長垣侯。

盧毓字子家﹐涿郡涿人。官司空﹑容城侯。

和洽字陽士﹐汝南西平人。官至太常卿。

常林字伯槐﹐河南溫人。官至光祿大夫﹑髙陽鄕候。

楊俊字季才﹐河內獲嘉人。官南陽太守。

杜襲字子緒﹐穎川定陵人。官太中大夫。

趙儼字伯然﹐穎川陽翟人。官至司空。

裴潛字文行﹐河東聞喜人。官光祿大夫。

韓曁字公至﹐南陽堵陽人。官至司徒。

崔林字徳儒﹐淸河東武城人。官至司空﹑安陽侯。

髙柔字文惠﹐陳畱圉人。官至太尉。

孫禮字徳達﹐涿郡容城人。官至司空﹑大利亭侯。

王觀字偉臺﹐東郡廩丘人。官至司空﹑陽鄕侯。

辛毗字佐治﹐陽翟人。官至衛尉。

楊阜字義山﹐天水冀人。官至少府卿。

髙堂隆字升平﹐泰山平陽人。官至散騎常侍。

滿寵字伯寧﹐山陽昌邑人。官至太尉。

田預字國讓﹐漁陽雍奴人。官太中大夫。

牽招字子經﹐安平關津人。官雁門太守。

郭淮字伯濟﹐太原陽曲人。官至車騎將軍﹑陽曲侯。

徐邈字景山﹐燕國薊人。官至司空。

胡質字文徳﹐楚國壽春人。官徵東將軍。

王昶字文舒﹐太原晉陽人。官至徵南將軍﹑儀同三司﹑京陵侯。

王基字伯輿﹐東萊曲城人。官徵南將軍。

王淩字彥云﹐太原祁人。官至太尉。

毋丘儉字仲恭﹐河東聞喜人。官至鎭東都督。

諸葛誕字公休﹐瑯琊陽都人。官至司空。

鄧艾字士載﹐義陽棘陽人。官至太尉。

鍾會字士季﹐穎川長社人。官至司徒。

華陀字元化﹐沛國譙人。善醫。

杜夔字公良﹐河南人。官至軍謀祭﹑參太樂事。

朱建平無字﹐沛國人。善相。官至五官將。

周宣字孔和﹐樂安人。善圓夢。官至中郎﹐屬太史。

管輅字公明﹐平原人。善卜。官至少府丞。

武帝二十五男

卞后生丕﹑彰﹑植﹑熊。

尹氏生矩。

劉氏生昂﹑鑠。

王氏生幹。

環氏生衝﹑據﹑宇。

孫氏生上﹑彪﹑勤。

杜氏生林﹑衮。

李氏生乘﹑整﹑京。

秦氏生玹﹑峻。

劉氏生棘。

周氏生均。

趙氏生茂。

宋氏生徽。

文帝九男

甄后生叡。

李氏生協。

潘氏生蕤。

朱氏生鑑。

仇氏生霖。

徐氏生禮。

蘇氏生邕。

張氏生貢。

宋氏生儼。

列傳

董卓字仲穎﹐隴西臨洮人。官至大降軍。

袁紹字本初﹐汝南汝陽人。官至大將軍。

袁術字公路﹐紹弟。官至左將軍。

劉表字景升﹐山陽髙平人。官至鎭南將軍﹑荊州牧﹑成武侯。

呂布字奉先﹐五原郡九原人。官至奮威將軍﹑溫侯。

張邈字孟卓﹐東平壽張人。官陳畱太守。

臧洪字子源﹐廣陵射陽人。官東郡太守。

公孫瓚字伯珪﹐遼西令支人。官至前將軍﹑易侯。

陶謙字恭祖﹐丹陽人。官至安東將軍﹑徐州牧﹑溧陽侯。

張楊字稚叔﹐雲中人。官大司馬﹑晉陽侯。

公孫度字升濟﹐遼東襄平人。官至武威將軍﹑永寧鄕侯。

張燕無字﹐常山眞定人。官至平北將軍﹑安國亭侯。

張繡無字﹐武威祖厲人。官至破羌將軍﹑宣威侯。

張魯字公祺﹐沛國丰人。官至鎭南將軍﹑閬中侯。

附傳

韓浩史渙曹純曹肇曹爽曹羲曹彥曹訓何晏鄧颺丁謐畢軌李勝桓範胡昭王烈張臻婁圭孔融許攸鍾毓王肅董遇隗禧周生烈孫曉劉資李浮楊沛杜恕杜預臧觀張恭張敬徐幹陳琳阮瑀應瑒劉禎繁欽路粹丁儀丁廙楊修荀緯應琚阮籍嵇康桓威吳質潘朂王象繆襲仲長統蘇林韋誕夏侯惠孫該杜摯裴秀李催郭汜令狐愚唐咨鄧泰王弼徐庶棧潛胡威袁譚袁尙伍孚篷紀沮授田丰審配辛評陳溫蒯良蒯越蔡瑁邯鄲淳鄧忠傅選丁原陳宮陳珪公孫淵陳登

吳

帝

武烈皇帝姓孫﹐諱堅﹐字文臺﹐吳郡富春人。前破虜將軍。後謚帝。

長沙桓王諱策﹐字伯符﹐堅之長子。前討逆將軍。後謚帝。

大皇帝諱權﹐字仲謀﹐策之弟﹐在位三十一年。壽七十歲。

會稽王諱亮﹐字子明﹐權之少子。在位六年。壽十七歲。

景帝諱休﹐字子烈﹐權之第六子。在位七年。壽二十歲。

烏程侯諱皓字元宗﹐權之孫。在位十七年。壽四十二歲。

後

吳后吳郡人﹐權之母。

徐後吳郡富春人﹐權妻。

步後臨淮淮陰人﹐權妻﹐亮之母。

王后瑯琊人。權妻﹐和之母。

潘後會稽句章人﹐權妻。

全氏全尙之女﹐亮妻。

朱后朱據之女﹐休之妻。

滕后太常胤之族﹐皓妻。

何姬丹陽句容人﹐和妻。

宗室

孫靜字幼臺﹐堅之弟。官至昭義中郎將。

孫瑜字仲異﹐靜之子。官至奮威將軍。

孫皎字叔朗﹐瑜之弟。官至徵虜將軍。

孫奐字季明﹐皎之子。官至揚威將軍。

孫翊字叔弼﹐權之弟。官至丹陽太守。

孫匡字季佐﹐翊之弟。官至定威中郎將。

孫賁字伯陽﹐堅之侄。官至徵虜將軍。

孫輔字國儀﹐賁之弟。官至平南將軍。

孫登字子髙﹐權之長子。黃龍元年立爲太子。年三十歲卒。

孫慮字子智﹐登之弟。封建昌侯。

孫和字子孝﹐慮之弟。赤烏五年立爲太子。大元元年封爲陽侯。

孫霸字子威﹐和之弟。封魯王。

孫奮字子揚﹐霸之弟。封齊王。

孫桓字叔武。和之子。官至建武將軍﹑丹徒侯。

孫峻字子遠﹐靜曾孫。官至丞相﹑大將軍。

孫琳字子通﹐峻之外弟。官至大將軍﹑永寧侯。

孫韶字公禮﹐策賜姓。官至鎭北將軍﹑幽州牧。

列傳

劉繇字正禮東萊牟平人。官振武將軍。

太史慈字子義﹐東萊黃人。官建昌都尉。

士燮字威彥﹐蒼梧廣信人。官至衛將軍﹑龍編侯。

張昭字子布﹐彭城人。官至輔吳將軍。

顧雍字元嘆﹐吳那吳人。宮至尙書令﹑陽遂鄕侯。

諸葛謹字子瑜﹐陽都人。官至左將軍﹑宛陵侯。

步隲字子山﹐淮陰人。官右將軍﹑臨湘侯。

張紘字子綱﹐廣陵人。官至長史。

嚴畯字曼才﹐彭城人。官至尙書。

程秉字徳樞﹐汝南南頓人。官太子太傅。

闞澤字徳潤﹐會稽山陰人。官太子少傅。

薛綜字敬文﹐沛郡竹邑人。官太子少傅。

周瑜字公瑾﹐廬江舒人。官至偏將軍﹐領南郡太守。

魯肅字子敬﹐臨淮東城人。官至橫江將軍﹑益州牧。

呂蒙字子明﹐汝南富陂人。官至南郡太守﹑孱陵侯。

程普字徳謀﹐右北平土垠人。官至蕩寇將軍。

黃蓋字公覆﹐零陵泉陵人。官偏將軍。

韓當字義公﹐遼西令支人。官昭武將軍。

蔣欽字公奕﹐九江壽春人。官蕩寇將軍。

周泰字幼平﹐九江下蔡人。官至奮威將軍﹑陵陽侯。

陳武字子烈。蘆江松滋人。官至偏將軍。

董襲字元代﹐余姚人。官至偏將軍。

甘寧字興霸﹐巴郡臨江人。官折衝將軍。

淩統字公續﹐余姚人。官至偏將軍。

徐盛字公向﹐瑯琊莒人。官至安東將軍。

潘璋字文珪﹐東郡發幹人。官振威將軍。

丁奉字承淵﹐廬江安丰人。官至右司馬﹑左軍師。

朱治字君理﹐丹陽故彰人。官至安國將軍﹑毗陵侯。

朱然字義封﹐朱治姊之子。官至左司馬﹑右軍師。

呂範字子衡﹐汝南細陽人。官至大司馬。

朱桓字休穆﹐吳人。官至前將軍﹑靑州牧。

虞翻字仲翔﹐余姚人。官至騎都尉。

陸績字公紀﹐吳郡吳人。官至偏將軍。

張溫字惠恕﹐吳郡吳人。官太子太傅。

駱統字公緒﹐會稽烏傷人。官建中郎將。

吾粲字孔休﹐烏程人。官至太子太傅。

朱據字子範﹐吳郡吳人。官至驃騎將軍。

陸遜字伯言﹐吳人。官至丞相。

陸瑁字子璋﹐遜之弟。官至議郎。

陸抗字幼節﹐孫策之外孫。官至偏將軍﹑毗陵侯。

賀齊字公苗﹐山陰人。官後將軍。

全琮字子璜﹐錢塘人。官右司馬﹑左軍師。

吳岱字定公﹐廣陵海陵人。官至大司馬。

周魴字子魚﹐陽羨人。官偏將軍﹑關內侯。

鍾離牧字子幹﹐山陰人。官至前將軍。

潘璿字承明﹐武陵漢壽人。官至太常卿

陸凱字敬風﹐吳郡吳人。官徵西大將軍。

是儀字子羽﹐北海營陵人。官尙書僕射。

胡綜字偉則﹐汰南固始人。官至偏將軍﹐兼左執法。

吳範字文則﹐上虞人。官騎都尉﹑太史令。

劉惇字子仁﹐平原人。官至太史令。

趙達無字﹐河南人。官至太史丞。

諸葛恪字元遜﹐瑾長子。官至太子太傅。

滕胤字子嗣﹐北海劇人。官至衛將軍。

濮陽興字子元﹐陳畱人。官至丞相。

王蕃字永元﹐廬江人。官至散騎中常侍。

樓玄字承先﹐沛國蘄人。官至大司農。

賀邵字興伯﹐山陰人。官至中書令﹑太子太傅。

韋躍字弘嗣﹐吳郡云陽人。官中書僕射﹑髙陵亭侯。

華核字永先﹐吳郡武進人。官至中書丞。

附傳

劉基士徽士懿吳景徐眞徐現徐鄰張承張林張奮顧邵顧譚顧承諸葛融步闡張玄張尙裴玄唐國薛羽薛營陳表朱續朱變呂據虞紀虞中虞聳虞芮陸宏陸睿徐詳劉贊

