

﹤蟫史﹥

序

又序

卷之一甲子城掘井得奇書卷之二庚申日移碑逢怪物卷之三懺銅頭蚩尢銷五兵卷之四爭錦緞織女祕三絕卷之五明化醇倚牀迷本相卷之六瑪知古懸鏡矚中州卷之七鎖骨菩薩下世卷之八點金道人遭圍卷之九麻犵狫廁上弄筵卷之十葛琵琶壁間行刺卷之十一酒星爲債帥卷之十二禪伯變閹奴卷之十三山中敝帚添丁卷之十四地下新船載甲卷之十五求博士恭獻四靈圖卷之十六解歌兒苦尋三生夢卷之十七連尾生吐胸中五嶽卷之十八都毛子行閣上諸天卷之十九生心盜竟啖俗儒心卷之二十少目醫終開盲鬼目

序

蓋聞人爲裸族之一虫﹐苟蠕蠕焉﹐無所建白於世﹐幾乎不與毛者介者並囿於混沌之天矣。其或不安於蠢類﹐抱殘守缺﹐以求親媚於古人。及叩以文謨武烈之旨﹐輒目撟舌﹐詫爲不經﹐曾不若蠹魚之獲飽墨香古澤﹐又安望啟沃羣倫﹐主持風雅哉﹗

我用是深有感於人之爲虫﹐而虫之所以爲人矣。太上之詣﹐在究澈於五賊三盜﹐通達元化﹐貫串古今。抽其餘緒﹐一顰一笑﹐足以震驚聾聵。非若掇拾唾餘﹐攘襲糟粕﹐擾棼緒之多端﹐侈蜣丸爲善轉﹐而猶詡詡自鳴得意也﹗𨿽然﹐厭故喜新﹐輿情比比。舉凡鴻文巨制﹐洵足解脫虫頑﹐拔登覺路。獨柰何見卽生倦﹐反不若稗官野乘﹐投其所好﹐尙堪觸目警心耳。矧驅牛鬼蛇神於實錄中﹐用彰龜鑑﹐化虫爲﹐恣其游泳﹐水卽涔蹄﹐未始非世道人心之一助﹐此磊山人《史》之所由作也。

夫翹首言天﹐顯告以三垣列宿之升恆﹐日月五星之躔次﹐�祥所兆﹐切系乎人﹐而習焉不察者﹐鮮不以迂誕笑之。試爲浮西域﹐跋大狼﹐指赤道南偏﹐附極諸辰﹐而數之曰﹐此朱鳥所屬之飛魚﹑海石﹑南船﹑海山﹑十字﹑蜜蜂﹑小斗﹑馬腹﹑馬尾九星也﹔此蒼龍所居之異鳥﹑三角﹑孔雀三星﹔以及玄武之波斯﹑鶴﹑鳥喙﹑蛇尾四星﹔白虎之水委﹑蛇首﹑蛇腹﹑附白﹑夾白﹑金魚六星也。靡不瞠目聳耳﹐遊神像外﹐而抑知同麗樞衡﹐豈遂別開儀界哉。於是嘆《史》之作﹐其苦心殆有類乎舉極云爾。山人曰「然。」是爲敍。

時龍集上章灘餘月旣望﹐小停道人書於聽塵處。

又序

夫思不入於幻者﹐不足以窮物之變。說不極於誕者﹐不足以聳人之聞。然而天地大矣﹐九州之外復有九州﹐吾安知幻者之果幻也。古今遠矣﹐開辟以前已有開辟﹐吾安知誕者之果誕也。

授奇經於軒後﹐玄女知兵﹔雨甲仗於宮中﹐修羅善戰。怒則觸天柱之山﹐遁則入藕絲之孔。而封�必戮﹐�窳終誅﹐疏屬峯頭﹐貳負之屍長梏﹔肩髀冢裏﹐蚩尢之骨徒埋。凡厥流傳﹐半由譎詭。至若猿能說劍﹐鷹可爲旗﹐有限槐柯﹐列作蟻王之郡﹔無多蝸角﹐頻興蠻氏之軍。語𨿽涉於荒唐﹐事並彰於記載。則《齊諧》誌怪﹑文士寓言﹐由來尙矣。

《史》一書﹐磊山房主人所撰也。主人少矜吐鳳之才﹐長擅臠龍之藻﹐字傳蝌蚪﹐奇古能摹﹔雅注虫魚﹐纖微必錄。百家備采﹐勤如釀蜜之蜂﹔一綫能穿﹐巧似貫珠之蟻。生來結習﹐長耽鄴架之書﹔詭道前身﹐本是羽陵之蠹。鉆研旣久﹐穿穴彌工。筆墨通靈﹐似食慣神仙之字﹔心思結撰﹐遂衍成稗史之編。爾乃怪怪奇奇﹐形形色色﹐空中得象﹐紙上談兵﹐其將帥則一韓一範之流也﹔其兵機則九天九地之神也﹔其凶妖則蠶蠱貓鬼之餘也﹔其醜類則鐵額銅頭之屬也﹔其雄武則鞭石成橋﹑鑄銅作柱﹐未之先也﹔其詭異則杯酒�雨﹐甌粥召神﹐不足諭也。

至於天號有情﹐佛名歡喜。夢來神女﹐蕩心楚子之宮﹔攝去阿難﹐毀體登伽之席。則又訪容成之術﹐未盡揣摹﹔開素女之圖﹐無其描繪者矣。作者現桃源於筆下﹐別有一天﹔讀者入波斯之市中﹐都迷兩目。自我作古﹐引人入勝。不洵可以饜好奇之心﹐而供多聞之助乎哉﹗客曰「主人之書善矣﹐將有所聞於古耶﹖抑無耶﹖」余曰「昔媧石補天﹐五色孰窺其迹﹖羿弓射日﹐九烏竟墜何方﹖大抵傳聞﹐不無附會。蓋有可爲無﹐無可爲有者﹐人心之幻也。有不盡有﹐無不盡無者﹐文辭之誕也。幻設不測﹐事孰察其端倪﹔誕故不窮﹐言孰究其涯際。蜃樓海市﹐景現須臾﹔牛鬼蛇神﹐情生萬變。詎可據史』之實錄﹐例野乘之紀聞乎﹖且子獨不見夫乎﹖墜粉殘編之內者﹐魚也﹔含靈積卷之中者﹐脈望也。常則覓生活於故紙﹐變則化臭腐爲神奇。子安得執其常以疑其變乎哉﹗」客唯唯退。余遂書之﹐以爲序。

杜陵男子拜撰

卷之一

甲子城掘井得奇書

望洋知道岸云遙﹐觀海覺文瀾甚闊。蕭閒歲月﹐非著書何以發微﹔浩渺煙雲﹐豈坐井而能語大。

在昔吳儂﹐官於粵嶺﹐行年大衍有奇。海隅之行﹐若有所得﹐輒就見聞傳聞之異辭﹐匯爲一編云。循州之﹐有東南瘴海焉﹐蛟蜃多於恆河沙虫﹐居民畏之﹐乃集村落之英﹐操气焰物﹐爲火攻計。自癸及丙﹐凡四年﹐蛟室一空﹐蜃樓竟毀。壯丁沿波討索﹐緣古﹐蹊徑俱別。陡見白石六十枚﹐林立沙面﹐始疑洪荒以來﹐媧皇煉余﹐不啻開大撓甲子歷元也。有無名上人者﹐不知所自來﹐遽名曰「甲子石」而賦之﹕

昔三神山之山骨﹐非巧匠之所斫。乾三三而坤六六﹐益三五而齊其气朔。甲之用﹐先三日而辛熔﹐後三日而丁爆。子則胚胎於混元之初﹐天開焉而物無覺者矣。是石也﹐秦皇之鞭焉可施﹐巨靈之掌勿能捉。庶幾諸葛之圖成﹐堪遁甲於八門之角。時則神人移山﹐捨斯嚳�﹔精衛塡海﹐畱斯斑駁。六鰲則分戴十石以爲戲﹐龜六眸者十焉﹐視石而不一。疑天池之物化﹐卜五紀而數確﹔豈星宿之小海﹐山經猶逸於荒邈。幸仙官未之上聞﹐免六丁足趾之下濯。嗟乎﹗晨星落落﹐有道卓卓。如可名言﹐於石致愨。首甲子曰天行﹐迄六十知聖學﹐石紛羅於太空﹐信造物者爲之追琢。我其穿溟而布算﹐如三百六十棋子之在握。並勒於銘﹐不示以璞。

賦意鑿空﹐島人無有以蠡測者。中原估客﹐恐未解好奇而索觀之也。其觀之矣﹐當不必朗然成誦﹐而徧傳諸中原之學士大夫。上人擇巖畔之榕樹﹐削木皮書之﹐作蝌蚪字。閱數十年﹐木赤文﹐字碧色﹐上人亦不知何所往矣。

先是閩人桑燭生﹐嘗治金石篆﹐工刀法。一日﹐乘洋舶西南行﹐風於甲子石之外澳。燭生獨抱敗板一片﹐身如槁木﹐與水沫低昂﹐得泊岸不死﹐喘息榕樹下。仰臥髙視﹐則古篆蝕木焉。起讀其文。瞿然曰「此眞吾三生石也﹔先卜者筮予命曰﹕『人非木石﹐生死甲子﹐甲子不死﹐石壽木萎。』予甲子生也﹐應死於是而復生﹐有文在木﹐有數在石﹐天殆欲我以文刻石﹐而假木僵代我乎﹖」

入市﹐求良鐵爲錐鑿。適有以英徳文石售者﹐亟購之﹐仿閣頌碑文﹐十日而鐫畢。其樹木有字句處遂焦黑﹐若被火焚。燭生置碑神祠﹐將卜日磨崖﹐有所豎立矣。一夕﹐天大雷電﹐失碑所在﹐燭生恚﹐自沈於海。殆所謂木萎者歟﹗時捕魚人常大澑﹑沙小澑﹐駕网船自東港出﹐急泅水撈得之。燭生悲且謝。大澑曰「公閩中音﹐宜善治舟師者。近日濱海有人傳言﹐倭寇將以數十艘犯此間州郡﹐吾儕漁父﹐猶願投竿持鳥機﹐伏戰檻擊賊﹐𨿽不得功﹐且無悶於志﹔不幸死寇﹐爲鬼民之雄焉。公何乃視性命如犬羊﹐生死不掛人口﹖無吾兩人救﹐則魚鱉之肉食耳。丈夫骨安在哉﹗」燭生曰「誠然。吾自投﹐幾不獲於義。但倭寇蹂躪江浙﹐肆豕突於甌閩﹐數敗復振。今迆邐來粵﹐我兵四集﹐零帆剩槳無返者﹐可謂知進不知退矣。聖天子豢養將備﹐羅列海邦﹐以節度使驅策﹐何至采捕細民﹐向屠沽村捨﹐侈談修矛之文﹐略詡枕戈之槪。豈其閫師髙臥﹐徒驚向若﹐轉以乘風破浪之能﹐讓於嗇夫耶﹖」小澑曰「爲斯言者﹐直不知務耳。老人常云﹐方今天下疆域﹐不比古時狹小。以天盡頭爲界﹐不以海大處爲邊。無邊﹐故無備久也。且以我所見﹐爲公妄言﹕昔髙曾輩爲士人﹐有日食俸米七升者﹐三十年不進一階﹐亦未得罪﹐罷歸﹐還爲人傭。至祖父輩﹐見夫荷戈之徒﹐身易通顯﹐乃隸軍衛﹐不二十年﹐由戍卒累遷偏裨﹐所得犒賞無算﹐比於富家。從徵武陵蠻﹐遇伏死﹐今紀勛之冊﹐藏大宗焉。人言文臣不愛錢﹐始能惜命﹔武臣不惜命﹐亦許愛錢。前世其皆驗矣。曩與我髙曾仕者﹐或擢屏藩大郡﹐以吏民爲私橐﹐取之如寄﹐惟恐不及期。無何﹐以贓敗﹐伏屍都市﹐妻子行遠方。此愛錢而不能惜命者也。曩與我祖父從軍者﹐或白頭僅一戍長﹐遇有徵調﹐不食求自絕﹐束臂裹腰脊﹐爲疾痛聲。聞夥伴遠出﹐始逡巡起﹐向博場妓捨﹐覓利市錢﹐人亦競呵叱之﹐卒徒手返﹐此惜命而不許愛錢者也。夫將兵之道﹐不宜用聚斂小人。彼以爲兵無事而多費芻糧﹐不妨樽節之﹐無使有餘錢而後已。殊不知將使兵﹐兵恃食﹐食僅足﹐卽不足矣。兵不敢怨﹐卽有怨矣。故我輩不肯入伍爲兵。與其貧而作亂﹐明有兵符﹐暗爲盜綫﹐毋寧駕漁艇以食其技能﹐守民之質﹐防盜之心。若海島不靖﹐憂及尊親﹐願爲鄕勇屯練﹐以報天子﹐誰曰不然。如公所言﹐節度威尊而不能養﹐閫帥任重而不能教﹐海邊之兵﹐其可用乎﹖海邊之民﹐豈無謀乎﹖」燭生愕然曰「始吾輕量子矣。子於今時武備﹐大約能洞悉其原。用子之說﹐申號令於鵝鸛之軍﹐涉波濤而鯨鯢爲戮﹐何不陳之開府﹐宏此遠謨﹐而徒問諸水濱﹐忍與終古。不謂遊颶鱷之鄕﹐遇荊髙之行﹐吾誠淺之乎爲嗇夫也。正不識師中尙有人否﹖」大澑曰「只一甘指揮﹐渤海豪右。若其先興霸錦帆之遺﹐今僑居鴨子澳中民家﹐舟師之良也。聞大府檄令相地築城﹐求形家�事。」燭生曰「相度之理﹐吾得西江周浮邱指南﹐何術自進於甘君耶﹖」小澑曰「甘指揮常就市人飲﹐我兩人恆與共醉﹐無論不奇﹐無情不洽﹐請爲酒人行﹐當可接也﹗」大澑曰「善。」三人遂偕去。是時也﹕

海潮如白馬﹐島如伏黿﹐石如蹴起﹔海色如靑銅﹐帆如吹葦﹐沙如鏟平。風如帶雨將來﹐兒童如戲﹐拾殼以磨飛灰﹔日如含霞不吐﹐父老如傷﹐牽蝦須而曳破艇。

遙見白板連溪﹐靑簾漾嶼。二澑謂此鴨子澳中﹐定鍼墟也。土著多漁戶﹐向日有恆產士民﹐一聞海警﹐徒陸安縣六十里矣。往來貿易者﹐爭戊己兩日﹐今適當其暄﹐故煙景不至愁絕。燭生曰「鬱鬱蔥蔥﹐不久成巨鎭矣﹐豈特趁墟之小聚落哉。」聯臂入酒家﹐捧出一小罌傾之﹐色紫如莧汁﹐又混混不見碗底。燭生曰「此豈廣州程村之品耶﹖」酒保曰「比程村佳﹐是山所爲者。」燭生曰「休矣﹗世人未醉﹐此酒先濁﹐過濁且不成醉也。柰何﹖」小澑曰「吉安之西昌酒﹐盛行於賈人﹐可得而丐一�乎﹖」酒保嘆息曰「前者入縣中﹐曾置五十斤許﹐今爲甘指揮之徒﹐盡器以沽﹐畱貯石槽旁﹐以供指揮不時飲興。公等求之﹐已無及也。請俟他日。」大澑曰「何傷乎﹗先索數升飲﹐倍價償主人。」指揮聞之﹐亦稱快耳。酒保喜曰「若嘗與指揮呼酒者﹐斯無不可矣。」方取酒時﹐燭生見一人﹐深目短髭﹐魚頭猿臂﹔著落齒之屐﹐披割襟之袍﹔仰天叱吒﹐俯首入茅屋中。見二澑在焉﹐卽呼曰「二子何先至也﹖」二澑以燭生見。甘云「先生自八閩來﹐何所聞見﹖」燭生云「聞海國有成城之眾﹐見戎行無料敵之人﹗」甘云「身受五品秩﹐障此一方民。孰肯以七尺之軀﹐隨野鷗俱盡﹔一腔之血﹐爲沙虱所吞。顧籌餉在屯田﹐今居澤無田﹐則難爲屯﹔詰姦在保甲﹐今破荒無甲﹐則誰與保﹖伐木以造舟﹐今童山安所得木﹔築垣以列械﹐今陷地以何爲垣。若有無雙士﹐來卽我謀﹐視彼椎髻跣足之奴﹐直如跌坐小磯頭﹐下拾決明子耳。君爲伊誰﹐豈同此浩嘆也。」大澑曰「桑君非無心時世者﹐盍縱飲以劇談乎﹖肆吾儕鰲鯨吸之才﹐伸公等虎臥龍跳之用。」小澑命酒保曰「傾石槽旁酒﹐烹土銼中雞﹔蒸肉以伴豚肩﹐剝蟹螯而和魚翅。」海客之味兼焉﹐酒人之歡合矣。燭生曰「夫然。坐視其所便﹐甲乙丙丁﹐四方位而已。」於是大澑得甲位﹔燭生得乙位﹔指揮得丙位﹔小澑得西位。旣坐﹐各盡小磁盞五巡。二澑又出海螺杯﹐斟八分各勸飲。燭生曰「命令爲軍中第一﹐觴之政亦如之。今方位二木二火﹐木火遞生而得土﹐土旺於四季﹐惟金水缺如﹐請各書一字﹐木火有土者不飲﹐金水相生者不飲﹐如無﹐飲海螺一杯。吾書杜字﹑竈字﹑淦字﹑沐字。」指揮曰「吾書圭字﹑炎字﹑鑫字﹑渺字。」燭生曰「兩土無木﹐多少兩杯﹔兩火無土﹐多少兩杯。三金字有金無水﹐多少三杯﹔三水字亦是三杯。」指揮連飲十海螺﹐酒可知矣。小澑曰「字﹑煙字﹑字﹑冰字﹐何如﹖」燭生曰「字多爪一杯﹐煙字多西一杯﹐淦字無水有口兩杯﹐冰字有水無木﹐且多兩點﹐兩杯。」小澑飲海螺六﹐臥地不能起。大澑曰「吾如沙氏子飲六杯可乎﹖」燭生曰「汝不書字者﹐須二十杯。」大澑曰「若然﹐我書四字﹐亦未必二十杯之多也﹗」桂字﹑炷字﹑涔字﹑淋字﹐與眾議之。燭生曰「桂多土﹐炷多亠﹐兩杯﹔涔無金有岑兩杯﹔淋多木一杯。」大澑笑曰「我固知如沙氏子不過六杯也﹗」取海螺一吸而盡。指揮曰「僕亦有一令﹐從之乎﹖抑違之也﹖」二澑與燭生曰「謹聽命﹗」指揮曰「各以姓爲詼諧語。一人姓甘﹐愛女不愛男﹐女子癸水至﹐成潭。」大澑曰「一人姓常﹐怕妻不怕娘﹐妻子相火旺﹐燒湯。」指揮曰「此拾吾牙慧也﹐一杯。」大澑曰「能剿說如斯﹐卽場屋中命中文字。我入彀矣﹐願舉此杯。」燭生曰「一人姓桑﹐說陰不說陽﹐陰地寸金惜﹐如糖。」指揮曰「此中安得有糖﹐詩人口頭習气﹐一杯。」燭生大噱而飲﹐小澑沈醉在地﹐作囈語。大澑代云「一人姓沙﹐種壺不種瓜﹐壺子啄木食﹐成痂。」蓋小澑禿﹐故云。指揮曰「一壺千金﹐君當盡此壺矣。」大澑爲牛馬飲﹐竟無餘酒焉。指揮擊壺而歌﹕

天一生水兮﹐萬匯之源﹔

地二生火兮﹐一气之根。

天三生木兮﹐四時之元﹔

地四生金兮﹐五兵之門。

天五生土兮﹐我生立命﹔

我勤於水兮﹐死必以正。

我攻夫火兮﹐气惟其盛﹔

我擇其木兮﹐太阿自柄。

我揮乎金兮﹐大賢是聘﹔

我安吾土兮﹐得一干淨。

燭生曰「指揮歌成﹐可謂五行攢聚矣﹗吾非能歌者﹐請賦今日之事﹕

君不見甲子石﹐遠知六甲之所宅。造物本吾逆旅﹐以陰陽爲過客。陰陽之數誰能稽﹐氤氳而入酒人之席。予爲桑宏羊﹐五鼎烹自昔。君爲甘羅與甘茂﹐將相經綸休棄擲。鯊二﹐僅比鯢於尺澤。君不見甲乙丙丁才四人﹐百年性命由歡伯。」

指揮擊節云「好詩﹐吾甘爲君下也﹗」大澑曰「我唱摸魚歌﹐粵中土音﹐不識海隅屬而和者幾人矣﹕

阿娘勿見小娃娃﹐叫他的爹﹐快些與我找還家。阿爹說道﹕『娃娃自去尋荔枝喫﹐我和你不如弔海唱个《浪淘沙》。』浪淘沙﹐做話杷﹐阿娘掀開海口水多些。阿爹狠力撐篙下﹐娃娃走到拍手叫阿爹﹕『阿爹你何苦屈臀好像彎弓樣﹐弄得阿娘身子好像死蝦蟆。』」

唱畢云「漁人本調如是﹐然海口能知其淺深。他日指揮用我﹐我死不恨矣。豈戀阿娘乎﹗」小澑驀從地下起曰「大澑之唱太俚﹐可知《寄生艸》否﹖」

行人來在五坡下﹐五坡不見文爺爺。那五坡﹐愁雲慘霧教人怕。那文爺﹐祠堂正气生梧。不崩的五坡﹐不壞的那文爺。寧可移五坡﹐不可奪文爺。移了五坡﹐放去了文爺。阿呀﹐這其間碧海千年瀉﹐那其間碧血千年化。」

指揮與燭生﹐不覺淋淋浪浪﹐涕泣不已。謂小澑曰「自爲之歟﹐不聞他人膾炙也。」小澑曰「我安能爲﹐人自不作﹐想太空靑蒼。吹來天籟﹐應如是者﹗」大澑曰「渠小時聰明﹐昔棄其累世丹鉛﹐從我漁隱﹐公等謂何地無才乎﹖」是晚﹐四人樂甚﹐定墟之民物。燭生問二澑﹐悉能方之。指揮乃邀至所﹐僦居土屋﹐更劇談三更﹐畱燭生宿﹐二澑返其舟。

其明日﹐指揮出所構新城圖。示燭生云「僕先居北海島中﹐和沙土築堡﹐列樹木爲亭﹐無慮數百十處。緣其地有寒而無暑﹐天道毗陰﹐所置千門萬戶﹐引領木公生气﹐專一隨陽東向而已。玆南服也﹐廣狹自成之形﹐正奇相錯之勢﹐悉在圖中。僕以兩旬創成之﹐第苞桑之固﹐非靑烏家不能爲。且似是之學﹐不如勿講求也﹔是以需之其人﹐吾子神明於是者﹐其鑑定焉。」燭生觀其圖﹐讀其說未竟﹐常大澑至云「頃之沙氏子爲懸貼所勾﹐其事若暖昧。我訊之﹐惟搖首云﹕『大難大難不可說。何爲瑟縮之甚也。』桑君盍上諸。」燭生曰「吾試以禽星演之。」大澑代鬮﹐小澑得女土蝠﹐而勾者爲井木。燭生斷曰「爲凶星﹐能害獸屬﹐蝠有翼能飛﹐𨿽爲所擒﹐暗中必能自脫。且演出虛日鼠﹐爲此君起禍之人。蝠之前身﹐原是鼠也。其爲匪人所種毒乎。又演出心月狐﹐主得陰人助﹐蓋狐將媚以援蝠也。生之用﹐則本蝠﹔而蝠借鼠日之火﹐以泄其元。又求狐月之水﹐以養其性。直可使曲﹐彊可使柔﹐久當解免。今日木气方盛﹐故受縛耳。」指揮曰「以其物穿鑿附會之﹐狴犴有獄象﹐沙君之縲﹐所謂宜岸是也。蝠爲伏翼﹐似待夫人之翼而長之矣。」大澑曰「吾生年在蛇﹐可應翼火乎﹖」燭生曰「變而通之﹐其機甚捷。然也﹐速往拯焉而可。」大澑竟慨然去。燭生謂指揮曰「公爲新城圖﹐亦旣殫厥心矣﹔相其陰陽﹐似無過此墟之上﹐有石六十枚處。」指揮曰「吾亦屬意其間﹐第未審城形之與地勢﹐可能相乘而不相戾﹐試往觀乎﹖」乃聯步出﹐躊躇竟日﹐元覽及數十里﹐燭生嘆曰「異哉﹗天造地設﹐屹此髙墉﹔公所圖城﹐形如靈﹐本合洛書之數。地則前有九峯可以戴﹐後有一鹽池可以履。左三里港﹐右七星塘。二珠瀧四水﹐峽可爲肩﹔六了頭村八蠻進寶﹐坡可爲足。象數自然﹐協於疇範矣。請分建四門﹐則用京房法﹐以坎﹑離﹑震﹑兌爲四監司。就其方位置重關。冬至閉北門﹐避坎之廣莫風﹔夏至及兩分﹐各閉南東西門﹐以避離之景風﹔震之明庶風﹐兌之閶闔風﹐蓋藏風則聚气也。公解宜於乾位﹐兵陽事﹐當以天臨之。貯武備庫﹐宜於坤位﹐守如處子﹐是爲牝馬之貞。若用納甲之法﹐乾三甲﹐納三甲﹐而甲子首元﹐又可以貫甲寅﹑甲辰。公廏中有三百精銳﹐可抵六百人。若簡練揣摩﹐一以當六。此大易精義﹐非吾臆說。形家書不及貫患者﹐垣墉旣勤﹐海上無螺竅聲﹐將軍自此升矣。」

指揮命從者伐木﹐以識其四隅。乃延燭生入幕﹐曰「今日築城伊始﹐固藉經營﹐他時捍患非常﹐亦資啟沃﹐辛苦共之可也。」燭生曰「某方談紙上之兵﹐君竟脫囊中之穎﹔知己遭際﹐誠未可以常格推。然吾出門時﹐筮《易》得同人之九四﹔『乘其墉﹐弗克攻﹐吉。』便當與君子通天下之志﹔乘墉而攻弗克﹐城堅可知也。困而反則﹐此其時乎﹖」自是指揮經始城役。燭生曰「城小而固﹐石爲其根。西嶺橫怪石五里﹐據白虎惡气﹐於形有吞噬之象。故前年禦賊多死亡﹐請之﹐虎盡而城半矣。」指揮曰「善。惟磚廠稍遠﹐勞肩負者脛骨力耳。」燭生曰「海中有倒流沙一﹐插入東界﹐是爲乖龍﹐能令士卒反側。請就其過脈處﹐合土爲陶室之。乖龍气死﹐女墻亦成矣。」指揮亦從之。燭生又以沙土蠣殼﹐和爲細泥﹐染成五色者﹐掘地三尺埋之﹐各畫梵字﹕

正北方白色土﹔正南方紫色土﹔

正東方碧色土﹔正西方赤色土﹔

西北方白色土﹔東南方綠色土﹔

東北方白色土﹔西南方黑色土﹔

中央一泉井﹐相傳下通龍宮﹐深不可測﹐四面埋之以黃色土。

城外則引峽爲壕﹐借爲梁﹔城內則就髙阜設麗譙門。定時令﹐建水櫃一處﹐候潮信。豎門幡兩處﹐以候箕﹑壁﹑軫﹑翼四日風信。蓋地气必以是日多風也。

旬日內﹐有番舶來泊者﹐一黑瘦鬼子﹐年約十四五矣﹐叱吒作番語數十字﹐人皆不達也。燭生常至大西洋諸國﹐頗解其義﹐呼使就署詰之。鬼子作笑聲遁去。遂告指揮曰「頃見西洋小鬼子﹐殆非常。彼妄出言云﹕『此城可取而據也。』吾命縛送﹐卽已去。後十年有海警﹐必是奴矣。」指揮命筆記月日﹐藏魚袋中。凡兩閱月﹐城役告成﹐其將弁公廏及甲庫俱完繕。民居新創﹐得四直街﹐五小巷﹐招徠工商﹐每以日中市﹐土著之氓﹐計得四百戶﹐兵舍則四圍附城墻。其居戰艦者﹐守左右兩澳口。爲犄角勢。兩裨將率之﹐鉦鼓之聲曉夜互應。城止三里而遙﹐隱隱如數萬甲兵屯聚矣。

未幾﹐指揮奉節度使檄﹐援柘林﹐海賊偵主兵出城﹐以其徒突至。燭生與兩裨將計曰「新城初建﹐而賊犯之﹐必饑欲掠糧食。且覘吾城中兵﹐赴調者多。故乘間竊發也。今澳口戰卒不及百人﹐聞賊艘十二﹐殆不止四倍﹐所恃者城守耳。然炮石不敷四擊﹐守陴半召村農﹐非以計邀之﹐主客之形不敵也。兩君可望賊帆將落﹐倉皇以舟師迎斗﹐佯敗登岸﹐便繞城走﹐見幡竿處入﹐賊必以爲怯也。我旣魚貫以進﹐彼將鴟張而前﹐兩君仍向幡竿處出﹐吾集兵伏門側﹐伺賊至﹐以兩翼左右截之。村農但登陴呼﹐炮石隨下﹐賊失利而退。見我空艦﹐必爭取之﹐兩君卽以佯敗之師﹐先設伏於澳口﹐乘其爭舟未定﹐從後掩擊﹐可獲全勝矣。」兩裨將稱善。及期﹐賊恃其亡命﹐逐我兵入城﹐猝斃炮石者二十九人﹐死陷坎者六人﹐遁出城﹐中壕邊鳥機者十一人﹐走澳口岸殪者八人﹐水戮者五人﹐棄我舟﹐返賊艘而逃。我兵擒賊渠一人﹐醜四人﹐我兵內外未挫一毫。兩裨將以舟師少儲胥﹐不復出海追襲﹐貿來之賊﹐頗喪膽焉。

越三日﹐常大澑偕沙小澑至城中﹐謝燭生曰「微公擒五賊送縣獄﹐小澑之罪﹐上通於天﹐已不得白﹐亦無能代白者矣。」燭生問故。小澑曰「始吾舅氏鄔郁﹐以販蔗糖出海﹐爲故賊黃金標所俘﹐逼使奴僕﹐不得已﹐任役篷底。閏五月之歲﹐賊舟破於限門﹐罪大者水葬。舅氏投水不死﹐轉得還家﹐旣不敢往訴於官﹐又爲鄕黨所指摘。邑壯丁之目尢大春﹐抵隙求金於舅氏﹐吾不直大春﹐責以利災挾詐﹐將無別幹萑苻。大春怒﹐率其侶蹙吾於市﹐吾力拒之﹐竟無能逞。今年構亂東南島者﹐爲黃金標壞舟中漏网之髙弟。吾方謀之舅氏﹐詣軍門陳彼中形勢﹐出奇兵擒斬之。及定墟賭酒之日﹐舅氏方臥﹐忽爲無名賊劫去。大春以舅氏向爲賊中諜﹐此行必賣甲子城。其甥沙某﹐亦素通賊﹐聞於縣尹。捕甥索舅﹐吾被系獄中。屢自申辯﹐官則唯唯﹐吏則呵呵。蓋爲大春所惑﹐將治吾如治賊矣。又吾所棄裨愛育兒﹐爲大春購去﹐每乘間爲故主人排難。大春𨿽嫉吾﹐因嬖愛育﹐故緩其陳告﹐免我於械五指﹐關三木也。昨者縣尹訊五賊﹐內有掠舅氏之人﹐云將挾之爲向導﹐由烏�港﹐劫東海�也。方知與吾無牽掛﹐尹遂釋吾。」燭生笑曰「方子被縶時﹐僕演禽星﹐知有井木之凶﹐其大春乎﹖虛日鼠之累﹐其鄔君乎﹖心月狐之庇﹐其愛育兒乎﹖」大澑曰「吾不往縣中﹐小澑幾無食矣﹔時數如斯﹐何可不信﹖」燭生因勸二澑曰「二君昔有救溺之恩﹐僕敢不惇薦賢之誼。指揮將有事於海﹐荷戈殳者﹐往往不足以推赤心。固將召募鄕勇﹐且耕且漁﹐或餌賊以財﹐或授賊以刃﹐或誘之聚而受殲﹐或乘其亂而盡斬﹐皆非其人莫與屬也。二君卽不圖富貴﹐寧長沒姓名乎﹖」小澑忻然曰「亦誠有志﹐豈昧愚忠﹖實恐爲大僚節制﹐進退不得自由耳。」大澑曰「有事則以頭顱寄長官﹐無事則乞骸骨還鄕裏。進退綽然﹐庶無顧慮。」燭生曰「眞英傑語﹗僕當力白於指揮﹐如約可乎﹖」

於後指揮自柘林歸﹐勞燭生曰「以擁腫數舟之卒徒﹐彈丸一城之老弱﹐擊走數百賊﹐先生可謂能兵者矣。吾在柘林﹐發矢穿三賊胸﹐奪刀馘一賊首﹐眾卒踴躍大呼﹐爭欲賈勇﹐豈能鬥智者哉﹗」燭生曰「來窺新城者﹐傳爲海南人﹐系黃金標之徒黑魚頭﹐一名老魯。先以鹽艘柁師犯法﹐當斃木下。渡海時﹐以計投水遁逃。導東倭﹐通交址﹐前傳倭寇數十艘﹐非眞倭也﹐卽其虛張之名號耳。縣尹執訊之渠﹐卽黑魚頭前部白獺兒﹐𨿽有酷法炙之﹐然彼中虛實﹐寧受烹而不言也。吾將因小澑之舅鄔郁往還賊中﹐探取事機﹐使大澑僞爲閩賈﹐載海物如被劫﹐已失其六七者﹐前行遇賊﹐掠其餘﹐卽呈身乞與爲用。又使小澑僞掠廣州蛋人女﹐及潮州契童﹐云將獻交帥者﹐賊喜必競取之﹐而啖小澑以爲盜﹐則從之。潛令男女行反間﹐致淫者自相賊。得此三伏﹐公以千人﹐配飛艦二十﹐出五百里外備之。內外相薄﹐此賊不盡殺不止也。」指揮撫掌曰「先生計誠奧妙﹐但二澑旣入我藥籠中﹐可得其死力﹐鄔郁爲人劫去﹐何自驅策之﹖」燭生曰「鄔誠賊中出入者也﹐故前累小澑﹐托爲人劫去﹐不欲自奔耳。獨小澑能招之使來﹐但授計於甥﹐以達其舅﹐成功而返﹐初不必執戟帳前。」指揮從其策。上書節度使云﹕

甲子左衛指揮使甘鼎﹐爲密陳剿賊方略事。前者築城事蕆﹐所有協濟屯糧﹐分添守具﹐及招呼士兵﹐借用民艇﹐一切趲辦章程﹐已稟請飭行﹐均奉批報可。職等誓竭股肱之力﹐圖收鱗爪之才﹐禮聘幕士桑。八閩之英﹐一黌爲俊。專精於天官儀象﹐研練則海藏圖形。兵法能化腐爲奇﹔軍行善以少擊眾。金湯設險﹐伏五花八門之機﹔水陸揚威﹐成一月三捷之績。請授以從事勛銜﹐俾參幄務﹐新募鄕勇﹐常越沙明。都鄙之民﹐魚蝦爲侶﹐無人知則輟耕太息﹔爲國用而入水不濡。咸礪齒於同仇﹐卽喪元無異志。請署爲隊長﹐俾作遊兵﹐遙設伏以誘蛟涎﹐若詐降而探虎穴。又有賊中之佼鄔郁者﹐宥其罪﹐而使歸命投誠﹐伺賊情﹐不妨非時來告。職自以千人巡洋﹐無庸各路舉燧﹐功以畀之羣力﹐罰先施乎一身。謹受責成﹐頗無疑慮。年月日。職謹狀如律令。

書上﹐節度使徧示羣僚云「海上有此君﹐省中無其匹矣。」手批數十行﹐額慶無雙士﹐虛懷起敬﹐拭目觀成。指揮告燭生及二澑云「我𨿽運用如是﹐未識賊中何以應之。苟其移步換形﹐未可膠柱調瑟。」燭生嘆息曰「古時輸攻墨守﹐如弈棋髙手﹐適得對壘﹐彼此俱在算中﹐局無一定﹐變有萬端。公深明變通之義﹐方不是趙奢之子﹐空展遺書﹔亦非如諸葛參軍﹐故違節制。談兵眞不易易﹗」二澑曰「吾徒只知奉令而已﹐請分途而出﹐各祕錦囊﹐慮變自在中權﹐不須側耳。願馳羽檄﹐從海燕銜來﹐欲報蠟書。以釣筒浮至﹐何如﹖」指揮許之﹐遂依計去。

越數日﹐忽汲水卒告急曰「城西北有兩泉﹐供一城爨。今早泉之色臭俱惡﹐有言盜置毒物者。居民洶洶﹐議徙遠村落﹐若何而可﹖」燭生曰「誰爲置毒物之說﹐可亟捕得﹐杖於市而逐之。示居民無往汲毒泉﹐城中自覓汲處。惟視吾指點﹐掘四井﹐今日必及泉。」指揮曰「何以知其速也﹖」燭生曰「鑿井宜用參日﹐以猿爲水母也﹐今日是矣。」一卒曰「中央龍井﹐不可以汲乎﹖」燭生曰「甘泉變爲毒泉﹐豈龍意不知天意﹖往汲焉必不得水。」指揮亦未之信﹐請試之。未幾﹐來報云「汲水之桶﹐入井則底脫矣﹐三易皆然。」指揮大駭。燭生偕卒數人﹐攜鍤視城內﹐果得四處。鳩工掘之﹐凡三時﹐而東一井先得泉﹐城中夕炊無患矣。以次皆穿透。惟北一井視他處掘深兩倍﹐而泉不上湧﹔又土脈轉柔膩﹐掘者無艱苦態。指揮請易地﹐燭生曰「捨此更無井﹐此井無泉﹐不解何異﹐吾將自窺之。」倏爾﹐井中人出告云「井旁有一穴﹐四圍皆石砌﹐請燭之。」燭生忻然﹐命攜炬自縋而下。良久﹐捧一篋出﹐又下﹐凡三得篋。命掘者就石圍東北隅鑿之﹐必得泉水。旣而泉果大至﹐較三井更甘美。以篋呈指揮﹐似泥而堅﹐似木而潤﹐擬以骨角玉石之物﹐又渾淪無痕迹之可尋也。塊然其質﹐寶莫能名。指揮乃與燭生焚香而祝之曰﹕

混元始開﹐神物胚胎。神井旣鑑﹐幽光噴薄。何方地﹐掩是瑰奇。我告眞宰﹐發之無罪。

祝畢﹐三篋自裂縫﹐啟之﹐惟髙麗紙實其中﹐何止千百片。燭生曰「是必有異。」復持紙叩首謝。屏人退去﹐自取西洋顯微鏡﹐就日中照之。每紙數十行﹐皆史籀小篆﹐字不及蠅頭﹐殆蚊腳耳。非諦視不能見﹐蓋其先用龜溺書之。其書凡二十卷﹐每行得數百字﹐題曰「徹土作稼之文﹐歸墟野鳧氏畫」。又一篋爲「天人圖」﹐題曰「眼藏須彌僧道作」。又一篋爲方書﹐題曰「六子攜持極老人口授」。燭生謂指揮曰「此書明明授我主賓矣﹐何言之﹐徹土桑也﹐作稼甘也﹗」再叩首謝。細視其篋﹐卽髙麗紙以漆塗之﹐旣已開視﹐則篋皆輕如無物﹐眞仙制也。指揮謀於燭生﹐營龕於祕室置之。行則藏枕中﹐有所求發明﹐則拜而同啟視。兩人大悅﹐聞庭中鼓聲﹐指揮出公�坐﹐一浴汗卒跪陳雲。賊攻神泉。副指揮出走東南諸港﹐此時又警至矣。」

發書陳篋自當年﹐祕笈誰翻甲子前。

爲有神靈開絕學﹐於無字句得眞詮。

一生病酒吾衰也﹐五夜談兵士粲然。

劍指火星休落地﹐光垂薄海淨戈鋌。

殳父先生詮曰「甲子城﹐在今惠州府陸丰縣﹐屬之東南隅﹐實則作者自言性道也。」

甲子﹐天行也。城則人之受範圍於帝王﹐以仰承天寵者。蓋臺垣垂象於天﹐下土因之造城郭﹐以人合天﹐是甲子爲天之生我﹐而甲子城爲天之成我。夫豈不根﹐而能解事。

天開地辟而人以生﹐其間動靜云爲不過六十年﹑六十月﹑六十日﹑六十時耳。一時之內﹐而欲明陰洞陽﹐以迄乎一日一月一年。由一而推之於十二﹐由十二而推之於五倍爲六十。其理其數﹐非若列星之東井﹐下壤之井田﹐條分而縷析之﹐則夫四生六道之麗於陰﹐三綱五常之麗於陽﹐知之而不能言﹐言之而不及精詳矣。故井之時義﹐於甲子城尢宜深切著明者也。

爲髙爲下﹐必有所因﹐井則無所因矣。大禹乘四載隨山奠川﹐智者行無所事﹐不聞施穿鑿之力於一井。其道橫而致之﹐豎則非法﹐掘井之難﹐人力所通﹐而厚地不居其功﹐髙天亦不禁其取。掘之用﹐粗之則鑿死乎混沌﹐精之則思通夫鬼神。蓋作者深窮奧﹐爲困勉人標一豎而致之之功﹐謂之掘井。

甲子卽書也。無書﹐則先甲之辛金鑄物﹐而不如甲木能生﹔後甲之丁火灼物﹐而不如甲木能長。自亨利而至於貞下之起元﹐非甲奚屬﹖且寅生人而不及辟地﹐醜辟地而不及開天。由太始而推極之至於無始﹐非子奚屬﹐干支之蘊﹐將何所發明乎﹗

夫書﹐妙萬有而爲言﹐括三才而無體。乃上不在天﹐下不在田﹐中不在人﹐而收納之於甲子城中央之井中﹐則奇之不欲傳也﹐於掘井而知之矣。書或浮露﹐勢必爲六丁所追﹐霹靂所毀。豈以元嘿至眞﹐淵涵不測者而遭斯厄運﹐爲千古痛心之文哉﹗

昌黎云﹕易奇而法﹐有法爲奇之聖﹐無法爲奇之神。《易》所謂法者﹐以其有象言之﹔學《易》所謂奇者﹐以其非有象言之。是書參伍錯綜﹐奇處正在無法。苟其人非神明於《易》象者﹐固不欲丐其奇書之目也。

書不奇﹐不可以言得。得之﹐則以總部書爲三才之表章﹐以零星書爲萬有之消納﹐以有字書存六合之音容﹔以無字書還毫芒之權量。奇書旣得﹐天心泰矣﹐帝道咸矣。若曰「行道而有得於心﹐徳之致也。」

卷之二

庚申日移碑逢怪物

天齊太乙﹐因求福以降神﹔慶忌於﹐待呼名而執役。彼看碑於沒字﹐恥落秦﹐玆玩物以有情﹐榮修禹鼎。

指揮顧燭生曰「先生策之若何﹖」燭生曰「此別寇﹐非黑魚頭黨也﹔其敗倭之餘燼乎﹖公不宜出援﹐惟靜以制動。且吾聞神泉之兵﹐多揖盜者。安知非虛聲吆喝﹐以逐其主兵乎﹖」指揮曰「吾誠不忍斥言﹗副衛利君﹐故石龍鄕人。聞其出洋會哨﹐遇賊未嘗接戰。所率三部之眾﹐勇者恥之﹐怯者憐之﹔爲人所狎視久矣。其兵不勝而驕﹐不貧而怨﹔民畏之如虎﹐賊戲之如兒。連年無一矢之庸﹐累舉失片帆之利﹐則軍政可知也。然擁重兵而不一援﹐賊至可乘其疲﹐賊不至轉失吾勢矣。」

燭生曰「近日倭中多用腹里人﹐略不厭詐﹐吾一出﹐賊必僞遁。俟吾歸﹐潛躡吾後﹐不爲之備﹐軍必潰。卽爲之備﹐勞無功。若嚴兵以待之﹐賊自退入海﹐不敢久駐。公速往神泉﹐捕倒戈之亂卒﹐而呈投幘之懦夫。是淸源之舉也。」指揮悟﹐呼浴汗卒來訊﹐已走匿不知所之。蓋賊知指揮善戰﹐故攻神泉以誘之﹐使援於隘口﹐分兩路蹙之﹐志在全勝。來報之卒﹐爲賊紿指揮者也。謂奇計已成﹐詭蹤遂隱。指揮乃練兵於講武場。明給坐糧﹐暗實行橐。

二日後﹐聞賊解去﹐卽疾馳至神泉。利副衛亦返其捨。指揮責曰「賊未攻汝﹐而輒走者何耶﹖」利皇然答曰「求庇新城耳﹗」指揮曰「吾待汝兩日﹐胡不來﹖」利又答曰「無顏入帳下﹐暫羈於村。」指揮大笑而不復詰﹐坐不移時﹐左右擁七叛卒至。搜其家﹐得賊中僞符敕﹔視其臂﹐各貼敷藥紙。揭去濯之﹐字如刺繡。指揮怒曰「此內訌之蟊賊也﹗事起於何年﹖術行有幾任﹖」皆大聲曰「軍食少﹐不得存活。遂激則爲此﹐增外糧﹐聊救一家之饑。引內擾﹐罔知一路之哭。彼計至今日而敗﹐僞官在利君之前。」指揮命縛以送縣﹐而呈揭利某云﹕

竊見轄神泉所副指揮使利達者﹐本以遊民﹐冒爲打手﹐擢汛弁。則借魚鹽之潤﹔領舟師﹐而蒙島嶼之羞。戎伏莽以焉知﹐火焚居而不戒﹔徒惜見危之命﹐總無防患之心。國其安賴此臣﹐士孰與之爲伍。某日時﹐倭之餘孽﹐境入無人﹐該所官﹐識後知難﹐身先亡命。無能招其部曲﹐卽已遁於山阿。緣其耳目無官﹐掣肘有貳心之賊。是以門庭致寇﹐解圍艱一旅之師。未可恕畱﹐亟宜提勘。倘員仍膺閫寄﹐事可寒心。惟叛卒已具爰書﹐罪均擢發。職謹揭。

節度使閱揭帖﹐大叱吒。呼軍將曰「爲吾將佩刀﹐決利達首來﹗」左右皆震悚。一判官進曰「前此坐堂皇者﹐每聞海警﹐自矢不戮一人。今閣下立法之初﹐兵樞轉關﹐是用重典﹐眞節鉞事也。更有請者﹐磔其叛徒於故處﹐而械主兵於廣州城門﹐以令海濱之不職者。苟人人知奮﹐回心革面﹐以贖不赦之誅﹐則此囚亦鞭而釋之﹐無使一人獨就死地。若竟無創懲﹐若艸木之芟夷蘊崇﹐重典行而亂國治矣﹗乞裁度焉。」節度使默然久之﹐曰「誠然﹐且從君議。」遂優禮謝指揮。令兼轄神泉﹐會同遁州刺史﹐寸斬七叛卒於神泉所。逮利達至省中﹐荷械坐城門下﹐觀者如堵﹐不盡揶揄。或曰「此捕賊未能﹐而詭爲聾瞽者也。聞械重百﹐眞能負大任者歟。」或曰「彼食餉不足﹐而有外心。行當瀝血祭纛神﹐碎肉飼癩狗耳。謂此君之頭﹐宜木而不宜金。吾且未信。」利達大呼曰「玩國法者不獨我﹐我先受其誅﹐處置早十年﹐盜猶可已。我之同類﹐尙有罰不及死者。今已矣﹐東西江之木﹐不足爲械﹔新舊城之門﹐盡堪懸首。悲哉﹗」因泣下。城門邏卒﹐殆無不膽色俱戰者。節度使乃爲告誡文﹐刻木榜置戟門左云﹕

節制嶺南諸道﹐佩五印﹐兩上方劍﹐隴西公諭各路都督水陸指揮﹐及有守土責者知之﹕將領不可以木偶爲也﹔職官不可以萍蹤聚也。曾統千百人﹐不知其痛癢。謂之木偶﹐徒爲升斗計。無志於公忠﹐謂之萍蹤﹐同病而不相憐﹐依古然矣。然苗莠粟秕﹐要非於前﹐簸於後﹐無以淸帝廩﹐肅神倉也。今天下𨿽承平旣久﹐大聖人則惕厲方新﹐命吾訓誨爾曹﹐臚列科條﹐非泛論矣。

一﹑各鎭官皆海隅鰲足﹐閣上龍頭﹐應無頹廢之虞。

且有猷爲可采。凡弁兵無犯法﹐寇盜盡銷聲者﹐上考﹐亟請於朝。錫蟒玉。

各鎭官從無建白﹐謹守戎行﹐弁不害民﹔兵無缺額﹐遇有盜寇﹐隨時剿捕。𨿽不能盡﹐亦未敢縱姦者﹐中考。免歲察。各鎭官昧於大體。頗涉驕矜﹐不卹人言﹔竟荒禽色﹐以致毛賊橫行﹐卒無鬥志者。下考﹐付戲下問狀。請內察。

各鎭官恃其勛階﹐虎視一方﹐求金索賂﹐以飽貪壑﹐貔貅側目﹐時見逃亡﹐又復諱言竊發﹐粉飾苞桑者﹐隨時請逮治。稍輕者﹐卽依利達法處置。重則與眾棄之。

一﹑各軍衛官﹐不能緝盜﹐何至爲盜﹖不能練兵﹐何至縱兵﹖其本轄無失事地方﹐遇鄰境姦匪﹐多方堵拿﹐勿使蔓延者。上賞﹐擢不次。

各軍衛官守禦界口﹐偶有失事﹐覓盜蹤﹐求盜引﹐與士卒均勞者﹐中賞。依次擢用。

各軍衛官於水陸防禦事宜﹐不能先事熟籌﹐遇盜發不敢退避﹐間有斬獲者﹐下賞。予金帛。

各軍衛官如敢偸安曠職﹐縱兵爲害﹐與盜爲緣者﹐兵則寸磔﹐照神泉叛卒例﹐官下獄治罪。如與兵同惡共濟者﹐以上方劍刑之﹐懸級纛下。

一﹑郡縣官吏﹐遇地方盜起﹐及海賊來犯﹐多備糧餉以支借鎭衛﹐寧濫務缺﹐以責成功。事平﹐報臺核實給放。如有心刻削﹐及任意遲違﹐致將士嗷嗷﹐藉詞無力擒禦者。以坐失機事論罪。

凡兵將紀功不一端﹐抵罪亦非一節﹐擇其較著者﹐曉諭爾曹﹐尙其敬而聽之。年月日﹐節臺榜。告誡三日後﹐忽有人夜書於榜尾云﹕

吾視此城﹐危於累卵﹔吾視此城之官﹐樂於處堂。白雲﹝山名﹞崔嵬﹐白鶴﹝灘名﹞飛回。悠悠山川﹐何處理君骨哉﹗

厥明﹐門者以告。節度使方集僚吏﹐計擒妖言者。堂上下正喧闐時﹐一鄕民跪言於軍將云「是某所書者﹐乞入白。」擁之入幕府。其人請屏左右。卽陳雲﹕「某農人﹐昨將寢﹐忽金甲神附身﹐自攜炬塗抹之。某實不識丁也。今晨﹐又遇矮道人﹐出一帖授某﹐某命轉呈進。」節度使覽之﹐乃隱語也﹕

老牛莫倔彊﹐頃刻豬婆相。火作丹樓十千丈﹐三口平吞廣利王。三弓救取海和尙﹔苦無量﹐酸無量﹐嘗到甜來豬腹脹。

節度使詰以矮道人所在﹐答云「彼將爲國師矣﹔豈能爲汝召之卽來。且雲鬃霧鬣﹐未定何山之巓﹐何水之湄矣。」節度使勃然曰「妖民也﹗」命仗之﹐腰間懸一紙。書三句云﹕

隴西公﹐不可打村翁﹐打之萬里行湟中。

詞意唐突﹐益震怒。急呼重杖。刑將及而人已杳矣。滿庭錯愕。門卒來報曰「鄕人委蛇出門﹐云奉命偵賊情﹐果有是事否﹖」節度使曰「此人未必爲妖﹐或矮道人之張也。然姑置之﹐毋惑遠聽。」適參議區星入見﹐以前後妖惑狀示之。參議瞿然曰「下官亦有祕陳之說﹐得毋暗合乎﹗」節度使引入小閣語﹐卽蹙額曰「粵事孔棘﹐節相欲無恙耶﹗」節度使詫曰「實苦不知﹗」參議曰「相公聞近日有廣州王否﹖」因促膝耳語曰「比南海之鄙﹐石灣村人告變﹔言其鄕之猾﹐殺人多矣。村人之父兄輩﹐被猾害者五人﹐皆隱忍不敢言也。將有言而頸骨斷者﹐亦不止其一鄕人﹔此人則尢號慘痛心耳。下官深夜﹐獨聽其詞﹐賊已私署僞官﹐聚糗糧數十家﹐可供幾萬人食。仿吾軍中器械﹐無不精繕。陰謀已成﹐烏合者無論矣。死黨殆不止千人﹐又奉一幻術者﹐出入神鬼。惟彼見人﹐人自不見。故賊亦善遁。」節度使微叩賊姓名。參議以筆書曰「自署廣州王者﹐今爲鄺天龍。似有慕乎劉之更名﹐本何姓﹐故廣西蠻也﹐已成之羽翼﹐垂十五年。聞術人陰爲畫策﹐搏泥作土牛﹐喝使行走﹐噴水畫七豬。咒之﹐自壁間下地﹐期以巳年辰月庚申日﹐牛與豬生活。始遂逆謀﹐斯又得之於賣卜人。下官畱心三月於玆矣。乃今端倪已露﹐正欲稟白﹐不虞訛言之來﹐牛與豬忽相映射。𨿽然﹐太白化小兒爲謠言﹐未必時人能解﹐大都此邦杌﹐斷非從容坐論之時。下官請分八路掩捕之﹐倘巍峨百雉﹐不陷劫灰﹐事或有濟耳。」節度使涕泣謝之。參議去後﹐朝廷有使命至﹐以隴西公前年按閩獄﹐事涉曖昧﹐左遷涼州都督﹐竟有玉門之行。參議往問﹐節度使悵然曰「前者妖言驗矣﹗此行非湟中乎﹖公宜努力戡亂﹐無徒怨別離也。」參議退而大悟曰「亭節相之貶﹐其定數乎﹖然後來者必賅圃中丞也。兩君之號﹐以亥代丑﹔正如訛言牛化爲豬﹐是又非賊中所喝咒之二畜。然下數句﹐久亦必驗﹐第無從預測之。」時賊焰旣長﹐賊鋒彌。賣卜人謂參議曰「天龍之黨婁萬赤者﹐先爲楚麻陽人﹐幼得奇疾﹐入大酉山書穴﹐遇侯老人﹐傳以離朱生遁之術﹐煉形於火﹐禁咒鱗虫。始入五溪蠻中構亂﹐其酋頗疑忌。亡歸粵嶠﹐說天龍而輔翊之﹐卽曩所謂幻術人也。嘗以妖火護天龍﹐變化萬態﹐煽惑數鄕人﹐云彼以火得道﹐天龍應火徳者也。有中原竄士陸無倫進謁﹐大傾倒﹐願任馳驅﹐萬赤言於天龍﹐署僞通島使。直不揣魚遊釜中﹐妄思劍倚天外矣。」參議曰「夫制賊之方﹐固宜多多益善。亦乘其偃伏時﹐先據頭地也。」乃授策八路﹕郡二﹐縣五﹐巡檢一。曰暗練鄕兵﹐無求武人衛。私布賞信﹐先從富室謀﹐早晚得急羽﹐卽入剿。又恐海幟交結﹐以西南隅屬海尙兩都督備交﹔以東一隅屬甘指揮備倭﹐密書一晝夜﹐達甲子城。指揮謂燭生曰「隴西公有廊淸之志﹐又解印西行﹐百城之憂﹐非特三沐之感也。鄺賊何如之梟獍﹖敢發難自取湛族﹐而害此一方民耶﹗」燭生曰「請展徹土作稼之文可耳。」與指揮同拜手展繹其篆云﹕

歲大荒落月行龍﹐孽龍鬥禺山神﹔子夜則起﹐申晚而滅﹐甲部遙分龍一爪。

燭生曰「槍別浮之光﹐不箭射將自墮也。區參議必能辦此賊。然備倭之事﹐不以畀鎭官而責成本衛﹐知眞倭假倭﹐消長存亡﹐系於君之赤手。吾謂眞倭前攻神泉﹐被吾伐謀誅其內應﹐必不敢再犯。致有損摧﹐應鄺城之招致者﹐必僞倭黑魚頭也。二澑蠟書來﹐君可定行期矣﹗」指揮曰「然則君自守新轄之神泉﹐吾有師期﹐必使走告﹗」燭生慨然去。

是夜﹐漁人有以釣筒獻者。指揮命以餅金犒﹐攜筒祕室劈之﹐得小澑蠟書云﹕

沙明密達﹕鄔郁於某日﹐持倭所給令矢﹐投老魯帥艇。老魯始猶疑其兩端﹐別艇候調。前月盡夜﹐老魯呼郁密語﹐鄺天龍以檄來召﹐連兵致擾﹐有合乎縱橫之機。但未略一捨﹐未踞一垣﹐妄自尊大﹐卽擁僞號﹐恐妖由人興者﹐火還自焚也。子爲我覘之﹐王者自有規模﹐元勛亦殊气象﹐果有異焉者乎﹗與其事定而識海水﹐驗東風﹐不如應之於先﹐遙結與國矣。否則第然諾之﹐仍自爲計﹐豈無端受黠蠻役也。郁承命去石灣鄕中﹐以報使禮見鄺。其人赤色幘服如火官﹐詞意甚倨﹐旁一髙座﹐號婁仙﹐亦服飾如火官之相。幕中懸畫幅﹐題曰「倒海圖。」婁仙謂郁云「諸島之人情向背﹐吾於此圖得之。島長之年將歲君﹐亦存此圖之水盂內。爾老魯戈船起海東久矣。欲見其狀乎﹖」就畫幅中手探一盂﹐貯水過盂面而不泛溢。令郁就視之﹐見黑魚頭坐盂底﹐兩手反接狀﹐郁大驚色變﹐婁仙笑曰「彼不來助吾王﹐吾就盂中擒出耳。可亟歸告﹐」郁乃疾還島中。陳所見語。老魯大恐﹐西望遙拜﹐將率輕舟犯虎門應之﹔又郁在鄺賊帳下﹐聞其黨私喜曰「新節制未來﹐而區參議被吾婁仙咒將死﹐死則大城唾手得矣。爾公爾侯﹐能不興之暴耶﹗」鄔郁所探如是﹐老魯將出。故明所受策﹔𨿽購得其人﹐事尙未行也。常越亦潛估客船﹐靜以待命。月日時明飛達。

指揮尋思賊計若行﹐參議必不可活﹐惜無人識其術而力破之。斯時更僕致辭﹐恐天奪臥虎之速矣。而肆索枯魚曷爲哉﹗漏下三鼓﹐搔首出帳中﹐仰見星斗﹐嘆曰「圖賊之才﹐自應星象。區君豈虛有其名乎﹖」忽有聲從北方來﹐似爆竹濺水落帳前﹐有光浸眉宇﹐指揮驚曰「星就變矣﹐區君安得生﹗」光四散﹐移時方熄。墻陰覺有著木屐前者。視之﹐人僅四尺餘﹐屐髙一尺許。指揮掣劍呼曰「魅莫侵我﹗」其人鼓掌笑曰「使君畏魅歟﹐抑畏星歟﹗」指揮曰「星變如是﹐宜若輩之瞰人也﹗」其人曰「使君果髙明﹐應識我﹐無疑爲鬼。」指揮曰「汝何人斯﹐肥而短﹐前以妖言進隴西公者﹐非汝乎﹖」其人曰「我固矮道人也。先在廣﹐變形爲鄕民謁節相﹐將有所白。節相目爲妖而杖之﹐我始隱去﹐亦知鄺賊終發﹐刀劫焉逃﹔區參議托志忠雅﹐爲賊所算。故以今夕借天漢白楡星落﹐樞星代之死。楡星存矣。然區懨懨待盡﹐我不往﹐咒未可解也﹐因使君與區同患﹐故來相詣﹐且求一薦書去﹐使書生不疑﹐吾道可展。」指揮審視良久﹐恍然曰「記君於二十年前﹐曾在遼海沙磧拯吾﹔吾叩姓名﹐以李長腳告。時方頎然﹐今何爲而促縮無所長也。是二是一﹐吾轉惑焉﹖」其人曰「始我學道未成而爲盜﹐脫君難後﹐以跳長城窟﹐爲山神刖﹐匍匐尋本師﹐就殘體易矮形﹐凡入山十年而道成。本師命出世掃邪魔﹐扶忠義﹐當完陽九之數﹐功未及半﹐心實黽皇﹐幸迫我以時﹐責我以事﹐道心亦云慰矣。」指揮乃延入內﹐亟爲書云﹕

鼎白﹕石灣賊不久當敗。然生心之虫﹐伺影之蜮﹐有不可知﹐最難料者也。來矮道人者﹐明陰洞陽﹐遣爲君治疾﹐乞祕之室中﹐必能宣力﹐以術破術﹐其亡不亡﹐而國而家幸甚。

矮道人去後﹐指揮將以舟師援虎門。燭生使人告曰「從事謂不宜離新城﹐早晚老魯必至。」指揮以沙小澑書示之﹐使人云「從事知鄺賊必通老魯﹐兩惡易合﹐亦必助之矣。然知我師集虎門而暗襲甲子﹐又虛之策也﹐請伏崎石港待之﹐彼遇伏而遁﹐我乃縱兵出擊﹐亦可以破其鬼膽矣﹗」指揮曰「桑君眞勝我一籌﹐謹如教﹗」遂率兵往崎石港設伏。

三日﹐賊竟不至﹐指揮疑﹐令諜之。返報曰「老魯以便道趨汕尾﹐碣石中衛張指揮以三百人迎戰不利﹐羣賊駕舟入門﹐見山頭一道士作鶴聲指賊艇者三﹐卽觸石碎。老魯與十人棹三板船逸去。故不敢東下。」指揮曰「殆又李長腳立一功矣﹗」撤兵還新城。而燭生先一夕自神泉返﹐指揮告以老魯東犯﹐途中爲矮道人呼風破之。故免於崎石港之戰。燭生曰「矮道人之名﹐吾在閩中耳之久矣﹔不助他將﹐而沾沾爲一張中衛解圍﹐何取乎爾﹖」指揮曰「不然﹐道人識吾時﹐恃其金剛禪。入於辟支果﹐𨿽幻五里之霧﹐終驅四山之風﹐遭刖以來﹐皈依於正﹐固將盡僨軍之將﹐而咸與圖存。陰行善事﹐斯爲陰功﹐道得於心﹐斯爲道徳﹔𨿽怯十倍於張公者﹐猶將只手扶之也。不惟其人﹐惟其績﹐所謂神通矣。

旬日間﹐聞區參議濟師﹐卽道人得志之期耳。」燭生以手加額曰「公少遇異人﹐都非凡骨﹐以其能事﹐助邦家。古稱云興四嶽﹐霖雨自天者﹐此其一時也﹔可不賀耶。」忽門卒報有女子願入廣州﹐滅賊自效。指揮命入見﹐此女羽衣玉佩﹐水色云容﹐出一箋呈覽云﹕

兒紫府仙家﹐丹山鳳冑。水晶宮裏﹐惟小相憐﹔雲母帳前﹐以嬌自貯。念劬勞之龍伯﹐膺保抱於鮫人。女不患其仳離﹐翁尙歡夫矍鑠。乃者火妖爲亂﹐詛祝及乎鱗虫﹔因之泉吏告凶﹐逋逃嗟我介士。是用忘其螳臂﹐無庸畏彼虎須。將命髙堂﹐願言夙駕﹐蛟螭有眾﹐謹隸節麾。珠羽之流﹐甘當旗鼓。期門靖獻﹐眞不虞其火攻﹔大纛因依﹐庶將滅此朝食。

指揮曰「神女適從何來﹖義師遽集於此﹐只恐逐天兵之隊﹐無能揚水部之鑣﹐稍隔幽明﹐難同紀律耳﹗」女蹙然曰「石灣邪師恃其惡焰﹐咒陰火而驅毒龍﹐國中居民被其沸羹﹐無不痛心疾首。身是龍女﹐請於君父﹐挈練卒百人﹐自新城中央井中飛出﹐俱願潛蹤幕下﹐同指仇方。謹以名冊進呈﹐惟祈籍入軍伍﹐呼之應變﹐必著成勞。兒自能隱形﹐無不堪供驅使者也。」指揮諾之。女出百人名冊以獻﹐卽已不見。指揮與燭生計﹕「君爲吾城守旬餘﹐吾自率勁兵五十名﹐駕數漁艇直搗石灣。待龍女成功可乎﹖」燭生贊曰「斯脫兔之用也﹐神乎神乎﹗」指揮將行﹐新節制傳檄至云﹕

兼嶺南節制﹐禦史中丞﹐檄甘指揮遵行。參議區星﹐病中力薦該衛官﹐戎韜素著。艦績時勤。玆有斬木揭竿之虞﹐爾其偃旗息鼓而至。倚任非一﹐踟躕至三﹐便速赴援﹐勿稽來會。某夜四十刻插羽。

燭生曰「公此行天時人事﹐適逢其會﹐龍女來助﹐良有以也。」指揮乃令兩裨將協桑從事居守﹐自以五十人裹十日糧﹐駕漁艇西上。至廣州城下﹐區星已遣健步俟於﹐迎入計事。指揮密呼龍女云「汝等百人於何隱形﹐吾入區參議廳事﹐能相從否﹖」聞女答曰「兒隱於明公之佩囊中﹐所率百人﹐隱形於戰卒五十人之身﹐以兩化附一神也。與參議談﹐只須明公一人去﹐兒將因以助矮道人焉。」指揮入﹐參議尙臥疾。就榻前問訊﹐參議曰「事棘矣﹗病殆矣﹗治疾之道人﹐前夜爲盜所殺﹐喪其首﹐無從覓得之。因附耳言﹕石灣賊聞以今日起事﹐君盍探乎﹖」指揮曰「第不知今日地支﹐可是子否﹖」參議曰「壬子也。」指揮曰「可遣諸路進剿﹐亦以今日。但矮道人無首處﹐吾當驗之。」參議命從者引之去﹐則別居一量笏地﹐道人軀坐於牀﹐而首斷處不見血。指揮命從者出﹐呼龍女曰「所以助之如何﹖」聞女答曰「婁萬赤咒區參議不死﹐而矮道人至。先以所著木屐化山樓﹐置參議遊魂於其上﹐萬赤吐火焚山樓﹔樓下一長劍出刺萬赤腹。腹破裂﹐胸中火散地﹐盡爲水銀﹐蓋劍卽水銀所成﹐道人之術﹐誠超超矣。萬赤怒﹐以帛束腹﹐與鬥於白雲山頭﹐役使火蛤蚧結隊刺面目。道人呼李左車挾十二雹彈丸擊之﹐其虫斃。一彈丸入萬赤左目﹐碎其珠。萬赤敗走﹐道人返丈室跌坐﹐將運神﹐首忽自落﹐是萬赤遣鬼母以元陰池眞鉛刀斫之。而坎瘞於白鶴灘上﹐道人無恙﹐明公勿憂﹐兒自去捧首歸耳。」

指揮大駭﹐卽反其戶而出。夜分﹐夢與龍女赴白鶴灘﹐索道人頭不得﹐慟哭幾絕。則見道人之軀﹐自遠沙而至﹐腹中語曰「無哭無哭﹐我自將頭續。」就水中撈出一黿頭戴之。指揮曰「非非﹗」龍女曰「是是﹗」互爭辯而醒。聞龍女言曰「道人首卽黿也﹗」道人大笑而入曰「道人元無首也﹗」稽首謝龍女。指揮喜﹐還告參議﹕「矮道人未嘗死。」參議躍而起曰「吾昨夜已霍然愈矣。」道人亦至。謂參議曰「君可分兵搗石灣﹐指揮自以漁艇去﹐吾以庚申夜﹐候捷音耳。」卽走入室中不復出。參議送指揮去﹐乃調八路剿賊官﹐廣州木守﹐端州黃守﹔各以兵將百人﹐駐三水縣西北兩江口﹐防賊援。南海番禺二縣令﹐率兵役守東西炮臺﹐及海珠寺。順徳﹑香山﹑新會三縣令﹐以遊兵散役﹐駐西南各村堡﹐俟賊至擒斬。五斗司巡檢柳皆木﹐率鄕勇進石灣擒賊首。參議自出南門策府兵﹐合副都督二人守禦。中丞則不動聲色﹐日與僚吏縱談詩古文字﹐從容坐鎭而已。初﹐柳巡檢者﹐人也。嘗與少年不良子勾當﹐區參議計擒之﹐貰其罪爲緝盜使。未三年﹐以獲盜功﹐請於都臺﹐擢捕職。粵有司咸病之。或曰﹕是卽風詩所云『無拳無勇﹐職爲亂階』者也。以鄕勇入石灣﹐鄺天龍正率其僞總兵二人﹐大閱於沙口﹐見皆木至﹐噴三昧火灼之。皆木踣地。天龍命縛之﹐劓其鼻放焉。鄕勇多戰歿﹐僞丞相婁萬赤突入中丞署﹐中丞方坐園林賦詩云﹕

戟門從不戾飛鳶﹐老去山林得靜便。

陸賈髙談應問水﹐任囂故事總如煙。

無多舊雨都成夢﹐有幾春風卻放顚。

兀坐寸衷平五嶽﹐免教蠻觸戰愁邊。

萬赤僞爲掃地夫進曰「相公詩實佳﹐直恐催租人敗意耳﹗」中丞曰「汝亦解此中語云耶﹗」萬赤云「請學步若何﹖」中丞授紙筆和云﹕

已見公輸制木鳶﹐腐儒墨守論便便。

帝車欲碾羣峯靄﹐臣節徒臨萬井煙。

勇亦裹氈隨鄧喫﹐狂曾濡筆過張顚。

也知節度非襄樣﹐特與浮楂閱海邊。

萬赤和詩畢﹐牽中丞去海上﹐果一舟澳口﹐有漁人大呼曰「相公不可入艇﹐此石灣妖人婁萬赤也。豈掃地夫耶﹗」中丞如夢醒。萬赤怒﹐以掌中雷劈﹐漁人但張口如吞咽狀﹐竟無所損。惟笑曰「雷而不往﹐乃非人情。」還震一聲﹐燒萬赤須眉殆盡﹐衣帽俱裂﹐萬赤走入舟去﹐瞬息舟亦無有。漁人謂中丞曰「民苟遲至須臾﹐相公必遭毒手。」中丞感之﹐問姓名﹐答云「只詢區參議便相識。」袖中丞手曰「起還署﹐是處離東門已三十里矣。」中丞從之﹐若禦風行者。入園林賦詩處﹐則見一僵臥人卽其身也。先行海上者﹐殆精魂焉。漁人引手推墮其魂﹐始欠伸而蘇﹐漁人不見。中丞急召參議入﹐示以妖人所和詩﹐並魂遊諸幻境。且述漁人語。參議曰「必矮道人矣。請率將吏出節府﹐視師城上可乎﹖下官先驅﹐諸道用命﹐此賊不足平也﹗」中丞投袂起﹐登南門城樓﹐誓師出涕﹔適柳巡檢以無能被劓來請罪。中丞爲之掩鼻。參議曰「君太鹵莽﹐輕而不整﹐故有此挫﹔然亦吾計之疏也。」遣醫者補治其鼻﹐得少皮肉𨿽內陷﹐勝於掘穴者矣。參議以中丞令﹐檄甘指揮進搗。初﹐石灣賊黨﹐大半脇從。參議問左右曰「郡中人有能入賊中﹐挾餅金以賂賊黨者乎﹖」左右曰「曹鎭﹐郡之名捕也﹐只其人可任使。」遣曹至受密計﹐攜三千枚餅金入賊中。有鄺天龍之妖童渠灌兒者﹐年十六﹐爲天龍所狎﹐其父兄皆被害﹐忍而遭淫﹐實未嘗須臾忘報也。是兒有力善斗﹐火攻之術﹐亦受之婁仙。是時曹鎭僞爲投納者﹐入見鄺之兩僞將曰「大王事成﹐君等皆公侯矣。亦提攜曹某否耶﹖」兩人曰「汝常在廣州﹐揚言擒吾輩如捕鼠者﹔今竟何如﹐抑別有詐也﹖」鎭曰「我將以全家爲托﹐各饋五百枚﹐何言詐也。」卽分送其物。兩人曰「陳於大王乎﹖或拜賜而嘿嘿乎﹖」鎭曰「嘿乃甚善﹗陳則令大王疑﹐但得寄居所。當續有所進。」兩人喜﹐置之密室中。

一日鄺與婁計事﹐灌兒出視二將﹐忽聞別室中小語﹐往窺之﹐見言者復有野客。闖然入謂二將曰「彼何爲者﹐公等有外交耶﹖」二將遽窘促不能答。鎭故機警﹐卽大聲曰「軒軒霞舉﹐得非反顏事仇之渠郎﹗」灌兒詫曰「爾何以知吾而詈之也。」鎭曰「揭日月之仇﹐無人不憤﹔奪風雲之色﹐望气可知。我犯難此來﹐爲保全幾片美玉﹐毋使與頑石同焚耳。曹捕長大名﹐廣州小兒﹐聞聲不敢啼哭。君等終爲賊徒﹐則請縛吾﹔終爲壯士﹐則盍從吾﹖」二將曰「從之若何﹖」鎭曰「便縛渠郎。」灌兒大慟曰「小子爲無口匏久矣。椎心泣血﹐不死有待也。亦惟捕長之命是從耳﹐何爲縛乎。」鎭曰﹕苟如是﹐吾亦以五百枚壓驚﹐有事共議﹐泄漏者將吾頭去。」於是灌兒與二將﹐皆嚙臂出血盟曰「苟不聽捕長驅策者﹐遭神殛。」各泣拜而退。時距起事日﹐已自壬及戊矣。甘指揮率五十人持短兵入﹐婁萬赤以火軍三百人迎敵﹐衣帽皆赤﹐呼聲若鬼車。五十人接戰﹐如入燎原也。龍女暗謂﹕「指揮急退至河上﹐吾命所部克之。」指揮令曰「賊火方熾﹐其速退﹗」五十人轟然出走。萬赤以劍指曰「弟子輩可擒甘鼎來﹐爲區星斷臂。」羣賊鼓噪﹐追至河濱﹐風雷怒生﹐五十人脇下各露鱗爪物二﹐激水沃火軍﹐奄然俱倒地﹐短兵並起盡戮之。萬赤袖出一物如燻籠﹐罩指揮首。指揮一舉手﹐飛大珠如龍眼﹐穿萬赤﹐燻籠自解脫。萬赤臥地咒曰﹕

昆侖火靈﹐賜吾火精。火中祕陰﹐水族之金。潛不來助﹐靈官震怒。釜底添火﹐遊魚孰躲。

咒畢。五十人脇下鱗爪物一時都滅﹐三百頭顱中﹐有自跳擲者。萬赤亦起﹐持劍來刺。指揮將與戰﹐聞空中有嚶語咒云﹕

神龍水生水龍木﹐龍火能燒鬼火腹。

一妖出頭禍萬族﹐一妖懸頭炯萬目。

有白練裙自空下﹐是龍女縛妖之物。萬赤化雌霓遁去。指揮入賊巢﹐則鄺賊已爲渠灌兒所擒﹐兩僞將違曹鎭約﹐將以兵救﹐霹靂起天半﹐俱擊死。是矮道人坐鴟尾上作法誅之﹐應其誓言也。賊眾竄西南者﹐多被擒斬。三水賊援﹐亦爲兩守所率兵將敗走。最先犯東西炮臺者﹐皆殲焉。指揮凱旋﹐則庚申日早也。參議請於中丞﹐獻俘南門闕。臨刑﹐鄺賊嘆曰「吾殺人也多矣﹐有不亡之廣州王乎﹖」灌兒在旁詈曰「賊以土狗﹐僞稱天龍﹐燼人之廬﹐夷人之墓。臠我父兄﹐坼我家室。淫凶以族﹐劫殺爲墟。發上指而罪紀天庭﹐心中焚而冤連地軸。幸垂死之孤兒﹐受成謀於捕盜。假陳兵諫﹐潛用火攻﹐以妖治妖﹐不縛自縛。今將寸磔﹐早欲分羹﹐三十里之鼓﹐行堪洗耳﹔四千家之膏血﹐胡勿燃臍。」監刑者爲木守。令灌兒戴花引巨觥﹐以揚其擒賊之功。曹鎭亦次賞。然後割天龍肉﹐仇家啖之立盡。首令南門﹐兩手釘左右兩都督門外﹐兩足分遣送碣石甲子二衛城。釘於堞。從賊斬首者十人﹐減死戍遠方者三十六人。論功﹐中丞請於朝﹐以甘鼎擢鎭撫﹐區星擢右布政﹐文武升賞有差。是夜﹐矮道人吐火燒石灣﹐將伺婁萬赤﹐見僞帳前有碑然﹐視其文﹐爲將軍馮盎建。盎故冼夫人孫也。道人以劍畫地﹐碑自移去二十步﹐更掘視﹐碑下忽黑煙萬縷衝出﹐見一物首六翼四﹐手三足一而十趾。道人擲劍化匹帛裹之﹐物鼓翼飛去。適參議來召﹐道人悵惘還省中。

蚩氓何事揭竿行﹐武將文臣奠太平。

縱使黃巾俱敗死﹐豈容黑闥稍偸生。

仙人掌上無燐火﹐龍女胸中有甲兵。

怪怪奇奇書不盡﹐看予攬轡志澄淸。

雨穀道人詮曰﹕

庚申比甲子長四干支﹐老金始從革以作辛焉。生壬男癸女之水﹐實茁甲木﹐是庚爲甲之大父﹐而甲其孫枝也。猿猴嘯天閽以呼天雞﹐致二犬三豕之物﹐偕來鼠子。是申於子爲貴族﹐而子其細民也。甲子城而繼之以庚申日﹐若言先甲三日辛也﹔辛爲金之仲﹐實本於庚爲金之伯也。且城歷歲時而崩圯﹐日無歲時之不流行﹐殆窮源而著始者歟。

道家守庚申日﹐以是日也﹐三尸神以人之惡﹐陳達帝庭﹐則罰或及之。故不寐以守其神﹐久之乘夜逸出﹐運心鑑爲意劍斬之。斯彼神死而吾神生﹐然非存養之功﹐一剎那間﹐鮮不失守者矣﹗史中先著甲子城﹐示立命之亟﹐次著庚申日﹐示閒邪之難。

書爲先天之符﹐碑則後天之象﹔書與碑俱開辟於夏禹洛書之後﹐厥有岣嶁碑。然書眞而碑僞。僞者並不能廢﹐眞者庶幾僅存。碑之奇略同於書矣。書與碑分顯晦於秦皇﹐焚書以還﹐乃置嶧山碑。然書仍出而碑復焚﹐焚者失其眞﹐出者又增其僞﹐書之奇終勝於碑矣。吾謂甲子城同文之書符先天﹐主乎常者。庚申日沒字之碑象後天﹐觀其變者。

碑何以移﹖《初學記》曰「碑以悲往事也﹗」夫在山者剝於山精﹔在水者蝕於水母﹔在宮者宮蕪而崩﹔在廟者廟易而毀。在衢者幾人作歌﹖在墓者何鬼不哭﹖若是其悲也。史氏移之﹐移其悲於古人﹐則今人不暇自悲﹐而轉爲古人悲者無有矣。移其悲於無古無今﹐則古人而豫今人之悲﹐與今人而復古人之悲者悉無有矣。夫而後﹐性命之間﹐不以悲損﹐而吾道可成。蓋移碑之心﹐切於遷鼎﹔移碑之力﹐大於拔山。旣服其神﹐愚公亦畏其癖也。

碑﹐植物也﹔移之者﹐動物也。物理相感﹐故物旋萌。碑﹐誌怪者也﹔移碑﹐行怪者也。怪形已成﹐故怪旋起。逢怪物者﹐物萌於太空﹐怪起於皇古。而吾以下壤之倮虫。今時之妙識﹐闖然而逢之﹐傷無道則以爲非人﹔嗤不祥則以爲怪物。非彼之迎吾﹐吾實逢彼。如《春秋》之義﹐諸侯相見日遇焉。嗚呼﹗不能遠之﹐烏得逃之。玆之逢也﹐精之則鬼神之通﹐約之得禽獸之異。不然﹐而人化於物﹐妖由人興﹐碑下之怪物﹐卽返於虛無﹔室中之怪物﹐自矜其品匯矣。柰何﹖

書之奇者﹐乾三三﹐坤六六﹐而盡信之書不與焉。物之怪者﹐陽一君二民﹐陰二君一民﹐而資生之物不與焉。自奇書出而盲目腐刑之徒﹐有所發明﹐自怪物生而牛首蛇身之相﹐因而附會。故有書必有物﹐書不奇者﹐物不怪也。

卷之三

懺銅頭蚩尢銷五兵

逆天者亡﹐海上之孫恩必敗﹔無徳不報﹐車中之糜竺何傷。嗟小醜之潛形﹐地難鑄錯﹔喜神姦之革面﹐水可銷兵。

時參議與指揮並坐﹐見道人至﹐起詢以萬赤何爲尙稽天討。道人曰「西南兵劫未完﹐畱彼爲點鬼簿之主吏耳。」指揮進見中丞﹐請立廟白雲山頭﹐模龍女像﹐以爲歲時享祀。且勒石書勛﹐並褒矮道人。中丞曰「道人龍女之烈﹐吾固將奏請封號焉。是文非區君不能爲也﹗」參議坐小閣半日﹐碑詞告成﹐呈稿本於中丞云﹕

歲次疆圉大荒落﹐相月庚申日﹐兼嶺南制使禦史中丞石玨﹐率其參議區星﹐指揮甘鼎﹐及附垣將吏等﹐擒石灣賊鄺天龍磔之﹐餘黨悉平﹐治典也。先是壬子日﹐賊變起﹐妖之傅婁萬赤﹐咒區星將歿﹐際遼東羽客矮道人﹐先名李長腳﹐自北海飛至﹐借星立命﹐化樓招魂﹐爲水銀劍以遏妖氛﹐用雹神彈丸以除火。大智慧﹐極神通﹐嗚呼爍矣﹗古稱灌壇之令﹐能返邪風﹔蜀郡之守﹐力平水怪﹐尙不足以方斯。洎區星旣生﹐道人無首﹐爲妖所算﹐國人人自危焉。則有東海龍女﹐以勁旅百人﹐附甘鼎之師徒﹐同修矛戟﹐隱形入夢﹐績首於黿﹐輔翊元妙﹐實與道人同功。旣而中丞玨被惡魔所侵﹐幾乘舟而泛逝。道人又詭迹漁父﹐援之海濱﹐避震出震﹐完神歸庭﹐𨿽我生有命﹐不幸而爲巫蠱奪魄者何限﹖噫其生死人﹐肉白骨﹐於我兩人有再造功﹐而充周此義﹐全活善類者﹐奚止什百也哉。及我兵退河上﹐鼎與五十人甘同焦土﹐將托沈淵﹐而龍女所率百人﹐附眾卒以露鱗爪﹐龍女附鼎以飛大珠﹐馘斬三百徒﹐咒驅元惡﹐不死而遁。延頸待時﹐又可畏乎其駭人也。夫蔣帝八公﹐幻艸木助謝玄﹔項王江陽﹐敵苟兒報蕭琛。庶稱前烈。不聞轉戰之能﹐從翠羽明珠中來者。龍公弱息﹐神武照耀。視夫斗朝那而借兵﹐離洞庭而受牧者﹐俊傑非其等倫。世所艷稱之夫人城﹐娘子軍﹐固宜瞠乎後矣。鄺賊初抗天戈﹐爲其仇渠灌兒襲執﹐惡木不勞仙斧﹐穢形不待軒鏡也。凡九日而賊滅﹐誅斬者四百二十級﹐禦魑魅者三十六醜﹐分道擊賊﹐峙糧不及五百人﹐破賊巢﹐收叛業四千戶。《書》曰「惟爾有神﹐尙克相予。」自玨以下將吏之力不及此﹐會當請命天子﹐錫褒封﹐晉鴻號﹐以昭龍女之靈﹐紀道人之績。神廟有赫﹐斯告功﹐崇報也。謹勒石。

中丞稱善﹐付石工爲之。參議自書丹畢﹐尋道人不見﹐送指揮還甲子。甫登舟﹐龍女暗呼風﹐頃刻而至。燭生迎賀﹐龍女言於囊中曰「桑從事別久矣。行以不辱命之舉﹐歸告君父耳。乞鎭撫將名冊投之中央井中﹐兒自以百人去也。」指揮方欲致謝﹐而佩囊人杳﹐乃從其請﹐投名冊於井。聞其下有歡笑聲。燭生曰「鎭撫之擢信乎﹖」指揮曰「中丞陳奏有是言﹐龍女亦解趨風耳。」燭生曰「馮盎碑下之怪﹐竟無能蹤迹耶﹗」指揮曰「此事甚祕﹐先生何從知之。」燭生曰「昨者矮道人半夜來訪﹐云將入地肺求之﹐故吾得知也。」指揮曰「亦不知此怪與萬赤同聲气否﹖盍展天人圖觀之。」燭生同拜展﹐見第一幅爲巨鼠臥穴中﹐數十貓垂涎﹐一稚貓銜其耳。篆云「鼠輩成擒」。第二幅爲大蟹浮海中﹐天半有鐵來系。篆云「橫行自斃」。第三幅爲妖禽九首立庭中﹐小人長二尺餘﹐皆罹拜。篆云「鬼車下世」。是一而二﹐指揮掩卷。問燭生曰「鄺賊爲灌兒所執﹐疑卽稚貓之銜鼠耳矣。大蟹妖禽﹐則何以言之。」燭生曰「以意淺窺﹐萬赤其先亡﹐而碑下之怪﹐未可量也。天下惠此一方民﹐兵事將疊起乎﹖」指揮曰「人臣爲將﹐當如馬伏波之以革裹屍﹔否則李臨淮靴中之刀﹐可以遂志。非是而徒擁半部鼓吹﹐演軍士如戲魚龍﹐忠孝惟事空談﹐戰陣先憂無勇﹐朝廷安用吾輩﹖令僕以俟賢人可矣。」燭生曰「公之節槪﹐超出恆流﹐狷𨿽懦夫﹐願同皎日。」相與涕泗未已。

門卒來告﹐常越入城﹐將有所白。指揮命進﹐大澑拜賀﹐起曰「城上懸一足﹐何號令也。」指揮曰「鄺賊誅﹐分足釘衛城耳﹗」燭生曰「圖中甲部遙分龍一爪之言果驗矣。」大澑曰「老魯近日貪淫倍常﹐恃其泊舟處得海中地利﹐以五十巨艦﹐聯爲僞宮室﹐居其中﹐自置門戶﹐單桅雙桅之船。日夜巡警﹐以螄眼代角﹐黿殼代鼓﹐西南兩鎭兵士受縛者﹐將及百人矣。乞帥示令。」指揮與燭生計曰「賊魄力愈大﹐前策似不足以餌之。」燭生曰「貨奇色艷﹐賊必墮術中。僕與大澑爲番賈﹐以三海鰍下南交﹐上列假洋物﹐下伏甲士﹐俟賊來劫﹐從底飛出。上斫之﹐可殲其精銳。命小澑亦載美男女三艇﹐飾服色以獻﹐賊爭奪男女﹐得以行反間也。」指揮從其議﹐潛以盾士二百﹐駕四艇爲之接應。燭生與大澑駛海鰍﹐將及大澳﹐鄔郁乘漁艇迎至。謂大澑曰「賊中今日與交人會﹐初不設備﹐可擊也。斯主兵爲何人﹖」大澑曰「吾城中桑從事﹐偕吾以計破賊。」鄔郁拜燭生﹐卽自棹舟去。

大澑命舟人折帆前進﹐將及賊艇﹐見小澑以三船男女獻。老魯方與交人宴﹐小澑進曰「某知大王享客﹐敬以美人助一觴。」老魯狂喜曰「何方民﹖如是恭順﹗」小澑曰「某亦大王之鄕人也﹐鄔郁爲舅氏﹐招某來附﹐是物將不腆耳。」老魯命美人進見﹕男十人﹐俱潮童﹔女十二人﹐多揚州產﹐而飾爲蛋女者。交人卽攜一潮童手﹐問姓名﹐但搖首﹐蓋不解語故。老魯通其義﹐童曰「弔獰光﹐」交人亦搖首﹐老魯代之答曰「張銀官﹗」於是蛋女皆笑﹐擁地都坐。交人吸一巨杯﹐爲詩贈老魯云﹕

豈復存崖岸﹐惟堪共酒漿。

雲霞兼萬態﹐簫鼓自重洋。

艷曲傳金鏤﹐雄名問鐵槍。

漢家銅柱業﹐休更指扶桑。

老魯遜謝畢﹐遣幕賊宥藩捉刀和云﹕

中原如幾肉﹐率土有壺漿。

與客同依斗﹐何人不望洋。

纏頭紅錦段﹐滿眼綠沈槍。

肉味從君飽﹐無爲餓翳桑。

交人大笑曰「弔獰光之肉味﹐吾徒實未之嘗。若十二金釵有長物者﹐俱能饜足矣。何至目吾爲靈輒﹖」老魯亦笑曰「此吾中書君之庸筆累人也﹗」罰宥藩一觥﹐呼小澑入﹐賜以酒肉。小澑顧視二詩曰「主客興髙﹐民亦不忘塗抹。」取一紙疾書﹐交人驚絕﹐曰「海間舟子﹐亦善風詩。吾南邦定無是俊物。」其詞曰﹕

獻非眞玉杵﹐飲或誤瓊漿。讒殄朕師震﹐聲名中國洋。髙懸蘇武節﹐潛伏妙眞槍。得志輒塡海﹐君看滄變桑。

老魯曰「詩意殊奧﹐要是能手﹐非若中書君之凡陋。」交人曰「其靈隱寺之僧﹐點長明燈者乎﹖」蛋女齊呼大王﹐聯臂而歌者六人﹕金寒娘﹐戈森娘﹑鐵柔娘﹑馬莧兒﹑全牛兒﹑來鳳兒。歌曰﹕

天也淸﹐地也寧﹐何事人心獨不平﹐金甌有沸羹。

日又晴﹐月又明﹐不解妖星到處生﹐無端鼙鼓聲。

歌滿船﹐哭滿川﹐要索珠宮獻納錢﹐驪龍只暫眠。

水作仙﹐風作﹐四海無家我見憐﹐追歡及此年。

交人掩淚曰「激楚之音﹐何其悲也。」又六女聯臂歌者﹐爲蒼亞悠﹑水亞玩﹑朱亞研﹑顏小玉﹑何小羊﹑幸小澤。曰﹕

身是趙王宮女伴﹐如此山河﹐屢見居停換。蜂目豺聲頭易斷﹐請將惡夢頻時喚。世間萬事隨蓬轉﹐封豕長蛇﹐自古無全算。帳暖芙蓉消夜半﹐海風又捲降帆亂。

老魯點頭曰「是有諷意﹐何時新曲耶﹖」亞悠等云「近日廣州小兒﹐多能學唱﹐兒輩喜新而仿其音節耳。」交人曰「想亦區星之幕士﹐懼吾徒擾攘﹐故作此以惑人聽者矣。」老魯笑曰「若然﹐正欲譜此調﹐回環諷詠﹐以破其機。」以刀劃船板﹐和前詞韻﹐自歌之﹐命十二蛋女和。云「我鹽徒也。請爲本事曲。」

我亦髙郵九四伴﹐破浪南中﹐今始漁蓑換。仰見海雲飄不斷﹐鯨鯢水底親相喚。昨夜初逢地軸轉﹐跣足科頭﹐暗把星辰算。紫色蛙聲從古半﹐看予只手能戡亂。

十二蛋女齊聲更唱﹐交人擊節﹐酩酊後辭去。及夜﹐老魯先命潮童十人薦寢﹐居蛋女於隔戶﹐以僞左軍白蝦須一名老段者關鑰之。老段舊常充蛋船庖人﹐寒娘柔娘﹐向在花艇中目逆而送之久矣﹐以賤者不敢冀染指。今也宛在海中央﹐又僞職頗聳動﹐暗啁二女曰「娘等此行﹐亦知入吾网羅否﹖」二女曰「慕左軍才望﹐匪朝斯夕矣。願托巾櫛﹐且有所求。」老段喜曰「巾櫛則以侍大王﹐我如韓壽足矣。苟有事相計﹐敢不竭忠﹗」

是夕﹐老段卽邀金鐵二女至密室同臥﹐而戒十女﹕「毋得妄言﹐盍視吾劍。」夜半﹐十女方竊竊私語﹐聞隔捨呼曰「大王何棄吾兩人之甚也﹗」蓋潮童十人﹕張銀官﹑弓亞六﹑舒小囝﹑谷應兒﹑道云云﹑滿精﹑路交﹑慶丰﹑黃雀﹑花妖﹐老魯已淫過張弓等八人﹐而黃花不與接﹐是以積忿發聲也。老魯舊契弟老龍﹐因拉二童去﹐代鉆穴焉。老魯醒﹐索二童不見﹐大怒﹐呼從賊取黃花兩頭來。老龍聞而更怒﹐掣劍出曰「獸兄敢作威福耶﹗吾劍方利﹐決不使魚頭聲勢﹐行於黃雀花妖也。」老魯曰「獸弟何爲然﹐方將富貴與共﹐男女之欲﹐何嫌何疑﹐請分半以贈﹗」老龍擲劍曰「自此男得其五﹐女得其六﹐少而斷袖﹐長而分金﹐交道當如是矣﹗請拜賜。」越宿﹐老魯入蛋女室﹐計不見金鐵二人。問十女﹐俱笑而不言﹐引入老段密寢﹐聞金寒娘云「左軍善戰﹐比大王何如﹖」老段云「彼尾大不掉﹐故爲大王﹔吾器小易盈﹐故爲左軍也。」老魯排戶入﹐見一男二女﹐縱橫跌宕﹐鐵柔娘坐老段旁﹐兩手擒毒龍而肆其唇槍舌劍。老段大呼﹐「奇才﹗」寒娘批其頰云「何奇﹖人食汝肉爲貪﹐汝探其喉爲很﹐小醜事耳。且鐵姊已食吾余﹐何徒嘆賞於後來也﹗」老魯徐言曰「左軍乃先進食器哉﹐」十女並掩口。老段脫於虎口﹐始伏地請死。老魯曰「熊旅絕纓之會﹐無使專美於前。玆二姝以事左軍耳﹔但婦舌可畏﹐奚而不報之﹖」老段命柔娘仰盂﹐竟爲舐痔。剛吐柔茹﹐下焉者勿克承也。雲液散注﹐亦黯然而銷魂﹐老魯攜老段手﹐出帳中。僞右軍黃蟹頭﹐一名老解﹐進曰「有三番舶將近龍舟﹐似可劫也﹗」老魯命左右軍齊出。時大澑僞爲洋賈﹐跪言曰「諸君勿鹵莽﹐願獻其物。」老解等所部驍賊四十人﹐紛然入舟取物。底甲士突出奮擊之﹐四十賊皆死﹐左右軍僅以身免。大澑陰使鄔郁通小澑﹐約以內外舉事矣。老解將以戰敗歸告﹐老魯已入內﹐不及見。老段入內覘之﹐則黃花二童﹐殆創鉅痛深焉。老魯裸而笑﹐方陳兵事﹐忽老龍曳劍奔入曰「分半之言猶在耳﹐而我之二童﹐狼狽此極﹐惜死何爲﹖」以劍擬老魯﹐劈其勢﹐老段亦進視金鐵二女﹐皆哭云「左軍不庇妾等﹐致爲大王所辱﹐人之無情﹐皮肉如猥﹐請自絕。」老段勃然曰「吾當割魚頭以報娘等﹗」出視老魯﹐血流漬兩胯﹐痛極不能語﹐便斬其首。偕老龍出帳外呼曰「老魯失倫理﹐淫人之男女﹐吾輩誅之。」二澑聞變﹐入揚言曰「我常越沙明﹐以甘指揮檄﹐來收汝等﹐可就撫乎﹖」老龍老段率僞倭黨﹐咸大呼曰「願降國家。」遂降其眾五百人﹐拆其僞宮室﹐仍五十艦﹐指揮之盾士未至﹐而二澑已獻捷矣。燭生曰「吾夜觀於天文﹐指揮應被人刺。二君其探之。」二澑駭絕﹐駛漁舟﹐逆流至大鵬﹐迎指揮之艇﹐不見一卒在外﹐亟入謁。眾盾士曰「指揮昨者三躍而臥﹐殆疾革﹐且有不測。」二澑發被視之﹐頸有赤痕﹐气不絕如綫。卽大叫曰「甘使君﹐某等歸報命矣。」指揮微點首﹐聲如小兒﹐言曰「二公殊勛已成﹐僕將死﹐柰何﹖」二澑亦小語問曰「覺何戕賊也﹗」指揮曰「前夜聞舟中作聲﹐自出船舷望﹐見空際一火蜈蚣飛來﹐繞吾頸三匝。還伏枕﹐頭如被刎﹐气未絕者﹐待二公傳言於桑從事也。可亟請至﹐生死見而未可知矣。」各泣下。小澑曰「使君枕中圖在否﹖盍先開視﹖」指揮曰「吾誠忘之﹐然吾病不能起視﹐卿用顯微鏡耶﹗」小澑曰「某目𨿽俗﹐能於虱腦辧五色﹐於蚊眸見瞳人﹐鏡何能爲助也。但書當展何冊﹐實苦不知。」指揮密語曰「展第三篋方書閱之﹐冀有遇耳。」小澑乃燻沐者三﹐就枕中捧出。虔祝曰「使君得愈﹐翻手卽是。」內展出一方云﹕

劍術有化飛蜈蚣繞人頸者﹐多於夜﹐天仙猶遠避之。地仙逢惡﹐一月而絕。凡人弱者五刻死﹐彊亦不過五日。俱自折其首﹐惟取白雄鷄初交精一滴﹐以子時塗頸周遭﹐當有蜈蚣穿頸飛去﹐人不死﹐其破處﹐卽呼前雞啄之﹐血盡痂成﹐眞怪疾也。大率妖人所爲﹐下方醫不能治。

閱畢﹐拜而納枕。大澑自去邀燭生﹐小澑依方覓其物﹐白雄鷄不易得﹐未交之雛更難。第四日始獲﹐如法治之。所見若圖中語。指揮疾已失﹐小澑與盾士稱賀。適大澑以燭生至﹐相見悲喜。指揮曰「婁賊嘗害中丞及參議矣。今而及吾﹐乃第三舉也﹐未審何日能滅此妖﹖」燭生曰「明公小劫之來﹐自無所慮﹐西南近警﹐亦聞之乎﹖」指揮曰「吾病中﹐誰以告﹐究竟如何﹖」燭生曰「曾在徵艫﹐得吾師周浮邱書云﹕『旄頭射鶉尾﹐主南交兵革。』《明夷》之爻云﹕『明夷於南狩﹐獲其大首。』此明公事也。昨筮《易》得之。近聞彼中將軍屈蠔﹐駙馬都尉郎善相﹐率江坪市舶犯龍門﹐都督海中柱﹐尙大寶﹐備兵兩月而無功。明公宜有徵調矣。」指揮命打鼓發船前進﹐見賊艘數十﹐大驚。二澑急告曰「此卽老魯之眾來降者也。」抵船頭﹐持老魯頭而獻者﹐爲老段老龍﹐再拜求宥罪。指揮曰「公等成則爲盜﹐敗則爲民﹐旣已來歸﹐何言罪也﹖」令五十艦載五百降賊爲前導﹐云「海道險夷﹐熟悉無過公等﹐吾舟師誠不如。」老段等各率其徒﹐鳴金鼓以進。至陽江縣﹐有飛騎報入舟。中丞檄來﹐啟視云﹕

兼制使中丞石﹐飛飭甘鼎知之﹕頃奉旨﹐甘鼎著加鎭撫使京銜﹐隨制使石玨協剿海寇﹐區星授廣西右布政﹐甲子城中央井中龍女﹐封天女﹐護廣州海艇。道人李長腳﹐賜號滅火眞人。渠灌兒擒賊報父兄仇﹐授千夫長職。曹鎭擢南海土尉﹐將備進二秩。兵給三月食﹐年月日。由樞密院札吏禮兵三部奉行﹐下粵閩﹐爾鎭撫使臣﹐其望闕稽拜。奉表入謝。如禮儀。指揮謝闕畢。使人又出區參議手書云﹕

星之於足下﹐如羅浮兩山﹐風雨離合﹐今將別矣。足下與星之於廣州﹐如太極生兩儀﹐陰陽偏缺﹐則四象八卦﹐無所附麗。星遷桂林﹐足下在廣﹐是陽變陰合﹐惟足下一人兼之。又譬諸一身﹐中丞爲心﹐天君也﹔星與足下﹐臂指也。乃置一臂一手指於戶外﹐設天君有令﹐而戶內之一臂一手指﹐甘於痿痺不仁乎﹖星會當辭廣州﹐交人爲患﹐中丞廢寢食﹐故走薦足下﹐乞以師援海尙二都督﹐不克則星之罪。克之則國之威﹐年月日。廣西右布政區星﹐致書於甘鎭撫使麾下。

燭生觀書﹐謂甘君云「明公晉位鎭撫﹐可賀也。宜分兵至龍門﹐待賊至擊之。」甘君謝不敏。二澑請曰「老段等以五十艦先行﹐將抵江坪矣。越明二人﹐願率敢死士往援﹐使君四艇﹐亦克日進發。」甘君曰「諾﹗但沙氏之男女﹐別買舟送還廣州潮州也。王者之師﹐豈容妖童嬖女錯雜行間﹖使兵气衰颯耶﹗」小澑自將二小舟載男女去。大澑鄔郁自隨徵。至江坪﹐甘君命探海尙二都督勝負。翼日﹐還報云「前夜海尙二都督臥帳中﹐天明皆失其所在﹐兩軍皇皇﹐正未有處。」甘君問燭生曰「得非婁賊之術﹖」燭生曰「未必然﹗矮道人且至。」甘君曰「何在﹖」燭生以昨夢告。甘君嘆息泣下云「道人安得至而爲國家破賊耶﹗」言未旣﹐鄔郁引一道人至﹐延入視之﹐則非李長腳也。其人三目炯炯﹐衣雲霞之服﹐戴瓊玖之冠。揖甘君及燭生曰「吾巨靈神﹐來謁鎭撫。蓋有所請耳。」甘君曰「願神人賜之話言﹐拯我將帥﹐鼎得以聞其說矣。」其人曰「海尙二都督﹐爲婁萬赤擒去﹐何鎭撫不發兵相救耶﹖」甘君曰「受天子命﹐力援海疆﹐焉忍恝視。但幻術非尋常﹐豈能以戈甲從事﹖」其人曰「吾自往救﹐勿勞鎭撫一兵卒﹐一器械也。」燭生曰「吾願與神人去﹐觀厥神力﹐比矮道人何如﹖」其人云「矮道人獨入交址﹐行曹沫﹑荊軻之事﹐吾代之救海中柱尙大寶耳。」燭生亦爲道士服﹐與三目道人去。見海上有二夜叉行水﹐徑登岸撲人﹐三目道人叩齒咒云﹕

咄爾海與尙﹐遽變夜叉相。

遇吾三弓人﹐負之歸虎帳。

二夜叉俱附三目道人肩﹐湧雲起﹐旋墮舟中。甘君迎出﹐問燭生曰「二都督乃作此狀耶﹖」燭生曰「然﹗」甘君懇三目道人復二都督形質﹐道人唯唯﹐疊三指望天半喝。二夜叉墮水中﹐舟人撈之﹐則海尙斃矣。甘君取皂莢燒之﹐嚏而醒﹐痛哭謝甘君。三目道人辭去。甘君曰「二都督被鬼物憑﹐試言其狀﹖」海尙同答曰「夜方臥﹐身癢不可忍﹐有道士自屋梁下﹐曰吾爲汝搔﹐伸一指曳我二人頭髮﹐俱卽昏絕﹐不覺入海爲夜叉也。」燭生曰「頃援二都督者﹐巨靈神﹐請望空頂禮。」甘君曰「曩者區君告予﹐矮道人示節度使隱語驗矣。云『三口平吞廣利王』﹐則區君爲三口﹐而鄺天龍爲廣利王也。云『三弓救取海和尙』﹐則巨靈神爲三弓﹐而海尙二都督爲海和尙也。」遣盾士送二都督還帳﹐大澑密入告曰「頃老段等來報﹐其所率五十艦﹐已抵交址將軍屈蠔市舶矣。我師正縱兵出擊﹐聞交人舟中哭聲起﹐屈蠔卽返旆。」繼偵之云「駙馬都尉郎善相﹐忽登柁樓﹐自決其首。軍中震驚舉哀﹐爲國戚也。」甘君曰「斯亦足以報海尙矣。當乘其軍心惶亂﹐進攻之﹐蠔可擒也。」燭生曰「使大澑往弔﹐彼必以禮接﹐致明公手諭﹐可不戰自降耳。」甘君乃爲招降書云﹕

爾交址﹐一羈縻小君長耳﹗非國之外藩﹐比於嶽牧者也。往者犁爾庭﹐籍爾版﹐爲爾設行省﹐置郡縣﹐尺地皆毛土。一夫皆石民﹐涵濡聖澍﹐鼓扇仁春﹐久歲月日時之無易矣。自邊吏失職﹐致南訛雜種﹐狡焉啟疆﹐乃夜郎遽王。矯竊年號﹐不奉正朔﹐甘爲化外之倫。昔先王之制﹐變禮易樂則君流﹐革制度衣服則君討﹐將盡俘諸海濱﹐以實二廣﹐厥罪彰而天威礱焉。何其舉國若狂﹐尙思蠅營狗苟﹐爾亡命蟣虱﹐亦詡斗大印﹐撓我海舶﹐驚我澤漁﹐窘迫我鎭臣﹐張皇我介士﹐天降之罰﹐館甥刎身﹐苟見先聲奪人﹐便應略識時務。或潛駕輕﹐款我牙纛﹐堂堂天吏﹐詎卽坑降。倘愚昧怙終﹐誨言罔覺﹐行膏斧﹐毋追悔也。鎭撫使者特諭。

大澑受書﹐備祭物﹐揚帆前進。令人呼曰「爾舟中有死喪﹐吾奉主兵令來弔﹐可告爾將軍知之。」交人亟言於屈蠔﹐果以白衣冠出迓。大澑曰「駙馬之靈安在﹐吾將入奠﹐且慰諸將士﹗」屈蠔垂涕答曰「駙馬何罪﹐爲鬼所刑﹐而中朝虎賁﹐降志來唁﹐同於凡民之喪﹐民間匍匐﹐亦若天王之。天上來歸﹐不敢失容﹐無忘稽顙。」卽下拜﹐大澑握其手。入駙馬殮處﹐瀝酒漿以陳。執香帛而�﹐號哭如禮。交人齊擗踴酬謝。弔畢﹐屈蠔請展悃﹐屏左右言曰「小國安敢興無名之師﹐惟死者實構此怨﹐天奪之魄﹐戚乃自貽。我等誠亦誅殛之餘﹐未審能宥災乎否﹖」大澑曰「主兵甘君有書來﹐請自權衡耳﹗」出袖中諭示之。屈蠔默誦數過﹐乃膝行前曰「謹如指迷﹐明夜當自投﹐願戒彊弩弗相加也。」大澑諾而出﹐歸報甘君。則小澑隨矮道人已先至。坐論帳中﹐知屈蠔將降矣。曰「交人所恃此二渠﹐今一死一降﹐善戰者不足患也。惟婁賊非吾力所能擒戮﹐須乞哀於本師。」甘君曰「眞人尊師爲誰﹐其能自來相助耶﹖抑以禮聘也﹖」道人曰「吾師劉元海﹐檢校太行眞君﹐歷五百劫而上升。今已四百六十劫矣。隱顯不常﹐應念皆見﹐告急書﹐吾已繕成﹐明公北行﹐但攜此書去﹐可自相請矣。」甘君曰「吾方有事南徵﹐豈遑北轍。」道人笑曰「且將書置篋中﹐鞭長自有所及。」卽飄然出舟去。其明日午刻﹐樞密院急遞下。上念甘鼎石灣之功﹐加三等官﹐擢兵馬總帥﹐調赴楚﹑蜀﹑黔﹑廣﹐備九股苗。甲子右衛指揮﹐命甘鼎舉以自代。聞命後﹐三日內﹐疾馳入見天子﹐且與君國謀。甘君謝恩訖﹐嘆曰「道人眞前知矣。」

及夜二鼓﹐屈蠔果以四艇來降。甘君執手慰勞﹐卽告於海尙二都督﹐奏署偏將﹐盡降其隨行兵將。凡三百四十人﹐復與燭生計曰「從事從我遊中原乎﹖或善刀而藏﹐還閩中乎﹖」燭生曰「姑歸甲子﹐佐代者以報所知。明公入覲南還﹐將於彼中謁鈴閣耳。」常越﹑沙明﹑鄔郁俱願隨去。甘君曰「亦與從事偕來﹐各如教。」燭生問曰「甲子代者將屬於誰﹖」甘君曰「東海之髙公﹐貪而無卽﹔碣石衛之張公﹐怯而無才。皆非其人。僕意在刑余之利達﹐其操心慮患。殆可用矣。」燭生曰「始請治之﹐繼復庸之﹐有古名帥風哉﹗」其後日﹐獨與海尙二都督辭曰「交人之事﹐未可猝圖也。吾於楚蜀諸道蕩平後﹐當奏請還粵﹐與諸公戢干戈﹐橐弓矢耳。幸自固﹐毋與挑戰﹐凡有舉動﹐與屈蠔商之﹐此人忠義可任也。」海尙皆諾﹐致書中丞﹐起利達復職﹐仍轄兩衛﹐來率舟師隨徵。條理軍務畢﹐自攜二健奴﹐日馳二百里﹐入京﹐朝覲禮成。上問粵中水師彊弱。奏曰「勁兵無過虎門﹐南澳爲次﹐餘皆將士支離﹐公私矯彊。籌食不足﹐當問文臣﹐煉兵不精﹐誠由武帥也。」上頷之﹐問「今撫軍者石玨﹐能兵事乎﹖」奏曰「玨所不能者獨用兵﹐無事則靜鎭可矣。」又問區星﹐奏曰「星有雄略﹐而好大喜功之病﹐間亦中之﹐要是橫流砥柱﹐可以勵臣節﹐養士心也。」上問﹕「如爾鼎之將兵﹐能勝乎﹖能敗乎﹗」鼎免冠謝曰「臣未能勝也﹐況敢云能敗。」上曰「能敗較難於能勝﹐知此者﹐可與論將才矣。交址黠夷﹐爾鼎以爲可掃除否﹖九股苗擾四行省﹐所以制之之策安在耶。」鼎奏曰「交人自君其國﹐亦不敢爭炎方。請命將吏守邊塞以觀其變﹐似乎計萬全也。九股苗如蜂蟻騷動﹐不盡殺﹐𨿽數十年﹐亂未可已。撫之亦終剿之也﹐姑息養姦﹐遂有今日連兵之害﹐各路帥臣﹐先據地勢﹐通崎嶇之餉道﹐勿爲賊所掠﹐則必勝。」上曰「賊中俱恃妖人﹐殲除多多矣。而尙有綿延不絕者何歟﹖」鼎奏曰「誅之誠不勝也﹐臣舉一人﹐卽在粵著奇勛﹐封號滅火眞人者﹐卽不往召﹐彼亦自來。用之則可省無數兵火之烈。」上可其奏﹐遣行人官赴粵﹐就石玨幕府﹐召李眞人入楚軍治妖孽。甘鼎揚對三日﹐陛辭﹐乃倍道援楚。行抵定州﹐大風雨﹐憩逆旅﹐望城中髙陵﹐人言卽古中山也。春秋時鼓子之都。雨稍霽﹐甘君縱步獨訪之。山下忽現一城門﹐僅容客﹐遂側身進十步餘﹐回顧來路﹐悉怪石惡木﹐狐嗥石旁﹐�鳴木末。將自凝神定气﹐而足底有風穴﹐黑霧捲踝﹐忽爾四體下墮﹐杳不知其幾千尋也。甘君懵然坐荊莽中﹐自撫皮肉﹐仍不少挫﹐乃倦而寢。夢中聞地底隱隱奏天樂﹐開眸遠矚﹐則四山環列﹐日杲杲焉。甘君訝曰「時當曛黑矣﹗返舍日光﹐定非人間世。」一古衣冠吏出迎道左﹐曰「寡君候總帥一日夜矣﹐臣請爲導﹐」隨之行數十步﹐見殿庭翼然﹐進三殿﹐見羽衛森列﹐迥非外藩戟﹐一君侯降階而迎。瓊面金髭﹐翠眉珠目。延入相見﹐各跪拜興﹐東西面坐﹐君侯曰「予與總帥﹐仇也﹐而以禮接者﹐岸谷谷陵﹐往往而復。故無仇非恩﹐今而慰百千劫上天下地蘊結之私﹐亦以知億萬人攘往熙來經營之惑。」甘君惘惘。君侯曰「總帥乃黃帝時十六相中之風後也﹐予爲蚩尢﹐涿鹿之戰﹐予方興大霧﹐總帥以指南車破之。遂使鐵額銅頭﹐身命不保﹐斯地爲當時埋骨之墟﹐每歷一劫﹐叱吒不能自平。出世弄兵﹐卒爲天討﹐今思從古之穢徳﹐洗濯無由﹐與二三入道之賢﹐開浚哲以契無爲﹐蓄溫恭而懲有欲﹐手扶地軸﹐心洞天庭﹐以被戮之軀﹐養重胎之性﹐銅頭自懺﹐蓮舌重生﹐不報前愆﹐以培世徳。」甘君請視其懺悔處。君侯攜手出旁殿﹐猙獰數獸﹐屏息不嘩﹐慈悲兩童﹐鞠躬爲禮。侯自擊屈戍者三﹐應聲若雷﹐則兩長頭人啟鑰扉豁。殿中見一大頭顱﹐圍三尺﹐長四尺餘﹐其外則銅鐵剝落﹐內爲白骨長紅肉﹐君侯入跪團蒲說偈云﹕

銅鐵實生我﹐人有三昧火。銅鐵能殺人﹐淬火焚吾身。無火無銅鐵﹐我今與我說。以我銅鐵像﹐化爲人人相。以人銅鐵心﹐誅我於來今。咦﹐傾倒乾坤此皮肉﹐拘攣星斗此手足。天帝玉鑪銷我頭﹐厭聞弄兵古諸侯。

侯說偈畢﹐其銅鐵皆化蛺蝶飛盡﹐骨肉之頭亦旋空而沒。甘君賀曰「我侯眞善懺者也。」復進東西坐處。君侯曰「予以造兵啟覬覦之漸﹐今將銷兵息徵誅之緣。」甘君稽首問曰「願聞銷之說。」君侯曰「苑中自有澄潭﹐下置風琴雅管﹐命神妃四人掌之﹐投一兵刃﹐化爲水泡。今日已銷中州十二武庫物矣。」甘君以手加額曰「遂可兵不用乎﹖」君侯曰「國之戎兵﹐不可不詰也。予所銷者﹐乃攘竊凶器﹐弄兵之兵。」甘君曰「何年遂無此兵﹖」君侯蹙然曰「構亂以六年﹐定亂三倍之﹐需二紀也。」甘君再拜曰「勝殘去殺之徳﹐格於皇天﹐我侯其贊化之神乎﹖」君侯曰「俟九首之蛇﹐浸水以死﹐則二紀銷兵之候也。予生而應運﹐死亦乘時﹐何言乎贊化。」內侍進白﹕「漢主淵來詣。」君侯肅於戶右﹐見老道士鬢須連白﹐起居君侯﹐揖甘君而坐其次。甘君謙退。君侯曰「是嘗北面師事於予者﹐其弟子則總帥故人也。」甘君就坐﹐問「故人爲誰﹖」老道士答云「小徒李長腳。」甘君復頂禮。興曰「眞人有書來懇吾師﹐惜在某篋中﹐當取來相證。」老道士曰「已閱過。」甘君奇其語。則又云「始君在逆旅風雨中﹐吾命介士來取書矣。」甘君愕然﹐老道士出書袖中﹐甘君寓目焉﹕

魔賊婁萬赤﹐披猖海嶠﹐屢戕大僚﹐弟子以十年果力﹔稍破凶殘﹐而客气方張。似難掃棄﹐甘侯自來詣告。惟吾師衡六合而籌九天﹐祕旨微音﹐請從默契。

老道士曰「迫欲見君者﹐婁賊凶數未盡﹐誅之仍用無術人﹐吾不能勝彼﹐亦以術故也。」甘君然曰「古云﹐俟河之淸﹐人壽幾何﹐此賊未殄﹐何以解聖人之憂哉﹗」君侯曰「其弟子李長腳﹐亦能辦此賊﹔讓之其師﹐問時數何如耳。總帥還粵之年﹐予老徒至﹐不用術取之﹐只不出二紀也。」甘君再拜欲出﹐老道士曰「至此﹐則無生還理﹐願吾師爲熙朝存此柱礎。」亦稽首請。君侯笑曰「老徒狡獪伎倆﹐寧不能援總帥出死入生﹐而效儒者僞恭乎。」老道士云「請於吾師﹐則當仁無所讓矣﹗」提甘君發﹐呼曰「速出﹐毋爲冢中骨。」甘君然如出萬丈潭﹐湧身而跌﹐在定州城門外﹐城頭三鼓矣。倉皇還逆旅﹐神气颯如。及明﹐搜篋中書﹐則已烏有﹐小劫已過﹐沈思轉迷﹐急與兩健僕馳去。至恆山﹐朝廷復有密敕﹐命由秦入蜀﹐方赴楚軍也。

孰使風烏亂海濱﹐天兵飛渡駭潛鱗。

雄才未必非降將﹐奇計何妨出美人。

曾化妖星常召變﹐忽傳疑冢幻歸眞。

帝庭泛愛蒼生命﹐玉燭時時鬼燐。

云梯山人詮曰﹕

奇書不可以泄洪荒也﹐故攫之以怪物。怪物不可以彌宇宙也﹐故收之以五兵。兵之有五﹐造物者之以金鑄物也。鑄金之事﹐始於銷金。惟銷兵而後能用兵﹐是刑期無刑之意。

蚩尢古天子﹐失考之詞也。諸侯弄兵﹐遂兆易姓。蚩尢造五兵﹐後世之罪歸之﹐實則有功於千秋萬世戡亂之人。而千秋萬世召亂之人﹐不得歸罪也。蓋無五兵﹐則無武事﹐而斬木爲之者徧天下可乎﹖設非蚩尢之造五兵﹐當軒轅之世﹐淸修訪道﹐民不知兵﹐固無兵之害﹐亦何有於兵之利﹖恐他人所爲之兵﹐有不可終窮者矣。自蚩尢造之﹐而後鏡之用神焉﹐車之方正焉。故蚩尢得罪於軒轅﹐而有功於軒轅以後之帝王。俾帝王知無不能弄兵之諸侯﹐而蚩尢其首也。

銅頭鐵額人﹐則宜可弄兵。然蚩尢之所以滅亡者﹐職是之故。及其旣滅亡矣﹐宜可以無懺悔﹐而不知賦質較奇﹐得悟尢妙﹐斯不懺其弄兵﹐而懺其恃頭額而弄兵﹐死而怙惡﹐則負此奇質﹐非誕降之理。且銅頭鐵額之人﹐生生無已﹐三代而下﹐更無前朝之十六相﹐何以禦之﹖不能禦而任其橫行﹐將堯之眉﹐舜之目﹐反不若叛侯之頭額﹐而可無懺乎。

銷兵始於秦政﹐故斬木者出焉。兵宜鑄而不宜銷﹐方是三代盛時气象。作史者以秦政之銷兵﹐不啻其鑄兵者也。能銷兵者﹐其惟鑄兵之蚩尢乎﹖知天下不可一日無備﹐而銷兵之意﹐不可不常存於宇宙間。乃以救世苦心﹐托之蚩尢也﹐悲夫﹗

卷之四

爭錦緞織女祕三絕

眾人苟得﹐筆將怒以生花﹔賢士無名﹐心每勞於織錦。馬氏五長之譽﹐俗子必爭﹔吳宮三絕之能﹐天孫何有﹖

遂抵滹沱河﹐西風大作﹐三日不得渡。中夜﹐展枕中第﹐圖觀之﹐云﹕

由房及女過滹沱﹐奔鹿逢君﹐入井逃信。帝王州﹐故人愁﹐將軍能文﹐稚子好武。

甘君命取曆書閱畢﹐謂二僕曰「須再滯四日可渡矣。」蓋是日曆宿及尾﹐距房已二日﹐及女乃第四日也。二僕未信﹐果大風隨息隨起。至女日乃渡﹐入獲鹿縣。大雨﹐一晝夜平地水三尺。甘君兀坐行館。第二日三更﹐雨歇月明﹐二僕倦臥。甘君獨步前庭﹐見持刺者來云「趙成安君過語。」甘君迎出﹐其人若緇流﹐气體英猛﹐微有慘色。相揖後﹐就庭中石牀並坐。甘君問曰「君前立趙幟者乎﹖」曰「然﹐水之敗﹐余乃兵解﹐君於趙先世著偉烈焉。余幼時曾於代貉間識君矣。」甘君曰「鄙人說前生事﹐誠云夢夢﹐君曾識我﹐我安能自識耶﹗」其人云「君故趙將李牧也。難後﹐與趙髙同師﹐而髙以兵解之後﹐得第三塵﹐爲獸仙入海西。君恥其居之卑﹐轉婆羅門﹐修煩惱行﹐時又與餘同一導師也。余有鑑於刎頸之交﹐無出世想。邇者﹐除菩薩之眉﹐低猶多事﹔抉金剛之目﹐弩竟無由﹔視智勇之場﹐僅如糞土。自謂空禪之性﹐不復幾希。然君屢樹勛猷﹐業已循英傑之途﹐登聖賢之岸矣。儒之道﹐充實光輝﹐非徒冥悟﹐亦自知其無以尙之。」甘君曰「某未能技也﹐安敢言道﹖」其人曰「由道而技則易﹐周秦以來﹐力學者皆能之﹐由技而道則難﹐其在軒轅之世﹑伊耆氏之朝乎﹖君根底極深﹐得道先於邃古﹐𨿽遷移時代﹐無間化神。斯可云富有之業﹐日新之徳也。吾墮空趣﹐𨿽不爲鬼﹐亦罕至於仙。君濟艱時﹐不學爲仙﹐而潛超乎釋矣。」甘君曰「君寄迹何林﹖而深夜與談幽祕﹐將有以持贈末流者耶﹖」其人曰「太行山下小蘭若﹐盡我居停。君過平定州﹐於故淮陰侯駐兵處﹐幸微服過﹐勿爲彼所覺﹐疾馳至壽陽﹐則彼無及矣。」甘君悚然問曰「某何怨於淮陰侯﹐而蹙之甚也。且地遠釣臺﹐亦違鐘室﹐何爲而毅魄無歸﹐不入立功之彭城﹐受封之下邳﹐與被擒之云夢﹐而乘君不聽左車之說﹐未羈張耳之頭﹐僥幸於背水之一戰。如此間者﹐幽棲不去﹐戀其功乎﹖抑銜其怨乎﹖」其人曰「彼固余之仇也﹐天帝憫余之被戮﹐俾信司井陘纛神﹐歲時來謁。以謝劫仇﹐往歲井陘大水﹐淹其神祠﹐就平定州駐兵髙阜處也。彼以刎項王罪﹐先幽於鬼都。今項王證無上道﹐請於帝﹐今彼平天魔帥呂雉﹐以立漢功。彼自揣當時將兵之略﹐不如後世。凡建牙者過境﹐必以故楚州鬼兵襲執之。令其助戰。邇三年中﹐閫帥卒於固關左右者﹐殆五六靈矣。君有名於本朝﹐恐不免指摘耳。」甘君起而再拜謝﹐又請曰「設不能脫﹐當柰何﹖」其人曰「可奔固關﹐吾爲君設禪仗以待。」乃作別﹐甘君將送之門﹐則曰「毋庸﹐君旣知吾﹐勿敢拘形迹也。」仰天作鷹隼聲﹐須臾化大鳥飛起。甘君返入戶﹐月落星橫矣。迨明﹐謂二僕攺健裝爲賈服﹐距平定州二十里便宿。日方中﹐入井陘。傍水邊行﹐過成安君祠﹐入展禮﹐神像宛如夜來客。嗟呀不已。過固關三十里﹐遽憩村捨﹐入裏門﹐甘君馬忽驚而逸﹐乃縱身下﹐馬自奔東面﹐命村人與一僕追人。四更還﹐覓馬不得﹐其僕汗浹气急呼曰「總帥且起﹐甲兵無數擁村外矣﹗云將入擊。」甘君大驚曰「成安君援我之義﹐囑以奔固關。我敢違乎﹖」乘僕馬徑出﹐至裏門。遇鬼兵將合圍﹐羣噪曰「奉纛神令﹐逆總帥助陣﹐勿待加刃也。」甘君叱曰「胯下之鬼徒﹐安敢薄我﹗」鬼兵怒吼﹐甘君引佩劍左右揮之﹐突圍出﹐五更雞鳴矣。抵固關之西門﹐繞關外百步﹐一大鳥飛下﹐化爲前緇流﹐慰甘君曰「少摧頹矣﹗試坐道旁﹐無恐﹐看吾伏信也。」未幾﹐鬼兵至﹐一人出隊中﹐惟見項以下﹐而面目無有﹐其腹中語曰「甘總帥若不肯隸吾麾下﹐則設伏擒之。」緇流笑曰「子爲沛公之功狗﹐旣烹矣﹐狺狺者何爲﹖」腹中又語曰「吾怨呂后﹐天帝命報之﹐恐兵力不勝﹐故乞甘爲前部﹐前所俘獲諸將﹐眞兒戲耳。何足克敵﹐汝衲何知﹐而誚吾之已刻也。」緇流曰「子苟非呂后誘斬﹐早晚亦必反﹐叛迹彰而惡名著矣。天方祚漢﹐亦終爲漢誅。一時唾罵反側﹐僅同陳相國﹐無異九江王﹐千秋萬世﹐誰爲子稱冤者﹖不徳呂后而以爲怨﹐宜其幽沈九壤﹐徒弄鬼戈也。甘君歷劫忠義﹐豈爲子烹狗之徒﹐無論其不可辱也。天有耳目﹐苟爲無上使者偵知之﹐天君不罪子乎﹖」腹中作嘆聲曰「信耽鬼趣數千年﹐惑倍當日﹐微居士發蒙。怙過因陳﹐背於正軌﹐必遭無上天君震怒矣。幸哉﹗」呼其徒速還﹐毋狂逞﹐瞬息都絕﹐緇流亦不作別﹐自爲大鳥去之。

天明﹐甘君將返﹐則所逸之馬﹐自東關奔至﹐殆前夜爲鬼兵所驅者。遂復乘之﹐以僕馬系其後﹐入村捨。二僕惶遽方定﹐抵楡次﹐聞鎭太原者爲隴西公弟﹐遣使來迓﹐卽馳入省中。旣覿面﹐各道款洽﹐蓋亦總角交云。甘君問﹕「隴西公近日安否﹖」其弟垂淚言曰「近爲回紇部人所圍﹐總帥秦中之行﹐職是故也。」賊善窺伺﹐故樞密不欲明言之。至秦隴﹐則各路兵已調集聽令矣。」甘君曰「然則前途當易騎也﹗」隴西公弟曰「由太原至涇陽﹐皆飛檄傳箭﹐半驛換一馬。」甘君呼餐畢﹐卽請行。隴西公弟致詞云「總帥席不暖﹐突不黔﹐致身王事﹐馳驅不寧。厥惟麟閣之光﹐豈直�原之幸。敢拜勞。」甘君遜謝去。

一日馳三百里﹐至涇陽﹐陜西統軍迎至。甘君問曰「隴西公鎭涼州﹐何以被圍至急﹖」統軍曰「回部賊錯處郡縣﹐敢爲盜淫﹐民受荼毒者﹐莫可告語。隴西公捕得數十人誅之﹐出不意大至﹐故五百人受圍罕城﹐軍中失其烽火﹐望气不能知方﹐我兵赴援者﹐進退失據﹐捷書不易得也。」甘君曰「先集者有幾路兵﹐請視其將校。」統軍曰「凡四路﹐涇原軍猶勁﹐餘皆次焉。」甘君送統軍出﹐取各將名冊觀之﹐涇軍主將員用智﹐由登封縣學博﹐平土賊有功﹐自願攺武衛﹐屢擢鎭將﹐有子員矩兒。年十二﹐曾上馬殺賊﹐累立功。隨徵。甘君奇之﹐又涇陽衛官龍芝﹐臥疾不能行﹐以弟木蘭代。甘君尋思木蘭古女名﹐從徵必有異能矣。先命鎭將員用智相見﹐一兒跪拜如介者儀。甘君問曰「君始爲廣文﹐何以殺賊攺官也﹖」用智對曰「職豫人﹐少治舉子業﹐文采無以勝人﹐嘗登嵩髙﹐憩山家﹐遇村中老翁媼﹐以其季女相匹﹐贅居之。妻勤於紡織﹐深夜雒誦﹐機聲輒應之。每作詞賦未成﹐視其所織花樣﹐卽恍若有得。構思搦管﹐俄頃千言。所讀經史子集﹐偶有遺忘﹐視其機中之絲﹐若百川灌河﹐曲折奔注﹐曾捷司州解首﹐廷試對策亦瑰偉﹐爲曳白者所剪取﹐因下第歸。妻曰﹕『有文無命﹐盍就學官職﹖』從之﹐縣中山賊竊發﹐妻告以滅賊頗易﹐自織山谷伏兵圖﹐屬職獻大帥。賊平﹐將擢僉判﹐而妻勸攺軍官﹐乃呈於節度﹐授防禦使﹐歷今職也。是兒年十二﹐乃妻所撫養﹐力能捍兕﹐出入髙城﹐身輕若飛鳥。凡職軍中有所擒馘﹐皆是兒之能。職惟知賦詩退敵而已。」甘君命矩兒解衣﹐視其徧體﹐赤筋成文﹐非復尋常皮肉。謂用智曰「君一門殆列星所聚也﹐是子定非池中物。」矩兒叩頭謝曰「他日兒與降姊終侍麾下東歸﹐今如水上萍﹐合之方結實耳。」甘君曰「爾姊爲誰﹖」矩兒未及答。用智曰「童子無稽言﹐明公勿煩致詰也。」以目視矩兒﹐乃俯首。甘君命出﹐召龍芝之弟木蘭﹐叉手至前。甘君甚識其人﹐而記憶不及﹐叱從者且退﹐木蘭當是故人。言未畢﹐木蘭揖而言曰「甲子別來無恙﹐自東䢐西﹐又復男女易服。宜明公熟視而若無睹矣。」甘君轉疑﹐以禮命坐﹐曰「小戎之女子知兵遺風也。但石灣相援之天女﹐胡爲至此﹐僕實不足以知之。」木蘭曰「妾父母以報國邀封﹐令赴西陲剿賊﹐乃嫁涇陽君次子﹔入世爲龍芝。將家子未化膏粱﹐頗耽聲色﹐以妾嘗助戰﹐歷職貳師﹐玆回賊潛令人來陜﹐貽芝金帛﹐妾勸斬其人﹐先與爲絕。乃人之無良﹐靦面而受。惟恐賄賂之不繼也。及調兵赴罕援隴西公﹐則稱疾不行。妾又更名木蘭﹐請於涇原帥員君﹐云以弟代兄也。」甘君曰「天女來配於涇﹐僕幾無由香祝。今而躬親桴鼓﹐增溫其板屋之光﹐比百人之露一鱗舒一爪者﹐洵爲陣堂堂而旗正正矣。國家何其幸哉﹗」木蘭乞祕之﹐乃謝去。

甘君入長安﹐員用智請曰「職妻聞龍木蘭有代夫之行﹐亦欲易健兒服﹐任職幕僚事。恐總帥有兵气不揚之戒﹐故先陳之。」甘君曰「夫人請行﹐必有破賊之策﹐君儒將也。與夫人勤王﹐正資韜略﹐僕敢以少卿敗將之說﹐有孤夫人用命哉﹗」時報統軍入﹐謂甘君曰「四路軍將﹐惟所指揮。吾方守長安﹐未能追隨也。」甘君曰「統軍自固﹐某當前驅。」統軍辭出。甘軍乃下令曰「及罕百里外﹐卽頓兵無前進。迨其時﹐更有籌議。」呼矩兒至前﹐署一小軍使職﹐囑曰「爾往探賊﹐通圍中消息。吾至黃河渡口﹐見爾所持幟插尾﹐卽知得確耗也。爾但以夜三鼓進帳白事。」矩兒曰「請與阿姊同行。」甘君曰「我前日方問爾姊﹐何以不言﹖」矩兒曰「兒之父不欲言也﹖姊氏東海幽宮﹐吾舅之中女﹐今攝龍芝職從軍。將欲立異功﹐以報兩地知己﹐故兒請偕行。」甘君問曰「天女爲爾外家姊﹐爾亦鱗虫長乎﹖」矩兒對曰「非也﹐龍與星官﹐半爲親串。兒實斗宮第七星招搖之精﹐不知者輒號司文﹐兒欲以武備救文事之窮。故降生獵徒﹐爲母氏所育。」甘君曰「爾父母非星辰乎﹖」對曰「是也。父卽斗南一星﹐下唐世爲張嘉貞。母故天孫﹐復降於父﹐以織輔道﹐𨿽不爲相﹐亦大藩焉。然居室無男女欲﹐因以兒嗣續。此說非荒唐﹐乃天上人間﹐觀乎文者﹐察變化成之理﹐勿傳神仙誕妄也﹔兒幼小犯漏泄戒﹐總帥以爲無稽言耳﹐願藏密。」甘君點頭曰「諾﹗」召龍木蘭曰「天女與員矩兒先爲諜。」木蘭曰「此兒饒舌﹐乃欲役使阿姊耶。」甘君曰「兒尙小﹐僕固不欲獨任之。」始偕去。甘君命啟行﹐中途問用智曰「聞回賊甚夥﹐可指其負�處而設法殲諸乎﹖」用智對曰「罕四隅﹐皆賊巢也。其山澤藏垢﹐王師覆轍﹐不知幾經﹐撲滅爲難矣。職問妻小﹕『此行當以何制勝。』渠云﹕『回人多疑﹐奉鬼神語。且每食必殺牛﹐請織六幅回文﹐五色絲布﹐命矩兒裹革飯牛而使咽之﹐用販夫驅至賊中﹐彼必爭取﹐及剖牛腹得絲布﹐將驚懼自攜貳﹐或倒戈來降﹐則多斬以立威。至臨陣對敵﹐木蘭先之﹐矩兒繼之﹐須獲全勝﹐諸將第鳴鼓助攻而已。惟大功旣成﹐有來賊總帥者﹐吾碎乞巧鍼二十枚﹐請以戰罷吞之﹐自能禦災也。』其言如是。」甘君謝曰「軍中苟無君夫人﹐師其濟乎﹖敬聞命矣。」於是員夫人織一圖﹐如弓樣﹐兩頭順逆讀﹕

命薄皆醜﹐性惡皆狗。柄是斧刀﹐逃遁何有。又一圖﹐如玉尺﹐十字演七絕﹐復四字回環讀之。

氓蚩笑舞學﹐狐鳴忽甲兵。

又一圖﹐內外順逆讀﹐卽蘇若蘭璇璣遺制也。

臍噬有災生盾矛﹐定難神鼎沸中州。

西徵早策如貔虎﹐北向先時識馬牛。

鼓作聲悲靜夜﹐黍禾殘气敗髙秋。

泥塗亂迹羣鱗介﹐迷處何虞漏网收。

又一爲象戲圖﹐三十六字﹐縱讀由右﹐橫讀由左。

爾臣土濱虱民﹐罪若塵海之賊。

當戒周鉞伏誅﹐我其道秉竄殛。

極言拜命無將﹐罔兩來歸中國。

又一圖﹐如方﹐正讀互讀成二絕。一三五字皆陽文﹐不借用﹔二四字皆陰文﹐借用﹔以白黑色別之。第二徧首句借次句二四字﹐次句借首句二四字互讀﹐下兩句仿此﹕

道胡容獸惑﹐豈謂妖多霧。

人可有回心﹐將教說作霖。

又一圖﹐如龜形。只十三字﹐共四回錯綜讀﹐以四彩綫爲細文貫串之﹕

首讀﹕莫耶一劍誅天方﹐是狗與豬喚﹐﹝卽耶字﹞娘。

次讀﹕是莫豬耶與狗娘﹐喚一天劍誅﹐﹝卽一﹞方。

三讀﹕豬狗一娘﹐喚莫是耶﹐劍誅天與方。四讀﹕娘喚狗豬耶﹐天與是方劍﹐莫一誅。﹝卽耶字﹞

軍中三日而織成﹐用智呈甘君觀之。甘君贊曰「璇璣圖之雄偉﹐凡手已鮮能之﹐若龜形之俚質﹐非化人不足以語也。」一日四路皆駐兵﹐云隔圍城僅百里﹐乞定策。甘君曰「吾自引員君部二百人﹐銜枚疾馳。至黃河口覘賊﹐諸將皆依山置營﹐堅守壁壘勿四出﹐賊至必以夜﹐飛推山炮擊之。旦日﹐固不敢來也﹔吾有檄至﹐晷刻不得遲﹐宜惜國典。」諸將皆諾諾。甘君至黃河岸﹐渡艇十餘﹐只�尾不見矩兒幟﹐驚謂用智曰「圍城未通消息﹐隴西公其殆乎﹖」用智亦曰「自職妻以鏡卜之﹐隴西公爲賊掠去三日矣。但俟矩兒來軍中﹐其事方信。」夜三鼓﹐木蘭進帳見。甘君問矩兒﹐答曰「今早入賊中救隴西公﹐云不得志不返。」甘君曰「兒眞壯哉﹗但隴西公何以被掠﹖」答曰「賊有僞呼於城下請降者﹐須公一人出撫。公勇於自任﹐出諭賊﹐乃就執焉。罵賊而賊不殺﹐公無以自致。豈非天乎﹖」甘君嘆息。員夫人請木蘭入﹐語以飯牛策。木蘭曰「妾亦能爲之﹐不必矩兒弟也。」遂將絲布去﹐攺形爲販者﹐得壯牛六頭﹐以油紙包絲布﹐雜艸豆餅飯之。牛已饑﹐皆不及磨齒而盡下。徑驅入賊營。從賊見之﹐喜謂曰「何不以肥犍供肥王餐﹖」木蘭曰「肥王莫給瘠牛直矣﹗」從賊叱曰「乞相販夫﹐罔識弦髙之犒﹐且不免爲溝中瘠﹐吾徒豈畏食言肥耶。」卽招呼數賊來奪牛。木蘭曰「乞相者請自獻於王可乎﹖」從賊曰「卽亦不禁﹐當蛇行匍匐以前。王有賜﹐不可拜受﹐否則忤王意也。」引之見賊渠賽田。木蘭拜畢﹐言曰「某大王丰沛之民也。有山後十二角獸﹐敬備大牢之享。」田曰「野人善辭﹐不愧楡之秀艸矣。」賞細褐二端﹐纓四具。木蘭拜曰「此卽何敢傷惠﹐願自今以後﹐得王所嗜者﹐更竭致﹗」田大悅﹐畱啖牛肉。木蘭借以偵察。少間﹐宰夫以絲布進。羣賊皆稽首賀。右總管楊嘿前曰「此天所以命王也﹖」田曰「何言之﹖」嘿曰「甲兵正應今日之舉。」田大喜﹐惟國師忽雷諫曰「篝火狐鳴﹐乃陳勝王之起事。今以相例﹐非謂不克有終乎﹖願輟食。」田笑曰「得如勝廣﹐亦復不朽。況詞旨奧折﹐豈凡輩能測。吾聞天之降祥﹐古有赤烏白魚之異﹐牛食天書而剖得之﹐似非常眷顧﹐師而斷章賦詩﹐不亦以辭害志耶。」雷嗟吁自去﹐竟不與食。

田命以牛酒賜木蘭。飲啖畢﹐遽辭出﹐至賊營外二十里﹐聞喊戰聲﹐近前視之﹐乃百餘賊圍矩兒斗﹐死回枕藉無數。木蘭呼入曰「小弟倦矣﹐姊自殲餘賊﹗」矩兒笑曰「早不救我﹐必俟其危。」木蘭曰「稍遲﹐何至讓也。」矩兒走出﹐謂木蘭曰「餘賊盡﹐卽赴迆南三里破寺會。」木蘭掣劍斫及百人﹐餘賊尙死鬥﹐蓋回人劫殺﹐有進無退。故接戰旣敗﹐無一得生還也﹐木蘭皆斬之。行破寺中﹐則矩兒方侍隴西公話。木蘭並謁見。隴西公曰「僕爲不死之漢臣﹐深玷節鉞﹐兩將出死力援僕﹐可云收一具枯骨耳。何顏致謝耶。」姊弟皆感泣﹐扶掖出寺門。甘君遣人以三騎來接﹐云「軍中卜知節度當還﹐故遣迎也。」隴西公上馬不及十里﹐甘君以員帥至道左﹐與相見﹐悲喜交集﹐聯騎還帳中。三人旣坐﹐矩兒告曰「賊置節度第四寨﹐防護將五十人﹐兒以前夜飛入其地﹐乘防護者倦寢﹐潛戮十數人﹐引節度從寨後出。天明﹐守寨賊覺﹐奮其徒追襲﹐兒始藏節度破寺中﹐而自迎戰。木蘭至﹐相率還也。」木蘭告曰「牛已食其一﹐剖腹得十字圖﹐賽田與楊嘿輩﹐處堂而慶﹐共謂休徵﹐其教師忽雷﹐憂形於色﹐極諫而退。懷懼來歸者﹐必先是此回。若亡命善戰﹐賊中不過二人﹐速硎法珠而已。余𨿽數萬人﹐皆天陰之哭鬼耳。其副賊國�﹐蹤迹詭異﹐若妖物所憑﹐然非臨陣才也。明公可克日進兵﹐責小將等必勝狀。」甘君兩稱其能﹐且曰「明當檄各路俱進﹐與節度奏功。二將各率五百人﹐分兩翼進。」二將退﹐隴西公拱手言曰「昔總帥嶺表宣勞﹐卽知虎頭燕頷之才﹐非直橫海伏波之目。隸也不力﹐西道分馳﹐乃下策縋城﹐狼尾將『﹐而前軍伏甲﹐鳶肩忽來﹐竟解越石之圍﹐免遭平原之縊﹐還轅告捷之事。遑敢與知﹐請室乞哀之文。僅能爲役。僕當自械系。入謝聖明﹐廁足戎行﹐曾不安席。」甘與員俱服其忠節。明日﹐甘君以十健卒護還京師﹐四路軍集。遂誓師曰「回賊久廢國維﹐安逃憲典。今以魚麗之陣﹐破烏合之徒﹐如虎豹入林﹐眾豕不足流其涎也﹔雕鶚翔漢﹐羣雞不足供其啄也。吾方集徵南之君子﹐踐逐北之蟻兵﹐當用少而勝多﹐直以勞而攻逸﹐先登則搗其穴﹐後至則環其營﹐天將下而塵淸﹐犬戎誅而燧息﹐咨嗟有眾﹐愛戴維皇。予心旣同﹐爾力宜戮。」眾將皆呼曰「願陷陣殺賊﹐無負眞將軍之命﹐以貽聖天子之憂。」

是日﹐鼓角西行﹐望風生畏﹐有賊黨稽首馬前曰「乞王師霽威﹐伸一言伏斧�。」甘君問曰「僞降者乎﹖求死者乎﹖」首一人曰「死誠自求﹐降乃非僞﹗」甘君命隨左麾﹐至駐軍地候勘。首一人曰「吾偕來者九人﹐幸勿見殺。」甘君曰「大兵無此虐令﹐但隨行。」甘君命逼賊寨五里立營﹐分軍三面爲犄角勢。夜分﹐喚降回問曰「汝何人﹖」乃叩頭言曰「某等不知春秋﹑不知朝暮之小虫耳。前天書降於牛腹﹐教師深以爲憂﹐謂畜生道必無成功。謂菩薩心終許皈命﹐合志有回中夢醒之輩﹐求生於閫下死棄之餘﹐忽雷居先﹐鑼鼓自殿﹐計五百人﹐牛馬器械如數。」甘君曰「忽雷吾識之矣。鑼鼓又何人﹖降回色駭﹖」隨答曰「卽某是也﹗」甘君怒曰「汝並不居先﹐何假忽雷號。」命斬之。其九人訴云「回民皆忽雷心腹﹐命先納款。鑼鼓欺天兵﹐嘗試耳﹔非眞降也﹗」回民有降人名冊在﹐不敢蹈虛﹐取冊呈上。甘君思員夫人多斬立威之說﹐乃曰「速命忽雷至軍中﹐吾當撫之。」餘人俟後命﹐忽雷自縛詣。甘君命釋之﹐雷謝曰「天書已發其六﹐識天命之有歸。將令何須再三﹐卜將星之常耀。彼昏猶稱爲瑞﹐時日曷不卽亡。漢家終斬白波﹐曹氏無疑黃蓋。」甘君曰「卿自知命﹐如五百人之擾擾何﹖」雷曰「請令降回爲前部﹐或得其死力﹐或因而借誅﹐則總帥無患矣。」甘君曰「卿言甚合﹐何不令四百九十八人出戰﹐吾與卿以大軍應之。」雷告其部下人﹐皆諾。臨戰﹐賊分兩路出戰﹐甘君命降回各半隸木蘭矩兒﹐前軍分兩路進﹐敗還者後軍斬之。降回不識暗令﹐見賊不戰﹐多語﹐倒兵攻後者﹐十之五六。兩將盡誅之﹐余赴斗者﹐多爲賊殺。矩兒謂阿姊﹕「賊十倍於我師﹐非佯敗不能分其力也。」木蘭曰「然則弟先敗﹐姊繼之。」矩兒以右軍敗南走。員用智謂甘君﹕「請諸將﹐無得往救﹐徑掃賊營。」甘君是其言。未幾﹐木蘭亦以左軍敗北走。賊分逐之﹐營中無勁兵﹐爲四路軍所襲。甘君入據其營﹐用智密以碎鍼授之﹐自引軍援二將。初逐矩兒者爲法珠﹐及空曠處﹐矩兒還戰﹐珠下馬變形爲八尺獒。矩兒笑曰「余固獵徒也﹐豈畏狗哉。」躍上獒背﹐奮毒手擊之。獒力疾奔走﹐煙塵滿空﹐至深澗上﹐獒起立﹐墮矩兒於水﹐便逃去。五百人自與羣賊混戰﹐各無軍主﹐由南轉北。木蘭已自擒速硎送中軍﹐而遣五百人護員君及夫人﹐自復南馳﹐援矩兒也。見矩兒所率五百人﹐尙與賊鬥﹐呼風雷助之。賊盡死。五百人告曰「小軍使騎一巨犬去﹐墮深澗中。」木蘭大駭﹐謂五百人﹕「駐此待吾﹗」卽尋澗旁﹐得犬迹沒處﹐謂矩兒必不死水﹐何以不出耶﹖飛入探之﹐中亦龍湫﹐聞矩兒與數人詬﹐木蘭大呼曰「此間何精靈﹐敢窘吾弟。」見與矩兒口給者三人﹐皆涇陽遠宗﹐輩行較長﹐木蘭曰「族人乃與回狗爲好﹐而譏訕星官﹐行遭錢塘誅戮矣。」三人皆怒曰「汝夫私受人之貨財﹐不知所報﹐而毀其膏沐﹐自混雄烏。貝闕光儀﹐忽墜於地﹐又復如簧不遜﹐謗及尊親﹐將遭割耳之刑﹐不免批鱗之苦。」木蘭曰「三君之力﹐只如蛭蚓﹐將欲伏屍污池耶﹖則請膏吾劍﹗」矩兒亦詈曰「不緣渠輩爲龍芝之宗人﹐弟已削食其脯矣。」三人大叱曰「小兒惡舌﹐擒之爲有名矣。」各吐朱絲繩來縛矩兒﹐竟不能脫。

木蘭仗劍斗﹐三人各變蛇頭﹐飛出湫上﹐以械來敵。木蘭袖出一物﹐飛而啄蛇腦﹐蓋鸛屬也。三人乃復本形﹐投地乞免死。木蘭曰「卽取吾弟來﹐遲則皆斃。」兩人伏地﹐一人自去負矩兒出。木蘭乃與之約曰「今日之誅﹐吾不爲已甚﹐他時涇陽門戶之事﹐無許出援﹐仍陷罪辟。」皆唯唯去。木蘭與矩兒還五百人駐兵地﹐適員帥以兵會﹐乃俱至中軍﹐則法珠亦爲被擒之速硎所縛﹐置階下﹐是速硎服甘君不殺之義﹐而擒珠以贖罪也。賊數萬人﹐擒斬殆盡﹐賽田楊嘿﹐俱赴員帥降。甘君入罕城﹐賞勞將士﹐以檻車載賽田﹑楊嘿﹑法珠﹐獻闕下誅之。忽雷速硎俱貸其死﹐餘賊擒者﹐釋五百四十人﹐斬三百三十六人﹐埋死回五處﹐橫七里﹐冢周遭各二十弓﹐比於京觀﹐可謂雄矣。是夜﹐甘君宿城中﹐命刁鬥維謹。勇士三十人﹐皆環帳露刃侍直。甘君吞碎鍼臥﹐胸中覺摩蕩不成寐。二更後﹐有物蠕蠕在牀下動﹐出地爲小兒﹐匍匐將登牀。甘君拔所懸劍劈之﹐凡五斫而成五小兒﹐皆不盈尺﹐踴身踏甘君腹﹐卽气結不能展。小兒爭以舌舐其臍﹐癢欲死。忽臍裂﹐鍼出如飛矢﹐小兒觸鍼者皆墮死。天明﹐見牀下數十鍼﹐穿五紙畫豬形。旋有自縛呼於堂下者﹐軍校視之﹐頭面皆縈血縷﹐自稱求見兵主。甘君命牽入﹐其人叩頭曰「叛回國﹐死晚矣。昨夜見全軍破滅﹐以術爲死者報仇﹐演豬兒食糟咒﹐妄圖戕害﹐爲天鍼所貫﹐痛徹心膂﹐殊不欲生﹐請受磔也。」甘君命並囚之﹐而謝員帥及夫人。用智請曰「職妻云所俘四賊﹐俱犬豕之精﹐械送京師﹐恐遁形也﹐須授木蘭符咒禁之。」甘君命木蘭受教。員夫人曰「前所織龜形詩﹐本咒回變者也。四咒卽有四符﹐汝自書符鎭壓﹐至就戮。亦不能變矣。」木蘭得其傳﹐就檻車內書符刺於背﹐四賊嘆曰「囚固不能變﹐變亦何能復人道﹐禮拜淸眞寺哉﹗」甘君卽使解四賊者入都代奏﹐將入蜀矣。員帥致詞曰「矩兒自言﹐合侍總帥馬首﹐願收之﹐並致夫人之意。」甘君曰「於僕計誠得也﹐甘旨誰奉耶﹗」用智曰「職久自當去﹐訪嵩山婦翁﹐與妻偕隱。」妻云「錦官城下﹐尙得與總帥縱論機宜﹐職僅於此相送。」甘君因嗚爲別﹐將及北棧﹐木蘭曰「送明公止此矣﹐不久亦入蜀聽命。」甘君曰「天女遠送於棧﹐實惻我心﹐滅回之功﹐卽以今名入告﹐榮封蒞止﹐爲不櫛揚威﹐顧入蜀何緣﹐更深延佇。」木蘭出涕曰「鱗族女流﹐何敢棄其家室﹐或者宮車大去﹐翟�無歸﹐竄在行間﹐借返幫國﹐亦未可知耳。」乃辭去。矩兒自隨行﹐事甘君如父。甘君問曰「木蘭我﹐色甚慘沮﹐果何隱忍耶。」矩兒曰「阿姊不得於龍芝﹐此還反目之下﹐必及操戈﹐然芝性凶暴﹐姊必爲所挫也。若許兒以十日往返報命﹐則姊之戰功﹐可以稍酬矣。兒亦以報其澗底相援之誼。」甘君曰「兒願去﹐吾何靳焉。抵成都十日後﹐卽盼兒歸也。」矩兒曰「爾時部署諸將猶未畢﹐兒自與姊還﹐且赴靑城山謁吾母耳。」

矩兒卽走遠﹐入龍芝營﹐軍人云「副鎭有疾﹐日與夫人構怨﹐戒外人不得通刺﹖」矩兒曰「我戚屬也﹐況同居虎衛﹐見何傷乎﹖」軍人入告﹐芝命逐去。木蘭忿曰「國之將士﹐比狗彘何如﹖而重彼輕此﹐肺腑眞別也。」芝詈曰「彼狡童者﹐特私人耳。於時笑語﹐無面目者亦自不妨﹐獨惜我難爲丈夫矣。」矩兒聞聲厲﹐遂出穩兵舍伺之。夜二鼓﹐聞軍人呼曰「君夫人被辱矣﹐柰何不相哀吁耶﹖」矩兒奔入﹐見龍芝縛木蘭於柱﹐而自鞭之﹐乃大吼﹐飛兩足擊其左右頰。芝出不意﹐便倒地。矩兒乘其脊﹐揮拳殊重﹐芝創甚不能起。矩兒解木蘭縛﹐軍人背面稱快。木蘭曰「爾恩義斷絕﹐我已無夫﹐逝梁發笱﹐亦復何怨﹖自此相逢﹐卽如寇仇﹐幸善避匿。」芝在地誓曰「龍氏脈斷﹐亦不欲延之﹐婦道淪夷﹐見者掩面﹐速去﹗勿以醜言污吾耳。」矩兒曰「姊無爲剌剌也﹗不忍芝﹐芝將忍汝﹐胡勿絕之﹖」木蘭泣曰「行矣﹗」軍人皆哭送之。木蘭隨矩兒出﹐及褒斜間﹐黑霧蔽天﹐戈甲湧至﹐聞谷中呼曰「涇陽棄婦﹐畱爾羅襦去﹐否則奪之。」矩兒欲挺身斗。木蘭取揚子江心鏡龍照之﹐霧捲散﹐露鬼物數百﹐皆持械。木蘭微哂曰「是芝所鏈艸木魔也。」出蘆管吹之﹐鬼物盡飄去。芝下地來搏﹐矩兒伏弩射之。便叫曰「死矣﹗」林莽中聞崩塌聲。木蘭慟曰「哀哉﹐芝被誅也。誠卽天刑﹐我今何忍目擊﹖」矩兒曰「阿姊仁義人也﹐第業緣斬卻﹐此正其時。」木蘭拭涕以謝。抵成都﹐聞甘君方臥疾﹐徑入起居。甘君曰「兒歸乎﹖天女返乎﹖九股苗連屯五百里﹐蜀東黔北楚南廣西之境﹐綿綿延延﹐主撫者惑於人心﹐主剿者黯於地理﹐兼以癘疫無命﹐星躔告凶﹐蜀中如虎之師﹐瘡痍未復﹐戎兵大事﹐系於我躬者﹐如千均一發﹐能不憂哉﹗」木蘭曰「昔苗民逆命﹐神禹䢐徵﹐史傳干羽舞階﹐七旬來格﹐乃諛辭也。棄而勿徵﹐以洞庭之野﹐畀之而已。豈格之謂乎﹖若謂苗不格﹐由於徳未敷﹐帝舜不宜有是﹐益之贊禹﹐宜於闕下﹐何待師中﹐傳此一篇﹐開後世坐論太平﹐民不知兵之獘。今天子文徳﹐豈遜虞廷。而有苗之眾﹐倍蓰當日﹐羣臣宴安盛明﹐鮮有勛伐﹐張皇無以作气﹐要結足以損威﹐實未好謀﹐非眞罔濟也。明公爲故李將軍﹐北平知畏﹐小範老子﹐西夏敢欺﹐天尙可回﹐寇何難殄﹖若憂思鬱結﹐病且日臻﹐國家於何倚賴﹐忠勇失其憑依矣。」甘君瞿然曰「天女起予是也﹐聞蜀兵多爭。今渡錦江東下者千五百名﹐吾欲微行以觀其輕與整﹐天女盍偕往﹖」木蘭從之﹐經萬里橋邊酒家﹐入坐飲﹐一士翩然其來﹐飲畢。便入亭子賦詩云﹕

濯錦何心飲吸川﹐若爲題柱訪名賢。

不歸獨悵風雲外﹐萬里橋尋萬里船。

後署司馬季孫﹐甘君拱手問曰「先生寄托幽遐﹐何來何往﹖」士喟然曰「苗人並興﹐此書生投筆之日﹐吾獻策罰帥不行﹐且東歸耳。」甘君曰「聞甘鼎招賢﹐我將自投幕府﹐請爲先容可乎﹖」士仰天笑曰「彼烏足以知予哉﹖」甘君曰「士誠自量﹐亦未可輕量人也。明日今時﹐於此地相報何如﹖」士斂容曰「且如命。」遂別去﹐見蜀兵來渡如沸﹐喧囂聒人﹐甘君嘆曰「實不能軍﹐何以用命﹖」木蘭曰「固非節制之師﹐選鋒而出﹐其人半可用也。」兵渡畢日將西夕﹐爰買舟遊錦江。聞鄰船有叩舷歌者﹐招木蘭曰「爾主人且維舟百花潭﹐入子美艸堂﹐作萍蹤話。」木蘭告甘君曰「招呼者卽員夫人﹐乞明公依艸堂之約。」甘君曰「員帥別時﹐曾有此囑﹐當速入俟。」無何﹐一童子前導﹐入艸堂者﹐衣飾如村姬﹐而光燭九幽﹐神澹於水。甘君迎謝﹐各北面拜。木蘭與夫人亦爲禮。夫人南面坐﹐甘君側坐西南隅﹐乃曰「往者罕之役﹐夫人勤於王家﹐鼎奉以馳驅﹐始無隕越。今蜀江振旅﹐方虞獨力不支﹐而忽下云斬﹐不爽臨岐之信。夫人其將出世乎﹖抑有以教鼎也。」夫人曰「自歸涇原﹐而回文半幅﹐秦中士女﹐直寶之爲碎金。好事若告於秦宗藩﹐遣其王妃相召﹐請織西徵露布﹐卽如教﹐王潛奏禁廷﹐欲以女尙書宣召﹐爰與夫計﹐隱靑城山避之。伊未敢掛冠﹐俟瓜代者﹐卽潛遊嵩少耳。嗟乎﹐俗患才少﹐仙患才多﹐是以斷機裂帛﹐寧使天宮絕業﹐不示世人。將懵懂以歸眞﹐勿紛華而入妄﹐固其所矣。總帥平苗﹐宜用文士﹐日中之司馬季孫﹐相如後人﹐才眞不世﹐命之持檄諭禍福﹐蜀中之苗﹐當不煩血刃﹐此心戰之地﹐武事不勝用也。」甘君再拜受教。夫人與童子出門﹐甘君送之﹐已不復見﹐乃與木蘭還幕云﹕

不求仙釋問淸眞﹐漫詡西方有聖人。

那默徳徒稱教主﹐咸陽王始是良臣。

矛頭咫尺生煙霧﹐壁後倉皇泣鬼神。

寄語天才息機事﹐妙明心可證前因。

藕房子詮曰﹕

銅頭不見﹐錦緞聿興﹐武事之終﹐復爲文事﹐而爭之者何也﹖人自誇其腕中之錦緞﹐則內爭﹔人共逞其胸下之錦緞﹐則外爭﹔爭之不已﹐而刀槍劍戟﹐突至交加﹐必幻銅頭於胸中﹐而不畏人之爭。且懸銅頭於腕下﹐而孰禁我之爭﹗君子曰「夫錦緞而可爭也﹐織女其傷之矣。」

俠以武犯禁﹐禁在士師而終不能犯﹔儒以文亂法﹐法在宮府而卒致之亂﹔則豈非禁行而法阻﹐儒之害甚於俠哉﹗錦緞之爭也﹐所謂文事之禍﹐切於盜賊刀兵﹐關乎陰陽水火﹐非錦心之織女﹐孰與拯之﹐以祕息爭﹐乃正本淸源之道。

色絲機爲三絕﹐吳宮所矜﹐而凡技能之以三絕稱者﹐率仿乎此﹐織女不聞有是事也﹐宣則未知﹐祕於何有﹖史氏則以支機之石﹐著於嚴君平﹐不得謂織女無機。卽不得謂織女之色與絲﹐非合機爲三絕也。夫傳神仙者志其宣﹐而錄淸異者述其祕﹐自祕三絕﹐而錦緞𨿽多﹐視猶糞土﹐彼蚩蚩之士夫﹐或冀得其全﹐或乞分其半﹐何爲也哉﹖

史氏惡人之炫其長﹐曰才也﹑學也﹑識也﹐而思與不知而作者﹐以天人之力﹐廓而淸之。云織女﹐則自無文以至大有文者﹐可以埋名矣。云祕三絕﹐則自無一長以至兼數長者﹐可以藏用矣。吾服斯旨之微而臧﹐罕譬而諭也。

卷之五

明化醇倚牀迷本相

脛走翼飛之理﹐誠則能明﹔神來智往之符﹐大無不化。翻余惡夢﹐爲君爲僕之紛紜﹔歷盡迷津﹐非我非魚之隱約。

矩兒告甘君曰「頃得父書﹐阿母以今日來靑城山﹑兒將往謁。」木蘭曰「須乘夜去﹐明日恐錯迕。」甘君亦促之。矩兒上靑城山﹐未及半﹐月東出矣。忽二虎剪尾咆哮﹐徑撲左右﹐風聲入云﹐鮏气滿谷。矩兒騰身於右﹐出一拳飛擊左虎﹐抉其目﹐又騰身於左﹐出一足橫踢右虎﹐碎其陰﹐俱跳擲自斃﹐力盡臥巖畔焉。員夫人方與童子語﹐今夕矩兒當至﹐何蓮漏深沈﹐尙閬其耶﹖」繼聞山中虎嘯聲﹐猛省曰「吾兒危矣。」命童子以符禁虎﹐將兒歸。童子下半山﹐適虎母悲二子之已亡﹐來伺矩兒﹐則已昏然睡﹐將得而甘心矣。童子咒曰﹕

咄咄咄﹐山君坐折腦後骨。﹐封姨立墮一彪胎。

虎母自搖尾去﹐乃負矩兒還。員夫人喚曰「兒勿眠﹐阿母在庵前。」矩兒醒﹐哭拜於地曰「秦川風雨﹐母也因依﹔蜀郡煙塵﹐父兮睽隔。未躍姜家之鯉﹐如無鄧氏之兒。永懷堂上劉樊﹐乘白雲於此日﹔可憶膝前雞犬﹐舐丹藥以何年。敬謁靑城﹐儼窮碧落。烏雞反哺﹐須知季亦嗟予﹔鶴便重歸﹐徒訝仙曾有子。」夫人謂曰「兒志在誅﹐力於攻取﹐淸宇內之惡﹐救民間之災。消劫以慰天神﹐積功而揚父母﹐漢廷方朔﹐終是仙兒﹔魯國汪�﹐斷無殤死。惟兵爲凶器﹐蠱乃皿虫﹐豎苟據乎膏肓﹐醫勿爲之和緩。從而伏枕﹐繼以麾旗﹐提六六之魔頭﹐斷千千之蠆尾。鼎鐘之績成矣﹐河嶽之光爛焉。從此葉縣仙令﹐神返玉棺﹔藍關從孫﹐迹畱金字也。」矩兒拜辭﹐猶有靡依之態。員夫人袖出一幅剩錦付之﹐曰「後五年迷道至江沈羽處﹐兒當踏此得渡。怪獸來攫者﹐亦乘此可免。」又指謂矩兒曰「前者二虎斃﹐其族來報矣﹗兒避之。」矩兒回視﹐東旭射目﹐虎須若林﹐望阿母及童子﹐駐一懸崖。惟呼速去。矩兒遂以錦鋪地﹐乘之起﹐卽如禦風。下山行﹐聞城隅笳鼓聲﹐則蜀帥以備邊還﹐來詣甘也。入幕伺之﹐蜀帥至﹐與甘君議戎事。甘君曰「渡川兵兩日計三千人﹐請簡其半﹐駐酉陽州﹐調土番二千人﹐應秀山縣。僕與君分統﹐勞逸均之。」蜀帥曰「職願爲前部﹐領土番。」甘君曰「請無速戰﹐登山馳逐以示勇。倦則解甲臥﹐慮賊無謀來擊﹐先列無數陷塹以待之。若有謀﹐必不敢來。俟僕覘賊者還﹐別有所決。」蜀帥曰「昔總帥罕之戰﹐以三千人破賊數萬﹐軍聲震耳。可作三日聾﹐今聞所授策﹐又窺豹之一斑矣。」卽日辭去。簡千五百名精兵以待甘君。自以土番二千人爲前路﹐援秀山。甘君午後﹐仍與木蘭微服出﹐至前酒家﹐待司爲季孫不至。因取紙筆和昨詩云﹕

蜀云如錦織平川﹐別有人稱錦裏賢。

不見所思空對酒﹐隔江望斷過江船。

後暑古遼甘如飴和。久之﹐季孫足音仍寂。甘君曰「天女其倚聲焉﹖」木蘭曰「非荷戈者所優也。」亦題曰﹕

孰與淸詞滌九川﹐嚴公曾和杜陵賢。

天涯相訪不相遇﹐返照難畱估客船。

署東海酈仲離步韻。甘君曰「天女自有姓名乎﹖」對曰「先世道元﹐以注《水經》得亢其宗﹐雪食其遭烹田氏之辱。昔少在宮闈﹐君父以次女故﹐命名仲離也。」甘君曰「逸韻天成﹐不爲世人貶技﹐能詩者固不言詩耳。」日暮﹐季孫始偕一人至﹐揖甘君云「此吾湖海友明化醇﹐闡陰陽化生之機﹐二十年矣。願與吾偕至幕府。」甘君曰「總帥以禮聘先生﹐命某代致。」卽再拜。季孫同揖興﹐命木蘭將贄獻﹐有書啟云﹕

鼎膺朝廷鉞旄﹐來蜀攝徵討事。獨勇不克﹐獨謀不臧﹐旁求俊明﹐幾於廢沐忘飯矣。側聞先生﹐武庫之門﹐文園之裔﹐風流釋羣倫之癥結﹐放誕通六合之精神﹔惟苗民昧皇降之衷﹐故聖王以蒼生爲軫。是宜九辟﹐以命三軍。謹以天家所頒赤白金卮﹐綠黃佩帶﹐空頭誥身二職﹐如意記事一枚﹐以將執雁之儀﹐匪若饋鯖之陋。

季孫稱謝。化醇辭曰「公以禮聘我﹐未合趨承﹐譬猶女子十年已字﹐百兩方將﹐其附和之娃﹐在女家爲媵姬﹐入男室爲奔妾也﹐請從此絕。」甘君曰「又何傷乎﹖實不虞兩賢之同時集也﹗」木蘭進曰「明先生其守株者歟﹗則不敢請。旣同有入幕之約﹐想亦不羈﹐安有初占連茹﹐忽著絕交者。」化醇乎其容﹐遂偕赴幕府﹐從此軍中呼司馬季孫爲正參﹐而目化醇爲副參。甘君自成都赴酉陽。行三日﹐所簡精兵﹐已駐請號令。甘君與二參謀議曰「聞苗酋樂般﹐本夜郎人﹐世爲靑衿﹐以諸生試還山中﹐被白苗擒之歸﹐而妻以女。其翁死﹐因長白苗﹐彼不樂戰爭﹐爲其下所慫﹐僕當乘其眾心未固﹐遣一人陳說利害﹐彼心動必持兩端。卽不出降﹐亦不敢索戰矣。緩則生變﹐方以計擒之﹐何如﹖」季孫曰「吾當代爲文檄之﹐卽往說﹐總帥陳兵以耀徳。不十日﹐令彼自誅其彊梁賊﹐手足已斷﹐不降何爲﹖」化醇曰「酋所居地﹐風雨之會﹐陰陽之和﹐白苗建都﹐天一所生也﹔司馬公賦性文明﹐木火之質﹐水旣克火﹐澤亦滅木矣。化醇安土惇仁﹐歷有年所﹐面垢不能去﹐浮土之形﹐脾醒不欲眠﹐燥土之气﹐自能制白苗積水﹐爲天將收金﹐況以儒通墨﹐久得誦《金剛經》不爛之舌﹐羿彀必志﹐虞機善迎﹐非邀諭蜀之功﹐實佐平蠻之略耳。」季孫曰「明副參理數融釋﹐代吾行是也﹐總帥可從之﹖」甘君曰「此行固用文戰﹐二君皆優爲之﹐僕拱手觀成而已。」季孫爲檄文畢﹐促化醇行。化醇自爲諸生服﹐徒步入亂山中。近苗人村落﹐爲邏者所執﹐卽大笑曰「蠢玆有苗﹐豈識吾與大王同遊於庠﹐乃丙捨故人也﹐速以筍輿至﹐命門生舁之。」邏者亦笑曰「此漢家博士弟子員也﹐偸狗之暇﹐乃欲攀龍﹐試以獻吾王。」呼竹籠舁之行。見樂般﹐化醇曰「王獨不記入學鼓篋時耶﹖」般肅然曰「芹茆薄采之年﹐其風肆好﹐爰及蠻貊﹐曷敢忘諸﹖」化醇曰「某嘗敬業樂羣﹐亦烏知泮林之﹐化爲阿閣之鳳也。」般大喜﹐親釋其縛曰「使我友爲囚﹐士貳其行矣。謹以謝。」化醇曰「王自以爲與漢孰大﹐而升陵伏莽﹐困石據藜﹐一朝挫跌﹐死則頭行萬里﹐生亦身具五刑﹐嗚呼﹗狗何爲而喪家﹖鴻何爲而罹网﹖回憶生存黃屋﹐何如故物靑衫﹖吾聞豎儒被誅﹐未聞王者不死矣。」般憬然而悟﹐蹙然而悲﹐前席請曰「自隔一黌﹐鮮聞其過﹐有幸而教之者﹐願伏而思之也。」化醇出司馬正參謀之檄示之﹐云﹕

苗民之錯處蠻服也﹐如中之虱﹐以人之汗垢長養之﹐及其蠢動而膚吸血﹐則𨿽百歲老翁﹐慈眉覆目﹐猶將遣其稚孫輩﹐大索衣襦﹐得其物而徧示長幼﹐翁以指甲力誅之﹐而後釋於忿﹐其長幼毛孔蠕蠕﹐亦覺痛癢疊至。又無不人人自解其衣﹐各捕蟣虱﹐必盡殺以爲快。虱之爲擾﹐致斃焉而後已。今夫蟻﹐喙墻下。聞廚中有餒魚骨﹐狼籍糞艸間﹐則小蟻以報於其王﹐統蟻帥十百﹐蟻兵萬千﹐倍道疾馳﹐思負魚骨歸﹐以樂卒歲。然他穴食指動者﹐又逾山阜﹐渡津梁﹐率傾國之蟻以爭此骨也。旣而入糞艸境﹐或數十百蟻﹐分載共歸﹐其帥引於前﹐王殿於後。夫然﹐各返其穴﹐飲至策勛﹐國中無不厭若魚骨者﹐固無患矣﹗則有自作不靖﹐遊騎四出﹐行過廚下﹐或登廚人牀﹐遽擾枕席。且歷碗右﹐橫行鮏羴之場﹐廚人無怒﹐亦未之有﹐急擁彗掃除之﹐聚其王與帥卒而燔燒之﹐怒猶未已﹐蹤至羣穴﹐悉蕩滌之。自此廚左右無蟻迹。爾白苗酋長﹐曾讀書﹐知取譬矣。有不遭血流之虱乎﹖其潛居衣縫﹐仍竊老翁之汗垢以生可矣。有不被火攻之蟻乎﹖其不登庖廚﹐惟求魚骨於糞艸以退可矣。不然﹐告之話言﹐有徵無戰﹐就我菹醢﹐求死不得也。

般得檄﹐大慟出血曰「吾儕小人﹐受涵濡而不知﹐有巢穴而自亂﹐譬而諭﹐實誘其衷。當哀吁邱山﹐以乞首領。今日之悖﹐乃紅苗禍人也。」遂折竹箭爲誓﹐命寨中立降旗﹐下書云﹕

謹守漢約﹐毋與番爭。

誓擒紅苗﹐不敢白戰。

謂化醇曰「眞吾師也﹐請執弟子禮。」化醇曰「是何敢然﹗旣爲向化之儒﹐可講分經之誼﹐並以行呼﹖以齒坐而已。」化醇行一﹐般行二﹐年亦化醇長。於是命軍中獵雉兔之品﹐解一牛﹐烹羊豕二﹐爲明一兄勸觴。般有健苗三人﹐兀左丞﹑易萬戶﹑曷都把﹐凶很善殺掠﹐皆不願化醇者﹐相與計曰「大王爲腐儒惑矣﹐盍以女謁惑腐儒而潛斃之﹖」乃跪進一曰「大王弟兄會合﹐非歌舞恐不樂也。」般曰「誠哉﹗」命四苗女進﹕兩女齊唱﹐則兩女對舞。三人曰「苗腔不足以襄嘉會﹐謹集杜四首﹐以垂手折腰諸節﹐按拍應之。」化醇以手作諾字。遂歌舞云﹕

只在忠良翊聖朝﹐崆峒使節上靑霄。

城南少婦愁多夢﹐漏泄春光有柳條。

來遊此地不知還﹐曾閃朱旗北斗殷。

諸葛大名垂宇宙﹐五溪衣服共雲山。

伐木丁丁山更幽﹐相親相近水中鷗。

非關使者徵求急﹐不廢江河萬古流。

打鼓發船何郡郎﹐靑春作伴好還鄕。

欲塡溝壑惟疏放﹐暫醉佳人錦瑟旁。

般以酒屬化醇曰「惟我一兄常醉其旁﹐何言暫也﹖」化醇答曰「佳人有是﹐不塡溝壑者僅矣。」四人中尢冶者﹐爲折腰女謝兒﹐極工諧媚。般命醉客者有賞﹐不能則笞之。化醇視兒妖艷﹐殆不從人間來﹐乘醉謂般曰「昔已亡商辛﹐姒死周涅﹐驪姬惑獻﹐狄後逐襄﹐尢物之生﹐多於異國。此者﹐非吾弟之禍水耶﹖」般亦笑曰「以禍水決而注之﹐便請侍枕席﹐兄爲柳下季平﹖爲蘇子卿乎﹖」化醇殊窘﹐謂般曰「國事未了﹐何敢荒淫﹐是陷阿兄於不義也。」三人叩頭言曰「國事大者﹐無過招降。今降旗豎矣﹐卻吾主之意﹐軍中皆將自疑﹐願出入小節﹐以悅懌新知。」兒持巨觥以沃﹐般大悅﹐多予賞賚﹐自辭去。化醇醉甚﹐懵無知矣。三人呼兒語曰「汝功在旦夕﹐幸自奮陰符﹐能令腐儒自絕於衾﹐不使吾徒有殺使者之迹﹐則王心可轉﹐國祚可延耳。」兒曰「生死惟天所命﹐喪其精气﹐或可爲也。」三人曰「能如是﹐亦云可矣。」遂掖化醇入寢室。兒爲之脫幘解衣﹐導以物欲。化醇𨿽醉中﹐尙自斂抑﹐謂曰「我窒欲者二十年﹐不能陷溺﹐俟大王歸漢之後﹐爲爾相攸。」兒嗤曰「身𨿽竄苗中﹐亦不甘與淫娃伍。今禽也擇木將棲矣﹐仍復驅之﹐將安歸耶﹖」引刀欲自刺。化醇曰「死無益也﹐若耽爾色者﹐早命橫陳矣。我不愛爾生﹐豈懼爾死。無已。不異牀﹐不異被﹐以報爾之誠。天明自去﹐若逼我以形穢﹐卽以刀刺吾﹐受而不悔也。」兒嘆曰「必不得已﹐誠如君命。」輒裸體入共枕被﹐化醇終不勝醉﹐作鼾聲﹐兒潛下其襦﹐不爲覺﹐索所戲具﹐沈埋不復出。因幽思曰「此嫌於無陽者﹐尺蠖之詘﹐有道人也。盍捨之﹖」旣而曰「精气尙完﹐無以復三帥也。」遂側身抱其尻﹐而於前則以手按摩之﹐亦漸倦思臥矣。中夜稍醒﹐見小人寸餘﹐出化醇鼻﹐登兒之腹﹐細語曰「吾伺主人睡熟﹐來與卿合。」兒謂曰「幺麼之軀﹐焉與人媾﹖」小人曰「彼勇敢彊有力者之媾精﹐非吾爲之用命乎﹖而譏其渺小也。」遽逞淫縱﹐亦不厭瑣細云。兒方神其技﹐聞化醇醒而泣曰「天乎﹐三尸神誤我矣。」以手踣兒於地﹐兒視寸餘小人﹐遁入牀下去﹐靈液滿戶﹐如與神道接焉。遂潛出。天明﹐化醇臥病﹐般詣牀相慰﹐化醇曰「屍神以淫攝吾陽﹐似無生理。若見憐者﹐使人舁還酉陽﹐誓不相累。」般亦嗟嘆良久﹐謂其左右曰「明副參以忠義來招撫﹐乍攖疾病﹐宜速送之歸。」三人密啟曰「何不俟其死﹐而以喪歸之。見我之誠。」般曰「不然﹐非令輿疾還﹐其總帥必罪我﹐以是求降則可﹐卿等無輒僨大事。」三人乃囑舁者﹕「及漢營而畀之荒壤﹐不必見漢卒一人。」舁者果力疾馳﹐三日抵酉陽城外﹐卽棄之。始甘君不得化醇耗﹐謂季孫曰「副參此行﹐殆有意外乎﹖」季孫曰「其酋必願降﹐部下賊或多梗也。要不敢加害。」言未旣﹐有巡軍數人扶化醇入﹐神思委頓﹐瞪目不復一言﹐惟泣下。甘君命置其牀﹐季孫坐側嘆曰「明副參偕我出山﹐欲作何等事業﹐乃奄忽以終耶。」化醇微言曰「吾不能制三尸神﹐遂遭息壤之盜﹐苗女入室﹐眞精喪亡﹐殆不可戀世。」季孫曰「凡被蛇蠍傷者﹐得其物治之則可愈。苗女爲誰﹐縛之來﹐則系鈴而解之﹐至便也。」化醇示以謝兒狀。季孫告甘君曰「有能入白苗中﹐生劫謝兒者乎﹖」甘君曰「獨吾矩兒能之﹐恐不爲女妓辱。」呼矩兒至﹐告以所爲。矩兒曰「似無不可﹐但兒將禱於父母﹐卜吉而後去﹐須以第三夜也。」是夕﹐化醇進仙術粥﹐稍未昏眩﹐二更燈燼尙熒﹐見有女子來詣者曰「副參不淫而喪精﹐吾奉神人命﹐以淫而療疾。」化醇自思﹕「戒嗜欲一關﹐以爲苗女攻破﹐此卽何拘泥乎﹖」起就女子乞醫治。女子曰「吾能治人疾﹐不能醫獸病也。」出一鏡示曰「試照爾形﹖」化醇視鏡﹐己乃變獼猴焉﹔更照女子﹐固天仙也。益悼嘆曰「人也而獸﹐半生道气安在哉﹖旣爲獸﹐亦甘穢形矣。」卽擁此女子。聞扣扉者言曰「明化醇爲此﹐眞墮落也。」女子答曰「儒種不可失﹐吾自求配﹐何嘵嘵者爲。」語畢﹐見此女亦爲牝猴﹐告化醇曰「以肉治耶﹖以鐵治耶﹖」化醇大驚曰「吾皆不欲治矣。」此牝猴遂據而淫之﹐殊無所苦﹐亦心死任之耳。將曉﹐仍一麗人也﹐下牀而隱。化醇欲途旣開﹐道果頓萎﹐眠食俱廢﹐以俟幽歡。及次夜﹐前女子不復至﹐竊冀牝猴之來﹐亦無庸拒。終已寂寂。

越宿﹐漸失本形﹐季孫來視﹐化醇骨立矣。而言詞轉淸越﹐詼諧百出。佚蕩異平時。季孫曰「君爲魔鬼侵害矣﹐亦思返本乎﹖」化醇笑曰「無欲以觀﹐不如有欲﹔卽色皆是﹐何故卽空。」甘君入﹐見化醇心疾未愈﹐曰「今當命矩兒去﹐迎醫來。」化醇曰「疇昔之夜﹐有美一人﹐惠然肯來﹐勿藥有喜。夫兒其次焉者也。」甘君出﹐謂矩兒宜去。矩兒曰「兒禱於父母﹐夢中報云﹐借淫鴇之口取叛苗之頭﹐夏姬自訪巫臣﹐少伯能諧西子﹐爲國熊羆士﹐無與人牀笫謀也。」甘君曰「令彼自殺人﹐如天之去疾﹐非神人善謀。吾智不及此。」

矩兒乃趁日落馳去﹐初更至其地﹐見降旗下有苗賊數人﹐喃喃私罵。問曰「此旗何爲而逢公等之怒也﹖」罵者曰「童子何知﹐我紅主來邀白主舉事﹐前以漢書生立談﹐遽爲搖惑﹐而植此旗﹐此中兀左丞報書我主﹐今特命國之副車﹐來責背盟﹐猶自相持不下﹐作厭厭夜飲﹐以效古人舌戰之。吾徒役於人者﹐奔命終日﹐馬�僕�﹐是以向旗而陲。」矩兒曰「此曷都把之人﹐不善勞客使也。」請入爲治具設食﹐徑去寨後廚中呼曰「副車之從者﹐饑且渴﹐何不飲食之﹖」廚苗曰「爾何童﹖來理此事。」矩兒曰「爲從者荷食器者也。爾𨿽慢客﹐客不自言耶。」廚苗謝曰「誠供刀匕者之疏也﹐幸延進。」從寨左過女部東小室中﹐卽觴客所。矩兒出招紅苗曰「廚者命小子導入款洽。」紅苗悅﹐從之行﹐入置酒室。矩兒旁瞰鄰屋﹐卽貯嬌捨﹐因入爲禮。四女皆問曰「漢娃何役於是﹖」矩兒曰「吾全家爲天兵所驅﹐降天朝得不死。甘總帥以謝氏女淫死明副參﹐遣十員將﹐來取謝女首﹐父母命我﹐羣女畏死者先通款﹐不至玉石無分也。」兒倒地哭曰「我亦漢民﹐何爲欲取我首﹖」三女亦悲哽。矩兒曰「吾不來告﹐殺人者死﹐不殺人者亦未必生。今三女能以贄授吾﹐陳於父母﹐速納款。則三女不死矣。其一女必欲殺者﹐但自陳主使害副參之人﹐吾亦全家代請免死。甘總帥惻隱仁人﹐或得宥死﹐徒慟哭何濟耶。」兒跪陳其悃云「我不欲賊漢使﹐而兀左丞﹑易萬戶﹑曷都把三人﹐以勢脇之﹐始命手刃﹐我更思其次﹐乃以膚肉累盛徳﹐卽於阽危﹐悔將何及矣﹗」矩兒曰「然則坑汝四女者﹐惟此三人﹐若獻讒於大王﹐而使就戮﹐吾歸告父母﹐列汝輩軍功﹐豈徒不誅斬已耶﹗」兒曰「主人厭此三人﹐阻撓降事﹐稍爲浸潤﹐王必誅之。不待用讒也。」矩兒曰「其無誑乎﹖則請設誓。」四女皆伏地仰天自詛。矩兒亦從之盟。起曰「三人頭卽納款具矣﹐安用他贄。」其三女恐不勝重托﹐兒復誓曰「我不能取彼三人首者﹐仍將吾首去﹐不波及諸姊。」

三女皆灑涕謝。矩兒曰「三日內﹐汝大王以三頭懸旗下﹐卽受撫之期也﹐吾自領前軍策救汝等。」四女齊詫曰「童子亦將軍耶﹖」答曰「臨數十陣﹐殲千百人﹐豈眞漢娃也哉。」卽奔去。其足捷﹐𨿽神駿不能追。四女同額慶曰「天公不欲吾四人死﹐故遣神人來﹐不盡人謀﹐無以酬天貺矣﹗」兒曰「孰暱大王而進其說。」三女皆曰「謝姊以媚副參之術媚大王﹐卽以死副參之心死三帥﹐或援三妹以爲證﹐同聲相應﹐妹等靡不從也。」兒曰「我將托疾以大王﹐苟問三姊﹐則以忤兀左丞對﹐吾見大王﹐自有以聳動。蓋左丞在三人中﹐爲有智謀而彊悍者﹐大王固嘗猜忌之。誅此﹐則易萬戶曷都把﹐接踵死矣。」三女皆服其巧。後般果召兒﹐辭以疾。復問三女﹐則對曰「婢向承大王歡﹐不屑與臣下戲。兀左丞昨夜伺大王與紅苗人話﹐呼婢歌舞。徵辭曰﹕『大王在前﹐猶可以奏薄技﹔私自爲好﹐欺君父也。』左丞怒﹐以劍擬之。彼散發自求死﹐故甚憊也。」般促兒問狀曰「懨懨不起﹐爲明一兄乎﹖」對曰「昔以大王命侍明副參﹐婢求合也﹐彼且不願﹐云﹕『卽不能無欲﹐何至奪大王歡﹖』婢束縛馳驟之﹐以至於病﹐卒不少動﹐所謂人之無情也。何足以勞我寤思﹐而懨懨至此。」般曰「病不於明﹐則在我矣﹖」對曰「婢每念大王丰度雲龍﹐神明天馬﹐輒軒鼓舞之不遑。苟無病而呻﹐悖之至也。」語畢﹐淚湧濕衫袖。般問曰「且訴吾﹐無自掩抑。」兒曰「婢此時﹐不敢不以實告﹐大王幸勿泄﹐若其人知背面語﹐不獨罪婢﹐禍且及大王耳。」般怒曰「可是兀狗﹗」兒曰「婢視其人﹐竟不如狗﹐狗之性﹐守主人戒。嚴門庭之禁。兀左丞曉夜淫縱﹐勾結紅苗人﹐入據大王坐﹐猶使折辱大王﹐曰﹕『酸丁無恥﹐便擁虛位﹐且不聽吾言﹐而信漢腐明化醇之說﹐無端豎降旗﹐自絕之道也。早晚吾斫其頭﹐來獻爾主﹗』似此妨主之事﹐狗肯爲哉。」般益怒曰「是固然矣﹐何以命汝歌舞﹐而迫汝以死。遂槁容而黧面﹐若是之不堪﹖」兒痛哭﹐咽死半日﹐乃蘇曰「婢輩曼聲以歌﹐連臂而舞﹐以侑大王之觴。兀左丞何人﹐先淫彼三婢﹐又欲婢一人薦寢後﹐更作歌舞﹖婢曰﹕『此身大王所幸之身也﹐此技大王所悅之技也﹐左丞若罔上行私﹐罪且不測矣。』左丞勃然﹐擲劍欲殺婢。婢曰﹕『殺我﹐大王必報。』左丞詈曰﹕『大王直一文耶﹐此位不久屬吾矣。尸居餘气﹐作威福者幾時﹖』婢以頭觸彼。彼命曳歸﹐狼狽將死﹐見大王而訴其憤懣﹐死不朽也。」

般又召三女﹐問以何故被兀狗淫。三女泣曰「某等三婢無寵於大王﹐忍顏爲此﹐亦非中心悅彼。謝婢不堪其虐﹐惟大王憐之。」般命四女出﹐密召兀左丞至帳中議事。兀趨進﹐般命縛之。兀呼曰「某無罪﹐何故遭縛﹖」般數之曰「兀狗尙云無罪款﹗令予殺天使﹐罪一﹔以書通紅苗﹐使彼來責予﹐罪二﹔予𨿽薄徳﹐未必遁荒。汝狗欲奪予位﹐罪三﹔歌舞女非汝狗所得染指﹐而敢淫三女﹐罪四﹔謝兒予與明一兄暱愛之姬﹐汝狗欲私之﹐欲役之﹐又以劍脇之﹔罪五﹔有此五罪﹐不速斬﹐何以示六軍﹐牽出斬之。」兀嘆曰「人之云亡﹐邦國殄瘁﹐其大王之謂矣。」乃就戮。易萬戶曷都把相與悲曰「大王誅左丞﹐吾二人死期近矣。」哭兀屍而刎焉。般聞之喜曰「三人死﹐無梗降書者矣。」命以三頭置旗下。矩兒隨正參至﹐樂般面縛出降﹐季孫釋之﹐與巡視營壘﹐降其眾五萬人。季孫問曰「苗女謝兒安在﹖」旋有自縛前者曰「婢萬死﹐奉主命侍明副參牀側﹐非有蠱惑﹐而副參輿疾歸﹐如一息尙存﹐婢願奉藥餌。有不諱﹐則以身殉。」季孫曰「誰謂蠻夷之鄕﹐無巾幗之彥耶﹖」卽命載﹐先詣副參室。其三女亦放還鄕裏。樂般入酉陽城﹐將謁甘君。傳化醇將死﹐甘君往視﹐般不及見﹐季孫入化醇室﹐甘君垂淚言曰「先生以死醫來﹐宜副參之不治也。」季孫駭問化醇之人﹐則曰「昨兒來省﹐一慟便絕﹐但心頭微溫﹐停之廡下﹐故副參之疾危甚。」季孫曰「果爾﹐宜用從治之法﹐先救兒。」甘君召木蘭問曰「天女出世﹐應有活人丹。今急而求之矣。」木蘭曰「昔白鶴灘矮道人借黿首﹐用母丹濟之﹔石灣之戰﹐五十人爲婁萬赤咒死﹐用子丹救之﹐皆無有存焉者矣。或以涎香治死人﹐三日內皆可活。」甘君曰「苗女以哀死﹐乞賜返魂香也。」

木蘭入廡下臥兒處﹐人竊窺之﹐惟見吐細火一縷﹐燻其鼻觀﹐滿室聞異香。木蘭卽去。兒作號楚聲﹐吐結痰如大果核﹐遂活。遽走入化醇室﹐則病者痰方上湧如轆轤。目�皆返指﹐色變黑。兒復咳出一果核投入轆轤間﹐病者色轉黃白﹐目漸合﹐無聲。左右驚﹐將以气絕奔告。兒曰「無嘩﹐副參自此生矣。」頃之﹐甘君與季孫偕視﹐則化醇倚牀坐﹐兒侍語﹐各如平常。化醇拱手曰「司馬君卽於今世相見﹐實化醇他生所未敢卜者﹐然總帥澤及一同穴﹐惠於兩再生矣。」兒亦叩語曰「婢死去﹐冥中將治以殺副參罪。忽聞門外有副參代訴之語﹐冥王漸釋怒﹐香气之來﹐冥中皆合掌頌天女者三﹐示婢以二果﹐命連核啖之﹐乃復見天日也。王師其得天女助耶﹖」季孫曰「總帥劍佩之林﹐其人斯在﹐勿傳妖妄也。」化醇似有赧焉者﹐言曰「生死之恩﹐豈敢忘報﹖第兒來侍﹐未忍驅之。」甘君笑曰「副參始爲願士﹐今變軼材﹐遭用兵之詐謀﹐非有疾而好色。請傳餐卽如冀﹐行陣無異邛壚﹐婦道無成﹐吾時方利﹐何至若垓下之美人。晉陽之玉體也。」兒亦跪請曰「生死而後﹐無復香粉情﹐卽侍副參﹐寧爲褻﹐非潔白無以立行間﹐求雌求牡之私﹐重來則盡消融矣。」化醇亦點頭曰「吾返初性﹐彼存其眞﹐當冥途相赴之時﹐冷然一悟。」甘君喜曰「若然﹐則一辟一闔之原﹐已自了了也。於吾軍必有所濟。」召木蘭至﹐謂兒曰「汝不識天女耶﹐卽此將是矣。」兒曰「婢亦願飾此妝於軍中無異服﹐可隸女弟子乎﹖」木蘭曰「可也﹐教爾執戈而無感。他日或有用奇之地。」兒拜倒其下﹐稱曰「師氏。」甘君季孫皆賀木蘭得弟﹐而化醇惟恐兒背師也。矩兒前曰「副參今日有治疾之小妻﹐乃得魚兔而忘筌蹄﹐邈吾斧克人矣。」甘君大笑﹐謂化醇曰「是兒之致謝娘也﹐亦盡心力。副參以隔世而有遺忘﹐宜童子不能嘿嘿耳。」化醇命兒﹐自亦舉手謝。矩兒曰「謝娘固我同盟﹐於副參聊效一軒渠也﹐何敢言徳﹖」帳外苗有持書獻者﹐不知從何方來﹐謹入告﹐木蘭自率兒行。甘君與兩參議出﹐命呈書同視之﹕

居交�歲餘﹐望夜﹐交王宮中﹐起黑子百斛﹐倒激天庭﹐潛伏雲路察﹐有夜遊神報云﹕往年王兩妃﹐同日各舉一子﹐是洪荒時蛇身九首之相柳﹐降於宮中者。析爲二軀﹐大者六首﹐小三首焉。吾思馮盎碑下之物﹐結體在是﹐殆費搜索矣。婁賊將爲再世輔命﹐今隱山中爲盲僧﹐養時晦以復吾仇也。前夜以小伎倆﹐脇交王使納款。於是江坪海宴﹐屈蠔建牙﹐領舟師之利達﹐旋兵甲子矣。交王議遣二子入侍﹐若誘而誅之﹐反速無禍﹔如卻其質﹐反遲有禍。然不大反﹐安用相柳﹖迨其時﹐國家將帥﹐必有兵死者。死疆場正也﹐夫又何懟﹖中山國中﹐曾晤本師﹐有書來訊云﹐弟子得交大賢﹐殊有近境﹐因思明公﹐勛施已爛﹐居已彌恭。在天之降眞宰﹐率土而罹俊髦﹐可云宜且有矣。川中事蕆﹐行赴楚師﹐用妖之地。吾檄惡神相援﹐幸勿惶懼﹐酈天女入世﹐多立奇庸﹐爲道人申未亡人之慶。年月日﹐宜京道院遣白苗寄。

甘君謂兩參謀曰「是吾廣州之滅火眞人也﹐出入生死﹐變通陰陽。今潛蹤交址﹐俟吾還廣﹐復相助耳。」以書示木蘭﹐答曰「矮道人謂妾爲未亡人﹐何齒牙之輕薄也。」甘君命樂般入見﹐般陳詞曰「某𨿽長白蠻﹐實爲黌俊。惟總帥俾之來歸﹐與以安緝。自今以往﹐將復以漢臣﹐不沒於羣醜。」甘君溫語慰之﹐且問曰「傳書之人﹐亦汝白苗族耶。」般曰「卽某次子也﹐始爲南人所掠﹐今始歸。前日相逢﹐猶疑夢寐。」甘君曰「父子歸漢﹐苗民不足平矣﹐何不令爾子見我﹖」般曰「慮幼小未嘗見總帥﹐未免局促。」卽呼至﹐小童也﹐跪拜如漢禮。甘君問﹕「年幾何矣﹖命名爲誰﹖」對曰「獷兒剛十二歲。」甘君曰「汝在南交﹐見矮道人而爲之雁使﹖髫齔之齡﹐烏能由廣達滇﹐而至川東也﹖」對曰「獷兒自紅夷之賭咒河入滇﹐差近於廣西矣。」甘君問曰「亦識字乎﹖能試劍乎﹖」對曰「劍術得之道人﹐字學由於阿父。」甘君大喜﹐呼矩兒入曰「汝兩小擊劍爲樂﹐吾薄言觀之。」矩兒曰「以何爲賭﹖」季孫曰「小錦袍一﹐玉條脫二。」兩童掣劍﹐就地騰起﹐自辰至午﹐無勝負﹐千五百人及降苗聚觀者﹐色飛眉舞﹐嘖嘖不已。甘君命曰「止﹗止﹗倍所賭物並賞之。」化醇曰「予與樂君故文字交﹐矩﹑獷兩童又戰陣友﹐今日少長咸集﹐當得聊詠。」矩兒曰「兒不能爲斯﹐請退。」甘君曰「兒之家學﹐庶幾天上人﹐乃肯讓獷兒獨步哉﹗」矩兒稱不敢。木蘭率兒出﹐告甘君曰「女弟子本嫻武事﹐略一指點﹐技可用矣。」甘君曰「胡勿進以文教﹖」樂般曰「彼在帳中﹐時歌新曲﹐皆其自撰也。稱其少日嘗師大家。」木蘭曰「搦管之事﹐重於操戈﹐吾不必賢於弟子矣。」季孫曰「昔者屬和總帥淸吟﹐尙畱萬里橋邊酒人之壁﹐而多遜謝娘乎﹖」甘君曰「八人各拈二韻﹐吾自引之﹕

反側爭先爲幾肉﹐﹝鼎﹞

憂危取次到般瓠。要求玉燭光天下﹐﹝季孫﹞

曾載金支漾海隅。塵劫尙煩刀�﹐﹝木蘭﹞

遠懷猶吝樹珊瑚。愁從絕域看標柱﹐﹝獷兒﹞

枉被重門識棄�。計出仲連城內箭﹐﹝化醇﹞

魂飛交甫水間珠。手援桴鼓徵非戰﹐﹝兒﹞

志合膠庠俠是儒。並�女戎修﹐﹝般﹞

成行兒戲列氍毹。乞醫畱侍魯男子﹐﹝矩兒﹞

殺賊走降崔大夫。槲葉山空聞解甲﹐﹝鼎﹞

蓮花靜佇投壺。磨崖功勿銘關塞﹐﹝季孫﹞

橫槊詩原著舳艫。人謂軍仍有一範﹐﹝木蘭﹞

我占田必獲三狐。盡教象負甘除刺﹐﹝獷兒﹞

但得羊來願捋須。滌器馬卿方諭蜀﹐﹝化醇﹞

造舟王睿可平吳。陰謀及婦羞言哲﹐﹝兒﹞

外事當官肯入粗。身受國家歸命冊﹐﹝般﹞

气噓妖孽辟兵符。焉知虎旅分醪宴﹐﹝矩兒﹞

已制龍樓。獻捷圖。﹝鼎﹞

賦畢﹐蜀帥遣告云「秀山賊來逐土番﹐遇伏者皆死。今請受降。」甘君問般曰「是卿招之使來者耶﹖」答曰「犯天兵者﹐正不知死所﹐前已召孽子兒﹐束部下二千人來款。又獲濡滯之愆﹐乞免治。」甘君曰「僕將赴湖湘﹐卿子須以降人還故寨﹐卿與獷兒偕入楚耳。」遂檄蜀將士畱鎭﹐而奏請隨徵者七人。獷兒授小冠軍使﹕

山人枕石易朦朧﹐眞色都由幻妄中。

腐裏可憐尊﹐神方不解試芎。

行來玉女難逢笑﹐望去金夫自有躬。

誰謂令嚴軍寂寂﹐天教婦孺詰兵戎。

能鰓丈人詮曰﹕

銅銷則無武﹐錦祕則無文﹐而怪物橫行﹐奇書散佚﹐是由不能明乎。化醇之理﹐而侈談性命﹐已落空禪﹐稍涉功能﹐仍流雜伯﹐無稽勿詢﹐鮮見其可。史氏提唱微言﹐表之曰明化醇﹐始知盡人物性以贊化育﹐於斯詣極也。

牀附乎身﹐故由趾足而膚﹐皆能爲剝﹐倚之則時徙時依﹐不剝其趾足膚者。保不剝其心腹腎腸乎﹖牀也者﹐媾精之區﹐則不足語此。明化醇而倚牀﹐則將以其明﹐而致之於化生矣。倘所謂自明而誠者歟﹗

在牀爲偃息之象﹐倚牀乃輾轉之神﹐有存有養者﹐不爲是形。何思何慮者﹐不及此態。則明而卽於昏﹐其卽倚牀時之出人也。

化醇之相﹐乃善相也。妍者見之而廢其妍﹐蚩者見之而忘其蚩﹐育物之道﹐胥以其相矣。且非以己之自視﹐與己之視人爲相﹐而以人之視己﹐與人之視人爲相﹐則數通乎河嶽日星﹐而理極乎乾生坤始﹐豈徒釋氏二十四善相之說哉﹗

物以有者爲末﹐而以無者爲本﹐化醇之本相﹐所謂戒愼乎其所不睹者。此時固無人見﹐亦無己見﹐斯本相涵焉。戒愼之功﹐葆此本相也。不葆則迷矣。

迷者迥別於忘﹐忘本相﹐則天也而人﹐人也而物﹐皆不知其誰何﹖蓋仙官居塵世﹐不復慕仙﹔貴人爲畜生﹐安能知貴。由於忘也。迷則相在是﹐持之過急則忽在彼﹐本相自然﹐驗之較親則又茫然。先迷後得﹐是在明之者。史氏婆心﹐傳此一篇﹐以爲盡性人斟酌至善。

卷之六

瑪知古懸鏡矚中州

茹古涵今﹐達者間能通之象數﹔見微知著﹐恆流靡自識其端倪。三百六十之旬﹐地球獨轉﹔三萬六千之界﹐人鏡同看。

甘君由酉陽之秀山﹐趨楚南辰州界。來會者兩節度使四鎭將﹐合詞曰「某等之望旆旌也﹐甚於云霓﹐側聞隴右之戰﹐回部多死聲﹔川東之徵﹐白苗無鬥志。乃今蒞止﹐何以籌之。」甘君問構亂之由﹐傷殘之狀。皆曰「厥初致寇﹐則自武臣。及叛形已成﹐而銷弭未能﹐轉施搏激。又守土者自謂無虞﹐以至於傾敗也。蓋紅苗之渠﹐賈所易種﹐生而詭譎﹐羈其部豪﹐先十年﹐別苗弄兵﹐某副使偕一鎭師出撫﹐此渠憬而來降﹐曾不知文吏多貪﹐武夫多暴耳。則有腹地莠民﹐利其土壤﹐訐所出而思奪之﹐官罔秉正衡﹐袒於先入﹐因而盡索�布﹐殊無厭時﹐苗固道路以目矣。又士卒驕橫﹐藉帥之威﹐牽其牲畜﹐發其蓋藏﹐疊亂其家室﹐苗之欲甘心也。未嘗不請命於此渠也。渠乃與前僨軍之某帥﹐結無倫理之兄弟﹐聯不嫁娶之婚姻。某日與宴樂﹐忘乎食肉寢處皮者﹐環而脾睨。悉犬與羊也﹐而假以火器之利﹐告以兵防之衰﹐渠始有逆謀﹐設醴伏甲﹐隨行二百人﹐殉於苗窟。此時司土者﹐率其壯丁﹐嬰城固守﹐以待援師。苗猶不敢逞﹐乃戮數不侵叛之苗﹐懸首隘口﹐如以油止火﹐引使來矣。城中又不設備﹐苗大至﹐官民潰奔﹐兵弁罔有統攝﹐變服爲逋客﹐苗始知文吏貪而無謀﹐武夫暴而無勇﹐有如此也。夫而後用我之火器以攻我﹐奪我之兵防以懼我﹐焚掠之慘﹐古所未聞。一統軍之首﹐購有重貲﹔三司馬之家﹐燒無餘燼。自辰星之次﹐延及鬼方﹐轉輸多被劫之民﹐招撫有受欺之使。旣進退之皆失﹐亦存亡而不知矣。」甘君曰「僕非能料賊者﹐但公等韜略﹐不外募鄕兵﹑招降賊﹐火空巢以立威﹐懸重賞以明信。數者未嘗不當﹐行之亦貴合宜。夫苗民梗化﹐知吾弱也。僕聞諸道路﹐凡有進剿﹐降苗在前﹐鄕兵次之﹐而大軍爲之後。此必不得功之勢﹐非彼知吾弱而更示之以弱乎﹖降苗未圖奮鬥﹐必反蹙鄕民﹐而掣大軍之肘。鄕民應募者﹐多欲報其私忿﹐勝則薄賞﹐敗無所懲﹐無不相率退矣。大軍之中餒﹐積累彌多﹐又復自相驚呼﹖以至失律﹐至於奏績無期﹐始搜其空村﹐整旅以進。名曰焚巢。鋪張文告﹐獲賊首。及以賊顱來者﹐量賞萬千貫﹐是又諱弱示彊﹐而其弱更甚者也。僕與諸君約﹐降苗勿用﹐置鄕兵於後軍﹐立營數十處﹐以牽制苗民﹐徐議攻取。」眾皆曰「樞密屢命合圍﹐兵勢苟分﹐散而不整﹐果計出萬全耶。」甘君曰「前此嘗合圍矣﹐而卒不勝者﹐人心各有所藉﹐賊志爲之益堅。今分兵﹐則分賊之心與力也﹐而我兵之心力大可用矣。」眾皆懷疑懼退。

甘君自駐絕險地﹐調楚師二百人隸帳前。季孫進曰「結營絕險﹐所謂置之死地也﹐亦可以餌賊。」化醇曰「總帥善於用寡﹐眞折衝之略﹔然寡者無不藏多﹐請煉納甲之術。」木蘭曰「帳後樵徑通粵西﹐下有巴蛇穴﹐唐堯時蛇被斬﹐遂空其居﹐有卒千人不足伏也。」方會議間﹐有自寨後至者﹐躡擔簦四人﹐則桑狷及常越﹑沙明﹑鄔郁也。甘君問曰「從事曷以知僕駐此﹖」燭生曰「惟此處苗人不設遊騎﹐吾故筮《易》得之。」木蘭揖曰「從事還識我否﹖」燭生殊未省。甘君曰「卽甲子城中央井中之天女也﹐今出世爲將矣﹗」燭生嘆息。二澑言曰「某二人與鄔郁﹐先數月至。爲苗所擒﹐送其帥﹐將爲戮矣。幸有故海賊小比目魚者﹐亦循州人﹐素識鄔郁﹐爲帥之前部﹐請於帥﹐並釋三人﹐總帥大旗以間道發﹐求旬日不得﹐適從事至﹐得與偕行也。」甘君置酒款燭生﹐三人亦分酌。飲酣﹐問樂般曰「紅苗何日可平耶﹖」般對曰「紅苗𨿽數十萬﹐不難驅除﹐其酋噩靑气﹐得古兵法﹐其成謀如山嶽之鎭也﹐其變計若江河之奔也。能擒其一子兩將﹐彼心灰而智短﹐殆縛牢豕耳。明公有數國士﹐會當合神智以佐膚功﹐第捷期未敢臆斷也。」燭生問﹕「何客﹖」甘君曰「此白苗之降君長也﹐故文學士﹐凡詢謀必及焉。適副參有納甲之議﹐先生築城時﹐記嘗爲之﹐可復煉乎﹖」燭生曰「軍中當以麾下士卒施爲﹐前此依神將值日用事耳。乞選其徒以付天女﹐則不勞而有獲也。」木蘭曰「從事以吾爲道流耶﹖」燭生曰「易之藏諸用﹐卽遁甲法﹐天女而謝不能﹐則前在廣州﹐何以五十舟師而寄百人鱗甲也。」木蘭乃諾。其明日﹐軍將以名冊進﹐楚師八千人﹐鄕兵二千人﹐請分幾處立寨﹖甘君曰「分營十四處﹐每營置官兵四百名﹐鄕兵一百名﹐共官兵五千六百名﹐鄕兵一千四百名﹐大營撥官兵二百名﹐鄕兵二百名﹐餘兵俟定奪。」燭生曰「請以正兵爲七營﹐法元武﹔奇兵爲七營﹐法蒼龍﹔紅苗乃鶉火也﹐水以壓之而使敗﹐堅守者不動也。木以引之而使疲﹐誘戰者不靜也。正奇以衣甲辧色﹐正黑奇靑﹐賊善守﹐則正亦爲奇﹐盡靑色。賊善戰﹐則奇亦爲正﹐盡黑色﹐均以旗色之靑黑招之﹐旗色未變而動靜乖方﹐戮隊長以徇。」甘君從之。化醇曰「正兵之方位﹐須三四聯屬﹐三才四時居乎其中。奇兵之方位﹐須二五錯綜﹐二五星行到其際。何如﹖」甘君曰「是眞得參兩之理。」季孫曰「元武之第一營﹐以少女主之﹐謝娘可矣。蒼龍之第一營﹐以長男主之﹐矩兒可矣。」甘君曰「是又得剛柔之性。」木蘭曰「妾自以二百鄕兵﹐於巴蛇空谷中煉遁甲﹐助總帥大營。」甘君曰「更當以獷兒爲策應使﹐常越﹑沙明﹑鄔郁爲偵探使﹐引鄕兵百名。吾與桑從事﹑司馬正參﹑明副參﹑樂君五人﹐共帳幄部署大略。」有使命至﹐讀敕書云﹕

爾臣鼎﹐一戰而滅回賊﹐數詞而降白苗。古者鷹揚虎拜之猷﹐正未識誰當伯仲矣。入楚七人﹐惟爾所協力同心﹐以應國家運會﹐何入告猶斤斤也。苗乃作慝﹐洞庭以南﹐蹂躪十之六七﹐朕以宵旰憂慮﹐寄爾屏藩﹐將在用命﹐王事治如一家﹐深恐旗幟紛如﹐自署某家軍﹐師中必有以矛攻盾之患。今官兵𨿽已聽調﹐兩節度四鎭將﹐或功名之間﹐人自爲令﹐𨿽不至國三君而無適從﹐主气未凝﹐何以整旅。夫三帥成擒﹐九節度敗績﹐其理彰矣。玆敕武臣外﹐爰告爾鼎﹐斬馬上方劍﹐不得已掣之﹐毋使議其後者有牛牧之嘆。年月日。樞密院奉敕。

讀敕畢﹐節鎭六人俱進謁聽令。甘君出一兵帖曰「諸君視之﹐荊湖節度使李﹐以千人駐東路﹔西川節度使郭﹐以千人駐西路﹔朗州大都督金﹐自以本部二千人駐辰州﹔黔州大都督張﹐自以本部二千人駐銅仁﹔均護軍儲。永州都督許﹐獎州都督史﹐各以官兵二百名﹐鄕兵二百名﹐約束降苗﹐巡察十四營偏裨功罪﹐其偏裨二十八員﹐分領各營兵弁。」六人皆奉命惟謹。甘君退帳中﹐與木蘭計曰「遁甲之道﹐入多於少﹐亦可加少爲多。今鄕兵才二百名﹐伏蛇穴中﹐未見居然勁敵也﹐能演爲千人乎﹖則虛而制實變必勝常矣。」木蘭曰「主多者爲遁之通﹐主少者爲遁之復。昔武侯空江置石以疑陸遜﹐蔣帝茂艸化兵而悚符堅﹐卽主多之遁術。請結壇谷中﹐以二百鄕兵聽調度﹐營中金鼓喧之﹐一夕﹐術可成也。」甘君曰「善。」木蘭自引鄕兵入蛇穴﹐縛艸人八百軀﹐以引火藥紙爲旗﹐以地雷爲械。仗劍咒曰﹕

五魔五鬼結艸人﹐人魔人鬼八百眞。

賊麋至者以火焚﹐焚賊不死焚人身。

營中金鼓聲﹐達曉震其上。鄕兵旣銳不可當﹐艸人亦神且莫測。時常越等往探苗中歸﹐告甘君曰「今晚噩靑气﹐率萬人來劫大營﹐是小比目魚所告者。」甘君遣帳下將﹐持兵帖暗諭十四營巡察。許史二都督徧示十四營﹐以玆夕爲備。兒自去元武第一營﹐矩兒自去蒼龍第一營矣。甘君坐帳中﹐木蘭居蛇穴以俟夜劫。軍中半夜不見羣苗至﹐幾謂常越等爲小比目魚所紿矣。迨四更﹐樂般出帳外。聞人馬雜沓﹐若將進大營者﹐呼曰「賊至﹗」甘君以令旗擲下﹐官兵二百俱退走﹐噩靑气頗知兵﹐以爲是必有詐﹐分兩將以五千人截伏兵﹐徑奔大營﹐壕溝淺窄。且鐵蒺藜亦疏布﹐遂招呼躍而過。進寨門﹐如入無人境。薪火狼籍﹐後帳洞開﹐盡馳刁鬥。噩笑曰「甘鼎用兵﹐浪得名耳﹗夫空營設伏。更鼓夜嚴﹐力稱能事。若是之亂﹐則竄也﹐非伏也。」有呻吟卒兩人臥帳外地﹐執訊之﹐云「病不能執械﹐故棄此。」問總帥及眾兵所在﹖卽低語曰「總帥伏谷中以俟﹐擁精兵數千﹐戒我等勿泄也。」噩又笑曰「斯言妄也﹐有精兵數千﹐而據谷中何爲哉﹖必懼而走。慮吾窮其所往也。」謂二卒曰「汝能導吾兵搜山谷者﹐則貸一死﹐不然且戮汝。」二卒泣曰「誠疾革。」然畏利刃﹐且匍匐去﹐見大兵﹐卽求釋也。噩許之。行至蛇穴口﹐火光燭霄﹐鼓角潛起﹐二卒自去。噩命其徒曰「是必無重兵﹐虛吆喝耳。」將進攻﹐忽火箭亂髮﹐穴外有官兵截出﹐呼曰「賊勿蹙吾總帥。」噩揮眾擊之﹐不戰而敗。紛紛奔走﹐噩曰「此卽伏兵﹐何足道也。」自引軍入穴。鄕兵二百名大呼曰「賊墮伏中矣。」噩視此兵﹐皆徒手無戰具。問曰「甘鼎何在﹖」鄕兵曰「不在此穴﹐坐大營中。」噩曰「嘻﹗斷無赤手而能拒敵之精兵﹖」捨二百人而突入﹐見兵士赤衣甲者﹐如負墻立。噩曰「此亦疑兵也。」取毒弩射之﹐惟見赤衣甲士﹐搖旗舉械﹐則地雷轟焉。噩以後兵先退﹐中地雷死者不止千人﹐及噩奔走出穴前﹐前詐敗之官兵﹐盡發火箭﹐其四散走者。木蘭立空際﹐授鄕兵以巨网弋之﹐网圍二三里﹐生擒千餘人。噩遁出﹐逢兩將之截伏兵者﹐訴曰「吾等五千人﹐爲漢軍截擊﹐全師之前後左右﹐不能相顧。卽一身之頭目手足﹐亦不能自存。今護大王者不及三百人﹐柰何﹖」噩曰「吾所領兵﹐亦相隨無幾﹐速歸圖復仇耳。」乃喘急奔去。苗人半喪馬徒步焉。

甘君坐帳中﹐紅苗願降者二千人。甘君給免死帖﹐分隸李郭二節使軍後。正奇十四營﹐擒斬四千餘人﹐遁去者千餘苗而已。甘君命以被俘之賊﹐付許史兩都督勘治﹐脇從者赦使歸﹐濟惡者予駢斬。兒縛一女苗至﹐年十九﹐云是噩靑气之女﹐有勇好殺人。矩兒縛一雛苗至﹐才十四五歲。云是噩甥﹐曾戕故統軍者。甘君命磔之﹐懸首最髙嶺。

其明日﹐許史兩都督來謁曰「奉勘逆苗﹐一人自稱噩靑气﹐實未敢決﹐玆執之來請明辧。」甘君問曰「汝叛酋耶﹖女及甥俱受極刑﹐知之否﹖」其賊大慟曰「明公何不稍緩誅之﹐及予畢命﹐而鬼道悠悠﹐兒女輩竟疾行先長也﹐痛哉﹗」甘君問兩都督云「其同爲戮者﹐俱何所言﹖」對曰「其狀激楚相告﹐如蜂蟻之有君﹐是以稍疑﹐又未敢信。」甘君曰「此易辧也﹗」召樂般出﹐問﹕「卿識噩賊乎﹖」曰「同主苗窟﹐過從無常。今卽邪正異趨﹐何至覿面不相識也。」甘君曰「階下囚卽其人否﹖」般熟視而笑曰「靑气𨿽有反相﹐此囚安得形模。」甘君怒曰「彼能得紀信之心﹐此竟披智髙之服﹐何其詭也。」呼斬之﹐亦懸其首。燭生言曰「苗人挫﹐必毒我師﹐彼中瘴霧之陬﹐魍魎如騖﹐宜防其策邪犯正也。」矩兒曰「若出彼不意﹐兒與阿姊及獷兒兒幾兒女﹐以輕兵劫賊營﹐𨿽有妖邪﹐不及逞耳。」季孫曰「賊知兵﹐必自爲備﹐可宵中鳴金吶喊以擾之﹐勿踹其營。」及明而後戰﹐諸將無能當噩靑气者﹐慮其毒弩惟矩兒膚革不畏此﹐可與轉戰勝之﹐矩兒自願敵噩。化醇曰「昨者兒夢惡﹐恐不利於行。」甘君謂燭生筮之﹐得《歸妹》之六五﹐燭生蹙然曰「徵凶無攸利﹐卦辭可知。」又《彖辭》曰「人之終始也﹗」又《雜卦》傳曰「女之終也﹐毋乃不得返乎﹖」樂般曰「以其爻詞觀之﹐其君之袂﹐不如其娣之袂良﹐似將爲苗酋所獲﹐而仍以女子還也。」兒誓曰「婢子以虛空色相﹐屬之副參﹐實地精誠﹐還於造物。幸而戰死﹐所不悔焉﹔不幸而成擒﹐莫能污也。儒者泥於《易》象﹐而不知變通﹐不太迂耶。」甘君壯其言曰「犯難之行﹐過於烈士﹐脫有挫跌。吾必汝援﹐決不使中郎之兒﹐沒於異國﹔越石之婢﹐更事他人矣。」於是各營選徒﹐以三千人出﹐許史兩都督亦請行。甘君命獷兒前後策應。先是鄔郁來報﹕噩靑气悲其女與甥之遭戮﹐命軍中設位舉哀﹐殊不設備。甘君以兵符授木蘭曰「只天女可代僕處分軍務﹐入險宜紆﹐出險宜捷。今夕三千人之出戰﹐僕實不能無憂。」木蘭曰「師必不勝﹐我以將令去﹔能免多死亡﹐幸矣。」遂領軍去﹐獷兒偕兩都督爲前部﹐距賊營五里﹐才初更耳。獷兒請「駐兵﹐吾自往探。」卽潛入紅苗帳下。見諸苗皆跣足披髮﹐跳躍於地中﹐以米粉搏兩死人﹐五體施繪帛爲衣。女僧六人誦梵唄﹐敲銅鼓﹐雜諸鐵瓦聲。有間﹐噩靑气北面坐﹐令二苗童奠酒漿肉食﹐及蘆葉所裹檳榔﹐一老苗髙唱祭文云﹕﹗幺姑薩妮﹐黑家甥莽噠﹐孝順而惠﹐矯彊而忠﹐隨老官夜劫漢營。時蹇命衰﹐遽顚於谷中﹐爲甘鼎所支解。老官若不能取汝小頭顱﹐歸國供養﹐是有女而無父也﹐有甥而無舅也。老官中必不忍﹐小魂魄其鑑之。勿恫勿怨。﹗前跳月之夕﹐甥吹蘆笙﹐女唱﹐老官見而喜之﹐今已矣。痛傷乎哉﹗薩妮莽噠﹐來飲來食﹐罔對冥筵而咽。

唱畢﹐噩大哭﹐自擲於地。諸苗跪請頤節﹐乃止。忽粉人口中吐水若殷血﹐諸苗忿曰「想見漢人寸斬之慘﹐魂靈噴血﹐我等誓必報之。」噩曰「毋多言﹐此亡兒輩以兵凶告我也。今晚宜速出。」獷兒聞之﹐急奔還﹐以告兩都督。木蘭後隊亦至﹐命就五里地駐兵處﹐發火箭﹐鳴金鼓﹐大聲以震﹐而不逼賊營。厥明﹐苗民滿山谷衝至﹐兩都督色怖﹐微有悔心。獷兒曰「公等朝廷淸望﹐彈壓可矣﹐毋攖賊鋒﹐小兒輩自能迎敵。」爰引百人陷陣﹐苗眾圍之﹐呼曰「是嘗擒我莽噠甥者。」獷兒曰「汝苗甥乃吾同年兄所俘﹐吾當生縛噩靑气耳﹐豈捫汝蟻子哉﹗」乎柄兩戚﹐飛騰斫賊首﹐死者數十人﹐苗稍卻。兩都督亦發矢殪數賊。獷兒曰「公等且止﹐小兒輩自前策應。」遂進木蘭中軍。聞軍人來告曰「兒及矩兒俱不見。」獷兒欲進救﹐木蘭不可。蓋兒迎戰﹐賊爲戟刺者率墮地死﹐噩之小婦魔妗﹐亦善使戟﹐奮勇來試技﹐兒刺其馬﹐卽已倒地﹐引戟擬之曰「吾不欲殺汝﹐汝自歸。勿復來鬥。」魔妗跣足奔走﹐且愧且感矣。噩靑气見其小婦窘態﹐詈曰「彼狠娘﹐非執吾兒薩妮者乎﹖」苗眾曰「是矣。」噩接戰﹐佯敗走。兒守木蘭戒﹐不敢輒追。噩大叱曰「漢小娘懼大王耶﹐則速降耳﹐毋委蛇退也。」兒忿甚﹐躍馬追之﹐誤落陷坎。噩命苗眾「縛歸﹐剖心祭吾愛女。」時矩兒方索噩靑气戰不獲﹐登山望之﹐見兒被擒狀﹐呼而下。苗眾已擁兒去。噩自斗矩兒﹐各持短兵﹐酣戰竟日﹐兩馬竟奔軼﹐轉走數十里外。兩軍之將士﹐皆不能從焉。

落日﹐至沙礫國。噩呼曰「好漢兒﹐能較決拾否﹖」矩兒曰「對射三矢﹐死者不怨﹐吾先讓汝化外人射。」噩曰「吾先射﹐只一矢便足﹐兒爲殤鬼勿祟我。」矩兒曰「我漢將自求死耳﹐豈死而怨汝化外人哉。」噩乃彎弓射矩兒﹐指其腹﹐毒矢墮地﹐不能入腹。噩驚恐。矩兒曰「無畏也﹐吾不射汝要害﹐亦以一矢相報。汝不卽死﹐亦當知恥。卽須降吾﹐以矢擬噩臂。」噩回身避之﹐矢已貫左腕。矩兒叱曰「汝降否﹖」噩答曰「某非將軍敵﹐戰經日﹐腹饑矣。請就村中食。」矩兒知其無能爲﹐又以食餉﹐徑前代拔矢﹐割衣襟裹之曰「若是其敬吾也﹐吾不合射汝。」噩引矩兒入村中﹐一苗婦迎出曰「大王到荒村﹐幸極矣。此兒童﹐又提攜何往耶﹖」噩曰「乃漢將也﹐速具盤飧治雞黍。」苗婦率其子進食。旣飽﹐矩兒自還﹐以爲噩恭順如此﹐不言降而意可知也。

噩歸途﹐夜霧滿巖﹐忽迷行迹。下馬坐石磴﹐遙見廠屋中﹐掛圓月一規﹐訝曰「是處安得有仙人弄明月﹐其幻士耶。吾當提劍誅之﹐以淸境內。」乃上馬尋徑﹐是山畔竹廬半椽﹐廊無門戶﹐吐露光采。噩系馬仗劍﹐呼而進曰「何光耶﹖識大王之劍芒耶﹖」一人攜鏡出﹐徐答曰「劍𨿽有芒﹐遇鏡則亡﹐嚇漢人且敗矣﹐而逮吾徒。」以指敲鏡背者三﹐噩之劍躍出於鞘﹐不知何神通。乃棄其鞘而拜﹐敬求仙迹。其人亦返鏡於匣﹐納劍於鞘﹐扶噩起就地坐。噩意殊懇至﹐其人曰「知古姓瑪﹐大西洋人﹐見日本以西﹐巴陵之野﹐紫芒纏星次﹐黃气塞日輸﹐將有興王﹐可無柱國﹐遂乃研窮祕笈﹐噓吸元關﹐遊龍伯之淵﹐獲眞人之鏡﹐涵彌天之迹象﹐有影皆融﹔捲動地之紛綸﹐無塵不納。照通中外﹐時任顯藏﹐物待人而彰﹐道以器以載矣。前在交址﹐曾識李仙﹐汲引故人﹐是維甘鼎。偶棲窮谷﹐聞伐鼓之如雷﹔爰對上眞﹐乞開囊而代月。不虞撫劍而視﹐何異刻舟以求也。未有震驚﹐得非唐突。」噩再拜請曰「鏡爲君物﹐君是鏡仙﹐漢本多才﹐𨿽君不獨貴﹔苗方重道﹐有鏡則同流﹐誠願舉國以從﹐無爲掉頭不住矣。」語畢﹐復拜。知古嘆曰「王旣用明﹐我何懷寶。惟負李仙之托﹐恐爲樂豎所收﹐貽譏有道之徒﹐混迹無家之客﹐爲不免耳。然遇合如此﹐趨避實難也。」遂與噩結﹐噩以師事﹐並轡還寨中。苗眾大喜﹐謂大王以仙傅歸﹐以三軍之懼﹐有三顧之風也。噩命眾稱瑪大師﹐自與王子薩刺﹑愛將摩潢﹑訶漢呼老師﹐設宴爲賀﹐薩剌言摩訶兩將﹐生擒漢將二員﹐鄕兵五十四名。請令定奪﹐噩曰「誅之亦宜﹐今老師入坐﹐正修吹笙鼓瑟之文﹐敵帥成擒﹐亦有赦過宥罪之典﹐其將則羈之﹐兵則降之可也。惟前所俘獲之漢婢﹐曾害吾女﹐後日須手刃之﹐以雪冤忿。」知古曰「其女亦不當死也﹐請懸鏡照之。」噩窺鏡中﹐則魔妗方與所獲女並坐款語﹐若舊時女伴。

噩請間入視﹐魔妗跪致其詞。噩曰「彼害吾幺姑﹐卿乃結納﹐如恩仇之義何哉﹖」魔妗曰「是謝家姊﹐力能斬幺姑﹐而第縶之。戮幺姑者﹐乃其總帥﹐則於國無仇﹐前者接戰﹐妾墮馬下﹐度不可活﹐姊縱之使歸。則於妾有恩也﹐大王何不察耶﹖」噩良久乃點頭曰「漢家童子且不以利鏃殺吾﹐此女有徳於卿﹐自宜待以不死。若能附吾爲一家﹐吾必有加愛也。」魔妗變色曰「乃大不可也﹐姊日夜求死﹐妾誓之以必不相辱﹐始忍須臾。大王更欲逼之﹐不若殺之之爲義也。」兒亦背面語曰「我誠不欲苟活。」掣佩劍欲自剄。魔妗前奪之﹐跪而相泣。噩呼曰「某無知覺﹐試不入耳之言﹐犯大有心之戒﹐乞自緘默﹐免於毀傷。」遂負慚而出﹐告知古曰「老師明通﹐鏡乃神妙﹐弟子敢請者﹐漢營之動靜﹐能周知乎﹖」知古曰「𨿽邊州千萬里﹐心有所向﹐則鏡見之﹐況敵營只在目前﹐何難細數毫髮。若臨陣而照戈甲﹐咒三十字﹐皆爲枯朽不任用矣。如前日納鞘之劍﹐今可審也。」噩出劍觀之﹐色若塵土﹐擲地卽破碎。從此苗中上下﹐奉知古若神道矣。許史兩都督羈別室中﹐飲食無缺﹐扃鑰甚嚴﹐相慰相憐﹐存亡無策。

夜深有低語牀畔者﹐問之﹐云「常越沙明漢營偵探使﹐總帥以兩都督罹患。惟恐憤激自裁﹐虎牙損望﹐諭某等來視﹐囑以忍辱旬時﹐遣將援出﹐爾時不欲入告也。」許史亦低語曰「爲謝總帥﹐如年之日﹐不死僅存﹐願得歸來﹐以明斧�。」兩人卽已出寨中﹐至路岐﹐鄔郁探兒亦至。相與歸帳中復命。甘君曰「吾固知賊不敢加害兩都督﹐兒忠義之女﹐亦陷彼中可忿也。」鄔郁曰「某於小比目魚營後﹐得苗婢一書﹐云付偵探使寄大營者﹐恐卽謝娘一紙矣。」呈視之﹕

婢子爲苗賊執﹐分宜死。賊之小妻魔妗﹐以大義相勸﹐謂汝不屈於苗﹐徒死無以報漢。此婦意亦不惡。將乘便率之歸命﹐因以贖其前愆。惟噩賊近得師傅瑪知古﹐持一龍鏡﹐足以昭察神機﹐銷熔銳气﹐非以計擒之﹐苗禍伊始也。

甘君甚恚。燭生曰「昔年至大西洋諸國﹐知有瑪知古之名﹐其鏡能走妖邪﹐會神鬼﹐縮地數千里﹐窺天十二時﹐時而作慝﹐則攝魄追魂。又或降祥﹐則回風返火。敵國之事﹐一瞬咸知﹔彼軍之威﹐崇朝而滅。因何至此﹐並爲賊師也。」木蘭曰「此人未獲鏡時﹐曾以釜煎海求大珠﹐爲父兄所執﹐鞭而逐之。後以福緣得神鏡﹐靈皆避其光﹐噩賊𨿽得斯人﹐亦未必樂爲之用也。」獷兒曰「無憂﹗彼曾尊我師爲兄﹐師函薦之於總帥﹐或中途易轍﹐噩實誘之。師於臨行時曾授一物﹐囑云﹐若瑪知古不來而反﹐汝卽出戰擒之以獻總帥。前此方待其來﹐故不言策也。」樂般曰「汝師𨿽云然﹐只守口惟謹。」獷兒唯唯﹐復曰「同年兄矩兒臥疾不能起﹐總帥何不治之﹖」甘君入矩兒臥處問病狀﹐矩兒气塞﹐語斷續不能暢。甘君曰「兒但書空作字﹐吾自理會焉。」矩兒以指畫云「腹脹如有物﹐記阿母言﹐恐是皿虫也。」甘君大驚﹐問樂般紅苗中之虫﹐何者爲最毒﹖般答曰「蛇蠍金蠶竹木﹐均不足慮﹐疾發或需年月﹐吾爲諸生時卽能治之。聞有象虫者﹐紅苗養象﹐竊其乳暴日中﹐十二日﹐便咒爲鼻﹔十二日又制爲丸﹔研細糝飲食中﹐人被餌者﹐經十二辰而疾作﹐靡有救活﹐小將軍得毋是歟﹖」矩兒亟以指書云﹕前飯苗婦家而飽﹐歸而廢食以遘此疾也。阿母言惟伏枕求醫﹐乞於枕間思之矣。」燭生曰「夫不有枕中方書乎﹖此蠱殆若火蜈蚣繞頸之類。」甘君曰「斯時殆若夢醒﹐噩瑪之事﹐宜展第一圖﹐兒吉凶﹐占之於第二圖。矩兒醫方﹐則第三圖其要也﹐可並發之。」乃與燭生焚香致禱﹐首展徹士作稼之文﹐載云﹕

金監駭僉刀﹐氰始畱玉馬﹐馬爲犬絆﹐氰逢陰不見。

又觀眼藏﹐爲一桃樹橫臥於地。篆云「桃葉連桃根﹐歸而飲醇。」又視六子攜持﹐內一方云﹕

南方毒蠱﹐俱出蠻婦﹐煉者能解。惟象蠱爲魔母第九子化形所煉﹐傳其咒者三姓﹐皆十三歲以上小兒爲之。能中未成童之兒﹐不出五日﹐腹裂出象牙死﹐𨿽煉者不能解。須剖鼠胎得三頭﹐刺其血﹐畫腹上作入字﹐腹中如轆轤聲。下三日水﹐卽無恙。喜蛇屬人侍疾﹐忌犬豕屬者來視。

甘君拜謝畢。以三篋還納枕中。適有牝鼠伏枕旁﹐觳觫不敢動。取而剖之得細鼠恰三頭。甘君嘆曰「鼠亦應時者哉﹗」木蘭蛇屬﹐遂攘臂前曰「姊自醫阿弟也﹗」如方所載治之﹐三日後果愈。噩靑气遣部將來下戰書﹐季孫曰「何物蠢苗﹐敢辱國家大帥﹖請裂其�舌之文﹐屍諸旄頭之下。」甘君命縛此苗﹐卽大呼曰「某將歸漢者﹐假投戰書﹐實爲降計也。偵探使鄔郁﹐某鄕人﹐嘗來往苗中﹐某爲居停主﹐乞命彼與訣而後就刑。」甘君曰「汝卽循州人小比目魚耶﹖」叩頭答曰「某來賓﹐以夫婦同溺海中不死﹐遂有比目之號。先年挈家奔川中﹐夫婦皆爲噩所執。婦不忍死﹐乃勸某降。噩以某統前部﹐不逾時而婦亡去。噩別以苗女配某﹐或傳誘某婦者卽噩也。某始翻然欲歸大朝﹐以報私忿﹐前者謝娘之書﹐卽今苗女所傳出以授鄔郁者。」甘君命釋其縛。問曰「噩苗求戰﹐豈識天日耶﹖」賓答曰「彼跪拜於瑪知古坐前﹐數朝夕矣。將俟總帥列陣﹐則知古懸鏡以抗天兵﹐故敢爲不遜也。」甘君曰「汝且歸報噩云﹕『王師奉天討﹐不屑與苗民戰也。故人被逐而書不答。』再至﹐則納汝降。」來賓去。甘君集謀曰「我軍用謀設伏﹐不出賊師鏡中﹐是穰苴尉繚之書﹐均無所用之矣。而十萬橫磨劍﹐誑旣不受﹔三千背嵬軍﹐攻亦無成。將何恃而不恐也。」季孫曰「樂君父子可僞爲歸噩者﹐乘便取其人鏡歸於大營﹐則萬餘兵將﹐俱髙枕無憂耳。」化醇曰「此時若用降苗數百人去﹐噩信益堅矣。」甘君兩從之﹐而謂木蘭曰「天女神奇變化﹐而讓獷兒功成﹐得毋太遜乎﹖」木蘭曰「知古之寶﹐百族毀形﹐妾宜卻避﹐只阿弟可往﹐弟先有徳於噩﹐料不敢以鏡殃。」甘君乃命矩兒應獷兒。矩兒曰「先問噩靑气蠱我之罪﹐便救兩都督歸也。」

季孫遂調降苗二百人諭之曰「爾等隨白苗主去投紅苗主﹐功成皆受上賞。」樂般仍返初服﹐攜獷兒往。紅苗人有識般者﹐以告噩﹐卽出帳迎之。遽攜其手曰「人傳王已爲漢官﹐何復來此作說客﹖」般正色曰「王何言歟﹗僕不免爲降人耳。烏能稱說客。」引獷兒拜曰「是次兒﹐昔父子爲甘鼎所紿﹐以五萬人歸漢﹐旣而甘之謀士﹐多有嫉吾者。云狼子野心﹐久必叛去。昨以微過﹐鞭次子盈百﹐二百人同時義憤﹐相與詣僕﹐棄甘而來也。」獷兒亦袒背以示。二百人泣下稽首。噩曰「王請勿戚﹐孤近得瑪老師﹐持鏡克敵﹐早晚卽擒甘鼎耳。」卽請知古出見。般再拜亦願爲弟子﹐知古曰「聞大王行宋襄之仁﹐遭徐偃之敗﹐懷王不能返楚﹐而李密仍悔降唐﹐旣首鼠之無端﹐亦杯蛇而自惑。未識服膺功業﹐所讀何書﹖滿眼風塵﹐爾勞孰選﹖」般笑答曰「僕長夜郎之地﹐慚日逐之君﹐徒記姓名﹐仍訛魚豕。本無能爲雜霸﹐竊有玷於亡王﹔惟牛目不辧方隅﹐故狼行自傷胡尾。知難而退﹐居寵思危﹔求上策於牽羊﹐荷專徵之享醴。自謂封侯之日﹐勝於去帝號之尉佗﹐乃愷悌而信讒言﹐文明且蒙大難﹐率吁天之豚子﹐招向日之虎賁﹔失國而托諸侯﹐權輿自歸夏屋。嗟乎﹖牟尋本圖入覲﹐悉怛實恐爲誅﹐愚可及乎。悔難追矣。聞吾師窮細亞之圖﹐識由旬之相﹐樗裏莫方其智﹐離婁當讓斯明﹐足是蠻邦﹐羈於鰲足﹐得毋言天則小﹐遁野而荒﹔知中國有聖人而勿能臣﹐倚漢家如父母而不克子﹐行見少微之光將掩﹐而天姥之涕欲零也。師其猶病﹐僕何足云。」知古語塞﹐但曰「今噩王以國士遇我﹐固當報之。」噩曰「故人來訪﹐正宜剖腹以示﹐明與國之不欺﹐何乃反唇相稽﹖效及門之善問。」般謝不敏﹐噩肆筵設席﹐方間﹐愛將摩潢來告曰「一小兒率百餘人叫囂營門﹐專請大王話。」噩大怒﹐持械出迎﹐則矩兒也。詈曰「沙礫之矢﹐豈不能洞汝胸腹。惟不忍誅懦﹐冀招降耳。乃以蠻村飲食﹐置蠱害予。予固無恙也﹐而狗彘所不食之肉﹐雷霆所漏誅之魂﹐何以靦爲苗長﹖今若被擒﹐可得免死耶﹖」噩大詫曰「吾方授餐﹐未忍置毒。苗婦敢爾﹐亦必誅之。然小將休更無知﹐吾卽不能擒爾﹐能逃老師洞鑑耶﹖」矩兒大怒曰「番人妖鏡﹐予視之若糞土﹐腐鼠之嚇﹐豈復入心﹖」

臂鐵椎徑擲。噩戰三合﹐卽退入壁中﹐呼曰「老師盍賜照也﹖」知古開鏡出匣﹐矩兒瞑目臥地﹐乃縛之。般曰「是甘鼎之假子也。釋之以誘鼎﹐其軍必亂。」噩曰「小兒勇不可當﹐畱之乃爲大患。」知古曰「誠不能損其毫毛﹐但無自出我範圍。」噩不信﹐命刀斧就地臠之﹐皮肉連縛索﹐堅於鎧甲。未幾﹐矩兒醒﹐吼聲如雷﹐縛索盡斷﹐奪刀斧殺數人﹐大詈﹕「邪師虛幌﹐可更展伎倆否﹖」知古曰「吾憐是兒﹐未嘗持咒擊鏡背耳﹐用咒乃不可活」噩轉阻曰「老師且勿咒﹐我寧縱之歸﹐以報射臂之徳。再逞狂悖﹐然後死之﹐則小兒靡怨矣。」矩兒躍出﹐大呼兩都督被羈何所。適來賓至爲前導﹐揮鐵椎裂其門﹐授軍械﹐各斗出。噩下令不必追漢將。忽獷兒前曰「老師之鏡﹐能照敵人﹐亦能照吾否﹖」知古駭問爲誰氏子﹐樂般不答。噩曰「子侄輩戲老師﹐勿哂也。」獷兒故作憨態﹐臥地求照。噩謂知古曰「彼太作劇﹐卽以縛漢將之索縛之﹐助一笑噱。」知古亦笑曰「恐郎君不能遽醒﹐須所尊喚之。」

於是展鏡微幌。獷兒躍起﹐嘲知古曰「人欲夢而仍覺﹐鏡將幽而後明。」吐霧水如墨﹐當鏡噴之﹐竟無光﹐知古色變手』﹐墮鏡於地。獷兒拾鏡奔走﹐知古掣佩劍逐之﹐出帳外二十里。獷兒曰「老師敢斗吾耶﹖死期至矣。」開鏡照知古﹐敲鏡背咒喃喃數字﹐知古死地下。獷兒出索縛之﹐降苗數人舁歸漢營﹐報甘君曰「瑪知古爲樂王子擒至。」甘君命將士釋縛。知古盹如故。獷兒還取鏡背微幌﹐知古始蘇﹐見甘君膜拜曰「鄙人悔爲噩靑气簧鼓﹐不早投總帥。自當爲累囚﹐𨿽戮死不足贖罪﹐而偸生得非懷慚。」甘君曰「先生一念勿貞﹐三生難復﹐僕當脫夷吾而作佐﹐招明徹以來歸。幸無操入室之戈﹐而乞授登山之鏡。」知古問曰「擒吾者非樂君之子乎﹖」獷兒入曰「爾安足以識吾父子﹖」知古曰「昔在交址﹐問行藏於道兄李長腳﹐道兄云﹕『將作甘盤之輔﹐先降樂毅之兒。』」獷兒曰「吾師有書薦爾於總帥﹐何爲浮沈至今﹖吾師知爾必反﹐授吾以昏鏡返照之物﹐名曰烏銀鍼。吾故吞之而擒爾也。」知古曰「先吾問策於汝師﹐豈料授鍼於髙弟。知古曾不知今﹐不知天﹐不知性命﹐無顏爲汝師行矣。」甘君曰「滅火眞人之書﹐請以相示。」知古曰「爲噩焚之﹐誠鄙人之謬也。」乃命軍中呼瑪師而不名﹐以燭生諸幕客見。矩兒曰「瑪師來﹐獷兒之翁危矣。」知古曰「無妨﹐鄙人以書去﹐噩必悚懼﹐不敢算樂君也。」

邪師壞道自門庭﹐不及兒童戰血腥。

會使鏡光誅赤帝﹐可能劍術禍文星。

國家和气消凶徳﹐邊徼頑民服上刑。

我識腐儒眞有子﹐乞靈何事向仙靈。

天麋散人詮曰﹕

人能悟其本來﹐則粹然盎然者如玉馬耶。玉馬之謂瑪﹐玉气如虹﹐馬形爲練﹐合其義成瑪瑙焉。明﹐珊瑚也﹐故以瑪對明﹐史之例也。

古對今言﹐積無量恆河沙虫之歲時月日﹐而成今因以成古﹐知之者居今以望古﹐不愛古而薄今﹐周知萬物﹐不出一原﹐如瑪瑙奇照物﹐而不爲物所照﹐知古之徳也。或問曰「明瑪瑙皆物也。史氏系之於人﹐第不識明何爲而化醇﹐瑪何爲而知古矣。」予解之曰「水味至醇﹐明生於水﹐故以醇味屬焉。山形彌古﹐瑪瑙嚴於山﹐故以古形屬焉﹐盍暢其義云。化醇不化﹐明在捨﹔知古不知﹐瑪瑙來斯。」問者解頤去。

鏡鑑也。鑑於古以鏡於今﹐蓋格物斯致知。在物爲鏡﹐在事爲知也。瑪知古不於古求知﹐而由鏡求古。古在鏡﹐今在古。以今之知﹐合古之鏡﹐其斯以爲瑪知古之鏡﹐非夫人之知者歟。

懸鏡﹐則不私其古﹐而與世之不知古者覺之﹐且與世之自恃其知古者融之。若曰世而無鏡﹐我無能構於虛。人皆有鏡﹐我何爲泥於實。懸之不在天在田在人﹐庶幾紫珍可同珍。金炯不獨炯﹐盡神之用﹐非聖作明述﹐孰則能之。

中州非荊河惟豫之謂﹐蓋鏡從天之上﹐地之下﹐有天地之始﹐渾然自成﹐則緣四表以爲內之之詞。大瀛之中爲州﹐九州猶中州之一隅耳。此隅之人﹐如蟻之爲玄駒焉﹐如蚊之爲黍民焉﹐行喙息﹐何所不至。而烏乎鏡之哉﹗鏡神𨿽慈﹐勢不能盡玄駒黍民而儆之曰「凡今之人﹐天監有赫也。大不得已而托於懸鏡之瑪知古﹐懸一鏡而無時無處之不矚焉。」矚﹐燭也﹐中州徧燭﹐卽知古之自爲矚。《書》曰「視遠惟明」﹐此之道得矣。

卷之七

鎖骨菩薩下世

擲生生之果﹐只羨安仁﹔飛種種之花﹐都緣迦葉。渴鰥思飲﹐母也不啻慈悲﹔奼女數錢﹐子嗟將無唐突。

噩靑气聞瑪知古被擒﹐卽遣縛樂般曰「王之子﹐乃至破老師之鏡﹐還甘鼎之軍﹐王之投孤﹐如以餌釣鰲﹔孤之待王﹐直引倀害虎。若命甘鼎歸吾老師﹐吾亦安忍殺王﹖」般曰「老師未死而誅僕﹐僕不能無怨。吾子倘還而輔君﹐君自可有功。」噩命釋縛禁錮之﹐一人呈書。噩見是知古手筆﹐卽有喜色﹐閱書曰﹕

知古白﹕夫鏡者﹐先自鏡而後鏡人。若己能鏡人而不免爲人所鏡﹐則鄙人之受困於樂子是已﹗狂之識﹐初無益於大王﹐而親之如父兄﹐尊之卽師保﹐於是昧於苦縣之訓﹐敢爲天下先。三寶之原﹐已失其一﹐𨿽欲竭智盡能以報知己﹐其可得乎﹖所以不卽死者﹐乘甘帥不殺之機﹐行樂子來歸之策。其父樂般且勿戮﹐羈縻焉以待反哺之烏。若此子景從﹐人與鏡還﹐鏡主人亦不沒漢營也。藏密祕計﹐幸固存之。

噩得書亟以示般﹐般曰「但令來使見僕尙存﹐卽所以答書也。」噩命其人至﹐謂曰「與吾坐者卽樂王﹐歸語老師﹐仍如尊命。」其人叩頭謝曰「百聞不如一見﹐今見樂王﹐訛言並息矣﹗請以所見歸告瑪師也。」遂還大營﹐陳其說於甘君。獷兒還謝知古﹐甘君曰「樂君得瑪師一書﹐重於九鼎﹐憂懷暫釋矣。有副參之�謝娘﹐尙羈苗中﹐能無患否﹖」知古曰「待入宮見嫉之年﹐卽攜手同歸之日﹐拔茅連帚﹐如磁石引鍼耳。」燭生曰「瑪師神人﹐圖中桃葉桃根之語﹐不相印耶﹐願明公勿憂。」幕客皆退﹐許史兩都督入謝曰「身荷國家豢養厚恩﹐由禁禦宿衛之臣﹐出鎭丹徼﹐遇敵不能死﹐大�而僅存﹐總帥遣將來援﹐出之雪窖之中﹐還於日輪之下﹐曾未作舟僑之徇﹐仍免圖於禁之降﹐頸血尙溫﹐心魂彌悸﹐分當激發﹐以答恩施。」卽下拜。甘君曰「公等辱國﹐吾罪安逃﹖苟顧犬補牢﹐可以一朝而雪三敗也﹗願勉旃﹗」兩都督進詞曰「總帥可聞東西兩路近事乎﹖」甘君曰「若何﹖」對曰「李節使被蠻女圍於來鳳﹐郭節使爲妖人困於西鄕。此道路之言也。甘君大驚﹐未幾﹐兩處各有請救書至﹐問兩都督曰「何處宜先援﹖」皆答曰「聞來鳳之圍甚急﹐且蠻女能誘蕃漢人得其死力﹐不比西鄕妖人。惟恃役神鬼也﹐似宜先策東路﹐乃檄朗州金大都督﹐以本部一千人援李節使﹐而季孫參謀﹐其駐辰州之事﹐卽以許都督代。」木蘭進曰「旣蠻女倡亂﹐妾請往治之。」甘君曰「吾固知非天女不可。」遂偕季孫去辰州。會金大都督之師﹐馳赴來鳳﹐乘夜突圍入。李節使遣將出迎﹐與金大都督司馬季孫及木蘭相見。木蘭問曰「何物獠婢﹐敢稱兵犯上耶﹖」李節使曰「始利川縣村人﹐入山掘地﹐得女人骨節﹐皆連環鎖子﹐村人見而遁逃。明日去覓骨已無有﹐惟見美女倩妝巧笑﹐立空際語云﹕『我鎖骨菩薩也﹐唐世爲洛陽婦人﹐交八十一男而死﹐已證菩提果矣。今應劫運復出﹐當夭四秀才﹑殺五進士以應一九之數﹔又淫六十三健兒以應七九之數。爲假後九月﹐反本還原﹐再不入塵世也。』是女年十九矣﹐入山中﹐則鳥見之而回翔﹔行水際﹐則魚見之而跳躍。彼率其野合之眾﹐侈爲朋淫之家﹐壯士掣電﹐盡是叛兒﹔美男如雲﹐俱爲食其。置面首者﹐月且數人﹔充下陳者﹐歲凡千輩也。」木蘭乃隱形入其營﹐見蠻女搦管抽思﹐自題畫幅云﹕

骨何珊珊耶﹖語何關關耶﹖肌膚冰雪﹐住藐姑射之山耶﹖朝暮雨雲﹐又髙堂之客十二鬟耶。歸於釋氏﹐爲忍辱之仙人﹔入彼宮中﹐惑無愁之天子。一桃而殺三人﹐一日而進七十二士﹐其心如市﹐其門如水。形𨿽可得而描﹐神不可得而似。

後署阿修羅少主慶喜行看子﹐乃僧繇化身所寫﹐輒書九十字﹐索五君題。書畢﹐嘆曰「以色度人而戕其身﹐何眾生之宜仇我而反徳我也﹔以海消欲而益其毒﹐何吾生之福淫而至禍淫也。」言未旣﹐有揮而進者﹐有文在其容思媚爲其事﹐言曰「卿何徳於僕﹐其豕交獸畜而已﹔僕何至爲卿禍﹐乃魚网鴻罹而已。」蠻女大笑﹐謂侍婢「請四學士偕來﹐爲我寫照。」旋復有四公至庭中﹐佇而遙望﹐翩其來遲﹐巾服髙華﹐視履貴重。一揖後﹐各就坐。女曰「昨遊騎出掠﹐獲一士人﹐願呈其技。爲主人傳神阿堵中﹐自己倡於前﹐五君盍隨於後﹖」揮�者振筆疾書云﹕

蛾眉螓首﹐巧以瓠犀開笑口﹔腰素肩成﹐施粉施朱總欠精。人間天上﹐覓得瓊漿羣可餉﹔狎客畱題﹐不爲芭蕉夢亦迷。後署東宮學士蜀前進士向道應教題。又一人題云﹕

噫﹗絕妙丹靑絕妙詞﹐瑤姬在﹐千載令人疑。

後署黔中進士今充北宮學士列前龜恭賦。又一人曰「主家天人﹐吐屬跌宕﹐兩學士詩餘皆絕唱也。鄙爲試帖﹐非眞館閣遺風耳。」曰﹕

本以菩提樹﹐而爲女子身。

拈花開頓悟﹐證果記前因。

月殿從呼姊﹐雲峯誤作神。

雙雙俱誓旦﹐六六自成春。

悉致今良士﹐旁求古幸臣。

合歡寧獨寐﹐異味必同珍。

遂有乘風翰﹐應無失水鱗﹔

相思貪鳳髓﹐不見索猩唇。

安道工傳祕﹐僧繇幻寫眞。

戲當憐翡翠﹐圖豈羨麒麟。

才壓元兼白﹐名羞虢與秦。

鯫生誰固寵﹐爭效捧心顰。

後署公主命西宮學士﹑江南西道進士牛心題。又一人艷若李桃﹐淸比珠玉﹐前曰「僕行年二十一矣﹐主家收之帳中愛而忘醜﹐不敢無詞以對也。」云﹕

桃花流水卽天臺﹐雲液同分次第杯。

近侍艷稱魔女樂﹐遠臣慚乏謫仙才。

因耽舊夢柔腸轉﹐爲索新詩笑臉開。

與我周旋寧作我﹐淸光如玉照人來。

後署中宮學士前癸未進士杜承撰詩。又一人須髯如戟﹐濡墨爲艸書云﹕

天宮玉妃舞如意﹐凝睇龜山水環翠。

張碩羊權老下方﹐斑龍已待扶桑轡。

一朝墮地作地仙﹐碧月照影同嬋娟。

卽今紺髮三千丈﹐已歷紅塵十九年。

恰憐有美居荒落﹐蠻府�隅向池躍。

便發五畜共肥﹐遂令眾鳥忻相托。

化迹唐家老畫師﹐風容色澤白描奇。

圖中惜未增吾輩﹐居處無郎恐不宜。

後署南宮學士壬辰進士鮮於季通奉敕題。蠻女大悅﹐稱謝曰「五君佳詠﹐過爲揄揚﹐兒實無以當之也﹗」乃命設宴行酒。五人狂酣﹐蠻女尢甚。各以巨觥酌滿﹐自其口出入之﹐將以席間恣行淫亂矣。木蘭自還李節使營﹐不忍見其穢褻狀也。於是蠻女先抱杜進士與之合﹐杜曰「主之雞頭肉﹐塞上酥﹐聞香已醉﹐見色而昏。僕實無能爲役矣。」淚光盈席﹐乃告疲焉。蠻女笑曰「杜生竟虛有其表乎﹖」麾杜去﹐呼鮮於進士曰「汝來前﹐年華惟汝最長﹐精力惟汝有餘﹐能令吾三敗否﹖」鮮於曰「僕以一猛蛇橫行於洪波巨浪中﹐所向無敵﹐主言敗北﹐十猶未也﹐豈止三耶﹖」徑登女腹﹐左旋右抽之數﹐幾項籍之八千﹔外彊中漧之時﹐亦少康之一旅。蠻女泣曰「兒驕縱自恃其內視之術﹐不識世間眞有好男子﹐願徐之﹔若更衝突﹐兒無有命矣。」鮮於遂坦其腹﹐呼女居胯中。女又興發﹐上蓮花之座。自在非常。攢柳葉之眉﹐潛窺有物﹐下焉勁旅﹐挺且攻心﹔上者柔姿﹐垂而淪髓。鮮於自起﹐扶女閣中寢﹐女朦朧答曰「其很也可懼﹐其恭也可矜。」攜手同入閣。其向列牛三學士﹐亦連牀侍寢。女謂牛曰「公豫章人﹐以盤錯見利器。盍努力呼﹖」牛曰「老樹拳曲擁腫﹐不中繩墨﹐主何取乎爾﹖」女曰「曲而有直體﹐木之質也。非回環縈抱以博其趣﹐百尺無枝﹐有何佳處﹖」牛從之﹐但兢兢惟恐隕越。鮮於嘆曰「豫章翻風動日﹐而寂寂作枯樹容﹔偃蹇山阿﹐奚若桃僵而李代。」女責曰「牛愛我﹐或慫恿爲暴虐耶﹖」鮮於自撾其頰曰「人據汝門戶而不怒﹐徒以口舌爭﹐宜置於理﹐受腐刑。」索牀頭寶劍。女大駭﹐還擁抱曰「吾不敢譏訕學士。」乃輒效焚琴煮鶴之風﹐願以身試。鮮於笑曰「主無戚戚﹐僕𨿽鹵莽。豈不推同心之愛﹐貽下體之憂﹐實技癢不可搔﹐進其坦率之詞﹐以求復振耳。」女暱聲曰「生死惟君所命﹐幸勿危言。」牛請間﹐鮮於方謝不敏。然悸定者急於調停﹐感深者乖於舉措﹐蠻女之再敗﹐一戰而復云。鮮於投閒。女曰「列學士乃禦寇孫也﹐禦風而行﹐展輪效駕之事﹐必有道矣。」列曰「黔中人不能關車﹐輪載恐煩屢顧。然主投足而僕舉手﹐敢憚勞耶﹗」遂接構不已。一則爲無病之呻﹐一則爲溺人之笑。向學士礪齒而言曰「於斯時也﹐百歲老人﹐將不可忍﹐無從抵隙﹐而使向隅﹐維心亨也乎﹖」女笑曰「饜足之道﹐眾齊人共之﹐何乞相也。」乃辭列而招向。流車之涎﹐久而易醉﹔咽井上之李﹐聊以忘饑。向歡焉出涕﹐憊矣失聲。良久訴曰「主亦褊心﹐失之鮮於﹐而收之於僕﹐不且前多與﹐後多取﹐少均和哉﹗」女曰「人自爭雄﹐兒非利牝﹐何嫌何疑而生心於出納間也﹖」向亦辭謝。女憐杜學士之未及馳驟而瘡痍轉深﹐乃與伏枕輾轉﹐稍津逮之。杜感而醒曰「主之愛僕也﹐炙肌啖肉﹐所以明恩﹔倚玉銜珠﹐曾非好弄。將是鄕以老﹐無中道相捐﹐則死且不朽矣。」女曰「兒之毛髮﹐只系所私﹐君有腎腸﹐勿離斯寵。以年相悅﹐以貌相承﹐獨掩眾芳﹐同諧幽賞。自今以始﹐當夕維君﹐好會不在兵車﹐奇勛不爭矢石矣。」

明日﹐女令官中四學士待召﹐惟杜承常侍中﹐食必同碗﹐沐必同巾。爲置女史二人以供旁射。杜嘗曰「唐家穢史﹐所稱《如意君》﹐控鶴監﹐殆誨淫耳﹔非居寵也。吾乃今見絲肉之樂﹐𨿽賢者不易知﹐粉香之情﹐惟化人爲獨至。」女大爲擊節﹐命向道飛白書之。諸學士咸嘆美。向生銀鉤未竟﹐會蠻目苟承恩來啟﹐女曰「李菩薩赴湖南請救﹐來一金菩薩領兵千人﹐前鋒亦一女將﹐索公主戰。」女笑曰「我自臨陣觀之﹐汝等九蠻目齊出﹐力擒此娃﹐增一宮婢可矣。」鮮於季通曰「是娃來請以惠僕﹐無使小杜驕人也。」女曰「未嘗不然﹐亦視夫遭際何如耳。」五君遂各乘款段馬﹐隨女後﹐至纛旗下。木蘭專呼蠻婢出話。女攬轡言曰「聞貴主之風﹐解甲何其遲也﹔稽阿奴之戮﹐捧或可免乎﹖不然﹐受縛於虎癡﹐貽譏於馬走﹐誠不忍吳宮美人之首﹐愴彼闔閭﹔中郎幼女之身﹐贖於孟徳。」木蘭怒曰「蠻婢暖昧塡胸﹐胭脂奪目。人盡夫﹐將不齒於姬姜﹔兵猶火﹐乃安心於金革。謹爲天討﹐誅是人奴﹔能遭孟獲之七擒耶﹐抑避楚成之三舍也。」女亦怒﹐呼苟承恩出敵。苟大呼前曰「便擒此漢娘﹐供鮮於學士之役﹗」挺長矛徑刺﹐木蘭急以劍迎﹐無慮三百合。苟勇甚﹐木蘭勿能勝。金大都督偕李節使以兵出斗﹐九蠻目皆死焉。

女率五學士敗走﹐堅壁不敢出。季孫獻謀於金大都督曰「蠻女淫而蕩﹐可遣數十壯士之美者僞投之。就衾枕之間﹐行徐夫人之匕首。此女宜可殲也。」選千人中剛得六十三士﹐皆自負其具﹐兼飾於容者﹐詣蠻營求試技。女聞漢郎之至也﹐不櫛而迎﹐未餐遽出﹐問﹕「爾漢兵乎﹖」曰「然。」問﹕「爾欲何爲乎﹖」曰「慕色而來﹐𨿽死不避。」女問第一人曰「爾何姓名﹖」答曰「彊勇。」問﹕「年幾何矣﹖」答曰「二十。」女命入內﹐擁之言曰「爾慕色﹐知少艾之色否﹖」彊勇見女容卽已銷魂﹐執女手不能解帶﹐女自探彊之�中﹐則昂藏之物﹐殆倍於鮮於。女因立就之﹐鉆穴爲難﹐斬關不易﹐彊殊勿能忍﹐反其道而行之。如雷如霆之聲﹐聞而怵惕﹔旣肥且�之力﹐禦者摧頹。女曰「爾眞勇士﹐予固淫人﹐乃枘鑿久之﹐而始得入。水乳寒矣﹐且潛交融。而金戈一揮﹐玉液頻竭。爾其刺股﹐予亦鞠躬。以明可薦之溪毛﹐毋嘆復生之髀肉可乎﹖」自此彊仍沙汰於後﹐女已簸揚於前﹐三峽倒流﹐五丁欲死﹐彊不振墮地。女扶之﹐擁坐問曰「爾數十人中如爾善戰者﹐可得而悉數歟﹖」彊答曰「如卒之輩﹐車載斗量﹐大約貌勝者十人﹐力勝者二十人﹐余亦俱非孱弱﹐卒當奉揚仁風﹐俾之來會。」女遣侍兒送彊出﹐自以金盒貯同心結賜之。彊還外營﹐告其黨曰「是女有兼容並包之量﹐誇多斗靡之心。吾忝先嘗﹐諸君必當繼起。他日便相汲引﹐不敢自私。」其黨皆喜﹐詰朝先率五人進謁。女命入﹐五人拜舞。女問彊曰「斯殆十人之半耶﹖」對曰「然也。」女笑語曰「何若是之麗﹐芙蓉之與友﹐綽約之爲徒﹐帳中容首如林﹐對斯汗頰矣﹗」五人謝曰「卒等未陟天人之闥﹐不禁魂飛﹔得嘗禁臠之珍﹐能無色勃。惟馳驅未範﹐尙祈駕馬之有方﹔作息無時﹐亦願訓農之得地。」女輾然曰「少長有禮﹐皆可用也﹔步伐不愆﹐庶其勗哉。」乃畱彊先禦﹐五人暫出﹐令侍女隔戶執小金鼓﹐以次進退之。五人者初赴敵場﹐奉命惟謹然限於紀律﹐轉不自由。有聞金而不知退﹐聞鼓而反不能進者﹐女皆憐之﹐不以爲罪也。將宴﹐彊以五人免冠謝曰「失伍之士﹐不列朝坐﹐立飲則傷主之心﹐坐隅則損士之福。若就別室大嚼﹐不交蜴耶﹖」女韙之。彊勇與五人飲食﹐私相議曰「是女於我輩有情﹐將毋加刃。」五人曰「彼其光采外耀﹐太阿烏得害其身﹔气神中凝﹐彊弩不能穿其穴。吾儕陰溝之澤﹐捫指尙香﹔火樹之輝﹐撫躬猶熱。何忍故爲陰賊﹐甘作忍人。」彊曰「斯情也﹐於我何獨無之。司馬正參之計﹐以他人爲之﹐誠不宜玉碎香消﹐而使花殘月缺。」彊與五人﹐入謝醉飽。女曰「尙有冠玉者﹐亦五其人﹐何爲而不偕至﹖」彊未及答﹐蠻人來報﹕「有來鳳縣新在泮四生﹐年皆未及冠﹐何晏之粉﹐頗嫌自傅﹔昌宗之花﹐未免相諛。曷不羅之幕下耶﹖」女問曰「爾六卒能爲我擄四生否﹖」則皆大聲踴躍曰「卒等六人﹐不擒酸丁置階下者﹐願俱死﹗」女曰「得四生還﹐犒勞正未已也。」六人乃登山望之﹐見四生皆策蹇吟聯句云﹕

兩雙新秀士﹐四个阿孩兒。

富貴非吾願﹐煙花是所期。

六人在山呼曰「秀才婚乎﹖」答曰「皆未。」六人曰「今有閨閣之秀﹐四人願與結納﹐可觀其貌而考其才乎﹖」四生爭策蹇上山。六人曰「隨我去﹐不盡煙花﹐無窮富貴也。」引之入幕﹐告女曰「秀才至矣﹐請主物色。」女問小秀才姓名﹐答曰「尋聲﹑到勝之﹑檀心﹑郎應宿。」問年長幼﹖答曰「郎應宿最長﹐年十八﹐檀心十七﹐聲與勝之皆十六。」女喜曰「皆吾弱弟也。」賜彊等六卒酒肉﹐而款四生。呼五學士出見﹐鮮於季通嘖嘖稱羨郎應宿﹐而杜承則屬意尋聲﹐其三人無所嘉與。女命應宿師事季通﹐承則弟畜尋聲﹐各展拜畢﹐乃設長筵。女左檀心而右﹐到勝之﹑承則與尋聲促膝。季通自同應宿橫肱﹐向道牛心列前龜錯雜其際。女曰「請執杯爲一韻句﹐有淫意﹐不可有淫語。淡遠者受上賞﹐登壇作盟主﹔奇奧者受次賞﹐美味必及之﹔庸瑣者罰執役﹐殘杯冷炙﹐只受人憐耳。」九人拱手聽其句。女曰「學士秀才﹐皆應試之人﹐予爲上官婕妤﹐比沈宋優劣而已。諸君其當吟不讓。」勝之請曰「爲女淫乎﹖抑男淫乎﹖」女曰「先女。」卽吟云「有客欲見穿牖窺。」承請﹕「賦男淫乎﹖」女曰「然。」亦吟云「國風不厭鄭衛詩。」檀心請曰「何淫﹖」女曰「仍是女。」吟曰「鴛鴦停刺夢以思。」鮮於季通曰「吾吟男淫﹕『土木女郎目不移。』」列前龜曰「吾再吟男﹐亦葉吾名字。『坐對雲鬟手弄龜。』」郎應宿曰「吾亦賦女﹕『未及日中三畫眉。』」牛心曰「吾從女淫﹕『鄰家搗藥玉箸乖。』」尋聲問承曰「吟女乎﹖」命曰「第合男。」遂吟曰「自倚紅玉調焉支。」向道問﹕「女以何淫結﹖」女曰「爲兒輩發揮。」向吟曰「索郎餘瀝甘如飴。」女評曰「杜學士與到生俱淡遠﹐畢竟杜尢雅也。列學士情景逼眞﹐而稍近庸瑣。」乃請杜爲盟主﹐到副之﹐列執役﹐餘人皆得次賞。女令曰「壇坫在寢﹐我請更衣先入﹐諸君繼之。」待女以肴核佐酒﹐促九人進。則降紗滿室﹐繡褥異牀﹔雀屏開陳後主之樓臺﹐龍鏡列李夫人之金翠。狻猊之口﹐靜吐名香﹔蛺蝶之圖﹐紛羅祕戲。眼波不定﹐意蕊初飛﹔士牽率以前﹐女橫陳而待。杜曰「旣已束牲﹐吾當先歃。」女曰「彤弓一﹐彤矢百﹐旅弓矢千﹐所以命文侯也。」杜拜登受下﹐執役之列前龜﹐爲之唱籌。再命到生上﹐列唱庭實旅百﹐到戰栗不能卒享。女曰「此生從未知肉味﹐哽噎之態﹐殊惻我心。」令其倦而假寐﹐列唱小諸侯先會食。尋生小語乞憐曰「小人之腹﹐不足以饜絡繹之八珍。且初薦於腥﹐哇之是恐﹐同年生勝之覆車可鑑也。」女曰「慧兒﹐味厚者宜淺嘗。吾以姜桂調器中﹐當不至傾吐。」更投之以雞舌﹐馥鬱內含﹐毛孔俱悅。尋生涕曰「行入墟莽矣﹐果何神人﹐誘我飛走耶﹖」女噓靈气接續﹐謂曰「稚魂欲去﹐入深山﹐就安樂窩息之﹐有頃卽蘇也。」尋悶絕不復能起。女令侍女掖置別榻﹐承慮有不測﹐亦臥守之。季通謂郎生曰「弟子於小諸侯最長﹐須成禮而出﹐無若邾莒之顚越。」郎傴僂循墻﹐動合規矩。女喜曰「可如大國之儀﹐列唱攢茅之田﹐惟侯所求。國有大隧﹐勿許竊據。」女謂郎奇才不易竟﹐今久當謀夜飲﹐斯時且無多也。郎惘然曰「不醉而出﹐我獨非酒人乎﹖」女含曰「亦患醉而不出﹐勞及左右耳。」郎乃不敢盡歡﹐以畱余戀﹐飲畢匆匆退避。檀生曰「小侯有四﹐愧居中男﹐願乞中上之賞。」女曰「視郎生。」列唱﹕「邶未並﹐亦與鹿鳴。日雲暮矣﹐吾子其入。」檀縱觀宮沼﹐女曰「癡兒﹐豈眞大王之風﹐與庶人異。」檀對曰「乖纖艸於墻頭﹐聚落花於水面﹐尋常景亦不同野人之家。」女呼入玩﹐檀得意看花﹐忽逢肉林﹐𨿽健步不能逞﹐遂僕地。女自扶之﹐笑曰「中男何乃如是﹖」卽委頓去。列唱大國之三﹐請疊爲盟長。女呼鮮於曰「君傳郎生進退以禮﹐兒固當酬及師資也。」鮮於曰「主之用人﹐正如漢武之後來居上﹐亦記僕入宮之初﹐何如摯愛。今齲齒之痕﹐尙畱僕臂﹐海枯石爛﹐豈敢忘焉。」女心動﹐慰鮮於曰「玄黃之血﹐龍所沾濡﹐兒紉以當胸﹐如不去身之玉﹐學士何爲怏怏乎﹖」鮮於曰「然則庭燎之百﹐實始齊桓﹐何爲後我﹖」女謝曰「君勛名震主﹐兒故抑之﹐相父恩私﹐表裏皆徹。乞勿寒盟矣。」鮮於復申取威定伯之義﹐女嚙指出血以示勿渝。鮮於復吮血咽之而後下拜。女命向登曰「前者怨咨之言﹐若出金石﹐今觥籌交錯﹐寂不聞聲﹐得毋怨兒也實甚﹖」向曰「力謝初生之犢﹐情深未老之鰥﹐人自不如﹐我其何怨﹖」女髙向之義﹐洗玉卮以授。向獻其長柄麈尾﹐立﹖褙礎Ｅ﹖唬骸把﹖克蠶⒋嫜﹖﹖鈐澑﹖γ薴傘Ｎ粑擰﹖﹖詹患﹖﹖歉次庀擄⒚桑﹖﹖酥﹖揭印﹗畢蛐懷觶﹖５翹場Ｅ﹖唬骸傲詡業芬┲﹖洌﹖姘攣薇齲﹖魏沃玫詘巳耍俊迸Ｐ輝唬骸襖肺倉﹖希﹖源﹖﹖貳２灰院籩良又錚﹖馱蛐乙印Ｊ臃蛟尷逯﹖瀉睿﹖揮壇桁﹗﹗繃諧﹖鸌嘟﹖眨﹖褚慫僂耍晃愕瞇ν﹖校﹖暈梢﹖浴Ｅ﹖倥Ａ⒕∪﹖簦﹖Ｏ擄莩觥Ａ性唬骸爸匆壑﹖耍﹖腫閎庖閹潰﹖啾趾碓錚﹖胛﹖竅旅碩﹖﹗迸﹖唬骸熬﹖﹖淠眩﹖﹖椅﹖湟祝俊泵﹖芯俳醣輳﹖﹖暈﹖鍇е﹖罰﹖賜﹖怨﹖﹖﹖﹖旰鮃﹖魷鄭﹖耘﹖﹖﹖雒弧Ｏ繁希﹖邪菇唬骸按瞬淮沃﹖鴕玻﹖陀賴敝匆郟﹖輝肝﹖鉅印﹗迸﹖邢視詼哦﹖﹖墾襖傻餃﹖悴牛﹖朧桃寡紜﹤就ㄐ﹖λ拗﹖鄭﹖協難吧﹖﹖紓﹖ぶ﹖已燦諍螅﹖﹖唬骸跋視詼毆獍槲帷﹗倍畔率悠湔蓿﹖駒唬骸熬﹖曛﹖兀﹖焦糊﹖眩﹖使﹖﹖牛﹖砷運﹖肌﹔骨胂視諳壬﹖﹖Ρ儼洗砸病﹗迸﹖唬骸熬﹖絲推﹖闖﹖酰俊畢視讜唬骸氨順鍁櫻﹖瀋酵ǖ郎崞投﹖﹖俊本鍛蝗搿Ｅ﹖﹖匱擁小Ｏ視諍岣暝韭恚﹖噅蟣氐牽慌﹖矸旨。﹖《﹖嗥疲﹖暈轎┧﹖﹖﹖﹖薏蝗韁疽印﹤榷﹖檎叻從﹖﹖頰叻賜梗﹖階穎泵胖﹖堋﹕齠﹖芽﹖徽淹蹌隙芍﹖郟﹖尢灰啄紜Ｂ宕叨﹖曖撾薜兀﹖紫勘藍﹖襯浜瘟幀Ｅ愉鋼﹖﹖砹輳﹖鴯庹找梗宦窖分﹖﹖愀梗﹖﹖竺越﹖Ｏ視詿缶﹖﹖媾﹖唬骸壩﹖﹖蛑腥纈形錚﹖﹖攵﹖ノ﹖涓﹖５梅鍬﹖肱躺咧﹖﹖﹖朔曷浞鐂﹖攏可﹖占龐諢﹖瑁﹖山﹖銎漵耔埔蒼眨迸﹖唬骸瓣僬叨﹖﹖﹖歟﹖⑵﹖室病﹦竦瞇殛蛑﹖潰﹖翺材芷劍﹖孛拋糟兀﹖﹖嗵﹖浠﹖﹖﹖荒蘢災鞫﹖﹗畢視諞悅﹖捎λ拊唬骸巴輾逍苷疲﹖﹖噸﹖眩﹖岵揮﹖運揭櫻庇λ拊唬骸岸叛﹖康奔唐鷲擼﹖剎患岸﹖餮砸﹖﹗倍旁唬骸岸﹖畢菡笳呷巳俗暈﹟﹖岬畢⒓紓﹖凵倌曛﹖﹖Α﹗迸﹖嗾杏λ拊唬骸靶悴挪盼唇擼﹖沂家種﹖﹦窈銑鄢乙印﹗庇λ扌橛胛﹖擼﹖﹖﹖劍﹖魃﹖﹖唬骸笆救跽吖﹖諧Ｐ蹋﹖欠淸幸﹕由現﹖薄Ｍ嫻脇晃洌﹖胗胛椅﹖芯﹖韭恚懇苑ㄖ沃﹖﹗毖吧﹖﹖唬骸氨蘚酰抗岫﹖酰俊迸﹖醇按穡﹖λ蕹鏨﹖Σ﹖劍﹖閉囈嶽﹗Ｅ﹖嶸﹖輝唬骸瓣僬呷庋鄄皇叮﹖穸﹖﹖誥﹖雜姓嬉病﹗鋇絞ぶ﹖υ唬骸耙揮λ摶玻﹖﹖饗榷櫓鈐ǎ﹖碳又釹ィ﹖ぱ銼稈傘﹦﹖閶嗾閻﹖鋅ス牽﹖源﹖Ю錇硪病﹗庇λ摶嗤巳謾Ｅ﹖唬骸岸﹖詠圓荒莧蹋﹖﹖藉鄙霞﹖胖﹖﹖﹖孜﹖慫﹖﹖﹖﹖枚﹖觶﹖潿叛﹖亢酰俊倍潘轂幾埃﹖﹖醪喚洌﹖﹖緱磐タ苤粒﹖輝獗﹖穡輝﹖﹖簾迹﹖壹倚巧Ｄ灸鴉鵪耄﹖羌﹖諍螅喚鷸又韝埽﹖迨壩誶啊Ｄ押跗湮﹖魅艘印Ｅ﹖﹖澇唬骸白怨﹖﹖擼﹖揮菥﹖嫖岬兀﹖涿腿緇﹖裎餃碩崛昶蓿﹖﹖皇莧肆﹖擼﹖﹤比舸﹐無以自存﹐其憐之﹐亦死且不朽耳。」杜嘆曰「懦夫一朝自振﹐建一言而令人難受﹐行一事而爲世所憎﹐殘忍之舉﹐多出於愚柔也。」女曰「於是爲理語﹐不亦腐乎﹖然龍火四射﹐石無完卵。兒𨿽乞憐﹐心實感之矣。」杜翕然乃退。女呼二子各以肱枕﹐誡曰「瞑目靜思﹐無敢作虐﹗」尋生曰「臣朔饑死﹐不如侏儒。」到生曰「不遭秦坑﹐願乞骸骨。」女曰「二子筋軟脈纖﹐血漂肉脆﹐不任健兒事﹐養气以需時﹐庶無悔。」二子合詞曰「魚鮏肉膻之肆﹐未可逐蠅﹔汗凝垢聚之衣﹐將毋禁虱。某等投所好而捨形骸﹐主人吝於施而有徳色。何以堪之。不如戰也﹐」遂不聽約束﹐將夾攻而互乘之。女曰「不守吾戒﹐速之亡也。」未幾﹐到生則煙出於鼻﹐身如熾炭﹔尋生則液流其腮﹐手若寒冰﹔形容頓殊﹐耳目盡廢。女悲曰「蟬脫之士﹐此其先驅乎﹖」是夕﹐二生昏眩絕﹐女命侍者守於下牀。厥明﹐彊勇復以後五人至。女命酒食而後入。蠻目進報曰「漢營女將又索戰急矣。」女問鮮於曰「今日外鬥不吉﹐兒將堅壁不出﹐以避敵鋒。學士其謂之何﹖」鮮於曰「依古無不滅之女戎﹐正如弈棋﹐勝固忻然﹐敗亦可喜﹐新婦閉置﹐何爲者耶。」杜曰「是何昧昧也。無論來歸壯士﹐喋血可虞﹐卽吾徒依附女牀﹐誰肯以昆玉同焚﹐鴻毛較數﹖吾寧慟山邱而殉﹐不欲投豺虎以亡。」女曰「免戰則爲敵笑﹐但學士輩不宜從我出禦。」鮮於曰「吾視死鋒鏑﹐與死牀笫等也。何俱爲﹗」應宿亦踴躍曰「弟子以生爲寄﹐以死爲歸﹐願爲憑軾之觀﹐得知猛士之赴敵場矣。」女曰「但隨吾後﹐勿揚鞭出也。違則有失。」二人皆諾。

出寨中﹐漢營鉦鼓大作﹐以九蠻目首級懸一旗纛下﹐軍士呼曰「蠻人來鬥者視此。」羣蠻皆忿﹐女曰「是特激怒我師也﹐吾當自誘敵諸壯士先以短兵接戰﹐分左右翼僞敗走﹐俟其深入﹐以長矛大鉞爲一層﹐毒矢勁弩爲二層﹐藤牌竹槍爲三層﹐鳥機神炮爲四層﹐圍裹之。令渠喪膽﹐解我攢眉也。若勝負惟天所命﹐不欲置之度外。豈皆入我算中﹐勉爲死戰而已。」羣蠻皆跳擲曰「戰好死好﹗」女自揮劍迎擊。木蘭乘之﹐不數合力怯走。木蘭縱馬追襲﹐女回顧曰「兒亦應運主殺劫者﹐獨天女哉﹗」木蘭曰「去爾淫幟﹐袒而求誅﹐或免臠解之罪。婢子悲泣態﹐固無所用之﹐不得罔上也。」女笑曰「果欲兒身命耶﹐如時猶未可﹐天人亦不宜作誑語。」木蘭出袖中紫綃帕擒之。女知其術異。掣腰際白羅巾還擲。帕墜地﹐女收之。木蘭怒投一竹枝﹐近女身化爲巨蟒﹐搏女不得脫。鮮於呼曰「神物不得傷公主﹐請以臣代。」應宿亦舉鞭撾巨蟒爪﹐爪稍懈﹐女得裂衣遁。蟒轉攫二人﹐皆就縛焉。木蘭以手招蟒﹐則仍一竹枝也﹐遂還大營。諸將士被蠻圍數重﹐互有斬殺﹐失去金大都督牙將二人。獻俘﹐以鮮於季通﹑郎應宿進。李節使勃然曰「中朝士類﹐助妖女爲亂﹐科目可廢﹐膠庠可蕪也。速寸斬之。」季通應宿罵曰「朝廷養士數百年﹐未嘗無定亂之才﹐宣猷王國﹐今被兵處所﹐守陴官民﹐獨非科自膠庠之士哉。公等內貪外忌﹐視士林如盜賊﹐平時不能教養﹐而又使劣官狡吏﹐如膾切之﹐失身蠻中。已自比於獷獸﹐𨿽死爲肉麋﹐應不合懼﹐似此假公之吆喝﹐無味也。」金大都督曰「戮從逆子﹐不在亟亟。吾牙將二人遭陷﹐盍以此易之歸﹖」季孫曰「都督之見﹐尢爲周密﹐戮賊中二人﹐不足以吐士气﹐苟因而害及二將﹐非所以全國威也。」乃禁之﹐暗選能言者覘蠻女﹐持諭以往。女方易縞素衣﹐設鮮於學士郎秀才之位而哭。其四學士一秀才皆侍奠﹐有兩秀才呻吟於地﹐彊勇與後來五人哭於外寢﹐能言者徑白蠻目求進見﹐呈大營軍帖﹐女呼入展讀其貼﹐乃諭文也﹐曰﹕

楚制府李軍門金示諭叛民知之﹕不義自斃﹐況夢與天搏﹔善戰服刑﹐乃人而妖興。此生民之流毒﹐爲上帝之降災。非爾湣不畏死之徒﹐輒有其如予何之志也。前日之役﹐掠我牙將二員﹐節鉞之爪牙﹐未必敢損毫末。然不馳送請罪﹐一日不歸國家大臣﹐幾廢寢食﹐爾民安乎﹖所俘鮮於季通朗應宿﹐尙未誅戮﹐二將還日﹐卽給兩人生還﹐以明蠻貊之信﹐諭到如令。

女泣涕謝使曰「吾鮮於學士郎秀才尙未死耶﹐國家於民輩恩厚﹐宜卽歸命﹐僅還兩將﹐何足云報也。」卽手啟云﹕

氏慶喜死罪﹐呈報兩相公閣下﹕氏之合其眾而不能退﹐非身爲叛逆﹐將誅其叛逆者也。守土將吏﹐激變以爲冒支兵食之謀﹐稱功以爲汲引私人之路﹐乃潰敗決裂﹐一至此極﹐如氏浩劫一身﹐幽明俱可棲止。彼烏合之眾﹐亦知從逆非策﹐貪須臾之苟活﹐但投誠而全家爲仇人所誅﹐妻子爲鄕勇所掠﹐故非甘爲有罪之人﹐乃不得爲悔罪之人是戚。累戰之餘﹐死亡枕籍﹐曾不回心革面者﹐其怨苦深矣。閣下又何從而知之﹐轉達明廷也哉﹗今來諭云云﹐謹如令﹐只送牙將二員﹐並所拾天女遺物﹐其不死二生﹐當百叩頭而請釋歸﹐氏生死知感。

書畢﹐請二牙將出﹐陳謝鹵莽之罪。別遣彊勇等六卒護送還大營。是日﹐鮮於學士郎秀才俱歸﹐女迎執手﹐泣指兩人之位而告曰「爲二君身後痛也﹐安料復見生平。」鮮於大慟曰「招生魂﹐其感激尢至﹐又烏知人不返而魂歸﹐魂亦歸而人杳﹐有定理無定數耶。」郎生亦慟曰「某師徒已在冥途﹐願主勿復有生人之見者存也。」杜學士慰曰「二君悸益定﹐無爲悲益深耳。」兩人言曰「歸見主面﹐謝贖骨之恩﹐卒明吾心﹐報捐軀之節﹐與諸公作別﹐便覓死所。地下相逢之日﹐何異軍中行樂之年。惟願田橫賓客﹐死共一邱﹔叔寶宮人﹐沈無異井。諸公寧居其後﹐我二人敢爲之先。」各掣女佩劍一﹐跪而求刎。女雙奪其劍﹐跪泣曰「兩君死誠樂﹐忍使兒獨憂乎﹖」兩人皆泣曰「主成人之樂﹐卽能解己之憂﹐我二人眉低目瞑久矣﹐乞撒手。」諸學士秀才一時號哭﹐兩人竟自絕焉。女搶地欲死﹐淚盡且繼以血﹐謂眾人曰「鮮於學士﹐生天便作善知識﹐成第二妙諦。郎秀才再轉生﹐必以巨盜取斗大金印﹐位封侯﹐去仙佛較遠。」眾謂女曰「三生之果﹐主已灼知﹐我等正苦不知死日﹐能死想亦不惡﹐然二公之敢死﹐誠愧不如。」女嘆曰「與兒遊者﹐有惡徳而無庸性。法不壽康﹐歲月修短﹐惟所探之策耳。」語畢﹐視到勝之尋聲﹐始亦臥地哭者﹐以斯時气盡。女拭淚言曰「哀哉二生﹐宜以刀箭死﹐今而保首領﹐亦其溫雅之致此也。學士秀才﹐同日並命者四﹐杜君其爲我誄之。」承亦揮涕而諾﹕

花月妖嬈可柰何﹐閒情一賦玷難磨。

將圖蛺蝶營金翠﹐特寫鴛鴦借畢羅﹔

香國遲來知己少﹐玉樓急召爲君多。

粉骷髏相無傳付﹐鬼母新模九子魔。

鑑庭邵氏詮曰﹕

積气以爲天骨﹐積形以爲地骨﹐受天地之形與气以爲人骨。而羽毛鱗介之屬﹐分倮虫之气與形以爲骨﹐虫之無骨者﹐渣滓所潛滋而已。气盡形銷而骨不朽者。貳負在漢骨之完﹐防風在周骨之殘﹐孰是其枯質也而不重諸。

人之生也﹐芟除禮法﹐委蛻官骸。有骨而筋不足以束之。及其敝也﹐忍息塵埃﹐遊魂墟莽﹐有骨而山皆可以埋之﹐則夫骨之潰敗決裂﹐不可收拾者﹐生而已然﹐死可知矣。彼何嘗不嗟呀曰「是枝枝節節者﹐孰與絲聯而神貫之﹖水以調陽﹐火以鑄陰﹐周其身爲鎖骨哉。」

鄴侯有�子骨﹐所謂夜抱九仙者也。然聞其骨節之鳴﹐不見其骨相之異。具慧相者﹐無如此菩薩矣。不仙骨﹐不佛骨﹐自成其菩薩之骨﹔不磨頂﹐不捨身﹐已證失鎖骨之菩薩。是堅固子有破碎之功﹐而妙明心爲浮游之象﹐吾於菩薩唪第一義焉耳。

人以死爲下世﹐菩薩以生爲下世。世人未死﹐與胎卵殄無異。精气神瀟然﹐骨僅存耳。菩薩致之於死﹐速還其天地形气所受之骨﹐又致之於不死﹐力持其气盡形銷不朽之骨﹐夫乃知閱世生人﹐閱人成世﹐非菩薩不能主持之。其未下世也﹐有天神在上﹐香花蠡鼓之逢迎。其旣下世也﹐有太史占空﹐星渚虹橋之隱現﹐從此成功而退﹐復去靑冥﹐恐東海塵飛﹐西山石盡﹐求此菩薩﹐不可復來。悠悠濁世﹐惟見狼籍混藩﹐此嫗骨醉也者﹐能不悲哉﹗

卷之八

點金道人遭圍

存蕭老公之心﹐惟願買金同土價﹔乞耿先生之爪﹐可能燒雪作銀堆。饑則噬人﹐不謂煙霞遭劫﹔死而埋我﹐方知荼火解圍。

牛心向道列前龜三學士﹐皆悲慘不勝﹐竟日廢飲食。檀心秀才曰「年上下於我者﹐俄頃已爲陳人。吾生吾死﹐何去何從﹖當不欲更置一解。若借主之愛﹐放之還山﹐存瑣尾之衣冠﹐訪亂離之井邑﹔生求父兄之竄迹﹐死博庠序之明。全名教而割恩私﹐乃生平無告之懷﹐今而不敢終隱者也。」女嘆息曰「秀才非福相﹐忠孝淸名﹐能弋取者﹐皆有天幸﹐存是心而不爲人知。且爲世病者何盡﹖旣爲我言之﹐我何不遂汝志。三日後﹐遣健目送歸耳。」檀生跪謝。三學士言曰「僕等生歸無以讀象魏之書﹐死魄不敢依髙曾之壠﹔播儒林而聞者塞耳﹐披家乘而見者椎心。蓋平林新市﹐非晦迹之區﹔洞戶曲房﹐非奉身之所。待死則朝斯夕斯﹐求生則出爾反爾。我之懷矣﹐天實爲之。只合沈淪﹐無所進止。」女曰「學士等身羈異域﹐興比騷人﹐啼鳥銜冤﹐潛靈動色。兒何辭之不達﹐而何意之不先。第以脫離煩惱﹐未有樂郊﹔宛轉風塵﹐聊同幻境。以後事之變遷﹐爲前因之融釋。一日之歌以當哭﹐百年之恩亦成仇。俱覆載之所必容﹐而神之莫能測者矣。」三學士亦感悟。杜承呈所爲誄詞艸﹐女執之而泣曰﹕

維年月日﹐喜與戎幕諸君﹐痛我季通等四人之無妄以死﹐死而不能令生者不悲也。鮮於季通﹐秦中士﹐將就食南越故人官舍﹐來詣山中﹐卽訂生死約。視其身﹐如寄居之蠡﹕視其所知﹔若親近之鷗。其於戎兵之成敗利鈍﹐及身世之憂悲愉快﹐皆廓而空之﹐不以奪夫詩筒酒盞之興﹐古者任達流也。以陷陣被執﹐白刃之臨﹐迎以頭頸﹐卒不死﹐遣人迎歸﹐見卽以死誓﹐幕士阻勸﹐殊不可﹐卽自刎於臺前。同刎者爲來鳳郎應宿﹐邑諸生﹐入幕數日﹐願爲鮮於弟子﹐相期見危授命。慕烈士之風﹐同邑生到勝之尋聲﹐以瘵疾革﹐見兩君之激﹐一慟遽絕﹐嗚呼痛哉。誄曰﹕文人慧業﹐烈士壯心。竹箭渭川﹐楊柳漢陰﹔來止巖阿﹐友予瑟琴。後來之秀﹐白馬靑衿。在巢﹐惠風滿林。何圖達者﹐棄我如屣。猿鶴將化﹐幾先君子。以身捍患﹐一蹶不起。可贖百人﹐歸而請死。鬼道悠悠﹐如還朝市。亦有婉孌﹐以膏焚蘭。委形薤露﹐並命摧殘。卒哭乃亡﹐庶無煩冤。於喁前後﹐俠骨未寒。孰與薦之﹐賦樓同官。憫此良人﹐音容如昔。畱貽數字﹐感憶千夕。至空山﹐半摧瑤席。玉棺四埋﹐我心裂石。嘔肝凝血﹐疇問靑碧。

哭奠畢﹐女與三學士一秀才營四人兆﹐禁牛羊采樵焉。有蠻目告急曰「我軍自與漢將斗﹐糧道斷絕﹐來鳳守將﹐又淸野無所掠。旬餘﹐散亡者無虛日﹐柰何﹖」女曰「吾前歲循東山麓﹐見大冢旁新葬十餘處﹐墓門無碑﹐且不封殖﹐非死人材也。其次皿之財乎﹖發之當可充餉。」適彊勇以其徒力勝者二十人﹐共前十人進謁。女命之掘僞棺﹐三十人齊奮勇曰「穿穴之技﹐不敢讓於諸蠻。其賄也﹐可以報命﹔其屍也﹐將毋不祥。」女曰「螻蟻之穴﹐不足以辱熊羆﹐用壯而往﹐取精必多。」於是掘十餘處﹐果皆盜藏。蓋鄕勇之黠者﹐借搜山以括民財。多川中兵火前物﹐不立僞碑封樹者﹐托於貧家之亂冢﹐無利其殉飾者也。盡舁歸帳中﹐女命販米來者益其直﹐擔負交於途﹐糧以不竭﹐士散去者復還。且招來就食之徒﹐兵气大振。李節使來覘者﹐以狀還告﹐大軍憂之。有兩山人來詣﹐叩之。爲砭先生﹐善點石﹐鍼道人﹐善點金﹐出甘總書云﹕

淫孽未殄﹐天將曲我師而老之。鼎不克分身來視﹐然心脈如縷。息行數十里﹐非獨恐懼之深﹐實以兵貴一心﹐將需羣力﹐持其要﹐不整亦可以濟。失其衡﹐多謀而卒無成。殆以神運機﹐而不徒以事就律者歟。噩靑气忍與相抗﹐固知其與兩路賊同亂。但能蹙之使合﹐虞人省括﹐可談笑而收大功﹐顧天時人事﹐未可懸測。玆砭鍼兩師﹐以滅火眞人之契﹐相機來助軍事者。望閣下虛懷盛節﹐以咨訪之﹐於我師必有冀幸。

季孫拱手問兩師云「點石點金之說﹐可得聞乎﹖」砭先生曰「吾點石則成金﹐吾友點金則成鐵。南行遇李長腳﹐故人也。彼知甘總帥分兵四出﹐屬吾兩散人﹐與軍旅之事。甘君請來助師﹐不識蠻女善戰者耶﹖善守者耶﹖」李節使曰「戰未能勝王師也﹐而亦不退﹔守未能圖卒歲也﹐而亦不奔。屢殲其精銳﹐而兵日益增﹐曾斷其轉輸﹐而糧日有繼。近日獲金於空棺﹐以濟兵食﹐似乎天道之富淫人矣。」鍼道人曰「是不難﹐吾自去點化﹐恐我師乏食﹐則非砭君不能救也。」於是鍼道人飄然至蠻女營外﹐謂其眾曰「無紀之師﹐破可立待﹐惜以萬人之命﹐傾於一女之筐﹐悲也﹐怨也。」眾止之。以告女曰「有咒吾軍不利者﹐請治之。」女命牽進﹐鍼道人啟手問訊。女答禮﹐延坐致詢曰「山中士﹐何以訓示戎行﹖時與騅之利逝﹐誠不敢知也。」鍼道人曰「偶觀於軍門﹐云色黯慘﹐爲金銀之敗气凝結者﹐主軍中閫士死亡﹐主將得下體疚﹐亟宜棄此朽物﹐別暢生機﹐內調陰陽﹐以伺敵畔。」女斂容謝曰「師殆神人﹐曩者掘地得金﹐略詡天授﹐兵聚糗足﹐有攸賴焉。乃近日重臣旣亡﹐健兒多病﹐已亦煎熬於心﹐淫液於腎﹐豈是物爲累耶﹖」鍼道人曰「如以吾言爲不謬﹐請拭目以觀其賄﹐而息心以驗其邪。」女命以盜藏示。鍼道人大駭曰「是鬼債也﹗其滯魂不散﹐乃召災﹔其發藏之徒﹐必皆臥疾。且質已變矣。外似白金﹐中爲黑鐵﹐試抉其幻﹐必離其眞。」出水色神豆升餘﹐咒而撒之﹐蠻眾大呼「鐵也﹐非銀也。」女愕然曰「吾始知棺物之無用已久也﹐不棄之﹐且爲漢營所訕笑。」鍼道人曰「請仍置於冢﹐以散幽滯﹐軍無戾气﹐始迓天和。」女從之﹐命張宴﹐請治彊勇等三十一人之疾﹐鍼道人汲水盈盎﹐書一朱符燒之﹐徧飲三十一人。歷二時並起﹐又謂三學士一秀才﹐胸有沈痼﹐非藥物無以起廢﹐乃各給一丹。女拜求所療﹐出珠丸一﹐使吞之。頃刻皆有起色﹐卽辭去。女固畱之不可曰「雲水之性﹐不勞羈紲﹐但好爲之﹐倘事有蹉跌﹐紅苗主可相托也。」女再拜送之。

是夕﹐彊勇之徒後至者三十二人﹐復進謁﹐三日而徧酬其歡。無如軍儲告急﹐饑卒復逃﹐漢營索戰者﹐日三四至。女謂彊勇曰「爾等六十三人﹐能爲吾決一死戰否﹖」對曰「卒等捨生以報主﹐恐未必盡能﹔若妨主以求生﹐亦知其不可。有天命者﹐當自圖之耳。」女垂淚曰「數已可知﹐降則無命﹐請決戰而後出奔﹐完吾劫運。」命杜學士通款於噩靑气曰「以禮來聘﹐卽歸之﹔否則匿谷中也。」承自去﹐向道﹑牛心﹑列前龜﹑檀心﹐俱願隨徵效死。女泣而隨之。木蘭一騎出﹐謂女曰「兵事至此﹐尙可爲乎﹖前者國家將待以不死﹐而今無及矣。」女悲詞曰「無顏乞降﹐有志就滅﹗」遂混戰﹐羣蠻多被殺傷者。兩漢將突前搏女﹐將獲之﹐彊勇奮死力救﹐手足皆斷﹐女匹馬落荒走。六十二人仍歸漢營﹐檀心中矢﹐號而絕。向道牛心下馬哭之﹐皆自刎其側。女奔至﹐適追兵去遠﹐遂以劍掘土﹐並埋一坎﹐列前龜爲漢將所驅﹐投崖死。女奔百里外﹐稍喘定﹐無一騎相從者﹐嘆息曰「鏡中鴛頸﹐盡染血腥﹔帳下鳳毛﹐都遭革裹。死不及李波之妹﹐生豈如柴紹之妻。孑爾一身﹐茫然萬感﹔虫應可化﹐鵑不勝啼。昊天之降種何爲﹖下土之埋憂罔極。」因趺坐以待盡﹐露下徵袍﹐星熒故壘﹐�風吹淚﹐螢火點愁。一人來前曰「主固無恙。乞憩破寺。」學士秀才俱相率至﹐女恍惚無主﹐從之行﹐不數武﹐入一寺中。鮮於季通等八人﹐揮涕相迓。女曰「兒冥邊耶﹖」八人曰「是荒山中﹐僕等念主無棲息所﹐請於山神﹐攝二十里外破寺﹐聊蔽風露。且以了生死不盡之緣﹐明哀樂相循之理。」女諦視前使﹐乃彊勇也﹐哭曰「諸君爲我死難﹐我何以生爲。」援劍自擬。季通等跪而請曰「主若死﹐僕等魂不相依﹐求一宵之話言﹐不可得也。惟以隔世相思﹐他生未卜﹐幽林把臂﹐上不在天﹐下不在淵﹐如綴空花﹐如徵幻夢﹐絮已飛而故伏﹐絲將斷而仍牽﹐寂何以堪﹐感於斯盛﹐主當回憶生年﹐同諧化物﹐以盡今夕﹐永無後期。」語畢皆慟。女頓悟﹐納劍於鞘﹐轉相訴慰。

季通吟曰﹕

何事千年鶴始歸﹐瑤天到處掩芳菲。

思君不見煩冤甚﹐意逐陰房夜火飛。

到勝之吟曰﹕

水色如藍月色黃﹐十洲難覓返魂香。

夜臺一夢何時覺﹐若有精靈喚玉郎。

牛心吟曰﹕

曾侍仙人月殿居﹐幽棲無計訪蟾蜍。

粘泥絮果銷難盡﹐懶向空山讀化書。

檀心吟曰﹕

色相何如不染時﹐苦教螻蟻損雞皮。

遊絲要待罡風化﹐火井栽蓮試土宜。

向道吟曰﹕

不作將軍也斷頭﹐豈眞蕩子覓封侯。

離魂卻憶銷魂地﹐始信埋愁益種愁。

朗應宿吟曰﹕

無術生天卻問天﹐而今始枕石頭眠。

憐君不得爲黃土﹐獨把哀音學杜鵑。

尋聲吟曰﹕

野棠花發記前身﹐靑鳥銜名落錦茵。

一霎那間成隔世﹐不知弔客是何人﹖

列前龜吟曰﹕

新隨缺月掛藤蘿﹐速朽無時可柰何。

珍重招魂兼感舊﹐再無消息望銀河。

女亦吟曰﹕

恨本無窮愛有窮﹐多慚才調賦驚鴻。

侍中血色今何似﹐並入秋山幾樹楓。

自此八男一女﹐禪榻圍坐﹐已熄衾枕之焰﹐淸漚泡之源。將四更﹐彊勇進曰「幽明道殊﹐吾等皆去。主亦從此逝矣。」女哽咽﹐八人皆舉手曰「多此一宵饒舌﹐然懸崖撒手﹐各復本來也。」忽金鼓四起﹐戎騎突來。女倥傯上馬。八人及彊勇俱不見﹐破寺亦廓如。女乃悟所遇非眞境矣。兵漸近﹐女度不可免﹐呼曰「杜君杜君﹐請援不至﹐吾死不及見矣。哀哉﹗」遂揮劍出敵。十餘騎夾擊之﹐有一將突圍入﹐眾悉奔走﹐大叱曰「汝可知來鳳之女帥乎﹖」女曰「卽兒是也﹗」其將下馬曰「某爲杜進士之鄕人慕煒﹐自以生平勇技﹐應湖南募﹐爲鄕練教師﹐因大吏暗於賞罰﹐士多散亡﹐將投陜帥。過此間村落﹐鄕中備盜者﹐爭師事某。昨途次逢杜君﹐乃硯石交也﹐彼乞師紅苗﹐告某以村中所練弟子﹐策救女帥﹐適敗去者﹐爲金大都督之別部﹐此間去噩靑气營中﹐穿山徑將三百里﹐女帥勿憂﹐某當保護。」於是山行﹐就村落止宿。慕煒故好男子﹐然禮防不與女狎。女以緣阻﹐亦不復調之。第二日停午﹐杜承策馬迎至﹐女抱持而泣曰「無意復見君之面矣﹐非慕君捍衛﹐得不遭醢耶。」杜亦謝慕煒。慕曰「故人之瓜葛﹐不一援手﹐誠非人情﹐連騎歸紅苗﹐某重負亦釋矣。」請卽辭。杜曰「主之投噩苗﹐大非得已﹐吾亦欲自拔賊中﹐獻奇謀於甘總帥。吾鄕人盍與偕行﹖而論忠義所歸宿。」慕攺容聽之﹐問女曰「果與杜君有成謀乎﹖」女曰「杜君贊畫之策﹐非他人所與聞。故不投李節使之降﹐而轉奔噩苗者﹐將立功以圖進身也。君有同志﹐便當設誓。」三人乃稽首告上下曰「所不歸國家者﹐千劫不得度。」杜以噩靑气書示﹐女微笑觀之﹐曰﹕

公主神人也﹐靑气胚胎血肉。惟恐以穢濁之質﹐阻遏七香車﹐日則靈鵲懷音於幕庭﹐樺燈結蕊於寢室﹐色舞意飛﹐知靑鸞之不遠。杜學士來﹐竟致悃款。靑气率一子兩將﹐及帳下猛士﹐香花蠡鼓﹐禱於蒼蒼而卜之。占者云﹕數當爲偶﹐納幣有不遑焉。謹遣護軍三百名﹐隨杜學士迎請﹐入帳之日﹐卽合婚之期﹐俯如所云﹐歡忭何極﹐未罄誠愛﹐企足以宣。

杜謂女曰「主將攜錦瑟而和牛鳴﹐載靈旗而隨鹿蔭﹐女兮誠淑﹐人也何良﹖惟爲國而失身﹐更無家以歸唁﹐則致命有日﹐分憂以時﹐豈圖生共泛舟﹐或冀死爲連理。」女泣曰「從此侯門一入﹐君其暫作蕭郎﹔及乎鄕裏相依﹐兒必終歸仙客。」有頃﹐三百護軍至﹐易肩輿載女。杜前而慕後﹐擁之歸紅苗營。噩靑气迎出大門外。入內﹐設靑廬爲禮﹐噩先拜﹐女答拜。苗女以合巹進。女先致於噩﹐亦拜而送之。噩仍答拜﹐飲半復送﹐讓女先入寢﹐見杜承慕煒﹐儀如妻之兄弟﹐居之近捨。是夜﹐魔妗向兒悲咽曰「龍涎化艷﹐狐尾工諧﹐寵愛自由一身﹐棄捐不及中道矣﹐姊何以策之﹖」兒曰「妹所以守嘿經時者﹐以大王愛姊﹐若有言﹐迹近於離間。故寧祕之﹔今所事若彼﹐姊如旒之贅﹐而無葛之覃﹐縱與相安﹐禍猶不測。夫葬於蠻煙﹐與歸於漢壤﹐權其得失而已。」魔妗曰「吾苗種﹐求事漢人不可得﹐孰爲之先容﹖」兒曰「姊誠決策﹐妹當遣人告於大營﹐以兵來攻﹐便與姊乘間歸也。」魔妗泣拜曰「能如所期﹐爰得死所。」兒呼來賓語曰「汝陳告總帥﹐噩之小婦﹐假我來歸﹐可請副參畫策。」來賓自去。噩旣與女交﹐始謂人事之樂﹐於斯無以加之。女曰「古云浩浩者水﹐育育者魚﹐初不知夫君以我爲水乎﹖亦我以君爲魚乎﹖」噩曰「遊神於汪洋﹐我亦如水﹔會意於跳蕩﹐卿豈非魚。此殆如膠漆之投﹐凝合無間矣。」女還告曰「兒所以敗績﹐緣爲術士鍼道人所賣﹐有食而無食﹐食亡兵乃亡﹐全軍不弔﹐壯士膏原﹐霧風鬟﹐行入墟墓﹐安得生臠其肉﹐一雪此仇。」噩曰「彼術異﹐當邀西鄕之有道力者報之。聞甘鼎已檄張大都督﹐救西路郭節使﹐而以史都督代張駐守。張引兵一千﹐砭先生鍼道人兩術士﹐及樂般之子獷兒俱往。吾遣樂般往招其子﹐授策主兵者﹐擒鍼道人﹐則卿大仇可復也。」女謝之﹐王之薩刺前曰「漢女將索戰﹐言何故納降漢之女爲新婦。」噩怒曰「惡言奚入吾耳﹖孰爲我擒此漢娃﹖」魔妗請曰「必木蘭也。彼在來鳳﹐屢蹙公主。今乃辱大王﹐我奮戰當出。」噩壯之。兒亦從後馳出曰「姊若有失﹐吾不可不救。」苗人無敢阻者。木蘭以劍約兵退﹐二女中奔之﹐分兵擁護﹐斷後以歸。兒以魔妗拜甘君﹐燭生曰「可使偕歸副參﹐以應桃根之象。」甘君笑而歸之。謁化醇﹐持兒而笑﹐力卻魔妗。兒曰「總帥所命也﹐吾姊亦透徹凡想﹐求妙理於腐儒﹐非來嫁也。」矩兒曰「副參其不生華而結果者耶﹖」羣服其慧悟。魔妗亦受劍術於木蘭﹐繼兒爲弟子。先一日﹐砭鍼二師﹐偕獷兒去西鄕破妖賊﹐張大都督曰「賊無兵法﹐郭節使不戰而敗。彼中之形﹐所聞互異﹐荷戈之士﹐初無術以往覘﹐二師及王子﹐孰與探索﹖」砭先生曰「吾請自餌之。」時郭節使之兵新挫﹐砭師變形爲軍政小吏﹐入其伍訪疾苦。皆云「卒徒日無事﹐遭俘者多於夜。擊柝之役﹐尢爲痛心﹐計無得免者。」砭師云﹕試以柝與我﹐代若爲俘。」一柝人舉柝遺之﹐泥首而謝。

迨夕﹐倚柝坐﹐聞鼓聲﹐乃應之。旋一鉤自地下出﹐挽之疾去﹐足不自持﹐耳畔風雨稍歇﹐已縛賊帳下。

天明﹐其酋出﹐皆釋之以供執役。令曰「逃則死雷火。」眾柝人拱手聽命﹐無敢萌異志。砭師勤於執役﹐酋一日熟視之﹐呼與語﹐問曰「能文字否﹖」答云「略知之。」酋大喜曰「此中無文人﹐檄告寂然﹐似少气象﹐汝能是﹐我卽處以賓師位﹐勿使部下吆喝。」砭師曰「出之廝養卒﹐號爲中書君﹐僥幸殊未已也。曾未識異人姓氏﹐幾時傳到人間﹔大道神通﹐何術攜來天上。請示之。」酋曰「吾姓指樹而名借犍﹐生大澤中﹐非由毛裏來者也。九歲﹐神人來降﹐授以金簡木印各一﹐水盂七﹐火紙十二﹐土鼓三﹐曰吾地公將軍也。季漢將興而身死﹐唐宋之末造﹐嘗以幻迹﹐出沒塵中﹐驅策生徒﹐應劫殺之運。子怒特之後﹐旄頭之精﹐掌一萬六千命﹐金簡木印﹐足以攝召神鬼﹐水盂決河流﹐火紙引昆焰﹐土鼓鳴﹐則平地現城郭﹐可以遁甲﹐兼阻敵鋒也。再十年而舉事﹐人自推挽﹐𨿽欲韜匿不能矣。今逾十年﹐而其說果驗﹐豈非天哉﹗」砭師問曰「前敗漢兵﹐又以何術﹖」酋曰「遣數十山鬼擾之﹐其兵自亂﹐乃爲我俘也。地下之鉤﹐亦神物所爲﹐非吾本法。今命汝司文告﹐庶幾匡我不逮耳。」

砭師乃爲創檄艸﹐傳九股苗﹐詞意瑰偉﹐酋使讀而聽之﹐贊曰「其字句不盡可解﹐而大致爽朗﹐眞可以推倒豪傑﹐開拓心胸。事卽不成﹐意亦殊快也。」砭師謝不敏﹐酋猶撫掌﹐傳紅苗噩靑气﹐遣使來約﹐速召之前﹐則樂般也。叱左右使退﹐密告以噩王所命。酋連諾之﹐請般共贊兵務。砭師初不相識﹐然知爲獷兒之父﹐乘間相問訊﹐各訴懷抱。

一日﹐砭師獨與酋計曰「某有同心數人﹐兼文武略﹐願得招之來歸﹐不患大業無成也。」酋曰「甚善。吾不疑汝﹐汝當不負吾。」砭師遂還漢營。張大都督已與郭節使合兵矣﹐並揖砭師而問之。答云「妖亦易除也﹐俟一萬六千人之登鬼錄耳。」謂獷兒曰「頃見樂王矣﹐獎汝擒瑪知古之功﹐但此行正宜努力。」獷兒俯地受教。突軍吏告急曰「陜中餉不至﹐三日後﹐糧且盡﹐柰何﹖」郭節使惶悚無策﹐謂張大都督曰「僕死國事﹐分也。君遠道來援﹐行見易子析骸之慘﹐誠何心哉﹗」張大都督曰「救敗則未能﹐救貧或有策耳﹖」跪陳於砭師﹐以無餉故。砭師曰「南中遇李眞人﹐謂吾兩人各有所待用﹐鍼勞於前﹐砭何能逸於後耶﹖」請下令建道房﹐前圍小院﹐運山中石子﹐大如拳﹐小如指者。置院中。終日而事畢。砭師以夕至道房﹐悉屏侍從。天明﹐啟戶出﹐命兵士運餉﹐則院中如拳如指者﹐皆累累白金焉。郭節使與張大都督﹐再拜稱謝。

羣卒來報﹐妖人以箭傳來﹐索鍼道人見陣。鍼師笑曰「吾避妖氛﹐不應至此。」仗劍出斗﹐酋左執金簡﹐右握木印﹐搖唇皮作梵語﹐呼天將名號﹐風雷若崩坼之響﹐煙霧如龍蛇之行﹐持械而前者﹐皆靈官力士之屬。鍼師仰視四天﹐密幄周遭﹐殆如网之不漏﹐投劍刺幄。若還鞘中。度不可上﹐借山石隱形﹐火飛墮﹐石爲破裂﹐潛入蚯蚓竅﹐大水復漂之﹐就土中伏。聞鼓聲﹐忽布一城冒土外﹐𨿽金鐵之物﹐不能穴地而逃。鍼師大驚曰「妖亦無賴﹐卽難損吾性。且已錮吾形﹐自守地戶可也。」時獷兒以鍼師未還營﹐請往救。前行不逢人﹐惟露小城郭。尋思曰「吾師有言﹐妖兵必有護城﹐其用在土﹐惟通明殿梁木方寸可制。否則化桃木矢射之﹐城必流血。」向道旁咒得桃矢一﹐射城墻﹐乃中酋之腳踝﹐血出而城崩陷﹐鍼師遂刺土躍出﹐酋自知術破﹐自收其法物退去。鍼師偕獷兒歸﹐謂砭師曰「微樂王子發矢破妖城﹐猝不得脫。」

又一日﹐酋語樂般曰「鍼道人之流﹐誠不足慮﹐傳聞破神城者﹐爲王幼子﹐盍說之歸我﹖則樹噩兩家﹐犄角之勢成﹐而郭張可破。甘總帥必疲於奔命矣。」樂般將行﹐砭師以四人謁酋﹐諫曰「樂王未可使去﹐先在紅苗中﹐以子叛父﹐性命幾不保。今而相見﹐腐儒之气﹐不足以勝驕兒。恐爲子所惑﹐迄無成功。」酋笑曰「樂王亦必如先生之不負吾﹐俾之父子相見﹐縱不能招之來﹐亦足以掣其肘而不爲我害。」砭師嘆息曰「運籌之神﹐超出某等萬萬也。」樂般還漢營﹐與郭張及鍼師見﹐並視獷兒﹐謂曰「我出入險阻﹐只如衽席間﹐數十年讀書稽古之力也﹐兒得毋憂耶﹗」獷兒曰「父以天理全身﹐兒以道心乘化﹐兒辭世當在父先﹐父行善事多﹐百年而後化﹐早無憂也。」鍼師言於郭張曰「砭師以四人入妖營﹐欲樹犍止殺戮﹐不可則以計斃之也。顧妖言有二八萬人之劫﹐我將吁請於帝﹐或減免十之四五﹐天意殊未可知。若帝怒不可解﹐罰止我一身耳。閣下宜設醮禮神祗﹐我封章上達﹐以被蒙三日﹐不醒卽埋之﹐待砭師還視﹐醒則遂所求矣。」郭張皆感激﹐願各以身命請。樂般父子亦欲列名。鍼師曰「感神回天﹐在此一舉。」樂般乃艸疏云﹕

誥授點金使者﹐臣鍼道元﹐以西川節度使臣郭衝﹐黔州大都督臣張懷亮﹐故苗酋臣樂般﹐小冠軍使臣樂世治﹐及各將校等﹐謹奏昊天上帝陛下﹕維民福不至則罹極﹐慶無餘則流殃。𨿽好生之徳﹐久洽於寰區﹔而止辟之刑﹐實祥於中古。臣等指功於敵﹐惟恐不及殲旃﹔行討自天﹐孰云無能滅此。乃傳來妖讖﹐造一萬六千人遭劫之辭﹔聽去童謠﹐有二三四五月無歸之戚。人間何世﹐數必虧盈﹔天道無知﹐生而蹙命。總倚洪鈞之轉﹐何求法网之疏。臣等誠惶誠恐﹐稽首頓首。眇玆粒粟之軀。太倉亦多陳朽﹔飄若飛花之質﹐上苑不盡掃除。若減罪以免其兵亡﹐仍準情而隨其算盡。荒疫之死﹐稍後於干戈﹔陰燐之飛﹐且分爲甲乙。僅遷延於時日﹐非無續命之絲﹔苟宛轉於追呼﹐是有停勾之牘。爰瀝告哀之血﹐何忍獨生﹔不辭緣坐之文﹐固甘同患。臣無任激切屏營誠懇之至。謹奉表以聞。

鍼師伏壇下﹐拜表畢﹐卽昏絕。郭張命如所囑﹐以被覆之﹐三日而醒。沐浴謝恩訖﹐謂郭張曰「帝初怒甚﹐以妄有所陳請﹐稽遲考錄﹐將置吾於罪﹐賴申天師哀訴﹐帝批牘尾云﹕『八刀赤文﹐貝乏禾失。』臣何幸耶﹖」四人並向壇稽首謝。有諜來報﹕樹酋攻達州﹐城將破而復固守﹐有謀士五人﹐勸犍寡殺收民心﹐焚掠猶未劇。今復還﹐願與主兵話。獷兒從郭張后﹐取烏銀鍼返照之﹐見樹酋之形﹐爲赤毛老牛﹐將伏弩伺之矣。郭節使叱曰「爾酋欲何言﹖」樹曰「樂般負我﹐能以其父子獻﹐我當散其眾而入山。」張大都督曰「樂王父子﹐皆麟閣之間气。爾魍魎安得辱之﹖」樹擲簡於空﹐咒野兕百餘﹐化兩角爲利刃﹐驅以犯陣。觸死兵士數十﹐獷兒弩發﹐樹咒木印﹐大如車輪﹐咿啞風生﹐弩飄墮無有。砭師隔陣呼曰「聞漢營中有鐵蓑衣之法﹐胡不試耶﹖」蓋恐鍼師遽忘之﹐而明逗之也。鍼師果出其物﹐裹樹酋。樹大叫﹐連投火紙燒之﹐衣熔其半。獷兒躍地﹐變爲小狻猊﹐吼聲若銅鼓﹐野兕皆倒臥﹐復枯樹形。樹酋亦駭奔去。獷兒還營﹐告其父曰「昔木蘭之紫綃帕﹐爲慶喜白羅巾所收﹐破樹酋之物﹐非此帕不能也。父將何以籌之﹖」般曰「吾父子須報噩靑气﹐且說慶喜﹐乘機導之﹐至誠則無有不動矣。」還以所策告於郭張﹐並囑鍼師暗與砭師謀﹐羈其妖眾﹐堅壁不出﹐待吾乞師來。三人皆請之行﹐各道父子珍重之意。般以獷兒詣噩營。噩聞而大喜。獷兒入見。噩曰「咄玆小兒﹐以異授縛瑪大師﹐吾愛慕非一朝夕矣。而今乃得珠歸於櫝﹐錐返於囊耶﹗」獷兒曰「大王視兒爲猶子﹐則前不以爲罪﹐而後可責其功。若以爲降漢之稚卒﹐艸芥視之﹐兒固不欲來歸﹐卽歸亦不願生活也﹗」噩謂般曰「壯哉斯言﹐吾兒固不及若幾﹐生父當讓於義父。」般命獷兒拜噩前﹐修父子禮。女聞樂般父子歸﹐言於噩請見。噩曰「樂王乃迂士也﹐吾兒則甚可愛。」因傳令進謁。般拜﹐女固辭不敢受。獷兒拜﹐卽扶之使坐。噩曰「一家人談笑﹐吾不必旁參也。」自去與杜承慕煒議兵事。時親串相得甚歡焉。女問般曰「鍼道人曾就擒否﹖」般答曰「樹犍屢破其術﹐擒之而復縱之。般屢致大王之命﹐但笑而不言。故以獷兒歸﹐不肯畱彼也。」女曰「擒鍼道人﹐卽應送我處置。胡爲縱還﹐君試度其意。」獷兒曰「兒聞其黨相告云﹕樹酋將有所挾以求。」女曰「求金帛耶﹖或牲畜也﹖」般曰「童子何知﹐某聞此酋不遜之語﹐每日﹐不愛事噩王﹐而愛事王之夫人﹐其妄可知也。旣縱吾仇﹐必求所欲﹐反戈相向之事﹐恐在目前矣。」女怒曰「樹犍何物﹐敢狎侮吾﹖當請於大王﹐以兵誅之。」獷兒曰「不勞士卒﹐兒與阿母去﹐自能成功。」女曰「吾僨軍之將﹐焉可復戰﹖」獷兒曰「樹酋妖法﹐惟畏阿母之白羅巾﹐兒能鬥之﹐不能滅之也。」女點頭﹐謂﹕「吾與大王圖之。」乃畱獷兒而送般出。般見承﹑慕煒﹐相與縱論﹐意甚得也。叩兩人曰「君兄妹至此﹐始得所乎﹖」兩人嘆曰「捨此更無所之耳﹗」般曰「夫非常之士﹐半出寇盜中﹐新息侯遨遊述囂之廷﹐魏丞相贊畫翟李之寨﹐皆起於泥塗﹐升彼霄漢。兩君其托迹椒房﹐而潛身虎穴者耶﹖」承﹑煒皆驚拜曰「披肝而談意气﹐眞有心人﹔交臂而失英雄﹐爲無目者。吾兄妹以是生﹐不以是死。君誠鑑之﹐不敢隱也。」般乃以破樹犍之策告﹐並乞其慫恿。承﹑煒拜而設誓。女盛气而告噩曰「﹖聳麝﹖﹖﹖殛齏笸踔﹖蓿﹖文莧桃玻俊必﹖飠螅﹖﹖﹖疃﹖輪﹖Ｘ﹖笈﹖唬骸叭羧唬﹖渥醞﹖鄭﹖﹖﹖扒﹖Ｎ嵬﹖菀粢印﹗備兌越∶縹灝伲﹖疃﹖手﹖Ｖ潦髑跤﹖﹖蠛粼唬骸柏﹖醴蛉死矗﹖攵﹖鹺媳﹖ズ航﹖﹗筆魑胖﹖﹖霾灰猓﹖薯臼υ唬骸按伺﹖撾﹖﹖粒俊表臼υ唬骸芭﹖篋耪擼﹖﹖奘扔﹖﹖灰擻心信﹖潁﹖蠐胝氳廊蘇劍﹖﹖闖鵂啤﹥﹖豢剎恢﹖﹖﹗筆髂誦﹖ㄎ鋶觶﹖﹖鷦唬骸罷氳廊耍﹖岢鷚病﹕我怨首藎俊筆鞲嬖唬骸澳呈醪荒芮苤﹖﹖﹖魅糝磋豕模﹖刖鏊勒揭病﹗迸﹖唬骸安磺苷氳廊耍﹖崾牟環怠﹗筆鞔﹖﹖髡朧φ劍﹖河﹖幸閻﹖疃﹖﹖菩校﹖擻嫡朧Τ觥Ｊ魑腳﹖唬骸敖袢詹皇ぃ﹖腖樂髑啊﹗迸﹖砸﹖疃﹖普蟛啵﹖﹖氳廊順齠罰﹖結疃﹖唬骸昂河﹖嘁烊耍﹖峋﹖獍埽﹖﹖病﹦穸﹖螅﹖桓叢顧谷恕﹗貶疃﹖唬骸鞍⒛贛攵﹖缸油﹖穆玖Γ﹖烙胸﹖椋﹖疚尢班粒﹖髟菇鑰湛找印﹗迸﹖﹖髑蹺逍蟹ㄎ錚﹖緇分﹖﹖﹖等「茁藿碇樂﹖﹥∪胂聳幀Ｊ鞅甲擼﹖朧ψ分﹖﹖骱繇臼υ唬骸跋壬﹖我栽﹖搖﹗表臼υ唬骸拔蘼牽﹖岵肪﹖斜﹖潁﹖ぶ剖﹖住Ｇ肴氡埽﹖﹖絲沙鮃病﹗筆髕羝涓牽﹖徑﹖搿ｍ臼﹖仍唬骸笆﹖紓﹖嶗嚇﹟﹖﹖笠壓﹖３鐾貳﹗斃媵﹖﹖追熳院希﹖臼﹖楣﹖龐﹖﹖胝朧ρ源χ檬麝﹖﹖隆Ｕ朧υ唬骸盎麒厝斯躺朴﹖格兌玻憊﹖漚燈渲詼﹖﹖耍﹖從攵﹖﹖垢首芩в﹖﹖瞎﹖āＥ﹖捨疃﹖拔灝偃俗怨欏Ｘ﹖﹖﹖﹖卣絞ぁ０慵俺協㈧拷韻玻﹖韁瀉齟﹖甏笫﹖橐印﹖

噩跣足迎之﹐一西洋人略似知古﹐而气象迥別﹐謂噩曰「臣在海隅﹐謂大王功已垂成矣。婁師新﹐命臣來輔大王﹐且報矮道人世仇﹐取其黨砭鍼二山人之頂骨。」噩延入﹐細詰姓氏。般及承﹑煒然憂之。女與獷兒亦爲二師駭也。

刎頸知交任轉蓬﹐華一去鳥呼風。

客臨逝水傷今雨﹐鬼入荒林話故宮。

怒特聲靈畱廟宇﹐棲雞形影弔房櫳。

可憐早嫁鴟夷子﹐不沒吳門爲此公。

衛蘆李氏詮曰﹕

骨以形立﹐金以气生。在人有不壞之形﹐鎖骨著形之盛﹔天地有常伸之气﹐點金扶气之衰。世人以色屬菩薩﹐而謂鎖骨者色之空﹔以財付道人﹐而云點金者財之聚。其視骨如粉﹐視金如泥矣。若是其卑論也﹐史氏豈知其爲非笑哉。

金天成萬物﹐而寄化於兵刑。點金者成之事﹐化之心也。不成則金气輕而浮者﹐爲水所收﹐不化則金气重而沈者﹐爲土所掩。不成與化﹐則金气頑鈍﹐而入火不然。伐木不利﹐是金不有其功﹐而適足爲害﹐皆點之之道未得耳。點從火﹐似以克爲用。吾謂克取其能與勝﹐而點則如無能者﹔如不欲勝者然﹐宋儒稱孔之鑄顏﹐爲仁若紅鑪點雪﹐庶斯意焉。

鎖骨菩薩﹐徒飛烏有之天花﹔點金道人﹐轉布憑虛之海藏。菩薩之骨﹐珍過南金﹔道人之金﹐通於仙骨。是分而爲形气﹐合之皆眞精。所謂道不同而趨則一者﹐各致以交孚。菩薩之神通﹐卽道人之智慧﹐且玆史爲道書﹐道人乃宏道而非宏於道者矣。

道人而爲世點金﹐則以楊而入於墨矣。墨者摩頂踵以利天下﹐洵菩薩之舍身。或曰﹐道人點金﹐卽其所以自爲﹐爲我者其楊之道歟﹗

夫放利多怨﹐固將羣起而攻之。道人遭圍﹐圍道人者卽道人也﹔突圍而出﹐須季子之多金﹔解圍以歸﹐恐牀頭之金盡。則𨿽圍之數重﹐亦惟有淡與泊其相遭而已﹐君子謂道人於是乎知化。

卷之九

麻犵狫廁上弄筵

蜚聲在棘樊之下﹐遂有讒人﹔托迹於藩混之間﹐非無熱客。肆筵逐臭﹐傳羊頭羊胃之謠﹔滌器聞腥﹐變鬼躁鬼幽之相。

其人自言從歐邏巴來﹐名啞諭﹐少與婁萬赤同師﹐仍師事萬赤﹐聞砭先生鍼道人以李長腳薦入漢營﹐借震地煉霹靂爍金石圖﹐欲得二師以報婁也。噩爲設牛羊鹿豕之宴。啞諭出一銅管﹐插羣肉內吸之立盡。般問曰「是何術也﹖」答曰「吾銅管與鵝籠生銅盤﹐俱仙構也﹐銅盤能幻諸相﹐銅管能收眾腥﹐皆非世人與知。」噩請曰「若牲畜之屬﹐能生吸其血肉否﹖」答曰「何爲不可﹗」噩呼蠻奴以牛進。啞諭拈管直插牛背﹐仍吸以口﹐頭角四蹄俱化爲烏有﹐承煒作諧語曰「若吸將士之肉﹐可勝食乎﹖」噩命取將刑者一人試其管。啞諭袖出一物如貍大﹐吸管中﹐其人毛髮皆化盡﹐其物潛歸袖中不復見。眾曰「系何神物﹖」答曰「食人獸也﹐嗜人肉﹐如人之嗜羊豕肉﹐飽則入吾皮膜間隱之。」眾大駭﹐獷兒私告女曰「彼乃吾師之魔﹐總師之孽﹐阿母盍以計使大王疏之﹖」女含久﹐始曰「佳兒啟予﹐殆不外釣鰲之餌矣。」獷兒稱善﹐然噩卽日已拜啞諭國師﹐如瑪知古入營之禮﹐遣來賓請漢營﹐請砭鍼二師與國師斗術。兩軍將卒﹐俱臨陣門﹐不得混戰。砭先生謂鍼道人曰「昔吾師有云﹕見利不利﹐須借鬼臂。此姓殊觸忌諱。」鍼道人曰「亦記李眞人言﹐熔金煉石﹐惟畏靑天霹靂﹐今噩靑气之僞國師﹐恐其人也。盍少避乎﹖」矩兒諫曰「吾師不出﹐如時數何﹖」二師皆悚敬﹐噩軍中擁國師出﹐呼二師曰「道術之家﹐不用金刃﹐請觀一圖﹐懼者自縛待命。」二師曰「寧圖開而爲得臣之寓目﹐豈面縛而若鄭伯之牽羊。」師以手指地﹐倏現一臺﹐淩虛會景。獨登其上﹐展出一圖﹐凡畫卦者三﹐乃豫解恆也。木蘭在陣前呼曰「二師愼之﹐震宮三雷首卦﹐皆中含祕奧﹐消滅化機﹐屏勿視則無失。」二師皆瞑目。曰「卽不敢視﹐試答象辭。」砭師曰「何卦﹖」聞空中有聲曰﹕《豫》。砭師輒答曰「雷出地奮。」聲甫畢﹐疾雷上轟﹐地下裂﹐有小雷子起擊二師﹐兩踝各著鍼孔﹐砭師化石人﹐鍼師化金人﹐長俱丈六﹐以巨手擊小雷子﹐並飛去空中。又有聲曰﹕《解》。鍼師答曰「雷雨作﹗」震驚連數百里﹐雨從四方來﹐著體如利鏃。砭師化礫石﹐鍼師化沙金。質瑣細﹐故反不能損。空中又喝曰﹕《恆》。應曰「雷風﹗」風吹塵塡海﹐徧六合作雷鼓。二師告疲﹐不復沖舉變化。又聞喝曰「坎宮之丰。」曰「雷電皆至﹐掣火如電﹗」交於二師胸。惟默定神志﹐光閃而膽不張。又聞喝曰「坤宮之大壯。」曰「雷在天上﹗」二師爲雷所吸﹐上騰雲霄﹐誦旋乾轉坤咒﹐以頭置地﹐乃倒懸天上。又喝曰「兌宮之小過﹗」曰「山上有雷﹗」忽大震一聲﹐二師之身﹐已墮髙嶺﹐爲飛鳥所啄﹐砭師耳旣缺如﹐鍼師目亦災若。又喝曰「兌宮之歸妹。」曰「澤上有雷﹗」稽天巨浸﹐汩二師爲漚﹐或探首於水上﹐則雷錐伺而下鑿。二師相與浩嘆曰「元中之理﹐聞教亦復有年﹐究竟水何能濡﹐火何能。然腰以下將無堅固體矣﹐何顏見總帥耶。」因各視其下體﹐皆露鱗介形﹐運智慧遁去。

設施已盡﹐不見二師﹐笑曰「𨿽不成擒﹐而金石形骸﹐已消爍也。」噩靑气在陣門呼魔妗曰「投漢可如意否﹖」魔妗曰「寧乞碩儒埋骨﹐肯隨妖女畫眉乎﹖」木蘭亦謂慶喜曰「蒙以紫綃帕見還﹐未曾相謝﹐無顏乞降二語﹐我心傷之。」女答曰「白羅巾之功﹐亦足以報漢矣。天女豈多求乎﹖」木蘭指天而不言。樂般呼司馬季孫明化醇曁燭生爲文士語﹐苗人皆未之能解也。矩兒謂獷兒曰「兩小弟兄﹐不爭功而爭過﹐近日我無過﹐柰何﹖」獷兒曰「弟所爲之事﹐將以過而求功﹐然畫虎而爲狗﹐正自可虞。兄行坦途﹐綽乎自裕。若弟父子所值﹐疑謗之際也。脫事不成﹐求諒於天下後世則難矣。」有間﹐師大呼曰「砭鍼皆逃﹐陣可收也。」於是兩軍各退﹐總帥謂矩兒曰「兒不捨合迫二師使罹於害。」矩兒曰「王者之師﹐何能不敗﹖上仙之气﹐未可常伸。二師來我營中﹐正求斯困﹐困極當復亨﹐然啞諭無能爲。彼中久亦自變﹐兒聞諸獷兒隱語也。」

總帥命常越沙明鄔郁三人﹐入來賓營覘之。噩感師之道法﹐累告於中宮﹐女亦請曰「國師眞異人﹐兒願捲簾見。」噩曰「何傷乎﹖」命侍從迎師入內﹐見王夫人。女冶容以惑之。師常所見鬼婆﹐不免有蜃蛤气﹐又洋人多淫﹐𨿽登山煉道﹐而毒龍未制﹐輒燔燒其身﹐見女絕色﹐殆不能自持。女更軒豁呈露﹐奪之魄而搖其精﹐謂曰「國師來輔大王﹐國人皆願以身報﹐宮中箕帚之徒﹐實以瞻仰徳容﹐周旋道气爲快﹐請居女弟子之列﹐有可以益於身命者﹐幸勿吝心傳﹐勉以力赴。」師稽首對曰「天門簫鼓﹐迎公主以誕生﹔地軸烽煙﹐啟夫人之釐降。仙無比艷﹐物熟爭妍﹔將息影以欺花﹐每凝妝而妒玉。乃賢不忘親﹐聆談空於海外﹔貴而能下﹐俾奏雅於房中。身爲丹鼎之道流﹐心忝絳帷之師事。從此鉆研月窟﹐思則能通﹔及乎闔辟元關﹐印無不合。」

女知其心蕩詞淫﹐令侍女捧氈席行北面拜。師親扶女手﹐女亦故詭隨焉。師逡巡始出。女及三日﹐必請國師論道。師更鶻突﹐或卜其夜。噩固疑之﹐獷兒進言曰「阿父之重師﹐以其道耶﹖以其徳耶﹖」噩曰「徳未可知﹐道有可觀也。」獷兒曰「兒聞阿母之詞曰「乞大王命內侍﹐不得以夕引國師見﹐其故何歟﹖」噩曰「吾直謂汝母招之來﹐隱忍不發聲耳﹗苟師自至﹐則內侍固宜拒絕矣。」獷兒請曰「阿父但詰侍女﹐則阿母之苦衷得白﹐外人三浮議可消也。」噩呼侍女問﹐長跪言曰「前夜大王幸後院﹐國師自詣公主室﹐談鑪鼎事﹐公主厭矣。國師前席紛陳﹐公主辭以倦﹐命婢等牽國師出。自是涕泣一日﹐大王盍叩諸﹖」噩徑至女所問曰「邇日談道﹐有所進境否﹖」女斂容對曰「兒誤托門墻﹐隱憂攘竊﹐其術不足重﹐其心不可言也。一念癡來﹐初欲因之鳳舉﹔三生厄至﹐幾將導以鶉奔。彼待兒者何如﹖兒恐王之不耐矣。」噩大忿曰「自非公主安貞﹐鮮不爲大𦇤褓也﹐將告爾兄弟以詞逐之。」女曰「域外人最叵測﹐夫安知不觸彼之怒﹐以祕術害吾軍士﹐要無形迹也。」

獷兒已與其父及承煒謀之﹐師恥爲女厭棄﹐正抑鬱間﹐聞漢營有小兒欲爲砭鍼二師復仇者﹐辱罵不已。師誓擒此兒以泄幽憤。樂般曰「是兒未可輕敵﹐國師若遭挫折﹐吾輩何面目相見耶﹖」承煒同辭曰「彼詈國師有曖昧之語﹐身爲國戚﹐掩耳之不遑﹐請無彊與鬥也。」師慚甚﹐大呼曰「吾不能生啖此兒﹐有愧國師之號﹐不妨由斯削迹耳﹖」獷兒急出陣前呼﹐曰「吾國師實將誅小子而取瑪大師人鏡也﹐豈輕爲此舉哉﹗」知古聞之﹐持鏡護矩兒之後﹐師出一軟障鋪地﹐喝矩兒登。矩兒運鬥牛大力壓之﹐障不能起﹐飛短戚將及師頸師咒天神奪之去。遂呼小浮圖一座﹐由天半下﹐光芒千萬丈。矩兒不能瞬﹐就地臥焉。知古舉鏡叩背﹐浮圖紛飛若死灰。師將匿形不可得﹐木蘭投水晶神刀劈其左臂。師叱吒棄臂遁去。漢將視之﹐具骨肉無血﹐如棺中初死人物﹐殆砭師所云借鬼臂云。啞諭旣亡﹐噩一喜一懼﹐宮中遂去其疾﹐軍中亦墮其威矣。愛將摩潢訶漢奔告曰「王子薩剌臨陣觀斗術﹐忽來一馬無羈﹐向王子嘶﹐自不介而馳﹐踏雲霧去﹐不審漢營中詭法耶﹐或神人之擁護也。」樂般亦泣告曰「吾小兒隨師不見﹐殆死陣中耶﹖」噩驚惋﹐謂二將曰「上天入地之事﹐我亦無如之何﹐且盼人歸而不圖問馬矣。」噩還內告女以陣前事。女曰「去此妖賊﹐免於眈眈之虎視﹔喪我兒童﹐僅若伎伎之鹿奔。眼中固無惡客﹐膝下自有嬌兒也。」噩稍慰﹐女潛問承﹐轉叩樂般以薩剌獷兒事。般小語曰「自僕觀之﹐誘王子者卽王子耳。薩剌未必歸﹐獷兒不得死﹐與大王言﹐安得不悲耶﹗」承以告女﹐女仍囑樂般偵察。

般遣鄔郁還漢營﹐明日來報曰「樂王子化馬﹐噩王子乘之入雲際。」須臾﹐僕大營前。樂王子復其形﹐手縛噩王子以獻。甘總帥命懸之竿﹐招紅苗降。承又入告﹐女嘆曰「大王必不肯降﹐吾兄妹何以自立﹖」承曰「賊大王以求生﹐主不忍也。率兄妹而殉死﹐吾與煒不能也。乞通﹐於未戰之先﹐而束身於旣敗之後﹐時哉勿可失矣。」女拜而諾之。承與煒計﹐因樂般以降書出﹐使常越沙明歸﹐約期攻噩。其降書則女自爲之﹐曰﹕

紅苗噩靑气之婦慶喜﹐以進士杜承﹐湖南鄕練教師慕煒﹐刺面斷髮﹐刳腸抉肝﹐背縛刀斧﹐首墁塗泥﹐托命歸誠於四省平苗總帥麾下。靑气背日月而求明﹐眞狂魯也﹔居潢而試躍﹐能奮飛乎﹖婦等構亂宜殄﹐從逆必誅﹐曷敢由鼎鑊之旁﹐別求死所﹔亦惟在网羅之內﹐私祝開時。蓋撫我後而虐我仇﹐非有心於梗化。且男人臣而女人妾﹐直無地以包羞。卽宥過而罪已通於天﹐但推恩而賞終延於世﹐不徒爲魑魅之禦﹐將以全蜉蝣之生。惟麟也常多不食之虫﹐卽鳳兮豈少來朝之鳥﹔豢倘同於犬馬﹐援無異於豺狼。待銜環以報飼花之恩﹐宜屈膝而求降雪之計﹔𨿽婦豎無暗修之降表﹐而蠻夷有親賫之赦文。謹約師期﹐先投眾款。喜等三人﹐千萬死罪。

常越沙明以書呈總帥﹐徧示幕客﹐燭生曰「吾昨占噩酋尙不死﹐而紅苗之眾﹐將就瓦解﹐於玆不能無疑。」瑪知古曰「吾鏡內見苗中紅衣甲者﹐變而爲靑矣。」司馬季孫曰「靑苗﹐向與噩靑气爭山莊有隙﹐彼此欲相並而俱不能﹐苟靑气敗而投之﹐則其身不死﹐其眾盡易衣甲矣。」明化醇述魔妗之言曰「薩剌先娶女﹐以與幺姑薩妮言語牾﹐今妮被戮而剌被擒﹐或忘其山莊舊怨﹐而兩苗合以抗漢也。」總帥曰「果爾﹐置薩剌於竿頭﹐索紅苗戰﹐靑苗出救﹐則因而縱兵擊之。若竇建徳之援王世充﹐而牛口被獲﹐是比諸漁人鷸蚌之利﹐坐而收﹐猶倍之也。」木蘭進曰「靑苗善治土陣﹐殆有祆神憑焉。不比紅苗惟恃利器也。黑苗之帥﹐不識何年巨鬼﹐出大荒而幻形﹐又靑苗之唇齒矣。眞人書中惡神相援之說﹐當應此時。攻土陣者﹐亦惟我及矩兒弟耳。」矩兒曰「獷兒兄弟﹐胡不遣之助戰﹖」總帥曰「渠父子必與噩偕赴靑苗﹐以伺肘腋之變﹐勝於萬人埋伏矣。兵不厭詐﹐愈出愈奇也。」軍士云「縛薩剌後﹐樂王子忽不見﹐至今疑之。」矩兒曰「是矣﹐吾誠不足以知兵。」來賓入報曰「獷兒還噩營﹐告以王子被縛﹐皆木蘭之術。今懸身於竿。」噩大哭﹐率全師來鬥﹐曰「不捷則馳去百里﹐投靑苗避之。」獷兒已隨其父往靑苗營爲說客也。總帥嘆曰「樂王父子﹐如弈者之斂局﹐弋人之守株﹐無非藏用。」卽令壯士立竿旁鞭薩剌﹐教之呼曰「苗人不降漢﹐鞭我日至旰。犢骨無牛舐﹐兒魂無父喚。」噩聞之﹐抽毒矢射執鞭者﹐連斃數人﹐總帥命斬薩剌。噩呼曰「好菩薩﹐還我兒頭﹗」漢將且噪且﹕「且固汝頭﹐何暇收子。」眾苗互發弩矢。知古出鏡叩背﹐眾弩如萎艸。矩兒飛鐵椎中摩潢頂﹐訶漢舞兩擊矩兒﹐被矩兒騰兩手﹐奪還刺之﹐兩將俱死。知古呼噩曰「王非吾故人耶﹗」及玆下馬﹐依然樂王也。噩自挽赤髯﹐揮淚言曰「不殺吾兒﹐猶不無系戀。今已矣﹐安能聽大師誘降之言﹖」

語未畢﹐忽來賓突至噩前﹐揮刀徑刺﹐噩大怒曰「小比目魚敢爲亂耶﹗」揮巨刃劈其腦。來賓死。王夫人慶喜及其兄弟杜承慕煒﹐皆匹馬歸漢營。噩气結﹐掣劍將自刎。有隨徵兩苗婦奪劍勸曰「大王𨿽敗﹐走百里﹐卽奔靑苗主﹐國世戚也﹐何爲泯泯以歿乎﹖」噩頓悟﹐率敗苗走﹐尙萬餘人。總帥止諸將不追襲。慶喜三人﹐跪拜如漢禮﹐喜謝木蘭曰「天女指天之心﹐兒投地乃見矣。」木蘭曰「當帕往巾來之日﹐閨中人爲敵仇也。玆者棄其伉儷﹐卽於俘囚﹐將毋開殘夜合之花﹐看徧朝榮之槿﹔寂比時時之入月﹐嚴同歲歲之守宮。幽人自貞﹐婦無泣﹐當別有道也﹐亦竟無妨乎﹖」喜曰「兒不合以樂死﹐以憂生﹐入忠孝之林﹐初非覺岸。然離垢境以接淸源﹐應感隨化﹐非能彊制也。」與魔妗兒話舊﹐魔妗曰「公主不至﹐阿婢安能來﹖」兒曰﹕吾姊妹旣來﹐公主又安得不至﹖」相與人噱﹐喜自是索居無偶﹐冀安禪焉。承列幕官﹐煒授裨將﹐軍中聞來賓死﹐多泣下者。兒又自祭之﹐念其寄書績也。

總帥遣常越探靑苗﹐沙明探黑苗﹐慕煒行紅苗故營中﹐經理城堡。一夕﹐煒夜坐﹐聞兩小鬼作男女哭聲﹐旋一鬼作男語曰「先不聽舅氏劫漢營之計﹐我兩人笙歌合調﹐襟帶同歡﹐迨今而後﹐靑蠶吐絲﹐將成小繭矣。乃至相親相近﹐僅以小頭顱﹐對面欷。復返故巢﹐惟看荒月爾。其爲我痛哉﹗」又一鬼作女語曰「兒好斫人﹐見其血肉狼籍﹐則必以爲快。若夫鶼鳥信天﹐鰈魚行水﹐其娛樂何足以知之﹖爾時骨突子沒於戰塵。菩薩脫於槁木﹐兄爲新鬼﹐父剩餘生﹐最難堪也。阿弟𨿽同難而不同悲﹐想依艸附木之流﹐哀腸亦別矣。」

兩鬼話畢﹐有三鬼呦呦從遠至者﹐一鬼曰「幺姑在此耶﹐昔讒吾婦而逐之舅家﹐吾死而婦翁不及救﹐能無怨乎﹖」女鬼答曰「阿嫂在﹐亦不能救阿兄﹐妹先死﹐兄復何恨﹖」又兩鬼曰「王子幺姑死孝﹐吾兩人死忠﹐黑家甥兼而有之﹐其何懟焉。漢將側耳於內﹐其勿骨肉有詞﹐爲他人笑。」於是五鬼皆齊聲唱云﹕

天非元兮﹐地非黃。種人如粟兮﹐各盈其倉。雀噪其前兮﹐鼠穿其旁。以顆粒爲顆頭兮﹐從而斧。漢將多熊羆兮﹐吞我如犬羊。小兒彎弓兮﹐欲射槍。戰不歿兮我王﹐裹瘡痍兮竄天荒。死無益兮小兒郎﹐一女從之兮婉娩誰傷。目不瞑兮曰渭陽﹐彼獵者兮從吾兩狼。洎傳芭兮神揚揚﹐聲爲猿鼯兮气爲松篁。心爲琥珀兮骨爲桄榔﹐終長嘯兮答蒼蒼。孰招魂兮不知其方。

慕煒聞之﹐潸焉出涕。詰旦請於總帥﹐以牲帛奠其魂。夜乃寂靜。沙明來報﹕黑苗主﹐以兵攻黔州。史都督不能禦﹐乞分兵助之。總帥曰「黑苗旣爲巨鬼所化﹐瑪師可以鏡治之﹐吾當偕從事及副參去。此間待靑苗者﹐亦惟正參天女矩兒﹐設機用謀﹐以破土陣耳。」乃分李節使金大都督﹐以兵從季孫。郭節使張大都督﹐以兵從總帥。又命諸將曰「兩苗合則更易圖也。」遂徑去黔州援史都督。鄔郁報季孫曰「昨夜五更下黃沙﹐詢之土人﹐此間向未有此。」因請木蘭議﹐適常越密書至﹐其詞曰﹕

樂王父子﹐見靑苗之大帥鮮椰子﹐言靑气敗師來歸之事﹐始鮮將拒之。樂王曰「不納敗軍﹐報私忿也。漢剪噩王﹐紅苗亡﹐靑苗亦孤矣。」鮮尙猶豫﹐樂王子曰「吾父子不能戰而投噩王﹐噩王戰敗而投麾下﹐爲霸王之仗義﹐則固將納之﹐爲有道之展親﹐則無可辭也。噩王勇而多謀﹐其眾奔而不亂﹐因其勢結其援﹐於麾下有裨。吾父子何與乎﹖」鮮始悟曰「王子稜稜露爽﹐雄略非凡﹐吾見聞殊不逮此﹐其將來輔明徳耶。」樂父子言曰「來奔之意﹐將借幕府以立勛名﹐然將爲噩王先容﹐不得避瀆陳之愆也。」鮮悅服﹐因降紅苗之眾萬餘人﹐盡換靑衣甲﹐居靑气於別館﹐與苗主講親家禮。前夜﹐鮮使靑衣叟十二人﹐負黃沙囊出曰「沙亦土之餘也﹐布此有祕用。」大營見黃沙下﹐且戒將士勿出﹐與天女商之。

木蘭同閱書畢﹐驚曰「此沙能陷馬足﹐土陣之小技﹐略見一端﹐要我兵知懼也。」季孫曰「然則柰何﹖」木蘭曰「夫土能制水而浸土者水也﹐洞庭白鯽﹐一名水妓﹐受孕水法於神蛟﹐其媾精處能食沙母。假其二物以伏十二沙神﹐黃沙可化白水也。此間離洞庭較近﹐吾將從柳龍君內子﹑涇陽叔姬求之。」季孫傳令﹕人馬不許入沙際。矩兒乘屐髙二尺﹐巡營外﹐眾訝之曰「是屐鐵之精﹐入坎陷終能自出﹐蓋當陷不陷者﹐土遇金而益堅也。」木蘭就營中汲泉處潛身入﹐尋穴至洞庭。守關之夜叉﹐皆喁喁致迎接意。進殿門入宮中﹐銀箭銅壺﹐萬派寂靜﹐閽小監迎曰「大王從鄱陽君射獵﹐王妃令外庭候涇陽戚屬﹐得毋是歟﹖」木蘭曰「卽我是王妃之侄婦。」閽小監拜而請入。王妃迎內庭下。木蘭拜手曰「叔姬人天艷異﹐金碧精誠﹔通九澤之靈﹐壽千齡之友。衍重淵之積气以毓智珠﹐揚小劫之飛塵而磨仁鏡。靡神不驚其絳節﹐有皇終護以靑霞。明星下垂﹐不落洗頭之盆﹔瑞露旁湛﹐寧濡續發之帳。名常畱於河嶽﹐感不及於海田。固已瑤館之眞仙﹐不徒洞庭之貴主矣。後來幼婦﹐遠隔前徽﹐親幃則生女有歸﹐甥室則遇人不淑﹐躬擐甲冑﹐絕鮫宮灑淚之倫﹔气作山河﹐疑麟閣題名之貌。襲蛾眉之僞字﹐雌兮何羨雄飛﹔來馬糞之髙門﹐卵也將求翼長。」王妃曰「範陽易姓﹐我知婦道之有終﹔涇水爲墟﹐兒愧家聲之不振。無或側身而呼弱息﹐庶其長揖以待將軍。蓋有謀而就之﹐無非事而至止矣。」木蘭告以黃沙爲害﹐非一二宮婢相隨去﹐勿能奏績也。王妃命喚冀部之四女至﹐皆白皙而丰美。謂曰「漢營見逼於黃沙﹐天女求援﹐須以二人應命﹐孰請纓焉﹖」有兩女自稱願聽驅策。木蘭叩姓氏﹐答曰「脬娘肪娘﹐皆白姓。」王妃誡曰「功成則退﹐不得蕩佚﹐爲土妖所乘。」兩女叩辭。木蘭亦謝出。王妃曰「頃者大王奉敕﹐理鬼方龍﹐脫甘鼎於厄﹐但微行亦遭小困﹐須待釋於瑪知古。三月後其事乃見﹐凡此皆前定也。兒不相見﹐亦無人泄之。吾見兒﹐終不欲祕耳。人世瓜葛之緣﹐往往相錯如是。」

木蘭以兩女至營中﹐自以器盛湖水作飲食。請於總帥﹕「及夜軍中鳴金鼓﹐不得出了望。婢子等力治之。」木蘭謂矩兒曰「小弟童子眸﹐可以潛察。」矩兒從而窺之﹐二更金鼓大作﹐兩女出營﹐衣服委地若蟬脫﹐返其形爲白﹐各具眞發﹐肌膚融雪乳﹐露窟踞坐黃沙上。沙被吸入﹐如羣蟹之取稻﹐眾鳧之食萍。不及四更﹐水聲潺潺以赴窪處﹐兩女仰臥隨水去。倏大霧半日散﹐午曦照耀﹐營之四面無復黃沙矣。木蘭聞王妃之誡﹐恐歸途遇土妖﹐呼矩兒偕出視之﹐隱約見靑苗帳幄﹐若號救聲﹐道有蚯蚓十二﹐大如虺﹐似列長陣者。木蘭曰「兩婢子必困其內﹐弟試射之﹐蚓動而後隙可尋也。」矩兒援弓射之﹐三發而三殪﹐俱作小兒啼﹐審之非蚓非小兒﹐是摶土所爲﹐矢貫而無血﹐九蚓一時盡滅。忽露一苗幄﹐鮮椰子縛兩白鯽疊淫之﹐故號楚聲徹幄外。木蘭掩面﹐咒竹枝蟒攫之。鮮接竹枝﹐折數節擲還﹐蟒自聯接去。鮮又呼風﹐下土虱億萬﹐攢白鯽身。木蘭出一物灑空﹐作飛虫聲﹐乃水蚱蜢無數﹐啄土虱殆盡。木蘭瞑目疊指﹐解兩白縛。地下旋湧水﹐浮歸洞庭。矩兒飛椎中鮮肩﹐驚欲遁。又一椎擊其掌﹐墮指一﹐噴黃霧騰身去。視其指如獸蹄﹐但不能識。季孫遣鄔郁以黃沙白鯽﹐土虱水蚱蜢之戰﹐密告總帥﹐遂問瑪知古曰「鮮椰子何妖物耶﹖」知古懸鏡照之曰「六足之獸﹐而有兩魚翅﹐四鳥翼﹐濁黃之悖气﹐所凝結也。性極淫﹐善與水陸怪物媾﹐其旁溢之精入土﹐九年而化爲﹐形如小兒無手指。」總帥駭極﹐且深以爲憂﹐問知古曰「天女云祆神所憑﹐乃卽此怪﹐正如石灣賊村中馮盎碑下之物。」知古曰「彼待數而生﹐此隨數而滅。在西域則爲祆神﹐入靑苗則作橫畝之身﹐專車之骨耳。不久亦亡﹐然在後。」總帥商之明化醇曰「慶喜與君之兩�﹐能行計乎﹖」化醇曰「神道設教﹐獲則取之﹐三人同心﹐宜請命於天女﹐有急則可以術救之。若爲此物所接﹐再無生理也。」因以意授鄔郁曰「可圖則圖之﹐要宜愼重﹗」鄔郁歸告木蘭﹐轉與季孫計曰「所謀亦表餌遺法﹐然吾一人能使三姊妹不陷於妖﹐而不能使此妖陷也。」矩兒曰「以吾阿母剩錦﹐授三姊妹﹐則無能陷之﹐吾自與阿姊攻此妖﹐亦可以得志。」

後夜﹐兒密與魔妗慶喜話﹐述木蘭之言曰「公主來營﹐未有所建白。今俟土陣已破﹐請飾菩薩貌﹐以二女徒飾侍兒立山頭﹐招降鮮椰子﹐彼作惡﹐卽踏剩錦起﹐入云端誘之﹐自有擒制之策。」二女從之﹐季孫與李金二君共議﹐沙明至報曰「樂王自詣黑苗﹐約與爲合從﹐獷兒潛歸助戰。」李節使曰「樂王子若來﹐土陣不足破矣。」金大都督曰「聞妖豎六旗而擊鼓其下﹐何法歟﹖」季孫曰「六畜皆行地﹐土獸能驅使之。鼓之用﹐足以起土﹐先是樹犍幻城郭而先作鼓聲﹐牛又與鼓同功於土也。」木蘭亦進曰「鮮妖所布六畜逼人之陣﹐蓋月正先六畜值日﹐至七日而後屬人也。請正參及兩閣下﹐結三陣以當其六旗﹐吾與矩兒兩人護三陣。」季孫謂李金二君﹕「願謹嚴勿令出斗。」須臾﹐苗卒大呼曰「漢將不敢見陣耶﹗」季孫引五百人翼而進﹐兩旗忽下﹐地中飛出滴血雞六﹐向漢將啼。又六犬皆火色﹐亦嚎聲如豺。軍士面灰死木立﹐僅倚其械。矩兒飛椎擊六犬腦皆裂﹐木蘭袖蛇醫引之啄﹐一雞張喙死﹐五雞連棲而不鳴。惟見瓦片所圖雞犬形﹐狼籍於地﹐實非有二物也。

李節使在陣中有六豬拱柵入﹐六羊繼之﹐皮毛爲綠莎色。李之將士有倒地者﹐豬羊就食之﹐兵刃不能禦。木蘭出魚虎二頭擲去﹐各擒豬羊二﹐矩兒發一矢而貫豬羊各一﹐半走入地中﹐然被射與就擒者﹐亦芻靈之屬﹐腹實以泥耳。復至金大都督營中﹐則癩牛病馬各六﹐均有皮無毛﹐士卒爲角觸足踏者皆死。一牛金大都督之足﹐已齒陷於骨。矩兒揮兩戚落牛首﹐齒仍不脫。木蘭急遣虎頭神鑿去其齒﹐足骨亦折焉。令左右舁歸大營﹐牛馬奔突無所制。木蘭以鯉鱗帕撒之﹐一鱗露一劍﹐並斫一十牛馬。其物各吐火四五尺﹐鱗劍爲之焦灼﹐火大延燒﹐牛馬皆叫囂自得。見獼猴擲身入﹐舉手作霹靂聲﹐暴雨滅火﹐平地起水丈餘﹐牛馬俱浸死。木蘭喜曰「吾固知樂王子能傳滅火眞人衣缽矣。」水退﹐見牛馬皆無有﹐乃砌壁之破甕﹐朱書牛馬字﹐是爲鮮妖之窮神盡化云。獷兒曰「何不往撲此妖﹖」木蘭矩兒皆未及答。軍士來告﹐金大都督以足痛卒﹐正參李節使爲妖兵所圍﹐速還援。獷兒曰「土獸忌金﹐惜鍼道人不在﹐天女豈無物耶﹖」木蘭曰「吾知水之用﹐而忘金之能﹐明不至也。前所用水晶刀﹐斷啞諭一臂者﹐是金翁與水姥合煉成之﹐以攝海藏者。吾幾忘之﹐然濁獸不宜此刃﹐其污之則爲諸天詬病矣。金大都督𨿽亡﹐其所佩金刀尺餘﹐官家所以賜外戚者。仍煩吾子﹐神變化演此刀﹐制巨妖和小牲畜耳。」矩兒曰「果爾﹐吾自去取之。」乃縱馬破圍入﹐以告季孫。適軍中舉哀將爲殮事矣。季孫泣請於靈曰「以君之佩刀﹐爲君泄在天之憤﹐仍以爲殉﹐不棄人間也。」取金刀付矩兒曰「還刀而後殮。」矩兒藏刀復突圍出﹐以授獷兒﹐卽握其柄而咒﹐長五尺折爲三截﹐復揉之得三金刀。木蘭已置﹐兒等三女於山顚矣。獷兒仰天吐气成白虹﹐木蘭亦吐一丸化爲靑霓﹐雌雄交於天半﹐鮮所合圍之妖眾﹐仰視而嚏﹐則皆復形爲山精。矩兒左右射﹐無得免者。圍乃解﹐鮮叱吒﹐驅西海山怪木﹐攪虹霓斷而飄墮﹐漢兵將亦損折。獷兒先投一刀﹐木火之威﹐爲金水所奪。木蘭呼金甲護神﹐出水銀桶﹐四面激射。木下墜﹐反擊死妖眾﹐鮮出不意﹐現本形﹐鼓翼負矩兒﹐二金刀復投﹐橫斷其兩翼一翅。矩兒仍下射足踝﹐蹶其一。鮮乃斂形踏雲霧逃焉。至一小山﹐聞異香出於頂﹐趨而上﹐見一菩薩謂兩侍兒曰「鮮椰子若皈依﹐當別置一檻。」鮮詈曰「吾誓寢食汝輩﹐乃敢相侮。」徑撲三女﹐慶喜鋪剩錦於地﹐呼二女同乘之。禦風起。鮮不釋﹐從之行﹐只隔丈餘而不能及。兩侍兒齊言曰「不必迫逐﹐主人有立錐地﹐當爲設妙想也。」鮮呼曰「前山起黃雲處卽吾土窟中﹐能左顧耶﹐則皈依惟命。」三女皆點頭示之。鮮前進﹐延三女入窟。尋土陷﹐三女皆下沈﹐鮮不知何爲﹐自入窟﹐則陷井有水』至。騰其身﹐萬刃集﹐觸之﹐頭目盡破碎。蓋第三刀所煉法焉。水去刃不見﹐四圍成一檻﹐鮮始爲囚矣。矩兒以金刀報捷﹐始殮金大都督﹐三女已還內營﹐亦以書呈總帥﹑報副參而已。

季孫謂杜承慕煒曰「鮮妖成擒﹐喪膽﹐二君能招之來降否﹖」兩人答曰「某等受職無尺寸之功﹐正求自效﹐敢畏酈生之烹乎﹖」卽辭去﹐煒謂承曰「靑苗居沮洳中﹐毒瘴五十里﹐風穴夜噓﹐腸腦悶絕﹐惡蟆殺人﹐不啻刀矢。若循北山而東行﹐多馴苗村落﹐依林箐以居﹐滋生牧放﹐盍繞此間乎﹖」承曰「不走瘴鄕﹐仍行瘧地﹐猶爲彼善於此也。」遂由北東行﹐秋已盡矣﹐村苗咸裸體出入。過一神祠入視之﹐神像爲蟹形﹐兩侍者毛面執孤矢﹐跪而聽鞫者﹐一抱冰﹐一握炭﹐皆披髮。額曰「日中徙市。」聯曰「可以療饑猶有谷﹐不曾病熱總無腸。」承笑曰「蟹卽爲已瘧神﹐吾得子璋髑髏之句﹐亦可橫行斯境矣。」

出祠﹐逢一苗若候客者﹐拱手言曰「客非上國之簪纓乎﹖主人遣僕迎十里許﹐乃始遇之矣。」詢之﹐云「姓麻﹐主人隱於別墅﹐將延客歸款耳。」煒私語承曰「斯人貌凡而神不揚﹐詞鄙而色尙諂﹐無賢主人可知也。得毋浼我﹐願辭之。」承曰「我之不潔也久矣﹐所謂行其庭不見其人者﹐亦自有道﹐我果珠玉﹐彼將自慚﹐況以苗人交接我﹐正宜誦法聖人何陋之意也。」麻先行﹐承﹑煒隨之去。日將夕矣﹐始露小茅屋﹐自下梯而上﹐主人髮卷然﹐扶杖迎客﹐坐而致叩﹐曰「蒼姓﹐號癡老人﹐家世在齊﹐隨東海販夫田鼻中﹐鬻鮑魚來湖南﹐所居如繩裏﹐因書生過捨﹐悅其不律。含咀不釋﹐書生怒﹐拔劍逐吾。吾始知書生必以兵戈亂天下﹐附神驥奔走﹐曳其尾以棲﹐入茅舍避迹﹐今四山多戰場﹐不敢出村落。日討子孫而訓以翁翁之業﹐門客麻﹐頗契斯理矣。今名賢來止﹐將邀二三熱腸之士﹐盡興淸談﹐借以獻酒食耳。」煒以炎不能忍﹐請於老人曰「揮汗如雨﹐乞解行衣。」老人曰「茅舍中有熱客﹐無冷官也。衣何妨盡解耶﹐吾所著薄紗比於蟬翼﹐誠不耐上客之徵袍矣。」承曰「軍中衣冷﹐且欲裝綿﹐山中人裸裎可逐﹐气候固殊耶﹗」未幾﹐兩少年進﹐爲老人子大郎二郎﹐曰「牛馬兩祭酒﹐苟丈人皆來﹐侍上客飲。酒饌已陳板屋中﹐請肅客。」老人起﹐延兩人入﹐內置二席﹐謂曰「上客宴此家人食器﹐勿列板屋下﹐馨味紛觸﹐爲不恭也。」初﹐兩人鼻觀殊難爲情﹐至是始稍適﹐並謝主人。適三侍飲者偕至﹐牛祭酒名不眠﹐馬祭酒名不食。軀特雄偉﹐過於諸人﹐黃疥而跳脫者﹐爲苟丈人名瘠。各就坐﹐酒浮甕蛆﹐肴多越宿味﹐兩人各攢其眉。老人曰「客飲不歡﹐吾父子過也。」命大郎二郎﹐跪而獻飲。老人與各送一臠。承曰「酒力不逮﹐食倉旣盈﹐請辭矣﹗」牛不眠曰「吾村人好吟﹐請賦今日之會﹐相得也。幸無相戲﹐戲則虐﹐必累酒徳。」煒曰「吾武人不解諷詠﹐則柰何﹖」曰「我亦正坐此﹐天下事固多捉刀人也。與詩人遊﹐多能詩者﹐豈無分潤耶。」杜承曰「吾先賦之。」坐人以次繼詠﹕

客子入門虫薨薨﹐﹝杜﹞

主人有此未可憎。﹝蒼﹞

靑齊故宮實云﹐﹝大郎﹞

白璧一點今羞稱。﹝牛﹞

泊乎寡營非所能﹐﹝馬﹞

爲名爲利徒何蒸﹖﹝苟﹞

廡下食客思飛騰﹐﹝牛麻代﹞

五侯鯖餒肉敗陵。﹝杜﹞

敢在下風其馨升﹐﹝杜代慕﹞

渴胡不飲空如澠。﹝蒼﹞

腐儒鳴謙於豆登﹐﹝苟﹞

飲庖犧血吾猶曾。﹝牛﹞

馬頭分甘豈無恆﹐﹝馬﹞

倘畏肉食踞執冰。﹝二郎﹞

牛祭酒大聲曰「止﹑止﹗二郎慢客矣。」因問承何所進取﹐答曰「夫虫難語冰﹐而犬或吠日﹐吾輩所事﹐懷冰心而就日气﹐祭酒之類﹐見冰而無以爲死﹐見日而亦無以爲生也。何以折衷乎﹖」牛馬皆怒曰「子哂我無知﹐一嘬之威﹐猶能貫革﹔板屋之內﹐敢相角耶﹖」苟亦言曰「彼謂有心之談﹐豈知無胃之味﹐蒼老延此惡客﹐未可憎而可憎也。」煒亦挺劍起曰「吾𨿽不知書﹐此殆交亂四國之徒也。」承撫掌曰「何爲不然﹗」癡老人以目視大郎二郎﹐將逐客去。麻諫曰「客誠狂﹐若逼使發難﹐不利此一村也。」乃相與作蠅之聲﹐兩人倦而寢﹐天明得熱疾﹐各爲譫語。承復吟曰﹕

鰒魚美味感良朋﹐急起如廁樓上層。

身心並焚孰能與﹖爲姜戎氏歌靑蠅。

煒大笑曰「頃見螂轉糞﹐爲祭酒丈人也。」兩人相扶起﹐乃臥廁上﹐其下諸穢不可名狀。幸未大嚼﹐而嘔噦惡瀝﹐熱疾頓消﹐旁一麻蠅集不去。恍然曰「其麻乎﹖」離廁出﹐杳無村落。蓋蠅營之域﹐逐臭之鄕云。兩人復走百里﹐望靑苗營如畫﹐尙不知鮮妖被擒﹐閱苗目跳舞﹐酌酒俚唱爲樂。巡邏者執兩人去﹐略無怯意。見曰「靑苗气盡矣﹐尙不痛椰子死﹐而喫椰子酒耶﹖」命釋兩人﹐詢以鮮帥未死﹐何得妄爲此言。兩人大笑不卽答。靑苗眾皆側耳目以伺﹐麾去之﹕

將軍頃刻作豬嚎﹐道士分明借火逃。

不畏銅牌欺羽扇﹐可憐玉�抵金刀﹔

廁間披髮災旋降﹐坐上求氈興不髙。

羯鼓爲君頻解穢﹐腸無餘熱是眞豪。

柳猗氏詮曰﹕

理語臭腐則虫生焉。若井中無書而指之爲奇﹐碑下無物而目之爲怪﹐穿鑿之理﹐蚩尢之不爲尢﹐織女之不欲織﹔附會之理﹐有本相而忽迷﹐隔中州而思矚。鶻突之理﹐骨何故而名鎖﹖金何爲而能點﹖支離之理﹐精言之則穿鑿者有則﹐附會者入神﹐鶻突爲昭融﹐支離爲脫落﹐而不然者臭腐矣。水陸之產﹐足供饜飫﹐其最珍者﹐非腥卽膻﹐暑月經宿﹐人皆掩鼻﹐而集腥附膻之物﹐過而大嚼﹐無不得肉而快意焉。史氏慨之﹐傳麻也。

麻本蠅之一種﹐爲苗之一類﹐以名蠅﹐知苗民之集腥附膻﹐同於蠅也。

矜狷介之人﹐有不屑爲酒肉言歡者﹐麻所竊笑矣。詩曰「民之失徳﹐乾餱以愆。」自有麻氏之筵而老慳之道廢。

尙豪華之士﹐若惟恐其豆觴無地者﹐麻不足憂矣。詩曰「縱我不住﹐子寧不來。」自登麻氏之廁而爭坐之說窮。

向齷齪小夫而髙談名教﹐是人之開筵以待也。向潔齊善士而曲致恩私﹐是之開筵以待人也。

夫彼以爲肥甘﹐吾視如糞穢﹐麻氏𨿽有筵﹐無如此筵外之髙人何矣﹖彼方靳常餐﹐吾已求盛饌﹐麻氏卽無筵﹐又無如此筵中之躁人何矣﹖故廁上之烹﹐以待不肖﹐而饑渴不擇飲食者﹐所遭之時耳。

今人肆筵設席﹐而或於妓館優亭﹐權貴之閽房﹐胥徒之戚捨﹐𨿽非廁上﹐臭味略同﹐若而人者﹐譜於麻氏﹐其大小宗遠近可知也。

古者治庖廚以待賓客﹐燕亭旣成﹐雅歌遂作。苟踉蹌入坐﹐而牛馬其飲﹐雞鳧其食﹐幾何不同於廁上嘉賓。麻氏結客﹐思飲食之而不以禮﹐雲開筵也﹐忘乎廁間矣﹐不亦癡乎﹖

卷之十

葛琵琶壁間行刺

見其發禿﹐每思參政魚頭﹔笑則唇翻﹐遂謂公孫蠆尾。不信相公之虱﹐腹最輪�﹔徒聞主簿之虫﹐背俱芒刺。

承﹑煒言曰「王所恃者鮮帥也﹐不聞噩王之師乎﹖能布雷陣﹐擊遁漢營砭鍼二師﹐非特土蚓之擒水族﹐土牛之�軍門﹐依傍邪宗﹐刻畫詭技也。然而臂不能保乃逃其身﹐鮮帥徧體摧殘﹐而身尙桎梏﹐則誅無所逃也。王其訪之﹖」駭且懼曰「鮮帥𨿽未還﹐其法絕地通天﹐孰得而拘囚之﹐一困至此。」兩人笑曰「王徒信心不過﹐不屑闕疑﹐恐漢營無能者﹐何不與屢敗來奔之親家計之﹖」知其誚噩﹐且侵已也。適噩出﹐揖兩人曰「吾舅分手﹐棄之如遺。公主曷歸﹐不我卹矣﹗」承灑淚曰「以待大王之歸漢耳﹐吾妹肯事他人哉﹗」噩亦泣﹐平日性善疑﹐至是嘆曰「親家夫人﹐爲親家歸漢﹔吾之大帥﹐爲親家死漢﹐歸者義不忍忘﹐則死者冤無可訴矣。傷哉﹗」噩曰「親家不忍於其將﹐而謂吾忍於其妻乎﹖」慚甚﹐轉訕笑曰「子女爲人所戮﹐曾未一圖報﹐而戀戀於出奔之婦人﹐信乎愚不可及﹗」噩曰「國破家亡﹐非愚不至此﹐不識親家能無恙耶﹖殺人用獸﹐𨿽猛何爲﹐大帥所樹之風聲﹐不過爾爾﹐想時事亦可知矣。」怒曰「吾家國尙存﹐無惑乎人之以敗亡驕我﹐竟使同盡﹐亦非歸漢之夫不先妻者﹐所可同軌而並驅也。夫窮蹙來歸。誠重以樂王之請﹐吾自念吾女﹐因痛其夫﹐至親家之情﹐則無如虎視山莊﹐爭而不讓之故事耳﹐忍相容乎﹖」噩大憤﹐苗人有試馬者﹐取其鞭躍而上﹐出帳外曰「走死不合投無道之親。」拱手送曰「逃生寧徒作喪家之狗﹖」承煒勸曰「混茫之世﹐半是空花﹔蠻觸之場﹐誰爲樂土。大王去玆適彼﹐未審定居﹐由昔視今﹐都遭奇困﹐方當寄之轅下﹐喘以圖安﹔何復行於淖中﹐號而及難。」噩曰「舅謂彌天著焰﹐有翼難飛﹔裂地成濤﹐無鱗不沒。然吾盱衡已久﹐竄徙何常。誓將托迹黃公﹐殉居官之五瘴﹔傾心黑子﹐甘受苦以三途。由是而之焉。不知其死所﹐實爲世快﹐不令卿悲。」

遂策馬徑去。不十里﹐道逢樂般﹐各下馬。般問﹕「何往﹖」噩告以「將投黃苗蚺王﹐如不相納﹐則投黑苗王耳。」般曰「王固無成﹐不畱大王以自固﹐鮮椰子果堪恃耶﹖」噩曰「鮮已就擒﹐立待斃﹐王何必更通靑黑之好﹖」般曰「彼如是其待至戚也﹐吾固將報之。」噩揮淚自投黃苗﹐般返靑苗營。見承煒笑曰「兩君將以敗噩之道敗耶﹖」兩人曰「噩王見吾等而過悲﹐主人遽有責言﹐遂致拂衣去。或遷其怒﹐當榜我兩人﹐願君策救也。先是待命三日﹐未呼入﹐恐目前且不測矣。」

是日﹐果命健苗縛兩人進﹐擲之階下﹐責曰「無端而進艷妻﹐何故而爲降將﹖悲詞而間我戚好﹐危論以長彼寇仇。在漢逞姦﹐於苗流毒﹐可分割也﹐其立鞭之﹗」健卒將施楚﹐或報樂般還。呼使坐﹐問曰「始王父子以鮮帥言﹐往家爲吾連兵﹐王子何往哉﹖而吾帥爲漢將所拘﹐殊無生望矣。故吾處置二囚以消其積懣。」般曰「中途失吾子﹐當有神人招之﹐第不久自返﹐二囚從漢營來﹐將慫恿吾王以求富貴﹐兵戈之時﹐無賴人往往有此想﹐與其撻而誅之﹐無寧畱其一﹐遣其一﹐能出鮮帥於厄﹐吾計未疏也。」憬然悟﹐命停鞭﹐問﹕「孰往漢營。致歸鮮帥之辭﹖孰在吾營﹐坐激噩王之罪﹖」承曰「我非苟活﹐請卽歸。」煒曰「我實無能﹐願爲質。」遂畱煒而遣承。還問樂般曰「王其助我乎﹖」對曰「彼自攻黔州﹐甘總帥來援﹐此一戰也﹐成敗之機決焉﹐求助之不暇而何乃助人也。」曰「然則絕我乎﹖」對曰「諸苗各不相顧﹐乃漢之利也﹐我無策而棄噩王﹐爲他邦所不齒﹐王有雄心者﹐肯蹈我之覆轍﹐而視我爲噩王乎﹖」曰「勿助勿絕﹐吾能自守亦不懼﹐此時我兵畏漢將如眞虎﹐彼視我兵爲眞羊﹐行就吞噬矣。能無懼乎﹖」般出所記童謠示云﹕

當靜當靜﹐紅花入靛靑不定。火龍無明兩目病﹐佩韋火人刃其頸﹐艸長東門魚骨淨。

諦審移時﹐乃曰「靑不定者。分明指吾不成爲靛也。中二語不易解﹐艸長東門﹐又似靑靑者仍旺矣。」般曰「占繇惟左氏浮誇﹐乃至句描字繪﹐無不奇應﹐謠言何足深察﹖」且又有謠云﹕

不默不默﹐鼓聲聲應澤國。九鳥還遭四熊食﹐亥土仍爲卯木﹐報道黠奴休吐墨。」

不解﹐般曰「以愚測之﹐『不默者』黑不大也。次句是其姓名﹐以下未詳﹐末句似言黑未必吉﹐且旋歸土也。」曰「數已定矣﹐我𨿽無外援﹐亦當自爲備。」一日承至﹐述司馬季孫語﹐椰子之傳王者﹐尙有山陵陣﹐俟其演完而吾不能破﹐便脫椰子歸耳。大喜曰「吾始者不宜過怯﹐能事遂忘﹐今漢將啟之。其必鮮帥之大揚吾威矣。」乃出紙旗七﹐分苗兵爲八門﹐而虛其一處﹐命般守內營﹐煒執戟侍左右﹐謂煒曰「此陣不捷﹐汝亦自歸。若漢兵敗﹐論功以汝爲首。」煒致謝。

漢營見布陣奇詭﹐以告於正參。木蘭及矩兒獷兒皆出視﹐正參曰「八陣而少一旗何也﹖」木蘭曰「無旗處卽是死門﹐山陵皆以水爲根﹐此門水源所出﹐實生山陵﹐故以彼之生地﹐爲我之死地。」矩兒曰「然則弟先躍入﹐非置之死地而後生乎﹖」正參曰「小將軍神勇﹐必能先入此門﹐幸卽臥地爲伏﹐伺妖物之出﹐因而擊之﹐陣自亂矣。」矩兒自去﹐木蘭入休門﹐獷兒入驚門。呼烏一聲﹐四天忽下黃雪﹐不見苗卒一人。雪中走碎珠﹐融結爲山陵﹐漢兵皆沒其內。矩兒所臥之地﹐其下蠕蠕動﹐兩物有翅足無頭目﹐初如箕﹐出地漸大﹐飛起作裂帛聲。卽發二矢連斃之﹐余不復起。木蘭獷兒陷山中﹐俱誦解咒﹐僅以身出。立處無雪﹐復呼烏如前﹐有大雕如車輪下啄﹐將士頭腦盡破﹐餐血髓焉。煒大驚﹐問曰「王何術之神耶﹖」笑曰「非眞也﹗」探懷中出畫雕將復放。煒出不意﹐抽戟刺其喉透之。倒地﹐狀如靑狼。術已破﹐雪山忽解﹐若土崩之聲。漢兵鼓勇﹐殲苗卒過半﹐降者尙萬餘人﹐爲首則噩王兒婦汕妮﹐爲薩剌之妻﹐餘皆紅苗之人攺衣甲者也。慕煒以邐首歸獻﹐獷兒慮其父不武﹐爲漢兵所誤及﹐變大烏﹐飛樂王側伺之。果有飛矢蝗集﹐鼓翼扇之﹐矢墮地。般知烏異﹐跨之起﹐騰歸漢營。矩兒呼曰「弟可謂慈烏反哺也﹗」般見獷兒復其形﹐徐吟曰﹕

漢將作仙苗作孽﹐天人騎鶴我騎烏。

不曾翼子歌丰芑﹐自有家禽特地殊。

木蘭呼巨雷五﹐震鮮椰子於檻中﹐土獸之骨﹐殆同於煨��矣。正參使常越以捷報總帥﹐上諸將功。總帥手書慰藉﹐兼調援兵云﹕

天女之擒鮮妖﹐如東漢昆陽之戰﹐戮長人巨毋霸矣。於此時束身歸命﹐則殺之不祥﹐畱之爲患﹐誠使撫剿兩途﹐俱不能盡善。正參激使爲山陵之陣﹐而後賊之計蹙。吾之智長﹐無論我兵遂勝﹐卽敗矣﹐猶將復之。慕煒居其肘腋﹐獲彼頭顱﹐曠世奇功﹐惟丈夫所樹立﹐不其偉哉。樂王父子﹐設謀宣力﹐𨿽韜發六丁之祕﹐遁窮五嶽之形﹐恐未足以語此。三女餌妖﹐矩兒陷陣﹐與杜進士之履險﹐金軍門之歿寧﹐皆生而與國俱榮﹐死不與苗同盡者也。苗婦汕妮﹐給事慶喜﹐合意守雌﹐免於夜哭。且虛號婦姑﹐必無勃溪矣。降苗萬餘人﹐再投而歸漢﹐歷艱辛﹐須就鏈達﹐可簡其精壯數千﹐以實吾旅﹐余則安插江苗故寨﹐分用其尢統之﹐庶無反側。夫靑苗之役﹐吾將入告帝廷。論功行賞﹐而黑苗之事﹐莫棘手於此時﹐正參其率全師以當一面。猶恐枋頭敗績﹐桓宣武竟難爲情﹔北邙合圍﹐史思明不知所懼。豈非千慮之得失。智愚亦同盡耶。軍中事多怪而言不經﹐狀委蛇則以爲生﹐鑿混沌又疑其死﹐戾气之乘﹐待陽和而始除也。故不欲傳疑以驚逖聽﹐援兵分三進﹐樂王父子先之﹐正參與天女次之﹐李節使以矩兒及四女﹐杜承慕煒又次之。常越沙明鄔郁﹐前後雜探不以次。

季孫謂李節使曰「總帥憂盡於書﹐兵事有不可終日之勢。請依次赴援﹐謹如來令。」樂王父子先行。獷兒問曰「黑苗何惡﹐而總帥疾痛之深也﹗」般曰「向未嘗與兒數典﹐則五苗之譜牒﹐何自知之﹖我家姓氏﹐顯於春秋﹐封號榮於七國﹐及邁種徳於吾﹐爲西川文學﹐非眞白苗之裔﹐香火廩君者也。若黃苗以死鹿瘞白茅下﹐經歲復生﹐與水精合而孕育﹐遂有人種﹐其女多夭﹐其男多壽﹐人家建塵鹿祠云﹐靑苗則艸木之怪﹐變女子以交於土狗而生﹐代爲妖邪所憑﹐如莎雞蟋蟀﹐一物而名隨時異矣。紅苗乃赤蛤蟆化人與虹精媾﹐旣生子﹐虹精以法壓蛤蟆於井﹐越數傳而至靑气之父﹐爲野人所誅鋤。靑气十歲﹐報父仇而自立﹐紅苗附之。黑苗之先﹐卽唐堯時洞庭之修蛇﹐被斬而骨爲邱陵﹐其魂鬱結於大澤之濱﹐附穴居淫狐﹐遂彊使交而有子﹐上世常以三十歲爲人﹐過此則變蛇相﹐托於巫者。塑蛇神形﹐置野廟﹐居人入山者﹐輒祀豕蹄﹐爲其家捍水火盜賊之患﹐又五世而子孫爲人後﹐不復蛇相﹐潛約村寨﹐自長其地﹐在楚者曰烏鬼。祠蛇祖﹐少陵詩所謂『家家養烏鬼』是也。別派在粵者曰蛋人﹐明乎人而蛇蛋所出﹐在滇者曰黑爨晉﹐時爨氏爲南蠻太守。曾入朝﹐其部滋大﹐今又修蛇骨中之蛆﹐化爲巨鬼﹐感運而起﹐欲與代興者﹐總帥而能無懼乎﹖」獷兒曰「阿父前在黑苗中﹐見其兵將矣。易窮者鬼之變態﹐難測者苗之幻情﹐能以情餌苗﹐亦可以態攝鬼也。」般曰「彼所恃者﹐金銀銅鐵錫五魔﹐以其僞妃鳩盤弧領之。號曰鉛母﹐先不肯援邐﹐卽五魔倡其說﹐而鳩立主之。且其魔善以耳聽﹐遠及百里﹐只如牀下之蟻﹐總帥機𨿽密﹐如屬垣何﹖」獷兒曰「聽主於收﹐金之用也。」時父子就野帳宿﹐聞空中語曰﹕

甘鼎命惡﹐三日被縛。桑運枯﹐同時爲俘。樂般趁夜光﹐獷兒棄刀槍﹐迎取半天羆大王。

獷兒急起﹐隨般出帳外視之﹐白光如銀河﹐下垂至地﹐則艸木盡然火。父子鞠躬屏息以伺其神﹐仰見光中立一巨人﹐吹气作火炬﹐照耀其身﹐徧體若漆﹐大吼曰「爾耶兒識余誰某耶﹖」般曰「羆大王﹗」其神怒﹐噴炬下焚﹐將及般頭面。獷兒呼曰「老羆安敢淩阿父哉﹖」伏弩十二並發﹐炬隨滅。神益怒﹐叱吒曰「小兒竟破吾未濟之火水﹐頑哉﹗」伸一足蹴地﹐般父子俱陷。將及泉﹐獷兒握父手咒曰﹕

戒湧水﹐勿些子﹐浸仙官者地靈死。

遂有物旁穿一孔﹐得負於背﹐飛而出﹐指道旁樹﹐化小屋一椽﹐置般坐其下。獷兒拔神劍斫神足﹐神笑曰「小兒太憨﹐吾足豈如啞諭之臂﹐而可割耶﹖」出一手撮獷兒頂發﹐竟提起。獷兒急變爲異色貓。神卽納之袖中﹐貓不能遁。呼曰「悶悶﹐盍出我而處置之。」神又笑曰「我更無別法處置兒也﹐悶而不已﹐可變爲』中虱耳。」擲貓地下。獷兒啟曰「非敢抗天人﹐吾父子不解稱謂﹐窘辱之何爲也哉﹖」神曰「汝師且呼我爲能火四天王﹐汝父子乃質而言之﹐敢爲直斥也。」獷兒謝曰「誠苦不知﹐天王善於眞人﹐何復欺其弟子﹖」神又曰「憨兒﹐甘鼎見吾﹐皮骨當自裂。故顯形於中途﹐待汝父子虔致也﹐吾以汝師約﹐來滅鳩盤弧﹐惟鏖戰旣酣﹐恐不免驚死人畜﹐當得愆尢﹐甘鼎何以懺我。」獷兒曰「功成後﹐令於軍中﹐勿搜山﹐勿獵野何如﹖」神悅曰「果爾﹐吾豈拯人之急﹐而故有難色者哉。」白光忽斂﹐巨人杳然﹐大風雨及曉。獷兒以手指小屋仍化爲樹﹐父子還話帳中﹐般曰「令兵士赴大營﹐吾父子間道去﹐稍不張皇﹐冀有所訪。」獷兒稱是﹐入山行過小墟市﹐酒旗開處﹐飲者若狂。獷兒請入憩﹐見堂東隅一人彈琵琶﹐唱黔中裏曲﹐坐而傾耳者將百人﹐唱《寄生艸》云﹕

列辟安天下﹐羣苗自一家。募兵不給村人價﹐招降反被蠻人罵。搜山不顧逃人怕﹐只希圖勒碑塞上姓名眞﹐誰知道懸竿城下頭顱假。

曲未終﹐一人拍案叫曰「官兵如是﹐苗安得平﹖」眾人皆病此人多言﹐將逐之出。獷兒亟告其父曰「此人形容﹐疑卽明副參也﹐何爲在坐﹖」般於人叢中曳出現之﹐果化醇矣。問﹕「一兄何以聞歌而大聲疾呼﹖且又何暇有旗亭之興﹖」化醇曰「吾弟不知大營之事乎﹖前者黑苗索戰﹐總帥與從事登小山覘其軍容﹐立馬之次﹐隨地泛水銀﹐上湧數尺﹐人馬皆爲裹去。瑪大師視鏡中﹐知總帥與從事爲鳩婦所陷﹐置之鉛母穴中而實不能害﹐吾不得已﹐縱步獨行﹐訪賢父子而告以危狀耳。」獷兒曰「𨿽危不足慮﹐兒自奔救。阿父從副參緩還。」卽飛去。化醇與般共坐﹐聽琵琶曲終﹐酒人轟然散盡。兩人呼琵琶客與酌﹐其人忻然至。詢其裏居姓名﹐答曰「故南燕人﹐因隨羊三尹宦於湖南﹐移家播州﹐身爲葛天民﹐以技爲字﹐又號葛琵琶也。」兩人見其腹大﹐謂曰「應有無數正變宮徵之音﹐蟠結乎其中﹐碩大且膨者﹐斯之謂樂府矣。有是腹者﹐名琵琶也固宜。」天民笑曰「此中與其爲赤心﹐毋寧爲鱗甲﹐僕每憂思感喟﹐有不釋然於今日用兵之師武臣者﹐輒制北調數闋﹐借琵琶以激發之﹐平生煉習武事﹐能以毫尖利鋒鉤刺人﹐百不失一﹐惜知己之希也﹐無試以功者﹐而曰吾鋒可用﹐縱非誑世﹐信者誰乎﹖」化醇曰「我等實甘總帥之幕官﹐君能以琵琶劍術從我遊乎﹖似不虛此大肚皮中好肝膽也。」天民再拜曰「君苟以靑眼相屬﹐琵琶腹安知負人乎﹖」般曰「一兄得懷智﹐洵可賀矣。」於是葛天民爲化醇門下士﹐歸漢營焉。

瑪知古見樂般問曰「途中有駭遇否﹖」般曰「何以知之﹖」知古曰「千里之形﹐無日不鏡﹐尙不能獲主帥於未事之先﹐致有三日困﹐王子聞而往救﹐適應其期﹐羆大王之來﹐我軍宜避。蓋以火銷金﹐順布之功固奇﹔以水濟火﹐逆行之力尢猛。不待總帥還先退屯三十里可也。」又私問化醇曰「副參之後伊何人﹖」化醇以所得士告﹐知古曰「嗚呼﹗噫嘻﹗今而後或予毒也已﹐宜謹嚴於夜﹐俟兩�室至﹐則無憂矣。」化醇諾之。

司馬季孫至營﹐告樂般曰「王子大能了事﹐知總帥被陷﹐遣日遊神奔告於天女﹐邀以半途相助。故天女往而吾始來﹐機警誰能似也﹖」知古以退屯之計告﹐季孫乃下令曰「總帥已出險﹐駐三十里外誘黑苗。」將士移營無敢遲者。才立營畢﹐木蘭獷兒果以此時隨總帥從事還﹐季孫亦不自解其何以暗合也。眾將見總帥﹐喜極出涕。甘君奏於朝﹐自請貶秩云﹕

臣鼎走噩靑气﹐戮﹐屢奉溫語慰勞﹐將貪天之功﹐付史館記載﹐臣不禁汗流心栗。與諸將士激勇勵忠﹐以求蕩平逆命之徒﹐爲疥癩小民﹐除死肌而動生脈﹐則九重焦慮﹐稍冀萬一之可寬。乃臣罔戒於心﹐勿懼於事﹐輕身窺賊﹐爲苗婦鳩盤弧所欺﹐無端地出水銀﹐將以臣爲齏粉﹐與從事桑﹐幽於鉛穴﹐臣當死而不死﹐負國家也。而小冠軍使臣樂世治﹐偕敕封天女臣酈仲離﹐突入鉛穴中﹐神明變通﹐鼓蕩靈气﹐七十二斧鑿以破鉛﹐一百八珠璣以投穴﹐又復掃當壚之魅﹐擒入冶之妖﹐穴漏鉛霏﹐而臣與獲返。臣之不當生而竟生﹐辱三軍也。乞如季漢故事﹐軍師亮貶秩三級以觀後效﹐如再有折挫﹐何顏齒上方之劍﹖臣命世治仲離等﹐先寸磔臣以令苗境﹐不當更有嘵嘵請罪之事矣。臣鼎死罪謹奏。

季孫嘆曰「總帥眞有諸葛君名士風﹐不特步趨前人而已。」樂般謂獷兒曰「羆大王如何滅妖鬼﹐兒其往覘。」木蘭亦呼矩兒曰「彼可往﹐吾姊弟亦可往。」矩兒曰「吾不能飛騰﹐須踏剩錦﹐便得三人行也。」一時俱去。獷兒曰「我先候老羆而激之﹐木蘭矩兒倚云而待。」獷兒變爲苗卒﹐見鳩婦指揮五魔曰「甘鼎逃去﹐助惡者方來﹐未可測也﹐諸帥盍偃息以誘之﹖」金魔請曰「某黃金曾鑄無字印﹐能奪天神之聰明﹐若伏印於土中﹐而攝之入土﹐將安逃乎﹖」鐵魔曰「某黑金曾錘無常鏈﹐能降天獄之煩惱﹐若置鏈於水中﹐而引之入水﹐亦易獲也。」銀魔亦曰「某赤金曾熔脫底甕﹐能收人海之精爽﹐若埋甕於火中﹐而延之就火﹐不易盡耶。」銅錫二魔亦曰「某靑金某白金﹐或稱爲井﹐或號爲山﹐可以淆變合之源﹐雜剛柔之气。若井移樹底﹐山隱劍頭而互擾之﹐迷復之凶﹐不難見耳。」鳩婦所捧鉛母﹐黑而光明﹐以之點畫四旁﹐日月東西﹐而一營皆暗。獷兒急飛起﹐見大水汩汩﹐如潮之來。羆大王坐水上呼曰「憨兒何爲復相迓耶﹖」獷兒曰「鳩婦知天王將至﹐遣其黨四伏而潛縶之﹐敢以告。」羆大吼曰「是何言﹐兒從我坐﹐觀我之威。」言訖﹐水益泛濫﹐延及山村﹐盡化爲烈火﹐所過無餘燼。及黑苗營﹐水漸縮﹐火亦柔焉。獷兒躍起﹐與木蘭矩兒並立雲際。木蘭袖出一艸蛇投水中。羆捕之﹐食指爲蛇所刺﹐呼曰「何妖之來﹐使艸噬我﹖」獷兒遙答曰「吾漢營中天女狡獪之術﹐天王何容心哉﹗」羆責曰「不以術他試而戲老夫耶﹗然借爾戲具﹐亦正無不可。」乃捉蛇吞之﹐復吐出爲千百蛇攪苗寨。鳩婦勿能忍﹐捧鉛母收蛇﹐只如菇蒲之斷葉耳。五魔各出祕物相餌﹐羆見大樹橫路﹐鉤之以足﹐遂露銅井﹐蒸气刺羆鼻﹐噴嚏落井中﹐聲如雷。銅魔之死軀上浮﹐而井不見。又見半截劍插地﹐以手力拔﹐隨現小山﹐乃錫箔所成﹐旁裂石髓﹐觸手則肉爛。羆以气呵之﹐山竟灰飛﹐錫魔亦煙滅。旋渡水行﹐有巨鏈牽其身﹐束縛成繭。羆殊不耐﹐溺火丈餘﹐熔巨鏈輒斷。銀魔跪拜乞命﹐因而鎖系之以付天獄﹐稍倦欲憩﹐道旁見大甕一﹐將容百餘石。羆初不措意﹐不覺湧身入﹐竟墮入海。海中出陰火﹐蹴之乃盡塵沙﹐萬人俱陷﹐有將滅頂者﹐有及腰脊者﹐僅沒其踝骨。則寥寥無幾人。羆笑曰「愚砝﹐恐沈溺死﹐無人救耳。」忽有介士吆喝云「貝令公來﹐野人宜避。」羆視令公﹐白面紫髯﹐兩手各持一戈﹐壯士橫十戈﹐如欲戰鬥﹐謂羆曰「君野人﹐胡蹈死地﹐降我猶不失爲平仲禦者﹐足髙气揚也。」羆曰「吾視爾奴﹐橫行海上﹐𨿽倦不能寢其皮﹐𨿽饑不能食其肉矣。」貝令公微哂曰「君已入甕﹐𨿽健者其可出耶。」命在旁壯士﹐以十戈攻羆﹐而身倚兩戈督戰。羆兩手搏沙爲一大錢擲空中﹐羣戈爲錢孔所收納﹐十壯士皆敗。貝令公自揮兩戈﹐羆奪而之如折筍﹐貝令公逃﹐羆將上騰﹐甕有蓋如圓笠﹐爰挺其身﹐橫丈餘﹐縱倍之。甕之長短大小悉與爲附﹐不得已﹐役射工虫無數﹐以矢穿甕得萬千孔。羆嚙舌出血水﹐灑甕若驟雨。聞天邊鬼哭云「守死且破家矣。」甕破裂作冰介文﹐銀魔但閉目不語。羆將執之﹐化赤鼠百餘頭奔走。羆又蹙口作嘯聲﹐水隨足湧﹐地中見四方物出﹐黃色映射﹐逼近羆身﹐竟不能轉側﹐移時始見大斛懸半天。獷兒呼曰「天王而爲天印所鈐耶﹖」羆答曰「斯印也﹐勛名中人爲所籠罩﹐於我何有焉。」急以頭撞其印﹐印裂爲模﹖鯡加諂渲小ｎ及尉泵﹖淥哪淨髦﹖﹖黽蒓乞耙惶旃伲﹖Ｓ謚醒耄﹖筋莢唬骸叭暌暈﹖謨∥拊島酰磕芑鶿奶焱踔﹖夂牛﹖譴擻﹝荒芟亂印﹗鱉莢唬骸壩∫園瀋停﹖鞘痙Ｒ玻﹖崾萇筒皇芊Ｕ擼﹖﹖﹖胰舸恕Ｆ裉煨腦眨奔蒓鷴種鴰乞埃﹖旃俜饜渚度ァ﹦鵡Т雍笱栽唬骸襖項妓淶鋇潰﹖岣還笞栽諞病﹗倍菸抻啊﹖

鳩盤弧見五魔無功﹐傾鉛母丹三十六布六方﹐爲六六之陣。羆火輪無焰﹐蓋鉛母吸水如轆轤﹐水已竭﹐火遂亡也。羆仰天欷者七﹐則摩天巨刃﹐若有人懸之天上者﹐鉛母三十六﹐各作呦呦聲。刃下而橫掃﹐鳩婦捧鉛母立乎其上﹐呼軍中曰「歸語大王﹐妾以死報矣。」水爲飛瀑﹐火若炎岡﹐黑苗殲且盡﹐痛鳩盤弧之死﹐披髮復巨鬼形﹐投烏蠻江云。羆謂獷兒曰「告甘鼎﹐爲予懺業。」遂騰空去。樂般曰「黑苗之童謠﹐九鳥四羆一語驗矣。然𨿽遁﹐尙恐招邀報怨之徒﹐周防之不可以已。」有來告者云「第三進李節使杜承﹐爲瑤人所劫。矩兒慕煒及四女分道求之﹐故至今未至也。」瑪知古曰「後至卽亦無妨﹐副參夢惡臥病﹐此時當愈矣。盍視之﹖」總帥如獷兒所請﹐爲羆神懺業﹐命木蘭獷兒﹐往援矩兒及四女。知古與燭生季孫般﹐入化醇室﹐病已痊可﹐化醇曰「兒等料不至陷賊中﹐諸友視吾﹐適黑苗事稍蕆﹐正吾輩雅歌投壺之時﹐葛琵琶聊佐小飲﹐總帥豈不謂然乎﹖」燭生曰「吾昨夜占爻需於酒食﹐正今日事也。而副參或不宜者何歟。」化醇曰「卜晝而不卜夜﹐則新愈者無患矣。」知古頷之。有頃﹐總帥亦至﹐曰「琵琶新聲﹐不宜彈舊曲﹐請爲鬮﹐拈一人塡詞調﹐以譜曲而歌之何如﹖」於是爲六詞調鬮﹐拈得《望江南》小令六首﹐爲六人鬮。瑪知古拈實﹐曰「吾徒能外邦之競響﹐而輒仿中土之諧音﹐妄嗤畫壁之奴﹐雅效吹篪之婢﹐誠貽戚也﹐豈用長乎﹖」遂塡詞云﹕

蠻荒地﹐有盜竟如毛。少喜城頭鳴鼓角﹐多疑木末隱弓刀﹐汗雨灑徵袍。

芟夷事﹐天以屬將軍。一路猖神歸逝水﹐千年瘴母掃浮雲﹐不獨戰書勛。

從徵者﹐仿佛是仙班。特遣星精安日角﹐都將月魄付雲鬟。駭絕五溪蠻。

驚人事﹐不要紀淩煙。神將特驕由客薦﹐兒能戲得師傳﹐短李故眞仙。

靑苗死﹐猶道黑苗生。始賴耿恭爲漢將﹐終愁孟獲借蠻兵﹐歧路好分明。

吾徒飲﹐興盡各加餐。露布有才應疾作﹐琵琶無怨莫輕彈﹐何處判悲歡。

塡畢﹐以付天民﹐詞旣淸新﹐彈亦淒切。化醇屬五人飲﹐總帥復與四人還酌化醇﹐並賜天民酒。置琵琶於幾﹐立飲告盡。還獻爵於主客﹐總帥謂燭生曰「今玆之飲﹐何如鴨子澳中﹐定鍼墟上﹐吾與從事及二澑﹐行令作歌乎﹖」燭生曰「前者令主乎俚﹐歌從其泛。今在師中﹐殊謹於紀律矣。」總帥曰「爾時二澑﹐亦甚得雅趣。」呼常越沙明入﹐各酌數觥﹐復溯前興。二人並舉杯上總帥曰「海濱會飲﹐彌罄其歡﹐帳下分醪﹐益榮所遇也。」季孫亦起酌曰「萬里橋邊之對飲﹐不過兩人﹐斯則泛五紅蓮﹐依一綠渚﹐叨陪雅集﹐靡佐膚功﹐魚魚鹿鹿之幾年﹐轉瞬已成今昔﹐始嘆酒人陳迹﹐前不厭少﹐後不患多矣。」總帥酬之﹐化醇謂般曰「始吾與弟宴於王宮﹐命兒歌集杜之四章以侑酒﹐何其豪也。乃今猶夢見之。」般大笑﹐各盡一觴。般又謂知古曰「當噩王設醴以饗吾﹐師幾以多言罪我。今則許我長居門下﹐不若噩之遠隔天涯﹐願捧一卮獻耳。」知古笑曰「王子擒吾而吾仍救王﹐兩家之佳話﹐亦諸君下酒物也。」六人皆引滿﹐總帥曰「惜天女謝娘與兩小將﹐賦詩於酉陽營中﹐而不與此黔州之飲﹐爲少琵琶緣也。」五人皆散﹐化醇頹然﹐解衣就枕。庭前鼾息大作﹐不知何軍人﹐呼葛琵琶問﹐應聲曰「醉矣﹐琵琶能令公死﹐何相聒耶﹖」化醇又呼曰「我亦醉﹐何不往月下舞劍﹐請我觀之﹐則皆醒矣。」寂不聞應聲。乃自披衣起﹐持一鞭將爲敲撲﹐洵醉景也。入琵琶臥所﹐燈影迷離中﹐揮鞭於牀﹐只如無物﹐竟裸而力擊﹐背觸垣壁﹐有利鋒刺脊下入尺餘﹐呼痛遂絕。傍捨聞號慘者﹐則常越沙明也。約入視﹐中門逢葛琵琶﹐帶酒奔出﹐竟不與通款。入房舍﹐燈細欲熄﹐挑之﹐見化醇臥地﹐血漬壁間﹐還報總帥。幕客偕至﹐瑪知古曰「其必爲葛琵琶所害也﹖」越明以猝遇中門之形告﹐總帥曰「何言之﹖」知古曰「吾鏡中密審葛天民非人﹐殆邐之豫讓也。」總帥曰「副參喪身而鼎不能救﹐豈非天奪其臂耶。」知古曰「不終喪也﹐第二日可活。」乃舁置之室中而不殮。總帥率諸將士哭一晝夜。樂般則撫其屍而痛曰「一兄間關跋涉﹐結吾於白苗寨中﹐乃棄置友昆﹐死刺客之手﹐悠悠者天﹐何勿以般代耶。」大慟出血。左右聞者﹐均有餘哀矣。

其次日﹐承隨李節使返﹐聞軍中哭聲﹐急慰總帥曰「天女已獲副參之仇人﹐須更一人﹐救副參復活耳﹐願勿悲。」總帥問被劫狀﹐李節使曰「落日而止宿﹐吾與進士行村徑﹐見獵徒五人﹐喁喁有言﹐初不解何謂﹐旋出其腰際藤子﹐背縛吾兩人﹐一呼號﹐則脇以短刀。被驅至山中﹐見其酋巢大樹上﹐言語可辧﹐自稱瑤王﹐教吾兩人﹐各取百金贖其身。吾始以書寄煒及矩兒﹐以兵來救也。」總帥曰「吾漢將豈敗於瑤人乎﹖」承曰「刺之則上樹巓﹐射之則潛水底。故兩勇將四女兵﹐皆無能勝策。及天女樂王子至﹐而瑤人盡走山谷中﹐得解吾兩人縛也。」總帥曰「彼二人猶在後﹐明副參安得便生﹖」李節使曰「先以矩兒慕煒迷道不至﹐獷兒自援之﹐天女又與四女行﹐而獲副參之刺客也。將盡今日返﹐欲執訊其事﹐而與軍士棄之﹐最後活副參﹐以俟獷兒之術﹐天女慮之甚深。故先歸報。」總帥轉悲爲喜﹐見木蘭果以四女至﹐一卒牽葛琵琶頸﹐觳觫在後﹐請於總帥﹐勘問得實乃伏誅。瑪知古謂總帥曰「此妖虫﹐非常刺客也﹐天女執之﹐還自訊之」。總帥以付木蘭﹐卽如今﹐戒兒魔妗﹐無輒往持副參而哭﹐看吾治此仇賊也。」詰琵琶曰「汝非副參之門客乎﹖悖逆之行﹐誰所使也。」琵琶泣曰「某故鮮椰子之徒﹐以蜾屬無遠大志﹐薦其劍術﹐得入靑苗宮中。爲王侍從﹐君師旣亡﹐家國如洗﹐嗟嗟行歌乞食﹐效江南李龜年耳。明副參悅某劍術﹐工琵琶﹐遽收之門下﹐忘乎深山引虎之戒﹐某乃欲得而甘心﹐然漢營多神人﹐此罪應不可逭。某何物﹐敢爲大難﹐所以死卽朽者﹐因某以醉落其膽﹐副參亦以醉浮其心﹐相薄而成斯亂也﹐斯不能無怨矣。」木蘭曰「妨主服極刑﹐古之制也。汝旣誤犯法﹐胡不自刺於副參之側﹐而甘爲我擒﹐天地之大﹐网疏不漏﹐乃作逃竄計耶。」琵琶又泣曰「見天女﹐知無命也﹐亦欲亡命遠�﹐而竹枝蟒呼之欲出﹐不跪而受縛﹐又何所爲﹖」木蘭命解其衣帶﹐撒手震一雷﹐復本形爲巨蠍盈丈﹐伏地不能動﹐呼兒袖剪刀﹐先斷其兩尾﹐右者僵﹐左者猶跳擲不已。碎切其身﹐如蒙鼓之革。木蘭請懸蠍首﹐舉烈火焚其碎皮。

將夕﹐慕煒隨矩兒至﹐惟不見獷兒﹐總帥出涕曰「獷兒只今夕成活人功﹐而仍不返﹐豈副參之命蹇歟﹖」矩兒曰「所以尙不返者﹐爲兒兩人斷後故也﹐先是兒與煒迷路﹐忽至鉞江邊﹐兩龍子猙獰﹐以甲士來襲﹐兒憶阿母之語﹐與煒立剩錦渡江﹐彼處又阻一水﹐乃烏蠻江也。中豎黑苗旗幟﹐知尙匿其地﹐所領羅施鬼國之眾﹐皆非人質﹐兒與煒未識蹊徑﹐轉戰而北走﹐反入深山﹐茫昧無計。獷兒使夜遊神探得之﹐越百里奔救﹐兒兩人將及漢界﹐而兩龍子合烏蠻眾來追者﹐不止千人。獷兒喜弄術﹐以一人鬥﹐語兒兩人先歸報命也。」木蘭告總帥曰「樂王子再遲還一刻﹐副參殆不可爲﹐兒魔妗不禁舉哀矣。」

化醇屍下﹐見一蠍由地出﹐徑登枕﹐上頭面﹐蠍翻身似欲刺死人鼻﹐而苦無尾。兒抽簪驅之﹐乃不見。木蘭曰「葛琵琶之魄﹐猶至此相報﹐則煩冤何時釋乎﹖」地中若有人答曰「非報也﹐命此物自釋其冤也。」眾大訝。木蘭驚告曰「樂王子從地中還矣。」樂般呼曰「兒速出﹐總帥今夕﹐念汝不啻百徧。」獷兒嘻嘻從地中起﹐手持一龍子頭﹐命懸之﹐告總帥曰「求援於烏蠻江之毒龍﹐渠命二子率龍宮甲士﹐邀擊矩兒慕煒。兒探得信﹐挺身往救﹐仗吾師道法﹐役使鸛鶴數十﹐捕魚之鳥數百﹐殲烏鬼無算﹐甲士多死亡﹐此頭卽毒龍少子也。副參將生﹐兒故追蠍魄﹐返顧刺鼻﹐以豁幽關耳。然尾已剪去﹐則無與爲刺也。先所剪者在乎﹖」兒曰「尾在左者﹐至是猶活。」獷兒曰「急以箸取來。」乃仗劍咒曰﹕

無幾無幾﹐神仙活人心﹐用爾死蠍尾。旣能尾殺人﹐何難尾殺鬼。汝蠍有知曰唯唯。

咒畢﹐其活尾自上躍﹐刺化醇鼻﹐出黑血如注。化醇始呼痛稍蘇。獷兒曰「副參之魂﹐已返其半﹐再以天女活謝娘之涎香治之﹐卽如常也。」木蘭頗羞澀。兒跪請之。攜手入靜處﹐吐以納之腹﹐令其轉吐納焉。化醇咯出兩死蠍﹐遂起﹐謝總帥及木蘭。獷兒嘆曰「以一介之士﹐在三軍之中﹐無端而甘酒嗜音﹐宜其亡也。豈徒變起蕭墻﹐芒刺在背已哉﹗」人視其受刺處﹐稍墳起﹐若紅豆一枚云。眾軍士告總帥曰「樂王子所懸之小龍頭﹐生煙霧飛去。」木蘭曰「懸之固未免褻也。」獷兒謝曰「誠不知其刻劃之非矣。」矩兒大笑曰「兄自無心云﹐姊爲欲落石。」樂般與化醇皆鼓掌曰「此文星之所以爲文也。」總帥詢瑪知古曰「烏蠻江之毒龍﹐能知其去來乎﹖」知古曰「吾早鏡得之矣﹐斯役不尋常﹐當請天女偕行﹐偵探得實﹐別有所籌﹐非智力之斗也。其所自來﹐與所自去﹐恐駭人聽﹐且置之﹐軍中男女多不利者﹐惟治鍛竈﹐可免於厄。」總帥疑懼交集﹐知古與木蘭自出漢營﹐不言其處所。

斷兕精神又截蛟﹐奇勛終古納書巢。

事如黑白棋當劫﹐心有雌雄劍欲交。

借問鴻歸焉避弋﹐能從死不須包。

半生挾策空彈鋏﹐仁義門前若个敲。

介根氏詮曰﹕

麻﹐蠅也。病生於適口。葛琵琶﹐蠍也﹐災甚於切膚。史氏於開筵之後﹐繼以行刺﹐是非人心之變﹐直天道之常。蓋腐儒足以致蠅﹐躁客足以召蠍﹐相因之理﹐有固然者。

葛姓諧其聲﹐琵琶名象其形。蠆尾之毒﹐諭夫人之陰刻而鈷利﹐當之者無得幸免﹐重則傾性命﹐禍妻孥﹔輕亦玷宗風﹐傷政曲。故淸流之痛心疾首於葛琵琶也久矣。史特著其人焉。曰葛﹐則蔓延於平林﹐曰琵琶﹐則傾聽於大部﹐此物此志﹐盈天地者﹐無戒之可忘﹐無防之不峻﹐矧其在軍旅之間也。

壁上觀戰﹐則極其雄﹔壁後置人﹐則極其忌。面壁者盡道於己﹐穿壁者借明於人。壁間而行刺﹐非夫人之所能爲。以屬之葛琵琶﹐所謂下流之人﹐眾毀所歸也。

三代以前﹐無行刺之事。春秋乃有要離刺慶忌﹐專諸刺王僚﹐其術本於袁公越女劍客之宗。戰國則聶政刺成而殺身﹐荊軻刺不成而亡國。秦則子房之駭政﹐客之刺幾及皇﹔二世之誅髙﹐君之刺遂及相。漢光武之年﹐岑彭來歙之戕害﹐刺來於彊寇。唐憲宗之代﹐武元衡裴度之殺傷﹐刺起於叛藩。玆葛琵琶化生之虫﹐非俠客也。居刺之名﹐爾虫安乎﹖曰﹐葛老自行壁間耳﹐人無向壁間﹐逼吾已甚﹐吾曷爲而刺之。更詰曰「爾刺人﹐人必殺爾﹐自以爲無患歟﹖」曰「固也﹐人有殺吾之心﹐故視壁間﹔吾無殺人之力﹐急謀一刺﹐刺亦殺機也。人皆欲殺﹐吾尾尙存﹐吾之行刺﹐自以爲能殺人矣。」而人之報復於葛老者﹐反在下風﹐何懼之有﹖昔劍士云﹕臣請以頸血濺大王衣。葛琵琶之風﹐將無近是﹐是當爲葛老作佳傳也。

卷之十一

酒星爲債帥

昏而能見﹐分野疑在曹耶瞽墮亦有聲﹐流輝信由土。入飲醇之坐﹐本不攢眉瞽營避債之臺﹐何爲負腹。

途中﹐木蘭叩知古曰「瑪師所以鏡毒龍者若何﹖」知古曰「稽其始則甚不經﹐迄於今尙非無據。昔堯時九日射落﹐其烏投於虞淵﹐水沸盡赤﹐烏化爲魚﹐有龍食之而孕﹐生九種水怪﹐散入九州之奧區﹐此其最長者﹐具龍體而無其徳﹐先戮於楚之次飛﹐繼誅於陶峴之海山使者﹐其乖气蟠際上下﹐神靈勿爲解釋﹐歷殺劫而毒益滋。近日由沅水徒烏蠻江﹐其二子均系螟蛉﹐遭天帝之罰而被斬者﹐樂王子戮其體而遺其魂﹐彼必來報﹐故吾於總帥前﹐不欲明言之。」木蘭又叩曰「究竟何如﹖」知古蹙然曰「不死尙勞甲冑﹐徒費糗糧﹐猶小患也瞽死則褒國齔女﹐營州豬龍﹐亂國之妖﹐實胎於此。可勝慮歟﹗」因相與嗟嘆。已抵江岸。木蘭請知古息村店﹐而自尋龍窟。知古曰「三日不以信來﹐吾必遷地矣。」

木蘭畫水行﹐江中一日夜﹐歷關城土門二重﹐見龍宮罨晦色﹐其殿瓦以藍靛合蚌殼爲之。罘七間﹐室三隅而無柱﹐制銅龕爲座。寢宮一處﹐與二龍子合坐處二﹐食處三﹐旁列周廬﹐長三百步﹐中掛人獸皮﹐及水族之鱗介衣﹐不見一士卒。惟臥地皆水虫﹐切切語﹐聽之亦模糊。木蘭入其宮﹐聞呼曰「大王將餐﹗」有魚面長如二尺人者﹐以蒸艾肉進。王嚼巨骨盡咽﹐二龍子爭割腎肉以獻﹐王還給髒肉答之。又一魚面者﹐進山雞三尾﹐引炬�其毛﹐父子各盡一物﹐又獻菇米之飯﹐是切人肝同煮者。王飯而輒嘆曰「羣肉滿盤﹐不如一片人肝。」二龍子皆曰「須吸白王小子之髓﹐作羹以奉甘旨﹐兒等方快於心。」王答曰「彼軍多婦人﹐得嘗其佳處一臠味﹐較勝於白玉豚兒也。」遂投箸起。

木蘭入外廬覘之﹐見前水虫皆變﹐披人獸皮者卽如其形﹐而立能語言﹐進宮中奏事。披鱗甲衣者﹐爭執兵械﹐林立待令。木蘭走出土城﹐水涸爲淤泥。知毒龍閉水之術﹐投之必陷頂踵矣。出竹杖化蟒騎之而行﹐登江岸﹐覓知古於店﹐乃向之村落。一夕而變爲大池。未解所以﹐疑瑪師以地陷﹐遽遷徙﹐天人間轉盼事﹐皆無一定﹐上雲際望﹐十里外露鏡光﹐下尋其徑﹐則知古坐石上﹐嗟呀不已。見木蘭之來﹐急告曰「昨夜鏡嘯﹐吾故出走以避之﹐懸鏡待天女﹐將有謀也。」木蘭以毒龍宮中事相告﹐知古曰「天女速往軍中﹐請總帥亟爲備﹐若毒龍之眾來劫﹐不可當也。適吾鏡山巓復吟﹐今日必與神人遇﹐宜仍於店捨伺之。」

木蘭先歸﹐知古行舊地﹐則大池水深﹐黝然不見底。一村嫗攜釣竿坐池畔﹐投餌致魚﹐而脫竿者九﹐此嫗不去﹐猶增餌焉。知古謂嫗﹕「釣者無必欲得之心﹐若是其不憚煩也﹐何不結网﹖」嫗曰「小兒輩所爲﹐吾老矣。假以須眉﹐當學後車之呂望耳。」言畢﹐有大魚銜鉤而上﹐鬣鼓蕩﹐將及丈餘。嫗不能掣﹐呼曰「小烏賊何在﹖」卽有兩小子奔至﹐並曳魚出。蓋呼其孫也。魚向知古動腮頰﹐如有言然﹐知古展鏡竊視﹐乃王者相。知其白龍魚服者﹐謂嫗曰「若得此魚﹐烹而食諸﹐抑鬻諸乎﹖」嫗曰「鬻之且不愛千金﹐食之亦不圖一箸﹐將獻之垓大王。」知古曰「垓大王爲誰﹖」其二孫曰「卽烏蠻江之龍君﹐吾祖母假子也。」知古曰「龍君嗜人肉﹐未必獻此魚得其歡心。」嫗曰「客謂此魚耶﹐人而尊者也﹐獻於垓大王。自能復其人相而饜飫之﹐吾誠愛吾子﹐不妄釣耳。」知古見嫗意不可挽﹐私開鏡向嫗﹐敲鏡背而密咒﹐嫗倒地爲蛇。二孫泣跪請免死。知古曰「速解魚﹐將爾祖母去﹐遲則鏡及矣。」二子頂禮﹐一置魚於地﹐一負蛇以歸﹐其魚躍入池。雷雨大作﹐四野晦冥﹐知古鏡之﹐則池中現大山莊﹐如貴人別墅。雨稍霽﹐一長須人從池中出﹐請瑪大師與主人話。但從之行﹐卽無水也。知古隨此人入池﹐不數武﹐紫衫人迎於門﹐入中庭﹐再拜。謝知古曰「非吾師神鏡﹐僕爲毒龍所魚肉矣。」知古叩所自﹐答曰「故郴州柳秀才﹐以洞庭君禪位﹐司龍職﹐誅滅水族之叛亂。前者受帝敕﹐來治烏蠻江毒龍﹐化大池爲小居停﹐避物色也。小劫無避法﹐爲魚以當之﹐亦計有吾師鏡光之援耳。往時天女在吾宮中﹐小童已報之矣。煩吾師告甘總帥﹐忍數日之厄﹐僕自討滅之。然總帥大功垂成﹐必有覬覦公侯之封爵者。堯舜之時﹐亦有讒說﹐甘非外廷重臣﹐亦殊禁近勛戚。徒以海濱俘斬﹐有古羆虎之風﹐統領大軍﹐專徵五省。𨿽不自滿假﹐深得士心。然如道人克敵﹐易入訛言瞽女子從軍﹐堪污介節。彼將造謗﹐吾豈無因﹐凱歌方來﹐懼有阻抑。吾師以爲然否乎﹖」知古曰「龍君所云﹐凡立功之臣﹐均宜奉爲龜鑑。甘總帥今事﹐卽知其將然﹐不敢有所顧慮耳。」

紫衫人送於門外﹐前長須人導之出池面。

歸而亟白總帥。甘君服其論﹐銘坐右云「幕客以下﹐各治鍛業﹗」化醇曰「嵇生好此﹐養生也瞽吾輩爲之﹐畏死也。但瑪師之意﹐非以毒龍畏鐵物﹐故鍛鐵以阻其來侵乎﹖」知古曰「是也﹐猶恐不及。」木蘭曰「柳龍君待拯之事﹐王妃已告於吾﹐此時諸將各染瘴癘﹐兩女徒中夜畏鬼﹐副參不能守﹐吾自護之。慶喜汕妮﹐爲鬼物所攫去﹐慕煒力戰奪還﹐今煒亦病矣。矩兒防護中軍﹐樂王父子相守﹐吾日夜巡警﹐恐有不虞。夫毒龍之潛相侵擾﹐其害過於戰鬥也。」知古曰「毒龍鬼之屬﹐宜不安於夕﹐今晚以計餌之﹐吾鏡尙存﹐樂王子與天女合力。先破其鬼膽﹐而後待柳龍君策勛也。」木蘭乃召四女至﹐置一房櫳﹐戒曰「鬼至但敲屈戌﹐無得聲大疾呼也。」四女如教。獷兒亦謂木蘭﹕「吾兩人各伏房櫳之左右﹐以救四女。」

知古入夜﹐取鏡遠視﹐告總帥曰「毒龍已出烏蠻江﹐帥羣鬼由地道薄營矣﹗」總帥命將士持火炬列帳下。毒龍之眾﹐轉入後營﹐見四女一室﹐兩龍子由地起﹐徑持慶喜。汕妮兒﹐亦爲毒龍所擁。魔妗急敲屈戌﹐知古懸鏡於房櫳外。木蘭從左至﹐獷兒從右至﹐毒龍未及斗﹐已爲獷兒所擒。兩龍子入地走﹐木蘭追獲之。羣鬼不敢出地。知古大喜﹐送總帥帳下勘治﹐毒龍自稱垓�﹐兩兒塗塗﹐先寄烏蠻江﹐黑苗來約﹐乘夜劫營﹐圖私漢女﹐死罪也。總帥命斬之。行刑者以無血告﹐木蘭曰「遁矣。」知古懸鏡呼曰「四女已爲毒龍攝去也。」獷兒先追之﹐四女不能從地道行﹐入云端五里而落地。毒龍父子﹐將擁之淫。獷兒咒疾雷急擊﹐劈其陽﹐木蘭呼四神將下﹐各曳一女返﹐毒龍父子來鬥﹐兩人各變異相爲金甲神﹐口鼻耳目﹐俱出火焰﹐毒龍料不能勝﹐徑率兩龍子﹐從地道奔還。至江邊﹐柳龍君已指麾洞庭諸介士合圍﹐先誅殛其水虫。毒龍父子盡在羅网﹐大呼乞緩擒捉。柳龍君曰「縛汝已遲五日﹐再緩焉﹐吾且得罪天帝。」命力士並縛之﹐先釘其魂﹐後斷其首﹐俱無復生理。入江中﹐火其故窟﹐斯足以報命帝廷矣。毒龍已滅﹐苻大驚無措。總帥方議進剿﹐適樞密院使臣至﹐宣諭云﹕

爾甘鼎招降白苗之功﹐自不可沒。今妖氛遽熾﹐困及元戎﹐三日之陷身﹐千秋之蒙垢也。自貶三株﹐𨿽萬不獲已﹐顧國家賞罰﹐人臣不當自言。若屢著戰功﹐則將自請加秩乎﹖諸葛大臣﹐用人失措﹐然後議貶。若自爲敵擄﹐豈直爲斯請哉﹗宜奪全官﹐並勘失律。姑以用人之間﹐及於寬宥﹐暫解總帥任﹐以都督領千人駐黔州﹐候代者來﹐卽以大兵付。著樞密使遣官馳諭。

甘君泥首謝恩畢﹐使臣慰曰「總帥奇功布於天下﹐行道之人﹐誰不嘖嘖﹖或議其後者。謂以道術取勝瞽以女戎隨行﹐聳上聽聞﹐遂奉此諭﹐非尋常蹉跌者比。」甘君曰「鼎之被辱﹐深挫國威。今命爲都督﹐猶未至貶三秩也。國家厚恩﹐敢不圖報哉。」使者去﹐幕客皆不爲甘君惋惜﹐以不終左遷也。李節使進曰「頃聞代者爲斛斯貴﹐世襲柔遠侯﹐以髙門偉望﹐時在軍旅﹐不戰而人多自降。四方每著懋績﹐今苗將平矣﹐彼合應其時乎﹖」郭節使曰「聞其嗜酒善陶情﹐軍士無所觸迕。惟揮霍不能遂﹐往往告逋徧都下﹐人目之爲債侯。夫吾兩人﹐分大圻﹐有李郭之目。然聽總帥令﹐如諸生之受教於學官﹐彼金張許史﹐皆望族也。其服總帥何如哉。今易此侯雅鎭有餘﹐而戮力同心﹐未必不讓美前人矣。」矩兒曰「果是此侯﹐乃酒星所轉也。憶阿母嘗言﹕『數年後﹐朝廷當用酒星﹐則總帥功益顯。』兒問何人﹐阿母又言貴不可言﹐今其名適符﹐當前定耳。」李節使曰「斛斯侯嘗思飲﹐則呼地下出酒甕﹐人謂其術神﹐如小軍使言﹐則非酒星無此醉福也。」

不數日﹐斛斯侯到營﹐甘君以兵屬﹐而請受節制﹐與李郭兩節使﹐張許史三都督﹐皆進謁。侯曰「吾至此間﹐亦非易易﹐身爲貴戚﹐且典重兵﹐自非十萬金﹐無以償十年之積負。諸君何以策我﹖」李郭兩節使曰「經理糧餉﹐向由兩大都督﹐金歿﹐計與張籌之﹐侯可自支取。」侯曰「吾曩日蕩平四方﹐犒勞軍士之物﹐其爲十萬也多矣。今日支取送都下﹐明當檄諸省補益之﹐無不可對主上者。」眾皆嘿然。營中兵制﹐仍甘之舊章﹐命甘以千人分駐別部﹐爲大營犄角焉。

苻聞甘君罷總帥﹐大喜﹐以烏蠻數千﹐索斛斯侯戰。侯自臨陣﹐矢及其冠纓﹐稍失利﹐遂堅壁不出。請朝廷增兵﹐調滇粵將士二萬人協剿。苻知黑苗兵單﹐漢兵大至﹐將無以抵禦﹐乃遣人約黃苗蚺吼﹐集兵盤江﹐以分西南之勢。蚺吼自噩靑气來奔後﹐相得甚歡﹐爲別置一營﹐分健苗三百隸之﹐給苗女十二人﹐更番侍直﹐噩與譚縱橫之略﹐出沒之機﹐蚺每至愜心處﹐執噩手﹐以指爪摑之出血。曰「快哉﹗王言。」不覺手指無位置所﹐噩至暢所欲言之頃﹐輒動足創蚺脛骨﹐蚺亦怡然。適使至﹐蚺曰「何以應之﹖」噩曰「盤江曲折﹐在黔中﹐如人之有臟腑﹐請爲笮渡五﹐筒渡三﹐橋渡一﹐王分萬人夾江而營﹐搗虛四擾﹐可以睥睨黔疆。訖乎滇國﹐王之據烏蠻﹐失其地利﹐不久爲漢兵所剪﹐佯與爲聲援﹐藉以牽制漢兵耳。王所部之苻蠻﹐三日不饑﹐而能鬥山兕﹐因糧於艸實﹐及射生之虫﹐一日可戰﹐經年可眠﹐雄圖不可棄也。吾近結玀鬼十三家﹐煉之得男猓二千﹐女猓四百﹐其術智均過尋常﹐計立營﹐江上﹐攻山之暇﹐兼治舟師﹐以王之福威。此行亦不復作窮苗想矣。」蚺曰「聆王之論﹐將使我據有全黔﹐而王得以潛窺東粵也﹐何其蔚苻哉。」噩因代蚺作書與﹐致連兵之意﹐蚺閱其詞云﹕

苗五色﹐配於五行而聯一气﹐如一掌五指﹐不容有殘缺者。自白苗樂王﹐獻其生命﹐國祚忽斬﹐災眚及乎四鄰。紅苗噩王﹐𨿽屬顚蹶﹐喪其家室﹐而膽益橫﹐气愈昌﹐匹馬來賓﹐吾爲之助薪以延燼﹐此火未可滅也。靑苗王﹐絕其姻好﹐身殉土獸﹐愚何足憐。卽其國不滅﹐吾亦遣人絕之。若爾王之長黑苗也﹐彊悍自天﹐翼飛則避其林﹐脛走則違其穴﹐積威約之漸矣。乃列陣而魔喪其金﹐借兵而龍誅於毒﹐妃死身竄﹐尙能營窟烏蠻﹐又何其善敗不敗也。來使云云﹐誠如所約﹐然吾聞王能致鬼﹐卒敗於漢人﹐恐致之非其鬼耳。夫烏蠻一帶多瘴鬼﹐段氏莫氏他氏﹐皆爲瘴神﹐王能以鐘鼓樂之﹐薦其牲帛酒醴﹐則可以結歡﹐使之效命。彼中死瘴﹐足困阿羅漢﹐以之染漢兵﹐勝於十萬蠻卒矣。有奇計不用﹐爲王惜之。

得書﹐謂左右曰「微蚺王指示﹐吾失策久也。」乃訪之江上﹐果得瘴神之廟﹐男曰「段將軍﹐」女曰「莫夫人﹐」其大將曰「他無敵。」

擇日﹐以兩皮鼓﹐三銅鼓﹐五蘆笙﹐苗女列九人﹐歌跳神之曲﹐陳羊豕各二﹐焚苗錦三束﹐獻椰子酒三缸。膜拜﹐女巫披髮﹐上下旋舞﹐祝曰﹕

願明神﹐起死瘴﹐黑兵無傷傷漢將。

方拜間﹐巫忽起立﹐作段將軍語云「黑苗王有道﹐祭神而丰﹐死瘴非神所主﹐須遣大將﹐稽簿籍於章老人﹐別致一札商之﹐當死者速瞽當病者死﹐不當病者病。神或可爲也。」大喜﹐拜曰「惟命﹗」巫又席地坐﹐作「莫夫人」語云「福大者不能瘴﹐然酒色甚則能中之﹐黑苗人三日內媾精者﹐宜速懺悔。」益恐懼﹐伏地叩顙﹐連數十聲。十二苗女﹐齊跪其後﹐手相壓﹐頭足相撞。巫又叉手立﹐作「他無敵」語曰「香火主人且歸﹐五日後來謝。」眾人皆起。巫倒地﹐復其本性﹐大呼﹕「頭背痛欲死﹐瘴神其先死我乎﹖」兩苗掖之而出﹐還徹羊豕與酒﹐殆已空空如。殊不能釋﹐狼狽歸其營。小苗諜至﹐言噩領玀鬼數千﹐營﹐江上﹐於下流造樓船﹐斛斯侯檄張許兩大都督禦敵。又蚺王領萬人﹐夾盤江而營﹐漢將禦之者﹐甘都督也。斛斯侯俟滇粵調兵至﹐方與王戰。笑曰「彼兩處勝負未定﹐吾恃章老人﹐巫言若驗﹐不費一槍刀半箭弩也。聞斛斯善飲酒﹐必兼嗜色﹐試驅苗雛男女﹐能盅漢人者﹐令彼吞餌﹐𨿽貴者多福澤﹐不患其不病而至死矣。」羣苗依計自行之。斛斯侯初以所支十萬金﹐寄京師之逋主人﹐掛漏猶多﹐來議者如織。楚蜀三司﹐聞侯甫臨﹐而囊極羞澀﹐並遣人致饋。李郭兩節使﹐不敢愛其家藏寶器﹐競出黃白金﹐以備犒軍物﹐又不止十萬焉。侯大悅﹐賜醴及將士。分他州所送食品。若熊掌駝峯﹐冰鱗糖蟹﹐及蠻中希有之鮭菜﹐與兩節使共饜之﹐曰「勞王事者﹐分貴賤﹐不異甘苦﹐可無以洽其情歟﹗」三日謂之淺澉五日謂之深杯。

一夕﹐廚吏告以越釀不繼﹐當若何而飛騎促之。侯捋髭曰「怯兒何爲者﹐吾試借中山元石一�。」指北隅者三﹐有兩巨罌﹐隨地龜坼出﹐揭其蓋﹐气味馥烈﹐乃燕趙間秫酒﹐非越中之醇。兩節使咸起爲賀。侯問左右曰「前蜀藩使送兩巴童﹐能樽前一曲否﹖」答曰「其本事也。」呼兩童登場﹐按節揚袂﹐引睇含﹐﹐聯步而歌曰﹕

天莫生愁﹐人間酌玉甌。寶馬將風走﹐寶劍將云透。﹗爭識富平侯。報國鳶肩﹐承家蟬翼﹐酒气猶能澤九州。

侯大笑﹐謂兩節使曰「誰爲此曲者﹐以張放目我﹐我當制一詞歌之。」

曾憑雙屐踏滄波﹐驚起魚龍跳舞。戰骨已枯方奏凱﹐掠入麒麟畫譜。蠻騎連云﹐苗弧掛月﹐那便將人侮。何非王事﹐勞臣鞅掌如故。故侯卻憶前生﹐玉屏珠帳﹐浪得神仙護。阿母忽教天上墮﹐收拾煙花無數。未戮鯨鯢﹐先調鴿﹐巧作相思語。餘情不樂﹐枉教山鬼相妒。

李郭兩節使嘆曰「喉之雄才勁气﹐眞可付之關西大漢﹐用鐵板﹐唱銅侯矣。惟此間虹雨霓雲﹐都成瘴癘。安得無數煙花﹐爲金華殿中人﹐一洗塵顏﹐重翻新曲也。」軍士耳語﹐有苗男女數十﹐修容極冶﹐聞侯之兩蜀童歌﹐如有忻羨者。侯命羅致之。男十三人﹐女十五人﹐頗解漢辭﹐嫻漢禮。侯以男女各二侍李郭﹐其十四男女﹐直宿帳中焉。侯將寢﹐以金叵羅酌秫酒﹐置男女於左右﹐而互飲疊淫﹐中宵無倦意。

明日﹐其男皆逃﹐女七人﹐爭爲長枕大被之樂。侯之視女﹐如無物也。然七人交持之﹐勿使息肩﹐至五日憊矣。兩節使問疾﹐侯曰「頭風方劇﹐肺病轉深﹐未免以軍事累兩制置使也。」兩節使曰「合營將士﹐俱得奇疾。一晝夜﹐停支軍糗者﹐將及五十人矣。」侯曰「聞甘都督幕中﹐蓄道術士﹐召之來視﹐或有禳除乎﹖」李節使曰「無過瑪知古矣。」卽以書致甘君﹐乞瑪師鏡病者。知古憑鏡潛審﹐斛斯侯之牀下﹐兩蝦蟆吐白气如綫﹐上貫侯鼻。其軍中﹐則有蛇蜿蜒丈餘﹐以舌刺人而气斷﹐以尾捎人而聲嘶。謂甘君曰「蟊賊之來﹐不知其向﹐當窮之。」再鏡苗中﹐見黑苗在野廟頂禮﹐而不見其神。呼獷兒告以故﹐獷兒曰「蝦蟆及蛇﹐卽廟中妖神也﹐師自入斛斯營鏡之﹐其物必逃歸﹐則我擊之於廟﹐若擊而不中﹐我亦走還。」甘君曰「何言之怯耶﹖」獷兒曰「聞烏蠻多瘴鬼﹐受千年積陰气﹐化爲虫蛇﹐其厲者上衝霄漢﹐如五色彩雲﹐能阻仙人鸞鶴之路﹐因苗中人棄於天﹐畜棄於地﹐𨿽有妖孽﹐三教主往往置之。聖人所謂天地之憾也。蝦蟆蛇二物﹐非其尢者必有似是之魔神統之。」於是知古徑往斛斯大營﹐開鏡照牀下﹐蝦蟆躍不見。及軍中﹐蛇亦騰無蹤。謂兩節使曰「吾見侯之疾﹐將不可愈。軍士死亡者亦多﹐醫國手不來﹐初無善策。」兩節使密語曰「向知甘君有祕授之圖﹐盍考索之﹐萬人之命﹐貴侯之身﹐宜乞天醫也。」知古諾之﹐歸以告甘君。燭生曰「自獲吾師人鏡以後﹐勿稽此圖﹐想人天之間﹐圖爲鏡掩矣。」甘君展第三圖有云﹕

禽瘴死畜﹐虫瘴死人﹐在烏蠻江背者﹐曰「五云瘴」﹐映天若霞﹐觸之立死。又名曰「趨炎瘴﹐」先斃貴人而次賤者。人被瘴死﹐移置水邊﹐其魂必化爲魚鱉入水﹐因而捕之﹐炙其骨爲粉﹐和硝磺糝將死者臍中﹐腹出黑血升餘卽愈﹐宜祭已死者水葬之﹐不沈瘴鬼。

甘君捲圖藏枕中﹐以其說致書於兩節使。李郭大喜﹐先如法用一卒試之﹐果得不死。入帳中﹐見侯所交之苗女﹐已斃二人。尋帳後﹐適得深潭﹐移兩屍其上﹐网潭出巨蛤如盤者二﹐煆碎之﹐合硝磺置侯臍中﹐大吼而气遂絕。兩節使怖曰「侯若不諱﹐罪先我二人﹐但授方之甘君﹐與方士殺人者無異。」亟致書招之來﹐謀安全計。書至﹐甘君大驚。木蘭願隨往察﹐至帳外﹐兩節使迎入﹐見侯死骨已冷。木蘭私告甘君曰「無恐﹐戒守者勿哭﹐吾自探樂王子。若偕還﹐當可冀活也。」甘君遂告兩節使曰「仍前法救將士之垂死者﹐吾三人自守侯寢﹐將以待救。」兩節使從之。木蘭飛空至烏蠻野廟中﹐見獷兒撫掌而笑﹐問以何故﹖獷兒曰「吾與瑪師計﹐至此間待妖。忽有一蛇兩蝦蟆投廟中﹐欲合其泥神﹐吾變雷神相疾擊之﹐泥神碎而兩物死地下﹐有五色霞光﹐從廟後起於空中﹐一叟拱手曰﹕『若知章老人乎﹖蠻中山川﹐非毒物不能守。若何爲害之﹐無二物﹐是無老人也。且天帝向老人索取二物﹐何以對命耶﹖』吾答曰﹕『汝亦就吾擊死﹐則老有所歸矣。』叟殊怒﹐舉杖逐吾﹐仍落此廟前。吾欲騰去﹐則五色霞繞其身﹐迷於所往﹐故見天女來而笑也。笑吾之無能﹐而叟之無謂也。」木蘭曰「叟能籠罩王子﹐定非庸魔﹐從此而歸﹐我當爲先路之導矣。第斛斯侯染瘴尙生﹐受醫竟死﹐庸誤之愆﹐乃在甘帥﹐柰何﹖」獷兒曰「地下死蝦蟆二頭﹐蛇一頭﹐正藥籠中物也。」視之﹐果爲雷震死者。木蘭吐火炙之﹐臭聞數十里。獷兒以鐵椎碎之﹐裹腰際﹐喜曰「返魂香從何處覓取﹐乃吾徒鍛成之。」兩人隨飛空﹐五色霞復來裹。木蘭咳唾一物﹐上天如雌霓﹐吸霞食之。章老人乃無術焉。兩人還大營﹐見將士之屍﹐有不及水葬者已復蘇﹐蓋廟中火炙之臭味﹐有以醒之也。兩節使迎曰「樂王子有以策侯乎﹖」獷兒曰「先以苗婢之魂﹐爲淫蛤蜊之殼﹐何以救貴人縱酒漁色之命哉。吾腰間所攜瘴神之骨﹐斯對癥矣。」先是侯聞炙骨臭﹐已有气一縷出鼻間﹐至是以所鍛二物死灰﹐雜硝磺屑﹐鋪侯之臍腹上。須臾﹐侯腹有孔﹐流黑水數升﹐及大吼而起。甘君及兩節使咸以手加額﹐賀侯無恙。侯泣下曰「非數君者﹐吾鬼雄久矣。瘴癘之地﹐豈合將兵哉。」呼木蘭獷兒至前﹐以禮致謝。謂甘君曰「吾辭朝之日﹐上有甘某用人好奇之惑﹐命吾察實以聞瞽今拯我於死地者﹐不出此兩奇人﹐是君固以奇勝也。吾薦剡之不及﹐而何以劾奏爲。」甘君問曰「侯曷以知其爲瘴災耶﹖」侯曰「吾魂魄歸天地時﹐仿佛見旌節數人。若迎之還京師故邸者﹐一老道士自稱劉元海﹐叱從者毋得誤引星使﹐吾乞其指示。道士曰﹕『汝爲瘴妖所賊﹐故人甘鼎﹐已考天書爲救治矣。以誤用瘴魂﹐遂至委脫﹐然樂王子獷兒﹐吾弟子小徒﹐必能活汝。女將木蘭﹐龍君弱息﹐亦隸故人幕下﹐自來解汝厄﹐汝不宜早復躔次也。』聞香气入腦﹐吾心神已還捨﹐腹中又去其疾﹐乃得復活﹐與諸君相見耳。」眾爲之墮淚﹐甘君告於侯曰「營卒來報﹐黃苗犯分駐地﹐請歸而戰平之。」侯曰「吾才痊可﹐不遑以一盞爲都督酬勞﹐中心養養﹐克敵而還。幸副斯意。」甘君以木蘭獷兒﹐遽歸其營﹐燭生告曰「前夜黃苗蚺吼渡盤江﹐截我餉道﹐正參命慕煒以二百人援之﹐萑蠻佯退﹐煒追之不返。常越沙明從杜進士﹐以十六騎出探﹐亦無音耗。正參宵中不寐﹐秉燭書字﹐無何而燭滅人寂﹐副參詢其故於瑪師﹐師展鏡忽晦﹐正憂思無策﹐適明公還營也。」甘君亟入季孫捨﹐侍者哭泣云「夜半不知所之。」視所書字﹐乃紀夢者﹐曰﹕

是歲甲子月﹐從甘使君營於北盤江﹐午旗翻電﹐夜鼓落星﹐豺虎遠驕﹐蚍蜉近偃。方就枕安簟﹐聞笑於梁者。視之而眸﹣﹐或掖臂一躍﹐徑登梁坐﹐索先笑者爲雞﹐作人語刺促﹐類啄粒聲﹐不覺生厭﹐驅之飛去。梁自載以行海上﹐足底生風雲﹐仰視穹碑萬千﹐中有篆文﹐書典午沒﹐余大驚身墮﹐則駭汗流枕簟。睇燈花﹐熒熒然作蜻蜓眼。坐而思之﹐夫苟縈念身世﹐夢不欲其佳者﹐雞在梁則無棲﹐梁載人則就木﹐海者悔也﹐碑者悲也﹐典午沒者﹐司馬亡也。余身如卉犬。俯仰萬象﹐曷敢竊靈於兩間。惟甘君是顧影之伯樂﹐聞聲之葛盧﹐傾瀝至懷﹐無有答貺﹐心魂鑑諸﹐不宜爲此惡劇﹐俾笑而自點也。荒天待曙﹐志士勿昏。

燭生曰「詞尙未盡也﹐而人何往乎﹖」甘君曰「意將盡而聲先咽矣﹐傷哉。」化醇自偕知古般至﹐謂甘君曰「正參不合中道相捐者﹐气成夢﹐情噓感魔﹐其中何往何來﹐如禪家之出定入定﹐非眞有定耳。」甘君問知古鏡晦之故﹐答曰「吾鏡體陰而用陽﹐有相侵者﹐必陰陽之賊也。」甘君又問能測其所在乎﹖答曰「玀鬼中有陰陽並生之人﹐露其下體﹐翳日月而塞風雷﹐若以幻相乘﹐鏡何足恃﹖疑卽與正參之遇災﹐同時兩事﹐吾道兄李眞人若在﹐必不使有此侵害﹐卽害亦易弭矣。」甘君曰「斛斯侯行入冥途﹐卻遇眞人本師劉君﹐叱退其迎神者而後活﹐劉君神力博厚﹐豈近向此間遊歟。」獷兒告其父曰「吾師授祕語﹐嘗言兩馬忙﹐盼劉王。今正參與國師之姓爲兩馬﹐而吾師之師﹐實漢劉王﹐安知其非卽機會歟﹖」般爲點首。木蘭曰「神靈自來﹐將卒須救﹐請自與矩兒弟﹐往援慕煒﹐兼訪杜進士三人也。」獷兒曰「玀鬼系噩苗所部﹐我其偵焉。」甘君並從之。慶喜前告曰「喜年來﹐窒欲漸有純功﹐養心隨其火候﹐荒唐之夢﹐眞已寂如。昨與汕妮連牀﹐俱有邪陽來擾﹐感則曾無其想﹐觸則實有其形﹐致寇可虞﹐乞以兵衛。」化醇曰「兒魔妗﹐亦一夕見鹿頭人三四來擁﹐力拒幾不能脫﹐大呼駭吾﹐吾誦解卦全爻﹐二�得無咎﹐無惑乎修羅少主﹐固有負乘占者也。」甘君曰「然則各伏甲士數人以備之﹗」是夕﹐慶喜與汕妮﹐牀頭各置一劍﹐銀址髙燒﹐假寐以伺。旋有兩人自牀下出﹐各登一牀。汕妮懼﹐揮劍速斫﹐其一人仍走入牀下不見。慶喜劍將舉﹐其一人驚﹐亦下牀﹐取白羅巾擲之臥地。甲士出縛之。化醇先於房外設髙坐﹐置《易經》於其上﹐而嘿誦不已。房中屋角落四鼠﹐立地均變爲人﹐將侮二姬。甲士來鬥﹐四人空拳﹐奪甲士械還擊。兒魔妗﹐見甲士不能敵﹐各掣牀後戟並刺﹐一人先化鼠逸去﹐殺其二﹐擒其一。化醇曰「不虞臥榻之側﹐而爲人鼠戰場也。旦而縶送甘君訊之。」慶喜所獲者爲萑蠻﹐屬黃苗。兒所獲者爲玀鬼﹐屬紅苗。甘君遣鄔郁﹐械送二賊於大營﹐聽斛斯侯處置。時張許兩大都督﹐來告急云「噩靑气所招之玀鬼﹐能夜出擾人﹐其出沒遠近無定﹐向知甘都督幕下﹐有道術人﹐宜調取救護。」侯取玀鬼一人聽勘﹐卽陳狀云「身是猓夷﹐玀鬼乃部長名號。噩王來徵兵﹐共十三家﹐將及萬人﹐能化形者﹐男女二千四百人而已。先吾部之能者﹐與萑蠻劫甘都督營﹐已獲其參謀一人﹐又厭其軍師之鏡﹐歸而受上賞矣。前後劫張許營者﹐俱有俘獲而返。前夜﹐萑﹖﹖耍﹖叢嘉崴娜耍﹖偃「識級接﹖興吶﹖﹖蠐牒號﹖凡皇ぃ﹖剿酪惶櫻﹖岵恍葉﹖餷芤病﹗薄『鈑摯避蘼﹖﹖┰唬骸奧﹖酪塾諢潑紓﹖艸鋈臚林校﹖﹖潦拾倮鎩Ｎ因磐跤胴﹖趿﹖﹖﹖時酥心銹﹟﹖畢嗦事雍號﹖﹖仍﹖肆腳﹖諉蚊輪校﹖笠菇﹖嗲耙﹖﹖旒八夠觶﹖﹖匆蝗耍﹖縈傻刂刑印Ｂ﹖謊岵荒芴右病﹗薄『釵視斜鸞俜瘢坑止┰唬骸扒壩瀉喝斯﹖探﹖ち糕茫﹖銥﹖頤繒﹖摺Ｂ﹖扔杖朊荏渲懈恐﹖﹖鴉裾票﹖掄咚娜艘印Ｈ羯﹖虜文保﹖拔劬﹖﹖擔﹖閱銹Ｎ﹖﹖﹖岬﹖嫘校﹖茨芐﹖Χ﹖﹗薄『羈北希﹖﹖≈羈崍倚蹋﹖槭┢瀋懟Ａ皆舸笮Γ﹖桓春敉礎Ｄ慫榍兄﹖﹕鉅哉判砬朐﹖﹖擔﹖﹖﹖艋垢娓示﹖﹖

郁甫歸﹐常越沙明亦至。甘君問慕杜及兵士何在﹖並答曰「先慕煒追萑蠻﹐遇伏墮深箐被擒﹐其二百人皆故紅苗﹐走降蚺吼﹐俱受煒暗策者。杜進士與越明﹐僞作行客﹐見慕煒縛至﹐吾三人呼與詭語。萑蠻嘩曰﹕『漢人多黨﹐其詞祕﹐必有算也。』因並縛吾三人﹐所攜十三卒﹐亦故降苗﹐杜進士使之奔﹐江﹐投故主﹐隱爲漢諜。吾四人縛見蚺吼﹐慕杜兩君﹐自稱噩王妻兄弟﹐蚺遽謝唐突﹐乃釋兩君﹐畱帳下﹐備文武事之任﹐兩君復言於蚺﹐亦釋吾兩人歸。杜進士密語云﹕『歸告使君﹐黃苗猶不難平﹐紅苗可患也。似宜移兵拒之﹐遲則張許必爲所困矣。』」甘君曰「獨不計黑苗乎﹖」鄔郁曰「有斛斯侯及兩節使當之﹐誠不足慮﹐惟張許兩大都督﹐受擾於玀鬼。侯欲明公以道術人助之﹐似不可緩矣。」甘君曰「天女樂王子﹐皆出探未歸﹐余更無道術者。」知古曰「吾鏡𨿽昏﹐吾心尙徹﹐除玀鬼之慝者﹐不當求之軍中。」甘君亦恍然曰「得非樂王子淵源之人耶﹖」知古曰「如雲不然﹐試觀其後。」忽斛斯侯有書至﹐甘君覽畢﹐謂化醇曰「請副參偕兩�至大營﹐別有所議。」化醇視其書笑曰「吾始知貴侯韜略矣﹗」

誰從奇鬼立奇勛﹐看取鴉頭試蝶裙。

道士法身鳴垤鸛﹐蠻人心事負山蚊。

賦愁徒遣筆雙管﹐聞勇不須椎百斤。

急雨打門風到帳﹐連宵酒困故將軍。

中屏氏詮曰﹕

繼菩薩道人之迹﹐而酒星爛焉。扶墻摸壁之見﹐當以爲菩薩規色。道人箴財﹐酒星之篇﹐殆著酒銘者矣。豈知史氏以伯王之略自任﹐其注意無非治亂關頭﹐菩薩主劫﹐道人談兵﹐酒星出而紛紜之形勢﹐定於一也。天若不愛民﹐酒星不轉輪。酒星常下界﹐天下不得壞﹐吾固將頌之。

且骨而气血皆竭﹐兼愛斯害義瞽點金而水火不流﹐爲我斯害仁。惟酒則養陽﹐气調而血亦調。酒則物土﹐水濟而火亦濟﹐星辰之降﹐其爲官乎﹖

債帥之名蝦於唐﹐藩鎭朝於京師﹐往往多逋﹐故名之。然帥不宜有富之號﹐亦何至有貧之形﹖不安於貧﹐恥不爲富﹐而債之事起。始則假之於公帑﹐而債在君上瞽繼則假之於官僚﹐而債在朋友瞽終則假之於豪家賈捨﹐而債在州閭鄕社。求在彼者﹐無券之可焚瞽求在我者﹐何臺之可避﹗帥乎帥乎﹐有命在天。債乎債乎﹐以終吾年。如是而天下不可爲矣﹐曰以酒星爲之﹐則債有盡﹐星可借天錢瞽債無窮﹐酒可傾海藏也。如是而天下可爲﹐眞伯王之略。

以酒抵債﹐將而爲銀液乎﹖吐而爲金波乎﹖酒星曰「吾自飲耳﹗」有酒如溝﹐有債如舟﹐溝能藏舟﹐舟不能塞溝也。於是酒如故。

以債營酒﹐將以資本爲曲蘗乎﹖以贏餘爲水泉乎﹖債帥曰「吾終負耳﹖債如中惡﹐酒如飲藥﹐不中惡﹐無須樂。𨿽服藥﹐亦不能無惡也。」於是債如故。

卷之十二

禪伯變閹奴

於眾妙得元﹐則能心在腔裏瞽以兩端求竭﹐寧解齒爲骨餘。龜喪十朋﹐所以益神明之壽瞽虎無乙字﹐何須還牝牡之天。

眾謂化醇何以言之﹐卽誦侯書曰﹕

君往歲陛辭﹐曾以粵中滅火眞人﹐薦楚軍治妖。上命粵制使石公﹐召眞人來楚。石公屢奏眞人玉音遐心者﹐於今三年矣。玆有峨嵋異僧號剛上人﹐赴粵行省﹐自陳得道在滅火眞人之前﹐願將袈裟半領﹐裹南伐之旄頭瞽錫杖一肩﹐擔左旋之斗柄。來我楚營﹐蕆斯苗事。石公奏請於朝﹐由粵星馳而至。吾念滅火眞人﹐與君證夙因。閫內外之徒﹐靡不搔首延佇﹐謂宜翩來﹐贊師幹而洗妖穢者﹐旣不可得﹐乃思其次。剛上人之智力﹐吾誠不能蠡測而管窺之。然白足請纓﹐其必有道﹐君盍與幕下士集謀以報﹖再副參謀明化醇爲剛上人之故人﹐亟思晤對﹐且請以其二姬來﹐別授破苗之術。吾聞明參謀蜀之迂士。其二姬﹐皆苗女之英﹐凡爲國家立大功﹐誠不與鄕黨爭細行﹐無論君與吾皆典兵﹐不以楚材晉用而分畛域﹐卽明參謀受命行間﹐亦無得議其盡室以行﹐竊妻而逃者也。又二姬亦嘗爲剛上人弟子﹐非有唐突﹐且熟商焉卽示行止。

誦畢﹐聞者咄咄。樂般曰「一兄果有此方外交乎﹖則二姬之瓣香﹐亦易聞而知也。」化醇曰「在我者固自知之﹐女子從師﹐未聞有命。」乃呼兒魔妗出﹐並叩之。兒曰「昔十歲時玩月﹐見一僧冉冉從月中下趺坐前除﹐云自峨嵋山來者﹐欲度爲女徒。吾驚呼父母持梃出擊乃走去。豈卽此剛上人耶﹖」魔妗曰「吾在噩王帳中洗盥畢對鏡﹐忽見鏡中有衲子微笑﹐回視則已無有。就鏡問之﹐答云岡刀和尙﹐囁嚅不已。適噩王至﹐衲影遂亡﹐明日復見﹐語予云﹕『前身是我發徒﹐今化形相招﹐當呼師父也。』吾唾之影亦滅﹐夫前生師弟﹐詎可知之﹖半鏡顯微眞無著處﹐安得以爲口實乎﹖」甘君曰「前此播種﹐今而生梯﹐剛上人誠與二姬有衣缽因矣瞽副參之結納﹐信有諸乎﹖」化醇曰「始嘗入峨嵋山中結茅﹐演先後天圖說﹐一丐僧半面爲虎所創﹐呻吟於牀後﹐吾飼以飲食﹐兩月愈﹐再拜求爲弟﹐吾憐而許之。此僧談入幽玄﹐稍瀹靈腑。問其號﹐曰智瞽。一日忽不見﹐剛上人寧卽智瞽﹖」樂般曰「《尙書注》云﹕『瞽﹐剛鐵也。』詎不信然。」甘君遣化醇以二姬往﹐及中途﹐值木蘭還營﹐謂化醇曰「副參此行﹐不能救二女徒之厄。吾見甘君後﹐當進神速兵﹐但勿惶懼也。」化醇及二姬致謝而去。

木蘭進帳﹐陳黃苗形勢﹐甘君曰「矩兒安在﹖」答曰「矩兒弟已入慕杜之室﹐不欲無功而歸。因杜進士以見蚺苗﹐蚺悅其小而善戰﹐欲以女妻之。矩兒第以未奉將令﹐稍托詞從容﹐然蚺夫婦及部下人﹐均以爲巢之居而足之系﹐此快婿不可失矣。杜進士策云﹐機不可失﹐須決之於主人﹐謗恐其興﹐請裁之於元老。吾故爲此行也﹗」甘君曰「吾兒得婦﹐萑蠻之敗﹐自在吾掌握中。」遣常越以意達斛斯侯﹐將出帳﹐仍返報曰「藥王子隨一老道士至。呼使君出迓。」越自赴大營。甘君肅衣冠出﹐獷兒呼曰「主帥可識此老師否﹖」甘君視之﹐鶴氅梳於絳霄﹐鳩筇濯於蒼水﹐咳唾如聞虎嘯﹐容儀乃見虯姿﹐庶幾王者規模﹐迥異道流骨相。執甘君手而言曰「前事非幻﹐後來勿疑﹐君識我﹐我始識人矣。不然﹐昧昧以思﹐皇皇何益﹖」甘君答曰「鼎非無一隙之明也﹐爲至明者所障﹐遂無能明﹐顧翳生於目﹐亦藉金篦刮之而已。老師其夢中之人耶﹖抑眼中之神耶﹖」老道士曰「在使君爲意中﹐在斛斯爲夢中耳﹖」甘君頓悟﹐乃跪拜謝曰「冢中見援﹐未言今晤﹐老師之降﹐喜心散而不能收﹐殆爲鼎之於國家也﹐又殆爲眞人之於鼎也」迎入坐﹐復拜。老道士答拜曰「此行實非所期﹐冢中先師之命曰﹕『銷兵以泉﹐洗兵以火﹐晉氏以炎失徳﹐眾火沸之。爾引之於先﹐若鮮卑羯與氏羌之屬﹐皆助薪而投炭者﹐用爾餘烈﹐洗今之兵﹐此其運會矣。』故吾行北天﹐入地下﹐浮中海﹐轉南極出地﹐還細亞細之壤﹐至交址﹐適小徒李長腳來謁﹐言使君近日星躔不吉﹐主名挫而身危﹐乞吾過訪﹐道濟王師﹐吾不拂其請。至衡嶽前﹐斛斯貴之魂﹐爲故隸所牽﹐將還酒星之次﹐吾以斛斯與使君協恭﹐不當死﹐爰叱退酒隸﹐而引其生魂還營。卽俾斛斯自告使君也。徒孫樂世治﹐將救司馬季孫於紅苗中﹐因但能自變﹐而不能窮玀鬼之變﹐迄無成功。吾令之還﹐待晤使君﹐別有所授。幻物壞性﹐𨿽小徒李長腳在﹐亦無能制玀鬼耳﹐況徒孫哉﹗」甘君問曰「老師入地﹐胡復行海中﹖」曰「凡上於天﹐下於地﹐俱是水﹐如雞卵焉。空處盡白﹐實處盡黃也。吾所行中海﹐乃四海之宗﹐所以生中央土者。」幕中諸士﹐皆入爲禮。知古曰「今辰昏鏡復吟﹐疑吾友眞人欲來﹐初不料尊師辱臨﹐弟子可云罔覺﹖」樂般曰「小兒於老師﹐如耳之拱鼻﹐宗傳中祖孫之義也。」燭生曰「小鳥不知泰華之峻﹐細魚莫測江河之深。桑何人﹐而瞻古霸王之气宇﹖且挹眞神物之光華。令我神契元都﹐而象空濁世。」老道士曰「瑪生誠異散人﹐二士亦超餘子﹐此間有符氏之毛后﹐美而善戰者﹐聞其轉生謝家﹐今生證妙果矣。何不見吾﹖」甘君唬骸啊⌒荒鋟絞堂骰﹖迹﹖﹖﹖褂﹖﹖看伺﹖吧﹖共環慘﹖俊薄±系朗吭唬骸笆勻÷晟﹖﹖擔﹖﹖崠闃﹖﹗﹖

知古跪獻其匣﹐老道士向空叩齒作梵語﹐一叟翩然而下﹐揖求所役。老道士頤指匣中物﹐叟掀髯曰「如教。但當喚吾妻出﹐吾磨鏡以剛不以柔﹐慮有折損﹐陰人亦自藏用﹐幸吾吞之而來。」眾駭視﹐叟猶作哽噎態﹐硅然有聲﹐吐一紅杏﹐如丸轉地。叟厲聲喝之漸定﹐長大爲娟秀女﹐向上客斂衽。老道士曰「曾摯瓶貯水來耶﹖」女曰「渾忘卻矣。且柰何﹖」叟�目而詈﹐女笑曰「老傖殊蠢﹐水在內池。不在外海也。」傴僂自尋襦�間﹐得蓄水器如桃子大﹐滴之則涓涓不絕。開匣出鏡﹐以纖手濯水﹐不持磨物﹐而十指作搓銅響﹐興殊未已。叟驅之下﹐捋其髯有涎如珠著鏡﹐卽銀母也﹐亦以手淬﹐歌曰﹕

美人鏡如寶﹐仙人鏡如艸。雌雄兩鏡不相惱﹐非雌非雄那能保﹖愛鏡主人卯金刀﹐聖磨不燐心忉忉。要與萬靈洗疵類﹐孰云磨鏡無賢豪﹖兩手化龍與云鏖﹐云去月來水母逃。夫妻磨鏡主人罵﹐傭奴誓不還仙曹。

叟歌未畢﹐女坐地和之﹐鏡忽作裂聲﹐視之有痕如割。叟大驚。女曰「必有聞歌而竊視﹐以其私穢觸鏡者﹐爾時之鏡如嬰兒得悸疾﹐少觸卽死也。」甘君察之﹐乃汕妮失檢點﹐慶喜以妮犯鏡神戒﹐命之跪而謝過。女曰「穢之觸以其婦﹐腥之解卽以其姑﹐告於甘君﹐須噩王夫人刺臂血滴之﹐𨿽裂亦無縫矣。」慶喜有難色﹐老道士曰「菩薩前身不惜九九之命﹐乃不能以一縷血相捨耶﹖」喜竟伸其臂引刀刺之﹐血滴而鏡痕合。老道士喜曰「三千大千之心廓焉﹐十里五里之霧開矣。」咒云﹕

兩大合鏡﹐五行凝精。气陽鏡易死﹐血陰鏡易生。陰陽遇賊晦﹐陰陽遇配明。新鏡已明﹐古道將成。磨鏡之人﹐一雙入吾罌。

袖出一小罌置於中庭﹐叟先跳入﹐女繼之。老道士喝云「去﹑去﹗」罌自飛入天末而滅。獷兒請曰「瑪師之鏡生矣。老師曷以拯正參之死﹖」甘君問曰「汝何方遇正參而知其危急﹖」獷兒曰「玀鬼中﹐男猓匿女﹐女猓致男﹐女猓共八寨﹐每寨置五十人﹐吾蹤迹正參不得﹐曾以四更後伏地戶聽人言﹐至第五寨有漢人哦詩﹐哦畢復嘆﹐則涕泣有聲。吾聞其蜀音﹐以爲必正參也。乃鉆地戶出窺之﹐正參爲女猓所制﹐錮斗室中﹐見吾而泣告曰﹕『始我夜坐﹐作書紀夢﹐步月中庭﹐坐一山石﹐無故石載我平地飛起﹐在石上惟恐墜死﹐凡一日始入此間﹐石忽變爲女猓﹐以刀脇降﹐我誓死不辱漢﹐彼又招其伴十人導我淫﹐夫我守甘使君之節﹐懼如明副參之﹖﹐不敢淫也。故吟詠悲泣﹐不謂小冠軍使聞之﹐旣見我﹐何以出於火坑﹖』斯時吾變爲蛇﹐令正參騎之出斗室﹐見一綠發怪裸體而來﹐其私處有二物﹐吾術爲所破﹐此怪仍劫正參去。吾斂傺時﹐老師示形﹐遂從之以還耳。」老道士曰「世治汝來前﹐夫變化萬端。其所以變者一元也﹐汝能變禽獸矣﹐而不知萬禽皆一鳳之毛﹐萬獸皆一麟之角。汝能變鱗介矣﹐而不知一龍藏羣鱗﹐一龜藏羣介。汝能變蜾虫矣﹐而不知十萬八千之虫﹐由於一蠛蠓﹐得其一﹐則不變而可以括萬變之囊。」樂般聞斯論也﹐心追手摹曰「斯乃變易之易﹐原於不易之易乎﹖」甘君亦嘆曰「旨哉﹗」獷兒問曰「小弟子方變蛇行﹐而陰陽之怪乘之﹐術遂解﹐何歟﹖」老道士曰「怪卽女猓也﹐以汝能變﹐轉以變克汝。究之﹐汝不知其一﹐女猓又知其一而不知其二。此正不能敵邪。而邪亦不足以勝正耳。」獷兒跪而請曰「所以破女猓而歸正參者﹐惟老師教之。」老道士出一素紙﹐問獷兒曰「汝見其篆乎﹖」答曰「無所見。」卽噓气顯一神人﹐張巨口出一手五指﹐取獷兒吞之。良久﹐仍吐出﹐神人不見。復取紙命獷兒審視﹐答曰「見其篆細於�螟﹐得五千字。」老道士罵曰「愚小兒﹐若何有如許字﹖」獷兒再視﹐仍素紙焉﹐點頭曰「無半字。」老道士曰「可矣。汝去﹐江上﹐縛綠發怪﹐仍負司馬季孫歸﹐晦鏡之賊亦得也。」獷兒拜謝去。

沙明進帳云「來黔撫軍者爲區布政﹐使人賫書至。問苗中事。」甘君閱之云﹕

星在粵西﹐聞足下平�罕之叛苗﹐援隴西之知己瞽持檄鼙煩靑佩﹐執鞭遂有白蠻。分兵而解李郭之圍﹐列陣而懸之首。當日知公有我﹐不圖遂至於斯。後來許國何人﹐亦恐難爲其繼。徒以功髙之累﹐且退飛瞽不曾意滿而虧﹐雷終出奮。星也宣粵無狀﹐忽膺節﹐之加瞽撫黔有憂﹐竊藉風雲可接。側聞苗民逆命﹐尙有其三瞽常謂漢將封侯﹐當居第一。思其前績﹐址是遠謨﹐眞人猶在行間﹐我亦不應有疾。天女更來海國﹐君其何患無成﹖

甘君得書喜曰「區公來撫於黔﹐爲此州稱慶﹐惟稍隔戎行﹐無由覿面耳。」因以詩答區撫軍﹐遣其使致之云﹕

人隨地气北而南﹐豈謂天功我敢貪。

楊僕頭銜新粵嶠﹐桓公手植故江潭。

疲於兵事不堪七﹐宥以國恩何止三﹖

多愧知交相問訊﹐心如再熟有春蠶。

因憐後福必先災﹐不遣星文圻上臺。

天女弓衣防寇至﹐眞人藥裹作醫來。

焉知嶺表丰碑立﹐已兆黔中大府開。

君自遷喬吾入谷﹐修翎相習莫相猜。

此間氛�總難消﹐干羽空傳格有苗。

蟻賊頻窺惟恃險﹐鵝軍驟勝不知驕。

陳師稍看魚龍戲﹐樹幟多逢艸木妖。

至竟勛名誰藉手﹐漢家終倚霍嫖姚。

使者自去﹐木蘭曰「區公之書﹐尙不知吾已在營中也瞽然吾𨿽在﹐於事何益﹖途中見兩女徒赴大營﹐想早晚危矣﹐當煉玄武神救之。」老道士曰「玄武神所領元緒子弟﹐蹣跚不利於行﹐若剛上人化金剛禪爲七十二鉆﹐則皆死矣。不能挫其毫末﹐且將以妒能戕賊之說﹐蠱惑斛斯﹐曲反在我也。」木蘭曰「投鼠而器不壞﹐揮斤而鼻不傷﹐非老師而孰能之﹖」甘君曰「斛斯侯以書來﹐遂有賺副參而攝二姬之事﹐吾尙疑焉。」木蘭曰「剛上人嘗受術於啞諭﹐以淫其女弟子﹐爲所呵逐﹐此事點金道人言之﹐吾早在營﹐必諫阻副參夫婦之行矣。」老道士曰「聞之吾師云﹕『人有所嗜﹐必有所制。』吾師銷一世之兵﹐吾獨不能銷一人之兵乎﹖」召木蘭至前﹐授一小盒曰「以付大女徒謝娘。」木蘭拜而行﹐隱身入斛斯帳﹐見侯方與明化醇奕﹐化醇曰「侯得不毛之地﹐壞卻萬里長城矣。」斛斯侯曰「𨿽然美目之盼﹐君失其四也。」左右進曰「此局殊可不完。上人方與二姬談禪﹐請相詣。」侯與化醇攜手入﹐見剛上人趺坐禪榻﹐兒魔妗皆侍。侯與化醇列坐其側﹐上人問曰「汝等心上有蟣虱二﹐孰與捫之而與我食之﹖」侯答曰「虱求食於心者﹐我將使我心食之。」化醇答曰「捫之在師﹐食之在畜。」兒曰「我自捫之﹐是僧是虱。」魔妗曰「師自求食而不能捫之﹐虱得以食師之心矣。」上人又問曰「兩虱不育﹐請大眾承其祧。」兒曰「還叩僧心賊心﹐何爲不與虱延一脈﹖」化醇曰「兩虱皆牡﹐待吾心死﹐嫁與牡者育之。」魔妗曰「兩虱皆牝﹐請大師爲之嘗糞﹐何謂無嗣﹖」侯曰「虱一牝一牡而不肯交﹐乞和尙說法。」上人喝曰「是心皆愚﹐是虱皆智。智能食愚﹐虱能食心。食虱之智﹐其鐵師乎﹖」眾問曰「鐵師何形﹖」答曰「禿頂而圓身。」問﹕「何色﹖」答曰「紫气而砑光。」問﹕「何解脫﹖」答曰「豎生而橫死。」侯曰「老子猶龍﹐仲子若蚓﹐鐵師之號﹐獨上人當之矣。」剛上人大笑﹐下坐復談軍中事。化醇曰「昔時山中所發﹐元著超超﹐今此之云﹐殊出次乘。」上人曰「貶道從軍﹐玄之不能也。況又玄乎﹖」侯請曰「黑苗以瘴癘爲禍﹐幾喪我全軍﹐上人何以教之﹖行天討而伸士气也。」上人曰「凡現神通者﹐多不自名﹐傳之其人﹐如心之使發。今之夜﹐祗以明故人夫婦﹐授小符�﹐擒戮黑苗﹐如治蟣虱耳。」

侯從之﹐爲設法壇﹐戒軍士謹嚴﹐勿擅入視。初更﹐化醇與二姬﹐沐浴立壇下聽指示。上人登壇布罡而咒﹐忽現樓閣如仙捨﹐置化醇於閣下﹐而二姬各居一樓。木蘭徑入兒樓中﹐附耳語曰「吾汝師也﹐汝將有厄﹐速以手來接吾盒。剛上人來犯﹐卽開盒自有策應。」兒大驚﹐摸索接其盒。木蘭自隱身出﹐坐帳外伺之。是時化醇殊悶﹐聞上人喚﹐漫應之而不得其出戶。魔妗聞呼下樓﹐則剛上人已將乘兒矣。兒聞有气息如麝﹐有足音如鳧﹐潛開盒﹐覺一物飛出﹐如攫嬰兒去者﹐樓閣俱不見﹐夫婦仍在壇下。天明不見剛上人﹐眾卒旁搜之﹐則在老兵臥所﹐持其斷其而呻﹐殆爲盒中物所割者。斛斯聞而大駭﹐以問化醇﹐對曰「其幻樓閣也﹐將甘心於謝氏婢也。彼不受污者﹐神人以盒授之﹐而得此﹐異哉所聞也。侯考剛上人平日行﹐則苗男女切近者﹐俱無完體焉。」遣人逐之曰「上人年且老﹐不足以當閹奴﹐心不淨者﹐身已淨矣。盍去之名山﹐與鐵師同化﹖」剛上人揮涕言曰「劉元海以雀兒殘我﹐我頭未斷﹐當碎軀以復此仇也。」言訖﹐攜窮褲走入壁中。斛斯謂化醇曰「宰割禿廝者﹐卽生我之劉王也。竟安在哉﹗」

木蘭入見侯﹐告以老道士所授術。侯向空頂禮老道士﹐謂木蘭曰「前者甘君遣常越來﹐以員小將婚姻酌可否﹐吾問之剛和尙﹐彼以爲必不可行。反彼之見﹐必可行矣。其與甘君計﹐密示小將﹐觀釁而動﹐黃苗女不妨篤伉儷也。」謝化醇及二姬﹐令與木蘭返﹐且曰「寄語甘君﹐無忘鄔郁歸告之言。破紅苗救張許耳。」遂辭去。木蘭謂化醇曰「副參自以矩兒弟婚事歸報甘君﹐吾自赴張許營相助﹐不待將令﹐多輾轉矣。」木蘭去。化醇以二姬歸﹐見甘君﹐將叩謝老道士。甘君蹙然曰「昨夜﹐吾夢老師來別云﹕剛上人已入南蠻﹐獻讒於故滇王莊﹐以鬼兵下戈船﹐入﹐江助紅苗﹐其勢將不可敵﹐吾往迎戰﹐所謂出其不意也。遂別去。旦而失老師所在﹐副參夫婦﹐將於何申謝乎﹖」化醇又以木蘭赴張許營﹐並斛斯侯許婚之說告。甘君使常越沙明﹐仍赴黃苗中﹐告杜進士以矩兒就婚意。越明出﹐旋各牽一人至﹐曰是男女猓二人﹐自投大營﹐云爲樂王子所擒﹐赴營請死者。越明自赴黃苗﹐甘君曰「正參猶未救還耶﹖請知古鏡之。」知古曰「負而飛行﹐爲剛上人所指﹐仍縛去正參。樂王子徒步歸耳。」甘君曰「老師夢中言﹐剛上人已至南蠻﹐安得又在途中﹐截奪正參也﹖」知古曰「夫有隱身術者﹐必能顯神瞽有指地術者﹐必能分體。是一是二﹐亦萬亦千。爲幻想﹐非眞源也。彼遭閹而不死﹐乃分其身爲二體矣。老師之夢﹐與吾之鏡﹐率由幻得眞﹐無庸疑慮。」甘君嘆曰「吾乃知邪正之極處﹐俱不易窮。」且訊二猓﹐命牽入。男猓名者狨﹐女猓名矣貍。詰之曰「汝猓以何邪法﹐攝司馬正參謀﹖」矣貍曰「某變爲石臥庭中﹐彼坐吾背﹐卽負而起也。彼見爲石﹐吾自入耳。先汝國中小將竊彼以逃﹐某變綠發鬼以陰示之﹐乃奪汝參謀返。昨者小將又至﹐某將弄法﹐小將吐一手攫某﹐卽引藤蔓自縛焉。同者狨投汝營也。」甘君詰曰「污吾瑪大師神鏡﹐亦卽汝猓耶﹖」者狨曰「是夜﹐與矣貍偕萑蠻數人﹐入汝營中。見一捨光明﹐將竊取寶物。入之﹐惟見鏡旁一人臥﹐呼气魘其人﹐取鏡自照﹐忽下體奇癢。就鏡前搔之﹐鏡全晦﹐遂棄之走。汝家小將﹐卽擒矣貍﹐某亦露下體厭之﹐小將吐一絲幔障吾目﹐亦不覺自縛也。」甘君詫曰「此兩猓皆具陰陽乎﹖」遣卒士驗之而信。甘君曰「汝猓尙能變庭石耶﹐變綠發鬼耶﹖」二猓言曰「試同變之。」由是其縛自解﹐各就地轉爲兩石臼。又風起﹐變兩鬼爲赤白髮﹐隨地復現男女身。甘君曰「是怪猓﹐不宜請命於斛斯侯。彼中無道術人戮之也。」知古曰「恐刀劍猝不能傷也﹐以吾鏡誅之而可。」取鏡叩背﹐咒初徧。二猓狂叫﹐其身若塵埃�去。

忽獷兒入﹐撫掌曰「快哉鏡乎﹖惜不持照剛和尙﹐使彼奪正參以歸。」甘君曰「老師又隱去﹐正參何日生還耶。」獷兒曰「剛上人將以獲正參功﹐自媒於噩靑气﹐令彼兩人有魚水之雅﹐以剛惡濟猓凶﹐我軍中直無勝策﹐請與瑪師偕﹐吾自得以變化行反間耳。」甘君乞知古攜鏡與之行﹐至﹐江邊﹐知古覓漁艇匿其迹﹐獷兒變男猓入寨中﹐聞羣猓語曰「前夜劫張許營者﹐爲一女將擒去十三人﹐今早遁歸矣。大王徵求師相﹐有剛上人擒獲漢參軍﹐願居左右﹐大王悅﹐命宮中張宴﹐以客饌﹐不以僧齋﹐亦寨中新气象也。」獷兒雜諸小猓入內﹐侍酒筵。傳剛上人至﹐噩降階迎入﹐坐論軍務﹐歡若平生。噩曰「張許營中﹐時爲我兵掠﹐昨被擒多人﹐𨿽以術逃歸﹐然亦挫折矣。聞其用女將也﹐上人其前知乎﹖」剛答曰「卽漢廷所封天女﹐東海龍女酈仲離也。在師中名木蘭。」噩曰「然則吾亦知之﹐是嘗伏谷中以地雷敗我師者﹐上人無能爲役歟﹖」剛切齒曰「彼之於吾﹐仇不可解﹐誠假大王之威﹐雪一劫之辱﹐吾安得便好休也﹖」噩曰「何仇何辱﹐吾不足以知之。」剛蹙容曰「本體之不全﹐靈根之已﹐在周爲巷伯﹐在漢爲史公﹐能不悲乎﹖行自愧矣。」噩笑而憐之曰「願陳洗腆之情﹐爲上人澆塊壘也。」遂入宴燔炙﹐俱過常珍﹐羹湯亦嘗異味。剛饜飫旣多﹐莊嚴漸失。旣而歌惟雜劇﹐興甚藏鉤。噩遣猓童之佼﹐跪進一卮。剛還引滿﹐爲大王壽。噩飲先醉﹐詞益多﹐舉巨�屬剛盡之。剛亦醉。噩曰「上人所擒司馬季孫﹐吾勿殺也﹐須遣說甘鼎﹐易還吾故夫人。」剛曰「大王夫人之美譽﹐布於幽明﹐而不獲奉大王以終身﹐洵有情而無望者也。吾請以小術攝之歸﹐俾吾王大快於心耳。」噩大喜﹐復拍案叫曰「吾將以猓艷數人﹐爲上人薦寢﹐試觀羅什之吞鍼。惜乎此道淪亡﹐媾將何及矣。」剛曰「吾已有不壞之身﹐斷無常虧之性﹐呼吸而還具體﹐摩挲亦返元神也。始𨿽自有而無﹐終亦以損爲益。」噩自捋其須﹐神色稍動曰「明當封拜上人﹐爲吾夫婦一合其鏡。」剛曰「易易﹐惟索還宮酒食耳。」大噱而罷飲。

是夕﹐獷兒變剛上人之形﹐入噩宮中﹐調其所幸之苗婢。婢卻之﹐又入噩寢室﹐見噩方醉而不能動﹐兩苗妃爲之按摩。獷兒故作��聲。噩朦朧見之﹐笑曰「上人來窺形色﹐得毋顧影自憐耶﹖」兩苗妃皆赧赧。獷兒答曰「吾醉後神遊﹐偶來王宮﹐非食指動也。」忽不見。其明日苗婢以訴﹐噩曰「始窺我﹐乃無害。吾以爲仙佛出神﹐試凡目者。乃狎侮羣婢﹐則道心蕩矣。宜爲人所宮哉。」嗣後不復封拜﹐亦罕與談兵。獷兒伺季孫﹐乃閉置於剛之右舍﹐不食已三日矣。一小猓跪進其餐﹐泣且稽首﹐獷兒謂之曰「彼漢囚也﹐卽餓死﹐於我輩何傷乎﹖而作此態。」小猓曰「大王有命﹐不殺漢囚。其餓死﹐則殺進食者。」獷兒曰「若然﹐大王何不歸漢﹖」小猓曰「聞吾父兄曰﹐大王嘗爲漢小將所窘﹐在沙礫中倚馬賭射﹐小將避腹貫臂﹐拔矢裹襟﹐存大王之命﹐故終身以不殺漢囚報之。吾亦笑其愚也﹐如子云云﹐何不歸漢﹖」獷兒見季孫瞑目不語﹐呼曰「非人不能救爾﹐爾不能受人救也。」季孫張目視之﹐叱曰「猓奴乃敢誚漢參謀也哉﹗」獷兒笑曰「參謀參謀﹐再囚再囚﹐有人負汝再矣。而皆爲人所奪﹐以人而反不如石乎﹖」

季孫聞其言異﹐知獷兒善變﹐乃爲隱語曰「君知者耶﹖」曰「然。」又問﹕「申棖何往乎﹖」曰「在。」季孫乃少進飲食﹐小猓去﹐獷兒曰「以明鏡來﹐棖也不足懼矣。」遂出至漁艇﹐告知古以所爲﹐且事在旦夕。知古曰「吾於道術之事﹐有體無用﹐沖舉隱形﹐皆未之傳也。何以贈之﹐而事斯語。」獷兒曰「君載寶至重﹐吾不能提挈之﹐請變君之面目爲老猓﹐作橐駝狀以負爾鏡﹐何如﹖」知古曰「異哉﹐我不能自變﹐而人變我﹐又何尢乎﹖」獷兒張口吐一手﹐揉知古面目﹐上下摩其身﹐儼老猓焉。相率入寨﹐更鼓動矣。聞剛上人呼其侍者云「今夕風不吉﹐宜防賊來。」侍者曰「我輩乃賊也﹐尙有賊中之賊耶﹖」知古掩笑。二更後﹐獷兒潛來季孫室﹐小語云「起起﹐吾不能復負汝﹐試抱此竹夾膝行。」季孫抱之﹐入懷者固一鱗物也。穿戶出走﹐作風雷聲﹐獷兒爲前導。剛上人大驚﹐掣錫杖投之﹐變爲五大星如連珠﹐絡其身登天際。知古叩鏡背咒不已﹐珠落地而剛亦無迹﹐獷兒自以季孫還營中﹐噩帳下羣猓無敢出斗者。知古始得從容負鏡出寨﹐呼司馬季孫者三﹐道旁一人出曰「季孫已歸﹐瑪大師盍於此小住﹖」知古曰「何似常越語。」遂從之行。歷里許﹐乃入一艸庵﹐挑燈對照時﹐知古及其人相視而各駭。知古問曰「汝漢人耶﹐吾在漢營中實未見汝﹖」其人曰「君猓夷耶﹐吾在猓寨中﹐亦從未識君。」知古頓覺其變形﹐初未復本相﹐叩其人姓名﹐答云「眞無欲。嘗與司馬正參交﹐聞其脫於險阻﹐此地來相迎耳。不謂值吾子。」問知古姓名。知古暗思﹕「彼呼我爲瑪大師﹐誠知之矣。因面目非而復詰﹐何勿紿之﹖」答云「者珂。以噩王命侍剛上人﹐今聞其追季孫﹐因而助之呼也﹐子可識剛上人乎﹖」其人視知古背﹐問所負何物。答云「此瑪知古之鏡也。」其人曰「知古安在﹖吾見此鏡﹐以爲子卽知古矣﹐何者珂之云﹖」答曰「二更後﹐知古敲鏡於中庭﹐吾自其後而掣之﹐鏡乃歸我﹐知古想亦歸漢營耳。」其人忽厲聲曰「汝老猓得此無用﹐送我何如﹖」知古不肯。其人指戶內數人出﹐喝曰「汝輩何不奪取此寶﹖」數人皆諾。知古曰「我卽不畏汝﹐亦當贈汝﹐但須假吾攬鏡自照﹐庶不虛此一生。照畢﹐以付汝﹐又何如﹖」其人曰「若爾爾﹐吾不於汝乎靳也。速自鏡。」知古開視之﹐其人卽剛上人﹐所變形數人﹐則山中斷樹枝也。方駭間﹐其人攘臂來奪。知古度不能支﹐投鏡大罵。其人曰「汝非瑪知古﹐何得發訕﹖」忽又一人進艸庵云「鏡不必奪﹐我亦聞公等之言矣。瑪知古失鏡而大慟﹐將自死以索剛上人之命﹐我因代之訪鏡﹐旣公等以此爭競﹐盍以付我﹖轉還知古哉。」其人大怒﹐徑揮毒手擊之。此一人倒地﹐拾鏡出門去。其人引數人追之。

天旣明﹐艸庵如洗﹐乃在空冢中。知古匍匐出﹐見木蘭忻然攜鏡至﹐曰「幸哉斯鏡﹐出君之背﹐入吾之手也。語以剛上人與吾鬥法物﹐已擊走之。」又笑曰「瑪師不解吾言﹐眞老猓矣。」

東日才上﹐木蘭吸气數十口﹐對知古噴之﹐嚏而復其本相。始受鏡而謝曰「天女何自來援也﹖」木蘭曰「吾爲兩都督擒男猓十三人﹐盡被逃去﹐因以百人劫紅苗營﹐求司馬正參蹤迹﹐適已爲樂王子護歸﹐知瑪師同行而不見﹐冥搜至此﹐不期得護神鏡也。張許亦望吾師至其軍﹐請以鏡護可乎﹖」知古曰「吾之鏡﹐那如天女之盒。盒中物﹐能使剛爲不完人瞽鏡中光﹐不能使剛爲無住客。盒常在天女手中﹐則鏡常在吾背上矣。」木蘭曰「盒中靈雀卽鏡中神龍﹐吾之養雀﹐卽師之豢龍也﹐忍相離乎﹖」知古與木蘭往張許營﹐張大都督迎出曰「瑪師天女之來﹐所以助懷亮者至矣。」鍼砭兩師﹐亦從﹐江浮出﹐以待濟艱﹐遂偕入。許大都督曰「始得天女協力﹐已免傷殘﹐偕以瑪師﹐噩苗可盡也﹖」鍼砭二師謂知古曰「鏡破則道壞﹐鏡完則道圓﹐明心見性﹐省無數修士工夫﹐亦不煩眞伽激勸﹐劉老師之傳衣傳缽﹐視吾徒夙種根E也。我二人遭啞諭震雷之劫﹐體變鱗介﹐尋交址道院﹐得滅火眞人﹐稍求解脫。眞人云﹕『耳目手足之疾﹐不宜急求醫人﹐抱疾而安之﹐則終自治。』我二人沈於弱水﹐養體有時﹐值劉老師過斯﹐投羽扇而不溺﹐知其下有疾痛之徒﹐出舌幻兩鍼﹐各治其患處。我二人始脫於鱗介﹐化爲雲霞之軀﹐轉以痼疾進妙明境﹐遂入﹐江至此﹐以待啞諭矣。」木蘭曰「﹐江不能載一羽﹐卽弱水之支流﹐吾嘗閱《海藏經》得之。以借臂遁去﹐復入色界﹐非還自滅耶。」二師曰「與其徒智瞽﹐皆由滅得生﹐亦其隨化之理。」兩大都督曰「眾善會歸﹐奚敢作孽﹐紅苗誠蜾虫﹐不足彈一仙指。甘君與吾軍同患者﹐當以此告之。」知古曰「吾鏡先嘯而後吟﹐甘君或有所侵害﹐而藉二師救﹐亦神人相遇之占地。」言未旣﹐桑從事至﹐云「樂王子以司馬季孫歸﹐甘君喜可知矣。」中夜賦詩共賀。旣寢﹐夢老師返﹐授一鐵丸吞之﹐云「吞此則胸中長甲兵﹐鎭虛�之魔鬼。甘君覺而腹痛﹐丸塞其胸﹐捫之可畏﹐吾試展徹土作稼之文觀之。其字曰﹕

三口吐金煉一鑪﹐水經注之鑪無金﹐金水蕩滌之﹐金口兩絕。

其機甚奧﹐吾意瑪師之鏡﹐有金水之義﹐急而相詣﹐得非是歟。」知古嘿然﹐鍼師曰「吾往視甘君。」卽偕從事去﹐入帳中﹐甘君气縷縷將絕﹐小語鍼師曰「夢中之鐵﹐適從何來﹐吾師點金﹐恐無此速化。」鍼師曰「吾所點者頑金﹐所成者神鐵。君所夢吞之鐵﹐乃美�而妖者也。夫妖生於夢﹐而慧結於因﹐吾知之矣。」吐金彈咒之﹐大如鏡﹐照見甘君胸中之鐵﹐乃是一鬼臂耳。問甘君曰「剖腹而出之乎﹐不然﹐沃癸水﹐亦可潛消也。」甘君喟然曰「元老則有比干﹐小臣非無金藏﹐吾何求哉﹗得死亦樂矣。」樂般及化醇﹐皆泣告鍼師曰「剖之事猛﹐請從其消焉者。」鍼師曰「昔在師中﹐阿修羅之少主﹐尙居噩帳﹐今歸漢矣。取諸其懷﹐非少主而奚屬﹖」化醇曰「若是其取也﹐其主人實病。」般曰「禮﹐闔內外言不出入﹐況彼其未亡人乎﹖」燭生曰「臂血之勿吝﹐卽公忠可知矣。願因副參之二姬以請﹐則免於褻也。」化醇以告兒等﹐就慶喜室中�之。喜曰「未來之前﹐已煉其液﹐出一蠟丸﹐云送呈鍼師﹐此金丹不求報禮矣。」兒因副參獻其丸﹐眾未之信﹐獨鍼師贊嘆曰「彼亦換奼女之骨矣﹐去道夫何遠哉。」復揖眾而言曰「蠟丸之投﹐震驚不少﹐幸無少見多怪﹐以待盈虧之自然。」眾皆曰「使君柱礎之身﹐一寄於不龜手之後技﹐敢或駭諸﹗」乃熔蠟丸﹐傅甘君之足底﹐一時而腹中鐵鳴。甘君瞠目﹐謂鍼師曰「不忍於一剖﹐此時腹中物﹐跋扈何如﹖」卽瞑目逝。季孫不勝悲愴﹐謂同幕曰「卽有七日之復﹐已無一息之存﹐想來岑之被刺﹐巡遠之遭屠﹐其慘毒有如此矣﹗夫前夜使君賀我﹐又寧知今夕我唁使君﹐天畱此人﹐世可無我。何其道盡於鐵腸﹐悲深於銅淚﹐而騰槽之馬﹐嘶憶將軍瞽在幕之烏﹐啼爲弔客。𨿽不至西州重過﹐東閣再窺﹐然俯仰生平﹐亦可見師未捷而身先死者。古今同此其感也。」

其次日﹐斛斯侯使人來訊﹕「甘君疾革﹐曾有未了之事欲畱之言否﹖」獷兒對曰「未了者須自了之﹐欲畱者不能畱也。主兵無恙﹐乞侯祕之。」使人出﹐常越沙明以矩兒就婚黃苗﹐歸而報命。聞甘君不起﹐踴而入﹐鍼師叱曰「東海漁人﹐毋得誤搶地﹐撓使君煉鐵之功。」越明曰「嘗見使君病矣﹐婁萬赤所遣赤蜈蚣﹐繞頸三匝而气未絕﹐今其尙可活耶。」

筆冢啾啾若有憑﹐每於索隱得禪燈。

休疑運去庭逢礱﹐會見神來海化鵬。

喜懼相忘人亦廢﹐陰陽不戰帝何能﹖

鬼才自欲窮蚊睫﹐洞徹閻浮最下層。

匡山氏詮曰﹕

禪有宗焉﹐井中之奇書。禪有性焉﹐碑下之怪物。蚩尢之銅頭﹐禪之杖瞽織女之錦緞﹐禪之燈也。伯則難言之矣﹐必常倚牀而相不迷﹐勿懸鏡而州常矚﹐飲流霞之酒而不名爲星﹐償語錄之債而無志爲師﹐斯足以當之。蓋禪以言乎傳﹐伯以言乎長﹐是主眾妙之門﹐立中流之柱者﹐而何以變耶﹖禪伯之不變﹐所以定禪瞽禪伯之變﹐所以參禪。則將大者變爲龍象乎﹖細者變爲7螟乎﹖在人則變爲秋風客乎﹖春夢婆乎﹖仁心之童子乎﹖病腳之書生乎﹖此之不變而爲閹奴﹐伯之自爲奴﹐與奴之混於伯﹐變則化矣﹐吾烏乎測之﹖

閹奴之賢者﹐若詩之孟子﹐傳之勃�﹐不害其爲禪伯也。否則宦官之禍﹐甚於宮妾。漢唐之代﹐敢與正士爲仇仇者奴也。後世有叱之爲狗者﹐則奴之不若矣。伯也之變﹐胡爲乎來哉﹖

閹有通於禪者﹐性火毒龍﹐制伏不易﹐根株旣斬﹐龍火雲亡﹐邪穢莫侵﹐眞精不沸﹐斯變之以其道也。

閹有背於禪者﹐二气分形﹐長男維震﹐敢爲殘害﹐以嫌無陽。雷雨空林﹐鉛汞皆廢﹐非變而入於魔乎﹖

以禪伯之貌﹐藏閹奴之心﹐今日媚世之導師是已。故名禪不入於陰柔。

同閹奴之身﹐求禪伯之理﹐今日誦經之痿者是已。故天閹反多其躁妄。

閹奴之冥心者﹐固將進之於禪﹐聖之矜不成人也。禪伯之多欲者﹐不妨受之以閹﹐天之養不才子也。奴三變﹐不至於伯。伯一變﹐竟至於奴。於是知如登如崩之難易。

卷之十三

山中敝帚添丁

取資細竹﹐誰云掃去非愁瞽得意空林﹐我信持來是偈。彼多求於精舍﹐魅豈守雌瞽或勿棄其敝衣﹐僧將遺卵。

鍼師曰「前爲妖人之劍﹐害形而不能死气。今則物母之玄﹐息气而後能生神﹐無戚戚耳。」四女皆出視﹐鍼師曰「哭之盡哀﹐所以發使君之病也。」慶喜先慟﹐三女繼其聲﹐每日一臨其臥榻。至四日﹐鍼師復以金彈照腹中﹐鬼臂小如趾﹐有玉盂承之﹐視足底所傳蠟丸﹐殆已化盡矣。第六日﹐甘君腹如雷鳴﹐卽復蘇。攬衣起﹐鍼師賀曰「始將煉鐵於膊及脛也﹐乃熔入於膽﹐從此金邪不能侵﹐木官大可用也。」化醇問曰「師初見據腹爲鬼臂﹐又言臂爲足趾﹐則已無鐵之形﹐玆而仍煉鐵也。所謂臂與趾其安在哉﹖」鍼師曰「副參精於析理﹐此亦易明。鐵丸爲啞諭所安之心﹐鬼臂則其所借之身﹐足趾又臂之借也。殺人之心﹐不能常安﹐始假於爲鬼之身﹐一再借而身旣灰﹐心亦槁焉。吾乃揚其灰而又潤其槁。爲鬼之身﹐與命俱捨瞽殺人之心﹐與性俱存矣。煉鐵者煉之心﹐復使君之性也。若鬼臂及臂所化之足趾﹐如以器用物乞與人者﹐聞其室易主﹐固將去之。」化醇了悟﹐始曰「斯煉也﹐殆大《易》所謂『成性存存﹐道義之門』乎﹖」

甘君命越明進﹐問矩兒婚黃苗之狀。越明對曰「使君信至﹐以告於杜進士﹐與慕煒言媒﹐而員小軍使﹐始入蚺苗門爲贅婿﹐其主名璜兒﹐日夕﹐導小軍使爲婚媾﹐小軍使方臥﹐則以員夫人所與剩錦隔其衾﹐卒不能媾﹐蚺苗之擇婿﹐以無子也。婿不與女合﹐又逐小軍使於外﹐而自養一子﹐年及冠矣。此子好淫過其父﹐好殺過其母﹐杜學士勸蚺苗廢之而不可﹐此子始教萑蠻爲陣﹐杜進士慕煒爲此子所疏﹐將乘間以小軍使逃歸也。」甘君曰「然則蚺吼易平﹐而其養子難治矣。」越明曰「此子前生﹐苗中皆以爲不凡也。鍼師亦知之乎﹖」鍼師曰「自吾觀之﹐荒誕極矣。」甘君問之。答曰「今黑苗所據之烏蠻江邊﹐有寺曰廣慧﹐阿育王所置塔處﹐其禪師所居丈室﹐長叢竹幾百个﹐秋山落葉時﹐竹中聞嬰兒聲。禪師曰﹕『此君將化矣﹐盡芟之。』以其光明者縛爲帚﹐得三百六十節﹐具人身之數﹐禪師寂後﹐帚常置丈室中﹐有僧以靜夜過者﹐每爲所魅﹐變少女而�狎焉。凡被污之僧﹐前後相繼病且死矣。其師憂之﹐於出定夜﹐攜錫往視﹐則數僧與一女合其歡﹐大叱之﹐女不見而僧各喪精也。此帚怪逃之巖下﹐精气凝結﹐其腹遂龐﹐厥有娠而生子。攜以行乞﹐爲火神所焚。帚怪旣絕。其子轉徙﹐江﹐投噩靑气﹐求爲子。噩曰﹕『吾子已死﹐吾祖宗不歆非種之祀。』斥之。遂去盤江﹐逢故竹王之師﹐授以遁甲變化之術﹐知蚺苗無子﹐乃爲之假子而席其基。𨿽幺幺小酋﹐亦足爲王師之梗也。」季孫曰「黃苗之事﹐吾一軍當之。張許之備紅苗﹐有砭師瑪師天女協助。惟黑苗最弱﹐而斛斯侯以待粵滇之援兵﹐不檄召我師者﹐拘於分兵之見也。於使君何嘗不望歲乎﹖夫貴臣總師﹐而苗人罔有忌憚﹐聞嘗以書索戰矣。辭意傲慢﹐侯之左右﹐殊不能平﹐侯𨿽遣爾雅幕僚﹐以如雷如霆之聲﹐奪爲鬼爲蜮之膽﹐然筆舌徵誅﹐苗人所不懼也。且聞者不以爲喝當頭之棒﹐而不啻盜掩耳之鈴﹐興師薄伐之謂何﹖而逍遙至此。朝廷卽不致責﹐衛社稷者恥之﹐使君宜以疾愈相謝爲說﹐簡銳卒而直圖黑苗。侯見蕓田之人﹐必不譏其越畔﹐聞爲粥之食﹐亦不責以嗟來也。」甘君曰「正參之論﹐關乎國是﹐吾敢避嫌乎﹖」自選二百人﹐以常越沙明﹐持三日糧去。至大營﹐侯喜不自勝﹐迎見曰「公愈矣﹐何其速也。」甘君曰「鼎未卽死﹐良不敢以未殄﹐貽國家之憂﹐爲我侯之疾。請自率所部﹐進擊烏蠻﹐滅此朝食﹐非同於大言之誇耳。」侯曰「公之忠勇﹐禁掖所傳﹐吾坐而觀成﹐以俟庸庸之福。應無慮知己相笑矣。」甘君遂前﹐侯亦爲後隊以進。

苗聞漢兵來攻﹐以千餘蠻出戰﹐呼曰「甘鼎一人來﹐吾當力擒之﹐爲鳩妃報復﹐」常越沙明﹐俱善步戰。突入烏蠻陣中﹐所向莫能禦﹐蠻敗走江岸﹐多竄入水者﹐欲以誘敵也。越明大笑曰「水上生活﹐曾不聞甲子城中大小澑耶﹖」臂兩刀躍入江內﹐羣蠻張野藤网待之﹐兩人落网。刀不能割藤絲﹐爲羣蠻所曳。凡數里登岸﹐出諸网而施縛焉。兩人罵曰「蠻奴便斫耶如魚鱗耶﹐尙不禁癢﹐束縛何爲哉﹖」羣蠻答曰「未有大王命﹐安得便作魚膾﹖但旣已成擒﹐看爾大小澑澑得去否﹖」

兩人縛於營門﹐見左肩帶一箭馳入﹐吼曰「微吾化身﹐幾死於甘鼎之手矣。然貫矢𨿽不深﹐有力亦未易拔﹐若之何﹖」檢點敗苗﹐存者三百餘耳。眾以越明獻﹐大罵﹕「速殺我。」曰「殺亦有時﹐速則未必如願。」因大笑。箭鏃甚作惡﹐命蠻兒之健者﹐以力拔。凡十餘人皆不濟。怒﹐命鞭之﹐蠻呼曰「我力不及箭﹐箭力不及大王之肩﹐鞭我亦應鞭箭﹐置兩漢囚而不一試﹐乃威及爪士也哉﹗」笑曰「嫁鞭於漢囚﹐渠亦巧矣。呼釋兩人﹐如不能拔箭者﹐卽碎切其體。」沙明曰「我先拔﹐生則俱生耳。」常越曰「但恐拔矣﹐轉相率而死。」沙明曰「固也﹐爾我卽死﹐當不在人先。」謂曰「箭不出則爾生我死﹐箭一出則爾死我生﹐此盟不可負也。」曰「我懼死﹐是以拔箭。終不拔﹐我又安得生﹖若爾要言﹐將死我以求生﹐何其愚也。我苟死﹐亦烏能禁爾之生乎﹖」以手按柱﹐示以左肩。明奮死力呼曰「漢家羽箭﹐主將發之﹐遣其下收之﹐以戮苗醜﹐敢勿�哉﹗」其箭由胛骨中迸出﹐作裂石聲﹐血噴明面目。大叫便絕。明急掣所佩劍﹐越疑其自刎也﹐呼曰「弟當待我﹐亦奪蠻手中刀。」明答曰「兄寧殺賊以死﹐弟不敢先自殺也。」羣蠻以械四面蝟集﹐兩人鬥且走﹐力盡將不可支﹐大呼曰「眞可以死矣﹗」舉刀劍欲共刎。

忽空中彈丸至﹐擊落其刀劍。矩兒躍而前﹐叱曰「兩將不可死此間﹐從我出。」兩人仍取刀劍與蠻格﹐隨矩兒還大營。甘君猶未見矩兒也﹐問﹕「兒其以新婦歸而援我耶﹖」矩兒起居畢﹐告曰「兒偕蠻婦璜兒﹐還於本營。獷兒弟以阿父援斛斯之事告﹐兒疾馳至烏蠻江上﹐已不見阿父﹐適兩將爲烏蠻所圍﹐奮勇救之生還也。」越明前謝矩兒﹐並以死苗事告甘君。侯邀請入話﹐甘君率矩兒及越明進見﹐曰「此員矩兒以侯命就婚黃苗還者﹐來援常越沙明﹐知已中鼎之箭﹐歸其營而拔鏃以死﹐敢爲我侯慶。」侯謝甘君曰「我有藥而不能進﹐君爲秦越人﹐我有矢而不能射﹐君爲養由基﹐其以君父子兩將之功入奏﹐並陳噩蚺二苗可滅狀。」甘君以侯命﹐遣矩兒及越明等﹐率大營兵士﹐往剿烏蠻餘賊﹐降其眾二千人﹐給免死旗﹐安插故寨﹐亦依紅苗例。用其酋統之。侯開宴﹐酬甘君醫毒瘴平黑苗之勞。酒三行﹐復塡詞一闋﹐遣巴童歌云﹕

似汝能兵﹐何神禹。三苗未滅﹐休抵掌。伏波橫海﹐後來功烈。照徹陰邪惟有電﹐煉余肝膽眞同鐵。人共知﹐將略少傳家﹐吾能說。異人至﹐金石裂。魔女降﹐風雲絕。況龍宮斗宿﹐敷天仇切。帳士非無賁育勇﹐幕官不少蘇張舌。慶升平﹐聖主得賢臣﹐民皆悅。

歌畢﹐主賓盡﹐軍中呼萬歲。記室張弓�﹐以奏稿於呈云﹕臣貴言﹕自臣易甘鼎總帥以來﹐核鼎之用兵﹐非術士不能成遏亂之功﹐非婦人不能妙誅邪之略。其事不經﹐要以利國家爲亟亟﹐故臣亦釋疑而徵信﹐責之以難能﹐程之以易竟﹐而鼎啟天書救全軍之命﹐擒鬼物得二丑之情瞽遇難而吞鐵丸﹐嘆功而發神箭。黑苗�﹐已就誅戮瞽蚺吼靑气﹐行將蕩平。凡此殊勛﹐非臣貴所幾及。惟聖明洞察﹐仍以甘鼎總帥﹐臣願副之。靡盡愚忱﹐伏俟兪允。甘君謝曰「侯之薦鼎﹐以人事君也。如鼎之不才﹐黼黻以榮﹐而服之先憂不稱﹐柰何哉。惟常越沙明﹐所探蚺苗收一養子﹐無賴好鬥﹐鼎當與帳中士力圖之。」辭侯將出﹐矩兒告曰「戟門外適有粵中故人來﹐請阿父相見。」甘君迎之﹐執手道故﹐乃交址降將屈蠔﹐先已建牙海南﹐因斛斯侯奏調粵兵萬人﹐蠔爲統軍也。甘君問粵中近事﹐蠔曰「海尙兩都督﹐入直禁廷﹐途中聞石中丞移節壽州﹐備河南五斗賊。劓鼻之柳巡檢﹐擢廣州丞﹐亦隨赴淮南矣。至千夫長渠灌兒﹐南海土尉曹鎭﹐並隸蠔麾下。明公軍績﹐徧於西南六州﹐蠔昔時非明公指迷﹐早爲駙馬都尉郎善相之續矣。今而復相值﹐忻喜生於感恩耳。」甘君曰「此間戎事﹐與海濱異﹐將軍其愼之。僕有所見﹐必以相告也。」蠔進謁斛斯侯﹐甘君自引矩兒越明返。蚺苗之女璜兒﹐見甘君行子婦禮﹐甘君曰「兒媳從漢人歸﹐不憶耶娘乎﹖」璜兒斂容對曰「父母亦未嘗生身﹐記兒前生﹐以竊�娥靈藥事覺﹐被主者推墮鹿柴﹐爲牝牡鹿所撫養﹐卽今黃苗夫婦也。鹿是彼之胎元﹐兒初欲與文星合﹐以入塵世而結俗緣﹐非本來想﹐故願相從以歸。他日有可以佐戎行者﹐不敢忘天孫母訓。」甘君喜﹐命軍中稱之曰員少夫人。杜承慕煒﹐次第入見﹐告甘君曰「始謀與小軍使偕﹐而夫婦已作鴛行﹐不便以兩禿鳩相混。故復滯苗中十餘日﹐而先後返耳。」甘君問曰「蚺苗假子﹐果何姓名﹐能合其眾否﹖」對曰「初歸蚺苗﹐自名爲阿吠。蚺悅之曰﹕『父吼子吠﹐必昌吾家。』後見其臥起﹐輒化爲龜形﹐問於士人﹐乞其更名﹐士人云﹕『是洛書之祥﹐宜名洛。』有道人告蚺曰﹕『王子靈龜其身﹐又善治武事﹐請姓名俱易﹐爲蔡小武。』蚺曰﹕『吾其爲老武矣。』遂易姓名。小武日教萑蠻遁甲﹐其婦佚麗﹐蚺私之。小武歸而瞥見﹐先斬其婦﹐縛蚺將殺之矣。以老酋諫﹐姑桎梏焉。小武自小長萑蠻﹐邪師來附者四﹐曰漓老﹑沫老﹑网山人﹑�山人﹐謂小武曰﹕『昔吾師所授遁甲﹐有消納法﹐卽有引伸法﹐願與王子演之。』因討論其術。小武拜爲四輔﹐分領其眾﹐縱掠盤江內外﹐滇之東境﹐亦爲所擾。使君須速發兵也。」甘君以叩鍼師曰「寧知敝帚之兒﹐更添羽翼﹐四人非與剛之類聚者乎﹖」鍼師曰「彼與剛﹐殊不同道﹐卽故竹王師之徒﹐用兵較勝於蔡小武也。然使君遭非常之敵﹐卽有非常克敵之人待之。若員小軍使新婦之來﹐預爲四人地矣。」甘君笑謂矩曰「𨿽曰假之﹐世間佳兒佳婦﹐安得如我之兒及婦也。」鄔郁引兩粵將進見曰「斛斯侯以粵兵千人分隸我營者﹐是爲渠灌兒曹鎭。」陳兵冊。行參謁儀﹐甘君扶免之﹐謂曰「昔石灣擒鄺天龍﹐吾戰於外﹐不敵汝兩人戰於內﹐成功尢捷也。」二人曰「某等非藉使君兵威﹐何能行其內變之計﹖」甘君命矩兒夫婦﹐率本兵三百人﹐渡盤江﹐挑萑蠻戰。客將渠曹﹐以粵兵五百人﹐護江內諸村落﹐自移營駐盤江橋渡口﹐以遏黃苗歸路。

斛斯侯聞甘君進兵﹐亦移大營於﹐江上﹐援張許之師﹐分屈蠔兵﹐搗噩苗。剛上人言於噩曰「斛斯兵﹐非我不能破也。王若以女猓百人授我﹐當獻其捷。」噩曰「聞斛斯與上人談禪﹐頗機警﹐今上人失其麈尾﹐得不相笑乎﹖」剛面赤﹐彊詞曰「奪我麈尾﹐非斛斯之意﹐我卽擒彼﹐亦當以不死待之。如獲甘鼎帳中之徒﹐不能貸矣。」噩曰「難得者漢之總帥﹐擒斛斯而活之﹐不如勿獲也。且上人惟圖報怨﹐於吾何利之有哉﹗」剛自知語失﹐復謝曰「果能擒之﹐生殺惟王所命﹐我何敢與聞。乞授女猓。」噩終以剛無行致疑﹐曰「女猓恐畏上人法力﹐不肯爲臂指﹐自以男猓擊斛斯何如﹖」剛恚曰「王以我術可任用﹐何靳乎女猓也﹖如自能禦之﹐我早辭去矣。」噩曰「且無矜言術﹐吾十餘歲縱橫苗中﹐知有術而不願學﹐惟以金戈鐵馬﹐決勝山溪﹐上人謂緇流道髙﹐俯視戰陣之士﹐吾寧敗﹐不恃上人力。叱玀鬼幹人﹐隨大王戰。」男女猓皆從徵﹐粵營屈蠔方指揮兵卒進斗。噩遇之﹐亟傳號令﹐男猓居前﹐女猓居後﹐皆伏地﹐以盾護其身﹐俟炮聲盡則逆擊。蠔見猓兵大至。果置大炮五位﹐重二千石﹐其連環子母相繼者﹐四十餘座。轟半日﹐始聞猓聲起﹐持利刃毒矢者﹐騰躍皆至。粵兵亦以牛皮盾蔽﹐男猓分兩翼旁裹﹐女猓各袖出竹鳥機﹐發火著盾﹐卽燒毀無遺。蓋其火焰﹐乃雜牛脂爲之﹐故見革必然也。粵兵有焦爛及頭額者。蠔見圍急﹐自率交址隨護卒三十人突出。遇噩﹐挾予策馬﹐徑奔之。噩倚矛發矢﹐蠔連接其三﹐暗投飛錘出﹐傷噩左足。噩大呼曰「漢將誠勇﹐無如此之技﹐得非斛斯侯以羽林郎﹐率神策軍來﹐其巧力傳之上方者歟﹖」蠔曰「貴侯豈與汝窮苗角鬥﹐吾爲屈都督﹐統粵兵來﹐聽貴侯調遣耳。」噩謂女猓曰「須奮勇擒此漢菩薩。」女猓呼曰「呵呵﹗」負盾於背﹐爲球之圓轉。交址三十人以斧﹐亂斫﹐球忽不見。蠔已入伏中﹐爲女猓所執﹐三十人出死力救﹐而男猓雜沓攻之﹐皆被縛。噩大捷﹐揚鞭返其營。揶揄剛上人曰「吾無術者﹐亦生縛漢將一人﹐卒數十歸矣。上人不去他所﹐何其戀戀耶﹖」剛答曰「我去﹐王卒爲漢擄﹐顧嘗充食客於王門。不忍見其敗﹐且死耳。王乃以戀棧豆之駑馬相例﹐是無知人之哲也。」噩令女猓以慢語辱之。剛大怒﹐指屈蠔及三十人所縛索﹐索俱斷。蠔罵曰「不幸爲囚﹐則合死國﹐何用汝妖僧作法哉﹖」噩亦笑曰「屈都督來﹐吾自以禮釋﹐亦何與方外事﹐貪嗔若此﹐有愧於上人之稱名。」剛知噩不用﹐舉手便出一紙鳶﹐跨而起。女猓以竹鳥機擊之﹐墮地﹐剛泣曰「遭若輩一擊﹐有翼不能飛矣。乞王帳外一艸廬﹐養屙數月﹐不敢於兵事讒言也。」噩曰「亦覺可憐﹐幸無復相見。」遂扶去之。

噩請蠔就賓位﹐蠔曰「汝以不殺爲仁﹐吾以求死爲義﹐國之統軍被執﹐無幸生理。」引佩劍呼曰「屈蠔今日不敢負甘使君也。」卽自殺﹐噩救之已無及矣。三十人各拔刀自刎。噩爲之號哭曰「嗚呼﹐此漢之眞將軍﹐死亦足以懾吾儕矣。」以禮葬蠔﹐三十人共埋一大冢。題其華表柱云﹕

毅魄如生﹐足以奪苗人之气。

佳城宛在﹐曾無殺漢將之心。

斛斯侯聞報﹐垂淚曰「屈都督不肯貪生﹐吾大臣先當愧死。」仍遣記室張弓K﹐爲文以祭之﹐其詞曰﹕

維年月日﹐祭辰。總統各路軍務柔遠侯斛斯貴﹐謹以牲牢酒醴之儀﹐致祭於海南大都督屈公之靈曰﹕嗚呼﹖君命如山﹐臣勛如水﹐古今幾人﹐能得一死﹖維公降神﹐眞宰覽揆﹐世爲公族﹐在楚熊氏﹐鶉火之精﹐燦於交址﹐扶桑銅柱﹐式我南紀﹐載獻。臣顙有�﹐國恩逮臣﹐與海無�﹐閫外機宜﹐無勞天子﹐立鰲誅鯨﹐氛靖海市。粵旅萬人﹐非公孰以。我來乞師﹐殊不得已﹐暴骨裹屍﹐惟君所使。大星欲隕﹐公乃至止。逆命紅苗﹐再徙。謂公聲靈﹐宜翦滅此。公有智謀﹐不慚樗裏。公之善戰﹐無忝臏起﹐水陸揚威﹐截蛟殪凶。終流一錘﹐先接三矢﹐苗旣悚惶﹐爰呼其妓﹐合圍蜂蠆﹐其數倍屣﹐縶我公歸﹐命之衰矣。紅苗致詞﹐誤辱君爾﹐公乃長嘯﹐嗟哉犬豕。予爲漢臣﹐無苟全理﹐公心中悲﹐公發上指。屬鏤不利﹐公礪其齒﹐三十交人﹐哭聲盈耳。相從地下﹐如葉扶蕊﹐箕尾騎公﹐虹霓靑紫。朝廷柱礎﹐遂不崩圯﹐我奠椒漿﹐爲公志喜。千秋萬歲﹐彪炳靑史﹐嗚呼哀哉﹐尙饗﹗

祭畢軍中盡哀﹐侯遣告甘君以屈蠔死節事。甘君曰「屈都督旣亡﹐噩苗熾矣。吾不可不往。」率百人趨﹐江。天方晝﹐忽冥晦﹐非煙非霧﹐徧罨大旗。有頃﹐前峯鼙﹐𨿽蠟屐不能上。甘君問土人曰「峻嶺連霄﹐吾師焉濟﹖」土人對曰「此間向無此山﹐想近日飛來者耶。」甘君循嶺下﹐得一庵﹐是施茶�惠行客者。有老人狷發﹐臥於庵側。問姓名﹐老人以手畫地﹐作兪亞禾三字﹐問吾兵何以過嶺﹐則畫一難字。甘君曰「此妖也﹖」叱左右斬之。老人張喙作霹靂響﹐庵已不見﹐前山變爲大溪。溪中有人語曰「甘鼎大迷﹐將葬污泥。」甘君憬然﹐謂羣卒曰「本無此山﹐詎有此溪﹐以爲山溪。吾乃惑於妖矣。」策馬入溪中﹐仍是平地﹐百人喜﹐服甘君之神明。幻境旣窮﹐復見天宇。將近噩營﹐聞男女猓歡笑聲﹐甘君怒曰「彼以屈都督戰歿﹐而相與爲賀也。其何以堪之﹖」揮兵徑搗紅苗寨。噩靑气聞甘君自至﹐大驚懼﹐呼男女猓曰「吾左足爲屈都督所創﹐不可以戰﹐柰何﹖」男猓曰「我等獲甘菩薩﹐勝於獲屈菩薩十倍矣﹗大王毋徒誇女猓之能。」噩曰「是未易言也﹐甘菩薩可獲﹐吾不至喪其子女﹐別據蠻�矣。但爾等不爲變化伎倆﹐或可以得志﹐如妄逞其術﹐彼中若樂王子龍木蘭﹐孰不能擒斬爾等乎。」男女猓皆如戒﹐以千人出斗。甘君臂兩槍接戰﹐來敵者數十人皆死。女猓悉脫其桶裙﹐四散奔走。男猓被甘君左右射倒﹐生擒三十人。甘君所隸百人﹐無一折損者。噩知兵敗﹐乘險處發矢﹐中甘君之馬。甘君方墜﹐超乘別騎﹐還歸大營。斛斯侯迎於帳前﹐執手相慰﹐戮男猓三十人﹐以其頭祭交址三十人之魂。侯嘆息曰「屈都督以二千人而亡﹐君以百人而勝﹐爲簡之師足用矣。豈在多乎﹖」甘君曰「玀鬼若肆行其幻﹐鼎之能﹐無以過於屈君也﹐不爲所算者幸耳。」

是日﹐張許亦來斛斯營相謝曰「我侯自統兵來援﹐兩人者願不及此﹐屈師𨿽敗﹐甘君復之﹐國家之福﹐而師武臣用命也。今營中忽來一僧﹐掣瑪師之鏡以去﹐砭師及天女﹐追十日矣。而未返﹐敢以告甘君。」侯大戚曰「三道術人不歸﹐吾師勿克矣。」甘君曰「不然﹐鏡也者﹐卽鼎與侯﹐及兩大都督報國之心也。心定而後鏡存﹐鏡之云亡﹐心安在耶。鼎願觀焉﹐亦與鏡爲存亡而已。」匹馬徑還張許帳中。一道士迎曰「使君歸乎﹖啞諭以鐵丸不能害﹐化爲山溪﹐又被使君識透﹐彼無能爲矣。吾以瑪知古酈仲離點石道人追鏡不還﹐來與使君覓鏡也。」甘君視此道士﹐若欲竊劉老師之面目者﹐而意气惡劣﹐畢竟優孟不同於孫叔﹐虎賁實異於中郎。乃大喝曰「若非劉老師也﹐安得相假﹖」道士失色曰「謂吾非劉元海﹐又是何人﹖」甘君曰「果爲老師﹐以頭來﹐容一劍劈。」蓋難之之詞也。道士忻然引頸曰「吾頭是銅者﹐未必卽受汝劍耳﹖」甘君拔劍斫之﹐則如匏之物﹐如土委地﹐其軀尙植立焉。甘君頗覺手刃過當﹐謂道士以頭爲戲耶﹐悲夫。頭在地下答曰「使君自戲耳﹐吾頭仍不受劍也。」躍起丈餘﹐而下合於頸。甘君大駭。道士笑且罵曰「老師當前﹐輒不相信﹐又從而殺之。甘鼎有人心者﹐不能殺人﹐行將自殺矣。」甘君曰「我國之將帥﹐當死於典常﹐不當死於妖妄﹐汝自殺我可也。」道士嗟呀曰「甘鼎自是忠義﹐但能以事劉元海之道事我﹐呼之曰老師﹐卽爲汝滅紅苗耳﹐何忍加戮﹖」甘君曰「生平未嘗妄拜一師﹐且師汝之邪智祕巧﹐頭自斷續﹐惡爲彊梁﹐國家無貴乎刑誅。明哲不珍其身命﹐求爲弟子﹐不亦顚乎﹖」道士曰「汝不師吾﹐吾亦無顏爲汝師。」

弟臨去不可無以持贈﹐出玉塔一座置地。道士小其身化爲蠐螬虫。從塔頂入。甘君以劍斫塔﹐人與劍並爲塔所包﹐四面皆城垣﹐不識何門可出。聞墻外語曰「爾妖﹐置吾使君何處﹖」一人答曰「彼自在張許營中擊劍﹐走入煩惱城墻內耳。我何嘗彼乎﹖」甘君察墻外語聲﹐有若獷兒﹐大呼曰「吾隔一堵﹐小冠軍使何不手援﹖」聞墻外答曰「使君速屏息伏地。」甘君從之﹐恍若炮聲滿山﹐大水湧至﹐城卽崩頹。甘君轉從水際出﹐見獷兒立帳前。甘君以所見道士之事告﹐獷兒曰「吾在盤江橋渡口營中﹐矩兒兄以書來﹐云其婦璜兒﹐知使君有啞諭之厄。吾奔斛斯侯大營﹐而使君已至此。妖之頭﹐非眞頭也﹐卽纛旗之形。妖之塔﹐非眞塔也﹐卽矛上之刃。吾自得老師口中手﹐伸五指作巨炮擊之﹐以純陰破雜陰﹐火盡水生而走此妖也。」甘君曰「瑪師之鏡﹐何人所掣耶﹖」獷兒曰「卽妖也﹖」甘君曰「吾將攻噩苗﹐先遇庵前老人﹐自稱之名三字﹐與妖顚倒﹐亦其人歟﹖」獷兒曰「皆是也﹐彼之分身﹐一爲夢中餌鐵丸﹐一爲老人變川溪﹐一爲道士幻頭塔。其本身掣瑪師鏡去﹐將誘三人追鏡﹐而復斬臂之仇耳。使君盍還江橋渡口﹐吾自協助三人。」甘君贊美曰「小冠軍使﹐智周羣物﹐力載一天﹐眞能與李眞人媲美矣。」獷兒曰「吾安敢比吾師﹐譬諸孟氏之論﹐吾方底於大﹐吾師則聖也。劉老師則神也﹐敢相等倫哉。」遂辭去。

甘君乃請張許還其帳﹐而自歸本營。鍼師曰「吾乃知化工之於人也﹐不可思議。屈蠔遇敵﹐替斛斯之亡﹐使君入圍﹐受張許之困。凡事之不能爲假借者﹐皆非妙道矣﹗」甘君曰「四人追鏡﹐可得獲否﹖」鍼師曰「鏡卽歸來﹐惟天女難覓。」未幾﹐瑪知古至云「五曰而及於衡嶽﹐一童子負鏡行。砭師叱之﹐童子化爲狗﹐棄鏡而逃。天女拾鏡授予﹐一丐者呼曰﹕『莫欺吾兒﹗』以乞食瓦盆投砭師﹐傷其額﹐天女咒白練裙下。丐者被縛。又一老嫗號而至﹐含血噴丐者面﹐卽遁去。砭師出一斧劈老嫗﹐變兩山石焉。歸途遇行道者三人﹐與予及砭師天女各相似﹐予引鏡照﹐似予者乃一老猿﹐其兩人﹐俱不能辧何僞物。予敲鏡背咒猿﹐彼亦持其僞鏡將敲矣。而予咒急﹐猿飄去無蹤﹐見兩砭師﹐兩天女﹐或坐談﹐或起斗﹐無不悉敵。因復迷七日﹐適樂王子亦變兩身入斗﹐擒其僞天女﹐而僞砭師始入地走云。還至靑苗故寨﹐天女謂予曰﹕『鮮椰子嘗被我誅﹐其土獸之族﹐欲甘心也久矣。近又爲妖指使﹐我當獨鬥之。』砭師與樂王子﹐亦勸天女曰﹕『理合相助﹐數則無之﹐盤根錯節﹐乃別利器﹐願天女勉之也。』故天女自去﹐予三人兩獻俘﹐一歸璧耳。」

語畢﹐先示其鏡﹐甘君曰「吾之不明﹐鏡無存而令吾師跋涉﹐僞天女若至﹐會訊其妖。」鍼師曰「卽啞諭耳﹐樂王子縛之﹐而不能誅之﹐使君可陽與周旋以俟其�去。苟行鞭撻﹐禍及軍旅也。」甘君是其言。砭師果同獷兒牽一人至﹐軍中皆作詫聲。樂般呼獷兒﹕「何得系木蘭﹖有功者盡解體矣。」甘君曰「樂王何其腐也﹐眞天女定不如是﹗」化醇亦引二姬觀之﹐暗搖其手曰「古云黎邱奇鬼﹐詎不信歟。」兒曰「不類而類者﹐出海之精光瞽類而不類者﹐朝天之器宇。」季孫﹗生亦笑。甘君親釋僞天女之縛曰「師毀形﹐遣樂王子相邀至帳﹐何相犯也。豈謂師不能飛騰去耶。」僞天女大喜﹐乃言曰「甘君眞知我者﹐以我爲俘﹐且飛去之瞽以我爲客﹐不得不畱也。」甘君命設醴﹐獷兒曰「昔在噩苗帳中﹐師以銅管吸諸生熟之味﹐宜多備其物﹐猶恐食不飽耳。」僞天女笑曰「樂王子饒舌﹐吾本來面目。何嘗非老饕﹐今飾酈仲離之相﹐鮫綃掩面﹐宜與飲酒賦詩﹐當他日公宴則可矣。」甘君曰「善。」遂呼慶喜兒﹐與僞天女見。入座﹐各賦一句﹐飲一卮。僞天女曰「此事當讓仲離先也。」聯句書名云﹕

環�人何處﹐弓某在斯﹐學仙羞束縛﹐﹝仲離﹞

與客鬥恢奇。迹詭隨鴉鳳﹐﹝喜﹞

心誠搏兔獅。遣偵相問譏﹐﹝鼎﹞

加縶自扶持。咒詛防爲幻﹐﹝世治﹞

牢籠示不疑。主歌將進酒﹐﹝﹞

朋愧未工辭。謬賦從軍木﹐﹝季孫﹞

因宗注水酈﹐容光畱玉鏡﹐﹝化醇﹞

神采動金支。舊業麒麟著﹐﹝砭﹞

新聲鸚鵡知。依稀家海宇﹐﹝鍼﹞

仿佛化天池。吐納今良將﹐﹝知古﹞

陶熔彼淑姬。傳芬眞有骨﹐﹝般﹞

繡像豈無絲。山鬼勞提耳。﹝�兒﹞

門徒問畫眉﹐維駒憐汗血﹐﹝仲離﹞

刻鵠病凝脂。獨去曾搔首﹐﹝喜﹞

重來又解頤﹐筍𨿽藏雉子﹐﹝鼎﹞

甕已獲蛇�。柳葉看頻蹙﹐﹝世治﹞

蓮花拱大慈。矜生階下虜﹐﹝﹞

駭絕帳中兒。霧鬢縱橫掃﹐﹝季孫﹞

云裳左右垂﹐朦朧呼月姊﹐﹝化醇﹞

蕩漾見風姨。笑我同逃墨﹐﹝砭﹞

嗔君異守雌。寧愁逢女�﹐﹝鍼﹞

聊喜謁吾師。賭戰嘗投幘﹐﹝知古﹞

論功竟裹屍。變能如虎豹﹐﹝般﹞

騰欲借蛟螭。易地羣靈護﹐﹝�兒﹞

分形一气施。共誰誇狡獪﹐﹝仲離﹞

只我試推移。﹝喜﹞

是夕﹐僞天女歡甚﹐攜鍼砭二師之手曰「當時兩君﹐半化爲鱗介﹐今則吾一身﹐盡化爲龍矣。足相償否﹖」獷兒曰「龍可爲也﹐女不可言也。」眾皆笑。樂般以目視而暗責之。慶喜曰「果是天女﹐吾方與狎。若爲國師也﹐噩王宮中夜半相聒時﹐惟恐失吾於陽臺之下﹐初不圖今日得以男女雜坐﹐觴詠言歡矣。人生會合﹐何可預期﹖」僞天女不能笑﹐亦不能怒。但曰「在甘君筵上﹐能使人之意也消矣。返思昔者龍性未馴﹐因而喪其鬼臂﹐其錯可勝鐵鑄哉。」瑪知古曰「知古所不知者﹐童子而狗耶﹖丐者及老嫗耶﹖老猿及僞砭師耶﹖其名至繁﹐其數至賾﹐將以一爲神﹐而神難窮﹐以兩爲化﹐而化不易達﹐願以示之。」僞天女曰「凡積妄之功用﹐在神化之表﹐吾之爲僧掣鏡﹐妄之盛﹐吾之爲老人﹑爲山爲溪﹐妄之衰﹐爲童子與狗﹐妄之塞瞽爲丐及嫗﹑爲猿及砭師﹐妄之通瞽爲今天女身﹐則貫乎妄之始終﹐其行其止。我自不能知之﹐何怪乎瑪師之不知也﹗」明化醇謂兒曰「亡女是之謂妄﹐故吾不欲棄婦人。」樂般曰「一兄之爲三尸神害﹐不自以爲無妄歟﹖」鍼砭二師曰「金石無故而思點化之﹐千古妄之宗門也。師說法﹐正如天女散花﹐無花之非法矣。」燭生語季孫曰「僕鉆研大《易》﹐乖三十年﹐今而知誠固復﹐妄亦無不復也。」兒曰「自吾觀之﹐吾師不歸爲妄瞽今師代之歸﹐爲妄之復耳。」僞天女撫掌曰「玆之講《易》﹐比智瞽弟子之談禪也何如﹖」化醇夫婦皆曰「剛上人之多欲﹐誠不足以及其師。」眾又笑﹐甘君曰「奉教之深者﹐殆無如僕﹐鐵丸之煉心。玉塔之煉形﹐彼無識者﹐鮮不視爲寇仇﹐又烏知式飲式食﹐爲好我嘉賓也。」慶喜呼獷兒曰「使君方樂﹐兒其進一卮於國師。」甘君曰「我小冠軍使﹐固樂王子也瞽而若安得子之。」般曰「在靑气帳中﹐曾有阿母之目﹐修羅少主﹐噩王夫人﹐不亦尊乎﹖」僞天女曰「此樂王父子﹐獻媚於宮闈﹐間我域外人也﹐我敢怨耶﹗」於是獷兒酌酒曰「以阿母之命﹐爲使君致慶﹐爲師壓驚。」僞天女一飲而盡﹐亦徧酌諸坐客曰「龍木蘭不在﹐吾代之行酒。」眾大笑﹐興盡而散。

悟徹眞元孰可當﹐每因精進卻旁皇。

千年無事令威鶴﹐竟夕有言公路羊。

道是神斤隨鬼斧﹐境如陣馬遇風檣。

自來裂破三生石﹐不踏人間假借場。

秦淮酒人詮曰﹕

丁於行爲火﹐於儀爲陰﹐於圖在二﹐於卦共離﹐故屬之男子﹐其重於民數也。曰成丁不成丁﹐紀於兵冊也。曰壯丁老丁餘丁﹐吾之嘆美於丁也久矣。敢自托於眼中不拔﹐而云此之不識哉﹗惟債帥以丁眾爲累﹐而閹奴難產一丁﹐故史氏有添丁之文。蓋縋通幽險﹐有如五丁之開山﹐窮於神也。B繼微茫﹐不虞六丁之下取﹐密於理也。

添非贅說﹐化其本無﹐因乎固有﹐如刺繡之綫﹐軍中之竈斯可矣。畫蛇之足﹐豈謂是歟﹗

笤帚所以持半偈者﹐髙僧於衣缽之外﹐或以此傳焉。道之漸被者爲衣﹐堅凝者爲缽﹐而包一切掃一切﹐使之常凝於內以被於外﹐非帚不爲功。

有不敝之帚乎﹖曰執柯伐柯﹐是謂求道瞽因帚得帚﹐是謂明道瞽帚在山中﹐不在室內﹐隨時損益﹐敝亦不敝矣。雲山中敝帚﹐以警枯禪之不能取材﹐坐聽其壞耳。山中帚所自出﹐其敝也﹐半偈之持安在哉﹗

帚添丁﹐其事卽無﹐其理自有。何則﹖丁爲火之毗於陰者﹐帚之體附乎木﹐旣以蒼。而生丁之火﹐帚之用行乎地﹐又以牝馬而感丁火之陰。如曰木萎其枝則無火﹐而嬰兒之啼竹中何爲乎﹖如曰帚葉幹竹則無陰﹐而如願之入糞艸何爲乎﹖

吾益嘆美於添丁之敝帚曰﹐其事在物爲怪﹐在書爲奇自有此丁﹐而前有千古﹐後有萬年﹐茫然者爲之神王。

卷之十四

地下新船載甲

乘風去也﹐須尋太乙之船﹔入地求之﹐不殉仲任之穴。捩柁於須彌山下﹐始可通天﹔戢幹自星宿海中﹐無非報國。

明日﹐矩兒夫婦還帳﹐告甘君曰「萑蠻𨿽眾而無紀律﹐兒輩破之﹐不啻摧枯拉朽耳。聞木蘭困於烏蠻江土獸之窟﹐兒婦將往救﹐特歸稟命。」甘君曰「土獸亦師所使﹐令師在營中﹐吾當夤緣彼﹐俾爲天女解鈴。」化醇來曰「眞天女幾時歸來﹐假木蘭一夜遁去。且喜員少夫人從小軍使還﹐而不與昨日之詩會。如其與之﹐視夫酉陽營中八人之聯七言﹐前後較風韻﹐又未知孰勝矣。」甘君曰「啞諭想仍往烏蠻江導土獸﹐敵天女也。兒與婦速援之。」

矩兒偕璜兒去﹐途中語璜兒云「救阿姊﹐顧可遲遲行耶﹗」以剩錦鋪地﹐夫婦乘之。見木蘭坐穴中﹐如木偶而不言。夫婦下穴中齊呼曰「姊安禪耶﹖」木蘭亦不答。就視之﹐眞土偶也。璜兒引鍼刺其兩腕﹐土破而白水出﹐矩兒曰「汝之鍼﹐殊不著痛癢﹐不如我引椎碎其首。」璜兒曰「姊純木之精﹐反爲土掩。鍼則及木之脈﹐椎特傷土之皮耳。」白水出盡﹐木蘭始呻吟起曰「矩兒弟以妹來援乎﹐姊殆盡矣﹗」璜兒扶持曰「姊何爲其困也﹖」木蘭曰「我來戰土獸﹐已敗其三十三﹐鮮椰子之魂﹐以一化五﹐吐黃塵萬斛﹐糝我之發﹐迷我之胸﹐遂無力奮飛﹐塊然其形﹐有若死土。今其魂伏土中﹐弟與婦掘得五丹雉焚之﹐則此魂散也。啞諭來鬥﹐吾三人何足餒哉。」矩兒以椎鑿地﹐聞啾啾聲﹐五雉飛出﹐徑撲矩兒。煙焰蔽目﹐椎不能施。璜兒出紅絲十丈拋煙際﹐五雉皆被執﹐吐丹穴火灼之卽死。一長物如常山率然﹐而首尾混混不可識﹐繞匝木蘭三人。璜兒令矩兒立其肩﹐木蘭又上之﹐引絲成巨�﹐相與貫串﹐呼木蘭曰「姊其挺身上舉﹐吾與郎君繼長增髙也。」三人層累聯至﹐尋丈﹐竟衝霄去。長物自脫其圍﹐絲倏化爲巨蜥蜴下跳﹐嚼長物﹐截之得數十節﹐皆如斷虹之橫飛。聞有人語曰「以豎破橫﹐月窟中第一義也﹐吾安能勝彼耶﹗」三人下地﹐木蘭曰「妹之妙理超然﹐不落空幻﹐宜乎妖之嘆服也。」遂俱還。

木蘭以璜兒之術告甘君﹐瑪知古問於砭鍼二師曰「長物何形色也﹖」答曰「造化小兒﹐先天而生﹐是有無極之臍帶。橫之可以束八埏﹐藏於混沌之竅﹐厥名地絡﹐妖竊之﹐如伯鯀之盜息壤矣。」獷兒曰「嫂之豎義﹐絲聯神貫﹐上徹元宰﹐下窮谷神﹐非胸無成竹﹐枝節而爲之者也。絲之爲言思﹐是能穿穴事事物物﹐一以貫之者耶﹖」化醇撫掌曰「然乎﹖其不然乎﹖」甘君命燭生筮噩蔡兩苗﹐先從何處下手﹐得《頤之初九》﹐曰「捨爾靈龜」﹐燭生曰「蔡小武﹐卽靈龜也﹔似宜捨蔡而取噩耳。」又筮劉老師曾否解莊鬼兵之圍﹐得《渙之六四》﹐曰「渙有邱﹐匪夷所思」。樂般曰「老師爲元海﹐𨿽邱陵不足爲其渙散焉﹖鬼兵本西南夷﹐則老師已出其不意而走敗之也。」璜兒進曰「智當滅﹐兒夫婦自斗之。」木蘭曰「此行也﹐乃不可無我。」

甘君許之﹐三人自去鉞江噩苗寨中﹐索剛上人戰。噩知矩兒之勇﹐木蘭之神﹐驚怖不可爲也。問前臥病之剛和尙﹐能相見否﹖左右奔告於剛。不逾時﹐剛扶筇而至。噩曰「上人之神通﹐寨中所知也。吾以言語小齟齬﹐致上人養屙艸廬﹐吾之昏愚﹐亦何足較。誠見漢將無知﹐因人之困而伐之﹐恃己之能而逞之﹐將甘心於上人也﹖吾安得無恨耶﹖」剛投筇而起曰「始固以大王不棄衲耳﹐於今益信﹐衲忘其病矣﹐且遂其懷矣。」呼男猓善變化者三十六人﹐隨之出戰。剛出詈曰「何物酈仲離﹐不亡於五雉﹐就寂於一僧。僧之禪柄﹐爲爾所戕﹐僧之法軀﹐待爾而復。爾能代女弟子之役﹐僧固將擒爾以當謝娘也。」木蘭怒﹐放盒中雀啄剛頭腦﹐剛喝男猓曰﹕

不變不變﹐我佛舍利空中現。亦變亦變﹐猓玀飛上通明殿。

三十六人﹐各以其能﹐變爲象﹑爲牛﹑爲羊﹑爲狐貍﹑爲刺蝟﹑爲馬絆﹐圍木蘭於其中。矩兒橫兩椎﹐八面攻擊﹐剛出一物如﹐嚼矩兒﹐無如銅鐵之質﹐木虎不能損也。椎中剛腹﹐立倒地。矩兒將再擊之﹐木蘭在圍中呼曰「弟勿前﹐剛和尙多詐耳﹗」矩兒不及抽身﹐剛腹中長兩巨爪﹐鋒稜畢露﹐擎矩兒之身。此時𨿽萬人敵﹑百夫防﹐不足以脫其拘攣矣。璜兒自其帶間解一玉佩﹐內方外圓﹐裹兩爪及剛腹。矩兒自出﹐視剛之腹﹐乃敗鼓也。爪爲二槌。然剛爲佩所制﹐如繩之在錢孔中﹐不腐爛﹐不能出也。木蘭出紅色玻璃管幌之﹐長五尺﹐中灑木屑﹐著牛羊狐貍﹐則皮肉皆潰敗以死。惟象不受創﹐乃糝屑於其鼻﹐亦伏地不能起焉。刺蝟毛自裂﹐馬絆促縮﹐化爲涎﹐男猓盡誅。璜兒就地取佩﹐覺重不易舉﹐內方之孔已塞﹐疑剛被攝矣。忽有小人數十如海鳥所吞者﹐拍手而歌曰﹕

白非白﹐黑非黑﹐赤非赤。大道之宗﹐眞元所積。吾師之瞽﹐破汝玉石。

歌畢﹐羣小人凝合爲一剛上人。璜兒視其佩﹐已變土色。觸手卽碎云。矩兒呼曰「剛和尙不死﹐吾不得生﹗」飛上其肩。剛負之以登天。天際來一道士﹐乃劉老師也﹐指剛而咒曰﹕

咄爾何物﹐敢爲星官賊﹖不許靑天登﹐要令黃壤滅。爾不知﹐我不說﹐上下四旁歸太極。

出一盂覆剛﹐化黑气縷縷不絕將盡矣。一人自盂內跳舞而出﹐爲啞諭﹐笑曰「劉元海﹐且勿狂逞也。吾猶未死﹐而忍見其弟子先亡乎﹖」睜鬼眼視矩兒﹐卽昏盹。璜兒詈曰「鬼臂已斷﹐人心將亡﹐汝目誠凶﹐我神則吉。」卽呼天神﹐出三指爲金蟆﹐食啞諭且盡﹐忽聞蟆腹中有女子吟曰﹕

月中之人吾識爾﹐入日卽生入月死。

人人有月爾不知﹐恩仇環轉隨須彌。

其蟆自跳躍﹐腹裂而死。璜兒大驚﹐劉老師呼木蘭矩兒夫婦﹕「亟登剩錦去﹐吾自敵妖。」三人從之遁歸。劉呼曰「噫嘻﹗靑气之無成﹐智瞽之欲化﹐子所知也。何乃刻劃幽態﹐唏噓祕精。汨乎穆之天﹐紛若矯誣之气。爲仙佛之羞﹐以狗爲虎畫﹔當彜倫之﹔如蟻亂牛聲。惜其紺髮將灰﹐靑瞳欲木﹐數盡棲於魔界﹐程長赴乎鬼泉。恐辟支果遂少傳宗﹐忉利天曾無絕業也。」合掌答曰「吾主元會之坫﹐理恆沙之文。噩𨿽小艸﹐爲無災無害之根﹔瞽卽余明﹐乃至大至剛之光景。窮蠻無君長﹐而助噩以存其眞﹔俗衲無子孫﹐而假瞽以樹其表。豈徒佛圖之依石﹐羅什之附姚﹐贏得時名﹐宏於梵教﹐是爲兢兢已哉。若子捨其北幽﹐行乎南紀﹐道屐所迹﹐蜮弧之鄕﹐神樞所關﹐螳斧之用﹐其於太淸何有﹐直以中滿而虧。以至有徒若林﹐臧侏儒爲之最﹔謁師於幕﹐柳盜跖卽其流。奪星辰歸次之權﹐將見惡於司命﹔殘釋子守株之理﹐徒興悲於寺人。尙欲恃其已滅之亡王﹐驕我方興之教主。試言大小乘﹐以究正余方﹐子當出吾之胯﹐吾可服子之膺矣。」劉自執手﹐旁引曲諭﹐誘之來歸﹐曰「凡有智慧﹐我與爾權之﹔凡有神通﹐吾與爾研之。」頗心折﹐遂相將坐磐石﹐縱橫跌宕﹐各暢其尊聞。

一紫髯叟從遠山下﹐迆邐來前﹐兩人揖與坐﹐問叟姓名﹐答曰「野人﹐愛爲長短謠。」請賦其所自﹕

仙人苦日長﹐靑鬢忽焉蒼。

問仙何亦老﹐聽其詞轉傷。

循蜚疏仡以前罔甲子﹐其間眾庶旣生卽不死。

後來帝王壽以百十期﹐一人兩世合壽乃有彭�與李耳。

蜉蝣大笑人如菌﹐卽菌亦似非常人。亭亭蓋影不扶直﹐視爾依人作計惟有長太息。

我年十五餘﹐初學劍與書。

書劍不足以助赤伏符﹐棄之海上卜居傍。

桐廬老子一朝出塵世﹐二十八人功名敝屣棄。

吾家女古徽音﹐瑟友空隨銅馬帝。

只今黃屋爲墟黃土焦﹐勸君不須淚漬鮫人綃。

但合學仙不成便埋我﹐勝於百年過眼飛石火。

學仙本無名﹐知其說者陰長生。

盍酌長生以彼三歲酒﹐招要八埏酒人來試談天口。

歌畢﹐劉老師曰「嘗聞陰皇后之弟長生﹐入山求道﹐乃美少年。今何爲而美髯﹐且紫色也﹖」叟笑曰「以二君有蝸角之爭﹐第爲嫵媚本色以諧之﹐猶恐少長於君而被君輕﹐其言不足重也。故爲須髯如戟之狀﹐將效仲連之排解耳。」啞諭曰「我輩苦無讓法﹐豈有爭法﹖」叟曰「唐虞以讓﹐不至於爭。湯武之爭﹐何慚於讓。後此亦只計爭耳。爲讓之說者﹐非迫於時勢﹐則僞而已。但爭而無法﹐其獘也棼。」劉曰「吾猶恐排解之事越多﹐而爭端疊起矣。漢唐以來﹐厥有黨禍﹐未必不由於曲爲調停之人﹐未得其當。若不調停而各持一是﹐俗稱三教﹐究何所妨。斯魯先生之排解﹐亦有善有不善也。」叟曰「夫吾將排披猖之難﹐解齷齪之紛﹐二君皆獲至道﹐各立�岸。於一二妙諦﹐俱有所發明。而碧落黃泉之際﹐所見皆機事機心﹔南箕北斗之間﹐相遭盡客形客感。悲夫帝釋之气﹐震蕩天宮﹔共工之頭﹐摧頹山石。雙林咄咄﹐雷雨滿乎四天﹔十笏��﹐穰饑生乎中土。奉身而戴天笠﹐置足而牽地維。人龍之呼吸通靈﹐卉犬之招邀以族。然則執於戚而舞﹐其傷實多﹔責蛟螭之詞﹐相報無已。君其能靖者歟﹖僕亦何嗟及矣﹗」於是劉殊養養﹐若茫茫﹐合詞曰「亦欲有云﹐不知所匿﹐請從此分攜耳。」叟大喜﹐出瓦壺斟白酒自飲﹐並酌二君以土樽二器﹐曰「此冰天小槽釀也。」劉咽一樽卽醉。連飲四五樽﹐酒空不醉。叟驚曰「醉者自然﹐否則圖反矣﹗」果擲瓦壺於空﹐其身遂不見。叟呼之。壺中語曰「陰長生將囚我於壺矣﹐我故去之。」叟謂劉曰「惜哉君﹐歷劫將盡﹐而自鋌於頑﹐睫蔽秋毫﹐不歸於極。他日冶鑄之功﹐非汝師不能爲矣。」卽藏其土樽而去。

劉還甘君營﹐幕中人俱慶老師復從天上至。木蘭問曰「與剛其滅乎﹖」劉曰「未也﹐彼師弟之道﹐一成不變﹐亦未易云亡。蓋不容並立者﹐理之直﹔相與存亡者﹐气之橫。其徒不能速化﹐亦猶之吾黨不能遽神也。道徳之致﹐殊窮而同盡焉。」甘君問曰「老師迎擊莊�鬼兵之事﹐可得聞乎﹖」劉曰「與故竹王﹐爭鬼方舊壤。陳兵夜郎東境﹐故智瞽得而說之。及吾至﹐故竹王師來謁﹐授以竹竿破舸之術﹐之戈船﹐只槳片帆無存者﹐所謂因利乘便耳。」甘君曰「聞此師徒﹐教蔡小武遁甲﹐縱掠盤江﹐正弟子鼎欲討之賊﹐乃輒向老師求助耶﹗」劉曰「吾何嘗不知﹐以竹王之師﹐走死莊﹐可得而言﹐以其師之徒﹐賣生小武﹐不可得而測也。」砭鍼二師曰「善奕者用死棋﹐善醫者用反藥。其是之謂歟﹖」甘君方問劉老師以破紅苗之策﹐忽朝廷使者至﹐宣詔書云﹕黔撫區星﹐奏苗中事﹕悉爾甘鼎﹐集將帥之長以敵王愾﹐兼神仙之力而靖妖氛。才髙二士﹐而不嫉其功﹔譽接三明﹐而靡矜於眾。有臣如是﹐誰與易之。昔道路所傳﹐若爲師貞之累﹔臺垣之議﹐殊以戰勝而苛。今者素心夙純﹐涅之益白﹔剛气常奮﹐挫得其柔。朕方定訐謨﹐載基宥密﹐而柔遠侯貴﹐捷書踵至。薦牘薪來﹐喜不欲言﹐愛而思覿。自此南方軍旅﹐責爾有成﹐若宵衣而忘曳其裾﹐旰食而忽亡其箸﹐朕何患焉﹗仍復爾鼎前職﹐節制三路﹐斧鉞徵討如其官﹐貴可視師東甌。日易旗纛﹐均宜勤能﹐以荷寵錫。

於是劉老師起爲甘君賀。羣幕士隨之。木蘭進曰「斛斯侯將有事於閩﹐我當往助之。」未幾﹐斛斯貴至﹐以總帥印納還甘君。甘曰「天女酈仲離﹐願與侯縛水底之靈﹐收域中之孽﹐風雲在握﹐闔辟因心﹐其旅邀於帝廷﹐厥功溯自星渚矣。」貴曰「果爾相援﹐訖乎有濟﹐𨿽瘴江救死﹐恩未云酬﹔而煙海宣勞﹐國將致慶。惟有鼓吹而榮勛伐﹐馨香以祝天人﹐自問何修﹐相期不朽而已。」卽向木蘭拜﹐並請行期。木蘭曰「侯當先發﹐仲離且與諸徵人作數日別也。」貴又謝劉老師曰「返魂自天﹐致命何地﹖願聞休咎之徵﹐吉凶之動。」劉曰「但尋梅花莊子﹐摘取半个葫蘆﹐徵曰休也。動生吉也﹐貴不獲了了。」鍼砭二師及瑪知古﹐爭爲侯慶。甘君亦賀曰「老師槪括之言﹐隨數皆驗﹐鼎在此間﹐側耳好音矣。」侯復請曰「桑從事爲閩諸生﹐海上形勢﹐晰如指上紋﹐探若壁中影﹐乞同閫事﹐集膚功何如﹖」甘君曰「以天下之才﹐衡四徵之用﹐侯能廣眾益﹐鼎敢蔽一賢哉。」燭生亦慨然自任﹐如遇甘君之初﹐遂攜其揣摩書數卷﹐揲蓍艸五十莖﹐日辭甘君﹐與斛斯侯往。司馬季孫﹑明化醇咸與涕別。鄔郁報李節使至。甘君迎出。李曰「適使命到營﹐僕調八閩督﹐將赴之。」甘君曰「詔書謂鼎復總帥任﹐不知閣下移節也。」李出詔書示之云﹕

爾臣舜佐﹐世篤忠貞。受予眷顧﹐旆常紀績﹐非止一端。玆雞籠城不靖﹐海上之烈﹐則有斛斯貴﹐奮其英勇﹐以滅番人。其糗糧舟楫﹐𨿽有餘述祖運籌﹐顧泉州門戶﹐及水陸諸路武臣﹐不可無人焉總理之﹐爲全閩靜鎭也。年月日﹐付樞密院﹐由驛馳寄。

甘君曰「閣下始由世臣弓冶﹐授橫海將軍﹐繼以雄鎭節旄﹐作太平宰相。屢傷乘翅﹐終得出頭。行天討於河湟﹐悚民巖於江漢。徒以李贊皇品水﹐趙學究多金﹐爲聖主所疑﹐讒人置喙﹐然大範老子。豈眞元昊能欺﹐漢飛將軍﹐畢竟匈奴畏服﹐此行也。常則爲太傳之奕﹐諸將不驚﹐變則爲臨淮之刀。大臣無辱﹐鼎不敢情牽別袂﹐固將望切歸旌耳。」李再拜曰「僕戰陣無勇﹐閫外羞言。今則襄斛斯侯翦滅之功﹐協東海君撫綏之烈﹐以報君恩於請室﹐歸羈骨於山邱﹐是所禱也。」甘君見其詞意淒惻﹐亦苦語酬之﹐旣送李節使﹐問劉老師曰「李君有慘色﹐何也﹖」劉曰「必不返矣。」甘君曰「死王事乎﹖」劉曰「此老𨿽百千兵刃﹐無以加其頸而損其肢﹐往往施刑不及﹐論賞繼之﹐蓋其性爲金﹐而火不能鑠﹐其形爲火﹐而水不能澆﹐其前修乃奎宿主武庫者也。命危於狼荒之國﹐已過十年﹐意盡於鹿耳之門﹐將奄一夕﹐或如荀偃之生瘍﹐範增之發背﹐人思大樹﹐星坼中臺耳。」甘君自與鍼砭二師﹐商破噩苗之策﹐沙明進帳曰「滇兵來援﹐爲萑蠻所攻﹐蔡小武自引漓老﹐老﹐网山人山人﹐列陣盤江南北。杜承慕煒遣飛騎告急﹐將柰何﹖」甘君命矩兒與璜兒先行﹐諸將分五路進﹐伏橋渡口三處﹐搗蚺苗大寨一處﹐截小武歸路一路﹐砭師曰「小武未易滅也﹐惟擒其被囚之假父﹐以牽制之。乃可以收噩靑气。」甘君謂木蘭曰「天女將赴閩海﹐不忍無畱別物也。」請執蚺吼﹐木蘭笑曰「取此老鹿﹐如牢中豕耳。敢或失諸﹐以兒魔妗兩女弟子往。」時矩兒夫婦﹐率親兵二百人﹐徑與小武戰﹐萑蠻分四陣以出﹐璜兒謂矩兒曰「小武以竹王師之徒演遁甲﹐熔八門而爲四﹐其道以休生傷杜。並入景死驚開﹐汝當其二門﹐吾當其二門﹐小武可破也。」於是矩兒橫兩椎入景死門﹐漓老出敵。皆曰「文星何爲亦與塵世事﹖」矩兒答曰「以父母之命﹐解國家之憂﹐安得不執干戈﹐禦魑魅乎﹖」漓老老曰「何乃刻劃二老也﹖」奮勇斗﹐矩兒以天孫剩錦裹之﹐各遁去。

還視璜兒﹐方人驚開門﹐與网山人山人力戰﹐則已出其貫串之巨綆﹐縛二人矣。二人乃復其魍魎之形﹐走入四山﹐不可擒捉也。小武自引萑蠻三百接戰﹐矩兒棄兩椎﹐飛彈丸數十枚﹐擊走百人﹐璜兒出虹練二﹐縛二百人﹐皆不得遁。矩兒就視之皆牝鹿也。束之以獻甘君﹐小武怒曰「幺麼小兒女﹐輒敢橫行於蔡王之前耶。」遂自演一陣﹐名曰獨遁﹐乃神明於消納之法者﹐又非漓老老网山人山人所傳﹐其術不用一萑蠻﹐以死鹿皮爲之。一皮藏三﹐三皮藏五﹐五皮藏七﹐七皮藏九﹐共演八十一之數。空花滿目﹐實則一鹿皮懸於腰間耳。璜兒擲金蟆皮二﹐才小於掌﹐二生四﹐四生六﹐六生八﹐八生十﹐揭其藏而盡吞之﹐如鄭人之發蕉鹿也。小武大驚﹐矩兒投以剩錦﹐小武復用引伸法。呼其鼻祖元緒者三﹐空際��爲大池﹐一龜遊其中﹐吐珠沫於水﹐成無數小龜﹐錦不能裹小武之身﹐龜且欲沒矩兒之頂﹐璜兒度不可勝﹐急以虹練縛其渠龜﹐小者悉走。矩兒笑曰「是可以授醫氏﹐並前所得鹿﹐爲二仙膠矣﹖」其渠龜大言曰「吾爲元老﹐來援蔡氏云孫﹐君非豫且﹐何能鉆我﹖」曳尾去之﹐小武亦單騎逃歸﹐其伏橋渡口者﹐爲張許兩都督。鍼砭二師以術佐之﹐萑蠻之死者﹐相枕藉也。

木蘭以輕騎百人﹐入蚺吼寨﹐蚺方脫於桎梏﹐與數蠻婦飲。歌曰﹕

此間兮何不樂﹐恣縱橫兮誰束縛。美人兮蠻妝﹐酌兮夜未央。有胡琴兮勿弄﹐美人兮花心動。惜子婦之被誅兮﹐吾心將轉兮轆轤。湣小子之列陣兮﹐殆全師兮沒乎兵刃。吾守吾之老陽兮﹐與少陰而徜徉。

兒魔妗謂木蘭曰「淫鹿無恥﹐爲醇酒婦人之歡﹐吾師且無前﹐待兩弟子之力擒之也。」二女突呼曰「蚺吼死無日矣。」各出裙帶縶蚺頸﹐蚺笑曰「以爾之凹肉﹐夾我之凸肉﹐我自就系。不然﹐其能束手乎﹖」遂以頭觸二女﹐裙帶已解﹐將斯奔焉。木蘭以鹿銜艸餌之﹐蚺復其形爲白鹿﹐臥地不復起﹐女師弟縛之以歸。甘君訝曰「黃苗非白鹿也﹐得毋幻耶。」木蘭曰「聞之樂王曰﹕『黃苗之先﹐乃死鹿瘞白茅下﹐經歲復活﹐配於水精﹐是孕羣鹿。』今蚺𨿽老不死﹐可遣使貢於上苑﹐全其天年。」甘君曰「若令天子悅之﹐而系以銅牌﹐永爲國壽﹐亦如鳳麟之在郊藪。龜龍之在宮沼﹐天所鐘靈﹐世之祥瑞矣。前歸我牝鹿二百﹐一夕俱死﹐則又何歟。」木蘭曰「樂王又云﹐女鹿多夭﹐男鹿多壽﹐博物君子之言﹐無勿驗也。」甘君揖諸幕客﹐與木蘭言別﹐木蘭曰「仲離遠行﹐諸君以何爲贈﹖」皆答曰「匪詞勿達﹐願同其聲。」於是司馬季孫明化醇﹐聯四言云﹕

天風吹襟﹐我客於邁。﹝季孫﹞

言念往誼﹐同人嘆喟。﹝化醇﹞

徳盛三無﹐功崇兩戒。﹝季孫﹞

明能照燭﹐算若陳卦。﹝化醇﹞

每以雷霆﹐而驚聾聵。﹝季孫﹞

上酬明聖﹐旁討靈怪。﹝化醇﹞

天荒日開﹐鬼病宵瘥。﹝季孫﹞

鳳臺匪登﹐麟閣宜畫。﹝化醇﹞

矣長徵﹐淒焉出話。﹝季孫﹞

所悲聚散﹐勿慮成敗。﹝化醇﹞

會掃鯨鯢﹐如搔癬疥。﹝季孫﹞

自來神入﹐不尙狡獪。﹝化醇﹞

赤羽曛多﹐白波斬快。﹝季孫﹞

勛名旣成﹐姓氏不掛。﹝化醇﹞

沙在恆河﹐星懸上界。﹝季孫﹞

期君努力﹐寢食蜂蠆。﹝化醇﹞

翼彼贊皇﹐金甌勿壞。﹝季孫﹞

國家宣勞﹐我其下拜。﹝化醇﹞

木蘭謝曰「兩參軍獎勵之詞﹐所不敢當﹐亦惟矢勿諼而已。」樂般曰「吾父子豈無以頌天女也﹖」遂與獷兒聯五字云﹕

自昔豎降旗﹐一朝見神女。﹝般﹞

謝娘忽已逝﹐明子亦爲侶。﹝世治﹞

心香兩活之﹐倡隨得其所。﹝般﹞

競病韻同拈﹐幹喁歡共語。﹝世治﹞

老夫蛙在井﹐不識鴻飛渚。﹝般﹞

小子閱徵誅﹐始得商出處。﹝世治﹞

何當聖凡間﹐不隔此心膂。﹝般﹞

若震來﹐軒軒獨霞舉。﹝世治﹞

時能憫愚戇﹐間或隨爾汝。﹝般﹞

有气上通天﹐有才下整旅。﹝世治﹞

新旌指八閩﹐故壘辭三楚。﹝般﹞

相望以鸞鶴﹐所思寄毫楮。﹝世治﹞

矩兒夫婦﹐共擎一觥﹐酌木蘭而歌詩曰﹕

涇陽小龍棄其首﹐﹝謂龍芝﹞

我姊倉皇向西走。﹝是年入蜀﹞

縱橫庸蜀羌間﹐﹝甚楚﹞

出奇制勝無不有。

料敵乃有吾阿翁﹐與姊相於臂使手。

晉代終能重天女﹐漢家誓不戮功狗。

遂見驚才動鬼神﹐更無餘事讓僚友。

小弟平生倚親串﹐寡妻身世來星斗。

同爲阿姊提挈人﹐石爛海枯心不朽。

一朝分攜去閩海﹐江頭折楊柳。

兒女情懷兩兩無﹐乾坤勛業時時有。

金翠光華出風雲﹐百年試盡一樽酒。

不然兵戈滿塵海﹐天關崔嵬孰與守。

木蘭飲畢﹐諸人爭欲以詩侑酒﹐木蘭辭曰「仲離於此時﹐詩旣不能爲和﹐酒亦未敢相酬﹐公等休矣﹗當與阿修羅愛主﹐及兩小徒﹐作竟夕談也。」於是諸人退舍。甘君自向劉老師﹐求破噩靑气韜略。木蘭入慶喜之房﹐呼兒魔妗皆至﹐汕妮亦列坐焉。慶喜曰「自爲天女所降﹐擬常奉乎巾櫛﹐何意帝臣之徙﹐悲別起之戈�。他時能念故人﹐寄以扶桑之木﹐異地如逢居士﹐求其般若之船。」木蘭曰「主前身作佛﹐後果爲仙﹐視仲離之頭低上天﹐手沐今雨。時爲介者之拜﹐終隔化人之裾﹐魚鹿無端﹐夔有迹者。未可同年而語﹐易地皆然矣。」兒魔妗合詞曰「巾幗相隨﹐師資未敢忘也﹔�獨去﹐客路能無感歟。請終侍絳帷﹐同遊碧海﹐庶幾憐而教之耳。」木蘭曰「吾誠不願獨翻罔兩之波﹐自辧支祈之貌﹐二女弟雙攜珠�﹐齊舞花槍﹐贊我大勛﹐施其髙義。豈不願焉﹖」汕妮曰「某自隨阿婆﹐盼捷書﹐賀還帥矣。」於是木蘭辭慶喜婦姑出﹐率兒魔妗﹐拜別劉老師及甘君﹑鍼砭二師。劉老師曰「此行不惡﹐斛斯成大名﹐天女畱遺像勉之。」二師曰「閩盜爲害誠劇﹐諸君收功不勞﹐嗣後斬木揭竿之魂﹐所在蜂起﹐更煩聖慮﹐驅策勛臣﹐裹尸之將軍﹐以時致命而已。」甘君曰「黔事有不了者﹐以待天女可乎﹖」木蘭師徒惟而去。

行入江西界﹐見糧艘無數﹐運往閩中﹐乃是吳越楚蜀產米之區﹐所濟軍食﹐滕王閣下。戈船若林﹐則遠近所調兵卒﹐及甲冑器械﹐豫章嗇夫﹐奔走喘急﹐官吏招呼惟恐不逮﹐而持戟門羽檄武夫﹐接踵相促者﹐無停晷也。木蘭就蜀船呼一糧官問曰「汝何姓名﹖護儲幾十萬石﹖」答曰「某七門郡丞髙岷﹐運六十萬石﹐餘四十萬﹐責成九姓土官。」木蘭曰「廷制﹐二千石以上官﹐充總運使﹐何職不副事耶﹖」答曰「先以戎州太守方君充此﹐因方篤閨房﹐重離別﹐大府糾其貽憂軍食﹐戍靑海邊﹐某所治土司﹐急公自效﹐始以某統之﹐而分兩進也。」又問楚船。其糧官江合漢﹐方與幕客陳三臺﹐爲葉子戲。木蘭曰「軍國之事﹐若此其亟﹐乃不爲唱籌而爲點籌﹐何其暇也。」三臺出對曰「某佐江使君﹐輸糧百二十萬﹐需二十四大舫﹐今倉卒呼載﹐將及五十餘舟﹐而篙師柁長。肝膽不齊﹐齒牙互抵﹐使君無策馭之。某告以羊曇賭墅之風﹐與葉公子遊﹐一縱一橫﹐稍愜於志﹐亦正如長年三老﹐白晝攤錢﹐不得已於髙浪中矣。」吳越諸糧官﹐以次勞問﹐皆陳其濤怒風惡﹐乞靈陽侯之悃。木蘭袖出一圖﹐詭如龍樓﹐眾象幽﹐噓气叱之。化一爲五﹐分授其首船﹐曰「此物鎭溪『﹐吾與諸部作馬當湖神威﹐不亦可乎﹖」匿口作風聲﹐諸糧艘一夕皆發。其甲兵尙無舟載﹐各省將士﹐向木蘭吁呼曰「兵待食﹐宜也﹔食待兵﹐可乎﹖女將軍能役使風神﹐護儲胥前進﹐而數萬人之軍裝﹐數十營之火器﹐以及餘丁雜械﹐需船大小動以百計。嘆此邦官吏﹐竟日空談﹐連宵束手﹐如何如何﹖君徒濟食而不惠兵﹐國家事終無所賴矣。」詞畢﹐泣涕崩角。木蘭顧兩弟子曰「誠不忍也﹐然吾又何能化數十百蓮葉船。以載甲士乎﹖」兒魔妗進言曰「昔吾師誕降﹐由甲子城中央古井﹐則下穿溟﹐猶之上辟鴻﹐久矣自壤及泉﹐爲遊神息影之區也。試探淵源﹐以謀匡濟﹐何如﹖」木蘭忖曰「吾憶劉老師云﹕『入地下浮中海﹐是海包乎地矣。』向東海呼曰﹕『父母其鑑予哉﹐破天龍之百人安在哉。』」有頃﹐百人飛集雲際﹐禮木蘭曰「天女役使部人﹐非將駕羣戰艦﹐載入閩官兵乎﹖」木蘭曰「旣知之船代何所﹖」百人答曰「滅火眞人﹐先三日﹐煉戈船五百﹐授黃字符十紙﹐命部人呈天女也。」木蘭索符觀之﹐紙黑色而符金畫﹐凡符首皆戴云﹐此獨戴士﹐眞祕授矣。其第十符之後﹐粘一蠟封﹐中梵字十數行。木蘭譯之﹐乃滅火眞人手書﹐並咒五百船眞言也。書內云﹕

仲離近與吾弟子世治﹐得劉老師大渾薪傳﹐中明蜜果﹐於以刑暴取凶﹐轉艱難之運會﹔奮庸揚烈﹐彌破碎之綱維。君等若謂無成。人間惡乎底定﹐吾得道在前﹐生天居後﹐亦當告於千佛場﹐讓出一頭地矣。甘使君釣蔡弋噩﹐有兼吞之量﹐無兩伐之謀﹐𨿽仙師道友﹐魔女神童。輔翊左右﹐未得﹐遂志者﹔天抑其絕世之髙標﹐人苛以非時之畀論。卽進卽退﹐彌可彌難﹐此用晦之交﹐非俟休之際。酒星有奕﹐奎耀將沈﹐然縛孫恩﹐惟仲離是倚﹔平張魯﹐非世治無功。一在島中﹐一由隴首﹐其才其地﹐帝所持衡尺也。吾所煉戈船﹐只用廣南五鐵栗木﹐一木造百船﹐遣公輸般十二代裔孫爲之。但燒一符﹐卽可得五十船﹐須以三更人靜﹐集兵甲百花洲上﹐禁火炮聲﹐登舟隨渡﹐將士不飲不食﹐無喜無懼﹐五晝夜達閩泉州﹐其燒符迎船咒云﹕顚漩﹐連漩﹐牽眼﹐纏箭。研﹐咽﹐瞽現﹐變﹐水濺。噫噓嘻﹐嘻噓噫﹗千船千綫﹐綫緣千劍﹐千劍萬綫億船便。至閩﹐兵甲過船渡海後﹐尙有送船咒﹐亦以靜夜施行雲﹕娶湊﹐肘湊﹐求畱﹐收笱。走﹐候﹐歲逗﹐月𨖻﹐日就。古裏魯﹐魯裏古﹐九九口﹐口扣九手。九手百口一透。

木蘭命兒魔妗﹐傳語各省將士﹐以今夕三更﹐來會百花洲﹐受利濟策﹐其火炮諸器﹐重疊包裹﹐將士咸出誓曰「所不聽女將軍號令者﹐願馘之﹐無悔。」及三更﹐木蘭如滅火眞人教﹐燒一符﹐五十船出。十咒畢而五百船裝載之兵將﹐俱入篷窗﹐掛帆席焉。兒魔妗﹐各轄二百五十船﹐雲際之百人自去。木蘭自飛行至泉州﹐以待諸載。是時舟行地中﹐晝而見星﹐夜惟望月﹐可無饑渴矣。魔妗謂兒曰「凡人能賦海矣。未必能賦地中之海﹔能賦舟矣﹐未必能賦世外之舟。姊其特著不經﹐明徵無妄不亦可乎。」兒曰「試爲之。」卽吟云﹕

腐儒努目辧方隅﹐對渾天儀不能量。郭璞木華賦江海﹐見其大者差神王。冥搜五色錘八垠。不律怒摹眞宰狀。雞卵元黃未分際﹐豈無靈明契爲匠。煙雲見見隨杳冥﹐蹄迹無無得幽暢。渾沌竅鑿大空出﹐乾坤艸亭奄四望。不定初非兩戒山﹐無邊亦異恆河浪。非仙非鬼非佛祖﹐刳木自作先天舫。恐是渡津筏夙緣﹐休疑貫月楂新檬。熊羆虎貔納芥子﹐一笑長平同日葬。伏甲元從尺土中﹐乘風反出四天上。勗哉我士各鼓舞﹐大覺俄焉出海藏。

魔妗嘆絕﹐自叩舷歌之﹐將士皆忻然曰「此微妙音﹐殊不似人間棹歌也。」忽聞木蘭崖上呼曰「弟子來乎﹖」兒魔妗齊答曰「諾。」以五百船出地中﹐則已達泉州﹐李節使方與少司馬余君﹐調兵食矣。木蘭告以諸路兵船咸集﹐李節使指木蘭謂余君曰「此粵中天女也﹐微彼之力﹐兵神速不及此。」余君感謝木蘭﹐命偕入帳中﹐適斛斯侯遣使徵兵。木蘭乃辭二公﹐以兵甲過船渡海也。

要將天地返淸寧﹐繪得山川入錦屏。

鞏固金甌無有數﹐驚疑木鐸竟無靈。

若非檣楫來空闊﹐未必烽煙息障亭。

寄與數君憂社稷﹐蒼生不賴少微星。

蓄汀漁人詮曰﹕

丁旣出而甲遂興﹐天人治亂之幾﹐間不容髮﹐彼添丁而此載甲﹐有銅山東奔﹐洛鐘西應之勢。

甲行在木﹐萬物之所自作﹐用則以金而禦金﹐熔於火﹐沈於水﹐藏於土﹐聖神之制此以前用者﹐與五兵同其功而不同其過﹐利亦溥矣。

伏甲以害人﹐衷甲以衛己﹐載則人己俱無與也。而史氏危之﹐若曰積與山齊﹐猶恐地不能載。命彼新船﹐謂之載之。蓋甲者﹐器也。船者﹐道也。道能載器﹐其義固微﹐載甲﹐儀也。新船﹐極也。極是生儀﹐其幾尢殄。船與迷津之筏不同﹐气有縱橫﹐則筏以渡﹔性有髙下﹐則船以載。渡可無邊﹐載不可無底。船舊﹐則檣傾楫摧﹐不徒病甲。且病被甲之人﹐必咸與維新﹐而大亦能載。

且新船之與敝帚﹐互相發明也。彊弩之末﹐不能穿縞﹐敝之說﹐宜受之以革。初生之犢﹐其猛如虎﹐新之說﹐宜受之以鼎。

地亦一船也﹐今曰﹕船在地下﹐豈非地之道﹐如天之下濟﹐而船之質﹐如地之上行﹐不可解者一。

春水浩渺﹐則有船如天上坐者矣﹐非船之上於天也。夫上天固不能﹐入地獨易易乎﹖不可解者二。

地下無地﹐則無人與物﹐而船何所行止﹖載甲之新船﹐又何所乘除﹐不可解者三。

解之者曰﹕《泰》之卦地下象乾﹐《師》之卦地下象坎﹐則天與水。皆包絡乎地者。地下得天﹐則人事備﹐而帚革其故﹐船鼎其新﹐地下得水﹐則弱水之外。俱能載舟﹐膠舟之外﹐均可載甲。闔辟之故﹐神而明之﹐亦何必楔虛舟以求鎖甲﹐問死竅子混沌也哉﹗

卷之十五

求博士恭獻四靈圖

求仲門中﹐豈宜執戚而舞﹔成連海上﹐無乃有絲卽彈。識夫麟爲靈﹐何其相謔﹔憂彼鳳不至﹐聊以自娛。

斛斯貴在雞籠城﹐盼兵船不至﹐請桑從事占之。燭生曰「吾臨行時﹐曾共甘使君觀第一圖。其詞云﹕

海丁沸﹐糖蟹死戊已。黃無衣﹐赤無首﹐蘭臭解鮑腥﹐魚子多收十萬斛。

聞起釁者﹐爲包家港之老漁戶﹐其子𨿽多﹐收之者侯也。何患不集勛乎﹖且蘭臭微映天女﹐名若待之而解矣。」貴曰「先生旣得知微﹐此事宜能發覆。」燭生曰「如可一言以蔽﹐何難數策無遺﹐其妙者口可宣﹐其元者神當嘿也。」忽巡官以急遞文進﹐貴閱之﹐乃李節使及余撫軍手書云﹕

舜佐述祖奉白﹕比以天子明威﹐百神全力﹐糧儲在前﹐將士在後﹐咸集於泉﹐某日夜配渡﹐約某時刻可達島城矣。女將木蘭﹐送神船入地﹐領舟師赴援。此天帝以畀國家者﹐何幸遭侯之物色而延致之。逆番不足平﹐而三城不難復矣﹐敢以賀。

侯大喜﹐謂燭生曰「向無天女﹐費文武臣無數心力﹐而不克如其謹嚴﹐竭山澤民無限脂膏﹐而不克如其暇豫﹐於古有諸乎﹖」燭生對曰「今天下承平日久﹐於調兵徵餉之制﹐旣不屑沿舊法﹐又不及定新規。倉卒之時﹐𨿽蕭相國不能挽儲﹐淮陰侯不能爲將﹐天女不得已而載兵渡餉﹐淩風駕雲﹐神而不宜於人﹐變而不底於正﹐微獨依古未之前聞﹐且亦不可傳信後人﹐滋之惑也。」言未已﹐木蘭入謁﹐侯拜謝之。桑從事亦前慰勞。木蘭曰「賊中起事之株﹐島內流言之柄﹐殷憂何疾﹐急治何方。願得其詳﹐以圖所向。」侯乃喟然曰「始吾疾馳來斯﹐猶迷罔也。余中丞嘗言之﹕五年以前﹐有苦木澳副守檀豈凡者﹐以出驗鬥死皮骨﹐爲番奴所戕﹐攫其首供家鬼。守將亟捕之﹐眾番大恐﹐求計於駕繪船之老漁戶嚴多稼。嚴私合其黨千人﹐持軍械出拒﹐時此邦郊圻吏﹐姑息養姦﹐模糊定獄﹐誘不應死者數人戮之。聞於朝﹐以爲能事。自此凶番益無忌﹐其懦者畏無罪誅﹐嚨然從之﹐叛志如城﹐叛形視掌矣﹐此起事之株也。初﹐島富民梅颯彩﹐蔗田千畝﹐挹漿爲霜﹐白淸紅濁﹐厥肆名糖。梅之役徒﹐多狎鋒�﹐輕性命者﹐番俗尙格鬥﹐千百人對壘﹐𨿽力盡死﹐各靡悔焉。其長按之﹐各以餅錢﹐購愚者代抵罪﹐長曲從之。爭以賄謝﹐有成名宿者﹐賢長也。絕諸賄行﹐理代抵之獄﹐民謂長矯廉正﹐不便風俗﹐竊腹誹云﹐適梅之徒數人當系治﹐成君責隸捕之急。梅以罪者獻﹐乃置死囚獄。於是凶番益洶懼﹐吁嚴以請於梅﹐願率眾劫囚。梅不可﹐嚴脇以刃﹐始唯唯﹐以諸不逞圍島城。聲言成君好官﹐而胥吏弄權﹐幕士作慝﹐家奴流毒﹐盍討之。淸官側之惡﹐成君死守逾月﹐以外援緩﹐城陷殉之。賊勢遂披猖﹐此流言之柄也。爾時所憂之疾﹐兩武臣不用命﹐萬鄕勇無取裁﹐賊酋之僞檄﹐結十三國之島夷﹔賊黨之姦謀﹐伏千百艘之海鬼﹐有此四疾﹐將何以瘳﹐所求之方﹐信賞必罰。遠交近攻﹐則又何癥之不治耶。」木蘭拱手曰「侯之慮賊情也﹐燎如觀火﹔講戎務也﹐沛若決河。仲離有以藉手﹐帝震無或殫心矣﹗」於是以侯命﹐召水陸大帥﹐來謁者廣都督冊﹐赫都督謨也。廣﹐閩人﹐治水師﹔赫﹐晉人﹐鎭陸路。侯厲聲詰廣曰「羣綱島失事﹐爾何故擁重兵不救﹖」冊辯曰「某世守閩土﹐寧或忘海隅﹐由島長失政﹐城中卒聽民爲亂﹐一夕屠其家﹐職赴救時﹐島眾附﹐據險發矢石矣﹐實無能爲力。」木蘭責曰「城中卒皆爾所部﹐敢與民爲不軌﹐向之教誨約束安在哉﹖」揮左右縛冊﹐侯命囚之﹐奏請處治。赫謨色變身戰﹐跪而謝曰「顯教島之戰﹐敗職洵有罪矣。𨿽然﹐鄕勇通賊﹐前徒倒戈﹐不能禁其不敗也﹗乞原之﹗」侯勃然怒曰「誰之偏裨﹐募此鄕勇爲賊﹐募賊以喪師﹐不誅何待﹖」命木蘭取上方劍﹐謨大呼曰「國典﹐無貴臣自戮大帥故事﹐卽不當釋﹐就於理官﹐待罪可也。冊之厚而謨之薄﹐侯誠何心哉﹖」木蘭叱曰「冊之先﹐有歸命大勛﹐赦三罪勿殺。故請中旨﹐遵宥典也﹔爾起自行間﹐官賞咸懋﹐建牙海上﹐國恩無萬一之酬﹐復以閫外才難﹐載錫髙位﹐乃師於初總﹐而气沮前茅。戎威大挫﹐顯戮猶恐後耳。援冊求免﹐惡知擬不於倫矣。」臂上方劍﹐引出斬之﹐呈其首﹐各省赴調將士﹐俱相顧色死﹐齒牙作斗聲。燭生私謂侯曰「圖中之言驗哉﹐廣赫兩都督﹐所謂黃無衣﹐赤無首也。」侯愕然曰「死生定數﹐人何能爲。」日馳奏云﹕

臣貴言﹐臣伏見��城﹐守而後陷﹐其文武臣若成名宿等。誠有陷城之罪﹐非無死事之忠﹐似足相抵也。羣綱城激變致陷﹐文臣師桑﹐死不足掩罪﹐宜籍其家實軍餉﹐昭炯戒焉。武臣廣冊﹐法應坐辟﹐核其先代﹐有援郝勛。臣奪其符印﹐拘囚之﹐請敕廷議﹐顯教城可不破﹐由武臣赫謨﹐以鄕勇爲前軍。通賊反攻﹐王師敗績﹐城遂陷﹐文臣危後安死之﹐無罪可憫。似宜邀天仁﹐詔所司議卹也。謨縱兵叛亂﹐法不可緩死﹐臣請上方劍刑之﹐擅殺之咎﹐臣昧死不敢避。閩撫余述祖﹐儒者多智略﹐請敕渡海來﹐與臣商酌進剿事宜﹐臣幸甚﹐師中幸甚。使者賫奏去﹐卽札遺余君﹐來島議事。木蘭自請護撫軍﹐侯從之。飛槳達泉州﹐余君方與李節使話﹕「近日神策兵二千﹐隨海西侯賀蘭觀﹐助斛斯侯戰﹐須配趕繪船四十﹐某自送之至雞籠也。」木蘭偕侯使﹐以書啟余君﹐李節使嘆曰「天女此來﹐不獨護撫軍﹐兼護海西侯神策兵矣。師行利便﹐天眷聖明也。惟予以只手經略泉門﹐終鮮良朋﹐將成獨立﹐公等成功之日﹐老夫授命之期矣﹐悲哉。」余君與木蘭﹐俱惻惻不能對。第三日﹐賀蘭侯以神策兵至﹐李節使促余君送渡﹐相與作別登舟﹐賀蘭曰「某嘗徵西蕃﹐墮黑水中﹐三晝夜不能出。聞空中語曰﹐犍兒速救上公﹐旋有兩牛﹐共負之以登岸﹐洪濤多令人弱﹐思之猶悶於心﹐玆大海浩﹐設有不虞﹐何處覓犍兒也﹖」余君曰「勿憂﹐卽有驚怖﹐天神相之﹐皆坦易耳。」賀蘭問其故﹐余君指木蘭以對。繪船四十﹐已出洋矣。前哨船反報曰「有十舟將溺﹐似爲人暗穿鑿者。」木蘭曰「斛斯侯曾有賊謀伏海鬼之說﹐吾此來﹐正堤防其失也。番奴竟敢爾乎﹖」遣三板小�﹐救十舟被溺之兵﹐自吐水晶丸二﹐投海中﹐如梭之擲﹐如彈之飛。須臾﹐海水見血腥﹐其頭頸四懸於桅首﹐若號令然。余君以手加額﹐賀蘭嘆息曰「微天神之力﹐吾輩及二千人﹐爲大魚餐矣。不知所吐丸﹐何異傳也。」木蘭曰「初非有異﹐要自不同﹐前人所煉劍�耳。海鬼匿陰壑﹐凡兵刃不得而加之﹐此丸惟宜濟此際此時之險﹐他仍無所用之矣。」舟中皆呼萬歲﹐木蘭以鼻息呼風﹐卽抵港岸。計神策兵遭溺死者﹐將三百人。賀蘭灑淚曰「好兒﹐不死於番僧之碉樓﹐而死於海鬼之椎鑿。長風巨浪﹐驚魂何日還帝鄕乎﹖」余君亦爲之慘戚。至軍門﹐斛斯侯出迓﹐謂賀蘭曰「謀短力綿﹐天遣海西相助﹐貴何患耶﹖」賀蘭答曰「當今折衝之任﹐不過數人﹐朝廷謂吾勇﹐吾恃君福耳。」余君曰「侯不來召﹐僕固願有所陳。」出十三國呈送之僞檄觀之﹐二侯俱以劍斫案﹐各裂其半﹐檄詞云﹕

九奧大元帥梅﹐爲布告遠人﹐來同景運事﹕大星芒起﹐隕石鮮有完形﹐華旭影流﹐死烏多歸積气。雷出地而諸山震動﹐無充耳之蟄虫﹔月當天則萬象空靈﹐孰吐珠子靈蚌。吾聞王者不死﹐帝命方在菇蒲﹐彼敢大邦爲仇﹐軍行已無井竈﹐三巖城之襲取﹐小兒不得成夜啼﹔五重鎭之敗亡﹐奔鹿何能擇朝蔭。是以旣立鰲柱﹐爰揚鱟帆。羣合志於三千﹐獨占繇在九五。居三正之後﹐維卯亦紀春王﹔廁歷代之先﹐有唐斯宗古帝。爾外夷﹐矯首抱珥﹐應知中國有聖人﹔關心綴旒﹐總倚漢家如父母。雲從龍﹐風從虎﹐聲靈若相應斯宜﹔織問婢﹐耕問奴﹐職貢之不修曷故。便爾戈船四出﹐俱成授首長鯨。何如琛舶偕來﹐不至爲屍貳負。要識如綸如鵬﹐天子從無戲言﹔但能勿貳勿參。太常厥有成績。於戲﹐將朝赤縣﹐尙巧思而造飛車﹔已立蒼天﹐休無罪而懷珙璧。年月日檄。

余君哂曰「此皆中原流寓無聊之徒﹐簧鼓筆舌﹐以利天下有變者﹐破賊後﹐當生致之﹐爲醢以分賜外國人耳。」燭生出議曰「自古無建卯者﹐以二月爲歲首﹐非三才之外﹐別有世宙乎﹖」木蘭進曰「故設必無之正朔﹐自誇未有之餘分﹐�气已張﹐敗徵可俟矣。」賀蘭問曰「僞國稱唐﹐豈將附會李天下也。」斛斯侯笑曰「惟我知之﹐彼固從糖肆中來者耳。」眾大粲。余君曰「從事家閩中﹐知閩諸生﹐有通外番語言文字者否﹖」燭生對曰「少在黌序﹐結交諸豪﹐其不羈者﹐類能登蜃樓﹐視蝦釜﹐避夜叉之國﹐尋羅漢之山。自彼鳥音﹐迄玆蠻語﹐靡不搖唇卽是﹐掉舌皆然。若橫書左行﹐水文雲篆﹐固已出精心而譯義﹐伸快腕以摹形矣。至其擲地有聲﹐懸河在口﹐殆不啻挹蘇張之袖﹐拍隨陸之肩也。在遠郡者﹐招之未必卽來﹐漳泉二區之人﹐折簡焉可矣。」木蘭請曰「侯昨患鄕勇無紀﹐非設立團練官﹐以本州人領之﹐當不可以理煩而制亂。」斛斯侯曰「此間有兩教諭﹐呈請督率鄕勇矣。吾一惡其貪﹐一憐其願﹐姑置之也。」余君曰「且命之至﹐僕自考之。」

侯令兩學官入帳﹐參余撫軍並賀蘭侯﹐二人振衣入﹐一稱索曖孫﹐一稱吉隱裔。賀蘭問曰「索吉兩先生﹐由何階爲學官也﹖」曖孫對曰「某二教諭﹐均由閩貢士﹐屢試禮部不獲進﹐遇國家殊恩﹐以乙等先用注今職。」余君問曰「鄕勇獷悍之民﹐與盜同域﹐苟能防其變﹐無勿收其功﹐當以何道﹖」隱裔對曰「請給之寬糈﹐申以猛令﹐戰歿則並卹其家人﹐叛亡則兼收其伍正﹐何如﹖」斛斯侯謂賀蘭曰「發言在規矩中乎﹖」賀蘭曰「用意如廟堂上矣﹗」余君曰「善。」曖孫對曰「請懸重賞以餌其心﹐勿吝空頭告身以耀其門戶﹐其功以招降賊首及餘黨者爲上﹐縛賊及斬馘多者次之﹐料量賊中情形﹐不爲所算者又次之。其罪不可勝數也﹐請密諭其統領之大長﹐得以便宜行事﹐倉卒犯法﹐𨿽有功亦誅之﹐勿稍縱。旣誅﹐則以事白主帥﹐無得疑慮焉。蓋以官兵勝敗之故﹐責之鄕兵﹐卽以鄕兵死生之權﹐付之統領。若統領而用非其人﹐則主帥過也。何以慰宵旰至尊耶﹖」

賀蘭稱其嚴切。斛斯侯耳語於余君曰「是人議論﹐直梟雄之才﹐先聞其求金於生徒﹐教刑酷烈﹐貪墨難爲情也。吾擯之亦有所見。」余君亦耳語曰「當此之時﹐貪詐皆用。」卽謂二人曰「鄕勇約萬人﹐兩君可分領其眾。」曖孫向斛斯侯乞三箭﹐曰「軍中恃有此柄﹐不然﹐穰苴亦罕成功也。」侯與之。隱裔乞餉冊﹑並賞格﹑職券。臨去﹐侯命曰「公等司教者﹐苟不教而誅﹐傷天和﹐亦褻國體矣﹐愼之﹗」二人去後﹐余君曰「索教諭必嗜殺人﹐乃叛民之劫運也。吉教諭有長者風﹐此行俱不僨事﹐論功行賞﹐索右於吉﹐吾料索糾纏於利名﹐而脫略於身命﹐稍得志﹐必爲人害。然殃卽余之﹐應無考終福﹐吉狷者自守﹐不敢與世爭﹐名途易窮﹐利徑易塞﹐而壽者之相﹐吉人之辭﹐少不愧孝廉之稱﹐老猶勝別駕之任耳。」時諜者來告﹕「賊中因海鬼遭殲﹐大有居然敵之懼﹐載中原土物數巨艘﹐饋紅毛夷﹐嗾其內犯。」斛斯侯問計﹐余君曰「正當用其援兵﹐以制其死命。」密謂燭生﹐速修書召諸生。尋來四人﹐漳郡學生歐陽敏﹑上官雄﹐泉郡學生南郭超﹐東野俊﹐先詣燭生。微叩以隱語﹐互答一無滯機。引之謁余君﹐延就賓位坐﹐余君問﹕「諸國孰近而孰彊﹖」皆對曰「無過戒服同紫﹐分封比聃之邦矣。」余君曰「誰與結之﹐將其不侵不叛之心﹐竭以如取如攜之力。」敏與超起立拱手曰「某等願任其勞﹐且當其罰。」余君曰「罰豈及君﹖賞將延世耳。余國則上官東野﹐義可辭哉。」雄與俊起謝曰「此行也﹐如解牛之刃﹐不傷於芒﹔射鵠之弓﹐惟志於。報命非速﹐開誠有終而已。」余君悅﹐各厚其儀物送之。旋有以泉州急遞進者。視其文﹐則粵南澳都督所呈送也。云﹕

某日時﹕碣石虎門兩鎭﹐會巡各澳口﹐諜知交船揚帆東下﹐不由熟洋﹐無從邀擊之。飛移到職﹐謂其出沒狡獪﹐罔測所之﹐宜各自爲備。伏思交人自郎善相天誅﹐屈蠔內附而後﹐其不敢寇粵也久矣。島賊梅颯彩﹐訛言孔揚﹐魚鱉小君﹐必有聞而蠱志者。交人非與賊爲援﹐將因閩之獘耳。然自古無交址犯閩之事﹐破荒爲之﹐其敗必也。兵法千里蹶上將軍﹐況海道數十更乎﹖乞我侯飭閩將堤備﹐雞籠水險﹐度彼望洋不敢突進﹐職利達呈察。

斛斯侯曰「此鎭將甚諳兵略﹖」燭生曰「先爲甘君所折挫﹐後乃蔫之自代﹐初不料其才識一至於此。」余君曰「交夷敢爾﹐先生將何策以紓憂﹖」燭生曰「李節使自能籌之﹐但沿海舟師﹐戰不必勝﹐勝取必者﹐惟神策之從天而下﹐仲離之行地無疆﹐爲可苻望耳。」賀蘭曰「某自領千人﹐從女將軍往﹐旣免淸人之致誚矛英﹐且無蜀主之興嗟髀肉﹐盡敵而返﹐交夷之與島賊﹐一也。」斛斯侯曰「壯哉﹐不謂屢窒息﹐車蒲胥之槪﹐復見今日。請卽啟行﹐貴當繕奏矣。」賀蘭簡神策至精者千人﹐余君撥繪船二十載之。臨行﹐謂木蘭曰「西南行﹐風頗不利﹐非天女不爲功。」木蘭頷之﹐自與賀蘭登舟﹐向空噓吸久之﹐風爲之返。賀蘭策曰「聞南方諸國善火攻﹐女將軍能先破是﹐某自以大羽箭﹐率千人射之。彼皆穿札技也﹐𨿽欲不勝﹐奚可得耶﹖」木蘭曰「禁彼火器﹐誠亦不難﹐交人飛弩﹐多傅毒藥﹐能避其鋒否﹖」賀蘭曰「毒弩固不能著吾體﹐眾士傳梵僧教﹐徧體塗神魚膏﹐𨿽著亦無所苦。」木蘭曰「信乎勁旅無如虎賁﹐此夷不足殲也。」

舟行三日﹐北風正�﹐西日將下﹐交址船百餘﹐折帳東向﹐見中國戰艦﹐發火炮火機來擊。木蘭取二紙出﹐乃肆中畫本也。上繪井及轆轤﹐喝曰﹕

井中水沃環中火﹐水作羽毛火作卵。

轆轤翻天天將簸﹐赤雉浸死黑鴉墮。

中朝鞠育爾幺麼﹐螟蛉何爲背蜾蠃。

交人所恃火炮火機﹐爲兩井轆轤水所汨﹐並其器而沈之。交人大驚﹐其渠曰「用水息火者﹐是妖人也。妖畏毒矢﹐盍射乎﹖」萬弩夜發﹐如蝗飛集二十艘﹐柁師水手﹐皆斃蓬窗矣。賀蘭親掣一箭﹐幹長五尺﹐�大四寸﹐矢翎帶風﹐弧角銜月﹐貫其渠及在後二人。交人怖曰「自古無一矢殺三人者﹐吾儕何爲捋虎須以取滅亡﹐添蛇足而遭誅殛耶﹖」百餘艘皆退。神策兵各逞技能﹐矢無虛弦﹐交人靡孑遺焉。

木蘭吐陰火焚其艘略盡﹐惟神策兵不能駕舟﹐賀蘭患之﹐木蘭曰「特易易耳。」呼東海部人出袖中﹐疾駕還泉州。時李節使方調海壇漳州諸鎭兵﹐皆未及至也。木蘭以捷獻﹐李節使稱謝賀蘭及神策之功﹐糞除望海樓﹐爲行犒地﹐分命庖人﹐割牛羊犬豕之腴﹐羅雁雉雞鳧之味﹐烹鱉鯉蝦蛉之鮮﹐海錯雜陳﹐堆盤迷箸。遣蛋女歌以侑酒。賀蘭向有婦人癖﹐見之﹐心搖旌而面﹐須列戟而手顫﹐不能忍也。李節使以更衣起。木蘭請檢點駕舟人﹐遂俱出。賀蘭曳兩蛋女左右坐﹐謂曰「頗不耐�舌音﹐歌可輟耳。幸以古楂杯飲我﹐𨿽醉﹐差不懊惱也。」兩蛋女取次遞酌﹐殆十餘楂焉。李節使入﹐大噱曰「海西丰功﹐不可無此快飲﹐吾當爲凱歌數章﹐紀今日勝槪。」遂賦云﹕

鯨魚金目射艟艨﹐浪蹙重洋鼓風。

要引波臣翹首望﹐飛將軍纛立天中。

訛傳海若現雙螯﹐噴火雷車萬竅號﹐

尺幅冰天可撲滅﹐戰功誰及洗兵髙。

含沙蜮轉射云忙﹐瘴霧鳶肩擬中傷﹐

那識金仙身不壞﹐塗膏曾教羽林郎。

瞥見彎弓猿啼﹐人三爲眾斃連雞﹐

交夷死莫煩冤哭﹐舊定天山是海西。

賦畢﹐賀蘭大悅﹐請於李節使﹐付樂部歌之。李節使曰「比者王邸薦一士來﹐絲竹之品﹐無勿精研。又能自創新聲﹐獨抒古意﹐誠歡場之妙契﹐技苑之良裁也。盍招之至乎﹖」賀蘭曰「文壇人﹐畢竟髙於樂部子﹐其速召勿失﹗」李節使肅之前﹐長揖就席﹐叩其姓氏裏居﹖對曰「求旃﹐字虞璧﹐延陵人也。少負縟采﹐獵遊戲事不一家﹐先嘗官國子博士﹐以語言雜﹐俳優气﹐忤司成被放。諸王有惜旃才者﹐寓書相公﹐至閩月餘﹐未有所自效﹐竊赧焉恥之。」賀蘭請歌李節使所撰四章﹐求博士曰「新詩大佳﹐使唐人入曲﹐伊涼州而外﹐又有別裁矣。若令軍中同聲合唱﹐亦止如『壯士長歌入漢關』之句﹐一人自唱﹐當不過『黃河遠上白雲間﹐』似無能另開生面也。旃思之﹐侯家於塞上﹐彼中習聞﹐與長安異﹐請以相公此曲。增數十衍字﹐移宮換羽﹐譜笳音﹐作拍調﹐旃自歌之。樂工以諸器倚和﹐何如﹖」李節使喜曰「吾詩何足敷衍﹐博士殆正平之流﹐《漁陽摻撾》﹐無不洗耳者矣。」賀蘭呼蛋女各進一楂杯﹐博士發聲﹐粗熔鐵板﹐軟滌紅牙。樂工竭蹶循階﹐凝神赴奧﹐汗承頤頰。若難乎爲和矣。望海樓前戍卒之壯者﹐杳然悲思﹔老病者﹐各負墻立。其泊舟之估客�人﹐多感嘆起舞﹐榜人方醉呶不已。或屏息聽之。樓中將士﹐激越可知也。賀蘭請曰「軍中何可一日無博士﹐能偕某入島城乎﹖」李節使曰「斛斯侯不廢嘯歌者﹐須與博士遊﹐從海西還﹐卽不煩布牘耳。」求旃拜辭﹐隨賀蘭登舟。木蘭曰「島中早晚被圍﹐吾舟當疾返。」賀蘭曰「何由知之﹖」木蘭曰「頃聆笳之末拍﹐殺聲頗厲﹐所謂猛士赴敵場﹐不殺賊﹐恐爲賊所殺者。是以致慮。」賀蘭曰「爾時毛鍼矗於胸前﹐某正不解何故﹐博士叩毛鍼之說。」賀蘭曰「某胸骨有五毛﹐聞金鼓聲﹐則直豎如鍼﹐故自名之﹐乃知博士髙唱﹐其聲動心。令人有鬥志。」博士曰「螳螂捕蟬﹐琴帶殺伐﹐此誠兵事之先機。然死傷在彼不在我﹐於收聲而自得之也。」

舟進島門﹐斛斯侯遣致賀﹐且告前夜鄕勇捷音。賀蘭謂木蘭曰「女將軍聞歌而見微﹐求博士作歌而知著﹐豈尋常察識哉﹗」相與入帳中﹐斛斯侯余君及燭生﹐皆爲賀蘭慶。賀蘭舉求博士之神智。斛斯侯喜曰「吾在禁禦日﹐卽聞博士名﹐海上相逢﹐又以爲三神山羽客﹐好我肯來矣。」余君執手謂博士曰「曩者天街靜夜﹐與下直數公﹐以賭棋錢﹐買城南斜越釀﹐送鬮射覆﹐何興無之。君步屣時來﹐奕則爲逐北之奔﹐飲則爲向西之笑。相看京秩蕭閒。不惹風塵痼疾也。今乃以海濱軍興﹐闖然相值﹐樂何自生﹐憂莫與解﹐而能無慨乎﹖」博士答曰「旃屈於僞君子﹐而伸於眞大臣﹐𨿽不能上贊戎樞﹐亦不至旁縻館谷耳。」頃之﹐神策兵以賀蘭箭斃之三人首級獻﹐斛斯侯曰「可自築一臺﹐立大旗竿﹐懸三頭其上﹐比古時京觀﹐不尢偉歟﹗」賀蘭曰「苟非女將軍以畫水禁火器﹐則北船燒盡﹐安所得持弓矢之人。」斛斯侯曰「天女神人﹐視玆小道﹐殊不經意耳。」傳有島雞羽文遞至﹐斛斯侯與余君觀之﹐云﹕

統領東路鄕勇效力官索曖孫﹐謹呈﹕某日時﹐僞鎭將軍嚴多稼﹐調三路賊目﹐合圍駐島官軍。彼潛出城策應﹐其心腹賊原子充﹐職故禦童也﹐先曾遣諜結以金綺﹐但能爲我用﹐啖之空頭告身﹐子充應命﹐至是先兩時﹐以多稼謀來報﹐職命子充詭阻多稼﹐無輕出城﹐卽分三千人﹐迎其三路賊目﹐命佯敗而誘之入死港﹐職自引二千人﹐伏兩翼待﹐截殺一日半夜﹐賊死港中者﹐未及計﹐焚斬死者九百餘級。余負傷遁逃者﹐亦未及計﹐多爲鎭將擒斬﹐乘勢收復城﹐多稼以其黨遁去﹐職稽鄕勇戰死者五十二人﹐似當如定議卹其家也。未接戰還走者百四十二人﹐職知其通賊久﹐卽僨軍赫謨之前部也。盡阮而斬之﹐亦當如定議收其伍正也。空頭告身﹐乞賜下﹐職等不勝悚恐待罪之至。

余君曰「索教諭遂已奏功﹐彼沈鷙非常﹐以將才自任﹐宜宏獎之。」斛斯侯召張弓至﹐授以雅意﹐手書報之﹕

先生察賊用謀﹐分兵設伏。𨿽世之名帥﹐何以加玆。已馳奏闕下﹐稱廣文戰勛﹐三錫之命。自今伊始﹐五庸之禮﹐振古如斯﹐洵可懌也。卹忠誅叛﹐均率由訓典﹐大愜予懷。有謂天討用彰﹐臣下不宜專殺者。孰知懸軒鏡﹐則鬼物潛形﹔握錕刀﹐則災氛厭禍。國家用武之期﹐非明與斷﹐鮮不治絲而棼﹐當食而噎矣。先生幸踵前武﹐無惜後勞﹐原子充之告身﹐希卽密給﹐非徒好爵之縻﹐將以爾邦爲戮耳。一城克復﹐移軍守之﹐方將徧諭協恭同力之人﹐師爾勗哉之烈﹐式廓先聲﹐若島賊聞之而驚破其膽﹐然後食肉寢處皮焉﹐夫何難也﹗

余君曰「書詞鼓舞﹐寓肅於溫﹐索教諭愛而畏之矣。吾聞吉教諭能用其眾﹐旬日內亦須有好音﹐俟其捷聞﹐大營當濟師﹐是神策鷹揚之會﹐正海西虎拜之時也。」賀蘭大笑作霹靂聲﹐自率將士相撲爲樂﹐或賭射﹐日數棚云。斛斯侯謂余君曰「疇昔之夕﹐夢與鬼象戲。徐視鬼之將棋﹐乃黑鼠也。將掩捕之﹐吾車棋亦變爲赤貓﹐突前嚼鼠盡。鬼大怒﹐取吾帽裂之﹐驚而寤也。何吉凶耶﹖」余君曰「以臆占夢﹐鼠﹐賊也。貓似虎﹐將也。與鬼戲者﹐神遊也。裂帽﹐則易頭銜也。兆罔不吉耳。」若僕方配再渡兵﹐見海中一蛇﹐引首望日﹐驚濤湧之﹐將入云而飄墮下水﹐殆此賊之死徵乎﹖燭生曰「此虯也﹐非龍也。虯無升天之理﹐宜潛而不宜見者也。逆天固必亡矣。」木蘭微哂。燭生頗悔唐突﹐揖而退之。斛斯侯曰「京師南方士夫﹐喜爲弔戲﹐吾能之而不忍其詐也。夫一妓心傳﹐而衣冠人爲所驅策﹐或廢寢食﹐不亦�乎﹖」博士曰「彼仍用宣和綠林﹐旣屬率爾﹐貫索爲罪囚之星﹐稱名安得雅馴﹐徒以銅臭爲累﹐究之億萬子虛﹐只成亡國余讖﹐以玆爲戲﹐稍異牧豬之奴﹐胥同守財之虜﹐眞馬遷所云﹕見笑自點者也。大人者﹐攀龍附鳳﹐生初則天上石麒﹐垂世則千秋龜鑑。奇祥異瑞﹐觸緒紛如﹐苟未有發揮﹐得秀最靈之人﹐與物何別﹖旃被放辭京師﹐道中曾撰《四靈圖》﹐其譜具在﹐刻楮亦成﹐可見獵否乎﹖」張弓曰「新奇之書﹐以先睹爲快﹐�請任校仇耳。」博士取諸笥中﹐弓朗誦其譜。斛斯侯余君﹐嘖嘖稱異。

四靈圖﹐刻牙骨及文竹﹐別於葉子戲。凡四部﹐毛則玉麟。香象繡虎﹑水犀﹑天馬﹑仙鹿﹑神羊﹑文貍﹔羽則儀鳳﹑彩鸞﹑鳴鶴﹑驚隼﹑冥鴻﹑馴雉﹑舞雞﹑金鵲﹔介則元龜﹑老鼉﹑白黿﹑黃能﹑翠蜃﹑紫貝﹑黑蚌﹑靑螺﹔鱗則飛龍﹑潛虯﹑騰蛟﹑驅鱷﹑掣鯨﹑銜�﹑騎蛇﹑乘鯉。鱗爲禁部﹑以麟鳳龜龍爲靈﹐猶之賞也。以虎鶴黿蛟爲奇﹐猶之肩也。以貍鵲螺鯉爲細﹐猶之趣也。以虯爲祕﹐猶之百也。謂牌爲圖﹐謂衝爲徵﹐紅張爲錦﹐靑張爲素﹐謂色樣爲祥瑞。四人分圖各六﹐以其八圖觀徵。四部皆徵錦﹐得四分﹐素半之﹐無順逆接連。禁門包胎遞加之例。圖面露錦者﹐不以次代﹔靈無偶者﹐謂之被獲麟。不鳴鳳﹐受鉆龜﹐有悔龍﹐出一分歸公﹐祕孤露者。𨿽有他靈不現﹐仍謂之割耳罰。出十分徧給﹐祕在第二。制蛟之奇﹐𨿽祕不敢匿。故無放赤腳之陋習﹐龍虯蛟並興者﹐謂之得雲雨。眾人給十分﹐不得現﹐謂之失水。出三分歸公﹐藏祕得一分﹐抽祕得三分﹐細前祕後者。謂之豢龍﹐得十分。倒者謂之雲從﹐得半。首出細﹐謂之蠕動﹐得二十分。加靈謂之顧祖﹐加十分﹐或加祕謂之終南佳處﹐加二十分。一細一分﹐二細十分﹐謂之連蜷。三細三十分﹐謂之陽關疊。前後細﹐中間祕者﹐亦三十分。謂之腰鼓﹐祕後三細﹐四部全者﹐一百分。謂之三星�。不全者﹐減半無名。合靈奇祕細四部全者﹐謂之織錦﹐得二十分。加小祥瑞﹐徵出錦素圖﹐只科四二分。無重復織錦之例﹐以上祥瑞﹐俱攢簇成者﹐謂之後天圖。必戰而後捷。四靈得十分﹐謂之長其長。加祕﹐謂之緇衣好。加二十分。外有一奇﹐或一細者﹐加十分﹐謂之回文。無祕有兩奇﹐或兩細者﹐加二十分﹐謂之璇璣。四奇得二十分。謂之參以三。加祕﹐謂之薰沐﹐加二十分。外有一靈﹐或一細者﹐加十分﹐謂之瑤圃玉。無祕﹐有兩靈﹐或兩細者﹐加二十分﹐謂之安石金。四細得十分﹐謂之聚。加祕﹐謂之足﹐加二十分。外有一靈﹐或一奇者﹐加十分。謂之餌鰲。無祕﹐有兩靈﹐或兩奇者﹐加二十分﹐謂之竹葉引。六圖俱無素色﹐四部全者﹐得四十分﹐謂之頭頭是道。不全者得半﹐謂之學制﹐徵出錦素﹐如前例。以上系掇拾來者﹐謂之先天圖﹐不戰而自捷﹐此外同部五者五分﹐六者六分。觀徵不加七八﹐不戰勝﹐除禁部﹐無一圖制人﹐及制人一圖者﹐不戰罷。又馬氏奪錦例﹐名實不符﹐且偏累﹐少公恕﹐玆則得一部錦﹐卽以三部錦歸之﹐各給以十分﹐外加織錦祥瑞﹐奇細對徵者皆奪﹐禁部不加科﹐要不取賞三錦家也。若故弄禁部錦﹐因而得徵﹐仍不許奪他部錦。五圖四圖獨三圖﹐不列祥瑞﹐余犯法之律﹐一依馬氏﹐但不私刻耳。

愚別撰小祥瑞二十五種﹐名曰合異﹐象與蛇爲巴山骨﹐虎與鯨爲同築觀﹐犀與虯爲牛渚然﹐馬與鶴爲神仙驥﹐鹿與龜爲如膠﹐羊與鱷爲祭一﹐貍與蚌爲執女手﹐鸞與貝爲刀貝﹐鶴與蛇爲禹步禁﹐隼與龍爲餱旗合﹐鴻與麟爲玉書銜﹐雉與蜃爲化居﹐雞與犀爲駭雞﹐鵲與�爲先生升﹐鼉與雞爲五更應﹐黿與鹿爲無角解﹐能與鯉爲張仲宴﹐蜃與龍爲眞假樓﹐貝與鳳爲雙闕﹐蚌與羊爲比須珠﹐螺與鸞爲兩髻﹐蛟與馬爲流涎﹐鯨與鼉爲鯨鏗﹐蛇與龜爲望武昌﹐鯉與鴻爲雙寄書。以上純素者得五分﹐兼錦者得三分。均觀徵﹐四部全者﹐加二十分。謂之天孫鍼。鬥智而不敢任巧﹐於馬氏之術﹐庶乎靑於藍而寒於水者也。

讀譜畢﹐弓嘆曰「有是哉﹐求氏之技也。陳典禮則以慧心﹐戒誅求則以宏度。鏤金錯采﹐乃餘事焉。旣爲趙鬼讀﹐當習野狐禪矣。」博士旋出一篋﹐啟三十二圖﹐是明駝骨所琢磨者﹐皓質而絢文﹐則其手鐫也。斛斯侯謂余君曰「曷不觀此祥瑞﹐以待顯教羣网二城之告捷乎﹖」余君曰「且可以兵事卜之於靈也。」燭生笑曰「鄙人亦願寓得臣之目﹐博士當復捧西子之心﹐」遂依譜摩挲其圖。才一巡﹐弓問曰「同部四者﹐當若之何﹖」博士曰「旣不能勝﹐亦不許罷﹐戰而已。」於是先下一鯉﹐眾愕然曰「我輩竟不能乘之﹐無仙骨也。」又下一虯﹐余君曰「此眞仕宦之捷徑矣。張祕書兼髯參短簿之才﹐而不矜於眾﹐克贊於公﹐視令僕勛名﹐固宜不勞而獲也。」弓謝曰「賤子𨿽逢四嶽之云﹐難進二天之酒﹐潛而不飛﹐無由破壁去耳。」又下一鱷一�﹐余毛羽二圖﹐爲博士所襲。觀徵﹐則蛟龍俱出﹐鯨蛇繼之﹐得十二分。連豢龍﹐蠕動﹐終南佳處﹐三祥瑞﹐共五十分﹐爲六十二分。斛斯侯笑曰「張公問時﹐吾已知其爲龍也。若是﹐安能抑之在下乎﹖」

剿說雷同禮所譏﹐故翻新樣出神機。

厭看日落鴉還噪﹐喜趁秋髙馬又肥。

一徳閣寧關社稷﹐半閒堂總誤芳菲。

魚龍欲戲吾方夢﹐月硯池邊獵幾圍。

鷗村道士詮曰﹕

富貴不可求而得也。性命圭旨﹐不求則不得也。君子求在我者﹐則敝帚新船﹐皆在外焉者矣。學問人須下此喫緊字。

博士一官﹐或講學而系成均﹐或司祭而屬奉常﹐或奉祠而寄詞林。淸品﹐非冗流也。系之求姓之人﹐蠅營之習﹐不盡在風塵中矣。有以聲病啁博士者﹐秦晉之俗﹐頗不雅馴。彼或翻唇而笑曰﹕宰相而獐也。侍郎而獵也﹐獨予博士之爲求也哉。

莫靈於添丁之物﹐有時牝牡無功﹐莫靈於載甲之泉﹐亦見盈虛異數。史氏寄靈於四者﹐非謂四者之貴於人也。曰﹐四者靈﹐則人無蠢焉者可知矣。非謂四者之屬之同於四者也。曰四者靈﹐則四者之屬無不蠢焉者可知矣。

河圖之獻以龍馬﹐洛書之獻以靈龜﹐是圖之原也。四靈而亦以圖稱者何歟﹖曰﹕四之數﹐亦河洛中所有﹐靈之物﹐亦河洛圖書中所有。則何不獻之於朝廷﹐獻之於當路﹐以示匹夫不敢懷璧之意乎﹖故求博士非僞恭也﹐而靖獻也。

卷之十六

解歌兒苦尋三生夢

子面非吾﹐解事亦不知其故﹔帝心在爾﹐忘形而大放厥詞。憶男爲人臣﹐女爲人妾之身﹐何計官骸脫屣﹔觀尺有所短﹐寸有所長之數﹐無端傀儡牽絲。

又三巡﹐余君得四奇先天圖﹐徵出龍虯。博士曰「此中丞他年之霖雨也﹐惜譜中未著減二減三之說﹐要與馬氏異耳。然共得二十八分﹐已符宿數﹐敢爲將星賀。」又不及一巡﹐斛斯侯下龍虯蛟龜鳳犀﹐弓以犀非錦﹐頗悵然。博士曰「此牛渚然也﹐四部全矣。」又徵出麟虎鶴黿貍鵲螺鯉。斛斯侯問曰「共得幾許﹖」余君曰「得雲雨十分﹐合異十分﹐徵錦三十二分﹐共得四十五分。𨿽不逮張祕書﹐視僕則過多矣。」再一巡﹐博士得毛之六同部﹐啞然曰「夫而後﹐殆可以不戰勝乎﹖」弓位在其上﹐故畀詞曰「君六分﹐不佞得四十分矣。忝如糠之在前﹐願以見讓。」眾視之﹐則麟黿鳳鵲螺虯﹐先天圖所謂頭頭是道也。斛斯侯曰「晉劉琨云﹕嘗恐祖生先我著鞭者﹐此之謂夫﹖」余君稱是。外間賀蘭撫掌入﹐告局中人曰「某賭射�子﹐才中羊眼﹐快意可三日﹐公等各帶蛻龍牙者﹐亦有此樂乎﹖」燭生從旁答曰「以其詞色觀之﹐恐得大祥瑞者﹐樂不止三日。」張曰「海西候斷不合從壁上觀﹐請爲捉刀人﹐而代主盟坫。」賀蘭曰「某縱不好武﹐究未能文也﹗謹如教。」未半巡﹐島有警報至﹕攻島鎭將木宏綱﹐入伏被賊圍﹐城得而復失﹐索曖孫所領鄕勇亦敗﹐乞神策兵救援。斛斯侯大怒曰「何時也﹐而失律喪師﹐是赫謨之續﹗」余君曰「聞木鎭向能於兵﹐非死謨比。請海西往救﹐卽召之來﹐以上命詰之﹐如與謨同罪﹐並懸其頭可耳。否則有可緩死。俾之自贖﹐與其招未勝之新軍﹐寧可策立功之舊將﹐以其嘗賊情而思報復﹐慚己敗而急湔除也。」斛斯曰「善﹗」賀蘭請以千人往﹐曰「以此備賊不足﹐破賊有餘﹐賊旣破﹐乃令木鎭自縛來受治矣。」斛斯侯曰「聞海西誓師數語﹐而忠義肝膽不開張者﹐乃無志懦夫也。」

不半日﹐賀蘭率神策兵去。余君曰「觀乎四靈以察軍變﹐未勝先敗﹐勢自然也。一聞兵挫﹐此事遂廢﹐豈東山鎭物之道哉﹗」博士曰「我侯怒境上劫﹐非忘局上劫也。」弓曰「牛渚然犀﹐侯已用其明矣。但當養晦有時﹐是以稍踟躇耳。」斛斯侯曰「得如後天圖之三星﹐可以極天下之祥瑞矣﹐顧將誰屬耶﹖」燭生曰「想亦應時而來﹐廓我侯度。」斛斯侯興遂不淺。眾從之﹐三日猶未見其瑞有間﹐燭生謂余君曰「侯之愛斯圖也﹐過於狡童艷女﹐中丞而救木鎭乎﹖須俟木來伏罪時﹐釀一三星之瑞﹐令侯自得之﹐此物必足釋其死﹐其諸星在而魚不麗者歟。」余君曰「奇思妙理﹐僕當與博士謀之。」其明夕﹐余君托疾﹐邀博士談﹐卽告以斯策。博士曰「宜可爲也﹐然當演之。」遂出其圖﹐半日而演成。第一家﹐分得龍蛟鯉犀馬鶴。二家﹐分得蜃蛤虯鵲螺貍。三家﹐分得雉雞象虎鹿羊。四家﹐分得鸞能鱷鯨蛇鱔。其觀徵﹐仰面蚌﹐下則麟鳳隼鴻龜鼉黿﹐蚌七爲鎭圖家第一。下一鶴﹐二家藏蜃﹐三家藏雉﹐四家鸞取之。下一能﹐三家藏雞﹐二家藏蛤﹐第一家藏鯉。又下一鱷。第一家蛟取之﹐立龍﹐二家虯擊之﹐下一鵲一螺﹐末帶一貍﹐有毛之家﹐徒張空厝﹐嘆息而已。演畢﹐皆大笑。博士以告於弓﹐或運圖﹐或剖圖。各得簡練揣摩之意。翼日披圖﹐斛斯侯將爲第二家。適賀蘭捷書至﹐侯喜﹐亟自觀之。余君自運圖﹐弓爲鎭圖第一家﹐侯二家應剖圖﹐令博士代﹐恰入其彀﹐侯展書髙唱云﹕

某日夜半﹐抵��城下。知賊不爲備﹐甘自握三尺釘﹐鑿城而登﹐入其堵﹐拔劍斫十餘賊。始稍卻﹐千人繼登﹐巷戰擒賊目四人﹐遂奔潰。吉教諭所部鄕勇﹐已於先一日﹐飾賊裝入城。天將明﹐如風雨驟至﹐引神策兵殺賊﹐指城樓上一倚檻短賊﹐謂某曰﹕彼僞軍師也。惜不能如飛鳥攫之。某撚須挽弓﹐一矢中短賊臂﹐貫所憑檻﹐神策兵登樓擒之。聞嚴多稼著矢逃去﹐奔羣网城就梅颯彩﹐某移兵薄城外矣。索教論病臥﹐未嘗見之。敗績之木鎭﹐𨿽有所陳﹐某不必代述﹐縶赴戟門。請鞫訊﹐其僞軍師及賊目四人﹐候斧�。

余君曰「固知必捷﹐且玩第一大祥瑞。」弓首出﹐眾應之。侯至第三圖﹐以虯擊蛟﹐連下鵲螺﹐俱無擊者。乃拍案叫曰「今而後﹐瑞不予避也已﹗眞耶妄耶﹖抑夢幻耶﹖圖之致夫靈﹐抑靈之附乎圖耶﹖」余君代觀徵畢﹐嘖嘖曰「非直百分已也﹗加抽祕三分﹐細一分﹐連蜷十分﹐陽關疊三十分﹐徵錦素二十二分﹐共一百六十六分矣。」偕二人各起立﹐爲侯拜手。侯方謙謝間﹐送木鎭之使﹐以牘呈進。侯啞然曰「命惡蛟至﹐吾虯當殺之。」木宏綱匍匐入﹐但稱有死罪﹐非死時。侯笑詰曰「都督願以何時死﹖」木涕泣曰「職將兵海上﹐少可數十人﹐多可數萬眾。未敢不勝﹐一旦爲賊所算﹐罪當死也。生平稍聞龍虎之韜﹐未測痛魑之變﹐被賊僞軍師以扇鼓浪﹐我兵咸善水﹐仍奮勇前。又以角吹火﹐乃毛髮盡燎﹐以迄於敗。敗而死﹐死於妖﹐不死於敗﹐則非其時耳。若赦一日無死﹐必以計擒妖人而復前恥﹔恥不復﹐引佩刀自殺﹐遣從者斷頭獻麾下﹐奚可污上方劍哉。」士卒觀者皆哭﹐侯亦攺容命釋縛﹐曰「賊中果有幻術﹐吾輩俱不能不敗﹐何獨責之都督耶﹖請納鎭節﹐自隸於常伍﹐以圖立功﹐吾與中丞﹐當合奏耳。」余君拱手曰「恩威相濟而不相克﹐僕等文武臣﹐無敢不戮力矣。」木感謝﹐解將印入伍中﹐自嚙矢鏃誓曰「不復羣网城﹐擒賊首自贖者﹐願先賊死。」又回顧短賊罵曰「早不生啖汝賊肉﹐乃壞我二十年木無敵之名﹐恨也。」自去之﹐余君謂侯曰「短賊旣獲﹐其魁無能爲矣。盍治其爲幻之罪﹐」侯命牽短賊入﹐笑詰之曰「汝軍師適從何來﹖爲天將所執﹐其善供狀﹐無遁詞焉。」短賊陳詞曰「敬無文﹐故藏僧也。入中國﹐遇剛上人﹐傳之要道云﹕習此則可爲王者師。遂遊閩海﹐鎭將軍見而悅之。薦於大元帥﹐授九軍師職耳。歷數前後戰功﹐津津不置。」侯復詰曰「旣汝神術通天﹐何爲不能遁迹﹖」又供曰「軍師無走法﹐爾日倚城樓﹐密咒大雹擊漢將頭。無何﹐電光射眸﹐反爲飛矢所射。」余君亦笑曰「海西侯之顱﹐𨿽煉天五色石﹐且不能損﹐矧妖雹乎﹖」短賊爭曰「著吾雹者腦必裂﹐仙授非妖也。何得相詆﹖」侯笑曰「此賊不受妖號﹐殆有俊齒牙。」命鼓其頰取辧牙﹐左右遞擊﹐各盈百而意气轉暇。大笑曰「敬軍師之牙﹐殆不可得也。」侯大疑﹐謂余君曰「前在苗中﹐曾治一玀鬼﹐一萑蠻﹐備毒刑而反笑﹐始鱗戮焉。彼皆能變化畜生者﹐此邪師。畢竟非天女不能治。」召木蘭至﹐問僞軍師何物﹖木蘭暗取晶鏡照之﹐告侯曰「特烏斯藏之老狗耳﹗宜其爲剛和尙髙弟﹐剛且爲劉老師所滅﹐狗弟子何足云也。」短賊呼曰「近日吾師來羣网城﹐焉得便滅﹖」木蘭嘆曰「劉老師亦云﹐妖之徒﹐不能速化。今島中又將見之﹐又以鏡照四賊目﹐皆藏羊也。」告侯曰「其軍師爲犬﹐頭目爲羊﹐似宜獻俘闕廷﹐刑小畜矣。」侯曰「若遁形去﹐則柰何﹖」木蘭曰「昔在罕﹐得員夫人禁畜生符咒﹐宜用之﹐械五賊送京師﹐俾犬羊之頭﹐懸於天街﹐以警妖妄﹐不亦快歟。」

侯諾之﹐卽如法﹐刻符於五賊之背。侯命張弓爲表﹐上賀蘭之勛﹐並及吉隱裔云﹕

臣述祖來島﹐與臣貴商略軍事。適臣觀以三千神策兵至﹐聞交址夷將掠閩。臣觀率千人出海道逆擊之﹐兵遭溺百七十名。臣觀奮其徵西餘勇﹐一矢斃三賊﹐神策兵爭射﹐盡殲交人。臣述祖﹐恐島賊結連紅毛﹐及海外諸國﹐募閩諸生四人﹐往諭威福﹐可無沸羹之憂。伏思海上兵事﹐得失無常﹐臣等無可錄之功﹐有宜引之咎。統領鄕勇之教諭臣索暖孫﹐忽能用謀殺賊﹐與鎭臣木宏綱﹐復城﹐此不虞其驟得者也。旣而臣宏綱銳意進剿﹐爲賊僞軍師敬無文﹐以妖術噴火﹐師潰﹐城復陷﹐此不虞其�失者也。臣觀率神策兵一千往援﹐夜半登城﹐出賊不意﹐生擒敬無文﹐及賊目四人。而統領鄕勇之教諭﹐臣吉隱裔﹐先令人假裝匿城中﹐同時剿賊﹐收復城﹐此不虞其失而復得之如此其易者也。臣等核罪臣宏綱在鎭日﹐深得士心﹐無術破妖﹐是以致敗﹐遵兵律﹐責取鎭印。令其入伍宣力﹐稍贖前辜﹐曖孫隱裔﹐例得邀錄。又臣等偵得賊中初來﹐妖人智魯﹐卽敬賊之師﹐始嘗敗於總帥。臣甘鼎之幕客者﹐應敕鼎送幕中一二人﹐來島備之﹐則此賊不足平矣。所獲敬無文等五賊﹐俱異人類﹐謹獻俘﹐臣貴同臣述祖馳奏。

燭生進謀曰「始剛上人爲天女所殘﹐其附嚴賊也﹐思得所報﹐我侯若致書甘使君﹐送鍼砭二師﹐乘雲而來。則早晚可恃矣。必俟命下﹐得毋需乎﹖」侯與余君咸首肯﹐且曰「寄書最捷者﹐正宜天女踏霧而去也。」遂爲書與木蘭﹐乞其速往。木蘭自與侯計曰「剛和尙善爲陰賊﹐我去﹐彼猝至。侯能無懼否﹖」侯憂然曰「天女之慮誠然﹐然吾嘗遣人逐之﹐目爲閹奴﹐彼若將戕吾以雪恨﹐安得天女兮身而繭絲之也。」木蘭曰「劉老師曾云﹕侯之坐臥處﹐有四使者護之。誠不能爲害﹐但剛不識眞元之變化﹐可飾物障以迷之﹐當使之駭走耳。」向博士索四靈圖﹐密咒數十梵字﹐噓气勃勃﹐圖皆能自行。謂侯曰「披圖如故﹐待我引二師歸﹐勿守嘿也。」囑畢﹐仍折竹枝騎之﹐瞬息至楚南大營。甘君迎出曰「二師已奉劉老師命﹐往援斛斯﹐但從水中游﹐是以不得值耳。天女旣來﹐可佐吾降噩苗也。」索侯書﹐悉燭生之智﹐嘆曰「老師知天﹐先遣二師﹔從事知人﹐故煩天女。固宜不約而同哉﹗」木蘭求謁劉老師﹐瑪知古出見曰「我輩智盡一區﹐老師光昭八極﹐蓋以五斗賊熾於河南﹐自往壽春﹐拯石中丞也。且云甘使君亦當入豫。」木蘭問﹕「噩苗何以不成﹖又不降﹖」甘君曰「彼部中能變化之男女猓﹐俱誅戮無遺﹐求援於蔡小武。蔡以噩嘗黨其父﹐故�詞絕之。噩大怒狂跳﹐榜於門曰﹕『寧決一死戰﹐爲漢將所擒﹐速求刀斧﹐與子女甥作地下團�耳。吾魂尙不滅﹐當觀小武之受刳。』前遣苗目﹐卑詞下戰書云﹕『漢營諸將﹐俱乞回避。須故妃慶喜出戰﹐便戮死且不悔。』吾欲如所請﹐命修羅少主戰擒之﹐得天女暗助﹐勿露形﹐噩可降也。」木蘭入內。啁慶喜曰「噩王將死汝手﹐汝甘心乎﹖」喜笑曰「昔者途窮而投靑气﹐彼將亡﹐則先背之。今若不與戰﹐彼死且不瞑﹐戰而突前擒之﹐彼謂得所矣。於吾心又焉忍也。」木蘭曰「汝猶戀其離鸞﹐人孰爲之打鴨﹐若略不能忍﹐而縱其所歡﹐則有司馬之法在﹐吾何爲代有喜者擔憂乎。」汕妮聞翁媼將戰﹐跪求木蘭曰「娘自聖善﹐不願擒阿爹。天女若袖手焉﹐阿爹固不免於死﹐娘亦必爲使君誅﹐何不以劍斬妮﹐俾無生前之戚戚也。」

語畢﹐涕泣如雨﹐拔劍欲自絕。木蘭大驚﹐奪其劍而抱之起﹐曰「第與汝娘戲耳﹐乃愚戇過人﹐作此惡劇。令人遽難爲懷﹐無哭泣﹐行縛汝爹矣﹗」慶喜亦跪請曰「願生致之而貸其死﹐則兒不負靑气也。」木蘭笑曰「誰謂汝有慧心者﹐甘使君苟欲得靑气頭﹐豈遲至今日哉﹗必令爲降酋﹐以招小武﹐但吾弟子魔妗﹐旣歸副參﹐則靑气無還珠想﹐然奪珠者又爲迂儒﹐其事究難了也。」出見甘君﹐則化醇正議欲避魔妗之嫌。甘君曰「副參如蓮之出水﹐魔妗亦若絮之沾泥﹐靑气則興廢孑身﹐乾坤余蛻﹐不宜復有世情。吾俟其來歸﹐以屬天女﹐挈赴島中﹐廁於番將之班﹐以博列侯之賞。天女卽遣魔妗相問﹐其迷悟之性﹐從可辧也。」化醇曰「如是﹐則地位綽然﹐何至入宮不見﹐金夫匪躬矣。」

木蘭乃隱形於慶喜之髻中﹐見噩靑气素袍白馬而出﹐紅苗數人﹐輿櫬隨之。角聲淒愴﹐不啻和蒿裏之歌﹐動吳門之哭矣。靑气呼曰「夫人固無恙耶﹖盡此一戰﹐求爲死永訣﹐勝似生長離矣。」喜哽咽言曰「使君命兒招降﹐王其早自爲計。」靑气曰「早不歸誠漢家﹐投姻於靑苗﹐不爲所容﹐再托黃苗﹐藉以立國﹐乃老鹿猶多忠厚之風﹐而小龜竟肆囂淩之習﹐無顏降漢。甘受夫人之誅﹐斬我卽殮我﹐就地埋之。碑曰﹕『故紅苗長噩靑气之墓﹐』豈不悠哉﹗」攜鐵槍便刺。慶喜揮兩刀迎之﹐靑气佯敗﹐讓喜入懷﹐掣銅鞭擊落其刀一。喜力怯號救﹐覺髻中簌簌有聲﹐則飛出一巨蟒﹐攫靑气下馬﹐漢卒縛之。靑气大呼﹕「夫人速將我頭去。何用縛急﹗」慶喜亦泣曰「甘使君待以不死﹐兒敢擅殺耶。」牽入帳中﹐甘君親解其縛﹐拊其背曰「但作熊羆﹐不必形皆夢帝﹔毋爲豺虎﹐而云骨不封侯。」靑气嘆息曰「野苗屢犯王師﹐久稽天討﹐不敢求活者﹐重國典也。使君不殺之仁﹐勉以報國﹐則義不當求死焉。」遣其人焚所輿櫬﹐北面稽顙﹐行降人禮。甘君大悅﹐令與諸幕士見。瑪知古謂曰「入山蒙後車之載﹐歸漢實前事之師。伯業冰消﹐國恩鼎重。尙其宣勞海甸﹐且以洗辱蠻�﹐慰厥同僚﹐光於異類。」靑气赧爾答曰「景略先降﹐孰救符堅之五將﹔祝融旣去﹐寧甘孟獲之七擒。何爲倚麋鹿如幹城﹐未免驅猓夷爲京觀。先生自識興亡在鏡﹐而我猶爭勝敗如棋﹐洵可悲也﹐豈求諒焉﹗」樂般命獷兒前爲乃翁壽﹐靑气笑曰「降王之爲說客﹐焉知諜在門庭﹔假子之結妖姬﹐遂見兵連牀第。然豚父皆亡國之君。兒乃克家之子。昔無知薩剌之死﹐敢泣老牛﹔惟有道瑪師之擒﹐徒傷兔。」樂般曰「王乃揚小子之威﹐著大師之醜﹐將無同懿公之使鶴。而大異先主之如魚乎﹖」靑气與知古皆笑﹐矩兒出﹐啁靑气曰「昔日矢能擒長萬﹐而我忘之﹔今時戈欲探僑如﹐然翁釋之。然蠱行於獠夷﹐則罪坐其君長﹐𨿽曰歸也﹐而忘報乎﹖」靑气謝曰「聞言不信﹐旣誅蠻婦之饋盤飧﹐尙寐無訛﹐亦阻瑪師之開匣鏡。惟期公子﹐長庇故人。」甘君笑曰「王亦能解免矣﹐兒何太相逼耶。」季孫謂靑气曰「獲則羈之﹐何其忍也﹔哀而食之﹐以市恩乎﹖」靑气答曰「僧欲得而甘心﹐蠻仍無有作慝﹐要當恕其憒憒﹐未敢效彼鰓鰓。」問化醇何人﹐季孫代答曰「曾窮武庫﹐迥出儒流﹔談經不啻剝蕉﹐論戰有如食蔗。惟陋登徒之好色﹐觀鰷則志在濠梁﹔偶鐘靖節之閒情﹐集鴇則身如苞栩。王之陰雨﹐渠曰小星矣﹗」化醇蹇澀﹐仰天而嗟。靑气笑慰曰「旣歸命於墊巾﹐孰含情於敝笱。聞其師中厲語﹐洎如定後枯禪。更何嫌疑﹐而遂蒞�﹖」甘君曰「吾固知噩侯無容心也。」杜承慕煒俱見﹐各道契闊。靑气曰「邐見絕﹐悲吾舅之尙存﹔蚺吼相依﹐痛我苗之不祚。惟女弟無端成嫠﹐其夫有意爲囚﹐目斷於滄桑﹐心寒乎寇媾耳。」

許都督入﹐靑气下拜。許曰「感寨中無加害之心﹐知天下有易逢之面﹗」靑气愕然﹐季孫曰「都督亦嘗遭囚者﹐獨勿敬我也哉﹗」眾又大笑。常越沙明趨過﹐甘君示曰「吾心腹之士﹐故漁人也。然噩侯寨中動靜﹐皆備悉之﹐有古良諜之才者。至其入海提老魯之頭﹐入苗拔邐之箭﹐又於無人境﹐立不世功者矣﹗」靑气拱立爲禮。獷兒揖甘君曰「軍中有伉儷情者﹐許相見否﹖故噩王夫人﹐命世治告於使君。」甘君曰「吾正欲遣小冠軍使引入見也﹗」靑气從獷兒入﹐聲不敢嘩﹐拭涕盡而後語。慶喜曰「君揮鞭落刃﹐欲殺兒也。殺之亦有道乎﹖」靑气曰「四大部之人﹐愛夫人者﹐無過噩老﹐愛不可極﹐殺之而後已。」慶喜曰「兒卽可死﹐如天下人之不肯死我何哉﹖夫使在夏爲妹﹐在商爲姐﹐在周爲褒狄﹐在秦爲邯鄲姬﹐在漢爲趙燕﹐在唐爲楊環﹐在南北朝爲靈太后﹑徐淑妃﹐在陳隋爲陳茜﹑蕭巋之女﹐一日不死﹐天地爲愁。兒之析骸而縻肉也久矣﹔今則不然﹐萬物無倪﹐一陰資始﹐爲國家億萬年延洪﹐不得不畱遺一女。兒能爲福﹐不能爲禍也﹐安得同象齒之自埋﹐俾鴻毛其猶重也哉﹗」靑气曰「夫人固宜不死﹐噩老何以生爲﹖」慶喜曰「寅瓠爲髙辛之裔﹐帝王升降﹐誰能廢之。君宗﹐古之赤狄﹐近卽紅夷﹐遂斬其傳﹐帝心胡忍。君之不死﹐虞廷所謂並生也。」靑气曰「靑黑二苗﹐身死國滅﹐孰延一綫耶﹖」慶喜曰「此中接續之故﹐不可得而知也。春秋瞞旣亡﹐而秦時長狄十二﹐見於臨洮﹐冥漠中有延其脈者矣。」靑气嘆曰「吾兒薩剌若存﹐吾未可以死。今已矣。發種種焉。天罰其嗣﹐而誰與綿瓜瓞哉﹐」因復大慟。汕妮亦哭而訴曰「阿爹𨿽未築思子之臺﹐弱息已將爲望夫之石﹐死不分憂於宗�﹐生而合痛於山邱。便欲磨笄﹐徒傷得馬﹐人也天乎﹖」慶喜曰「夫婦爲立人之幌﹐懸者皆虛﹔父子爲閱世之階﹐降焉乃沒。胡緣後起﹐忽昧初生﹐不痛而呻﹐未瞑先囈﹐可乎哉﹖」靑气恍然曰「然則自今以往﹐視夫人猶路人﹐視鬼子非吾子﹐何如﹖」慶喜曰「若然﹐安居士之榻﹐何心於虫臂鼠肝﹔遊化人之城﹐舉目則鳳毛麟角。終希妙道﹐不逐空輪。以全其天﹐罔卽於誕。昔也迷津﹐今而登岸矣﹗」靑气復問曰「縛我者我耶﹐抑夫人之縛我也﹖」慶喜曰「謂兒縛君﹐則無此神通。謂君自縛﹐亦無此了悟。特天女之竹枝耳。」靑气曰「天女安在﹖我當謝之。」

慶喜命汕妮邀木蘭至靑气跪而言曰「始焉見蟒不見我也﹐繼焉縛酋如縛蟒也﹐靑气解矣。」木蘭曰「噩侯天機本淸﹐塵事亦厭﹐然非仲離不能祛其妄﹐非少主不能牖其明。從此撥霧見天之境﹐曲赴乎程﹔伐毛洗髓之功﹐一循夫序。無相忘爾﹐其自勉旃﹗」靑气頂禮而出。木蘭謂慶喜曰「子未識斛斯侯也﹐盍從瑪師懸鏡覘之﹖」慶喜曰「吾亦未嘗看瑪師之鏡﹐請從事矣。」遂同詣瑪知古﹐乞其照鏡。知古曰「少主不畏鏡光耶﹖」木蘭曰「恐鏡畏彼耳。」慶喜曰「兒𨿽形穢﹐何至如陰陽猓。」皆大笑。時開匣審視﹐見斛斯大營﹐碧海驅月﹐黃旄系星﹐戟烏不啼﹐城柝潛警﹐其鈴閣周遭﹐持弓矢﹐執干戚﹐以備非常者。靡不接武而隨肩也。

侯方與余君張弓求博士﹐披四靈圖﹐燭生隅坐。侯分得六圖皆素﹐第三手以蜃擊螺﹐下一雉一羊﹐末帶一鱷。博士曰「怪哉﹗得兩合異﹐四部全矣。」余君與弓﹐正爲侯觀徵﹐一巨手自檐際探入﹐爪長幾兩尺餘﹐刳柱聲如銅鐵物。余君喝曰「驃姚在是﹐魅敢犯耶﹖」侯以劍鞘中箸﹐敲金唾壺﹐召衛兵入護﹐蓋密令也。神策兵攜炬進﹐見巨手﹐各以箭射﹐鏃捲裂﹐翎反擊人。侯大驚﹐則巨手已並曳博士弓出﹐凝視渺焉。余君正跌足間﹐一縮項僧從足底湧出﹐背若負鼓﹐腹如捧匏﹐細踝蹣跚﹐一躍登幾﹐向燭生而嚏﹐卽昏然倒地。僧又出木杯﹐滿貯赤豆﹐隨手撒之。悉化甲士﹐發喊聲如怒蠅﹐攀余君﹐緣履上衣。又若萬蟻附一魚骨焉。侯捉劍擊幾﹐三十二圖盡跳擲。余君絕警﹐遂吆喝曰「爾靈之爲靈安在哉﹖」金鵲飛啄僧腦﹐文貍抉其目﹐騎蛇刺其尻﹐黃能嚙其趾。僧大叫﹐躍下地將遁。神策兵二人縛之﹐假甲士亦復爲赤豆﹐走入地中也。知古曰「斯象也﹐吾鏡中本無﹐天女實構之耳。」木蘭曰「苟無斯象﹐安用彼鏡﹐抑象生於心﹐不著於自。若頑心冥象﹐而不知人物之害﹐何由見性乎﹖」慶喜曰「兒亦知一比邱非人﹐四骨董非物﹐且無箭不傷手之人﹐無甲可置杯之物。然非者忽是﹐無者竟有﹐其端在天女之存心於燭姦﹐其委則在兒之紛心於見異﹐又不若無心之渾漠耳。」知古曰「鏡中多少主未見之人﹐能以心鏡乎﹖」慶喜曰「自兒觀之﹐矯臣不合有媚骨﹐汪澤不宜有荼容。斛斯侯𨿽天上人﹐非壽者相﹐余撫軍�鶴之度﹐將辭九臯。朝廷若作羹醴﹐焉能需兩公也﹖不足憂乎﹗」木蘭謂知古曰「請藏鏡矣。凡身居局外﹐尙爲之憂心。吾心在鏡中﹐不可以袖手。第不識鍼砭二師﹐何久不至島﹖而使斛斯余君﹐坐受魔障也。」知古曰「子未審縛僧之神策兵耶﹖其初僧從地起﹐衛兵若林﹐側足瞪目﹐曾無以寸鐵相擬者﹐爲僧所魅也久矣。及四靈之戲成﹐忽能就地拾遺﹐𨿽勁兵無此神術﹐非二師而何哉﹖夫韜匿精气﹐以避赫赫之名﹐道術人往往如是。」木蘭恍然曰「誠不愧鏡師之識﹐然吾益當亟還島中也。」遂別二人﹐告於甘君曰「噩侯自來島﹐吾爲之言於斛斯余君﹐夷才可用﹐固當爲彼先容﹐島事方艱﹐亦或憂吾後至。願使君早平小武﹐轉策中原也。」甘君曰「小武正不易平。劉老師云﹕當在斛斯後﹐煙塵浩劫。那得先知。吾與天女同赴國憂﹐各投時變而已。」

木蘭遂辭去﹐復乘霧行﹐至斛斯營前。兒魔妗迎出﹐啟曰「侯命弟子報吾師﹐余撫軍爲破擒之妖僧攝去。鍼砭二師追之﹐六十刻而響寂﹐乞吾師速覓鍼砭而救余君﹐勿復進帳矣。此時攻島之鎭將﹐俱無鬥志﹐護城之王師﹐各動浮言﹐吾師之策安在哉。」木蘭曰「軍中之事﹐所貴知難﹐聖者之心﹐曾無見怪。侯大臣宜鎭靜﹐吾自慰之。」入見斛斯侯﹐問曰「鍼砭二師﹐已擒地下僧矣﹐何以逸之﹖」侯曰「妖僧將走﹐有兩兵縛之﹐帳中無人識者。妖僧呼名詈之﹐始知其爲二師之假形。吾懇其先覓求張之蹤﹐再醒從事之夢。二師未復本形而去﹐余君與吾﹐責此妖攝求張﹐魘從事諸罪狀。妖自陳變巨手者﹐爲剛上人談禪之塵尾﹐彼乃演法之龍頭﹐禮釋之則吉﹐刑威焉乃不祥也。余君以其悖妄﹐置三木勘之﹐穿木索盡斬﹐君乃命易索。自出位就視﹐索忽左右跳﹐縶余君足﹐數十隸咸不能解。」妖笑曰「索之首﹐在吾腹中﹐須破腹可取也。時倉卒爲妖所賣﹐吾命剖其腹﹐刀自內出外而不見血﹐腹中縷縷出煙霧﹐若焚異香。有頃﹐妖僧與余君皆失之﹐聞二師叱吒空際﹐似截鬥不勝者。疑爲逐妖去也﹐故遣迎告。」木蘭曰「求張返乎﹖」侯曰「未也。」木蘭曰「請先救從事。」袖玉刀刺燭生鼻﹐黑煙裊裊﹐作燈爆聲﹐始呻吟起﹐謂木蘭曰「吾夢中曾見天女與女弟子語﹐乃在是耶。」木蘭曰「斯卽從事遊魂也﹐遲兩飯時不可救﹐其索汝於無何有之鄕矣。」燭生驚曰「然則吾殆死而蘇者也﹖」因致謝侯與木蘭﹐問﹕「「求張兩君﹐何尙不還捨﹖」侯曰「從事其遇諸塗乎﹖」燭生曰「予爲僧嚏後﹐隨意散步﹐出島城﹐憩海邊破寺﹐聞隔院有談四靈圖奇詭者﹐疑爲彼兩君也。卽之果然﹐皆大駭﹐予問以何爲至此﹐兩君云﹕『巨手鉤之不能脫﹐出門變爲兩翼﹐負之以登天﹐野人有夜發鳥機者﹐翼爲擊墮。』兩人匍匐至寺﹐以待厥明也。三人正談夜半變異﹐鍼砭二師從海上飛至﹐各曳求張一人去﹐云將負之還帳﹐予哀吁求挈歸﹐二師不可﹐曰﹕『汝神𨿽離殼﹐接引非難﹐彼形已出關﹐提攜至重。有同遭之劫﹐無獨返之魂也。』予忡忡徙倚﹐不敢出寺門﹐聞疾雷破寺柱﹐乃驚寤耳。彼兩君至今未歸﹐又何往乎﹖」木蘭曰「二師之力﹐無不援兩君歸者。侯試問中軍將﹐前夜無人識之兩兵﹐爾時又踵門否﹖」侯從之致詢﹐中軍將前曰「頃又倚戟門而彷徨﹐正欲請命耳﹖」木蘭曰「速遣之進。」兩兵入﹐直視無語。大類著魔。木蘭呼取水﹐咒十數語之。兩兵各嚏而言﹐向侯謝曰「求旃張弓﹐非蒙大徳﹐命二神人援手﹐埋骨不知其所矣。」燭生訝曰「兩君從海濱破寺來耶﹖」答曰「然。」侯曰「是求張之言﹐非其貌也﹐曷故﹖」木蘭曰「二師又以所假兩兵之形飾兩君﹐狡獪伎倆﹐吾亦必爲也。故有中軍將之問﹐畢竟名士非老兵。吾爲返其本。」再咒再�水﹐倏復求張之面目。侯大喜。二師自外入﹐侯迎問余君安在﹖二師曰「剛和尙腹中香煙﹐能開誼士之風懷﹐引達人之綺思。彼遁去﹐未敢攝撫軍也。撫軍聞香心動﹐欲訪三生之人﹐以致神不守舍﹐徧遊雞籠城而得之﹐相與綢繆道故耳。」侯詰其三生何人﹐甘爲情死﹖答曰「解歌兒者﹐名魚﹐龍陽人也。先一世爲巴童角兒﹐撫軍爲余美﹐邑之名諸生﹐見而悅之﹐與同寢處者十年。童以瘵疾死。美殉之﹐再一世爲燕女牛氏﹐撫軍爲金堅﹐其中表也。少相狎﹐長相憐﹐得遂其私﹐亦惡於前而樂爲之後者也。金堅以嗜痂癖﹐淪其精髓﹐先牛氏卒﹐牛亦以身殉。堅才略過人﹐爲府君推重﹐置賓客第一。適冥中增築枉死城﹐鬼徭旣繁﹐�謗乃起﹐堅條陳事宜﹐應免入枉死城者三策﹕其一﹐隸本籍隍神之署﹐社公之家爲雜庸﹐免其勾系﹐年﹖科涔﹖﹖﹖馱勞ゴχ茫﹖街﹖婀硇健Ｆ潿﹖﹖澇虯﹖菽揪阡駁兀﹖貢﹖囊咧﹖輳﹖鬮廾﹖俗源﹖﹖從枳﹖鄭﹖街﹖娼┐﹖Ｆ淙﹖﹖⑸﹖﹖眨﹖創莧朧竦勞﹖轎﹖岸。﹖蛭魃矯憾次﹖せВ﹖哺慘運潰﹖昶侵輝諫礁怪校﹖街﹖嫖鍩﹖Ｈ羰牽﹖蟯魎萊遣恍朐鮒﹖﹖﹖綫現﹖箍上⒁印８﹖﹖云淥蕩鍰斕郟﹖鈑嵩剩﹖崮芏闖褂拿鰨﹖⒍﹖分齲﹖鑰奩﹖﹖俗洌﹖﹖﹖傭﹖﹖猛庾澹﹖唇窀Ь﹖病ＥＪ霞﹖鵂岢鍪潰﹖嗜﹖﹖輳﹖峨褐髡噅疲﹖

伏念牛氏先幻角兒﹐衣冠爲友﹐非同曲裏櫻桃。金堅舊因余美﹐杵臼學仙﹐竊比圖中蛺蝶。始則無端求牡﹐溺志於山下之泉﹔繼乃有意守雌﹐傾心於道旁之孔。蓋頑𨿽致儆﹐不戒於官﹔孌卽興歌﹐猶忘其弁。誰能破老﹐都歸傅粉之郎﹔所謂佳人﹐迥異分香之妓。故撲朔之兔﹐相馴焉而學婦隨﹐𨿽畢羅之鴦﹐過狎者或爲朋比﹐堅當吾始歿﹐枕股而哭﹐傷神不言﹐令人增分桃之義﹐氏及彼先亡﹐黃頭毀形﹐靑翰沈影﹐與世矯置幕之風。陰氏之還屍﹐仍不關陰﹔尾生之守死﹐多因爲尾。名爲伉儷﹐眞覺絕倫﹔例以漆膠﹐若堪終古。乃堅已降爲嘉種。尙書郎貴不易交﹐氏猶隔是眾生﹔薄命妾冥無墮行﹐固其所也。抑有求焉﹐或其柳毅歸來﹐結前緣於盧氏﹔韋臯老去﹐感再世之玉簫。否則酬蘊結之心﹐君甘繡被﹔入迷離之眼﹐奴願靑衣。苟遂意於三生﹐敢孤恩乎兩大。

主者憫之﹐請於天曹﹐仍復其男質﹐生龍陽民家﹐爲歌兒解魚。自飾容首﹐不殊巴童用兒也。年十六﹐夢金堅來覿﹐恍然憶夫君下地。四十餘年﹐深恐情人旣爲顯者。華屋難尋﹐賤子初隸伶官﹐冶容易歇﹐乃放遊兩京﹐及秦晉洛蜀之都﹐冀有所遇﹐卒不知堅之後身﹐居何等官﹐能不忘三生人否﹖且區區之誠﹐抑鬱誰語﹐正如臨邛道士﹐碧落黃泉﹐茫茫兩處矣。迨糧官幕陳三臺赴閩﹐以鄕人從之遊﹐聞閩撫軍年四十六﹐念金堅先彼三十年托生﹐忻忻若有所得﹐隨海舶至島中﹐捨楚人成又連逆旅。天將曉﹐有叩扉者﹐啟之入﹐卽撫軍也。似曾相識﹐殊不能言﹐撫軍早知其爲解魚﹐前生爲牛氏。又前生爲角兒﹐是剛和尙腹中之香﹐開其神智﹐魚問客何方來﹖撫軍曰﹕試吟之﹕

予猶開府癖﹐子果弄兒身。

散步偶相訪﹐聞言多自親。

冥緣同一笑﹐天運長三旬。

富貴豈能戀﹐與之因夙因。

魚誦詩畢﹐持撫軍而泣曰「自小子之失丈夫﹐如盲人而騎瞎馬﹐棲棲靡所﹐藹藹常懷。豈謂烏臺貴人﹐猶然白袷名士﹐方求燕婉﹐遂睹鴻儀﹐悲不盡於陳言﹐驕輒生於故寵﹐願作濟盈之雉﹐無傷淇厲之狐矣。」撫軍亦暱之言曰「歌者惟戀纏頭﹐鄙夫亦期食肉﹐何能愛鼎﹐而待還珠乎﹖」魚曰「人固不能忘情﹐奴實未敢奉命﹐神護雙飛之翼﹐數慳三接之香也。」於是撫軍喟然曰「嗟乎﹖此情種不可失﹐𨿽復鬼瞰其室﹐終當吾老是鄕。」因問魚前世事﹐魚答曰「初時若可追憶﹐故尋其端﹐往往甚杳﹐此性之濁也。撫軍一一語之﹐魚如夢大覺﹐喁喁兒女﹐皆不勝情。吾輩不難以術致撫軍歸﹐恐正人之魔驟難消減﹐俟解魚隨撫軍還﹐公忠善謀﹐必能用之以破賊﹐只須爲軍中慶得人耳。」斛斯侯曰「從二師之言﹐吾自引諸將迎余君乎﹖」二師曰「迎之﹐則撫軍又難爲情也。盍俟諸﹖」木蘭進帳曰「余撫軍以一白皙人歸矣。」侯出帳迓余君曰「剛和尙香煙縹緲﹐吾撫軍意態翩�﹐彼何人斯﹖伊其相謔。」余君曰「龍陽人解魚﹐與僕有數世之緣﹐提攜以歸﹐共此晨夕﹐侯得毋罪僕之深耶﹖侯曰「君方舒國家之憂﹐而適有城闕之喜﹐賀且不暇﹐奚敢罪焉﹗」求博士見解魚﹐啞然笑曰「猶憶前年﹐各梨園以嵩呼節慶﹐輻輳至京﹐得見吾子。維時承下風﹐希寵賁者﹐名公卿殆無虛夕﹐而吾子夷然不屑﹐別有興懷。諸部中莫能尙也﹖」魚答曰「昔司成欲甘心於君﹐奴爲解紛者再﹐豈知奔走戎行。故人邂逅﹐如夫天畔振翮﹐水中游鱗﹐無相與之相與是已。」燭生進詞曰「何物妖僧﹐敢逞邪爲亂。迷軍旅﹐侮賓僚﹐視節鉞如菅茅﹐以中臺爲傀儡。違天有咎﹐背徳不祥﹐請以二師之明威﹐天女之神勇﹐擒此妖誅之﹐島賊自當授首耳。」侯與余君﹐正乞二師木蘭﹐商滅妖之策。帳外傳降酋噩靑气至。侯命入見云﹕

陶冶羣生出一門﹐如林才鬼莫煩冤。

要知蠻觸原無氏﹐只說朱陳尙有村。

收拾野心猿問道﹐吹噓靈气雀銜恩。

阿誰巧覓氤氳使﹐萍實萍花系性根。

蘭湄主人詮曰﹕

事有不可解者﹐得魚而忘筌﹐見兔而忘蹄是也。玆篇之義﹐以不解解之﹐不解者人事﹐可解者天道。著一解之說﹐遂使六合內自作聰明之人﹐無處置喙。

淵明讀書不求甚解﹐博士歌兒之姓﹐旣絲聯而神貫矣﹐琴書之地﹐輒思博士風懷﹐聲色之場﹐不廢歌兒結習。蓋博士亦索解之人﹐而歌兒有自求之實﹐比其類而引其倫﹐牧豬奴之才具﹐同爲博士髙徒﹐射鳥者之生平﹐半作歌兒故舊。不謂三軍之懼﹐遂見斯人﹐我歌且謠﹐如兒戲耳。

佛氏三世之說﹐以現在而之於過去未來﹐聖人以事人知生爲言﹐則舉必世而已。小說有唐玄宗太眞﹐世世爲夫婦之誓。作詩者云「他生未卜此生休﹐」明其信不近義﹐言難復也。三生石故事﹐亦是寓言﹐而泥於輪回之見者﹐且欲生生而曲解之﹐奚止三也。史氏指點癡兒幻態﹐三生而綴之以夢﹐三生之夢﹐而窮之曰苦尋。始知其在世一日﹐皆迷離之境也﹐夢醒則第四生矣。

必無斯夢﹐應有斯尋﹐卒之生而有夢﹐夢可無生。且我之夢不能自尋﹐轉而尋人之夢﹐過矣。此生之夢﹐人己俱不可尋﹐忽而尋三生在人在己之夢﹐抑又過矣。所謂路路錯﹐不曰非非想也﹐不謂之奇書得乎﹖

卷之十七

連尾生吐胸中五嶽

金母晝見旗翻﹐坐猶虎尾﹔犖山春生𦇤負﹐眠則豬頭。論補天煉石之奇﹐不覺鼻端出火﹔懷布地成金之願﹐何能舌底生華。

靑气跪陳﹕「願率紅苗三百人﹐攻島賊自效。」侯壯之﹐命與魔妗款。靑气曰「酋已孑然無偶﹐渠爲明副參室中人﹐無再睹理。前已矢言於甘使君之前矣。」侯嘆息﹐令其隸賀蘭侯麾下﹐進搗羣网城﹐靑气自去。木蘭獻密計曰「智�當滅﹐而累敗不至死者﹐恃其師啞諭所授之藏神盒也。請以吾二弟子飾島女惑之﹐彼胸中之黑業未完﹐頂上之朱霞將盡﹐第見可欲﹐當捨其身。吾暗護弟子﹐乘間取其盒﹐砭師誘戰﹐鍼師設伏擒之﹐此妖可殲也。」侯與余君﹐皆書空作「好」字。時索教諭以飛箋達﹐侯付余君啟之云﹕

曖孫呈事﹕城臥病﹐奇功以讓隱裔。職宜戴罪者不一端﹐我喉猶念其前功﹐矜其後敗﹐封章入告﹐與隱裔俱賜五品頭銜﹐寵莫大焉﹐恩難酬矣。前以騎尉告身﹐密給原子充﹐彼感激圖報。來信云﹕嚴賊近與梅賊爭契童有隙﹐梅移駐顯教島城﹐縱情獨樂。日購中原善謳兒﹐配以蛋女爲偶戲。近聞城爲官軍所收﹐求援於紅毛﹐約以舟師相濟﹐紅毛尙無報書。嚴恃妖僧剛上人之術﹐時擾漢營﹐意欲自長羣网城﹐不復與梅策應。職思此時﹐殆二賊將敗之機也﹔前木鎭勇略可任﹐請端以嚴事責之﹐海西侯率職等進剿賊首﹐譬如怪鳥不同巢﹐弋取良易﹐狼狽相失﹐自不能進退﹐兩頭蛇之腰中斷﹐則頭皆可埋耳。惟侯與都臺﹐一心運用﹐經權變通﹐電掃云驅﹐佇望三捷﹐謹呈請進止。

余君謂侯曰「索教諭眞能用兵者﹐鍼砭二師﹐可與天女及其二弟子﹐先赴羣网城﹐行前計﹐僕自與侯繼進。諸君坐披《四靈圖》﹐無慮惡鱗漏网耳。」燭生告曰「前出使之歐陽敏﹑東郭超﹐頃已報命麾下矣﹐乞詢之。」侯命入﹐長揖就坐。陳在紅毛日﹐適梅颯彩徵其國兵會島中﹐其君復書﹐許爲外應﹐實則給之。從某二人策也。梅賊若敗而投之﹐如執牢豕矣。侯大喜﹐將以佐郎頭銜酬其勞。辭不受。余君問前時同出使之上官雄﹐東野俊﹐可相值否﹖二人泫然曰「均不辱命﹐歸途歿於颶風﹐舟者僅存一人﹐歸告某舟也。」侯與余君及燭生﹐各涕泗﹐奏請卹其家。二人長揖去。侯問余君曰「設賊不投紅毛﹐則柰何﹖」余君答曰「不患賊之不外投﹐惟患我不能敗賊。」侯愕然。余君曰「賊黨十倍於王師﹐往往得地利﹐海西侯𨿽勇﹐望洋則驚。神策兵固精﹐入險將困﹐非先奪之魄﹐何以取其顱﹖僕則必有道矣。」退入密室﹐呼解魚告之曰「吾今世爲大臣﹐來赴國難﹐汝當勉圖報國﹐方不負吾。」魚惘然曰「奴以身事主﹐不敢貳心﹐𨿽工妍笑﹐未親叱吒之項王﹔亦解淸謳﹐不隸雅歌之徵虜。荷戈則無力﹐艸檄則無文﹐何以教之﹖俾溲勃之棄穢﹐見蓄醫人﹔檉椐之芟株﹐受裁匠氏也。」余君曰「聞梅賊喜新聲﹐耽外嬖﹐汝能潛入賊巢﹐間賊心腹﹐令彼爲處堂之燕雀﹐失水之蛟螭﹐吾自有策護汝還﹐不爲賊害耳。」魚躍起﹐拜而言曰「是則所能也﹐且不至失身。」余君曰「國事至重﹐小節何兢兢耶。」遂出﹐送二師及木蘭師弟﹐指解魚謂木蘭曰「是兒亦吾用計人也﹐天女盍護之往來﹐如兩髙弟乎﹖」木蘭諾曰「昔範蠡存於越之宗﹐陳平解榮陽之厄。不出美人﹐中丞則不施閼伯之�﹐兼藉伍參之肉﹐攻瑕之勝算﹐投餌之玄機﹐敢勿盡心﹐以期援手。」遂辭斛斯侯余君及幕客﹐與兒魔妗﹐偕二師去。

出戟門﹐解魚請曰「阿魚苦非健步﹐遑及神輪﹐有所以善追隨者﹐則幸矣。」鍼師曰「是何難﹖但入吾袖中﹐悲歌一曲﹐不翅禦風行也。」魚視師袖中﹐仿佛人徑﹐牽裾延緣而入﹐卽在山溪間。小憩石磴﹐見余君與求博士自林中出﹐謂曰「汝有顯教城之行﹐吾與博士制新曲﹐須《大石調》歌之。」出譜相示﹐題曰《哭荊髙》。博士囊中鐵笛一﹐弄音特髙﹐魚按譜而謳云﹕

萬古聽風蕭﹐太無聊﹐仰天而嘯。攀於期仇也難報﹐太子丹心也徒勞﹐只博得燕人血染秦庭艸﹐寒水滔滔。熱腸盡洗天將老﹐莫誇年少﹐坐上衣冠都白了﹐竟千年變徵哭荊髙。虎狼當日相遭﹐柰何嘗試屠狗刀﹐擲龍泉劍讀龍韜﹐便教舞陽亦作好兒曹。

歌畢﹐聞鍼師呼曰「歌劇好﹐請出袖中矣。」余君博士俱不見﹐踴身一躍﹐仍在鍼師前。木蘭曰「吾送汝至梅賊營﹐當呼爲教師。」魚唯唯。木蘭變男形爲梨園部長﹐挈解魚行。至顯教城﹐投逆旅﹐主人問﹕「何方佳子弟﹖來此都作吹簫客耶﹖」木蘭曰「遠道之人﹐聞大元帥延攬秀靈﹐故不惜希光望澤﹐甘蹈貿貿然之譏。」主人曰「若以此兒進獻﹐如照十二乘之珠。易七城之璧﹐不世珍寶﹐悅目艷心﹐大元帥樂不可支﹐見猶恨晚矣。某當爲先容﹐得意時幸毋忘雄薦耳。」木蘭曰「小弟子得伴食於羣兒﹐賢居停當騰聲於東道﹐倘邀一顧﹐終感三薰也。」其明日﹐主人詣梅言曰「元帥爲葉公之好龍耶﹗有龍陽之秀解魚﹐未能羅而致之也﹐恐天下美人﹐皆爲魚泣矣。」梅色動曰「設命之來﹐而美不過人﹐汝不畏帑戮乎﹖」則叩頭曰「人過美﹐薦賢者何以贈之﹗」梅曰「免門戶之徭﹐進咽喉之職﹐何如﹖」乃出引解魚入謁﹐將至虎皮座前﹐梅躍出﹐攜其手曰「郎從幾重天上來﹐毋棄我﹐隨風墮黑獄底﹐令我搔爬不著。」魚謝曰「楚南之鄙人﹐少習聲調﹐規模粉娘﹐仰大元帥噓植華﹐敢以微軀爲托耳。」梅曰「是何解人﹐攜郎來島﹖」對曰「故教師東門�﹐導之誕登﹐奴得所師﹐自還中原也。」梅以金帛數事﹐命魚酬教師﹐因與爲別。魚至逆旅﹐陳梅蠱惑狀。木蘭笑曰「阿魚好爲之﹐吾自去策兩弟子。」出蘆管一枚﹐授魚曰「事脫有急﹐向管中訴﹐吾自知之。」魚跪請曰「阿魚以不貳之身﹐侍中丞﹐永矢無玷﹐師有術相援否﹖」木蘭曰「夫心﹐身之君也。心常淸﹐身自寧。故神仙有窒欲之丹﹐無避淫之�。」魚叩別﹐入梅帳中﹐來惇促者已數四矣。

木蘭盡以所酬金帛給主人﹐徑還羣网島﹐二師迎曰「袖中人已言鴆鳥之媒乎﹖女弟子迎其師未歸﹐倘相值也。」木蘭訝曰「吾不須迎﹐彼將奚適﹖爲紫宮之一雄﹐而失漢臯之二女﹐孰是其愚也﹐果爾﹐吾往覓之。」二師皆匿笑﹐木蘭徑起居賀蘭侯﹐噩靑气已侍側﹐謂木蘭曰「天女一夕不見﹐亡卻明副參兩�室矣。鍼砭二師遣人物色﹐故知之。」木蘭曰「失之東隅﹐收之桑楡﹐豈無泉州故伎﹐以楂杯獻飲者乎﹖」賀蘭曰「頃者北間有二蛋女﹐欲佐某飲興。某以斛斯侯同心滅賊﹐彼尙睽隔﹐未敢獨事荒淫﹐命出帳伺傳呼也。天女其察之﹗」靑气以賀蘭命傳蛋女入﹐木蘭視之﹐覺粉白黛綠中﹐得未曾有。二蛋女前爲木蘭禮曰「吾師從顯教城歸耶﹖」木蘭出晶鏡照之﹐則兒魔妗也。喜謂兩弟子曰「二師爲易形乎﹖」曰「然。」遂告賀蘭曰「乃知逐水之桃花﹐曾是臨風之玉樹。傳衣傳缽﹐昔追弟子之分經﹔爲雨爲雲﹐今被仙人之借箸耳。」賀蘭起謝曰「幸未有唐突﹐不見罪尊師﹗」木蘭以二蛋女辭去。至嚴多稼帳外﹐命二人匿迹﹐自隱身入覘之。適多稼與剛上人話前夜事﹐剛曰「余述祖辱吾以三木﹐吾故假迷香蕩其心﹐俾之耗神思﹐失機勢﹐𨿽三日而復其所﹐當不能治兵。點金點石二魔道偕來﹐力足困我﹐幸吾師授以立命至寶﹐永保無虞。竊謂將軍若此憂勤﹐而大元帥漁獵冶男﹐遽離心徳﹐曷以成大業乎﹖」多稼曰「師不知此中之好﹐破國亡家而不悔者﹐古大有人﹐我亦正坐此病。彼之才識﹐未必髙過嚴先生也。抑有謔詞相叩者﹐人稱僧室其徒﹐師果何門之入﹐而不屑由徑。」剛笑答曰「曩者誠未能免俗﹐卽今將軍與元帥力爭臠味﹐未嘗無長林丰艸﹐見獵生喜之情。瞽聞之﹐二五妙合﹐非陰不成。故大徳持世﹐施濟先由配偶﹐至空門之學﹐毒龍亢悔﹐就燥則易滅﹐就濕則常生。吾願將軍易外爲內﹐以其餘艷﹐波及緇流﹐試看老僧﹐定不拘拘於戒律耳。」多稼曰「自今閫外閨中﹐須共諮度。」呼其心腹賊諭曰「近與上入議﹐無招媚重﹐而致妖女。徵色之使﹐可易其規﹗」其心腹賊諾而去。

木蘭出謂二蛋女曰「乘時用謀﹐須不爲處女而爲脫兔矣。」二蛋女請曰「奉教以來﹐一湔舊污﹐返乎初白﹐設彼�糟之豕﹐輒欲嘗醪﹐食葉之羊﹐從而嚙竹﹐弟子實無善刀之能。吾師幸示完璧之道。」木蘭袖出絹紙﹐中畫仕女﹐身寸餘﹐而肌發芳膩。丰柔自成﹐舉止非常﹐坐立時作。惟不聞笑言﹐授兒曰「日則置之懷中﹐夕則呼以己名﹐少沃酒瀝﹐畫中人必能代汝執役矣﹗」又以一丸授魔妗曰「賊相犯﹐卽吞此﹐能狎而不能染也。剛和尙死﹐便與謝姊揮雙戟出賊巢耳。此行乃平島賊之關鍵﹐二弟子其愼之。」二蛋女拜辭。

木蘭自還﹐謝二師代飾之術﹐兒魔妗﹐裊裊入市中﹐遇島人四五輩﹐環問曰「何方細娘﹖來新都覓寢食。」魔妗搖首指其口。兒出紙筆書字曰「蜀妓阿謝阿魔﹐恐不通土音﹐以筆對。」眾驚嘆曰「黃金白璧﹐獲者不勞﹐寶劍名琴﹐好之而聚。聞大元帥求男。近得龍陽人解魚﹐今將軍求女﹐斯二美人翩來﹐非時數使然歟﹗」因亦書字云「此間嚴將軍﹐正覓蜀姬未得。如願侍戎幄﹐須易蛋服爲蜀妝﹐又鉗口非禮﹐可爲巴渝之音。將軍無勿解也。」兒乃爲閩言曰「煩爲通使﹐入帳易衣。」眾大噱曰「彼鼓舌作吾輩語﹐亦頗可聽﹐狡哉﹗」此四五人﹐卽木蘭所見多稼之心腹賊也。引二女伺帳外﹐進達前詞﹐多稼命易衣入﹐剛密言曰「漢營多謀﹐須防美人爲諜﹐見面吾自知之。」二女迆邐入叩首﹐剛注視兒﹐謂多稼曰「阿謝甚有理意﹐可令參禪。」多稼曰「師旣悅之﹐請以侍禪席﹐我自擁阿魔耳。」剛曰「𨿽然﹐吾竟自取﹐非輔道也。」魔妗曰「事上人﹐亦將軍帳中伎也﹐何畛域乎﹖」多稼喜曰「阿摩眞解語花﹐令我心癢欲死﹐師謂美人爲諜。有諸﹖」剛曰「斛斯貴余述祖﹐以西施鄭旦行成﹐將軍亦何必有遠圖﹐吾甘與阿謝入山﹐爲比邱僧尼矣。」兒顰蹙曰「夫吳越﹐兩敵國也。遂有文種行成之事。今朝廷視島中叛民﹐如疥癬虫﹐不直一刀圭藥。斛斯諸大臣﹐安用此下策爲。故失言之咎﹐多由於不知量﹐竊爲世人恥之。」剛斜睨而謝曰「女辯士﹐何乃蟻視海濱豪俊也。」

是夕﹐四人極歡宴。多稼乘酒興﹐攜魔妗入寢室。魔妗亟吞其丸﹐忽倒枕上死﹐鼻息奄然。多稼大驚﹐不識何疾﹐遣婢問兒﹕「女伴之疾﹐向以何藥物治﹖」時兒方以所飲殘瀝酌畫中人﹐剛已臥幃中﹐摩厲須矣。卽答多稼婢曰「小妹向無此病﹐恐中酒所致﹐待過厄時﹐勿藥自愈。嗣後酒過勿相近﹐終駭人也。」婢還以告﹐多稼嘆息曰「吾非痛飲﹐不足以起衰陽﹐美人惡酒﹐無枕席緣矣。」仍與婢接﹐消酒力焉。魔妗夜半乃蘇﹐後多稼暇時﹐僅與暱語﹐竟不能玷其身。木蘭保護之力神也。兒潛匿牀後﹐以覘畫中人之代役﹐聲音笑貌﹐竟若分身。問剛曰「上人平生﹐亦有意中人否﹖」剛曰「明化醇之妾兒﹐與吾周旋旬日﹐而不得遂所欲﹐至今不釋於懷﹐窮於數也。卿若與吾數盡﹐何畏圓寂耶﹗」又問曰「上人戰陣必勇﹐何不速擒漢將﹐以報嚴公﹖」剛曰「漢營智謀人至多﹐苦無勝法﹐亦無死期﹐蓋恃有寶物藏吾眞神也。」又問曰「此時上人神在何處﹖」剛曰「交會竟夕﹐神依汝壺﹐存亡一時﹐神在吾盒。此中消息﹐與卿共之﹐聊以此持贈﹐但空盒無同心結耳﹗」遂出盒暗授﹐兒默祝曰「阿謝﹐速以盒轉贈我。」倏有纖手觸於旁﹐捫之﹐宛然是物也。兒掣之出房櫳﹐審視盒中如雞卵半分﹐作蔚藍色﹐乃啞諭丹冶所成﹐莫名其寶。雞旣鳴﹐畫中人仍入兒懷抱焉。剛欠伸起﹐謂兒曰「卿何戒旦之��耶﹖」答曰「竊據半枕﹐實歉於心﹐預啟上人蓄髮之年﹐執巾櫛以伺耳。」剛大饜足﹐出謝多稼而誇異之。多稼曰「阿魔亦慧﹐而不勝』澤﹐有愧於阿謝之賢勞。」魔妗曰「將軍自有敵場﹐向塞井夷竈之區﹐而揮戈躍馬﹐甚非所宜也。」多稼亦快意。心腹賊進曰「漢營有自稱故紅苗王者﹐索上人戰。」多稼以驍賊千人出島﹐剛繼之﹐謂多稼曰「昔噩靑气不見信任﹐固嘗銜之。今兵敗降漢﹐乃來島上揚威﹐將軍請督陣﹐看縛之。」時紅苗二百人﹐奮勇搏戰﹐驍賊千人﹐殺傷過半。剛大叱前曰「噩酋﹐顧此何地﹖而擅逞凶鋒。先曾奚落吾﹐吾大度﹐尙不之校﹐玆敢藐島中無人﹐特就死地耶﹗」靑气答曰「智瞽昔已無陽﹐今將喪元矣。」倚槍射剛﹐一發而中其胛。剛不及用術﹐輒倒地。靑气以槍徑刺﹐多稼大呼﹕「窮酋毋得害吾師﹗」亦舉槍相抵。驍賊救剛起﹐掖還帳中﹐多稼力不敵靑气﹐亦敗歸。視剛面黑黯﹐喘如牛﹐蓋靑气之矢﹐用苗中艸藥煮其鏃也。多稼對之而泣。魔妗勸曰「仙者不死﹐何戚乎﹖」命羣婢進酒卮﹐爲將軍解愁﹐剛以手作勢﹐向兒索盒﹐兒扶之入內﹐以藏神盒送懷﹐剛扶病咒七徧云﹕

形壞神存﹐鬼母逃奔。千年不化隨混元﹐天蒼地黃﹐奠魄而安魂。不死尋吾�師尊﹐若死難尋�師尊。

咒畢﹐盒忽不見﹐剛气絕焉。兒大駭﹐以告多稼﹐賊黨俱震恐。多稼命心腹人出營買具﹐二女暗約﹐將伺剛殯時﹐舉哀爲號﹐還報師命矣。兒入視剛屍﹐微聞壁中有呻吟起者﹐小語云「噩酋且勿喜﹐阿謝且勿悲。吾生矣﹐同心盒在口中﹐探取之﹐則神還殼也。」兒如言﹐啟其口﹐盒自喉際躍出﹐剛復生。坐起﹐兒大怖。剛以盒付之曰「吾必碎靑气首﹐以報箭仇。出戰時﹐仍還吾盒。」兒復喜﹐以告多稼﹐乃連飲三日﹐名曰不死宴。第四日﹐鍼砭二師索戰﹐剛自赴之。兒竊其藏神盒﹐以僞者易之﹐剛不知也。徑出羣网城﹐呼曰「何物點金點石﹐敢與智瞽決勝負耶﹖」二師張左右翼以出。木蘭設伏海上﹐引龍君介士百人﹐爲蜃樓化雉之陣﹐按年月日時﹐以四蜃母領之﹕

年辰之母曰厲氏﹐月辰之母曰丰氏。

日辰之母曰庳氏﹐時辰之母曰咸氏。

日辰之母曰庳氏﹐時辰之母曰咸氏。砭師呼弟子六人﹐以石破旗七﹐立東南隅﹐鍼師呼弟子三人﹐以金埋旗八﹐立西北隅﹐二師吐火爲四面之羅﹐吸水爲當頭之蓋。剛化兩金剛﹐持兩杵﹐一從西北隅入。鍼師弟子鐵錚﹑金鳴﹑錫鑾﹐三人呼曰「剛和尙盍視吾旗﹖」剛所化之金剛﹐望乾地倒。三人鼓勇擒之﹐瑟縮爲木鐸﹐杵卽其舌也。一從東南隅入﹐砭師弟子砰士﹑磕士﹑砉士﹑磐士﹑宕士﹑燐士﹐六人喝曰「石破矣﹐安得剛乎﹖」剛所化之金剛﹐掣一旗而舞﹐七旗裹之。由巽地騰起﹐八人自下呵气﹐卽墮爲石卵。杵乃小石筍焉。剛坐地大笑曰「金埋不能埋﹐石破不可破。如智瞽何哉﹖」二師及羣弟子皆叱曰「自有破汝埋汝之處﹐𨿽欲就噩王借茅庵延喘﹐何可得耶﹖」剛大吼﹐飛行至海上。四蜃母蹙之﹐樓閣四面﹐妖嬈倚云﹐貝珠千層﹐綺麗成霧。剛嘆曰「樓中冶容﹐雌雉所化﹐彼不予避﹐亦何爲棄之﹖且有命在天﹐海間桑濮﹐於僧臘不宜有損折耳。」徑變海客﹐入北樓﹐與咸氏狎。咸曰「時未可也﹐盍視庳姊﹖」客入西樓﹐庳氏辭曰「會合當以佳日。」入南樓﹐丰氏微顰曰「是月也﹐屏惡客﹐況入月乎﹖厲氏妹須子久矣。」客興極不可忍﹐入東樓﹐厲氏迎謂曰「妾之待君也﹐亦有歷年﹐但妹不先姊﹐請召彼三氏至﹐均合其歡﹐何如﹖」客哀懇曰「誠在小妹﹐吾何能折柬招哉﹖」厲乃以蠡殼憑檻而吹﹐咸氏﹑丰氏﹑庳氏畢至﹐謂客曰「一牡四牝﹐眾寡不敵﹐以羣老蚌而制一明珠﹐兒𨿽彊﹐攝於母气﹐能無怨乎﹖」客曰「吾方借羣陰煉孤陽﹐死且得所﹐不敵吾者﹐必碎其蚌。」咸氏先與媾﹐奪其時命。庳氏繼之﹐日命絕矣。丰氏厲氏再繼之﹐年月命已歸於無何有之鄕。剛復其本形﹐取藏神盒﹐是兒所化之假者﹐剛和尙魂魄悠揚去﹐尋其師尊云。多稼聞剛上人死﹐持槍出斗﹐靑气亦持槍與戰﹐凡半日而擒多稼。賀蘭率神策兵百人﹐收復羣网城。賊中之兒﹐已與魔妗持兩戟出﹐殺多稼心腹賊十數人﹐與官兵接應。羣网城出降之賊﹐幾及千人。剛上人所染島女十二﹐頗習小術﹐各叱紙鳶遁去。二師投金石彈二枚擊之﹐鳶死﹐女墮地。分給降賊之渠﹐賀蘭乞鍼師爲捷書﹐上斛斯侯並余撫軍。鍼師曰「山中人彊作露布﹐猶以鴝鵒舌學齇鼻參軍也﹐不可粲歟。」賀蘭曰「他禽畢竟不能爲也。」書云﹕

羣网島僞將軍嚴多稼﹐附賊爲亂﹐如梟獍之相濟﹐惡不可名言﹔虺蜴之互乘﹐毒從無避法。俾海內有枕戈之警﹐而寰中蒙遺幗之羞。所賴天誘其衷﹐自貽伊戚﹐徒以蠅營之爭男嬖。遂如豺祭而兆內訌。其將敗也﹐倚妖僧爲長城﹔其合誅也﹐賊重臣若反掌。王師之怒有赫﹐元老之猶壯焉。某日﹐天女酈仲離﹐役使兩弟子兒魔妗﹐飾蛋女入賊營﹐兒乘間易智藏神盒﹐鍼砭二道人﹐設伏與戰﹐引入海上。天女幻四蜃母﹐戮於樓中﹐多稼恃勇出戰﹐爲故紅苗王噩靑气所擒。凡是膚功﹐均堪色變﹐謂妖不能死﹐而死於何有之妖。多稼云寇未可擒﹐竟擒以新降之寇。蛾眉雙戟﹐使大師無處藏神﹔蚌殼四樓﹐欲奇鬼爲之奪命。敬徳工於奪槊﹐終畀鄂封﹔彥章枉自名槍﹐遂爲唐虜。心腹賊芟夷殆盡﹐香粉人沖舉末由。謹獻囚一名﹐妖孽全骨﹐戰陣之圖五形﹐斬俘之冊二本。村莊民物﹐不攺舊觀﹔旌旆軍容﹐重瞻新象。嗚呼﹗攜來父老﹐無方招兒女之魂﹔望去骷髏﹐有幾築鯨鯢之觀。天討彰於一夕﹐人情快以百年。此賊俘而彼賊之膽亦寒﹐前軍捷而後軍之機立應。敢以聞諸執事﹐希惟慰厥宸衷。年月日時﹐分兵攻羣网島城﹐海西侯賀蘭觀謹狀。

書畢﹐將遣使去。傳斛斯侯與余撫軍率木宏綱至。賀蘭出迎﹐斛斯侯致謝曰「吾固知海西成功之速也﹐」余撫軍取諸懷中﹐乃賀戰勝詩二首﹐木蘭詠之。賀蘭辭不敏。

麟閣崇名最上頭﹐乘風更度海山秋。

國家長治翻多難﹐膂力平添肯少休。

終許婦人禽宋萬﹐每忻列宿斬嚴尢。

占徭已報前師捷﹐要刻奇勛作酒籌。

【桑從事筮《易》知大師已克羣网城近制軍中酒政皆采克捷之事】

己力天功敢或貪﹖勝須輕百捷輕三。

賊迷魚在釜中泣﹐我度兵非紙上談。

不藉軍聲韓與範﹐何勞客號短同髯。

待消氛�天戈偃﹐競病詩成黯自慚。

砭師以捷書送斛斯撫軍﹐皆擊節曰「天女之散花手筆耶﹖」賀蘭笑曰「乃是點金者餘事。」二君咸動色﹐鍼師曰「若令張祕書爲之﹐豈但有此。」語未竟﹐張弓求旃﹐與桑燭生皆至。各相見畢﹐撫軍曰「從事斷爻詞云﹕『不耕獲﹐不蓄畬﹐』知多稼無用矣﹐賊安能逃易象哉﹖」燭生曰「求博士披《四靈圖》﹐僅露一虯﹐已遭割耳罰矣。乃張祕書之一麟一鶴一螺﹐合成靈奇細三錦﹐俱不得徵﹐反爲虯家所奪﹐以博士原非故弄禁部錦者﹐當時中丞謂祕書三錦﹐如羣网城﹔博士一錦﹐乃以偏師破之也﹐玆亦驗矣。」木宏綱進﹐謝噩靑气曰「吾誓死克羣网城﹐縛嚴多稼。君竟先我著鞭﹐爲國家戮力。固無分彼此﹔然誓言具在﹐何以對諸將士乎﹖」拔劍欲自絕。斛斯撫軍同勸曰「故鎭切於報國﹐遽爲烈士之殉名﹐第將士或蠢愚﹐以爲嫉靑气之功也。」木大呼曰「若是﹐職何敢死耶﹖」斛斯侯命牽多稼至﹐靑气縛之數重﹐由劍山箭林。矛垣斧穴而入﹐詰以逼脇梅颯彩反狀﹐多稼自稱無福爲佐命之英﹐有心慕見危之士。撫軍怒曰「狂悖之詞﹐先誅輔頰﹐靑气揮老拳鼓之。齒隨血落﹐尙支吾云﹐逼反何據﹖」靑气呼騎尉告身原子充證曰「汝繒船黨最多﹐出與官騎敵﹐梅賊不欲害成大尹﹐汝拔劍詈曰﹕『不出圍城殺長官﹐吾先斷爾首。』非逼脇而何﹖」多稼怒曰「吸髓小奴﹐輒敢誣背上尊長﹐眞鴇蛋之不若﹖」撫軍面微�。賀蘭吆喝曰「受人之媚﹐反忌人之忠﹐其口可惡﹐其尻可刑也。」命靑气用貫耳箭之半﹐插其臀孔。斛斯侯笑曰「此可以報原騎尉矣﹗」復詰智瞽淫僧﹐聚而污亂﹐可悉數其罪乎﹖多稼嘆曰「閩人嗜男窟﹐不及北人之兼收。」魔妗質之曰「嚴將軍﹐尙識阿魔解語花否﹖我有疾﹐不能事將軍﹐夕以婢替﹐智瞽十二﹐將軍倍焉。北人有是酣縱哉﹖」多稼不能辧﹐斛斯命取赤棒對刑之﹐名一百﹐實二巡矣。撫軍命懸竿焚智瞽之屍﹐置多稼檻車中視之﹐火旣舉﹐多稼閉其目。靑气以鞭撾之﹐未敢不仰面也。火將半﹐頂骨裂開﹐有小人不及尺﹐起於雲際﹐聞有人說偈曰﹕

禿妥禿妥﹐休訶﹐休訶。我錯過﹐過錯我。龍剎那﹐沙虫剎那。色落羅﹐羅空落火。羅空色火知來果。咦﹗婆蚌蚌婆﹐挫磨磨挫剛呵呵。咄﹗剛呵﹐剛呵﹐大千蜾蠃生蓮朵。

隱隱見小人頂禮﹐向北飄忽﹐木蘭曰「斯啞諭爲詭偈以欺世人也。」二師曰「剛和尙已幾於武皇之尸解矣﹐若迷復如此生﹐必將下世與吾道角﹐劫埋安可窮乎﹖」斛斯命銼智瞽骨﹐雜牛馬揚其灰。多稼驚死檻車中﹐以水稍蘇﹐然已垂斃矣。急召屠者支解之﹐以首級馳送京師。

是時梅賊在顯教島城﹐聞變﹐惶懼不知所爲﹐惟惑乎契童﹐但竭生平歡﹐身命付之度外耳。解魚諧媚﹐可謂無雙﹐而交接之場﹐不盡如梅意。有連珠兒者﹐其身善掌中舞﹐疊股伎倆﹐能人之所不能﹐梅璧之﹐視解魚有過無不及也。蓋解魚寵專房﹐名藉海宇。珠兒故廬江郡人﹐本陳姓﹐世奉朝請﹐其翁以貪墨敗。珠兒十五歲﹐浪遊入粵﹐爲艇客椎鑿﹐習時俗謳調﹐泛海投島中﹐亦由解魚逆旅人以進。至是獻讒於梅曰「原子充通書索教諭﹐得騎尉官﹐解魚羨慕不已﹐語予曰﹕『子充亦我輩﹐致身靑雲﹐從寇不如從王也。』予責以元帥愛汝﹐過於生身﹐安得爲此妄語﹖魚�目曰﹕『若等不知死所﹐反責忠義之人何哉﹖』及嚴將軍被擄﹐與子充對獄﹐言詞互抵﹗魚又罵曰﹐『多稼授首於子充﹐以報子充之舍身。宜矣﹐尙欲�罵耶﹖漢營惜未割其舌。』及將軍被磔﹐魚暗泣曰「原子充不先降﹐戮且波及矣。我羈縻於是﹐他日未必有完膚。』夫魚之心腹腎腸﹐不附元帥久矣。何不速驅之﹐免於原騎尉之續。」梅聞言﹐毛髮倒立曰「呸﹗無怪斯蛋之左撐右拄﹐不暢吾欲也。」呼使促之來。魚方念余君﹐淚承於頤﹐見梅不及飾。梅怒詰曰「此急淚爲誰設耶﹖」魚婉陳曰「偶憶鄕裏﹐不能忘兒情懷﹐大元帥愛甚掌肉﹐有何不遂﹐而爲�惶之形﹖」梅曰「臭奴﹗旣不戀我﹐亦不思家。惟以不如原子充私投漢營﹐賣主得騎尉爲惆悵耳。我卽若嚴將軍敗亡﹐誓不欲臭奴殉難﹐爾可自去。」命左右褫其鮮衣艷﹐逐去之。魚殊出不意﹐暗取蘆管﹐訴其事於木蘭。聞遙答云「未可便歸﹐求佩刀自刺﹐彼必固畱﹐曲意綢繆之。盡得其虛實以報﹐吾自策汝歸也。」魚乃號泣墮地呼曰「兒不能得元帥歡﹐以遭放棄﹐天下大矣﹐再無憐我之人﹐不如速死﹗」徑自脫衣﹐瑩體耀眸﹐就掣梅佩劍﹐左手欲自刎。梅驚且痛﹐奪劍擲地﹐抱魚置懷中而泣曰「憨奴﹗爹自假嗔耳﹐乃求死切切﹐視短小性命若兒戲耶﹗」回睇連珠兒曰「廬江小兒﹐幾以舌劍﹐殺汝龍陽兄長矣。」珠兒笑曰「解哥自元帥腸胃中人﹐予知其根深蒂固﹐而姑以蜚語中傷之﹐冀有所撼﹐今而知不自量也。」向魚叩頭謝魚曰「弟譖兄﹐兄亦不怨。嗣後合歡牀中﹐不分畛域﹐同傾心事主﹐不得當者﹐如兄自殺之例。」梅大悅﹐擁兩小於膝﹐命曰「二子協和﹐吾早晚死亦可矣。」

是夕﹐爲長枕大被之樂﹐梅謔珠兒曰「魚兒來歸﹐混沌之竅﹐自我而鑿﹐汝猶小年﹐若駟馬之輕車熟路﹔則先我嘗試者﹐已有幾賢。」珠兒暱曰「解哥未嘗遇仙也﹐故元帥得其元。兒在粵東﹐曾爲仙者所狎﹐故初與元帥接﹐不復作羞澀之態﹐實則一賢耳。」魚問﹕「第所遇仙者﹐其器用如常人否﹖」珠兒曰「視元帥戰械﹐直可包絡其二三﹐然稍得親炙﹐彌覺其甘﹐不似吾哥﹐每舉必涕泗。」梅撫牀而嘆曰「嗟乎﹗吾不得仙術﹐博二子之甘﹐宜爲所鄙夷也。第仙者交珠郎﹐亦知珠郎爲吾所交否﹖」珠兒曰「奚不知也。仙者姓名爲連尾生﹐往來粵東西﹐楚南北﹐求得眞龍而佐之﹐謂兒當承第一貴人精气﹐官至侍中﹐故傳其地戶闔辟之能﹐名曰裴航臼﹐愛兒而子之﹐爰易連姓。」魚獻謀曰「連仙旣知元帥爲第一貴人﹐何不因珠弟以求其蹤﹐得奉爲國師﹐拒徵島之將﹐何憂乎斛斯賀蘭﹖何畏乎木蘭點金點石﹖」梅大喜﹐擁魚而贊曰「佳兒一言﹐助爹成伯王之業﹐且因是厲吾戰械﹗」珠兒曰「厲械而不爲所包絡﹐仙者當有眞傳﹐如解哥之說﹐旁求此賢﹐兒亦有蹊徑。」梅復擁珠問曰「何言之﹖」珠兒曰「仙者送兒來島中﹐曾云元帥知我﹐不當向艸蘆三顧﹐從靜夜焚心香﹐我可自至。」梅曰「吾心中那得好香﹖卽有﹐如何剖心出之﹖」珠兒曰「仙者自授兒以心香三瓣﹐云急而求仙援﹐此香盡人可焚也。故兒在兵戈中﹐不懼戕害。」魚問曰「今夕何不取香焚之﹖俾兄亦遇仙﹐或親炙焉﹐丐其甘處。」梅曰「旣有心香之舉﹐吾先洗兵﹐二子亦滌器。」於是各推枕起﹐沐浴逾時。俱著淨服﹐珠兒探胸前絲囊拈出黑丸一。梅向空跪禱﹐然後焚於獸鑪。又移時﹐天將曙矣﹐一鶴飛至﹐銜書一緘。珠兒開視之﹐云「兒主人需阿父甚殷﹐寅刻便來﹐帳中不宜囂矜﹐令敵窺測。」珠兒以示梅﹐島中號令如常﹐頭目無迓國師者。臨時﹐一冶容少年﹐姿致嫵媚﹐紆步入帳。梅俯身門左﹐少年扶起﹐攜手入內寢。珠兒笑迎曰「仙父﹐來何遲遲耶﹖」少年曰「小兒饒舌﹐元帥心香密傳﹐尾生貿然之來﹐深恐誤軍旅大事。」梅跪拜致詞曰「肆小夫﹐爲島民擁戴﹐前部戰歿﹐不旋踵將亡。先生幸有以教之﹐救其水火﹐固其宗枋﹐島中額慶無任矣。」解魚亦稽首﹐執猶子禮。少年曰「海上盛傳魚美人﹐見面尢信。」魚赧然曰「珠弟秀惠﹐魚何足苻之﹖」梅拜問先生淵源﹐及道法所際。少年曰「尾生與已化之智瞽﹐同師張山人﹐爲五斗正門﹐遠祖道陵﹐近宗張魯。瞽見啞諭而悅之﹐更師左道﹐致爲酈仲離輩﹐劉淵門徒﹐以詐力滅﹐尾生固將爲瞽復仇﹐以報山人也﹐至尾生自習之神智﹐𨿽師門有所不知不能﹐一則曰掌上九河﹐二則曰胸中五嶽﹐三則曰一發千鈞擔﹐四則曰八荒吾闥圖﹐精微廣大﹐庶幾爲宏道之人。建侯行師﹐無異牛刀之一割。元帥禮遇獨隆﹐略陳其槪﹐幸無泄焉。」魚聞言忖曰「連尾生之道髙若是﹐吾撫軍何以勝之﹖」取蘆管告木蘭。聞管中答曰「亦與綢繆之。」問其所忌憚﹐魚私告於梅曰「兒願以身侍國師﹐令其用法退敵﹐且傳枕間祕也。」梅曰「善乎兒之慧且勞也﹐爹何忍忘乎﹖」談次謂尾生曰「魚也望先生如老子之龍﹐乞其雲雨﹐令威之鶴﹐願學和鳴。若比於珠兒﹐賜之玉杵﹐使彼知魚之樂﹐而吾效雀之驅矣。」尾生喜曰「珠還或可收焉﹐魚躍如何羨也。然野人之芹﹐非以云報﹔舅氏之贈﹐亦將致誠。請試其山中之技﹐復親於榻側之仁。以今夕行之﹐於畢生足矣。」

梅遣頭目布大幄﹐周遭列戟墻。島渠四人巡警﹐傳聞故鎭木宏綱帥大師圍島。梅患之。尾生談笑請曰「斛斯貴賀蘭觀自來﹐吾遣靈官攫之﹐擲帳下如肉傀儡﹐余述祖善鬥鷄而不能縛雞﹐只用小力士嗾之﹐入牀下爲郎輩執虎子。宏綱久爲遊魂﹐搏兔不須全力﹐元帥假十懦卒﹐供吾指揮﹐宏綱可擒也。」梅從之﹐以島人之孱弱者十名聽用。尾生授一物如﹐令首一人吹之。又出黑漆紗囊各寸許﹐分授九人﹐誡曰「汝十人突圍出﹐彼軍將必自來追﹐但一人吹孔﹐九人開囊﹐有所獲﹐則持歸紀功耳。」十人依其策﹐開島城衝出。木果引百人追襲﹐首一人掉頭先回﹐吹聲如鬼號﹐風從地起﹐捲黑雲漲天﹐九人齊開紗囊﹐囊俱有一蠅虎躍出﹐倏忽化爲三白虎﹐三黑虎﹐三黃虎﹐大逾尋常。吞吐黑雲爲戲﹐兵卒倒地者﹐多爲十人縛去。木大呼﹕「妖氛何足逞哉﹗」舉大刀截虎﹐刀入虎腰腹不得脫。梅驅島人自後掩至﹐木立殺數人退營中﹐島勢大振。

是夜﹐番樂盡作﹐賓主酬酢之處﹐魚珠各入懷舉觴﹐尾生以水陸物產不足供饌﹐書篆數紙﹐就筵前咒之。空中來二人告曰「頃奉靈教﹐取獲玉女投壺之酒﹐又采瑤圃諸蔬果﹐爲下酒物﹐今並繳進。」卽有玉缸盛酒置於庭中﹐蔬果之屬異形﹐紛陳缸右﹐梅及魚珠共嘗之﹐覺飄然有沖舉意。飲啖旣﹐偕入大幄坐。梅再拜請仙授﹐尾生曰「嬉戲易能也。盍觀至道﹖」魚言曰「胸中五嶽之蘊﹐可得聞乎﹖」梅曰「先生以爾故﹐必面命之﹐爹亦見知可矣﹗」尾生曰「觀者無發聲﹐但自遊戲。」三人諾之﹐尾生趺坐氍毹中﹐解衣裸體﹐以手摹肚腹﹐嘿咒約百徧﹐臍中有聲﹐類金井轆轤。飯時﹐白雲滿室﹐梅與魚珠各相見﹐而不見尾生。正驚疑間﹐云淨處﹐不復在幄中﹐三人乃徙倚道院耳。一書生袖出一箋云「世人擬崧髙維嶽之賦﹐惜不能指點之。」引三人出眺﹐謂曰「此嵩山少室前亭子也。」從之小憩﹐聞山後呼萬歲者三。書生曰「當時以爲天子巡幸﹐偶一聞之。方今聖明在上﹐繼繼承承之際﹐無歲不呼﹐何揭竿之徒﹐自取湛族也﹖」梅惶愧汗浹﹐魚嘿然首肯焉。

有頃﹐山頂仙樂亮﹐書生謂曰「中嶽帝生天之辰﹐其駙馬都尉自華陰來﹐爲婦翁壽﹐故宮中爲是雅奏也。」三人意殊倦﹐書生曰「亭中臥佛石﹐何不髙眠﹖」三人不覺就石臥﹐黑甜正酣﹐陡聞萬壑喧﹐松聲豁夢﹐仰視所歷﹐非嵩少舊遊﹐見偉丈夫冠帶如秦時﹐叱三人曰「蠻荒莠民﹐登岱何爲者﹖」三人守尾生戒﹐不敢答一詞。丈夫後一隸呼曰「謁吾主五大夫而不拜﹐可乎﹖」三人同拜﹐丈夫顏霽﹐指示登日觀峯路﹐隸自隨去之。上峯頭﹐月初從海底湧出﹐聞有笑語者曰「東海泱泱﹐東岱蒼蒼﹐觀日者昌﹐見月者亡。」梅始知獲罪之深﹐天齊示讖﹐暗以手掐珠兒。珠搖手答之。三人尋下山路﹐天雞一聲﹐雷雨大作﹐下方彌望﹐皆稽天巨浸焉。澎湃上湧﹐漸至林間﹐有大蛇浮水至﹐昂首直視﹐若欲手援。三人共挽其頸。惟恐皮質過膩滑﹐無把握處﹐烏知頭骨稜起﹐拳毛繩繩﹐身手俱可維系。三人暗喜﹐以爲得眞龍提挈也。未幾﹐蛇尾自捎其首﹐蛇首左右迎﹐復左右避﹐三人簸揚於波濤﹐分無生理。蛇忽登岸。三人踴而下﹐乃在半巖中﹐仰不見巓﹐俯不見麓。遇樵者穿徑﹐不敢問道。樵者憐之﹐謂曰「子被魘久矣﹗斯地爲天脊﹐所謂太行恆山也。死於遊嶽﹐徒爲餒鬼﹐盍就吾食﹖」出芋魁數枚餉之。三人旣不敢言﹐亦何能啖﹖樵者笑曰「�哉﹗拾芋作歌去。」三人迆邐沿山腰行﹐望見尾生在亭子坐﹐急奔就乞指迷﹐神思失據﹐忘乎不測之當前也。土崩石裂﹐一落殆不止千丈彊云﹕

絕憐剛惡是彊梁﹐不敢先欽道徳章。

運去已無續命縷﹐愁來轉乞返生香。

孤鳴千載祧陳勝﹐鳳至諸侯右楚狂。

封禪書成便焚卻﹐豈教漢武踵秦皇。

數峯何氏詮曰﹕

歌兒無信﹐繼之以尾生﹐連而及之。斯之謂連尾生也。

五嶽起方寸﹐塊壘未消也﹔胸中吐五嶽﹐志气畢達矣。且一人胸中﹐括萬物而爲功﹐融羣情於不覺﹐何必五嶽之縱橫交錯﹐以爲如取如攜哉。尾生之在聖門﹐可云充實光輝矣。大而化﹐聖而神﹐未之能也。

虞紀四巡﹐不及中嶽﹐漢呼萬歲。惟在嵩山﹐禽慶徧遊﹐已極淩雲之想﹐非徒逐日之勞。尾生何人﹐奧衍若此﹐將胸中自吞夫五嶽歟﹖抑五嶽實生於胸中歟﹖俱不可知。是可於瑪師鏡外﹐別成元著之超﹔亦能於織女機旁﹐故得又元之妙。

卷之十八

都毛子行閣上諸天

骨董何關性命﹐死爭八百斛胡椒﹔毛錐便結因緣﹐生愛十三行法帖。試看當頭紫閣﹐知中書伴食可羞﹔若論望眼靑天﹐問軍國平章何事。

梅與魚﹑珠二子﹐不敢號救﹐互曳其手。甘爲同穴之埋。倏已至地﹐摸索得一門戶。僅容一身﹐前後連尻走﹐足疲气頹﹐地稍廣﹐有天光漏入穴中。碑題古篆﹐得「玉井」二字﹐碑下置蓮一瓣﹐狀如船。三人隱隱嘆息﹕「船小不能渡我﹐況蓮瓣乎﹖」忽覺其身漸小﹐生兩翼﹐化爲蜻蜓﹐輕集於瓣﹐乃船自浮起﹐儼如大力負之趨者。頃刻已出井口﹐是山頂極峻險之所﹐別置小碣云「唐昌黎伯韓愈慟哭於此。」俯身下視﹐恐怖過於墜井時。回顧蓮船﹐不識飄向何地﹐內顧其身﹐迥非蜻蜓。且重濁不能舉跬步。梅伏地匍匐﹐魚珠從之。忽見東南數城郭﹐旌旄林立﹐似備兵者。谷中煙塵出沒﹐若子美詩所謂「西山寇盜」者也。山頭下一巨人﹐臂大鉞幾丈餘﹐橫劈山腰。三人所伏山石﹐平空飛起﹐耳畔惟聞風雨雜聲﹐移時石不動﹐則已在髙峯矣。出山入山﹐在夢言夢﹐赤幘數人前曰「南嶽帝奉敕察罪囚﹐島囚亟避﹗」三人遙見絳節舒霞﹐火雲燒瘴﹐有鹵簿從西南來﹐遂轉林後匿迹。石壁間朱書二十字﹐下注八字云﹕

雁回人不回﹐朱鳥啄黃能。一斛珠成淚﹐香餘寶鼎灰。回雁峯上湘叟醉題。

復轉松徑﹐得一處如王者殿廷﹐實則大蘭若也﹐有旁捨可入。三人潛身進窺﹐殿中一貴人﹐白面而紅髯﹐气宇類文士然。羽林郎鵠立階下﹐屏息不敢嘩。殿中金貂爛然﹐亦似官分職。王者問﹕「囚冊旣成﹐能陳其名籍總數否﹖」一綠袍官唱曰「樂般降漢﹐僞職兀左丞易萬戶曷都把﹐死囚三名。噩靑气拒命﹐甥莽噠女薩妮僞靑气被戮﹐中地雷死者一千四百四十九名﹐陣斬者三千一百二十一名﹐訊斬者七百八十四名﹐共五千三百五十四囚也。慶喜弄兵﹐蠻目苟承恩等九名﹐及蠻卒三十七名被斬﹐死難則有鮮於﹑季通等八名﹐漢卒彊勇一名。季通已生天﹐郎應宿亦轉輪﹐共四十三囚也。樹犍煽亂﹐郭節度兵卒﹐戰歿二百六十四名﹐野兕犯陣﹐漢兵死者三十二名﹐樹犍死﹐還畜生道﹐共二百九十六囚也。靑气再敗﹐伊子薩剌﹐愛將摩潢﹑訶漢俱死﹐來賓被害﹐囚四名。鮮椰子逞妖﹐金大都督傷足死﹐山精死者一百四十口。妖眾被誅者﹐四百九十名。金大都督得神﹐鮮及山精還畜生道﹐共四百九十囚也。邐列陣﹐大雕啄死將士七十二名。被戟刺死﹐還畜生道﹐共七十二囚也。鳩盤弧五魔之陣﹐鳩與三十六鉛母﹐死巨刃﹐俱還餓鬼道﹐不成囚。烏蠻江毒龍父子三﹐付化生部﹐不置囚。又漢兵中黑苗瘴毒﹐死者一百三十二名﹐已轉輪﹐不置囚。又慶喜等擒殺萑蠻一名﹐玀鬼三名﹐俱還畜生道﹐不成囚。又樂世治所擒男猓者狨﹐女猓矣貍﹐亦還餓鬼道﹐不成囚。又粵都督屈蠔殉節﹐交址卒三十名從死﹐蠔生天﹐三十人轉輪﹐例不入囚數。甘總帥搗陣﹐男猓被斬者五十六名﹐生擒者三十名﹐共八十六囚也。智瞽所挈男猓善變化者三十六名﹐死陣前﹐付胎生部﹐不置囚。故滇王莊�鬼兵死者﹐二千三百八十七名﹐還�道﹐不置鬼囚。萑蠻二百人化牝鹿死﹐仍轉輪爲人﹐不置囚。伏橋渡口之萑蠻﹐爲張許兩都督誅斬者﹐二百三十一名﹐共二百三十一囚也。凡南嶽界內所轄死囚﹐實計六千二百八十三名也。」王者詰曰「斛斯侯有事東甌﹐不無誅戮﹐其數不可稽歟﹖」一白袍官啟曰「須俟梅颯彩滅亡後﹐匯冊呈報也。」梅怖甚﹐喉泣幾出聲。魚掐其中指﹐珠暗曳之出﹐尋松徑不見﹐回望則殿廷杳無﹐惟見嚴將軍與剛上人﹐各小如幼孩﹐在樹間嬉笑﹐談交媾之樂。梅恍疑身在冥途矣﹐拉二子坐地。一小道士拊其背曰「五嶽之遊畢﹐可以歸息﹐連仙待之久矣。」乃偕起﹐隨小道士行入大竹中﹐以手旁捫﹐遂梯竹節﹐延緣而上。小道士忽不見﹐其竹亦盡﹐三人已佇幄中。尾生裸體坐枕右﹐招三人共寢。梅嘆息曰「五嶽歸來﹐此身非復我有矣。」珠兒曰「我不願歸﹐惟恐仙父盼我。」解魚曰「仙父今夕﹐方養活我。珠弟宜侍元帥﹐聞召乃來﹐是爲弟不先兄也。」

梅自引珠臥﹐魚捧尾生頤﹐笑而不欲入被。尾生曰「魚兒豈懼吾耶﹖」魚暱聲曰「懼不敢也﹐愛亦不知。」尾生擁之臥﹐炊息如無﹐潛龍殊不可拔﹐魚私謂珠言不信矣。頃之﹐覺有絲縷中貫者﹐凝神會之﹐气自外鑠﹐情乃旁融﹐魚之身﹐漸黏乎仙腹﹔仙之骨﹐將據乎魚腸。俯仰自如﹐進退維谷﹐魚若遺若忘﹐亦醉亦醒。時則尾眞無尾﹐連則皆連﹐回身向抱﹐呼仙父皆斷續之聲﹐降心相從﹐玩魚兒盡往來之態。尾生問曰「兒甜乎﹖」魚對曰「父毒矣。」爰喚珠弟﹐闖然而來﹐珠遂奪柄。魚讓之﹐尾生接珠﹐而自與魚耳語曰「彼謔浪﹐吾挫折之。若湛汪之澤﹐以待善承之人耳。」魚曰「速遣之﹐兒不欲望梅矣。」尾生暗令珠兒去﹐徑接魚﹐始如鱗遊之﹐繼乃腹脹之膨。魚亦傾筐倒篋﹐出性命償之矣。尾生感其誠﹐虛與委蛇而後已。魚問曰「澤未下也﹐意有餘乎﹖」尾生曰「志得意滿﹐而喜心溢焉。吾所爲澤﹐不似常人之敗血泛濫也。」梅呼尾生曰「先生之豢羣兒也﹐形气之故﹐可得聞乎﹖」尾生曰「納气於頂﹐斂形在根﹐存想妍質﹐摩挲妙門﹐但息半谷﹐莫窺中原﹐俟彼肆志﹐與之銷魂。」梅忻然曰「謹受教矣。」珠喫喫笑曰「一噴一醒﹐然再接再厲﹐乃何可當也。」魚乞尾生步幄隅言﹐尾生攜之起﹐魚從容問曰「兒托身於仙父﹐能令顏色常好﹐永奉父歡耶﹖」尾生曰「吾授兒以養艾丸三十六枚﹐癸亥日服。一年後﹐永不攺顏色也。」魚曰「兒蠢愚﹐不識仙父爲天上之人乎﹖人間之人乎﹖」尾生曰「人間之物也。」魚駭曰「在人爲仙﹐在物爲怪。且禽獸皆物﹐柰何自辱焉﹖」尾生曰「人之仙難遇﹐物之怪易逢﹐兒叩我﹐我不忍欺。卽物亦何傷乎﹖若禽獸之倫﹐不同羣也﹐姑勿疑我。」魚曰「物之靈者無過於龍﹐父爲龍而子爲魚﹐則有幸矣。」尾生曰「兒魚﹐我亦魚也﹐但較大耳。」魚曰「父無腥聞之徳﹐爲魚其孰信之﹖」尾生曰「莊叟言化鵬之鯤﹐乃魚之兒孫﹐寓言彌小彌大也。我之名齊於鯉﹐鯉或化龍﹐而我自爲我﹐乃混濁不分之鰱耳。」魚曰「是何精修﹖而道行至此。且鰱也者﹐齊風僅比於魴鰥﹐郭賦不先於鯪鯉﹐連行𨿽有相知之雅﹐出水初無久視之方﹐父道固髙﹐兒何能踐形惟肖矣﹖」尾生曰「昔洪水爲虐﹐澤國徙髙陵﹐庸氏第以大首遭烹﹐方家姻以扁身致醢﹐我雜處其間﹐涵育無患﹐藉龍蛇之力﹐竄入羽淵﹐伯鯀之化黃熊﹐食淵魚且盡﹐我悲夫子孫之無遺類也。暴鰭揚�﹐以與彼戰﹐彼乃爲汨陳五行之陣以困我﹐我因水漫土上﹐轉入土避之﹐土下逢木﹐質爲木壞﹐木下逢金﹐气借金斂。金下逢火﹐精神從火返。適尾宿下世﹐扶其精气神而收畜之﹐煉他人爲質﹐以爲子嗣。故名曰『連尾生』也。夏商之代歷鬼劫﹐秦漢之時歷仙劫﹐俱不能壞我煉質。張山人出﹐從之學幻術﹐數合傅今元帥﹐而不保其有終﹐兒幸祕之矣。」魚曰「然則父之物﹐勝於人之仙也。聞漢營仙士孔多﹐能無意外之虞否﹖」尾生曰「五行中惟不利於木﹐我戴水而不能生﹐履金而不能克﹐客木猶不懼也﹐主木至則遁耳。」

語畢﹐仍攜手入被﹐魚復致悃款後﹐潛以所語向蘆管告木蘭。自此梅敬奉尾生﹐以珠爲雉之執﹐以魚爲餌之投。夕則宗內視之傳﹐日則藉中權之輔。將及旬﹐樂可知矣﹐災乃至焉。

木將又以百人攻島門﹐魚言於尾生曰「兒肉眼﹐可使觀仙斗乎﹖」尾生曰「可矣﹗」立書一符﹐命戴之髻中﹐坐城闕勿動﹐人靜而後返。魚遂先往﹐果無人見之。梅自率精銳出禦﹐尾生騎鶴自前﹐鍼師笑曰「連哉連哉﹐昔崇伯死﹐爾閱滄桑而不能報﹐則亦已矣。忽落藩混中﹐與鼠子爲鷹犬﹐豈連棲之義﹐固應爾哉。」尾生亦訕曰「道元輒侮其大宗師﹐恐鱗介復生﹐無由解脫矣。」砭師喝曰「阿連﹐汝翁尾火虎﹐尊吾兩師如阿保﹐汝無知騰口說﹐吾將使頑石警之。」尾生仰視﹐則巨石如�﹐從雲際下﹐呼鶴展翅遁﹐四面皆石城也。尾生大驚﹐化火鼠飛城頭去﹐其雲際石下﹐磕鶴骨盡碎。尾生所化之火鼠﹐倏大如輪。左右生翼﹐徑撲漢營。適余撫軍出帳﹐攫其蟬翼冠﹐賀蘭抽大羽箭射之﹐火鼠怪鳴﹐以爪擊落箭飛去。鍼師投鐵空中﹐火鼠斂翼入。墮海中﹐二師仗劍搜海底﹐電光上射﹐疾雷繼之﹐則尾生乘墨云出﹐揶揄二師曰「汝等得意之鐵﹐頃已熔一小錯字﹐付水曹矣。海中生活﹐願以相角也。」厲聲喝曰「點石點金二尊師﹐請登獅坐。」二師之身﹐已被兩物負之起﹐乃海中獸﹐似獅而非者﹐騰湧而去。轉一洋﹐浮水面皆火﹐而凜冽如寒冰。尾生所乘墨云﹐倏變火色﹐隨後驅獸。二師神气大沮喪﹐迷惘如凡人。回視尾生﹐但從容曰「阿連﹐劇亦不惡﹐謂不耐此者﹐豈定力哉﹗」尾生曰「二尊師若投地乞爲弟子﹐連老固憐而釋之﹐否則金闕獻臣﹐送置冰獄也。」

二師怒﹐以劍劈獸腦﹐其物遂失。身墮下泉無底穴﹐丹田不溫﹐三昧火一縷將絕﹐欲自脫則力不勝﹐呼靈官力士聽令。聞隔數重垣答曰「弟子輩不能入﹐猶師之不能出也﹐柰何﹖」二師遽窘﹐有兩介士以火炬迎﹐詞曰「冰海夜叉﹐奉寡君命﹐接二仙長。」遂從之入。歷三闕乃至﹐主者鞠躬迓階下﹐入殿中﹐二師稽首﹐答拜就坐﹐始恧然問曰「吾兩人忝列上眞之班﹐罔知積气之府﹐君司何界﹖國斯泉也﹗」主者儼恪對曰「昔東北地陷﹐置尾閭之幽宮﹐先君世居南離﹐官火正﹐以大風氏幼子﹐穴垣竊火藥物﹐攻玉京子童孫﹐誤碧城之曲闌﹐災及向訛門﹐天帝震怒﹐戮二子﹐治火藥失守之司﹐奪職徙冰海﹐賴先天孕火中﹐剛性勿壞﹐迨謫限旣滿﹐復官離宮﹐寡人其衝嗣也。以封不以竄﹐攝治冰海﹐又千有餘歲矣。」二師仰視殿梁﹐髙懸昊天上帝敕旨﹐爰稽拜誦之﹕

北幽阱大荒﹐厥坐冰獄。是髙品上宰﹐流宥之淵﹐前歷職獄臣﹐均期滿還秩。玆水官臣熙﹐以爾臣�﹐侍養靑宮﹐協理幽政。冰天作勞﹐懋績攸艱﹐錫帝師辭﹐朕罔時﹐爾其歪丕紹世徳﹐寅賓逋賢﹐肆宏明命﹐授爾水虞﹐頒瑞凝北後﹐往欽哉。

二師誦畢﹐復拜曰「君位望殊髙﹐徳宜徧物﹐更乞何術﹐以脫幽囚﹖」主者未及答﹐一峨冠吏言曰「客非奉帝譴者﹐來無定﹐去亦何常。此邦之人﹐非能解脫者也。」未幾﹐木蘭突入﹐謂二師曰「幸也﹐�後之宮﹐可以稅駕。二師𨿽金石之精﹐在冰海六時﹐銷爍盡矣。就獄則可寄三日﹐逾時又必請命於帝廷也。」相與謝主者出﹐木蘭曰「連尾生畏木而不畏火﹐柰何以金石二火﹐引其端乎﹖」遂

化老楂﹐三人共乘之。尾生方指揮梅之徒﹐橫掠漢營﹐自以兩火蛇﹐繞斛斯﹑賀蘭二侯之身。賀蘭以所佩劍斬蛇﹐不能斷。噩靑气斫斛斯之蛇亦然。二師化捕蛇者擒之﹐乃海船兩棕繩耳。大喝曰「阿連敢爲暴於天朝大臣耶﹖尊師當不宥爾﹗」立咒諸兵械﹐一時化鄧林。尾生曰「狡獪者不足以�喝我也。」自刺其兩脇﹐噴黃水如湧泉﹐如雨﹐灑林木皆爲破斧缺﹐賊兵大進。木蘭呼其所化楂制尾生﹐且咒曰﹕

木𨿽枯﹐能克火。物至愚﹐豈敵我。我受東皇符﹐爾證下泉果﹐連兮連兮可不可。

尾生大驚﹐棄梅遁去﹐自投冰獄焉。解魚見賊將敗下城闕﹐奔還大營呼﹕「漢將援我。」其身爲符所隱。聞聲而不見面。神策兵以爲妖也﹐抽矢射之﹐貫臂而形見﹐皆駭告曰「此中丞之解郎也﹗」余撫軍聞號來視﹐魚死尙不瞑。撫軍泣曰「魚兒不死於賊而死於兵﹐天何報之酷耶﹖」命掘坎埋之。撫軍嘔血數升﹐左右扶歸帳中臥。二侯以神策兵進剿﹐木宏綱曰「賊危迫﹐必竄紅毛。請以二百人駕五艇探之。」賀蘭曰「勇哉﹗奇功以讓木老矣。」木將自去。賀蘭率噩靑气進島城﹐擒斬殆盡。梅謂連珠兒曰「汝仙父敗矣﹐全城屠矣﹔我曷歸耶﹖」珠兒問曰「海邦孰與我者﹖」梅曰「紅毛先有書來﹐許爲外應﹐投彼何如﹖」珠兒曰「速易元帥服﹐爲估客裝﹐則可以濟也。」梅從之﹐拉珠兒同渡﹐辭曰「某廬江墨守之子﹐浪遊從逆﹐爲海內所不容。仙父旣亡﹐豈宜復混塵世﹐請以他生逐連氏矣。」乃赴海死。

梅自雜商賈中﹐揚帆出海﹐風便三日﹐竟達紅毛。謁國王﹐仍循島民禮。國王曰「本欲以師來會﹐汝嚴將軍卻之。今遁逃寄迹﹐非久計也。國有別澳﹐置戰檻數十﹐水卒千人﹐元帥其駐彼﹐以爲後圖若何﹖」梅叩頭謝曰「是則更生之年﹐復旦之日矣。敢以死報。」國王命衛士送之去﹐其大臣諫曰「歐陽東野二生之盟言﹐洞達天地﹐王何以背之﹖而納叛人﹗」國王曰「非背盟也﹐俟中原有一介至﹐縛而授之耳。」俄傳木鎭至﹐國王下殿迎入。木問曰「王得毋以故鎭之來﹐爲已遲也。」國王曰「早則無益﹐且亦不宜﹐此其時矣。請執之以獻。」木曰「執之固王之明﹐故鎭坐殿中以待﹐意未可安也。」遂偕往﹐至別澳中。梅賊方踞坐巨艦﹐簡舟師。木躍入�之出﹐以所束藤帶反接之。梅嘆曰「吾不幸出雀羅﹐入鴻网矣。」木辭紅毛國王﹐駕五艇還雞籠城。斛斯聞已獲渠魁﹐與賀蘭迎至島門﹐皆爲木賀。木再拜曰「天子受俘﹐元戎解甲﹐國之大事也。某何勞耶﹖」斛斯戚然曰「大功已成﹐而余君垂盡﹐桑從事之占繇﹐鍼道人之切脈﹐酈天女之禳星扶气。皆謂末如之何﹖此時薤露將歌﹐罪囚無須執訊。獻於王所﹐木老宜任斯役﹐如京師也。」

於是木以練卒十二人自隨﹐護檻車進發。二侯還視余君﹐疾甚革﹐張弓﹑求旃﹐率相向哭泣。余君張目小語曰「頃入一舟﹐擁臯比一人南面坐﹐自稱卯金王者﹐旁坐三人﹐則僕與斛斯侯。及泉門老節相也。共拈四題賦詩﹐王者得空倉云﹕

曾是幹斯慶﹐而公忽患貧。

無謀貽鼠子﹐有詔貶蛇神。

垣壞延今雨﹐梁空接古塵。

風雲護儲日﹐庚癸諾何人。

僕得廢冢云﹕

人多長暮感﹐墳少百年稱。

誰向松陰弔﹐紛從隴首登。

老貍眠不得﹐故鬼哭何憑。

太息桓司馬﹐空傳石槨能。

侯得覆舟云﹕

膽向千帆破﹐魂隨五兩飛。

怪鴟號逝影﹐餒鬼出危機。

但覺一壺貴﹐寧知三老非。

百年從水葬﹐得食見魚肥。

節相得斷杖云﹕

疑君過剛折﹐老至倩誰扶。

霹靂來飛動﹐蛟螭化有無。

自維艱步屣﹐只許息團蒲。

靈壽銘猶在﹐摧殘失故吾。

諸君審之﹐四題皆不祥。而僕賦冢﹐其遂亡乎﹖斛斯侯曰「卽我覆舟云云﹐亦甚慘戚﹐中丞君若有不諱﹐我固將繼之。但節相斷杖之詞﹐又悲於我﹐其皆讖歟﹖然卯金王者﹐乃救我之劉老師也。拈題之意﹐引人於空﹐殆示之極耳。」弓與旃﹐皆點首涕泣。

噩靑气持泉門急遞入呈﹐斛斯賀蘭二侯展閱畢﹐大驚悼曰「杖果斷矣﹐國事將若之何﹖」余君呼使誦之曰﹕

僕以枕上喘息﹐聞島中捷音。三城已收﹐兩孽就殄。是朝廷之用威﹐而將士之用命。於以刻鑿大鼎﹐祭告百神。倬前光﹐丕繼烈﹐豈虛譽哉﹗公等於時集勛﹐奕祀不朽﹐僕生與有榮﹐死亦可無憾矣。方軍興旁午﹐不戒於口味﹐食大魚而甘之﹐屬饜者三日﹐已乃夢神告曰﹕嗟爾奎武﹐誤食龍脯﹐瘡在心﹐斯人終古﹐覺而掌背一物﹐如黍漸大﹐裂爲安橊﹐醫者塞戶﹐參藥劑其中﹐刀鍼削其表﹐非惟無益﹐又加害焉。日下三四刻﹐殆不可息影人世﹐嗚呼﹗僕死矣。公等勿悲。設僕不死﹐而大旗落日﹐戴罪如山。恐馬革裹尸之賢﹐訶責無已時矣。佐垂死謝。

誦畢﹐斛斯慟曰「鰲柱傾﹐龜鑑壞﹐悠悠蒼天﹐明明我祖﹐不遺一老相﹐而奪萬夫防乎﹖」諸幕士皆哭。撫軍气色忽黯﹐呼賀蘭曰「僕不賦獨行﹐鬼道亦得禦李君矣。憶與侯渡海﹐天女呼風﹐今日同渡不同歸者﹐獨僕一人耳﹐悲痛哉。」一慟血噴竭而逝﹐求旃﹑張弓﹐自爲之殮﹐兩侯以下俱衣縞。索曖孫﹑吉隱裔﹐以鄕兵掃穴功冊進。斛斯命弓繕奏﹐陳軍中善後機宜﹐並撫軍死王事狀。其二日﹐忽木宏綱挈一首級自投﹐斛斯駭﹐問之。叩首答曰「某以十二人解梅賊進發﹐昨夜渡海﹐猝遇交人南還之艇﹐賊以番語呼救﹐艇漸集﹐某令撥柁還島﹐折帆不便﹐風倒曳船近賊艇。賊乘我舟﹐十二人力戰死﹐梅賊破檻車出斗﹐某爭斬之﹐懸頭腰帶下﹐乘三板船奔還赴營也。然木某今日死已太晚﹐余撫軍嘗生我者﹐悲其仙蛻﹐願爲之驂。」左手掣刀自刎﹐頭頸盡斷﹐軍中無不下淚者。燭生與木蘭入帳請曰「島事已蕆﹐乞還黔營﹐恐彼中棘手也。」二師亦言曰「以數測之﹐黃苗未易平﹐甘君或將赴豫州﹐援石中丞於壽春耳。」有頃﹐甘總帥書至﹐斛斯展之﹕

鼎策蔡小武﹐相持數月﹐賊𨿽不敢逞﹐我亦無以翦滅此也。滇粵調兵﹐奉命增二萬﹐以之補苴死亡﹐可用者十不及六七。今島事聞將凱旋﹐朝廷命鼎以帳中士駐豫東境﹐援壽春。而蕩平黃苗﹐仍屬之麾下。郭張許史之軍﹐仍犄角受節制。鼎部署苗務﹐未敢不盡心﹐願麾下無輕言剿﹐以老小武之銳師﹐無輕言撫﹐以成小武之狡志。其鍼砭二師﹐及天女酈仲離﹐仍畱護黔營﹐以濟妖亂。桑從事見還﹐希賜垂照﹐鼎臨發飛達。

賫書者爲鄔郁﹐燭生自辭二侯﹐與木蘭二師作別﹐將偕鄔郁走豫東境﹐謁甘君。鄔郁曰「總帥將赴壽州﹐與石中丞議兵略﹐從此由閩入浙﹐達江南壽州﹐道亦便也﹐何必走贛州﹐由楚之豫乎﹖」燭生然之。渡海抵泉門﹐入福州﹐其制置使新蒞﹐爲隴西公﹐知桑爲甘君從事﹐遣�迎之入幕府。燭生拜見隴西公曰「昔脫我於�罕回賊中者﹐甘總帥也﹐見從事如晤主人矣。」問﹕「女將龍木蘭﹐及小軍使矩兒﹐皆在豫營否﹖」燭生答以矩兒在豫﹐木蘭畱黔輔斛斯侯。隴西公設宴以待。將入席﹐朝廷頒詔書至﹐隴西公接讀云﹕

王師克島﹐叛民之殃﹐而赤子之慶也。所俘五從賊﹐磔於市﹐形皆犬與豕。而二賊首﹐皆具人面目﹐亦懸十日後塵之。承平數十紀﹐妖孽滋生﹐凡人及犬豕﹐都非復尋常戾气﹐太史之占星月﹐於往年而知之。一人之身﹐飲食嗜好﹐足以流宇內災害﹐況舉錯枉直﹐能召陰陽水火之變。久之罔不爲盜賊兵戈﹐將士告功﹐枯骨盈壑﹐省躬不及﹐朕實悚之。玆以平島勛﹐晉爾斛斯貴閩國公﹐賀蘭觀漳南郡公﹐贈爾李舜佐太傅﹐余述祖尙書﹐存沒四臣﹐共模像置祠﹐香火島上。噩靑气授循州都督﹐卽赴鎭。鍼砭道者﹐並封號定島眞人。酈仲離晉封太乙眞妃﹐仍參贊軍略。一體模像建三眞祠﹐桑授京兆府長史﹐張弓授汲郡丞﹐求旃授太僕丞。俱畱幕聘﹐教諭索曖孫吉隱裔﹐各以五品銜判浙大郡。又甘鼎援壽春﹐爾臣貴臣觀﹐協徵黃苗﹐依鼎所立軍政﹐朕將刮目以觀厥成焉。夫兵興五年﹐非宜黷武之日﹐顧狐兔肆害﹐終爲城社憂﹐所當燻穴塞徑﹐掩捕不遺其力者也。年月日兵部奉諭﹐飛羽頒告。

燭生向闕謝畢﹐隴西公舉一觴﹐引之入坐曰「拜恩於朝﹐歡誠第一﹐竭智之士﹐見亦無多﹐先生當快飲。」燭生致謝﹐立盡就坐﹐還問豫中事。隴西公曰「五斗賊無將而自尊﹐無兵而自眾﹐無食而自飽﹐無械而自攻﹐無謀而自詭﹐無紀而自從﹐國家之敝﹐與賊形相反。故賊志必逞﹐而大師無功﹐河南帥屢挫﹐或病及憂悸死。朝議以楚王鎭宛洛﹐遂總師幹﹐然石中丞在壽春﹐僅遏東面﹐而西南北境。無中丞者三其人。又豫州向無兵制﹐召募維艱﹐轉餉已憂不足﹐間道易爲賊所掠。甘君宜與王計﹐軍旅之道﹐神明而變通之﹐毋泥於太平時庸臣病國之見﹐斯必有濟耳。」燭生謝曰「�見總帥﹐當以明公愛國苦語﹐�縷陳之﹗」隴西公亦起而拜曰「國之大事﹐非甘君不能爲。老夫卽知之﹐而可與議者難其才也。先生能致此詞﹐敢拜其辱。」燭生請餐竟卽行﹐隴西公惇送始入。鄔郁告以「仙霞嶺下﹐聞有兵警﹐云是島賊竄余﹐越帥不令閩人輒過﹐當詰姦宄﹐新長史又無軍帖﹐柰何﹖」燭生曰「彼詰島賊﹐非詰乎島之人﹐至自辯晰耳。」

一日抵嶺下﹐數兵士擁燭生鄔郁去﹐責供詞。燭生笑曰「是何難﹗」塡《滿江紅》一詞﹐依嶽少保韻。

問僕何人﹐閩中彥﹐風流未歇。論兵事﹐雞籠城下﹐要追前烈。智瞽長鯨無二策﹐力淸蜃剛三月。只今年﹐長史晉頭銜﹐酬恩切。孔明臥﹐多風雪。張魯叛﹐將翦滅。嘆承平日久﹐金甌無缺。望望難迷碧海夢﹐年年不化靑泥血。更何妨﹐畱滯著鞭人﹐疑相闕。

兵士以供詞呈越帥﹐放之西行﹐由杭至蘇。燭生謂鄔郁曰「聞虞山士人都元﹐能於兵者。盍訪之﹖」乃相與登虞仲之墓﹐尋子遊之井﹐問山下人都姓者。皆曰「無之。」困憩虞山寺﹐道士逢迎禮甚恭。燭生問曰「都元何往乎﹖」道士答以「邑之明府姓都﹐得毋是歟﹖」燭生曰「是矣﹗」乃入邑求見﹐其令以疾辭。鄔郁曰「焉有聞名來訪而以病解免者。」遂延入令室。燭生視其人﹐欠伸不絕﹐如有疾然。詢其年﹐初未彊仕。坐而問曰「明府之聞望﹐流於宇內﹐何以尙少年也﹖」令答曰「僕𨿽少﹐惟事技術﹐經濟闕如﹐足下非甘鼎之客耶﹖何以知我﹖」燭生曰「桑�今日來訪﹐爲甘君覓奇士也﹐願借交可乎﹖」令忻然﹐各書姓名鄕裏﹐及官職齒次。

桑﹐字燭生﹐福州人。京兆府長史﹐年五十一。

都元﹐字毛子﹐越州人﹐吳郡虞山尹﹐年三十九。

兩人者﹐以心爲香而不及焚旃檀。以目爲誓而不必指杓日﹐以楮墨爲拜稽而無事用身手。由是燭生謂毛子曰「弟所爲經濟﹐殆無人不想望之﹐知其技術﹐亦有自來。非若爲有爲盈爲泰者之無恆矣。」毛子曰「夫技亦天道也﹐吾無縛雞之力﹐而萬夫不能挫一毫﹐謂之太初禁﹐術亦聖功也。吾非騎鶴之姿﹐而一息可以通六合﹐謂之撫辰綱﹐非妄言耳。」適城外以火災告﹐燭生曰「是處不啻有萬夫﹐可以觀太初禁矣。」毛子曰「諾。」解衣袒而往﹐登屋拔其梁木﹐折十二椽﹐墜於人叢中。良久仍袒而出﹐發膚完善﹐腰以上無屐齒蹴踏迹﹐亦無煙火燻灼痕﹐神气閒暇﹐謂燭生曰「吾出入其間﹐曾不知有皮骨﹐誰能見而損之﹖」燭生曰「是眞技矣。撫辰綱則何術哉。」毛子曰「請就書室觀古畫幅可乎﹖」燭生從之入室﹐東北隅懸一古畫﹐長三尺餘﹐廣才及尺耳。毛子曰「吾入玩﹐兄但相從﹐無返顧。」見毛子身如巨蟻﹐遊畫圖中﹐入樹穴﹐從之者亦不覺其身之重也。出樹穴﹐見陡立一閣。顏曰「中燮。」有石火萬道出閣後﹐射人毛髮而不見焚燒﹐毛子曰「此宅土天也﹐兄勿以爲火。」窈窕行其下﹐得一閣顏曰「北鏊。」赤白兩气化爲龍蛇﹐盤旋左右﹐而不見噬人。毛子曰「此貯水天也﹐兄勿以爲金。」從龍蛇處徑穿一閣﹐顏曰「南查。」髙下皆樹林﹐而直榦無枝葉。毛子曰「此咽火天也﹐兄勿以爲木。」循樹林斜轉﹐飛出一閣﹐顏曰「西塏。」黃塵從地下卷起﹐而不瞇人目。毛子曰「此納金天也﹐兄勿以爲土。」窮塵盡處虛懸一閣﹐顏曰「東瀧。」千條瀑布自上滴下。而衣履絕不沾濡。毛子曰「此養木天也﹐兄勿以爲水。」自瀑布中奔出﹐見毛子身如蝌蚪﹐從之者不覺其身之滯也。則兩人俱在室東北隅﹐視前畫幅乃一素紙耳。毛子問曰「術何如﹖」燭生點首而不能語。鄔郁請曰「甘總帥之望長史也﹐則亦渴矣﹐願速赴之。」燭生與毛子作別曰「僕晤甘君﹐當以弟薦﹐誠以禮辟致﹐弟勿有遐心﹐四海幸甚。」毛子曰「二十年畱心濟變之事﹐幾與妖妄同稱﹐卽有薪傳﹐未敢珍爲鴻寶﹔尙嫌幅短﹐無能想徹華胥。惟此身可報知己﹐所志不求顯名﹐長爲散人﹐略異徵士﹐抒其所見﹐晦若無聞﹐則於桑於甘﹐皆可迹相依而道相許。若兄之好爵是縻﹐於我何有矣﹗」燭生曰「僕亦非仕進者﹐功成之日﹐從遊於畫圖中耳﹗」遂拱手卽去之。

至符離﹐燭生喟然曰「嗟是戰場﹐昔檀道濟量沙唱籌之地。今天下一家﹐如萬里長城者安在﹖」嘆畢﹐野鴉亂噪﹐隱隱聞畫角聲。鄔郁曰「壽春較近矣﹐何軍聲不及吾黔營耶﹖」燭生曰「中原無勁兵﹐𨿽石中丞不能養壽春士气﹐如甘君之步伐﹐豈易及也﹗」入壽州﹐適甘君以是日始至﹐相見大喜。甘君先爲長史拜賀﹐方話別後事﹐問燭生曰「周浮邱非長史師事者耶﹖」曰「然﹗」甘君蹙然曰「今乃在賊中﹐爲之區策﹐非長史不能往招之﹐將使樂王子獷兒偕行耳。」燭生許諾﹐遂述隴西公所致詞﹐且代徵都毛子﹐乞與楚王謀﹐以書致毛子﹐使之掛冠自來﹐但勿奏朝廷何如。甘君拜謝起﹐且曰「安得毛子而與之咨諏﹐隴西公所慮諸條﹐不難攺觀也。吾與石中丞見後﹐行還豫東大營﹐長史盍先去﹖」燭生與鄔郁詣獷兒云「甘君入石中丞幕。」各拜起﹐見榻上一叟﹐病而呻吟﹐中丞曰「叟也入幕者三﹐其語多不可解。卻之不去。且謂僕忘其弟子大恩﹐嗣後復逢掃地夫﹐則無漁人救死也。因臥病不肯藥﹐其古之顚者歟﹖」甘君愕然曰「劉老師將援中丞﹐是滅火眞人之師。夫掃地夫卽婁萬赤﹐漁人卽滅火眞人﹐廣州城外三十里之事﹐區君嘗爲鼎言之。斯病叟殆劉老師矣。」就榻前呼之。叟起﹐扶杖徑去﹐不復有言﹕

海云漠漠樹��﹐�見長虹下飲潭。

國事不宜咨鄭五﹐農功惟冀課朱三。

笑聲戛玉泉居左﹐夢影交柯郡在南。

聞道求賢新奉詔﹐譚天大口一掀髯。

友柏山農詮曰﹕

尾之孳毛之�與�﹐皆屬鳥獸﹐尾生毛子﹐似皆以物言﹐讀者無泥於人之見也。

連尾生之道﹐或盡於歌兒。都毛子之能﹐不遺於博士﹐四篇中又有同條共貫之理。

《毛穎傳》中稱﹕中書君管城子﹐附會過巧。猶不若玆之大書特書曰都毛子﹐庶乎質有其文。

唐人詩「髙閣逼諸天」﹐極言閣之髙﹐非諸天遂能集閣上也。今日閣上諸天﹐曾不知是閣也﹐劉向之所居歟﹖楊雄之所墜歟﹖而毛子其人者﹐都於向與雄之間﹐若何位置也﹖又不知是諸天也﹐爲釋氏之二十四乎﹖爲天官家之九重乎﹖而毛子之閣上所行者﹐都在釋氏天官家之外﹐奚以延緣也。

尾生之吐五嶽﹐是胸中所本無﹐而能敷施之﹐髙明之全體也。毛子之行諸天﹐是閣上所固有﹐而能踐履之﹐中庸之極功也。至是如六爻之發揮﹐九敍之歌勸﹐其旨愈恬﹐其思益邃﹐奇書可易言哉﹗

卷之十九

生心盜竟啖俗儒心

是衣冠之盜﹐柳下季亦尙有兄﹔爲鄕曲之儒﹐魯諸生不如無友。其愚也可笑﹐安知問俗以入門﹔而啖之何心﹐不憚爲犧之在廟。

石中丞謂甘君曰「僕歙士也﹐將用齊人﹐兵練吳人﹐餉資越人﹐幕客多燕人﹐可稱烏合矣。防豫數月﹐賊來掠者五﹐我出探者二﹐來則必受挫﹐出則必自疲﹐幸總帥此來﹐以粵海之成勞。惠於朋舊﹐感可勝言乎﹖」甘君曰「鼎歸豫﹐密與楚王商榷﹐惟有利於王師者﹐不以吳境分畛域也。劉老師化形以遊﹐必有所濟﹐其蹤迹異凡猥者﹐至則敬而奉之。勿遽以白眼相觸﹐則軍中宜可以藉其智力也。」作別自去。

豫東境大營﹐卽古雎陽城。隨徵者爲兩參謀﹐樂般父子﹑慶喜等四女。杜承﹑慕瑋﹑常越﹑沙明﹐其瑪知古及矩兒夫婦﹐畱佐斛斯﹐未偕至。燭生已與獷兒鄔郁入宛南﹐訪周浮邱﹐且偵賊情矣。甘君自進大梁謁楚王﹐乞屏左右語。楚王曰「甘總帥大名﹐宮婢震耳。昔抱罕之捷﹐師傅中有撰紀事本末入國史者﹐有嘆美爲歌行寄友人者。殲靑黑二苗﹐有奉命繪圖呈上者﹐我寓目皆及之。今五斗賊充斥藩境﹐王師有徵無戰﹐將何策以靖亂乎﹖」甘君對曰「鼎實不能知賊中之事﹐與官兵不卒平賊之由。有賢者都元﹐隱於風塵吏﹐今日之士元也。乞王以書聘之﹐得此賢﹐克賊易反掌耳﹗」楚王拱手曰「薦人以戡亂﹐古大臣之風﹐我自作書﹐以何人爲介﹖」甘君曰「鼎宜自行﹐否則幕士明化醇﹐當斯任者也。」

楚王送甘君出﹐自作書云﹕

楚王成白﹕惟毛子先生足下。昔者欒巴爲守﹐披髮而救弟子﹐許遜作令﹐出身以斬蛟龍。誠以有道之士﹐不忍兄弟之顚連﹔達權之吏﹐不欲斯民之陷溺。彼其功成﹐非以一已﹗今天下絳幘方報曉籌﹐黃巾忽思夜起﹐謝安石之不出﹐如蒼生何﹖鄧仲華之少年﹐先諸將耳。伏冀息其折腰之苦﹐拯斯滅頂之凶﹐畀以斗大之印﹐不足爲公榮﹔出其焚余之書﹐無不爲世用。翩然之來﹐海內咸慶。

是日﹐甘君捧書授明化醇﹐乘傳至虞山。二十日都毛子至﹐與甘君見﹐歡若平生。甘君欲引之謁楚王﹐毛子曰「元不才﹐曾識海內定亂之人﹐請自約之偕來﹐五斗賊計日可殲滅矣。且無與大藩晤。」於是命一童自隨﹐落落徑去。甘君殊不能畱之。鄔郁忽歸報曰「桑長史微服行宛南﹐爲賊之別部所略﹐解鬥首老寨﹐在博望故城。小冠軍使奮勇自往劫之﹐恐無成功也。請總帥發兵往攻﹐或可挫賊鋒而振國威耳﹗」甘君自以遊騎百人偕樂般往。適獷兒還謁﹐甘君曰「以爾神能﹐何爲遽退。」獷兒曰「賊萬人﹐世治一人﹐固萬無斗理矣。不得已化霹靂擊之﹐賊中有人遭擊而不死﹐反以水沃吾神相﹐安得不遁歸乎﹖」樂般曰「夫震雷﹐體木而用火﹐中滿之坎水﹐誠得而陷之。兒若潛入桑長史受錮所﹐挾之而歸﹐猶司馬正參故事﹐誠易易也。柰何以眇小一身鏖萬賊乎﹖」獷兒曰「劉老師嘗言中原有事﹐無輕用術﹐兒故愼之﹐如阿爹言﹐又何難之有﹖」乃告於甘君﹐隱形入賊寨。見賊已釋燭生之縛﹐送其師周浮邱處。燭生忿詞曰「甘總帥言吾師出入賊中﹐如崔浩之以子房自命﹐弟子聞言不信﹐亦恐初終易操。忽爾岐趨﹐故捨身一行﹐正欲別白浮言﹐釋然於志。今果然矣。尙何疑哉﹖」因泣下。浮邱曰「我生平忠孝自矢﹐焉有挾策以干叛徒者﹗由奔走洛蜀之間﹐中途被俘﹐如吾弟今日﹐不能自裁﹐已辱聖賢之門戶。若因而助薪於邪焰﹐引鍤於橫流﹐四海之豪﹐皆得以熱血一腔﹐罵吾至死﹐何顏對問難人哉﹖蓋彼中僞斗師﹐嘗欲屈我﹐我不受﹐乃聲言我爲斗首獻謀﹐污蔑之語﹐有自來矣。以弟置此﹐安知非兩脇之計乎﹖」亦相與哽咽。燭生曰「師如不易貞心﹐天道不盡悠悠﹐或有大力者負之趨矣。吾師弟安得長沒於此間﹖」

有頃﹐一短而髯者﹐搖大扇如箕﹐行跛視眇﹐率數十人入坐中庭。或呼曰「斗師魁先生來。召浮邱燭生語。」爲兩人置隅座。兩人大叱﹐攜手同坐地。魁先生問曰「周君西江名士﹐新來之友﹐閩音也。亦曾相識耶﹖」燭生曰「此吾星學之師﹐非邪師也。」魁先生笑曰「若等自謂不邪﹐何至就食於邪主人門下﹖」兩人詈曰「不甘餓死者﹐尙欲見髙天﹐就化日也。今如負塗之豕﹐逢載鬼之車﹐無惑乎乞人相視耳。自玆以後﹐不食粟﹐同采夷薇﹐返餓魂於故鄕﹐埋義骨於叛土﹐夫何憾焉﹖」魁先生怒﹐命曳去之。兩人攜手起﹐共置一室﹐自掩其關﹐殆將絕粒矣。及夜﹐獷兒就燭生枕畔﹐微吟一絕云﹕

長史行不歸﹐我勞如何矣。

願爲昭關生﹐莫作首陽死。

聲細如蚊﹐惟靜者自覺。燭生知爲獷兒狡獪也﹐欠伸微嘆﹐亦就鼾聲中和之。

愛亦莫能助﹐如君與我矣。

無徒效蚊雷﹐吆喝令心死。

獷兒小語曰「不敢吆喝也﹐將援長史歸﹐盍速附吾翼。」燭生亦低語曰「不可生其弟而捨其師。」獷兒曰「吾能生兩翼﹐不能生四翼也。先其弟而後其師可乎﹖」燭生亦以斯言告浮邱﹐悄焉開戶出院宇﹐獷兒化形爲小鳳﹐令燭生附其背﹐鼓翼去。不逾刻﹐抵甘君駐兵地。燭生見樂般謝曰「自非王子引翼﹐𨿽死﹐鴻毛之不若矣。」甘君問﹕「周浮邱果在賊中乎﹖」獷兒陳其師弟前後皆爲賊虜﹐傳聞浮邱之說﹐含僞斗師魁先生所爲。世治隱形而知其師弟相告矣。般曰「兒何不卽往援浮邱來﹐而使之向隅也。」獷兒曰「兒獨負長史歸﹐浮邱已別遣夜遊神負之行。爾時須至也。」帳外率以浮邱入﹐與甘君樂般父子稱謝畢甘君詢以「五斗賊中情形﹐先生固洞見之矣。所以策之若何﹖」浮邱曰「斗首卽倡亂之人﹐斗師爲匿非之黨﹐然首不一首﹐師有眾師﹐其滋生殆數十年﹐其流毒將數千里﹐要不足慮也。某嘗觀天象﹐妖星低而有芒﹐爲前代所希傳﹐又察童謠﹐累月變而無定﹐亦近今之至幻。而蒼生之遭劫已深﹐眞宰之垂憐伊始。惟聖主以徳禳災﹐羣臣以忠定難﹐氛將自掃﹐孽不終畱﹐總無可恃之天功。有能通之世運而已。」燭生曰「徹土作稼之文﹐使君盍觀之﹖」甘君曰「來豫之日﹐鼎嘗展讀矣﹐寧可解乎﹖」背其詞云﹕

半百个破斛星﹐煌於汝南墜洛北。平水治禾刀﹐火烏死木生。喜獲通寶﹐毛氏四幹﹐懸首二六。

浮邱曰「起六字﹐卽今五斗賊矣。」獷兒曰「平水殆劉老師﹐禾刀殆妖也。老師非援石中丞﹐來敵妖耳。其餘微旨﹐亦甚了然﹐但不宜預泄。」樂般曰「吾測喜獲通寶四字﹐知阿修羅少主﹐必有所自效矣。」甘君曰「然。」率遊騎百人還睢陽大營。杜承迎出曰「頃者壽州有告急文至﹐請速閱飭戎備。」甘君立展之云﹕

制置淮南路駐壽春節鉞事石玨﹐爲告急請援。二十四羽飛檄達。某日夜戌正刻﹐五斗賊師黎亞瑜﹐領斗徒萬人圍壽州﹐東西兩營將眞速祿﹑賈威武犄角之兵俱潰﹐賊中造呂公車十二﹐驅炮火上城﹐所灼爲燼。江南兵赴調至者十不及五。浙東餉經月不來﹐旦暮有析骸之變﹐恐雄城不可保﹐而南界將被兵也。水火號呼﹐發膚存注﹐危絕望絕﹐須至火急軍務者。

閱竟﹐甘君色駭。司馬正參出問曰「使君數當大敵﹐恬靜自如﹐玆持檄而有驚意何也﹖」甘君曰「壽州本缺精銳兵﹐其眞﹑賈二將﹐皆靑齊之懦夫﹐非能戰陣者。石中丞文士﹐今五斗賊倉卒攻城﹐將士已望風奔潰﹐能無憂乎﹖」燭生曰「黎斗師能用呂公車古法﹐的是勁賊。」獷兒笑曰「黎亞瑜﹐無疑是啞諭矣。但劉老師何在﹖而使之披猖以蹙壽春耶。」明副參曰「吾所請都毛子﹐將約其客俱來﹐協贊兵事。今消息尙杳﹐固明知不足恃矣。黔營偕來之士﹐不過五百人﹐畱駐於是而分兵往援﹐亦止半旅耳﹐焉能禦之﹖」浮邱曰「且分兵去﹐銜枚以亥子交﹐我得時。繞道由東北路﹐我得地。至賊營乘雨雹進兵﹐我得天也。」化醇曰「亥子時陰陽交際﹐於年月日主凶﹐而君以爲得之者何歟﹖」浮邱曰「凶於家國者不凶於軍旅﹐古者鑿凶門而出﹐正以凶爲吉。且犯難不返顧之義也。」甘君曰「賊在吾東北﹐更繞出其後﹐程固倍之。且沮洳數十里﹐何由得渡﹖」浮邱曰「賊之來犯﹐造舟而渡久矣。無重兵守棄舟﹐掩至水間﹐以其楫濟﹐無一賊覺﹐此其所以計疏也。且倍行一程﹐賊勢轉懈﹐圍城孔亟﹐知有救兵至﹐則气壯猶能固守耳。」季孫曰「以時令言之﹐數日內不易有雨雹。君何所見乎﹖」浮邱曰「設屆其日﹐遂無雨雹﹐王師必不濟矣。此誠天道﹐而某何敢妄言以取戾焉﹖」燭生曰「吾師占天之時﹐較精審於談兵﹐願諸公勿疑也。」甘君竟依浮邱之說﹐至巨浸﹐有數十小舟﹐剛渡得二百餘兵士。甘君始嘆浮邱料敵之神矣。旣渡﹐望攻城賊﹐如蜂之爭蜜﹐蟻之附腥﹐其幟其畫一大斗形﹐初非七星也。斗分五色﹐繡一聯云﹕

靑色斗﹐酒多益壽蒼龍挹﹐沙滿成兵靑帝量。黃色斗﹐中央酌以大﹐四角量其同。赤色斗﹐火徳始能盛遠耀﹐離宮常自抱中虛。白色斗﹐要知天上秋回柄﹐不用人間日費金。黑色斗﹐統神工以維亥子﹐收積气而葆貞元。

慕煒謂小冠軍使﹕「盍以彈擊賊幟﹖吾亦射焉。」獷兒飛彈著黃斗下一賊。幟旋倒。煒發一矢著旗竿。甘君笑曰﹕

「是謂射旗先射竿者耶﹗」戒兵士勿輕進。慕煒恚﹐請率黔營敢死士十人衝賊寨﹐敗則願死。甘君聽之。賊方施呂公車攻城﹐不虞數騎之入﹐黔兵以一當百﹐以十當千﹐如引泉於怒流之壑﹐投火於積葦之林﹐突如其來﹐莫之能禦。黎斗師大駭﹐令無攻城﹐各倚斗門自守。慕煒等入寨中﹐不見一賊﹐大呼﹕「速去之﹐無爲邪師算。」赤霧捲起﹐衝突不得出。雷電大作﹐煒與十人俱欲無生矣。頃之﹐雨雹如撒豆﹐甘君聞林中飛雹聲﹐點頭曰「是得天之候也。」獷兒告曰「彼特妖幻術耳﹐世治請破之。」噓气爲黃風﹐吹雹無影﹐二百餘黔兵隨甘君奮勇入。甘君左右射﹐明越繼之。賊向未見敵﹐轟然而潰。慕煒等十人乘勢斗出﹐賊死者幾二千人。黎斗師仗劍大叱曰「甘鼎自投銅斗中﹐寧可復活。樂世治𨿽能助虐﹐速之亡也。」果一銅斗下﹐將冒及甘君頭頂。獷兒騰身上掣銅斗在手﹐揉之變爲銅尺﹐飛擊黎斗師﹐仍爲黎掣去。獷兒詈曰「假天女好爲賊用﹐殊非人心﹐不聞智瞽一具仙骨﹐已揚塵於東海耶﹗弟子旣爲先導﹐其師豈宜後期﹐請不負上升之約耳。」

黎斗師大怒﹐捧一栲栳﹐底圓而蓋方者﹐就中握黑粟盈把﹐化爲鐵彈。有光黝然﹐擲獷兒。卽仰面僕地﹐急欲變化去。如束縛然。甘君自以二百餘人退守故睢陽大營。黎斗師喝斗下力士縛獷兒進寨。一病叟扶杖前曰「斗師𨿽縛此子﹐不能損其毫末﹐若釋還漢營﹐以結其師李長腳﹐眞良策也。設爲人劫去﹐卽有膽如斗﹐恐無顏爲師矣。」黎視其叟﹐固劉淵也。乃笑而言曰「無論吾不欲結李長腳﹐卽李長腳之師劉元海至﹐吾亦縛而笞之。」叟大笑﹐以杖擊獷兒頭﹐喝曰﹕

亨利吉利﹐賓戲儒戲。小牛破鼻﹐小鴿折翅。爾師之師不爾棄﹐杖擊毒龍治世治。

喝畢﹐一蛇從獷兒腦飛而去。獷兒遁歸。黎卽嗔曰「元海無禮﹐視我爲何如師耶﹖」投栲栳於地。叟復以杖擊之﹐栲栳忽裂開﹐裹杖飛去﹐杳無蹤。叟臥地不復動﹐有云下垂爲靑赤黃三色﹐隱隱聞地中金鼓聲。黎自解其腰間絳束叟手足﹐曳之重千鈞﹐殆不能舉。才撒手間﹐天際下兩剪刀分截黎之左右兩手。黎大叫亦墜地﹐叟又以其絳縛無手人。黎之左右兩手﹐各持一剪刀斷其絳。黎從地躍起﹐騰入雲中﹐而兩手飛至﹐自續肩下。叟呼諸弟子﹕「尋取吾杖﹗」有兩獨足人舁杖至。臾化杖爲蛇﹐騎而入杳冥矣。黎還﹐戒諸斗賊曰「遁去之病叟﹐來護漢營。於我兵大不便﹐汝等無妄思攻戰也。宜掣五色幟偃之。」

眾應命﹐時壽州城中﹐初見黎斗師軍中自亂﹐知甘君來援﹐擊賊獲勝﹐開城出兵應之。一無鼻人腰懸火藥一﹐臂鳥機﹐乘劣駒﹐賈勇率數十壯士出。卽石中丞隨幕立功之廣州丞柳皆木也。賊方掣幟時﹐爲皆木鳥機所中。賊旣斃﹐皆木得白色斗幟一面﹐作參軍齇鼻聲大呼曰「斗幟柳掣﹐勞記豪傑。」壯士皆笑而鼓勇﹐奪五色斗幟無數。賊守黎戒﹐任其蹂躪而還。石中丞大悅﹐以達楚王云﹕

玨於國家﹐或比之玉石。竊以爲卦之說﹐石主乎艮﹔字之原。玉生於王。艮不自主﹐而王實能生﹐待命則已皇然﹐感恩而尢惕若﹐固將矢石泐之愚衷﹐冀玉成之至道者矣。頃者壽州有半夜之警﹐斗賊驅萬人而來﹐不寧不令﹐將恐將懼。賊渠黎亞瑜﹐不知何名﹐能合其眾﹐龍虎韜隨其毒手﹐方圓陣無有成心。其行也﹐如風師雨師﹐爲之設旗而置鼓﹔其止也﹐若靑女素女﹐爲之�矢而戢戈。其謀也﹐捩天樞拗地紐不足爲其詐﹔其斗也﹐縶水母鞭山神不足爲其狂。其勝而不驕﹐敗而不懼也﹐又若賁﹑獲非健兒﹐白﹑韓非賢帥﹐而自師其私﹐以道爲盜者。藉非以王之明﹐乞援甘鼎﹐恐無石不破﹐有玉並焚。此城危其形﹐我士惴其色﹐而壽者庸不至夭亡乎﹖春兮保不爲秋殺乎﹖玆𨿽小捷﹐殆有全能﹐懦不勝誅﹐奮堪自贖﹐奪彼旱船有二﹐如楚之獲吳也﹔獻其妖旆若干﹐如漢之拔趙幟也。粵丞柳皆木﹐以文臣身先諸卒﹐實嘉乃勛。部將眞速祿﹑賈威武﹐初遇賊自潰其師﹐當討其罪。年月日﹐石玨箋上。

楚王方盼甘君捷音﹐而石中丞箋至。乃大喜﹐速逮眞賈﹑之潰師者。注柳皆木功﹐頒上方四器賞﹐馳奏朝廷。益兵助甘鼎。適宮小使引甘君入謁﹐王迎入﹐執手慰勞。甘君曰「賊自亂耳﹐鼎何能爲﹖前所聘賢者都毛子﹐自以其友四人來﹐王試聞毛子之論也。」方召四人﹐鼎姑退。王送之宮門﹐迎見毛子﹐甘君揖而退。王延毛子入別殿﹐行師事禮。毛子答拜就坐。王問曰「賊百倍於我師﹐其中頭目不可悉數﹐何以今日殲一魁﹐而後日如此魁者二三人出耶﹖今月獲一有名之魁﹐而後月無名之魁二三人出﹐轉不能獲耶﹖」毛子答曰「天官家言斗有三﹐北斗酌量元气﹐南斗進退人才﹐陳天市中者斗斛也﹐賊祖張山人﹐爲季漢張魯之裔﹐融五斗爲三斗﹐號則如因﹐實則自創。法北斗以酌量元气者爲斗主人﹐法南斗以進退人才者爲斗師傅﹐法中斗以陳天市斗斛者爲斗粒民﹐僞主人有六﹐飾其貌者五倍﹐爲三十六元气宰。僞師傅十八人﹐飾其貌者亦五倍﹐爲一百八進退丞。僞粒民盈萬及千者隨師傅﹐盈百及十者隨主人﹐法不記兵冊﹐死者厚卹其家﹐故有增無減。其善戰者多雜於粒民中﹐令人不可測﹐宜一魁而二三其形﹐有名魁不若無名之人矣。」王問曰「賊中不見儲胥﹐而轉徙不饑。且於村落間施貧民食﹐何歟﹖」毛子答曰「民間傳賊爲張道陵後﹐茅屋中瓣香奉之。一旦猝至﹐跣足獻酒食﹐過於其父兄。乘勢掠富室充饋敬﹐彼有餘食﹐以給貧民﹐俾感其施惠。而忘其逆天也。」王問曰「賊中木無兵械﹐官軍出禦﹐其鋒鏑殊不能勝﹐豈幻術耶﹖」毛子答曰「非幻也﹐鄖陽山中﹐昔春秋鄖子之國﹐中通雍﹑梁﹐達荊﹑豫。嘯聚之眾﹐無代無之﹐賊之涵濡於是者﹐垂四十年。其間多中原亡命﹐莠民之區﹐𨿽日造五兵﹐神不能禁。自有土官以及封圻大吏﹐烏得知之而驅戮之哉。賊械誠利﹐官軍何足當也﹖」王問曰「先生何以策吾兵﹖」毛子答曰「主兵乏策﹐但收鄕兵﹐一則利夫給餉及官兵之半也﹐一則因其平日有殺賊之志也。不知其人行藏迥異乎兵﹐早晚皆可爲賊。我中虛實﹐易爲賊知﹐漏泄半由此輩。幸而賊當敗﹐人人可以見功﹐鄕兵固亦勇也﹐不幸而賊反相薄。人人束手無策﹐鄕兵必先退避焉。乃悟殺賊爲其虛號﹐而半餉不足以結其心也。請令秦﹑蜀﹑吳﹑宋諸節鎭﹐各募精兵萬人﹐糈帑維倍﹐其家特多存卹之典﹐防守疆索﹐勿出援﹐其數遭賊擾之地。設破鬥兵縱橫九營﹐各募精兵一千﹐兵得自置餘丁二名﹐亦給正餉﹐功過同之。進左退右﹐出沒不時﹐勿株守。夫然﹐兵有勞逸之異用﹐動靜之殊方﹐而後定力能貞﹐邪氛易掃也。」王嘆曰「嗟乎﹖此破斗九營之兵﹐將安在哉﹖果其有之﹐不致今日之憂矣。」毛子曰「此種兵將﹐固自難用﹐用之存乎其人﹐請赦天下斗很之犯﹐與夫鹽徒礦徒﹐鑄錢盜犢之人﹐及井邑大猾﹐山澤野豪﹐以膽力罹於法网者﹐責以湔洗自贖﹐富貴可圖﹐必收奇效﹐然斯事也﹐激勸爲功﹐非都元不能任。」王大奇其語﹐許奏行之。復問曰「軍中轉餉維艱﹐前者大有戒心﹐朝議苦無善策﹐柰何﹖」毛子答曰「是非用會子﹐不能多且速也。」王問「會子若何﹖」毛子曰「卽古時刀貝遺規﹐後乃變鈔法﹐今天下皆賈場也。大賈在秦晉﹐其流曁東南海隅﹐中州固無論矣。苟用斯策﹐元所偕客卜又長﹐卽其人也﹔彼擁資過千萬﹐居王屋山下村墅中﹐長官無通刺者﹐其自刻髙麗紙會子﹐西南夷中亦行之。且先令助餉﹐泉源旣通﹐後給還之彼固忻然也。」王嘆息曰「尙有卜君﹐天下何難致太平哉。」因問四人所能﹐毛子答曰「卜又長能用財﹐可使輸兵食。師伏虎能用力﹐可使教神勇。馮軾能用智﹐可使布网羅。皇甫仲弓能用仁﹐可使行招撫。功成卽退﹐俱不欲官﹐都元亦其志也。」

王召四人入宮﹐馮軾齒最尊﹐百十三歲﹐卜又長七十矣。師伏虎才三十﹐皇甫仲弓初冠耳。問其裏居﹖又長固已知之﹐三人皆笑啟曰「大梁人﹐王圻內庶民也。」王將屬以毛子所陳四事﹐館四人於府中。毛子畱議三日﹐辭還甘君營﹐則一叟據臯比坐。甘君及燭生諸人皆侍左右。毛子揖畢﹐叟命就旁坐﹐笑言曰「都生天下士﹐何見之晚耶﹖」毛子曰「大王竟出人間﹐不屑向天人間覓一小法輪﹐恐陰陽無所界畫矣。如腐儒之疑信何﹖」叟曰「僕不欲令人信﹐君不可令人疑﹐信僕者玄也﹐疑君則又玄矣。」毛子曰「然則大王將疑元也﹗」叟曰「然。」卽向毛子面彈指者三﹐甘君大駭﹐視毛子一長柄麈麈尾耳。中作毛子笑聲曰「諸君見劉老師何往﹖」燭生輩審視臯比人﹐則已無有﹐但聞叟與毛子喫喫笑不止﹐其麈尾自移於臯比上。作人言曰「諸君何不師事毛子﹖」獷兒迎進言曰「事以劉老師之禮﹐則世治請前﹐起手閃一掣電﹐麈尾倏不見。」聞叟譏毛子曰「都生不直吾小徒一電﹐撫辰綱安在乎﹖」獷兒忽倒地﹐化爲匏瓜。內作獷兒語曰「毛子乃欲刻畫胡盧生哉﹗」

一躍自飛出﹐樂般哭曰「何物都毛子﹐攝吾兒去。終身作無口匏﹐得無饑欲死﹖」化醇大笑﹐謂﹕「樂弟何戚戚也﹖」呼兒出﹐語以迷惑狀。兒曰「神仙能變化有情無情﹐眞妃師嘗以教我﹐固學焉而未成也。剛和尙藏神盒﹐亦能隱身以觀變化眞形﹐惜亦繳吾師矣。」甘君曰「吾固知非修羅少主﹐不能了此幻影。」請慶喜出﹐告以故。喜出白羅巾於腰際﹐擲地喝曰﹕

一切虛無相﹐化爲等等狀。或蒙口耳鼻﹐不覺眼花放。無物乃無塵﹐生塵莫生障﹐一堇存﹐萬��喪。山河兩戒在羅巾﹐請視天宮白人樣。

此巾覆地逾刻﹐有蠕蠕動者﹐則劉老師﹑都毛子﹑獷兒俱臥巾下﹐欠伸而起。喜向三人致惶恐意﹐攜巾去之。劉老師曰「菩薩之巾﹐可以籠罩太乙﹐況吾輩後天希聖者哉﹗」獷兒曰「阿母無此設施﹐都先生必以老拳挫我﹐亦將受劉老師大杖矣。」毛子曰「大王縱率其門徒以至﹐要不能勝元無妄之宗﹐元不忍忘夫遊戲﹐而棄白求玄﹐乃爲王子所狎侮耳。」周浮邱小語燭生曰「吾見昴宿久離其宮﹐此間遊戲人得毋是歟。」劉老師仰天而點頭。矩兒亦告甘君曰「兒嘗識先生﹐似前生入直通明廬之日也﹐今兩不復款曲矣﹗」手子徑前執矩兒手曰「翁媼俱無恙耶﹐且同了今因﹐不暇咨嗟往事。」於是幕客益重毛子﹐劉老師亦引爲忘年交。司馬季孫議曰「我兵過少﹐禦賊不能出﹐逐賊不能入﹐何以克濟乎﹖」周浮邱曰「以其數審之﹐當有益兵之事。」鄔郁以粵裨將曹鎭渠灌兒進謁﹐賫斛斯賀蘭二侯書﹐甘君展之﹐謂矩兒曰「汝夫婦又將行矣。」書云﹕

貴等至黔營﹐小武屢列妖陣挑戰。謹守麾下無輕剿撫之說﹐靜以鎭之。朝廷以總帥新營兵不及千人﹐依楚藩請調粵兵之援黔者三千人﹐赴雎陽聽用﹐並舊隸之曹鎭渠灌兒﹐供帳前臂指﹐祈檢點收之。此間黃苗耆定之功﹐杳無時日﹐亦不系三千粵卒有無也。惟聞員小夫人出身黃苗中﹐又術爲小武所懾﹐酈眞妃力薦之﹐願員小軍使夫婦偕來助戰﹐則勝於三千人多矣。豫事��﹐人言大訛。早建元功﹐以紓睿念﹐幸甚。

甘君以書示諸公。毛子喜曰「就三千人中擇其尢者﹐請師伏虎教之﹐接應九營﹐可敵數萬人矣。且黔餉新爲蔡小武所劫﹐荊湖皆不及協濟﹐卜又長以百萬會子付我﹐轉與小軍使挈往﹐亦權宜之用也。」劉老師曰「善乎毛生﹐有八面之因應﹐無方隅之滯畱﹐酌之以其源也﹐量之以其器也﹗才豈在三代下乎﹖」矩兒自受會子付璜兒﹐夫婦拜辭甘君﹐赴黔營﹐由荊襄荒僻路。璜兒曰「此行也﹐去常服﹐易村裝。毋爲斗賊窺﹐致有劫斗。」矩兒然之。

行數日至襄鄖岐途﹐投小家宿。一老嫗持門戶﹐問其姓名﹐答曰「我嫠也﹐有兒成性﹐少不耕讀﹐好食異味﹐從斗師杓先生遊﹐傳適口之術﹐字之曰生心弟子﹐我聽其所爲﹐不恃孝養久矣。汝夫婦日暮安之﹖就我半椽捨淹一夕﹐幸勿令生心盜知之。」矩兒曰「阿姥能容假榻者﹐吾夫婦不敢忘戒也。」其嫗自食畢﹐初更聞剝啄聲﹐嫗自啟戶延數人入﹐覓寢所﹐作鼾聲。矩兒潛出捨後﹐隱短欞間窺室內﹐見兩文士﹐一紫氈服﹐一黑氈服﹐各攜一行囊。若授徒研席間物﹐一下坐者深目喙﹐疑卽生心盜矣。聞紫氈服者曰「吾兩人皆鄖人﹐代業儒﹐將投斗師招搖先生﹐東道人可能先容乎﹖」生心曰「招搖先生﹐近得心疾﹐好殺人﹐不如吾師杓先生。」黑氈服者曰「我有家藏祕書﹐將獻斗主人﹐不識邀鑑納否﹖」生心�然曰「公自謂祕書﹐斗主人噴飯矣﹗」試問三十六宮中﹐何書不祕﹐而采三家村學究之書以爲祕哉﹐夫獻書固不如獻冊矣﹗」兩生問曰「何冊可獻﹖」答曰「村莊富戶名冊﹐得之呈送﹐乃蒙上賞也。吾有家醞﹐客能飲乎﹖」兩生辭曰「昨夜吾兩人夢皆惡﹐不成眠。今夕當索快意一覺﹐何心鬥酒耶﹖」生心卽駢二指﹐向一人喝曰「汝臥左﹔」又向一人喝曰「汝臥右。」

兩生自解衣臥兩處﹐袒腹露臍﹐目瞪上視而無語。生心自支鐵鑊於前﹐下熾白炭﹐從腰間出利刃如雪﹐刳兩生腹﹐取心肺捧而出﹐跳擲不已。置鑊側﹐取芝麻醬一碗﹐雜辛料甘料諸味傾鑊中﹐提兩心肺下之。作燔炙聲﹐腥達戶外。有頃﹐出綠酒佐食﹐引銅箸盡嚼之﹐回視兩軀﹐尙翕然動。矩兒大怒﹐掣銅椎入擊。生心大叫﹐腦裂而絕。翻黑氈服者囊中祕書﹐乃河圖十遁。大詫曰「此吾父爲外翁手錄者﹐安得入俗儒手。」取錦囊藏之﹐潛入內告璜兒﹐將與遁迹矣。璜兒曰「不可﹐殺其子﹐不忍欺其母﹐我呼告之。」急喚老嫗醒﹐視其子死所。嫗從容欠伸起﹐出庭戶﹐見兩客無心﹐其子裂腦﹐鼓掌稱快曰「生心盜不能復生腦乎﹖」向矩兒夫婦拜﹐徑出門去。

天將明矣﹐烏知其所之﹐矩兒夫婦行山谷中﹐道路多荊棘﹐璜兒曰「若是其足繭也﹐何勿用阿婆行地錦﹐逸獲之功較多。」矩兒曰「吾豈忘諸﹐直不敢貪母氏之成勞耳﹐汝以慧形人之愚乎﹖」就地鋪錦﹐攜手登其上。一日行三程﹐迥出云外﹐竟達黔營。見斛斯﹑賀蘭兩上公﹐爲甘君致謝。木蘭迎出﹐謂﹕「弟妹何契闊也。」賀蘭視璜兒﹐光澤瑩宇﹐一空言思﹐頗動顏色。斛斯急解詞曰「漳南郡公未見廣寒宮中人﹐宜自慚而色戰矣。然麻姑神人﹐願無以背癢受鞭也。」木蘭曰「驚鴻遊龍﹐自才士形容之而已﹐於甄逸女何有焉。」矩兒曰「姊太謔﹐視弟爲袁熙可乎﹖」瑪知古以滅火眞人書至﹐是寄鍼﹑砭二師及知古密札也。斛斯展閱大驚﹐書云﹕

昔馮盎碑下之物﹐以九首分二軀﹐降生交王妃腹中﹐六首者名馗具﹐三首者名馗形。交王死﹐馗具八歲立﹐十二年而殂。馗形立﹐婁萬赤復出山﹐化其盲僧形爲美男子。自云年十八﹐以五年長當爲王者師﹐馗形與之語﹐大悅。拜萬赤爲丞相﹐尙以王之第四姑﹐號曰太駙丞。夫萬赤旣得志﹐必復吾仇﹐先剪吾之兄弟手足﹐若瑪及鍼﹑砭卽其人也。黃苗蔡小武﹐新向馗形乞神兵相援﹐暗指太駙丞也。萬赤早晚來﹐君三人先受其﹐歸眞返本者﹐不一其宗。吾與劉老師﹐遙相望而不能援。如何如何﹖飛鳥來訊。

是書乃南海丹雀銜至者﹐故末語云云。瑪知古曰「吾前夜展鏡﹐見小武苗寨後﹐創立十二神詞﹐號中虛宮﹐系以子及亥名目﹐殆將供養婁萬赤矣。」鍼砭二師曰「中虛則火中藏水﹐妖師近日揣摩至精﹐迹用特幻﹐豈吾輩智力所能勝哉﹖」木蘭曰「我自與弟妹保護國家貴公﹐二師何不挈瑪師潛蹤鉞江深處﹐此水應坎象。先天孕中滿之火﹐可以立命﹐俟劉老師南還﹐則凶災當盡消釋也。」斛斯曰「若事有反覆﹐僕願身先士卒﹐攻賊而死﹐亦無懼焉﹗」賀蘭曰「閩國公天子腹心也。觀武人﹐於聖躬如手之有臂﹐足之有脛﹐脛與臂斷可續治﹐腹心不宜損虧。」懸大�弓﹐挈矢一壺﹐持丈�槍﹐腰別藏八十婺銅鞭二﹐騎黃馬自出。張許兩都督諫曰「二公皆未可輕身出﹐挫國威。某二人先不與金大都督死六畜陣中﹐繼不隨李節相死閩海。今而死亦晚矣。請爲二公先﹐率滇粵兵萬人直蹴黃苗諸寨。」斛斯自引賀蘭神策兵平島有功者千人﹐出黃苗背。矩兒夫婦及木蘭擁護之﹐求旃張弓居守。

大師已出﹐蔡小武遣苗卒下戰書﹐旃與弓大罵﹕「逆苗何狂悖乃爾﹗」斬其人﹐以書系頸側﹐懸戟門。瑪知古偕鍼砭二師去鉞江邊﹐潛以鏡照﹐見小武引十二火神列陣﹐懸一榜曰「六六冰炭之圖」。賀蘭一騎衝進﹐發大羽箭射午位火神﹐應弦立斃。一金襆頭少年﹐臺上掣未旗者﹐怒曰「不懼死漢囚﹐敢傷太駙丞之弟子﹐知其爲婁萬赤也。」知古暗擊鏡背﹐喃喃作咒聲。萬赤自臺上下墜。賀蘭引槍刺之﹐亦墜馬下。黃苗兵圍之﹐賀蘭大呼步戰。出銅鞭擊殺一人﹐躍上其馬﹐衝出火陣﹐竟無能害之。

洛鐘自欲應銅山﹐何日長歌壯士還。

豈竟錫龜無一策﹐徒勞功狗有重�。

證來外道辟支果﹐塡得新詞《菩薩蠻》。

自是墨兵余殺劫﹐阿婆微破凍梨顏。

紫衫氏詮曰﹕

生心之爲言性也﹐性善則入爲聖﹐性惡則出爲狂。生心之盜﹐亂者之所憑而爲梗﹐卽治者之所藉以轉機也。史氏於荊棘滿林﹐煙塵彌望之際﹐逗出生心盜﹐示人以明心見性﹐則亂庶遄已。旣生己之心﹐何以啖人之心也﹖曰「不能息焰於己之心﹐未免垂涎於人之心﹐故克念爲難也。」

生者盜心﹐啖者儒心﹐理旣不容並立﹐以生心之盜﹐啖俗儒之心﹐機亦有以相因。

隋末麻叔謀啖小兒之肉﹐朱粲啖朋友之心﹐人道之厄也。太平之年﹐宜不應有此。曰﹐俗儒之召災釀變也久矣。生心害政﹐亟當以生心之盜啖之﹐曰竟啖﹐盡之之詞﹐愚者所駭﹐智者所忻﹐斯時竟有斯事則可駭﹐斯事竟及斯人則可忻也。

卷之二十

少目醫終開盲鬼目

能窮二酉之心﹐或被天神鑿死﹔不識一丁之目﹐如將佛寶裝成。求醫於攻木之門﹐固知相悅以解﹔執鬼在餌金之舍﹐亦恐其傷實多。

萬赤所煉六六冰炭之圖﹐以子爲炭﹐以午爲冰。午位火神死﹐則有冰之用﹐失炭之體。張許所領萬人﹐鼓勇進搗﹐戮四火神。辰戌丑未﹐俱爲死土。萬赤遭知古鏡傷﹐挈朱旗行坎地遁。小武知萬赤神兵不利﹐自引漓老﹑沫老﹑网山人﹑山人﹐以引伸遁甲兵來攻﹐計二萬一千人﹐實則三千人也。圍張許數層﹐張謂許曰「爾我爲國統帥﹐義不可辱﹐盍自決乎﹖」許曰「昔吾與史都督爲噩靑气所俘﹐賴小軍使策救。今𨿽力戰﹐死晚矣。君可速去﹗」張復呼曰「然則俱死耳﹐懷亮可獨生耶﹖」忽矩兒飛入陣中曰「斛斯賀蘭兩公﹐俱頓兵深谷中﹐命吾援兩都督出。」張許從之﹐奮死力斗出﹐萬人折其大半﹐才四千餘兵耳。

張許見兩公大哭曰「王師略盡﹐吾二人不得復生。請死上公前﹔則朝廷知不爲賊害也。」大詈﹕「蔡小武眾僧之兒﹐元緒之裔﹐生不能戮汝。死必報焉。」掣佩劍各自刎。斛斯大驚悼﹐掘兩大樹根埋之。時神策兵尙六百餘人﹐合滇粵兵剛半萬﹐一時深入﹐黔餉不至﹐斛斯亟以爲憂。矩兒進曰「谷北小徑﹐接沅陵大市﹐三縣賈人所居﹐兵食可恃也。」斛斯嘆曰「無白鏹安能易粟哉﹖」矩兒曰「是又不難﹐出璜兒所攜會子以獻。」斛斯曰「頃奉內廷諭﹐軍中可用會子﹐卽此物耶﹖然吾未敢信。」矩兒入大市﹐以會子糴米﹐賈人皆喜曰「此王屋山下卜家會子也﹐安得至此乎﹖」珍重收之﹐自運粟至谷口﹐徑不及三十里﹐兵遂宿飽。期明日﹐小武兵退去﹐斛斯命求張至﹐移營就食焉。

是夕﹐賀蘭疾作﹐有老鴟四五叫谷口﹐聲甚厲。木蘭密語斛斯曰「漳南郡公﹐前夜元神已出捨﹐現其形爲巨豹﹐鬼車隨之﹐恐不出三日﹐大星將隕矣。」斛斯泣曰「若彼去﹐吾安得存﹖」因廢食。惟日沃酒數十升﹐與求張矩兒﹐披《四靈圖》以消愁日﹐待考終而已。至第三日﹐賀蘭力疾起﹐持弓矢上岡頭﹐望賊營遙射﹐誓曰「觀不能平黃苗而淹死於是﹐此箭不如一蒿﹐箭有靈者﹐爲觀著賊一人死。」引滿發之﹐一苗目巡山﹐貫頰而斃。黃苗大驚﹐視其箭﹐知賀蘭未亡也。小武謂萬赤曰「吾自引兵馘斛斯貴賀蘭觀之首﹐太附丞自擒鉞江邊敲鏡之人。」萬赤許諾。小武引輕兵劫漢營﹐適賀蘭气絕﹐軍中買�具甚小﹐幾不容偉軀﹐斛斯號泣殮之。黃苗掩至﹐斛斯亦臥病不能起。璜兒投一握絲化爲帳幄﹐置斛斯其中﹐如城郭堅不可犯。木蘭呼鱗甲士百人﹐奮神力擊黃苗﹐死者枕藉。矩兒飛一椎中小武頭頸。小武引元武小旗護之﹐得不死。其漓老﹑沫老﹑网山人﹑山人﹐仍畏璜兒法物遁去。小武之引伸遁甲兵始敗歸﹐然漢兵半萬﹐僅存者三千餘人耳。璜兒收幄﹐視斛斯固奄然一息矣。

後三日夜半﹐有鼓吹起於空中者﹐木蘭謂求張曰「酒星將復躔次﹐其從者方來﹐人世殆不可挽畱也。」斛斯聞言起坐﹐與求張訣﹐大笑呼三大斗﹐吸盡而逝﹐鼓吹聲始寂然。軍士以無�告﹐木蘭曰「斛斯公自有仙輿﹐非凡物所能載。」乃拔劍斫地咒曰﹕

仙蛻非眞﹐玉棺非假。驅策斯來﹐使者。

山石裂處﹐一玉棺自下起﹐如有物挽扶者。剛置斛斯及其冠履﹐不失尺寸。求張曰「有棺無蓋柰何﹖」矩兒曰「頂上有白雲下垂﹐卽棺蓋也。」果一玉蓋合棺上﹐旁更無縫。求張命軍人舁歸沅陵。木蘭曰「人間無埋玉棺地﹐天帝自憐之﹗遣六丁來取﹐軍中不必多此一事也。」

及夜﹐復聞鼓吹聲﹐天明失玉棺所在﹐其賀蘭之�亦無蹤。木蘭曰「賀蘭亦天神﹐以其時尸解去。豈受世人葬送耶﹖」璜兒曰「瑪師等三人隱鉞江中﹐想婁萬赤必不忘情矣。盍覘之﹖」木蘭曰「要不免爲累耳﹐我豈恝然乎﹖」於是求張自以三千餘人守谷中﹐待朝廷將帥。木蘭及矩兒夫婦﹐至鉞江邊﹐不見一人。惟破道院中﹐縛一人於竿上﹐下有二鶴﹐俱毛羽脫落﹐病且不振者。木蘭謂矩兒曰「被縛者瑪師也﹐病鶴則鍼砭二師也。然萬赤之術神矣﹐我何能爲﹖」璜兒曰「解縛者問之﹐稍得其故亦可耳。」木蘭投竹枝至竿上﹐化神蟒解縛。其人墜下﹐視之固知古也﹐但目瞬而無言。璜兒出玉鍼刺其腦﹐哽噎而後言曰「知古死久矣﹐不謂復得相見。」三人訊所由﹐答曰「我敲鏡後﹐萬赤墜地。已謂功可驟成﹐鍼﹑砭二師﹐謂萬赤必不死﹐當復來報﹐授辟水法偕匿江底避之。凡一晝夜﹐忽爲巨网所曳﹐殆取冰織絲爲之﹐二師化鶴飛去。吾無計得脫﹐爲萬赤所擒﹐轉敲吾鏡﹐墜所化二鶴﹐又變污池爲道院﹐懸吾於竿﹐擲病鶴於竿下﹐遣惡神守之﹐恐偵察將至矣。」

語畢﹐兩怪鳥如電﹐瞥下院中﹐引吭長鳴。一火雲飛至﹐中一人卽萬赤也。敲知古鏡背。木蘭三人俱坐地下﹐萬赤持劍下切。木蘭陡出盒中靈雀放之﹐啄其左目。萬赤倒地﹐璜兒出白絲神絳縛之。矩兒奪還知古鏡﹐木蘭發霹靂擊之﹐萬赤化爲凝冰﹐如重凍合。兩怪鳥被擊死﹐皆鳥首而人身。知古取鏡向兩病鶴微幌﹐鶴爲二師言曰「莫幌﹐復我相者待我師來。斯時則人化於物也。」矩兒自以椎冰﹐則鑿空而身陷冰內。鶴爲二師言曰「此小軍使應有之厄﹐員小夫人守之﹐酈眞妃可往壽州求救於老師矣。」木蘭以靈雀盒授璜兒曰「以此防賊﹐𨿽冰炭相濟爲虐﹐妹勿憂也。」璜兒自與知古守陷冰之矩兒﹐及二師所化之病鶴。木蘭騎竹枝過洞庭湖﹐小憩嶽陽樓下。時已曛黑﹐有人褰其裳小語曰「酈仲離盍拯我﹖」木蘭就視不見﹐問曰「汝何人﹖」答曰「吾故解魚也﹐記在顯教島中﹐曾荷提攜之力。今遊醫之﹐目愈而後幽明兩途﹐各利攸往也。否則以盲鬼累君矣。」木蘭曰「今與汝約﹐以明日徧訪嶽州城中﹐不得少目人﹐則攜汝北行也。」魚應曰「諾。」

明早﹐木蘭變爲鄕民﹐呼魚魂入袖內﹐攜進城中物色之。日將夕無所得﹐忽嶽侯祠前﹐行者泉流﹐立者山峙﹐傳觀異相。入視之﹐則三目童子也。木蘭嘆曰「少目者難得﹐多目者易逢﹐大是怪事。」出人叢中﹐轉十字衢﹐破垣上榜謠詞曰﹕

省得天醫治魚目﹐頭顱如豆量大斛。

師皇馮卜定中原﹐九首無家金狗哭。

木蘭早已神悟﹐見道旁人家﹐蘆簾書數字曰「省老翁�理陽內陰癥。」郎卽啟簾入。此老翁方臥而呻吟﹐問其小徒曰「客以魚來乎﹖」對曰「然。」木蘭叩以陰癥何方可治﹖老翁曰「非夜深不能爲役。」魚魂在袖中低語曰「醫吾目者﹐卽此少目人矣。」過二鼓﹐老翁命秉燭坐起﹐木蘭視之﹐翁僅一目耳。請陰癥人出﹐木蘭展袖﹐解魚現其形爲小盲子。老翁曰「魚兒死王事﹐數不當溺鬼中﹐須以神目補也。」向空吆喝﹐得硨磲二枚﹐塞腔子裏﹐漱液噴之﹐魚魂豁然。眸有光炯若﹐謝木蘭及老翁去﹐卽沒其形。木蘭曰「請以何物相勞﹖」老翁曰「吾奉帝命者﹐義不取酬﹐敢告眞妃﹐鬼目化爲神目﹐賊心誅乎道心﹐此治亂關頭也。天下將太平矣。」言畢﹐復擁被臥。

天明﹐室中虛無人﹐知爲天醫托迹矣。木蘭急叱云馭﹐還雎陽大營﹐告甘君以王師失利﹐斛斯生天。無不悲悼。都毛子以楚王令﹐取豫州有罪者三百名爲兵﹐合餘丁共九百之數﹐九營各置百人﹐拔其上勇有謀者六名爲將﹐不足三名﹐以慕煒﹑常越﹑沙明隸之。師伏虎教必勝兵三百人自率之﹐前後接應。皇甫仲弓﹐潛往洛北招徠難民﹐行排解之計。先

是滎陽紀信祠﹐香火無間四時﹐神簽靈異﹐至是仲弓易其簽詞﹐吉凶皆著惠迪從逆之意。得吉者﹐許赴司州﹐持簽詞領官會子銀若干﹐另授機密。得凶者﹐殺賊轉吉﹐拒賊免禍。旬日之內﹐赴司州領會子者﹐卜又長皆給之。各予錦囊﹐皆摧散斗賊諸策﹐若是將及萬人。殺賊以首級報者﹐亦依上賞﹐若是亦數百人。馮軾徑投汝南第一斗主人﹐名大秉元气宰﹐自稱百十三歲老人車式﹐從中條山來﹐應斗數。大秉延就上坐﹐問以斗運何如﹖答曰「是斗也﹐取無禁﹐用不竭﹐古雲天下一石﹐君得其八﹐非今日事乎﹖」大秉再拜問曰「吾進退丞惑於異說﹐有攜貳去者﹐柰何﹖」軾曰「捕而誅之﹐使知所儆惕。」大秉又問曰「吾元气宰三十五人﹐星羅棋布﹐不受約束﹐又不相救援﹐柰何﹖」軾曰「合而聚之﹐不使離主寨。」又問斗粒民進退無紀﹐惟掠村落富家﹐柰何﹖」軾曰「設立兵制﹐亂者殺無赦﹐就糧於城中﹐不許野掠﹐此規模至要者﹐可不講歟。」大秉甚悅﹐拜軾爲大進退丞。軾命屏左右言曰「外間傳聞魁杓招搖三先生﹐皆有異志。然乎﹖」大秉曰「彼三人者﹐嘗告吾無與外人語﹐吾不能從之﹐要未見其志有異也。」軾曰「幸主人聽我外人言﹐得悉其姦狀矣。」出一書於袖中﹐乃魁先生所上楚王者﹐大秉驚絕﹐詞曰﹕

新野民人單庶等﹐敬謹恐懼﹐自首陳情﹐惟王昭察焉。民故諸生也﹐以事被褫﹐就餼外邑﹐中途爲五斗賊所俘﹐授以僞職﹐名進退丞。予以僞號﹐名魁先生﹐夫奉賢聖之教﹐生明良之時﹐所學以涉他途﹐靈臺已壞﹔竭吾才而修殄行﹐法网焉逃。竊見神簽示戒﹐已知妖幟占凶﹐謹偕同志民僞杓先生伯東﹐僞招搖先生仲若虛﹐並所部脇從鄕人。昕夕伺隙﹐後先投誠﹐生則免遭鐵鉞之刑﹐死而不棄祖宗之墓。

大秉手足俱戰﹐問軾曰「先生何處得來﹖」答曰「吾中途遇魁先生獻書之人﹐同止宿三日﹐以計餌其書﹐旋以假者易之也。」大秉再拜謝﹐復慮曰「彼三人皆得張老師眞傳﹐吾召之來﹐亦無如之何也﹐又柰何﹖」軾曰「俾之專攻甘鼎營﹐不與接應。如不勝者﹐毋得相見﹐則彼必敗亡矣。」大秉盡依其言﹐令斗粒民據城郭就食﹐各置隊伍長﹐違令者誅斬。將及百人﹐斗粒民散者十之二﹐其進退丞有不聽調者﹐縛至亦斬十餘人﹐各率所部就撫皇甫仲弓者﹐又數十人矣。斗粒民散者將及半﹐又召元气宰﹐不敢至者二十人﹐其十五人咸聚老寨﹐奉軾若師保。檄三先生進帳﹐見軾頗不爲禮﹐軾以目視大秉﹐各匿笑而不言。大秉曰「甘鼎列九營以援四面﹐實爲斗師之梗﹐非三君不能破之。」魁先生曰「鼎兵方盛﹐輔之以鬼仙劉淵﹐吾輩救死且不暇﹐敢言勝乎﹖」大秉變色曰「不破甘鼎﹐則降楚王。惟三君所欲耳。」三先生曰「主人何言之�也﹐必欲驅我三人於死地耶﹖」十五人咸勸駕曰「大功之成﹐須用激厲。夫子可勿勗諸﹖」

於是魁先生三人﹐各引百人攻甘君後三營。慕煒見斗幟﹐引兵出斗﹐魁先生佯敗走。煒追之﹐忽已不見。煒知有異﹐下馬倚戟左右射﹐突出兩將接矢反射煒﹐並中其肩。煒大叫﹐拔劍自殺。杜承在軍中﹐聞變號慟﹐魁先生率斗粒民數十人﹐揮刃徑進﹐豫州罪囚兵力戰﹐盡斬之。承挺身犯難﹐魁先生以神索曳之行﹐遇必勝兵奪之去。杓先生戰常越﹐亦詐敗走。常越不追﹐招搖先生左臂爲沙明所刺﹐兩人所引百人﹐多被俘斬﹐餘者皆散走。獨魁先生勝數人耳。嘆息謂兩人曰「吾三丞死期促矣﹐天地𨿽大﹐將何所容﹖」一漢將匹馬來刺﹐魁先出生一大錢擊之倒地。杓先生斫之﹐卽鄔郁也。師伏虎至﹐亦爲錢所擲﹐坐地不起。杓先生劍下﹐其頭頸錚然作鐵聲。劍撇去﹐杓先生手如僵木。招搖先生投一爛狗皮﹐聞者嘔噦。伏虎爲皮所蒙﹐竟委頓矣。六營大將來救﹐猝遭錢擊﹐無不狼狽去。

木蘭引女將至﹐爛狗皮復投。木蘭呼鱗甲士裂之﹐魁先生連擲四錢﹐木蘭亦坐地。慶喜曰「何錢之累人若是﹗」取白羅巾裹之。錢自入內。魁先生呼曰「速歸侍張老師。」言訖﹐三人俱不見。甘君乞木蘭脫師伏虎狗皮﹐須臾亦裂。伏虎曰「惡物逼人﹐消去數千�气力。」木蘭曰「此妖人所煉地骨皮﹐能破仙訣﹐況後天精气乎﹖」慶喜視其所獲錢﹐五色金气皆備。木蘭曰「斯錢若非少主之帕﹐恐帳中道術人﹐皆爲所束縛矣。」甘君問之﹐答曰「昔軒轅道成﹐丹鼎結爲此錢﹐不待漢徹紀年﹐始具形質也。放則滿屋﹐斂爲一文﹐重無以加﹐仙佛亦爲之折服。」甘君曰「吾乃知喜獲通寶之文﹐於玆始驗也。」還帳中﹐承以慕煒自殺告。常越亦報鄔郁死事狀。甘君泣曰「慕煒一人誅靑苗邐﹐未封侯遽死。鄔郁自偵探黑魚頭老魯以來﹐深得其力。今爲妖師所害﹐不亦悲哉﹗」劉老師笑以手指向外﹐獷兒牽魁先生三人自外入。告甘君曰「世治知三賊將遁也﹐化爲張山人之形﹐憩道旁援之﹐於其四體投地也。則縶之而已。」

甘君大喜﹐設慕煒鄔郁之位﹐瀝三先生心血祭之。始懸其首﹐大秉聞報﹐謂軾曰「今始去其疾矣。」軾進謀曰「向聞斗師黎亞瑜﹐神力不亞張老師﹐何不促攻壽春﹐以誘甘鼎之師出援。吾全軍俱躡其後﹐圍大梁以攻楚王﹐河南地可奄有也。」大秉從之﹐檄黎斗師攻石玨﹐自以十五眞气宰所領斗粒民﹐尙十餘萬﹐直趨大梁。黎亞瑜見檄至﹐嘆曰「時未可也﹐毋乃速吾反本乎﹖」仍建斗幟﹐率數千人駕呂公車攻城。石中丞大驚﹐遣飛騎告急九營。忽見前病叟扶杖入幕﹐恍知其劉老師也﹐頂禮陳訴。劉老師曰「賊全夥窺豫州﹐速止甘總帥援兵還策豫。毋貽楚王憂﹐此間黎斗師﹐吾自易辦也。前所斬眞速祿賈威武之頭安在﹖」眾曰「懸戟門﹗」劉老師先取兩竹枝咒﹐卽爲人身﹐命取兩將頭置竹枝上﹐授以兵械﹐分領五十新來罪囚卒。開門出斗。眾視之﹐儼將軍而非斷頭者也。

劉老師亦隨出﹐是時呂公車所燃火炮﹐噤無聲。罪囚卒從兩死頭左右衝擊﹐無能禦者。斗粒民大潰﹐盡數擒戮之。黎斗師化爲柳皆木之形﹐登城指揮縛賊。眾從之﹐縛眞皆木﹐其形卽黎斗師。石中丞命置檻車中﹐眞皆木作齇鼻呼曰「臺是柳﹐非是斗。」軍士惑之。劉老師扶杖至﹐徑擊僞皆木﹐卽大笑﹐復黎斗師本形而去。檻車中亦復爲柳皆木﹐石中丞命脫之﹐慰曰「無妄災非吾所及知也。」劉老師命埋眞速祿賈威武之頭﹐焚其竹枝﹐自曳杖出城﹐見黎亞瑜僵死樹下﹐咨嗟久之﹐執其手泣曰「仙不化﹐如大道何﹖」腹中有小兒語曰「請以劉王之掌雷﹐劈碎幻軀﹐則眞元出矣。」劉老師作贊曰﹕

黎�禮立﹐急啟戾犁﹐於戲黎﹐南無�。亞啞野易﹐石惹奢射﹐於戲亞﹐南無啞。瑜諭宇越﹐闕矩扈烏﹐於戲瑜﹐南無諭。

發手震五雷﹐擊其四肢心腹﹐碎如風籜﹐頂骨綻裂。一小兒不盈尺﹐黃衣跳舞﹐謂劉老師曰「記五百劫前﹐我恐王之不仙也。自臠肢體﹐今王恐我之不化也。特捨龍雷﹐亦足以相報矣。」湧身入靑冥﹐其屍亦亡去。劉老師還赴大梁﹐甘君已統九營兵﹐環列城外。乃扶杖立雲際。謂甘君曰「仙已化﹐其徒盡殲於壽春。此間有都君﹐早晚卽大定也。吾將南行﹐策冰鶴之厄。」言訖﹐橫其杖騎而去之。甘君遣使間道入城﹐告楚王以劉老師之言。都毛子剛在坐﹐言於楚王曰「甘總帥大兵必獲全勝﹐願自率輕兵入賊中﹐救老友馮軾。且與酈仲離樂世治﹐收渠魁張也。」楚王授以新兵百人﹐毛子曰「此之謂多矣。」乘夜出城﹐以百人劫賊營。大秉問計於馮軾﹐對曰「中夜有警﹐主人宜靜﹐吾步出帳前察之。」十五人皆惴惴稱善。軾自籠一燈﹐朱書「長樂」字﹐出帳前﹐毛子爲隱語曰「長樂老亦老樂長否﹖」軾會意﹐答曰「子都公固公都子也。」毛子徑曳以前﹐負之而出。百人奮勇擊賊﹐各得勝而還。毛子寄軾於城外山寺﹐以祕計緘固﹐射書城中﹐自率百人去﹐眾不知其何爲。王師劫營已出﹐賊中尙喧﹐達旦始定。十五人與大秉計曰「豫州兵少﹐盍乘夜蹴其外城﹖及甘鼎來救﹐我已得內城也。」大秉深善其言。

迨二更﹐銜枚至城下。初若不設備者﹐施�駕梯﹐蟬聯魚貫而上﹐守陴卒皆奔走去。大秉竊謂楚王誠不能兵﹐內城可反手得矣。時甘君在帳中﹐先已受毛子密計﹐至是謂周浮邱曰「毛子果算無遺策歟﹖」浮邱曰「賊已取外城﹐墮毛子計中矣。」由是反圍賊於外城﹐與內城消息殊隔。木蘭與獷兒進曰「平妖不屑以術﹐然不得已而用之。吾兩人請以夜靜入外城開門﹐延大師入﹐諸斗可碎矣。惟愚民何罪﹖以脇從而爲玉石之無分﹐又非盛徳所宜有耳。」季孫曰「以術來拒﹐則就誅之﹔蚩蚩者氓﹐縛而釋之可也。今日多戮千百人﹐初不介意﹐國家元气﹐或隱受摧殘矣。」甘君贊美曰「仁人之言也﹐戒軍卒勿妄殺﹐違者功不抵罪。」

是夜四鼓﹐甘君九營之卒盡入外城﹐僞進退丞多役使神鬼來拒。木蘭獷兒悉破其術誅之。十五人俱就縛﹐大秉遁去。楚王開門出勞﹐甘君建言「有籍可歸之民。俱令郡縣收畜﹐有不悛者﹐斬而後告﹐余以隸軍伍﹐十五人煽亂。宜守磔之﹐懸首於市。」楚王皆從之。大秉竄還故昆陽城﹐其黨二十人召不至者。尙棲於是﹐將合之犯宋鎭﹐過雎陽甘君舊營﹐窺營中虛無人﹐權就屯聚﹐師伏虎將百人出。盡斬二十人。大秉以數十人掠村中﹐村人攜鍤以斗﹐悉斃其眾。一士人擒大秉﹐乃都毛子也。蓋預籌伏虎不擒獲大秉﹐必竄至此﹐故飾村人以待也。毛子解大秉赴豫州﹐未及三十里﹐一村學究出於道旁﹐睨囚而嘆曰「吾弟子誠懦﹐遭毒手可憫也。」指後一人曰「當代師兄。」其人入爲囚。大秉卽出﹐毛子知其爲張也。拱手曰「張三人已遭天誅﹐尙作師弟作烏烏之戀耶﹖」學究卽返形爲張﹐赤髯如虯﹐豎目成電﹐大罵曰「都元不知人事﹐安識天道﹖遽向老子訕謗﹐當遣武士拔舌。」毛子叱百人以矢攢射﹐坦巨腹受之。矢入如投壺﹐丁丁作聲。毛子自發一矢﹐張目吞之﹐吐出爲小弩數十﹐還射毛子。著體如毛。毛子瞑目不動﹐拔劍來取﹐百人競以刀斫﹐其身如敗鼓皮﹐不可入。以劍劈毛子﹐自首至尻爲兩軀﹐面目手足各半﹐心亦半包絡﹐腎腸迸裂而不出。方駭異間﹐一小道士從地下墳起﹐推毛子兩半軀喝曰﹕

曰﹕虎气龍文﹐萬質萬分。琳宮珠塔﹐一眞一合。天雞淩晨﹐昴官欠伸﹐吾師無著天親。畀爾仙身佛身﹐天戀神戀﹐三萬六千塵不變。

喝畢﹐毛子軀復合﹐小道士卽獷兒也﹐倏已不見。毛子笑謂曰「山人用劍﹐能豎而不能橫。豈髙手哉﹖」以袖大秉於地﹐立斬之。大秉之頭﹐嚙左足﹐趾破流血。毛子因而截之﹐左足斷。大笑﹐引劍並截右足﹐乃以手招黑雲﹐坐而起。毛子曰「山人以云爲足﹐我獨不能以水爲車乎﹖」指坐處有水上湧如轆轤﹐踏之而行。至黃河邊﹐云忽墮地﹐是木蘭爲漁婦﹐以云筐收之。懼爲所執﹐躍入河化王鮪﹐雜魴鯉行。毛子自化爲网﹐乞木蘭舉之。俄頃而獲﹐木蘭自去。毛子化臂爲鐵�﹐貫琵琶骨﹐兩足依舊﹐步如飛。毛子牽之而笑曰「山人可復活否﹖」曰「吾自不欲活﹐如大宗師何哉﹖」捷﹐毛子殊不勝步。忽獷兒來前曰「世治代都君縶之。」自化其臂以牽﹐出毛子所化臂。曰「以一人之足﹐役兩人之臂﹐老子實歉心焉。」獷兒曰「以千萬人之力﹐致一人之頭。且不惜也﹐何況兩人臂﹖」

入豫州城﹐觀者塡衢巷﹐或曰「彌天罪犯。蓋世妖邪﹐動三載之戈鋌﹐竭數州之膏血﹐其腸毒﹐以斃�狗﹔其肉腥﹐以供饑鴟﹔其皮骨詭怪﹐以媚猖神﹐厭瘧鬼。」應聲曰「但老子不死﹐君輩可憂。」至楚王前﹐毛子暗布天网。獷兒投於地﹐立而不跪。訊之亦不答。命鞭之﹐則入地不復見。王大駭﹐毛子曰「無妨。」歷一時﹐木蘭縛之進。王大怒﹐命速斬之。頭甫斷﹐復上其頸。呼使攢刀斫之﹐刀入仍出﹐皮肉如故。王有憂色﹐毛子曰「請宣阿修羅王之女至﹐則不得不就戮也﹗」王命甘君速召慶喜﹐仰天嘆曰「苟非其人﹐吾輩孰治﹐嗚呼死矣。」喜至﹐投白羅巾於空﹐頭遽斫落﹐體肉皆縷切﹐兩足自脫﹐乃以野獸蹄續成者也。送首至京師﹐爲平五斗賊露布。毛子以四友辭楚王﹐還與甘君﹑燭生及諸幕客作別。甘君曰「先生旣來﹐何爲又去﹖」毛子曰「來與廊廟士同憂﹐去與山林人同樂。惟冀元等不出而圖﹐斯天下有無疆之福也。」五人者遙指終南﹐作西笑而去。旬日內﹐豫州行省﹐有詔書送至﹐甘君讀之﹕

楚王捷書﹐知爾臣鼎功烈超邁。已付內麒麟館刊爲成書﹐昭示萬矣。新營將士賞擢有加﹐樞曹呈進如故事。玆臣玨晉僕射﹐臣鼎晉大金吾﹐封開國男﹐嗣世勿替。樂世治授虎牙將軍﹐司馬季孫授儀賓﹐明化醇授小司成﹐周浮邱授主簿﹐死事慕煒贈前將軍﹐鄔郁贈騎尉。今交不靖﹐暗結殘苗﹐玨鼎速率粵兵﹐及所練新卒﹐援黔營﹐爲故閩國公貴等﹐一雪煩冤。犁黃苗之疆﹐焚小武之甲﹐是所快焉。若旣蕩平﹐玨自還京﹐鼎還入粵﹐與區星經營交。官賞之懋﹐非所以�賢臣也。年月日﹐豫行省奉詔。

甘君率諸幕官謝恩畢﹐致書於石僕射。自請先赴黔﹐分翻兵精煉者千人﹐屬裨將曹鎭渠灌兒隸節下。木蘭獷兒與周浮邱﹐並資輔佐﹐石僕射以書答謝。甘君至武陵﹐矩兒迎見﹐甘君大慰曰「劉老師救汝乎﹖」矩兒曰「婁萬赤潛歸﹐故冰自消而兒能出耳。鍼﹑砭之原形﹐則劉老師吐火焚之﹐而後得復也。」

二師知交有事﹐徵萬赤歸﹐亦先赴宜京道院﹐助滅火眞人矣。瑪師自與求太僕張郡丞守新營也。甘君授計矩兒﹐先請瑪師將鏡登辰南最髙處﹐名鏟磺山﹐伺賊來據﹐則敲鏡背敗之。汝夫婦俟劉老師調遣耳。矩兒先歸﹐知古謂劉老師去南交﹐以寶物授小夫人﹐擒小武矣。矩兒告以甘君計﹐知古先赴鏟磺山﹐後日甘君至﹐求張涕泗言斛斯公臨危﹐念故人之意。甘君大慟﹐將爲位以祭﹐小武使人罵戰。甘君調新兵百人﹐神策兵百人﹐以常越沙明領之﹐伏小武大寨左右﹐俟彼兵出﹐則直搗其營。小武所煉引伸遁甲兵不及百人。自爲一陣。甘君引數騎繞其陣後﹐小武分四路萑蠻逐之。甘君立馬牡江側以待﹐萑蠻來鬥﹐發十矢共斃十六人﹐槍刺十九人﹐鞭擊十四人皆死﹐萑蠻懼不敢進﹐但四面圍之。一人呼曰「蔡王有令﹐放走甘鼎者﹐非鹿娘種。」眾人嚼之﹐皆應曰「嚎。」小武率生力萑蠻來追﹐聞大寨被漢兵攻擊﹐猛省曰「甘鼎神奇用兵﹐吾所不及料。」急回救時﹐大寨已爲常越沙明所襲﹐牡江邊之圍自解。甘君還帳﹐小武呼其眾登鏟磺山﹐先據地勢﹐萑蠻尙五千人。漓老等四人辭欲去。小武唾罵曰「汝四人非我則無主﹐我不藉四人爲佐也。然棄主者罪不赦﹐各鞭一百放之。」山頭將立寨﹐時有鏡光如中天月輪﹐對寨中鳴不已。萑蠻之在前者。盡棄其械倒地臥。小武大驚﹐謂其眾曰「瑪知古不死﹐宜受此厄也。」返走下山﹐石僕射前隊至。木蘭﹑獷兒喝曰「蔡小武合誅久矣﹐將欲逃罪耶﹖」

小武命兩萑蠻出斗﹐皆被戮。忽轉出六人﹐將盡戮之。轉出十八人﹐罪囚卒至﹐百人奮勇入﹐乃引伸至三百六十人﹐粵裨將曹鎭出戰﹐墜馬下﹐爲萑蠻變所獲。渠灌兒故得萬赤術﹐噴火燒其人﹐救鎭出。神策兵率領豫州新兵﹐及滇粵將卒。合力進剿。萑蠻由地走者﹐木蘭縛之﹐無一得脫。季孫告甘君﹐豎受降免死旗﹐來歸者三千餘人﹐死千餘人﹐獲小武奔走者﹐不及百人耳。木蘭獷兒蹙之近深澗﹐小武投入﹐澗上作風雨聲﹐似有靈物呵護者。獷兒歸告甘君﹐璜兒呈劉老師所授寶物﹐啟其匣﹐乃刻白玉爲小漁師像﹐背書古篆豫且名字。獷兒曰「是矣。」

矩兒夫婦﹐自隨獷兒行至澗邊﹐獷兒開匣出寶物投之。小武面縛浮出﹐自背至尻﹐皆負龜甲﹐寶物自飛去。矩兒夫婦牽小武至大營﹐石僕射與甘君受俘﹐僕謝曰「人也而龜﹐物也而冠﹐此不如其父蚺吼之鹿﹐可獻上林矣。」周浮邱曰「似宜割烹之﹐以祭斛斯賀蘭兩公。張許兩都督﹐及後先死事將弁。」僕射從之。函首送京師﹐黃苗平。石僕射以兵屬甘君﹐自還京師。黔撫軍區星以書來賀﹐兼致調任粵中﹐奉命會議南交諸機務。甘君答之﹕「撤滇兵歸﹐毋使徒勞無功﹐且海道較不便﹐命木蘭獷兒偕常越沙明﹐潛入宜京道院﹐詣滅火眞人李長腳。早晚陳進取策。」柳皆木隨甘君至廣州﹐向人必誇其奪斗幟事。有薄之者﹐或誚曰「設使蝥弧之考叔方登﹐而堂阜之夷吾未脫﹐郡丞將何以解免耶﹖」眾皆笑﹐木參議進謁﹐卽平鄺天龍時之廣州木守也。拜而賀曰「大金吾石灣之烈﹐漁人鳧子﹐往往能言。今外藩不恭﹐敢爲暴亂。惟誅其君長﹐而撫其民人﹐軼漢代之置官﹐法周家之通道。伏波有二﹐定遠無雙。慰至尊之憂﹐安重譯之化。敷天所屬耳目﹐此地尢藉風雲者也。」

甘君遜謝。傳區撫軍至﹐甘君迎出﹐攜手道悃款。區撫軍曰「公亦知交近事乎﹖馗具之死﹐其弟馗形實篡之﹐傾國之兵﹐俱下戰艦﹐數使其大將軍駙馬﹐擾我江坪地﹐有四鎭臣稱兵討罪﹐馗形大懼﹐召其丞相婁萬赤還﹐四鎭臣俱死萬赤術﹐僕意由陸路出南平關﹐公率舟師援江坪﹐使彼首尾不能顧﹐此鐘﹑鄧所以入蜀也。」甘君善其策﹐自是隨甘君者﹐司馬儀賓季孫﹐明小司成化醇﹐瑪知古杜承﹐矩兒夫婦﹐及慶喜等四女也。隨區撫軍者﹐柳皆木曹鎭渠灌兒﹐周主簿浮邱﹐桑長史�也。求太僕丞旃﹐張郡丞弓﹐與樂王般﹐自畱廣州。甘君調利達噩靑气兩都督從徵﹐皆忻然來集﹐利達爲第一進﹐噩靑气爲第二進﹐各將舟師五百人至江坪。

交大將軍駙馬﹐各以千人迎擊﹐皆敗之。矩兒夫婦後至﹐共乘行地錦飛去宜京﹐見劉老師端坐城樓﹐謂矩兒曰「昨鍼砭二徒﹐隱形探交王宮中﹐爲婁萬赤所覺﹐復以九九金木遁擒二徒﹐酈仲離方與樂世治﹐造三三水土解﹐破其遁形﹐救二徒出﹐已化凡質。吾寄之新息侯故宮﹐傳地仙乞食訣﹐永爲散漢﹐亦其劫時也。汝夫婦合歸嵩﹑少﹐從父母還天門﹐刀兵解脫﹐名利消除﹐超出於酒星奎宿矣。區星若引兵突入此城﹐大功可逸獲﹐惜將卒僚佐﹐不免死亡。大弟子可勝萬赤﹐待無術人誅之。吾爲老師銷兵之事﹐已著成勞﹐俟大弟子甲子月日﹐通天絕地之時﹐卽攜返中山耳。寄語大金吾﹐急流勇退﹐爲期不遠矣。不復相覯﹐無悲悵也。」言畢﹐失其所在。

矩兒夫婦﹐還告甘君﹐亦辭去入蒿﹑少﹐依員君老夫婦焉。甘君以書達區撫軍﹐陳兵行危險﹐神人來告狀。區已出關﹐見古嶂接天﹐土人云「過此卽交外郡﹐玆山第一險阻也。」周浮邱曰「我師患水不患山耳﹐急宜登山。」區從之﹐下嶺見兩營﹐彼中大帥所鎭守﹐各受萬赤符萑著﹐我兵建旗鼓而進。交人來禦﹐皆木鎭灌幾名斬一人﹐士卒俱努力﹐其守關兩帥惶懼焚所受符萑溪水湧至。漂沒死者十之三﹐皆木鎭灌兒及浮邱﹐悉浮沈無覓處。惟區撫軍桑長史﹐由水中泥濘行﹐得無損﹐水過仍露一山﹐軍行如蟻﹐非復人徑﹐一天將飛而下﹐乃獷兒也。急出鐵爪二﹐擒兩交帥斬之。守關卒來追者﹐盡潰散去。區致問曰「前將軍知賊中何妖符耶。」獷兒曰「符煉火怪之液﹐能戕年命屬火之人﹐悲哉﹗柳郡丞曹渠之戰功﹐周主簿之星學﹐俱隨化以盡也。」

世治方與酈眞妃﹐救出鍼﹑砭二師﹐歸侍本師李眞人﹐師言撫軍遭厄﹐當速援之。然絕云而奔﹐已無及於將士之波靡﹐其將喚柰何哉。因導前行曰「兵貴神速﹐已日夜可入宜京﹐萬赤聞甘君由水道登岸﹐必領妖兵迎斗﹐未暇返顧﹐馗形可擒也。」區令銜枚疾行﹐夜將半矣﹐聞甕城中歌曰﹕

休逞兩人九首﹐亡於一人三口。六合同炊一釜﹐無腸玉蟹藏金狗。

獷兒飛上城﹐斬其重關﹐納大師入。甕城寂無人﹐蓋神讖也。五鼓﹐大師突入交王宮﹐馗形宿酲未醒﹐或扶之出外庭。將召羽林軍解圍﹐已爲漢兵所執。區撫軍坐殿中﹐囚馗形而招降其文武將佐﹐交民向闕下呼中朝大聖人萬歲。區以上命開府庫﹐出金帛犒賞如漢典﹐請樂將軍迎甘君登岸之師。獷兒至江邊﹐甘君已與木蘭﹑常越﹑沙明﹐列四營於江橋北﹐見婁萬赤與其師李長腳﹐鬥法於江橋南﹐大呼曰「吾師何不命弟子力擒此賊。」李以手作勢﹐獷兒自入甘君後營。李長腳變金井紿萬赤﹐卽墜入。忽有鐵樹挺出﹐井闌撐欲破。獷兒引慶喜至﹐出白羅巾擲樹巓﹐砉然有聲﹐鐵樹不復見。李長腳復其形﹐覓萬赤﹐臥橋畔沙石間。遂袖出白壺子一器﹐向萬赤頂骨咒曰﹕

作妄須臾間﹐生災千萬劫。收汝坎與離﹐歸吾丁與甲。亟閉汝頂門﹐不穿汝肩胛。畱汝鱗介遁﹐永言消黑業。

咒畢﹐舉手震一雷﹐萬赤精气已鑠﹐躍入江中﹐將隨波出海。木蘭呼鱗介士百人追之﹐飄浮所在﹐必見吆喝。乃變爲�﹐乘海蟹空腹入之﹐以爲藏身之固矣。交址人善撈蟹者﹐得是物如箕大﹐喜刳蟹﹐將取其腹腴﹐一虫隨手出﹐倏墮地化爲人形。俄頃長大﹐固儼然盲僧焉。詢之不復語﹐有屠者攜刀來視﹐咄咄曰「蟹腹自有仙人﹐一名和尙﹐要是謔語﹐斷無別腸﹐容此妖物﹐不誅戮之﹐吾南交禍未已也。」揮刀斫其首﹐時甘君已入城﹐與區撫軍議班師矣。常越所部卒﹐持盲僧首以獻﹐轉告兩元戎﹐桑長史進曰「斯必萬赤頭也。記天人第二圖﹐爲大蟹浮海中﹐篆雲橫行自斃。某當時疑萬赤先亡﹐乃今始驗。」適李長腳入辭﹐視其頭笑曰「此賊以水火陰陽﹐爲害中國﹐不死於黃鉞﹐而死於屠刀。固犬豕之流耳。仙骨何有哉﹐今者甲子月日﹐劉老師待我中海﹐不得復戀塵世﹐尋滅火因緣也。」

兩元戎挽畱之不可﹐與獷兒小語﹐拂袖去之。瑪知古進曰「昔吾攜鏡從大西洋來﹐將使鏡大明而兵戈息也。顧烽煙迄今始靜﹐豈非天下無事﹐庸人自擾乎。李眞人歸其眞﹐知古竊自知矣。洋舶故人﹐近亦招吾返國﹐敢或逗畱乎﹖」亦辭去。大師悉從海道還﹐行至中途﹐汕妮忽墮水。木蘭曰「彼亦得所﹐非水葬也。」兒魔妗俱號泣﹐木蘭曰「兩弟子猶不悟耶﹖」起立船尾﹐遙告甘君曰「仲離不合進廣州﹐請從此逝矣。」甘君知不可挽﹐揖而謝之。木蘭呼兩弟子出送﹐先推墮之﹐尋蹈海去。明化醇在別艦﹐望而大慟。獷兒曰「居濁世畢此生﹐結成是果不易﹐小司成將健羨之不暇﹐何以哭爲﹖」還入廣州﹐械送馗形於京師﹐並婁萬赤首級。區撫軍奏善後事宜﹐請立交行省﹐建節鉞鎭撫二人。郡縣名仍其舊﹐以蜀滇閩粵士人爲之。甘君皆不列名﹐殆將隱也。交蕩平﹐朝廷論功﹐將士悉蒙上賞。

噩靑气還循州﹐常越沙明從之返﹐仍捕魚﹐利達還南澳。桑附其舟返閩中﹐求旃以病乞放﹐張弓復歸京師﹐位至卿尹﹐與石玨同曹。果如斛斯期望﹐樂般自與司馬季孫明化醇還蜀﹐結茅窮性道書。獷兒送其父出門﹐忽失所在﹐人或見其來白雲山云。杜承已授京秩﹐至是請曰「某與慕煒﹐同遊而不同死﹐幽冥負之。今將入羅浮﹐冀得師承﹐講求天人之學﹐是所願耳。」慶喜謂曰「聞道易﹐返本難。」兒未速化﹐不能於君無情。請爲羅浮先導可乎﹖」

兩人並辭去﹐前後數武而不可及﹐其神人乎﹖甘君畱一疏﹐乞區撫軍代陳之﹐以白板船載黑騾﹐云將度庾嶺﹐區撫軍送之花田﹐而大金吾自此遠矣。

豈有春秋皮裏著﹐非無靑白眼前爭。

奇文反正斯爲乏﹐至道能疑不是明。

�子翩來忘喜怒﹐菌人溘逝失枯榮。

爛柯山上仙人臥﹐那得閒棋鬥死生。

醅圓氏詮曰﹕

少目爲省﹐目少爲眇﹐治天下者相臣也。相之文﹐以目近木﹐孕火之光﹐宣水之用﹐斯省身之道。孚乎九重﹐洽乎四海﹐是之謂少目醫也。

史無過於左邱﹐後人宗仰﹐所謂盲鬼目也。惟少目之醫國手﹐是非不悖於聖人﹐翊我皇刑賞﹐爲大公至正之規模﹐而盲左之心事﹐不沒於千秋萬世矣。

故曰少目醫﹐能開盲鬼目﹐一部奇書結穴。史氏自明其發源於盲左﹐而願天下相﹐天下醫之參觀而深省之也。嗚呼﹐觀止矣﹗

