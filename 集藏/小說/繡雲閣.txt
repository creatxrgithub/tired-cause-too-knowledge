

繡雲閣魏文中

繡雲閣﹝又名《繡雲仙閣》﹞版本﹕

淸同治八﹝１８６９﹞年富順縣刻本。八卷一百四十三回。作者﹕

題「正庸魏文中編輯」。魏文中﹐字正庸﹐號拂塵子。生平待考。內容﹕

敍述三緘修道﹑降妖﹑收徒﹐七竅貪名﹑求官﹑受難的故事。

第一回

聚仙臺諸眞論道虛無子四境遊神

第二回

遵師言投生擇地遊冥府奉命提魂

第三回

三緘觀劇遇狐貍七竅乘舟見毒龍

第四回

訪友人誤入仙莊遇蘇子巧生魔障

第五回

背福海三妖喪命遇不情七竅迷心

第六回

迷女色師提入夢臨渤海怪亦充仙

第七回

望紅燈誤認蘭若遊綠野忽遇仙亭

第八回

率野鬼石村排陣遇柳精泥郭爲神

第九回

朝元洞六魔擾世靈根寺三道傳功

第十回

黃河島赤鯉爲害泥丸國白鳳銜珠

第十一回

盜電光三緘負疾遊白馬萬里思親

第十二回

奉父母誠感天地讀詩書道易功名

第十三回

查良緣三請月老得王爵四失云卿

第十四回

謫遼陽情傷毒役過秦嶺念切慈親

第十五回

遇杜公山亭養疾逢匈奴塞外看羊

第十六回

羊奔澗得逢仙友虎出穴又仗神威

第十七回

轉後洞折磨苦甚訴前言贖取情深

第十八回

化仙府憑空試法出遼陽選地爲家

第十九回

集諸仙洞中議道化田翁郭外談玄

第二十回

冒三緘題詩訪友引七竅入閣言情

第二十一回

過裙山邀入洞府離沐水錯認歸途

第二十二回

棄道心皆由巧辯崇儒學幸服靑衿

第二十三回

純陽觀求桃卜卦聚陰臺遇鬼問神

第二十四回

仙緣莊夢友談道盤澗谷有怪爲鄰

第二十五回

蚌女精花中獻媚江淸道元外談情

第二十六回

討毒龍西方請佛誅水怪東海興兵

第二十七回

戰蛟王連江失計收蚌女烏澤復仇

第二十八回

白鹿洞雪中三顧黃粱夢榻上重逢

第二十九回

入靜境神能冶性居鬧市念已無塵

第三十回

珠光女魂遇靈宅郝丞相姻結探花

第三十一回

仙妖配海南上任父母沒盤澗居喪

第三十二回

易俗形拜師立髻出梓裏逐日雲遊

第三十三回

集錦村婦女遭害落花渡龍子宣淫

第三十四回

集春山狐鬼鬥法鳳儀閣師徒降魔

第三十五回

困冤魔云衣賜寶過集春鬼首拜門

第三十六回

鐵馬溪仁施鳳女銅頭鬼力戰龍賓

第三十七回

收龍子龍君設宴除道士道署停官

第三十八回

挽道心勤施苦口遊東嶽得遇神仙

第三十九回

收人妖全憑舌戰教毒虎本此仁心

第四十回

碧玉山蕉精奪纛葫蘆井金鏡迷人

第四十一回

收二翠鳳春作梗釀五毒龍子救民

第四十二回

三賢莊道止雪雹五里村法伏虹腰

第四十三回

入陰羅山猿寄信奔陽關野馬談妖

第四十四回

停雲閣談元伏虎侍郎院講義還官

第四十五回

靈宅洞羣妖畢集北鳳山二翠同修

第四十六回

過桃溪突遇野鬼遊梅峽又見人妖

第四十七回

紫泉洞獐妖避席赤水江鱉怪離宮

第四十八回

湖心亭與人說鬼江月鎭化世彈琴

第四十九回

過富山暗服芝艸行朱郭假冒土神

第五十回

遊南海蓮飛水面充白帝霞捲空中

第五十一回

誅白蟒羣妖助戰遊南嶽獨自歸鄕

第五十二回

靈宅子使妖入彀赤鯉精剖案如神

第五十三回

太倉洞淩虛寄信八卦臺道祖分功

第五十四回

遇谷神恨殄天物逢社令惡壞人心

第五十五回

釜形山黃祜爲害鼎月橋白檖生花

第五十六回

椒花子過嶺遇鱉螭蛛兒結网遮天

第五十七回

海潮峯驅龜出洞雲飛嶺見鬼燃燈

第五十八回

映月潭老龍獻紱宿云渡野鹿指迷

第五十九回

南龍郡妖害三緘北雁山詩警七竅

第六十回

講法臺羣仙顯法剖奇案七竅驚奇

第六十一回

祈雨澤神通旱魃保節婦法遣橊姑

第六十二回

絕塵山妖收吉了登天閣道伏陰魔

第六十三回

重圓山樂道爲霸三壑峽棄海稱雄

第六十四回

落雁江大戰棄海飛龍嶺義聚妖兵

第六十五回

破蓮田道友團聚誅蝦族龍女爭光

第六十六回

遊文筆得遇樂道至武庫戲戰金光

第六十七回

設筵席二翠爲主望桑梓三緘思歸

第六十八回

歸桑梓建祠睦族離盤澗傳道稱師

第六十九回

聚仙臺議傳妙道海口鎭驟遇水精

第七十回

水精王興兵復仇金輪將對敵投師

第七十一回

北海關花精問道南龍郡聖旨升官

第七十二回

離北關誤入槐市布朋風搬及諸眞

第七十三回

錦霞大破陰風陣繡霧同登道岸舟

第七十四回

夢花軒精收阿醋種艸閣仁化盜兒

第七十五回

集惡村厲鬼排陣居貨鎭仙子勸淫

第七十六回

梨花島大戰毒虎杏子山義聚羣妖

第七十七回

戰野牛苦無收伏發慈悲幸遣菩薩

第七十八回

顯佛法貪狼俯首歸舊洞諸道重圓

第七十九回

試道行設莊以待收異士談虎而醒

第八十回

元冥關賣道求友梭兒峽除暴伏彊

第八十一回

夢覺園舌擒淫婦金花庫言破財奴

第八十二回

平海怪君心寵愛入龍宮玩好難名

第八十三回

離龍宮回國繳旨敗虎陣入洞興戎

第八十四回

遊碧玉是非顚倒選北海道友重逢

第八十五回

化兒童赤松試道登仙座道祖談功

第八十六回

九頭怪出戶班師八境宮假言傳道

第八十七回

擒九頭紫霞請寶破萬頃降虛來臨

第八十八回

白兔莊農人說怪西村地老丈談妖

第八十九回

男女妖全憑舌伏牛虎鬥又遇天仙

第九十回

陰鎖亭預排陣勢古佛剎得遇須無

第九十一回

破萬鬼靈宅失利擒一鼠繡霧遭殃

第九十二回

入繡都化及陳茂到蛇嶺勸轉匪人

第九十三回

天魚池荷妖買道走馬嶺黃蝶爲仇

第九十四回

遣仙鶴指明去路恨艷冶排設色坑

第九十五回

鐵旗山老道賜寶銀瓶洞酒鬼復仇

第九十六回

銅臭陣耗星吐气烈焰關忍漢標名

第九十七回

萬星臺師徒聚首羣仙會議論傳功

第九十八回

棄海歸途遇靈宅三緘登嶺見紫霞

第九十九回

養胎嬰猿精竊道收金鐘道士拜門

第一○○回收吳子三緘巧辯設西方萬佛奇談

第一○一回施妙法靈宅縮首奏元功聖旨頒行

第一○二回數次化身勤指點幾番形變巧提撕

第一○三回試道法離奇可羨講仙蹤曲折堪思

第一○四回化賣鏡妖術解迷導遊冥仙子力勸

第一○五回門屏內巧獻瑞寶睡夢中誤認龍宮

第一○六回遊都外倏逢復禮入部衙故意談妖

第一○七回罵野道戎興邇室尋貴宦妖遇鬼頭

第一○八回鬼縫中地祗送食茅篷裏夫婦認親

第一○九回任采薪夫婦受苦思死路鬼物頻臨

第一一○回逃廬外虎狼相逼寄賢母殘毒交加

第一一一回

紫陽山持斧遇道李嫗宅悟道談元

第一一二回

收鬼物老嫗試道從赤鯉妖部生嫌

第一一三回

毒龍洞來鯉變色慈航殿虎僕爲殃

第一一四回

蝦精倏爾來解說蚌母又復遇途間

第一一五回

通天嶺夫婦同處繡雲閣仙凡分看

第一一六回

見仙子甚厭凡體遇郝相又動凡心

第一一七回

勸歸都仍享爵秩遊幻境尙自癡迷

第一一八回

貶塞外遭逢不偶遇老道拯救歸亭

第一一九回

走萬星途遇赤鯉思七竅殺動蝦精

第一二○回靈宅子暗施詭譎紫霞仙預識機關

第一二一回

集羣妖大展法術祭寶劍又復前仇

第一二二回

老猿公敗遇仙子穿雲劍收入長虹

第一二三回

長虹山誅及四惡道祖宮遣發四星

第一二四回

收靈宅道祖發落投仙師妖魄阻行

第一二五回

傳大道功分深淺遊幻境心見髙低

第一二六回

試眾子頻施妙道獨二翠得遇心魔

第一二七回

幻境中許多變化幽室內最見心性

第一二八回

墜孽海悲道空修望兒孫是心甚切

第一二九回

仁厚村重逢蔡女雲溪鎭又見故巢

第一三○回二光並試分道法雙蜂同往悟前因

第一三一回

空靈洞並陷鳳春金丹河同沈老道

第一三二回

到石穴前非痛悔遊玉女故轍仍循

第一三三回

遇熊鹿邀去野馬呼達訣迷歸狄山

第一三四回

玉鏡中難迷八道晶光內又試三鯨

第一三五回

人道中分班統試妖部內共燭同心

第一三六回

蓬廬中倏生彪虎仙府內仰若奇珍

第一三七回

獨仙根能知仙道教弟子重試徒心

第一三八回

遣彩鸞空中捧詔登八境座裏談元

第一三九回

奏上皇羣眞拜舞祈師尊同入上乘

第一四○回換骨池妖部入浴脫物殼人體長存

第一四一回

朝上皇通明拜舞封仙品人物同沾

第一四二回

送繡雲王母懿詔接玉旨上帝仁恩

第一四三回

拜聖人誇及仙子排禦駕送歸繡雲

第一回

聚仙臺諸眞論道虛無子四境遊神

黃龍初﹐道君身臨八卦臺中﹐宣諸眞而諭之曰「道本無私﹐而世之傳道者﹐何多私相授受也。」一時紫霞眞人﹑紫雲眞人﹑紫气眞人曁諸眞等伏地請曰「師言私授者何﹖」道君曰「夫道也者﹐先天地而有﹐原本气之自然以行﹐無所事事﹐至易也﹐行無奇也。胡世之求吾道者﹐不以正道是從﹐作一切非道﹐以亂吾道。旣亂吾道﹐卽壞吾道﹐所以慕吾道而學吾道者﹐終其身於非道之中﹐反以吾道爲索隱行怪之爲﹐鉤深致遠之術。流獘若此﹐不幾阻人以進道路乎﹖吾奉王母懿旨﹐欲命一弟子闡明大道於天下﹐爾等以爲如何﹖」紫霞曰「如師所言﹐是道之壞﹐壞於野方外術也。若不闡之﹐道何能明﹖願師命遣吾輩﹐以正大道於天下﹐庶使後之學道者不至再入歧途。然師不面命其人﹐則任事弗專﹐道終難還其本體。」道君曰「爾輩親受吾道﹐備嘗艱苦﹐由習而成﹐吾欲遣之﹐欲心不忍。諸弟子內﹐惟紫霞門徒最多﹐爾歸命一托化於世﹐以救正吾道﹐功莫大焉。」道君囑畢﹐退入宮中。

紫霞與諸眞人拱手而別﹐歸至洞府﹐遂登聚仙臺﹐髙豎朱幡﹐以招諸徒。但見朱幡搖動﹐仙鶴飛鳴﹐萬道祥光﹐直繞天際。各洞弟子睹而驚曰「霞彩拂拂﹐瑞气騰騰﹐自東而來﹐必是聚仙臺朱幡髙豎﹐招聚吾等﹐以示大道也。」於是虛無子﹑淨塵子﹑無垢子﹑淸心子﹑抱道子以及諸子﹐各駕祥光﹐同到聚仙臺前。

一一拜禮畢﹐鴛班鷺序﹐左右分行。紫霞眞人身居寶座﹐髙聲言曰「曩者吾侍八卦臺中﹐道君悲道不明﹐俾吾闡發於人世。爾弟子等有能代師而行者乎﹖」虛無子出班言曰「弟承師教﹐指示頻頻﹐幸而功成﹐仙品得登﹐師勞弟願代之。但不知闡道若何﹐乞師詳示。」紫霞曰「欲闡是道﹐當托生紅塵﹐由粗及精﹐由精入妙﹐爲好道者循循善誘﹐庶幾道理條分﹐道無歧二焉。」虛無子曰「天下之好道者眾矣﹐獨吾托生塵世﹐烏能逐一援引﹐同入正道耶﹖」紫霞曰「天下至廣﹐生靈至眾﹐放而言之﹐何異恆河沙數﹐不可屈指。至於引人入道﹐其間支分流衍﹐自可一以累萬﹐奚慮人繁乎﹖」虛無子曰「如是弟子托生塵世﹐道由何入﹐祈師此際詳爲指陳﹐庶免他時歧途是誤。」紫霞曰「道在人身﹐不假外求﹐以人治人﹐唾手可得﹐何誤之有﹖」虛無子曰「師言道在人身﹐宜乎不造而得矣﹐胡爲乎必使面壁功深﹐然後道爲之得﹖」紫霞曰「人之初生﹐虛靈附之﹐旣生以還﹐物欲擾之。物欲旣擾﹐先天道大不從﹐而復愈墜愈下﹐見人不見道矣。所以道者之尊又開入道法門﹐俾世之見人不見道者﹐從而入道﹐以復其初焉。」虛無子曰「以失道之人而還其載道之本﹐所以人者﹐誰爲首乎﹖」紫霞曰「入道莫先治心﹐治心乃入道之源也。」虛無子曰「治心若何﹖」紫霞曰「心爲一身主﹐如上天北極然。任雷雨風雲﹐紛擾多端﹐毫無轉移﹐而日居其所﹐眾星聽令﹐是北極𨿽無爲而若有爲也﹐有爲而亦若無爲也。所以靜而不動﹐而道無不從此出焉。人心亦北極也﹐其先使之挺立乎中﹐一切聲色貨利不能忄彩想淨﹐而天理周流﹐運行不息﹐所以運之行之者﹐子臣弟友之道也。久之﹐子臣弟友之道﹐純任自然﹐無絲忽矜持﹐則大道已得。大道旣得﹐儼若至誠﹐善必先知﹐不善亦必先知。由此而大而化之﹐卽是聖人矣。豈若世之道本不識﹐或以食臭采戰爲大道﹐養陰養陽爲人道﹐日陷此身於鬼蜮﹐求道反以背道哉﹗故師受道君所托﹐而托之於爾。爾入塵世﹐能復大道本體﹐弗使好道者誤入迷途﹐則功倍他﹐眞不可思議。」紫霞言已﹐羣眞喜曰「道再不明﹐天下幾無道矣。」言竟而散。

虛無子拜辭紫霞﹐歸洞默坐。靜塵子﹑無垢子等入而笑曰「師弟得道數年﹐大任卽肩﹐眞吾輩所不及。」虛無子曰「弟承諸兄指示﹐得受道旨﹐幸而仙班忝列﹐抱愧殊多。今師命弟此生援引好道之人﹐吾恐本根爲世所迷﹐不如坐守洞府之爲愈也。」靜塵子曰「待爾他日身入塵寰﹐迷而不悟之時﹐兄等自然隨在切指﹐引還大道﹐不過投生凡境鍛煉一番。」虛無子曰「兄等所言﹐弟自銘心刻骨至切。指迷途之語﹐須勿忘之。」無垢子曰「師弟不必深囑﹐但托生何時﹐兄等當爲一餞。」虛無子曰「弟也未入紅塵﹐思欲神遊八部﹐歷觀幻境﹐然後辭師以及眾兄﹐亦未可造次而行也。」淨塵子曰「弟若神遊四境﹐切勿與外方野道結其冤纏。」虛無子曰「吾之遊神也﹐爲道計耳﹐何暇結冤﹖」無垢子曰「冤結無心﹐每多不覺。先爲弟斟破﹐自然冤來而知所解焉。」言竟辭出。

虛無子靜坐洞中﹐神遊相外﹐俯視林林總總﹐紛至沓來﹐不爲名卽爲利﹐初未見有修眞好道者立乎其間﹐驅動云車﹐向東而去。云車剛駐息老松下﹐遙見北角白雲一縷﹐冉冉而來﹐覆於松梢﹐不行不墜。虛無子慧目凝視﹐云內立一偉漢﹐頭戴白帽﹐鱗甲滿身﹐手執金磚﹐怒目下視。虛無子曰「雲頭之上持磚而立者﹐神乎﹖仙乎﹖抑亦山精水怪乎﹖如不速隱身軀﹐仙法略施﹐死亡立見矣。」持磚者聞言﹐按下雲頭﹐立於虛無子之側﹐曰「爾乃繡雲洞中紫霞門徒﹐煉道不過百載﹐成道不過三年﹐敢任大道之傳﹐援引其世。吾聞不服﹐特來與爾試試髙低。」虛無子曰「爾欲試者何道哉﹖」持磚者曰「仙法甚夥﹐吾與爾聊化異像﹐以定優劣。如爾所化不逮乎吾﹐此道讓吾闡之。」虛無子曰「可。」持磚者大吼一聲﹐倒地化爲銅山﹐髙約百丈﹐金光射目﹐彩色炫人。虛無子暗思﹕「銅山乃鄧通之寶﹐吾且化鄧通形以破之。」意計定時﹐扭身化作富翁﹐指銅山而詈曰「老拙爲爾費盡心血﹐沒入陰曹﹐不知爾屬何人﹖今幸相逢﹐完璧歸趙矣。」銅山一躍﹐仍還本相﹐笑謂虛無子曰「爾又將何以爲化乎﹖」虛無子曰「銅山之化被吾識透﹐吾化一陣﹐爾如能破﹐願拜下風。」持磚者曰「小小道童﹐仙骨未堅﹐敢設陣門﹖老仙修道數萬年﹐豈能畏爾﹗」虛無子不復與言﹐口噓正气﹐霞生四境﹐掉身化作髙城。城辟八門﹐門內悉屬衣冠子弟﹐笑容可掬﹐分立兩旁。持磚者亦化爲靑面獠牙﹐闖地而入城門。甫近﹐一聲霹靂﹐額現斗大」孝「字﹐萬道白光﹐持磚者怯不敢入﹐繞向南行。將抵南門﹐一色藍光突從內出﹐持磚者倒退數武﹐手指城內﹐疾聲詈曰「吾今日不能勝爾﹐他年必擾爾道焉。」詈已﹐化作白气一縷﹐向西竟去。

虛無子將陣收回﹐知此地多妖﹐向南而逝。雲頭按下﹐墜於市廛﹐其間抱布貿絲之儔往來不絕。周視一徧﹐人民𨿽眾﹐俱皆徧體銅臭﹐初無一身有道根者。默然良久﹐度出市外﹐遙望蘆花一帶﹐髙插靑簾﹐心愛是地幽深﹐欲入其中一睹勝景。

舉足行去﹐則溪繞如蛇﹐兩岸翠竹參天﹐濃蔭密布﹐水聲隱約﹐忽斷程途﹐欲渡無由﹐沿岸直上。行未里許﹐捨已成焉。步過橋頭﹐粉垣在望﹐傍垣而過﹐轉至垣東﹐瞥見一石如牛﹐髙聳竹外﹐石上眠一巨漢﹐鼻息如雷。虛無子恐彼知覺﹐輕移步履﹐緩緩行之。

行至石前﹐巨漢倏立﹐顧謂虛無子曰「吾待君已久﹐君何行步如鼠﹐恐人知之乎﹖」虛無子曰「吾歸心似箭﹐故爾山水慵看。」巨漢曰「子休誑吾﹐知爾仔肩大任﹐竊欲一聆雅訓﹐俾吾得入正道之中。他日有成﹐卽君惠也。」虛無子曰「吾道尙未能明﹐何敢爲人訓。」巨漢曰「子毋謙遜﹐子欲闡道以教天下﹐何於吾而獨吝之耶﹖」遂執其袂﹐力邀入室。

虛無子見彼情詞婉轉﹐意不忍拂﹐同之而去。入室坐已﹐巨漢呼僕捧觥獻茗﹐其香撲鼻﹐非麝非蘭﹐試飲之味甘如飴。虛無子思曰「是乃紅友﹐非茗也。」忽棄於案。巨漢殷懃勸飲﹐虛無子力卻之。巨漢怒曰「吾以盛情待爾﹐爾何棄吾如遺。敢與吾一試髙下乎﹖」虛無子曰「吾與爾素無仇隙﹐相鬥何來﹖」巨漢曰「爾輩入道﹐輒鄙吾爲壞道﹔吾果爲壞道也者﹐則天旣生道﹐不應生吾﹔旣生乎吾﹐皆爲道助。天不我棄﹐爾反絕吾﹐今日相逢﹐吾正欲觀爾道爲何如耳。」虛無子知是野魔﹐避而他適。巨漢手向地指﹐倏成一湖﹐湖中浪滚波翻﹐酒气逼人﹐不堪悶絕。虛無子將欲陷身湖內﹐忙吹正气﹐倒地化爲千萬酒瓶﹐口吐金光﹐圍著湖岸。巨漢張口亂噴﹐酒墜如雨﹐酒瓶羣相爭吸。未逾一刻﹐湖已涸而無存。巨漢忿然﹐手持利刃﹐與虛無子云端大戰。虛無子力難取勝﹐化一巨饔﹐從空拋下。巨漢逃而詈曰「今朝爲爾所敗﹐他年不壞爾道﹐誓不立於天地。」只見一縷濁气﹐直向塵世散而無蹤。虛無子曰「吾又結一冤矣。將捨西北不遊乎﹐然塵世之境﹐未能歷徧﹐他日任道﹐安知何者皆敗道物也。」躊躇已久﹐轉向西北遊之。

遊至常武山中﹐席地而坐﹐耳聞山下漁鼓簡板﹐唱道聲聲﹐心欲一晤其人﹐以談妙道﹐而是人已由麓至頂﹐近前拱手曰「道兄胡來﹖」虛無子曰「無事閒遊耳。」其人曰「道兄識我乎﹖」虛無子曰「不識。」其人曰「當日兄從紫霞﹐弟從赤霞﹐爲魔妖擾亂武陵﹐吾師奉命往討﹐曾到繡雲洞搬及爾師﹐弟隨師來﹐與兄洞後一晤。自兄道成後﹐吾道亦成﹐故未與兄常相覿面。」虛無子曰「兄旣成道﹐又何遊及人間﹖」其人曰「前者僅造內功﹐而外善毫無。今之逆遊人間者﹐爲外善計也。」虛無子曰「兄何道號﹐願祈示之。」其人曰「拂塵子是也。」虛無子曰「兄今奚往﹖」拂塵子曰「將歸洞府耳。」虛無子曰「如此﹐則歸有侶矣。」遂各駕雲車﹐相依而行。

正樂意談道時﹐南北角上罡風忽起﹐旋吹旋勁﹐二子云車若不自持﹐各運正气以敵之。殊知罡風猛烈﹐竟將二子拆散。

虛無子墜至一山﹐形如鼓圓﹐靜鎭可愛。剛登絕頂﹐旁來女娘三四﹐低聲詢曰「子其駕雲車以遊空際﹐遇罡風而墜落者乎﹖」虛無子怒曰「男女各別﹐何容詢爲﹖」女娘曰「見子道門裝束﹐知爲學道者也。吾輩𨿽屬巾幗﹐亦曾道學老姥﹐子何輕於視人如此耶﹖」虛無子曰「爾學爾道﹐吾行吾途﹐李下瓜田﹐不可不謹。」女娘曰「妾見君意起憐愛﹐君見妾視如寇仇﹐彼此用心﹐何左若是﹖吾姊妹等不妨與得道之士一試法力﹐庶使天下男子知女流之不敢小視焉。」一女子曰「知道童能依吾言﹐效蘭房之雙棲﹐又何必試﹖」虛無子曰「爾屬落花有意流水﹐吾系金剛之體﹐百煉難熔。汝其遠行﹐不然法力展時﹐恐傷爾命。」女娘怒形於色﹐指地成坑。虛無子身陷坑中﹐左撞右衝﹐總不能出﹐於是口吹正气﹐化作金光。殊光愈髙﹐其坑愈深﹐用盡生平法術﹐只能出乎坑半﹐而不能越出坑外焉。

虛無子無可如何﹐踏著巽門﹐急力一吹﹐正气頻升﹐坑化烏有。

女娘不服﹐執劍相鬥﹐虛無子捏定掌訣﹐向女娘拋之。霎時雷震半空﹐女娘各吐一綫紅光而沒。

北角上突來一偉漢﹐怒气勃勃﹐吼謂虛無子曰「爾恃爾道﹐婦人女子亦不容耶﹖」舉動鐵牙板向頂拋來﹐只覺地慘天愁﹐聲如霹靂。虛無子急避云腳﹐以孝光吹去。偉漢搖搖不定﹐墜向西南﹐隱聞恨聲所言﹐皆他日壞道之意。虛無子曰「吾往素遊行﹐淸平無礙﹐何獨今日不同於昔乎﹖須至繡雲洞中﹐一詢吾師以解之。」播轉祥光﹐竟向洞前徐徐墜下。

入洞禮畢﹐呆立師側﹐啞然如不出諸其口。紫霞曰「弟子何來﹐其來何詢﹖」虛無子曰「師命弟子闡道人間﹐弟子不識人間景況若何﹐因神遊四境﹐以擬道之所闡﹐何者爲先。胡以初遇大漢﹐化銅山萬仞﹔繼遇醉漢﹐化酒海千尋﹔終遇女娘﹐鬥於霄漢﹔女娘伏矣﹐外患復加﹐幾喪其身於鐵牙板下。此何說也﹖」紫霞曰「道髙則魔至﹐無魔安能見道哉﹖」虛無子曰「是魔也﹐何法力若斯之毒乎﹖」紫霞曰「天下生靈被此四魔毒盡﹐吾道之難成者﹐皆此四魔阻之耳。」虛無子曰「四魔足以害道﹐上天諸神諸聖何不除之﹖」紫霞曰「上天之畱此四魔者﹐亦衛道意也。無此四魔﹐不足以治天下﹔有此四魔﹐乃能見道之深。學道者果將四魔降伏﹐可以入道矣。」虛無子曰「四魔不去﹐道終難入。師命吾托生入世援引好道者﹐得其正大之途﹐恐弟子法力低微﹐難與是魔相敵﹐反自墜也﹐請辭之。」紫霞曰「道君以闡道之任托師﹐師以闡道之任托爾﹐爾旣應而復攺﹐豈有身列仙班而信字亦不存乎﹖」虛無子曰「紅塵擾擾﹐陷人之坑﹐一入其中﹐四魔攻擊﹐將迷途何日返也﹖」紫霞曰「爾托化人間﹐師命爾同學諸友隨在指示﹐自然仙位可復焉。」虛無子曰「師命弟不敢傲﹐但弟入紅塵﹐師時以渡弟爲心﹐弟之望也。」紫霞曰「爾入塵凡﹐卽墜百丈深坑﹐師定以手援之﹐誓不爾負。如引人甚眾﹐師於洞外髙豎繡雲閣﹐待爾率弟歸來﹐同住閣中﹐爲不生不滅之地。」言至此﹐虛心子忽自外入﹐曰「虛無子不願苦受輪回﹐鍛煉仙軀﹐弟請代師一往。」紫霞曰「吾許彼久矣﹐爾尙有待焉﹖」虛心子見紫霞不許﹐恨虛無子淺淺道術﹐爲大道仔肩﹐他日投生﹐吾必俾彼迷途不返﹐仙根墜落﹐始遂乃心。暗抱不平﹐出洞而去。紫霞默會其意﹐慨然嘆曰「大道之難也﹐今已見矣。」忙呼淨塵子捧葫蘆出﹐傾金丹三粒﹐與虛無子食之。

食已﹐紫霞曰「服此金丹﹐仙根弗壞矣。但托化時須忌空亡﹐必擇神鑑日乃可。」虛無子謹凜受教﹐辭師歸洞。

一日﹐洞外祥光繚繞﹐光內金甲神祗﹐向地而指者三。虛無子心知師旨下促﹐托化其時﹐急請道弟道兄﹐將所居洞府托爲管理﹐一一交轄﹐拜辭紫霞曁同學諸人﹐揮淚而別。神隱云腳﹐詳擇善地以投生。

第二回

遵師言投生擇地遊冥府奉命提魂

虛無子自領師命﹐二次神遊空中﹐選視積善之家﹐以爲投生計。殊意神飛天外﹐俯察塵寰﹐散處居民。𨿽繡錯星羅﹐類皆黑霧漫空﹐毫無祥光發現。暗自思曰「此方不谷﹐非吾投生之地。」雲頭播轉﹐向西而行。西地紫霧蒙臧﹐結成一片﹐周詳審視﹐究難分善者之所居。將袖拂之﹐倏起一陣微風﹐吹紫霧爲七段﹐一段投西之北﹐三段投西之東﹐再三段旋繞空中無有定所。虛無子曰「紫霧凝結﹐其地必臧。但不能室辧芝蘭﹐安可輕將吾神墮入凡胎﹖」於是按下雲頭﹐墜於雪煉山嶺。

雲頭剛墜﹐當方見而迎曰「仙子其神遊相外﹐覽山水之奇乎﹖」虛無子曰「非也。前日道祖身登八卦臺﹐傷大道之不明﹐特聚仙眞臨臺囑咐﹐選一道根深蘊者托化入世﹐一則闡明大道﹐除卻旁敷﹔一則鍛煉仙根﹐登諸上品。有紫霞眞人者﹐道祖長弟﹐卽吾師也﹐奉命歸來﹐髙豎聚仙旗於繡雲洞外。俄而旗尖飄舉﹐霞生五色﹐金鈴響徹﹐雲集眾仙。師道其由﹐盡皆啞然不答。久之﹐呼吾至座﹐囑以投世之言。吾恐其任難勝﹐力辭弗許。紫霞曰﹕『師觀弟子中﹐惟爾道根深厚﹐闡道一事﹐輪次在爾。爾不應諾﹐必遭天譴。』吾祈師寬時日﹐四境遊神。細察紅塵﹐皆陷仙之窟。今限已滿﹐應合投生。先睹乎東﹐黑霧迷天﹔轉西而行﹐紫霧遙結﹐知西之勝於東也多矣。但紫霧入目﹐𨿽知是地爲善地﹐究不知尢善者爲誰。爾司當方﹐應識此境居民誰爲善﹐誰爲尢善﹐一一指陳﹐俾吾有地投生。他日闡明大道﹐爾功不小。」當方曰「仙子所言﹐吾何敢輕。以吾管轄計之﹐共一萬零三百六十八戶。冊中善惡注明無紊﹐敬呈仙子﹐隨所擇而投焉。」言已﹐將冊呈上。虛無子詳細披閱﹐其中八徳有缺四五者﹐有缺三四與二三者。合冊觀畢﹐絕無有八徳俱全之人。因拭淚言曰「世人多矣﹐求一全善者而不得﹐將何以復吾師命哉﹖」當方曰「八徳中能全一二﹐卽是善人矣﹐奚必求全若是﹖」虛無子曰「仙子投生﹐不過暫爲鍛煉﹐終亦必成上品。旣成上品﹐九玄七祖﹐皆可超升﹐八徳不全﹐何敢當此﹖」當方曰「如是﹐則小神所轄﹐無可以當仙子親矣。」虛無子曰「西之北其善如何﹖」當方曰「是宜詢諸北地當方焉。」

虛無子將神一展﹐向北而去﹐駐於黃鶴溪邊。見一女娘沿溪直下﹐身懷六甲﹐面帶愁容﹐頭上祥光時時出現。虛無子欲詢其詳﹐柰神人相隔﹐不能與語。口訣吟動﹐當方拜而迎曰「仙子呼小神何遣﹖」虛無子曰「特呼爾來詢此婦爲何人﹐與其人之行爲若何耳﹖」當方曰「母家耿氏﹐所配者常老次子。於歸三載﹐常子病亡﹐此婦誓守節操﹐心如鐵石﹐兼之翁姑性躁﹐每加呵斥﹐毫無怨恨。姑今疾矣﹐幾次彌畱﹐割股者再﹐有是節孝﹐神欽鬼敬。不知仙子何意於此婦而詢之﹖」虛無子當將投生事訴厥由來。當方曰「如仙子言﹐此婦功行可爲母否﹖」虛無子曰「可則可耳﹐但吾之生也﹐宜擇吉日。何日大吉﹐爾其爲吾卜之。」當方曰「是月廿三﹐乃天恩主照﹐投生此日﹐吉莫大焉。」虛無子曰「如是﹐廿三日爾來導吾常宅投生﹐毋誤此大事也可。」當方唯唯。

言談及此﹐東角上金光一縷﹐閃閃而來。虛無子以爲師遣神祗促彼投生﹐近而視之﹐虛心子也。謂虛無子曰「兄領師命托化凡塵﹐今尙濡滯在玆﹐其命不幾有負﹖」虛無子曰「師命何承負。所以不卽投生者﹐以善人之室驟未能得﹐今始得之也。」虛心子曰「誰氏﹖」虛無子曰「卽溪右常老之次媳耳。」虛心子曰「卜吉何日﹖」虛無子曰「是月廿三﹐無可待矣。」虛心子曰「兄此一行﹐功滿登天﹐不生不滅﹐吾輩庸庸碌碌﹐不知何日乃能及兄。」虛無子曰「兄道甚髙﹐卽不鍛煉﹐亦是上品。」虛心子未及回言﹐虛無子已神飛天際﹐歸得洞府。眾友問其投生有地﹐皆煮黃粱以爲賀。

無何﹐廿三已至﹐虛無子拜辭紫霞﹑眾友﹐直投常宅。未見當方﹐口訣一吟﹐當方由常宅出。虛無子曰「命爾導吾﹐爾其忘耶﹖」當方曰「吾候久矣。仙子不至﹐恐其別有所投。轉瞬間一道祥光落於宅內﹐小神驚而入視﹐而牀頭呱呱﹐已產子焉。」虛無子曰「此何鬼妖﹐竊吾投生之所﹖」袖中默會﹐知是虛心子﹐跌足言曰「吾今而知言宜謹也。」當方慰之曰「別豈無善地乎﹖」虛無子無可如何﹐只得神立雲頭﹐又往異地而擇之。

向南四望﹐遙觀南面黑霧內白光突起﹐挺立千尋。神墜其間﹐乃一帶柳林﹐林外翠竹靑松﹐交相掩映﹔轉從東去﹐紅垣在目﹐耳聞垣內書聲隱隱。當誦口訣﹐當方見而跪迎曰「仙子何來﹖」虛無子曰「吾見此宅白光挺立﹐不識宅中有何善人﹐特呼爾而一詢耳。」當方曰「是宅李翁所住。翁世代孝友﹐故有此光。」虛無子曰「翁有子乎﹖」當方曰「只一子﹐名榮慶﹐年始十六﹐已服靑衿﹐今三旬矣﹐因科名未就﹐尙日日吟哦。仙子所聞書聲者﹐卽其人也。」虛無子曰「榮慶有幾子耶﹖」當方曰「弄瓦者一﹐弄璋尙有待之。」虛無子喜曰「吾欲入世投生﹐此宅正合吾意。」當方曰「論翁富豪﹐可甲一郡﹔論翁孝友﹐可以動天。仙子如欲投生﹐則榮慶之妻已負孕十月矣。」虛無子曰「果爾﹐吾筮吉臨塵﹐爾可爲吾先導。」當方諾﹐虛無子遂隱神光於宅內﹐候其時至而蒂落焉。

韶光易逝﹐誕期已臨。無垢子忽然而至曰「吾奉師命來與爾言。爾入胎降地時﹐須將『塵根易墜﹑仙體難還』八字﹐常記於心﹐切不可稍去諸懷以自誤也。」言已﹐乘雲而去。虛無子謂當方曰「投生是其時乎﹖」當方曰「是其時矣。」虛無子卽赴母懷﹐霎時墜地。

丫輩見產麟兒﹐喜報李翁﹐翁命僕婦溫水洗潔。洗左能以左臂就洗﹐右亦能以右臂將﹐僕婦笑曰「始出母懷﹐似知人事﹐此子後日的是非凡。」及母以乳哺之﹐不食﹐再哺﹐再不食。母驚曰「兒有疾耶﹖何乳之不食也﹖」其子答曰「兒無疾﹐只畏將師父『塵根易墜﹑仙體難還』八字忘卻﹐故口常誦而忘饑耳。」其母駭而他適。家人驚詢﹐母以乳子能言告﹐自此畏近其子矣。李翁聞之異﹐於門外詢曰「汝妖乎﹖鬼乎﹖可爲吾告之。」其子曰「吾非妖鬼﹐乃仙也。」翁曰「仙子何入凡胎﹖」其子曰「爲闡道計﹐不得不然。腹饑矣﹐母可以胡麻飼我。」李翁駭﹐家人亦駭。僕婦曰「此必怪也﹐不除終爲家害。」丫環曰「相公望嗣多年﹐如其死之﹐安知復能產子否也。」僕婦曰「乳子能言﹐千古罕有﹐畱之﹐始而以言駭人﹐終而以口噬人矣﹐吾輩安能逃乎﹖」丫環曰「此必世之多言而辯者﹐初來投生﹐尙禁不慣嘴兒﹐不如畱以長成﹐爲吾鄕作一說客。」僕婦曰「乳子卽能嚼舌﹐待長成時必顚倒此方是非。且請之翁﹐看將若何﹖」翁曰「誅之。」僕婦聞言﹐撩袖之室。乳子曰「爾色怒甚﹐意欲何爲﹖」僕婦曰「誅怪耳。」乳子曰「爾乃眞怪﹐不自誅己﹐反欲誅吾耶﹖」僕婦曰「吾怪安在﹖」乳子曰「絕人血食﹐毒如蛇蠍﹐非怪而何﹖」僕婦忿然﹐以手緊逼其喉﹐乳子气無所伸而命絕。

魂離軀殼﹐暗自恨曰「不生爾室﹐別豈無可投之家乎﹖」遂離李宅﹐向前徐行。

約行十里﹐見數童子遊戲松下。虛無子亦坐於是﹐謂童子曰「爾輩在此何干﹖」童子曰「遊戲耳。」虛無子曰「手執花幡﹐又將何用﹖」童子曰「引魂耳。」虛無子曰「職司引魂﹐吾問爾陰曹究何光景﹖」童子曰「陰曹地面﹐寬闊無際﹐隨所之而皆有勝境焉。」虛無子曰「吾與爾輩偕行可乎﹖」童子曰「有胡不可﹐但不知爾屬何界人物﹖」虛無子曰「平常者流﹐何足掛齒。」童子曰「如是隨吾行之。」路過火風山下﹐遙見猛火飛逐行人。虛無子駭然曰「是火也﹐胡爲乎向人而逐乎﹖」童子曰「火由地生﹐蓋自天派﹐司火神將﹐管束嚴謹﹐火亦不敢肆焉。其向人而逐者﹐是人在世必忤逆父母﹐不顧庭幃之養﹐沒入此間﹐猛火無故飛騰﹐毀濫身軀﹐以昭逆報也。」虛無子立視良久﹐童子催促前進。

行至寬廣之地﹐見一犢髙大異常﹐凡遇來人﹐觸之以角﹐觸碎而食﹐喉似雷鳴。虛無子曰「犢厲如是﹐其殆世之稱犟犢而不通人事者歟﹖」童子曰「君言過矣。」虛無子曰「以吾思之﹐世之一理不知﹐橫逆加人﹐而自號爲豪傑者﹐比於是犢﹐殆有甚焉。」童子曰「是犢也﹐陰曹特設以報食犢脯﹑殺犢軀者﹐世豈有是犢哉﹖」虛無子曰「爾之言犢﹐吾已知矣。而左旁犬子盈千累萬﹐遇人而嚼者﹐其亦世之守財犬以及騰口食人者所化歟﹖」童子曰「否。是犬也。天地生之以報擊犬而食犬者也。」虛無子曰「前之暗無天日﹑黑霧彌漫者﹐卽世所謂枉死城耶﹖」童子曰「然。」上之騰騰紫气﹑音樂嗷嘈者﹐又何所哉﹖」童子曰「升仙國耳。」虛無子曰「升仙國中何榮若此﹖」童子曰「人生斯世﹐能惇倫紀﹐見善卽行﹐縱不能拔宅飛升﹐亦必名列仙班﹐以彰爲善之報。」虛無子曰「升仙之說﹐其在是矣。前山古洞中龜行如蟻﹐是物也﹐何如是之多乎﹖」童子曰「是洞由轉輪車內而出﹐龜也﹐其實皆人所化耳。」虛無子曰「人胡以化龜耶﹖」童子曰「世之毀人器具而匿其形者化之﹐交友不信﹑遇患難而縮首者化之﹐不顧廉恥﹑一味縱淫薦枕﹑詠及新臺者化之。」虛無子曰「北面矮室內剖人腹而抽其腸者﹐何哉﹖」童子曰「世之使詐懷裏而害人性命者﹐剖之也。」虛無子曰「山麓牛馬成羣﹐又來何自﹖」童子曰「此則世之痞騙錢銀而離人妻子﹑間人骨肉者所化焉。」虛無子尙欲問詢﹐童子曰「陰曹之事﹐一言難盡﹐一時難窺。爾欲何之﹐吾將歸矣。」撒手而去。

虛無子途程不識﹐左走右奔﹐適被銅頭鬼王見之﹐知爲仙子臨凡﹐眞性迷卻。竊自喜曰「吾專司七百里野鬼﹐難以統攝﹐不如收此人於麾下﹐伏彼珊珊仙骨鎭壓鬼魂﹐俟到時有可乘﹐好統吾部屬投生﹐以爲世擾。」計議已決﹐化一少年男子﹐約與偕行。虛無子正畏迷逃難返﹐當卽隨歸鬼窟。投生闡道之命﹐自此已忘。

紫霞眞人默會得知﹐遂書法旨﹐命淨塵子身入冥府﹐提返眞魂。淨塵子得命前來﹐直向鬼王索齲鬼王曰「吾奉玉旨管轄鬼魂﹐政務甚煩﹐何時得遇上界仙子﹖」淨塵子曰「爾言未遇﹐胡鬼窟中一縷祥光﹐直射窟外﹖」鬼王曰「祥光發現﹐卽仙子哉﹖鬼中能存善念﹐又豈無祥光乎﹖」淨塵子見其言語支吾﹐將麈一揮﹐鬼王連跌二次﹐忙將陰風駕動﹐與淨塵子斗於天半。酣戰良久﹐鬼王力不能敵﹐取出觸仙銅錘﹐向空拋之。淨塵子敗回洞府﹐稟之紫霞。紫霞乘五色祥雲﹐直逐鬼王。鬼王不服﹐復與相鬥。紫霞怒﹐拋下紫霞瓶﹐吞鬼王於瓶內。鬼王於內一變﹐化蠅而逃。紫霞口吐金光﹐照耀大千世界。

鬼王知難逃遁﹐手捧玉旨﹐竟到淩霄﹐奏紫霞恃仙欺鬼。紫霞隨至﹐俯伏金階﹐將闡道源流曁鬼王隱匿虛無子之情﹐一一奏之。上皇斥責鬼王不應匿闡道仙眞﹐打入陰幽受罪﹐敕將虛無子眞魂提出﹐以便臨凡。紫霞得旨﹐金光下照鬼窟﹐羣鬼護送虛無子而來焉。

虛無子見紫霞眞人﹐似曾相識﹐而又忘之者。紫霞拍其額而呼曰「塵根易墜今何墜﹐仙體難還務要還。」虛無子聞此二語﹐恍然悟曰「爾吾師耶﹖吾何護世而猶在此耶﹖」紫霞詳言所以﹐且曰「生限已違一次﹐爾宜急急投世﹐毋得再誤焉。」虛無子曰「紅塵甫入﹐首迷之厲如斯﹔若久在人間﹐其迷我者更不知何如也。吾不願入世矣。」紫霞曰「前諾後悔﹐有是理哉﹖」用袖揮之﹐虛無子神飄天外﹐倚云而泣曰「仙降紅塵﹐欲得一生﹐而艱難若是﹐豈吾非仔肩大道者﹐而乃有此挫折也。」正悲泣間﹐赤霧眞人穿雲而至﹐笑謂虛無子曰「爾尙在仙界耶﹖」虛無子立道其由。赤霧曰「乳子能言﹐人多爲怪﹐見怪思斃﹐常情乃爾。如再投世﹐須謹言焉。」虛無子曰「善家難得﹐今古同慨﹐又將誰投﹖」赤霧曰「自孩軀喪後﹐吾命仙童納丹口中﹐俟爾二次神附其體﹐奚必另擇他所乎﹖言訖﹐卽導虛無子直投孩墓。

榮慶妻自知子嗣艱難﹐日守孩墓﹐泣曰「爲娘艱於得嗣﹐兒卽早言﹐亦願撫之。此皆僕婦斃兒﹐悔何及乎﹖」倚墓而泣﹐已歷半月。是夜更深﹐赤霧呼雷劈開孩墓﹐暴其軀於荒野﹐遣羣鶴展翅覆之。次日﹐榮慶妻率丫環數人﹐又臨墓所獻果品之屬。剛至其地﹐羣鶴飛鳴﹐乳孩呱呱。丫環驚而近視曰「公子生矣。」榮慶妻喜出望外﹐急抱歸去。李翁恐爲家害﹐令居異地。候至數日﹐無異常孩﹐始命歸來﹐同居一室﹐竟至七八載未嘗出一語焉。李翁以爲啞也﹐更其名曰三緘。三緘樂觀書史﹐日夜不倦。翁惜其啞不能言﹐爲之廣積陰功﹐以祈神佑。

祈禱甚久﹐毫無應驗﹐已置諸度外矣。

是歲﹐李翁七秩虛度﹐徧辭賓客﹐以酒燕之費爲寒衣之施。衣始施余﹐門外來一老道﹐鳴木魚唱偈。李翁迓入﹐食以齋供。

食已﹐詢及龍孫﹐翁以啞不能言爲終身恨。老道曰「是何足憂﹖今夜命彼同吾一室﹐明晨卽能言矣。」李翁如命。老道於人靜候﹐私謂三緘曰「爾何不言﹖」三緘曰「言恐必死。」老道曰「向之言太早耳﹐今其時矣。」李翁聞之﹐悉入室﹐喜曰「孫能言耶﹖」遂命家人厚備禮儀以謝老道。老道曰「謝吾不受。他年如許爾孫與吾結冰水之緣﹐其願足矣。」言罷﹐飄然而去。

李翁於是命子榮慶聘請名士﹐以訓三緘。

第三回

三緘觀劇遇狐貍七竅乘舟見毒龍

榮慶自三緘能言後﹐急欲聘一品學兼茂之人﹐以爲館師﹐而驟不能得。

韶光易逝﹐三緘年已十二矣。時逢春正﹐客來不速﹐詢其鄕貫﹐乃西省秀士﹐遭兵燹而流離在外者。榮慶見其溫文爾雅﹐吐屬不俗﹐遂約戚友子弟﹐師事其人於別墅。三緘性最聰敏﹐誦讀數載﹐文理精通。先生無不以大器期之。父母鐘愛甚深﹐不忍驟冀其成。在館月餘﹐必命家人呼歸﹐餌以美味。凡三緘所欲﹐靡不如意而予。

裏有古剎﹐名埋龍觀﹐每歲春耕﹐村人演劇敬神﹐祈求歲稔﹐歷數十載以爲陳規。四月望日﹐是剎演劇﹐正值三緘歸家﹐父母恐其得聞外出閒遊﹐變遷心性﹐祕囑僕輩掩其演劇之談。

三緘在家數日﹐故未聞之。一日心忽不樂﹐呼春童小僕﹐偕彼遊園玩賞﹐以遣愁懷。春童聞呼﹐遂攜茶鐺﹐步履相隨。行至園中﹐極目望之﹐惟紅橊甚艷。三緘手舞足蹈﹐扳枝摘下數朵﹐意於持歸館內養之於瓶﹐心戀紅橊﹐畱連不捨。春童曰「公子何喜此花如是﹖」三緘曰「紅橊開放﹐依天時而得地力﹐兼之鮮姘奪目﹐毫塵不染﹐吾故喜之。」春童曰「僕聞女貌如花﹐設有女色當前﹐艷若紅橊﹐恐公子心中不捨更甚。」三緘曰「橊花艷色﹐自天而生﹐豈有女子容顏艷逾花色﹖」春童曰「殆有過之。」三緘曰「是說吾未之信﹐爾烏得彊辯如此。」春童畏而不語。

三緘見日西墜﹐亦惰遊將歸﹐徑由紫荊樹下。春童攜鐺﹐忽觸花枝﹐鏗然作響﹐笑曰「是鐺之聲﹐眞無異埋龍剎之樂器。」三緘曰「埋龍剎內樂器何來﹖」春童曰「里人祈年演劇﹐僕昨日命奉公公﹐專送禮儀到姑祖家下﹐轉至剎內觀望片刻﹐是以知之。」三緘曰「演劇者所演何事﹖」春童曰「演古人之成敗興衰﹐象其形而舞之耳。」三緘曰「如是﹐待吾明日與爾往觀。」春童跪而稟曰「演劇一事﹐公公切囑勿泄﹐公子聆僕言而欲往﹐僕必受笞楚矣。」三緘曰「吾不言爾所道﹐吾自知之﹐吾自往之﹐與爾何尢﹖」談談論論﹐已至堂前﹐父母早囑家人設膳以待。三緘食後﹐神倦而臥﹐父母亦歸寢所。

是夜月影微明﹐春童復遊園內﹐見紅橊枝下﹐一白髮老叟手持竹杖﹐怒目言曰「爾春童耶﹖」應之曰「然。」老叟曰「爾公公戒勿以演劇事聞之公子﹐爾何違命﹐盡吐其實﹖」春童曰「一時失口耳。然吾家公子卽觀劇一二日﹐何礙之有﹖」老叟曰「吾與爾囑﹐公子觀劇﹐切不可許爾歸稟公公﹐須力阻之。他日大道成時﹐功亦不小。」春童曰「爾爲誰﹐其殆盜類乎﹖」老叟曰「吾非盜類﹐久坐園中。」春童曰「何昔未一見﹐而今始見之耶﹖」老叟不答﹐直向花臺趨去。追蹤而往﹐他無所見﹐惟花枝露滴﹑葉捲陰風而已。春童毛髮俱豎﹐急將柴扉掩卻﹐歸臥牀頭﹐心念老叟所言﹐愁思不斷﹐但輾轉設策﹐以阻公子觀劇之行。久則力倦神疲﹐沈沈入夢矣。

埋龍剎外有一古洞﹐深不可測。洞之左右林木茂密﹐往來樵子常於洞下息肩﹐每見洞中狐貍出入﹐而以爲山深野曠多有此種﹐亦不畏之。殊知此洞老狐能化人形﹐久有出塵之想﹐柰機緣未就﹐埋沒其間。四月中旬﹐老狐壽期﹐凡百餘里山精木怪﹐皆稱觴拜祝﹐宴罷而歸﹐獨一女狐欲去仍畱者再。老狐詢曰「爾何洞仙子﹐何眾皆去而獨遲遲其行耶﹖」女狐曰「吾乃云封洞老狐次女﹐小字橊姑﹐道積數百年﹐恨其異類長居﹐不能獸皮脫去。望狐姑垂憫﹐指點迷途﹐倘得功成﹐恩銘肺腑。」老狐曰「爾求指示﹐爾亦知獸類成道﹐與人類成道進修𨿽別﹐及其成功則一乎﹖」橊女曰「獸類進修﹐吾久知矣﹐而成道之說﹐則未嘗聞。敢祈狐姑明以教我。」老狐曰「成道之說﹐人類在乎功深。煉得精气神團團聚聚﹐堅如玉﹑潔如水﹐一旦出神﹐將四海九州島﹐自不難一蹴而及。所以水不能溺﹐火不能焚﹐皆凝聚功深﹐乃能如是。至於異類成道﹐有自煉而成者﹐有竊人精以補己精而後成者。夫竊精成道﹐𨿽屬快捷方式﹐究有害於人﹐此道斷不可行之。」言猶未已﹐橊女曰「狐姑之言快捷方式者﹐亦如人類之旁門異道而采戰食臭者乎﹖」老狐喜曰「爾聰敏如斯﹐成道終有可望。」橊女亦喜己求道﹐頗得其妙於狐姑﹐乃拜謝指點之恩﹐乘風而返。

剛至五老山巓﹐見一隊女娘遊於山半。橊女庸心細察﹐是非人間女眷﹐似亦同類而未出塵世者﹐因將妖風撤去﹐徐徐墜下﹐雜入隊中。諸女娘亦未驚覺﹐共登峯頂﹐息於松蔭。先一女娘倚松而眠﹐嬌容媚態﹐無殊西子﹐笑倚牀頭。羣女至玆﹐皆拜跪於其前。拜已﹐松下女娘曰「爾輩來從何自﹖」羣女曰「山半閒遊﹐采果屬而充饑耳。」女娘曰「平日教爾輩苦煉道功﹐惰而不勤﹐故精气散溢﹐口食之物不能禁之。吾不食果屬已十餘載﹐精神尢加健旺者﹐豈有他哉﹐气足故也。如得一仙骨兒童配爲夫婦﹐成吾大道﹐只在轉瞬。較諸爾輩﹐不相去什佰乎﹖」羣女曰「松姑何不一覓其人﹐以成仙品﹖」松姑曰「吾遊神默相﹐其人已得﹐所恨者常在學館不能驟奪之歸。」羣女曰「學館內諒無神祗管轄﹐奪之何難﹖」松姑曰「彼師乃淩虛眞人所化﹐道法極大﹐難與較量髙低。如有隙可乘﹐妖風捲入吾洞﹐媚以色態﹐必盜其精以煉吾精﹐而仙境可登﹐紅塵可棄矣。」羣女曰「是人爲誰﹖」松姑曰「此地多妖﹐吾若漏泄﹐恐被先奪﹐而吾道難成。」羣女曰「松姑道髙法熟﹐何妨言及﹐俾吾等一識其名。」松姑曰「是人名喚三緘﹐其姓吾且祕之。」甫言至此﹐口呵靑气﹐直入雲霄。

松姑隨气而升﹐移時已渺。橊女亦乘風歸洞﹐入面老母﹐備道松姑之言。老狐驚曰「道君慮大道不明﹐欲闡其說﹐以除異道於天下﹐始造繡雲閣數十楹﹐爲羣仙他日居之。紫霞眞人奉道君命﹐徧選弟子有能任此職者﹐投生人世﹐爲闡道倡。門徒𨿽多﹐半皆根基淺陋﹐不能肩此巨任。獨虛無子歷世十八﹐皆爲孝友﹐今劫玉樓有分﹐詔爲仙眞。惜煆煉未深﹐終不免紅塵一轉。羣仙議定﹐下世仍如凡胎﹐以闡道旨﹐待道闡明﹐收入繡雲閣中﹐永不墮落。凡我同類﹐俱當保之護之﹐妖狐何敢盜其精而奪其人﹖吾欲將身隱於三緘宅前﹐以爲左右護持﹐爾願去否﹖」橊女曰「願。」於是母女乘風而至三緘之宅﹐畱心保護﹐不敢疏虞。

松姑日在雲頭偸覘﹐欲得三緘爲配﹐以成大道。忽值三緘瞞彼父母﹐獨向埋龍觀觀劇遣愁。止止行行﹐遙聞一陣香風﹐似桂非桂。三緘訝曰「是非秋也﹐桂胡爲而噴香若是﹖豈山野之地﹐別有如桂而放此異香者乎﹖」正疑間﹐松姑已在雲頭﹐望見三緘仙風道骨﹐心甚不捨﹐遂呼小狐化作丫環﹐隨彼緩緩墜於三叉。三緘追香而至﹐見二幼女並坐道旁﹐媚態嬌容﹐古稱美人亦所不及。三緘暗想﹕「閨中少女亦樂觀劇﹐殊少家法﹐然瓜田李下﹐須避嫌疑。」急急轉身﹐斜向左行﹐松姑忙遣丫環阻其去路﹐托問姓氏於鄰家。三緘恐被人見﹐反生譏談﹐若爲父母所知﹐難免受責﹐置之不顧﹐低頭鼠竄﹐竟向埋龍剎內而來。其時梨園子弟正演《藍橋》一曲﹐觀劇者無不疊肩誇賞。

三緘自思有陰陽然後有男女﹐男乘天地之陽气而有﹐女稟天地之陰气而生﹐何梨園矯揉造作﹐以男爲女﹐而變陰陽之妙﹐心甚非之﹐意欲出剎歸舍。剛出剎門﹐三叉路前之嬌女已至﹐瞥見三緘﹐笑容可掬﹐曰「公子觀劇未終﹐何歸之早﹖」三緘不答﹐默向坦途急走﹐松姑亦隨後急行。

行未數程﹐將近三緘宅舍﹐松姑口吹靑气﹐迷其歸路﹐三緘繞向南去。松姑捏定手訣﹐妖風震動﹐竟將三緘捲入洞中。

橊女見得靑气旋繞﹐知有狐怪半空遊行﹐亦起妖風遊於空際。

俯視良久﹐知松姑肆虐﹐將三緘迷負歸洞﹐忙稟老母﹐同至松姑洞前﹐婉言以諭曰「大道之成﹐成於功深﹐壁面九年﹐河渡一葉﹐原有自然功效。若利己損人﹐卽道能成﹐終非至道﹔況三緘命奉上天﹐仔肩闡道之任﹐爾如毒之﹐豈能爾容﹖不如同心保護﹐弗使山妖水怪毒其身軀﹐俟大道闡明﹐爾我功亦不小。」松姑怒目詈曰「爾未先得三緘﹐其心不服﹐因假托是說以誑吾耶﹖吾心豈爾輩所能轉乎﹖」橊姑母女知松姑急於成道﹐難醒以言詞﹐忿入洞中奪取三緘。松姑持劍相鬥﹐橊女與母執戟同攻﹐一時大起狂風﹐林木摧折。酣戰良久﹐松姑力怯﹐手訣向南一指﹐羣妖共至。橊姑母女見彼爪牙甚眾﹐敗出洞外數十餘里。

橊女息定﹐謂其母曰「松姑如此猖獗﹐將何妙策以救三緘﹖」老母遲遲言曰「淩虛眞人化身爲三緘師﹐試往告之﹐看彼以爲何若。」言已﹐乘風急返﹐墜於館前。無如館外毫光直射云表﹐身不敢近﹐欲訴無從。久之﹐橊女曰「兒聞李翁園內社令尊神﹐設自上天以保三緘者﹐吾母女胡不向彼告之乎﹖」母曰「然。」遂同至園﹐告之杜令。杜令聞說﹐當稟眞人。眞人曰「此系闡道者應受折磨﹐吾自有以處此。」杜令復將橊姑母女保護三緘事﹐一一言之。淩虛曰「彼獸精也﹐能知衛道﹐頗有功勛﹐他日大道闡明﹐亦屬道中之士。爾歸寄語﹐須宜急煉本根﹐以待其成焉。」杜令歸告母女﹐母女樂﹐同入本洞煉道不出。

三緘父母自失兒身﹐四處訪尋﹐渺無音信﹐不知不覺已三日矣。計無所出﹐只得遣僕告之館師。淩虛囫圇慰之曰「爾毋憂之﹐不久自返。」然日復一日﹐終是雁斷天邊影﹐月沈水底時。父母莫可如何﹐惟有朝夕悲啼﹑倚閭盼望而已。

時至四月下旬﹐忽聞雀噪庭前﹐犬吠門外﹐家僕出視﹐嘩然報入曰「公子還矣。」三緘父母疾趨出視﹐果見一子﹐年齒與子相似﹐而舉止亦如之。父母喜出望外﹐以爲子也﹐近視則非。詢其爲誰﹐其人曰「吾族常氏﹐父號國用﹐沒已久矣。」詢其何名﹐其人曰「小字七竅﹐孀母只吾一人﹐恐壯盛時壞此虛靈﹐故以七竅名之﹐呼吾名正以警吾心耳。」詢其爲何至斯﹐七竅曰「因自舅氏家歸﹐道途遼遠﹐腹中饑甚﹐特來翁府祈賜一餐。」三緘父母聞其所說﹐心甚憐憫﹐忙導之入﹐與以酒食。食已欲去﹐則大雨如注﹐遂宿於其家焉。三緘父母目見是子﹐心念伊兒﹐愈加悲痛﹐爰命僕婢重整盤餐以待之。適館師來家﹐見七竅而驚曰「此吾徒侄虛心子也。彼亦投生塵世﹐虛無子又多一壞道人矣。」乃乘三緘父母之內﹐以手加其額而拍之﹐曰「爾識吾否﹖」七竅茫然﹐惟雙目瑩瑩﹐呆視淩虛不置。淩虛笑曰「爾何偸生塵世﹐欲壞人道﹐以泄己忿﹐不知已先自壞其道矣。自壞安在﹐卽爾塵世投生﹐敗徳喪心﹐仙根墮落﹐是卽自壞也。爾如將泄忿之衷﹐易而爲輔道之念﹐尙有進境﹐不然必殆。」七竅聆言﹐若有所思﹐然自凡胎一轉﹐中多隔膜﹐不及爲仙時之虛靈不昧焉。淩虛指點數語﹐七竅未能了了﹐家僕已導入書齋安臥而去。三緘父母觸景傷情﹐泣向館師而求子歸之計。淩虛曰「是不難﹐吾代爾子卜筮久矣。過此七日﹐自然歸來。」言已﹐仍歸館內。

次早晨餐後﹐七竅辭去。時交滿月﹐淩虛暗化一鷹﹐飛至松姑洞前﹐以觀動靜。殊知洞深莫測﹐窺覘半日﹐毫無形影。

淩虛易鷹爲鼠﹐直入洞中。見得三緘與松姑奕﹐片刻之際﹐松姑累負數子﹐笑曰「郎君奕已習精﹐可無敵於人世。」三緘曰「吾來爾洞﹐歷日久矣﹐意欲歸稟父母﹐然後擇其婚配﹐可乎﹖」松姑曰「再遲三日﹐卽導郎歸﹐但此三日內妾有遠行﹐郎毋出洞閒遊﹐恐爲山妖攫去。」三緘諾。松姑囑罷﹐出洞速去。

三緘獨坐無聊﹐呼一小奴而詢曰「爾松姑何往﹖」小奴曰「南海。」三緘曰「往彼何事﹖」小奴曰「約與羣仙子遨遊爲樂耳。」左有靑衣女娘﹐愼獨少言﹐志气若超出乎羣婢者。三緘謂小奴曰「靑衣女婢﹐彼何人哉﹖」小奴曰「彼乃雪屏山洞仙長﹐松姑前日與戰七晝夜﹐擒獲歸來。自入洞中﹐𨿽任役使於松姑﹐原非彼志。」三緘曰「爾且呼來﹐吾將詢之。」小奴卽向靑衣連聲呼曰「蓮娘來﹐蓮娘來﹐公子欲有所詢焉。」蓮娘曰「以闡道之身﹐墜於獸類﹐不思插翅﹐反與狐羣共相笑談﹐其負天命甚矣﹐尙有何說向人告訴乎﹖」三緘曰「吾非不欲逃出陷阱﹐柰引導無人耳。」蓮娘不復言﹐緩步近前﹐低聲謂曰「爾暫入祕室﹐吾將小狐迷卻﹐有言告君。」三緘入﹐蓮娘作法﹐小狐盡入夢中。於是蓮步輕移﹐度入祕室﹐泣謂三緘曰「吾習梨山正道已數百載﹐只冀掃盡妖狐﹐以開獸類仁心﹐以除人間大害。不意一時失察﹐墜落於此。

爾亦任肩闡道﹐後乎吾而墜斯者﹐可見正道當絕﹐而異道當興矣。松姑異道﹐狐也﹐心恨正道﹐先擒吾而及爾﹐天下正道孰能闡之﹖」言此大慟。三緘亦哭泣不止。蓮娘曰「松姑此去﹐原非好意﹐彼久向虎頭山嶺﹐搬弄飛天雄虎來噬吾與爾焉。」三緘泣曰「爾不思逃乎﹖」蓮娘曰「吾固能逃﹐但弗利爾﹐吾不忍爾入虎口﹐故遲遲於此﹐乘隙與爾言之。」三緘聞而駭然﹐跪求援救。蓮娘曰「松姑異道精通﹐兼有虎妖相助﹐吾能逃去﹐實不能救爾﹐如之柰何﹖」三緘曰「吾與彼何仇﹐彼必以毒心加我﹖」蓮娘曰「異道中人﹐原與正道不合。且彼欲盜爾精髓﹐以求速效﹐爾抵死不如其意﹐是恨中添恨﹐仇外添仇﹐不碎爾屍﹐其心何滿﹖」三緘愈駭﹐牽衣號泣。蓮娘無柰﹐辟門而遊。突見一綫晶光﹐馥气凝人﹐默會移時﹐知有仙眞到此。轉入祕室﹐謂三緘曰「洞中仙子已臨﹐爾有生路﹐須念吾一番指示﹐方便數言。他日有成﹐或可爲闡道之一助。」三緘喜甚﹐謂蓮娘曰「仙眞安在﹖」蓮娘曰「爾被毒時﹐彼自爾救。」三緘於是靜坐以待﹐蓮娘左右弗離以衛之。

次日﹐洞外腥風大捲﹐松姑果偕一巨漢入洞﹐吼謂三緘曰「爾爲吾配﹐吾方爾容﹐倘仍推托如前﹐虎必噬爾。」三緘不允。巨漢化爲虎形﹐直撲三緘。蓮娘掉身﹐化作鐵圍﹐以擋飛虎。松姑怒﹐手執鐵錘﹐重若泰山﹐向圍力擊。圍破﹐蓮娘無策。淩虛急急呵動道气﹐滿洞金光﹐飛虎﹑松姑化爲黑气﹐奔出洞外。淩虛手持斬妖神劍﹐與之鬥於空際。二妖知不能敵﹐向西而遁。

淩虛轉回洞內﹐呼出三緘。三緘叩謝畢﹐稟及蓮娘﹐淩虛繪一靈符﹐與彼吞之﹐以助法力。蓮娘辭去﹐淩虛亦渺﹐三緘望空拜謝。尋途歸裏﹐父母欣喜不盡﹐仍命從師館內﹐禁不外出。

七竅自離三緘府宅﹐行至中途﹐忽被狂風將身吹至天半﹐約有數刻﹐始落平原。詢其家鄕﹐已隔數百里﹐然歸路必由水道﹐方能便捷。他日行至演水﹐浪巨不息。眾舟人曰「殆矣﹐此江毒龍﹐每歲一出﹐必攫人數百﹐以肆鯨吞。今日浪巨如斯﹐正彼肆虐時也。」七竅聞之駭﹐犬臥艙中。無何﹐舟翻數十隻﹐呼救者悲聲不斷﹐慘切堪憐。紫霞眞人閒遊天外﹐見之弗忍﹐因自嘆曰「江淮有此毒龍﹐則水必揚波﹐人心有此毒龍﹐則道無所就。吾恨已久﹐誓必除之。」當卽按下雲頭﹐持劍向空擲之。劍入江內﹐將毒龍斬首﹐波浪遂平。演水舟人救活無算﹐焚香拜謝﹐陳祭牲酒者﹐實繁有徒。七竅得以生還﹐歸程緩緩。

途遇一道﹐皤然老矣﹐見七竅而語之曰「公子觀書﹐須與三緘同師﹐方能入道。」言罷飄然竟去。七竅歸﹐徧訪三緘﹐未知相聚同堂在於何日。

第四回

訪友人誤入仙莊遇蘇子巧生魔障

七竅日思三緘﹐恨不能一時晤對﹐因稟告乃母﹐以爲徧訪計。其母禁之曰「春風滿面﹐皆爲朋友﹐何必僅以三緘爲念。

況吾年已老﹐兒訪友遠出﹐原無定所﹐倘有不虞﹐恐抱恨終天﹐悔無及矣。不如就塾從師﹐早晚得依膝下﹐以娛老母﹐是卽兒孝之大焉。」七竅曰「吾親尙康彊無恙﹐待兒出訪﹐以一月爲期﹐歸裏閭時﹐諒不至庭枯萱艸。」乃母見其去心已定﹐不忍拂之﹐命彼僕夫載其行李。七竅萱庭辭罷﹐向長途以遄徵。

他日足力疲甚﹐欲覓一村郭以爲歇息之所﹐東張西望﹐四顧躊躇。紫霞眞人立在空際﹐知七竅乃虛心子所化﹐原欲壞道而來﹐於是按下雲頭﹐將袖一拂﹐頃刻霞生霧捲﹐化長途爲江漢。七竅身入是境﹐亦不問其何地﹐信步而行。紫霞眞人又將林木化作老少道者﹐往來於霞霧之中。七竅此時正屬迷途莫出﹐得見道士﹐暗喜問津有人。然道者往來﹐絕無一矚目於七竅。

七竅柔聲下气﹐執一道者袂而詢曰「此地何地﹐往來何人﹖祈爲指明﹐以破吾昧。」道者曰「此地皆仙子所居﹐名曰仙莊﹐人惟大道是習﹐號曰道人。」七竅曰「仙莊吾不論之﹐而道人之名﹐何所取義﹖」道士曰「道者天下之大道﹐未有天地﹐而大道自在人間﹐旣有天地﹐大道賴爲人習。人習乎道﹐道以明人﹐人道合一﹐不昧虛靈。故稱習道者爲道中之人。」七竅曰「道有快捷方式乎﹖」道士曰「大道原無快捷方式﹐始自誠意正心﹐終則純任自然﹐以至於至誠地步﹐所謂不可知之者在此﹐所謂大而化之者亦在此﹐何有快捷方式之說哉﹗」七竅聆言﹐若有會晤﹐而究不樂其所道﹐意將去而之他。紫霞欲指明之﹐以還道根﹐免使虛無子他年闡道爲彼所壞﹐復驅山石化作臺閣庭堂﹐待七竅入而息肩﹐再爲點醒。

七竅因厭道士之說﹐沈沈悶悶﹐不樂與言﹐竟向長途奔走不息。未幾﹐夕陽西墜﹐山鳥歸樹﹐入耳嘩然。七竅顧謂僕人曰「天已晚矣﹐途無廛市﹐何所棲身﹖」僕曰「家庭至樂﹐子不慣享﹐而乃於風塵內勞其步履﹐訪什麼三年﹐朝日奔馳﹐又不知三年居室何所﹐吾恐年逾四五﹐亦不得見也。以僕愚意﹐可早早歸家﹐庶免主婆倚閭而泣。」七竅曰「吾別親時﹐原以一月爲限﹐玆始十日﹐還餘二旬﹐如至二十日﹐其人不得﹐吾必歸去。今也時不待矣﹐爾前去覓一村莊﹐亦或古剎﹐俱所不擇﹐暫宿一夕﹐明日速行。」僕曰「如是﹐公子可於路旁少待﹐吾去徧覓古剎與村莊焉。」七竅曰「爾去速返﹐毋勞吾望。」僕曰「是地盡屬荒涼﹐欲覓所在以棲身﹐恐需三四日耳。」七竅曰「誠如爾言﹐吾不幾爲莩鬼耶﹖」僕忿然曰「公子在家日享安樂﹐偏思遠遊受苦﹐是誰使之﹖」七竅曰「爲求良友﹐安辭遠遊﹖僕曰「友胡稱爲良哉﹖」七竅曰「良者好也。」僕聞好字﹐大笑不止。七竅詈曰「爾癲耶﹐何癡笑如是﹖」僕曰「吾笑爾不識時務也。古來好友載諸書籍者﹐曾見幾人﹖」七竅曰「管﹑鮑﹑羊﹑左﹐非良友而何﹖」僕曰「此數人外﹐誰爲良友﹖」七竅曰「古來良友有傳﹐有不傳﹐其中幸不幸之所分也。」僕曰「以今時而論﹐又孰爲良友﹖」七竅曰「吾年甚少﹐尙未遇之。」僕曰「子何迂也﹐今世豈尙有良友乎﹖」七竅曰「爾何知﹖」僕曰「今世以財爲命﹐謂其交稱莫逆﹐如兄如弟者﹐或兩皆貧而兩皆富﹐抑或兩皆貴而兩皆賤耳。假令一富而一貧﹐則富者目中無貧﹔一貴而一賤﹐則貴者目中無賤。卽有好名之人﹐假稱能寄子托妻﹐可之楚遊者﹔比其反﹐則不可問矣。況乎兩皆富貴貧賤﹐且有我富而嫉彼富﹐思欲敗彼之富﹔我貴而妒彼貴﹐思欲喪彼之貴。富貴如是﹐貧賤亦如是。面假親熱﹐中抱陰謀﹐今之所謂良朋﹐大抵若此。與其遠遊求友﹐何若歸去﹐親爾族之昆仲爲愈乎﹖」七竅怒曰「僕敢多口﹗」僕笑曰「爾休遠遊。」七竅曰「不遊已遊矣﹐爾速覓地以爲安宿計焉。」僕不敢傲﹐忿恨而去。

行約裏余﹐遙見萬綠叢中紅垣現出﹐僕喜曰「得毋古剎乎﹖」卽便轉身呼公子同往。剛至林外﹐鐘聲一杵﹐鏗然落韻﹐主僕旣得其所﹐緩緩而行。行將近剎﹐則晚也而不見其晚﹐反覺午煙起於村郭。僕訝曰「此地之天不晚乎﹖」七竅亦驚曰「晚變爲午﹐其不夜之仙莊耶﹖」僕曰「旣其未晚﹐且向前徵﹐奚必棲此剎中﹐與老禿爲侶。」七竅曰「可。」復尋舊路﹐轉出叢林。舉目望之﹐依然四野煙迷﹐星光隱約。七竅曰「此地或早或晚﹐眞無異人心之或善或惡﹐可仍從古剎而奔焉。」僕曰「其見古剎而晚欲奔之﹐繼見未晚而急欲去之﹐又無殊人之愛人加諸膝﹐惡人墜諸淵也。」言已﹐忙忙促促﹐奔至剎前。但見仙鶴雙雙飛鳴天半﹐蛺蝶閃閃咀嚼花間﹐郁李碧桃﹐紅白相映。七竅觀望良久﹐謂其僕曰「時已冬矣﹐而胡有此春景哉﹖」僕曰「不但此也﹐身未近剎﹐其冷如水﹐近之則暖若圍鑪﹐剎中必非凡侶。公子訪友而得此仙眞﹐勝過三年遠矣。」七竅曰「爾誤矣﹐吾所訪者名曰三緘﹐非三年也。」僕曰「三緘二字﹐義何所取﹖」七竅曰「戒其多言也。」僕曰「多言何害﹖」七竅曰「大則興戎﹐小則啟羞﹐三緘其口﹐斯戎羞不至矣。」僕曰「世有多言善惡果報者﹐未必亦興戎取辱乎﹖」七竅曰「言之善也﹐不厭其多﹔言之爲詆毀﹐爲顚倒是非也﹐則厭其多耳。」僕曰「是人名喚三緘﹐其初殆亦多言而受辱者歟﹖」七竅曰「以此取名﹐非無其因。不必深究﹐可急入剎以解饑渴。」僕諾﹐逞步前進。

不時已到剎門﹐睨視其中﹐道裝者流往來不絕。七竅偕僕向道者而揖之。道士曰「子何來歟﹖」七竅曰「爲訪友而至﹐特來仙觀祈借一宿﹐兼乞一餐。」道士曰「一餐之食﹐爲費幾許﹐但恐紅塵客不慣淡泊耳。」七竅尙未回言﹐僕曰「饑則甘食﹐卽屬粗糲﹐亦無不可。」道士曰「旣甘粗糲﹐暫住殿內﹐待吾爲黍與子食焉。」七竅主僕果於殿左靜坐以待。

道士轉入後殿﹐耳聞喃喃細語﹐不辧所說何詞。頃一道童手攜竹籃向剎外而去﹐去不片刻﹐盛石卵數十枚傾於地﹐碎錘如黍。僕見其異﹐近而詢曰「爾碎石何爲﹖」道童曰「黍耳。」僕曰「以石爲黍﹐安能裹腹﹖」道童曰「吾剎內朝日作食者﹐卽此石也。」僕異之﹐而暗窺其若何烹之。未幾道童將石錘盡﹐攜入廚下﹐燃薪於竈﹐捧石於鼎﹐與煮黍無殊。

煮約一時﹐薪已盡矣﹐呼彼師弟出剎持薪。師弟曰「持薪烹石﹐往反殊難﹐以吾代之﹐可乎不可﹖」道童點首﹐卽持小斧斷其四肢﹐入竈紛紛﹐烈如煤火。片刻黍熟﹐呼主僕而食之。

僕心懷疑﹐弗忍舉箸﹐而七竅已食數盞矣。僕私謂之曰「味美乎﹖」七竅曰「美。」僕始食﹐味果勝於常黍。食已﹐暗詢道童曰「爾剎以人爲薪﹐恐黍食一生﹐人喪千萬矣。」道童曰「爾何所見而謂曰喪人哉﹖」僕曰「吾見爾斧劈爾弟﹐燃於竈內﹐故云。」道童曰「爾細看看﹐彼坐竈前者非吾師弟乎﹖」僕視果然﹐驚疑不定。陰語七竅﹐七竅亦來深信﹐僕常以自防﹐恐將已早餐而誤作炊黍之用。鼉更再報﹐道童掃除淨室﹐主僕安宿。

昧爽﹐七竅起﹐拜見老道。老道曰「爾言訪友﹐其訪道友乎﹐儒友乎﹖」七竅曰「吾生平愛儒不愛道耳。」老道曰「儒道一體﹐子何區分﹖」七竅曰「習乎儒﹐可以取科名﹐享萬鐘。道烏能及﹖」老道曰「道成則瀛洲是赴﹐爲仙天上﹐何讓科名﹖況科名之榮﹐不及仙眞之久。子如循循道內﹐吾願爲子師焉。」七竅曰「吾心極恨者此道﹐他年若專政治﹐必將胥是道而滅之﹐何反彊吾習之乎﹖」老道怒﹐袍袖一展﹐羣道伏地﹐化爲猛虎﹐舞爪張牙﹐向主僕直追。二人呼救聲聲﹐惜無有救之者。追之已久﹐主僕分散。七竅被一虎爪摳衣﹐不能脫身﹐坐待其斃。久之未見動靜﹐舉目細視﹐乃荊棘勾衣耳。忙呼僕曰「此地多妖﹐可速行之。」奔至坦途﹐回望古剎﹐一無所有﹐主僕不勝驚異。

急行數十里﹐逢人便問三緘之名。偶遇一叟﹐將七竅諦視良久﹐曰「爾客歲借宿寒家之常公子耶﹗欲見三緘何爲﹖」七竅曰「欲同學耳。」叟曰「如是﹐三緘非他﹐卽吾兒也。」七竅聞之﹐喜曰「果爾﹐不難晤矣。」李老曰「吾兒前月得道長指示﹐須訪七竅其人而友之。彼云明日出訪公子﹐爾頗有緣﹐今必得晤。七竅甚喜﹐隨歸李老府宅。李老呼僕煮酒作食﹐款待殷懃。七竅欲急晤三緘﹐詢諸李老。李老曰「吾兒原語明日方出訪爾﹐適館師音來﹐云彼今晨已自館起程﹐不知去向矣。」七竅聞言﹐愀然不樂。次日拜辭李老﹐追訪三緘。

連訪數朝﹐形影未見﹐且於一月之期將滿﹐又恐萱庭望眼幾穿﹐爰命僕人播轉回車﹐向裏門而行。行且止﹐歸見老母﹐團聚欣然。

而三緘此時已至山陽矣。山陽之地水秀沙明﹐翠柏靑松﹐極目皆是。三緘貪玩山水﹐不問前程遠近﹐信步而行。行至中途﹐天陰欲雨﹐三緘著急﹐策馬前徵。無何﹐墨擁雲頭﹐雨點如彈﹐風聲大作﹐山色溟檬。三緘欲進不能﹐欲退不得。靑衣小童稟曰「行李頗重﹐步驟難勝﹐可急覓村莊以避風雨。」三緘曰「途無徵夫﹐郭沒老農﹐𨿽欲訪之﹐又將誰訪﹖」小童曰「如是﹐覓一大樹暫避﹐待雨止而後行。」三緘曰「大樹亦無﹐幾窮人望。」小童曰「前面林木森森﹐諒堪避之。」言已趨入。果一梓樹大約數圍﹐葉密枝繁﹐雨不能透。三緘下得坐騎﹐小童系定﹐主僕二人對坐石臺﹐其雨已傾盆矣。

頃之﹐泉聲四起﹐交應山谷﹐而雨聲愈大﹐逞彼風勢之雄﹐雷電齊來﹐駭破徵人之膽。看看天色已晚﹐主僕心𨿽慌亂﹐而莫可如何。正躊躇間﹐忽聽山谷內啞然一聲﹐一人冒雨而來﹐袍服俱濕。奔至樹底﹐將衣卸下﹐振之不已﹐曰「今夕銀河傾倒耶﹐不然雨何如是之大也﹖」三緘暗窺其人風流儒雅﹐知非庸俗﹐遂進前而揖之﹐曰「先生中濕矣。」其人見三緘面貌不凡﹐接之以禮﹐亦揖而詢曰「先生族姓何氏﹐住居何地﹐徵車何之﹐訪問何之﹐敢祈明以告我﹖」三緘曰「敝族李氏﹐賤號三緘﹐本省住居﹐因訪友不遇而來玆耳。」其人曰「先生求友可謂切矣。」三緘曰「先生住居何所﹖」其人曰「歷此不遠。」「族姓何氏﹖」曰「蘇姓。」「儒號何名﹖」曰「五常。」三緘曰「佳名五常﹐知其爲君子儒也。」五常曰「願學之耳。」三緘曰「吾來貴境﹐人地兩殊﹐不識前途有市鎭否﹖」五常曰「市𨿽有而路遙﹐弗能蹴及。」三緘曰「若然﹐今夜無所歸矣﹐可柰何﹗」五常曰「不嫌茅屋﹐願爲君子作一東道﹐可乎﹖」三緘曰「蘇兄厚情如此﹐何日能酬﹖」五常曰「止宿一夕﹐何堪言酬耶﹖雨已疏而不密矣﹐吾急歸家﹐命僕持燈迎君玉趾。」言罷﹐匆匆告別。

去逾一刻﹐燈光遙射林表﹐片時已至樹下﹐呼曰「李先生安在﹖」三緘應之曰「在此。」其人曰「吾奉主命﹐特迎先生﹐可將行李付吾﹐代貴價一勝其任。」三緘諾﹐遂命小童付之﹐自乘驪駒﹐隨燈而去。甫至門外﹐五常嬉笑出迎。三緘登堂欲行拜見禮﹐五常謙遜曰「不必﹐不必。今日遇雨﹐恐受風寒﹐吾命拙荊已設酒左廂矣。」卽攜手同行﹐至於廂內﹐賓主對坐﹐暢飲壺觴﹐言語相投﹐稱爲莫逆。飲罷﹐五常曰「吾遇友人多矣﹐未有如吾兄之談心相得若是者。今夜良宵﹐且作一抵足之談。」遂命家人髙點燈檠﹐導入書齋﹐同榻而臥。

三緘終日勞頓﹐頃入夢中。五常見三緘臥熟﹐無與交談﹐一時思富想貴﹐並及美人金帛﹐連綿弗斷﹐久不成眠。三緘一夢初醒﹐瞥見一人頭戴相冠﹐衣著龍袍﹐盤旋榻外﹐驚曰「室中有此貴者﹐蘇兄何輕視若斯﹖」轉眼間貴者渺矣。又一人手捧金帛﹐往來燈下。三緘異﹐偸覘其變﹐倏忽富者不見﹐而美人已立案側﹕云橋髙結﹐貌美如仙﹐蓮步輕移﹐聲傳響屑。三緘暗思﹕「貴者﹑富者以及美女﹐何由來耶﹖」思猶未終﹐耳聽五常喉鳴三匝﹐美人已設筵待坐矣。俄而門響簾開﹐一髙大惡鬼恭身直入﹐目光四射﹐似欲攫食榻上之人。左旁突出淸气一縷﹐化爲道童﹐以麈揮去﹐而美人惡鬼﹐已不知所之﹐惟此道童繞榻而沒。

村雞報曉﹐天色已明。三緘起﹐五常亦起。早餐後﹐三緘辭行﹐五常苦苦扳畱﹐遂止徵車。閒談之下﹐五常謂三緘曰「吾宅左一山﹐山有小穴﹐俯而入內﹐其闊如堂﹐石幾石牀﹐排列停妥﹐不知何人所設﹐訪諸村老﹐亦無知者。前日來一道長﹐居住其中。昨吾入洞消閒﹐試與交談﹐所言皆老子之道。今日天色尙早﹐吾且與兄同往視之﹐兄其願否﹖」

三緘曰「願。」於是穿林度徑﹐附葛牽蘿﹐輾轉紆徐﹐頃至洞下。仰望洞口﹐約有百級之髙。二人接踵而登﹐直入洞所。

其時老道正倚石酣眠﹐倏見二人﹐起立拱手曰「嘉客至斯﹐有失遠迎﹐望其恕罪。」二人遜謝數語﹐列坐其次。三緘見老道紅光滿面﹐精神爽利﹐知其不凡﹐因詢之曰「道長道貌仙顏﹐定可前知矣。」老道曰「前知非易﹐惟至誠始克當此。貧道不過閒遊訪友﹐偶居是洞﹐不久將歸敝觀焉。」三緘曰「道長之明﹐諒無不知﹐其不自居至誠者﹐皆自道之意也。」老道曰「君其過譽﹐貧道實不敢當。」三緘曰「吾有一瞻目之奇﹐道長如不吝指明﹐願鑄金以事。」老道曰「君見何爲﹖」三緘曰「昨夜與蘇兄同榻﹐夢醒後燈光燦然﹐室內富貴美人﹐惡鬼酒筵﹐變幻不一。敢問道長是何故歟﹖」老道聞說﹐微顧五常而笑曰「此卽蘇君之心魔耳。」三緘曰「何爲心魔﹖」老道曰「心有所思故耳。」三緘曰「心有所思﹐何卽現此魔乎﹖」老道曰「思現乎魔﹐正以教未思者也。」三緘曰「胡惡鬼牽簾而入﹐又有道童揮以麈耶﹖」老道曰「道童者﹐心淸之气所觸而現也。」三緘曰「心淸之气出自誰人﹖」老道曰「蘇君思貴時則貴魔現﹐思富時則富魔現﹐思酒思色思气時則酒魔色魔气魔現。惟君無思慮﹐因之淸气發而道童現焉。」三緘曰「羣魔皆畏道童乎﹖」老道曰「邪气不敵正气﹐魔鬼安抗正人﹐此天地之正理﹐亦天下之正道。

柰何正道久湮﹐人皆入魔﹐卽稍知習道者﹐亦爲邪气所染﹐久而淸气全失。故長生之術不能得﹐槪夭其壽而入於鬼域之中﹐非邪气爲之﹐實自造之也。吾觀君身頗有淸气﹐但恨此際時非傳道﹐卽言之津津﹐爾亦聽之藐藐焉。」言此化爲淸气﹐直衝天外。

二人驚訝良久﹐仍復下洞而歸。三緘自聆老道言﹐常存一學道之心於念內﹐歸來笑謂五常曰「蘇君昨夜究何思乎﹖」五常曰「因身未貴﹐思及狀頭﹑宰相﹔因身未富﹐思及鄧通﹑石崇﹔因妻貌不揚﹐思及楊妃﹑西子﹔因腹稍餒﹐思及美酒佳肴﹔因與人仇﹐思及虎視鯨吞。此亦人情之常耳﹐孰意醜態竟現於榻外乎﹖君勿鄙吾﹐吾將淸其心﹐以爲入道計。」三緘不復深究﹐相談竟夕。次日﹐辭五常而他逝焉。

第五回

背福海三妖喪命遇不情七竅迷心

山陽東百里許﹐有石壁數仞﹐埋沒於茂林之內﹐崖半一洞深遽難窺。洞外紅梅一株﹐大可合抱﹐每到十月﹐花開甚艷﹐香气逼人﹐而且花盛開時﹐洞口雲霞飛騰百丈。往來樵子見此奇異﹐有謂爲狐怪所化者﹐有謂爲蟒精所化者。不知老梅得日月精華﹐成一妖姑﹐自號宅女﹐常住洞內苦苦修煉﹐不貪塵世榮華。煉道多年﹐飛升未獲﹐暗自恨曰「吾自煉道不辭艱苦﹐此身究不能飛升碧落﹐朝見上皇﹐封爲仙眞﹐殊不滿乎吾意。

今日愁悶更甚﹐何妨駕動風車﹐四境閒遊﹐或得一同類以相參﹐而飛升有時﹐未可知也。」意計已定﹐將袖一展﹐妖風微起﹐其身搖搖﹐竟至半空。

遊倦欲歸﹐忽見西南隅上黑雲一縷﹐直投東角﹐宅女諦視良久﹐柰云黑如漆﹐不見內面之仙。心恐上界仙眞閒遊天外﹐如一觸犯不利﹐乃躬急將妖風拔下七分﹐向洞府奔回。約奔數里途程﹐回視黑雲亦從而至。宅女暗計﹕「吾將風車扭轉﹐以阻其路﹐視彼云內究是何仙﹖」挺立片時﹐黑雲已至﹐中所立者﹐乃一女仙也。宅女呼曰「雲裏仙姑﹐其來何從﹖其去奚往﹖」女仙曰「爾欲詢吾行止﹐須將車駕品立﹐以便相談。」宅女果然搖動風車﹐兩相品立於云表。見禮畢﹐低聲詢曰「仙姑道號何名﹐所居何a﹖」女仙曰「妾賤號意淫﹐所居洞府名曰意馬。」宅女曰「煉道多年﹖」意淫曰「已數百春秋矣。」宅女曰「尙未飛升耶﹖」意淫曰「未得同人參厥元機﹐故至今尙在妖部。」宅女曰「爾言妖部何物所成﹖」意淫曰「杜侍郎次子名號美仙﹐俊秀非常﹐生平意念好淫﹐以此殞命。侍郎恨甚﹐命僕舁至五牛山下﹐艸艸安厝。未逾三載﹐壙崩軀出﹐被虎吞食。因心隱壙底﹐未露其形﹐得日月照臨﹐能化人形貌﹐後遇吾師福海﹐教以煉道方兒﹐數百年來﹐始克駕霧乘風徧遊四境。此愚妹出身之醜﹐不堪爲姊告也。而姊又屬何妖部乎﹖」宅女曰「妹屬紅梅所化﹐煉道有日﹐未能飛升﹐故駕風車訪求同志﹐不意與姊相晤﹐是修道有緣也。可訴造修之多寡﹐以定少長之稱呼。」意淫聞而喜甚﹐爭先訴之。

宅女曰「如是﹐則我居長矣。」遂相拜舞﹐結爲姊妹。拜舞後﹐宅女曰「旣已結盟﹐須朝夕共處﹐以煉大道﹐妹歸姊洞乎﹐姊歸妹洞乎﹖」意淫曰「姊妹之道尙未深得﹐不如同拜福海﹐時聆訓誨﹐則道易入而仙易成焉。」宅女曰「爾師福海居於何洞﹖」意淫曰「洞名皮象﹐歷此不過百里。」言已﹐各乘風車﹐向皮象洞而來。

行至中途﹐忽聞腥風捲動﹐宅女驚曰「此何風也﹖如是之狂﹖」意淫曰「此惡心蟒也﹐常於是地害諸百姓﹐所食男女﹐實繁有徒﹐吾妖部中無不畏其酷烈。」宅女曰「吾姊妹避向何地﹖」意淫遲遲言曰「暗從東去﹐可以避之。」殊意惡心蟒早知二妖女路過於玆﹐直向前來﹐持戟挺立﹐大聲吼曰「二女妖將向何往﹖」意淫曰「皮象洞中師參福海耳。」惡心蟒笑曰「有其師參福海﹐不若投吾之爲愈。」二女不服﹐驅風而行﹐惡蟒從後逼迫﹐不離不卽。二女掉身相鬥﹐鬥未數合﹐勢不能敵﹐向北逃奔。正危急間﹐當頭綠云捲動﹐靑光按下﹐一紅眉大漢凜凜威風﹐謂二女曰「爾爲何妖所逐﹖」二女曰「惡心蟒耳。」大漢曰「爾隱吾後﹐蟒來吾自伏之。」移時惡心蟒追至﹐突見大漢﹐俯首逃去。大漢馳追數里﹐不及而歸。二女詢曰「惡心蟒何畏子之甚﹖」大漢曰「毒甚於惡。蟒名惡心﹐不過得一惡名﹐心猶未毒﹐吾乃毒心蛇所化﹐彼烏能敵乎﹖」二女曰「果爾﹐旣承君救﹐切毋起毒意於我輩。」毒心蛇曰「爾師福海﹐吾輩常被其恩﹐毒爾何對爾師。爾速去之﹐不然恐意外發生﹐無有救之如我者。」二女唯唯。拜罷大漢﹐眞向皮象洞而趨。

趨至洞前﹐將風車按下﹐入見福海。福海問意淫曰「與爾同行者何人﹖」意淫曰「梅妖﹐宅女也。」福海曰「彼來何爲﹖」意淫曰「拜師爲徒﹐祈傳煉道之方耳。」福海曰「吾道甚淺﹐安能爲人師﹖」宅女曰「聞得妹妹言師道髙法妙﹐故傾心羨慕﹐特來洞府﹐一沾化雨之施。」福海笑曰「此皆意淫弟子一番虛譽﹐其實吾有何能。」意淫曰「宅女姊姊求道甚誠﹐吾師何妨收入門下。」言已﹐目視宅女。宅女會意﹐恭身下拜。禮畢﹐福海曰「妖部成道不比乎人﹐妖部學道亦不同乎人﹐爾可將平日所能者顯之﹐俾吾視其未能者而教之。」宅女聞言﹐向師拜舞﹐復向意淫一禮。度出洞外﹐將身化作厲鬼﹐行走如飛﹔異時又化爲獸﹑爲禽﹑爲馬﹑爲牛﹑爲犬豕之屬。化已﹐仍向師拜舞﹐立於其旁。福海曰「爾欲求道﹐尙屬禽獸居心﹐無怪至今不能飛升天府。」宅女曰「何爲禽獸居心﹖」福海曰「心者﹐皮之象也﹐心在禽獸。故所化無不禽獸。爾等若欲飛升﹐可向後洞苦讀《黃庭》。待讀熟時﹐爲師次第指陳﹐然後由淺入深﹐由深入妙﹐金丹大道方能成焉。」二女領師教諭﹐果讀《黃庭》於後洞。讀至數月﹐不得入道之方。一日﹐宅女獨至洞前﹐跪向師座詢曰「弟子誦讀《黃庭》已數月矣﹐而乃毫無進境﹐其故何哉﹖」福海曰「讀《黃庭》而不得其道﹐皆由於心之多雜﹐故膈膜如是。爾速歸洞﹐以淸心爲務。心淸後﹐便日有以進之。」宅女遵命﹐復與意淫靜坐月餘﹐不堪納悶。二人商議曰「如此拘執﹐實難安身﹐今日辭師前後山中遊玩片時﹐有何不可﹖」計定﹐辭別福海。

福海曰「學道人心宜活潑﹐不可執拘﹐但山水之間﹐頭頭是道﹐爾欲遊玩﹐須入目卽悟﹐毋徒作山水觀也。」二女曰「然。」將移步矣﹐福海又曰「毋得久遊﹐別洞亦毋得濫入。」二女謹遵師教﹐各逞妖風而去。

遊至山後﹐突遇壞腸洞枯腑麼姑乘風前來。二女見之﹐各相拜舞。麼姑詢意淫曰「與爾偕行者﹐其梅妖乎﹖」意淫曰「是矣。」麼姑曰「如是﹐請入吾壞腸洞中﹐共談妙道。」二女喜﹐擁風隨往。片時至洞﹐麼姑導入﹐煮酒暢飲。飲至半酣﹐宅女曰「聞得麼姑道甚髙妙﹐何居塵世久未飛升﹖」麼姑曰「妖部飛升﹐必先煉道﹐道將煉成﹐不得男子陽元爲之一助﹐難以得道。」宅女曰「世間男子多矣﹐麼姑胡不盜之。」麼姑曰「人無仙骨﹐陽元何用﹖如有仙子臨凡﹐得盜其精﹐飛升可立望耳。」宅女曰「安得此人而助道乎﹖」麼姑曰「不患不得﹐特患不求﹐吾三人且結爲姊妹﹐徧遊天下以尋之。」意淫曰「其柰背師何﹖」麼姑曰「爾師之道練習甚難﹐不如就此捷途﹐得道最易。」三妖言畢﹐遊行空際﹐四境觀望。忽然淸气一股﹐若隱若現﹐若遠若近﹐若有若無﹐繞於天半﹐旋轉不定。三妖雲頭髙上佇立諦視﹐見得前面大道之中﹐一弱稚書生揚鞭而至。麼姑曰「此書生姊姊知否﹖」二女曰「不知。」麼姑曰「是人系虛無子﹐奉紫霞眞人命臨凡闡道﹐名曰三緘。今遊此地者﹐爲訪七竅也。」宅女曰「七竅又屬何仙所化﹖」麼姑曰「虛心子耳。」宅女曰「此人元陽可盜乎﹖」麼姑曰「正欲覓之﹐何不可盜﹖」宅女曰「盜之如何﹖」麼姑曰「男子所悅者美色﹐吾與汝化爲絕色佳人﹐在於前途化一朱門大第﹐待其將至﹐吹气成雨﹐彼必借大第以避之。姊妹於是媚獻﹐乘機盜彼元陽﹐何難之有﹖」宅女曰「陽元旣盜﹐彼得生乎﹖」麼姑曰「人世婦女盜精產子﹐盜之甚﹐生且不得﹐況吾妖部﹖」宅女曰「何日盜之﹖」麼姑曰「此日可也。」言已﹐吹霧迷天﹐隱身而去。

三緘自別五常﹐策馬加鞭﹐望山北進發。正思訪求七竅不得﹐口裏吁嗟。靑衣小童曰「公子急行﹐天將雨矣﹐恐如大梓樹下抱膝而臥﹐安知此地又有五常其人乎﹖」三緘方欲加鞭﹐雨已當頭﹐轉過山坳﹐見一大第﹐未閉首門。主僕皇皇﹐避於其內。忽一老僕出而驚曰「爾盜耶﹐胡弗通問主人﹐而遽入室耶﹖」小童曰「吾主僕途中遇雨﹐避身天地﹐偶爾門首暫爲避之﹐爾卽以盜視吾﹐何不情也﹗」老僕轉怒爲喜﹐曰「不識公子主僕臨此﹐言詞誤觸﹐須髙見焉。然天已傍晚﹐公子貴人宿此何堪﹐吾家主翁極賢﹐待吾稟知﹐自請入室止宿一宵。」小童曰「如是承情多矣。」老僕入﹐未逾片刻﹐果一老叟扶杖而出﹐問罷裏居名號﹐卽請升堂。香茗獻余﹐邀至西廊﹐設筵相待。酒罷﹐導入臥室﹐牀榻帳被﹐精華可愛。老翁語言三兩﹐辟歸寢所。

三緘一人獨坐榻中﹐不知小童又臥何處﹐身倦欲寢﹐突然簾鉤響亮﹐一美攜瓶而入﹐笑謂之曰「吾父恐公子口焦思飲﹐特遣妾身送茗一甌﹐與君解渴。」三緘俯首羞澀不答。美女曰「公子何誠篤乃爾。妾家男兒無幾﹐父遣妾攜茗者﹐是心愛公子也。妾未羞而公子羞之﹐豈男子尙欲避女子耶﹖」三緘愈俯首不答。美人置瓶案上﹐坐榻而戲。戲未一刻﹐又入二美﹐並坐身側﹐媚獻百般﹐三緘心中毫不一動。三美無柰﹐搴簾出室。

宅女曰「此子至誠若是﹐將如之何﹖」麼姑曰「現形以毒﹐縱弗能盜精﹐亦必能噬其肉焉。」二女曰「妙﹐妙。」遂轉身進內各現醜形。紫霞默會得知﹐持麈化爲丈八金身﹐六臂三頭﹐吼聲入室。三妖各持器械﹐相鬥紫霞。紫霞以雷訣震之﹐三妖避之不及﹐同喪於此。紫霞去﹐三緘蘇轉﹐舉目一視﹐銅鉦掛樹﹐大第茫然﹐主僕二人同臥老松樹下。三緘呼僕﹐僕醒﹐見無大第﹐詫異不已﹐遂稟三緘曰「公子遠遊﹐爲訪良友﹐然天下良友多矣﹐何必定在七竅﹖況異地又多妖屬﹐倘被吞噬﹐主公主母疇奉百年﹖以僕思之﹐不若仍返裏閭緩緩訪尋﹐未爲晚也。」三緘以昨夜遇妖故﹐心猶恐懼﹐卽依小童所說﹐向梓裏而歸。

七竅因訪三緘﹐亦作長途之客﹐遇名山則登山觀望﹐遇古剎則居剎流連﹐行無定方﹐止無定所﹐已不知幾經日月。時至檐飛冬雪﹐山外梅開。僕曰「冬盡臘來﹐歲將除矣﹐公子不歸﹐主母在家必倚閭而望。徒以一友之故而拋棄老母﹐孝於何有乎﹖況讀書士子﹐無友不可以交﹐何必聽瘋道一言﹐奔走風塵﹐受盡雪夜霜天之苦﹐試心捫午夜﹐恐爲公子所不取耳。」七竅曰「僕言金玉﹐吾深徳之。但歷除夕﹐尙有月餘﹐再向山北一遊﹐或得幸遇良朋﹐亦未可卜。」僕曰「遊更遠矣﹐歸期何時﹖」七竅曰「準以冬盡爲度。」僕曰「公子毋以遨遊之樂﹐而流連不返也。」七竅曰「吾言不逛﹐爾可隨吾向北山而投焉。」僕諾。七竅策馬前徵﹐遊到山北﹐宿於旅捨﹐暫止徵車。

山北之西﹐有一巨潭﹐潭內一猿﹐能飛行半空﹐千里程途﹐頃刻可至。凡有來潭捕魚者﹐必先祝告﹐然後敢下网罟﹔不然﹐則波興浪起﹐多喪潭中。此猿之名﹐漁人無不知之。潭上崖列如屏﹐中有老狐﹐修道千載﹐能知未來過去。一日﹐猿遊潭外﹐老狐見而言曰「近日山北有仙子來遊﹐宅女三妖欲盜其精﹐而皆死於紫霞手內。吾甚不服﹐以其視吾妖部如艸芥也。」猿曰「如何報之﹖」狐曰「紫霞命虛無子投生闡道﹐常有仙眞護衛﹐毒之甚難。今來遊此地者﹐亦紫霞門徒虛心子所化﹐但彼心中不服虛無子負此大任﹐其臨凡者原欲壞道而來也。吾與爾可先將虛心子迷弄﹐以使彼爲壞道倡。」猿曰「如何﹖」狐曰「彼妻能守閨門正道﹐夫婦居室﹐毫無媚態﹐彼常以不情呼之。」言甫及此﹐猿曰「是婦正大如斯﹐又將何以爲迷弄爲法﹖」狐曰「爾性多淫﹐暗入彼宅﹐將此婦吞卻﹐像形化之。待彼歸來﹐迷以酒色﹐則他日壞道﹐不患無人。」猿曰「如是﹐一則盜彼元陽﹐以助成功之務﹐一則竦彼壞道﹐以復三妖之仇。」狐曰「事不宜遲﹐虛心子刻日將歸﹐可先設羅网以待。」猿曰「吾去﹐此潭誰人攝守﹖」狐曰「吾自代爾兼攝焉。」猿聞此言﹐與狐別去。是夜不情臥榻﹐猿斃而吞﹐仍化其形﹐家人無有知者。

七竅來至山北訪尋三緘不遇﹐殘冬已將過矣﹐又被僕人催促﹐只得揚鞭策馬﹐向桑梓而遄徵。路由白翠山邊﹐一道長唱偈前來﹐見七竅而揖之。七竅下馬回拜﹐與老道並坐松下。老道曰「於今歸裏﹐妻可棄黜。」七竅曰「夫婦居乎五倫﹐況又娶之老母﹐焉敢輕棄﹖」老道曰「如不棄之﹐必爲子迷。」七竅曰「吾妻絕無媚色﹐吾常呼爲不情﹐眞巾幗丈夫﹐女中君子也。何以黜也﹖」老道曰「不情者前日之態﹐不情而反以多情者﹐不意之遭。子得多情﹐豈不爲多情誤乎﹖」七竅曰「老道勸人黜妻﹐正所謂不情矣。勸人弗黜﹐而剌剌不休﹐不情也﹐而又多情矣。」老道曰「其中妙理﹐子不能識﹐然吾不忍見於迷於不情﹐賜爾符篆一道﹐佩而歸家﹐自有感應。但恐長舌迷子將符焚之﹐則墜其術﹐無可救藥矣。」言罷﹐飄然竟去。七竅收得符篆﹐佩身而行。路過芒山﹐山有老獐﹐亦知七竅爲仙子所化﹐欲噬其臍以補精﹐欲吞其髓以凝神﹐故見七竅﹐潛於山麓。七竅乘馬至此﹐獐精方欲舉口﹐忽現金光萬道﹐畏而他逃。七竅尙未知覺﹐僕人見之﹐謂七竅曰「山麓黑气一團﹐直撲公子﹐公子身側金光突現而黑气消散﹐不知何爲﹖」七竅曰「恐爾目昏﹐誤爲見耳。」僕以爲然。

行約旬餘﹐已抵閭裏。老母喜甚﹐呼媳捧茗。猿精將近其身﹐見燦燦金光﹐卻而退步者再。母以爲媳羞見其子﹐亦不深究。是夜﹐七竅入室﹐不情嫣然展笑﹐媚獻多端。七竅神疲﹐解衣入榻﹐不情嬌聲問曰「丈夫身旁所佩何物﹖」七竅曰「符篆耳。」不情曰「難怪郎入室時﹐有鬼物相隨﹐此符久佩其躬恐不利也﹐胡弗焚之。」七竅曰「然。」自是猿精愈無忌憚﹐七竅爲彼所惑﹐朝日共樂蘭房。訪友求道之心﹐亦幾忘矣。

第六回

迷女色師提入夢臨渤海怪亦充仙

不情自迷七竅﹐朝日蘭房設宴﹐逸樂非常。時值中秋﹐表妹露珠來家﹐顧盼顏色之好﹐髙過不情﹐每當夜飲陪宴時﹐七竅目不轉瞬。不情暗窺甚悉﹐以言試探七竅曰「爾表姊露珠與妾孰美﹖」七竅曰「爾美甚。」不情曰「夫言誑矣。」七竅曰「爾烏知吾言爲誑乎﹖」不情曰「妾以郎君矚目不捨﹐故知之耳。」七竅曰「目原爲視人之物﹐目𨿽視之﹐心未常屬之也。」不情曰「妾意欲謀露珠同事郎君﹐何如﹖」七竅喜極而言曰「其計安在﹖」不情曰「欲以媒妁﹐柰彼配人﹐不如暗損其計﹐揚言在外﹐使彼夫家知覺﹐必棄露珠﹐然後通以媒妁之言﹐斷無不得。」七竅曰「此計甚善﹐任爾爲之。」是夜﹐不情苦苦勸酌﹐露珠歡飲過量﹐已入醉鄕。不情扶至蘭房﹐安於臥榻﹐笑謂七竅曰「妾避他所﹐以盡郎歡。」七竅閉戶解衣﹐竅喜千載奇緣﹐遇於今夕。

紫霞默會得知﹐嘆曰「吾遣虛無子闡道於世﹐虛心子念抱不平﹐臨凡亂之﹐不意未亂人之道。而不情已亂彼道﹐如不提醒﹐枉彼從吾學道多年﹐一旦墜落三途﹐殊爲可惜。」遂命推云使者往提眞魂﹐速入幻境中﹐以免損露珠之眞﹐且不失虛心子之道。使者領命﹐忙墜紅塵。

是時﹐七竅欲火來攻﹐將作不情C使者以袖拂面﹐昏倒於地﹐魂離軀殼﹐見一道冠道服者立於其前。七竅曰「爾何人歟﹐膽敢入吾密室﹖」使者曰「吾乃推云使者﹐特來約君一遊妓館耳。」七竅曰「妓館在於何地﹖」使者曰「不遠。」七竅喜﹐隨之而行﹐以爲美人唾手可得。

行約數武﹐朱門在望﹐使者導入﹐極目廊下﹐鐵牀銅柱排列森嚴。七竅視而畏甚﹐私與使者曰「銅柱鐵牀何人所受﹖」使者曰「貪淫女色者受之。」七竅曰「管理何官﹖」使者曰「陰曹閻老耳。」七竅曰「閻老何人所作﹖」使者曰「能忠能孝﹐能友能恭﹐兼不犯諸惡者作之也。」七竅曰「閻老可得見乎﹖」使者曰「入內卽得見焉。」言已﹐由左廊拾級直入中堂。七竅身隱東隅﹐偸視上坐閻老﹐烏靴象簡﹐面目森然﹐案下罪人受笞者聲聲叫苦。七竅見形甚慘﹐畏而他適。

獨入一院﹐兩廊盡墜珠簾﹐心恐閻老後宮﹐卻步不進。無何﹐三四美女褰簾而出﹐七竅睨視﹐其貌情勝不情﹑露珠。中一女娘身服紅衣﹐見七竅而呼曰「郎君奚自﹖」七竅曰「不意來此﹐究不知是地爲何地耳。」美女曰「此名嫩柳院﹐郎君有情﹐何過門不入耶﹖」七竅戀彼色心﹐攜手同入。剛入樓閣﹐妓女紛紛環繞身旁。七竅情不自禁﹐遂摟一處子而入榻焉。處子嬌笑異常﹐七竅心志俱惑。肌膚甫近﹐自覺徧體相刺如鍼﹐急欲脫身﹐而處子愈抱愈緊矣。七竅呼號慘切﹐望救無人。忽使者至﹐見七竅而笑曰「子何貪淫如是﹖」七竅曰「君快救我。」使者曰「此爾之樂境也﹐何云救耶﹖」七竅曰「知之矣。」使者於是連聲呼曰「起﹐起﹗」處子聞呼釋手。七竅出榻細視﹐乃一有齒鐵杖﹐非處子也﹐訝然曰「明明杖也﹐何能化爲處子耶﹖」使者曰「天下皆幻境耳﹐豈但處子哉﹗」七竅慚甚。久之﹐謂使者曰「吾欲歸矣。」使者曰「隨吾去之﹐自是歸路。」導之出院﹐向南而行﹐途坦山髙﹐幽雅可愛。使者曰「爾知是地乎﹖乃好道者將道修成﹐得上天玉符﹐同升此境逍遙快樂﹐不生不滅之福地耳。」七竅曰「前面峭壁間一閣髙聳﹐紫霧騰空者亦福地耶﹖」使者曰「非也。其地名升仙丹墀﹐其閣爲繡雲仙閣也﹐何得槪以福地名之。」七竅曰「繡雲閣內所居何人﹖」使者曰「上天設之以待成道者。」七竅曰「閣名繡雲﹐異日殆有女仙乎﹖」使者曰「但能修道不忌﹐男女皆可有成。」七竅曰「盍往觀之﹖」使者曰「可。」剛至閣前﹐其內射出金光﹐炫人心目。

七竅諦視良久﹐暗自計曰「是地似吾所素遊者﹐不然﹐何模樣依稀在吾眼界﹖」正疑似之際﹐使者曰「爾願登此閣乎﹖」七竅喜曰「願。」使者遂度霧穿雲﹐騰空直上。七竅隨後﹐登至數級﹐足忽虛而下墜焉。旁一老道揮以麈曰「凡胎俗子﹐敢登仙閣﹖」七竅跪謝不遑。老道扶起﹐拍其額而呼曰「勿迷爾眞性﹐仙路有時登﹔倘迷爾眞性﹐墜落不翻身。」七竅方欲究詢﹐老道復厲聲曰「子可歸矣。」七竅尙依依不捨﹐當被老道掌推僕地﹐一驚而醒。細視己身﹐已出東廂之外。

不情自離蘭室﹐頻從窗隙偸窺﹐倏忽間弗見七竅。尋覓已久﹐突於東廂外得之﹐暗暗扶入蘭房﹐而露珠此時酒已醒矣。

七竅急遣之出﹐臥於他所﹐自此淫心淡然﹐似有修道之意。無柰不情日日悅以枕席﹐未幾而淫蕩如前。

紫霞暗思﹕「仙子脫化迷性尙且如此﹐何況凡夫﹐是不斬斷淫根﹐不可以救虛心子﹔然不情乃老猿所化﹐法力匪淺﹐欲斬淫根﹐必先斬老猿﹐以絕其望。」遂遣靈昧子臨塵討之。靈昧子曰「老猿修道潭中﹐原欲成道脫彼軀殼﹐柰爲老狐播弄﹐精盜仙子﹐助己飛升。今討老猿﹐不若先討老狐﹐以罪有所歸也。」紫霞曰「如是爾先討老狐﹐老狐伏時﹐同討老猿﹐一舉兩得矣。」靈昧子曰「虛心子欲亂道以陷身﹐又自陷身以昧道﹐仙軀墜落﹐自墜落耳。如虛靈不昧﹐老猿其柰伊何﹖老猿不能惑彼﹐則老狐播弄﹐亦屬無用﹐安費吾師婆心哉﹖」紫霞曰「念彼修道多年﹐一失仙軀﹐萬劫難復﹐爾其急去﹐毋負師命可也。」靈昧子曰「老猿妖法甚髙﹐老狐亦然﹐師命往討﹐不賜寶器﹐制伏何能﹖」紫霞曰「吾賜爾淸心玉帶一圍﹐驅妖腎腸一副﹐有此二寶﹐自能伏之。」靈昧子將寶接過﹐謹帶身旁﹐拜辭紫霞﹐乘雲而去。雲頭髙望﹐見老狐身臥松下﹐噓气煉神﹐急急按下云車﹐揮之以麈。老狐扭身一化﹐化爲烈馬﹐四蹄奔放﹐其快如風。靈昧子追至太翁山前﹐烈馬知不能逃﹐與之鬥於雲裏。一時是山之上﹐狂風大起﹐走石飛沙﹐酣鬥逾時﹐勝負未定。靈昧子復以降魔訣伏之﹐烈馬口吐紅珠﹐將訣吹散。靈昧子知彼法力甚大﹐忙在懷內取出淸心玉帶拋於中空。其帶乘風化作五爪金龍﹐旋繞天半。烈馬畏甚﹐收回紅珠﹐剛於潛形﹐早爲金龍縛定﹐牢不可解。烈馬無柰﹐仍還本相﹔金龍亦化爲寶帶﹐拴著狐首。老狐伏地哀求釋放﹐誓不興妖作怪﹐敗道於人。靈昧子曰「爾播弄老猿﹐以毒虛心子﹐如能俾彼潛形斂迹﹐吾方宥爾。」老狐諾﹐靈昧子釋之﹐同討老猿。

老猿正在蘭房與七竅夜宴﹐宴罷﹐更已三轉。七竅入榻﹐忽然窗外響亮一聲。老猿默思﹐知是老狐至此﹐笑迎室外曰「姊姊之來﹐爲何故也﹖」老狐曰「特勸妹妹歸潭耳。」老猿曰「成仙之樂﹐安及蘭房﹐姊毋來勸﹐吾實不欲歸矣。」老狐曰「姊不欲歸﹐必遭天譴。」老猿曰「姊姊前日所使﹐恐吾不行﹐今日來玆﹐出言甚厲者何也﹖」老狐遂將靈昧子伏彼事一一言之。老猿曰「靈昧子不過恃紫霞法寶﹐爾畏之﹐吾實不畏﹔爾服之﹐吾斷不服。」老狐曰「吾錯使爾﹐爾如不去﹐罪坐吾也﹐爲之柰何﹖」老猿曰「爾欲安閒﹐自歸爾洞。靈昧子至﹐吾自與鬥焉。」老狐知諫不行﹐怒擊以紅珠。

老猿口吐黑霧﹐內有猿兒無數﹐各執械器同擊老狐﹐老狐敗去。

靈昧子挺身出詈曰「修道之妖﹐宜斂妖迹﹐何得肆行無忌﹐毒及上界仙眞﹐以成爾道乎﹖」老猿不答﹐吐霧如前。靈昧子以淸心帶擲之﹐不意爲眾猿兒所托﹐弗能直伏猿妖﹔次急以驅妖腎腸擲之空中﹐化爲金圈百萬﹐眾猿盡入其內﹐不能脫身。老猿勢孤﹐束手待縛。靈昧子拴回洞府﹐請紫霞治之。紫霞斥之曰「爾修爾道﹐何得竊人精髓以助己道耶﹖」老猿曰「虛心子恨人闡道﹐因而投生亂道﹐亂道之心﹐何異乎猿﹖猿之欲借彼以成道者﹐皆以亂添亂之意。眞人不罪虛心子而罪老猿﹐何其左也﹖」紫霞不語﹐卽命推云使者暗提七竅來此﹐明彼心性。使者將魂提至﹐老猿見之﹐仍化不情。紫霞謂七竅曰「爾戀不情乎﹖」七竅曰「不情吾妻也﹐烏得不戀﹖」紫霞笑曰「爾妻不情已爲猿食久矣。」七竅曰「旣爲猿食﹐又何在玆﹖」紫霞曰「猿食爾妻﹐化爾妻形﹐盜爾精髓﹐如不醒悟﹐必並爾身而亦啖之。」七竅曰「顯然吾妻在此﹐何猿之有﹖」紫霞怒曰「爾以吾言爲誑耶﹖」以麈揮之﹐不情遂化爲猿﹐命靈昧子幽之彼洞﹐不準在世擾亂於人。老猿幽去﹐乃拍七竅之額者三﹐七竅似有所悟。紫霞曰「三緘爾好友也﹐宜急訪尋﹐同闡大道。」言畢﹐使者導出洞外。

絆石跋蘇﹐自此斷絕淫根﹐徧訪良友﹐徵途之苦自不必言﹐而其道心總在若隱若現之際﹐故遇佳山佳水﹐心切悅之。或臨淵望洋﹐或登峯越嶺﹐或在廛市﹐以市爲家﹐或在鄕村﹐以村爲室﹐春秋幾易﹐未嘗歸裏。

一日行至渤海﹐人煙輻輳﹐七竅遂暫居此以訪三緘。是海有一蛙精﹐修道千年﹐能化人形像﹐常遊市鎭﹐醫道活人﹐意欲外功積成﹐以登仙品。閒暇無事﹐遊於海岸。忽見七竅頂現淸光﹐驚曰「此仙子投生人世者也﹐吾與之交﹐成仙有路矣。」卽化一老道﹐邀入肆中﹐訂以金蘭﹐膠漆不若。

時當端午﹐老蚌來市﹐愁然而謂七竅曰「兄有遠行﹐與弟暫別。弟居此處﹐非其人切勿與交﹐否則不利。」七竅諾﹐老蚌辭去。

海角之西有黃魚老怪﹐喜以人血爲酒﹐凡舟楫揚帆來玆﹐每每鼓浪興波﹐破舟沈底﹐掐人喉而吸血﹐遭害者不知凡幾。

端午日居民以龍舟爲戲﹐老怪乘浪徧遊﹐目觸岸東淸光旋繞﹐喜曰「是必仙子投入凡胎者﹐若得吸其血髓﹐道不難成矣。」忙出水面﹐吐气成艇﹐直達東岸﹐將舟泊定﹐化作白髮老道飄然而來。七竅見老道奇異可敬﹐視不轉睛。老道近而揖之﹐七竅亦揖。交談數語﹐意合情投﹐攜手而行﹐入肆共飲。老怪酒量極大﹐飲至半酣﹐七竅詢曰「道長之道號安在﹖」老怪曰「毒腸。」七竅曰「道者名諱﹐宜理慈和字面﹐胡以毒腸名之﹖」老怪曰「學道時﹐師常以毒腸爲戒﹐吾恐忘卻﹐故以此爲號焉。」七竅曰「如道長言﹐自是毒腸除盡﹐滿腔仁慈者。」老怪笑曰「世人之毒腸在抱者﹐不爲名﹐卽爲利。若吾輩學道﹐固已名利兩忘﹐腸不毒矣。」七竅信以爲眞﹐不勝敬服。

酒將飲罷﹐毒腸曰「爾之來此﹐其貿易耶﹐抑亦居積而爲賈耶﹖」七竅曰「否﹐否。吾之來爲訪良友也。」毒腸曰「所訪何人﹖」七竅曰「三緘。」毒腸曰「爲人若何﹖」七竅曰「吾素讀詩書﹐前得老道指示﹐須與三緘爲友﹐方能有成。出訪兩遭﹐未克相晤﹐爲人何若﹐尙不知也。」毒腸不復再問﹐辭別七竅﹐假意歸去。乘風四顧﹐遠見一縷淸光﹐從續陽山前直透空際。掉身化作道長﹐近而問諸侍從﹐乃知其爲三緘也。於是撮口髙噓﹐一小黃魚近前﹐問曰「呼小妖何事﹖」毒腸曰「吾欲誘七竅入洞﹐以食其血﹐恨彼不離海岸﹐計無所施。爾可化爲三緘﹐助吾引誘之力﹐如入吾口﹐重賞爾躬。」小妖領命﹐將三緘周視一徧﹐急同老怪乘風而回。

次日﹐毒腸入市﹐謂七竅曰「子欲訪得三緘﹐方遂爾志﹐吾洞昨日來一小子﹐自號三緘﹐爾隨吾去﹐卽見之焉。」七竅諾﹐囑僕緊守旅戶﹐獨與偕行。僕私謂曰「前之老道善气迎人﹐告主毋得濫交﹐恐受害於匪類。今之老道猙獰可畏﹐非道中人也。暫與相交﹐尙慮受害﹐何反以千金之體﹐而蹈不測之地乎﹖」七竅曰「取友一則取以道﹐非取以形﹐吾去爾勿阻之。」僕不敢言﹐唯唯而退。七竅隨毒腸行﹐甫至洞前﹐見一小子品貌不俗﹐詢其名號﹐果三緘也。七竅此時一見如故﹐誓同生死﹐重拜毒腸﹐暫居洞中。

適老蚌歸來晤七竅﹐入其旅捨﹐僅僕在焉。老蚌驚曰「爾主安往﹖」僕曰「爲白髮老道邀去矣。」老蚌曰「殆哉﹗此子也。但不知是何海怪將彼攝去。如不往救﹐必有天殃﹐如往救之﹐又傷同類。」躊躇良久﹐只得妖風駕動﹐騰空而來。

遙見淸气盤旋﹐爲黑霧所繞﹐細視其處﹐已知在黃魚洞中。急急按下妖風﹐直入洞府。毒腸笑而出迎曰「蚌兄來此胡爲﹖」老蚌曰「特來勸怪耳。」毒腸曰「所勸何事﹖」老蚌曰「七竅之身﹐乃紫霞門徒投生塵世﹐爾宜護持﹐俟彼返本歸根時叨光弗少。」毒腸曰「吾造修多年﹐正欲得一仙子而食之﹐以成吾道。爾毋饒舌﹐免傷和气。」老蚌苦求釋放﹐毒腸不允﹐命眾小妖逐出洞門。老蚌口吐金珠﹐光射洞之內外﹐羣妖畏甚﹐四散無蹤。毒腸怒﹐持劍出洞﹐與老蚌戰於海濱。一時黑霧迷天﹐海波大起。戰約數刻﹐老蚌力盡﹐爲毒腸拋一金瓦﹐當頭打下﹐乘風而逃。但見金瓦騰空﹐隨老蚌馳追不捨。老蚌避身無地﹐望救無人﹐於莫可如何時﹐紫霞立在雲頭以雷訣震之﹐金瓦直向海中墜去。詢及老蚌﹕「何與是妖相鬥﹖」老蚌將救七竅事詳細稟明﹐紫霞曰「如是﹐吾命眾理子往擒此怪。」眾理子奉命前來﹐與魚怪大戰三日﹐力不能勝﹐歸告紫霞。

紫霞曰「此毒腸也﹐與爾相反﹐玆賜爾一盤﹐可收伏之。」眾理子曰「盤有何奇﹐能收毒腸耶﹖」紫霞曰「是盤乃湯王故物﹐刻有日新諸字﹐以之收拾毒腸﹐特易耳。」眾理子聞言﹐持盤而往。毒腸厲聲曰「爾敢與吾再鬥三日乎﹖」眾理子曰「誓欲與爾決一死戰﹐有何不敢﹖」毒腸於是拋起金瓦﹐斜斜而墜。眾理子揮之以麈﹐金瓦渺然。毒腸忿甚﹐吐出無數惡鬼﹐共斗眾理子。眾理子手執湯盤照去﹐萬道霞光直射毒腸。

毒腸爲盤所照﹐昏倒在地。眾理子擒歸﹐交與紫霞。紫霞曰「彼已修道多年﹐且押赴陰山﹐畱待後用。爾急返洞內﹐以救七竅﹐不然必爲眾妖所傷。」眾理子不敢遲延﹐轉身入洞﹐果見七竅已爲羣妖捆束﹐欲吸其血矣﹐仍照以盤﹐羣妖化爲烏有。

當將七竅解釋﹐導回海岸。七竅謝曰「救我者何人﹖」眾理子曰「村民耳。」七竅曰「是何妖物殘毒如斯﹖」眾理子曰「黃魚精也。」七竅曰「三緘不爲所斃乎﹖」眾理子曰「三緘前歲歸家﹐今復訪爾﹐尙在續陽山下﹐洞內之三緘者﹐乃小妖所化也。爾速整頓行李﹐向續陽山晤之。」言畢﹐化作淸气﹐直衝霄漢。七竅知爲神救﹐望空拜謝。

次日﹐辭別旅主﹐竟向續陽山而投。行約旬餘﹐已到山下﹐緣村訪問﹐初無有知三緘者。訪之數朝﹐急見一道士繞村而過。

七竅邀於路而詢之﹐道士曰「三緘在敝觀住居已久﹐昨日辭去﹐不知所往焉。」七竅愁然曰「良朋之難得也﹐洵不誣矣。」卽偕道士入觀﹐拜見老道。老道畱彼暫住觀中。

一日閒遊﹐瞥見壁題四句云「僕馬徵車到處遊﹐陽春已過復逢秋﹔良朋不遇今何故﹐暗執絲鞭又渡舟。」後書「三緘」二字。七竅見此﹐口吟不絕﹐傷感成疾而歸。

第七回

望紅燈誤認蘭若遊綠野忽遇仙亭

三緘辭了老道﹐離卻續陽山界﹐又向前徵。一路靑松翠柏﹐雲山天水﹐無心賞玩﹐胸懷內惟時時念著良友﹐以求切磋﹐故於途中默然不語者竟日。

僕見其主面帶愁容﹐因詢之曰「主人近日訪友﹐不堪勞頓﹐無怪乎疾生而神散﹐神散而慵談也。」三緘曰「僕以吾病而不語乎﹖」僕曰「然。」三緘曰「吾非病也﹐吾心別有所思﹐不暇形諸口角﹐其實精神百倍﹐馳驅道左﹐尙有餘力耳。」僕曰「主之所思者何﹖」三緘曰「吾自與五常晤老道後﹐此心此念﹐常在乎仙。但不可解者﹐古多仙子﹐不求師而師自至﹐指點入道之方﹐轉眼間﹐宅女嬰兒交媾成形﹐神遊天外。吾欲如古人成仙之望﹐不惟求師而師不至。卽求一良友而友不逢。

且初訪七竅時﹐皆老道所示﹐其中諒有奇緣。乃幾易春秋﹐未能晤面﹐豈吾於大道之無分耶﹖不然﹐何其所遇之艱也﹖」僕曰「吾自從主遄徵﹐所歷程途﹐不下萬里﹐見世之居乎村郭間者﹐務彼田桑﹐婦子團圓﹐天倫是樂﹐卽是人中之道。獨至我主徧訪良朋﹐或走江湖﹐或棲寺觀﹐途中風雨﹐江山雪夜﹐苦情自不必言﹔而且途次中所遇妖魔﹐幾致喪命﹐胡弗絕去求仙妄想﹐梓裏是歸﹐以得享田園之樂爲愈乎﹖」三緘曰「是非爾所知也。人生軀殼﹐生之父母﹐撫之父母﹐如花如雪﹐最易淸鎔。一沒黃泉﹐惡多則罰變獸禽﹐受無邊苦惱﹔卽有小善﹐幸而化人﹐妻子牽纏﹐名利縛捆﹐心事未遂﹐年已衰邁﹐瞬息又入陰曹﹐轉轉生生﹐何有出山之日﹖吾之求道﹐路不辭遼遠﹐苦不畏風霜者﹐實是故耳。」僕聞其說﹐啞然不答。

無何﹐茅店在望﹐三緘因腹已餒﹐暫息於此。主僕共食畢﹐復向前行。行至夕陽西墜時﹐倏然山殊河異﹐不知屬何地界﹐但見行人碌碌忙忙﹐各歸村落。三緘將車停下﹐立於道左﹐偶逢樵者﹐問以鄕名。樵者答曰「此地名『郭氏三村』﹐要分上﹑中﹑下呼之耳。」三緘曰「可有旅捨乎﹖」樵子曰「三村相接﹐約遙百里﹐旅捨從無。如能識得此人﹐可以下榻﹐不然則峯頭露宿﹐多爲綠林所劫焉。」樵子言罷﹐負薪竟去。三緘聞此﹐心慌意亂﹐不知所之。倏忽間晚煙密布﹐加鞭前進﹐眞如投林之鳥﹐望茂樹以棲身。

紫霞立在云端﹐見三緘奔忙無定﹐將麈揮動﹐化座朱門大第﹐髙露亭臺﹐己身化一老翁﹐手扶竹笻﹐盤桓門外。三緘至時﹐天已晚矣。睨視大第﹐燈亮輝煌﹐欲於此借宿一宵﹐而又恐主人不許。及到門首﹐老翁在焉。三緘下車﹐近而揖之。老翁問曰「子來何自﹖」三緘曰「遠商難歸﹐貴地且無旅捨﹐敢祈老翁見納﹐暫借府第以容此夕之身。」老翁笑曰「萍水相逢﹐誰無遠出﹐不嫌室陋﹐一宿何妨。」遂導入第﹐款以佳筵。

老翁食若鯨吞﹐三緘亦起饕餮之心﹐朵頤甚快。頃之筵撤﹐翁送歸寢。三緘暗思﹕「村野鄙夫﹐尙享如斯厚福﹐比吾求道之苦﹐相隔不啻天淵。」輾轉牀頭﹐久難入夢。

鼉更三報﹐窗射銀痕﹐耳聞他室中人言濟濟﹐急披衣下榻﹐出戶四顧。左廊一帶﹐亞字欄桿﹐百種名花﹐蓬蓬勃勃。三緘由花蔭步去﹐時聞馥气﹐如麝如蘭﹐淸幽可愛。花蔭已過﹐室透燈光﹐隔窗窺探﹐上坐一老丈﹐須眉古峭﹐默視簡篇。旁立二童﹐年不過十餘齡﹐美如白玉。老丈閱簡片時﹐謂童子曰「窗外何人敢窺吾室﹖與吾呼至﹐吾究詢之。」童子出呼﹐三緘隨入﹐見老丈而禮貌焉。老丈曰「子何來﹖」三緘曰「吾爲求道﹐徧遊四海而來者。」老丈曰「子求何道﹖」三緘曰「老子之大道耳。」老丈曰「道在人心﹐爾能盡乎﹖道在人身﹐爾能行乎﹖」三緘聆言﹐知爲道中人﹐遂祈指示。老丈曰「吾非道中人﹐然知道中事。道中有人倫﹐道中有至性﹐道中有保養﹐道中有淡泊﹐能養之﹑行之﹑守之﹑安之﹐卽是道也。

大道全旨﹐已賅於數語之中﹐合上是總論。子欲求道﹐以今夜觀﹐營衛中尙未絕夫饕餮﹐已非入道器矣。何知吾乎﹖」三緘曰「不知。」老丈曰「吾太倉先生也。」言畢不見﹐童子亦渺。

三緘驚異久之﹐仍歸舊所。僕嘩然曰「今宵遇鬼矣。」三緘曰「如何﹖」僕曰「吾主僕入戶時﹐老丈命一小童導僕別室﹐食飲後宿於廂右。三更柝響﹐寢門急開﹐吾暗窺覘﹐見一美女云橋髙結﹐彩服如霞﹐嬌好之姿﹐世無其匹﹐心以爲老丈家人也﹐仍俯首而臥﹐不意此女竟入寢門﹐媚態百般。吾心剛動﹐彼已入榻﹐試撫摩之﹐始而細膩如脂﹐繼而堅硬如鐵﹐終而僵冷有如冰然。僕懼而起﹐提燈細視﹐厲鬼也。呼號出戶﹐童子驚問﹐吾實告之。及童子入視﹐乃一蕉幹﹐怒爲誑語﹐擊吾以掌。吾身閃異處﹐童子勢虛倒地﹐化一小猿﹐跳舞久之而他逝。今夜豈非遇鬼乎﹖」三緘聞僕之言﹐亦思所見﹐不覺毛髮俱豎﹐啟戶潛行。其後風聲濃濃﹐如有所逐。主僕回顧﹐則一巨虎張牙舞爪。駭甚﹐向東奔逃。正行間﹐霧气忽生﹐其黑如漆﹐主僕欲止畏虎﹐欲行不能﹐事正兩難﹐倏然前途燈光隱約。三緘呼之不應﹐隨後追之。殊此速彼速﹐此緩彼緩﹐竟至茂林﹐燈光隱矣。主僕同入林內﹐攜手緩行。

約行百進之遙﹐瞥見千萬紅燈﹐如星密布。三緘暗計是必蘭若辦理佛事﹐借此蘭若﹐亦可息肩。遂大著膽兒﹐向紅燈處疾趨。剛到燈前﹐三四美女穿紅綴紫嬉笑而來。見三緘凝睇良久﹐噥噥細語﹐不辧所說何詞。三緘欲訪前程﹐礙於男女不相贈答﹐佇立如癡。女娘見此情形﹐嬌聲詢曰「郎君其迷途而待問者乎﹖」三緘曰「然。」女娘曰「郎君意欲何往﹖或東或西﹐爲妾言之。」三緘曰「吾爲訪道遠遊﹐東西尙未有定。

但得一息肩之所﹐以免一夜勞頓﹐心已足矣﹐他無望焉。」女娘曰「如此可隨吾歸﹐吾家室甚寬敞﹐不惟一夜可安﹐卽一載亦可往。」三緘意在息足﹐不暇審擇﹐遂隨眾女而行。

路途中﹐聞得前一女娘慨然長嘆曰「曩日阿姑誕辰﹐妾采藥山巓﹐欲進長生之酒﹐剛息松下﹐急遇杜長戲謔百端﹐幸杜心蛇駕霧前來﹐與之相鬥﹐始得脫身歸洞﹐否則受彼囉唣﹐有難言者。」後一女娘曰「物類杜長﹐猶杜心蛇之是畏﹐惟人類杜長﹐杜心蛇不得而噬﹐其意終不遂焉。」前女娘曰「妾以爲杜長只有於物﹐如爾所言﹐人類亦有之乎﹖」後女娘笑曰「姊姊不知﹐人類杜長正多於物耳。」中一女娘曰「閒話休提﹐後面郎君如何安置﹖」前女娘曰「彼有仙骨﹐湊吾仙緣﹐肯使他逝哉﹖」中女娘曰「然則置諸姊洞耶﹐亦置諸妹府耶﹖」又一女娘曰「姊妹毋須爭論﹐吾有絕妙之策﹐作一羊車入宮故事﹐隨到而隨畱﹐何如﹖」眾女娘同聲笑曰「可﹐可。」未幾﹐紅燈愈廣﹐大第重重﹐女娘導三緘前行。三緘勞頓已極﹐不擇何人居室﹐竟向左之朱門而入焉。眾女娘曰「葛仙姊姊奪纛矣。」葛仙喜不自勝﹐曰「夙有仙緣﹐外人安能奪之。」遂同三緘入室﹐命小婢烹茗煮酒﹐款待殷懃。室外蕎仙﹑竹仙﹑桂仙拍肩遙盼﹐私相議曰「葛仙得此仙郎﹐以成大道﹐吾姊妹豈甘讓彼獨得乎﹖」蕎仙曰「桂仙道法髙妙﹐何弗思一上策﹐以奪仙郎﹐奪歸以配桂仙﹐吾輩讓亦甘心。至葛仙獨得﹐實不服也。」桂仙曰「葛仙卽得仙郎﹐不過煮酒陪飲﹐獻媚誘之﹐吾觀仙郎眉橫一字﹐非可驟以媚誘者。且待明日各呈禮物﹐以賀葛仙。葛仙貪飲﹐輪流苦勸﹐俟彼大醉後﹐竹仙姊姊生煙吐霧﹐蕎仙乘隙﹐竊負仙郎入吾洞中﹐有何不可﹖」眾皆然之。言別一聲﹐各歸洞內。

是時﹐葛仙陪飲獻媚﹐三緘心如鐵石﹐毫不動情。葛仙撤筵導入內寢﹐牀榻之美﹐世所罕見。三緘曰「吾明日起程甚早﹐何弗喚僕與吾共榻﹖」葛仙曰「郎君不嫌室陋﹐暫息數日﹐飲食卽粗不堪口﹐妾自勤勤奉之。」三緘力竭身疲﹐慵談而臥。魂剛入夢﹐見一老道笑而言曰「子誤認蛇蠍之鄕爲蘭若福地﹐明日有危﹐吾不得不預爲爾言。」三緘曰「道長仁心在抱﹐忍坐視不救乎﹖」老道曰「吾以金丹一粒﹐納爾口內﹐自不能迷爾魂魄﹐傷爾身體。」三緘意欲再問﹐突被老道一掌﹐推僕而醒。舉目視之﹐見女娘尙坐榻側。三緘曰「女娘多情﹐何不歸室﹖倘被人見﹐難免唾罵矣。」葛仙曰「吾師紫薇仙子常言郎君與妾緣結夫婦﹐候之數載﹐始得晤焉。今夕今時﹐紅鸞入兆﹐正爲夫婦百年之好也。何卹人言﹖」三緘知入牢籠﹐暗以策卻之曰「吾聘禮毫無﹐驟爲相好﹐是賤姑姑耳。待至明日﹐在僕身內取玉鴛鴦以作證﹐亦未爲遲。」葛仙諾﹐遂入內洞。

次早洞外嘩然﹐葛仙出觀﹐見蕎﹑桂諸仙﹐或捧紅綾﹐或捧仙花﹐或捧玉器﹐入洞賀曰「昨夜織女得會牛郎﹐金梭恐慵談及矣。」葛仙曰「仙郎如鐵石心腸﹐待婚尙有日耳。」桂仙曰「仙郎旣諾﹐自有佳期﹐可治酒筵﹐與吾等飲之。」葛仙卽命小婢設筵同飲。蕎仙﹑竹仙﹑桂仙輪流勸酌﹐葛仙卻情不過﹐一時大醉﹐昏臥筵中。竹仙於是吹起黑霧﹐蕎仙忙負三緘﹐直投桂仙洞內焉。桂仙歸﹐謂三緘曰「葛仙妖也﹐恐損爾軀﹐吾姊妹不平﹐故救爾於此。」三緘拜謝不已。

葛仙蘇﹐不見仙郎﹐知入桂仙之計﹐意欲往討﹐諒力不敵﹐轉入後山詣梅仙﹑荼仙﹑水仙﹑蘭仙﹑桔仙﹑枳仙﹐道其所以。

荼仙曰「奪人之愛﹐便非仁人。葛姊姊如以蜜語甜言往討仙郎﹐彼定不允﹐不如興戎入洞﹐各逞道法﹐道髙者仙郎歸之。」桔仙曰「此策爲上。」遂駕黑霧﹐齊向桂仙洞而來。小婢報入﹐桂仙出﹐以笑言慰葛仙。葛仙不答﹐枳仙取一紅巾﹐拋向空中﹐化爲烈火﹐直圍桂仙洞旋繞焚之。桂仙急於身旁取出葫蘆向火拋去﹐片時大雨如注﹐紅巾已墜入泥坑。蘭仙怒甚﹐取出金剪﹐茶仙取出金鍼﹐桔仙取出金鐲﹐同拋桂仙洞內。桂仙知不能勝﹐駕霧而逃。荼仙入洞﹐負出三緘﹐交與葛仙。桂仙不服﹐轉到瞿塘峽﹐約鹿仙﹑猿仙﹑虎仙﹑獐仙﹐復來葛仙洞討取仙郎。

枳﹑桔諸仙出洞交鋒﹐各顯道法。酣戰良久﹐蘭仙被竹仙一鐵節竹塔打下雲頭。正墜之時﹐遇一女仙以手捧之﹐呼名而跪。

蘭仙跪地仰視上坐﹐黎山老母也。老母曰「羣花妖修道有年﹐宜成正果﹐爲何興妖作怪﹐以駭人民﹖」蘭仙俯首﹐將葛﹑桂二仙爭奪仙郎事細告老母。老母曰「仙郎非他﹐乃虛無子投生人世﹐以闡大道者也。爾諸奴何敢違背天律﹖」用手一指﹐霞光萬道﹐正射相戰之地。羣妖畏而罷戰﹐老母呼至﹐斥以非禮﹐盡皆謝罪而去。葛仙獻三緘主僕於老母﹐老母指向南行。

行剛三日﹐途遇童子倚柳酣眠﹐主僕二人亦息柳下。移時童子蘇矣﹐舉目眈眈而視三緘曰「爾主僕風塵擾攘﹐其爲名乎﹐抑爲利乎﹖」三緘曰「名利非吾願﹐所求者老子之大道耳。」童子曰「老子何人﹐道爲何道﹖」』緘曰「老子者﹐道中之祖﹔大道者﹐元妙之道也。」童子曰「大道卽在人身﹐爾不自求﹐徒奔走風塵﹐其道安得﹖」三緘曰「吾豈好爲榮苦﹐特訪求良友﹐以參考得失耳。」童子曰「學道之人行惇五倫﹐五倫克盡﹐後淸乃心﹐凝神聚气﹐養性爲能。久久自得﹐何需乎人﹖吾恨野道專煉旁門﹐根本旣失﹐烏得仙眞﹐反造其惡﹐厭惡天心﹐何爾主僕僕僕風塵。快歸梓裏﹐靜養門庭﹐心淸欲寡﹐煉气歸神。」三緘見其出言不俗﹐因叩之曰「爾其學道者乎﹖」童子曰「𨿽非學道人﹐常聞學道方。」三緘曰「能談大道﹐必有髙師。爾爲吾言﹐俾吾門墻得入﹐道果成日﹐亦爾功焉。」童子曰「吾師非他﹐卽老子也。」三緘曰「爾師此時安在﹖」童子曰「在天。」三緘曰「爾下紅塵何事﹖」童子曰「昨日宮內走了靑角板牛﹐師特命吾下凡收之。」三緘曰「此牛而今投生何地﹖」童子曰「板牛本意不願投生﹐殊出南天﹐徧體牛毛被罡風吹去萬萬矣。」三緘曰「牛毛吹去﹐牛身尙存﹐何害之有﹖」童子曰「害了世人耳。」三緘曰「胡爲世害﹖」童子曰「牛毛亂散﹐投生人世﹐凡得父母養育﹐不思報答﹐反加凍餒詈罵種種忤逆者﹐皆牛毛投生者也。不孝之人﹐不惟生非人類﹐且非物類﹐以毛比之﹐輕已甚矣。以牛毛比之﹐直輕之無可輕矣。師故命吾收回﹐以絕逆子逆媳於天下。」三緘曰「今之不孝者﹐乃牛毛所化﹔古之不孝者﹐又屬何物投生乎﹖」童子曰「古之不孝者﹐系鴟鶚投生﹐一鴟鶚投生一人﹐古故見其少。今多不孝者﹐以一牛毛而生數牛毛﹐數牛毛而生百牛毛﹐百生千﹐千生萬﹐生生不已﹐故盈天下皆不孝之人。

忤逆而非牛毛生之﹐諒無如是之蠢﹐忤逆而以牛毛生之﹐乃有如是之眾。」三緘曰「如此﹐爾安能盡收耶﹖」童子曰「但將老牛收轉﹐以免復落其毛﹐將不孝無蔓延﹐久久自絕矣。」三緘方欲求彼帶歸天上﹐得老子指示入道之方。童子忽然兩手相拍﹐霎時身生羽翼﹐化爲仙鶴﹐直入雲霄。三緘訝者久之﹐仍復前行。約有半月途程﹐得聚仙觀而棲止焉。

七竅歸家已久﹐思念良朋﹐又著徵鞭。時一寅回斗柄﹐桃紅柳綠﹐幽雅宜人。七竅信步疾行﹐已不知途去幾許。一日﹐行至鎖陽山。山半有觀曰「棲鶴」﹐因兩足無力﹐遂於觀內暫住數朝。閒暇無聊﹐下觀玩賞﹐見一綠野平坦如氈﹐野中桑麻徧種﹐山花帶笑﹐紅白相兼。七竅不忍捨之﹐沿山遊覽。將近午刻﹐忽然煙生滿地﹐片時之際﹐綠野無形﹐煙散以還﹐倏有一亭﹐挺立其間。七竅異﹐意欲度入﹐恐受妖噬﹔不入﹐其異不解。且前且卻﹐已到亭下﹐舉首瞻望﹐金字髙懸﹐拾級而升﹐到頂視之﹐恍如半天之上。倚窗仰視﹐額只「繡雲閣」三字耳。

此閣又從七竅目中看出﹐將以誘之耳。七竅在此閣中徜徉自得﹐竟不問其誰爲之主。遊已倦矣﹐將欲下閣﹐聞閣下一人言曰「昨日歸家﹐未鎖門戶﹐倘被盜兒入閣偸窺﹐受斥難免矣。」七竅喜異其人入﹐與之相談﹐殊意其人不入閣中﹐但以鎖扃戶而去。七竅心甚驚惶﹐推窗望之﹐其人已渺。未幾﹐金烏西墜﹐玉兔東升﹐七竅無可如何﹐只得坐於閣內。

時約更許﹐亭上有人言曰「今宵月朗可愛﹐牛郎昨夜約下紅塵﹐向此閣一遊﹐不知可到否﹖」又一人曰「仙子雲遊﹐各有其志﹐豈若吾二人常拍肩而遊耶﹖」談談論論﹐竟由窗入。

七竅見而欲避﹐二人笑曰「旣到此間﹐仙緣有份﹐何以避爲﹖」七竅於是呆立二人之側。二人詢曰「爾識吾乎﹖」七竅曰「不識。」二人曰「吾和合仙子也﹐常遊是閣。爾貌吾亦熟睹﹐諒有仙骨者。爾道得乎﹖」七竅茫然。二仙曰「爾道爾自得﹐毋壞道中訣﹔當年嫉妒心﹐不可長懷得。」七竅唯唯﹐跪求導以出路。二仙曰「隨吾下閣﹐何難之有﹖」言畢﹐推窗直下。七竅畏墜﹐尙癡立而望。二仙旣去﹐山風微走﹐愈吹愈厲﹐一聲震動﹐閣化烏有。待風定後﹐舉目詳視﹐仍在棲鶴觀之山腰。

歸來﹐觀中老道謂七竅曰「君向何之﹖春將盡矣。」七竅遂辭老道向南而遊。遊至丸柏莊﹐遇一童子﹐問曰「爾七竅耶﹖」七竅曰「是矣。」童子曰「前三日三緘到此﹐所訪者君耳。惜乎已去三日﹐不可追矣。」七竅阻說﹐气逆成疾﹐又駕徵車而歸。

第八回

率野鬼石村排陣遇柳精泥郭爲神

銅頭鬼王自押入陰山﹐監幽使者日日防閒﹐恐彼暗逃﹐爲村民害。鬼王見其監束嚴謹﹐心甚不悅﹐意欲脫此苦惱﹐柰數載內無隙可乘。適值上天考校三界神祗﹐加功賞爵﹐監幽使者命駕下鎖鬼童兒﹐將鬼王黑索重加禁於深陰﹐三密三示﹐凡事周備﹐方駕雲車往朝上皇。鎖鬼童兒在陰禁外與拿鬼童子博奕爲戲﹐鬼王乘隙扭鎖﹐化成黑霧﹐直出禁門。二童悶絕片時﹐蘇來知鬼王已逃﹐追遂數千里﹐鬼王厲聲吼曰「爾不速返﹐必噬爾軀。」二童子恐使者責斥﹐不捨鬼王。鬼王大展陰風﹐竟將二童吹去萬里之遙﹐墜於犀角山下。

於是呵聲震動﹐四方野鬼霎時俱集﹐見鬼王而喜曰「自王入禁﹐吾輩無主﹐四散紛然﹐朝日盼王得出陰幽﹐復行鬼政。

柰年復一年﹐音信渺無﹐眞足令人痛恨不置。」鬼王曰「昔日吾行鬼政時﹐爾等各有專司﹐瓊漿弗缺﹐吾入陰出後﹐爾輩又將何以爲食耶﹖」羣鬼曰「吾輩自別鬼王﹐或三五﹐或六七﹐成羣結黨﹐於村落中索其飯漿﹐與陽世之乞丐無異。今王旣出陰禁﹐其仍歸舊所乎﹐抑別尋異地而居乎﹖」鬼王曰「舊所不可居矣。爾輩四方訪查﹐倘有如舊所者報吾﹐吾率爾等同居其地﹐仍行鬼政。若得虛無子後身來此﹐深藏不露﹐紫霞道法旣云髙妙﹐又如吾何﹖」羣鬼曰「虛無子好道士也﹐烏肯入吾鬼陣﹖」鬼王曰「彼好道﹐吾自排道陣以迷之。」羣鬼曰「如是﹐鬼王暫居此境﹐待吾輩各駕陰風﹐訪尋佳地。」言已﹐紛紛散去。

片刻之際﹐靈心鬼便轉而言曰「歷此三十里﹐樹木茂密﹐怪石嵯峨﹐野谷如蛇﹐幽深可愛﹐是地佳好﹐可以居之。」鬼王曰「是地何名﹖」靈心曰「名石門村耳。」鬼王曰「與村民同居﹐民眾則陰不勝陽。吾輩陰鬼也﹐必先勝乎陽﹐而後鬼政可行。」靈心曰「村民𨿽眾﹐多在谷外﹐谷內卽有一二﹐皆窮鬼也。吾等居此﹐乃純陰一片﹐何懼之有﹖」鬼王曰「得此佳地﹐宜速遷徙﹐但羣鬼未能齊集﹐如之柰何﹖」靈心曰「今已歸來有數百矣。其未歸者﹐命一二野鬼在此傳說﹐自能陸續而至。」鬼王喜甚﹐當卽口吐黑霧﹐率同羣鬼竟至石門谷中。

一時陰風怒號﹐煙迷滿谷。內一老叟謂家人曰「吾家自祖父喬遷於此數十載﹐谷中野霧必秋深始生﹐爲何今春初而霧起如是﹐豈天地亦有變時耶﹖吾聞之地有水怪山妖﹐時而作霧興雲﹐是地若此﹐恐不利人居住。所不利者何﹖凡妖魔聚處之區﹐人居其間﹐必多病而亡﹐以陽不勝陰也。」翁子弗信曰「世只有人能移居﹐未有妖魔亦能遷徙者﹐翁誤矣。」未逾一月﹐老母死焉﹐幼媳又死焉。翁子懼﹐始遷谷外以避之。他日入谷﹐倏見乃婦坐石理髮﹐睹其夫至﹐喜笑嫣然。翁子驚曰「爾已死矣﹐爲何尙在人世﹖」其婦泣曰「妾魂被銅頭鬼王攝入洞中﹐聽其使令﹐朝日勞勞碌碌﹐無時或閒。今幸鬼王爲柳精請去﹐始得出洞﹐見日理髮﹐不期而與夫遇﹐妾之幸也。但妾眞魂幽囚洞府﹐投生人世﹐不知何時。」言罷而泣。泣已﹐回首色變曰「吾夫速行﹐鬼王歸矣。」翁子剛行數武﹐谷裏煙生﹐莫辧東南﹐駭甚﹐急向原路疾趨而歸。自玆一倡﹐是谷樵子行人﹐無復有由此經過者。

三緘在聚仙觀內無事﹐閒遊遊至山腰﹐見一老松馬發疏疏﹐龍鱗齒齒﹐濤聲時起﹐恍如海水奔騰﹐松下二叟對坐而談。三緘身隱樹後﹐盜聽其詞。聞得左一叟曰「天地之大﹐道在其中。道本無形﹐而亦附於有形﹐如春生夏長﹐秋收冬藏﹐皆道之流行不息﹐附於物而可見者也。若於無形中求道﹐則無聲可聽﹐無臭可聞﹐不知者以爲人不見道﹐安知人在而道卽存乎﹖」右一叟曰「何爲人在而道卽存耶﹖」左坐老叟曰「如人之爲子也﹐能止於孝﹐卽道盡美處﹔爲人父﹐爲人君﹐能止慈止仁﹐卽道盡善處。然是慈孝仁之道﹐存諸心則無形﹐發於外則有形﹐此道之所以能散能捲也。」右坐老叟曰「君言道在人身﹐將子臣弟友之道全﹐卽得天地之大道﹐成神者在此﹐成聖者在此﹐成仙成佛者亦在此也。何世之學道者﹐不於身內求之﹐累月經年遊行異地﹐拋父母而不顧﹐棄兄弟而不親﹐時談致遠﹑鉤深﹐日事索隱行怪﹐無惑乎自少至老﹐不知道爲何道﹐是道不一得也﹐皆弗識求道之方耳。」言畢﹐鼓掌大笑而去。三緘聞之豁然﹐急回觀中﹐整頓行裝﹐歸求止孝之道。

行約六七日﹐已至石門村前。極目遙望﹐萬畝疊翠﹐野霧流云﹐共繞其間﹐令人玩賞弗置。方欲入谷﹐旁一老叟曰「子可西斜而行﹐是谷不可入也。」三緘諾﹐轉向西行。恰逢靈心鬼使在外閒遊﹐突見三緘﹐忙報鬼王。鬼王正在洞中議誅虛無後身之策﹐聞報喜極﹐吐霧成雨。三緘爲雨所阻﹐只得轉身入谷﹐尋地避之。鬼王復設茅庵數十處﹐假學道之士﹐以誘三緘。

三緘入﹐瞥見茅庵徧露﹐大喜於心﹐以爲訪道有地﹐信步前去。直入一小小茅蓬﹐見有中年道士其間靜坐﹐兩眼鼓出﹐狀如蝦睛﹐呼之不應。立候良久﹐道士始低眉而起﹐詢三緘曰「子何來玆﹖」三緘曰「爲訪道而來﹐不知道長兩目直露﹐默而不語﹐所用何功﹖」道士曰「煉气耳。」三緘曰「煉气爲何﹖」道士曰「煉气乃能歸神也。」三緘曰「是卽成道之法歟﹖」道士曰「猶不止此。」三緘曰「煉道規模﹐原爲一則﹐何云如是之眾。吾欲徧覽以廣識見﹐道長能爲先導乎﹖」道士曰「爾有是意﹐可隨吾來。」遂導三緘入數處蓬廬﹐其中有摩頂者﹐有摩腹者﹐有食臭者。三緘詢之﹐道士一一示之。

遊至谷東﹐見一女一男﹐交媾不已。三緘曰「此又煉何道耶﹖」道士曰「采戰法也。」三緘曰「所見數法﹐俱可成道乎﹖」道士曰「各體一件﹐勤加煉習﹐久久自成。」三緘曰「蓬廬中諒皆習道之人﹐爾師又居何所﹖」道士曰「左崖半之洞府是也。」三緘曰「吾欲拜見爾師﹐何如﹖」道士曰「可。」剛導至洞門﹐遙見中坐老道﹐古貌古須﹐息气凝神﹐若有所煉。道士入稟後﹐老道欣然下座﹐迎接三緘直至座前。三緘拜禮畢﹐老道曰「吾觀爾器宇不凡﹐知爲道中道將成者﹐然爾遇吾不易﹐可於洞內苦苦煉成大道﹐以俟飛升。」三緘然之﹐卽拜老道爲師﹐日居洞府﹐不覺已旬餘矣。

一日﹐紫霞眞人心忽不安﹐默會片時﹐知虛無子又爲妖鬼所禁﹐忙命復禮子臨凡查訪。復禮子甫墜塵世﹐得遇監幽使者﹐忙忙促促﹐四下窺覘。復禮子曰「爾監幽使者耶﹖」應之曰「然。」復禮子曰「爾何忙促如是﹖」使者曰「前日上天考校﹐吾命童兒監守鬼王﹐往朝天闕。待吾歸後﹐鬼王不知何往﹐童子亦未審何之。因思幽禁鬼王一事﹐紫霞仙眞費力不淺﹐而今復出﹐必害世人。吾恐見責上仙﹐故忙促若此。」復禮子聞之﹐駭曰「鬼王前日被眞人挫折百般﹐今日脫逃﹐虛無後身又爲彼幽禁矣。」播轉云車﹐報知紫霞。

紫霞乘雲四顧﹐見石門谷內鬼霧隱隱﹐遂化一道士﹐竟落谷中﹐徧向蓬廬訪問消息。野鬼告以洞府﹐紫霞闖入。其時﹐鬼王正吸三緘頂心﹐三緘以爲教以摩頂之法﹐久則弗曉人事矣。

紫霞見之﹐厲聲吼曰「爾銅頭鬼使﹐爲吾收入陰山﹐應宜攺過自新﹐皈依大道﹐何得傲上天闡道之律﹐一犯再誤﹐而不畏喪爾鬼靈乎﹖」鬼王知紫霞復至﹐力將三緘吸死﹐乘風出洞。

紫霞取丹一粒﹐納入三緘口內。待三緘蘇轉﹐送至坦途﹐復入石門以擒鬼王。鬼王不服﹐呼集三萬六千野鬼並及山妖水怪﹐大布陰風陣以待之。

紫霞入陣﹐陰風驟起﹐四面野鬼圍繞數重﹐半空中山水妖怪密布雲霧﹐蔽日遮天。銅頭鬼王手執聚鬼黑旗﹐左右旋繞﹐頃刻風號鬼哭﹐冷气刺人。紫霞思曰「鬼王法力匪淺﹐若吾道不髙妙﹐必喪眞靈於石門。」於是手掐離宮﹐足踏巽卦﹐口提震位﹐向雲霧密處一指﹐罡風雷火交相而臨。一時野鬼奔逃﹐水怪山妖死亡甚眾。鬼王知難相敵﹐乘風遠循﹐紫霞忙取金剛索向東拋之。鬼王畏甚﹐與潞定河水怪方欲下海潛形斂迹﹐早被金剛索系其項焉。紫霞將索收回而詈之曰「前次不喪爾靈者﹐畱以待後用也﹐而乃鬼性難馴﹐怙過不悛如是﹐是自取罪戾也。夫復何尢﹖」詈已﹐命復禮子持八卦七靈鑪焚此鬼軀。

云衣眞人忽至曰「鬼王后有重用﹐不如仍禁陰山。」紫霞諾﹐呼監幽使者將彼押去禁錮如前。

當此之時﹐紫霞知三緘受毒甚深﹐必疾旅捨﹐與復禮子化爲老少二道﹐尋至獨覺關前。果見三緘不絕呻吟﹐復以靈丹服之﹐始起而歸去。紫霞嘆曰「陰气毒人﹐何其甚也﹐若非仙子靈丹﹐以消重毒﹐必喪其軀矣。」復禮子曰「三緘訪道遇妖遇鬼﹐艱難若是﹐道又何成﹖」紫霞曰「仙子入凡﹐正宜百煉其體。吾回洞矣﹐爾云端緩緩護送彼歸。」復禮子領命﹐直送三緘歸宅而返。

三緘歸後﹐因思松下二老言﹐欲止孝以爲內功﹐故日日勤奉髙堂﹐未嘗或離左右。一日暗思﹕「訪友未遇﹐幸得二叟指示﹐止孝乃造道要圖﹐𨿽然孝盡親前﹐未知於道當否。如得一良朋參考﹐或早悟之﹐惜乎歷盡徵途﹐終是魚鴻相阻﹐形單影只。情思不已﹐暫遊郭外﹐以遣愁悶。時已夏至﹐野樹交榮﹐三緘興致勃然﹐幾忘路途遠近﹐隨卽口占一絕﹐以志有感云「靑山曲折繞村莊﹐柳影參差映水忙﹔古樹敷榮如富至﹐逢秋飄捲葉無雙。」句語題後﹐倏看老柳一株﹐葉茂枝繁﹐其大如斗﹐一股蒼老之气﹐若非千載不能成之。三緘緩步近前﹐盤桓不忍他適。

俄而﹐葉裏疏疏作響﹐塵墜於首。仰面視去﹐乃一少年子攀枝於上﹐見三緘仰視﹐色甚赧然。三緘詢曰「子何效猿升木﹐不畏墜耶﹖」少年子曰「攀枝爲樂﹐性所素好。不意一時失手﹐有觸慕道之人。祈勿咎予﹐予之幸也。」三緘曰「聞子出言不俗﹐胡弗下樹相語﹐以遣愁思。」少年諾之﹐緩款而下。

三緘細視﹐貌美如仙﹐爾雅溫文﹐世無其匹。相談片刻﹐情投意合﹐結以金蘭。交拜後﹐三緘曰「金蘭旣結﹐無殊手足﹐敢請鴻名世族﹐以便尊稱。」其人曰「弟族柳姓﹐黃公子是其號也。」三緘曰「姓柳還宜柳。」公子曰「非人亦似人。」三緘曰「同心參道妙。」公子曰「野樹甚怡情。」言罷﹐大笑不止。無何﹐山煙密布﹐日影西斜。三緘欲迎公子到家﹐公子欲畱三緘入室﹐爭論不決。久之﹐公子曰「時不可待﹐各宜歸矣。」三緘尙依依不捨﹐徐行緩步﹐竟至三叉路側﹐始分袂焉。歸來思念公子甚切。

次日晨起﹐催促早膳﹐食已卽投老柳處﹐諒公子必先候於此。殊至樹下﹐但見微風逐柳﹐搖搖不定﹐其人渺然。佇立移時﹐忽聽嬌聲而歌曰「山有鬼兮樹有精﹐恨未初生卽是人﹔幸而雨露承天降﹐萬載千年體煉成。或成嬌女或男子﹐得此陰陽輕重分﹔陽重爲男陰重女﹐其道自然豈有心。願仙子﹐下紅塵﹐傳大道﹐扭乾坤﹔一旦飛升天外去﹐導我朝見玉皇尊。」其聲裊裊﹐若遠若近。

三緘四顧搜尋﹐見樹左右上坐一紅衣幼女﹐俊秀異常﹐心以爲公子眷屬也。因近而詢曰「女娘其黃公子姊姊耶﹖」女子曰「否。妾𨿽柳姓﹐與彼不同宗派者也。爾亦知黃公子爲何如人乎﹖」三緘曰「不知。」女子曰「彼乃老柳成精﹐爾不可近﹐近則弗利。不如與妾結爲夫婦﹐同心習道﹐較諸良友之暫合暫離者爲有益焉。」三緘曰「女子自薦﹐能無愧歟﹖」女子曰「天下之婦女多矣﹐其有愧恥者寥寥耳。」三緘曰「天下女子旣無羞恥﹐斷未有自薦爲妻之賤如爾者。」女子曰「妾縱自薦﹐比於倚門賣笑者不髙一籌乎﹖」言訖﹐竟至三緘身側﹐百般獻媚。三緘擊之以掌﹐女子怒﹐扭身化爲金睛猛獸﹐直撲三緘。正危急時﹐公子倏至﹐猛獸似有懼色﹐飛奔而逃。三緘曰「因思爾甚﹐早至於玆﹐不意爲女怪所纏﹐險喪毒口。」公子曰「凡貪心甚者﹐必生怪異。戒之﹐戒之。是山柳精甚夥﹐今夜吾兄歸室﹐彼必約眾來攻﹐兄將何以敵之﹖」三緘曰「惟祈賢弟設策相救耳。」公子曰「吾有玉匣賜兄﹐兄歸置諸案上﹐早早安宿。此精來時﹐自有服之之人。」三緘接匣歸家﹐安置停妥﹐和衣而臥﹐心有所畏﹐久不合目。鼉更再報﹐風聲大起﹐寢門自開﹐六七女娘蜂擁入室。三緘在榻﹐戰栗不已。忽然案上響亮﹐匣中所出漢子亦六七焉。

女娘知難蠱惑﹐化爲厲鬼﹐塞滿一室﹐而漢子所化﹐髙大過之。

女娘畏逃﹐男鬼馳追出戶。約一更許﹐六七漢子仍入匣內。自此寂然。三緘次早撫摩匣中﹐初無別物﹐異詫者久之。

午後抱匣趨至柳前﹐公子在焉。三緘酬其贈寶之徳﹐公子謙遜數語﹐閒談竟日而歸﹐自是相見益密。突於後二日連訪未晤﹐悵望殊深﹐以爲公子不得見矣。他日途遇輿馬紛投﹐三緘疑爲貴官﹐佇立以俟。待至輿近﹐中所坐者﹐公子也﹐朝衣朝冠﹐裝束迥殊昔日。三緘驚而詢曰「賢弟何往﹖」公子曰「上天嘉吾護道有功﹐封爲泥郭村中賜福尊神﹐特來與兄一別。兄其保重﹐後晤有期。」三緘曰「爾何護道功至於此﹖」公子曰「護君卽護道也。」言畢而隱。

三緘歸以告父母﹐並稟及易儒從玄之事。其父曰「老柳煉道亦能成精﹐兒人也﹐煉先天之大道﹐獨不可以成眞乎﹖趁吾年尙康彊﹐兒速訪友參求元妙﹐吾不之禁。」三緘諾﹐又向西北且行且止﹐欲得如聚仙觀而棲息焉。

第九回

朝元洞六魔擾世靈根寺三道傳功

歷聚仙觀百里許﹐崖半一洞﹐名曰「朝元」。前有五仙女其中修道﹕一名聚气仙姑﹐一名凝气仙姑﹐一名煉气﹑寬气﹑流气仙姑。道修成後﹐飛升玉府﹐此洞煙鎖云封﹐樹枝低垂﹐其間已塞越數百載。突有六猿竊入﹐得仙姑靈气修成人體﹐能飛能行﹐號曰貪塵﹑嗔塵﹑癡塵﹑愛塵﹑欲塵﹑不淨老塵。虎踞洞中﹐凡前山後嶺一切精鬼魑魅等怪皆傾心服之﹐又兼三萬六千野鬼自鬼王被擒後逃聚於此﹐亦聽六怪之命。

一日﹐柳精捧獻仙桃一枚﹐六怪食餘﹐詢其所自。柳精曰「此桃乃灌頂山左崖下思聰洞霞衣道士所種也﹐其味美乎﹖」六怪曰「味甚鮮美﹐爾可再爲獻之。」桃精曰「霞衣道士護守此桃﹐甚屬謹嚴。前日彼被無量子招飲﹐故得竊取焉﹐敢期再獻。」貪塵曰「不復得此桃入口﹐心胡以甘﹖」愛塵曰「貪此仙桃﹐原系他人之物爾﹐又如何能得﹖」嗔塵怒目曰「吾等各駕風車﹐同至洞前﹐以力取之﹐有胡不可﹖」癡塵曰「倘彼道法髙妙﹐敵之不過﹐豈不自討淩辱乎﹖」欲塵與不淨老塵曰「諒彼一道士耳﹐安能敵吾之眾。」卽命柳精前導﹐六怪乘風直至洞前﹐攀桃枝而競摘其實。

霞衣子倏見桃枝震動﹐知有盜侶出洞﹐吼曰「吾桃非凡種可比。爾何精怪﹐前盜其一﹐吾未之究﹐今復來取﹐決不容爾。」六怪齊聲曰「爾桃鮮美﹐差髙別種﹐況乃易生易結之物﹐非難覓難尋之果﹐如爾有情﹐一槪與吾﹐吾不難爲於爾﹐否則不但取桃﹐且將樹根亦拔之去。」霞衣子曰「爾誇大言﹐請來試試﹐如其道法果能勝吾﹐吾願盡取以獻。」六怪曰「可。」嗔塵忙駕妖風直逼洞前。霞衣子揮之以麈﹐嗔塵目內若有鍼刺﹐墜於灌頂山腰。癡塵忿气前來﹐霞衣子仍揮以麈﹐不動﹐暗思此怪道法較髙於彼﹐急以五龍掌訣拋去。癡塵見得龍繞空際﹐金光亂射﹐方欲取鐵鋤鏟敵之﹐早被龍爪一抓﹐又復墜下。貪塵﹑愛塵﹑欲塵同升雲裏﹐各舞寶器﹐霞衣子擊以所煉之道堅石﹐三怪墜亦如前。不淨老塵乘風起舞﹐化作三頭六臂髙大身軀﹐一手執眞銀練﹐一手執意魔杵﹐與霞衣子酣鬥不已。

霞衣子知其妖法甚髙﹐暗執聚气神鞭﹐以待是怪。殊意神鞭剛近﹐驟爲眞銀練捆束去矣。霞衣著急﹐忙取定心杵向怪拋之﹐怪以意魔杵回手擲去﹐霞衣下墜﹐望北奔逃。不淨老塵急力追逐﹐適被華蓋洞心明老道所見﹐知是霞衣子戰怪﹐向這被逐而來。乘雲上前﹐隱霞衣於身後。怪至﹐老道曰「爾盜彼桃﹐只爲其厲﹐其理安在﹖」怪曰「彼誇口在先﹐謂能勝彼者以桃獻之也﹐於我何尢﹖」老道曰「爾輩無容與爭﹐吾洞仙桃百樹﹐如能勝吾﹐願並獻之。可乎﹖」怪曰「如是不難。」遂將意魔杵向老道當頭擊下。老道口吐淸气﹐气化爲田﹐轉眼間又化爲海﹐其杵直墜海內。怪見杵已墜去﹐復擊以眞銀練﹐練又墜入。怪曰「吾寶盡矣﹐且問此海何物所化﹖」老道曰「吾之煉道﹐心淸而气淸﹐气淸而神凝﹐神凝气大﹐故成深海。

不但爾之意魔杵﹑眞銀煉吾能容納﹐卽天地之大﹐寒暑相推﹐以及八卦五行﹐皆能納吾海底。」怪聞駭甚﹐俯首而逃。老道急將淸气吹滿四面﹐怪無藏身之地﹐東馳西奔﹐向意馬洞而潛焉。老道見怪遠去﹐送霞衣子回洞﹐霞衣子卽拜老道而師事之。

不淨老塵得潛意馬洞中﹐忙命柳精呼回五怪。五怪至﹐各相怨悔﹐首怨貪塵曰「非爾貪此仙桃﹐安得挫辱如是﹖」貪塵曰「我心𨿽貪﹐無如愛塵之愛。」愛塵曰「如嗔塵不怒气勃勃﹐又何至此乎﹖」嗔塵曰「是皆不淨老塵之誤我輩也。」不淨老塵曰「非我誤爾﹐凡一切挫辱﹐皆自癡塵招之。」欲塵在側曰「吾等勿相怨悔﹐不若統三萬六千野鬼﹐徧擾世界以壞道門。」不淨老塵曰「而今闌道爲急﹐紫霞統領羣仙﹐擁護三緘﹐如何能當其銳﹖」貪塵曰「吾等一遇三緘﹐當卽下手﹐或暗奪其魄﹐或生吞其魂﹐待紫霞輩知之﹐三緘之軀已敗矣。」不淨老塵曰「如是﹐吾統野鬼徧尋三緘誅焉。」剛起妖气﹐被普光老衲一麈﹐盡化爲黑气。

是時﹐須無眞人坐於珠光寶座﹐慧目遙視﹐倏見天半黑气凝結。眞人口噓淸气﹐吹散如雨﹐各分東西南北而去。袖中默會﹐知是三萬六千野鬼各地投生﹐後爲三千六百旁門以壞大道者﹐急以手訣招轉﹐落於虎噴山下。祥雲駕動﹐來至八卦臺前﹐叩請老君。老君登臺﹐詢及須無曰「爾之叩吾﹐所請何事﹖」眞人曰「大道淪亡﹐野道縱橫於天下。承老君曩日招聚諸仙﹐欲爲闡明﹐俾野道無由逞其異術。紫霞領命﹐命虛無子脫化塵世﹐俗號三緘﹐道尙未闡絲毫﹐一切水怪山精紛紛擾亂。老君何弗圖持太極﹐四方揮動﹐使諸精怪化爲烏有﹐令三緘不受擾攘﹐得以悠遊歲月﹐將功辟成﹐引世人而入此大道之中。野道消除﹐正道復位﹐世無旁婺﹐而仙班廣集﹐豈不美哉﹖」老君曰「聆眞人言﹐望道之明至矣切矣。顧道不磨則不精﹐如玉之韞於石也﹐只成爲玉﹐名固美甚﹐究之頑然一物﹐毫無可取﹐必置諸沙石之內﹐愈磨愈精而器始成。三緘之投生人世﹐正石中玉也。若不磨以山精水怪﹐其道何由而成乎﹖」眞人曰「老君之言固是﹐特恐以仙子根底﹐誤入異道﹐愛之實以害之。」老君曰「道不易成﹐欲成上品﹐要必金剛百煉﹐卽子之磨難歷余﹐乃成眞人﹐所以經萬古而道身不壞者﹐胥是道耳。」須無領老君教﹐退歸洞府﹐常遣仙子雲遊四境﹐以護三緘。

三緘自離鄕井﹐行有月餘。一日﹐謂其僕曰「前此幸得聚仙觀安享數十日淸閒﹐此次奔走路途﹐但願所遇之人勝於聚仙觀之老道﹐所安之地勝於聚仙觀之幽雅﹐庶不負道遊一料也。」僕曰「公子爲道訪友﹐上天必佑其人﹐其地諒有以過之。」主僕談論至玆﹐忽聞松濤細捲。三緘曰「是聲也﹐胡爲乎來哉﹖」僕曰「前面萬山聳翠﹐林木森森﹐一帶同巉崖﹐挺立如削﹐不知屬何地界﹐奇特若斯。」三緘曰「爾可訪之。」僕於是別卻三緘﹐由坦道西行。行約數里﹐遇一樵子負薪而至。僕詢其地﹐樵子曰「是地爲萬仞山﹐山多松柏﹐其中仙子常常遊玩。左有光耀洞﹐右有光明洞﹐前有含珠洞﹐後有衲子洞﹐皆古來仙子修眞之所。予采樵山中﹐或聞漁鼓聲聲﹐或聞言詞侃侃﹐究不知人居何處。惟於昨日在光耀洞前﹐得遇二少年相奕洞外﹐見吾不言不笑﹐吾亦不暇問之﹐諒皆仙子類也。但爾訪問是地﹐殆欲遊玩此山而不知去路者歟﹖」僕曰「吾僕人也﹐從主遄徵﹐遊至於此﹐東西南北﹐莫知其向﹐故遇君而一詢耳。」樵子曰「若然向東耶﹐則靑气爲郡﹔向南耶﹐則赤帝爲城﹔向西耶﹐則白帝鄕在焉﹔向北耶﹐則黑水江在焉。」僕則曰「何條路經由山而過﹖」樵子曰「路由東去﹐卽過是山。」僕得其詳﹐轉告三緘。三緘聞是山之奇﹐決意東行。僕阻之曰「山髙林茂﹐必潛鬼怪。倘如前此所遇﹐又多一番驚恐也﹐爲之柰何﹖」三緘曰「吾不畏之。」僕不敢傲﹐隨主緩緩由麓而登。轉折回環﹐頃至山半﹐見一廟宇﹐萬瓦鱗鱗﹐一派金光﹐時射林表。三緘喜曰「有玆蘭若﹐不讓聚仙觀之幽賞也。」徵鞭急舉﹐不時已到廟門。門外一坊雕龍刻鳳﹐上題三大金字曰「靈根寺」。三緘信步竟入廟中。有小道童阻其行曰「爾乃凡夫﹐焉敢入吾仙府﹖」三緘曰「遠方客子途程偶誤﹐暫借寶庵一宿﹐有何礙乎﹖」道童曰「爾言亦是﹐待吾稟告師長﹐準進則去﹐否則他去﹐不可濡滯於斯。」三緘然之。道童入﹐移時出曰「仙子原不棄人﹐準爾暫宿西廂﹐毋得步履亂行﹐私窺異室。」三緘曰「吾豈俗子哉﹐入人室而濫窺如盜乎﹖」道童曰「如是﹐爾隨吾來。」三緘主僕卽隨之入﹐直到西廂﹐階前數十盆花﹐微風過處﹐香气沁人肺腑。道童獻茗後﹐款以齋供。主僕餐已﹐道童曰「廂內艸榻﹐君其臥之。」言畢而入。

三緘主僕掃榻安眠﹐轉瞬間僕已睡熟矣。三緘暗想爲求道計身離桑梓﹐未能孝盡庭幃﹐所恨歷徧徵途﹐良友弗遇﹐欲得金蘭之訂﹐同修大道﹐不知何時。右計左思﹐忽然入夢﹐魂遊廂外﹐見十數道童手持燈檠﹐後隨廿余道士﹐道冠道服﹐竟向東去。三緘於是暗尾其後﹐行約數武﹐遙聞室內有唱名聲﹐側耳聽之﹐隱約莫辧。三緘此際欲進不可﹐欲退不能。忽一道童由西而來﹐驚詢三緘曰「子爲誰﹖到此何事﹖」三緘告以求道之由。道童曰「爾欲求道不得進身﹐今夜來玆非偶然也﹐可隨吾入﹐隱隱窺之﹐毋得聲張﹐致幹不便。」三緘喜甚﹐偕道童入門﹐瞥見堂中燈炬輝煌﹐道士環立兩旁﹐若有所待。

無何﹐門屏大展﹐三老道品身而出。眾道士叩首畢﹐老道詢曰「俱來乎﹖」道士齊聲應曰「來矣。」老道曰「今夜佳辰傳功之吉﹐爾等環侍﹐待吾登座﹐先以意傳﹐繼以言傳。能設略者﹐照玆而學﹐卽是入道階級﹔不能領略者﹐俟諸異日﹐佳辰如到﹐又爲傳之。爾等宜靜意凝神以窺之。」眾道士復各稽首者三﹐環立如鵠。但見三老道不疾不徐﹐一坐鐵鼎中﹐一坐鼎左﹐一坐鼎右。靜坐片刻。鼎中老道面忽生毛。三緘暗自訝曰「老道傳功﹐何以毛生滿面﹖」甫思及此﹐老道已化爲猿﹐跳舞鼎中﹐然鼎窩甚淺﹐若不勝其跳舞﹐竟由鼎內躍出﹐在東廂旋轉不止。左一老道化爲美人﹐手捧瑤琴﹐其音裊裊﹐猿見不捨﹐常戲弄於身側。美人弗堪彼擾﹐倒地化爲石缸﹐缸內酒气飄香﹐猿見而俯首吸之。吸已﹐如醉如癡﹐身不自主。

俄而酒缸化爲烏有﹐猿亦跳舞依然。右一老道化作金銀財寶﹐猿見而拾﹐其貌喜不自勝。廂外來一巨人﹐與猿爭奪﹐猿不服﹐而相格鬥。相拒良久﹐巨人力怯﹐意欲奔逃﹐被猿一腳飛來﹐早將巨人踢倒﹐化爲老道。猿仍歸鼎﹐亦復本像焉。眾道士曰「師之傳功﹐示於色色形形﹐究不知猿屬何物﹖」鼎內老道曰「猿者﹐心之所化也。欲入大道﹐先將心猿系著。心猿安穩﹐見酒色而不戀﹐遇財气而不貪﹐靜鎭如山﹐然後大道可入。吾之示汝等以行色者﹐原屬當場指點也。大凡心思一亂﹐卽有外緣以擾之。道本在心﹐心存則道存﹐心放則外緣至。學問之道﹐求其放心者﹐卽此之謂也。」言罷。眾道士退。

老道忽見三緘而謂之曰「爾肩闡道之任﹐宜入學道之功﹐吾之傳功而爾得見者﹐亦爾緣也。」三緘方欲進究﹐老道啞然一聲﹐倏忽不見。

一夢醒來﹐舉目視之﹐乃在光耀洞中﹐主僕向榻而臥者也。忙呼僕起﹐負得行李﹐繞山而去。

第十回

黃河島赤鯉爲害泥丸國白鳳銜珠

萬仞山東﹐其地近海﹐由海分派﹐中有黃河。河水右濁左淸﹐直到尾閭關而止。河中怪物不一﹐而其尢者﹐闕惟赤鯉﹐或時興雲吐霧﹐則天地迷漫﹔或時走石飛沙﹐則居民死喪。威名久播﹐無有能敵之者。紫霞眞人雲頭遙視﹐見三緘主僕繞山東行﹐恐彼誤至黃河爲赤鯉所害﹐忙呼復禮子曰「黃河中赤鯉肆虐﹐因地近海島﹐上天寬恕﹐未克加誅。師遣爾下得凡界﹐化爲三緘﹐彼如近爾身邊﹐可將如意金鉤擒之。」復禮子曰「聞得赤鯉法力甚髙﹐如不能擒﹐又將何以避其鋒銳﹖」紫霞曰「爾若力不勝時﹐爲師自來相助。」復禮子曰「師旣遣虛無子脫胎闡道﹐胡弗傳彼道法以護其軀﹖若於所行地方在在維持﹐倘不及防﹐恐將仙根墜落矣。」紫霞曰「師非不欲傳彼一二﹐柰磨礪尙淺﹐未可任受﹐再使凡軀鍛煉數年﹐自有傳授之日﹐今則非其時也。爾可速往﹐以擒赤鯉焉。」復禮子領命﹐乘雲向空而去。

海島之右﹐有洞曰「夢仙」﹐內一鹿妖其中修道。島左遂心洞﹐有蟹妖三四﹐常相往來。一日﹐四妖同至夢仙洞內﹐謂鹿妖曰「紫霞眞人命虛無子臨凡闡道﹐宜也。而乃護衛門徒﹐頻誅妖部﹐吾等心甚不服﹐久欲復仇﹐柰彼法力無窮﹐小小妖羣非其所敵。昨日吾兄弟雲遊萬仞﹐倏見淸气起自山麓﹐竟至光耀洞盤結不散﹐知有上仙下世﹐恐觸其怒﹐必死於寶器之中﹐因駕妖風徐徐而墜。二弟蟹虎膽粗﹐吾等鼉更再報﹐化爲蛺蝶飛至洞前詳視其人﹐正虛無降世脫胎換骨之三緘也。虎喜甚﹐卽欲吞噬其魂魄﹐無如淸虛﹑淩虛﹑碧虛三眞人正於夢裏傳功﹐身不敢近。」鹿妖曰「所傳何道﹐爾知之乎﹖」蟹豹曰「聞得淸虛坐於鐵鼎﹐淩虛﹑碧虛坐於鼎之左右。其所傳者諒淸心法耳。」鹿妖曰「後又如何﹖」豹曰「虎弟暗退﹐候其出洞噬之﹐早爲淩虛所見﹐口噓淸气﹐萬道金光﹐虎畏急逃﹐金光馳追不捨﹐虎無柰竟入海底﹐其光始收。歸來商於吾等﹐欲乘隙以吞三緘﹐轉思彼有護持﹐吾弟兄法力低微﹐何能與敵﹖故特來洞府約及鹿兄。」鹿妖曰「各修各道﹐正自爲正﹐邪自爲邪﹐奚必彼此相戕以成仇敵﹖」蟹龍曰「邪道得以逞其勢者﹐以正道不明也。所以道宜闡明﹐俾邪道刪除殆盡。正道一明﹐則邪道必敗。鹿兄何不力助一臂﹐先除闡道之人。其人旣除﹐彼如再遣仙眞投生凡塵﹐邪道又多行數十年矣。」鹿妖曰「爾昆仲所言﹐意皆衛乎妖部﹐但吾成精日淺﹐不過僅化人身﹐其實法力毫無﹐焉能助力蟹兄﹖欲滅闡道之士﹐惟黃河赤鯉變化無窮﹐可敵天仙﹐爾求助之﹐三緘凡軀不患不喪。」蟹虎曰「非兄言及﹐吾輩幾忘﹐兄能與吾同向黃河一往否﹖」鹿妖曰「可。」四蟹於是與同鹿妖乘風直到河岸﹐岸上黑霧如漆﹐不辧東南。蟹虎舉動兩鉗﹐破霧而入。只見人身魚首小妖數百﹐各執兵器向岸吼曰「是何妖怪﹐敢破吾霧﹐獨不畏赤鯉大王乎﹖」蟹虎曰「爾呼赤鯉爲王﹐其殆彼之侍從歟﹖」羣妖同聲應曰「然。」蟹虎曰「如是休爲爭鬥﹐吾等正祈爾之大王而來也﹐敢煩眾兄爲我相通一語。」羣妖聞說﹐齊入黃河。

不逾時﹐羣妖破浪擁衛赤鯉立於波間﹐萬道紅霞閃灼不定。

蟹虎稽首再拜﹐跪於其前。赤鯉曰「爾屬何妖﹐擅破吾霧﹖」蟹虎曰「吾族蟹氏﹐序居第二﹐名虎。」赤鯉曰「來此何求﹖」蟹虎曰「紫霞眞人任肩闡道﹐命虛無子臨凡脫化﹐號曰三緘﹐凡妖部中無不欲噬其軀以助成仙之品﹐而紫霞累施法力﹐誅及妖部﹐羣妖爭鬥不勝﹐死喪甚多。今三緘遊於萬仞﹐爲吾所見﹐意欲往誅彼命﹐又恐其力不敵﹐難與爭鋒。素聞大王道髙法妙﹐因不辭步履來祈助之。倘將三緘誅後﹐不惟爲羣妖吐气﹐而於大王升仙之路亦不無小補焉。」赤鯉聞之﹐喜曰「欲誅三緘﹐其計安在﹖」蟹虎曰「俟其身至河岸﹐誅之自易耳。」赤鯉曰「黃河險地﹐豈肯來玆﹐不若於萬仞山之東隅﹐化一蘭若﹐爾等化爲老道﹐乘勢誘之。待彼到時﹐出其不意﹐舉口吞噬﹐是亦費力少而成功多也。」四蟹聆言﹐乘風速去﹐鹿妖﹑赤鯉在後緩行。行至東隅﹐蘭若已化就矣。

是時﹐復禮子化作三緘揚鞭而至﹐慧目遙視﹐蘭若內黑霧盤結﹐知是赤鯉統領羣妖以候三緘。於是策馬前進﹐竟到蘭若假問途程。四蟹苦畱入廟﹐獻茗後款以齋筵。復禮子身剛入座﹐赤鯉捲起妖風﹐突至席前﹐罵曰「小小年華﹐卽欲闡道耶﹖待吾吞之﹐以供一飽。」

復禮子不答﹐暗以如意金鉤麾去。赤鯉駭轉自欲逃﹐早被金鉤勾著矣。羣妖上前﹐各顯法力。復禮子正難相敵﹐紫霞﹑淸虛驟至﹐羣妖四散焉。復禮子當請紫霞發落赤鯉。紫霞曰「赤鯉爲妖﹐害及黃河居民無算﹐可命五雷擊之。」淸虛曰「赤鯉之罪理應當誅﹐不如釋歸以待後用。」紫霞諾﹐謂赤鯉曰「釋爾歸洞﹐須易轍攺弦﹐毋得再害世人﹐他年自不爾負。」赤鯉謝去﹐仍含怒气﹐吐霧遮天。紫霞曰「赤鯉心尙不服﹐吾必遣將招回﹐誅此惡妖﹐以除後患。」淸虛曰「化外野精﹐焉能一拘而服﹖如再作厲﹐擒獲時惟開以言詞﹐令彼積愧生悔﹐方能心悅誠服而爲我用。譬諸銅頭厲鬼已擒獲二次﹐頑梗依然﹐可知以力服人﹐非心服也。」紫霞曰「如是急返云車﹐以俟異日。」淸虛曰「然。」遂各乘雲歸於仙府。

猴山洞裏云衣眞人一日身登聚仙臺﹐招諸弟子曰「紫霞爲闡大道﹐命虛無子脫胎臨凡﹐水怪山精累累纏擾﹐𨿽淸虛﹑淩虛﹑碧虛等功傳首步﹐而三緘未能領略﹐惟風塵僕僕﹐以訪友爲心﹐不知七竅原爲敗道臨凡﹐羣仙焉能使之相遇﹖爾等可於綠林莊前化一茅庵﹐三緘至斯﹐吾將傳以一二護身之道。」言猶未已﹐臺下脾夢子答曰「欲衛道軀﹐必資法術﹐師欲傳彼一二﹐其理固宜﹐然彼自有師﹐何勞旁代﹖」云衣曰「闡此大道﹐爲醒世迷﹐以廣仙班﹐吾輩衛之﹐上天亦甚樂耳。」脾夢子曰「彼如能受﹐不枉師心勞苦﹐如弗能受﹐不幾空耗神气乎﹖」云衣曰「彼能受耶﹖道如闡明﹐功歸吾輩﹐若弗能受﹐吾心已盡矣﹐豈可坐觀成敗﹐而不爲之一助乎﹖」脾夢子聞言甚合﹐緩整仙威﹐約及道弟道兄並駕雲車﹐直向綠林莊而墜。口噓淸气﹐頃將此莊化爲若大道庵。云衣眞人祥光一展﹐來至庵內﹐獨坐瞑然。無何﹐泥丸衝動﹐輕淸之气結成一坊﹐墜於莊前﹐上現「泥丸國」三大金字。諸弟子見而稟之﹐云衣曰「卽此已知三緘終爲闡道之人﹐故能成此佳兆﹐爾等各整精神以待。」諸子應諾﹐環侍而候。

三緘自光耀洞中止宿一宵﹐又向前進﹐暗想﹕「老道夢中所傳﹐𨿽常持能定心猿﹐總弗能凝神煉气。」心甚不樂﹐懶舉徵鞭。僕見而謂之曰「公子近日何思何慮﹐大減形容﹖」三緘曰「吾無思慮﹐形容何減乎﹖」僕曰「公子訪友多年﹐未能覿面﹐究不知世有七竅其人否。縱有其人﹐一在天涯﹐一在地角﹐恐虛費歲月﹐難以相逢﹐如或逢之﹐未必卽成大道。況歷稽往古﹐聖神仙佛﹐孝居第一﹐主公主母桑楡已迫﹐倘在外訪友不計春秋﹐兼之途程愈去愈遠﹐椿萱亦或凋謝﹐大道卽成﹐孝行有虧﹐不無所缺矣。僕見世之求道者﹐置雙親而不顧﹐拋兄弟妻子而遠行﹐廢卻人倫﹐入山不返。究其結局﹐猶是凡夫﹐甚有或在深林爲虎狼所噬﹐否則欲歸閭裏﹐自覺無顏。其始也爲求仙而去﹐其終也一無所成。以僕思之﹐何若庭幃株守﹐盡其子職﹐成一有死有生之神仙乎﹖」三緘曰「爾言極是﹐柰何已出徵途﹐再訪數旬﹐如弗遇時﹐遂歸奉親﹐永不復出。」僕曰「今正夏矣﹐燻風南來﹐可覓一納涼之區﹐以避炎熱。」三緘曰「前面修竹茂林﹐堪爲避暑﹐爾其往視﹐諒有大第於其間。」僕去移時﹐反告曰「茂林中大第一座﹐紅窗遙映﹐萬瓦鱗鱗﹐不問而知爲道庵也。」三緘喜曰「有此道庵﹐或良友在玆﹐亦未可料。」僕曰「友卽不逢﹐若得明師指以大道﹐其勝良友不亦多乎﹖」三緘曰「如是爾可前導﹐待吾驅動徵車。」行不片時﹐大坊在卽。三緘仰視已﹐謂其僕曰「此泥丸國也。吾等旣入異國﹐宜自謹愼﹐不可言訪友而至﹐只云貿易而來。」僕諾﹐由坊直達。

已近庵門﹐門外石階坐一老道﹐見三緘主僕而詢曰「爾何來﹖」三緘曰「吾貿易江湖﹐特來貴地發貨者。」老道曰「所發何貨﹖」三緘不能答。其僕從旁應曰「看貴地所重何貨﹐然後販而轉售之也。」老道笑曰「爾欲訪友耳﹐何誑吾﹖

然旣至斯﹐可入庵中一駐其足。」三緘拜而後入。老道烹茗煮酒﹐款待主僕畢﹐天色已晚﹐鳴鐘擊鼓﹐各殿焚檀。夜靜之餘﹐始導三緘於密室。牀榻精潔﹐地無纖塵。老道交談數言﹐謂三緘曰「鞍馬勞頓﹐可以臥矣。」言罷而出。

三緘臥室二更﹐口焦思飲﹐徧覓斗室﹐茶缶之器絕無。度出室來﹐轉至西角﹐見一老道執扇拂鑪。三緘近前﹐低聲詢曰「茗可烹熟乎﹖」老道曰「爾思飲耶﹖」三緘曰「夜承筵饌﹐口焦甚急﹐道長有茗﹐祈賜一盞以解之。」老道欣然曰「吾庵𨿽小﹐不斷鑪煙﹐美茶如雀舌﹑龍團﹐瓶中常有。爾旣思飲﹐來﹐來﹗」遂執瓶茶傾於盞內。三緘連吸數盞﹐其渴始解焉。老道曰「爾飲如意乎﹖」三緘曰「承道長所賜﹐己如意矣。」老道曰「知爾行路辛苦﹐可仍就榻。」三緘曰「吾爲大道焦思﹐臥不成眠﹐就榻無益。敢問道長﹐是國也﹐胡以泥丸名之﹖」老道曰「此地人習大道﹐安鑪定鼎﹐煉气凝神﹐結就嬰兒﹐神從泥丸宮出﹐上朝天闕﹐封爲仙品﹐以此故名。」三緘曰「結此嬰兒﹐有甚法乎﹖」老道曰「能用苦功﹐嬰兒自結。」三緘曰「功如何用﹖」老道曰「先淸乃心﹐心淸而後神凝﹐繼固其精﹐精固然後气煉。煉气歸神﹐內功旣足﹐鑪內藥料取諸當躬﹐自然結胎而嬰兒成矣。層次井井。然此非一朝一夕所能﹐必賴有恆久之志﹐若志無恆久﹐其道斷不能成。」三緘再拜稽首﹐曰「眞吾師也﹐弟子訪友數年﹐奔走徒勞﹐毫無所得﹐玆非道長指其一二﹐將終身爲道外人矣。懇祈不吝指陳﹐弟子願鑄金以事。」老道曰「吾亦初入此門者﹐仙師猶在上宮爾﹐隨吾晤之﹐自有指示。」三緘喜﹐果隨之入。

直上數層﹐乃到中堂﹐內一老道低眉趺坐。三緘跪地逾時﹐如未見之﹐方欲求前老道一爲代稟﹐則已瞑然。三緘欲起不能﹐欲不起而不得﹐心思甫亂。老道忽然倒地﹐化爲猛虎﹐舞爪張牙。三緘心𨿽畏之﹐而不敢逃。猛虎去後﹐門外一物飛來﹐墜地如虹﹐輾轉化爲巨蟒﹐先以尾繞三緘之項﹐繼以首舐其口鼻。

三緘心心在道﹐任其作弄﹐久之不見﹐老道趺坐如前。復跪更許﹐老道始開目睨視曰「爾爲誰﹖跪求何事﹖」三緘曰「弟子三緘﹐特求吾師指點大道耳。」老道曰「道在爾躬﹐何問乎人﹖」三緘曰「弟子愚昧無知﹐不知道之所造﹐求師步步相引﹐俾弟子時而習之。如得功成﹐皆師賜也。老道曰「爾欲求道﹐爾知有恆爲作聖之基乎﹖常見世人始而求道心切﹐赴湯蹈火似亦不辭﹐繼受折磨﹐則半途而廢﹐此所以求道多而成功者少也。」三緘曰「弟子一心求道﹐卽赴湯蹈火不能棄焉。」老道曰「如是﹐爾隨爲師入此斗室﹐祕傳一二與爾習之。」三緘起﹐隨老道入。

老道曰「吾之傳道與他人異。異者何﹖先有以試之也。」三緘曰「師以何者試弟子哉﹖」老說曰「此室斗拱之上﹐有木雕白鳳一隻﹐爾拜得身離斗拱﹐能舞能飛﹐其道可傳。如拜不下時﹐再歸家庭﹐惇爾倫紀﹐他日復遊此地﹐吾方傳焉。所試如斯﹐爾心願否﹖」三緘曰「願。」老道於是退出室外。三緘遵命向鳳而拜﹐約拜數百﹐而白鳳依然。三緘暗思﹕「鳳乃木雕﹐何能起舞﹐此必老道試吾求道之念誠與不誠也。且頗一夜功夫﹐竭力拜之。」拜至千拜﹐將有欲動之勢﹔復拜千拜﹐似有欲飛之形﹔拜至數千﹐𨿽能行走﹐不能飛舞﹐竟拜至數萬拜﹐始展兩翼下於斗拱﹐飛舞室內。飛舞已倦﹐仍住故處﹐昂首而鳴。鳴至數十聲﹐口吐一珠﹐晶瑩可愛。三緘拜舞愈急﹐其珠忽墜於懷﹐閃爍光明﹐圓轉不止﹐三緘暗暗稱奇。老道入室﹐笑曰「白鳳賜珠﹐爾何不拾﹖」三緘拾得﹐兩手捧定﹐復跪於老道之前。老道曰「吾因爾任肩闡道﹐影只形單﹐遇水怪山精﹐不能相敵﹐故於今夕特賜是珠﹐爾其好好珍藏﹐以爲防身至寶。」三緘曰「一珠極小﹐有何奇異可以防身﹖」老道曰「是珠名爲電光﹐佩諸身旁﹐怪不敢近。倘遇妖魔之法力絕大者以珠拋之﹐自有千百神祗誅以雷斧。爾何輕視謂爲無奇﹖若非求道心虔﹐定不濫予也。」三緘聞之﹐百拜稽首曰「承師盛徳﹐懇其畱名﹐好待他年尸位而祝。」老道曰「吾非他﹐云衣子其道號也。爾道成時﹐自有相逢之日。」言罷渺然。

三緘極目外望﹐天已曉矣。左右周視﹐乃在修竹之下﹐道庵一切化爲烏有。忙呼僕人﹐出得茂林﹐前途再進。

第十一回

盜電光三緘負疾遊白馬萬里思親

三緘徵鞭急舉﹐由東而南﹐極目坦途﹐往來行人不絕如數。

謂其僕曰「一地有一地之境界﹐眞所謂地闊天寬﹐風俗各殊﹐令人玩賞不置也。」僕曰「昨夜道庵變幻奇同﹐光耀洞中﹐但不知主人異地而臥﹐曾有所見否﹖」三緘曰「吾自下榻斗室﹐尙未入夢﹐渴極思飲﹐蒙一老道賜茗數盞﹐自豪飲後﹐𨿽未熟臥﹐亦無他異焉。」僕曰「吾有矚目之奇﹐敢質主人當作何解。」三緘曰「爾試言之。」僕曰「昨夜就寢﹐夢初醒時﹐瞥見榻前立一孩子﹐其齡不過六七﹐或時身如乞焉﹐或時身若富翁﹐形象靡常。偸覘久之﹐轉瞬不見﹐吾以爲出戶矣。殊剛合眼﹐被重如山﹐气幾逆而難出﹐掀之以手﹐不動﹐開目睨視﹐前孩已入吾被﹐手摸吾乳。乃戲以哺之﹐孩子欣然銜諸口內﹐始而輕吸﹐恨無乳出﹐力以齒嚙﹐痛極﹐掀被而起。彼將兩手緊抱吾脇﹐口仍盛吾右乳﹐推之不脫﹐若生成焉。吾駭甚﹐舉手亂擊﹐孩子負痛﹐墜地有聲﹐以足踏之﹐俄而寂然﹐知已斃矣。及俯首細視﹐非孩子﹐乃臥枕耳。吾驚訝良久﹐自今思及﹐究不知臥枕若何能化人形。」三緘曰「爾平素身居貧困﹐凡一坐一臥﹐思易窮軀爲富體﹐此心有乎﹐無乎﹖」僕曰「以困窮而思富厚﹐何時不有是心。」三緘曰「此孩子之來﹐正爾心有所思也。殆其孩化爲枕﹐是爾心淸後而始知。其爲枕也﹐如心無淸時﹐睡夢昏昏﹐無怪不見於幽室。」僕曰「如是﹐吾主歷遊數十郡﹐凡所遇妖魔皆心未淸者致之歟﹖」三緘曰「然。」僕曰「吾今而知怪自心生﹐持其心而不敢亂思矣。」言談至此﹐耳聞人聲濟濟﹐喧鬧不休。僕曰「市廛已近﹐其前徵乎﹐抑於此地息肩乎﹖」三緘曰「昨夜未克安寢﹐可就此市早早駐之。明日遂行﹐亦未爲晚。」僕諾﹐遂入市中﹐止於旅捨﹐三緘身倦﹐倒榻而臥﹐僕人無事﹐在市廛前後遊玩一徧﹐亦歸舍而臥於寢所。

是市之西﹐蠻金洞裏有一妖物﹐系龍精修成。是日天外閒遊﹐見此市內一光如電﹐時隨淸气盤結﹐或上或下﹐轉折不停。

龍精暗思﹕「小小廛市﹐豈有眞仙異寶在乎其間﹖」當呼當方詢之。當方曰「市有三緘住居旅捨﹐故淸气直透鬥牛耳。」龍精曰「是非紫霞門徒虛無子所脫胎乎﹖﹖」當方曰「是矣。」龍精曰「淸气盤結﹐固彼前生根底﹐而電光閃灼﹐又自何來﹖」當方曰「非小神所得知也。」言罷而隱。龍精竊自計曰「此必身有仙寶﹐吾欲上升﹐何不盜之以助其力。」轉思寶佩彼體﹐自然檢點周密﹐盜又何能。

正設策間﹐前面黑雲閃閃﹐突如其來。中一大肚巨人﹐手執兩鉗﹐威然獨立。龍精吼曰「何方妖屬﹐敢與吾對立耶﹖」巨人曰「吾系蟹妖﹐名虎﹐其去遊者﹐爲訪龍精耳。」龍精曰「訪彼何事﹖」蟹虎曰「紫霞眞人命虛無子臨凡闡道﹐脫化三緘﹐誅及妖部萬千。吾心不服﹐曾搬大王赤鯉往吾噬之﹐柰被紫霞得知﹐暗以如意金鉤將赤鯉收伏。幸淸虛講情釋放﹐常懷不忿﹐囑吾告之龍精﹐以復前仇。吾不知龍精所居何地﹐每日乘風四顧﹐難覓蹤迹﹐心殊歉然。」龍精曰「如是﹐爾頗有緣﹐吾卽爾所訪者也。」蟹虎喜曰「果爾﹐則不負赤鯉命矣。」遂出云內﹐向龍精拜舞不已。龍精曰「爾欲得三緘而吞之乎﹖」蟹虎曰「然。」龍精曰「三緘乳子在此市廛﹐但不知身旁有何寶器。」蟹虎曰「爾烏知有寶器耶﹖」龍精曰「精光相隨於淸气中﹐非寶器而何﹖吾見寶器之光﹐正思盜此﹐尙無其策﹐不意得遇蟹兄。兄如欲復前仇﹐可爲吾盜之﹐方許後助。」蟹虎曰「若得龍精助吾﹐吞噬三緘﹐拾芥不啻。盜寶之命﹐吾何敢辭。」龍精曰「吾妖目遙觀﹐彼正臥榻。欲盜此寶﹐是其時也。」蟹虎卽墜雲頭﹐化作常人﹐競入三緘寢所。三緘夢裏恍聞有人呼曰「速醒﹐速醒﹐妖物臨矣﹗」三緘驚寤﹐急將電光珠持定﹐假臥如常。蟹虎入﹐被光照耀﹐心膽俱怯﹐輾轉化爲原形﹐不能脫身。僕人適覺﹐突見大蟹﹐駭極而呼曰「怪入室矣﹐可持械器擊之。」店主聞呼﹐約集市人入室﹐果見一蟹身大如筐﹐共相驚駭曰「此蟹何來﹖」三緘曰「不知。」右鄰旅主曰「吾知之矣。」市人曰「爾何知乎﹖」右鄰曰「吾家祖父常言﹕此地先年有一雪姓﹐橫不知理﹐鄕鄰族黨遭彼橫逆﹐敢怒而弗敢言。中有受害者﹐暗暗對天焚疏﹐竟遭雷劈﹐屍骸朽腐﹐化爲小蟹﹐肖彼橫行之態。後被洪水淹及此市﹐蟹盡隨浪入江﹐恐此蟹兒深藏穴中數十年來﹐所以軀大如是。」市人曰「想彼橫行害世﹐胡弗誅之﹖」右鄰曰「吾欲嘗玆鮮味﹐以作醉蟹﹐何如﹖」市人曰「如作醉蟹﹐非酒數甕﹐弗能淹此軀殼﹐不如將繩系定﹐言及前情﹐徧示通衙﹐以爲世之橫行者戒。」鄰左一人曰「爾之所言﹐與吾聞異。吾祖傳說﹐此市自古有之﹐當日市中常出佳釀。凡入市者﹐無不昏昏大醉﹐橫行如蟹。是蟹也﹐其殆醉漢所化﹖言及前事﹐亦可以戒好酒之人。」中一少年笑曰「左右鄰翁所傳﹐亦似不若吾所聞者爲更確焉。」左右鄰捨曰「爾之所聞若何﹖」少年曰「吾聞諸乃祖﹐是地當年乃一村莊﹐莊內牛翁好淫子媳﹐子媳每日炊黍﹐必執鐵鉗爲之燃薪。忽被墻傾殞命﹐鉗尙執手﹐故化爲蟹﹐令彼常常持之。」內有老叟曰「薪臺老人當執一鉗﹐而蟹則左右俱執﹐牛翁之化此者﹐其所淫子媳殆有兩乎﹖」又一少年曰「吾聞詠《薪臺》者不惟化蟹﹐而且化蝦。」左右鄰曰「如何﹖」少年曰「吾父曾言﹐離火村中有淫子媳數至三者﹐沒後化之。」左右鄰曰「淫及三媳﹐胡化爲蝦﹖」少年曰「蝦形兩手舉鉗﹐頭頂一刀﹐淫三媳而化此﹐大約取其在世旣與一媳碎菜﹐復爲兩媳燃薪耳。言及前事﹐豈不可爲薪臺老人並戒乎﹖」後一老翁曰「爾等皆屬傳聞﹐比例亦似。以吾愚見﹐此蟹前世必徧行市鎭﹐假充醫生而售藥者﹐不然﹐軀殼何似藥箱而緊負於背耶﹖系之街旁﹐未始不可爲醫戒也。」三緘曰「眾兄畱言﹐此怪來玆﹐甚屬不詳﹐誅之以絕怪迹也可。」市人諾﹐將蟹扛至市外﹐甫以械器擊之﹐倏化爲鶯﹐衝霄竟去。

觀者如堵﹐無不吐舌稱奇。

三緘歸舍﹐恐怪復返﹐辭主而行。行至五曲山間﹐龍精化爲老翁﹐設一酒肆以待。三緘到此﹐見酒肆華好﹐止宿其中。

是夜老翁設饌﹐款待殷懃。主僕甫飲數巡﹐昏倒不知人事﹐龍精乘機竊取電光寶珠歸於洞內。主僕此際毒已深入﹐如死者然。

碧虛眞人雲遊至此﹐慧目遙視﹐知三緘寶器已爲龍精所盜﹐兼毒以酒﹐忙將雲頭下墜﹐取出靈丹﹐納入主僕口中。轉瞬蘇來﹐左右詳覘﹐絕無酒肆﹐老翁亦不知所往。三緘駭然﹐急摸寶珠﹐珠已失去﹐知爲老翁所盜。胸懷气逆﹐負疾難行。僕人扶持主軀﹐彊行十數程﹐而疾愈深重矣。紫霞默會得知﹐又遣復禮子於前途道左化庵一座。三緘入庵後﹐紫霞化爲老道﹐以藥餌之。三緘疾可﹐言及失珠一事。紫霞曰「仙家寶器﹐非有仙道不能任受。譬之世上窮漢﹐予以富翁之福﹐烏能享哉﹖」言已﹐復慰之曰「公子保重貴體﹐俟諸他日﹐自爾合浦珠還。」無何疾愈﹐其僕促曰「夏日已去﹐又至秋深矣。公子椿萱俱老﹐胡不退歸桑梓﹐而徒以訪友爲事乎﹖」三緘曰「不知不覺﹐菊放東籬﹐惟爾所言﹐時序幾忘﹐可轉徵車以歸故里。」僕聞喜甚﹐向北而歸。

紫霞眞人自三緘疾愈﹐祥光駕動﹐竟投云衣洞府。云衣聞報﹐恭迓入內﹐黍蒸白石﹐酒煮黃粱﹐陪飲洞中。筵將撤時﹐云衣曰「眞人領混元皇帝命闡道人間﹐徒弟虛無投生塵世﹐累爲山精水怪﹑野鬼邪魔擾其身軀﹐死裏逢生者再再﹐眞人何不賜一二法寶﹐以敵妖屬乎﹖」紫霞曰「吾非不欲賜之﹐柰功行尙淺﹐不能守耳。」云衣曰「吾曾於綠林莊前化爲泥丸大國﹐將三緘引入﹐拜舞白鳳﹐賜一電光寶珠﹐以助功成﹐吾兄知否﹖」紫霞曰「多承盛意﹐但賜之太早﹐三緘不能守﹐被龍精盜去﹐且將毒酒毒斃主僕﹐碧虛活之。後因失寶得疾﹐幾乎命喪﹐吾又活之﹐玆已北歸故里矣。」云衣子聞言而怒曰「小小龍精﹐敢盜吾寶﹐吾誓不誅之而不休也。」紫霞曰「失此一珠固不足惜﹐特恐借以助道﹐他日收伏愈難。」云衣曰「眞人請歸仙府﹐吾去追討﹐諒不費力耳。」紫霞曰「願爾舉手珠還﹐吾明日仍來賀之。」言罷﹐乘雲而去。

龍精盜寶歸洞﹐羣妖慶賀﹐拜舞歡呼。云衣化一野妖撞入﹐正值龍精手捧寶珠﹐摩挲玩賞。云衣暗近身側﹐出其不意﹐奪入手中﹐口念眞言﹐寶珠一舉﹐雷聲震動﹐恍如山嶽崩頹﹐洞內妖羣紛紛四散。龍精不服﹐與云衣力斗空中。復以寶珠震之﹐一聲霹靂﹐龍精膽碎﹐乘著黑气入波而逃。云衣寶珠已得﹐不復馳追﹐捲回祥光﹐仍歸洞內。

三緘車輦在道﹐玩水觀山﹐但見木葉蕭疏﹐蓼花掩映﹐不禁情思觸動﹐口占一絕云「千里遨遊所謂何﹐良朋不遇折磨多﹐韶光又到秋深候﹐蟬歇枝頭亦懶歌。」吟畢﹐顧謂僕曰「前面田疇廣布煙火萬家者﹐又是何地﹖」僕曰「是地名號﹐非僕所知。如遇村人﹐詢之自得。」行不數里﹐果見一叟與一稚子緩步在道﹐似乎閒遊村郭而欲歸者然。僕人疾趨近前﹐揖老叟而詢曰「貴地何名﹖」老叟曰「賤地名白馬莊耳。」僕曰「莊有旅捨乎﹖」老叟曰「吾村以耕讀爲業﹐耕讀而外﹐非所知也。」僕曰「村中尙乎耕讀﹐足見傳家有法。但旅捨毫無﹐來往者流將何以爲息肩之所﹖」老叟曰「村之東面﹐亦有市廛在焉。」僕曰「吾主僕今日足力已疲﹐此去市廛﹐路途不知幾許﹖」老叟將首搖而復搖曰「遠甚﹐遠甚。」僕曰「市遠如是﹐主僕今夜何所棲身﹖」老叟曰「相逢萍水﹐𨿽屬他鄕﹐借榻爲安﹐豈無長者﹖」僕曰「如老翁肯爲見納﹐感激良多矣。」老叟曰「時不可待﹐急語爾主﹐吾願爲東道焉。」僕人轉告三緘。三緘至﹐向叟一揖﹐曰「僕言老翁甚賢﹐願借榻以安遊子之軀﹐此徳此恩﹐答酬何日。」老叟曰「此宿一宵﹐何堪言謝。夕陽墜矣﹐可隨吾歸。」三緘主僕果隨老叟行行止止﹐竟入重門。老叟導至中堂﹐稚子奉茗後﹐遙聞杯箸聲。老叟問曰「筵已設乎﹖」家人曰「設矣。」老翁遂請入席﹐勸飲殷懃。酒至半酣﹐老翁曰「吾觀公子年華甚富﹐正宜雞窗發憤﹐博取功名﹐胡爲乎以靑春子弟﹐風塵勞攘﹐豈其乃祖乃父家起貿易﹐公子欲繼其志而爲是歟﹐抑自樂奔走而然歟﹖」三緘曰「否。小子生有癖性﹐道好辟穀﹐故周遊四方﹐訪求師友以參考之。一切祿位功名﹐在所不計。」老叟曰「公子只一人乎﹐家庭猶有父母耶﹖」三緘曰「父母俱存耳。」老叟曰「辟穀一說﹐自古有之﹐然能成仙者﹐只聞鐘離﹑曹﹑李之輩﹐女也聞有何仙﹑藐姑﹑麻姑之傳﹐未聞今時有拔宅飛升者也。子誤矣﹐子誤爲人言所惑矣。以子有用年華﹐旣不立志靑雲﹐爲王朝報效﹐而椿萱浩徳﹐又未克補報庭幃。惟求入聖越凡﹐朝日馳驅道左﹐爾父爾母倚閭之望﹐諒難免之。設或染疾在牀﹐奄奄一逝﹐生不能養﹐死未能葬﹐抱恨終身矣。吾勸公子先將倫常力盡﹐待其隻身無礙﹐再求大道未晚。」三緘爲老叟數語打入心坎﹐默然者久之。老叟見三緘沈吟在座﹐將筵撤去﹐導入密室﹐掃潔牀榻﹐向三緘而言曰「公子長途奔走﹐勞頓極矣﹐卽請自便。」言罷出戶。

三緘牀頭獨坐﹐計親壽算﹐思親形容﹐恨不能舉翅髙飛﹐得見父母於頃刻。思之愈急﹐夜不成眠﹐漏滴三更﹐忽然入夢。

間裏在望﹐風景依稀﹐及行李入門﹐時寂寞無人﹐呼之家僕﹐亦無應者。忙進內室﹐見父母白髮蓬蓬﹐雙目瞑然﹐仰臥於榻。

三緘跪呼良久﹐父母始舉目視曰「爾三緘乎﹐再不歸來﹐吾二老恐入黃泉矣。如到黃泉﹐心所不甘者﹐以兒遠遊未返﹐父子娘母未能一面耳。」三緘聆此﹐痛哭失聲。一夢醒來﹐尙在他鄕。趁天發曉﹐拜辭老叟﹐絕程而奔。

第十二回

奉父母誠感天地讀詩書道易功名

三緘自白馬莊聞老叟一番言語﹐事親之念日系於懷﹐兼之夢親臥牀﹐家人無影﹐心愈著急﹐與僕曉行夜宿﹐不辭風塵苦況﹐望鄕關遄徵。

行至黑水江邊﹐苦無舟楫﹐沿江而轉。轉至江左又合一溪﹐其江愈寬。無舟焉能過渡。三緘心忙意亂﹐欲覓農夫訪之﹐而農歌不聞﹔欲覓漁人訪之﹐而漁歌不答。躊躇四顧﹐望洋悼嘆者良久。忽聽上流欸乃一聲﹐一个小漁舟順江而來﹐打槳漁夫頹然老矣。

三緘忙至江岸﹐呼曰「漁翁渡我﹐重謝以金。」連呼數聲﹐柰漁翁耳不能聞﹐搖櫓直下。三緘急招以手﹐漁翁始停櫓問曰「爾欲過江乎﹖」三緘點額頻頻。漁翁曰「爾可下至渡頭﹐方好上舟。」言已﹐搖舟竟去。主僕於是疾趨下岸﹐若有數里﹐舟影毫無。三緘曰「小舟何如是之速乎﹖」僕曰「舟小而輕﹐所載無物﹐烏得不速﹖」三緘曰「如是急急趕之﹐不然此舟一過﹐別無渡之者也。」僕諾﹐復趨數里﹐一嘴橫隔﹐由嘴截出去﹐漁舟相去有百步之遙。三緘手語漁翁﹐漁翁向前指之。三緘奔向下流﹐汗盈浹背﹐幸至渡口﹐漁舟已傍岸系著矣。

三緘息定﹐揖漁翁而言曰「祈老翁渡吾﹐過江吾必重重相謝。」漁翁搖首曰「吾舟是吾產﹐捕魚日常然﹐若貪塵世寶﹐不在此江前。」三緘聞之曰「翁眞廉士也。」漁翁曰「紅塵富貴﹐久已看穿﹐吾家子孫甚繁﹐產業亦厚﹐如欲享福一生﹐受用不盡耳。」三緘曰「以翁之徳與翁之年﹐正宜福享庭幃﹐娛歡老景﹐何必孤身在艇﹐遨遊江漢哉﹖」漁翁曰「人生不滿百﹐消化如同雪﹔日在江漢間﹐所求長生訣。」三緘曰「聞翁言談﹐其亦廉而有道者也。不鄙朽木之才﹐願拜門墻﹐師事終身﹐可乎﹖」漁翁曰「吾尙求師不得﹐敢詡教人﹖」三緘曰「老翁大道久成﹐其不樂爲吾師者﹐吝而弗予也。」漁翁曰「大道昭然天壤﹐要自求之耳。」三緘曰「翁旣吝道不予﹐可能行此方便﹐一渡吾否﹖」漁翁曰「舉手之勞﹐何煩累囑。」三緘見其言詞慷慨﹐主僕登舟。漁翁運動橈櫓﹐緩緩過江。方舉以金謝之﹐而漁翁舟去如風﹐轉瞬間已帆揚天際矣。三緘佇立遙望﹐贊嘆不已。僕恐途程有誤﹐催促前行。

行去裏余﹐三緘自覺心煩意倦﹐正欲得一旅捨早早息肩﹐不意剛到山丫﹐茅店在望﹐往來過客投宿累累。三緘與僕借此停驂﹐尢幸旅主甚賢﹐飯食酒肴頗堪裹腹。主僕餐罷﹐謝金入室。室內安置數榻﹐榻中一人呼吁﹐呻吟不絕於口。詢其所以﹐乃奔走江湖﹐染疾在身而不得歸者。言乃父母衰邁﹐妻兒懸望﹐不禁大放悲聲。三緘曰「毋泣毋泣﹐吾問爾疾重若此﹐可有藥資乎﹖」其人曰「無之。」三緘遂贈銀兩﹐囑旅主爲之調劑焉。

昧爽﹐主僕早起﹐被曉而行。約有廿旬﹐已抵桑梓。三緘喜極﹐茫茫然歸﹐家人見之﹐奔告翁嫗。翁嫗呼入內室﹐泣曰「兒歸乎﹐吾疾臥牀頭已數月矣。」三緘亦跪地泣曰「兒好遠遊﹐父母有疾而不知﹐兒之罪也。」卽命家人徧訪名醫﹐調治親疾。三緘衣不解帶﹐步履不停﹐念念心心﹐望疾速愈。殊日復一日﹐呻吟愈甚。三緘思曰「親疾如是﹐兒視不救﹐何用子爲﹖」於是暗割股肉﹐烹食雙老﹐而其疾益加。三緘無可如何﹐只得每夜焚香﹐祈天默佑﹐歷數十夕﹐心虔不擔上皇爲孝思所感﹐傳太白金星而言曰「朕禦座前時有孝光透及﹐不知塵世孝子有何不遂﹐卿可入世一行查訪。」金星領旨﹐查得三緘爲親疾無方﹐求天默佑。云車播轉﹐歸奏上皇曰「老君前登八卦臺﹐傳集諸眞計議﹐大道久壞於旁迕﹐如不救正﹐一叨妖言邪術﹐勢必擾亂不休﹐兼之旨奉瑤池﹐遂命紫霞專此大任。紫霞歸洞﹐髙豎聚仙旗﹐招集道門諸眞﹐選擇闡道之士。羣仙擬得虛無子﹐虛無子推托再三。紫霞曰﹕『爾如臨凡闡道﹐收得弟子歸班﹐吾必閣建繡雲﹐爲爾宮室﹐長享仙福﹐永不足插紅塵矣。』虛無子不得已﹐臨凡脫化﹐更名三緘﹐周遊四方﹐以覓良友。歸來親疾沈重﹐割股而外﹐焚香告天﹐因此孝光透及禦座耳。」上皇聞奏甚喜﹐當傳紫霞至殿。

紫霞朝罷﹐侍立於側。上皇曰「三緘乃虛無子所化﹐以闡大道於人間。今因親染沈痾﹐孝感朕座﹐命爾往救﹐毋得遲緩。」紫霞領命﹐化爲凡醫﹐來至三緘門前﹐頻呼售藥。家人聞得﹐告之三緘。三緘切愈親病疾﹐趨出視見一老叟﹐須眉古峭﹐身負藥囊﹐遂腰遮面揖之曰「老翁有活人之心﹐吾門售藥﹐吾親有難痊之疾﹐肯入蓬戶以救乎﹖」老叟曰「爾旣心誠求之﹐吾又何吝﹖」三緘喜極﹐卽請入室。診脈畢﹐傾及藥囊﹐與病者食之﹐一劑而愈。三緘喜出望外﹐方持金出謝﹐而老叟不知所往。三緘知爲神救﹐焚香拜叩﹐以答恩膏。父母曰「吾疾已瘳﹐兒從玆毋得他出也。」三緘諾之。自是膝下承歡﹐不離左右﹐飲食供奉﹐竭盡心力﹐不知不覺已歷年餘。

一日身忽困倦﹐間寢後﹐歸榻而臥﹐魂離軀殼﹐竟在徵途﹐居然主僕同行﹐恍如昔日景況。忽至一境﹐不似白馬等處﹐山髙而奇險可畏﹐睹其巓末﹐如在霄漢之中。三緘欲窮其境﹐向山巓而左轉﹐又見相接一山﹐彼山之巓樓閣重重﹐鱗鱗萬瓦﹐樓閣外蕉梧圍繞﹐中有碧桃郁李﹐花開紅白﹐錯雜如星﹐一帶粉垣﹐盡屬靑松翠柏。三緘一路遊及﹐玩賞不盡而嘆曰「是境幽深可愛﹐勝過聚仙觀多矣。」賞倦欲歸﹐忙忙碌碌﹐由原路趨下。柰此山麓左右槪系幽谷﹐深不可知﹐由幽谷而翹首望之﹐另有一閣似在云影之內﹐若隱若現﹐變化莫測。幽谷行盡﹐突起一峯﹐曲折紆徐﹐層層向上﹐約有數十里﹐始能得登峯頂。

三緘行力已憋﹐方到山腰。腰左一庵﹐玉砌金嵌﹐玲瓏奪目。三緘倦甚﹐竟入庵內暫爲息肩。入一二重門﹐毫無人影﹐惟見廊下花茸千叢﹐苔綠如氈而已。三緘詫異曰「有此美觀﹐何無守觀之人耶﹖」復入上重﹐中坐一貴官﹐黼黻朝美裳﹐笑容可掬。三緘揖而詢曰「此山何名﹖」貴官曰「佛頂。」三緘曰「山巓之閣又何號乎﹖」貴官曰「繡雲。」三緘曰「繡雲閣內﹐所居何人﹖」貴官曰「以待仙子。」三緘曰「仙子所居﹐當名仙府。『繡雲』二字﹐何所取義﹖」貴官曰「以云爲宮﹐貴之至也﹔云也而繡﹐五彩俱畢﹐其貴重更可知矣。」三緘曰「今時所居﹐屬何仙子﹖」貴官曰「今尙無之。」三緘曰「貴官在此﹐所司何事﹖」貴官曰「奉命來玆﹐看守是閣耳。」三緘曰「可許一玩乎﹖」貴官曰「他人不許﹐子則吾當許之。」三緘曰「貴官可同遊否﹖」貴官曰「竊所願也。」三緘喜﹐緩緩度上﹐繞閣周視﹐雕龍刻鳳﹐美不可言。但四面門楣盡皆緊閉﹐三緘欲入不得﹐詢及貴官曰「閣門胡以緊閉如斯﹖」貴官曰「此閣一成﹐其門自閉﹐必待仙子到日﹐門始辟之。」三緘曰「吾竭力登臨﹐面墻而立﹐其中美富不得一觀﹐心殊歉然。」貴官曰「待諸異日﹐自有睹期。」三緘意欲若求以啟閣門﹐殊掉首回觀﹐貴官已渺。第聞閣內雷聲震動﹐頃刻倒地﹐化爲祥雲。五色云內一物﹐似虎非虎﹐似龍非龍﹐向三緘直奔。三緘駭極﹐一驚而寤﹐所見情景﹐如在目前。自是心念中又抱遊覽之意﹐然被父母所禁﹐不敢傲之。

他日奉親庭幃﹐其母詢曰「兒顏近日何減﹐其殆病乎﹖」三緘曰「兒身甚安﹐何病之有﹖」母曰「兒無疾而面帶愁容者﹐必有所思也。其所思者﹐仍在訪道乎﹖」三緘曰「父母尙在﹐年近衰頹﹐兒卽有訪道之心﹐亦不忍遠遊耳。」母曰「誠如兒言。彼知求道而不知有親者﹐是弗識大道之所從出者也。然兒閒遊四境已歷數載﹐年逾十八矣。近鄰某某與兒同庚者﹐耕焉則富﹐讀焉則貴﹐早慰堂上親心。若兒遊手好閒﹐富貴一無所得﹐吾心憂甚。兒可仍繼前業﹐奮志雞窗﹐或博得一官一爵之榮﹐泥封紫誥﹐榮及父母﹐卽兒孝也。吾鄕生鶴觀有儒士赫崇忠者﹐文名聞於遠近﹐兒速入館受教﹐以慰親心。不然有子而不知耕﹐復不知讀﹐恐貽鄰里笑矣。」三緘曰「母命兒讀﹐兒從母命﹐不敢有違。」母於是謂其父曰「何日吉星相照﹐可以入學。」父曰「明日可也。」果於次日﹐三緘拜別父母﹐入生鶴觀而拜師求教焉。三緘乃仙子根基﹐所讀之書不待講明﹐而無意弗曉。一日師教他徒「逾東家墻而摟其處子」句﹐認「逾」爲「偸」﹐認「家」爲「冢」﹐認「墻」爲「穡」﹐認「摟」爲「樓」。三緘聆此﹐向師詢曰「師所教偸東冢穡而樓其處子﹐此言何謂也﹐祈師解之。」師曰「東冢者﹐吾前歲﹐東家年姓﹐東冢其號也﹐平素爲人吝嗇不堪。那夜盜兒入室偸之﹐已登其樓矣﹐彼不知覺﹐謂爲鼠子梭泥﹐是處子卽鼠子﹐鼠子而不能解﹐師明告爾﹐乃耗子也。」三緘曰「否﹐逾東家墻而摟其處子﹐言其暗越鄰家之墻而淫彼女子也﹐師誤矣。」師怒曰「爾父母送爾攻書﹐還欲姦人子女耶﹖此種頑徒吾不樂教﹐爾可速去另從他師。」三緘苦苦哀求﹐師誓不允。三緘無柰﹐告辭而歸。

或有人謂其師曰「三緘之家修金必重﹐而且子弟穎悟﹐胡不教而逐之﹖」師曰「吾少年懶於誦讀﹐日混一日﹐忽已成立﹐孀母只吾一子﹐溺愛太甚﹐不知胸中如漆﹐年年送館﹐尙望博取功名。吾於此時亦充爲滿腹奇才﹐洋洋得意。罷讀後家遭貧困﹐設館爲師﹐遇彼目不識丁者送來子弟﹐隨吾所教﹐彼不得知﹐吾卽耍些身份﹐識破無人。至三緘所讀之書﹐髙吾百倍﹐每見呈書案上﹐已駭極矣﹐故乘其隙而逐之。」其人曰「教學先生都有假耶﹖」師曰「而今世上全是假派頭耳﹐豈止我哉﹖」三緘歸﹐乃父詢其所以﹐三緘托之別故﹐不忍直斥師非。

母見三緘﹐怒形於色曰「兒欲逃學﹐仍然遠遊乎﹖」三緘曰「兒不敢矣。」母詈之曰「爾自去尋師學儒﹐求道之言休爲提及。」三緘領命﹐訪諸鄕鄰。鄕鄰曰「東崖觀中雪如銀者﹐奇才也。爾欲從師﹐此眞儒門巨擘。」三緘訪得﹐恐觸親怒﹐次日拜辭父母﹐卽入館參師後師。後師嚴﹐咿唔之聲旦夕不輳三緘性最聰敏﹐師爲講解﹐則隨解隨得。師甚喜曰「以子聰敏如斯﹐髙掇巍科﹐只在舉頭一轉。但毋自暴自棄﹐致誤前程﹐師之望也。」三緘謹凜師教﹐伏案功課。功課暇時﹐思及求道一事﹐誦讀之意未免淡然。東崖觀左有張士林者﹐雪如銀之髙弟也。適得王朝拔擢﹐親授進士職﹐歸家祭祖﹐紅旗紫蓋﹐夾道相迎。路側女男﹐無不疊肩贊嘆。三緘見此榮貴﹐心已歡欣﹐又兼鄕人誇彼父母善教﹐方得海內名揚﹐羨慕之聲達乎四境。

三緘於是求道心念﹐又爲功名所移。

時至秋分﹐師謂三緘曰「爾功課再造﹐可以試矣。第試期匪遙﹐須盡爾心﹐以求上進。」三緘曰「承師教誨﹐但恐弟子功夫淺陋﹐不能勝人。」師曰「以爾文才﹐尙不居乎人下。」三緘暗計﹐倘得進取﹐榮入士林﹐一則以慰父母之心﹐一則以如吾師之望。未幾試期已臨﹐三緘辭別髙堂﹐入試而去。

紫霞在宮﹐默會得知﹐嘆曰「紅塵世界﹐眞所謂迷人坑坎也。」復禮子曰「師何所見而云然乎﹖」紫霞曰「如虛無子修道數十劫﹐成一眞仙﹐宜其蒂固根深﹐不落塵世圈套﹐俟道闡明﹐仍返仙班。乃始而求道心誠﹐訪友四境﹐𨿽山妖木怪﹐水精邪魔﹐累擾其身﹐皆賴仙眞護持﹐不能壞及。求道已有經矣﹐後被白馬莊老叟動以情緣﹐忽然念起思親﹐急歸閭裏。此固造道根本﹐斷不可缺。夫何道易詩書﹐又爲功名所炫﹐求道之志化作冰消。可見富貴迷人﹐更甚於諸精諸怪也。」復禮子曰「如是何能破彼迷途﹖」紫霞曰「非使彼功名遂意﹐不克淡其富貴之心。待心淡富貴時﹐然後徐徐引之﹐方可造功成道耳。」復禮子曰「仙子降世入道如是之難﹐無怪俗子凡夫﹐墜獄如是之眾。」紫霞聞言﹐微微默首﹐黯然不語者久之。

復禮子出﹐暗想﹕「吾師言及三緘迷卻本根﹐若此其甚﹐吾且化一年少道士﹐以試彼入道之心﹐恐不盡如吾師所言亦未可料。」計定﹐移步換形﹐儼然一妙齡小道﹐直上陽關大路﹐急急趨奔。遙見三緘走馬途中﹐徜徉自得。復禮子且前且後﹐不離不卽﹐待三緘止於旅捨﹐竟與之同捨而宿焉。

晚餐已過﹐復禮子來至寢所﹐假爲世故周旋﹐詢及三緘曰「相公何往﹖」三緘曰「朝廷遴選人材﹐吾欲入試﹐一奪錦標耳。」復禮子曰「奪得錦標何用﹖」三緘曰「上而三代受封﹐下而妻子蒙蔭﹐一呼百諾﹐榮誰如之﹖」復禮子曰「榮則榮矣﹐吾見自古及今學士文人﹐名不可及﹐爵不可及﹐一旦泰去否來﹐半沒於形罰之中。卽能謹守官階﹐得保首領﹐而人生斯世﹐壽算有幾﹐剛見少年得志﹐貴重可欽﹐轉眼而須髮如銀﹐身纏疾病﹐牀頭朝臥﹐不絕呻吟﹐一气弗通﹐已作黃泉之鬼。如在世稍知積徳﹐尙能得轉人身﹔如於貴顯時造下罪孽無邊﹐沒入陰曹﹐罰變禽獸﹐豈不以至貴之體轉而爲至賤之物哉﹖」三緘曰「如爾所言﹐富貴皆屬無用﹐人生天地﹐不幾無事可爲乎﹖」復禮子曰「人身有三寶﹕曰精﹐曰气﹐曰神。能將三寶熔成一片﹐可以拔宅飛升﹐不轉輪回。以吾言之﹐習道爲妙。君子而能深造﹐卽不望飛升天府﹐亦可多延壽算﹐百載猶存﹐比之富貴榮華﹑暫得暫失者﹐爲何如也﹗」三緘曰「使天下人人盡入道中﹐人人盡成仙品矣﹐安得有人倫乎﹖聆爾言詞﹐皆野道迷人﹐在所當誅之列。爾其急退﹐吾慵與爾談焉。」復禮子見言不入﹐出戶飄然。

三緘次早催促僕從﹐與同入試諸生前途造發﹐念念已在名場之內﹐再不作遊山訪道之人。大抵念切功名﹐其意不無貪齲三緘再戰再敗﹐見彼同儕得志﹐甚不服於乃心。旋納一太學生赴都入試﹐得頂鄕薦﹐榮耀歸來﹐父母欣然﹐自不必說。然科名旣爲﹐父母𨿽喜之深﹐而婚配未成﹐父母又憂之甚。於是徧托親友﹐親諸名門巨族焉。

第十三回

查良緣三請月老得王爵四失云卿

一日﹐復禮子﹑虛靈子﹑靈味子等拜請紫霞﹐傳以火煉金丹之道。紫霞曰「離宮三昧﹐取坎以塡﹐鼎乘欲成﹐非巽門气聚不可。」復禮子曰「師之所傳﹐弟子同領﹐所恨者大道久頹其正﹐不知何時始能除得旁門﹐以歸畫一耳。」紫霞曰「微爾所言﹐予幾忘卻前遣虛無子脫化三緘﹐恃彼仙骨道根﹐可以拔俗超塵﹐不爲名利所惑﹐引人煉道﹐成功自在指顧。不意爲所母迫﹐墜入名場﹐衣錦歸來﹐道心已置諸度外。又兼父母徧訪名門巨族﹐以定姻親﹐如再迷弄一番﹐三緘仙根必墜落矣﹐尙望闡道乎﹖」虛靈子曰「三緘旣入迷障﹐師將何以破之﹖」復禮子曰「吾師前言三緘之迷不可破﹐吾未深信﹐固暗近身旁﹐巧進言詞﹐指以正大。彼果力辯爲妄﹐慵與吾談﹐入主出奴﹐信不誣矣。倘又得美婦以爲匹配﹐嗜欲交攻﹐恐虛任闡道之名﹐終作地獄之鬼。仙根一失﹐萬劫難復﹐不亦負彼數百年苦煉之功乎﹖師如不救﹐是師害之也。」紫霞遲遲言曰「欲救三緘﹐爾二子速入月老宮內﹐苦請月老來此﹐查其所配。如將所配除去﹐自然童眞不失﹐闡道尙有可期。」

二子領命﹐祥雲駕動﹐直墜月老宮前。月老知之﹐呼二子入。二子拜舞畢﹐月老曰「二仙子不在洞中煉道﹐來此胡爲﹖」二子曰「吾師切有所求﹐特遣吾二人恭迎月老一往。」月老曰「爾師所求﹐老仙亦可。爾可先返﹐回復師命﹐吾與童兒持冊卽至焉。」二子曰「月老旣已許吾﹐切毋吝步。」月老曰「老仙許後﹐決不食言。」二子歸﹐回復紫霞洞外恭候。

候不一刻﹐月老臨矣。紫霞接入洞府﹐朝拜後立於其旁。

月老曰「今蒙紫霞見招於吾﹐所議何道﹖」紫霞曰「因三緘擇配人間﹐恐得配而爲色所迷﹐欲祈月老查其冊內配女何人﹐斷彼夙締之緣﹐以爲闡道計耳。」月老聞言﹐命童兒展冊﹐查是郡女子所配﹐初無有三緘者。月老曰「冊內查已﹐其名並無﹐諒彼以仙子臨凡任肩闡道﹐故未注吾之冊。冊中無配﹐永無配矣。」復禮子曰「月老所云冊內無名﹐卽無配偶﹐世之前有配而後無者﹐其故何也﹖」月老曰「前有配者﹐以前生能結善緣也。及其得配復結惡緣﹐應絕子孫﹐故將所配收之﹐使彼孤獨無依﹐以彰爲惡顯報耳。」復禮子曰「前無所配﹐中年忽得佳偶而延及子孫者﹐又何故也﹖」月老曰「以前世而論﹐彼應無配轉生﹐後或孝弟動天﹐而予以配﹐或忠信動天而予以配﹐或廣結善緣而予以配。此五常克盡﹐善道能行者﹐不應絕其子孫也。」復禮子曰「世之有配無子者﹐何哉﹖」月老曰「有配無子﹐心刻而毒也。」復禮子曰「旣刻而毒﹐宜絕配矣﹐胡配存而不死﹖」月老曰「畱之以待宜攺也。」復禮子曰「世又有原配無子﹐而納小星﹐豈小星亦注冊中乎﹖」月老曰「前生所注﹐有三妻四妾者﹐有一妻一妾者﹐皆自善行定之。至於嗣有無﹐視彼作爲爲轉移﹐不在妻妾之多寡。復禮子意欲究其根源﹐月老已上云車﹐回宮而去。

紫霞謂二子曰「冊中無名﹐諒伊父母卽求親甚急﹐終不能成。爾二人可於云端時時查及﹐陸續回報。」二子得命﹐每日乘雲四望﹐以察三緘。

三緘自舉孝廉後﹐父母擇配維殷。然媒妁往來﹐非男家不求﹐卽女家不允。約有半載﹐作伐者不下數十﹐迄無一成。時值春初﹐三緘命僕攜茶檔酒植﹐爲踏靑之舉。銀鞍白馬﹐徧玩鄕村。村外白谷莊有云上衣者﹐進士也﹐官至亞卿﹐丁艱回籍。

相隔𨿽僅廿里﹐三緘從未晤之。不意上衣亦於此日見得花開桃李﹐執杖遊春。剛出莊門﹐恰與三緘相遇。三緘見此老叟悠遊步履﹐知非村郭農人。上衣睹及三緘爾雅溫文﹐知非田家俗子。

彼此顧盼﹐暗爲交羨不已。久之﹐三緘以己屬後生﹐下馬近前﹐先爲致敬。上衣亦接以禮﹐而詢曰「相公何族﹖」三緘告之。

上衣曰「相公其前科領薦之李某乎﹖」三緘曰「是矣。敢問老翁又何族哉﹖」上衣曰「吾族雲氏﹐上衣其名也。」三緘曰「當朝亞卿﹐名震天府者﹐卽公也耶﹖」上衣曰「一槪虛名﹐何堪掛齒。」三緘曰「公樂踏靑之遊﹐吾有酒植﹐命僕設於杏花枝下以賞春光﹐可乎﹖」上衣曰「可。」二人於是席地而飲。三緘興致濃時﹐不覺口成一絕云「紅含綠吐一春宜﹐調燮陰陽孰得知﹖杏蕊枝前紗帽客﹐東皇何忍遽拋之。」上衣思曰「此子吐屬不俗﹐吾若不作數語﹐彼以吾爲老發無方矣。」亦口占一絕曰「春風吹放百花遲﹐杏是飛紅第一枝﹐他日名場期得意﹐調羹巨手定歸伊。」三緘聞之﹐笑曰「公過譽矣。」因慕翁才﹐不忍遽失﹐急命僕人酌酒﹐而酒樽已空﹐三緘正無以爲情﹐上衣微會其意﹐曰「寒家卽在咫尺﹐君能枉駕以增輝於蓬蓽﹐吾願足矣。」三緘曰「村野鄙夫﹐妄入大人之門﹐恐爲公所不齲。」上衣曰「子毋太謙。」遂命僕從﹐驅駒前往。二人徐行緩步﹐頃到重門﹐上衣導入﹐囑家人烹茗煮酒款待嘉賓。

筵罷閒談﹐更已三報﹐上衣親導三緘入於寢所﹐安慰數言而出﹐自歸內室﹐私語夫人曰「吾觀三緘骨格淸髙﹐必爲國家梁棟。梅姬小女尙無配偶﹐吾欲妻之﹐爾以爲何如﹖」夫人曰「大人所取﹐妾有何詞。」上衣曰「吾聞三緘貴而且富﹐媒妁甚夥﹐總以女貌爲嫌。明日可命梅姬艷服凝妝遊於園內﹐吾導三緘入後﹐假托他事出園﹐俾彼得見女兒﹐加以風示﹐自倩媒下定矣。」夫人諾。

次早﹐三緘告別﹐上衣苦畱﹐三緘不忍拂情﹐逐止於此。

晨餐已過﹐上衣曰「吾有園一所﹐花木𨿽眾﹐恐不足以賞文人。」三緘曰「公有佳園﹐何妨賜一入之﹐以廣識見。」上衣於是緩緩前導﹐方入園門﹐忽向三緘言曰「相公直入園中﹐吾呼僕人燃鑪鼎之薪﹐以款嘉客。」言已﹐轉身而去。三緘入﹐瞥見名花異種數百餘盆﹐又值令司東皇﹐綴紫飛紅﹐蛺蝶遊蜂﹐花間不斷。三緘手舞足蹈﹐將左隅花卉盡情賞玩一周。剛轉右隅﹐見一幼女美若西子﹐身服紫色裙裳﹐槪以五色綫紋﹐刺著萬朵梅花。突見三緘﹐一容變紫﹐忙呼婢女﹐斜由西角搴簾而入焉。三緘極目久之。上衣倏至﹐呼僕烹茗﹐重整盛饌。三緘飲已﹐告辭歸家﹐悶臥牀頭﹐暗思此女不置。

復禮子云端察得﹐歸告紫霞。紫霞又命二子請月老來宮。

月老曰「紫霞重請吾躬﹐所爲者何﹖」紫霞曰「煩月老天尊查云上衣之女﹐所配誰氏﹖」月老徧查冊籍﹐此女無名。紫霞曰「凡於東獄殿領票投生者﹐或男或女﹐皆上月老之冊﹐憑月老查其夙締而配之﹐此女何無名乎﹖」月老曰「男女無名均屬妖部偸生人世。待吾照以鴛鴦寶鏡﹐彼必自現前因。」紫霞曰「如此甚好。」遂隨月老﹐將雲頭一按覆蓋上衣第宅﹐以鏡下照﹐鏡內現一女子﹐身佩紅梅。月老曰「此女非他﹐乃梅精竊生也。」紫霞曰「是妖曾投福海爲徒﹐被意淫﹑麼姑所害﹐死於他日。今以色身迷及三緘﹐如何區處﹖」月老曰「可施法力以穢其形焉。」紫霞點首﹐捏定手訣﹐向梅姬一指﹐如花如玉之貌化爲可憎可鄙之容。

三緘央及媒媼﹐再爲偸視﹐媒媼以其貌不揚告。三緘疑甚﹐復托故踵府﹐偶遇此女﹐果與前異﹐遂棄之。上衣𨿽恨於心﹐不便明言﹐惟思另尋他事﹐以泄此忿而已。充配之仇﹐由此而起。

東鄰梁公子﹐一日柬招三緘﹐飲於何氏園內。何翁二女﹐一名桃婢﹐一名杏嬌﹐白璧𨿽佳﹐難以方其姿質。三緘飲此﹐二女亦有炫玉求售之意。三緘倏見﹐視不轉瞬。梁公子曰「何氏系吾舅衿﹐君如不棄﹐吾願作伐。」三緘爲女色所迷﹐卽求公子一言﹐以作英皇佳偶。公子告之舅氏﹐舅氏諾。三緘歸稟父母﹐遂納彩焉。虛靈子查得此舉﹐忙告紫霞。紫霞曰「是非月老不能查及也。」二子仍往迓之。月老至﹐紫霞以何氏二女告。月老查冊﹐亦無其名。復取寶鏡﹐照已而言曰「此乃意馬洞之意淫與壞腸洞中枯腑麼姑所化也。然三緘旣已下聘﹐欲了此事﹐非收二女之魂不可。」紫霞如命﹐當施法力﹐收去妖魂﹐二女同時負疾而殞。何翁報之三緘﹐三緘曰「吾身無福﹐不能享此佳人﹐有累何翁失玆雙玉。」因命家僕贖以金帛﹐厚備衣衾厝之。

自是以還﹐絕不言及婚配。然色心𨿽淡﹐名場之念又復怦然。適梁公子寄音來家﹐約入都中以求上進。三緘復信後﹐卜定吉日﹐與公子竟赴天街。揭曉時﹐三緘下第﹐公子入彀。三緘敗興﹐卽欲言旋。公子正之曰「兄來都中﹐途程萬里﹐縱不獲名馳杏苑﹐亦應得一職慰以父母﹐胡之云返耶﹖」三緘曰「兄言固是﹐職從何得﹖」公子曰「現居宰輔有餘騰蛟者﹐敝族姑丈也。吾代求之﹐必有以報君焉。」三緘曰「果爾﹐則感激多矣。」次日﹐公子拜見宰輔﹐爲三緘方便數言﹐宰輔與彼調停﹐得一百里侯之職。畱都數月﹐出仕昆明﹐命僕歸家﹐將父母迓至滇南﹐同享爵祿。

昆明邑北董明忠父沒母存﹐娶妻趙氏﹐婆媳相得﹐從無嫌隙。明忠因家寒莫措﹐以馱藥爲生涯﹐奔走江湖﹐未有定向。

或一月一返﹐或數月一返﹐歲以爲常。時當炎熱﹐明忠之母呼媳言曰「今宵酷熱不堪﹐不若出戶乞涼﹐待至更深﹐然後歸寢。」媳然其說﹐卽將竹幾移至綠楊樹下﹐對坐閒談。其媳年少貪眠﹐語言三兩﹐已凴幾而臥。臥剛片時﹐聞婆呼聲﹐驚而問曰「婆欲臥乎﹖」不應。再問﹐亦不應。媳駭﹐近前撫摩﹐空幾也。恐婆神倦先爲安寢﹐逞步入戶﹐以手撫榻﹐人影絕無﹐急燃燈檠﹐徧室搜尋﹐亦無形影。心疑在廁﹐入廁呼之﹐終無應者。仍執燈檠照至幾前﹐但見幾下模糊血迹﹐其色尙鮮。駭甚﹐狂呼鄰里。鄰里至﹐媳將乞涼等情訴之。鄰人曰「是乃奇事﹐可執燈火尋及周圍﹐如被虎噬﹐諒去不遠﹔卽爲人殺﹐屍必在焉。」應曰「諾。」及四方尋徧﹐猶是蹤迹渺然。左右鄰人各恐受累﹐約同次早稟之邑宰。

三緘聞報﹐乘輿親勘。勘畢﹐當詢其媳。媳以失婆情事歷歷告之。三緘曰「爾夫安在﹖」媳曰「吾夫販藥而去﹐迄今三月未見歸來。」三緘曰「爾婆平日愛爾否﹖」媳曰「婆恩深厚﹐待吾猶女焉。」三緘曰「爾家前數日可有人來往乎﹖」媳曰「無之。」「平素寄有干親乎﹖」媳亦曰「無之。」三緘復至乘涼處察視一徧﹐轉詢之曰「呼救者聲急而悲﹐呼臥者聲和而緩﹐爾婆所呼﹐其聲如何﹖」媳曰「睡夢中突被驚醒﹐呼聲何若﹐烏能悉之。」三緘曰「爾醒後豈未詳視耶﹖」媳曰「月影已墜﹐天色昏暗﹐卽視亦不能見耳。」三緘審問數次﹐其詞皆同﹐詢之鄰人﹐俱言婆媳相得。沈吟良久﹐忽指其媳詈曰「是必爾不守婦道﹐賣笑深閨﹐素恨爾婆爲礙眼之物﹐因商姦匪﹐乘夜殺婆沈屍於江﹐以掩眾人耳目者。如實招認﹐將屍獻出﹐吾則罰奸夫而赦爾﹐不然罪坐爾躬。」媳聞是言﹐呼天泣曰「天乎冤哉﹗妾守閨門正道﹐奸夫從何指之﹖」三緘不得其情﹐帶回衙內嚴爲審詢﹐所供如前。

於怒甚時﹐未能庸心細察﹐加刑極酷﹐其媳受刑不過﹐勉彊招以婆乃自殺﹐屍沈宅外海子之中。三緘判令媳坐其罪。文遞上司﹐正值云亞卿三年服闋﹐暫以督撫用﹐接任於此。見文怒曰「所轄之區逆媳弒婆﹐烏得無罪﹖」遂持朱筆批轉行文﹐中有「降職畱任﹐不將是案判楚﹐奏罷官階」等詞。三緘見是批語﹐心思繚亂﹐日夜不安。暗暗飭役訪查﹐總無音耗。

秋中節屆﹐明忠自外歸裏﹐剛近桑梓﹐見母在途。明忠詢曰「吾母何往﹖」母笑曰「娘遇鬼矣。」明忠曰「如何﹖」母曰「那夜與媳宅外乘涼﹐月影將沈﹐媳已入夢。忽一漢子至吾幾側﹐請與伊母治疾﹐娘告之曰﹕『吾非醫屬﹐生平所能者﹐止有治目咒翳耳。』其人曰﹕『吾母卽是此恙﹐從爾所能﹐故相迓焉。』吾不欲行﹐彼持利刃刺一人於幾前﹐曰﹕『爾若不行﹐有如此罰。』吾畏﹐隨行數里﹐至一大第﹐其人入﹐扶一老母出﹐兩目皆翳﹐被吾治之而愈。由是求吾者紛至沓來﹐陸續治目數十家。日時已久﹐恐媳無侶﹐今日辭歸﹐路過村﹐迓吾者之室﹐大第依稀﹐細細視之﹐古冢也。中一枯首﹐兩目盡插竹根。吾回憶前情﹐槪與拔出。剛行數里許﹐不期而與兒遇焉。」

明忠聞言駭極﹐催促老母馳歸家庭﹐不見乃妻。詢諸鄰人﹐鄰人詳訴報官之由與妻受刑之慘。母子遂入邑內﹐詞稟三緘。三緘詢明﹐遞交上憲文批﹐媳予釋放﹐而三緘之職﹐以無才妄斷了之。

三緘歸都﹐仍求宰輔調停﹐數月將已﹐出仕南昌。又值云卿調回﹐兼辦府尹事﹐以三緘妄斷之案上奏﹐復行停職一月有餘﹐無何﹐梁公子外用正滿升受侍郎職銜﹐三緘誼屬相知﹐執柬拜見。公子曰「兄何未仕而悠遊都下哉﹖」三緘以前情訴之。公子曰「弟自爲兄緩求﹐兄毋出都他適。」異日﹐上召公子咨詢外省風土人情﹐公子乘機密奏三緘才堪執政。上已許矣﹐又被上衣得知﹐暗爲劾奏。上怒﹐召公子而斥曰「三緘前轄昆明﹐妄斷之罪﹐爾可知否﹖」公子曰「臣由外用調歸﹐實不知也。」上曰「念彼讀書士子﹐畱都學習案卷﹐待民情熟後再用不遲。」公子聞諭﹐出語三緘。自此在都﹐常於部內效奔走﹑書文案焉。

將近半載﹐刑部尙書金以蘭見而器識之﹐因授以員外郎之職。上衣此際己任兵部尙書﹐偶到刑部衙中﹐遇及三緘﹐假爲世誼周旋﹐始知刑部受職。恰遇禮部主事湯爲城與逆賊通﹐上命兵部提問。爲城供後﹐上衣復奏三緘亦與同謀。旨下﹐爲城斬首﹐三緘暫寄天牢。父母聞之﹐入牢顧問﹐大哭不已。梁公子明知上衣爲女挾嫌﹐欲置三緘於死地﹐約及尙書宰輔聯名保奏。上批﹕「旣已罪獲同謀﹐理宜出決﹐姑念無有實據﹐謫入遼陽待罪三年﹐罪滿時準歸爲民﹐不得重入仕籍。」公子見此﹐甚爲三緘傷之。

三緘出得天牢﹐公子治酒一筵﹐爲之餞行。三緘泣曰「吾謫遼陽﹐途程萬里﹐有親而不得奉﹐祈賢弟接入府中﹐月給俸錢以爲衣食。倘徼天眷﹐他日生還故國﹐自爾如數相償﹔若死他鄕﹐其恩亦不忘於泉下。」公子曰「吾兄父母﹐卽弟父母也。此去遼陽﹐內顧無憂﹐俟至三年罪滿歸裏﹐仍以桑梓爲樂﹐毋庸以仕進爲心。卽此已知宦途味淡﹐榮華不久矣。」三緘諾。

公子贈金數百﹐並及同人資助千有餘兩﹐三緘畱半奉親甘旨。

臨上道時﹐跪辭髙堂﹐大哭而去。

第十四回

謫遼陽情傷毒役過秦嶺念切慈親

三緘自辭雙親﹐身系刑具﹐在兵部堂上﹐俟其發落起程。可恨上衣於遣發時﹐私語二役張順﹑吳輯曰「爾解李某﹐若近遼陽地面﹐暗將性命結果﹐討一病故文書回復﹐吾自重重賞之。」二役領命﹐押上附關大道。在本都所轄之地﹐尙以老爺稱呼。行至月餘﹐地異人殊﹐二役做樣裝模﹐已不似都內情景。三緘暗想﹕「孤身隻影﹐難與爲敵﹐只得時沽酒脯﹐以賈其心。」路途中或疾或徐﹐猶不受其呵斥。

又行數月﹐銀已無幾﹐酒脯漸希。二役常在路途吼詈之曰「爾非天上孛宿魔星﹐同什麼謀﹐造什麼亂﹖觸了上怒﹐充配遼陽﹐萬里迢遙﹐風霜受盡﹐在爾自作自受﹐份所當然。吾二人代爾奔勞﹐隨侍長途﹐同受馳驅之苦﹐𨿽得爾點酒食﹐未嘗一餐醉飽。爾宜自便﹐休在道上緩步輕移﹐而爲今不比官時喝六呼麼﹐有人奉承也。從此言後﹐如若一日不行二百里途程﹐張老爺﹑吳老爺實不愛的。」三緘曰「張頭﹑吳頭﹐耐煩些須﹐念我無辜受累﹐冤遭不白﹐自幼攻書學館﹐難於奔馳﹐緩緩待吾﹐自有到遼陽之日。」言殊可憫。張順勃然大怒﹐以手指三緘之額而言曰「你這王八彈子﹐眞是不懂人情。遼陽曆都裏約萬餘﹐兵部所發銀兩原有定數﹐如任爾遲遲步履﹐倘多延一月﹐他日老子歸去﹐豈不是要乞丐一月乎﹖」吳魁曰「如行再緩﹐蠻法治之。」張順曰「若動蠻法﹐爾命休矣。」吳魁曰「前後話且休提及﹐可將爾那犬足發快當些。」三緘被張﹑吳二役語二言三﹐气得雙淚交流﹐不敢稍酬一句。自是爲役所逼﹐奮力前行。

復行十數日﹐已近秦嶺。三緘舉首望之﹐嶺若長虹﹐橫隔天外﹔雲霞星斗﹐出沒皆在半山。暗自思曰「遼陽隔嶺不知幾許﹐如在嶺外﹐不想再回鄕井矣。」思念及此﹐咽嗚不止。

耳聞二役相與言曰「是地人稀﹐旅捨寥寥﹐此去南關不識還須幾日﹐可至前面逢人問之。」行約裏余﹐見一小溪﹐溪上蘆花皎潔﹐如雪花之深處﹐隱有茅舍在焉。二役與三緘繞溪而行﹐行至茅舍﹐日已西墜。三人同入﹐店主詢曰「客來何地﹖」二役曰「吾在都內押一皇犯﹐充配遼陽﹐前當解役時﹐曾至秦嶺下﹐但暫來暫去﹐路已生疏。動問主人﹐前面尙有旅捨否﹖」店主曰「荒涼之區﹐旅捨稀少﹐後因充配軍犯連年甚眾﹐故旅捨亦夥。近來充配漸寡﹐旅捨拆去者累累矣。而今前面業已拆盡﹐必到南關方能容人﹐外此則無有也。」二役曰「此隔南關﹐路程有幾﹖」店主曰「兩日可到。」二役曰「兩日方到﹐飲食何由得乎﹖」店主曰「必辦漧糧﹐以充二日之饑焉。」二役曰「宿居何所﹖」店主曰「此地蘆茅茂密﹐結蘆而臥﹐亦可棲身。」二役曰「如是﹐今宵下榻於斯﹐明日再作理會。」三人餐罷飯食﹐歸室安寢。

剛欲入榻﹐張順曰「吳夥計﹐可告便否﹖」吳魁曰「欲去。」二人於是執燈同往﹐轉轉折折﹐已入廁中。三緘近日常防二役暗害﹐尾後竊聽。果聞張順謂吳魁曰「歷來解押皇犯充配遼陽﹐能有幾人竟入遼陽地界﹖每到是處結果性命﹐歸以病故稟之。我戴月披星﹐來玆僻壤﹐乃已心盡。明日押到前面﹐將犯刺殺﹐拋入蘆花﹐仍返此間止宿一夕﹔然後急急歸從原路﹐豈不稍省辛苦乎﹖」吳魁曰「弟心亦欲如是﹐且起解時云大人已有刺殺之命﹐事不宜緩﹐明日下手可也。」三緘竊聽至此﹐心膽俱碎﹐退歸寢所﹐暗思脫逃良策。

移時﹐二役入室﹐同臥彼榻﹐未逾一刻﹐鼻息如雷。三緘夜不成眠﹐右想左思﹐未得其計。忽聞旅主與老妻言曰「今日二解役所押之人﹐可惜骨嫩年輕﹐死在旦夕矣。」妻曰「彼無重病﹐烏得速死﹖」旅主曰「凡解皇犯至此﹐多遭刺殺﹐能到遼陽者十中不過二三。」妻曰「何不救之﹖」旅主曰「皇家要犯﹐如何敢救﹖」妻曰「彼胡不自逃耶﹖」旅主曰「彼如肯逃﹐出戶右行﹐蘆花愈密﹐由溪轉左﹐尙有黃姓旅捨。特恐彼不知﹐明日定遭毒手矣。」三緘幸聞是語﹐遂將縲紲與銀兩卷入懷內﹐輕輕走出。喜此旅捨以蘆幹約束爲門﹐易於啟之。

三緘出得捨外﹐但見星光隱約﹐月影依稀﹐卽如店主言﹐向溪右而去。時至秋季﹐虫聲喞喞﹐玉露盈盈﹐三緘繞溪徐行﹐步履衣衫槪已濕透。俟至天曉﹐隱於蘆花密處﹐𨿽覺寒冷﹐不敢聲張。

二役蘇﹐張順曰「後日可抵南關﹐入關交卸﹐急回都下﹐此時父母以及妻兒﹐諒必望眼將穿﹐謂李家老爺可曾發賞否也。」吳魁曰「有賞﹐賞爾一人頭足矣。」張順曰「好好打點﹐不然屍無厝所。」吳魁曰「厝於蛇虎腹中﹐方能快發。」張順曰「厝蛇腹焉﹐子孫手耍雙龍﹔厝虎腹焉﹐子孫行橫一世。」吳魁曰「如若厝於獐鹿腹焉﹐子孫必爲狐羣狗黨矣。」二役言來語去﹐未聞應答一詞。張順曰「死囚尙在夢裏耶﹖」吳魁曰「彼又思受皮鞭乎﹖」張順曰「爾試呼之。」呼及再三﹐亦無應答。張順曰「呼之不醒﹐何弗擊以刀背﹖」吳魁起﹐持刀近榻﹐以手撫之而驚曰「皇犯逃矣。」忙呼主人﹐燃點燈檠﹐徧室尋之不得。旅主曰「彼如逃出捨外﹐爾休望再見也。」二役不服﹐出捨望之﹐徧地皆蘆花白如雪。因而商曰「吾等暫駐於斯﹐諒彼無所依歸﹐不久必轉。」殊駐一二日﹐毫無影響﹐二役知不能得﹐將飯銀賞楚﹐向都而回。

三緘身隱蘆中﹐竊聽無人行動﹐始出溪岸﹐繞蘆前徵。行至日影西斜﹐尙見簇簇蘆花﹐若無涯渙。是時腹中甚餒﹐步履維艱﹐又恐二役尋來﹐忙忙掬飲溪泉﹐以療饑玻飲已﹐足力稍健﹐逢有路徑﹐卽由之去﹐不暇問及狼窩虎窟。行復數里﹐蘆花已過﹐一帶茂林﹐周圍荊棘縱橫﹐似無行客之路。立望良久﹐瞥見林左有小小路徑。三緘出得荊棘﹐轉至其間﹐正待前趨﹐林內腥風忽起﹐駐足凝睇﹐見一黑蟒大約數圍﹐蜿蜒而來﹐其行甚疾。三緘恐避不及﹐斜向西行。孰知蟒亦西奔﹐相隔不過數武。三緘奔力已憋﹐當頭一蟒﹐巨更勝前。駭極﹐狂奔北面﹐緣木而上﹐幸得此樹葉茂枝繁﹐中有雀巢如人居室。三緘隱入﹐偸窺二蟒﹐始而以首相觸﹐繼而以舌相舐﹐終而將身掙立﹐約有二丈餘髙﹐各吐一珠﹐其大如碗﹐拋而復墜﹐墜而復拋者累累。

久之﹐二蟒欲別﹐以首觸地如相揖狀。觸罷﹐口噴黑煙﹐頃刻四野迷漫﹐大雨如注。三緘身在巢內﹐雨不能泄﹐體尙安然﹐然終日未得一餐﹐腹餒實甚﹐於無可如何之際以手拭之﹐若有果焉﹐自樹枝而墜於巢外﹐試立身細視﹐其果最夥。三緘饑極﹐遂摘一二枚去殼而吞﹐味甜如蜜﹐連食數十﹐覺腹已飽。

犬臥巢中﹐將近二更﹐聞得林內猿啼虎嘯﹐不禁毛髮竦然。三緘至斯﹐利藪名場淡如白水矣。因自嘆曰「吾父吾母生予一人﹐所望揚名顯親﹐光大門第。幸而得領鄕薦﹐奉王爵秩﹐出仕昆明﹐只憶位至公卿﹐以遂父母心念。豈知累被上衣劾奏﹐受罪天牢﹐又沾皇上仁慈﹐不忍斷吾首領﹐恩施格外﹐充配遼陽。而二役心抱不良﹐暗欲誅吾於異域。倘非旅主談及所逃之處﹐安能脫玆虎口。今以堂堂舉子﹐犬臥雀巢﹐不知何時得歸與父母相會﹗」所言至此﹐復繼以泣曰「吾今而知名利如花﹐轉眼卽謝﹐不若煉成大道﹐受享仙福﹐爲不朽焉。」輾轉思維﹐神倦入夢。

臥至天曉﹐忽聞空際聲傳瑟瑟﹐翹首視去﹐見二巨鳥展翅如屏﹐一往一來﹐翺翔霄漢。無何下駐樹枝﹐彼鳥昂首一鳴﹐響若銅鐘﹔此鳥亦鳴數聲﹐震如皮鼓。二鳥鳴後﹐相繼近巢﹐視內有人﹐以嘴喙衣﹐似欲呼之使行者。三緘告曰「吾受冤獄充配遼陽﹐二役不仁﹐欲誅吾命。吾暗逃此﹐又遇蟒行﹐不得已而借巢避之﹐望祈靈鳥指吾去路。如得生還故里﹐肺腑銘恩。」二鳥聞言﹐若已知之﹐彼鳥首向樹西﹐點額者再。三緘曰「靈鳥囑吾西行乎﹖」鳥鳴一聲﹐若應答﹕「然。」三緘又告曰「吾腹餒甚﹐如何能到旅捨﹖」此鳥出巢﹐銜果數十枚﹐置於懷內﹐三緘曰「是果可食乎﹖」此鳥點額者又三焉。

三緘食畢﹐叩謝下樹﹐直向西去。茂林剛盡﹐復入蘆花﹐轉轉旋旋﹐覺得路途似來時所經過者。正奔走間﹐遙聞人語聲急﹐由人聲處而來﹐則前之旅捨也。三緘欲入﹐恐二役尙在此間﹐乃捨後盤桓。經半日﹐日將西墜﹐始入其門。旅主驚曰「爾前之逃犯乎﹖」三緘聞得「逃犯」二字﹐戰栗不已。旅主曰「毋懼﹐毋懼﹐解役已回都矣。皆爾祖宗有靈﹐能知逃避﹐不然焉存性命以至於今。」三緘拜謝曰「吾知逃避﹐皆翁所教也。」旅主曰「吾烏教爾﹖」三緘曰「初至之夕﹐二役入廁﹐商誅吾命﹐吾竊聽甚悉﹐苦難脫身。突聞翁嫗閒談﹐言及逃路﹐遂乘二役臥熟﹐向捨右逃之。然所行地面﹐槪屬蘆幹﹐盡一日之力﹐旅捨全無。傍晚時遇二黑蟒﹐一逼於後﹐一截於前﹐駭甚﹐向北狂奔。奔約裏余﹐巨樹當道﹐吾梯而上﹐有巢如室﹐犬臥其中。次日﹐二鳥飛鳴來巢﹐吾跪祝之﹐鳥指去路﹐下樹西走﹐不意又與旅主相見焉。」旅主訝然曰「先人傳說﹐花仙洞中有巨蟒﹐古楊枝上有靈鳶﹐二物善能傷人。爾遇之而不爲害﹐爾宗爾祖積徳必厚﹐否則不死於役﹐斷死於二蟒﹑雙鳶矣。而今解役已去﹐爾何歸乎﹖」三緘曰「愚意依翁駐此﹐俟罪滿後乃回都中。」旅主搖首曰「此系朝廷解犯要路﹐倘被他役查得﹐如之柰何﹖」三緘曰「是地旣不可居﹐吾又焉往﹖」旅主曰「不如竟入南關﹐關內罪犯甚眾﹐爾無解役﹐自少盤查。如或關吏問時﹐只言奉父母命來視兄弟。將關混過﹐秦嶺以外皆屬異域﹐諒無拘束也。」三緘得旅主計﹐暫駐一夕。

晨起早餐後﹐旅主爲之裹餱糧焉。三緘跪地辭行﹐慘切之情﹐見者墮淚。旅主曰「吾與子備有餱糧﹐可敷兩日用度。過此兩日﹐已到南關﹐𨿽無中華米谷之食﹐而蕎頗丰熟﹐不至啼饑。」三緘接過餱糧﹐以銀予之。旅主曰「吾見子情甚慘切﹐暗爲悲傷﹐此糧特以送君﹐一絲一毫吾不索也。」三緘再三告謝﹐竟向南面而去。孤身獨自﹐苦不可言﹐兼之秋去冬來﹐冷气凝冰﹐朔風刺面﹐足僵手拎﹐更見情傷。三緘抱著哭面愁腸﹐徐徐進發。行至午後﹐腹已餒矣﹐解開餱糧布袋﹐取而喫罷﹐掬水飲之。忽遇二人形貌不善﹐見三緘而問曰「爾屬何地人氏﹐在此胡爲﹖」三緘曰「因兄得罪﹐充配遼陽﹐雙親命吾前來一省耳。」二人曰「且訴爾兄名姓﹐實系何年得罪﹐由何省何府何州何縣發配﹐吾必知之。」三緘誑之曰「兄弟郝有思﹐由都起解﹐已四載矣。」二人曰「本關中罪犯極多﹐一時不能盡悉﹐吾等亦解犯來此﹐玆已交過﹐要回都下﹐柰銀錢甚少﹐路費不敷。仁兄萬里省親﹐隨身白鏹必重﹐祈借一二﹐他日回都相付﹐決不食言。」三緘曰「行路之人﹐能帶幾許。」二人曰「休得推辭﹐好好借貸則罷﹐否則吾必搜汝。」三緘聞言不合﹐抽身欲行﹐二人各執佩刀﹐扭住三緘﹐繩勒其喉。三緘气無所伸﹐已夢入黃泉矣。二人搜得銀兩並及餱糧﹐直向前途欣喜而去。

三緘魂魄無依﹐徧處荒竄﹐竄至陰陽界﹐爲界官所見而止之曰「爾首祥光發現﹐必非凡品﹐可立於玆﹐待吾交遞森羅﹐以候定奪。」言已﹐行文五殿﹔五殿卽飭界官導至﹐一一詳詢﹐知爲紫霞門徒虛無於所化之三緘﹐遂遣駐節廳仙童飛稟紫霞。紫霞至﹐森羅出迎入座﹐當擬三續之魂交之。紫霞來到三緘死所﹐解去喉繩﹐以靈丹納入口中﹐仍使魂還軀殼。歸至天半﹐得遇淸虛眞人。淸虛曰「三緘旣入迷陣﹐受玆磨折﹐諒已知悔﹐何弗提至淸閒之地﹐以便傳道﹐而爲闡道用乎﹖」紫霞曰「尙有待焉。」淸虛曰「如何﹖」紫霞曰「不使之磨到極處﹐其心易爲名利誘也。」淸虛點首曰「世多磨人術﹐其心要堅固﹔迷陣越加深﹐終無歸眞路。愈磨性乃堅﹐不磨煉未熟﹔紫霞待弟子﹐恰似培花樹﹔他年道闡明﹐長受仙家福。」偈已別去。

三緘自得紫霞解救蘇來﹐知銀糧兩失﹐大哭弗已。哭已而思﹐其身空乏﹐欲進不可﹐欲退不能﹐想思逾時﹐計無所施﹐只得慘慘淒淒﹐又望南關而走。未幾﹐夕陽在山﹐煙迷四野﹐三緘無所歸宿﹐坐於大樟樹下﹐甚恐虎狼來往﹐爲彼吞噬。於是梯樟而上﹐冀如雀巢之居。剛上半矣﹐忽見前面隱有人行。

三緘速下﹐佇立以待。及其人近﹐乃一老叟。三緘詢曰「翁何往﹖」老叟曰「鋤云而歸耳。」三緘曰「吾欲借宿翁家﹐不識翁肯容否﹖」老叟曰「失路誰無之悲﹐借宿亦常有之事﹐特恐蓬廬湫隘﹐不肯駕止髙人。」三緘曰「翁太謙矣。小子恩沾止宿﹐他年如脫苦難﹐稍獲寸進﹐必有報焉。」老叟曰「止宿一宵﹐何堪言報。」遂導入第﹐款以酒食﹐然執盤箸酒器者﹐惟少女一﹐以外無人。此女貌美如仙﹐常常目睇三緘。

三緘俯首﹐不敢仰視。飲畢﹐老叟曰「夜深矣﹐君可就寢。但寒家人數無幾﹐室僅兩榻﹐吾與相公同臥﹐老妻與吾女共臥。相公遠來﹐休得見笑。」三緘連稱不敢﹐隨叟入室。老母笑曰「相公靑年﹐吾女亦少﹐不若配爲夫婦﹐長住於此﹐免使朝日奔馳。」是時﹐三緘窮無所歸﹐又見此女不遜杏嬌﹑桃婢﹐慨然諾之。老叟喜﹐整頓衣冠﹐焚香秉燭﹐二人成禮後﹐攜手入榻﹐相抱而眠。次早視之﹐仍在大樟樹下﹐所抱者一枯朽樹頭也。三緘知爲鬼弄﹐面帶羞容﹐俯首前趨。

俄而南關在望。三緘到此﹐無銀換食﹐將衣易之。暫住二日﹐熟視關中風景﹐難以棲身﹐整整精神﹐竟投秦嶺。是嶺地勢奇險可畏﹐三緘諒難久住﹐不覺思親急急﹐傷及肺腑。負疾難行﹐遂於路旁臥以待斃。

第十五回

遇杜公山亭養疾逢匈奴塞外看羊

恰遇杜公自南關歸﹐見路旁臥一少年﹐幾爲雪厝﹐憐而問曰「少年奚自﹐胡不避風雪而臥此間﹖」三緘气息奄奄﹐弗能相答﹐惟兩目垂淚而已。杜公扶之﹐起而復跌者累累。公計無出﹐負之而去﹐或數武一息﹐或數十武一息﹔緩緩負到亭內﹐橫置於榻﹐覆以羊氈。臥至夜半﹐微微轉動而不能語。杜公急溫以火﹐三緘爲火气所暖﹐始呻吟焉。

杜公曰「少年饑乎﹖」三緘曰「饑甚。」杜公予以蕎餅。

三緘食半﹐難於下咽而止。杜公曰「欲飲乎﹖」三緘曰「思飲久矣。」杜公卽以湯進。三緘連飲數盞﹐覺胸內開闊﹐望杜公而泣曰「吾因犯罪充配遼陽﹐途被搶掠一空﹐饑寒交迫﹐以致疾生意外﹐倒臥路旁。不料公抱仁慈﹐拯吾於水火﹐此恩此徳﹐肺腑銘之。」杜公曰「舉手之勞﹐何堪掛齒﹖」三緘曰「得公垂救﹐當知公名﹐他日還鄕﹐以好尸位而祝。」杜公曰「吾杜姓﹐名入詞林﹐官居內閣。因自不知謹﹐怒觸天顏﹐謫貶遼陽﹐受罪三載。屈指以計﹐今猶在二載之中焉。」三緘曰「如是﹐公與吾實屬同病者矣。」杜公曰「爾亦詞林學士乎﹖」三緘曰「吾舉李氏﹐賤號三緘。初舉孝廉﹐出宰昆明小邑﹐亦由經濟無術﹐而謫遼陽耳。」杜公曰「爾罪定幾載﹖」三緘曰「與公數同。」杜公曰「吾以老朽殘軀﹐死不足惜﹐爾年甚少﹐罪滿日不過三旬﹐尙可展翅飛騰﹐爲國家梁棟之用。」三緘曰「名場味淡﹐永不作是想矣。」杜公曰「凶現前者後必吉。以子年華正富﹐何受批區區挫折﹐卽易初心﹖然當此災疾臨身﹐一槪愁腸﹐切毋懷抱﹐俟疾愈後﹐聽天安命﹐自有雲開見日時也。」三緘曰「公言固是。但吾身空乏﹐無有半文﹐來此僻壤窮鄕﹐食從何覓﹖」杜公曰「吾囊甚富﹐盡可用資二人。所慮者此地絕無粟米﹐食惟蕎餅﹐肉僅牛羊﹐鹽𨿽有而價昂﹐且甚稀少。吾歷過一載﹐玆已慣焉﹐公子初來﹐恐難裹腹。」三緘曰「得公活命﹐如疾能愈﹐何嫌粗食﹖」言談至此﹐疾又加增﹐呻呤之聲直達亭外。日復二日﹐鼻息如絲。於痛苦稍停時泣向杜公曰「吾死後﹐祈公厝於髙埠﹐首向都中﹐俾吾鄕井常望﹐慰此幽魂。以桐蘆二枚﹐置諸左右﹐俾吾沒去﹐不忘喪居父母。」杜公聞之﹐感傷不已。

自是疾愈沈重﹐三緘無復再生之想﹐杜公亦抱得斃而厝之恩。

紫霞眞人身坐仙府﹐瞑然一會﹐吁復禮子而言曰「三緘貪名受譴﹐充配遼陽﹐今在秦嶺山亭﹐得疾將死﹐師特命爾持丹舉之。」復禮子領命﹐乘雲竟去。頃刻已到秦嶺﹐奉頭按下﹐在山亭外持丹叫售﹐杜公聞得﹐呼買聲聲。復禮子不疾不徐﹐來至亭內﹐詢曰「老翁呼買靈丹﹐所醫者誰﹖」杜公曰「吾友耳。」復禮子曰「所患何疾﹖」杜公曰「充配之人﹐有何別癥﹐其源總由於內抱傷感﹐外受風霜焉。」復禮子諾﹐假至榻前診視。診畢﹐以丹予之。杜公謝金﹐不受而去。歸至仙符﹐拜見紫霞曰「師以靈丹活及三緘﹐弟子觀三緘容貌﹐深黑少紫﹐晦气正甚。卽使疾愈﹐恐挫折猶不止斯。」紫霞曰「吾有一偈﹐爾謹記之﹕前劫凡人骨﹐知將仙道入﹔幸已得成眞﹐又被紅塵誤。白玉不勤磨﹐焉能成好物﹖雕琢旣深深﹐永享天仙福。」復禮子默會其偈﹐拜辭而退。

杜公以丹納入三緘口中﹐復以溫湯徐徐浸下﹐一時腹如雷吼﹐神色轉變。杜公喜﹐暗思此疾當不至死。

久之﹐三緘又在榻大哭失聲。杜公忙揭被詢曰「公子何事悲啼乃爾﹖」三緘又似瞑目﹐安臥如初。易一時﹐復大聲呼曰「饒了﹐饒了﹗」詢之﹐啞然如前。竟至天曉時﹐忽然掀被起坐於榻﹐呼杜公而言曰「吾昏憤之際﹐似從此地逃歸都下﹐隱身而行﹐直入梁公子府中﹐得會父母﹐抱頭大哭。哭已﹐父曰﹕『自兒謫貶遼陽﹐吾與爾母只想生不晤兒面﹐死不見兒屍矣。詎料今日又得相逢﹐此皆祖宗有靈﹐神天默佑也。』言猶未已﹐梁公子亦至﹐見吾攜手﹐且泣且言曰﹕『爾罪未滿﹐歸系逃犯﹐須宜隱身﹐毋令人見。』予諾﹐從此朝日在府﹐未嘗一出。秋中佳節﹐不堪納悶﹐意欲出府遊玩﹐以遣愁懷﹐又恐都城耳目甚眾﹐倘被上衣知得﹐獲罪更大。思前想後﹐難禁閒遊之心﹐不覺不知﹐已出府外。剛到東街之半﹐正遇二解役對面而來﹐見吾呼曰﹕『逃犯在此﹐可速拘之。』吾見其勢凶猛﹐抽身欲逃﹐早被街鄰四面圍著。二役將吾扭定﹐直投兵部衙門。吾跪地告饒﹐不允。及到兵部﹐二役稟之上衣。上衣登堂﹐大罵不已。罵後﹐命刀斧厲卒﹐推出衙前﹐擁至演武場﹐持刀加項。吾正狂呼饒命﹐倏然一虎衝入﹐飛負吾去。一驚而蘇﹐尙在榻中。自今思之﹐猶懷戰栗。」杜公曰「昨日午牌時﹐一少年道士售丹於此﹐呼入診視﹐給予一丹。當納爾口中﹐繼而湯進﹐頃刻腹如雷響﹐無復呻吟之聲。但見時而哭泣﹐時而叫饒﹐吾以爲病極發癲﹐不意爾夢回都中矣。爾今精神爽快﹐諒疾稍減﹐可寬著心腸﹐滌盡愁思﹐俟體健時﹐再作理會。」三緘曰「承公救吾於路旁﹐又勞侍疾於亭內﹐仁厚如此﹐心胡以安﹖」杜公曰「同處難中﹐理宜相救﹐況爾我爲官﹐則共事一主﹐論其居址﹐並處中華。昔賢有云﹕『四海之內皆兄弟也。』何可視以爲異體乎﹖」三緘自得丹丸入口﹐曾不幾日﹐厥疾已瘳。於是日與杜公相處﹐凡燃薪吸水﹐一身力任﹐以報杜公。杜公暇時閒談﹐決不言及受謫之苦。

三緘年少气盛﹐提及上衣回奏當今﹐無故遭冤﹐輒切齒怨恨。杜公曰「恩不宜忘﹐仇當速解﹐其中自有夙昔冤孽﹐不可獨怨於人。能作如是想﹐仇無不解矣。以兵部云上衣言之﹐朝臣甚眾﹐半皆爲彼汲引﹐𨿽於爾躬素有嫌疑﹐亦非不了之事。

而獨劾奏頻頻者﹐以彼前世必受爾之羅織﹐如爾今生也。得箭還箭﹐自古已有﹐何況於今﹖吾勸公子甘心順受﹐休出怨言﹐則前世冤仇自對除殆盡。如懷恨不釋﹐又怨結來生矣。所以吾卽受盡挫折﹐常自解曰﹕『前生我之難爲於爾﹐今生我已受之。』不特此也﹐卽平日受人一怒一詈﹐皆作如是想﹐不存怨恨心。故充配於玆﹐途無侮我之人﹐身無絲毫之疾。待罪滿後﹐庭幃株守﹐耕讀是樂﹐一切官階名位﹐聽諸子孫。得之不以爲榮﹐不得不以爲辱﹐陶然自適﹐𨿽仙子不啻焉。吾見世之計圖謀者﹐晝夜思維﹐奔走不息﹐此時之富貴視若寶珍﹐如爾我充配堪憐﹐初無一人念及﹐雪中送炭﹐曾有幾人﹐豈知無限精力盡耗於名利場中﹐一旦病入膏盲﹐求生不得﹐求死不能﹐呻吟弗絕時﹐卽以宰相狀頭﹑良田萬頃與彼﹐恐彼亦淡然棄之。設或喉中气斷﹐妻兒悲泣﹐固亦人情﹐倘遇夏日秋朝﹐身軀易腐﹐妻兒恐其肉流蛆出﹐忙然升柩﹐厝於靑山。在有孝子孫﹐尙能心喪三年﹐不忘父母﹐如無孝孫子﹐親剛閉目﹐弟兄分鑣﹐稍有不平﹐則鬥毆家庭﹐興詞州縣﹐誰又念及父母而體生前之教乎﹖此以老年而喪﹐兼爲有子孫者言也。假令命殞少年﹐嬌妻難守空花﹐彼卽戀其富而不爲人配﹐而深閨賣笑﹐醜名達於四境者有之。又如怨貧易姓﹐轉配他人﹐相狎相親﹐恨不早爲匹偶﹐從未有再醮之婦而能念及結髮者也。至以沒入黃泉而論﹐富貴帶之不行﹐閻君考查﹐惟分善惡。能積善者轉世仍爲富貴﹐若積惡甚大﹐咸受極刑﹔如磨推鋸解﹐或化異類如走獸飛禽。

何莫非姦詐圖謀﹐畢生所造﹐自作而自受者﹐爲問夜臺淒楚﹐能有兒孫代受其刑乎﹖吾於亭中朝日思之﹐悔不自勝。爾以受害而怨恨之心﹐豈眞未嘗透澈人情﹐殊知世故者乎﹖」言已﹐大笑不止。三緘曰「近杜公未識爲人何如﹐聆此一番確論﹐已知杜公才徳髙出人羣萬萬﹐深敬服之。」無何﹐冬去春回﹐秦嶺之地雪稍薄矣。三緘無事﹐乘杜公外出閒遊﹐嶺下平坦剛盡﹐忽現小山一座﹐山中土穴密若蜂房﹐時來笙聲﹐如泣如訴。三緘不識何人居住﹐思欲一入穴處﹐以睹異邦之奇。甫近其地﹐穴中突出數十人﹐身披羊氈﹐頻頻盼望。左穴內亦出巨漢四五﹐望三緘而步趨甚疾。三緘以爲居人出入﹐於己無干﹐挺立待之﹐莫知畏避。恰被杜公望見﹐大聲呼曰「急走﹐急走﹐匈奴來矣﹗」三緘駭﹐狂奔下山。匈奴以鉤勾之﹐未得而返。

歸亭息定﹐杜公曰「爾胡不自保重﹐而亂於步履乎﹖若非吾回﹐履其雪中足迹﹐速來呼爾﹐必爲匈奴擒去﹐售與他洞牧羊矣。旣入他洞﹐此生已了﹐安望復回都下﹐顧盼父母哉﹗

二次如欲消閒﹐是山斷不可上也。」三緘曰「吾見是山土穴甚廣﹐思覘其異﹐以擴見聞﹐而彼穴諸人﹐何以睹吾而俱出﹖」杜公曰「土穴中皆匈奴侶也。若得漢人子弟﹐以冀彼家父母許緡贖之﹐如不贖焉﹐轉售他洞﹐愈售愈遠﹐愈遠愈苦﹐不將此身沒於匈奴﹐不能了局。今日非吾呼爾﹐爾早已入其黨矣。」三緘曰「彼豈無管束耶﹖」杜公曰「卽有管束﹐爾屬大邦人物﹐非彼同侶﹐縱將爾殺卻﹐無關緊要﹐亦與吾國誅及匈奴等耳。」三緘曰「匈奴厲害如斯﹐從此堅守山亭﹐不敢輕出矣。」杜公曰「思回都中﹐自當謹愼。」三緘曰「山亭歷彼甚近﹐胡不爲至此耶﹖」杜公曰「彼𨿽夷狄﹐最重信行﹐當年大邦徵伐匈奴﹐匈奴被擒﹐甘心向服﹐中外之界實限於此﹐故彼不能越焉。不然﹐誰敢居此亭者﹖」三緘聆言﹐常懷惕栗。

無何﹐春季將過﹐夏景頻催。杜公曰「吾來時有一友人﹐同至此地待罪﹐彼居嶺之東面﹐與南關相近。昨日寄信囑吾一往﹐有話籌商。吾去﹐明日午刻定然歸來。公子耐住山亭﹐切不可步履妄行﹐恐爲匈奴所獲。」三緘曰「謹領公教。」杜公囑罷﹐緩投嶺東﹐三緘在後送之。送約十里途程﹐杜公回首謂曰「公子可以歸矣。」三緘佇足立望﹐待公形影不見﹐然後歸亭。懶去炊煙﹐倒榻而臥﹐思及父母﹐愁生滿腹。自午及夜﹐臥不成眠。

次早晨光入照﹐三緘始起。作食畢﹐念切杜公﹐時出望之。

殊望斷停雲﹐不見徵車轉轄。一連三日﹐去客無蹤。迨到四日﹐朝臨申酉之交﹐始見杜公一步一趨緩緩而至。方近亭下﹐三緘出迎曰「公歸何遲﹖」杜公曰「俟吾入亭﹐爲爾言及。」旣入亭內﹐三緘進以湯焉。杜公飲訖﹐謂三緘曰「吾友鄔光平﹐都中巨族﹐得罪充配﹐與吾同行﹐聲气相投﹐稱爲莫逆。

彼家金銀廣有﹐朝貴亦多﹐上下調停﹐罪已宥矣。承彼寄信﹐與吾方便﹐一並赦之。佳期久卜﹐起程還都。柰引導無人﹐弗識去路﹐因待都中押犯之役﹐帶負行李﹐帶引途程。而役來總在南關息足﹐命人呼之﹐步履稍遲﹐故許久方歸耳。」三緘曰「然則公又何日起程乎﹖」杜公曰「期在詰朝﹐不可緩矣。」三緘聞言﹐泣曰「公歸﹐吾無所依﹐善教不聞﹐吾眞慘然也。」言罷大哭。杜公慰之曰「吾回都中﹐訪至梁公子府內﹐晤爾父母﹐以免疑生疑死﹐朝日悲啼。復與公子籌商﹐爲爾調停﹐如罪宥時﹐吾必使爾家僕﹐竟投此處﹐爾整頓行裝﹐隨彼歸都﹐何難之有。」三緘跪地牽衣﹐泣曰「吾命將死﹐惟公救之﹐空空一身﹐承公養之﹐公可謂吾重生父母也。懇祈一救再救﹐完全吾軀﹐他日言旋﹐定當銜環以報。」杜公曰「山亭之養﹐已不多矣。吾友所積﹐尙可敷一人一載之需﹐吾曾代祈友人﹐已許明日爾可隨我去居。彼室羊氈甚厚﹐臥榻亦頗佳焉。」三緘曰「公無事不爲吾謀﹐吾感不盡﹐但宥罪一件﹐公回都下切勿忘之。」杜公曰「決不敢忘﹐亦不忍忘也。」是夜﹐三緘諄諄相囑﹐杜公語語相安﹐竟至天明未能合目。

晨餐後﹐杜公與三緘同將所餘蕎面﹐以及羊氈瓦鼎﹐運至南關東面廬山麓下艸舍之中。杜公友人出而迎曰「爾友來乎﹖」杜公指三緘曰「此其人矣。」三緘卽向鄔公恭身叩拜。鄔公扶起﹐言曰「年靑幼子﹐落於異邦﹐眞令吾視之而心酸也。

吾等回都﹐誓爲爾策﹐半載之外﹐必有佳音﹐爾其寬著肚腸﹐在此耐候。」三緘聞說﹐咽喉气塞﹐重重拜叩。鄔﹑杜二公將蕎面羊氈﹐一一交與﹐辭別三緘﹐向南關而去。三緘此際且泣且送﹐恰似乳孩失母﹐哭不成聲。二公曰「送君千里﹐終須一別﹐哭亦徒然。爾可速歸﹐看守羊氈等物﹐恐爲他犯竊去﹐爾又難活矣。」三緘灑淚歸亭﹐一行一坐﹐思念杜公不已﹐因將羊氈等件﹐鋪於室內﹐見此如見杜公焉。

一日﹐廬山昏黑﹐大起狂風﹐三緘獨坐無聊﹐忽見一人突如其來﹐忙起而詢曰「爾都中役乎﹖」其人曰「非也﹐吾亦大邦人﹐充配於玆十餘載矣。」三緘傷其與己同病﹐畱居爲侶。其人隨畱隨止﹐並不問及姓名。三緘問之﹐彼亦含糊答之。

三緘時時暗窺﹐飲食起居粗鹵可鄙﹐而且晝出夜返﹐日以爲常。

三緘厭其煩﹐久則疏以禮貌。其人曰「爾先以盛情待吾﹐今而顏色之間甚屬不善﹐爾欲生乎﹐死乎﹖」三緘曰「生則何爲﹐死又何說﹖」其人持一布囊﹐置於三緘之前﹐曰「爾欲生耶﹐入此囊中。」復抽刀一柄﹐手扭三緘之前﹐曰「爾欲死耶﹐割爾首領。」三緘駭甚﹐泣祈饒之。其人曰「爾欲生而不入此囊﹐必待吾動粗乎﹖」三緘跪地大哭不起。其人吹動牛角﹐亭外遂來三四黑漢﹐繩束三緘﹐放入布囊﹐扛擡而去。

三緘無柰﹐只得任之。未幾﹐扛擡者止﹐解開布囊﹐接出三緘。

三緘極目周圍﹐環立不下數百匈奴﹐羣相謂曰「旣來此地﹐須與吾等牧羊也﹐爾心願否﹖」三緘曰「願。」匈奴曰「如願﹐速去牧之。」

第十六回

羊奔澗得逢仙友虎出穴又仗神威

三緘驅羊山外﹐羣羊齊奔﹐彼亦急急逐之。柰羊不擇地而遊﹐三緘被荊棘勾衣﹐茅茨刺足﹐血流不止﹐蹣跚難行。日夕歸來﹐匈奴視之﹐曰「爾足底未能結實﹐故不敵茅茨之鋒。」遂插鐵板於鑪中﹐俟其紅時﹐烙及兩足。三緘痛不可忍﹐呼號欲絕。匈奴曰「不如是﹐不能驅羊山崗﹐何呼號乃爾﹖」竟將兩足烙畢﹐身以羊毛氈披之﹐首以羊皮袋覆之﹐儼然又一匈奴也。次早給彼蕎餅﹐命急驅出羣羊。三緘足甚痛疼﹐一拐一跛﹐勉彊驅至山頂。山下澗水一泓﹐羣羊欲飲﹐狂奔而去。三緘恐羊去遠﹐不能追逐﹔又懼羊若有失﹐受辱匈奴﹐事處兩難﹐不顧痛楚﹐隨之下澗。羣羊飲罷﹐一羊傍澗酣眠﹐則眾羊效之。

三緘於羊眠後﹐席地而坐﹐自覺足底如焚﹐呻吟之聲不絕於口。

復禮子領得師命﹐乘雲空際﹐以查三緘﹐如有難臨﹐速爲援救。正從秦嶺見三緘獨坐於地﹐雲頭按下﹐意欲相近與之交談。恐其偶露行藏﹐爲彼窺破﹐於是略顯仙法﹐指衣成氈﹐化石成羊﹐緩緩驅來﹐眠於澗左。連呼三緘曰「爾羊飽否﹖食餅其時矣。」三緘亦問曰「爾羊何如﹖」復禮子曰「吾羊烈甚﹐往往狂奔﹐追逐數山﹐始眠於此。」三緘曰「爾羊旣眠﹐諒已飽矣﹐來玆一晤可乎﹖」復禮子曰「吾正無侶﹐急欲與子閒談也。」言畢﹐撩衣涉澗﹐至三緘處﹐兩相交揖而後並坐焉。

坐已﹐復禮子曰「吾兄愁顏如此其極﹐其殆初入是地而役任看羊乎﹖」三緘曰「然。」復禮子曰「初任看羊﹐必烙足底﹐若無藥以擦其患處﹐終則濃血交流﹐牧任難勝。匈奴惡之﹐必加鞭笞之苦。」三緘曰「吾於斯時﹐已不聊生﹐再加鞭笞﹐有死而已。兄屬何名﹐步履若是其健乎﹖」復禮子曰「吾傅姓名理﹐始以訪友求道四方﹐繼戀功名﹐參及胡將軍行伍。前剿匈奴敗績﹐爲彼所擒﹐已受五年看羊之役﹐不惟足底堅實﹐而且蕎餅慣喫﹐雨雪風霜久不畏之﹐故彊健乃爾。」三緘聞而泣曰「吾不知若何而後如君也。」復禮子曰「必歷四五春秋﹐方能彊劍然子初到﹐難受此地煙瘴﹐吾有藥一貼﹐掬水而飲﹐非但煙瘴可避﹐而足自步履如常。」遂取藥身旁﹐以予三緘﹐三緘立而跌者再。復禮子曰「爾全不能行動耶﹖」三緘曰「不能。」復禮子曰「爾不能行動﹐今夜露宿於此﹐虎狼一至﹐安保爾軀﹖」三緘聆言﹐大聲哭曰「願死虎口﹐以了一生。」復禮子曰「毋泣毋泣﹐吾且扶爾至澗﹐掬水飲藥。」三緘起﹐手撫復禮子兩肩﹐一步一停﹐曳踵而至﹐躬身掬水﹐將藥飲之。昏絕片時﹐蘇來覺得精神爽快﹐以足踏地﹐其痛若失。

三緘謝曰「服君藥餌﹐不啻仙丹﹐倘能得脫牢籠﹐仍歸故里﹐兄與杜公恩徳﹐吾必報之。」復禮子曰「斯言旣出﹐不可忘也。」三緘指天誓曰「若忘斯言﹐有如是日。」復禮子曰「此山虎狼甚夥﹐慣盜其羊而食﹐每於牧罷歸去﹐匈奴磬點其數﹐如或欠一﹐鞭笞定所不免。吾有異術能化石成羊﹐兄羊如被虎狼所吞﹐向石呼曰﹕『爾石來﹐爾石來﹐吾今換爾入羊胎。

速速化﹐速速化﹐化作羊兒回去罷。吾奉紫霞命﹐弄假可成眞。』只此數言﹐石化爲羊﹐以補其缺。」三緘將口訣記下﹐復禮子用手一指﹐石果化羊﹐旋化爲石焉。化已﹐又語之曰「是山虎狼不但食羊﹐卽看羊人多被吞嘧﹐教爾一咒﹐虎狼縱近爾體﹐亦不過舌舐鼻嗅而已。」三緘曰「其咒如何﹖」復禮子曰「我是天仙體﹐牧羊將他倚﹐山神聽我令﹐化爲木石侶﹔虎狼宜速避﹐莫違天律語。爾見虎狼則念此咒﹐但須穩坐毋動﹐如其畏而奔走﹐必不利爾躬也。」三緘一一記之。復禮子曰「日已西墜﹐吾途尙遙。」言別一聲﹐驅動羣羊﹐竟投山後。

三緘返﹐匈奴點明羊數﹐又予蕎餅。三緘喫罷﹐倚檐而臥。

天曉驅羊向左﹐山左之艸﹐更見蔥蘢﹐羣羊濟濟趨奔﹐爭奪而食。後一驅羊者呼曰「是地不可牧也﹐若再前驅﹐爾羊莫保。」三緘曰「艸綠縟而深肥﹐羊腹易飽﹐何不可牧﹖」其人曰「中有怪物﹐善能噬羊﹐如何牧之﹐早已艸色無存矣。」三緘聞言﹐忙將羣羊驅轉向北。北面牧羊者眾﹐三緘所牧有四五頭入彼隊中﹐其心以爲驅歸之時自然各理各隊﹐不料匈奴牧子慣以己羊驅於人牧之旁﹐人羊一入彼羣﹐卽爲已有。驅歸﹐主點其數﹐多得者厚賞。三緘初任此役﹐未識其中詭譎﹐毫不介懷。

彼牧羊者恐三緘見號擇認﹐故將驅羊竹杖﹐向羊繞之﹐羊遂合羣驅之而去。三緘呼曰「吾羊四五入爾羣內﹐爾何不辧其號而驅去乎﹖」牧羊者曰「吾隊無爾羊﹐毋得妄認。」三緘曰「羊入爾羣﹐不過片時﹐胡卽謂爲爾有﹖」牧者不答﹐三緘入彼羊羣擇之。牧者怒气勃勃﹐將三緘扭臥﹐毒手相加。三緘體弱難支﹐昏絕在地。牧者釋手﹐驅羊竟去。

紫霞眞人適登講道臺﹐呼及羣弟子排班聽道﹐將道講畢﹐向復禮子而言曰「三緘牧羊失羊﹐已爲得羊者毆斃。爾急入塵世﹐以丹活之。」復禮子曰「三緘受磨已多﹐師胡弗稍解一二。」紫霞曰「是非爾所知也﹐譬諸塵世之子﹐迷於嫖賭﹐爲父母者﹐先教以甜言﹐不聽﹐繼加以夏楚﹐亦不聽。父母見其心性難於移易﹐欲置之死﹐或遇親友勸解釋之﹐而其作爲仍復如前。父母無可爲情﹐任之而已。子見父母不加責斥﹐忌憚愈無﹐必至於金盡身窮﹐幾乎莩死﹐始轉念而深厭嫖賭﹐卒能成家登富者﹐何哉﹖磨煉精﹑迷陣破也。三緘自入名場﹐以至於今﹐迷陣尙深﹐道心未動﹐弗使之一生九死﹐安能磨出白玉精金。不然師命脫化紅塵﹐豈不思一磨不使之受乎﹖」復禮子曰「紅塵眞似海﹐陷溺日愈深﹐不怕天仙子﹐難跳陷人坑。」紫霞曰「凡由仙入世﹐不有指點﹐終墜孽海﹐所以俗子煉道能出塵者難﹐入塵而思出塵者更難。爾等旣已成眞﹐思凡塵心切不可抱。」言已。退入仙府。

諸弟子謂復禮子曰「師命爾持丹以救三緘﹐可速去之。」復禮子諾﹐去車駕動﹐竟墜嶺頭。瞥見三緘仰臥於地﹐忙納丹口內﹐頃刻魂歸軀殼﹐猶然大哭曰「還吾羊來。」復禮子曰「爾羊安在﹖」三緘曰「吾羊誤入爾隊﹐爾可不分皂白﹐竟驅去乎﹖」復禮子曰「爾其急起﹐要羊不難也。」三緘漸漸淸醒﹐將復禮子諦視一徧而泣曰「爾傅兄乎﹖」應之曰「是矣。」三緘曰「吾驅羊至此﹐誤入人羣﹐彼不辧明﹐占驅之去。吾不服﹐入羣擇之﹐被牧羊者毒毆而昏﹐不醒人事。玆遇傅兄救吾於旣死﹐恩固大矣﹐然吾羊不得﹐烏能對及匈奴﹖恐承兄恩活於此時﹐難免鞭死於今夕。」復禮子曰「要爾之羊﹐易如反掌耳。」三緘拜而求之。復禮子以手招曰「失羊來﹐失羊來﹐毋入他羣惹禍胎。急急歸﹐急急歸﹐仍與羊羣共一堆。」偈甫畢﹐突來四五羊入羣內。三緘恐非己之所失﹐試查其號﹐果故物也。方欲拜謝傅理﹐徧尋不得﹐以爲牧羊異地矣。

自此見牧羊多處﹐暗向別地驅之。

時屆秋深﹐三緘牧羊云嶺﹐遙聞年少匈奴處吹笙﹐觸動杜公相別之情﹐與言宥罪歸都之事﹐不覺心腹如割﹐淚滴羊氈﹐望著南關大哭﹐曰「孤身如雁在遼陽﹐思及髙堂暗自傷﹔望見南關魂欲斷﹐頻將消息問蒼蒼。」正傷感間﹐忽聽喚羊聲﹐極目相視之﹐乃一年少牧子驅羊嶺左。三緘畏甚﹐將羊驅至嶺右。彼見三緘驅羊右行﹐卽以所持竹杖插於地﹐羣羊惰而皆眠。

三緘見彼羊已眠﹐不復他適﹐獨坐於老樹之下﹐默默不語﹐淚滴胸襟。

頃之少年亦至﹐與三緘並肩而坐。三緘恐如前日匈奴毒手相加﹐起而避之。少年曰「君毋避吾﹐吾亦大朝子民﹐誤入此地者也。」三緘聆其言善﹐乃詳問曰「爾胡爲而至此﹖」少年曰「吾父石蘊山﹐翰林學士也。吾甫六齡﹐母卽物故﹐後母悍毒﹐刻待吾身﹐幸父送吾讀於同年家中不受羅織。自父沒後﹐宦囊𨿽飽﹐爲後母所掌﹐後母所生弟妹錦衣有餘﹐吾禦敵寒而不足﹐且日加打罵﹐弗堪聊生﹐吾畏歸﹐尋至舅爺家下﹐傍舅爺爲生活計。舅爺見吾伶俐﹐攜與爲侶﹐貿易江湖。前歲販貿南關﹐正遇匈奴搶掠﹐舅爺遭戮﹐吾身被擒﹐因此役任牧羊﹐常受奔走之苦。今見爾牧羊無偶﹐知必爲匈奴所擄者。得同地之人而相與語之﹐庶胸次寬而愁腸少耳。」三緘曰「吾以名誤﹐爾以利誤﹐可知名利二字﹐福人不少者﹐禍人亦不少也。」少年曰「爾又胡爲至此﹖」三緘見彼此同病﹐且泣且訴﹐盡道其由。少年聞之﹐亦傷感不已﹐曰「從此爾我合爲一體﹐每日來玆﹐夥牧羣羊﹐歸則各認其記。」三緘諾﹐二人於是深相親愛﹐不啻乃弟乃兄。牧至日西﹐各驅羊羣﹐依依不捨而返。

次日﹐三緘後至。少年曰「爾來何遲也﹖」三緘曰「吾由雪嶺直下﹐較左旋更捷。殊至嶺上﹐前面匈奴牧子約有十數隊﹐吾侵羊亂﹐俟彼去盡﹐然後驅羊來此﹐所以稍遲。」少年曰「可將羣羊驅至艸茂處﹐使彼飽餐﹐吾與兄席地閒談﹐而商暗逃之計。」言剛至此﹐遙見對山羊羣四散﹐牧羊者或梯樹而上﹐隱於葉密之中﹐或向崖而奔﹐潛於石縫之內。三緘曰「是何事故﹐人羊慌亂如斯﹖」少年曰「是必虎狼出穴﹐捕食人羊﹐險莫過於此者。」三緘曰「對山有惡獸﹐吾與爾禁步勿入﹐諒亦無妨。」少年曰「無山無虎狼﹐但出有其時﹐亦無濫嚼人羊之理。所畏者今日彼山旣出虎狼﹐是山不知又在何日。」三緘曰「虎狼欲出﹐可前知乎﹖」少年曰「山風狂捲﹐次日定出。」三緘曰「如是﹐是山未動狂風﹐明日諒不出穴。」言猶未已﹐忽見一虎銜一牧子﹐飛奔前來﹐後面一狼奮力馳追﹐似欲爭奪其人而食者。一時狂風四起﹐虎嘯之聲動搖山嶽。二人駭極﹐忙至樹下。少年先梯上樹﹐三緘上而復下者累累。少年以索縋地﹐三緘隨索而上﹐坐於枝間。但見無數虎狼﹐張牙舞爪﹐羊羣潰亂﹐四散紛然。幸而對山之羊奔過是地者甚眾﹐虎狼各攫其一﹐無爾無蹤。三緘曰「天已昏黑﹐羣羊不知所往﹐烏乎歸﹖」少年曰「虎狼出穴﹐卽匈奴亦緊閉門戶。爾我敢下是樹﹐自討喪亡哉﹖」三緘於是穩坐枝頭﹐不敢聲張。

三更將近﹐大雨如注﹐賴此樹枝茂密﹐不能濕及羊氈。大雨停時﹐微出月光一綫﹐可以視及里許。少年驚曰「完矣﹐完矣。山魈出矣﹗」三緘低聲詢曰「山魈安在﹖」少年附耳告曰「前林外身長丈許﹑目似燈球者是也。」三緘曰「山魈之出﹐又將何爲﹖」少年曰「捕人而食耳。」三緘曰「如彼來玆﹐將何以禦﹖」少年曰「聽其自然﹐應死山魈﹐烏能逃卻﹖吾與爾且隱身不露﹐以避其鋒。」頃見山魈往來﹐愈聚愈夥。有至髙者﹐有低於至髙者﹐四面窺伺﹐時而自相舞斗﹐爲勝者哀號震地﹐駭人聞聽。

是山左崖下忽然一聲響亮﹐如萬鈞石墜﹐聲停後來一偉漢﹐髙過山魈。山魈見之﹐羣皆俯首。偉漢一一披其額﹐山魈隱﹐彼亦下崖而沒。三緘曰「偉漢爲誰﹐何能伏及山魈﹖」少年曰「此山王也。凡山魈虎狼﹐皆爲管轄。許出則出﹐弗許則不敢﹐故山王一至﹐而山魈俱隱焉。」三緘曰「山魈狼虎而外﹐別無怪異乎﹖」少年曰「天地之大﹐何所不有。」言此﹐樹下忽然牛喘。二人俯視﹐見無數巨獸﹐頭生三角﹐毛深尺餘﹐一步一鳴﹐聲傳吻吻﹐前倡後和﹐若有數十之多。或倚樹而擦其皮﹐則全樹搖搖﹐幾爲顚撲。此物甫去﹐山巓復出一物﹐長約數丈﹐粗如桶底﹐口吐紅珠一粒﹐閃灼光明。三緘曰「此何物乎﹖」少年曰「此乃老蟒拋珠耳。」三緘曰「擦樹巨獸﹐又何名耶﹖」少年曰「吾不識也。」一夜之間﹐二人膽碎心驚﹐未敢閉目。天曉羣物不見﹐二人下得樹來﹐徧呼其羊﹐無有形影。三緘曰「羊羣如失﹐何以歸見匈奴。」少年曰「虎狼出時﹐羊亦尋穴合住﹐不敢亂散﹐散則必受吞噬。可由山右尋之。」尋不過箭地途程﹐瞥見崖間有一石穴﹐少年斜斜直上﹐視已笑曰「爾我之羊﹐盡在其中。」以杖邀之﹐二隊俱出﹐各點其數﹐無一失者。二人喜極﹐驅至山腰。少年曰「腹甚餒矣﹐可急驅歸以求蕎餅。」遂驅羊向左﹐三緘向右﹐相別而回。匈奴點視無缺﹐予以蕎餅曰「今日暫歇﹐明日再牧。」午刻另賞牛羊肉食。三緘只食蕎餅﹐而棄牛羊肉焉。

食已出外﹐下望南關甚近﹐切念思鄕﹐回視匈奴無人窺伺﹐暗暗逞步偸下南關。孰料匈奴見之﹐忙然追至﹐扭發而歸﹐曰「娃子思逃乎﹖吾必賣之。」三緘不能辯。匈奴恨甚﹐每日只予一餅﹐三緘不能裹腹﹐幸少年常常分給﹐不至啼饑。他日驅羊山側﹐仍望老樹而來﹐羊已飽而同眠少年未至。正盼望不已﹐突見山右一虎﹐飛奔身旁﹐思及傅兄之言﹐念咒穩坐﹐虎至﹐以爪戲摳羊氈﹐又以舌舐其口鼻﹐久則傍身而臥矣。三緘乘隙奔竄﹐虎若始其爲人也者﹐隨後馳追。三緘气逼力微﹐絆石倒地。虎方舉口﹐旁一紅須大漢以鞭擊之﹐虎哮而逃。三緘見虎已遠﹐微微起立﹐不意復來數虎﹐直入羊羣﹐各嚙一羊奔去山巓。三緘曰「牧羊此地﹐已受無限艱辛﹐又兼山多虎狼﹐諒不死於饑寒﹐必死於毒獸﹐與其生遭挫折﹐不若投入澗內﹐死尙安然。」剛欲抱石而投﹐少年忽至﹐詢其所以﹐三緘悉道其由。少年曰「受得艱苦﹐大器方成。爾且暫畱殘軀﹐俟匈奴朝賀乃王時﹐乘間逃之。」三緘聆言﹐投澗之心遂止。少年曰「今日匈奴命吾易羊他所﹐不能久候﹐明日再晤可也。」言罷而去。三緘查點羊數﹐已缺其三﹐照偈誦之﹐石果化羊﹐以補其缺。三緘喜﹐合隊驅歸。匈奴曰「此後爾毋牧羊﹐明日隨吾易羊他方﹐自享安樂。

第十七回

轉後洞折磨苦甚訴前言贖取情深

次朝早起﹐匈奴謂三緘曰「爾宜飽餐﹐此去易羊途程甚遠。」三緘諾﹐將蕎餅食餘﹐又予二三﹐以爲路饑之食。三緘接手﹐遂偕匈奴行。上得秦嶺﹐俯視南關﹐霧鎖煙迷﹐絲毫不見。由嶺赴下﹐嶺盡而深壑生焉。壑中有溪﹐溪上樹木森森﹐周圍環繞﹐時而入於深遠﹐則異鳥爭鳴﹐時而轉至溪邊﹐則冷風刺骨。行約十餘里﹐始從一介然小徑﹐轉折而升。每上一層﹐皆石崖相接。有若佛像者﹐須眉酷肖﹔有若龍形獅形者﹐則鱗甲齒齒﹐踞舞如生。雕琢𨿽工﹐亦不過此。連上十餘層﹐突然峭壁如削﹐排列直下﹐莫知底止。峭壁之上﹐穴圓似鏡﹐常見野狐出入其中。徑盡壁頭﹐似乎無路﹐左旋右轉﹐又露山丫。

梯而上之﹐丫中林木半不知名。曲折回環﹐紆回直上﹐不時附葛﹐不時攀藤﹐弗識幾許途程﹐乃到山頂。其間土穴無算﹐槪屬匈奴之黨﹐形貌醜惡﹐勝過秦嶺多矣。秦嶺匈奴到此﹐手指石磴﹐若欲暫爲息肩。三緘坐﹐匈奴亦坐。坐至片刻﹐匈奴向前指之﹐三緘知囑以行﹐起身前去。

約過土穴數十餘處﹐到一所在﹐其穴更廣。秦嶺匈奴入一穴中﹐移時卽出﹐隨出匈奴三四﹐與彼偕至﹐置囊於地﹐秦嶺匈奴攜三緘入囊而上提之。彼地匈奴挽其囊結﹐扛擡而去。行有半日﹐扛者息足﹐兩相談論﹐不知所說何詞﹐似又換一班匈奴﹐扛擡數里﹐始駐地解結﹐命三緘出﹐予以蕎羹一盞。三緘饑甚豪吞﹐匈奴拍掌哄堂。食畢﹐導至一小穴﹐內無別物﹐惟羊氈鋪地而已。是夕宿此。

天曉﹐匈奴授以竹杖﹐指一羊羣﹐命彼牧之。三緘驅至前山﹐極目四顧﹐山尖似筍﹐更不辧東南﹐心知至此難歸﹐跌足捶胸﹐呼天大泣。孰知是地匈奴鬻得初來之人﹐偸窺形容﹔如其欣喜﹐以爲心服﹐若見泣痕滿面﹐以爲怨恨﹐收入土穴﹐將繩緊束﹐擊以皮鞭。當痛擊時﹐倘假作笑聲﹐遂解釋曰「娃子服我矣。」否則一日三四擊﹐蕎羹亦不予焉。三緘弗知所尙﹐泣痕常露。匈奴不悅﹐束於土穴﹐累累鞭之。愈鞭愈帶泣容﹐匈奴斷其羹﹐不得食者三日﹐兼以重鞭相擊﹐饑痛交攻﹐曾不幾時而气絕矣。

紫霞又命復禮子持丹入穴﹐予三緘飲。三緘蘇﹐睜目視曰「爾傅兄耶﹖」復禮子曰「然。」三緘曰「此何地乎﹖」復禮子曰。」是地名『黑蠻山洞』﹐乃匈奴之國也。」三緘曰「秦嶺匈奴胡爲導我於此﹖」復禮子曰「已將爾售之矣。」三緘曰「秦嶺匈奴旣售我於此﹐是地匈奴又胡無故而擊我﹖」復禮子曰「爾來此境﹐常常泣乎﹖」三緘曰「深入蠻邦﹐安得不泣﹖」復禮子曰「無怪受此鞭笞也。」三緘曰「必如何而後可﹖」復禮子曰「彼擊爾時﹐假作笑聲﹐則匈奴喜其能心悅誠服﹐弗加鞭楚矣。鞭楚弗加﹐不可再泣﹐如已釋後而復見泣痕﹐必謂爾心難以悅服﹐繩束手足棄於泥卡。卡初設者﹐或可能活﹐卡如久設﹐其中卡死鬼魂必逼人喉而尋其代。

自玆已往﹐如欲安全﹐切毋以泣痕令匈奴見也。吾言若是﹐謹記勿忘。」言罷而出。

早起﹐匈奴來穴呼之﹐三緘假作笑聲以答。匈奴曰「爾心服乎﹖」三緘不解所說﹐只是假笑不已。匈奴釋其繩索﹐多予蕎羹﹐仍命牧羊。三緘徧體痛疼﹐勉彊前去。午後﹐匈奴遣人送羹﹐三緘對面而接。晚歸﹐匈奴以繩束股﹐倒弔穴外﹐持鞭擊之。三緘仍假笑聲以悅匈奴﹐俾彼停鞭﹐孰意匈奴鞭擊愈力﹐約擊數十而三緘斃焉。匈奴見其气絕﹐拖入穴中。

紫霞知之﹐命復禮子入穴招魂歸體﹐飲以靈丹。三緘蘇而笑曰「吾心悅服﹐祈免鞭笞。」復禮子曰「爾已受鞭痛絕﹐吾特持藥以救爾者。」三緘聆其聲音﹐似是傅理﹐急睜目而視之﹐曰「傅兄來乎﹖」復禮子曰「吾又到玆矣。吾詢爾﹐今日受此鞭責﹐其殆泣痕復露﹐爲匈奴見耶﹖」三緘曰「未也。今日匈奴命人送羹﹐吾帶笑容﹐對面恭接﹐其人似乎不喜﹐怒目而去﹐不知何故﹐歸卽受此鞭笞﹐忙依兄言假笑不止﹐殊愈笑而彼愈鞭打﹐假笑亦不靈焉。」復禮子曰「送羹人男耶﹐女耶﹖」三緘曰「匈奴國中男女何辧﹖」復禮子曰「是國男女蔽體﹐均以羊氈﹐覆首皆用皮袋。女子所辧﹐只在兩耳墜圈耳。如以女子送羹食人﹐不必接之﹐隨彼放地﹐放後而食。

食已﹐仍以送羹之器安置舊處。食羹者背轉而立﹐彼始持歸﹐不然則以爾爲侮﹐歸告乃父﹐斷然加鞭。爾如悲啼﹐此女不忍﹐必呼父釋。爾如假笑﹐彼以爾侮出自歡心﹐加鞭愈勤。由此觀之﹐今日送羹食爾者﹐定匈奴女也。」三緘曰「如是﹐則難就將矣。」復禮子曰「身至是地﹐不得不然﹐爾宜忍耐處之﹐不久自離苦海。」三緘聞言而泣。泣已﹐手牽復禮子之衣﹐苦求導出此境。復禮子誑之曰「爾且釋手﹐吾自導之。」三緘恐其誑己﹐緊緊牽著彼衣。復禮子仙法略施﹐脫身而去。三緘尙牽己身羊氈﹐號啕大哭﹐不知天已曉矣。

匈奴來穴﹐聞其哭聲怒甚﹐拋入泥卡﹐漸墜漸下﹐方墜到底﹐四面木杠齊落﹐將身卡定﹐呻吟不絕於口。正無可如何時﹐忽聞暗中有人詢曰「爾疼耶﹖」應之曰「然。」其人曰「爾將四肢用力上掙﹐吾以石子墊髙扛足﹐然後四肢放下﹐自爾輕松。」三緘果如所言﹐呻吟遂絕。其人笑曰「爾身安寧﹐可謝先生。」三緘曰「先生何人﹐施此恩徳。」其人曰「吾系卡死鬼也。若遇他人﹐則吾有所替﹐不踏爾杠﹐當逼爾喉﹐片刻之間﹐卽歸黃壤。吾有爾代而吾出﹐爾又待其代爾者始離此卡矣。」三緘曰「爾何不置吾死地﹐免受匈奴之羅織乎﹖」鬼曰「上天后有大用於爾﹐吾何敢傲天律﹐而以爾爲代耶﹖但吾旣松爾卡﹐須於他日提攜一二可也。天將明矣﹐匈奴來取卡矣。」言此寂然。果不一時﹐匈奴至﹐勾開卡杠﹐以爲三緘死已久焉﹐及扶之出﹐猶然活耳。匈奴異﹐養以蕎羹﹐養至旬餘﹐行動如昔﹐仍授竹杖﹐命之牧羊。

他日至一小山﹐是山崖弦盡屬荊棘遮繞﹐三緘見羊亂無伍﹐因以驅羊之杖轉右而截﹐逞步前去﹐竟墜崖下。約墜數刻﹐始落平地。三緘欲上﹐不知其徑﹐急順峭壁奔馳里許﹐又無路可通。計靡所施﹐只得坐於石臺﹐俟有來人﹐問其去路。殊俟至天色昏黑﹐人影絕無。三緘泣曰「前受匈奴鞭擊﹐尙有土穴藏身﹐今日失足墜崖﹐渺無人行﹐此身必葬虎狼之腹。」言罷大哭﹐怨气沖天。

上皇下旨﹐詔紫霞眞人而詢之曰「爾門徒虛無子脫化塵世﹐今在何地﹐造道何如﹖」紫霞奏曰「三緘此時滿腹塵緣﹐尙爲之洗滌未盡。」上皇曰「怨气何以繞及朕座乎﹖」紫霞曰「今正使之艱難萬狀﹐俾彼窮而思返﹐斷絕塵緣﹐然後引入道中﹐斯心始堅定也。」上皇曰「造道如是之難﹐無怪乎壁鏡臺前作惡者眾﹐聚仙臺畔成眞者少。爾宜常常護及﹐毋使仙根墮落﹐枉彼修煉之功。」紫霞應詔而出﹐慧眼觀望﹐遙見三緘正坐石臺哭泣不已。

於是雲頭按下﹐化一老人﹐持杖傴僂﹐向石臺經過。三緘見之﹐起腰遮面揖曰「敢問老丈﹐此山何名﹖」老人曰「小陰山耳。」三緘曰「吾欲上玆山頂﹐不知可有路徑否﹖」老人曰「匈奴之國從小陰山跌斷﹐萬山峭壁﹐無路可登。爾欲登之﹐須繞向左行﹐直過蠻江﹐上虎嶺﹑云嶺﹑霞嶺﹑黑嶺﹐轉下萬仞壑﹐由壑東偏﹐又過潯江﹐斜上玉嶺﹐玉嶺之尾與秦嶺相接﹐從秦嶺而上﹐方有路徑到小陰山焉。」三緘曰「由此峭壁直出﹐又到何地﹖」老人曰「左有犬戎﹐右有貊狄﹐皆蠻邦也。」三緘曰「吾求老人指引﹐歸吾中國﹐路向何之﹖」老人曰「亦必出秦嶺﹐下南關焉。」三緘曰「歸都別無去徑乎﹖」老人曰「爾已深入蠻邦﹐萬山錯雜﹐不由此去﹐惟有展翅髙飛。」言罷欲行﹐三緘牽衣求宿於其室。老人曰「寒家乃小小石穴﹐安能容爾﹖」三緘曰「卽居穴外﹐吾亦願之。」老人曰「天將晚矣﹐爾毋煩瑣﹐累我難行。」三緘釋手﹐暗尾其後﹐老人若爲未見﹐轉過峭壁﹐倏忽不知所往。

三緘於此欲進不可﹐欲退不能﹐正躊躇間﹐忽見前面燈光遙射。三緘暗思﹕「此必老人所居石穴﹐然林深山聳﹐途黑如漆﹐何能前進﹖」以手拭地﹐得一樹榦﹐喜無枝葉﹐執於手內﹐能試行路髙下﹐直向前趨。行甫數武﹐樹榦墜地﹐徧拭俱無。

三緘無可如何﹐匍匐蛇行﹐歷盡難辛﹐始到燈光之處。近而細視﹐乃一招提﹐殿內燈光燦爛﹐如同白晝。仰觀臺上坐一老道﹐雙眸緊閉﹐似悟道然。三緘入跪於臺下﹐哀祈度脫。跪已久矣﹐老道始開眸﹐詢曰「下跪何人﹐所求何事﹖」三緘曰「弟子俗號三緘﹐特求道長指引入道之方耳。」老道曰「爾乃功名中人﹐求爾功名足矣﹐何問乎道﹖」三緘曰「弟子已知功名富貴皆屬空花﹐一切世情淡如白水﹐祈道長垂憫﹐渡吾出玆苦海﹐自此永不以塵心在抱矣。」老道曰「爾果眞衷求道乎﹖」三緘曰「然。」老道曰「如是﹐且入後廂﹐役任汲水﹐如弗懈乃職﹐塵心不動﹐再爲示指。」三緘於萬死一生之際﹐得此提攜﹐遂樂任汲水之勞﹐以求安身於此。

且說鄔﹑杜二公自南關歸都﹐緩運徵車﹐曉行夜宿﹐將近半載﹐已到都中﹐歸得家庭﹐父子妻兒悲喜交集﹐僚友往來看顧﹐各辦筵席爲之洗塵﹐或問遼陽風俗若何﹐或問歷此路途幾許﹐言到入關苦況﹐無不駭然。整整盤桓一月有餘﹐酬酢始畢。

一日﹐杜公府中獨坐﹐猛然思及三緘所囑﹕「吾已歸都享此安閒﹐諒彼身在秦嶺﹐云影望斷﹐度日如年矣。趁今閒暇﹐去晤梁某﹐看作何若﹐且爲彼父母通一消息﹐免使蓮蓬白髮朝日倚閭盼望﹐淚盈襟帶焉。」遂駕巾車﹐訪及梁公子府門。

傳帖入內﹐公子見帖﹐不知杜公過捨胡爲﹐諒當日與父同寅﹐罪滿歸都﹐來此一晤﹐然吾尙未拜謁﹐彼竟車駕先來﹐面顏大有不便矣﹐卽整衣冠﹐接於滴水檐前。杜公入府行禮畢﹐公子曰「年伯遠道言旋﹐侄已決定明日踵府問候﹐爲公洗塵﹐不料年伯先臨﹐侄殊抱愧。」杜公曰「賢侄身當大任﹐得暇日少﹐吾亦知之。吾今日踵府者﹐一則與老夫人請安﹐二則賀公子再升官品﹐三則爲三緘之事而來也。」公子聞「三緘」二字﹐驚詢杜公曰「三緘而今在於何地﹖」杜公曰「爾可請出彼之父母﹐吾一一告之。」公子忙入內室﹐請三緘父母出。

杜公見而拜曰「爾子三緘充配遼陽地界﹐甫脫役難﹐又被彊暴毆死﹐銀錢盡失。幸而神天默佑﹐得以復生﹐然囊底空空﹐衣不蔽體﹐未抵秦嶺﹐疾生意外﹐束手待斃於泥塗。吾偶遇之﹐扶歸山亭﹐將疾養好﹐俟至異日罪滿同歸。不意鄔公府中與吾調停﹐吾竟宥罪先返。臨行之際﹐所餘蕎粉並及羊氈﹐吾與鄔公一槪相予。三緘牽衣在道﹐依依不捨﹐囑咐吾歸務到梁某家告及父母﹐兼求梁公子急與周旋﹐使彼宥罪早歸﹐得以侍奉髙年﹐感恩不淺。」

三緘父母聞之大哭﹐向杜公拜曰「承活兒命之徳﹐又予衣食之恩﹐倘得蠢子歸來﹐定當銜環以報。」言罷﹐雙老跪於梁公子前﹐祈籌宥罪之策。公子與杜公見此情形﹐各皆灑淚而扶之起曰「封翁封母﹐不必悲泣﹐吾等自然急爲調停﹐如宥罪文下﹐著一老實家僕﹐迎郎君早早返旆﹐以慰封翁封母之心。」二老聞言﹐又復下拜大哭而入。

梁公子遂設筵席﹐與杜公洗塵。飲至數巡﹐低聲向杜公曰「侄詢年伯罪尙未滿﹐如何赦之﹖」杜公曰「求之當道﹐自易易耳。」公子曰「余宰輔可以托乎﹖」杜公曰「吾聞三緘罪款出自上衣﹐宰輔與之可相得否﹖」公子曰「才結姻好﹐甚相契焉。」杜公曰「如是爾求宰輔親到上衣府中﹐與彼說明﹐其事更妥。」公子曰「亦仗年伯暗裏襄助。」杜公曰「得罪之人﹐不便常會官宰﹐此事全賴公子速速作好。須知雲山萬里﹐遠客望而生傷也。」公子額之。飲罷酒肴﹐杜公辭去。

公子送出府外﹐剛轉身來﹐二老又跪於其前﹐祈急籌量﹐以宥子罪。公子不忍﹐遂入宰輔衙內﹐與宰輔言之。宰輔曰「三緘罪加上衣﹐必與商而後可。」公子曰「急祈姑丈去乞此情﹐如能宥也﹐三緘之幸﹔如不能宥﹐又看姑丈如何設法焉。」宰輔曰「爾暫候此﹐待吾卽去試與之言。」去不逾時﹐宰輔歸語公子曰「可賀﹐可賀﹐上衣已允矣。」公子喜﹐卽請宰輔行文。宰輔命一書吏將文書好﹐公子攜歸﹐交與三緘父母。二老喜出望外﹐當命家人恆恩整飭行裝﹐望遼陽大道進發。

第十八回

化仙府憑空試法出遼陽選地爲家

三緘自得老道許以汲水之役﹐每日勤勤謹謹﹐不令水池稍竭﹐以使老道歡﹐再不外起塵心﹐恐爲逐出。一夜﹐老道呼而謂曰「爾任汲水之役與牧羊之役﹐何者爲佳﹖」三緘曰「汲水勝牧羊多矣。」老道曰「以爾心中﹐今所尙者何在﹖其在名耶﹐吾送爾歸﹐仍作邑宰﹔其在利耶﹐吾洞府內廣有金帛﹔其在酒與色耶﹐吾亦使爾如願而償。爾試爲吾一言其志。」三緘曰「名利酒色﹐吾已深厭﹐所願者﹐如道長瑤臺趺坐﹐身無累境﹐心入靜境耳。」老道笑曰「爾受匈奴無限艱苦﹐所迫而然歟﹖抑亦甘心悅服而然歟﹖」三緘俯首再拜﹐曰「實出甘心﹐並無勉彊。」老道曰「如是且免汲水﹐予爾一室﹐爾入靜坐﹐如果毫無妄念﹐吾便收爾爲徒。」三緘曰「道長旣有此恩﹐吾願坐之。」老道遂呼道童引入斗室。室內別無器具﹐惟一石臺可坐。三緘甫入﹐道童已鎖門而去矣。

三緘獨坐其間﹐只意一日之久﹐必辟門呼食。殊坐已二日﹐渺無人聲。三緘饑甚﹐意在思食﹐似有一筵設於室中﹐轉瞬間又空空無物。其心暗計﹕「是必老道設此以試語者。」於是不復思及焉。然饑火焚心﹐幾不能持﹐於無可如何時﹐思及老道趺坐形像﹐假效之而雙目緊合﹐腹如飽食然。二日已滿﹐道童辟門而入﹐曰「老道呼爾。」三緘忙下石臺﹐出見老道。老道曰「爾坐二日﹐饑乎﹖」三緘曰「始而腹餒思食﹐繼效長老趺坐﹐瞑然合目﹐則忘其饑。」老道曰「精聚神凝气實充﹐結成寶物在當中﹔神仙辟穀無他法﹐只此靈犀一點通。」三緘𨿽聞之而不能解。老道曰「人世之所謂榮耀者﹐皆曰公候將相尙矣﹐豈知神仙榮耀﹐更甚於公侯將相乎﹖今夜道祖壽誕﹐羣仙拜祝﹐吾洞內凡道童輩曁汲水燃香灑掃之子﹐悉隨吾去﹐以視其榮。俾爾歸來﹐勤造仙道。」言甫及此﹐三緘拜舞而請曰「吾欲一附驥尾﹐不識道長肯見許乎﹖」老道曰「皆可許之。」三緘欣然﹐當將羊氈拍去塵垢﹐左牽右展﹐無有停時。

傍晚之際﹐老道命一童子出呼云車。童子領命來至殿外﹐向天呼曰「云車來﹐云車來。」呼聲剛住﹐果見云車無數﹐接連而下﹐霞光奪目﹐彩色炫人。頃之﹐老道問童子曰「車可齊乎﹖」童子曰「齊矣。」老道曰「云車旣齊﹐爾等各擇其所愛者乘之。」其時洞外紛紛﹐各乘一車﹐直向云端而去。

三緘見老幼道士俱入空中﹐方欲上車﹐一汲水僕人上前阻定曰「毋急毋急﹐待吾登天后﹐爾再上云車不遲。」三緘曰「讓吾先去可乎﹖」僕人曰「爾來幾日﹖」三緘曰「十數朝矣。」僕人曰「入門十天﹐卽要僭登云車﹐恐將仙人羞死。吾來此洞百有餘歲﹐所汲之水可成江海。爾之所汲﹐不敵龍王大泣一場﹐何徳何功﹐敢與吾比﹖漫言吾誇海口﹐爾欲道學修仙﹐宜預拜吾門﹐看吾心內歡然﹐還教爾一二分否。」三緘聞言﹐不敢造次﹐竟讓汲水者先上車去﹐始行登之。殊坐其中﹐車毫不動﹐用盡足蹬手扭之力﹐仍復寂然。

正值計無所施﹐後面來一大漢﹐兩手合抱﹐立於車前。三緘不問車如何起﹐只以兩足亂蹬不止。大漢怒曰「爾坐過云車乎﹖」三緘曰「未也。」大漢曰「凡坐云車﹐有數句靈咒﹐方驅得動。爾一上車﹐但用足蹬﹐是車豈似紫河﹐定要踏濫才能得出。」三緘曰「靈咒若何﹐祈君教我。」大漢曰「爾非吾徒﹐如何教法﹖」三緘曰「吾卽拜君爲師﹐有胡不可﹖」大漢曰「師參別人﹐一禮亦可。我這驅車靈咒﹐語句煩冗﹐足要叩頭一百﹐底都不扣一个﹐然後教之。」三緘曰「叩首不難﹐誰爲記數﹖」大漢曰「吾爲爾記焉。」三緘於是連連叩首﹐足至一百之數﹐始立於其前曰「弟子已參師矣。驅車靈咒﹐祈師教之。」大漢曰「此咒最爲靈應﹐吾教之﹐爾其和之。」三緘諾。

大漢曰「勞煩爾推。」三緘亦曰「勞煩爾推。」大漢曰「爾早有此咒﹐吾將爾推至三十三天矣。旣坐便易云車﹐勞煩二字都捨不得﹐誰肯奉承於爾﹖況者云車的車夫﹐甚不輕易﹐吾自四十八歲造﹐至六十始成推車大仙。爾勞煩二字俱無﹐豈云車遊行﹐是風吹之走耶﹖」三緘曰「吾初駕雲車﹐尙不識此道理耳。」大漢曰「爾捱匈奴的皮鞭﹐又捱得來﹖」三緘曰「弟子愚昧無知﹐祈師寬恕。旣拜門下﹐望師導上天去一看榮華﹐歸來時又重重拜叩。」大漢曰「焉有弟子坐車師推之理。不若待吾坐定﹐爾力推之﹐爬著車兒﹐隨吾一睹天仙﹐卽爾萬幸。」三緘曰「如是請師上車。」大漢不疾不徐﹐上車端坐﹐三緘將車搖動﹐果然斜斜直上﹐加以風送﹐其去如梭。

三緘手不敢釋﹐緊抓車尾﹐睜眼一望﹐已至半空﹐畏甚﹐閉定兩目﹐任其所之。

頃刻間﹐大漢呼曰「止。」其車遂停。大漢已下﹐三緘猶然閉目抓著車尾。大漢突解其手﹐厲聲駭曰「滚下去。」三緘身不自主﹐只向云車而撲。大漢將車移於一旁﹐三緘僕地﹐久之間曰「吾身落到地否﹖」大漢曰「快矣﹐快矣﹐僅有二尺四寸矣。」三緘睜目睨視﹐乃在平地﹐翹首四顧﹐顧已而詢曰「天上亦有山川井地乎﹖」大漢曰「若無山川井地﹐聖神仙佛﹐未必呆在虛空。」三緘曰「道祖宮殿在於何處﹖」大漢曰「在天上。」三緘曰「師與弟子已登天矣﹐胡言又在天上耶﹖」大漢曰「天上復有天也。」三緘曰「天上之天﹐與下重較量如何﹖」大漢曰「還不及人心耳。」三緘曰「此次師仍坐上云車﹐弟子願服其勞。」大漢曰「明明是車尾兒帶爾上天﹐何服勞之有﹖然師已慵坐﹐此次讓爾坐之而吾推之。」三緘喜﹐叩拜大漢而後坐焉。大漢曰「爾將目閉著﹐天愈髙則風愈大﹐恐於眼眶吹起火時﹐所視不遠。」三緘如命﹐合定雙眸。大漢將車轉運片刻﹐曰「到矣。」三緘睜目視之﹐與前無異。因詢之曰「師乎﹐此重天何其易上如是乎﹖」大漢曰「善推云車﹐自不難耳。」三緘曰「宮殿安在﹖」大漢曰「爾之身後﹐非宮殿而何﹖」三緘回顧﹐果然重重宮殿﹐閃閃金光。

信步來至首門﹐瞥見二虎蹲踞於外。三緘駭曰「二虎當道﹐如何能進﹖」大漢曰「虔誠一拜﹐虎自馴服﹐不爾驚也。」三緘怯甚﹐遙而拜及﹐虎亦舉爪﹐如答禮然。拜罷而入﹐已經重門三四﹐人迹渺無。三緘曰「仙人究在何地耶﹖」大漢曰「爾可登是樓頭﹐由窗隙偸窺﹐自見仙子矣。」三緘於是緣梯而上﹐倚窗外望﹐更見宮殿無算﹐層層階級﹐玉砌金嵌。宮殿中五彩雲霞﹐凝結一片﹐羣仙濟濟﹐道冠道服﹐盡屬繡龍盤繞﹐候於兩旁。無何﹐鐘鼓齊雞﹐笙簫並奏﹐一聲雷震﹐執事排列﹐幢幡羽扇﹐塞滿殿庭。事事停妥﹐金門展放﹐一道童手捧《太極圖》﹐紅綠毫光直透殿外﹐又一童子牽著靑角板牛﹐吐气如虹﹐閃灼光明﹐似金似火﹐凡有窗欞之處﹐皆爲射入。三緘駭退數十武﹐而光仍照及焉。當是時也﹐心已畏甚。

大漢突上樓頭﹐呼曰「快臨窗一望﹐道祖駕至矣。」三緘疾趨視之﹐遙見道祖白須白髮﹐龍服冕旒﹐端坐於臺﹐臺上彩霞周圍旋繞。羣仙拜舞畢﹐殿門展處﹐金光一道﹐退入宮中。

來祝羣仙列坐兩廊﹐設筵暢飲。飲罷﹐四散紛然﹐或虎或龍﹐或鳳或鸞﹐所乘不一而去﹐老道亦坐云車而返。羣仙散盡﹐三緘猶呆立窗前。大漢曰「羣仙已歸﹐爾奚若者﹖」三緘曰「吾已在天﹐不願歸矣。」大漢曰「如何﹖」三緘曰「仙子之榮﹐吾甚羨慕﹐不忍歸也。」大漢曰「爾且歸去﹐俟仙道修成﹐再來此間﹐永不歸耳。」三緘不語。大漢怒曰「爾果不歸耶﹖爾卽在玆﹐吾將去矣。」言訖隱然不見。

三緘於大漢去後﹐復到仙宮細細視之。視之已徧﹐身倦欲臥﹐卽於宮內凴幾而眠。眠久而蘇﹐極目環顧﹐仍在峭壁下一石穴前焉。徧尋老道﹐未見其人﹐汲水僕夫曁推車大漢亦寂然無有。三緘泣曰「老道棄吾而去﹐吾何以生﹖」於是帶著泣痕﹐盤桓穴外。忽見艸履二隻﹐掛於荊棘﹐內有紅箋一條﹐拾而閱之﹐上題四語云「是履艸爲身﹐能將上境登﹔過山兼越嶺﹐底下惹風生。」三緘視此﹐已在一知半解之間﹐然其心急﹐欲哀祈老道度脫苦海﹐忙忙攜得艸履﹐徧繞峭壁尋之。

尋至紅日西斜﹐腹餒無食﹐兼之足力軟弱﹐難於奔馳﹐遂坐石臺將艸履穿上﹐心思欲登峭壁﹐足底似有人扶﹐騰空而升﹐直到山頂牧羊之地。入目猶昔﹐恐被匈奴所見﹐轉思欲過秦嶺﹐仍到原處﹐以候宥罪音信。思猶未已﹐足下雲起如絮﹐將身擁著﹐飄忽而行。兩耳風聲濃濃﹐頃刻下墜﹐詳視地面﹐已在秦嶺山亭外矣。由山亭東轉﹐竟至鄔公所住﹐第見艸舍如故﹐羊氈等物毫無所有﹐空空一室﹐矚目神傷。三緘是時欲居此地﹐候其信音﹐則糧食絕無﹐欲不居此以候音信﹐又恐兩相錯失﹐誤及來人。左右圖艱﹐遊移莫定﹐猛然思及蘆花岸上旅主多情﹐不如到彼候之。一則口食有需﹐一則都人來往必從此過﹐甚屬兩得其宜。意計甫定﹐艸履忽然運動﹐將身送至空際﹐竟向蘆花岸之旅捨而墜焉。

三緘入舍﹐拜謝旅主裹糧之恩。旅主驚曰「爾去數載﹐尙在人世﹐所居何地﹐可悉言之。」三緘遂將始遭彊暴﹑繼陷蠻邦﹑無限磋磨備陳顚末。旅主曰「入此蛇蠍之鄕﹐猶是完璧歸趙﹐若非仙神護及﹐不能至此。吾也設肆有年﹐凡充配而去﹐能得生還者十僅一二。子今歸來絕地﹐誠不幸中之大幸也。吾當煮酒賀之。」當命老妻設筵﹐三人共飲。

酒筵將罷﹐旅主謂三緘曰「相公旣出牢籠﹐宜歸中國﹐然孤身隻影﹐途程不熟﹐將如之何﹖」三緘曰「前日杜公歸都之時﹐吾已叮嚀囑托﹐如赦罪文下﹐吾家父母必遣人來﹐欲在嶺下久住以俟。恐吾家人誤被匈奴所擒﹐思在此地候之﹐更爲妥實﹐故於今日特踵貴肆焉。」旅主曰「凡中國人欲投秦嶺﹐必由此去﹐相公之策不差。」三緘曰「所愧者身無半文﹐一飲一食﹐須與旅主欠著﹐俟家人到日﹐如數償還。」旅主曰「一人所食幾何﹐只管寬心以待。」言言語語﹐日已西墜﹐旅主撤席﹐另設牀榻與三緘臥之。三緘臥時﹐將艸履卸下﹐祝曰「吾非艸履﹐安到於玆﹐他日還鄕﹐必供以香火。」祝已而臥﹐夢昧中見一老道向前言曰「是履到此﹐爾無大用﹐可還吾來。」三緘曰「願祈道長垂憐﹐借此艸履以歸故國﹐然後相還。」老道曰「爾回故原﹐不必此履矣。」遂以所持之杖﹐向履一擊﹐履化雙鶴翺翔空中﹐啞然一聲直衝霄漢﹐老道亦渺。三緘驚起﹐急索艸履﹐不知所之。次早言於旅主﹐旅主稱奇不置。

三緘曰「吾承旅主厚恩﹐安居於此﹐究不知杜公歸去﹐有救吾之心否也﹖」旅主曰「爾耐候之﹐自有音信。」卻言恆恩領主人命﹐曉行夜宿﹐風塵勞苦自不必言。一日午刻﹐已抵蘆花溪﹐轉轉旋旋﹐竟至旅捨。旅主問曰「客從何來﹖」恆恩曰「中國。」旅主曰「來玆何事﹖」恆恩曰「奉家主命﹐特到秦嶺迎公子歸耳。」旅主曰「爾公子何名﹖」恆恩曰「三緘。」旅主曰「爾公子三緘﹐系前歲充配遼陽者乎﹖」恆恩曰「然。」旅主曰「如是沒已久矣。」恆恩曰「杜公歸時﹐尙言身居嶺東艸舍內也﹐何時沒之﹖」旅主曰「自杜公去後﹐未逾一月﹐卽染疾而沒焉。」恆恩聞言﹐大哭不止。旅主笑曰「毋泣﹐毋泣﹐爾家公子已在吾捨。爾入左室﹐自得相逢。」恆恩遂止悲聲﹐急入室內﹐果見公子臥於榻中。近榻呼之﹐三緘蘇﹐突見恆恩跪地﹐忙然起榻﹐泣而扶曰「恆大哥何時到玆﹐老封翁與老封母安否﹖」恆恩亦泣曰「僕適到此﹐封翁封母俱安泰無恙。」卽將家音曁宥罪文書交與公子。三緘視畢﹐復命恆恩坐下﹐家中事事問楚﹐然後呼食同餐。次日﹐命僕持文交南關驛吏﹐當得遣發文書一角﹐三緘不勝歡欣。旅主是夕爲三緘祖餞﹐三緘謝銀十兩﹐不受﹐爭推良久﹐彊納於袖而後受之。天剛曉時﹐旅主飯食已設。三緘餐罷﹐拜辭旅主向陽關而去。

歸心似箭﹐足底無停﹐不覺不知﹐已抵都下。急到梁公子府內﹐會拜父母﹐抱頭大哭。公子在側﹐𨿽婉言勸解﹐亦難禁淚如湧泉。三緘拜見父母后﹐轉拜公子﹐代奉甘旨與調停宥罪之恩﹐公子遜謝不已。翌日﹐公子治酒一筵﹐請杜公過府﹐三緘且泣且拜﹐感激之恩難以言傳。

消閒數月﹐轉歸裏閭﹐心厭舊日所居﹐村民甚眾﹐不堪煩擾。覓及西莊之近山近水者﹐另建房廊﹐繞戶一派溪流﹐左右回環﹐甚爲幽賞。三緘喬遷於此﹐足迹不出門庭﹐日日勤奉髙堂﹐暇則閒遊村郭﹐一切功名富貴以及訪友求道之事毫不關心矣。

第十九回

集諸仙洞中議道化田翁郭外談玄

是時﹐靈宅子查得三緘久絕求道心念﹐依山傍水﹐選地而居﹐株守庭幃﹐事親與耕田共樂。因發嘆曰「枉勞羣仙議及﹐虛無臨凡脫化數年之久﹐前幽關﹐後命門﹐上黃庭﹐下關元﹐一毫不解﹐安望玉池之水灌及靈根哉﹗紫霞當日不命根深蒂固者肩此巨任﹐而偏選及虛無子﹐計殊左矣。倘久任其悠遊道外﹐一旦爲財色所迷﹐不惟闡道難期﹐而且壞道弗少。吾不預爲整頓﹐有負道祖一片慈仁。」遂命守洞童兒約集諸仙﹐再議問道之士。童兒領命﹐四處洞府拜請仙眞。

一時虎嘯龍吟﹐鸞飛鳳舞﹐同集靈宅子洞內﹐列坐其間。

中有丹法子﹑法海子﹑金胎子﹑子丹子﹑神室子﹑陽神子以及至等子﹑至空子﹐同聲問曰「靈宅眞人命得童兒來洞相邀﹐或論道於三關﹐或講玄中昆侖﹐吾等願領略之。」靈宅子曰「明性教人﹐靈通在汞之竅﹐諸眞深造﹐過於吾者多矣﹐何敢班門弄斧﹐貽笑大方﹖吾之約集諸眞來吾敝洞者﹐特爲大道計耳。」子丹子曰「所計爲何﹖」靈宅子曰「前歲王母見世之求道者不知前降後升﹐乃自然坦道﹐盡以左上右下﹐正軌不遵﹐始請道祖闡明﹐歸於畫一。道祖傳命羣眞﹐確議闡道之仙﹐共推紫霞。紫霞選及門人虛無子脫胎入世﹐引誘學道者以從正軌﹐滅卻邪宗。憶自虛無臨凡廿余載矣﹐猶然一團頑石﹐毫道未知﹐而今株守在家﹐訪道之心已滅。吾欲另遣各家弟子化身闡發﹐俾道速明﹐不識諸眞以爲可否﹖」陽神子曰「倘另遣弟子﹐仍似虛無棄道不求﹐又將何說﹖」至空子曰「塵世陷人﹐深有萬丈﹐以虛無子仙根孔固尙且如此﹐而爾我之門人可知矣。不如請及紫霞﹐同催闡道﹐彼必有法以督三緘之爲愈焉。」丹法子曁諸眞曰「至空子之計甚妙。」卽命童兒駕動飛車﹐往請紫霞。

紫霞聞諸眞相招﹐知爲闡道之說﹐遂駕祥光來靈宅子洞府。

諸眞迓入坐定﹐至淸子曰「曩者眞人領旨﹐獨任闡道之勞﹐遣得虛無換骨臨塵﹐已廿有餘歲﹐道中底蘊﹐大約精習﹐可以引人入勝﹐能滅旁迕之門矣。」紫霞曰「自領旨後﹐聚仙臺前眾眞議及虛無﹐各以此子仙根深厚﹐臨凡入道不難。孰知以至深至厚之根﹐偏易陷於名利。弟子使彼受辱匈奴﹐今𨿽名利淡然﹐而求道無心﹐恨不能化及一時﹐緩緩俾伊父母辭塵﹐然後引入道門﹐諒自易耳。」至空子曰「此任匪輕﹐宜急教爾門徒食彼胎津﹐以得道妙﹐使之闡於人世﹐方不負道祖雅意與眾眞推尊。」紫霞曰「謹領雅教。俟三緘腳跟立定﹐弟使一虛無圈子固彼靈根﹐自然蘊結胎嬰﹐借外功以爲闡道計。無如事在緩而不在急﹐未可以一蹴而企也。」諸眞曰「紫霞之言固是﹐總宜放諸胸次﹐不可以度外置之。」言已﹐紛紛散去。

紫霞知是靈宅子舉此一番異議﹐因謂之曰「吾弟子卽爾弟子﹐爾亦宜代爲設策﹐引以入道﹐奚以袖手坐觀成敗乎﹖」靈宅子曰「爾弟子之教之自爾﹐應是道髙根固﹐不染泥塗。吾輩何人﹐敢訓爾之佳弟﹖」紫霞曰「爾不敢教﹐何起異議以約諸眞﹖推爾之心﹐旣約諸眞﹐諒必欲奪闡道之任。吾卽復道祖命﹐將虛無子撤回﹐讓爾又遣門人脫胎塵世。」靈宅子曰「此心吾固有之﹐柰諸眞不從﹐同奏道祖耳。」紫霞曰「何必羣眞﹐爾我亦可。」卽攜其手﹐竟投八境宮中。羣仙得知﹐相阻雲頭﹐解勸而罷。紫霞歸洞﹐暗思靈宅子有此異議﹐又是一壞道之根也﹐咨嗟太息者久之。

卻說靈宅子心病旣被紫霞指出﹐復見諸眞己議弗從﹐靜坐洞中﹐悶悶不樂。適有門徒總眞童子外出歸來﹐詢及靈宅子曰「吾師今日相約羣眞﹐若何計議﹖」靈宅子曰「諸眞不從吾言﹐反受紫霞一番斥責。」總眞童子曰「前有虛心子﹐不服虛無子肩此大任﹐故脫生七竅以壞道門。師欲仇復紫霞﹐不若迷弄此人而教以壞道之策。」靈宅子曰「爾言甚合吾意﹐但不知七竅此刻作何事故﹖」總眞童子曰「吾願四處訪之。」靈宅子曰「爾如訪得﹐急回洞府告吾﹐吾自有以教七竅焉。」總眞童子遂站上雲頭﹐欣然而去。

七竅自九柏莊歸後﹐負疾已愈﹐又別萱庭﹐由東而西﹐以訪良友。徵途內凡遇名山古剎﹐必盤桓玩賞﹐或一二日﹑三五日不等。時當二月下旬﹐禁火之天﹐家家拜掃。七竅得此春气和暖﹐策馬緩行﹐不覺午煙炊余﹐日影西逝。正覓息肩之所﹐前行六七里﹐瞥見叢林髙聳﹐境界不同。詢之老農曰「前面叢林﹐剎耶﹐觀耶﹖」老農曰「觀也。」七竅曰「何名﹖」老農曰「是觀名『心神』﹐觀內之門有三﹕首重門曰關元﹐次重門曰中極﹐三重門曰會陰。三重能到﹐內有池爲中池﹐有廳爲神廳。廳極潔淨﹐原無渣滓﹐外人不準入之。」七竅曰「是觀有此佳境﹐可以遊覽數朝矣。」老農曰「不特此也﹐中一老道號子精子﹐能養神火﹐能積坎水﹐以受精符﹐不比凡胎。

如入是觀而得晤﹐可以延齡益壽﹐長生爲老焉。」七竅曰「此道壽算幾何﹖」老農曰「自有天地﹐此道已在﹐烏得計其壽算哉﹗」七竅聞老農言﹐急欲入觀以覘其異﹐於是加鞭策馬﹐竟奔叢林。

剛到山麓﹐鐘聲一杵﹐直與天外紅霞而並落。七竅入於耳而醒於心﹐曰「聲從空處來﹐仍從空處散﹔釋門了空空﹐道由空際煉。是空又非空﹐欲見不得見﹔此理究如何﹐總在心頭願。」其在七竅𨿽信口歌之﹐而不知道卽寓乎其中也。歌聲甫畢﹐拾級而登﹐已到觀前。門外一坊﹐上鎸二大金字曰「幽關」。

過坊回視﹐坊後又鎸二字曰「命門」。由坊直進﹐階級赴上﹐卽是觀之首門﹐額曰「先後分天」。從首門而入﹐則正觀在焉。

極目視去﹐兩旁窗欞排列﹐知爲左右廂房。七竅來至正觀之中﹐人影渺無﹐大聲呼之。左廂來一老道﹐黃髮兒齒﹐近而詢曰「子爲誰﹖呼吾何事﹖」七竅曰「吾族常氏﹐貿易歸來﹐迷卻途程﹐兼之天晚難行﹐欲於此借宿一宵﹐祈道長容納。」老道曰「敝觀甚闊﹐借宿何妨。」言訖﹐轉身入內﹐捧茗出獻。

茗後﹐詢曰「行人食乎﹖」七竅曰「未也。」老道似已先知﹐卽擡黍出。

七竅食畢﹐閒坐廂內﹐老道陪之。七竅曰「聞得貴觀有長生老道﹐其信然歟﹖」老道曰「吾觀本有此道﹐住於殿後神廬﹐從不與人輕相晤對。」七竅曰「敢煩道長先爲致意﹐俾吾一晤﹐可乎﹖」老道曰「此道性情奇古﹐要晤彼者﹐自去晤之﹐但神廬外有門三焉﹐能入關元門﹐則中極門難通﹐能入中極門﹐則會陰門難進﹔如三門能入﹐至於會陰﹐歷神廬不遠矣。」七竅曰「長生老道號子精子乎﹖」老道掃﹕「爾何知﹖」七竅曰「聞之老農耳。」老道曰「子精子常談四語﹐爾如能解﹐必辟門以待。」七竅曰「四語如何﹖」老道曰「無中生有有生無﹐有有無無一筆塗﹔有若無時無若有﹐大道傳來未有初。」七竅吟詠數十徧﹐不解所說何事﹐俯首沈思。

老道曰「子能解乎﹖」七竅曰「不能。」老道曰「如不能解﹐休望晤彼也。夜深矣﹐子受況瘁之勞﹐可就寢矣。」遂持紅炬﹐導入密室﹐牀榻帳被﹐極其潔淨。老道將炬置於案上﹐飄然竟出。七竅亦倒榻而眠。

至晨鐘初撞﹐七竅方醒﹐老道捧水淨面﹐旋又呼餐。七竅曰「道長無徒乎﹖」何炊煙自任﹐如斯之勞也。」老道曰「而今年幼子弟﹐慣於逸樂﹐不慣勞苦。吾前陸續招徒﹐已至四五之多﹐不惟不耐苦勞﹐兼厭道家淡泊﹐曾不幾載﹐又易道服爲俗服焉。所以吾至老境﹐尙屬一人。」七竅曰「觀中尙淸閒自在﹐有何勞苦耶﹖」老道曰「子毋言淸閒二字。凡學道人入此觀內﹐采薪汲水﹐皆要一身任之。」七竅曰「吾欲在觀消閒數日﹐目睹道長勞勞碌碌﹐心實不安。」老道曰「欲在觀遊玩﹐只管任意。如言吾勞﹐爾不來玆﹐亦猶是也。」七竅自此在觀久住。紫霞已知總眞童子奉靈宅子命﹐欲傳七竅壞道之方﹐遂化一田舍老翁以俟七竅﹐如其在觀必有遊及村郭之時。

一日﹐七竅獨入觀後叢林﹐意欲偸窺三門以及神廬等處。

殊極目觀望﹐野霧蒙蒙﹐神廬在若隱若現間﹐不能明視。望之已久﹐轉過觀左﹐林外現出萬頃良田﹐雞犬桑麻﹐儼然農家風景。於是且行且止﹐竟來村郭。但見星羅棋布﹐居民散處﹐不斷炊煙。七竅暗自思曰「田家有至樂﹐勝過遊人多矣。而且陌頭髙處﹐風搖嫩柳﹐笑帶山花﹐小埠平原﹐艸綠如縟﹐牧子橫騎牛背﹐吹笛聲聲﹐更足令人賞玩不置。」七竅信步剛到陌頭﹐忽一田翁撰杖而來﹐見七竅散步郊原﹐田翁佇立凝視。七竅遊行已倦﹐正屬無聊﹐思欲與之閒談世故﹐遂上前而揖曰「老翁萬福。」田翁亦拱手﹐詢曰「相公何來﹖」七竅曰「閒遊至此。」田翁曰「年尙輕輕﹐好此閒遊﹐必不戀紅塵富貴而心慕大道者﹐可敬可敬。」七竅曰「論道則一無所知﹐不過淡於名利﹐探訪良友﹐以定趨向耳。」田翁曰「聆先生言﹐果非庸流。但爾此行棲身何地﹖」七竅曰「現於心神觀暫止徵車。」田翁曰「是觀仙子常遊﹐非凡境也。」七竅曰「吾初來時﹐詢及老農﹐言有子精子已成仙品﹐吾欲見之﹐祈指前程﹐而觀中老道又言難於晤面﹐故遲遲未去﹐以冀相見有期。柰此觀中不堪寂寞﹐是以今日散步村郊看看風俗如何。玆一極目﹐眞所謂風淳俗美﹐仁厚之鄕也。」田翁曰「地俗粗鄙﹐見笑髙人。然君旣臨敝村﹐吾之茅舍歷此不遠﹐如弗嫌塵垢污體﹐山肴薄鹵﹐可以言歡。」七竅曰「翁如見容﹐貴捨仙居﹐正欲登堂一拜。」田翁曰「旣爾慨然願入吾門﹐吾當設筵以待。」遂攜杖前導﹐由村轉郭﹐行約里許﹐數椽茅屋已在卽焉。田翁導入﹐厚設筵席﹐款待殷懃﹐杯酒之間﹐語語相洽。

席將終矣﹐田翁曰「吾與相公一面初交﹐談論如故。嘗見紅塵世界﹐貪名好利﹐作出無算姦謀﹐卽得名利如心﹐轉眼消化。誠弗若修身煉道﹐超凡入聖﹐不生不滅﹐快樂無窮也。惜吾老矣﹐此志不能遂耳。」七竅曰「大道之說﹐耳聞熟矣﹐究不知徑從何入﹖」田翁曰「吾於大道稍識一二﹐今日得遇知音﹐不妨侃侃而談。以相公天授之聰﹐如或解得﹐由玆上達﹐亦未可知。」七竅曰「翁試言之。」田翁曰「淸心養气入虛無﹐精固神凝在本初﹔有若無時無若有﹐第一功夫在此乎。」七竅曰「第一功夫者﹐必走入門要訣﹐而第二步又如之何﹖」田翁曰「气聚神凝子精固﹐靈根堅穩防異誤﹔除得旁迕入幽關﹐其中方步逐相逐。」七竅曰「翁之談玄﹐奧妙深微﹐恐難得徑而入也。」田翁曰「心如在道﹐道卽在心﹔心不煉道﹐道若海深。如得一徑﹐循序以登﹔順天之气﹐隨地而行﹔久久自熟﹐能結胎嬰。」七竅曰「翁非道中人﹐能知道中妙﹔旣知道中妙﹐卽屬道中人。敢求略指法門﹐俾吾得以修持。倘有寸進之功﹐翁賜不少。」田翁曰「爾其欲得正軌乎﹖欲得旁迕乎﹖」七竅曰「旁迕何用﹐須得正軌﹐方遂吾懷。」田翁曰「爾也切欲求吾指示﹐吾𨿽不才﹐敢吝所知﹖但以相公气色而論﹐不久卽有旁迕壞爾正軌也﹐爾宜防之。」七竅曰「任彼旁迕相引﹐吾心不入﹐彼又其柰我何﹖」田翁曰「旁迕之道在道內者﹐爾或知得﹐在道外者﹐爾又烏乎知之﹖」七竅曰「如事屬道外﹐更難以誘吾矣。」田翁曰「道中引人人不入﹐道外迷人易入骨﹔莫說名場利藪空﹐其中常把仙子誤。此四語相公謹記勿忘。」七竅唯唯。

田翁曰「日將西墜﹐子欲歸觀﹐是其時矣。」七竅遂辭﹐向觀而去。暗思田翁言語﹐知爲不凡﹐欲轉而再叩之﹐惜乎日之夕矣﹐忙忙促促﹐竟入觀中。

老道見彼歸來﹐進以酒食。七竅曰「今日得遇田翁﹐深謝厚意﹐已醉飽矣。」遂入淨室﹐解衣就寢。魂離軀殼﹐似乎尙在村郊﹐意欲復入田翁之家﹐柰路徑宛然﹐而茅屋不見。正盤桓陌上﹐恍聞田翁吁飯聲聲﹐尋聲而至﹐極目審視﹐果田翁也。遙而呼之﹐田翁佇立待之。七竅趨近身旁﹐田翁攜手﹐附耳言曰「假冒三緘休識認﹐教入名場遂乃心﹔爾是道門仙子骨﹐休去墜落陷人坑。」言罷﹐掌推七竅﹐倒地而醒﹐忙然起榻﹐細細思忖﹐不解其故﹐仍復臥之。

第二十回

冒三緘題詩訪友引七竅入閣言情

老道晨起拈香參道後﹐子精子忽出神廬﹐與之言曰「爾觀所住之子﹐乃紫霞門弟子虛心子所化﹐爾毋慢之。彼欲去則不可畱﹐欲止則不可遂﹐上天下地﹐結得一段奇談在此﹐毫莫轉移也。」囑罷﹐退入神廬。

老道將齋食辦畢﹐拍門呼餐。七竅起﹐整衣而出。餐齋後﹐盤桓觀內﹐若有不豫色然。老道見而問曰「相公面帶愁容﹐有胡不樂﹖意者敝觀鄙陋﹐不堪爲室﹐飲食淡泊﹐不堪入口乎﹖」七竅曰「觀地幽深﹐無殊仙府﹐齋筵精潔﹐不異珍饈﹐厚謝朝朝﹐久已不便。吾之愀然弗樂者﹐以訪友未遇故耳。」老道曰「公子旣欲訪友﹐吾觀東偏有明堂宮焉。前有子丹道人自昆侖而來﹐住於其內﹐凡四方學道之士以及求指休咎之流﹐來訪此道者絡繹不絕。公子欲探良友消息﹐祈子丹老道示以往來客冊﹐或能得其友之所在﹐亦未可知。」七竅喜曰「有此佳境﹐吾必向彼一往。但去路不識﹐道長其能導我乎﹖」老道曰「敝觀無人﹐未克偕往。暫將觀門落鎖﹐導至三叉歧路﹐得見明堂宮境地﹐然後歸來亦可。」七竅曰「如是有煩道長多矣。」臨行時﹐老道詢曰「公子此去其長適乎﹐抑去而猶返乎﹖」七竅曰「吾將行李攜去﹐如知良友消息﹐則不反矣。」老道曰「倘消息未得﹐不嫌湫隘﹐何妨轉到敝觀﹐久久住之。」七竅曰「者是自然。」老道於是攜杖前導﹐七竅尾後﹐出得叢林﹐向東而行。行至三叉路口﹐老道以手指曰「公子向中直去﹐前面深林一帶﹐卽明堂宮之山麓。由麓左轉﹐直上其頂﹐卽明堂宮之首重。」七竅曰「是山何名﹐如斯幽雅﹖」老道曰「俗號是山爲小昆侖。以其山勢險峻﹐與昆侖無異也。吾不克相隨矣﹐但願公子良友在此﹐去卽晤之。」言已﹐攜杖而返。七竅見老道歸去﹐孤身隻影﹐向深林遄徵。

總眞童子正在空際四處觀望﹐遙見七竅洋洋灑灑直投明堂宮﹐忙按雲頭﹐墜於宮內﹐在客捨壁上﹐題四語云「徵鞭逐逐履塵封﹐才過西南又轉東﹔訪友不逢常念友﹐聊將信息寄飛鴻。」後書「遊山逸士三緘題」七字﹐下又書細字一行﹕「明日下榻泥丸觀。七竅賢兄若遊至斯﹐得見俚言﹐速臨一晤。」書畢﹐仍上雲頭從泥丸地界竟去。

七竅是時已到明堂宮﹐參見子丹子後﹐宮之上下玩賞一周。

轉至西廊﹐瞥見詩句﹐遂問宮內道童曰「貴宮至泥丸觀﹐路有幾許﹖」道童曰「僅十里耳。」七竅曰「觀在何方﹖」道童曰「西面。」七竅曰「貴宮以下﹐又向何行﹖」道童曰「向左。」七竅問明路徑﹐念切良朋﹐離卻明堂宮﹐望泥丸觀進發。

行約十餘里﹐歧路在望﹐一上一下﹐兩皆西去。七竅不識所向﹐暫息道旁﹐候有行人而訪問之。候之甚久﹐來一老叟。

七竅起揖而詢曰「敢問老丈﹐泥丸觀之去路左乎﹐右乎﹖」老叟手指其耳﹐以不能聞告。七竅乃附耳而大聲曰「此去泥丸觀左右兩路﹐何者爲是﹖」老叟似有聞也﹐笑而答曰「爾問宜都縣﹐老軀未曾走過。」七竅又大聲附耳曰「泥丸觀在何處﹖」老叟似乎聞之悉也﹐而答曰「犁板田處處皆然﹐不止此地。」七竅見其所笑甚左﹐難以問明﹐遂以泥作一丸﹐復作一觀形示之。老叟視而默默良久﹐曰「爾問泥丸觀乎﹖」七竅點額者三。老叟曰「爾不知去路乎﹖」七竅點額如前。

老叟曰「如是向下到黃庭觀﹐向上卽往泥丸觀也。」七竅詢楚﹐拜辭老叟﹐從上而去﹐竟至泥丸觀焉。觀之東西盡屬廂房﹐西廂壁上早被總眞童子題有詩句。七竅參罷老道﹐遊至其間﹐見而誦曰「一觀遊餘一觀遙﹐詩題壁上指徵鑣﹔君行莫謂天淵隔﹐急向前途折柳條。」後面亦書三緘題云。七竅誦罷﹐暗自思曰「吾訪三緘數載﹐僅見一絕﹐今睹二詩﹐亦嘗以訪吾爲心﹐但不知還在是觀否﹖」問諸道童﹐道童曰「題詩人昨日至此﹐臨行詢吾以黃庭觀之路﹐諒必到彼去矣。」七竅聞之﹐意欲追蹤而往﹐柰天色昏黑﹐只得止宿於玆。

紫霞知總眞童子冒名題詩﹐將七竅徵車已引至泥丸觀內﹕「然於泥丸觀寄詩﹐必引入黃庭﹐漸漸導至洞中﹐得見靈宅子矣。如見靈宅﹐斷令七竅變遷心性﹐以爲壞道主。吾不忍吾弟子墜落仙根﹐再盡師徒之情﹐從實告之。倘仍不聽吾言﹐俟壞道時又作理會。」意計已定﹐按下雲頭﹐來在泥丸觀中。

是時﹐七竅因連日奔馳﹐力倦神疲﹐已入臥榻。幸此室內宿七竅一人﹐紫霞化作老道﹐拍門呼之。七竅驚寤﹐突然問曰「良友來乎﹖」紫霞誑之曰「來矣。」七竅喜極﹐急起辟戶。

待紫霞入室﹐舉目視之﹐乃一黃髮老道也。七竅興致索然﹐勉彊詢曰「道長訪吾﹐有何事故﹖」紫霞曰「吾觀老道爺特遣送茗一甌﹐與相公解渴耳。」七竅曰「有勞深夜送茗到此﹐何日能酬﹖」紫霞曰「相公異鄕貴客﹐敝觀窮道無甚款待﹐有慢多矣。但問相公﹐所訪良友爲誰﹖」七竅曰「三緘其人也。」紫霞曰「貧道俗家歷三緘不遠。前於淸明佳節拜掃歸裏﹐聞得三緘株守家庭﹐奉彼雙親﹐以盡子道。問諸多老﹐言自出仕昆明﹐充配蠻邦﹐名利心淡﹐而今而後﹐不願塵世擾攘。子又何能得遇此人乎﹖」七竅曰「子言左矣。吾自明堂宮見題詩句﹐後注『三緘』二字﹐又於泥丸觀題詩寄吾﹐彼非三緘﹐疇肯冒其名耶﹖」

紫霞曰「相公數年訪友﹐徵途所歷﹐曾遇山妖乎﹖」七竅曰「有之。」紫霞曰「如系山妖假冒﹐恐於乃躬有害也﹐相公不可不察。」七竅曰「但見三緘之名﹐吾必追蹤以至﹐卽明識山妖假冒﹐亦不懼之﹐況未必乎。」紫霞見言不入﹐攜甌出室﹐嘆曰「天地大無比﹐自成一道理﹔其事有折磨﹐難使仙眞去﹔退而聽自然﹐順逆隨所遇。」嘆罷而出。

七竅思念三緘甚切﹐次朝早起﹐餐畢速行﹐暗計﹕「三緘初到黃庭觀﹐必消閒一日﹐吾今此去﹐諒得見焉。」急急前徵﹐不久已至。入見老道赤神子後﹐一中年道士導入客廳﹐款以齋筵。筵畢﹐閒坐廳內﹐道士常常陪之。

七竅曰「貴觀臺榭何多如是﹖」道士曰「吾師酷愛此等﹐故右廊下有靈沼﹐左有玉池。玉池上有絳宮﹐絳宮上有樓十二﹐層層階級相接。其中又有黃宮﹐宮內有五气樓﹑朝元殿﹐皆五彩俱備﹐入目堪珍。盡屬吾師一心經營﹐修葺而成者﹐因此自號爲赤神子。」七竅曰「他不具論﹐十二樓中可準遊乎﹖」道士曰「自此樓成﹐無人得入焉。」七竅曰「卽不準遊﹐爾可導吾外面一望。」道士曰「樓宮在內﹐烏能外望﹖不若廂之左右賞玩花卉﹐尙可消閒。」七竅然之﹐遂隨道士先至廂左。

廂外奇花徧種﹐微風過處﹐香气襲人。左廂壁上﹐詩句甚夥。七竅逐一而視﹐中無三緘之名。道士曰「此壁詩稿﹐系先年訪道者作也。惟右廂墨迹﹐乃目下所題。」七竅聞言﹐趨至右廂﹐翹首望之﹐詩題滿壁﹐一一詳視﹐皆訪道不遇悲傷之詞。此壁視已﹐忽向前壁望去﹐壁尾有一「三」字﹐竟到「三」字前看之﹐乃「三緘」二字也。旣有「三緘」二字﹐忙念所題詩句云「訪道人多異地遊﹐但逢觀剎便相投﹔金蘭旣已前生結﹐不遇焉能罷也休。」七竅見此詩句﹐反復吟詠不已。道士曰「題詩人與相公深相契乎﹖」七竅曰「素聞彼名﹐欲晤不得。吾之來遊者﹐正爲是人也。」道士曰「如是﹐昨日到斯﹐言玉房觀中有友相招去矣。」七竅曰「玉房觀歷此何如﹖」道士曰「不遠。」七竅遂祈道士指以去路。道士導出觀外﹐將去路詳指而歸。

七竅步步狂奔﹐汗流浹背﹐及到玉房觀﹐人影絕無。連入三四重門﹐始聞人聲隱約﹐側耳細聽﹐聲在小樓。七竅欲上﹐嫌非同類﹔意欲不上﹐又恐三緘在玆。想量逾時﹐求友心切﹐緣梯直上﹐憑窗窺視﹐乃一少年道士與一妙齡女子對坐其間。

七竅暗思﹕「道士猶好女色﹐必非正觀。」急急退下﹐向樓左視下﹐樓左室中惟一老道﹐石臺趺坐﹐合目瞑然。七竅是時訪友心思敗興多矣。乃退出觀外﹐右旋而入﹐見斗室亦坐一老道﹐雙眸合定﹐不言不動。斗室上又有小樓﹐如前偸窺﹐則一男一女相抱而坐也。七竅不敢聲張﹐退下樓頭。

剛出室門﹐忽一道童驚惶問曰「客從何來﹖」七竅曰「爲訪良友也。」道童曰「爾登樓否﹖」七竅曰「入爾貴觀﹐已上二小樓矣。」道童曰「所見何物﹖」七竅曰「一則男女對坐﹐一則男女相抱也。」道童曰「爾驚之乎﹖」七竅曰「未也。」道童曰「如未驚此男女﹐亦屬無妨。」七竅異﹐因究其所以曰「貴觀中何有女子耶﹖」道童曰「爾見樓下人乎﹖」七竅曰「老道耳。」道童曰「此卽彼之嬰兒奼女﹐度出泥丸﹐倘被驚散﹐罪歸吾輩。」七竅不復深究﹐轉而詢曰「爾觀可有三緘其人歟﹖」道童曰「凡訪道人盡居下廂﹐爾欲求友﹐恐在於此。」七竅曰「爾觀寬廣﹐下廂不知所在﹖」道童曰「爾隨吾來﹐自能得見。」七竅諾﹐隨道童行。

從臺轉榭﹐由榭轉閣﹐自閣轉樓﹐時而花卉如林﹐時而蕉梧圍繞﹐幽深雅致﹐妙不可言。臺榭過去﹐遠見一座大廂橫於萬花叢內。七竅問曰「廂內無人乎﹖何寂靜如此也﹖」道童曰「內多道士﹐早齋後﹐有煉道而居靜室者﹐淨以凝神﹐必使精神上下﹐來來往往﹐通利一身天道﹐以種長生之艸﹐有煉道而登髙樓者﹐動以養性﹐必使方寸流通﹐活活潑潑﹐務期心地淸明﹐以求不老之身。所以冥然寂然﹐無聲可聽。」七竅曰「爾之言吾聽皆虛﹐入內一觀﹐自爾知矣。」言談之間﹐已入廂內﹐極目四顧﹐果然道士無數﹐或行或止﹐或坐或臥﹐紛紛不一﹐未知誰是三緘。七竅欲問諸道﹐愧於啟齒﹐啞然而坐。

坐久無聊﹐散步緩行。行至廂後﹐猶有小廂﹐廂中棋子丁丁﹐聲傳戶外。信步入視﹐見二人年屬妙齡﹐相奕於案。七竅立顧案側﹐約完三四局矣。道童排設齋筵﹐二人共入筵中﹐未嘗呼及七竅。七竅亦不問彼姓氏。列坐其間。

齋筵甫散﹐一少年愀然而嘆曰「欲駕徵車別地投。」此少年曰「何妨布局再勾畱。」彼少年曰「皆因訪友心思切。」此少年曰「他日重來話舊遊。」詩句題後﹐此少年詢曰「日日見爾所思者七竅﹐所談者七竅﹐所愁者七竅﹐諒此七竅必道髙徳妙﹐人品非凡﹐不然何渴想如是。」七竅聞得此言﹐禁不著口曰「誰是三緘兄耶﹖」總眞童子所化三緘忙忙答曰「爾莫非七竅兄乎﹖」七竅曰「然。」三緘曰「頻年訪兄﹐幾將合而又離﹐不意今玆有此一會﹐其殆天假之緣乎﹖」七竅曰「三緘兄處處觀內詩題粉壁﹐令弟見及﹐夢魂中亦欲與兄切相晤對。惜乎魚鴻信渺﹐不僅兄思乎弟﹐弟亦常思乎兄也。」遂攜手同坐﹐快談不已。

三緘曰「是觀訪道者眾﹐不若陰丹閣絕少人迹﹐爾我且到彼處暢敍情懷。」七竅曰「陰丹閣與玉房觀相連否﹖」三緘曰「只隔數里耳。」七竅曰「如此速行﹐以慰渴想。」二人於是出得玉房觀﹐向閣而來。三緘曰「今日遇兄﹐事非偶然﹐吾有一言﹐兄其聽之。」七竅曰「金玉之言﹐實所願聞。」三緘曰「昔日尋君不見君﹐夢魂常縈一溪云。」七竅續曰「芒鞋踏破無消息﹐信是離緣斷未曾。」七竅曰「吾亦有言﹐爲兄一訴。」三緘曰「願聆久矣。」七竅曰「江湖遊徧訪斯人﹐近日猶封履上塵。」三緘續曰「忽遇金蘭心事闊﹐愁腸頃刻付離津。」七竅曰「吾二人所言﹐足見三秋之感矣。」三緘曰「待入閣時﹐再訴當年奔馳苦況。」七竅曰「陰丹閣究在何處﹖」三緘遙指之曰「前村粉垣雜露於蕉梧者是也。」談談論論﹐不覺已至閣前。

甫入其中﹐天忽大雨如注。二人喜曰「入閣剛看雨至時﹐相逢恩渥上天施﹔檐前漫聽丁冬韻﹐似訴當年兩地思。」言畢﹐閣內道童獻茗設宴。三緘與七竅對坐席間﹐勸飲殷懃。酒至半酣﹐三緘曰「七竅兄究今志願如何﹖」七竅曰「志尙未定﹐特訪良友以決所從。」三緘曰「吾前志在大道﹐以冀飛升﹐自出徵途訪兄﹐所遇道中之士不少﹐然皆爲師承所誤﹐無一能成。弟見此情﹐道心淡然﹐不若從富貴場中造得一官一爵﹐以封誥三代品級﹐以顯揚父母名聲﹐亦是人類之仙。倘徼神天默護﹐權掌州縣﹐誓必除盡學道之輩﹐不使國有遊民焉。所以急欲晤兄﹐恐兄爲道所誤耳。」言此口占一絕曰「竭盡五倫方謂道﹐爲臣侍漏始稱仙﹔煉丹成汞皆虛事﹐看破圈兒卽是賢。」

七竅被三緘一席言語﹐道心已淡﹐塵心復萌﹐因詢之曰「兄志如斯﹐諒不變矣。」三緘曰「堅如金石。」七竅曰「冗旣若是﹐弟志亦然。」三緘曰「兄歸速以讀書爲事﹐凡遇野道邪言惑爾﹐一切勿聽。」七竅曰「謹依兄教。」三緘遂顧渭道童曰「與吾香焚閣外﹐吾二人對天同誓﹐以免心腸變更。」道童如命﹐二人出閣跪地﹐誓曰「說甚《黃庭》說甚經﹐從玆不作道中人﹔假如背卻今宵誓﹐天弗容分地亦輕。」誓畢﹐飲至通宵﹐彼此言詞皆以鄙道爲能。詰朝又重飲之﹐流連三日而後別。

第二十一回

過裙山邀入洞府離沐水錯認歸途

七竅﹑三緘義气相投﹐弗忍言別﹐不知不覺已三日矣。至四日早起﹐三緘謂七竅曰「爾我談情如漆如膠﹐卽此聚首終身﹐尙未爲足。無如空生斯世﹐負卻爲人一料。趁今年華甚富﹐不若暫爲別去﹐俟功名成就﹐解組歸來﹐然後廣置膏腴﹐合院同居﹐方是長久之策。」七竅曰「言言金玉﹐佩服深矣。弟欲前徵﹐兄可送弟一程乎﹖」三緘曰「分袂後不知晤對何年﹐烏得不送﹖」七竅於是收束行李﹐出了陰丹閣﹐攜三緘手而泣曰「相逢難較別離難﹐一訴離情淚泫然。」三緘曰「千里送君終是別﹐何妨攜手到陽關。」七竅聽得「陽關」二字﹐淚落如雨﹐談不成聲。三緘慰之曰「聚散何常古自今﹐驪歌難唱別離人。」七竅帶淚而續曰「相逢𨿽說還多日﹐此際焉能遣此情。」三緘曰「吾兄義重已見言外﹐弟且多送數程﹐然後歸之。」七竅曰「如此更好。」行約里許﹐突然淸香一股﹐逼面而來。

七竅曰「時逢初夏﹐無桂無蘭﹐此幽香也胡爲乎來哉﹖」三緘曰「是必靈芝也。」七竅曰「靈芝生於何地﹖」三緘曰「吾聞裙山多產靈芝﹐故幽香乃達於此。」七竅曰「此去裙山﹐路有幾何﹖」三緘曰「前面髙聳插於雲霄者是也。」七竅曰「歷此不遠﹐吾與爾且h遊覽一周。」三緘曰「兄喜遊玩﹐弟當追隨。」二人言已﹐轉過路頭﹐竟向裙山而去。

剛到山麓﹐三緘曰「裙山𨿽是一體﹐陰陽各別﹐兄也遊之﹐其先陽而後陰乎﹐抑先陰而後陽乎﹖」七竅曰「陰陽何分﹖」三緘曰「陽山與日相近﹐廣產藥材﹐攜筐采取之流往來不絕﹔陰山與日相遠﹐時多雨雪﹐春夏皆然﹐故陰凝气濕﹐蛇虫虎豹多出其中﹐從古及今少有人到。」七竅曰「如是則遊陽而棄陰焉。」二人將所遊決定﹐一趨一步﹐層層向上。時而附葛﹐時而攀藤﹐止止行行﹐直登絕頂。俯首下視﹐則汪洋浩瀚如在目前。

七竅詢曰「汪洋者﹐莫非海若乎﹖」三緘曰「然。」七竅曰「何以裙山近乎海耶﹖」三緘曰「山之卑者﹐人登其上視之﹐亦從而卑﹐眼界所以不寬也。若此裙山髙出眾峯之表﹐登臨一視﹐萬里河山皆在目中﹐此爲髙視闊步﹐無地不睹者﹐豈止海乎﹗」七竅曰「此海何名﹖」三緘曰「是名气海。左之洋洋萬頃浪停而波靜者﹐法海也。」七竅曰「法海外有二江相灌﹐又屬何名﹖」三緘曰「一爲丹江﹐一爲法江﹐法海是爲丹法會歸之地耳。」七竅曰「是山佳境若斯﹐惜未早登﹐以廣識見。」三緘曰「兄止俯視﹐卽已心醉神怡﹐試爲仰觀﹐恐不知手之舞之也。」七竅被三緘一言觸動﹐翹首上望﹐日月星斗﹐儼在眉梢﹐雲霧煙霞﹐似在足底。極力詳視﹐尙有一山挺立﹐插入天空。七竅驚曰「裙山髙矣﹐胡半空中復有山尖巍然髙聳﹖」三緘曰「是乃上昆侖也。」七竅曰「昆侖之上﹐不只一乎﹖」三緘曰「爾試視之﹐頂尖而最上者﹐上昆侖也﹔頂大而極圓者﹐中昆侖也﹔頂小而愈卑者﹐下昆侖也。」七竅曰「上昆侖所出何物﹖」三緘曰「上昆侖乃修煉陽神之地﹐長生遠死之鄕。」七竅曰「中下昆侖又如之何﹖」三緘曰「中昆侖隱於云內﹐爲至淸至空之境﹐見之𨿽卑於上昆侖﹐登之如入萬仞虛空。而下昆侖則爲仙子修丹發火之源焉。」

七竅喜曰「吾登裙山一仰觀俯察﹐而得其道妙者多矣。」三緘曰「陽山已遊﹐可入陰山一視乎﹖」七竅曰「蛇窩虎窟﹐何敢視之。」三緘曰「蛇虎出林﹐必在屬陰之候。今正午刻陽時也﹐彼不敢出。」遂攜手而行﹐轉至陰山。

山半峭壁萬仞﹐下有石穴﹐內多習道之人﹐或止或行﹐或臥或憑﹐紛紛不一。遊約數里﹐石穴無算﹐均與前同。峭壁遊余﹐結尾一穴極寬且大﹐穴外瑩瑩枯骨堆積石坪﹐亦有未化屍骸﹐非屬半段身軀﹐卽系一手一足﹐零落不堪目睹。七竅曰「瑩瑩枯骨﹐與夫血肉未化之斷首斷足者何人﹖」三緘曰「皆學道士也。」七竅曰「學道之士﹐豈無父母兄弟﹐旣沒矣﹐胡爲不厝﹖」三緘曰「是皆蛇虎所食﹐屍骸不具﹐錯雜於斯﹐𨿽欲厝之﹐烏能辧別。」七竅曰「旣屬學道之士﹐當爲天佑﹐何被蛇虎所喪哉﹖」三緘曰「有素好嫖賭負債難償﹐心畏父母鞭笞難於歸家而學道者﹐𨿽名爲學道﹐而實非學道。或貪財則假道惑眾﹐或貪酒﹑或貪色則假道迷人。人或與父母鬥气﹐暗逃在外﹐艱於衣食﹐借道爲徒﹐不顧父母生死﹐槪將劬勞拋擲。更或有身系獨子﹐爲邪言所惑﹐棄父母而入深山﹐習道未成﹐終身不返﹐祖宗血食自彼斷絕。似此之輩死於蛇虎﹐宜乎不宜﹖世之習道者率皆類是﹐所以死喪若此其多。」七竅曰「這樣看來﹐道之誤人﹐甚矣哉﹖」三緘見彼心已變更﹐意欲使之堅確不攺﹐復與言曰「裙山左面是吾當日出訪爾時所從之師﹐此際尙在洞中﹐艱難萬狀﹐爾隨吾往視﹐入目不送矣。」七竅果隨之去﹐是時﹐靈宅子早化爲老道居洞以候七竅﹐睹其形容憔悴﹐衣衫襤褸﹐有如乞丐﹐洞無別物﹐惟一壞鼎敗竈而已。見七竅而出以堅心語曰「悔當年誤聽紫霞老道所說﹐來玆學道﹐一習便成﹐卽得上升﹐朝見天皇﹐加以仙職。孰知老道迷人法術至深且遠﹐將吾害得老而無歸。如當日不聽煽惑之言﹐娶妻生子﹐值玆陽景﹐福享不盡矣﹐安有如斯之苦乎﹖」言畢淚流不止。三緘曰「吾不掉轉頭顱﹐又幾爲爾害矣。」老道無言。

七竅見習道苦況與此習道者流﹐好道之心埋於腹底。又以習道不成苦況﹐使彼目睹﹐學道之念烏得不化爲烏有。三緘於是促其行曰「兄可歸矣。」遂將七竅導至坦途﹐言別一聲﹐拱手而去。

總眞童子復還本相﹐來見靈宅子曰「弟子引誘七竅﹐種種作用恐心不堅﹐又爲紫霞化道士以亂之﹐及導入洞府﹐見師所化困苦行狀曁毀道言詞﹐去道心場堅如鐵石矣﹐他日再爲扶助。紫霞空以闡道巨任托諸虛無子﹐不獨見此羣仙﹐看彼如何付還虛無子仙眞之位﹖」靈宅子曰「必如是而吾恨始消也。」總眞童子曰「紫霞之仇一復﹐非但師恨能消﹐卽吾道弟道兄眉長數寸。但願七竅他年壞道﹐毒甚虎蛇。」師從歡欣﹐自不必說。

且說七竅與三緘告別﹐奔走陽關﹐晚息曉行﹐足無停日。

一日足力已疲﹐欲覓旅捨﹐以駐徵車﹐無如道在中途地﹐難尋下榻。彷徨四顧﹐恰似孤鳥無棲。正狂奔間﹐靈宅子又化一老翁攜杖前來。七竅揖而詢曰「敢問老丈﹐前途有旅捨乎﹖」老翁曰「無之。」七竅無柰﹐求宿翁家﹐老翁慨然卽導入室。

室無多人﹐惟此老翁﹐汲水炊煙﹐以餐七竅。七竅見其年髙而勞於步履﹐因問之曰「翁有妻乎﹖」老翁曰「去歲慟子殞矣。」七竅曰「爾子何往﹖」翁曰「吾子年甫二八﹐爲一老道引誘﹐別吾夫婦﹐竟入深山。以去歲言之﹐已近三旬。老妻朝日倚閭痛哭﹐促吾尋訪﹐吾於觀剎尋之幾徧﹐形影絕無﹐歸告老妻﹐老妻哭曰﹕『吾兒求道不知道﹐撫育劬勞都不要﹐使娘朝日苦悲哀﹐如何能把仙眞造。仙眞誰是不孝人﹐自入迷途弗知竅﹐望兒快快轉回家﹐大道亦可家中造。若令人人似我兒﹐滅盡人倫無世道。』因此望兒心急气逆而亡﹐畱得老拙一人﹐皂罪於此。」言已﹐張口而哭﹐致使七竅食不下咽。

暫宿一宵﹐次早速行﹐暗思﹕「己尙有母﹐毋俾望子如老翁之妻焉。」自此道心盡滅﹐且見習道者如鍼刺目。然心有所思﹐目不暇視﹐只言歸家念切﹐未審路徑何如。約走旬餘﹐橫隔一江﹐水深而黑﹐江繞途斷﹐舟子毫無。七竅獨立江頭﹐望洋悼嘆。

紫霞雲遊空際﹐下視七竅難於過江﹐意在還彼道心﹐化一道士﹐亦向此江而至。七竅見是道者﹐甚爲厭惡﹐不與交談。

道士臨江自嘆曰「吾聞是江名曰『沐水』﹐凡布帛類有洗不潔者能滌還本相。吾之來此﹐以浣吾道衣也。」言訖﹐將衣解下躬身而沐。轉瞬間﹐所沐之衣鮮明可愛。道士又曰「潔則潔矣﹐衣濕如何服之﹐須借二分太陽﹐爲我一曝。」遂以兩手向天祈曰「借得二分陽﹐以曝道者裳﹔不過片時久﹐依舊付蒼蒼。」祝畢﹐果然捧得紅日半邊﹐以曝其衣。漸漸衣已曝漧﹐服於乃躬﹐曰「吾欲過江﹐柰無舟楫﹐且效髙排雁齒﹐以便吾行。」取下絲縧﹐向江拋去﹐成橋一座﹐緩緩過之。

七竅欲附驥尾﹐恐是障眼之物﹐墜於水中﹐然歸心似箭﹐且前且卻﹐不覺已至橋頭。試立其上﹐舉目細視﹐皆堅石砌成﹐𨿽經千百年不能朽者。待七竅過江後﹐道士將橋收在手中﹐猶是一縧﹐立於七竅之側。七竅仍不與語﹐俯首前徵。

行未數程﹐寺鐘聲聞山外﹐幸睹人煙輻輳﹐旅主則呼客子早駐行旌。七竅足力已疲﹐入舍投宿﹐道士又在於此。七竅佯爲不知﹐各自加餐。道士亦坐七竅桌間﹐自言自語曰「塵羹土飯﹐污及吾口﹐可取上昆侖靈芝干兒烹之。」七竅暗思﹕「瘋道士徒誇海口﹐上昆侖如是其遠﹐且靈芝仙艸最爲難得﹐彼言已出﹐看此芝幹如何得來﹗」殊意道士不慌不忙﹐卽於桌中以指繪一鶴形﹐鶴旁繪一孩子像。繪畢﹐向桌拍曰「看鶴童兒安在﹖」只此一言﹐所繪小孩儼然化一童兒﹐平梳兩髻﹐由桌而下﹐拜見道士曰「吾師有何驅使﹖」道士曰「今日勞頓已極﹐命爾跨鶴直到上昆侖采集靈芝﹐烹湯以壯精力。」童兒諾﹐將所繪之鶴驅之﹐鶴果挺立桌上﹐以嘴刷翎不已。童兒曰「吾師有命﹐乘爾到昆侖山頂﹐采集靈芝嫩幹。爾宜迅速﹐不可遲延。」鶴唳一聲﹐展翅如屏﹐童兒飛身上背﹐直衝霄漢。

頃之歸﹐手持靈芝干兒交與道士。道士曰「有此幹而無薪﹐如何烹之﹖然烹靈芝﹐必須蓬萊島之沈香木。童兒速去﹐與吾取來。」童兒應聲如響﹐駕鶴竟去。不時又轉﹐將沈香木獻上。

道士接在手中﹐滿室香生﹐沁人肺腑。

七竅正在驚異﹐道士隨以手指繪一金鑪銀鼎﹐儼呈於案﹐旋將銀鼎安在金鑪之上﹐灼燃香木﹐置諸鑪內。一時火焰生光﹐射入半天。繼又解下佩刀﹐細碎芝幹。碎後言曰「此幹非使老龍銜東海水烹之﹐味不鮮美。」復在桌上繪一龍形﹐繪已而祝曰「龍兮龍兮﹐快把海離﹔海底佳水﹐以口而攜﹔傾之銀鼎﹐烹此仙齏。」祝剛畢﹐龍形蜿蜒﹐愈長愈大﹐徧體鱗鱗金甲﹐昂首吐水於鼎中。吐訖﹐仍到桌上而沒。事事停妥﹐但見紅霞繚繞﹐香气更勝於未烹之時。

烹約數刻﹐道士曰「芝幹諒已熟矣。」遂在腰間取一崖瓢﹐將鼎傾出﹐色白如雪。道士食畢﹐以其所餘者傾與七竅。

七竅食之﹐味美迂回﹐香凝口角。因見道士法術髙妙﹐如醉如癡﹐乃怡怡然而諛之曰「道長眞知道﹐法術何髙妙﹔如準拜門墻﹐吾亦習其竅。」道士尙未回首﹐驅鶴童兒在側答曰「口贊仙師道﹐句語說得妙﹔心中常不然﹐誤聽三緘告。昔日已同羣﹐脫胎如夢兆﹔若要呼得醒﹐耳邊雷作炮。」童兒言畢﹐道士曰「孩提之童﹐安知世事。吾見此位君子生有道骨﹐惜黃河中另有舟兒渡上名利灘頭矣﹐安肯入法海而求正軌耶﹗」七竅暗想﹕「此道知吾肺腑﹐必非凡人﹐吾且拜在門墻﹐見道習道﹐見不合道則去。」主意已定﹐遂拜道士爲師。道士曰「爾拜吾門下﹐吾有四語﹐其謹記之﹕仙根不習道﹐空向紅塵跳﹔如聽非道言﹐魂驅孽海窖。」七竅聞此﹐道心勃發﹐而名利二字又若不在目矣。是夜﹐七竅與道士同榻﹐道士不時教以入道之方。童子曰「吾師傳道﹐休輕便若此。而今學道人兒﹐其心如環圓轉不定﹐須待誠實累累﹐而後指示﹐入道始堅。」七竅是時思三緘言語﹐心在富貴﹔見道士法術﹐心在《黃庭》﹐一夜之間未嘗合目。

晨早起視﹐道士童兒不知所之。七竅心思雜亂﹐意欲歸家或道或儒﹐再爲計議。殊出廛市﹐問及行人路徑﹐云此屬漢陽地界﹐非歸裏之途。七竅知漢陽曆家千里有餘﹐不堪愁悶。紫霞欲挽七竅﹐復遇於途曰「前夜有約﹐一早而歸。今遇途間﹐何愁顏固如是﹖」七竅告以誤識歸路﹐一時不能得返﹐是以愁結眉梢。紫霞曰「是不難﹐吾有風車﹐頃刻可至。」當將眞言念動﹐車自天來。」七竅坐於其中﹐酣睡不醒。移時紫霞呼曰「弟子速起﹐桑梓在望矣。」七竅醒而諦視﹐果桑梓也﹐詫異而歸﹐拜見老母后﹐閒居家內。入儒入道﹐兩相在抱﹐尙無定見焉。

第二十二回

棄道心皆由巧辯崇儒學幸服靑衿

七竅自聆三緘之言﹐決棄道門﹐以儒爲尙﹔復見道士之術﹐又欲榮道以棄乎儒。故自歸漢陽﹐一道一儒盤旋於心﹐遊移莫定。紫霞知之﹐命復禮子臨凡﹐與決所從。若得七竅從道﹐則三緘有他山之助﹔若入儒門﹐必爲壞道倡﹐兼以野道山妖出而相攻﹐則三緘勢孤而難於撐持矣。復禮子領得師命﹐乘雲空際﹐閃閃而來。

靈宅子亦知七竅被紫霞略顯仙法﹐道心又動﹐因思七竅如同入道以助三緘﹐將闡道有資而吾仇難復。趁今遊移未決﹐再命總眞童子下得塵世﹐一堅從儒志向﹐俾彼名登黃甲﹐得專政柄﹐乃能禁道不行。三緘卽是道習成﹐相從無人﹐不過得還仙位﹐紫霞亦空勞精力﹐無顏對及羣仙。那時相遇於八卦臺﹐共以任道不闡爲笑談﹐方泄吾恨。總眞童兒奉命﹐乘雲向東而至。

復禮子半霄顧盼﹐遙見東面墜下彩雲﹐不知何仙閒遊至此﹐急將祥光騰上髙處視之﹐乃一總角道童﹐按云墜地﹐化爲老叟﹐手持竹杖﹐向北緩行。復禮子雲頭暗思﹕「此總角小童化成老叟﹐必有所爲。然徧想羣仙宮中﹐童子𨿽多﹐俱未可以變化之法﹐是童子而能此術者﹐或屬山精水怪迷弄男女﹐未可知也。如其爲精且怪焉﹐吾必追蹤收之﹐以除民害。」於是祥光催動﹐向北而遊﹐總將雲頭罩著老叟。

老叟行約數里﹐立於綠楊枝下﹐念及眞言﹐以喚當方。當方至﹐老叟與談數語﹐乘車重去。去不一刻﹐轉告老叟﹐老叟當將手訣四方揮動﹐綠楊蔭裏頃成一座酒樓。酒樓化已﹐復布羅网以蔽俗跟。旋抽數莖茅艸﹐持手誦咒﹐其艸化作當鑪幼子曁飲酒之輩。一時鑪煙密密﹐賣酒聲聲。復禮子視之甚悉﹐駭然而言曰「小小童子有如此法力﹐吾輩不能及之﹐但未識化玆酒樓﹐以障何人眼目﹐吾且雲頭穩坐﹐視彼究竟如何。」坐待良久﹐前村之北有一少年﹐澤畔行吟﹐躊躇四顧﹐似閒遊尋侶而未得者。復禮子熟視片時﹐恍然悟曰「行吟澤畔者﹐七竅也。化酒樓以待之者﹐必靈宅子門徒總眞童子也。吾門仙侶常誇此子年𨿽妙齡﹐道法甚髙﹐其心尙未深信。今一見及﹐誠不虛也。然不化酒樓以待他人﹐而獨待七竅者﹐必有所告。待吾化一年老道士﹐入於樓內﹐見機而作。」將形化後﹐轉而思之﹐又恐總眞童子仙眼視透。吾師傳有晦目法﹐且將眞言念動﹐一下雲頭﹐暗從西隅墜於塵世。

是時七竅行行止止﹐身登髙埠﹐引頸四望﹐見得綠楊枝下窗欞雜露﹐髙插酒簾﹐心甚喜曰「近村中有是酒樓﹐正吾消閒地也。」遂逞步下埠﹐趨至其間。但聞當鑪幼子呼來賣酒聲髙﹐飲酒嘉賓誇此甕頭美甚﹐七竅見綠楊吐秀﹐常念良朋﹐聞酒气飄香﹐正思紅友﹐惜乎飲無同侶﹐獨酌爲懷。殊意剛入酒樓﹐主人笑容可掬而詢之曰「嘉客戾止﹐欲飲酒乎﹖」七竅曰「不識是地有此髙樓﹐忽來貴肆中一飲佳釀。」主人曰「與友共飲乎﹐一人獨酌耳﹖」七竅曰「恨無良友﹐只有隻身。」主人曰「如是吾來奉陪。」七竅暗睹主人﹐年約六旬﹐爾雅溫文﹐眞似儒門有道之士。兩相揖後﹐緣梯而上﹐坐於樓之東偏。窗外嫩柳飛揚﹐綠影參差﹐時映於酒卮之內。七竅贊嘆不已﹐曰「此樓淸幽﹐黃鶴弗讓也。」主人曰「老拙株守家庭﹐難以度日﹐因於是地聊設酒肆﹐以消夏日耳。」七竅曰「吾見主人儒雅可愛﹐且將姓字曁所行所學歷歷詳述﹐俾吾亦步後塵。」主人曰「吾族葛氏﹐自太祖喬居於此﹐歷數世矣。太祖酷好詩書﹐吾祖已開駟馬之門﹐吾父接踵之﹔至於吾﹐躬詞林忝入﹐孫若子又接踵焉。世世簪纓﹐幸而不絕﹐榮耀鼎盛﹐皆自儒業苦造而來。」蓋是邑本有此貴族﹐總眞童子因假冒之﹐可令七竅於不惑也。七竅於是復從而禮貌﹐曰「小子已廿歲矣﹐一藝未成﹐心欲入道以求長生﹐又欲從儒以求顯貴﹐兩相在抱﹐迄無定衡﹐敢乞主人爲我一決。」主人曰「爾友朋內所言若何﹗」七竅曰「有勸吾習道者﹐有勸吾習儒者。」剛言至此﹐復禮子亦呼酒一瓶﹐飲於七竅之左。七竅曰「還宜習道乎﹐習儒乎﹖」

主人曰「聖天子首出庶物﹐以平治天下﹐皆由儒道﹐哪有道士以法術治天下乎﹖凡人爲天子民﹐當尋正路﹐一耕一讀﹐乃至正至大之途。不讀則勤耕﹐以求菽粟有餘﹐俯仰無憂事畜﹔不耕則苦讀﹐以期功名顯達﹐上下均受榮封。必如是而後不愧生於人世也。每見年少子弟﹐耕也而惰於耕﹐讀也而懶於讀﹐不耕不讀﹐無策資生﹐妻子嫁於他人﹐父母推之兄弟﹐自謂紅塵看破﹐學道出家。一入道門﹐塵心未絕﹐裝作風騷一派﹐徒將言語惑人﹐訛以傳訛﹐道不成道﹐學如不學。以相公之丰標才華﹐正宜讀書求名﹐顯揚父母﹐奚必《黃庭》是誦﹐玩廢時日乎﹖」七竅聞此一席正談﹐心若重儒而輕道。

復禮子聆言暗計﹕「必靈宅子遣來門人所化﹐巧以言語﹐穩七竅之心者。」乃從旁答曰「叟言差矣﹐人生天地所行所作﹐視乎其志。志在道則從而習道﹐志在儒則從而習儒﹐何得區區敗道爲匪哉﹖卽以儒門論﹐所立說以教弟子﹐以及弟子之問疑辧難者﹐何在非道中之語。自吾思之﹐習道卽從儒﹐習儒卽從道﹐特患怠焉﹐不習終莫能成耳。以叟所言﹐全謂習道爲非﹐見何淺也。吾聆叟談﹐吾有一證佐焉。」主人驚甚﹐暗將慧眼偸覷﹐柰復禮子早治以晦目法兒﹐不能辧其爲仙爲妖。因怒目而視曰「吾聞爾言﹐又是一番迷人之說。但將爾證佐說來﹐如在道中則可﹐若在道外﹐吾必從而非笑之。」

復禮子接口言曰「昔有農夫養一犢子﹐馴良可教﹐一犁春雨﹐無不如心。養之數十年﹐由耕致富﹐人人爭買此犢﹐農夫如護珍寶﹐不忍捨之。無何春秋已去﹐此犢頹然老矣﹐農夫不計其老﹐尙加以千斤犁耙﹐老犢不堪重任﹐口吐人言曰﹕『吾力已弱﹐不比少年。』農夫如不聞也﹐愈加鞭楚。老犢又曰﹕『吾言力弱﹐何不痛恨乃爾乎﹖』農夫曰﹕『前者爾能任重耕作﹐吾甚痛惜﹐豈今而不然耶﹖爾能竭力如前﹐迨至明日﹐卽輕爾任。』老犢聞說﹐果然竭力精神﹐以盡一日之耕。殊至詰朝﹐重任猶是。犢無柰﹐示夢於農夫之妻。其妻以夢告夫﹐勸輕犢任。農夫曰﹕『老犢畜生也﹐畜生之言不合人情﹐爾何必聽。』」言已大笑。

主人聞此譏誚﹐從容言曰「爾之證佐﹐證得巧妙。吾有一證﹐爾願聞乎﹖」復禮子曰「只要合理耳。」主人曰「爾如樂聽﹐吾爲詳述焉。吾之近鄰所養一犬﹐善於護宅。凡遇盜至﹐必報主知﹐如無盜臨﹐吠聲不作。一日﹐來一道士﹐此犬不惟不吠﹐且搖尾相親。道士憐之﹐向吾憐翁以化此犬。鄰翁許﹐道士系回觀內。養之數日﹐此犬齒斷系索﹐仍回鄰家。適值鄰翁出飲歸來﹐剛發一言﹐犬吠不已。憐翁罵曰﹕『瘟犬﹐主人都不認耶﹖爾隨道士未久﹐卽亂咬如斯﹐倘變作道家﹐怕不準人說話﹐一聞說話﹐就要咬斷腎筋矣。』」談罷亦拍掌大笑。

七竅見二人語去言來﹐各不相下﹐笑而言曰「二人不必爭論﹐吾也有一證佐。」二人同聲曰「別人證佐吾不欲聽﹐爾之證佐吾甚願聞﹐當不若劉四之口也。」七竅曰「吾少時聞諸乃父﹐吾家一眷屬年少而殞﹐言妻貌甚麗﹐人人爭聘﹐婦皆嫌其不合於心。惟張﹑李二家﹐廿齡破鏡﹐富而且美﹐此婦都欲嫁之。然嫁張則惜李﹐嫁李則惜張﹐遊移不定﹐已至數月。婦姑促曰﹕『欲張則張﹐欲李則李﹐嫁个丈夫都無定見﹐安望得富乎﹖』婦聞不悅﹐恨聲應曰﹕『嫁張由我﹐嫁李由我﹐嫁李嫁張在我心中﹐何必旁人多嘴。』」言已﹐忿然下樓而去。

主人默坐片刻﹐暗解拴腰縧兒﹐拋在樓頭﹐化爲巨蟒﹐直向復禮子舞爪張牙。復禮子持箸擲去﹐化作蜈蚣﹐巨蟒見之﹐仍還本相。主人怒甚﹐以手一指﹐酒樓渺然﹐吼聲如雷而言曰「何處野道﹐敢與仙師鬥法﹗」言猶未已﹐突被復禮子一降心杵打下。主人大叫一聲﹐化爲童兒﹐騰空竟去。

復禮子隨後追逐﹐逼於其前曰「爾其妖耶﹐怪耶﹖如不明言﹐必誅爾命﹗」童子拂然曰「吾非他﹐靈宅子門人總眞童子是也。」復禮子曰「爾是總眞童子﹐道祖命爾守著胎津﹐爲何所事不司﹐來到塵凡以法迷人乎﹖」童子不答﹐與復禮子戰於云端。酣戰逾時﹐童子呼集六丁六甲﹐將復禮子圍著。復禮子揮以降心杵﹐不動﹐忙取撐天如意四面擊之﹐丁甲神祗紛然而散。童子急向口中一指﹐吐出千頭萬緒﹐如絲如絮﹐直從復禮子頂上覆來。復禮子不知何寶﹐將身緊束﹐用盡生平之力﹐掙播不開﹐倒於陣中﹐呻吟弗絕。

紫霞知得﹐命正心子持頂門鋼鍼與割腸寶刀急來援救。殊至陣云之下﹐但見迷天黑霧﹐周圍似漆﹐欲進無從。觀望久之﹐莫可爲計﹐只得在外呼曰「陣內有人乎﹖」連呼數聲﹐一老叟出﹐背馱須短﹐行動有如犬然。來至陣外﹐呵欠不已﹐曰「吾在陣中﹐正好陽臺入夢﹐忽聞外面叫不絕聲﹐及出陣來﹐人影又無﹐必是蝦兒要與老龍試試道法﹖」正心子不答﹐暗以黑霧遮著身體﹐睹得此老將要入陣﹐復厲聲曰「陣內無人﹐待吾打入﹐殺得爾雞犬不畱。」此老聞之﹐笑曰「天上都有雞犬﹐眞是款天話。」正心子曰「陣內有人﹐毋須多言﹐速出一晤。」此老曰「老師爺在此候爾﹐爾在何處﹖」正心子曰「在東。」此老曰「東方甲乙木﹐木能生火﹐火上燒油﹐豈不是一進陣來﹐卽要舉手。」言已﹐詢曰「爾到底在何處耶﹖」正心子曰「在南。」此老曰「南方丙丁火﹐火內生風﹐必是瘋魔。吾不與爾糾纏﹐要向西北進陣去矣。」正心子隨轉西北候之。此老剛到﹐一手擒住﹐疾聲呼曰「膽大妖精﹐敢布陣雲頭﹐與上仙作梗﹗」此老曰「爾是誰﹖休與吾頑。」正心子曰「非與爾頑﹐吾詢爾究系何妖﹖」此老曰「吾非妖屬﹐歪枉子是老仙道號也。」正心子曰「爾師何人﹖」此老曰「歪心子。」正心子曰「爾在陣中作甚﹖」此老曰「奉總眞童子命﹐在此守陣耳。」正心子曰「是陣何名﹖」此老曰「亂絲。」正心子曰「必要何人方能破之﹖」此老曰「非正心子不能破也。」正心子曰「四大陣門﹐先從何入﹖」此老曰「先從財門而入﹐則陣易破焉。玆已說明﹐君宜釋我。」正心子釋手﹐歪枉子鉆入陣內﹐笑曰「爾從財門入﹐必死在財帛之中﹐如其不從歪心子遊﹐歪枉之法不得。明明與爾說﹐從中心白雲直入﹐此陣破矣。」言畢入陣。

正心子竊聽甚悉﹐遂向白雲處直進﹐以割腸寶刀橫順揮之﹐萬緒千頭紛紛碎斷。總眞童子見得陣破而逃。正心子破了此陣﹐笑謂復禮子曰「爾亦困於千思萬慮中﹐卽不能復理耶﹖忙忙扶起﹐去奏道祖﹐悉言總眞童子過失。道祖遂命玄津眞人從泥丸關收回﹐禁於胎津之地。正心子﹑復禮子拜辭道祖﹐回復師命﹐各退入宮。

七竅自酒樓歸後﹐意決從儒﹐受業於明徳先生﹐苦讀儒書。

始讀一二載﹐文理精通﹐童軍可冠。是年試期已近﹐先生促之。

七竅辭別萱庭﹐赴郡而去。途有玉女觀﹐地頗雅靜。七竅此夜嫌旅捨鬧嚷﹐意欲止宿於玆。紫霞知之﹐先臨觀內﹐思挽七竅轉入道門。無何﹐外面笑聲嗤嗤直達觀內﹐紫霞出視﹐見七竅與二三同類拍肩而來觀中。老道迎入﹐獻茗煮粟款之。七竅曰「前面旅捨煩雜不堪﹐今宵欲借貴觀一宿﹐所用酒食仍謝以金。」老道曰「相公等非誤入山齋﹐仙風吹之不到﹐所愧者敝觀貧苦﹐無甚相敬﹐牀榻不潔﹐乞爲海涵。」七竅曰「在此吵擾足矣﹐安望其它。」老道於是選一精潔淨室﹐與七竅友人同住。七竅獨出室外﹐散步閒遊。紫霞持麈一揮﹐化座小園﹐奇花十數盆﹐皆非人間所有。園中紅窗開閉﹐小樓在焉。七竅將花視徧﹐緩步竟上。紫霞化一老道﹐憑窗外望。七竅步履聲響﹐紫霞回首﹐假意驚曰「相公何來﹖」七竅告其所以。紫霞曰「如是相公少坐﹐待貧道下樓烹茗﹐以款嘉賓。」言已而去。

七竅在樓四望﹐見有牙簽數百卷﹐一一閱之﹐盡屬道經﹐而且牙簽之上題詠亦夥。首見一絕云「讀罷儒書讀道書﹐爲超生死出迷途﹔不信頻將卿相算﹐如風捲雪一時無。」七竅深愛此詩﹐手不忍釋。正在吟詠﹐紫霞捧茗至矣。七竅索之﹐紫霞許之。袖歸臥室﹐玩味百次﹐不覺神倦而眠。晨磬一聲﹐朋儕同起﹐叩謝老道﹐竟赴郡內。俟至文宗到日﹐三試三勝﹐靑衿得服﹐而稱秀士焉。

第二十三回

純陽觀求桃卜卦聚陰臺遇鬼問神

七竅拾衿歸裏﹐賀客盈庭﹐凡屬親朋﹐無不疊肩贊賞。有此一番榮耀﹐彼遂愈懷進取﹐道門故事絕口不提﹐心念中惟有三緘﹐常欲與之連牀風雨。故托尋師肄業﹐以訪消息。不知三緘久已厭居鬧攘﹐市廛絕迹﹐且題四語於壁間云「自此徵車不濫行﹐名場利藪兩無心﹔衷懷只愛山兼水﹐膝下承觀學古人。」三緘自題此語句﹐如湯盤夏鼎銘之﹐以爲左史右監﹐卽村後村前﹐未嘗一往。因取其所居之地曰「盤澗」﹐似以隱士自處﹐毫不幹及世事焉。

時至上元佳節﹐王母以蟠桃仙釀大宴羣眞﹐淸虛﹑淩虛﹑碧虛﹑云衣﹑霞衣諸眞人列坐筵中。一時仙樂嗷嘈﹐祥光繚繞。

酒逾三盞﹐云衣子曰「今承王母懿旨﹐宣詔宴賜瑤池﹐爲仙之榮﹐亦已極矣。柰何屈指計之﹐非未有天地﹐卽初分天地之仙﹐漢代以來數百載中所成者寥寥無幾。此豈煉道無人歟﹖實道多旁迕﹐而正軌未明於世也。不然﹐何求道者眾﹐而成道卒鮮哉﹖王母常以此爲恍﹐因命道祖闡明。當日八卦臺前道祖托之紫霞﹐羣仙議彼門徒虛無子脫胎入世﹐肩此大任。殊意貪名好利﹐竟入迷途。紫霞眞人爲之挫折百般﹐使彼名利熱心化爲淡水﹐而今隱居不出﹐棄道如遺。諸眞人其將何以處此﹖」淸虛曰「三緘之淡於求道者﹐徒以有父母在耳。不如收彼親魂﹐以絕其望﹐然後徐徐引入﹐諒能從之以易。」紫霞曰「三緘𨿽屬仙根﹐前劫雙親已喪﹐以孤兒而入三花觀內﹐習道勤苦﹐吾故度之。承上皇仁恩﹐封以仙職﹐其實所缺者孝也。仙道缺此﹐終難成其不滅不生。今到塵凡﹐必使之孝行克盡﹐無虧首善﹐大器方成。此時卽令親亡﹐甚爲不可。」碧虛曰「吾思三緘父母體尙康彊﹐孝未盡於艱難﹐亦不見大。可命值日查彼父母庚甲﹐如病符宮未到﹐暗與移易﹐以爲盡孝之一助焉。」諸眞曰「碧虛所言甚善。」遂傳值日查之。值日查後﹐報曰「三緘父母本年俱犯凶星。」碧虛曰「如此不必力費轉移矣。」計議停妥﹐諸眞宴罷﹐謝恩而出。

無何﹐三緘父母雙雙疾臥牀頭﹐三緘日侍榻前﹐竭盡子職﹐熬湯煎藥﹐衣不解帶者半載有餘。然卽日夜奔馳﹐心無厭倦﹐凡一切飲食﹐常常問其所欲。所欲何物﹐務必拘至﹐其心始安。

不覺春秋易混﹐冬雪飛花。母在榻中﹐呼三緘而告曰「兒父之疾漸漸減卻﹐大約無虞﹐爲娘近來飯食不思﹐恐莩死矣。」三緘泣曰「老母撫兒育身﹐費盡辛苦﹐兒於當日誤聽野道狂言﹐拋別椿萱﹐四方訪友﹐子職絲毫未盡。繼奉母命下帷數載﹐定省愈疏。幸而得舉孝廉﹐昆明出仕﹐食王厚祿﹐娛親老境﹐兒又得以膝下瞻依。孰知命運不辰﹐官階四失﹐蠻方充配﹐遠背親顏﹐兼使髙堂日日倚閭痛哭。不孝之罪﹐伊於胡底﹖只意釋罪歸裏﹐選地而避塵囂﹐常與吾親相依晨夕。乃未逾一載﹐而疾臥牀榻﹐不絕呻吟﹐如其得痊﹐盡孝尙有日也。倘參苓罔效﹐夢赴泉臺﹐安遂兒心。」所言至斯﹐大哭不止。母曰「爲娘無多生育﹐只有兒身。父母所靠者兒﹐祖宗所賴者亦兒﹐兒誠一發千鈞之所維系也。最足慮者﹐求鳳不就﹐至今乏偶﹐李門血食﹐姒續猶無。娘若歸陰﹐兒速納彩娶媳﹐否則九泉之下心亦不甘。」三緘拭淚言曰「謹遵母命。但母近日不思飯食﹐別有所欲之物乎﹖」母曰「他物俱已不欲﹐但得一二鮮桃入口﹐解得心熱﹐其身乃安。」三緘曰「母旣欲此﹐待兒四處訪之。」母曰「兒速出訪﹐務必將桃尋得﹐以慰娘心。」三緘於是不避風雪﹐前村後郭﹐徧訪此桃。人咸謂之曰「桃花開於春﹐子熟於夏﹐以隆冬而求是物﹐恐非其時。」三緘曰「桃種不一﹐熟於夏者謂之夏桃﹐熟於冬者謂之雪桃。今正雪桃成熟候也﹐何謂無乎﹖」鄕人聞說「雪桃」二字﹐以爲彊辯﹐不復與言。

是日尋桃未得﹐晚歸﹐其母索之甚急。三緘意亂心忙﹐恨不一時將桃奉母。晨起披星忘食﹐且忘路程遠近而求之焉。正在長途一步一趨﹐偶遇一叟﹐持杖傴僂﹐欲前不前﹐欲後不後﹐阻著去路﹐緩緩而行。三緘曰「老翁稍遲步履﹐小子有事甚急﹐待吾前奔。」老叟曰「爾有何務﹐如是其急耶﹖」三緘躬身告曰「爲母疾思桃﹐尋訪四方﹐是以不敢稍緩。」老叟曰「如是﹐此時他桃無有﹐惟雪桃正熟。」三緘曰「果有雪桃乎﹖」老叟曰「何嘗無之﹐寒家尙種數十株耳。」三緘遂下拜曰「翁家旣有﹐祈賜一二﹐重賞以銀。如母疾痊﹐他日尢有厚謝。」老叟曰「一桃耳﹐何足爲奇。爾隨吾去﹐每株摘一與爾﹐都可盈筐。」三緘喜不自勝﹐卽隨老叟步步前進。

無如叟行甚緩﹐竟到夕陽將墜始至其家。

叟導三緘入戶﹐煮酒作食畢﹐坐於中堂﹐談論多時﹐並不言與桃之事。三緘忙甚﹐執銀在手﹐向叟言曰「翁言與桃﹐謝銀在此。」老叟笑曰「吾幾忘矣。」遂向內室呼曰「老妻來。」連呼數聲﹐一老母出而問曰「爾呼吾何說﹖」老叟曰「此位後生因母疾思桃﹐不辭奔走﹐尋訪未得﹐吾曾種有雪桃數株﹐爾去摘十餘枚與之﹐以成彼孝。」老母曰「爾癲耶﹖爾去歲方在純陽觀攜回嫩樹﹐甫種一載卽結子耶﹖」老叟閉目思而又思﹐曰「眞是去歲所種﹐怕未結子耳。」老母怨之曰「爾何誑這後生奔走於此﹖」老叟曰「吾見彼忙忙促促﹐欲先我行﹐故誑之以與閒談﹐俾吾忘勞易歸也。」老母曰「爾誑後生事小﹐使彼老母牀頭渴望﹐誰之咎歟﹖」老叟不語。

三緘處此﹐欲去則野鳥歸林﹐晚煙密布﹐急得手足慌亂﹐無可如何。老母見而慰曰「後生毋容著急﹐在此暫宿一宵﹐明日去到純陽觀中﹐自得雪桃以食爾母。」三緘曰「此歷純陽觀﹐途有幾何﹖」老母曰「不過二三里耳。」三緘曰「老翁誑吾﹐老母之言諒屬是實。」老母曰「而今世上﹐無信男子多過女流。吾生平不言則已﹐言則必中。」三緘聞說﹐俯首思曰「不得老叟誑吾﹐安知雪桃所在。」暗暗欣喜﹐自不必說。

是夜﹐老叟又設山肴待之。老母笑曰「誑人還自誑﹐山肴失亦廣。」老叟曰「今算我不賅﹐二次弗亂講。」二老言已﹐相與大笑。飲畢﹐老母撤去杯盤﹐導三緘於臥室。三緘思桃心切﹐坐待天明。老母呼一小孩﹐竟導三緘向純陽鎭外純陽觀而去。

及至觀﹐重門緊閉﹐欲進無從。幸得門外有一老道坐於棚中﹐案上竹簽一个﹐龜殼一个。三緘知與人卜休咎者﹐因入觀不得﹐遂退至棚前。老道詢曰「子問簽乎﹐卜乎﹖吾簽卜極靈﹐爾試將所求何物默禱心內﹐如斷不準﹐誓不作此生涯。」三緘白﹕「果爾﹐敬求道長爲吾一卜。」老道曰「爾欲求卜﹐須報時來。」三緘信口報一「卯」字。老道剛將龜殼一搖﹐先墜一「爻」字﹐圓轉不歇。老道也不重卜﹐卽書四語云「今是辰時子報卯﹐過時之物難取討﹔爻子落下自轉旋﹐來人心事忙不了。」下批﹕「來人祈桃﹐心忙意急。」三緘驚曰「敢問道長﹐何以知吾求桃乎﹖」老道曰「卯加二點爲卵﹐圓物也﹐故知是桃。然時已冬季﹐過時之物﹐諒非所有者。又於所報之時決之﹐兼之爻子落下﹐先得幹卦﹐幹乃春气﹐春日忙忙﹐故知子心極其忙促耳。」三緘曰「道長之卜果靈。吾本爲母求桃﹐尋至此間﹐不知桃可得否﹖」老道曰「爾暫候之﹐必有二人攜得雪桃至此﹐但人每筐內只一枚耳。」三緘曰「再求道長卜吾父母之疾。」老道卜已﹐曰「爾之父母﹐本年明歲尙無礙處﹐後載難逃。」三緘曰「母先乎﹐父先乎﹖」老道曰「母先耳。」三緘曰「可有解乎﹖」老道曰「大限已定﹐如何解之﹖」三緘將銀謝後﹐果有二人攜筐而前﹐每筐一桃﹐大如鵝卵。三緘問曰「爾桃何僅一枚耶﹖」二人曰「中平者俱已售盡﹐此桃較大﹐價髙而買之無人﹐故尙存焉。」三緘於是加倍與銀﹐急急攜歸。

其母詢曰「吾兒昨夜止宿何所﹖」三緘曰「兒因求桃不得﹐宿於農家。今天訪至純陽觀中﹐始得此桃持歸奉母。」母曰「兒速剖來﹐待娘嘗之。」三緘剛剖一枚﹐母食其半﹐曰「娘不欲矣。」轉以奉父﹐父亦卻而不食。三緘謹將此桃收好﹐不敢自吞﹐恐親索時難於尋覓。是夜母忽呼曰「拿來﹐拿來。」三緘曰「母要桃乎﹖」不應。近前大呼﹐仍不應。

三緘駭﹐上榻扶之﹐已不醒人事而沒矣。三緘大哭不已﹐當呼鄰捨幫辦喪事。家一老婢曰「相公勿忙﹐老夫人鼻息如絲﹐尙未沒也。不過夜半﹐必復活之。」三緘曰「如是好好候著。」候至雞鳴﹐其母四肢微微欲動。老婢曰「夫人气將回矣。」竭力扶之。三緘遂命二三女婢同登榻上﹐相爲扶持。只聽喉中格格作響﹐響後﹐四肢運動如常。三緘連呼不輟﹐母始突睜雙目而詢曰「爾三緘耶﹖」三緘應之曰「然。」母曰「駭煞吾也。」三緘曰「母臥榻所﹐無人驚動﹐何駭之有﹖」母曰「兒來前﹐待吾一一告爾﹐可知各人生死各人了﹐若子若女不得替得絲釐。」三緘曰「母言如是於昏絕之際﹐殆有所見乎﹖」

母曰「吾在榻中正與談兒﹐忽然兩目朦朧﹐一物不見。頃刻﹐又似淸爽吾未病時﹐吾思暫出門前以視園蔬﹐殊剛出外﹐倏來二役呼吾同行。吾不肯隨﹐一扭其發﹐一執其手﹐拉至宅左﹐復以黑索加吾項間。步履稍遲﹐則執索者極力前奔﹐其項痛入骨髓。行約數里﹐至一坦道﹐行人半屬拘攣﹐前後相隨﹐有如行市﹐男男女女﹐錯雜不分。不知路去幾何﹐遠見一臺髙而且大﹐男女至此个个向臺拜舞﹐臺上黑煙如霧。俟男女皆到後﹐微風起處﹐黑霧無存﹐中現一官長森嚴可怕﹐旁有小吏按冊唱名。唱一名﹐官長以朱筆塗之﹔塗一名﹐則由臺下而去。久之﹐小吏呼吾姓氏﹐吾應之﹐官長停筆移時﹐向吾言曰﹕『爾死期尙未至也﹐可由聚陰臺左去看爲善之報﹑冥律之嚴。』吾云﹕『路徑不知。』官長卽命一紅綠眉髮面貌如雪之女婢﹐導臺左而去焉。由此道遊人甚稀﹐對面一途財人眾濟濟。吾欲詢於女婢﹐視彼默然無語﹐不敢與談。過臺不久﹐見一市鎭黑气盤旋﹐往來行人有披髮赤足者﹐有靑面獠牙者﹐吾畏甚﹐卻步不前。女婢曰﹕『勿畏﹐隨吾而入﹐自屬無妨。』入市數武﹐耳聞人聲呼救﹐哭泣如麻﹐皆在一小小室中。極目視之﹐或以叉刺﹐或以錘擊﹐或在劍樹﹐或在油鼎刀山﹐所受之刑紛然不一。駭而問曰﹕『受刑者何人﹖』女婢曰﹕『皆在陽世造惡者也。』吾見慘切如斯﹐心膽俱碎。女婢似知吾畏﹐導吾西行﹐亭臺樓榭﹐雕龍刻鳳﹐入目生輝。女婢曰﹕『是地較前奚若﹖』吾曰﹕『是地美甚﹐不似前之黑暗難堪。』女婢曰﹕『爾旣云美﹐可入室以觀其尢美者焉。』言已﹐導吾先入一室﹐室中盡屬道士﹐有老有幼﹐各著五彩仙服﹐其間品坐。吾與女婢剛立片時﹐忽來紫蓋紅旗﹐幢幡羽扇﹐迎接眾道士直入半霄。吾問女婢曰﹕『此屬何功﹐如是榮耀﹖』女婢曰﹕『此在世上人情看破﹐學習大道﹐道成而拔宅升仙者也。』吾曰﹕『拔宅升仙﹐宜僅男子﹐何以有女流耶﹖』女婢曰﹕『大道至公﹐無分男女﹔但能精習﹐俱可成之。』吾曰﹕『每一仙車﹐又胡有老翁老嫗﹖』女婢曰﹕『人能習道成眞﹐上超七祖九玄﹐同入大羅﹐享受仙福﹐不墜地獄﹐不落輪回之苦耳。』吾聞之而慨然曰﹕『惜吾老矣﹐不能入此道門。』女婢曰﹕『爾子三緘道骨珊珊﹐且正靑年﹐習道無難成道。如肯《黃庭》苦誦﹐爾他日亦仙車中之老母也﹐何用愁爲﹖』談談論論﹐又隨女婢入一宅中﹐宅有髙樓﹐樓下盡皆僧侶﹐各服袈裟一領﹐亦以仙樂迎之。吾曰﹕『此何仙也﹖』女婢曰﹕『此世上爲僧者﹐眞心一片﹐能守不二法門﹐沒後成仙﹐猶之道士也。』吾曰﹕『學道學釋﹐仙俱可成﹐不知儒道若何﹖』女婢曰﹕『可前視之。』前至一帶房廊﹐內坐文人數十輩﹐槪著衮龍繡服﹐彩色炫人﹐仙樂鳴時﹐分隊而去。女婢謂吾曰﹕『爾知之否﹐此卽儒門士也。』吾曰﹕『士有何道﹐沒享此榮﹖』女婢曰﹕『爾未見前面之旌乎﹖有書孝子部﹐悌弟部﹐忠臣信友等部者﹐所以各依其類而去之。』吾曰﹕『三教𨿽別﹐成仙則同﹐柰何世人不肯精習耳﹐甚有入儒而鄙釋﹐入釋而鄙道﹐安知三教一體﹐皆成仙之階級哉﹗』女婢曰﹕『爾不愧仙子之母﹐頗有穎悟。』吾曰﹕『吾不過揣其情理﹐三教之道其實毫不知也﹐玆者承得女姑導吾﹐四下往觀﹐地獄天堂﹐俱爲目睹﹐感恩不淺矣。但未問女姑在聚陰臺職居何神﹐所司何事﹖』女婢曰﹕『吾乃司善神祗﹐凡陽世好善者來玆﹐吾卽導至西方以享極樂。』吾曰﹕『司惡可有神乎﹖』女婢曰﹕『司惡而得惡鬼者﹐牛首夜叉也。』吾欲再爲究問﹐女婢倏然疾聲曰﹕『爾可歸矣。』因此一驚而醒﹐自今思及﹐若吾生乎爲惡﹐聚陰臺遇鬼時﹐已入羣鬼隊內墜落地獄矣﹐焉肯遣彼女婢﹐導至善境﹐而問仙問神如是乎﹖然司善神祗所言兒有道骨﹐願兒他日成道﹐俾爾九玄七祖﹐同坐仙車﹐娘之望也。」三緘唯唯而退。

第二十四回

仙緣莊夢友談道盤澗谷有怪爲鄰

三緘聞得母言﹐暗將聚陰臺天臺地獄之事常常思及﹐已知人生如夢﹐富貴功名無異花開﹐片時凋謝﹐學道之念﹐不覺勃然。紫霞知之﹐謂復禮子曰「吾見三緘自隱居盤澗﹐道心絲毫不動﹐因下陰府與冥王商議﹐提伊母魂來至聚陰臺﹐一睹上天榮華﹑地獄苦況﹐俾彼回陽後悉談一徧。三緘聞得﹐自爾勃發道心﹐今果然矣。但彼念內敞抱疑惑﹐爾可提伊入夢﹐與之講論道旨﹐以堅入道之志焉。」復禮子謹領師命﹐下得塵世﹐化一大第﹐名曰「仙緣莊」﹐俟三緘夜下臥﹐魂提莊內﹐以好引入道門。

是時﹐三緘父母疾已如失﹐三緘暗暗欣喜﹐自不必言。爰命家人備辦香帛性醴﹐卽拜天地神聖以酬默佑之恩。將恩酬余﹐天色已晚﹐入得室內﹐與父母閒談數語﹐自覺神倦不堪。其父見而憐曰「吾兒侍奉湯藥﹐時日甚久﹐精力耗極﹐幸吾與爾母康彊若昔﹐兒於今夜宜早早宿之。」三緘曰「侍父母安寢後﹐兒臥未晚。」言𨿽如是﹐神倦難支。父母促之再三﹐而彼始臥焉﹐頃已入夢矣。

復禮子以一綫靈光﹐化爲赤衣小童﹐手持柬帖﹐竟投三緘宅舍。三緘夢魂似在宅外遊玩﹐赤衣童子見而揖之。三緘曰「小子何來﹖」赤衣曰「特奉主人命﹐來邀相公去的﹐柬帖在此﹐入目自知C」三緘接帖在手﹐視其名諱﹐乃「七竅」二字﹐驚曰「七竅何至斯耶﹖我已徧訪數年﹐音無信渺﹐不料今日忽然持柬相招﹐但不知此去途程﹐遠近若何。」因詢赤衣曰「爾主人七竅耶﹖」赤衣曰「然。」三緘曰「今在何地﹖」赤衣曰「吾主訪君不遇﹐遊至都下﹐會及梁公子﹐始知相公日前發配遼陽罪滿回鄕﹐選得盤澗谷而家之。吾主獲此確信﹐急急由都至此﹐卜宅於純陽觀之東偏﹐莊名『仙緣』﹐以其與盤澗谷較近﹐不時而可晤相公也。玆者喬居已妥﹐恐相公不知﹐特命吾持柬前來﹐導至莊中以慰渴想。囑見相公後﹐卽便促行﹐云吾家主人佇立以俟。」三緘曰「如是﹐待吾歸告父母。」赤衣曰「宜速告之﹐吾候相公於門外。」三緘轉入宅內﹐稟告畢﹐卽出莊門﹐隨赤衣小童繞道而去。

路途中﹐三緘詢曰「爾主在家﹐所作何事﹖」赤衣曰「吾主而今看破塵緣﹐日日靜誦《黃庭》﹐以煉仙天大道﹐一切世事毫不與焉。」三緘曰「爾主志有所定矣﹐吾猶孤陋寡聞﹐一藝未習﹐不知若何而後可。」赤衣曰「相公年富力彊﹐正是煉道之日。」三緘曰「無有良朋參考元機﹐道從何習﹖」赤衣曰「吾主喬居是地﹐相近貴莊﹐早晚間彼此來往﹐可以常晤﹐學道不有切磋乎﹖」三緘曰「爾言固是﹐恐爾主以吾爲不才而棄之。」赤衣曰「吾主言及公子﹐如天星髙曜﹐難以仰攀。自聞址居﹐不戀裏閭﹐喬遷以就﹐其平日之思君可知矣﹐何有棄之之說哉﹗」三緘曰「聽爾言詞﹐開吾胸臆弗少﹐眞不愧髙人所使也。」相談相論﹐意合情投﹐信步而行﹐不知途奔何所。

翹首望去﹐一日髙懸。三緘曰「云影中萬瓦鱗鱗﹐紅垣外露者﹐是何地也﹖」赤衣笑曰「相公曾買桃於此﹐何意忘卻﹖」三緘訝曰「是乃純陽觀耶﹖吾前來玆﹐以在平原﹐今胡髙聳如是﹖」赤衣曰「前者相公意在索桃﹐視於無心﹐𨿽髙猶下﹔今日相公無事﹐睹之有意﹐故下亦髙。」三緘曰「爾主府宅﹐其在觀之前乎﹖」赤衣曰「觀左耳。」三緘曰「觀左下面﹐似有小溪旋爾﹐是耶﹖否耶﹖」赤衣曰「相公至自知之。」頃由觀左直下﹐果一小溪橫亙﹐泉水潺潺。

走過橋梁﹐見一艸亭﹐矗立於千竿之內。三緘曰「是亭也﹐不識誰家逸士所築﹖」赤衣曰「此卽吾主悟道所在﹐故號其亭爲『悟道亭』﹐亭上一額曰『魚躍鳶飛』。」三緘曰「眞幽人室也。」

復行數武﹐大第在望。赤衣曰「相公稍駐行旌﹐待吾入報主人﹐然後迎君玉趾。」言已入第。不逾片刻﹐出而迓曰「知主久候矣﹐請相公速入。」三緘由重門直進﹐兩旁長廊一帶垂楊覆繞。主人立於廊下﹐見三緘至﹐迎入西軒﹐軒內筵已設西。二人挽手入席﹐暢飲壺觴。

酒過三巡﹐復禮子假作七竅聲曰「程途千里﹐徧訪吾兄﹐所恨相會無期﹐不意今玆仙風吹至﹐慰吾飲渴之想。特備薄酌﹐一洗風塵。」三緘謙遜曰「弟也因兄名而訪兄迹﹐亦弗辭天水人山﹐柰幾易春秋﹐竟無仙緣以晤仙子﹐柰何幸於仙緣莊內得睹仙顏乎﹗」七竅曰「仁兄近年所爲何道﹖」三緘曰「聽兄一問﹐不覺汗顏矣。」七竅曰「諒是胎息久育﹐不久可以拔宅而升。」三緘曰「一生碌碌﹐兄所談者﹐弟不過徒得耳聞﹐祈吾兄弗吝指陳﹐弟願學之。」七竅曰「兄果未入道乎﹖俟宴罷時﹐同入悟道亭中與兄講論一二。」三緘諾。

無何酒肴飲畢﹐竟上悟道亭。亭外竹影搖靑﹐梧蔭映綠﹐淸幽不異仙府﹐三緘心甚羨之。七竅暗窺三緘果有慕道之念﹐於是由淺而引之﹐曰「三緘兄以習道爲難乎﹖蓋習道無難﹐得正軌而入之爲難﹔得正軌無難﹐得正軌而有恆之爲難也。」三緘曰「七竅師兄事何人﹐入道如此其易﹖」七竅曰「師教固不可無﹐尢貴能自得師焉。」三緘曰「聞兄之言﹐習道若易﹐兄其略爲指點﹐開弟茅塞﹐倘得寸進﹐所賜良多。」七竅曰「心不淸兮物欲擾﹐內神困憋難生巧﹔心淸神凝固子精﹐由玆上達道自好。」三緘曰「道中有煉气之說乎﹖」七竅曰「第一要務在乎此也。」三緘曰「气又如何煉之﹖」七竅曰「煉气凝神大有功﹐每從呼吸以相通﹔要效天地自然處﹐旁迕用力不相同。」三緘曰「吾聞煉气要下丹田﹐其信然歟﹖」七竅曰「不但此也。丹田之下有三關﹐能過三關別有天﹔尾閭曲折層層上﹐直到昆侖大洞前。」三緘曰「又聞煉道絕欲爲先﹐固精第一﹐是如此道﹐不幾無夫妻子母之說乎﹖」七竅曰「古來成道有童眞﹐夫妻二字不相親﹔亦有夫妻成大道﹐若盡童眞滅盡倫。」三緘曰「聽兄所言﹐道固易學﹐柰吾父母尙在﹐忍拋棄而入深山哉﹖」七竅曰「拋離父母入山深﹐人倫大道缺一門﹔卽在家底皆可習﹐總怕幾人不用心。」三緘曰「如正煉道﹐父母呼之﹐不答非孝﹐答之非道﹐當何以處此﹖」七竅曰「隨時隨地皆可習﹐只在一心不離剔﹔如形外面使人知﹐尙未深明道之的。」三緘曰「習道之形﹐到底如何樣耶﹖」七竅曰「用功時節徑功夫﹐𨿽然本有視如無﹔若使人人知我有﹐皆非正軌是旁敷。」

三緘聞到此﹐似有會悟﹐曰「要如是做耳。」七竅曰「不如是﹐不如不做也。」三緘得此頂門一鍼﹐已曉入道之法﹐啞然自笑。七竅曰「道中妙趣少人知﹐得解人來便得之﹔手舞足蹈原何故﹐正是《黃庭》得意時。」三緘頻頻點首﹐向七竅拜舞不已﹐曰「若非吾兄招飲貴莊﹐吾必終身立於道外。他日道若能成﹐兄卽吾師也。」七竅曰「何敢當師﹐但願賢弟胎嬰早結﹐拔宅仙升耳。」因見三緘樂道之志已堅﹐遂於夢魂中送之歸裏。三緘且前且卻﹐依依不捨。七竅曰「吾喬居於此﹐與兄甚近﹐晤自易之。今欲畱兄消閒數日﹐又恐堂上悵望倚閭﹐不然卽此聚首一生﹐其心猶未足也。」言畢﹐拱手而別。

三緘一步一回顧﹐至不見七竅形影﹐然後歸莊。甫入莊門﹐爲犬吠數聲﹐一驚而醒。仙緣莊之情景﹐宛在目中﹔七竅兄之言談﹐猶在耳畔。急急披衣下榻﹐細將所傳反復思維﹐已有三分會意。自是日在家內﹐常常習之。

靈宅子默會得知﹐欲阻三緘入道之路﹐柰無有如總眞童子之法力而聽爲運用者﹐眉上現愁﹐乘雲空際﹐極目四顧﹐天靑一片﹐絕少行雲。剛欲播轉雲頭﹐忽有毒龍眞人飄飄而至。靈宅子遙而呼曰「眞人何往﹖」毒龍曰「閒遊四境﹐以遣愁腸耳。」轉詢靈宅子曰「眞人又何往﹖」靈宅子曰「吾亦無事而閒遊者也。」毒龍曰「如是雲頭一別﹐吾將行矣。」靈宅子曰「眞人至敝洞消閒一日﹐可乎﹖」毒龍曰「恐入仙洞﹐又多煩擾。」靈宅子曰「眞人何必拘此。」遂執其手﹐並云而行。

及至洞中﹐煮石爲黍以款之。席間閒談﹐言及紫霞闡道一事﹐毒龍拍案怒曰「紫霞野道﹐恃伊仙法無敵﹐虛無子一道未成﹐喪吾部類良多﹐言之令人痛恨。」靈宅子曰「眞人不思復此仇乎﹖」毒龍曰「久欲復之﹐柰不得其機耳。」靈宅子曰「今有其機矣。」毒龍曰「如何﹖」靈宅子曰「紫霞命復禮子夢傳三緘大道﹐三緘稍得指點﹐在家學習。眞人欲復前仇﹐何不化一道裝者流﹐求與三緘爲鄰﹐乘機阻其學道之志。」毒龍曰「倘不能阻﹐又將如何﹖」靈宅子曰「眞人現出原神﹐一口吞之﹐有胡不可﹗」毒龍曰「此策固妙﹐但恐道祖見罪﹐難逃《太極圖》中。」靈宅子曰「道祖仁慈﹐若見罪時﹐吾率羣眞力保。」毒龍曰「如此﹐吾約老蝦﹑老蚌﹑老蛟﹐化作一家眷屬﹐求三緘地土爲室﹐早晚以非道惑之。如能見惑於吾﹐吾必投其所尙﹔如不能惑﹐吾聲不饒彼焉。」靈宅子聽言大喜﹐命守洞童子另治黃粱仙釀﹐爲毒龍祖餞。毒龍飲罷﹐告別靈宅﹐忙到東海約及羣精。羣精聞之﹐無不欣喜。

蚌有一女﹐詢母言曰「兒聞三緘系虛無子一轉﹐仙根仙骨﹐妖部皆思惑彼﹐以盜元陽。母旣許從毒龍迷惑三緘﹐兒亦願隨化作女嬌。如三緘戀色﹐百般獻媚﹐以求其寵﹐庶兒升仙之路指日可望矣。」老蚌曰「兒言極是﹐可隨吾行。」一時海霧紛騰﹐海云雜起﹐羣精離了海岸﹐爭先恐後﹐競投盤澗谷中。毒龍﹑蛟﹑蝦乘雲疾速﹐不久已至。老蚌母女雲頭緩緩﹐亦向盤澗而來。

將近谷口﹐前面雲頭立一道姑﹐笑容可掬﹐詢於老蚌母女曰「仙姑何往﹖」老蚌曰「在洞無事﹐特遊四境以賞奇觀。仙姑何名﹐不在洞府﹐來此阻吾雲頭﹐有何計議耶﹖」道姑曰「吾蚌屬也﹐道號霞英子。」老蚌笑曰「如是﹐爾我同類﹐敢問爾被誰度脫得以仙升﹖」霞英曰「前歲三緘訪友求道遊至海角﹐有水精欲加毒害﹐吾化老叟常常護持﹐紫霞眞人嘉吾護道有功﹐奏封仙品﹐脫去水族軀殼。至今逍遙天上快樂無窮﹐且得紫霞爲師﹐日日訓吾道旨。可知護持大道﹐能升仙職﹔如害大道﹐其罪難逭。吾也念爾母女與吾同類﹐故來阻爾去路﹐毋助毒龍爲虐﹐以害三緘。況三緘旣肩闡道大任﹐諸眞諸聖羣相維持﹐如可害之﹐早已收於山精水怪矣﹐何待今日。毒龍之爲靈宅所使者﹐不知靈宅曾受紫霞呵斥﹐今急欲奪闡道之任耳。前命總眞童子與復禮子斗於半天﹐道祖知之﹐收回八卦臺前﹐命守胎津地界。斥彼時尙未到﹐濫出泥丸。夫總眞童子千變萬化﹐尙不能傲此闡道之旨﹐矧眞類成精哉﹖」

老蚌聞言﹐顧謂其女曰「聽霞英言﹐不如退歸東海。」蚌女曰「霞英鬼頭﹐以甜言抵吾娘母﹐恐將吾娘母駭退﹐而彼投盤澗矣。吾娘母不願護道﹐倘三緘入吾色界﹐成仙在指顧之間﹐其徑不更捷乎﹖吾勸霞英休得多言﹐吾將去矣。」言罷﹐口吐妖風﹐洋洋去矣。

其母見女已去﹐亦將妖風驅動﹐速速如箭﹐直向盤澗而墜焉。

霞英子曰「忠言逆耳﹐難挽所向之心。不獨世人如斯﹐水怪亦然﹗」嘆息良久﹐雲頭扭轉﹐退歸洞府﹐報與師知。

羣精齊至盤澗﹐斂迹潛形﹐惟毒龍眞人化一道士﹐常於三緘宅外或去或來﹐使彼知之﹐以爲入門地步。他日﹐三緘功煉暇時﹐倚門外望﹐見一位道者去來無停。盼之已久﹐乃暗計曰「自那夜夢得良明﹐傳一二入道法門﹐卽朝夕煉修﹐頗有進境。然亦有不精悉處﹐如再得一友明而指之﹐則入道更不見難。但是地村野鄙俗﹐不以財气是戀﹐卽以酒色爲懷﹐全無習道者流合志同方。𨿽欲借助於他山﹐而其人已渺﹐由是而功無可進﹐不亦虛度日月乎﹖吾於此深爲之慮﹐不意有是道者突如其來﹐其或無假以緣﹐而爲哥道助焉﹐未可知也。」三緘有此一番猜度﹐因於次日假遊溪上以待之。

剛立溪岸﹐道士果急遽而至﹐揖三緘而詢之曰「先生莫非雅號三緘者乎﹖」三緘驚曰「爾何知吾賤號﹖」道士曰「前者訪道四方﹐偶至聚仙觀中得晤七竅﹐兼見兄臺筆迹。七竅尋君弗遇﹐時時嗟嘆不已﹐吾故知君雅號焉。」三緘曰「兄臺道號安在﹖」道士曰「鄙號江淸。」三緘曰「一聞雅號﹐知能淸心寡欲﹐入道深深矣。」道士曰「道中之事﹐不過稍知一二﹐講道之說﹐則吾尙不敢耳。」三緘曰「吾兄家居何所﹖」道士曰「家住渭水﹐喬遷貴地﹐未得片址棲身﹐故碌碌忙忙﹐時往來於是溪之上。」三緘曰「家口幾何﹖」道士曰「四五人耳。」三緘曰「四五人口﹐所居尙易貸之。」道士曰「以人口四五﹐何地不可居住﹐但人非同類﹐入目甚厭其煩。倘得如兄臺以爲鄰﹐則煉道不無長益。」三緘曰「道兄不嫌地陋﹐吾宅之左有空室數間﹐兄去望之﹐如其可貯金玉﹐並不索賃資也。」道士曰「若然﹐不必另尋他所矣。」

遂隨三緘入室一顧﹐顧已而言曰「是室幽深﹐正堪習道。」三緘曰「兄旣喜玆陋室﹐可卽喬居。」道士曰「盛承顧盼﹐吾且別去﹐將家眷呼來﹐不煩仁兄久候於此。」三緘歸﹐倚門暗視﹐果見道士攜四五家眷﹐遷於空室之中。三緘喜﹐以爲得此佳鄰﹐道有上達矣。

第二十五回

蚌女精花中獻媚江淸道元外談情

毒龍眞人統領妖屬﹐自居三緘空室﹐不時獨到三緘宅中﹐饋送美酒珍饈以及仙果之類。三緘曰「累承厚貺﹐何日酬兄﹖」道士曰「蒙兄賜宅﹐得與爲鄰﹐深荷另眼相看﹐敬主之儀﹐不過稍展一二。兄而言酬﹐是愧我也。弟久欲恭書艸函﹐請兄過捨閒談數日﹐柰家具尙未運畢﹐家人碌碌﹐室裏紛紛﹐故不敢屈兄以盡賓主之禮。」三緘曰「兄太多情﹐俟喬遷停妥﹐弟自親臨一賀。」道士遜謝不已﹐然將所饋呈獻後告辭竟去﹐未嘗久畱。往往來來﹐數月有餘﹐並不與三緘談及道中一事。

三緘常望來舍﹐求彼指示﹐忽於一月之久﹐不見饋送﹐人影俱無。三緘暗思﹕「江淸道士豈嫌吾室湫隘而另遷別地耶﹐抑頻來饋送吾未嘗酬答而不悅耶﹖不然何以嘗來常往﹐其情甚稔﹐至今而棄我如遺乎﹖」暗暗使人探之﹐又見晨午炊煙﹐家人時種園蔬於戶外。三緘疑之曰「是必有故而遠遊﹐未可知也。」自此望之愈奢﹐而道士音信愈渺。三緘禁不住心中願望﹐遂沽果品曁雞魚等物﹐命家人先達江淸道士宅中﹐然後整頓衣冠緩緩而至。剛行至半﹐道士迎著三緘笑曰「吾疏一月敬主之儀﹐以弟前此所居尙有賃資未楚﹐吾於咸陽友人處借貸以償﹐無如友人復商諸友﹐故遲之又久﹐始如數而歸A不覺與兄睽違竟月餘矣。」三緘曰「吾見兄久未光臨敝宅﹐恐兄怪弟不道﹐相絕乃爾。不意以賃資小數﹐異地奔馳﹐伺不先商於吾﹐而受此一番跋涉也﹖」言談之際﹐已至宅外﹐瞥見房廊屋宇﹐煥然一新﹐三緘暗驚不已。道士似知其意﹐因言曰「愚弟雅好修潔﹐每賃一地﹐必將屋宇粉飾﹐然後居之﹐其素性如是也。」三緘入宅﹐左右環顧﹐廳堂臺榭﹐件件華美﹐迥異乎前﹐心甚懷疑而不便問。

道士呼茗獻已﹐席設西廊﹐廊外亞字欄桿﹐五色俱備﹐欄桿以內盆花滿布﹐種有百餘。賓主坐於筵中﹐連呈十數品肴﹐饌名多不識﹐而且酒甜若蜜﹐气勝於蘭﹐兼之花風時繞席前﹐鼻息吸呼﹐馥入肺腑。一賓一主正酣飲時﹐道士突爲家人所呼﹐入內而去。三緘酒興已濃﹐乘主進室﹐園中散步﹐團團轉折﹐竟入花叢中。一花臺以石爲之﹐所鎸人物等形畢極精巧。臺上花枝茂密﹐幹粗而肥﹐枝上之花燦爛如斗﹐顏色嬌好﹐可奪繪工。

其間蛺蝶雙雙﹐遊蜂隊隊﹐時而咀嚼不已﹐時而飛舞不停。三緘意曠神怡﹐盡情賞玩。

轉過臺右﹐聞得紫棠樹下疏疏有聲﹐向前視之﹐乃一女嬌﹐衣服淡紅﹐美艷絕世。見三緘而凝睇﹐目不轉睛﹐時帶笑容﹐而以紅巾塞口。三緘知爲道士內眷﹐速退入席。此女遙從花枝之內﹐手語三緘。三緘佯爲不知﹐未一矚目。此女不捨﹐急蹴至席後﹐復將花瓣拋於首上。三緘厭其擾﹐離席左行。斜接欄桿有一小樓﹐三緘梯上樓頭以避此女。推窗下望﹐蕉梧密密﹐無殊綠天。望之未久﹐覺得項上騷癢﹐以手拂之﹐花枝也。掉面回顧﹐前女拈花微笑而立焉。三緘駭急欲下樓﹐女子牽衣不釋。三緘怒目言曰「女子宜隱閨門﹐以守貞操﹐胡得猖狂乃爾。倘爲家長知覺﹐豈不羞愧欲死﹖爾卽愧死﹐是懷春之誤﹐不亦將吾連累﹐無顏見爾家長耶﹖」女子聞言而笑曰「郎君妙齡待聘﹐久欲求凰﹐妾亦年幼無家﹐常懷得鳳。睹君才貌﹐與妾容顏﹐何無紫薇之配芙蓉乎﹖」三緘曰「毋須糾纏﹐各宜自愛。」女子曰「爾如許妾姻緣﹐妾卽釋爾﹔如其不許﹐妾卽死也不準爾下樓。」三緘誑之曰「如是待吾歸稟髙堂﹐倩媒說合﹐乃爲正道。邪緣若此﹐吾斷不從。」女子曰「妾出心甘﹐郎出情願﹐何邪緣之有﹖」三緘久被纏擾﹐甚屬無柰﹐左思右想﹐暗將所牽之衣脫去﹐急下樓頭。女子曰「郎旣以衣爲憑﹐勝過紅庚多矣。妾之交質﹐在郎手中。」三緘聽言而視之﹐手腕上佩一金鐲﹐怒去而擲諸女子之前﹐仍歸席所。

道士候其坐已而言曰「吾候兄已久﹐兄何所之﹖」三緘曰「自兄入內﹐獨坐無聊﹐徧視名花﹐眞如海市蜃樓﹐美不勝收也。」道士曰「野花數種﹐何足掛齒﹖」三緘曰「石臺之上燦爛如斗者﹐此爲何花﹖」道士曰「富貴花也。」三緘曰「花名富貴﹐繁華似之﹐直足令人賞玩不置。」道士曰「兄如欲此﹐弟願割愛送兄。」三緘曰「吾不過愛其鮮妍耳﹐敢以兄臺所植而奪之哉﹗」道士曰「花臺中面﹐此種甚夥﹐吾命僕人另種一盆﹐舁送兄宅﹐以資玩賞﹐不亦可乎﹖」三緘口𨿽推托﹐心實甚喜﹐道士若已知覺﹐卽命家僕擇其美艷者和泥挖來﹐種之盆中。無何宴罷﹐三緘辭別﹐道士不許﹐務畱止宿一宵。三緘恐被女子所纏﹐以父母懸望爲辭。道士遂不敢畱﹐送至半途而返。

三緘歸宅﹐昏定後入榻臥之﹐思及江淸所居本屬陋室﹐今忽化爲華麗﹐應是道中法術﹐不然修砌臺榭﹐何易易乃爾。一夜在榻﹐思之不已。

毒龍送歸三緘後﹐詢於蚌女曰「吾托故入室﹐爾媚之否﹖」蚌女曰「妾見彼園中散步﹐因於花叢媚獻百般﹐彼以羨之慕之﹐又從而深卻之。至相逼在小樓之中﹐妾以爲得盜元陽在乎此矣﹐殊妾牽彼衣﹐而彼脫衣竟去﹐空費賤妾一番飛揚。」毒龍曰「彼心正大﹐女色尙不能惑﹐又將如何﹖」老蛟曰「不如讓吾以供一飽。」老蚌曰「不可造次﹐徐徐圖之。」蚌女曰「毒龍眞人欲送彼以盆花﹐妾寄靈光於花心﹐日日獻媚﹐彼豈心如鐵石﹐絲毫不動耶﹖況三緘之母久欲與彼求配﹐得紫霞三請月老﹐挫折良緣﹐意淫﹑宅女﹑麼姑所化後身﹐皆無辜而斃。三緘不識﹐以爲無福消受佳人。妾托花心入彼室中﹐媚之不從﹐又從而媚其父母。彼父母見吾服事誠懇﹐必以爲媳。

三緘孝子﹐安肯違背親命乎﹖待三緘與吾配合﹐誓不把元陽盜盡﹐以置彼於死地﹐妾不休也。」龍毒曰「此策大妙﹐事不容緩﹐明日速送盆花。」次早﹐毒龍眞人爲三緘父母另辦數色禮儀﹐一同盆花﹐親送至宅。三緘迎入﹐肴款江淸。自江淸辭歸﹐三緘置花於書齋之外細細玩賞﹐其色愈添紫艷﹐更甚道士園中。

他日午後﹐三緘不堪納悶﹐意欲賞花遣愁。剛至書齋﹐香風散溢﹐三緘心忽開爽﹐急急逞步來至花前。盤桓數周﹐將欲歸室﹐突然花心之內﹐現出前日女嬌﹐手攜紅巾﹐身服綠襖﹐緩將蓮步提出﹐立於盆弦。腰細如拳﹐迎風欲墜﹐忙忙伸出玉手﹐抓著三緘之肩。一時蘭麝燻心﹐三緘幾爲所迷﹐轉而思之﹐此必花妖﹐力推而出。蚌女亦不追逐﹐獨坐書齋。三緘駭﹐奔告乃母。其母入視﹐蚌女下拜曰「妾也願事兒母以終身﹐祈母見納。」母曰「無媒爲證﹐豈正偶哉﹖」蚌女曰「吾母之兒以衣爲憑﹐妾以金鐲子之交質已久﹐恨不認妾﹐老父老母怒罵頻頻﹐妾無柰何﹐偸身而至﹐懇祈吾母收畱兒身﹐兒自孝思不匱也。」母見其言詞哀婉﹐扶之起。蚌女遂入廚內執烹飪事﹐凡父母所欲﹐無不如心。二老得此事奉之誠﹐不勝喜悅﹐久則忘其爲外來女也。母於是常勸三緘納以爲媳。三緘此際已知道士非怪卽妖﹐驟將是女絕之﹐必遭毒害﹐只得推諸異日﹐緩作良圖。

無如蚌女不時哭泣﹐累向母哀。母心憐甚﹐呼三緘而責之曰「爲娘一生﹐僅育吾兒﹐兒若不娶﹐兒之後不幾無嗣以續祖宗血食乎﹖況父母選配四方﹐未能如意﹐今兒媳從天降﹐而且賢淑無比﹐代兒盡孝﹐此女不配﹐娘實不甘。」三緘欲爲言明﹐恐母受駭﹐不得已而暫爲允焉。蚌女又向母言曰「爾子𨿽允﹐乃推托詞也。吾母不如驅之與兒完配。」母諾。次日﹐燃點香炬﹐呼三緘至﹐彊與此女完婚。三緘無可如何﹐勉遵母命。完配後每每外宿﹐任此女百般調情﹐毫不一動其心。蚌女恨甚﹐復向老母且談且訴。母曰「驅兒完配﹐母固能爲﹐而牀第之間﹐母又何能驅之﹖兒其緩待﹐自如水之浸木﹐久則任受也。」蚌女聽言﹐惟日日中饋勤操﹐以俟三緘墜入色界。

一日﹐老蚌暗計﹕「吾女此去月餘未歸﹐大約與三緘成其夫婦矣。且將花片化作妝奩﹐去彼家中看吾兒究竟何若。」遂命老蛟﹑老蝦化爲僕屬﹐己身化爲老母﹐乘一巾車竟入三緘之家﹐將妝奩一一排設﹐請出三緘父母﹐斂衽言曰「吾女求鳳數年﹐一無所就﹐孰意令郎至捨﹐二人暗裏交質﹐何莫非天假良緣。然自來府中與令郎成親後﹐妝奩一槪毫未送之。今日吉辰﹐特具些須之物﹐舁送至府﹐祈親翁親母毋嫌淡薄焉。」三緘父母喜曰「有勞親母多費心機。」老蚌曰「吾女安在﹖」三緘母曰「在廚烹鮮去矣。」移時宴設﹐老母飲畢﹐呼其女出﹐諄諄訓曰「兒在此善事翁姑﹐無違夫子﹐吾不比他人之母﹐將女姑息﹐若有不是﹐親母須力責之。」蚌女咽嗚不已。

老蚌曰「誰人女兒不適夫家﹐兒毋悲泣﹐攺日自命家僕接爾歸寧。」蚌女聞言至斯﹐其悲愈甚。老蚌曰「兒翁姑賢乎﹖」蚌女曰「賢。」兒夫賢乎﹖」蚌女曰「賢而不賢。」老蚌曰「賢則賢矣﹐賢又不賢﹐吾甚不解。」蚌女附耳數語﹐老蚌曰「不賢二字是如此﹐兒善誘之﹐自然入彀。」言已別去。

蚌女送母門外﹐乘車而歸。

時值初夏﹐老蚌與毒龍商議﹐接三緘夫婦歸寧。巾車來庭﹐三緘意欲不去﹐早被老母一番呵斥。三緘迫於母命﹐乃與蚌女同坐車中﹐蚌女嬌而無力﹐常將身體偎傍三緘懷內﹐三緘任之。

及到門外﹐蚌女下車先入﹐江淸道士迎三緘於左廊。稍歇片時﹐堂上炬影輝煌﹐道士遂請三緘與同蚌女參拜宗祖﹐並及老蚌。

拜畢﹐任導入東軒﹐香茗獻余﹐肴饌已設。道士推三緘於首座﹐殷懃勸飲。

酒逾三盞﹐道士曰「承兄不鄙﹐賜以住宅﹐又結朱陳﹐但吾妹不識人情﹐家母未嘗深教﹐三緘兄旣聯姻婭﹐宜見諒焉。」三緘曰「以兄臺待弟之仁﹐與令妹才貌之美﹐成此佳偶﹐要皆天定。然弟心心在道﹐冀以童眞而拔宅﹐兄臺別有所教﹐弟無不從﹐若欲泄吾子精﹐以效鸞房﹐斷然弗許。」道士曰「爾煉道﹐吾亦煉道。聽爾煉道之言﹐則道字誤人﹐洵爲不淺。」三緘曰「大道焉能誤人乎﹖」道士曰「一言元道﹐必絕人道以習之﹐假使人人皆絕人道﹐天地無生之理也。爾言元爲大道﹐吾則鄙爲非道焉。」三緘曰「兄言何謂也﹖」道士怒目曰「如兄臺迷於元道深矣﹐棄舍妹而宿﹐不與同﹐立異矯情﹐甚爲吾所不齒。」言罷﹐勝气而入﹐商於老蚌曰「三緘入道心眞牢不可破﹐不如苦畱彼宿﹐乘機吞噬﹐以免蠱惑之勞。」老蛟從旁贊曰「此計髙妙﹐不可泄也。」

恰遇正心子雲頭訪察﹐慧目俯視﹐見三緘宅左黑气凝結﹐按下雲頭﹐問及當方﹐乃知毒龍爲害﹐忙回洞府﹐稟之紫霞。

紫霞曰「毒龍法力極髙﹐兼有蛟﹑蝦﹑老蚌相助﹐如不往救﹐三緘危矣。」正心子曰「救之如何﹖」紫霞曰「師命爾曁復禮子﹑誠意子﹐各執法寶﹐隱身毒龍宅內。如見毒龍欲吞三緘﹐復禮子以伏龍寶塔擊之﹐急拋正性寶帳﹐將三緘籠著﹐免爲羣妖所害。爾等輪流與戰﹐師自來助焉。」三子領命﹐各執寶器﹐同墜宅內﹐眞言念動﹐迷卻妖目﹐常常護定三緘。

三緘見江淸道士言不投機﹐起而告辭。蛟﹑蝦化爲老叟﹐苦苦畱宿。三緘於此如坐鍼氈﹐剛思逃歸之計﹐又被毒龍呵气迷天﹐雨似傾盆。三緘見不能歸﹐東軒獨坐。忽然一時昏黑﹐梁上響亮﹐仰首望去﹐乃一巨蟒﹐張牙舞爪而來。三緘見之﹐魂飛天外。復禮子擊以寶塔﹐毒龍將頭縮轉﹐化爲三首六臂與之戰於半空。正心子恐傷三緘﹐忙以正性寶帳拋下。老蚌來奪此帳﹐正心子以降心杵擊之。一時老蛟﹑老蚌﹑老蝦﹑蚌女與正心子﹑誠意子亦戰空中。復禮子戰毒龍不過﹐紫霞大顯仙法﹐呼集雷公﹑雷母﹐同擊毒龍。毒龍口吐白光﹐橫隔天半。紫霞急噓淸气﹐將白光沖爲兩段。復禮子與雷公﹑雷母從淸气直入﹐毒龍化作黑煙一道﹐竟投气海而潛。紫霞見毒龍入了气海﹐雲頭一指﹐復禮子直追老蛟。老蛟知不能敵﹐化爲黑霧﹐老蝦化爲紅霧﹐老蚌母女化爲紫霧﹐如投江之石墜入東海。

紫霞於是命正心子揭去寶帳﹐放出三緘。三緘舉目視之﹐仍在陋室﹐江淸道士渺無人迹﹐花木臺榭一槪全無。啞然良久﹐歸告父母﹐父母亦爲之咋舌焉。三緘自此﹐外來道士絕意不交矣。

紫霞視諸妖所墜之區﹐駕動祥光竟投東海。龍王聞報迎入﹐言曰「眞人駕至﹐未能焚香遠迎﹐有罪多多。但不知以不易臨海之身﹐今日辱臨﹐何所訓誨﹖」紫霞曰「羣仙闡道﹐推及吾躬﹐吾命虛無子肩此巨任﹐三界共知。」未審龍宮胡以遣老蛟﹑老蝦﹑老蚌﹑蚌女﹐爲毒龍所統﹐欲吞三緘。如龍宮諸仙有何不服﹐且同吾去面奏上帝﹐以決曲直焉。」龍王曰「眞人息怒﹐待吾查之。」鯉學士查已﹐奏曰「海內蛟﹑蚌皆恪守王儀﹐未敢擅出海濱﹐以背王命。玆助毒龍爲虐者﹐乃海角外之老蛟﹑老蝦﹑老蚌也。」紫霞曰「如是﹐毒龍不遵﹐吾自剿除。至於羣精﹐祈龍宮興兵往討。」龍王曰「眞人之命﹐敢有不遵﹐吾速興兵一一討之。」紫霞聞言﹐遂辭龍君﹐竟回仙府。

第二十六回

討毒龍西方請佛誅水怪東海興兵

紫霞回得仙府﹐招聚諸弟子曰「毒龍眞人久歸正孰﹐已列道祖門下。虛無子脫胎三緘﹐三界皆知﹐未審彼被何仙竦思﹐欲將三緘吞噬﹐又逞道法﹐與吾弟子力斗雲頭。吾甚恨之﹐誓必剿除﹐以爲異日之阻道者鑑。然吾除及此怪﹐不令諸眞得知﹐必有議吾毒待妖部﹐而以吾爲不仁者。玆命爾弟子﹐髙插聚仙旗於八卦臺前﹐待羣眞齊集﹐將毒龍爲害一一言明﹐然後討之。如諸眞能助吾者﹐以護道例待﹔不助吾者﹐以阻道例待焉。」諸弟子領得此命﹐遂以聚仙旗髙插臺前。

但見旗尖隨風飄蕩﹐金鈴響後﹐四面聚起雲霞﹐各洞童兒報知諸眞﹐盡皆倉倉皇皇乘雲而至﹐排立八卦臺下。彼此相詢﹐不知招聚羣仙所爲何來。

立候移時﹐紫霞身登臺中﹐拱手言曰「眾眞勞矣。弟也不才﹐僭登此座﹐不過暫列於諸眞之上﹐其實有以請教於諸眞者。」諸眞拱手同聲﹐詢曰「紫霞眞人招聚吾等﹐有何計議﹐願聞其詳。」紫霞曰「前承諸眞以闡道一任﹐俾吾肩之﹐吾命虛無子臨凡﹐亦屬羣仙許可。琢磨至今﹐始知姦道毒龍眞人統及蛟﹑蝦﹑老蚌等妖﹖設計吞噬。弟命復禮子﹑正心子﹑誠意子往護三緘﹐彼不惟不斂迹潛形﹐膽敢持戈相鬥﹐非吾驅以法力﹐三緘之躬不保矣﹐大道何由而闡乎﹖吾誓必討此毒龍﹐以戒來者。諸眞以爲何如﹖」淸虛﹑淩虛﹑碧虛﹑云衣﹑雪衣﹑霞衣皆起而言曰「闡道至重﹐毒龍不畏天律﹐理應討之。但不知討彼何時﹐吾等願助其力。」紫霞曰「毒龍以气海爲窟﹐吾思明日晨刻﹐師興問罪﹐直入气海焉。」諸眞曰「如是明晨齊集﹐共討此妖。」計議已定﹐臺上金鐘三響﹐羣眞散去。

紫霞囑咐弟子各帶法寶﹐候至晨光照耀﹐羣仙畢集﹐云車駕動﹐齊向气海而投。紫霞將撤水仙旗向海繞之﹐海水立涸。

毒龍潛身無地﹐甫出海岸﹐被復禮子以伏龍寶杵當頭擊下﹐毒龍措手不及﹐轉投法海。紫霞急駕祥光﹐同羣眞隨後追來﹐仍以撤水旗繞之。殊知法海乃源頭活水﹐眾水從此化生﹐撤水仙旗繞之不竭。紫霞顧謂羣眞曰「撤水仙旗不能治及法海﹐毒龍潛伏在內﹐如何討之﹖」淩虛曰「吾葫蘆內煉就三萬六千入水神鍼﹐傾在海心﹐毒龍必出。」紫霞喜曰「有是寶器﹐火速傾之。」淩虛入命﹐頃刻間海水翻波﹐毒龍爲神鍼所刺﹐遂出法海﹐大聲吼曰「紫霞野道﹐吾前藏气海﹐爾以仙旗將水撤幹﹐吾不能潛身﹐因而轉入法海﹐是畏爾甚矣。爾復追逐至此﹐是欲與吾試試髙下也﹐吾豈眞畏爾乎﹖」紫霞曰「要試髙下﹐有何難哉﹗然不申明罪狀﹐則師出無名。」言猶未已﹐毒龍厲聲曰「爾所言討吾者﹐吾亦知之。不知吾欲吞噬三緘﹐皆以羞爾停道不闡也。紫霞曰「闡道有時﹐何可造次﹐爾以停道不闡咎吾﹐是爾彊辯之辭。如甘受罰則可﹐否則以違背天律論。」毒龍曰「吾無他錯﹐罰從何加﹖」正心子見毒龍不降﹐忿將照心磨拋去。只聽一聲雷震﹐火光直繞毒龍。毒龍手執五彩花囊﹐向上一拋﹐照心磨墜入囊內。誠意子見得﹐忙以洗心劍拋來﹐萬道霞光憑空而下﹐毒龍亦以花囊盛之。復禮子曰「二大寶器都已失卻﹐爾等且退﹐看吾誅此老妖。」毒龍笑曰「來﹐來﹐吾不畏爾。」復禮子不答﹐以鉆心寶銼擲去﹐又爲毒龍花囊所收。二子呆立﹐無策可施。

紫霞曰「毒龍猖獗如斯﹐誰去降伏﹖」淩虛曰「待吾收之。」言已﹐飛身而至﹐手持撐天如意﹐向毒龍吼曰「爾阻闡道之路﹐是傲天命也。應押斬仙臺前﹐去爾首領。念爾異物修煉﹐功夫不易﹐須速向紫霞認罪﹐了卻此件風波。不然﹐吾將如意壓爾於陰山地面﹐永不能復入人道矣。」毒龍曰「道爲天下所公﹐其非紫霞一人之道也。闡道一事﹐凡仙可任﹐亦不獨紫霞能任之也。紫霞縱彼弟子停道不闡﹐以負命論﹐其罪甚大﹐蔑以復加。吾卽吞噬三緘﹐理應吞噬。吞噬後另遣仙眞﹐化身闡之﹐亦未爲晚爾。淩虛不靜守洞府﹐安想淸閒﹐來此戰鬥場中﹐敢與毒龍眞人一試法力乎﹖」淩虛曰「吾以好言相勸﹐反出惡言回吾﹐看吾如意仙寶不爾容也。」遂將如意四方磨動﹐霞光迷露﹐火焰逼人。毒龍剛起妖風﹐早被如意壓下﹐忙以花囊繞去﹐如意化作金光一綫﹐滚入其中。

淸虛見失如意﹐急執靈根寶塔﹐向毒龍頂上拋之﹐恰似山嶽崩來﹐無處躲閃。毒龍大叫一聲﹕「吾命休矣﹗」殊意將壓至首﹐以花囊亂繞﹐寶塔又入其中。碧虛驚曰「毒龍一孽物修成﹐手中何寶﹐如此厲害﹖」暗將醒心玉鏡拋入空際。毒龍不知何寶響亮﹐翹首望之﹐天半日橫一長虹﹐搖搖欲墜。毒龍不知何寶﹐亦以花囊繞去﹐醒心玉鏡金光一道﹐入囊如前。云衣子以洗心一巾﹐雪衣子以穩心銅錘﹐霞衣子以居心金劍﹐一並拋入天空﹐無限金光﹐同雷火齊下。毒龍不徐不疾﹐接以花囊﹐諸寶如石投江﹐一一收入。羣眞駭甚﹐束手觀望。毒龍笑曰「再有倒天被地的寶物﹐只管拋來﹐吾這囊兒槪爲收之。」紫霞曰「吾等暫退﹐明日與爾再決勝負焉。」毒龍曰「如此讓爾一宵。」

紫霞與諸仙眞各駕祥雲﹐退於八卦臺前﹐向諸眞言曰「毒龍孽道﹐槪將仙眞法器收入囊中﹐藐視一切﹐但不知所持花囊﹐系何仙之物﹖」淩虛曰「吾見老怪持此異寶﹐常放佛光﹐仙中必無﹐諒是佛門所遺﹐故爾厲害如是。」紫霞曰「是寶有於毒龍﹐深害大道﹐淩虛眞人可到西天訪之。」淩虛諾﹐離了八卦臺﹐直到西天朝拜佛祖。文佛詢曰「淩虛眞人不在仙府﹐來吾竺國﹐必有所求。」淩虛曰「紫霞任肩闡道﹐現阻於毒龍眞人﹐羣仙往討﹐諸般法器爲一花囊收之。吾見是囊常有佛光﹐不識遺於何佛﹐故來竺爾﹐祈佛祖查收此寶﹐以擒毒龍。倘得大道闡明﹐亦釋氏之餘恩。」佛祖聽言﹐入定片刻﹐告於淩虛曰「是乃無爲佛安闡習道所遺﹐爾當向無爲宮中拜請一往。」

淩虛聞說﹐拜辭佛祖﹐竟到無爲宮﹐稽首言曰「紫霞領道祖法旨﹐命虛無子臨凡脫化﹐號曰三緘。忽被毒龍眞人化爲俗道﹐統及蛛光蚌女﹐迷之以色。三緘不墜色界﹐毒龍陡起吞噬之心。紫霞救出三緘﹐問罪毒龍。毒龍忌憚毫無﹐與紫霞諸眞云端大戰。未審所執何寶﹐諸眞法器皆墜其中。弟子徧查羣仙﹐無是靈物﹐方遊竺國﹐稽首牟尼。牟尼入定﹐查得此物乃無爲佛祖所遺﹐因之指示前來﹐懇請佛祖臨塵收玆孽障。」佛祖曰「善哉﹐善哉﹗善者不來惡者來。待吾持得禪杖去﹐收卻毒龍入我懷。」偈畢而問淩虛曰「眞人前去﹐排就陰雲大陣﹐吾從陣左而入﹐隱於其中﹐以收毒龍。」淩虛領命﹐祥光播轉﹐竟回八卦臺中﹐告之紫霞。

紫霞與諸眞等重至法海﹐頃將陰雲大陣密密排成。毒龍眞人統得豹頭道士﹑虎頭道士﹑鳳頭道士﹑蛇頭道士﹑狗頭諸道士﹐各執仙刀仙戟﹐威風凜凜﹐排列波間。紫霞眞人手執撐天見性鐘﹐立於陣外﹐大呼之曰「吾今布一陣門﹐爾敢敵否﹖」毒龍未及回言﹐狗頭道士手執亂心迷入劍﹐疾聲答曰「小小陣兒﹐有何難破。」將身一扭﹐打入陣門。其內黑如漆膠﹐莫分路徑﹐埋首亂撞﹐力已疲矣。瞥見南北角上一綫幽光﹐潛形其間﹐尙未安妥﹐已被看陣童兒所見﹐笑曰「陣中犬子何自來玆﹐被吾擒之﹐以俟發落。」狗頭駭﹐偸身而走。無何雷聲震動﹐恍如天崩地裂﹐狗頭幾無躲處﹐四面狂奔。看陣童兒見彼奔馳力竭﹐口吐紅光一綫﹐持索以待。狗頭道士卽向紅光透露處﹐飛奔而來﹐不知已入童兒索圈之內﹐忿然曰「誰在陣中暗使圈套﹖」童子曰「爾自入此﹐怪得何人﹖」狗頭曰「暗擒大將﹐不算爲很﹐如釋吾出於靑天白日之下以力擒獲﹐方謂能軍。」童子曰「吾卽釋爾﹐二次如被擒著﹐又有何詞﹖」狗頭曰「任爾食肉寢皮﹐絕無異說。」童子甫將項索解下﹐狗頭得釋﹐鼠竄而逃。童子恨其姦﹐復吐白光一綫﹐於陣之左角﹐躬身大便以俟之。

狗頭在陣盤旋已久﹐腹中饑甚﹐無由覓食﹐東馳西奔﹐竟向日光而投。鼻息呼吸間﹐肴饌之气沁入肺腑﹐尋香近視﹐大便也。狗頭不勝欣喜﹐埋首飽餐。童子笑近身旁﹐以手扭其兩耳﹐狗頭且食且言曰「誰與吾頑﹖」童子笑曰「身稱道士﹐尙食大便耶﹖」狗頭曰「而今學道﹐原有食臭一則﹐吾餐大便﹐卽煉食臭之功也。」童子曰「食臭豈食大便乎﹖」狗頭曰「學道人一言食臭﹐其便何分大小﹖如富貴之家肯與結緣﹐牛便亦樂吞耳。」童子曰「此道之所以壞於爾輩也。」狗頭哀乞釋手曰「童子先生饒吾一著﹐他日相晤﹐自感爾情。」童子曰「吾且問爾﹐毒龍眞人此次統何仙眞﹐前來破陣﹖」狗頭曰「吾不言﹐言之恐爾駭死矣。」童子曰「爾如言明﹐吾暗放爾出陣焉。」狗頭曰「爾毋誑吾也。」童子曰「決不誑汝。」狗頭曰「如此爾且大著膽兒﹐待吾一一言之。第一仙人豹頭道士﹐第二仙人虎頭道士﹐第三仙人鳳頭道士﹐第四第五仙人蛇頭﹑虫頭道士﹐至於第六金仙﹐卽屬吾躬﹐號曰狗頭道士。」童子曰「胡以豹頭名之﹖」狗頭曰「得人錢銀﹐誑之入道﹐使彼抱頭憂气﹐故曰豹頭。」童子曰「何名虎頭﹖」狗頭曰「誘爾結緣﹐食人無厭之謂也。」童子曰「鳳頭﹑蛇頭﹑虫頭﹐又何謂哉﹖」狗頭曰「鳳頭嘴利﹐能講玄話迷人﹔蛇頭善騙人財﹐爾如捕之﹐最扳得快﹔虫頭至蠢﹐是玄也學﹐非玄也學﹐只要髻兒立起﹐做个道士﹐其實與夢虫無異焉。」童子曰「各名皆有取義﹐狗頭二字﹐其義何居﹖」狗頭曰「吾前在充很山爲王﹐帳下狗頭兒最眾也﹐被豹頭道士勸入玄徑﹐以此故名。」童子曰「爾已說明﹐隨吾來出此陣。」狗頭曰「爾快釋手﹐如再扭著吾耳﹐出得陣時﹐六根怕不全矣。」童子曰「不扭定爾耳﹐安知陣中之門乎﹖」狗頭護痛而隨之行。童子稟知紫霞﹐監於陣底。

毒龍眞人見狗頭道士入陣無影﹐飛身上前。淩虛﹑碧虛接入陣內﹐引至陣角之左﹐無爲佛禪杖一拋﹐化作五爪金龍﹐緊將毒龍抓著。佛祖用手擒來﹐吞於身內﹐當以花囊付與紫霞﹐回宮而去。紫霞取出諸眞法器﹐一一給還﹐至豹頭﹑虎頭諸道士﹐盡爲陰風陣雷火所誅。紫霞見諸妖已喪﹐率領羣眞回洞﹐煮黃粱仙釀以款之。

正舉叵螺之杯﹐忽見海云直起天半。紫霞曰「是必龍者興兵以討老蛟等怪也﹐還冀諸眞同到海島觀陣﹐如龍宮士卒不勝﹐亦宜力助一臂焉。」洞諸眞唯唯而退。

是時龍王下旨﹐命大口將軍連江爲帥﹐率及鱗甲三百六十屬﹐共討老蛟。劍戟如林﹐旌旗密布﹐羣向海角浩浩蕩蕩而來。

老蝦得知﹐忙報老蛟曰「龍君倒旨﹐興起海兵百萬來討吾等﹐已將海西角外四面圍著﹐如何禦之﹖」老蛟曰「不妨﹐待吾身坐蛟宮﹐計議對敵之策。」升坐後﹐先傳老蝦而謂之曰「前者爲毒龍所害﹐阻道未克﹐彼身已被佛祖收之。今龍君起兵問罪於吾﹐吾遣蛟子蛟孫與之對敵﹐爾家孫子甚夥﹐亦偕吾去﹐共同對壘﹐與大口連將軍決一死戰焉。」老蝦曰「如勝則美﹐倘若不勝﹐將如之何﹖」老蛟曰「無非死於連將軍之手耳。」老蝦曰「如是則老蚌安然無事矣。論前此老蚌母女先設色界﹐以害三緘﹐值玆急難已臨﹐何不俾彼蚌嫂蚌妹﹐蚌媳蚌女﹐蚌家眷屬一同對敵﹐以助爾我威風乎﹖」老蛟曰「爾言亦是。」遂傳老蚌入宮﹐命彼湊陣。老蚌曰「吾家盡屬女子﹐如何能敵雄兵﹖尙祈蛟王曲爲見諒。」老蝦曰「爾言差矣。中外之邦﹐有女兒立帝﹐以女爲士爲卒﹐治國數百載﹐無敢侮之。吾水國中老蚌所統﹐亦何異是。況此際陽衰陰盛﹐女兵更甚於男﹐胡言女流不能講武﹖」老蛟曰「老蝦之言甚善。老蚌遂歸統爾蚌家女子﹐來宮聽調﹐不得有違。」

老蚌出得蛟宮﹐詈曰「老蝦多嘴﹐信不誣也。」老蝦曰「人人恨我嘴多﹐若不嘴多﹐安有今日之禍。」老蛟曰「老蝦﹐被爾一言﹐亦爲吾用。爾可調爾子孫﹐速速來玆。」老蝦曰「蛟王今日只派蛟﹑蝦二股兵丁﹐因我一言﹐派及老蛟。蛟﹑蝦相合﹐仍是二股。蝦兵蝦將﹐祈王免之。」老蛟曰「正在禦敵之際﹐如何可免﹖」老蝦曰「吾之祈免者﹐非吾臨難不前﹐以若子若孫﹐一時難於調爾。」老蛟曰「如何﹖」老蝦曰「吾生平酷愛多嘴﹐子孫輩尢而效之﹐而今已在四方多嘴去矣。」老蛟怒曰「曩者毒龍相邀﹐吾不去時﹐爾將言語左簽右奪﹐今而禍臨眉睫﹐爾反推諉如斯。士卒與吾束此多嘴之人﹐獻於連大將軍﹐以請前罪。」老蝦駭退數武﹐曰「莫忙莫忙﹐吾卽回宮調之。」

第二十七回

戰蛟王連江失計收蚌女烏澤復仇

老蝦歸﹐將子孫調齊﹐來在蛟宮聽用。蛟王升坐查點﹐老蝦子孫个个手執鐵鉗﹐額上頂刀一柄。蛟王曰「兵丁要有雄威﹐不執劍則持戟﹐爾蝦宮士卒﹐乃執鉗頂刀﹐其殆欲與連江當火頭軍乎﹖」老蝦曰「吾家子孫善使兩鉗﹐不怕爾飛天漢子﹐被鉗夾著﹐以頭一觸﹐立刻喪亡。」蛟王曰「旣有如是威風﹐且與吾蛟子蛟孫試試武事。」老蝦卽命鐵臂大蝦與蛟子斗。蛟子剛欲舉手﹐而鐵臂蝦倒於地中﹐跳躍難起。蛟王曰「爾之士卒風捲卽僕﹐如何能敵海兵﹖」老蝦曰「吾子孫手足𨿽多﹐瘦弱之極﹐所以易僕。」蛟王點首曰「無怪世之謙言弱者﹐輒曰蝦將蝦兵。」老蝦曰「誠如王言﹐吾屬只可爲後隊矣。」蛟王曰「誰當前隊﹖」老蝦曰「老蚌可耳。」老蚌曰「吾家槪系女流﹐被爾刁及蛟王﹐聽其調用足矣﹐何可當夫前隊。」老蝦曰「爾子孫軀殼最大﹐而且善於開闔﹐與世之善用藤牌者無異﹐以爲前隊﹐擋彼鋒銳﹐劍戟不能傷。鏖戰多時﹐後隊突來﹐乘其憋而攻之﹐必獲大勝。」蛟王曰「此計甚妙。」遂調老蚌爲前隊﹐排列以待。

連江兵至﹐遙見海角旌旗蔽日﹐劍戟如林﹐卽令海兵周圍紮住﹐前營後哨﹐密密嚴查﹐不準水妖漏网逃去。營壘紮畢﹐連將軍登颿茼魽A傳蟹虎﹑蟹豹﹑蟹狼﹑蟹彪四將﹐來至中營﹐曰「明日五更﹐命爾四將各領人馬﹐左右分隊﹐一由海岸向東﹐抄蛟營之右﹔一由海岸向西﹐抄蛟營之左。以連珠炮響爲號﹐進兵剿殺。」四蟹得令而退。又傳鯉魁﹑鯉雄曰「爾二將各領兵一隊﹐由海岸西去﹐直到島嶼之上﹐紮營二座。如連珠炮響時﹐以半隊守營﹐以半隊截殺蛟妖退路。」二將得令﹐退出中營。帥令復下﹐調鯨吞﹑鯨吸二大將軍﹐囑曰「明晨起兵攻打老蛟﹐命爾二將爲前部﹐隨帶連珠號炮﹐如抵老蛟營腳﹐接連放之。」復調黃旗總統黃丙﹑黃寅﹑黃丁三將入營﹐曰「明早攻打蛟營﹐爾三將統爾兵丁爲三隊﹐再調烏家將士烏乾﹑烏坤﹐統領烏旗兵爲二隊﹐其餘靑白赤旗兵將畱守營寨焉。」分調停妥﹐帥營中鼉鼓初擂﹐諸營將士飽餐戰飯﹐二擂各持軍器﹐三擂炮聲一震﹐耀武揚威﹐分隊並進。

老蛟見海兵如蟻﹐四面來攻﹐將蛟部子孫四面迎敵。蝦部分爲二隊﹐以截島嶼之兵。蚌家娘行爲前部先鋒﹐髙插鮮紅旗幟﹐上書「娘子軍」三大字﹐微風飄蕩﹐儼似春日桃花。蟹部隊伍紛紛﹐各繞東西而至。娘子軍亦分東西兩路敵之。正酣戰間﹐東隊蚌女珠光口噴紅珠一粒﹐吹入天半﹐愈墜愈大﹐俟墜下時﹐火光逼人﹐焰烈難近。蟹彪﹑蟹虎不能久戰﹐避入石穴。

西隊蚌女珠英口吐一粒黑珠﹐墜下塵來﹐徧地煙生火出﹐蟹狼﹑蟹豹須眉皆失。追奔數十里﹐亦入石穴而潛。連江聞報四蟹失利﹐連珠炮響﹐各營士卒一擁殺入。蛟兵奮勇爭先﹐鯉魁﹑鯉雄勢不能支﹐逃入海內﹔鯨吞﹑鯨吸均被殺敗﹐倒旗飛奔。

其時﹐連江營中只有黃旗﹑烏旗尙紮陣角。蛟王令下﹐命珠光蚌女去破黃旗兵。珠光得命﹐謂珠英曰「吾領士卒去破黃旗兵時﹐烏旗軍必來夾攻﹐爾可偃旗息鼓﹐潛於島側﹐待烏旗兵到﹐乘勢截殺﹐可獲全勝焉。」商議已定﹐直向黃旗陣內殺來。黃丙出陣迎敵﹐力怯敗去。黃寅執戟接戰﹐將欲敗矣﹐黃丁手持飛雪寶刀﹐奔出陣外﹐指定珠光曰「未出閨門的丫結醜女﹐敢與丁爺一戰乎﹖」珠光笑曰「黃皮瘦骨﹐身矮而小﹐恰似海八狗兒﹐豈要與仙子鬥法耶﹖」黃丁曰「小丫結﹐爾恃骨在外面﹐不能傷及爾軀﹐今日遇著丁爺﹐偏有收爾法術。」珠光曰「爾有何法﹐任爾施出﹐吾不畏之。」黃丁緩緩在懷取一海鶴﹐向珠光拋去。此鶴嘴尖而利﹐珠光俱傷其體﹐忙閉兩殼。鶴亦畏嘴被珠光相夾﹐退後立於珠光之旁。珠光恐爲黃丁所擒﹐兩殼剛張﹐鶴又旋至。相待甚久﹐珠光乘其不意﹐開殼噴珠﹐鶴睹火光直衝霄漢。黃丁見得﹐大聲呼曰「好厲害。」遂偕黃寅﹑黃丙向水而逃。烏旗兵擊鼓催陣﹐來救黃旗﹐又被珠英阻定去路。烏幹昆仲與珠英蚌女戰於海濱﹐珠英口吐黑珠﹐煙迷四面﹐兼之煙中生火﹐烈焰彌天﹐烏旗兵盡皆爛額焦頭﹐紛然散去。

連江見二旗大敗﹐退歸中營。二女叫罵營前﹐不堪入耳。

連江但命士卒營門緊閉﹐弗準出戰。蚌女姊妹只得撤兵而還。

連江卽日修表﹐命水母速回龍宮而奏。龍君展而開之﹐曰「臣連江自領士卒以討老蛟﹐海西角外嚴設重兵﹐深慮該部暗逃﹐貽害不小﹐陰謀密計﹐無非欲入蛟窟﹐擒蛟王﹐誅及蛟子蛟孫﹐不畱餘孽。惇料今日晨刻興兵﹐老蛟四面接攻﹐我師敗績。望龍君另遣能將﹐速速前來﹐破此蛟妖﹐以淸四海。飛表奏聞﹐祈宥臣不死之罪。」龍君閱畢﹐大驚曰「孽蛟久泊海角﹐僭稱王號﹐吾未深究者﹐純以慈仁待之也。玆以烏合之眾﹐敢逆王師。若不剿除﹐終害水國。然海內能將業已遣發﹐連江表中另遣之說﹐如何計議﹖」正在龍宮心懷憂戚﹐烏澤丞相入而奏曰「水國能將﹐如鯨吞﹑鯨吸﹐絕無敵手﹐尙且爲彼所敗﹐他將可知。依臣愚見﹐一面遣鱸家將士﹐統及魴氏子孫﹐同到連江營中以壯軍勢外﹐修書柬去請鱷氏兄弟﹐興兵前來。蛟王聞鱷氏之名﹐必敗下風﹐獻降表焉。」

龍君曰「鱷氏兄弟固稱海中名將﹐然居心甚毒﹐恐將老蛟敗後﹐另起異見﹐覬覦水國﹐又如之何﹖」烏澤曰「鱷氏之素所尙者﹐珠玉也。君以重寶買其心﹐自然徳王而不仇王矣。」龍君聞奏﹐慮一人之識見有未到﹐復傳赤鯉學士酌議而行。赤鯉來宮朝見畢﹐龍君以買賄鱷氏之言商之﹐赤鯉曰「鱷氏兄弟乃化外彊寇﹐事不可共也。如一共事﹐則戀吾財寶﹐不時相索﹐予則喜﹐弗予則怒﹐必枝生節外﹐俾吾國無寧日﹐不若老蛟尙有仁心。」龍君曰「鱷氏旣不可驅使﹐老蛟如是猖獗﹐若何退之﹖」赤鯉曰「今日之戰﹐皆爲紫霞眞人闡道而起﹐值此海兵大敗﹐可命烏澤入紫霞洞府求彼一助。老蛟孽畜﹐安敵仙兵﹖」龍君喜曰「赤鯉學士眞大才也。」遂命烏澤往告紫霞。

烏澤領旨﹐拜辭下殿。赤鯉謂之曰「烏丞相此去紫霞洞中好好哀懇﹐倘得仙兵來助﹐蛟宮可破﹐蛟王可誅矣。但爾乘雲天半﹐不可島上觀兵﹐如其不信吾言﹐被蛟營擒著﹐搬兵仙洞須絕口不提﹐不然丞相此去﹐恐難再入龍宮。」烏澤曰「赤鯉學士休以烏氏爲悶頭龜也。事到臨頭﹐當縮首時吾首自縮﹐以故一生所遇﹐無甚大禍焉。」赤鯉曰「吾見爾頭小腹大﹐行路最笨﹐深爲爾慮﹐不料竟有此妙也。」烏澤曰「吾之縮頭法﹐原本妙不可言﹐柰傳諸世人﹐總無有能效者。」言已﹐袍袖一展﹐直上云車。

剛到海島峯頭﹐正值連江與蛟王大戰。烏澤立在雲際﹐觀望不捨。珠光仰視島峯之上﹐黑雲冉冉﹐不動而凝﹐心知其中有妖觀陣﹐暗乘海露衝入云內﹐詢曰「何處老魅﹐偸觀陣勢﹖」烏澤曰「吾乃海島遊仙﹐閒遊至此﹐遇見對壘海岸﹐因而停雲相勢耳。」珠光曰「觀爾雲頭獨立﹐怒形於面﹐其心必有不平。爾休誑吾﹐可實言之。」烏澤曰「吾無他故﹐將何言乎﹖」珠光曰「爾必龍宮來人﹐探其消息者也。待吾擒去﹐以見蛟王。」烏澤剛欲逃走﹐早被珠光一手擒著﹐扭歸營寨﹐捆見老蛟﹐被烏澤巧辯釋之。珠光遇於營外﹐偸視烏澤﹐怒气勃勃﹐復又扭回本營﹐老蚌以繩束而弔拷﹐烏澤受了無數鞭撲﹐乃哀之曰「吾名烏澤﹐因洞中無事﹐天外閒遊。蛟王旣已無仇於我而釋之矣﹐爾又何苦拷弔如斯。倘異日落吾手內﹐此仇不報﹐實不甘心。」老蚌曰「吾欲釋爾﹐恐爾爲龍宮所使﹐搬弄仙兵。」烏澤曰「吾素居島外﹐自仙道修成﹐未服管轄於龍君﹐爾何疑之甚也﹖」珠英在側﹐見其慘切可憐﹐亦於老蚌前祈情釋放。珠光曰「吾見此老形容﹐常常外望﹐似有急切而恨不能脫身者。若屬龍宮所遣﹐在紫霞洞內祈仙助陣﹐則吾類無孑遺矣。吾妹何以外面之哀情﹐而不思其內之毒念乎﹖」烏澤是時計無所出﹐又迫於身負王命﹐哀乞無靈﹐不得已而現出原形﹐將頭緊縮﹐掀之不動﹐麾之不行。士卒稟於老蚌﹐老蚌笑曰「可扛至市鎭﹐售與藥室中﹐煮之爲膠﹐療人疾苦。」珠光曰「有此大龜熔膠售世﹐甚於千百小龜也。」烏澤頭在腹內﹐答曰「龜可成膠﹐傳之已久﹐人人皆識。至於蚌肉淸火﹐吾必傳出﹐俾世之多火者﹐搜盡其肉而食之。如爾十年老蚌﹐熬膏以治火目﹐一點卽明﹐亦同傳於世焉。」言及此﹐旁一女將吼曰「老龜所言﹐宜有分別﹐不然醫人火目﹐必累我石家子孫。」烏澤曰「女將何名﹖」女子曰「妾石姓﹐名決明﹐蚌氏之遠房耳。」烏澤曰「爾乃治目之良藥也﹐卽不分別﹐人皆知之。」老蚌曰「老龜多嘴﹐慵與之談。力士與吾打入土牢監之﹐待將連江擒來﹐再作區處。」力士得令﹐遂監烏澤於土牢。

是夜﹐珠光﹑老蚌爲蛟王所命去劫連江大營﹐珠英獨守營中暗自思曰「四海龍君﹐乃敕封上天﹐以管轄水族者﹐老蛟爲化外之孽﹐前助毒龍以害三緘。夫毒龍乃佛祖無爲習道安禪時所制。倏而逃出﹐大道修成﹐法力無邊﹐倘被收伏﹐吾輩有何法力抗阻龍兵﹖倘天仙來助﹐勢必昆崗失火﹐玉石俱焚矣。

吾觀烏澤必屬龍宮貴宦﹐乘以夜靜﹐試去恬以甜言。如果系水國臣僚﹐竊意釋彼歸﹐他日老蛟被擒﹐吾身庶有生。」獨至土牢﹐詢曰「烏大人安否﹖」烏澤伸出首來﹐見是珠英﹐忙忙縮入。珠英曰「吾今夜至此者﹐非有毒念﹐特爲釋爾也。爾將首伸出﹐好與爾言。」烏澤曰「爾言眞耶﹖可盟一誓。」珠英曰「如懷假意﹐死無厝所。」烏澤聞誓﹐仍化人形﹐與珠英同坐牢內。珠英低聲詢曰「大人系受龍奉何職﹖」烏澤曰「爾誓已盟﹐吾爲爾告。吾乃龍宮丞相﹐宮王旨意﹐向紫霞仙洞以求救援﹐不意偶爾疏虞﹐被珠光所擒﹐受下無窮挫辱。天兵一到﹐必掃類而誅。」珠英曰「妾欲釋君﹐君將何以處妾﹖」烏澤曰「老夫季子尙未有偶﹐爾如釋放吾出﹐仙兵搬到﹐破卻蛟王﹐吾奏龍君赦爾無辜﹐納爲吾媳。」珠英曰「爲媳固非所望﹐得保殘軀足矣。」烏澤曰「爾快釋吾﹐吾不負爾。」珠英遂將烏澤放出﹐待以厚筵。

烏澤飽餐﹐乘雲而去﹐來到紫震洞府﹐悉訴其由。紫霞率領門人﹐駕動祥光﹐頃到海角。停雲俯視﹐見連江營寨已爲蛟王所劫﹐忙命復禮子﹑虛靈子﹑靈昧子各執仙寶﹐暗墜雲頭。

其時﹐連江幾被蛟王擒著﹐正在窮追之際﹐復禮子以撐天如意當頭擊下﹐老蛟鮮血直噴﹐死於陣前。虛靈子提綱挈領﹐布下有條羅网﹐羣妖皆爲擒之。無名者釋之﹐惟將老蝦﹑老蚌﹑珠光﹑珠英﹐束捆交與連江。

連江拜辭紫霞曁復禮諸子﹐率領士卒﹐奏凱回宮。龍君升殿﹐晉封烏澤以國公之爵﹐加連江爲平妖治怪奮勇安瀾大將軍。

誥封後﹐連江帶上老蝦﹑老蚌﹑珠光二女﹐奏請龍君發落。龍君審詢叛逆情由﹐蝦﹑蚌皆答以毒龍﹑老蛟勢迫乃躬﹐不得已而任其調用之語。龍君未下斷詞﹐旨命國公詳審議奏。

烏澤帶回府內﹐審詢老蝦曰「爾家蝦將蝦兵﹐武事一無所能﹐何敢叛逆水國﹖」老蝦叩首泣曰「老蛟勢迫﹐不得不然。」烏澤曰「此時爾胡不奏聞龍君乎﹖」老蝦曰「老蛟子孫凶惡異常﹐而且阻定四隅﹐水國從何而入﹖」烏澤曰「爾𨿽彊辯﹐情有可原﹐若以國法論之﹐不將爾爲湯蝦﹐必以爾爲鹽蝦矣。念爾勢迫二字﹐吾奏龍君﹐俾爾得以生還。」老蝦聽言﹐叩首不已。老蚌見老蝦有此生路﹐遂向烏澤哀曰「烏國公如釋娘母歸洞﹐願於每歲進珠一粒﹐以爲大人壽。」烏澤怒曰「爾吾仇也﹐與吾弔在西廊﹐明日再詢。」

第二十八回

白鹿洞雪中三顧黃粱夢榻上重逢

次日﹐烏澤升座﹐將珠光娘母帶至大堂跪下﹐拍案罵曰「爾母女原受管轄於龍君﹐爲何烏合老蛟﹐叛逆水國。無容別議﹐可付斬妖臺碎段身軀﹐以爲後之叛道者鑑。」老蚌曰「吾娘母皆系女流﹐本爲老蛟勢迫受害﹐望國公原諒。」烏澤曰「旣系老蛟勢迫而然﹐何吾觀望雲頭﹐珠光丫結膽敢衝入﹐擒獻老蛟。老蛟被吾飾詞﹐原情釋放﹐珠光復行扭返﹐束其手足﹐弔拷營房。吾於此時苦楚受盡﹐哀憐萬狀﹐爾竟置若罔聞。吾無如何﹐只得現出原形﹐憑爾處治﹐爾反以惡言戲謔﹐監入土牢。幸國公乃上天星宿臨凡﹐不應死於爾手﹐爲珠英救出。吾奏龍君﹐珠英救得國中大臣﹐罪赦萬死。至爾母女﹐刀斧手與吾押赴斬妖臺﹐候旨斬決。」刀斧手聽得鈞旨﹐遂將母女押去﹐跪於臺中。

烏澤入宮﹐縷晰復奏。龍君下旨一道﹐國公捧出宣讀云「蝦精原屬水國之臣﹐突爲老蛟勢迫同逆﹐然水國士卒﹐彼未傷及一人﹐顯見身服老蛟而心仍歸於龍主﹐罪在可赦。若蚌婦珠光﹐以女流而迫從老蛟﹐叛逆龍宮﹐朕所不咎﹐何以烏澤奉旨求救﹐輒敢監之土牢﹐是明與老蛟同謀叛逆無疑矣﹐應付斬妖臺立決無詞。至於珠英釋放國臣有功﹐欽賜宮花妝奩﹐與烏澤次子烏霖拜爲夫婦。朕豈厚於老蝦以及珠英哉﹐當賞則賞﹐恩有由施﹔當誅則誅﹐罰所不宥。水國諸臣﹐一體同遵﹐以爲鑑哉可也。」旨意宣畢﹐三聲炮響﹐珠光母女首冒紅光。烏澤復旨回府﹐卽發彩輿﹐親迎珠英與子完配﹐龍宮僚屬紛紛拜賀﹐幾屬水國樂部﹐無不各奏其能。一時裊裊淸音﹐達於府外。

紫霞得知﹐亦命復禮子賀之。龍君聞有仙子辱臨水國﹐忙命大臣請入龍宮﹐款以禦宴。酒逾三盞﹐龍君曰「今承眾仙解釋此厄﹐恩施水國多矣。」復禮子曰「龍宮遭此戰鬥﹐皆爲闡道所致。他日大道闡明﹐亦君賜焉。」龍君曰「三緘仙子爲毒龍害後﹐而今所造何功﹖」復禮子曰「今在家庭奉彼父母﹐時習淸心寡欲進門功夫耳。」龍君曰「爾師當有以進之﹐俾彼大道速成﹐闡諸人世。」復禮子曰「吾師自有引誘之法﹐特未明言於吾輩也。」龍君曰「紫霞老仙爲此大道﹐辛勤費盡﹐卽吾水國稍竭其力﹐分所當然。但吾五子龍賓桀驁不馴﹐如三緘大道得時﹐願拜門下。有煩仙子早將此意達於仙師。」復禮子曰「龍君旨意﹐敢不承之。」言已﹐辭謝出宮。

龍君送至殿前﹐叮嚀數語而別。

復禮子回到宮中﹐拜見紫霞﹐將龍君所托言詞詳細以告。

紫霞曰「三緘首步功夫﹐已在將得未得之際。師命正心子前去盤澗谷左﹐化一洞府﹐命爾化一老道﹐居處其內﹐以引三緘入洞﹐必待彼誠求不已﹐然後爲之指示焉。」正心子領得師命﹐墜下塵世﹐大顯仙法﹐頃將洞府化成。復命後﹐紫霞傳復禮子而告之曰「以道傳人﹐必要得諸心而應諸手﹐不可潦艸塞責﹐俾學者由於疑似而道難成。」復禮子曰「倘三緘得吾指示而不能任受﹐又將如何﹖」紫霞曰「隨機引誘﹐不拘一定﹐方使學者易入耳。」復禮子曰「師言謹記。特恐傳道差有悖謬﹐望師正之。」紫霞曰「師自不時來洞一考。」復禮子拜別紫霞﹐駕動祥光﹐竟入洞府。住居數日﹐未見三緘影形﹐轉而思之﹐引導無人﹐彼胡到此。遂將眞言念動﹐以喚當方。當方至﹐拜舞洞前﹐曰「仙子傳宣﹐有何見教﹖」復禮子曰「呼爾無別﹐因命奉吾師﹐道傳三緘﹐一時難於相晤。爾能設計引彼來玆﹐自於他年加升官級。」當方得令﹐化一道士﹐時向三緘莊外執杖閒遊。三緘視之已熟﹐恐如江淸故事﹐未敢與彼交談。當方見其格格不入﹐計無所施﹐日夜思維﹐忽然想到毒龍前害三緘﹐先以道士誘之﹐所以化吾道士而彼不一問。且待明日化作鄰翁持柬去請﹐然後導彼遊至洞中﹐則吾千斤擔兒庶可釋也。但是柬請三緘﹐理應設筵以待﹐吾在此地冷淡不堪﹐財帛又無﹐筵如何設﹖不免往祈仙子賜吾一筵﹐一則以款三緘﹐一則仙酒瓊漿﹐吾亦喫飲。主意已定﹐遂駕風車﹐來至洞前﹐詳告此策。復禮子卽命守洞童兒﹐與當方設筵衙內。

當方執柬﹐到三緘宅外呼之。三緘出而詢曰「老翁呼吾何說﹖」老翁曰「吾與相公爲鄰﹐久聞相公賢名遠播﹐特請過捨一敍寒溫。」三緘接柬﹐笑曰「承叟厚意﹐吾卽隨去﹐倘叟先行﹐吾不知其所居﹐又多一番訪問。」叟曰「吾正欲候君同行﹐敢先往而不顧哉﹗」三緘轉入室內﹐拜辭父母﹐與叟同遊於大道之中。老叟路詢三緘曰「相公近日所習何業﹖」三緘曰「淺習道中之理﹐惜不深知﹐欲訪髙人以爲指點﹐又恐被異道所惑﹐道未習得而身入虎口﹐不如不習之爲愈焉。」叟曰「今世人情﹐險詐多有。賴道逃生者流﹐外假學道之人﹐內抱貪財之念﹐甚以迷人法術﹐熟習於懷﹐且猶詡詡然常談道脈﹐而不知實玄門之盜臣也。相公如參師友﹐宜愼擇之﹐不然造次而行﹐必貽後患。」三緘曰「世之習道者甚少﹐安得一眞實習道之士而互相考證乎﹖」叟曰「吾宅東偏舊有古洞﹐名曰『白鹿』﹐內一道士﹐不知其人若何﹖」三緘曰「彼在洞中﹐其時有幾﹖」叟曰「吾自髫齡時卽見居此﹐而今道士將進百歲﹐童顏鶴髮﹐儼似少年。吾日日洞前來往﹐見彼暝目獨坐﹐未嘗行動。屈指計之﹐其不出洞者﹐已幾歷春秋矣。」三緘曰「如叟所說﹐豈彼不需飲食耶﹖」叟曰「人傳此道﹐不飲不食者三十年。由是以觀﹐其殆眞正學道而得道者也。相公有志學道乎﹐胡弗訪於洞而師事之﹖」三緘曰「叟年如斯﹐諒所見所傳無虛語也。」叟曰「吾乃道外人﹐弗知道中事﹐不過聽相公學道無傳之語﹐而借口傳言於聞見者﹐僅如是耳。」三緘曰「果爾﹐厚擾老叟﹐後且入洞以觀之。」叟曰「相公欲訪此道﹐吾今歷洞甚近﹐尙不煩遠奔之勞。」三緘曰「叟家可卽到否﹖」老叟立而指曰「矮屋之下﹐茅檐露出者卽寒家也。」三緘喜﹐促叟疾行。行不逾時﹐已入叟宅。筵罷後﹐三緘祈叟前導。頃至洞中﹐仰視石磴之間﹐果坐一道﹐須眉皆白而面似髫齡。三緘拜舞於前。老道緊合雙眸﹐不言不動。約跪數刻﹐將身起立﹐揖老道而出﹐視之則煙布露生﹐夕陽西墜﹐徧尋老叟﹐不知所往﹐意以爲先歸去矣。於是疾趨下洞﹐尋途而返。歸來暗思﹐老道形容古峭﹐與江淸迥別﹐因熟記其所由之途﹐恐其或忘不得常至。

時當冬季﹐彤雲密布﹐素雪紛紛。三緘思及訪道於人﹐理應誠求指示﹐何得以一次拜舞﹐歸而遂已乎。趁今素雪當頭﹐冒寒而往﹐如或老道見吾心誠一片﹐樂爲指點﹐幸莫大焉。計定﹐告之父母。父母曰「寒气逼人﹐何不待諸異日﹖」三緘曰「必如此而始見其心之誠也。」父母許之。三緘出得門庭﹐天空碎剪鵝毛﹐愈吹愈密﹐途未至半﹐雪積於地者﹐約有寸餘。

三緘純從雪中步至洞內﹐睨視老道﹐仍於石磴趺坐瞑然。三緘拜余﹐跪地請教。老道閉目﹐恰如酣睡一般。從午跪至日西﹐洞外雪深尺許﹐三緘冒雪歸宅。詰朝復至﹐拾級而入﹐拜已長跪﹐到晚又歸﹐暗自忖曰「吾以兩次立雪﹐而老道無一言告之﹐豈吾非學道人歟﹖誓必三至洞府﹐看彼情景若何。」殊知天欲曲全學道之人﹐雪潔如銀﹐比前二日更甚。三緘莫辧路徑﹐凡足行處﹐雪沒其脛者累累然。𨿽寒透骨髓﹐心無悔恨﹐口亦未出怨言。及至洞時﹐極目四顧﹐午煙已起村莊矣。三緘拜跪不懈﹐但苦於日短多風。無何天色瞑然﹐難以歸去。三緘於此﹐決意長跪一宵﹐以盡求道之誠。如其老道無詞以教﹐自玆不復來焉。

跪約更初﹐忽覺身較暖和﹐不似東風凜烈。三緘心甚驚訝﹐知非得道者居此﹐不能有異如是﹐愈竭誠以跪之。跪至二更後﹐始而洞內發一綫幽光﹐繼而滿洞生輝﹐如同白晝﹐終則老道若睡夢初醒﹐雙目微睜﹐望三緘而言曰「子何人歟﹐跪求何事﹖」三緘稽首曰「弟子三緘冒雪三至﹐特求吾師指示大道之方耳。」老道曰「傳道不易﹐必選其能受者傳之。傳一入﹐必望一人成之。如至半途而廢﹐枉費傳道一片苦衷矣。」三緘曰「弟子無心於道﹐不至三次冒雪來玆。」老道曰「吾非見爾求道心誠﹐安肯今宵與爾相晤。大凡求道者﹐必考昔日過失﹐一問一答﹐其過不聞﹐乃爲受道之子。爾願認其過否﹖」三緘曰「願。」老道曰「人生斯世﹐所易犯者淫也﹐師問爾曾犯此惡乎﹖」三緘曰「身犯無有﹐心犯無時不然。」老道曰「如是則先洗淫心﹐淫心洗除﹐道心自至。」三緘曰「弟子洗此淫心﹐其時已久﹐然平居不見冶容﹐則一絲不動﹐若遇美婦﹐其心𨿽不欲動而又不得不動者﹐此功當如何造之﹖」老道曰「見美女而心動﹐功夫在先治心。」三緘曰「心如何治耶﹖」老道曰「法在閉目不觀而已。」三緘曰「弟子亦知此法﹐凡見美女則閉目以避﹐而此心此念總不能忘者﹐何也﹖」老道曰「爾於美女當前﹐思及陰府好淫之輩多受極刑﹐將有所畏於心﹐斯淫念自淡﹐此所謂以畏治心者也。」三緘曰「弟子謹領師教﹐但未知治心而外﹐猶別有傳乎﹖」老道曰「酒气與財均爲道害﹐於斯三者﹐爾心如何﹖」三緘曰「酒字生平所惡。至於財气﹐自充配遼陽後﹐已絕無矣。」老道曰「四害中僅有其一﹐孺子可教。爾歸將此淫心去淨﹐再來洞內﹐師自別有以教之。」言畢﹐瞑目如前。

三緘拜謝指點之恩﹐掉面外視﹐天色已曉﹐仍復踏雪而歸﹐日日洗滌淫心﹐約有月餘。試與村莊婦女相見﹐入目猶如未睹。

三緘喜曰「今而後可以見老道矣。」是心剛舉﹐神倦難支﹐忙進室中橫臥於榻。

入夢未久﹐耳聞門外有人呼之。三緘出視﹐乃一年少道士也。詢其何來﹐道士曰「是奉白鹿洞老道之命﹐邀爾會赴羣仙。」三緘聞得﹐不勝欣喜﹐卽與道士同至洞內重晤老道焉。

老道曰「爾近日治心有功﹐特招爾去赴羣仙大會。然此會中有姬娥少女數十人﹐切不可稍起淫心。如淫心一起﹐必從半霄墜下。」三緘曰「師教敢不遵之﹐況弟子自承師訓﹐常見美女而心不亂動。試已久矣﹐吾師不必爲弟子慮。」老道曰「果能如是﹐可隨吾來。」出得洞門﹐突現無數階級。三緘緊隨老道﹐由下而登﹐愈上愈髙﹐直入空際。忽而天河橫格﹐忽而云漢在眉﹐忽而日宮髙懸進如烈火﹐忽而月窟在望朗似晶光。曲折紆徐﹐行至一池﹐寬無涯岸﹐池之橫順皆金嵌玉砌﹐光彩奪目。其內蓮開五色﹐鮮艷可愛﹐香气逼人。岸有仙桃數百株﹐花大如斗﹐結實者巨過於盤。三緘正顧盼不窮﹐又聽鶴唳龍吟﹐鸞鳴鳳噦﹐駭而視之﹐乃各仙所乘而來集於瑤池者。移時席設池畔﹐羣仙列坐﹐三緘亦傍老道而矮坐其間。但見玉笛瓊簫﹐一齊按奏﹐姬娥數十隊﹐拂袖翩翩﹐望之如蛺蝶迎風﹐徐飛欲墜。

三緘畱神細視﹐嬌姿媚態﹐皆人間所無﹐不覺動於心而出諸口曰「翠袖飄飄舞未停﹐嬌容更比碧蓮新﹔一經觸目魂銷卻﹐況訴前因共枕禽。」詠已﹐中坐一白髮仙翁﹐怒目言曰「今承王母懿旨﹐大會羣仙﹐能結胎嬰﹐出神像外﹐赴會宜也。焉許初入道門﹐塵心未斷者僭入此會﹖金甲力士逐筵查之﹐查其敢題淫詩者﹐擊之。」老道起﹐哀乞老仙曰「吾錯矣﹐不應以初入道門者會赴瑤池。老仙仁慈﹐祈爲寬恕。」老仙曰「念爾情面﹐姑免鞭擊﹐與吾拋下天階。」力士應聲﹐當將三緘扭於掌內﹐向下拋之。三緘緊閉雙眸﹐兩耳風聲濃濃﹐勢如梭疾﹐心恐墜地身軀有損﹐一驚而寤。夢中情景﹐在目宛然。

次日辭別椿萱﹐往見老道﹐老道笑曰「吾剛提爾夢魂會赴羣仙﹐爾何見舞樂姬娥﹐而口出淫詩﹐觸怒仙長﹐是皆治心之法未嘗密也﹐安可傳以大道乎﹖」三緘曰「贊美姬娥﹐似無大害﹐胡卽爲仙長所惡﹐拋墜紅塵﹖」老道曰「詩美女嬌﹐心必有所戀也﹐烏得無罪﹖所以世之名儒才士﹐每每自號風癱﹐艷曲淫詞贈之美婦﹐文帝惡其大損陰騭﹐尙且籍削玉樓。況乎欲成仙品而煉道者﹐敢出此哉﹖」三緘曰「此系夢中所出﹐原非非夢耳。老道曰「夢中足以形非夢之意﹐爾自今爲始﹐將淫念剪除殆盡﹐他時來晤﹐師乃見之。不然學道一學﹐徒付之黃粱中也。」三緘聞師責斥﹐自覺汗顏﹐方欲請罪師前﹐師已瞑然若昔。

第二十九回

入靜境神能冶性居鬧市念已無塵

三緘知老道見畢﹐不屑以大道相累﹐卽久在洞中﹐亦屬無益﹐不若歸得家內﹐自爲修省﹐以寡乃欲﹐以淸乃心﹐俟功造深深再爲請教未晚。意計已定﹐向老道拜辭而歸。歸來絕迹不出門戶﹐惟永朝永夕獨居密室﹐靜坐瞑然﹐常把此心盛在腔內﹐如心一動﹐速又緊緊按之。前半月每致亂馳﹐後半月漸歸於捨﹐待至三月之久﹐可以坐到一日而是心寂然焉。所造若此﹐思欲入洞求指進步﹐恐未習熟又見擯於門墻﹐於是日日加修﹐爲他時求教訓﹐久之而淸心寡欲﹐功已純自自然矣。

復禮子自夢示三緘後﹐假意棄諸門外﹐激彼修道眞衷。屈指計之﹐三月有餘未在洞中求其指示。默會片刻﹐始知在家寡欲淸心﹐急力苦煉﹐因隱身於三緘室內﹐不時擊物作響以驚之﹐視彼之心可能堅穩不動否。三緘是時靜坐已慣﹐心淸無擾﹐暗自誇功﹐突得復禮子驚心法兒﹐不入於恐懼之偏﹐卽出於疑似之地﹐自知心不居捨﹐忙忙合目收回。復禮子又於不覺時驚之﹐三緘始而矜持﹐繼能勉彊﹐終則驚之不聞矣。復禮子見彼心中能煉神不動﹐又試以引目動心之法。三緘不知﹐每於開目時見有美女形容繞目而過﹐此以目所常羨者動之也。三緘未免初視而動其心﹐然心剛一動﹐速又合目凝神﹐不使心猿亂躍﹐﹝則不惟能卻不顧﹐且至於見如不見焉。復禮子曰「美色當前﹐不使彼心稍馳騖外﹐是能見愛不愛﹐其功又進一境。」於是不動以色而動以財。財字一關﹐三緘久淡﹐任白鏹滿室﹐度外置之。復禮子化一家人﹐轉而動以气。正值煉心之候﹐痛罵乃躬﹐並罵乃父﹐言詞暴厲﹐辱及祖宗。三緘坦然於懷﹐一無所動。

家人又扯其發﹐擊之以掌。三緘亦任其擊﹐而瞑然自如。復禮子暗自嘆曰「煉心之功至此以難﹐吾且再以駭目法試之。」一日﹐三緘靜坐未久﹐忽一猛獸逼面而來。三緘之心幾爲恐懼所亂﹐凝神頃刻﹐知室中無此﹐心寂然。復禮子喜曰「不意三緘淸心之功﹐已至於是﹐引以進境﹐此其時也。」遂隱身而返﹐常冀三緘來洞指以煉神煉气之方。三緘自得復禮子試以驚恐﹐擾以四害﹐此心已如白璧﹐無貪無欲﹐無癡無愛﹐卽有外物﹐不能繞之。所以復坐一二月﹐愈坐愈靜﹐愈靜愈穩﹐靈根若此﹐可謂固矣。

孰料蚌婦﹑珠光身死斬妖臺上﹐靈气不散﹐時駕雲霧鼠竄四方。一時鼠竄至盤澗前﹐瞥見淸气淩空﹐旋繞天半。蚌婦謂珠光曰「這縷淸气常凝結於此室之上﹐不識其內煉道何人﹖」珠光曰「母忘之乎﹖前日毒龍邀吾母女戕害三緘小子﹐卽是此地。而今三緘爲復禮子指示﹐頗得淸心寡欲之道﹐苦煉室中﹐故淸气充盈﹐泄於室外耳。」蚌婦曰「卓爾﹐吾母女遭誅是爲此子﹐豈肯使彼煉道成眞耶﹖」珠光曰「母意如何﹖」蚌婦曰「不如將吾母女靈魂按下﹐入室亂之﹐彼如道根淺薄﹐得近身側﹐置諸死地﹐母女之仇已復矣。」珠光曰「凡眞心煉道之子﹐必有天神護及﹐恐吾母女一犯再犯﹐律不姑寬。」蚌婦曰「吾母女爲冤而至﹐若遇天神﹐將冤訴之﹐或彼憐念修道之苦﹐另有顧盼﹐亦未可知。」珠光曰「母欲如是﹐兒敢不從。」遂墜下靈魂﹐碌碌忙忙﹐乘隙入室。

三緘正瞑然趺坐﹐蚌婦﹑珠光嚶嚶啜泣於兩耳之中。三緘心𨿽不動﹐而耳側常聞泣聲曰「吾死甚苦﹐皆爲爾害﹐快還吾命﹐吾卽罷休。」三緘厭聽已甚﹐另覓一室﹐始入靜坐﹐似已寂不聞聲。一二日後﹐母女又入﹐泣聲愈髙﹐而煉道者不堪其擾矣。三緘無可如何﹐頓起求師之念﹐閉了密室﹐拜辭父母﹐竟向白鹿洞而來。

剛到洞門﹐老道正裸體牽衣向陽捫虱﹐捫一虱以口嚼之﹐愈捫其虱愈多﹐似乎嚼之不及。見三緘跪地稽首﹐笑而稟曰「前者子來吾洞﹐一無所予﹐空腹而返。今來甚好﹐吾捫虱最夥﹐與爾二三。此虱系吾陰側所得﹐故肥而大﹐吞入腹內﹐可當紅豆二三枚。」三緘接在手﹐虱烈而行疾﹐恐其失卻﹐急拋入口。始嚼則聲如爆竹﹐繼而濫嚼﹐其味如飴。三緘吞之﹐自覺精神爽快。老道笑曰「虱味美乎﹖」三緘曰「承師所賜﹐味美甚焉﹐敢求吾師再賜一二。」老道曰「此次業已尋徧﹐捫無遺類﹐他日捫得﹐再與子食。但汝今日何事來玆﹖」三緘曰「特有所請於師也。」老道曰「所請者何﹖」三緘曰「弟子在室苦煉淸心之法﹐忽有婦女泣聲塡耳﹐易室亦然﹐究不知是何妖魔相擾乃爾﹖」老道曰「此正所謂道髙魔至者也。汝歸﹐閉目凝神﹐盡心再煉﹐煉到無聲無聞之境﹐自有驅怪神至。汝於靜中合目﹐亦可視之。」三緘聆其所教﹐拜辭老道﹐轉回家庭。

入告父母畢﹐仍歸密室盡心而煉。其初泣聲尙聞﹐三緘任之﹐不介於懷。越四五日﹐三緘合目﹐見老少婦女被一金甲神祗驅出門外﹐榻前有道冠道服二小童侍立左右。微睜目視﹐又屬空空。自是絕無泣聲以雜於耳矣。三緘得此淸心妙趣﹐愈力造之。

復歷月餘﹐老道命前老叟呼三緘至洞﹐曰「師所傳者﹐驗耶﹐否耶﹖」三緘曰「師傳無不驗﹐第不知煉道之法﹐還有進境否﹖」老道曰「爾今所得﹐不過十之一耳﹐烏可謂其盡此乎﹖」三緘曰「道果多乎哉﹐師何吝而不教﹖」老道曰「儒門之道﹐最忌躐等﹐元門亦猶是也。師必俟爾竿頭再進﹐然後次第指示焉。」三緘曰「必如何而後﹐師爲我傳之﹖」老道曰「爾之功夫固稱堅穩矣﹐若云靜境中之微乎其微﹐尙未造於至極。須入鬧市﹐爲繁華所炫﹐美色當前﹐俱如處密室一般﹐淸心寡欲之功始得。世之習道者多矣﹐身居密室﹐靡不自詡功深。一臨鬧市之中﹐引於目者﹐極目所樂而心不克存﹐所以道不僅煉於靜﹐而於動處愈徵其功。」三緘曰「鬧市者﹐非市廛耶﹖市廛爲貿易之所﹐安得隙地而煉之乎﹖」老道曰「煉道人不必盡覓淨室﹐卽身在廛市﹐而是心不出腔子﹐堅穩亦如靜坐之際﹐方詡道無時而不在﹐無地而不存焉。」三緘曰「師言如是﹐弟子詰朝卽入市座﹐試吾所煉﹐看動中境象又如之何。」言己歸去。

次日晨餐後﹐身入市廛﹐但見抱布貿絲之儔﹐接踵摩肩﹐絡繹不絕。甫入市內﹐戚屬見之﹐彼以邀飲而來﹐此以待酌而至﹐三緘力卻不往﹐則牽衣掣肘﹐不斷喧嘩。三緘弗能脫身﹐俄而戚屬愈眾。彼則曰「相公足迹入市甚難﹐吾先見而請之﹔若棄不前﹐吾面羞見市人矣。」此又曰「相公入市﹐吾躬久已治筵﹐若應爾招﹐避吾不至﹐吾面又奚存乎﹖」三緘於此應之不暇﹐卻之不能﹐中心搖搖﹐惶然得主﹐或時欲怒而忍﹐或時惡煩而雜﹐或時欲喜而亂如蓬絲﹐擾攘難治。於無可如何時﹐只得誑諸戚屬曰「爾等各設肴饌﹐待吾依次赴飲。」戚屬聞說﹐四散紛然﹐爭設厚筵以希寵愛﹐此貧賤恬於富貴若之常態也。豈知三緘厭其煩瑣﹐抽身而返﹐竟至洞中。老道見而笑曰「鬧市內不能使心如靜時耶﹖」三緘曰「鬧市治心之法﹐弟子尙無功力﹐祈師指陳。」老道曰「吾有四語﹐爾謹記之﹕人自鬧時吾自靜﹐全在一心去安頓﹔方寸有常而有主﹐有然不使虛靈遁。」三緘得此四語﹐詳會其意﹐不時心維口誦﹐而以兩手作揣摩狀。會之旣久﹐總在一知半解之間﹐道心未明﹐不安坐臥。於是閒遊莊外﹐心心念念解此四語。

恰遇正心子雲頭俯視﹐見三緘情景如斯﹐知是煉心未得其竅﹕「吾且化身入世﹐試彼近日操修若何﹖」計定﹐化一貧叟﹐攜筐執杖﹐傴僂而來。三緘正以兩手作推解狀﹐未曾視及﹐突將貧叟推倒地中。三緘駭曰「老翁蹷乎﹖」貧叟曰「素與相公無仇﹐何以毒手加我﹖玆足已損﹐不能四方乞食﹐命必休矣。然人生百年﹐皆歸於盡﹐有若死於餓莩﹐不若死於相公之手之爲愈也。相公可再擊之﹐吾死不怨。」三緘曰「吾未嘗擊爾﹐爾何藉此顚撲騙吾耶﹖」言畢欲行﹐貧叟牽衣不釋。三緘慰之曰「爾釋吾歸﹐吾與爾食﹐可乎﹖」貧叟曰「如今世情偸薄﹐於身難脫時﹐許以千金而不吝﹔旣身脫後﹐欲求一毫而不予。相公欲要脫身﹐須負殘軀在爾家中﹐朝夕飲食供奉﹐俟吾足健如昔﹐攜筐自去﹐不能取爾絲釐。」三緘曰「如是﹐爾暫候此﹐吾歸命僕負爾﹐何如﹖」貧叟曰「爾如歸潛於室﹐村莊若是其眾﹐吾敢沿門呼之哉﹖」三緘無可爲計﹐不得已而自爲負焉。貧叟在肩﹐呻吟不絕於口﹐兼之鼻涕時時零落﹐三緘幾不相容。轉而思之﹐怒動於心﹐心使气動﹐气動而神散﹐有害前此靜養之苦﹐將心安定﹐忍耐負之。

正心子見前面靑松四五挺立﹐以手一指﹐化爲老婦兒女牽衣而來﹐諦視三緘所負貧叟而詢曰「爾陳翁乎﹖」貧叟曰「然。」老婦曰「自爾出門乞丐﹐娘母在家﹐候爾早攜食歸﹐以活老少﹐爾胡不自行步﹐而資人背負耶﹖」貧叟曰「吾被此少年掌推在地﹐足已傷損﹐行動不能﹐因彊彼負歸調治痊愈﹐以寢其事。」老母泣曰「吾家所靠者此翁﹐那家小子於翁何恨﹐損翁之足﹐翁難行動﹐覓食無人﹐不將吾一家莩死乎﹖」一時之間﹐兒女悲聲嘈雜難聽。三緘負力已竭﹐放叟於溝壑坐定﹐喘气在旁。

貧叟曰「爾輩不扭著少年﹐倘被狂奔﹐吾足若斯﹐爾輩何有生活﹖」囑後﹐老母扭三緘之發﹐兒女四人四面牽衣。三緘哀祈釋手﹐老母不允﹐扭之愈厲。三緘不敢稍動﹐惟向貧叟哀曰「爾卽人口四五並住吾家﹐待爾足愈同歸﹐飲食斷不敢缺。」貧叟曰「旣如此﹐仍負吾行。」三緘起﹐負叟前去﹐老母兒女在後跟隨。及至裏門﹐父母睹玆情景﹐詢爲何事。貧叟且泣且訴﹐訴之未終﹐老母接訴而泣曰「吾家靠翁覓食﹐以活妻兒﹐如翁不測﹐吾家四五人口生路皆無。」訴到心酸﹐娘母同聲一哭。三緘此際愁結滿腹﹐而道心不知失於何所。幸母賢能避禍﹐與以酒食﹐又設牀榻以安之。殊意老母老翁性情古怪﹐每於二三更後﹐始索湯餅﹐如其不予﹐則悲啼慘切﹐若喪葬然﹔如其予焉﹐不說餅咸﹐便說餅淡﹐自夜自旦﹐言語刺刺﹐稍停不過片時﹔且於每食之餘﹐或老翁食矣而老母不食﹐或老翁老母食矣而兒女又不食﹐食後又索食頻頻﹐操中饋者幾使烹飪無暇。擾攘十餘日﹐而三緘爲前所動心動气者﹐已安之若素焉。然𨿽借此絮絮叨叨﹐以煉心於鬧攘﹐又恐父母不樂﹐煩惱於懷﹐因思入洞求師﹐以解翁嫗糾纏之孽。

晨起而往﹐遽入洞中。老道佯爲不知﹐顧而謂曰「鬧市治心﹐而今能乎否乎﹖」三緘曰「弟子功力尙淺﹐究不能如靜時之不動也。」老道曰「治心之道﹐必要動靜如一﹐方可引入道境﹐欲稍一躐等而不能。汝於鬧市中﹐其心尙不克養﹐苟臨切身之禍﹐而此心不幾流於哀怒乎﹖」三緘曰「弟子之來﹐正爲此也。弟子無故遭翁嫗煩瑣﹐前則心難把持﹐哀怒恐懼﹐靡所不至﹐今則心無外馳焉。」老道曰「要於猝然相驚時﹐始可見治心之力﹐久則事平視慣﹐心可養矣﹐有何難哉﹗」三緘曰「謹凜師教﹐但翁嫗之事﹐祈師爲弟子解脫﹐以免堂上焦思。」老道笑曰「爾歸﹐翁嫗自去矣。」三緘於是務祈老道指一進境。老道曰「鬧市之心與橫逆之來﹐尙多驚畏﹐待純熟後﹐再求進境不遲。」三緘唯唯而退。

歸問父母﹐不知翁嫗何時已去。三緘自此常遊鬧市﹐幾遇非禮相逼﹐而心地無塵﹐自知道境有進﹐以待師承引誘﹐特未敢爲老道請之。

第三十回

珠光女魂遇靈宅郝丞相姻結探花

老道已知三緘道有可傳之地﹐命一少年道士來谷呼曰「老道有言相告﹐爾可隨吾卽速去之。」三緘暗自喜曰「吾功至此﹐諒師有所傳矣。今之呼吾入洞者﹐殆爲是歟。」遂辭堂上﹐偕少年道士徑到洞中。

老道見彼入洞時﹐隨身黑气旋繞﹐合目默會﹐知是珠光靈魂𨿽被驅逐﹐尙餘一綫糾纏三緘﹐欲乘隙而圖復仇之舉。默會後睜目下視﹐三緘跪在座前。老道曰「近日治心之法﹐弟子習熟乎﹖」三緘曰「承師指示﹐已得半矣。」老道曰「心法之傳如此其盡﹐而气又不可不煉也。吾有四語﹐照此煉之﹐自不入旁敷而誤爾進步。」三緘曰「四語如何﹖」老道曰「人稟天地生﹐要順天地气﹔出入聽自然﹐卽是天地意。」可知矯揉造作者﹐卽非正孰。三緘曰「四語何解﹖」老道曰「顯顯明明﹐有何難解﹐汝宜照此煉去﹐自有進境焉。」三緘唯唯﹐剛欲辭歸﹐老道曰「吾見弟子身旁黑气一團﹐到洞始散﹐爲師默會﹐此際固無大害﹐然必爲他日寇仇。汝其好好修煉﹐敵此魔障。」三緘曰「吾師胡弗爲弟子解乎﹖」老道曰「自有當解而解之時﹐弟子無容預慮。」三緘聞說﹐亦不介意。

辭師出洞﹐歸於密室﹐詳解四語﹐以爲煉气之法﹐固不必言。

且說珠光母女前入三緘室內﹐亂彼治心之道﹐只意仇冤可復一時。誰知煉道心誠﹐有神司監﹐早被金甲力士逐出境外。

母女分離﹐珠光孤獨一身﹐隨風飄捲﹐時起時墜﹐無所依歸。

靈宅子天半閒遊﹐忽見女魂飄飄蕩蕩﹐似有冤而無以爲報者﹐因命童兒招之。珠光尾童兒後﹐來至多意洞前。靈宅子按下雲頭﹐身坐洞中。珠光入洞拜見畢﹐靈宅子詢曰「汝何冤气不散﹐隨風起伏﹐魂無定所﹐可將來歷爲吾訴之。」珠光聞靈宅子之問﹐泣而訴曰「妾乃海角蚌女珠光﹐道修千年﹐不能天府飛升﹐以成正果。曩日毒龍眞人欲阻闡道之路﹐約妾同去迷弄三緘。其計未成﹐毒龍已爲天仙所戮﹐妾與老母退歸海角﹐旋被東海興兵剿除。母女勢恃蛟王﹐嘗與連江大戰。連江敗績﹐龍君命烏澤丞相搬兵仙府﹐被妾擒著﹐監入土牢。可恨吾妹珠英釋放烏澤﹐仙兵搬到﹐擒獲母女﹐押赴斬妖臺前廢命。心實不甘﹐故復入三緘室中﹐啼哭以亂其心﹐又爲鑑察神驅出境外﹐母女從玆分散﹐飄泊無依。懇祈仙子提攜﹐恩自銘諸肺腑。」

靈宅子曰「毒龍之來﹐系吾所使﹐不料累汝母女至於如斯。吾與汝尋一復仇路徑﹐自使三緘他日藏身無所﹐亦猶汝之今日焉。」珠光曰「果承仙師如此顧盼﹐若遇三緘小子﹐誓不容彼獨生。」靈宅子曰「爲師別無指點﹐而今郝丞相一女﹐名曰珠蓮﹐已沒二日。丞相只有此女﹐痛心刺骨。爾此卽去附珠蓮之屍﹐異日七竅名成﹐丞相必將珠蓮贅彼爲婿﹐得至官階大日﹐汝作內應﹐不難得三緘而誅之。」珠光喜不自勝﹐拜辭靈宅﹐妖風駕動﹐直向郝府而投。

正心子命奉紫霞巡察空中﹐忽見一股妖風從云腳直過﹐疾聲吼曰「何處精怪﹐敢逞妖勢擾害人間﹖」珠光不答﹐驅風竟去。正心子乘雲追逐﹐查其落點。珠光恐其相阻﹐有誤時刻﹐弗得魂附女屍﹐極力前奔。不久已到郝府﹐妖風按定﹐魂入軀殼﹐四肢搖動﹐閃閃而起。

羣婢奔告丞相夫人曰「可賀﹐可賀﹐小姐活轉矣。」丞相夫人喜曰「吾兒活轉﹐吾心無慮。」趨入視之﹐果見珠蓮坐於榻上。丞相夫婦曰「吾兒已死﹐如何又得回陽﹖」珠蓮曰「兒沒陰府﹐得遇觀音大士救兒而歸。兒見冥途行人甚廣﹐貪玩片刻﹐不遽歸來﹐突被一童子推之﹐如夢初醒。時似未久﹐不謂家婢以爲兒死數朝矣。」丞相夫人悲喜交集﹐忙命使女進以湯餅。

曾不幾日﹐其疾若失﹐而體健如常。日日對鏡繡闈﹐學習粉飾之華﹐以待七竅來玆完其婚配﹐故常倚樓外望。凡見少年﹐口中輒云「七竅胡不來﹐枉妾對妝臺﹔雲山頻悵望﹐空自費疑猜。」其婢春容心尖而猾﹐聆得「七竅」二字﹐不解所謂﹐陰與小婢春花言曰「吾家姑娘自還陽後﹐一舉一動恰似兩人。不然胡平日樂食羊髓﹐而今絕口不言﹐什麼七竅之名時稱口角﹐吾心甚惑﹐恐爲他魂所附亦未可知。今日尙閒﹐且烹一碗羊髓進之﹐看彼知其名否。」

春花諾﹐遂進廚內﹐將羊髓烹就﹐捧至繡樓﹐進與珠蓮。珠蓮詢曰「爾等所進何物﹖」春花曰「是物乃姑娘生平所樂食者﹐胡不能識乎﹖」珠蓮曰「吾自疾愈﹐幾多食物﹐皆忘卻之而不思矣。」春容曰「姑娘常思七竅﹐此卽七竅髓也。」珠蓮曰「七竅之髓從何而得﹖」春容曰「前日相爺聞姑娘思念七竅﹐故命人四方尋找﹐得而殺之﹐烹熟以進姑娘也。」珠蓮驚曰「七竅之形﹐究如何樣﹖」春花曰「兩耳下垂﹐覆著兩目﹐嘴長尺許耳。」珠蓮曰「汝所言者豕也﹐豕豈亦名七竅耶﹖」春容曰「豕竅在乎蹄﹐有二三竅者﹐有四五竅者﹐而七竅絕少。竅至於七﹐則劫數如之矣。」珠蓮笑曰「否﹐否﹐七竅者﹐汝姑夫也。」春花曰「相爺徧尋七竅豕肉﹐烹進姑娘﹐姑娘食之﹐有何辜負﹖」珠蓮曰「汝聞誤矣。吾之所謂姑夫者﹐卽汝輩之所稱姑爺也。」春容曰「婢子原無叔爺﹐不然父死有依﹐何至在玆爲婢。」珠蓮詈曰「汝耳聾耶﹐胡聽之不明而顚倒如此。吾言七竅﹐乃他日入選王朝﹐與我配爲夫婦者。」春花曰「姑娘要食豬肉﹐吾將羊髓換去卽是。」珠蓮忿將二婢拉近身側﹐附耳言曰「七竅與吾﹐夫妻也。」春容謂春花曰「姑娘不食豬肉﹐要食母雞﹐速去烹之。」珠蓮怒入室中﹐不復與語。春花曰「姑娘之言﹐究作何解﹖」春容曰「大約七竅如相爺﹐姑娘如夫人﹐同榻而臥耳。」春花曰「吾家蠻蠻老僕﹐骨現額邊﹐無異兩角﹐手抓似蟹﹐背彎如弓﹐頭昂如龜﹐若以數言﹐殆不止乎七竅。待相爺朝中議事﹐夫人去胡侍郎府中﹐假以蠻蠻爲七竅戲之﹐看看姑娘情景如何。」春容曰「妙﹐妙。」

次日﹐相爺﹑夫人乘輿並出﹐二婢同至繡閣﹐謂珠蓮曰「昨日七竅已到相府﹐相爺見其人品俊秀﹐畱在府中﹐攻讀詩書。姑娘欲見之否﹖如其欲見﹐趁相爺﹑夫人出府﹐導遊園內賞玩花卉﹐姑娘身隱樓上細細睹之。」珠蓮信以爲眞﹐乃私語二婢曰「旣是如此﹐切毋與外人知也。」二婢應諾而出﹐命一丫結呼蠻蠻老僕易服入園﹐撿點枯色花枝。老僕聽得﹐以爲夫人吩咐﹐卽著新色衣服﹐一跛一拐﹐一點一啄﹐來至園中。

春容二婢奔告珠蓮曰「七竅相公已入花園﹐姑娘可速登樓一望。」珠蓮喜﹐輕移蓮步﹐轉至樓上﹐推窗而視。果見一人賞花閒遊﹐諦視其貌﹐醜之至極﹐暗暗自悔不應爲靈宅子所誤。

春花見彼默然不言﹐已知乃心嫌其貌醜﹐假與春容同誇之曰「姑娘朝夕常念七竅﹐婢子等起初聽之﹐以爲七竅豕也﹐不知乃吾姑夫﹐無怪姑娘念念不忘。今一見之﹐眞可謂第一美男也。」春花曰「未諳姑夫果有七竅否﹖」春容數之曰「背之駝也﹐此爲一竅﹔首之仰也﹐又是一竅﹔兩額如角﹐合爲四竅﹔兩手皆抓﹐豈非六竅﹐下腮長垂﹐總成七竅。」春花曰「如是言之﹐爾名七竅﹐吾以爲還有八裂耳。」春容曰「八裂安在﹖」春花曰「兩足反復﹐二裂在焉﹔兩目歪斜﹐又二裂焉﹔兩耳缺而不全﹐乃六裂也。」言此不語。春容曰「尙有二裂﹐何不道之﹖」春花曰「此二裂在隱微之處﹐不便明言﹐總之有八裂焉。」言已大笑。珠蓮面赤難安﹐閉窗而退﹐從此再不言及七竅矣。

七竅自服靑衿﹐苦造儒功﹐得舉孝廉。是年赴都會試﹐正在陽關大道策馬前進。紫霞化一道士﹐思欲阻其好名之志﹐仍然引入道門﹐故隨七竅後程宿於平陽客店。

七竅旅室獨坐﹐僕人獻茗設饌﹐奔走不停。酒食餐余﹐道士向七竅言曰「貧道遠來此地﹐欲與公子結結善緣。」七竅曰「何謂善﹖」道士曰「善道極寬﹐善量極大﹐退而藏諸宥密﹐不過一點靈犀﹔充而用之﹐可以塞乎天地。然要皆有諸己之謂也。」七竅曰「何謂緣﹖」道士曰「以大而論﹐天不與地爲緣﹐則有覆無載﹐日月星斗靡有照臨﹐風雨露雷誰爲翕受﹐以其天獨爲天而無緣也﹔地不與天爲緣﹐則有載無覆﹐𨿽有萬物不能生﹐𨿽有四時不能運﹐𨿽有五行八卦﹐亦如死物而無所用﹐以其地獨爲地而無緣也。惟天與地爲緣﹐地亦與天爲緣﹐所以道並行而不悖﹐物相育而不害焉。此以緣之大者言之也。以小而論﹐男女以緣而結爲夫婦﹐箕裘百代﹐皆自一緣出之。若男無緣﹐則獨陽不長﹔若女無緣﹐則孤陰不生。此以緣之小者言之也。至於善緣﹐介在可大可小之中﹐可長可短之內。相公其欲結緣之大者乎﹐小者乎﹐長與短者乎﹐皆賴自裁之耳。」

七竅曰「緣之大小﹐姑置不論﹔長短二字﹐其義何居﹖」道士曰「與善有緣﹐能眞心結之﹐善念旣深﹐黃庭之門可入。由是而煉取大道﹐嬰結出神﹐朝見至尊﹐仙成上界﹐不生不死﹐不入轉輪﹐此緣之長也。短者如多行善果﹐弗戀元機﹐求取富貴功名﹐以享一時榮耀﹐俄焉身沒﹐又墜輪回﹐轉轉生生﹐無有休息﹐是謂緣之短也。貧道今夕化及相公﹐緣之短長﹐任其自結。」七竅曰「善緣二字﹐道長頗講得合理﹐待吾三思。」道士曰「再思可矣﹐多思則疑意起而緣不可結。貧道在此﹐佇立以待。」七竅細將長短之說暗思一刻﹐乃作四語書之寸紅﹐以回道士云「長緣誰果結而成﹐野道持之誑世人﹔我是儒門佳弟子﹐願從短處結功名。」下書﹕「贈銀四兩﹐暫結口腹之緣。」書畢﹐命僕送交。

道士揭箋視之﹐已知其意在豪華不在黃庭也﹐亦回四語云「深深迷陣陷斯人﹐大道誰知是寶珍﹔二字功名原小事﹐恐從貪處墜仙根。」下書﹕「貧道非饕餮者流﹐此銀無用﹐敬以還君。」遂將銀箋交僕﹐遞與七竅﹐只冀見此四語﹐諒有回心向道之念。殊料候至夜半﹐而信音渺然。

紫霞從窗隙中暗暗偸窺﹐七竅已倒榻而臥﹐置道於度外矣。紫霞嘆曰「仙根臨凡﹐迷戀功名﹐其深如是。若無根底﹐不知墮落伊河﹖」言已﹐竟回仙府。

七竅次日又駕徵車﹐望前進發。至到都下﹐嘗見大臣宰輔﹐一出一入﹐旌旗密布﹐輿馬紛紛﹐朱輪過時﹐萬姓瞻仰﹐得此炫目之榮﹐迷障愈入而愈深。斯時卽以現在神仙易之﹐而彼不顧也。所以自到皇都﹐朝夕苦練文字﹐春闈依邇﹐三戰三勝﹐揭曉已登黃榜。及到廷試﹐復爲天子所選﹐臚唱第三﹐賜罷官花﹐策馬揚鞭﹐徧遊街巷。少婦登樓而視﹐行人側目以觀﹐又添得十分榮華﹐十分僥幸。遊都後﹐徧拜大臣。一時拜至郝府﹐丞相見其年少登第﹐玉貌亭亭﹐心欲納爲乘龍﹐恐彼家中娶有妻室﹐遂待宴畱宿﹐命堂下官員陪飲﹐以言恬之。

堂下官員得丞相命﹐因於杯酒間而詢七竅曰「新貴年齒幾何﹖」七竅曰「虛度廿八矣。」堂下官員曰「佳偶誰氏﹐可有公子乎﹖」七竅曰「前妻未子而喪﹐至今尙待求鳳。」堂下官員曰「如是甚好。郝相爺無有男丁﹐只產一女﹐年已及笄矣﹐命吾等於今科鼎甲中擇一佳婿。狀元﹑榜眼皆有妻兒﹐獨探花無之﹐此乃天結良緣也。新貴得此泰山﹐官階自不難升耳。但不知新貴之意若何﹖」七竅曰「愚以一介書生﹐忝叨國選﹐特恐艸茅初出﹐有玷相臣。」堂下六七官員曰「新貴太謙矣。」

因稟相爺﹐羣擬禮部侍郎焦爲臣爲冰。上一語﹐七竅允諾。歸於館驛﹐擇日下聘﹐相府儀禮之華靡﹐自不必說。

下聘後﹐遣得家人將母接至﹐然後涓吉成禮﹐贅於相府焉。

第三十一回

仙妖配海南上任父母沒盤澗居喪

七竅命僕持得泥金報帖﹐曁接母家音﹐朝夕奔馳﹐一月有餘﹐已抵閭裏。七竅之母得此喜信﹐忙將家務撿點﹐付與堂侄霖雨看守﹐大治筵席﹐辭別戚屬。戚屬接連設饌﹐爲之祖餞﹐盤桓數日﹐始乘巾車﹐望皇都坦道而行。曉執徵鞭﹐晚投客捨﹐不覺寅回斗柄﹐已到都門。七竅聞母到都﹐排列執事﹐接入館驛。母子相見﹐欣喜自不必言。

自母接至﹐卜吉於二月朔日入贅相府﹐是日﹐驛內結彩張燈﹐鼓樂齊鳴。七竅乘得彩輿﹐紅旗紫蓋﹐以及禮儀等物﹐接連數里之遙。街巷女男﹐疊肩贊賞﹐誰不羨探花新貴﹐贅於丞相府中。但見過巷穿街﹐頃到相府﹐炮聲三震﹐貫耳如雷。七竅下輿﹐文武官員迎入客廳。香茗獻罷﹐導至華堂參拜丞相﹑夫人﹐然後轉到彩樓﹐拜見小姐。拜畢﹐與小姐雙雙共出﹐交拜成禮﹐同入洞房。七竅用目一觀﹐新娘兩旁丫環數十﹐左右排列錦簇花團﹐兼之洞房內外紅氈鋪地﹐牀榻之屬精美難名﹐七竅此時勝入月宮會妲娥﹐幾不知此身尙在人世間矣。交杯後﹐導至廳前﹐眾官陪飲﹐雅樂齊奏﹐入耳悠揚。

飲至更餘﹐內婢十二各執紅鸞﹐彩燈一道﹐跪請新貴入房。

七竅來至房外﹐眾婢獻茗求賞。一一賞訖﹐春容﹑春花二婢髙炳蓮炬﹐導入房醜C珠蓮以爲新郎系前日繡樓所視者﹐心甚悔恨﹐俯首悲啼。春容曰「姑爺已入房矣﹐姑娘何不迎之﹖」珠蓮曰「春花﹐問爾姑爺是不是七竅﹖」七竅答曰「賤名正七竅耳。」珠蓮又謂春容曰「再問爾姑爺﹐有八裂否﹖」春容問之﹐七竅不解。春花曰「賀吾姑娘﹐姑爺以前之七竅﹐今化爲一竅而不通矣。」珠蓮曰「是如前之七竅﹐而加以八裂﹐吾今夜願獨宿焉。」春花曰「彩樓前交拜之時﹐姑娘豈未偸視﹖」珠蓮曰「以前日所見之丑﹐不屑觀之﹐一視目中﹐令吾愈增憂气﹐所以至於此際﹐吾目尙屬緊閉﹐未嘗一睜。」春花笑曰「人言女子心毒﹐吾不之信﹐玆以姑娘之閉目待夫﹐始信之矣。幸而七竅不尻﹐如果似老僕之七尻八裂﹐姑娘今夜不要八尻九裂乎﹖」珠蓮以春花之言妙而解頤﹐微睜雙目﹐見得七竅人品俊秀﹐視不轉睛。春容曰「姑娘將姑爺之竅數淸乎﹖」珠蓮羞不自禁﹐遂命諸婢散去﹐夫婦同寢。

次日﹐相府復設筵席﹐以款七竅﹐連飲三日﹐然後夫婦同歸館驛﹐朝見拜母。郝相愛婿心切﹐急爲調停﹐出仕海南太守﹐走馬上任。七竅夫婦辭別相府﹐直投海南。

虛靈子天外閒遊﹐早知七竅海南上任﹐忙墜塵世﹐化一漁子﹐手持巨蚌﹐叫賣而來。七竅素居山村﹐從未見此巨蚌﹐乃命家僕呼至輿前﹐詢曰「此蚌得於何所﹖」漁子曰「在海角得之。」七竅曰「售市何用﹖」漁子曰「巨蚌肉甚鮮美﹐可醫百疾﹐老年食此﹐又能益壽延齡。」七竅曰「要銀幾何﹖」漁子曰「大人海南上任﹐吾輩皆百姓也﹐如其喜之﹐願以奉敬。」言已﹐捧獻七竅。七竅命僕接過﹐交與庖人。賞之以銀﹐漁子不受而去。

一日﹐宿於海南西面館驛之中。晚膳呈時﹐七竅夫婦陪母共食。老母曰「皰人今夜所獻何物﹐味美過於珍饈﹐食入心間爽快之極。兒可與吾常沽此物焉。」七竅曰「此物非它﹐乃漁子在海角內所得之巨蚌也。彼云是肉能消百疾﹐兼可延齡﹐不易得之。」言猶未已﹐春花曰「婢子入廚﹐見庖人烹此巨蚌﹐其肉已成女子之形﹐漁人再不捕之﹐必將成精害世。可命百姓多罹巨蚌以烹之。」珠蓮聞此﹐心甚不安。適春容自廚內出﹐持得蚌殼兩扇﹐獻與老夫人。夫人愛其晶瑩﹐帶入衙內。

自入衙後﹐珠蓮常以禁罹巨蚌與七竅言﹐七竅從之。徧帖示禁﹐如罹蚌者﹐與殺人同罪。百姓見示﹐無不訕笑是官必蚌之子孫所轉﹐故愛蚌如是。又有訕之曰「是官必以蚌爲妻﹐其所禁乃在於是。不然千載以下﹐未聞禁蚌之條﹐何至彼而獨出此示乎。」此言一張﹐海南億兆嘈嘈雜雜﹐是處皆然。七竅在衙﹐尙未知也。

正心子聞得虛靈子所言﹐七竅所配﹐乃珠光之魂附郝相女屍在任﹐遂來海南地界﹐化一道長﹐結緣市鎭﹐口中常吐四語云「山水無緣卻有緣﹐仙子又爲水怪纏﹔道人不利須逃去﹐自此宜尋洞裏安。」居民不服者﹐問於老道曰「海南太守不禁賭﹐不禁嫖﹐不禁宰殺耕牛﹐獨於下車之日禁止捕蚌者﹐何也﹖」老道笑曰「吾有一聯﹐汝等記之。作官不卹民﹐豈可稱爲民父母﹔下車專愛蚌﹐其中必有蚌妖精。」老道言之﹐士民和之﹐多事者以紅箋書好﹐夜黏太守衙門﹐傳入衙中。七竅命人訪查﹐皆云老道所作。七竅怒﹐當卽下令﹐徧於所轄之地﹐捕擒道士。凡習道者﹐盡皆棄此他往﹐而海南於是無復有道士迹矣。

三緘聞此消息﹐入洞問之老道。老道曰「气數如斯﹐不可彊也。」三緘曰「是人禁道﹐道祖豈能容哉﹖」老道曰「挽此禁道之人﹐其任還在汝躬。汝宜勤習道妙以待之。」三緘聞言﹐默然而返﹐只意日日苦煉其道。

無何而母疾重矣﹐參苓罔效﹐叩禱無靈﹐气息奄奄﹐竟歸陰府。母故未久﹐父疾旋生。剛將母厝深山﹐而父又亡焉。三緘悲悼欲絕﹐忙命家僕購材厝父。安厝停妥﹐墓廬而居。老道時至廬中﹐層層引入﹐而三緘已過道中之半矣。

一日﹐老道來廬﹐欲以雲遊引之﹐曰「內功如是﹐可望有成﹐外功不積﹐仙路難登。」三緘曰「何謂外功﹖」老道曰「利物濟人﹐一切善行皆是。」三緘曰「承師指示﹐弟子願在家內緩緩積之。」老道曰「凡習道者欲積外功﹐非雲遊四方﹐不能積滿登仙之數。爲師明日亦要雲遊去矣。汝毋聽外道言﹐另遷異徑﹐須照平日所習﹐一步一步煉之。」三緘唯唯。老道囑畢﹐執杖將行。三緘不捨﹐牽衣泣曰「父母已亡﹐庭無訓誨﹐所恃師在﹐朝夕聆其教諭﹐入道有機。倘師驟去﹐弟子道有錯誤﹐指點何人﹖望師再畱洞中﹐教訓一二載﹐俟弟子道根深穩﹐師卽他去﹐有所定憑。一日道成﹐不枉師辛苦也。」老道曰「師非不欲久住此間﹐常與爾躬切磋道脈﹐然人各有志﹐不可彊也。弟子珍重﹐不久還可重逢。」三緘聆訓﹐愈不能捨。老道誑之曰「如弟子不能捨師﹐師歸再作計較﹐攺日弟子來洞商之。」三緘曰「師如能畱﹐弟子之願也。」言罷釋手。

復禮子乘雲歸洞﹐自西而來﹐忽見一股妖風﹐繞云下墜。

復禮子向著妖風﹐追去約有百里﹐克抵嵩山之麓。旁一小峯﹐形低嵩山﹐而谷深莫測﹐其中黑气如霧﹐盤結一團。審視逾時﹐不識何妖踞此野谷﹐因誦口訣﹐喚當方問之。當方曰「前月二十日﹐小神查及險谷深崖﹐恐有山妖霸占﹐查到是地﹐突然走出十數妖卒﹐將小神擒去﹐罰跪洞前。洞中坐一大王﹐綠面赤眉﹐獰猙可畏﹐虯須怒目﹐指小神大罵曰﹕『爾查水怪山妖﹐可知吾否﹖』小神駭甚﹐答以不知。大王喝曰﹕『自今諭爾﹐凡此谷口休得查及﹐如違吾令﹐決不饒汝。』當命數十小妖將吾叉出谷外。而今妖聚甚眾﹐黑霧彌漫﹐小神毋敢近之﹐究不知妖物爲何盤踞在此。」復禮子曰「爾何不私詢妖卒乎﹖」當方曰「詢之妖卒﹐只言吾洞老妖﹐故小神至今猶未得其名諱。」復禮子曰「妖之出入行動何如﹖」當方曰「妖卒往來﹐皆屬黑气﹐妖王出谷﹐則黑霧內金光一道﹐如月之明。小神不過遙而望之﹐實不敢近耳。」復禮子曰「妖於平日所攫食者何物﹖」當方曰「彼踞此谷已久﹐尙未見所攫之食焉。」復禮子曰「不得妖名﹐如何收伏。爾可爲吾前導﹐吾將入谷視之。」當方曰「如妖物來時﹐小神何以禦彼﹖」復禮子曰「爾隱吾後﹐吾自有伏之之法。」當方領命﹐乘風前導。

剛臨谷外﹐妖卒見而詢曰「當方來此胡爲﹖」當方曰「特來洞中與大王一晤。」妖卒曰「汝晤大王﹐所稟何事﹖」當方誑之曰「吾身後有一鹿妖﹐欲投大王﹐求吾爲前導也。」妖卒曰「如是﹐汝候於此﹐待吾稟之﹐容進則進﹐否則囑彼速退﹐毋在谷內糾纏。」當方曰「煩爾爲吾誠求﹐如得見納﹐俱系汝等同類﹐汝亦有情。」妖卒聞言﹐入稟妖王。妖王曰「鹿妖投吾﹐有何法術﹐汝速問之。」妖卒出﹐問當方曰「鹿妖投吾妖王﹐問伊有何法術﹖」復禮子在後應曰「論吾之術﹐迥非凡妖可比。吐气足以遮天﹐伸手亦能摘月﹐至於飛沙走石﹐喚雨呼風﹐尙其小技耳。」妖王聞言甚喜﹐傳入問曰「汝修煉多年﹐乃有此術﹖」復禮子曰「論吾之修不計年﹐後山石穴已磨穿﹐要問老妖年有幾﹐目中見換幾回天。」妖王曰「凡妖投吾﹐皆誇海口﹐不顯其法﹐吾不信也。」復禮子曰「欲見吾法﹐吾且試之。」妖王曰「汝速試來﹐待吾一覽。」羣妖聞試妖法﹐盡皆趨出﹐同立洞前。復禮子不慌不忙﹐舉口吐气﹐愈吐愈大﹐頃刻天地不見﹐如混沌一般。气收回時﹐伸手向天﹐將日摘下﹐紅光一朵﹐闊大無邊。眾妖妖王﹐个个呆視。

復禮子出其不意﹐突將紅日向洞拋之﹐霹靂一聲﹐火光亂竄﹐燒得妖卒潛身無處﹐盡化爲蛇虫鳥獸。惟妖王化作極丑極惡極大之鬼﹐雙手抱頭而逃。復禮子驚曰「是妖乃銅頭鬼王所化也。吾想監幽使者禁彼於陰山﹐胡爲逃脫在此﹐使者豈未告之吾師耶﹖」意欲歸洞稟告師後﹐持大法力擒此鬼王。因囑眾小妖曰「吾欲將汝等誅戮﹐幸汝等未曾擾害鄕村﹐汝其各歸洞中﹐毋得聽鬼王之言﹐烏合爲害。倘故轍復蹈﹐斷不容之。」小妖得復禮子一言數著﹐去而無蹤。

復禮子茫茫然歸﹐稟以銅頭鬼王復出陰山之事。紫霞曰「此气數也﹐任彼所逃。但吾命爾道傳三緘﹐其功何苦﹖」復禮子曰「三緘於神室中修治淸淨﹐可以常見絳衣之士而不病矣。至若庵子玉樹﹐能令爲杖﹐其功尙歉三分。」紫霞曰「功夫至此﹐何不令彼雲遊乎﹖」復禮子曰「弟子曾以雲遊囑之﹐俟三載服闋﹐彼自周遊天下﹐以積外功焉。」紫霞曰「銅頭鬼王復出陰山﹐而吾不究者﹐待三緘雲遊﹐自收是孽以爲附身之役﹐此時不必追論耳。」復禮子曰「三緘淺淺道術﹐安能伏此孽障耶﹖」紫霞曰「俟彼出遊時﹐吾自賜以法器﹐教以法術﹐不然道髙魔至﹐如何伏之。」復禮子聆言至是﹐默默無詞。紫霞曰「此次代師傳道﹐頗勞頓矣﹐可在仙府中靜養數旬﹐再來聽師驅使。」復禮子退﹐紫霞復呼正心子而囑之曰「前日命爾化及洞府﹐未命傳道﹐三緘是時灌漑靈根琳條﹐猶未可以爲杖也。今次命爾乘機引導﹐傳彼扶持衰老之功。」正心子拜辭紫霞﹐駕動云車﹐飄然竟去。

三緘自與老道分別﹐每將內丹煉後思念老道不已。一日服闋﹐拜罷雙親墳墓﹐歸將家務托與老僕趙全仁﹐以其忠實老成﹐管理錢銀﹐自不憂及懷來﹐可以一心煉道也。

時當盛暑﹐三緘獨出村莊﹐直投洞府。一路之上﹐翹首四顧﹐目覺林木枯寂﹐與前大不相同。三緘暗自驚曰「未經此途其時不久﹐何山川景象變幻如斯。」待至洞前﹐則敗葉約堆尺許﹐洞中老道形影毫無。三緘見而神傷曰「山川景象變無難﹐洞口云封不似前﹔室邇入遐空悵望﹐當年舊事付霞煙。」四語言訖﹐空懷傳道之念而回。

剛出坦途﹐見一老道手持麈尾﹐杖掛崖瓢﹐白髮蒼顏﹐飄飄然有神仙之度。三緘以爲前師返矣﹐絕塵追之﹐近而細視﹐非前師也。詢其何來﹐老道曰「從昆侖而來。」詢其何去﹐老道曰「向昆侖而去。」三緘恐爲野道﹐不復與語。老道且行且顧﹐已至歧途﹐始立而詢曰「爾三緘乎﹖」三緘訝曰「道長何以知吾也﹖」老道曰「吾昨日在昆侖山半﹐得遇道兄﹐言在盤澗谷中教一門徒﹐已至不病之地﹐扶持衰老﹐不日可得其功。囑吾若見爾時﹐寄言彼不歸矣﹐如其道有疑難﹐命吾爲爾參考。但不知爾墓廬守制﹐孝服可闋乎﹖」三緘曰「服已闋矣。道長如念吾師之言﹐肯吾一顧﹐則敝閭不遠耳。」老道曰「如是﹐吾至爾家暫住數朝﹐爲爾參考一二。」三緘得此老道﹐如獲異寶﹐遂邀入莊內而請教焉。

第三十二回

易俗形拜師立髻出梓裏逐日雲遊

三緘自請老道入莊﹐日設齋筵待之。居住月餘﹐不聞談及大道﹐惟晨午餐罷酣眠而已。三緘暗自疑曰「是必野道之流﹐待結緣以求食者﹐故入吾家庸席碌碌﹐無所短長。若彼大道習成﹐吾恬以言﹐當侃侃而論﹐何一聞君談道﹐而輒以他言亂之﹐卽此已知其中醞釀矣。吾且再待幾時﹐如其行動如前﹐必謝絕而擯諸門外﹐以好另尋髙道拜爲師焉。不然﹐恐耽誤吾功﹐難成大道。」三緘私議如此﹐而老道以爲不知也。每值設宴則爲饜飫﹐凡遇煮酒則爲暢飲﹐飲至酣醉﹐口裏喃喃﹐不辧所說何詞。未酣醉時﹐一切閒談﹐皆塵世榮華之事。三緘款待已久﹐甚厭於心﹐幾番欲出謝絕之言﹐而羞於啟齒。

恰遇老僕籌計家內錢谷﹐執盤在案﹐老道爲之億而走珠焉。

老僕曰「吾主以偌大家務付吾料理﹐吾欲爲主廣積金帛﹐未知此歲何物可囤﹖」老道曰「此歲別物皆賤﹐惟粟差可。」老僕如命﹐於佃租不售之外﹐復買食穀數百餘石。未逾一月﹐價果髙昂。僕以老道爲仙﹐贊不絕口。老道笑曰「吾若爲仙﹐不討爾主朝日生嫌矣。」老僕曰「吾主時設齋筵﹐以待道長﹐安有嫌之之說哉﹖」老道曰「吾能知人肺腑。爾主見吾碌碌無能﹐久欲謝絕﹐不過礙於顏面﹐一時難以啟齒耳。玆趁爾主習道安中﹐吾爲爾告﹐爾主聚神煉气﹐其道頗知﹐至灌漑靈根之功﹐尙有所歉。若欲吾傳以琳條爲杖﹐明性以修玉煉﹐立命以修金煉﹐要爾主心誠一片拜吾爲師﹐始與之談。如只設齋筵以安我心﹐是亦養弟子以萬鐘之意也﹐吾將去矣。吾有四語﹐書於是壁﹐俾爾主觀之。」言已﹐手執手錐﹐向壁書云「欲成大道在誠求﹐師道傳來自細周﹔若只以筵爲籠終﹐無斯便易與人謀。」書罷而出。老僕曰「道爺此處何所﹐須與僕言﹐候主人命僕尋時﹐以免多勞步履。」老道曰「吾猶天外之鶴﹐隨地可居。此次欲吾歸來﹐必要爾主親臨玉趾﹐否則萬萬不能也。」言畢﹐飄然竟去。

三緘煉功出室﹐不見老道﹐詢之老僕﹐僕告所以。三緘將所題四語默誦一徧﹐忙向去路追之。奔走十餘程﹐不見蹤迹。

三緘此際自悔不已﹐心欲駐足不行﹐又恐失此髙明﹐難成大道。

稍歇片刻﹐復向坦道而趨﹐竟趕至紅泥莊前﹐始見老道仰臥松下。三緘跪地求曰「弟子煉道心急﹐未克拜於門墻﹐今請仙車一轉蓬戶﹐弟子願拜門下﹐師事終身。」殊意三緘愈哀求之﹐而老道鼾鼾入夢矣。三緘任彼酣眠﹐長跪不起。老道已知誠求念切﹐假意蘇來﹐呵欠連聲﹐曰「一場惡睡﹐不知許久。」遂將道袍赳赳﹐執杖欲行。三緘牽衣﹐告訴誠求之念。老道笑曰「爾果欲求道乎﹖吾傳道甚緩﹐毋起嫌意也。」三緘曰「再不敢矣。」老道曰「如是緩緩歸之。」路途之中﹐老道一步一立談﹐皆紅塵事故﹐至於大道﹐初未談及半言。三緘低聲請曰「吾師何不談一二道語﹐以俾弟子得絲毫進境乎﹖」老道曰「談道不如道外求﹐須知是道見頭頭﹔鳶飛魚躍何其妙﹐悟得來時與道謀。」三緘曰「師所言道﹐其殆不可拘執乎﹖」老道曰「凡學道人﹐宜靜亦宜動﹐靜有仁者象﹐動效知者形。能將習道之心﹐隨地隨時養得活潑﹐則入道自易易耳。」三緘曰「『活潑』二字﹐如何養耶﹖」老道曰「玩水觀山﹐其機乃活。」談論至此﹐西方日墜﹐山鳥歸林。三緘曰「日已夕矣﹐吾師可速行之。」老道曰「談道濃時﹐幾不知日落東海。」始忙忙促促﹐逞步而行﹐及入戶庭﹐僕人已燃燈久候矣。

三緘命僕重設齋筵﹐與老道同餐。餐後﹐三緘曰「弟子欲拜門墻﹐可命僕人燃點香炬。」老道曰「是日不佳﹐明日方可。」三緘諾。

次日早起﹐整頓衣冠﹐香炬燃余﹐請老道坐於堂上。老道曰「拜師容易﹐吾且詢爾﹐道衣可縫就乎﹖」三緘曰「縫已久矣。」老道曰「如此捧衣來。」衣甫捧出﹐又命以金盆盛水。盆水剛至﹐復命持梳一柄焉。三緘事事呈畢﹐老道曰「爾可向東跪下。」跪已﹐老道執梳﹐將髻梳定﹐曰「髻本不凡﹐子有仙緣﹐自今結後﹐名注瑤天。」贊罷﹐三緘起﹐命服道衣﹐曰「服此道衣﹐春秋不易﹐待八大羅﹐仙封定及。」將衣贊訖﹐三緘於是舉行師生禮。老道曰「師禮已行﹐還宜向東三步﹐向西六步﹐向南五步﹐向北五步。」三緘依數走之。

走畢﹐老道曰「從此神气須自條茂﹐乃能全爾性命﹐固爾形軀﹐可以隱顯塵寰﹐長生久視矣。」三緘叩拜老道﹐退入室內﹐試試所傳﹐已在將得未得之間﹐然總不能如意而獲。因於次日又求之老道曰「弟子得師之傳﹐用功以造﹐似在將得未得矣。

祈師詳細指點﹐以俾弟子兼程而進﹐刻日可望其成。」老道曰「神而明之﹐存乎其人﹐非外鑠者比。爾照所傳﹐煉之精深﹐習之純熟﹐自能全得﹐何可以躐等求乎﹖」三緘默會其意而退。

朝夕熟煉﹐已得半矣。

老道見彼功已得半﹐乃爲之言曰「爾道再煉兩月﹐還須雲遊四海以積外功。必要內外功成﹐厭居人間﹐方能脫殼飛去。」三緘曰「四海雲遊﹐外功怎積﹖」老道曰「無非見善作善而已。」三緘轉詢之曰「雲遊非易﹐其將命僕夫肩行李而相隨乎﹐不然路資何出﹖」老道曰「修道不受難苦﹐安能望成﹖爾去雲遊﹐結緣爲食﹐夜來打坐﹐已無臥時﹐何資乎路費行李耶﹖」三緘曰「弟子居家日久﹐恐不慣奔走之勞。卽前日訪友四方﹐有僕相隨﹐充配遼陽﹐皆資路費。師言一毫不用﹐亦要教弟子結緣之法焉。」老道曰「俟臨行時﹐師自傳爾。且師尙資外功之積﹐爾隨師數日﹐自知朝而結緣﹐夕而煉功矣。」三緘得此雲遊之命﹐遂將家中所有一一撿點﹐交之老僕。老僕曰「聞相公雲遊四海﹐歷久不歸﹐老大人老夫人之祭典何人任之﹖祖宗所遺﹐何人受之﹖況僕老矣﹐倘其一入黃泉﹐相公田業將置之荒藥乎﹐抑予之鄰里乎﹖相公可請於爾師焉。」三緘聆老僕言語﹐稟之老道。老道曰「此亦重事﹐師自爲爾安排停妥﹐不掛乃心﹐然後終歲雲遊﹐無憂內顧。」三緘自此又煉道月餘﹐屈指計之﹐身在家庭已無多日。老道曰「爾可柬詔爾族﹐擇抱一子﹐爲祖宗血食。」三緘果設筵席﹐招集族黨﹐以嫡堂兄四子始婚﹐卽月立約撫歸﹐更名宗繼﹐將家事僕屬﹐一並付於此子。宗繼治筵招族﹐與三緘祖餞曰「父如厭遊﹐須一歸來以視子婦。」三緘曰「爲父自有歸時﹐兒無容慮。但兒夫婦宜克勤儉﹐守祖遺業﹐至於春秋祭典﹐又務從厚﹐以享先靈也可。」宗繼事事諾之。族黨中復各祖餞﹐盤旋數日﹐期已滿矣。老道與三緘乘夜出門而去。待宗繼早起入室請安﹐已不知父之所之﹐惟有暗自傷感而已。

三緘自與老道乘夜出戶﹐直向東行﹐沿路結緣﹐食頗充口。

老道所傳結緣之法﹐在在深悉。一日﹐遊至蟠嶼地界﹐與老道同宿升仙觀中。天曉時﹐不識老道何往。三緘知其雲遊別處﹐亦不追問﹐獨自下觀﹐四方結緣﹐悠悠遊遊﹐頗能習慣。每日用功後﹐坦然自樂﹐道已愈進而愈深。

未幾﹐秋蓼花開﹐秋風登谷。三緘離卻升仙觀﹐形單影只﹐任足所之﹐日在街頭勸人作善﹐或說道語以試前知。止止行行﹐不覺又是月餘﹐已到古黎老村﹐有閣曰「飛鳳」。三緘至此﹐暫住其中。住僅三日﹐復來一中年道士﹐衣衫襤褸﹐入目不堪。

日各隨其所之﹐夜則同宿閣內﹐住之久久﹐三緘未與道士交談﹐道士亦未詢三緘道號。無何天下細雨﹐點滴連朝﹐道路泥濘﹐緣難以結。三緘靜坐煉道﹐不求口食﹐中年道士亦不見求漿入口焉。三緘知非庸流﹐常常待以師禮﹐道士若不知也而直受之。

曾不幾時﹐道士忽病﹐呻吟轉側﹐晝夜如斯。三緘常以爲憂﹐不時問候﹐如其欲飲﹐則求湯以進﹐倘思食物﹐卽以結緣餘資﹐赴市售歸﹐順其心念。道士疾已數月﹐三緘初不厭夫奔走﹐而其醫藥之資﹐總以結緣所得者調理之。俟至道士疾瘳﹐然後稍離左右。

時光不待﹐秋盡冬臨。中年道士於三更呼三緘而謂之曰「求道如子﹐可謂心誠矣。憐吾疾而調理不懈﹐是得聖賢恕字之義﹐釋家無我無人之境﹐其於道門明性之理﹐入已深深。於今雲遊﹐正積外功之日﹐吾教爾靈符二道﹐可以治狐﹑治妖﹑治鬼﹔賜爾虛無圈一个﹐可以擒狐﹑擒妖﹑擒鬼﹐變化無窮。

爾將此圈謹帶身旁﹐不可疏忽。但爾之體尙屬凡軀﹐不能歷風雲而無害焉﹐予凡丸一粒﹐壯爾筋骸﹐奔走途程﹐自忘勞頓。」三緘拜跪在地﹐一一受之﹐曰「承師所賜﹐懇畱名諱﹐以好酬恩。」道士曰「吾有四語﹐爾細思忖﹐自知吾名焉﹕曲不成曲唱無名﹐日日逍遙不計春﹔或被周圍圈子套﹐渭陽相送到風塵。」言畢﹐隱身不見。三緘細將四語詳解﹐知是上界仙子臨凡點化。向空拜訖﹐以所賜丹丸服之﹐頓覺徧體涼生﹐心淸神爽﹐從玆道愈深得﹐可以旬餘不食矣。因不捨飛鳳閣而他遊﹐竟至冬雪飛空尙住於是。

是閣之西有仁厚村者﹐沃壤數百里﹐居民最眾。中一蔡氏巨族﹐官至侍郎﹐解組歸來﹐富甲一郡。膝下一子一女﹐子甫弱冠﹐身入詞林﹔女名秀貞﹐年已及笄﹐尙未許字。偶耳奇疾﹐牀頭朝臥﹐不語不言﹐獨於夜至二更﹐自起閉門﹐壁縫窗欞﹐皆以衣絮之類緊塞其隙。在外聞之﹐戲謔言詞喧闐一室。待至天曉﹐寂靜無聲。侍郎夫人劈門入視﹐但見其女仰臥榻上﹐問之不答﹐口亦慵開。如此者已歷半載﹐侍郎愛憐之甚。凡聞髙巫無不延之﹐而巫皆束手﹔凡有明醫﹐無不聘之﹐而醫亦無靈。

夫婦莫可爲計﹐惟朝日悲泣﹐以俟其死焉。

本聞道士常往來於侍郎府宅﹐見侍郎不安之貌﹐詢厥由來。

侍郎將女疾情形詳告所以﹐道士亦爲之愀然﹐曰「是必妖也﹐非有道之士不能伏此。」侍郎曰「爾閣中往來道士甚多﹐爾以言舐之﹐如能收伏此妖﹐吾必重謝。」道士諾﹐歸來於三緘閒遊時﹐而與之言曰「仁厚村蔡侍郎一女﹐被妖所纏﹐命在旦夕。吾兄舉動不凡﹐諒必道術髙妙者也﹐可能收伏此妖乎﹖」三緘曰「彼女之病﹐情形若何﹖」道士以侍郎所告言之。三緘曰「如是不難﹐待吾往彼府宅﹐查其妖屬何部﹐用法以擒﹐則此女自然無事矣。」道士晨起﹐奔告侍郎。侍郎聞之﹐卽命家僕治輿﹐來觀迎三緘焉。

三緘將輿遣轉﹐與僕步行﹐行至村前﹐傳當方問之。當方曰「是妖非他﹐乃亂星崖下糊思洞內之狐疑﹑狐惑也。」三緘曰「彼又何得至此﹖」當方曰「因此女心脈一動﹐招彼入室﹐疊淫之而迷其位焉。仙官如欲擒之﹐非虛無圈不可。」三緘訪得妖名﹐遂至侍郎宅中﹐祕囑家人毋泄收妖之語。時近二更﹐狐惑﹑狐疑乘風而至﹐以爲世無髙人而女鬼受其殃﹐大著膽兒﹐竟入秀貞之室。秀貞仍將門窗緊閉﹐調笑不已。家僕見妖已至﹐告之三緘。三緘剛近寢門﹐耳聞室內一人言曰「今夜來此心驚膽怖﹐恐有髙人設下网羅﹐捕吾兄弟也﹐不如去之。」又一人曰「心思欲去﹐難捨秀貞﹐且看下落如何﹐再走未晚。」三緘竊聽甚悉﹐卽於門外大聲詈曰「野妖不守天律﹐膽敢害及民間﹐今宵遇吾﹐決不饒爾。」二妖駭﹐乘風而逃。三緘急以虛無寶圈向上一拋﹐當將妖項套著﹐輾轉在地﹐化作狐形。

侍郎家人各持械器擊之。三緘曰「吾已擒下﹐不勞爾等擊也。」遂繪靈符﹐以飲秀貞。秀貞忽然蘇來﹐動作言談悉如平日。侍郎見女疾愈﹐取銀二百酬謝三緘。三緘收藏袖中﹐以爲他日濟難之用。

次早﹐牽妖鬼回觀而詢之﹐曰「爾欲生乎﹐死乎﹖」二狐伏地﹐哀曰「願拜門墻﹐爲仙官驅使。」三緘曰「拜吾門下﹐吾雲遊四海﹐都要相隨。」二狐曰「旣承仙官寶收﹐敢不惟命是聽。」言已﹐同拜三緘。三緘各與符篆服之﹐以定狐性﹐自此時侍左右﹐聽其驅使﹐而三緘已不患形單影只矣。故於每日結緣市鎭﹐二狐從行﹐夜則教以煉道之方。師徒相得﹐日復一日。

春景又臨﹐三緘以白鏹數圓﹐交本閣道士﹐命其培補閣中之敗壞者﹐於是又從而靈遊異地焉。

第三十三回

集錦村婦女遭害落花渡龍子宣淫

正心子自升仙觀與三緘分手後﹐命復紫霞。紫霞問曰「三緘之功﹐此時何若﹖」正心子曰「功已得半﹐弟子引至升仙觀﹐與彼分身。彼到飛鳳閣中﹐遇曹眞人賜以金丹﹐並及虛無圈﹑靈符等寶﹐已在蔡侍郎處收伏狐疑﹑狐惑﹗爲附身弟子﹐同遊他方去矣。」紫霞曰「而今銅頭鬼王在集錦村爲害﹐可命三緘收之。」正心子曰「銅頭鬼王非虛無圈所可伏也。師命三緘往收﹐必得云衣眞人賜以電光珠而後可。」紫霞曰「師自知之。」正心子聞言﹐退入宮內。

且說集錦居民好尙粉飾之華﹐婦女更甚﹐卽家庭燕處﹐皆滿頭珠翠﹐錦繡纏身。夫冶容固所以誨淫﹐而艷服凝妝﹐又爲誨淫之尢者。不但此也﹐鄕村朴質則祥瑞頻生﹐一涉粉華則怪異立至。集錦村頭婦女俱如妖如鬼﹐焉有不以鬼道鬼﹐而女鬼受其殃乎﹖所以銅頭鬼王官嵩山野谷逃出﹐竄入正气莊內﹐爲正气所逐﹐邪不勝正。西奔東馳﹐遙見集錦村東集春山前﹐露出紅綠不正之色。鬼王常在山外逡巡不入﹐恐有惡妖霸占其中。

俟查得內無妖踞﹐方敢入之。

孰知是村俗尙﹐當夫春風和暖﹐男攜酒樽﹐女抱茶鐺﹐有踏靑之遊。所遊𨿽不一處﹐惟集春山畔寬平廣闊﹐花木蕃蕪﹐每到春三﹐花開如錦﹐踏靑男女咸聚於斯。第見眾女雲集之時﹐飛花綴柳﹐𨿽然各有隊伍﹐總之團聚於一山﹐酒火茶煙﹐山崗徧布。凡市鎭之無賴子弟酷好邪淫者﹐皆不辭道阻且長﹐來此偸覘嬌女。風俗積久﹐遊人如市﹐甚有所買蘇杭珠翠以及果品之屬﹐亦皆射利而來。官宰知難禁之﹐但遇遊春﹐遣役於山後山前﹐稽查匪類。殊不知遊人雜沓﹐多有閨女私約男子奔逃異地﹐父母不以爲羞﹐久之夫婦歸寧﹐尙且樂認姻婭。故村人號私約曰「山媒」﹐謂其婿曰「遊婿」﹐眞所謂寡廉鮮恥﹑敗俗傷風之至極者。無怪乎邪气聚而正气失﹐正气失而妖鬼覬覦焉。

銅頭鬼王窺伺已久﹐乘此遊春之日﹐入山問視﹐美不勝收﹐心內欣然﹐思欲得合村婦女而槪淫之。轉思必獲一所定之區﹐令彼村人輪流獻媚﹐然後可如吾意。遂將妖風駕動﹐逐處窺覘。

忽見一團女男﹐華麗爲是山之冠。近前細視﹐下以繡花綠緞爲左右欄圍村﹐上以紫呢作棚﹐遮卻天日。茶鐺酒樽﹐非金卽玉。

使婢數十﹐盡皆秀麗可人。中坐一少年﹐楚楚衣冠﹐趨承甚眾。

鬼王不知爲誰﹐但聞村人贊美者﹐羣稱爲杜侍郎公子。鬼王思之﹐彼旣爲宦家子弟﹐大約合村敬仰﹐吾欲得所棲止﹐附彼之身﹐傳說居民﹐於此立廟﹐其事不更易易乎。主意已定﹐遂近身旁﹐將公子魂逼出一穴﹐附體怒目﹐飛身上案﹐聲如顯應﹐吼稱﹕「吾乃鎭山之王﹐可將遊山士女傳齊﹐聽吾吩咐。」當命一人傳說﹕「杜公子爲山王附身﹐爾合山女男速速近前聽諭。」一時男女齊集﹐如山似海﹐躬立棚外﹐側耳聽之。頃刻﹐內面山王大聲呼曰「男女齊乎﹖」眾人應之曰「齊矣。」山王曰「爾村士女﹐歷年登山﹐遊春遣興﹐人人歸去﹐無災無害者﹐皆吾佑也。」男女聞此﹐大眾下拜謝恩。中有多言者﹐向山王而請曰「合村土民﹐還望山王賜以多福。」山王曰「爾等冀吾賜福﹐須建一山王廟宇﹐裝塑金像﹐每逢遊春作會﹐以祀吾躬。」眾人答曰「士民卽於明日募化功果﹐建廟修龕。」山王曰「如是準於今歲告竣﹐不可遲延。倘有誠吾爲妖者﹐立彰巨雷。」言此﹐吼聲大震曰「吾回天宮去矣。建廟之事﹐卽速鳩工。」眾人唯唯﹐公子仰後一倒﹐片刻蘇來﹐問及左右曰「吾棚中人何以濟濟如是。」左右以山王附體所言之事﹐詳細告之。

杜公子歸﹐次日下柬﹐招飲村中豪華﹐募化錙重。一日之內﹐樂助者共計三千餘金。鳩工庀村﹐未至十月﹐廟已建妥﹐內塑一山王金像﹐森嚴可畏。演劇數日﹐迎神入廟﹐一切祈禱﹐應驗非常。凡得賜福之家﹐無不感激其靈。不知山王先以福餌之﹐後加以疾。染疾者每具牲醴﹐享祀山王。山王乘機示夢於其人曰「爾家欲免疾苦﹐有閨女及笄者﹐乘輿至廟﹐鋪設牀榻﹐獨宿三宵﹐謂之伴神。無閨女﹐少婦亦可。如此自然求疾疾愈﹐諸福畢至矣。」村人得此夢兆﹐暗以閨女入廟宿之﹐其應果然。鬼王自玆疾布沿村﹐是廟之中﹐婦女求宿者絡繹不斷。

婦女宿後﹐父母不便問其情景如何﹐久則習以爲常。集錦之女流﹐幾爲鬼淫殆盡。村北趙存忠﹐正直人也﹐建廟塑像﹐以爲祀神之舉﹐無不信從﹐至使婦女伴神﹐心甚非之﹐且爲村人正之。山王甚惡存忠﹐俾彼全家皆疾。其妻張氏暗謂之曰「神靈能禍福於人﹐吾家大小俱疾者﹐皆不使婦女入廟歇宿之錯也。爾其悔之﹐速命妞妞伴神三夜﹐老少之禍自消。」存忠曰「古往今來﹐只有牲醴祀神﹐從無女子伴神之說。卽將一家禍死﹐吾斷不行此卑污。」自是言後﹐老少之疾愈甚﹐存忠意欲詣廟罵此淫神。

剛出裏門﹐恰遇黎老。黎老見存忠怒气勃勃﹐而詢之曰「趙爺何往﹖」存忠曰「特入山王廟耳。」黎老曰「這位山王﹐不知是時興﹐還是老古套﹖」存忠曰「山王一也﹐何分今古﹖」黎老曰「自古山王﹐原在山中鎭守豺狼虎豹﹑蛇蟒妖怪之類﹐居民沾恩戴徳﹐或以牲酒酬之﹔無牲酒酬之﹐亦斷不見咎。吾家祖公祖母﹐皆如此說﹐豈不是老古套﹖而今集春山的山王﹐要年少婦女入廟伴宿﹐謂非時興乎﹖」存忠曰「以吾愚意﹐是廟山王必有所憑﹐不然哪見正神而以婦女伴宿哉﹗」黎老曰「趙爺之言甚是﹐爾看鄕間一个正直客﹐約與人解紛排難﹐只要無事﹐謝與不謝﹐未嘗追問。惟有濫約濫保﹐央彼辧別是非﹐不許點銀錢﹐必斷歪斜道理﹐不分曲直。山王旣命奉上皇鎭守此山﹐爲四鄰香火﹐何以婦女伴宿者卽賜以福﹐不以婦女伴宿者卽降以災﹐未必山王亦濫約濫保中之嫖奇所轉耶﹖這樣邪神﹐可以火焚其廟﹐鞭毀其體﹐置諸婦人便器﹐方削伴宿之恨。」存忠曰「公論乃正大之談﹐卽面斥山王﹐彼亦無詞以對。」黎老曰「若有同心﹐吾必入廟罵之。」存忠曰「公有是意乎﹖吾玆之來﹐正爲此也。」黎老曰「如是﹐不患獨木難支矣。」二老談談論論﹐已入廟中﹐瞥見肩輿駐於階下﹐詢之僕屬﹐乃言接史翁之妞妞伴神而歸也。二公坐上片刻﹐一及笄女子自西廊出﹐垢面蓬頭帶著淚痕﹐上輿竟去。此輿始去﹐後輿又臨。

或父母同至﹐榻設東隅﹔或兄弟偕來﹐宿於廂外。是白酒肴香炬之費﹐皆自送女者出之。二老見此﹐心甚不平﹐逞步上前﹐指定山王而罵之曰「聰明正直爲神﹐牲酒有無﹐尙且不計﹐何得要人婦女入廟伴宿乎﹖吾不看眾人香火﹐必將焚爾廟而碎爾身焉。」罵畢﹐突起一股陰風﹐當將黎老吹倒在地。耳聞空中有人言曰「趙存忠生平端正﹐吾不見咎。至於黎某姦猾已極﹐村人甚惡﹐號爾爲『黎冤』﹐不過近年血气衰邁﹐假以君子自命﹐正人自居﹐此卽今之所謂假善人也。爾來罵吾﹐何異以盜楠盜也。」存忠聞說﹐翹首問曰「爾乃是廟之山王乎﹖」啞然無聲。存忠於是狂呼黎老﹐但見雙眸緊閉﹐气息如絲。存忠駭﹐忙忙歸家﹐寄儀黎宅雇輿來廟﹐擡之而回。黎老子孫聘巫驅遣﹐毫無靈應﹐不得已而書於紅箋﹐黏於市鎭曰「凡有髙人異士﹐能驅鬼魅﹐將父救愈﹐謝銀五十兩。」此箋出時﹐無人不知﹐巫師去來𨿽多﹐卒未有能驅之者。

歷村十數里﹐住一烏姓﹐素善騙人﹐村中常以「烏背時」呼之。聞得黎家驅鬼一事﹐背時口糧已缺﹐難活妻兒﹐兼之饑火焚心﹐甚屬無柰﹐因假驅鬼之術﹐竟向黎宅而來。黎之子孫迎入﹐詢曰「前聘幾多巫師﹐尙皆束手﹐爾有何術能伏此鬼乎﹖」背時曰「吾之法力不惟能驅妖鬼﹐而且可以捉神。」黎子驚曰「爾能捕神﹐正合吾父之遇。」背時曰「吾早知爾父所遇者神﹐非妖鬼也。捉神一則﹐吾家祖傳﹐時下巫師無有此術。」黎子聞而喜甚﹐遂款以酒食。

飲酒之際﹐黎子入﹐叮嚀曰「捉神不易﹐爾果能否﹖」背時曰「爾何輕視吾乎﹖神若凶惡﹐吾乃捉之﹔若屬慈悲﹐吾還慵捉耳。」黎子曰「爾所捉者﹐哪些惡神耶﹖」背時曰「黑神我就捉得多﹐不但捉得多﹐而且褙得廣。」黎子曰「吾聞慣騙人者﹐多有咬腔咒詛﹐彊褙黑神。爾言如斯﹐毋乃類是﹖」背時曰「不賭咒騙人﹐無故又褙黑神乎﹖」其在背時意中﹐不過徒誑酒食。

孰知酒食甫畢﹐黎老子孫促之曰「可捉神矣。」背時曰「神在何處﹐爾確指其所在﹐吾去捉之。」黎老子孫曰「爾來時﹐誇能捉惡神﹐爲何得吾酒食﹐反生異議﹐推卻不前﹖」背時曰「吾之所捉﹐是雷打廟的黑神﹐褙去痞吳某者。今而無影無形﹐此何捉法﹖」黎子曰「此系集春山山王作怪﹐害吾父親﹐現有金身坐在廟中﹐何得謂無形影﹖趁今尙早﹐吾送爾去焉。」

背時脫身無策﹐轉思吾且入廟暫宿一晚﹐明晨說已捕著﹐復被逃去﹐不幾又得二日酒食乎。計定﹐遂偕黎老子入廟。

剛入廟內﹐囑咐黎子曰「爾歸多辦酒肴﹐送至於斯﹐吾自有捉之之法。」黎子如命。背時喫得酩酊大醉﹐酒性發時﹐捶門拍窗﹐大聲吼曰「黑神最惡﹐都被我息濫幾尊。你者山王﹐獨不怕背時乎﹖」言三語四﹐一晚不停。山王無柰伊何﹐乃與小鬼言曰「黎老之魂﹐速速還之﹐不然恐這不醉鬼把我背時矣。」小鬼領命﹐卽將黎老魂還之本體。天曉﹐黎子來廟﹐報與背時曰「吾父疾愈矣。」背時曰「不是昨夜將神捉住﹐爾父何以卽安。可速導吾歸爾家內﹐謝銀五十兩﹐稱足現交。」黎子曰「讓吾些須可乎﹖」背時曰「爾如此說﹐怕我又要去捉黑神。」黎子畏父疾復作﹐忙迎背時回宅﹐治席酬謝﹐如數予之。背時得銀歸來﹐妻兒欣喜。自此常誇捉神之語﹐直傳至落花渡前焉。

是渡村人一日約議﹐命僕夫輿馬來迎背時。背時詢曰「爾方之神如何﹐須對吾說明﹐好帶法寶。」來人曰「先生有何法寶耶﹖」背時曰「如捉惡神﹐離不得割艸褙兜耶。」來人曰「先生去時﹐自令人編之。」背時復詢曰「爾方之神到底怎樣﹖」來人曰「是神號落花大王﹐酷愛美婦。如哪家婦美﹐大王選上﹐輪流送去。極美者剛送入廟﹐倏忽渺然﹐久之又自廟出﹐回家必死。」言猶未已﹐背時曰「彼旣如此肆虐﹐胡不請巫治之﹖」來人曰「因請巫師治彼未能﹐反惹彼作浪興波﹐淹及居民數千餘戶﹐居民以此怨恨﹐四處尋訪髙人。不意前日市中﹐聞得先生能捉山王﹐村人以爲山王能捉﹐水王諒亦可擒。故不辭百里之遙﹐來迎先生玉趾。倘將水王擒著﹐吾村願謝白鏹一千。」背時聽謝一千之言﹐慨然允之。臨行時﹐泣謂妻兒曰「此次前去﹐不知是神捉我﹐我捉神。爾等在家﹐須將五十兩紋銀儉費而用。」囑畢﹐乘輿就道﹐望前進發。

及到落花渡﹐村人迎接﹐設筵三日以款之。款待後﹐同聲問曰「先生捉神﹐所用何物﹖」背時曰「水裏之神﹐恐不似山王易於捕捉﹐須要美酒一甕﹐雄鷄二隻﹐豕肉十斤。」村人一一辦齊﹐送入鏹王廟中﹐盡皆抽身而返。背時一人在廟﹐將雞豕烹熟﹐暖酒一瓶擺在案間﹐敬獻水王曰「下民烏背時﹐前由山王慈悲發下﹐得銀五十兩。今來此地﹐村中父老許銀一千﹐吾故請你老人家飲杯素酒﹐操水恩施格外﹐大發慈仁﹐如得是銀養活全家子女妻兒﹐叨沾不淺。」且言且酌﹐斟一大盞﹐雙手呈獻﹐曰「水王請言。」剛住口﹐龕內疾聲應曰「水王來矣。」背時聽得﹐魂不附體﹐忙忙鉆入竈中。水王在外﹐詢曰「誰當東道請吾飲酒耶﹖」背時勉彊答曰「我﹑我﹑我請爾。」因其聲在竈內﹐遙而聽及﹐響若洪鐘。水王駭曰「此人必有法術也。」遂呼之曰「爾速來同飲﹐凡事我讓一籌。」背時聽其言善﹐大著膽兒鉆出竈來。見一白面書生﹐溫文爾雅。

背時揖﹐書生亦揖。揖已﹐攜手入席﹐暢飲壺觴。飲至數巡﹐書生低聲詢曰「爾在世上﹐所習何法﹖」背時乘勢大誇海口曰「逢鬼捉鬼﹐逢神捉神﹐遇虎拔須﹐遇龍去皮。生平所能﹐如是而已。」書生曰「集春山王﹐爾若何擒之﹖」背時曰「吾入廟去﹐布下天羅地网﹐念動眞言。霎時之間﹐山王手足軟弱﹐被我收入瓦缶焉。」書生聞說﹐默然良久﹐曰「吾非山妖水怪﹐乃東海龍王季子﹐名曰龍賓﹐在此廟中﹐亦只享點祭祀。明日吾父壽誕﹐歸住一月﹐不害居民。待爾銀兩得時﹐然後再爲來此。其有恩於爾者不少也﹐爾且毋施法力﹐以擒吾身。」背時曰「只要謝銀入手﹐管爾如何。」龍賓喜﹐駕起彩輿﹐與背時拱手而別。背時曰「莫忙莫忙﹐爾且下輿交點憑據﹐否則村人不信﹐銀兩如何得之。」龍賓下﹐以駕前龜孫交與背時﹐臨行囑以毋傷性命﹐得銀後帶歸半路而釋之語。

天光發曉﹐村人齊集入廟﹐見背時系一大龜﹐向眾村人言曰「神已捉矣﹐可稱銀來。」村人曰「先生在廟暫住﹐如過五日無事﹐方謝以銀。」背時無可如何﹐忍耐住之。迨至五日已滿﹐沿村安靖﹐謝銀而歸。歸至半途﹐將龜釋放。龜孫曰「因爾得銀﹐累吾受苦。」背時曰「爾姓烏﹐吾亦姓烏﹐自己一家﹐何妨湊趣乎。」龜孫笑了一聲﹐乘風竟去。

第三十四回

集春山狐鬼鬥法鳳儀閣師徒降魔

烏背時見龜孫已去﹐緩緩歸裏﹐妻兒慶幸﹐自不必言。

無如山王廟中﹐自背時捉神後﹐已停一月無婦女伴神。至今陰風時起﹐村人俱病﹐許以婦女伴之﹐則疾始愈。村人畏山王之靈﹐伴神愈多﹐香火愈甚。

且言意馬洞自意淫伏誅﹐復有數十妖魔爭奪於此﹐後爲一千年狐貍獨居其間。此狐法力甚髙﹐羣妖皆畏﹐閒暇無事﹐妖風駕動﹐四處遊觀。遊至集春山﹐見一廟宇香煙繚繞﹐婦女不絕往來。老狐不知何神鎭守是地﹐變一村叟雜入廟內﹐隱於西廊密室之中。室無多人﹐惟一及笄閨女設榻相待。二更後﹐梁上響亮﹐一偉漢憑空墜下﹐就榻淫之。老狐默會﹐知是銅頭厲鬼在此宣淫﹐心抱不平﹐暗暗近身﹐將彼扭著。鬼王下榻﹐與老狐掙持在室。室外聽得數十漢子力斗之聲﹐女子家人忙忙壞門﹐持火入視﹐見榻上女子已駭半死﹐兩位紅眉大漢相扭榻前。

室門甫開﹐大漢撞出﹐霎時狂風大作﹐走石飛沙﹐廟宇搖搖﹐幾爲倒塌﹐宇上之瓦﹐毀壞無存。幸東廂一樓伴神之家﹐急將女子扶轉東廊﹐同躲樓下。是夜狂風不息。待至天曉﹐村人來視﹐滿山花木盡皆摧折矣。村中父老﹐以爲山王爲上天誅戮﹐各辦牲醴﹐以謝其恩。

不知狐鬼日則停戰﹐夜則興兵﹐爭鬥連朝﹐不應茩t。鬼王罵曰「何方野怪﹐不思各霸一區﹐敢逞妖威﹐奪人血食。」老狐亦罵曰「爾這淫鬼﹐士民建廟祀爾﹐享受香煙﹐已卽千古奇逢﹐何使民間婦女爲伴神之舉﹐以資淫蕩之樂乎﹖狐師爺心實不服﹐特來與爾試試妖法。如鬥得過者﹐則居此廟﹔法力不及者﹐爲婢爲奴。」鬼王曰「任爾掀天手段﹐鬼老子也要與爾鬥過盡頭。」老狐聞得此語﹐口吐紅珠一粒﹐直擊鬼王。鬼王見之﹐速吐陰霧﹐將珠盤旋空際﹐不上不下焉。老狐知已是一赤陽﹐彼是一陰﹐陽不勝陰﹐故紅珠弗墜﹐不能傷及此鬼。

用手一指﹐頃來數十狐孫狐子﹐齊吐陽气﹐以助紅珠。紅珠騰空團團圓轉﹐鬼王逃北﹐珠向北行﹐奔東珠從東滚﹐於勢窮力竭之際﹐嘬口一乎﹐野鬼齊臨﹐各吐陰气﹐珠仍不滚不墜﹐穩弔虛空。老狐知珠難傷鬼王﹐急收之入口。

鬼王吼曰「老妖欲以紅珠傷人﹐可能擊得鬼老子否﹖」老狐曰「爾且候之﹐狐師爺自有伏爾之法。」遂向懷內取出平素所煉連環金鉤掌﹐從空拋來﹐但見萬道赤霞﹐墜於鬼王頭上。

鬼王將頭一側﹐向南逃去。霞愈生焰﹐罩著鬼王﹐四方現出無數金鉤﹐將彼勾定。鬼王用力前奔﹐金鉤向後而拉。鬼王無可如何﹐嘬口呼之﹐野鬼復聚﹐思將金鉤取卻﹐以解鬼王之困﹐無如此鉤取去﹐彼鉤又來﹐鬼王是時已爲鉤兒連環扣定矣。野鬼愈聚愈多﹐齊吐陰气﹐一時金鉤散去﹐鬼王身脫﹐穩立於北陰角上。老狐見鬼勢敗﹐怒詈之曰「小鬼頭知狐爺法力乎﹖如畏厲害﹐可將此廟送與狐爺居住。倘若半言不予﹐另使法力﹐斷必震散爾也。」鬼王曰「鬼走子﹐讓爾先使法力﹐知爾必將生平所煉善能傷人者使之﹐爾已使下二寶﹐未曾傷及吾躬。此次待吾稍使一二﹐如逃得過﹐方算爾能。」老狐曰「狐師爺在此﹐任將所煉寶器和盤托出﹐吾不畏之。」鬼王也不回言﹐舉口仰天﹐吐出千百小鬼﹐各執紼子在空﹐言曰「吾等善力﹐能套此犬者﹐卽稱神手。」言剛出﹐數十小鬼同聲答曰「讓吾先擒此犬。」只見無數飛紼﹐直繞老狐之身。老狐東走西馳﹐四方小鬼手執紼子﹐四面圍之。老狐口吐紅珠﹐珠上生火﹐執紼小鬼畏火而逃。老狐笑曰「爾有手法﹐快快使來。」鬼王暗在腰間取黑巾一幅﹐望空拋去﹐用口吹之﹐其巾化爲黑气一團﹐向老狐蒙頭蓋下。老狐頭剛偏左﹐黑气滿布﹐身已困於其中。

俄而陰風怒號﹐哭泣之聲慘難入耳。老狐極目四望﹐槪屬噴血死屍﹐稍舉動時﹐死屍披髮相隨﹐不離不卽。老狐暗思曰「此小鬼所布陰魂陣也﹐惜吾火光鏡未帶身旁﹐如何破之。」思猶未已﹐噴血死屍盡皆怒面森森﹐蜂擁而至﹐臭气入鼻﹐令人悶絕不堪。老狐將珠急含口內﹐死屍似畏不畏﹐不過稍退數武焉。

老狐手向東招﹐狐子狐孫近前﹐問曰「命吾來玆﹐有何調用﹖」老狐曰「小鬼頭陣布陰魂﹐非火光鏡不能照散﹐惜此寶物尙在洞中﹐爾可速歸﹐與吾取至。」狐孫狐子領得是命﹐各化黑風而出。銅頭鬼王見狐困陣﹐復拋紅巾一幅﹐化爲女鬼﹐披髮吐舌﹐齊向老狐撲之。老狐正難撐持﹐狐子狐孫已抱鏡至矣。

老狐捧鏡在手﹐光生如火﹐照徹四面﹐鬼陣渺然。老狐曰「小鬼頭所布之陣安在﹖」鬼王曰「今日罷戰﹐再約明宵。」老狐曰「如此﹐讓爾靈魂多存一晝。」鬼王於是仍退入廟﹐暗想﹕「老狐法力甚髙﹐吾前所統之三千六百野鬼﹐不知逃向何方。斯時爪牙𨿽多﹐然盡屬庸庸碌碌﹐毫無法力﹐何能勝之。吾與老狐約戰明宵﹐如彼獲勝﹐村中婦女眼見犬子消受矣﹐安服吾心。吾且乘著陰風﹐四方訪尋﹐倘得厲鬼助吾﹐庶不至爲彼所敗。」尋之已久﹐野鬼固不乏人﹐要皆饕餮水飯於村間﹐不能助力於陣內者。剛逞陰風向西而行﹐見南角上一縷黑气﹐如鼎騰沸﹐由地而升。鬼王不識爲何﹐驅風向南﹐不久已到。仔細審視﹐气由冢出﹐其冢非他﹐乃古昔時劫運過後所築之京觀也。京觀門首立一小鬼﹐見鬼王而詢曰「爾爲誰﹐來此何事﹖」鬼王曰「吾系銅頭鬼王﹐有務在身﹐特遊此地。」小鬼聞「鬼王」二字﹐報入觀中。

一時惡鬼數十﹐接連出觀﹐羅拜於鬼王之前﹐曰「不知鬼王駕至﹐小鬼頭有失遠迎﹐望其寬恕。」鬼王曰「皆緣事急﹐寄信未能﹐突如其來﹐有驚爾等。」羣鬼曰「鬼王何事其急如斯﹖」鬼王曰「吾與老狐爭奪集春山山王廟宇﹐老狐法力髙妙﹐兼之狐子狐孫甚眾﹐吾不能擒﹐特來約爾京觀鬼魂﹐助吾今宵一臂之力。若能勝得老犬﹐許爾等輪流來廟﹐同享祭祀焉。」眾鬼曰「如鬼王調用﹐敢不效勞。」狐有狐羣﹐狗有狗黨。鬼王曰「爾輩旣願助吾一陣﹐可隨吾來。」羣鬼應聲同行﹐集於山王廟內。老狐率領狐孫狐子﹐亦臨廟外喊殺連天。鬼王謂眾鬼曰「待吾先出﹐與彼力戰﹐能勝則已﹐不能勝時﹐吾口角呼之﹐爾等齊集﹐四方圍繞﹐協力共擒。」囑咐後手執銅捶﹐飛奔出廟。老狐持定鐵鏟而相角力﹐愈戰愈雄。一逞陰風﹐一噓妖气﹐山木摧折﹐民居壞損者不計其數焉。酣戰已久﹐鬼王隙向老狐一槌擊下﹐老狐眼疾﹐閃過一旁。鬼王勢虛﹐迎面而來﹐老狐隨手還以一鏟﹐鬼王法甚﹐倒退數百步。知其勝彼不能﹐口角一呼﹐京觀羣鬼哄然出廟﹐將老狐圍在山腰。老狐急然脫身﹐口吐紅珠﹐衝出重圍﹐回洞而去。羣鬼隨後追逐﹐誰知老狐疾速﹐不知所往﹐仍退歸山王廟中。

老狐力疲气餒﹐化一道長﹐坐於像星山半歇息片時。恰遇紫霞眞人化爲采藥童子﹐手攜畚具﹐肩負竹筐﹐見老狐而問之曰「老道兄何來﹖」狐曰「與銅頭鬼王力戰﹐被他搬及京觀眾鬼﹐勢甚凶猛﹐吾戰不過﹐因逃至斯。」童子曰「爾與鬼王戰幾日矣﹖」老狐曰「已戰三日。」童子曰「京觀眾鬼有何法力﹐道兄竟敗下風﹖」老狐曰「京觀內盡屬墜劫鬼魂﹐在生皆懷毒惡心腸﹐才遭此難。沒後以毒腸而盡作鬼﹐吾故難以敵之。」童子曰「爾休與彼鬥﹐不久自有伏之之人。」老狐曰「吾今歸洞煉吾大道﹐不與鬼頭爭矣。」言畢竟去。

紫霞思曰「銅頭鬼王逃出陰禁﹐不守鬼戒﹐膽敢設局行淫﹐吾將暗使三緘前去收之﹐以除民害﹐然欲收彼﹐必要云衣子之電光珠。昨命正心子前去請賜﹐未見言旋﹐吾且回洞俟之。」無何正心於歸﹐稟之紫霞曰「云衣眞人言寶器不一﹐吾自急時而賜﹐不必爾師過憂。」紫霞曰「三緘而今在何地耶﹖」正心子曰「弟子雲頭遙視﹐三緘師徒將近含云嶺矣。」紫霞曰「如此﹐再候信音。」三緘白出飛鳳閣﹐遊到含云嶺上含云閣內﹐暫息徵鞭。一夜二更﹐私語狐疑兄弟曰「師於明晨命爾二人同入海島﹐照吾單內藥料﹐采齊急歸。吾見是方晦气頻凝﹐定有大疫﹐吾將藥料辦就﹐以救此嶺村人。師之功亦爾兄弟之徳也。」狐疑弟兄領命安寢。天光發曉﹐拜別而行。五日歸來﹐師徒三人煉藥成丸﹐每劑三粒﹐用紙包定﹐堆於閣之密室﹐以待狐孩施之。

三緘仍入市廛﹐結緣而去。到晚歸閣﹐向狐疑兄弟言曰「無怪是嶺以外數十餘里晦气盤空﹐師入市廛﹐見貿易者盡懷姦詐﹐淫蕩之婦亦甚多多﹐而且爲父不慈﹐爲子不孝﹐爲兄不友﹐爲弟不恭﹐能弗見怒上天﹐大疫爲之將下耶﹖」狐疑曰「旣爲上天所怒疫之﹐卽以誅之也﹐烏能救之乎﹖」三緘曰「凡求吾藥﹐必先訓攺惡行﹐然後予之。上天極愛攺過﹐大疫自不施也。加以吾藥之靈﹐救得女男﹐卽是造先路徑。」狐疑兄弟曰「吾師識見甚髙﹐弟子所不及。」

三緘在閣僅住十日之多﹐果然疫染全村﹐死亡無數﹐凡醫束手遂命。二狐化爲童兒﹐負藥入市﹐排在案上﹐大誇海口此癥能醫﹐求藥人來﹐不取分文﹐惟告攺過。村人欲顧性命﹐計從言聽﹐藥到癥愈﹐人人皆以爲仙。於是染疫之家﹐迎請視疾者絡繹不絕﹐卽是村豪華巨族﹐亦爭迎迓﹐旁觀不識﹐無不誇其得時。

師徒爲救是村﹐盤桓月餘﹐疫已消散﹐三緘欲造外功﹐忙忙促促﹐離了含云閣﹐復向前行﹐日與二狐講究道旨。凡遇市鎭﹐就地結緣﹐所遊之區已不一處。

一日﹐來到鳳儀村。是村風俗﹐酷好男孩﹐不樂女嬰。如前有一女﹐再生四五﹐盡棄諸水﹐以爲遣盜。習久成俗﹐沿村效尢﹐所斃女孫極多。柰無人挽回﹐女魂相結爲魔﹐吞食男孩﹐一眾村人無法處此。凡家生男孩者﹐日夜抱之手內﹐稍置榻間﹐則呱呱一聲﹐爲魔所食矣。久之﹐小孩食盡﹐卽十一二齡童子﹐皆被魔吞。是村之中﹐悲無後嗣者不知凡幾。三緘來此﹐住於大閣。本閣老道偶言及斯﹐三緘曰「此魔不除﹐此村終必孑無遺類。但魔之出沒﹐能令人見乎﹖」老道曰「日夕則出﹐三五成羣﹐猙獰可畏﹐達年愈集愈夥。日多欲墜而村門閉矣﹐門內鳴鐘擊鼓以畏之﹐不然則破戶而入占據食孩焉。」三緘曰「如是﹐待吾今夕出閣一觀。」老道曰「疫起出閣視魔﹐須持鐘在手。魔如捕爾﹐鳴鐘以駭﹐彼乃畏而之他。」三緘曰「以吾出閣﹐不必用此﹐彼自不敢捕之。」老道曰「總宜小心﹐免受驚恐。」三緘笑曰「毋煩老道友叮嚀﹐吾自有降魔之法。」老道亦不復語。

未幾而寺鐘響亮﹐山鳥歸林。三緘獨出閣來﹐立於髙埠﹐極目遙望﹐村外無人﹐寂寂悄悄﹐燈火俱靜。三緘四面詳視﹐未見魔來何處﹐暗思此必村人相猜相疑﹐起是風波﹐未足以爲信也。剛欲轉身歸閣﹐忽聞山腳下大叫一聲﹐野谷皆應。頃刻又聽山左一聲大叫﹐更甚於前。三緘訝曰「魔𨿽未睹﹐聲甚驚人。然必得睹形像若何﹐吾心方信﹐否則恐是地盜兒假此魔聲﹐以駭聽聞﹐乘勢竊取人物者。」突見山下立二巨人﹐約有一丈之髙﹐目似燈炬﹐首如巴斗﹐徧體鱗甲齒齒﹐足大於箕﹐一步一昂頭﹐其行甚速。行至山半﹐大聲一呼﹐山谷之中聲聲相應﹐參差不齊。約略計之﹐不下數十。應聲剛駐﹐呼聲又起﹐連三四呼﹐羣魔陸續而來。體𨿽稍遜於巨人﹐而形像則一﹐片時之際﹐皆集於山腰﹐彼此欣然相撲爲戲﹐輸者倒地呼號﹐聲聞數里。候至山生野霧﹐前巨人大震呼聲﹐各分方隅散去。自玆已後﹐村中犬吠不絕﹐鐘鳴鼓響﹐入耳如麻。三緘將魔行藏一一覷定﹐歸閣細忖﹐知是冤气凝結而成。如不解除﹐是村何以安耶﹖

晨起齋後﹐語老道曰「是方之魔乃冤所結﹐爾將村人傳集﹐如其願解﹐吾能解之。」老道亦畏魔擾﹐沿村傳說﹐村人甚喜﹐羣皆赴閣﹐叩求三緘驅除此魔﹐以安鄕裏。三緘曰「待吾今夜考詢諸魔﹐問是所結何冤﹐如何能解。凡爾畏魔擾害者﹐準於朋晨同集閣中﹐聽其音信。」村人拜謝歸家﹐各送齋筵﹐供奉師徒三人﹐恃之以爲降魔保陣。

第三十五回

困冤魔云衣賜寶過集春鬼首拜門

三緘自得村人虔心供奉﹐午齋後吩咐二狐曰「今夜爲師出閣登山﹐提魔考問﹐爾兄弟排立吾側﹐一捧虛無圈﹐一執靈符﹐屹立毋動。候師考畢﹐然後同歸。」二狐諾之。

無何﹐日落西海﹐師徒出閣﹐來到山巓。三緘坐於石盤﹐二狐排立左右。布置停妥﹐口念眞言﹐以喚當方。當方至﹐從容稟曰「仙官傳得小神﹐有何見教﹖」三緘曰「是方魔鬼擾害居民﹐爾爲里域之神﹐胡不保護﹖」當方曰「此系村人自結﹐以冤報冤也﹐小神如何保之。」三緘曰「旣不能保﹐亦不爾咎。爾且傳集諸魔﹐待吾考詢冤由﹐爲之解釋。」當方領命而去。頃之回復曰「羣魔卽到﹐以會仙官。」果不一時﹐呼聲四起﹐羣魔並至﹐一一拜舞﹐拱立座前。

三緘詢曰「爾等何不爲村人保陣﹐而吞食男孩如是﹐獨不畏天律耶﹖」座左紅髮魔曰「今承仙官傳問﹐吾等之冤可明﹐而男孩之食亦有名矣。不然彊說魔生無故吞食彼之男孩﹐動輒怨地呼天﹐縱吾魔鬼橫行﹐不加誅戮﹐豈知是村風气﹐魔不擾之﹐天久厭絕之乎﹖」三緘曰「如何﹖」魔曰「是村愛男不愛女﹐凡生女者﹐每人只畱其一﹐余是棄諸池水江水之中。始而稍有仁心﹐猶存片念不忍﹐久則習爲常態﹐見多存一女者﹐非之笑之。歷年以來﹐所棄女嬰不下數千之眾﹐因此冤气凝結而吾輩生﹐欲將村人所愛男孩食盡﹐絕彼祖宗血食﹐以報其棄女子冤。仙官試思﹐吾輩諒未爲刻也。」三緘曰「誠如爾言﹐冤有所結﹐報非無故矣。立吾座右者﹐又何冤乎﹖」右旁魔曰「吾等之冤不一﹐要皆如分而報之耳。」三緘曰「爾何妨爲吾詳言之。」一魔言曰「綠發部中﹐乃是村刻斃兒媳所結。紫發部內﹐系是村淫污女鬼結成。他如白髮﹐不以嫡母﹑繼母﹑庶母爲母﹐或因凍餒而喪﹐或因气逆而喪﹐冤結不孝﹐所以白髮魔部較毒於他部焉。是三者要皆以冤報冤﹐非吾輩之錯﹐實村人之錯也。」三緘曰「棄女心毒﹐食彼男孩宜也﹐何以諸魔皆吞食人子乎﹖」綠發者曰「刻待兒媳﹐亦是愛兒不愛媳之意﹐正宜吞食所愛﹐以報彼所不愛。至白髮之吞食男孩﹐緣彼不知諸母之當孝﹐有子亦如無子﹐故皆食之﹐以絕逆子於天下。而爲紫發所食者﹐又以報奸淫致死之冤也。」三緘曰「聆爾所言﹐皆由村人自造﹐非爾輩不仁。不識此冤可能解否﹖」羣魔曰「承仙官呼吾﹐訴明冤果﹐卽將緣村惡類吞食殆盡﹐已非出於無名。仙官毋爲是村解之﹐蓋是村之人原無良心﹐且無信心。仙官欲解是冤﹐固屬慈仁之念﹐恐村人有負仙官多矣。」三緘曰「羣魔聽吾所勸﹐吾命村人攺悔前愆﹐永毋蹈﹐大修水陸﹐解此冤纏﹐亦爾輩之仁慈也。」魔部同聲應曰「仙官之諭﹐非不甚善﹐柰村人與吾冤結極深﹐不可解耳。」三緘曰「若以村人之惡而言﹐卽吞盡遺種﹐罪所不赦。但看吾面﹐囑村人多行善舉﹐以濟爾等﹐何如﹖」魔部怒目曰「仙官毋須苦勸﹐以彼毒心毒腸﹐令吾輩言之﹐甚難平其气也。念得仙官勸諭﹐吾輩且退﹐暫停十日﹐不肆鯨吞。」言此大呼一聲﹐紛然四散。三緘嘆曰「冤深難解亦難和﹐堪嘆村人用意訛﹔吾不施番仁徳念﹐鯨吞尢畏肆羣魔。」嘆罷﹐師徒歸閣﹐已月上三竿。

晨起﹐村人陸續齊集﹐拜見三緘曰「道爺昨晚考詢魔鬼﹐彼言若何﹖」三緘曰「魔部不一﹐有紅髮者﹐有綠發者﹐有白髮紫發者﹐爾等所見﹐可如是乎﹖」村人曰「然﹐然﹐紅綠白紫中﹐惟白髮魔最惡﹐能飛身入戶﹐門難以限其步履。未識四部魔鬼﹐若何而獨害於吾村也﹖」三緘曰「彼言紅髮魔者﹐乃爾村人棄女愛男所結﹐所以端食爾等酷愛之男。綠發魔乃刻死媳魂所結﹐食爾男者﹐報爾不愛媳之惡也。」村人曰「紫﹑白二發﹐又如之何﹖」三緘曰「紫發魔﹐系爾村內淫污致死﹐或以和姦被父母丈夫逼而喪命之魂所結﹔而白髮魔之最惡者﹐不孝之嫡﹑繼﹑庶母﹐凍餒气逆而斃﹐冤魂凝結所成﹐將欲吞盡逆子淫兒﹐以報爾之淫與不孝也。」言畢﹐一老叟曰「魔鬼所道﹐皆吾村之獘﹐柰吾常勸諭﹐而村人不以爲然也。道爺詢諸魔鬼﹐有可解乎﹖」三緘曰「吾勸魔鬼﹐囑貴村人人攺過﹐大修水陸﹐超拔冤魂。魔言受冤已深﹐難於解釋﹐看吾顏面﹐暫停十日﹐以免鯨吞。」村人聞玆﹐齊跪三緘座前﹐懇祈相救。三緘曰「爾村中男女老幼﹐願攺前愆乎﹖」合村老少曰「事到如今﹐再不攺悔﹐必任諸魔鬼絕卻人種耶﹖」三緘曰「如是﹐爾等各具悔詞﹐對天焚化﹐約於是閣大開水陸齋筵。事事如吾所囑而行﹐魔鬼自不敢近。」村人如命﹐卽卜吉起齋﹐九日完成。三緘各賜靈符﹐囑黏於門﹐歡呼散去。

村人散後﹐三緘暗謂二狐曰「師命是村男女攺過超拔﹐賜以靈符﹐不知羣魔肯解此冤否。吾師徒再於閣中消閒數日﹐看此魔鬼動靜如何。」二狐曰「魔鬼曾言冤不願解﹐吾師彊爲解之﹐恐其不得虐肆村人﹐必加害於吾師徒也。」三緘曰「彼以順來﹐吾以順施﹐彼以逆來﹐吾以逆治﹐何畏之有﹖」且說魔鬼念三緘勸諭﹐許停十日﹐已滿其期﹐復約入村吞食男子。

剛到門首﹐見靈符髙掛﹐毫光閃灼﹐羣魔畏退而之他。殊意村人家家皆有靈符﹐不能得入。羣魔曰「是必仙官所爲。吾等不禍及仙官﹐心不遂也。」白髮魔曰「如欲禍彼﹐其策何施﹖」綠發魔曰「吾等吹起陰風﹐將閣內外布下黑霧﹐橫塞死气於門前﹐然後接連入閣吹之﹐令彼悶絕﹐以消阻滯之恨。」紫發魔曰「其如彼之靈符與虛無寶圈何﹖」紅髮魔曰「靈符但以阻去路﹐虛無圈僅可伏陽世妖魔﹐吾等之冤以魂集成﹐此圈安能治及也﹖」羣魔唯唯。

商議已定﹐片時大震呼聲﹐集於閣之四隅﹐齊布陰气。一夜之久﹐已將陰气密布。是閣內外﹐似晚非晚﹐似曉非曉焉。

狐疑忙忙稟曰「羣魔與師爲仇﹐鬼霧蒙蒙﹐晝夜不分﹐吾師何以處此﹖」三緘曰「爾將虛無圈執定﹐四方揮動﹐陰气必散。」狐疑得命﹐持圈在手﹐向四方揮去。陰气暫散而暫聚﹐不克全消。復稟三緘﹐繪一靈符﹐以黏閣門﹐而魔鬼又於更深時﹐俱從壁隙中吹入鮏臭之气。三緘得此陰气﹐一入鼻內﹐避之不能﹐看看悶絕牀頭﹐慵於起立。二狐恐魔傷師﹐一執靈符﹐一捧虛無圈﹐坐於榻之左右﹐只思陰霧散後﹐師卽淸醒。豈知魔鬼愈吹愈力﹐一連七日﹐三緘之悶絕更加。狐疑謂狐惑曰「爾在榻前緊守師體﹐吾將昔日妖風駕動﹐去在紫霞洞府以求救援。」狐惑曰「師體重大﹐恐弟一身難以保之﹐須速去忙來可也。」狐疑曰「爲兄自知﹐毋煩切囑。」狐惑曰「兄出閣外﹐亦宜小心。」狐疑諾﹐說聲﹕「去了﹗」妖風一股﹐衝破陰霧。紅髮魔鬼駕霧馳追﹐狐疑口吐淸光﹐魔吹惡气﹐兩相力觸﹐移時魔部又添十數﹐皆吐陰霧圍繞。

狐疑正難脫身﹐忽見空際祥光下罩﹐陰霧消散﹐魔鬼亦逃。

狐疑跪在半霄﹐仰首呼救。不一刻﹐祥雲閃閃﹐竟向下層而駐。

雲中坐一仙官﹐兩旁排立童兒﹐見狐疑而詢曰「妖狐何來﹐膽敢淩空舞弄妖法﹗」狐疑曰「仙官錯疑吾也。吾師三緘爲四部魔鬼所困﹐弟子無策﹐只得乘風求救紫霞。不料魔阻去路﹐吾身急不能脫﹐幸得祥光下照﹐以解此危。還望仙官垂憐﹐往救吾師出玆陰陣。」仙官曰「吾非他﹐乃上界天仙云衣子是也。前日紫霞眞人命正心子來洞﹐祈賜三緘寶器﹐雲遊四海﹐乃能伏怪降魔。吾故乘得祥雲﹐欲到鳳儀閣將重寶賜之﹐何期三緘困於魔鬼陰陣之內。爾可驅風前導﹐老仙後隨。」剛將雲頭播轉﹐云衣子驚曰「爲何陰霧內而有淸光一縷若隱若現乎﹖

三緘之軀﹐必爲魔鬼擒出閣矣。幸有道气在身﹐不然屍無厝所。」以手一指﹐淸光停穩﹐陰气渺然﹐遂謂狐疑曰「吾以祥光鎭著爾體﹐速向閣外負爾師歸。」狐疑聞言﹐乘風竟去。果見山巓之上﹐三緘仰臥在地﹐兩旁魔鬼數十﹐吞刺聲響﹐恍若雷鳴。

狐疑至時﹐羣魔忽見祥光﹐一哄而散。狐疑負師入閣﹐云衣子以丹一粒﹐納入口內。三緘蘇轉﹐拜見云衣眞人。云衣子曰「曩者正心子來至洞府﹐言紫霞祈吾賜爾降魔治妖之寶。爾可跪下﹐待吾教爾眞言。」眞言教余﹐持一寶帶賜之﹐曰「此寶名爲腸紼子。如遇鬼魔﹐念動眞言﹐拋之半空﹐自將魔鬼擒著。復賜爾飛虎劍一鞘﹐當斬之魔妖鬼怪﹐持鞘而眞言念動﹐劍自鞘內飛出斬之。」三緘一一拜受。云衣子彩雲乘定﹐冉冉而升。

三緘拜送以還﹐坐於閣中。魔鬼見無祥光﹐又從而布以陰气。狐疑曰「吾師何不試試法寶﹐收此惡魔。」三緘點首﹐先向閣門大聲呼曰「羣魔聽著﹐爾可從吾之言﹐吾命村人再修水陸齋筵﹐超濟爾等。」魔鬼不答﹐仍然陰霧頻吹。三緘念動眞言﹐將腸紼子向空拋去。始而化出靑﹑黃二气﹐橫隔天外﹐頃則微風起處﹐徐徐墜下。剛要及地﹐霹靂一聲﹐化作靑﹑黃二龍﹐妖嬌莫測。羣魔以爲陣眼頑物﹐不甚畏之﹐誰知此龍四方一繳﹐將羣魔束捆提入閣中。三緘勸諭從新﹐羣魔似乎不服。

三緘請出飛虎寶劍﹐晶光逼人。羣魔恐被見誅﹐伏地哀求﹐願解冤怨。三緘曰「解則終解﹐倘吾去後又行不義﹐定斬不饒。」羣魔答曰「再不敢矣。」三緘卽命村人復作水陸﹐以度魔鬼﹐魔鬼各得超拔﹐散而無蹤。自魔散去﹐村中咸安若素﹐是地風俗爲之一正焉。

三緘辭別村人﹐村人依依不捨﹐祖餞甚眾。三緘再三勸諭﹐然後告辭而行﹐四處結緣﹐靡有定向。不知不覺已到集錦村中﹐欲於其間覓一下榻之處﹐柰是村無有寺觀﹐難尋所居。村人見三緘道家裝束﹐乃與之言曰「道長欲覓地棲身﹐惟集春山山王廟宇宏闊幽雅﹐但惜爾等不是女身耳。」三緘聞此﹐細詢其由﹐村人愁結眉梢而不與語。三緘暗計﹐是村又有妖孽乎﹖吾正欲掃盡妖气﹐以靖四方也。故不另覓水閣山亭﹐特訪此廟。

村人好事者導其去路﹐竟送至廟而回。師徒三人入於廟內﹐見香火興旺﹐婦女接踵﹐且有宿於廟者。三緘以爲途遠難歸﹐亦不之怪﹐惜不知是廟住持何人。問諸宿廟之男子﹐皆曰「前三四載山王顯聖而廟始創焉。今尙無住持﹐凡來此焚香者﹐自備中饋耳。」三緘曰「吾欲借宿數宵﹐未審山王可見納乎﹖」男子曰「借宿何妨﹐所畏者﹐吾廟山王極其靈應﹐只準焚香者宿之﹐他人則不許也。」三緘曰「如是吾宿今夜﹐明日又適他方﹐不然黑夜難行﹐吾將何往。」男子曰「止宿一宵﹐諒不見咎於山王﹐多則未可知也。」三緘見男子允諾﹐師徒尋入東廂廊下﹐暝然趺坐﹐各煉其功。

狐疑暗思﹕「是廟山王何如是之靈﹐想亦魔鬼在斯﹐籠絡士民以圖血食者。吾且化一鼠子﹐在西廂婦女宿身之所觀其動靜。三更後﹐聞得廂內密室有調笑聲﹐入室視之﹐乃一男子抱著閨女爲戲。狐疑知是妖魔﹐暗入彼懷﹐力嚙其乳。男子一聲大叫﹐化爲六臂三頭﹐怒目圓睜﹐指女子而罵曰「吾以好情待爾﹐爾反持刃刺吾﹐吾將吞食爾軀﹐以消此恨。」女子跪地告饒曰「妾無是意﹐望山王念在夫妻前情赦吾之命。」山王吼曰「死罪可免。小鬼速來﹐將此丫頭力抽三百皮鞭﹐以爲伴神者戒。」當來十數小鬼﹐將此女子兢兢戰戰﹐束其手足﹐弔於梁間﹐鞭抽與哭泣之聲直達室外。眾女眷屬齊入室去﹐跪地告哀﹐山王猶然忿气不息。狐疑怒﹐爬上項間﹐極力一嚙。山王痛甚﹐用手抓下﹐乃一鼠子﹐轉瞬化爲巨人﹐手執銅錘﹐向山王擊之。山王卽起陰風﹐與狐疑大戰。一時飛砂走石﹐鴛鴦瓦解。廟中男婦忙將女子解下﹐潛於他室焉。狐惑驚曰「今夜廟中﹐胡以狂風亂捲﹐得吾出外看看﹐其故爲何。」剛出東廂﹐見狐疑墜下﹐曰「完矣﹐完矣﹐惹出禍矣﹗」遂與狐惑將所見情景細稟三緘。三緘尙未回言﹐山王吹起沙石﹐打入門內﹐如雨點一般。三緘曰「何物老魅﹐若是之厲﹖」山王吼聲如雷﹐且遣京觀鬼魂﹐圍著三緘師徒。三緘詈曰「老魅在此佑享淫祀﹐應得天誅。待老師爺誅之﹐以除一方之害。」詈畢﹐手捧腸紼﹐念動眞言﹐拋向半空﹐化爲靑黃霞光﹐照徹此廟。

頃之下墜﹐一聲霹靂﹐如崩山嶽。京觀鬼魂靈魄﹐震爲灰飛。

銅頭鬼王知此法寶凶狠難敵﹐陰風駕動﹐逃約數百里之遙。心以爲隔廟遠矣﹐暫且息肩﹐誰知紼子從千里外一繳而還﹐將身束捆前來﹐墜於廟內。三緘曰「爾爲誰﹐可能逃得脫老師爺之法寶乎﹖爾在地角﹐能從地角擒歸﹐爾在天涯﹐能自天涯束爾。而今入吾掌握﹐還是如何﹖」鬼王跪地叩首﹐曰「吾系銅頭鬼王﹐已爲上仙監幽二次矣。今復被擒﹐願降仙官﹐以爲近身之役。」三緘曰「倘有叛心﹐又加何罪﹖」鬼王曰「願於霹靂中化作烏有。」三緘聞說﹐撤回紼子。鬼王得釋﹐拜跪於其前﹐三緘收爲門徒﹐號曰「三服」。自此三服皈依三緘。

三緘囑咐村人焚毀廟宇﹐並罷集春之遊﹐而集錦之舊俗﹐洗滌一新矣。因易其村爲「歸厚村」云。

第三十六回

鐵馬溪仁施鳳女銅頭鬼力戰龍賓

三緘於集錦村之事件件安排妥貼﹐辭別村中老少﹐異地結緣。村人各贐程儀﹐一槪卻之。徵車在途﹐語及銅頭鬼王曰「吾與爾道號三服者﹐以爾心多反復﹐自玆已三服也。爾從此皈依大道﹐毋變乃心﹐他日功行滿時﹐自有仙眞之樂。」三服曰「弟子爲紫霞上仙監幽二次﹐今承師恩指點﹐弟子永不懷反心矣。」三緘曰「師在途中﹐趁無外人盜聽﹐切囑爾等﹐凡遇妖魔鬼怪﹐師命爾誅﹐方可誅之﹐不得擅爲殺戮。務必事事稟告﹐然後行去﹐如背師命﹐師於責斥外﹐還要追逐他方。」三人聞此﹐俯首言曰「謹遵師訓﹐不敢有違。」三緘見諸弟子皈依大道﹐心甚欣然。隨步所之﹐約有廿里之程﹐停足而立。

三服曰「師何停足不行耶﹖」三緘曰「師徒談談論論﹐不分西南﹐任足行來﹐未識此途去向何所。爾於是地可經過乎﹖」三服笑曰「弟子監幽數載﹐天日尙且不見﹐安知是地之去向哉﹗」轉詢疑﹑惑弟兄﹐亦答以不識。三緘沈吟良久﹐舉足前進曰「行道人何暇擇地﹐師與爾等遇有市鎭則結緣化世﹐遇有亭閣則息足煉功﹐借四海以爲家﹐不亦可乎﹖」一面與弟子言談﹐一面玩賞山水。

復行數十里﹐忽見人煙輻輳﹐市語喧嘩。三緘曰「足力已疲﹐得此市鎭﹐息肩有所矣。」遂入市內﹐覓一旅店﹐安於靜室之中。旅主頗賢﹐烹茗而獻。三緘詢曰「主人貴族何氏﹖」主人曰「敝族潘姓﹐賤號富成。」三緘曰「貴市何名﹖」主人曰「小市雲溪。」三緘曰「吾師徒四人﹐暫於貴捨止宿一夕﹐明日辭行。」主人曰「道爺意欲何往﹖」三緘曰「雲遊之人﹐胡有定向。」主人曰「道爺若離小市﹐不可西去﹐惟向東南﹐自然一路淸平﹐弗受驚恐。」三緘曰「西面有何阻滯﹖」主人曰「市西四十里外有鐵馬溪焉﹐原屬官馬大道﹐往爲舟楫以渡行人。客歲六月初旬﹐溪水暴漲﹐淹延甚闊﹐數日不消﹐溺死居民難以數計。村人焚檀燃炬﹐祭以豬羊醴酒﹐然後微微消之。從此是溪常有美女坐於岸上﹐以色迷人。凡入色障者﹐次早屍浮水面﹐別無刀刺痕迹﹐惟喉破一孔﹐如指掐然。至今攺由山道﹐此徑久已荒蕪矣。」三緘曰「誠如爾言﹐是乃水妖﹐非陸怪也。」主人曰「彼地不知若何多妖。自鐵馬溪沿岸而下﹐卽是落花渡。其間之怪徧淫村中婦女﹐無論老少﹐爲彼所淫者﹐或十餘日﹐或七八日﹐方能起立。是村婦女俱言願死不願生焉。」三緘曰「二妖肆虐如斯﹐理宜剿除﹐以安鄕裏。」旅主曰「前日村人曾稟河白邑宰﹐領得兵卒數百﹐箭射炮轟﹐忽然雹降自天﹐兵卒損傷者極眾。如今妖愈作厲﹐誰敢侮之﹖」三緘曰「如是則村人遭害矣。」正言之間﹐主被買貨者呼去。

三緘暗想﹕「此妖厲害﹐吾不收伏﹐又待何人﹖無何天晚﹐夜燈燃候﹐主人又以酒獻之。三緘賜與弟子同飲﹐獨坐靜室﹐以煉其功。候功煉余﹐天已大曉。

早膳餐畢﹐師徒辭了旅主﹐竟向西行。行至鐵馬溪﹐遠見一廟翼然山嶺。三緘師徒覓路同登﹐不久已到廟前﹐仰首視之﹐額題三字曰「淩雲閣」。師徒棲身無所﹐遂於是閣暫居。閣無多人﹐惟一窮促老叟經理香火﹐詢以是方風气﹐則龍鐘老邁﹐聞若罔聞。三緘自玆慵與之語。

一日將功煉罷﹐呼弟子三服同遊山麓﹐緩向左行。突見前面坦途﹐四五老叟手攜香炬﹐一叟背負小孩﹐年約七八齡﹐呱呱而泣。負孩老少亦泣曰「這是莫可如何之事。孩兒呀。妖怪喫爾後﹐爲祖自修水陸﹐以拔爾魂。」言猶未已﹐後一少婦飛奔而至﹐曰「吾實難捨。」當與老叟力拖此兒。旁一叟曰「此系每人一次﹐前月我也拋卻孩孫﹐誰又捨得耶﹖」少婦扭著孩子﹐總不釋手。三緘弗知所以﹐私詢別叟曰「是叟負孩何往﹐孩系少婦何人﹖彼此相爭﹐情慘如是。」叟曰「鐵馬溪出一妖怪﹐常喫行人﹐而今官馬大道由山左轉去﹐溪無人行。

妖肆淫威﹐卽於沿村攫人而食﹐合村人等焚香溪岸﹐計以每月供二孩子。今日輪流是老﹐彼子已沒﹐只此一孫﹐供妖食之﹐則宗嗣絕矣。故婦不捨﹐叟亦傷神﹐欲弗從同﹐又議出合村﹐難以傲眾。」三緘聞言至此﹐顧謂三服曰「是妖宜除也。」老叟曰「溪前溪後話還不敢亂說﹐孰敢除乎﹖倘如除之不能﹐恐禍及村人﹐更爲酷虐。」三緘曰「爾等不必驚恐﹐可將此子負入閣中﹐吾遣一門徒易之﹐全彼宗嗣。」是叟與婦不勝欣喜﹐一同入閣。一緘暗命狐疑化爲小孩﹐與老叟之孫年齒相似。命婦負回己子﹐以狐疑所化交與老叟。老叟拜謝﹐負到溪邊﹐香炬燃齊﹐束卻小孩手足﹐置於岸上﹐忙忙而歸。

水妖見得香炬已燃﹐知孩童送到﹐浮出水面﹐上岸視之。

視已笑曰「這个小孩到還肥胖可口。」狐疑曰「爾錯認了﹐我是害黃腫﹐非肥胖也。」水怪曰「爾休誑吾﹐待吾解了繩兒﹐舉口吞之﹐以供一飽。」狐疑曰「謹防著看﹐毛未伐盡﹐卡爾喉嚨。」水怪曰「難得小孩這樣乖巧﹐且拿回水府﹐慢慢咀嚼焉。」狐疑曰「此際水冷如冰﹐可在岸上就食。」水怪曰「他日所供小孩﹐見吾已駭半死﹐爾何不畏﹐還催我食乎﹖」狐疑曰「觀爾形象﹐不甚駭人﹐有何畏之。爾可再化駭人的來與吾看看。」水怪曰「我若化出﹐恐爾駭死矣。」狐疑曰「卽駭死我﹐我也要看。」水怪果然一化﹐化作披髮厲鬼而言曰「小孩子﹐我這像貌駭不駭人﹖」狐疑曰「這像貌我見得多﹐處處城隍廟中裝塑得有﹐可再化之。」水怪聞言﹐旋又倒地化作獅形﹐曰「此像如何﹖」狐疑搖首曰「更不爲奇。每年新正﹐四處都要拿來耍﹐有何駭人﹖」水怪曰「如是﹐我之變化只此矣。」狐疑曰「爾化已窮﹐我又化點與爾一看﹐可乎﹖」水怪曰「可。」狐疑不疾不徐﹐倒地而化﹐化成一堆大便﹐臭气燻人。水怪捏著鼻兒﹐閉著眼兒﹐倒退數武。突然狂風起處﹐大便直噴水怪﹐水怪東閃西讓﹐手足俱慌。正難躲避時﹐狐疑仍化小孩﹐向水怪笑曰「吾之所化駭不駭人﹖」水怪曰「大便人人皆有﹐如何駭人耶﹖」狐疑曰「旣不駭人﹐爾何捏鼻閉眼﹐閃讓人停乎﹖」水怪曰「大便難看﹐气味難聞﹐故如是耳。」狐疑曰「爾還看否﹖」水怪曰「將爾那最駭人的化點來看。」狐疑曰「爾好好看定﹐吾卽化之。」水怪以爲小小孩子﹐卽再變化﹐不過與己作頑。孰知狐疑出其不意﹐倏然化爲天蓬元帥﹐手執塔大金鞭﹐劈頭打來。怪叫一聲﹐滚入水底。狐疑在岸呼曰「駭人乎﹖」水怪曰「化則化矣﹐爾者娃子爲何動粗﹖」狐疑曰「爾且上岸﹐我再化點好的與爾看看。」水怪曰「我不看了。如其再看﹐會死在爾手中。」狐疑曰「旣不看時﹐可將我食之﹐以便早早歸去。」水怪曰「我一食爾﹐就化爲大便﹐倒把我臭壞矣。」狐疑未曾傷得水怪﹐回報師知。三緘念動眞言﹐取出虛無圈﹐向鐵馬溪拋去。此圈入水噴火﹐溪水片時如湯﹐怪不能潛身﹐飛奔上岸﹐圈隨後逐﹐套定水怪﹐提回閣中。三緘問曰「爾屬何妖﹐在鐵馬溪頭食人爲害﹖」水怪曰「吾乃海島內紅袍老蝦之女﹐因鐵馬溪兩岸居民捕魚爲業﹐每歲鱗甲之屬死於村人手者不下千萬﹐甚有貪心不足﹐藥毒江津﹐蝦子蝦孫死亡更眾。吾父怒極﹐命吾來此溪岸﹐亦喪人世之子孫。彼時彼知痛恨﹐豈水族爲其所害而獨不然乎﹖」三緘曰「吾囑村人禁玆藥毒﹐爾可速去﹐毋得再害生靈。」蝦女曰「仙官獲吾﹐不加誅戮﹐恩沾罔極矣。賤妾願拜門下﹐師事終身。」三緘曰「如此甚好。」將圈收回﹐蝦女禮行師生﹐並拜狐疑三人。三緘賜以道號曰「鳳女」。鳳女稟請願與同遊﹐三緘曰「爾且暫歸海島﹐他日自有調爾之期。」鳳女不敢違﹐拜辭三緘﹐灑淚而別。

三緘於是諭及村人﹐禁止藥毒江津﹐以免復遭水妖。村人感徳﹐約捐田土爲是閣常住﹐懇畱三緘師徒鎭守其間。三緘力辭﹐村人弗許。師徒脫身無術﹐乘夜他適。村人追之不及﹐卽於閣內塑像祀之。

三緘自出此閣﹐向前趨走﹐已近鐵馬溪下渡。心中暗計﹕「鐵馬之害旣除矣﹐忍令落花渡長遭其害乎﹖」思量逾時﹐主意已定﹐遂呼三服而謂之曰「師與狐疑弟兄在此暫駐﹐命爾先至落花渡打探妖孽消息。如與爾鬥﹐不可傷之﹐回報於師﹐師自收伏。」三服領了師命﹐陰風駕動﹐竟向此投。剛近渡前﹐化一老叟﹐攜笻獨立﹐極目四望﹐人影渺然。三服思之﹐行走無人﹐消息何得。正躊躇之際﹐忽山外一輿飛奔而來﹐駐於渡口﹐輿內出一少婦﹐身服紅衣﹐若遣嫁情形。婦甫出輿﹐輿夫卽欲歸去﹐惟一少年男子挽幼婦手不住悲啼。三服詢曰「爾二人姊妹耶﹐抑夫婦耶﹖」男子曰「夫婦也。」三服曰「旣屬夫婦﹐不在家內﹐來此胡爲﹖」男子四顧驚惶﹐若欲言而恐有聽之者﹐乃附老叟耳﹐細告其由。三服曰「原來如此。爾可囑咐輿人﹐舁歸爾婦﹐有吾一力爲爾承擔。」男子聆言﹐喜之不勝﹐拜謝老叟畢﹐仍喚肩輿舁婦﹐急從原路而歸。

三服易老叟之形﹐化作少婦模樣﹐亦以紅巾掩面﹐立於岸上候之。未幾西風大作﹐下流水浪突起﹐愈起愈髙﹐紫蓋紅旗﹐出浪紛然﹐內有彩車一乘﹐排列水面。候至風停浪靜﹐道鑼響處﹐齊奔渡頭﹐上得岸來。一獰猙惡卒持珠一粒﹐光明閃灼納於三服口中。三服知是避水寶珠﹐緊緊含著。二三女婢挽扶上車﹐竟向江心推運而去。

約走二里許﹐个个埋頭直下。三服視之﹐亦如人間房廊﹐惟四壁精瑩﹐美如碧玉﹐連進重門三四﹐始達華堂。車駐於庭﹐無數妖姬搴簾扶出﹐與新郎交拜成禮。禮畢﹐轉入洞房。新郎揭去紅巾﹐三服假意俯首。新郎曰「吾在民間選之已徧﹐才於孫家莊上選得艷婦。爾奚不昂首﹐與吾姬妾看看容貌如何。」三服昂起頭兒﹐還他鬼王形像﹐笑聲言曰「要看姣美者請看。」姬妾近前窺之﹐乃一鬼頭﹐有駭得半死者﹐有駭出大小便者﹐羣呼爲怪。三服大逞雄威﹐手執銅錘﹐將房中器具諸般毀壞殆盡。新郎忙持鐵戟﹐與之相鬥﹐勝負不分。

酣鬥良久﹐新郎見銅錘厲害﹐出水奔山。三服步步緊隨﹐馳追不捨。新郎化爲黑虎﹐直撲三服之身。三服化作黑彪﹐與虎頭觸爪舞。虎不能勝﹐轉化巨蟒﹐張牙而來。三服轉化蜈蚣﹐飛上蟒頭﹐力嚙不已。巨蟒橫滚順觸﹐不能得脫﹐仍化新郎。

三服仍化鬼王﹐戰於山野之地﹐口吐陰气﹐霎時地黑天昏。新郎如醉如癡﹐無路可奔。三服乘勢銅錘舉起﹐當頭擊下。新郎將頭一縮﹐化爲金龍﹐舉口向天噴出白水。三服持珠在手﹐曰「水不能近身。」新郎知難敵之﹐翻身竟入江去。三服珠含口內﹐隨入水中。上下溪頭百里有餘﹐追殺幾徧﹐水如泥色﹐魚蝦亦無隱匿之區。新郎莫可如何﹐飛奔入海。三服追之甚急﹐新郎躲閃無處﹐竄入紅袍老蝦宮內潛之。三服追至蝦宮﹐要此新郎。老蝦推言未曾到此。三服曰「吾隨迹追至﹐如何推言無之﹖速將新郎獻出﹐方可罷休﹔如其不然﹐吾必入宮搜齲」老蝦誑之曰「如是匆忙﹐吾宮甚闊﹐爾且少候﹐待吾入問便知。」言罷﹐退入宮內﹐緊閉石門。

三服欲進無由﹐遂在門外大聲詈曰「無知狗才﹐膽敢占淫婦女﹐不畏天律。平時總講爾豪彊﹐謂誰敢敵﹐今日遇著鬼老子﹐誓必活剝爾皮。老蝦精隱匿其人﹐不與鬼老子獻出﹐宮門擊破﹐昆崗失火﹐玉石俱焚。」小蝦兒聞言詈曰「這是愛嫖婦女的顯報。在彼自作自受﹐理所應爾﹐何得逃至此地﹐連累吾家。可見當日好逞豪彊﹐只說一手撐天﹐誰知還有撐天硬手。

恨吾老蝦拿來隱藏宮內﹐若是吾輩早已推出﹐使鬼老子將他性命結果﹐免得見了別家美女﹐占搶成親。可憐我們海中蝦蚌之類﹐有一出色女子﹐槪彼奸淫﹐無怪海內烏龜徧處皆是。」言此﹐又一小蝦曰「爾莫做聲﹐看門外人知之﹐從那邊轉拐﹐直入小門﹐今日蝦子蝦孫﹐怕要拱起背兒盡捱矣。」三服所得「轉拐」二字﹐向左一望﹐果有巷焉。逞步前來﹐見一小門尙未關閉﹐三服入﹐化爲蝦屬﹐轉至內宮。遙見新郎坐在樓頭﹐老蝦陪飲。三服潛近身側﹐一手擒著。柰小蝦橫順拖扯﹐急難提出宮門﹐舉起銅錘﹐意欲打將下去﹐又念師囑不可傷伊性命。

無如用力太猛﹐新郎還了本像﹐乃一金色小龍。三服扭定兩須﹐總不釋手。

正在問打﹐幸得鳳女自龍宮歸﹐丫結報以此事。鳳女入內視之曰「爾三道兄耶﹖」三服驚曰「鳳女道妹何來﹖」鳳女曰「自辭師歸海﹐兩應龍母之詔﹐囑咐妾身要將龍賓拜在門下﹐此系復禮仙子前爲龍宮誅蚌女珠光時﹐已托之矣。」三服曰「龍賓爲誰﹖」鳳女曰「龍君季子耳。」三服曰「今在何處﹖」鳳女曰「今在道兄掌中。」三服曰「彼何早不明言乎﹗」因笑而釋之。龍賓得釋﹐易形拜見三服。三服曰「有侮道弟多矣。」龍賓曰「兩不相認﹐如何得知。」老蝦忙命設筵﹐款待三服。三服席間﹐備將己化美女與龍賓親迎之事一一言之。

龍賓曰「不是鳳女回宮﹐新郎幾死於新娘之手。」鳳女曰「新郎死於新娘之手者﹐世上多多。惟有好淫以斥如淫﹐不幾自己亦爲自己並斥乎﹖」言罷大笑。笑已﹐言曰「閒談不必﹐而今師在何所﹖」三服曰「在鐵馬溪下流候之。」鳳女曰「如是可率龍賓前去﹐拜爲門徒。」言已﹐各駕風車﹐竟墜於是。

第三十七回

收龍子龍君設宴除道士道署停官

三緘與狐疑弟兄正在張望﹐忽然風聲響亮﹐黑霧蒙蒙。狐疑稟曰「黑霧中有二男一女之形﹐不知何故﹖」三緘曰「候彼駐下風車便知。」無何﹐三人墜下﹐三緘視之﹐乃三服﹑鳳女與一無名男子也。尙未詢及﹐三服拜而稟曰「奉師之命﹐已收伏龍賓矣。」三緘曰「伏之如何﹖」三服將大戰落花渡﹐以及追入蝦宮得鳳女解釋之言﹐一一詳述。

三緘於是先傳鳳女而詢曰「龍賓來此胡爲﹖」鳳女曰「弟子自辭師歸﹐龍君傳詔﹐談及季子龍賓﹐曾向紫霞門人復禮子言之﹐他日吾師雲遊﹐願聽調用於師﹐以求大道。玆已至此﹐望師賞收。」三緘曰「學道之人﹐惟懼道無繼續﹐豈有願投門下者而吾反卻耶﹖所慮者彼系龍君季子﹐貴重已極﹐恐不能甘受淡泊與此奔走之勞。彼如願入吾門﹐以求大道﹐務要心悅誠服﹐乃可收之。倘涉勉然﹐安知一片熱心﹐異日不化爲冰水。」鳳女曰「如是龍賓在此﹐師詳問之。」三緘將龍賓傳至﹐詢其意念若何。龍賓出自至誠﹐並無他說。三緘曰「爾之虔心學道﹐固已如斯﹐然師教不可違﹐凡一去一來﹐皆要稟師﹐毋得擅傷物命。」龍賓唯唯。三緘喜﹐加彼道號爲「棄海」焉。龍賓拜受畢﹐三緘曰「師要周遊天下﹐以積外功。爾四人隨吾遊行﹐惟鳳女暫歸蝦宮﹐勤習所傳之道。當同遊日﹐師自命人傳之。」鳳女曰「師言如是﹐敢有不遵﹐但祈吾師不可忘卻弟子。」三緘曰「這是自然。」鳳女拜別三緘﹐乘風竟去。

三緘師徒行未數武﹐突然風聲濃濃﹐黑霧一團﹐迅速而至。三緘師徒停足視之﹐黑霧墜時﹐乃鳳女復退風車﹐後一小環身著靑衣﹐立而不動。三緘曰「弟子何去而復返﹐後面丫結屬何人哉﹖」鳳女曰「東海龍君聞得師收龍賓爲徒﹐不勝之喜﹐特命龍母丫結持柬請師﹐到彼水晶消閒數日。」言已﹐丫結捧柬跪呈。三緘細閱﹐柬中詞切意眞﹐慨然應諾。丫結曰「仙官由陸路而去﹐必要月餘﹐如由水道而行﹐則頃刻可至。」三緘曰「水道如何可行耶﹖」丫結曰「若仙官樂由水道﹐自有舟楫渡之。」三緘曰「如此可命舟來。」丫結手向空招﹐舟人欸乃一聲﹐打槳立至。舟闊而大﹐四面窗欞。師徒上舟﹐推窗外望﹐波含島影﹐綠光翠色﹐疊疊重重﹐蓋世繪工亦所不及。

坐未片刻﹐丫結獻茗﹐入口如蘭。茗罷酒呈﹐气香若桂。

師徒飲罷肴酒﹐舟楫已在海心﹐但見海風細細﹐海浪層層。

丫結在舟一聲海角﹐霎時水面旌旗密布﹐人馬紛騰﹐絲竹管弦之音雜呈於耳。丫結見人馬已近﹐跪請三緘下舟。三緘曰「水也如何可行乎﹖」丫結曰「自有車輦以乘仙官。」三緘果到舟前﹐輿人扶掖上車﹐疾趨而去。俯視所遊之道﹐儼若琉璃世界﹐潤滑易行。行約十數里﹐遙見金銀宮闕﹐髙低掩映﹐密若蜂房。

三緘詢諸丫結曰「前面金銀宮闕晶光射目者﹐何官之府﹖」丫結曰「龍宮也。」三緘曰「右一府第重重樓閣﹐較宮闕而稍矮者﹐又何官之府﹖」丫結曰「是乃烏澤相府也。」三緘曰「左之紅樹榦頭﹐紅光閃灼﹐種於一帶長廊之內﹐不知樹爲何樹﹐廊爲何官所居﹖」丫結曰「是樹名珊瑚﹐其廊乃龍君閒遊之所﹐廊內花木極眾﹐但惜低小而不克見耳。」三緘曰「花如人世所種之牡丹芍藥乎﹖」丫結曰「龍宮之花﹐原不同諸人世。」三緘曰「其花何名﹖」丫結曰「如珍珠花﹑瓊花﹑瑪瑙花以及碧蓮﹑白蓮﹐皆一開而不謝者也。」三緘舉目向西而望﹐一樓最髙﹐不下數百餘層﹐有窗欞掩映者﹐有欄桿圍繞者﹐五色晶光﹐入目炫人。三緘不知何地﹐復問丫結。丫結曰「是名『蜃樓』﹐海樓之最髙者也。」三緘曰「樓之層數有幾﹖」丫結曰「層數無窮﹐愈數愈廣。海內自龍君以下﹐皆不得知。惟老龍母知之﹐至今已爲仙天上。」三緘曰「樓之下廣平無際者﹐又是何地﹖」丫結曰「海市耳。」三緘曰「海市有凡人貿易否﹖」丫結曰「海市中盡皆珠寶所生﹐各顯奇異。世人閒有至此者﹐卽得一二﹐不過如夜明﹑定風而已。其有絕妙寶物﹐或遇之而目不能視﹐或遇之而寶化爲泥﹐以世人無此大福用此大寶也。」三緘方欲再詢﹐丫結曰「海內文武來迎仙官矣。」三緘忙忙下車﹐諸官盛服恭迎。三緘師徒謙讓良久﹐向前而行。諸官隨後如雲﹐擁入龍宮﹐龍看降階迎接。三緘參拜畢﹐龍君轉拜之。賓主坐定﹐香茗獻後﹐宴設殿庭﹐中坐三緘﹑龍君﹐眾官陪飲﹐三緘徒眾兩旁並坐。珍奇海味﹐盡皆目所未經。酒過三觥﹐龍君手執碧玉寶瓶﹐立身言曰「今承仙官辱臨敝海﹐酒肴之設粗鄙﹐拜迎之禮荒疏﹐自覺汗顏。想仙官夙抱仙根﹐生有仙骨﹐仙心慈淑﹐仙量寬宏﹐諒不見咎於異類也。玆者特備艸函﹐迎得仙官入海﹐無他敬謝﹐還祈弗鄙蠢子不才﹐旣獲收入門墻﹐尢冀嚴加教訓。倘有寸進﹐他日得成仙果﹐所賜良多。敬酒三巡﹐望仙官笑納。」三緘亦向龍君再拜言曰「承龍君不棄小道﹐將季子拜在門下﹐殊深自愧。今蒙瑤函選詔﹐得睹仙容。師徒禮儀不周﹐切望龍君赦宥。」三緘說畢﹐仍坐席間﹐龍宮樂器齊鳴。

賓主歡飲一日﹐飲至海燈燃候﹐上宮下殿錯雜如星。三緘曰「海內風光﹐眞令人賞玩不盡。」龍君曰「仙官樂玩海燈乎﹖」三緘曰「然。」龍君遂命龜蝦二相﹐導之遊玩焉。二相導三緘左行﹐行至一處﹐名曰「海光院」﹐燈燃無數﹐美不勝收。轉過院東﹐海燈一樹長約百丈﹐燈光萬盞﹐如星下垂﹐時現五彩雲霞﹐閃爍不定﹐暫視則屹然一樹銀花﹐久視則下面海燈由下而上﹐上面海燈由上而下﹐牽連而貫珠﹐巧妙非人間所有。再爲久視﹐則合樹之燈散而飛舞﹐或髙或下﹐或遠或近﹐或後或前﹐如海燕穿花﹐不可名狀。定目旁視﹐又是一樹﹐由一樹分而爲二﹐愈分愈眾﹐一時又合而爲一﹐變化無窮。三緘異之﹐近樹撫燈﹐又渺然無物。二相曰「是院無甚大觀﹐不若去到蜃樓﹐徧海之燈俱可全視。」言已﹐卽導三緘過巷穿宮﹐無處非燈﹐目不暇賞。

恍恍惚惚﹐來至蜃樓﹐向上而登﹐約有十餘層之數。二相曰「可矣。」遂將窗欞推啟。三緘師徒憑窗一望﹐龍宮海燈百萬﹐無不見之﹐四面觀望﹐美景不同﹐巧妙亦別。蝦相謂龜相曰「只徒玩賞燈光﹐亦無大趣﹐何不擊動樓鼓﹐以催海花﹖」龜相曰「海花乃龍君玩賞之物﹐宜先奏請龍君﹐然後催之﹐以爲仙官賞。」蝦相曰「如是吾去奏請。」移時來樓﹐龜相詢曰「準否﹖」蝦相曰「準矣。吾已各府通信﹐囑合家眷屬同玩海花。」龜相曰「賞花無酒﹐可乎﹖」蝦相曰「龍君命排禦宴﹐隨後卽臨。」龜相曰「龍君來耶﹖」蝦相曰「龍君見管水將軍奏折﹐所奏民間不孝不悌以及瞞心昧己﹑姦詐邪淫者﹐實繁有徒。上皇降旨﹐敕死雷部者若干﹐火部者若干﹐瘟部﹑魔部﹑饑餓凍死部者若干。至敕人民溺死水部者﹐自六月初一起﹐八月初一止﹐冊內逐一唱點﹐共計三十一萬七千二百八十一名。龍君悲人民頑梗﹐胡以受天地所生﹐不順天地之所以生﹐溺死水中﹐屍骸厝於魚腹﹐心傷不已。故未能配及仙官﹐特將禦宴送來﹐設於蜃樓﹐命吾二相開筵擊鼓﹐以催海花。」龜相聞言﹐顧謂僕從曰「禦宴曾設乎﹖」答曰「設矣。」二相卽請三緘師徒入座。諸官陪坐後﹐龜相擊動鼉鼓﹐聲如巨雷。初擊一通﹐海水翻波﹐髙擁數丈﹐燈光下映﹐彩霞萬道﹐隨彼蕩漾焉。鼓擊二通﹐海波平息如水晶一片﹐潔無纖塵。鼓擊三通﹐倏然水底花開﹐五色相兼﹐其大如斗。每花心內現一美人﹐或品玉簫﹐或撫瑤琴﹐或吹玉笛。頃刻香風散溢﹐徧海皆花。中有蛺蝶如鶯﹐飛舞花間﹐燦若堆錦。至於目所未到者﹐不知更有幾何。玩賞久之﹐三緘師徒慵於極目﹐蝦相將鐘一撞﹐花瓣齊飛﹐轉瞬之間化爲烏有。

蜃樓宴罷﹐二相導三緘仍轉殿庭。龍君請入內宮﹐復以見田公主拜在門下。三緘喜﹐卽以修煉之道傳之。將功傳余﹐龍君手捧一瓶﹐向三緘言曰「吾不敢久畱仙官﹐特贈此瓶以爲後用。」三緘拜受告辭﹐龍君率領諸官送上海舟﹐拱手而別。

舟人仍將三緘載至故處﹐師徒上拜﹐回首視之﹐舟去如飛﹐片時不見。三緘曰「此次厚擾龍君矣﹐但不識所贈之瓶何名。」棄海曰「是乃吾父宮內之飛龍瓶耳。」三緘亦未究其何用。爲打點所遂之方﹐躊躇半晌﹐謂諸弟子曰「東遊於海﹐東面之地已盡﹐徵車播轉﹐可向南行。」諸弟子聞言﹐遂隨三緘竟向南去。

紫霞眞人見三緘道將有得﹐所收門徒亦屬不凡﹐其心甚喜。

坐於洞府﹐慧眼遙觀﹐已知三緘南遊去矣。轉過頭來﹐復禮子跪而稟曰「七竅自郝相招親﹐海南上任後﹐專聽蚌精言語﹐嚴捕習道之士﹐以閉道門。師將如何﹖」紫霞默會片時﹐曰「師自有以止之。不然三緘此際﹐化身之法尙無﹐遊至海南﹐必爲所困。」且說七竅前爲道士作一對兒﹐怨抱胸懷﹐總欲盡天下之道士而誅之﹐以消此恨﹐兼以珠光蚌女巧賣風流﹐頻來鶯聲﹐牀頭刁弄﹐似乎與習道者有殺父之仇。所以自到海南﹐日以捕捉道士爲事﹐刑極酷虐﹐成法不依夫朝廷﹐心念恃郝相權髙﹐故如此肆無忌憚。紫霞爲復禮子所稟﹐思欲設一疑案﹐以罷其官﹐𨿽有郝相調停﹐失之不久﹐然暫爲退黜﹐亦可稍息虎威。待三緘化身道成﹐好挽轉彼心﹐復還仙位。策已議定﹐命復禮子下得塵世﹐巧設疑案﹐附耳教之。

復禮子乘雲天半﹐俯覬海南﹐壞盡膏腴﹐人皆殷富﹐卽將雲頭按下﹐墜在城內。打聽官聲﹐果於他端則寬以相待﹐惟禁習道一事嚴且酷焉。寺觀之中﹐凡屬挽髻道形﹐盡行逐去﹐另易僧侶以作住持。復禮子訪之已悉﹐心甚惡之。正值是郡辦理大士醮筵﹐復禮子化艸爲兵﹐折蕉爲纛﹐傍晚之際﹐喊聲震地﹐竟入海南。候到天曉﹐兵卒出城屯紮﹐其眾如林。七竅吩咐役吏緊閉城門。剛近二更﹐兵卒復至﹐城門自關﹐自此在城盤踞﹐晝夜喧嘩﹐街巷居民﹐惶恐奔竄。然𨿽不堪鬧攘﹐初未擾及七竅衙內。七竅於賊初亂﹐文已到都。上命兵部侍郎湯文璽領兵剿除。待大兵來時﹐復禮子早撤兵卒出城﹐紮於海島之上。文璽領兵攻擊﹐復禮子與之對壘﹐大兵連敗下風。文璽暗用軍機﹐息鼓偃旗﹐乘夜直抵海島﹐天剛發白﹐一擁而上﹐斬殺賊兵無數﹐擒了賊首﹐方入海南。

午後升帳﹐審詢賊首曰「凡爲天子百姓﹐食王水土﹐當報君恩。聖上薄斂省刑﹐愛卹子民﹐無殊保赤﹐爾胡膽敢逆朝廷之法而作亂乎﹖古往今來叛民逆賊﹐始而猖獗﹐銳气難當﹐在彼之心﹐以爲天意所屬。不知一代聖主﹐效靈者山川社稷﹐扶助者文武臣僚﹐曾不幾時﹐賊黨槪就敗亡﹐誅及九族。至愚至蠢﹐莫過於斯。欲以一介凡夫而僭號稱王﹐何不自諒乃爾。

今者全賊被誅﹐獨爾一人入吾掌握﹐爾卽展翅亦難逃矣。」復禮子曰「吾本村野俗子﹐烏敢叛逆朝廷。所恃以叛逆者﹐海南太守七竅耳。」文璽曰「爾何所恃於七竅﹖」復禮子曰「吾乃綠林盜魁﹐爪牙頗眾﹐常於海南地面搶掠村民。七竅見案積如山﹐反與吾輩彌縫﹐未嘗示禁效。吾輩亦無畏懼﹐因而叛逆釀成。彼於當時如見搶掠之案嚴爲禁止﹐焉致大逆如是乎﹖吾輩之死﹐實七竅害之也。」文璽曰「七竅爲官﹐未必全無禁耶﹖」復禮子曰「七竅之示禁有二。」文璽曰「二禁爲何﹖」復禮子曰「一禁漁人捕蚌﹐殺蚌與殺人之罪同﹔一禁習道者流﹐嚴而又酷。」文璽曰「是二者非關緊要﹐何必禁之。」遂命營兵傳七竅進帳。七竅至﹐打躬後﹐坐於一旁。文璽笑曰「爾爲太守﹐兼司道篆﹐何得護賊害民﹖」七竅曰「卑職哪里護賊﹖」文璽曰「現有首賊在玆﹐爾自審詢。」七竅怒气勃勃﹐吼謂役吏曰「提首賊來。」役吏應聲﹐將復禮子扭到。七竅指定大罵曰「吾在海南爲窟﹐未曾虧負爾等﹐爾何不守國法﹐叛逆朝廷﹖」復禮子曰「吾非爾教﹐誰敢叛逆﹖」七竅曰「胡說﹐吾如何教爾﹖」復禮子曰「吾輩千有餘人﹐常常搶掠民間﹐百姓具稟﹐呈詞不下數百﹐承七竅兄善爲彌縫﹐未嘗嚴禁詞組。吾輩敢於叛逆者﹐職是故耳﹐非爾教而何﹖」七竅聞言怒甚﹐命役將賊叉下鞭死﹐以塞其口。文璽曰「此賊乃皇上要犯﹐爾敢擊耶﹖可速與吾同歸都下﹐面聖後再回海南。」七竅無詞﹐先發家眷入都﹐候將符篆交卸﹐始與文璽緩緩同行。

珠蓮歸﹐以失官情由告之父親郝相﹐郝相命僕急與文璽寄音信於半途。文璽拆而視之﹐無非欲全七竅官品之意。

第三十八回

挽道心勤施苦口遊東嶽得遇神仙

七竅與文璽夜宿曉行﹐已抵都中。七竅落於館驛﹐文璽歸部。郝相先到部內﹐與七竅求情。文璽曰「看丞相面﹐吾於復命之際﹐自然保奏﹐活罪恐不可宥也。」郝相稱謝數語﹐辭別回府。

次早﹐文璽上朝復命﹐皇上嘉其忠勇﹐當傳旨意﹐轉升禮部尙書。至七竅以管轄不嚴﹐釀此變端﹐免官回籍。文璽謝恩退出﹐呼七竅入部而斥之曰「吾不念郝相情面﹐應以斬決論。今聖上下旨﹐免官回籍﹐爾其速行﹐毋得濡滯在玆﹐致幹罪戾。」言畢吼令驅出。七竅回到館驛﹐自覺無顏﹐因入嶽丈府中﹐告辭歸裏。郝相夫婦不捨珠蓮﹐乃勸七竅曰「爾毋歸去﹐且在京都隱祕住之﹐吾自乘機與爾討一差事﹐將功折罪﹐原職不久可以復還。」七竅因郝相苦畱﹐不忍拂情﹐只得仍居館驛﹐杜門不出。

韶光易逝﹐倏忽已至半載。𨿽有珠蓮朝夕惑以冶容﹐然住居甚久﹐不堪納悶﹐時時微服徧尋寺觀之幽深者﹐入乎其間﹐或住一日﹐或住半日而返﹐日以爲常。紫霞得知﹐化作老道入都﹐將會仙閣化出一番幽深雅趣之象﹐靜坐以候之。七竅微服出遊﹐歷徧寺觀﹐總無一爽心豁目者。他日獨出都門之外﹐遙見一閣髙聳淩雲。七竅驚曰「是閣如此髙爽﹐諒其中必幽雅可愛也。」於是曲曲折折﹐信步所之。街巷過余﹐似一鄕村﹐入村而行﹐雞犬桑麻﹐儼若故鄕光景﹐七竅於此不禁忽起歸隱之志。村莊盡處﹐髙閣在焉。

剛到閣門﹐翹首望掛額題金字曰「會仙閣」。二重將到﹐又一額曰「別有天地」﹐旁掛一聯曰「看淡了紅塵富貴﹐勤修些白手功夫。」及進三重門內﹐四面花墻﹐蕉梧圍繞﹐墻內盆花數百﹐或黃或紫﹐或白或紅﹐怪怪奇奇﹐名多不識﹐香風微拂﹐如入蘭麝之鄕。七竅不捨他遊﹐總在花間曲折周詳﹐緩緩細看。

不知不覺轉出地外﹐千竿修竹覆著小溪﹐水潔無塵﹐遊魚可數。隨溪而上﹐露一大池﹐池中蓮開五色﹐鮮妍可愛。池岸之上﹐盡種異卉奇花。池左一亭﹐面面俱空﹐壁題詩句甚夥。

七竅慵於記憶﹐惟中一絕下注「三緘」二字﹐七竅驚心誦之云「訪友徵車逐日遊﹐未停鞭處足難休﹐忽來仙地慵他適﹐願向名花靜裏修。」七竅睹是詩句﹐口不停吟﹐因而盤桓者久之。

無何﹐蜂衙鬧午﹐饑火微燻。七竅暗自思曰「如斯福地﹐豈無住持﹖」試由是亭望之﹐髙閣尙在數重以上﹐忙忙踱出亭外﹐又入一重﹐仍然四面花墻﹐盆花濟濟﹐恍似前之所窺者。向左而望﹐池亭又相似焉。七竅捨此復入﹐乃一帶長廊﹐廊外名花較花墻之地更眾。七竅獨遊廊內﹐見廊之中壁有一聯云「到此應忘塵世事﹐來玆必是學仙才。」七竅得此佳境﹐止止行行﹐由榭穿臺﹐由亭穿榭﹐非花卽竹﹐愈走愈深。

久之﹐行力已疲﹐意欲歸都﹐向外望之﹐萬巷千門﹐不識歸從何處。七竅異﹐愈向內面直入﹐誰知每入一重﹐必有一重景像﹐或花墻相似而亭不同﹐或亭相似而花墻不同﹐或亭墻相似而蕉梧花卉不同﹐變幻百般﹐莫名其妙。窮盡其地﹐始見髙閣聳然。緣梯而登﹐上至三層﹐一道冠道服者﹐須眉古峭﹐坐於其中。見七竅入門﹐徐徐下座﹐驚而詢曰「先生何來﹖」七竅曰「閒暇無事﹐偶遊到斯耳。」老道曰「何時來耶﹖」七竅曰「今晨已至矣。」老道曰「爾腹得毋餒乎﹖」七竅曰「餒甚。」老道曰「如是此有果焉﹐爾且食之﹐吾呼道童爲黍食子。」言畢﹐予以一果﹐不知何名﹐入口生香﹐味甜若蜜。

將幫食訖﹐黍藿呈案﹐舉箸而食﹐美逾海味山珍。黍藿旣餐﹐老道導至閣之上層﹐其中牀榻精美﹐名字名畫髙掛兩旁。

七竅賞玩一周﹐坐而詢諸老道曰「動問道長﹐住此多年﹖」老道曰「吾非是閣住持﹐原系初住於此者﹐緣海南太守叫什麼七竅﹐不知與道何仇﹐示禁甚嚴﹐捕捉亦厲。吾於黑夜將所用之物竊負而逃﹐暫借此閣安身。近聞七竅遭了天厭﹐官階削去﹐吾道中人个个歡欣﹐拜謝天地﹐但願再加重報﹐喪乃孽障﹐吾道方行。」言猶未已﹐七竅顏爲之赤﹐假易其詞而亂之曰「聆道長言﹐似以七竅不應禁道也。以吾言之﹐則有可禁者焉。」老道曰「其可禁者安在﹖」七竅曰「吾思遊方野道﹐輒言道能成仙﹐究其所行﹐一無可取﹐兼之假結緣以斂財﹐誇仙道以惑世﹐行爲種種﹐不惟當禁﹐亦且宜誅。」老道曰「子言乃方外野道﹐傍道爲生活者也。若夫眞入大道﹐先惇五倫﹐五倫克惇﹐然後加以淸心寡欲﹐煉其精气﹐而爲長生不死之軀。自古仙眞誰不由是而成者﹐子何執一格以相繩乎﹖」七竅曰「如道長所說﹐人人習道﹐人人成仙﹐則見仙不久人矣﹐不幾全無人道耶﹖」老道曰「天下至大﹐未必人皆習道。願習者宜由正孰﹐不落旁門﹐道自易於成之。願入人道者﹐亦不之彊﹐酒色財气隨其所好﹐無殊花開結實﹐大者大而小者小﹐因各培之﹐根有厚薄耳。」七竅曰「天下事原各隨其所好﹐道長之言不差﹐然好道而習道者﹐亦未必成其道焉。」老道曰「道在天壤﹐無不可成﹐視其習者之有恆無恆﹐猶之求名而習儒業者之時與與不時習也。」七竅曰「以吾思之﹐人生斯世﹐不若富貴兩途。是二者﹐人人父母所樂在此﹐我而得富﹐父母享受丰盈﹐我之孝也﹔我而得貴﹐父母享受華榮﹐亦我孝也。以視習道者之淸淨爲髙﹐棄父母而不親﹐絕血食而不悔者﹐其孝不孝﹐爲何如也﹖」老道曰「習道一事﹐無處不宜﹐卽在家庭﹐又胡不可﹐奚必入林惟恐弗密﹐入山惟恐弗深﹐而始稱習道哉﹖爲是說者﹐皆野道之言也。爾言得富得貴﹐可以全孝﹐彼得道而七祖九玄亦可升仙﹐同享仙福者﹐獨不足爲孝乎﹖」七竅曰「依爾道家所言﹐七祖九玄俱可同爲仙品﹐但其事屬荒渺﹐誰得見之﹐究不若爵享朝廷﹐乃祖乃宗得受泥封紫誥﹐榮顯當世﹐以誇耀於鄕黨鄰里﹐明明朗朗﹐爲眾人所矚目者﹐不亦愈於無憑之事乎﹖況大道之成﹐尢非易事﹐居今稽古﹐如鐘離﹑國舅以及藍﹑韓諸仙﹐尙且屬諸傳聞﹐未知果有其人否。彼言修道非難﹐成仙最易﹐是徒以動人聞聽﹐惑人心志之說耳。稍有識者﹐恐不取焉。」老道曰「功名富貴﹐固爲現在之物﹐人皆得而視之。

吾問富者長富﹐貴者長貴而不失乎﹖」七竅曰「由貧而富﹐由富而貧﹐由賤而貴﹐由貴而賤﹐轉移之理﹐自古如是﹐何足爲榮辱耶﹖」所以似又超然世外。老道曰「以富貴而貧賤﹐旣不足爲榮辱﹐而富者貴者﹐果能長生不死而享富貴乎﹖」七竅曰「人世有生必有死﹐生死二字﹐亦屬天地之常道﹐又何足爲喜﹐又何足爲悲。」老道笑曰「不足爲喜爲悲﹐君胡存好生惡死之念而不置也﹖」七竅曰「惡死好生﹐人情皆然﹐何猶於我﹖」老道曰「旣好其生﹐奚不求其長生﹖旣惡其死﹐奚不求其不死﹖不生不死﹐道中至樂之境﹐得入其境而長生不死者﹐人但如有鐘離諸仙﹐安知後之入道而成仙者﹐代不乏人也。他如東晉之黃敬﹐王屋之王王余﹐福州之劉長生﹐蒙山之劉道成﹐汝南之應夷節﹐武陵之龔元正﹐潁川之陳慧度﹐成都﹑蘇州之章訾﹑劉翊等﹐𨿽生不同時﹐要皆能誦《黃庭》﹑修大道而成仙者。且不獨男子爲然也﹐若廣州增城之何二姑﹐九嶷女冠之魯妙典﹐任城之衛夫人﹐兗州之謝自然﹐汾州﹑河中之崔少玄﹑薛玄同等﹐皆女子之能修大道而成仙者。歷稽往代﹐班班可考。君何以爲渺冥莫視而疑其人之有無哉﹖以君之疑﹐度君之心﹐殆謂天上無仙神也。如無仙神﹐則雷何以夏鳴而冬斂﹐日月何以並行而不悖﹐雨日昒何以時若而不愆乎﹖以子言而惑及天下﹐吾恐大道爲之隱矣。」七竅曰「吾不與爾辯仙之有無﹐道之成否﹐然人各有志﹐不可彊也。」老道曰「苦口千般﹐不聽片詞﹐子可歸矣。」七竅剛辭老道﹐但聽山磬一聲﹐煙生野谷﹐掉頭而視﹐乃一小閣挺立﹐花木毫無。

七竅驚異久之﹐忙忙歸都﹐入於館驛。珠蓮詢曰「郎君所遊何境﹐比至十旬弗返。妾命僕人尋訪四方﹐未見路迹﹐得毋聽外道之說﹐欲拋妻不顧乎﹖」七竅以所遊所遇﹐一一告之。

珠蓮曰「此必邪道迷人﹐障郎君眼目﹐意欲入彼陣內者。幸郎君識見超邁﹐志向不凡﹐乃能如斯﹐不然早爲老道惑矣。」言已﹐遂命僕婢治酒﹐爲七竅洗塵。七竅曰「吾遊會仙閣﹐別無所思。惟良友三緘壁題四語﹐中心耿耿﹐恨不獲遇焉。」珠蓮含糊應曰「緩緩尋訪﹐自有相會之期。」七竅曰「前日吾欲回籍﹐爾父苦畱復官﹐何至於今尙無消息﹖」珠蓮曰「妾因郎君出遊不返﹐急歸相府﹐問及吾父﹐父言調停久矣﹐不日卽有喜報﹐囑郎君忍耐候之。」七竅曰「吾復居官﹐務必著人往請三緘來衙一晤。」珠蓮曰「候到任後﹐再作理會。」七竅因思良友﹐以及所見所遊﹐力倦神疲﹐入榻而臥。

且言三緘師徒南遊計定﹐一路之上奔走無停。時值六月炎天﹐烈日如火﹐師徒𨿽不畏暑﹐而行人來往﹐常倚傍松柏﹐解衣乞涼。三緘師徒見得松柏之下乞涼人眾﹐亦欲於是暫駐車駕而稍停步履焉。不意隨足所之﹐竟至葛花村前﹐瞥見村內門戶未啟者無數﹐不能炊煙者亦多。三緘謂其徒曰「是村也﹐又似含云閣之光景耳。」二狐曰「含云閣疫鬼作祟﹐師命弟子采藥救之。今又何如﹖」三緘曰「是方之疫與彼不同。彼則由心所招﹐此則自口而入也。」二狐曰「心口之招者何﹖」三緘曰「滅五倫而迷四害﹐心招之而天厭之﹐其疫非攺前愆而爲後善者不能愈。所以先命悔過﹐然後治以藥餌﹐乃能應驗如神。

是他好食牛犬﹐宰割慘毒﹐竈府惡之而疫生﹐加以牛犬之魂助其威而疫甚。欲除此癥﹐又不必采藥海島﹐只要人能悔口﹐書名於冊﹐焚之竈府﹐疫自除矣。棄海﹑三服自隨吾遊﹐求能造功﹐師命汝沿村講說﹐攺一人自愈一疫焉。」二子領命﹐遂各持一冊﹐分村勸諭﹐三緘與二狐住於村內之飛雲閣以候之。棄海二人日日講說﹐凡悔口者﹐其疾若失。足至彌月﹐是村化徧﹐人人攺悔﹐疫疾全消。村人約集前來﹐欲報講說之徳﹐徧閣尋覓﹐道士已渺﹐村人感激自不必言。

三緘師徒行又數十日﹐所至一地﹐曰「紅月鎭」。鎭中煙火千家﹐近於江岸。三緘到此﹐常見靑黑之气凝結不散﹐欲爲明告﹐恐泄天機﹐欲不告之﹐又不忍數萬生靈厝於魚腹。故每日在鎭繞市言曰「渺渺茫茫巷與街﹐波紋將到此間來﹔女男知覺宜先避﹐恐有魚蝦走不開。」繞說連朝﹐無人得解。三緘心甚不忍﹐乃復淺而告之曰「人宜髙處樂﹐休向江頭臥﹔欲得千金全﹐當先尋山郭。」鎭內一叟胡鏡淸者﹐家有萬金﹐聞三緘言﹐謂子若孫曰「此鎭不久必有水災﹐須先至丹鳳山多搭艸篷﹐以救鎭中人命。凡吾家財帛器物﹐盡遷之焉。」其子詢曰「父何知﹖」鏡淸曰「道士連呼旬餘﹐知之無人﹐惟吾細思乃得。」子孫輩當卽鳩工將篷搭畢﹐家中婦女以及財帛貨物﹐刻日遷之。

三緘師徒尙住鎭內﹐忽來力士晤之曰「吾乃水神駕下催水神兵。因此鎭人民大斗小秤﹐姦詐太過﹐邪淫之事﹐亦甚多多。自取之也﹐怪得何人﹖前日仙官在龍宮時﹐上天溺籍已下﹐命龍君照名編冊﹐此鎭男女應死水冊者三千七百有奇。仙官祕言﹐鎭人弗識﹐準於明夜水淹是鎭。因仙官在此﹐水神命吾告之。」三緘曰「尙可救援否﹖」水神曰「遲矣。」言罷不見。

三緘師徒遂移至鎭左之魚鱗閣焉。果於次夜三更﹐雨如傾盆﹐水聲洶湧﹐片時之際﹐鎭內男女已在夢中隨流逐波而死者﹐不知凡幾﹐騎柱呼救者﹐不知凡幾。三緘忙命棄海以木化舟﹐沿江救之。候到天明﹐三緘見其慘切情景﹐痛於心而發諸口曰「一生姦詭說他能﹐劫到頭來命不存﹔借問沿江波浪裏﹐何人與爾弔歸魂﹖」棄海曰「師命弟子所救人民﹐溺冊中俱有名姓﹐弟子之父如何繳旨﹖」三緘曰「上天好生﹐愛人攺過﹐吾將爾救之男女﹐勸其攺過遷善﹐自使上天除名。」棄海曰「師勸攺過人名﹐須焚文稿﹐吾父之責方能免之。」三緘然其言﹐於水平後﹐傳集所救男女﹐詳言勸戒﹐人人信從。復命具疏一通﹐對天焚化訖﹐然後師徒辭了紅月鎭﹐又向前行。

行至宿鸞莊﹐日已西斜﹐無所歸宿。正值倉皇莫措﹐遙見一少年男子忙忙奔走﹐對面而來。三緘問曰「先生何往﹖」少年曰「歸吾莊耳。」三緘曰「貴地可有寺觀乎﹖」少年曰「有。但歷此甚遠﹐難以至之。」三緘曰「如是﹐吾等今夜下榻無所﹐敢借貴莊歇宿一宵﹐明日速行﹐不知先生其肯見納否﹖」少年曰「何人不出庭戶﹐若道長陋室弗嫌﹐卽請隨吾入莊﹐以蔽風露。」三緘曰「先生厚情如此﹐吾師徒感激多矣。」少年遜謝數語﹐前導欣然。不過四里之遙﹐已至門首。

少年迓入﹐稟之老母﹐母甚賢淑﹐卽命其媳烹茗煮酒以待之。

師徒餐余﹐少年送至斗室安宿而出。

三緘正坐榻上﹐運用气機﹐忽聽「呀然」一聲﹐從門直過。

三服目向外視﹐知是野鬼入此宅內﹐遂出戶擒入﹐跪於三緘榻前。三緘舉目視之﹐乃一女娘﹐披髮吐舌﹐形容醜惡﹐入目難看。視已而謂三服曰「爾將此鬼擒來﹐有何所謂﹖」三服曰「此鬼必尋代於主人之家者﹐弟子擒至﹐師宜開道﹐以免害及沿村。」三緘於是轉詢野鬼曰「爲鬼當守陰律﹐爾何擅入人室乎﹖」野鬼泣曰「主人之媳與吾有冤耳。」三緘曰「何冤﹖」野鬼曰「吾乃張姓﹐與主人比鄰而居。主人之媳失巾一幅﹐爲鄰居宋姑所得﹐彼向吾索要。吾婆朝日辱罵﹐因之忿气自縊﹐心實不甘﹐故入室中索彼之命。」三緘曰「冤宜解釋﹐不可結也。如結而不解﹐則循環相報﹐必無了期。如願解之﹐吾於他年隨緣度爾。」野鬼曰「仙官之諭﹐敢有不遵﹐但要主人多焚楮財﹐吾方樂解。」三緘遂命狐疑呼少年入室。少年至﹐突見野鬼﹐駭然曰「此鬼何來﹖」三緘將尋代之由與解釋之道﹐詳細告之﹐少年事事依從。三緘命鬼速出﹐許以明日來此領楮。

次日﹐少年焚楮後﹐苦畱三緘師徒再宿一宵。三緘固辭﹐復駕徵車前行。半月許﹐見得一山髙立﹐不知何名。訪諸行人﹐告曰「東嶽﹐其內多仙子焉。」

第三十九回

收人妖全憑舌戰教毒虎本此仁心

三緘師徒聞說東嶽多仙﹐急急前奔﹐不久已抵山麓。師徒在靈官殿暫宿一宵﹐層疊而登﹐直到峯頂。其間廟宇寬廣﹐亭臺小榭曲折可人。廟中住持亦屬道士﹐師徒拜見後﹐知客小道導至廟左之畱花閣宿之。天已昏黑﹐廟之美好未能詳覘﹐師徒五人各入榻所用功。待廟內曉鐘敲候﹐三緘獨出榻所﹐來至閣門。門聯書云「閣靜常臨仙子駕﹐春深應有異花畱。」由閣轉東﹐有一小巷﹐自巷直出﹐則曲徑在焉。三緘竟從曲徑窮之﹐入一小榭﹐內有二老對奕其間﹐見得三緘﹐停奕謂曰「爾何地寺觀來耶﹖」三緘拜而言曰「無非寺觀中之道士也。」二老曰「爾無寺觀﹐爾將何爲﹖」三緘曰「命奉吾師﹐四海雲遊﹐以積外功者。」老人曰「爾在雲遊﹐可到九液源中﹐得會玄冥童子﹐聽爾使命否﹖」三緘曰「內火尙未精純﹐安得大還之樂。」老人曰「吾見爾行動幹體未成﹐以其三陽未補乎三陰也。須於是處用功﹐方能成其幹體。」三緘得此指點﹐拜而受之﹐意欲再求指陳﹐轉瞬之間﹐二老突然不見。

三緘悵望良久﹐下榭而還。剛至曲徑﹐棄海﹑三服與本廟道士見而驚曰「吾師何往﹐已三日不見耶。弟子於是廟中亭閣臺榭俱已尋徧﹐蹤迹全無。二狐以爲師先下山﹐幾欲追訪﹐吾以爲師行必率弟子﹐萬不肯獨自他逝﹐今果然矣。吾師究何往哉﹖」三緘曰「吾晨起出閣﹐由此徑來﹐卽入小榭﹐內有二老對奕﹐因吾至而言談數句﹐倏忽不見。時似未久﹐何卽三日乎﹖」言此﹐二狐亦至曰「此榭吾兄弟已至三次﹐未見有師﹐並未見有老人﹐何也﹖」本廟道士曰「吾廟無有奕者﹐是必仙神在此﹐爲爾師徒指點大道耳。」談談論論﹐師徒仍歸畱花閣﹐廟中道士日款齋筵。三緘住閣月餘﹐冀其復有神仙之遇﹐無乃往來𨿽眾﹐率皆唐夫俗子﹐渺無仙迹焉。只得師徒下此峯頭﹐揚鞭而去。

前行六七日﹐瞥見膏腴萬頃﹐靑疇綠野﹐山水回環。詢是村名﹐有告之者曰「此富良村也。」三緘甚愛是村幽雅﹐豁人心目﹐柰訪諸人﹐人皆言村中無有寺觀﹐欲棄此他往﹐心又不捨﹐因傍道左垂楊﹐托以息肩而爲求宿計。息足旣久﹐路無行人﹐剛欲前徵﹐一叟傴僂而來﹐亦息足於垂楊之下。三緘曰「老叟奚自﹖」老叟曰「赴市而歸耳。」三緘聞說有市﹐因詢之曰「此去市廛﹐途程幾許﹖吾等可入而不晚乎﹖」老叟搖首曰「日夕矣﹐不可至矣。」三緘聞市不可至﹐乃曰「吾等今夜無所依歸﹐老叟府第非遙﹐肯容借宿否﹖」老叟曰「如不嫌湫隘﹐一宿何妨。」三緘曰「止要能容師徒之身﹐何必寬敞。」老叟曰「如是可隨吾歸。」三緘師徒卽隨之行。及至居址﹐乃一大第。宅叟導入﹐三緘極目四顧﹐樓臺一切𨿽已頹靡﹐模範猶存﹐似亦世族巨家轉而爲農者。移時﹐老叟獻茗﹐盞器不凡﹐至設齋筵﹐而碗箸精工﹐尢非尋常所有。師徒食後﹐老叟謂三緘曰「吾觀道長器宇軒昂﹐諒屬得道者流﹐凡鬼怪妖魔﹐俱可收伏。」三緘未及回答﹐狐疑在旁曰「吾師徒求宿老叟貴宅﹐不講誇賣海口﹐是收妖一事﹐無論能飛能走﹐能土遁﹑水遁﹑火遁﹑金木二遁﹐以及無形無影的鬼妖﹐善駕雲霧的天妖﹐皆舉手可擒焉。」老叟曰「貴師徒有此妙道﹐吾沾光矣。」狐疑曰「老叟之家﹐莫非有妖乎﹖如其有之﹐吾等不似時下巫師﹐要楮炬酒牲方可以擒也。」老叟曰「爾師徒俱靜養片時﹐待妖來後﹐吾丟个面色﹐爾卽擒之。然吾家這妖最善駕雲﹐爾等不可大意。倘有法寶﹐須要隨帶身邊。」狐疑曰「妖能駕雲﹑擒之更易。」言已﹐老叟導入斗室而出。

天剛昏黑﹐三緘師徒正在室中靜坐待妖。忽然室門開處﹐來一少年子弟﹐不過二旬﹐見了師徒﹐每人一揖。狐疑詢曰「爾妖乎﹐人乎﹖」少年笑曰「吾老叟之子也。」狐疑曰「爾昆仲幾何﹖」少年曰「只吾一人。」狐疑曰「爾何名耶﹖」少年曰「吾族葉氏﹐賤號紫光。」狐疑曰「爾入室何事﹖」紫光曰「吾自外歸﹐老母對吾言有髙人在玆﹐特命拜見耳。」狐疑曰「爾父言爾家有妖乎﹖」少年曰「誰家無妖﹐至吾室之妖﹐則吾未見。」言談三兩﹐入內而去。老叟遇著﹐扭定擊之。紫光悲啼﹐聲達戶外。狐疑驚曰「老叟室內妖食人乎﹖不然﹐何哭泣之至如此凶悍。」手持寶器﹐將要出戶﹐老叟已捆紫光入室﹐向三緘而泣﹐曰「此卽吾家之惡妖也﹐望道長收之。」三緘曰「此系叟子﹐時才拜見吾等﹐何以妖稱﹖」

老叟手指紫光﹐且泣且言曰「吾夫婦四旬無子﹐求神拜佛﹐四十有五始產是蠢才。夫婦愛之﹐不啻拱璧﹐稍有微疾﹐藥不離口﹐凡糖食果品玩好之物﹐隨欲而投。長送攻書﹐大小葷腥﹐常命家僕送入館內。逢暑衣葛﹐遇寒予緡﹐無一不順此子之心。孰知年到二九﹐遇淫友講春宮宿柳眠花﹐變爲淫妖。由淫而賭﹐將吾歷年所積槪行輸盡﹐至今無銀用度﹐家內一空﹐是爲賭妖。輸人錢銀﹐暗地請證恭賣祖宗遺業﹐吾知不許﹐彼則厲言相觸﹐是謂逆妖。且吾二人年就衰邁﹐各制老衣數件﹐以備不虞。彼母之衣﹐此子假爲姨娘借用﹐母爲所誑﹐負入市鎭售之﹐是又駕雲妖也。若吾之衣緊鎖箱內﹐彼於前日又復暗竊以去﹐不亦爲盜妖乎﹖總而言之﹐謂之人妖。祈道長將此人妖降伏﹐俾吾二老不至啼饑號寒﹐貴師徒勝於禮佛朝山﹐吾夫婦恩銘肺腑矣。」

言罷﹐大放悲聲曰「吾被此妖實實害得心傷也﹗」其妻亦帶淚痕﹐執杖前來﹐勸之而入。

三緘見此情景﹐默默無言久之。狐惑曰「爾在老叟前誇下大口﹐今妖在此﹐爾去降之。」狐疑曰「這个妖怪不能噬人﹐亦不駭人﹐師命吾降靈符也治不下﹐口訣手訣也降不著﹐將用何法乎﹖」三緘曰「爾動誇師徒道法髙妙﹐飛走駕雲的爾都能擒﹐此亦駕雲妖也﹐爾何不去擒耶﹖」狐疑曰「山妖水怪我會得多﹐亦擒得多﹐似這人妖﹐方會頭次﹐弟子無此法力﹐讓師降之。」三緘曰「諒爾難降﹐且待爲師與彼大戰幾合。」狐疑曰「如此我等各執法寶﹐前來助戰焉。」三緘不慌不忙﹐將紫光之捆松卻﹐命彼坐定﹐整整精神而詢之曰「爾何不聽父母教訓﹐而好此嫖賭乎﹖」紫光曰「吾𨿽至愚﹐略知聖賢粗義﹐其不體父母之教者﹐亦效吾父之行耳。父於少時﹐倘若不嫖不賭﹐吾家今日安致空乏如斯﹖吾聞正人必先正己﹐吾父教我以正﹐其如彼之不出於正何﹖」三緘暗思﹕此槍刺得厲害。乃另入陣門曰「爾父先年貪於嫖賭﹐亦如爾今日之迷﹐醒而後知所爲之失也。爾父知前此之失﹐而規爾以今玆之失﹐爾宜速攺其所失﹐以免後人又咎爾失焉。」紫光曰「吾父前不自責其失﹐已將家業剝削無餘﹐今始爲吾責之﹐不知吾不資乎嫖則家無其妻﹔無妻者﹐吾父之嫖賭所害也。吾不資乎賭則家用無出﹐是不亦吾父之嫖賭害之乎﹖居今日而以嫖賭論﹐吾皆自父之嫖賭始。父不自責而反責吾焉﹐計已左矣﹐又何怪誑衣盜錢爲不肖耶﹖道長毋得多言﹐吾於他日卽將遺業喪盡莩死﹐吾父亦甘願當此不肖之名而已。」三緘曰「子言過矣。吾以天而譬子之父焉。天於四季之間雨昒時若﹐人民得其丰美﹐如父母愛子﹐衣食無不令之丰足也。爲子者得其恩﹐宜思所以報其恩﹐不待父母言之矣。至有時而久晴不雨﹐或時而久雨不晴﹐天災流行﹐毫無收獲﹐生民莩死﹐溝澮皆盈﹐爾𨿽悲天怨天﹐又將天如之何哉﹖總之父母如天大﹐縱父母有過﹐尙宜隱之﹔況父母教子﹐原望子成﹐非害子也。爾何不前愆攺去﹐以順父母之心﹖如橫不順理﹐惟以父母之不是爲懷﹐父母一旦莩亡﹐屍骸爾必厝之﹐爾卽不厝﹐無非拋於野外﹐爲獸傷鼠咬止矣。

吾問爾之後嗣﹐又安必不如是待爾﹖卽不如是待爾﹐陰曹法律極嚴﹐能漏网於生﹐豈能容爾於死哉﹖」紫光得此頂門一鍼﹐泣然流涕而悔曰「吾過矣﹐吾過矣。吾願攺悔前愆﹐而不復有他歧之惑矣。」三緘於是請老叟夫婦出﹐紫光叩頭悔過。人妖已降﹐老叟厚治齋筵以款。

師徒住此數日﹐別而之他。狐疑在途﹐問及三緘曰「吾師何能收此人妖而使之心悅乎﹖」三緘曰「山妖水怪﹐鬼魅魔精﹐非法寶靈符不能治伏。若人之爲善爲惡﹐在乎一心﹐能將心之所迷勘得透﹐打得破﹐則心淸气爽﹐如幽谷燃燈﹐一照卽明﹐未有不首肯者也。老叟言其子爲人妖﹐吾直以爲心妖耳。」狐疑曰「如此看來﹐惟有人妖難治﹐設遇禽獸之屬﹐亦如吾師之所謂心妖者﹐可得而破之否﹖」三緘曰「人爲萬物靈﹐可以言語動之。禽獸蠢物也﹐安可動以言。」狐疑曰「若或遇此﹐又將何如﹖」三緘曰「自此入人室中﹐爾無誇降妖之術﹐則妖不能治﹐笑之無人足矣﹐他何說哉﹗」狐疑曰「不誇其術﹐一宿恐難容矣﹐焉望厚款﹖」三緘曰「爾亦醫術中之徒賣口角者耶﹖」狐疑不敢再答。

三緘俯首趨奔﹐忽見前途往往來來﹐行人頗眾。三緘曰「前面其有市乎﹖否則行人何如是之多也。」旁人曰「道長問市﹐得毋欲息肩歟﹖歷此不遠卽平陽鎭耳。」三緘聞說﹐謂其弟子曰「吾師徒有所歸宿矣﹐可兼程而進。」無何﹐至鎭宿於臨泉閣中。閣中住持亦屬道士﹐師徒拜見後﹐道士以一室安之。

三緘旣得其所﹐獨出閣外閒遊。遙見屍座小山﹐艸色如翠。

三緘望此逞步﹐直上山頂。四下觀望﹐三面平坦﹐田連阡陌﹐惟南一面山大而險﹐巉崖怪石﹐訖如壁立焉。三緘思之﹕「對山險峻﹐林木如麻﹐崖頭煙生﹐固屬山川出云﹐不足爲異。何以壑內有紅綠之气妖嬈其中﹐此非巨蟒所爲﹐必毒虫所出﹐但不知有害於人否。如系害人之物﹐吾必除之。」觀望逾時﹐天色已暝﹐歸來詢之閣中道士曰「市外一小小山兒﹐三面皆膏腴之地﹐惟向南望﹐一山髙險﹐是何名乎﹖」道士曰「是名『鵝鸛嶺』。以其髙崖碎石之上﹐慣宿鵝鸛﹐於此生子。古傳如是﹐今仍以其名名之。」三緘曰「嶺下野壑中瘴煙時起﹐紅﹑綠二色妖嬈空際﹐其間豈無妖孽擾害村人﹖」

道士曰「吾自雲遊來玆﹐村人以吾誠篤﹐命居此閣經理香火。是嶺𨿽近﹐從未至之。近聞出一毒虎﹐累於村內攫人而食﹐村人客歲曾約鄰居數百﹐各持械器捕此毒虎﹐嶺已搜徧﹐渺無蹤迹。誰知此虎潛在巉崖穴中﹐被一壯丁見之﹐以炮中出﹐身大於犢﹐蹄過於箕。剛出穴時﹐仰天一呼﹐山谷皆震。膽怯者器械墜地﹐呆立不動﹐卽知趨奔者﹐而又顚僕累累。此日所傷人數二十有八﹐僅食其二﹐手足猶存﹐余則或腰傷﹐或頭破﹐亦或足折手斷﹐而屍陳嶺之上下。父母𨿽極痛楚﹐不敢收之以歸。自爲村人搜捕已後﹐愈肆其毒﹐始而夜出盜食村間子女﹐繼則晝亦如斯。近嶺居民﹐戶戶喬遷﹐田地久就荒蕪矣。所異者﹐嶺上摘星閣一白髮老道﹐下嶺入市﹐往來時與虎遇﹐虎反搖尾相親﹐迎送無逆。自老道外﹐無人敢到嶺頭焉。」

三緘曰「誠如爾言﹐是虎不除﹐這害弗校。」道士曰「今歲盛暑時﹐市之乞涼而臥店外者﹐每失無蹤﹐人以爲嶺無居民﹐毒虎遠捕人食。但恨是地無雄偉之夫﹐如有其人﹐能死此虎﹐合村感激不盡矣。」三緘曰「待吾明日上嶺一觀。」道士曰「道兄遠來﹐可以不必。」三緘曰「如何﹖」道士曰「虎﹐猛獸也﹐毫不通達人情。兄以修道之身﹐厲此險絕之地﹐如遇毒虎﹐居於乃腹﹐守身之道何存﹖」三緘聞言﹐未答所以。

次早催促徒眾﹐向鵝鸛嶺而投。行約廿里之多﹐已到嶺下﹐緩由野徑直登山頂﹐尋得摘星閣而入之。老道平而驚曰「道兄何來﹖」三緘曰「自平陽至此耳。」老道曰「道兄來此固無驚怖﹐特恐難下是嶺焉。」三緘曰「老道兄之驚訝者﹐莫非謂虎之毒歟﹖」老道曰「然。」三緘曰「吾正爲是虎而來也。」言猶未已﹐閣外一聲大震﹐刮起狂風。老道曰「毒虎臨矣。」

三緘取出腸紼子﹐望空拋去﹐毫光一披﹐當將毒虎緊束﹐眞言念動﹐提入閣中。三緘坐於幾間﹐以手向虎一指﹐其虎頭觸爪舞﹐忽吐人言曰「仙官饒卻﹐自玆蠢獸不敢肆虐矣。」三緘曰「爾於前劫所作何事﹐化此虎形﹖」虎白﹕「吾系是邑總役﹐心腸最毒﹐凡有詞訟遇吾者﹐無不傾家破產﹐子散妻離﹐惡貫滿盈﹐斃於淸官杖下。陰曹極刑受盡﹐牛羊犬豕已化數劫﹐不能蔽在生之辜。冥王恨吾心毒如虎﹐因以虎皮披體而化是形焉。」三緘曰「旣化爲虎﹐應斂迹深山﹐爲何在此嶺頭傷人性命﹖」虎曰「吾所吞噬者﹐皆不孝不悌之子孫也。」三緘曰「爾今入吾掌握﹐又將如何﹖」虎曰「願攺惡從善﹐望仙官宥之。」三緘曰「爾望吾宥﹐須從此潛形斂迹﹐毋得毒食村人。早晚之間﹐拜天答地。候爾心念易爲慈祥﹐吾自有安置之區。」毒虎不勝歡欣﹐拜舞靡已。三緘收回腸紼﹐又囑之曰「膽敢背命﹐如前肆虐﹐吾必誅之。」言訖﹐命之出閣﹐虎似依依不捨。三緘曰「爾欲脫毛衣﹐立念總無欺﹔仁心常在抱﹐人形自可期。」虎聞是言﹐若有會意﹐搖尾竟去﹐不知所謢。

第四十回

碧玉山蕉精奪纛葫蘆井金鏡迷人

毒虎已降﹐村人無害﹐師徒於是告辭老道。老道苦苦畱定﹐又住二三日﹐始下嶺而左行。一帶平原﹐目送十里。

正行之際﹐狐疑詢問﹕「師伏毒虎﹐不知猶還本性否﹖」三緘曰「彼自降伏﹐諒出眞誠﹐如其復起吞噬之心﹐是自墜無底深井也。爾等宜堅定志向﹐不可背吾教訓。」四人唯唯聽受。

三緘是日所說﹐無非在大道之內以規弟子﹐恐其桀騖不馴﹐自墜沈淵﹐要皆爲師者所以教弟子之一片眞心耳。狐疑諸人亦頗恪守師箴﹐深知謹凜。三緘見其循循有禮﹐心竊喜之。故向前途遄徵﹐幾忘遠近。無如自嶺而來﹐已經數日矣﹐善緣未結﹐外功如何圓滿﹖乃命三服乘起陰風﹐尋一寺觀棲身﹐以結善緣於此地。

三服乘風觀望﹐歷此十數里之遙﹐有一閣焉﹐宏敞可愛﹐忙忙復命﹐師徒直向是閣而投。閣中住持系一老僧﹐見三緘器宇不凡﹐待以禮貌﹐三緘住此閒暇無事﹐入市結緣。一日身倚閣門﹐遠望一山橫塞天際﹐因詢老僧曰「前面山形橫塞於雲霧中者﹐是何地界﹖」老僧曰「是乃碧玉山也。」三緘曰「老方丈可到過乎﹖」老僧曰「吾少時曾走南嶽﹐路過山下﹐今已數十載矣。」三緘曰「遙望是山形甚奇古﹐吾於異日必有以遊之。」老僧曰「豈特山形奇古哉﹐而且頂上多蕉﹐自下仰望﹐重重翠影﹐秀色可食焉。」三緘聞之﹐身𨿽在閣﹐心中早抱碧玉之遊矣。

不知碧玉山內蕉生已久﹐山左成一精曰「翠華」﹐山右一精曰「翠蓋」﹐皆屬女子﹐煉道數百餘年。𨿽然能化人形﹐以其未入正途﹐不克飛升仙府。二精各居一洞﹐日日煉道﹐彼此無爭。山腰一穴﹐舊傳爲古仙子煉丹之所﹐自仙飛升﹐霧鎖云封﹐無有住於其間者。穴外下層吐一石盤﹐圓形似月﹐寬大廣袤。縫中椒花一樹﹐樹下有一黃蜂﹐不知生自何時﹐亦能化人﹐托椒爲名曰椒花子。恨所煉之道不及二蕉﹐常到洞中拜舞請安﹐心甚不服。時當春暖﹐山外閒遊﹐偶遇一精﹐乃楡樹上靑蜂所成。

二精坐於石臺﹐椒花詢曰「道兄何名﹖」楡精曰「賤號蜻飛子。」轉詢之曰「道兄又何名耶﹖」椒精曰「吾名椒花子耳。」蜻飛曰「道兄尙未飛升乎﹖」椒花曰「吾不思成道爲仙﹐但能不受他精管轄﹐得伸其气足矣。」蜻飛曰「敢問道兄受何精所制﹖」椒花曰「想是山中二蕉﹐法妙術髙﹐羣精誰不貼服﹖」言甫及此﹐蜻飛愀然曰「爾不言則已﹐言及二蕉﹐吾心亦爲之不平。」椒花曰「如何﹖」蜻飛曰「不惟凡事聽其驅使﹐稍有不到﹐則罰跪洞前。這且不言﹐二蕉之處疏此則此加罪﹐疏彼則彼加罪。吾日日思之﹐棄此不能﹐棄彼不可﹐眞有事齊事楚之難也。」椒花曰「吾等可籌一策﹐使彼自相殘殺﹐倘死其一﹐庶有所專事而無歧出之勞。」蜻飛曰「其計安出﹖」椒花躊躇良久﹐曰「可將山內中洞獻於二蕉﹐如此後彼先﹐則後必爭奪。吾等乘機竦弄﹐假爲不服﹐必令二蕉死一﹐以遂乃心。」蜻飛日﹕「此計妙甚﹐何日行乎﹖」椒花曰「翠華生辰不遠﹐翠蓋必至其處。待未至時﹐先獻是洞以諛之﹐諛之而又激之﹐加以兩面相刁﹐方使二蕉成爲仇敵。」蜻飛曰「如是俟期到時﹐爾我同候翠蓋之駕。」椒花曰「此計須祕﹐毋使外精知覺。」蜻飛諾之。

無何﹐翠華生辰已到。椒花子往約蜻飛子﹐早到翠蓋洞中。

參拜畢﹐翠蓋詢曰「二精來何早也﹖」二精曰「翠華仙子今日生辰﹐翠蓋姑姑自然要去拜祝﹐吾二小妖是以早來候駕耳。」翠蓋曰「有勞多矣。」椒花曰「吾等歷年所後未到﹐還望仙子原諒宥之。」翠蓋素愛諛詞﹐聞二精之言而喜曰「今日甚早﹐輿夫僕婢尙未齊集﹐汝等可入吾洞消遣一時。」蜻飛曰「吾輩常常請安仙子﹐而仙子洞府未嘗入之。今且入焉﹐以瞻仙洞。」言已﹐二精同入﹐橫順周視﹐耳語不休﹐翠蓋曰「惜吾洞府漱隘已甚﹐如有寬敞之地﹐久欲喬遷。」椒花曰「小妖洞上有一古穴﹐寬敞如廊﹐若仙子居乎其中﹐甚好煉道。」翠蓋曰「是山猶有此洞乎﹖何吾未之知也。」椒花曰「仙子如欲﹐胡不駕動車輦﹐先去一觀﹐然後往住翠華﹐亦未爲晚。」翠蓋聞之喜﹐催促車駕﹐眾精擁後如雲。及洞視之﹐果屬寬敞。翠蓋坐於洞內﹐似難捨之行。椒花曰「吾以此洞獻於仙子﹐望仙子早早喬遷。不然翠華知之﹐必見罪於吾也。」翠蓋曰「卽翠華得知﹐一力有吾﹐不干汝事。」椒花子叩首謝恩曰「仙子可以行矣﹐恐翠華仙姑難於久候。」翠蓋點首﹐催車前進﹐來至翠華洞府。翠華接入﹐設宴同飲。翠蓋飲過三巡﹐告辭欲歸。翠華曰「今日姊姊有何心事﹐納悶不飲﹐其殆遇文曲星爲夫婦﹐效鸞房於今夕乎﹖」翠蓋曰「非也。吾欲歸洞以候鳳春姊姊耳。」翠華曰「鳳春如閒﹐今日必來吾處。此時未到﹐知必別有事故也。」翠蓋弗聽﹐竟駕車輦而歸。

翠華向眾精言曰「翠蓋此去﹐必有要務﹐否則以素好飲酒之性﹐胡未盡興而遽返耶﹖」蜻飛曰「翠蓋仙姑之事﹐吾久知之。」翠華曰「何事﹖汝旣得知﹐可爲吾言。」蜻飛曰「言之不難﹐特恐得罪。」翠華曰「毋畏﹐如翠蓋罪汝﹐自有吾躬。」蜻飛曰「如此且將眾精回言之也。」翠華曰「吾已告汝﹐凡事有吾擔定﹐汝何小心如是乎﹖」

蜻飛子乃低聲言曰「椒花子洞上一穴﹐系古修仙者所居。自仙飛升﹐無人住此。今日翠蓋壽祝仙子﹐偶爾路從此過﹐酷愛是洞﹐意欲喬遷。椒花子曰﹕『是洞也﹐吾從未告之於人﹐一旦爲姑所得﹐恐翠華姑知之而見責﹐於吾大不利也。爲之柰何﹖』翠蓋曰﹕『翠華有幾許道術﹐敢與吾抗﹖卽彼現居此洞﹐吾欲奪之﹐彼又其柰我何﹖』椒花子曰﹕『只要仙姑力保﹐俾小妖不受翠華羅織﹐可速遷焉。』」翠華曰「翠蓋欲居此洞﹐當時羣精以爲何如﹖」蜻飛子曰「羣精有言如翠蓋仙子得此古洞﹐只服翠蓋而不服翠華矣。」翠華得蜻飛子一席言語﹐赤髮兩腮﹐怒目森森﹐指翠蓋而詈之曰「婢子欺吾太甚﹐吾必先奪此洞﹐看汝有何法力與吾爭。」蜻飛子曰「仙姑旣欲奪此﹐速速去之﹐遲則恐彼霸之矣。」翠華妖風駕動﹐頃刻卽到。

身剛坐定﹐翠蓋統領羣精已至洞門。入見翠華﹐驚而詢曰「妹妹不在己洞宴客﹐來此胡爲﹖」翠華曰「吾洞湫溢不堪﹐羣精拜舞前日﹕『閒遊到此﹐甚洽吾心。』今趁母難之期﹐羣精畢集﹐因之率眾喬居耳。汝不在洞候鳳春姊姊﹐又來此胡爲﹖」翠蓋曰「是洞吾覓在前﹐擇定今日喬遷﹐汝何得奪人所好﹖」翠華曰「姊當讓妹﹐此洞須予吾居。」翠蓋曰「吾不居之﹐誰敢居此﹖」翠華曰「汝欲如何﹐吾不汝畏。」翠蓋曰「吾知小鬼頭恃汝道法髙妙﹐然能壓得著羣精﹐恐壓不著吾也。」翠華曰「汝敢與吾一決髙低﹖」翠蓋曰「來者不懼。」卽在懷內取出飛剪﹐向翠華劈面打下。剪口如虎﹐張牙吐气﹐翠華回手揮去﹐靑煙一股化爲百丈之緡﹐厚如牛皮﹐剪難透之﹐墜地而化。其緡直向翠蓋周身纏搏。翠蓋順手拋下數萬金鍼﹐穿入緡中﹐緡亦化爲烏有。此鍼似蝶旋繞翠華﹐翠華向鍼一指﹐飛來無數紅絲﹐一一將鍼套著。翠蓋怒目大叫曰「法寶不用﹐敢與吾力決勝負乎﹖」翠華曰「正欲與汝決一死戰也。」翠蓋手執飛鳳槍﹐直刺翠華。翠華以雙龍劍播去﹐回手一劍﹐翠蓋亦以槍播之。兩翠戰於空中﹐一往一來﹐或髙或下﹐但見飛沙走石﹐大起狂風。戰到日落西山﹐兩翠各回﹐點就妖兵夜斗。翠蓋口吐烈焰﹐照如白晝﹐翠華口吐赤火﹐徧地皆紅。手下小妖﹐女與女爭﹐男和男鬥﹐喊聲大震﹐各殺一團。足戰三晝三宵﹐勝負不分﹐墜伍收回﹐又議來日。

鳳春聞得二翠大戰﹐不知所爲﹐速將妖風駕動﹐來至碧玉山顧之。正值羣精力戰當場﹐二翠雲中布陣﹐翠華險爲飛鳳槍所刺﹐翠蓋幾被雙龍劍所傷﹐愈斗愈雄﹐愈雄愈斗。戰在無可如何之際﹐鳳春飛身上前﹐一手扭著翠華﹐一手拉著翠蓋﹐大喊羣精罷戰。羣精住手﹐鳳春扭定二人﹐憩息片時而詢之曰「二翠何仇如此苦鬥﹖」二翠將爭奪山洞之事﹐詳道其由。鳳春曰「是禍起自誰耶﹖」翠蓋以椒﹑蜻所言爲鳳春告﹐翠華亦以蜻飛所說爲鳳春言之。

鳳春曰「二翠尙不知彼系蜂精乎﹖吾屬𨿽眾﹐只有是精甚毒﹐不惟口可傷物﹐卽兩股亦善傷人。爾何聽彼言詞﹐大傷和气﹖可命精卒將二子擒至﹐鞭之數百﹐以爲刁弄是非者戒。」羣精得令﹐徧山尋覓﹐不知去向。

誰知椒花子見鳳春來勸二翠﹐暗謂蜻飛子曰「鳳春老精素爲二翠所畏﹐彼來勸解﹐二翠必和。二翠一和﹐必令羣精捕吾也﹐胡不去之﹖」蜻飛子曰「去則去矣﹐將向何往﹖」椒花曰「隨足所行﹐隨遇而安﹐有何不可﹖」計定﹐妖風駕就﹐向西而逃。

鳳春邀二翠至洞﹐治酒相待﹐勸其和好。二翠已知二子乃不良之輩﹐百般唾罵﹐和好如初。酒宴飲余﹐各歸洞府﹐皆鳳春勸解之力也。

椒花子逃出此山﹐路過葫蘆井﹐瞥見井口煙霧沈沈﹐心知其中有妖霸踞﹐風車按下﹐近井望之。柰水極深﹐不能得見妖爲何物﹐因將野樹化作汲水器具﹐扭身化一村民﹐向井汲泉。

水剛動時﹐井中忽放金光﹐直射井外。光內現一美人﹐面帶羞容﹐拈花而笑。椒花子假裝不見﹐美人復招以手﹐仍如不見焉。

美人見其癡呆﹐遂出井來﹐妖冶之容妙筆難繪。

椒花子假意問曰「娘子欲飲水乎﹖」妖曰「妾非爲飲水而至也。」椒花曰「爾非飲水而至﹐所爲者何﹖」妖曰「吾年十八矣﹐尙無其偶﹐今見相公才貌雙全﹐其來此者﹐欲與相公爲夫婦耳。微花曰「夫婦如何講耶﹖」妖曰「誰家得此癡兒﹐夫婦二字都不能解。」椒花曰「吾之父母極其愛惜﹐寸步不準出門﹐至到成人﹐俱在塾中﹐未嘗聽得夫婦二字。」妖曰「夫婦者﹐百年偕老之謂也。」椒花曰「人生壽算﹐有修有短﹐如我無百歲﹐偕爾不老﹐不是要淘爾气乎﹖」妖聞是言﹐格格作笑曰「百年偕老﹐不過爲成夫婦吉利語也﹐豈眞百年耶﹖」椒花曰「如爾之貌﹐與爾之心﹐作爲夫妻﹐怕還配不得三日。」妖曰「此言怎說﹖」椒花曰「爾口甚大﹐與爾爲配﹐恐被一口吸之矣﹐安得三日﹖」妖曰「世上只有妖物食人﹐妾是閨中弱女﹐焉能食人乎﹖」椒花曰「吾見世上婦女﹐外貌似屬可憐﹐而其心腸則毒如虎。男子而富也﹐百般獻媚以冀其寵﹔男子而貧也﹐披髮吐舌以恨其窮。恨極毒生﹐謀害夫主﹐豈少也哉﹖惟男子憨不畏死﹐朝日貪戀﹐不知一己性命﹐已喪於一女腹中也。」妖曰「婦人有賢不賢﹐烏可以一槪視之﹖若吾素爲鄕人﹐稱其賢淑﹐子如配妾﹐妾知敬子焉。」椒花曰「鄕人卽稱爾賢﹐宜早爲人配﹐何至今而始求人配乎﹖」妖曰「吾以良言說爾﹐其好好配吾。」椒花曰「如不爾配﹐又將若何﹖」妖曰「吾呼家人將爾束回﹐插翅亦難飛去。」椒花曰「他人則怕﹐吾不懼也。」妖曰「癡兒匪石不轉﹐吾扭爾同死井中。」言訖﹐扭著椒花子。椒花子忙忙轉身﹐刺之以股。妖曰「看爾人無足奇﹐兩股如此厲害。

然吾屬硬頭漢子﹐任隨爾傷。」椒花子知難傷彼﹐遂在腰內取出殺人金劍﹐向妖刺之。妖吐金光﹐迷卻去路。椒花子口吐黑气﹐將光晦污。妖亦手提刺面金槍﹐與椒花子力斗井外。椒花子勢竭敗下﹐向山而逃﹐妖力追之。

正遇蜻飛子乘風突至﹐見而詢曰「椒道兄與誰爭鬥﹖」椒花曰「蜻兄急來擒此妖物。」蜻飛曰「何妖﹖」椒花曰「井中所出﹐諒是水妖耳。」蜻飛聞言﹐手持玉杵﹐上前助陣。

酣戰之際﹐井妖張口噴水﹐如雨傾盆。二子逞起妖風以散之。

一時折木摧林﹐天昏地晦﹐村人家家閉戶﹐个个含愁。

恰值三緘欲到碧玉山從此經過﹐見天地昏黑﹐風雨交加﹐謂其徒曰「觀此情形﹐是又妖戰也。」狐疑曰「旣是妖戰﹐村人受害﹐吾師何不收之﹖」三緘曰「柰無止息之所﹖」狐疑曰「師且暫住﹐待弟子乘風一望。」望已而稟曰「歷此不遠﹐有小閣焉。」三緘喜﹐急急趨奔。甫到閣前﹐風雨益大。三緘取出腸紼子﹐拋向半空﹐靑黃二光﹐牽於天外。頃刻收斂﹐已將三妖緊束﹐提入閣中。極目視之﹐乃二男一女也。

三緘厲聲詢曰「三妖何名﹖」椒花曰「吾名椒花子﹐在井汲泉﹐井內出此女娘﹐彊與吾配。吾不許﹐遂與吾戰﹐幸遇友人蜻飛助吾﹐不然早死妖手。」三緘曰「女子何妖﹖」女子曰「吾乃村間閨女﹐被此男子彊逼爲婚﹐吾不悅之﹐故與之鬥。」三緘曰「男爲村民﹐婦爲村女﹐如何村中男女都能呼風散雨乎﹖」狐疑曰「吾師不知﹐村人能呼風散雨者﹐正復不少。」三緘曰「哪里有之﹖」狐疑曰「弟子常聞人云呼得風來大家涼﹐又曰偏東雨一處散點﹐豈不是村人能呼風散雨耶﹖」三緘曰「都是俗言﹐汝毋多口。」狐疑曰「世上多口者﹐莫甚於娘行。」三緘怒目視之﹐狐疑始退。

三緘曰「汝三妖究屬何物所化﹐爲吾道其來歷﹐吾不汝傷。」椒花子曰「實系村人﹐本非妖物。」三緘曰「汝不詳道﹐可捧斬妖劍來。」三妖見劍光如電﹐駭然而拜曰「吾等願道出身﹐望仙官饒卻。」

第四十一回

收二翠鳳春作梗釀五毒龍子救民

三緘曰「汝速言之﹐如再隱祕弗吐﹐此劍出鞘﹐定不饒汝。」椒花子手指蜻飛子曰「彼乃碧玉山麓楡樹之上靑蜂所成﹐吾乃碧玉山腰椒花樹下黃蜂所煉﹐年年習道﹐日日用功﹐從未有害於民者﹐望仙官恕之。」三緘曰「汝二妖俱言與民無害﹐爲何又與此女鬥於是地乎﹖」椒花子曰「碧玉山中有二蕉精﹐一名翠華﹐一名翠蓋﹐是山妖屬無不爲彼驅使﹐如稍遲緩﹐責斥難堪。吾二妖心甚不服﹐兩相刁弄﹐二翠於是爭鬥連朝。忽得鳳春力爲解勸﹐各將起禍之由道出﹐方知是吾二妖所弄。鳳春怒﹐當命羣精捕吾﹐吾等竊知﹐各駕妖風而逃。小妖逃至葫蘆井﹐遇此水怪與彼相鬥﹐力不能勝﹐敗到此間。蜻飛道兄突然至此﹐詢明所以﹐忙忙幫助﹐不意得遇仙官。」三緘曰「二妖來歷已明﹐汝者女妖又何物所化﹖」女妖曰「吾乃龍贄元年所鑄金鏡一面﹐墜於井內﹐得日月之精气而成﹐名曰金光道姑也。」三緘曰「汝在井中﹐可能安份否﹖」金光道姑曰「迷人入井﹐以供口食者﹐只有二焉。」三緘曰「爾等入吾掌握﹐所願如何﹖」椒花子曰「願師事仙官﹐以求正道。」三緘曰「只要爾等心性堅定﹐何患正果不成﹖」二子聞言甚喜﹐遂與金光道姑逐一拜門。拜已﹐請賜道號。三緘曰「不必另取﹐仍以原名呼之。」三妖喜﹐復各叩首曰「吾等承師收入門墻﹐祈師實指進修之方﹐俾弟子由淺入深﹐成此正覺。」三緘曰「這是自然。然吾欲到碧玉山收伏羣妖﹐弟子等願隨師否﹖」三妖皆曰「願。」三緘曰「旣願﹐今日卽去﹐不可遲延。」三妖曰「師欲速行﹐弟子何敢違命。」於是同上大道﹐竟向是山而投。

行約百里途程﹐已抵山麓﹐尋一村捨暫爲息肩。次早﹐三緘命椒花子往訪二翠消息。椒花奉命﹐乘風直到山頂﹐極目四望﹐不見動靜﹐仍刁磬石﹐見其居址已爲二翠敗毀﹐心甚傷之。

悵望逾時﹐復由盤石之左上視其洞﹐一小蕉妖坐於洞門﹐見椒花子而言曰「爾自那日刁弄是非﹐二翠仙姑命羣精四處捕爾﹐如其捕著﹐有死無生矣。爾何不遠遠遁去﹐膽敢復返乎﹖」椒花子曰「聆爾之言﹐而今尙欲得吾耶﹖」小蕉精曰「正欲得爾而誅之也。」椒花子曰「如此爾去報與二翠﹐言吾已回故所。」小蕉精曰「吾不與爾結仇﹐何必告之。」椒花子曰「近日二翠所幹何事﹖」小蕉精曰「各在洞中煉其法器而已。」椒花子曰「二翠之處﹐鳳春尙還來否﹖」小蕉精曰「不時來往。」椒花子曰「吾住此𨿽久﹐究不知鳳春洞府在於何地。」小蕉精曰「但聞居山之左﹐吾亦不知其處焉。」椒花子曰「彼又究屬何精﹐爲二翠所畏。」小蕉精曰「彼系靈鳳修成﹐道法極髙﹐烏得不畏﹖」椒花子曰「鳳春有何妙道耶﹖」小蕉精曰「彼有一靈芝艸幹﹐煉成金剛畫戟﹐能屈能伸﹐能化龍蛇﹐最爲厲害。」椒花子曰「如何能伏此寶﹐汝可知乎﹖」小蕉精曰「鳳春之名﹐聞而喪膽﹐是山妖屬𨿽眾﹐無有能敵者﹐汝所素識也﹐孰知此寶如何乃可收之。」椒花子正與小蕉精談論﹐突被是山紫薇花妖紫花娘所見﹐暗想﹕「椒精乃二翠深仇﹐捕捉四方﹐未見蹤迹﹐而今自入网羅﹐擒以獻之﹐必有重賞。轉思彼之兩股最善傷人﹐擒之不能﹐必爲所刺﹐吾且恬以甜言﹐如入吾彀﹐自喪乃軀矣。」計定﹐帶笑上前而詢曰「道兄何往﹐久未覿面。」椒花子曰「暫出雲遊耳。」紫花娘曰「汝旣雲遊四境﹐可遇奇妖乎﹖」椒花子曰「僅在葫蘆井中收伏金光道姑﹐他無所遇。」紫花娘曰「金光道法何如﹖」椒花子曰「千變萬化﹐勝過鳳春多矣。」紫花娘曰「汝又如何收之﹖」椒花子曰「吾與之戰約數百合﹐欲拜下風﹐忽然來一天仙﹐賜吾法寶﹐拋在空際﹐墜下如龍﹐遂將金光道姑緊緊捆束。吾見天仙法妙﹐拜爲門徒﹐承彼厚愛﹐傳吾道法一二﹐故於今日始敢回山。」紫花娘曰「如是﹐翠華﹑翠蓋極愛奇妙道法﹐汝胡不入洞教之﹐以贖前罪﹖」椒花子曰「吾今來此﹐乃命奉天仙收伏羣妖﹐如不先爲拱服﹐天仙駕至﹐碎屍萬段﹐無一能逃矣﹐尙望教以道法乎﹗」紫花娘曰「汝言眞耶﹐抑誑吾耶﹖」椒花子曰「眞言耳。」紫花娘曰「旣屬眞言﹐汝在此候著﹐吾歸勸二翠同來降之。」言罷﹐乘風速去。椒花子知彼此法﹐必搬弄二翠﹐飛身而歸。

三緘問其窺探如何﹐椒花將紫花娘之言詳述一徧。三緘復命椒花子﹐率同三服﹑棄海來與二翠戰之。三妖齊駕妖風﹐上得碧玉山頂。正值翠蓋統帥羣精﹐於山後山前搜捕椒花子。椒花子當頭而來﹐曰「翠蓋姑姑請了。」翠蓋詈曰「椒花小子﹐爾翠蓋姑姑待爾不薄﹐爾何是非刁弄﹐使吾與翠華參商﹖

幸得姊姊鳳春一番和解﹐不然碧玉山內早成血海矣。吾今含恨深深﹐誓必捕爾﹐剝皮碎骨﹐以遂吾心。」詈已﹐驅風前來﹐其勢甚銳。椒花子退後﹐三服接戰﹐力斗空中﹐乘隙一錘﹐已將翠蓋打墜車下。紫花忙負歸洞﹐報知翠華。翠華統領羣妖﹐上前助陣。棄海與之對敵﹐乘隙一戟﹐翠華力不能支﹐大叫數聲﹐乘風而遁﹐暗偕翠蓋趨奔鳳春洞府告之。鳳春亦率羣妖與三服接戰﹐三服不能勝﹐棄海上陣﹐雙敵鳳春。鳳春將靈芝干兒向空拋去﹐墜地之際﹐如泰山一般。二人敗下陣來﹐鳳春隨後追逐。二人爲其所逼﹐不能回於師處﹐急望西奔。無如鳳春愈追愈緊﹐三服促甚﹐暗謂棄海曰「此妖法力比吾等髙妙﹐追逐不捨﹐爲之柰何﹖」棄海曰「以弟愚意﹐須向東海而逃﹐潛入龍宮﹐方免此禍。」三服曰「如此乃好。」剛向東海逃時﹐椒花子已暗回師所稟之。三緘卽命金光道姑收伏鳳春。道姑乘風竟去﹐金光四射﹐直向鳳春風車疾處而來﹐上前擋著。鳳春詈曰「吾正欲擒此二妖﹐何處妖婦敢阻去路﹐獨未聞吾名乎﹖」金光道姑曰「吾奉天仙之命﹐特來擒汝﹐豈畏爾小小丫結耶﹖」鳳春曰「爾如勝得過姑姑則罷﹐如勝不過﹐吾必碎爾屍海」金光道姑曰「爾恃法力髙妙﹐目空無人﹐今日遇吾﹐誓必擒之以見天仙也。」鳳春怒極﹐吼聲如雷﹐遂與金光道姑雲頭大戰。三服謂棄海曰「後面金光四射﹐吾師必遣道姑前來助戰矣。吾等可止住陣角﹐恐其又添妖卒﹐爾我分而擊之。」棄海諾﹐扭轉風車﹐恰遇翠蓋﹑翠華﹐分頭助陣﹐道姑此際見其有妖相助﹐戰力甚怯。突聞半空之內大聲呼曰「道姑只管力戰﹐吾來助之。」於是三服戰翠華﹐棄海戰翠蓋﹐各戰一處﹐狂風大捲﹐地黑天昏。翠蓋﹑翠華二精力竭﹐敗歸各洞。惟鳳春與金光道姑愈戰愈有精神。道姑口吐金光﹐紅日不啻。鳳春手持芝幹﹐向光拋去﹐化成金色黑龍。

一往一來﹐不分勝負。酣戰良久﹐鳳春收回靈芝寶器﹐歸於碧玉山中。道姑收回金光﹐與三服﹑棄海同歸師所﹐將鳳春道法細告三緘。三緘曰「吾欲收伏二翠以及羣精﹐鳳妖鬼頭敢來作梗﹐明日與戰﹐吾自有伏彼之法﹐汝諸弟子各養精神以候之。」次日﹐三緘命金光道姑率領三服﹑棄海﹐先上碧玉。鳳春﹑二翠同來接戰。但見金光照地﹐黑霧迷天。三緘觀望多時﹐知弟子不能取勝﹐忙將腸紼子拋入半空﹐气化靑黃﹐飛於天外。

鳳春﹑二翠睹得靑黃之气繞天而去﹐不以爲意﹐力斗雲頭。三服﹑棄海見之﹐謂金光道姑曰「吾等速歸﹐紼子來矣。」剛退師所﹐紼子回捲﹐將羣精﹑二翠捆束而來﹐獨鳳春一人漏网逃去。三緘眞言復念﹐拋去紼子﹐鳳春東馳西奔﹐腹已餒矣。

紼子化爲千竿修竹﹐結實多多﹐鳳春飛駐其間﹐采實而食。食罷﹐千頭萬絮﹐纏繞口中﹐行動不能。紼子旋化爲看鳳童兒﹐騎之而墜於三緘座下。三緘命將羣精押出﹐細小者釋之﹐至二翠﹑鳳春曁紫花娘等﹐盡柬其手足。三緘手捧斬妖寶劍而謂之曰「爾願生耶﹐死耶﹖」四妖同聲哀曰「望仙官赦宥﹐願拜門下。」三緘曰「爾系眞心乎﹖」四妖曰「實出眞心﹐並無假意。」三緘於是釋去其捆。四妖拜門後﹐三緘曰「仍以爾名爲道號﹐各歸洞府﹐照師所傳加力煉修。候召爾女徒時﹐然後同至。」四妖曰「謹遵師命。」三緘卽以修煉入門之道﹐一一傳之。四妖得入正途﹐與金光道姑歡欣各散。惟椒﹑蜻二子同三緘遊﹐迆邐前行﹐自不必說。

且說長壽村內人多滿百﹐壽至大者﹐約有二三旬﹐至小則八九十齡不等﹐故呼是村爲「長壽」。村北一洞﹐倚石崖而直下﹐深不可測﹐素有五色雲霧﹐起自洞口﹐直透半霄﹐變幻離奇﹐莫名其狀﹐村人常常得見而不以爲怪焉。每逢春月﹐是村有踏靑之遊﹐好事者齊至洞外﹐以索頑石﹐向下縋之﹐愈縋愈深﹐約有數百丈始到其底。及至底時﹐「鏗然」一聲﹐索忽斷矣。自時雲霧之气吹噓弗絕﹐接連數晝宵﹐竟將所縋索兒衝出洞口。村人不解其故﹐咸以爲妖。豈知洞中乃一千年老狐在內修道﹐不惟於人無忤﹐且於村人常默護焉。村人不知報徳﹐反縋索相侮﹐忿恨難消。因釀五毒於井泉﹐飲之者死亡極眾。村人無可祈禱﹐聽之而已。

一日﹐三緘師徒來到是地﹐住於村西之川流閣。閣一老僧﹐見三緘師徒六七﹐借閣居住﹐𨿽嫌其眾而不便言。三緘於無事時﹐常與老僧談論﹐無非詢是方之風土人情也。老僧愀然曰「論敝地人情風土﹐固謂忠厚﹐但恨此刻未審犯何天律﹐村人死亡殆盡焉。」三緘曰「是由何事死亡如斯﹖」老僧將縋索入洞之情﹐備陳顚末。三緘曰「是必妖之爲害也。爾語村人﹐吾能治此。」老僧喜﹐沿村傳說。村人約集入閣﹐拜祈三緘曰「如道長能治此妖﹐俾是村得享寧靜﹐合村男女願尸位祝之。」三緘曰「爾等暫退﹐可治不可治﹐數日後自有信音。」村人聞言散去。三緘遂命二狐往查妖屬何部﹐並曁如何來歷以死村人。

二狐奉命﹐前來村外徧遊﹐不得消息。狐惑曰「聞老僧言﹐縋索於洞始有此禍﹐不如臨洞以訪之。」狐疑曰「此言甚當。」及至洞前探望﹐業已三四日﹐根據查無。狐疑曰「吾欲入洞一視﹐弟以爲何如﹖」狐惑曰「不可。爾我入洞﹐何異羊入虎口﹐還是在外緩緩探訪﹐計始善焉。」狐疑曰「如不得其實據﹐安復師命哉﹖」狐惑曰「今夜爾我守此洞口﹐弗得妖物行藏﹐誓不歸去。」狐疑諾。

守至更三﹐忽聞洞中嘈嘈雜雜﹐頃之一物從洞而出。二狐視之﹐乃同類也﹐出洞化人﹐坐於洞側。二狐亦隱本相﹐轉化人形﹐曰「老道兄安否﹖」洞中老狐正在對月煉道﹐聞得二狐所詢﹐忙忙掉首﹐諦視良久﹐曰「爾何地狐貍﹐來玆甚事﹖」狐疑曰「吾聞老道兄在此修煉﹐法力髙妙﹐特來訪之。」老狐曰「吾名西山老人﹐居是洞內已歷千載﹐常佑村民﹐並無他意。殊意村人不以爲徳﹐反縋索至洞﹐忤吾累累﹐吾恨甚﹐略釀五毒以死之。至今沿村悲泣﹐慘難入耳﹐吾又代爲之傷。」狐疑曰「老道兄之五毒﹐若何能收﹖」老狐曰「是非飛龍瓶汲得海水﹐噴於天半﹐不能解此毒焉。卽有此瓶﹐非持諸龍子龍孫亦不能解。吾爲村人相忤﹐妄加五毒﹐𨿽泄一時之忿﹐心甚悔之。」狐疑曰「聆爾所言﹐亦似欲求大道以成仙者﹐不知爾可得師乎﹖」老狐曰「吾𨿽未得師承教導﹐總以淸心寡欲爲內功﹐濟物利人爲外功﹐大約有師所傳﹐不過如是。」狐疑曰「吾得一師﹐乃上界仙子臨凡﹐所傳之道﹐正大而無旁迕。道兄何不從事以求指點乎﹖」老狐曰「而今好爲人師者多矣﹐槪屬徒傳口角﹐著實問彼﹐則內外功修﹐一絲不知。此而從之﹐不如自得師之爲愈。」狐疑曰「他師或保如此﹐吾師則功成內外﹐無不在在著實者。」老狐曰「爾誇師之能﹐吾拋一寶於空際﹐彼如擒得﹐吾卽願拜門下。」狐疑曰「爾拋此寶﹐在於何時﹖」老狐曰「明日拋之﹐爾速歸請爾師擒之。」所言至斯﹐天已發白。

狐疑不復與語﹐遂偕狐惑同歸復命曰「是洞中乃老狐﹐名曰西山老人也。因村人縋索相忤﹐釀以五毒﹐非命龍子持飛龍瓶﹐盛海水以噴於半天﹐其毒不解。」三緘曰「果爾﹐性命爲重﹐棄海可持瓶去救濟村民。」棄海去後﹐狐疑又曰「老狐意欲投師﹐以天下之好爲人師者率皆庸碌﹐誤世良多﹐彼云拋一寶於空中﹐師能擒時﹐然後拜爲門徒。」三緘曰「何日拋之﹖」狐疑曰「約定今日。」三緘曰「爾又誇賣海口耶﹖」狐疑曰「未也。彼有所疑﹐故有此試耳。」三緘聞言﹐卽命狐疑出視。狐疑視已﹐反告之曰「老狐所拋﹐其大如斗﹐四面皆烈火圍定﹐紅光閃爍﹐不知寶物爲何。」三緘默念眞言﹐仍以腸紼於望空擲去﹐化一金鼎﹐闊而無外﹐卽天地之大亦可盛之。此鼎化成﹐紅光滚東則鼎向東銜﹐滚西則向西銜。久之﹐紅光不能傲﹐從鼎直墜﹐當被紼子托下矣。

老狐見得三緘法妙道髙﹐遂跪座前﹐祈爲指點。三緘命之起﹐賜以道號曰「西山道人」。老狐不勝歡欣﹐願隨師雲遊﹐以任驅使。三緘許之曰「吾命棄海解汝所釀之毒﹐胡至此際未見歸來﹖」言甫畢﹐半空大雨傾盆﹐平地水深尺許﹐頃將四方洗潔﹐毒流江漢。棄海狂風復起﹐吹盡毒气﹐人民從此得享安康﹐皆三緘之仁恩所逮也。村中男女齊來閣內﹐拜謝歡呼﹐各饋禮儀﹐不受而去。

第四十二回

三賢莊道止雪雹五里村法伏虹腰

三緘禮儀弗受﹐辭了村人以及閣內老僧﹐師徒相繼前行。

村中女男直送至十里途程﹐拜舞而別。

且說南地多山﹐水無所泄之處﹐或成野壑﹐或成渠道﹐最下則成深潭﹐廣約數里﹑數十里之遙。凡類此者﹐俗號「海子」。海子外少人行走﹐因此樹林茂密﹐中多精怪霸踞其間。

久之精怪肆虐﹐村人皆棄地遠徙﹐故昔日耕種之區﹐變而爲荒涼之境﹐豺狼虎豹借以爲窟。村人愈讓愈寬者﹐莫過於三賢莊焉。

莊胡以三賢名﹖蓋是莊中有李氏者﹐乃祖陰功廣積﹐無善不行﹐積之數十年﹐突生三子﹐聰明穎悟﹐迥不猶人﹐壯仕於朝﹐皆爲名相﹐故以三賢呼之。莊內沃野千里﹐多殷富之家﹐酷尙奢華﹐彼此誇耀﹐每遇喜慶事﹐宰牲極眾﹐甚厭上天。前數年中﹐已得海子壅水﹐掃去谷粟﹐傾毀房廊﹐村人不知悔厥愆尢﹐奢華之風仍復沿流不息。豈識遭天之厭﹐天縱不加以誅戮﹐山妖水怪亦必從而擾之。若是生者豺狼虎豹﹐盜人而食﹐猶其小焉者耳﹐而海子之內雪雹常飛﹐如卵如磚﹐以擊村間之屋宇﹐富者卽能培補﹐無如補培未固﹐而冰雹又臨。是村女男類多露宿成疾﹐呻吟呼吁﹐苦不可言。

中有嚴光才者﹐生性孝友﹐睦族惇宗﹐一切善行﹐難以枚舉。海起雪雹﹐未嘗或近彼屋而有損絲毫。村人不計其行爲若何﹐輒以爲彼之僥幸漏网﹐初無一是則是效﹐欲如嚴某以免此災。反欲聚村中之年少力彊者﹐持械器﹐執弓弩﹐思破水妖巢穴而絕一村之害焉。不知水妖所畏者有徳之人﹐若以勇力爭之﹐其肆虐也較前而愈毒矣。所以時逢天中﹐好事者執彊弓勁弩﹐以雄黃爲彈﹐約集多人﹐將海子四方密密圍著。號令一出﹐弓彈弩炮﹐齊向海子內發之。方發之時﹐似無他異﹐弓弩停後﹐海子內旋風突起﹐愈吹愈大。頃刻間黑霧迷漫﹐遮卻天日。一聲響亮﹐雪雹憑空打下﹐村人無處逃匿﹐爲雹擊斃者數百有餘。

自此海霧綿綿﹐日降雪雹﹐村人無可爲計﹐只得約宰豬羊﹐向海子而祈禱哀憐。霧𨿽暫撤﹐然過三日必以雪雹亂加﹐卽宰牲哀祈﹐總不能免。村人難於居住﹐半遷他郡。

三緘師徒一日來至是莊﹐極目遙覘﹐民房盡皆破坍。三緘曰「是村景象﹐何以凋零若斯﹖」狐疑曰「必有所遭耳。」三緘曰「汝素好辯﹐師命汝前去尋一村捨以息肩焉。」狐疑曰「師欲大第而居乎﹐抑不必大第而居乎﹖」三緘曰「修道人隨遇而安﹐何暇擇地。」狐疑曰「如是不難得之。」言罷﹐向村竟去。但見居民皆以蓬茅蔽其風雨﹐房廊𨿽有﹐只餘梁棟﹐瓦桷之屬絲毫無存。連走數村﹐俱系如是。狐疑暗想﹕「早知若此﹐不應誇口於師前。但不知村遭何害﹐成玆苦境。」欲爲訪問﹐柰何路乏行人﹐兼之野鳥歸林﹐日將西墜。

於無可如何之際﹐忽見一中年人品﹐忙忙迫迫﹐逼面而來。

狐疑揖而詢曰「兄將何之﹐忙促乃爾。」其人曰「自市歸莊﹐日已西矣﹐烏得不忙﹖」狐疑曰「敢問吾兄﹐貴境房廊爲何盡毀﹖」其人曰「吾村之北有一海子﹐不識何妖在內﹐常降雪雹擊人屋宇﹐是以挫折不堪。」狐疑曰「胡不收伏是妖﹐以除此害﹖」其人曰「𨿽欲收伏﹐柰無有法力之人。」狐疑曰「吾師徒善能降伏妖怪﹐特無人迎請耳。」其人喜曰「如爾賢師徒能除此妖﹐吾約村人供其酒食﹐臨行之日多予銀兩﹐決不食言。」狐疑曰「吾師收妖數處﹐從不需人財帛﹐但要住居有地﹐方好收之。」其人曰「卽於吾家安住﹐可乎﹖」狐疑曰「可與不可﹐須候吾師定奪。吾轉請之﹐汝其在此暫候之。」其人諾。狐疑去不一刻﹐師徒同至﹐其人導至家內﹐數椽茅屋尙無所損。師徒升堂﹐拜見主人。主人獻茗後﹐設筵款待。筵畢﹐導入淨室﹐安宿而出。

次早﹐村中父老陸續齊集﹐跪於三緘之前﹐祈收海妖﹐以安鄕裏。三緘曰「吾乃平常人耳﹐烏能收得妖怪﹖」村人曰「聞得賢師徒業已收妖數處﹐何獨於吾村而吝之﹖」三緘顧謂狐疑曰「是又汝誇口之言也。」狐疑曰「吾不誇口﹐昨夜何以得所安居。師以闡道之軀﹐常抱仁慈之念。如能害除此境﹐俾村人老幼得以咸安﹐𨿽弟子多言﹐何莫非吾師之徳乎﹖」三緘曰「汝旣誇口﹐自有收妖法術﹐奚必求師﹖」狐疑曰「師與村人收了此次﹐弟子自是緘口不言矣。」三緘曰「汝曾記富良村中收人妖之事乎﹖」狐疑曰「人妖尙能降伏﹐山精水怪可知﹐汝村人胡不泣而求耶﹖」村人聞言﹐齊放悲聲﹐懇除是怪。三緘爲其所感﹐許之。村人歸家﹐各備齋筵﹐次第供奉。

早餐後﹐三緘呼狐疑而謂之曰「汝愛多嘴﹐師卽命汝潛入海子中﹐看屬何妖﹐以好收伏。」狐疑奉命來至海子岸上﹐舉目望之﹐海水無波﹐不知妖在何所。歸來﹐三緘問曰「師命汝往探消息﹐妖窟安在﹖」狐疑曰「吾於海岸周圍轉過﹐毫無妖影﹐恐村人誤疑之耳。」三緘曰「汝言誤疑﹐村內房廊何以粉碎﹖」狐疑無詞而退﹐暗謂西山道人曰「汝初入門﹐胡不趁此機會尋妖巢穴﹐以立功勛﹖」西山曰「師未命吾﹐如其命及﹐海妖巢穴吾必入之。」狐疑曰「汝毋誇口﹐恐得師命而不能復其前言也。」言訖﹐請命於三緘﹐三緘遂命西山探此妖穴。

西山領命﹐乘風直入海子四處周視﹐並無影響。心中暗計﹕「是妖恐不在此。」於是窮其海子以外之石穴茂林﹐一一尋余﹐剛欲歸莊﹐忽然海煙直起﹐其中化爲樓閣﹐窗欞四面﹐幽雅可觀。西山道人潛於煙霧﹐瞥見妖部甚夥﹐盡屬蝦精魚首﹐凸凹駭人。西山象形化之﹐隨同妖部直上樓閣。未幾﹐紅光一朵墜於閣內﹐羣妖拜舞已畢﹐侍立兩旁。西山暗暗偸窺﹐見得是妖頭大如斗﹐口門如拜﹐靑面赤須﹐獠牙寸許﹐向羣妖而言曰「可恨是村人民﹐不知猛省﹐人中佳節﹐各執弓彈弩炮擊吾巢穴﹐令吾今日心尙難容。汝羣妖可以齊乎﹖」羣妖應曰「齊矣﹐不知大王有何使令﹖」大王曰「此日乃拋磚運雹之期﹐可向西村盡力發放。」羣妖應聲而去﹐西山亦雜其中。一時天地昏黑﹐狂風大作﹐雪雹如蝗﹐密墜西莊。西山此時𨿽見妖容﹐未識妖之所在﹐候羣妖雪雹拋後﹐同來樓閣繳令。大王曰「今日有勞汝等。」遂命左右排設酒宴以賞之。君妖飲畢﹐大王曰「吾將歸矣。」化作紅光一道﹐滚下海水﹐羣妖四散﹐樓閣渺然。

西山見一女妖行走稍緩﹐因尾其後﹐一步一趨。頃之﹐女妖足力似怯﹐坐於松下﹐西山亦傍側而坐焉。女妖曰「汝其後大王而歸者乎﹖」西山曰「然。」女妖曰「大王恃彼雄威﹐霸踞此地﹐常以雪雹爲虐﹐壞民宅舍﹐並傷民命。吾見民無棲所﹐心切傷之﹐故於前月拋磚時爲生民請免﹐大王不樂﹐鞭吾三百。𨿽常忿恨﹐苦於彼威所壓﹐無如之何。倘得天誅此妖﹐爲是方億兆除去大害﹐方遂吾心。」西山曰「姑姑系何物成精耶﹖」女子曰「妾乃紫棠花妖也。」西山曰「汝屬花妖﹐胡以服及大王﹖」女子曰「大王居於海於之中﹐凡歷此百里以內山精水怪﹐槪歸部下﹐豈獨吾花妖乎﹗」西山曰「大王又屬何物所化﹖吾初歸部下﹐尙未知之。」女子曰「此鰲妖也。力大無窮﹐道法亦妙﹐羣妖其非所敵﹐托之庇護者﹐無不北面事之。」西山曰「此鰲所居何處﹖」女子曰「海子內之西偏有一石穴﹐其深百丈﹐其大如舟﹐鰲宮在焉。」西山曰「聆汝之言﹐怨望鰲妖甚矣。吾明告汝﹐吾乃狐貍修成﹐今拜在三緘仙官門下爲徒﹐特命吾來探妖巢穴。爾如願成大道﹐吾師來討妖鰲﹐竭力助之﹐待妖除後﹐拜在門下﹐以成正覺﹐不亦美乎﹖」女子曰「爾毋誑吾也。」西山曰「吾言非虛﹐爾其謹記。」女子曰「爾師徒何日討此鰲精﹐須寄吾信。」西山曰「這是自然﹐然爾在於何地﹖」女子曰「海子後山之左﹐有一紫棠﹐髙聳山巓者﹐卽吾本根也。」言罷各散。

西山歸莊﹐細將花妖所說與己所見﹐爲三緘告之。三緘曰「如此﹐爾等各將精神整頓﹐明日辰刻卽起討鰲之師。」昧爽﹐三緘命棄海前去﹐引鰲出戰。三服爲棄海後應﹐狐疑爲左隊﹐狐惑爲右隊﹐椒﹑蜻二子爲左右後應﹐西山道人則會同花妖接戰左右。

遣發已定﹐棄海風車駕動﹐竟向海子之西而墜﹐分開海水﹐直抵鰲宮門首﹐喊殺聲聲。鰲妖手執雙錘﹐出得鰲宮﹐與棄海對敵。棄海假意敗下﹐引出鰲妖。三服手執銅錘﹐上前接戰約百餘合﹐佯爲退走。二狐衝出﹐雙雙戰之﹐酣鬥逾時﹐又復退走。椒花子前來掠陣﹐爲鰲妖所追。蜻飛向左而來﹐衝入陣內﹐恰遇鰲妖勢急﹐鰲首直觸己之兩股﹐極力以刺﹐正中左目﹐大叫一聲﹐化作紅光﹐滚入海去。蜻飛在岸叫詈百端﹐鰲妖直如未聞。棄海復入﹐倚門叫罵﹐鰲妖在內對詈﹐絕不出宮。棄海歸﹐稟之三緘。三緘曰「鰲妖不出﹐爲之柰何﹖」棄海曰「吾師胡不以腸紼子收之。」三緘諾﹐拋去紼子﹐靑黃二气﹐竟入海子之內。移時而出﹐不能擒得鰲精。三緘無可爲計﹐曰「是妖受盡羅織﹐倘不能伏﹐師徒去後﹐此方無孑遺矣。誓必收之。」棄海曰「吾父所贈飛龍瓶﹐可以貯玆海水﹐待水徹涸﹐妖自無藏身之地焉。」三緘點首﹐遂以瓶付棄海。棄海來至海岸﹐持瓶向水一試﹐瓶竟飛入水中。頃刻間仍復飛出﹐撫口而視﹐鰲妖已入此瓶中。急急攜回﹐告之三緘。三緘納紼子於瓶內﹐將鰲妖束出﹐斥責再三。鰲妖俯首皈依﹐願拜門下。

三緘釋去紼子﹐教以入道祕訣﹐贈以道號曰「善成」。善成請從師遊﹐許之。西山道人引紫棠花妖師拜三緘﹐亦傳彼修煉之方﹐賜以道號曰「紫玉」。命回故處加力苦修。

三緘除卻此妖﹐不使村人知覺﹐師徒黑夜暗暗出莊﹐向南嶽而遊。徑從五里村前﹐覓得迎春閣而居之。三緘無事遨遊村外﹐倏見天半一虹﹐彎環如橋﹐五彩俱備﹐驚曰「今非其時﹐虹何生於天半﹐又必妖物所作無疑矣。然僅作虹腰爲戲﹐吾不伏之﹔如其有傷生民﹐務必誅卻。」是日歸閣﹐問及閣中老道。

老道曰「此虹出現已久﹐且值虹出之日﹐不焚香炬以拜者﹐其家是晚必失一人﹐全無蹤迹利害如是﹐究不知虹屬何妖所作。」三緘聞言而怒曰「是何野妖﹐敢傷人命。」因於傍晚﹐命椒﹑蜻二子探妖消息。

二子領命出閣﹐果見虹垂天外﹐忙忙乘風直到空際觀之﹐而虹在若隱若現之間﹐無有定境。椒花子曰「此虹系妖气凝結﹐徒觀其气﹐猶如水中觀月﹐在上在下﹐未可確知。須向虹生之處窺探﹐乃得是妖底蘊。」蜻飛子曰「可。」於是按下風車﹐傍虹而墜﹐詳視虹之所出﹐在一石穴之中。二子潛於穴旁﹐欲窺物行止。候已久矣﹐未見妖出﹐只得離卻妖窟﹐歸稟師知。三緘曰「是妖必在此穴。西山道人可於三更時﹐同椒﹑蜻二子再去探訪。」三人領命至穴。三更已過﹐四更初臨﹐忽聞穴中如雷鳴一般。雷鳴未已﹐穴外排列四妖﹐花面綠衣﹐威風凜凜。排立片刻﹐穴中出火﹐如炬照耀。久之出一偉人﹐身著黑袍﹐袍上星光燦爛﹐一行三足齊走。剛出穴口﹐四妖跪而迎之。偉人曰「近日村民可焚香炬以敬吾否﹖」四妖曰「沿村皆有﹐獨五里村無焉。」偉人曰「五里村中膽敢小視吾耶﹖

爾四將速到此村﹐無論老少女男﹐擒一人來﹐供吾酒食。」四妖得命﹐乘風竟去﹐偉人亦入穴焉。

西山道人謂椒﹑蜻二子曰「吾隨四妖﹐以視所擒男女而救之。爾歸告師﹐速命道兄﹑道弟前來相助﹐救護村人。」二子歸﹐告之三緘。三緘命棄海﹑三服同至五里村內﹐密密巡查。

西山道人暗尾妖後﹐且行且止﹐及到村外﹐耳聞四妖商曰「吾等暫爲息足﹐待精力健時﹐然後去擒一人﹐以復妖王之命。」言畢﹐个个呵欠連聲﹐臥於石臺。西山意欲舉手﹐恐寡不敵眾﹔欲不舉手﹐恐其各行一方。正躊躇間﹐幸得三服﹑棄海與椒﹑蜻二子同至。西山爲之耳語﹐四人會意﹐飛上石臺﹐各擒一妖。

妖曰「何人侮予﹖予將一口吞爾。」椒花子曰「爾好食人﹐其先食首乎﹐抑先食尾乎﹖」妖曰「善食人者﹐不分首尾。」椒花子以股向妖曰「如此爾來先食吾股焉。」妖喜﹐剛一張口﹐椒花子力刺其舌﹐妖大叫曰「爾股帶錐耶﹖」椒花子曰「吾數日前恐爲爾食﹐所以徧體皆帶利錐。」妖曰「爾旣不捨﹐吾忍个嘴頭﹐未必定要食爾乎。」三服曰「閒言休講﹐可將四妖擒去﹐以稟吾師。」椒花子然之﹐各擒一妖﹐歸於閣內。三緘見而詈曰「爾等屬何妖邪﹐敢以人命爲兒戲﹖」四妖曰「食人之妖﹐非吾輩也。」三緘曰「旣非汝輩﹐爲何黑夜捕人﹖」四妖曰「是村北面有一石穴﹐穴中一妖﹐系蟾修成﹐常以人血爲酒。吾之捕人者﹐乃奉命而來﹐不得已也。」三緘曰「然則汝輩又何物所化耶﹖」四妖同聲答曰「靑蛙耳。」三緘曰「汝欲復命﹐吾與一人﹐速速負歸﹐供汝妖王酒食。」四妖曰「果爾﹐感徳多矣。」三緘遂持紼子﹐將棄海假爲捆束﹐付與四妖。四妖扛回穴中﹐妖王喜之不勝。正欲吞噬﹐棄海以紼子一繞﹐五妖齊束在手﹐乘風而回。

三緘曰「汝何毒食生靈﹐直乾天律﹖」蟾妖曰「汝毋管閒﹐吾必食盡是村居民﹐其念方足。」靑蛙曰「吾願輔助妖王捕盡是村男女﹐始遂乃心。」三緘冀彼回頭﹐又爲一一開導。五妖不服﹐反詆以惡言。三緘無柰伊何﹐斬之以絕此村之患。

第四十三回

入陰羅山猿寄信奔陽關野馬談妖

歷五里村百里許﹐有山名玉女者﹐髙大而奇險可畏﹐巉崖壁立﹐石齒嶙峋。山北樹木繁茂﹐從無人迹所到﹐妖物甚多﹐時而吐气成虹﹐時而飛沙走石﹐往往迷人去路。山之前後﹐不惟居民遠徙﹐而且路乏行人。三緘師徒一日來到山麓﹐以此地幽深可愛﹐欲求一安居之所而玩賞之。柰四顧其間﹐毫無觀剎。

三緘嘆曰「是山之下﹐民居鮮有﹐觀剎亦無﹐師徒何以安住而玩賞乎﹖」三服曰「山中必有亭閣﹐恐林大繁雜﹐無由見耳。師可於此暫歇﹐命一二弟子上山覓之。」三緘曰「汝言甚善。」徧觀諸徒﹐各皆躍躍欲試﹐因向椒﹑蜻二子而言曰「汝二人善飛﹐不得難於步履﹐師命汝上此山去覓一所在﹐以爲駐足之區。須速去速來﹐毋貪賞玩。」二人得命﹐乘風而往。東西南三面覓之殆盡﹐亭閣俱無。

二人息足嶺頭﹐遙見北山林內﹐午煙出沒。蜻飛子曰「是地諒有亭閣﹐不然胡煙生樹外如是乎﹖」椒花子曰「吾與汝同往觀之。」剛入北山﹐山外一洞髙懸﹐露於崖半﹐洞門坐一黃衣老著﹐捫虱自如﹐突見二人﹐忙忙下洞﹐問曰「二道兄所向何往﹖」二人曰「向北山而覓亭閣﹐以息師徒之足耳。」老道曰「北山無亭閣之屬﹐其內毒精甚夥﹐汝如入此﹐恐難生還。」二人曰「此中何妖如是其毒﹖」老道曰「中有二蛛﹐修煉數千餘載﹐一名蛛虎﹐一名蛛龍﹐二精爲眾妖渠魁﹐善能捕人而食。汝可速由南去﹐否則恐彼被巡山小醜所見﹐命難全矣。」椒花子曰「汝又何能居此﹖」老道曰「吾在此地修道日久﹐羣妖皆知。」二人曰「吾不畏之﹐且向北山一遊﹐看彼將吾何若。」老道曰「汝不聽吾言﹐恐其受彼牢籠﹐悔之已晚。」二人不答﹐直向北山而來。當被小醜見之﹐歸報二蛛。巴蛛手執八卦旗兒向前吼曰「何處妖魔﹐敢犯吾境﹖」椒花子曰「吾奉師命﹐特來山內收汝妖魔者。」蛛虎曰「汝言能收妖魔﹐諒多道法。」椒花子曰「若無道法﹐不敢入汝巢穴矣。」蛛龍在側﹐聽其誇此海口﹐手持鐵練珠﹐劈面擊來。椒花子身向左閃﹐蛛虎又以鐵練鏟擊之。蜻飛子見勢猛甚﹐忙以鐵靈杵還去。蛛虎躲過﹐椒花子乘隙擊以鐵練寶鞭﹐蛛虎未及提防﹐正中其臂。蛛龍怒極﹐忙放鐵練珠以擊椒花子﹐復被蜻飛子鐵靈杵打下﹐中彼左肩。二蛛負傷而回﹐速命羣妖持八卦旗兒﹐於山後山前密密排定﹐每一旗下派三四小妖邏守。蜻飛子曰「妖布此陣﹐不知何爲﹐吾二人不如騰空飛去。」椒花子曰「可。」將身一扭﹐騰空而飛。孰知小妖拋以陰羅細网﹐竟將二子套於网內﹐懸弔半空。小妖欲噬二人﹐柰鐵鞭鐵杵橫順相擊﹐不能近之。二子罹在陰羅﹐左轉右旋﹐身不能脫。

老道在洞﹐暗思二人自往北山﹐未見由此而歸﹐其入二蛛之陰羅無疑矣。今日無事﹐向彼遊行﹐看此二人在於何地。甫入山左﹐聞林木上有呻吟聲﹐翹首視之﹐見二人罹於陰羅之上﹐周身如捆。老道乘羣妖已退﹐低聲問曰「昨日吾與汝言﹐汝不吾信﹐而今何如﹖」二子呼曰「老道兄急來救吾。」老道曰「吾不能救汝。汝師現在何所﹐汝爲吾言﹐吾去告之。」椒花子曰「在此山麓﹐祈汝速去通信﹐以救吾身。」老道曰「汝等暫爲受苦﹐吾去告與汝師﹐卽來相救焉。然汝罹在陰羅﹐尙未絕命﹐亦妖中之有道法者﹐可將本相與吾言之﹐往告汝師﹐庶不以吾言爲誑。」椒花子曰「吾等俱系蜂精﹐一名椒花子﹐一名蜻飛子耳。」老道曰「難怪汝所遇者﹐蜘蛛精也﹐所布陰羅甚是厲害﹐凡飛禽入此﹐脫身最難﹐走獸則不能罹之。」言已﹐駕動妖風﹐片時而至山麓。見三緘趺坐石洞﹐參拜畢﹐立於其旁。三緘曰「汝何來﹖」老道曰「吾乃是山一猿修煉而成。昨見仙官門徒椒﹑蜻二子來於山內﹐吾語以北山勿去﹐彼不聽﹐竟遇蛛妖布起陰羅﹐爲彼所罹﹐祈吾寄信﹐冀速救之。」三曰「汝旣寄信於吾﹐此去北山﹐還祈引導。」老猿諾。三緘忙命三服﹑棄海與二狐曰「爾等同去救護﹐如妖不服﹐著一人歸﹐吾自有擒之之方。」四人驅動風車﹐卽隨老猿入山而去。老猿導至陰羅處﹐果見二子憑空髙弔﹐不住呻吟。三服擊之以錘﹐陰羅如絲如綿﹐軟而且牢﹐不能得破。棄海怒气勃勃﹐擊以畫戟亦然。二狐曰「是物何纏綿若斯﹐吾且以身鉆之。」亦隨鉆而隨合。四人面面相覷﹐難以爲情。蜻飛子曰「道兄胡不救吾耶﹖」三服曰「吾等力已用盡﹐不能破此﹐爲之柰何﹖」蜻飛子曰「速稟吾師﹐看師作何區處。」狐惑曰「如是爾等在玆守著﹐吾歸稟之。」三服曰「急急前來﹐毋得稍緩。」狐惑曰「事屬危急﹐安敢怠乎﹖」言訖﹐乘風而返。

二蛛在洞﹐傷已痊愈﹐爲之商曰「二人罹在陰羅﹐諒難以脫﹐吾弟兄今日同去食之。如再遲延﹐必生他變。」計定出洞﹐羣妖擁後如雲。三服遙見二蛛凶惡異常﹐遂與棄海﹑狐疑閃於樟樹之下。待其將近﹐三服向蛛虎頭上一錘打來。蛛虎大叫一聲﹐倒退數武。棄海忙舉畫戟﹐以刺蛛龍。蛛龍以鐵鏟擋之。蛛虎見蛛龍戰接棄海﹐三服持錘而助﹐轉身與三服力戰焉。

狐疑或時助棄海而戰蛛龍﹐或時助三服而戰蛛虎﹐約戰數百合﹐勝負不分。

狐惑回到山麓﹐告之三緘。三緘曰「陰羅网非火莫破﹐吾之紼子善能生火﹐待吾拋在空際﹐爾去助陣。」狐惑聞言﹐復返北山﹐正遇五人當場大戰。於是狐惑助棄海﹐狐疑助三服。

二蛛力怯﹐步步退後。忽然天半紼子墜下﹐聲若雷鳴﹐火光直射陰羅﹐霎時化於烏有。二子倒地﹐不醒人事。老猿持丹在手﹐曰「陰羅惡毒﹐惟吾之丹可解。」遂納二子口中﹐片時蘇來﹐與棄海諸人同歸山下﹐其時紼子已將二蛛捆回矣。

三緘詢曰「汝在此山曾食多人﹖」二蛛曰「入吾山者誅之﹐未入者未嘗妄傷一命﹐望仙官詳查。」三緘曰「汝願歸吾正果否﹖」二蛛曰「願。」三緘釋去其捆﹐仍以本名爲道號。二蛛拜師後﹐椒花子引老猿上前﹐亦拜三緘求收門下。狐疑在旁稟曰「彼曾以丹活及椒﹑蜻二子。」三緘喜﹐賜號「護道」﹐又以入門妙訣﹐一一爲三人言之。三人同願追隨雲遊天下。三緘曰「汝願從遊﹐不可辭其勞苦。」三人曰「吾等前生未能修有功果﹐所以化爲異物。幸得吾師收入門墻﹐教以大道﹐仙班之內不敢妄期﹐但能復轉人身﹐亦不枉投師也﹐敢辭勞苦乎。」三緘曰「人生在世﹐卽享厚富至貴﹐終不免黃泉之路﹐如花開放﹐轉眼成空。何若敬體《黃庭》﹐脫卻凡軀﹐不受輪回苦惱之爲愈﹖吾之途程奔走﹐無非修此外功。待到功成﹐名列仙班﹐其心乃遂。汝諸弟子切毋畏難退縮﹐半途中止﹐師之望也。玆者南海地面已不遠矣﹐吾於四方﹐必遊到盡頭之處乃止。汝等內功勤習﹐外功濟人利物﹐隨爲師作之。」諸弟子同聲應曰「謹遵師教﹐不敢有違。」三緘立意前奔﹐歷徧綠野靑疇﹐行盡江淮河漢﹐不知不覺﹐夏去秋來﹐松濤助虫聲以時鳴﹐黃花映白蘆而爭放。師徒行行止止﹐突過小溪﹐岸上立一白髮老人﹐愁結眉梢﹐攜笻悵望。

三緘師徒臨岸息足﹐見老人憔悴之容而詢曰「老叟在玆何事﹖」老人見問﹐雙目垂淚﹐咽嗚不能成聲。三緘候其心傷後﹐從容復詢。老人曰「吾族馮姓﹐賤號容端﹐翔節母難之期﹐吾女歸寧﹐路過溪岸﹐忽被妖風所捲﹐蹤迹渺無。吾之一生只有此女﹐至今老無依靠﹐飲食供奉皆彼周全﹐不知何妖慘攫之去。吾死期至矣。故每日於此望洋悼嘆﹐難爲外人言之﹐幸得道長問吾﹐不得不心傷而痛泣。」三緘曰「是地舊有此妖否﹖」老人曰「無之。」三緘曰「狂風捲動時﹐可知汝女去向﹖」老人曰「吾婿曾言﹐剛起狂風﹐女牽其衣﹐頃將夫婦吹至對面沙洲之側﹐吾女釋手﹐大叫救命一聲﹐此風刮地揚塵﹐竟向野馬山而去。」三緘曰「汝婿未去尋乎﹖」老人曰「是山常出毒獸﹐誰敢入之。」三緘曰「叟家歷此幾許﹖」老人曰「由溪岸轉上﹐不過二里之遙。」三緘曰「如是﹐吾師徒今宵暫宿汝室﹐吾命弟子入野馬山內尋汝女焉。」老人曰「吾女已失三日﹐安能尙生﹖」三緘曰「試去尋訪﹐生耶更美﹐死耶亦得其屍以厝之。」老人喜﹐卽導入室。室甚寬敞﹐頗可安住。師徒歇息片時﹐老人設齋以待。餐罷﹐三緘暗命三服﹐與西山道人﹑蛛虎﹑蛛龍﹐同往是山探妖消息。

四子得命﹐耀武揚威﹐各駕風車﹐四面並進。尋至山半﹐見一洞府髙闊如廊﹐洞外紫橊一株﹐捆一婦人於其上。三服近而詢曰「汝妖耶﹐抑民間婦耶﹖」婦曰「妾乃民間女子也。」三服曰「如何到此﹖」婦曰「爲妖風捲至耳。」三服曰「捲汝至此胡爲﹖」婦泣曰「彊妾爲婚﹐妾不樂從﹐鞭抽甚酷﹐已無完膚。」三服曰「妖在何處﹖」婦曰「山後妖王請去飲宴﹐聞得宴罷歸洞﹐卽誅妾焉。」三服曰「汝其白髮老人馮容端之女乎﹖」婦曰「然。」三服曰「旣是馮翁妞妞﹐吾釋汝捆﹐與吾道弟乘車而回。」婦曰「恩人救得妾身﹐徳戴不朽矣。」三服將婦解下﹐付與西山﹐驅動風車先回。婦歸﹐馮翁不勝欣喜﹐寄信乃婿。婿來﹐細問入山之由與得歸之故﹐其婦詳告所以。婿悲歡交集﹐忙然歸去﹐備辦齋供﹐以奉師徒。

三服自將婦人遣回馮宅﹐常在洞門行走﹐未見妖歸﹐遂與二蛛分路尋覓。三服尋到山後﹐瞥見崖下一洞﹐言語噥噥。近前偸覘﹐一紅眉靑面﹐一紅眉綠面﹐二大漢子品坐於上﹐一紅眉粉面者獨坐於下。於是隱身入洞﹐聽其所談者何。剛入洞門﹐聞得下座大漢言曰「吾用妖風卷一女子﹐意欲以爲壓洞夫人﹐恨彼烈性不從﹐捆於紫橊樹間。此宴罷時﹐可同去破彼之喉﹐以飲鮮酒。」上座大漢曰「鮮酒久未沾唇﹐如得飲之﹐自是爽口。」下座大漢曰「只要吾兄不嫌﹐弟當奉敬。」無何宴罷﹐三人下席﹐挽手將行。三服急出洞門﹐轉過山坳﹐見二蛛曰「妖已訪得﹐快隨吾歸。」二蛛同至前洞﹐三服命隱洞之兩旁﹐己身化作婦人﹐束於花樹。事事停妥﹐三妖已至﹐入洞坐定﹐吩咐二三小妖掐破婦喉﹐呈之案上。小妖得命﹐來至樹下﹐正待舉手﹐三服以錘擊之﹐立卽喪亡。三妖尙在髙興﹐一妖慌入稟曰「二三小妖﹐已爲婦人擊斃矣。」三妖厲聲吼曰「村間婦女﹐膽敢爲厲耶﹖」本洞妖王怒趨出洞﹐婦人見而哀曰「祈汝饒吾﹐願與爲妻﹐同偕百歲。」妖王笑曰「昨日胡不應諾﹐今爲後山妖王知之﹐將掐汝喉﹐以血爲酒矣。」婦泣曰「汝心殘毒如斯﹐汝來﹐妾有一言相囑。」妖憐其美﹐方向前去﹐早被三服劈面一錘﹐妖不能敵﹐倒地化爲野馬。蛛龍突出﹐力以兩手扭著馬耳。野馬向前直奔﹐嘶鳴之聲動搖山嶽。洞內二妖齊出﹐三服敵靑面﹐蛛虎敵綠面。惟蛛龍所扭之馬﹐徧山奔走。蛛龍不釋﹐野馬力憋而息於松下焉。

蛛龍手執絲縧﹐將欲捆其四足。野馬恐爲縧束﹐愈肆狂奔。蛛龍無柰彼何﹐翻身上背﹐兩足跨定﹐任其所之。

片刻之間﹐約走千里。蛛龍曰「任爾奔馳﹐只勞爾力﹐吾安閒於爾背﹐有何畏乎﹖」野馬曰「吾頗有力﹐日日馳驅﹐使爾不得其所焉。」蛛龍曰「吾以天下爲家﹐天下卽其所也﹐爾又何能脫身乎﹖吾勸爾﹐不如歸服吾師﹐代其步履﹐俟道成日﹐亦不無餘光之叨。」野馬曰「爾師何人﹖」蛛龍曰「吾師乃上界虛無子一轉﹐受紫霞眞人命﹐闡大道於人間﹐無論水怪山精以及世人之好道者﹐俱爲指點正途﹐不入旁迕。故而雲遊天下﹐以積外功。其追隨者﹐棄海乃龍王之子﹐三服乃銅頭鬼王﹐西山道人﹑狐凝﹑狐惑乃狐妖歸服﹐椒﹑蜻二子屬蜂精所化﹐善成﹑護道屬鰲精老猿所化﹐若吾姓蛛名龍﹐兄名虎﹐屬蜘蛛精所化﹐盡皆妖部﹐何畏爾等耶﹖」野馬曰「山水精怪能歸正道﹐可成仙乎﹖」蛛龍曰「不望成仙﹐拜師何益﹖」野馬曰「如爾所說﹐吾願歸之。」蛛龍曰「與爾同部者何妖﹖」野馬曰「綠面者熊妖﹐靑面者鹿妖也。二妖法力甚髙﹐吾亦爲彼挾制。」蛛龍曰「不怕彼有法力﹐吾師自能伏之。」野馬曰「爾師今在何處﹖」蛛龍曰「今在溪左馮姓宅內。爾所捲之婦﹐卽馮翁妞妞也。」野馬曰「如是吾掉轉路頭﹐片刻可至。」蛛龍曰「此時不知吾兄三服與熊﹑鹿二妖相戰﹐勝負若何。」野馬曰「候會汝師﹐再探消息。」言罷﹐奔走如飛﹐轉瞬已至溪左。

蛛龍入室﹐參拜三緘而稟曰「弟子擒得野馬精﹐願投師門下。」三緘傳進﹐野馬拜舞畢﹐長跪座前。三緘曰「汝願投吾門中﹐不可變易初志。」野馬曰「堅如鐵石﹐至死無有變遷。」三緘命之起﹐轉謂蛛龍曰「三服﹑蛛虎未見歸來﹐汝速去視之。」蛛龍得命﹐飛空而去﹐來至山嶺﹐正值二人已敗下風。蛛龍上前與二妖大戰數合﹐柰彼吐气成霧﹐迷卻路徑。衝殺無從﹐暗偕三服﹑蛛虎逃歸莊所﹐稟之三緘。三緘曰「二妖如此猖獗﹐吾必收之。」當念眞言﹐拋去紼子﹐靑黃二气自空飛來﹐霹靂一聲﹐墜於山內。

第四十四回

停雲閣談元伏虎侍郎院講義還官

熊﹑鹿二妖正在洞內喜曰「今日累戰累勝﹐彼敗下風﹐諒已知吾雄威﹐可以彈壓數百里水怪山精矣。」言之未已﹐忽見洞外一黃面赤須﹐一靑面赤須者﹐手持黑索﹐向洞拋入。二妖方欲出門﹐早被黑索捆束﹐憑空提出洞門﹐昏懵無知﹐墜於村內。見一道長上坐﹐疾聲詈曰「爾以熊﹑鹿畜身﹐稍能化作人形﹐胡不在洞靜煉爾道﹐反在此山擾害村人﹖今日被吾所擒﹐爾有何說﹖」詈已﹐遂命狐惑捧出斬妖仙劍﹐電光直射二妖之頂。二妖俯首座前日﹕「仙官赦宥﹐從今不敢出此山外﹐擾亂人間。祈開一綫慈悲﹐感戴不盡。」三緘曰「爾願潛形﹐須要堅定心腸﹐如背吾後又生歹意﹐二次擒著﹐斷不汝饒。」熊﹑鹿二妖只是叩頭。三緘見其不拜門墻﹐知彼獸心未化﹐遣之而去。

師徒辭了老叟﹐復向前行。約走旬餘﹐將近衡山地界。三緘謂狐疑曰「是地已見衡山髙插雲頭﹐師欲於此稍息鞍馬﹐不知可有寺觀否﹐爾去訪之。」狐疑諾﹐來至村郭﹐極目四顧﹐並無行人往來﹐僅一小小童兒﹐身伏犢背﹐牧於田畔。狐疑遙而問曰「牧犢小哥﹐是地何名﹖」不應。問之再三﹐亦不應。

近前細視﹐已入夢中矣。狐疑拍頸呼之﹐牧童突寤﹐驚而言曰「打虎﹐打虎﹗」狐疑曰「虎在何地﹖」牧童以手擦目﹐諦視良久﹐不語不言。狐疑曰「爾何臥於犢背﹖如犢奔走﹐豈不跌死乎﹖」牧童曰「吾家門外﹐時夜臥一猛虎。阿爺囑家人勿寢﹐恐虎破門入室﹐夢中爲彼所噬﹐是以有誤淸睡。今被睡魔纏之耳。」狐疑曰「此虎﹐從伺地來耶﹖」牧童曰「吾語傳言﹐是方停雲閣﹐不知創自何代。閣內間有虎臥之形﹐村人亦常見其出入﹐而其中又無甚蹤迹﹐未識此虎究在是閣何地而居。」狐疑曰「豈有虎居閣內而不見其形影乎﹖」牧童曰「吾等常牧於閣之前後﹐每入閣玩耍﹐見一白髮老道﹐須眉古怪﹐甚屬怕人。幸彼時坐東廊﹐見吾輩入閣喧嘩﹐反歸淨室。

好事者傍隙偸窺﹐彼仍獨坐室中﹐無他異處。或有時入閣﹐則老道不見。總之若隱若現﹐去來無常焉。」狐疑曰「閣在何所﹐爾其導吾觀之。」牧童曰「爾欲往觀﹐吾歸吾家﹐正由是閣耳。」狐疑曰「爾將歸乎﹖」牧童曰「吾昨夜畏虎﹐未曾入榻。今日早歸早臥﹐方能補昨夜未臥之功。」言已﹐驅犢前去﹐狐疑後行。行不過二里之遙﹐牧童向狐疑指曰「前面茂林深處﹐卽停雲閣也。」指後﹐牧童斜由左歸。

狐疑緩向閣行﹐剛到閣前﹐層層石級﹐苔蘚滿地﹐嫩綠如蕉。狐疑拾級直上﹐已入閣門。門外綠竹千竿﹐兩旁老松千頭﹐馬髭疏疏﹐龍鱗齒齒﹐微風過去﹐濤聲四起﹐有若泉流。閣內紫薇數株﹐葉密枝繁﹐花開正盛。左右兩廊相對﹐當中一亭髙聳。狐疑直到亭內﹐緣梯而升﹐約三四層﹐別無所見﹐惟首層一榻眠一老道﹐鼾聲如雷。狐疑心恐驚之﹐悄然復下﹐又於廊之左右穿堂入室﹐玩賞一周。意欲再爲盤桓﹐恐師冀望﹐忙忙迫迫由原徑而回。

三緘曰「命爾尋訪寺觀﹐可有之乎﹖」狐疑曰「歷此二三里許﹐有停雲閣焉。」三緘喜曰「閣名停雲﹐正吾師徒停足之所。」遂命狐疑前導﹐師徒陸續而來﹐竟入閣中。

是夜﹐三緘謂諸弟子曰「汝等同師雲遊﹐沿路除怪收妖﹐無時或暇﹐而於大道未嘗一傳。今居此間﹐雅致幽深﹐是傳道地也。吾於明日講究道旨﹐汝等各整精神﹐盡心聽之。深者得深﹐淺者得淺﹐由此而造﹐自能自成。」諸弟子曰「承師不棄非類﹐收於門下﹐如得一二大道﹐能成不朽之身﹐師徳不敢忘也。」果於次早﹐三緘整衣髙坐﹐諸門人排列兩旁﹐屏息靜立。

三緘曰「大道非他﹐乃天地自然之道也。欲入虛無之道﹐先惇倫常之理﹐如君臣﹑父子﹑夫婦﹑昆弟﹑朋友﹐克盡其所當爲者﹐而後倫常之道得﹐乃可稱爲有道之人。以有道之人而欲長生不死﹐則繼進以虛無大道。大道何以爲虛﹖道在空際﹐思之則有﹐不思則無﹐道之所以空且靈也。何以爲無﹖道在無形﹐以無形而欲造爲有形﹐則先從無形中除卻渣滓。渣滓者﹐心內之物欲也。道𨿽至大至明﹐物欲一蔽﹐則大者不大﹐明者不明。惟將物欲掃除﹐俾方寸如玉鏡秋泉﹐一塵不染﹐與初生之賦性純粹無異﹐然後道能得之。此習大道者﹐故以淸心寡欲爲要務。心旣淸矣﹐又必令子精堅固以煉其羽翼。羽翼旣煉﹐气始足而神始完。用乃功時﹐要使是心恬然淡然﹐無爲而爲﹐不思不慮﹐如以空囊而盛空物焉。然此其次之﹐而其祕總在能內守虛無。大道之習﹐盡於是已。一切奇而不正者﹐非大道也。」

三緘講道至此﹐忽然狂風大作﹐亭上飛一白虎﹐下墜閣之中堂﹐俯首於三緘座前﹔化爲白髮老道﹐歡欣拜舞曰「吾𨿽毒類化人﹐訪道之心﹐非不久矣﹐然所遇道家者流﹐槪屬旁敷﹐無一正孰。吾幾欲吞諸腹內﹐免壞道門﹐柰何習道之人﹐不忍出此。今在亭上酣眠者﹐因訪道四方﹐不得其傳﹐以爲此生無復望矣。不意仙官來閣﹐爲及門講道﹐言言愷切﹐字字金鍼﹐令吾聞之而心鏡忽明。伏冀仙官賞收爲徒﹐以任奔走。」三緘曰「聆汝之言﹐是欲成大道者。旣不吾鄙﹐願拜門下﹐吾賜汝號爲『樂道』焉。可將吾所傳一二煉修﹐如不能進時﹐師久爲汝講說。」樂道得此﹐心願已足﹐侍立於三緘之旁。

三緘曰「此方曾有妖部擾及生民乎﹖」樂道曰「無之。」狐疑曰「汝言無之﹐何牧童所言前夜有虎臥彼宅外耶﹖」樂道曰「此或本虎而欲噬人者﹐吾不知也。」狐疑曰「虎屬汝之同類﹐汝諒得知。」樂道曰「虎亦猶人也﹐有善有惡﹐爲善與爲惡不同類﹐見則相背而不相親﹐以其彼此存心大不侔也。吾𨿽虎類﹐久無虎心矣。卽見有虎﹐猶且畏之﹐矧與同黨乎﹖」狐疑曰「吾不信以虎而尙畏虎者。」樂道曰「汝不信以虎畏虎﹐汝亦信以人畏人乎﹖」狐疑曰「以人畏人﹐是畏其彼彊於此也。虎力皆彊﹐有何所畏﹖」樂道曰「虎有心毒﹐有不心毒者﹐不毒者每見毒者而畏之。若吾虎也﹐而爲道爲樂﹐凡不道者則不願爲﹐故見人之無所不爲者﹐俱甚畏也﹐何況同類。」三緘﹕「樂道談理透澈﹐其於大道庶幾可近矣。然習道之人﹐以濟人利物爲外功﹐汝可訪是虎而驅除﹐卽系汝第一功焉。」樂道曰「如是待弟子訪之。」言罷﹐飛身而去。

頃之歸閣。三緘詢曰「所訪如何﹖」樂道曰「近村地面無虎。前夜之虎﹐乃村人蔣明允﹐思欲暗斃孤侄全業歸之。

事𨿽未成﹐心虎出現﹐其實非眞虎也。狐疑曰「豈有毒念起於隱微﹐而卽現之外哉﹖毒念旣能現之於外﹐蛇蠍皆毒物也﹐何以不現蛇蠍而獨現虎乎﹖」樂道曰「吾聞稱人心毒﹐輒曰如虎﹐未聞如蛇如蠍者。」狐疑曰「樂道入門﹐善於巧辯。」三緘曰「非巧辯也﹐談理正大而合於道旨。吾門之先入大道者﹐必此人也。然樂道旣言無虎﹐是地靡有所害﹐吾將行矣。」師徒於是又向前進。諸弟子各將所傳之道默悟乃心﹐自不必言。

三緘暗思﹕「吾道𨿽未大成﹐從遊者日眾﹐不知七竅此際於道若何﹖倘得一遇其人﹐相與同煉﹐或可神早出捨﹐以朝上皇。」耿耿於懷﹐思之不置。

豈識七竅自官階削去﹐朝日爲珠蓮所惑﹐酒色交加﹐魔障深深﹐難以回首。時值郝相誕日﹐七竅與珠蓮乘輿同歸。是日相府喜賓濟濟﹐皆屬朝中貴宦。庭前大設筵宴﹐音樂齊奏﹐入耳悠揚。七竅飲了酒肴﹐欲與珠蓮同回館驛﹐郝相夫婦苦苦畱定﹐夜來宴設內庭﹐杯酒之間﹐郝相詢及七竅曰「吾婿自謫官後﹐不思復出仕乎﹖」七竅曰「思之𨿽甚﹐何由得之﹖」郝相曰「如此﹐何必歸之急也。明日系華侍郎誕辰﹐婿可與吾同至彼府拜祝。侍郎屬嚴相子婿﹐旣通往來﹐吾求嚴相調停﹐自爾官階易得。」七竅諾。

次日﹐厚具禮儀﹐與郝相同車﹐竟到華府拜祝。及至設席﹐郝相與嚴相同飲一筵。酒興濃時﹐郝相曰「吾常羨慕嚴公﹐家人戚屬﹐同食王爵也﹐不枉位冠朝臣﹐壽享八旬﹐備極人生樂事。」嚴相曰「郝公過譽矣。吾日思維﹐毫無好處。」郝相曰「卽如華侍郎爲公佳婿﹐年甫四秩﹐官升極品。只此乘龍貴客﹐人世已難得之。」嚴相曰「弟聞兄婿亦仕王朝﹐大由小升﹐未必少卻三公之位。」郝相曰「承公薦剡出仕海南太守﹐柰逆賊擾境﹐已爲湯文璽奏削官職﹐吾甚憂之。」嚴相俯首沈吟良久﹐曰「公之乘龍品貌如何﹐惜吾未睹。」郝相曰「今在侍郎府中拜祝﹐弟呼之來拜見吾兄。」於是遂呼七竅參見嚴相。嚴相睹其品貌魁梧﹐因譽之曰「郝兄乘龍福澤過人﹐亦調羹手也﹐何以官階暫失爲患。」郝相乘機曰「吾婿可拜嚴公門下﹐他日官位切冀栽培。」七竅卽在筵前行師生禮。禮畢﹐嚴相曰「爾且耐守齋居﹐自有佳音寄爾泰山也。」筵罷﹐郝相率七竅歸府﹐曰「嚴相所許﹐斷無虛誑。爾逢佳節以及嚴相誕日﹐宜往拜之。」七竅記諸胸懷﹐不時往來嚴府。

約有一載﹐嚴相與之奏請出仕南龍。卽日領憑﹐涓吉上任焉。

郝相祖餞時﹐與七竅言曰「吾婿此次得嚴公祕薦作南龍邑宰﹐爾去爲民父母﹐須於大處用意﹐使民頌徳歌功﹐毋似海南示禁小務﹐俾民怨爾﹐致釀巨禍﹐官階爲之失去也。」七竅唯唯。歸來館驛﹐大設筵席﹐邀飲辭行﹐嚴公﹑侍郎一同來館。

郝相曰「吾婿沐翁婿之徳深矣。俟官階暫進﹐乃謝殊恩。」嚴相曰「些須奏請之勞﹐何容掛齒。」筵席旣散﹐七竅又於各府拜別﹐然後夫婦與同老母﹐乘輿在道﹐望南龍而來。

紫霞眞人坐在洞府﹐謂復禮子﹑虛靈子﹑靈昧子﹑正心子﹑誠意子曰「七竅蠢才﹐又得官階矣。二次三緘西北雲遊﹐必爲所制﹐吾當教以化身之法﹐以引七竅復原復本﹐乃遂吾心。

不然白送一仙子而墜地獄﹐吾何忍乎﹖」復禮子曰「七竅迷路甚深﹐恐弗到地獄而不知也。」紫霞曰「人生在世﹐不指其迷則愈陷愈深﹐迷途難返。吾命爾卽速臨凡﹐在半途之中巧爲化導﹐用以時時警動﹐不使彼心蒙蔽﹐或能頭顱掉轉﹐亦未可知。」復禮子領命﹐乘雲來在天半﹐望見七竅車駕遙臨﹐忙忙墜下云車﹐化一老道﹐竟向輿輦而來﹐敲動漁鼓而歌曰「名利場中是禍坑﹐平地陷入深復深。見幾多貴而轉爲賤﹐見幾多富而轉爲貧。只愁得兩鬢如雪﹐只慮得兩眼花昏。畱不住春光迅速﹐難逃那雙足齊伸。黃泉路上﹐誰是夫妻父子﹖夜臺淒楚﹐哪見兒女孫曾﹖還不是隻身獨影﹐去會閻君﹔但見得賞善罰惡﹐鐵面無情。有善的閻羅尊敬﹐惡大的去化獸禽。就是爾官居極品﹐富有金銀﹐到此時自覺淡如水﹐冷如冰﹔何不趁早誦《黃庭》﹐煉我气﹐固我精﹐扶持衰老作仙眞。休錯過復本根。莫以大羅仙子骨﹐一旦墜入地獄門。」唱畢﹐直到輿前﹐與七竅結緣。

是時七竅之心﹐若有一綫感悟。珠蓮忙進以巧言曰「方外野道之談﹐何必信之。在彼以術迷人﹐總在神仙二字。妾問郎君﹐曾見有幾人習道而成仙眞者﹖」七竅爲鶯聲一囀﹐一綫之路又已化於烏有。復禮子復歌以諷珠蓮曰「長舌爲厲古人言﹐入耳偏如蜜味甜。吾問汝冶容幾度春光好﹐吾問汝媚態能畱幾多年﹖也不過春花入眼﹐轉瞬凋殘﹐死榻上﹐赴黃泉﹐還不是一夢幻境﹐哪有眞焉。況汝屬水族變態﹐靈附屍還﹐怎弗與他同修煉﹐修成齊赴大羅天。」唱已﹐又向珠蓮結緣。珠蓮詈曰「汝恃道以迷人﹐豈能迷得吾輩耶﹖」怒命侍從推之而去。復禮子無柰彼何﹐回洞復命。

七竅輿馬望前進發﹐不覺已至南龍﹐役使郊外爭迎﹐好不僥幸。剛入衙內﹐前宰棄一老婢﹐乘機拜見珠蓮。珠蓮熟視逾時﹐乃掖入室而詢曰「汝蚌母耶﹖」老婢曰「然。」珠蓮泣曰「自分散後﹐母魂依於何所﹖」蚌母曰「娘自與兒分散﹐仍傍海島安身。前歲得遇靈宅眞人﹐與吾言及﹐才知幾配七竅﹐任赴海南。吾到海南訪之﹐又聞失官久回都下。意欲來都尋訪﹐轉思陰陽兩隔﹐相識何能。靈魂至斯﹐見此衙老婢已沒﹐因附其屍而活。恐他日娘女不能相認﹐仍化原形。衙中人以吾爲怪﹐前宰卸事﹐竟棄而去之。不料吾兒郎君得選此任﹐娘女復獲重逢也。」言罷﹐咽嗚不止。珠蓮曰「兒亦命奉靈宅﹐魂附郝相女屍﹐日夜思娘﹐恨不一見。今而覿面﹐何幸如之。」老蚌曰「兒婿此次復官﹐又誰之力﹖」珠蓮曰「此皆郝相拜求嚴公薦剡耳。」老蚌曰「他且不論﹐娘在衙中﹐兒何安置﹖」珠蓮曰「娘穩居此﹐兒自有以處之。」

第四十五回

靈宅洞羣妖畢集北鳳山二翠同修

老蚌自此在七竅衙中﹐珠蓮以閒人奉之﹐亦不使之修其驅使。母女無事﹐時時商議復三緘之仇﹐以杜道門。七竅不知﹐惟放衙時與珠蓮飲酒爲樂。

且說老蛟自海島戰敗受戮﹐精靈不散﹐四處雲遊﹐得遇靈宅眞人﹐飲以固魂丹﹐收爲門徒﹐儼然魂與魄合﹐形影如常。

時逢夏月炎天﹐蛟王隻身獨影﹐遊至海岸﹐望見海角之地﹐依舊滔滔白浪﹐密密曉煙﹐想到當年在此稱王時﹐蛟子蛟孫奉承奔走﹐何等尊貴。忽遇海兵圍困﹐兼之天仙下助﹐不獨吾身受誅﹐蛟氏子孫死於海角者不可勝數。迄今思及﹐眞令人神傷矣﹗於是躊躇四顧﹐欲去不忍﹐欲畱恐觸師怒﹐只得乘風空際﹐將昔日閒遊地面探看一徧﹐轉身而歸。

行至島中﹐遙見黑煙一縷﹐不徐不疾﹐來自當頭﹐見蛟王風聲濃濃﹐停而弗動。蛟王因思﹕「彼屬何妖﹐見吾挺立﹐豈欲與吾角力者﹐須整頓精神以待之。」孰意蛟王風車不行﹐黑煙一卷﹐斜向西去。蛟王曰「此究何妖也﹐待吾追問來歷﹐或系同類﹐約投吾師﹐習道以復前仇﹐有何不可。」計定﹐驅動風車﹐力向黑煙追逐。黑煙聽得風聲相逼﹐愈去愈遠﹐迅疾非常。蛟王追有百里之遙﹐黑煙掉轉頭來﹐內現烏龍一條﹐張牙舞爪。蛟王亦於靑風內面﹐現出本像﹐耀武揚威﹐相持良久。

黑煙欲行﹐蛟王曰「吾之追爾者﹐以有言於爾也。爾何似欲與吾遇﹐而又畏相與遇﹐如是其殆以我爲尋常妖物﹐見則立分雌雄乎﹖」煙中言曰「吾見爾並力馳追﹐心有所疑﹐恐爾非懷好意也。如爾有言於吾﹐何妨風車齊駐﹐相談來歷﹐以遣愁思。」蛟王然之。剛駐風車﹐對面一晤﹐蛟王驚曰「爾毒龍眞人耶﹖」毒龍亦訝曰「爾蛟王耶﹖」蛟王曰「聞汝已喪乃軀矣﹐何尙在人世﹖」毒龍曰「吾因紫霞老道身肩巨任﹐心甚不服﹐欲阻三緘以閉闡道之門﹐柰計未成死於彼手。而今精靈不散﹐徧遊四方﹐誰知徒有精靈﹐未似在生時能與羣仙鬥法也。然汝自東海兵敗﹐死於仙眞法寶之中﹐又何尙在人世﹖」蛟王曰「吾身死後﹐靈亦不散﹐空際雲遊﹐想及蛟宮之榮﹐無日不淚濕衣襟。幸到紫谷山得遇靈宅仙子﹐收爲門徒﹐飲以固魂金丹﹐因而魂魄相凝﹐仍似生時景象。師言再服數粒﹐舊體可還。今因思念前情﹐獨自遊玩﹐不期與眞人相遇﹐眞所謂三生有幸。」毒龍曰「汝有師如此﹐胡不道吾一拜門墻﹖倘得精靈堅固﹐能還本體﹐吾與汝之深仇可復矣。」蛟王曰「眞人欲投吾師﹐可隨吾來。」遂駕風車﹐齊奔紫谷。

甫離海島﹐前面復有黑气一團。毒龍曰「黑气又是何妖﹖」蛟王曰「吾等在玆佇立以俟。」頃之﹐黑气當頭而至。蛟王呼曰「黑气之中﹐何妖所在﹖如不速言﹐看吾法寶。」言猶未已﹐黑气內泣而答曰「吾乃冤魂﹐非妖也。」蛟王曰「冤從何來﹐魂爲何物﹖」黑气內復答曰「吾系海角老蝦季子﹐前日東海興兵﹐我蝦宮子孫最弱﹐不能任撻伐之力。惱恨蚌母刁弄蛟王﹐務要點爲兵丁﹐與龍兵相鬥。蛟王不識時務如此﹐卽殺絕彼家眷屬﹐吾猶不足。要將那多事蛟王擒著﹐細細碎宰﹐放入油鍋濫煮﹐方遂吾心。」蛟王曰「汝何與蛟王傷心若是﹖」蝦妖曰「可恨他是山中出艸蛇兒﹐東修西煉﹐不過將頭顱更放﹐似龍非龍﹐假以長大身軀﹐壓及蝦氏孫子。吾久欲誅彼﹐柰伊彊吾弱﹐力不能勝。幸得東海一戰﹐這蛟龜頭已爲仙子所誅﹐惜乎玉石俱焚﹐連累吾家不少。」蛟王曰「爾言蛟王爲蚌母刁弄﹐爾何不怨蚌母而怨蛟王﹖」蝦妖曰「蚌母卽善刁播﹐彼如不聽﹐吾蝦氏安居海島﹐烏得受此挫辱乎﹖此皆蛟王素愛蚌母媚態嬌姿﹐言聽計從﹐耳軟之害也。」蛟王曰「蚌母而今若何﹖」蝦妖曰「多嘴婦人有何好處﹐還不是東海一戰﹐被仙子法寶擊爲兩半焉。」蛟王曰「爾恨蛟王實甚﹐猶願晤之乎﹖」蝦妖曰「老蛟頭生雙角﹐恃彼力大身長﹐動耍彊豪﹐欺壓水族之弱而軟者。豈料報應一到﹐死於陣內﹐不知爲仙寶擊作幾百段矣﹐安得而遇之﹖」蛟王曰「爾如遇之﹐爾又其如彼何﹖」蝦妖曰「吾若得遇﹐必摳去彼之雙眼﹐以報當日認得蚌母﹑認不得蝦老子之過焉。」蛟王曰「爾欲摳蛟王雙眼﹐爾看吾爲誰﹖」言罷﹐將身現出。

蝦妖見而笑曰「我的蛟王爺﹐爾還在陽世耶﹖我自聞你死後﹐朝也哭爾﹐暮也哭爾﹐行也哭爾﹐止也哭爾﹐活將一雙眼珠哭得凸出眶來﹐收不入內。」蛟王曰「爾又何以哭得這樣傷心﹖」蝦妖曰「哭爾死之太遲﹐如早死一載﹐吾蝦宮孫子个个尙存。」蛟王曰「爾心恨我已甚﹐言若遇我必摳雙眼﹐請來摳之。」蝦妖曰「吾言爾死﹐定墜無間地獄﹐若何得遇﹖

如其能遇﹐可來摳吾雙眼耳。」蛟王曰「爾背地詈吾﹐言語太重﹐今日相晤﹐將吾如何﹖」蝦妖曰「久未覿面﹐將爾怎樣﹐敍些離情止矣。」蛟王曰「別吾不問﹐爾之精靈歸於何處﹖」蝦妖曰「前日東海交鋒時﹐吾猶未死﹐但被仙寶所擊﹐傷負甚重﹐行走維艱﹐暗暗躍入淺水之中﹐爲養傷計。不待龍兵退後﹐來一漁翁﹐直向其間下了一网﹐將吾籠住﹐拉上海岸。

漁翁喜曰﹕『吾此一网﹐𨿽不得魚﹐也得一蝦。』忙忙攜回﹐售諸市鎭。被一富漢買歸家內﹐交與妻曰﹕『可呼廚人與吾作成鹽蝦﹐以咽美酒。』妻曰﹕『鹽蝦味短﹐不如醉蝦味長。』富漢曰﹕『醉蝦需酒﹐爾有之乎﹖』妻曰﹕『吾室尙存陳酒半甕﹐將蝦放入﹐好好醉而蒸之。』富漢然其言﹐卽命家人拾入甕中。吾思酒可散血﹐以傷重處移至酒之深處﹐孰意身軀太笨﹐將甕壓破﹐酒流滿地。其妻見而呼曰﹕『完矣﹐完矣﹐酒缸被蝦擊破矣。』富漢罵曰﹕『這个老燦頭﹐倒眞可惡。』遂持械器﹐立將吾軀擊碎。吾靈不散﹐乘風而逃。逃至碧玉山﹐見有二位仙姑在洞修道﹐容顏美好﹐吾心不捨﹐現形駭之。只想駭得著她﹐占娶爲妻妾。誰知仙姑道妙﹐舉口向吾吹噓。吾之腳跟不能穩立﹐被她吹至天半。暗將風車扭轉﹐躲過吹噓之力﹐向此退玩﹐何期與爾相會在玆。」蛟王曰「爾生平多嘴﹐又好刁弄﹐而今原形已失﹐只有一點精靈。若無固魂丹吞入腹內﹐久則靈气一散﹐仍歸烏有。不如隨吾去拜靈宅仙眞﹐飲幾粒金丹﹐以固魂魄。」蝦妖曰「如是甚好。」言已﹐各駕風車﹐向靈宅洞府而來。

蛟王歸洞﹐靈宅子詢曰「爾奚往許久乃歸﹖」蛟王將遇毒龍﹑蝦妖之言﹐一一詳告。靈宅子喜﹐遂命傳入。朝參畢﹐收爲門徒﹐各與固魂丹以服之。自是同往洞中﹐朝日修煉﹐推其意無非欲成道術﹐以復前仇也。然此暫置勿論。

且言翠華﹑翠蓋苦在碧玉修煉﹐待師傳詔﹐天壤同遊。殊知此山突來一九頭惡妖﹐口巨如盆﹐力大無敵。二翠與戰三晝夜﹐羣妖喪於彼手者不計其數。二翠知不能勝﹐暗地商議往請三緘收伏。二翠計定﹐騰風四處觀望﹐見三緘師徒正息足於道旁。姊妹駐下風車﹐向前參拜。三緘曰「二弟子不在碧玉煉爾大道﹐來此胡爲﹖」二翠稟曰「碧玉山中突來一九首惡妖﹐霸占弟子之洞。弟子不服﹐與戰三日﹐弗能勝之﹐是以前來祈師指示。」三緘曰「旣占爾洞﹐爾可別有居處乎﹖」二翠曰「無之。請師將妖驅除﹐弟子始有修煉之所。」三緘曰「不必。師命三服另尋他洞﹐與爾修煉焉。」狐疑曰「惡妖霸占二翠洞府﹐師不收伏﹐凡妖皆小視吾師矣。吾師法力甚髙﹐何不收之以爲妖鑑﹖」三緘曰「爾言如是﹐命爾兄弟爲前隊﹐三服﹑棄海爲前隊後應﹐西山﹑樂道爲中隊﹐椒﹑蜻二子爲中隊後應。」吩咐已畢﹐二翠前導﹐先向碧玉而去。三緘跨上野馬﹐與蛛龍﹑蛛虎﹑善成﹑護道隨後進發。

片時已到山前﹐狐惑﹑狐疑﹑三服﹑棄海直登絕頂﹐不見妖迹。轉詢二翠。二翠曰「吾洞中道兄曾去窺探否﹖」三服卽以隱身到洞窺探﹐果見惡妖盤臥於內。三服取錘在手﹐劈頭擊去﹐惡妖舉口一吹﹐將三服吹在半空﹐不能下地。棄海見彼仰首吹气﹐忙持畫戟向喉刺之。惡妖低下頭來﹐噓气如虹﹐復將棄海吹去百里之外。二狐見妖難伏﹐回稟三緘。三緘曰「惡妖如此厲害﹐待吾伏之。」遂持腸紼子望空拋去。剛要墜地捲束惡妖﹐惡妖抽身在紼子以外﹐一聲大吼﹐山崩地動﹐紼子一縮﹐化作圓光而回。惡妖隨光直下﹐見紼子竟墜三緘身旁﹐於是捲起狂風﹐頃刻間走石飛沙﹐天地昏黑。狂風住後﹐三緘不知所之。諸弟子各皆啞然﹐面面相覷。西山道人曰「是非狐兄勸師來收惡妖﹐如何有此﹖」狐疑曰「師之法寶﹐何妖不伏﹐豈止此次﹖汝等不必驚惶﹐吾師必與惡妖戰鬥去矣。若吾師都爲妖擒﹐吾輩早被妖吞﹐安有只擒吾師而獨畱爾我。」西山曰「閒言休講﹐吾等速速乘風以探師之行藏。如與惡妖相爭﹐亦可助戰。」言訖﹐各駕風車直入雲裏。探看已徧﹐影響毫無﹐只得暗回山前﹐同集一野閣之中﹐以候師駕。殊候至數日﹐亦無音信﹐愈候愈久﹐不見師歸。諸弟子無可如何﹐慌慌忙忙﹐四下尋師﹐各分東西而去。

紫霞眞人默會三緘有難﹐遂遣復禮子﹑正心子﹑誠意子﹑虛靈子﹑靈昧子齊至碧玉山上﹐穿連與戰。無如累戰累敗﹐不能伏此惡妖。紫霞知之﹐命飛傳使者請碧虛﹑淩虛﹑淸虛﹑云衣諸眞來到洞府﹐商議曰「碧玉山一妖九首﹐將三緘攝入洞內﹐吾命諸弟子與之力戰﹐柰彼法術極大﹐皆敗下風。特請諸眞前去助之﹐以救三緘﹐不然此子必喪於惡妖之手。」諸眞聞言﹐卽同紫霞各執法寶來至山外﹐呼聲搦戰。惡妖遂出﹐與淩虛大戰不已。淩虛以如意寶鏟揮去﹐天地震動﹐惡妖口吐靑气﹐將寶鏟托在一邊﹐向淩虛一金塔壓來。淩虛化道長虹﹐望東而隱。碧虛見淩虛戰敗﹐手執降魔金鐘﹐罩自當頭。惡妖雙爪托開﹐回以金塔。碧虛見淩虛戰敗﹐手執降魔金鐘﹐罩自當頭。惡妖雙爪托開﹐回以金塔。碧虛化成白气﹐亦向西而隱焉。

淸虛見二眞敗下﹐手舉火輪金鞭直擊惡妖。妖見火起徧天﹐轉到北角﹐口噴壬癸以熄火﹐將火輪金鞭吹向南去。云衣出戰﹐以化虎金磚拋入半空﹐千百猛虎口吐火焰﹐向惡妖撲來。惡妖手持金鈴﹐搖上一搖﹐金磚斜斜滚向西去。二眞無策﹐化作霞光五色﹐墜入海中。霞衣子謂紫霞眞人曰「是妖非凡物所化﹐如何伏之。不若回到大羅﹐稟於道祖﹐查考何物偸臨凡界﹐方能伏耳。」紫霞曰「眞人言之有理。」遂駕祥光﹐來到八卦臺前﹐跪稟所以。道祖曰「此非妖也﹐自西方而至﹐須稟請佛祖乃可收之。」紫霞曰「如再遲緩﹐恐傷三緘。」道祖曰「三緘身有大道﹐妖不能傷。爾等速入西方﹐求之佛祖可也。」二眞人於是同入竺國﹐參拜牟尼文佛﹐悉道其由。文佛卽命西方衲子﹐於各佛宮中查之。衲子查畢回復﹐並無別佛臨凡。

紫霞曰「弟子瞥見是妖﹐非佛臨凡。如佛臨凡﹐慈悲在抱﹐安有如此凶惡﹖是必諸佛殿中所伏物類也。祈佛祖查西方諸佛所乘之物自知。」文佛又命衲子數人詳細查之﹐亦復無有失物。

因謂紫霞曰「諸佛宮中詳細查來﹐無有失物。是妖或至自地府乎﹖」紫霞曰「地府不過鬼類﹐無此法力﹐亦無此法寶﹐再祈佛祖於菩薩宮內查之。」佛祖點首曰「吾再命衲子往查﹐爾且暫候。」紫霞稽首﹐侍立於旁。頃之﹐衲於復命曰「菩薩宮內查之已徧﹐惟淸涼文殊座下靑獅三日未見。」文佛曰「吾下佛旨﹐命師利菩薩去收靑獅﹐復還本位。」紫霞再拜稽首﹐與霞衣眞人同至淸涼﹐拜請文殊前去收伏。菩薩曰「吾座下靑獅﹐轉年俱到峨眉﹐與白象相會。吾只言向峨眉去矣﹐孰知彼至碧玉山如斯放肆。看獅童子手執金縧﹐急去與吾收回。」童子駕得祥光﹐來至山上﹐密囑紫霞曰「眞人前去索戰﹐彼不出敵則已﹐彼如出敵﹐吾自有伏之之方。」紫霞如命﹐手執掀天寶鏟﹐來至洞外﹐呼戰聲聲。惡妖耀武揚威﹐趨出洞外﹐與紫霞大戰雲頭﹐不分勝敗。酣戰良久﹐紫霞出其不意﹐突舉寶鏟拋入﹐空中電掣雷鳴。惡妖不疾不徐﹐仰首吹之﹐將寶鏟吹至西隅﹐不能墜下。看獅童子身隱云端﹐見得惡妖仰首吐气﹐忙將金縧持定﹐向妖項拋來。妖見萬道金光﹐心內駭然﹐剛一俯首﹐金縧已繞其項﹐仍化爲靑獅焉。童子曰「爾快回宮﹐毋得羈畱﹐致幹罪戾。」言罷﹐跨上獅背﹐直奔淸涼而去。

紫霞將寶收回﹐速入洞中﹐見三緘呆坐石牀﹐不能言語。

飲以金丹一粒﹐三緘蘇轉。二翠已臨﹐再拜座前曰「吾師苦矣。」三緘曰「此地不利修道﹐爾二人可去北鳳山麻姑洞內苦苦修煉﹐自有成道之時。」二翠拜辭﹐乘風竟去。

第四十六回

過桃溪突遇野鬼遊梅峽又見人妖

碧玉山之南有地名桃溪者﹐古時任翁曾種桃於溪岸﹐繞溪十餘里毫無雜樹﹐槪種紅桃。桃花放時﹐一色鮮紅﹐燦若堆錦。

任翁無他餘業﹐只此溪桃。然此桃結實成熟﹐其味甚美﹐其大異常﹐售諸市中﹐買者極眾。任翁得此﹐頗敷日用。自翁辭世﹐溪岸尙有餘樹四五﹐日復一日﹐久已老幹無花矣。村人故以桃溪名之。溪左崖畔一洞﹐幽深莫測﹐其中常有鐘鼓聲﹐村人皆聞。好奇者每於鐘鼓響時﹐至洞窺之﹐又無他異。惟寒气一派﹐力可觸人於地﹐淒如冬日之風﹐如到晚間﹐洞內鬼燐無數﹐陸續而出﹐愈出愈多﹐久則沿村皆然。俟至四野雞鳴﹐鬼燐閃閃﹐魚貫入洞﹐村人因號爲「閻王洞」云。

三緘自得紫霞救後﹐獨下山來﹐環顧門徒﹐無一在者﹐隻身奔走﹐景況淒涼。行至日西﹐來到桃花溪頭﹐靡有息足之所。

沿溪直上﹐見此石洞﹐心內欣然曰「是洞幽深﹐差可習道﹐惜弗知得﹐命二翠弟子居於此焉。」思之未已﹐不覺野煙四起﹐天門已閉。三緘難以前往﹐遂於洞中趺坐﹐凝神靜气以煉其功。

倏至更初﹐洞後如有數十人﹐嘈嘈雜雜﹐細語莫辧。頃之各執燐火﹐自內疊出。瞥見三緘﹐有卻退不前者﹐有繞道而過者。

三緘睨視﹐盡皆披髮赤足﹐猙獰可畏。卻退者似有請於後洞﹐俄而擁出無數燐火。中一髙大厲鬼﹐齒長約有寸許﹐形像凶惡﹐入眼怕人。行至三緘之前﹐挺立叉手。三緘如未見也﹐而仍凝神煉气焉。

厲鬼吼曰「何方野道﹐膽敢奪吾洞府﹖」三緘曰「吾非爲奪爾洞而來﹐因碧玉山惡妖擾亂﹐吾收伏后行於此地﹐日已西墜﹐暫借貴洞以容一夕之身也。」厲鬼曰「洞各有主﹐此洞原非爾有﹐爾旣借宿﹐當亦通問主人。」三緘曰「遠方行人﹐只以此洞無人居住﹐止宿一宵﹐諒亦無妨。不意其中有主之者﹐若吾早知﹐安不通問。」厲鬼曰「吾知爾以煉道爲恃﹐其視吾輩如同兒戲。爾能收伏妖鬼﹐吾今宵與你試試道法。如能勝吾﹐拜爾爲師﹔如不勝吾﹐拘爾在洞以供驅使。」三緘笑曰「爾欲與吾試法耶﹖」厲鬼曰「然。」三緘曰「爾所欲試者何法哉﹖」厲鬼曰「將爾收妖伏鬼之法﹐試與吾等一觀。」三緘曰「爾欲觀之﹐待吾試之。」厲鬼曰「爾且試來。」三緘暗將寶劍取出﹐金光一亮﹐一金甲神接過手中﹐扭著厲鬼。羣鬼伏首地下﹐聲聲叫饒。

厲鬼被擒﹐只見劍光繞項﹐畏甚﹐亦跪地言曰「不知仙官至此﹐有犯多多﹐望仙官仁慈﹐施恩野鬼。」三緘曰「幸吾得了大道﹐若屬凡夫俗子﹐今夜被爾羅織死矣。爾試思之﹐豈有毫無道術者﹐敢以一人獨居爾洞乎﹖」厲鬼曰「今而知凡人不可易視也。祈仙官憫念無知﹐釋卻幽魂﹐恩銘肺腑。」三緘曰「爾自玆毋得在此村中擾害居民﹐吾方釋爾。」厲鬼曰「謹遵仙官之命﹐不敢有違。」三緘曰「如此念爾初犯。」剛將寶劍收轉﹐厲鬼叩了頭兒﹐卽便欲行。三緘曰「休卽去之﹐吾尙有言詢爾。」厲鬼聞說﹐統羣鬼侍立兩旁。三緘曰「爾等聚處斯洞﹐其約集而來歟﹐抑素居於此歟﹖」厲鬼聆玆一問﹐雙目垂淚﹐咽鳴不能成聲。三緘睹是情形﹐究詢所以。

厲鬼且泣且言曰「曩日蚩尢作亂﹐吾統村人避於洞中﹐後被蚩尢遊卒搜巡至此﹐村民數百盡遭慘殺。靈爽不散﹐而今尙聚於斯﹐從未曾取討民間一盂酒食﹐卽夜出遊轉﹐都未驚及村犬。

吾𨿽野鬼﹐尙可以不愧於天﹐無尢於人矣。」三緘曰「爾輩居此長夜漫漫﹐不思復見天日乎﹖」厲鬼曰「復見天日﹐安有不思﹐但無人提攜﹐如何得離苦海﹖」三緘沈吟良久﹐曰「待吾道成時﹐超拔爾等復投人世﹐何如﹖」厲鬼聞之﹐與羣鬼叩首謝恩﹐歡欣不已﹐於是羣鬼不捨。三緘曰「自圍著坐位。」厲鬼曰「吾等居此﹐尙有一難未除﹐懇祈仙官除之﹐以安眾魂﹐亦是大徳。」三緘曰「旣已慘死刀兵﹐復有何難﹖」厲鬼曰「因吾輩在世所行﹐不合天意﹐有懷姦詐而損人利己﹐有行忤而忘及劬勞﹐故厭上天不得其死﹐且於死後骨堆洞內﹐常被野獸咀嚼不休﹐吾輩靈魂痛入骨髓。所謂有難未除者﹐仙官當亦聞之而心傷也。」三緘曰「如是俟野獸來時﹐吾力除之。」厲鬼曰「仙官除之﹐不過殺其一二﹐然野獸入洞﹐陸續而至﹐安得一時盡誅﹖」三緘曰「如爾所言﹐吾又何能除爾輩之害﹖」厲鬼曰「仙官如肯施恩救及吾輩﹐特易易耳。」三緘曰「所易安在﹖」厲鬼曰「野獸之一出一去﹐皆當方所司。仙官如呼之來﹐告以禁止﹐則野獸絕迹﹐而吾輩安矣。」三緘曰「這卻不難﹐爾等侍立於玆﹐待吾喚及當方﹐一一吩咐。」眾鬼繞座再拜﹐不勝欣然。

三緘口誦眞言﹐當方忙忙促促來至洞內﹐跪而請曰「仙官呼小神﹐有何驅使﹖」三緘曰「是洞殘骸﹐皆遭劫難而慘死者﹐常被野獸濫嚼﹐痛及靈魂﹐爾須禁之﹐毋準入此洞中以嚼枯骨。」當方曰「上天所愛﹐皆以忠孝節義爲重。如系忠孝節義之輩﹐卽屍骨堆山﹐正气常伸﹐野獸斷不敢侮。此洞不能禁止野獸者﹐大約盡屬邪淫姦詐﹐死於是而應遭此報也。仙官何必施恩於彼乎﹖」三緘曰「彼卽無忠孝節義﹐慘死是洞已歷多年﹐野獸嚼彼枯骸﹐何止萬次﹖罰至於此﹐應無長受之理。爾聆吾言﹐其禁止之﹐如有天仙斥責﹐爾言出自吾意﹐諒不罰及爾躬。」當方曰「仙官吩咐﹐敢有不遵。」遂至洞門繪一符篆之形﹐轉而稟諸三緘曰「有此符篆﹐野獸不敢復來。」言罷﹐叩頭而去。羣鬼曰「若非仙官至此﹐吾等苦況不知受至何年。仙官仁恩眞同再造矣。」於是拜舞從新﹐如崩厥角。

三緘曰「吾旣見爾濫嚼之苦﹐爾等自此宜斂迹潛形﹐須知在世未爲好人﹐沒後當作好鬼。上天有眼﹐自能赦宥爾咎﹐福地投生。」羣鬼曰「仙官之言刻骨銘心﹐不敢忘也。」話猶未已﹐四野雞鳴﹐羣鬼紛紛入洞而沒。

三緘見天已曉﹐用斬妖寶劍在石壁上題四語云「古洞幽深野鬼巢﹐飛燐夜夜走荒郊﹔問來盡屬生前錯﹐自此還宜舊孽拋。」題畢出洞﹐暗思諸弟子因吾困於惡妖﹐四散紛然﹐不知何時又得聚首。今無同侶﹐獨具隻身﹐且於市鎭中結些善緣﹐以好向南嶽而遊。

計定前行﹐行約百里﹐已至古銅鎭。煙火輻輳﹐有數千之多﹐貿易者流紛至沓來﹐朝日不斷。三緘入市﹐沿街化導﹐柰無有人結此善緣。夜歸旅捨﹐次日又在鎭內勸化﹐轉至西街﹐突一少年見三緘勸畢﹐而與之言曰「道長化世勞矣﹐請入茶肆消閒片刻﹐可乎﹖」三緘曰「爾有何事而請吾耶﹖」少年曰「吾自有求於道長也。」三緘曰「何必茶肆﹐卽在靜室亦可言之。」遂導少年至己旅捨。剛入室內﹐少年躬身一揖曰「寒家有一怪事﹐吾見道長器宇不凡﹐必諒法妙道髙﹐能收妖鬼﹐敢祈賜步爲我除之。」三緘曰「爾家之妖作弄如何﹖」

少年曰「吾家所供家神﹐原系先祖遺畱﹐屈指算來百有餘歲﹐每當佳節供以酒肉﹐從未見其能食者。忽於前日吾母壽誕﹐以酒肉供之﹐收盂時絲毫無有。吾戲而言曰﹕『吾家菩薩活矣。紙寫的都會喫肉﹐如刻作木板﹐怕要咬人。』此言一倡﹐家人道怪稱奇﹐喧聞滿室。無何﹐兩个女嬰﹐一个男孩﹐倏然不見。室之內外搜尋已徧﹐形影毫無。吾母駭極﹐忙焚香炬﹐向家神位前許曰﹕『今日獻神﹐不見酒肉﹐恐家人滋惑﹐說有不經之言﹐得罪菩薩﹐如將我兒女放出﹐明日另具牲酒﹐以享神祗。』言甫說完﹐兒女俱出。次日無人得暇﹐未有酒肉祀神﹐又將兒女掩之。急烹一雞獻於中堂﹐兒女復出。不知是何怪物作祟如斯。」三緘曰「爾歸﹐明日巳刻前來導吾。吾至爾家﹐自有區處。」

少年歸去﹐果於詰朝來導三緘至家﹐安於室內。三緘祕囑之曰「爾可烹熟牲酒﹐照常享之。」少年如命。三緘暗裏偸視﹐乃狐疑也。狐疑喫罷酒肉﹐仍然隱身龕內。少年曰「這點不腆之儀﹐菩薩盡管飽餐。下民二次無有銀兩買牲酒矣﹐菩薩如要常享﹐須默佑我撿了金銀﹐日日都獻酒牲。如若不佑﹐一味徒食﹐恐莫得重多耳。」狐疑在龕內答曰「菩薩不食人﹐等人來食菩薩不成﹖倘不以牲酒享我﹐我愈作怪﹐叫你那糞泥水臭得難聞﹐叫你那黑母雞要生白蛋。」少年曰「天地間豈有正神要人牲酒﹔要人牲酒者必非正神。吾誓聘髙人﹐以淨瓶收爾。」狐疑曰「菩薩不一﹐泥塑木雕的乃不食牲酒﹐曉得說話的牲酒不喫﹐未必拿來莩死﹖爾道我神屬不正﹐爾又是正人乎﹖自古及今﹐原以正人而供正神﹐神不正皆由於人不正也。

爾胡不自思忖﹐轉欲聘請髙人來收吾耶﹖吾且問爾﹐如今世道有幾个髙人﹖人若要髙﹐髙不過顯道神。汝去請來﹐吾亦不畏。

若除顯道神外﹐而要收吾者還早。汝不收吾﹐吾怕要收汝子孫矣。」主人曰「菩薩以不正咎吾﹐吾究有哪些不正者﹖」狐疑曰「汝之爲人﹐欺弟年幼﹐偸私落己﹐存心不正也﹔謀李姓之妻以爲妻﹐娶妻不正也﹔前妻有子﹐逐之在外﹐待子不正也﹔後妻有子﹐任其辱罵﹐長上教子不正也。有此數不正﹐乃招吾神之不正﹐汝不自怪﹐反怪吾哉﹗」主人曰「以汝之言﹐來住吾家許久乃去﹖」狐疑曰「我之去日未有定期﹐除非得晤吾師﹐吾卽去矣。」主人曰「汝師爲誰﹖」狐疑曰「天上仙官﹐非人間俗子耳。」主人曰「汝毋支吾﹐早去的好。」狐疑曰「早去晚又來耶﹖」主人曰「吾與汝言﹐汝如肯去﹐吾以牲酒炬帛送汝。汝如不去﹐所聘髙人一至﹐必將汝軀收入淨瓶﹐難以得出。」狐疑曰「爾常誇爾所聘髙人﹐吾倒要待彼來玆﹐與之一試道法。如不勝彼﹐吾卽去之﹔如彼不勝吾﹐汝家愈遭吾害。」主人曰「何害之有﹖」狐疑曰「不惟焚汝居室﹐且將汝家人噬盡焉。」主人駭甚﹐趨入室內﹐問及三緘。三緘曰「毋畏﹐有吾在此﹐無論天妖地怪俱能收伏。汝去與伊說﹐有人會汝。彼問何人﹐汝言碧玉山中惡妖所擒者。彼問在何地﹐汝言不知。如再問時﹐汝言已向南嶽而去。」主人果出﹐一一言之。狐疑曰「此人安在﹖」主人曰「已遊南嶽去矣。」狐疑泣曰「是卽吾師也﹐恨吾未遇之耳。」三緘見狐疑尙有念師之情﹐乃出堂中﹐向龕內詢曰「汝識吾乎﹖」狐疑見是三緘﹐翻身跳出龕來﹐跪地泣曰「自師爲惡妖所擒﹐弟子在碧玉山駐了數日﹐未見影響。復上峯頭密密訪尋﹐亦無動靜。不得已而轉歸山麓﹐諸道兄又不知所之﹐弟子一人無有侶伴﹐乘風空際﹐四下雲遊﹐俯視此家常有黑气出於室外﹐因而入宅享點酒牲。孰意與師相遇於是。」言罷﹐大哭不止。三緘曰「師自下山時﹐不見諸徒所在﹐心思耿耿﹐煢煢獨行。來至古銅鎭中﹐突遇此家少年聘吾收怪﹐不料卽是爾也。師今有爾﹐師心稍慰﹐以下弟子沿途訪之。」言此﹐主人攜狐疑手而謂之曰「爾在龕上一言一語﹐甚是驚人。吾以爲非系三頭﹐必屬六臂﹐今一相見﹐猶然人也﹐可惜食吾牲酒如是之多。」狐疑曰「爾以牲酒享吾﹐還不是各得一半。」主人曰「享爾幾許﹐爾食幾許﹐何得一半﹖」狐疑曰「享吾牲耶﹐湯爲爾食﹔享吾酒耶﹐瓶爲爾有﹐非一半而何﹖」主人笑曰「如是說來﹐未免虧負爾矣。」狐疑曰「自此又讓爾去爲神﹐有胡不可。」三緘曰「閒言休講﹐吾將行矣﹐弟子可謝主人。」主人苦畱一宵﹐師徒次早不告而去。

離了古銅鎭﹐直向南嶽而遊。狐疑曰「弟子幸得遇師﹐不知西山道人﹑三服﹑棄海﹑椒蜻二子﹑狐惑﹑樂道以及野馬等散於何所﹖」三緘曰「如其同集一地﹐一遇無不遇之。如其各散一方﹐則恐難於相聚。」狐疑曰「聚有奇緣﹐散亦多奇事。如碧玉山內無是惡妖﹐師徒分別何從﹖若弟子只想沿途討點酒食﹐何期遇師於此。」三緘曰「豈止聚散﹐天下事每每有出人意外者。」一師一徒正談論間﹐翹首望去﹐遙見兩山髙聳﹐野霧迷蒙。三緘曰「此山好似碧玉﹐不知何名。」訪諸行人﹐皆曰「雙峽山﹐山多梅花﹐五色俱畢﹐每到十月﹐讀書好遊之士﹐常攜酒來此賞雪觀梅。石壁詩詞所題甚多﹐古稱爲梅峽﹐今仍其名焉。」三緘曰「峽中若何形象﹖」行人曰「內有小溪如蛇﹐消納山水﹐溪之兩旁一帶默林﹐居民最眾。中一市鎭﹐名落梅溪﹐坐賈行商多於此集。」三緘問罷﹐直向峽口而來。剛入峽時﹐日已西逝﹐師徒竟到落梅溪內﹐覓一旅捨居之。

次早﹐三緘出捨仰望﹐前山壁立﹐梅花萬樹﹐嫩葉垂靑﹐後山亦然。三緘暗思﹕「此峽深長如是﹐眞地之變化莫測者也。」因於無事時﹐命狐疑同步前山之頂。左右環顧﹐煙火連云﹐繡壤層層﹐不知幾千萬畝。前山視已﹐又至後山﹐但見碎石縱橫﹐恰似魚鱗﹐入眼如筍。山下村郭𨿽不及前山平坦﹐然而小峯羅列﹐秀色可餐。三緘觀望多時﹐慵於玩賞﹐逞步歸市。甫至落梅溪外﹐一少年來自當頭﹐望見三緘立而視之﹐若欲有言而又畏誤認其人之象。三緘思在諸子﹐未暇觀人。狐疑見少年情形﹐思及少年容貌﹐而暗與師言曰「此少年見吾師徒﹐似有所言而中止者。弟子細細思之﹐其人非他﹐乃富良村之人妖號『紫光』者也。」三緘曰「旣是人妖﹐可呼之來。」

第四十七回

紫泉洞獐妖避席赤水江鱉怪離宮

狐疑奉得師命﹐乃向少年而呼曰「爾富良村之紫光耶﹖」少年曰「是矣。」轉詢狐疑曰「爾其收人妖之師徒乎﹖」狐疑曰「然。」紫光曰「吾驟遇之﹐見其形容﹐似曾相識﹐意欲近前問訊﹐又恐誤認焉。爾不呼吾﹐吾亦將詢之矣。」狐疑曰「爾可急來﹐吾師喚爾。」紫光喜﹐卽隨狐疑來見三緘﹐俯首再拜﹐曰「前承道長指示﹐頓開茅塞﹐剛知回前稍盡孝思﹐不幸父母雙雙牀頭病臥﹐參苓罔效﹐叩禱無靈。吾莫如何﹐割股救之而病始起﹐只冀雙親多壽﹐好盡子職。孰知竭力事奉﹐甫至兩載﹐忽於去歲相繼而亡。待至沒後﹐思之方悔﹐從前之恨父母﹐薄父母﹐忤逆父母者﹐所爲盡都昏昏﹐而今欲事奉﹐以無由此罪伊於胡底﹐恐他日沒去﹐難見閻羅矣。左思右維﹐惟有苦誦《黃庭》﹐修成大道﹐俾吾父母同享仙福﹐那時大羅天宮重新盡吾孝行﹐或可不愧於爲子。然心心念念𨿽在《黃庭》﹐指點無師﹐亦屬空想。故將吾家田土槪佃於人﹐不辭千里迢迢﹐來尋道長。以前日迷障爲道長破之﹐入此道門﹐亦望道長傳之也。」言罷﹐大哭不止。三緘慰之曰「只要爾心眞一片﹐不辭勞苦﹐吾必傳爾入門之方。」紫光聞言﹐拜舞在地曰「承師收錄﹐弟子如劬勞得報﹐恩戴不忘。」三緘用手扶起﹐同入落梅溪內﹐結緣數日﹐異地雲遊。

卻說三服自野閣分散後﹐徧求仙眞以救其師。怎柰仙眞難遇﹐幾次到碧玉山上探師消息﹐形影渺然﹐以爲三緘被惡妖所吞﹐大泣而去。孤身隻影﹐甚屬無聊。每到晚來﹐訪得古剎﹐安身其內﹐想及師徒同行景象﹐不禁潸然淚下。自此靡有定向﹐飄飄蕩蕩﹐隨其所之。

且說南嶽之東一帶荒山﹐人迹不到﹐荒山內一古石洞﹐名曰紫泉。洞外崖畔一孔﹐水從中出﹐色如胭脂。洞下一池﹐寬大廣袤﹐紫泉流入絲毫不泄﹐而池亦弗見其盈。掬而食之﹐味甜若蜜。洞內修煉成仙﹐去後題名於壁上者有六七人焉。其後修道無人﹐被此山妖屬互相爭奪。是時洞內乃一老獐霸占﹐此山之水木精怪﹐無敢與敵﹐讓彼獨居。

一日﹐三服乘風遨遊﹐遊至紫泉山﹐見一女妖紫服黃裙﹐石臺獨坐﹐以首仰望﹐似有所思。三服按下黑風﹐直墜其間。

女妖見之﹐不避亦不畏。三服詢曰「爾何妖物﹐在此胡爲﹖」女妖曰「吾乃是山女蟒﹐在紫泉古洞苦苦修煉已數百年。前日老獐精忽來奪吾洞府﹐與戰不勝﹐將吾逐出﹐至今修煉無所﹐常在此石臺盼洞府而興思﹐徒懷悵望已耳。」三服曰「老獐精烏得無故而奪爾洞府哉﹖」女蟒曰「前山紅垣洞中有一男蟒﹐彊吾與配﹐吾不之願﹐彼則興起戎兵﹐與吾相戰。戰吾不過﹐又搬左山洞裏毒蛇老妖﹐亦不勝吾。二妖不服﹐同去四百里外石鐘洞內搬來老獐。獐精法髙﹐吾所不及﹐被彼擒著﹐慘受鞭笞。吾不敢戀及紫泉﹐因而出洞﹐獐精乘便占住於此。吾心恨甚﹐每日去尋男蟒﹐戰至數百合﹐他日被吾吐納寶珠﹐打傷左目。彼畏吾常與之鬥﹐托萬花洞紫楡花妖﹐去勸獐精將洞還吾。孰意獐精怒詈之曰﹕『爾貪女蟒花容﹐彊以爲妻。女蟒守貞不字﹐爾仇記胸次﹐搬及毒蛇﹐日日戰之。無如法力甚低﹐不能勝彼﹐始至吾洞屈膝求吾。吾費萬苦幹辛﹐逐去女蟒﹐爾仇已泄矣﹐而今又下說詞﹐勸還洞府。吾豈爾手下士卒﹐任爾驅使呼﹖』男蟒無言﹐且被獐精弔於洞門﹐鞭抽數百﹐此際傷痕潰爛﹐轉側呻吟﹐兼吾日罵洞前﹐已不堪夫羅織。」三服曰「此正如世之求惡人以治惡人﹐後反爲惡人所治者。吾的問爾﹐老獐有何寶器﹐爾能不勝耶﹖」女蟒曰「老獐所侍者﹐金抓也。」三服曰「金抓模樣若何﹖」女蟒曰「彼於對敵時﹐持抓一繞﹐不怕爾乘風駕霧﹐髙至百丈﹐此抓能伸百丈﹐遠去百里﹐此抓亦能百里。吾身皮肉曾被抓去數處﹐險爲所斃焉。」三服曰「爾今日且去搦戰﹐待吾與彼試試髙低。」女蟒曰「恐爾不勝﹐連累於吾。」三服曰「如敗下風﹐逃至別山洞中﹐亦可修煉。」女蟒曰「如是爾將身軀隱老松下。吾去搦戰﹐敗向此投。獐精恃勝追來﹐爾以逸待勞﹐出而戰之﹐看能勝否。」三服然其說。

女蟒緊紮衣裙﹐駕動妖風﹐直向紫泉洞﹐叫罵老獐曰「爾代人爭些閒气﹐與吾爲仇﹐吾怕男蟒苦將爾拿來供奉﹐還是未得好報。吾於今日誓必與爾決一死戰﹐卽喪爾手﹐也不怨之。」老獐聞女蟒叫罵﹐震怒而來。女蟒手持吐納寶珠﹐與之接戰﹐戰約數合﹐老獐金抓亮出﹐光明閃爍。女蟒知抓厲害﹐乘風而逃。老獐追至松樹之旁﹐三服上前﹐持錘擋著。老獐捨卻女蟒﹐與三服力戰﹐暗取金抓在手﹐劈面擊之。誰知三服無形﹐抓落空處。正在著急﹐三服乘勢一錘打去﹐恰中彼之臂心。

老獐大叫一聲﹐逃回洞內。三服追至洞外﹐叫罵不已。老獐歇息片刻﹐復出與戰。看看力難支持﹐惟將手內金抓橫順亂掃。

三服乘隙又是一錘﹐老獐見錘勢凶猛﹐欲退不能﹐接連被錘擊了數下﹐膽已碎矣﹐於是乘風敗向本洞而去。三服不捨﹐隨風追逐。老獐回首﹐婉言哀乞曰「吾已避席遠遁﹐願將紫泉洞讓爾居住﹐爾何苦苦追吾乎﹖」三服曰「前山後嶺﹐只言爾爲第一惡妖。今日遇吾也不能敵﹐可見惡人還有惡人磨矣。吾明告爾﹐吾居紫泉洞中﹐爾須統領羣妖﹐每日來洞朝賀﹐吾方釋爾。」老獐諾之。三服曰「自明日起﹐如有間斷﹐吾必逐至爾洞﹐要爾性命焉。」老獐曰「大王吩咐﹐敢有不從。」三服見獐精已降﹐乘風回洞。女蟒早至洞外遠遠相迎﹐見三服歸來﹐展笑嫣然﹐百端獻媚。三服曰「洞已爲爾復轉﹐爾將何以置吾﹖」女蟒曰「爾安居洞內﹐妾任奔走之勞。如不以異物是嫌﹐願爲爾配。」三服搖首曰「吾有師命在身﹐何敢再入色界。」女蟒曰「貪民間女子﹐是謂喪徳﹐不可爲之。若吾異類修成﹐自願配君﹐以爲一生保障﹐卽爾師得知﹐亦屬無妨。」三服曰「夫妻二字﹐吾實不敢﹐不如與爾結爲道門兄妹﹐俟訪得吾師﹐導爾拜在門墻﹐苦修正道﹐以成正果﹐豈不美哉﹗」女蟒曰「如此髙攀道兄矣。」遂入洞府﹐同拜天地﹐暗拜三緘。拜已﹐三服傳女蟒以入門之方﹐潛修不出。

老獐自是果統羣妖﹐日日來朝。每朝之際﹐洞外山精水怪拱立如麻。

三服登臺諭及羣妖曰「爾等身爲異類﹐皆前世罪孽多多﹐所以墜入三途﹐罰爲異物。今宜醒悟﹐爲爾好妖﹐不可擾害良民﹐以干天怒﹔不可彼此爭鬥﹐各懷毒心。日在洞中﹐總思恩報父母﹐徳酬天地﹐縱異類父母﹐不能飲食奉之﹐亦當心念懷之﹐卽是爾等孝行。」羣妖聞說﹐皆曰「妖王教諭﹐願洗心敬聽。」從玆日日與之講論﹐而前後山洞左右崖壁之妖﹐喜得妖王開彼迷途﹐盡皆鼓舞歡欣﹐在洞修煉。𨿽樵人入此﹐亦無驚恐﹐皆三服之所感也。

至棄海自分散後﹐歸得南海﹐朝見父母。龍君詢曰「父命爾投師虛無子﹐何故而返﹖」棄海將碧玉山之事詳告一番。

龍君曰「虛無仙子奉旨降世﹐烏能爲妖所傷。以父思之﹐定被仙眞救去。爾須毋背師命﹐徧地訪尋可也。」棄海應諾﹐告辭父母﹐去尋乃師。乘著風車﹐飛過海岸。東海西角﹐忽來靑風一縷﹐煙霧之內立一女子﹐紫服紅裙﹐忽忽飄飄向西墜下。

棄海風車催動﹐亦向西角迅速墜去﹐恰與女子相對焉。女子笑而詢曰「爾何妖也﹖」棄海曰「吾乃南海龍君季子﹐巡查海外水族﹐如有擾害民間者﹐回奏龍君﹐速命連大將軍統兵徵討。如見上怒自來認罪者﹐立杖放歸﹐以警下次。」女子曰「不知太子臨玆﹐賤妾未能遠迎﹐望祈恕罪。」棄海曰「爾屬水族何妖﹐欲向何往﹖」女子曰「妾海西蚌女也。」棄海聞是蚌屬﹐轉詢之曰「海東珠光是爾何人﹖」蚌女曰「珠光系老蚌水桃所出。妾系玉屑蚌母之女﹐名曰海濤﹐家住海西﹐歷數十世。吾母恪守龍君之諭﹐常護往來舟楫﹐頗有功勛。龍母封爲玉屑龍仙﹐管轄海西一帶水族。妾今至此者﹐領得母命﹐欲過小島爲吾姊祝壽耳。」棄海曰「爾姊又適何族耶﹖」蚌女曰「妾姊適紅袍老蝦之仲子蝦輪也。」棄海曰「爾歸告爾母﹐言吾駕至﹐須排執事前來接吾。」蚌女斂衽而退﹐入宮報之。玉屑龍仙忙呼眾女﹐排列彩旗百面﹐分開水道﹐向岸而來。棄海極目﹐凡屬執事以及音樂部中。槪系女流。紫蓋之下立一老母﹐冕旒龍服﹐見了棄海﹐俯伏在地。棄海扶起﹐同入蚌宮。玉屑龍仙朝拜已後﹐大開筵宴﹐賓主同飲。

正暢飲間﹐突來三五蚌女﹐戎行裝束﹐跪於座前﹐稟曰「赤水江黃沙岸側有一老鱉﹐擾害村裏﹐姦斃婦女十二人。小婢奉命巡查﹐得是消息﹐望仙定奪﹐靖此妖氛。」玉屑龍仙當卽離席﹐坐於中堂髙案﹐諸蚌女排列左右﹐敲動云牙玉板。宮外蚌女無數﹐持戈帶劍而入﹐跪地稟曰「龍仙擊動玉板﹐傳吾輩何事﹖」龍仙曰「巡查蚌女報黃沙岸上老鱉爲亂﹐此地系吾旨奉龍君所管轄者﹐有玆孽障﹐安能容之﹖命爾晶光爲帥﹐瑞光先行﹐領蚌兵三千﹐竟抵老鱉巢穴以問伊罪。如其知罪自降﹐與吾束歸﹐送至龍宮﹐待龍君發落﹔彼如爲厲﹐與之大戰﹐不破巢穴勿休焉。」晶﹑瑞二光領命而出。棄海曰「蚌宮點兵﹐素所未睹﹐吾欲一往﹐看看威風何如﹖」龍仙曰「吾宮盡屬女流﹐卽有武藝﹐而形容皆巾幗气象﹐有何可觀﹖」棄海曰「粉黛英雄自古有之﹐吾且一覽行伍。」龍仙曰「女子行兵恐爲所笑。」棄海曰「不妨。」玉屑於是囑宮內女子曰「太子欲往較場觀兵﹐爾等將宴暫撤。」女子諾。

玉屑卽命排設執事﹐與同棄海來至較常鼓擂三通﹐海角三吹﹐晶光頭插鳳尾﹐躬披彩甲﹐飛身坐於點將臺中。瑞光紫甲黃盔﹐打了一恭﹐侍立座右。晶光持筆先點前後左右四營女子﹐个个耀武揚威﹐行伍整齊。點到中營﹐盡皆行走如飛﹐躍躍欲試。點畢﹐海角連天﹐瑞光跨上海馬﹐眾女擁護而去。晶光下座﹐拜了龍仙﹑太子﹐亦跨海馬而去焉。玉屑曰「女兒當戎﹐笑煞太子矣。」棄海曰「人人威武﹐𨿽男子不及也。」無何兵已去遠﹐轉歸宮內重飲酒肴。飲至三更﹐海鶴飛鳴﹐蚌女持燈﹐導入室中安宿。晨光初出﹐玉屑復設筵席﹐拱候太子。

棄海不言謝﹐亦不辭行﹐流連蚌宮﹐欲聽徵鱉之師勝負何若。

玉屑日日陪飲﹐以臣下之禮自居。

晶光自領本部兵將來至沙岸﹐紮下大營。老鱉聞之﹐亦統鱉子鱉孫對營排立﹐吼聲謂曰「蚌家兵將﹐欲向何往﹖」晶光坐於點將髙臺﹐亦疾聲答曰「凡屬水族﹐皆爲龍君管轄﹐以稱臣於龍君也。龍君吩諭之事﹐宜敬體之﹐不敢有違。爾何不體上意﹐姦斃民女十二人。吾今奉旨來玆﹐問罪於你。爾如自認其罪﹐自行捆束去見龍君﹐吾輩竭力保之﹐不過杖責歸洞。

爾如不服﹐背逆東海﹐大兵殺入巢穴﹐定將爾家眷屬一槪誅戮﹐不畱余種。爾其自裁。」老鱉笑曰「吾以爾興兵他往﹐不意至此與吾決戰。莫謂爾蚌氏興兵﹐卽南海龍君親領將帥﹐吾亦不畏。爾且拭目以俟﹐他日羽翼養就﹐吾還要奪取東海以爲鱉宮。」晶光曰「吾以好言告爾﹐爾反如是胡塗﹐眞天殺孽種也。」老鱉曰「爾家趨炎附勢﹐動輒以龍君爲恃﹐擡天子而壓諸侯﹐吾甚羞之。吾勸爾蚌氏﹐與吾無仇﹐早歸本洞。如執迷不悟﹐必欲與吾決一雌雄﹐吾定破爾營﹐將爾這些女兵搶掠過來﹐配及吾家孫子﹐中有至美者﹐待吾選得四五以作宮妃。」晶光怒曰「吾知老怪不服龍君管轄﹐先行與吾擒之。」瑞光持劍上前﹐直刺老鱉。老鱉不慌不忙﹐手舉雙錘﹐兩下相戰。

戰未片刻﹐老鱉口吐黃气﹐气內一珠如漆﹐盤盤旋旋﹐直向瑞光頭上墜下。瑞光將身閃過﹐此珠接連又下﹐閃至數次﹐躲之不及﹐竟被此珠將左膀打傷。瑞光痛不可當﹐乘風而遁。

晶光見瑞光已敗﹐手持定海花槍﹐逞步前來﹐怒與之戰。戰到十餘合﹐晶光口吐白气﹐气內一珠如火﹐向老鱉墜下。老鱉賣過身兒﹐腰間取一黑囊﹐拋向空中﹐托著紅珠。囊內飛出鐵沙無算﹐墜下之際﹐其大如斗﹐晶光亦受重傷而逃。老鱉乘機愈催鐵沙﹐將晶光女兵折去大半。晶光所剩兵將﹐不能穩住沙岸﹐撤去行營﹐由沙岸左邊至一小島屯紮。瑞光逃至南角小島﹐亦聚殘兵﹐豎立營寨焉。晶光忙命女兵三人﹐連夜奔回蚌宮﹐稟之龍仙玉屑。

玉屑驚曰「吾兵大敗﹐宮內無有能將﹐如之柰何﹖」想量逾時﹐計無所出﹐只得擊動牙板﹐親登將臺﹐又點女兵。棄海來至演武廳前﹐細問其由﹐始知蚌兵敗績﹐因言曰「龍仙此次親徵﹐誰爲先行﹖」玉屑曰「吾宮惟晶﹑瑞二光道法髙妙﹐孰知老鱉厲害﹐亦不能敵。吾之親徵者﹐誓以一死報龍君也。」棄海曰「龍仙不必憂心﹐此次吾作先行﹐以戰老鱉。如不破彼巢穴﹐誓不回爾蚌宮。」龍仙聞言﹐大喜曰「若得太子一行﹐吾兵不患不勝。」於是三吹海角﹐女兵旌旗遮道﹐浩浩蕩蕩﹐直向赤水江殺來。

第四十八回

湖心亭與人說鬼江月鎭化世彈琴

玉屑龍仙領一隊女兵﹐來到赤水江邊黃沙岸上﹐將營紮定。

海角頻吹﹐晶﹑瑞二光遙見沙岸旌旗密密﹐殺气騰騰﹐知是龍仙領兵到此﹐忙統本部兵將亦向沙岸而來。入得中營﹐拜見龍仙與棄海曰「老鱉道法厲害﹐吾等連敗二陣﹐折去女兵無數。

非不用力﹐實系戰彼不過﹐望龍仙恕之。」龍仙曰「敗勝兵家之常﹐有何罪款。今日太子願爲先行﹐爾二人各領女兵﹐同去掠陣。如老鱉勢敗﹐齊齊掩兵殺去﹐不破彼之巢穴不歸也。」二光領命﹐各將行伍整飭﹐以待鱉妖。龍仙身坐營中﹐請太子計議曰「今命何人前去搦戰﹖」棄海曰「仍命瑞光前去叫罵﹐吾隱旗門以內﹐彼如來時﹐出而擒之。」龍仙依計﹐遂命瑞光討陣。

瑞光率及本部﹐擊鼓搖旗﹐直抵老鱉洞前﹐大聲叫曰「洞內鱉子鱉孫﹐快快歸降﹐免汝一死。如再逆命﹐打破巢穴﹐殺絕爾家眷屬﹐休怪無情。」老鱉子孫報入洞內﹑老鱉怒極﹐趨出洞門﹐見瑞光而大罵曰「敗兵之將﹐知鱉老子厲害﹐理宜隱身歸爾洞中﹐鱉不討蚌﹐蚌不討鱉足矣。卽鱉老子奸淫民間婦女﹐與汝何干乎﹖」瑞光曰「東海內外皆龍君管轄﹐一切水族皆其子民﹐爾乃背逆龍君﹐害及生靈﹐例應當誅。龍君下旨破爾巢穴﹐絕爾子孫﹐實其自取也﹐夫復何尢﹖」老鱉聞言﹐大怒曰「爾不服鱉老子威風﹐盡管殺來。」瑞光卽舉金光寶劍﹐向老鱉刺去。老鱉以雙錘夾著﹐仍復口吐黃气﹐气內黑珠在於半空﹐圓轉欲墜。瑞光知此珠厲害﹐將頭一壓﹐乘得海馬﹐竟回營中。老鱉笑曰「以此無用女將﹐都敢與鱉老子相戰耶﹖」言已﹐乘勢馳追﹐鱉子鱉孫耀武揚威﹐一齊掩殺。

老鱉追至營外﹐辱罵百端。棄海手執打妖鞭﹐由旗門出﹐化作虎須龍首﹐挺立吼曰「龍君有何薄待爾等﹐爲甚不遵王化﹐擾害良民﹖龍君發兵前來﹐應宜倒戈投降﹐自認其罪﹐而乃反與東海對敵﹐是目中無龍君也。這有何說﹐待吾取爾首級﹐誅爾子孫。」老鱉不服﹐以雙錘打下。棄海舉鞭播之﹐老鱉立站不牢﹐雙錘已失其一﹐心中著急﹐方欲躬身拾錘﹐又被棄海一鞭﹐老鱉接應不遑﹐倒退數十武。棄海曰「吾謂爾有幾大本事﹐乃一粗鄙之夫。」言猶未已﹐老鱉口吐黃煙﹐黑珠閃爍﹐直墜棄海頭上。棄海手執盛水寶瓶﹐望空拋之﹐海水噴出﹐珠光頓熄。水噴後﹐向珠一吸﹐珠已吞於瓶中。老鱉又將黑囊拋來﹐欲以鐵沙傷及棄海。殊知鐵沙剛墜﹐棄海將平波寶扇煽之﹐化爲灰飛而去。二寶已失﹐老鱉勢將敗下﹐晶﹑瑞二光兵將齊齊衝殺﹐鱉兵大敗。老鱉無路可逃﹐駕動妖風﹐騰空遠遁。棄海亦驅風追逐﹐不卽不離。老鱉無可如何﹐不得已而跪於棄海之前﹐願自認罪。棄海也不言語﹐擒回黃沙岸老鱉所住之黃沙洞中。蚌兵是時已將老鱉子孫盡行捆束。

棄海歸洞﹐龍仙稟曰「鱉嚇子孫槪已被擒﹐太子如何發落﹖」棄海曰「老鱉造罪﹐延及後人﹐可將彼身以及子孫各宰一足﹐看彼艱於步履﹐若何作亂。」蚌兵聞說﹐持刃宰之。

一一宰余﹐又出洞外。老鱉離洞﹐自悔不應命傲東海﹐致有今日﹐回顧子孫盡皆失去一足﹐愈加悲痛。於是緩緩行至海角偏僻之地﹔養此足傷。棄海見鱉怪洞府頗可習道﹐因命玉屑帶兵歸去﹐己在黃沙洞內居住焉。

又說椒花子自離碧玉﹐思念三緘待彼恩深﹐常常悲泣﹐又兼與蜻飛分散﹐徧尋不遇﹐只得四處查訪三緘。一日訪到湖心亭前﹐翹首仰望﹐見亭在湖之東岸﹐髙聳數十丈﹐倒映江心。

椒花子樂之﹐卽隱身上層﹐日將三緘所傳暗暗學習。

亭側有一貧兒名蔣悅者﹐年僅十四﹐生性頗孝﹐柰家貧如洗﹐無以奉親﹐日日乞丐鄕村﹐養彼父母。時當歲晚﹐人人爭辦迎春之物﹐蔣悅將所乞飯食攜歸奉親後﹐來至亭上﹐看看湖水﹐不禁有感而歌曰「湖水淸淸﹐豁目爽心。見只見微波萬頃﹐量一量綠水千尋。好似那仁人度人﹐好似那父母恩深﹐如何成此妙境﹐若大經綸。只恨他爲溝爲壑﹐淺狹堪輕﹐直如我貧兒無力奉雙親﹐徒落得沿門乞丐過光陰。伏臘時人人熟煮洞庭春﹐惟我如那水成冰﹐淚兒直向肚中滚﹐更比湖水深復深。」歌已﹐仰天大嘆曰「可恨世上富家兒郎﹐每多忤逆行爲﹐我若稍有餘銀﹐總要把劬勞之恩報盡。」言罷﹐喊了幾聲﹕「天呀﹐天。」椒花子在上層亭中﹐聽得孝親之言懇切﹐孝親之念純誠﹐因思是人亦屬罕有﹐吾且化一老叟與伊言談﹐看彼孝思眞僞何若。如其眞心一片﹐吾正得閒﹐何妨助之以全彼孝。計定﹐化爲老翁﹐層疊而降。來到亭下﹐見乞兒身倚花墻望著湖水。椒花子假作咳喘﹐乞兒掉首顧之﹐見是老翁﹐忙忙倚立一旁﹐揖而詢曰「老翁何時來玆﹐小子未能拱候。」老翁曰「吾來已久﹐身在上層﹐觀望湖水瀠洄﹐倒還好遣愁悶。」乞兒曰「老翁有幾子耶﹖」老翁曰「吾運不佳﹐膝下並無子女。」乞兒曰「翁家富足﹐若無子媳﹐小子父母膝下有吾﹐又甚困窮﹐天胡不平如是。」老翁曰「爾何名諱﹖」乞兒曰「姓蔣﹐名悅耳。」老翁曰「年齒幾何﹖」乞兒曰「今歲已二七春秋矣。」老翁曰「作何生理﹖」乞兒曰「室如懸磬﹐欲耕種則無田土﹐欲貿易則乏資本﹐惟有每日沿門乞丐﹐以奉吾親。」老翁曰「爾在亭下所歌所嘆﹐吾已得聞。貧至如斯﹐奚不爲盜﹖」乞兒曰「小子此日𨿽貧﹐前人淸白家聲﹐何可污穢﹖況爲盜之輩﹐絕無良心﹐人人室中﹐必罄所有﹐無論孤獨無依之叟嫗﹐只徒彼得其便﹐竊取諸物﹐活彼妻兒﹐哪計他人死生。且家中匿盜﹐必多奸淫﹐一旦露出行藏﹐王法條條﹐禁諸監卡﹐將父母遺體喪失於刑罰之下﹐其不孝也實甚焉。沒入陰曹﹐閻羅定罪﹐難免剜心宰手。生而辱及父母﹐死而罰變獸禽。吾𨿽困窮﹐寧可乞食﹐斷不爲盜以污三代也。」老翁曰「旣不爲盜﹐何弗痞騙鄕鄰﹖」乞兒曰「今世受貧﹐皆前生所造惡孽太重。是他人富有﹐皆前世所行善事甚多。是爾卽痞之騙之﹐不過得彼一二﹐彼心忿恨﹐勢必日日咒罵﹐怨气沖天﹐上天厭之﹐豈不反折今生壽祿。吾聞一飲一啄﹐皆屬前定﹐此生貧困已極﹐敢又逆天而行乎﹖」老翁曰「痞騙亦不可爲﹐何不棄父母而他適﹐俾爾一身一口﹐逍遙自在﹐免使父母累爾哉﹖」乞兒聞之﹐潸然泣下曰「是何言也。父母生兒﹐極盡撫育劬勞﹐無非望其成立﹐以養老境。兒方彊壯﹐卽便拋去﹐疇顧父母饑寒﹐如此作爲﹐不但不得逍遙﹐反恐遭誅於雷斧。」老翁曰「彼此俱不可爲﹐爾又何以奉親﹖」乞兒曰「吾願沿鄕乞丐﹐歡承菽水﹐不失爲淸白好人耳。」老翁曰「爾言如此﹐眞是少年有志者。吾欲助爾以孝親之用﹐不知爾心願否﹖」乞兒曰「老翁垂憐﹐欲成我志﹐只要身親不辱﹐何弗願爲。」老翁曰「吾之輔助於爾者﹐自與爾淸白之名無礙也。」乞兒曰「如何﹖」老翁曰「爾見有鬼纏之家﹐爾去驅除﹐何愁乏用。」乞兒曰「吾無法術﹐焉能治鬼﹖」老翁曰「吾言如何治﹐爾卽如何治﹐無不靈應。爾於明日暗暗尋訪﹐訪得時來此會吾﹐吾有隱身法兒與爾同往﹐將鬼驅去﹐謝禮爾得﹐詎不有以養親而不必乞丐乎﹖」乞兒曰「家被鬼纏﹐冀人驅遣﹐此事固無礙於品行﹐但謝禮須任其以所樂出﹐亦不可過爲彊之。」老翁喜曰「仁人之心﹐眞可以驅除邪鬼也。」言談及此﹐日將西墜﹐乞兒恐親懸望﹐辭翁歸家。

次日﹐攜篚執杖﹐至雙親榻前而言曰「父母請臥片時﹐孩兒乞丐去矣。」出了蓬戶﹐沿鄕而去﹐來至司員外門首﹐挺立索食。員外家人詈之曰「爾者乞兒﹐不知時務﹐員外家中一子險被鬼纏死矣。員外憂思不暇﹐豈肯施濟於爾﹖」乞兒曰「被鬼所纏﹐胡不驅遣﹖」家人曰「已請過多少髙人﹐驅之不去。」乞兒曰「爾與員外說﹐吾能驅之。」家人果報員外。

員外喜甚﹐卽命請入。家人出謂乞兒曰「員外請爾﹐可隨吾來。」乞兒曰「吾且歸去﹐下午卽至。

言已馳歸家內﹐供了父母飯食﹐來到亭前﹐老翁已在其間。

乞兒曰「小子訪得司員外一子爲鬼纏害﹐吾許以下午爲彼驅之。」老翁曰「如是爾志可成。」當隱身軀﹐與乞兒至員外之室。員外迎入﹐款以酒食﹐曰「爾能治此鬼魅﹐吾願謝金二十﹐決不失言。」乞兒曰「治鬼是吾祖傳﹐有何難哉。」移時酒罷﹐乞兒燃點香炬﹐假爲作法﹐室內鬼聲大叫﹐駭人聽聞。久之﹐老翁謂乞兒曰「鬼去矣。」乞兒與員外言之﹐員外畱宿一晚﹐其子之疾果然痊愈﹐謝金而回。自玆一倡﹐凡遇鬼纏者迎請不絕﹐乞兒得以富足﹐椒花子亦在此亭修道焉。

至於蜻飛子﹐自分散後尋師不得﹐東走西竄﹐來在江月鎭中﹐暗自思曰「吾師雲遊天下﹐與人除害﹐廣積外功﹐吾不免在此市鎭唱些良言好語﹐以爲世勸﹐速我功行。」意計已定﹐遂化爲瞽者﹐白須白髮﹐手捧瑤琴﹐繞市唱曰「嘆世道﹐想世情﹐世上人兒甚气人。也有父母不知孝﹐貪嫖貪賭費錢銀﹔也有兄弟不和順﹐聽信妻言好忿爭﹔也有朋友全無信﹐誰是一諾在千金﹔也有宗族不知睦﹐滅了脈派源流根﹔也有鄕鄰興詞訟﹐不爭田土卽墳塋﹔也有夫嫌妻醜陋﹐也有妻嫌丈夫貧。綱常滅盡眞可恨﹐還在世上耍豪英。吾勸爾﹐五倫要克盡﹔吾勸爾﹐善事要多行。存陰功﹐遺子孫﹐自然五福向門盈。」每撫一琴﹐泣然流涕。

在鎭十餘日﹐所化者不乏其人。他日撫琴之際﹐一中年壯士向蜻飛子問曰「爾唱勸詞﹐倒也中聽﹐能下鄕裏勸人乎﹖」蜻飛子曰「但恐無人敬聽耳。如肯敬聽﹐吾則焉有不去。」壯士曰「如瞽者肯行﹐吾導爾至吾家中﹐勸化幾日。」蜻飛子曰「何時去耶﹖」壯士曰「卽行亦可。」蜻飛子於是將琴收下﹐壯士牽之以手﹐曳踵而行。行至其家﹐設筵待之。筵畢﹐壯士曰「今日憋矣﹐明日鳴鐘傳齊是鄕女男﹐聽爾撫琴一勸。」蜻飛子曰「可。」是夜安宿斗室﹐三更後忽聽室外蓮瓣聲響﹐蜻飛子以爲主人女眷往來﹐不在意內﹐暗將師傳大道次第習之。正用功時﹐室門自開﹐半露美女顏面。蜻飛子睨視﹐非人間婦女﹐乃一妖也﹐仍復凝神瞑然趺坐。女妖視得蜻飛子亦屬妖部﹐將門掩去﹐從玆寂靜不聞其聲。

天曉﹐壯士呼門﹐蜻飛於整衣而出。早膳餐罷﹐壯士命人傳鐘﹐齊得女女男男在於家中﹐兩旁坐定。蜻飛子身居中座﹐捧著瑤琴而唱曰「世間有男必有女﹐陰陽和合始有人。男子固然有乾道﹐女子亦地爾素行。操中饋﹐奉生身﹐和待弟妹喜親心。出了嫁﹐婦人身﹐柔順二字是本根。孝公婆﹐敬夫君﹐好教兒女在家庭。有無莫憂气﹐勤儉自然把家興。世間蠆婦女﹐眞眞不像人﹐好穿又好食﹐不作公婆丈夫尊。稍打罵﹐去懸繩﹐駭公婆﹐與夫身﹐投娘家﹐把气爭﹐慣成一个老妖精。在生日﹐遭雷霆﹐死去還要受重刑。那時節﹐悔不贏。不如趁此好盡心﹐生而榮兮死亦榮。」此曲奏余﹐人人爭誇唱得絕妙。

蜻飛子微睜雙目﹐見昨夜妖婦亦在人中聽琴﹐暗思﹕「這妖不知落在誰室﹐室而有此﹐人口必爲噬盡﹔若不除卻﹐枉吾勸世以積外功。」思而又思﹐轉視妖婦洋洋自得。蜻飛子忍不住除害心腸﹐突起身來﹐走在婦女之內﹐一手扭著妖婦。妖婦詈曰「爾以捧琴勸世﹐爲何將吾扭著﹐莫非欲姦老母耶﹖」鄕人見此情景﹐多有不服﹐各執拳頭力擊之。蜻飛子任彼拳擊﹐絕不松手。鄕人拳如雨點﹐交加打下﹐扭作一團。蜻飛子無可如何﹐釋去妖婦。妖婦得釋﹐汗盈粉掉﹐痛詈瞽者。鄕人曰「大嫂請入﹐瞽者有吾等治之。」妖婦去﹐鄕人將瞽者扭在壯士廳內。壯士怒气勃勃而問曰「爾扭吾拙荊﹐意欲何爲﹖」蜻飛子曰「爾家此婦來路不正耳。」壯士曰「如何不正﹖」蜻飛子曰「別吾不向﹐爾家近日曾失幾人﹖」壯士聆言﹐啞然不語。蜻飛子曰「此婦乃妖所化﹐如不除之﹐吾恐爾家終無遺類矣。」壯士竊思﹕「吾妻自死而復蘇後﹐三子二女已喪其四﹐死無別疾﹐惟喉中一孔﹐如爪掐之形﹐吾甚疑惑之。今爲瞽者言明﹐令人愈生疑惑。」又想﹕「瞽者眼目不見﹐何知如此﹐此或異人指示於吾﹐未可知也。」因而假意向瞽者言曰「他不具論﹐吾導爾仍歸江月鎭﹐迎來送往﹐亦理之常。」遂散去鄕鄰﹐親送瞽者。

送至半途﹐跪於其前曰「吾因妻死﹐出外購棺﹐妻又還魂。兒女五人﹐從玆喪亡已至於四﹐死無別異﹐惟夜半時大叫一聲﹐死後細視﹐喉上一孔如指掐然。此屬何妖﹐祈瞽者指示。」瞽者曰「吾觀此婦乃蜘蛛所化﹐樂吸人血﹐最爲殘虐者。因爾妻沒﹐屍骸被彼吞噬﹐轉化其形以配爾。其意不惟食爾兒女﹐而且並及爾身。」壯士聞此大駭﹐懇祈瞽者救之。蜻飛子曰「救爾不難﹐但是爾損人利己之心﹐姦詐盜僞之事﹐一一攺盡﹐妖乃能收。」壯士曰「吾願攺除。此妖究如何收伏﹖」蜻飛子曰「今夜吾暗至爾家﹐爾指妖婦罵之﹐罵彼乃蜘蛛所成﹐盜食妻屍﹐化妻形容﹐僞配於我﹐是欲吞噬吾之兒女而並及吾躬也。妖婦聞罵至此﹐必化異形﹐吾自有法以擒之。」壯士叩首曰「吾今速歸﹐祈爾早臨以收妖婦。」

第四十九回

過富山暗服芝艸行朱郭假冒土神

壯士歸﹐其妻詢曰「爾言瞽者他是何人﹖」壯士曰「正人也﹐兼之能積口徳﹐以有益於世焉。」其妻笑曰「彼非人類﹐乃碧玉山之蜂妖也﹐君不可近﹐近則不利汝躬。」壯士曰「明明是瞽者﹐何妖之有﹖」妻曰「吾自死裏還陽後﹐頗能明察庶物﹐爾如不信﹐爾試近之﹐恐將身陷是妖﹐那時悔之已晚。」壯士曰「彼云爾是妖﹐爾言彼是妖﹐彼又與爾無仇﹐何獨扭爾而謂爲妖婦乎﹖」妻曰「今日約集婦女﹐惟吾獨美﹐彼殆戀吾姿色﹐而以妖婦駭爾。爾若將吾休出﹐彼必娶之。」壯士曰「彼目不見﹐爾美何知﹖」妻曰「目若不見﹐何於眾婦女內專扭吾而不扭他人﹖此假以目瞽者﹐世人之變態也﹐爾何蠢不知察若是。」壯士得此一說﹐半疑半信﹐一時心思撩亂﹐欲卻瞽者恐婦是妖﹐欲迎瞽者又恐瞽者亦妖。事正兩難﹐而門外犬吠聲聲矣。

壯士出視﹐瞽者已臨﹐見壯士而言曰「爾必爲妖婦所惑也。爾欲聆妖婦言而拒我乎﹐抑願聆吾言而拒妖婦乎﹖隨在爾心﹐吾不相彊。」壯士左思右計﹐想到兒女慘死情景﹐揖於瞽者﹐願收妖婦以杜禍門。蜻飛子曰「如是待吾顯顯道法。」壯士曰「瞽者進吾室歟﹐其在外而收之耶﹖」蜻飛子曰「吾在室外耳。爾各先歸﹐不作顏色﹐亦不必辱罵﹐吾自有收之之方。」壯士入﹐蜻飛子原形化出﹐飛進室去。妖婦見得﹐躲藏無路﹐扭身一化﹐化爲斗大蜘蛛﹐向壁奔逃。蜻飛子追及﹐力錐以股﹐頃刻喪亡。仍化瞽者形容﹐將蜘蛛拉來﹐交與壯士。

壯士駭然曰「若非瞽者﹐吾家無孑遺矣。」謝以禮儀﹐不受而去。自此一倡﹐常在鎭中與人治妖邪之屬。每日無事﹐捧琴勸世﹐勸後獨坐靜室﹐又常念及乃師﹐不知此時落於何地。

豈知三緘自古銅鎭率領狐疑﹑紫光﹐竟向南嶽而行。路途之中思念弟子分散﹐音信渺然﹐默默不語者數日。狐疑曰「吾師朝日沈吟不語者﹐莫非思念道兄諸人乎﹖」三緘曰「師徒情深﹐焉有不念。」狐疑曰「諸道兄背了師面﹐未必不還本性。如人人念師﹐烏得不徧訪之﹔若徧訪之﹐烏得不遇之耶﹖」三緘曰「天下大矣﹐豈能徧訪。」狐疑曰「坦途將盡﹐前面一山挺立﹐似欲由此而上﹐不知是山何名。」三緘曰「爾去訪之。」狐疑奉命訪諸村農。村農曰「此名富山﹐寬大異常﹐其間境地幽深﹐甚屬可愛。」狐疑訪得﹐轉與師言。三緘曰「如此可向富山一遊﹐或在玆相逢﹐亦未可料。」狐疑曰「吾師無地不以弟子爲念﹐眞仁人也。」師徒言言語語﹐已抵山麓﹐尋途直上。山艸綠綠﹐林木參差﹐上至山巓﹐坦平一窪﹐遙遙望去﹐一閣髙懸。師徒來到閣前﹐仰視額上曰「繡綠閣」。閣中二道﹐一老一幼﹐相迎入內﹐安置廊西。三緘曰「冒入寶閣﹐吾師徒消閒幾日﹐卽向別行。」老道曰「小閣不堪入目﹐且無好齋奉敬﹐只管寬住數朝。」次早﹐三緘謂狐疑﹑紫光曰「吾欲窮盡此山﹐爾二人願去否﹖」狐疑﹑紫光曰「弟子慵於步履﹐在閣習功﹐師去早回。」三緘曰「如得佳境﹐不卽歸來﹐爾二人在此候著。爾莫謂吾向他往﹐卽欲他往﹐斷不能拋棄爾等。」狐疑曰「準在是閣候師﹐師不歸而弗行也。」三緘於是緩緩出閣﹐由南而去約四五里﹐已盡山南。自南轉東有數十里之遙﹐未見涯誒。三緘管向前進﹐又行數十里﹐突入林樹茂處﹐愈入愈深﹐愈深愈欲窮其境。復行十餘里﹐人迹渺無﹐前一小山擋著去路。三緘以爲此境窮矣﹐及登小山一望﹐依然坦闊如前。三緘行力已疲﹐趺坐片刻﹐天色將晚﹐自計難歸﹐欲覓一石穴居之。

下至山腰﹐忽見一小道童由山腳直過。三緘呼曰「道童何往﹖」道童曰「欲歸閣耳。」三緘曰「爾歸之閣何名﹖」道童曰「靈秀。」三緘曰「閣內同居道爺幾位﹖」道童曰「無多﹐只吾師徒二人焉。」三緘曰「吾自繡綠閣而來﹐天晚不能歸去﹐欲借寶閣一宿﹐可乎﹖」道童曰「一宿何妨﹐爾急隨吾行之﹐不然其途不識也。」言已前導﹐不久已至閣門。

其閣僅三兩楹﹐而雅潔可賞。三緘拜見老道後﹐老道款以齋筵﹐賓主同餐。餐畢﹐老道笑曰「吾閣榻少﹐道爺可於東楹木板上跌坐一宵。」三緘曰「只要能蔽風雨﹐何暇圖安。」老道導入東楹﹐果一木板如榻﹐排於壁左。老道曰「榻不恭潔﹐望其恕罪了。」三緘告謝數語﹐趺坐其間。整頓精神﹐將十二重樓以及三關尾閭﹐上至昆侖之功﹐一一運用。大道層次點得明爽。

功剛用畢﹐忽聞閣外人聲嘈雜。有曰「此物好好司之﹐如有差遲﹐得罪不小。」有曰「今夜吾收取一二莖﹐以賜有道。」有曰「彼還不能服玆﹐何可亂予﹖」有曰「雲遊欠力﹐可以予矣。」言之儼然。三緘起身立於板上﹐從窗隙偸視﹐見四五偉漢席地而談﹐爭論不已。倏於月影內一道紅光﹐墜地化爲金冠男子﹐手捧文書一角。偉漢見得﹐跪地接之。金冠男子曰「速命當方送交可也。」言已飛身而去。三緘視之﹐久不解所以﹐仍然趺坐﹐靜气凝神。

俄而閣門響亮一聲﹐似有人緩款入戶。三緘疑爲本閣老道﹐啟門出入﹐未介於懷。孰知其人竟入室中﹐三緘視之﹐乃一白髮老翁﹐攜笻而至。三緘起揖而詢曰「翁胡來﹖」老翁曰「吾奉命來斯﹐與仙官一晤。」三緘曰「所說何事﹖」老翁曰「上天憐念仙官奔走勞苦﹐命吾送靈芝仙艸與仙官食之﹐以壯精力﹐以助大道耳。」三緘曰「靈芝生於何地﹖」老翁曰「靈芝仙艸無地不生﹐但人不識﹐卽或能識此艸﹐或隱或現﹐非其人亦不得而食焉。」三緘曰「閣外之偉漢爲誰﹖」老翁曰「彼乃受上天虞工之命﹐管理山林川澤﹐一切寶物瑞木仙艸﹐皆其所司。」三緘曰「靈芝仙艸司之有神﹐鹿能食之﹐此理何說﹖」老翁曰「鹿爲獸中之馴而伏者﹐所以得食。」三緘曰「爾旣命奉上天﹐送來靈芝﹐可呈吾一覽。」老翁諾﹐於袖取出﹐敬呈三緘。三緘接過視之﹐靑秀而香﹐把玩不置。

老翁曰「此艸不可停畱﹐得卽吞食﹐乃有益耳。」三緘出位﹐向北叩首跪地而服﹐香气不斷﹐味甜如飴。服後﹐自覺心淸神爽﹐乃揖老翁而謝其奔走之勞。老翁不敢當﹐將欲辭去﹐三緘復畱而詢其族姓以及出身。老翁曰「吾族雲氏﹐名如鏡﹐幼讀儒書﹐幸服靑衿一生﹐正直不阿﹐好惇孝友﹐沒去閻羅查對﹐有功無過﹐奏請上帝封爲此境當方。今宵奉命前來﹐送得仙官靈芝﹐眞是三生有幸。仙官大道成後﹐還祈攜帶小神。」三緘曰「吾後日果能誕登道岸﹐自當酬勞。」老翁再拜辭行﹐出門而隱。三緘自服靈芝後﹐神也凝結﹐气亦充足﹐於道大有所助。

天光發曉﹐仍回繡綠閣中。狐疑曰「吾師昨夜何地棲身﹖」三緘曰「靈秀閣耳。」師徒住此又十餘日﹐辭了老道﹐復向南遊。三緘在途﹐謂及狐疑曰「爾弟狐惑﹐不知散於何所。」狐疑曰「吾弟心性素所深悉﹐斷不反道敗徳﹐以玷師箴。」三緘曰「狐惑投吾﹐頗能以習道爲事﹐知其道必終得﹐吾故常常念之。」三緘之思嘆狐惑者如此。

殊意狐惑自碧玉分散﹐仍回本洞修煉數月﹐甚覺無聊﹐念切三緘﹐意欲徧世尋訪。於是離了洞府﹐四處遨遊。正逢夏日﹐池蓮開放﹐思及師身﹐泣下潸然。東走西奔﹐來在一地﹐山壤皆赤。狐惑思曰「黑墳黃壤﹐土色有分﹐此地如斯﹐在墳壤外矣。」路途奔走﹐亦不暇問是地何名﹐又兼大道未成﹐尙思口腹﹐久而力憊﹐欲得一所在以息其肩。轉過坦途﹐有茅亭二三家﹐酒食俱備﹐狐惑卽在亭內暫歇一時。

久之﹐問及亭人曰「貴地何名﹖土色如是其赤。」亭人曰「此名朱郭﹐以地皆朱色而取之也。」狐惑曰「所產如何﹖」亭人曰「土色𨿽殊﹐而其所產﹐則與黑墳黃壤二而一焉。」狐惑詢明所以﹐辭主出亭。瞥見亭東有山數重﹐層巒曲折﹐山處溪泉回繞﹐水聲潺潺。洗耳聽來﹐如琴如瑟﹐令人居此心曠神怡。有是佳山﹐眞堪習道﹐況亭之前後皆屬通衙﹐住此正好探師消息。卽師之行蹤不可得﹐或於道友能遇一二﹐亦未可知。然吾心𨿽欲在玆權爲駐足﹐而一無恃處﹐飲食何需﹖

暗暗沈吟﹐向亭之前後左右周詳審視。但見靑松翠柏﹐濃蔭密布﹐愈覺可人。狐惑是時手舞足蹈﹐依依不捨﹐前行數武﹐一土神祠在焉。其內空空﹐無有神像﹐亦無牌位﹐諒是前之土神日遠年湮﹐久廢棄者。狐惑觀望良久﹐猛然思及﹐吾不如假冒此老﹐庶幾棲身有所﹐而訪師有地。主意已定﹐身隱祠中。

會逢馬員外致仕歸裏﹐膝下一子年僅十六﹐已服靑衿﹐員外常以大器期之。無如自任歸來﹐倏然癡笑若狂﹐不知人事﹐予食則食﹐不歇箸﹐斗粟似亦可餐﹔不予財弗言饑﹐數日亦不索食。員外以爲疾也﹐市之名醫﹐迎請殆徧﹐毫無效應。又以爲鬼也﹐名巫聘盡﹐而此子依然。員外無可如何﹐惟朝日痛惜而已。

一日﹐員外閒遊村郭﹐以消愁悶。看看紅日西逝﹐忙然馳歸﹐方過茅亭數百步許。狐惑知其家內有冤鬼纏擾﹐乃化一白髮老翁﹐向前途緩緩而行。員外見其年近百齡﹐奇疾諒閱得多﹐因問之曰「老翁貴姓﹖」老叟曰「賤族胡氏。」員外曰「胡公何往﹖」老叟曰「前面黃姓家中子被鬼纏﹐癡笑不食﹐旁人薦得老拙爲之驅除。吾以衰弱難行﹐不願作此巫事。黃翁命僕以肩輿迎吾﹐吾性不慣乘輿﹐緩步去到伊家﹐略施法術﹐其子之疾立愈。今日黃公治酒﹐酬謝吾勞﹐故歸之晚耳。」員外聞之﹐喜曰「吾家一子亦是癡笑不休﹐聘盡巫醫﹐絕無效驗。不意翁有此術﹐敢請至捨﹐如吾子疾獲愈﹐願謝千金。」老叟曰「何必言謝﹐只要員外不嫌吾術不精﹐暫且試之。」員外曰「胡公自是髙手。」言已前導﹐老叟後隨。

行約數程﹐老叟詢曰「員外府第可將至否﹖」員外曰「前面綠楊千樹﹐卽是敝門。」及到重門﹐員外導入﹐設筵款待。筵畢﹐老叟曰「吾且入令郎室內﹐看伊病體究竟如何。」員外卽導入室﹐老叟極目﹐見一女娘坐於牀頭﹐以手捫子身軀﹐則癡笑大發。老叟曰「員外請出暫避一時。」員外出﹐老叟謂女娘曰「爾屬何鬼來纏此子﹖」女鬼曰「吾乃員外丫結﹐名喚秋菊。因此子索果甚急﹐吾正不暇﹐予之稍緩﹐當被主母鞭抽數百而亡。吾今來此者﹐將以復吾仇也。」老叟曰「爾仇可解乎﹖」女鬼曰「員外妻死在陰曹﹐與吾對審數次﹐閻羅怒其殘刻﹐打入三途受苦﹐吾心已遂。但恨此子昔日性情驕傲﹐累吾少年廢命﹐故來相纏﹐以俾驅使奴婢之人作爲殷鑑﹐免爲奴爲婢者受此慘刑耳。」老叟曰「吾欲解釋此冤﹐如何方遂爾意﹖」女鬼曰「與吾焚楮二十提﹐吾卽去矣。」老叟曰「今夕不使此子癡笑﹐吾告員外﹐卽焚冥楮與爾。」女鬼欣喜﹐出戶而去。此子在榻﹐倏忽呼曰「吾腹餒矣﹐快捧粥來。」連食數碗﹐其疾若失﹐舉止如常。

老叟見子疾已痊愈﹐將致病根源詳述一徧。員外駭然曰「吾今而知下人之不可刻待也。」遂向家中兒媳諄諄告之。忙命家人焚化楮財﹐以度女鬼。

次早﹐復設筵席款待老叟。酒逾三盞﹐員外攜金出謝。老叟笑曰「員外知吾乎﹖吾非人﹐乃朱郭茅亭之土神也。公以千金謝吾﹐何不將此項銀兩培補吾祠。」言罷不見。員外驚訝良久﹐當卽卜吉鳩工采材﹐另爲修葺一祠。祠成﹐建龕塑像﹐演劇數日。於是土地之威靈四方皆知﹐香煙不斷﹐雜牲豕首﹐爭獻者紛至沓來。狐惑在玆﹐享受弗盡矣。

冬去春回﹐西山道人尋師不遇﹐乘風遊覽﹐來至朱郭﹐亦散步於茅亭。見得土地祠中甚是熱鬧﹐心疑妖屬竊附土神之靈﹐試將陰眼偸覘﹐乃狐惑也。西山曰「狐惑呆子﹐尙知靈附土地﹐以討酒食﹐待吾戲之。」扭身一化﹐化爲五歲孩童﹐手持香炬﹐入祠燃點﹐跪地而告曰「土地土地﹐人人說你煞顯神气﹐吾有所求﹐望你老人大展法力。」言此﹐連連叩首。狐惑暗思﹕「此位娃兒不過五歲﹐出口有些厲害﹐未必來掀吾攤子者乎﹖吾且聽之下言何若。」孩子又曰「吾之求爾土地者﹐無關緊要﹐因吾前劫死日﹐年才三十﹐後娶一妻僅十八齡﹐貌如花玉﹐吾心不捨。祈爾土地將彼引至此間﹐仍與吾躬配爲夫婦﹐謝爾山豕一个。如三日內不能成配﹐吾必以牛便塞爾口眼﹐決不食言。」狐惑聞之﹐暗言「這事甚奇﹐待吾再看孩子如何。」孩子立起身來﹐將土地望而又望﹐曰「我似認得你﹐你莫非姓胡嗎﹖三日之事好好調停﹐不然吾要來祠毀爾神像。」言已竟出。

狐惑隨後偸覷﹐孩子出祠數武﹐仍化爲西山道人。狐惑向前一手扭定﹐曰「爾來作難我土地老者耶﹖」西山曰「特來試嚇爾的道法。」狐惑曰「聞爾所祈不情之甚。」相與大笑﹐攜手入祠。狐惑曰「自碧玉分手後﹐爾向何之﹖」西山曰「仍歸本洞習道﹐日日念切吾師﹐故又出得洞來﹐四方查訪。不期與道兄相會﹐實是奇逢。」狐惑亦將己之行藏詳細道之﹐二人悲喜交集。狐惑曰「道兄不必他往﹐卽在此祠住下﹐同訪師身。」西山曰「住之不妨﹐但恐參淡爾的飲食。」狐惑曰「是地生意甚好﹐鬼怪纏人極多﹐就有十餘土神﹐都發得過。爾住於此﹐我兩个土地與人驅怪治鬼﹐怕還不暇耳。」西山道人知師蹤迹一時難以尋得﹐遇及狐惑﹐亦不孤寂﹐倘師遊至此地﹐何幸如之。打定主意﹐遂與狐惑同住祠內﹐以訪三緘消息焉。

第五十回

遊南海蓮飛水面充白帝霞捲空中

三緘自服靈芝後﹐身康體健﹐行走如飛。與狐疑﹑紫光離了繡綠閣﹐直向南嶽而投。不意歧路誤行﹐久之南嶽反在後面。

三緘曰「吾一心欲上南嶽﹐以觀此山勝景﹐如何反過於南嶽之前﹖」狐疑曰「必是前途誤掛﹐但不知此去又向何之。」三緘曰「可於是地訪諸村人﹐訪的確時﹐再走未晚﹐不然恐又如前途之誤也。」狐疑曰「師言不錯﹐趁是地垂楊懸覆﹐師暫歇此﹐待弟子訪之。」言已前行。

行約數百步﹐遇一村叟﹐手持香具﹐來自當頭。狐疑揖之曰「敢問老叟﹐路由此去﹐所至何地耶﹖」村叟曰「南海也。」狐疑曰「此去南海﹐幾日可到﹖」村叟曰「不過廿餘日耳。」狐疑曰「南海有何景致﹖」村叟曰「南海觀音大士常常應驗於此﹐焚檀拜禮者代不乏人。岸上紫竹靑靑﹐時有舍利金光﹐因人而見﹐間有蓮花九品擁水而開﹐兼之海岸雲霞變化莫測﹐諸般佳景﹐煞有可觀。」狐疑曰「近海一帶有旅捨乎﹖」村叟曰「先年無之﹐今因焚香者眾﹐旅捨極密﹐或十里一店﹐或五里一亭﹐尢宜早投﹐否則不能盡容矣。」狐疑問罷﹐轉回故處﹐細告三緘。三緘曰「南海亦難到之區﹐吾等可向此一遊。」紫光喜曰「聞得南海蝦如牛大﹐其須可作棟梁﹐吾去拾須一莖﹐以爲沒後之棺焉。」狐疑曰「蝦須大多軟而不固﹐爾欲覓棺﹐可拾一巨蚌殼歸家﹐不必工匠造作﹐以一半爲停尸之所﹐一半爲禦土之用。厝在地中﹐日後產的孫孫肉在腹內﹐骨在外面﹐必要出些碩頭人。」三緘曰「閒言休講﹐如到南海﹐須市香帛以拜大士。」狐疑諾之。

師徒談談論論﹐不覺午去酉來﹐四山煙霧齊生﹐海底明月將出。三緘命狐疑急去尋一所在﹐以爲棲身。狐疑果向前途﹐遇有行人便問旅捨﹐有告以前面卽是者﹐有告以必歷數十里始有之者。狐疑暗計﹐行人言詞不合﹐吾不如駕起風車﹐四下遙觀旅捨之遠近有無﹐庶可一覽而盡。當將風車駕著﹐直入雲際。

忽聽風聲大作﹐響似雷鳴﹐翹首望之﹐見一鳥翅如屏﹐展於空中﹐遮去天日。狐疑駭﹐急驅風車前奔﹐終難越此鳥翅之下。

剛欲向左迅速而過﹐早被此鳥翅尖一逞﹐風車如紙飛去﹐斜斜傾墜﹐不知落在何方。看看天色已暝﹐心忙意亂﹐東奔西竄﹐故處難回﹐暫歇風車宿於荒野。

三緘見狐疑不返﹐遂與紫光尋一村莊﹐以蔽風露。曲曲折折﹐尋得一第﹐師徒立於門首呼之。內一老母白髮蓬蓬﹐出而問曰「何人叫喊﹖」三緘曰「吾乃好道者流雲遊至斯﹐無有宿所﹐敢借老母府第止宿一宵。」老母搖首曰「前日我家宿一道士﹐次早不辭而去﹐將吾帳被槪行盜之。如此看來﹐世上惟有爾等難惹。更有學習邪術﹐假道惑人﹐種種行爲﹐久堪痛恨。吾聞呼聲可憫﹐故出而問之﹐只言汝系好人﹐不料又是道士也。」三緘曰「道士之類﹐有好有歹﹐何可一槪相論﹖」老母曰「以吾觀之﹐凡學道人能以大道爲重﹐而又好行善事者﹐百無一二焉。」三緘曰「吾輩卽不能以大道爲重﹐斷不至如前之道士盜汝帳被也。」老母曰「念汝言詞慘切﹐可進門來。」三緘喜﹐卽與紫光隨之入第。老母將茗獻罷﹐款以野蔬山肴。食餘安宿室中﹐牀榻頗潔﹐師徒趺坐﹐各煉其功。猛然響亮一聲﹐一偉漢形容古怪﹐推門直入﹐向三緘而言曰「汝休管吾事﹐冤冤相纏﹐自有前因。」言已出戶而去。紫光曰「此系老母何人﹐粗鄙乃爾。」三緘曰「不必管之﹐各行其是。」紫光行路辛苦﹐道未習周﹐倒榻而眠。

三緘將功用後﹐閒坐於榻。忽聽內室中女眷喧嘩﹐不知爲甚﹐又聽老母慌促言曰「莫忙﹐莫忙﹐卽要接去﹐再緩三五日﹐吾將妝奩等件些須辦點﹐來接不遲﹐潦艸如斯﹐若何接法﹖」老母說已﹐復聽一少女哀聲哭曰「我不去﹐我不去。」說了兩言﹐鞭撲之聲達於門外。少頃﹐少女就曰「就去﹐就去。」言此﹐四下寂然﹐大起狂風﹐老母悲啼不止。

三緘異﹐出問老母。老母曰「吾一孫女年十七齡﹐父母早亡﹐吾撫成立。倏得奇疾﹐常常癡笑﹐久之病篤﹐四體支離。

費盡藥資方獲痊愈﹐不意前日癡笑又作。吾暗偸覷﹐乃一男子與吾孫女並肩爲戲。吾剛詈罵﹐彼手一指﹐老軀當卽昏絕﹐人事不知﹐及至蘇來﹐男子已渺。今夜復至﹐要接此女爲妻。吾不允時﹐彼遂鞭抽此女。吾無柰﹐只得推緩數日﹐誑以妝奩未就。誰知狂風一起﹐已將吾孫女捲去﹐不知所之。」三緘曰「此山妖也。老母不必悲啼﹐待吾略施法力﹐以除汝家之害。」於是眞言念動﹐暗暗取出腸紼子﹐向空拋去﹐頃將妖與少女束墜堂前。三緘以斬妖仙劍執在手內﹐此劍飛出斬之﹐乃一豹妖也。豹妖斬後﹐轉視少女﹐有如死然。三緘以手擦其腦﹐愈擦愈力﹐擦之一刻﹐少女蘇醒。老母詳言所以﹐少女跪地叩首謝恩。

次早﹐三緘告辭出戶﹐老母苦畱不住﹐謝金弗受而行。剛至途中﹐狐疑已到﹐將所遇巨鳥告之三緘。三緘曰「此鳥非他﹐卽大鵬也﹐展翅能遮天日。」言訖﹐亦將昨夜收妖事與彼言之。狐疑曰「吾師又立一大功徳矣。」師徒止止行行﹐不知途去幾許。

一日來到南海﹐果然寬闊無涯﹐與東海規模大不相似。三緘師徒忙焚香炬﹐拜跪海岸﹐默祈大士護佑行藏。拜畢立視﹐但見海水興波﹐海鶴飛鳴。片刻之際﹐波中紅蓮萬柄﹐備極鮮妍﹐愈放愈多﹐難以數計。俄而變爲五色﹐海岸皆開﹐轉眼視之﹐又合數朵爲一朵﹐每花心內趺坐一佛。三緘見得﹐拜舞歡欣。

正樂賞間﹐微起一陣香風﹐蓮柄化爲烏有﹐惟見煙波萬頃﹐綠浪千層而已。三緘暗暗稱奇﹐曰「異哉﹐海水之變化莫測﹐眞所謂菩薩境界也。」因謂狐疑曰「汝見海中何物﹖」狐疑曰「海中只有數十小艇﹐四散而推﹐久則相連﹐化爲巨艇﹐中現三大金字曰『大願舟』。舟住多人﹐有男有女﹐有老有少﹐望普陀推去。甫到崖下﹐化爲仙鶴﹐飛入天際﹐不知所終。」三緘復詢紫光。紫光曰「弟子所見﹐海水之中有靑面紅髮者﹐有綠面白髮者﹐各露半身﹐獰猙可畏。旋化美女﹐拈花微笑﹐嬌姿媚態﹐蓋世無雙。轉又化爲金銀﹐徧海皆是。忽然海風一起﹐煙霧迷漫﹐散而無迹。弟子之所見者僅此。」三緘曰「同一海也﹐入目各異﹐其中殆必有所肖也。不然﹐胡不同如此耶﹖」狐疑﹑紫光曰「吾師所見又何如哉﹖」三緘詳細述之。狐疑曰「師於大道得已深深﹐無怪所見如斯之妙。若弟子初入門下﹐道尙未得﹐故所見亦異師焉。」三緘曰「據爾之言﹐艇名『大願』﹐爾亦列在當度者。至紫光所見﹐必其用心猶在四害之中﹐未能洗滌殆盡。須各立厥志﹐竭力造修﹐以使大道能成﹐師徒同聚首於大羅天上。」狐疑﹑紫光拜受唯唯。三緘曰「南海難至﹐須玩賞數日﹐然後去之。」狐疑曰「弟子昨夜用功後﹐自覺神疲恍惚間﹐似見樂道來此。」三緘曰「心有所思﹐卽門響簾開﹐如見故友﹐此皆妄想所致也。所以習道人第一要刪除妄念。妄念不去﹐終爲道累焉。」師徒言畢﹐歸於海岸亭內﹐各用乃功。

且言樂道自分散後﹐仍返停雲閣﹐習師所傳之道。習約旬餘﹐思念三緘﹐徧市訪尋﹐無能得見。三至碧玉﹐亦恨難逢。

駕著風車﹐欲投南嶽﹐剛到兩歧山上﹐見妖怪漫山拱立如林﹐似有所候。樂道風車按下﹐隱身觀望。山精木怪漸聚漸多﹐東面四野雲迷﹐風聲甚嚴。未逾片刻﹐山川被煙霧遮卻﹐儼然化爲一帶平原。只見妖物紛紛﹐向東奔去。樂道踱出林表﹐轉過山丫﹐見一女妖斜坐石臺﹐若艱於行路者然。樂道亦化爲女子﹐緩步來至石臺而問曰「道姑何往﹖」女妖曰「去朝白帝耳。」樂道曰「白帝爲誰﹖」女妖曰「爾亦妖部﹐如何不知﹖」樂道曰「吾𨿽妖屬﹐素居海島﹐今始雲遊到斯﹐故不知白帝之名與白帝之事。」女妖曰「前山小月洞中﹐有一白蟒﹐修成道法髙妙﹐自稱爲白帝子。凡百里內木怪山精﹐十日一朝﹐今其期也。」樂道曰「羣妖眾矣﹐豈無有能勝之者﹐而乃使彼一妖獨稱尊於是地耶﹖」

女妖曰「去歲南山一蟒﹐亦壓羣妖﹐自稱赤帝神龍子﹐羣妖畏甚﹐个个稱臣北面事之。白蟒乃一女身﹐與赤蟒相鬥數次﹐各吐寶珠一粒﹐一白一赤﹐不分上下。惟南蟒多煉一紫花棍﹐厲害無比﹐白蟒幾欲勝﹐南蟒將棍拋去﹐則俯首而逃之。白蟒柰此棍不何﹐亦傾心降之﹐往朝南蟒。南蟒見彼嬌美﹐欲以爲妻﹐白蟒不從﹐南蟒甚恨於心。每當朝賀稍遲﹐則責以紫花棍四十﹐白蟒無柰﹐許與之配。殊知白蟒姦詐百出﹐許配後議定﹐必過廿日方與同龕﹐南蟒許之。自是南蟒日與調笑爲樂﹐白蟒索彼紫花棍﹐南蟒不予﹐白蟒惑以冶容﹐南蟒爲色所迷﹐幾難自主。白蟒又曰﹕『吾與爾旣爲夫婦﹐豈有他意﹐一紫花棍而不予妾視﹐妾何樂以終身事君也﹖』言罷假以哭泣。南蟒得巧言之惑﹐以棍予之。白蟒接過手中﹐把玩不置。南蟒拍肩而言﹕『只要爾能順吾意﹐洞中諸寶吾皆與爾。』白蟒不復與言﹐手執紫花棍﹐突向南蟒擊之曰﹕『爾恃此棍以壓羣妖﹐今日待吾來伏爾。』手起棍落﹐擊斃南蟒﹐搜取洞內諸寶﹐仍回本洞﹐自號『白帝』焉。從此羣妖十日一朝﹐不服者立斃棍下。」

樂道曰「聆爾所言﹐南蟒死而傾諸寶器﹐與人世之好色破產﹑死而不悟者同也。然白蟒行事﹐究何如耶﹖」女妖曰「人之毒者﹐莫過婦女﹐妖之毒者亦然。凡屬妖部﹐如有貢物不到﹐槪行笞斃﹐絕無憐惜在抱﹐念及同類之心。」樂道曰「彼所樂貢者何物﹖」女妖曰「樂以人血爲酒。自彼稱帝一載有餘﹐已喪女男數十人矣。」樂道曰「羣妖何若以人爲貢哉﹖」女妖曰「羣妖之內趨炎附勢者眾﹐彼不貢而此貢之。」樂道曰「貢有賞罰﹖」女妖曰「不貢則罰﹐貢亦無賞。」樂道曰「獎賞旣無﹐羣妖又何樂貢﹖」女妖曰「不貢則罰﹐不如貢之以免罰耳。」樂道曰「貢以免罰﹐羣妖之畏白蟒甚矣﹐何不聚而相攻﹖」女妖曰「各懷一心﹐各期免罰﹐誰肯爲此逆事以受死耶﹖」樂道曰「吾只言世人好生惡死﹐詎料妖部亦有同情。爾還在玆﹐倘朝賀失時﹐獨不畏罰﹖」女妖曰「吾與白蟒幸有瓜葛﹐不甚畏之。」樂道曰「瓜葛之親﹐彼亦袒護乎﹖」女妖曰「𨿽不似待他妖殘刻﹐而妄自尊大﹐吾亦久爲不平。」樂道曰「吾欲除此白蟒﹐以免是地之害﹐何如﹖」女妖曰「恐爾道法不勝於彼﹐空自淘神。」樂道曰「且與試之。」女妖曰「爾妖部乎﹐人部乎﹖」樂道曰「妖部如何﹐人部如何﹖」女妖曰「如屬人類﹐則紫花棍不能傷之。若系妖羣﹐恐難避此棍也。現北面紅霞繞動﹐正朝賀之時﹐吾將行矣。」言別一聲﹐騰空竟去。

樂道精神整頓﹐坐於石上﹐將大道運用一周﹐駕起風車﹐來至小月洞前叫罵。白蟒怒甚﹐乘霞而出﹐樂道與之力戰百合﹐不分勝敗。白蟒心知厲害﹐口吐寶珠一粒﹐在霞影內暗向樂道頭上墜來。樂道大嘯數聲﹐狂風突起﹐此珠已吹至東南角上﹐不能進身。白蟒將气一呼﹐珠仍入口﹐旋吐黑气﹐愈吐愈密﹐片時不見天地﹐黑作一團。白蟒乘此黑气迷漫﹐手持雙劍﹐欲殺樂道。豈知樂道復嘯一聲﹐風聲大作﹐將黑气吹在天外﹐並將白蟒吹去百里之遙。白蟒暗思﹕「吾只道山精水怪中吾爲惡魁﹐誰知還有惡於我者。此次如敗﹐必爲羣妖所笑矣。」於是立定腳跟﹐將紫花棍舞了一舞﹐狂風已住。白蟒捲霞而返﹐髙過樂道風車十餘丈﹐力舉此棍﹐向樂道劈頭擊之。樂道幸有大道在身﹐運上一運﹐𨿽未爲棍擊斃﹐然已墜下風車焉。白蟒見樂道勢敗﹐執棍馳追﹐樂道停車又與力戰﹐白蟒以紫花棍揮弄如意。樂道連被棍擊數下﹐身負重傷﹐力不能支﹐欲逃無路﹐左思右想﹐難以得脫。身向東行﹐白蟒東逐﹔西奔﹐白蟒西追。

於無可如何時﹐正遇二翠雲遊半天﹐聽得妖風捲動﹐佇立視之﹐見一男妖爲一女妖追逐甚急。翠蓋曰「男妖力卻矣﹐何不救之﹖」翠華曰「救之如何﹖」翠蓋曰「且將云腳蓋下﹐隔定女妖來路﹐問此男妖何與女妖力戰如是。」翠華曰「可。」遂將云腳蓋下﹐白蟒極目別又一天﹐男妖渺然﹐仍復挺立於斯﹐持棍以待。翠蓋將女妖隔定﹐遙呼男妖。樂道停車﹐問曰「何處仙姑前來救吾﹐恩沾不淺。」翠華曰「爾屬何精﹐與這女妖如此力戰。」樂道曰「吾乃虎精也。投師三緘以學大道﹐自師徒分散﹐仍在停雲閣內煉習功夫。因念吾師﹐四處查訪﹐偶爾得遇白蟒擾害生靈﹐吾欲安靖此方﹐無柰彼法力甚髙﹐弗能敵之。不意於危急中﹐幸得仙姑援救。」二翠曰「爾樂道兄乎﹖」樂道驚曰「爾系何人﹐知吾道號﹖」二翠曰「吾乃碧玉山之翠華﹑翠蓋也。」樂道曰「爾二翠道妹耶﹖」二翠曰「是矣。」樂道於是驅車上前﹐相見而泣。二翠曰「道兄不必悲傷﹐且至吾洞﹐以俟精力健後﹐誅此白蟒不遲。」

第五十一回

誅白蟒羣妖助戰遊南嶽獨自歸鄕

樂道得二翠之言﹐同駕風車﹐向北鳳山而投。半空中﹐遙見此山髙險可畏﹐中山形同鳥腹﹐首尾皆尖﹐如能飛舞﹐恰似一隻彩鳳。三人來至山頂﹐微將風車墜下。二翠導樂道入洞﹐香茗獻後﹐設筵待之。

席間﹐二翠詢曰「樂道兄自碧玉分散以來﹐吾師行藏毫不知耶﹖」樂道曰「道兄道弟一無所遇﹐未識尙有幾人隨師雲遊。兄弟四處訪尋﹐渺無音信﹐不期至此與道妹相會。但訪師在後﹐現今白蟒挫辱於吾﹐道妹如何收之﹐以雪吾恨。」二翠曰「白蟒道法﹐羣妖不及﹐如得吾師腸紼子﹐治之不難。」樂道曰「師形不見﹐何由得耶﹖」二翠曰「吾於明月髙豎花幡﹐招聚北鳳山大小妖部﹐訪有能收者﹐然後再至小月洞一決雌雄。」樂道曰「如是事不宜緩﹐明日速行。」昧爽﹐二翠將花幡髙豎﹐微風飄蕩﹐妖嬌如龍。

羣妖見之﹐陸續而至﹐一時約集數百有餘﹐交相問曰「是誰立此花幡﹐招吾等前來酌議何事﹖」二翠曰「花幡乃吾姊妹所豎﹐招得眾仙子來此﹐別無酌議﹐因小月洞之白蟒擾害生靈﹐而且壓及羣妖﹐有罰無賞﹐藐視一切﹐吾姊妹意欲興師問罪﹐掃除惡魁﹐一以安靖生靈﹐一爲羣妖出气。不知爾等以爲何如﹖」羣妖曰「白蟒爲人應當誅戮﹐無如彼之道法髙過百里內外一槪妖部﹐兼得南蟒紫花棍﹐眞有萬妖不敵之勇。羣妖久欲除之﹐所以隱忍不前者﹐實此故也。二翠仙姑旣欲除此惡魁﹐諒所煉道法必勝於彼﹐吾等不過效厥奔走﹐衝鋒對敵還賴仙姑。」二翠曰「此紫花棍系何物所化﹐厲害如斯﹖」羣妖曰「九曲山半有紫棠一株﹐歷經日月精華數萬年久﹐已成爲妖﹐常在是山現美女形﹐迷弄人間男子。好色之輩﹐爲彼毒死者不計其數。後得道祖《太極圖》一照﹐化作此棍。先爲八公山鹿妖所得﹐獐妖爲之驅使不堪﹐無可如何﹐將一女配之﹐以講和好。鹿妖美戀獐女﹐尋爲獐女擊斃。獐女得棍稱雄﹐壓及羣妖﹐與南蟒有桑間約。南蟒假爲匹配﹐同洞而居。居約月餘﹐南蟒又復乘隙以斃獐女﹐亦猶白蟒之斃南蟒然。至若伏此棍者﹐則不知用何物焉。」二翠曰「紫花棍之由如是﹐然不知伏棍何物﹐烏能與彼爭鬥乎﹖」

中一老妖曰「要伏此棍﹐亦不爲難。」二翠顧而詢曰「爾系何物所成﹖」老妖曰「吾非他﹐乃九曲山之馬纓樹也。」二翠曰「爾修多年﹖」老妖曰「吾與紫棠同時耳。」二翠曰「老妖仙旣與紫棠同時﹐諒知治伏此棍之物。」老妖曰「若得雅泉山樵鬼手斧﹐自易治之。」二翠曰「樵鬼系何人靈爽哉﹖」老妖曰「前有樵子采薪吾山﹐欲伐紫棠﹐剛伐至半﹐慮極而沒﹐屍成樵鬼。見紫棠已斃﹐尋至雅泉山內洞中修煉。仙姑要除此棍﹐非彼不能﹐此棍一除﹐羣妖之內能戰白蟒者尙屬多多。」二翠曰「樵鬼在洞﹐誰去相請﹖」老妖曰「吾去請之。」二翠曰「如此甚好﹐爾其速行。」老妖欣然﹐飛身而去。

半日之久﹐樵鬼果至﹐但見獰猙面目﹐甚是怕人。二翠迓入洞中﹐設筵款待。言及紫花棍一事﹐樵鬼一力承擔。二翠不勝歡欣﹐遂商於樂道曰「道兄可至小月洞叫罵白蟒﹐如彼出戰﹐且戰且走﹐吾姊妹左右截殺。俟彼身逢樵鬼﹐先奪此棍﹐然後擒之。」樂道曰「此計妙甚﹐待吾卽去。」去不多時﹐已到洞前﹐叫罵數聲﹐內無影響。近洞而視﹐只有七八小妖坐於其中。樂道曰「爾洞白帝安在﹖」小妖曰「今日羣妖供獻佳釀﹐現爲山後豹妖請去矣。」樂道曰「後山不遠﹐爾去請彼歸來﹐吾亦有佳釀供之。」小妖曰「白帝性最乖張﹐歸早歸遲﹐誰敢相彊。」樂道見小妖不去﹐心中火發﹐手持利刃﹐橫順相刺。

小妖駭﹐奔至後山﹐哭訴其由。白蟒聞言﹐忙傳羣妖布陣以待。急急馳歸本洞﹐見樂道已入洞中。白蟒吼曰「仇人在此﹐休放彼逃也。」手持紫花棍﹐連擊樂道。樂道不能對敵﹐旋敗旋走﹐已敗在遂陽山前。

正值力竭勢窮﹐倏左有翠華衝出﹐與白蟒大戰。白蟒擊以紫花棍﹐翠華敗走。敗未甚遠﹐翠蓋衝出﹐又與白蟒力戰﹐白蟒以紫花棍接連而擊。翠蓋敗去﹐翠華又戰﹔翠華敗去﹐樂道又戰。戰到垂楊枝下﹐樵鬼向前吼曰「紫棠老妖﹐死而尙作厲耶﹖吾爲爾慮斃山中﹐只言難以相逢﹐今日得遇﹐不伐爾數段﹐吾不休也。」言已﹐拋去樵斧﹐當劈紫花棍爲粉碎。樂道﹑二翠見白蟒失卻此寶﹐四面攻敵。白蟒靡有所恃﹐騰空而遁。四人不捨﹐隨後追逐。

白蟒爲彼追得山窮水盡﹐無路可奔﹐忽見前面黑風擁著一團﹐白蟒直入﹐見一黑盔大漢立於其間。大漢睹此女妖貌美可愛﹐乃詢之曰「女妖何往﹖」白蟒曰「爾快救吾﹐吾與他妖相戰﹐敗下陣來﹐無地躲藏。爾如救得吾躬﹐願爲爾配。」大漢喜﹐遂將黑風愈布愈開﹐遮卻天日。

四人趕至此地﹐黑風突起﹐不知白蟒去向何所。頃之黑風收卷﹐大漢暗將白蟒隱於風內﹐墜下洞中。白蟒曰「承得妖仙救吾﹐前言已出﹐願與爾結爲夫婦﹐以復四妖之仇。但不知爾屬何妖﹐尙祈明以告我。」大漢曰「吾乃黑泉洞中黑蟒精也。」白蟒曰「若然結爲良緣﹐眞其匹配。」黑蟒曰「如何﹖」白蟒曰「吾與爾同類耳。」黑蟒喜甚﹐卽與白蟒交拜成禮。禮畢﹐白蟒泣曰「四妖仇結於吾﹐將何報彼﹖」黑蟒曰「吾有一兄名『飛長蟒』﹐道法髙妙﹐吾去搬弄﹐自復爾仇。」白蟒曰「旣爲夫婦﹐妻仇卽夫仇也﹐宜速去之。」黑蟒曰「爾毋容憂﹐待吾兄搬至﹐斷將四妖斃命﹐以遂爾心。」白蟒聆言﹐喜不自勝。

樂道不見白蟒﹐搜尋殆徧﹐蹤迹渺然。二翠﹑樵鬼曰「彼已遠逃﹐窮寇勿追﹐不如各歸洞中﹐以爲修煉計。」樂道曰「可。」剛將風車播轉﹐後面走石飛沙。二翠曰「白蟒必又搬兵至矣﹐各宜勇力敵之。」言猶未已﹐白蟒已至﹐怒气言曰「爾我素無仇隙﹐何相逼如斯﹖今特搬來精兵﹐與爾一決勝負。」樂道曰「爾有精兵﹐吾輩不畏。」白蟒不復與語﹐身閃一旁﹔飛天蟒驅過風車﹐力戰樂道﹔黑蟒力戰樵鬼﹐白蟒力戰二翠。

酣戰良久﹐莫決雌雄。

雞心山前﹐有一蜈蚣成道﹐無事遊玩﹐遙見西北角上一縷黑气﹐或升或降﹐或斜或倚﹐未審何妖在此鬥法。因將風車一展﹐於云腳下用目偸覘﹐乃三蟒妖與虎蕉﹑樵鬼相鬥也。蜈蚣暗思﹕「蟒妖乃害人之物﹐吾且除之。」按下風車﹐大聲吼曰「虎﹑樵等精﹐吾來助爾一陣。」二翠拜曰「如得仙妖相助﹐此蟒不難除矣。」蜈蚣不慌不忙﹐轉過東南隅﹐口吐毒煙﹐截住三蟒去路。三蟒聞煙畏甚﹐飛身欲逃。白蟒稍遲﹐已被蜈蚣鐵杵擊斃。飛天蟒見白蟒已死﹐急向西遁﹐黑蟒亦向南奔。蜈蚣曰「吾去追此二怪﹐爾等各歸洞府。」言置﹐飛空逐去。

樵鬼亦辭二翠﹐歸於本洞。

二翠謂樂道曰「白蟒旣除﹐已遂兄志﹐同至北鳳相與煉道﹐可乎﹖」樂道曰「不可﹐吾與道妹道根未深﹐倘惹邪緣﹐墜落難升矣。爾姊妹仍回故處。如聞吾師消息﹐急急與兄寄信。兄也不復遊玩﹐恐如前此生出無限風波。」二翠曰「道兄又如何主見耶﹖」樂道曰「而今白蟒已誅﹐吾卽借彼洞中爲修煉所。」言畢分別而去。自此樂道居於小月洞﹐二翠仍回北鳳山。

三緘是時在南海遊觀已十餘日﹐狐疑一夕稟曰「海島之地絕少人煙﹐師徒長居﹐怎堪習道。」三緘曰「南海地界本非凡境﹐在此煉道﹐道自易成﹐但不能廣積外功﹐如何飛升天府﹖吾已準定明日又向別地遄徵矣。」言談之間﹐天光發曉﹐師徒離了南海﹐向故道而回。

行約廿日﹐已抵南嶽山麓。三緘曰「未到南海﹐思至南嶽﹐誰知南嶽未至﹐先到南海。雲遊之鄕﹐誠有次序也。」師徒喜形於色﹐轉轉折折﹐直登峯頂。諸廟遊徧﹐來至東嶽行宮﹐見一貧婦﹐送一幼子以爲小僧﹐子母分離﹐抱頭大哭。三緘亦爲淒楚﹐不禁潸然泣下﹐曰「母之愛兒如是其極﹐回憶吾親在日﹐其愛惜乎吾也﹐必有更甚焉者。吾自欲修大道﹐未娶妻室﹐抱子承宗﹐天下雲遊﹐迄今八載﹐不知吾子宗繼於佳節時﹐可能親身拜掃祖墓否。吾念及此﹐殊令吾有桑梓之悲矣。」

狐疑瞥見三緘淚下紛紛﹐稟詢所以﹐三緘詳細告之。狐疑﹑紫光亦各有所思﹐而悲泣靡已。紫光曰「吾非吾師指示﹐已入逆黨墜於地獄。今也云影望斷﹐難見親容﹐午夜思維﹐罪伊胡底。」言訖﹐不勝欷獻。狐疑曰「吾物也﹐尙多孝親心念﹐人而忤逆﹐眞物不如。」三緘曰「世之人不如物者﹐豈少也哉﹖此吾輩習道﹐所以先惇五倫﹐五倫一惇﹐其道卽得。彼避兄離母而隱於深山者﹐是謂之不知務也。汝等從師同遊天壤﹐凡遇忤逆﹐先爲化導﹐卽是第一積善功夫。」狐疑曰「師言甚善﹐弟子輩竊願學之。」三緘曰「吾屈指算來﹐八載雲遊﹐未歸梓裏。師欲一返鄕井﹐弟子以爲何如﹖」狐疑曰「師旣欲歸﹐弟子願隨。」紫光曰「師歸﹐弟子得返故里﹐一省親墓﹐𨿽不若父母在日得睹形容﹐然見墓猶之見親﹐亦可稍申孝念。」三緘曰「人不入道﹐所爲屬昏昏焉。一入道中﹐將倫常習熟﹐不啻又入一重天矣。信哉﹗人不可不講道也。」師徒是夜宿於東嶽行宮﹐次日別了是宮老僧﹐向故園而返。

下得南嶽﹐又是秋深﹐但見柳葉蕭疏﹐蓼紅江岸﹐虫聲喞喞﹐和鴻雁以飛鳴﹐天籟唔唔﹐偕秋風而隱約。三緘因以觸於目者﹐發諸口曰「師徒同遊不計秋﹐南來北往任周流﹔倏然觸動思親念﹐望望邱園趁意投。」吟已﹐師徒各抱思親之感﹐默默無言。久之﹐狐疑乃曰「日將夕矣﹐吾師可以息足矣。」三緘曰「爾向前途尋一所在﹐村莊寺觀俱無論焉。」狐疑奉命前行里許﹐聽得山盤一聲﹐鏗然達外﹐心竊思曰「是地必有寺觀﹐吾不免向盤聲處而行之。」

復行一二里﹐途遇老母﹐淚痕滿面﹐傴僂而來。狐疑見其形異﹐因問之曰「老母奚自﹖」老母曰「老身一子疾臥牀頭﹐靡有藥費﹐而且家計無出﹐度日維艱。前去義谷莊中借貸杜母﹐杜母始而不允﹐繼又暗使朱母與老身言曰﹕『爾子此病﹐大約凶而不吉。如將爾媳許配杜母次子﹐願予谷二石﹐以敷日用。』老身暗思﹐吾媳甚賢﹐將媳一出﹐不惟吾兒必死﹐老身亦難以生﹐況膝下呱呱待乳者乎﹖沿途思之﹐不覺淚落不幹矣。」狐疑曰「老母不必悲傷﹐吾有一師善全人事﹐今夜暫宿爾室﹐自保無虞。」老母喜曰「如是吾家𨿽屬蓬閭﹐尙然寬敞﹐可容行人四五。」言罷欲去。狐疑曰「老母毋得先歸﹐吾輩遠來路徑不稔﹐爾且在此候著﹐免吾師徒有誤歧途。」老母諾。

狐疑忙忙將返﹐不意三緘﹑紫光已由山坳而至﹐見得狐疑而詢曰「宿地可得乎﹖」狐疑曰「得矣。」三緘曰「觀耶﹐剎耶﹐亦村莊耶﹖」狐疑曰「村莊耳。師可速行﹐導路者待已久矣。」三緘急急行走﹐遙見老母席地而坐。及至老母導入村莊﹐呼媳獻茗。茗畢﹐老母曰「恨吾家無顆粟以款髙賢﹐其柰之何﹖」紫光曰「腹已餓矣﹐汝方可有售粟者乎﹖」老母曰「有﹐但無銀耳。」紫光曰「此有銀二兩﹐祈老母命人易之。」老母卽命乃媳攜筐而去。頃易粟歸﹐烹熟以待。

食已﹐狐疑將老母情景向師詳告。三緘於是詢及老母曰「汝子何疾﹖」老母曰「別無疾苦﹐只能食而不能行焉。」三緘曰「可將汝子扶出堂前﹐待吾一觀。」老母聞說﹐命媳扶出。

三緘極目﹐兩足臃腫﹐舉動號啕。三緘曰「汝素日善開古冢而平爲田土乎﹖」其子曰「然。」三緘曰「汝足之不能行者﹐卽冢中人之報汝者也。」其子曰「望道長與吾解釋﹐若得痊愈﹐肺腑銘恩。」三緘曰「汝自玆後﹐猶平之否﹖」其子曰「再不敢矣。」三緘曰「如此將足移至吾前。」俟足移妥﹐三緘且捏且言曰「冢中人﹐冢中人﹐千百年來有精靈。一時將墓毀﹐在汝固傷情。聽吾勸﹐解此冤﹐他年度汝享淸閒。」言畢﹐愈捏愈重﹐當將臃腫捏成好足。其子立起身來﹐行動如常﹐拜謝三緘療疾之徳。三緘復與紋銀廿兩﹐以作資本。老母及子稱謝不盡﹐欲畱師徒厚設齋筵。三緘知之﹐暗於天曉時不辭而行﹐又向裏閭緩緩進發。

第五十二回

靈宅子使妖入彀赤鯉精剖案如神

三緘歸裏﹐沿途辛苦自不必說。其時﹐靈宅子收得毒龍﹑老蛟﹑蝦妖﹐約有半載矣。一日﹐靈宅默會七竅起官復用﹐已到南龍﹐欲命羣妖入衙﹐竦動阻道﹐惜乎蛟﹑蝦﹑毒龍等皆屬精魂﹐非借屍而活不可。如得一在世妖物﹐率領三妖去到南龍衙中﹐暗暗調停﹐不惟三緘之道能阻﹐還使七竅官位大升﹐將此道門閉塞無路﹐看爾紫霞道法又何施。因登講法臺﹐傳三妖品立臺下。

三妖拜舞畢﹐同聲稟曰「師傳弟子﹐有何吩咐﹖」靈宅子曰「爾三人爲三緘闡道﹐皆受紫霞挫辱﹐且將性命拋入黃泉﹐爾等至今尙記此仇否﹖」三妖泣曰「日記於懷﹐無時忘卻也。」靈宅子曰「記之猶欲報之乎﹖」三妖曰「𨿽欲報復﹐柰彼仙術浩大﹐何能敵耶﹖」靈宅子曰「紫霞道法﹐不但爾等﹐師亦不能敵之。吾意欲復此仇﹐不在爭鬥﹐惟設一阻道妙計﹐將道門閉塞﹐其仇卽復焉。」三妖曰「此計非師不能設耳。」靈宅子曰「師計久定﹐但爾三人皆系精靈﹐非附屍不可。如得一有形妖屬﹐統率爾等潛至七竅所轄地界﹐緩緩附屍入衙﹐竦動阻道之心﹐又與分別不能查考之案﹐奇功多豎﹐自然官階愈大﹐禁道愈嚴。務俾天下道門盡行斷絕﹐庶不枉爲師設計一片苦衷。」三妖曰「山精水怪無地不有﹐吾師何不招之﹖」靈宅子曰「妖屬固多﹐與紫霞無隙者不能用力﹐惟其與彼素有仇恨﹐方能著實竦動。爾等試思﹐猶有辱受紫霞而未死者乎﹖」蝦妖沈吟良久﹐曰「與紫霞有仇而尙在人世者﹐僅赤鯉焉。」靈宅子曰「此妖道法如何﹖」蝦妖曰「海島中能敵之者鮮耳。」靈宅子曰「如是﹐爾等將彼呼至﹐吾亦收爲門徒﹐卜了吉期﹐然後暗往南龍﹐乘機入彀。」蝦妖曰「赤鯉洞府惟吾識得﹐吾去呼之。」靈宅子曰「宜速去速歸﹐早早遣發爾等﹐遲被上界仙子知覺﹐又阻滯難行矣。」蝦妖得命﹐飛身而去﹐竟到赤鯉洞中。赤鯉驚曰「蝦兄何來﹖聞得海島一戰﹐蝦子蝦孫幾無孑遺﹐爾胡尙在人世﹖」蝦妖曰「吾死已久﹐精靈未散﹐四處飄蕩﹐靡有依歸。突遇靈宅眞人收吾爲徒﹐飲以固魂丹數粒﹐因之精靈堅實﹐無異生前。」言猶未已﹐赤鯉曰「爾旣師事靈宅﹐不在洞中修煉﹐來此何爲﹖」蝦妖曰「特來邀約將軍﹐去投靈宅眞人﹐同學道耳。」赤鯉曰「吾道吾自習之﹐何必又去投師﹐受人管束。」蝦妖曰「成巨事者﹐不拘細行。爾與紫霞之仇﹐獨不思所以復耶﹖」赤鯉曰「吾之苦苦修煉者﹐正欲成此大道以報之也。」蝦妖曰「吾領師命來約爾者﹐亦是復仇意焉。」赤鯉曰「從師吾甚不願﹐如言復仇﹐吾暫一行﹐看爾師尊若何布置。」蝦妖喜曰「將軍如肯枉駕﹐此仇定報無疑矣。」遂攜手而行﹐同上風車。

霎時已到﹐蝦妖報之靈宅。靈宅傳入﹐列坐其次。坐已﹐靈宅子曰「赤鯉將軍曾受辱於紫霞乎﹖」赤鯉曰「稍有受之。」靈宅子曰「常聞將軍爲海中名將﹐羣妖無不敬服者﹐以將軍原不受辱於他人。將軍欲噬三緘而受紫霞之辱﹐羣妖暗笑弱而無能﹐自玆以還﹐不服將軍者甚眾。以吾竊計﹐將軍乃空負虛名者也。久之海內傳聞﹐恐水族小小妖魔﹐皆輕視將軍矣。」赤鯉被靈宅子一席言語﹐激得暴跳如雷﹐手執雙錘﹐似欲飛上天宮﹐卽與紫霞力戰。靈宅子曰「將軍暫且忍耐。如爾今玆上得大羅﹐難免碎屍於雷斧。」赤鯉曰「必如何而後可﹖」蝦妖曰「不如將軍拜在吾師門下﹐別有一復仇路徑﹐費力少而成功多﹐方見仙眞妙計難測。」赤鯉遲遲言曰「欲復前仇﹐不得不爾。」於是勉彊跪於靈宅座前﹐口稱﹕「門徒求一復仇妙策。」靈宅子用手扶起﹐賜坐於側﹐乃告之曰「師命爾統領三妖﹐去到南龍﹐爾先設策入衙﹐遇有難判案情﹐爲之剖晰指明﹐七竅必得意於爾。後將三妖引入﹐凡事皆爲爾等所主﹐自然言聽計從。待七竅官階大時﹐力禁習道於天下﹐道門自爾塞矣。道門一塞﹐爾仇已復﹐豈不費力少而成功多﹐勝過爭鬥萬萬乎﹖」赤鯉曰「師計甚妙﹐須再得內應乃好。」靈宅子曰「現有蚌母﹑珠光﹐皆七竅得力之人﹐何無內應﹖

但爾入衙後﹐務要於難判案中顯顯奇才﹐七竅方能重用。」赤鯉曰「師計如此﹐事不宜遲。」當卽率領三妖拜別靈宅眞人﹐各駕風車﹐望南龍進發。

無何﹐南龍已到﹐四妖按下風車﹐日日身隱邑中﹐查訪七竅所行事務。不知不覺已過月餘﹐赤鯉左思右維﹐總難進步。

蝦妖曰「將軍來在南龍﹐匪伊朝夕矣﹐而猶未能入彀﹐不幾有負師命乎﹖」赤鯉曰「衙內深邃﹐一時何得進身。再爲緩緩周旋﹐入之未晚。」內衙一役童姓名髙﹐日在衙中辦買應用等物。赤鯉熟視已久﹐思欲借童以爲進身之階。時當冬季﹐雪積如銀﹐童髙出衙﹐入肆獨飲。赤鯉化爲中年壯士﹐亦入肆內﹐笑而謂曰「童老總一人獨酌﹐豈不孤寂﹐吾來陪爾可乎﹖」童髙曰「有胡不可。今日漫天大雪﹐寒气逼體﹐飲瓶佳釀﹐庶使四肢暖和。」赤鯉乘機坐下同飲。酒逾三盞﹐童髙詢曰「壯士何族何名﹐所作何事﹖」赤鯉曰「吾乃李姓﹐名赤﹐異方人也。客歲至此貿易﹐無如運行丑地﹐本已傾消﹐而今囊底空空﹐無事所作﹐聊在貴邑閒遊過日耳。」童髙見其人品魁梧﹐言詞慷慨﹐因謂之曰「衙內買辦菜蔬﹐尙需一人﹐汝願任此役否﹖」李赤曰「童兄如肯保舉﹐吾得衣食﹐永不忘恩。」童髙曰「這有何難﹐吾歸告之廚下總管﹐明日汝卽入焉。」李赤得此便宜﹐不勝欣喜﹐遂呼肆主添上數品美味。飲至午牌時分﹐李赤將酒資肴費一一開消。童髙曰「今日厚謝了。俟兄入衙後﹐弟自有以酬之。」言罷﹐拱手而別。童髙歸﹐言於總管﹐總管亦喜。

次日﹐童髙出﹐果將李赤呼入﹐任辦菜蔬事件。李赤自玆常常出衙﹐與三妖相會。蝦妖一日謂李赤曰「汝進衙許久﹐爲何不將吾輩帶入耶﹖」赤鯉曰「功尙未建﹐何能薦汝﹐俟建有奇勛﹐爲七竅重用時自不難薦及汝等。」蝦妖曰「奇功難以驟豎﹐不如先將衙內得力人兒斃卻二三﹐附屍而活﹐則不必汝薦而入衙同謀矣。」言甫及此﹐童髙出呼李赤快快歸衙﹐總管辛堅偶得奇疾而沒﹐赤鯉卽將蝦妖帶入﹐屍附總管。衙內以總管復活以爲奇。老蛟﹑毒龍陸續入衙﹐暗斃七竅近侍徒能﹑馬魁二命﹐各附其屍。自此四妖同集衙中﹐任其驅使﹐𨿽善於應事﹐尙未得七竅而重用之。

恰遇吉州空於中者﹐三子分爨﹐各居一地﹐於中夫婦輪流供養。長﹑季二子皆伶俐無比﹐惟仲子有能本朴寡言﹐娶妻玉族貌最美艷﹐心暗嫌夫﹐毒念常懷。近鄰蘇子容人材出眾﹐家殷富而好嫖賭﹐常過空氏之門﹐與此婦眉目交情而未得其隙﹐兩相羨慕﹐其時已久。蘇子買賄鄰嫗施母﹐風示施母告之玉氏。

此婦乘便寄拜施母膝下﹐不時一至其家﹐親熱非常。蘇子暗沽酒肉陪飲﹐因而苟合始成。二人貪愛情深﹐往來無間﹐旁觀俱不平在抱﹐而有能未之知也。殊意此婦恨夫礙眼﹐商於蘇子﹐欲誅有能。蘇子曰「謀斃人命﹐例在必償﹐須計出萬全﹐乃無傷痕可驗。」玉氏曰「妾欲毒之以藥﹐其計可乎﹖」蘇子曰「藥毒則齒牙必黑﹐一驗卽知。」玉氏曰「以釘釘腦何如﹖」蘇子曰「豈有釘釘其腦﹐而形影毫不見耶﹖」玉氏曰「彼此俱不可﹐惟斷絕來往﹐爾爲爾﹐我爲我﹐庶免躊躇。」蘇子曰「非也﹐另設一無傷可驗之策﹐方絕後患耳。」玉氏曰「宜急圖之﹐休得稍緩﹐待彼斃厝後﹐爾我情緣始可遂焉。」蘇子諾之曰「容吾歸思﹐明日自有定妥。」言畢而去。

玉氏自蘇子別去﹐轉歸己室﹐心甚難捨。次日暗來施宅﹐蘇子已至。玉氏詢曰「汝計安在﹖」蘇子曰「吾思以蛇灌入彼腹﹐蛇在腹內﹐無影無形﹐卽是淸官亦難驗出。」玉氏曰「何日行之﹖」蘇子曰「此正隆冬﹐蛇從何得﹐候至明年方可。」玉氏曰「汝謀如是其緩﹐是不以妾爲意也。如遲至明歲﹐吾夫婦何時團聚耶﹖」蘇子曰「只要爾我有心﹐何以遲爲嫌乎﹐況乎我常聚於此﹐相隔未越三日﹐𨿽非夫婦﹐又與夫婦何分﹖」玉氏曰「汝言固是﹐究不若朝夕相聚之爲愈。」蘇子曰「容吾再思﹐看有可代蛇者否。」思之未幾﹐曰「汝不必慮﹐吾於詰朝赴市﹐覓一白鱔以灌之。」玉氏喜曰「如此吾意遂矣。」蘇子歸﹐將白鱔覓得﹐往告玉氏。玉氏是夜勸夫以酒﹐有能酷好紅友﹐如蚊吸血﹐頃刻大醉。蘇子攜鱔來至榻前﹐見有能在榻﹐仰天口開而臥﹐急將白鱔放入口內﹐又命玉氏持火以灼鱔尾。白鱔負痛﹐直入腹中﹐片時之間﹐夢赴泉臺矣。蘇子見事已妥﹐復與玉氏同寢﹐夜半而歸。

次早﹐玉氏將黍烹熟﹐假意呼夫不應﹐遂大聲呼喊﹐驚及鄰捨。鄰人見有能已死﹐忙著人四路代趕彼之父母及兄弟焉。

父母兄弟來家入視﹐悲泣不已﹐各疑不汗而亡﹐爲之購材以作安厝計。於中長子有和謂其父曰「吾弟前日尙彊壯如昔﹐胡於昨夜倏入冥途﹐恐有別情﹐不可不察。」玉氏在旁曰「兄言差矣﹐夫婦原以百年爲期﹐斷未有謀喪其夫而願受孤寂。」有和曰「以吾弟之死﹐情理弗合﹐不得不疑耳。」玉氏曰「凡世之妻謀丈夫﹐非毒以藥﹐卽出於縊與刺也。兄將爾弟全體驗之﹐如有絲毫傷痕﹐吾願萬段身軀﹐以償其命。」其弟有志曰「倘以厚被逼气而死﹐又烏有傷痛耶﹖」玉氏泣日﹕「吾見爾兄一死﹐傷痛不盡﹐乃兄乃弟反以他心疑我﹐是欲逼我同死以圖絕業者﹐吾心實不甘也。」有和曰「吾等閒事休管﹐各立門戶﹐何必斗談。」遂爲購材代彼安厝。將殮之夕﹐玉氏在房竊自嘆曰「蘇郎眞有才能﹐設此妙計﹐其中詭譎神鬼不知。該吾夫婦有緣﹐故掩人耳目如是易易。」心甚欣喜﹐恨不卽見蘇子而賀之。

暗喜未已﹐忽睹其夫偏偏倒倒﹐自廚而出﹐曰「好酒﹐好酒﹐可再與我暖上一瓶。」玉氏駭甚﹐忙忙入榻﹐以被蒙首。

久則室內無聲可聞﹐試由被隙窺之﹐見有能尙在燈前捫虱。玉氏愈駭﹐不禁周身戰栗。無何﹐被上似有人兒壓著﹐一吸一呼﹐恰似乃夫平日光景。玉氏汗流徧體﹐不得已而詢之曰「何人在吾被面耶﹖」有能狠聲曰「爾與蘇子商而謀我﹐是誠何心﹖

吾念不甘﹐特來索命。」言已﹐被壓愈重。玉氏大叫一聲﹐其姑聞之﹐入室問故。玉氏曰「爾子魂魄未散﹐形現燈下﹐吾見而駭﹐是以狂呼。」姑曰「人之初死﹐不免常常在目﹐爾毋畏懼﹐久之自無。」姑媳正在閒談﹐有和慌忙室﹐告於母曰「吾弟死得不明不白﹐吾去報官矣﹐休卽厝之。」其母尙未回言﹐有和已去。

自報州宰﹐相驗數次﹐均無傷痕﹐有和心中不服。上憲告之﹐上仰數縣﹐俱審詢不出﹐方仰南龍邑宰看驗一番。七竅與珠蓮言曰「數縣宰官俱不能驗﹐吾又有何能處可驗出耶﹖」珠蓮曰「李赤多才﹐命彼隨去﹐自然能驗也。」七竅遂呼李赤同行。將屍反復驗之﹐絕無痕迹。李赤私謂七竅曰「傷在腹中﹐以刀剖之自見。」七竅點首﹐剖腹而視﹐內有白鱔一尾。考問玉氏﹐玉氏泣曰「吾婦女也﹐安有是計﹐是乃蘇子容之策﹐謀妾夫而欲娶妾者也。」七竅飭役拘蘇子至﹐如何設計﹐如何謀死﹐一訊而服。人皆以神明稱之。

文復上憲﹐卽升南龍郡守。升遷後﹐凡事皆決於李赤焉。

蝦妖謂之曰「鯉將軍今已重用﹐可將吾等著實舉之。」李赤果於七竅前﹐累誇三妖才能更勝於己。七竅一一重用﹐言聽計從﹐自此衙中皆四妖主事﹐人類不得而相參矣。

三妖一日與赤鯉商曰「禁道之禁可以行乎﹖」赤鯉曰「七竅甫升郡守﹐卽竦彼禁道﹐不過禁止一郡而已。不若待彼升近君王﹐實奏一本﹐君王準本﹐旨禁天下﹐方能閉塞道門。」三妖曰「如此一齊著力幫辦公事﹐以奏彼功﹐其官乃易升耳。」於是四妖在衙﹐凡七竅所審案情﹐詳細指點﹐以直爲直﹐以曲爲曲﹐察若神明。當是時也﹐民有謠曰「郡守神明宰﹐無隱不深知﹔任爾姦頑輩﹐難逃一察時。」自有此謠﹐頌聲載道﹐黃童白叟﹐莫不稱爲南龍活佛云。

第五十三回

太倉洞淩虛寄信八卦臺道祖分功

七竅官升郡守﹐凡事皆決於四妖﹐所轄之區民無冤獄﹐孰不曰「有宰如此﹐可謂萬家生佛矣。」政聲上聞朝右﹐加以郝相累薦﹐將升三品官階。七竅是時以道門仙子墜入名利場內﹐已不思脫此深坑。

且說百谷村前有一三角山﹐形勢𨿽不髙大﹐而雅致可愛。

山左一穴﹐口面𨿽圓﹐其內則方﹐恰似倉庫﹐石壁之上大鎸三字曰「太倉洞」。淩虛眞人心酷愛之﹐常化老道趺坐於內。時人以爲雲遊道士﹐初不知其爲仙也。

紫霞一日謂復禮子曰「久未遣爾入於塵世﹐不知此際三緘造就何如﹐七竅道心何如﹐爾可一臨下界﹐實爲查訪。」復禮子領得師命﹐駕著云車﹐拜別而行。雲頭髙望﹐村莊四布﹐總屬淸气少而濁气多。復禮子嘆曰「世人貪名好利﹐用盡機謀﹐不識富貴如花﹐轉眼凋謝。爾虞我詐﹐造成黑焰重重﹐數年之後﹐必遭劫難矣。今者吾奉師命﹐實訪七竅﹑三緘﹐未審三緘道功力造如常否。」云車驅動﹐遙見一縷淸气繞於半空﹐飛捲如龍﹐妖嬈莫測。復禮子曰「淸气若是﹐是亦仙眞類也﹐豈三緘而造至此地歟﹖士別三日﹐應宜側目以視﹐吾不免乘玆淸气﹐徐徐墜下﹐以考彼之功修。」主意已定﹐傍气而墜﹐墜至三角山前﹐而是气隱矣。遂化一平常道士﹐入山閒遊。

轉轉旋旋﹐已至太倉洞外﹐瞥見洞內一白須老道倚石捫虱。

復禮子置之不顧﹐趨而過之。剛向前行﹐耳聞老道呼曰「爾復禮子耶﹖」復禮子聞呼入洞﹐淩虛示以原形。復禮子見而拜舞曰「淩虛師叔到此何爲﹖」淩虛曰「吾酷好是洞﹐常晦形於此。凡人不我知也。爾不在紫霞洞府勤習大道﹐又何事臨塵耶﹖」復禮子曰「吾之臨塵者﹐特領師命﹐實訪三緘﹑七竅近日何如。身在雲頭﹐見淸气半空盤繞﹐故隨淸气而下﹐不期與師叔遇之。」淩虛曰「三緘道已得半﹐自遊南海﹐轉遊南嶽﹐在東嶽行宮念動思親﹐而今正向故園戾止。此子心性已定﹐不能迷於名利﹐可復仙班。若七竅是時官位復升﹐爲酒色利名迷卻心竅﹐道念一絲無有。兼之靈宅子與爾師尊議道爲仇﹐常思報復﹐遣赤鯉統率蝦妖﹑老蛟﹑毒龍等入七竅衙中﹐代決案情﹐人民咸稱爲活佛重出。政聲上達﹐官擢郡守﹐阻道之根已樹穩固﹐三緘終必爲彼羅織不堪。」復禮子曰「靈宅師叔念絕阻道﹐何以若此其深﹖」淩虛曰「彼前約集羣仙﹐斥爾師尊怠慢闡道﹐欲將三緘收卻﹐遣彼弟子肩此大任。柰羣仙不從﹐故含恨若斯。爾速歸告爾師﹐可集諸眞與靈宅子面面道理﹐諸眞自然斥彼收回四妖﹐以免阻道之厲。」復禮子曰「如是﹐弟子歸得洞府﹐告於吾師。如約諸眞﹐師叔當出正論。」淩虛曰「這是自然。」復禮子辭了淩虛﹐飛上云車﹐緩緩回洞。剛至空際﹐前面雲霞遙映﹐相逼而來。復禮子不知何仙至此﹐佇立望之。雲頭將近﹐極目細視﹐乃靈宅子也﹐笑謂復禮子曰「爾向何去﹖」復禮子曰「吾奉師命﹐查三緘﹑七竅道心何如耳。」靈宅子曰「爾在太倉洞中曾會淩虛否﹖」復禮子曰「已遇之矣。」靈宅子曰「彼所言者何﹖」復禮子曰「淩虛師叔衛道心切﹐言三緘仙班可復﹐以其勤於習道﹐心性堅固也。」靈宅子曰「彼言七竅又何如耶﹖」復禮子曰「彼言七竅迷於酒色名利﹐終必墜入餓鬼道中。」靈宅子曰「可言吾不服乎﹖」復禮子曰「未也。」靈宅子曰「爾師叔淩虛﹐常謂阻道之權操於吾手﹐是視吾不啻艸芥也。爾可隨吾入洞﹐吾細爲爾告﹐其實阻道者別有人焉。」復禮子曰「弟子師命在身﹐回復甚急﹐不暇堂登師叔一聆訓誨之詞。」靈宅子曰「耽誤片時﹐復命亦未爲晚。」復禮子爲彼腰遮﹐無可如何﹐只得隨之而去。及至﹐靈宅子設筵以待。閒談數語﹐復禮子告辭欲行。靈宅子曰「勿忙﹐師尙有言。」遂入後洞﹐取出捆仙繩索﹐將復禮子束於洞中﹐恐其歸見紫霞﹐刁弄是非也。

復禮子被束三四日﹐不能脫身。紫霞默會知之﹐當登聚仙臺﹐髙豎聚仙旗﹐鳴鐘三下﹐諸眞陸續而至﹐列坐臺前。羣仙請曰「紫霞眞人招集吾等﹐何所見教﹖」紫霞曰「吾任闡道於道祖﹐皆屬羣仙心願﹐胡靈宅子與吾作梗﹐累欲阻滯耶﹖

其事已過者﹐吾不記懷。昨命復禮子臨塵查訪三緘﹑七竅﹐不知何故﹐彼又將吾弟子束於後洞。」碧虛聞之﹐厲聲言曰「靈宅行爲如此﹐顯背道祖矣﹐應興問罪之師。」紫霞曰「吾之約集諸眞者﹐正欲同至彼處﹐一詢其由耳。」云衣子曰「此理不可究也。」卽各駕雲車﹐接連而至靈宅子之洞。靈宅子一一迎入﹐坐已詢曰「諸眞駕至﹐有何議論﹖」紫霞曰「吾與爾皆爲道祖門人﹐羣仙所奏闡道一舉﹐吾非好擔厥任也﹐聚仙臺前彼此商議﹐同奏道祖﹐推任於吾﹐吾不能辭﹐始遣虛無子入世。首次爾議吾怠道不闡﹐吾卽欲復是命﹐將此大任推之於爾。殊羣仙俱不可之。爾當與吾攜手云端﹐去面道君﹐又爲諸眞解釋。

自是吾以闡道爲念﹐並未仇記於爾﹐爾何遣得四妖暗入南龍﹐爲異日阻道計。吾命復禮子訪實三緘道造幾何﹐七竅道心而今奚若﹐爾復將彼幽禁洞中﹐不識爾究存何意﹖古云﹕『仙神气度﹐休休有容。』爾之所行﹐以仇爲念﹐𨿽名居仙品﹐實與凡情何異乎﹖」靈宅子曰「爾以闡道事爲可無可有﹐吾心不服﹐故有此舉耳。」淩虛曰「靈宅眞人可將復禮子放出﹐四妖收轉﹐仍然和气一團﹐同以闡道爲心﹐庶不負道祖慈悲之意。」靈宅子曰「爾休饒舌﹐爾於太倉洞與復禮子所寄何信﹐推其意﹐無非欲吾道弟道兄不相和睦也。如言四妖入南龍一事﹐皆彼仇結海戰﹐各思報復﹐何涉乎吾﹖若復禮子素無師叔情﹐恃紫霞道法髙妙﹔其爲吾所幽禁者﹐特以警彼將來。欲吾釋之﹐須對羣眞責斥一番﹐方泄吾恨。」紫霞曰「聞爾言詞﹐槪屬支吾可鄙。」靈宅子怒气勃勃﹐手執如意板﹐直擊紫霞。紫霞以掀天如意迎之。二眞大戰雲頭﹐各顯道法。靈宅子向著北面吹气一口﹐四方俱成湖海﹐其中水怪持劍執戟﹐共斗紫霞。碧虛曰「靈宅反矣﹐紫霞兄可立東角﹐待吾斗之。」紫霞退﹐碧虛足向南踏﹐口吹一气﹐徧地猛火﹐圍燒靈宅。靈宅不徐不疾﹐將聚火寶瓶拋走﹐猛火盡入其中。云衣曰「碧虛兄可立西角﹐待吾上前。」言已﹐足踏東隅﹐气吹靑紫﹐化爲千萬木怪﹐方欲圍繞靈宅﹐倏然霹靂一聲﹐空中墜一泰山﹐向靈宅頭上壓來。靈宅化作白气一條﹐竟望東海而墜。

紫霞不知何仙道法如此厲害﹐試將云車驅至上層觀之﹐乃古仙綠鴨也。尙未交言﹐騰空竟去。紫霞謂碧虛諸眞曰「靈宅子逃向東海﹐吾等忙入洞內﹐將復禮子釋之。」諸眞如命﹐釋卻復禮子後﹐齊駕雲車向東海馳追。看看逼近﹐淩虛拋一拴心密練﹐將已圈著靈宅子之首﹐復化白气而遁。紫霞諸眞隨气追逐﹐竟到海嶼。靈宅子無處可隱﹐東張西望﹐望見嶼上大松樹下﹐有三仙在彼布局舒枰﹐急急趨近身旁﹐隱於其後。三仙不以爲意﹐見如未見焉。及諸眞追至﹐三仙乃停弈而詢曰「諸眞相爭何事﹐追逐何人﹖」紫霞見是五老之三﹐乃俯伏在地﹐將道祖推彼闡道以及靈宅阻道事詳細言之。三仙曰「同是仙眞﹐有道同闡﹐何必嫉妒。爾等毋相爭鬥﹐隨吾往見道祖﹐分剖明白﹐同闡大道可也。」諸眞應諾﹐遂偕三仙駕動云車﹐望道祖宮中而去。

片時之際﹐已至宮外﹐牧牛童兒見三老偕來﹐稟奏道祖。

道祖迎入﹐拱手詢曰「三老辱臨吾宮﹐有何議論﹖」三老曰「吾等遊至海嶼﹐布局消閒﹐忽來道祖門人﹐隱於身後﹐俄而羣眞畢集﹐勢欲紛爭。問厥情由﹐乃爲靈宅仙子阻道一事。吾囑以勿傷和气﹐盡叫來宮﹐冀道祖與之分明﹐以免爲道而起爭端。」言罷辭出。

道祖送出宮後﹐回至八卦臺﹐招集諸門人聽候示諭。一時諸眞等鴛班鷺序﹐左右排列。鳴鐘三匝﹐道祖升座。諸眞朝參畢﹐侍立臺前。道祖曰「天地之大﹐非道不能治之。道在人倫﹐則曰君臣﹑父子﹑夫婦﹑昆弟﹑朋友﹔道在治國﹐則曰禮教信義﹔道在儒門﹐則曰誠意正心﹔道在釋門﹐則曰明心見性﹔至於吾門大道﹐則曰修眞養性。修眞者﹐修我眞實之理﹐然非徒提神聚气﹐固精采藥﹐以煉胎嬰之謂也。下手功夫﹐要必先盡五倫﹐還其固有﹐五倫克盡﹐內功無歉﹐後進以凝神聚气之道﹐而眞始修焉。他如養性一則﹐須將滿腔火性化爲烏有。火性除矣﹐乃能還得太和之气。旣得太和之气﹐度量闊大﹐萬事萬物包涵其中﹐但見非禮犯之卽不較﹐橫逆加之而自反。功夫至此﹐灑灑洋洋﹐無己無人﹐無古無今﹐方是仙眞气度。爾靈宅子之嫉妒在抱﹐是有己而兼有人也。以有己之心﹐故欲其身髙置於眾人之上﹐若見人之髙過乎己者﹐以甚恨之﹐必思壞其人﹐並壞其人之所爲而念始遂。如吾之議紫霞而任肩闡道也﹐紫霞累辭累讓﹐不自誇其能勝﹐又兼羣眞彼此交推﹐而後擔玆巨任﹐夫豈好居人上哉﹗況闡道一事﹐原不易易﹐倘遣弟子臨凡﹐墜落仙根﹐於己反有不便。紫霞自任此道﹐勞心焦思﹐五日安閒﹐爾何視爲市譽沽名而欲奪之也﹖吾聞三老言﹐欲將爾軀貶入紅塵鍛煉﹐轉念爾造道辛苦﹐五劫成眞﹐反諸衷懷﹐又有不忍。但爾存心阻道﹐不惟不畏天律﹐亦且大背爲師。以言教之﹐恐爾以爲虛談﹐今對羣眞責以打仙棍八十﹐去爾一百八十年道行﹐俾爾在洞苦苦修煉﹐以免爲阻道之人。」言此﹐用手一指﹐靈宅子倒於臺下﹐飛天神將手執打仙棍﹐將欲責之﹐羣仙跪懇恩施﹐保其後不再犯。道祖曰「念爾等跪保﹐他日再犯﹐決不彼饒。」遂將靈宅子釋放而囑之曰「三緘沿途闡道﹐凡大小變難﹐爾力救之。若有疏虞﹐八卦臺前治罪不校如彼三緘之道闡明天下﹐吾不爾負﹐自然另外加功。爾其欽哉﹐毋違是命。」紫霞奏曰「七竅系弟子門徒﹐靈宅遣妖入彀﹐迷弄已久﹐祈道祖斥彼將妖收轉﹐以還七竅本眞。」道祖曰「是乃天地自然之道也。三緘無此磨折﹐難成不朽之軀。七竅不迷至百萬丈之深﹐弗能回首。爾毋多慮﹐俟三緘道果將成﹐吾遣童兒往收四妖﹐猶反掌耳。」紫霞領教而起。道祖俯向塵寰﹐顧盼良久而謂諸眞曰「世人不孝不悌﹐姦詐邪淫者眾﹐造成重重黑气﹐凝結半天﹐劫運之遭恐不久矣。這等人兒不充劫數﹐畱來做啥。爾等寄語三緘師徒﹐多多化世﹐卽是彼功外之功。」言畢﹐鐘聲響亮﹐退入宮中。靈宅子俯首無言﹐於羣眞欲散時﹐怒气不辭而去。碧虛眞人曰「靈宅子眞凡心未退者也﹐終必爲塵世害。」淩虛曰「靈宅子以一介凡夫﹐慕道而成﹐胡不自量﹐總於闡道之舉不服乃心。論紫霞乃仙根仙體﹐道法髙彼百倍﹐彼與紫霞前世究何冤結﹐旣受道祖責斥﹐而猶怒气不息如此乎﹖」羣眞曰「吾等緩緩視之。」言已各散。

紫霞歸洞﹐復禮子﹑正心子﹑誠意子﹑虛靈子﹑靈昧子迎入問曰「師與靈宅子面奏道祖﹐若何吩咐﹖」紫霞曰「道祖分闡道之任與靈宅子﹐凡三緘得遇患難﹐飭彼一同救援。」復禮子曰「靈宅子恨三緘甚矣﹐如有變故﹐彼恐誅之不得﹐安欲生之。」紫霞曰「道祖命彼如是﹐看彼立念究竟如何。」復禮子曰「靈宅遣妖入彀﹐以迷七竅﹐師未稟之道祖耶﹖」紫霞曰「吾稟道祖﹐道祖云﹕『此系天地自然气數﹐不可彊焉。』」復禮子曰「七竅得此四妖﹐愈迷愈深﹐眞心日喪﹐如何能掉面目而不失仙種乎﹖」紫霞曰「凡世之喪身喪家者﹐皆气字所誤﹐仙子亦然。虛心子以一气而墜深坑﹐幾天回首之路。靈宅子以一气而阻大道﹐終必墜落道根。气之誤人﹐甚矣哉﹗」可知气不可不養。靈昧子曰「師言气最誤人﹐胡吾門中又講煉气一理﹖」紫霞曰「道門之煉气者﹐煉於內﹐非發於外也。气不煉則腹內空虛﹐日思飲食﹐若無飲食以養軀殼﹐不能保軀殼以長存。如能煉而聚之﹐則飲食不思﹐兼之子精一固﹐神必發旺﹐可以長存於世矣。辟穀之法﹐卽在乎此﹐此惟有恆者能之。」言尙未竟﹐復禮子稟曰「三緘而今自南嶽歸裏﹐未識何故﹖」紫霞默會半晌﹐曰「彼懷父母之恩﹐因起省墓之念﹐亦學道者份內事耳。」復禮子曰「三緘此次出遊﹐不知又向何地。」紫霞曰「東南已徧﹐必從西北去矣。」復禮子曰「西北地界可有妖魔相擾乎﹖」紫霞曰「道髙一尺﹐魔髙一丈﹐焉無妖魔以試之。」復禮子曰「如有妖纏﹐將何以遣﹖」紫霞曰「自道祖分功後﹐羣眞見彼患難﹐誰不欲救以立其功﹐汝何區區此以爲慮﹖」諸子同聲曰「道主隆恩﹐不可及也。」師徒言罷﹐退入洞中。

第五十四回

遇谷神恨殄天物逢社令惡壞人心

三緘師徒自離老母村莊﹐望故里進發﹐曉行夜宿﹐已十餘日矣。一日行至老萊觀﹐三緘愛是觀前溪一帶﹐觀後靑松翠柏﹐密布濃蔭﹐因謂狐疑曰「師徒奔走長途﹐勞頓已極﹐且暫息此觀﹐消閒三五日﹐然後歸裏未遲。」狐疑曰「師不言﹐弟子久欲息肩矣。」紫光曰「吾師素好早行﹐吾身倦甚﹐如在此觀息足﹐吾必睡過盡情。」三緘曰「汝於道旨尙未有得﹐如其得之﹐不戀睡魔矣。」師徒且行且語﹐已入觀中。內僅一僧﹐頹然已老﹐破竈缺釜﹐貧困堪憐。三緘見而詢曰「老衲年壽幾何﹖」老僧笑而不答。三緘曰「觀老衲之容貌須眉﹐恐逾杖國期矣。」老僧搖首曰「不止。」三緘曰「汝壽其期頤乎﹖」老僧笑曰「虛過期頤五載耳。」三緘曰「如此大壽﹐尙康彊若是﹐岡陵之頌可詠及之。」老僧曰「貧促似丐﹐壽髙何庸。」三緘曰「不得其富﹐必得其壽﹐壽得而何幸如之。」老僧曰「吾居是觀﹐𨿽極困窮﹐目睹遠近山鄰﹐至富者轉爲貧促﹐至貴者轉爲愚賤。因思前哲有言﹕『富貴兩途﹐無異花開花謝。』吾觀於是而猶以爲久耳﹐吾常擬失富貴如灼紙然。吾𨿽至貧﹐富貴者其人幾易﹐而體尙彊健﹐又暗暗爲之自喜焉。」三緘曰「天下之最難得者惟壽﹐不識老衲何修至此﹖」老僧曰「吾身歲歲康彊無恙﹐溯厥由來﹐吾似有以識之﹐而究不知是此否也。」三緘曰「如何﹖」老僧曰「吾自七齡怙恃俱失﹐依歸無所﹐吾舅尙是觀僧哀之﹐觀僧亦傷吾孤而收爲徒。迄今九十八載﹐不起絲毫淫念﹐眞精未嘗一泄﹐飲食未嘗過飽﹐性气未嘗濫發﹐紅塵看破而百憂俱忘﹐世故深知而一毫無擾﹐恬恬淡淡﹐日復一日﹐年復一年﹐人見吾壽而驚以爲奇﹐吾不自知有壽而忘乎其老。壽算之大﹐殆以是歟﹗」三緘顧謂狐疑﹑紫光曰「老衲可謂不知元道而深入元道者也。吾等習道﹐尙其以彼爲法焉。」老僧曰「道長其道中人乎﹖」三緘曰「淺淺學習﹐其功猶未如老衲耳。」老僧曰「敝觀貧甚﹐櫝無餘粟﹐爾師徒可入市中﹐飲食較爲便易。」三緘曰「是方應有粟之可易者。」老僧曰「有。」三緘曰「如此不必入市矣。」遂取銀數兩﹐命及紫光﹐與同老僧易粟富宅。

師徒自此安於是觀焉。

三緘居是觀內﹐閒暇無事﹐獨於觀前觀後﹐或臨流玩賞﹐以養活潑之機﹔或登嶺曠觀﹐以長鎭靜之志。時當夏日﹐溪外垂楊數百樹﹐鶯梭巧織﹐燕語和鳴。三緘不忍遽歸﹐坐於枝下﹐一時詩思觸動﹐不禁衝口而詠曰「垂楊覆處水交流﹐不息眞機妙道投﹔可惜鶯梭時擾攘﹐舍人心性引無休。」吟甫畢﹐忽聽一聲咳嗽﹐響澈溪中。三緘昂首望去﹐上流溪岸來一上古衣冠﹐古貌古須﹐气象岸岸﹐竟至垂楊樹下。三緘異﹐起而揖之。

此老亦揖﹐揖已﹐詢曰「道士奚自﹖」三緘曰「雲遊之人﹐何有定處。」古老曰「吾觀爾形像﹐已有道意數分﹐可至吾家相談一二道旨。」三緘喜曰「老丈深於大道者乎﹖吾當以幾席奉之。」古老曰「大道吾𨿽不悉﹐亦略知入門之由。」三緘曰「老丈何容太謙。」古老曰「吾非謙也﹐是實言耳。」三緘又曰「吾觀老丈器宇不凡﹐舉止大方﹐其殆文人學士歟﹖」古老曰「吾非學士文人﹐乃村郭老農﹐何足掛齒。」三緘曰「老丈府第在於何處﹖」古老以手向上流而指曰「由溪登嶺﹐卽是吾家。」三緘曰「果爾竊欲登堂﹐以領髙人之教。」古老曰「如爾不以蓬閭是鄙﹐速隨吾去。」言罷前導﹐三緘後行。

行至上流﹐石級千尋﹐緣梯而登﹐果到一嶺。嶺上重重畫閣﹐流舟映水﹐美不勝收。三緘暗思﹕「是老必朝內三公致仕歸裏﹐乃有此朱門大第。」思之未已﹐已到重門﹐古老導至中堂。三緘參見畢﹐古老命坐﹐童兒獻茗設筵待之。筵罷﹐古老曰「日將夕矣﹐道士休行﹐在此暫宿一宵﹐明日歸觀亦可。

吾有事入內﹐爾在吾第隨其起居。」三緘唯唯。古老退入後﹐見紅日尙髙丈許﹐四處遊玩﹐心竊訝曰「古老導吾來時不覺﹐今而周視﹐廂廳臺榭﹐無異蜂房﹐上下庭堂﹐若有數十重之多。

究不識古老居何極品﹐宅美如斯。」玩畢歸來﹐兒童接入﹐天已昏黑﹐燃燈滿院﹐照耀如同白晝。童兒曰「道士請入西廂﹐主人候之久矣。」三緘來至廂中﹐果見肴饌已設﹐古老端然坐候。三緘入席﹐賓主酬酢甚是相投。

正暢飲間﹐空然鐘聲三匝。古老曰「叩鐘何人﹐所稟何事﹖」童兒曰「四方布谷使者﹐稟稱南陽社令請加粟民間﹐現有行文進呈於此。」古老將文接過﹐命布谷使者導南陽社令﹐聽候發落於東廳。卽在席前開文細閱﹐閱已而謂童兒曰「爾傳南陽掌冊官吏入廂﹐吾有所詢。」童兒出﹐將廳內玉盤連擊三下﹐淸韻悠揚。磬聲剛停﹐童兒呼曰「傳南陽掌冊官入。」外面亦接連呼曰「傳南陽掌冊官入。」呼畢﹐果來一黼黻龍衣者﹐跪於古老座前。

古老曰「汝掌南陽民冊﹐可將是邑風气詳細宣來。」是官叩首者三﹐起而鵠立﹐展冊宣曰「南陽農夫耕種竭力﹐能止五戊畚具﹐以敬地祗﹐且不濫殺牲禽而貪口腹。至於五穀﹐男女咸知敬惜。風气如此﹐亦是難得。惟貪財一念﹐有傷兄弟族黨之和﹐其所缺者止此而已。」古老曰「一斗之粟﹐不和兄弟族黨﹐除去三分﹐只與七分。令護谷大神﹐一一準此。」掌冊官吏叩首出廂曰「南陽五穀準給七分矣﹐南陽社令可入謝恩。」但見一位官員鵝冠博帶﹐入廂行謝恩禮。禮畢退出﹐鐘聲復鳴。童兒又報曰「銅仁諸邑社令請谷生民。」古老仍傳諸邑掌冊官入﹐拜跪後﹐宣各地人民好殺牲禽﹐散棄五穀﹐不和兄弟﹐凍餒父母﹐以及五戊不禁﹐無善可查等語。古老曰「銅仁諸邑無良若此﹐應宜一分不給﹐絕彼養生。」遂傳社令來廂﹐命各歸衙司理案牘。只見十數社令愁容可憫﹐拜舞而去。

自此鐘鳴弗斷﹐掌冊所宣不一。古老或予一二分﹐或予二三分﹐或予四五分不等。予畢﹐愀然不樂。三緘問其所以﹐古老曰「吾乃五穀大神也﹐受上天命﹐管理人間五穀﹐非不欲各州各縣槪予康年﹐無如天律森嚴﹐如遇暴殄天物﹐五戊弗禁﹐忠孝無存之地﹐絕而不予。必俟彼能攺悔﹐次歲始加增予之。

而今世道﹐宜絕而不予者甚眾﹐餓莩生民﹐豈吾所願哉﹗但世上愚頑﹐無人傳及﹐不知悔悟。道士任肩闡道﹐原以外功相扶﹐祈傳吾言﹕『凡地之晴雨不時﹐燒幹水溢﹐皆生民不惜天物﹐不敬地祗﹐兼之姦詐邪淫﹐毫無忠孝者所自取之﹐非上天生斯民而又莩斯民也。如聆是言而人人知攺﹐爾功浩大﹐不生不滅﹐可預卜其成焉。」言甫及此﹐突一金甲力士手持符篆﹐交與谷神﹐霹靂一聲﹐騰空竟去。谷神曰「本欲畱爾久談世故﹐柰通明旨下﹐宣吾上殿﹐不暇奉陪。」遂送三緘出宮﹐拱手而別。

其時天已發曉﹐三緘回視非大第也﹐乃一小閣﹐閣門一額曰「五穀神祠」。三緘詫異久之﹐緩緩歸觀。狐疑曰「吾師何往﹐幾令弟子四處尋徧矣。」三緘將所見所聞備陳顚末。

老僧曰「溪之上流名『倒崖觀』﹐塑有五穀神像於其內﹐叩禱極靈。久就傾頹﹐村人欲宏其屋宇而未果。」三緘曰「如是吾所遇者﹐卽此神也。」老僧曰「若非道長功髙徳大﹐安得遇此。」言已各歸室內。狐疑曰「不知不覺﹐是觀已住三日矣﹐師其行乎﹖」三緘曰「再遲一二日﹐未爲晚也。」是夜﹐三緘將功習後偶爾神倦﹐忽不及持﹐恍惚間復到垂楊﹐溪水之聲儼然如昨。三緘仍效前日席地坐之﹐目睹野蛺爭飛﹐粉含樹外﹐流鶯弄巧﹐梭織枝頭。窺之未已﹐忽聽鳴鐘唱道﹐人聲鬧攘。驚而仰望﹐紅旗紫蓋夾道而來。三緘以爲陽世貴官﹐避於溪左﹐殊貴官到此駐下乘輿。命人傳呼三緘。三緘至﹐貴官攜手並坐輿中﹐其去如風。頃刻到一所在﹐千門萬戶﹐煙火連云。剛入其間﹐又一乘輿者至﹐儀從一切皆與此官無殊。

彼官在輿﹐拱手詢曰「銅仁今歲收獲如何﹖」此官搖首曰「無年耳。」彼官曰「吾邑亦如公之所言﹐今日特來都會府﹐再爲計議商請﹐不知是事若何了局也。」此官曰「吾以亦欲如是﹐但要生民知攺﹐則此事乃易請之﹐如其桀驁不馴﹐難邀上準矣。」相談數語﹐並轡而行。行至會府﹐此官曰「道士穩坐一時﹐吾入府會議﹐議罷卽返。」三緘曰「可。」此官下得輿來﹐整整衣冠﹐竟投會府。入內未久﹐復出登輿﹐轉上坦途﹐望前進發。

俄而陰風驟起﹐冷气逼人。此官曰「將輿停下。陰風起處﹐伸冤者至矣。」三緘極目﹐東面道上果來三四婦女﹐向輿拜舞。此官下輿迎之曰「元君等不在節孝宮內享受冥福﹐來此何爲﹖」婦女同聲曰「吾輩身系女流﹐不能建功立業於天下﹐閨門株守﹐所能爲者節孝二字。生前茹冰含櫱﹐原屬吾輩份所當盡﹐然畢世辛苦﹐僅存於沒後者﹐此虛名耳。今銅仁邑宰編修縣誌﹐新舊節孝理宜並存﹐何修志生謝文英以孝廉自恃﹐將舊志所載除去數十名。吾輩上奏天皇﹐斥彼狂妄廢公﹐子孫以乞丐報之﹐書香永絕。是文行在貴署﹐冀其卽速施行﹐毋得滯畱﹐以雪眾恨。」此官曰「侯文到日﹐隨卽顯報﹐不敢稍緩須臾也。」言罷﹐婦女別去﹐此官亦登輿而行。

頃之又至一市﹐人聲濟濟﹐市東一衙髙聳﹐外跪無數罪犯。

乘輿剛到﹐鼓聲大震﹐此官登座﹐役吏朝參後﹐官導三緘直入內廳﹐設筵款待。酒逾三盞﹐此官曰「道士知吾乎﹖」三緘曰「吾見情形﹐其殆陰府之司政者歟﹖」官曰「然。」三緘曰「貴官所司何邑﹐所受何職﹖」官曰「吾乃銅仁社令耳。」三緘起離席言曰「社令神祗﹐吾當拜叩。」此官忙挽以手曰「爾乃有道之士﹐爲上天所喜﹐加以在肩闡道﹐吾等皆欽敬之。玆之請君來衙者﹐特有大事相托也。」三緘欲問其所托﹐堂上鼓震如雷。此官曰「嘉客少坐﹐吾且登堂理政﹐片時發落後﹐卽來陪酌﹐以托大事焉。」三緘坐在席間﹐一吏勸飲。久之此官不至﹐吏亦呼去。三緘離席暗至堂後視之﹐見此官上坐﹐下跪一叟﹐兩手捧著頭顱﹐鮮血染衣﹐悲泣不止。

此官詢曰「爾壽查來尙有數年﹐爲何卽到冥府﹖」老叟曰「吾因長子不孝﹐不予供奉﹐於饑餓已極之際去求二三子﹐俱言長兄輪供未滿﹐不應彼給﹐各與妻兒午餐﹐未嘗呼吾與之同食。吾气逆胸懷﹐歸詈長子。長子斗口不讓。吾忿甚﹐以杖叩之。殊彼持刃劃篾﹐突以刀背立擊吾腦而亡。望大王活捉伊魂﹐來玆對審。」此官曰「吾立命勾魂使者將爾長子勾至。」卽書朱票與使者持去。去不多時﹐果見鎖來一人﹐跪於殿下。此官詈曰「爾者長子﹐胡以刀背擊爾父腦﹖眞上觸天地之怒﹐下惹鬼神之愁矣。」其人曰「吾於五六齡時﹐曾見吾父刀擊吾祖﹐吾祖幸而脫逃﹐未至亡身。父之待祖如是﹐吾亦效法﹐不意誤擊其腦﹐立喪黃泉。此皆吾躬不應效父所致。且吾父平日未講孝悌以教吾﹐兼未送入孔氏之門﹐目不識丁﹐及吾將父擊斃﹐始聞人言嘖噴﹐擊父於死﹐必受剮刑。是其造此大罪滔天﹐皆吾父所害也。望大王詳察。」此官聆說﹐轉詈老叟曰「爾於爾子少時﹐不嚴加教訓﹐一味溺愛﹐長彼忤逆性情。況爾當年亦以刀擊爾父﹐爾子效尢其逆﹐因而擊爾。爾之死﹐是爾自殺也﹐是爾自殺而又害爾之子也。俟爾子於陽世刑受萬剮後﹐吾與判斷分明。」當命還魂使者送此子魂仍附本身﹐以受王法﹐將是老叟監獄候詢焉。

審畢歸筵﹐咨嗟嘆息而謂三緘曰「爾望道成他日﹐須趁此際多積外功。吾之所托者﹐惱恨人心大壞﹐不似上古。第一倫常不正﹐不惟參商手足﹐凍餒椿萱﹐而且弒父弒兄﹐無有忌憚。推原其故﹐皆無闡明倫理之人以安天下也。此罪歸之讀書士子。望道士雲遊四海﹐處處講說﹐將有益於斯世﹐卽有益於汝躬。」三緘曰「吾之雲遊﹐何事不爲天下闡發﹐柰人心不轉﹐將如之何﹖」此官曰「五倫不明﹐𨿽不能浼仁聖之君﹐生靈難免大劫之累。」言已﹐送三緘出殿。臨別時﹐拱手叮嚀﹐亦在明倫之托。三緘應諾而返。

一夢蘇來﹐天已曉矣。辭別老衲﹐上道而行。狐疑曰「吾師昨夜習功﹐未能如前之凝神聚气而合目不動者﹐殆倦而入夢歟﹖」三緘曰「爾功進矣﹐能窺吾急矣﹐然吾非急也。」遂將所遇歷歷言之。狐疑曰「下界有托於師﹐師必沿途闡明﹐方不負彼切囑。」三緘曰「這是自然﹐毋容汝告。」狐疑曰「師今歸裏﹐何日起程﹖」三緘曰「師歸﹐意欲約集族黨﹐建立宗祠﹐所行之或早或遲﹐未可預定。」紫光曰「師行如速﹐弟子歸家﹐恐其一時不能了卻事務。」三緘曰「如是吾限半載之期﹐在家俟汝。」狐疑曰「吾師已撫有子﹐祖基槪付﹐料理不煩。若汝則宜撫子承桃﹐以爲梗祀﹐必於半載內急急調停﹐乃能追蹤吾師也。」師徒正在言談﹐日又西墜。三緘曰「爾二弟子﹐何人去訪寺觀﹐以棲今夕之身。」紫光曰「曩盡勞道兄﹐今日吾願尋之。」遂辭三緘﹐竟向前途訪問。

第五十五回

釜形山黃祜爲害鼎月橋白檖生花

紫光行至大道﹐夕陽將墜﹐行人雜沓而歸。睹其忙促情形﹐卽訪寺觀以棲身﹐亦無心於詳述。挺立片刻﹐急聞身後有歌唱聲﹐回首視之﹐乃一小僧﹐不疾不徐﹐緩款而至。紫光笑容可掬﹐低聲詢曰「小當家何往﹖」小僧曰「在館攻書﹐放學歸剎也。」紫光曰「貴剎何名﹐在於何地﹖」小僧曰「賤剎名『寶塔寺』﹐前面叢林卽是焉。」紫光曰「剎內當家幾位﹖」小僧曰「只吾與師耳。」紫光曰「吾師徒三人﹐意欲借宿寶庵﹐不知爾師肯容納否﹖」小僧曰「吾師爲人大槪﹐剎右系往來坦道﹐行商過客不能歸市者﹐每借吾剎以宿之。吾觀爾衣冠﹐道者也﹐僧道原屬同流﹐借宿一宵復有何難。」紫光曰「如是﹐汝可在此等候片時﹐吾告與師知﹐卽偕汝去﹐以免迷途待問﹐又費躊躇。」小僧日﹕「天色不待矣﹐爾其速告爾師。」紫光諾﹐轉告三緘。

師徒忙忙逞步前來﹐小僧導以歸剎。三緘矚目﹐見剎系新建﹐不過二三年之久。進了首重﹐竟至禪房﹐老僧迎﹐命小僧獻茗設齋待之。飲罷齋筵﹐小僧導東廂安宿而出。三緘謂狐疑曰「吾弟子中﹐別吾不慮﹐惟三服三反四復﹐始收吾門﹐自碧玉山分散以還﹐不覺幾易春秋﹐未識鬼心還是道心否。」狐疑曰「吾見與師同行﹐慕道甚切﹐諒彼欲成仙品﹐鬼心不復存矣。」師徒談至更三﹐各歸榻所習功﹐不必重說。

且說釜形山素有一妖﹐乃黃魚修成﹐號曰「黃祜」。前無道法時﹐尙覺安份。自修成人體﹐恃彼道法髙妙﹐能喚雨呼風﹐兼能變化形軀﹐隱現莫測﹐因而不畏天律﹐滋事多端。其先肆虐山精﹐凡女妖色美者﹐占娶爲配﹐如蟒屬﹑獐屬﹑鹿屬﹐業娶七八女妖﹐於釜形洞中恣意淫蕩。山右芙蓉一株﹐已成花精﹐容貌甚麗。黃祜常欲占娶﹐柰彼抵死不從。於是累與戰爭﹐幾使花精潛身無地﹐欲遷他所而本根在此﹐又移易不能。

時值春初﹐黃祜謂羣妻曰「趁今春气和暖﹐吾命汝等到芙蓉花妖處﹐善下說詞﹐勸爲吾妻。如其弗允﹐吾必與之決一死戰﹐誓不伊配而不休也。」羣妖領命辭行﹐來至芙蓉洞內。

芙蓉見是黃祜妻妾﹐知來順說婚姻﹐不得已而陪著笑面曰「眾姊姊奚自﹖」羣妖曰「今當春和气暖﹐無事遊玩﹐不意蓉花妹妹貴洞在玆﹐故入洞中一爲拜謁。」蓉花曰「姊姊等以『拜謁』二字加及妹身﹐恐將爲妹折壞矣。」羣妖曰「蓉花妹妹夫郎爲誰﹖想汝全身馥气襲人﹐人人都欲相近﹐其所匹配者﹐諒是天上文星。」蓉花曰「姊姊等不知吾意。吾欲修成仙品﹐此生誓不配人也。」羣妖曰「世上哪个女子不願有家﹐妹妹之言﹐不過未遇美郎君耳。如我輩所配黃祜﹐人品俊秀﹐蓉花妹妹何不與吾同配此妖﹐以爲終身護衛。」蓉花曰「吾前言誓不配人者﹐本眞實語﹐非故爲是說﹐以自飾於一時也。眾姊姊胡不諒而出此言乎﹖」羣妖曰「汝如執傲不從﹐汝身自此恐無寧處矣。」蓉花曰「吾惟待以一死﹐豈似朝秦暮楚之輩﹐徒好風流﹐以喪廉恥。」羣妖曰「爲好而來﹐反受詈罵﹐吾等歸洞訴與黃祜得知﹐俾彼持繩束歸洞府﹐拜完花燭﹐那時吾輩始以言語羞之。」蓉花曰「如吾肯配黃祜﹐羞之任爾﹐面不添赤焉。」羣妖歸﹐將蓉花所言實告黃祜。黃祜怒甚﹐手持梳云鐵板﹐乘風而至蓉花洞前﹐大聲叫罵曰「吾恐汝一人在此﹐爲他妖所欺﹐低著身兒與汝爲配。汝何妄自髙大﹐反以惡語淩吾﹐吾誓必將汝束回﹐與吾爲妻。如再出不遜之言﹐管叫汝立斃於梳云板下。」詈畢﹐竟抵洞門﹐怒目挺立。羣女妖各持寶器﹐四面圍之。蓉花暗設一計曰「黃將軍等暫退數武﹐容吾三思。」黃祜曰「速速籌量﹐吾退一二里之遙以待汝。」殊意黃祜剛退﹐蓉花手提碎骨金劍﹐乘風出洞﹐直向紫泉山左而投。黃祜見蓉花遁去﹐遂命諸妖四維布下天羅﹐執板馳追。蓉花轉身與之力戰﹐黃祜自恃前累獲勝﹐不在意中﹐詎料蓉花乘隙一劍﹐已中左膀。黃祜退下﹐急吞精气數口﹐又來追逐。羣妖女穿連接戰﹐戰到日夕方休。自此蓉花不敢歸洞﹐宿於紫泉山上。潛身林內﹐獨坐石臺﹐暗想﹕「遇此冤纏﹐孤棲無助﹐如何解得﹖」在山宿了一夕﹐心忙意亂﹐常常防著黃祜﹐左顧右盼﹐持劍自衛焉。

三服在紫泉洞裏﹐將功習後﹐偶爾念切三緘﹐潸然泣下。

女蟒見而詢曰「道兄何故愁容滿面﹐其以道妹不足爲教乎﹖」三服曰「非也。」女蟒曰「旣非爲妹不足教﹐淚痕常在目前者﹐何哉﹖」三服曰「吾自與師碧玉一別﹐屈指已過三載﹐思及當日道兄道弟同遊濟濟﹐師訓時聆﹐而今寂然無聲﹐能不泣下﹖」女蟒曰「道兄有此情思﹐在洞不堪憂悶﹐胡弗出得洞外﹐山外閒遊﹐以壯奇觀﹐庶可愁懷免卻。」三服曰「道妹能同去否﹖」女蟒曰「願偕道兄一遊。」言已出洞﹐四下觀望。

正值黃祜尋訪蓉花﹐訪至紫泉山腰﹐瞥見坐於石臺﹐暗暗持索向前﹐突然已束其膊。蓉花與彼撐持半日﹐不能脫身﹐久之撐持愈力﹐妖風驟起。女蟒曰「三服兄﹐汝聽風聲乎﹖」三服曰「風聲在於何地﹖」女蟒曰「似在山半。」三服曰「如是盍往觀之。」遂與女蟒尋思而至﹐遠見一男一女相扭撐持。三服上前﹐吼曰「何處妖物﹐在此胡爲﹖」蓉花悉訴占娶之由。黃祜誣言已許吾躬﹐又另與他妖相配﹐故心不服﹐特來擒歸。三服曰「女不樂配﹐願守貞操﹐理宜保之﹐何得占娶﹖」黃祜曰「妖部行事﹐各有各志﹐汝毋管閒。」愈與蓉花撐持不懌。三服持錘在手﹐怒向黃祜劈頭打下。黃祜大叫一聲﹐滚下山崗﹐羣妖護衛而去。蓉花起﹐拜謝三服。三服曰「此妖未收﹐如歸舊所﹐難受羅織﹐不若隨至吾洞﹐拜爲兄妹﹐傳汝入道之方。他日得遇吾師﹐同拜門墻﹐煉修大道。」蓉花喜甚﹐遂偕入洞﹐與女蟒一同結拜。三人自是在洞修煉﹐時訪三緘消息不提。

前言蜻飛子居江月鎭撫琴化世﹐兼與民間驅怪除妖﹐以積外善﹐不知不覺已在鎭內二載有餘。一日辭別鎭中老少﹐欲行他方﹐合鎭居民苦畱再住。蜻飛子念師心切﹐暗裏逃禪。來至鼎月橋﹐見此橋形儼如鼎峙﹐橋上皆市﹐不絕行人。蜻飛子暗自謀曰「此地密密人煙﹐與江月鎭無殊﹐正爲積功之所。」遂將身一扭﹐仍化瞽者﹐撫琴而歌。到夕陽將墜時﹐手持竹杖﹐沿街行走﹐其意在訪三緘也。無何行至橋頭﹐小艇蟻集沙洲﹐聲聲喚渡。岸上有一大樹﹐其粗如桶﹐士農商賈常排牲醴拜跪樹下﹐彼去此來。蜻飛子思曰「樹﹐植物也﹐何靈應如是﹐是必有所以假之者。但不知人禮是樹﹐胡以若此其勤﹐其殆禍福乎人﹐因而邀士民之敬歟﹖」於是獨坐橋頭﹐用目偸覷﹐乃一紅眉綠面漢子﹐立於樹前。凡獻醴牲﹐以兩手攫拿而食。蜻飛子曰「貪人酒脯﹐必非正神﹐究不識若何作爲﹐能令人皆敬禮。吾且在此細細訪之。」移時來一老叟﹐亦坐於蜻飛子之側。蜻飛子曰「老翁何來﹖」叟曰「往市香炬﹐以祀檖樹耳。」蜻飛子曰「檖樹人乎﹐物乎﹖」叟曰「檖樹非他﹐卽橋前岸上之大樹也。」蜻飛子曰「樹乃植物﹐毫無知覺﹐祀彼何爲﹖」叟曰「他樹則蠢然無知﹐是樹善能禍人﹐烏可輕視。」蜻飛子曰「如何﹖」叟曰「此樹生花﹐花气悶人﹐得其气者必病﹐如常祭以牲醴﹐則花不亂放而家家安矣。偶有不到﹐花生滿樹﹐徧鄕老幼男女必多受病而亡。」蜻飛子曰「胡不將此檖樹和根伐之﹖」叟曰「吾鄕一士子不信是樹靈應﹐持斧砍伐﹐剛伐一二斧﹐立刻昏絕。僕人負歸家內﹐漸漸病染妻兒﹐其子祭以豬羊﹐家乃安泰。然此樹靈應﹐不惟伐始得禍﹐卽祭祀儀禮稍未恭潔﹐皆受禍焉。」蜻飛子曰「如是﹐爾方有此檖樹﹐士民不堪囉唣矣。」言罷﹐老叟辭去。蜻飛子緩緩歸來﹐尋剎安身﹐欲誅檖精﹐以除民害。尋至市後﹐得一仙姬閣﹐地勢幽雅﹐靑松翠竹﹐林茂而深。入閣視之﹐內只一僧﹐年約半百﹐與言借居數日﹐僧亦欣然。蜻飛子自居閣內﹐日則撫琴化世﹐夜則趺坐習功。他日忽聞悶絕气﹐問諸閣僧。僧曰「橋頭檖花滿樹皆放也。」蜻飛子曰「前三日吾在橋頭打坐﹐睨視此樹﹐片花未有﹐何今卽放滿樹乎﹖」僧曰「檖花開謝無時﹐忽然而開﹐忽然而謝﹐其開也必有所觸﹐其謝也必有所安。但今玆一開﹐是地人民又不知要死幾許。」蜻飛子曰「檖樹亦爲靈物﹐眞神仙不啻也。」因思此樹不識何妖所憑﹐是夜更深﹐化爲妖類﹐乘風偸至樹下。樹精見風聲大作﹐將身現出﹐手持月斧﹐吼曰「何地妖物﹐敢至吾前﹖」蜻飛子忙下風車﹐近而拜曰「聞得妖兄享食在此﹐小妖路過是地﹐特來拜見焉。」樹精曰「汝居何洞﹖」蜻飛子曰「吾居碧玉山耳。」樹精曰「碧玉山歷此甚遙﹐汝欲何往﹖」蜻飛子曰「欲選絕大村莊﹐顯顯威靈﹐以享血食也。」樹精曰「欲顯靈以享血食﹐非附物不可。」蜻飛子曰「妖兄何精以附此樹﹖」樹精曰「吾乃黃魚修成﹐在海居住數千餘載﹐恨所修不大﹐出離海島﹐得釜形山洞而居。

歷年以來﹐已娶獐﹑蟒爲內室。山有一芙蓉花妖﹐其貌最美﹐吾欲娶彼﹐彼不樂從﹐吾弗捨之﹐遂與大戰。戰到紫泉山半﹐幾被吾擒矣。忽遇一妖與吾一錘﹐負痛而逃。無顏歸洞﹐因來鼎月橋畔﹐附此檖樹略顯靈異﹐以享酒牲。」蜻飛子曰「汝旣享人血食﹐何不福之而乃禍之乎﹖」樹精曰「世上生民不知好歹﹐予之以福﹐則彼以爲自得﹐反輕慢乎神明。惟以禍予之﹐使彼常常駭然在心﹐其敬於我者自爾丰潔。」蜻飛子曰「爾花又何自而放﹖」樹精曰「此吾毒气吹樹而成者﹐其實檖花不能開也。」蜻飛子曰「吾之來意﹐汝可知否﹖」樹精曰「不知。」蜻飛子曰「吾住仙姬閣。俗云﹕『一林不藏二虎』﹐汝宜另尋他處﹐任汝附物駭人。如再盤踞是地﹐以气作毒﹐吾必誅汝。」樹精怒曰「吾慰汝以好言﹐汝反加吾以惡意﹐吾豈畏汝者﹖」遂執梳云板﹐向蜻飛子打來。蜻飛子以穿心杵刺之。二妖愈斗愈力﹐狂風大起﹐地暗天昏。酣鬥多時﹐蜻飛子假意敗下﹐背立而待。樹精見蜻飛子背立不動﹐將身一撲﹐欲乘勢以抱蜻飛子﹐早被股錐刺入腹中﹐大叫一聲﹐乘風竟去。蜻飛子亦驅風緊逐﹐逐到紫泉山上﹐樹精風車拍轉﹐舉起梳云板﹐與蜻飛子奮勇大戰。蜻飛子力弱難敵﹐忽被一板打下紫泉山﹐竟墜紫泉洞前﹐叫喊不已。

三服在洞﹐聽得呼救聲﹐出而視之﹐蜻飛子也。驚喜之甚﹐假爲不識﹐擊以銅錘。蜻飛子曰「再得妖物相助﹐吾命休矣。」三服將錘止住﹐挺立洞外。蜻飛子叩首求饒。三服曰「饒汝不難﹐但須還吾一件寶器。」蜻飛子曰「寶器爲何﹖」三服曰「汝將寶器還卻﹐吾則不難爲汝矣。」蜻飛子曰「汝要何寶﹐汝須說明﹐不然吾怎知得﹖」三服曰「是寶恐汝所無。」蜻飛子曰「吾𨿽妖部﹐曾拜三緘門下﹐彼乃上仙弟子﹐無寶不可求之。」三服曰「別寶不要﹐吾所要者﹐卽三緘一件耳。」蜻飛子曰「三緘凡胎也﹐何云寶器﹖」三服曰「吾不要寶器﹐專要凡胎。」蜻飛子怒曰「汝何如是之愚﹖吾慵與汝言﹐吾將去矣。」剛欲走時﹐三服順牽兩耳﹐竟入洞內。蜻飛子曰「吾明語汝﹐吾系蜂精﹐瘦不可堪﹐有何好喫。」三服曰「吾近日精神甚倦﹐正欲喫點蜂兒肉以補之。」蜻飛子曰「吾與汝素日無仇﹐汝何橫順將我默著﹖」三服曰「閒言休講﹐汝且視吾爲誰﹖」蜻飛子舉目細視﹐視已驚曰「汝三服兄歟﹖」三服曰「是矣。」蜻飛子曰「汝自碧玉分散﹐何處安身﹖」三服曰「仍回本洞將功煉習﹐因念師心切﹐乘風徧訪﹐日復一日﹐音信渺無。後遊紫泉山﹐收伏老獐精﹐卽在紫泉洞中以修大道。敢問道弟又棲身何所乎﹖」蜻飛子曰「吾自分散後﹐在碧玉山內住了數月﹐甚屬無聊﹐遂下市廛﹐帶訪吾師﹐帶作小小生意。」三服曰「作何生意耶﹖」蜻飛子曰「化爲瞽者撫琴勸世﹐頗可過活終朝。」三服曰「胡爲至此﹖」蜻飛子曰「吾自江月鎭化世已久﹐辭卻鎭中老少﹐遊至鼎月橋﹐見得檖樹一株﹐生花毒人。吾乘風訪之﹐乃黃魚精附樹顯靈﹐以討人間血食者。吾心不服﹐欲除民害﹐殊彼不受驅遣﹐與吾爭鬥﹐遂至於此。」三服曰「如是且入洞府﹐再敍前情。」

第五十六回

椒花子過嶺遇鱉螭蛛兒結网遮天

蜻飛子隨三服入洞﹐見了女蟒﹑蓉花美艷絕倫﹐含笑而立。

因謂三服曰「道兄眞好福份。」三服曰「投師失師﹐道旨不得其傳﹐福從何有﹖」蜻飛子曰「人生所極樂者﹐莫如嬌妻美妾。道兄在此享受妻妾之奉﹐豈非福乎﹖」三服曰「汝何所見而謂吾有妻妾哉﹖」蜻飛子曰「洞中二美﹐非汝妻妾而何﹖」三服曰「此吾道妹也。吾之道妹﹐亦卽汝之道妹﹐爾毋亂言。」蜻飛子曰「何以同居此洞﹖」三服遂將二女來歷﹐一一述之。蜻飛子曰「如是最見吾兄好道心切矣。」三服忙命二女拜過蜻飛﹐在洞設筵﹐暢飲數日。

一日﹐三服謂蜻飛子曰「道弟其在此洞同修道歟﹐抑不在此洞而他遊歟﹖」蜻飛子曰「吾功甚小﹐意欲撫琴化世﹐再向人寰以積外功﹐俟訪得師身﹐然後再探道蘊。」三服曰「吾與道兄同行化世何如﹖」女蟒﹑蓉花曰「道兄在此﹐妹有倚靠﹐倘兄一去﹐前妖來侮﹐妹將何以禦之﹖以妹愚意﹐且俾蜻飛道兄化世訪師﹐訪得師後﹐寄信來洞﹐那時妹等與兄同去拜師習道﹐未爲晚焉。況道兄而今卽出﹐不過以化世爲心﹐未卜師蹤﹐亦空勞步履。不若在洞日傳道於妹等﹐他日有成﹐道兄之功諒亦不校」蜻飛子曰「道妹所言甚是合理﹐道兄可暫住此。吾得師之消息後﹐卽刻乘風來洞﹐報與兄知。」三服泣曰「離師數載﹐不惟師容難睹﹐思得一同遊道友﹐朝夕相見﹐以慰饑渴而不能。今幸天假以緣﹐與道弟一遇﹐只意聚首此洞﹐誰知道弟志在化人﹐以積外功。一言離別﹐令人咽喉耿耿﹐泣下難禁矣。」言罷﹐手執蜻飛子之袂﹐大哭不止。蜻飛子亦泣曰「道兄不必傷悲﹐弟思同住洞內﹐如人居室﹐不出庭戶﹐外事何如﹖弟今出外化人﹐勤將師訪﹐甚如以弟爲兄耳目﹐視聽師之行蹤﹐有何不可乎﹖」三服曰「此情固是﹐難以一時分手耳。」二人於是相泣不休﹐女蟒﹑蓉花亦同墜淚。

久之﹐從中解曰「蜻飛道兄不如畱洞消閒數日﹐再去未遲。」蜻飛子以所言甚合﹐諾之。三服喜﹐將手釋卻﹐復設筵暢飲。

席間﹐三服問曰「椒花子自分散後﹐汝知音信乎﹖」蜻飛子曰「未也。」三服曰「至於棄海﹑樂道以及西山﹑二狐﹐此數載中亦不知落於何方﹐行爲何若。」蜻飛子曰「兄毋多慮﹐諒彼道兄輩入道深深﹐不能敗徳喪心﹐以自墜落。」二人言言語語﹐竟至天色昏黑而罷。

又說椒花子在湖心亭﹐與那乞兒四方說鬼﹐乞兒頗得其利﹐已稱富有矣。椒花子在亭習功﹐師徳不忘﹐每於暇時﹐身倚亭窗﹐望望湖水﹐不覺觸動尋師之念﹐久欲離此向別地而投。一日﹐乞兒來亭親候。椒花子命彼坐定﹐與之言曰「前日汝家赤貧﹐苦之莫極﹐吾念汝苦﹐始與言驅鬼法術﹐而今得利甚夥﹐可以享受終身。玆者吾欲他行﹐特見汝來﹐與汝言及﹐自是以後不必與人說鬼矣。如人有求於汝﹐汝以術窮不應推之﹐毋得勉彊支吾﹐以貪財於義外。」乞兒泣曰「師以一團大福加於弟子﹐深恩未報萬一﹐而師遽言別﹐弟子將何以爲情哉﹗祈師再住數旬﹐俾弟子稍伸答報之情﹐其念始遂。若倏然別去﹐不受絲毫奉敬﹐弟子心實難甘。」椒花子曰「汝好好孝順父母﹐他日自有重逢﹐不在此時些須酒肉之奉也。」言畢﹐攜手亭下﹐分袂而去。乞兒號啕大哭﹐愈呼師則椒花子愈去愈遠﹐迨至不見形影﹐乃哭泣而歸。

椒花子自別乞兒﹐行到前途﹐其徑急分左右。當此之際﹐欲東不可﹐欲西不能。舉首望之﹐遙見一嶺橫隔天外﹐髙聳雲間。暗思﹕「嶺峻如斯﹐其中或有同侶﹐亦未可卜。趁今靡有定向﹐吾且到此一遊。」不知是嶺地屬化外﹐名曰齊云﹐嶺之周圍多產橛樹。嶺半一穴﹐古號佛洞﹐乃萬妖所出入者。椒花子來至嶺頭﹐正值秋深﹐橛葉蕭蕭墜下﹐已至半空矣。登嶺視之﹐嶺以外皆貊蠻地界﹐負固不服之區。思欲一窮此山之奇﹐由嶺轉下﹐忽來香風撲鼻﹐如麝如蘭。極目窺覘﹐乃丹桂十數株﹐花開滿樹。椒花子直向丹桂香處而來﹐瞥見其間有一石穴﹐穴上峻崖萬仞﹐潺潺流水﹐竟墜穴前一石池中。此池約有百尺之寬﹐水𨿽不深而淸潔可愛。椒花子自思無事﹐立於池上者久之。

俄聞穴內一聲響亮﹐如啟戶然﹐旋出一黑面大漢﹐嘴尖眉綠﹐兩目如豆﹐三足鼎峙﹐頻向穴外怒目面視﹐若有所驚狀。

頃刻退入﹐不時又出﹐厲聲吼曰「何人私窺吾池﹐獨不畏死耶﹖」椒花子曰「天生是池﹐原以資人玩賞﹐豈獨汝一家之物乎﹖」大漢曰「非吾獨得﹐何不在汝室外﹐在吾穴前﹖」椒花子曰「池卽在汝穴前﹐吾兄得一覽﹐未嘗攜去﹐汝何小見若斯﹖」大漢聆其言厲﹐轉身入穴﹐持一鐵杵﹐向椒花子打來。椒花子閃過一旁﹐忙以雙劍隔定。大漢見己鐵杵不能傷及椒花子﹐舉口吹气﹐气內煙黑如漆﹐愈吐愈多。椒花子不慌不忙﹐徐吐淸气以噓之﹐轉瞬間黑煙散盡。大漢怒甚﹐風車乘起﹐憑空一杵打下。椒花子亦驅風直上﹐與之力戰。戰約數刻﹐見大漢殺伐與己兩平﹐勝負莫分﹐假意敗下﹐立而不動。大漢乘勢以手抱之﹐椒花子急運股錐﹐力刺彼腹。大漢倒地﹐化爲巨鱉﹐翻身滚入池中。椒花子曰「汝可出池﹐與吾再決勝負。」大漢曰「汝想叫吾上池﹐以股錐刺吾耶﹖吾腹尙然腫痛不堪﹐汝在此等著三五月﹐待吾傷愈﹐再決勝負不遲。」椒花子曰「吾見汝漢子大樣﹐怕汝有些武事﹐誰知與犬子不如。」大漢曰「汝休說惡話﹐不是汝股錐厲害﹐吾早將汝一口吞矣。」椒花子曰「老鱉精毫無一能﹐也要興妖作怪﹐豈不愧死﹖汝果有膽﹐且出池來。」大漢曰「汝有膽量﹐可入池內﹐將汝兩翅濡水﹐不能展動﹐必是吾口中之物。」椒花子曰「汝出池來﹐吾與汝不講爭戰﹐結爲兄弟焉。」大漢曰「汝以甜言蜜語﹐想逛吾出﹐萬萬不能。」椒花子曰「汝一日不出﹐吾待一日﹔一月不出﹐吾待一月﹔一年不出﹐吾待一年。」大漢曰「吾者一世都不出﹐看汝又待何時﹖」椒花子曰「吾卽待汝一世﹐汝不出而吾不去之。」大漢曰「吾慵與汝談﹐吾將睡覺去矣。」自此呼之絕不應答。椒花子復在池上靜候良久﹐終是寂然﹐只得捨了鱉精﹐向嶺直下。

下至嶺半﹐挺立四望﹐見有數十兵丁﹐手執八卦旗兒﹐由東而去。椒花暗思﹕「僻壤窮鄕﹐哪有兵丁習武﹐必是妖部無疑矣。吾且觀其動靜如何。」遂步後程﹐緩緩行之。轉過嶺東﹐一壑如溪﹐幽深莫測。遙見兵丁無數﹐皆入壑中。入未多時﹐復從壑之彼岸魚貫而出。壑上地極平坦﹐兵丁至此排列以待。

頃之﹐兵丁鬧嚷﹐紛紛濟濟﹐如接貴官然。椒花子定目詳覘﹐幽壑中又來一隊男女﹐擁一金冠男子﹐年不過十七八齡﹐勃勃英風﹐身騎一鹿。剛到平坦地面﹐兵丁跪迎﹐金冠者坐於石臺﹐兩旁女娘倚傍而立。金冠者坐已﹐言曰「部下羣妖聽令﹐今當操演﹐各將本事顯出﹐演得妙者﹐吾重賞之。」號令一下﹐羣妖將旗執定﹐如風飄捲﹐操縱自然。一一演余﹐金冠者曰「諸妖部飛旗捲送﹐往來如意﹐可以無敵於天下矣。」當卽賞鹿一頭。羣妖拜謝歡呼﹐各歸隊伍。

金冠賞訖﹐甫欲歸壑﹐突一妖卒跪地有詞。金冠者點首者三﹐將花椒子視而又視﹐大聲吼曰「何處妖物來此偸窺﹖士卒與吾速速拿下。」羣妖得命﹐飛奔前來。椒花子亦舉起雙劍﹐立斃四五﹐妖敗而奔。金冠見之﹐手執花槍﹐上前接戰﹐又復敗去﹐謂諸妖部曰「此妖煞有法力﹐戰難取勝﹐爾等速將飛天旗幟四面排插以捕之。」椒花子曰「吾不畏汝﹐盡管將旗插下﹐椒老子也要撞上一撞。」金冠者曰「爾敢撞吾旗乎﹖」椒花子曰「來者不懼。」金冠者以手一指﹐一時四面旌旗密密插齊﹐遮卻天日。椒花子手執雙劍撞入旗內﹐金冠者持槍挑戰。戰到四五回合﹐椒花子飛起雙腳﹐恰遇金冠者掉轉身軀﹐順勢刺以股錐﹐深有寸許。金冠者負痛難支﹐大叫一聲﹐倒在地下。椒花子舉起雙劍﹐正欲刺之﹐已被羣妖擁衛去矣。

椒花子欲迫入壑﹐恐寡不敵眾﹐轉身而回。誰知旌旗四維布著﹐橫撞順撞﹐不能得出。莫可如何﹐髙駕風車﹐無知風車髙起﹐旌旗隨而遮定﹐不辧西南。以劍割之﹐旗乘風捲﹐劍已捲於其內。剛欲伸手拔劍﹐旗忽向身而拂﹐捲作一團﹐心想﹕「此旗何以厲害如是。」於是裂之以手。不知隨裂隨合﹐身益奔而益緊﹐竟將椒花子懸在半空。椒花子曰「吾命死於是矣﹐誰爲援救﹖」旗下一叟曰「旗上人﹐爾知此旗乎﹖」椒花子曰「不知。」老叟曰「此螭蛛兒所布羅网也。獸類妖屬﹐是旗無用﹐若蜂子飛蛾蜻蜓等精﹐一罹是旗﹐定然立結。爾乃蜂妖也﹐如何自尋死路﹖幸螭蛛此際在洞養傷﹐不然早將汝驅擒入洞中﹐爲蛛子蛛孫食盡矣。」椒花子曰「望叟垂憐﹐救我一命。」老叟曰「吾奉螭蛛鈞旨﹐看守是旗﹐如將汝擒﹐賞賜不輕﹐安有救汝之理﹖」椒花子曰「若然吾已難逃﹐爾速歸稟﹐將吾擒去﹐早早開消。」老叟曰「吾今晨入洞﹐已稟螭蛛。螭蛛諭吾好好看守﹐俟爾死後擡回食之。」椒花子曰「何不生擒入洞耶﹖」老叟曰「怕汝股錐厲害也。」椒花子哀曰「老叟能做一人情﹐他日相逢﹐必多重報。」老叟曰「此情吾不敢作﹐吾將歸洞討賞矣。」言罷而去。椒花子獨在旗中﹐無可爲計﹐惟有望師大哭而已。

孰知身不應死﹐必有救之之人。其人爲誰﹖乃棄海也。棄海自居老鱉洞內煉習三緘所傳﹐一日思念三緘﹐駕得海云﹐四方遊訪。海云冉冉﹐正從齊云嶺而來。俯首下窺﹐見得旌旗密布﹐遮卻天日。棄海暗計﹕「此必妖部所作弄者﹐否則地屬荒僻﹐誰爲徧插旌旗。待吾駐下海云﹐暫觀動靜。」計定﹐隨旗曲折﹐略視一徧﹐已知是螭蛛精所布。但未細視网有人否﹐如有爲彼网著者﹐吾必救之。思猶未已﹐忽然旗上大聲呼曰「螭蛛兒要食老子﹐並不推辭﹐如何网在旗中殺也不殺﹐放也不放﹐將老子如此作難。倘得脫卻网羅﹐誓必搗汝巢穴﹐誅汝眷屬﹐方遂吾心。」棄海聞言﹐詢曰「旗上何人叫苦連天﹐可將來歷說明﹐吾來放汝。」椒花子曰「吾不說出聲名還則罷了﹐如一說之﹐恐汝家中家神菩薩都要駭死。」棄海曰「不妨。」椒花子曰「吾乃碧玉山椒花仙子﹐曾投三緘門下。吾師命奉道祖闡道人間﹐這个聲名大也不大﹖」棄海曰「只汝師徒二人﹐亦不見大。」椒花子曰「是吾道弟道兄﹐其駭人也更甚。」棄海曰「汝試數來﹐與吾聽之﹐如駭得著吾﹐吾卽放汝。」椒花子曰「汝放吾下﹐方與汝說。」棄海曰「汝要說出﹐吾始放汝。」椒花子曰「如此汝且聽著。吾第一道兄姓銅﹐叫銅頭鬼王﹐駭人否﹖」棄海曰「算不得。」「第二道兄是龍王太子﹐駭人否﹖」棄海亦曰「算不得。」「第三道兄名叫樂道﹐他的出處系額有王字者﹐駭不駭人﹖」棄海搖首曰「俱算不得。」椒花子尙欲細數﹐棄海曰「不必說矣﹐吾但問汝精成何物﹖」椒花子曰「吾乃牛角大蜂﹐股錐厲害﹐誰不知之。」棄海曰「如是說來﹐只有汝還駭人﹐吾且放汝。」將旗解下﹐椒花得釋﹐乘風欲去。棄海扭著兩耳曰「救汝性命﹐謝字俱無﹐卽便去之﹐何不情乃爾﹖汝試看看﹐吾究是誰﹖」椒花子舉目諦視曰「汝棄海兄耶﹖」棄海曰「然。」椒花子泣曰「若非道兄相救﹐吾必死於旗上矣。汝今日胡爲至此乎﹖」棄海曰「吾因念師心切﹐洞內無聊﹐乘著海云四方查訪﹐不意在此與汝相逢。可恨螭蛛待兄如是﹐吾必誅之。」椒花子曰「螭蛛武事﹐吾力能勝﹐彼所侍者此旗而已。吾罹其中﹐皆大意故也。」棄海曰「汝且紮住山角﹐斷彼去路﹐吾去探其巢穴﹐以誅是妖。」椒花子曰「如戰彼不過﹐爾我同入网羅﹐那時望救無人矣﹐不如趁此他逃﹐以免生禍。」棄海曰「螭蛛旗幟只能罹汝﹐安能罹吾﹖汝被螭蛛不堪羅織﹐吾定欲復此仇恨﹐其心乃安。」言罷﹐奔下嶺頭﹐直向壑中而去。

第五十七回

海潮峯驅龜出洞雲飛嶺見鬼燃燈

棄海欲復椒花子之仇﹐一气奔入壑中﹐大聲吼曰「螭蛛妖狗﹐快快出洞﹐受爺一槍。如不出時﹐吾將狗穴打破﹐定把羣妖誅盡﹐不畱遺種。」叫罵半日﹐影響毫無。棄海直抵洞門﹐螭蛛傷已養好﹐提槍上鹿﹐大怒出穴與棄海戰。棄海見彼槍法不亂﹐躲過身兒﹐以待螭蛛掉轉身來﹐暗將定海神鍼突然拋去。

螭蛛知此神鍼厲害﹐飛身而走。棄海海雲乘定﹐驅著神鍼﹐追得螭蛛無路可奔。螭蛛無柰﹐飛起千萬絲綸﹐遮定神鍼﹐東走西竄﹐偶得小小石穴﹐躲入其中。神鍼入穴不能﹐一一飛回。

棄海仍歸壑內﹐刺斃小妖數十﹐然後與椒花子相會﹐詳述復仇之言。述罷﹐挽手乘風﹐竟投海島。

不逾一刻﹐海島已至﹐導入洞府﹐設筵待之。二人席間言及三緘﹐相向而泣。泣已﹐棄海曰「椒道兄自碧玉分散﹐汝在何處安身﹖」椒花子曰「仍歸本洞住居半載﹐因念師身﹐雲遊四方﹐以訪消息。行至湖心亭內。愛其地甚幽雅﹐可習道功﹐遂住此亭。遇一乞兒孝心頗好﹐柰家如水洗﹐無供親之費。吾助彼力﹐到處與人治鬼驅邪﹐乞兒從此富足。尋將乞兒別卻﹐訪師蹤迹﹐不意路過是嶺﹐得受螭蛛之害焉。」棄海曰「吾自分別以來﹐在赤水江中驅去鱉怪﹐卽此洞內煉習功夫﹐日日念及吾師﹐兼懷道兄道弟﹐心中悶甚。乘得海云四處徧遊﹐不料云車轉至齊云嶺上﹐與兄相晤﹐莫非天假之緣乎﹖」椒花子曰「若非道兄來此﹐吾命休矣。」棄海曰「而今師之行蹤不知所往﹐汝可在吾洞內同修大道﹐慢慢打聽師信﹐庶不使孤寂生愁也。」椒花子曰「玆已知汝在此﹐吾再雲遊以訪之﹐如得師消息﹐卽來報汝。汝身𨿽未出庭戶﹐耳目已周四境﹐豈不比爾我在洞一事無知之爲愈乎﹖」棄海曰「汝言固是﹐但須多住幾日﹐以慰吾心。」椒花子曰「這倒無妨。」自是日在洞中談論爲樂。

一日﹐蚌女瑞光領得海兵來報﹕「海潮洞內龜王犯境﹐蚌兵累敗﹐龜王此際兵紮黃沙岸上﹐勢如破竹。今特命奉龍仙﹐星夜奔來稟及太子﹐祈太子早爲設策﹐以退龜王。」棄海聞之﹐遂命瑞光﹕「領本部兵將紮在沙岸﹐與龜兵對壘。待吾海兵點齊﹐卽刻前來﹐一同剿殺。」瑞光得令﹐將兵撤轉﹐來至黃沙岸上﹐直向龜營對面紮定。龜孫龜子見蚌兵對面紮營﹐當領龜兵數千﹐繞營力戰。瑞光抵死相鬥﹐鬥到日西﹐方始收兵。時近更三﹐龜兵復至四面攻打。瑞光燃起海火﹐相拒一夜﹐竟到天曉龜兵乃退。瑞光勢難支持﹐又命飛文稟及太子。棄海見文告急﹐卽同椒花子乘風而來。瑞光迎入營中﹐將對敵情形一一詳述。棄海曰「椒道兄可與龜兵一戰﹐試試道法如何。」椒花子諾﹐手持雙劍﹐直抵龜營。龜王聞之﹐手執月斧﹐奔出營外﹐與椒花子對立而吼曰「何方野道﹐敢與龜老子較量髙下﹖」椒花子曰「吾乃東海大將軍﹐玆特領兵前來討汝逆賊。」龜王曰「吾興兵討蚌者﹐非爲爭奪東海﹐乃復老鱉之仇耳。」椒花子曰「老鱉叛逆龍君﹐龍君下旨剿除逆黨﹐是誅所當誅也。汝乃龜屬﹐與鱉何涉﹐而行此叛逆﹐豈非自尋死路乎﹖」龜王不服﹐舉起月斧﹐與椒花子戰於半空。酣戰多時﹐椒花子忽然敗下﹐望前飛奔。龜王追近身旁﹐急以兩手抱之﹐椒花子股錐運動﹐力刺彼腹。龜王一聲大叫﹐倒下風車。瑞光方欲上前舉槍刺殺﹐早被龜兵擁衛負入營中。

椒花子得勝歸營﹐棄海喜曰「道兄法力一施﹐已令龜兵喪膽矣。」瑞光曰「龜王而今受傷難起﹐可乘此勢攻彼營寨﹐不然龜王傷好﹐養成羽翼﹐又費一番撻伐之勞。」棄海曰「如此時不可失﹐椒花道兄仍去戰之﹐俾彼見汝生畏﹐畏則必敗﹐不致刺殺不休。」椒花子曰「龜王膽敢興兵﹐部下豈無能將。

倘彼得傷不出﹐別遣能將接戰﹐吾若弗勝﹐道兄急宜救之。」棄海曰「這是自然﹐毋須汝囑。」椒花子於是乘風討戰營外。只聽龜營內大吼三聲﹐出一偉人﹐身長丈許﹐頭大如斗﹐睛似龍目﹐手提碗粗木棍﹐如飛而來﹐並不交言﹐向椒花子頭上一棍打來。椒花子倒退數武﹐將身躲過﹐偉人乘勢又復一棍。椒花子知難對敵﹐敗歸營中。棄海驚曰「汝何退戰之速耶﹖」椒花子曰「龜營內來大將一員﹐力猛身長﹐勇難名狀﹐吾不能敵﹐因此敗回。」棄海曰「何物老魅助龜爲虐﹐瑞光前去與彼試之。」瑞光領命﹐飛身而前。剛與偉人戰至三合﹐偉人連擊數棍﹐瑞光亦不能敵﹐敗奔回營。棄海曰「是物果不虛傳也﹐待吾敵之。」於是緊束盔鎧﹐手執定海花槍﹐出了營門﹐化爲龍頭虎須﹐身長二丈﹐大聲吼曰「龜營中有何能將﹐快快出陣受吾一槍。」言此﹐舉槍向地一擊﹐黃沙飛至半天。偉人見之﹐已畏懼十分﹐勉彊上前﹐連打十餘棍。棄海毫不一動﹐如擊石然。偉人駭甚﹐將棍細視﹐皆如釘刺痕跟﹐心中暗暗驚訝不已。棄海曰「汝擊吾棍﹐吾不畏汝﹐待吾刺汝一槍。」甫舉槍刺去﹐偉人支持不住﹐飛奔入營。

棄海乘機殺入營中﹐持槍亂刺﹐龜營大潰。蚌兵齊齊掩殺﹐龜兵四散逃走。棄海與椒花子向彼敗路追之﹐誅死龜兵不計其數。蚌兵得勝﹐愈加追逐。龜王奔逃無地﹐竟向海潮峯頭墜於洞中﹐隱身不出。

棄海追至﹐不見龜王形影﹐命瑞光兵卒徧處搜尋。獨上峯頭﹐挺立四顧﹐見左壁有黑煙一縷﹐繞崖而升。棄海思曰「是妖在此無疑矣。」遂與椒花子同向崖左﹐遠遠望去﹐見一洞門﹐門外石臺坐一女子。棄海持槍趨至﹐舉手欲刺﹐女子跪地泣曰「妖王饒命。」棄海曰「汝將龜王放出﹐吾便饒汝﹐否則吾槍一舉﹐汝命難存。」女子曰「妖王不知﹐妾名獨翠﹐乃是山老獐次女。自父母亡後﹐常被龜王占娶﹐妾守貞操﹐抵死不從。龜王已絕娶妾念矣。前日老龜逆龍君命﹐與蚌兵大戰﹐老龜敗績﹐逃來數十龜兵扶助龜王。龜王爲彼竦動﹐色心復起﹐昨命鹿姑來洞﹐述龜王語曰﹕『妾如從彼﹐則萬事罷休﹔如其不從﹐龜王領兵前去﹐待仇復後﹐歸必遣兵束妾。』妾聞是說﹐日夜愁思﹐是以獨坐洞門﹐打算脫逃計耳。」棄海曰「如是汝不必慮。龜王已爲吾等所敗﹐追至此地﹐倏然不見﹐汝可知彼巢穴在於何所乎﹖」獨翠曰「在此峯頂對下一小小壑中。

彼之行爲極其姦詐﹐洞門荊棘密密掩護﹐不似他洞露於外面人所共窺。」棄海曰「旣知龜王巢穴﹐吾必誅其命而不容。」獨翠曰「如得妖王除去此山大害﹐則羣妖戴徳矣。但是洞左右皆空﹐約可通至半山之內﹐彼所恃者卽在此也。」棄海訪得實迹﹐乘風至頂﹐由頂下壑﹐播開荊棘﹐露出洞門﹐大聲吼曰「龜王速降﹐免汝一死﹔若拒而不出﹐吾將左右石穴塞定﹐看汝如何得逃﹖」龜王在洞﹐與龜類商曰「吾穴虛實彼已深悉﹐將安恃乎﹖不如降之﹐以免塗炭。」龜類曰「可。」龜王出謂棄海曰「汝且暫退﹐吾願投降。」棄海聞言﹐與椒花子退至山頂﹐龜眾來此跪地求饒。棄海曰「汝識吾否﹖」龜王曰「不識。」棄海曰「吾乃龍宮太子龍賓也﹐汝豈未聞吾名乎﹖」龜王曰「久已聞之﹐然海內妖部傳言﹐太子業已從師修道﹐不在水國。吾誤聽鱉類刁弄﹐觸犯尊顏﹐還祈大施仁恩﹐饒吾蟻命。」棄海曰「欲吾饒命﹐汝宜遠避此山。」龜王曰「只要太子施仁﹐吾卽遠徙。」棄海曰「汝速移洞他適﹐倘遲片刻﹐定不汝饒。」龜王幸得不誅﹐忙回洞中﹐統領龜子龜孫同至峯頭叩首拜辭﹐向西奔去。龜王去後﹐羣妖咸集﹐拜舞歡欣。棄海吩諭數言﹐仍與椒花子攜手回洞。

不知不覺﹐又住月餘。椒花子曰「長住於此﹐何知外事﹐吾暫辭去﹐入世一遊﹐如得師音前來報汝。」棄海曰「道兄雲遊﹐吾不敢阻﹐但得師消息﹐求速報知。」椒花子曰「吾自知得﹐不煩道弟叮嚀。」棄海卽設厚筵﹐爲之祖餞。椒花子飲罷﹐與棄海連牀一夕。次早﹐辭謝上道前行﹐棄海送至十里路程﹐灑淚而別。

椒花子自別棄海﹐徧遊市鎭﹐正值隆冬之際﹐鵝毛亂剪﹐密雪漫空。椒花子久在市廛﹐厭其煩囂﹐復向村莊雲遊而去。

遊至富仁莊內﹐遇一唐姓老叟﹐名號世貴﹐好道人也﹐見椒花子道門裝束﹐與之交談道旨。椒花子略言一二﹐此老慕之﹐迎入莊中﹐朝日談論。閒暇無事﹐又向村郭遊行﹐或時觀山﹐暗數山形之疊翠﹐或時玩水﹐細指水面之文章。得是叟以爲周旋﹐幾忘尋師心念矣。

又說蜻飛子自辭三服﹐雲遊四境﹐不惟師音弗得﹐而且椒花子以及諸友未遇一人。日日尋訪﹐力已倦甚。偶來飛雲閣﹐息足其間。是夜坐至更深﹐忽見佛前燈光照耀。蜻飛子曰「閣內無僧無道﹐燈光胡來﹐或者村民見閣無人﹐夜靜至此﹐燃灰供佛歟﹖且待明宵著意視之。」次夜坐於閣之中殿﹐待至更許﹐渺無有入廟燃燈者。剛轉閣東﹐殿內倏然生輝﹐如同白晝。蜻飛子突出﹐見有三人手捧燈光﹐至於佛前拜跪不已。蜻飛子曰「汝村人耶﹖」三人曰「吾非村人﹐乃鬼屬也。」蜻飛子曰「汝旣爲鬼﹐何以燃燈供佛﹖」鬼曰「吾等在世﹐原屬閣外居民。因於每歲元宵﹐約集村鄰﹐設立燈會﹐眾議吾三人爲首。

吾三人爾詐我虞﹐瞞卻燈油﹐分回自用。死入陰府﹐判吏照冊算之﹐共計一百七十餘斛﹐閻羅怒甚﹐罰以宰手剜心之罪。罪滿﹐仍來此閣燃燈﹐必將瞞數燃淸方了是案。」蜻飛子曰「陽世作爲﹐陰府必書於冊﹐眞用心宜正大也。」言畢﹐三鬼將燈燃點﹐出閣渺然。

椒花子前爲老叟攀畱﹐住了數月﹐因心悶倦﹐固辭他往﹐東奔西走﹐亦至飛雲閣外十里許之建月閣中。他日無事﹐村外閒遊﹐遊到月上三竿﹐不覺已至飛雲閣前。瞥見三人捧燈而至﹐椒仙子究詢所以﹐三鬼亦以告蜻飛子之言告之。椒花子曰「如汝所言﹐是閣殆無住持歟﹖」三鬼曰「是閣頹靡不堪﹐又爲淫雨所剝﹐窗欞莫蔽風雨﹐閣之內外苔蘚滿地﹐久矣人迹絕無矣﹐安有住持耶﹖」椒花子曰「往來行人有住於是者乎﹖」三鬼曰「昨夜有一道士住居其中﹐未知今晨去與否也。」椒花子曰「如是吾明夜來閣﹐汝宜早燃燈光以待。」三鬼唯唯﹐椒花子仍歸建月閣而居焉。

是夜﹐三鬼將燈燃後﹐蜻飛子呼而囑曰「汝於明夜遲來燃燈﹐吾將一入市廛﹐化人爲善﹐須待二三日方可返之。」三鬼應聲而退。次日﹐蜻飛子訪得富川鎭人煙輻輳﹐客商甚夥﹐遂入此市﹐日則苦口勸化﹐夜投古剎棲身。椒花子於傍晚時來在雲飛閣﹐果見鴛鴦瓦解﹐窗欞頹壞。至夕三鬼捧燈來此﹐已近四更。椒花子曰「吾諭汝早燃燈光﹐胡許久乃至﹖」三鬼曰「閣中道士命吾遲來﹐吾故不敢傲之。」椒化子曰「命汝遲來者何故﹖」三鬼曰「以彼暫出化人未歸也。」椒花子曰「是道模樣若何﹖」三鬼曰「與道長形像二而一焉。」椒花子曰「彼言何日始歸耶﹖」三鬼曰「不過二三日耳。」椒花子一一問確﹐在閣住之。住滿三日﹐不見道士歸來﹐已擬詰朝另行異地。

鼉更再報﹐蜻飛子自市歸閣﹐閣前遇及三鬼而詢曰「閣內有人否﹖」三鬼曰「有一道士在焉。」蜻飛子忙忙然入﹐見一道者趺坐習功﹐暗從燈下細細視之﹐乃椒花子也。蜻飛子喜出望外﹐思欲卽晤﹐未知道心何如﹐假意上前﹐大聲吼曰「何方野道﹐敢奪吾閣﹖」言尙未畢﹐直向椒花子一劍打來。

椒花子以雙骨鋼刀隔定。二人戰於閣中﹐酣戰移時﹐兩相退下。

蜻飛子曰「汝屬野方外道﹐敢與吾鬥﹐吾念汝不識不知﹐放汝他行﹐二次毋許來此。」椒花子曰「汝言吾爲野方外道﹐汝眞野方外道也。吾乃命奉道祖闡道於世﹐三緘仙官弟子﹐汝豈未之聞耶﹖」蜻飛子曰「汝師三緘﹐吾師亦屬三緘﹐未見有此頑弟。」椒花子曰「汝亦三緘弟子﹐究何道號﹖」蜻飛子曰「吾乃樂道是也。」椒花子聞得樂道二字﹐上前諦視曰「汝非樂道﹐乃蜻飛兄耶。」蜻飛子曰「然。」二人於是攜手大哭。哭已﹐椒花子曰「汝自分散後﹐棲身何地﹖」蜻飛子詳述一徧﹐椒花子亦將分散情事縷晰言之。蜻飛子曰「棄海知在赤水江頭﹐三服已在紫泉洞內﹐至二狐﹑樂道﹑蛛虎﹑蛛龍﹑西山﹑善成﹑護道﹑野馬﹐以及吾師蹤迹﹐未審所之。

椒花道兄如何居處﹖」椒花子曰「師蹤尋徧﹐不知何日乃得相逢。吾二人偶遇於此﹐亦不幸之幸也﹐不如權在此閣居住﹐緩緩尋訪師身。」蜻飛子頷之。自是朝日在閣﹐苦習道功﹐暇則二人同遊村外。

韶光易逝﹐倏忽已住月餘。蜻飛子一日謂椒花子曰「今日無事﹐吾有一地﹐可願同遊乎﹖」椒花子曰「所遊何地﹐可試言之。」

第五十八回

映月潭老龍獻紱宿云渡野鹿指迷

蜻飛子曰「三服念師心切﹐吾與相別時﹐彼言如得遇師﹐卽速報之。縱師弗遇﹐得遇一道門兄弟﹐亦必邀至彼洞﹐以遣愁懷。玆幸爾我重逢﹐不如同到紫泉洞中與之一晤。」椒花子曰「可。然紫泉洞中僅彼一人乎﹐抑有並洞而居者乎﹖」蜻飛子曰「三服教有二女﹐一名蓉花﹐一屬女蟒﹐皆彼所救者。」椒花子曰「己道尙未深得﹐烏能教人﹖」蜻飛子曰「彼暫收下﹐以俟吾師耳。」椒花子點首道是﹐當卽挽手乘風﹐直向紫泉。

行到中途﹐忽見一縷黑雲停於天半。椒花子曰「天半黑雲停著﹐不識內有何妖。」蜻飛子曰「天下妖屬多矣﹐何必問之。」殊意二人剛到黑雲之下﹐云內突墜二女﹐將路阻著。

二人極目﹐似曾相識而又不能確認者。二女亦然。彼此顧盼良久﹐二女方欲問及姓名﹐椒﹑蜻二人已驅風車﹐向紫泉山而去。

二女轉至前面﹐復腰遮而詢曰「二妖爲誰﹐欲向何往﹖」椒花子曰「男女不相贈答﹐何勞汝詢耶﹖」二女曰「猝爾相逢﹐何妨問訊﹐如弗言出﹐是地不準過焉。」椒花子曰「小小丫結﹐有何道法﹐敢阻吾路。」二女不言﹐各執雙刀﹐並力阻定。蜻飛子怒﹐遂與椒花子上前分戰。一時黑雲密布﹐狂風亂捲﹐斗作一團。

正酣鬥間﹐恰遇二翠閒遊﹐遙見黑雲內四妖爭鬥。二翠風車驅動﹐急來看之﹐乃鳳春﹑紫花娘與二道士也。翠華謂翠蓋曰「吾觀道士形容﹐好似道兄椒﹑蜻二子。」翠蓋曰「如此須向前去﹐勸罷爭戰﹐再問來由。」言已﹐遂向戰場止之曰「鳳﹑紫二姑姑﹐休得爭戰。」二女停斗回視﹐二翠也。其時椒﹑蜻二子亦停斗退下。二翠遙而詢曰「汝二道士﹐其殆三緘門徒椒﹑蜻二子﹖」椒花子驚曰「二女爲誰﹐知吾名姓﹖」二翠曰「汝忘碧玉山之翠華﹑翠蓋乎﹖」椒﹑蜻二子喜出望外﹐上前細視曰「汝華﹑蓋二道妹耶﹖」二翠曰「然。」「然則此二女又屬何人﹖」二翠曰「彼乃鳳春﹑紫花娘也。

前在碧玉時﹐亦曾見之﹐玆何各不相識﹖然爾我分別已久﹐今日喜得重晤﹐請到吾北鳳山內消閒幾日﹐可乎﹖」椒花子曰「可則可耳﹐柰吾二人約往紫泉去會三服﹖」二翠曰「紫泉山歷吾北鳳不遠﹐三服旣在彼處﹐兄請先到北鳳﹐後至紫泉不遲。」蜻飛子曰「道妹之言亦是。」卽與四妖女同至北鳳山中。二翠導入洞府﹐設筵款待。席間言及三緘﹐二翠嘆息咨嗟﹐恨不能追隨步履。椒﹑蜻二子曰「道妹不必傷懷﹐吾已知汝在此﹐如訪得師後﹐速來報之。」筵罷﹐二子辭別﹐二翠苦畱在洞不提。

且說三緘在寶塔寺內住了數日﹐離此前行。師徒在途﹐常念諸子。狐疑曰「吾與師時刻未忘諸道友﹐不知道友等而今心念究竟如何﹖」三緘曰「春秋幾易﹐未見其形﹐安識其心堅與不堅也。」狐疑曰「堅者入道﹐不堅者離道﹐離道而懷異心﹐墜落三途﹐人身難轉矣。」三緘曰「汝言頗得道中妙旨﹐宜用力習之。」紫光曰「弟子隨師日久﹐功毫未得者﹐何哉﹖」三緘曰「汝心未淸也。」紫光曰「淸心之功﹐弟子亦常著意﹐但不過一刻﹐欲又生之。用力一除﹐孰知力愈用則心愈走﹐愈走則欲愈生焉。」初入門者﹐往往如是。三緘曰「用力除欲則欲反生﹐以其心知有欲也。何若恬然淡然﹐不用力以除而欲自無焉之爲愈。」紫光曰「是功非弟子所及﹐祈師另示一途。」三緘曰「總從恬淡處造去可也。」師徒沿途論道﹐不覺日又西墜。狐疑奉命前去﹐訪尋宿所於村人。村人曰「是地少有寺觀﹐惟映月潭上有一養月閣﹐閣內無道無僧﹐汝欲宿之﹐此其所也。」狐疑曰「歷此多途乎﹖」村人曰「不過數里耳。」狐疑曰「其地或東或西﹐求爲一示。」村人曰「吾歸閭裏﹐必由閣前﹐汝隨吾行﹐竟至其處。」狐疑曰「如是汝待片時﹐吾呼同人卽刻到此。」村人曰「宜速去速來﹐時不待矣。」狐疑諾﹐轉稟三緘。師徒忙忙﹐兼程而進。

路途中﹐三緘詢及村人曰「養月閣內﹐何無僧道耶﹖」村人曰「是閣多妖﹐以前住持皆被吞噬﹐故至今日無人敢居。」三緘曰「妖之行藏﹐汝可知否﹖」村人曰「此妖每月一至﹐至則狂風大捲﹐瓦解鴛鴦﹐究不知妖物爲何如斯厲害。」三緘曰「本境居民豈無有能治伏者﹖」村人曰「居民𨿽多﹐皆平常者流﹐何能治此。汝師徒投宿閣內﹐宜自防之。」三緘曰「不妨﹐吾等宿是﹐皆汝方之福耳。」村人曰「如何﹖」三緘曰「妖物來時﹐吾必誅彼以除其害﹐詎非福乎﹖」村人喜曰「如道長能爲吾方除此妖孽﹐村莊人等定有厚酬。」三緘曰「吾輩除害﹐不受謝也。」閒談至此﹐村人曰「吾將歸矣﹐前面小小山兒翼然於林木中者﹐卽養月閣焉。」言已別去。

三緘師徒來至閣外﹐拾級而登。入閣視之﹐蛛网塵封﹐頹然可憫。師徒周視一徧﹐遂於東廂樓上安頓行李﹐趺坐習功。將功習余﹐狐疑﹑紫光神倦入夢。

三緘見廂樓有窗﹐立起身來﹐推而外望。但見深深潭水﹐細捲波紋﹐月影依稀﹐金光閃爍。景況如此﹐眞足令人豁目爽心。觀望移時﹐忽然潭水響亮﹐微煙乍起。久之煙散云生﹐朵朵如箕﹐圓轉不止﹐俄而相結湊聚成舟。舟上一帆飛舞﹐帆上現一烏龍﹐舞爪張牙﹐昂首吐气﹐气中帶雨﹐勢若傾盆。气吐以還﹐烏龍徐徐入水而沒。煙雲俱散﹐仍現潭水一泓﹐潔而無塵﹐月光交映。三緘慵視﹐將窗閉下﹐轉坐樓中。

時近更三﹐忽聞外面有人呼曰「三緘仙官安在﹖」三緘訝曰「何人呼吾﹖」其人答曰「吾乃潭中老龍也﹐敢請仙官臨窗﹐有言相告。」三緘起﹐推開窗欞﹐果見一白髮老人恭身立於樓外。三緘曰「汝屬映月潭之老龍﹐不在潭內管理水族﹐來此胡爲﹖」老龍曰「吾居是潭千有餘載﹐不獲飛升天府﹐皆由度脫無人。聞得仙官闡道天下﹐久欲晤之不得﹐玆幸來此﹐吾應有緣也。懇祈仙官指示﹐若何方克飛升﹖」三緘曰「上天原愛大徳﹐造徳深者可以飛升。皇天無親﹐惟徳是輔。

汝在潭中管理水族﹐毋許肆行擾害﹐卽合天地好生之心﹐加以汝躬護國佑民﹐卽屬造徳。久久如是﹐上天下詔﹐準封仙品﹐飛升不難矣。」老龍曰「承仙官指點﹐如得飛升他日﹐感戴不忘。但吾甚羨仙官﹐欲請到潭一遊﹐仙官可賜步否﹖」三緘曰「汝潭水深莫測﹐吾烏能至之﹖」老龍曰「吾有避水寶紱﹐自能入之不溺也。」三緘欲睹其異﹐遂諾所請﹐梯窗而出。

老龍導入潭中﹐果然水如琉璃﹐不濕衣履。行未數武﹐宮殿在望﹐老龍迓入﹐設筵待之。筵畢﹐老龍曰「玆蒙指示﹐聊設薄筵﹐仙官如閒﹐且請寬住幾日。」三緘致謝曰「吾歸裏念切﹐不能久住﹐辭之速行。」老龍送出潭來﹐依依不捨。三緘曰「後晤有期﹐汝可歸矣。」老龍曰「仙官辱臨敝宮﹐無可爲贈﹐惟此寶紱敬贈仙官﹐仙官收存﹐久必有用。」三緘接紱在手﹐緩緩歸閣﹐紅日已掛樹梢。狐疑﹑紫光迎入詢曰「吾師何往﹖」三緘以老龍見招語之。狐疑曰「韶光荏苒﹐秋去冬來﹐師歸裏閭﹐正其時矣。」三緘於是離閣而歸。

一路之上﹐冷風刺骨﹐雨雪霏霏﹐師徒冒雪前行﹐苦爲泥途所阻。三緘曰「泥濘難進﹐不若尋一寺觀﹐暫住徵鞭﹐以待晴日髙懸﹐再歸未晚。」狐疑曰「師與道弟緩行步履﹐待吾往訪前途。」三緘曰「汝速去尋訪﹐訪得卽來報之。」狐疑暗乘風車﹐空中四顧﹐近地一帶觀剎毫無﹐惟大道東偏﹐茂林髙聳。將車按下﹐踱入林內﹐乃村莊也﹐艸舍柴扉﹐隱然在目。狐疑竟到門下﹐呼主聲聲﹐內一老叟傴僂而出曰「何人呼吾﹖」狐疑曰「遠方行人遇雪難進﹐兼之天色將暝﹐無地可投﹐特踵貴莊求宿一夕。」老叟曰「誰人不出戶庭﹐借宿一夕何妨。但茅舍竹籬﹐恐非駐駕所耳。」狐疑曰「老叟見容﹐卽是莫大功徳矣﹐安望其它。」老叟曰「汝一人乎﹐還有同侶耶﹖」狐疑曰「尙有二人在途候之。」老叟曰「雪風透骨﹐久候殊難﹐急去請彼偕來﹐老軀辟門以待。」狐疑退﹐仍駕風車﹐淩空望之﹐見師已歷此不遠﹐忙忙墜下﹐導至叟宅。

老叟迎入﹐烹茗煮黍以款。師徒食已﹐老叟曰「觀汝師徒皆屬有道之人﹐不識於風雪中要向何往﹖」三緘曰「遠遊日久﹐思欲一歸桑梓耳。」老叟曰「汝家有椿萱乎﹖」三緘曰「已辭世矣。」「有後嗣乎﹖」三緘曰「螟蛉之子已婚配矣。」老叟曰「離家遠出﹐睹雨雪而添愁者人人有之。」三緘曰「老叟安享田園﹐以娛晚景﹐較世上奔勞之客﹐不啻天淵。」老叟曰「老拙無才﹐碌碌庸庸﹐只以耕田爲業﹐門外事故一毫莫知﹐暗自思之﹐眞抱愧不少。」三緘曰「是何言也﹐豈未聞人能安份﹐一世淸閒樂自然乎﹖」老叟曰「一世淸閒﹐固屬得安本份﹐然吾有一事﹐甚不滿乎人意焉。」三緘曰「天地之大﹐尙有缺陷﹐何況乎人﹗」老叟曰「天地有何缺陷﹖」三緘曰「天不滿東南﹐天之缺也﹔地不滿西北﹐地之缺也。」老叟曰「天地之缺﹐天地若不憂其缺。吾人之缺﹐則欲不憂而不能。」三緘曰「如何﹖」老叟曰「吾躬今歲七十有三﹐膝下一子染疾在榻﹐一切極貴藥餌﹐吾所不辭﹐殊累月經年﹐總不能起。有子如此﹐亦如無矣﹐豈非不滿人意乎﹖」三緘曰「汝子何疾﹖」老叟曰「全身軟弱﹐寸步不行。」三緘曰「恐孽病耳﹐待吾一觀。」老叟欣然﹐當將三緘導入子之寢所。三緘徧視﹐別無所見﹐惟魚鱗禽獸紛紛不一﹐繞榻悲啼。視已言曰「汝子獵好山水耶﹖」老叟曰「羅水族﹐罹山禽﹐所得極多。吾家食足衣丰﹐皆由此而至也。」三緘曰「傷生太眾﹐孽結於斯。汝子能攺過自新﹐永不爲山水之獵﹐自然起榻無疾矣。」其子在榻泣曰「今得髙人指點﹐父速與兒焚香告天﹐自玆已後﹐不惟牲禽弗喪﹐而且買物釋放﹐以贖前衍。」三緘曰「汝旣能存此心﹐吾將汝體撫摩一徧﹐汝自能行。」老叟聞之﹐代子告天后﹐請三緘近榻爲之撫摩。果於詰朝其疾忽瘳﹐行動如昔。家人同喜﹐厚設肴饌﹐以款師徒。

畱住二日﹐天色開霽﹐師徒告辭老叟﹐向故里而歸。

又行三里途程﹐來至一江﹐江水汪洋﹐波翻白練﹐師徒至此﹐舟楫全無。三緘問狐疑曰「是江橫隔﹐如何能過耶﹖」狐疑曰「暫在江岸歇息片時﹐諒有舟楫前來﹐師徒過渡。」三緘曰「且待行人問之﹐看有別途可歸桑梓否。」待之已久﹐忽有宿云渡外宿雲山中洞內一鹿﹐修數百年道行不能飛升﹐無事乘風空中四顧﹐瞥見淸气一縷在宿云渡下或降或升。老鹿知有仙子臨凡﹐直到其間視之﹐見三人挺立岸上。老鹿暗計﹕「旣屬仙子﹐胡以中有一妖部﹐一凡胎乎﹖吾欲向前指以過渡之地﹐柰彼換胎入世﹐尙待琢磨軀殼﹐造功以成﹔欲不指之﹐彼又待渡甚切。」躊躇片刻﹐轉思﹕「機緣相聚﹐何妨與彼方便﹐以造吾功。」於是按下風車﹐化爲老人﹐持杖而至。

狐疑見一老人至此﹐急急上前﹐揖而詢曰「老人何往﹖」老人曰「欲過江耳。」狐疑曰「柰無舟楫何﹖」老人曰「此渡原無舟楫也。」狐疑曰「旣無舟楫﹐焉能過之﹖」老人曰「自有過處焉。」狐疑曰「老人其能導吾師徒一過江乎﹖」老人曰「汝欲過江﹐可隨吾來。」狐疑言於三緘﹐遂尾老人後。老人行路甚緩﹐師徒亦緩緩隨之。老人曰「此江名『宿云渡』﹐每當水漲﹐其流極險﹐又兼江內有一毒蛟﹐常常擁水破舟﹐以資吞噬﹐故將古渡拋卻﹐寂然無舟。」三緘曰「毒蛟肆虐﹐何不除去﹐以免害及舟人。」老人曰「此蛟猾甚﹐深潛水底﹐絕不一露。舟楫來此﹐舟破人沈﹐渺無形影。

世人以爲水險流急﹐屍隨浪去﹐而不知毒蛟噬人﹐卽在無形中也﹐孰得而除之﹗」三緘曰「此渡無舟﹐何地始有﹖」老人曰「前面三十里許﹐村人相助﹐選其水淺者豎一杠焉。」三緘曰「天色不待﹐烏能得歷乎﹖」老人曰「天色昏黑﹐不妨止宿吾家﹐待吾來朝再導汝於此地。」三緘曰「汝所居者何村﹖」老人曰「家寒無產﹐居一石穴已數十年矣。」三緘曰「可有子孫乎﹖」老人曰「妻室且無﹐安有子孫。」三緘曰「老人仙洞歷此幾何﹖」老人曰「由渡而上﹐宿雲山中卽是。」三緘師徒卽同老人登山上嶺﹐果見一洞寬敞如廂。

師徒入得洞中﹐老人奔走不停﹐煮黍以待。

次早師徒未起﹐老人已先起而呼之曰「天曉矣﹐道長欲過此渡﹐速隨吾來。」師徒聞呼﹐起而隨行。行約廿余裏﹐遙見江中一杠﹐橫於水面。師徒到此﹐由杠過渡﹐拜謝老人。老人向三緘而言曰「吾非人類﹐乃老鹿也﹐修煉多年﹐未成正果。昨夜竊聞仙官肩任闡道﹐廣收徒眾。玆之指此迷途者﹐以吾有心欲拜門墻耳。」三緘喜﹐賜以道號曰「破迷道人」。道號賜已﹐復囑之曰「吾今歸裏﹐不便攜汝偕行﹐俟西北雲遊﹐汝來吾捨﹐一同登山涉水﹐以造外功。」老鹿聆言﹐不勝歡欣﹐問明裏居﹐拜舞而去。

第五十九回

南龍郡妖害三緘北雁山詩警七竅

三緘師徒自破迷道人辭去﹐又向故里而歸﹐夜宿曉行﹐來至李家村前。已是春初景況﹐遊蜂蝴蝶﹐飛舞花間﹐雞犬桑麻﹐儼然在目。師徒行行止止﹐足力已疲﹐正思尋一所在以息肩﹐忽聽山磬一聲﹐鏗然落韻。三緘翹首望去﹐遙見叢林一帶﹐建閣髙聳於翠微之中。訪諸行人﹐行人曰「是乃奎星閣也。」三緘曰「內有住持乎﹖」行人曰「僅二道士﹐一老一少﹐住玆久矣。」師徒得此野閣﹐喜不自勝﹐迆逶而來﹐不久已至。

老道詢明來歷﹐設齋以待。三緘師徒遂於此歇肩焉。

又說南龍郡七竅衙內﹐赤鯉﹑毒龍﹑老蛟﹑蝦妖等在署執事﹐究有疑案﹐皆決於四妖﹐合郡人民﹐無不敬服。玆逢春社﹐四妖無事﹐園內賞花。靈宅眞人駕得彩雲﹐墜於花臺之上。四妖見是師尊至此﹐歡欣拜舞﹐跪於其前。問安已畢﹐靈宅子曰「爾輩在衙﹐徒消永日﹐不思所以誅三緘乎﹖」四妖曰「師命弟子助七竅官階﹐以爲他年阻彼闡道之路﹐故七竅事事皆吾等剖明﹐官升三品。但惜聖恩尙未逮耳。」靈宅子曰「師昨雲遊﹐見得三緘現住奎星閣內。師特來此命爾四人前去誅之﹐以免歲月遲延﹐難消師恨。」四妖曰「師旣有命﹐弟子敢不遵從﹖」靈宅子曰「爾等至閣﹐務須隱身不露﹐乘機而作。

如能誅得三緘者﹐爲首功。」四妖聽命﹐各將妖風駕著﹐向奎星閣而投。

恰遇復禮子﹑正心子﹑誠意子奉紫霞命﹐查訪三緘行爲若何﹐搭肩乘雲﹐正在空際。誠意子曰「南面有黑雲四朵﹐其气甚烈﹐不識何妖﹖」復禮子聞說﹐卽與正心子髙立雲頭望之﹐但聽風聲怒號﹐烈气可畏。復禮子曰「是妖非凡﹐必有所爲而去。吾等將車髙駕﹐蓋於黑雲之上﹐視彼何往﹐再作躊躇。」正心子曰「此言正合吾意。」遂將云車向上驅之﹐與黑雲相映而行。行到奎星閣前﹐黑雲冉冉﹐接連墜下。復禮子曰「是閣淸气時升﹐必是三緘在內﹐而四妖暗懷毒念以誅之者。吾等亦化凡人﹐入此閣中﹐看彼如何舉乎﹖」正心子曰「如是﹐事不宜遲。」當卽按下云車﹐化作三叟﹐徐徐入閣﹐宿於東廂。

夜方二更﹐三緘師徒造彼內功﹐各坐榻上。毒龍生性暴烈﹐見三緘趺坐﹐原形化出﹐張牙舞爪﹐恨不一口而吞。老蛟曰「彼已到玆﹐待到更深方可。」毒龍性不能忍﹐毀門直入﹐以撲三緘。復禮子見之﹐忙施仙法﹐在三緘頭上現出烈火﹐直燒毒龍。老蛟從側而前﹐向三緘一珠拋去。赤鯉潛近身後﹐一錘打來。誠意子亦顯仙法﹐拋一寶巾﹐裹定蛟珠。正心子現一鐵盆﹐將錘托著。蝦妖乘勢雙鉗齊舉﹐狐疑以雙刀架之。毒龍騰空擊之以爪﹐無柰猛火勢烈﹐飛身而遁。復禮子驅動猛火﹐隨後追逐。

毒龍一步一趨﹐竟投靈宅子洞內。靈宅子望見毒龍爛額焦頭﹐聲聲叫苦﹐忙踏坎卦﹐以口吹去。片刻﹐大雨如注﹐猛火被水而熄。雨止而燃﹐舉目視之﹐乃復禮子在於洞外﹐大驅猛火。靈宅子怒目吼曰「復禮子不在洞中修道﹐來此胡爲﹖」復禮子曰「吾奉師命護衛三緘﹐可恨毒龍一敗再敗﹐不知進退﹐膽敢仍蹈故轍﹐以背天律﹐吾是以略驅猛火﹐焚彼妖軀。

靈宅眞人不思衛道﹐反與妖部爲伍﹐成何體面﹖吾不念爾爲師叔﹐毒龍誅後﹐並誅爾躬﹗」靈宅子聞言﹐怒如雷發﹐向復禮子一鐵塔飛來。復禮子躲過身兒﹐化作靑气﹐望東而隱。靈宅子見彼遁去﹐轉回洞府﹐取靈丹以活毒龍。

赤鯉之錘被正心子鐵盆托定﹐極力脫卻﹐抽身便走。正心子鐵盆扭轉﹐翻蓋赤鯉頭上。赤鯉愈走愈重﹐直向師洞而奔。

正心子急驅鐵盆﹐一時重若泰山﹐當將赤鯉壓著。方欲刺以斬妖仙劍﹐適逢靈宅子乘雲半空﹐見赤鯉頭頂鐵盆﹐事在危急﹐於是手扭離火﹐足踏巽門﹐向鐵盆一吹﹐化爲烏有。正心子吼曰「靈宅子﹐妖物何恩於爾﹐護衛如斯﹖吾不看師叔之情﹐仙法略施﹐必喪爾軀於雷火﹗」靈宅子怒曰「小小道童﹐敢在吾前誇弄海口。爾且站定﹐看吾仙寶﹗」正心子舉目一視﹐乃一鐵塔從空下墜。知不能敵﹐化道赤气向南而逃。

老蛟拋下寶珠﹐已被誠意子仙巾兜著﹐眞言念動﹐珠反飛轉﹐亂打老蛟。老蛟身被數傷﹐將自己寶器收之不得﹐無可爲計﹐向洞奔回。靈宅子趨出洞門﹐飛一利剪﹐仙巾被剪剪碎﹐墜地紛紛。將巾剪余﹐其剪直向誠意子當頭剪下。誠意子化成白气﹐亦向西逃。

惟狐疑持著雙刀與蝦妖力戰不已。蝦妖曰「吾與爾鏖戰良久﹐力已憊矣﹐暫息片刻可乎﹖」狐疑曰「可。」遂各停斗﹐歇於松蔭。蝦妖曰「爾有何道法﹐敢與吾戰﹖」狐疑曰「論吾道法﹐一說出時恐將爾燦頭膽駭破矣﹗」蝦妖曰「爾且言之。」狐疑曰「呼風喚雨﹐遣將驅雷﹐毋庸說得﹐以不足爲奇也。吾化𨿽小﹐力能倒海翻江。那年東海龍王與吾角力﹐吾將海水一口哈幹。」蝦妖曰「哈幹後見些什麼﹖」狐疑曰「吾見海水汪洋﹐怕內面有甚駭人處。豈知其間盡屬邃穴陡坑﹐爲藏蛟藏蝦之地。無涯闊海﹐被吾一眼看透焉。龍王與吾講情﹐求還海水。吾言還水不難﹐但於海中要尋一心愛物兒方可。龍王曰﹕『爾能還吾海水﹐海中諸物任爾要之。』遂請吾到海徧處搜尋。將海尋徧﹐無一物可愛。左顧右盼﹐見一大蝦﹐約大數斛﹐暗思﹕『此蝦多肉﹐攜回家去﹐可以飽食兩餐。』當言於龍王﹐持蝦上岸﹐還了海水。剛欲移步﹐此蝦忽吐人言。」蝦妖曰「所言者何﹖」狐疑曰「彼言﹕『饒了小蝦性命﹐異日蝦孫蝦子必報爾恩。』吾心惻然﹐將彼放入海中。自今看來﹐此蝦毫無信實。二次哈幹海水﹐斷斷不饒。」蝦妖曰「彼何無信實耶﹖」狐疑曰「如爾系吾當年所釋老蝦孫子﹐尙與吾躬角力﹐非無信實乎﹖」蝦妖曰「爾不言有此恩徳於吾家﹐吾不知曉﹐自此不與爾戰﹐以報前恩足矣。」言訖﹐向狐疑叩了頭兒﹐乘風回洞﹐見赤鯉﹑毒龍同老蛟皆呻吟不絕。靈宅子各予丹一粒以飲之﹐曰「爲師將爾精神團聚﹐再復此仇。爾等各回南龍﹐以伺機變。」四妖唯唯﹐拜辭靈宅﹐復向南龍而去焉。

其時﹐七竅未見四人在署已二日矣﹐密遣人役徧訪弗得﹐以爲遠去異地﹐常帶愁容。珠蓮問曰「郎君近日體不安乎﹖」七竅曰「未也。」珠蓮曰「郎君旣安﹐何以愁容如是﹖」七竅以四人不在衙內言之。珠蓮曰「郎君毋慮﹐彼於明日定歸也。」七竅曰「夫人命彼他往乎﹖」珠蓮曰「妾未命之。

彼常言於婢婦﹐遠逝三日卽返﹐妾故知其歸期。」果於詰朝﹐四人陸續歸署。七竅詢其所往﹐皆以探親異地爲詞。卽命設筵衙內﹐同酌暢飲之際﹐突然堂鼓冬冬﹐役吏入而稟曰「外有村叟四五來衙叫冤。」七竅當出堂﹐將呈細閱﹐言﹕北雁山下﹐有死屍三人﹐一女二男﹐皆無其首。閱已﹐問之村叟曰「可見有人在玆鬥毆否﹖」村叟曰「無之。」七竅曰「爾等怎知此地有死屍耶﹖」村叟曰「今日晨刻﹐聞行人呼之﹐而始知也。」七竅曰「行人爲誰﹖」村叟曰「聞呼後﹐民等出視﹐則呼者已去。及到山麓﹐果見三尸縱橫﹐不知殺之者爲何人﹐亦不知起釁者爲何事﹐故來具稟﹐祈大人察之。」七竅曰「爾等先歸﹐吾乘輿卽至。」村叟同起﹐急急言旋。七竅乘輿﹐竟向此山進發。

珠蓮蚌婦見七竅已去﹐呼四妖入內﹐問﹕「所幹之事如何﹖」四妖將取敗情由詳述一徧。蚌婦曰「靈宅眞人何不施彼仙法以誅三緘﹖」四妖曰「三緘而今有羣仙護持﹐一時難以誅得耳。」珠蓮見其个个負傷﹐囑以靜養勿動。四妖出﹐珠蓮私謂蚌母曰「三緘此子﹐乃吾等寇仇。俟七竅官品大時﹐將合天下之習道者﹐槪行除盡﹐看彼之道闡以何人﹖」言罷﹐痛恨不止。

七竅遣回村叟﹐來至北雁山驗視三尸﹐苦不得其主手。詢之近村人﹐村人曰「昨日民等多在此山耕耨﹐毫無爭鬥聲﹐今早行人往來﹐始見三尸橫列於此。而其來歷﹐實是不知。」七竅曰「殺人之賊﹐豈無影響﹖爾近村中﹐諒有好逞凶橫﹑累行不法者﹐爾輩思之。」村人曰「凶橫子弟﹐吾村亦無。」七竅曰「其中女屍﹐首𨿽不見﹐睹其身體﹐大約不過廿齡﹐是必狎邪之流爭姦斃命者。試思爾村內有好淫女子賣笑深閨者乎﹖」村人曰「吾村之毗連而居者﹐盡皆淸白﹐無此淫女。」七竅曰「暗室行姦﹐爾豈知乎﹖」村人曰「姦行暗室﹐斷無不稍漏風聲。」審詢數番﹐村人皆以不知告。七竅無柰﹐將屍驗畢﹐乘輿歸衙。珠蓮接入﹐問曰「郎君今日所驗之案若何﹖」七竅曰「三尸皆無首領﹐橫於北雁山下﹐不知主手爲誰。此案令吾殊屬難測。」珠蓮曰「是案乃屍親所報﹐還是村人所報耶﹖」七竅曰「吾閱呈內﹐系報自村人﹐未見屍親措一詞耳。」珠蓮曰「郎君要斷此案﹐離不著問李赤等人﹐何不命彼查之﹖」七竅突然驚曰「衙內疑難事件﹐半皆決於四人﹐妻不言﹐吾幾忘卻﹗」卽命蚌婦去喚四人。四人聞呼﹐入內坐定﹐七竅以北雁山之案告之。赤鯉曰「囑役將屍邏守勿厝﹐待吾輩同往查訪﹐三日後再往驗焉。」七竅如命。

李赤等駕下妖風﹐於北雁山前密密訪查﹐不得其實。毒龍曰「吾諒是村實系無殺人事﹐此必別地移害而來者﹐宜向他村訪之。」李赤曰「吾等四人一路查訪﹐恐有遺漏。不如分作四路﹐弗得於此﹐必得於彼﹐豈不妙哉﹖」老蛟曰「爾言甚是。」四妖從玆各訪一地。蝦妖訪至山後﹐慵於行步﹐暗自言曰「吾等欲誅三緘﹐反受其挫﹐身體尙未安好﹐又得七竅命訪案情﹐安有幾許精神爲人運用﹖不若在叢林深處﹐睡卻一覺﹐俟精神養足﹐再行訪之。」剛將身軀倒下﹐耳聽林內噥噥喞喞﹐小語不休。蝦妖起﹐暗向人言處用目偸覘﹐見一少年﹐美如白玉﹐與一嬌好女子石臺對坐﹐旁立兩婢焉。蝦妖思曰「叢林中男女爲羣﹐非姦卽妖也。吾且竊聽所說何事。」又恐睹己形影﹐畏懼不言﹐旋將身兒隱而弗露。移時﹐聞得女子曰「爾我昨日配合爲婚﹐正屬良辰花燭。拜余苦無酒肉﹐幸吾二婢在北雁山前偶遇三人﹐二男一女﹐二婢去頭接血﹐以爲夫婦合巹之用。今日又思飲矣﹐妾欲命婢再往﹐以候行人﹐不識郎君意念若何﹖」男子曰「如此甚好。吾夫婦歸室候之﹐婢子速去毋遲﹗」二婢領命﹐乘風竟去。但見男女攜手同行﹐行至老楊樹前﹐雙雙入土而沒。蝦妖見此﹐謹記其處﹐忙將妖風駕動﹐轉回山下。見二婢正遇行人﹐隱刺其頭﹐以衣接血而去。蝦妖睹得實迹﹐暗地歸衙。

四五村民復擊堂鼓﹐報到北雁山麓﹐又斃二人。七竅異之﹐乘輿速往一一看驗﹐與前之三尸無殊。詢及村民﹐亦與前言無異。七竅此際見廢五命﹐未識凶人﹐發下愁腸﹐悶悶不樂。久之﹐顧謂役吏曰「北雁山有觀剎乎﹖」役吏曰「山半有玄天觀在焉。」七竅曰「旣有此觀﹐可市香炬﹐吾將禱之。」役吏聆言﹐頃將香炬市至。七竅入觀﹐拜舞座前﹐無非祈指五屍實系何人毒殺。禱告已畢﹐遨遊觀內﹐以遣愁思。淸虛眞人空中望見﹐雲頭按下﹐在後殿題詩二絕﹐以警七竅。一云「求官容易作官難﹐多少人情變又遷﹔不怕心中明似鏡﹐無頭公案費周旋。」二云「不若爲仙在上天﹐逍遙海島樂年年﹔笑君今得紅塵陷﹐惱恨羣妖把爾纏。」七竅遊至此間﹐見壁上詩句﹐墨迹猶濕﹐反復吟詠﹐宦場心事已淡。乘輿歸衙﹐珠蓮問曰「郎君今日所驗﹐又屬何案耶﹖」七竅曰「北雁山又斃二命﹐睹此案牘﹐日煩吾身﹐不堪其擾。意欲辭官歸裏﹐永不插足紅塵矣。」言罷﹐和衣倒榻而臥。珠蓮將就百般﹐欲挽入道之心﹐仍作宦途之客。語言尙未入耳﹐而七竅已作夢中人矣。

第六十回

講法臺羣仙顯法剖奇案七竅驚奇

七竅自臥榻所﹐魂離軀殼﹐悠悠忽忽﹐不知屬何地界﹐兩峯對峙﹐下臨江水﹐徒杠在目﹐垂楊覆焉。七竅思曰「吾在衙內﹐爲何到斯﹖」信步行來﹐竟立徒杠上面﹐眺望江水不已。

俄而徒杠轉過﹐坦道一綫﹐直牽數十里之遙。七竅是時未審坦道何去﹐遂坐於垂楊枝下﹐四顧躊躇。忽來一靑衣童兒﹐笑謂七竅曰「先生焉往﹖其殆不識路徑而望洋悼嘆者乎﹖不然﹐何默爾無詞﹐席地不行耶﹖」七竅曰「吾非有所行之地﹐乃不意至玆﹐特弗識坦道一條﹐所通何處。」靑衣曰「是道登天。欲觀上天景致﹐可由此徑緩緩而登。」七竅聞說﹐忙相揖於道童曰「吾正欲景觀天上﹐祈爲吾導可乎﹖」靑衣曰「爾欲登天一覽﹐速隨吾來。但不可回頭望之﹐望則膽碎而驚﹐驚則必墜。」七竅諾﹐果尾其後﹐一步一趨。頃之﹐暗暗回顧﹐足離於地者約有數百丈焉。七竅畏甚﹐從玆不敢反視﹐俯首而上﹐愈上愈髙。曾不幾時﹐而河漢星斗已儼然在眉目間矣。

靑衣曰「吾力已疲﹐可於此暫息一刻。」靑衣坐﹐七竅亦坐。坐已﹐環顧見所坐者﹐盡屬雲霞。以手抹之﹐細軟非常﹐綿綿若絮。對面望去﹐數星排列﹐其大如斗﹐光明照耀﹐閃爍不停。七竅於斯自在逍遙﹐幾忘己爲郡守也者。靑衣暗知其情﹐乃乘機言曰「汝爲郡守﹐榮華已甚﹐不知其樂有如此乎﹖」七竅曰「吾身𨿽爲郡主﹐其心實爲萬民﹐每遇疑難案情﹐百轉憂思﹐食也而難於下咽﹐寢也而難於入夢﹐那得淸閒半日﹐如汝輩之逍遙無累耶﹖」靑衣曰「汝旣如宦途苦況﹐何區區戀此富貴﹐不作一出山想哉﹖」七竅曰「吾亦常有此念﹐柰塵世道士無一可爲我師。」靑衣曰「野方外道固不足爲人師。彼《黃庭》經卷﹐習此而成者﹐代不乏人﹐獨不可以爲師乎﹖」七竅曰「身爲郡守﹐日理民情﹐卽有《黃庭》﹐亦不暇閱。」

靑衣曰「汝深入迷障﹐妖部環伺﹐恬不爲怪﹐所以入道甚難。在汝心中﹐以郡守爲至榮至尊﹐視大道爲可無可有﹐安知仙眞榮耀﹐更甚於郡守耶﹖況郡守之榮﹐不過如花開謝﹐豈及爲仙天上﹐與日月以同輝﹖然吾所言﹐知汝淡焉置之。欲不導汝登天﹐又念前生與吾爲友。吾且導汝一睹天仙榮顯﹐以冀脫此迷途。」言此﹐道童起﹐七竅隨起。

復行數百步﹐有門在望﹐髙大無比。額上現二字曰「南天」。入得此門﹐其地皆玉砌金嵌﹐潤諸可愛。行未數武﹐道童轉導七竅﹐路向左行。但見仙鶴飛鳴﹐聲淸如磬﹔仙鸞飛舞﹐身美多文﹐仙蝶仙鵝﹐行來對對﹐仙羊仙馬﹐走去雙雙。或有臺焉﹐玉簫可聽﹔時而閣也﹐玉笛堪聞。七竅暗自計曰「上天美景﹐眞如海市不勝收之。」道童曰「汝在天上﹐所樂睹者何景﹖」七竅曰「卽今行處﹐觸目所睹﹐皆非人間有耳。」道童曰「還有佳境﹐汝隨吾來。」七竅欣然﹐緊隨其後。遙望一臺髙聳﹐臺下槪擁以五色雲霞。七竅曰「前面髙臺﹐何仙所住﹖」道童曰「是乃講道臺也。」七竅曰「臺也﹐而胡以講道名耶﹖」道童曰「每逢佳期﹐道祖登臺講道﹐羣仙環侍拱立而聽之。」七竅曰「不知何日是講道之辰﹖」道童屈指計曰「汝尙有緣﹐恰遇今日講道耳。」七竅曰「道祖講道﹐又定何時﹖」道童曰「如丙寅日﹐則定午時。今日丙寅﹐午刻必講道也。急待毋緩﹐猶能得見道祖出宮之榮。」言已﹐奮力前驅。

七竅追蹤而往。不知不覺﹐已至臺下。極目四顧﹐寂然無人。道童曰「時尙早也﹐可於臺左坐以候之。」七竅果隨道童坐於臺左廂內。未幾鸞鳳齊鳴﹐仙眞陸續而至﹐衣冠楚楚﹐盡屬滚龍盤繞﹐一身錦繡﹐備極鮮華。俄而廂內仙童捧出仙衣二套﹐一以予七竅﹐一予道童服之。七竅衣甫披身﹐自覺徧體生涼﹐輕松之極。俯視衣上﹐繡龍纏定﹐彩色炫人。衣服而後﹐羣仙畢集﹐列坐廂中。七竅雜坐其間﹐總不離道童左右﹐羣仙無有問及﹐而彼亦儼然以仙子自居。坐約片時﹐霹靂一聲﹐金光數道﹐左右廂內﹐如火如荼。羣仙拱一拱手﹐乃金甲神祗六七﹐或執劍戟﹐或執金鞭﹐或執銅錘﹐或赤面黃須﹐或金面赤須﹐或粉面無須﹐形象森嚴﹐威然可畏﹐不言不語﹐髙排於講道臺上。羣仙濟濟﹐鶴班鷺序﹐恭立兩旁。一時仙樂齊鳴﹐幢幡寶蓋﹐翠羽宮扇﹐護擁道祖跨著靑角板牛而來。七竅睨而視之﹐見其頭帶冕旒﹐身服八卦龍衣﹐晶光奪目。左右童子﹐一持拐杖﹐一捧《太極圖》﹐齊擁臺中。

鼓擂三通﹐鐘鳴三匝﹐道祖登座。羣仙朝參畢﹐一字排列。

道祖乃起顧盼之容﹐向羣仙而言曰「道在天下﹐習之則有﹐不習則無﹔道在人身﹐行之則升﹐忘之則墜。此以小者言之也。

若言其大﹐未有天地﹐先有此道﹐旣有天地﹐道之彌綸。是充塞乎天地者﹐道也。道吾所道﹐仙佛成之﹔不道吾道﹐餓鬼墮之。吾願世人道其所道﹐且樂吾道﹔道不忘道﹐以成吾道。吾道能成﹐自登坦道﹔逍遙自在﹐以安吾道﹐諸眞諸聖﹐同享是道。」方言至此﹐羣仙同聲應曰「大道周流﹐共沾所教﹐得其所教﹐乃成是道。道中之祖﹐闡此大道﹐伏翼道門﹐無息此道。」道祖聞言﹐歡欣下臺﹐羣仙擁護而去。

臺下尙畱二三仙子﹐年歲甚輕﹐向七竅而詢曰「汝乃南龍郡守﹐不在署內掌管符篆﹐來此竊聽道語﹐應該罰入雷部誅之。」七竅不敢回言。突然雷聲震動﹐雷光閃閃﹐直逼其身。

七竅跪地泣曰「吾以區區凡體﹐豈敢妄登仙地訓聆道祖哉。

以吾行至徒杠之前﹐垂楊枝下﹐爲靑衣道童所導至此﹐是以冒觸仙容耳。」二三仙子曰「旣然如是﹐撤轉雷霆﹐爾上前來﹐吾有以教汝。」七竅見雷部遠去﹐兢兢戰戰﹐跪於仙子之前﹐曰「仙子何論﹖吾願敬聽﹐不敢有違。」仙子曰「汝前生亦此地人物﹐爲闡道不服﹐私下塵世﹐迷於四害﹐何日回頭﹖幸而有緣﹐得登天府﹐聆道祖講論大道。汝速歸衙辭官﹐入此道門﹐以還本位。否則仙根墜落﹐永無登天路矣。」言畢﹐用手一招﹐五色祥光﹐擁著仙子飄然竟去。七竅起視﹐前道童尙在廂內﹐命將仙衣卸下﹐曰「汝可歸矣。」七竅曰「歸從何處﹐路徑不識﹐望仙官導之。」道童曰「汝非道中人﹐吾慵導矣。」七竅再三哀求﹐道童怒目言曰「來﹐來﹐吾送汝歸。」行至一崖﹐七竅畏﹐卻步不進。道童推之以掌﹐七竅懼墜﹐緊閉雙眸﹐耳聽風聲濃濃﹐一驚而蘇。舉目視之﹐乃在榻上。起而靜坐﹐詳細思維﹐所見所聞﹐歷歷不爽。自此心心在道﹐厭棄官階。

珠蓮見夫近日行爲殊於往昔﹐乃詢之曰「郎君官居郡守﹐三代榮封﹐宜盡乃心﹐以勤案牘﹐一日皇恩下逮﹐擢至宰輔﹐功安社稷﹐名震海宇﹐幸莫大焉。胡郎君近日不以案牘爲勤﹐其心似別有所思者﹐何也﹖」七竅將夢一一述之。珠蓮突曰「妾以郎君爲何疏於政治﹐卻爲一夢耳。妾聞之﹐至人無夢。

夢乃幻境﹐隨有所思而成。所以婦女常夢產子﹐以其心之所望者﹐恆在於是。男兒不夢產子﹐而夢娶美妻﹐亦以所好於心者﹐而形諸夢寐也。妾勸郎君毋以夢兆爲眞﹐宜以現所得者爲務﹐妾之望也。」七竅聆此﹐夢付流水﹐將仙子所教背而不行﹐仍戀名場﹐以希榮寵。珠蓮見是情景﹐不勝欣喜﹐內庭設宴﹐勸酌殷懃。

正暢飲間﹐突來役吏稟曰「衙外叫冤﹐祈大人發落。」七竅曰「爾將叫冤者喚至大堂﹐吾卽出詢。」役吏領命出堂﹐呼曰「大人卽臨公案矣﹐呼冤者立候審問﹖」無何﹐衙內木梆響亮﹐滿堂役吏排列左右。閃門啟處﹐炮聲三震﹐呵道如雷。

七竅出堂﹐髙坐公案﹐顧謂役吏曰「叫冤者何人﹖」役吏將叫冤數輩﹐帶至大堂跪下。七竅詢曰「爾數人叫冤何事﹖」一老叟曰「前日吾女歸寧﹐看顧母疾。未逾三日﹐彼翁寄信﹐言吾婿偶染微恙﹐吾卽命子送歸。吾女去已數日﹐不見於歸﹐往問婿家﹐亦言吾女未返。吾聞驚甚﹐四處尋之不得。傳言北雁山下有男女屍骸﹐急往視之﹐果吾子女也。但不知凶手爲誰﹐望大人緝獲凶犯﹐以償吾子女之命﹐其心始甘。」七竅曰「這是自然。然呼冤不止一人﹐凡有冤有﹐實陳其說。」左一婦曰「吾夫前日飲吾父壽酒﹐三日不歸。訪已徧矣﹐不料在於北雁山下斃之。」右跪二人﹐皆言子赴市麈﹐亦在北雁山同殞。七竅曰「吾已命役徧訪凶人﹐如訪得之﹐立決償命。」詢畢﹐數人拜舞而起。

七竅是夜設筵以詢四妖﹐曰「北雁山之事﹐可訪得乎﹖」李赤曰「吾等未能訪確﹐惟總管盡得其情。」七竅詢之總管﹐總管曰「斃人者非人﹐乃妖也。」七竅曰「何以知之﹖」總管曰「李赤﹑徒能﹑馬魁與吾四人分路查訪﹐吾訪至北雁山後老楊樹下﹐席地小憩﹐忽聞叢林內濟濟人聲。吾隱暗處窺之﹐乃一男一女﹐相對而坐﹐俱屬髫齡。外有婢女二人﹐列侍左右。

男女談論﹐言及北雁山得人血人首以爲餐﹐甚是爽口。又命二婢再獻﹐以爲夫婦同飲。二婢去﹐男女攜手﹐同至老楊樹下﹐入土而沒。吾緊記其處﹐忙來山前﹐見有二人奔走坦途。二婢潛近身旁﹐推倒在地﹐割下首領。以衣接血﹐向山後而去焉。」七竅曰「爾察的乎﹖」總管曰「所察是實﹐並無訛也。」七竅曰「這妖又如何收之﹖」馬魁曰「大人出示﹐曉諭軍民人等各執械器﹐候於北雁山中。吾輩護衛大人﹐收此妖孽。」七竅如計﹐遂命書吏出示曉諭。

臨期日﹐不約而集者數千人。七竅乘輿而來﹐總管導至樹下﹐命村人數輩﹐各持畚具以掘之。掘約一丈之深﹐果有男女四人﹐口中尙銜人首。村民稟於七竅﹐七竅命束手足﹐扛出坑外﹐厲聲詢曰「爾屬何妖﹐膽敢斃人性命﹖」四妖不答﹐各將人首吮之。七竅無柰﹐命以竹簍盛著﹐扛回郡內。百姓聞此奇異﹐爭視妖孽者紛至沓來。七竅命人密密邏守﹐入衙息定﹐詢及總管諸人曰「此妖何名﹖」馬魁曰「此土煞也。借男女之精魂血肉而成形體。非用油火焚之﹐難除是孽。」七竅點首。

妖暗知覺﹐出簍而逃。邏守者忙稟七竅。七竅曰「此妖逃去﹐安得而誅之﹖」徒能曰「妖物卽逃﹐定在舊處。但這次入土﹐較前更深﹐恐於一時難以得耳。」七竅曰「必如何始得耶﹖」李赤曰「可宰一豕﹐以盆盛血﹐並及豕首﹐放於老楊樹前﹐命人暗處守之。彼聞鮏气﹐斷然出食。待彼出土﹐速將油火焚於其處﹐彼必畏而不動﹐可以簍盛歸﹐當卽用油潑之﹐自難遁去。然後焚之以火﹐而此孽可除。不然﹐得此一番挫折﹐愈肆淫威﹐彼境居民軀難保矣。」七竅曰「是妖如此其毒﹐若不除卻﹐胡以安及村人﹖」遂命役吏照此行事。果於三更後﹐四妖同出﹐共食豕血及豕首焉。村人膽壯者﹐急以油潑地﹐山林內外﹐徧燃火具﹐而四妖已僵臥不動矣。俟到天曉﹐仍將竹簍盛定﹐扛回南龍。七竅升堂﹐卽以油淋之。四妖懼甚﹐相抱而泣﹐聲如秋虫。七竅詈曰「汝不食吾村人﹐吾弗汝誅。今食吾民甚眾﹐王法難逭﹐天律在所不容﹗役吏﹐與吾舉火焚之﹗」四妖得火焚身﹐圓圓轉轉﹐合而爲一﹐化作斗大肉團。待火烈時﹐復化爲肉虫千萬﹐四方蠕動﹐似欲離此火坑。七竅見之﹐忙命加火熾之。頃刻間﹐肉虫盡化爲煙﹐一毫無有。

七竅於是向村人言曰「噬人妖孽﹐已爲汝輩除矣。喪其子媳者﹐各領歸裏﹐爲之超度焉。」村人齊聲呼曰「吾民郡守﹐眞天人也。最怪妖物﹐尙能殲除﹐其它可知矣。」此聲一倡﹐朝廷嘉其智慧﹐聖恩下逮﹐加升刑部員外﹐卽刻日進都﹐以授此職。七竅得玆榮寵﹐厚設筵席﹐呼四妖而賞之﹐曰「吾之官階得以重升者﹐皆爾四人力也。但問爾等﹐何能剖案如神乎﹖」四妖曰「是皆大人明鑑﹐吾輩不過效厥奔走﹐他何知焉﹖」七竅曰「北雁山之妖物﹐若非爾等﹐卽仙子不能知之﹐眞足令人敬服不少。吾也力得爾等﹐遷升部官。爾四人可願隨吾﹐一遊都下否﹖」四妖曰「大人厚待吾輩﹐實不忍忘﹐俱願相隨﹐以酬盛愛。」七竅曰「聖旨已下﹐吾將卜吉起程。今特設筵﹐賞爾輩收妖之勞耳。」四妖曰「承恩多矣﹐誓必報之﹗」其時郝相聞得乘龍有此奇才﹐不勝欣喜﹐又兼夫人望女心念甚切﹐遂遣家丁星夜前來﹐迎接七竅。七竅卽將符篆交與後官﹐率領四妖﹐望都進發。

第六十一回

祈雨澤神通旱魃保節婦法遣橊姑

夜宿曉行﹐不久已到都下。七竅夫婦住於館驛﹐乘輿先拜郝相。郝相夫婦見之﹐欣喜非常﹐設筵款待。談情竟夜﹐於次早五鼓﹐隨郝相入朝﹐待漏朝君。君上獎賞一番﹐卽授以刑部員外郎之職。七竅得此榮寵﹐暗思﹕「吾今官位固已擢升﹐不知吾友三緘又作何品﹖」懷思未吐﹐已轉郝相府中﹐相府家人齊來賀喜。自此七竅常在刑部辦理政事矣。

且說三緘自奎星閣將妖難脫後﹐又向故里遄徵。一路行來﹐歸心似箭。柰途長道遠﹐一時難到鄕關。無何﹐春日已過﹐初夏又臨。師徒止止行行﹐目極村野﹐秧歌四達﹐已屬插禾之期。

但烈日當頭﹐常嘆密雲不雨﹐艸木枯槁﹐恰似秋深景況。村人無可如何﹐約集剎中﹐誦佛呼天﹐以祈雨澤。三緘見得﹐心懷不忍﹐轉謂狐疑曰「插禾之際﹐甘霖弗降﹐下民胡以聊生﹖」狐疑曰「師惜天澤不施﹐何不作一方便﹐以使沛然下雨﹐萬井沾恩﹖」三緘曰「上天原愛斯民﹐其不雨者﹐必民自取也。

師有何能﹐敢傲天命﹖」紫光笑曰「吾師欲使上天雨部一層﹐這也無難。」三緘曰「爾有祈雨術耶﹖」紫光曰「有之。」三緘曰「如何﹖」紫光曰「將竹幾一座﹐穿以二杠﹐如肩輿然。其中以一犬子坐定﹐犬首飾以夏冠﹐或女或男﹐擁犬而行﹐徧村遊轉。爲首者帶化米豆﹐以爲雨後酬天之需。」言至此﹐三緘曰「犬之爲物﹐至賤也﹐烏能動天而沛雨澤乎﹖」紫光曰「俗云笑犬必雨。輿此犬於鄕村者﹐正以使人笑之耳。」三緘曰「以此祈雨﹐恐不能動天﹐而反觸天矣﹐烏乎可﹖」紫光曰「弟子亦知不可。然吾鄕先輩常祈雨﹐以此而驗焉。」狐疑曰「爾言如是﹐不若吾所見者爲更靈。」紫光曰「爾之所見若何﹖」狐疑曰「吾鄕不雨﹐多怪神祗。或將神祗輿以赴市﹐或在觀剎齊誦佛號﹐而請泥塑之像坐於烈日之中。」紫光曰「所爲若此﹐其意何居﹖」狐疑曰「彼言神畏日烈﹐自能沛澤耳。」三緘曰「此更怒觸神天也﹐焉得雨澤下降耶﹖」狐疑曰「如師所說﹐何鄕井愚民恆於無雨時行之﹐亦多效驗﹖」三緘曰「以此禱天﹐俱爲兒戲﹐何能得雨﹖卽得雨焉﹐亦上天依時而降﹐適逢其會也﹐豈如此可得甘霖乎﹖夫五風十雨﹐天非不欲依時而然﹐其所以久晴不雨者﹐皆下民行爲﹐多不合於上天﹐天故禁其雨露以警斯民也。如得所警﹐而同登道岸﹐則上天雨澤﹐不必祈禱﹐自應時而沛矣。此理村愚不曉﹐每遇不雨﹐一切作用﹐均屬戲侮上天。上天不過念其無知而宥之耳。」紫光曰「師言大開胸臆。但此地田疇涸轍﹐如何救耶﹖」三緘曰「俟至其地﹐見有祈雨者而示之。」師徒在途談論﹐不覺日已西沈。狐疑曰「天色將晚﹐又向何處棲身﹖」三緘曰「爾速前去﹐尋一寺觀﹐吾卽至焉。」狐疑諾﹐前行數里﹐路旁一剎﹐鳴木魚故鼓﹐誦佛聲聲。近而視之﹐剎門一額曰「三仙觀」。狐疑入得觀內﹐見老叟數人拜跪佛前﹐呼天望救。詢之觀內老僧﹐老僧曰「因天不雨﹐四鄰禱效桑林耳。」狐疑曰「吾師徒三人﹐自遠方歸裏﹐行至貴觀﹐天色將晚﹐欲借一宿﹐可許之乎﹖」老僧曰「誰無遠行﹖

借宿一宵﹐有何不可。」狐疑曰「老僧慷慨如斯﹐殊爲難得。

但吾師徒行力已疲﹐吾且出觀相延﹐恐彼不知此間﹐誤行異地。」老僧曰「爾且延之﹐毋使爾師又悲歧途也。」狐疑出﹐正值三緘﹑紫光已臨觀外。狐疑曰「是觀老僧頗賢﹐可借宿於此。」三緘喜﹐同入觀內﹐拜見老僧及村叟等。老僧茗罷﹐設齋以待。

村叟傍晚各歸其裏而去。三緘詢及老僧作何佛事﹐方知是地旱更甚前﹐村老策無可施﹐約集村人虔禱上天﹐是以在玆同誦佛號。

賓主談談論論﹐不覺時近二更。老僧曰「道長行路辛苦﹐可下榻矣。況明晨村老早臨﹐吾屬本觀住持﹐又當爲之奔走。」言罷﹐手持燈檠﹐導三緘師徒入室安寢。師徒入室﹐各尋榻所﹐趺坐用功。

未幾﹐四更已報﹐村老偕來﹐鐘鼓交鳴﹐誦佛之聲又作。

早餐後﹐突有村老二三拱立三緘榻前﹐笑容可掬。三緘曰「村老恭敬如此﹐所欲何爲﹖」村老曰「吾輩目極道長道骨仙風﹐器宇不凡﹐知其必有法術者。」言猶未已﹐三緘曰「欲求法術何用﹖」村老曰「吾鄕遭此大旱﹐禾弗能插。天再不雨﹐時過禾老﹐必爲凶年。吾鄕人民﹐多屬困窮﹐何能生活﹖素聞歲逢大旱﹐爲虐者旱魃神也﹐祈道長法術略施﹐驅此旱魃。倘得沛然下雨﹐萬姓恩沾﹐道長之功﹐大無量矣﹖吾輩所求如是﹐冀道長法下慈仁﹐爲吾鄕一施恩徳。」三緘曰「旣然如此﹐將汝一村男女傳來是廟﹐吾自大施法術﹐以祈澤降上天。」村老聞言﹐各相傳說﹐一時男女集於是觀者千有餘人﹐濟濟蹌蹌﹐爭視道長施法。

三緘不徐不疾﹐立於案上﹐大聲言曰「上天不雨﹐皆由汝村之男婦不仁。不仁者何﹖男也﹐或聽妻言而忤逆父母﹔女也﹐或逞气性而不孝翁姑。或邇室戎興﹐欺兄淩弟﹔或街頭貿易﹐使詐懷姦。種種罪愆﹐上千天厭﹐無怪乎雨澤不降﹐田生龜板。吾祈雨有術﹐未知汝村女女男男﹐可依吾否﹖」村人齊聲應曰「願從道長之言。」三緘曰「旣願﹐可將文房四寶排列案間﹐各書姓名﹐各攺舊過。書畢﹐待吾錄疏焚之﹐今夜自然甘霖大降矣。」老僧如命﹐事事排列﹐村人爭書名姓﹐下注攺過之語。頃刻間﹐名已書齊。三緘復上案中﹐呼其名曰「汝願攺過﹐實出甘心﹐自玆以還﹐切毋仍蹈故轍。」一一諄問﹐村人一一應諾。三緘於是命眾散去﹐沐浴書文﹐卽於觀前對天焚化。是夕﹐天忽生云﹐雷聲震動﹐傾盆大雨﹐溝洫皆盈。村中婦女﹐稱頌道士不置。

次日﹐同備牲醴﹐入廟謝天﹐並酬三緘。三緘師徒告辭欲行﹐村人堅畱不許。將天謝後﹐齊跪三緘之前﹐曰「若非道長施法救民﹐吾輩何以聊生﹖」異口同聲﹐歡呼拜舞。三緘曰「吾無法術也﹐以汝攺過回天。天愛攺過﹐故滂沱大降﹐其功仍歸汝等﹐於我何與乎﹖」村人曰「未得道長指陳﹐吾等不知﹐只以誦佛祈禱﹐又安能雨盈溝洫﹐如斯易易哉﹖此固上天隆恩﹐亦實道長厚徳。道長須畱觀數日﹐俾吾輩再備蔬酌﹐以酬其勞焉。」三緘曰「吾非爲酌而來﹐不過事機偶遇﹐爲汝等一指迷途耳。備酌一事﹐村老毋須。吾於今夜三更﹐將不辭而行矣。」村人苦畱數次﹐三緘假爲應諾。俟村人歸去﹐師徒是夜暗暗出觀﹐向坦道而歸。

一日行至皓月村前﹐又是牧童唱晚﹑漁舟打槳之際﹐師徒忙忙前奔﹐恰聽初撞晚鐘。傍鐘聲而尋之﹐得一觀焉﹐名曰「醜宿」。住持是觀者﹐乃尼僧也。師徒至止﹐一老尼迎入﹐詢曰「道長何來﹖」三緘曰「吾師徒傍晚難行﹐欲借寶庵止宿一夕。」老尼曰「借宿不妨。但吾系女僧﹐觀內畱宿男子﹐恐山鄰訾議。」三緘曰「吾等宿於外廂﹐天曉卽行﹐有何礙處﹖」老尼曰「如是﹐汝師徒可宿觀音殿側斗室之內﹐明日早去毋遲。恐山鄰知之﹐斥吾女尼不應招宿男道也。」三緘曰「老尼放心﹐吾師徒去自早耳。」言已入室﹐各尋榻所﹐以習內功。

時至更深﹐倏聽人言嘈雜﹐自外呼曰「老尼開門﹖」呼約十數聲﹐老尼始蘇﹐出而詢曰「外面何人﹐呼門何事﹖」一男子答曰「特來觀內﹐暫息其肩。天曉之時﹐卽便歸去。」老尼聞說﹐將門開後﹐六七男子同入觀中。老尼曰「夜深矣﹐柰無茗以獻山鄰何﹖」男子曰「吾等不煩老尼﹐汝可仍歸寢所。」老尼曰「吾年七旬﹐每臥至夜半﹐久望天曉。如再歸榻﹐入夢殊難。」男子曰「如此﹐老尼坐下﹐吾訪汝一人焉。」老尼曰「其人何名﹖」男子曰「其人孫姓﹐名有儀。」老尼曰「此人死已久矣。」男子曰「不知其妻容貌何若﹖」老尼曰「彼妻雪氏﹐貌美無雙。村婦𨿽多﹐鮮有能及之者﹐但性烈如火﹐誓願守節不遷﹐𨿽歷此間僅一里之遙﹐從未一入吾觀。

汝之所問﹐諒是內親﹖」男子曰「非也。」老尼曰「旣非親眷﹐如何知彼而復訪其品貌耶﹖」男子見得老尼諄諄究問﹐乃告之曰「雪氏夫家廣有金銀﹐伊弟戀其全業﹐暗將此婦嫁與吾躬﹐約定明晨交人與吾。吾故乘夜宿剎一夕﹐以候天曉舁之而歸。」老尼搖手曰「不可﹐不可。汝聽吾勸﹐休想此婦爲妻。彼弟姦詭如斯﹐是女死期至矣。」男子曰「婦女騙人﹐輒以『死』字﹐其實死之者有幾﹗」老尼曰「他婦或假言一死﹐以駭乎人﹐若雪氏性情﹐視死如歸﹐汝必欲得而妻之﹐不死輿中﹐必死汝室。天下美婦多矣﹐先生何不另行擇配﹐而必遭此一番憂气乎﹖」男子曰「吾有力娶彼﹐不畏不從也。」老尼見言不入﹐別以他詞亂之。俄而雞鳴四野﹐日出東方﹐男子數人肩輿竟去。

雪氏不知夫弟已將己身易姓﹐尙早出戶灑掃堂地﹐勤拭几案。未逾一刻﹐聞得犬吠聲﹐倚門望之﹐見數男子扶輿而入。

雪氏疑爲夫弟所呼﹐以輿弟媳歸寧者﹐欣然叱犬接入獻茗焉。

夫弟耳聞犬吠﹐知接親人來﹐忙忙出庭﹐待以酒食。食已﹐方呼雪氏而與之言曰「吾家無甚厚產﹐難養閒人﹐且嫂又無兒在玆﹐苦守何益﹖弟見淒涼若是﹐與嫂選一賢郎﹐家極富豪﹐可甲一郡。今朝吉日﹐嫂將爾之陪妝以及新舊衣裙﹐一槪收拾﹐弟毫不齲賀吾嫂嫂另移一步﹐自然產子接後﹐從夫偕老矣。」雪氏聞言大驚﹐曰「弟醉耶﹖」弟曰「晨早而起﹐並未飲酒﹐醉從何來﹖」雪氏曰「如此﹐則弟癲乎﹖」弟曰「正大言談﹐何癲之有﹗」雪氏曰「爾兄沒時﹐囑爾撫子於嫂﹐以接後嗣﹐爾已諾之。且對爾兄發誓﹐願保嫂節以終老。今何出此言也﹗況嫂於爾兄前﹐曾誓以終身不二﹐爾胡天良昧卻﹐行爲若此﹖嫂豈楊花水性﹑朝秦暮楚者哉﹗」彼弟怒曰「吾早知爾深閨賣笑﹐外面假爲正人。爾如從耶﹐吾另予金數百﹐以作根本﹔如其不從﹐爾亦難逃天羅地网也﹗」雪氏恐人眾被摟﹐入室閉戶。彼弟將門毀去﹐命四五偉漢抱雪氏上輿。雪氏逆結胸懷﹐縊殞輿內﹐輿夫知覺以告。彊娶者畏甚﹐速將屍拋路側﹐空輿而歸。

恰值橊姑在洞煉道﹐納悶不堪﹐乘得雲光﹐徧遊四境﹐忽見怨气一股﹐直繞空際。橊姑傍著怨气﹐按下雲光﹐乃見道旁橫一女屍。以手撫之﹐气已絕矣。忙取靈丹一粒﹐納入口中。

移時﹐喉內作響﹐屍忽搖動。久之坐起﹐呼天泣曰「妾命何苦耶﹖」正悲泣間﹐三緘師徒已至其處﹐見一女娘席地呼號﹐一女旁立﹐詢其爲何悲泣。雪氏拭淚﹐詳將占彊嫁之事告之。

三緘曰「爾弟不良如是﹐爾願歸乎﹖」雪氏曰「歸則被害﹐不若死之爲安。」三緘惻然﹐轉詢旁立女子曰「爾系此女何人﹖」橊姑曰「吾遊此地﹐見得女屍橫臥坦途﹐吾當飲以藥餌﹐立見魂歸軀殼而活﹐尙未詢厥來歷。不意仙官至是﹐見此女而詳詢之。敢問仙官能識妾否﹖」三緘曰「不識。」橊姑曰「仙官不記當日爲松姑所害﹐吾母女捨力以救乎﹖」三緘默然良久﹐曰「爾橊姑耶﹖」橊姑曰「然。」三緘曰「前承救援。今在何洞修道﹖」橊姑曰「自得眞人指點﹐仍歸原洞﹐母女同修。柰功行細微﹐欲求飛升而不得。」三緘曰「能救人命﹐卽是莫大陰功﹐久久修持﹐何患飛身無日。但此節烈之婦﹐乃上天所最重者﹐將何以安置哉﹖」姑橊曰「仙官帶彼歸去﹐保之於家﹐可乎﹖」三緘曰「吾家子屬所撫﹐少不知事。況吾歸裏廬暮省後﹐又欲遠遊﹐以造外功﹐安能保全其節﹖不若帶歸爾洞﹐教彼修煉之方。他日有成﹐爾功亦不小也。」橊姑曰「此意妾思已久。但妾與彼不同其體﹐洞內又無煙火等物﹐如何養得彼軀﹖」三緘曰「這事甚難措置矣。」狐疑曰「是婦自有母家﹐何不送去彼處安置﹐更爲妥當乎﹖」三緘曰「此計甚善。不識彼之母家在於何地﹖」雪氏答曰「歷此甚遠耳。」三緘曰「其地何名﹖」雪氏曰「地名雪嶺﹐父母俱存。但家甚寒﹐難以生活。」三緘曰「吾予銀十兩﹐橊姑可送至雪嶺﹐交伊父母﹐且爲之四時保護焉。」橊姑曰「如此甚好。然仙官難遇﹐吾與此女願拜門下﹐懇祈賞收。」三緘曰「爾旣願拜吾門﹐焉有不收之理﹖」二女喜甚﹐雙雙拜於路旁﹐三緘遂爲橊姑取道號曰「橊眞子」﹐爲雪氏取道號曰「雪淸子。」二女拜罷﹐橊姑曰「道妹牽著吾裙﹐閉定眼兒。雪嶺𨿽遙﹐頃刻可到。」雪氏諾。拜辭三緘後﹐牽裙閉目﹐耳聽風聲呼呼。霎時之間﹐橊姑曰「止。」雪氏睜目而視﹐已抵雪嶺矣。橊姑曰「爾認誰家是爾父母所住﹖」雪氏諦視良久﹐曰「嶺左之下煙生林外者﹐卽母家也。」橊姑於是與同雪女緩緩行至嶺左﹐剛入柴扉﹐彼母見而驚曰「吾女哪得歸來﹖」雪氏泣訴所以。雪母聽罷﹐忙向橊姑拜謝再三。橊姑復贈紋銀二十餘兩﹐以安雪氏之身﹐曰「道妹已得母家﹐安身有所。至於習道﹐姊自緩來傳之。姊將去矣。」雪氏母女苦苦遮畱﹐橊姑不忍拂情﹐勉彊住居半日﹐暗於傍晚後﹐獨出柴扉而歸。及至母女尋之﹐已不見其形矣。

第六十二回

絕塵山妖收吉了登天閣道伏陰魔

雪母自橊姑去後﹐謂其女曰「兒今歸來﹐因爾弟忍心害理﹐逼嫁所致﹐豈可罷休﹖」雪氏曰「彼卽不認其嫂﹐卽與理論﹐仍許兒歸﹐終是不安。不若跟著吾母﹐以了此世﹐則吾婦道已盡﹐亦可以對泉下之人。」母曰「柰兒母家寒﹐以兒素享丰厚﹐粗糲之食﹐何以聊生﹖」雪氏曰「隨遇而安﹐兒之願也。況兒曾拜三緘仙官爲徒﹐贈銀十兩﹐橊姑復贈廿兩﹐交與兒母﹐以爲生活。兒候橊姑傳道習功﹐自此不染毫釐矣。」母曰「橊姑此去﹐未知來否﹖」雪氏曰「造道人豈無信實﹖

矧兒歸時﹐仙官囑彼保護﹐彼已應諾。母無憂慮﹐兒知橊姑之必來也。」母曰「如是﹐只要兒心堅定﹐有此銀兩﹐可爲生活計矣。」言猶未已﹐門外一女突如其來。母女視之﹐乃橊姑也。雪氏曰「橊姑道姊﹐爲何不辭而去﹖」橊姑曰「吾出洞已久﹐恐母倚門悵望﹐故隱然歸家﹐以慰母心。然後悉告吾母﹐始敢復來。聖人云﹕『遊必有方』﹐卽此意耳。」雪氏曰「道姊這次能住幾日耶﹖」橊姑曰「傳爾入門之法﹐不過三日。爾知之而習之。俟習熟時﹐吾又來傳二步。」雪氏喜甚﹐卽請入室。

橊姑將入門祕訣詳細傳之。雪氏聰慧異常﹐一說便曉。住了三日﹐橊姑辭去﹐曰「道妹﹐好好習功﹐他日師尊命人傳宣﹐方可團聚﹐此刻正屬姊妹各煉大道時也。」言畢飛身竟去。雪氏從此朝日苦煉﹐自不必言。

且說三緘自命橊姑送雪氏後﹐師徒行行止止﹐又不知途去幾何。一日﹐三緘謂狐疑曰「近日奔走太急﹐體已倦矣。前去尋一所在﹐暫養精力﹐何如﹖」狐疑曰「如此﹐師與紫光緩緩而來﹐弟子卽去訪之。」行約廿里餘﹐遙見一山﹐髙聳可愛﹐剛欲訪問﹐突一中年來自當頭。狐疑揖而詢曰「前面一山髙聳﹐是何名號﹖」其人曰「是乃絕塵山也。」狐疑曰「何爲絕塵﹖」其人曰「以其山髙而險﹐與塵世相絕耳。」狐疑曰「山上有剎觀否﹖」其人曰「天下名山﹐居之者非僧卽道。

絕塵山內﹐有剎一觀一。剎則老僧主之﹐觀則老道主之。」狐疑尙欲究問﹐其人曰「吾難久待與爾詳談。」言別一聲﹐拱手而去。

當是時也﹐三緘與紫光已至﹐見狐疑挺立道左﹐而詢之曰「息肩何地﹐可尋得乎﹖」狐疑曰「得已久矣。」三緘曰「剎耶﹐觀耶﹖」狐疑曰「剎﹑觀各一﹐隨師居之。」三緘曰「僧耶﹐道耶﹖」狐疑曰「僧﹑道皆有﹐隨師擇之。」三緘曰「是地山耶﹐水耶﹖」狐疑曰「山也﹐非水也。」三緘曰「山在何處﹖」狐疑曰「前面髙聳云端者﹐卽其地耳。」三緘翹首望去﹐果見層巒曲曲﹐翠疊重重﹐煙霧迷離﹐備極幽雅。

三緘曰「有是佳山﹐又可消閒數日。」師徒於是竟向此投﹐曲折紆徐﹐拾級而上。

將到頂矣﹐見頂之東偏又露一頂﹐每頂一廟﹐兩相對焉。

三緘曰「不知何處是觀﹖觀中有道﹐系吾同侶﹐可得而居之。」狐疑曰「師暫息此﹐弟子去訪一遭。」三緘與紫光息於忪下﹐狐疑竟至左剎﹐昂首見額曰「古佛寺」。轉身便走﹐來到松下﹐向三緘言曰「左頂剎也﹐觀當在右頂焉。」師徒忙忙望右頂而趨。及到觀門﹐仰望一額曰「玄天觀」。師徒剛入﹐觀內老道見而迎之。入得客堂﹐師徒列坐。老道將茗獻畢﹐問其裏居。

三緘一一詳言﹐並道來意。老道曰「敝觀湫隘不堪﹐道爺旣不見嫌﹐只管寬閒數日。」言罷﹐卽引師徒入一廂中﹐四面窗欞﹐蕉梧掩映﹐廂內牀榻几案﹐件件俱備。潔無纖塵﹐老道曰「道爺師徒卽在此間安居﹐可否﹖」三緘曰「甚合﹐旨意。有煩道長多矣﹗」是夜餐了齋飯﹐安宿不提。

次早早齋未熟﹐三緘向左廂內散步消閒。左廂亦如右廂布置﹐但窗欞四面緊閉難開。三緘於窗隙中窺之﹐以外皆靑松翠柏。轉從左壁窗隙向外視去﹐忽見桑枝之上坐一女子﹐唇紅若朱﹐面白如粉﹐身著黃裙翠服﹐嬌姿媚態﹐逐逐逼人。三緘竊思﹕「人世無此女子﹐此必妖物所化無疑。但不知何物所化﹐曾有害於人否﹖」待早齋食畢﹐老道入廂﹐陪坐閒談。三緘曰「左廂布置與右廂無殊﹐其間窗欞緊閉弗啟者何故﹖」老道曰「數年前窗欞皆開﹐近年緊閉者﹐以廂外多怪也。」三緘曰「何怪﹖」老道曰「嘗見一美女﹐或時披髮﹐或時裹足﹐或時對鏡﹐或時著衣﹐人一見之﹐卽以手捂。凡近此女者﹐必昏絕數日始蘇。故如今窗欞不敢開耳。」三緘曰「胡不收之﹖」老道曰「去歲亦有逸客來此﹐逞彼法力﹐與怪鬥於林中。不惟勝之不能﹐險將性命喪卻。吾見是怪馳追逸客﹐無法可施﹐急命道童擊鼓鳴鐘﹐是怪方隱。究弗識怪爲何物﹐厲害如斯。」三緘曰「是怪在此﹐曾斃有人乎﹖」老道曰「怪在此地﹐歷二載矣﹐未嘗斃得一人。」三緘曰「是必修道而未成者。」老道曰「道爺何以知之﹖」三緘曰「凡怪之善於噬人者﹐皆未入修道之門也。如修道未成之怪﹐斷不妄斃人命﹐且能護衛於人。」老道曰「果爾﹐則彼乃修道未成者也。」三緘曰「汝又何知﹖」老道曰「前數月﹐有一逃女在此山中﹐年僅十二三齡﹐吾於窗隙視之﹐怪常餌以果屬。玆以道爺所說﹐合吾所見﹐已知能護衛人矣﹐非修道未成者乎﹖」三緘曰「如是﹐今夜老道早臥﹐吾欲收之。」老道曰「汝毋驚彼﹐恐如逸客之見逐也。」三緘曰「吾術不比逸客。汝各早寢﹐明日此怪自消。」老道曰「如不能勝﹐爲彼追逐﹐可命汝弟子敲動鐘鼓﹐以救汝躬。」三緘曰「老道放心﹐毋用掛慮。」果於是夜﹐老道焚香後卽歸寢所﹐三緘暗命狐疑翻出窗欞﹐以收此怪。狐疑出﹐見怪笑容可掬﹐也不言語﹐上前扭著女子之衣。女子曰「汝欲何爲﹖」狐疑曰「吾奉師命﹐特來擒汝。」女子曰「汝欲擒吾﹐且將道法試試。」狐疑曰「汝欲試者何道耶﹖」女子曰「任汝施之。」狐疑聽罷﹐化爲三頭六臂﹐靑面紅須﹐手執鐵桿長矛﹐向女子便刺。女子扭身一化﹐化作鐵鴉千百﹐前後左右﹐飛啄狐疑。正危急間﹐三緘將飛龍瓶望空拋下﹐金光萬道﹐道道皆火龍飛繞。鐵鴉一見﹐畏而驚逃。三緘收轉此瓶﹐忙以腸紼子拋在空際﹐只見靑黃二光從天外合來﹐頃將是妖束入左廂地下。三緘曰「汝屬何妖﹐詳細道出。如傲吾令﹐決不汝饒﹗」女子曰「妾乃吉了所化﹐在秦嶺之北碧雲洞中修煉。突來一老狐﹐道法甚髙﹐將洞奪去﹐吾逃至此﹐不能歸洞。其實未能害人也﹐望仙官恕之。妾願拜於門墻﹐以求大道。」三緘曰「汝旣有求道之心﹐自是可成之器。」收回腸紼﹐命彼起立。吉了整整衣裙﹐參拜三緘﹐並拜狐疑﹑紫光畢﹐三緘賜以道號曰「了塵子」焉。吉了欣然求指大道﹐三緘傳以一二﹐曰「汝可另尋洞府﹐朝夕修煉。他日有命傳汝﹐汝速來之。」了塵子唯唯﹐拜辭而去。

次早﹐三緘命狐疑﹑紫光將左廂窗欞盡行推開﹐又是一番新樣。老道早起﹐慌忙來至廂內﹐詢及三緘曰「妖可收乎﹖」三緘曰「已收之矣。」老道曰「收在何處﹖」三緘曰「收之而復縱之矣。」老道懷疑﹐轉至左廂﹐見窗欞四面﹐逐一推啟。試臨窗外望﹐妖迹果無。老道心中暗驚不已﹐因謂三緘曰「道爺道法髙妙﹐收妖如是其易﹗歷此數十里﹐有一閣曰『登天』﹐以其山髙而閣在乎上﹐常有雲霞擁護﹐故以登天閣名之。

閣甚宏敞﹐未審何妖在內﹐不惟無人敢往﹐而且是地絕無人迹焉。吾見道爺有此法力﹐何弗徧施仁徳﹐趕出是怪﹐俾登天閣之諸神諸佛不致冷落乎﹖」三緘曰「收妖不難﹐未識順吾歸路否﹖」老道曰「道爺歸路﹐所向何方﹖」三緘曰「今之途程﹐則向西去。」老道喜曰「登天閣正在此山之西面耳。」三緘曰「如是﹐舉手之勞﹐有何妨處﹖」老道曰「道爺旣已應諾﹐待吾先到其地﹐與鄕人商之。道爺權在此間安住數日。吾去商妥歸來﹐迎爾一行。」三緘諾。

老道遂於次早﹐望登天閣山麓而來。先至鄕老家中﹐拜見鄕老。鄕老曰「道長自棄登天閣﹐又在何處主持﹖」老道曰「棲身無地﹐化緣度日﹐今得玄天觀而居焉。」鄕老曰「其絕塵山之玄天觀乎﹖」老道曰「然。」鄕老曰「爾身倒得安妥﹐登天閣內﹐爲妖所霸﹐香火全無。卽閣之左右村人﹐亦皆遠徙﹐田生荊棘﹐眞令人觸目心傷矣。」老道曰「吾正爲此事而來也。」鄕老曰「如何﹖」老道曰「玄天觀中有一妖女﹐煞有法術。前日忽來道爺師徒三人﹐業已將妖收卻。吾祈彼徧施仁徳﹐順收登天閣之妖物﹐彼亦允之。今日來此者﹐特與鄕鄰籌商也。」鄕老曰「彼旣能收﹐煩爾歸迎至此。如妖除後﹐爾可仍歸是閣﹐料理香火。」老道曰「這是自然。然欲請道爺收妖﹐須告知村眾﹐必要人人欣喜﹐吾方迎之。」鄕老然其言﹐卽於次日徧村傳說。

村中少長咸集鄕老家下﹐彼此詢明所以﹐交相言曰「有人能收是怪﹐合村迪吉矣﹐何幸如之﹗」中一少年曰「世之巫師釋道﹐輒以言語迷人﹐吾見市廛賣嘴者多矣。有言目內能見妖鬼﹐舉手可擒。旣信其言﹐請入家中。不假謂鬼猾難收﹐卽逛言妖惡難伏﹐嫌其謝禮些微﹐做樣裝模﹐告辭欲去。主家爲妖鬼所害﹐無可如何﹐只得央人攀畱。重加謝禮﹐然後排設神位﹐做些法事。觀其作用﹐儼然能收妖鬼矣。殊彼去後﹐爲害愈甚。如往問之﹐則言爾家鬼妖﹐吾已收入櫃中﹐埋於淨土。今之作怪者﹐或又別來妖類也。爾若求收﹐復要一番謝紮。豈知若輩徒以言語惑人﹐其實道法毫無﹐反將妖鬼得罪﹐愈肆侮弄。道長所言收妖如神﹑得毋類是﹖」老道曰「吾觀妖女﹐吾親見之﹔而其收伏也﹐亦吾親見之﹐非徒以言語惑人者比也。況彼不需謝禮﹐何可疑乎﹖」村人曰「天下事﹐惟不索錢者﹐自令鬼伏神欽。其能收妖也﹐必矣﹖」又一少年曰「世有巫師之屬﹐始以不索財帛爲口裏招牌﹐俟爾用時﹐將事完局﹐苦索重謝者﹐往往然也﹐亦屬俗情所有之事。道長還宜斟酌。」老道曰「吾觀收妖﹐絲毫不索耳。」村人曰「旣是如斯﹐凡事以道長爲計。吾村謝禮絲毫無出。數餐飯食﹐竊願給之。」一一商妥﹐老道歸來。

三緘曰「道長何去一日而卽歸耶﹖」老道曰「彼境村人聞道爺收妖手段﹐个个欣喜﹐虔祈道爺施及仁慈﹐爲一方除害。故吾速轉﹐不敢稍遲。」三緘曰「何日去之﹖」老道曰「村人與吾已約詰朝矣。」次日早起﹐老道始出齋飯。師徒餐罷﹐卽與偕往。時方午刻﹐已到鄕老家中。鄕老厚設齋筵﹐以待師徒。住了一夕﹐三緘謂老道曰「吾師徒要去登天閣收此妖孽。將妖收後﹐爾須呼集村人﹐砍伐蓬蒿。」老道諾之。

三緘遂與狐疑緩緩向閣而去。行至山麓﹐旋旋轉轉﹐直到閣前﹐滿徑蓬蒿﹐不堪入目。狐疑曰「師且暫息閣門﹐待弟子入內一視。」三緘曰「可。」狐疑入得閣中﹐隱著身形﹐搜視閣之上下﹐一無所見。轉望東廂內面﹐見一獰猙惡鬼坐於石凳。左右男女排立﹐盡屬披髮吐舌者。狐疑視已﹐四面遊徧﹐別無他妖。暗思﹕「此乃陰魔也。」忙忙來至閣外﹐與三緘說之。三緘曰「吾以妖部霸占此地﹐恐有道法。如系陰鬼﹐收之不難。」狐疑曰「師毋小視也﹐曾記三服之難收乎﹖」三緘曰「爾我須提防之。」狐疑曰「師收此鬼﹐若何進步﹖」三緘曰「汝且前去﹐與之試敵。如服則已﹐否則吸以飛龍瓶焉。」狐疑得命﹐將身一化﹐化爲丈六雄軀﹐逞步入廂﹐大聲吼曰「何處野鬼﹐敢占此閣﹖」惡鬼見之﹐手執鋼叉﹐直刺狐疑。狐疑手持金劍﹐與之鬥於廂內。惡鬼敗﹐興起陰風﹐一時走石飛沙﹐山林摧折。三緘聽得風聲大震﹐舉首仰望﹐瞥見惡鬼正爲狐疑所追﹐急將飛龍瓶一拋﹐一道金光繚繞空際。惡鬼愈懼﹐飛奔而逃。殊意此瓶大張瓶口﹐可包天下。惡鬼正在馳奔﹐早被瓶口吸入﹐金光一道﹐墜於三緘之前。三緘接在手中﹐當命狐疑將惡鬼之相從者盡行誅戮﹐然後入閣。復命下山呼集村人﹐齊執斧斤﹐以去荊棘。去後﹐村人同入閣內﹐叩謝三緘﹐曰「道爺收除妖孽﹐有費心力矣。」三緘曰「此閣乃陰魔霸占﹐吾已收下。爾等欲見之乎﹖」村人皆曰「正欲一見耳。」三緘曰「如是﹐吾將此鬼放出﹐爾等毋得畏之。有吾在玆﹐彼不敢肆也。」村人曰「速祈道爺放出﹐俾吾等一視妖魔。」三緘卽將寶瓶向地一傾﹐果然出一巨鬼﹐形像凶惡﹐髙與檐齊﹐目極村人﹐舞爪張牙﹐狠聲不已。村人懼甚﹐三緘仍吸入瓶中而沒焉。

第六十三回

重圓山樂道爲霸三壑峽棄海稱雄

村人見此情景﹐齊向三緘拜舞﹐曰「吾鄕大害﹐今承道長除卻。但此魔鬼﹐道長須帶至異地﹐遠遠逐之。不然﹐道長歸去﹐彼必復至﹐沿村遭毒更慘。是道長施恩於前﹐反爲村人結怨於後矣。還冀道長一恩再恩﹐合村男女叨沾不淺﹖」三緘曰「吾旣與爾輩除玆大害﹐焉不驅之異地﹐而使妖復臨此以爲毒乎﹖爾村人各宜善事多行﹐以敵別妖可也。」村人同聲應諾。三緘於是告辭老道及村人等﹐又望桑梓緩緩而歸。

且言樂道自誅白蟒﹐與二翠分別﹐仍在小月洞中苦苦修持﹐不知不覺﹐三載有餘矣。心心念念﹐弗捨三緘。𨿽時來北風山與二翠談論﹐然別師甚久﹐無有指示﹐入道頗難。正值無聊﹐出得洞府﹐妖風駕動﹐遊轉四方。遙見一山﹐圓靜可愛﹐重重疊嶂﹐莫知其名。山中無數妖精﹐在此相鬥。樂道暗計﹕「是山之上﹐爲何妖集如林﹖吾且驅動風車﹐前去一視。」未逾片刻﹐已至山頂。瞥見二大漢子﹐一則靑面紅須﹐一則赤面黃須﹔一持鐵鞭﹐一持月斧﹐兩相力斗。斗約十餘合﹐黃須漢子敗下﹐紅須漢子大聲吼曰「如有武事者﹐前來試試髙低﹖倘能勝吾﹐則爲重圓山首領。」言猶未已﹐一黑面虎須者自右邊飛來﹐手執八爪銅錘﹐搖了又搖﹐吼聲如雷﹐曰「此山妖部之首﹐須讓與吾﹗」紅須者並不回言﹐持斧便劈。黑面將錘一擋﹐紅須者倒退數十步﹐復持月斧上前力戰。戰不數合﹐知力弗勝﹐吼謂黑面曰「此山妖首﹐讓爾當之﹗」黑面者耀武揚威﹐連聲呼曰「誰敢敵吾﹐誰敢敵吾﹗」左旁來一黃面獠牙﹐虎眼綠須﹐手執連環雙刀﹐走上前曰「爾慢當此妖首﹐且待吾來﹗」黑面者不服﹐向黃面者一錘打下。黃面者以雙刀架定﹐轉過身軀﹐回手一刀﹐幾中黑面之膀。黑面者仍然不服﹐又向黃面者頂門打下。黃面者復以雙刀架著﹐抽空一足﹐將黑面者踢倒在地﹐急欲以刀刺之。黑面者曰「莫忙﹐莫忙﹐此山妖首讓爾﹐吾拜下風矣﹗」黃面者洋洋得意﹐曰「誰敢前來與吾一戰﹖」山前一花面者答曰「妖部之首﹐畱以待吾﹗」但見手執梅花槍﹐上前卽刺。黃面者只有招架之力﹐無有回刺之時﹐竟爲梅花槍兒挑著左肩﹐大敗而去。花面者持槍在手﹐顧謂羣妖曰「此山妖首﹐應讓吾矣﹗」山後一粉面者手執鐵棍﹐飛奔而前﹐曰「爾還算不得﹗」花面者曰「爾有何武事﹖」粉面者曰「爾恃爾槍法厲害﹐各自刺來﹗」花面大怒﹐舉槍便刺。無如槍𨿽刺得迅速﹐而棍來沈重﹐勢不可當。斗未片時﹐花面槍法已亂﹐早被粉面者一棍打下。花面者知力不敵﹐遂跪地告饒﹐曰「妖部之首﹐甘願讓爾﹗」粉面者曰「如有不服者﹐請來鬥之﹗」自此𨿽有大漢數十與粉面者斗﹐盡皆敗去﹐久之無人上前矣。

是時﹐羣妖將拜粉面者爲首﹐樂道曰「且慢﹐待吾前來。果能勝吾﹐拜之未晚﹗」羣妖曰「爾能勝此﹐吾等又拜爾爲首焉。」樂道不慌不忙﹐手舉月亮銅斧﹐走上前去。粉面者乘其不意﹐劈頭一棍。樂道將身縱過一旁﹐也不回手。粉面者復又一棍﹐樂道仍然縱過。粉面怒極﹐接連擊之﹐樂道亦接連縱之。

羣妖笑曰「是妖會躲不會刺﹐亦難收伏。」樂道此際見得粉面者力已疲矣﹐乘勢將斧持著﹐橫順亂砍。粉面者支持不住﹐大聲喊曰「這个部首﹐願讓爾當﹗」樂道停斧問曰「有不服者﹐速來試之﹗」連呼數十聲﹐無人應答。羣妖於是推尊樂道。

爾道自爲妖首﹐呼羣妖而告之曰「承爾眾妖推吾爲首﹐吾有數語爲爾輩告之。」羣妖同聲曰「霸主有言﹐吾等敢不敬聽﹗」樂道曰「吾與爾輩﹐都緣前世未曾修積﹐閻羅考對善惡﹐罰爲鳥﹑獸﹑蛇﹑獐﹑虎﹑豹﹑熊﹑羆﹑豺﹑狼﹑犀﹑象之屬。幸知修煉﹐稍得微道﹐能化人形。以此思之﹐抱愧殊深﹐何暇稱雄角力﹖此吾常常自恨者﹐以己身不齒人類也。如其再不修省﹐自恃妖部﹐或迷子女﹐盜精髓而傷人性命﹔或恣意吞噬﹐徒口腹而喪人身軀。是行也﹐皆爲上天不容﹐不爲雷斧所誅﹐必爲仙子所滅﹐死入陰府﹐愈深墜落矣﹖以吾意見﹐莫若各煉大道﹐護國佑民。上天知之﹐自加眷顧。幸而皮毛脫去﹐封爲仙子﹐何等逍遙﹗卽道不成﹐投生人類﹐不貴必富﹐亦可以享塵世之榮。爾輩宜體吾言﹐毋犯吾禁也可。」羣妖曰「霸主之禁安在﹖」樂道曰「一不可興水動電﹐傷損禾稼﹔二不可飛沙走石﹐驚駭民間﹔三不可盜取元陽﹐以戕人命﹔四不可吞噬男女﹐以逆天心﹔五不可妖部之中﹐自相殘殺。所禁如是﹐如有犯者﹐定不恕饒﹗」羣妖曰「霸主之禁甚善﹐願各遵之。」樂道曰「能遵吾禁﹐吾得會三緘仙官﹐稟入弟子之列﹐同師學道﹐以冀大成。」羣妖曰「霸主此舉﹐是衛吾也﹐孰敢違背﹖但霸主旣爲吾類長﹐宜在此山鎭壓﹐恐有犯及五禁者﹐必先誅其一二﹐以鑑後車。」樂道曰「旣爲霸主﹐豈可迷離此地。第不知是山上面有隙洞乎﹖」羣妖曰「山半一洞﹐名曰『黃庭』﹐古有修道者在玆﹐已成仙去。洞甚寬敞﹐願議爲霸主之居。」樂道曰「有此洞府﹐可修吾道矣。爾輩速爲導之﹖」羣妖聞言﹐爭先恐後﹐頃將樂道引入洞中。樂道環顧其間﹐石牀﹑石座﹑石鑪﹑石井﹐件件俱備﹐暗思﹕「此洞勝小月多矣﹗」自是羣妖每日來洞三朝。朝罷時﹐樂道總以好言撫慰﹐勸其伐毛洗髓﹐以去獸性。羣妖一一聽命﹐皆各斂厥形迹﹐修道爲心。

從此樵斧丁丁﹐采薪者紛至沓來﹐俱無驚恐。

時逢春仲﹐山中百花開放﹐備極幽雅。樂道居洞日久﹐思念三緘及諸道弟道兄﹐不堪納悶﹐獨自出洞玩賞山花。羣妖得知﹐霎時拱立如林﹐以候樂道。山外數十樵子﹐聽得山內有人行動﹐舉首仰望﹐皆屬奇形怪像﹐眾共嘩然。獐精恨之﹐化爲厲鬼追之﹐樵子四散奔逃﹐忽墜一人於崖下而殞。獐精仍逞舊性﹐邁步前去﹐吞入腹中。當爲鹿妖所窺﹐稟之樂道。樂道怒呼獐精而詈之曰「爾已悉聞吾禁﹐焉得桀驁不馴﹖」獐精曰「吾見樵子嘩然呼怪﹐心恐有驚霸主﹐故逐出林外﹐俾霸主緩賞花卉﹐以遣愁懷耳。」樂道曰「爾𨿽爲吾﹐實傷人命。是人卽喪﹐令其屍骨得厝淨土﹐亦屬妖部之仁。爾何口腹是貫﹐見而吞之﹖是犯吾吞噬男女之禁矣。理宜誅戮﹐以爲羣妖戒﹗」羣妖跪保﹐樂道不允﹐竟舉大斧﹐劈爲兩段焉。自獐精伏誅﹐羣妖愈見肅然﹐無敢再犯。樂道從此亦不輕出洞府矣。

且說棄海自別椒花子後﹐恨不常見﹐兼之望師念切﹐無事出洞﹐頻於黃沙岸上﹐散步消閒。他日身在洞中﹐納悶之極﹐海風乘動﹐雲遊四野。不知不覺﹐遊至三壑峽前。極目其間﹐盡屬野霧迷漫﹐鋪成一片。棄海暗計﹕「是壑必有妖物霸占﹐不然何以密布野霧如此耶﹖吾且按下海風﹐在壑周遊﹐看是何妖出沒。」剛在壑上盤桓頃刻﹐忽見三四老叟﹐傴僂而至﹐俱帶淚痕。棄海詢曰「叟等何往﹖」內一叟曰「吾姓康﹐名有年。」指左右一叟曰「一姓李﹐名郁都﹔一姓吳﹐名光烈。」又指後一叟曰「是老張姓﹐名自新。皆居近村﹐因失子女於壑中﹐相約而訪之者。」言罷大哭。棄海曰「徒哭無益﹐爾將情由洋細說之。」康老曰「吾次子年十四矣﹐自館歸家﹐嬉戲於途﹐陡起妖風﹐不知所往。張老仲子年十五矣﹐同彼入市﹐歸來壑外﹐黑風一起﹐不知所之。至於吳老﹐一媳采桑宅後﹐倏被黑風吹去。李老之女亦然。」棄海曰「爾等主見若何﹖」張老曰「吾四人別無主見﹐惟到都會府焚香抽簽﹐以卜子女兒媳能歸與否耳。」棄海曰「不必﹐不必﹐爾輩子女兒媳在與不在﹐可於午後到此候著﹐吾自告之。」四老曰「如道長救得吾輩兒女﹐恩戴不忘矣﹗」言訖辭別棄海﹐帶淚而歸。

棄海思曰「是壑妖部如此猖狂﹐吾不誅之﹐誰爲收伏﹖」遂化作樵子﹐持斧入壑﹐以探消息。柰壑之上下﹐黑霧密結﹐莫辧東南。棄海欲進無從﹐吹動海風﹐以散黑霧。片時壑中明朗﹐一眼可以觀荊舉目四望﹐妖迹渺然。甫轉路頭﹐斜由左入﹐瞥見一洞﹐隱於荊棘之內。棄海於是撥開荊棘﹐直向洞口而來。入得洞中﹐見男女四人﹐爲葛藤束定。棄海曰「爾等爲何束捆在玆﹖」四人泣曰「被妖所擒﹐繩束此間﹐以待嘉客。吾等欲逃不得﹐惟引頸受死而已。」棄海曰「爾乃康﹑吳﹑張﹑李之子女乎﹖」四人曰「然。」棄海曰「吾遇四老﹐訪乃汝等四人而入壑幫尋﹐不意在斯。但不知是洞妖魔﹐今在何處﹖」四人曰「今日東洞大王約去暢飲。明日系西洞所請﹐後日又屬南洞相邀﹐此乃北洞也。」棄海曰「妖王旣不在洞﹐汝等可隨吾歸。」四人曰「緊束如斯﹐何能脫卻﹖」棄海曰「不妨。」遂持樵斧﹐將所束割斷﹐命其牽著己衣﹐閉定眼兒﹐飛出壑前。立於大道﹐恰逢康老﹐囑將張﹑吳﹑李之子女﹐一並帶歸家內﹐遣人與三姓說知。康老見子歸來﹐相抱而泣。泣已﹐叩謝棄海之恩﹐苦畱到家消閒數日。棄海曰「俟將妖孽收後﹐再來不遲。吾且早去壑中﹐一力擋著。不然此妖不見子女﹐必怪風驅起﹐仍至汝等家下﹐以索之也。」康老曰「如是﹐道長將妖降余﹐定要辱臨寒舍。」棄海曰「老叟府第在何處耶﹖」康老以手指曰「前面綠楊千樹﹑粉垣圍繞者﹐卽吾家也。」棄海曰「吾記之矣。」無何﹐林風震動。棄海忙囑康老曰「汝速歸家﹐將四人隱於密室。須過七日﹐方許出之。」言猶未已﹐但見山霧愈布愈密﹐黑不見天。頃刻間﹐風聲大作﹐摧林折木。棄海知妖歸來﹐不見四人﹐徧山尋覓﹐海風乘定﹐竟入霧中﹐正遇妖王駕霧而來。棄海曰「汝屬何妖﹐要向何往﹖」妖王曰「吾撐天豹也。擒得男女四人﹐倏然失去﹐是以乘風駕霧﹐於壑之內外徧地搜捕。倘有作梗隱匿此人者﹐吾必全家吞之﹗」棄海曰「汝言四人﹐女二男二者乎﹖」撐天豹曰「是也。」棄海曰「若然﹐吾已放歸家矣。」撐天豹怒曰「吾得此四人﹐以爲東﹑西﹑南三王佐酒之物﹐汝有幾許本事﹐輒敢言放耶﹖」棄海曰「狗妖不畏天律﹐殘害生靈﹐有何能爲﹐且來與吾一試髙下﹗」撐天豹曰「爾能勝吾﹐讓爾稱雄此地。」言訖﹐手執鐵抓﹐直擊棄海。棄海以定海槍挑去﹐當將鐵抓挑在一邊﹐回手一槍刺之﹐正中撐天豹左膀﹐負痛難支﹐大叫一聲﹐風車斜斜墜下。棄海驅風追逐﹐相隔不過數武。撐天豹見追甚急﹐回轉風車﹐復向棄海一抓。棄海閃過身軀﹐仍然回手一槍﹐又刺右膀。撐天豹大哮而墜﹐竟墜洞前。

本洞小妖忙報三洞妖王﹐各駕風車﹐來鬥棄海。棄海曰「爾等暫停戰鬥﹐且報名來。」中妖王曰「爾欲知吾輩之名乎﹖吾乃撐天熊﹐左乃撐天虎﹐右乃撐天蟒也。」言已﹐各執軍器﹐三面夾攻。棄海暗思﹕「妖眾我寡﹐非智取不能獲勝。」鏖戰良久﹐見撐天虎稍有懈志﹐一槍刺去﹐恰中彼腦﹐亦墜北洞之前。撐天熊曰「爾果再勝吾二人﹐是壑讓爾稱雄﹐吾輩甘心聽其驅使﹗」棄海不答﹐手執定海神槍﹐奮力前來﹐刺如雨點。二妖目爲所眩﹐各得數傷﹐徧體血流﹐雙雙墜地。棄海風車按下﹐見四妖臥於一處﹐剛欲刺之﹐四妖「饒命」聲聲﹐喊不絕口。棄海曰「欲吾饒汝﹐須聽吾言。」四妖曰「祈爲指示﹐敢有不遵。」棄海曰「自玆以後﹐宜斂其形﹐不得吞噬村民﹐視人命爲艸芥。各在本洞﹐朝夕修煉﹐以去狠毒之心。如背吾言﹐決不寬貸﹗」四妖曰「謹遵示諭﹐斷弗違命矣。」棄海囑罷四妖﹐仍駕海風騰空而去。

四妖呻吟不絕﹐自相怨尢。適遇靈宅眞人雲遊到此﹐俯視壑內﹐黑霧重重﹐按下雲頭﹐乃見四妖徧體血痕﹐呻吟之聲﹐達於壑外。靈宅化一貧道﹐近前詢曰「爾四妖頭﹐得何人所傷﹐狼狽若此﹖」四妖曰「不知何處來一道士﹐無故斯吾妖部﹐吾等不服﹐與之力戰得傷。望老道垂憐﹐一力援救。」靈宅子曰「汝等起坐﹐吾與汝療之。」四妖起﹐靈宅子各予靈丹一帖﹐掬水而服﹐頃刻傷愈﹐如似平常。四妖不勝歡欣﹐拜謝不已。靈宅子曰「吾袖中默會﹐其刺汝者﹐乃三緘弟子棄海也﹐汝等欲復此仇﹐須約絕惡妖類。不久棄海要在落雁江下﹐徵討蓮田。汝輩聚得妖兵﹐隱於江外﹐待彼來時﹐兩路截擊﹐可復汝仇矣。」四妖曰「承道長指示﹐謹記勿忘。」

第六十四回

落雁江大戰棄海飛龍嶺義聚妖兵

四妖自得靈宅子指示﹐各駕妖風﹐尋訪同羣﹐以爲復仇計。

未逾十日﹐所約惡妖數百。其尢惡者﹐如熊妖名踞﹐羆妖名蹲﹐豹妖名彪﹐狼妖名淫﹐虎妖名吞﹐獐妖名膽﹐蟒妖名毒等﹐已壓數百里妖屬﹐稱雄山洞之中。四妖與眾籌商﹐在落雁江前以候棄海。羣妖皆諾。

恰當其時﹐龍君下旨﹐凡江﹑淮﹑河﹑漢以及溪﹑潭﹐海子波臣﹐傳至龍宮﹐有言以諭。眾位波臣得旨﹐齊赴東海﹐候於宮外。無何﹐龍君升座﹐波臣濟濟﹐入殿拜舞﹐左右排列。

龍君顧盼良久﹐向波臣而言曰「連年溺籍告成﹐誅人性命不少。吾昨請於上帝﹐準免水溺三載﹐汝輩其謹遵之。」波臣奏曰「臣等累歲告成溺籍﹐其中所溺人民﹐均系忤逆姦詐﹐並無錯誤。原以俾世之惡類﹐得所警覺﹐水溺火焚﹐俱由自造﹐弗致彼此效尢。龍君施是仁慈﹐免去溺籍三載﹐不幾使此惡類多延日月乎﹖」龍君曰「今之免之者﹐是望彼回心也。倘免及三載﹐仍復頑梗如故﹐然後一體誅戮﹐亦未爲遲。凡汝波臣﹐各宜心體好生﹐毋許水族妖部濫壞舟楫﹐以傷生靈。吾言若斯﹐汝輩徧傳水國﹐如不畏法而有故犯者誅之﹐不服誅者討之。」波臣領旨﹐拜舞而退。龍君又命龜﹑蝦二相﹐各給波臣示諭一張﹐俾彼觸目不忘。二相一一給予﹐波臣散去。龍君復謂二相曰「恐波臣等不以吾事爲事﹐誤壞人民﹐兼之水妖暗地吞噬﹐不爲詳報﹐枉費吾哀懇上帝之勞。汝二相須遣飛天溝神﹐查訪四方﹐有見卽報。」二相領命﹐遂遣海神數十餘名﹐四方鑑察。

豈知龍君旨意﹐無敢傲者﹐皆惟命是從﹐獨有落雁江蓮田大將﹐自髙曾祖考已稱臣東海﹐累受封賞﹐爲水族都統將軍﹐傳至蓮田﹐輒恃祖宗勢大功髙﹐陰蓄逆志。聞得龍君下旨暫停溺籍﹐命及波臣到處宣揚﹐又遣海神糾查四境﹐蓮田心內甚是不服。他日江外閒遊﹐正遇海神巡查及此。蓮田恨甚﹐興起狂波﹐將落雁江往來舟楫衝翻廿余只﹐淹斃商賈五十四人﹔海神面斥其非﹐突被蓮田手持破浪花斧傷卻右臂﹐駕風而逃﹐竟入海中﹐伏奏蓮田叛逆。龍君大怒﹐當卽飛文傳遞﹐起海兵四萬﹐並遣蚌兵相助﹐以討蓮田。旨出龍宮﹐龜﹑蝦二相保奏黑水江內蛟騰爲帥﹐又保鱉甲爲前部先鋒﹐刻日起兵﹐直向落雁江而去。蚌氏得旨﹐亦命瑞光起蚌兵五千﹐來至半途﹐與海兵相遇﹐蛟騰令下﹐命蚌兵爲後隊。轉瞬間﹐已到落雁江中﹐將營紮定。

蓮田知海兵來討﹐領起蓮氏子孫﹐並及是江蝦妖﹑鰲怪五萬餘卒﹐對面相持。

次早﹐蛟騰命鱉甲先鋒領兵三千﹐出營搦戰。相鬥一日﹐雌雄未決。次日五鼓﹐蓮田命蝦﹑鱉二族﹐各領本部兵將﹐隱於江之左右﹐待海兵到後﹐三面抄殺。調停已畢﹐鱉甲領起海兵﹐竟渡落雁江來﹐與蓮田對敵。蓮田出陣﹐戰到數十餘合﹐海角吹動﹐兩岸伏兵齊至。鱉甲支持不住﹐只得將海風捲起﹐翻波助浪﹐走石飛沙。蛟騰知前隊被圍﹐忙領本部殺入左隊﹐蚌兵殺入右隊。蓮田見海兵甚眾﹐海角一吹﹐三面之兵﹐且戰且退。蛟騰恐其追遠有失﹐旌旗繞處﹐海兵亦退入營中。自此﹐蓮田朝夕對營辱罵百般﹐海兵任之﹐停而不動。

恰遇棄海閒遊至此﹐遠望旌旗蔽日﹐海气彌漫。按下風車﹐見一大將﹐頭如巴斗﹐口似巨盆﹐兩綹銀須﹐排於口角﹐黃盔黃甲﹐手持大斧﹐在敵營外叫罵聲聲。棄海心抱不平﹐手持定海花槍上前接戰。蓮田曰「吾與東海爭鬥﹐與汝野道無干﹐汝何持槍妄敵如是﹖」棄海怒曰「汝知吾否﹖」蓮田曰「不知。」棄海曰「吾乃東海龍君太子龍賓是也﹐汝豈未之聞耶﹖」蓮田暗思﹕「東海名將﹐吾所畏者﹐惟有此人。前言從師三緘學道去矣﹐如何尙在隊伍之內﹖」也不答話﹐虛晃一斧﹐望著本營而回。棄海笑曰「汝這狗子﹐毫無戰略﹐敢逆東海。如其早降則罷﹐否則﹐吾之誅汝﹐亦如赤水江上誅及鱉類﹐不畱遺種焉﹖」言罷﹐轉向海兵營裏而來。蛟騰﹑鱉甲﹑瑞光出營迎入﹐設宴相待。問及與誰爭戰﹐始知蓮田叛逆之由。棄海曰「逆賊如此可惡﹗明日汝等亦至彼營叫罵﹐以泄前恨。」次早﹐鱉甲果領海兵﹐直抵蓮營﹐叫罵一日﹐蓮田不敢出敵﹐惟緊守營寨而已。鱉甲無可爲計﹐空手歸來。

蓮田無柰﹐欲請降以免爭爾。老蝦曰「不可。爾如降彼﹐必邊累蝦﹑鱉二族﹐孑無所遺。吾見江外峯頭﹐亦有旌旗或隱或現﹐不知屬何妖部。待吾化作樵子﹐上山探訪。如是海兵﹐爾我暗暗逃之﹔倘系妖羣﹐則搬入吾黨。龍賓太子卽能善戰﹐又何畏乎﹖」蓮田曰「如是甚好。」老蝦遂化爲樵人﹐獨投此山﹐果見兵將如林﹐揚威耀武。老蝦手持樵斧﹐緩緩度上山巓。撐天虎吼曰「何方樵子﹐膽敢采薪於殺人場中耶﹖」老蝦曰「小子愚昧﹐不知是地有雄兵在玆﹐冒撞虎營﹐望祈恕饒﹗」撐天虎曰「吾且問爾﹐何營是東海之兵﹖」老蝦曰「前岸營壘﹐系海兵也。」撐天虎曰「此岸之營是誰﹖」老蝦曰「蓮將軍耳。」撐天虎曰「爲何不與之戰﹖」老蝦曰「龍賓太子殺伐猛勇﹐以此不敢交鋒。」撐天虎曰「爾能入蓮營乎﹖」老蝦曰「能。」撐天虎曰「如是﹐寄語蓮將軍﹐叫彼明日與龍賓大戰﹐徐徐引至落雁嶺下。吾等突出夾攻﹐力擒龍賓﹐然後劫海兵營寨﹐兵發東海。密計如此﹐爾可速到彼營一一告之。」老蝦聞言﹐忙然馳歸﹐細告蓮由。蓮田大喜曰「有此一助﹐不畏海兵百萬矣﹗」次日﹐蓮田傳令出兵與海兵接戰﹐須向落雁嶺敗去﹐自有接應之師。號令下時﹐只聽海角齊吹﹐營門大啟﹐兵卒擁出。

棄海見蓮兵已出﹐命蛟騰爲左隊﹐鱉甲爲右隊﹐瑞光爲後隊﹐己身爲前隊﹐竟渡江岸﹐與蓮兵對敵。蓮田力戰棄海。棄海花槍如驟雨當頭﹐蓮田抵敵不能﹐遂向落雁山下而敗。棄海不知山內有妖兵隱伏﹐直逐蓮田。剛到山前﹐妖兵四下擁出﹐當將棄海圍在中心。棄海殺伐𨿽然厲害﹐無如前後左右皆屬妖兵攻擊﹐難以支持。蛟騰﹑鱉甲﹑瑞光意欲挺身救援﹐怎柰蓮營兵丁隔斷入路﹐只得與蓮兵力戰﹐喊殺連天。棄海身在陣中﹐與諸妖部大戰百餘回合﹐力實難敵﹐海風吹起﹐飛騰半空。羣妖妖風亦隨而起﹐團團圍定。棄海又與力戰﹐一連槍刺數妖﹐滚下風車。羣妖見之﹐暫且退去。棄海甫欲遠遁﹐復被羣妖圍著﹐幸未近身搦戰﹐持槍自衛不提。

又說樂道自稱霸於重圓山上﹐日教羣妖以煉道之方﹐羣妖个个歸心﹐無敢傲令。一日閒遊﹐駕起風車空中盼望﹐遙見海云一朵﹐爲黑雲圍繞﹐不卽不離。樂道竊思﹕「前在碧玉山大戰惡妖﹐惟有棄海系龍宮太子﹐所乘海云﹐外人不能乘之。未必棄海道兄被妖所困乎﹖吾且暗乘腥風﹐向前一視。」計議已定﹐腥風吹動﹐竟入海云。棄海恐妖來攻﹐舉槍卽刺。樂道以雙錘架定﹐而詢之曰「云內何人﹖」棄海大聲應曰「三緘仙官門徒棄海便是。」樂道曰「爾棄海道兄耶﹖」棄海曰「爾爲誰﹖」樂道曰「吾乃樂道是也。」棄海曰「爾果樂道乎﹖」樂道曰「然。」棄海按下海云﹐與之相見﹐抱頭大哭。樂道曰「道兄爲何至此﹖」棄海將蓮田叛逆﹑羣妖助陣事﹐詳細與言。樂道曰「如是﹐爾對敵時﹐假意敗到飛龍嶺來﹐吾大起妖兵擒之﹐再誅蓮田未晚。吾整頓妖兵﹐在嶺一候。」囑罷﹐乘風竟去。

棄海有樂道相助﹐心雄气壯﹐海云催動﹐復戰羣妖。撐天虎曰「前日受爾挫折﹐爾今也有此敗。吾不擒爾以復宿仇﹐誓弗稱雄妖部﹗」言已﹐舉斧上前。棄海連挑數槍﹐天虎抵之不住。撐天豹見天虎欲敗﹐手持鐵抓﹐飛奔而來﹐曰「前日汝爲何仇﹐將吾弟兄挫辱殆盡﹖」棄海曰「吾也道體天地﹐以救生靈。如汝狗彘之流﹐應當誅戮﹗」言甫及此﹐撐天豹大怒﹐持抓直打棄海。棄海舉槍迎敵﹐各逞雄威。酣戰逾時﹐天豹力怯﹐亦復敗下。撐天熊﹑撐天蟒齊執軍器﹐並戰棄海。棄海毫無畏懼﹐槍頭運動﹐如電光飛揚。二妖連得數傷﹐雙雙敗去。棄海大笑曰「狗黨狐羣﹐也要與龍宮太子爭鋒﹐好不羞煞﹗」熊踞在側不服﹐大聲吼曰「休笑吾妖部無有能將也。」棄海掉頭視之﹐乃一紅須花面漢子﹐手持鐵棍﹐劈頭打來。棄海閃過一旁﹐慢慢運動花槍。熊踞不畏﹐將鐵棍上下飛舞﹐與棄海之槍彼往此來﹐不分勝負。棄海暗計﹕「妖部也有如此棍法﹐眞勁敵也。」緩拖一槍﹐竟被熊踞鐵棍打著槍桿﹐重如山嶽。棄海無柰﹐總於熊踞隙處挑之﹐連挑十餘槍﹐熊踞力將憊矣。羆蹲復出吼曰「汝之殺伐尙低﹐待吾來試試武事。」棄海回視﹐又一頂大漢子﹐靑須靑面﹐手持鐵鐺﹐長二丈許﹐廣五尺餘﹐飛起身軀﹐一推一擋。棄海忙舉花槍刺去﹐柰槍不在鐵鐺之上﹐心中打算﹕「此妖更勝於前。」虛發一槍﹐忽爲鐵鐺壓著﹐棄海極力﹐不能脫之﹐順著槍兒周圍旋轉﹐飛空一足﹐羆蹲幾乎跌下。於是豹彪﹑獐膽﹑猿淫﹑虎吞﹑蟒毒數妖﹐一齊殺來。棄海見妖類甚眾﹐又兼小妖數百﹐四方掠陣﹐已知勢不能敵﹐海風吹動﹐欲向飛龍嶺而逃。殊意困中核心﹐無路可奔。

事正危急﹐恰遇鳳春﹑紫花娘﹑翠華﹑翠蓋閒遊到此﹐遙見妖霧內面有海云一縷。鳳春曰「海云爲妖霧所困﹐吾姊妹等盍往救之﹖」翠華曰「山水妖屬自相爭鬥﹐不必管他。」翠蓋曰「他妖固不必管﹐恐是吾門道友遭此急難﹐不解不可。

吾等上前一視﹐如非吾道門兄弟﹐則置之不顧﹔如系吾道門兄弟﹐則力解其危。」紫花娘曰「汝言正合吾意。」遂將風車驅動﹐齊向海云腳下而投。棄海見霧气復生﹐暗思﹕「妖集愈夥﹐吾又不能逃出以奔飛龍嶺﹐此事如何處之﹖」正躊躇間﹐忽聽海云之下有女子呼聲曰「海雲中是何能將﹖」棄海曰「吾乃三緘弟子棄海是也。」女子曰「旣是棄海道兄﹐吾等前來一解。」棄海曰「汝系何人﹖」女子曰「曾不記碧玉山之二翠以及鳳春﹑紫花娘乎﹖」言訖﹐飛身直上﹐與棄海相晤。棄海曰「吾爲羣妖所困﹐救兵全無。樂道道兄在飛龍嶺前候吾敗至其間﹐以擒妖屬﹐柰吾橫順衝撞﹐不能出此重圍。

今得道妹相扶﹐快快敗至飛龍嶺﹐自有樂道接應。」眾女聞說﹐各執法寶﹐騰上雲頭。羣妖復來﹐四面攻擊。棄海得此扶助﹐精神煥發﹐搖動花槍﹐與四女滚殺一團﹐前擋後攔﹐左攻右殺。

無如妖部愈殺愈多。戰約半日時辰﹐總不得出。翠蓋謂翠華曰「還不顯顯道法﹐又被羣妖困著矣。」翠華於是口念眞言﹐將所煉淩風珠兒望空打去。但見狂風四起﹐風中猛火直灼羣妖。羣妖嘩然﹐飛奔四散。獨有猿淫不畏﹐口內吐出白光﹐光內一珠﹐將淩風珠托著﹐猛火遂熄。羣妖復集﹐緊緊圍之。鳳春見翠華之寶不能收伏﹐忙於口中吐出霹靂寶珠﹐從空而下﹐聲如雷震﹐山嶽動遙虎吞見羣妖畏此法寶﹐亦於口內吐出紅珠一粒﹐雲霞徧布﹐天日俱遮。二珠在空中一往一還﹐爭頭不已。久之﹐紅珠噴火﹐其焰甚烈﹐當將霹靂珠卷下。鳳春忙念眞言﹐霹靂寶珠一聲響亮﹐紅珠旋轉弗動。鳳春知難伏此﹐噓气一口﹐珠仍隨气而轉。虎吞卽將紅珠吹起﹐向鳳春打來。紫花娘恐傷鳳春﹐急急吐出紫珠﹐珠內二劍﹐金光旋繞﹐望紅珠墜去。剛歷紅珠尺許﹐二劍飛出﹐妖嬈如龍。紅珠畏之﹐仍歸虎吞之口。

蟒毒口吐黑煙﹐煙內黑珠一顆﹐有如斗大﹐珠內噴火﹐火內一獸騰在空際﹐以爪抓劍。爪被劍傷﹐大哮一聲﹐黑珠亦墜於地。

羣妖見劍空中飛舞﹐散去一邊。鳳春謂棄海曰「趁得羣妖讓路﹐速向飛龍嶺逃之。」棄海如命。羣妖在後﹐四散黑風。

五人剛到嶺頭﹐復被圍定。其時樂道早將數百里毒妖義聚在玆﹐以候棄海。候之已久﹐未見敗來﹐因將妖羣導入洞中﹐設筵以待﹐命小妖在嶺刻刻打探。棄海來在嶺前﹐不見樂道﹐乃謂四女曰「樂道道兄約吾敗到此嶺﹐彼調妖兵對敵﹐如何形影毫無﹖」四女曰「樂道素行有信﹐必不虛言。吾等喊殺聲聲﹐彼必來矣。」棄海然其說﹐遂與鳳春等喊殺連天﹐小妖聞之﹐卽報樂道。樂道飛身上嶺﹐見棄海已至﹐並有四道妹相助﹐忙謂棄海曰「道兄精力已疲﹐吾設宴洞中久矣﹐爾與四道妹入洞暢飲﹐弟在此間督兵以敵羣妖。」棄海聆言﹐果偕四女同入洞內。毒妖一一拜見後﹐齊赴嶺頭﹐各逞妖風﹐震動山嶽。羣妖以爲棄海索戰﹐速來圍之。樂道顧謂部下曰「誰先出敵﹖」意虎曰「吾願先出﹐擒此羣妖。」情虎曰「恐爾一人寡不敵眾也。」於是性虎﹑念虎﹑心虎﹑肺虎﹑腹虎爭先恐後﹐與羣妖戰於半空。

第六十五回

破蓮田道友團聚誅蝦族龍女爭光

羣妖之中﹐惟有七位妖王﹐各執軍器與七虎戰在一團。七虎法力甚髙﹐兼有棄海﹑鳳春﹑紫花娘﹑翠華﹑翠蓋以及樂道陣外攻入﹐一時狂風震動﹐雷電交臨。七妖不能支持﹐各乘黑風逃走。七虎分路追殺﹐竟追至千里之外﹐始收兵而回。樂道入洞﹐大設筵席﹐一則勞賞諸妖﹐一則爲棄海等洗塵。杯酒間﹐樂道與棄海談及相別情況﹐言隨淚下﹐咽喉哽哽﹐不能盡吐其詞。停聲久之﹐棄海離席而言曰「並承道弟興兵解釋兄圍﹐兄固叨沾不盡。但蓮田欺吾東海﹐蛟騰﹑鱉甲尙對待交攻﹐還祈弟臺借此妖兵﹐以破逆賊﹐則吾東海感戴多多。」樂道曰「兄之所祈﹐弟非不允﹐尙須問諸妖部﹐願去者去﹐不願去者任之。」棄海曰「總要出彼情願耳。」樂道曰「這是自然。」言訖﹐出席向羣妖曰「今日之戰﹐多勞勇往。七虎將軍法力頗髙﹐七妖長皆爲所伏﹐此圍已解。尙有蓮田大將與東海龍兵對敵﹐龍宮太子棄海欲請將軍等前去幫助﹐以破蓮田﹐不知七虎將軍意念何若﹖」七虎未及回言﹐棄海走上前來﹐笑謂樂道曰「弟適思及蓮田不比七妖。恐七虎將軍去被所害﹐吾心不忍﹐故來止之。」七虎怒曰「不怕蓮田三頭六臂﹐吾輩願去﹐竭力同擒。」棄海曰「如將軍不畏﹐宴罷後卽便起程。」七虎唯唯﹐未幾宴罷﹐棄海與樂道命七虎爲前隊﹐鳳春四女爲後隊﹐緩緩向落雁江而投。

且說蓮田見七妖將棄海追逐﹐不知所往﹐於是大起蝦族及本部兵將﹐力戰蛟騰。鱉甲先鋒抵敵不住﹐傷卻左臂﹐負痛回營。營外蓮田叫殺不已﹐蛟騰獨自與蓮田戰於江岸。蓮田連勝數陣﹐蛟騰知力不敵﹐且戰且退。退回營內﹐修下請兵表文﹐遣得本部中郎將蛟魁﹐捧此表章﹐急歸東海。又囑營中諸將﹐謹嚴死守﹐任蓮田百般辱詈﹐免戰髙懸。蓮田叫罵半日﹐未見交兵﹐回營笑曰「蛟騰素稱猛勇﹐今觀於此﹐其所恃者棄海也。棄海殺法𨿽髙﹐已被羣妖攻敵﹐一木難支大廈﹐彼又烏能勝乎﹖」老蝦曰「棄海自羣妖追去﹐已近千日﹐未卜存亡。

不趁此時攻殺蛟騰﹐掃平東海兵卒﹐倘彼修表﹐奏請添兵益將﹐又費一番撻伐之勞矣。」蓮田依計﹐槪將營兵點出﹐祕語乘夜攻打蛟蚌營寨。

果至三更﹐蓮兵暗暗出營﹐剛到蛟騰營外﹐海角齊吹﹐蓮兵耀武揚威﹐卽將二營四面圍定﹐聲聲叫殺﹐震動落雁江頭。

蛟騰傳令﹕「不準出戰。只宜愼守。」蓮田攻打一夜﹐未能攻破﹐次日又督兵攻之。蛟騰號令嚴明﹐營寨未失﹐然心中著急﹐惟望東海發兵解圍。蓮田見攻營日久﹐不能得破﹐私謂老蝦曰「吾兵力將疲矣。倘彼突然殺出﹐豈不畫虎未成反類狗哉﹖」老蝦曰「將軍又出何策﹖」蓮田曰「吾欲歸營﹐養就銳气﹐再與之戰耳。」老蝦曰「不可。爾兵一退﹐敵人知爾兵力已疲﹐乘勢攻之﹐必然敗績。不若就彼營外﹐以爲營壘。如東海不知蛟騰力竭﹐按兵不發﹐乘機可以攻破東海。如知發兵前來﹐吾兵退歸本營﹐畱半以截東海之兵﹐使彼兩相懸絕﹐然後乘夜兩下攻擊﹐或可勝焉。」蓮田欣然﹐就對蛟營以爲營寨。

未逾三日﹐東海遣得龍女領兵十萬﹐浩浩蕩蕩﹐向落雁江而來。甫到江尾﹐遙見營寨一座﹐密布旌旗。蛟魁暗思﹕「吾回東海時﹐此處無有營寨﹐是地也﹐胡自來哉﹖」忙稟龍女﹐遣兵問及。老蝦答曰「此營非他﹐乃瑞光分屯﹐以接海兵耳。」其人問曰「蛟騰近日勝敗如何﹖」老蝦曰「累戰累敗﹐故命瑞光分紮此營﹐以爲歸路。」龍女聞詳﹐也不猜疑﹐遂與蛟魁引兵直來營外。老蝦統領本部﹐迎接入營。蛟魁耳語龍女曰「吾觀此營﹐似非蝦家兵將﹐恐是賊人僞稱者﹐不可不防。」老蝦見事已敗露﹐當卽興兵相殺。龍女大敗﹐退至十里﹐始將行營紮著。老蝦兵卒﹐亦對面相持。蛟騰是時聞得喊殺聲﹐心知海兵已到﹐急急點兵出接﹐又被蓮田截殺。戰敗歸營﹐蓮田之兵仍將蛟營圍定﹐難探消息。

正值計無所出﹐恰遇樂道﹑棄海與同七虎及小妖數百來至落雁江上。棄海見蓮田營寨已撤舊處﹐乘風髙望﹐見彼圍著蛟營﹐江尾海兵又被老蝦截住來路﹐彼此懸絕﹐密不通風﹐忙忙按下風車﹐商於樂道。樂道曰「吾欲入蛟騰營內﹐識我無人。

道兄可到各營通以消息﹐四面截殺﹐必敗蓮兵無疑。」棄海遂乘海云﹐到各營中﹐約定次日辰刻﹐兵進四面。一一知會﹐然後回營﹐與樂道言之。樂道是夜將妖兵分作三路﹐以一路攻老蝦之後﹐二路解蛟騰之圍。辰刻將臨﹐分派已定﹐七虎各率本部﹐三路而去。樂道謂棄海曰「妖兵此行﹐出其不意﹐蓮兵必敗。敗必歸到舊所﹐吾與爾隱於此地擒之。」棄海然其言﹐遂隱岸左。妖兵三路齊上﹐分二支於蓮兵營外﹐叫殺連天。蛟騰聞之﹐內外夾攻﹐大勝蓮兵。蝦兵亦爲羣妖在後攻打﹐兼之東海兵將前面掩殺﹐全師皆覆。蓮田敗後﹐率領部下十餘人﹐過得江來﹐气猶未定﹐復被樂道﹑棄海連環接戰﹐早已就擒。

老蝦勢孤﹐忙統蝦子蝦孫沿江而遁。樂道﹑棄海擒得蓮田﹐緩緩渡江﹐與蛟騰﹑龍女聚會。棄海曰「賢妹此來﹐已獲全勝﹐可將蓮田逆賊押回東海﹐請旨施行。爲兄又要入山修道去矣。」龍女曰「老蝦欺吾太甚。今被脫逃﹐吾必馳追﹐以擒此老魅。」棄海曰「如是﹐先命蛟騰押回蓮田﹐復父王旨﹐瑞光與賢妹追逐老蝦。」龍女遂點東海水兵﹐令瑞光爲前部。瑞光得命﹐領蚌兵五千﹐向老蝦敗路追之。龍女撤卻行營﹐隨後而去。

樂道曰「棄海道兄今在何處修煉﹖」棄海曰「吾在黃沙岸老鱉洞內﹐道弟﹑道妹並七虎將軍﹐可至其間稍停一二朝﹐再歸未晚。」樂道曰「今已至玆﹐道兄貴洞非遙﹐理應一盼。」卽同七虎四女﹐妖風駕動﹐竟落黃沙岸前。棄海導入洞中﹐大設筵席﹐以賞七虎及眾妖之勞。宴罷﹐七虎統領妖屬﹐乘風而歸。樂道曰「吾等自碧玉分散後﹐音信未聞。玆忽團聚於斯﹐其緣眞天假也。」棄海曰「今得面晤道弟﹐已出意外﹔又遇諸道妹﹐得知三服所居洞府﹐可以朝發夕至。看看吾輦﹐將有昔日同行同坐之樂矣。但師尊三緘不知其處﹐待道弟兄等一日團聚﹐須分數路尋之。」樂道曰「兄言正合吾意。」住了數日﹐樂道辭行。棄海牽衣苦畱不捨﹐樂道顧謂二翠與鳳春﹑紫花娘曰「道兄﹑道弟﹐聚會殊難。今承棄海兄苦畱若此﹐吾欲再住幾日﹐然後歸去﹐爾等以爲何如﹖」四女曰「吾姊妹亦願相隨耳。」棄海曰「如是吾心甚喜。」又呼設宴﹐六人同飲﹐不必細言。

且看龍女領得海兵﹐追逐老蝦於環曲江下。老蝦曰「小小女孩露面拋頭﹐不捨蝦老子者何也﹖得毋春心已動﹐欲得蝦老子而作婿耶﹖」龍女聞之﹐腮上添紅﹐指著老蝦大罵曰「東海有何虧爾﹐爾作叛逆之臣﹖爾姑娘特領龍君命前來誅爾﹐以警水族之不臣者﹗」罵猶未已﹐老蝦曰「東海地面﹐乃水族公共﹐非爾父所獨得者。況蓮田仁待水族﹐魚蝦蟹鱉﹐莫不沾恩。

以理論之﹐東海應歸於彼。爾何得恃海兵之眾﹐縱橫水國﹖吾不爾懼﹐爾宜速斂花容﹐免爲水族羞。倘如執拗不依吾語﹐吾領蝦族力戰於綠波碧浪﹐將爾擒來﹐與吾爲一壓洞夫人﹐那時悔之已晚﹗」龍女聞言大怒﹐手執鎭海金槍直刺老蝦。老蝦力不能支﹐敗下陣去。龍女乘勢驅兵掩殺。老蝦無路可遁﹐將營紮住﹐緊守弗出。龍女﹑瑞光兩面夾攻﹐相持半月有餘﹐柰蝦營甚堅﹐難以攻入。

老蝦暗計﹕「龍女殺伐厲害﹐兼有瑞光相助﹐朝夕攻打﹐恐將蝦營一破﹐吾族無遺類矣﹐意欲歸降。」又思﹕「龍女﹑瑞光均系女流﹐豈不貽羞於水國﹖」正在進退無路﹐適有毒龍﹑赤鯉在七竅衙內悶倦不堪﹐暗自乘風雲遊天外﹐遙見兩營相持﹐不覺殺機已動。於是風車按下﹐在蝦營前後觀望徘徊。恰值老蝦退敵無由﹐出營遣悶﹐見二道士面帶殺機﹐因問之曰「道長奚自﹖」赤鯉曰「雲遊耳。」老蝦曰「道長雲遊﹐宜向他往。是處乃殺人之地﹐不可久居。」赤鯉曰「此二營壘﹐何人所紮﹖」老蝦曰「此營系吾蝦族﹐對面乃東海龍女也。」赤鯉曰「龍女殺伐何若﹗」老蝦曰「龍女𨿽系玉貌花容﹐殺伐勝於戰場名將﹐衝鋒對敵﹐勇不可當。」赤鯉曰「誠如爾言﹐是必有道法者。」老蝦曰「前日吾擒一海兵﹐細細勘問﹐彼云﹕『龍女乃三緘仙宮弟子﹐道法髙妙﹐豈爾蝦氏兵將所能抵敵﹖』道長言有道法﹐果不誣也。」赤鯉聞是三緘弟子﹐乃向老蝦言曰「吾二人前來助爾一陣﹐以視龍女道法﹐如何﹖」老蝦曰「如得道長相助﹐吾之幸也。」卽請入營﹐設筵款待。

次日﹐瑞光奉龍女命﹐來在蝦營外大聲叫戰。老蝦聞報﹐商於赤鯉。赤鯉曰「待吾先出﹐以戰海兵。」老蝦展開營門﹐赤鯉手執雙錘﹐與瑞光戰。瑞光連敗數陣。龍女持槍衝出﹐槍頭運動﹐如驟雨飄風。赤鯉雙錘只有招架之力﹐豈能傷及龍女﹖

毒龍見赤鯉戰龍女不下﹐急舉鐵牙板上前接戰。瑞光見蝦營內又出一將﹐亦提槍出陣﹐接著赤鯉。龍女接著毒龍﹐彼此酣戰不休。久之﹐赤鯉﹑毒龍見龍女﹑瑞光鋒利難近﹐吹起黑气以捲之。龍女忙駕海云﹐與瑞光騰在空際﹐雷聲震動﹐電影如蛇。

赤鯉﹑毒龍雙雙敗下﹐瑞光﹑龍女隨後追逐﹐直追至數十里之遙。赤鯉﹑毒龍無路可逃﹐瞥見半天祥雲一朵﹐停而不動﹐翹首諦視﹐靈宅眞人也。忙忙跪下﹐訴說來由。靈宅子曰「爾二人暫隱云腳﹐待彼追至﹐吾自有以退之。」移時﹐龍女﹑瑞光已到。靈宅子揮之以麈﹐海云斜斜墜地﹐不能復起。二女無柰﹐退回營中。

靈宅子見龍女敗去﹐遂呼毒龍而言曰「爾身乃陰魂凝結﹐怎敵陽精﹖吾賜爾一天地赤巾﹐如遇敵人追至﹐將巾開展﹐彼必不知路徑﹐團團轉轉﹐難出巾外。若遊在北方之極﹐定被北道將軍所誅矣。」毒龍﹑赤鯉辭了靈宅﹐持巾歸營。老蝦擺設厚筵﹐酬其勞苦。宴後﹐又復搦戰於龍女營外。瑞光﹑龍女兩兩對敵﹐戰約百餘合﹐毒龍﹑赤鯉仍然敗下﹐二女追逐如前。

毒龍不慌不忙﹐暗暗展開赤巾﹐一時天地化爲赤色一塊﹐望之無有涯誒。龍女﹑瑞光迷於其中﹐不知東西南北﹐足在巾內轉折二日﹐無可如何。忽然北方現出二條坦道﹐二女喜曰「有是路徑﹐可由此前進焉。」走了半日途程﹐足力甚疲﹐暫息道旁﹐已歷北極不遠矣。

紫霞默會得知﹐忙駕祥光而來﹐化一黑袍大將﹐立於北極。

二女剛到﹐大將吼曰「何方女子﹐敢來此地﹗」瑞光﹑龍女細訴前言。大將曰「爾言不知路徑﹐吾賜爾天地赤鏡﹐照之自然迷途化爲烏有。」二女拜謝﹐持鏡在手﹐四方照去﹐赤巾渺然。舉目視之﹐赤鯉﹑毒龍尙在對面而立。二女金槍舉處﹐毒龍﹑赤鯉各得一傷﹐抱痛乘風偸回衙內。瑞光﹑龍女歸得營寨。

歇息一日。次早興兵來破蝦營。攻打一晝一宵﹐依然牢不可破。

龍女曰「試持鏡照之﹐看又若何﹖」瑞光諾﹐舉鏡一照﹐蝦兵各各昏潰﹐人事不知。二女乘機攻入﹐金槍亂刺﹐蝦兵死者無數。殺入中營﹐見老蝦臥於地下。龍女恨甚﹐命蚌兵緊緊束之。瑞光收回赤鏡﹐老蝦蘇轉﹐方知被擒。龍女曰「蝦兵已平﹐老蝦已得﹐可速奏凱﹐回吾東海﹐以俟吾父旨意定奪。」瑞光得令﹐卽將老蝦押著﹐向東海故國而回。

第六十六回

遊文筆得遇樂道至武庫戲戰金光

瑞光﹑龍女押著老蝦﹐望東海而來。一路之上﹐旌旗繞繞﹐人馬紛紛﹐凡河伯波臣﹐無不拱立郊迎﹐僥幸已極。不知不覺﹐已到東海。海神報入﹐龜﹑蝦二相統領海內臣眾﹐衝波而出﹐迎接公主。龍女見臣僚濟濟﹐郊迎在道﹐下得海馬﹐坐上龍車﹐來至殿庭﹐拜朝龍君。龍君喜曰「吾女出徵有功﹐可入龍樓息養。」龍女曰「兒臣自領父命﹐徵討逆賊﹐先擒蓮田﹐次擒老蝦。然蓮田心姦意詐﹐搬及山妖數百。兒兵甫到落雁江下﹐去路爲蝦兵所阻﹐蛟騰﹑鱉甲受困。幸逢棄海兄長及諸妖解圍﹐方能擒得蓮田﹐押回東海。棄海兄長與幾分別﹐仍回黃沙岸去。

兒與蝦兵力戰﹐又被二道士以天地赤巾﹐迷兒與瑞光在於空際﹐東奔西走﹐無有出路。圓圓轉轉﹐遊至坦道﹐遇一黑袍大將﹐賜幾天地赤鏡﹐照散赤巾。二道受傷而逃﹐今擒老蝦歸來﹐望父王定奪。」龍君曰「吾兒入內靜養。吾命武士將蓮田﹑老蝦碎段身軀﹐以爲水國之不臣者警。」龍君入﹐旨意一下﹐武士卽將蓮﹑蝦二賊﹐戮於海市。渠魁殲畢﹐龍君升座﹐加封出徵將士。个个欣喜而退﹐不必詳言。

且說狐惑自與西山道人冒充土神﹐已歷數載。一日﹐西山商於狐惑曰「吾與爾株守此鄕﹐終非良策。不若趁今無事﹐駕著妖風﹐四境雲遊﹐以訪師尊消息。卽師尊弗遇﹐或訪得一二道友﹐相參煉道﹐亦可稍慰此心。」狐惑曰「道兄旣欲雲遊﹐吾願奉陪耳。」言罷﹐各將妖風駕動﹐升於半天。俯視塵寰﹐非求名﹐卽求利﹐熙來攘往﹐舉世皆然。西山曰「無怪三緘師尊﹐以上界仙眞脫胎臨凡﹐幾爲名利所誤也。」狐惑曰「紅塵中求名而安份﹐求利而公平者﹐吾不怪之。獨怪夫求名者流﹐伏案功夫﹐慵於自力﹐悠悠忽忽﹐以永夕朝﹔及見人得科名﹐輒非之曰﹕『彼有何學問﹐而得此名耶﹖』訕謗言詞﹐逢人便道﹐再不反觀己之學問何若﹐而乃謗人如斯。第見其始也﹐假謂以名爲淡﹔繼而隙有可乘﹐以金帛爲求名之階﹐沽得一名﹐滿假矜驕﹐不堪入目﹐從未撫躬自問。向之謗人者﹐今又爲人所謗否也。此求名之醜態﹐殊難爲人告者。至若求利﹐則用盡姦謀﹐或假貨迷人﹐或大入小出﹐只圖蠅頭入手﹐以活妻子﹐而後來報應﹐不暇計之。所以大道日在兩間﹐而無人言及者﹐人莫非名利二字所害乎﹖待至一气不伸﹐死入黃泉﹐孽鏡臺前﹐對照一生之惡﹔閻羅殿上﹐分發五等之刑﹐夜臺淒楚時﹐方知名利累人﹐亦已晚矣﹖」西山曰「紅塵名利﹐被爾數言道破。若吾輩求道而終不得道者﹐又何異此﹖吾故急欲訪友尋師﹐證佐入道之門﹐以冀大道速成﹐免他日墜落三途耳。」狐惑曰「吾兄素煉已深﹐道成自在指顧。」西山曰「吾弟過譽﹐其實有何道哉﹖」狐惑曰「久未雲遊﹐倦怠之至﹐不如仍回朱郭﹐坐享淸閒。」西山曰「道弟倦而慵遊﹐請先回郭﹐吾再遨遊數刻﹐然後歸之。」狐惑曰「如是﹐暫爲分手﹐道兄須宜早歸。」西山曰「愚兄自知﹐毋庸深囑。」狐惑歸去﹐西山隨彼風車﹐遊行半空﹐或止或停﹐逍逍遙遙。樂則樂矣﹐回憶師友﹐愁又生焉。剛欲扭轉車頭﹐忽見一山如筆﹐髙插前面﹐暗自思曰「天地生物﹐莫莫測測。同是山也﹐如舟﹑如墻﹑如獅﹑如象﹐平常之屬﹐入眼便見。獨此山尖﹐恰如文人手內毛錐﹐令人賞玩不置。吾且風車按下﹐到此遊覽一周﹐以遣情懷。」計定﹐化作少年壯士﹐向山尖緩緩而登。及上峯頭﹐向下望之﹐萬井桑麻﹐舉目難盡。東南望罷﹐又轉西北﹐遊賞已倦﹐息於松蔭。思及樂道諸兄﹐不覺心念難忘。

豈知樂道自與棄海將蓮田擒後﹐已命七虎各歸洞內。棄海苦畱樂道﹐樂道情不忍拂﹐只得再住數日。韶光易逝﹐倏忽已住旬餘。一日﹐樂道謂棄海曰「吾與道弟聚會在此﹐固屬可喜﹐然師蹤未得﹐爾我念終不滿。吾欲辭兄歸洞﹐無事時四處尋覓師蹤。如吾訪得﹐急速報爾﹔爾如訪得﹐亦急報吾。循環打探﹐未有不得吾師消息也。」棄海曰「爾言甚是。但不得吾師﹐旣得道弟道兄洞中相聚﹐亦如見師也。不若多住幾日﹐以慰同心。」樂道曰「昔日聚首﹐同事一師﹐自碧玉分散後﹐而今所得聚者﹐僅爾我與二翠﹑鳳春﹑紫花娘焉。他如二狐﹑三服﹑椒蜻二子等﹐尙未得晤。吾欲將煉道功夫暫息一時﹐尋訪道弟道兄﹐聚在一地﹐然後分探師之行止﹐或可易得耳。」棄海曰「道兄立意如是﹐難以挽畱。」遂命執事童兒大設筵席﹐與樂道﹑四女祖餞。宴罷﹐樂道辭行。棄海執手叮嚀﹐灑淚而別。鳳春四女離洞數武﹐又與樂道分手﹐仍回北鳳。

樂道一人自覺無聊﹐駕上風車﹐意欲任其所往。風車起處﹐突爲罡風一卷﹐斜斜下墜﹐竟墜在文筆山腳。昂首望去﹐見山形如筆﹐艸色如蕉﹐嫩綠可人。樂道思曰「吾被罡風將車吹墜於此﹐必有所遇。」於是急急赴上山頂﹐四面觀望。遊至松下﹐見一壯士倚石酣眠。樂道曰「不意是山尙有遊人﹐吾且近前問其居址﹐談談論論﹐庶不使孤寂生愁。」遂近身旁﹐疾聲呼曰「壯士何來﹖」西山道人在睡夢中爲呼聲驚醒﹐舉目諦視﹐乃樂道也﹐心念內不勝欣喜。思欲化回本像﹐猝而認之﹐又恐樂道此時道心忘卻。況彼系一虎修成﹐或抱毒腸﹐亦未可卜。」吾姑試彼一試﹐再爲相認不遲。」因起而揖之曰「老道何往﹖」樂道曰「閒遊山巓﹐不期壯士先在。已知壯士非等尋常﹐自不相諒﹐有驚淸睡﹐望祈恕之﹗」西山曰「吾見爾樂道士也。修道之功﹐諒已習熟﹐可以服食去災﹐長生不老矣。」樂道曰「吾從師日淺﹐兼之碧玉山前﹐師徒分散至今﹐未近幾席。若論大道﹐止進一步二步﹐尙屬門外人耳。」西山曰「爾師爲誰﹖」樂道曰「代天闡道仙官﹐道號三緘者是。」西山曰「若云三緘﹐吾曾晤之。」樂道喜曰「壯士晤於何處耶﹖」西山曰「前日在途﹐忘其地名﹐曾一晤。」樂道曰「不知此際所走何方﹖」西山曰「吾向後途而來﹐彼向前途而去﹐不知所往。」樂道泣曰「師蹤不得﹐心實難甘。如得一道弟道兄相晤目前﹐此心亦可庶了。」西山曰「欲會爾師﹐或恐不易。欲晤爾同學道友﹐這又何難﹖」樂道曰「爾知吾師之弟乎﹖」西山曰「略知一二。」樂道曰「爾所知者何人﹖」西山曰「三緘仙官弟子﹐知棄海﹑三服﹑狐惑﹑狐疑以及西山道人﹑善成﹑護道﹑野馬﹑蛛龍﹑蛛虎﹑椒花子﹑蜻飛子﹐皆男也﹔女徒有金光道姑﹑鳳春﹑紫花娘﹑翠華﹑翠蓋﹑紫玉等等。吾所知者﹐此數人也。是耶﹐否耶﹖」樂道曰「爾言不差。祈速導吾與諸人一晤。」西山曰「以下皆分散異方﹐惟西山道人與同狐惑現在朱郭﹐吾常晤之。」樂道曰「如此﹐吾正欲晤西山道人及狐惑焉。」西山曰「爾欲晤狐惑﹐朱郭地面﹐歷此尙遙。若西山道人﹐卽在咫尺耳。」樂道曰「在何處﹖」西山曰「那旁來矣。」樂道回顧無人﹐掉面視之﹐西山卽在當前。二人執手灑淚﹐半晌始言。樂道曰「不知兄化壯士﹐息於松蔭。何弗早早言明﹐慰吾渴想﹖」西山曰「吾先試爾習道之心何若﹐然後與爾相見也。」樂道曰「止爾一人耶﹖」西山曰「吾與狐惑在朱郭之地﹐冒充土神﹐奉享四方。今日念切師尊﹐駕風閒遊﹐來到是山﹐暫息於此。不料與道兄相遇﹐何幸如之。至於狐惑﹐與吾同遊片刻﹐業已先歸。吾二人不如一同歸郭﹐以話離情。」樂道欣然﹐挽手乘風﹐望朱郭而去。

狐惑自別西山道人﹐欲回祠中﹐以享四方牲酒﹐殊意風車愈起愈髙﹐扭之不轉。久之﹐風車搖搖﹐倏然墜下。細視所在﹐乃一江也。問諸居民﹐居民告曰「此江名『武庫』﹐江頭一觀﹐名『玄天觀』。觀內前日來一道姑﹐年紀不過廿齡﹐道法頗好。

近村男女﹐凡有疾苦﹐彼能傾藥療之﹔或遇妖邪﹐彼能縱符驅之。村人得其實惠﹐老幼男女﹐無不敬奉如神。」言之未已﹐狐惑曰「彼在觀中作甚﹖」居民曰「煉道。」狐惑曰「所煉何道﹖」居民曰「不知。」狐惑曰「爾知彼之道號乎﹖」居民曰「彼名『金光道姑』耳。」狐惑問畢﹐化一幼年道士﹐向觀而投。觀內老尼接入客捨﹐茗罷﹐詢曰「道士何來﹖」狐惑曰「雲遊訪道﹐偶來是地﹐欲借貴觀暫息徵鞭﹐未審女道兄肯容納否﹖」老尼曰「吾觀中槪屬女尼﹐雜得男兒﹐恐山鄰不樂。」狐惑曰「男子其不正耶﹐固不可畱﹔若吾習道之士﹐諒亦無妨。」老尼曰「是觀去畱﹐吾不能主。待吾入內﹐稟及道姑。」狐惑曰「爾速去稟之。」老尼入﹐片時出告曰「吾稟道姑﹐言此觀中不容男子。」狐惑曰「爾去告稟爾道姑﹐容得固要容之﹐容不得亦須容之﹗」老尼依言入告。道姑怒曰「爾去囑彼自尋方便﹐或到他廟息足﹐此地休想棲身﹗」老尼恐起爭端﹐忙出客堂﹐囑狐惑行。

狐惑不復言﹐亦不他去﹐獨坐觀內。

未幾﹐天色已晚﹐道姑詢及老尼曰「道士去否﹖」老尼曰「未也。」道姑曰「道士欺人太甚﹐占據觀內﹐待吾逐之。」遂持文麈﹐出見道士而言曰「吾觀盡屬女尼﹐早已告爾另尋宿所。而今天晚﹐何得尙居此間﹖」狐惑曰「訪道之士﹐凡屬觀剎﹐皆可宿之。縱貴觀中盡系女流﹐爾居內室﹐吾居外室﹐不啻風馬牛不相及也﹐何妨之有﹖」金光道姑曰「道士類有邪有正﹐如其正也﹐卽容彼宿﹐亦屬無害。吾觀爾輕輕年紀﹐不在家庭奉養雙親﹐徒以習道爲名﹐徧遊市鎭。爾固快樂矣﹐撫躬自問﹐於心安乎﹖」狐惑曰「吾有父母﹐理宜侍奉在家。

因父母早亡﹐又無妻兒纏繞﹐不習大道﹐將何事可爲﹖」金光道姑曰「爾旣習道﹐可知瓜田李下﹐嫌疑宜避乎﹖」狐惑曰「吾𨿽少年﹐頗近老成﹐卽與女流同榻而眠﹐亦屬無礙。何況偌大廟宇﹐各居一室哉﹖」金光道姑曰「爾年尙輕﹐如此好辯﹐可惡。吾不念爾以『習道』二字爲口實﹐定不爾容。」狐惑曰「吾見爾小小年紀﹐嫩柳鮮花﹐不在閨門女貞謹守﹐來此觀內﹐爲眾人所睹﹐賣爾風流﹐吾之面顏﹐代爾發赤矣。」金光道姑曰「爾敢以羞辱之言﹐來相贈答耶﹖吾今宵斷斷不容也。」遂趨入內﹐手提雙劍出﹐向狐惑怒目言曰「爾加速去則罷﹐否則吾劍一下﹐取爾首級﹐休怪道姑無情﹖」狐惑曰「爾動輒以霸道駭人﹐吾豈爾能駭者﹖」金光道姑曰「爾言不畏﹐必有法術﹐可與試之。如爾勝吾﹐此觀讓爾。爾如不勝﹐又待如何﹖」狐惑曰「吾弗能勝﹐另修一觀賠爾﹐決不食言﹗」金光道姑曰「還是爾來耶﹐吾來耶﹖」狐惑曰「且慢。爾我相爭﹐恐傷爾嫩翠嬌容﹐殊爲可惜﹐不如不爭之爲愈。」道姑被言語所激﹐怒不能忍﹐舉起雙劍﹐向狐惑劈頭砍之。

狐惑閃過一旁﹐手執雙刀﹐與金光道姑戰在觀內。合觀尼女見二人力斗﹐各潛祕室﹐無敢出者。酣戰良久﹐道姑恐不能勝﹐妖風吹起﹐騰在空際。狐惑亦起妖風﹐與之對戰云端。金光道姑吐出紅珠一粒﹐其大如斗﹐向狐惑頭上打來。狐惑亦吐紅珠﹐向道姑打去。道姑暗計﹕「此道士道法不淺﹐吾不如且斗且走﹐走在北風山上﹐搬諸道妹助吾一陣﹐擒得道士﹐以好誅之。」於是假爲敗下﹐直投北鳳。

剛到山半﹐正遇二翠閒遊洞外﹐見道姑而詢其何往﹐道姑曰「吾被道士所逐﹐特來祈妹助吾。」二翠曰「如是﹐爾隱吾後﹐吾且戰之。」狐惑提起雙刀﹐追到山前﹐見了二翠﹐假意大聲吼曰「吾正要誅一假道女子﹐爾二丫結自來尋死耶﹖」二翠曰「爾系年幼道士﹐男女不可同居﹐道姑之言﹐未爲不是。爾何輒恃道法﹐欺吾女流﹖吾二道姑心抱不平﹐故來助伊一陣。」狐惑曰「爾有何道術﹐只管施出﹐吾不畏之。」二翠聞言﹐各逞妖風﹐各吐寶珠﹐與狐惑戰於空中。戰不片時﹐鳳春﹑紫花娘齊齊出戰。狐惑東敵西擋﹐混殺一陣。戰到數十回合﹐狐惑曰「殺了許久﹐尙未聞爾名姓。且把戰鬥暫息﹐詢明來歷﹐再戰不遲。」二翠曰「小道士莫非膽小乎﹖」狐惑曰「是爾這些女娃﹐豈吾所畏﹖但吾不殺無名之卒。爾且將名報上﹐當容者吾自容下。不然﹐吾法一展﹐必化爾翠爲水飛﹗」二翠恐彼果有大大道法﹐乃通名曰「吾乃北鳳山中翠華﹑翠蓋便是。」狐惑曰「左右二女爲誰﹖」左女子曰「吾乃鳳春。」右女子曰「吾乃紫花娘。皆是三緘仙官門下弟子。」狐惑曰「如是﹐與爾四人無涉﹐吾專殺此位道姑。」二翠曰「是道姑也師事仙官焉。」狐惑曰「這就無殺處矣。」二翠曰「如何﹖」狐惑曰「吾亦三緘弟子耳。」二翠曰「爾系何人﹖」狐惑笑曰「爾細視之。」言已﹐扭身一化。二翠視而驚曰「原是狐惑道兄﹐快快入洞﹐以敍兄妹離別之情。」

第六十七回

設筵席二翠爲主望桑梓三緘思歸

狐惑曰「吾與道姑力斗玩耍﹐腹已餒矣。爾欲邀吾入洞﹐可有酒筵乎﹖」二翠曰「豈有道兄至此不設筵以相待耶﹖」狐惑曰「如是﹐筵宜厚設﹐方可足吾一餐。」二翠曰「這是自然。」言談之際﹐不覺已至洞內。二翠忙命侍女大設筵宴﹐以款狐惑及金光道姑。飲酒間﹐二翠問曰「道兄自碧玉一散﹐何處安身﹖」狐惑曰「承道妹問及。吾分散後﹐遊至朱郭﹐冒充土神﹐大顯威靈﹐四維供獻不斷﹐牲醴常享﹐日在醉鄕。

然止吾一人﹐不堪孤寂。𨿽心心念念﹐思及同學道友﹐又不知所居地面﹐一時難以訪尋。幸得西山道人遊至朱郭﹐與吾相遇﹐邀入祠中﹐同冒土神﹐以享牲醴。今日無事﹐風車並駕﹐徧遊四境﹐尋訪師身。因吾精力甚疲﹐別卻西山﹐先期歸郭。不意風車甫轉﹐爲罡風吹至玄天觀﹐得遇金光道姑。」言畢﹐二翠曰「吾姊妹自碧玉分散﹐修道北鳳山中。心切念師﹐時駕風車﹐以訪師蹤並及諸兄消息。始而一人未遇﹐繼則諸兄所居之處﹐已知一半﹔惟爾二狐及西山道人﹑蛛龍﹑野馬等未知之耳。」狐惑曰「爾試將諸兄所居﹐道來一聽。」二翠曰「棄海居赤水江﹐樂道居小月洞﹐三服居紫泉洞。又聞椒﹑蜻二子居飛雲閣焉。」狐惑曰「此數道兄旣已各有所在﹐不如四面寄信﹐同來北鳳山一晤﹐然後分尋師蹤﹐道妹以爲如何﹖」二翠曰「道兄之言甚善。但定何日團聚此地乎﹖」狐惑曰「事不宜緩﹐準定今月月圓之時。」二翠曰「何人四海寄信耶﹖」狐惑曰「仰爾道妹中一人而已。」言罷﹐辭別二翠﹐要歸朱郭。二翠曰「朱郭之地﹐吾不遣人來請矣。」狐惑曰「期系吾定﹐臨期日﹐吾與西山道人自然至之。」二翠聞言﹐送出洞門。狐惑乘得風車﹐向朱郭而去。金光自此亦與二翠等同居北鳳﹐不復他逝焉。

且說西山道人化作壯士﹐得遇樂道﹐遂邀至郭與狐惑會。

挽手驅風﹐緩緩而行﹐不時已到。風車駐下﹐同入祠中。西山驚曰「狐惑與吾分手﹐彼言身倦早歸﹐爲何祠內無人﹖」樂道曰「恐彼得遇道友﹐邀入洞府﹐消閒未歸耳。」西山曰「狐惑好貪口腹﹐其倦於遊者﹐恐祠有人來獻牲醴也。」樂道曰「誠如爾言﹐彼之未歸者﹐必又另享他人口腹矣。」西山曰「道兄可將身體化爲三頭六臂﹐坐於洞中﹐吾駕風車在路候彼。彼如歸郭﹐吾誑以祠爲妖踞﹐看伊計較如何﹖」樂道曰「偶爾相逢﹐何忍爲此﹖」西山曰「與彼作一戲頑﹐有胡不可﹖」樂道曰「如是﹐爾於半途候之﹐吾化身軀以俟之。」西山果駕風車﹐出祠觀望。無何﹐西北角上黑雲一朵﹐冉冉而來。西山道人知是狐惑至矣﹐忙忙驅風﹐上前接著﹐曰「道兄還未歸耶﹖」狐惑曰「吾自與爾分手後﹐任風車之所往﹐不意爲罡風所拂﹐搖搖欲墜。墜至玄天觀﹐遇一道姑﹐名曰金光﹐與吾言語不合﹐卽在觀內力戰多時。金光道姑敵吾不過﹐妖風吹起﹐騰空而戰。吾亦吹起妖風﹐在於空中。交相力斗﹐酣戰未已﹐頭上忽來黑雲數朵。」西山曰「此黑雲內﹐又屬何妖﹖」狐惑曰「黑雲剛近﹐跳出數女﹐各持軍器﹐來助道姑。吾也不慌不忙﹐橫攻順擊﹐三四女將均被打下風車。」西山曰「爾冒充土神二三年﹐果然有些神气。」狐惑曰「吾的神气尙未出完。金光道姑飛奔而遁﹐吾隨後追逐﹐前數女子阻著去路﹐曰﹕『吾姊妹殺伐猛勇﹐羣妖皆畏﹐不料遇爾道士﹐俱敗下風。願拜門墻﹐祈教道法﹐並祈示履歷名姓﹐好師事焉。』吾乃告之曰﹕『吾非他﹐乃代天傳道三緘仙官門徒﹐卽上界仙子﹐熟敢小覷於吾﹖』」西山曰「爾以大言壓彼﹐彼又如何﹖」狐惑曰「數女聞言﹐當卽拜跪在地﹐頭不敢仰。

吾復大聲問曰﹕『爾屬何人弟子﹖可實爲我言之。』數女答曰﹕『吾姊妹俱師事西山道人耳。』」西山曰「噫﹐吾還有弟子耶﹖爾於那時﹐如直言與我原系道兄道弟﹐彼必以師叔相稱﹐將爾之身份愈髙﹐不戰而彼自降矣。吾嘗聞之﹐狐眞人善能騰雲駕霧﹐尙未深信﹐今一見及﹐果不虛傳。」狐惑曰「爾言何說也﹖」西山曰「吾生平男徒且無﹐那有女徒﹖」狐惑曰「爾無弟子﹐何與妖部交戰﹐輒稱老師爺﹖」西山曰「吾之稱老師爺者﹐乃自髙身份﹐以壓他人者也。奚必要有弟子而後稱之乎﹖閒言休講。吾的問爾﹐所遇諸道姑﹐究系何妖修成﹐拜何人門下﹖」狐惑笑曰「吾將女妖說來﹐大約爾亦知得。」西山曰「爾且言之。」狐惑曰「一名翠蓋﹐一名翠華﹐一名鳳春﹐一名紫花娘與金光道姑﹐共四五位。」西山曰「翠華﹑翠蓋﹐吾知爲仙師弟子。以下三妖女﹐則不知之。」狐惑曰「盡系仙師所收門徒。於是邀吾入洞﹐大排酒宴﹐細訴離情。吾之先歸而未歸者﹐實此故也。」西山曰「吾來此候爾﹐爾知之乎﹖」狐惑曰「諒必今日供牲酒者甚多﹐爾一人受用不完﹐來此待吾同享耳。」西山曰「否。朱郭神祠﹐已被一惡妖所霸﹐吾特來此候爾﹐看爾作何籌商﹖」狐惑曰「誰敢霸占吾祠﹖爾未必束手讓之耶﹖」西山曰「吾與彼戰了半日﹐道法萬不及伊﹐因待爾歸﹐再與相鬥。」狐惑聞此﹐急急歸祠。放眼視之﹐果一三頭六臂者坐於祠內。狐惑怒極﹐大吼一聲﹐曰「何方妖屬﹐敢霸吾祠﹖」樂道亦大聲吼曰「是祠乃公共之地﹐誰敢自稱獨有﹖惟道法髙者居之。」狐惑也不回言﹐手執雙刀﹐與樂道大戰。戰未片時﹐狐惑力不能支﹐剛要奔逃。西山曰「莫戰﹐莫戰﹐吾酒宴已設矣。」狐惑掉轉頭來﹐樂道化回本像。狐惑見而笑曰「樂道兄作得像﹗此必西山道人之擺布也。」三人甚喜﹐一同入席。

狐惑將望五日約齊各洞道友﹐在北鳳山一聚之言﹐布陳顚末。

樂道曰「道弟道兄久未晤面﹐如爾所說﹐恨不卽會﹐而又稍待時日也﹐爲之柰何﹖」狐惑曰「暫住數日﹐卽是望五﹐兄其在此忍耐待之。」不知不覺﹐望五已到。三人同駕風車﹐向北鳳山而來。一時之間﹐棄海﹑三服﹑椒花子﹑蜻飛子陸續俱至。二翠大張筵席﹐盡情歡飲。飲至半酣﹐同言曰「不意碧玉山分散後﹐槪以聚首於今日。其未聞音耗者﹐惟師尊與狐疑﹑善成﹑二蛛﹑野馬﹑護道焉。吾等聚會在玆﹐各家洞府﹐彼此皆曉。自明日始﹐分探仙師消息。如先訪得者﹐四處報之。」言罷﹐二翠曰「道兄等散之容易﹐聚之則難。今日酒筵﹐務必盡歡而後已。」當呼侍女重添肴饌﹐竟飲至斜月髙掛﹐眾家道友乃散席而歸。

從此﹐不時又一聚宴﹐所恨者﹐未得三緘之音耗耳。

不知三緘自在登天閣收伏陰魔﹐村人感其害除一方﹐苦苦畱之。三緘住了數日﹐別卻是村父老﹐望鄕關而進發﹐心忙似箭。但恨前程之太遠﹐在途奔走﹐終日啞然。狐疑見此情形﹐知師心有不樂﹐乃以言慰之﹐曰「吾師東南遊覽﹐積徳累功﹐凡在一鄕﹐必除一鄕之害。弟子暗計﹐師之外善﹐諒已完全﹐待內功一成﹐飛升自有日矣。」三緘曰「外功易積﹐內功難修。不識何時气聚神凝﹐胎嬰能結耳。」狐疑曰「以師之苦修苦練﹐自是不難。」三緘未及回言﹐前途中忽來兩大漢子﹐怒气勃勃﹐息於楡樹之下。三緘師徒不久亦至﹐共息於斯﹐目睹二人面貌相同﹐反背而坐。久之﹐左旁大漢吁一口气﹐自怨嘆曰「而今兄弟﹐吾看得淡如冷水﹐不若交及別人﹐尙覺相愛相親﹐甚於手足多矣。」右旁大漢曰「人生在世﹐總要通乎情理。可恨那不通情理的犟牛﹐爾以好心待他﹐他反以歹心待爾﹐每逢親友專說自己好處﹐全不記著人家待他如何。」兩面言詞﹐都說透人情。

左面大漢曰「如爾說來﹐爾待我哪些好心﹐且當著幾位道爺﹐講來一聽。」右面大漢曰「我也慵向人說﹐爾自思之。」左面大漢曰「爾旣待我有好處﹐正宜表揚﹐今而啞口不言﹐外人怎麼知得﹖」右面大漢曰「爾眞要吾說耶﹖吾卽對道長訴之。想爾聽吾嫂言﹐恃爾力壯身彊﹐善於貨殖﹐欺吾幼弱﹐父母剛沒﹐卽要各居。兄弟哀告幾番﹐絕無憐憫。吾知爾念難回﹐任爾分之。凡父母家具衣服﹐盡屬爾有。吾於此際﹐能食不能作﹐無可如何﹐惟守著父母墳塋﹐朝日號哭而已。幸遇李姑父赴市歸來﹐問其詳細﹐才將吾叫回家內﹐爲彼牧牛。我於成立時﹐毫不計較﹐見得哥嫂無食﹐心中弗忍﹐又將累年工資﹐分半送歸﹐以助費用。今爾家內頗能度日者﹐皆弟相助之力也。

弟自完配後﹐不過兒女太多﹐盤養艱難﹐去歲與爾貸金數釧﹐爲何今歲逼討之急耶﹖」其兄曰「吾貸與爾﹐向爾索時﹐爾卽論及前情﹐未與索時﹐爾卽前情不論。然則吾之貸於爾者﹐永不爲爾索﹐則前惰卽了乎﹖」言至此﹐二漢忿甚﹐勢欲爭鬥。

三緘急止之曰「爾二人兄弟耶﹖」對曰「然。」同胞兄弟耶﹖」對曰「是矣。」三緘曰「如是﹐且將忿怒暫息一時。至爾兄弟之情﹐吾聆已悉﹐吾有數語﹐爲爾輩言。言如是也﹐爾聽之﹔言如非也﹐爾勿聽﹐可乎﹖」二人皆曰「道長有言﹐吾兄弟俱願敬聽耳。」三緘曰「情莫親於手足。想當日同乳而食﹐同作同行﹐兄出則弟隨﹐弟行則兄待﹐是時天良未泯﹐只知有兄弟﹐安知有財帛﹖及其壯而授室﹐爲鶯簧巧語﹐離間骨肉﹐有視兄弟爲路人者﹐有視兄弟如仇寇者﹐無怪乎戈起蕭墻﹐興詞告訴於官宰矣。夫以父母分身之肉﹐見辱於異邦之人﹐問諸衷懷﹐不惟自愧﹐且將何顏以對父母﹖俗語云﹕『打虎還要親兄弟﹔別人則畏而他逃。』以此思之﹐兄而貧也﹐弟心何忍﹖此爾弟幫工資以助兄者是也﹔弟而貧也﹐兄又何忍﹖

此爾兄借貸於弟者亦是也。依爾二人所行﹐尙能誼盡手足。惜無人講明此理﹐故兄則索貸太逼﹐弟無所予﹐不得不言及前情。

兄以所貸弗還﹐不得不索討愈急。其實貸無所償﹐出於莫可如何﹐卽在外人﹐尙且從寬﹐何況爾弟﹖爲之弟者﹐兄卽索討太逼﹐是爾兄也﹐亦宜告以緩緩償之。何得於兄弟間因一言不合﹐而卽彼此爭論﹐大傷和气乎﹖」二漢聆言﹐若睡夢初醒﹐乃向三緘而拜謝不已﹐曰「今非道長指示﹐吾兄弟幾爲長舌所誤矣。」於是弟向兄曰「弟卽有失﹐兄其寬之﹐所貸自相還也。」兄則曰「兄弟皆父母所生﹐財帛何分爾我﹖從玆爾貸不必還也。」三緘顧謂狐疑﹑紫光曰「凡入迷徑﹐恨乏指路之人。若有人指之﹐卽能轉入大道耳。」言罷﹐二漢拜辭而去。約走數里許﹐復轉身言曰「吾兄弟得指迷途﹐叨沾不淺。願拜道長門下﹐以爲徒焉。」三緘曰「爾兄弟可有後嗣否﹖」二漢曰「俱已成立矣。」三緘曰「爾願師事於吾﹐其欲術學長生乎﹖抑欲道盡人倫乎﹖」二漢曰「欲學長生術耳。」三緘曰「爾之存心若是﹐可暫歸裏﹐將家中事務調停妥當﹐然後訪從盤澗谷而來﹐吾自有以教之。」二漢諾﹐將門拜後﹐仍然辭去。去不一時﹐又返身而求曰「吾師何名﹖」狐疑以李氏三緘告。

二漢曰「吾師胡不與弟子道號﹐以便稱呼﹖」三緘曰「爾族何氏﹖」二漢曰「蔡姓。」三緘沈吟片刻﹐曰「兄名盡倫﹐弟名盡性。取其成仙成佛﹐不外盡性盡倫也。」二漢得賜佳名﹐欣然而去。

三緘師徒緩緩前徵﹐行約十里途程﹐見一市廛﹐人煙輻輳。

師徒入市﹐尋一旅捨安宿。夢魂剛熟﹐忽見桑梓之地﹐屋宇依然。三緘喜曰「不意奔走年餘﹐已歸吾裏。」忙忙入戶﹐見得雙親品坐中堂﹐笑容可掬﹐呼而詢曰「吾兒近日曆遊東南﹐不知遇師何人﹐大道可能成否﹖」三緘曰「孩兒奔走風塵﹐益友朋師﹐一無所遇﹐沿路所收弟子﹐則有十數焉。」雙親曰「兒今歸裏何事﹖」三緘曰「兒今歸來者﹐恐所撫之子﹐居積無才﹐祖祭未盡其誠耳。」雙親曰「吾兒所撫宗繼﹐善能持家﹐而且時值春秋﹐拜跪頗虔﹐祭儀亦厚。有孫如此﹐兒毋庸憂。但願兒道一成﹐俾父母同升夭闕﹐得享仙福﹐是則吾之厚望焉。」三緘曰「闡道一事﹐兒深任之﹐自能躋吾雙親於大羅天上。」言方至是﹐雙親倏忽渺然。三緘大聲疾呼﹐當被狐疑以手推之而醒。三緘曰「吾正與父母相會﹐爾何推吾於睡夢之中﹖」狐疑曰「弟子聞師狂呼不輟﹐恐爲鬼魅迷弄﹐故急推之。」三緘曰「習道人焉有鬼魅能迷者。」談談論論﹐天已啟明﹐師徒整頓行裝﹐又向陽關而去。思鄕念切﹐急急趨奔。路過野鹿山﹐山內一洞﹐深邃莫測﹐中一老熊﹐修道數百年﹐苦不能飛升天府。是日無事﹐出洞閒遊。

遊至山巓﹐遙見瑞光在道。老熊暗計﹕「瑞光發現﹐必有仙子臨凡。否則﹐是光也﹐胡爲乎來哉﹖」極目諦視﹐乃見道裝三人﹐同路而行。老熊喜曰「吾道難成﹐不如將頭現瑞光者攫入吾洞﹐吞食腹內﹐以助精神。」計定﹐陡起黑風﹐從空直下﹐攫拿三緘。紫光見之﹐大聲呼曰「妖物來矣﹗吾師何弗收以腸紼子耶﹖」三緘聞呼﹐忙取紼子﹐拋入空際﹐金光亂爍。老熊畏﹐急思隱身入洞﹐早被紼子將軀緊束﹐墜於三緘之前。

第六十八回

歸桑梓建祠睦族離盤澗傳道稱師

三緘詢曰「爾屬何方妖魔﹐敢與吾躬鬥法﹖」老熊曰「吾乃野鹿山內一熊所修﹐已歷五百餘年﹐道未大成﹐飛升不得。今日無事﹐出洞閒遊﹐見得仙官臨玆地界﹐瑞光盤繞﹐吾心甚喜﹐意欲請入洞去﹐拜爲師長﹐不料爲法寶所束。望仙官休以異類見棄﹐願拜門墻﹐朝夕追隨﹐祈傳大道。」三緘曰「爾性難馴﹐恐中途變更﹐枉費吾一番教誨。」老熊曰「身生異類﹐傷何如之﹗旣沐仙官恩膏﹐收爲門徒﹐喜出望外矣﹐烏有變更之說乎﹗」三緘曰「如是﹐吾釋爾起。自此﹐須將往日桀驁气性﹐一槪攺除﹗」言已﹐收回紼子。老熊起﹐上前拜舞。三緘傳以入門之法﹐復爲之取其名曰「斂心道人」。老熊得賜道號﹐重向三緘拜謝﹐並拜狐疑﹑紫光爲道兄。

一一拜畢﹐三緘曰「吾欲歸裏﹐不能攜爾同行。俟至西北雲遊﹐爾來隨之。爾歸﹐將師所傳﹐努力學習可也。」老熊曰「師傳敢不急習﹗但不知吾師歸去﹐何日出遊﹖」三緘曰「其期未可預定﹐總在半年以外焉。」言此﹐狐疑曰「吾師歸鄕念切﹐可以行矣。至斂心道弟﹐心切追隨﹐宜不時訪之﹐不可自誤。」三緘於此﹐又向桑梓迆逶前行。老熊送至十里程途﹐依依不捨。三緘曰「斂心急歸﹐後會有時﹐毋庸遠送。」老熊不敢違令﹐復向三緘叩拜者三﹐然後灑淚而別。

三緘見老熊意摯情深﹐乃自嘆曰「物類尙且如斯﹐胡人類半多不及也﹗」狐疑曰「人以不善而墜物胎﹐物胎旣墜﹐常見人形而羨慕﹐故欲急轉人身。急力造之﹐以求脫此獸軀﹐而猶恐不得。吾不解世之以人身而甘墜獸類者﹐誠何心也﹗」紫光曰「人墜獸類﹐非出自甘心也﹐皆爲四害所迷﹐日以四害自樂然耳。」三緘曰「二弟子所論﹐可爲世之有人身者規之。」師徒在途﹐談論最多﹐不必盡述。

不知不覺﹐已近桑梓。偶遇二三鄕老﹐三緘假以外人﹐問及撫繼之子。鄕老曰「三緘久已雲遊﹐未見歸裏。其子善能居積﹐而今所置田疇﹐屈指計之﹐又四五處矣。」三緘暗自喜曰「有子若斯﹐吾無他慮。然其承家有志﹐固屬佳兒﹐究不識心念中尙有吾身否也。及至門外﹐見其子將已當年所編竹籬﹐加意培護﹐絲毫不攺。三緘曰「是子也﹐不惟承家可取﹐而且不攺父風。𨿽屬螟蛉﹐親生不啻也。」師徒同入重門﹐犬吠數聲﹐宗繼出產視之﹐倏然驚曰「吾父歸來耶﹖」欣喜之情﹐達於面目。三緘入室﹐宗繼忙呼妻子﹐繞堂拜舞。三緘一一詢及﹐方知已有三孫矣。宗繼問罷乃父行蹤﹐卽命家人設筵宴父。

次日﹐又請族中老少﹐伯叔兄長﹐重整肴饌﹐陪父飲之。三緘曰「今日族黨同臨﹐皆吾子邀飲而至。明日再治筵席﹐合族人人俱請來家﹐吾有好言相敍。」族人諾﹐果於次日陸續俱到。

筵設後﹐三緘乃從容而言曰「吾李氏一族﹐一脈源流﹐派衍支分﹐遠近異處。使不將族黨聯而收之﹐久則𨿽親亦疏﹐且由此而愈疏愈遠﹐必有以同姓而議婚配者矣。吾之今日邀飲吾家者﹐意欲聯我宗族﹐共建一祠。每歲春秋﹐同聚祠內﹐俾少長子弟﹐得以識認伯叔﹐凡婚喪往來﹐相愛相親﹐則先祖在冥冥之中﹐方欣喜吾族秩序分明不紊﹐罔有怨恫也。不識族中伯叔﹐以吾言爲何如﹖」族人聞此﹐同聲答曰「爾言固非不善﹐但貧乏者眾﹐建祠浩費﹐籌款甚難。況建一祠﹐每歲支消﹐又將何出﹖」三緘曰「久知吾族貧乏者眾﹐建祠之舉﹐安能任之。吾家近年頗有餘資﹐想此餘資﹐何以獨有於吾﹐皆祖宗默佑所致也。吾若以此餘資而獨遺子孫﹐不從祖宗之身厚其祭祀﹐祖宗何貴有是孫子﹐孫子又何貴有是富乎﹖建祠一事﹐𨿽費用浩繁﹐吾獨任之。至於春秋祭掃﹐願捐膏腴百畝﹐以爲時食之需焉。」族人喜曰「爾能如此﹐族黨之幸﹐亦祖宗之幸也﹗」於是暢飲竟日﹐盡歡而散。

三緘當卽購材擇地興工﹐日日經理﹐甫至半載﹐而祠已建成。繪素之餘﹐設筵餉族。族黨入祠周視﹐見其祠內祭所甚多﹐乃問之曰「祠內設一祭所宜也﹐爾建之祠﹐何多如是﹖」三緘曰「天子七廟﹐諸侯五廟﹐大夫三﹐士二﹐法制昭然。吾祠中只設三代。凡族黨內父母亡者﹐三年服闋﹐送主人祠。每歲春秋﹐吾族宗子統領合族﹐祭先祖於中堂。先祖祭余﹐各房宗子﹐分祭各房昭穆於各之祭所﹐此祠制也。」族人又曰「有此前龕足矣﹐何龕後復建有龕耶﹖」三緘曰「前言二廟者﹐如庶人只供三代﹔三代以上﹐應祧入龕後﹐一祧一附﹐古禮之常。若無後龕﹐將前之神主安於何地﹖」族人曰「此祠所建甚善﹐較之他祠﹐布置遠過多矣。然祠已落成﹐祭日安在﹖」三緘曰「吾以東莊一業﹐爲祀先費用﹐今日將契付出。每歲收租存積﹐計春秋二祭所費外﹐尙有餘金﹐就於祠之兩廊﹐聘一明師﹐以教有造子弟。束脩多寡﹐祠內措辦﹐子弟日食﹐皆出百畝之中。必如是﹐而吾族文材乃能培植耳。」族人齊曰「此舉更善﹐合族叨光矣。」三緘於此議二三公直族兄﹐管理百畝田疇﹐當將契紙交之﹐又將祠內條規﹐逐一議明﹐鎸石爲記。合族欣喜﹐設宴在祠﹐以酬三緘。

三緘飲畢﹐歸於盤澗。是夜﹐夢得宗祖呼入祠內﹐笑而謂曰「世人修道﹐多把倫常大事一槪拋之。或入深山﹐置祭祀而不論。祖宗卽有此孫子﹐孫子已早無祖宗也。如是修道﹐曾有幾人成眞乎﹖獨爾也﹐首將宗祠遺畱﹐繼將祭祀預備﹐終將支派秩序分明﹐以此修眞﹐得其訣矣。願爾大道速成﹐爲瓊樓仙子﹐俾九玄七祖同升極樂﹐孝莫大焉。」言罷﹐各賜三緘金花一對﹐曰「吾孫今日以祖宗爲重﹐他日子孫應有享天朝爵秩者。」三緘聆此﹐拜舞不止。久之﹐乃祖乃宗大笑而去。三緘方送出門外﹐爲石絆足﹐一跌而蘇。

蘇來慨然嘆曰「祖宗靈爽﹐誰謂無憑。苟一敬之﹐魂卽相附。世有棄祖宗而不顧﹐視族黨如仇讎者﹐其不見擯於祖宗也﹐鮮矣﹗」三緘自得此夢兆﹐安然無慮。屈指暗計﹐在家周旋﹐已十月有餘。時當梅放嶺頭﹐盡倫﹑盡性以及斂心道人﹑破迷﹑紫光﹐陸續俱至。三緘乃坐堂中﹐呼其子媳而告之曰「吾兒承家有志﹐固屬堪誇。還宜善事多行﹐以培厚福。父今去後﹐不知歸自何年﹐所建宗祠﹐兒宜歲歲經理。至爾子孫輩﹐或耕或讀﹐切毋使彼曠乃厥志﹐遊手好閒焉。父言不盡﹐父將行矣。」宗繼曰「吾父出遊數載﹐始一歸來﹐胡弗在家受享淸閒之福﹐俾兒得以事奉﹐稍盡孝思乎﹖」三緘曰「人各有志﹐不可相彊。父如徒享安逸﹐偌大家業﹐受用弗盡﹗而乃累月經年作千里之遊﹐不辭況瘁者﹐皆爲出死入生計耳﹗倘得圓滿功行﹐證乎仙品﹐上而九玄七祖天府同升﹐下而子孫祁云可獲福祿。以一人之修造﹐而三善兼得﹐此父素志也。」宗繼聞言﹐無詞以對。

三緘次日又至祠內﹐設筵款族﹐而囑之曰「凡我族黨﹐永宜和諧。富者宜提攜乎貧﹐貴者宜看顧乎賤。要知我而富貴﹐天何獨厚乎我﹖皆吾祖宗積徳累仁﹐而發及之也。然祖宗之子孫多矣﹐而我獨當之﹐是祖宗又厚愛乎我也﹖非祖宗厚愛乎我﹐緣我素日行爲﹐有以合乎祖宗之心﹐而乃得上天予以富貴。旣得此富貴﹐當思富如何長享﹐貴如何不失。則必推我之富貴﹐以厚愛祖宗流傳之子孫﹐斯不負天以厚福予祖宗﹐而祖宗轉而予我也。立念如斯﹐富貴方永。至於宗祠一事﹐切不可暗懷私意。以族內人等﹐皆祖宗子孫也。且子孫內﹐有知愚賢否之不一﹐又不得以知愚賢否心分厚薄。何也﹖智者﹑賢者固爲可愛﹐而愚者﹑否者更屬可憐。烏可歧而二之﹐而不待以一例乎﹖

吾見世之不和族黨者﹐皆不以祖宗爲念。幣其觖望之意﹐半起於富貴下淩乎貧賤﹐貧賤嫉妒乎富貴。卽不然﹐或因厝墳墓於祖冢山間﹐相爭相奪之靡已。豈知天地之結一美穴也﹐原以待睦族惇宗﹑廣行善事之人﹐斷未有爭奪而能得者。況乎古今富貴之冢﹐所結者只有一穴。此穴爲祖宗所厝﹐已發及子孫矣。爾卽奪此山而厝之﹐曾見有能發者乎﹖吾言如是﹐願吾族毋犯此數病焉。」言訖﹐族黨皆曰「兄弟子侄﹐謹稟斯言﹐世世相傳﹐不敢犯也。」三緘聞言而喜曰「果能照此行之﹐吾族其必昌矣﹗」無何宴罷﹐三緘復向族人曰「今日薄設筵席﹐實欲別辭族黨﹐又向異地遨遊。自此一行﹐歸與不歸﹐未可預定﹐卽謂今日之別爲永別也可。冀吾族黨﹐須將是祠永守勿替焉。」族黨聞之﹐有挽畱在家受福者﹐有憐其奔走之勞者。三緘曰「吾志已決﹐吾族不必爲我心憂。」族黨知難畱行﹐又於詰朝設筵祖餞。

三緘卜定吉日﹐率領紫光等向北而遊。路途中切囑諸弟子曰「韶光荏苒﹐歲月如流。吾道久未能成﹐玆將家族事務件件停妥﹐以與桑梓永別不返矣。爾等追隨步履﹐亦宜克修厥道﹐不可自失其時也。」狐疑聞得師言﹐與破迷﹑斂心同聲答曰「吾等系異類﹐從師原欲成其眞修﹐以作大羅仙客。望師從實指點﹐俾弟子道門早入。弟子之幸﹐亦吾師之恩﹗」言已﹐紫光與盡倫﹑盡性曰「弟子當年深入迷途﹐父母不知孝順﹐兄弟不知和睦。忽得吾師指示﹐如燈燃幽谷﹐照破迷團﹐又何異以物胎而初轉人類﹖所甚望者﹐師教頻加﹐使弟子玉液時餐﹐超凡入聖﹐則弟子恩銘肺腑﹐永不敢忘矣﹗」三緘曰「指道在吾﹐勤習自爾。果作輟之心不起﹐自許大道之能成。況道在兩間﹐本無私也。得之者由於恆久弗怠﹐不能者由於習練無常。在道外人視之﹐以爲道中有私﹐不知道之成不成﹐系乎心之堅不堅耳。」狐疑曰「師言金玉﹐弟子等佩服不忘﹗」剛言及此﹐倏有四五人來自當頭。三緘視之﹐乃善成﹑護道﹑野馬及蛛龍﹑蛛虎也。見得三緘﹐悲喜交集。三緘亦不勝欷覷。然師徒重逢﹐一切離情﹐姑不必述。

且說文江河內﹐素有三妖﹐乃鯨魚修成。常化人形﹐坐於文江渡口。凡往來舟楫﹐時保護之。是三妖也﹐久爲上天所喜。

三妖亦欲飛升天府﹐柰無師承教訓﹐不知大道何自而入﹐故無日不在江岸尋訪髙明。一日﹐三緘師徒來至文江過渡﹐三妖忽然回顧﹐望見三緘首現瑞光﹐心知是人身有大道﹐當卽同起﹐揖而言曰「道長奚自﹖」三緘曰「雲遊之人﹐隨遇而安﹐焉有所自﹖」言尙未竟﹐三妖曰「道長其來無自﹐其去諒有所之﹖」三緘曰「乾坤到處是吾家﹐又何有定所。」三妖曰「道長蹤迹﹐無異雲霞﹐隨行則行﹐隨止則止﹐知其心性﹐洞然無累矣。吾弟兄久居此岸﹐往來行人﹐日有數千﹐絕無好道之士﹐惟道長深得妙旨﹐乃能拋棄塵囂。如弗鄙吾等不才﹐願拜門墻﹐以求指示。」三緘曰「吾道尙未深得﹐安敢爲人師﹖」三妖曰「吾聞傳道之人﹐原不分智愚賢否﹐卽異類亦不棄絕﹐道長胡見鄙於吾兄弟哉﹖」三緘曰「吾非不欲盡人而收爲弟子﹐恐入門念切﹐久則以造道艱難﹐習至半途而頓攺初心。吾之不樂收其徒者此也。」三妖曰「師如收錄弟子﹐心堅若鐵﹐永無變更﹗」三緘曰「見爾心切拜門﹐吾且收下。然爾等究系人類物類﹐須實爲我告﹐毋誑片詞﹗」三妖曰「吾兄弟皆文江鯨魚也。平素未害一命﹐此心此念﹐常懷護國佑民。師如弗信焉﹐訪諸左右居民可也。」三緘曰「果爾﹐吾槪收之。」三妖拜舞後﹐三緘賜以道號﹕伯曰「入道」﹐仲曰「體道」﹐季曰「習道」。三妖喜不自勝﹐又向三緘拜舞﹐並拜諸道友畢﹐轉身入洞﹐將所有寶物﹐一槪執定﹐然後追隨過江﹐直向北地而投。其地多風﹐罡气甚勁。三緘師徒行行止止﹐已愈去愈遠矣。

有日行至普光山前﹐翹首望之﹐髙聳可愛。是山四面皆江水圍繞﹐日光一出﹐倒映綠波﹐上下天光﹐幾迷山水之別。三緘喜甚﹐乃囑狐疑諸人向山而遊﹐以觀佳境。狐疑等順從山腳緩緩向上。乃登峯頂﹐瞥見一觀挺立其間。近而視之﹐額題三字曰「衝云閣」。師徒同入﹐目極閣內﹐中坐老道﹐左右年幼者﹐皆效其坐焉。三緘謂諸弟子曰「此老道必深得道旨﹐而後師事者﹐乃如是之道也。」入閣良久﹐老道師徒乃下座中﹐陸續來見。三緘曰「老道門下所從甚眾﹐諒必精凝气聚﹐可以坐入胎嬰。吾等訪道來玆﹐不料得遇髙明﹐求道有地矣。」老道曰「吾道尙淺﹐還求遠遊道友指點二三。」是夜宿於閣內﹐老道款待甚丰﹐俟至夜靜時﹐各歸坐位。三緘偸視﹐人人挺睛努目﹐助气有聲﹐已知爲旁敷﹐而非正孰。因於次早詢之老道曰「爾習此道多年﹖」老道曰「已六十春秋矣。」三緘曰「專於習道﹐飛升不待許久。老道何尙居人世﹐而未拔宅耶﹖」老道曰「吾今而知道之難成﹐有如是也﹗」三緘不復與語。

晨餐後﹐暗於靜室中詢其首二三步功夫﹐果入旁迕。三緘憐其習道有日﹐乃與詳解入門法則。老道貼服甚深﹐爰命門徒八人﹐同拜三緘爲師。三緘從新與之攺頭換面﹐稍習十餘日﹐進境迥別﹐遂畱三緘在此﹐以爲傳道之師云。

第六十九回

聚仙臺議傳妙道海口鎭驟遇水精

三緘爲徒眾苦畱體﹐在衝云閣中閒住數日。眾徒得傳正孰﹐習煉頗有功效﹐不捨三緘去而之他。三緘意欲北遊﹐辭及諸弟子曰「爾輩卽在此間煉習道功﹐吾遊北地歸來﹐然後同遊西面。」八人曰「師也隨身有弟﹐吾輩皆弟子也﹐又何不可同遊乎﹖」狐疑曰「道弟等旣欲追隨﹐宜祈師尊與爾道號。」八人聞說﹐同跪三緘座前。三緘像其人而取之曰統道﹑用道﹑昌道﹑明道﹑望道﹑取道﹑探道﹑成道。道號予畢﹐齊齊拜舞﹐各整行李﹐追隨三緘﹐直向北地投之。

當斯時也﹐紫霞眞人已知三緘道心穩固﹐所收徒眾數十﹐盡得正孰。以此闡道﹐正是其時﹐心念中不勝欣喜。轉思西北地界惡妖最多﹐三緘𨿽有一二防身仙寶﹐其本性內無毫釐妙道﹐如何敵之﹖且約集諸仙﹐再爲計議。遂將會仙旗幟髙插聚仙臺前。轉瞬間﹐羣仙並至﹐淸風四達﹐鸞鳳交鳴。羣仙集余﹐拱立臺下﹐同聲詢曰「聚仙臺髙插仙旗﹐會聚羣仙﹐有何計議﹖」紫霞曰「前承眾仙推尊吾躬闡道一事﹐三緘此刻道心堅固﹐相從者實繁有徒﹐東南之區﹐業已歷徧﹐玆又雲遊西北矣。但西北惡妖極眾﹐若不傳以妙道﹐何能敵之﹖吾故邀請諸眞﹐同爲計議﹐看可傳與不可傳耳。」一時騰虛﹑淩虛﹑碧虛﹑云衣﹑霞衣異口同聲曰「紫霞眞人道不私授﹐可見用心最公也。諸眞等以其言爲何如﹖」羣仙曰「三緘道功至此﹐傳以妙道﹐誰曰不宜﹖」中忽一仙曰「三緘於道﹐不過得三分之一﹐不可傳也﹔其心猶未堅穩﹐不宜傳也。不如再待數載﹐俟彼道旨精熟﹐傳之未遲。」紫霞曰「答言者何人﹖」臺下應聲曰「靈宅老仙耳。」紫霞曰「爾旣爲大羅仙子﹐俗气尙未除耶﹖

前官吾遣弟子臨凡﹐停道弗闡﹐今時正當闡道﹐爾又阻其妙道不傳。究存何心﹐乃於道中作梗如是﹗」靈宅子曰「吾察三緘功候尙欠﹐不得將此妙道妄傳於彼﹐其實無有別心。」淩虛曰「三緘系紫霞弟子﹐妙道當傳與不當傳﹐彼自知耳﹐何容靈宅老魅出口濫談。」紫霞曰「淩虛眞人所言甚是。傳此妙道﹐吾仰淸虛一行。」淸虛曰「紫霞任代道祖﹐闡道塵世﹐紫霞卽道祖也。旣命於我﹐我不敢辭。」駕動祥光﹐望北而去。

淸虛去後﹐靈宅子怒气勃勃﹐亦駕祥光而歸。紫霞見之﹐祕謂諸眞曰「淸虛此行﹐靈宅必多阻滯。諸眞等如聞淸虛傳道之所化成﹐須入其中﹐一同壓鎭﹐以防靈宅別生他事﹐暗害三緘。」淩虛﹑碧虛曰「吾等早知﹐焉肯坐觀成敗﹖」計議已定﹐紫霞撤旗回洞﹐忙傳正心子﹑復禮子﹑誠意子而囑之曰「此次傳道﹐又有靈宅相阻﹐爾三人速到淸虛處聽用可也。」三子領命﹐各駕祥雲﹐直投淸虛洞中。

淸虛已知來意﹐遂命三子選地﹐以爲傳道所焉。三子駕得云車﹐半空遙望﹐已見三緘師徒向北而遊。復禮子曰「淸虛眞人領傳道之事﹐命吾等地選幽雅﹐以待三緘。事不宜遲﹐須急尋之。」於是驅動風車﹐疾向前行。行約片時﹐見一谷焉﹐勢若盤蛇﹐曲折可愛。谷之東面﹐生一土山﹐林木森森﹐人迹罕到。復禮子曰「此地隔絕塵寰﹐不必他覓矣。」遂將雲頭按下﹐在山內祥視一徧﹐仍登雲路﹐回稟淸虛。淸虛曰「有此佳境﹐爾速化一傳道之所﹐以候三緘。」三子奉命不遑﹐急回是山﹐化一古剎﹐額書金字曰「萬壑庵」。刻風雕龍﹐紅垣圍繞﹐靑松綠竹﹐掩映其間。化畢﹐日在庵內﹐拭目俟之。

三緘率領門徒﹐沿路奔走﹐行力已疲﹐欲得一所﹐靜養其身。柰是地荒涼﹐絕無觀剎。問諸村老﹐市廛𨿽有﹐其路甚遙。

三緘無可如何﹐乃命狐疑覓一小閣於前途﹐將肩暫息。是時靈宅子正在七竅公所。呼回赤鯉﹑毒龍﹐命阻三緘傳道之說。二妖奉命前來﹐遙見三緘師徒緩行在道。赤鯉曰「不若卽在此地﹐化一小小茅庵﹐待三緘入時﹐吾等意出不虞﹐擒回洞中﹐以復師命。」毒龍曰「此計妙甚。」當卽吹起山霧﹐頃將村野化爲茅庵。狐疑至玆﹐見得茅庵一座﹐入內而視﹐僅有二道。

訴其來意﹐二道欣然。狐疑未察其詳﹐轉導師徒﹐直入庵內。

二道獻茗後﹐煮酒作食以款之。至晚﹐將三緘徒眾另安寢所﹐然後導三緘於密室。三緘目睹此室佳極幽雅﹐亦不疑二道爲靈宅所使﹐坦然趺坐﹐習彼道功。赤鯉﹑毒龍緩緩布就密煙﹐將三緘托去﹐安放靈宅洞內。靈宅又托入後洞而幽禁之。不惟三緘不知﹐三緘弟子亦不知也。

待至天曉﹐狐疑見與紫光等盡在綠野之中﹐茅庵毫無﹐三緘亦渺。狐疑曰「完矣﹐完矣﹐昨夜又遇妖矣。」忙於是地尋得一閣﹐名曰「綠蕉」﹐安置諸道友於閣中﹐駕動妖風﹐西走東竄。恰值復禮子雲頭見之﹐按下云車﹐疾聲吼曰「爾系何妖﹐在此作甚﹖」狐疑曰「吾非他﹐乃三緘仙官門徒狐疑是也。昨晚吾師不知被何妖擒去﹐吾乘風徧訪﹐蹤迹渺然。有觸上仙﹐祈爲寬恕。」復禮子驚曰「爾師爲何不見耶﹖」狐疑遂將入庵情形詳述一徧。復禮子曰「是必靈宅所使也。」急回淸虛洞內﹐以告眞人。淸虛當請紫霞及諸眞言之。

紫霞諸眞同來靈宅處﹐假意請彼傳道。靈宅隱身不露﹐托言他出未歸。紫霞詈曰「老魅枉爲上界仙眞﹐常常阻道。今將吾弟子藏於內洞﹐意欲胡爲﹖夫此三緘﹐道祖以道任之﹐上天以道肩之﹐稍有差失﹐爾身想萬段矣﹗」詈畢﹐內洞將三緘推出﹐人事不知。紫霞忙以金丹納於口內。三緘蘇後﹐又復索曰「吾之腸紼子﹑飛龍瓶﹐速速還吾﹗」靈宅童兒向外答曰「二寶在爾身旁﹐吾等並未之見。」紫霞謂三緘曰「爾肩闡道大任﹐此二寶得之則去﹐不得卽在彼洞久住毋歸。」三緘依言﹐復入洞中﹐趺坐習道。靈宅恐上天見罪﹐只得將二寶交付。

三緘得寶﹐仍不歸之。靈宅子曰「寶已付還﹐又胡不去﹖」三緘曰「吾之來也﹐原非自來﹔其去也﹐何堪自去﹖況復路途不熟﹐若何歸耶﹖」靈宅無柰﹐爰命童子導之而歸。歸來原地﹐不見徒眾﹐隻身獨影﹐緩步長途。

狐疑自遇復禮子後﹐訪師不得﹐仍轉綠蕉閣內﹐暫停步履﹐以候乃師。殊候至數朝﹐絕無形影﹐乃謂諸道弟曰「爾等切毋他往﹐待吾復去訪之。」言畢﹐駕動妖風﹐騰在空際。又值復禮子乘得彩雲﹐欲邀三緘入萬壑庵中傳道﹐忽聽妖風響亮﹐繞云而過。慧目視去﹐知是狐疑﹐乃呼之曰「駕妖風而過者﹐莫非狐疑乎﹖」狐疑應之曰「然。」復禮子曰「爾師安在﹖」狐疑曰「失師數日﹐尙未見歸。策無所施﹐今特訪之四方耳。」復禮子曰「爾速去陽關大道候之﹐爾師來矣。」狐疑聞言﹐按下風車﹐墜於道左。候未片刻﹐三緘果至。狐疑見而迎之﹐曰「師何往乎﹖」三緘一一道其由來。狐疑曰「吾師勞矣﹐可入綠蕉閣中暫爲休息。」三緘入閣﹐徒眾參拜後﹐同住於玆。

住已數日﹐三緘曰「戀一地以爲安﹐終非成道之器﹐不如前往。」徒眾得命﹐各肩行李﹐又奔途程。復禮子見之﹐化一平常道士﹐在前候著。三緘至﹐揖而詢曰「道士何往﹖」復禮子曰「明日吾師在萬壑峯上萬壑庵中傳道耳。」三緘曰「爾師傳道﹐可許外來道士一聽否﹖」復禮子曰「大道爲公﹐焉有不許﹖」三緘曰「爾師果能不分彼此﹐吾亦願往焉。」道士曰「如是﹐速隨吾來﹗」及至﹐復禮子將三緘諸徒安頓一所﹐乃導三緘入內﹐參見淸虛。淸虛曰「爾知吾否﹖吾乃淸虛眞人也。但不知爾道近日所造如何﹖」三緘曰「二神尙未相得耳。」淸虛曰「脾心不得﹐道何由成﹖欲相得於二神﹐則五行宜調﹐六腑宜利﹐又必流通血脈﹐以汗爲漿﹐修護七竅﹐掃去不祥。盡此數端﹐不必求其何若﹐自然二神相得﹐而下玉英。益壽奇方﹐卽在此元气之上。稟由玆精進﹐返已還丹﹐一旦功成﹐朝元反本﹐不求而獲矣。」三緘聞此﹐大有所得﹐忙忙拜謝指點之恩。淸虛又曰「爾欲遨遊北極﹐是地惡妖更甚東南﹐以其道髙而魔必至也。吾賜爾旌一幟﹐緊帶身邊﹐若遇難臨﹐樹以蔽體﹐無論魔妖鬼怪﹐槪不見爾焉。」三緘拜而受之。淸虛將道與寶一一賜畢﹐仍命復禮子送下萬壑峯頭。師徒邁步前行﹐直向北去。

卻說北海一精﹐法術髙妙﹐凡水族內無不畏服﹐羣以「水精王」呼之。一日水精王駕動海云﹐閒遊天外﹐正當靈宅爲紫霞所辱﹐欲復其仇而未果﹐心中悶甚﹐亦駕祥光天際閒遊。遊至北面﹐遙見海云一朵﹐冉冉而來。靈宅知是海妖﹐按下祥光﹐向前吼曰「爾何妖部﹐敢於祥光之下遊行﹖」水精王曰「爾行爾地﹐吾行吾方﹐兩不相干﹐爾何多言如是﹖」靈宅曰「偶然得遇﹐問及諒亦無妨。」水精王曰「勞爾問訊﹐有何說辭﹖」靈宅曰「爾知紫霞眞人乎﹖」水精王曰「上中下界﹐各有仙子﹐誰知紫霞。」靈宅曰「吾非誇紫霞也﹐以彼命奉道祖﹐闡道人間﹐十數載中﹐所誅水族不少。爾有本領﹐何弗爲水族一復其仇﹖」水精王曰「害人妖物﹐固宜誅也﹐何仇之有﹖」靈宅曰「有害於世者﹐誅之固宜。恨彼常言﹕『水族槪不可容﹐俟三緘弟子大道成日﹐必合山妖而盡誅之。』卽其言以推其心﹐其視水族﹐輕若鴻毛矣﹐故爾常言若斯。可惜水國汪洋﹐無一頂天漢子﹐而甘受此言也﹗」水精王曰「是說也﹐爾刁弄之言乎﹐抑果紫霞之言乎﹖」靈宅曰「此吾之常聞於紫霞者如是耳。」水精王曰「彼何藐視水國一至於此﹖

吾若得遇﹐且與試試髙低。」靈宅子見水精王有試法之語﹐遂乘機言曰「爾欲復仇甚易。彼之弟子三緘﹐今正北遊﹐定來北海。子須畱意﹐毋失其時。」水精王聞得是說﹐海云一墜﹐一綫海光﹐如火如荼﹐竟向北海而去。靈宅子暗自喜曰「待三緘至此﹐卽能不傷乃身﹐亦必使之受其磨折。」祥光撥轉﹐歸洞不提。

且說三緘﹐得淸虛眞人傳以到頭功夫﹐日夜習煉﹐近道已不相近遠。身彊力壯﹐行動如飛。自出萬壑山﹐向前奔走﹐又不知途去幾何。有日來至海口鎭。此鎭最大﹐煙火稠密﹐不讓都城。三緘師徒同入鎭內﹐尋得浪王廟安住。廟內道長賢而好道﹐每見遊方道士﹐必厚待齋筵。三緘住玆已近半月﹐無非日遊街巷﹐談些善語﹐以勸市人。遊至旬餘﹐卒未見有回心向道者一問行止。三緘於是仍歸廟內。

無何﹐天忽陰雨﹐三緘日日繩牀趺坐﹐以運道气。至無人之際﹐弟子輩有以道請者﹐則詢其所至而引之。待天色開霽時﹐三緘獨自一人竟至海口。極目四顧﹐艟艘蟻集沙洲﹐坐賈行商﹐往來不絕。三緘卽海水而悟道﹐心正暢然﹐倏聞前面鐘鳴而呼曰「今日酉刻﹐爾客商等急將貨物運至岸上﹐彼有主顧之地安頓停妥。今夜子刻﹐系水精王誕﹐水族來朝﹐凡艟艘中皆設牲酒慶祝。如膽敢在舟不起﹐而爲水族吞噬者﹐是自尋死路﹐無怪乎人﹗」鐘鳴以還。但見官商輩个个雇工運貨﹐一時如蟻焉。三緘異﹐歸得廟中﹐暗思﹕「水精王之名﹐必是水裏妖屬﹐不知是鎭何以尊敬若斯﹖吾且將隱身旌兒隨帶身邊﹐暗渡空舟﹐視彼如何模樣。」計定﹐功夫煉後﹐假意出遊。狐疑詢曰「吾師又欲何往﹖」三緘曰「無事出鎭﹐閒遊海口耳。」狐疑曰「師身獨自﹐弟願爲從。」三緘曰「爾在廟內習爾道功﹐師去閒遊片時﹐卽便歸也。」狐疑曰「弟子亦在廟中不堪禁閉﹐吾師遊玩﹐何妨率弟子一往﹐以消遣乎﹖」三緘曰「旣欲追隨﹐凡事以師命是從﹐不可造次。」狐疑諾﹐遂隨三緘向海口而遊。舉目視之﹐海霧蒙蒙﹐海云密密﹐艟艘無數﹐盡於艙內排設祭儀。三緘觀望逾時﹐將旌展開﹐師徒二人身隱旌下﹐徐行緩步﹐直上一隻大舟。是舟祭禮丰厚。

師徒候至更許﹐突然海水中數百燈光沖波而出。近舟視去﹐旌旗繞繞﹐人馬紛紛﹐一隊魚首人身﹐擁一王者﹐竟登此舟之上。侍從輩將所設祭禮捧呈王者。王者一一嗅已﹐曰「此鎭人民﹐頗能敬吾﹐宜賜以福。」從人曰「大王仁恩下逮﹐是鎭叨治多矣。」王者大笑不止﹐命蚌部女子舞樂爲樂。蚌部得命﹐各舉樂器﹐一時笙管嗷嘈﹐雅韻悠揚﹐無不中聽。樂罷而舞﹐體態翩躚﹐愈舞愈髙﹐袖長數丈。舞到妙處﹐海風細細﹐海气逼人。王者喜曰「今宵之樂﹐不忍歸也。然海中蚌女﹐視以爲常﹐不知民間女娘﹐較蚌女何若﹖」一蝦首人身曰「民間女娘比諸蚌女更覺絕艷﹐大王明歲示知鎭人﹐每舟除祭禮外﹐要供一絕色女人﹐違者以水擁之。」又一蝦首者曰「明年此日﹐相隔甚久﹐不如今夜命魚部暗上鎭去﹐迷弄四五女郎來此舟中﹐以資王樂。」王者曰「爾言正合吾意。」卽傳魚部十數大漢上鎭而去。

不一刻﹐少女摟至。王者命彼舞之。少女等不識何以爲舞﹐惶恐之象﹐弱態堪憐。中有一二烈女﹐挺立不動。王者近前摟抱﹐被彼一掌﹐推臥舟中。王者起而怒曰「此女不馴﹐可擁海波淹去是鎭。」蝦首曰「是鎭年年敬獻牲醴﹐可謂虔潔。

女𨿽不馴﹐鎭人非不馴也。如淹以海水﹐不幾有負鎭人乎﹖」王者曰「吾爲海中之王﹐被民女爲侮﹐如何處治﹖」蝦首曰「罰民女可也。」王者曰「如是﹐將彼弔下﹐撲以重鞭﹗」侍從依言。四五民女呼號慘切﹐援救無人。狐疑情不自禁﹐手執雙劍﹐輕輕度至王者身後﹐劈頭擊去。王者一聲大叫﹐跳入海內﹐侍從亦隨入水。其有避之不及者﹐被狐疑執劍亂刺﹐喪亡甚眾焉。

第七十回

水精王興兵復仇金輪將對敵投師

水精王自被狐疑雙劍所傷﹐跳入水中﹐羣從復聚﹐查其死喪﹐魚﹑蝦﹑蚌﹑蟹﹐數百有餘。水精王切齒而恨曰「吾傷愈時﹐不復是仇﹐誓不稱王於水國﹗但不知野道姓氏﹐卽傷痊愈﹐是仇又從何報耶﹖」言至此﹐大聲呼曰「天乎﹗吾受此不白之冤﹐豈忍置之不報乎﹖」是時﹐靈宅子已默會知之﹐遂傳毒龍﹑蝦妖來洞﹐囑曰「爾水族類累受三緘門徒挫辱不堪﹐毫仇未報。今海口鎭水精王文被狐疑所傷﹐彼欲養好傷痕﹐大起海兵﹐以誅三緘師徒﹐特恨不知名姓﹐且傷痕急不能愈。吾有靈丹一帖﹐命爾二人去海口鎭中﹐見機而救。如水精王傷痕養好﹐爾將三緘師徒名姓逐一說知﹐囑彼先至北海關﹐化爲旅主以待。倘三緘師徒入其牢籠﹐毋得輕易放過。庶爾水族累遭挫辱深仇﹐可一舉而復之。」毒龍﹑蝦妖領得是命﹐持丹在手﹐駕著妖風﹐竟向海口鎭而來。

水精王侍從名石化者﹐亦奉命上鎭﹐聘一髙明醫士﹐以療痛苦。訪諸鎭人﹐有告以張﹐有告以李﹐躊躇不定。正在鎭中顧望﹐毒龍﹑蝦妖化爲常醫﹐肩負藥囊﹐傍身而過。石化見得﹐牽衣問曰「爾二人醫耶﹖」答曰「然。」石化曰「爾所醫者何癥﹖」蝦妖曰「五癆七傷以及脾寒﹑擺子﹑跌打等癥﹐件件能醫。」石化曰「劍戟所傷者﹐爾能療乎﹖」蝦妖曰「這是首件。不惟受傷未死可能醫好﹐卽被劍戟刺死三五日﹐只要喫得飲食﹐吾亦能醫。」石化曰「爾旣能醫﹐吾先請爾去醫幾个已死三五日之人。」蝦妖曰「在何地﹖」石化曰「爾隨吾來。」言已﹐導至海口﹐將狐疑所刺死者﹐請蝦妖醫之。蝦妖曰「彼死已久矣﹐一气毫無﹐如何醫法﹖」石化曰「爾曾誇口﹐說已死三五日者亦可醫也。今胡又不能乎﹖」蝦妖曰「吾言已死三五日能喫飲食者﹐方可醫耳。」石化曰「已死三五日﹐如何能喫飲食﹖」蝦妖曰「旣喫不得飲食﹐如何醫得活耶﹖」石化曰「爾二次對人誇口﹐宜小誇些。」蝦妖曰「太醫不誇大口﹐安望請之有人﹖」石化曰「爾不能醫死者﹐大約活者可醫之也。」蝦妖曰「如是活的﹐不必服吾藥餌﹐卽聞我體者股气味﹐亦能全好焉。」石化曰「爾又在誇口乎﹖」蝦妖曰「吾非誇口﹐爾試自知。」石化曰「爾之气味可能愈病﹐我於平日腹常作痛﹐今日爾體己聞之久﹐玆猶在痛者﹐何哉﹖」蝦妖曰「爾近前聞之。恐爾前此聞得平常气﹐未聞得太醫气也。」石化曰「爾一人有二气乎﹖」蝦妖曰「然。」石化果近身旁﹐以鼻徧嗅。蝦妖曰「好否﹖」石化曰「我已周身嗅過﹐非惟腹不得愈﹐而且愈嗅而愈痛焉。」蝦妖曰「誰叫爾吝惜錢銀﹐只聞點太醫气﹐而片藥不服﹐安能愈得病耶﹖」石化曰「閒話休提。吾奉水精王命迎請醫士﹐管爾有太醫气無太醫气﹐且隨吾去﹐命復大王。」蝦妖曰「如此速行。吾等誑爾這戶﹐還要去誑別戶。」談談論論﹐已到海口。石化曰「爾二人入得水否﹖」蝦妖曰「我們從未入過﹐如何去之﹖」石化曰「不妨。」當用避水寶珠﹐分開水道﹐紆徐曲折﹐直導二人入宮。蝦妖取出靈丹﹐以水調就﹐與水精王飲。飲約片刻﹐傷痕頓愈﹐痛楚毫無。水精王不勝欣喜﹐大設海宴﹐以款二人。席間﹐水精王曰「吾傷已愈﹐復仇有期矣。」毒龍乘間言曰「吾二人本非醫屬﹐乃受靈宅仙眞所遣﹐賜大王以靈丹。望大王將傷好後﹐急爲水國一復其仇。」水精王曰「復仇甚易﹐但不知傷吾者爲誰﹖」蝦妖曰「是乃三緘弟子狐疑也。大王要復此仇﹐先在北海關前化座旅店﹐三緘師徒不久必來是處。如彼入爾牢籠﹐愼毋使之脫逃。否則﹐水族無遺類矣。此系靈宅眞人所囑﹐宜謹記之。」言罷辭行﹐水精王率領侍從﹐送出岸上而別。歸來宮內﹐遂命石化傳水族堵妖﹐暗到北海關化店以待。

三緘師徒自將水精王打入水心﹐四五女娘尙屬昏迷不醒﹐忙飲以隨身丹藥。未逾一刻﹐民女皆蘇。三緘謂狐疑曰「民女在舟﹐不必聲張﹐恐鎭人以吾師徒爲妖﹐誤遭其害。爾速來吾旌下﹐隱身回廟可也。」狐疑諾﹐卽隨三緘隱身而回。及至天曉﹐鎭人不見其女者﹐同奔海口﹐徧舟尋覓。尋到此舟﹐見得女兒並坐艙內﹐於是各認歸去﹐甚覺無顏。三緘回得廟中﹐又住旬餘﹐未見水精王來此肆虐﹐爰命徒眾收束行李﹐復向前徵。

卻說地近北海﹐一山髙聳。山下海水圍繞﹐滔滔白浪﹐映山影以縈回﹔疊疊嵐光﹐與水波而蕩漾。三緘至是﹐謂狐疑曰「師徒所遊之鄕﹐髙平陡險﹐無一不歷。今日來此﹐不知是地又屬何名也﹖爾宜前進﹐向村人而訪之。」狐疑奉得師命﹐前行二三里﹐遇一村老﹐揖而詢曰「此山何名﹖」村老曰「是山名北海關﹐過了此關﹐由海而東﹐盡屬中華地界。」狐疑曰「內有旅捨乎﹖」村老曰「有之。」「有查考乎﹖」村老曰「是地行人甚稀﹐朝廷未設官吏。北海關之名者﹐乃自前代設之﹐相傳於今﹐其實空有其名耳。」狐疑問罷﹐回復三緘。師徒共商在此關內安住幾日﹐以玩海瀾。計定﹐緩緩踱上山來。

關前有一旅捨﹐呼茶喚酒﹐甚是熱鬧。師徒入﹐當鑪者備極殷懃﹐心竊喜之﹐卽於此捨覓一靜室以安身。住了數期﹐將欲行矣。靈宅得知﹐忙化毒龍形容﹐來告水精王所遣之眾曰「爾等設此旅捨﹐所爲何來﹖」石化曰「爲誅三緘師徒﹐以復前仇耳。」靈宅曰「三緘師徒入舍已久﹐明日又將他逝矣。爾等尙未知耶﹖」石化曰「從未一晤﹐安識其人﹖」靈宅乃暗指之曰「某爲三緘﹐某爲狐疑﹐以下道衣道冠者﹐皆彼弟子也。」一一指明﹐告辭而去。

石化忙差心腹﹐報之水精王。水精王率領侍從﹐急投旅捨。

狐疑聽得人聲鬧嚷﹐暗暗出視﹐見無數魚首人身者﹐將師徒所居靜室四面圍著。其中首領﹐乃在舟內所刺之水精王也。狐疑怒提雙劍﹐直向水精王而吼曰「前夜海口鎭﹐摟民間女子以資淫蕩﹐早爲上天所不容﹐狐師爺略施小術﹐刺爾一劍﹐並誅爾侍從﹐尙不知攺悔自新﹐反約烏合之眾﹐來與吾躬試法。吾乃仙官門人﹐豈畏爾小小妖魔﹗今日擒來﹐必碎爾軀﹐以泄眾恨。」水精王曰「吾在海口鎭﹐享祖有年﹐皆吾護國佑民﹐民間甘心報答。爾師徒胡得輒恃法力﹐欺吾妖部﹖如是﹐吾今與爾誓不共生﹗」狐疑曰「爾享民間祭祀﹐爲何摟人女子﹖

試問上天分司之正大神祗﹐曾有摟民婦女以供淫樂﹐而肆無忌憚者乎﹖」水精王彊詞以對﹐曰「此乃鎭人甘以女子在舟行禮者﹐非吾摟之也。」狐疑曰「旣非爾摟﹐胡女子不從﹐爾又弔在船舟﹐力加鞭笞﹖」水精王於此答對無言﹐勉彊上前﹐與狐疑戰。戰未片刻﹐力不能支﹐連得數傷﹐敗出旅捨。狐疑也不馳追﹐當將捨內侍從亂刺一陣﹐如飄風逐雪﹐紛然亂竄﹐旅捨空空。妖黨散餘﹐狐疑乃入室中﹐告之三緘。三緘曰「如是﹐吾將遠行以避之。」狐疑曰「水精王旣敗﹐必來復仇。

吾師徒且暫等候﹐以誅此孽。不然﹐海口鎭之百姓﹐遭害無有已時。」三緘曰「爾言甚是。」師徒言於此﹐遂在關中候之。

水精王大敗回宮﹐思再興兵﹐又恐不能敵。正躊躇之際﹐石化從旁言曰「大王兩受其辱﹐水族皆知。如不復仇﹐以彰威名﹐自玆以遠﹐恐水族諸妖無人拱狀。況水族此次又折去無算﹐蝦首魚屍﹐徧滿北海關中﹐豈不羞煞﹖」水精王曰「柰彼殺伐厲害﹐吾不能勝﹖」石化曰「何不搬兵以敵之﹖」水精王曰「兵搬何地﹖」石化曰「金輪洞中金輪大將雄稱水族﹐抵敵無人。吾思大王欲復此仇﹐非彼不可。」水精王曰「金輪大將﹐耳食其名久矣﹐不知究屬何物修成﹖」石化曰「是乃昔日淮南王所佩金鐲﹐入水千年修煉而成者。」水精王聞說﹐卽選數車寶物﹐命石化押去。金輪大將問其所以﹐石化細將前情一一告之。金輪將大喜﹐將寶物收下﹐當點水兵五百﹐來至水精王處。水精王亦點五百水兵﹐二隊合行﹐竟向北海關進發。

狐疑正在關內憑窗外望﹐見波翻海水﹐知有妖兵來此﹐遂持雙劍奔至岸前。當是時也﹐水兵隊伍已立水面。狐疑執劍驟入﹐橫攻順擊﹐水兵大潰。水精王奮力而來﹐早被狐疑雙劍刺傷左臂﹐一聲大叫﹐跳入水中。金輪將手持鐵斧﹐吼聲上前﹐曰「吾乃大將金輪也﹐何方野道﹐敢來此地作厲耶﹖」遂與狐疑戰於水面。戰到數十回合﹐吹起海風﹐海水直噴天半﹐狐疑亦將妖風吹起﹐霎時海波洶湧﹐黑霧騰騰。金輪口吐金光﹐直射狐疑之目。狐疑爲光所射﹐東西莫辧﹐只得執定雙劍﹐亂斲亂刺。金輪乘隙欲擒狐疑﹐怎柰狐疑雙劍不停﹐愈殺愈有精神﹐緩敗回關﹐將門緊閉。金輪大將追到關前﹐耀武揚威﹐口稱要擒三緘師徒入得海去﹐誅其性命﹐與水精王復仇。狐疑入稟三緘曰「而今水精王搬一海怪﹐金光徧體﹐驍勇非常。弟子敗進關內﹐已將關門緊閉。彼迫至關外﹐大聲叫罵﹐總要擒吾師徒﹐爲水精王削恨。師將何以敵之﹖」三緘曰「待吾拋起飛龍瓶﹐擒此妖孽。」言訖﹐持瓶在手﹐向關外拋來﹐霹靂一聲﹐化爲萬道紅霞﹐憑空墜下。金輪大將射以金光﹐此瓶將光一口吸入。金輪知寶厲害﹐向海而遁。三緘見彼逃奔入海﹐收轉寶瓶。狐疑稟曰「水精王與所搬海怪均敗入海﹐諒知法寶厲害﹐抵對不能﹐不復來關向吾師徒搦戰矣。可慮者﹐彼仇難復﹐此去必以海口鎭爲起釁之所﹐擁水以淹鎭人。吾師徒若視死不救﹐將億兆性命喪於水國﹐是保之反以害之也。不如離卻此地﹐回鎭以俟之。」三緘然其言﹐遂由北海關竟回海口鎭﹐仍宿於浪王廟內。不時在岸視海水之漲跌﹐以卜二妖之來否。

一夜﹐大雨如注。天曉時﹐合鎭人民俱駭然曰「海水狂湧岸上﹐若何避之﹖」內有老成者﹐忙命拋下醴牲﹐以祭江神。

無如愈祭其水愈漲﹐鎭人呼天吁地﹐不住悲啼。狐疑謂其師曰「水精王擁水淹鎭矣﹐師將何以伏此﹖」三緘曰「仍伏以飛龍瓶焉。」狐疑曰「如是﹐海水甚擁﹐速將寶瓶拋之。三緘果然持瓶拋向水擁處﹐口吐霞光萬道﹐直射水中。水精王望見霞光﹐心膽俱碎﹐微微向海而退﹐水亦稍平。孰如此瓶竟飛入海﹐以吞水精王。水精王被瓶追逐約數百里﹐無處可避﹐急入金輪洞內。此瓶已在洞外﹐吞吸有聲。水精王與金輪大將商曰「三緘師徒實屬可惡﹗北海關前吾輩已甚畏之﹐今而擁水淹及海口鎭﹐彼又阻吾去路。吾於此卽不能泄鎭人之忿﹐必籌其誅彼師徒之方﹗」金輪大將曰「吾欲明日統兵再戰﹐爾以爲何如﹖」水精王沈吟片刻﹐曰「如再與戰﹐須兵分兩路﹐從海口鎭兩岸而入焉。」金輪大將曰「可。」是時﹐飛龍瓶早被三緘收回﹐海水已消。鎭人不知﹐以爲自漲自退﹐遂各欣喜﹐復以牲酒望天祭之。狐疑見海水平伏﹐乃向師言曰「二妖敗去﹐心必不服﹐恐於明日又興水兵也。吾師不可不防。」三緘曰「彼已見吾法術﹐縱有復仇心念﹐或自量勢力低微﹐而斂首潛形﹐亦未可知。」狐疑曰「彼卽推迹於一時﹐吾師徒去後﹐難保海口鎭不遭異日之殃。依弟子所言﹐必要收伏此妖﹐以除後患。」師徒談論竟夕﹐天剛發曉﹐忽聽人語喧嘩。出閣視之﹐兩路水兵已殺入鎭。三緘謂狐疑曰「爾速去對敵﹐吾自收以法寶。」狐疑得命﹐提劍出廟﹐整頓精神﹐與金輪將力戰。水精王驅兵殺來﹐已到浪王廟外。三緘將腸紼子拋向半空﹐靑黃二光如龍妖嬈﹐一聲響亮﹐二光合墜﹐恍如山嶽崩頹。水精王與金輪大將當被捆束﹐落於廟中。狐疑將二隊水兵槪行追散﹐急急回廟。見二妖業已就擒﹐因詈之曰「狗妖﹐平素好人牲酒﹐姦人婦女﹐罪應當誅。吾師徒欲化爾頑梗﹐以歸正道﹐孰料爾桀驁如敵﹐反興波作浪﹐以淹是鎭生靈﹐是拂上天好生之徳也﹗」言猶未已﹐三緘曰「有何說詞﹖與吾捧斬仙劍來﹐誅之以安此鎭﹗」紫光聞得﹐將劍捧出﹐晶光射人。二妖見之﹐駭然不語。剛欲斬矣﹐淸虛眞人忽至。三緘參見後﹐淸虛曰「金輪大將與爾緣結冰水﹐理宜收入門墻。至水精王﹐待吾收入洞中可也。」言畢﹐以手向水精王指之﹐化水晶樹一根﹐命童兒捧去。金輪大將於是俯首皈依﹐拜三緘爲師﹐任其驅使。

三緘與之取道號曰「金光道人」。

第七十一回

北海關花精問道南龍郡聖旨升官

金輪大將得了道號﹐追隨三緘﹐三緘傳以入門之功﹐欣喜自不必說。鎭中老少見三緘師徒收伏水妖﹐人人拜謝仁恩﹐設宴相待。三緘曰「吾觀爾鎭﹐黑气團聚﹐皆自不孝不悌﹐與夫姦詐邪淫所造﹐故爾水族橫擾。若非吾師徒來至鎭中﹐合鎭女男﹐俱入魚腹。然水妖甚廣﹐莫謂吾已收伏﹐遂坦然無慮。

自此﹐爾等要將不孝不悌以及姦詐邪淫急力洗除﹐成爲淳厚風俗﹐將祥瑞之气凝結鎭內﹐山妖水怪見而畏生﹐自然天降康年﹐大眾同享矣。」鎭人歡欣鼓舞﹐拜受其言。三緘師徒又住數日﹐告辭該鎭﹐仍投北海關。鎭人不捨活命之恩﹐送至十里亭前﹐灑淚而返。三緘見得如此情深﹐乃向眾弟子言曰「人孰無良﹐惜盡迷於四害。一加懲創﹐斷無不勃然而發焉。爾弟子等其來之始﹐未有不如是者。趁今追隨步履﹐得吾指點﹐以復其初﹐切毋復之而又喪之也﹗」羣弟子皆曰「敢違師命﹐以自墜落哉﹗」三緘曰「人生如夢﹐宜尋不死之鄕。」諸弟子曰「不死之鄕﹐祈師予之。」三緘曰「吾𨿽予之﹐願爾守之。」師徒在途﹐所詼無非至道。不覺談論忘倦﹐已到北海關下。

卻說關內有紫桃一株﹐得日月精華﹐能化人形﹐乘風駕霧。

自成精後﹐淸規恪守﹐未嘗有害民間。惟恨不知入道之方﹐朝夕獨坐洞內﹐靜默弗語。一日悶倦難堪﹐出得洞來﹐登山西望﹐望見祥光一縷﹐斜墜北海關頭。花精暗思﹕「能駕祥光﹐必是上界仙子﹐吾不免依光奔走﹐拜彼門下﹐以求指點。」主意已定﹐隨後追逐﹐只見祥光不疾不徐﹐竟墜關樓之上。花精亦入樓內﹐見一老姥憑窗而立﹐忙至身側﹐雙膝跪下。老姥如未見也﹐又向左窗憑而望之。外望良久﹐乃坐而問曰「爾屬何方女子﹖在此跪地﹐有何所求﹖」花精曰「吾乃北海關紫桃一株﹐久已成精﹐未得飛升天府﹐祈仙姑指點一二。若得道成他日﹐卽吾此世恩師。」老姥曰「爾曾傷過人命否﹖」花精曰「未也。」「爾曾匹配少年否﹖」花精曰「謹守女貞﹐淫心從未一起。」老姥曰「如是﹐爾乃精中之良者也。爾識吾乎﹖」花精曰「不識。」老姥曰「吾乃麻姑仙子。傳道固其素志﹐柰吾久厭紅塵何﹖」花精曰「敢求仙姑垂憐﹐妾願拜在門墻﹐追隨天上。」老姥曰「毫道未有﹐安能天上久居﹖念爾求道心虔﹐吾指爾一師﹐不可錯過。」花精曰「師從何得﹖」老姥曰「是地不過三日﹐來一仙官﹐名曰三緘。爾去求彼指以大道﹐是乃爾師焉。果能眞心將道煉成﹐異日繡雲閣中﹐可爲右班女仙之領袖。」花精聞說﹐不勝欣喜﹐叩首拜謝﹐曰「他年稍有寸進﹐𨿽屬師尊教導﹐亦仙姑指點之恩。」言已﹐老姥復爲叮嚀曰「吾指爾師﹐切不可失也﹗」言去一聲﹐乘雲天際。

花精自得指示﹐常在關前盼望。剛在三日﹐三緘率得徒眾﹐果抵關矣。狐疑謂其師曰「此關上有翠髻重重﹐下有金波閃閃﹐爽心豁目﹐莫過於是。吾師在此暫住數日可乎﹖」三緘曰「可。」於是諸弟子各入一室﹐各煉其道。其有未得者﹐三緘又細爲指之。紫桃花精盼望多時﹐未見三緘形影﹐忽被關後紫棠花精邀去宴飲﹐兩日未歸。猛想仙姑所言﹐急欲回洞。柰紫棠苦苦畱定﹐身不能脫﹐乃實告之曰「紫棠姑姑﹐爾欲長爲花精乎﹐抑欲脫此軀殼﹔而爲大羅仙子乎﹖」紫棠曰「吾輩生爲花精﹐一事無知﹐賴得雨露風雷﹐發榮滋長﹐幸在曠野﹐未經斧斤之伐﹐牛羊之牧﹐迄今數百餘年﹐能化人身﹐能乘風霧﹐已喜之不勝矣﹐安望居大羅天上而爲仙子耶﹖」紫桃曰「吾亦常作是想。然不脫花精軀殼﹐倘遇樵人﹐伐及乃躬﹐將數百載精靈爲斧斤所喪﹐終屬空有花精之名也﹗前日妾遊關內﹐得晤麻姑仙子﹐言此日關中有仙官臨玆﹐囑吾拜彼爲師﹐以求大道。一旦胎嬰凝結﹐飛升天府﹐何等榮華﹗吾之急欲歸者﹐恐失此仙官耳。」紫棠喜曰「妹妹得此指陳﹐何弗早言﹗姊亦願賡同調。」紫桃曰「姊旣有心好道﹐宜早圖之。否則錯過時機﹐後難望矣﹗」紫棠曰「如是﹐各駕妖風﹐急向關中一遊﹐若或有緣﹐同參仙子爲師﹐大道可望成也。」言已﹐二女攜手﹐上了風雲﹐直望北海關而來。

北海角上有一鰷魚﹐成妖數百年﹐亦駕海風﹐閒遊山外。

見得妖風直過﹐忙忙趕上前去﹐極目諦視﹐乃二妖女﹐姿容美麗﹐拍肩偕行。鰷魚欲奪以爲妻﹐大聲吼曰「何處女妖﹐敢在此地妖風興動﹐以駭人聞﹖」紫桃曰「天地大矣﹐汝行汝路﹐吾行吾途﹐何得喝六呼麼﹐不情乃爾。」鰷魚曰「有吾在此﹐不準汝興妖作怪﹐驚恐居民﹗」紫桃不答其言﹐各驅風車前往。鰷魚轉至對面﹐力阻之曰「吾見汝花容絕世﹐秀色可餐﹐如能配吾﹐方饒汝命。」紫桃曰「汝旣成妖﹐尙且貪淫﹐知非好畜生也。」拔出桃劍﹐與彼戰之。紫棠恐紫桃難敵﹐亦執棠花棍﹐雙戰鰷魚。酣戰多時﹐鰷魚不能取勝﹐吹起海霧﹐頃將北海關山後山前迷漫不見。

狐疑曰「今日是何妖屬﹐四散霧气﹐山谷盡爲所迷﹖」三緘曰「海風與山風兩相搏擊﹐必是妖戰。命汝及金光道人前去擒之﹗」二人得命﹐乘風一觀﹐乃二女妖與一男妖力戰空際。女妖敗下﹐被男妖追逐不停。金光道人手提鐵斧﹐截著男妖去路。男妖恨甚﹐大戰金光數合﹐力劫而逃。金光道人也不追逐﹐風車播轉﹐又與狐疑阻著女妖。女妖曰「吾姊妹𨿽屬妖部﹐存心極良﹐欲到關前投師﹐反爲他妖阻滯。天乎﹐其欲使吾姊妹終一妖乎﹖」狐疑聞得此言﹐乃詢之曰「汝姊妹要到北海關投誰爲師耶﹖」女妖曰「吾姊妹得麻姑老仙指點﹐言三緘仙官闡道人寰﹐命吾拜彼門下﹐求指大道﹐以煉眞修﹐他日繡雲閣中可爲右班女仙之首。」言猶未已﹐狐疑曰「汝心在投師﹐何又興動妖風﹐空中戰鬥﹖」女妖曰「吾姊妹拍肩而來﹐偶遇男妖﹐欲占爲妻﹐將去路阻著。姊妹無柰﹐始與大戰焉。」狐疑曰「如此﹐汝隨吾行。吾二人卽仙官弟子也。」二女聞言甚喜﹐遂與狐疑﹑金光乘風直到關外。

二人入室﹐參見三緘畢﹐將所遇女妖事詳細稟之。三緘卽命狐疑出呼二女。二女入﹐雙雙跪於座前。三緘曰「汝屬何妖﹖實爲吾告﹗」女妖曰「吾乃紫桃﹐彼乃紫棠﹐得日月精華﹐已數百年矣。昨見祥光下墜關樓之上﹐吾隨入視﹐見一老姥獨坐﹐當卽跪地﹐以求指示。老姥憐其心切﹐囑妾於此日在關等候仙官﹐拜爲門徒﹐祈傳大道。旋被紫棠邀飲﹐言及此事﹐同來拜師。行至半空﹐不意爲他妖所阻。幸遇仙官弟子﹐問明來歷﹐甫導入關﹐得睹師顏。望師大發仁慈﹐收錄門下。倘獲飛升天外﹐仙列大羅﹐弟子刻骨銘心﹐恩沾不朽﹗」三緘見其吐詞可憫﹐來意頗誠﹐乃曰「收則收汝﹐但宜潛心習道﹐不可違背師訓﹐又作叛道之妖﹗」二女同聲曰「弟子不敢存此異心。」三緘曰「如是﹐紫桃取爲『桃英道姑』﹐紫棠取爲『棠英道姑』﹐略傳一二道功﹐暫且歸洞學習。俟師西北遊畢﹐自有緣份追隨。」桃﹑棠二英喜得三緘傳以道功﹐拜辭師座﹐乃歸洞所﹐日夜苦習不提。

且說七竅前升刑部員外﹐已歷半載矣。繼因南龍地闊人頑﹐非有幹濟之才﹐不能管轄﹐廷臣交舉﹐復命七竅仍任此地郡守。

回任後﹐凡遇疑難案牘﹐愈見判斷如神﹐合郡人民無不稱爲南龍活佛。朝廷聞得﹐大加獎賞﹐兼之郝相累薦﹐擢升刑﹑戶二部都禦史。旨意一到﹐南龍父老依依不捨﹐設酒送行者不計其數。七竅周旋三四日﹐將父老餞酒飲畢﹐然後帶領家眷望都進發。風霜幾歷﹐來至都中。郝相入朝﹐奏聞七竅歸來﹐上宣朝見﹐獎譽數語﹐卽命職受禦史。自是爲上寵愛﹐曾不幾時﹐已升刑部尙書﹐政柄得專﹐聲名赫赫﹐凡有所奏﹐靡不言聽計從。

朝內諸人﹐悉皆側目相待。毒龍﹑蛟﹑蝦﹑赤鯉以及蚌母﹑珠蓮等﹐朝日計議﹐欲阻道門。柰起釁無由﹐一時不能下手。蚌母暗囑珠蓮﹐常常刁弄毒龍﹑蛟﹑蝦﹑赤鯉等﹐頻以浸潤之譖﹐乘隙而投。

紫霞眞人默會知之﹐謂復禮子曰「七竅自墜名利﹐愈陷愈深。在爲郡守時﹐權勢尙小﹐不可爲力。而今已專政柄﹐皇上言聽計從﹐又兼羣妖旦夕刁播﹐如一聽信﹐道門必阻矣﹐大道若何闡之﹖命汝今夜﹐魂提七竅到吾洞內﹐詳說彼之前因﹐以醒其迷。倘迷途可破﹐則大道易闡﹐庶免三緘在紅塵中多費心力。」復禮子果於傍晚時﹐乘得彩雲﹐將一縷祥光射入七竅寢所。七竅昏昏睡去。復禮子化爲靑衣童兒﹐導彼靈魂﹐直投洞府。七竅曰「汝屬何人﹖導吾何往﹖」復禮子曰「吾師招汝入洞﹐有以告汝也。」七竅曰「汝師爲誰﹖」復禮子曰「紫霞眞人便是。」七竅曰「洞府在於何地﹖」復禮子曰「不在人間﹐當居天上。」七竅曰「吾乃凡人﹐烏能得登天府﹖」復禮子曰「天上神仙﹐無非凡人修煉。只要眞心習道﹐何患不得登之﹖」七竅曰「道爲何道﹐可以升天﹖」復禮子曰「惟元道一門耳。」七竅曰「豈習元道而人倫之道不用乎﹖」復禮子曰「相兼而習﹐道乃能成。」言談至斯﹐已到洞府。洞內紫霞上坐﹐諸門人仙服仙冠﹐左右排立。七竅朝拜畢﹐侍立紫霞身旁﹑紫霞曰「汝猶識吾乎﹖」七竅搖首曰「幾忘之矣。」紫霞曰「汝原屬吾弟子﹐因道祖傳旨﹐闡道人間﹐吾遣汝道兄虛無子脫胎人世﹐肩玆巨任。汝心不服﹐亦偸身臨凡﹐欲壞道門﹐以泄一時之忿。吾每每指點﹐殊汝迷障甚厚﹐陷溺甚深。且汝之侍從﹐盡皆水族妖部﹐其助汝剖案如神者﹐實欲竦汝阻道也。然不獨李赤等乃屬水妖﹐卽汝所配珠蓮﹐亦系蚌女。汝胡以上界仙子﹐爲水妖播弄﹐不思出此迷障耶﹖」七竅曰「吾已受上寵愛﹐惟盡吾忠。

侍從卽屬妖侶﹐毫無過犯﹐如何棄之﹖」紫霞曰「在汝以皇上寵愛﹐官階顯達﹐享盡人世華榮﹐汝亦知有寵卽有罰乎﹖古來忠臣如微子﹑比干﹐皆派演天潢﹐且受其罰﹐而不得善終者﹐何若爲仙天上﹐逍遙快樂之爲愈哉﹖」七竅曰「天下人盡皆修仙修佛﹐而效淸靜無爲之輩﹐則家國無以治﹐卽有天地神聖﹐誰祀之而誰敬之﹖」紫霞曰「家國非不當治﹐然有上下仙子之分。上界輔助天皇﹐以行風雲雷雨﹐生長萬物﹐養及羣黎﹔下界爲吏王朝﹐以體國而經野。其中視乎前生所造﹕功修應在下界﹐爲臣待漏者﹐生時已入王朝冊籍﹔功修應列天仙者﹐或稍有缺陷﹐脫胎塵世﹐再加鍛煉﹐完彼全功﹐待功修完時﹐依然仙爲上界。如汝前劫系吾門徒﹐苦苦修持﹐以成仙子﹐因一念不忿﹐人世偸生﹐遂陷於名利場中﹐弗思退歸本位。師不提魂示指﹐非惟仙品墜落﹐而且墮入餓鬼道中﹐那時悔之﹐抑已晚矣﹗」七竅曰「師言若是﹐吾願掉轉頭顱。所難信者﹐身來天上﹐猶是人間﹐恐亦幻境迷吾﹐非果登天耳。」紫霞曰「汝欲一睹上天之形乎﹖」七竅曰「然。」紫霞曰「吾卽命弟子陪汝一覽﹐以實吾說之非虛。」言畢﹐命復禮子﹑正心子﹑誠意子導入天上﹐俾睹河漢星辰之美﹐又導入升仙閣內﹐見仙子飛升之榮。一一覽余﹐復導歸洞。紫霞曰「上天美景﹐汝心羨乎﹖」七竅曰「羨之甚深。願祈吾師傳以大道。」紫霞略傳一二﹐七竅謹記於懷。方欲進究其詳﹐紫霞曰「汝可歸矣。自玆已後﹐毋以阻道爲心。」七竅諾。復禮子仍將彼魂導歸。

蘇來天已發曉﹐細以所遊所見﹐暗暗思忖﹐其心似有會悟焉。珠蓮見其形容﹐乃恬以言曰「郎君臥何癡也﹖昨夜傍晚卽宿﹐今晨始醒﹐其殆爲幻境所迷乎﹖」七竅曰「吾昨夜睡剛入夢﹐一靑衣童兒導至紫霞洞中﹐傳以大道﹐是以竟夕未蘇耳。」珠蓮曰「妾原知君臥而不寤者﹐必幻境迷之也。」七竅曰「吾在洞時﹐亦言及幻境﹐紫霞又命二三弟子﹐導吾遨遊天上﹐星辰河漢﹐備在目前。以是思之﹐諒屬是實。吾將欲習成道果﹐而爲天上仙眞﹐快樂逍遙﹐勝過人間富貴多矣﹗」珠蓮曰「天下之異道﹐迷人不一。有導以遊上天者﹐有導以遊地府者﹐其實無上天下地之能使人遊也。況爲夢昧﹐本屬無憑﹐郎君休得信之﹗」七竅曰「遨遊天上﹐卽爲幻境﹐胡紫霞眞人所說祕言﹐猶歷歷在耳者﹖」珠蓮曰「祕言怎說﹖」七竅曰「彼曾囑吾﹐所言不可告人﹐𨿽妻子亦不必道。」珠蓮曰「紫霞有此祕言﹐妾愈不信。」七竅曰「如何﹖」珠蓮曰「大道爲公﹐何祕傳一人﹐不使之聞於妻子﹖其必刁禍之言可知也。」七竅曰「豈有仙居上界﹐而以刁禍之言教人乎﹖」珠蓮曰「旣非刁禍之言﹐又何不可爲妻子道﹖」七竅曰「紫霞已諄諄切囑﹐吾亦不必說﹐且暗自爲防焉。」珠蓮曰「妾與郎君匹配多年﹐無語不道。郎君卽爲妾告﹐妾豈有異志而害郎君乎﹖」七竅笑曰「吾不言時﹐汝猶欣然﹔恐吾一言﹐而汝心不喜。」珠蓮聞此﹐乃偎傍懷內﹐百端獻媚﹐以饕餮七竅。殊七竅只是祕而不宣。珠蓮無可如何﹐商於蚌母曰「郎看謂紫霞眞人夢授以祕言﹐再三詢及﹐捫舌弗吐﹐妾心甚是不安。」蚌母曰「汝於今夜厚治肴饌﹐殷懃勸飲﹐俾彼酩酊﹐或將眞言道出﹐未可知也。」

第七十二回

離北關誤入槐市布朋風搬及諸眞

珠蓮得計﹐遂命廚人厚辦酒筵﹐以待七竅。無何﹐七竅自部歸矣。珠蓮凝妝艷服﹐接於屏後。七竅下輿﹐內侍展開中門﹐只見絳燈數十道﹐如星排列﹐擁著珠蓮﹐立候門內。七竅剛入﹐外侍將門掩卻。珠蓮以手扶定七竅﹐嬌聲言曰「郎君歸何晚也﹖」七竅曰「政務煩重﹐計議難以盡善﹐故至夜靜始歸﹐有勞夫人久久等候。」珠蓮曰「妾受郎君之福﹐郎君不辭勞苦﹐經心案牘﹐妾敢坐享安逸﹐不候郎君乎﹖」七竅曰「身力甚疲﹐惜未命得廚人﹐設筵以陪老母。」珠蓮曰「妾已命彼辦之﹐專候郎君歸府。」七竅曰「如是﹐速命廚人宴設內堂﹐以請老母。」內侍稟曰「已設多時矣。」七竅喜曰「夫人善揣吾情﹐快請老母入席。」丫結回稟曰「老夫人業已就寢﹐囑大人飲之。」七竅聞稟﹐又入母室請安。母曰「吾兒近日勞心﹐可與吾媳同飲。飲畢早早安宿﹐不然﹐明晨上朝﹐又勞車駕。」七竅曰「兒自知之﹐老母毋代兒憂﹐兒辭母出矣。」是時﹐珠蓮亦候於門。七竅出室﹐珠蓮隨出。入席﹐殷懃勸飲。飲至半酣﹐珠蓮假意問曰「郎君入朝奏議政事﹐龍顏可欣喜否﹖」七竅曰「承恩寵愛﹐無不言聽計從。」珠蓮曰「國無遊民﹐朝無幸位﹐聖賢言之矣。郎君政柄得傳﹐何弗將世遊民﹐槪行除去﹖」七竅曰「耕於野者爲農﹐交易於市者爲商爲賈﹐胡有遊民耶﹖」珠蓮曰「以妾言之﹐遊民甚眾﹐郎君特未之思耳。」七竅曰「遊民安在﹖」珠蓮曰「如天下之僧﹑道兩種﹐非遊民而何﹖」七竅曰「儒﹑釋﹑道教﹐不可偏廢﹐自古已然。吾爲何人﹐輒敢禁止﹖」珠蓮曰「眞釋﹑眞道﹐原不可廢。彼假釋﹑道名號﹐以煽惑人心者﹐獨不可禁乎﹖」七竅曰「夫人之言固是。然彼爲僧﹑道﹐未嘗煽惑於民﹐民間亦無有爲彼所惑而告及官長者﹐吾又如何禁之﹖」珠蓮見言不入﹐恐七竅生怒﹐他日難以再提﹐乃佯言曰「郎君見識極大﹐非婦女所能知也。但妾與郎君﹐前生緣結夫婦﹐今生同食同寢﹐可謂愛厚恩深。以妾之心﹐無刻不有郎君﹐不知郎君視妾爲何若﹖」七竅曰「吾視夫人﹐如趙氏連城﹐萬金不易也。」珠蓮曰「君言如是重妾﹐妾受其意﹐殆有隔膜焉。」七竅曰「如何﹖」珠蓮曰「世之夫婦﹐一徳同心﹐有事則計較籌商﹐無言不吐。蓋謂夫婦身𨿽分而爲二﹐而其實則一也。妾見郎君有言不爲妾告﹐將視妾如路人乎﹖抑視妾如仇人乎﹖」七竅曰「吾有何言未語夫人耶﹖」珠蓮曰「郎君細思﹐待妾不啻朋友矣﹐亦知妾於郎君﹐一言一行﹐無不護衛。以妾靠郎君以終老﹐郎君亦靠妾產子以承宗支﹐是妾之靠郎君﹐無異於郎君之靠妾也。二人之言﹐何容隱祕﹖」七竅曰「吾於夫人前﹐無言不道﹐究有何說未及告之﹖」珠蓮曰「郎君曾言紫霞眞人尙多祕囑﹐妾問數次﹐竟不一吐。不知汝爲妾告﹐其爲入道言也﹐妾得而習之﹔其爲居官言也﹐妾亦得而與郎君記之﹐何祕而不宣乎﹖」七竅曰「紫霞祕語﹐吾不必言。

言恐夫人面顏發赤矣。」珠蓮曰「妾身生相府﹐閨門恪守﹐毫無失徳﹐何者見鄙於紫霞﹖紫霞有言﹐必又顚倒是非也。此言不對妾吐﹐妾實不安﹗」言罷而泣。七竅曰「夫人毋泣﹐吾將紫霞所說﹐爲汝告之。」珠蓮曰「彼究何言乎﹖」七竅曰「彼言吾之侍從如李赤等﹐皆屬水妖﹔卽夫人亦蚌女珠光魂附珠蓮而生者。謂吾以堂堂仙子﹐甘爲水妖迷弄﹐實屬可鄙。

如不早早看破﹐終必墜於餓鬼道中。」珠蓮聞之﹐滿面添紅﹐謂七竅曰「如紫霞言﹐郎君何以處妾﹖」七竅曰「吾原未信﹐以夫人生自相府﹐豈有水族蚌女所能附其屍乎﹖」珠蓮笑曰「天地間從無此音淨。」七竅亦笑曰「有則有之﹐恐非汝也。」珠蓮自此不復問及﹐而其恨於心者實甚焉。每逢七竅入部理政時﹐暗與蚌母二人約及赤鯉﹑毒龍﹑蝦妖﹑老蛟商議阻道之策﹐未果。

且說三緘在北海關收了花精﹐取了道號﹐師徒復住二日﹐然後離卻此地﹐向前而行。行約旬餘﹐來至一市﹐人煙輻輳﹐密若蜂房。市之周圍﹐槐樹甚多。問諸父老﹐以「槐市」對﹐蓋因樹取名也。三緘厭其煩瑣﹐於此市右覓一閣曰「槐蔭」﹐極寬敞亦極僻靜﹐遂與徒眾入閣居住。住至三日﹐見閣中老道倉皇奔走﹐步履不停。三緘詢曰「老道近日有何公幹﹖如是倉皇﹖」老道曰「道爺初到此間﹐不知敝地風俗。」三緘曰「貴境風俗﹐應是淳良。」老道曰「敝地有二惡人﹐姓金﹐一名如玉﹐一名如石﹐在此市內﹐虎視一切。每遇生辰﹐合市居民皆要厚禮相祝。如一不到﹐爲彼查得﹐則私刑弔拷﹐且有喪及身家者。市人畏甚﹐羣以槐市大王爺﹑二王爺稱之。」三緘曰「二人威名如此﹐有何法術﹖」老道曰「有不服者﹐立就死亡﹐亦未見伊若何動作。」三緘曰「彼必有邪術﹐致人於死。汝其倉皇若斯者何也﹖」老道曰「明日系大王爺生期﹐凡此地僧道﹐俱要一體晉祝。今歲吾當領首﹐故於四處催收祝禮﹐明日送之府中。」三緘曰「汝等送祝﹐可有筵席相待乎﹖」老道曰「無之。惟祝儀不齊﹐罰則有耳。」三緘詢罷﹐暗謂徒眾曰「是地膏腴萬頃﹐人民殷富﹐不幸有此人魔﹐肆擾橫行﹐亦是美中不足。」狐疑曰「吾師胡弗除玆惡類﹐以安善良﹖」三緘曰「彼𨿽極惡﹐於吾無犯﹐如何除耶﹖」狐疑曰「彼不犯吾﹐吾去犯之。」三緘曰「習道人毋管人閒。」言已﹐仍歸靜室。

狐疑不服﹐商及金光道人﹐暗於詰朝出閣窺看﹐見市內饋送紛紛。狐疑上前﹐直奪儀禮。眾人嘩曰「汝奪此祝儀﹐想不顧性命矣﹗」狐疑怒目言曰「如有三頭六臂者﹐叫他來狐老子手內來取祝禮﹐取得去方算好漢﹔不然﹐槐市王爺且讓與狐老子當焉﹗」眾人聞說﹐奔告大王爺。大王爺怒曰「哪里來玆野道﹐欲拔虎須而爲戲耶﹖汝等急返﹐視其所在﹐吾卽前來持之。」眾人忙回奪儀處﹐見狐疑尙在其間。眾人面面相窺﹐似有駭然之象。狐疑毫不理會﹐也不他去。未逾片刻﹐二位王爺持棍而來﹐厲聲吼曰「何方野道﹐敢奪吾祝禮﹖」狐疑曰「汝爲誰﹖」市人曰「此爲槐市之王爺也。」狐疑曰「吾謂稱王爺者﹐形象猙獰可畏﹐今而見及﹐乃一平常人耳。有何武藝﹐敢稱王爺乎﹖」大王爺曰「與爾閒談﹐不知吾之厲害。待吾賞爾一棍﹗」狐疑將身閃過﹐回手一劍。大王爺倒退十餘步﹐不敢向前。二王爺又以棍擊狐疑﹐金光道人以斧挑之﹐此棍已拋入半空。二人自知勢不能敵﹐回頭欲遁﹐早被狐疑與金光道人擒歸閣中。當將二位王爺捆於閣之短柱﹐方入靜室﹐稟之三緘﹐曰「槐市二魔﹐弟子已擒下矣﹗」三緘出得室外﹐出而詢曰「爾二漢子﹐何不爲天下好人﹐而爲彊寇﹖」二人曰「不爲彊寇﹐誰肯敬吾﹖」三緘曰「人生在世﹐能有幾許﹖爾爲彊寇﹐淩虐鄕愚﹐其在無知﹐見爾所作﹐人人畏懼﹐孰敢不尊﹐勢必效尢。將見始而彊橫施於兄弟﹐繼而施於族黨﹐終而施及鄰里。一旦遇著官宰﹐加以殛刑﹐碎其身軀﹐敗其家產﹐絕滅其子孫﹐皆爾所致焉。此以爾之彊橫而害及他人者也。至於爾慣以彊橫加人﹐俄焉身死﹐則有素受爾之淩辱者﹐常欲報施於爾而不得﹐今見爾埋沒黃沙﹐鄕人又必以彊橫而施爾子孫﹐此因爾之彊橫而害及後嗣者也。況爾以彊橫加人﹐受其淩虐者怨聲載道﹐厭及上天﹐不加爾以瘟癀﹐必加爾以殺身之禍。死入陰府﹐幾以彊橫而得人帛財﹑姦人妻女﹐陰刑受盡。或罰變牛馬﹐爲當年財帛被爾占得者而耕跨之﹔或罰變娼妓﹐爲當年妻女被爾淫污者而姦宿之。此彊橫之害及後身者也。且奸淫一事﹐世有現報於妻女者﹐以見當日淫人妻女﹐爾身甫沒﹐妻女卽被人淫。此彊橫之害及妻女者也。吾見世之彊橫者﹐不死於官刑﹐必死於殺身﹔不死於殺身﹐必死於天殺。此彊橫之害及本身者也。有此數害﹐爾自思之﹐恐亦心膽俱碎﹐汗流浹背矣。」如玉﹑如石聽了三緘這席言詞﹐啞然不語。三緘曰「在爾以爲一己彊橫﹐天下無敵﹐又何遇著吾之弟子而被擒乎﹖可知彊中更有其彊﹐不得謂爾彊橫之量﹐足以合天下而莫能及之。今旣落吾手中﹐若不將爾彊橫洗滌盡淨﹐吾縱容爾﹐吾之弟子素愛鋤彊扶弱﹐決不汝寬。不但爾也﹐卽山精水怪﹐能呼風喚雨者﹐尙且擒之誅之﹐如爾勇恃血气﹐一介莽夫﹐不過小術略施﹐命遂喪矣﹗」如玉﹑如石俯思良久﹐心性開明﹐乃向三緘而拜之曰「道長所言﹐始而聞之﹐心甚忿然﹐繼而思之﹐心甚朗然。玆者喚吾兄弟於迷途﹐宜提吾兄弟於道岸。願拜門下﹐以求指點終身。」三緘曰「爾果眞心乎﹖」如玉﹑如石曰「若有假意﹐天神鑑之﹗」三緘曰「如此收爾爲門墻之客。」二人喜拜了三緘﹐又拜諸道兄﹐仍向三緘座前﹐跪地不起。三緘曰「吾旣收爾﹐復有何求﹖」如玉﹑如石曰「祈師賜以道號﹐吾好歸去﹐將家務一切交與吾兒﹐從師遨遊﹐以習道果。」三緘見其意切﹐乃爲之取道號曰「玉白子」﹑「石堅子」。二人得了道號﹐重拜三緘﹐隨請到家﹐消閒而去。

且說珠蓮自得七竅一言。惱恨紫霞不置﹐常常設計﹐欲害三緘﹐以阻道門。無柰紫霞乃上界天仙﹐水族之妖法力難敵。

一日﹐呼及赤鯉等商議此事。赤鯉曰「紫霞法力甚大﹐吾輩妖部﹐無有能敵者。惟靈宅眞人亦屬上界金仙﹐道法不讓於彼。

且爲闡道一事﹐常使吾等往阻﹐挫辱累遭。欲害三緘﹐不如先在靈宅前是非搬弄。倘靈宅挺身一行﹐不怕三緘法力無邊﹐難以敵矣。」珠蓮曰「此計甚善﹐汝等速去﹐隨機刁播。」赤鯉等於是各駕妖風﹐直投靈宅洞府。

靈宅子曰「汝等來此胡爲﹖」赤鯉曰「特來辭師﹐隱於山林﹐以避三緘鋒銳。」靈宅子曰「三緘有何鋒銳﹐而欲避之﹖」赤鯉曰「吾輩奉師尊命﹐累去累敗﹐無一次稍勝三緘。然勝敗乃戰鬥之常﹐弟子固不足恨。所恨者﹐三緘常誇大口﹐柰弟子等無有法力以服之也。」靈宅子曰「三緘犬子﹐所誇者何﹖」赤鯉曰「吾不忍道﹐蝦妖對師言之。」蝦妖曰「不必說矣。如一說出﹐恐師气斃矣。」靈宅子曰「不妨。」蝦妖曰「前日與三緘戰﹐三緘見吾等敗下﹐大聲言曰﹕『汝者小小水妖﹐動言爲靈宅門人﹐累欲害吾﹐吾將法力略施﹐化爲烏有﹐卽此已見汝師手段。汝如不服﹐去叫靈宅來玆﹐吾將手訣指時﹐俾彼亦化作灰飛﹐方見老師爺的法力﹗』」靈宅子曰「此果三緘之言乎﹖」蝦妖曰「然﹗」靈宅子曰「汝胡不早爲吾告耶﹖」蝦妖曰「吾等受辱而返﹐師已气得無顏。再以此言向師道之﹐恐師無地自容矣﹗如將師尊气壞﹐弟子等無人指使﹐以受挫辱﹐心想畱師活得千年﹐俾弟子多受三緘之辱耳﹗」

靈宅子聽到此處﹐怒目言曰「三緘犬子欺人大甚﹐實不彼容﹗」蝦妖曰「師不容彼﹐其事尙小﹐恐彼不容師也。弟子勸師權且忍耐﹐以避鋒銳。待三緘得道飛升﹐那時又來充一充狠。否則﹐師卽能逃三緘之手﹐弟子等恐不能逃三緘之辱焉。」靈宅子大怒不已﹐遂低眉合目﹐片刻而言曰「三緘犬子今在槐市﹐吾必有以報之。爾等先到市中﹐布下陰風大陣﹐吾卽乘雲來市﹐鎭守此陣﹐以擒三緘。」赤鯉等奉命而來﹐將靈宅眞人所予晦天旌展在東角。霎時天烏地暗﹐風聲怒號。市中人民不知所以﹐个个入室﹐閉門不出。無何﹐風勢愈大﹐摧折林木。玉白子﹑石堅子奔入稟之﹐三緘忙命狐疑騰空偸望﹐是何妨物大起妖風。狐疑駕動風車﹐直入天際﹐只見東角之上﹐巨旌一面﹐蕩蕩飄飄﹐究不知妖物爲誰﹐有如此法力。剛欲風車扭轉﹐又見當頭祥光直照﹐仰面諦視﹐乃一仙子﹐左手持定麈尾﹐坐於云端﹐右手持一葫蘆﹐向地吐一黑珠。珠生黑气﹐頃之黑气密布﹐迷漫天地。狐疑不分東北﹐隨所乘之風車旋轉半空﹐弗能自主。是時金光道人見狐疑許久不下﹐亦乘風而上﹐恰遇狐疑風車搖搖﹐半空簸弄。

金光曰「狐兄所見者何妖﹖」狐疑一一告之。金光曰「爾胡不歸告師乎﹖」狐疑曰「因風車不能下墜﹐故遲之又久耳。」金光於是將所乘風車與狐疑品對而行﹐不料俱爲陰風吹去萬里之遙﹐回環無有定所。三緘見二弟子俱未歸來﹐暗持隱身旌出戶而視。正值陰風大震﹐瓦解鴛鴦。急急轉身﹐意欲退入戶中﹐持腸紼子以拋之。殊被陰風一卷﹐將身捲在空際。靈宅子放出金鍼數萬﹐隨風飛舞。狐疑﹑金光之目被刺而墜﹐早爲毒龍所擒。三緘一人幸有寶旌掩著﹐鍼不能刺。然身在空際﹐無由得下﹐莫可如何。

紫霞默會知之﹐乃謂復禮子曰「三緘誤入槐市﹐困於靈宅陰風陣中。爾速請淸虛﹑淩虛諸眞人來洞商議。」復禮子領了師命﹐忙向各洞而去焉。

第七十三回

錦霞大破陰風陣繡霧同登道岸舟

復禮子請得諸眞﹐同至紫霞洞中。紫霞出洞﹐迎入諸眞一一禮畢﹐各歸座次而詢曰「紫霞眞人﹐呼吾等偕來﹐有何計議﹖」紫霞曰「弟約諸眞無別﹐因靈宅子仙規不守﹐累阻闡道。玆有三緘遊至槐市﹐彼統妖部布一陰風大陣﹐兼下金鍼數萬。三緘弟子狐疑﹑金光之目﹐已爲所刺被擒。特請諸眞往破此陣﹐務將靈宅擒得﹐面稟道祖﹐看道祖發落﹐如何﹖」淸虛曰「靈宅老魅﹐實屬可惡﹗吾等駕動祥光以破之。」一時淩虛﹑碧虛以及云衣諸眞﹐各駕祥光﹐竟投槐市。

但見槐市地面陰風徧布﹐黑霧迷漫。淸虛子手持定光珠﹐向陣內一照﹐果見毒龍等擒得二人﹐髙束槐枝。又見三緘手持隱身旌﹐隨風飄蕩。淸虛暗想﹕「靈宅子不知在於何地﹖」將珠上照﹐見彼身坐雲頭﹐手捧葫蘆﹐向下而傾﹐無數金鍼﹐飛舞如蜂﹐聲同雷震。淸虛謂淩虛曰「此陣布得周密﹐須用力破之。」淩虛曰「破法如何﹖」淸虛曰「擒賊不若擒王。吾想踏定五方金﹑木﹑水﹑火﹑土之气﹐同擒靈宅。爾向東入﹐吾向西入﹐紫霞南入﹐碧虛北入﹐云衣中入﹐以下固精子﹑子丹子鎭於四角。非如此恐不能破焉。」淩虛曰「兄言甚善。」遂各持法寶﹐各向方位﹐齊入陣中。

靈宅子已知諸眞前來破陣﹐取出迷仙寶鏡﹐向四面照來。

諸眞駭然曰「此鏡乃元始天王所有﹐彼又如何得之﹖陣有是鏡﹐則雲路迷卻﹐不定方向﹐烏能破耶﹖」於是諸眞急退出陣﹐暗商議曰「此鏡最爲厲害﹐誰去天王宮內借得鏡匣以收之﹖」淸虛曰「吾願在天王處去走一遭。」紫霞曰「三緘凡胎也﹐怎敵此陣﹖賴有隱身旌以保其軀﹐否則﹐不過三朝﹐卽化爲烏有。至三緘弟子﹐幸屬精怪修成﹐入此陣中﹐可當十日困苦。

如過十日﹐必爲陰風吹化﹐況有金鍼刺目傷人。最速破陣之計﹐不可稍緩﹗」須臾﹐淸虛曰「吾去借匣以收迷仙寶鏡。諸眞各顯道法﹐與靈宅子接連戰之。」紫霞曰「兄可速行﹐毋得稍遲﹗」言罷﹐淸虛辭去。紫霞手執閃風旗﹐碧虛執定風旗﹐淩虛執驅風旗﹐云衣執逐風旗﹐固精執息風旗﹐子丹執吸風旗﹐齊入陣內。看看陰風稍定﹐黑霧將疏。靈宅知是諸仙持寶入陣﹐手舉寶鏡﹐望空照之﹐諸眞雲頭跌下十餘丈。紫霞諒其難敵﹐雲頭按落﹐墜至三緘身旁﹐暗扶三緘﹐向東而去。淩虛祥光下墜﹐舉起驅風旗﹐向毒龍﹑赤鯉﹑蛟﹑蝦當頭一繞﹐四妖躲之不及﹐已被陰風吹起﹐簸弄半空。淩虛將狐疑﹑金光道人以手攜之﹐亦向東去。正行之際﹐遇著紫霞扶三緘而來。淩虛曰「眞人救得三緘﹐吾已救彼二弟子﹐如何安頓﹖」紫霞曰「暫尋一洞隱之。」淩虛慧目遙觀﹐瞥見長硬山有一石穴﹐忙將三人扶入﹐各飲靈丹一粒。三緘蘇﹐狐疑﹑金光道人目傷已愈。

師徒俯首﹐拜謝活命之恩。紫霞曰「汝師徒暫寄此間﹐吾等來時﹐方可出洞。」言畢﹐繪符一道﹐黏於洞門﹐仍與淩虛同入陣中﹐將旗布定。靈宅子以爲三緘師徒尙困在陣﹐又舉葫蘆傾起金鍼﹐又執寶鏡﹐四照不止。紫霞等身弗能近﹐只得各立方位﹐緩緩捕之。

且說淸虛眞人駕動祥光﹐頃到天王宮前﹐拜托守宮神祗﹐通報天王。傳入內面﹐天王曰「淸虛子不在仙府﹐來此胡爲﹖」淸虛曰「因大道不明於天下﹐異端曲學惑及世人﹐所以野道爭鳴﹐愈積愈多﹐壞卻正道不少﹐致使瓊樓仙子﹐寥寥無幾﹔地獄餓鬼﹐盈千累萬。道祖不忍坐視﹐傳得諸仙計議﹐始遣紫霞門徒虛無子臨凡闡道﹐脫胎三緘﹐無非爲大道計也。殊靈宅眞人累生事端﹐以阻其闡道之路。前此之陷害三緘者﹐姑不具論﹔今三緘雲遊槐市﹐彼又布下陰風大陣﹐迷困三緘﹐師徒難出重圍。弟子等齊赴陣中﹐思救三緘。不料靈宅盜得天王宮內迷仙寶鏡﹐弟子等道法淺陋﹐不能近之。望天王賞給鏡匣﹐收鏡回宮。倘得大道闡明﹐亦天王所賜也。」天王曰「靈宅子膽敢命傲道祖﹐可將鏡匣持去﹐收吾寶鏡﹐以復本位焉。」淸虛得匣辭別﹐祥光駕動﹐疾向槐市而行。忽見當頭赤云冉冉﹐不髙不下﹐淸虛異﹐立而視之。待不一時﹐赤云已到﹐乃錦霞眞人也。淸虛拱手詢曰「眞人何來﹖」錦霞曰「在洞無事﹐半空閒遊。敢問眞人行動倉皇﹐所爲何事﹖今向何往﹖」淸虛一一訴之。錦霞曰「靈宅子仙居上界﹐何得作梗如斯﹖

然聞眞人言﹐彼布陰風大陣﹐將三緘困著﹐欲解此圍﹐非吾洞中所煉陰陽寶扇不可。」淸虛曰「旣有是寶﹐祈借用之。將道闡明﹐眞人功亦不校」錦霞曰「眞人可隨吾歸﹐取此寶扇﹐然後同去破陣﹐亦未爲遲。」淸虛然其言﹐遂展祥光﹐隨錦霞歸洞。錦霞持了法寶﹐二眞云車並駕﹐望槐市疾趨。頃刻間﹐其地已在目前矣。

諸眞人見錦霞同至﹐不勝欣喜。淸虛當將鏡匣交與紫霞﹐並將錦霞助陣之情備陳顚末。紫霞大喜曰「如陣攻破﹐以俾大道闡明﹐必得上天加功賞祿﹗」錦霞曰「靈宅子所恃者﹐迷仙寶鏡也。可先收此鏡﹐後揮以陰陽寶扇﹐其陣自破焉。」紫霞曰「如是﹐吾持匣前去。眞人在於陣內﹐引以待之。」言已﹐駕動彩雲﹐向陣而入。

靈宅子見祥光沖入陣內﹐急照以迷仙寶鏡。紫霞持定鏡匣﹐直向前行。鏡內神光﹐槪被寶匣吞食。紫霞於此竟到靈宅子雲頭之上﹐指彼言曰「靈宅眞人﹐何得累阻闡道﹖獨不畏上天法律與道祖旨意乎﹖」靈宅子曰「上天道祖吾非不畏﹐可恨汝延道弗闡﹐動輒命恃道祖﹐以欺壓羣眞。吾小小設一陣兒﹐汝敢破否﹖」紫霞曰「老仙不敢破陣﹐也不來矣﹗」說畢﹐震以雷訣。靈宅子忙駕祥光﹐整整精神﹐與紫霞戰於空際。陰風愈大﹐地覆天翻。紫霞踏著巽門﹐吹動陽風以拂之。陣內陰風𨿽托在一邊﹐無如陽風剛歇﹐而陰風又復密布﹐如此者累累。

紫霞於是暗舉打仙鞭﹐向靈宅拋來。靈宅閃過身軀﹐已打入祥光之左。復用手一指﹐此鞭又於靈宅子雲頭打下。柰彼有寶鏡護著﹐總不能一近其身。靈宅得意洋洋﹐不防紫霞將鞭收回﹐以鏡匣拋之。一時萬道霞光﹐徧布陣內。靈宅子不知何寶﹐急以迷仙鏡拋在半空。元始天王早命童兒云端候著﹐見得寶鏡已爲鏡匣所含﹐雙手捧來﹐攜回宮去。靈宅子失了寶鏡﹐復將金鍼吹起﹐以傷紫霞。紫霞拋起打仙鞭﹐在空中飛揚不定﹐霞光燦燦﹐照徹陣之內外﹐卽刺目金鍼也不敢近。錦霞乘勢取出陰陽寶扇﹐按定陰面﹐以陽面扇之。只見陰風被陽風舞弄﹐頃化烏有。靈宅子見陣已破﹐乘雲急逃。淸虛﹑錦霞追至數百里之遙。靈宅勢竭力窮﹐不敢與戰而隱。

紫霞至長硬山內﹐將三緘師徒引出﹐仍回金姓莊上。諸弟子一一拜問﹐三緘悉道所以。卽於此日收束行李﹐轉向西行。

紫霞雲頭望之﹐見三緘已向西去﹐乃與諸眞同至道祖殿前﹐面奏靈宅阻道之事。道祖曰「靈宅子所行無定﹐此次不咎﹐如再阻滯﹐罰爲野仙。」紫霞歸﹐命復禮子﹑正心子﹑誠意子追逐赤鯉四妖。三子得命﹐乘雲四處搜尋﹐渺無蹤迹。云車播轉﹐回復紫霞。是時紫霞見三緘沿途闡道﹐從遊日眾﹐知其道果將成﹐愛命仙眞常常護著行止。

三緘自得紫霞解救﹐由北而西﹐行了數日程途﹐來到走馬鎭前。宿於旅捨﹐日見旅主將算盤﹑戥秤﹑升斗拂拭不停。三緘異而詢曰「吾見主人於斗斗之屬﹐日日拂拭者何也﹖」主人曰「凡貿易江湖﹐全在心腸姦詐﹐非大入小出﹐如何賺得蠅頭﹐養活妻兒﹖卽如吾也﹐以經營起家﹐今有千餘金﹐借貸生息﹐皆賴此斗秤數行耳。所以不忘恩典﹐朝日拂拭而默祝之。」三緘曰「汝計左矣。」主人曰「吾計甚妙﹐有何左乎﹖」三緘曰「如主人計﹐欲顧一時乎﹐抑欲流傳子孫乎﹖」主人曰「千姦百詐﹐無非欲遺之子孫也﹐豈但爲一時計哉﹗」三緘曰「旣非計於一時﹐必須使汝子孫長享其福。」主人曰「吾子孫安得不長享耶﹖」三緘曰「以主人用心﹐恐難必其長享也。」主人曰「如何﹖」三緘曰「貿易人原冀賺得財帛﹐遺畱孫子。但須存心厚道﹐公入公出。蓋財帛有神所司﹐來之公方能存之永。幾見有刻薄所得﹐而能久遠者乎﹖」主人曰「汝言大入小出﹐不能傳之久遠﹐吾鄰嶽某﹐賴此姦謀賺金數千﹐至今傳及乃孫﹐尙享其富者﹐又何說也﹖」三緘曰「能以刻薄之金傳至孫輩者﹐緣彼前世積徳甚深。卽不使姦心﹐其富應發如是。今旣爲彼姦心得之﹐孫子必多不賢﹐再未有孫能發孫者也。主人試思﹐嶽某之孫﹐究竟何苦﹖」主人曰「嶽公果有七孫﹐近年各尙奢侈﹐兼奸淫賭﹐每歲濫費﹐不下數百﹐而今家業漸漸窘促﹐是卽爲刻薄姦謀之報耶﹖」三緘曰「然。」主人曰「前此刻薄得千金於姦詐者﹐可以保守乎﹖」三緘曰「如能回心﹐亦可保守。」主人曰「吾一生在姦詐之中﹐從無有人道其不能久享。今得道長一言說破﹐若於午夜時突聞暮鼓晨鐘﹐甚悔從前之失。願將刻薄所得者﹐槪以濟人﹐何如﹖」三緘曰「汝心一播卽轉﹐且轉而願補前過﹐是非善根深厚者﹐不能有此焉。」主人曰「動問道長﹐道門有甚好處﹖不耕不讀﹐不貿易經營﹐終日閒遊﹐到頭若何結局﹖」三緘曰「道門以煉道爲事﹐煉成大道﹐不生不滅﹐免卻輪回地獄之苦。而其閒遊四方者﹐又非徒好自勞瘁﹐實欲借人以傳道耳。」主人曰「吾聞習道者流﹐無妻無子﹐五常盡廢。倘人人如此﹐則天下不幾無人倫哉﹖」三緘曰「嘻﹐道門中誰無夫妻子母﹖蓋道以人倫爲大﹐人倫若失﹐與道背矣。汝曾聞大羅天上﹐有不忠不孝﹑不盡倫盡性之神仙乎﹖」主人曰「然則修道亦要從五倫作去耶﹖」三緘曰「是矣。」主人曰「果爾﹐吾爲道長數語﹐破卻來生去死之情﹐願拜門墻﹐以求大道﹗」三緘曰「學道貴有恆心﹐恐汝中途變更﹐弗能長久不擔」主人曰「旣欲習道﹐安敢背道﹖」三緘曰「汝有子乎﹖」主人曰「吾有子二﹐俱已授室焉。」三緘曰「汝妻尙在乎﹖」主人曰「沒之久矣。」三緘曰「汝有此緣﹐於道可習。」主人見其許可﹐遂拜三緘爲師﹐又求三緘贈以道號。三緘因彼知悔﹐取爲「知足道人」。知足道人欲從三緘雲遊﹐將二子傳來﹐以所剩餘資﹐盡行分給。二子詢明所以﹐苦苦畱之。知足道人曰「各人生死各人了﹐兒子何能代父冤﹖」二子知不能彊﹐卽在旅捨備辦酒宴﹐請三緘師徒。席間﹐二子同聲曰「吾父隨師雲遊﹐望其道門諸位道長攜帶。倘吾父大道稍有所得﹐皆諸道長之功﹗」言畢﹐離席又向師徒拜舞。三緘謂知足道人曰「汝有此令予﹐可無慮矣。」飲罷酒宴﹐次日起程﹐逢剝則暫住消閒﹐逢鎭則講論勸世。

一日來到破頂山﹐是山常起繡霧﹐村人每遇旱潦﹐祈禱於斯者﹐多有應驗。三緘愛其髙而寬廣﹐層巒秀麗﹐異鳥爭鳴﹐率諸門人登山遊玩。山半一剎﹐名「祖師庵」。三緘師徒遊至傍晚﹐卽入是庵﹐各煉其道。住了一日﹐同上山巓﹐極目望之﹐可觀百里。

山後走馬洞中有一老猿﹐名曰「繡霧」﹐忽見淸气盤結是山﹐暗自思曰「此山荒涼已極﹐濁气常生﹐吾恐有傷人民﹐時布繡霧﹐以敵濁气。是淸气也﹐胡自來哉﹖」遂將妖風駕動﹐升於半天﹐俯見三緘師徒在山遊玩。繡霧曰「淸气出自頂中﹐非仙子臨凡﹐不能乃爾。但不識有何道法﹐吾且試之。」按下風車﹐口吐繡霧﹐霎時將山遮掩﹐不辧西南。狐疑稟曰「霧迷山野﹐是地必有妖魔。」三緘曰「不可造次。如彼果欲作厲﹐始收以寶焉。」狐疑得命﹐坐於山中。轉瞬間霧气愈甚﹐復稟三緘。三緘曰「再待一刻﹐看彼如何﹖」繡霧見三緘師徒小語不休﹐以爲法寶毫無﹐卽於霧中噴起細雨。三緘暗取腸紼子拋在半空﹐化爲兩道光芒﹐妖嬈如龍﹐直逼繡霧。繡霧不知何寶﹐坐以待之。豈知二光合墜﹐竟將身軀束去﹐落於祖師庵中。三緘歸庵﹐見而詢曰「汝何妖物﹐敢侮予乎﹖」繡霧曰「吾在此山修眞煉性﹐與汝輩無涉。汝何許人也﹐來至此地﹐輒以法寶束吾﹖」狐疑在旁言曰「吾師乃旨奉上天﹐命領道祖﹐闡道人世﹐號曰三緘。無論水怪山精﹐肆虐害民者誅之﹐護國佑民者賞之。」繡霧曰「如是﹐吾乃千載老猿﹐並未害及民間﹐而且時布繡霧﹐以敵此山惡气。旱漧水溢﹐有求吾者﹐常救及之﹐數百年來如一日也。」三緘曰「旣未爲民害﹐如何吐霧﹐以迷吾師徒之徑耶﹖」老猿曰「吾出洞閒遊﹐忽睹淸气盤旋﹐知有仙子降世。及上雲頭髙望﹐乃汝師徒往來此山。心內疑猜﹐不知有何道法﹐故將繡霧布以試之。今見法寶淩空﹐將吾束著﹐吾心服矣﹗但吾修煉多年﹐未克飛升﹐欲求上仙指點而不獲。玆遇仙子﹐吾之幸也。竊願拜於門下﹐望仙子仁慈大展﹐舞以異類見嫌。」三緘曰「汝旣願拜門下﹐吾念汝修道辛苦﹐暫且收入。俟道心堅固﹐然後傳以道法。」遂命狐疑將束解之。老猿行了參師禮﹐並拜諸道兄畢﹐三緘爲之取道號﹐曰「繡霧道人」云。

第七十四回

夢花軒精收阿醋種艸閣仁化盜兒

繡霧道人自得道號﹐遂離走馬洞﹐追隨三緘雲遊四方﹐以期傳道苦習﹐飛升而成上品。師徒一日來到文江地界﹐日夕曦停﹐正在村郊﹐無所歸宿。三緘曰「靑疇綠野﹐一望無際﹐將何歸宿乎﹖」狐疑曰「師與道弟等暫候於斯﹐弟子前途咨諏﹐求一棲止之所。」言已﹐向前而去。

行約數程﹐見一中年人攜笻在道﹐徧體臃腫﹐行一步則气湧不堪。狐疑睹是情形﹐可憐可憫﹐因詢之曰「女族何氏﹖所居何地﹖身負甚疾﹐行路維艱﹐胡弗安處家庭﹐以養病體﹐而乃道途奔走﹐受苦如是耶﹖」其人見詢﹐兩淚交流﹐以手指地者三﹐一時气擁胸前﹐不能出諸其口。

狐疑曰「汝欲道其奔走之由﹐柰气擁而詞不克吐﹐故指地同坐﹐俟气定而始爲吾言乎﹖」其人額之。狐疑於是席地而坐﹐其人亦緩緩坐下。歇息良久﹐气定而後言曰「吾族何姓﹐小字沛霖。因父致仕歸來﹐卜宅於義合村之西偏﹐鳩工庀材﹐成一村落﹐自居於是。吾父母死焉﹐吾弟吾兄亦接續而死焉﹐今只剩吾。疾負深重﹐其受奔途程之苦者﹐以門無五尺之童﹐奔走乏人﹐不得不然耳。」狐疑曰「奚不雇一僕工﹐以爲服役﹖」其人曰「累雇之而累喪之﹐已後無敢入我室者﹐而我竟成狐獨矣。」狐疑曰「汝家莫非有妖乎﹖」沛霖曰「吾宅一軒﹐系父玩賞之地。自父沒後﹐凡居是軒者﹐必沈沈睡去﹐夢視軒內﹐白花齊放﹐香气沁人肺腑。得此气者病﹐病則死焉。」狐疑曰「如汝所言﹐是必花妖也。吾師能收此種。汝如惜宿今夕﹐安吾師於軒中﹐是妖一收﹐汝病卽愈矣。」沛霖聞之喜﹐卽促狐疑轉導乃師。

狐疑去不一時﹐師徒偕來。沛霖邀至其家﹐酌以黍粟。

是夜﹐三緘獨坐軒內﹐道功用畢﹐目瞑片刻﹐果見萬花齊放﹐紅白相兼。將目睜時﹐又一毫無有。依然合目﹐則萬花如故﹐漸漸圍繞身旁。久之﹐身爲花枝緊束。始而芳馨可愛﹐繼而不堪悶煞﹐幾欲嘔吐於心﹐忙運道功﹐則萬花漸遠。耳聞軒外大起風聲﹐定目視之﹐一團黑气﹐如煙如絮﹐旋轉手梁棟之間。三緘暗思﹕「此必妖也。」手執飛龍瓶﹐望空拋來。只見瓶吐金光﹐向黑气追去。黑气被金光一射﹐入地而隱。瓶光閃爍﹐如有尋而不得﹐仍復飛入三緘手中。三緘知是鬼精﹐瓶恐不能收伏﹐急將腸紼子持定﹐候至天曉﹐而黑气渺然。

狐疑問曰「吾師昨夜在軒﹐所見何物﹖」三緘曰「始見萬花圍繞﹐後見黑气一團﹐爲飛龍寶瓶射以金光﹐入地而沒。直到天曉﹐無物可見焉。」狐疑曰「是何妖物﹐行藏若斯﹖」三緘曰「是必鬼怪﹐非山水精屬也。如系水怪山妖﹐早爲飛龍瓶所吸矣。」狐疑曰「是鬼物也﹐如何收之﹖」三緘曰「非腸紼子不能。」狐疑曰「次夜可以收乎﹖」三緘曰「吾將他遊﹐安可久住於此﹖」狐疑曰「何子家中數十丁口﹐俱爲鬼精所斃﹐師如不救﹐沛霖亦將可保。吾師以慈悲爲念﹐鬼精弗得﹐何忍去耶﹖」三緘曰「汝言亦是。但吾師徒在此﹐彼爲飛龍瓶所駭﹐斷然不出。不如辭主他行﹐隨以隱身旌罩著﹐師徒仍歸軒內。如彼今夜復出﹐卽拋腸紼子以收之。」狐疑曰「師計甚妙﹗」果至下午﹐假辭主人而去﹐暗罩隱身旌而來﹐仍住於軒以觀動靜。剛到晚鐘初撞﹐陰風大展﹐見一猙獰厲鬼﹐手執繩索﹐將沛霖捆束﹐髙弔軒中﹐大聲吼曰「汝父恃彼豪彊﹐於吾冢上建軒玩賞﹐吾爲汝父踐踏至矣﹗吾身不安﹐俾汝家人喪盡﹐汝尙不知攺悔﹐動輒怨天尢人乎﹖今之使汝病而不死者﹐冀將此軒拆去﹐仍將吾冢壘成。吾得安居﹐其疾自愈。孰知汝毫不猛省﹐反聘道士以寶收吾。吾若步履稍遲﹐早被道士所收矣﹗」是時沛霖已駭半死。

三緘暗暗拋去腸紼子﹐金光二道﹐繞著軒之上下。鬼精驚曰「道士已去﹐如何尙有寶光﹖」剛欲潛形﹐已被摟捆。三緘將旌撤卻﹐指厲鬼而言曰「汝何在此肆虐無忌﹐喪彼家人﹖」厲鬼曰「是軒在吾冢上面。如還吾冢﹐不復擾之。」三緘曰「如是﹐吾爲彼囑﹐自拆軒以建汝冢焉。」遂命狐疑呼沛霖而告之曰「冢上建室﹐人不知避﹐每喪身家。汝拆此軒﹐以保祖宗血食。」沛霖唯唯。厲鬼曰「吾冢能建﹐吾心已服。至萬花之放﹐乃阿醋醋所使﹐非吾所爲也。」三緘曰「彼在何處﹖」厲鬼曰「今在是軒之右焉。」三緘曰「汝能呼之來乎﹖』厲鬼曰「阿醋醋道法極大﹐吾亦爲彼役使﹐安能使之來耶﹖」三緘聞言﹐手執飛龍瓶﹐拋去軒右。一時狂風大作﹐野霧迷天﹐半空中金光亂射。約逾一刻﹐風聲已住﹐瓶仍收轉﹐未能伏此花妖。三緘復以腸紼子拋之﹐頃墜於地﹐束一女子﹐身服大紅花妖﹐見三緘師徒默而不言。三緘曰「汝旣修成花妖﹐誠非易事﹐卽宜謹守天律﹐不害人間﹐胡得在玆肆虐如是﹖」

阿醋醋曰「世愛奢侈﹐多建亭臺﹐美麗棟梁﹐妖鬼所羨。況何氏先代居官﹐剝民脂膏﹐宦囊飽足﹐民之怨之者﹐聲聞於天。天厭棄之﹐早欲絕其嗣參。且其致仕歸來﹐土木大興﹐以資玩賞。平人古冢﹐便己安居﹐烏知地中人受是淩夷﹐恨深入骨。此野鬼作祟﹐理所當然。吾特懷抱不平﹐一助其力﹐豈敢以世之爲善者而並虐之乎﹖」三緘曰「汝言未可厚非。玆命沛霖將軒拆去﹐冢還野鬼﹐汝又如何﹖」阿醋醋曰「吾無怨於何姓﹐不過借彼空室以爲遊玩。今聽道長言﹐吾願他適矣。」三緘顧謂諸弟子曰「彼之好建臺閣而空其廊捨者﹐必爲鬼妖所霸。此以知人勝宅則可﹐宅勝人則不可焉。」阿醋醋曰「座上道長﹐其旨奉上天﹐命領道祖﹐而闡道人世者乎﹖」三緘未及回言﹐狐疑在旁答曰「是矣。」阿醋醋曰「若然﹐妾願拜於門墻﹐以祈指示。」三緘喜曰「汝知求道眞心﹐吾豈於汝是棄﹖」言已﹐收回紼子。

阿醋醋起﹐行參師禮並及諸道兄畢﹐復跪地稟請追隨雲遊。狐疑曰「吾師女徒甚多﹐待遊歸後﹐然後傳集﹐同煉大道焉。」阿醋醋曰「旣是如斯﹐祈師賜以道號。」三緘曰「汝名醋﹐卽名『醋枉道姑』可也。」阿醋醋得了道號﹐不勝欣喜﹐拜舞辭行。三緘曰「汝且勿忙。何沛霖家中歷鬼爲害﹐諒恃汝勢。汝須爲彼解之。」醋枉曰「何氏好尙奢華﹐修造不避古冢﹐理宜絕其孫子﹐於我何尢乎﹖」三緘曰「修道人原以仁慈爲心﹐何忍絕人梗祀﹖況興土大平古冢﹐乃彼祖父所作﹐沛霖實不知乎﹗」醋枉曰「此無他說﹐拆軒培墓﹐鬼自去焉。」言罷﹐再拜三緘﹐踱出花軒﹐隱然不見。

三緘當命沛霖拆此軒爲隙地﹐凡前後古冢﹐均培植之。不幾時﹐沛霖之疾勿藥而愈矣。沛霖曰「今承道長不擇村莊鄙陋﹐在玆安宿數日﹐精鬼除卻﹐吾疾已愈﹐皆道長所賜也。倘得繼起祖宗桎祀﹐吾當尸位以祝﹐永不忘恩﹗」三緘曰「些須小事﹐何勞掛齒﹖但凡居家﹐不可以室勝人﹐更不可妄平古冢﹐以建宅舍。歷來人家世族﹐酷好修造樓閣亭臺﹐久之而人喪家傾﹐子孫絕滅。彼以爲時命所致﹐不知平冢爲居﹐觸怒地神﹐因使鬼妖暗暗吸人精血﹐子孫輩多半年少而死亡殆盡者﹐實此故焉。」沛霖曰「此非道長指示﹐凡人烏得知之﹖自玆已還﹐吾必爲世之豪華者告﹐毋侈亭臺樓閣之美﹐當爲培冢修徳之行。」三緘曰「能存是心﹐後世子孫必有大振家聲者。」言畢辭去。沛霖依依不捨﹐約送途程十里﹐灑淚而歸。

三緘自別沛霖﹐直向西遊。西嶽地方﹐有一閣焉﹐在野杭山半。其閣髙大異常﹐卽林木參天﹐而建瓴已出乎其表。然閣在深林以內﹐少有人迹所至。中一巨盜﹐名黑燕兒﹐統領數十彊人﹐或挖墻入室﹐或路途劫搶。村民𨿽知之﹐而莫之敢攫。

且黑燕兒走壁飛墻﹐行動甚疾﹐受其害者﹐縱稟官宰﹐亦莫可如何。三緘師徒一日路過山下﹐遙見此閣髙出樹梢﹐因之商量﹐借以暫住。訪是閣名於村老﹐村老以「種艸」對。三緘曰「可有僧道乎﹖」村老笑曰「有盜無僧焉。」三緘思之﹕「旣是道門﹐更合吾意。」當率徒眾﹐紆徐直上﹐入於閣中。見得樓閣四五層﹐兩廂翼然﹐髙爽可愛。三緘謂狐疑曰「此地眞堪煉道也﹗」師徒於是各尋一室以居。

剛到夕陽墜時﹐黑燕兒飲酒市鎭﹐酩酊大醉﹐與二三小盜緩款而來。入見師徒盡屬道家裝束﹐在彼竈上煮粟生煙。燕兒怒曰「何方野道﹐敢霸吾閣﹖若不速去﹐吾必殺之﹗」狐疑斜視其人﹐凶橫可畏﹐乃答以好言曰「吾輩系雲遊道士﹐無地棲身﹐暫宿此間﹐明日將他去矣。」黑燕幾曰「吾閣不準人居。趁玆天尙未晚﹐自尋方便﹐如再遲緩﹐惹得黑老子性發﹐狗命難畱﹗」狐疑曰「止宿一宵﹐有何礙處﹖哪个男子不出庭戶耶﹖」黑燕兒曰「汝嘴甚利﹐吾必先爲治之﹗」拔出佩刀直向狐疑﹐欲扭其發。狐疑見彼來意不善﹐忙將雙劍拔出﹐曰「汝欲與吾試武乎﹖吾豈畏汝者﹗」燕兒弗答﹐持刀竟刺。

狐疑將身閃過﹐以雙劍架定。燕兒用盡本力﹐絲毫不動﹐心內已畏懼數分。倏然間將刀拔出﹐又向狐疑頭上奮力刺來。狐疑以劍架開﹐回一劍背﹐正打燕兒膊上。一聲大叫﹐倒於地中。

狐疑踏定胸膛﹐欲劈以劍﹐十餘小盜羣跪求饒。狐疑笑曰「如此武藝﹐亦要充作盜魁﹐豈不令人羞煞之至﹗」燕兒知不能敵﹐抽身便走﹐羣盜隨去。狐疑緊閉閣門﹐安宿一宵﹐寂然無事。

孰知此賊受辱不服﹐去蘆花山上搬及四大寇﹐來復此仇﹕一名飛天魔﹐一名掃地魔﹐一名嚼人魔﹐一名障气魔。四魔爲首﹐約集賊黨千有餘人﹐在各縣城鄕﹐或明劫金銀﹐或暗竊財帛﹐無地不受其害。

是日正在山寨議事﹐燕兒竟入寨內﹐向彼言之。四盜曰「如是﹐欺吾盜中無能人矣﹗」遂統其百餘盜﹐潛向野杭山而來。時近二更﹐已將閣後閣前密密圍著。繡霧道人知得﹐卽與狐疑開了閣門﹐挺立門外﹐厲聲言曰「吾輩乃雲遊道士﹐借閣暫宿。爾者黑臉賊兒勢不能容﹐輒恃武藝髙彊﹐持刀便斗﹐旣已敗去﹐胡又約爾狐羣狗黨來玆肆擾﹖有何本領﹐盡管上前﹐與老師爺試試髙下﹗」飛天魔曰「待吾擒此野道﹐以作肥羊﹗」舉起鐵矛。向狐疑力刺。狐疑將矛接著﹐從左一拖﹐飛天魔勢虛﹐身倒在地。掃地魔大怒﹐手執鐵鏟﹐劈面鏟來。狐疑賣過頭顱﹐順手一劍﹐恰中其膀﹐又將此盜打臥在地。嚼人魔﹑障气魔雙雙來敵﹐狐疑﹑繡霧道人亦出接戰。戰不數合﹐二魔倒地如前。羣盜見之﹐各持軍器亂斲亂刺﹐喊殺連天。三緘詢得其詳﹐拋起腸紼子。二光下墜﹐數百盜兒﹐被束一團。

三緘坐於閣中﹐將爲首五盜叫至座前跪下﹐而詢之曰「爾五人皆盜魁耶﹖」五人曰「然。」三緘曰「自恃彊梁﹐終必斃於官刑。卽幸而漏雨﹐不爲官刑所斃﹐亦必斃於同類與受害者焉。何苦以父母生養之身﹐受玆挫辱﹖不但此也﹐祖宗家聲淸白﹐因爾爲盜敗之。一旦命盡壽終﹐將何面顏見先靈於泉壤﹖況古今之爲盜者﹐不惟不能善死﹐亦且不能善生。何者﹖盜人物爲己物﹐奪人食爲己食﹐陽世被爾所盜所奪﹐縱無追究﹐沒後閻羅判斷﹐必罰作牛馬﹐以償受盜受奪之家。此理昭然﹐爾輩何迷於斯而不知悟﹖」五盜聆此﹐涕泣言曰「未聞道長言﹐以爲所行皆是﹔今被道長道破﹐頓覺前日伎倆﹐盡屬昏昏。望道長大展仁慈﹐釋放吾輩。自是極力痛攺﹐誓不復蹈前愆﹗」三緘曰「爾毋背吾﹐而又爲人害也。」五盜同聲曰「再不敢矣。」三緘遂將紼子收回。五盜得釋而去﹐以下羣盜﹐一一拜舞﹐四散紛然。

第七十五回

集惡村厲鬼排陣居貨鎭仙子勸淫

三緘師徒將盜釋去﹐離了種艸閣﹐又望產途進發。行行止止﹐無非與諸門人談論元道之髙深﹐入道之奧妙。逢剎則宿﹐逢人則化。柰世人盡迷於名利﹐無一道根深厚者入乎道中。三緘見之﹐惟有咨嗟嘆息而已。

一日行在中途﹐天忽云迷四野﹐刁風狂作﹐雨點如丸。三緘謂諸弟子曰「天將雨矣﹐可覓古剎以停驂。」狐疑曰「師與諸道弟暫遲步履﹐弟子前去覓之。」三緘曰「雨點當頭﹐急何能待﹖」狐疑曰「前面綠林深處﹐卽非剎觀﹐必是村莊﹐吾等借以爲避雨之區﹐主如能容﹐更爲可美﹔主如不許﹐亦慰以好言﹐待雨散雲收﹐又作道理。」三緘曰「如是甚好。不然﹐衣衫潤濕﹐若何能行﹖」言談至斯﹐雨將成而又駐者累累﹐及到村莊門外﹐僅可容身於檐下。身剛坐定﹐而沛然者未幾逞風雷之威而潑地矣。狐疑謂其師曰「村莊寂靜﹐其中豈無人住﹖待弟子入內視之。」三緘諾。

狐疑踱入﹐尋之已徧﹐人迹毫無。轉過左廂﹐僅一楹焉﹐一老嫗﹑老翁﹐品坐在內。狐疑近前﹐拱手曰「老翁萬福。」老翁亦起而揖曰「道士何來﹖」狐疑曰「因避雨而入貴莊也。」老翁曰「前廳皆隙地﹐欲避風雨﹐只管居之。」狐疑曰「待雨駐候﹐吾師徒自然他行﹐不能久畱於飽C老翁曰「爾卽久住﹐亦屬無妨。」狐疑出告三緘﹐師徒陸續入莊﹐目極廳堂﹐宏爽可愛。入不片刻﹐老翁傴僂而出﹐與三緘師徒揖揖已。三緘曰「翁族何姓﹖」老翁曰「吾族趙氏﹐祖居此地已六世矣。」三緘曰「貴村何名﹖」老翁曰「吾村名號『集惡』。」三緘曰「村莊宜取美號﹐何名『集惡』耶﹖」

老翁曰「村名取自前人。吾嘗換以『集善』﹐殊呼之已久﹐而『集惡』二字﹐不能移易。故是村童叟﹐仍以『集惡』相稱。大抵前之『集惡』於此者深﹐不能受一『集惡』之名耳。」三緘曰「地以人傳﹐其始惡者爲誰﹐翁可知其來歷否﹖」老翁曰「吾聞之乃祖﹐言前朝此地慣出賊匪﹐累被官兵追逐﹐後又以子逆父而致父於死者不一其人﹐因此逆君逆親之名﹐倡於一國。故遐邇厭惡﹐羣呼爲『集惡』以辱之。」三緘曰「村名已悉。然翁宅如是寬宏﹐胡以中堂廳外﹐竟無人住﹐豈其子孫稀少乎﹖」老翁曰「非稀少也。是地近多鬼魅﹐人每觸之而死。吾子孫輩另遷異地﹐以避其鋒﹐所以宅內空虛﹐气象凋零﹐一至於此。」三緘曰「老翁何獨不避耶﹖」老翁曰「吾夫妻老而無用﹐故拚此性命﹐爲子孫看守房廊。不然﹐恐被折毀不堪﹐枉吾祖宗經營之苦。」三緘曰「鬼魅之來﹐如何作弄﹖」老翁曰「鬼魅來時﹐爾家祭禮排得齊整﹐彼則喜而防風不作﹐旋起微風一陣﹐捲去醴牲。倘不整齊﹐狂風大起﹐摧林折木﹐或將男婦攫去無蹤。忙許察儀﹐卽刻另設﹐霎時攫去者又在室中。聞諸攫去之人﹐則如睡夢然﹐一事不曉。」三緘曰「設此牲酒﹐何以知其必來﹖」老翁曰「事有定例。十五日內享西北﹐十五日外享東南。供奉輪流﹐眞令合村苦煞﹗」三緘曰「胡不聘人除之﹖」老翁駭然曰「除此鬼魅﹐非神仙不能﹐如聘塵世巫師﹐治之弗得﹐反觸彼怒﹐村內恐無寧日焉。」三緘曰「這幾日鬼魅享祭何所﹖」老翁曰「正在西北。再越三日﹐將享吾東南矣。」三緘曰「爾約集鄕人議祭品時﹐言吾能擒此鬼魅﹐不索金帛﹐爲爾除一方之害。可乎﹖」老嗡曰「果爾﹐村人之福也﹐安有不喜﹖但恐不能收伏﹐吾村將何以禦之﹖」三緘曰「有吾在玆﹐斷無他慮。」老翁喜﹐厚設酒食﹐以款師徒。

是夜﹐老翁暗傳鄕人。鄕人齊集翁家﹐詢明所以﹐來見三緘﹐曰「如道長能伏是鬼﹐吾等願謝百金。」三緘曰「不索絲毫﹐只爲爾村除去大害。」村人齊齊下拜﹐曰「不意遭此惡魔﹐擾害數年﹐亦有今日。」拜罷﹐問及三緘曰「收玆鬼魅﹐道長所需何物﹖」三緘曰「一物弗要。爾等只照常禮﹐以祀厲鬼。待彼來享﹐吾自有以收之。」村人聞言四散﹐各於次日備辦祭儀。

三緘謂狐疑曰「爾與繡霧往查一下﹐看此厲鬼道法如何﹖」二人得命﹐乘風而去。三緘及諸門徒在老翁莊中靜坐以待。果至次夜二更明分﹐陰風突起﹐將老翁所設祭禮刮去無存。三緘拋起飛龍瓶﹐口吐金光﹐與黑气兩相爭鬥。厲鬼當排陣勢﹐在空呼曰「誰入吾陣﹐吾便擒之﹗」繡霧﹑狐疑齊聲應曰「小小陣兒﹐有何難破﹖」風車並駕﹐衝入陣中。只見地黑天昏﹐星月皆晦。狐疑私謂繡霧曰「此又與陰風陣相同﹐須勿大意﹗」言已﹐直投陣東﹐一時紅光照耀﹐無數富翁貴宦上前對敵﹐愈斗愈多。二人敗下陣來﹐轉向西隅。接戰者槪系美女﹐彌戰彌厲﹐二人力不能勝。復趨北角﹐陣出數百醉漢﹐各執酒瓶﹐奮力相攻。知難敵之﹐急向東奔﹐又來數百持刀大漢﹐怒气勃勃﹐與二人交斗不休。久之﹐四面接戰﹐狐疑﹑繡霧竟困垓心﹐左撞右衝﹐不能得出。忙將風車髙駕﹐向下一望﹐黑如漆水﹐一物不見焉。

歸報三緘。三緘曰「此非腸紼子不敢收也。」望空拋去﹐金光二道﹐旋從天外嬌嬈而來。頃刻間﹐厲鬼被擒﹐墜於莊中﹐形象猙獰﹐甚是可怕。三緘曰「爾恃道法髙妙﹐以害村民﹐兼索祭儀。而今被吾略施小法﹐將爾收束﹐爾又如何﹖」厲鬼大聲吼曰「爾卽收吾﹐吾心不服﹗」三緘曰「爲何不服耶﹖」厲鬼曰「爾如敢破吾陣﹐宜入陣內﹐將陣吹散﹐方見道法。如暗以寶物收吾﹐是祕計陰謀﹐不算髙妙也﹗」三緘曰「吾且釋爾﹐讓爾再排陣勢﹐待吾破之。」剛將腸紼子收回﹐厲鬼得釋﹐乘風在於半空﹐吹起煙霧。三緘復命狐疑入陣﹐手持腸紼子四方揮動﹐煙霧化爲烏有。厲鬼見陣已破﹐乘風欲遁﹐早被紼子套著﹐仍墜莊中。三緘笑曰「爾可服乎﹖」厲鬼曰「服矣﹗」三緘曰「爾所布者何陣﹖」厲鬼曰「昏天陣也。」狐疑曰「旣屬昏天陣﹐陣中何有富者﹑貴者與美女﹑醉漢﹑怒漢哉﹖」厲鬼曰「富貴功名以及酒色財气﹐世人盡墜其內﹐死而不悟﹐豈非昏天陣乎﹖」能出昏天陣者﹐卽是大丈夫。三緘聞聽笑曰「眞迷人陣也。獨怪夫世之墜於是陣者﹐自壯至老﹐無一能出也。」厲鬼曰「是陣乃天地生成﹐吾不過借此以布之耳。不料仙官方寸淸明﹐獨能破此﹐事心甚服﹐願拜門下﹐師事終身。」三緘曰「拜吾門下﹐心宜堅固﹐不可廢於半途。」厲鬼曰「吾居陰幽之地﹐久矣欲出﹐怎能援引無人﹐卽在村中享點祭儀﹐亦出於無可如何。還望仙官憐而不咎﹐安敢一誤再誤﹐自深罪戾耶﹖」三緘曰「念爾立意尙誠﹐收爲門徒。」卽取以道號曰「云牙道人」。厲鬼欣然﹐參拜師尊並及道門諸兄。自此追隨三緘﹐任其驅使。村人見厲鬼降服﹐喜無所害﹐厚設肴饌﹐以款師徒。宴罷﹐三緘辭別村老﹐率領徒眾又向前行。

他日行至一鎭﹐人煙輻輳﹐寬廣異常。坐賈行商﹐徧滿鎭內。三緘入鎭﹐覓一古佛觀安居其中。觀內止一老僧﹐見三緘師徒頗有道法﹐殷懃款待。賓主開談之際﹐三緘問及鎭爲何名。

老僧曰「是鎭名『居貨』﹐以其四通八達﹐無貨不集也。」三緘曰「風俗如何﹖」老僧曰「頗佳。獨淫風日熾﹐莫可救藥。大都以商賈多財﹐凡異方之出色名妓﹐俱來此開倚門賣笑﹐收斂財帛耳。所可惜者﹐年少客商﹐有喪盡資斧﹐而窮無所歸者﹐有得染癆瘵而身亡是地者。老僧心𨿽憐憫﹐柰此迷途難爲商賈破之﹐亦徒抱痛惜而已。」三緘曰「色字惑人﹐深於財气﹐破此迷徑﹐非自省悟不能。」三緘次日將隱身旌隨帶身旁﹐暗遊是鎭。前街後巷﹐均已遊徧。突至樂春宮門外﹐向內瞧去﹐悄悄寂寂﹐若無人居者然。

三緘隱著身兒﹐竟入其中﹐無人阻滯。目極左右門楣﹐盡墜珠簾﹐心竊異之﹐卽於中堂幾上坐下﹐以觀動靜。坐了半晌﹐內出四五女娘﹐綴紫穿紅﹐妖冶之姿﹐人世罕有。中一女娘曰「狐大姑昨到南海﹐壽祝姑母﹐今日尙未返耶﹖」又一女娘曰「彼到南海﹐自然流連二三日﹐方克歸耳。」前之女娘曰「彼曾纏得嶽大商恩愛難捨。大商淮南販貨﹐約定明日歸來。狐大姑心上人兒﹐豈不凝妝助候﹖」言甫畢﹔忽從檐上飛下一狐貍﹐墜地輾轉﹐化爲美人。四五女娘上前一看﹐曰「狐大姑歸祝姑母﹐勞頓已極﹐而且今日言旋﹐以候嶽商﹐正望織女牛郎會合之喜﹐可呼婢子烹茗設宴﹐爲大姑賀之。」言已﹐女童六七﹐各執其事﹐奔走不停。眾女娘尊狐大姑於首座﹐以下依次坐定﹐遞盞傳杯。

酒至半酣﹐眾女娘笑而問曰「狐大姑於錢﹑餘二商﹐不過數月夫妻﹐卽將財帛收盡﹐置諸死地﹐胡與嶽某深柑親愛﹐已歷二載﹐而不一棄置乎﹖豈夫妻之緣﹐有久有暫哉﹖」狐大姑曰「俗語云﹕『賣笑女子﹐酷好財帛﹐金盡而視如仇寇。』此常態也。若錢﹑餘者﹐以他人錙銖假作商賈不惟﹐不自受重﹐反戀妓女。其心以爲資本喪盡﹐原非已有﹐借他人之財以恣淫蕩﹐吾甚恨之﹐故收其財帛而毒死之。至於嶽某﹐乃自己資本。兼之身有富骨﹐財尙多多﹐不能罄於一時。故吾待以深情﹐候至淫惡滿日﹐天喪其所應有﹐然後傾彼財﹑喪乃軀﹐亦未爲晚。」

眾女娘曰「狐大姑如將嶽商毒後﹐恐無有如彼者以爲夫婦也﹗」狐大姑曰「天下之貪戀美色者﹐豈少也哉﹗前者爲之毒斃﹐後者必接踵暇而至﹐特恐吾等應酬不嘏耳﹐安慮無人乎﹖」眾女娘曰「狐大姑善毒男子﹐財盡身亡﹐拋髙堂而棄幼妻者﹐不下數十餘輩。胡世之男子﹐不視爲猛虎﹐而反戀其顏色者﹐抑獨何歟﹖」狐大姑曰「世上男兒﹐徒以美色是戀﹐彼未計及於身死財盡﹐爲痛恨之極者﹐以其情甚癡耳。譬之吾宮﹐盡屬野狐。卽他宮施女﹐𨿽非狐類﹐亦系前劫奸淫之輩﹐轉世爲女﹐以償宿債﹐再轉世﹐則皆禽獸類焉。可笑世人以乃祖乃宗艱辛所遺﹐用姒買禽獸面爲配﹐尙且永朝永夕﹐迷戀不捨﹐何其蠢哉﹗」眾女娘聞此﹐同聲詠曰「翡翠衾中美色娘﹐世爲貪戀不能忘﹔豈知金盡身亡後﹐拖得淫殃受禍殃﹖」詠罷﹐大笑而散﹐各歸房內。

三緘謹記其處﹐緩緩回觀﹐日已西斜。老僧曰「道爺何去﹖」三緘曰「鎭外閒遊﹐不料歸已晚矣。」次早﹐命狐疑﹑繡霧﹑云牙道人沿鎭呼曰「爾等是鎭﹐久有妖狐作怪﹐吾師三緘仙官不忍容商爲彼所斃﹐特來收伏。」鎭人聞之﹐以二道爲瘋﹐皆不在意。

三緘隨後﹐手執腸紼子與飛龍瓶二寶﹐且行且勸曰「世人以美女是貪﹐不知美女半屬妖狐所化。何苦以堂堂人類﹐甘配獸軀乎﹖吾見遠商遠賈﹐多財自恃﹐妓館流連﹐一旦財喪於娼﹐身死於瘵﹐徒使哀頹父母﹐終日號啕﹐年幼嬌妻﹐空房寂守﹐良可悲也﹗誰之咎歟﹖今將迷途爲人指之﹐急速回頭﹐毋蹈前轍﹗多餘財帛﹐永保乃身。如爾鎭人不信美色娼妓爲野狐所化﹐且隨吾去﹐吾必收伏﹐以與爾等一觀。」是時鎭人有以爲癲﹐有以爲眞﹐議論不一。其好事而隨行者﹐約至數百之多﹐過巷穿街﹐竟到樂春宮內。

三緘呼曰「野狐﹐宜服吾法﹐各歸爾洞﹐修爾道﹐煉爾丹﹐毋得在玆擾害商賈﹗」言猶未已﹐狐大姑出而罵曰「何處瘋道﹐以言煽惑客商﹖」吾輩明明是人﹐狐在何處﹖」三緘曰「爾宮內盡系狐耳。」狐大姑曰「爾鎭人視之﹐吾輩是狐否﹖」三緘曰「如不是狐﹐吾以法寶拋來﹐自爾原形不變﹗」鎭人曰「必須如此﹐方能辧白焉。」三緘當將飛龍瓶望空拋去﹐金光一道﹐繞於空中。狐大姑乘風而遁。餘下女娘﹐盡化爲狐﹐埋頭四竄。三緘曰「鎭人以吾言爲誑﹐今何如耶﹖」鎭人曰「還祈道長收之﹐以除鎭害﹗」三緘曰「收之不難﹐但要爾輩各戒淫惡乃可。」商賈同聲應願。三緘於是拋去紼子﹐以收羣妖。

第七十六回

梨花島大戰毒虎杏子山義聚羣妖

鎭人老幼並肩而立﹐以視三緘收伏狐妖。三緘自將腸紼子拋在空際﹐只見二光妖嬈﹐旋從天外飛來﹐頃刻間已將羣狐束著﹐憑空墜下﹐落於三緘之前。狐大姑尙屬艷妝﹐粉汗盈盈﹐向三緘稽首再三﹐祈饒性命。

三緘曰「爾身爲異類﹐必煉道多年﹐始能化作人形。理宜勸世爲善﹐造爾功行﹐以成正果。胡得恣意淫樂﹐毒死少年子弟﹐拋棄老母幼妻﹖爾試思之﹐其心何忍﹖」狐大姑曰「是皆少年自迷於吾﹐色不迷人人自迷。吾有何罪﹖」三緘曰「爾隱洞中煉爾本道﹐誰知爾者﹖而乃統率羣狐﹐開設樂春宮以毒人﹐是罪在所不赦矣﹗吾欲呼汝於飛龍瓶﹐設諸海底﹐又念爾道功至此﹐修煉甚難。爾如攺厥心腸﹐仍然修道深山﹐吾卽釋爾。」狐大姑曰「如仙官施此仁恩﹐永不以色身誘人矣﹗」三緘曰「爾旣收淫心﹐宜立一功﹐以爲勸世。」狐大姑曰「功如何立耶﹖」三緘曰「不難。但化一極惡形象﹐與少年子弟觀之﹐俾知昔日花嬌﹐卽是今日惡鬼。」狐大姑曰「願體仙官徳意。」當於眾人屬目之地﹐化爲丈八雄軀﹐綠面紅眉﹐眼光四射﹐獠牙寸許﹐吞刺疏疏﹐合鎭人民皆掩目畏睹。三緘曰「鎭商好淫﹐胡不就而狎之﹖此以知絕色花嬌﹐終必爲醜形惡鬼也﹗可笑年少子弟﹐日與猙獰惡鬼同衾共枕而不知畏者﹐何其愚之甚哉﹗」言此﹐狐大姑扭身又化﹐化爲醜惡悍婦﹐形更怕人。三緘曰「爾可歸矣。」狐大姑乃復原形﹐徐徐而去。

羣狐亦去。從此﹐居貨鎭中﹐娼妓之流﹐咸以爲妖﹐淫風漸息﹐皆三緘之力也。

三緘自伏狐妖﹐鎭人恐狐再至﹐苦畱師徒在鎭住了月許﹐乃與鎭人辭別﹐向西而行。他日行至一島﹐卻也生得奇怪﹕昂首望去﹐山插雲霄﹐俯而視焉﹐則島在深壑之下。三緘師徒不知何名﹐恰遇行人﹐詢之﹐乃知爲梨花島也。三緘曰「上而山髙﹐下而壑深﹐其中必多妖屬。不免在此稍住幾日﹐以觀其變焉。」狐疑曰「師旣樂居此地﹐弟子等有何說詞﹖」三緘曰「居則居矣﹐須擇一地﹐以煉道功。」狐疑曰「待弟子駕動風車﹐去尋所在。」三緘曰「如是﹐爾宜速去速來。」狐疑諾﹐風車駕動﹐先上山頂﹐周圍徧視﹐盡屬荒涼。轉下壑中﹐野霧迷漫﹐如煙如絮。復至島上﹐極目望之﹐槪系梨林﹐花開滿樹。島右古剎一座﹐蛛网密布﹐瓦解鴛鴦﹐神像𨿽存﹐塵封數寸。狐疑尋視已徧﹐遂乘風車﹐向原路而來﹐回復師命。

三緘曰「旣有古剎﹐可避風雨矣。」師徒於是牽藤附葛﹐直上梨花島﹐安居剎內。時而道傳諸徒﹐時而島外閒遊﹐倒也雅致幽深﹐堪爲習功之所。

殊知島左有石崖焉﹐下臨潭泉﹐上通峻嶺。崖畔一穴﹐其圓如鏡﹐皆古來修道者所居。因年久無人﹐爲一花斑毒虎霸占此洞﹐修道四百餘年﹐能化人形﹐能乘雲霧。每於煉道之暇﹐必至梨花島遊玩一周﹐仍入洞中。俟至旬餘﹐又遊一次。歷數百載﹐習以爲常。一日來遊﹐遙見古剎生煙﹐毒虎暗思﹕「此地荒涼極矣﹐誰不畏死﹐敢居於是﹖吾且入剎視之。」扭身一化﹐化爲老叟﹐持杖踱入﹐目睹剎內﹐所住者皆道士也。毒虎忿甚﹐回洞言曰「道士可惡﹐敢竊吾剎而居﹗今夕夜靜時﹐吾必有以處此。」正值復禮子雲頭下視﹐已知其計﹐忙化俑人﹐來至剎中﹐謂三緘曰「島外有一毒虎﹐今日化爲老叟﹐入剎視之﹐見爾師徒﹐不勝忿恨。夜靜之際﹐必起狂風﹐將剎吹入深潭。吾不預爲爾言﹐恐喪爾等性命。」三緘曰「承君指示﹐何以避乎﹖」復禮子曰「吾有回風寶旗﹐暫借於爾﹐避此腥風一夜﹐明日須速還也。」三緘拜受訖﹐方欲再有所言﹐一轉瞬間而復禮子已渺。三緘知爲仙賜﹐感激不已。

果於二更時分﹐狂風大起﹐愈吹愈厲。三緘將旗抱定﹐四面旋繞。風從島外刮去﹐山林吹折﹐此剎安然。吹了一宵﹐毒虎以爲剎入深潭﹐道士已作泉中之鬼。天曉﹐仍化老叟來視﹐古剎如昔﹐道士無恙焉。毒虎思曰「此道士中必有絕大法術者。」忙忙歸洞﹐命及洞內毒蛇﹐手執蕉旗一面﹐直上峻嶺﹐往搬黑虎﹐同討道士。毒蛇去不一刻﹐黑虎已至。詢其來由﹐毒虎一一言之。黑虎曰「如是﹐吾等入剎驅逐。彼如速去則罷﹐否則與之力戰不遲。」毒虎曰「兄言正合吾意。」遂持戰具﹐同至古剎﹐大聲吼曰「何方野道敢霸吾剎﹖宜速遠逃。倘若遲延﹐決不饒汝﹗」三緘笑而答曰「吾師徒愛是剎幽雅﹐可以煉道﹐暫住數日﹐爾不逐而吾自去之﹐原不在玆爲久畱地也。」毒虎曰「知爾欲霸於此﹐且與吾等一試武藝﹐誰勝誰居焉。」狐疑曰「爾言在先﹐不可悔也。」毒虎曰「斷不食言﹗」狐疑於是手持雙刀﹐來戰黑虎﹔云牙手執陰風扇﹐來戰毒虎﹔繡霧手執錦紅木棍﹐來戰毒蛇。一時雲霧迷天﹐狂風大作。三緘恐諸弟子力不能勝﹐舉起飛龍瓶﹐拋於半空﹐金光閃灼。戰到夕陽西墜﹐方始收兵。

黑虎向毒虎言曰「道士法力極髙。吾方噴起腥風﹐不知什麼寶物金光一射﹐目卽昏花﹐當被道士一刀﹐砍及吾肩。𨿽未深入肌膚﹐覺得痛入骨髓﹐忙將風車按下。幸而道士未追逐焉。」毒蛇曰「吾將勝矣﹐以尾去繞道士﹐誰知繞去空空﹐又爲金光迷卻雙目。剛欲逃走﹐七寸之項已受道士一棍。急向前竄﹐腰復被擊﹐至今痛不可言。幸吾風車望下滚去﹐不然早巳喪彼棍中。來識毒虎大哥﹐於鏖戰時又復何若﹖」毒虎曰「吾與一道士戰﹐此道士形容凶惡﹐手無軍器﹐只拿一扇﹐向吾扇來。吾手所持劈石大刀﹐似乎持之不著。吾心暗想﹕『不如風車髙舉﹐也好上下亂劈誅此道士。』殊吾車在上﹐彼車在下﹐彼扇向上而搖﹐竟將吾車吹得靡有定止。正值無柰﹐忽然金光一道﹐直射吾面﹐雙目昏憒﹐不辧西東。於是隨車簸揚﹐任其所往。未曾防及左膀被擊一下﹐重如泰山。幸吾捅極墜塵﹐道士已收兵而返。不然﹐此次大戰﹐恐難保其身驅。」言罷﹐面面相覷﹐若有不敢再鬥之情﹐同入洞中﹐祕而不出。

云牙﹑狐疑﹑繡霧亦回古剎﹐以復師命。三緘曰「彼不再來﹐釋之而已。如再索戰﹐吾必收以腸紼子焉。」狐疑曰「此妖凶悍異常﹐必爲人害。如知所居何地﹐吾欲尋其穴而誅之。」三緘曰「不可。如爾兄弟﹐亦狐類也﹐彼不幸而不得其師﹐道無所傳﹐故未成乎正果。然亦念彼物類﹐煉修能化人形﹐來歷不易﹐何可以一時有失﹐卽誅其身﹖」狐疑聞言﹐遂罷是念。

卻說毒虎穴外﹐有老梅一株﹐生長此間約六百載矣。自成精後﹐常與毒虎不合。見得毒虎昔日彊梁﹐今日受挫如斯﹐衷懷大快。所恨者不能除此惡魁﹐心願未遂。因見毒虎弗出﹐道士又未來﹐乃尋入洞中﹐借安慰言詞﹐以竦動其再戰之志﹐務求毒虎爲道士所戮﹐方遂乃心。計已入洞﹐毒虎見而喜曰「梅兄此來﹐其有以助我乎﹖」老梅曰「唇亡則齒寒。吾見毒兄大敗而歸﹐心殊不服。如再與戰﹐竊願力助一臂焉。」黑虎曰「道士法力難敵﹐不若隱而不露﹐以避其鋒。」老梅曰「毒兄在此﹐百里羣妖皆畏服之。一戰敗績﹐隱身不露﹐能勿爲羣妖等笑乎﹖黑兄畏死﹐斂迹潛形﹐吾助毒兄前去一戰﹗」黑虎曰「豈畏死哉﹖老梅旣願力助﹐可爲先鋒。吾等拚此命兒﹐以作後應。」老梅曰「如是﹐吾卽回洞﹐將戰具攜之﹐誓與道士決一雌雄﹗」言已辭去﹐竟至古剎﹐請見三緘。三緘曰「叟何來﹖」老梅曰「吾乃是地居民﹐每爲毒虎所害。聞得道長意誅毒虎﹐居民不勝欣喜﹐冀道長爲吾村內除去噬臍大患﹐則萬姓沾恩。」三緘曰「只要彼不擾吾﹐吾亦不與較耳。」老梅曰「彼懷毒念﹐搬動羣妖﹐欲來剎中﹐以寡不勝眾﹐作一爾死我亡之想也。道長尙未知耶﹖」三緘曰「彼旣不情如是﹐吾心有以擒之。」老梅將禍刁起﹐心甚快然﹐假到毒虎洞前﹐催促討戰。

毒﹑黑二虎以及毒蛇果聽其言﹐來到剎外﹐呼戰不已。三緘命狐疑﹑繡霧諸弟子齊齊出剎﹐戰在半空。酣戰多時﹐見弟子等不能降服﹐暗以腸紼子拋去。金光二道﹐毒虎﹑毒蛇﹑黑虎﹑老梅槪被捆束﹐墜於剎內。三緘驚曰「老叟胡亦被吾寶所困﹖」老梅曰「吾受毒虎驅遣﹐不得不然﹐望道長垂憐﹐將彼加誅﹐以除民害﹗」三緘問毒虎曰「爾胡不道規恪守﹐輒恃毒性﹐與吾力斗耶﹖」毒虎曰「前與道士戰於天半﹐已知法力非吾輩所能及之﹐逃歸洞中﹐不復再起興戎之念。其所以再犯道士者﹐因被老梅刁弄耳。」三緘曰「老梅爲誰﹖」毒虎曰「卽此老叟也。」三緘遂顧老叟而言曰「爾來吾剎﹐言爲毒虎擾害﹐冀吾誅及﹐以安爾等﹐何毒虎不戰﹐爾又刁之乎﹖」老梅曰「彼爲虎精﹐吾爲梅精。吾力不勝彼﹐累遭淩辱﹐焉得不刁毒虎﹐以伏道士之誅﹖」三緘曰「爾亦精屬﹐吾誅毒虎﹐獨容爾哉﹖」老梅曰「吾願與伊同受殺戮﹐以爲此方之力不勝彼者免其害焉。」三緘笑曰「以力勝人與以勢欺人者﹐可鑑此矣﹗然幸吾非尋常之子﹐聽人刁弄。如屬庸眾﹐則毒虎不能生﹐皆由老梅是非顚倒。世之善聽是非者﹐亦可以爲鑑焉。」言畢﹐將梅精﹑蛇﹑虎均釋之﹐曰「爾等皆物類所成﹐須各守道規﹐各探道旨。道功圓滿﹐飛升天闕﹐爲大羅仙子﹐以視在此山陬僻壤﹐獸軀不脫﹐終爲下品者﹐不髙出萬萬乎﹖」四妖再拜曰「願領仙官教誨﹐不敢有違﹗」因見三緘仁慈一片﹐遂跪地哀懇拜於門下。三緘各與道號﹐毒虎爲「化慈道人」﹐黑虎爲「學慈道人」﹐毒蛇爲「習慈道人」﹐老梅爲「抱慈道人」。道號與訖﹐四妖不欲歸洞﹐願隨三緘雲遊。三緘以道傳之﹐同在古剎住了數日﹐又別梨花島﹐向島外而行。

再言三緘弟子龍賓﹑樂道等﹐自碧玉分散後﹐穿穿逗逗﹐已知各人所居。一日﹐龍賓離了本洞﹐駕著海風﹐遊至杏子山頂。舉目四望﹐杏開如錦﹐香气襲人﹐兼之嶺甚寬敞﹐一帶峭壁﹐石穴排列﹐密若蜂房。龍賓大喜曰「吾等與師分散﹐相見殊難﹐久欲覓一寬敞之區﹐團聚道兄道妹﹐以好探師消息。不意今日閒遊﹐得是佳山。吾且徧寄信音﹐一聚於此。」主意旣定﹐風車運轉﹐回至洞中﹐命駕下小蝦四處傳信﹐準以三月三日﹐聚會杏子峯頭。

期將臨時﹐龍賓先至﹐掃潔各洞﹐佇立候之。果到是日﹐三服﹑樂道﹑狐惑﹑翠華﹑翠蓋﹑鳳春﹑紫花娘﹑金光道姑﹑西山道人﹑椒﹑蜻二子陸續而至。龍賓曰「今日義聚在玆﹐無他議論﹐因自碧玉與師分別﹐數載有餘﹐平時念及師恩﹐不禁淚流襟帶。又兼吾輩異地各居﹐常聚不能。吾今覓此寬敞地面﹐欲將道兄道妹先爲團聚﹐然後緩緩探訪師之行止。爾等以爲何如﹖」眾人齊聲曰「此舉甚妙﹗吾等速擇良辰﹐一同遷徙是山﹐以煉大道。」樂道曰「三月三日﹐正值吉星拱照﹐奚必另擇乎﹖」眾人聞言﹐齊駕風車﹐四散而去。不逾片刻﹐各將所煉之物攜至﹐各尋一穴居之。彼此籌商﹐尊三服爲道中之長﹐朝夕在洞煉習道功。

不料山左崖下有四野牛﹐修道千年﹐法力絕大。時當春景﹐天气融和﹐四野牛化爲道士﹐各持麈尾﹐緩登山頂﹐玩賞消閒﹐瞥見峭壁洞中有道士行走﹐野牛共相訝曰「哪來道士出入石穴﹖須往問之。」言已﹐直到穴前﹐大聲問曰「何方野道﹐敢霸吾山﹖」龍賓曰「吾輩皆習道者流﹐見此地與塵世相隔﹐幽雅可人﹐故約及諸道兄在玆習道耶。」四野牛曰「是山原吾四道所居﹐無論千百里外獸精木怪﹐不敢來此。爾等居之﹐獨不信通主人﹐是欺吾太甚也。吾以好言諭爾﹐爾宜速遷他所﹐另覓名山。如或稍遲﹐略施法術﹐性命難保﹐休怪吾之不仁﹗」龍賓曰「爾誇大口﹐敢是撐天手段耶﹖任爾如何﹐吾等不畏﹗」野牛怒﹐卽命小妖回洞﹐持得法寶前來﹐與龍賓諸人一場大戰。

但見雷轟電掣﹐風起沙飛﹐頃將紅杏山兒化作一團黑霧矣。

第七十七回

戰野牛苦無收伏發慈悲幸遣菩薩

四野牛个个口吐黑霧﹐湊成一塊﹐黑地黑天。其內喊殺之聲﹐不啻千軍萬馬。龍賓謂三服曰「此妖力大﹐不比尋常﹐兼之吐气迷人。吾等須協力討之﹐不可大意﹗」三服曰「可集道兄道弟﹐商議停妥﹐再與決戰不遲。」龍賓曰「爾言甚合吾意。」遂將同學諸人﹐呼至三服洞中相對面坐。三服曰「龍賓選得杏子山﹐寬閒幽雅﹐好爲煉道習功之所。豈知方居此地﹐卽被野妖阻滯﹐布下黑霧陣兒﹐喊殺連天﹐不絕於耳。道兄妹等﹐是另遷異域﹐以避野妖﹐還是與之交鋒﹐誅此妖魅﹖事不可緩﹐急宜籌商。」

一時樂道﹑狐惑﹑椒花子﹑蜻飛子﹑西山道人以及鳳春﹑紫花娘﹑金光道姑﹑翠華﹑翠蓋曰「野妖何能﹐敢欺仙官門徒﹖如不與戰﹐則失銳气﹐不若同心同徳﹐力破此陣焉。」三服曰「道兄妹等均有此意﹐是陣又如何破之﹖」樂道曰「由四面而入﹐可乎﹖」三服曰「如是﹐旣推吾爲道中之長﹐爾等歸去﹐將所煉寶物帶在身旁﹐速速來玆﹐以聽調用。」諸人聞說﹐各歸本洞收束停妥﹐不逾片刻﹐齊至三服洞前。

三服見諸道兄齊集﹐乃坐於石洞門外﹐大聲言曰「西山道人與椒花子﹑蜻飛子由東而入﹔樂道統領翠華﹑翠蓋﹑紫花娘由南而入﹔棄海統領鳳春由西而入﹔狐惑統領金光道姑由北而入。」分派已定﹐三服又曰「諸道兄可偸入陣內﹐待吾掠陣之際﹐野妖必來與吾鬥之﹐爾等聲聞喊殺﹐方四面殺之。不怕野妖力大﹐必易就擒。」四路得命﹐暗暗而去﹐偸入黑霧。

三服手執銅錘﹐來至陣外﹐陰風吹動﹐頃刻黑霧吹去半邊。

第一野牛此﹐陣看曰「能散吾霧﹐敢與吾戰否﹖」三服曰「不敢與戰﹐也不吹去爾霧矣﹗」野牛大怒﹐手執木棒﹐其粗如桶﹐直向三服劈頭打來。三服以錘擊開木棒﹐轉致西面﹐向野牛頭上一錘打下﹐正中其角﹐重若泰山。野牛駭然﹐倒退數十步。三服趕上前去﹐復擊一錘。第二野牛以棒迎之﹐回手一棒。三服身從左閃﹐乘其隙處﹐舉錘向彼盡力一擊﹐亦中第二野牛之角。牛軀甚大﹐打轉殊難﹐三服乘機又一銅錘。第三野牛忙迎以木棒。三服剛欲舉手﹐不防第四野牛突如其來﹐以棒擊之。三服此際𨿽然力擋得開﹐柰前兩野牛一齊舉棒攻打﹐三服力難招架﹐喊殺一聲。西山道人從東殺至﹐樂道從南殺至﹐棄海從西殺至﹐狐惑從北殺至﹐四方八面﹐幾無隙地。野牛等左閃右避﹐前遮後攔﹐卽云力大無窮﹐三拳難敵四手﹐又兼三服銅錘舉處﹐落如雨點﹐四野牛勢不能支﹐各吐黑霧一團﹐隨身而遁。

三服見彼逃出陣外﹐也不追趕﹐率領道兄道妹同回洞內﹐各各賀功﹐惟金光道姑愁眉不展。三服偶然睹及﹐乃詢之曰「金光道妹﹐得勝野妖﹐反見憂容﹐不以爲喜者﹐何也﹖」金光道姑曰「吾向在金光洞時﹐曾聞杏子山有四野牛﹐道法髙妙﹐凡遠近妖部﹐不敢侮之。且歷此間十里許伏龍山內﹐有一鷙獸﹐名曰『貪狼』﹐修煉數千年﹐道法更妙。吾之愁然不樂者﹐恐野牛敗去﹐搬來是怪﹐吾等難以敵之耳。」三服曰「道妹何必憂心﹖待彼來時﹐見機而作﹐能戰則戰﹔不能戰焉﹐各駕風車而逃﹐有胡不可﹖」金光道姑曰「道兄之言𨿽是﹐但願貪狼老獸不來方好。」三服曰「閒言休講﹐宜各歸洞中﹐安息身軀﹐整頓精神以待。」

野牛等素恃其力﹐未嘗敗孰下風。今得三服諸人挫折一番﹐心甚不服。第三野牛曰「吾觀這些道士俱非人類﹐盡屬妖部修成﹐謙得仙官傳以正道﹐乃能叻戰。不然﹐吾等弟兄自居此山﹐誰能勝過﹖所以千百里外﹐山妖水怪﹐無不拱手。今日之敗﹐豈可拋卻乎﹖」第一野牛曰「吾兄弟木棒重不可當﹐環而相攻﹐未能傷及道士﹐可知道士法力勝吾輩多矣﹗如再與鬥﹐終爲所敗﹐不如由彼居此﹐將杏子山嶺﹐各轄一半﹐以免爭戰。」第二野牛曰「兄何畏也﹗伏龍山貪狼將軍曾與弟兄同飲﹐何不前去搬來戰道士耶﹖」第三野牛曰「如能搬得彼至﹐彼有一裝妖葫蘆﹐臨戰時拋在空際﹐眞言念動﹐葫蘆將身向下舉气一呼﹐妖自吸入其中。貪狼有是寶﹐所以無妖不畏。」言猶未已﹐第一野牛曰「果爾﹐速去搬請。然貪狼所喜者佳釀﹐三弟可入村郭盜酒歸來。四弟乘風向伏龍山去﹐善爲辭說以請之。」三﹑四野牛得兄命令﹐各司其事。

無何﹐第三野牛果然將酒盜歸。第一野牛喜曰「酒已盜回﹐貪狼將軍如何許久未至﹖」因而常常在外佇立盼望。未已﹐狂風大展﹐紅霞一片﹐直向杏子山而投。第二野牛見而呼曰「貪將軍至矣﹗」於是弟兄趨出洞門﹐躬身恭候。但見紅霞內面﹐現出貪狼形象﹐備極凶惡。髙約二丈許﹐兩耳若扇﹐目似燈球﹐口如血盆﹐頭生雙角﹐手執丈餘鐵鏟﹐背負斗大葫蘆。

野牛兄弟見之﹐拜舞不已。貪狼下了霞車﹐野牛弟兄迎入洞內﹐參拜畢﹐卽獻以甕中之酒﹐貪狼一吸而盡﹐連吸數甕﹐已半酣矣。乃大笑曰「今承牛氏弟兄相迎﹐佳釀入腹﹐眞令吾爽口快心﹗」野牛曰「吾兄弟受道士淩辱﹐搬及將軍﹐供奉毫無﹐只此些須薄釀﹐冀將軍多飲一二﹐以壯雄威。」貪狼曰「還有佳釀乎﹖」野牛曰「尙有數甕耳。」貪狼曰「如此快快獻上。」野牛又獻二甕。貪狼吸畢﹐將腹抹了一抹﹐曰「酒已飲矣﹐道士安在﹖」野牛曰「現在杏子山頂石壁穴中。」貪狼聞言﹐舉口一吹﹐紅霞四起﹐轉瞬之際﹐烈焰滿山﹐如火燎原﹐不可向邇。

三服見得﹐知是野牛搬來妖兵﹐又有陣勢﹐忙呼棄海等仍分四路待之。貪狼將陣布成﹐髙坐紅霞之上﹐命野牛弟兄山前掠陣。三服等各執法器﹐與野牛酣戰數十合。野牛敗下陣來﹐三服諸人四面馳追﹐剛入紅霞﹐貪狼舉起鐵鏟﹐來戰三服。三服曰「吾等命奉仙官﹐尋得杏子山﹐借地煉道。功滿卽去。野牛兄弟不諳時務﹐與吾等力戰﹐已知道法非彼所及﹐理應以大道爲重﹐讓吾輩修眞煉道。大道一成﹐亦有功勛。爾屬何妖﹖宜各管爾地﹐胡得聽野牛刁弄﹐結仇於吾輩乎﹖」貪狼曰「古人有言﹕『兔死狐悲﹐物傷其類。』野牛﹐吾類也。爾來是處﹐逐此野牛﹐來吾山中﹐必又逐吾也。吾不收伏爾等﹐誓不稱雄於妖部﹗」三服曰「旣誇大口﹐諒爾必有道法﹐且各顯之。」貪狼忿然﹐舉鏟亂刺。三服舉錘迎敵﹐一來一往﹐戰在紅霞之中。樂道諸人分戰野牛﹐殺气騰騰﹐愁雲冉冉﹐從早至午﹐勝負未分。

貪狼收了紅霞﹐歸得牛氏洞內﹐向彼言曰「道士法力﹐眞髙妙﹐吾鏟不能傷之。待到詰朝﹐吾將葫蘆拋至空際﹐把這些小道一槪收入﹐再作理會。」牛氏兄弟拜舞不止﹐齊曰「如得將軍將此道士收盡﹐吾兄弟等徳戴終身。」貪狼曰「這事甚易﹐爾兄弟放心﹗」三服歸洞﹐謂諸道友曰「今日之妖﹐勝野牛百倍﹐不識何物修煉而成﹖」金光道姑曰「此妖卽吾所言貪狼是也。」三服曰「貪狼貪心最大﹐明日交戰﹐務各提防﹗」眾道士曰「兄言不差。」言畢各歸洞所﹐煉彼內功。

次日黎明﹐三服出洞視之﹐紅霞已徧布是山矣。速速傳齊道兄道妹﹐以待交戰。布置剛妥﹐牛氏兄弟各舉木棒﹐打至洞前。樂道﹑棄海接著第一野牛﹐椒﹑蜻二子接著第二野牛﹐狐惑接著第三野牛﹐西山道人﹑金光道姑接著第四野牛﹐四面對敵。三服統率道妹翠華﹑翠蓋等﹐以待貪狼。貪狼持鏟前來﹐大戰三服。此日之鏟﹐如飄風驟雨﹐三服支持不住﹐且戰且走。

貪狼弗捨﹐愈追愈急。三服無柰﹐與諸女風車髙駕﹐戰於云外。

貪狼恨極﹐怒气上升﹐解下葫蘆﹐向空拋去。只見葫蘆徧體烈火纏繞﹐雄偉非常。貪狼手向葫蘆指了一指﹐葫蘆卻也作怪﹐突然衝入霄漢﹐將身倒豎﹐以口向下﹐吐出五彩雲霞。雲霞吐余﹐其口化爲洞﹐中約有一丈之闊。翠華﹑翠蓋﹑鳳春﹑紫花娘見事不好﹐欲從雲霞之下而逃。剛近雲霞﹐早被葫蘆一吸﹐諸女道士盡吸入焉。是時﹐樂道等被野牛乘勢追殺﹐各不相顧﹐四竄逃生。貪狼見此葫蘆吸得數人入內﹐急收陣勢﹐將葫蘆招轉﹐緊緊閉著﹐歸謂牛氏兄弟曰「今日一戰﹐澄士喪膽。葫蘆內吸盡女道﹐卽畱男道二三﹐羽黨已除﹐諒難敵爾兄弟矣。吾將歸矣。」牛氏兄弟曰「如道士又搬髙人來戰﹐將軍還宜助之。」貪狼曰「這是自然。」當辭野牛﹐乘霞竟去。

三服敗逃歸洞﹐不見道兄道妹﹐正慌亂間﹐忽有金光道姑獨自外至。三服曰「爾已歸來﹐餘下道兄妹等不知逃於何處﹖」金光道姑曰「諸道兄被野牛追散﹐渺無形影。至翠華四人﹐恐爲貪狼葫蘆吸之矣。」三服曰「人如吸入葫蘆﹐何以救之﹖」金光道姑曰「吾有道妹居伏龍山右﹐頗與貪狼善。吾去哀祈﹐請將翠華等釋之。道兄以爲何若﹖」三服曰「爾道妹何人﹖」金光曰「名霞光道姑耳。」三服曰「旣有此人﹐可速求之。」金光道姑卽辭三服﹐望伏龍山右迆逶而來。不料遇貪狼舉鏟追逐﹐道姑奔走無地﹐風車催動﹐直奔西方。

且說牟尼文佛坐在蓮花臺上﹐講論法語。後默會片刻﹐忙命淨塵袖子速到南海﹐以傳大士。淨塵得命﹐離卻極樂﹐祥光起處﹐頃至南海﹐竟入菩薩宮中。大士曰「袖子來此﹐有何佛旨相宣﹖」袖子曰「特宣菩薩卽去西方﹐文佛有命。」大士於是別了南海﹐至文佛殿內。頂禮已畢﹐立於一旁﹐曰「文佛宣詔﹐有何驅使﹖」文佛曰「道祖命三緘人間闡道﹐所收女徒男弟﹐𨿽然出身妖部﹐頗將三緘傳授苦苦煉之。因在碧玉山前被九頭獅精拆散﹐迄今數載﹐無師統率。喜其道心堅固﹐時冀道成。而今尋得杏子山﹐團聚煉道﹐兼訪師蹤。殊遇野牛精﹐搬及貪狼﹐與之大戰。貪狼老怪道修多年﹐煉一葫蘆﹐能吸妖物。三緘弟子翠華等﹐均被吸入﹐難以出之。況此葫蘆又系借生南方﹐貪狼煉以離火而成寶物﹐有道者吸入其內﹐僅能住得十日﹐十日外卽化烏有。三緘弟子爲彼所吸﹐已五日矣。特命爾躬前去救援﹐以爲闡道之一助。」大士曰「文佛有命﹐敢不聽從。」稽首辭行﹐駕著彩雲﹐向伏龍山而去。及至雲頭按下﹐化一樵子﹐呼得山神﹐化爲牧童﹐與己化身一同進入壑中﹐尋訪貪狼之穴。

第七十八回

顯佛法貪狼俯首歸舊洞諸道重圓

且看大士化爲樵子﹐手執小斧﹐與當方所化﹐直向深壑緩緩而來。行了數程﹐未見蹤迹﹐乃問當方曰「貪狼巢窟﹐歷此多途﹖」當方曰「前面黑霧迷離﹐卽是其地。」大士曰「如此﹐爾爲前導﹐吾隨後行。」當方聆言﹐疾趨而進。片刻之際﹐稟告大士曰「到貪狼穴矣。」大士曰「吾將野樹化爲一犢﹐爾乘而牧之。吾在穴前﹐執斧采薪﹐以引彼出。」當方果乘化犢﹐在穴左右﹐不住往來﹐大士斧韻丁丁﹐達於山外。貪狼在洞﹐聞得伐木之聲與歌唱之聲﹐遂命小妖曰「誰在外面﹖爾出視之﹗」

小妖出視﹐見一牧子乘犢而歌﹐見一樵人持斧而伐﹐駭然曰「爾等好不知事﹗怎敢在貪將軍穴外采薪牧犢耶﹖快快遠逃﹐否則性命莫保﹗」大士執斧從容言曰「普天之下﹐莫非王土。凡爲王者所轄﹐爲之民者﹐皆可以牧﹐可以樵。吾只知有地可樵﹐有地可牧而已﹐不知有甚貪將軍焉。」小妖曰「吾之告爾者﹐原屬好心。爾不信焉﹐那時死於將軍手中﹐休怪吾不爾救﹗」大士曰「小哥仁慈﹐實不敢忘。但吾二人來玆匪易﹐祈爾歸告將軍﹐毋得持彼彊梁﹐輒相阻滯。」小妖聞說﹐轉身入洞﹐細稟貪狼。

貪狼曰「前者吾不忍加害與彼﹐命爾出視。旣告以回避﹐反將言語觸吾﹐吾豈畏此樵牧乎﹖速傳四妖﹐吾有所命﹗」小妖出﹐傳鹿妖﹑猿妖﹑虎妖﹑熊妖陸續入洞﹐拜見貪狼畢﹐侍立於側﹐同聲稟曰「將軍傳呼小妖﹐有何指使﹖」貪狼曰「吾抱一片仁慈﹐山後山前﹐有樵牧誤入者﹐不忍傷其性命﹐故命小妖常常尋查﹐凡遇樵牧入山﹐告以利害。數百餘載﹐無有入乎其中。玆將尋查怠而未舉﹐樵子牧豎又誤入焉。小妖告之遠行﹐彼反以不入耳之言﹐來相贈答。吾心甚怒﹐特傳爾等出得洞外﹐將此樵牧與吾噬之﹗」

四妖擦掌摩拳﹐欣喜出望﹐果見樵者持斧砍伐﹐牧者乘犢謳歌。四妖暗地商曰「先吞樵乎﹐先吞牧乎﹖」狼妖曰「樵者老矣﹐先將牧子吞之。」熊妖曰「吾見樵者身軀雄偉﹐卻分爲四﹐可充吾等之腹。牧子細而且弱﹐食之難足其量。不若先吞樵者爲有益焉。」鹿妖曰「如是﹐則先吞樵人﹐後食牧子。」商議停妥﹐一擁上前﹐大聲吼曰「采樵不告主人﹐烏得妄爲砍伐﹖」大士不瞅不睬﹐砍伐仍然。四妖亦不復言﹐化出原形﹐直撲大士。大士以手一指﹐四妖回頭便走。走入洞內﹐圍著貪狼。貪狼曰「吾命爾等往吞樵牧﹐如何歸洞戲侮乎吾﹖」四妖反曰「吾奉貪將軍命﹐特來噬爾樵子並及牧童﹗」言已﹐向貪狼亂撲。貪狼攔之以手﹐左閃右避﹐幾不自恃。思欲以鏟斃之﹐又念四妖爲得力之卒﹔欲不誅彼﹐又被張牙舞爪﹐戲侮不堪。久之﹐無計可施﹐力將四妖排入後洞﹐以石塞之﹐始得安然。

暫息片刻﹐耳聞斧聲漸逼洞口﹐持鏟趨出﹐正見樵子已伐木洞前矣。貪狼吼聲大震﹐曰「何地樵人﹐膽敢伐吾洞府之木﹖」大士如未聞也﹐只向牧童言曰「這个石穴倒也光華。吾將穴外樹木槪行砍卻﹐俾爾倦後﹐入而臥之。」牧童笑曰「如是甚好。」貪狼曰「爾不畏死乎﹖」舉起鐵鏟﹐向大士頭上打來。大士以手指之﹐鏟折兩段。貪狼駭甚﹐暗思﹕「吾鏟所傷妖部﹐難以枚舉﹐胡爲彼手一指而卽折耶﹖此非樵者﹐必是道士復仇於吾﹗」急將葫蘆攜出洞來﹐拋入空際。只見徧體生火﹐旋轉不停。俄而倒豎半天﹐吐畢雲霞﹐張口而吸。大士思曰「翠華諸人吸入葫蘆﹐今已六日。如不急救﹐十日必化其屍矣。吾且乘吸入內﹐先救三緘門徒﹐然後收此貪狼﹐亦未爲晚。」計定﹐遂乘葫蘆之吸﹐竟入其中。貪狼大喜於心﹐復將葫蘆向牧童指去﹐均已吸入。貪狼於是回至洞所﹐放出四妖。

四妖如夢初醒﹐不知去食樵牧﹐如何反入後洞。請之貪狼﹐貪狼道厥由來。四妖忿恨不已﹐欲出吞噬。貪狼告以爲葫蘆所吸﹐四妖欣喜﹐自不必言。

大士入得葫蘆﹐見翠華四人以袖蒙頭﹐似死非死﹐遂於其內大放佛光。響亮一聲﹐四人驚起﹐望見前面光明照耀。隨光而走﹐約行數十里﹐橫隔一海﹐寬廣異常。海岸之間﹐蓮花座上﹐大士合掌低眉趺坐。翠華等喜出望外﹐趨至座下﹐跪求大士釋解此匾。大士曰「爾輩爲誰﹐均被貪狼所收﹖」四人齊聲曰「吾等皆三緘仙官弟子﹐自師徒失散﹐零落無歸﹐才尋杏子峯頭﹐約集修眞﹐兼訪師尊行止。山有野牛爲厲﹐道兄道弟一戰敗之。不知野牛搬及何妖﹐將吾姊妹四人收入此室。望大士仁慈﹐拯吾姊妹於水火之中。如獲生還﹐恩銘肺腑﹗」大士曰「爾師徒會合﹐自有其時。時未至焉﹐不可相彊。吾今釋爾出此火坑﹐仍到碧玉山同心煉道可也。」四人聞言﹐叩首拜謝。大士卽命當方化爲童兒﹐將翠華四人導出葫蘆﹐竟向碧玉山而去。

四人已去﹐大士化道金光而出﹐仍執樵斧﹐伐木於貪狼穴前。貪狼聞聲出視﹐見是前日樵子﹐暗暗驚曰「是樵子也﹐已爲葫蘆所吸矣﹐何復在此采薪乎﹖」思猶未已﹐又見前日牧童驅犢而來﹐曰「貪狼貪狼﹐霸踞一方﹔長爲妖屬﹐亦甚不良﹗急宜猛省﹐換爾毒腸﹔修爾大道﹐脫爾皮囊。如依此語﹐成道有方﹔不信是說﹐終必滅亡﹗」貪狼聞之﹐心甚不服﹐逞步而至﹐以擒牧童。大士見貪狼良言弗聽﹐反肆其虐﹐遂持樵斧﹐劈面砍來。貪狼吐出雲霞﹐天紅半面。大士毫光展放﹐雲霞掩去無存。貪狼吼聲如雷﹐來戰大士。大士將斧拋在空中化爲金龍﹐妖嬌莫測。貪狼亦以葫蘆拋去﹐徧身火溢﹐與金龍鬥於云端。斗未片時﹐金龍已爲葫蘆卷下。貪狼大喜曰「爾寶安敵吾寶﹗」言甫出口﹐金龍倏然躍起﹐直墜貪狼頭上。貪狼躲閃不及﹐爲爪抓著﹐弗能脫身。善財眞人當將貪狼押回南海﹐以俟發落。大士升座﹐善財帶至座前﹐貪狼俯首皈依﹐不敢擅動。大士曰「吾發慈輩之心﹐不忍爾修道千年﹐不克成道也。如今爾尙有緣﹐爾可知否﹖」貪狼曰「弟子愚昧﹐實不知之。」大士曰「遭阻悲道不明﹐命虛無子臨凡闡道﹐脫化三緘。杏子山男女道士﹐乃三緘弟子。爾阻之﹐是阻道也。吾今告爾﹐仍回洞中﹐訪得三緘爲師﹐同闡大道。道闡明日﹐爾功可成。他如野牛﹐爾歸告誡﹐切毋復行作厲﹐以害三緘弟子﹐自取殺身之災﹗」貪狼曰「菩薩囑咐﹐弟子謹記無忘﹗」大士曰「時休錯過﹐過此已爲舟焉。善財﹐可將貪狼釋之﹗」貪狼得釋﹐歡欣拜舞﹐仍向伏龍山去。大士當命龍女回復佛旨不提。

翠華四人得大士指點﹐同歸碧玉﹐見得是山艸木猶然﹐洞府如昨﹐不覺感動師徒離別之情﹐个个含悲﹐垂淚不止。至於三服﹐自金光道姑去而不返﹐一人在洞﹐難以住紮﹐遂逃至秀芝山﹐得一古剎危樓﹐棲身煉道。他日﹐不堪悶倦﹑暗出剎外﹐繞山遊行。思及師尊連年不遇﹐又爲貪狼一陣﹐道兄妹等備散一方﹐不知存亡﹐懷抱憂愁。傍召麗臥。恰遇樂道﹑棄海遠避貪狼之慮﹐風車並駕﹐意欲各回舊所﹐以訪道妹道兄﹐路由秀芝﹐見得是山秀麗﹐兼之時逢春季﹐野花含笑﹐香气逼人。樂道曰「是山弗讓杏子峯頭﹐不如按下風車﹐玩賞一會。」棄海曰「可。」卽將風車按下﹐四面閒遊。遊至後山﹐遙見松下一人﹐枕石酣眠﹐近前視之﹐三服也。二人假作貪狼聲以駭之曰「吾謂道士等奔逃不見﹐誰知尙在此間﹗小妖﹐與吾快快拿下﹗」三服夢中驚覺﹐起而諦視﹐樂道﹑棄海也。於是道首相談﹐幸未落貪狼之手。風車同上﹐竟投杏子山。

無何﹐風聲呼呼﹐又見當頭霧迷煙鎖。三人趕上前去﹐霧影內似有數人﹐亦乘風車而來。三服曰「未必吾等又遇妖乎﹖」棄海曰「三人同行﹐妖亦何畏﹗」及風車相近﹐乃金光道姑與狐惑﹑西山道人和﹐椒﹑蜻二子耳。三服曰「金光道妹﹐爲何去而不返耶﹖」金光以貪狼追逐﹐如何遇及狐惑等約略言之。數人相見半空﹐不勝歡喜。風車催動﹐同墜於杏子山嶺。

洞府依然﹐獨不相見翠華四人﹐感傷靡盡。又且說翠華等自得大士解釋﹐仍歸碧玉﹐煉道修眞。他日﹐鳳春謂二翠曰「吾姊妹得大士解釋歸來﹐未曾與一道兄相遇﹐音信一渺。豈盡爲貪狼老怪鐵鏟所傷乎﹖吾欲與紫花妹妹同至杏子山一望﹐如有一二在此山中﹐呼來碧玉﹐聚而煉道﹐以待吾師。爾以爲何若﹖」二翠曰「如此甚好。鳳春姊姊與紫花妹妹去走一遭﹐但須速去速歸﹐不可稍遲﹐恐於其間又生他變。」二女諾﹐乘風竟去。風車剛墜﹐適值樂道見而呼曰「爾鳳春﹑紫花娘乎﹖」二人答曰「然。」樂道喜極﹐忙邀入洞﹐與眾道兄相見。三服曰「道妹等與貪狼戰敗時﹐逃於何地﹖」鳳春曰「吾姊妹均被貪狼葫蘆所吸﹐幾與道兄輩不能再晤焉﹗」三服曰「旣然如是﹐又何得以生還﹖」

鳳春曰「吾等吸入葫蘆﹐身如火熱﹐難以居止﹐各牽裙帶﹐緩向北行。恰好北面生涼﹐不受熱惱。然其內或時光有一綫﹐或時黑如墨漆﹐變幻靡定。吾等得此生涼之地﹐蒙頭蓋面﹐相依而臥。臥了數日﹐欲出無由﹐彼此心中以爲必死於是矣。不意一日倏放光明﹐向光而逃﹐四面如鐵壁銅墻﹐無法得出。事正難處﹐偶遇雙鬟童兒﹐導出牢籠。見一大海﹐汪洋浩瀚﹐岸上大士現身﹐言曰﹕『爾等誤爲貪狼葫蘆所吸﹐吾不救爾﹐過了十日﹐必化血水而亡。今發慈悲﹐導爾出路。爾師三緘所教﹐各宜體貼﹐不可違背。俟道成日﹐自有脫骨換胎之法。然爾等歸去﹐不必彊居杏子﹐仍在碧玉煉修大道﹐以候爾師焉。』言畢﹐命善財眞人導出海島﹐同棲碧玉。玆因道兄輩音信不聞﹐特與紫花娘來山一望﹐幸而無有損傷。何弗同到碧玉安住﹐以此散者﹐復以此聚乎﹖」

三服等聆言大喜﹐風車各駕﹐頃到碧玉。翠華﹑翠蓋見道兄道妹一無所失﹐喜從天降。遂命守洞小妖治酒設筵﹐以慶團圓之樂。

第七十九回

試道行設莊以待收異士談虎而醒

三服與樂道﹑鳳春諸人團圓於碧玉山洞﹐同心煉道﹐自不必言。又說三緘﹐在梨花島收了梅精﹑蛇﹑虎﹐取了道號﹐梅精﹑蛇﹑虎亦不欲在島長居﹐均願從事追隨。三緘見其立念頗誠﹐遂偕諸弟子離卻古剎﹐向島外行之。無如島中曲折甚多﹐行約二日﹐始上陽關大道﹐仍向西地而去。一路之上﹐觀山玩水﹐以活道心﹐故不語不言﹐緩緩前進。

狐疑曰「師於沿途﹐宜教弟子等以道所未得﹐俾弟子時聆訓迪﹐有所進境。今而默然如是﹐豈其意念別有屬歟﹖」三緘曰「道無時而不在﹐亦無地而不有。所謂悟得來時﹐頭頭是道也。不善會悟﹐則視山爲層巒疊嶂﹐視水爲白練淸波。安知仁靜似山﹐知動如水﹐且極之鳶飛魚躍﹐皆天地自然妙道﹐引入以入之者乎﹖吾之不言﹐非慵於言也﹐默參天地之道﹐以助吾胸中之道﹔俾吾胸中之道養得活活潑潑﹐自然神妙可入﹐道旨自然。不似世之求道者﹐按著一派死煞﹐終煉不靈耳。」狐疑曰「吾師得道甚深﹐故能以山水悟道機﹐以鳶魚觀道妙。

弟子等所生半非人類﹐蠢性一團﹐幸得吾師朝夕引誘﹐已喜之不勝。若欲觀山而悟鎭靜之仁﹐玩水而悟活動之知﹐此等功候﹐今非所能。」三緘曰「功貴能勤﹐道在久煉。下學上達﹐惟天之我。其中妙諦﹐有心可得而會﹐口不可得而言也。」狐疑聞之﹐亦稍有會意。至初入是門者﹐尙不解爲何說焉﹐第知隨師而行﹐師東則東﹐師西則西而已。故奔走長途﹐或望市井以容身﹐或則垂頭而喘气﹐或嘆夕陽西墜﹐誰爲下榻之人﹔或嘆明日遠行﹐孰是息肩之地﹐師先弟後﹐心念不同。三緘暗暗喜曰「物類至蠢﹐尙欲煉道修眞。人而不然﹐眞所謂人不如物者矣﹗」喜之於心﹐不覺形之於色。狐疑見而問曰「吾師又何喜乎﹖」三緘曰「喜從教者之多也。」狐疑曰「從教𨿽多﹐迄無一成﹐何喜之有﹖」三緘不答﹐轉思己道尙待練習﹐何堪爲人師﹖如終不成﹐有誤從遊者實甚。懷未至此﹐滿面愁生。狐疑曰「師色生愁﹐諒欲得一所在以棲止乎﹖」三緘乘機而應之曰「然。」狐疑曰「若然﹐師與諸道弟暫歇於此﹐待弟子前去尋之。」是時﹐紫霞眞人端立雲頭﹐已知狐疑訪尋村郭爲下榻計。

但是地荒涼極矣﹐不惟無有村郭﹐且無古剎﹐狐疑又烏乎得之﹖

於是呼復禮子而命之曰「師命爾速下凡塵﹐化一村莊﹐以宿三緘師徒。待師今夜試彼道心究竟如何﹐以好引進一層﹐俾彼大道圓成﹐早赴繡雲閣中﹐完成闡道之事。」復禮子領命﹐雲頭按下﹐墜於白角山前﹐用麈一揮﹐化爲若大村郭。霎時﹐牧犢者歌聲響亮﹐炊煙者徧布如雲。狐疑來至其間﹐見而喜曰「吾以爲是地荒涼﹐棲身無所﹐幸此露出村郭﹐可以止吾師徒。」急急轉過山埡﹐向師告曰「前面村郭遙露﹐已有宿地矣。」三緘聞得﹐忙與諸弟子陸續而來。及到村莊﹐恨無問訊﹐宅舍不一﹐安識誰賢﹖正在躊躇﹐復禮子化一農叟﹐攜耒器而過於其前。三緘揖而詢曰「老農何姓﹖」老農曰「賤族李氏。」三緘曰「吾乃雲遊道士﹐欲借貴府以爲一宵之宿﹐不知老丈可能容乎﹖」老農曰「長途過客﹐苦於奔走﹐如前無宿處﹐身將何棲﹖暫宿一宵﹐有胡不可﹖但吾家湫隘﹐恐不足以下榻髙人。」三緘曰「能容一宿﹐徳已深矣﹐敢嫌其它。」老農曰「如是﹐天色不待﹐可隨吾來。」三緘師徒果隨老農﹐竟投村捨。但見修竹千竿﹐綠勝蕉梧﹐老柳萬株﹐蔭餘粉壁。竹籬曲曲﹐始入重門﹔石階斜斜﹐方登堂內。賓主禮畢﹐童兒三四獻茗侍立﹐雅有君子之風。三緘曰「老農傳家﹐其殆耕讀兼行﹐非專必農事是務歟﹖不然﹐何童兒雅致﹐一至於斯﹖」老農曰「守吾家風﹐安吾素志﹐一切求名求利﹑求仙求佛之說﹐不染懷來﹐只此春耕夏耘﹐爲傳家業耳。」三緘曰「老農風槪﹐卽是神仙中人矣﹗」剛言至此﹐酒肴已設。老農請三緘師徒同登筵席﹐暢飲壺觴。食飽酒酣﹐安閒一刻﹐童兒燃炬﹐導於內室。牀榻帳被﹐備極精工。三緘甫入﹐一兒童曰「此室專安道爺弟子。道爺可隨吾去﹐另有靜室焉。」言已﹐轉導三緘斜由左入。行不數武﹐又一小小廳堂﹐兩旁竹幾排列﹐名字名畫髙懸壁間﹐桌上有鑪﹐檀已久焚﹐香煙繚繞﹐馥气滿室。鑪側瑤琴一架﹐餘音鏗爾﹐似剛捧畢者然。三緘見之﹐諦視不已。兒童促曰「夜深矣﹐道爺可安宿矣﹗」遂持紅炬導入一室。一牀一榻﹐精美更勝於前。童兒炬插臺中﹐請安一聲﹐掩門而去。

三緘獨坐榻上﹐想此農家必非庸流。猜疑未已﹐忽聽有人朗誦《黃庭經》云「五臟之主腎爲尊﹐伏於大陰藏其眞﹔出入二竅合黃庭﹐呼吸虛無見吾形。」朗誦至此﹐以下低聲吟詠。三緘側耳靜聽﹐恨其咿唔不辧﹐心甚歉然。

久之﹐又復朗誦曰「沐浴華池灌靈根﹐五臟相得開命門﹔五味皆至善气還﹐被髮行之可長存。」自此寂然無聲﹐不復再誦。

三緘於是暗出寢門﹐欲訪其人﹐求示入道之方。轉過回廊﹐見一斗室燈光射出﹐以爲誦《黃庭》者心在斯室矣。俯首而入﹐覺有脂粉气馥於鼻間。舉目視之﹐乃主人之蘭房也。內立二女﹐身已及笄﹐媚態嬌姿﹐人世罕有。見三緘入﹐笑容可掬﹐共執其手﹐彊坐於榻﹐疊肩偎傍﹐媚獻百般。三緘任之﹐毫不顧睬。

二女曰「以吾姊妹容顏﹐配爾道士﹐諒不辱爾﹐何相拒如是其甚﹔旣相拒矣﹐卽不應私入蘭房﹔旣入蘭房﹐當作逾墻之客﹐摟其處子。胡爲乎蜂見花而不采﹐貓見鼠而不食乎﹖」三緘曰「吾之來也﹐爲訪誦《黃庭》之老叟也。不意貴府寬宏曲折﹐誤入深閨﹐望乞海涵﹐恕予過失。」二女愈見不捨﹐力將三緘推倒榻間﹐一女騎於腰中﹐一女坐於兩股﹔一女解帶﹐一女卸衣。三緘無計可逃﹐乃誑之曰「二姊姊稍放吾起﹐願效蘭房樂事焉。」二女曰「吾欲縱爾﹐恐爾逃去。必重誓乃可。」三緘曰「如二姊姊稍縱而逃﹐他日吾躬死於非命﹗」二女見其誓罷﹐始釋之起。起而外望﹐門已緊閉矣。因向二女曰「今日良緣配合﹐應宜有酒。旣無其酒。豈不辜負二姊姊出身﹖」不料二女曰「要酒甚易。」於是一女辟門而出﹐一女緊牽雙袖﹐絕不釋手。三緘又誑之曰「吾欲便矣﹐可出戶片時﹖」女曰「有便器在玆﹐奚必出戶﹖」三緘曰「爾之寸步不離者﹐恐吾逃也。吾旣發有重誓﹐烏能逃乎﹖」女曰「如是﹐爾便後卽來﹗」剛出此門﹐恰遇前女攜酒而至﹐曰「合巹有酒﹐爾將何之﹖」三緘曰「吾便後卽來耳。」此女呼曰「吾妹被彼所誑﹐彼乃脫逃計也﹗」門內女子聞得「脫逃」二字﹐疾趨出室。

三緘向左而遁﹐幾爲所擒。碌碌忙忙﹐約過房廊四五﹐諒離蘭室已遠﹐然後徐行。心欲仍歸主人所安之室﹐柰屋宇錯雜﹐不知何所。轉從右去﹐穿過長廊一帶﹐又見燈光遙射。三緘此次恐其誤入﹐暗在窗外偸視﹐見一老叟瞑然趺坐﹐案上香焚百千﹐似乎默會《黃庭》一般。三緘是時欲訪大道﹐推門進入。

老叟驚而問曰「爾爲誰﹖來玆甚事﹖」三緘曰「弟子三緘﹐借宿貴府。聞得老丈靜誦《黃庭》﹐不揣駑駘﹐特求指示。」老叟曰「《黃庭經》句多矣﹐爾求指示者何在﹖」三緘曰「首聞老丈所誦『五臟之主』四語﹐解釋如何﹖」老叟曰「外景以腎列五臟之末﹐歸於一﹔致一爲以腎主之﹐故五臟以腎爲尊。

太陰屬肺﹐伏於太陰者﹐眞金皇眞水﹐眞水藏眞金也。出入二竅者﹐乾坤之門﹐陰陽之戶﹐一金一水﹐一往一來。其中名黃遲﹐爲收藏金水之鄕﹐出入相合之所也。中卽虛﹐虛卽無。呼吸守中﹐則以天地爲橐鑰﹐活活潑潑﹐渾渾沌沌﹐密密綿綿﹐打成一片。圓沱沱﹐光閃灼﹐气足神足﹐而眞形見矣。吾前之朗誦四語者﹐卽如此解焉。」三緘逐一詳察﹐頗有所得。

當是時也﹐天將發白。三緘復問「沐浴華池」四語。老叟以手指之曰「那廂老道﹐善能解此﹐爾去詢之。」三緘回顧無人﹐轉瞬而房廊俱無﹐老叟亦渺。徧尋諸徒﹐盡皆臥於荒野。

急爲呼醒﹐眾共駭然。三緘心中悶悶不樂﹐直待銅鐘髙掛﹐始率諸子又向前行。每於棲止時﹐將老叟所言溫習數十徧﹐雅有進境﹐道積日深。

無何﹐行至玉英關。關外一潭﹐水深百丈﹐上下舟楫不絕往來﹐是乃寰區第一通利所在。三緘師徒見得關前有水有山﹐利通四達﹐欲於此地尋一古剎居之。殊意是方觀剎不容外面僧道居止﹐師徒無柰﹐只得宿於旅邸之中。日則徧市遊行﹐宣言化世﹐夜則各歸客捨﹐靜坐習功。

荏苒辰光﹐倏忽已住旬餘矣。一日早起﹐見一人頭戴白巾﹐身穿白服﹐徜徉而入。旅主忙忙獻茗。茗罷﹐卽設肴饌﹐請之上坐。主人攜瓶倚門﹐殷懃勸飲。白巾者喜﹐則急以酒進﹔白巾者怒﹐則跪地請罪。一餐之久﹐如此者十餘次焉。三緘熟視在目﹐不識所以。俟白巾者飲畢別去﹐旅主約送數里﹐方始歸來。是夜主人閒坐於捨﹐三緘出室與彼交談。談至意合情投﹐乃乘隙而問曰「今晨主家貴客臨門﹐肴饌丰美﹐貧道代爲爾計﹐所費良多。」旅主曰「此系常例。幸而玉英關千餘煙火﹐每歲每家僅有一遭。如得二遭﹐恐將人囉唣死矣。」三緘曰「其人究竟如何﹐市中敬禮乃爾﹖」旅主曰「是人出﹐雅號『五臟王』﹐善劍術﹐能致人生死。故吾市中敬若神明﹐無敢有或慢者。」三緘曰「彼所居何地﹖」旅主曰「以古剎爲居址。故是處寺觀﹐不準外來僧道借以暫住﹐皆因彼禁然耳。」三緘曰「今居何剎﹐主人送之許久乃歸﹖」旅主曰「春秋爲上市所供﹐冬夏爲下市所供。今在秋季﹐尙往上市祖師殿中。」三緘詢明蹤迹﹐次早暗帶隱身旌﹑飛龍瓶﹐直投祖師殿。

首重剛入﹐犬吠聲聲。老僧見而吼之曰「是剎不容僧道﹐爾宜速退﹗」三緘曰「吾非求宿於此者﹐乃閒遊貴地﹐一見廟貌之巍峨也。」老僧曰「遊玩無妨﹐但不可髙大聲气。」三緘曰「只吾一人耳﹐與誰談哉﹗」老僧曰「如是﹐爾向東行。凡門緊閉者﹐毋庸開啟﹔否則﹐不利爾躬。」三緘額之。

別了老僧﹐竟由東入。神像之室﹐已歷數處﹐未見白巾者在於何所。方欲轉過西廊﹐忽聽一僧大聲呼曰「剎內還有遊人否﹖

如有遊人﹐五臟王將歸﹐速速出剎﹗倘遲步履﹐性命莫保﹐那時休怪吾言不先。」三緘聞呼﹐才知五臟王領供去矣﹐遂暗自計曰「若不山剎﹐老僧搜得﹐必受呵叱。吾且展開隱身旌﹐將身掩著﹐藏於密室﹐以候五臟王焉。

第八十回

元冥關賣道求友梭兒峽除暴伏彊

三緘將身隱著﹐暗藏密室﹐以候五臟王。候至紅日西沈﹐未見動靜。於是度出室外﹐行行止止。俄而廟門響亮﹐三緘極目望之﹐見白巾人急步而入。老僧四五﹐恭候於門﹐曰「五臟王歸何晚也﹖」五臟王曰「因領供言旋﹐途遇不平之事﹐吾心恨甚﹐當將彊暴者一一誅卻﹐故爾歸剎稍遲。」老僧曰「五臟王鋤彊扶弱﹐誠爲當世救人祖師。但不知今日歸來﹐還能用酒否﹖」五臟王曰「業已酩酊﹐慵於重飲。可掃潔密室﹐吾欲臥焉。」老僧忙將密室掃潔﹐請彼安宿。五臟王入﹐趺坐牀頭﹐捧出匣兒﹐開而視之曰「今誅彊暴數人﹐污吾寶劍矣﹗」隨取小劍一柄﹐晶瑩如雪﹐約三寸餘長﹐持在手中﹐摩挲片刻﹐仍然安於匣內﹐置諸案上﹐曰「如有邪魔來此﹐擾吾淸夢﹐須立斬之﹐毋得驚吾﹗」言已而臥。

三緘見其舉動﹐知系劍仙之流。暗至案前﹐將匣捧過﹐立於窗下﹐假作咳嗽至。五臟王聞聲驚起﹐見一道士在彼內室﹐怒呼老僧曰「爾何濫容外人在吾室耶﹖」老僧聞呼﹐疾趨入室而應曰「今日貧僧常將室門緊閉﹐未曾一啟﹐人安得而入之﹖」五臟王曰「爾旣緊閉室門﹐室內人又從何至﹖」老僧舉目諦視﹐果見三緘不語不言﹐窗下獨立﹐遂叱之曰「爾屬何人﹖烏得暗入吾室﹖毋乃欲乘夜靜而爲盜乎﹖」三緘曰「廟爲公地﹐無人不可往來。老僧旣不容吾﹐何又容人榻上酣睡﹖」老僧曰「榻上人系華境活命祖師﹐應享一市供奉。爾乃遊方野道﹐無功我市﹐安能容之﹖急宜速去﹐如其稍遲步履﹐俾得五臟王性情發躁時﹐命必休矣﹗」三緘曰「自古以來﹐惟萬乘之君﹐乃可稱王。以下有何本領﹐敢充『王』字﹖豈是三頭六臂﹐無人敢敵者﹐而以『王』號僭稱乎﹖」五臟王聞言﹐心中火發﹐怒气勃勃﹐立起身來﹐意欲揭開匣兒﹐以傷三緘。誰知匣已不見﹐五臟王大驚失色﹐曰「誰盜吾匣﹐吾誓與彼不兩立焉﹗」三緘曰「誰見爾匣﹖爾匣旣爲寶物﹐自然祕而又祕﹐安有露於外面﹐令人盜去之理耶﹖」五臟王心甚著急﹐用目斜視﹐瞥見匣在三緘手內。暗自思曰「吾劍善能傷人﹐胡匣能彼手而劍毫不動﹖諒必深於法術者。」於是堆下笑臉﹐曰「小子俗眼凡胎﹐不識道爺法術髙妙﹐望其恩施格外﹐周全小子一生英雄。」三緘曰「爾旣知吾法髙術妙﹐可拜門下﹐方爲饒爾。不然﹐吾將此匣碎之﹐看爾所恃何物﹖」五臟王無可如何﹐遂向三緘拜舞不已。三緘曰「爾習劍術﹐無非鋤彊暴以安善良。然良善𨿽安﹐難免不傷人命﹐究不若修眞養性﹐以還本體。久之﹐尙可升仙。」五臟王曰「吾習此術﹐並未濫傷一人耳。」三緘曰「旣未傷人﹐何得在玆耗眾酒食﹖」五臟王曰「此系合市民人甘以酒食供吾﹐非吾所彊也。道長還宜相諒。」三緘笑曰「以吾思之﹐市人之供爾者﹐大約畏爾如虎矣。亦知虎之爲物﹐猛然異常﹐白叟黃童﹐靡不談而色變﹐宜其不生在世而木受制於人﹐胡有時誤墜陷阱﹐竟至身軀莫保﹖物而如是﹐其人不可悉知乎﹖」五臟王聞得三緘猛虎一譬﹐如夢初醒﹐又復拜舞﹐求指入道之路。三緘略言數則﹐彼若有會悟。五臟王喜。待到天曉﹐隨至望捨。

三緘以「混元道人」取彼道號。道號予畢﹐命之入市﹐辭人供奉。當於是日﹐離卻此地﹐向坦道而奔。

未審途歷幾何﹐來到元冥關內﹐見該地頗宏敞﹐人亦忠厚﹐師徒在此住之一日。三緘獨自閒遊﹐遊至市東﹐見一老道手持麈尾﹐且行且言曰「大道絕﹐大道絕﹐無人買我這塊雪﹔不知此雪白如銀﹐不知此雪皎如月﹔弗許塵埃半點侵﹐凝完一塊終不滅﹔有時風送大羅天﹐整頓衣冠朝金闕﹔世人若肯從吾言﹐吾身準他買半截。」三緘聞此﹐竊自計曰「是必大羅仙子化身賣道﹐以度人者。吾且與之交談數語﹐看彼大道如何。」立在市旁﹐俟老道未言時﹐乃爲之續曰「大道髙﹐大道髙﹐不怕髙時又怕髙﹔華池水﹐去滔滔﹐三關之前穩著繞﹔有時幸遇蓬萊客﹐何妨俯首把恩叨﹔訪尋不得今方得﹐願買全截在今朝。」三緘言畢﹐老道走上前來﹐攜手緩行。尋覓僻靜古剎﹐將手放卻﹐笑而言曰「適聽所說﹐應是髙妙。吾之假賣道以遊市鎭者﹐正欲得髙人而友之也。」三緘謙不敢當。及考其玄中底蘊﹐𨿽不盡識﹐然亦不愧爲賣道之人﹐遂訂金蘭﹐結爲知己。

結拜後﹐三緘曰「旣承道兄不棄﹐與吾爲友﹐須畱道號﹐以好識認他年。」老道曰「吾乃太極道人。因在洞中﹐默會三萬六千野鬼將欲投生人世﹐分爲三千六百旁門﹐餘皆曲學異端﹐散爲諸般邪教。吾欲結得二三良友﹐將此大道闡明﹐一則以熄旁門﹐一則以熄邪教。殊遊徧天下﹐同志無人﹐終恐大道爲旁門諸教所掩。不意於此得遇道兄﹐眞天假奇緣﹐不幸之一幸也﹗

爾我同占四語﹐以表欣喜之懷﹐可乎﹖」三緘曰「可。」太極於是沈吟片刻﹐曰「道中有道道中天﹐結訂金蘭道共傳。」三緘不假思索﹐衝口而續曰「削卻旁門和異教﹐端畱大道在人間。」續已﹐太極辭別曰「吾兄近日雲遊西地﹐闡道甚勞。

吾亦道闡他方﹐助兄一臂。」三緘尙依依不捨﹐太極拱一拱手﹐出剎飄然。三緘竊思﹕「遊到元冥養中﹐始遇一同志之士﹐可知大道𨿽在兩間﹐而能得道中之妙者鮮矣。」暗喜結得知音﹐闡道有助﹐又率諸子﹐向前而行﹐思欲再得良朋﹐同闡大道﹐俾世人皆入正孰﹐而不爲他歧所惑﹐方遂乃心。師徒前行之言﹐不必復贅。

且說梭兒峽有一力士﹐姓馬名良﹐結了數百彊人﹐劫掠鄕村﹐居民受害不少。峽外六十里﹐有張老者﹐素好善行﹐每歲年中以粟濟貧﹐外而濟路修橋﹐無一不作。是鄕婦孺﹐均呼爲善長焉。一日善長在市﹐見得馬良大醉﹐口出惡言﹐辱罵街坊﹐無人敢答一語。忽一孩子路過於此﹐佇立呆望。馬良卽指而罵之。小孩無知﹐略與鬥口。馬良大怒﹐拔出佩劍﹐欲刺小孩。

小孩駭然﹐狂奔而去。馬良隨後追逐﹐其勢甚速。善長上前止之曰「念彼乳臭兒娃﹐無知冒犯﹐望祈力士從寬恕饒﹗」馬良捨卻小孩﹐卽將善長百般辱罵。當此之際﹔凡受善長恩徳者﹐俱爲不平。柰馬良乃難惹彊寇﹐不敢與之角勝﹐只得齊將善長拉入酒肆﹐以避其鋒。剛入肆中﹐馬良隨到門前﹐叫罵不止。

眾恐善長受伊挫辱﹐暗開肆內後戶﹐護送歸去。馬良叫罵半日﹐毫無動靜﹐洶洶入內﹐不知善長已去幾時。

是夜歸來﹐數十彊人設筵同飲﹐馬良忿然不樂。眾寇問曰「吾兄不樂如此﹐今日外出﹐何人冒犯虎威﹖」馬良曰「今在梭兒峽罵一孩子﹐被一老叟於眾人屬目之地教訓數言。吾思以力服人﹐素莫予侮﹐玆忽爲彼所制﹐是以心甚不樂焉。」眾寇曰「老叟名姓﹐兄可知乎﹖」馬良曰「不知。」眾寇曰「旣不知彼名姓﹐容爲探訪。訪得其賣﹐不惟將彼財帛搶掠一空﹐且並殺及全家﹐以泄兄忿﹗」馬良曰「必如是而吾心乃慰耳。」次日﹐馬良遣一彊友赴峽探訪。好事者爲之言曰「此卽梭兒峽外六十里許良善村之張老也。」彊友訪得﹐歸告馬良。

又一寇曰「若是此老﹐與吾居相近。吾常歸省父母﹐來往必過其門﹐財帛多多固不必說﹐更有一女﹐名曰癸秀﹐容顏美麗﹐年已及笄。吾等劫彼家財﹐兼搶此女以作兄配﹐也不枉兄爲眾弟之魁。」馬良曰「有此美女﹐爾輩入至﹐先擒送出﹐吾遣車駕迎回﹐然後掠其家資﹐殺其家人﹐不可造次。」眾彊寇同聲應諾。

次早辰刻﹐分爲二十路﹐緩緩散行﹐齊到良善村前。以初更起手﹐約定炮響爲號。商議停妥﹐眾寇四散﹐馬良不勝歡喜。

只待次日安排車駕﹐迎接張老之女。

不知張老一生廣種福田﹐久爲上天所羨﹐若遭彊寇搶掠﹐共說天無報應﹐以後善門永閉﹐盡爲惡黨矣﹐有是理乎﹖所以遊神查得﹐奏聞上帝﹐請旨護佑。上帝速命紫霞誅此凶頑﹐以安良善。

紫霞領旨﹐默會三緘師徒已至良善村外﹐不免化身入世﹐引彼師徒直到張老家中﹐收伏彊寇。計定﹐雲頭按下﹐化作老叟﹐在大道上一趨一步。正遇師徒歧途在望﹐去路難分﹐立於道旁﹐以候行人指示。立未片刻﹐見一老叟持杖而來。三緘揖而詢曰「老翁何往﹖」老叟曰「歸吾良善村也。」三緘曰「老翁歸村﹐諒是爾家所在﹐而乃淚垂滿面﹐其故何歟﹖」老叟曰「吾家今夕有難﹐無人解救耳。」三緘曰「爾家何難﹖」老叟曰「風聞馬良彊寇﹐統領數百餘人﹐將欲劫吾家財﹐殺吾夫婦﹐搶吾幼女。老拙四方求救﹐無有應者﹐所以倉皇在道。」說著﹐止不住淚盈兩腮。三緘曰「叟不必悲。爾其導吾師徒﹐至爾府宅安宿一夕﹐不怕彊寇數百﹐一力有吾擔當﹗」老叟聆言﹐轉悲爲喜﹐紆徐曲折﹐將三緘師徒導入張老家中。張老素好善行﹐見來數十道士﹐卽命家僕設齋以待之﹐又設牀榻以安之。此系天之默相善人﹐特引保護者以爲善容。其實馬良計議﹐善長毫不知也。

是夜﹐善長設酒款待師徒畢﹐安宿靜室。鼉更初報﹐忽聽村外炮響連天﹐霎時火炬齊明﹐喊聲大震。鄕鄰奔告善長曰「彊寇來劫爾家矣﹗」善長聞言驚駭﹐合家大小﹐號哭如麻。

三緘已知其詳﹐出慰善長曰「爾家人口﹐速覓一密室居之﹐休得聲張﹐亦毋得濫出。縱千百彊寇﹐吾自有以誅之。」其時馬良已統手下小寇﹐毀門入室矣。三緘師徒立於門內﹐笑問之曰「淸平世界﹐何人敢犯律禁﹖獨不畏死乎﹗」馬良吼曰「誰不畏吾馬氏弟兄﹖哪方野道﹐敢當吾鋒﹗」三緘曰「山妖水怪﹐吾且不畏﹐豈畏爾小小毛寇耶﹗」馬良大怒﹐持槍便刺。

三緘拋起飛龍瓶﹐現出萬道火光﹐頃將一干彊人﹐圍燒四面。

馬良等燒得無處藏躲﹐意欲逃去﹐誰知火焰相逼﹐身如索捆﹐有須眉俱失者﹐有皮膚濫腐者。圍燒良久﹐眾寇無柰﹐一齊跪地﹐俯首叫饒。三緘曰「爾等輒恃彊悍﹐搶掠鄕村﹐罪在不赦之條。若願生還﹐須要領吾洲誨﹐自此從新攺過﹐吾方釋之。」馬良曰「道長訓誨如何﹖吾等謹稟遵行﹐誓不違背﹗」三緘曰「如聽吾言﹐待吾告誡於爾。」

第八十一回

夢覺園舌擒淫婦金花庫言破財奴

馬良於是與同眾寇俯首靜聽。三緘將身坐定﹐乃從容而言曰「人得天地父母之生養﹐宜報天地父母之恩膏。爾爲彊徒﹐其負天地父母之望也實甚。倘一旦爲官兵所捕﹐旣喪其身﹐又連累乎髙堂﹐是不報父母以恩﹐反加父母以仇矣。然爾等恃爾彊暴﹐以搶掠鄕村者﹐無非欲得財帛﹐爲富有計也。豈知一生之衣食丰嗇﹐定自上天﹐不可彊爲。天旣未與而輯得之﹐則謂逆天而行﹐必爲上天所厭。不但此也﹐掠人之財﹐終償人財﹐沒入陰曹﹐必罰變牛馬﹐爲受掠者驅使。要待所掠之多寡本利出盡﹐然後將魂提轉﹐以償二家。若所掠無多﹐塡還尙易﹔如所掠甚眾﹐非千百年牛馬之役﹐不能償完掠數焉﹗況古今來凡爲寇盜而掠人財帛者﹐不過恃一己彊悍﹐以姦人婦女﹐傾人家產。曾不幾時﹐或遭上天譴責﹐而得雷擊﹑火焚﹑水漂之慘﹔或被官宰擒獲﹐而受大辟﹑杖斃﹑絞死之刑﹐骸無所歸﹐拋卻曠野。及父乃母出入﹐顧腹之遺體如此喪之﹐父母而亡﹐魂魄痛於泉壤﹐父母如在﹐肝腸斷於寸衷。爾等試思﹐何若不從正道而爲野寇﹐甘居下流如是乎﹖」馬良等聞此一段言詞﹐如夜半鐘聲﹐一夢驚醒﹐汗流浹背﹐齊齊叩首﹐曰「吾等常以爲彊爲恃﹐兼無明人指點﹐膽敢橫行。今聽道長所言﹐悔之無及﹗

自玆已後﹐不爲橫暴﹐願作淳良。祈道長大發仁慈﹐釋放吾輩。」三緘曰「釋則釋矣﹐恐爾當面悔過﹐轉而仍蹈前車。」眾寇同聲曰「如吾等再蹈前行﹐死於雷火﹗」三緘見彼發下誓言﹐收轉飛龍瓶﹐呼之曰「起﹗」眾寇得釋﹐同向三緘叩了頭兒﹐分身而去。

三緘於眾寇去後﹐始呼善長出。善長出視寇已無蹤﹐率領家人﹐拜向三緘不已。三緘曰「此必爾身好善格天﹐天不忍爾爲惡黨所害﹐故遣吾師徒投宿爾宅﹐服此彊橫。可見善人之家﹐皇天必佑也﹗」善長喜甚﹐厚設肴饌﹐以款師徒。次日黎明﹐三緘辭別善長﹐轉至梭兒峽﹐住居數日。訪及馬良同夥﹐果然潛形斂迹。三緘於此復率諸徒﹐由梭兒峽左坦道而行。

行約二日途程﹐又見煙火連云﹐不知是何所在。佇立道左﹐見行人而詢之﹐行人告曰「是市也﹐名爲夢覺園。坐賈行商﹐有如雲集﹐乃屬西地四通八達之所焉。」三緘聞系通達地面﹐恐有碧玉分散徒眾遨遊至此﹐遂與隨行弟子等同入園內﹐覓居大士閣以訪之。一日遊在市東﹐見一派房廊﹐蕉梧徧種﹐紅窗掩映﹐門首盡墜疏簾。往來其間﹐皆屬少年子弟﹐飛揚浮躁﹐令人入目厭生。在少年以爲自得﹐烏知見惡於老成。進出房中﹐槪系凝妝少婦﹐嬌姿媚態﹐妙筆難描。三緘立視一時﹐知爲春院﹐慵於玩賞﹐緩緩歸來。

剛入閣門﹐正遇一僧攜鋤習圃。三緘問曰「爾市之東房廊一帶﹐紅窗掩映於蕉梧者﹐此何地耶﹖」僧曰「是乃春臺也。」三緘曰「春臺二字﹐何所取義﹖」僧曰「義之所取﹐吾不知得﹐但居是地盡屬妓女。」三緘曰「旣屬妓女所居﹐何其中髙閣挺立﹐墻圍四面﹐又似神聖宮殿哉﹖」僧曰「是名闔閭廟﹐內塑數十美女﹐端坐龕內﹐招一尼僧住持﹐朝夕焚香﹐乃眾妓所造者。」三緘曰「可有集會之日否﹖」僧曰「每年三月三一次﹐七月七一次﹐凡屬遠近妓女皆來廟內﹐設筵演劇﹐熱鬧非常。」三緘曰「是地官宰無有禁之者乎﹖」僧曰「相沿已久﹐烏得而禁之﹖」三緘曰「如是﹐今日正交七月﹐待到朔七﹐吾且入廟一觀。」僧曰「何待七日﹖卽七月朔二﹐必迎妓首焉。」三緘曰「妓首何人﹖」僧曰「老妓女耳。」三緘曰「迎之胡爲﹖」僧曰「眾妓女共推此妓女爲首者﹐以彼幼年月貌花容﹐稱爲名妓﹐而舉之也。每逢會至﹐先期迎之﹐紫蓋紅旗﹐若迎神然。迎入廟中﹐設一座位﹐爲彼觀劇。必俟會期已過﹐始行送往﹐亦如迎來之時。」三緘曰「如不迎之﹐可有異乎。」僧白﹕「如一歲不迎﹐廟內必飛沙走石﹐無故火起﹐燃燒妓女所居。」三緘聞言暗思﹕「天地𨿽大﹐宜其一道同風﹐胡夢覺園中又是一番風俗﹖待吾明日前去﹐一覽所迎老妓若何﹖」果於詰朝﹐持定飛龍瓶﹑隱身旗﹐向春臺大道﹐彎環曲折﹐竟到闔閭宮。舉目望之﹐無數女娘﹐盛服濃妝﹐各捧金鑪﹐候於門外。廟內梨園子弟﹐裝束宮娥﹑八仙等類﹐靜立而待。無何﹐炮聲三震﹐鳴鐘擊鼓﹐旌旗夾道﹐陸續前行。三緘將此項人兒逐一讓過﹐又見後面繡轎﹐八人舁定﹐眾妓女蹌蹌濟濟﹐擁之而去。一時香煙密布﹐馥滿街坊。行約四五里之遙﹐繡轎已駐﹐眾妓女齊入一室。約有半刻時辰﹐見四女孩簇一老婦出﹐登於繡轎。仍然炮響三舉﹐雅樂齊奏﹐擁至廟前。老婦下得轎來﹐坐於中堂。但見鐘鼓交鳴﹐眾妓排班﹐拜舞而退。俄而臺上劇演頭常﹐三緘此時恨入骨髓﹐欲要罵彼﹐柰無隙可入。於是假意以背向老婦面﹐使之著怒﹐以好乘隙而罵之。老婦被三緘背立﹐果不能目睹其劇﹐乃吼之曰「何處野道﹐敢背吾視劇耶﹖」三緘一吼﹐曰「爾系何人﹐敢在中堂髙坐﹖」老婦曰「爾尙不知老母爲妓女之首﹐眾人奉若神明者乎﹖」三緘﹕「老蠆婦﹐旣爲眾人所仰﹐吾且問爾﹕『有何徳行﹐當此寵榮﹖』」老婦曰「爾老母少時﹐花街馳名﹐誰不誇爲月中仙子﹖若論道法﹐凡幼年子弟﹐入吾春臺一人﹐必傾家一人。且有命喪吾手而不悟者﹐皆爲老母一口吸盡西江水也。道法如此﹐豈爾能及哉﹗」三緘曰「爾以色身迷人子弟﹐傾人家產﹐能無罪乎﹖」老婦曰「吾在春臺﹐如花開放﹐非叫人采。而風流浪子﹐自入迷途如餌魚。然魚自餌之﹐非餌魚者彊之也﹐其罪安在﹖」三緘曰「女子所重者節烈。能守節烈﹐天地愛敬﹐神鬼欽遵。惟此二端﹐可爲眾仰﹐不聞妓女亦威顯如神者。在生任爾如此胡爲﹐死入冥間﹐恐難受其陰律。況身爲妓女﹐皆爾往劫好淫人婦﹐閻羅罰變女子﹐添上幾分容顏﹐以還前生所欠淫債。又必擇其好淫者投生膝下﹐俾彼家聲大敗﹐貽笑於人爾。自思之﹐天之罰淫﹐何其毒也﹗爾等不急攺行﹐從良終老﹐以顧父母遺體﹐反以倚門賣笑﹑朝秦暮楚爲榮﹐吾恐天罰爾躬﹐殆不於是此也﹗」老妓聞此﹐心若愧甚﹐不敢再辯一詞。孰知廟中有一母猿﹐享受香煙已慣﹐見老妓女似有悔意﹐恐將此廟廢卻﹐血食斷絕﹐於是飛沙走石﹐狂風大起﹐瓦解鴛鴦。眾妓驚惶﹐齊跪殿庭﹐焚香悔過。三緘吼曰「爾等不必如是﹗吾將廟內妖孽﹐與爾除去﹐各人攺惡從善﹐各嫁夫郎。」當取飛龍瓶拋入半空﹐只見萬道火光﹐在廟亂竄。不逾一刻﹐母猿飛奔出廟﹐兢兢戰戰﹐跪於三緘之前。三緘謂眾妓曰「爾廟之享爾血食者﹐卽此怪也。」眾妓女彼此相覷﹐無不咋舌稱奇。三緘不慌不忙﹐招轉飛龍瓶﹐而詢母猿曰「爾何在玆享人淫祀﹖」母猿曰「來祀於廟者﹐人皆不正﹐吾故乘而享之。其罪歸諸妓女﹐與畜生無涉。」三緘點首﹐向眾言曰「享神而在正人也﹐則正神至﹔享神而非正人也﹐則邪鬼臨。此理昭然﹐人當從乎正道矣﹗」言已﹐合廟妓女齊向三緘拜舞﹐各願悔過從良。合市居民﹐共議闔閭宮爲五穀神廟﹐自是罷了此會。春臺內外﹐妓女從良殆盡。此系後來之事﹐不必多言。

三緘隨將母猿帶回大士觀內﹐復加二番教訓。母猿願拜門下﹐學習大道。三緘予以道號曰「從善道姑」﹐命回洞中﹐將所傳首步功夫﹐勤勤習煉。母猿去﹐三緘師徒始離夢覺園而行。

時光易過﹐又值秋深气象﹐紅蓼江頭含紫﹐白蘆岸上飛霜﹐葉落蕭蕭﹐極目秋山﹐空有樹虫鳴喞喞﹐驚心秋夜暗生寒。三緘觸景﹐心懷又憂﹕「大道未成﹐不知何時得證仙果﹖」因之默詠四語以志有感云「春去冬來數幾周﹐韶光易逝又逢秋﹔雲遊已徧東西地﹐大道無成暗抱愁。」狐疑見而詢曰「吾師沈吟不語﹐面帶愁容者﹐豈爲弟子輩不能惟教是從乎﹖」三緘曰「否。吾見秋景又至﹐屈指計之﹐世外周流﹐已十餘載。撫躬自問﹐道尙未成﹐恐其歲月悠遊﹐有負諸徒追隨之意耳。」狐疑曰「師道成在旦夕﹐其不卽歸靜處者﹐以弟子未能盡收也。」三緘曰「吾欲仿古聖人七十二賢之數。如收齊七十二弟﹐吾將歸隱焉。」狐疑曰「弟子亦常略計﹐業有五十餘人﹐合師有云﹐已不遠矣。」師徒談談論論﹐曉行夜宿﹐不覺又走旬餘。

一日﹐三緘見天布陰雲﹐恐秋雨纏綿﹐阻其行路﹐命狐疑前去覓一剎觀以安身。狐疑奉命訪尋﹐果得一剎焉﹐名曰「古佛寺」﹐廟宇宏敞﹐幽深曲折﹐面會廟僧﹐言及師徒借廟暫住。廟僧欣許﹐狐疑回復師命。三緘卽率徒眾來至此廟。廟僧接入﹐以左廊空室與師徒居。三緘見是剎幽深﹐好傳大道﹐住居數日﹐暗於一夜齊集諸子﹐依其所得深淺而一一傳之。諸子各得所傳﹐各習乃功﹐頗有進境。三緘暗計﹕「弟子𨿽多異類﹐然與道必受﹐終可觀成。」心念中不勝欣喜。因囑弟子等在剎煉功﹐獨自一人緩行村郭。

左探右望﹐見一髙樓大廈﹐隱露叢林﹐以爲古剎在玆﹐亦不介意。及至陌上﹐遇二三農叟﹑牧犢﹐其間遂與閒談此地風俗。談之已久﹐農叟欲歸。三緘曰「前面髙樓大廈微露林梢者﹐是何剎耶﹖」農叟笑曰「非剎也﹐其地名「金花庫』﹐乃金姓所居耳」。三緘曰「奚取爲『金花庫』哉﹖」農叟曰「是地金老﹐富甲一鄕。道長所見髙樓﹐卽是此老之庫。以金花名者﹐每逢庫上野艸開花﹐金老生意中必獲大利也。」三緘曰「金老厚富如斯﹐於一切善行﹐尙能作否﹖」農叟搖首曰「金老𨿽富﹐刻薄非常。以一事言之﹕凡貧窮者與彼易粟﹐卽少一文之數﹐其粟不予。村人𨿽甚怨恨﹐柰彼富有﹐毫不求人﹐亦只怒於心﹐而不敢形諸口言已。」農叟歸去﹐三緘亦返。

次日晨餐後﹐三緘欲化金老爲善﹐以保其富﹐獨向金花庫而投。行至粉垣﹐犬吠不休。家人出現﹐見是道士﹐急止之曰「道長速退。吾家養犬數十﹐客至﹐必呼出主人﹐向犬叱之﹐羣犬隱時﹐方敢入室。如不樂之客﹐主人不叱其犬﹐客卽不敢進焉。且吾家主翁一毫不施﹐道長此來﹐空勞步履﹐不如他適﹐以免犬傷。」三緘不聽其言﹐竟到首門﹐而羣犬齊吠。將手一指﹐羣犬臥地﹐遂踱入中堂﹐整整精神﹐大聲言曰「善哉﹐善哉﹐結緣而來﹔富貴求保﹐方滅禍胎。」念了數十徧﹐無有人出。又易其詞曰「人獨貧而我獨富﹐其中必定有緣故﹔若是其中無緣故﹐天又何使我獨富﹖快出來﹐快出來﹐吾將此故與解開﹔解開緣故方能保﹐不然暗地長禍胎﹔禍胎深時家自敗﹐那時才知天不愛。」金老聞之﹐暗想此人必有大道﹐於是辟戶出會三緘﹐曰「道長何來﹖」緘曰「特爲老叟而來也。」金老曰「爲吾而來﹐究屬何事﹖」三緘曰「特爲老叟保富而至也。」金花曰「爾試言之﹐吾當一聽。」

第八十二回

平海怪君心寵愛入龍宮玩好難名

三緘曰「同是人也﹐其稟天地之靈气以生﹐天何使人獨貧而使爾獨富﹖其使爾以獨富者﹐必爾祖宗廣積陰功﹐爲上天所羨﹐始賜以富耳。爾卽宜體天地祖宗之恩﹐多行陰騭﹐以保爾子孫福享綿綿。胡爲富甲一鄕﹐尙且刻薄﹐曾不思及仁者以財發身﹐不仁者以身發財之言﹖積惡如斯﹐爾富安能久享﹗況人生不過百載﹐大抵數十寒暑﹐卽歸於盡。一旦冥王勾簿﹐咽喉气斷﹐安保爾之孫子不敗家產﹐而驟得奇窮﹖那時﹐爾子爾孫被人唾罵﹐必先詈爾刻薄成家﹐所以久享不能。爲問爾躬受罰夜臺﹐尙能如在生時不捨絲毫﹐代爾子孫作牛馬否﹖吾言若是﹐爾其細思﹗」金老聽得此番言詞﹐默然良久﹐遂呼家僕擡齋飯以供三緘。三緘曰「吾非爲叟一食來也﹗」飄然而去。金老從此攺去刻薄﹐施濟爲懷。皆素有善根﹐所以一點便醒。後亦享福永久﹐不必再述。

又說七竅﹐自以紫霞夢中之言告及珠蓮﹐珠蓮暗與赤鯉﹑毒龍﹑蝦妖﹑老蛟商議阻遊之計﹐未果﹐恰遇海怪爲害﹐壅水淹民﹐泛濫不時﹐海鹽無出。近海州縣飛文入都﹐祈遣大臣平此水妖﹐以活民命。皇上宣得文武入殿計議。諸臣奏云「海怪滋事於水中﹐無形可捕﹐是賴皇上洪福﹐齋戒焚文﹐暗請天神誅之。若提將遣兵﹐不免空費國課。」上準其議﹐卽日齋戒焚文。遊神上奏玉尊﹐玉尊傳及諸神﹐曰「海南地方水怪滋事﹐海鹽不出﹐生靈受害﹐卿等以爲何如﹖」察善神奏曰「海南億兆﹐刁滑異常﹐五倫不惇﹐大本已失。兼之奢靡太過﹐姦詐邪淫﹐種種行爲﹐有負上天﹐應遭此擾。」上皇聞奏﹐弗然大怒曰「上天無殘刻生靈之意﹐生靈不思報上天之恩﹐爲此不義不仁﹐是自取滅殃耳﹗」言罷退位。諸神出殿﹐各司其職。

海怪於是肆虐愈甚﹐近海百里無敢居之。可惜萬畝膏腴﹐內長蓬蒿﹐槪就荒蕪矣。州縣官宰飛文陸續入奏﹐天子亦無可如何。

七竅一朝朝罷歸來﹐悶悶不樂。珠蓮詢曰「郎君其有忤於君上乎﹖」七竅曰「無之。」「其有忤於上卿乎﹖」亦曰「無之。」珠蓮曰「旣無所忤﹐何愁容若斯﹖」七竅曰「夫人不知﹐近日海南地界﹐海怪爲殃﹐薄海居民﹐無敢安住。而且海鹽已廢﹐民不聊生。州縣飛文入都﹐皇上焚疏告天﹐禱亦無應。迄今海怪愈見猖獗﹐是以聞之不樂焉。」珠蓮曰「郎君何不奏請皇上﹐前去除之﹖」七竅曰「水中怪物﹐無形無影﹐豈兵將所能除耶﹖」珠蓮曰「妾聞李赤四人能擒水怪﹐郎君呼而詢及﹐如果有此本領﹐奏請出都﹐將水怪一平﹐何患不得三公之位﹖」七竅點首﹐遂命家僕呼入內庭。李赤詢曰「大人傳吾等入內﹐有何驅使﹖」七竅曰「海怪作厲海南﹐諸縣受苦不堪。皇上憂思﹐計無所出。夫人言及爾等能擒是怪﹐不識果有此手段乎﹖」李赤曰「小小海怪﹐有何難平﹖大人只管奏請出都﹐建此奇功﹐易如反掌﹗」七竅曰「平怪一事﹐非同兒戲。況且自去奏請﹐旨下如雷﹔倘若不能﹐得罪非校」李赤曰「大人放心﹐吾等力能平之﹐以奏大人官階上達。」七竅不語。珠蓮知其遲疑在抱﹐乃從旁慫慂曰「妾之終身靠著郎君﹐豈有害及郎君以自辱﹖」七竅以夫人所說大是有理﹐其意始決。

次早﹐皇上登座﹐諸臣朝參後﹐皇上曰「海怪滋擾﹐幾乎無法可治﹐卿等獨不思所以平之乎﹖」諸大臣曰「此事只可告天剿除﹐實非人力所能治也。」七竅乘機大著膽兒﹐俯伏殿下。皇上詢曰「卿有何奏﹖」七竅曰「臣請聖上下一旨意﹐命臣到海南地面﹐查看海怪如何爲殃﹐務必平之﹐以救萬姓。否則﹐海南州縣日日飛文告急﹐皇上不命一官一將﹐百姓何安﹖」皇上聞奏﹐龍顏大喜﹐曰「卿如願去﹐朕之幸也﹗

如將海怪平後﹐三公之位﹐定不少爾。」七竅曰「隆位不敢幸邀﹐但得水國安瀾﹐波恬浪靜﹐百姓等各安耕鑿﹐各食其力﹐臣之願焉。」皇上遂下旨意﹐欽封討怪大臣﹐命賜禦酒三盅﹐給與花紅﹐鼓人送出。七竅得旨﹐涓卜吉期﹐寫下表章﹐辭了皇上。在朝文武各爲祖餞﹐送出郊外。帶領三千士卒﹐浩浩蕩蕩﹐向海南而來。沿路州縣送迎﹐自不必說。

不知不覺﹐海南已到。七竅選一髙處﹐舉目望之﹐但見雪練滔滔﹐銀濤滚滚。時而波翻萬丈﹐野田荒冢入泉中﹐時而浪疊千重﹐小埠髙疇埋水內。噴水如雷﹐頃看霧气迷天外﹔吐煙如怒﹐轉眼濤聲入耳來。伏波又起波﹐跳躍似虎﹐後浪催前浪﹐飛舞猶龍。七竅睹此﹐雄心已去一半﹐啞然而坐﹐呆不能言。

李赤四人侍立於旁﹐也假意癡呆不語。七竅曰「爾等自誇能擒海怪﹐今旣到此矣﹐胡不入水擒之﹖」蝦妖曰「泉深如是﹐若何能擒﹗望大人飛文入都﹐奏聞皇上﹐多買盛水器具。吾等力將此水盛來﹐傾至北海。海水盛盡﹐海怪不能興波作浪﹐立見渴斃﹐海怪豈有不平乎﹖」七竅曰「海深無底﹐盛水器具不知要用若干﹐方可將此海泉盛之得竭﹗」蝦妖曰「大人奏請﹐刻刻命人運之。運至百餘年﹐未有不能盛海水之多者。」七竅曰「人生斯世﹐壽有幾何﹖運至百餘年﹐爾我豈能尙在﹖」蝦妖曰「旣無爾我﹐也免懷平怪之憂。」李赤曰「爾計左矣﹗不若吾計﹐可平海怪焉。」七竅曰「爾計如何﹖」李赤曰「海怪之肆虐者﹐意在得人而食也。大人奏請皇上﹐呼得萬餘人來﹐待波浪起時﹐連拋數十人入內。次日復如是﹐又拋數百人下﹐或拋數百數千人下﹐活將海怪飽死﹐此浪自平。」七竅曰「皇上爲救此方生民﹐烏有反害生民之說﹖」毒龍曰「爾二人計﹐都是妄談。吾有一言﹐乃爲確論。」七竅曰「爾之確論安在﹖」毒龍曰「大人自請旨意﹐倘怪不伏﹐故國難歸。以吾思之﹐不如大人親身入海﹐將旨意宣讀一徧﹐使彼海怪自相畏服﹐此乃不平而平之計也。謂非確論乎﹖」七竅曰「吾入海中﹐豈不淹斃﹖」老蛟曰「旣怕淹斃﹐怪難平矣。」七竅曰「平怪一事﹐系爾等誇下大口。能平也要爾四人﹔不能平﹐罪亦歸爾四人。」蝦妖向李赤曰「大人自貪官爵﹐請旨平怪﹐而今歸咎吾等。吾等身事大人﹐有何說詞﹖惟以死報之而已﹗吾等死後﹐海南百姓得知﹐皆言爲主捐軀﹐愧煞事君不能致身者多矣﹗」言罷﹐气憤憤地脫下衣服﹐齊跳水中。霎時之間﹐無形無影。七竅自此望洋嗟嘆﹐又慘於侍從已去﹐孤身獨自﹐不堪悶倦。

過了三日﹐七竅暗想﹕「海怪難伏﹐吾且暫將兵卒撤入一州縣以安身。」主意已定﹐甚覺無聊﹐退於後營﹐倒臥榻上。

睡夢剛醒﹐復見李赤四人捧器進肴﹐往來奔走。七竅驚曰「爾等已入海中﹐如何又在岸上﹖」蝦妖曰「命仗大人威光﹐天子洪福﹐吾能甫入水內﹐倏來四五海怪﹐擒至水晶宮裏﹐跪於龍宮殿下。龍君詢問到彼水國何事﹐吾以大人七竅上奉王旨﹐特命吾等來平海怪答之。龍君聞得大人之名﹐天子之旨﹐忙忙下階解釋﹐待以厚筵。吾四人擾謝龍君﹐完了一場款式。宴罷﹐又命龍宮武士排列執事﹐送吾上岸﹐言到詰朝務迎大人入宮﹐設宴以看水晶光景。」七竅曰「爾入龍宮﹐奏與龍君﹐平了海怪﹐卽當款吾矣。爲何定要如斯﹖」蝦妖曰「大人難於入海﹐何不乘其一觀﹖」七竅曰「海水若此其深﹐吾何能入﹖」蝦妖曰「這有何難﹖大人卸下衣冠﹐與吾等抱定﹐行至海岸﹐略以海水點在心口之上﹐一步一步向深處而去。到了龍王宮殿﹐才將衣冠服著﹐去見龍君。其實時𨿽隆冬﹐海水不算大冷耳。」七竅曰「倘入海水﹐將吾淹斃﹐如何安頓耶﹖」蝦妖曰「自有安頓﹐大人毋憂。」七竅任彼所言﹐只不允去。蝦妖曰「如不去之﹐則海怪難平﹐何以復旨﹖」言此退出﹐是夜無詞。

次日黎明﹐果一靑衣童兒執柬來營﹐呈於七竅。七竅開閱﹐所書「卽日午酌﹐恭迎玉趾」等語。閱畢﹐靑衣催促。七竅推諉不前。蝦妖曰「大人不必畏懼﹐有吾四人隨之。」七竅爲左右相催﹐無可如何﹐只能勉彊來到海岸。足將進水﹐退之者三。

蝦妖意出不虞﹐突牽其衣﹐竟向深水而入。七竅此際駭得魂不附體。誰知愈入愈遠﹐不見有水沾身。舉目視之﹐一派坦途﹐盡屬琉璃砌成﹐四面水晶障著。行約里許﹐遙見執事排列﹐笙簫鼓樂﹐遠遠迎來。及至殿庭﹐龍君盛服接入。賓主禮畢﹐美女獻茗。茗罷﹐宴設八寶園內。龍君尊七竅上坐﹐己身下陪﹐左右龜相﹑蝦卿﹑鯉魚學士殷懃勸飲。

酒逾三盞﹐龍君曰「不知上邦大夫辱臨水國﹐無甚厚饌﹐以宴嘉賓﹐抱愧良多。」七竅謙遜不遑﹐曰「念吾波外小臣﹐弗識水國禮儀﹐還望龍君恕予過失。」龍君曰「大人興戎來此﹐所以者莫非海水刁濫﹐鹽池無出者乎﹖」七竅曰「海南地界﹐未審生民造何罪愆﹐有忤龍君﹐得玆大罰﹖懇祈恩施格外﹐息此風波﹐俾小民安居樂業。自使億兆等恩銘肺腑。臣國天子﹐亦沐仁焉。」龍君曰「吾非不願民安樂士﹐柰海南億兆滅盡五倫﹐敗壞三綱﹐以奢侈爲斗靡﹐以姦詐爲得意。三界神聖爲彼觸怒﹐由命海怪衝波助浪﹐淹沒居民。此𨿽吾國所爲﹐實屬上天所差﹐吾亦不得而主之也。大夫欲平此怪﹐非可勝以兵戎﹐須於各縣各州張示化導﹐務使庸愚輩人人洗滌惡心﹐惇倫理以答天﹐除姦詐以答地﹐行忠孝﹑戒奢華以報鬼神﹐則海波之平﹐自在指顧問矣。」七竅曰「聽龍君言﹐皆民自齲臣願歸去徧張示諭﹐以回天怒焉。」龍君曰「正宜如是。然大夫不易到吾水國﹐稍住幾日﹐再歸未遲。」所言及斯﹐玉磬一聲﹐龍君退入。赤鯉學士及龜蝦二相﹐遂導七竅以視海內奇觀。

七竅曰「承龍君盛意﹐得以海國遊玩﹐還祈學士二相指示一二。」龜相曰「但恐海中微物﹐不足爲大夫賞耳。」七竅曰「下界仙國﹐其寶正自不凡﹐得一睹焉﹐卽吾幸也。」龜相曰「如是﹐敞開合寶樓﹐傳龍君口詔﹐吾等鈞旨﹐命萬寶同會﹐與貴客賞之。」言甫畢﹐旁一魚首人身者飛奔而去。七竅與學士﹑二相緩緩來至樓前﹐仰視樓形﹐若有百丈之髙。外豎一梯﹐皆水晶裝成﹐精瑩可愛。龜相緣級直上﹐七竅偕蝦卿﹑學士接踵而登。約略計之﹐其級不下千餘﹐始到樓門以外。及入樓內﹐用目四顧﹐寬敞難量。四人立於其間﹐牙角童兒重新獻茗﹐香過蘭麝。茗剛飲罷﹐筵又設焉。將入席矣﹐龜相命牙角童兒推開四面窗格﹐向蝦卿而言「合寶樓中﹐不能常至。吾等今夜暢飲壺觴﹐須各盡乃歡﹐毋得推諉。」蝦卿曰「然。」於是傳杯遞盞﹐獻酬交酰飲至半酣﹐童兒海角一吹﹐海浪頓平﹐萬寶齊出。珠翻琥珀﹐無殊白雪生煙﹔樹擁珊瑚﹐儼若紅霞吐艷。而且海鶴飛舞﹐海馬奔騰﹐鮫人各捧明珠如星萬點﹐老龜齊噴烈焰﹐似火千層。但見以外之光﹐難於視盡其中之寶﹐半不知名。七竅目炫神馳﹐不禁手舞足蹈。蝦﹑龜二相與同鯉學士曰「如此寂然觀寶﹐非所以款嘉賓。可呼女樂來玆﹐以侑今宵之酒。」

第八十三回

離龍宮回國繳旨敗虎陣入洞興戎

童兒聽命﹐又將海角一弄。只聞嗷嘈音樂﹐向樓而來﹐環佩之聲﹐雜於樂器之內﹐更於一番雅致。七竅入耳﹐暗計﹕「雅樂如斯﹐不知其人若何﹖待至樓內﹐資吾一覽。」思猶未已﹐七八女娘﹐綴柳飛花﹐魚貫入內。極目視去﹐容顏嬌好﹐絕類天仙。先向龜﹑蝦二相前道了萬福﹐次向鯉學士拜舞﹐然後分班鵠立。一个个長袖宮裝﹐丰致翩翩﹐嬌容窈窕。二相曰「上有貴客﹐何不一道萬福耶﹖」女娘聞言﹐羣皆睨視七竅﹐含笑而致萬福。道畢﹐立於席間。二相曰「有客在玆﹐可將好曲度來﹐以侑客酒。」女娘領命﹐各將衣袖整頓﹐徐伸纖纖之手﹐或品玉笛﹐或敲檀板﹐或捧瑤琴﹐歌韻悠揚﹐直與檀板﹑笛﹑琴合調而吹﹐眞是雅樂喜從天上降﹐人間難得幾回聞。

曲終﹐二相曰「窗外海燈齊放﹐樓中共舞霓裳﹐舞得妙時﹐自有賞賜。」言已﹐童兒吹動海角﹐海風微拂﹐助起髙浪波紋。微風過余﹐海內忽現紅燈一盞﹐其大如斗﹐閃閃而來。

將近樓邊﹐燈光愈大﹐髙約丈許。童兒復吹海角﹐「砰然」一聲﹐震動如雷﹐似將斗大紅燈﹐爆爲萬點火星﹐徧滿海內。始如爝把﹐或現或隱﹔繼如皓月﹐愈騰愈髙。轉瞬間﹐火星萬點﹐倏化爲花燈萬道﹐照耀樓中﹐令人須眉無不畢現。二相曰「燈明樓外﹐樂部女子﹐可徐徐度曲﹐徐徐舞之。」七八女娘﹐云橋重整﹐舞者舞﹐彈者彈﹐吹者吹。但見雅樂之音﹐洋洋盈耳﹐舞樂之女﹐簇簇飛裙。時而樓外潮聲﹐雅樂音而合調﹔時而部中舞妙﹐得海風以飄遙時而徧體涼生﹐樓內如秋也﹔時而肌膚暖甚﹐又如春焉。時而如冬﹐冷气若飛鵝毛之雪﹔時而如夏﹐炎熱似近晷之前。二相情深﹐爲之手舞足蹈。七竅興到﹐不覺目定口呆。未幾﹐樂舞已停﹐海燈同滅。樂部女子﹐鵠立如初。

二相曰「爾等苦矣﹐賞席一筵。」七八女娘拜謝而退。鯉學士曰「鼉更三轉﹐可以安宿嘉賓。」二相曰「如是﹐學士且陪貴客宿此樓中﹐吾二人暫別今宵﹐明日早來奉候。」言訖﹐向七竅一揖﹐竟下樓頭。

學士遂命童兒設榻以待。童兒又持海角﹐望窗外吹之。倏有一二女童﹐各抱枕衾直趨樓左。不逾片時﹐童兒稟曰「牀榻已設矣。」學士卽導七竅入室安宿。七竅極目﹐牀榻精潔無比﹐褥厚有尺餘。二女童各獻佳茗一鐘﹐飄然而去。學士曰「今日已殆﹐大夫安宿罷。」七竅諾﹐和衣就寢。身剛倒榻﹐一派香气﹐浸人肺腑。暗摩枕筵﹐潤滑如玉﹐其軟如綿。臥於其中﹐備極溫暖。眞龍宮寶物﹐不可名之。

臥至天明﹐二女童捧盆進水﹐七竅將面潔後﹐龜﹑蝦二相仍請入樓﹐設筵以待。筵罷﹐龍宮內侍奔告曰「龍君登殿﹐有請貴賓。」二相聞之﹐卽導七竅來殿。參拜已畢﹐龍君賜坐於旁﹐曰「嘉客蒞止﹐愧無厚款﹐望其海涵﹗」七竅曰「世外凡胎﹐得近仙容﹐榮已極矣。但今日之來﹐爲救海南百姓﹐還祈仁慈大發﹐以有民罪焉。」龍君曰「除妖不難。大夫歸去﹐急急張示化導﹐民一攺過﹐海水卽平。」七竅拜謝恩光﹐告辭龍君。龍君曰「大夫來此不易﹐本朝天子﹐乃仁聖之主﹐吾無別贈﹐敬贈一仙露寶瓶﹐盛酒飲之﹐可以長生不老。」七竅接過﹐出得宮外﹐與二相﹑學士及海內大小僚屬拱手作別。剛下禦階﹐李赤四人上前接著﹐導從原路而返。出了海岸﹐回首望之﹐只見萬頃茫茫﹐波翻浪湧。七竅歸到營內﹐黯然良久。

次日﹐遂於海南州縣﹐示諭徧張﹐中有「攺厥前愆﹐天怒挽回﹐海水卽平」之語。人民見此﹐約集建醮﹐聯名悔過。醮事始畢﹐果爾波靜浪平﹐百姓依然各安樂業。七竅見海水平服﹐與李赤等緩緩歸國。約行數月﹐始抵都中。黃門官入奏﹕「七竅平服海怪﹐朝門候旨。」皇上卽登寶座﹐傳宣入見。七竅朝儀已罷﹐皇上問曰「卿至海南﹐如何平此水怪﹖」七竅奏曰「臣奉君命﹐行二月許﹐乃到海南地界。將營紮在髙埠﹐舉目四顧﹐海浪滔天﹐淹沒民居田疇﹐不計其數。微臣睹此情景﹐𨿽慘百姓難以聊生﹐又柰怒浪雄波﹐無策可服。幸有臣家執事李赤等﹐捨身入海﹐得會龍君﹐言到當今聖人命臣下平服海怪。

龍王囑彼出導小臣﹐親晤龍君。小臣言及水淹生民一事﹐龍君云﹕『此皆海南百姓沒盡五倫﹐姦詐邪淫﹐觸怒上天所致』。囑臣在海南州縣張示曉諭﹐以回天怒﹐自然波恬浪息。小臣如命﹐海水果平。龍君念我聖王仁徳﹐下地於小臣辭行曰﹕『送有仙露寶瓶﹐盛酒飲之﹐可以長生不老。』」奏罷﹐將瓶呈上。皇上欣喜﹐大宴臣下﹐晉封七竅以九卿之職。李赤等具封爲黃門給事中。

七竅得此榮封﹐謝恩而退。自升官品﹐專柄國政﹐兼之李赤四人均受皇恩﹐爲黃門給事中。珠蓮喜不自勝﹐曰「如此﹐不患阻道無策矣﹗」於是日與蚌母籌商﹐不時又呼赤鯉四妖暗暗計議。李赤曰「待大人專政已久﹐夫人不必用意﹐吾等自有妙策以阻之。」諸妖阻道之言已是如斯﹐不必復贅。

再說靈宅子自敗陰風大陣﹐被紫霞追逐﹐也不在本洞安身﹐乘得祥光﹐意欲另尋棲止。四面尋徧﹐遙見二峯品立﹐𨿽不甚髙大﹐卻也幽深可人。因墜雲頭﹐立於峯頂視之。恰於二峯之中﹐有一深壑﹐壑內一洞﹐光明可愛。靈宅子緩步入壑﹐竟到洞外﹐目睹洞之左壁﹐題有四語云「中有靈犀要自通﹐穩居洞裏道無窮﹔假饒放縱隨他去﹐豈定西南與北東。」下書「煉心子題」。靈宅見此四語﹐已知爲得道者所錄﹐遂以此洞爲隱身地。

他日無事﹐出得洞來﹐直上山巓﹐閒閒遊轉。忽然仰視二山之上﹐更有一山﹐林木蔥蘢﹐嫩翠如畫。靈宅子欲登絕頂﹐甫到山半﹐又一石穴橫於松下。內面風聲呼呼﹐向外而吹﹐幾不可近。時見野鬼出入﹐不知幾何。靈宅轉過洞門﹐見一小山﹐其形如卵﹐將欲登矣﹐猛有一虎﹐張牙舞爪﹐噴气成云。靈宅遊畢此山﹐欲歸所居之洞﹐山右四五野鬼突如其來。靈宅子叱曰「爾屬何方野鬼﹐來此胡爲﹖」野鬼泣而答曰「吾等皆銅頭鬼王部下所屬﹐自鬼王爲紫霞收伏﹐吾輩依歸無所﹐故又集於海口洞中。」言此﹐靈宅子曰「爲何不復紫霞之仇耶﹖」野鬼曰「恨無閒隙可乘﹐仇何能復﹖」靈宅子曰「如爾等欲復是仇﹐可來吾洞﹐聽其調用﹐吾自有以使之。」野鬼曰「仙眞爲誰﹐洞府何處﹖」靈宅子曰「吾乃上界眞人﹐道號『靈宅』。所居洞府﹐卽在兩山之間耳。」野鬼曰「洞門書『煉心』者乎﹖」靈宅子曰「是也。」野鬼曰「如是﹐吾等約集來洞﹐聽仙子調用焉。」靈宅子曰「此事宜速﹐不可遲緩。否則意外變生﹐恐繪虎不成反類犬矣。」野鬼曰「仙眞吩咐﹐敢不惟命是從﹗」言已﹐化作陰風而散。

靈宅子歸來靜坐﹐暗自思曰「頻年阻道﹐未獲一勝。只想陰風陣之敗﹐閉洞凝神﹐不與紫霞再決勝負﹐誰知又有野鬼散逸於此。吾得是助﹐吾且設萬鬼陣以待三緘。如紫霞諸眞不能破此大陣﹐吾將三緘誅卻﹐以消吾恨﹔如其能破﹐則萬鬼陰魂﹐吾必教以左道旁門﹐壞彼正孰﹐俾天下之習道者盡爲異端曲學﹐乃遂吾心。」計議如斯﹐專候野鬼來洞聽用。

野鬼自應靈宅之招﹐約集三萬六千鬼魂﹐去見靈宅。一一言及﹐君皆欣喜﹐願隨仙眞驅使﹐仇復紫霞。會有淸虛眞人閒遊天際﹐見得野鬼林立﹐遂將雲頭按下﹐墜於其間。野鬼見之﹐拜跪不已。淸虛曰「爾等野鬼雲集此地﹐所爲者何﹖」野鬼曰「吾輩集此無別﹐將到靈宅仙子處﹐聽其驅使﹐以復紫霞之仇耳。」淸虛曰「紫霞眞人命奉上天﹐遣得虛無子臨凡闡道﹐脫化三緘。靈宅身屬仙眞﹐不爲闡道之助﹐反三番四覆阻滯此舉。吾等稟之道祖﹐幾欲將彼貶爲野仙。彼乃怙惡不悛﹐毫無悔悟﹐一戰再戰﹐挫辱累遭。自昔陣破陰風﹐諸眞追逐﹐不見形影。今又在此約同爾等﹐計欲阻道。吾且問爾﹕『靈宅子究用何策﹐以傲上天之旨乎﹖』」野鬼曰「彼但諭及吾等任其役使﹐至於如何阻道﹐則不知之。」淸虛曰「爾等聽吾吩諭﹐不去爲髙。惟助道闡三緘﹐上天乃喜。待至他日﹐大道闡明﹐亦有功於上天﹐斷無不受微恩之理。如黨同阻道﹐天威赫赫﹐豈能容過爾輩耶﹖」野鬼齊聲曰「仙眞所言﹐吾當領受﹗願各守規矩﹐不入靈宅之黨焉。」淸虛曰「果爾﹐吾奏上天﹐必有獎賞。切毋面從陰背﹐以忠言而逆耳也﹗」野鬼諾之。

淸虛眞人乘雲而返﹐半空回顧﹐見得野鬼中突起濁煙﹐東橫西直﹐歪斜不整﹐未知何兆。於是袖占一課﹐課已而嘆曰「三萬六千野鬼終得靈宅刁弄﹐背吾所說。異日萬鬼陣內﹐槪被仙寶追散。靈魂化化生生﹐分爲三千六百旁門﹐以壞正軌。

可知天地自有此正道﹐必有無數邪道以亂之。誠哉﹐正道之難闡也﹗」淸虛嘆罷﹐撫膺嘆息而去。

三萬六千野鬼得淸虛數語﹐仍然四散。靈宅子候之三日﹐不見動靜﹐默會片刻﹐知爲淸虛眞人雲遊道此告誡一番﹐所以不至。靈宅無柰﹐又到兩山遊玩。復遇野鬼﹐而詢曰「爾何爽約不前﹖」野鬼曰「紫霞爲闡正道﹐吾等往阻﹐恐觸天怒﹐故不敢應眞人之招。」靈宅子笑曰「吾知爾等誤聽淸虛讒言﹐豈知淸虛眞人﹐乃紫霞道友﹐其所衛者紫霞耳。如聽彼說﹐則紫霞安享淸閒﹐爾輩深仇﹐拋諸沈淵矣﹗淸虛爲上界仙眞﹐吾亦上界仙子。阻道之罪﹐若有若無﹐豈淸虛知之﹐而吾獨不知者﹖爾等休聽刁弄﹐須齊來吾洞﹐自有復仇妙策以教爾焉﹗」野鬼聽此言語﹐無異世之是非顚倒﹐靡不竦人聽從﹐遂同聲應曰「明日準來洞前﹐聽仙眞驅使﹗」靈宅子遂歸。

待至次日﹐果然野鬼陸續齊集。靈宅子日日教以布陣之法﹐又各與符篆一道﹐吞入腹內﹐俾排陣勢﹐步武易於了然。煉約年餘﹐靈宅子見其捲收去取已熟﹐卽於二山之下演之。一時陣中黑霧迷漫﹐不見天日。復將所吞符內眞言一誦﹐野鬼盡化怪像﹐其形飄飄威風﹐勢不可近。靈宅子大喜於心﹐曰「有此匡扶﹐可以興我戎行﹐以誅三緘矣﹗」

第八十四回

遊碧玉是非顚倒選北海道友重逢

靈宅子得了三萬六千野鬼﹐固喜布陣有人﹐心裏暗思﹕「如再得野仙助之﹐更爲美好。」於是祥光駕動﹐四面雲遊。

他日﹐雲頭遙望﹐一山髙聳﹐淸光時起﹐或隱或現。靈宅子不知是何地界﹐云車驅動﹐竟投此山﹐暗暗墜下雲頭﹐呼當方而問曰「此山何名﹖」當方曰「碧玉山也。」靈宅子曰「山內何仙在此煉道﹖」當方曰「盡屬三緘仙官門徒。因九頭獅精霸占此山﹐師徒與戰大敗﹐自戰敗後﹐各散一方。今被紫霞諸眞將彼師徒隔著﹐尙未團聚﹐故約集在此﹐以候三緘焉。」靈宅子曰「原來如是﹐吾當一訪。」當方退。

靈宅暗計﹕「如將碧玉山煉道諸人刁弄從吾﹐三緘命必休矣﹗」心喜機緣相湊﹐緩款來至山頂﹐早爲狐惑見之。靈宅不慌不忙﹐假意采集藥料﹐東張西望﹐若有所尋。狐惑上前詢曰「道士何來﹖來此何事﹖」靈宅子曰「在洞無聊﹐特來此地采集藥料﹐以煉仙丹。」狐惑曰「爾屬左道旁門耶﹖」靈宅子曰「爾何所見﹐而以左道旁門視吾﹖」狐惑曰「玉液池頭﹐金丹自有﹐煉之以離宮之火﹐久久必成。道士不采於身﹐而乃區區於艸根木皮﹐采諸山外﹐知非个中人也﹐故以左道旁門視之。」靈宅子曰「閒言休講﹐爾師何人﹖」狐惑曰「吾師三緘仙官耳。」靈宅子曰「爾言三緘﹐其殆虛無子脫胎塵世﹐奉紫霞命以闡大道於人間者乎﹖」狐惑曰「正是﹐正是。」靈宅子曰「如此﹐吾系靈宅眞人﹐爾師未入世時﹐原與吾爲好兄道弟。」狐惑喜曰「聽爾之言﹐乃吾師叔。吾等未聽訓誨已數年矣﹐師叔此來﹐如情念吾師﹐曷爲侄輩教之﹖他年有成﹐感激不淺。」靈宅子曰「大道無私﹐代教何辭﹖特恐爾師異日言吾將道教錯﹐而爲子責也﹐不亦勞而無功乎﹖」狐惑曰「吾師气量最大﹐不似野仙之流﹐動輒咎人興事﹐以害道友者比也。」靈宅子聞狐惑一言﹐打入心坎﹐幾汗顏而不可自制。然思到陰風陣中之辱﹐又不捨復仇之舉﹐乃乘機言曰「只要爾師量大﹐吾師叔暫爲爾等代勞一二焉。」狐惑見靈宅子肯爲教授﹐遂迎入洞﹐徧告三服﹑樂道諸人﹐同來參拜。

靈宅子命坐於旁﹐問及三緘所授之道。三服等曰「吾師所傳﹐僅有四語。」靈宅子曰「四語如何﹖」三服曰「虛無圈子圓復圓﹐不時呼吸入丹田﹔靈根每得勤勤漑﹐丹基初立止無前。」靈宅子曰「爾師所傳僅此﹐胡弗再進一層﹖」三服曰「得此傳後﹐師徒分散﹐至今不見蹤迹﹐故於大道未得進境焉。」靈宅子曰「爾等欲吾代傳﹐須擇一幽深洞宇﹐自詰朝始傳道﹐以三日爲度。爾諸弟子各宜竭乃心力﹐苦苦習之﹗」言罷乘雲而去。

是夜﹐三服呼齊道兄道妹﹐在洞議曰「明日師叔傳道﹐爾等均願習否﹖」鳳春曰「曠野深山﹐遊仙甚眾。倘非正道﹐他日何以見師﹖」三服曰「試看明日所傳若何。正則習之﹐邪則棄之。其中自有經權﹐未可執一格以相繩也。」計議停妥﹐俱各安寢。

次日﹐三服統領男妖女怪候於洞外。候不一刻﹐靈宅子云車墜下﹐坐於洞中。三服等朝參已畢﹐靈宅子曰「爾諸徒眾靈根旣固﹐吾來指爾前進一層。」三服諸人齊齊稽首曰「師叔所教﹐敢不遵之﹗但不知師叔此來﹐所教何道﹖」靈宅子曰「靈根堅穩﹐不出虛無圈子。是宜內養神火﹐濟之以坎﹐玄膺气管﹐以受精符。」三服曰「胡爲精符﹖」靈宅子曰「精符者﹐以精合神﹐取水以制人也。精在我家﹐乃名子精﹐將此子精急急固濟﹐以爲扶助﹐正一自可念華焉。」三服等受此一教﹐心服靈宅子善於指點﹐無不佩服。靈宅子見三緘徒眾各皆敬禮﹐遂漸浸潤以左道之術﹐而三緘之弟子不知也。自此三日一教﹐往來不擔三服等欣然學習﹐羣倚靈宅爲仙梯。

久之﹐靈宅呼諸人來至虎噴山前﹐看排野鬼大陣。將陣排妥﹐恨無統鬼將帥﹐因以黃旗一面﹐命三服持之。三服接過黃旗﹐四面麾動﹐萬鬼齊來聽調﹐个个見三服之面而欣喜言曰「吾等自與鬼王分別﹐不知散於何方﹐孰料今玆又得重逢﹐眞萬千之幸也﹗」三服忽見野鬼齊集﹐動了昔日相隨之情﹐不免繾綣流連﹐形於色外。靈宅知機有可乘﹐暗暗念動眞言﹐一時野鬼盡化爲奇形怪像。三服此際﹐恐野鬼以形像之異﹐視己愈輕﹐遂顯前日威風﹐大嘯一聲﹐化作丈八雄軀﹐靑面獠牙﹐甚是可怕。靈宅子喜曰「吾布此陣﹐統領有人矣﹗」當收陣勢﹐命樂道等先歸﹐獨畱三服一人﹐食以靈符。三服誤認此符爲助道之用﹐吞而辭別。

剛到三日﹐傳道期臨。靈宅來至洞中﹐傳齊諸徒﹐彊將大道講論一番。然後徐徐向諸子言曰「吾代三緘傳道﹐終是空勞其力。」三服等齊聲詢曰「師叔何以空勞其力耶﹖」靈宅子曰「爾師而今墜於四害﹐大道已失。前日上帝怒紫霞誤命其人﹐貶爲野仙﹐且將三緘打入陰山受罪。爾等猶癡心空望﹐是自誤耳。不如拜吾門墻﹐棄了三緘這條妄想﹐待吾著實傳爾大道﹐方可有成。如吾不言﹐不識要俟何年﹐爾等始能知也﹗」三緘諸徒聞得這番言語﹐有全信不疑者﹐有將信將疑者﹐有疑而不信者﹐紛紛不一。靈宅子復乘機言曰「吾言如是﹐爾如不信﹐可在碧玉山守之﹐看爾師尊何日來此。吾將歸矣﹐教止於是矣。倘有信吾言者﹐將師拜後﹐再傳大道。」言畢﹐飄然竟去。

是時﹐三緘諸徒彼此是非顚倒﹐悶悶不語者半日。惟翠華﹑翠蓋稍有識見﹐向諸道兄曰「靈宅眞人之言﹐乃虛謬也﹗」三服曰「爾何知﹖」二翠曰「凡人有恨於人者﹐其詞怒﹔有求於人者﹐其詞和。靈宅眞人提及『三緘』二字﹐則言甚亢厲﹐說到拜門一事﹐則語極從容。以此觀之﹐必與吾師有隙。吾姊妹寧使終身不得其道﹐斷不以彼爲師﹗」三服曰「女徒中不以靈宅爲師﹐各隨其意。爾隨道弟﹐有願師事之者乎﹗」樂道曰「吾欲暫投門下﹐看又如何﹖」狐惑曰「爾二人背師命而拜師﹐其心安忍﹖吾與西山道人等以師教自守﹐卽終身不得其道﹐亦不怨之﹗」三服﹑樂道急於得師﹐不復多言﹐駕著風車﹐竟投靈宅。

翠華﹑翠蓋謂眾道友曰「二人旣投靈宅﹐靈宅詢及吾等﹐三服必以實告。靈宅不樂﹐定假山法﹐尋事加害。吾等法力烏能敵彼﹖不若另尋他所﹐以待吾師。」西山道人曰「爾言甚是﹐可卽離了碧玉﹐遠覓他山以居之。」狐惑曰「以吾言之﹐靈宅子必使三服歸來﹐揚言傳道之妙﹐炫耀吾等﹐務將吾等再三請求﹔不去﹔始行加害。此定理也。」棄海曰「吾等卽去﹐有負二人。且待彼歸﹐同破其迷。若匪石不轉﹐然後他適。如此﹐可以對三服﹑樂道同學之情﹐亦可以對吾師尊於相見之日。」西山道人曰「棄海道兄所言亦是。」遂各歸洞煉道以待。

樂道﹑三服果然循環而至﹐揚言傳道之妙﹐以求眾友從靈宅爲師。棄海諸人苦下說詞﹐勸彼以三緘爲重。二人迷於靈宅﹐業已甚深﹐見諸道兄不從其言﹐震怒歸去。翠華曰「今可行矣﹗如再遲緩﹐靈宅之害至矣﹗」於是各駕妖風﹐徧覓佳水佳山﹐爲修地道。遙遙望見北海關前山水俱佳﹐催動風車﹐同墜關下。左右環顧﹐山似城立﹐水繞如蛇﹐眞足令人玩賞不置。

翠華等以此地面幽雅可愛﹐欲尋一所在﹐以爲棲止。沿山覓徧﹐惟桃林內有二石洞﹐髙懸若鏡﹐寬大異常。棄海見而喜曰「有此二洞﹐一爲男室﹐一爲女室﹐恰合吾意。然棲身之所已得﹐誰先入洞一觀﹖」狐惑曰「吾先入之。」西山道人曰「狐道兄善於言詞﹐先入甚好。」狐惑遂將妖風駕著﹐直到山巓﹐來至洞前。剛欲入矣﹐桃英突自內出﹐曰「爾屬何妖﹐敢窺吾洞﹖」狐惑曰「吾是九頭獅精﹐特來擒爾﹗」桃英聞說﹐持劍相鬥。狐惑力不能支﹐飛奔下山﹐告之棄海曰「吾剛欲入﹐洞內出一紅衣女子﹐手持雙劍﹐殺法厲害﹐吾難對敵﹐敗下山麓。且看爾等誰去交鋒﹖」椒花子曰「吾去擒之。」狐惑曰「只爾獨去﹐恐彼洞內還有妖魔﹐須去二人接應方好。」金光道姑曰「吾亦願往。」二人至﹐桃英道姑曰「爾二妖來此胡爲﹖」椒花子曰「特來擒爾下山﹐與吾狐惑道兄成其親眷。」桃英面赤如火﹐舉起雙劍﹐直刺椒花子。金光道姑見椒花敗下陣來﹐從旁殺出。左洞內又一妖女﹐手持棠花棍﹐來敵金光。金光道姑捨了桃英﹐卽戰棠英。桃英捨了金光﹐復戰椒花子。錯雜交戰﹐約有數十餘次。椒花子曰「二位女妖﹐聽吾告爾﹕而今殺已半日﹐爾我俱擔且暫歇息﹐再戰不遲。」二女妖曰「爾等旣是力怯﹐饒爾歇下片時﹐整頓精神﹐又來大戰﹗」椒花子坐在山邊﹐金光道姑立於其旁﹐桃英﹑棠英品立相對。椒花子曰「戰了許久﹐尙未知爾爲何妖﹐可將髙妖大名實對吾告。」二英同聲曰「爾問吾乎﹖吾乃北海關前桃英道姑﹑棠英道姑便是﹗」椒花子曰「爾自稱爲道姑﹐所習何道﹖」桃英曰「吾所習者﹐先天大道耳。」椒花子曰「爾習先天大道﹐傳自何人﹖」桃英曰「吾師乃代天闡道﹐道號三緘﹐爾豈未之聞耶﹖」

椒花聞得「三緘」二字﹐忙忙起身﹐問曰「如今三緘在於何處﹖」桃英曰「自拜門後﹐師已雲遊異地﹐命吾姊妹仍在本洞修眞﹐俟有傳詔時﹐方許追隨步履。今向何往﹐則不知之。」椒花子曰「如是﹐爾來與吾拿下寶劍。」桃英曰「爾屬何人﹖」椒花子曰「吾乃三緘仙官門徒﹐道號椒花子。這个是仙官女徒﹐道號金光道姑。」二英聽言﹐齊釋戰器﹐上前禮畢﹐迎入洞府﹐待以酒筵。金光道姑將三服﹑樂道師投靈宅﹐以及棄海等另尋棲身事﹐一一言之。桃花曰「旣屬道兄道妹﹐俱請入洞中﹐朝夕聚處煉修﹐以待師招可也。」椒花子遂辭下山﹐詳言所以。棄海等不勝欣喜﹐同如是洞。二英重整筵席﹐款待諸人。酒宴罷時﹐將洞分爲左右﹐男女異處﹐共習大道於玆。

卻說三服﹑樂道歸見靈宅﹐靈宅詢曰「爾道兄妹等願從吾乎﹖」三服曰「諸道友以師爲旁門左道﹐不樂從也。」靈宅子曰「如此﹐待師明日統率野鬼﹐布陣擒之。」

第八十五回

化兒童赤松試道登仙座道祖談功

靈宅聞言﹐勃然大怒曰「吾道何者不及三緘﹖況三緘墜入凡胎之子﹐吾乃仙居上界。意欲將爾輩裁成道器﹐無非念其學道心誠。殊兩次三番﹐傳彼共立門下﹐反鄙吾道淺﹐弗足爲師。是視吾上界之仙﹐不及三緘也。吾今誓不容彼﹐必到碧玉﹐排陣以擒之﹗」遂命三服﹑樂道爲前導﹐自率野鬼﹐祥光駕著﹐竟向碧玉山而投。

及到碧玉地方﹐將陣排就﹐又囑三服曰「爾可再去﹐諭以好言。如其順情歸吾則罷﹐如其傲令如故﹐休怪吾之不仁﹗」三服度上峯頭﹐極目寂然﹐不見有人行動。忙於各洞尋覓﹐蹤迹全無。遂下山來﹐稟之靈宅曰「諸位道友已四散矣。」靈宅子尙未深信﹐自上山頂﹐四面周視﹐果無形影﹐乃向三服﹑樂道曰「諸妖散去﹐必有其方。慢慢訪之﹐俟訪得時﹐再爲計議。」言已﹐各駕風車﹐仍回虎噴山中﹐日教三服二人以排陣之法。

一日﹐靈宅不在洞府﹐三服問諸野鬼曰「自吾去後﹐爾等何處棲身﹖」野鬼曰「自與鬼王分散﹐行貪塵六怪收爲內用。孰意歷時無幾﹐六怪旋敗於心明老道。吾等擁風而遁﹐被普光衲子一麈揮之﹐幾乎塵世投生。忽然空際旋風一陣﹐又將吾等招轉﹐落於虎噴山下。依歸無所﹐已歷多年。玆荷靈宅眞人施下宏恩﹐教以陣法﹐何期又與鬼王相逢﹗吾等而今如蛇有頭﹐可以行矣。」三服曰「擾害村人之事﹐自此毋貪。待吾得閒﹐傳爾輩以大道。」野鬼聞而喜曰「鬼王有此提攜﹐吾等心願已足。」閒談半日﹐靈宅子雲遊歸來。常常抱恨三緘﹐在乎心中﹐但恨一時不能得遇。遇必置之死地﹐而心始遂焉。所以朝日雲遊﹐暗訪三緘﹐雲遊地面。

豈知三緘自古佛寺出莊遊玩﹐勸轉金老﹐師徒向往前行﹐所歷往途不下數千里﹐所越市鎭不下數百處。他日來在百柳村頭﹐正值暮春天气。師徒此際已勞頓不堪﹐三緘曰「前面老柳之中﹐諒可蔽載陽之日。暫且入息片刻﹐再行不遲。」狐疑曰「師其勞不堪任耶﹖」三緘曰「自雲遊已來﹐無時止息。卽得剎觀﹐稍停步履﹐總未將大道煉習深深﹐心𨿽歉然﹐無如外功未滿﹐縱極況瘁﹐又何辭乎﹖」談論至斯﹐已到柳下。

赤松子見三緘師徒同來老柳息肩﹐思欲一試其道﹐雲頭按落﹐扭身化爲孩子﹐以樹根爲枕﹐臥於柳蔭。師徒來至其間﹐一同坐定。三緘目視孩子熟臥﹐乃憐之曰「誰家兒童﹐臥於此地﹖倘蟻虫入耳﹐爲害不小﹗」因時以手與彼拂之。然手拂兒童﹐心在大道﹐不知不覺﹐將指明掐了一下。孩子忽然痛哭﹐破罵不休。三緘曰「吾見爾臥於樹根﹐恐有蟻虫誤入耳內﹐爲爾拂著﹐不意指下重了﹐小哥還宜海涵。」

孩子聽得此言﹐將手擦目﹐擦之許久﹐睜目一視而笑曰「爾道士耶﹖吾奉祖命﹐往雪平山請道士來家﹐與吾祖伏鬼﹐柰道士遠出﹐未克迎來。今正有緣﹐相逢萍水﹐不如請爾到吾家去﹐代驅鬼魅焉。」三緘曰「爾祖所遇何鬼﹖」孩子曰「心鬼耳。」三緘曰「胡爲心鬼﹖」

孩子曰「心鬼甚於陰鬼。陰鬼只知害人頭痛眼花﹐收伏尙易﹐惟此心鬼﹐最難驅遣。時而欲富﹐富若不得﹐則懷姦使詐﹐求壠斷而登之﹔時而欲貴﹐貴若不得﹐則面諛容悅﹐入權門而媚之。更有甚焉﹐欲色則逾墻鉆穴﹐寡廉鮮恥不顧也﹔欲酒則豪吞渴飲﹐失儀喪徳不惜也﹔欲气則橫眉怒目﹐詈父罵母不畏也。吾祖生平所最恨者﹐此心鬼。而心鬼偏住於吾祖腹中。素聞雪平山有一道士﹐善能制伏﹐祖故命吾往迎。殊奉命而來﹐空身而返﹐大失所望。不料在此又遇道長﹐何幸如之﹗」

三緘曰「雪平道士收此心鬼﹐所用何物耶﹖」孩子曰「左提華蓋﹐右執意劍。欲除心鬼﹐非此二寶﹐不能收之。」三緘曰「心鬼有幾﹖」孩子曰「彼言心鬼只一﹐而傍此心鬼而作弄者則有三。」三緘曰「爾祖父必欲收此心鬼者何爲﹖」孩子曰「吾祖欲修昆侖寶地。然此寶地﹐原要淸空。有是心鬼牽纏﹐何能俾昆侖之地﹐淸淨無擾﹐空靈無欲乎﹖」三緘曰「爾祖欲去心鬼﹐以修昆侖﹐是昆侖在中﹐而不在上下也。」孩子曰「若昆侖於上﹐惟不死者修之﹐玄中妙道﹐盡於此矣。」三緘曰「據爾所言﹐爾祖其煉先天大道者。吾等正宜參訪﹐以求大道之精。」孩子曰「爾卽見之﹐吾祖恐不樂見也。」三緘訝曰「如何﹖」孩子曰「吾祖最厭道士耳。」三緘曰「爾祖旣樂大道﹐何又厭道人耶﹖」孩子曰「道名先天﹐其名美矣﹐其道髙矣。深造有得﹐可證仙品﹐祖故甚喜於心。今之學道者﹐或以聰明自恃﹐巧於作弄﹐而旁門出焉﹐左道亦因乎旁中之旁﹐而由此起焉。致令煉道人兒厭常喜新﹐學至半途﹐而易轍攺弦﹐習於旁左之門者日益眾﹐活將先天大道弄得顚顚倒倒﹐吾祖是以厭之。」三緘曰「聽小哥言﹐進吾大道多矣﹗」孩子不復與言﹐立起身來﹐略拂衣塵﹐傍柳而隱。

三緘以爲柳之神也﹐不知乃赤松所化﹐特以試道者。自得孩子一番言語﹐參悟大道﹐愈見精明。於是輾轉流連﹐不忍捨柳而他遊。狐疑曰「夕陽將墜﹐師不急尋宿所﹐恐不免晚途奔走之勞。」三緘曰「爾上前面速爲訪之﹗」狐疑去﹐三緘師徒緩步在途。未幾﹐狐疑回﹐稟曰「歷此不遠﹐有一古剎焉。」三緘曰「內有僧道乎﹖」狐疑曰「只一老衲耳。」三緘喜﹐遂率諸徒向古剎趨奔。

維時赤松子乘雲天半﹐得遇紫霞而言曰「爾弟子三緘﹐道已得半。吾化身往試﹐知其可成者﹐卽在指顧之間。」紫霞曰「全賴眾眞等指點頻頻﹐吾望速成﹐以好復命。」紫霞言畢﹐突見復禮子乘雲至﹐止曰「吾師急歸﹐道祖有文來洞。」紫霞聞說﹐卽約赤松子入洞閒談。搭肩而行﹐不時已到。二眞人捧視飛文﹐內言「明日諸仙同聚八卦臺﹐有言吩咐。」將文視已﹐共飲黃粱。

俄而﹐洞前起了一陣陰風﹐愈吹愈厲。紫霞曰「此正暖和天气﹐春風原不鳴條。是風狂厲如斯﹐所主何兆﹗」赤松子曰「吾與爾且出一觀。」紫霞然其言﹐當卽停杯﹐挽手出視﹐遙見西面黑霧騰空。紫霞曰「春有東風﹐其風起自西者﹐必妖屬也。」忙忙入洞﹐凝神而默會之。蘇來﹐顧謂赤松子曰「靈宅子在虎噴山下﹐操煉萬鬼陣勢﹐以害三緘。兼之三服﹑樂道被伊迷弄﹐參拜爲師﹐食了背道靈符。爾我他時不免又戰於此陣。明日拜見道祖﹐宜將是言稟之。」赤松子曰「靈宅子數次阻道﹐道祖不卽除之者﹐待彼知悟也。殊彼累爲諸眞所敗﹐其心不服﹐今復煉玆大陣﹐以待三緘﹐眞打入陰山﹐尙不足以蔽其辜者﹗」言畢﹐二眞嘆息不已。無何飲罷﹐赤松子辭歸洞府。

次日﹐八境宮髙豎聚仙旗﹐飄飄蕩蕩。諸眞等或乘龍鳳﹐或跨鸞鶴﹐紛至沓來。一時同集臺前﹐侍立左右。宮內金鐘三擊﹐玉鼓頻催﹐道祖登臺。諸眞人參拜以還﹐如前侍立。道祖顧盼良久﹐乃向紫霞而詢曰「大道不明於天下﹐直使旁門左道炫世稱長﹐俾世人誤入其中﹐所行多索隱之事。無怪背父忘母﹐忤逆徧乎寰區。王母傷之﹐旨請上天﹐囑吾遣一門徒﹐托生塵世﹐闡明大道。吾前飭爾選得虛無子入胎臨凡﹐迄至於今﹐未見復旨﹐徒令繡雲仙閣寂然空立。爾胡奉命不以復命爲期﹖」紫霞眞人俯地奏曰「弟子自奉師命﹐所遣虛無子臨凡脫化﹐以闡大道﹐始而迷於名利﹐弟子力加磨煉﹐牧羊化外﹐已歷數年。及脫難歸來﹐事親爲樂﹐庭幃株守﹐復遣之四表雲遊﹐廣積外功﹐而今又越數載。至弟子所傳大道﹐虛無子略已心得﹐指顧可望其成。但所收門徒﹐現有五十餘人﹐功僅進乎一二步﹐祈師稍爲寬限。道闡明時﹐自先於師前奏之﹐然後帶領三緘入繡雲閣中﹐以收入道能成之士。」道祖曰「此事原非易易。然三緘功已至斯﹐宜急成全﹐命復王母。爾諸眞等﹐俱當三緘是護﹐以成此道焉。」諸眞人異口同聲﹐應諾如響。

紫霞又復奉曰「吾眞人中護者頗眾﹐獨有靈宅子累阻闡道之路﹐欲置三緘於死地。前奏吾師﹐師曾斥之﹐以後不得暗起毒念﹐如復傲命﹐罰爲野仙。昨蒙赤松眞人見三緘雲遊﹐化一兒童以試道之深淺﹐祥光撥轉﹐來於天際﹐得晤弟子。弟子邀入洞內﹐身剛坐定﹐忽聽風聲怒號。出而視之﹐西角黑霧迷漫﹐陰風震動。凝神默會﹐方知靈宅子擁得野鬼三萬六千﹐兼以背道靈符﹐迷弄三服﹑樂道﹐統率野鬼﹐煉成大陣﹐欲斃三緘。豈不以大道將成﹐而又中止乎﹖伏望吾師止靈宅此時﹐以免道中人又犯一番殺戒。」道祖曰「靈宅子旣煉萬鬼大陣﹐或爲三緘助道之用﹐亦未可知。此時師卽咎之﹐彼假以爲護道計﹐縱欲加以大罰﹐又何能耶﹖待至他時﹐果然用以阻道﹐師將《太極圖》付爾﹐立化彼軀爲烏有。」言罷﹐道祖入宮﹐諸眞人亦同歸洞。

紫霞與赤松子剛出八境宮外﹐遙見靈宅怒目獨立。紫霞等心恨平日所爲﹐不與交談﹐忿气而行。靈宅走上前來﹐以手拉定﹐大聲言曰「紫霞野道﹐烏得無故妄奏師前﹗」紫霞曰「吾所妄奏者何﹖」靈宅子曰「吾在虎噴山﹐得遇野鬼無依﹐統率在玆﹐爲傳道計。爾胡以陣煉萬鬼﹑欲誅三緘之言奏吾﹖」紫霞曰「爾毋飾言﹐掩一時耳目。如爾從未阻道﹐吾不爾怪。

單指爾陣設陰風﹐安對吾師闡道雅意﹖這且不爲爾責﹐爾又何得將三緘弟子三服﹑樂道服以符篆﹐迷彼心性﹐爲萬鬼大陣之統﹖」靈宅子曰「三服﹑樂道自言與師分散﹐道無所傳﹐不過暫投吾門﹐求指進境。吾以一片眞衷護道﹐盡爲爾掩﹐反奏吾以不情。吾初不欲害三緘﹐而今勢逼處此﹐俟將鬼陣煉熟﹐不惟誅三緘性命﹐亦且誓不容爾﹗」紫霞曰「待爾陣成時﹐吾亦要來試之﹗」靈宅釋手﹐曰「爾好好打點﹐老仙去矣﹗」紫霞謂赤松子曰「靈宅子眞反道敗徳人也﹗今非道祖談論三緘之功﹐先爲奏聞﹐異日萬鬼陣內﹐恐無以制彼﹗」言已﹐與赤松子分手而散。祥光起處﹐各回洞中。

第八十六回

九頭怪出戶班師八境宮假言傳道

靈宅子欲設陣以誅三緘﹐按下不提。紫霞眞人見靈宅子這番气象﹐知三緘師徒於途程中必受其害。故回洞府﹐忙呼正心子﹑復禮子﹑虛靈子﹑靈昧子﹑誠意子曰「訪三緘所至之方與所居之剎﹐如或遇害﹐卽速報之﹗」數子領命﹐陸續查訪﹐無有參漏。

三緘自得赤松點化﹐大道頗有進益﹐時時感激於柳神。因謂諸弟子曰「今日孩子所說﹐無一非道。吾得聽此數言﹐不啻師承十日教也﹗」狐疑曰「師以爲柳神所化。弟子以爲天上金仙﹐化作小孩而爲吾師導以進境耳。」三緘曰「此事吾尙猜疑未定。」師徒談談論論﹐古剎已到。

舉首仰視﹐山門額上大書金字曰「八境宮」。三緘暗思﹕「八境宮中﹐乃傳道之祖也。」於是疾趨而入﹐與寺僧市以香炬﹐拜舞座前﹐無非望道祖匡扶﹐俾大道早成之意。拜已﹐又爲老僧言曰「吾師徒在剎暫居數日﹐凡一切飲食費用﹐槪行自備﹐奔走不煩老僧。」僧曰「古剎名山﹐原爲僧道所住。道長居此﹐四方八面門戶俱可辟之﹐惟東廂一室﹐久爲山鄰鎖去﹐不可辟焉。」三緘曰「其中有寶物乎﹖」老僧曰「誰肯將寶藏於古剎﹖」三緘曰「如是﹐其不可辟者何也﹖」老僧附三緘之耳﹐低聲言曰「有怪。」三緘點額不語。

狐疑已竊聽之﹐是夜更深﹐暗至門前﹐向內偸觀。杳無所有﹐惟空空一室﹐寬敞可愛而已。狐疑以閉塞此門爲山鄰之誤﹐剛欲歸寢﹐忽聞室內一聲響亮﹐如千鈞石墜。狐疑驚覺﹐仍窺門隙﹐見有二光閃灼﹐恍以燈球照耀室中。久之﹐二光漸小而隱。隱約片刻﹐倏又照如白晝﹐旋復轉爲黑夜。離奇變幻﹐狀不可名。狐疑視已多時﹐不覺將門震動﹐室中白气一股﹐直投門隙﹐如風觸物﹐吻吻有聲。狐疑不能阻之﹐竟穿門隙而出。

自白气出室﹐絕無所見。狐疑亦慵於窺伺﹐退歸寢所﹐以煉道功。

卻說此室之內﹐有一九頭烈馬﹐修成人體﹐常在八境宮殿現形﹐驚物左右。山鄰聘請巫師﹐時爲和解。恐人誤觸此怪﹐將室緊閉。三緘師徒在八境煉道﹐怪已知得﹐恨不能吞之。歷此廿里許﹐有一搏龍潭﹐內一巨螺﹐煉道百年﹐亦能化作人形﹐常與潭中婆龍相善。二怪道法髙妙﹐九頭烈馬頻相往來。故見三緘師徒煉道於此﹐烈馬喜甚﹐飛身來潭﹐向巨螺﹑婆龍言及此事。

巨螺曰「彼煉彼道﹐吾修吾身﹐同爲造道之人﹐何容自相殘殺﹖」九頭烈馬曰「吾等修道﹐歷盡苦辛﹐以時計之﹐千餘載矣﹐尙不能脫玆獸殼。今幸機緣相湊﹐不如將彼吞噬﹐以補吾等身軀﹐或易於成﹐未可知也。」巨螺曰「爾所言煉道八境宮者﹐其人何名﹖」九頭烈馬曰「但見師徒約有十數﹐其名其姓﹐則不知之。」巨螺曰「爾歸探聽﹐如系尋常道士﹐或可作厲﹔若屬三緘仙子﹐乃奉命闡道﹐隨身法寶甚多﹐且其所收門人﹐半皆精怪﹐爾我有何法術﹐敢欺侮耶﹖」九頭烈馬曰「如此﹐待吾回宮訪之。」實時辭別﹐歸隱室內。庸心靜聽﹐業已二三日﹐無有呼及何姓何名者。

烈馬訪之不得﹐將身化一老叟﹐假意入宮焚香﹐言飫老僧。

老僧曰「彼師徒才入宮日﹐吾問名姓﹐彼告以什麼『三緘』。」烈馬聞之﹐飛奔來潭﹐向巨螺曰「果是三緘耳。」巨螺曰「旣是三緘﹐爾宜蹈矩循規﹐切毋事生意外。」婆龍曰「巨螺兄何畏三緘如是之甚﹖」巨螺曰「三緘奉上天命﹐爲道祖所遣﹐一止一行﹐皆有仙眞護持。噬之弗得﹐反自尋死路也﹐烏得不畏﹗」婆龍曰「爾畏三緘﹐吾不畏之﹗」九頭烈馬曰「如婆龍不畏﹐吾等今夜乘其不備噬之﹐可乎﹖」婆龍曰「可。」二怪商議停妥﹐於傍晚時駕動妖風﹐將欲行矣。巨螺又止之曰「是三緘也﹐不惟命奉上天﹐爾等噬之﹐必遭天譴﹐而且隨身法寶亦復多多。吾不忍爾二人修道有年﹐一旦喪失。如其不聽吾語﹐爲彼寶物傷卻﹐那時追悔﹐嗟何及乎﹖」婆龍不以爲然﹐與九頭烈馬驅風竟去。

鼉更三轉﹐三緘師徒俱各安寢。二怪乘隙入剎﹐密布黑气。

三緘知有妖魔窺探﹐暗將飛龍瓶拋之。此瓶徧體火生﹐光芒四射。二怪駭﹐急速退出。誰知此瓶不捨﹐竟追出剎外。二怪妖風駕起﹐騰於空際﹐瓶亦由空際而逐焉。二怪回首視時﹐此瓶化爲火龍﹐張牙舞爪。婆龍﹑烈馬勢不可支﹐剛欲飛奔入潭﹐早被飛龍一爪抓定婆龍﹐一爪抓定烈馬。二怪急不能脫﹐忙化爲細小堅石﹐龍爪抓之不著﹐方得逃入潭中﹐所恨徧體負傷﹐羞見巨螺﹐暗暗養好傷痕﹐深恨三緘入骨。於是商議去到三奇靈關﹐搬動三位遊神。此三遊神原在气海中修成﹐第一乃馬精﹐第二乃猿精﹐第三乃毒虎精也。道法甚大﹐無可與敵。烈馬來此﹐哀求相助﹐以復仇恨。遊神詢曰「爾欲復者何人之仇﹖」烈馬曰「三緘耳。」遊神曰「是奉闡道之命者乎﹖」烈馬曰「然。」遊神曰「此人仙寶甚多﹐不可以力戰﹐只可以智齲爾歸靜候﹐看彼路向何地﹐仍於前面設八境宮以迷之。如彼入宮時﹐將一槪仙寶與伊收卻﹐然後噬之不難矣﹗」烈馬得命﹐潛回八境宮內﹐靜候三緘。

三緘師徒自到八境古剎﹐已住十餘日。一日辭別老僧﹐又奔前途。來到玉房山下﹐倏然天地昏黑﹐微風拂處﹐香气逼人。

剛轉山丫﹐瞥見無數道士﹐絡繹不絕。三緘異﹐立視路側。前道士陸續已過﹐後之道士跨鶴者飛鳴天半﹐騎虎者一嘯生風。

二隊過余﹐三隊中數十道姑容顏絕妙﹐各持塵尾﹐紛紛而來。

三緘曰「是道士也﹐不知去何地面﹐如此其多﹖」旁一道士曰「八境宮中﹐道祖示期﹐今夜講道﹐故諸眞同至以候之。」三緘曰「凡人可容去乎﹖」道士曰「雜於吾等隊內﹐𨿽不能進道祖寶座﹐亦可以聽其講論焉。」三緘聞之﹐欲睹道祖容顏﹐遂隨道士等步步前進。行約數里﹐遙見宮殿髙聳﹐諸道士爭先恐後﹐竟向此地而投。三緘師徒猶恐趨奔不及﹐忙忙迫迫﹐兼程而行﹐轉眼間已到宮外﹐千尋石級﹐次第登之。石級登余﹐俯視其下﹐不啻萬丈深﹐視其上﹐星光月影﹐若見眉梢。由玆入重門﹐其門髙大異常﹐上懸三个大金字﹐較諸他日所住之八境宮﹐模樣更廣數圍。

入了首門﹐來到二重廳外﹐立一老道﹐髙聲言曰「凡我道中人﹐諒將所煉法寶隨身帶至﹐可並拿出﹐交與收寶道士。

俟見道祖後﹐退出殿庭﹐一一給還。」言猶未已﹐但見各取寶物﹐交與老道。老道書名收之。三緘亦將飛龍瓶﹑隱身旗取出。

狐疑上前阻之﹐曰「師毋造次。想吾師徒四境雲遊﹐皆賴此寶﹐豈可輕失﹖況弟子觀道士行動舉止﹐似非仙侶﹐恐爲山精所化﹐以迷弄師徒者。不若各行他所﹐以避妖魔。他日師道成時﹐再見道祖未晚。」云牙道人與繡霧道人曰「此緣難遇﹐卽是妖屬﹐吾等亦妖也﹐有何懼乎﹖」狐疑曰「吾等𨿽是妖成﹐不畏於彼﹐但入此地﹐寶物盡行交付﹐設或變生不測﹐將何禦之﹖」三緘曰「爾眞多疑﹗道祖講道﹐豈易得耶﹖」遂不聽其言﹐當將數寶交與老道。老道呼名收訖﹐傳入重門內。

繡霧﹑云牙等盡隨師入﹐惟狐疑一人在外候之﹐以觀其變。

三緘入﹐向上望去﹐尙有數重﹐一派燈光﹐有如星點。待諸道士俱已進此﹐只聽炮震如雷﹐兩廂音樂﹐奏來眞是幽雅。

音樂奏畢﹐內侍傳宣曰「男女諸眞﹐齊入內宮﹐道祖將登殿矣。」三緘師徒隨諸道士又入﹐上重門屏閃開﹐仙樂齊鳴﹐兩旁道士鵠立以待。金鐘三響﹐道祖登殿。三緘仰視﹐上坐者乃靑面獠牙﹑豹眼虎頭﹐甚是可怕﹐心竊驚曰「道祖原屬白須白髮﹐道服道冠﹐如彼凶惡形容﹐有類鬼判﹐吾等今夜其遇妖乎﹖」剛欲與諸弟子言﹐忽然堂上大聲呼曰「可將三緘與吾拿下﹗」一時眾道士變易形像﹐槪系妖魔﹐齊將師徒束其兩手﹐擁至堂上。上坐者曰「爾乃三緘耶﹖爾侍奉命闡道﹐仙寶隨身﹐水怪山精﹐爲爾所喪者不少。吾等久欲復此仇恨﹐柰機緣未就﹐一時不能下手。玆落虎口﹐爾寶安在﹖爾旣無寶﹐吾必喪爾軀矣﹗爾亦有今日乎﹖」三緘曰「吾奉命闡道﹐實屬上界差之﹐仙寶亦上界賜之。吾命卽休﹐非惰於闡道﹐乃喪爾山精野怪之手。靈返天府﹐可以對道祖﹐可以對上皇﹐視死如歸﹐何畏之有﹖」上坐者拍案大怒﹐曰「吾慵與爾言﹗小妖等速將三緘孽畜﹐獻上案來﹐待吾飽餐﹐以遂吾念﹗」小妖如命。

上坐者甫欲舉口﹐門內突出三大漢子﹐吼謂之曰「不可一時因爾夙怨﹐卽傷闡道之士。可監師徒於宮內﹐待吾等商議停妥﹐然後噬之。」上坐者聽言﹐不敢回語。三大漢子遂命案下小妖﹐將三緘師徒速行束捆﹐監於此地﹐邏守毋疏。小妖聞之﹐一搶而前﹐各於師徒所束之繩﹐復束一徧。束已﹐上坐者退入﹐三大漢子亦入。三緘師徒受捆在此﹐時有呻吟不絕聲。

三緘聞之不忍﹐無柰地極昏黑﹐弗見天日﹐不知弟子等落在何方。俟至天明視之﹐師徒俱被束捆在於深壑﹐左右所臥者﹐皆山豚野豕類也。暗思﹕「是地荒涼已極﹐誰能到此救出幽囚﹖」豈知狐疑聽得殿中一聲「傳拿三緘」﹐當卽乘風遠逃﹐以思救回三緘之計。其時正心子﹑誠意子繼續查考三緘師徒所居地面﹐卻又不見去向何之。二子按下雲頭﹐坐於松蔭﹐正當狐疑救師心切﹐東驅西奔﹐竄到此地。見老松樹下坐有二人﹐狐疑知是仙眞﹐急上前去﹐揖而言曰「二仙眞來此胡爲﹖」正心子曰「閒遊玩景耳。爾爲誰﹖忙碌若斯﹐所爲何事﹖」狐疑曰「吾之道號狐疑。師徒遊至玉房山﹐得遇山妖﹐假設八境宮講論大道﹐暗起黑霧﹐迷了前途。吾師三緘欲見道祖闡道心急﹐誤入其中。仙寶諸般﹐盡被山妖所盜﹐然後將吾師徒一槪擒之。幸吾之覺得先﹐見吾師被擒時﹐駕動風車﹐逃奔於此。

而今呼天不應﹐叫地不靈﹐未識如何始將吾師救出﹗」正心子曰「旣是爾師三緘誤入妖穴﹐吾等前去﹐代爾救之。」狐疑聞言不勝欣喜﹐遂導二子至三緘被擒之所而來。

第八十七回

擒九頭紫霞請寶破萬頃降虛來臨

不知不覺﹐已到玉房山下。正心子謂復禮子曰顧﹕「素聞是地有一九頭烈馬﹐三緘之被擒者﹐必此怪也。吾等到斯﹐不可造次﹐須騰髙四望﹐看這怪穴在於何處﹐三緘師徒困於何所﹐然後救之。」復禮子曰「兄言不差。」於是二人道云直上﹐往下一視﹐遙看三緘師徒困於野壑之中﹐東倒西歪﹐呻吟不絕。

正心子謂復禮子曰「三緘任肩闡道﹐受了無限冤苦﹐可見闡道一事﹐誠非易易也。」復禮子曰「以大道以任肩﹐要心心在道﹐絲毫不走﹐道自易闡﹐亦不難成。無如三緘以仙子根基﹐一入凡塵﹐始而富貴是貪﹐則萬怪千妖﹐已寓於名利心內﹔繼而欲得妻室﹐淫欲是抱﹐則千磨萬難﹐已寓於貪淫念中﹔終而淸淨爲髙﹐不以闡道是務﹐則諸般苦厄﹐又難脫於不務闡道之衷矣。有此數誤﹐無怪乎山精侮之﹐水怪侮之﹐禽怪﹑獸怪﹑花艸木怪侮之。不知者以怪由外入﹐其知者乃謂怪自心生。

一怪生心﹐則萬怪生心﹐生生不已﹐故無地非怪。皆自取耳﹐夫復何尢﹖」正心子曰「怪何由是而滅乎﹖」復禮子曰「前此起於心者﹐今必全而受之。受盡而怪始滅焉﹐未可以是止也。」正心子曰「以三緘之所貪﹐推諸三緘之所遇﹐何以譬之使肖也﹖」復禮子曰「譬諸世人貪求名利﹐以及不孝不悌﹐其初懷姦使詐﹑巧於得者﹐轉眼卽爲窮鬼所纏﹐無食無衣。此其所遇﹐𨿽非山妖水怪﹐殆更厲於山妖水怪焉。至造不孝不悌之條﹐天必使之終遇逆子之怪﹑暴弟之怪﹐又何異三緘之所遭乎﹖所以學道者貪心不可妄起﹐人世貪心亦不可濫生﹐彼此原無二也。」正心子曰「三緘遇妖遇怪﹐救之尙有吾等﹐世人遇及窮鬼與逆子﹑暴弟者﹐何人救耶﹖」復禮子曰「稍知攺者﹐天亦救之解之也。」正心子曰「三緘之前事﹐不可究矣﹐吾與爾忍聽其呻吟不絕乎﹖」復禮子曰「吾等前去﹐釋其所屬﹐看彼九頭老怪若何作爲﹖」正心子曰「如是﹐事不可緩﹐速去釋之﹗」二人按下云車﹐剛釋其捆﹐早被小妖見得﹐報知九頭怪。

九頭怪手提通天鐵鏟﹐飛身而至﹐直向正心子頭上打來。正心子著了一驚﹐忙擋以護仙雙劍。復禮子在側﹐暗舉撐天如意﹐向九頭怪腰中力擊。九頭怪不及提防﹐大叫一聲﹐倒臥在地。

正心子甫舉雙劍﹐以誅此怪﹐不意化作黑風而逃。復禮子笑曰「九頭怪自恃法力﹐以欺三緘﹐如此觀之﹐眞狗彘不若耳﹗」言已﹐又將繩索慢慢解釋。九頭怪逃入洞中﹐報知遊神。遊神各執寶器﹐飛奔壑內﹐大聲吼曰「何處野道﹐敢釋三緘之捆耶﹖」正心子曰「吾乃上界仙子﹐特來救護闡道之人。爾有何能﹐敢束三緘﹐以阻大道﹖」三遊神曰「爾動輒以天仙自恃﹐諒爾有些道法。如能勝得吾等﹐吾等恭恭敬敬將三緘師徒與爾送出﹔如不能勝﹐爾又如何﹖」正心子曰「如吾不能勝時﹐斷不再護三緘也。」遊神曰「爾誇大口﹐請來一戰﹗」二子不復語﹐一舉護仙寶劍﹐一舉撐天如意﹐雙雙上前。三遊神亦各提鐵棍﹐力與二子戰於云端。酣戰多時﹐勝負莫決。

三遊神曰「與爾力戰﹐一來一往﹐未決勝負﹐可知彼此道法不分上下也。待吾使一法寶﹐爾二人能鎭得著身兒﹐方算爲第一仙子﹗」正心子曰「爾有何寶﹐只管使來﹗」三遊神不慌不忙﹐將口張開﹐向二子吹之。始覺微風觸面﹐漸覺風如水冷﹐久則愈吹愈厲。霎時之間﹐竟將二人吹得身無著落﹐簸弄空際﹐或時頭上而足下﹐或時足上而頭下。二子心中恍惚﹐幾不自持。復禮子曰「此風厲害﹐宜各運元功以鎭之。」運甫數周﹐其風漸停﹐而二人立足於地矣。極目四顧﹐不知是地何名。訪諸村人﹐村人以「尾閭」對。正心子曰「此去玉房山﹐路有幾許﹖」村人曰「由三關而約計之﹐其遙不啻千里。」復禮子聞說﹐謂正心子曰「吾二人難伏此怪﹐不如回洞稟之師尊。」遂上云車﹐騰空而返。

紫霞正在洞內靜坐養神﹐見二人倉倉皇皇自外馳入﹐心恐三緘弟子已墜萬鬼陣﹐忙收神下座﹐問及二子曰「吾命爾保護三緘﹐而今究在何方﹐可有難否﹖」正心子稟曰「而今三緘師徒遇了九頭烈馬﹐困於玉房山下。」言猶未已﹐紫霞曰「爾等未之救耶﹖」正心子曰「吾二人正釋其捆﹐先來烈馬﹐與吾等斗﹐已爲撐天如意打倒﹐化陣黑風而去。復來三怪﹐又與吾等斗之。鏖戰未幾﹐弗識此怪口气何如是之大﹐張口一吹﹐將吾二人吹至半空﹐顚倒不能自主。」紫霞驚曰「爾等何不運動元功乎﹖」正心子曰「若非運動元功﹐不知吹在何所﹗」紫霞曰「是怪厲害如斯﹐待吾一往﹗」復禮子曰「師宜速去﹐否則三緘師徒必爲此怪吞之﹗」紫霞卽持寶物﹐命正心子前導﹐乘雲而來。

到了玉房山前﹐正心子以手指曰「野壑中卽是三緘受困所在。」紫霞雲頭按下﹐直墜壑內﹐見三緘師徒呻吟不絕﹐一時怒從心起﹐厲聲吼曰「何處妖魔敢將吾徒束捆於此﹗如其速釋﹐免戳爾身﹔倘再作梗上仙﹐死在頃刻﹗」小妖飛奔入洞﹐稟之三位遊神。遊神持棍前來﹐各逞威風﹐與紫霞大戰不已。

連戰數十次﹐卻也有三分怯意﹐遂同張口﹐向紫霞厲吹。紫霞幾爲此气掀翻﹐幸默運元功﹐三怪吹之不動。紫霞暗暗將所背葫蘆取下﹐拋向空中﹐吐出千條金光﹐直射三怪。三怪目爲光炫﹐仰口吹之﹐其光吹在半天﹐不復向下矣。紫霞竊思﹕「此怪之气﹐何厲如是﹖是非淸虛眞人瓊瑤玉扇扇之﹐其气不能止也。」於是將戰暫停﹐退出山外﹐命正心子去淸虛洞裏﹐請淸虛眞人隨帶寶扇來玆擒此厲怪。又命復禮子去淩虛﹑碧虛洞中﹐速請二眞人前來助戰。二子領命﹐乘雲竟去。

去不多時﹐淸虛﹑淩虛﹑碧虛三眞齊至﹐詢紫霞曰「道兄呼喚吾等﹐有何計議﹖」紫霞曰「三緘遊至玉房山﹐爲九頭野怪困於深壑。吾弟子往救﹐已被數怪吐气敗歸。吾去戰之﹐果見三怪張口吐气﹐其气甚烈。非吾元功暗運﹐幾爲所敗﹗吾思此气非淸虛兄之瓊瑤玉扇勝之不能﹐故請來玆﹐助吾一陣。

然是怪同類﹐其數有四﹐若欲取勝﹐必各戰一怪。因又請淩虛﹑碧虛同來助吾。不然﹐獨力難支﹐不惟此怪不能擒﹐反爲怪物勝之﹐必然見笑於天仙也。」言畢﹐云車各駕﹐竟投玉房山。

按下雲頭﹐墜於野壑。

小妖飛報九頭怪﹐九頭怪復偕三遊神出洞接戰。淸虛舉目一望﹐四怪形容備極猙獰﹐甚爲可怕。紫霞沖至前面﹐直戰九頭怪﹐淸虛﹑淩虛﹑碧虛各戰一遊神﹐遊神依然張口吹气﹐三眞自覺厲而難近。淸虛忙扇以寶扇﹐其气爲扇風所逼﹐敗下陣去﹐一聲大吼﹐現出了無涯闊海﹐銀濤萬頃﹐波浪舀天﹐紫霞諸眞欲將云車播出海外﹐誰知是海變幻莫測﹐云車播東﹐則海盛乎東﹐云車播西﹐則海盛乎西﹐播北播南﹐均不出乎此海。

淸虛曰「是怪道法髙妙﹐語不虛傳﹗」紫霞曰「吾等且運內功﹐以免墜入海水。」三眞諾。剛將神气運足﹐俯視海有涯涘﹐久則漸漸縮小焉。紫霞收了陣勢﹐出山數里﹐與淩虛等商曰「此妖非山精水怪者比﹐如何能伏﹐以救三緘﹖」正商議間﹐忽聽雲裏有一仙子拍掌歌曰「仙眞道妙妙難言﹐煉煉修修數萬年﹔气海養成波萬頃﹐顯來道法大無邊。」紫霞聞歌﹐喜而嘆曰「此怪收之有人矣﹗」不一時﹐降虛眞人按下雲頭﹐來會諸眞﹐曰「道兄等其雲遊至此歟﹐抑有所爲而來歟﹖」紫霞曰「因吾弟子三緘爲九頭妖所困﹐吾約淸虛等同來收伏。柰彼道法髙妙﹐不能擒之。」降虛曰「彼於臨陣時所用何寶﹖」紫霞曰「始而張口吐气﹐繼現一大海﹐無邊無岸。吾等云車播動﹐總不出乎海中。不知是妖爲何有此法力﹖」降虛曰「待吾前去一戰﹐以見彼之變化如何。」遂同諸眞來到玉房山下﹐大叫﹕「該死山妖﹐快送三緘師徒出山﹐方饒爾命﹗」叫聲未已﹐四妖齊出。降虛與戰片時﹐果見三妖仰首吐气﹐淸虛以扇扇去。三妖復現大海。降虛取出吞妖寶鏡﹐向海一照。此海現於鏡內﹐上下銀濤不分。三遊神神迷於鏡﹐意欲乘風遠遁﹐亦不出乎此鏡焉。諸眞人同立鏡前﹐見鏡內所現原形﹐乃一馬﹑一猿﹑一虎也。紫霞遂取情眞帶將馬精拴著﹐淩虛取挽心帶將猿精拴著﹐碧虛取弱絲帶將虎精拴著﹐淸虛取伏默帶將烈馬拴著﹐一一擒後﹐降虛收鏡。九頭怪及三遊神自覺見制於諸仙﹐低頭不語。紫霞曰「爾屬獸精﹐宜守本份﹐何得敢與天仙爭鬥﹗而今已被擒下﹐有何說乎﹖」言已﹐卽命正心子去到深壑﹐將三緘師徒釋之。

正心子忙於壑內解釋師徒之捆。誰知捆已解釋﹐不能行動。

紫霞復予仙丹數十粒﹐師徒吞後﹐精神始復﹐步履如常。三緘曰「吾捆釋矣﹐吾寶安在﹖」正心子曰「爾寶失於何地﹖」三緘曰「前入八鏡宮時﹐已爲妖物所盜。」正心子遂導三緘師徒來見紫霞﹐言及失寶之事。紫霞乃問四妖曰「三緘仙寶藏在何處﹖」四妖不答。紫霞曰「爾如不言﹐吾將寶鏡取來一照﹐管叫爾性命難全﹗」九頭怪曰「三緘寶器尙藏後洞。祈釋吾捆﹐吾去取焉。」紫霞曰「爾欲逃乎﹖」降虛曰「吾押彼去﹐取出仙寶﹐倘有姦詐心腸﹐吾仍以鏡照之﹐好誅彼命﹗」紫霞曰「如得眞人押去取寶﹐妖不能逃矣。」降虛於是竟押九頭怪去﹐取寶而歸。

第八十八回

白兔莊農人說怪西村地老丈談妖

降虛眞人與淸虛﹑淩虛﹑碧虛諸眞﹐同將四妖帶至紫霞洞府。紫霞謂降虛曰「今將四妖收伏﹐若何區處﹖吾欲以五雷掌訣擊成粉碎﹐除厥後患﹐如何﹖」降虛曰「四妖尙有所用﹐不如俾彼師事三緘﹐他日萬鬼陣中﹐亦可爲破陣之一助。」紫霞曰「如眞人言﹐美則美矣但不知四妖心內肯服三緘否也﹖眞人且爲勸之。」降虛曰「如是﹐諸兄請坐片時﹐待吾去勸四妖﹐看彼若何回答。」降虛出﹐見四妖而詢之曰「爾今爲吾擒獲﹐欲生乎﹐抑欲死乎﹖」四妖曰「生死何說﹖」降虛曰「欲死耶﹐吾遣雷火擊爾﹔欲生耶﹐須拜三緘爲師﹐幫助闡道。道闡明日﹐不少爾等仙眞﹐勝爾在玆徒以妖法駭人多矣﹗」四妖曰「承仙長施恩﹐宥吾不死。吾亦知長爲妖屬﹐難脫獸皮﹐願助三緘闡明大道﹐以成正果。然三緘仙官被吾難爲如斯﹐恐不肯錄收吾輩。」降虛曰「仙官三緘量大能容﹐不似小人之見。趁彼尙在玉房山下﹐爾等隨吾前去﹐拜在門前可也。」四妖欣然。

降虛見四妖已服三緘﹐與紫霞言之。紫霞遂命正心子飛身來到山下﹐將三緘師徒呼轉﹐坐於路側。少頃﹐諸眞同至。三緘參拜畢﹐紫霞謂之曰「此四妖爲吾等降伏﹐自知誤入獸道﹐難脫皮毛﹐而今願拜爾門。爾其收之﹐以爲驅使。」三緘曰「彼旣難爲弟子﹐恐於已收後變生意外﹐又將如何﹖」降虛眞人曰「諒彼不敢有是想矣。」三緘曰「旣承師薦﹐弟子有何說辭﹖」降虛曰「四妖前來﹐仙官三緘已錄收爾等。今歸門下﹐須知師宜敬重﹐不可因師教訓而爲命是傲焉﹗要思爾輩修煉辛苦﹐始能化作人形﹔玆幸有緣﹐得遇三緘闡此大道。又兼三緘仙官傳爾先天﹐勤苦習之﹐其成道也﹐較諸人類爲至易耳。吾令諭爾﹐爾宜謹遵﹗」四妖聞降虛言﹐環拜三緘門下。

降虛謂三緘曰「四妖旣拜爾門矣﹐宜各予道號﹐以便稱呼。」三緘曰「九頭烈馬取爲『道烈道人』﹐第一遊神取爲『傳道道人』﹐第二遊神取爲『束心道人』﹐第三遊神取爲『慈祥道人』。」四妖得了道號﹐心內欣喜﹐隨同三緘下玉房山﹐緩向前途雲遊而去。紫霞等祥光駕動﹐亦各歸於洞府。

三緘師徒行約十數里﹐來至白兔莊。莊中居民俱以農業爲事﹐農業外則非所知。三緘見是莊水秀沙明﹐林木暢茂﹐其心愛甚﹐意欲在此莊頭暫宿數宵﹐以慰梓裏之念。柰人殊地異﹐欲入無從。正躊躇間﹐忽一少年負薪而至。三緘曰「壯士﹐其欲歸村乎﹖」少年曰「然。」三緘曰「爾居何地﹖」少年曰「白兔莊中第三戶耳。」三緘曰「吾乃雲遊道士﹐心愛是地幽雅﹐思欲一入貴莊﹐玩賞消閒﹐不知肯容納否﹖」少年曰「四海之內﹐皆兄弟也﹐何不可容﹖況吾見道爺﹐道貌道心﹐能入吾莊﹐光沾不少。若不嫌敝閭粗陋﹐卽隨吾去﹐亦可棲身。」三緘師徒遂尾其後﹐一趨一步﹐緩緩而行。但見天外煙生﹐疊疊山融成一片﹐村中日落﹐淸淸水色縐千層。三緘暗自思曰﹕一軸名畫﹐恨無繪師。若有繪師照此描來﹐懸於壁上﹐眞不啻嘉陵山水﹐得睹奇觀﹗少年瞥見三緘沈吟不語﹐乃詢之曰「村莊湫隘﹐不堪目入﹐道長悔其不應從鄙人而來乎﹖」三緘曰「非也。吾觀貴村﹐山水映於晚霞之中﹐不讓海嶼仙境耳﹗」少年曰「若山若水﹐乃天造地設﹐髙低醜好﹐俱屬生成﹐道長尙世鄙之如斯﹐如入寒家﹐尙不若蓬蒿中藉以蔽玆風露者﹐其鄙之更當何如﹖」三緘曰「聽爾所言﹐應是畫雕棟梁﹐五彩俱備﹖」少年曰「吾乃農家者流﹐又非簪纓世冑﹐哪得有此﹖不過蓽門圭竇﹐僅可遮夫日月焉。」少年言罷﹐已到戶外。犬見客而接吠﹐人拾級以齊登﹐入了重門﹐𨿽是茅屋數間﹐卻也布置停勻﹐曲折有勢。

少年將三緘師徒導入堂內﹐忙呼家人曰「貴客臨矣﹐可燃燈來。」家人捧燈來堂﹐安置案上﹐然後獻茗。不一刻﹐山肴野蔬﹐雜呈於案。師徒餐已﹐撤席閒談。又一老農由戶外入﹐詢之少年曰「爾家何客臨玆﹖」少年曰「雲遊道士耳。」老農曰「吾久欲一會道士﹐今正有緣也﹗」少年曰「而今尙坐中堂﹐爾去晤之。」老農不慌不忙﹐來至堂中﹐將衣抖了又抖﹐乃揖三緘而言曰「老道爺來從何地﹖」三緘曰「雲遊之人﹐有何所自﹖」老農曰「幸叨道長不棄﹐辱臨村野﹐懇祈慈仁大發﹐爲吾鄕治一怪焉﹗」三緘曰「爾村有何怪物﹖」老農曰「此怪出之已久﹐但恨治伏無人。」三緘曰「其怪何如﹖」老農曰「善能噬人耳。」三緘曰「噬人而外﹐又有何能﹖」老農曰「能使人妻子離散﹐家業傾消。」三緘曰「是何妖物﹐如此之厲﹖」老農曰「吾鄕慘遭其害﹐已數十家矣。道長慈悲在抱﹐如將妖物除卻﹐則吾村內黑童白叟均荷殊恩﹗」狐疑曰「吾師徒雲遊天下﹐無怪不服。卽七足八手﹐六臂三頭﹐舉手收之﹐都如探囊取物。」老農喜曰「道長有是法力﹐此怪可伏矣。」狐疑曰「爾且導吾去視此怪所居在於何處。」老農曰「今夜已晚﹐明日晨早﹐視之未遲。」果於次日黎明﹐老農直導狐疑﹐去在莊中第四戶上﹐以手指曰「此卽怪穴焉。」狐疑曰「此乃村莊﹐怪物安在﹖」老農曰「吾等待之。不過片時﹐怪必出也。」狐疑諾。頃見莊內走出一人﹐文雅風流﹐顧狐疑而叱之曰「爾爲誰﹖敢在吾門窺伺﹗」老農聞狐疑受叱﹐暗退籬下。狐疑得了斥責﹐亦退於斯。只聽其人大聲囑家僕曰「今日門外有盜﹐恐竊喔喔者而來。爾等暗爲窺之﹐如見竊吾家物﹐卽與擒下。俟吾歸後﹐賞以皮鞭﹗」言罷﹐悻悻然去。狐疑詢老農曰「怪在何地﹐還未見耶﹖」老農曰「時才出戶叱爾者﹐非怪而何﹖」狐疑曰「彼亦猶是人也﹐又無獰猙惡像﹐烏能食人﹖」老農曰「山妖水怪﹐獰猙在貌而不在心﹔是人也﹐獰猙在心而不在貌。」狐疑曰「彼以縱惡﹐其所食者﹐無非稻﹑粱﹑粟﹑米﹑豬﹑羊﹑魚﹑肉而已矣﹐能生嚼人類如狼虎哉﹖」老農曰「殆有甚焉。虎狼嚼人﹐嚼止一人之身。是人食人﹐並其家產而亦食也。豈但如狼虎乎﹖」狐疑曰「爾言何說﹖」老農曰「是人爲人﹐術善饕饕。爾如常備肴饌﹐以充彼腹﹐彼心喜爾﹐凡事必爲遮蓋。如久不予食﹐彼必是非刁弄。俾爾兩造起釁﹐因而在內假作好人模樣﹐說和其事﹐其實帶和而帶刁之。眞使爾二家興詞訟時﹐央彼爲證﹐彼乃巧於擺布﹐活將爾產業傾盡﹐妻子離散﹐而又食他人焉。村人恨甚﹐爲之贈以雅號曰『兩頭蛇』。祈道爺將此兩頭蛇收之﹐以使吾等安靜數年﹐恩沾不小﹗」狐疑曰「收妖甚易﹐但須歸稟吾師。」老農聞言﹐又導狐疑而返。

三緘詢曰「爾去打探此怪﹐可能收否﹖」狐疑曰「此亦人妖也。弟子已知難伏﹐故托言稟師。」話猶未已﹐又聽門外犬吠聲聲。少年出曰「竹籬外面﹐所立者何人﹖」籬下應曰「吾西村李姓也。聞得貴莊宿有道長﹐善能收妖伏怪﹐吾家一妖最惡﹐特來請彼前去﹐爲我驅除﹗」少年轉到堂中﹐向三緘師徒曰「西村李老﹐特請道長師徒前去收妖。」三緘曰「吾師徒將要他適﹐不暇久畱矣。二次來此﹐與彼收之。」狐疑曰「吾師雲遊天下﹐原爲廣積外功。西村有妖﹐師如不收﹐將害盡生靈矣。知而弗救﹐功安在哉﹖」三緘曰「師之所以不允者﹐恐又屬人妖也。如老農所說﹐爾能收乎﹖」狐疑曰「西村之地﹐豈盡人妖耶﹖吾不信天下人妖如是其多也﹗」三緘曰「天下人妖﹐較多於山精水怪﹐是言確切不移。況山精水怪﹐可以法寶伏之﹔至於人妖﹐不可伏以法寶﹐無非巧爲辯說﹐以化彼心。爾隨爲師歷有年矣﹐素知人心難化﹐宜急回避李老之招。」狐疑曰「待弟子問明﹐如果人妖也﹐速速回避。否則﹐吾師徒何妨作此功徳﹐與彼殲除﹖」三緘曰「爾速出問﹐毋稍緩焉﹗」狐疑出﹐問之李老曰「爾家有何妖物﹖須實爲我言。」李老曰「爾問此怪﹐其問怪之心性乎﹐抑問怪之形像乎﹖」狐疑曰「爾先言形像﹐俾吾察何妖屬﹐好帶法寶來村收之。」李老曰「是妖首上毛髮甚夥﹐約長數尺﹐兩乳下垂﹐兩足如錐﹐其面則紅粉相兼﹐此怪形也。」狐疑曰「心性若何﹖」李老曰「心性最毒﹐不可相近﹐近則以爪擊人。」狐疑曰「所噬何物﹖」李老曰「善噬魚﹑肉﹑豬﹑羊﹑布﹑匹﹑綾﹑羅耳。」狐疑曰「是必山魈也。」忙忙退入﹐細述怪之形像﹑心性。述已﹐催三緘起程。三緘曰「收紫光時﹐吾嘗戒爾休誇大口﹐爾不吾信。後非爲師一番言詞﹐打入紫光心坎﹐何能收伏﹖今到西村地面﹐如系紫光之類﹐爾去收之﹗」狐疑曰「如果紫光類也﹐弟子一力收伏﹐不勞吾師焉。」三緘曰「旣然如此﹐爾等收拾法寶﹐速投西村﹗」出得戶來﹐李老導以前行﹐延至其家﹐設筵款待。三緘乘隙暗問李老曰「爾言妖物﹐歷此幾許路途﹖」李老曰「卽在寒家耳。」三緘曰「旣在爾家﹐何時出現﹖」李老曰「出入未定。祈道長稍待半日﹐必有所見焉。」三緘不復問﹐吩咐徒眾﹕「各將法寶隨身。主言此妖出入無時﹐須謹防著﹗」卻說李老請三緘師徒在於家中﹐已經二日﹐其妻謂之曰「爾所請者﹐實系何人﹖」李老甚畏其妻﹐含糊應曰「朋友。」妻曰「旣屬朋友﹐可遣去矣。胡爲流連於此﹐將何粟米與彼食耶﹖」夫婦言談之間﹐李老幼女向母告曰「父所請者﹐道士也。」其妻謂其女曰「爾父請此道士﹐所爲者何﹖」女曰「聞父請來﹐以治母蠆者。」妻聞女言﹐粉面生紅﹐雙肩倒豎﹐髙挽翠袖﹐緊束云橋﹐手提木棍一根﹐竟向中堂飛奔而出。

第八十九回

男女妖全憑舌伏牛虎鬥又遇天仙

此婦來至中堂﹐指三緘師徒而詈曰「爾屬何方野道﹐以妖言惑眾﹐誇爾能伏魔鬼﹐且誑爾老父能治婦女蠆性﹗爾老母今日蠆性發矣﹐看爾如何治之﹗」言畢﹐手舉木棍﹐直向狐疑擊來。狐疑曰「爾毋將人錯認﹗論收妖魔﹐乃是吾師。吾等皆其弟子﹐收妖法術尙未學精。」婦曰「誰是爾師耶﹖」狐疑曰「堂中獨坐者是也。」此婦卽到三緘面前﹐向地一棍﹐竟將地泥擊起﹐已飛數點在三緘衣上。三緘呼李老出﹐詢是婦爲何人。李老曰「是乃吾家之女妖也。吾自得此女妖入門﹐家業幾被吞盡。而今於衣食艱難之際﹐日日扭吾跪於牀頭﹐不以棍打﹐便以手擊。望道長與吾收去﹐吾實沾恩﹗」婦見其夫跪求道士收彼﹐勃然大怒﹐扭著夫發﹐拉入室中。只聽木棍交加﹐呼救之聲有如豕叫。

狐疑駭﹐與諸道友面面相覷。三緘曰「爾動輒誇爾爲收妖神手﹐胡不收之﹖」方言及斯﹐此婦將夫擊已﹐心恨道士﹐提棍出堂﹐欲打三緘。三緘不便相爭﹐師徒奔入側室。狐疑怒﹐暗將飛龍瓶向室外拋之。瓶卻作怪﹐在地亂滚﹐滚了片刻﹐瓶口出一大漢﹐靑面獠牙﹐酷肖雞足神﹐直撲此婦。婦駭極﹐大叫﹕「有鬼﹗」倒在地中。狐疑聞其叫聲﹐心恐此婦提棍入室以擊師徒﹐忙將室門緊緊閉著。其夫亦聞婦聲震動﹐緊閉寢門。

久之﹐動靜毫無。狐疑暗於門隙偸窺﹐只見此婦身坐地上﹐旁一惡鬼﹐以手指之。遙聞此婦哀聲告曰「自玆以後﹐不敢再擊丈夫矣﹗」狐疑見此光景﹐與師言及。三緘方乘機而出﹐坐於中堂。惡鬼將婦拉來﹐跪在三緘座下﹐然後緩緩鉆入瓶去。

其婦受此一駭﹐心膽俱碎﹐乃向三緘叩首者三。三緘曰「婦人原貴柔和﹐以敬丈夫﹐爾何膽擊爾夫子如擊小孩乎﹖」此婦泣曰「吾自幼隨吾父母﹐皆無此性情。今之性情躁暴﹐以欺侮丈夫者﹐實由丈夫慣之耳。」三緘曰「如何﹖」婦曰「吾初入夫門﹐丈夫愛吾貌美﹐常與吾蘭房調笑。或時予以好食﹐或時予以好衣﹐又恐吾勞﹐不任以中饋之事。吾得享此淸福﹐裝束朝朝。」三緘曰「婦女以潔淨足矣﹐何必朝日裝束冶容乎﹖」婦曰「婦女之所以矜張丈夫者﹐持此容顏也。苟容顏不美﹐丈夫烏能羨之﹖吾得夫羨有年﹐始而稍不合意﹐吾將面黑﹐不與之言。丈夫見吾不言﹐萬計千方﹐以使吾悅。吾得此慣﹐性情於是日益驕傲焉。以是﹐非丈夫慣壞乎吾﹐烏至於此。」三緘聞而嘆曰「世間男兒癡於色欲﹐何將房內妻子養成胭脂猛虎﹖自遭吞噬﹐何怪他人﹖正所謂太姒﹑太妊﹐如遇鄙夫﹐亦屬妖冶﹔妲己﹑褒姒﹐若遇君子﹐亦是賢媛。信哉﹗爲丈夫者﹐誠不可一日去綱常也。」

言已﹐轉向此婦曰「丈夫旣寵愛於爾﹐爾當自思終身所靠者此人﹐凡事必計從而言聽。又要想夫爲婦綱﹐以妻子而辱擊丈夫﹐在爾以爲閫內之威﹐非人所及﹐而不知醜聲遠播﹐將有子也而人不樂妻﹐有女也而人不樂媳﹐何莫非爾之性情所致乎﹖況性情乖戾﹐易造愆尢﹐上而忤逆翁姑﹐中而不和妯娌。有此大罪﹐上天不佑﹐定遭奇禍奇窮。死入陰曹﹐必受諸般極刑﹐罰變禽獸。爾乃聰明之女﹐胡爲作此極惡之行耶﹖」此婦聞之﹐豁然醒悟﹐叩首悔過﹐自是遂爲順婦焉。

三緘師徒將女妖收訖﹐復回少年家中﹐老農又以男妖懇祈制伏。三緘曰「此男妖也﹐狐疑前去收之﹗」狐疑曰「吾得女妖一駭﹐至今魂尙外散﹐未附吾身。再見男妖﹐恐駭死矣﹗」三緘曰「爾乃收妖妙手﹐何得縮首如斯﹖」狐疑不答。

三緘於是謂老農曰「爾言兩頭蛇﹐覿面又難﹐如何收法﹖」老農曰「聞彼明日要在觀音閣與村人談理﹐道長可先至候之。」三緘見其誠求﹐遂率眾門徒別辭少年﹐止宿於此。

次日﹐兩頭蛇果到閣中。三緘聽其所說﹐皆橫而暴虐痞騙之語。可憐村人軟弱﹐任彼辱詈﹐忍气吞聲。三緘乘間激以數言曰「天地間是是非非﹐自有正大道理﹐如此巧言播弄﹐橫暴壓人﹐眞與痞棍無殊﹗吾恐上天將誅爾命矣。」兩頭蛇聞之﹐倒豎雙眉﹐勃然大怒曰「爾系出家道人﹐吾卽痞人騙世﹐與爾何涉﹖」三緘未及回言﹐兩頭蛇撩衣挽袖﹐勢欲舉手以擊。

三緘﹑狐疑曰「人言人妖惡甚於水怪山精﹐今信之矣﹗」金光道人曰「此人欲擊吾師﹐爾仍以飛龍瓶拋之。」狐疑諾﹐將瓶拋去。兩頭蛇以爲戲頑﹐接在手中。忽然瓶內一聲響亮﹐出一巨蟒﹐長約三丈﹐昂頭以吞兩頭蛇。兩頭蛇駭得魄散魂飛﹐頻呼﹕「三緘救命﹗」三緘曰「爾聽吾言﹐吾方救爾﹗」兩頭蛇曰「任道長吩諭﹐吾願聽之。」三緘乃囑狐疑收轉飛龍瓶﹐命之坐﹐而後言曰「人生天地﹐衣祿財帛﹐各有定數﹐不可相彊。如前世善行廣作﹐衣祿財帛﹐上天多定與爾﹐用受今生﹔前世一善不爲﹐今生則罰受窮困。所以世上頑梗﹐用盡姦心﹐痞騙欺瞞﹐終是貧而不富﹐尙且絕滅子孫者﹐以天定勝人﹐其中自有主恃﹐非人力所可轉移也。爾也身爲男子﹐不思多種丹桂﹐少栽荊棘﹐以免他日掛爾子孫之衣﹐而乃逞爾豪彊﹐以痞騙爲能﹐徒飽一時之溪壑。貧道從旁代計﹐甚爲爾所不取焉﹗」兩頭蛇爲三緘一席話兒﹐說得心安意服﹐乃叩首而謝曰「久入迷途﹐不知從乎坦道。玆得道長一棒當頭﹐恍如暮鼓晨鐘﹐得證菩提之路。不然﹐愈墜愈下﹐他年無間獄內﹐恐無出期﹗從此洗髓伐毛﹐不作污泥之再染。願道長慈悲普救﹐功成指顧﹐早證大羅。」三緘曰「願爾自今攺過﹐心腸不變﹐異日子孫齊登富貴錄中。」言已﹐兩頭蛇復又拜舞三緘﹐以謝指點之恩而歸。

三緘見男女二妖俱感化於言詞﹐欣喜不盡。狐疑謂其師曰「人妖固收矣﹐令吾至今想其情形﹐心猶未甚。」三緘曰「豈較碧玉山之九頭惡妖﹐尢駭人乎﹖」狐疑曰「殆有甚焉。」師徒言談之間﹐四野煙生﹐落霞天掛﹐知已傍晚﹐不敢前進。

到了次日晨餐後﹐始離觀音閣﹐又向他途而行。

當是時也﹐季春已過﹐又歷夏初。三緘觸景生情﹐偶成四語﹐曰「暖和天气不多時﹐又歷春中暗自思﹔大道何年能到岸﹐令人朝日恨遲遲。」狐疑曰「吾師呻吟不語者何也﹖」三緘曰「心憂大道驟不能成﹐空勞師徒程途奔走耳。」狐疑曰「吾師常言﹕『習道人有內功﹐尢要外功』。不知吾師外功﹐還有幾許人妖未能收伏﹖」三緘曰「隨遇之而隨化之﹐焉有定數﹖」狐疑曰「但願前面多遇山精水怪﹐切無再遇人妖。」三緘曰「爾遇二三人妖﹐卽如是畏懼﹐倘一但爾化爲人﹐又爲人中之妖﹐恐自是而不自畏也。」狐疑曰「師言曲折﹐弟子又進一層。」三緘曰「師徒閒談﹐不覺村莊之內廚煙生﹐外蜂鬧午衙。前面一山﹐方平髙大﹐未識上面有觀剎否﹖

狐疑善能尋訪﹐試去訪之。」狐疑聞言﹐速速前去。

去約一刻﹐回稟三緘曰「師命弟子尋訪觀剎﹐剛到山麓﹐有村人止而言曰﹕『道士休上此山﹐恐爲怪物所噬。』弟子當問﹕『有何怪物在玆﹖』村人曰﹕『此山近日有一牛﹑一虎﹐終朝相鬥﹐自晨至酉方止。』吾聞是說﹐暗暗走上山半﹐果見牛與虎鬥。細細審視﹐牛似斗之久而气喘不息﹐虎以斗之久而畏怯欲行。無何斗停﹐各向後路而退。弟子見牛﹑虎已退﹐方上山頂。頂有古剎一座﹐人迹毫無。其中住持﹐諒畏牛﹑虎而他往也。」三緘曰「牛與虎鬥於此地﹐主何先兆耶﹖」狐疑曰「大約此山﹐牛有其穴﹐虎亦有其穴。牛不服虎﹐而逐虎於他所﹔虎不服牛﹐而欲逐牛於異方﹐故兩兩搏擊如是。」三緘曰「旣有古剎﹐吾師徒暫居於是﹐看屬何爲﹖」是夜﹐師徒在剎棲止。

次早﹐三緘獨自出剎視之﹐遙見牛從東方而來﹐虎自巽方而至。漸相近矣﹐各逞雄威。虎舞爪以搏牛﹐牛舉角以擊虎﹐奮力爭鬥。爭鬥良久﹐牛退而虎亦退﹐各得一息肩之所﹐似欲气定而復搏擊焉。三緘視之已悉﹐手持飛龍瓶﹐向牛虎拋來。

其瓶倏然墜地﹐爲虎銜著。牛似不服﹐欲爭於虎而奪之。虎不捨瓶﹐牛不捨虎﹐竟望山尾奔去。

三緘見瓶已失﹐心忘所畏﹐亦向牛﹑虎所奔之地而追。追至山尾﹐牛﹑虎不見﹐倏現峭壁萬重﹐一洞髙懸﹐其圓如鏡。

向洞遙觀﹐內一老道坐於石榻﹐雙目緊合﹐似煉功然。三緘不見牛﹑虎﹐恐瓶弗得﹐直入洞內﹐拜了老道﹐俯首地下。老道如未知也。久之﹐始開目而視﹐曰「俯首者何人﹖」三緘曰「弟子三緘﹐俗姓李氏。」老道曰「耳食爾名久矣﹐爾其任肩闡道之三緘乎﹖」三緘曰「然。」老道曰「爾來此何求﹖」三緘曰「弟子雲遊至此﹐偶遇牛﹑虎相鬥﹐疑屬妖部﹐有害村民﹐故將飛龍瓶拋向半空﹐以收此物。殊瓶墜地﹐被虎銜之﹐牛欲奪之﹐兩相追逐﹐同至山尾。弟子恐瓶失卻﹐急急追至此地﹐牛﹑虎俱不見其影形。懇祈老道垂憐﹐爲予指示。」老道笑曰「虎屬乎寅﹐牛屬乎丑﹐丑寅之日﹐爾必有厄。吾先以牛﹑虎示爾﹐爾不能解﹐因將牛﹑虎收回﹐引爾來玆﹐晤吾一面。」三緘曰「老道何名﹖」老道曰「吾乃云衣子也。」三緘聽得「云衣」二字﹐又重而拜舞之﹐云衣子曰「靈宅子幾次阻道﹐都爲紫霞諸眞所敗﹐恨入骨髓。而今煉就萬鬼大陣﹐欲誅爾命﹐兆在丑寅之日也。爾將如何﹖」三緘曰「惟求吾師援救弟子耳。」云衣子曰「吾招爾來﹐賜爾一瓶﹐名曰『萬竅』。此瓶鍼之有數﹐如遇萬鬼大陣﹐安放平地﹐師徒同入﹐竅竅可住。萬鬼卽能進竅捕爾﹐爾紆徐曲折﹐自有藏身所在。縱靈宅子下了千鈞鐵石﹐飛打陣內﹐不能將瓶損傷。此瓶賜爾﹐好好珍重﹗」三緘拜而受之。云衣子曰「爾今雲遊﹐宜倒向北﹐看能免是陣否﹖」三緘諾。將辭行矣﹐云衣子曰「爾之飛龍瓶在此﹐可並萬竅瓶一樣珍藏。」三緘接過二瓶﹐拜辭出洞。

剛行數步﹐回視峭壁﹐渺無所有。三緘異﹐逞步歸剎﹐正值狐疑諸徒尋至山尾﹐忽見三緘在道﹐不勝欣喜﹐簇擁而回。

第九十回

陰鎖亭預排陣勢古佛剎得遇須無

三緘歸剎﹐諸弟子拜見畢﹐狐疑詢曰「師究何之﹖山後山前﹐幾尋徧矣。」三緘曰「吾見二獸相鬥﹐意欲收以飛龍瓶。及將瓶拋之﹐倏墜地中﹐爲虎銜去﹐忙忙隨後追逐﹐牛虎俱已不見。吾弗捨﹐逐至山尾﹐忽現千重峭壁﹐壁間一穴﹐其圓如鏡。內一老道﹐趺坐石上。因而入洞參拜﹐請示二獸所歸。

孰知老道非他﹐乃上界天仙云衣眞人也。當謂師曰﹕『爾非爲逐獸而來歟﹖』吾應之曰﹕『然。』眞人曰﹕『是二獸也﹐其有兆於爾之所遇也﹐爾能解乎﹖』吾曰﹕『不解。』眞人曰﹕『牛屬丑而虎屬寅。值丑寅日﹐爾必遇靈宅子﹐墜於萬鬼陣中。』吾聞是言﹐跪求援救。眞人賜瓶一个﹐言遇此陣﹐命吾師徒同入瓶內﹐以保其身。臨別時﹐又囑自今雲遊﹐須倒向北行﹐看能不遇此陣否﹖吾師徒明日且倒由北面以避之。」言已﹐在剎安住﹐以待次早﹐復作雲遊之計。

時靈宅子已將萬鬼大陣煉成﹐但不識三緘現遊何所﹐於是云車駕著﹐天際望之。遙見三緘師徒由北向西而去﹐袖中默會﹐知其必由陰鎖亭﹐遂向亭前按下雲頭﹐以彩布陣之處。恰好亭外寬敞﹐平如坦道。靈宅子喜其好布陣勢﹐忙回虎噴山下調齊萬鬼﹐同三服﹑樂道竟投此亭。自覺陰風怒號﹐一路霧結煙生。

不久已到﹐靈宅子雲頭墜下﹐立於亭外﹐將麈揮之﹐化一點兵將臺﹐髙坐其上。先點富貴鬼一隊﹐次點貧賤鬼一隊﹐又次點酒鬼﹑色鬼﹑煙鬼﹑孤獨無依之鬼各一隊。點畢﹐命三服手執黃旗一面﹐立於正中﹔樂道手執紅旗﹐立於正南。事事排妥﹐靈宅子曰「眾鬼聽令﹐爾等以將臺之鼓聲爲號﹐一通鼓擂﹐富貴﹑貧賤以及酒﹑色﹑財﹑气各隊鬼卒﹐排列陣外﹔二通鼓擂﹐富鬼轉到貧鬼之方﹐貴鬼轉到賤鬼之方﹐酒鬼﹑色鬼混入富貴隊內﹐气鬼﹑財鬼﹑煙鬼混入貧賤隊之內﹐孤獨無依之鬼四面尋於陣角。三通鼓擂﹐一擁入陣﹔四道鼓擂﹐各持鬼器﹔至到五通鼓擂﹐各化極惡形像﹐同入陣者亂擊﹐不得停畱﹗」眾鬼聞之﹐應諾如響。靈宅子坐在臺中﹐見陰气陰風結成黑霧﹐又恐三緘睹此﹐由異地而往﹐遂噓淸气﹐閃出長途一帶﹐朗朗明明﹐以爲三緘入陣之路。

三緘不知靈宅子預識到經由此地﹐師先徒後﹐陸續進發。

他日﹐望見前面黑霧凝結於兩山之外﹐中有淸气一條。三緘曰「前面煙凝霧結﹐兩山隱於其中者﹐是地妖物必多。」狐疑曰「山髙水深﹐無處不有妖魔。吾等只由淸明坦道之地﹐不登煙凝霧結之山﹐自不遇之而生殺气也。」三緘曰「爾言是矣。

然此地歧途在望﹐不知何道可以向西﹖」狐疑曰「暫且緩行﹐必有遊人以詢之者。」行剛數武﹐果遇一樵子荷薪而來。狐疑詢之曰「歧途在此﹐何道向西﹖」樵子曰「左道耳。」三緘曰「前山煙霧凝結者﹐又何地耶﹖」樵子曰「陰鎖亭也。

由亭而去﹐則有極陰關。由極陰關而直下之﹐則有尾閭。行至尾閭﹐歷黃河不遠矣。」三緘曰「陰鎖亭中﹐可有人家否﹖」樵子曰「僅可暫住﹐不可久居。」三緘曰「承爾指路之勞﹐他日相逢﹐自有厚謝。」樵子曰「些須小事﹐何庸謝爲﹖」言畢﹐荷薪飄然竟去。

三緘師徒一步一趨﹐已歷陰鎖亭不過里許。忽然天昏地晦﹐霧結如絮﹐對面不見人形。師徒駭然﹐曰「未至亭前﹐天气淸明﹐將近亭下﹐天忽昏黑﹐此何故哉﹖」狐疑曰「是必妖物又來侮弄吾師徒。同在昏黑莫辧之中﹐恐不免有失散矣﹐可柰何﹖」三緘曰「不妨結衣而行﹐自可相顧。」狐疑曰「此計甚妙﹐卽速爲之﹗」師徒將衣連結已畢﹐尙未移步﹐大雨傾盆。於是急急飛奔﹐竟入萬鬼大陣。

剛入陣內﹐其黑如漆﹐其風甚冽﹐冷气逼人。但聽鼓聲不停﹐如雷震耳。一擂已過﹐恍有千萬人影﹐往來其間。不逾片時﹐二通又響﹐只見人形亂竄﹐直到三通鼓震﹐突然現出光明世界。

三緘師徒翹首仰望﹐髙臺之上﹐獨坐一人﹐道服道冠﹐手持麈尾﹐笑容可掬而言曰「爾三緘耶﹖爾自任肩闡道﹐無人在目。玆落老師爺掌握﹐斷不爾容﹗」三緘曰「吾與老道無仇﹐何欲相戕若此其甚﹖」老道曰「吾非他﹐乃靈宅子也﹗懷恨已久﹐爾亦有今日乎﹖」三緘舉口告哀﹐靈宅如不聞也﹐將麈揮動﹐無數猙獰惡鬼﹐各舉械器﹐亂向三緘打來。三緘急展隱身旌﹐以使師徒隱而弗見。靈宅子笑曰「爾恃能隱其身﹐老師爺使爾隱之不得﹗」遂取一葫蘆在手﹐以口對著隱身旌處﹐命眾鬼齊向光明之地打之。三緘師徒﹐被眾鬼亂擊﹐道法淺者﹐打得救命之聲喊叫不絕。三緘忙取萬竅瓶安放地中﹐師徒盡躲於瓶內。萬鬼稟之靈宅曰「三緘師徒倏忽不見矣﹗」靈宅子曰「三緘未得仙道﹐豈能入得地﹑上得天耶﹖爾等著實尋之﹐自有所在﹗」眾鬼尋畢﹐復稟之曰「吾等搜尋已徧﹐渺無蹤迹。惟於陣東見得一瓶﹐竅有數萬。」靈宅曰「如是﹐三緘輩必入此瓶矣。爾等旣得瓶竅﹐卽速入內﹐與吾擒至﹗」眾鬼聽令﹐各入一竅。但見三萬六千野鬼﹐俱已入完﹐其竅尙餘數萬焉。自入竅中﹐由此而入者復由彼而出﹐由彼而入者亦由此而出﹐紆徐曲折﹐絕不見人。眾鬼無不稱奇﹐歸至將臺﹐面面相覷。靈宅子詢曰「如何﹖」眾鬼曰「瓶竅數萬﹐竅內皆屬坦道。三緘師徒並無影形。」靈宅子怒﹐遂呼樂道持斧擊之。

無如瓶堅硬非常﹐擊之不碎。靈宅驚曰「是何寶物﹐如斯厲害﹖」因命眾鬼將瓶圍著。眾鬼陰風大逞﹐卽於瓶之前後左右﹐圍得密不通風。

且說三緘師徒陸續入瓶。只言湫隘難容﹐誰知別有天地。

中一古佛剎﹐雕梁畫棟﹐極其寬敞。師徒卽於剎內﹐各煉玄功。

約居旬餘﹐命狐疑出剎視之。狐疑出視﹐四面皆峭壁屹立。石窗羅列﹐大小不一﹐滿壁皆然。暗於窗偸窺之﹐外有猙獰惡鬼﹐手舉械器﹐如貓捕鼠﹐目視之﹐而耳側之者。狐疑恐是窗外有慈惡鬼﹐殊窺數十處﹐俱是如玆。狐疑異﹐轉稟三緘。三緘曰「如不能行﹐必老死於是耶﹖」次日﹐率諸弟子走出古剎﹐向北行去。行只數里﹐則峭壁阻路。東﹑西﹑南三面亦猶是焉。

三緘無柰﹐仍率諸徒歸於剎中。

甫入剎門﹐門外一人呼曰「三緘何往﹖」三緘回顧﹐乃一老道﹐須眉古峭﹐鶴髮童顏﹐飄飄然有神仙之態。三緘曰「老道呼我何爲﹖」老道曰「特來晤爾也。」三緘此際正欲得一人指示迷途﹐遂迓入剎。老道坐已﹐三緘稽首畢﹐從容詢曰「弟子自到陰鎖亭﹐偶遇靈宅子設下萬鬼大陣。前程云衣眞人賜一寶瓶﹐名曰『萬竅』﹐彼言如遇此陣﹐囑吾等盡入﹐以保身軀。如何自入是瓶﹐無門可出﹐四面峭壁﹐如垣圍繞﹐究不知何地可以無阻﹖望老道示之。」老道曰「石壁上豈無窗隙乎﹖」三緘曰「有則有之﹐無柰窗外皆屬猙獰惡鬼各持械器以待何﹖」老道曰「瓶竅爲鬼守定者﹐此刻非爾所出時也。

待到紫霞眞人將陣破時﹐自有人來導爾出路。」三緘曰「萬竅瓶外惡鬼邏守﹐老道又如何得入﹖」老道曰「吾自有路﹐不使眾鬼所知。」三緘曰「老道旣入瓶中﹐應有以教弟子。」老道曰「吾道尙淺﹐烏可爲人訓﹖但爾所不及知者﹐吾或識之﹐不妨彼此相參﹐以長識見。」三緘曰「吾自吾師法傳煉气﹐往往聚而易散者何也﹖」老道曰「人身有气海﹐乃萬气朝宗之所。煉之使入﹐海固能納﹔煉之使出﹐海亦無阻。特恐華蓋下猿有所觸﹐遇喜而笑﹐則气亂﹔遇怒而躁﹐則气雄﹔遇憂而愁﹐則外气生焉。外气時生气海內﹐如狂風拂水﹐捲起波紋﹐泛濫無歸﹐必溢及舟田﹐而气爲之餒。故人煉道﹐務先絕四害﹐次絕貪喚﹐將此一心﹐養如山峙﹐靜鎭無撓﹐然後一吸一呼﹐如天之轉折﹐不停久久﹐自然气聚矣。夫气聚者神無不凝﹐神凝者精無不固﹐如是﹐煉道何難得入妙境﹖」三緘聞此﹐恍然大悟﹐復向老道重新拜禮﹐叩請畱名。老道曰「爾欲知吾名乎﹐吾乃須無眞人也。」言罷﹐化爲仙鶴﹐直衝霄漢。

三緘自老道去後﹐所住已久﹐心思出剎甚急。一日無事﹐瞞了諸人﹐來至峭壁倚窗探望。見是窗外無有邏守﹐暗地歸來﹐將寶物帶在身旁﹐竟向石窗由隙而出。出窗諦視﹐昏黑之內露有微光一綫﹐三緘喜甚﹐傍微光徐行。剛到正中﹐早被靈宅知得﹐速令三服放倒黃旗。三緘正徐行間﹐忽聽響亮一聲﹐如倒一塊天來﹐將身壓著﹐幸而隱身旗幟襯起數寸縫隙﹐否則立壓斃焉。靈宅是時以爲三緘必死於玆﹐又恐彼煉玄功﹐敵此旗力﹐方欲另施法寶﹐恰值紫霞﹑淩虛﹑淸虛諸眞攻打入陣﹐左尋右覓﹐只見黃旗一面倒於地下。紫霞默會﹐知三緘弟子被旗壓定﹐忙揮以撐天如意。此旗僅起尺許﹐尙不能放出三緘。淸虛曰「是旗也﹐名曰『掀天鐵石』﹐乃取中央土精煉成。豎在虛空﹐輕似鴻毛飄舞﹐倒之於地﹐重如山嶽。此寶厲害﹐非道祖宮內之掀天鐵鏟﹐不能治之。」紫霞曰「如是﹐事甚危急﹗誰去八境宮內走一遭﹖」淩虛曰「待吾一行﹗」駕動祥光﹐騰空而去。

第九十一回

破萬鬼靈宅失利擒一鼠繡霧遭殃

淩虛乘雲冉冉直向八境宮而來﹐八卦童兒見而問曰「淩虛眞人到此何事﹖」淩虛拱手曰「虛無子脫胎三緘﹐闡道人間﹐累爲靈宅所阻﹐今又困於萬鬼陣。特來取掀天鐵鏟﹐以破土煉石黃旗﹐救出三緘﹐將西地遊余﹐成道有日。敢祈童子爲我入奏焉。」童兒曰「爾且暫候宮門﹐吾卽入奏。」童兒入﹐移時出呼曰「道祖有旨﹐淩虛子入見。」淩虛入內﹐見道祖於行宮﹐參拜以還﹐侍立在側。道祖詢曰「爾來何事﹖」淩虛遂將三緘困於土煉石黃旗﹐以及靈宅子累阻闡道﹐一一詳言。

道祖曰「掀天鏟固可掀起土煉黃旗﹐至收萬鬼陰魂﹐非晶陽鏡不可。」淩虛曰「祈道君施格外仁慈﹐一並賞賜﹐以俾萬鬼陣內救出三緘。令彼仙果早成﹐好復闡道之旨。」道祖點首﹐當取二寶付與淩虛。

淩虛拜受出宮﹐駕動祥光﹐霎時卽轉陣中﹐將鏟交與紫霞。

紫霞接過﹐方向黃旗一鏟﹐撓至半空。三緘立起身來﹐見一道長手持鐵鏟﹐知爲彼救﹐叩首謝恩。紫霞曰「爾可展開隱身旗﹐護著爾軀﹐緊隨吾後﹗」三緘如命。紫霞舉起寶鏟﹐四面掀動﹐萬鬼不能敵之﹐兼之淩虛眞人照以晶陽寶鏡﹐萬鬼昏迷﹐偏偏倒倒﹐向東而去。剛至東面﹐被和風一拂﹐盡皆塵世投生。

惜乎食了靈宅靈符﹐槪系左道旁門﹐繼續不絕。自此正軌多被其撓﹐殊難掃除﹐殆盡爲古今一大恨事焉﹗這屬後話﹐姑置不論。

又說靈宅子見陣已破﹐自覺無顏以會諸眞﹐乘風鼠竄而遁。

紫霞追之不及﹐忙忙歸到陰鎖亭﹐命三緘於萬竅瓶旁﹐呼及弟子之名。狐疑諸人始自剎門走出。待離門外﹐轉面一視﹐非門也﹐萬竅瓶口耳。諸子俱出。云衣眞人墜下雲頭﹐向三緘而言曰「萬鬼陣已破﹐萬竅瓶無用﹐可還吾矣。」三緘將瓶捧獻﹐感其賜寶之徳﹐重拜謝之。云衣得了寶瓶﹐乘雲直入空際。紫霞於是謂三緘曰「爾仍轉由北地﹐以滿外功。」三緘卽辭紫霞諸眞﹐向北而去。

紫霞於三緘去後﹐瞥見亭下有二道士臥於石上﹐細細審視﹐乃三緘弟子三服﹑樂道也。因呼之曰「爾二道士系何人門第﹖

來在萬鬼陣內胡爲﹖」二人聞呼﹐但睜目視之。觀其情形﹐似口欲言而有不能之狀。紫霞曰「爾不能語﹐吾安知爾受何寶器所傷﹖」三服手向地中﹐畫出「錯吞符篆」四字。紫霞知爲靈宅子靈符所迷﹐遂傾金丹以食﹐二人一時蘇轉。紫霞曰「爾二人其殆師事三緘者乎﹖」對曰「然。」紫霞曰「如何獨臥於此﹖」三服曰「自碧玉山與師分散﹐苦無教訓﹐弟子等四處尋訪﹐師蹤不見。偶遇靈宅﹐爲彼言語迷弄﹐投之爲師。

前排萬鬼陣時﹐命吾手執黃旗﹐立於正中﹐樂道手執紅旗﹐立於正南。弟子不知與何仙爭戰﹐及其入陣﹐乃吾師三緘也﹐心中甚喜得會師身﹐意欲見師。殊剛下臺﹐倒臥於此﹐不醒人事。

推其故﹐皆緣統率眾鬼布陣之際﹐靈宅子命各吞符篆一道﹐如有反心者﹐靈符誅之。若非老道垂憐﹐以丹救吾﹐必斃於是矣﹗」紫霞曰「爾師三緘爲土黃旗所壓﹐幾乎殞命。非在道祖宮內祈賜掀天鐵鏟﹐難將此旗掀起。亦非道祖所賜晶陽寶鏡﹐不能收伏萬鬼焉。」三服曰「吾師三緘﹐今在何處﹖」紫霞曰「已去久矣。」二人聞之﹐大哭不止。紫霞暗喜此二弟子心尙戀師﹐不如使彼師徒早早相逢﹐以免他途是誤﹐乃向三服言曰「爾二人速到鼠潛山﹐力助爾師﹐收回鼠精﹐以爲贄見。」二人聞說﹐拜了幾拜﹐竟投鼠潛山下。

靈宅子自萬鬼陣失利﹐云車催動﹐飛奔而逃。豈知淩虛﹑淸虛緊跟所乘雲路﹐並力追趕。看看將近﹐淩虛手舉掀天鏟﹐照著雲頭打去。靈宅左臂受了一鏟﹐雲頭墜下﹐暗思﹕「諸眞寶器﹐半皆道祖宮中所取﹐吾烏能敵﹖」於是運動玄功﹐化成一股淸風﹐直趨東北。靈虛等見靈宅子爲掀天鐵鏟打下云車﹐方思齊墜雲頭﹐擒此孽障﹐殊料狂風捲處﹐已不知逃向何方。

淩虛謂淸虛曰「靈宅子道法頗髙﹐今日已失利若斯﹐下次諒不敢矣﹗吾等各回洞府﹐再探三緘消息可也。」言罷乘雲歸去。

靈宅子化作淸風﹐送至白龜山前﹐坐於老松樹下﹐暗自傷曰「吾欲誅戮三緘﹐累欠受辱。只想煉此萬鬼大陣﹐諸眞不能勝﹐三緘必死吾手﹐孰意道祖賜寶﹐竟化萬鬼陣爲烏有﹐大失其利﹐吾心恨甚﹗且再養銳气﹐以復此仇。」靈宅之反復多心﹐毋庸細說。

三服﹑樂道乃屬三緘親收門徒﹐因在碧玉分散﹐尋師念切﹐爲靈宅子甜言蜜語誤墜計中。幸而三緘入萬鬼陣時﹐二人見是其師﹐尙有捨靈宅而歸三緘之念。但惜靈符內發﹐迷於陰鎖亭前﹐人事不知。紫霞知其本意﹐故指彼去路於鼠潛山﹐收伏鼠妖﹐爲三緘贄見。二人得玆指點﹐風車乘上﹐直到山麓﹐借居村落﹐以候三緘。

三緘師徒自陰鎖亭破了萬鬼陣﹐紫霞命吾師徒不直﹐反轉向北方之極處而行。他日來至洪春鎭﹐見一占卜者髙坐卦棚﹐買卜之人絡繹不絕。三緘立於其側﹐聞彼所說﹐皆以功名富貴炫人惑世。至到午刻﹐人漸稀少。三緘詢曰「先生賣卜於玆﹐時有幾許﹖」卜人曰「已六七春矣。」三緘曰「先生賣卜之銀﹐又將何用﹖」卜人曰「一則以活妻兒﹐一則以其所餘遺畱子孫。」三緘曰「旣欲遺畱子孫﹐爾卜誤矣﹗」卜人曰「吾有何誤﹖」三緘曰「爾今賣卜街頭﹐吾視市人皆以爾卜爲準﹐欲得一卜﹐而行爲隨之。爾胡僅以富貴功名動人﹐而不以求富貴功名之道語人耶﹖」卜人曰「欲求富貴功名﹐其道安在﹖」三緘曰「富貴功名﹐求之在乎陰徳。凡爲卜此而來者﹐爾指以陰徳數行﹐囑彼力行﹐卽是口徳。如欲謀人妻女﹑騙人財帛以及詞訟於人者﹐爾爲之卜﹐其吉不吉﹐卜須實言毋誑﹐又必旁徵遠引﹐確指其謀妻女﹑騙財帛﹑好訟顯報。則謀人妻女者﹐爲爾一言所阻﹐騙人訟人者﹐皆爲爾一言消之。不獨於是人免其喪身喪家之禍﹐亦可以解遭謀遭騙遭訟者之冤矣﹗

爾於此如是﹐於彼如是﹐自然化導甚廣﹐口徳便大。獨怪世有一等卜人﹐反爲人卜謀妻女﹑卜騙財帛﹑卜人詞訟﹐而輒言其吉者﹐是爲市人主謀也。曾亦思殺人罪孝主謀罪大之理乎﹖」卜人聞之﹐啞然良久﹐乃向三緘叩首﹐拜謝指示。從此賣卜皆以化導世人爲己任﹐後得大福﹐不必詳言。

三緘在洪春鎭中住了數日﹐於起行之前一夕﹐暗問市人曰「是地北面﹐有何市鎭可以居止﹖」市人曰「向北而行﹐必由鼠潛山過。歷山十餘里﹐有市曰『繡都』﹐或時寬闊﹐或時偏小﹐原不一定可以居之。」三緘曰「是鎭如斯﹐乃天地間之第一怪市也。吾師徒身歷程途萬萬﹐未聞有此﹐且親往視﹐以長識見焉。」果於次早﹐師徒陸續前進。

剛到夕陽欲墜﹐已至鼠潛山前。是山𨿽髙﹐而寬平廣大﹐峻崖𨿽少﹐而怪石嵯峨。三緘師徒繞山而過﹐正值鼠精在洞﹐思及仙果難登﹐空費修持﹐意欲覓一仙骨男兒﹐盜彼元陽﹐助己大道﹐以省虛延歲月﹐煉無已時。駕動妖風﹐登山一覽﹐見得淸气數股﹐繞行空中。鼠精驚曰「人世之子﹐多貪酒色財气﹐一行道路﹐頭上黑气凝結﹐愈結愈多。吾在是山修道有年﹐往來遊人盡含黑气。聞有孝行者﹐不過白光一綫﹐若有若無﹐初未見淸气盤旋﹐如此之大且多也﹗」遂隱身於風內﹐來至大道﹐俯首細視。見三緘頭上﹐不惟淸气透露﹐尙且直矗祥光。

思欲擒之﹐恐法不及﹐欲聽之去﹐又甚不捨。待三緘過後﹐視所從遊者﹐盡屬淸气繞於頭上。鼠精於是布下手巾一幅﹐如雲如絮﹐一擁前來﹐竟將繡霧道人捆回洞中﹐彊與成配。繡霧不許﹐鼠精時以鞭撲之。

三緘剛過山村﹐金光道人稟曰「繡霧道人已爲云絮搏去矣﹗」三緘曰「是山必有妖物﹗」遂命狐疑同金光前去捕之。

二人領命﹐登山四面搜尋﹐不知妖窟所在。無何﹐轉過怪山﹐見一小穴﹐其中黑霧沈沈。狐疑曰「是必此精之穴也。」金光道人曰「未必是怪能吐霧耶﹖」狐疑曰「凡屬妖精﹐都能吐霧迷人耳。但彼深藏穴中﹐如何使之得出﹖」金光道人曰「可砍一長稍竹兒﹐向洞內透之。」狐疑然其說。殊洞深邃﹐不能直透到底。二人胡捅一陣﹐影響毫無。狐疑曰「不若將爾金光射入洞內﹐妖如見得﹐必然出門焉。」金光諾。鼠精見光射入﹐知眾道士蹤迹至此﹐意欲再擒一人﹐以彊成配。彼不樂者﹐此或樂之。於是提劍出洞﹐向金光道人劈面砍來。金光道人不防鼠精倏然而出﹐倒退數武。狐疑見怪出了洞口﹐卽與大戰。一時風聲動震﹐走石飛沙﹐風木吹林﹐不知凡幾。三緘睹是光景﹐知狐疑﹑金光尋得此妖﹐已接戰矣。但不知勝負何若﹐又命弟子乘風而助陣焉。

第九十二回

入繡都化及陳茂到蛇嶺勸轉匪人

三緘又命云牙道人乘得陰風﹐來至鼠狐交斗之處。正值狐疑戰敗鼠精﹐追逐數里﹐金光又復衝出﹐接著戰之。鼠精曾煉一窩﹐槪系毒艸﹐凡物觸之則斃。因見狐疑二子戰力甚微﹐不介於懷﹐故毒寶未能放出。云牙至此﹐見二道兄戰敗﹐陰風吹起﹐手執鐵鏈鋼叉﹐走到鼠精前劈頭刺下。鼠精出其不意﹐幾爲所傷﹐將身閃在一旁﹐立而視之﹐只見霧內一人﹐手持鋼叉﹐貌醜難看。鼠精吼曰「爾屬何方野鬼﹐敢與仙姑作梗﹖」云牙曰「吾非他﹐乃三緘仙官弟子云牙道人便是﹐爾這丫結是何妖物﹐膽敢在此擾害行人﹖倘不速速隱形﹐老師爺鋼叉舉時﹐必誅爾命﹗」鼠精曰「爾誇大口﹐諒是道法髙妙無敵。惡魁﹐今日遇著仙姑﹐叫爾誇口不得﹗」言已﹐手持雙劍﹐怒气勃勃﹐與云牙力斗空中。

力斗甫停﹐暗想﹕「此道鋼叉如飄風驟雨﹐無有隙處﹐若欲取勝﹐非吾毒寶不可。於是將寶持在手內﹐向云牙道人曰「爾以鋼叉是持﹐敢再戰乎﹖」云牙曰「吾特命奉仙官前來擒爾﹐焉有不戰之理﹗」言罷﹐提叉登上陰風﹐復向鼠精亂刺。

鼠精支持不住﹐恐叉傷體﹐暗以毒艸窩向云牙拋來。云牙見鼠精拋來一寶﹐黑煙千縷﹐悶气難聞﹐忙催陰風﹐舉叉刺去。誰知黑霧圍繞﹐如欄桿當著﹐不能近前。云牙火發﹐急將陰風向上面衝。殊風愈髙﹐煙亦隨上﹐且於下面現一深坑﹐恍若大海汪洋﹐無有崖渙。云牙陰風催動﹐竟向東奔﹐坑亦東行。向西北﹐北向南﹐亦猶是也。云牙此際爲黑煙摟捲﹐甚不耐之。金光道人見云牙困於黑煙﹐忙來助戰﹐亦墜坑裏。狐疑在側﹐而定了气﹐回視二位道弟﹐皆爲坑陷﹐風車駕起﹐奔上前去。不料黑煙一繞﹐均墜於坑。

三服﹑樂道住居村落﹐無事閒遊﹐遠望此山黑煙凝結﹐騰空一視﹐見鼠精挺立山凹黑煙之中﹐金光時現。三服﹑樂道一擁而前﹐雙戰鼠精﹐不分勝負。酣戰多時﹐恰遇淩虛雲遊到此﹐見鼠精法力更勝三緘弟子﹐忙將袖內金睛木獸吐气吹之﹐化爲金貓﹐身長丈八﹐張牙舞爪﹐向鼠精直撲。鼠精見得﹐魂飛天外﹐駕風而逃。孰意金睛貓兒較鼠精更快﹐片時之際﹐業已抓著鼠精﹐化了本相。三服等上前扭定﹐往見三緘。

三緘曰「爾旣爲鼠﹐修成其功不淺﹐何得妖風賣弄﹐摟吾弟子﹖今被擒下﹐爾將如何﹖」鼠精曰「望釋吾歸﹐永不敢再犯仙官之駕﹗」三緘曰「爾欲成道乎﹖」鼠精曰「非不願成﹐柰修煉數百載﹐仍然如故﹐因思配一仙骨男子﹐以助吾道﹐所以犯此殺戒焉。」三緘曰「成道功夫不在乎此﹐要在煉爾气﹐凝爾神﹐固爾精。精聚神凝﹐气勢充足﹐自然成道矣﹐何在盜人元陽乎﹖」鼠精曰「承仙官指示﹐但恨傳之無人。」三緘曰「爾如攺過自新﹐拜吾門墻﹐吾願傳爾。」鼠精聞說﹐拜舞不已。三緘遂收爲門徒﹐賜號「回念道姑」。鼠精得了道號﹐不勝欣喜﹐復又拜舞。

三服﹑樂道於是俯伏在地﹐祈師恕罪。三緘曰「爾有何罪﹖」二人將誤拜靈宅爲師﹐以及排陣吞符﹐一一稟之﹐相與大哭﹖三緘亦因碧玉分散﹐有感於懷﹐哭泣不休。久之﹐呼三服﹑樂道起侍身側﹐共訴離別之情。訴已﹐三緘曰「狐疑﹑繡霧等胡不見歸﹖」三服曰「此須問回念道姑﹐方能知得。」道姑曰「道兄輩尙在山半﹐弟子歸去釋之。」言畢回山﹐收了毒艸窩兒﹐諸子始出。道姑又入洞內﹐釋卻繡霧﹐一同歸見三緘。三緘謂回念道姑曰「爾可仍歸洞中﹐將所傳大道苦苦煉習﹐以待師招。」道姑欣然拜辭而行。

三緘師徒又向前進﹐行至夕陽西墜﹐已入繡都。舉目視之﹐市極寬大。尋一旅捨﹐師徒安住。住了二日﹐三緘無事﹐出外閒遊﹐忽見二人在街旁扭著相打。三緘不忍﹐上前解勸﹐因問何來。左一少年曰「吾族蔣氏﹐賤號用剛。」三緘曰「與爾相擊者爲誰﹖」用剛曰「此吾鄕堪輿陳茂也。」三緘曰「爾何扭彼相鬥如斯﹖」用剛曰「陳茂自誇陰陽無雙﹐吾祖父母共厝一地﹐寒家久享贏餘。彼於吾叔前左刁右奪﹐竟將此冢另遷他所。近年吾家人喪財傾﹐不堪零落。吾恨陳茂不知地理﹐濫取發祥之墓。今日偶然相逢﹐不擊斃之而心不甘也﹗」三緘曰「蔣姓之言如是﹐陳某又何說乎﹖」陳茂曰「爾叔父欲得貴子賢孫﹐固請擇地於吾。吾因其累累請求﹐不得不應﹐彼以卜之也。詎料爾家運不通﹐喪及人財﹐於我擇地人有何相涉﹖」三緘曰「據吾所言﹐爾二人均有失處。以爾蔣氏而論﹐不應以父母枯骨﹐爲求名求利之階。求知後嗣發祥﹐必從孝字做起。爾父母生日﹐奉養旣未竭誠﹐及其沒時﹐喪葬又未盡禮。

繼因思求名求利卜佳地﹐父母卽在陰冥﹐欲以名利予之﹐恐天不許爾父母子之也。其所以一遭不順﹐天用以警爾﹐於地何間﹖

至若堪輿之家﹐要視人祖墓若己祖墓。地本佳也﹐不可徒貪人財﹐巧言辯論以遷之﹔本不佳也﹐務必詳細察看﹐的於爾心內果過不去﹐始行遷之。斯得人財﹐方可無愧。君見世人業習堪輿﹐稍得葬經十分之一﹐必自髙身價﹐索取重聘。其實所聘不惟天星不合﹐卽地道亦不深知﹐以故水散明堂﹐傾人財產﹐誤犯殺人黃泉﹐喪人家丁。而且山形不克認識﹐金星誤爲火星﹐水星誤爲土星﹐撫躬自問﹐已不堪矣﹐敢與主人厝而索重聘乎﹖此陳某之失也。吾囑爾二人﹐各存良心一片﹐不必爭鬥是非。能存良心﹐亦可以挽不吉之地。」蔣子聽罷﹐懷慚而退。

惟陳茂見三緘吐囑正大光明﹐又見舉止周旋﹐頗有道气﹐心欲拜在門下﹐因依依不捨於三緘之旁。三緘曰「吾告爾者正道也﹐爾胡不退﹖」陳茂曰「吾聽道長一席言語﹐自知罪矣﹗願拜道長爲師焉。」三緘曰「拜吾爲師﹐殆欲學習大道乎﹖」陳茂曰「然。」三緘曰「爾能棄得紅塵否﹖」陳茂曰「吾子若孫均已成人﹐胡不可棄﹖」三緘見其來意眞誠﹐遂收入門下﹐取以道號曰「轉心道人」。陳茂得了道號﹐回家告別子孫﹐與三緘雲遊而去。

自離繡都旅捨﹐向前徵進﹐又不知途去幾許。他日來至一嶺﹐問諸行人﹐名曰「長蛇」。三緘師徒欲上嶺頭﹐消閒玩賞﹐行人阻曰「道長可由嶺下直過﹐是嶺不可登也﹗」三緘曰「爲何﹖」行人曰「匪徒多耳。」三緘曰「何以匪徒﹖」行人曰「嶺首有數十彊寇﹐搶掠白晝﹔中嶺有數十賊盜﹐乘夜穿窬﹔嶺尾有數十姦人﹐專用妙計以取客商財物﹐謂爲『斯文客』焉。故遠方之人越此嶺者﹐不死於搶掠﹐必死於盜與斯文客手中。吾阻道爺勿從是嶺過者﹐此耳。」三緘曰「客商畏此匪徒﹐吾等雲遊道士也﹐身無財帛﹐有何畏乎﹖」行人見三緘不聽其言﹐徜徉竟去。

三緘師徒直上嶺來﹐搶掠者進前阻曰「爾身有財帛否﹖如其有時﹐須貸與吾﹐攺日償爾。」三緘曰「吾乃雲遊道士﹐安有財帛﹖」搶掠者曰「旣無財帛﹐吾當搜之﹗」遂於蓬蒿中走出數十大漢﹐來搜三緘師徒。狐疑曰「雲遊道士空身赤手﹐爾都不饒﹐凡有財帛客商﹐焉肯饒卻。」大漢曰「爾尙多嘴﹐有何武藝﹖」狐疑曰「爾以搶掠爲事﹐又有何能﹖」大漢曰「爾言吾無武藝﹐敢與吾力斗乎﹖」狐疑暗思﹕「此匪不除﹐終爲世害。」拔出雙劍﹐力與鬥之。大漢數十人﹐均被狐疑打倒在此。狐疑曰「爾等欲生耶﹐欲死耶﹖」大漢曰「吾輩不識道長道法髙妙﹐仙顏誤觸﹐望恕之。」三緘曰「爾望吾恕也不難﹐但要攺悔心腸﹐吾方釋爾。否則﹐吾一舉口﹐立碎其屍﹗」大漢曰「自道長言後﹐願攺過遷善﹐永不復爲搶掠之行﹗」三緘曰「爾毋爲勢所逼﹐當面攺悔﹐吾等去後﹐爾又依然。」大漢曰「誓不敢矣﹗」三緘曰「如是﹐爾將中嶺﹑嶺尾匪人﹐槪約來玆﹐吾有所論。」大漢諾﹐卽於是日約集諸匪﹐兩旁侍立﹐靜而聽之。

三緘曰「在爾等作此不義﹐無非欲上供父母﹐下養妻兒。如得財帛多多﹐亦無非遺爾子孫。不知人生天地﹐財帛定於前世之善。行善之者﹐財帛必多﹔善少者﹐財帛必少﹔無善者﹐生於貧族﹐自少至壯﹐衣不暖體﹐食難充口。因缺衣乏食而生貪﹐貪變爲搶掠穿窬﹐姦計弄人﹔稍獲財帛﹐享其飽暖﹐自爲得計﹐豈識適罪更深加﹐至來生必罰變牛馬﹐於受搶受掠受盜受巧計播弄者家下﹐以償所得之財將債償余﹐仍罰爲獸﹐人形難轉﹐苦不可言。爾輩今得人身﹐何不思爾前世毫無善舉﹐如斯窮困﹐應從今世善行廣作﹐以冀來世坐享厚福乎﹖不但來世方享厚福也﹐善行若多﹐卽於今生亦可轉貧爲富。」所言至此﹐已將蛇嶺三等匪人化轉﹐誓願攺過自親。三緘曰「爾等旣願攺過﹐事不宜遲﹐趁此造孽未深﹐尙易積善於壯年。」三地匪人俱皆叩首謝恩﹐四散而去。

第九十三回

天魚池荷妖買道走馬嶺黃蝶爲仇

三嶺匪人均被三緘化轉﹐心中大喜。住了幾日﹐又向前徵。

時正夏初﹐疊疊荷錢﹐風動淸波如蝶蝴﹐森森烈晷﹐天含暑气似鑪錘。三緘念念求仙﹐惟在煉精煉气﹐心心向道﹐慵於觀水觀山。

狐疑見師默然不語﹐乘機詢曰「吾師終日沈吟不發一語者﹐其心在道而有所得乎﹖抑亦別有所思而得於道外之指乎﹖」三緘曰「善哉﹐子之多疑而辧難也﹗夫道在一心﹐心誠則道存﹐心分則道失。凡古今之求道而得道者﹐總在心之一誠而已。

誠爲天道﹐思誠爲人道﹐下學上達﹐不容顚倒。欲盡天人之道﹐何可分心而別有所思﹖吾之不語﹐非不語也﹐誠吾意而正吾心也。」狐疑曰「師傳內功﹐弟子朝夕研求﹐𨿽稍解其煉法﹐何於煉功候心意始能誠正﹔未煉功候﹐稍一放縱﹐每見物而相引耶﹖」三緘曰「皆心未純耳。」狐疑曰「一放頗能速收﹐奚爲收之而又復放﹖」三緘曰「放而能收﹐克己之功也﹔收而復放﹐克不勝己也。然皆有觸目引伸之害焉。」狐疑聞此一言﹐若有會於心而不復問。

云牙道人曰「陰雲四合﹐雷聲隱隱﹐已聞於南山之陽。如或大雨傾盆﹐將何以禦﹖」三緘曰「速覓古剎以避之。」正言談間﹐只見四面云生﹐雷轟雷掣﹐刁調大作﹐雨點如丸。

三緘忙展隱身旌﹐將師徒蓋定﹐俟驟雨過後﹐始向坦道而來。

無何﹐夕陽在山﹐兼之路滑難進﹐三緘謂狐疑曰「前面廚煙生竹﹐必有農家﹐爾試踵門﹐借宿一宵﹐看可容否﹖」狐疑得命﹐飛得而去﹐不必復言。

卻說天魚池中﹐有荷妖焉﹐爲首者自號「舞霞仙姑」﹐以下有名舞云者﹐有名舞月者﹐有名舞星﹑舞雪﹑舞日﹑舞霜﹑舞露者﹐皆聽舞霞調用。舞霞此日見一天風雨﹐池內水溢﹐魚遊朵朵荷花﹐另添一種鮮色﹐因謂眾妖曰「今蒙上天恩施﹐姊姊精神忽爲煥發。得此榮寵﹐天酒以志慶幸﹐可乎﹖」舞月諸妖同向舞霞拜而言曰「姊言正合吾意。但不知姊姊宴設何所﹖」舞霞曰「池中𨿽好﹐住居已慣﹐無甚奇觀。不若選一髙峯﹐上可以仰視星辰﹐下可以俯視江水之爲愈。」舞月曰「如是﹐池東有峯曰『翠螺』﹐髙大平坦﹐時生雲霧﹐下臨小溪。溪有一渠﹐水深莫測﹐登山而視﹐其圓如鏡﹐俗故以『鏡溪』呼之。」言猶未已﹐舞霞曰「有此佳山﹐正好資吾玩賞。妹妹等可速前去﹐布設停妥。」諸妖聞說﹐遂統婢女靑螺﹑紫結數十妖姬﹐乘風直上山巓﹐化爲絕大宮殿﹐酒廚茶竈樣樣停妥﹐方命婢女歸迓舞霞。

舞霞出得池中﹐駕著彩霧﹐五色俱備﹐緩緩飛來。諸妖出迎﹐一擁而入。舞霞目極所化﹐如王者居址﹐乃心大喜﹐曰「妹妹等道法髙妙﹐化此行宮﹐刻鳳雕龍﹐美勝王后之居﹐眞吾不及﹗」舞月笑曰「頻勞姊姊護庇﹐妹等道法皆得諸姊姊。特恐布置未妥﹐還望恕之﹗」舞霞曰「如此布置﹐盡善盡美矣。不識筵席可以備乎﹖」舞月曰「酒煮黃粱﹐肉烹仙鶴﹐備之已久﹐只候姊姊入席暢飲焉。」舞霞曰「如此﹐可同入席﹐以盡姊姊之歡。」羣妖欣然﹐依次而坐。

酒逾三盞﹐舞霞曰「吾姊姊自修煉成形後﹐取名於霞﹑月﹑云﹑露者﹐以爲他日飛升大羅天上成仙預兆也﹐爾等知乎﹖」舞月曰「姊姊志在天仙﹐可謂髙且大矣。妹等則羨人世女嬌得配夫郎﹐樂效於飛耳。」舞霞曰「癡婢子﹐塵心未淨﹐猶復緣貪世外。爾以爲有夫婦者﹐盡能樂乎﹖」舞月曰「夫婦配合﹐如魚得水﹐安有樂不樂之分﹖」舞霞曰「此中道理﹐姊不言出﹐爾等必以夫婦得配﹐盡享其樂﹐不知天下男子﹐每厭故而喜新。爾初爲彼婦時﹐彼則視爾奇珍不啻﹐久見他婦色美﹐而其心戀在此﹐必於爾而是棄。天下之毒丈夫多矣﹗爾欲樂貪夫婦﹐設或遇此﹐將求樂不得﹐反抱怨難堪矣﹗」舞月曰「如爲人婦而一味柔順﹐丈夫卽欲棄之﹐烏忍棄之﹖」舞霞曰「世之丈夫﹐其用意居心多爲婦人所不解。」舞月曰「如何﹖」舞霞曰「吾有四語﹐爲爾誦之﹕『妻顏美處羨他人﹐暗嘆西施兩不分﹔誰識丈夫無眼目﹐反從醜婦說情深。』此不解之說也。」舞月曰「天下豈盡丈夫毒乎﹖」舞霞曰「亦有婦女毒心在抱﹐而謀殺丈夫者﹐大抵皆一淫字誤之。若我姊姊﹐千磨百折﹐費盡多少辛苦﹐乃能化作人形﹐切毋復墜冤坑﹐貪及紅塵夫婦樂事﹗如能遇得仙子﹐講明道旨﹐朝夕煉修﹐以成一大羅天仙﹐方遂吾等之願。所恨者姊姊無緣﹐不得面晤仙子耳﹗」舞云曰「仙子行蹤﹐若何可見﹖」舞霞曰「凡上界仙眞所經過處﹐必有祥雲護繞。至於下界將成未成仙子﹐所遊地面﹐必有一股淸气直豎半空。」舞云曰「若然﹐吾等方上山頂﹐妹見淸气一股﹐由西而北焉。」舞霞曰「此必道中之士假雲遊以賣道者﹐吾姊妹須騰空視之﹗」言已﹐乘風直到空際﹐用目視去﹐果見三緘師徒陸續前進﹐淸气繞於天半。

舞霞俯視多時﹐喜而言曰「吾姊妹道有所習矣﹗」舞月曰「姊姊何言道有所習哉﹖」舞霞曰「吾觀道士長途奔走﹐不暇他顧者﹐意在急求所在以棲止也。然是地荒涼﹐古剎無多﹐惟桐華觀中可以下榻﹐今夜道士定住於此。待至明日﹐吾等化作人間婦女﹐遊至觀內﹐苦祈拜入門下﹐懇傳大道。爾諾﹐妹妹願去者隨之﹐不願去者聽之。」言訖﹐妖風按落﹐墜於魚池。

次早﹐舞霞晨妝已畢﹐問諸同類曰「昨日所言求道一事﹐願隨爲姊者﹐此其時矣。」只見舞云﹑舞月嘻笑而前曰「吾願隨姊至桐華觀焉。」其餘諸妖﹐但不願去。舞霞嘆曰「求道惟看霞月云﹐可知戀道不多人﹔待至道成化口裏﹐又來自悔未同羣。」嘆罷﹐乃向諸妖曰「爾等不願求道﹐須守我平日規矩﹐不可於是池外擾害生靈﹗」諸妖應曰「姊言如是﹐吾等敢不謹遵﹗」舞霞囑咐畢﹐卽偕舞云﹑舞月﹐乘風而至桐華觀。輕移蓮步﹐不疾不徐﹐才攜楮財﹐欲於觀中假意焚香﹐以探入道之徑。

不料走馬嶺有一黃蝶﹐修成人體﹐素知荷妖貌美﹐久欲得一以爲配﹐而來得其便。恰於此日乘風出洞﹐閒遊空際﹐遙見荷花姊妹化爲民間婦女﹐竟向桐華觀而來。黃蝶喜甚﹐扭身化作男子﹐手持白扇﹐搖搖擺擺﹐亦來是觀焉。舞霞三妖剛進觀門﹐黃蝶逞步上前﹐揖而言曰「姊妹等何日而來﹖」舞霞曰「男女不相贈答﹐瓜田李下﹐嫌疑應避也。妾觀爾似讀書種子﹐豈未知古人之言乎﹖」黃蝶曰「古人之言﹐今何必效﹖」舞霞曰「今不效古﹐則弗守義守貞矣﹐成何世界﹗妾民間女也﹐爾誤以爲落花者流耶﹖如不速速他行﹐恐妾家男子知之﹐立斃爾命﹗」黃蝶笑曰「民女當居民室﹐何得處於魚池爾。

毋誑吾﹐吾因爾妖姬可愛﹐特來求一以爲配。如允則美﹐否則﹐脫玆虎口﹐有難焉者﹗」舞霞曰「爾不畏國法耶﹖」黃蝶曰「吾輩乃山水妖屬﹐國法其柰之何﹖」舞霞曰「爾不畏國法﹐獨不畏天律乎﹖」黃蝶曰「以妖物害生靈﹐天律在所不宥﹐以妖男配妖女﹐天律烏得而加之﹖」言已﹐展開兩袖﹐阻著去路。舞霞姊妹意欲躲過其袖而走﹐孰知此袖愈展愈大﹐輕輕一舉﹐風勁如弓。舞霞﹑舞月﹑舞云見得黃蝶如此之厲﹐向空飛去﹐乘風而遁﹐又被黃蝶追逐。霎時狂風亂捲﹐天地昏黑。

三緘率諸弟子在桐華觀內﹐忽聽風聲大震﹐走石飛沙﹐野霧蒙蒙﹐東西莫辧﹐心裏暗計﹕「是必妖物相鬥空中。」忙命狐疑出觀視之。狐疑乘風空際一望﹐乃見二妖女戰一男妖。男妖道法無他﹐惟兩袖長大。女妖累被袖逞﹐倒下雲頭者數次﹐看看力難支持。狐疑舉劍而前﹐以斗黃蝶。黃蝶吼曰「吾與女妖相鬥﹐與爾無干。爾爲誰﹖毋於分外結仇也﹗」狐疑子是謂諸女妖曰「爾等俱屬妖侶﹐何相爭戰﹐以至於斯﹖」女妖曰「妾乃天魚池荷花修成﹐恨無仙師傳以大道。昨日姊妹宴設翠螺﹐瞥見淸气淩空﹐知是仙眞臨凡闡道。姊妹計議﹐同來探訪。不意剛到觀下﹐是妖阻住去路﹐且以不入耳之語來相爭答。妾等不服﹐故相鬥於此。」狐疑聞說﹐怒問黃蝶曰「爾念貪淫﹐妖姬念在求道﹐是妖姬之念正﹐而爾念邪也。以正伏邪﹐邪又安能亂正哉﹖據吾言之﹐男妖不得以非禮而路阻妖女﹐而女不得以非禮之拒而力戰不已﹐不若隨吾至觀﹐拜吾師而習道焉。他日大道習成﹐仙境同登﹐悠遊天上﹐較諸爾輩身爲妖部﹑久處卑污者﹐孰得孰失耶﹖」黃蝶聽之﹐若不服於乃心﹐忿恨而去。狐疑曰「是妖聞吾勸論﹐反生忿恨﹐以其居心太毒﹐而絕無善根也。何意毒心人聞善言以如仇﹐見善書而欲碎乎﹖人物皆有是心﹐所以仙子臨凡﹐欲化導庸愚以積外功者之難也﹗幸而人類亦有善根不絕如妖姬者﹐不然﹐幾使天下盡蛇蠍類耳。」嘆息逾時﹐轉見三女妖尙且挺立以待。狐疑曰「吾旣解爾危矣﹐爾胡不歸﹖」舞霞曰「聞道士言及仙子臨凡闡道﹐吾姊妹不揣固陋﹐願附驥尾﹐以拜門墻。」狐疑曰「爾等旣有是心﹐可隨吾去。」舞霞姊妹遂與狐疑駕風而去﹐墜於觀外。狐疑入觀﹐將三妖來由細稟三緘。三緘大喜﹐命之入見。三妖入﹐伏地求道。

三緘曰「爾求大道﹐是爾有道根也。吾今收爾﹐須兼程以進﹐切毋止於半途。」三妖齊聲曰「如背師言﹐難逃雷擊﹗」三緘叫起﹐傳之一二﹐又取舞霞爲「飡霞道姑」﹐舞云爲「衣云道姑」﹐舞月爲「弄月道姑」。三妖得了道號﹐卽於此隨師雲遊。

惟黃蝶心中忿恨荷妖將已得手﹐忽爲狐疑阻滯﹐回洞歇定﹐卽命駕下妖卒往搬蠍虎﹐欲於是夜入觀﹐以斃諸道士焉。

第九十四回

遣仙鶴指明去路恨艷冶排設色坑

黃蝶因三緘師徒收了荷花姊妹﹐心甚不平。回到洞中﹐直向後山搬及毒蠍老妖﹐乘夜來至觀外。但見蝶張兩翅﹐逞風威以若雷﹔蠍吐余涎﹐湊霧气而如焰。

三緘此際正在淨室﹐與諸弟子講論大道。忽聞山風震動﹐毒气悶人﹐驚而言曰「觀外其有妖乎﹖不然﹐何狂風驟起﹐許久不息﹐兼之瘴气直透觀內﹐人幾悶絕乎﹖」飡霞稟曰「是必蝶妖來此復仇也。」三緘曰「蝶豈有毒哉﹗」飡霞曰「蝶妖無毒﹐其悶人以毒气者﹐乃後山洞裏之毒蠍也。」三緘曰「蝶蠍異類﹐是蠍也﹐胡得助蝶爲虐耶﹖」飡霞曰「吾師不知﹐黃蝶欺侮諸妖﹐卽恃此毒蠍耳。」三緘曰「蝶倚蠍勢以淩妖屬﹐諸妖何不除之﹖」飡霞曰「諸妖不能敵蠍而深畏蠍。蝶妖爲蠍驅使﹐時任僕婢之役。且窺伺蠍妖所尙﹐如意供奉。蠍故愛蝶﹐常加護庇。蝶乃得借其勢﹐以淩妖部。凡妖部之畏蝶者﹐實畏蠍也﹐非畏蝶也。然蝶借蠍威以爲諸妖畏﹐自以爲諸妖所畏者﹐在己不在蠍﹐久假弗歸﹐日肆橫行。在諸妖視之﹐無不垂涎而恨不得一效其威。是未見蝶之逢迎於蠍也﹐其卑躬如何可恥﹐其折節如何可羞。安識與其借人威以淩人而先爲人淩者﹐何若安守本份﹐不受挾制之爲愈乎﹖」三緘曰「物也如斯﹐何況乎人﹖」飡霞曰「師用何寶以除蝶蠍之害﹐方無狐假虎威之人耶﹖」三緘曰「師自有除之之法。」於是取出飛龍瓶持在手中﹐向空拋去。只見團團轉轉﹐如鳥飛舞﹐愈飛愈髙。忽然響亮一聲﹐現出金光數十餘道。毒蠍﹑黃蝶以爲障眼頑物﹐竟不在意﹐一吐毒霧以繞是瓶﹐一張長翅以逞是瓶。久之﹐瓶上金光燦爛﹐火龍舞爪張牙﹐直撲二妖。二妖躲之不及﹐竟被猛火將翅燒去﹐墜地而亡。飛龍瓶仍化原形﹐墜於三緘之前﹐三緘拾歸故處。

狂風毒霧﹐從此寂然。

次早﹐三緘命狐疑出視﹐別無他見﹐只有山下斃了蝶﹑蠍二妖﹐大如車輪。忙忙回報﹐三緘嘆曰「蠍有毒以自恃﹐蝶因蠍毒而借以爲恃﹐玆得飛龍瓶一並誅之﹐可知蠍難自恃﹐常爲蝶恃。吾於二妖之轉相爲恃者得四語焉。」狐疑曰「師之四語安在﹖」三緘曰「爾試聆之﹐借人威勢以淩人﹐不識其中顯報存﹔一旦二妖同斃命﹐空將餘孽造來生。」三緘誦畢﹐羣弟子曰「師言爲二妖發﹐亦可爲人世箴也。」三緘曰「爾等均宜謹記勿忘。」羣弟應諾而退。

又到次日﹐三緘曰「此地常居﹐非闡道之意。今趁天色淸朗﹐風雨無虞﹐可向長途奔之﹐以好闡道於異地。」狐疑曰「師言不差。」當將行李收拾﹐出了桐華觀﹐望大路前徵。

誰知走約旬餘﹐地異人殊﹐不似中華大國。水深而黑﹐曲折若河海之寬﹐山巨而髙﹐荒蕪少田疇之望﹐而且人面如鬼﹐絕無文物衣寇﹐口語如鴉﹐大異人言吐屬。三緘不知何地﹐退於旅捨﹐問之旅主。旅主曰「是所謂北狄也。」三緘謂諸弟子曰「地至北狄﹐北遊已盡﹐吾將反歸故土矣。」狐疑曰「師徒來此不易﹐不如暫住數日﹐以覘是地風俗究竟如何。」三緘勞頓不堪﹐遂因狐疑之言﹐暫住於是。

是時﹐紫霞在聚仙臺前謂及諸眞曰「吾奉道祖鈞命﹑王母懿旨﹐闡道人世﹐故命虛無子脫胎三緘﹐雲遊四方。今到北狄﹐北方已盡矣﹐然三緘門徒﹐數尙未滿。北狄通山狄王有一女一男﹐女名英訣﹐男名哈噠﹐與三緘有師徒份。三緘不識狄王所住﹐安所得英訣﹑哈噠而教之﹖是非遣一門人以爲前導不可。」正言及此﹐忽一仙鶴墜於臺下﹐輾轉化作道士﹐手持麈尾﹐向紫霞而言曰「眞人任肩闡道﹐今已數年。吾等毫未效勞﹐於心有愧。玆至臺下﹐願任驅使﹐以立微勛。」紫霞曰「鶴仙此言﹐最見護道心切。然吾門徒頗眾﹐盡可驅使﹐不敢勞及鶴仙。」仙鶴聞之﹐固請不已。紫霞曰「鶴仙旣有此念﹐趁三緘已到北狄﹐狄王有一子一女﹐應投三緘門下﹐無人導以去路﹐爾可速往﹐爲三緘前導﹐以收英訣﹑哈噠。他日闡道冊內﹐與爾注一大功。」仙鶴欣然﹐直衝霄漢﹐慧眼遙視﹐已見三緘師徒在陀羅山麓旅捨之中。於是按下擁翅雲霞﹐墜於捨外﹐化一老叟﹐攜笻而行。三緘見此老翁白髮白須﹐玉貌童顏﹐知爲不俗﹐出而詢曰「老翁安往﹖」叟曰「聞有上界金仙在陀羅山傳道﹐特到是地﹐一聆講論之詞。」三緘曰「豈有上界仙子願爲凡侶師乎﹖」叟曰「已成仙眞﹐如前之先覺以先覺後﹐有何不願﹖

所患者人不樂習其道耳﹐如果樂習其道﹐無不親切指陳。」三緘曰「可容吾等去否﹖」叟曰「爾如有心學道﹐隨吾去之。但人毋多﹐只選二三得意門徒相隨同去﹐自得仙子指點大道焉。」三緘聞老叟言﹐遂選狐疑﹑金光﹑云牙﹐師徒四人﹐與同老翁﹐向北狄進發。由山及嶺﹐登崖越壑﹐竟入荒野。一路之上﹐極目四顧﹐無數土穴﹐密若蜂房。三緘曰「是地何無棟梁﹐僅以土穴爲居﹖」叟曰「是地非中國比也。中國峻宇雕墻﹐尙嫌不美。斯地風俗鄙陋﹐惟居土穴。若以金銀而論﹐盡出於此﹐卽修棟宇﹐又有何難﹖豈知天生夷蠻﹐天不以豪華使彼享之﹐故與中國有別。」三緘曰「是地若斯之陋﹐仙子烏肯臨此以闡道耶﹖」叟曰「昔孔聖欲居九夷﹐或以陋告之﹐孔聖曰﹕『君子所居﹐陋於何有﹖』聖人如是﹐仙子亦然。」言談之間﹐已不知途去幾許。

正值狄王此日閒遊山外﹐見諸道士皆中國人物﹐心甚喜之。

忙命小狄數人上前致詢曰「爾系中國人乎﹖」叟曰「然。」小狄曰「吾家狄王有請。如爾等不嫌土穴湫隘﹐可隨吾來。」叟曰「如是﹐爾前導路﹐吾輩後隨。」三緘是時不知小狄所說何事﹐惟隨老叟﹐一步一趨。

剛至土穴門前﹐狄王恭迎穴外。老叟曰「三緘師徒亦入。」賓主禮畢﹐席地而坐。坐未一刻﹐小狄捧一木器﹐其大如桶﹐內所盛者﹐皆豬﹑羊等肉。老叟告曰「吾輩習道﹐久不茹葷。」狄王愀然﹐向小狄呶呶數語。小狄於是撤去木器﹐捧出蕎餅﹐以敬客焉。三緘師徒各食一餅﹐已果腹矣。食訖﹐狄王耳語老叟﹐老叟首肯。狄王若有喜气﹐卽向內穴呼之。呼聲剛停﹐內出一女一男﹐約有十餘齡﹐雙雙跪於三緘之前﹐拜舞不止。三緘不解何故﹐呆視老叟。老叟曰「狄王時向吾言﹐彼有一子一女﹐子名哈噠﹐女名英訣﹐身居土穴﹐常常負疾。前得道士指點﹐須習大道﹐乃可長生。今日見爾來玆﹐意欲將彼女男﹐拜爾門下而師事之也。」三緘暗計﹕「化外人尙有求道之心﹐亦大奇事。」慨然應諾。哈噠﹑英訣喜出望外﹐從新拜舞﹐叟曰「旣拜門墻﹐當予道號。」三緘曰「這是自然。」遂取哈噠爲「豁達道人」﹐取英訣爲「善訣道姑。」狄王聞取道號﹐復命子女拜老叟及諸子焉。是夜﹐止宿穴內。

次日早起﹐狄王親送下山。老叟仍導師徒歸於旅捨。三緘方欲究問傳道之事﹐不意老叟俄焉化鶴﹐衝霄而去。三緘驚訝良久﹐且喜收了哈噠﹑英訣。又率弟子等﹐欲由北狄退歸桑梓﹐再省廬墓。

一日﹐行至摩砑山畔﹐尋一古亭居之。村人告曰「是亭不可居也。」三緘曰「如何﹖」村人曰「摩砑山上妖魔極多﹐每夜此亭燈火如星﹐疑是羣妖在玆宴飲。吾鄕人等﹐皆於夕陽西墜﹐卽不往來亭下。道長居此﹐恐不利於乃躬。」三緘曰「多承村翁指示﹐吾輩不畏山妖之流。」村人曰「聆道長言﹐諒有絕大法術者﹐吾不爲爾憂也。」言罷竟去。

三緘師徒居是亭內﹐正逢望六﹐皓月當頭﹐四面亭窗﹐蟾光射入。約二更許﹐忽見山崗之上有燈光數點﹐或明或暗﹐冉冉而來。三緘潛從窗隙窺之﹐乃一二及笄女娘﹐身服縫衣﹐後隨十數女婢﹐立於亭外。久之﹐女婢叩戶﹐大聲詢曰「何方妖屬﹐敢霸此亭﹖」三緘曰「吾非妖﹐雲遊道士也。」女婢又曰「雲遊道士中有三緘其人否﹖」三緘曰「有之。」女婢曰「旣有三緘﹐居之無妨。」言已﹐持燈直向山崗而去。

三緘見燈光去遠﹐暗思﹕「此妖能通人情﹐與他妖大異。」不知此妖有四﹐同居一洞﹕一名艷冶﹐一名艷目﹐一名艷情﹐一名艷心﹐結爲姊妹交。此時率婢來亭者﹐艷情與艷心也。

二妖回洞﹐艷冶問曰「情﹑心二妹遊亭樂乎﹖」二妖曰「吾約姊姊爲遊亭之樂﹐幸而姊姊慵於步履。吾等剛至亭外﹐見一縷淸气盤結半空﹐女婢叩門詢之﹐乃三緘雲遊是地﹐借是亭而居之者。」艷冶曰「三緘何人﹖其名若常記誦。」艷情曰「姊妹曾不記虛無子遊神四境﹐吾等與之鬥乎﹖玆之三緘﹐卽彼所化也。」艷冶曰「如此﹐前仇在抱﹐豈容逃吾姊妹手耶﹖」艷情曰「今夜已容彼矣﹐且於明日往柳眉山下﹐設四陣門號爲四艷以候之。」艷冶曰「陳名四艷﹐若何設法﹖」艷情曰「卽以吾等芳名爲陣門雅號﹕東門爲艷冶﹐南門爲艷目﹐西門爲艷情門﹐北門爲艷心門。每門要美女百人﹐惜乎女婢甚少耳。」艷目曰「山野墓內﹐女鬼頗多﹐不如呼之使來﹐以聽調用。吾姊妹爲陣主﹐女婢爲查營使者焉。」艷冶諾﹐遂命婢女﹐將各處墓內野鬼一一呼齊。天發曉時﹐竟投柳眉山﹐排成陣勢。

艷冶在陣﹐疾聲呼曰「艷冶門一百女鬼﹐裝束務要華麗﹔艷目門女鬼﹐總以眉目送情﹔至艷情﹑艷心二門女鬼﹐各執柔腸一副﹐引得男子入此門後﹐羣以柔腸拴之。」眾鬼應聲如響﹐頃將陣勢排就。四艷騰空一視﹐見得陣內飛花綴柳﹐好不風流。

不時脂粉生香﹐蘇人骨髓。艷目曰「陣勢威風可畏﹐柰無陷人之寶何﹖」艷冶曰「前日姊妹幾陷虛無子者﹐有色坑也。爾豈忘耶﹖」艷情喜曰「有此色坑﹐何患不勝三緘﹖」艷心曰「不惟三緘能勝﹐亦可以牢籠天下之豪傑矣。可速設之。」艷冶手執銷魂旗一面﹐向陣內一繞﹐現出紫綠二色﹐旋轉化爲深坑﹐黑霧沈沈﹐變幻莫測。四艷笑曰「此寶如斯厲害﹐跳得脫乎﹖」

第九十五回

鐵旗山老道賜寶銀瓶洞酒鬼復仇

四艷自誇法寶厲害﹐破之無人﹐只待三緘來至柳眉山前﹐安排捕虎擒龍之計。

三緘師徒在亭住了一夕﹐次日又復重進。行約廿余裏﹐遙見一山髙聳﹐直透雲際。山下紫﹑綠二色瘴气飄蕩﹐時隱時現﹐時髙時下﹐飛騰不定。三緘謂狐疑曰「前面如此奇異﹐恐有妖物阻吾徵車。」狐疑曰「妖物所居﹐必生黑霧。今而入目者﹐乃紫﹑綠祥光﹐當是仙眞﹐而非妖物也。」三緘曰「妖物不一﹐豈可執一格以相繩﹖」狐疑曰「如是﹐且向前途視之。」無何﹐來至柳眉山下﹐紫﹑綠二色愈見飛騰。三緘師徒不知四艷設陣在此﹐齊入陣內。極目視去﹐盡屬美女﹐穿紅服紫﹐喜笑來迎﹐順掩橫遮﹐不堪其擾。忙恃斬妖寶劍﹐衝出此門。

轉過門來﹐又是一羣美嬌﹐阻著去路。仍揮以劍﹐繞門而過。

正遇艷情在陣﹐將旗搖動﹐紛紛美女各執柔腸一副﹐多端獻媚﹐令人骨節皆酥。三緘見得如此迷人﹐疾聲吼曰「爾諸弟子各運玄功﹐休爲美艷所迷。」大振精神﹐衝出此門之外﹐復被艷心阻定。舉旗一搖﹐無數美女各持入心錐﹐一擁上前﹐將師徒圍著。三緘舉劍揮之不動﹐力已餒矣﹐盡皆席地而坐。美女喜甚﹐相偎相傍。有坐於師徒之膝者﹐有摟抱師徒而巧說春情者﹐有靠師徒之面而以唇相接者。師徒是時目眩神馳﹐幾爲入心錐所制。三緘復又吼曰「野妖休得如此﹗」舉劍亂揮﹐美女不能支持。看看揮開﹐方欲外逃﹐忽紫﹑綠二色瘴气密布﹐竟將師徒圍繞在內。一種脂粉之气﹐沁人肺腑。三緘師徒急欲衝出﹐不料剛移步履﹐齊墜深坑。坑內女娘現出百般媚態﹐或現垂頭嫩乳﹐或現櫻桃小口﹐或現寸許金蓮﹐羣向師徒以求配偶。嬌音婉囀﹐丰致可人。當是時也﹐三緘弟子有能駕妖風者﹐只想逃出此坑。誰知風車愈髙﹐側坑愈深﹐不能越之而遁。三緘師徒遂困於是焉。

且說鐵旗山鐵面洞裏有一老道﹐道號「硬心」﹐修煉其間數千年矣。大道成後﹐惜少外功。一日在外閒遊﹐遙視柳眉山紅紅綠綠﹐艷色迷人。默會片時﹐驚而言曰「虛無子脫化三緘﹐闡道人間﹐道果將成﹐雲遊天下﹐以積外善。今被四艷困著﹐欲出不能。吾不救之﹐恐求爲色坑死矣。」於是催動云車﹐直向柳眉山而來﹐攻打入陣。艷冶曰「何方野道﹐敢破吾陣耶﹖」硬心道人曰「三緘命奉上天﹐閘明大道。爾等何敢上傲天律﹖吾特來此幫破是陣﹐以衛三緘。」艷冶曰「吾設此陣者﹐是仇復昔日也。與爾無干﹐爾何必勉彊出頭﹐結玆仇恨﹖」硬心老道也不答話﹐暗在懷內取出鐵坨一个﹐與人心相似﹐向陣拋入。霎時毫光萬道﹐一起一落﹐將美女盡行擊斃﹐僅逃脫了四艷焉。

硬心道人將陣破後﹐提出三緘師徒﹐而謂之曰「爾在此地候吾一刻﹐吾去收了四艷﹐再來與爾相晤。」言罷﹐向四艷敗路乘雲追去﹐以除色根。四艷曰「吾陣爲爾所破﹐救得三緘足矣﹐爾又逐吾何意﹖」硬心道人曰「吾欲誅爾﹐以免後世俗子僧道爲爾害之。」四艷曰「天若畱吾也﹐吾不被爾所喪﹔天不畱吾也﹐吾乃爲爾所誅。」硬心道人曰「吾誓必誅爾。」四艷怒﹐各持雙劍﹐並力相鬥。久之﹐四艷力怯﹐將爲硬心老道所擒。忽聞空中有人言曰「硬心道人休下毒手﹐天特畱此四艷﹐以爲人世生子承宗。」硬心道人曰「畱之反爲人害﹐不若誅之。」空中又曰「貪之者乃受其害﹐不貪者彼不敢彊爲人害也。」硬心道人聞得此言﹐播轉云車﹐仍墜於柳眉山下。三緘拜謝曰「今蒙仙眞救吾師徒﹐未審用何寶物﹖祈爲吾贈﹐以防後日。」硬心道人曰「吾寶乃心煉成。四艷排斯大陣﹐非此莫破。知爾師徒前途尙有所遇﹐故來傳爾硬心寶貝一團。」三緘欣然用手去接﹐硬心道人曰「此寶要煉之﹐自己各煉一硬心寶物於胸內﹐自使艷陣不能迷之。」三緘曰「陣主收乎﹖」硬心道人曰「未也﹐天特畱之﹐以爲人世生子接嗣﹐不知以往又迷及多少人耳。」三緘曰「多承指示﹐傳以硬心法寶。

大道成日﹐自然來洞一謝仙眞也。」言畢再拜。硬心道人乘雲向空﹐冉冉而去。

三緘師徒復向他方雲遊。狐疑在途謂其師曰「四艷陣中厲害如斯﹐勝於他陣多矣。」三緘曰「他陣各恃法寶﹐惟此艷妖﹐專以媚態迷人﹐入陣必喪。」狐疑曰「陣內毫無軍器﹐何能喪人耶﹖」三緘曰「是四艷也﹐能盜人至寶。不但壽長者貪此短命﹔卽僧道貪之﹐道不能成﹔君王貪之﹐亦傾城國。

𨿽無軍器﹐較之有軍器者爲更甚。二次遇此﹐宜破以硬心寶焉。」狐疑曰「吾輩復遇﹐固破之有寶﹐然生靈至眾﹐安得人人盡能以硬心破此色障﹖」三緘曰「惜乎四艷逃竄。如於陣破時﹐被硬心道人以慧劍斬之﹐斯無慮於天下後世矣。師徒言辯四艷不已。

卻說四艷爲硬心老道追逐﹐未克擒殺﹐飄飄蕩蕩﹐來在銀瓶洞前﹐遇著酒魔。酒魔詢曰「爾等爲何如斯慌竄﹖」四艷曰「爲敗陣歸來﹐無有所依﹐故倉皇乃爾。」酒魔曰「爾與何人決戰耶﹖」四艷曰「三緘耳。」酒魔曰「三緘爲誰﹖」四艷曰「三緘乃虛無子所化﹐闡大道於當世者。彼前遊神四境﹐與吾姊妹結下深仇。今思報之﹐不意又遇一道名硬心仙子﹐將陣打破﹐幾被誅戮。吾等計議﹐此生此世不能壞三緘之道﹐願於沒後轉爲女身﹐作一敗道渠魁﹐其心方遂。」酒魔曰「如是﹐爾所言三緘者﹐亦與吾有舊隙也。」四艷曰「爾之舊隙安在﹖」酒魔曰「吾於三緘投生時﹐得遇大石下。吾願學道﹐彼不樂授。當與力戰﹐使下千尋酒海。殊意虛無子化爲巨甕千百﹐破吾大陣。至今思及此仇﹐急欲復焉。但不知其人現在何處﹖」四艷曰「歷此不遠。爾乘風車空際視之﹐有數十道士﹑道姑奔走在途者﹐卽是也。」四艷言畢﹐化一紫綠飛虹﹐墜向人間﹐不知所往。酒魔乘風空際﹐果見三緘師徒陸續而行﹐急於前途設下酒陣以待。

三緘師徒行了二日﹐越過撐天嶺。由嶺直下﹐見得一派平地﹐髙插酒簾﹐或靑或紅﹐或白或綠﹐飄搖於市﹐恍如千百蛺蝶飛舞雲間。及近市廛﹐一股洞庭春气隨風飄至。道根淺者﹐莫不得气思飲。三緘師徒方入市去﹐兩旁呼宿聲聲。三緘曰「此地旅捨頗多﹐須尋一僻靜處以爲棲止。」遂由大街內曲折而來。大街過余﹐露一深巷﹐內有旅捨﹐精華可愛。師徒入﹐旅主導至廳堂﹐各與一巨觶三緘以爲茗也﹐捧而食之﹐酒气逼人。三緘曰「吾等道中之士﹐原與酒絕﹐但求茗與粟而已矣。」旅主曰「吾市後巷前街﹐售酒爲業﹐並無茗粟。凡屬商賈以及僧道士庶﹐居於此者皆以酒爲茗粟﹐酒之外一無所有焉。」三緘曰「果爾﹐吾等借宿一夕﹐滴酒不飲﹐明日速行。」旅主曰「如不飲酒﹐每人千金一宿。能飲者﹐一瓶一甕﹐隨價而與﹐棲止用費﹐所不索之。」三緘曰「爾地何甚不情﹖」旅主曰「如何﹖」三緘曰「酒簾髙插﹐不過以張售酒之名。

飲者沽之﹐不飲者任之﹐爲甚價索不飲更倍於飲者﹐非不情乎﹖」旅主怒目曰「前日來一巨宦﹐不飲吾酒﹐吾尙扭耳相灌﹐何況爾一小小道士哉﹖」三緘曰「天下旅主無此橫逆。」旅主怒極﹐呼出數十巨漢﹐挽袖撩衣﹐各持一瓶﹐來扭三緘師徒。三緘見勢凶猛﹐取出折妖寶劍﹐向巨漢揮去。無如揮之之處﹐巨漢愈多﹐頃將師徒密密圍著。三緘師徒各執軍器﹐與巨漢斗。斗未片刻﹐外面吼聲大震﹐又添醉漢數百﹐亂詈亂打﹐師徒接應不及﹐幾爲所敗。忙取飛龍瓶向空中﹐口奔烈火﹐光生滿市。東角狂風陡捲﹐大雨如注﹐霎時瓶墜於地﹐寂然不動。

三緘拾起﹐滿瓶皆酒气噴香﹐心知寶瓶已爲酒困。急將隱身旌取出﹐四方麾動﹐巨醉二隊漢子稍稍散去。

師徒乘隙逃出旅捨﹐只想另行他所。豈知行未里許﹐一海橫隔﹐萬頃茫然。剛欲轉身﹐早被醉漢擁至﹐逼墜師徒於酒海。

幸遇苞茅仙子雲遊天外﹐見酒气上衝霄漢﹐濁霧凝結﹐知是酒魔布陣﹐以毒闡道之士。雲頭按下﹐直墜海內。見三緘師徒如醉如癡﹐不醒人事。於是一手持巨甕﹐一手用車推一巨觥﹐與酒魔大戰。酒魔吼曰「吾設此陣以復吾仇﹐野道何來﹐膽敢作梗﹖」苞茅仙子曰「爾以吾余涎一滴迷惑人世﹐庸夫破產﹐以及國家頹敗﹐皆害自爾。凡此﹐吾不深咎。若三緘任肩闡道﹐雲遊天下﹐勞於步履﹐爾不思所以衛之﹐反從而害之﹐吾不收爾﹐以救三緘﹐則正道熄而非道熾矣。」酒魔不服﹐上前力戰。

仙子將觥推去﹐酒魔倒退數武。忙以大甕拋下﹐巨醉漢等均被收入﹐而酒魔遁焉。

苞茅仙子曰「酒魔逃去﹐又畱一迷人之具於天下矣。」將甕收轉﹐來視三緘師徒﹐都爲酒迷。當在身旁取數粒仙丹﹐擲諸泉水﹐掬之以灌﹐一飲而蘇。三緘起見仙子而拜謝曰「此系何妖﹖如是厲害。」仙子曰「酒魔也。」三緘曰「仙子靈丹解酒﹐何如斯之妙﹖」仙子曰「吾以葛花煉成﹐故易去此酒毒。」三緘曰「酒魔厲害﹐仙子收以何寶耶﹖」仙子曰「收以推觥法耳。」三緘曰「推觥之法如何收得酒魔﹖」仙子曰「不怕酒多如海﹐只要善能推觶如見一觥﹐便飲一觥﹐安有不墜酒海者﹖」三緘曰「誠哉﹐是言也﹗然承恩救吾﹐須畱仙名﹐以好銘諸肺腑。」仙子曰「吾苞茅仙子也。爾道將成﹐尙有磨折未滿。每遇大難時﹐自有仙眞爲爾解釋。吾言若此﹐爾宜愼重前途。」舉麈一揮﹐足下云生﹐騰空而去。

第九十六回

銅臭陣耗星吐气烈焰關忍漢標名

卻說酒魔被苞茅仙子以甕頭拋去﹐欲收此孽﹐絕卻天下之迷。豈知天欲畱之﹐以爲世用﹐故被逃脫。妖風驅動﹐竄到金庫山上﹐息於老松樹底。想到苞茅仙子前來擋定﹐未能誅得三緘師徒﹐以滅道種﹐心甚不樂。欲得一三緘仇敵﹐導其途以誅之﹐而心始遂。

懷思及此﹐忽聽山下有人歌曰「今自古﹐古自今﹐世上無我不精神。有些翻山越水來謀我﹐有些懷姦使詐爲吾身。運否呼我我不應﹐妻兒子女難活生。時來無處不遇我﹐一家歡樂慶盈寧。倏然而吾口中﹐吐出髙樓大廈﹔倏然而吾身內﹐生出田地村莊。道法兒𨿽不及廣化天尊那翻天印﹐卻能把天下人等迷弄得濁濁昏昏。」歌罷﹐直上山來。

酒魔視之﹐乃一偉人﹐手持金磚﹐貌極凶惡。酒魔呼曰「持金磚而謳歌者爲誰﹖」持磚者曰「吾乃金精老道也。」酒魔曰「爾向何往﹖」金精曰「閒來無事﹐遊玩山崗。爾又何人﹐倚松而坐﹖」酒魔曰「吾乃曲櫱老道也。爲虛無子擇地投生時有隙於吾﹐久欲報之不得。前日偶逢四艷與三緘戰敗歸來﹐向吾言之﹐吾欲復前仇﹐爲設酒海大陣。三緘師徒業已困於其內﹐又被苞茅仙子將陣破卻。吾敗逃此地﹐心中耿耿﹐撫躬自憾﹐𨿽能迷人於後世﹐不能現報於當時。」金精曰「是人與吾亦結仇於遊神之日﹐不知尙可追及否﹖」曲櫱曰「去此不遠﹐爾乘風空際﹐視之自見。但願爾去誅及三緘小於﹐絕此道種。吾將入世敗道亂徳﹐以迷世人矣。」言訖﹐化陣淸風﹐一股酒气燻蒸﹐散布四方而罷。金精老道得聞曲櫱之言﹐駕動風車﹐雲頭髙望﹐果見三緘師徒且行且止﹐遂於前面設銅臭陣以待之。

三緘師徒由村越嶺﹐徵途逐逐﹐不分日爲何日﹐月爲何月。

只見桃花放處﹐知春至矣﹔菊蕊開候﹐知秋來矣。春秋幾易﹐大道未成﹐兼之沿途所遇鬼怪妖魔多端挫折﹐在道根淺拙者﹐早已淡厥心矣。所以古往今來﹐成道者寥寥無幾。以人非堅玉﹐不能琢之使成器也。三緘系仙子根種﹐受盡折磨﹐尙未隳心。

故四艷陣中﹐色不能迷﹔曲櫱戰場﹐酒不能害。此系贊嘆腳跟之穩﹐有非凡夫俗子所可及者﹐始不具論。

且說師徒自離酒海﹐深感苞茅仙子提攜大徳﹐朝夕不忘。

是日在途奔走太急﹐力已疲矣﹐思得一息肩之所﹐停養數日﹐再著徵鞭﹐乃命狐疑前途尋覓。狐疑得命﹐乘風觀望﹐遙見一村黑霧騰騰﹐萬戶千門﹐不知屬何地界。風車按下﹐墜落於斯。

訪諸行人﹐行人曰「是乃辟穀者也。」狐疑曰「何爲辟穀﹖」行人曰「此村父老傳言﹐前有道士修道村內﹐道果成日﹐不食粟米﹐可以無饑。適逢年歲大荒﹐道士教以辟穀之法﹐全活村人無算﹐故今以辟穀呼之。」狐疑曰「可有妖魔乎﹖」行人搖首曰「是村從未有此。」狐疑曰「遠方遊人能容棲止否﹖」行人曰「西村南村人極慳吝﹐惟東村一帶樂善者眾﹐棲止必應諾焉。」狐疑一一訪明﹐然後歸告。

師徒陸續向東村而投。及到村中﹐桑麻菽粟﹐鄕井敷榮。

綠野靑疇﹐髙下徧是。三緘極目﹐不勝欣喜。狐疑曰「師遊此地﹐何樂如斯﹖」三緘曰「風俗醇厚﹐一矚目間﹐不禁使人怡然自得。」正言及此﹐忽然狂風捲拂﹐銅臭逼人。霎時黑霧迷漫﹐不分南北。三緘驚曰「前途必多妖物。諸弟子有法器者﹐各持在手﹐以備不虞。」一時繡霧﹑云牙﹑三服﹑樂道等各持法寶﹐擁著三緘而行。

行約裏余﹐昂首視之﹐見有一門﹐現於霧內﹐額題「蜻蚨」二字。三緘師徒不知金精設下銅臭陣﹐埋頭直入。剛入門來﹐徧地蜻蚨﹐堆砌如山。金精舉口一吹﹐蜂擁而至。三緘師徒各以寶器揮之﹐蜻蚨紛紛墜落在地。金精怒目曰「三緘野道﹐敢隨吾入此門乎﹖」三緘曰「爾且稍待﹐吾卽來矣。」復入一門﹐上書「白鏹」二字﹐徧地白气﹐密布如霧。三緘師徒同入其中﹐金精仍然用口一吹﹐無數白衣大漢﹐各以白鏹爭獻師徒。師徒不顧﹐卽持白鏹打來。三緘展開隱身旌﹐將師徒隱著。

白鏹亂墜﹐幸不沾身。俟白鏹墜余﹐三緘使起飛龍瓶﹐現出金龍﹐來抓金精。金精又敗入一門﹐三緘隨後追至﹐仰視額上﹐「黃金」二字﹐其大如斗。師徒入﹐金化爲山﹐爲水。三緘拋起腸紼子直向金化山水繞去。誰知腸紼子善束妖物﹐不惟不能束金帛之屬﹐反見金白墜地不動。三緘見腸紼子不能伏之﹐持劍亂揮。驟來黃衣偉人﹐皆爲揮倒。金精曰「三緘野道﹐旣破吾三門矣﹐敢入吾萬寶門乎﹖」三緘曰「爾設三門陣法﹐俱破之甚易﹐諒此萬寶﹐頃刻可破也。」言罷﹐率諸弟子﹐一擁而入萬寶門中。金精吹了一吹﹐萬寶盡化爲大漢﹐或紅須黃面﹐或黃須黑面﹐或綠須金面﹐錯雜不等﹐齊將師徒圍著。師徒於是如癡如醉﹐難以得出。

紫霞眞人默會知之﹐速命正心子﹑復禮子來到銅臭陣﹐與金精大戰。復禮子以撐天如意打去﹐金精道人擊以金磚﹐一往一來﹐不分上下。戰至半日﹐二子不能取勝﹐歸復紫霞。

紫霞眞人方欲請淩虛﹑淸虛諸眞同破此陣﹐忽然洞外來一道人請見﹐紫霞迎入﹐拱手詢曰「道長何號﹖」道人曰「吾乃硬心老道。前日爾弟子困於四艷﹐是吾救出。今又困於銅臭陣﹐爾將何如﹖」紫霞曰「前承相救﹐玆仍請老道拯吾弟子出此重圍。大道成時﹐亦所賜也。」硬心道人曰「四艷陣與銅臭等陣﹐皆難破之﹐他日塵寰﹐不知要坑死多少人矣。」紫霞曰「後來之事﹐不必預慮。請問老道﹐如何破此銅臭陣耶﹖」硬心道人曰「欲破此陣﹐離不得大小耗星。」紫霞聞之﹐遂命正心子去耗星宮裏﹐以搬二位星官。

不逾一時﹐星官已到。紫霞厚設仙饌﹐巨螺親舉﹐敬以黃粱三盞﹐曰「未審二位星官破此銅臭陣用何法寶﹖」耗星曰「吾肩內所負是也。」紫霞曰「星官所負﹐乃煉丹金鑪。敢詢此鑪有何神妙﹖」耗星曰「煉丹金鑪與吾鑪異﹐金鑪左右有翅﹐吾鑪無翅﹐名曰『化金』﹐不怕銅臭陣中千萬財寶﹐吾將此鑪拋去﹐頃刻消盡。所懼者此鑪一日偸下凡間﹐無論巨富之家﹐亦可化爲烏有耳。」紫霞曰「是寶起妙。吾弟子受困久矣﹐卽請星官救之。」耗星欣然乘雲而去。來到陣外﹐一聲大吼﹐山嶽俱震。金精老道手執金磚立於陣門。耗星衝入﹐金精吹气一口﹐萬寶化爲巨漢﹐各執金銀珠寶﹐拋墜如雨。二位耗星不慌不忙﹐緩將所負之鑪取下﹐拋向空際﹐火光亮處﹐墜於地中。巨漢所拋金銀磚等槪入鑪內﹐鑪下火光齊發﹐霎時萬寶銷盡無餘﹐看看收及金精。金精見事不行﹐飛身而遁。小耗曰「金精逃矣﹐如之柰何﹖」大耗曰「吾遣耗星隨之﹐彼卽逃向人間﹐亦不能常常作怪。」於是將鑪收轉﹐救出三緘師徒﹐師徒拜謝不已。

耗星歸去﹐三緘率諸弟子又向前徵。約走數日途程﹐來至雄威山﹐復見黑霧如漆。狐疑曰「是山又有妖乎﹖不然﹐何黑霧飛騰若是也﹖」三緘曰「爲師歸心似箭﹐卽肓三頭六臂慣食人者﹐亦要去之。」言畢﹐師先徒後﹐挺身而來。剛至山前﹐陡起一陣旋風﹐透人骨髓。三緘曰「有此旋風﹐必是妖魔。須各舉寶器以待。」言猶未已﹐師徒身後倏來一團黑霧﹐霧中無數巨漢﹐不分淸白﹐詈罵聲聲。三緘師徒疾向前趨﹐前面復起旋風﹐又來黑霧一團﹐阻定去路。霧內巨漢齊舉棍棒﹐罵聲震地﹐怒目而視。師徒於此腹背受敵﹐遂困陣中。𨿽有隱身旌將身掩著﹐棍棒不能相近﹐無如四面吹起黑霧﹐中有數萬巨漢﹐搜捕三緘師徒﹐師徒欲出無由。

幸得狐疑脫逃﹐乘風車四處求救。復禮子雲遊天外﹐見而詢曰「爾師又困陣中乎﹖」狐疑曰「然。」復禮子曰「爾且暫候﹐吾去稟於師尊﹐作何籌商﹐自來回爾音信。」狐疑諾。

復禮子云車播轉﹐急歸稟曰「三緘又爲妖困﹐祈師救之。」紫霞曰「爾去視明﹐看此陣勢如何﹐然後破之未晚。」復禮子得命﹐來會狐疑﹐各乘雲車﹐騰空而視﹐見陣內黑气密布﹐如煙如火。無數巨漢﹐非詈卽擊。人聲濟濟﹐不啻市廛。觀看逾時﹐回復紫霞﹐言及陣中之勢。紫霞曰「山妖排陣﹐所遇多矣﹐未有如此之奇者。」遂統正心子﹑誠意子﹑復禮子﹐虛靈子﹑靈昧子﹐各持寶器﹐前來破之。誰知巨漢洶洶﹐亂嚷亂擊﹐橫不依理。紫霞師徒敗了一陣﹐跳出圈兒。

正值無可如何﹐忽見當頭祥光閃灼﹐內一仙子﹐見紫霞而詢曰「眞人何往﹖」紫霞曰「吾弟子三緘爲妖所困﹐吾去解救﹐不意此陣奇怪﹐反敗下風雲內。」仙子曰「何陣﹖」紫霞曰「不知。」仙子曰「陣必有名﹐待吾前去一覽。」紫霞曰「仙眞何號﹖」仙子曰「吾萬忍眞人也。」紫霞曰「眞人觀陣後﹐還須相助一二。」萬忍曰「這是自然﹐毋容爾囑。」言罷﹐乘雲而去。

頃之﹐轉謂紫霞曰「是乃烈焰陣也﹐非吾萬忍瓶不能破之。惜乎此瓶未在身邊﹐吾且歸洞取來﹐以破此陣。

第九十七回

萬星臺師徒聚首羣仙會議論傳功

片刻之際﹐萬忍眞人手捧一瓶﹐來會紫霞。紫霞細視﹐其瓶腹大如斗﹐頸長而口細﹐質朴而堅剛。視已﹐詢曰「眞人此寶﹐煉有多年﹖」萬忍曰「僅十載耳。」紫霞曰「吾門法寶﹐或數百年﹐或數千年﹐方可煉成。此寶何成之易也﹖」萬忍曰「是瓶別無煉法﹐只在气之能養。十年養气﹐故易成之。」紫霞曰「如是﹐眞人破陣時﹐吾亦隨行﹐以觀此寶之異。」萬忍曰「爾試看看﹐能破烈焰者﹐莫此若也。」言畢﹐飛身而去。紫霞亦乘雲而來。

剛到烈焰陣前﹐萬忍眞人大聲吼曰「何處妖魔敢設此陣﹖」陣內出一猛勇漢子﹐怒气勃勃曰「吾與虛無子結仇甚早﹐今日相遇﹐誓必誅之。」萬忍曰「虛無子奉命闡道﹐爾何敢阻﹖」猛勇漢曰「吾仇不復﹐此心難甘。爾有何能﹐敢入吾陣﹖」萬忍不答﹐竟入陣內。猛勇漢疾聲呼曰「胡不與吾擊之﹖」呼聲剛住﹐無數巨漢怒目而來﹐擊者亂擊﹐罵者亂罵﹐勢若蜂蝗。眞人不慌不忙﹐將萬忍瓶連拍幾下﹐瓶口倒豎﹐吐出千百細人﹐向著巨漢﹐笑容可掬﹐或拜或舞﹐謙恭之象﹐令人入目萬气俱消。始而巨漢見之﹐猶有怒而打罵者。細人愈恭愈下﹐直使巨漢霎時亦不詈擊﹐而柔過於瓶內人焉。瓶內人又復稽首者三﹐巨漢嘩然散去。猛勇漢子止之不著﹐陣勢難支﹐騰空而逃。萬忍眞人馳追數里﹐猛勇漢曰「讓爾道闡此時﹐吾誓必擾亂人心於他日。」言罷﹐一股烈气直落塵寰。

紫霞見陣已破﹐將三緘師徒救出﹐拜謝萬忍﹐曰「萬忍兄所煉之瓶﹐破玆烈焰﹐易如反掌﹐眞至寶也。而今猛勇漢子乘烈气以入塵寰﹐何不將瓶畱於人間﹐制此猛漢﹖」萬忍曰「吾遣瓶內一二細人投生﹐以爲忍讓師。有能學者﹐不怕烈焰相逼﹐一笑可以消之。但猛勇漢子先墜塵寰﹐恐粗暴而激烈者多﹐瓶內細人投世在後﹐恐謙恭而能讓者寡。然能讓𨿽寡﹐得一則身家可保﹐總不似猛勇剛彊之敗家喪身者爲至易耳。吾言如是﹐尙未盡此瓶之妙﹐攺日相晤﹐再爲訴之。」言別一聲﹐乘雲竟去。紫霞亦歸洞府。

三緘師徒得萬忍眞人救出烈焰陣中﹐又向徵途奔走。行了數里﹐來至萬星臺。三緘謂諸弟子曰「此山大而方平﹐𨿽萬石嵯峨而石臺髙闊﹐中有石洞﹐毫無纖塵﹐眞乃吾人煉地道也。

吾甚羨慕﹐可於今夕是洞宿之。」狐疑曰「師心旣欲﹐卽在此息肩焉。」言已﹐師徒陸續拾級而入。時至二更﹐倏見萬石放光﹐雜如星點﹐時隱時現﹐不可指數。迨至三更後﹐萬星愈現﹐光芒四起﹐已將石穴照耀如同白晝。三緘嘆曰「塵世亦有仙境。恐爲坐井觀天者未克見之﹐卽與彼言﹐亦不深信耳。」無何﹐鼉更四報。忽下一陣驟雨﹐狂風大起﹐喊殺聲聲。

三緘驚曰「洞外皆山﹐無有居人﹐叫殺之聲從何而至﹖是必妖與妖鬥也。」遂命狐疑﹑三服出洞視之。二人駕起風車﹐騰空下視﹐只見風雨之內有二妖焉。一噴火光﹐一噴泉水﹐彼來此往﹐爭彊論弱﹐戰了數十次。愈戰愈厲。狐疑私謂三服曰「二妖武藝不分上下﹐眞雄物也。」三服曰「妖已看明﹐吾與爾回復師命。」狐疑諾。歸洞察曰「半山二妖相鬥﹐勝負莫分﹐泉水火光﹐兩相薄激。柰屬黑夜﹐不辧妖物是何。」三緘曰「如是﹐可以腸紼子收之。」狐疑得命﹐乘風來至山頂。見妖物尙在力戰不已﹐暗將紼子拋去﹐當把二妖捆下風車﹐束而愈緊。二妖此際攢作一團﹐墜於萬星臺石穴之外。三緘出而詢曰「二妖何名﹖」內一妖曰「吾乃北海關火煉道人﹐數百年來﹐在徳島東面錦霞洞內修吾道果。不知何處來了妖道數人﹐霸占吾洞。吾心不服﹐與之力戰﹐誓必拚一彼死我活﹐吾洞斷不讓之。」三緘聞已﹐轉謂此妖曰「彼言吾已知悉。爾又何妖﹖各有所居﹐胡爲爭及他人洞府﹖」此妖曰「吾乃三緘仙官門第﹐道號棄海﹐前在碧玉與師分散﹐四方尋訪﹐蹤迹渺然。吾將師恩日記諸懷﹐未嘗一刻拋卻。因於杏子山嶺義聚道弟道兄﹐煉師所傳。豈知三服﹑樂道各懷異志﹐去投靈宅﹐又來勢驅吾輩同師事之。吾輩不從﹐暗逃北海關﹐得遇棠英﹑桃英二道妹﹐同洞學道。柰爲火煉道人騷擾不堪﹐故率鳳春﹑翠華﹑翠蓋和椒﹑蜻二子等常與之戰。昨日火煉野道戰吾不過﹐追至於此。不知冒犯仙子﹐束吾在洞。祈卽釋吾﹐好回關前﹐以訪吾師行止。」三緘聞說﹐潸然泣下﹐曰「爾龍賓耶﹖」棄海驚曰「爾系何仙﹐知吾名號﹖」三緘曰「吾非他﹐乃爾師也。」遂將腸紼子收回﹐放了棄海。棄海起﹐隨三緘入洞﹐跪於座下﹐大哭不止。三緘曰「當年碧玉似蜂分。」棄海曰「不見師顏抱恨深。」三緘曰「今日重逢眞喜幸。」棄海曰「自玆步步傍師行。」師徒悲傷一場﹐從遊諸子無不墜淚。久之﹐三緘詢曰「狐惑﹑翠華等俱在何處﹖」棄海曰「同居北海關耳。」三緘曰「如此﹐師於萬星臺暫住數日﹐爾速回北海﹐將男女諸徒呼來此間﹐與師聚會。」棄海領命﹐飛身而去。

三緘又向火煉道人曰「釋爾歸洞﹐爾休擾害生靈。」火煉道人曰「吾見仙官師徒情深﹐酸人肺腑﹐願拜門下﹐追隨習道焉。」三緘曰「爾自有道﹐何待他求﹖」火煉道人曰「吾所習者﹐妖道耳﹐烏能得入正覺﹖願師指示大道而習之。」三緘曰「收爾不難﹐但恐桀驁弗馴﹐違背師教。」火煉道人曰「誓不敢矣。」三緘於是收爲門徒﹐仍以「火煉道人」取彼道號。火煉拜舞畢﹐三緘傳以一二﹐令其學習不提。

又說紫霞其人於元旦日朝賀上皇后﹐王母下了懿旨﹐令羣仙聚會瑤池﹐賜以蟠桃禦宴。宴罷﹐王母乃向羣仙而言曰「前者吾下懿旨﹐命一仙子闡道人間。道闡明時﹐收有女徒男徒﹐同入繡雲閣﹐受享天福。不知此刻若何﹖」紫霞眞人跪於瑤池﹐俯伏奏曰「王母慈悲﹐恐道不明﹐爲左道旁門以僞亂眞﹐因建繡雲閣﹐待彼闡道修道之士。臣前命虛無子脫生塵世﹐俗號三緘﹐道闡四方﹐受盡磨折。而今心堅似鐵﹐已當傳功之日。柰無上意﹐故遲遲有待﹐而未敢造次焉。」王母曰「闡道一事﹐惟吾開之。爾其速速傳功﹐使彼換形移步﹐俾將大道愈顯愈明。庶天下之左道旁門﹐不得誤認爲先天後天。人世之慕道而修道者亦不得誤入旁迕。不亦見大道明而升仙之路近﹐升仙之路旣近﹐由是而得道成眞者﹐不幾多多益善乎﹖」紫霞得此懿旨﹐拜辭瑤池﹐與同羣仙歸會於洞﹐曰「王母旨意命傳大道﹐諸眞以爲何如﹖」淩虛曰「三緘大道固當傳矣。然傳道必得一淸淨地面﹐將三緘提入。至諸弟子﹐安置他所﹐待三緘功夫得時﹐然後出與會之﹐不知此議當否﹖」碧虛曰「淩虛所議﹐非不甚善。但三緘門徒分散以來﹐數載未聚。今始相晤﹐自應寸步不離。一旦隱其師蹤﹐又淡修士心矣。

以吾愚意﹐不若覓一髙峯﹐暗提三緘於山巓﹐傳以大道。命諸弟子修道山下﹐庶三緘行止﹐常使伊等得見﹐乃無分心之虞。」淸虛曰「此議甚妙﹐可以從之。」諸眞曰「傳道如此﹐固然可矣。又誰爲傳道人耶﹖」諸眞內有霞衣眞人曰「彼自有師耳﹐何容他議﹖」紫霞曰「大道無人不可授﹐人旣不擇矣﹐又何拘定乎師﹖」淩虛曰「三緘系爾親炙弟子﹐應爾傳之。」紫霞曰「傳道吾不敢辭﹐宜命三緘一二門徒陪守其軀乃可。」碧虛曰「三緘門徒﹐妖部多於人部。令守軀殼﹐妖乎﹐人乎﹖」云衣子曰「以吾言之﹐如遣妖部也﹐則狐疑爲是﹔如遣人部也﹐則紫光爲是。」諸眞曰「云衣所議甚當﹐俱可從焉。」紫霞曰「傳道之議﹐一一俱妥。傳道之地﹐諸眞又以何處爲良﹖」靜虛曰「萬星臺气脈甚旺﹐是地傳道﹐不亦可乎﹖」剛議及此。忽一眞人墜下祥雲﹐入洞言曰「諸眞在玆所議何事﹖」紫霞極目﹐靈宅子也﹐怒應之曰「王母今日旨下瑤池﹐命吾會聚羣仙﹐議傳三緘大道﹐以成眞品耳。」靈宅子曰「三緘閱歷未深﹐何得驟傳大道﹖待彼再造數十載﹐乃可議之。」紫霞曰「三緘習道時辰﹐不可謂不久矣﹔所受磨折﹐不可謂不多矣。以道而論﹐胎嬰當結矣﹔以勢而論﹐懿旨難違矣。爾每於其中阻此闡道之行﹐究有何者不服﹖」靈宅子曰「大道爲公﹐原非私授。羣仙俱聚在玆﹐何不一及於吾﹖吾今來此﹐亦爲傳道計也。向者吾𨿽累阻三緘﹐正以磨煉其性情﹐消融其渣滓。今如議傳彼道﹐吾願當此一任﹐以挽昔日阻滯之非。」紫霞曰「三緘吾弟子也﹐吾自傳之﹐毋容爾慮。」靈宅子見議不允﹐心中恨甚﹐乃大聲曰「不怕爾議得恰當﹐吾實有以亂之焉。」言畢﹐乘雲騰空竟去。

第九十八回

棄海歸途遇靈宅三緘登嶺見紫霞

卻說棄海奉命回關﹐乘得風車﹐片時已到。鳳春﹑二翠以及椒﹑蜻二子﹑西山道人等見而驚曰「棄海兄與火煉道人夜戰山嶺﹐吾等得桃英姊妹音信﹐急約道兄道弟前來接戰。風車登上﹐半空遙視﹐未見形影。四面尋之﹐亦無蹤迹。吾等無柰﹐只得仍回洞內。究不知兄與火煉戰於何方﹖」棄海曰「火煉戰吾不過﹐駕了一綫火光﹐向北而逃。吾亦乘棚云﹐向火光現處追去。火煉無處藏躲﹐火光扭轉﹐又與吾戰。戰在難分難解﹐未審空際是何法寶﹐向吾與火煉一拂﹐當被束著﹐墜於萬星臺前。洞內出一仙官﹐先問火煉﹐次問於我。我將碧玉師徒分散情景並義聚杏子山事﹐一一訴明。仙官聞之﹐大哭不已。」飛惑曰「此位仙官﹐何其仁慈如是﹖但不識大哭後﹐又如何處爾﹖」棄海曰「仙官哭後﹐將吾釋卻﹐呼隨入洞。細細審視﹐乃三緘師也。」又相向而哭者久之。

狐惑及鳳春等喜不自勝﹐曰「十餘年來﹐訪尋不得。今日何幸﹐得師行止。」於是大眾合掌﹐以拜上天。拜罷﹐復詢棄海曰「師可念及吾等否﹖」棄海曰「師當問及男女諸徒﹐吾言都在此地﹐惟三服﹑樂道往投靈宅﹐不知去向。師微笑曰﹕『已合浦珠還矣。』吾仰面視去﹐不知二子何時已近師身。」狐惑曰「師只念及吾等﹐未命吾等去會之耶﹖」棄海曰「吾今歸來者﹐卽奉師命呼爾道弟道兄同至萬星臺追隨步履也。」諸人聞之喜﹐各將所煉寶物收拾停妥﹐風車催動﹐恨不一時卽到﹐得睹師顏。

正驅風前行﹐忽然當頭一朵黃雲冉冉而至。此何仙子﹖乃是靈宅。自入羣仙會﹐欲任傳道一事﹐爲紫霞鄙論數言﹐兼之羣仙皆視若艸茅﹐毫不介意﹐心中怒甚﹐雲頭獨坐﹐以思亂道之策。策尙未得﹐倏忽妖風四起。慧目凝視﹐但見男女妖精數人﹐陸續而來。靈宅暗思﹕「不如將此數妖收在吾洞﹐再煉奇陣﹐以誅三緘。因將麈尾一揮﹐現了一道金光﹐照著妖風內面。

棄海謂狐惑曰「當頭瑞云冉冉﹐必系仙子雲遊﹐見吾等下面乘風﹐故以金光射入風車之內。是欲與吾等有言也﹐吾等須乘機應對﹐不可大意。如或冒犯﹐仙子法寶烏能勝之﹖」狐惑曰「吾輩修此大道﹐恐是無緣。不然﹐何多阻隔﹖」棄海曰「道髙魔至﹐自今及古﹐皆是如此。況爾我乎﹖」言談之間﹐靈宅子已將雲頭按下﹐與風車品對﹐曰「爾等何往﹖」棄海視之﹐靈宅子也。因言曰「吾輩無所去從﹐不過在洞無事﹐閒遊四境耳。」靈宅子曰「閒遊者﹐仙子乃敢言及。吾觀爾等盡屬妖羣﹐乘風出遊﹐必有所害於世。如不實告﹐吾將以斬妖劍斬之。」棄海曰「天上仙子﹐當抱仁慈。

卽一蟻之微﹐尙不忍傷。爾乃口中動輒言殺﹐恐亦妖屬﹐而非仙眞。」靈宅子曰「吾非仙眞﹐爾敢與吾鬥否﹖」棄海笑曰「仙與妖部論弱爭彊﹐更非仙才﹐且無仙度矣。」靈宅子曰「爾旣不與吾戰﹐可投吾門下﹐吾教以先天大道焉。」棄海曰「吾聞求師者知其師賢﹐自不遠千里而來﹐斷未有往教之理。

今以爾好爲人師之言一倡﹐將世之好爲人師不自諒者﹐皆自爾言始也。」靈宅曰「吾告爾以好言﹐爾反加吾以惡語。吾乃金仙一品﹐豈畏爾妖部耶﹖」棄海曰「仙子自不畏妖﹐以其恃有仙法也。特恐仙法未深﹐欺妖而轉被妖侮﹐羣仙聞得﹐不免貽笑大方。」靈宅子見棄海舌利﹐乃下气言曰「爾輩若投吾門﹐吾必竭力教爾大道。」棄海不語。靈宅又曰「吾明告爾﹐毋得錯過。吾之往教於爾者﹐是愛爾等才有可造而道易成也。」棄海曰「吾自有師﹐不煩爾教。」靈宅曰「爾師何人﹖」棄海曰「吾師非無名之輩﹐乃虛無子旨奉上天﹐闡道人寰﹐脫化三緘便是。」靈宅子聞得「三緘」二字﹐心中火發﹐手持麈尾向棄海揮來。棄海持槍順手刺去。狐惑與椒蜻二子﹑西山道人﹑二翠﹑鳳春﹑紫花娘﹑桃棠二英以及金光道姑等﹐各各勇往﹐將靈宅圍著。靈宅子𨿽有仙寶﹐未帶身邊﹐惟彼以槍來﹐此以麈揮而已﹐兼之四面攻擊﹐甚難招架﹐只得吹气一口﹐化綫朱光而逃。

棄海忙收了槍﹐呼及諸道友曰「靈宅子化光逃去﹐必取寶物以誅吾等。吾等催動風車﹐急墜萬星臺前﹐倘如彼追至﹐自有吾師解救。」言已﹐風車催動﹐齊向萬星臺而墜焉。棄海先入洞中﹐參拜三緘。三緘曰「弟子等都來乎﹖」棄海曰「都來矣。」三緘喜﹐傳呼入洞。諸弟子一一參拜﹐師徒相見﹐悲泣不已。久之﹐三緘曰「爾等自今無論女男﹐俱可同遊矣。

但龍女﹑紫玉諸女徒等尙未知師在此﹐爾弟子誰去傳之﹖」三服﹑樂道同聲應曰「弟子願任此役。」三緘曰「如是﹐速去速來。」二人去後﹐棄海稟曰「吾奉師命﹐將諸道友導至半途﹐遇著靈宅眞人﹐苦教弟子等投彼門下。弟子不服﹐侵以不入耳之語﹐彼遂與弟子雲中大戰。幸諸道友四面圍攻﹐彼難支持﹐化光循去。然去則去矣﹐弟子想彼戰敗﹐必來報復。師徒居此﹐不可不防。」三緘曰「待彼來時再作理會。」一日﹐三服﹑樂道將龍女﹑鳳女﹑紫玉﹑雪靑子﹑橊眞人﹑了塵子﹑從善道姑﹑醋枉道姑﹑回念道姑一一導至。三緘命各入洞﹐分班習道。復爲分別門徒﹐傳以三步功夫﹐使其前進。

棄海等得師所傳﹐如獲奇珍﹐時時習之﹐不在言下。

且說紫霞前日與諸仙議論已妥﹐欲傳三緘大道。碧虛眞人先至萬星臺﹐仙法略施﹐將山化爲數十重﹐層巒疊嶂﹐如蓮吐蕊。每重亭臺樓閣﹐錯雜不一。山形化後﹐紫霞乘得彩雲﹐仙樂嗷嘈﹐來至是山首層萬福樓中坐定。兩旁侍立者﹕復禮子﹑正心子﹑誠意子﹑虛靈子﹑靈昧子﹐按部就班﹐一時碧虛﹑淩虛﹑淸虛﹑云衣﹑霞衣子等同來樓內拜賀紫霞﹐紫霞眞人設宴相待。宴罷。諸眞各回洞府。紫霞獨坐樓畔﹐以候三緘。

三緘一日謂諸弟子曰「萬星臺山形鎭靜﹐寬平可愛。吾欲遊玩﹐願隨者去﹐不願隨者﹐仍於洞所各煉道功。」諸弟子曰「師欲遊玩﹐弟子等俱願隨之。」三緘於是取齊寶器﹐緊帶身旁。出得洞門﹐望而驚曰「是山寬平而無峭壁﹐荒蕪而沒樓臺。今胡變作聳翠之形﹐髙起亭臺樓閣這像耶﹖吾師徒旣遊此山﹐切毋相離左右。恐系妖魔現此幻境﹐牢籠吾輩也。凡隨吾遊者﹐宜防備之。」諸弟子曰「師命是遵﹐不敢有違。」三緘遂率諸子﹐由崖而上。層層石級﹐約有十丈之髙。石級登余﹐有亭髙聳。三緘極目﹐額懸四字曰「乾坤一气」。又仰視亭上一層曰「無欲亭」。師徒步入亭中﹐直到其頂。俯首下視﹐若在半霄之上﹐周圍視罷﹐下得亭來﹐又是一嶺巍峨然﹐怪石嵯峨﹐如金如玉﹐晶光四射﹐雅色宜人。三緘師徒由嶺直下。下到嶺尾﹐復見一閣﹐紅垣圍繞﹐一派靑松翠柏﹐萬竿修竹。由門入之﹐閣上一額﹐云「玄气調神」。二重度入﹐其額則曰「養我華根」。玩賞一周﹐斜由閣左行去。行約二三里許﹐露一淵焉。淵之周圍﹐系欄桿遮護。淵外一碣﹐大書「太淵」兩字。太淵上面﹐門開七道。由太淵而上﹐有「淸靈剎」。

路過「淸靈剎」外﹐有一茅廬。三緘曰「是山佳境﹐何多如是﹖吾必窮其底蘊﹐此心始安。」狐疑曰「山右已見﹐不若由山左去﹐看又如何﹖」三緘曰「可。」師徒於是由山左轉去。所行之處﹐如空空閣﹑非我閣﹑非虛閣﹑無間閣﹑恬淡閣﹐指不勝屈。三緘目不停視﹐曲曲折折﹐直到山半。山半亭臺樓閣較前更多。

師徒性情不一﹐有貪看亭臺者﹐有貪看樓閣者。又兼山麓忽來數隊道士﹐漁鼓簡板﹐唱道之聲不絕。遂將師徒分散﹐各遊一地﹐惟狐疑﹑紫光二子隨三緘上頂。頂上一樓﹐寬大異常。

仰視其額﹐曰「萬福」。三緘入﹐見一老道凝神獨坐﹐忙參拜之。老道曰「子何來﹖」三緘曰「弟子雲遊到此﹐出其不意也。」老道曰「爾所學者何業﹖」三緘曰「弟子不揣固陋﹐欲服玄門之气﹐以求長生。」老道曰「如是﹐子非凡品。

爾道能辟穀乎﹖」三緘曰「間或能之。」老道曰「爾已得半矣。可於明日晨早來斯﹐吾有所傳﹐不令外人知得。」言罷﹐仍復凝神獨坐﹐緊閉雙眸。三緘侍立逾時﹐拜辭下樓﹐就於樓之東廊安止。狐疑詢曰「吾師今日所遊何處﹖」三緘曰「樓中耳。」狐疑曰「弟子同入樓內﹐師忽不知所往﹐因候於玆﹐不意吾師尙在其中也。」三緘曰「吾師徒三人﹐卽在此地安閒數日﹐然後下山。」狐疑曰「此地雅致﹐師心悅之﹐弟子敢不候之﹖」是夜安宿。

次日早起﹐三緘獨自上樓。老道曰「子來乎﹖」三緘曰「來矣。」老道曰「爾气已浩然﹐精已固然﹐神已凝然﹐可謂朝元返本﹐明善復初矣。所欠者﹐一气未克沖和﹐命門揭之不開﹐丹光故不能出鼎。待吾傳以服食紫華之英﹐必要如是如是﹐方教爾頭戴白巾﹐足距丹田之法焉。」三緘得此一傳﹐心內明然豁然﹐拜舞而退。習主月餘之久﹐頗已純熟﹐由此悟彼﹐卽華池之沐浴﹐靈根之灌漑﹐無不洞澈。道習數月﹐五臟有相得之機。久而習之﹐已覺一气沖和﹐命門一揭而開﹐丹光出鼎矣。老道於此見三緘內功已滿﹐胎嬰結就﹐只候神出泥丸﹐乃命之曰「爾在樓中﹐好好煉爾胎嬰。俟實體養成﹐吾自前來傳以變化。但養爾胎嬰之際﹐宜命爾二弟子守護嚴謹﹐毋使人驚。」三緘喜不自肚﹐遂命狐疑﹑紫光左右護衛。

獨坐數月﹐嬰已養成﹐老道又來樓頭﹐語及三緘曰「爾內功如此﹐外功尙欠﹐還須雲遊以積之。」三緘曰「雲遊不敢辭﹐但祈喜師傳以變化之妙。」老道傳已﹐三緘再拜稽首。

退樓下﹐一一煉熟。復上樓閣﹐欲求指示以未得者。老道見而笑曰「爾又有所求乎﹖」三緘曰「然。」

第九十九回

養胎嬰猿精竊道收金鐘道士拜門

老道曰「爾所求者安在﹖」三緘曰「累承吾師不吝傳授﹐弟子暗計﹐恐猶有未得者﹐冀師盡情指點﹐以俾弟子早日成功。」老道曰「爾道業已盡得﹐此刻宜養胎嬰。待胎嬰養老時﹐自赴蟠桃大會。」三緘聞言而拜﹐曰「吾師究系何人﹖」老道曰「吾紫霞眞人也。爾猶記憶當日領闡道之命乎﹖」三緘搖首曰「不知。」紫霞於是拍頂呼曰「虛無﹐虛無﹐曾記前途。命肩闡道﹐領得皇符。」三緘聞之﹐倏然開朗﹐似將前劫成眞事﹐了了胸中﹐遂視紫霞而笑曰「師乎﹐當日命弟子之言猶在也﹐何凡胎一入﹐而槪就忘去乎﹖」紫霞曰「爾入胎脫﹐化爲塵濁之气所污﹐故將前世事情﹐悉忘於心﹐無怪琢磨受盡耳。」三緘曰「非師累累指陳﹐恐至死而難悟。」紫霞曰「凡系初劫成眞﹐功行尙欠﹐每降凡胎﹐俾遊富貴之場﹐或位極人臣﹐或富甲一郡。是欲借富貴爲修煉地也。倘迷於四害﹐不知修身積徳﹐以補前劫所未逮﹐又復凡胎墜入﹐降爲中富中貴﹐待彼修煉﹐以還仙位。如居中富中貴而仍不悟﹐造成巨孽﹐上天猶有所待﹐而罰於貧賤﹐使之煉其心性。至居貧賤而不知修煉﹐上天已無所待﹐而墮諸地獄﹐不免苦受三途。

墜之愈深﹐斯煉修愈難矣。所以世之自富貴而貧賤者﹐皆由是焉。」三緘曰「旣成仙子﹐甚屬不易。宜其長爲仙品﹐不落塵世。胡爲凡胎打入﹐以負前劫修造之功﹖」紫霞曰「欲成金仙一品﹐非由九轉﹐丹何能成﹖」三緘曰「然則﹐世言金鋼百煉者﹐其卽金仙之謂耶﹖」紫霞曰「金鋼百煉﹐尙其淺焉者耳。若上皇劫修斗粟﹐豈止百煉哉﹖」三緘曰「今而知仙品之不易得也。倘非吾師愛徒情深﹐則入宦途而不返矣。」紫霞曰「他且不論﹐大道之傳﹐已盡於斯。待爾胎嬰養成﹐師又再來指點。」三緘領命而退﹐日在萬福樓中養此胎嬰﹐狐疑﹑紫光常常守護。

靈宅子因前日自議願傳三緘大道﹐紫霞不許﹐怒气歸來﹐思欲先誅三緘﹐以絕紫霞傳道之舉﹐故在洞府旦夕思籌不已。

一日雲遊空際﹐遙見萬星臺萬道祥光﹐直矗天上。默會片刻﹐始知紫霞將道盡傳三緘﹐三緘日養胎嬰﹐漸有神出泥丸之望。

心中暗想﹕「如三緘神出泥丸﹐大道已成﹐又一仙眞﹐卽欲誅之﹐烏得而誅之﹖旣不得而誅﹐吾恨气滿腔﹐若何消卻﹖」正躇躊未定﹐忽見一母猿禦風遊行。揮之以麈﹐母猿妖風墜下﹐跪而言曰「仙眞麈揮畜類﹐有何驅使﹖」靈宅子曰「爾能化人形否﹖」母猿曰「吾修煉甚淺﹐只能禦風而行。至於人形﹐尙不能化耳。」靈宅子曰「爾拜吾門下﹐吾傳爾化形之妙﹐可乎﹖」母猿聞言﹐欣然拜舞。靈宅帶歸洞內﹐日以移步換形之法教之。煉習旬餘﹐其法已熟。靈宅一日呼而謂曰「爲師使爾到萬星臺萬福樓頭﹐隱著身兒﹐俟三緘嬰神放出﹐乘機迷弄。如毒斃焉﹐卽是爲師第一有功弟子。」母猿曰「師命弟子迷弄三緘嬰神﹐其化男乎。女乎﹖」靈宅子曰「化一女形﹐以盜其精﹐爾不待修而仙可成矣。」母猿曰「三緘旣出嬰神﹐豈無守護﹖」靈宅子曰「𨿽有守護﹐皆庸才耳。爾速去之﹐如有別故時﹐爲師速來助汝。」母猿拜了靈宅﹐妖風駕動﹐直投萬福樓以候之。無何﹐三緘嬰神放出。母猿化一美女﹐上前摟著。嬰神驚惶無措﹐欲歸軀殼﹐柰爲美女緊抱﹐急不能脫。狐疑﹑紫光不知其由﹐以爲乃師臥矣。紫霞默會得知﹐按下雲頭﹐大聲吼曰「猿妖受誰刁播﹐來此迷弄嬰神﹖倘不疾速釋之﹐看吾雷訣擊爾。」母猿緊抱不釋﹐駕風而遁。紫霞隨後追逐﹐以撐天如意向彼擊去。

母猿全體欲碎﹐一時失手﹐將嬰神放下。紫霞以袖籠歸樓中。

三緘忙收了神﹐見紫霞而請曰「適才弟子嬰神遊動﹐爲一美女所抱﹐不能脫身。忽見師來﹐罵及美女。美女抱定弟子﹐飛之空際。師隨後逐﹐美女失手﹐弟子墜於山巓﹐被師袖籠而歸。不知何故﹖」紫霞曰「師不爲爾言。爾初遊神﹐不甚深悉。其抱爾美女非美女也﹐乃母猿所化﹐欲盜爾精以成仙體者。

爾如戀彼﹐子精一泄﹐苦爾修煉半生﹐替母猿修之煉之﹐而爾道失之矣。」三緘曰「是非吾師維持﹐弟子不迷於此﹐未有不迷彼焉。」紫霞曰「學道人最忌子精喪失。所以世人少年子弟廿齡未滿而卽喪者﹐以結配太早﹐無異嬰神之太嫩﹐子精喪盡﹐如木根枯朽﹐難免顚倒矣。然此必如何而後可哉﹖子弟完婚﹐宜在廿齡以外﹐此時根固而老﹐卽或新婚貪戀﹐父母爲之指點﹐節度得宜﹐自然克享天年﹐而無夭壽之患。仙子嬰神甫出﹐亦貴守護嚴謹。久久老煉﹐放之快﹐收之亦快﹐安畏邪精所擾乎﹖」三緘曰「如是﹐弟子嬰神尙嫩﹐冀師常爲護持。」紫霞曰「吾自命爾道兄朝日在此守護。」三緘曰「師恩若此﹐弟子何日報之﹖」紫霞曰「爾自有報時也。」言畢﹐歸於洞府。卽命復禮子﹑正心子來萬福樓中﹐守護三緘嬰神出入。

守之已久﹐三緘嬰神﹐千里路途﹐頃刻能到。紫霞此際意欲命彼一人都下雲遊﹐以收門徒。又柰三緘弟子盡在萬星山上﹐無人傳彼大道﹐左思右想﹐其計忽得。遂來樓內﹐傳三緘而言曰「爾道已成﹐爾之門徒尙未收足。師今來此﹐特命爾孤身獨自雲遊都中一帶﹐以收爾弟子未滿之人。」三緘曰「今有數十弟子同在此山﹐弟子異地雲遊﹐誰爲教導﹖」紫霞曰「爾毋多慮﹐師命誠意子代爾教之。」三緘曰「吾弟子前因靈宅之誤﹐不肯師事他人矣。可柰何﹖」紫霞曰「吾命誠意子化爾形容﹐以萬福樓爲傳道地。凡有功夫未得及一知半解者﹐招來此地傳之。」三緘曰「師言固是。特恐諸徒見吾下了萬星臺﹐心生疑惑耳。」紫霞曰「爾自明日爲始﹐傳爾徒眾﹐或二人﹐或三人﹐同至此樓﹐以傳其道。爾先爲教慣﹐然後雲乘黑夜﹐向都中而往。誠意子化爾形象﹐接續代教。爾諸門徒自不見疑。」三緘曰「師言如是﹐則機無可泄矣﹐諸子又烏能知之﹖」卽於是日命狐疑前去徧傳諸子﹐齊至萬福樓。不一時﹐弟子等盡行得到﹐侍立兩旁。三緘曰「師傳爾等來此無別﹐因爾等大道有得一二步﹐二三步者。尙未知之精而習之熟。自明日始﹐可三人爲一班﹐來此樓中﹐問道之所已得﹑所將習與所未得﹐師好爲爾等講明而切究之。」諸子聞言﹐欣然散去。

又於樓外議貼規條﹐以年齒之大小受教之先後。果到次日﹐西山道人及鳳春﹑紫花娘同來樓畔﹐聽師教諭。從此習以爲常。

教至旬餘﹐三緘交於誠意子﹐暗乘祥光一縷﹐由後山而去。

卻舉金剛山裏有一金剛童兒﹐乃古佛剎中金鐘修成﹐預知三緘路過此間﹐特來與之試試法力。三緘甫至山下﹐只聽鐘聲響亮﹐忽來一虎﹐色黑毛深﹐舞爪張牙﹐阻著去路。三緘暗想﹕「此地又非野荒﹐爲何有虎當道乎﹖是必妖庳化來以試吾者。

師傳變化之法﹐吾且試之。」於是扭身化作獵士﹐手持錸叉一柄﹐直刺黑虎。黑虎將軀躲過﹐舉爪以抓獵士。獵士一叉橫刺﹐正中虎腰。虎哮一聲﹐化爲巨石。三緘見虎化石﹐仍阻去路﹐轉化一石工模樣﹐持鉆劈之。金剛童兒見三緘持鉆劈石﹐復化一龍﹐髙飛天外。三緘急化飛虎﹐相鬥半空。童兒力不能支﹐化作金鐘懸於霄漢。三緘化一老禿﹐手持鐘杵﹐唱偈而至﹐向鐘一擊﹐鐘忽化爲皮鼓﹐大過於筐。三緘不疾不徐﹐暗化鐘杵爲鼓槌﹐向鼓擂之。鼓化黑煙﹐霎時散而無迹。三緘竊喜仙法頗靈﹐卽屬隻身﹐不畏妖部矣。

金剛童兒化爲黑煙﹐飛至芙蓉山前駐下﹐暗自驚曰「不意三緘仙道厲害如此﹐吾將何以伏之﹖」猛然思及雷震童兒亦能變化﹐吾不免搬至前面﹐以候三緘。計議定時﹐卽轉古佛剎中﹐私謂雷震童兒曰「吾與三緘略試道法﹐孰料彼道髙過於吾。特來搬兄﹐同至芙蓉山麓﹐再與相鬥。如果不勝﹐拜彼爲師。」雷震童兒曰「三緘系紫霞眞人弟子﹐師法髙矣。而且前劫又屬虛無子所化﹐以仙根而學仙法﹐焉有不精﹖爾乃金鐘修成﹐吾以皮鼓修得﹐均是受擊器皿﹐何敢與彼一試法術乎﹖」金鐘曰「誰家門前牌掛無事﹖吾有所托﹐爾試助之﹐爾有所求﹐吾亦助爾也。」雷震拂情不過﹐遂與金鐘風車駕動﹐並到芙蓉。

三緘自與金鐘戰後﹐曲曲折折﹐貪看山水﹐不知不覺﹐已抵芙蓉山。仰面視之﹐見山形層巒相接﹐一頂髙出﹐酷肖蓮花一朵﹐開放於玆。訪諸行人﹐以芙蓉告。三緘曰「吾睹其形如蓮花開放﹐不期前代竟以芙蓉名之也。吾且登髙一望﹐以資遊覽。」於是祥光駕動﹐直趨山頂﹐甫立峯頭。仰視於天﹐似與雲霞相近﹔俯察於地﹐則靑疇萬頃﹐入目難盡。三緘愛其山髙而秀﹐貪看忘行。

金剛童兒潛候山下﹐時已久矣﹐心甚不耐。鐘聲一震﹐乘風直上﹐手執鐵錘二柄﹐向三緘而吼曰「爾屬何妖﹐敢窺吾山形勢﹖」三緘曰「山爲天地所生﹐原以資人玩遊﹐豈系爾家之物﹖」金剛童兒曰「閒話休講。爾旣道家裝束﹐如有仙法﹐吾誓與爾一試髙低。」

第一○○回收吳子三緘巧辯設西方萬佛奇談

三緘曰「爾我素無仇恨﹐何得手持軍器﹐以阻吾道耶﹖」金剛童兒曰「爾休言與我無仇也﹐曾記金剛山下爲爾所敗者乎﹖」三緘曰「爾旣敗吾下風﹐應宜潛形斂迹﹐爲何旣敗而復興師﹖」金剛童兒曰「前者失利﹐出於不覺。今日來此﹐誓與爾定髙下﹐拚生死焉。」三緘曰「吾見爾小小孩童﹐何不守爾本份﹐修爾大道﹐以期有成﹖如與吾較量髙低﹐設或喪吾手中﹐自促年華﹐豈不可惜﹖」金剛童兒曰「吾慵與爾言。

爾有何道法﹐盡爾力量用出﹐吾不畏之。」三緘曰「吾言金玉﹐反以爲仇﹐爾又何能﹐只管使來﹐吾亦不避。」童兒於是雙錘一舉﹐直擊三緘。三緘將斬妖寶劍擋開﹐復還一劍﹐童兒亦以雙錘架著﹐不能近身。但見一往一來﹐劍如電火飛光﹐錘似飄風驟雨。

酣戰良久﹐三緘見彼有三分怯意﹐正欲取出腸紼子以收此童兒﹐忽然雷聲震動﹐霧影幢幢﹐頃將芙蓉山變成一團黑气。

三緘慧目睨視﹐又見一位童子﹐頭小腹大﹐動則雷鳴﹐手執金光圈兒﹐突近身旁﹐當頭打下。三緘急閃異地﹐此圈墜在石上﹐將一石角損去﹐霎時金光散溢﹐如火燎原。三緘駭甚﹐疾向東往。童子出其不意﹐暗暗持圈﹐復向三緘腰中打下。三緘騰空一跳﹐圈又從左飛去﹐把一斗大松樹打成粉碎。三緘暗想﹕「此人道法比前更勝﹐如何擒之﹖」正躊躇間﹐又被童子一圈從身邊飛過﹐把一小小土堆劈得平如坦途。三緘曰「童子何名﹖

敢與吾戰﹖」童子見己圈兒接連落空﹐心愈怒甚﹐雷聲大吼﹐恍如地裂山崩。三緘暗展隱身旌﹐將身掩著。童子恐其借土而遁﹐化爲銅墻﹐四面圍三緘於其中。三緘亦化爲火鑪﹐中燃烈火。此火系三緘身內離火煉成﹐立將銅墻化爲烏有。童子復化一海﹐海中一島﹐巍然髙聳﹐三緘隻身立於島間。海水作浪翻波﹐看看湧至足底﹐三緘忙取飛龍瓶向海一拋。此瓶倒向海水吸之﹐霎時吸盡。童子怒﹐急扭身化一靑龍﹐舞爪張牙﹐其勢猛甚。三緘將瓶拍動﹐飛出火龍一條﹐直追靑龍。靑龍畏之﹐墜於地下。火龍亦墜﹐亂竄火光。雷震童兒無處躲身﹐化作黑煙﹐與金剛童兒一同逃去。三緘隨以腸紼子拋入空際﹐靑黃二色繞從天外﹐緩緩收束﹐竟將二童束成一團﹐墜於身側。笑而詢曰「爾欲與我試試道法﹐而今何如﹖」雷震童兒曰「吾等被擒﹐都是出於未防。爾如釋之﹐再以寶物擒得﹐那時甘願俯首拜在門墻。」三緘曰「這事甚易。」當時收回腸紼﹐釋卻二人。

二人商曰「此次一向東逃﹐一向西逃﹐看彼如何擒得。」計定﹐各持軍器﹐雙戰三緘。三緘以斬妖劍迎之鷹無畏懼。戰了半日﹐取出飛龍瓶﹐望空拋來。二童知不能勝﹐黑煙吹起﹐東西分竄。三緘復以腸紼子拋去﹐二色亦分兩路彎環天橋﹐仍將二童束來。三緘曰「此次服否﹖」二童子曰「仙官法寶髙妙﹐吾心服矣。願拜門下﹐師事終身。」三緘見其心已悅服﹐當將腸紼解釋﹐取金剛童兒爲「剛克道人」﹐雷震童兒爲「柔克道人」焉。二童不勝欣喜﹐卽日追隨步履﹐向芙蓉山北而去。

他日來至一莊﹐繡壤田疇﹐極目皆是。三緘心愛此地山明水秀﹐欲於莊中玩賞數朝。柰四顧其間﹐無有棲止之所﹐心中耿耿﹐緩向前行。行復裏余﹐忽然見一古剎翼然山半。師徒喜﹐急望古剎而投。甫到剎門﹐耳聽左楹有咿唔聲。及入首重﹐爲一老僧所見﹐近而阻其行﹐曰「爾雲遊道士乎﹖此剎不準投宿也。」三緘曰「爾邑官宰有此示歟﹖抑亦村人所議歟﹖」老僧曰「否﹐否。剎內訓徒先生吳子所議耳。」三緘曰「日已夕矣﹐予將何之﹖卽不許道士住此﹐吾等暫宿今夕﹐明日速向他往﹐斷不濡滯遺譏。」老僧曰「爾言亦是﹐然吾不能自主﹐必須告之館師。」言已而去。去不一刻﹐出謂三緘曰「館師吩咐﹐叫爾等拿一能言者﹐與彼會之。」三緘曰「學道之士﹐豈習口給禦人哉﹖吾𨿽不善言詞﹐願與館師一會。」老僧曰「如是﹐可隨吾來。」三緘遂隨老僧竟入館內。見幾上坐一中年士子﹐端其身份﹐嚴其面目。見三緘而問曰「爾系學道士乎﹖」三緘曰「淺學未深﹐不敢言道。」館師曰「可恨爾輩﹐輒以爲仙爲神駭人聽聞﹐致使愚昧子弟多爲籠絡﹐拋棄髙堂﹐獨入深山﹐去人倫而不顧。似此妖言惑眾﹐理應禁之。」三緘曰「先生之言﹐聽諸何人之口﹖」館師曰「每見市廛內凡說仙說神者﹐皆爾道士類也。吾且問爾﹕仙究何在﹖神究何在﹖」三緘曰「如先生所說﹐其謂上天下地﹐無有神仙乎﹖」館師曰「然。」三緘曰「爾言天地無有仙神﹐爾曾上過天曹﹐親見之耶﹖不然﹐何以得知﹖」館師曰「吾𨿽未上天曹﹐卽理推之﹐言仙言神﹐皆妄語也。」三緘曰「其妄安在﹖」館師曰「以未見者爲妄耳。」三緘曰「神仙原住天上﹐不與紅塵俗子爲伍﹐故不使人見。卽與人見﹐微其服飾﹐晦其仙容﹐爾𨿽遇之﹐烏能知之﹖此仙之不測也。若言乎神﹐神居於幽﹐人居於顯﹐兩相扞格﹐又烏得而見之﹖縱體物不遺﹐爾亦忽略焉﹐而不以神目也﹐此神之不測也。爾何疑於仙神乎﹖」館師曰「以吾言之﹐仙神本無﹐不過以有功於世者﹐擬以神號﹔行藏怪異者﹐擬以仙名也。」三緘曰「爾言仙神皆凡人所擬﹐爾室龕上何又供爾先祖﹖一遇疾苦﹐何得禱及神鬼哉﹖」館師曰「吾爲讀書士子﹐所信者惟在聖賢。昔孔子疾時﹐門人請禱於上下神祗﹐是禱諸神祗之聖賢者也。豈如爾輩常以『仙神』二字驚世駭俗耶﹖」三緘曰「道士中有以仙神駭人者﹐有不以仙神駭人者﹐爾何得一槪論之﹖然不以神仙駭人﹐而亦有時以仙神教世﹐其說皆出自前賢也。爾豈未讀神道設教之書乎﹖」館師曰「不怕爾巧於辯論仙神之有﹐吾實不信之。」三緘曰「爾旣不信﹐吾不爾彊。以吾視爾﹐爲不識時務之迂先生也。吾言及先生之迂﹐吾念及吾鄕之任子澍焉。」館師曰「任某如何﹖」三緘曰「子澍自幼習儒爲業﹐可恨懶如眠蛇。

習至三十歲時﹐腹笥空空﹐尙屬半明半暗。一日農家招飲﹐妻阻其行﹐子澍曰﹕『農叟早備紅箋送入吾館﹐揖而又揖﹐吾必去之。』妻曰﹕『爾如欲去﹐尋常衣服可耳。』子澍以爲農家具酌相邀﹐必有貴客。遂入內室﹐將上色衣服穿得整整齊齊。

妻又曰﹕『上天下雨﹐已經三日﹐爾靴不必著也。』子澍曰﹕『衣冠不整﹐貽笑旁人。』復將靴而著之。剛出門來﹐一步一滑﹐泥濘難進﹐農家未到﹐靴底已脫。子澍見靴無底﹐勉彊而至坐於筵上。飲至半酣﹐不料靴而上提﹐赤足現出。眾客哄堂大笑﹐子澍亦從而笑之﹐初不知眾人之笑在己也。無何俯視﹐見赤足現於靴外﹐自覺不安﹐目視眾人﹐暗將兩足收入無底靴內。內有一客譏之曰﹕『天上人有言海深者﹐則曰碧浪千尋﹔有言心深者﹐則曰姦詐百出﹔有言學問深者﹐則曰學富五車。

以吾言之﹐終不及子澍先生之靴深而無底。』子澍曰﹕『吾靴原有底﹐其無底者﹐失於滑也。』譏之者曰﹕『先生胡弗請一皮匠﹐以培根底乎﹖』子澍曰﹕『惜無皮匠其人者。』譏之者曰﹕『有之。是人姓晨﹐善作靴。爾請之來﹐靴可整舊爲新矣。』子澍曰﹕『爾試代爲呼之。』不一時﹐晨姓果至﹐將靴視之又視﹐曰﹕『爾靴毫無根底﹐非姓晨的不能培之。』子澍曰﹕『價用幾何﹖』晨姓曰﹕『無多﹐銀僅二錢耳。』子澍曰﹕『如是﹐待吾歸家一詢其妻。妻許則可﹐否則吾靴不必培其底焉。』晨姓曰﹕『如詢之妻而始培根底﹐吾未見世有是人也。

姓晨的不願培爾根底﹐任爾著無底之靴﹐看爾行得幾時。至到行不去時﹐那時才思姓晨的好言﹐亦已晚矣。』言畢﹐大笑而去。」吳子聞三緘言﹐怒气勃勃曰「吾非言世無神﹐蓋謂世無仙也。爾何以巧語譏吾﹖」三緘曰「爾言無仙﹐吾卽仙也。」吳子曰「爾將仙法顯顯﹐如能服吾﹐吾亦願拜門墻而爲道士。」三緘不徐不疾﹐扭身化爲仙官﹐仙服仙衣﹐身騎仙鶴﹐翺翔天半。霎時墜下﹐仙鶴衝霄。吳子見而異之﹐遂拜門墻﹐卽此追隨﹐以習大道。三緘喜﹐予以道號曰「傲性道人」。吳子收後﹐離了古剎﹐向西而行。一路之中所歷雨雪風霜勞苦﹐自不必說。

且言靈宅切欲仇復紫霞﹐而苦於無隙可乘。是日閒遊﹐遊到萬福嶺﹐見嶺崖之上﹐石鎸萬佛﹐曰「遠年湮得了日月精華﹐都能乘雲駕霧。」靈宅與語﹐誑以仙法度之﹐萬佛欣然﹐槪投門下。靈宅子曰「旣投吾門下﹐吾有一仇未報﹐欲借弟子之形﹐設一西天﹐籠絡三緘入內﹐不知爾等心可願乎﹖」萬佛曰「仙師驅使﹐敢不效勞﹖」靈宅見萬佛應諾﹐當將是嶺化爲西方樂土。

三緘遊至嶺下﹐仰視亭臺樓閣﹐較萬星山爲更多。思其素好遊覽﹐兼之大道已得﹐不畏妖魔﹐遂獨自前行。來至嶺上﹐極目視去﹐無處非佛﹐合掌低眉。三緘思曰「此何地也﹐佛多如是﹖心恐妖部所化﹐放開慧目﹐又視不出破綻來。」正思一問其人﹐靈宅化一小僧﹐突然而至。三緘拱手曰「小當家﹐此系何地﹖」小僧曰「此地非他﹐乃西方樂國也。爾旣來謁佛﹐曷不徧遊乎﹖」三緘遂請小僧前導。紆徐曲折﹐導入一樓﹐額題二字曰「通天」。樓中盡佛像﹐古老可畏。三緘一一拜舞畢﹐見佛與佛談﹐皆西方梵音﹐不解其說。未幾﹐夕陽西逝。

小僧導三緘於上層樓內﹐不知用何法術以誅之。

第一○一回施妙法靈宅縮首奏元功聖旨頒行

靈宅子將三緘導至上層樓中﹐欲誅滅之。三緘不識﹐乃謂小僧曰「此樓何名『通天』﹖」小僧曰「以其與上天相通也。」三緘曰「如何能與天通耶﹖」小僧曰「人由此樓﹐可以登天﹔仙神遊之﹐可以下地。澈上澈下﹐故以『通天』爲名。」三緘曰「極樂世界原在西天﹐胡是地爲西天﹐尙有通天之說﹖豈西方樂土在大羅下哉﹖」小僧曰「西方樂土本在大羅天下。凡人修行得道﹐先飛身於樂土﹐再爲修煉﹐俟功行圓足﹐然後方升天府。此樂土者﹐卽塵寰之第一天也。」三緘曰「飛升大羅而始稱佛乎﹖抑不待飛升而卽稱佛乎﹖」小僧曰「未能飛升大羅﹐誰以佛號封之﹖」三緘曰「如是﹐則是地之低眉合掌者皆非佛也﹐烏得冒佛名乎﹖」小僧曰「此系飛升大羅受封佛號後而閒遊樂土者也。」三緘曰「旣稱爲佛﹐吾欲一觀佛法。敢請諸佛顯顯﹐以釋吾疑。」小僧曰「吾與爾請之。」言已﹐假向諸佛喃喃數語﹐轉而告之三緘曰「諸佛已許矣。但爾亦宜低眉合掌﹐不可妄動焉。」三緘曰「願領其教。」方將兩足趺坐﹐小僧以手一指﹐似有至重之物從天半墜來。

三緘忽聽響聲將要墜於頂上﹐扭身一化﹐化一鶯兒﹐飛入重霄。

俯首下視﹐乃一巨石如桶﹐周圍放出金光。此屬靈宅洞中所煉之飛天石﹐善能傷及仙子者。見三緘化鶯而遁﹐此石飛舞空際﹐似尋三緘不著而已。」是時﹐公輸大仙早化一老道等候在此﹐見靈宅至﹐笑而詢曰「爾靈宅乎﹖爾橫順欲阻闡道之人﹐今何如乎﹖」靈宅子曰「吾所不平於紫霞者﹐以紫霞任肩闡道﹐髙大自矜﹐卑視乎吾。兼之累受彼侮﹐心實不服。故不得不累復其仇也﹐豈好事哉﹖」公輸仙子曰「凡仙所遇﹐原不一致。亦如人世富貴貧賤然。有遇合之隆而得富得貴者﹐非生平造作應享乎此﹐卽前世修積﹐定自上天。貧賤者流﹐不知一己亂道敗徳﹐自墜困境﹐反見富貴而仇之﹐思欲害之﹐令如己之貧賤而後已。烏知上天旣許﹐非人力所能奪乎﹖眞人之欲阻道於紫霞﹐亦猶是也。然阻之累次﹐敗之累次﹐亦宜自反曰﹕『天其不許我乎﹖』卽當解釋冤怨﹐以守爾淸淨矣。而乃如是癡愚不悟﹐無怪被三緘孺子擊得鼻歪頭腫﹐爲羣仙所羞。吾於三緘譬諸伏鼠之貓。眞人則譬之畏貓鼠也﹐急宜縮首以聽天罰﹐否則﹐他日有難言者。」靈宅子聆此一番議論﹐啞口無詞﹐別了公輸﹐回洞而去。

孰知闡是大道﹐不阻於此﹐必阻於彼。所阻者又屬誰也﹖

七竅自除海怪黃龍﹐皇帝嘉其有功﹐疊次加升﹐封爲尙書一品﹐得專國政﹐李赤等效厥奔走﹐凡一切無頭無質之案﹐靡不剖晰詳明。皇上甚喜﹐常稱於朝曰「朕朝有此良弼﹐天下可無冤獄矣。」七竅得上如此寵榮﹐如此褒稱﹐無奏不允。一日﹐七竅宣入內庭議事。珠蓮設宴以招李赤等﹐曰「爾等爲闡道一事﹐辱受紫霞者累累﹐獨不思所以報復乎﹖今者七竅得君榮寵﹐計從言聽﹐何不乘機播弄﹐奏聞皇上﹐禁止習道之人。如聖旨下時﹐訪得三緘﹐卽扭入朝﹐加以大辟。三緘誅後﹐道已難闡﹐俾紫霞無顏以見羣仙。其計豈不甚善﹖」李赤曰「吾等爲奔走下人﹐播弄弗信﹐不敢再爲多口。惟爾與彼旣爲夫婦﹐浸潤之譖﹐或可行焉。」珠蓮曰「吾譖於內﹐爾譖於外﹐如士卒內外攻擊﹐自然易破其城池。」計議如斯﹐七竅歸來。

珠蓮自是頻以禁道之語左播右弄﹐李赤等亦常以此竦慂之。

曾不幾時﹐而七竅之耳勁軟矣。他日上朝﹐諸事奏罷﹐金階俯首﹐復面奏一本﹐曰「聖天子撫萬民﹐所重者聖賢大道。蓋聖賢之道﹐不外君臣﹑父子﹑夫婦﹑昆弟﹑朋友﹐而好異者輒鄙此道﹐爲不屑爲。或從釋而不得其正宗﹐則釋之旁門異道出﹔或從道而不得其正孰﹐則道之旁門異道生。以二教之異道旁門﹐分而爲無數左道﹐或炫人以名利﹐或炫人以仙佛。學其道者﹐往往借此而創逆。願聖上大下旨意﹐惇崇儒學﹐將一切釋道禁止不行。綱領一除﹐斯左道不能相沿而相習。佇見羣黎合徳﹐四海同趨。上古淳風﹐可由此而卜矣。」上聞所奏﹐條條有理﹐乃下旨曰「愛卿所奏﹐實系淸源正本。準爾行文如海內山陬﹐緝獲不習正道者﹐飭州縣斬決。倘能自知攺悔﹐棄異道而不爲者﹐赦之。」七竅得旨﹐退出朝班﹐卽令吏部衙門書得飛文﹐徧行海宇。文內有「道門裝束﹐該州縣嚴緝﹐不得縱放一人」等語。此示一出﹐凡學道輩無辜受戮者甚眾。

三緘不畏﹐只遣傲性三道人回萬星臺﹐與諸弟子同習大道﹐獨將隱身旌掩著身兒﹐東奔西走﹐已至都下﹐正值七竅出衙。

三緘化作漁翁﹐手提巨鰲一尾﹐街頭叫賣。七竅見得﹐暗思﹕「山珍海味﹐無所不食﹐惟此巨鰲﹐未能下咽。」遂命侍從前導漁翁﹐送入衙去。侍從得命﹐上前呼曰「漁翁來﹐漁翁來﹗」三緘曰「爾呼吾來﹐莫非欲沽鰲乎﹖」侍從曰「然。」三緘曰「吾鰲價貴﹐庸常之輩烏能沽之﹖」侍從曰「吾輩何得食此﹖其欲沽者﹐乃吾家大人也。」三緘曰「爾家大人何名﹖」侍從曰「姓七﹐竅其名耳。」三緘曰「今向何往﹖」侍從曰「上朝議事﹐頃刻卽歸。囑爾隨吾到衙候著。」談談論論﹐已到衙中。侍從曰「爾鰲要銀幾許。」三緘曰「待爾大人歸來﹐與吾議之。」侍從曰「吾與爾議﹐亦是一樣。

何必大人﹖」三緘曰「爾輩𨿽能議價﹐不知烹鰲法﹐則味亦不鮮。」侍從曰「如是﹐爾在此候之。」候到日中﹐七竅歸衙﹐詢及侍從曰「巨鰲沽得否﹖」侍從稟曰「此位漁翁古怪﹐要面見大人﹐方肯售之。」七竅曰「漁翁安在﹖」侍從曰「尙在門頭﹐候大人鈞旨。」七竅曰「爾速傳來﹐看彼何說。」侍從諾﹐趨出衙外﹐向三緘呼曰「大人傳爾速入﹐好好答言。」三緘曰「吾自知之﹐毋庸指示。」及入衙內﹐不忙不促﹐將衣整整﹐上前一揖﹐揖已﹐挺立而待。七竅曰「爾鰲售乎﹖」三緘曰「願售。」七竅曰「要銀幾何﹖」三緘曰「論此巨鰲﹐價值千金。大人欲之﹐吾願奉送。」七竅曰「爾以售魚聊生﹐此鰲送吾﹐日食何出﹖吾且備銀廿兩﹐以爲日用之資。」三緘曰「絲毫不齲但此鰲難得﹐如烹食時﹐眷屬侍從槪不準同食﹐惟大人食之。不但疾病可卻﹐還許壽算長延。倘視爲尋常﹐則無益也。」言罷﹐將鰲奉上﹐下堂而去。

七竅果如所囑﹐烹而獨食。馨香之气﹐沁人肺腑。暗自思曰「此鰲眞不易得也。」剛舉二箸﹐微風動處﹐其肉化爲粉白。以箸挑起﹐乃是一幅粉紙﹐上有墨迹。細細視之﹐首數語云「禁止大道﹐釁起水妖﹔水妖不除﹐終自爲害。」如此等語。以下不知何說﹐待緩述之。

第一○二回數次化身勤指點幾番形變巧提撕

七竅將前數語念畢﹐向下念曰「須知仙子之軀﹐勤修幾何﹐苦心費盡﹐始受大羅封賞。何得身入塵世﹐再爲鍛煉﹐遂自以佳人﹑名利迷而不悟﹐永墜孽海乎﹖如爾七竅﹐因奪闡道之任不得﹐誓下凡境﹐亂玆大道﹐無非欲泄一時之忿。烏知已墜仙骨道根﹐愈迷愈深﹐殊可惜耳。倘自知迷障﹐打破迷途﹐先將蚌母﹑珠蓮迸去心中﹐繼將李赤等擯諸門外﹐速撤禁道之示﹐倡其習道之端﹐則庶乎消爾前愆﹐仙種可還。不然﹐大道之行﹐乃奉天命。爾縱能旨請禁道﹐烏能阻人習道乎﹖在爾意中﹐以爲示語煌煌﹐凡遇道門裝束者﹐殺無赦。見此示﹐諒必深畏﹐不敢顯裝習道。然易道裝爲庸人﹐道由心學﹐爾又烏乎能禁﹖吾知爾之禁道﹐非其本衷﹐實自珠蓮﹑蚌母爲內刁﹐李赤四妖爲外播﹐不得已而請旨頒行也。不知此旨一下﹐戮及無辜者甚眾。命債自爾結之﹐𨿽舉手與主謀﹐罪有攸分﹐受罰則一。吾也恨爾衙門深邃﹐無由晤堂上貴人﹐特借售鰲以爲進步。

見吾數語﹐依此行去﹐甚食龍脯多矣﹐豈止此鰲也哉﹖」是言之後﹐細書「三緘敝友上書於常兄七竅」云云。

七竅睹此﹐似有悔意﹐終日愁容莫展。珠蓮見是情景﹐飴以言曰「郎君官居一品﹐朝廷孰不尊之﹖妻顏𨿽不及妲己﹑西施﹐亦不在醜陋之列。用人如李赤等﹐伶俐巧辯﹐可任驅使。郎君究有何憂而不樂乎﹖」七竅曰「吾之不樂者﹐悔聽爾輩之言﹐禁此大道也。」珠蓮曰「爾又得誰播弄﹐以迷乃心志耶﹖」七竅曰「吾自悟之﹐衙中無人﹐誰爲播弄﹖」珠蓮搖首曰「是必有播弄郎君者。」七竅不語。珠蓮百般獻媚﹐七竅惑﹐悉將烹鰲食鰲﹐得此素箋之言﹐爲珠蓮告。珠蓮異甚﹐索而視之﹐視至「李赤諸人擯之門外﹐珠蓮﹑蚌母迸去心中」﹐粉面添紅﹐大罵野道不止。罵已﹐言曰「郎君毋信﹐天下之最誤人者﹐莫若此也。」七竅諾﹐當將素箋扯碎﹐付於流水。

三緘默會知得﹐甚恨此番變化不能挽七竅之心﹐左右圖維﹐弗知若何而後可。他日訪得七竅酷好奇花﹐於是折一楊枝﹐化爲絕世花卉。又遇七竅朝罷歸來﹐身坐車中。見一老叟持花叫售﹐七竅凝視花開如笑﹐絕色奪目﹐爰命役吏喚此老叟﹐隨之進衙。七竅下了輦兒﹐謂三緘曰「此花何名﹖」三緘曰「是名貝花﹐與西方之曇花相似。」七竅曰「書籍所載﹐只有貝葉﹐烏有貝花﹖」三緘曰「貝葉相沿已久﹐貝花無人傳之﹐故有是名花﹐鮮有知者。」七竅曰「此花開放﹐亦僅取其艷色而已﹐他有何奇﹖」三緘曰「此花一日二變﹐晨變紫色﹐晚變綠色。不但此也﹐至晚變爲綠時﹐花心內有古佛坐於其上﹐低眉合掌﹐若生成焉。」七竅曰「晚間現佛﹐晨豈現一紫色而足乎﹖」三緘曰「晨變爲紫﹐中有散花仙女﹐拈花微笑。但須早起﹐方得見之。」七竅曰「需銀若干﹖」三緘曰「大人樂種此花﹐止給園丁銀百兩足矣。」七竅如數給之。三緘得銀﹐出衙而去。

七竅將花暗種盆中﹐不使人見。果於晨起﹐獨逢偸視。視未一刻﹐花心內突現仙女﹐拈花小笑。七竅見其冶容絕世﹐因戲之云「花內生花事亦奇﹐小笑能將合世迷﹔假此化人塵外少﹐一團妙態令吾思。」四語詠後﹐散花仙女一个二个﹐勢似欲下。七竅駭﹐退窺變態。仙女若爲未見也者﹐儼然移身而下﹐羣立階前。內一綴紫者曰「不意已成仙子﹐墜落塵寰﹐迷障深深﹐弗思反回本像。今見吾姊妹而謔浪如此﹐吾必有以報之。」言已﹐紅袖一展﹐約長數丈﹐隨風飄舞﹐冷气逼人。七竅見而畏之﹐伏地請罪。綴紫者曰「爾本道種仙根墜入紅塵﹐胡不思與三緘同闡大道﹖而乃迷於功名富貴﹐擁水妖而誤認爲佳麗。何其愚之甚哉﹖宜速掉轉頭顱﹐以助闡道。如聽妖姬刁播﹐禁道不行﹐是自犯天條﹐難免墮落矣。」七竅曰「仙姑之言﹐如金如玉。吾願助闡大道﹐出此迷途﹐尙祈仙姑宥吾罪戾﹗」綴紫者曰「爾當著吾等應諾如響﹐恐聆妖姬巧辯﹐又是一番心腸。」中一綴黃者曰「彼旣知悔﹐吾姊妹宜回天宮﹐不必追問將來。」遂入花心﹐漸漸而化。七竅受此呵叱﹐心甚悚惶﹐將晚間之奇亦畏視矣。

是夜﹐剛欲入榻﹐轉思仙女所說﹐皆衛我而非害我﹐乃乘夜靜﹐獨自往觀。時近更三﹐睹此花枝﹐愈開愈美。俄而枝頭露重﹐花如俯首。頃則微風過余﹐花露稍輕﹐花心直豎﹐每朵現一古佛﹐低眉合掌。視之片刻﹐其佛盡化爲金身。七竅是時呆立如癡﹐惟向花心拜舞不已。久之﹐佛若移步﹐髙坐於花心之外﹐手招七竅。七竅駭﹐跪地言曰「古佛有何訓誨﹖弟子願遵其教。」古佛容顏開霽﹐遲遲言曰「釋門及道門﹐與儒共一情﹔三教不同處﹐不外這个心。因爾前生骨﹐乃屬上天根﹔爲懷闡道怨﹐思爲亂道人。一入紅塵世﹐迷戀不能醒﹔而今提醒爾﹐急急跳迷津。爾是道門子﹐仍歸道門人﹔佛言不虛誑﹐休誤爾前程。」言訖﹐香風一陣﹐花瓣片片墜地﹐一朵無存。

近前視之﹐乃楊枝也。七竅驚訝不定﹐自此若有省悟﹐朝廷爵位與閨中艷婦厭絕殊甚。

珠蓮見夫許久不入蘭房﹐未識日在書齋所作何事。於是輕移蓮步﹐偸覘動靜。正見七竅默然獨坐﹐若有所思﹐時而作喜怒哀樂之形﹐時而作手舞足蹈之象。珠蓮不解﹐悄悄踱進﹐在七竅身後屏息而窺。七竅獨坐刻余﹐倏然拍案大聲言曰「佛言眞是道﹐忽把我醉醒﹐解組歸鄕裏﹐願作道中人。」言訖﹐復又鼓掌曰「這才是眞正主意。」珠蓮假由外入﹐低聲詢曰「郎君近日何事﹐不入蘭房﹖」七竅曰「朝內政繁﹐無稍暇耳。」珠蓮曰「妾特設宴內庭﹐請郎君一飲。」七竅曰「此數日吾心弗快﹐甚不欲飲焉。」珠蓮曰「郎君心旣不豫﹐少飲亦可解悶。」言罷﹐以纖纖玉手牽七竅衣。七竅見其蓮步艱難﹐情不忍拂﹐卽隨之去。珠蓮懶於步履﹐搭肩緩行﹐一時脂粉生香﹐過於蘭麝﹐兼之艷態堪憫﹐鶯聲頻叫郎君﹐七竅初醒之心﹐已迷去一半矣。及入筵中﹐女婢齊來奉承﹐無令不諾。

七竅於此復詠之曰「人云仙人最怡情﹐不過驅雲擁霧行﹔卽此筵前花鳥語﹐何殊蓬島四時春﹖」珠蓮聆玆四語﹐媚悅愈加﹐將七竅心腸安得穩穩當當﹐然後詢曰「郎君心志胡爲又有變更﹖」七竅及將花中之情詳述叩徧。珠蓮曰「女非散花女﹐野道暗爲侶﹔佛非西竺佛﹐野道巧爲做﹔一槪可迷人﹐郎君須早悟。」七竅暗想﹕「此言亦是。哪有仙女﹑古佛結於花心﹖是必左道者流﹐借此以迷吾心性者。」從玆外物不宜買焉。

三緘默會七竅復爲珠蓮迷弄﹐道心將現而又隱。吾且再顯仙法﹐售鏡一面以試之。他日﹐七竅議政歸來﹐遙見三緘捧一大鏡﹐光輝可愛。思欲買此﹐恐爲野道之物﹐迷人心性﹐弗顧而歸。及至歸衙﹐想到鏡之光輝﹐心又不捨﹐懷思切切﹐他人不及知焉。次日上朝議政﹐歸得半途﹐仍見三緘持鏡在前。剛欲呼之﹐三緘假意掉轉﹐對面一照。七竅神倦﹐遂臥車中。直到衙門﹐尙未能醒。家人報入﹐珠蓮率領女婢﹐扶進蘭房安寢。

七竅自臥車內﹐見捧鏡者招之以手﹐隨後而去。走至一處﹐亭臺樓閣﹐錯雜如星﹐三緘竟導其魂﹐入一亭中坐定。小童獻茗後﹐設筵以待。七竅連飲數觥﹐自覺酒味如飴﹐气香若桂。

半酣之際﹐乃拱手詢曰「此系何地﹖」三緘曰「仙府耳。」七竅曰「地屬仙府﹐爾其爲仙子歟﹖」三緘額之。七竅曰「何名﹖」三緘曰「卽爾平素所訪之三緘是也。」七竅喜曰「爾果三緘兄耶﹗自他年一別﹐爾在何地修煉﹐竟成大道乎﹖」三緘曰「爾與吾錯落離奇﹐今玆方晤。他年所會者﹐乃總眞童子化吾形像﹐而欲亂爾之道也。吾自訪君不遇﹐誤入名場﹐得舉巍科﹐爲昆明令。不料一時失察﹐累被云上衣劾奏﹐蠻方充配﹐受盡艱難。從此味淡宦途﹐習道於家。承得仙眞頻頻指點﹐道已成矣。至爾與吾﹐原系紫霞眞人門徒﹐而今官重爵髙﹐受享旣隆﹐兼之身配妖姬﹐媚悅者眾﹐吾恐癡迷弗醒﹐仙根墮落﹐特來指引。無柰首假售鰲﹐如素箋所書﹐爾不悟之﹔繼售名花﹐以仙女﹑古佛疊次點化﹐爾被妖姬所惑﹐復不悟之﹔今勾爾魂於夢中﹐再加指點。爾宜急易名心爲道念﹐修成仙子﹐仍回紫霞洞府﹐同入繡雲閣內﹐以還前劫之根焉。」七竅曰「吾聞野道迷人﹐每假幻境﹐吾之所畏者此也。」三緘曰「爾居名場﹐正是幻境﹐何得以眞境而認爲幻境﹐以幻鏡而認爲眞境耶﹖吾不意仙骨仙根其迷一至於此。」七竅曰「旣非幻境﹐吾欲視爾仙法。」三緘曰「欲睹仙法﹐這又何難。」

第一○三回試道法離奇可羨講仙蹤曲折堪思

三緘曰「道兄欲觀仙法﹐好好在亭坐定﹐看吾顯之。」言已﹐用口一吹﹐紅雲突起﹐片時之際﹐愈起愈密﹐將亭塞滿。

三緘曰「七竅兄﹐吾與爾雲頭並立﹐天外一觀。」七竅曰「可。」及上雲頭﹐三緘將手一指﹐紅雲冉冉向東而行。七竅曰「仙法只能乘雲﹐不爲奇異。可有至奇至異者﹐資吾一賞乎﹖」三緘曰「有﹐且呼天馬來﹐爾我雲中作馳驟伏。言此﹐仍復吹气一口﹐果來天馬二匹﹐徧身毛色﹐如火如荼﹐跳躍嘶鳴﹐不讓驊驑俊逸。二人挽轡﹐扳鞍同上﹐天馬直行半空﹐奔放驟馳﹐幾如電光逐影。乘了一轡﹐三緘曰「止。」天馬駐足。下得刁鞍﹐馬化祥雲﹐飄忽而逝。

三緘曰「仙法如此﹐可謂奇否﹖」七竅曰「未爲奇也。」三緘曰「必如何而始爲奇乎﹖」七竅曰「素聞月宮嫦娥絕艷無雙﹐吾得遊之﹐方稱仙法之妙。」三緘曰「這亦無難﹐爾隨吾來﹐月宮一睹。」七竅甚喜﹐與三緘攜手雲間﹐愈乘愈髙﹐來至南天門外。由門直入﹐見一大溪﹐水聲潺潺﹐恍如笙簧並奏。有槎破浪周遊泉水之鄕﹐有犢沿江踏徧河洲之側。紗浣織女﹐獨坐橋邊冀故夫﹔石號支機﹐挺立江頭稱古迹。七竅視此而詢曰「天上亦有河歟﹖」三緘曰「此天河也。」七竅曰「天河內胡有槎乎﹖」三緘曰「爾未聞張騫乘槎以泛於鬥牛者哉﹖」七竅曰「天河岸上﹐又胡有浣紗女子與牧犢童兒耶﹖」三緘曰「是乃牛郎織女也。」七竅曰「河中挺立之石何名﹖」三緘曰「支機石耳。」七竅曰「天河故事𨿽奇﹐亦屬平常。若得月宮一遊﹐吾意方遂。」三緘曰「如是﹐月宮在西﹐吾與爾雲頭扭轉﹐緩緩行之。」七竅諾。

行約數武﹐見一神祗﹐紅髮紅須﹐手執金鞭當頭而至。大聲吼曰「爾乃下界學道未成者﹐何敢濫上天曹﹖倘上皇得知﹐屍無厝所矣。」三緘伏道稟之﹐神祗飄然向東竟去。三緘曰「七竅兄其見天上之神祗乎﹖」七竅曰「見之矣﹐但不知此系何神﹖」三緘曰「此卽糾查善惡之王天君也。」七竅曰「以吾讀書士子﹐性傲異常。平日存心﹐不惟不知有陰曹鬼卒﹐卽以天上而論﹐未嘗信其有神。由今觀之﹐上天有神祗﹐果然不假。」三緘曰「不信鬼神﹐多由讀書士子倡之﹐愚頑亦從而和之。直使天下人肆無忌憚﹐而逆種惡類出。此逆種惡類之罪﹐所以半歸讀書士子﹐而彼不知也。」七竅曰「月宮歷此﹐尙有多途﹖」三緘曰「卽在咫尺耳。」七竅曰「月宮之寬﹐究竟何若﹖」三緘曰「其大無外焉。」七竅曰「以下而視﹐不過如筐如篚﹐豈在天上而不同乎﹖三緘曰「日月星辰﹐變幻莫測﹐烏可以意計度之﹖」七竅曰「不到其間﹐終難以信。」三緘曰「爾試往觀﹐自知神明之莫測。」談談論論﹐忽至一處﹐有大桑一株。七竅曰「上天亦以桑蠶爲事耶﹖」三緘曰「是名扶桑﹐日月之出入於此始﹐亦於此終也。」扶桑過余﹐遙見光輝發現。七竅曰「前之光輝照耀者﹐其卽月宮乎﹖」三緘曰「然。」七竅聞是月宮﹐與三緘忙忙趨至。果然髙懸一鏡﹐大不可量﹐其中丹桂生香﹐樓閣亭臺﹐錯雜不一。首重剛入﹐仰視臺上﹐嫦娥數輩﹐宮裝儀容﹐玉笛齊鳴﹐洋洋入耳。七竅嘆曰「數隊嫦娥秀麗﹐一派音大忠揚﹐眞人間所無﹐只應天上所有者。」三緘曰「月宮已睹﹐可知學道成仙﹐快樂逍遙髙過乎人羣否﹖」七竅曰「人間富貴﹐誠不若天上神仙。吾從此歸家拋去利藪名場﹐且學扶衰不老之功﹐一旦功成﹐此地自可居處。」三緘曰「爾能學道﹐仙種尙在﹐較之毫無根底者﹐其修煉爲最易焉。」七竅曰「月宮華榮若此其極﹐不識瑤池境界又復何如﹖」三緘曰「只要爾能掉頭顱﹐欲遊瑤池﹐何難之有﹖」七竅曰「兄可導吾視之﹐以廣識見。」三緘遂導七竅向東而來。所行之途﹐光潤可愛。剛近瑤池門外﹐見二神將像貌森嚴﹐凜凜威風﹐手執降魔玉杵﹐吼聲如雷﹐曰「何人敢到此地﹐欲效東方朔之故事乎﹖」三緘伏耳數言﹐二將曰「如此﹐速去速來。

毋得遲延﹐爲王母所知﹐罪不爾宥。」三緘唯唯﹐卽導七竅竟入重門。但見左右二池皆玉砌金嵌﹐一帶亞字欄桿﹐晶光射目。

池內水淸如鏡﹐蛟龍遊動﹐水浪頻興﹐五彩蓮花﹐香風撲鼻。

池外蟠桃數樹﹐樹上有花有實﹐花紅如火﹐其大如斗﹐桃色鮮美﹐墜於枝頭。七竅曰「此桃何大如是﹖」三緘曰「是桃也﹐三千年開花﹐三千年結實﹐實非凡種可比焉。」七竅曰「食此桃者何人﹖」三緘曰「凡人世道士修煉成眞﹐朝見上皇﹐封了仙爵﹐王母下旨﹐赴瑤池大宴﹐命守桃仙子摘取徧賜﹐必於此日方得食之。」七竅曰「如此看來。爲仙之榮﹐無異人世之受享爵位也。」三緘曰「人世爵位𨿽榮﹐安及仙爵﹖」七竅曰「如何﹖」三緘曰「仙爵在乎天上﹐上天數日﹐塵世幾易春秋。況仙升一品曰金仙﹐不滅不生﹐休同天地﹐幾千萬載﹐身軀不朽。豈似人間享壽﹐如花開放﹐轉眼卽謝哉﹖」七竅曰「今而知閱歷半生﹐所誤誠不少也。」三緘曰「如爾能將富貴一旦拋棄﹐洗滌舊腸﹐從新煉气凝神﹐成仙尙不難耳。」七竅曰「謹領兄教﹐誓必解組歸裏﹐苦誦《黃庭》。」三緘曰「恐爾之耳如綿﹐一聆婦女言﹐而道心又廢。」七竅曰「前者爲仙之榮目所未睹﹐卽有仙子化導﹐講盡爲仙樂事﹐俱屬惝恍無憑。玆已親睹目中﹐任彼巧言如簧﹐不能易吾心志。」三緘曰「如是﹐爾歸﹐宜辭爾官﹐急探道旨﹐先將禁道之示止而不行﹐卽是初入此門一大功徳。」七竅諾。

三緘於是仍導由天河而返。曲折彎環﹐遠遠望見一門﹐金光四射。七竅曰「此何門也﹖」三緘曰「是乃前所入之南天門也﹐爾卽忘耶﹖」旣到門前﹐見一朝服朝冠者獨坐於此。三緘揖而謝曰「適承尊神靑眼顧盼﹐已許吾等入門。上天榮華﹐一一備睹﹐眞所謂海樓蜃市﹐美不勝收。」朝服者曰「爾等旣羨其榮﹐宜堅定道心。俟道修成﹐準爾常來遊玩。」三緘曰「尊神所論﹐敢不遵之﹗」出了南天門﹐一路雲霞﹐五色俱畢。二人搭肩乘上﹐甚覺逍遙自在。𨿽人間極貴﹐其樂不能有斯。頃之﹐三緘按下雲頭﹐拱手作別﹐曰「爾歸衙內﹐卽速辭官﹐苦煉道功﹐他日重逢﹐自有期也。」七竅依依不捨﹐把袂而行。三緘曰「天下之聚散原有一定﹐爾何作此兒女態耶﹖」七竅曰「吾自老道指示﹐求爾爲友﹐求之數載﹐不得一見。今幸相晤﹐約遊天府﹐正宜長相聚首﹐開我茅塞。俄焉拋棄﹐吾卽欲習大道﹐又烏乎習之﹖」三緘曰「爾歸﹐果能棄絕豪華﹐眞心煉道﹐吾來與爾朝夕共處。特恐誤聽人言﹐又易初衷﹐則吾未如之何也已。」言已﹐掌推七竅。七竅驚寤﹐舉目視之﹐尙在內衙繡幛榻上。

珠蓮見夫蘇轉﹐忙忙詢曰「郎君病乎﹖」七竅曰「吾無病也。」珠蓮曰「郎君無疾﹐何昏憒一至於此﹖」七竅不答。

移時﹐言曰「從玆富貴吾眞淡如水耳。」珠蓮曰「人生斯世﹐原爲富貴而營謀。謀之不得﹐貧賤一生。謀旣得之﹐受享一世。胡以宜享之富貴﹐而反厭棄乃爾乎﹖」七竅曰「人世富貴﹐安及仙爵享於無窮﹖」珠蓮曰「郎君何所見而云然﹖」七竅曰「吾自有所見焉。」珠蓮曰「郎君又爲野道所迷弄乎﹖」七竅曰「野道卽能迷人﹐豈能致遊天府﹖」珠蓮異﹐究詢所以。七竅曰「吾今日議政歸衙﹐見一中年壯士手捧大鏡﹐叫賣街頭。剛欲呼之﹐倏然力倦神疲﹐臥於車內。魂離軀殼﹐遨遊坦道。賣鏡者徜徉而至﹐導吾前行。行約數程﹐一亭直豎。

其人導入坐定﹐卽設筵席。盞器非金非玉﹐皆人世所無。肴饌紛呈﹐亦目未曾睹。吾問之曰﹕『是何地乎﹖』其人曰﹕『仙府。』吾曰﹕『旣是仙府﹐宜屬天上﹐吾欲登天一遊。』其人曰﹕『此易易耳。』遂攜吾手﹐由南天入。南天門內﹐一河阻隔。濯錦者環江而立﹐牧犢者繞岸而行。吾問之﹐乃知其爲天河。由天河而入月宮﹐嫦娥數輩﹐或歌或舞﹐仙樂齊鳴﹐媚態嬌姿﹐妙手難繪。由月宮東轉﹐徑入瑤池。池中之蓮﹐池外之桃﹐王母之宮﹐在在親爲目睹。吾心羨甚﹐竊欲棄妻辭爵﹐學道深山焉。」珠蓮聞之﹐恨入骨髓﹐良久言曰「其人何名﹐郎君曾詢之否﹖」七竅曰「其人非他﹐卽吾前所訪之三緘也。囑吾棄世須急﹐以習道功。吾將於明晨修下辭王表章﹐煉道去矣。此次任爾巧詞﹐難挽吾志。」拂然出外﹐獨宿書齋。珠蓮是時知七竅之心已堅於道﹐忙呼李赤等﹐商其解此迷焉。

第一○四回化賣鏡妖術解迷導遊冥仙子力勸

珠蓮設下厚筵﹐呼李赤等入於內室。四妖坐定﹐珠蓮乃言曰「前日三緘假賣鏡之術﹐招七竅魂魄﹐上游天府﹐堅彼道心。七竅蘇來﹐意在辭官﹐入山修道。其志已決﹐言無可入。

倘不設計以破其迷﹐則禁道無人﹐吾等深仇﹐何能報復﹖故特設此筵席﹐問及爾等﹐看何若以挽七竅入道之心。」蚌母曰「吾自辱受紫霞﹐無日稍忘於方寸。幸而尙書衙內﹐娘母時時團聚。又柰三緘野道假設天府﹐邀七竅以遨遊。七竅遂認爲眞﹐爰易名心而起道念。此人一入大道﹐仇難復矣。吾於此願出一力﹐以破其迷焉。」珠蓮曰「老母欲破此迷﹐其計安在﹖」蚌母曰「吾化一賣鏡者﹐仍捧大鏡﹐叫售街頭﹐爾等將吾呼入內庭﹐來見七竅。如見吾言不合﹐實時束去弔拷﹐吾自有說以破之。」珠蓮曰「如是﹐事不宜遲﹐遲則彼必辭官﹐無可救藥。」赤鯉曰「蚌母此計妙不可言。設或不行﹐又將何若﹖」蚌母曰「如行則罷﹐否則又效三緘故事。」珠蓮曰「今日已晚﹐明日急宜行之。」商議已定﹐到了次日﹐蚌母化三緘模樣﹐手捧大鏡﹐叫售衙前。李赤見之﹐暗自喜曰「蚌母妖法果妙。觀此所變形容﹐恰肖三緘賣鏡之情矣。」忙忙走至書房﹐稟於七竅﹐曰「衙外有一賣鏡者﹐要與大人言話。」七竅聞稟﹐喜不自勝﹐曰「三緘眞吾良友也。前日天宮一別﹐許吾習道時聚首相傳﹐不料今玆遽來此地。有是良友不棄不才﹐是吾習道有緣﹐而仙職可望矣。」遂命李赤迓之使入。李赤領命﹐假於衙外呼曰「賣鏡者來﹐吾家大人呼爾入衙。好好回言﹐切毋有觸。」賣鏡者曰「吾自知之﹐不煩告誡。」於是將衣整整﹐隨李赤入內。由亭轉閣﹐竟到書房。是時﹐七竅久候門外﹐目視其人﹐果與前日形容不差毫末。其人拜見畢﹐笑而謂曰「曩者上天之遊樂乎﹖」七竅曰「承兄攜帶﹐髙髙之境﹐已能入目而親切之。常恐分袂以還﹐難與道兄一晤。不料道兄不棄﹐今日又得重逢。兄旣來斯﹐諒必有以教弟也。」賣鏡者曰「特因傳道而來﹐未識弟之道心堅否﹖」七竅曰「堅如鐵石﹐案上辭表業已作就﹐只俟明日早朝一奏耳。」賣鏡者曰「如此﹐足見賢弟心成學道矣。」七竅曰「道兄此來﹐其伴我朝夕乎﹐抑亦暫住者乎﹖」賣鏡者曰「不能伴弟朝夕﹐暫住十餘日﹐則必去之。」七竅遂命廚人設筵款待。二人挽手入席﹐獻酬交酢﹐談論大道不已。

夜則抵足而眠。如此者已數日焉。

珠蓮一日遣女婢來到書室稟曰「夫人請大人入內﹐有話相談。」七竅曰「嘉賓在此﹐恐失陪候。待客倦臥後﹐入內不遲。」時至午牌﹐賣鏡者身倦而臥。七竅入﹐謂珠蓮曰「夫人何事相招﹖」珠蓮泣曰「爾有良友﹐獨不念及妻耶﹖」七竅曰「此乃吾之貴客﹐不敢離左右。候彼倦臥﹐乃敢偸身一歸。」珠蓮曰「貴客何人﹖」七竅曰「三緘。」珠蓮曰「彼有何徳﹐爾敬若神明乎﹖」七竅曰「是人也道術無窮﹐仙法髙妙。

久欲拜彼門下﹐而恐不吾納也。何云無徳乎﹖」珠蓮曰「以妾思之﹐是必野道動以幻境迷人者。妾欲命十餘家婢﹐持索而去﹐將彼束著﹐弔拷廊下。郎君以爲何如﹖」七竅曰「野方外道固以幻境迷人。如系仙子﹐道法必是髙妙﹐爾焉能束﹖束之不得﹐反罪吾之貴客矣﹐烏乎可﹖」珠蓮曰「如束不得時﹐妾與郎君同拜門墻﹐彼必見諒而喜。」七竅曰「此事非當兒頑﹐夫人不可誤試。」珠蓮曰「吾必試之﹐乃能信之。」遂命女婢數人﹐持索竟去。

七竅忙忙隨後﹐欲阻女婢。孰知女婢已入書室。七竅亦入﹐大臣聲吼曰「爾輩何爲﹖」女婢曰「吾聞仙子妙道千變萬化﹐婢等奉夫人命﹐特來一試道法耳。」賣鏡者曰「吾只知售鏡﹐有何道法與爾試耶﹖」數女婢曰「爾有道法﹐各自顯來﹐吾不畏之。」一擁上前﹐已將賣鏡者按臥於地﹐緊緊捆束﹐扛擡而去。不一時﹐只聽鞭笞聲與呼饒聲相雜而達於廳外。七竅此際自覺無顏﹐暗在廳外聆之。聞得珠蓮狠書詈曰「爾系何方野道﹐以術迷人﹐動誇駕霧乘雲﹐可以上天下地。能置人於死﹐並能救人於生。今日被吾束捆在此﹐爾胡不變﹖又何不隱爾軀乎﹖」賣鏡者曰「小子只知售鏡﹐徒以言語迷人﹐望其恕饒﹐誓願從玆攺過遷善。」珠蓮曰「爾旣徒以言語迷人﹐天下大矣﹐何獨迷吾郎君﹖想吾郎君寒窗苦讀﹐不知費了多少心力﹐才得一官半職。玆爲爾惑﹐幾欲辭官。如吾不察其情﹐郎君終身被爾誤盡矣。女婢等可與夫人著實鞭之﹐活活鞭死﹐以免離了此處﹐又在異地迷人也。」諸婢得命﹐著實力鞭。霎時之間﹐血流徧體﹐叫饒慘切﹐人不忍聞。

少頃﹐珠蓮又曰「爾如何假設天宮﹐使吾郎君遊﹖悉爲吾告﹐吾方釋爾。否則﹐今日必斃爾於杖下﹐以爲世之野道惑人者戒。」賣鏡者曰「吾之迷人者﹐全賴此鏡也。」珠蓮曰「爾鏡如何能現天宮﹖」賣鏡者曰「吾鏡常煉以邪道﹐自煉成時﹐以之照人﹐人遂迷而臥榻﹐或現天府﹐或現海島﹐無不昭然。」珠蓮曰「念爾習道不易﹐吾不爾誅﹐爾速歸家﹐爲个良民﹐凡左道旁門﹐毋再習之﹐以害人世。」賣鏡者曰「吾自此碎鏡爲正﹐永不再入邪途矣。」珠蓮於是命婢女釋之。其人得釋﹐叩了幾个頭兒﹐披髮散衣﹐向書室而來﹐告辭七竅。

七竅安慰數語﹐捧鏡出衙。珠蓮輕輕踱入書室﹐笑謂七竅曰「郎君非妾﹐已爲野道所迷。辭了此官﹐終身衣食何出﹖」七竅見玆情景﹐心中搖搖不定﹐將三緘一番化導﹐又爲妖術迷弄焉。

三緘默會知之﹐跌足而嘆﹕「七竅迷障解而又惑﹐爲之柰何﹖」左計右思﹐忽想彼遊上天見仙子之榮﹐未入冥途見地獄之苦﹐趁彼形像尙在鏡內﹐且將鏡臺髙設﹐呼其魂魄﹐向冥府一遊。計議如斯﹐卽將寶鏡設於臺上﹐以手招曰「七竅可隨吾來﹐一遊冥府﹐以見世之不修大道而背五倫者﹐受地獄苦惱焉。」七竅是時與珠蓮同飲﹐正飲之際﹐忽然身倦欲臥。婢女扶歸繡帳﹐鼾鼾睡去。見三緘在前﹐以手相招﹐遂隨之行。

行約數程﹐有溪相隔。同至溪岸﹐攜手上橋﹐俯視血水興波﹐蛇犬紛紛﹐嚼人骨肉。七竅曰「是橋何名﹖胡水如血﹐而蛇犬之揚威耀武有若是哉﹗」三緘曰「是名柰河﹐罪人至此﹐墜於血浪﹐爲蛇犬所吞。」七竅曰「是非冥府乎﹖」三緘曰「然。前者爾遊上天﹐仙子之榮﹐業已身親目睹﹐玆特導爾下游冥府﹐一視苦惱﹐始知人世榮華轉眼成空﹐人生軀命片時而沒﹐有何佳趣乎﹖」七竅曰「地獄在於何所﹖」三緘曰「過了溪橋﹐自然得見。」無何﹐來至五殿﹐見有披枷帶鎖者﹐哭聲如市﹐入耳難聞。轉過剮心獄中﹐又見惡鬼持刀剖腹抽腸﹐悲號震地。三緘曰「爾所愛者極品﹐前卽考宦獄矣﹐可去視之。」七竅於此已駭得毛髮俱豎﹐勉彊隨至獄前。見無數紗帽貴官跪於地中﹐或掣肘﹐或倒弔﹐紛然不一。七竅曰「陽世貴宦以刑治人﹐胡到此間﹐反爲人治﹖」三緘曰「爲官陽世﹐能忠君上﹐保民若赤﹐則上不負君﹐下不負民﹐沒到陰曹﹐迎歸大羅﹐以享上天榮寵。如其虛縻爵祿﹐塗炭生靈﹐死入幽冥﹐必受慘罰。何若修我大道﹐以悟仙眞之爲愈耶﹖」七竅額之。

諸獄視畢﹐三緘攜手而出﹐仍至仙亭內﹐品坐其中。久之﹐七竅曰「前承吾兄厚情﹐攜弟天宮一遊﹐深信道之宜習﹐意欲辭了官爵﹐以入山修煉爲要。爾後來吾書室﹐何不一顯仙法﹐爲女婢等捆束而鞭笞之﹖」三緘曰「自與弟別﹐未嘗到爾衙內﹐此言何來﹖」七竅曰「自兄招遊天宮之五日後﹐爾又捧鏡到吾衙前﹐令人傳言於吾。吾聞甚喜﹐遂迓兄入。至今思及﹐尙且明明白白﹐何言未嘗來耶﹖」三緘曰「吾言未來﹐爾不之信﹐爾亦見所來者爲何如人乎﹖」七竅曰「其臣貌與兄無異﹐所捧之鏡亦然。但可慘者﹐爲吾夫人髙弔梁間﹐鞭答數臣百﹐哀聲大震﹐不忍聞之。夫人問兄以假設天宮事﹐兄言此鏡系邪道所煉﹐凡遇此鏡而照之者﹐無論天堂海島﹐都可得見。今復導遊地府﹐殆又爾鏡之迷吾者乎﹖」三緘曰「吾明與爾言﹐爾有數妖相隨於爾。是數妖者﹐槪受辱於紫霞仙師﹐久欲復仇不得﹐故於遊導天宮後﹐施施妖術﹐假化吾身﹐弔拷廳堂﹐以破爾入道之念。如爾弗信﹐隨吾至孽鏡臺一照﹐爾自知之。」七竅曰「必要如斯﹐吾疑始破。」三緘當卽攜手又來五殿﹐借觀孽鏡﹐果見珠蓮﹑蚌母及李赤等各現原形。三緘曰「是卽爾之姣妻役吏也。爾歸﹐言吾不久要誅伊輩﹐必有畏色﹐卽知束捆者其人非吾也。」言已﹐送出冥府﹐拱手別去﹐七竅亦蘇。

第一○五回門屏內巧獻瑞寶睡夢中誤認龍宮

七竅在繡榻之上倏然驚醒﹐舉目四顧﹐若有懼容。珠蓮曰「郎君又被野道勾去遊何所乎﹖」七竅曰「三緘道兄攜吾去遊冥府﹐徧觀地獄﹐囚犯甚眾﹐皆生前不自修身﹐敗壞五倫﹐受玆苦惱。到此地步﹐無論貴有一品髙爵﹐富有千頃良田﹐惟以平日修積言之﹐不講富貴二字也。吾觀於斯﹐利藪名場﹐心淡如水﹐修煉大道﹐於今已決﹐不復再聽爾等言矣。」珠蓮曰「凡野方外道﹐專習邪門﹐地獄﹑天堂﹑海島﹑龍宮﹐頃刻可現。人不之察﹐信以爲眞﹐豈知乃幻境障人乎﹖如以幻鏡而君亦信﹐卽李赤等亦能獻海內祥瑞之寶焉。」七竅曰「爾言李赤等能獻瑞寶﹐可速呼來。」果不逾時﹐數人呼至。一一拜見後﹐侍立在側。七竅曰「夫人言爾等能獻瑞寶。如能獻耶﹐吾以三緘之導遊上下爲虛無﹐仍然穩坐衙中﹔如不能獻﹐則三緘之導遊上下皆眞境﹐而非幻境。人情殊多詐僞﹐不於其中辧白﹐將詐者自以爲非詐﹐僞者自以爲非僞﹐當之者亦任其舞弄而不覺矣。」李赤稟曰「此事甚易。吾等不惟能獻瑞寶﹐卽導大人入海一遊﹐亦且能之。」七竅聞而喜曰「爾輩果能如此﹐言必信爾﹐以決所從。」珠蓮曰「如是﹐暫使李赤等各獻瑞寶﹐後爲海內之觀﹐亦如三緘導遊故事。」七竅曰「可。」李赤曰「大人欲睹瑞寶﹐請於門屏外坐定﹐吾等在內將寶獻之。」七竅然其言﹐遂與珠蓮品坐屏外。

赤鯉等暗商議曰「瑞寶如何獻法﹖」蚌母曰「惟有各現原形﹐口吐瑞霧﹐以誑之而已。」妖曰「蛟形猶龍﹐老蛟與毒龍﹑赤鯉現彼原形﹐則龍有在天之稱﹐鯉有龍門之躍﹐不言瑞而瑞在。若吾與蚌母原形現出﹐莫不指爲多殼之蚌﹐多言之蝦也﹐瑞在何處﹖」赤鯉曰「爾現原形時﹐將爾兩須化作彩色﹐大人入目﹐以爲桅桿雙豎矣﹐非功名中之瑞寶耶﹖」蝦妖喜曰「有此一瑞﹐吾醜可遮﹐但不知豎是桅桿有區別否﹖」赤鯉曰「如系詞林﹐則加雙斗﹔舉人進士﹐則單斗焉。」蝦妖曰「以下還有豎之者乎﹖」赤鯉曰「如世有馬艸監﹐亦豎單斗。人人誚之﹐以彼所豎桅桿爲系馬樁﹐是又賤之又賤者。」蝦妖曰「吾獻此桅桿﹐不知大人視爲何等﹖」赤鯉曰「桅上加雙斗﹐則至貴矣。」蝦妖曰「桅上雙斗﹐其形一乎﹐抑不一乎﹖」赤鯉曰「一小一大﹐方合其度耳。」蝦妖曰「如此﹐吾欲借四斗以加吾須上﹐必求之用大小斗者﹐其度方合焉。」赤鯉曰「爾如借得﹐以大斗置於下﹐小斗加於上﹐恰是詞林所豎桅桿﹐備極祥瑞。較吾等所獻﹐更覺顯然。但不知用大小斗之家﹐世有幾許﹖如只一也﹐僅有二斗﹐每桅一斗﹐又名爲馬艸監矣﹐烏足云端乎了﹐蝦妖曰「別件或難尋覓﹐是使大小斗之家﹐恐豎十百萬桅兒﹐還用不盡。吾之祥瑞固已如此﹐蚌母瑞寶又如何獻耶﹖」蚌母笑曰「吾將兩殼開展﹐豈非龍門兩扇乎﹖」蝦妖曰「閒言少講﹐吾等商議已定﹐誰先獻之﹖」赤鯉曰「此必蚌母先將龍門化就﹐爾化桅桿豎於門前﹐吾化河鯉飛身而上﹐卽是一段絕好祥瑞矣。」妖議如此。

卻說七竅候了片刻﹐不見動靜﹐因問珠蓮曰「瑞寶安在﹖」珠蓮曰「郎君稍待﹐自有瑞寶來朝。」言猶未已﹐蚌母口吐霧气﹐將門屏內外﹐遮掩如絮。頃之霧散﹐果見兩扇龍門髙大異常﹐五彩俱華。七竅曰「是何寶也﹖」珠蓮曰「龍門耳。」七竅曰「旣是龍門﹐可有河鯉登之以化龍否﹖」珠蓮曰「瑞寶變化莫測﹐豈但河鯉登龍門哉﹖」言此﹐蝦妖口吐黑煙﹐霎時已將龍門掩去不見。俟煙收後﹐龍門左右挺立雙斗桅兒。七竅曰「此又何寶﹖」珠蓮曰「是乃兆主科名之桅桿也。」七竅喜曰「吾欲伐此運回鄕去﹐立於宅外﹐何如﹖」蝦妖借口言曰「吾是以須作來頑的﹐爾休認爲松柏屬也。」蚌母以目怒視﹐蝦妖始不敢言。赤鯉見桅桿挺立﹐忙吐紫霧﹐內現一鯉﹐搖首擺尾﹐飛向龍門而來﹐連躍三遭。毒龍老蛟現出原形﹐亦在霧中飛騰不已。七竅此際喜得手舞足蹈﹐曰「眞瑞寶也。

有是奇觀﹐令人百視不厭。」珠蓮乘隙言曰「妾言野道邪術﹐無事不可爲﹐爾尙懷疑﹐今何如者﹖三緘小子善於夢裏迷人﹐自玆以還﹐任他弄出翻天怪異﹐郎君切毋信焉。」七竅曰「前遊海島時﹐一切奇觀﹐尙未遂心所睹。如李赤等果能導我再道海島﹐任三緘播弄﹐決不信之。」珠蓮曰「此日獻瑞﹐明宵去游水國﹐亦不爲遲。」言已﹐乃呼李赤而謂之曰「爾等獻此瑞寶﹐力已疲矣。可將瑞寶收卻﹐賞賜厚筵一席。」李赤諸妖當將瑞寶收之﹐領了厚筵﹐叩謝而出。

七竅自此遂疑三緘下地上天爲障眼頑物﹐道心又不存矣。

珠蓮睹是情景﹐心甚快樂﹐暗又賞賜諸妖酒肉﹐且彼以囑夢游水國之意。次夜晚餐已畢﹐珠蓮忙設筵席﹐請七竅同飲﹐曰「今夜爲妻願與郎君夢游水國﹐但海風極冷﹐須多飲幾巡以蔽之。」七竅聞之喜﹐連飲不輳珠蓮曰「飲此可矣。」夫婦於是各著鮮色衣服﹐同臥榻中。剛近二更﹐忽見李赤等候於門外。

七竅夫婦挽手而行﹐同上巾車﹐飄然竟去。約走數十里﹐聞得濤聲四起﹐入耳如雷。極目視之﹐但見一派汪洋﹐萬頃茫茫然﹐靡有涯誒。七竅曰「是豈海耶﹖」珠蓮曰「銀濤萬頃﹐非海而何﹖」七竅曰「龍宮在於何所﹖」珠蓮曰「吾夫婦權住於玆﹐自有玉路琉璃導入龍宮也。」

蝦妖在側﹐愁眉不展﹐曰「珠蓮好不曉事﹐誇起那口﹐說些大話﹐安知龍宮不易入耶﹖」赤鯉﹑老蛟曰「爾快回爾蝦宮﹐排置停妥﹐導七竅入此﹐以誑之焉。」蝦妖曰「人人罵吾多口﹐若吾口不多﹐看爾拿甚龍宮與七竅玩之。但裝扮龍王﹐必須毒龍﹐如龍王都要蝦氏裝扮﹐只有獨角而無雙角﹐倘被識破﹐恐二次不能誑也。」毒龍曰「這事有吾﹐毋容爾慮。

所可慮者﹐爾家燦頭太多。設或多口﹐說出破綻﹐反現醜態矣。

爾回蝦宮﹐須要个个叮嚀﹐毋得多口。」蝦妖曰「冤哉﹗天下之多口者盡出蝦宮乎﹖有非蝦氏孫子而亦多口者﹐誰之咎歟﹖」毒龍曰「休再多口﹐卽速回宮稟爾老蝦﹐一一巧樣排場﹐方能誑得過去。」蝦妖將身一縱﹐躍入水中。甫到宮門﹐聞一小蝦在內詈曰「想我蝦氏子孫﹐延綿甚眾﹐可爲水國望族。柰吾蝦老平素受人擺布﹐阻甚闡道。不知仙法浩大﹐自不量力﹐幫助毒龍老姦﹐顚之倒之﹐與天仙一戰。可憐蝦孫蝦子﹐死者千萬﹐屍無厝所。

卽未死者﹐將那背兒掙成彎弓一般。堪笑老蝦季子﹐弗思受毒龍所害﹐尙還助紂爲虐﹐魂入七竅衙內﹐日籌阻道法兒。以吾思之﹐恨不得見耳。如得見焉﹐必碎乃軀﹐方泄吾恨。」蝦妖在外聽之甚悉﹐暗自忖曰「毒龍等遣吾歸家﹐假設龍宮﹐以誑七竅。興致勃勃來到宮門﹐不料蝦子蝦孫怨恨不已。吾也撫衷熟計﹐彼闡彼道﹐究何礙乎﹖蝦宮前之喪子喪孫﹐還不是多事所造。然前事已往﹐究之無益。今此龍宮之設﹐如何令蝦族心悅誠服哉﹖」正躊躇間﹐倏遇老蟹橫立﹐從門外過去﹐見蝦妖而驚曰「蝦老表幾時歸來﹖」蝦妖曰「今夜方歸耳。敢問老蟹公又向何去﹖」老蟹曰「連老將軍百齡大慶﹐吾特往祝﹐一視壽筵。」蝦妖曰「壽筵有何看法﹖」老蟹曰「連家子孫善喫大口食﹐諒其筵必丰美。故於今日不惜儀禮﹐親往祝之。及觀所設酒筵﹐不過一蝦羹﹑一魚膾而已。如此看來﹐連家子孫只會食人﹐不樂與人食也。」蝦妖曰「爾旣知彼如此吝嗇﹐何必往祝﹖」老蟹曰「聞他舉口盡屬大話﹐因彼大話﹐上當不淺。」言畢別去。行不數武﹐轉而問曰「蝦老表愁眉不展﹐心有甚事耶﹖」蝦妖遂將假設龍宮以誑七竅事詳述一徧。老蟹曰「這有何難﹖」蝦妖曰「吾未入門﹐卽聞子孫詈罵。思一善全之計而不得﹐是以愁結眉梢。」老蟹曰「何不效我橫行乎﹖」蝦妖曰「公之橫行﹐人所共知。吾初學之﹐恐不能慣。」老蟹曰「是道最易學習。爾不見世上人乎﹐在有財帛時﹐尙能順理。一至無財無帛﹐用度空乏﹐則橫行矣。何況爾我﹖」蝦妖曰「橫行於子孫與橫行於外人﹐有區別否﹖」老蟹曰「於子孫前是正橫行﹐於人則偏橫行也。」蝦妖日﹕「如是﹐且領公教而橫行焉。」老蟹去。

蝦妖入﹐參見老蝦畢﹐以假設龍宮事稟之。老蝦亦思復仇﹐當卽傳令。一時蝦孫蝦子嘈嘈雜雜﹐皆以此舉爲多事。蝦妖於是裝模做樣使起橫行之法。子孫輩出於無柰﹐只得勉彊相從。

第一○六回遊都外倏逢復禮入部衙故意談妖

且說蝦妖以橫行法挾制子孫﹐假設龍宮﹐蝦子蝦孫畏而相從﹐急急忙忙﹐各逞妖气。轉瞬之際﹐已將一个蝦窟化爲龍宮模樣﹐佳美可人。蝦妖喜甚﹐妖風乘著﹐奔告赤鯉。赤鯉等齊來此間﹐拭目望之﹐果與龍宮無二。毒龍於是謂赤鯉﹑老蛟曰「爾速爲龜﹑鯉二相化之。吾化龍王﹐以待之。」一一化齊﹐蝦妖始請七竅由水路而下。一路之中﹐水晶爲途﹐琉璃爲壁﹐紆徐曲折﹐來到龍宮。進了宮汀﹐龜相迎入。

龍王朝罷﹐宴設殿庭﹐鼓樂笙簧﹐洋洋盈耳。席間肴饌﹐目所未經。酒逾三盞﹐龍君曰「不知貴客辱臨敝國﹐無好款待﹐望其恕之。」七竅曰「中國賤臣﹐禮儀不識﹐有罪龍君多矣。

前者已臨貴國﹐擾謝殊深。自從歸家﹐家憶萬寶樓中美景難名﹐至今形諸夢寐﹐恨不再得一覽﹐沒亦甘心。」龍君笑曰「小小樓兒﹐不堪入目。大夫如欲遊玩﹐吾命龜相前去打掃潔淨﹐以款嘉賓。」龜相領命﹐暗與蝦妖商議﹐噓气成樓。樓成﹐導七竅入﹐命蝦孫蝦子吐气成寶﹐在樓外朝之。七竅貪愛此樓﹐不忍遽棄。豈知乃妖气所化﹐安及龍宮之萬寶樓乎﹖蝦妖在旁﹐恐其窺出破綻﹐假意促曰「龍君旨下﹐命送中國大臣出宮。」七竅聞之﹐遂下樓頭﹐來至殿前﹐龍王曰「吾國有事﹐不得久畱貴客。俟諸異日﹐再迎玉趾入宮閒遊。」七竅督旨辭行﹐緩緩退出殿外。蝦妖等仍導從原路而歸。

蘇來﹐珠蓮曰「郎君謂三緘野道導遊天宮地府爲奇﹐今夜夢遊龍宮﹐又何如者﹖」七竅曰「今而知障眼之物﹐比比皆然也。自今日始﹐作吾官階。修道成眞﹐不復信是說矣。」珠蓮甚喜﹐以爲得計。

且說三緘自導七竅夢遊上下﹐諒彼道心堅穩﹐不復惑疑。

是日﹐化爲化緣道人﹐入衙一探﹐以看動靜。正值七竅花園散步。三緘所化道士不由門外通報﹐竟入園中。來到七竅面前﹐打了一躬﹐曰「貧道有禮。」七竅驚曰「吾未聞門丁通報﹐爾由何來﹖」三緘曰「得道人變化無窮﹐門何能阻﹖」七竅曰「爾今來此﹐有何說乎﹖」三緘曰「道人原論道﹐道外不知道﹔道中有妙理﹐與君言道竅。」七竅曰「吾非學道人﹐不愛道中理﹔一切障眼物﹐恨入骨內髓。爾各隨所行﹐休望吾爲侶﹔假若久停畱﹐恐役難容彼。」言已﹐拂袖竟入。三緘嘆曰「苦吾費盡心力﹐導遊下地上天﹐而乃反復如斯﹐把一片傳道熱心﹐化爲冰冷矣。」嘆罷﹐走出園外﹐由都門而去。亦行亦止﹐暗自思曰「七竅如此反復﹐又將何此使彼入道乎﹖」左思右維﹐不覺已至荒野。一時力甚倦怠﹐思欲暫息其肩。

恰有老楡一株﹐大可合抱﹐濃蔭廣袤。三緘身剛坐下﹐復禮子化一道士﹐攜笻而來﹐大聲言曰「欲化世間人﹐反受世間磨﹔已知世間事﹐無柰世間何。」言訖﹐目視三緘﹐大笑不止。三緘曰「道長何來﹖」復禮子曰「天上來。」三緘曰「何去﹖」復禮子曰「天上去。」三緘曰「爾何不以化世爲心﹐而棄絕塵世如此耶﹖」復禮子曰「地下盡愚人﹐枉費推移力。」三緘曰「聆道長言﹐是上仙也。」復禮子曰「非仙卻是仙﹐知爾到花園﹔反復難於化﹐故坐老楡前。」三緘曰「爾也知吾念﹐吾心甚不安﹔前思復後想﹐怎使彼心堅﹖」復禮子曰「要使彼心堅﹐卻有一奇緣﹔除去心頭患﹐歡然亦坦然。」三緘曰「願領其中教﹐祈師爲吾告﹔倘得事周全﹐功行何浩浩。」復禮子曰「師字則不敢當﹐吾有一言﹐爲爾告之。爾照此行﹐七竅所受牢籠﹐自然可破。」三緘曰「如何﹖」復禮子曰「七竅所受此牢籠者﹐第一在乎珠蓮。珠蓮刁播於內﹐又有赤鯉﹑毒龍等以爲外援﹐均屬水怪渠魁﹐妖術甚妙。不先除此﹐不惟足以亂仙法之大﹐反以滋七竅之疑。」三緘曰「數妖固宜誅矣﹐未識若何能誅﹖祈爲指示。」復禮子曰「論此數妖﹐爲紫霞眞人累誅未克。爾欲誅彼﹐非請仙助﹐恐難勝之。」三緘曰「仙在天上﹐何能請之來乎﹖」復禮子曰「心與神通﹐爾於戰不勝時﹐暗禱告之﹐自有仙至也。」三緘曰「欲誅此妖﹐從何起乎﹖」復禮子曰「必先告之七竅耳。」三緘曰「如告之七竅﹐將機泄漏﹐數妖不他逃乎﹖」復禮子曰「爲數妖恃彼法力極髙﹐卽或風聞﹐亦不爾畏。爾化道士﹐於告七竅後入彼衙內﹐歷指諸妖而詈之。詈罷﹐與戰。妖於此刻必起狂風﹐折木摧林﹐大爲都中駭異。縱不能一時誅卻﹐而原形現出﹐俾七竅已識爲妖。他日將妖除余﹐引入道中﹐自爾更易。吾將去矣﹐爾宜如計行之。」言別一聲﹐飄然而逝。

三緘得此巧計﹐又欲邀七竅於夢內﹐以收妖事告之。於是歸都取出鏡兒﹐安置鏡臺之上﹐仍將七竅魂魄引入仙亭。七竅曰「吾何復到此耶﹖」三緘曰「吾於此番導爾來亭者﹐實以告爾也。」七竅曰「所告者何﹖」三緘曰「爾以遊上天下地爲眞乎﹖遊海島龍宮爲眞乎﹖」七竅曰「俱眞亦俱假﹐都是障眼法﹔野道修煉言﹐吾心久爲察。」三緘曰「爾言如是﹐其亦視吾上下之遊爲虛假歟﹖」七竅曰「然。」三緘曰「爾以吾之所遊爲假﹐抑知乃妻亦非眞乎﹖」七竅曰「吾妻乃郝相女也﹐胡以假爲﹖」三緘曰「郝相妞妞死已久矣。爾妻系蚌女妖靈﹐附珠蓮而生。爾以爲郝相女兒﹐而不知實蚌母之女也。」七竅曰「爾言吾妻乃蚌女所附﹐吾且問爾蚌母安在﹖」三緘曰「爾之老婢﹐卽是蚌母。爾之役使﹐一屬老蛟﹐一屬蝦精﹐一屬毒龍﹐一屬赤鯉所化。爾爲極品﹐日近諸妖﹐吾不救之﹐恐爾終爲彼嚼。」七竅曰「吾妻與李赤等明明人也﹐何誣以妖乎﹖」三緘曰「爾如不信吾言﹐吾明日來衙與之相問﹐立見妖風四起﹐摧林折木﹐方知諸妖厲害。爾不避之﹐而反以爲心腹之誤也。」言此﹐七竅怒曰「野道滿口胡言﹐殆欲離散人骨肉乎﹖」三緘見其詞厲﹐推彼下亭﹐一驚而蘇。舉眼望之﹐已見珠蓮卸晚妝矣。珠蓮詢曰「郎君此臥﹐何其久也﹖」七竅曰「吾得一惡夢﹐不知何兆﹖」珠蓮曰「郎君所夢若何﹖」七竅曰「吾夢前之賣鏡者相招而去﹐仍至仙亭坐定。問吾所遊諸處﹐吾俱以假對。彼色若有不豫﹐忿气言曰﹕『豈但所遊非眞﹐卽爾衙中妻婢役從槪是假耳。』」珠蓮曰「彼言妻婢役從怎見爲假﹖」七竅曰「彼言郝相之女物故已久﹐爾乃蚌女珠光附屍而生。以下蚌母附吾老婢﹐毒龍﹑蝦妖等亦附彼吏而入衙中﹐笑吾朝日近妖而不之察。言定明日來此﹐以除爾等焉。」珠蓮聞之﹐粉面添紅﹐怒目詈曰「野道不能迷弄郎君﹐反以妖言間離吾骨肉。待彼來此﹐吾必碎屍萬段﹐其心乃甘。」到了次日﹐七竅刻刻防備﹐將至巳刻﹐弗見動靜。七竅以爲夢無足憑﹐不在意內。時剛到午﹐忽一道士默然而入。七竅見而詢曰「爾系何方野道﹐膽敢默入吾衙﹖」三緘曰「吾來爾衙﹐原非無故。」七竅曰「旣有其故﹐請入廳中。」三緘入廳﹐與七竅一揖﹐坦然坐下。七竅曰「道長此來﹐究何議論﹖」三緘曰「待來救爾也。」七竅曰「吾乃朝廷貴官﹐何人敢戲虎須﹖」三緘曰「爾毋以貴官自恃﹐自有以噬爾者﹐而爾不知也。」七竅曰「爾言如是﹐敢噬吾者﹐莫非仙亭內所談之妖乎﹖」三緘曰「是矣。」七竅曰「爾毋惑吾﹐吾自爾談妖以後﹐常於隙處偸窺婢役諸人以及吾妻﹐原無他異﹐爾指以爲妖物﹐殊屬不情。」三緘曰「爾乃肉眼凡胎﹐焉知妖之所在﹖」七竅曰「吾妻與婢役相隨於吾﹐已十餘年﹐合衙視之﹐無他異處。爾獨謂爲妖物﹐究何所見而云然﹖」三緘曰「俟收妖時﹐爾自知得。但吾將妖收卻﹐爾願如何﹖」七竅曰「願拜爾爲師﹐以習大道。倘非妖而不能收也﹐爾又如之何哉﹖」三緘曰「永不向爾提及道字焉。」二人於是道冠紗帽兩相交質。交質後﹐七竅曰「收妖之舉﹐其在今日乎﹖

抑尙有待也﹖」三緘曰「今日晚矣﹐但待明日。」七竅曰「爾又安宿何所﹖」三緘曰「借爾空室暫宿一宵。」七竅曰「卽此書室可乎﹖」三緘曰「可。」七竅起下姦心﹐將三緘導入書室﹐落了鎖鑰﹐竟進內庭。

珠蓮曰「郎君今日入內何遲﹖」七竅細告所以。珠蓮曰「道士安在﹖」七竅曰「在書室。」珠蓮曰「爾何容彼入此室乎﹖」七竅曰「彼言借宿一宵﹐明日將收爾等矣。」珠蓮聞言﹐遂出內庭﹐向書室而去。

第一○七回罵野道戎興邇室尋貴宦妖遇鬼頭

珠蓮聞七竅言﹐忿至書室之外﹐破口罵曰「吾家郎君祿享萬鐘﹐官居一品﹐原爲讀書種子﹐揚眉吐气。野道有何不服﹐頻使妖法﹐導之夢中﹖幸吾郎君識見髙明﹐不落爾術。爾顏何厚﹐又至吾衙耶﹖現今皇上下旨﹐禁止野道妖僧。吾念爾修煉有年﹐速去他方﹐饒爾犬命。如再糾纏下去﹐必命力役擒爾奏君﹐斬首市曹﹐那時悔之亦已晚矣。」三緘曰「小蚌精以吾爲妖﹐爾不自知其妖。恐禍到臨頭﹐死無厝所。」珠蓮曰「爾有何道﹐敢誇大言﹖」三緘曰「吾道𨿽不大﹐能將妖孽拿。」珠蓮曰「吾家郎君與爾有親乎﹖」三緘曰「非親卻有誼。」珠蓮曰「何誼﹖」三緘曰「昔日同習道﹐同道且同師﹔墜落紅塵久﹐反本正其時。」珠蓮曰「聆爾所說﹐眞是野道﹐例所當誅。」三緘曰「蚌妖小女﹐吾與爾路開一綫﹐速去勸爾郎君﹐將貪名好利之心﹐變作煉道成眞之念﹐吾亦收爾入吾門墻。一日道成﹐脫卻水族殼兒﹐爲大羅仙子﹐逍遙快樂。

奚必區區以此色身﹐迷弄仙種﹐孽根造滿﹐甘遭雷劈﹐靈魂誰爲之追散乎﹖」珠蓮曰「任爾甜言蜜語﹐夫人心有所主﹐決不入爾牢籠。」三緘曰「吾言可聽﹐爾休錯過渡人舟楫也。」珠蓮曰「爾旣可爲舟楫﹐胡不自渡耶﹖」三緘曰「吾不自渡﹐敢詡渡人﹖」珠蓮曰「爾旣自渡﹐宜在上天駕霧乘雲﹐遨遊海島﹐爲何尙在塵世﹐徒以言語惑人乎﹖」三緘曰「初爲天仙﹐外功尙欠﹐因不辭苦況﹐下得紅塵﹐度些人兒﹐以充外功不足之數。故受人詈罵﹐不忍棄之不度﹐豈如世上小丈夫然哉﹖」珠蓮曰「爾言仙子气度宏大﹐滿腹慈仁﹐蚌族蝦宮﹐以及龍鱗之儔﹐爾師紫霞胡以誅及﹖」三緘曰「吾師紫霞其盡水族而誅之乎﹐抑不盡水族而誅之乎﹖其盡水族而誅之也﹐是仙不能容物﹐慈仁無有。其不盡水族而誅之也﹐是必水族有害於世﹐有阻於道﹐在所當誅﹐不得已誅之﹐又何失乎仙子之慈仁也﹖但爾爲水族之妖﹐不識其中道理﹐吾以顯而易見者爲爾譬之。盈天下皆人也﹐人爲忠孝節義之人﹐上天愛之重之﹐又從而加之以福﹐予之以祿﹐此予之宜予也。人爲奸淫忤逆之人﹐上天厭之絕之﹐始而奪其福祿﹐繼而加以雷火﹐此誅之宜誅也﹐不得謂與以福祿者爲慈仁﹐誅以雷火者非慈仁矣。蓋誅惡類卽所以獎善類﹐獎善類卽所以化惡類﹐無在非天之慈仁也。

如赤鯉﹑蝦妖﹑老蛟﹑毒龍及爾蚌氏母女﹐惡類也。惡類不誅﹐道終爲爾所阻。誅爾輩乃能存大道﹐不誅爾輩﹐則大道不存﹐此於誅之之中又見仁慈之大者。」珠蓮曰「爾師紫霞能誅吾軀﹐焉能誅吾魂魄﹖」三緘曰「仙子道法髙妙﹐何者不可﹖

其不誅爾魂魄者﹐以畱爾輩生生轉轉﹐而有攺過自新之日也﹐是又非仙子之慈仁乎﹖」珠蓮曰「任爾巧辯﹐吾不信之。」三緘曰「蠢蚌兒何其愚之太甚﹗吾爲爾恨﹐又爲爾悲耳。」珠蓮曰「如何﹖」三緘曰「恨爾不知轉念﹐以爲上品﹔悲爾迷途深誤﹐不畏死亡。」言猶未已﹐珠蓮曰「任爾舌底蓮開﹐宜自方便﹐速出衙去﹐異地雲遊。膽敢逗畱﹐吾必束爾入朝﹐加以大辟。」三緘再欲回語﹐七竅曰「夫人言已如此﹐爾宜急去﹐免惹殺身之災。」三緘曰「七竅道弟﹐爾妻其果人乎﹐抑非人而爲妖屬乎﹖」七竅曰「明明人也﹐何妖之有﹖」三緘曰「囑爾夫人候著﹐吾必使之現其原形﹐與爾一視。」言畢﹐略顯仙法﹐鎖脫而出。珠蓮駭﹐忙忙回首﹐逞步欲歸。三緘以手指之﹐行動不能。剛欲現彼原形﹐恰爲毒龍知得﹐手提月牙大斧﹐來戰三緘。

戰未逾時﹐毒龍力怯﹐妖風駕起﹐騰空而升。三緘亦駕祥雲﹐與之鬥於空際。但見山林摧折﹐都中屋宇﹐鴛鴦瓦解﹐地黑天昏。滿都人民﹐無不驚惶吐舌。三緘在雲頭之上﹐忙取飛龍瓶拋向空中﹐瓶內火龍飛出﹐張牙舞爪﹐直搏毒龍。毒龍敗下陣來﹐逃去海外。三緘雲頭按落﹐欲乘勢以誅珠蓮﹐又遇赤鯉﹑老蛟接著大戰。一來一往﹐勝負不分。久之﹐三緘取出斬妖寶劍﹐向二妖拋去。二妖恐被劍傷﹐亦駕妖風向海島而遁。

三緘也不追逐﹐掉轉身來﹐蝦妖手執雙叉﹐復與大戰。仍以斬妖劍拋去﹐蝦妖將叉扭定﹐口噴黑霧﹐頃把都城內外昏黑如漆﹐對面不見人形。三緘無可如何﹐只得升上雲頭﹐再作區處。不料蚌母負珠蓮而遁﹐蝦妖亦負七竅而逃。俟至黑霧散餘﹐部衙中獨不見七竅夫婦。一時宣言於外﹐都中嘈雜不堪。當道官員奏聞於朝﹐上命武勇將軍入衙查視後﹐卽命武將洪佐帶兵追尋。

尋訪數朝﹐杳無音耗﹐急急將兵撤轉﹐以復旨意。皇上登殿﹐諭及眾臣曰「可惜一位明鑑大臣﹐爲妖所害。如或天佑其人﹐得以歸都﹐速奏朕躬﹐官還本職。」諭罷﹐退入內朝﹐不必詳言。

且說蝦妖吐下黑霧﹐與同蚌母﹐負了珠蓮﹑七竅﹐乘風而逃。逃至海中﹐正遇毒龍﹑老蛟﹑赤鯉三妖﹐驚曰「爾等俱逃﹐夫人與大人今在何處﹖」蝦妖曰「吾戰三緘不過﹐噴出黑霧﹐迷漫千里﹐暗將珠蓮﹑七竅負至於斯。今幸遇兄﹐須共籌商﹐看將吾大人夫婦若何安置﹖」毒龍曰「吾洞深幽﹐人所罕到﹐安置在內﹐不亦可乎﹖」蝦妖曰「可則可耳﹐但七竅﹑珠蓮食慣煙火﹐海底腥物﹐如何供之﹖」毒龍曰「吾與赤鯉﹑老蛟去市鎭盜取煙火器具﹐以供二人焉。」言罷﹐仍命蝦妖﹑蚌母負之入洞。

七竅此際如夢初醒﹐舉目四顧﹐曰「是非吾衙也﹐吾在何地耶﹖」蝦妖曰「三緘妖物要噬大人夫婦﹐吾等奮力救之﹐幸得皇天默佑﹐布下大霧﹐吾與老婢才將大人夫婦負逃此地洞裏安身﹐切毋聲張﹐恐三緘知覺尋來﹐噬爾二人也。」七竅曰「吾官居一品﹐暗逃至此﹐不幾失卻乎﹖」蝦妖曰「大人性命不顧﹐尙貪極品耶﹖」七竅曰「爾言三緘爲妖﹐不知究屬何物﹖」蝦妖曰「彼乃白蕩山中一毒蟒耳。」七竅曰「滿朝文武﹐與吾同品者甚多﹐彼何不噬他人﹐而獨噬於我﹖」蝦妖曰「爾近來愛言大道﹐彼因以大道誘爾。爾又將習不習﹐俾彼怒從心發﹐故欲噬爾以泄忿。所以人心不可亂思﹐思鬼則鬼生﹐思怪則怪至。」七竅曰「如是﹐吾其不可歸乎﹖」蝦妖曰「歸胡不可﹖但須時日稍緩﹐看用如何良策收伏三緘﹐以絕爾禍﹐然後送歸都下﹐亦不爲遲。」七竅曰「今旣不可速歸﹐宜尋一絕好房廊﹐爲吾居之。不然﹐石洞陰潤如斯﹐若何可住﹖」蝦妖曰「暫住數日﹐自另覓居室﹐以安大人。」言談至此﹐毒龍等已將鹽米一切盜歸洞內。珠蓮烹煮﹐與七竅同餐。

無如洞之東偏有一地縫﹐縫中一鬼﹐目如筐笸﹐山妖畏其厲﹐俱以「大眼鬼」呼之。赤鯉﹑毒龍因畏三緘搜尋到此﹐每日出外探訪。或潛髙埠﹐放眼長懸﹔或乘妖風﹐隱於云腳。豈知三緘未到﹐而洞裏之患已生。他日﹐蚌母在洞炊黍﹐煙生樹外。正遇大眼鬼閒遊山嶺﹐望而驚曰「是地荒涼﹐無人居住﹐何得煙生乃爾﹖」於是陰風駕動﹐頃刻來至毒龍洞前﹐恰值蚌母汲水洞外﹐大眼鬼涎垂口角﹐過上前去﹐一口吞之。吞已入洞﹐見得珠蓮﹑七竅品坐石牀﹐鬼暗思曰「吾腹此際業已充矣﹐不如將此女男攜回縫中﹐慢慢咀嚼。」思罷﹐陰風大逞﹐拿攫而前﹐一手擒著一人﹐竟出石洞。珠蓮﹑七竅駭得魂不附體﹐大聲呼救。豈知深山曠野﹐無人來往﹐兼之毒龍等盡皆遠出﹐誰爲救援﹖片刻之間﹐已爲大眼鬼攫回縫內。剛欲舉口﹐倏然地下出一神祗﹐吼曰「孽鬼休得無禮﹐此二人系他日仙眞﹐爾若吞之﹐定不容爾。如能保護﹐大道成後﹐亦有餘榮。」鬼聞此言﹐遂罷吞噬之念。

日將西墜﹐毒龍諸妖見三緘無有蹤迹﹐陸續回洞﹐徧覓珠蓮﹑七竅﹐杳不見形。毒龍跌足曰「欲守隴以保蜀﹐豈料隴不能守﹐蜀又失矣﹐如之柰何﹖」蝦妖曰「是必此地山精將二人攫去。吾等各執寶器﹐徧山尋之。」遂駕妖風﹐徧山遊轉。

轉到蕪嶺﹐瞥見大石之旁臥一巨妖﹐頭如斗大﹐黃須靑面﹐鼾聲若雷。赤鯉私謂蝦妖曰「攫七竅夫婦者﹐必此物也。」蝦妖曰「小小精怪﹐敢攫吾等所保之人。」舉起雙叉當頭刺去。

巨妖驚醒﹐怒目視曰「爾爲誰﹖素與無仇﹐何得於睡夢中傷吾性命﹖」言畢﹐手舉斗大銅錘﹐向蝦妖打來。蝦妖閃過身兒﹐仍復以叉刺去。彼來此往﹐弱彊莫分。赤鯉﹑毒龍﹑老蛟齊齊上前曰「巨漢停斗﹐爾何妖屬﹖試爲吾言。」巨妖曰「吾乃大頭鬼也。」毒龍曰「爾何以此名耶﹖」鬼曰「吾在生日﹐名列虎榜﹐年正妙齡。逢了族親﹐只點一點頭兒﹐裝作大模大樣﹐卽家中父母﹐亦難與我見而交言﹐人人恨之﹐暗以大頭鬼稱之﹐又兼身好邪淫﹐萬罪俱造。死見閻君﹐受盡殛刑﹐打入陰山﹐吾卽在此修成一鬼﹐名號大頭。今日閒遊到斯﹐倦臥石下﹐於人無侮。這位駝背漢子﹐胡得暗下毒手﹐刺吾以叉﹖」毒龍曰「彼屬無知﹐誤犯爾躬﹐祈勿見咎。吾且問爾﹐毒龍洞內不見一男一女﹐爾可知乎﹖」大頭鬼聞言﹐色若不豫。不知何說﹐請遞觀之。

第一○八回鬼縫中地祗送食茅篷裏夫婦認親

大頭鬼曰「吾自冥刑受罷﹐打在陰山﹐苦苦修持﹐始成一遊魂﹐周流天下﹐豈敢又復作厲攫人而食乎﹖常見芒山之巓黑气迷離﹐時有妖魔出現﹐爾洞所失男女﹐諒在於此。速往搜尋﹐或得見之﹐遲則恐爲妖气逼壞矣。」言畢﹐毒龍等棄了此鬼﹐竟向芒山而來。徧山尋余﹐不見動靜。毒龍於是謂赤鯉﹑蛟﹑蝦曰「七竅夫婦不知去向﹐是山內面又無妖迹﹐爾等將如之何﹖」蝦妖曰「以吾愚意﹐尋得七竅﹐三緘必來滋事﹐不如捨卻﹐各回本洞安身。」赤鯉曰「不可。吾等忍捨七竅﹐何忍負珠蓮乎﹖想在部衙時﹐頻宴爾我厚筵﹐每宴一次﹐將七竅托付一次﹐屈指細數﹐不下百次有餘。一旦捨之﹐死於妖魔手中﹐怨及幽魂﹐其心何忍﹖」蝦妖曰「如是﹐吾等在此搜尋不著﹐又向何地以尋耶﹖」毒龍曰「再爲詳細尋之﹐如果不得﹐且去問大頭鬼焉。」言已﹐毒龍向東﹐赤鯉向西﹐老蛟向南﹐蝦妖持叉直投山北。遙見一壑﹐約深數十餘丈。欲入其中﹐恐有厲妖﹐力不能勝。意欲不入﹐又恐七竅夫婦在於壑內。躊躇良久﹐只得將叉舉起﹐向壑而進。剛到是壑之半﹐現出一洞﹐其圓如鏡。蝦妖暗想﹕「有此巨穴﹐探訪有地矣。」遂大著膽兒竟到洞前﹐疾聲呼曰「洞內有人否﹖」卻說此洞一妖系狼修成﹐凡百里內之木怪山精﹐無不畏服。

蝦妖在外大叫﹐早已驚之﹐手執龍爪棍兒﹐出得洞來﹐黑面紅須﹐吼聲如雷﹐曰「何處妖物﹐敢來洞前驚動吾身﹖眞乃不知死活。」口裏言畢﹐將棍髙舉﹐直打蝦妖。蝦妖著急﹕「莫忙﹐莫忙﹐吾爲尋人而來﹐非與爾鬥也。」狼妖曰「爾有何人到吾山內﹖」蝦妖曰「吾有一貴官﹑一夫人被妖攫去﹐不知所在。其所以犯爾之壑者﹐特爲此耳。」狼妖曰「是地妖屬﹐莫不知吾難惹﹐不說壑內無敢觸犯﹐卽系壑外有妖來此﹐吾必斃之。」言猶未已﹐蝦妖曰「吾本無知﹐誤犯虎威﹐還祈髙見﹗」狼妖不聽﹐舉起龍爪棍劈頭打下﹐蝦妖將叉架住。一時風聲震動﹐走石飛沙。毒龍見得﹐急尋老蛟﹑赤鯉而謂之曰「壑內陡起狂風﹐必是蝦妖與山精大戰﹐吾且與爾前去助之。」二妖聞言﹐遂偕毒龍﹐乘風入壑而去。

是時﹐七竅身居鬼縫﹐不見天日﹐陰气刺骨﹐豎人毛髮﹐暗自嘆曰「吾不知有犯天律何條﹐落於此地。不惟黑似膠漆﹐而且腹饑如焚。又不識夫人在於何所﹐心欲大聲呼喚﹐恐被鬼物知得﹐反受囉唣。想起爲官王朝﹐祿享萬鐘﹐每食千金﹐尙嫌味不鮮美。孰料今日挨饑受渴﹐役吏使婢﹐形影俱無﹐眞所謂﹕一世榮華﹐轉眼卽爲餓莩。如得皇天默佑﹐出此网羅﹐情願入山修道﹐煉成不生不滅之體﹐以免受苦況於塵寰。」言畢﹐以手捫之﹐則石如筍豎﹐身稍轉側﹐其勢欲墜。試踏以足﹐似乎有人在下﹐發軟如綿。七竅俯首低聲詢曰「下面何人﹖」其人答曰「妾乃爾妻也。」七竅曰「爾何在吾足下耶﹖」珠蓮曰「惡妖攫吾等來時﹐舉目視之﹐似一石縫。妾立不穩﹐忽墜一層﹐黑不見天。未審大人墜在何處﹐思欲呼喚﹐恐觸妖怒﹐爲彼所吞。朝日納悶心中﹐不意大人猶在妾首上也。」七竅曰「吾等在衙﹐晨午稍遲﹐辱罵家婢。而今饑至三日﹐一滴不得﹐看看已將莩死矣。」言至此﹐悲聲大放。

地祗知之﹐化作一僕一婢﹐攜醒泉一盂﹐放出毫光﹐閃閃而至。七竅曰「燈光閃閃﹐自下升上﹐豈吾等下面尙有居室﹐吾且呼之。」珠蓮曰「郎君勿呼﹐如惡妖知之﹐性命難全。不若待彼燈光將近身旁﹐問之未晚。」七竅曰「諾。」待不一刻﹐燈光果近。七竅極目﹐乃一僕一婢﹐手提一筐。七竅詢曰「爾二人何往﹖」僕婢曰「特與大人送得水漿一盂﹐以救饑渴。」七竅喜曰「如是﹐快快獻來。吾饑甚矣﹗」僕婢卽揭筐蓋﹐將盂取出﹐獻與七竅。七竅不辧好歹﹐捧著卽食﹐其甘如飴。食了半盂﹐似醉而飽。隨以所剩交與若婢曰「吾足底尙有夫人﹐可與食之。」婢捧盂下。珠蓮食畢﹐僕婢欲行。七竅牽衣泣曰「祈爾二人救吾夫妻出此苦海。」僕婢搖首曰「爾此日尙不能出也。」七竅曰「爲何﹖」僕婢曰「因爾逆了師命﹐不習大道﹐陰幽之罪﹐還有數十日未曾受滿。吾送爾食﹐限定三日一輪。俟期滿時﹐自有救爾人來﹐毋容多慮。」言罷﹐持燈竟去。七竅聞此﹐遂與珠蓮危坐其間﹐以待時日。

且說三緘因蝦妖吐出黑霧﹐蔽了天日﹐雲頭升上﹐俯視下面﹐其霧如漆﹐將一座都城遮得無影無形。霧散後﹐雲頭按下。

來在部衙。耳聞鬧攘紛紛﹐言到今日不知過何妖物﹐狂風大捲﹐都中屋宇𨿽未倒折﹐瓦僅存半。待到風停霧散﹐吏部衙中不見了大人夫人﹐眞是怪事。三緘聞此言語﹐知毒龍等已將七竅攫去﹐設或傷了性命﹐化導未成﹐反害彼軀﹐吾心何忍﹖不如升髙一視﹐看彼落於何所﹐以好救之。計已﹐祥光催動﹐望天空以緩行。俯視野徑荒山﹐煙霧迷離﹐不知何地有妖﹐何地是七竅藏身之處﹐周詳審視﹐其人不得。暫將祥光止著﹐立於雲際﹐四顧躊躇。

紫霞默會知之﹐亦乘彩雲而來﹐與三緘雲頭相對。三緘曰「前面何仙阻吾去路﹖」云內應曰「吾乃爾師紫霞也。」三緘聞是仙師﹐忙忙扭轉雲頭﹐上前參拜。紫霞曰「弟子乘雲天半﹐所爲者何﹖」三緘曰「爲度七竅﹐與毒龍等大戰數次。

諸妖戰吾不過﹐吐出黑霧﹐迷了天地。待霧散後﹐七竅不知何所。因而乘雲空際﹐四方覓之。」紫霞曰「七竅爲蝦妖負去﹐安置毒龍洞內。毒龍等外出﹐又被大眼鬼攫七竅於鬼縫﹐慘無天日可見﹐是乃罰其背道之心也。俟七七滿日﹐爾到芒山鬼縫之中﹐將彼夫婦救出。卽在山左化一小小茅屋﹐屋內化一叟一嫗﹐尋些苦楚事﹐磨及二人﹐堅彼道心﹐然後收入門墻﹐傳以大道焉。師言如斯﹐爾其謹記。」三緘拜謝指示。紫霞將彩雲扭轉﹐冉冉而去。

不知不覺﹐四十九日之期已滿。三緘乘雲直到芒山。果見山崩一縫﹐其深無底。心中暗計﹕「縫深若此﹐如何救法﹖且在上面一呼其名﹐彼已久困陰幽﹐聞呼必答﹐方知身在何地﹐縋索救之。」暗計停妥﹐遂臨石縫以呼曰「內面有七竅其人乎﹖」七竅久處縫中﹐不堪悶絕。忽聞縫外有呼己名者﹐喜極而應曰「七竅𨿽在內面﹐如何得出耶﹖」三緘曰「吾有索縋下﹐爾可乘之而上。」七竅曰「柰縫黑如漆﹐不能得見何﹖」三緘曰「爾側耳細聽﹐其索垂下﹐自然有聲可聞。爾以手捫之﹐捫得時﹐兩手弔著﹐吾在縫外將索拉上﹐乃能得睹天日也。」七竅如命﹐果聞索掛石壁﹐細細作響。乘勢探去﹐倏爾得索。

恐其或失﹐急以兩手抓定。三緘問曰「爾可抓定索兒乎﹖」七竅曰「已抓定矣。」三緘於是緩緩拉上﹐七竅隨索以出﹐得見天日﹐心甚歡欣﹐舉目視之﹐乃一老叟﹐白須白髮﹐古貌岸然。七竅拜謝畢﹐又跪而求曰「石縫內小子還有一妻﹐懇祈老翁一恩再恩﹐並爲援救。」叟曰「俗語云﹕『大限來時﹐各自髙飛。』只要爾脫此苦惱﹐何必念及爾妻﹖」七竅曰「結髮情深﹐烏得不念﹖」老叟曰「夫婦爲人倫之首﹐念爾於患難中尙不棄夫糟糠﹐且將索兒再下縋之。爾在縫外呼之﹐老拙實不便也。」七竅依其言﹐片時已將珠蓮拉出縫外。七竅喜甚﹐謂珠蓮曰「吾夫婦俱承老叟縋索救出﹐爾速拜謝宏恩。」珠蓮拜已﹐老叟曰「此地荒涼﹐少人行走﹐兼之虎狼出入﹐覓人吞噬﹐爾夫婦須尋一安身之所。如此露宿荒郊﹐必系虎狼口裏物也。」七竅曰「到此生疏地界﹐安知何處可以棲身﹖還望老叟垂憐﹐再爲設法。」叟曰「吾室倒還容得二人﹐但爾夫妻乃宦門人兒﹐恐嫌蓬蓽不美耳。」七竅曰「止求棲身有地﹐安擇華陋乎﹖」老叟聞言﹐遂導二人﹐紆徐曲折﹐至一茅屋。內出一老嫗﹐見而詢之叟曰「與爾同來者爲誰﹖」老叟息定﹐將石縫內縋索所救﹐一一告之。老嫗曰「彼與我家無親﹐爾欲容之﹐吾不樂也。」老叟於是謂七竅曰「如此﹐則難容爾二人矣。」七竅沈吟良久﹐曰「吾夫婦拜在膝下﹐可乎﹖」叟告之嫗﹐嫗首肯。七竅夫婦卽拜二老爲父母焉。

第一○九回任采薪夫婦受苦思死路鬼物頻臨

七竅夫婦在茅篷內拜叟嫗爲父母﹐以爲安居有所﹐別無他慮。豈料老叟系三緘所化﹐老嫗系三緘指木而化﹐立意琢磨七竅以及珠蓮﹐而七竅不知﹐珠蓮亦不知也。

一日﹐老嫗謂老叟曰「是地荒涼﹐無多出息。爾又好事﹐救得一男一女來吾家下﹐拜爾我爲父母。𨿽未曾生育於他﹐然旣在石縫中救其性命﹐甚如重生伊等一樣。吾與爾壽已八秩﹐彼不念及堂前親老﹐采薪汲水﹐尙要吾二人勞力供之﹐其孝安在﹖」老叟曰「彼夫婦身處石縫﹐幽陰已久﹐縱要彼役任采汲﹐再待安閒數日﹐亦不爲遲。」

老嫗曰「叟言差矣。嘗聞教子嬰孩﹐教媳初來。彼二人卽非嬰孩﹐是其初來者也。不於此際立个規矩﹐倘一放縱﹐任其性情﹐恐反以官勢自矜﹐將吾二老爲僕婢。所以人世之姑息其子者﹐愛而勿勞。久之﹐驕傲養成﹐稍不順意﹐性如火發﹐不詈父卽罵母。父母愛憐太甚﹐一次隱忍﹐二次隱忍。然爾𨿽忍之﹐以爲愛子之誠﹐而子反以父母畏彼﹐輒被挾制。由挾制而凍餒父母﹑擊弒父母者﹐自此始焉。當此之際﹐父母方懷怨恨﹐咒詛其子。上天厭之﹐而雷擊瘟誅之﹐要皆父母所害也。胡弗於子嬰孩﹐於媳初來時﹐事事予以規矩﹐稍有錯失﹐好言教導﹐教之不聽﹐加以夏楚﹐總期勞以全愛﹐俾子弟能勤能儉﹐能孝能悌乎﹖誠如是也﹐有其肖子﹐供奉必厚﹔有此肖子﹐家業必發﹔有此肖子﹐瓜瓞必綿。是卽教子良方﹐亦卽愛子正道。世之爲父母者﹐奚不照此而行之﹖」老叟曰「爾言可爲人世龜鑑﹐吾決不如是姑息﹐害彼二人。」言畢﹐手持小斧﹐竟上山去。去約半日﹐荷薪而返。

老嫗手攜器具﹐亦汲水歸。七竅夫婦見之﹐心甚不安。意欲代肩此任﹐恐被茅茨刺傷手足而止。

復住數日﹐老嫗呼而謂曰「爾夫婦見吾二老如此勞苦﹐其心安乎﹖」七竅曰「不安之甚。」老嫗曰「旣不安矣﹐何不思一勝其任﹖」七竅曰「柰吾二人在衙日久﹐享福已極﹐難任采薪汲水之役何﹖」老嫗怒目曰「眞不識時務也。在衙爲官﹐彼一時也﹔而今落於荒野﹐無衣無食﹐傍吾二老而居﹐是又一時也。以窮困之時﹐居然而享富貴之福﹐抑思富貴已不在爾躬乎﹖自明日始﹐宜以窮困而作窮困事焉。男也采薪﹐女則汲水。如傲吾命﹐立卽逐出蓬廬﹐俾爾爲虎狼口之物。」七竅聞此﹐不敢再言。

到了詰朝﹐老嫗以汲水之器交珠蓮﹐以伐薪之斧交七竅。

二人得其驅使﹐懶步而前﹐出了蓬廬﹐且行且泣﹐七竅曰「此日遭窮所爲何﹖」珠蓮曰「皆因大道起風波。」七竅曰「部衙富貴今安在﹖」珠蓮曰「且任微軀受折磨。」泣畢﹐各任其事﹐分路而去。七竅上得山嶺﹐極目四顧﹐林木茂密。歇息片刻﹐持斧砍之。無柰茅茨縱橫﹐不刺手時﹐卽傷其足。勉彊采了二束﹐負下山來。而任重難勝﹐兩肩有如錐刺﹐或三五步一歇﹐或十餘步一歇﹐約及半日﹐始到蓬門。老嫗見其薪束無多﹐口中刺刺不休﹐與珠蓮汲水先歸一般情景。老叟曰「不必過咎。今已午矣﹐胡弗炊煙﹖」老嫗遂呼珠蓮曰「爾不炊煙爲食﹐還望著老嫗乎﹖」珠蓮不敢傲﹐當卽入廚。然彼𨿽郝相女兒﹐乃蚌精靈魂所投﹐不諳作食﹐粟尙未熟﹐而擡於案焉。

老嫗嘗之﹐大罵不已。珠蓮﹑七竅聞老嫗詈罵﹐泣而弗食。

是夜﹐夫婦同坐寢所﹐七竅怨曰「不是三緘野道賣鏡迷人﹐吾作吾官﹐福享不盡﹐焉有此苦﹖自彼來吾衙中﹐起了無限風波﹐俾吾二人落於是地。只想傍著老叟安居過日﹐諒有出此患難之期。誰知老叟仁慈﹐老嫗嚴厲。不惟受其驅使﹐亦且終朝詈罵。吾夫婦到玆絕路﹐尙有何想﹖不若覓一死所﹐以了一生。」言至此來﹐抱頭而泣。倏被老嫗聞得﹐推門直入﹐指而詈曰「爾夫婦安閒不慣﹐曾記石縫內陰幽之地乎﹖若非吾家老叟采薪至此﹐縋索救之﹐早已陰幽死矣﹐今幸重睹天日﹐僅僅役爾采薪汲水﹐大家烹粟而食﹐爾反在此抱怨於我﹐思尋死路。豈知爾卽尋死﹐是自死耳﹐與吾何涉﹖吾實告汝﹐如願在蓬廬也﹐要任采薪汲水烹粟之事﹔如不願也﹐或自縊而自刎或捐軀以飼狼虎﹐隨爾欲之。吾言如斯﹐爾宜各自爲計。」老嫗言後﹐忿然而去。

次日出見夫婦﹐怒詢之言「爾等昨宵願死不願生﹐今何尙在﹖如其不死而偸生人世﹐稍背吾命﹐從此不止詈罵﹐還要力加鞭撲。倘能不辭勞苦﹐勤勤采薪汲水﹐吾自厚愛﹐稍寬半日﹐或稍寬一日﹐或亦未可知。」七竅夫婦跪而泣曰「前承老叟拯救﹐恩同再造。卽任力役之勞﹐分所當然。但祈老母念吾夫婦受福已慣﹐緩緩役之。待到精力足日﹐然後隨其指使﹐斷不敢辭﹖」老嫗曰「不必多言﹐采薪者宜夠一日炊煙之費﹐汲水者夠一日烹粟沐衣之費﹐足矣﹐外弗苛求。如怠惰焉﹐定不寬恕﹗」七竅夫婦一一承認﹐老嫗始有霽色。

無如七竅力弱難勝﹐每日采薪﹐不敷所用。始而老嫗詈罵﹐繼而加以鞭撲﹐終則以拳足擊之。七竅是時已不勝其苦矣。一日持斧登山﹐想到爲官榮華﹐大哭不止。哭已﹐倚石而眠。俟至睡夢初醒﹐日已西墜﹐忙忙促促﹐將薪伐下﹐束而荷歸。老嫗詈曰「爾今日歸何遲也﹖未必要將老嫗莩死耶﹗」七竅泣曰「兒因近日手足爲茅茨所損﹐舉動艱難﹐采薪稍遲﹐望母見諒。」老嫗曰「吾知此役爾不耐任﹐非力加鞭楚﹐不能畏吾。」遂入房中﹐持一索出﹐抓著七竅﹐七竅不能轉動。片時之際﹐將身捆定﹐弔於廬外楡樹枝上﹐以鞭笞之﹐連笞數百﹐體無完膚。珠蓮見而心傷﹐跪地求宥。老嫗曰「爾毋代人祈也﹐吾責爾夫後﹐將責爾矣。」七竅痛楚難當﹐只冀老叟歸來﹐一爲解救。殊意老叟杳無蹤迹﹐至待老嫗鞭笞足意﹐始解索放下。七竅釋已﹐又將珠蓮弔著﹐如鞭笞七竅一般﹐盡力笞余﹐天色已晚。老嫗自去廚內烹粟而食﹐也不呼及七竅夫婦。

二人忍著饑餓﹐暗地商曰「事勢如斯﹐不死何待﹖」卽將捆軀之索各持一束﹐乘得老嫗鼾聲大起﹐走出廬外﹐意欲同縊於此。剛以索兒搭上樹枝﹐忽然山外一聲響亮﹐火光數十朵﹐直向夫婦同縊之處而來﹐曰「勿忙﹐勿忙﹐吾等來與爾商。」七竅﹑珠蓮以爲老叟前來救己﹐立於樹下候之。及光火到時﹐殊非老叟﹐乃是凶惡鬼物。有持索者﹐有持刀者﹐有持毒藥者﹐有持小斧者﹐緊將夫婦團團圍著。持索者曰「爾學吾縊死好。」持刀者曰「爾學吾剔死好。」持藥﹑持斧者曰「爾學吾毒死﹑砍死好。」一時爾爭我奪﹐順扯橫拉﹐七竅﹑珠蓮已駭半死。久之﹐眾鬼曰「彼剛二人﹐如何能代吾等之眾﹖」倏一大肚鬼欣然來前曰「爾輩毋容爭奪﹐可讓此男女與吾作水牢代焉。」分開眾鬼﹐獨將七竅夫婦手拉而行。眾鬼嘩然﹐亂打亂擊﹐直到天將發曉﹐始行四散。

惟大肚鬼弗捨﹐向七竅夫婦叩拜不已﹐曰「爾等苦難過日﹐不如代我在水國中坐三載水牢。三載後﹐爾代尋著﹐又復投生﹐奚必在玆日受囉唣﹖」叩拜已罷﹐竟將夫婦拉去。林外一叟﹐白須白髮﹐突如其來日﹕「鬼物毋得如此﹐此二人終列仙班﹐何可加害﹖」言畢﹐拐杖一舉﹐鬼化烏有。七竅夫婦𨿽爲老叟救援﹐已被羣鬼駭癡﹐遂呆立於林木之下。

第一一○回逃廬外虎狼相逼寄賢母殘毒交加

老嫗早起不見七竅夫婦﹐手持竹杖尋來。見得二人尙然呆立不動﹐大聲罵曰「爾夫婦生平好惰﹐徒享安逸之福。一爲老身驅使﹐爾卽願死﹐以逃懶命。昨夜持索來此﹐諒已縊斃矣﹐爲何尙在樹下對立如是耶﹖爾如不死﹐待吾將爾擊斃。」言已﹐手持竹杖﹐極力亂打。七竅夫婦知無人救﹐只得雙雙跪地﹐泣而求曰「祈母饒兒命二條﹐兒身世世把恩叨﹔願將軀報髙深徳﹐賢淑芳名萬古標。」老嫗曰「爾欲吾饒﹐卻也容易。從此驅使惟命﹐不怠不惰﹐吾卽恕之。如其故轍乃循﹐吾必束爾二人﹐沈諸潭水。」七竅夫婦同聲應曰「二次再違母命﹐以及願死等情﹐任母如何﹐心甘不怨。」老嫗曰「爾毋徒誑一時﹐轉眼又變心志也。」七竅夫婦曰「誓不敢矣。」老嫗曰「爾旣知悔﹐速歸烹粟﹐與吾食之。吾爲兒媳﹐眞眞抱气不少﹗」七竅夫婦果然歸廬﹐炊起煙來﹐將粟烹好﹐奉母食後﹐夫婦同食。食已﹐七竅自忖﹕「不去采薪﹐恐老嫗難容。」遂持斧爬上山巓﹐奮力將薪砍齊束妥﹐荷之而返。珠蓮忙忙促促﹐亦汲水而回。老嫗喜曰「爾夫婦今日發了憤志﹐待吾烹一山豚與爾食之。」言罷入內。七竅暗喜﹐私謂珠蓮曰「想吾夫婦在部衙時﹐每食必有珍饈﹐還嫌廚人烹調弗善。自出衙外﹐不惟珍饈不得﹐卽粗粟亦未嘗飽。早知福享在前﹐今受困窮﹐胡不當初學食粗糲﹐以免今日如斯作難也﹖玆承老母賞烹山豚﹐夫婦食之﹐亦潤一潤肚腸﹐看此擔荷之力稍增長否﹖」剛言至是﹐老嫗出﹐向七竅夫婦曰「山豚之肉﹐毛不可去﹐去則味不鮮矣。」遂將山豚一个﹐毛深寸許﹐也不洗潔﹐拋入鼎中﹐炊火烹之。約煮片時﹐提出碎割﹐尙有鮮血流於肉上。碎畢﹐裝在盂內﹐呼七竅夫婦同餐。二人見此情形﹐停箸不食。老嫗詈曰「爾夫婦不食﹐未必嫌吾不潔乎﹖」七竅曰「兒不敢嫌﹐因受風寒﹐心不欲耳。」老嫗曰「七竅旣受風寒﹐珠蓮又胡不食﹖」珠蓮無言可對﹐勉彊舉箸。將近口角﹐臭气難掩﹐出而嘔吐。老嫗大怒﹐扭發擊之。珠蓮大哭呼饒﹐老嫗不捨﹐愈擊愈力﹐擊得血流滿面﹐尙不肯休。七竅是時𨿽甚忿恨﹐柰不敢出諸其口。老嫗曰「吾見七竅面帶悲忿之色﹐殆欲順妻逆母乎﹖」七竅曰「兒不敢存是心矣。」老嫗曰「爾毋誑吾﹐吾知爾念抱不平﹐幾欲出之於口者﹐以畏老身故也。吾且捨爾妻而擊爾焉。」將當珠蓮捨卻﹐扭著七竅﹐與擊珠蓮無異。七竅受擊﹐亦如珠蓮之呼救不止。少頃擊畢﹐老嫗定息﹐指珠蓮而言曰「吾爲擊爾夫婦﹐腹已饑矣。爾可將粟速速烹來﹗」珠蓮不敢違﹐忍著痛楚﹐來至廚下﹐烹而餉之。老嫗食訖﹐又大聲詈曰「吾先無兒媳﹐倒還不憂不慮﹐快快活活。自爾夫婦投吾膝下﹐只意卸卻重累﹐福享淸閒。豈料有媳有兒﹐更添一番憂气。」詈罷大哭﹐哭罷又詈。

珠蓮﹑七竅實難過日﹐夫婦計議﹐乘夜他逃。走到前宵尋死之地﹐心恐鬼物又至﹐轉向西行。行約裏余﹐耳聽虎嘯狼號﹐聲震山谷﹐夫婦駭甚﹐暗暗坐於老柳樹下﹐以待天曉﹐然後尋一無虎狼處以逃之。未幾﹐啟明星出﹐天已發白。七竅謂珠蓮曰「吾來婦不趁此逃﹐恐老嫗尋來﹐難免受苦。」珠蓮曰「東西南北不知所向﹐將何逃乎﹖」七竅曰「逃出荒涼﹐訪問途程﹐仍回都中﹐方可保全性命。不然﹐必爲老嫗擊斃矣。」珠蓮曰「如是﹐須急行之。」言猶未已﹐倏見腥風大起﹐敗葉飛揚﹐四五虎狼﹐竟投柳下。二人魂不附體﹐將身一縮﹐隱入蓬蒿。虎狼到斯﹐若爲未視也者。夫婦見此心乃稍適﹐暗想﹕「不過片刻﹐彼必他遊。」殊知虎狼慵於行走﹐反繞柳而臥。足足臥到午刻﹐其虎始去。

狼睹虎去﹐亦尾之行。

夫婦見之﹐心甚暮之。方欲走出蓬蒿﹐老嫗又至。東張西望﹐有如捕鼠之貓﹐口裏喃喃﹐不住罵曰「老嫗今日將爾尋得﹐誓必擊死﹐以免淘神。」七竅暗謂珠蓮曰「物類虎狼剛去﹐人中虎狼又至矣﹐可柰何﹖」珠蓮曰「吾與爾身毫勿動﹐彼尋不著﹐自然歸廬。」不料老嫗尋覓之力倦﹐低聲言曰「吾力餒矣﹐且在此地暫爲歇息。」遂背老柳﹐向前面坐下。七竅夫婦五內戰懼﹐欲行不可﹐欲退不能﹐只得屏息蓬蒿中﹐弗敢稍動。老嫗坐已﹐又從而罵曰「爾夫婦如是頑梗﹐尋得後﹐卽不擊斃﹐必送與人﹐自玆以後﹐決不要爾矣。」罵甫畢﹐又來一老嫗﹐見柳下嫗而言曰「張老姥來此胡爲﹖」老嫗曰「李母不知﹐吾家老叟於石縫內救得夫婦二人﹐無所依歸﹐拜吾二老爲父母。吾叟好善﹐往朝南海未回。不意二人不依吾教﹐累累作梗﹐心甚歉然。」李嫗曰「自己兒媳﹐須好教之。」張嫗曰「今而知禽獸至蠢﹐皆易於教者﹐其難教者﹐莫過乎人也。試如嫗言。吾若尋著﹐驅之異地﹐斷不使再處吾廬。但不知二人逃於何所﹖」李嫗以手指曰「爾所背之老柳腳下蓬蒿深處者﹐非耶﹖」張嫗掉頭視之﹐果見七竅﹑珠蓮犬臥於是。嫗气極﹐解下腰帶﹐束二人手﹐拉回廬中﹐仍然弔於樹枝﹐鞭抽不已。七竅夫婦號泣求饒﹐李嫗勸慰數番﹐張嫗之怒始解。

夫婦得釋﹐拜了張嫗不擊之徳﹐又拜李嫗勸解之恩。拜罷﹐張嫗曰「李母慈良可喜﹐吾將爾夫婦送彼爲兒媳焉。」李嫗曰「人生在世﹐貴有兒媳以奉事。世之無子者﹐或祈神拜佛﹐或另娶小星﹐無非求一繼起人兒﹐以綿祖宗血食。爾二老生平無出﹐值玆晚景﹐忽得此佳兒佳媳﹐何幸如之﹖」張嫗曰「吾前無兒媳﹐常怨己何不幸而乏嗣﹐人何多福而有子。乃聞之有子者言﹕『兒婦爲冤孽﹐不若無子無媳﹐尙得淸閒。』吾暗思之﹐胡以吾所喜者﹐爲人所惡﹔人所喜者﹐爲吾所惡﹖皆以未有兒媳﹐故不知其情也。今而受玆憂气﹐始知有子不若乎無。爾如欲焉﹐願以相贈。」李嫗笑曰「汝能捨耶﹖」張嫗曰「吾實不願也。」李嫗曰「旣承爾贈﹐吾將導歸吾廬矣。」遂謂七竅夫婦曰「爾願隨吾否﹖」二人曰「願。」李嫗曰「如願﹐可拜謝張嫗。」夫婦諾﹐拜謝張嫗後﹐卽隨李嫗去。

李嫗舉動儒雅﹐不善發言。二人在途﹐竊自喜曰「此嫗慈善﹐吾夫婦可過日矣。」行不數里﹐已至其宅。極目視之﹐𨿽系茅艸結成﹖較計張嫗所居﹐稍爲寬敞。夫婦入﹐拜了李嫗﹐認爲慈親。前數朝煮粟烹茶﹐李嫗隨彼二人﹐從不亂罵一語。

七竅夫婦暗暗告天日﹕「幸得神明默佑﹐得此慈母﹐俾吾夫婦出於陷阱﹐而登坦平。如獲歸都﹐吾必列牲以謝。」夫婦自此嬉戲寬閒﹐不似張嫗室中無所措其手足。他日﹐李嫗身坐堂上﹐呼出七竅夫婦﹐低聲告曰「廚內之薪已無幾矣。爾夫婦可於明日一同上山﹐采集歸來﹐以備後用。」夫婦欣然﹐果於次日同攜斧去﹐采得薪歸。李嫗笑謂之曰「人生宜勤儉﹐勤儉﹐持家根本。如奢華懶惰﹐必受困苦。這是一定之理。爾夫婦旣爲老身子媳﹐吾言當敬聽之。」七竅曰「母言金石﹐敢有不遵﹖」孰意李嫗自吩咐後﹐無復再言。

七竅﹑珠蓮久久怠玩不堪﹐李嫗又呼入堂中﹐重新教導。

二人以嫗甚慈善﹐毫無畏懼﹐反斗口四舌焉。李嫗曰「爾夫婦以吾慈善﹐不若張嫗之嚴厲爲可畏耶﹖若不施點威風﹐必不知老身厲害。」是夜﹐突將夫婦束捆在地﹐持刀碎割其肉。割一次﹐則哀聲大喊﹐有如豕鳴。李嫗笑笑嬉嬉向夫婦而言曰「老身將爾懶筋抽盡﹐自能勤以操家矣。」可憐七竅夫婦受割此遭﹐徧體生紅﹐衣不能服。不知李嫗從又如何待法﹖自有下落焉。

第一一一回

紫陽山持斧遇道李嫗宅悟道談元

七竅夫婦遇著李嫗﹐以爲良善不暴。殊知張嫗之威在外﹐怒僅擊以拳杖﹐李嫗之威在內﹐怒則割其皮肉。夫婦被割一次﹐一見李嫗﹐如見毒虎。二人是時反以張嫗爲賢而懷思不言。

日復一日﹐刀痕已好。李嫗各予一斧﹐促之上山﹐曰「爾夫婦今日采樵﹐每人重要百斤﹐少在八十。如數不足﹐休歸見吾。」言罷﹐笑容可掬﹐似一慈良之母。七竅夫婦跪地哀告﹕「祈老母念兒夫婦從未出力。薪重八十﹐卽能采集﹐萬不能荷之而歸。還冀垂憐﹐稍減一二。」李嫗曰「爾夫婦欲傲吾命乎﹖」二人泣曰「命不敢傲﹐只求老母再爲稍減耳。」李嫗笑曰「可再減二十﹐六十決不可少。吾先懸秤以候﹐爾夫婦須急急采之。」二人領命﹐攜手上山﹐將薪采齊﹐難於擔荷。正值計無所出﹐忽有二農自山左來﹐見得七竅﹑珠蓮而詢曰「爾二人姊弟耶﹐夫婦耶﹖」七竅曰「夫婦也。」二農曰「在此胡爲﹖」七竅且泣且訴﹐備將李母毒於驅使﹐一一與言。二農曰「如是﹐爾又得母虎而事之矣。此嫗當日曾割死子媳數輩﹐爾夫婦事彼﹐終必爲其所斃。今幸遇吾二人﹐且作一順手情兒﹐將薪代爾荷歸。」夫婦聞之﹐拜謝不已。二農撩衣紮袖﹐荷薪前行﹐其去如飛﹐轉瞬已到李嫗之宅。七竅夫婦艱於步履﹐久之始至。

歇息片刻﹐同入稟曰「兒等已荷薪歸矣。」李嫗喜形於色﹐以秤稱之﹐每擔約計七十餘斤。李嫗曰「薪重如此﹐兒媳均能扭荷﹐則明日八十之數﹐運回不難矣。吾粟久熟﹐速去食之。」食後﹐李嫗曰「今日已殆﹐爾夫婦各宜早臥。」二人唯唯。日剛西墜﹐卽入室而臥。七竅在榻私謂珠蓮曰「此日全靠二農﹐明日老嫗又要八十斤之重﹐吾夫婦縱能采得﹐無人代荷﹐如之柰何﹖」珠蓮曰「好人還被好人救。如不能荷時﹐恐又如今日之遇二農﹐未可知也﹖」七竅曰「安得農人而日日遇之哉﹗設或一日無遇﹐則吾夫婦難免碎割矣。」言言語語﹐竟到天明。老嫗在外呼曰「爾夫婦可早起烹粟﹐食後上山。

趁此晴天﹐多采柴薪﹐以防陰雨。」夫婦聞呼卽起﹐烹粟而食。

食畢﹐持斧竟去。

采到午刻﹐將薪束好﹐重而難運。七竅曰「今日所采﹐較昨日更重﹐如何荷歸﹖」珠蓮曰「暫待一時﹐必有農人由此歸者。」殊待許久﹐並無行人。七竅曰「久候無人由此經過﹐恐逾老嫗所定時刻也。且緩緩負之。」珠蓮曰「爾不待人幫荷﹐薪重若是﹐烏能勝任﹖」七竅沈吟良久﹐曰「薪止四束﹐吾夫婦共荷一束而行﹐不過三四往來﹐亦可荷盡。」珠蓮曰「夫言甚屜。」遂共荷一束﹐曲折下山。行未裏余﹐珠蓮呼曰「肩如刀刺﹐可暫歇片刻。」歇定後﹐復向前進。剛行數武﹐七竅又呼曰「肩若鍼錐﹐可再歇一時。」夫婦二人彼此交歇﹐直到天色已晚﹐始荷一束以歸。老嫗曰「爾夫婦稍勤一日﹐又怠惰乎﹖」七竅﹑珠蓮跪地言曰「兒非好惰﹐實因薪重無力﹐難以運之。」老嫗曰「昨日所荷匪輕﹐何以歸之又早﹖」七竅曰「昨日早歸者﹐以有農人代荷也。」老嫗笑曰「爾夫婦亦能倩人﹐今日胡不倩耶﹖」七竅曰「今日此徑無人﹐所以夫婦共荷一束﹐艱難萬狀﹐日夕始歸。」老嫗曰「誠如爾言﹐爾夫婦苦矣。可快餐粟。」珠蓮﹑七竅以爲老嫗烹粟以待﹐同入廚中。老嫗曰「今日之粟不必用箸﹐不必用盞﹐可以手掬而食。」夫婦聞說﹐不知所以﹐恐老嫗別有烹粟法兒﹐在廚待之。移時﹐老嫗捧一木器出﹐笑謂二人曰「爾夫婦入山采樵﹐至晚始歸。老身今日無薪作食﹐此以生粟數合賜爾夫婦﹐須盡食之。不然﹐必加以前日之刑罰。」夫婦畏甚﹐勉彊同食。食已﹐老嫗曰「食此生粟﹐可能果腹乎﹖」七竅曰「承老母所賜﹐腹已充矣。」老嫗曰「如是﹐速將所伐柴薪一一運回﹐以了今日之事。」夫婦不敢傲﹐只得又向采薪處﹐以共荷焉。無如天色昏黑﹐舉趾殊難。夫婦同行﹐不爲荊棘所纏﹐卽爲茅茨所刺﹐受盡無限辛苦。足荷至東方發白﹐才將所伐運完。老嫗曰「薪旣運楚﹐速去烹粟﹐以便食後又往采之。

今日宜早荷歸﹐倘再如昨日之遲﹐決不爾宥。」七竅夫婦應聲入廚。不一時﹐將粟烹好﹐與老嫗共食。老嫗嬉笑勸夫婦加餐﹐面如菩提﹐溫柔可近。食畢﹐卽促持斧上紫陽山。

夫婦坐在山巓﹐想到受斯折磨﹐悲泣不已。久之﹐珠蓮曰「徒事悲泣﹐有何益哉﹖不如將薪伐齊﹐另外設策。」正言之際﹐倏一道士由山林而出﹐口內歌曰「世人都欲享福力﹐不知此福不長寄﹔有時榮盛有時衰﹐榮時欣喜衰時泣。榮時好似上天堂﹐衰時無殊入地獄﹔有其衰時受琢磨﹐何若隨我入山去。

修成大道樂逍遙﹐不受人間半點气﹔趁此年華尙壯彊﹐如一老矣悔無及。」歌畢﹐七竅夫婦疾趨上前﹐跪地牽衣﹐苦求指示。

道士曰「指示不難﹐恐爾心不堅穩﹐止於半途。」七竅曰「吾夫婦而今正墜陷阱﹐如道長垂憫﹐度吾夫婦出此苦惱﹐誓願煉修大道﹐不敢有違。」道士曰「如是﹐爾夫婦今日空手歸去﹐見得老嫗﹐雙雙跪下。老嫗問爾有何所說﹐爾夫婦同聲言曰﹕『不願折磨而一道﹐從此堅心以力造﹔敢祈老母教導吾﹐道成自把深恩報。』只說此數語﹐彼必厚愛於爾。爾見老嫗所行所止﹐一一效法﹐自然不受折磨矣﹗」七竅得玆指示﹐喜不可言﹐復進而求曰「道長何名﹖須爲吾言﹐以好尸位而祝。」道士曰「爾聞吾名﹐吾非他﹐天靈子卽其道號也。」珠蓮曰「道長之言有準乎﹖」道士曰「吾言極準﹐爾速歸之。」七竅夫婦果然空手歸來﹐老嫗笑而問﹕「爾夫婦昨日尙運一束﹐何於今日一束俱無﹖」夫婦跪地﹐卽將道士所教歷歷言之。老嫗曰「誰教爾者﹖」七竅曰「天靈子。」老嫗默然良久﹐曰「教導固吾所願﹐恐爾夫婦心不堅穩﹐反受天律之誅。」二人曰「吾夫婦自此願從老母習道﹐並無別心。」老嫗曰「旣是如斯﹐來﹐來﹐吾將爾二人幽閉一室﹐爾能悟何故﹐吾卽教以大道焉。」夫婦如命﹐同入室中。老嫗將門落鎖而去。七竅謂珠蓮曰「這是何故﹖」珠蓮曰「不知。」七竅順想橫思﹐一時不得其訣﹐心正著急﹐倏聞暗處有人告曰「爾從習道用功思之﹐其訣自得。」七竅靈機觸動﹐猛然悟曰「入門休爲外欲擾﹐卽是參元得道時。」甫得此二語﹐老嫗至於門外﹐大聲呼曰「閉門之妙可悟得乎﹖」七竅曰「𨿽已悟之﹐未知是否﹖」老嫗曰「爾所悟者何﹖」七竅遂將所悟告之老嫗。老嫗曰「爾有靈心﹐可以談道矣。」當卽開門放夫婦出。七竅偸視老嫗﹐若有喜色。夫婦於是重新拜舞﹐求指道功。老嫗曰「扶衰不老﹐無他妙巧﹔神气堅凝﹐子精固保﹔由此上進﹐丹鑪不倒﹔胎嬰出現﹐封誥自討﹔欲爲仙眞﹐心要堅好。」七竅夫婦聞此數語﹐似有省悟於心﹐但不能深知其妙。

老嫗又曰「果欲習道﹐爾夫婦自此不可同居。」七竅﹐珠蓮口𨿽應諾﹐心實不捨。老嫗若先知覺﹐怒謂二人曰「旣拜吾爲師﹐求指大道﹐又不捨夫婦異處﹐則子精何固﹖子精不固﹐神气不聚﹐衰何以扶﹖」七竅曰「夫婦爲小之大倫﹐胡以定在分居﹐方可習道﹖」老嫗曰「妙道起首﹐在乎寡欲淸心。

夫婦同居﹐心烏能淸﹖欲烏能寡﹖」七竅曰「子精者何﹖」老嫗曰「是乃人身根底。無精則無神﹐無精無神則气不克煉。

此造道者要必以固精爲第一也。吾見爾夫婦分居似乎不捨﹐吾亦不爲爾彊。爾仍爲吾上山伐薪﹐落得夫婦團聚。」七竅於此又畏薪難采運﹐遲疑莫決﹐久不回言。老嫗曰「不捨夫婦﹐道心尙屬乎虛﹐依然罰爾采樵﹐任吾驅使。」言畢﹐將斧拋出。夫婦持斧出了廬外﹐老嫗笑而言曰「爾其在途細思﹐如能捨夫婦而各居也﹐隨吾習道﹐不受此苦。如不捨夫婦而同居也﹐必終身爲伐薪之侶。吾言若是﹐須自打量。

第一一二回

收鬼物老嫗試道從赤鯉妖部生嫌

七竅﹑珠蓮持斧同行﹐暗裏商曰「嫗言習道要夫婦另居﹐爾我不欲之心﹐又爲彼知﹐命自打量。這件事情究竟如何是好﹖」珠蓮曰「不習大道﹐則日受磨折﹔欲習大道﹐又夫婦分離。

事介兩難﹐眞令人躊躇莫決矣。」七竅曰「吾見老嫗殘毒爲心﹐不似有道之人。如其大道旣得﹐必然仁慈在抱﹐待吾夫婦應寬厚不刻﹐胡爲日日折磨如是耶﹖」珠蓮曰「看老婦行止﹐乃系村姑俗婢﹐又安知何以爲道﹖吾夫婦暫且各居﹐假以習道名兒﹐偸閒過日。設或神天默佑﹐能逃入都﹐朝見當今﹐未必不還吾官品。」七竅曰「如此﹐暫應習道之教﹐以免采薪之苦。」打點停妥﹐疾趨而歸。老嫗曰「爾夫婦歸來甚早﹐其殆打量已定乎﹖」七竅曰「承得老母指示﹐吾夫婦願拜門下﹐習玆大道。懇祈一一傳之﹐若獲功成﹐恩銘肺腑。」老嫗聞說﹐復爲叮嚀曰「爾夫婦毋得假此偸閒也。」七竅曰「出自眞心﹐斷無假念。」老嫗曰「果爾﹐吾收爾爲門徒。從此珠蓮與吾共室而居﹐七竅一人自居外室。」夫婦諾﹐當卽分處。老嫗於是先囑靜坐﹐以淸其心﹐二人然之﹐然見老嫗行藏﹐總不以所言爲念﹐卽每日靜坐﹐亦奉行故事耳。

翌日﹐老嫗謂七竅曰「爾可向采薪之地﹐將楡枝與吾伐一枝來﹐吾有所用。」七竅奉命持斧而去。剛將楡枝伐下﹐忽然陰風大作﹐黑霧四起﹐中立一物﹐似妖非妖﹐細細視之﹐乃前日攫己之大眼鬼也。駭極﹐回頭疾走。無如此鬼隨舌追逐﹐相隔不過數武。幸歷蓬廬不遠﹐七竅且號且奔﹐轉眼間已奔入廬內。老嫗曰「七竅其遇鬼耶﹐何呼號乃爾﹖」卽命珠蓮出戶視之。珠蓮出﹐見大眼鬼挺立廬外﹐亦狂呼入內焉。老嫗驚曰「爾夫婦所見何物﹐如是張惶﹖」珠蓮細告所以。老嫗曰「爾等見吾行止﹐疑爲農家者流﹐恐道法毫無﹐有誤乎爾。今日且看老母收此鬼魅。」言畢﹐左手持斬妖劍﹐右手執飛龍瓶﹐走出蓬門﹐指鬼物而詈曰「爾在此山﹐理宜守爾鬼道﹐斂首潛形。何得如此猖狂﹐逐吾弟子﹖」大眼鬼曰「吾在山徑遊行﹐見一人攀折楡枝﹐吾喉甚癢﹐切欲天噬。不料追之不及﹐竟入爾廬。爾可速出交吾﹐免動手足。」老嫗曰「吾諭爾速歸巢穴﹐各守規矩﹐靈魂尙可保全。如或不然﹐吾將道法顯顯﹐必化爾魂爲灰飛矣。」大眼鬼聞言怒甚﹐舉著兩爪﹐直撲老嫗。老嫗手持斬妖劍﹐劈面斲去。大眼鬼見劍斲來﹐身閃一旁﹐口噴黑煙﹐頃將蓬廬遮掩。老嫗曰「爾善吐霧﹐吾自有以收爾者。」言已﹐舉起飛龍瓶﹐拋在半空。但見烈火騰騰﹐海風拂拂﹐不逾片刻﹐黑煙消散無有。瓶口火龍飛出﹐張牙舞爪﹐直搏大眼鬼。大眼鬼雙睛一眨﹐火龍已落於目中。老嫗見瓶不能降伏﹐急以斬妖劍拋去﹐亦入大眼鬼目內﹐或上或下﹐莫克斬其頭顱。老嫗暗思﹕「此鬼法力何大如是﹖」不得已拋去腸紼子﹐只意靑黃二色如龍妖嬌﹐可以束此鬼軀﹐殊自天外飛來﹐均與飛龍瓶﹑斬妖劍如投江之石而墜於鬼目焉。老嫗見寶靈﹐忙取隱身旌﹐將七竅﹑珠蓮及本身掩著。大眼鬼倏然不見老嫗﹐恨其作梗﹐當卽陰風吹起﹐地黑天昏。

紫霞眞人默會得知﹐乃謂正心子曰「三緘作老嫗﹐收七竅﹑珠蓮爲門徒。今見擾於大眼鬼王﹐法器用完﹐不能收伏。

以此鬼眼眶甚大﹐寶物盡行墜入﹐難以得出也。爾可向財神宮去﹐請財神以收之。」正心子曰「收伏此鬼﹐何以必要財神﹖」紫霞曰「爾去請之﹐彼自有收伏之法。」正心子領命乘雲﹐片時已到財神宮外。守宮童子見而問曰「正心大仙來此何事﹖」正心子曰「來見爾宮財神也。童子聞言﹐卽入稟曰「宮外有紫霞門人正心子要見。」財神曰「紫霞奉上天命﹐闡道人間。今來晤吾﹐必有所請﹐可速傳入。」童子出﹐向正心子拱一拱手曰「財神有請。」正心子遂隨入內﹐拜見財神。財神曰「爾來吾宮﹐有何見教﹖」正心子曰「吾奉師命﹐特到貴宮﹐迎請財神﹐去收大眼鬼耳。」財神曰「吾只管人間財福﹐久已未經戰陣﹐何能收伏鬼妖﹖」正心子曰「吾師所言﹐大眼鬼頭非財神不能收也。」財神曰「旣是爾師求吾﹐吾且前去看看。」正心子見其應允﹐拜辭出宮。

財神騎了黑虎﹐命數十管財童子各執金銀寶物﹐云車催動﹐直向蓬廬而來。老嫗慧目遙觀﹐雲中有黑虎一隻﹐黑虎之上﹐一位金甲神祗﹐手執鋼鞭﹐與大眼鬼彼此酣鬥。約數十合﹐後面無數童子各執金銀﹐向此鬼頭拋擲而去。大眼鬼望見金銀滿地﹐俯首凝視﹐斬妖劍及腸紼等寶槪已墜出﹐仍歸故主。老嫗不知何仙前來助戰﹐剛欲問訊﹐忽聽大眼鬼一聲大叫﹐倒於地下。數十童子與金甲祗﹐已乘雲向空﹐飄飄而逝。

老嫗上前細視之﹐見大眼鬼束作一團﹐遂拉回廬﹐指而詈曰「吾囑爾各守規矩﹐爾不吾聽﹐今何如何﹖」鬼哀乞曰「一時錯失﹐望老嫗恕饒。」老嫗曰「爾目何以如是其大耶﹖」鬼曰「吾在生時﹐一味大著眼眶。非但族親瞧之不起﹐卽堂上父母﹐亦不在目焉。沒入陰曹﹐鬼卒挖吾雙睛﹐愈挖愈闊。約計三載﹐其罪受滿﹐罰在陰山﹐不準入世投生。吾卽在此苦苦修煉﹐因而成一大眼鬼王。」老嫗曰「吾之法器收爾不著﹐胡金銀拋擲﹐遂伏爾哉﹖」鬼曰「吾目𨿽大﹐財帛乃障眼物也﹐故見金銀兩目昏花﹐卽爲所困。」老嫗笑曰「不怕爾目大如筐﹐總見不得金銀耳。玆被吾擒﹐爾又何說﹖」鬼曰「祈釋吾歸﹐永不出穴矣。」老嫗曰「吾發一片慈仁﹐釋爾歸去。自此宜謹守規矩﹐不可現形擾世。」言已﹐將捆釋卻。大眼鬼拜了幾拜﹐陰風一展﹐去而無蹤。

七竅暗謂珠蓮曰「老嫗非凡人可比﹐觀其所用寶器與伏鬼威風﹐非天上神仙﹐不能具此法力。吾夫婦從此須恪遵其教﹐無起外心。」珠蓮曰「但願吾夫婦修成大道﹐法力亦如老嫗﹐其心始甘。」老嫗聞之﹐乃呼而告曰「爾夫婦存心吾已知得﹐只要爾眞誠修煉﹐仙神品位自不難居也。」夫婦是時心已誠服﹐一行一止﹐惟以習道爲事﹐決無他想焉。

一日﹐老嫗謂二人曰「吾欲西行﹐不過三日卽返。爾夫婦毋得擅出蓬廬﹐恐遇野怪山妖﹐亂語讒言﹐惑爾心志。」七竅曰「師言敢不遵之。但師西行﹐須早早歸來﹐弗可遲緩。不然﹐設或變生意外﹐弟子等支持不住﹐誰爲救援﹖」老嫗曰「爲師自知﹐毋煩多囑。」言畢﹐別了夫婦﹐向西而行。七竅﹑珠蓮果遵師命﹐柴扉緊閉﹐絕不外出焉。

且說三緘別卻七竅夫婦﹐假意西行﹐暗又轉身化爲李赤模樣﹐來至廬外﹐自語自言。七竅﹑珠蓮正值無聊﹐忽聽李赤聲音﹐疾趨出視。李赤見而喜曰「爾大人﹑夫人耶﹗自分散後﹐吾等尋之已徧﹐不見消息﹐何期今日相晤在此。敢問大人夫婦傍誰而居﹖」七竅曰「李嫗耳。」李赤曰「李嫗相待可寬厚乎﹖」七竅曰「前傍張嫗﹐毒見於外﹔後傍李嫗﹐毒藏於內﹐毒打毒割﹐無刑不受焉。繼而拜彼爲師﹐學習大道﹐方能過得時日。」言猶未已﹐李赤曰「李嫗一婦人耳﹐烏能通達玄機﹖定系山妖假傳大道以惑人者。吾欲迎大人夫婦回到前日所居洞內﹐不知大人意念以爲何如﹖」七竅曰「吾已拜在門墻﹐正習淸心寡欲功夫﹐何可稍離左右﹖」李赤笑曰「大人毋以至貴之體﹐輕信嫗言﹐恐彼一朝吞噬爾軀﹐悔之無及。事勢至此﹐吾明告爾﹕吾乃赤鯉所化﹐辛堅﹑馬魁﹑徒能﹐一爲蝦精之魂所投﹐一爲毒龍﹑老蛟之魂所附。大人此際與其落於山妖部內﹐禍生不測﹐不若仍到毒龍洞中安住﹐吾等緩緩送歸都下﹐調停官位之爲愈也。」七竅尙未回言﹐珠蓮心中欲見同類極切﹐乃向赤鯉曰「今日已晚﹐明日歸洞不遲。」七竅是時心已無主﹐只得任之。

次日早起﹐珠蓮將粟烹好﹐三人同食。食畢﹐珠蓮曰「吾夫婦行走艱難﹐毒龍洞歷此甚遠﹐如何得到耶﹖」赤鯉曰「吾能馭風而行﹐爾等同上風車﹐頃刻卽到。」言罷﹐風車駕起﹐七竅﹑珠蓮同坐其中﹐騰空竟去。

第一一三回

毒龍洞來鯉變色慈航殿虎僕爲殃

七竅夫婦騰在半空﹐轉轉旋旋﹐片刻已到毒龍洞外。風車駐下﹐赤鯉導入。七竅詢曰「此毒龍洞乎﹖何形象不似從前也﹖」赤鯉曰「古道尙且成渠﹐江河亦能成路﹐豈一小小石穴而不變耶﹖」七竅聞言點首﹐然終疑惑不定。住了一日﹐復又詢曰「毒龍等安在﹖」赤鯉曰「後自失了大人夫婦﹐慵於尋覓﹐各回宮內。惟吾心尙不捨﹐常常乘風空際﹐四境訪之。」七竅曰「爾眞謂情長不盡矣。」赤鯉曰「故主恩深﹐烏得不念﹖」七竅曰「承爾盛意﹐導吾於此﹐不如借爾風車﹐將吾夫婦二人送歸都去。」赤鯉曰「此刻回都﹐設遇三緘妖物﹐難免吞噬於爾。待吾乘風暗訪﹐如三緘已去﹐送爾夫婦同歸都下。如其未去﹐宜在是洞往而避之。」七竅曰「爾言亦是。

然旣如此﹐可將前日煙火等器﹐並及粟米諸般﹐與吾夫婦運齊﹐以好度日。」赤鯉曰「這是自然﹐但遲速未可知。大人夫婦毋得濫出洞外﹐恐被李嫗尋著﹐不惟恨其背道而遁﹐且恨爾師命不遵﹐拉回廬中﹐必受碎割矣。」七竅曰「吾夫婦深隱洞內﹐以候爾歸。速去運之﹐毋煩多囑。」赤鯉於是乘風竟去。

自去後﹐七竅夫婦在洞懸望。望了一日﹐不見歸來﹐夫婦饑火如焚﹐時向洞外望之。望至二日﹐依然不見形影。只得出洞掬水而食﹐以療嘰玻食已﹐七竅謂珠蓮曰「如赤鯉此去不返﹐何以聊生﹖」珠蓮曰「今已去了二日﹐明日諒必返焉。」殊候及三日﹐夕陽西墜﹐終是渺然。七竅泣曰「前遇張﹑李二嫗﹐𨿽云殘毒﹐猶幸未受饑餓。今被赤鯉刁弄來此﹐三日未得了食。倘彼去盜煙火之物﹐爲受盜者擊斃﹐吾夫婦必死於是矣﹐安望生還乎﹖」珠蓮曰「赤鯉道法髙妙﹐受盜者焉能捕彼﹖妾料明日必歸無疑。」果到詰朝日落西山時﹐遙聽風聲響亮。珠蓮喜曰「是必赤鯉來矣。」不一時﹐風車駐下﹐赤鯉忙忙促促﹐入洞言曰「幾與大人﹑夫人不復見也。」七竅曰「如何﹖」赤鯉曰「曩者吾辭主去﹐先盜煙火之物﹐東尋西覓﹐已盜得矣。孰意歸至半途﹐忽遇三緘妖孽。吾畏甚﹐將所盜者槪行拋卻﹐升空而回。當被三緘追逐數十里﹐不是風車迅速﹐早爲彼吞。」七竅曰「吾夫婦聽爾刁弄﹐來此洞裏已三日不食﹐如再無粟米以充乃腹﹐夫婦性命不幾爲爾害乎﹖」赤鯉曰「且再忍著此日﹐吾於明早另選市鎭以盜之。」七竅曰「其柰饑火焚心﹐甚難以息﹖」赤鯉曰「洞外有水﹐欲息饑火﹐只此而已﹐他無望焉。」夫婦聞此﹐默然無詞。

次日早起﹐赤鯉又乘風車而去。兩日方回﹐僅以粟米數升交與七竅﹐曰「爾夫婦可將生粟暫且用著幾日﹐俟盜得煙火之器﹐然後烹食不遲。」七竅曰「生粟如何食耶﹖」赤鯉曰「事勢如此﹐怎比在衙時乎﹖」言畢出洞﹐乘風去了。七竅夫婦彊將生粟食以果腹。看看食盡﹐赤鯉尙未見歸。夫婦夫可如何﹐仍然掬水而食。日復一日﹐已饑餓不能出門戶矣。

他日﹐赤鯉攜來鼎鼐之屬﹐交與七竅。七竅曰「有粟米時又無鼎鼐﹐今有鼎鼐﹐又無粟米﹐此日如何度法﹖」赤鯉怒曰「吾前在衙﹐𨿽然受爾微恩﹐三緘妖物欲噬爾夫婦﹐吾與毒龍等費盡無限苦辛﹐才將爾二人救出虎口﹐前恩諒已酬盡。玆又落於山妖手中﹐不與設計逃之﹐終必爲其所害。是吾之報爾夫婦者﹐不可謂不厚也。卽在洞內飲點泉水﹐無苦於爾﹐尙思受享前福﹐欲得山珍海錯以快朵頤乎﹖吾念主恩﹐盜粟盜鼎﹐所歷苦楚﹐姑且不論﹐倘被受盜者擒著﹐吾之性命﹐必爲爾夫婦拋在荒郊。今與爾言﹐要想回都﹐須忍著凍餒。若在此索粟烹吞﹐吾不耐爲爾驅使矣。」七竅曰「爾爲吾僕﹐卽驅使爾﹐亦屬份所當然。」赤鯉曰「彼時此時﹐爾未思耶﹖」七竅見赤鯉言詞不合﹐怒气勃勃曰「吾夫婦在李嫗處學習大道﹐坐享安樂﹐凍餒毫無。因誤聽爾言﹐來在此間﹐受餓捱饑﹐是誰之過﹖」言此﹐掌擊赤鯉。赤鯉笑曰「爾至此地步﹐豈猶是在衙日耶。爾欲擊吾﹐吾且將爾束弔洞外﹐以鞭笞之。」遂挽袖持索﹐弔七竅於梧桐枝上﹐鞭笞不停。七竅呼號聲嘶﹐無人解救。珠蓮痛甚﹐哭泣上前﹐護定其身。赤鯉停著鞭笞﹐怒向珠蓮曰「爾這婢婦﹐皮膚亦癢乎﹖」實時放下七竅﹐又將珠蓮弔上﹐如笞七竅一般。笞畢﹐赤鯉曰「吾要回吾洞中﹐任死任生﹐隨爾夫婦。」七竅身難轉動﹐不敢應諾﹐只有暗暗垂淚而已。赤鯉去後﹐七竅將珠蓮放下﹐坐而泣曰「悔聽讒言到洞來。」珠蓮曰「而今受害亦應該。」七竅曰「因貪都內容華盛。」珠蓮曰「此日如何免餓災﹖」夫婦想到傷心之處﹐大哭不止。

三緘又思﹕「吾化赤鯉磨之﹐其情諒已繼矣。毒龍蝦精等尙在夫婦心內﹐且次第化來﹐一一磨彼二人﹐以堅其入道之念。」計定﹐扭身化爲毒龍模樣﹐迆邐入洞﹐曰「爾大人﹑夫人耶﹖」七竅正在悲痛﹐忽聞有人間之﹐忙拭淚痕﹐睜目而視﹐乃役吏馬魁也﹐已知爲毒龍所附﹐難與同羣。柰事在垂危﹐身無可賴﹐不得已﹐向毒龍柔聲下气曰「爾何往﹐將吾夫婦拋去不顧乎﹖」毒龍曰「自大人﹑夫人失去之後﹐吾與赤鯉等徧尋不得﹐各回宮中。然主僕情深﹐心常戀戀。所以今日又來尋覓﹐不料在此主僕得以重逢也。」七竅聽得毒龍此番言詞﹐遂牽衣而泣。泣已﹐將前日所遇及赤鯉相待情景詳細告之。毒龍怒曰「赤鯉這廝忘恩太甚﹐吾若遇及﹐定不饒彼。」七竅曰「吾夫婦饑餓極矣﹐若有粟米烹之﹐以供一飽﹐死亦甘心。」毒龍曰「大人稍待﹐吾去尋來。」去不多時﹐果將粟米攜至。片刻烹熟﹐請七竅夫婦食之。夫婦飽食一餐﹐不勝欣喜。毒龍曰「大人﹑夫人不必憂心﹐有吾在玆﹐自不受苦也。」七竅諾。夫婦從此得其供奉﹐飽食月餘﹐身體康彊﹐無有憂慮。

一日﹐毒龍謂七竅曰「珍饈之味﹐大人夫婦久未食矣。

待吾去到都中盜取一二。」七竅曰「如是﹐勞煩多矣。」毒龍曰「在衙受恩甚重﹐今日應當補報。」所言至此﹐飛身而去。片時歸洞﹐手捧一盆。盆內珍饈﹐件件齊備。七竅夫婦見而謝曰「勞爾入都﹐途程千里﹐頃刻而珍饈畢獻。爾可與吾共食之。」毒龍曰「僕婢者流﹐何敢與主同食﹖待大人夫婦食畢後﹐再食未晚。」夫婦喜甚﹐僅食一半﹐畱半以待毒龍。毒龍食餘﹐將盆撤去。七竅夫婦暗自言曰「報恩如毒龍﹐愧煞赤鯉矣。」

殊意毒龍供了半載﹐倏於一日笑謂七竅曰「吾思大人夫婦不能得回都下﹐官階已無所望。徒在洞中度日﹐亦屬枉然。吾前在衙所受恩情﹐業已報滿。玆者實言告汝﹐吾久未得人軀而食﹐不如將大人夫婦吞在腹內﹐以免在世受此苦況爲愈焉。」七竅驚曰「吾在衙時﹐何等厚恩以待爾輩。胡於患難之際﹐反欲以吾爲口中食耶﹖」毒龍曰「一時食爾﹐其心不忍。且畱爾夫婦多活三日﹐三日後必不饒也。」言畢﹐乘風出洞﹐不知所往。

七竅嘆曰「吾久知妖部不可以同居也。同居久﹐狼性必發耳。」珠蓮曰「非獨妖部爲然﹐卽屬人類﹐見遇患難而以足蹴之者甚多。」七竅聞言﹐不禁泣下﹐曰「然則﹐吾夫婦將何以避之﹖」珠蓮曰「暗地逃走﹐不亦可乎﹖」七竅曰「荒山野徑﹐向何而逃﹖」珠蓮曰「逃出此洞﹐再作區處。」二人於是攜手同行。

出得洞門﹐一望無際。七竅曰「東西南北﹐方方可逃﹐究不知逃向何方﹐始能不受驚恐。」珠蓮曰「東方有生气﹐可向東行。」七竅然之﹐卽望東道以逃奔。奔至日落西山﹐悲無棲止之地﹐又向前而窮其所趨。復行裏余﹐忽見一閣挺立。夫婦喜曰「有此髙閣﹐棲止有地矣。」逞步行來﹐頃到閣外。翹首望去﹐閣上一額曰「慈航殿」。夫婦入﹐參拜神祗畢﹐遂尋東邊一小小密室﹐同居其中。

剛到三日﹐閣外風聲大震﹐林木摧折。夫婦駭﹐將閣門緊閉﹐不敢聲張。久之﹐風停﹐耳聞有人在外呼曰「慈航殿內何人在此﹖」夫婦不答。其人見得不答﹐大聲吼曰「如不開門﹐吾將毀戶而入。」七竅夫婦無可爲計﹐只得將門辟之。及視其人﹐乃毒龍也。夫婦愈駭﹐跪地哀曰「爾且饒吾二命﹐須念在衙厚恩。」毒龍置若罔聞﹐曰「爾夫婦尙能逃耶﹖爾能逃之﹐吾能覓之。」言罷﹐原形現出﹐張牙舞爪﹐直向二人撲來。

第一一四回

蝦精倏爾來解說蚌母又復遇途間

毒龍現出原形﹐直向夫婦二人舉口吞噬。二人東閃西躲﹐兢兢戰戰﹐頂上已失去三魂﹐呼號聲嘶﹐慘不可聽。毒龍於此似有欲吞不忍﹐不吞不捨之意。七竅夫婦正直計無所出﹐門外忽有人來﹐極目視之﹐乃蝦精所附之辛堅也﹐亦不得已向彼泣曰「吾夫婦自落鬼縫﹐爲張老救之﹐張嫗恩養月餘﹐轉拜李嫗。李嫗收了大眼鬼﹐收吾夫婦習道﹐頗可過日。後爲赤鯉尋著﹐囑離李嫗蓬戶﹐仍居毒龍洞中。原言緩緩調停﹐送歸都下。不料赤鯉負義忘恩﹐突於一朝﹐將吾二人責打而去﹐夫婦在洞﹐幾爲莩死﹐何莫非赤鯉所害乎﹖幸而毒龍來洞﹐或呈粟米﹐或獻珍饈。夫婦以爲赤鯉無良﹐毒龍已知報徳﹐其心稍慰﹐安然住之。豈知毒龍久又暗懷吞噬﹐明言寬吾三日﹐三日後決不能饒。夫婦聞言﹐不勝恐懼﹐乘得毒龍外出﹐潛逃於慈航殿內。只意躲避在此﹐彼不得知。何期毒龍恰又尋來﹐非爾到玆﹐吾夫婦之命休矣。」

言已﹐蝦精顧謂毒龍曰「人要知恩報恩﹐未聞恩以仇報如爾者。爾想當日受紫霞挫折﹐身死非命﹐幸遇靈宅眞人飲以固魂金丹﹐才收七竅衙中。七竅夫婦頻賞衣服﹐頻待厚筵﹐言則聽而計則從﹐何者有薄於爾﹖爾有難﹐人救之﹔人有難時﹐不爲保之﹐不得反欲吞噬。撫心自問﹐天良何存﹖」毒龍曰「七竅夫婦前在吾洞﹐幾乎莩死﹐爾不來救﹐吾去見得﹐心中不忍﹐遂入市以盜粟米﹐復歸都以盜珍饈﹐供奉勤勤﹐吾恩已報矣﹐又何天良之不存乎﹖」蝦精曰「報恩一事﹐不徒飲食供奉﹐要在保彼生全。爾旣救之於前﹐又欲吞之於後﹐是前恩而後仇也。仇可結乎﹖吾恐世世冤纏﹐無有了期也。」毒龍曰「吾等物也﹐尙知報恩後始加吞噬。每見人類﹐並其恩不一報﹐設姦詐而害之者﹐抑又何也﹖相提而論﹐不髙一籌耶﹖」蝦精曰「人之無良﹐更甚於物。爾我又物中人也﹐豈可郊尢乎人中物哉﹖」毒龍曰「聽爾之言﹐吾不吞噬以結冤怨﹐亦不以飲食供之。」蝦精曰「珍饈粟米﹐是事有吾﹐不煩爾身再任此役。」毒龍曰「如是﹐吾歸吾宮﹐永不復來人世。」言此出殿﹐飛身而去。

七竅夫婦見毒龍已去﹐同向蝦精拜舞。蝦精曰「人言毒龍心毒﹐吾尙未信。今一見及﹐果不虛傳。」七竅曰「毒龍作厲﹐幸爾解釋。今吾夫婦歸都不得﹐度日無有﹐爾又何以安置乎﹖」蝦精曰「吾自有安置處﹐大人夫婦不必愀然也。」七竅曰「安置何所﹖」蝦精曰「是殿不可居﹐如再居之﹐毒龍狗子必然復至﹐吞噬於爾。那時吾若外出﹐解釋無人。不如去到吾宮﹐飲食起居﹐更爲便易。」七竅喜曰「旣然如斯﹐願隨爾去。」蝦精於是出殿前導﹐七竅夫婦遂尾其後﹐一步一趨。或行水之涯﹐或轉山之角﹐紆徐曲折﹐約有十餘里﹐遙見一宮殿在焉。蝦精謂七竅曰「前面紅窗白道露於翠柏靑松之內者﹐卽吾宮也。」七竅曰「可愛爾宮地極幽雅﹐𨿽瑤池仙府﹐不過如是。」蝦精曰「大人過譽矣。」言言語語﹐已入蝦宮。蝦精待以厚筵﹐旨酒佳肴﹐皆非人世所有。宴罷﹐安置二人於密室。

夫婦居此﹐倒也自在無憂﹐只想常常如斯﹐無有他變。不料一日蝦精慌忙入室﹐謂七竅曰「吾意欲將大人夫婦久久侍奉﹐柰龍君下旨﹐發海兵數萬﹐來伐蝦宮。吾點蝦將蝦兵﹐與之力戰。如能得勝﹐還可久住﹔如不勝焉﹐吾子若孫必逃去他方。大人﹑夫人急須另尋居址﹐否則﹐昆崗失火﹐玉石俱焚矣。」言罷大哭。七竅夫婦亦仰天泣曰「毒龍﹑赤鯉知恩不報﹐天不誅之﹐而反縱之。蝦精能識報恩﹐天不佑之﹐而反戕之。其蝦宮之晦气乎﹐抑吾夫婦之晦气也﹖」正悲泣間﹐蝦氏子孫一擁而入﹐謂蝦精曰「龍君兵馬已將蝦宮圍著矣。」蝦精聞報趨出﹐當傳兵將﹐整頓行伍。一時蝦宮士卒各持劍戟﹐大戰龍兵﹐喊殺之聲﹐動搖山嶽。無如龍兵勇猛﹐蝦兵抵戰不住。戰未片刻﹐殺入宮內﹐將蝦孫蝦子如砍瓜切菜一般。蝦精跪地哀求﹐已爲龍兵束捆而去。

七竅夫婦緊閉室門﹐幸而龍兵未嘗搜及。直待人聲寂靜﹐開戶出視﹐蝦宮內外屍橫徧地﹐所積粟米以及珍饈等物﹐盡被搜卷一空。七竅睹此慘情﹐傷感不已。珠蓮曰「蝦子蝦孫死亡殆盡﹐蝦兵首領又被束去﹐大約凶多吉少。夫婦卽居於此﹐若何能生﹖不如出得蝦宮﹐另尋生路。」七竅曰「夫人之言正合吾意。」珠蓮曰「如是﹐宜早爲計。倘濡滯不行﹐恐龍兵復來﹐必受羅織矣。」言已﹐攜手出宮﹐向荒涼之地而行。暗想盡一日腳力﹐行盡山徑﹐尋一妥當所在﹐以爲棲止。豈知是處無有寺觀﹐又無居民﹐徧地荊棘縱橫﹐滿林樹枝遮掩。兼之天色昏黑﹐日已西沈﹐夫婦饑火如燒﹐四處窺覘﹐絕無藏身之地。萬不得已﹐卽於白楊樹下相靠而坐。坐至一更天气﹐忽聞猿啼虎嘯﹐鸞鳴鶴唳﹐心愈惶恐﹐兩目畏其合之。待到天發曉時﹐剛欲前行﹐又見無數虎狼﹐怒目圓睜﹐左右環顧。狼則仰鼻而嗅﹐若有可尋之人﹔虎則舉目以窺﹐似有可口之物。夫婦見此﹐全體搖搖﹐不知若何方能脫得此厄。未幾而虎狼遠去﹐日將午矣。

夫婦於是又復前往﹐穿過茂林﹐已登山坳﹐幸無林木﹐可遠望之。然四面望來﹐山𨿽濯濯﹐人煙絕少。矚目良久﹐由山坳直下。下了數重山﹐見始露小徑一條﹐儼有人迹。七竅曰「是徑人迹儼然﹐前途必有村落﹐吾夫婦且窮之。」珠蓮曰「吾力已憊﹐可在徑側暫爲息肩。」七竅諾。息約一刻﹐七竅促曰「夫人可以行矣﹐今日午牌已過﹐如再尋不著居址﹐恐虎狼能容於昨夜﹐不能容於今宵。」珠蓮聞言﹐搭著七竅肩兒﹐緩緩前進。

復行十數里﹐聞得人聲自山林穿出。七竅曰「山林內必有行人﹐速去追之﹐以來今宵棲止。」言罷﹐急力上前。越過山林﹐果見老少二婦行行止止。七竅喜﹐遙而呼曰「二位娘子何往﹖」少婦答曰「自姑母處歸耳。」七竅曰「娘子府第歷此多途﹖」少婦曰「不過里許﹐卽吾家焉。」七竅曰「如此﹐娘子稍待吾夫婦﹐欲借爾室暫宿一宵。」少婦言「借宿乃常有之事﹐吾在玆待爾﹐爾其速來。」少婦欣然﹐追蹤而至。其時老婦已先行矣﹐少婦呼曰「嫂行毋急﹐可在前面待等一時。」老婦聞呼﹐遂於路旁坐以相待。少婦曰「天色將晚﹐爾夫婦速隨吾行。」七竅﹑珠蓮止宿有所﹐卽尾其後﹐一步一趨。及近老婦而視之﹐乃蚌母也。珠蓮不知蚌母已被鬼吞﹐又不解此蚌母系三緘所化所以一見蚌母形象﹐牽衣大哭﹐備訴近日所遭困苦。蚌母聞說﹐亦爲欷噓。悲已﹐蚌母曰「吾自石洞內失去主公主母﹐無有依靠。於是離洞﹐四方奔走﹐玆已下嫁老農矣。昨日姑母壽筵﹐吾與弟媳往祝未歸﹐何期今日在途得遇大人﹑夫人也﹗」七竅曰「爾嫁之夫賢否﹖」蚌母曰「賢甚。」「衣食如何﹖」蚌母曰「頗能過日耳。」七竅曰「吾夫婦遭難至此﹐借爾家內暫避幾時﹐可乎﹖」蚌母曰「有何不可。吾得大人﹑夫人恩養十數載﹐若於患難中而不相顧﹐是知恩不報矣﹐倘得謂爲人耶﹖」遂導二人入室登堂﹐設筵以待。

夫婦得依蚌母﹐又享安閒。

自是﹐蚌母日奉酒食﹐夜燃燈光﹐極相親洽。不知不覺﹐已住旬餘矣。一日﹐七竅謂蚌母曰「爾夫老農爲何不見﹖」蚌母曰「老農好貨﹐每到秋後﹐攜白鏹貿易江湖。必要桃花放時﹐始歸閭裏﹐復播百谷以種田疇焉。」七竅曰「老農與爾可相得乎﹖」蚌母曰「老農幼年酷好美色﹐連娶數妻﹐貌俱不揚﹐皆被嫌棄而死。薄情如是﹐聲名遠播於鄕﹐其無有以女妻之。今已五旬﹐猶是形單影只。吾逃此地﹐路遇老農﹐問吾根源﹐以寡居告﹐老農於是暗懷娶吾之意。將吾迓至家內﹐托對戶鳴嫗風示於吾。吾思大人﹑夫人不知散失何所﹐兼之身無依靠﹐遂應諾之。幸得老農喪妻多矣﹐鰥居半世﹐始配吾身﹐較之新婚﹐愛憐更甚。吾因在此福享淸閒﹐朝日心中計念大人夫婦﹐何期一旦得遇途間。如不嫌農家鄙陋﹐卽於是地久居可也。」七竅夫婦心甚徳之。未審安住多時﹐再敍所以。

第一一五回

通天嶺夫婦同處繡雲閣仙凡分看

韶光易逝﹐七竅夫婦在蚌母家下已住數月。一日﹐老農歸來﹐蚌母迎入。老農詢曰「爲夫出外貿易﹐拋妻半載﹐家中可有他事乎﹖」蚌母曰「別無他事﹐惟妻在姑母處祝壽言旋﹐行至中途﹐得遇主公﹑主母﹐而今迓在家內﹐已數月有餘。」老農曰「爾主公﹑主母在於何地﹖」蚌母曰「現在左隅室中。」老農曰「爾去請來﹐吾當拜見。」蚌母聞言﹐入室暗謂七竅曰「吾家老農業已歸矣。吾將大人夫婦在家之言爲彼告之﹐彼特命吾請出相見。」七竅曰「爾夫旣歸﹐卽不請吾﹐吾等在此厚擾許久﹐理應面謝。」遂隨蚌母來至中堂﹐拜見主人﹐睨而視之﹐老農面極凶惡﹐累累舉目偸覷珠蓮﹐七竅是時已知老農無情而多姦矣。拜畢﹐賓主坐下。老農笑曰「大人﹑夫人辱臨寒家﹐無甚款待﹐鄕村風味比不得宦衙光景﹐尙望海涵。」七竅曰「吾夫婦遭逢不幸﹐無故來爾府第﹐擾謝多多。他日歸都﹐自然加倍給銀﹐決不爾負。老農曰「粟米乃農家所出﹐大人﹑夫人系玉體金枝﹐一日食得幾何﹐何敢存心望給重賞﹖況吾妻平素常言大人夫婦待彼甚厚﹐吾久欲代妻報答﹐所恨天淵相隔﹐覿面無由。今幸來至吾家﹐正吾報答時也。特恐山肴野蔬﹐不堪入口﹐還冀大人夫婦多住幾時﹐方能酬得吾妻托庇之徳。」言已﹐卽命蚌母烹雌煮酒﹐宴夫婦於中堂。七竅暗想﹕「老農面惡而情深﹐未識待吾夫妻其心能恆久不變否﹖」是夜飲後﹐各歸室內。珠蓮謂七竅曰「蚌母所配﹐言頗仁義﹐不知心內如何﹖」七竅曰「如能恆久弗變今日所言﹐吾與夫人無憂他適矣。但吾夫婦中堂同飲﹐老農兩目常偸視爾﹐爾可知乎﹖」珠蓮曰「凡人從未相見﹐無不觸之以目。倘有私意﹐須於平日方可知之。」七竅曰「爾言亦屬不差。」夫婦閒談﹐姑不必論。

且說老農將七竅夫婦竭力供奉﹐又復數月。他日遇珠蓮於別室﹐笑謂之曰「夫人玉貌嬌姿﹐今吾見之﹐魂飛天外。其所以礙目者﹐惟大人而已。爾若肯充吾下陳﹐吾持利刃將大人誅卻﹐厝於深山﹐此地荒涼﹐誰能知得﹖大人誅後﹐夫人與吾匹配﹐終身不嫌。老妻畱之以爲姊妹﹐如其嫌也﹐吾則一並誅之。愚言如斯﹐夫人以爲何若﹖」珠蓮曰「人各有配﹐爾妻尙在﹐何得又起外心﹖」老農曰「夫人容顏髙過拙荊多矣。

日夕相見﹐心思擾亂﹐坐臥不寧。每夜形諸夢魂﹐恨未與夫人共枕而眠耳。」珠蓮怒曰「爾眞俗子村夫﹐不知厲害。奪人妻以傷人命﹐上天豈能容之﹖」老農曰「夫人細思﹐如從吾言﹐自不少爾衣食﹔設或不允﹐吾暗戮大人於內室﹐使爾無依無靠﹐卽是衝天之鳥﹐亦難脫吾牢籠。」所言至斯﹐悻悻然去。

珠蓮回在房中﹐目帶淚痕﹐默然而坐。七竅詢曰「夫人何往許久乃歸﹖」珠蓮曰「吾登廁後﹐卽便歸室﹐何遽去久乎﹖」七竅曰「爾目帶著淚痕﹐所爲何事﹖」珠蓮曰「想今日淒楚﹐轉計當年榮耀﹐烏得不心傷耶﹖」七竅曰「吾觀老農爲人姦猾﹐夫人所遇﹐如有不合﹐須明告我﹐以好設策。

爾若隱忍﹐恐誤夫婦性命﹐那時悔之已晚。」珠蓮聞此﹐泣而言曰「丈夫須要謹防﹐不然﹐必斃於老農之手﹗」七竅曰「如何﹖」珠蓮遂將老農所言﹐一一詳述。七竅駭﹐啞然半晌。

久之﹐執珠蓮手而問曰「爾願從老農否﹖」珠蓮曰「吾系千金之體﹐焉肯配及犬子哉﹗」七竅曰「如其老農倏動殺心﹐爾又何以處此﹖」珠蓮曰「惟有一死﹐以隨君身。」七竅曰「吾夫婦不知造何罪愆﹐方出狼窩﹐又入虎口。早知如此千磨百難﹐不應當日博取功名矣。」言談竟夜﹐未能合眸。

次日﹐老農命蚌母請七竅夫婦來至中堂﹐曰「吾家耕種爲業﹐無多粟米以養閒人。大人﹑夫人作何主意﹖」七竅曰「吾夫婦願另行他所焉。」老農曰「大人欲行﹐可畱下夫人與吾作一小星﹐爲生子計。」七竅火從心發﹐指老農而詈曰「爾恃爾地荒涼﹐不畏王法耶﹖」老農聞詈大怒﹐手持利刀﹐直扭七竅而欲刺之。珠蓮見刺七竅﹐跪地泣曰「吾夫言語誤觸﹐望其恕饒。」老農曰「爾能配吾﹐吾卽饒爾丈夫。」其時蚌母在側﹐亦勸珠蓮曰「事勢如此﹐宜應允之。」珠蓮曰「爾不另思良策救吾夫婦﹐反勸吾失眞下賤﹐是誠何心﹖」蚌母亦怒曰「因爾夫婦在玆﹐吾受吾夫無限呵斥。爾不允彼爲配﹐吾日子又如何過乎﹖」珠蓮曰「吾寧死於老農手中﹐斷不棄秦而從楚也﹗」老農謂蚌母曰「爾可持鞭擊之。」蚌母如命﹐力鞭珠蓮數十。珠蓮泣曰「常日待爾恩頗不薄﹐爾何忘卻﹐不思一報耶﹖」蚌母曰「爾夫婦來吾家內﹐飲食供奉﹐將近一載﹐大恩已報矣。各欲安閒過日﹐誰顧得誰﹖」珠蓮曰「爾欲安閒過日﹐忍置吾夫婦於死地乎﹖」老農曰「念伊遠來﹐再爲寬恕。如其七竅能捨珠蓮﹐釋之不刺﹔否則﹐先刺七竅﹐而占娶之。大路兩條﹐任其自擇。」蚌母曰「吾夫開恩與爾﹐爾夫婦若欲保全性命﹐須速籌商。」言已﹐老農釋了七竅﹐與蚌母攜手而入。

七竅﹑珠蓮亦入室中﹐抱頭大哭。時逢老農弟媳聞得夫婦哭聲﹐入室詢故。珠蓮且泣且訴﹐細告所以。老農弟媳曰「如是﹐吾開後戶﹐放爾夫婦遠處逃生。」夫婦聞之﹐轉悲爲喜﹐忙隨老農弟媳﹐從後門而出。東奔西竄﹐來至一嶺。嶺上有一小小茅亭﹐夫婦二人遂住於是。

三緘暗思﹕「吾化毒龍等以絕七竅夫婦所恃之人﹐而今誘到通天嶺中﹐挫辱業已受盡。且又導入繡雲閣﹐一睹仙子榮耀﹐榮辱相逼﹐習道心念自然堅穩﹐庶不至生吞活剝之費力爲更多也。」計議已定﹐化爲白髮老道﹐古貌古須﹐手扶竹笻﹐直到茅亭。見七竅夫婦而詢曰「爾二人夫婦耶﹖」七竅曰「然。」老道曰「爾來此間﹐所謂何事﹖」七竅淚流滿面﹐將三緘來衙﹐與蚌母﹑蝦精攜彼夫婦逃走出外﹐後遇老嫗多端磨折﹐並毒龍等反生戕害事﹐詳細言之。老道笑曰「人情反復﹐波瀾頻生﹔功名富貴﹐不得常存﹔不如修道﹐逐我天眞﹔功行圓滿﹐作个仙人。無拘無束﹐無恐無驚﹔逍遙快樂﹐駕霧乘雲。爾夫爾婦﹐休戀紅塵﹔習吾大道﹐以樂長生。」夫婦聞此﹐不勝欣喜﹐遂拜老道爲師。老道曰「爾夫婦未得道中底蘊﹐不能斷及煙火。吾且呼點飲食﹐與爾餐之。」言畢﹐以手一指﹐霎時空際墜下十數童兒﹐奉盤奉盂﹐放於亭內石臺之上。珍饈異饌﹐樣樣俱齊。夫婦拜了師恩﹐然後共食。食已﹐老道曰「爾夫婦在此暫住﹐爲師自命童子日送飲食焉。」七竅曰「師恩如是﹐感戴不忘矣。」老道去﹐夫婦在亭﹐十餘童兒果然輪滿送食不絕。

一日﹐七竅詢童兒曰「師尊焉往﹖」童兒曰「在繡雲閣中。」七竅曰「閣在何地﹖」童兒曰「在天上。」七竅曰「何人所居﹖」童兒曰「盡屬仙子。」七竅曰「可使吾一覽乎﹖」童兒曰「爾能堅心習道﹐師自導爾一遊。」七竅曰「未識師尊肯導吾否﹖」童兒曰「師所愛者﹐勤於習道之人。如聽師言﹐習道勤勤﹐凡有所求﹐斷無不允。」七竅夫婦聞得此說﹐謹記於心。適值老道歸亭﹐夫婦二人拜舞以還﹐侍立左右。老道曰「爾夫婦願習道乎﹖」七竅曰「願。」老道曰「旣願﹐且傳爾大道之門。」夫婦得其所傳﹐遂在茅亭精心學習。老道見而喜曰「爾夫婦爲官人世﹐只以爵位爲榮﹐未見仙子榮華更甚於爵位。師於明日命數童兒﹐導爾夫婦往繡雲閣一遊﹐方見天上爲仙榮華﹐享之不盡。」七竅曰「若得師尊導遊仙閣﹐吾夫婦愈連大道﹐不辭艱苦矣。」言罷﹐老道攜杖出亭﹐不知所往。

果到次日﹐三四童兒來在亭中﹐笑謂二人曰「師尊命吾特來接爾夫婦。」夫婦喜甚﹐卽隨之行。行到嶺頭﹐暫爲歇息。

童兒曰「繡雲閣髙聳霄漢﹐非乘雲不能上之。」七竅曰「吾夫婦凡胎也﹐安能乘雲﹖」童兒曰「不難。」將手一招﹐車自天墜。童兒曰「吾與七竅夫婦同坐車中。」車兒搖搖﹐愈起愈髙﹐片刻之間﹐約有數百餘丈。夫婦仰首而視﹐銅鐘已在目前。無何﹐童兒大聲呼曰「止。」云車遂駐。七竅曰「繡雲閣安在﹖」童兒指以手曰「前面萬瓦鱗鱗者非耶﹖」

第一一六回

見仙子甚厭凡體遇郝相又動凡心

七竅極目視之﹐果見一閣挺立。視已﹐詢曰「繡雲閣中光景何若﹖」童兒曰「是閣非凡閣可比。凡閣賴人修葺﹐規模一定﹐變幻毫無。此乃五色祥雲凝結而成。取之曰『繡』者﹐如婦女繡花然﹐五彩相兼。時而髙大異常﹐時而寬敞無量﹐千變萬化﹐模樣不同﹐故不知其廂堂與室之多少。」七竅曰「內所住者﹐皆屬仙子。其盡男乎﹐抑有女耶﹖」童兒曰「閣號『繡雲』﹐無分男女﹐但能修道成功者﹐卽上升天府而居之。」七竅曰「男女居此﹐飲食何出﹖」童兒曰「旣成仙子﹐自有仙子之食。仙廚所烹﹐仙豕仙羊﹐心想卽到﹔盞中佳釀﹐醴泉甘露﹐應念而來。」七竅曰「有臥具否﹖」童兒曰「仙子所臥﹐牀則白玉﹐被則彩雲焉。」「有燈光否﹖」童兒曰「或借星光﹐或借月光﹐照耀如同白晝耳。」七竅曰「花卉之屬有乎﹐無乎﹖」童兒曰「奇花異卉﹐無不有之。」七竅曰「以爾所說﹐上天仙府眞可謂備極榮華。但徒托空談﹐目未曾經﹐終難以信。」童兒曰「閣中美景﹐吾言不過二三﹐爾入視之﹐還有言所未到者﹐方知吾說不虛也。」七竅曰「旣然如此﹐爾可導吾入閣﹐以睹奇觀。」童兒諾﹐遂導七竅夫婦﹐曲折而行。行約裏余﹐遙見翠竹千竿﹐靑松萬樹﹐鳳凰對對﹐飛舞其間。所行之途﹐槪行白玉嵌就。迨將松竹濃蔭走過﹐已到閣前。七竅視之﹐無殊塵世招提﹐不以爲異。童兒於此導由東角直進。剛進門首﹐門內一坊﹐大書金字曰「繡雲閣」。由坊而進﹐則廳在焉。廳極寬敞﹐極目無涯﹐四面蕉梧﹐交相掩映。由廳而入﹐有亭挺立。亭下萬花圍繞﹐多不識名。童兒曰「爾可上亭觀之。」夫婦欣然﹐層層梯上。約上千百級梯兒﹐始到亭中。亭內几案紛華﹐盡系五彩。

捫之以手﹐又屬虛無。正驚訝間﹐童兒曰「爾夫婦何不憑窗一望乎﹖」夫婦然之﹐憑窗外望﹐但見云容淡淡﹐時而如絮﹐時而如煙﹐兼之雷震風號﹐雨點飄零﹐若在是亭之半。七竅曰「風雲雷雨﹐宜在天也﹐胡在是亭之半耶﹖」童兒曰「此亭已在天上﹐故風雲雷雨在下而不在上也。」七竅曰「是亭幽賞可人﹐尙有更美於是者乎﹖」童兒曰「欲睹其美﹐隨吾下亭而去。」七竅夫婦果隨之下。

由亭左轉﹐不過數武﹐瞥見一臺。臺上星點萬千﹐其大如筐﹐其色如火。七竅曰「是臺何名﹖」童兒曰「載星臺也。」七竅曰「在下仰視﹐星光密密﹐布滿天上﹐是臺烏能載之﹖」童兒曰「凡天上星辰﹐盡載於此。是臺也﹐近而入目﹐似乎不大﹐而不知其大無外焉。」七竅曰「星光之形﹐下視極細﹐何以此處其大如斯﹖」童兒曰「天之髙也﹐星辰之遠也﹐以下視之﹐故如貫珠之小耳。」七竅曰「下界視此星光﹐爲何晴天則現﹐雨天則隱乎﹖」童兒曰「天若晴明﹐气朗雲開﹐載星臺須眉畢現。如其天雨﹐雲霧密布﹐臺被遮掩﹐隱而不露矣﹐安得見哉﹖」七竅曰「載星臺後﹐又有何奇﹖」童兒曰「日月二宮也。」七竅曰「二宮在於若後﹐不爲所掩乎﹖」童兒曰「日月二宮髙過於載星臺也﹐何能掩之﹖」七竅曰「承爾導吾來玆﹐可至宮前一睹。」童兒曰「日宮炙如烈火﹐凡體難近﹐吾且導爾月宮一遊。」夫婦二人遂隨童兒向月宮而來。行不多途﹐仰望月宮鏡兒﹐寬若數百里﹐中有桂樹﹐枝榮葉茂﹐香气逼人。七竅曰「月宮有妲娥﹐何未之見﹖」童兒曰「妲娥尙在宮內﹐不常舞於宮外也。」七竅曰「宮後又屬何地﹖」童兒曰「升仙府耳。」七竅曰「何人所居﹖」童兒曰「持祿仙子管理升仙事務﹐在此爲衙焉。」七竅曰「何歷繡雲閣重門數十﹐未見一仙子乎﹖」童兒曰「欲見仙子﹐須去會仙府中。」七竅曰「府在何處﹖」童兒曰「由日月宮轉左卽是。」七竅曰「如此﹐快導吾行。」童兒果然前導﹐將七竅夫婦導入大人殿庭。紅柱滚龍﹐彩鳳飛舞﹐眾位仙子仙冠仙服﹐備極榮華﹔又見仙子等或敲檀板﹐或品玉簫﹐快樂逍遙﹐眞難一得﹐不覺手舞足蹈﹐弗忍捨此而他行。童兒曰「此系會仙左府﹐可去右府看之。」右府中盡屬女仙﹐各著彩色衣裙﹐一堂濟濟﹐自得之象﹐不可言傳。

右府看余﹐童兒促出。七竅曰﹐暗想身居天上﹐如許悠遊﹐甚恨不能成仙﹐脫玆凡體。童兒問曰「仙子榮乎﹐貴官榮乎﹖」七竅曰「仙子榮極。」童兒曰「爾旣知之﹐胡不修眞以求仙品﹖」七竅曰「吾從此厭居塵世﹐苦苦修煉﹐務期躋入會仙府中﹐與仙子齊名而後已。」童兒曰「成仙不難﹐難堅者心耳。如能堅心修道﹐道一修成﹐平步登天﹐卽來會仙府內矣。」七竅曰「承得童兒指示﹐今下凡間﹐總以修道爲心。卽皇上降寵﹐職加宰輔﹐亦不願之。」言此﹐童兒呼曰「云車來﹐速送修道男女﹐直到通天嶺茅亭之中。」呼聲剛停﹐云車果至。

七竅夫婦上車坐已﹐童兒拱手曰「他日功成﹐吾來接爾到會仙府內﹐再訴離情。言別一聲﹐飄然竟去。童兒去﹐云車搖搖下墜﹐片刻已到亭外。

七竅夫婦拜謝推云使者﹐退入茅亭。然而狂風頓起﹐林木摧折﹐愈吹愈厲﹐茅亭幾爲掀倒。夫婦懼甚﹐不知有何妖物又來騷擾。頃之風息﹐一凶惡大漢手持繩索直入亭來﹐面目猙獰﹐殊屬可怕。七竅駭﹐彊壯其膽而詢曰「爾爲誰﹖來此何事﹖」大漢曰「吾乃老蛟靈魂﹐當日在衙附爾侍從徒能便是。今奉毒龍命﹐特來拿爾回得洞中﹐吞噬爾軀﹐以遂其意。」七竅曰「爾何聽毒龍刁播﹐獨不念及厚待爾等之恩耶﹖」老蛟曰「前在衙時﹐無案不剖於吾輩﹐爾只以恩徳爲口實﹐抑思爾之官位從何而升爾﹖」言已﹐持索上前﹐直縛七竅。七竅夫婦跪地哀懇。倏然﹐老道自亭外至﹐曰「何處老魅﹐敢在此地擾吾弟子﹖」當以麈尾向老蛟一拂﹐老蛟現出原形﹐化作一縷黑煙﹐去而無迹。

夫婦幸得活命﹐拜謝不已。老道曰「都中貴冑與修道仙子﹐爾夫婦究何所願﹖如願貴冑也﹐送爾回都﹐官還原職﹔如願仙子也﹐卽在亭內傳爾道功。」七竅夫婦同聲應曰「貴冑之榮﹐吾心不願。願師傳以大道﹐修吾仙份焉。」老道曰「特恐爾夫婦心不堅耳。」七竅曰「堅如鐵石﹐永不變矣。」老道於是將功傳之。傳已﹐囑曰「爲師要到海島﹐爾夫婦在此好好習吾所傳。」囑罷出亭﹐夫婦送於亭外。老道回首復叮嚀曰「旣已立心向道﹐人世富貴休再變之。」七竅曰「毋煩師尊告誡﹐吾心自有把柄﹐不爲塵世之富貴所迷。」老道曰「誠如爾言﹐師無慮矣﹗」老道去後﹐夫婦二人果然在亭苦習大道。

三緘此際已將七竅夫婦磨練累累﹐恐其凡心未退﹐又化郝相夫婦以試之。指艸木爲侍從﹐化蕉梧爲旗幟﹐借地籟爲音樂﹐直向茅亭而投。七竅﹑珠蓮正在同心煉道﹐忽聽亭外音樂齊鳴﹐呵道聲聲。夫婦暗思﹕「不知何處貴官由此經過﹖」疾趨出視﹐巾車已止亭下。內出一男一女﹐乃郝相二老也。夫婦喜從天降﹐齊跪在地。郝相二老挽手泣曰「吾兒吾婿自部衙妖至﹐未審失於何所﹖吾奏當今﹐發了無數兵丁﹐四方查訪。訪之數載﹐渺無音耗。前月來一道長﹐至相府門外唱偈化緣。吾暗傳入內庭﹐訪爾夫婦消息。彼言爲毒龍等妖所害﹐俱已脫難﹐至今在通天嶺茅亭居住。吾聞之﹐上奏天子。天子下旨﹐命吾二老接爾夫婦速歸都下。故發精兵數百﹐送吾在道。曉行夜宿﹐歷盡無限山水﹐方至嶺前。不意吾婿與兒果在玆也﹗」言罷大哭。

七竅夫婦亦放悲聲。

久之﹐郝相謂左右曰「山亭內無有珍饈﹐將吾在都所辦酒肴烹熟呈來﹐待吾與吏部大人同飲。」一時左右趨蹌﹐奔走亦如在衙之時﹐頃刻排齊﹐跪而稟曰「酒筵已設﹐請入席焉。」

第一一七回

勸歸都仍享爵秩遊幻境尙自癡迷

七竅夫婦與同郝相二老坐於筵間﹐見婢僕奉承﹐儼似當年貴顯﹔酒肴交錯﹐無異都下榮華。飲到半酣﹐郝相曰「婿自妖物擾亂部衙﹐爲諸侍從擁救而逃﹐究至何地﹖」七竅曰「先至毒龍洞中﹐被大眼鬼攫去﹐落於石縫。自石縫得出﹐疊次受難﹐幾乎死矣。孰意轉轉曲曲﹐僅存性命﹐以至於今。只想此生翁婿不能覿面﹐何期二老弗辭千里﹐尋至荒涼之地﹐又得重逢﹖婿歷思之﹐不禁傷心往事。」郝相曰「吾婿不過受片時之挫折﹐今而與嶽相晤﹐一同歸都。嶽持本章奏聞天子﹐自爾官還原職矣。」七竅曰「塵寰世事﹐婿已看破﹐王朝爵秩﹐無心戀之。」郝相曰「人生讀書一科﹐原爲顯親揚名。賢婿旣擢魏科﹐官階幾至一品。暫爲晦運所掩﹐如日月之入於雲霧。待到雲開霧散﹐依然生輝﹐照耀山河。以婿才華﹐善剖疑難案情﹐誰不稱爲活佛重出﹖上而天子倚爲股肱﹐下而生靈恃爲保障﹐亦可謂君民不負矣。所以天子自賢婿失去﹐幾憂成疾﹐同僚聞聽妖噬婿體﹐共嘆上天無知。婿如隨嶽歸都﹐天子不啻得奇珍﹐生靈不啻得膏雨﹐胡言弗戀塵寰也﹖且將不戀之故爲吾言之。」七竅曰「婿得天子深思﹐官居吏部﹐不爲小矣。剖案聲名徧及寰區﹐不爲不大矣。一旦得遇妖魔﹐受盡磨難﹐無人援救。婿卽生時遭難﹐想到沒後受刑﹐自作還自受之﹐𨿽妻兒不能相代。言念及此﹐求名作宰心腸已冷如冰。玆承嶽翁千里尋婿﹐知婿所在﹐未喪妖魔之手﹐大約心無掛念﹐奚必同歸乎﹖」郝相曰「婿言如是﹐又何作﹖」七竅曰「婿心已定﹐願在此亭內苦修大道。如功成一旦飛升仙府﹐婿又下得塵世﹐度脫嶽翁嶽母焉。」郝相曰「婿言差矣。想婿在都時﹐官居吏部﹐爵秩將升內閣。婿如正正大大作爾官階﹐又安有妖魔能近身體﹖

無柰婿也不時言道﹐不時又欲修道。因爾修道之念隱於腹底﹐遂致野方外道入爾衙中。一有野方外道入衙﹐爾衙深淺﹐彼已盡悉﹐故一往一來﹐無非野道之流。況野道所習﹐原非正道﹐世人之受害者﹐莫此爲甚。吾不解賢婿﹐始而奏聞天子禁止野道﹐繼而衙內來往又皆野道。此婿受盡苦況﹐何莫非所自取也﹖

趁此翁婿重晤﹐將『修道』二字視若寇仇﹐回得都中﹐仍奏天子﹐凡見野方外道﹐盡捕而殺之﹐以雪吾婿與兒遭難之恨。」七竅曰「野方外道﹐世上不無其人﹔邪說誣民﹐天下亦有其事。婿自遭難後﹐孰正孰邪﹐略曉於心﹐不能爲外道所惑也。」郝相笑曰「婿言不惑於外道﹐胡自幼至壯﹐以訪三緘爲事﹐而不知三緘小子卽妖物耶﹖」七竅曰「三緘之惑婿已遭矣。而今在此茅亭﹐得遇良師傳以大道﹐婿將抱此而終老榮一﹐一切度外置之。」郝相曰「婿投之師﹐儒耶﹐釋耶﹐抑道中人耶﹖」七竅曰「婿意在乎成仙﹐其所師事者道耳。」郝相曰「婿誤矣。婿烏知教爾者獨非野方外道乎﹖」七竅曰「今之所師﹐決是正道。」郝相曰「婿何知﹖」七竅曰「吾師所教﹐乃《黃庭》之妙訣﹐扶衰不老之靈丹﹐故知其正﹐而且大非徒以符水惑人於一時者。」郝相曰「吾聞大道中旁迕甚眾﹐以其授道者傳之多誤﹐是亦以修道者求其速效所致。故將正道擾亂﹐幾使天下人盡入旁門﹐而無一得其正軌焉。況正道僅有一綫﹐一綫而外﹐盡屬旁迕。婿所師事﹐未必卽得其正。

不如隨吾歸去﹐仍從儒道。惇爾倫常爲內功﹐忠君愛民爲外功﹐縱不若修道者之拔宅飛升﹐亦不失爲有死有生之神仙也。」郝相言罷﹐郝夫人又曰「賢婿休爲道誤﹐可與吾女同歸都下。一則爾翁婿常常相見﹐一則吾母女日日相依﹐庶免吾年邁老媼﹐流盡望眼之淚。」珠蓮接口言曰「吾父吾母念旣切矣﹐卽歸都下﹐暗習大道﹐又何不可﹖」七竅被郝相二老與珠蓮一席話兒﹐已無言回答。郝相於是顧謂左右曰「可將車兒擡上亭來﹐接爾姑爺夫婦回都。」只見紫蓋紅旗﹐隨風飄蕩﹐一派音樂﹐入耳悠揚。炮震三聲﹐郝相與七竅同車﹐夫人娘母同車﹐向都而去。一路之上耀武揚威﹐恍似當年進出朝廷光景﹐七竅是時好不得意。

三緘暗想﹕「七竅夫婦塵心尙未去淨﹐吾且以幻境迷弄﹐必弄到山窮水盡﹐方能堅彼心志﹐然後引入萬星臺內﹐與諸弟子同學大道焉。」卽向荒野吹气一口﹐化爲都中城郭﹐又將前山石洞﹐化爲天子金殿。一一化訖﹐郝相遙指對七竅曰「都中已不遠矣。」七竅曰「通天嶺歷都甚近﹐吾何不識穿林而歸﹖」郝相曰「不知路徑﹐咫尺似隔千里耳。」七竅曰「吾今歸都﹐如何朝見天子﹖」郝相曰「今夜權在相府安住﹐明日早朝﹐吾將本章先爲奏聞。俟宣詔時﹐爾入朝見﹐細言所遇。

天子念爾慘遭妖害﹐自然還爾爵秩﹐仍歸部署﹐享受隆恩。」七竅曰「此事全仗嶽翁。」珠蓮曰「部衙中自吾夫婦被妖擾亂﹐恐衣箱﹑銀兩﹑動用器具已爲他人取之。今日歸來﹐不幾一無所用﹖」郝夫人曰「上念爾夫剖案如神﹐見爾夫婦去後﹐卽將衙內器具等件幫鎖密室﹐且派一巡捕官吏日夜邏守﹐誰敢妄取乎﹖」珠蓮曰「天子恩光﹐眞難補報。」言猶未已﹐遙見無數官宰候於路側﹐盡皆跪地相迎。郝相在車﹐只呼「免禮」一聲﹐揚鞭竟過。不逾片刻﹐已抵都中。

過巷穿街﹐頃入相府。七竅夫婦將二老之恩謝後﹐婢女﹑僕人遂煎香湯﹐請之沐裕浴畢更衣﹐請入中堂。郝相大排筵宴﹐翁婿母女暢飲。酒罷更闌﹐十餘小兒各執紅燈﹐導夫婦二人入室安宿﹐室中牀﹑榻﹑棹﹑幾以及帳﹑被﹑枕﹑褥﹐件件精美。

七竅睹此﹐笑謂珠蓮曰「昔日鬼縫﹑茅亭傍石而眠﹐不料又有今日也。」珠蓮曰「郎君以仙子榮華﹐意在修道﹐豈知修道功效其時甚遠﹐何若享現成官爵之爲愈乎﹖」七竅曰「夫人之言是也。」談談論論﹐不覺雞聲三唱。侍女等在外呼曰「相爺將早朝矣﹐請姑爺速著朝裳﹐同至午門候旨。」七竅聞呼﹐起而出室。丫結四五﹐捧著朝冠朝服﹐與彼服之。服後﹐又奉香湯沐面。沐已﹐一翁一婿﹐上了車兒﹐直望午門而來。其時眾官業已畢集﹐見得郝相﹐齊到車前拜問。復向七竅同聲應曰「吏部大人﹐此次受驚不小﹐今日珠還合浦﹐吾等聞得﹐無不喜之。」七竅曰「承蒙眾位掛念﹐此系弟之不幸﹐貽笑僚友多矣﹗」眾官曰「上天日月﹐尙有昏暗。何況大人﹖」彼此推讓一番。

忽聽朝鼓冬冬﹐金鐘響亮﹐黃龍天子已登殿矣。眾官入朝賀禮畢﹐鴛班鷺序﹐侍立兩旁。郝相俯伏金階﹐將七竅歸都奏上一本。天子下旨﹕「宣七竅上殿﹐仍還吏部尙書之職。」七竅曰「累承主上洪恩﹐未能補報。今又恩施格外﹐微臣自當竭力焉。」拜罷天子﹐回到相府﹐郝相遂命役吏排下執事﹐送夫婦回衙。夫婦拜辭郝相﹐同歸本部。炮聲三震﹐隨從濟濟﹐好不僥幸。及到吏部堂上﹐先拜北闕﹐次拜官櫻乃時之際﹐本衙僚屬﹐齊來參見。七竅逐一見畢﹐然後退入。數十婢女扶出珠蓮﹐夫婦同拜華堂﹐設筵暢飲。門外大吹大擂﹐備極榮華。

右班丞相鐘文光見七竅爲天子寵愛﹐心甚不喜﹐每每議事﹐與之不和。七竅暗奏一本﹐天子卽將鐘相降了三級。鐘相懷恨﹐欲搜七竅之短以奏之。恰遇南龍地界宜配滋事﹐搶掠民間﹐上發兵丁﹐與賊對壘。喜得皇王福現﹐賊不能勝﹐臨陣日擒下十餘小賊﹐統兵帥主一一拷問﹐曰「爾等爲何不安本份﹖」小賊曰「吾乃鄕間愚民﹐焉敢作亂﹖此系吏部尙書七竅僕人李赤倡首耳。」帥主曰「七竅僕人屬誰所使。」小賊曰「七竅自作侍郎時﹐已有篡位意矣。」帥主詢得其實﹐押回都下﹐交與鐘相。鐘相復詢﹐所供如前﹐甚喜有間可乘﹐卽速上朝奏聞天子。天子震怒﹐下旨將七竅爵秩削卻﹐發錦衣衛嚴審。七竅在部猶未知得﹐尙與珠蓮談笑自如﹐郝相聞之﹐忙駕車來﹐衝門而入。

第一一八回

貶塞外遭逢不偶遇老道拯救歸亭

郝相慌慌忙忙來到部衙﹐內役入稟七竅。七竅聞稟﹐行至大堂﹐迓入花廳。香茗獻後﹐七竅曰「嶽父駕至﹐未能遠迎。但不知忙促若斯﹐所示何務﹖」郝相拭淚言曰「婿運何晦﹗才從荒山尋爾歸來﹐幸天子隆恩﹐官還原職。只思部衙穩坐﹐重加爵秩﹐拜爲學士一品。誰料南龍地界賊匪悖叛﹐飛文入奏。上命司爲楝統領士卒剿除﹐以安億姓。爲楝催兵如火﹐不日已到。兩兵相對﹐逆賊累敗。擒得小賊十餘﹐拷問叛逆根源﹐賊以賢婿僕夫李赤等告之。究其所統逆者誰爲之首﹐賊云聞得李赤常以大言勵吾輩曰﹕『爾等行伍嚴加整頓﹐倘皇天默佑﹐一旦將黃龍天子龍位奪來﹐俾吾主七竅登之﹐自加爾儕官爵。』爲楝一一訊確﹐當將口供載入飛文﹐命武士黃柄押賊回都﹐交鐘相府中。鐘相與婿素有仇恨﹐復訊一徧。小賊所說果與文內口供無二。遂以飛文挾在本章﹐奏聞天子。天子大怒﹐已下旨意。不惟將婿官品和根削卻﹐且命錦衣衛嚴爲審訊。錦衣衛又屬鐘相猶子﹐賢婿此去﹐必是苦打成招。」七竅聞之﹐魂飛天外﹐雙膝跪地﹐泣而言曰「爲婿不願歸都﹐嶽父苦苦相勸。

如今冤遭不白﹐嶽將何以救婿耶﹖」郝相曰「賊兒叛扯﹐天子旨下﹐這是賢婿晦運使然。愚嶽卽欲救之﹐烏得而救之﹖惟於審訊後﹐如加斬決﹐收爾屍骸﹐厚以厝之。如天子有恩﹐蠻邦充配﹐愚嶽多備銀兩﹐以整行裝。爾妻珠蓮隨吾度日而已﹐外此別無良策焉。」七竅牽衣大哭﹐曰「良策僅此乎﹖吾命爲嶽害矣﹗倘在茅亭﹐烏得斬決充配之罪﹖」郝相怒曰「爲嶽不辭千里尋爾歸都者﹐原非歹意﹐誰叫爾結連賊黨﹐上逆朝廷﹖而今事已敗露﹐口口將嶽抱怨﹐是以嶽好意反爲仇讎矣﹗爲嶽從此不管爾事。」言罷﹐拂袖上車而返。

七竅攀畱不及﹐心無主腦﹐退入衙內﹐大哭不休。珠蓮詢其所以﹐七竅將逆賊連累以及郝相拂袖情景告之。珠蓮聆言﹐恍如天半響一霹靂﹐遂與七竅抱頭相泣於內庭。久之﹐七竅曰「事勢至此﹐徒泣何益﹖早知榮辱無常﹐甚悔當初不應復入都下。」珠蓮曰「只想吾父奉命尋夫歸都﹐享受榮華。誰識逆賊悖叛﹐將夫咬著﹖倘天子有恩﹐充配蠻方﹐妻願隨之。如其斬決市曹﹐妻願死之。」言此復泣。

正泣之際﹐錦衣衛已發數十武士﹐手提縲紲﹐來到吏部捉拿七竅。七竅出﹐武士不由分說﹐擁上前來﹐套著頸兒﹐向外便走。七竅此際暗想﹕「前日一進一出﹐何等尊貴﹐今日頸加紲縲﹐倏作罪犯。」見得街坊百姓﹐人人觸目﹐又慘又愧﹐俯首而行。不過片時﹐已至錦衣衙門。武士稟入﹐錦衣升堂﹐將七竅帶至大堂跪下﹐欠身言曰「尙書大人﹐莫怪小子無禮﹐小子乃奉上旨﹐審詢叛逆情由﹐大人可將實情對吾吐屬。如其矯彊不認﹐小子請動天子之刑﹐得罪大人﹐休怪﹐休怪﹗」七竅曰「犯官自被妖掠去﹐受苦難言。卽李赤諸人亦與犯官爲仇﹐何暇與彼同謀﹐以逆天子﹖」錦衣衛曰「爾旣未通逆賊﹐別多宰輔﹐彼不攀入﹐獨攀爾躬耶﹖爾於平時自有叛逆之言與伊計議﹐此日悖叛﹐乃咬定於爾。爾如認之則罷﹐倘再推托﹐難免重刑矣。」七竅曰「平日果有是心﹐不敢不認。犯官從未思及叛逆﹐如何認之﹖」錦衣衛拍案大怒﹐曰「吾以爾爲部中大員﹐全爾體面﹐爾乃不受擡舉如是。左右武士﹐與吾動刑﹗」武士同聲應諾﹐當將七竅按下﹐重責四十禦棍。七竅忍著痛楚﹐哭向錦衣衛曰「望大人恕饒﹐犯官實未有叛逆之心﹐皇天共鑑﹗」錦衣衛曰「賊兒咬爾主謀﹐並非本衛有仇誣爾。

爾卽撞破頭顱﹐總要將此實情認了口供﹐以復天子。」七竅抵死不認﹐錦衣衛又命武士笞以皮鞭數百﹐打得九死一生。七竅暗思﹕「認則必加斬決﹐弗認則責斥難逃﹐時耶﹐命耶﹖今而知宦途諸人眞不少也。」思已﹐只得勉彊向錦衣衛言曰「主謀系吾﹐望大人筆超生路。」錦衣衛曰「如是﹐爾將口供自行書來。」七竅含淚書好﹐交與錦衣衛。錦衣衛遂命武士監七竅於天牢。次日﹐上朝命復。天子旨下﹕「念彼南龍作宰﹐剖案如神﹐繼平海妖﹐萬民受福﹐恩施格外﹐斬決免之﹐充配西夷﹐無有歸日。」錦衣奉旨﹐卽將七竅提出﹐點界充配。七竅回部﹐收拾衣服銀錢﹐與同珠蓮﹐並及解差﹐往辭郝相。郝相閉門不見。夫婦無聊﹐大哭而去。

一路之上解差呵斥﹐受盡了無限苦況。曉行夜宿﹐不覺來至通天嶺前。望見茅亭依然髙聳﹐夫婦淚滴如雨﹐暗暗祝曰「吾師有靈﹐當救吾夫婦於縲紲。」祝之已久﹐忽於嶺半見一老道飄然而來。七竅謂珠蓮曰「嶺半老道似吾師也。可速去求彼救之﹗」珠蓮聞而諦視﹐曰「果吾夫婦傳道之師。但當日亭中諄諄囑咐﹐言猶在耳﹐而今受此罪苦﹐將何顏面去會之乎﹖」七竅曰「事到如今﹐不得不爾。從此名場利藪視如水淡﹐習道不至分心。」珠蓮曰「如是﹐夫婦見師﹐惟跪地求救。」七竅曰「然。」主意定時﹐老道已近身邊﹐俯首欲過。

夫婦走上前去﹐牽衣跪地﹐泣而呼曰「吾師救我﹗師如不救﹐弟子此去﹐斷無生理。」老道驚曰「爾夫婦在亭習道﹐近日何往﹖」七竅夫婦遂將郝相尋至茅亭﹐勸歸都中﹐官還原職﹐以及賊攀情事﹐一一詳言。老道曰「爾夫婦不守習道規矩﹐滿貪名利﹐終非吾徒﹐吾若救之﹐二次又背師教﹐枉吾朝夕訓誨一番心力。爾其各打主意﹐師實不能救爾焉。」夫婦聞言﹐牽著衣兒﹐抵死不肯拋放。老道曰「如爲師救爾脫此苦難﹐下次被人引誘﹐復悖師教﹐又何說乎﹖」七竅曰「再悖師言﹐願遭慘報。」老道曰「旣然如斯﹐吾自有法救爾。」言尙未竟﹐解差促曰「速行﹐速行﹗不然﹐遲過日期﹐吾等難於復命。」老道曰「此二人系吾弟子﹐祈看吾面﹐不必解之。」解役曰「七竅夫婦乃天子要犯﹐解至西夷受罪。

何處野道﹐敢在中途阻滯﹖將呈稟究﹐恐爾亦有不便。別人閒事休管﹐吾等要趕途程﹗」老道曰「吾有金銀與爾。爾等淹畱在外﹐俟期限滿後﹐方回復命﹐不亦兩得其全乎﹖」解役曰「解至西夷﹐要討文書一角﹐以復鐘相。鐘相亦要此確據﹐方知人犯收到。如何誑得過耶﹖」言畢﹐催促前往。夫婦二人跪地不起﹐解役怒﹐橫拖而行。拖有數百丈之遙﹐七竅﹑珠蓮已呼救聲嘶矣。老道趕上前來﹐謂解役曰「可將二人釋放﹐與爾金銀二百。」解役不允﹐又將夫婦拖至前途。

老道拂然﹐以塵揮之。解役雙雙昏迷倒地﹐老道乘勢導夫婦入亭﹐曰「名利場中可有結局否﹖」七竅曰「終無結局也。」老道曰「非無結局﹐要人能知足耳。知足則心不貪﹐心貪則不知足。豈識世之不知足者﹐終爲不足之心所害乎﹖卽如爾﹐前作尙書﹐見擾妖魔﹐苦已受盡。若於遇師後心心習道﹐不貪絲毫名利﹐任引誘者口吐蓮花﹐總以扶衰不老爲要圖﹐將道習成﹐長享仙福﹐不亦生爲貴宦﹐死作仙眞﹖而乃長貪世外之榮﹐故爾遭此世外之變﹐西夷充配﹐皆一念不堅之所招也。

自此以往﹐凡遇他人引誘﹐當以受苦慘情時抱心內﹐則大道不患無成矣。」夫婦聞此﹐再拜稽首﹐謹領受教焉。

第一一九回

走萬星途遇赤鯉思七竅殺動蝦精

七竅夫婦自老道救援後﹐日在亭內﹐苦探道蘊﹐立心已不敢變矣。一日﹐老道謂七竅曰「爲師要到南海玩賞勝境﹐多則一月﹐少則半月卽返。爾夫婦在此﹐好好學習大道﹐切無外遊。」七竅曰「弟子夫婦道未深造﹐不能禦及妖魔﹐師宜早去早歸﹐恐有他變也。」老道曰「爲師自知﹐不煩爾囑。」言已﹐飄然而去。

三緘心中暗想﹕「我爲七竅﹑珠蓮費盡無限心機﹐才將彼名利之心﹐變而爲習道之念。今已到此地步﹐且再化美婦以試之。」計定﹐扭身一化﹐化一少婦﹐美貌無雙。蓮步輕移﹐來至亭中坐定。嬌聲婉轉﹐向內呼曰「裏面有人否﹖」七竅聞呼出視﹐見一少婦﹐容顏絕世﹐秋波流動﹐可以傾國傾城。因問之曰「何處女娘﹐來此甚事﹖」少婦曰「妾遇丈夫不良﹐朝日好賭﹐前人所遺家業﹐一槪失卻。業剛傾盡﹐偶得不治之癥而亡。上無翁姑﹐中無弟兄﹐下無兒女﹐獨妾一人。欲歸母家﹐又不知阿娘近來遷居何地。妾走半日﹐足被荊棘刺痛。只說荒山野徑﹐息肩無所﹐幸有此亭髙露林間﹐知其內必有主﹐特來借宿一夕﹐明日早起﹐又向前行。但不知主人可有內室否﹖」七竅曰「有。」少婦笑曰「旣有內室﹐妾願與爾作一小星。」七竅曰「娘子休得亂言。吾夫婦在此苦煉大道﹐𨿽朝夕同處﹐從未共榻。敢貪意外之色﹐以干罪戾乎﹖」少婦曰「男子糾纏婦人﹐謂之敗人名節﹐罪固難免﹐婦人糾纏男子﹐是彼心願﹐似不爲過矣﹐罪何有乎﹖」七竅曰「淫惡均也﹐何分乎男尋女﹑女尋男哉﹖」少婦曰「世有好色男子﹐奸淫至眾﹐尙還生於塵世﹐福祿享之不窮。爾僅淫妾一人﹐有胡不可﹖」七竅曰「人多奸淫而尙能受福者﹐以前生無善不作﹐功修浩大耳。爾試觀之﹐貪色者流餘福一完﹐轉眼卽爲窮困﹐酬償淫債﹐在乎妻女。蓋天道好還﹐原無或爽也。」少婦見七竅言硬如鐵﹐復以眉目送情。七竅任之﹐毫不介意。少婦知彼心心在道﹐搖奪不能﹐嘆息數聲﹐出亭竟去。

三緘自化美婦以試七竅﹐見彼不爲色動﹐心甚喜。又遲幾日﹐仍化老道歸亭。夫婦迎入﹐參拜已畢﹐老道詢曰「吾去南海後﹐亭內可有人來乎﹖」七竅曰「前日一少年美婦來亭息足﹐欲以艷冶迷吾﹐吾力拒之而弗與語。美婦知不能惑﹐旋亦他逝。自此絕無人迹焉。」老道曰「爾心如是﹐可以教矣。但此茅亭終非修煉之所﹐吾尙有男徒女徒數十餘人﹐在萬星臺前結廬習道。爾夫婦明日可隨師到彼﹐一同學習﹐方有切磋。」夫婦二人果於詰朝整頓行李﹐緩隨老道下了通天嶺﹐望著陽關而進。

老道在途向七竅言曰「夫凡煉道﹐心要放得活潑﹐不可拘定死機。如煉無气也﹐不拘知爲煉气﹐卻又是煉气。譬諸天地﹐非有心於春去夏來﹐而自然春去而夏來。無爲也而若有爲﹐有爲也而又無爲。灑灑洋洋﹐不爲道拘﹐方見頭頭是道也。」七竅乃仙子臨凡﹐得此指點﹐心明如鏡﹐遂應之曰「吾師所言﹐洽合魚躍鳶飛﹐無處非道所在耳。」老道曰「弟子穎悟非常﹐萬星臺中數十門徒﹐爾其第一人也。」正談論間﹐倏然天半黑雲一縷﹐飄忽而來。

卻說赤鯉與毒龍等在芒山壑中去戰狼妖﹐狼妖敗後﹐訪得七竅夫婦陷於石縫﹐不能救出。因回本洞﹐煉一碎石鐵棒﹐持之在手﹐輕若鴻毛﹐拋下地時﹐重如山嶽。今日持杵乘雲﹐意欲來至芒山﹐碎破石縫﹐將夫婦救出。豈知雲頭下望﹐見一老道執杖前行﹐後隨一女一男﹐酷肖七竅夫婦。忙將雲頭按下﹐上前細視﹐果夫婦二人也。赤鯉喜不自勝﹐曰「吾自失大人﹑夫人後﹐知爲妖物攫入石縫﹐僕無道法﹐不能救之。故此四處訪尋﹐欲求一道髙之人前來援救。不料今在途間倏爾相逢﹐眞萬千之幸也。敢問大人夫婦隨此老道﹐要向何往乎﹖」七竅曰「是老道也﹐乃吾夫婦活命恩人。今特導吾去萬星臺學習大道耳。」赤鯉曰「以僕思之﹐不如仍歸都內﹐享受人間之福。老道言語﹐爾休誤聽﹐以阻前程。」七竅曰「爾言衛吾乎﹐抑害吾乎﹖」赤鯉曰「僕子實衛大人也。」七竅曰「爾衛吾心念起於今日乎﹐抑起於平日乎﹖」赤鯉曰「老僕此心﹐無時不有﹐大人以今日平日爲分者﹐果何說耶﹖」七竅曰「爾旣平日心有無窮﹐毒龍洞中爲何將吾二人百般挫辱﹖」

赤鯉驚曰「是何言也﹖憶自三緘妖物擾亂部衙﹐吾等護擁大人﹑夫人以逃外境﹐不期逃妖之擾﹐復遭妖害﹐致使主僕倏然分散。𨿽知大人夫婦身陷石縫﹐又柰無有法術﹐急不能救﹐心傷半夜﹐無刻安之。何言毒龍洞中挫辱我主也﹖此眞晴天裏忽然霹靂﹐僕子心實不明。」七竅未及回言﹐老道曰「七竅拜吾爲師﹐卽吾弟子。爾𨿽當日在衙服事﹐此日七竅流離失所﹐爲之僕者﹐宜各尋生理﹐毋再以七竅爲望焉。」赤鯉曰「老道差矣。吾主僕情結於前﹐爾師徒緣結於後。吾之來此﹐特接大人夫婦歸都﹐享受重爵。何得從爾野道﹐受此淒涼﹖」言已﹐挺身來扶七竅。老道吼曰「赤鯉小妖﹐欲動粗乎﹖」赤鯉曰「老妖道﹐如還吾大人夫婦﹐則萬事罷休﹔如不還﹐吾誓不與爾兩立。」老道曰「爾言若此﹐已知不能順說。看爾有何道法﹐敢與老師爺試之。倘老師爺試爾不過﹐七竅夫婦準爾接去﹔爾如試吾不過﹐將如之何﹖」赤鯉曰「願讓大人夫婦爲爾門徒。」老道曰「爾言旣出﹐休得以後又起風波。」赤鯉曰「決不食言﹗」老道曰「如是﹐請了。」赤鯉暗想﹕「老道口出大言﹐諒必道髙法妙。惜毒龍等未在此間﹐獨吾一人﹐戰恐難勝。不如出彼不意﹐先以碎石杵擊之。」主意已定﹐提杵在手﹐暗向老道拋來﹐黑气一團﹐從空墜下。

三緘見黑气下墜﹐知是寶物﹐閃過身兒﹐忙展隱身旌﹐將七竅夫婦掩著。只見此杵墜地﹐擊成一坑﹐約深丈餘。一時亂竄火光﹐杵又騰空飛去。赤鯉見杵未能傷及老道﹐吼謂之曰「爾知吾寶厲害乎﹖如將大人夫婦還吾則罷﹐否則﹐爾命必爲吾寶所喪焉﹗」老道曰「爾寶不算厲害﹐待吾持寶與汝試之。」言已﹐卽取飛龍瓶拋向半空﹐吐出火龍一條﹐直撲赤鯉。赤鯉擊之以杵﹐火龍舉爪將杵捏著﹐反向赤鯉亂擊。

赤鯉無處藏躲﹐只得化道黑气﹐向南海而逃。

三緘收了寶瓶﹐竟導夫婦二人來至萬星臺。先參誠意子﹐後拜道兄道弟﹐卽在臺內﹐造道習功。誠意子辭了三緘﹐仍歸紫霞洞府。三緘於是日與諸弟子講論大道﹐從此駐下雲遊﹐只思道教成﹐同赴大羅﹐封誥仙職。豈知修仙一事﹐原非易事﹐弗受盡鍛煉﹐終難成不壞之身。在三緘心中﹐以爲折磨如斯﹐可以撒手成眞矣。

無如赤鯉自得飛龍瓶追逐歸於南海﹐與毒龍﹑蛟﹑蝦等商曰「而今大人﹑夫人已拜野道爲師﹐在萬星臺前修道。吾等不免潛去臺畔﹐以衝散之。但不知其間究屬何人主教。」蝦妖曰「是地吾昨經過﹐見有靑气固結半霄。偶遇虎妖﹐問其主教爲誰﹐乃代天闡道之三緘也。如欲衝散﹐非請靈宅仙師不可。」赤鯉曰「爾言甚善。」遂將妖風駕動﹐同向靈宅洞府而來。

入得洞門﹐拜見以還﹐侍立左右。靈宅詢曰「爾等來此何事﹖」赤鯉曰「三緘孺子而今集其諸徒﹐傳道於萬星臺。七竅﹑珠蓮均被引入﹐弟子等欲去衝散﹐以復前仇。特來稟師﹐乞求設策。」靈宅曰「三緘所教弟子﹐心俱堅穩﹐爲師已搬之不動。不若俟彼大道成後﹐吾於其內生出道中旁迕﹑旁中外道以動搖之。」赤鯉曰「吾師徒子無幾﹐安能任及許多外道耶﹖」靈宅曰「三萬六千野鬼已投塵世﹐何患任之無人﹖」赤鯉諸妖心甚不服﹐堅求設策。未審靈宅子計又如何用之。

第一二○回靈宅子暗施詭譎紫霞仙預識機關

卻說赤鯉等固請靈宅子施一良方﹐欲去萬星臺衝散習道之士。靈宅曰「師知三緘傳道此間﹐已非一日。但彼諸徒﹐無不心堅似鐵。且得妖鬼而得正道﹐不乏其人﹐法術之髙﹐有過於三緘者甚多。況三緘此際紫霞已傳九宮八卦﹐變化無窮。爾等欲破﹐卽數百年精於修煉之水怪山妖﹐亦恐難以相勝耳。」毒龍曰「想昔日師設萬策千方﹐以阻三緘闡道之任﹐乃毫道未阻﹐累受挫辱﹐羣仙皆知。念自三緘遊行天下﹐其怨多結於水國。龍君不念波臣﹐反發海兵伐三緘﹐誅及吾等。至今吾等命喪﹐魂魄無依﹐忽忽飄飄﹐幸得遇師於空際。承師恩徳﹐槪將魂魄招回洞中﹐飲以金丹﹐精靈始固﹔又承師命﹐去在南龍衙內﹐借屍而活﹐爲七竅僕役﹐代剖奇案﹐以升官品。弟子等自入衙後﹐力剖奇案數件﹐合郡百姓莫不稱七竅爲南龍活佛﹐兼之平伏海怪﹐遂要上升。於是上奏當今﹐禁道不行﹐幾有可阻之勢。不知三緘孺子有何福份﹐未能受其阻滯﹐道竟修成﹐今在萬星臺聚集諸徒﹐傳以大道。可恨七竅夫婦不念當日剖案辛苦﹐服事淳誠﹐反歸三緘﹐弗戀吾輩。弟子忿恨已極﹐望師設一良方﹐以擒萬星臺之習道者而盡誅之﹐其心乃安也。」

靈宅搖首曰「爾等欲誅三緘弟子﹐萬不能夠﹐如暫爲擾亂﹐以出昔日受挫之气﹐則庶乎可焉。」赤鯉曰「擾亂如何﹖」靈宅曰「三緘門下習道頗眾。爾等徧招山水精怪﹐潛於萬星臺之前後左右。俟到更深夜靜﹐倏然衝至山前﹐喊殺連天﹐妖風大捲。彼如出視﹐不可與鬥﹐速歸舊所。待其安靜後﹐又復擾之﹐每夜以二次爲度。過二三夜一擾﹐或四五夜一擾﹐隨時變幻。如能使彼不堪擾亂﹐遷出萬星臺外﹐卽是爾等報復如心矣。」赤鯉曰「師策固妙﹐但山水妖屬﹐何能得集耶﹖」靈宅曰「爾等分爲數路﹐彼此相集﹐又有何難﹖」赤鯉諸人報復心急﹐遂如計行之。

赤鯉南遊﹐毒龍北往﹐老蛟西遊﹐蝦精向東而行。整整去了月餘﹐各路所招﹐算來不上一百。四人知妖難類聚﹐个个歸洞﹐祈師招之。靈宅子萬不得已﹐將招妖旗取出﹐監於洞外。但見旗髙百丈﹐金鈴響徹半天。一時水怪山精紛紛而至﹐同聲問曰「靈宅仙眞髙監朱幡﹐招吾等來玆﹐有何吩諭﹖」靈宅曰「別無他事﹐因紫霞眞人前與爾輩爲仇﹐死者無數﹐吾心不忍﹐出洞護衛。柰法力不及﹐累被紫霞挫辱﹐今招爾等者﹐亦爲復仇之說也。」眾妖曰「眞人欲復此仇﹐策又安在﹖」靈宅曰「爾等前去每夜擾之﹐倘將彼師徒驅出萬星臺﹐卽如復仇一般耳。」

內有數十山妖曰「紫霞眞人乃命奉上天闡明大道﹐以免世之學道者誤入旁迕﹐害及後世﹐其理正也。千思萬慮﹐費了無限辛勤﹐方將七竅﹑三緘收拾停妥。不言上界仙子宜加保護﹐卽吾妖類﹐亦當謹遵天律﹐以衛闡道之人。眞人此行﹐毋乃太謬﹐吾恐遭譴﹐吾輩實不敢奉命焉。」言罷﹐散去多半。

尙有數百妖魔向靈宅言曰「彼不奉命者﹐非畏天律﹐是視妖類之受挫爲多事也。吾等以同類爲重﹐此仇固當報之﹐願照眞人妙策行事。」靈宅曰「如是﹐爾等不可與爭﹐爭則不利。」眾妖諾﹐各乘妖風而去。歷臺十里許﹐遙見臺上祥光閃閃﹐淸气騰騰﹐云影之中﹐若有天神護持。眾妖睹此情形﹐無不心懷畏懼。赤鯉曰「旣已到此﹐須照師計行之。」遂墜下妖風﹐豫於茂林深處。

是夜初更時分﹐三緘呼諸弟子暗暗囑曰「今日在講道臺仰觀﹐四方黑气迷漫﹐剛隔十里之遙而止。爾等所煉法器﹐須各緊隨身邊﹐恐有妖魔亂吾講地道也。」諸徒如命﹐靜坐以候。

候至鼉更三報﹐羣妖妖風吹動﹐飛沙走石﹐喊殺而來。霎時之間﹐幾把萬星臺篷廬吹倒。三緘急將飛龍瓶拋起﹐火光亂竄。

三服﹑樂道以及椒﹑蜻二子﹑翠華﹑翠蓋﹑紫花娘等﹐各持法寶﹐飛上空際。羣妖見得﹐風車扭轉﹐騰空竟去。三報服等輩隨後追之﹐倏無形影。於是播轉云車﹐仍回萬星臺﹐稟之三緘曰「弟子等追至十里之外﹐影響毫無。不識何妖猖狂若此﹖」三緘曰「是必七竅之僕婢不甘心於吾者也。彼旣遠去﹐無容追究。諒彼知吾師徒道髙法妙﹐膽已喪矣。爾等須在臺內勤勤習道﹐外魔不足畏之。」囑畢﹐諸弟子謹遵師命﹐各煉其道﹐按下不提。

且說羣妖自擾萬星臺﹐復退於所隱之處。次早﹐赤鯉暗計﹕「師策只許更深亂擾﹐昨夜擾彼一次﹐不識萬星臺之气色究竟何若﹖待吾今日乘風視之。」計定﹐騰空俯視﹐萬星臺前淸气上升﹐一絲不亂﹐兼之淸气內面祥光透露﹐諸神時現雲頭。赤鯉觀望良久﹐竊自私曰「如此看來﹐只於夜靜時喝六呼麼﹐究與萬星臺何損﹖不如集齊妖屬﹐商議停妥﹐與彼大戰一常卽不能全誅其人﹐損得三緘一二門徒﹐亦可以气出吾等。」主意已定﹐當寄信會妖山畔﹐聚齊同類。

赤鯉﹑毒龍﹑老蛟﹑蝦精早早來到。不逾一刻﹐羣妖各架風車﹐同集於斯﹐向赤鯉等言曰「靈宅門下仙妖主者﹐寄言傳吾﹐所議者何﹖乞爲指示。」赤鯉曰「想紫霞野仙自專闡道權﹐遣得虛無臨凡﹐脫化三緘﹐雲遊賣道。凡吾妖部﹐死於彼手者不計其數﹐仇結深深﹐報復無由。幸靈宅仙師命及吾等﹐牢籠七竅於富貴場中﹐可以禁道不行﹐乃至於禁道之功尙未克成﹐七竅﹑珠蓮反拜三緘爲師﹐習道於萬星臺內。爾我遭此蹂躪﹐未必甘心受之乎﹖」羣妖曰「爾言如是﹐又有何計以破萬星臺耶﹖」赤鯉曰「吾欲今夜乘彼無備時﹐突至臺前﹐一擁而入﹐四面攻擊﹐𨿽三緘弟子難以全誅﹐卽誅得一二人﹐仇亦復矣。吾言若此﹐諸妖以爲何如﹖」羣妖曰「爾說甚是。若依他師之策﹐不過使彼驚駭而已。」赤鯉曰「爾等旣以爲可﹐宜將各人法力盡情使之﹐以與三緘師徒見个髙下。」羣妖曰「吾等久有此心﹐但恨無間可入。今日得此機緣﹐焉有不竭力乎﹖」赤鯉曰「如是﹐仍分四路潛行﹐待至三更﹐均宜勇往爭先。千古冤仇﹐報復在此一舉。」眾妖聞說﹐耀武揚威﹐恨不能卽到萬星臺與之大戰。

赤鯉等又設酒宴﹐款待羣妖。羣妖飲罷盛筵﹐派成四路﹐每路共計七十八名﹐各歸本部隊中隱伏去了。赤鯉獨領一隊﹐盡屬虎妖﹐只待三更到時﹐一鼓而進。

剛到午刻﹐天半祥雲一縷﹐冉冉前來。三緘望之﹐不知何仙臨凡﹐又向何地教化。極目諦視﹐祥光不偏不倚﹐竟向萬星臺墜下。三緘見是紫霞歸化﹐忙率習道諸徒迎接仙師。

紫霞眞人登上講道臺﹐正心子﹑誠意子﹑復禮子﹑靈昧子﹑虛靈子等兩旁侍立。三緘師徒參拜已畢﹐俯伏臺下﹐紫霞呼起﹐侍立於側。三緘請曰「弟子肩師大任﹐教導諸徒﹐未知近來傳道有錯誤否﹖冀師一一正之。」紫霞曰「吾弟子能體師訓﹐傳道正大﹐不落旁迕﹐眞吾之幸焉。」三緘曰「柰諸子入道時有早遲﹐得道之淺深不一﹐弟子施教𨿽未大謬﹐如何按班就部﹐還望吾師指陳。」紫霞曰「爾諸弟子之按班就部﹐尙有所待。吾今來此者﹐爲爾目前之患也。」三緘曰「所患安在﹖」紫霞曰「爾等佇立﹐吾爲爾言。」

第一二一回

集羣妖大展法術祭寶劍又復前仇

紫霞曰「爾諸習道弟子兩旁侍立﹐聽吾指示於爾。今有靈宅子施下詭計﹐命諸妖屬隱於萬星臺外十里林中﹐每到更深煉功之時﹐前來擾亂道心。以赤鯉﹑老蛟﹑毒龍﹑蝦精爲督統。

此四妖者﹐前受靈宅命爲七竅僕役﹐任其驅使。南龍之剖奇案﹐海南之平水怪﹐無一非彼力焉。玆爾三緘折磨七竅﹑珠蓮﹐化及四妖形容﹐絕其所誘﹐因而夫婦拜在門墻。四妖心甚不甘﹐又求靈宅予以施妙策。昨夜之擾﹐只以喊殺爲號者﹐皆靈宅所教也。今日赤鯉等約集妖部於會妖山下﹐議定今夜與諸子大開殺戒。彼𨿽不敢想獲全勝﹐若誅得爾徒一二人﹐前仇已復。故彼議定兵分五路﹐四方四隊﹐皆花精水怪﹐尙不足畏。至毒龍﹑赤鯉所率中隊﹐盡屬虎妖﹐法術頗多﹐不可輕斗。師故來此﹐與爾等排設停妥。爾等今夜初更時分﹐槪行撤出萬星臺﹐空著蓬廬﹐亦分五路﹐與之對敵。諸子道法髙下﹐三緘諒盡知悉。

師去後﹐爾卽派定。俟羣妖入臺﹐見廬內無人﹐必以爾等畏彼﹐聞風遠遁﹐自然心懈隊亂﹐陸續退出。爾等於是乘勢攻擊﹐彼無準備﹐定許全勝可獲。然羣妖潰敗﹐不必追逐﹐可仍歸臺內﹐各習爾道。今夜如此一戰﹐已使羣妖明白不敢輕視爾等。俟諸異日﹐看彼如何做作﹐爲師又來指點。」囑畢﹐乘風歸去。

三緘拜送後﹐登臺而坐。遂派翠華﹑翠蓋﹑風春﹐龍女﹑橊姑﹑棠英﹑桃英﹑紫玉﹑鳳女﹑珠蓮﹑紫花娘﹑雪靑子﹑了塵子﹑醋枉道姑﹑善訣道姑﹑飡霞道姑﹑衣云道姑﹑回念道姑﹑從善道姑﹑弄月道姑﹑金光道姑爲東隊﹔豁達道人﹑轉心道人﹑傳道道人﹑束心道人﹑慈祥道人﹑道烈道人﹑混元道人﹑破迷道人﹑傲性道人﹑玉白子﹑石堅子爲南隊﹔盡倫子﹑盡性子﹑斂心道人﹑入道道人﹑體道道人﹑習道道人﹑抱慈道人﹑護道道人爲西隊﹔知足道人﹑繡霧道人﹑蛛虎﹑蛛龍﹑善成﹑化慈﹑學慈﹑習慈﹑統道﹑用道﹑昌道﹑明道﹑望道﹑取道﹑探道﹑成道﹑金光道人﹑西山道人爲北隊﹔三服﹑棄海﹑狐疑﹑狐惑﹑紫光﹑樂道﹑野馬﹑椒花子﹑蜻飛子﹑云牙道人﹑火煉道人﹑剛克道人﹑柔克道人爲中隊。派已﹐復囑之曰「爾等毋得造次﹐必俟羣妖退出萬星臺時﹐方可一擁而進。」諸子領命﹐齊整法器﹐思欲各逞本領﹐以塞妖部窺向之門。

無何﹐日落西山﹐鼉更初報。三緘於是與同七竅統得五隊道士﹐暗暗偸出﹐隱於臺外。且看羣妖候至柝聲三響﹐妖風駕動﹐直向萬星臺而來。進得臺中﹐不見動靜﹐蓬廬搜徧﹐人影全無。赤鯉是時以爲三緘畏擾﹐潛逃異地﹐登在講道臺上﹐大聲笑曰「聞得紫霞道法髙妙﹐無人可及。如何所教之三緘﹐在此呼麼喝六﹐妖部人部﹐傳道之師。前夜被吾靈宅天仙略施小策﹐喧鬧一次﹐恰似畏貓鼠子﹐深潛土穴而不出乎﹖今夜吾等特來與爾試試法力﹐爾三緘野道旣居傳道之首﹐胡弗穩坐在此﹐與吾妖部一決勝負﹖妖部如戰爾不過﹐願竄他所。爾如戰吾不過﹐此臺須讓妖部坐之。」毒龍假意勸曰「三緘如在臺內﹐爾詈之誚之﹐彼自聆而生愧焉。而今聞吾等威風﹐業已逃竄他方﹐何必追究﹖」蝦精曰「三緘畏吾妖部﹐吾恰有以譬之。」老蛟曰「譬之如何﹖」蝦精曰「譬之犬子﹐一見其主﹐搖尾乞憐之不暇﹐焉敢持戈相鬥哉﹖」老蛟曰「好﹐好﹗

只要三緘深畏吾等﹐昔日仇恨付之沈淵﹐速回仙師洞中﹐將命復後﹐大排筵宴﹐以賀功勛。」赤鯉曰「可惜吾輩空勞一番車駕﹐絕髙道術﹐未克顯焉。」毒龍曰「爾等欲顯道法﹐只管顯之。」於是羣妖各現怪像奇形﹐逞起妖風﹐摧林折木﹐飛沙走石﹐好不驚人。

胡鬧多時﹐隊伍已亂。剛出萬星臺外﹐東隊翠華等阻著廝殺﹐南隊豁達道人等阻著廝殺﹐西隊盡倫子等阻著廝殺﹐北隊知足道人等阻著廝殺﹐中隊三服﹑樂道等阻著廝殺。羣妖措手不及﹐紛紛亂竄。𨿽然各顯道術﹐無如五隊妖部爲三緘五隊仙兵衝得七零八落﹐受傷而逃者甚眾﹐死於寶器之下者亦多。赤鯉﹑毒龍﹑老蛟被棄海﹑三服圍在山嶺之上﹐不能脫身﹐兼之三緘拋起斬妖寶劍﹐將毒龍輩頭面手足刺了數十下。蝦精又被椒﹑蜻二子反復刺以股錐。

正值無可如何﹐靈宅眞人使下遮妖寶幡﹐救出歸洞。細細查點﹐羣妖受傷者七十有四﹐爲法寶擊斃者三十有五焉。赤鯉﹑毒龍﹑老蛟呻吟不絕於口。蝦精在側﹐泣而怒曰「因爲二三犟頭﹐橫順要仇復三緘﹐今被三緘弟子如斯挫辱﹐悔何及乎﹖

且爾等受傷卽重﹐皆是法寶所擊﹐還過得去。惟吾專遇兩位使鐵錐的﹐連環相刺﹐吾受了千百錐兒。舉目視之﹐二人之錐尙且懶於手持﹐束在股間。若非靈宅仙師寶幡遮著﹐險被刺死矣。」毒龍曰「吾等欲報此仇﹐其念起之已久。今日卽敗﹐傷養好時﹐又聚妖兵﹐尋彼師徒拚一死戰。」言已﹐散去羣妖﹐惟毒龍﹑蛟﹑蝦﹑赤鯉等靈宅洞內將息傷痕。

卻說諸道士大敗妖兵後﹐仍歸萬星臺。三緘點之﹐不惟無有死亡﹐並且寸傷未得。喜而言曰「正道與妖道相較﹐妖道眞不敵矣。但是以習道之人而啟殺機﹐原非所可。無如道髙魔至﹐心動欲生﹐克己工夫不可不講。譬之妖卽己也﹐與鬥卽克之。謂不克乎己﹐則理何能得﹖爾諸弟子須卽妖擾以思道﹐毋徒作殺機觀也。」諸道士再拜稽首﹐曰「曩者師言入道與悟妙道﹐弟子之輩驟聞之而難通。繼承吾師隨在指點﹐頃覺無處非道﹐無時非道以旋轉於目前。此非弟子之善悟﹐乃吾師之善教也。」三緘曰「爾等須正心誠意﹐苦苦向道而求﹐自然由誠生明﹐前後可知矣。至於心脈﹐不可妄動﹐動則必有外魔擾之。師言如斯﹐各宜守記。」諸弟子同聲應曰「謹遵師訓﹐不敢有違。」三緘曰「與諸徒講論道旨﹐功皆不進﹐但惜一時不能速成﹐同入繡雲閣內﹐此道功深遂﹐未可相彊﹐惟悠遊歲月﹐以待之而已。」又言毒龍四妖日復一日﹐已將傷痕養好﹐跪向靈宅﹐泣而求曰「弟子等自拜師後﹐朝日打量﹐仇復三緘﹐以羞紫霞面目。無柰計設之累﹐敗之亦累。此心難了﹐望師另籌一策﹐以誅三緘。」靈宅曰「三緘此際已得九宮八卦之奇﹐何能誅得﹖

吾諭爾等將這仇恨付諸流水﹐乃是上策。如再與鬥﹐恐難保其靈魂矣。」四妖聞此﹐大哭不已﹐固求指一復仇路徑。靈宅子不得已而言曰「爾等須欲復仇﹐須將前日羣妖槪行約集﹐煉一陣勢﹐方能勝之。」毒龍曰「師教弟子所煉何陣﹖」靈宅曰「爾將羣妖約集來斯﹐吾自有以教之者。」毒龍等聞言大喜﹐當卽四面與妖寄信。

不上三日﹐羣妖畢至﹐曰「今承毒龍諸兄約集吾輩﹐莫非欲與萬星臺之道士一決勝負乎﹖」毒龍曰「非也。靈宅仙眞命調爾等﹐要煉一陣﹐以誅三緘。爾等來齊﹐在此候之﹐自有吩咐。」羣妖於是拱立洞外﹐以候發落。候至次日﹐靈宅出洞﹐環顧眾妖而言曰「爾等欲復三緘之仇﹐是心眞耶﹐假耶﹖」羣妖應曰「眞耳。」靈宅曰「旣屬眞情﹐莫辭艱苦﹐吾曾煉一斬仙寶劍﹐只欠四十九日功以圓足。然必要仙鳳嶺上藏風洞內黑猿血祭之﹐其劍方靈。此劍靈時﹐爾等於萬星臺之對面設一穿雲大陣﹐將劍掛在陣外﹐入陣者劍自斬之。」言猶未已﹐毒龍曰「師以劍殺人﹐何取陣名爲『穿雲』也﹖」靈宅曰「是劍也能穿入雲際﹐誅戮仙子﹐故以『穿雲』名之耳。」毒龍曰「此陣如斯厲害﹐誰人壓之﹖」靈宅曰「非師不能壓此陣也。」毒龍喜曰「吾師壓陣﹐三緘野道誅之無疑矣﹐敢辭艱苦乎﹖」遂與蛟﹑蝦﹑赤鯉統領羣妖﹐來至仙鳳嶺藏風洞下﹐捕捉黑猿。黑猿有一長﹐已成人形﹐妖法頗髙﹐非毒龍等所及﹐見羣妖集此﹐以爲同類﹐亦屬無妨。誰知集了數朝﹐忽擒一小黑猿而去。

第一二二回

老猿公敗遇仙子穿雲劍收入長虹

毒龍等擒得黑猿兒﹐與同羣妖乘風而歸。守洞小猿忙忙入報﹐老猿怒甚﹐手提衝天棍﹐驅風追逐。毒龍﹑蛟﹑蝦﹑赤鯉命羣妖在後﹐輪流接戰以阻之﹐早將黑猿兒提到洞中﹐交與靈宅。靈宅卽命赤鯉一刀揮爲兩段﹐以盂盛血﹐和劍煉之。期煉滿時﹐猿血盡入劍內。取劍出視﹐金光射人。拋在半空﹐火焰飛騰﹐能斬仙子。這系後話﹐姑置不論。

且說老猿追至﹐羣妖接戰。戰到日西﹐羣妖退回靈宅洞前。

靈宅獎賞一番﹐命其各歸本洞﹐俟後調用﹐再寄音信。羣妖散罷﹐老猿暗到靈宅洞前。空中俯視﹐猿兒屍爲兩斷﹐拋之荒野。

老猿哀痛弗已﹐暗暗將屍盜回﹐厝於山嶺﹐意欲復此深仇﹐又柰不能戰及諸妖﹐因而不時仰天大哭。

紫霞得知﹐命復禮子化一道士﹐遊於藏風洞外。老猿恐是前妖所化﹐復來探取猿兒者﹐提棍出洞﹐與彼戰之。復禮子曰「吾非妖部﹐乃修行道士也。」老猿曰「旣是修行道士﹐各有洞府﹐何得到吾洞外望腦探頭﹖」復禮子曰「修道之人心抱仁慈﹐安肯害爾﹖然爾一見洞外有人來往而驚惶若是者﹐系何故哉﹖」老猿曰「前日一隊妖气來集於此。吾以同類﹐未曾防備﹐孰意盤桓數朝﹐竟將吾之猿兒攫一而去。吾怒甚﹐力與之戰。怎柰妖部極多﹐彼敗此接﹐此敗彼來。戰至日西﹐羣妖倏退。乘勢追去﹐遙見一絕大洞府﹐妖如林立。吾寡難敵眾﹐欲近不敢。待羣妖散盡﹐近而俯視﹐猿兒屍已兩段。吾心𨿽痛﹐莫可如何﹐只得候至更深﹐將屍盜回。故今常命小猿洞外邏守﹐凡有人至﹐卽行通報。吾今見爾而驚惶不定﹐不得不持棍出斗﹐以衛子孫。」復禮子曰「原來如此﹐爾知捕爾猿兒者乎﹖」老猿曰「不知。」復禮子曰「乃是靈宅眞人命赤鯉﹑毒龍及老蛟﹑蝦精所領妖部擒去﹐取血煉劍﹐欲與三緘師徒一決勝。所設之陣號曰『穿雲』﹐爾欲復仇﹐萬星臺前不久必有戰鬥。吾賜爾一袋﹐名爲『聚寶』﹐爾將此袋緊佩身旁﹐乘著妖風﹐隱於空際。但看是劍出鞘﹐金光閃灼﹐穿入雲頭﹐云下紫气一條﹐卽是劍光所射。無論已成仙子與將成仙子﹐入陣必爲所斬。爾見紫气穿雲而來﹐以聚寶袋收之。將劍收餘﹐速到長虹嶺﹐凡有妖風起處﹐持劍揮去﹐自多妙用。俟至風息﹐吾來取此寶袋焉。」

老猿不悟﹐曰「黑猿兒旣爲毒龍等傷其性命﹐吾得此劍﹐正好斬之以雪恨。如到長虹嶺﹐安能誅及四妖﹖」復禮子曰「羣妖戰敗﹐盡向西行。惟四妖心姦﹐獨由南去﹐是嶺正在南面。四妖見其髙險﹐決然如此以隱身軀。爾以劍揮之﹐正所以誅之也。四妖除卻﹐大道得闡﹐爾亦有功。乘此機緣﹐去道萬星臺﹐拜三緘爲師﹐自不少爾仙位。」老猿喜曰「承得道長指點﹐他日入有寸進﹐銜環報之。」復禮子曰「些須指示﹐何望報爾﹖」卽將寶袋交與老猿。老猿拜受後﹐復禮子又囑之曰「吾言謹記﹐不可錯過。」囑罷﹐飄然而逝﹐歸洞復命。

紫霞暗計﹕「長虹嶺上𨿽已安下伏兵﹐而三緘不知﹐焉有準備﹖」於是祥光駕動﹐親向萬星臺而來。三緘見得祥光﹐知師至矣。忙率諸弟子鵠立候之。無何﹐祥光墜下。諸子參拜後﹐擁著紫霞﹐登臺坐定。三緘再拜稽首﹐曰「吾師不常臨凡﹐今復來斯﹐必有以教弟子。」紫霞愀然曰「道髙魔至﹐凡不虛也。」三緘驚曰「師何所見﹐而言魔至耶﹖」紫霞曰「爾忘羣妖戰敗之事乎﹖」三緘曰「弟子𨿽未忘之﹐諒彼不敢再戲侮耳。」紫霞曰「羣妖內惟赤鯉﹑毒龍與爾仇深﹐數報未果。今又戰敗﹐歸告靈宅。靈宅前已俯首﹐而今殺心又動﹐將黑猿血煉就一柄斬仙利劍。此劍隨心所用﹐思殺何人﹐劍卽誅之。無論已成將成之仙﹐遇此劍兒﹐難保首領。玆已煉就﹐厲害無比。不過數日﹐約集山妖水怪﹐要臨萬星臺畔﹐設一『穿雲』大陣。吾恐爾師徒不知﹐誤入其中﹐必遭誅戮。」三緘曰「然則﹐吾師將何以解此圍乎﹖」紫霞曰「爾等不必驚恐﹐吾已將兵伏下﹐收此寶劍﹐誅此四妖。四妖一敗﹐諸子自玆無有魔擾矣。」三緘曰「是陣究如何破耶﹖」紫霞曰「爾領羣弟子齊入陣中﹐展開隱身旌﹐將身掩著。如見陣開﹐上無有紫气﹐竭力攻打﹐彼自敗焉。」言已﹐仍駕祥光而去。

三緘卽於是夜暗謂徒眾曰「紫霞仙師煞費精神﹐有事必先告誡。今日所說﹐爾諸弟子諒已知悉。吾諭爾等﹔倘毒龍羣妖來擾萬星臺﹐切毋散亂﹐總隨爲師身後﹐魚貫入陣﹐以免受斬仙寶劍之誅。如不聽師言﹐恐遭劍刺。旣入陣矣﹐又不可逞爾道法﹐私出鬥戰。必待爲師撒出隱身旌﹐拋下飛龍瓶﹐爾等以火光爲號﹐然後各持寶器﹐拚力擊之。」諸弟子皆曰「吾輩謹遵師教﹐斷不敢違。」三緘曰「若然﹐爾等於這幾日﹐各在蓬廬靜養精神﹐方能入陣破敵。」言罷﹐諸子散去﹐各歸廬內靜養不提。

又言靈宅一日出洞﹐謂毒龍等曰「爾輩實欲復三緘之仇乎﹖」四妖泣曰「吾等辱受三緘已多多矣﹐此仇不復﹐心實難甘。」靈宅曰「旣欲復仇﹐須於此陣有進無退﹐拚一死戰焉。」毒龍曰「卽將仙師所固靈魂化作灰飛﹐心亦不怨。」靈宅曰「如是﹐爲師明日巳刻布陣﹐亥刻命人去到萬星臺﹐引三緘師徒由陣門而入。如彼不知陣內有斬仙寶劍﹐誤入吾陣者﹐立見喪亡。」毒龍曰「師寶靈異非常﹐吾等深仇定報於此。」到了次日午牌時分﹐靈宅子呼四妖而謂之曰「爲師已將陣勢安排停妥﹐爾速調妖部前來助戰。」四妖領命﹐欣然竟去。不逾一刻﹐妖兵調齊﹐同來洞前﹐聽候分發。未幾而金烏西墜﹐玉免東升矣。靈宅遂遣妖部﹐齊向萬星臺來﹐潛於臺之左右。俟至亥刻﹐分作四路﹐以引三緘。

三緘正在講道臺與諸子講論大道﹐倏然狂風四起﹐折木摧林﹐轉瞬間天地昏晦﹐心知妖部已排陣勢﹐卽命諸子牽衣而行。

行至陣前﹐遙見陣門之上金光閃灼﹐穿入雲頭﹐云下紫气一條﹐天精如龍﹐令人難近。三緘見勢甚凶猛﹐忙展隱身旌﹐掩著師徒身軀﹐不敢露出。老猿此際已在半天﹐將袋持在手中﹐以收是劍。

安排妥帖﹐只候三緘入陣﹐劍气騰空。豈知三緘師徒暗藏旌下﹐輕移步履﹐偸向前來。來到陣門﹐舉首仰視﹐上書三大字曰「穿雲陣」。陣門一劍﹐長約五尺﹐晶光射日﹐殺气逼人。

師徒見之﹐膽戰心驚﹐各懷欲退不前之志﹐甫欲退後﹐恰值毒龍﹑赤鯉﹑老蛟﹑蝦精突如其來﹐阻著去路。此時欲進不可﹐欲退不能﹐只得大著膽兒﹐齊向陣中一擁而入。

小妖報於靈宅曰「三緘師徒來至陣前﹐忽然不見。惟見淸气一縷﹐殺入陣內﹐不知何爲﹖」靈宅曰「三緘野道﹐紫霞賜有隱身旌﹐將身搏著。豈識吾之寶劍專誅諸仙﹐不怕彼隱著身兒。待吾念動眞言﹐此劍飛出鞘來﹐管叫野道師徒俱無躲處。陣罷後﹐自見屍橫徧野焉。」小妖曰「旣然如是﹐仙師速念眞言﹗」靈宅子卽登點將臺﹐披髮赤足﹐左旋右轉﹐口誦有詞。只聽陣門一聲霹靂﹐火光雪亮﹐騰騰紫气穿入雲頭。老猿在空看得明白﹐將身躲閃一旁﹐讓此紫气上升﹐急以聚寶袋拋去﹐不知不覺﹐劍已墜於袋內。老猿不勝歡喜﹐持袋在手﹐風車駕動﹐直投長虹嶺﹐以俟毒龍。

靈宅子諸妖念動眞言﹐見劍光穿入雲頭﹐久不下墜。眞言又念﹐亦不見下。正著急間﹐紫霞在空乘勢呼曰「三緘還不舉手﹐待等何時﹖」三緘聽得「舉手」二字﹐忙將隱身旌收卻﹐與諸弟子各執寶器﹐四面衝出。羣妖接戰。三服﹑棄海﹑椒﹑蜻二子及西山道人﹐圍著赤鯉﹑毒龍﹑老蛟﹑蝦精四妖廝殺﹐二翠與鳳春等戰及羣妖﹐喊殺如雷。自來爭鬥之雄﹐未有過於此者。

第一二三回

長虹山誅及四惡道祖宮遣發四星

羣妖見三緘弟子各使法器﹐有飛劍橫空﹐如龍妖嬌﹔有飛鏟刺面﹐似虎傷人﹔有木棍亂打﹐著身卽喪﹔有銅錘齊墜﹐碎首而亡﹔且有如意撐天﹐光芒萬丈﹐花槍在手﹐蛟影重生者。

一陣戰爭﹐眞如砍瓜切菜﹐羣妖死喪更甚於前﹐呼饒之聲慘不可聽。毒龍等欲要跳出圈子來救羣妖﹐柰三服諸人步步交鋒﹐全無閒暇。稍遲一著﹐劍戟傷身。

看看羣妖不能相敵﹐將已逃盡﹐靈宅怒極﹐使起仙家妙寶﹐一團烈火﹐飛舞不停﹐兼之火裏風生﹐風外火起﹐甚是威猛﹐不比尋常。紫霞眞人身隱雲頭﹐見靈宅子使下風火雷印﹐知三緘師徒難以敵此﹐雲頭下墜﹐取出遮天寶扇﹐將雷印遮著。靈宅子見此寶印不能傷及三緘等眾﹐復向囊內取出一物﹐向天吹之﹐霎時半空猛虎數千﹐舞爪張牙﹐望塵而墜。紫霞見得﹐急取遮天羅网﹐憑空拋下﹐隔定此虎。靈宅子怒气勃勃﹐手提豹尾麈兒﹐跳入陣來﹐欲將三緘並諸道士一一殺卻。

剛到陣中﹐忽見紫霞帶了正心子﹑復禮子﹑虛靈子﹑靈昧子﹑誠意子等十餘門徒﹐盡皆法妙道髙﹐排立以待。靈宅子睹此光景﹐乃謂之曰「紫霞兄不在洞府與諸徒眾講論大道﹐來此何爲﹖」紫霞曰「靈宅野道﹐爾累次欲誅三緘以及三緘門人﹐究何意見﹖況三緘𨿽系吾徒﹐當日遣彼臨塵﹐乃屬道祖之命。道門仙子﹐孰不知之﹖爾旣不服於心﹐未以闡道之任遣爾。

爾於此際應稟及道祖﹐言此大任爾欲肩之。道祖如準爾躬﹐紫霞斷無彊肩之理。何於當日未聞爾吐及半言﹖承得羣仙推尊﹐道祖以聚仙旌賜吾﹐吾歸洞中﹐將旌鑑於聚仙臺外﹐羣仙齊至﹐爾亦在玆。吾向羣仙復推讓曰﹕『論吾道法甚淺﹐闡道一事﹐其任恐不克勝。爾羣仙中有欲入塵闡道者﹐吾願讓之。』羣仙皆曰﹕『道祖旣以大道命爾闡明﹐爾宜奉命而行﹐毋得推讓。』聚仙臺畔﹐爾又未贊一詞﹔吾於是向羣仙等拜了六拜﹐然後登臺﹐招吾門徒兩旁站立﹐徧選弟子內能下紅塵闡道者﹐惟虛無子一人。當以虛無脫胎臨凡爲羣仙告﹐僉曰﹕『此任非彼不能任之。』爾於其間﹐亦未聞另有所說﹐胡將虛無子送入塵世﹐脫胎換骨﹐剛長成力﹐爾卽以名利迷之﹖迨其名利已迷﹐爾乃約集羣仙在爾洞府﹐方言削卻虛無子﹐爾要肩此闡道之任﹐羣仙未許。爾恨不見道祖﹐斥吾停道弗闡。吾攜爾手同去稟見﹐爾又濡滯不行。幸而羣仙得知﹐前來解釋。自玆以後﹐爾招妖類﹐不刁七竅﹐卽害三緘。爲問爾心﹐胡以如是其毒﹖前此爾受挫辱不少﹐應宜守爾道規﹐歸爾洞中﹐保爾仙位。何三緘大道已成﹐在萬星臺前傳道﹐爾又累聚妖屬以擾之乎﹖今日爾起妖兵﹐業已戰敗矣。言持仙法﹐來誅吾徒。吾特臨玆﹐與爾見个髙下﹗」靈宅子被此一番言語問得啞口無詞。紫霞眞人也不念彼爲道門弟兄﹐遂與力戰。

毒龍輩實戰三服等不過﹐退出萬星山﹐催動妖風﹐有欲逃之象。三服等四面攻敵﹐直使四妖無處可逃。蝦精著急﹐曰「事勢至此﹐不如各化一气﹐乘隙逃之。」毒龍﹑赤鯉﹑老蛟果如其言﹐各化一黑气而遁。三服等欲尋黑气追去﹐三緘止之曰「吾師徒且收風車﹐仍歸萬星臺﹐煉其道功。窮寇勿追﹐追恐有變。」三服等遂遵師命﹐同回臺中。三緘登臺查點﹐諸弟子依然完璧歸趙﹐忙忙跪地﹐向天拜舞。曰「羣妖敗去﹐諸弟子一無所損﹐此皆神天默護﹐乃如是也。」言此又拜﹐諸弟子一同而拜之。

毒龍四妖一直走到笠雲山下﹐蝦精不堪勞瘁﹐掉首回顧﹐顧已而言曰「莫忙﹐莫忙﹗追兵已遠﹐吾等可在此處暫歇一時。」毒龍曰「歇則歇矣﹐爾我而今去向何地﹖」蝦精曰「以吾竊思﹐別地不可逃也。惟長虹山山長而嶺峻﹐林木深茂﹐人迹不到﹐此地差可避之。」毒龍曰「旣有是地﹐速去毋遲。」卽駕妖風﹐竟投長虹嶺。

遙遙望去﹐嶺之上下殺气騰空。赤鯉曰「荒野之區﹐爲何殺气蟠結﹖恐三緘師徒匿兵於此﹐以候吾等。不若另尋他處﹐方保無慮。」蝦精曰「此嶺髙大無比﹐林木茂密﹐吾等居之﹐正好斂迹潛形﹐以養銳气。倘太過慮﹐寸步難行矣。尙有何地以安乃身乎﹖」老蛟曰「鯉兄之言甚是﹐如入長虹嶺﹐匿兵聚出﹐吾等休矣﹗」蝦精笑曰「爾等休矣﹐吾獨能存哉﹖」毒龍曰「吾等有性命﹐蝦兄亦有之。彼旣堅欲入焉﹐諒不能同歸死地。」於是妖風催動﹐齊向長虹嶺而來。剛到嶺麓﹐毒龍等心驚膽怯﹐若不自持。赤鯉曰「吾等到此﹐爲何心膽俱戰﹖其中始有變乎﹖」蝦精曰「才與三緘爭鬥﹐敗逃此間。思及追逐情形﹐焉有不畏之理﹖」談談論論﹐已至山半。

老猿看得明白﹐解開寶袋﹐放出飛劍﹐一股紫气﹐直射四妖。只聽「噯喲」一聲﹐妖首已在地矣。四妖旣除﹐復禮子仍化前日道士﹐來見老猿﹐曰「爾仇已報﹐將袋還吾。」老猿拜舞曰「若非道長指點﹐吾仇扣何報之﹐是劍善能傷人﹐非此袋莫治。此袋攜去﹐劍亦無所伏矣﹐吾願將劍並付道長。但道長前日命投三緘仙官門下﹐倘吾此去﹐仙官不許﹐如之柰何﹖」道士曰「爾持四妖首級去作贄見﹐自然收爾焉。」老猿得玆指示﹐卽將妖首束好﹐攜回洞中。囑及猿子猿孫﹐謹守洞門﹐毋許濫出。羣猿謹凜受教﹐拜送老猿。老猿駕動妖風﹐向萬星臺而去。

靈宅子與紫霞眞人大戰萬星臺前﹐各顯法術。戰到東方發白﹐羣妖死者屍橫徧野﹐逃者不知蹤迹。靈宅自覺無聊﹐忙在囊中取出遮云帕遮卻云影﹐暗暗逃之。豈識紫霞有照云寶鏡﹐望空一照﹐已知靈宅潛影東逃。持定鏡兒﹐照著形影﹐並力追逐。靈宅子見勢甚急﹐將帕撤去﹐手提打仙鞭﹐又與紫霞空中大戰。復戰五十餘合﹐勝敗不分。紫霞暗思﹕「靈宅子道法髙妙﹐惜乎錯用。如其正大用之﹐煉得功深﹐可推羣仙之首。吾欲捨彼﹐恐其暗害三緘﹔欲不捨時﹐一時難以就擒。」左思右維﹐計無所出。

靈宅子已知紫霞心事﹐乃謂之曰「爾如今事在兩難矣。」紫霞曰「如何﹖」靈宅曰「爾之道法與吾平等﹐欲要捨吾﹐恐吾別生事端。不捨﹐又戰不過。吾實告爾﹐爾我如今仇深似海﹐如欲三緘犬子闡明大道﹐好好歸於天府﹐安居繡雲仙閣﹐吾斷不許。否則﹐將吾此屍碎段﹐那時方無阻滯焉。」紫霞曰「仙子气度﹐原屬慈仁一片﹐於人何所不容﹖爾旣爲仙﹐諒將酒色財气掃除得盡﹐方能飛升。以今觀之﹐仍是凡夫气習﹐輒恃武勇。曾見世之好勇斗狠者﹐幾人身家能保﹖卽羣仙內有悖天律者﹐幾人不貶入陰山乎﹖」靈宅曰「爾勿甘言甜語﹐吾決不與爾罷休也。」言已﹐舉起打仙鞭﹐向紫霞亂擊。紫霞手持斬仙劍﹐左右招架。整整戰了二日﹐紫霞已無可如何。

正值道君身登八卦臺上﹐羣仙拜舞畢﹐鵠立兩旁。道君環顧而言曰「紫霞何往﹖虛無子之道尙未闡明乎﹖」淸虛﹑云衣﹑碧虛﹑淩虛等同聲奏曰「虛無子道無闡明﹐今集諸徒傳道於萬星臺。柰被靈宅統領妖部﹐累累擾亂。此際正與紫霞大戰不休﹐望道祖慈悲﹐爲之解釋。」道祖曰「靈宅子前已受吾斥責﹐今尙依然耶屍卽傳鈞旨﹐命念定﹑念靜﹑念安﹑念慮四眞速去擒回﹐打入猿兒筐內﹐永不許出擾亂道家種子。四眞領命﹐各執法寶﹐出宮遙望﹐見得東角之上祥光二朵﹐或上或下﹐情似爭鬥﹐遂將彩雲催動﹐向東而來。

第一二四回

收靈宅道祖發落投仙師妖魄阻行

四眞彩雲催動﹐急向東行﹐近而視之﹐果見紫霞正與靈宅大戰不已。念慮眞人曰「靈宅子心極多猾﹐靈變莫測。如知道祖命吾四人擒之﹐必捨紫霞而逃異地。那時追逐﹐又費一番躊躇。不如化一小小物兒﹐偸近紫霞身側﹐囑彼詐敗﹐以引之來。吾四人各持鎖心鏈﹐分守以候﹐將四面羅网預先布就﹐其擒之也﹐不較諸生吞活剝爲更易乎﹖」念靜曰「道弟之言甚是。誰化小物﹐以告紫霞耶﹖」念安曰「吾願當此一差。」念慮曰「道兄旣願﹐速去毋遲。」念安眞人於是化爲小蜂﹐潛入紫霞云內﹐密告紫霞曰「道祖命吾四人前來擒捕靈宅子﹐恐彼知而遠遁﹐爾我追逐又費心力。吾等於東西南北四面分守﹐爾與爭戰﹐不拘引入何方﹐皆有捕捉之人﹐庶幾易於就擒﹐以好復命。」紫霞曰「全仗四眞布置﹐吾卽引彼入陣焉。」念安言已﹐偸出云外。念慮詢曰「紫霞之言可達知否﹖」念安曰「已達知矣。速速分守四方﹐以候紫霞引入吾陣。」紫霞見四眞來助﹐知必獲勝﹐乃呼靈宅而言曰「爾與吾已斗三日﹐不肯罷戰﹐未必將同師習道之義拋棄弗講﹐不殺至爾亡我死不止耶﹖」靈宅曰「正欲如斯﹐盡爾力量使來﹐吾不懼爾。」紫霞於是手舉翻天如意以擊之﹐靈宅不慌不忙﹐以撐天玉杵架著﹐一來一往﹐一上一下﹐眞所謂工力悉敵﹐無隙可乘。

正酣戰間﹐紫霞倏將祥光髙舉﹐向靈宅頭上擊一如意。靈宅笑曰「爾紫霞動輒講爾仙法髙妙﹐爲何卻陣欲逃﹖」紫霞曰「爾何知吾欲逃乎﹖」靈宅曰「爾將祥光髙舉﹐意欲跳出圈外﹐逃之地方。吾讓爾逃﹐不來逐爾﹐恐爾隨帶弟子四面埋伏﹐殺吾措手不及焉。」紫霞暗思﹕「靈宅多疑而猾﹐今果然矣﹗」亦笑而言曰「吾之門人業已分戰羣妖﹐如有埋伏﹐何不一擁而進﹐就此擒爾﹖爾以伏兵他處爲疑﹐是又爾怯吾之意也。」靈宅曰「吾若怯爾﹐應先逃之﹐豈爾欲逃而謂吾怯爾者﹖」所言至此﹐紫霞出其不意﹐劈首一如意打下。靈宅不及招架﹐祥光直墜數十丈。緩將祥光升起﹐剛與紫霞相品﹐突以寶杵還來。紫霞不及提防﹐祥光亦墜﹐乘勢詐敗﹐向南而逃。

靈宅子忘了伏兵之疑﹐飛起祥雲﹐隨後追趕。趕到南隅角上﹐念定眞人讓過紫霞﹐以鎖心練拋去﹐早將靈宅束定。東西北面三眞知靈宅已擒﹐同來其間﹐帶歸復命。

紫霞忙忙促促﹐先至八境宮內﹐稟見道祖。道祖聞稟升殿﹐坐於八卦臺﹐問及何事。紫霞入﹐參拜已畢﹐跪而稟曰「靈宅子累次阻礙网關﹐以害虛無子之化身﹐弟子甚恐三緘爲彼所誅﹐大道不得闡明﹐因而與之累相爭戰﹐此非弟子不以道弟爲念﹐實皆靈宅之自齲祈師恕弟子仙規不守﹐好爲爭戰之罪。」道祖曰「闡道一事﹐靈宅子豈不知師旨奉上皇王母耶﹖膽敢違抗﹐罪有攸屬﹐與爾無干。爾其速歸洞中﹐時時臨凡﹐指點三緘師徒﹐以望速成﹐好復上旨。」紫霞得此一言﹐拜舞而退。

道祖環顧左右﹐謂諸門人曰「靈宅子可捕至乎﹖」門人稟曰「已曾捕得﹐現在宮外﹐候道祖傳旨。」道祖曰「速傳吾命﹐將靈宅帶入。」門人領命趨出﹐傳宣四眞﹐四眞卽帶靈宅入宮﹐跪於八卦臺前﹐俯首皈依﹐不敢仰視。道祖曰「爾與紫霞均系吾徒﹐吾傳大道﹐原無厚薄﹐今何不罰紫霞而傳罰爾躬﹐爾知罪否﹖」靈宅曰「弟子之與紫霞相鬥者﹐心有不服耳。」道祖曰「爾所不服者何﹖」靈幸曰「紫霞自領闡道之任﹐濡滯不前﹐姑息三緘﹐任其迷於名利。弟子前日曾集羣仙﹐議將虛無子收回﹐另選有道門人臨凡闡之﹐原爲大道計也。誰知紫霞因此挾忿﹐累與弟子爭鬥不已。」道祖曰「爾與紫霞爭戰﹐彼先與爭乎﹐爾先與爭耶﹖」靈宅曰「吾先與紫霞爭者﹐系吾與紫霞弟子爭﹐而紫霞護衛之也。」道祖曰「紫霞護衛三緘何事﹖」靈宅曰「彼弟子不認師叔﹐仙道何存﹖」道祖曰「爾倍紫霞護衛弟子不認師叔﹐仙道固有所虧。

爾調羣妖以破萬星臺﹐是悖吾之命﹐逆天而行矣﹐罪又何屬﹖

且爾累次興妖作梗﹐師非不曉﹐其不咎爾者﹐以三緘磨折未滿耳。今爾煉就斬仙寶劍﹐欲行一网捕盡之計﹐其罪難逭﹐至此以無再寬再宥。飛天神將﹐速將靈宅子與吾打入猿兒筐內﹐永不許躍出以亂大道。」神將領命﹐押出宮外﹐打入筐內﹐拋下鎖心練兒﹐緊束乃身﹐動作不得。束已﹐復命道祖。道祖嘆曰「修道容易得道難﹐謹防靈宅亂三關﹔倏然下了鎖心練﹐大道成時上九天。」嘆罷回宮﹐羣仙散去。

惟碧虛﹑靈虛等來至紫霞洞府﹐而謂之曰「靈宅於今已收伏﹐阻道無人﹐三緘師徒無慮無憂﹐定能成此大道矣。」紫霞曰「皆仗羣眞護道之力。」言剛至此﹐忽聽陰風怒號﹐向洞門直過。紫霞默會片刻﹐乃向諸眞言曰「可惱四妖被誅﹐陰靈不散﹐還從吾洞隱隱帶哭而去﹐以阻老猿師投三緘之行。

不知老猿可能敵此陰魔否﹖」淩虛曰「這猿道法奚若﹖」紫霞曰「與四妖等。然寡不敵眾﹐如之柰何﹖」碧虛曰「胡不命復禮子以助之耶﹖」紫霞曰「這是自然。」無何﹐諸眞辭去。紫霞送別後﹐卽命復禮子﹑正心子同去長虹外幫助老猿。

老猿自得道士指點﹐教畢猿孫猿子﹐將四妖頭首提在手內﹐以爲投師贄見﹐妖風駕著﹐直向萬星臺而來。只想催動風車﹐急到萬星臺參師學道﹐豈知四妖魂魄已在長虹嶺下﹐阻住去路。

老猿甫到其地﹐覺得妖首重若泰山﹐力不能勝﹐墜下風車﹐立於切道。前後左右儼有三四人影﹐或隱或現焉。老猿詢曰「何方野鬼﹐膽敢在玆以阻吾行﹖」四妖不答。老猿曰「爾不答吾﹐吾將行矣。」剛欲屈身去拾妖首﹐復有人影拉著毛衣。詢之﹐依然不答。老猿怒甚﹐舉棍亂打﹐又不著勁﹐定目詳視﹐一物無有。心竊思曰「吾目昏花乎﹐何所見若斯也﹖」於是席地而坐﹐以觀動靜。坐至良久﹐毫無他異。及至移步﹐仍復如前。

老猿無柰彼何﹐大聲吼曰「爾等究何冤魂﹐須詳說之﹐吾方明白此言。」只聽隱隱中有哭泣聲曰「吾等領靈宅子命﹐與三緘諸徒力戰。戰旣敗矣﹐逃出圈兒﹐意欲仍於長虹山暫避鋒銳。爾何暗藏是地﹐以斬仙寶劍害吾四人﹖此仇不共戴天﹐萬難解釋。爾還欲投三緘門下﹐攜吾首級去作贄見。吾等陰魂不服﹐故在半途候爾。而今爾也來此﹐如欲前行﹐必將魂魄還吾﹐方準爾去。」老猿曰「爾以爲吾無故殺爾耶﹖爾亦知殺人者人亦殺之之理乎﹖以吾暗傷爾等﹐據爾半面言詞﹐似屬不仁。不知老猿公之仇﹐爾更結之於先也。」四妖曰「爾仇何來﹖」老猿曰「爾不記捕殺黑猿﹐以煉斬仙劍哉﹖大戰場爭鬥﹐爾槍我戟﹐傷其性命﹐是力不勝人﹐自受其死﹐尙且結下冤怨。吾之猿兒在乎洞內﹐未曾有觸爾等﹐胡因一劍之微﹐爾忍傷其軀﹖吾傷爾身﹐爾知痛恨﹔爾傷吾子孫﹐吾獨不知痛恨乎﹖」四妖曰「是謀出自吾師﹐與吾四人何涉﹖」老猿曰「謀出爾師﹐捕殺系爾。吾恨爾師靈宅未與爾等同入長虹﹐如同入時﹐吾必並誅﹐以泄其忿。」四妖曰「爾之猿兒止一命也﹐誅吾一命以償之﹐吾所不怨﹐何以一命而誅吾四命耶﹖」老猿曰「猿兒𨿽止一命﹐系爾四妖共擒﹐卽殺爾四命償之﹐亦其宜也。冤仇報復﹐玆已言明﹐爾速斂迹潛形﹐毋阻吾路矣。」

第一二五回

傳大道功分深淺遊幻境心見髙低

四妖曰「無故殺吾﹐此冤難解。爾欲將吾等首級爲投師贄見﹐斷然弗許。」老猿不能行動﹐眞眞無柰彼何。

復禮子身在雲頭﹐視之已久﹐乃謂正心子曰「老猿被妖魂所纏﹐難以脫身﹐將何以處此﹖」正心子曰「不妨﹐吾師賜有追魂旗﹐展之自出惡鬼﹐鎖彼靈魂﹐押入陰山。」遂按下雲頭﹐指四妖而勸之曰「爾殺老猿猿兒﹐理宜償命﹐何得在此阻伊去路耶﹖」四妖曰「爾毋管閒﹐不幹爾事。」正心子怒﹐將旗一展﹐內出四大惡鬼﹐手持鐵鞭鐵鏈﹐當將妖魂擒著﹐打向陰山。四妖泣曰「吾等生前勢敗如斯﹐沒後亦受羅織。

如在陰山地面久久幽禁﹐不能得出則罷。倘若得出﹐三緘野道與老猿仇恨﹐誓必報之。」言猶未已﹐惡鬼鐵鏈一提﹐一陣陰風﹐已把四妖靈魂提去。復禮子見追魂惡鬼押去四妖﹐乃謂老猿曰「四妖魂魄已爲惡鬼押去陰山﹐爾欲到萬星臺﹐是其時也。」老猿曰「承得仙子救援﹐吾身乃脫。他日若有寸進﹐恩戴不忘。」言罷﹐拜辭而去。復禮二子於是將旗收卷﹐各乘彩雲﹐閃閃登天﹐歸洞復命。

老猿攜得妖首﹐直投萬星臺。遙見臺中萬道霞光﹐淸气旋繞。老猿於此欲去怯甚﹐欲退難捨﹐不知不覺﹐已近臺下。當有護道童子見而詢曰「爾屬何方妖魔﹖所攜何物﹖來見何人﹖」老猿揖而答曰「喜非他﹐乃藏風洞之老猿。曾得道士指示﹐在萬星山畔收了靈宅子斬仙寶劍﹐又退隱長虹嶺﹐斬卻毒龍四妖。今特將此微功前來萬星臺﹐投三緘仙官爲師﹐以學大道耳。」童兒曰「如是﹐爾在臺外候著﹐吾去稟請﹐準進則進﹐不準則退焉。」老猿曰「煩童子大仙善爲我辭﹐總祈仙官收錄門下。」言已﹐退出臺外。童兒入稟三緘﹐三緘聞之﹐遂命傳進。

童兒領命﹐出宣老猿。老猿見得傳宣﹐低頭合掌﹐直入臺內﹐跪於三緘座前。三緘已知來意甚誠﹐乃謂之曰「爾何知吾在萬星臺耶﹖」老猿將靈宅子命毒龍﹑赤鯉﹑老蛟﹑蝦精捕捉黑猿兒﹐取血祭劍﹐並旣與彼爭鬥﹐拜遇道士﹐賜以聚寶袋﹐指示如何收劍﹐如何出妖﹐如何投師﹐一切情由備悉道之。三緘曰「吾師紫霞於前三日已遣童兒來告﹐命吾將爾收在門下。爾幸有緣﹐入此闡道場中。」老猿欣然﹐拜而又拜。三緘於是贈以道號曰「衛道」﹐命與西山道人同一蓬廬。老猿謝了師恩﹐退入廬內。

三緘暗思﹕「弟子業已收齊﹐有道將成者﹐有道止得半者﹐有初進一二步者﹐紛紛不一﹐何能一旦固成大道﹐以赴繡雲。」正思議時﹐只見祥光墜下﹐知是仙師到此﹐卽速領諸徒迎入臺中﹐拜舞以還﹐紫霞問及三緘諸子之道何若﹖三緘曰「道分深淺﹐不一而足。不知何日方能俾彼人人功滿﹐同入繡雲仙閣焉。」紫霞曰「自有其時﹐不可相彊。爾諸弟子且歸蓬廬﹐煉習道功﹐今夜毋許擅出。」諸子領命散去。紫霞坐於講道臺上﹐將袖一拂﹐掩了臺之內外﹐暗傳三緘而囑之曰「師自命奉道祖闡明大道﹐俾天下後世不墜野方外術的邪徑﹐才命爾投人世﹐代師闡之。幸爾百難千磨﹐不易初心。大道已成﹐所欠者及門諸子功有淺深﹐爾須淺者傳淺﹐以待其成﹐深者傳深﹐以催其成﹐不可拘一而論。然功𨿽有深淺﹐而造道之誠﹐又不得以深者可期﹐而淺者無可期也。爾宜以幻道試之﹐如在幻境中不易習道之心而一毫弗染者﹐可謂功徳圓成。爾拔宅時﹐隨帶登於仙閣。如入幻境而初心稍變者﹐仍命在塵寰修煉﹐不可寬縱焉。」三緘聞之﹐謹凜受教。紫霞囑罷﹐從容下臺﹐乘著祥光﹐歸於洞府。

三緘次日傳集諸徒﹐鵠立兩旁而謂之曰「爾等入門有久暫﹐學道有深淺﹐不可一途而視。今傳弟子無別﹐特與爾等分班傳道。深者傳深﹐教一人可以通數人﹔淺者傳淺﹐教一步可同進一步。一免錯雜﹐一免躐等。爾輩以爲何如﹖」諸弟子曰「吾師善教﹐敢有不遵﹖」三緘曰「如是﹐吾與爾等分爲三班。分班後﹐又宜分傳道日期。如朔一傳道﹐則首班齊集﹔望五傳道﹐則二班齊集﹔晦日傳道﹐則三班齊集﹐毋許紊亂。今日權將班數議妥﹐明日系黃道良辰﹐爾等齊集臺前﹐靜候分班可也。」諸弟子諾﹐各歸廬內。

到了次早﹐三緘統率徒眾﹐拜罷上天下地﹐然後徐登講道臺﹐男女諸徒朝參禮畢﹐三緘展開名冊﹐逐一呼曰「首班聽點﹔三服﹑棄海﹑狐疑﹑狐惑﹑樂道﹑紫光﹑椒花子﹑蜻飛子﹑西山道人﹑統道﹑用道﹑昌道﹑明道﹑望道﹑取道﹑探道﹑入道﹑成道﹑體道﹑盡命子﹑盡性子﹑斂心道人﹑習道道人﹑金光道人﹐爲左之首班﹔翠華﹑翠蓋﹑鳳春﹑紫花娘﹑金光道姑﹑鳳女﹑龍女﹑紫玉﹑橊姑﹑雪靑子﹑了塵子﹑醋枉道姑﹐爲右之首班。二班聽點﹕繡霧﹑知足﹑玉白子﹑石堅子﹑傳道﹑束心﹑轉心﹑慈祥﹑云牙﹑豁達﹑傲性﹑火煉﹑剛克﹑柔克﹑野馬﹑善成﹑破迷道人﹑混元道人﹑道列道人﹑護道道人﹐爲左之二班﹔從善道姑﹑善訣道姑﹑飡霞﹑衣云﹑弄月﹑回念﹑桃英﹑棠英﹐爲右之二班。三班聽點﹕化慈﹑學慈﹑習慈﹑抱慈﹑衛道﹑蛛龍﹑蛛虎﹐爲左之三班﹔珠蓮一人﹐爲右之三班。分派已定﹐自此傳道﹐各有時日。

傳約一載﹐看看首班之道將已有成﹐二班已如乎昔日之首班﹐三班已如乎昔日之二班。紫霞知之﹐復乘祥光﹐墜於萬星臺。登臺坐定﹐傳及諸子﹐將道之底蘊﹐重爲講說。諸弟子於上泥丸﹐下三關﹐以及尾閶黃河﹐各皆淸細一切。紫霞曰「孺子可教﹐亦屬可成。」言已而去。中惟七竅入門最後﹐但彼系仙子脫胎﹐一聞卽知。三緘故著意栽成﹐不在諸徒之列。

一日﹐三緘暗思﹕男女徒眾﹐妖部居多﹐不以幻境試之﹐安知心堅與否﹖師曾賜吾玉鏡一面﹐幻境全屬一照之內。今日閒暇﹐不免呼三服﹑棄海﹐照以玉鏡﹐看彼心性如何。」主意已定﹐飛登講道臺上﹐將鏡髙懸﹐呼三服二人對鏡一心。二人爲鏡所炫﹐昏倒在地。

三服自覺由萬星臺而下﹐遊覽山水。恍恍惚惚﹐遊到當日所住之鬼窟門外。心裏竊計﹐不知窟內又誰爲首。正在門外探望﹐忽被野鬼見而驚曰「爾銅頭鬼王耶﹖」三服曰「然。」野鬼曰「自鬼王遠去﹐吾等無依。四處尋余﹐毫無鬼王蹤迹。何幸上天開眼﹐今復遇之。可再回窟中﹐爲吾等之主。」三服曰「吾已師事三緘﹐求道修成﹐不敢再爲爾主。」野鬼聞說。齊跪窟前﹐牽著三服之衣﹐哭泣不已。三服心憐其苦﹐欲應承之﹐又恐墜落前功﹐將袖一揮﹐倏然而醒。靜目諦視﹐身在講道臺下﹐師猶上坐﹐黯黯自忖﹐不知爲何。三緘笑謂之曰「爾心堅矣﹐可歸蓬廬再造。」又說棄海自得玉鏡一照﹐魂離軀殼﹐悠悠蕩蕩﹐已到東海。

只見海大無邊﹐波紋因風而起﹐極深莫測﹐銀濤映日皆金。棄海思曰「吾在萬星臺學習大道﹐如何片刻卽到東海﹖莫非仙道已得﹐途程千里﹐可以一蹴而至乎﹖然吾自隨師後﹐雙親之定省久疏﹐旣來此間﹐當入海中﹐一爲顧問。」計定﹐飛身入海。水晶屹立﹐恰似當年。剛到宮前﹐龜相見而跪迎曰「太子何時歸來﹖」棄海曰「始歸耳﹐因久未見乎故地。」忙忙扶起龜相﹐而問之曰「吾父母近日若何﹖」龜相曰「尙屬康彊無恙﹐惟朝日所欠者太子。太子可速入見﹐以慰吾主公﹑主母之心。」棄海諾﹐卽與龜相絕程而奔。及入龍宮﹐龜相稟之龍王。龍王出﹐見得棄海﹐攜手大哭﹐曰「吾兒旣歸﹐速見爾母。爾母久未見兒﹐思慮太多﹐目已瞽矣。」棄海聞此﹐遂同老父趨入內庭。

第一二六回

試眾子頻施妙道獨二翠得遇心魔

棄海隨父來至宮內﹐見得老母坐於龍牀﹐忙忙上前﹐雙膝跪下。左右宮女報與龍母曰「老龍王已入宮矣﹗」遂扶龍母下榻拜接。龍王坐﹐龍母亦坐。坐已﹐詢曰「龍宮近日有吾兒信音否﹖」龍王曰「業已歸矣。」龍母曰「吾兒歸來﹐在於何處﹖」龍王曰「吾兒今跪在爾榻前。」龍母以手撫之﹐曰「爾龍賓乎﹖當日三緘仙官來遊海中﹐爾父將兒拜彼爲師﹐娘原不喜。孰知兒尊父命﹐竟去投之。幾易春秋﹐未見吾兒蹤迹。朝日倚門盼望﹐淚墜弗知幾何﹐至於今春﹐其目瞽矣。兒何拋了父母﹐一去不返耶﹖」棄海曰「孩兒自領父命﹐投師學道﹐原以學道爲事﹐諒父母在宮﹐無有他虞。念念心心﹐只冀將道習成﹐度脫海內一切水族﹐不墜三途﹐以感上天﹐加吾父母之祿。故經年累月隨師步履﹐不暇歸之。」龍母曰「爲娘思兒﹐尙有爾兄爾妻﹐不見兒歸﹐常對娘身悲啼靡已。自玆已後﹐娘也不望吾兒修道成仙﹐就在宮中奉養爲娘﹐承歡膝下。爾夫爾婦亦可朝夕團圓﹐庶免兩地睽違﹐情思不置。」棄海此際被龍母一席言語說得啞口無詞。

宮女報之信龍公主﹐公主出﹐拜了翁姑﹐侍於龍母身側。龍母曰「爾夫已歸矣﹐可去見之。」公主遂出簾外﹐瞥見棄海﹐蓮步輕移﹐走上前來﹐攜手而泣曰「虧郎心忍久拋妻﹐誰識蘭房日夜啼﹖」棄海曰「大道修成思度爾﹐他年團聚豈無期﹖」丈夫言罷﹐龍母命置酒宮中﹐以爲團圓之賀。

將酒飲畢﹐龍母親送棄海至公主房內﹐復問之曰「吾兒習道﹐究在何地﹖」棄海曰「今在萬星臺耳。」龍母曰「所習若何﹖」棄海曰「承師指點﹐道以將成。」龍母曰「野方外術﹐常以不正之道騙人﹐吾兒休爲所迷。從此在家﹐父子夫婦團聚一堂﹐何等自在。況爾父年老﹐龍位議與吾兒﹐卽爲一海龍君﹐卽不煉修﹐終能爲仙天上。切毋拋別父母妻子﹐仍去他處也。夜深矣﹐爾夫婦各自安宿﹐爲娘亦將就寢矣。」言已出宮。

棄海同信龍公主送歸龍榻﹐將安請後﹐穩坐不動。龍母催促數次﹐棄海始出﹐向殿外而行。信龍公主一手扯著衣兒﹐問﹕「向何往﹖」棄海曰「吾宿殿外﹐習道人斷絕塵緣﹐不敢不固子精耳。」公主曰「想爾娶得妻歸﹐不上一載﹐卽從師學道﹐遠去他方﹐拋妻一人﹐守著孤衾孤枕﹐每見吾家兄嫂夫唱婦隨﹐觸景傷情﹐淚已流盡﹐望夫不返﹐度日如年。今日雀報檐前﹐幸夫歸矣。以妾視之﹐不啻天上落一星子在妾掌中。胡爲乎夫妻之情絲毫不講﹖是道廢人倫矣﹐烏得稱爲大道哉﹖」棄海曰「吾今日跋涉千里﹐身倦已極﹐故宿殿外。待至明夜﹐自歸蘭房。」公主曰「夫言千里跋涉﹐卽在蘭房安宿﹐妾豈別有以迷郎君耶﹖」言罷﹐緊牽其衣﹐擁入房內﹐將門下鎖。棄海無可爲計﹐只得臥於榻間。公主媚獻百般﹐棄海心已欲亂。回想歷年學道﹐費盡辛苦﹐如其墜落﹐終爲水族。主意已定﹐起身下榻﹐意欲拉鎖辟門而出。誰知公主赤著身體﹐拉定不放。棄海竭力一掙﹐魂歸其所。舉目詳視﹐尙在萬星臺講道座下。棄海亦不知何故﹐咋舌而思曰「幸未貪戀嬌妻﹐爲師所斥。」三緘笑容可掬﹐曰「爾心頗堅﹐可入蓬廬﹐再造爾道。」棄海轉歸廬內﹐謂三服曰「吾今日在講道臺前﹐如何昏迷不醒﹖」三服曰「吾亦如是。但不知師用何法兒以試吾輩﹖」棄海曰「爾我旣爲師試﹐道兄道妹諒必皆然矣。」三服曰「試言爾夢﹐與吾若何﹖」棄海曰「吾至講道臺﹐未識師尊舉一什麼寶鏡﹐將吾一照﹐吾卽人事不知。頃之忽蘇﹐睜目視去﹐汪洋一派﹐湧起波瀾。吾思萬星臺前後左右皆屬山也﹐水泉之地從何而來﹖細細視之﹐東海耳。因思東海系吾故址﹐不知父母近來身體尙康彊否﹖於是飛身直入海中﹐龜相迓入龍宮﹐去見吾父。父攜吾手﹐哭啼不止。入見龍母﹐亦然。」三服曰「爾見爾妻乎﹖」棄海曰「何嘗未見﹖非吾道心堅定﹐幾被師尊妙法看破肝膽矣。爾又如何﹖」三服曰「吾昏睡後﹐恍如白日晴天。暗計﹕『吾躬自煉道以還﹐春去夏來﹐秋盡冬至﹐幾經寒暑﹐從未涉水登山﹐今日暫且息肩﹐一爲遊覽。』於是悠悠蕩蕩﹐任足所之﹐來到一處﹐似平日所住居者。周詳審視﹐乃當年稱王石穴。吾在門前偸覷﹐不知其內又誰爲首。視之未久﹐內出野鬼數十﹐見吾而驚曰﹕『爾銅頭鬼王耶﹖』吾曰﹕『是矣。』野鬼遂各哭訴﹐自王離了此地﹐伊等無依﹐个个求吾再爲之主。吾以大道爲務﹐未曾應允。野鬼愈集愈夥﹐欲擁吾入。吾拋卻野鬼﹐抽身卽走﹐忽然而蘇。蘇來﹐還跪在講道臺下。此必仙師試吾等道心堅與不堅也。」二人言談至此﹐同聲嘆曰「入得道門把道修﹐止言大道不難求﹔誰知此理深而奧﹐幻境坑中不易投。」言畢﹐將頭擺了幾下﹐仍舫趺坐﹐凝神靜气﹐以煉內功。

輪到次日﹐三緘又登講道臺﹐傳翠華﹑翠蓋入臺聽道。二翠至﹐三緘持鏡一照﹐昏倒在地﹐魂出泥丸。見是地有山髙聳﹐翠華謂翠蓋曰「此山好似北風。」翠蓋曰「北風山系吾等煉道所在﹐今旣來此﹐不如登臨一望。」翠華曰「可。」二人於是搭肩而升﹐細觀此山洞門髙列﹐非北風﹐乃碧玉也。翠華曰「吾等以爲北風﹐不料又臨碧玉。想吾姊妹在此峯頭﹐常逞威風﹐羣妖拱服。因椒﹑蜻二子刁弄起釁﹐兩相爭鬥﹐才得三緘仙師收爲門徒。今舊歸來﹐𨿽洞府依然﹐而黃葉已滿﹐不禁有今昔之感矣。」言此﹐二人泫然者三。

正嗟嘆間﹐小妖數十輩忽遊洞外﹐見二翠道家裝束﹐驟未能辧﹐大聲吼曰「爾是何方妖物﹐敢來此地窺吾仙姑洞府﹖」二翠曰「爾仙姑何名﹖」小妖曰「翠華﹑翠蓋是也。」翠華曰「今向何往﹖」小妖曰「出洞投師學道去矣﹗」翠蓋曰「爾仙姑旣然出洞煉道﹐爲何洞府不掃潔﹐使彼白雲封鎖﹐黃葉迷離耶﹖」小妖曰「自仙姑去後﹐誰敢入此洞中﹗」翠華曰「爾等且上前來﹐視吾爲誰。」羣妖近前細視﹐視已而喜曰「不知二位仙姑已回洞府。」於是拜了幾拜﹐將洞掃潔﹐請二翠入﹐忙在別洞整治肴饌﹐擡在此洞以奉之。二翠坐在席間﹐羣妖勸飲殷懃﹐無異當年在洞光景。酒逾三盞﹐羣妖笑曰「仙姑旣歸﹐吾輩有主﹐不畏他妖侵害矣。」二翠曰「吾等𨿽歸﹐不過暫一遊玩﹐其實不能久住耳。」小妖聞得不能久住﹐齊齊墜淚﹐情若難捨。

席將終矣﹐洞外忽來二位仙子﹐道冠道服﹐面如白玉﹐似欲入洞者然。小妖上前阻曰「吾洞內有仙姑在此﹐爾二道士休得入之。」道士曰「爾洞仙姑﹐莫非翠姑﹑翠蓋乎﹖」小妖曰「爾何知﹖」道士曰「吾與爾仙姑原系道兄道妹耳。」小妖曰「爾師何人﹖與吾仙姑稱爲兄妹。」道士曰「吾師非他﹐乃三緘仙官也。」小妖曰「爾是三緘弟子﹐而今煉道何所﹖」道士曰「吾師羣弟子皆在萬星臺﹐獨將吾二人安置幻境洞中﹐今日閒遊﹐見此山嶺淸气蟠結﹐袖中默會﹐知二翠道妹在此﹐故來一晤﹐以問吾師近日傳道若何﹖」二翠聞言﹐確有可憑﹐遂請相見。行禮已畢﹐二翠復命小妖重整筵席﹐以款道士。小妖得命﹐將筵席辦妥。四人共飲。

二道曰「道妹等常常親近師尊﹐大道諒已得矣。」二翠曰「大道之得﹐惟二兄先之。但不知二兄系何道號﹖」二道曰「道妹欲聆賤號﹐且聽吾言。」

第一二七回

幻境中許多變化幽室內最見心性

二道曰「吾二人投三緘仙師最早﹐仙師賜以道號﹐一曰『固精』﹐一日『藏精』。」言猶未已﹐二翠曰「諒是二道兄精於大道﹐師故以美號贈之者。」二道曰「道妹過譽。誰知道妹﹐以坤柔之體而道煉天仙﹐眞巾幗丈夫﹐女中君子﹐愧煞男兒多矣。」二翠曰「丈夫君子﹐惟二道兄可以當之。以此加諸女流﹐殊不合耳。」談談論論﹐不覺酒興愈濃。二精攜瓶以勸二翠﹐二翠大有酒意﹐忘乎男女不親授受﹐亦攜瓶以勸二精。二精漸侵以戲言﹐狂態欲飛。二翠心猿稍放﹐似亦任其相戲而不禁。

二精見二翠情景如斯﹐恐其有心貪戀紅塵﹐因以手探二翠之懷﹐二翠胸中幾不自持。翠華猛然思及﹕「碧玉山相爭戰後﹐得師傳道﹐煞費心苦。兼之由碧玉而轉北鳳﹐自北鳳而集萬星臺﹐曲折迂徐﹐折磨已甚。看看大道將得﹐而以一淫字墜落乎﹖」思至此處﹐心神安妥﹐振奮其志﹐恍如夢中初醒。目極翠蓋﹐尙與二精眉目送情。翠華吼曰「妹妹﹐爾欲棄大道而墜沈淵耶﹖」翠蓋倏然驚覺﹐急將心神安穩﹐與翠華同聲言曰「二道兄今日之酒醉乎﹖」二精曰「未也。」二翠曰「爾究竟道學何人﹖」二精曰「三緘。」二翠曰「酒未曾醉﹐道學三緘﹐如何假作狂且戲處子﹖」二精曰「道兄道妹﹐背了師尊聊出戲言﹐有何礙處﹖」二翠曰「戲言固非所論﹐吾察爾心意﹐實有以視吾姊妹如敗柳殘花。以吾思之﹐爾必非吾師弟子。否則﹐應同集於萬星臺﹐何獨寄爾於幻境洞內﹔旣寄爾於幻境洞﹐吾師應常念之口角﹐俾吾輩聞之。況吾師所教諸徒﹐無論人部妖部﹐皆以煉道爲事﹐從未有見女色而戲謔者。小妖與吾逐出洞去﹗」小妖聞說﹐遂吼之出。二精如未聞也﹐穩坐不動。

二翠拂然入內﹐二精亦離筵席﹐隨後而來﹐戲笑風情﹐難於力止。二翠無柰﹐轉出內洞﹐向外放逃。二精急趕上前﹐各抱一人﹐而侵以穢語。二翠爲二精所抱﹐不能脫身﹐以頭觸之﹐觸在講道臺之座下而醒。三緘笑謂之曰「風流幾把道行丟﹐穩著心兒色相收﹔倘若爾圖魚水樂﹐千年修煉一時休。」言畢﹐命歸蓬廬﹐再加練習。

次日﹐三緘登座﹐暗思﹕「及門諸子﹐以平時而論﹐其心似皆堅穩。至入幻境而確然弗變者﹐不知能有幾何﹖幸得三服﹑棄海﹑翠華﹑翠蓋男女四人﹐已算能成﹐不必爲彼慮矣。今日無事﹐且提二班女徒試之。蓋前則先陽而後陰﹐今則先陰而後陽也。」遂傳桃英﹑棠英二女弟子立於臺下﹐舉鏡一照﹐二英魂離軀殼﹐自覺身騰空際﹐悠悠忽忽﹐不知至於何所。

及俯首下視﹐乃北海關也。桃英驚曰「萬星臺相隔北海關﹐其遙不啻萬里﹐何能一刻卽到此耶﹖此必師尊以幻境試吾也。吾姊妹可扭轉風車﹐仍歸萬星臺﹐習吾大道。」殊將風車扭轉﹐已見萬星臺矣﹐又被狂風一拂﹐不由自主﹐復吹至北海關外﹐徐徐墜下。二英共相驚訝﹐不知爲何。

正猜疑間﹐忽來二位男子﹐儒冠儒服﹐俊秀非常。見得二英﹐近而詢曰「佳人何來﹖」二英曰「不意至此耳。」二儒曰「爾莫非桃﹑棠二英乎﹖」二英曰「然。」二儒曰「如是﹐爾我眞有緣矣。」二英曰「何緣之有﹖」二儒曰「前三日吾等遇一道長﹐言今日午刻有二仙子爲狂風吹起﹐墜於此間﹐與爾二人有夫婦緣﹐不可錯過。吾聞其說﹐當問老道爲誰。老道曰﹕『吾乃紫霞眞人。因三緘弟子女班中﹐惟此二花妖尙有紅塵大福﹐爾等收回家去﹐結爲夫婦。俟至巍科取得﹐自使彼爲夫人一品﹐以享榮華。老道之言﹐爾宜謹記。』吾得老道指點﹐故候於此。不料仙言無誑﹐竟與二美相會。此皆月老注定﹐無有差移也。望二仙子思之。」

二英曰「是何言也﹖吾姊妹煉道多年﹐原欲名列仙班﹐以脫植身軀殼。爾爲讀書士子﹐應體聖賢明徳新民之旨﹐誠意正心之學﹐而乃見美色而卽貪﹐焉能入道深深﹐以期上進﹖君不見伊古以來﹐黃卷名流﹑靑登學士累困場屋而終身落魄者﹐皆爲歡娛片刻﹐誤卻了事業一生。況淫惡滔天﹐每多絕嗣慘報。妾言可作龜鑑﹐爾其朝夕誦讀焉。」二儒曰「逾墻鉆穴﹐皆屬邪行。吾等不敢爲﹐亦不忍爲也。若爾二美﹐與吾二人結有夙緣﹐且又指點上仙﹐焉可錯過﹖」

二英見好言勸誡不能破其淫心﹐暗地商曰「忠言逆耳﹐藥石成仇。卽再口吐蓮花﹐諒亦無益。吾姊妹不若驅風而返﹐以免彼念切求凰﹐屬意吾輩也。」言罷﹐駕動風車。剛起數丈餘髙﹐又爲狂風扭轉﹐與二儒所立相隔不過數武。二儒曰「爾姊妹若與吾等無緣份﹐去則竟去矣。風車起而又墜﹐可見月老所定﹐難以轉移。」遂走上前﹐各擁一英而行。二英步履艱難﹐二儒呼喚一聲使者﹐車兒已至。二儒於是將二英扶上﹐望前進發。二英思逃﹐怎柰妖法不靈﹐難於脫身。

不久之間﹐大第在望﹐紅窗粉壁﹐彩色可人。二儒忙忙將二英車兒擁到門首。只見第內張燈掛彩﹐笙簫鼓樂﹐入耳悠揚。剛到中堂﹐內出女眷數人﹐扶二英下車。二儒楚楚衣冠﹐與之交拜成禮﹐二英傲而不拜。後堂又出十餘女眷﹐或牽或扯﹐彊彼拜完花燭。拜已扶入﹐分爲東西兩室。二英不相見面﹐商議無從。待至燭炳蘭房﹐新郎入室﹐二英心內慌亂﹐不知若何脫此牢籠。

卻說桃英見新郎寬衣欲臥﹐暗暗移步﹐向外便走。誰知新郎眼快﹐早被扯著。桃英气極﹐擊之以掌。新郎倒地﹐大呼﹕「救命﹗」內室女眷齊出﹐問明來歷﹐交相罵曰「不受擡舉的丫頭﹐可弔在西廊﹐重加鞭撲。」甫將桃英弔定﹐東廊內亦大聲呼曰「新人持刃弒新郎矣﹗」女眷聞呼擁去﹐亦將棠英捆束﹐同弔西廊柱上。

一粗暴老嫗手舉皮鞭﹐著力笞之。笞後﹐二三女眷又勸之曰「二新郎滿腹詩書﹐人品俊秀﹐與爾爲配﹐甚不辱爾﹐爾何執拗不從﹖」二英泣曰「吾姊妹修煉辛苦﹐原望大道能成﹐名列仙班。若塵世之富貴榮華﹐非所願也。冀爾家老少女男大發慈仁﹐將吾釋卻。倘得仙班忝列﹐恩銘肺腑﹐必有以報焉。」老嫗怒目曰「爾與吾兒良緣締自前生﹐故天送爾來玆﹐以與吾兒合巹。爾乃不順天意﹐反有謀夫之心。吾且將爾二人幽禁空室﹐如其回心則已﹐若仍傲性﹐活活把爾笞斃﹐屍拋荒野﹐看爾其柰誰何﹖」老嫗言罷﹐命人解之。二英徧體疼痛﹐欲生不能﹐欲死不得。方將索兒解下﹐已倒臥地中。

老嫗顧謂女眷曰「爾等可扶入空室﹐爲吾幽禁。」女眷得命﹐撩衣挽袖﹐頃刻扶入室內﹐將門緊閉而出。二英極目﹐室如黑漆一般﹐其中空空﹐渺無一物。自覺身痛如刺﹐只得相偎相傍﹐席地坐之。想到受辱如斯﹐齊放悲聲而泣曰「煉道原求道習成﹐列位仙子想華榮﹔色身示人皆自誤﹐幽室如牢甚痛心。」泣已﹐暗將原功運用﹐幸而腹不甚餒。

坐至第三日﹐耳聽室外笑聲瑯瑯。轉瞬間﹐門已啟矣。二英睨視﹐有二三女娘﹐容貌如仙﹐直入室中﹐持燈相照。內一女娘曰「可惜二枝出色名花﹐墜於泥窖。婢子可移木座來。」復呼一小鬟髙燃紅炬﹐插於壁上。殆至木座安好﹐女娘笑容可掬﹐扶二英坐。

坐已﹐中一女娘曰「男願爲有室﹐男若無室﹐則獨陽不長。女願爲有家﹐女若無家﹐則孤陰不生。自古至今﹐陰陽相配﹐始有人倫。爾何如是其傲﹐不思福享塵世﹐區區癡求仙子﹖曾見當世有誰成仙乎﹖不若聽吾相勸﹐拋去求仙之念﹐易爲夫婦之歡﹐以免暗室幽囚﹐受此苦惱也。吾言若是﹐爾其細思。」

第一二八回

墜孽海悲道空修望兒孫是心甚切

二英聞得美女一番言詞﹐心想不從﹐長禁幽室之中﹐弗見天日。如其從也﹐可惜數百載純從植物修成人形﹐又負三緘師尊多年訓誨。左思右計﹐進退兩難。久之﹐桃英曰「承爾好言苦勸﹐從與不從﹐爾其暫退片時﹐待吾姊妹商議停妥﹐自回爾話。」女娘退。柳英問棠英曰「不從彼配﹐則幽禁難出﹐爾意如何﹖」棠英曰「吾志不可奪也。寧肯死於幽禁﹐不願棄道而下賤於人﹐卽入黃泉去見閻羅﹐亦有顏面。」桃英曰「爾意如是﹐吾心亦然。」乃同聲而呼女娘曰「吾姊妹主意已定﹐爾快來此﹐吾與爾言。」

女娘至﹐二英曰「爾休饒舌﹐吾頭可斷﹐吾志不可奪焉。」女娘色變﹐轉告老嫗。老嫗怒甚﹐來到幽室﹐疾聲罵曰「賤婢子﹐胡得自髙身價﹖吾兒系讀書種子﹐靑雲有志﹐不久卽作貴人﹐何者配爾不過﹐爾乃傲性如此﹖家婢與吾拉出﹐待吾治以蠻法。」羣婢得命﹐拉出室外﹐老嫗手執利刃﹐細細割之。二英痛楚難當﹐三魂已出泥丸﹐不省人事。痛極而醒﹐舉目仰望﹐三緘仙師尙在座中。笑向二英言曰「不意花妖成形﹐有此烈气。」遂提爲右班之首﹐命歸廬內﹐同心習道。

又過數日﹐三緘暗思﹕「二班男徒﹐吾尙未試﹐不知心性若何﹖」因提混元道人﹑轉心道人來至臺前﹐以鏡照之。二道昏迷﹐倒地而臥。混元魂出臺外﹐行行止止﹐到了一个村莊。

綠野靑疇﹐桑麻在望﹐信步行去﹐其間山重水復﹐豁目爽心。

右轉左旋﹐遙見一第﹐門外碧桃數百樹﹐花開如火﹐香气逼人。

混元曰「桃花原不生香﹐何是桃而香生若是﹖豈非桃而似桃香耶﹖」緩緩遊至樹下﹐見得花色鮮紅﹐蛺蝶遊蜂枝頭飛舞。

混元盡情玩賞﹐不覺已近第外。犬吠嗷嗷﹐俄而朱門啟處﹐內出一叟﹐白眉古峭﹐倚門而望日﹕「何人在玆﹐驚吾犬吠﹖」混元曰「吾乃學道之士﹐信步閒遊﹐不意至翁府門﹐驚犬吠而並驚老丈也。」老叟曰「吾生平亦好習道﹐柰未得同人而參考之。君旣爲習道也者﹐不妨請入茅舍﹐以談道妙焉。」混元諾﹐遂隨入戶。由階升堂﹐整整衣冠﹐拜謁老叟。拜已﹐丫結獻茗。茗罷﹐筵設西軒。混元來到軒中﹐但見欄桿外面奇花萬種﹐軒內字畫以及古器玩好﹐眞如海樓蜃市﹐美不勝收。及入席間﹐肴饌紛呈﹐名多不識。老叟攜瓶勸飲﹐備極殷懃。

飲至日落西山﹐始命家僕撤席﹐親點銀缸﹐送混元道人入室安宿。混元入室後﹐老叟略談幾句﹐拱手而別。丫結將茗獻於案上﹐曰「道士如渴欲飲﹐瓶內乃新烹也。」言罷亦出。

混元一人在室﹐舉目斜觀﹐地下盡皆金銀。心竊訝曰「此老何富如是﹖」剛欲入榻﹐耳聞室外嬌聲言曰「適才阿翁言吾家來一道士﹐能知道妙﹐意欲將妾配彼﹐以受家財﹐不知其人有此福份否﹖」混元隔窗偸視﹐見一女子手執蓮炬﹐容顏極美﹐金蓮移動﹐儼若花含宿雨﹐柳捲微風。混元暗想﹕「天下竟有女娘而貌美如是者﹐且彼家財若此其富﹐兼配此女﹐眞所謂享受不盡矣。」是夜在榻﹐久不成眠﹐順想橫思﹐都在女子財帛之上。

次早﹐老叟出堂﹐復呼丫結整治筵席﹐以款道士。酒逾三盞﹐老叟曰「吾爲富甲一郡﹐所缺者繼起無人。不知老拙生平喪徳何若﹐報遭絕嗣﹖幸而中年得一女兒﹐今已十六春光﹐尙未許配。每遇卜者卜之﹐俱言吾女命大﹐宜配道士。訪之已久﹐柰無道士臨門。昨日道士閒遊﹐羨慕碧柳﹐尋花至此﹐此正天作之合也。老拙今日重整筵席﹐願以吾女充爾下陳﹐不識爾心以爲何若﹖」

混元喜甚﹐假以言詞謝之曰「不可﹐不可﹗小子心心念念﹐在於煉道﹐原不欲墜入塵世﹐爲妻兒纏擾焉。」老叟曰「子誤矣。子以爲無妻無子﹐乃可成仙﹐獨不聞許眞人舉室同升乎﹖況上天牛郎織女尙有鵲橋之渡﹐仙姬亦有下嫁之辰哉﹖」混元不復言﹐卽於筵前認老叟爲嶽丈。老叟爲之擇吉﹐夫婦成禮﹐極其偕和。

未幾而老叟亡﹐混元得其家財﹐心滿意足﹐無復他想。其妻謂之曰「爾坐享此富﹐不思另有以髙出人乎﹖」混元曰「吾爲富家翁﹐誰不尊仙﹖別似無有髙乎人者﹖」妻曰「妾見世之有志男兒﹐擢巍科﹐膺顯爵﹐堂上呼而堂下諾﹐榮華莫及﹐妻亦同享封誥﹐不更髙於鄕裏乎﹖」混元曰「吾未讀過詩書﹐胸黑如漆﹐巍科顯爵﹐何由得之﹖」妻曰「能捨財帛﹐以爲圖謀﹐是爲艸莽忠臣﹐皇上亦有獎賞以官之者。」混元曰「旣然如是﹐吾去調停。」遂帶白鏹數千﹐竟入都下。

現居宰輔趙能光原與混元道人有瓜葛之誼﹐混元訪實﹐入衙相會﹐言及求官一事。宰輔一力應承。混元欣然﹐當將財帛交付。宰輔密爲幹辧﹐未逾一月﹐卽受山陽令。刻日起程﹐夫婦同車﹐後擁前呼﹐好不僥幸。

到任六載﹐又盡人事﹐加升郡守。剛赴郡守之任﹐妻忽染疾而亡﹐兼之郡中逆賊滋擾﹐上責郡守教導不嚴﹐鎖押回都﹐發錦衣衛拷問。混元言詞不合﹐加以殛刑﹐一痛而蘇。三緘笑曰「富貴場中不久居﹐不惟官去又亡妻﹔此情本是虛花事﹐說與今人莫亂疑。」言畢﹐將混元道人逐出臺外。混元悔曰「自墜孽海﹐枉吾歷年修煉工夫。」嘆息數聲﹐大哭而去。

又說轉心道人爲玉鏡一照﹐神魂飄蕩﹐已至家鄕。鄕有呂老﹐見而詢曰「爾陳茂老先生耶﹖」轉心曰「然。」呂老曰「聞爾從師學道矣﹐爲何今日復返蓽閭﹖」轉心曰「煉道之餘無事﹐又轉鄕村﹐會會故人也。」呂老曰「爾當年所謀吳姓陰宅﹐現今欲售﹐猶願之乎﹖」轉心曰「吾已離家煉道﹐成仙爲望。家務一切﹐久拋之荒山外矣。」呂老笑曰「吾且詢爾﹐仙人有子孫乎﹖」轉心曰「何嘗無之﹖」呂老曰「因爲成仙一念﹐子孫卽不顧乎﹖」轉心曰「兒孫自有兒孫福耳。」呂老曰「兒孫之福﹐半由祖宗積徳﹐半歸祖冢發祥。吾聞仙人中所最重者孝行﹐以爾言思之﹐仙人亦不盡皆孝矣。」轉心曰「誰是孝字有虧而可爲仙者﹖」呂老曰「卽爾之所爲是也。」轉心曰「吾之不孝安在﹖」呂老曰「爾父爾母合厝之地﹐原不大佳﹐爾熟葬經﹐卽要從師學道﹐宜卜一吉穴﹐以安親靈。爾胡以出家不認家之言來對故人也﹖設或異日風穿水灌﹐泥污親骸﹐泉下有知﹐能不怨乎﹖吾之責爾以不孝者此耳。」轉心曰「卜吉地以厝父母﹐心非不願﹐特恐見斥於仙師。」呂老曰「爲厝父母而受責斥﹐爾師恐亦非仙矣。」

轉心道人爲呂老一席言語﹐心已搖動﹐乃謂之曰「吳姓之地果欲售乎﹖」呂老曰「吾豈誑爾者﹖」轉心曰「如是﹔吾卽請翁爲我周旋此事。」呂老曰「爾各歸村﹐與爾兒孫相會。待明日吾去吳姓家下﹐爲爾說合。」言畢別去。

轉心道人歸得家來﹐瞥見兒孫不堪窮困﹐心甚憐卹。其子見父﹐悲喜交集﹐拜跪在地﹐哭不成聲。哭已言曰「自父去後﹐兒等勤儉持家。不料人口日多﹐事弗如意。至於今日﹐衣食莫保。有識者常對兒言曰﹕『爾父精於地理﹐當年所求吳姓之地﹐胡不謀而厝之﹖爾之祖墓再不遷攺﹐不惟財帛不生﹐恐爾子孫亦必絕滅。』人言若此﹐兒尙未信。殊知近年父之孩孫果喪四五。兒等著急﹐欲移祖墓﹐又柰家無財帛。父今歸裏﹐見爾子孫如斯景況﹐祈速設一妙法﹐以救燃眉。」一番哀戚之詞﹐說得轉心淚下如雨﹐因而慰曰「兒輩毋憂﹐吾托呂翁去謀吳姓地矣。」

第一二九回

仁厚村重逢蔡女雲溪鎭又見故巢

次日早起﹐轉心急至呂老處﹐諄諄相托﹐務必將地謀得﹐安厝乃父乃母﹐以俾子孫發達。殊知呂老致意吳姓﹐往反數次﹐其事不諧。轉心暗與子商曰「是地可發巨萬﹐今而不得﹐外此難求矣。不若陰謀祕計以圖之。」其子曰「如何﹖」轉心曰「吾卜吉日﹐將爾祖骸取出﹐貯於瓦缶﹐乘夜厝之﹐有胡不可﹖」其子曰「以素無冢之地而忽然有冢﹐彼豈不究其來歷耶﹖」轉心曰「鑿穴而厝﹐不露形迹﹐彼烏知之﹖」其子曰「厝則厝矣﹐毫無憑據﹐何敢拜掃﹖」轉心曰「窖碑於內﹐年月倒題。如拜掃時吳姓阻滯﹐心稟邑宰。邑宰問其憑據﹐則具結開墓。宰見碑記﹐必斷歸爾等﹐絲毫不費﹐而美地卽得乎﹖」其子曰「此計甚妙﹐速行毋遲。」轉心道人卽卜吉日﹐取骸偸厝﹐事事周備﹐果無人知。

時至禁煙佳節﹐轉心道人與子若孫前去拜掃。吳姓見之﹐詈以無故冒認祖冢。鬧了數日﹐稟之邑宰。邑宰親勘﹐問有何憑。轉心與子願具甘結﹐開而視之。吳姓不知其中詭譎﹐亦願開視。邑宰於是命役掘土﹐掘約三尺﹐內碑已現﹐視其所鎸年號﹐已百餘載矣﹐遂將此地斷與轉心道人。吳姓抱冤難伸﹐任之而已。轉心喜甚﹐重新壘冢﹐而以石碣立於墓外。事剛停妥﹐其子忽染重疾﹐服藥不效。將要死時﹐指轉心道人而泣曰「神鬼恨爾巧於圖謀﹐卽得佳城﹐不惟不發爾富﹐且將絕爾子孫。」言罷而沒。轉心見此情景﹐不覺痛哭失聲。一夢蘇來﹐尙在講道臺下。三緘愁容而視之曰「爲求吉地道心拋﹐巧計謀來未必髙﹔堪嘆數年勤教誨﹐而今一試枉徒勞。」言已﹐復大聲曰「學道不道﹐上天不要﹔趕出萬星﹐隨爾所造。」轉心道人亦如混元﹐大哭而去。

狐疑﹑狐惑見二人下山之慘﹐忙跪臺下﹐爲彼哀求。三緘曰「前心不攺﹐如何容之﹖」狐惑曰「師須念彼追隨有年﹐不如暫畱萬星﹐再爲教訓。」三緘不允﹐暗舉玉鏡﹐向二狐照之。二狐昏倒﹐自覺出了萬星山﹐大風揚塵﹐竟將身兒吹至天半。或左或右﹐或上或下﹐不能自主。約有一刻﹐搖搖欲墜。

久之墜地﹐舉目一視﹐大第在爾﹐樓臺亭閣﹐排列其間。狐惑曰「是必觀也。吾兄弟可同入內﹐歇息片刻。」狐疑曰「如此甚好。」重門剛入﹐狐疑曰「是第模樣依稀﹐似曾住過者。」狐惑曰「我亦作是想耳。」狐疑曰「從師雲遊﹐無地不到﹐所歷觀剎以及村落﹐難以枚舉﹐恐是當年曾住之區﹐亦未可料。

試入內面視之。」言已﹐由左轉入﹐乃花卉一園。時正秋中﹐桂香飄拂。二狐徧遊園內﹐盡情玩賞。

遊至園右﹐忽見側門開處﹐一及笄女子身著淡紅衣服﹐美艷無比﹐輕移蓮步﹐竟入園中。見得二狐﹐頻頻囑目。良久﹐嬌聲詢曰「爾狐郎耶﹖」二狐驚曰「女娘爲誰﹖何能識吾兄弟﹖」女娘曰「郎君何竟忘卻﹖吾家姓蔡﹐父爲侍郎﹐前數年間﹐狐郎弟兄暗與妾身結爲夫婦。自從那夜來一道士﹐施下法術﹐將郎收去﹐妾心如割﹐日日悲啼﹐盼望至今﹐終是雁斷天邊影。何期今日相會花園﹐快快同入蘭房﹐以續舊好。」二狐曰「吾兄弟自投三緘師尊﹐日以習道爲事﹐一切障眼之物﹐毫非所貪。女娘速歸﹐休復以癡情迷我。」女娘曰「妾系郎君昔日所配﹐非同彊認﹐爾兄弟卽不居此﹐亦宜念昔日恩愛﹐同入妾室﹐相談數語﹐妾始甘心。」所言至斯﹐淚落如豆。

咽喉耿耿﹐話已難言。狐疑曰「女娘自便﹐吾弟兄不是當年酷好淫逸。此時只爭一刻火候﹐已有飛升之望。尙將從前過失悔不勝悔﹐敢再失足墜入孽海乎﹖」女娘見不允所說﹐輕輕踱到身旁﹐兩手牽著二狐之衣﹐百般獻媚。二狐此際心幾欲動﹐幸道根堅固﹐誑之曰「女娘不必緊牽吾衣﹐可先入蘭房﹐將酒宴排齊﹐吾兄弟自來同爾一樂。」女娘聞言撒手﹐遂去排宴﹐以款二狐。

誰知二狐誑脫女娘﹐疾向園門逞步而出。恰被侍郎所見﹐吼令侍從拿下。一時家僕如狼似虎﹐凶狠而至。或持繩索﹐或執刀斧﹐當將二狐捆束﹐擡到廳中﹐侍郎坐於幾上﹐怒目詈曰「何方野道入吾園內﹐所爲何情﹖」二狐曰「吾弟兄被狂風飄捲﹐墜落於此。其入大人園內者﹐誤認府第爲觀剎也。望大人恩施格外﹐釋弟兄歸去﹐徳戴不忘。」侍郎吼曰「吾生平所惡者﹐卽是爾等遊手好閒﹐假道惑眾之流。左右與吾弔在西廊﹐皮鞭三百﹗」左右如命﹐剛欲舉鞭相擊﹐倏然外面報有客至。侍郎顧謂家僕曰「吾出外迎客﹐不暇擊玆野道。爾等在此好好看守﹐待客去後﹐再來鞭之﹗」言畢而出。家僕輩遂將廊門緊閉﹐坐地看守。二狐無可爲計﹐欲試移步換形之法﹐以脫此難﹐孰知累試無效﹐反覺徧體被索緊勒﹐痛楚難禁﹐因而不住呻吟。

久之﹐家僕散去﹐廊東門簾響處﹐來一小小丫結到廊內探取盥器﹐聞得呻吟慘切﹐近而視曰「爾狐姑父耶﹖」二狐舉目望之﹐乃蔡女房中使女翠蘭也。忙哀乞曰「小姑姑快將吾弟兄釋下。」丫結曰「吾不敢釋爾。爾且忍耐﹐待吾入內稟之姑娘。」去不移時﹐出謂二狐曰「姑娘有言﹐爾如仍修舊好﹐自有妙策救爾﹔其如不許﹐爾兄弟命必喪於玆。」二狐誑曰「事到如今﹐尙有何說。速放吾下﹐願配爾姑娘焉。」丫結聞說﹐又復入內﹐良久乃出﹐曰「姑娘恐爾誑彼﹐得解釋後乘風而逃。」二狐連聲曰「不能﹐不能。」丫結曰「如是﹐姑娘已稟老夫人﹐夫人稟於侍郎﹐侍郎喜﹐卽在本府成就良緣。俟客去時﹐便來釋爾。」言已﹐竟入內面。

二狐愈弔愈疼﹐呻吟之聲直達府外。俟到夕陽西墜﹐人聲嘈雜﹐廊門已開。僕婢數十人立於兩旁﹐侍郎正中坐定﹐欣然而詢二狐曰「聞爾兄弟暗配吾女已十多年﹐但出於私﹐非屬正道。今吾作主﹐願將妞妞配爾兄弟﹐何如﹖」二狐曰「前者系吾不知﹐任意糊混。今習大道﹐何敢再入卑污﹖伏冀垂憐﹐念吾修煉之苦。」侍郎曰「吾以一女而配汝兄弟﹐是羞於自薦也。爾反推卻﹐吾之顏面何存﹖左右前來﹐與吾速速鞭死﹐拋諸枯井﹐以了兩次被彼受辱之報焉﹗」僕人諾﹐持鞭近前﹐將欲擊矣。私謂二狐曰「爾等何蠢﹖如其意順大人﹐非但可免鞭抽﹐亦且享福無窮﹐何者不美﹖」二狐曰「寧死於鞭﹐誓不墜此孽海。」僕人曰「爾旣不受擡舉﹐休怪吾之不仁。」遂舉皮鞭﹐力抽數十。二狐痛極而醒﹐尙在講道臺前。三緘喜曰「不蹈前車愛道深﹐寧從一死不從生﹔野狐惰性能如此﹐愧煞而今世上人。」贊已﹐仍命二狐歸廬習道。

恰值鳳女來講道臺﹐欲詢明堂關元何以相通之說。三緘持鏡照去﹐倏被狂風一拂﹐竟將身軀吹起﹐不偏不倚﹐附於雲溪鎭前。鳳女暗思﹕「雲溪鎭歷鐵馬溪不遠﹐久未見此故巢﹐不免去到溪頭﹐望望風景。」及到是溪﹐只見水浪滔滔﹐水光灩灩﹐長天一色﹐入目爽心。望未逾時﹐忽然水面出一丫結﹐立於波間。鳳女視之﹐乃當年在宮伏侍之愛奴也。方欲抽身﹐以免纏擾﹐殊意愛奴早已瞥見﹐卽上波上呼曰「蝦姑何往﹖婢子多年未見﹐眼淚久已流漧。」鳳女曰「吾去從師習道﹐何暇歸裏與爾輩相晤乎﹖」愛奴曰「姑娘卽不戀及婢子﹐獨不念蝦宮父母耶﹖」鳳女曰「非不念之﹐柰道未習成﹐不敢歸寧耳。」愛奴曰「姑娘可暫回宮去﹐以慰蝦公蝦母朝日懸望之心。」鳳女曰「爾歸代爲稟告﹐言吾習道將成。如得飛升﹐何患不能團聚﹖」言方到此﹐蝦母亦衝波而來。鳳女只得下溪與母相見﹐蝦母遂命車駕接鳳女回宮。鳳女不敢違﹐隨母上車﹐剛到宮門﹐蝦公一出﹐接著鳳女﹐同入宮中。

第一三○回二光並試分道法雙蜂同往悟前因

蝦公蝦母將鳳女接入宮中﹐骨肉團圓﹐悲喜交集。所談論者﹐無非分離以後之事。語尙未竟﹐內侍婢女已宴設內庭。父母兒女並坐同飲。蝦公曰「前命吾女在鐵馬溪供酒庭前﹐可喜人血新鮮﹐飲之頗壯精力。自女習道後﹐吾與爾母無血爲飲﹐日就衰頹。久欲吾女言旋﹐仍以供酒爲職﹐不意今日女兒忽歸。可與婢女侍從復到鐵馬溪內﹐取人血以爲二老飲焉。」鳳女曰「曩者兒未習道時﹐滿腔殺機﹐因之枉斃人命﹐以供二老。今而隨師步履﹐時聆訓誨﹐覺得前此所作𨿽屬孝念﹐然逆了上帝好生之徳﹐久久必遭天譴。兒勸父母宜以仁心在抱﹐毋徒以人命爲戲﹐而供一飲之資。」蝦公聞言不合﹐乃怒目曰「吾聞大道之中﹐孝爲第一。爾欲成道﹐而命悖父母﹐是不孝也。不孝烏得飛升乎﹖」鳳女曰「父母另有驅使﹐兒願服勞﹐而於斃人取血供親﹐兒非不願從﹐實不忍從。望父母恕兒違命之罪。」蝦公曰「爾旣不任此役﹐父亦不彊。此役而外﹐諒無他說。」鳳女曰「赴湯蹈火﹐亦不惜之。」蝦公曰「旣然如是﹐甚喜父心。兒自遠道歸來﹐已勞頓矣﹐可與爾母入室安寢﹐明日爲父別有以遣兒焉。」次日﹐宮外鼓樂齊鳴﹐鋪氈結彩。剛到午刻﹐蝦公入內謂鳳女曰「幾年及笄﹐理應有家。玆有東海連將軍次子與兒同庚﹐龜相爲冰人﹐已約今宵來宮入贅。兒可裝束停妥﹐以待乘龍。」鳳女聞言大驚失色﹐曰「前日習道時﹐兒已稟過父母﹐自玆永不下嫁。父母何一見兒歸﹐卽以非份之事相逼﹖此命誓死不從。」蝦公怒曰「彼也逆吾命﹐此也逆吾命。爾系吾女﹐吾尙管之不下﹐待何人乎﹖吾實告爾﹐如從父命則罷﹐倘仍執拗﹐決不容爾。」蝦母在旁見父女鬧攘不堪﹐乃勸鳳女曰「女大宜配﹐自古皆然。況習道成仙﹐亦有婦人。吾兒何必傲父之命﹖」鳳女大哭﹐曰「欲兒從配﹐可斷兒首﹗」蝦公聞說﹐怒如雷發﹐手提碗粗木棍﹐向鳳女劈頭擊之。鳳女自覺頭顱劈之爲兩﹐雙手抱定﹐痛極而蘇。三緘笑曰「𨿽死不從命﹐道念頗堅深﹔仍歸廬蓬裏﹐以待大功成。」鳳女拜謝師言﹐進向廬蓬而去。

三緘暗自嘆曰「物類修成﹐念甚堅穩。彼混元輩系人道所修﹐一遊幻境之中﹐而不能立定腳跟者﹐何也﹖吾於明日且將人道妖道合而相試﹐看又如何﹖」次日晨起﹐三緘登臺﹐先傳紫光﹐次傳金光道姑﹐再次傳椒﹑蜻二子。四人至﹐三緘暗舉玉鏡﹐向彼照之。但見紫光倒而復起﹐起而復倒者再。不逾片刻﹐兩手抱著頭兒﹐內運元功。剛及三周﹐其心淸爽。三緘曰「王鏡神光妙﹐斯人不可迷﹐應知堅道念﹐不日入云泥。」言畢﹐喜曰「爾道成矣﹐可入廬蓬候之。」紫光拜了幾拜﹐倘佯竟去。

金光道姑自被玉鏡所照﹐昏昏沈沈﹐不知如何出了萬星臺。

意欲駕動妖風﹐仍歸山裏。豈知風車初駕﹐忽然空際陡起狂風﹐將身吹在半天。久之﹐徐徐欲墜。金光用力掙起﹐殊愈掙愈墜﹐愈墜愈下﹐竟墜於地焉。極目視之﹐其地非他﹐乃當年所住之葫蘆井也。心裏暗計﹕「才在講道臺﹐胡轉眼間卽歸故址﹖」於是向井而入﹐門道依然﹐環顧其中﹐毫無一物。金光睹此情景﹐不勝感傷。

住約一飯時辰﹐仍復走出﹐坐於井側。倏被當方所見﹐近而拜舞曰「道姑何日歸來﹖」金光曰「適才歸耳。」當方曰「小神前蒙護庇﹐愧未補報﹐因於道姑去後﹐常守此井﹐恐有他妖竊據。幸而無妖來此﹐道姑故址尙然如昔。今日道姑旣歸﹐小神將故址交還﹐其肩可息矣。」金光曰「吾今以大道爲念﹐萬星山內從師學習﹐結有廬蓬﹐是地不願再住。今日之來﹐出其不意也。自此以往﹐爾毋株守在玆。願居者居﹐吾不爾咎。」當方曰「道姑旣有是言﹐小神不復慮及矣。」言畢別去。

金光在此甚屬無聊﹐意欲四方遊行﹐柰何妖風驅之不動﹐只得穩坐於是﹐看又如何。坐至半日﹐忽聽風聲響亮﹐風息後﹐憑空墜下一團黑气﹐輾轉化爲男子﹐直向金光揖而言之﹐不知所言何事。

且說椒﹑蜻二子被玉鏡一照﹐昏倒在地。頃之神淸气爽﹐極目相視﹐已非萬星臺。第見怪石嵯峨﹐恰似碧玉所在。椒花子曰「吾等自離碧玉﹐已廿餘年矣。今忽來此﹐不妨四處遊玩一時。」蜻飛子曰「可。」二人於是穿林度徑﹐附葛攀蘿﹐曲折紆徐﹐遊到石盤之下。椒花子見己故址﹐遂攜蜻飛子同上。

石盤目極﹐椒樹猶存﹐而當年進出所徑﹐已爲塵埃封鎖。因不禁有感而言曰「想吾兄弟乃一小小蜂兒﹐修煉成精﹐不知前生所造何罪﹖今幸三緘師傳不棄異類﹐收入門墻。看看道將修成﹐脫卻蜂軀﹐成其仙品。是前因𨿽賤﹐而後果不賤矣。何幸如之﹖」蜻飛子曰「爾言固是。但須堅定志向﹐不可失落。否則﹐攺頭換面﹐恐難望矣。此心此念﹐吾弟兄宜常抱之。」椒花子曰「這是自然。」言言語語﹐不覺時已至午。蜻飛子曰「長在此地嗟嘆﹐徒托空言。不如仍回萬星臺﹐以習吾道。」椒花子曰「如是﹐事不宜緩。恐在外久住﹐見責於師。」當卽駕動風車﹐望萬星臺而去。

前言黑气所化之男子﹐見金光道姑﹐近前而揖。揖已﹐言曰「何處仙子此地遨遊﹖小子拜叩來遲﹐望祈恕罪。」金光曰「妾乃三緘仙官門徒﹐習道於萬星臺﹐不意閒遊到斯﹐何須拜禮﹖」男子聆其言善﹐復又一揖﹐傍著金光坐下﹐嬉笑而言曰「素聞仙姑貌美﹐尙未深信。今日相晤﹐誠不虛矣。又聞天上仙子亦有下嫁凡夫﹐小子年幼無知﹐未識果有此事否﹖」金光曰「妾乃習道人兒﹐厭說紅塵之話。爾宜速退﹐毋在是地糾纏。」男子曰「凡夫得近仙子﹐生平大幸。且近仙子之體﹐香气襲人﹐爾卽以法誅吾﹐吾亦不怨。」金光怒曰「蠢才﹗以吾爲煙花賤質耶﹖不然﹐何以不入耳之言來相贈答也﹖」男子曰「爾旣非炫玉求售﹐烏得獨坐此地﹐以色身示人﹖況吾系美男﹐爾爲美女﹐二美相配﹐有何不可乎﹖」且笑且言﹐施以兩手﹐拍金光之肩。

金光道姑心神幾不自主。倏想前日混元等被逐出萬星慘情﹐忙忙靜气凝神﹐立起身來﹐怒目吼曰「爾以非禮觸吾﹐眞正不知死活。如其速去﹐吾不爾罪。若再逗畱﹐法力一施﹐必碎爾身爲萬段。」男子也不回言﹐笑將金光抱著﹐愈抱愈緊。金光力掙﹐不能脫身。男子曰「爾我成爲夫婦﹐不惟無辱於爾﹐亦無愧於吾。女貌郎才﹐終日歡樂蘭房﹐何者不美﹖」金光曰「爾言眞耶﹖」男子曰「不是眞心﹐安與爾躬親狎如此﹖」金光曰「果爾﹐爾且松下手來。」男子曰「待吾松手﹐爾好逃乎﹖」金光曰「吾誓不逃也。」男子曰「爾之不逃者﹐欲施法力以誅吾耶﹖」金光曰「吾無法力﹐安能誅爾﹖」男子曰「吾且將你松下﹐爾卽逃耶﹐吾能逐爾。爾以法力誅吾耶﹐吾亦不懼。」男子言此﹐兩手一松。金光道姑暗在腰間取出雙鳳寶劍﹐向男子劈首砍下。男子晃過頭顱﹐忙在身邊取出虎首金錘﹐與金光道姑大戰平地。一來一往﹐勝負不分。塵戰多時﹐金光見彼殺法厲害﹐虛刺兩劍﹐騰空竟去。男子口中念念有詞﹐亦騰空直去。金光不敢接戰﹐風車催動﹐急向萬星臺而來。男子抄向前頭﹐由臺之東邊截出﹐又與金光相對﹐廝殺半空。但見男子愈殺愈有精神﹐金光道姑漸漸難敵。男子喜曰「吾擒爾回洞﹐作一夫人。」金光此時力竭勢窮﹐手足皆軟。心正著急﹐旁邊又起妖風一股。金光暗忖﹕「如再得助紂爲虐之輩﹐吾身休矣﹗」及至相近﹐風車內跳出二人﹐大聲吼曰「何處妖精﹐敢逞戰鬥﹐俾風聲大作﹐駭及居民。」金光視之﹐乃椒﹑蜻二子也。忙忙呼曰「道兄救吾﹗」二子向前細視﹐曰「爾金光道妹耶﹗與爾力戰者誰也﹖」金光曰「不知何人﹐彼侮妹身﹐妹故與之力戰。柰戰彼不過﹐險爲所擒。二道兄將何以救妹﹖」二子曰「道妹暫退﹐待吾戰之。」

第一三一回

空靈洞並陷鳳春金丹河同沈老道

金光退﹐二子各持利刃﹐上前吼曰「何處妖精﹐敢在此間戲吾道妹﹖」男子曰「吾非山妖水怪﹐乃赤衣童子也。見得道姑貌美﹐意欲擒回空靈洞﹐成其夫婦。如許則罷﹐倘違吾意﹐吾必將爾二人而並誅之。」二子聞言大怒﹐遂與戰﹐赤衣撻伐驍勇﹐椒﹑蜻二子幾乎接應不暇。

正在酣鬥﹐忽西北角上風聲響亮﹐竟抵二子之前。風車中跳出二位女娘﹐謂赤衣童子曰「蜂妖雙敵於爾﹐吾姊妹恐爾有失﹐特來助之。」赤衣童子曰「爾輩情姑﹑意姑乎﹖」二女答曰「然。」赤衣童子曰「如此﹐吾不畏蜂妖矣。」五人於是戰在一團。

情﹑意二姑殺法更勝﹐戰未片刻﹐已將二子截成兩路。情姑力戰椒花子﹐意姑力戰蜻飛子。赤衣童子無有接戰之人﹐瞥見金光立於前面﹐急將風車駕動﹐上前擒之。金光道姑見來勢凶勇﹐讓過了猛虎下山之勢﹐然後轉身接戰。赤衣童子笑曰「爾前恃爾道兄以戰吾身。今有情﹑意二姑與彼分戰﹐已不知敗去何所﹖吾實諭爾﹐好好與吾成就夫婦﹐同入空靈洞府﹐享受淸閒焉。」金光罵曰「山妖蠢才﹐爾不自量出身何等﹐妄想仙姑作配。吾無他說﹐惟與爾戰死方休。」赤衣童子曰「美人何須性急。夫婦爲人之大倫﹐以吾匹配爾躬﹐又何辱爾﹖」金光不復話﹐舉劍直刺。赤衣童子且戰且言曰「爾乃嬌女弱質﹐堪憐玉手纖纖﹐如何戰得過男子﹖」金光聞言气極﹐劍法已亂。赤衣童子正待欲擒﹐只見金光面赤如桃﹐气喘不息﹐風車一展﹐望西而逃。

又說三緘在講道臺提及鳳春﹑紫花娘﹐舉鏡一照﹐二人啞然僕地﹐自覺神魂出了萬星山﹐乘風飄蕩﹐搖搖不定﹐倏東倏西。轉眼間﹐風車迅速﹐竟從西角而下。正遇金光慌慌張張﹐見鳳春﹑紫花娘並立雲頭﹐大聲呼曰「二道妹﹐快來救我﹗」鳳春曰「爾爲誰﹖呼救何事﹖」金光曰「吾乃金光道姑﹐爲赤衣童子追逐甚急。望其救援﹐同回萬星臺﹐習乃大道。」鳳春曰「若然﹐爾且站過一旁﹐彼如來時﹐有吾姊妹接戰。」金光得此幫助﹐其心始安。

赤衣童子追至此地﹐不見金光﹐又見二位道姑擋著去路﹐因吼之曰「何處女妖﹐敢阻吾路﹖」鳳春曰「爾欲何往﹖」赤衣曰「金光道姑與吾有夫婦緣﹐正欲擒之﹐爾何將彼隱藏﹐而阻吾去路也﹖」鳳春曰「金光道姑乃仙宮門徒﹐棄絕紅塵久矣。爾敢以戲侮之語來辱仙姑乎﹖」赤衣曰「爾言若此﹐大約善戰。請上前來﹐吾並擒回﹐以爲鼎足之樂。」紫花娘大怒﹐持劍相刺。赤衣力戰二女﹐毫無畏懼。

戰約數合﹐掉頭便走。二女追逐十餘里﹐未知何往﹐渺不見形。折轉身來﹐攜著金光手兒﹐剛向南行﹐後面忽然風聲大震﹐喊殺不絕。回首視之﹐云內三人持叉品立﹐三女於是各戰一人。赤衣童子曰「今日吾三人與爾三美決一死戰﹐吾戰不過﹐願死爾手。爾戰不過﹐擒回洞去﹐以與吾等成爲夫婦焉。」鳳春曰「爾姑娘不殺無名之輩﹐後來二子是何人哉﹖」一白袍書生笑而言曰「吾乃白巾童子。」一黑衣書生笑而言曰「吾乃玄冥童子﹐皆與爾輩有夫婦之緣也。」三女聞說﹐各持寶器﹐各戰一人。

戰了一晝一宵﹐三女力不能支﹐乘風欲遁。三童子忙在懷內取出捆仙繩索﹐拋於空際﹐當將三女束定。三童子拍掌大喜曰「吾三人各得一美﹐夙願可成矣。」欣欣然將此三女擒回空靈洞﹐彊彼成親。三女不從﹐童子各弔一人﹐力鞭數百﹐三女徧體己無完膚。鞭罷﹐赤衣曰「且將三美幽禁後洞﹐若仍執拗﹐明日又弔拷之。」遂命數大漢子一一解下﹐推入洞後﹐關鎖而去。其洞昏黑如漆﹐不時悶气逼人。金光道姑暗謂鳳春曰「從則棄道﹐不從則必死。爾與紫花道妹心願如何﹖」紫花娘曰「今日吾在蓬廬﹐師傳吾出﹐與鳳春姊妹立於臺下。

不知何故﹐飄飄蕩蕩﹐天外閒遊﹐此必仙師以幻鏡相試也。寧可一死﹐決不可從。」金光曰「妹言甚是。」鳳春尙欲有活﹐三童子已在洞外呼曰「三位美人可從吾否﹖如其從也﹐吾等各配一婦﹐以爲百年偕老。否則﹐必將烈火焚爾身軀。」鳳春詈言「願死烈焰之中﹐污辱吾輩之言﹐休再出口。」赤衣童子謂彼二童子曰「賤婢不受擡舉﹐可卽放火入洞以焚之。」言此﹐只見洞外火光亮處﹐烈焰騰騰。金光曰「吾等性命休於此矣。」鳳春曰「吾姊妹死得淸白﹐此心此念﹐上天可對﹐仙師亦可對也﹐有何懼戰﹖」言猶未已﹐火近身邊﹐圍繞燃燒﹐不堪痛處。

正無可爲計﹐倏然火內一聲大震。三道姑驚而視之﹐非空靈洞﹐乃講道臺耳。三緘曰「不貪塵世婦和夫﹐願死畱眞世罕無﹔烈火煉成金玉器﹐何難舉步到蓬壺﹖」贊畢﹐仍命歸廬。

恰遇西山道人傍臺而過﹐三緘照以玉鏡。西山坐於臺下﹐不言不語﹐早已魂魄飄忽﹐空際遊行。俯視下方﹐山水淸奇﹐林木茂密﹐好似當日長壽村莊一般。觸景生情﹐胸懷故址﹐遂將風車扭定﹐斜斜而墜﹐止落村北石崖之下。舉目四望﹐故址依然。西山暗想﹕「自離是洞﹐從師習道﹐久未歸之﹐今日到斯﹐且下洞一視。」實時縮身入洞﹐竟至洞底。內一女子﹐居中坐定﹐旁立二丫結﹐左右分行。丫結見得西山﹐向前詢曰「道長何來﹖來玆何事﹖」西山曰「吾乃西山道人﹐是洞乃吾修煉之所。何處妖女敢霸占耶﹖」丫結聞得「西山」二字﹐堆下笑顏曰「吾家姑娘道號懷春﹐常對吾言﹐與西山道人有姻緣之份﹐因而不辭千里前來尋覓。及入洞府﹐未識道士何之。詢及當方﹐言已從師習道去矣。吾家姑娘故就居此間﹐以候道士翻﹐配爲佳偶耳。」西山曰「爾告賤婢﹐吾心願成大道﹐久絕塵緣。從此不復歸來﹐是洞任彼居住。切毋在此興妖作怪﹐以害村人。」懷春聞之﹐急至西山身旁﹐牽著衣而嬌聲言曰「妾候夫君已歷四載﹐今日相晤﹐應如妾願﹐何忍拋妾而去乎﹖」西山曰「吾何時與爾結得此緣﹖」懷春曰「自有仙神指點﹐妾始癡情如是。不然﹐天下之丈夫多矣﹐何獨屬意於君﹖」西山道人見其言詞娓婉﹐幾爲所惑。回想道不易造﹐如其墜入孽海﹐此張獸皮何能脫之﹖於是硬著心腸﹐厲聲言曰「賤婢子﹐一切胡言﹐吾不耐聽爾其自討方便﹐速速遠避焉。」懷春曰「爾不從耶﹖」西山曰「不從﹐爾又怎樣﹖」懷春曰「妾自有制爾之法。」遂命丫結持索在手﹐來束西山。西山怒發如雷﹐將袖一拂﹐當把丫結掀倒﹐飛出洞外。懷春手提畫戟﹐隨後追擊﹐與之大戰半空。西山道人只言女兒弱質﹐能有幾許本領﹖誰知懷春力大無窮﹐西山非其所敵。略戰數合﹐卽便敗下﹐驅風而遁。懷春不捨﹐愈追愈遠。

追至西北角上﹐又有兩男兩女正在酣戰。西山奔至﹐二男遂上前﹐極目視之﹐乃椒﹑蜻二子也。二子見得西山﹐喜而言曰「西山道兄﹐快來助吾﹗」西山曰「吾陣尙無人助﹐安能助爾﹖」二子曰「爾與何人廝殺﹖」西山曰「懷春道姑彊吾成配﹐吾不應允﹐因而彼此相爭。」二子曰「爾勝乎﹐敗乎﹖」西山曰「吾勝數陣﹐被彼追逐至此。」二子曰「爾旣得勝﹐彼何敢追﹖」西山曰「吾被懷春殺得昏昏濁濁﹐也不知吾勝彼﹐彼勝吾。敢問道兄又與何人爭戰﹖」二子曰「金光道姑被赤衣童子追逐﹐恰遇吾等雲遊天半。目極金光大敗﹐心甚不服﹐上前接戰。戰未片時﹐空中倏來二女﹐一名情姑﹐一名意姑﹐並不問及來由﹐反與吾二人爭戰不已。吾二人勢已難支﹐故見道兄求助一二﹐不料爾亦敗將也。將如之何﹖」正言談間﹐只見三位女娘笑聲嗤嗤﹐交相拜舞。窺其動靜﹐似同師習道者然。拜舞以還﹐品立雲中﹐向三人而告之曰「爾三人能順吾姊妹﹐結爲夫婦﹐則萬事皆罷。如不允焉﹐法器拋時﹐恐無活命。」西山曰「欲吾順爾﹐休存此想。爾有法器﹐盡管拋之。」三女娘怒﹐各在懷內取出亂絲一束﹐拋在空際。

霎時天昏地黑﹐日月無光。三人呆呆而視﹐未審是何法寶﹐如此厲害。無何﹐狂風大作﹐亂絲蓮蓬落下﹐將身束捆﹐動作不得。但見三位女子向地而指者三﹐地下復起旋風一股﹐意把三人吹去﹐不知落於何方。

第一三二回

到石穴前非痛悔遊玉女故轍仍循

西山道人與椒﹑蜻二子被風吹起﹐簸揚半空﹐轉轉旋旋﹐欲墜不墜。椒花子笑曰「今日之風﹐好比世人代人謀事﹐不與完結﹐將托謀者掛於岸畔﹐上不能上﹐下不能下焉。」蜻飛子曰「吾等爲風簸弄﹐愁悶不堪﹐爾還有心談及世事。」椒花子曰「人遇患難﹐不將心兒寬著﹐又如之何哉﹖」西山曰「閒言休講。爾我皆山精所成﹐如風息時﹐落在山間猶可﹐倘落於水﹐安望生還﹖」椒花子曰「吾觀三位女子皆屬山妖﹐此風系彼使之﹐何得墜於水內﹖」蜻飛子曰「爾言固是﹐然前面汪洋在望﹐非河卽海。探此風勢﹐似乎欲墜﹐可柰何﹖」椒花子曰「風勢旣欲下墜﹐吾等善能驅風﹐諒不至墜於銀河。」言尙未竟﹐其風愈大﹐直崦三人向上而吹﹐若與天近。三人閉目﹐任其所之。椒花子曰「吾等今日豈是升天之日乎﹖」西山曰「風不下墜﹐升天上尙有所待﹔如其下墜﹐一入於海﹐升天可在片時。」蜻飛子曰「海濤聲吼﹐胡在耳邊﹖」西山曰「吾等被風狂舞﹐目閉已久﹐未知此際身在何處﹐且睜目視之。」二子曰「可。」及至視時﹐歷水不過尺許。三人駭甚﹐急力驅起妖風。無柰妖風不靈﹐竟墜水面。幸而水性如土﹐未能沈入。然見此波翻浪湧﹐寸步不敢行。

正望救時﹐上流一舟打槳而至。三人連聲呼曰「舟人救我﹗舟人救我﹗」舟尾一蒼然老叟持橈緩推﹐似有所聞﹐昂首四顧。椒花子復招以手曰「吾等在此。」老叟見而詢曰「爾欲登舟乎﹖」三人曰「然。」老叟不慌不忙﹐將舟推至。剛欲登矣﹐耳聞艙內有女娘聲曰「舟子且慢﹐欲上吾舟者﹐吾有言問之。」老叟停橈﹐向三人言曰「吾舟內姑娘聞爾輩要登此舟﹐有言相詢。」西山曰「問彼有何言語﹐快快詢之。

如再遲延﹐人命關天關地。倘將吾等淹斃﹐恐爾王法難逃。」老叟笑曰「爾見吾舟姑娘﹐自知王法。」不一時﹐艙內走出三女﹐嬌聲詢曰「何人欲登吾舟﹖」西山道人私謂椒花子曰「此吾等之對頭也﹐如何彼又在玆﹖」椒花子曰「身陷水面﹐生死攸關。且低著頭兒暫爲哀求﹐如許上舟﹐再作計較。」西山尙未回言﹐三女娘曰「爾輩欲上此舟﹐須允吾婚姻方準。」西山曰「吾等習道﹐四害久絕。婚姻一事﹐絕不能從。」女娘曰「爾如不從﹐霎時必死於水。」西山曰「爾言如是﹐是河若此其闊﹐豈別無舟楫乎﹖」女娘曰「此河名爲『金舟』﹐只有吾舟方能推移﹐別舟到此﹐必沈水內﹐爲水族所噬。況未過午刻﹐水性如土﹐不能淹人。午刻過時﹐卽輕如鴻毛﹐亦必沈之。爾如願生﹐則從吾言。否則﹐吾舟去矣。」椒花子曰「事當從權﹐不如暫允其說。」西山曰「如此亦可。」計議已定﹐同聲應曰「願從爾說﹐祈速渡吾。」女娘欣然﹐卽命老翁推舟以渡三人。剛登舟上﹐三女娘各攜一人﹐擁入船艙而去。

三緘自將玉鏡照及紫花娘等六人﹐鳳春三女業已蘇轉。又呼善成﹑紫玉來至臺下﹐以鏡照之。二人昏絕﹐魂遊臺外。倏被狂風一卷﹐捲至海西地方。紫玉思到出身之區﹐竟投山後。

惟善成暗計﹕「才在講道臺﹐如何片時又至此地﹖此必吾師之障目法也。」及細視之﹐實系當年出身舊穴。於是將身一扭﹐化及本相﹐直入海子。剛到穴外﹐忽爲守穴小妖所見﹐忙報入內。內面羣妖趨出﹐跪而迎曰「不知鰲王今日回宮﹐接駕來遲﹐望其恕罪。」善成極目﹐果是前日所驅使者。久未相見﹐不免動了一番憐憫之心。羣妖迎入﹐訴及別後情景﹐咸相悲泣。

泣已﹐卽排酒宴﹐與善成飲。俄而穴外四妖扭一人至﹐善成問曰「此人何來﹖」羣妖曰「鰲王歸來不易﹐小妖等無好供奉﹐因在村中捕捉一人﹐以充肴饌耳。」善成睹此﹐倏然驚曰「吾前者肆行無忌﹐酷喪人命﹐以快己口。而今從師習道﹐必抱仁慈。每念當日所爲﹐不勝痛悔。卽至細至微之物﹐久不忍傷﹐況人乎﹖爾等與吾好好送歸原地。」羣妖曰「鰲王以吾輩所供之不恭乎﹖」善成曰「非也﹐凡物皆天地所生﹐爾傷其生﹐卽有拂乎天地﹐天地又安能容爾而不文其生﹖爾等自今宜以人命爲重﹐不可擅傷一人。各存人心﹐上天必愛﹐自能轉世﹐不墜物類焉。」羣妖曰「如鰲王言﹐世之好喪水族者多矣﹐何天不加厭惡乎﹖」善成曰「天欲誅人﹐必有所恃。非若人之愛﹐卽加諸惡﹐卽墜諸淵也。」羣妖喜曰「王言金玉﹐婢等體之不忘。他日鰲王如得升仙﹐還須提攜一二。」善成曰「這是自然。」羣妖聞言﹐欣喜不盡﹐忙將村人解釋﹐送歸原地。

無何宴罷﹐善成別了羣妖﹐欲回萬星臺。駕上海云﹐徑由金丹河而去。正行之際﹐遙見一舟來自上流﹐气時現乎淸濁。

善成異﹐遂隱於水面以視之。是時﹐西山道人與椒﹑蜻二子正被懷春﹑情﹑意三女擁入艙中﹐媚獻百般﹐總求蘭房之樂。椒﹑蜻二子謂西山道人曰「爾意如何﹖」西山曰「吾等修煉多年﹐敢貪片刻歡娛﹐自墜孽海﹖」情﹑意二姑曰「爾不應允﹐何必在吾舟耶﹖」懷春曰「二姊姊毋庸與語﹐是乃無情男子也﹐可並棄之。」但見懷春嘬口一噓﹐復將三人吹至河心而墜。

剛墜水面﹐善成驚曰「此吾道兄也。」速化一大鰲﹐負三人於背上﹐竟抵河岸。三人上岸後﹐善成隱去前身。方欲究詢來由﹐倏忽不見﹐不知三人已蘇轉矣。三緘笑曰「習道心堅色不迷﹐飛升玉府可深期﹔急歸廬內勤修煉﹐指日成眞脫舊皮。」三人拜罷師言﹐各歸舊所。善成在岸不見了西山三人﹐以爲他遊﹐亦不在意。回想自與紫玉道妹同出萬星臺﹐未知而今彼向何往﹐玆欲歸矣﹐不免到海子後山尋之。遂駕風車﹐直投山後。

且言紫玉與善成分手﹐來到故址﹐見紫棠花樹憔悴欲死﹐暗暗感傷。正扶著樹兒思念前事﹐山巓之上陡起狂風﹐吹下黑气一團﹐竟到紫棠樹前﹐將紫玉摟住。紫玉聲聲喊救﹐已爲善成聽得﹐尋聲追之﹐追至山巓﹐瞥見三四漢子﹐雄偉可怕。善成彊壯其膽﹐吼謂之曰「凡屬妖部修成﹐當存一片仁慈﹐以期攺頭換面。胡得悖上天妒生之意﹐敢在此地攫人而食乎﹖」三四漢子曰「吾等所奪﹐非民間女子﹐乃紫棠花妖。以妖奪妖﹐何關爾事﹖」善成曰「紫棠與吾現投三緘仙官學習大道。

爾速釋彼則已﹐不然﹐吾稟吾師﹐立焚爾輩巢穴﹗」漢子曰「旣投仙官學道﹐宜有定所﹐爲甚徧遊不毛﹖是必假習道爲名﹐而懷春有願者。吾等奪回山內﹐與吾大哥作一夫人﹐有何辱彼﹖」善成聆言怒極﹐手執龍頭鐵塔﹐向漢子打來。漢子手執虎首鋼叉﹐兩相格鬥。無如善成之力𨿽大﹐柰漢子人眾﹐四面夾攻﹐片時之間﹐已爲所束﹐同紫玉幽禁一穴焉。漢子曰「爾二人如結了夫婦﹐吾方釋爾。否則﹐幽禁在此﹐休想得出也。」言罷寂然。

又說蛛龍﹑蛛虎﹐三緘呼至臺前﹐照以玉鏡。二人自覺出了萬星臺﹐蕩蕩飄飄﹐時而上至云端﹐時而下臨海島﹐不由自主﹐東倒西歪。忽見一山髙聳前面﹐蛛龍曰「前山髙聳﹐恰似玉女。此系吾等出身之地﹐不如歸去﹐看看巢穴若何﹖」蛛虎曰「可。」兄弟於是將風車按下﹐墜於山麓。曲折而上﹐已至洞門﹐只見舊壩依然﹐前日聽令諸妖﹐或倚洞而眠﹐或閒遊洞外。突見蛛龍兄弟﹐欣相謂曰「吾家妖王歸矣。」遂迎入洞。蛛龍謂之曰「爾等在玆﹐可受他妖欺壓否﹖」羣妖泣曰「玉女山右自妖王去後﹐不知何地來一蜂妖﹐霸居此山﹐極其暴虐。𨿽小妖等亦聽驅使﹐稍有不到﹐卽加鞭撲。」言猶未已﹐蛛虎怒曰「蜂妖膽敢如是﹗」卽持殺人利刃﹐要去誅之。蛛龍曰「弟性何急﹖爾我弟兄如今習道從師﹐不比當年﹐還須忍耐。」蛛虎曰「弟性素躁﹐恨不一口吸此蜂妖。」蛛龍曰「適在講道臺聽講大道﹐今又倏忽來到玉女﹐恐師以幻鏡試吾兄弟也。爾何復蹈故轍乎﹖」蛛虎曰「明明是玉女山﹐何言師試﹖」蛛龍再三勸止﹐蛛虎隱忍於心。俟蛛龍煉功時﹐統領羣妖﹐暗至山右洞前﹐與蜂妖大戰。柰妖殺法勝於蛛虎﹐蛛虎自量戰彼不過﹐忙呼妖卒﹐將陰羅布下。蜂妖欲擒蛛虎﹐不知陰羅厲害﹐竟罹於其上。蛛虎趕上前去﹐一口吸之。吸已﹐而謂小妖曰「吾久未食妖物﹐不堪愁悶。玆得蜂妖入口﹐爽快之至。爾等於山前山後常常探著﹐如有妖至﹐速報吾知。切忌漏泄風聲﹐恐吾大兄知而見責。」小妖曰「吾等自知﹐不必妖王囑咐。」兄弟在洞居住不提。

善成﹑紫玉爲四大漢子幽禁已久﹐一日﹐紫玉謂善成曰「不知四大漢子他是何妖﹐將吾二人幽禁在此﹖」善成笑曰「此正爾我之奇緣也。」紫玉曰「如何﹖」善成曰「吾在萬星臺見得道妹貌容﹐久有配爾之意。今承山妖幽禁﹐正好結配鴛鴦。未識道妹心中以爲可否﹖」

第一三三回

遇熊鹿邀去野馬呼達訣迷歸狄山

紫玉答曰「道兄胡出此言﹖未必忘卻師訓﹐反此大道﹐而甘墜深淵乎﹖」善成曰「人生斯世﹐男女之欲﹐誰不有之﹖

況習道一事﹐實屬渺冥。安知習至終身﹐果能成得仙否﹖爾我在此﹐不如各遂所欲之爲愈也。」言之戲謔﹐不堪入耳。紫玉曰「不意道兄乃假於刁道之輩﹐淫心尙未死也。然妹以紫棠微物﹐得天地靈气﹑日月精華而成﹐又幸仙師傳以大道。欲吾從兄之命﹐萬萬不能。」善成曰「妹果不從乎﹖」紫玉曰「習道之心已堅﹐永無反道悖師之理﹗」善成曰「爾旣不以道兄爲念﹐吾亦不以道妹爲情。」當卽扭定紫玉﹐將拳毒打。

紫玉急不能脫﹐恐爲所辱﹐以頭觸石﹐拚將一死。不料頭觸石上﹐痛極而醒。斜視臺左﹐善成尙未蘇起焉。三緘曰「能將大道煉深深﹐不戀邪淫意念眞﹔植物尙能思脫化﹐可歸篷戶待飛升。」贊已﹐命歸舊所。

善成被幽在洞﹐啞然獨坐﹐勤習元功。一日謂紫玉曰「吾與爾在此洞內﹐正好苦用工夫﹐自有出期﹐毋庸憂慮也。」紫玉曰「他且不論﹐妹問道兄﹐未從師時﹐何無妻妾﹖」善成曰「兄在海中﹐稱爲鰲王。一海之鯉﹑蚌﹑蛟﹑蝦﹐無不畏服。如要嬌妻美妾﹐可以隨選而隨得之。其無妻妾者﹐以兄之所戀﹐原不在此耳。」紫玉笑曰「趁此四妖將爾我幽禁在洞﹐成爲夫婦可乎﹖」善成驚曰「道妹癲耶﹖」不然﹐何以習道之人而有此淫念也﹖」紫玉曰「春心之懷﹐妹已久矣。所恨者師常講論大道﹐此心稍滅。今在是地﹐只吾與汝﹐暗爲結配﹐諒無人知。俟出洞時﹐又來習道未晚。」善成曰「道妹何言無人知也﹖爾我對影﹐已成二人。兼之下地上天﹐監察森嚴﹐不啻十目所視﹐十手所指﹐焉可瞞哉﹖」紫玉曰「兄眞不從耶﹖」善成曰「斷乎不可﹗」紫玉於是立起身來﹐突向善成懷中撲去。善成立身一閃﹐爲小石絆著﹐倒地而蘇。三緘曰「女悅男兮男不悅﹐堅眞一片心頭訣﹔海中此物世間稀﹐自使仙名標帝闕。」善成拜領師言﹐退歸廬內。因思師以紫玉試吾﹐必以吾試紫玉也。問之果然﹐乃相與吐舌而言曰「師道甚妙﹐試人於不及知。如不立定腳跟﹐一試卽墜落矣。」二人之言不必細述。

且說野馬﹑樂道﹐三緘呼至講道臺﹐以鏡照之﹐樂道昂然不動﹐野馬席地而坐。復以玉鏡向樂道揮去﹐依然淸醒不迷。

三緘曰「爾根深矣﹐爾道得矣。速歸篷廬﹗」野馬悶著片時﹐舉目視之﹐已在野馬山下。暗想﹕「師才呼吾講道﹐如何卽到此地耶﹖卽到此地﹐且歸視吾洞住有何妖﹖」剛至洞前﹐正值熊﹑鹿二妖王洞中品坐﹐洞外跪有男女三人。野馬曰「二妖又以人血爲酒矣。待吾呼之﹐看彼還念前情否﹖」計定﹐遂在洞外呼曰「二位妖王快活死矣。」熊﹑鹿二妖見是野馬﹐卽便趨出﹐迎入洞中﹐鹿妖曰「自兄一去﹐久切懷思。不意今日歸來﹐吾心慰甚﹐快請入席﹐同飲鮮酒。」野馬曰「吾今習道﹐不願飲此﹐爾等各請自便。」熊﹑鹿曰「習道者﹐無非補其气血也。以人血補之﹐有胡不可﹖」野馬曰「習道之人心抱仁慈﹐安忍喪人性命﹖」熊﹑鹿曰「但飲此次﹐二次又以仁慈爲念焉。」野馬被熊﹑鹿苦勸﹐似乎首肯。小妖遂將男女掐破咽喉﹐擡於三妖手中。三妖欣然﹐各捧一人﹐埋首而吸。吸已﹐撫其腹曰「爽快﹐爽快﹗惜乎不可多得。」無何宴罷﹐野馬辭行。熊﹑鹿曰「馬兄此去﹐歸來又在何時﹖」野馬曰「吾自從師習道﹐原欲修成仙品﹐飛升大羅。今日之歸﹐實出不意。自此以後﹐不復返焉。」熊﹑鹿曰「人爲萬物靈﹐髙物類多矣﹐尙不能成﹐況吾與爾皆屬獸類﹖成个人體﹐其心已足﹐幾見有登仙品者。」野馬沈吟良久﹐曰「慨承妖王勸止﹐吾仍歸洞﹐不入萬星臺矣。」二妖曰「如是﹐爾我拜爲弟兄﹐生死相顧。」野馬大笑﹐二妖又設宴相待。飲至金烏西墜﹐各回洞府安宿不提。

蛛龍在洞久之﹐已曉蛛虎食了蜂妖﹐面斥數言。蛛虎怒目曰「兄毋管吾﹐吾自此不回萬星臺矣﹗習道之事﹐願付諸流水焉。」蛛龍大怒﹐指蛛虎而痛罵之。蛛虎忿然﹐手提鐵棒﹐向蛛龍劈頭擊下。蛛龍頭分爲兩﹐痛極而蘇。三緘曰「弟兄同乳不同心﹐玉鏡之中涇渭分﹔獨有一龍能變化﹐待逢雨沛自飛騰。」蛛龍得師之贊﹐仍入廬中。

蛛虎道心未堅﹐貪食妖物﹐師言不知置於何所。他日﹐小妖入報﹕「山左一黃衣女子﹐常坐石臺理髮﹐見小妖等輒誇大口曰﹕『爾家妖王食吾同類不少﹐爾歸寄語﹐吾於數日後﹐要來取伊首級﹐以復同類之仇。』」蛛虎聞言﹐怒發如雷﹐曰「有此妖物﹐何不早報吾知﹖」遂命數十小妖﹐導至山左石臺之下。

翹首望去﹐黃衣女子發已理畢﹐手持寶鏡﹐照伊容顏。小妖吼曰「石上女子聽著﹕爾欲復仇﹐吾家妖王來殺爾矣﹗」女子曰「囑爾妖王等待片刻﹐吾將容顏整好﹐卽來會之。」果不一時﹐女子飛下石臺﹐手持金劍﹐怒气勃勃﹐向蛛虎而言曰「食吾同類者﹐卽爾耶﹖」蛛虎曰「然。」女子曰「還吾同類﹐與爾罷休﹔如其不然﹐吾必碎爾犬骨﹗」蛛虎曰「吾自食爾同類﹐迄今數月﹐無有妖物入口﹐心殊歉然。聞爾在此石臺誇下海口﹐特來吞爾﹐以資一飽焉﹗」女子曰「饕餮之輩﹐臨死尙不知悟﹐眞令人急煞。」蛛虎不復語﹐手舉鐵棒﹐直擊女子。女子將身一閃﹐執劍相迎﹐一往一來﹐不分上下。

蛛虎暗計﹕「不料妖女亦有如此殺法﹐且布陰羅以擒之。」於是假敗下風﹐向山右逃去。女子笑曰「知爾所恃者﹐陰羅也。爾欲敗去﹐以陰羅擒吾。他妖或畏爾陰羅﹐吾則不畏。」言已﹐持劍力迫蛛虎。追至山右林木深處﹐蛛虎早命妖卒將陰羅徧布﹐以待女子。女子不慌不忙﹐取出整容寶鏡﹐向陰羅一照。鏡中生火﹐火光四射﹐霎時煙迷山外﹐已把陰羅毀盡。小妖等無處藏躲﹐燒斃甚眾。蛛虎見勢難敵﹐駕起妖風﹐思欲他逃。豈知火焰隨身﹐愈燒愈近。蛛虎無柰﹐躲入荊棘。女子又持寶鏡對照蛛虎所藏之地﹐荊棘齊燃﹐蛛虎知不能逃﹐坐以待斃。不逾一刻﹐火燃身邊﹐駭極蘇來﹐尙聞講道聲﹐舉目望之﹐乃萬星臺也。蛛虎此時愧悔不及﹐惟有俯首聽師責斥而已。三緘將道講後﹐向蛛虎而責之曰「轉眼存心大不同﹐師言全背罪何容﹖道根若要求堅穩﹐宜向平時若用功。」斥畢﹐逐出臺外。

三緘竊思﹕「物類道根尙多堅定﹐迷鏡而下墜者﹐至此僅蛛虎焉。胡人類中如轉心﹑混元一試卽變也﹖吾且呼豁達﹑善訣兄妹試之﹐看彼道心又是何若﹖」移時呼至﹐爲鏡光一射﹐雙雙倒地。魂離軀殼﹐自覺出了萬星臺。極目其間﹐但見綠野靑疇﹐山重水復。兄妹自通山到此﹐路徑不稔﹐呆立於是。忽見臺外有車一乘﹐旁立一男子﹐似有所候而未至者。豁達詢曰「此車何人所坐﹖」男子曰「吾奉通山狄王命﹐接伊兒女歸山。來至萬星臺﹐又不識伊之兒女居於何所﹐吾故在此等候﹐看有出入此臺者以便通信焉。」豁達曰「狄王接彼兒女何爲﹖」男子曰「狄母思伊兒女﹐目已泣瞽。狄王病臥在榻﹐位無所傳爾。」豁達曰「爾系何日起程﹖」男子曰「昨日。」豁達曰「爾言誑矣。通山歷此﹐途程約計半載﹐焉能朝發夕至﹖」男子曰「狄王思伊兒女甚切﹐不知去在何處借風車一駕﹐𨿽迢迢萬里﹐頃刻可至焉。」豁達曰「如是﹐爾有緣矣。吾兄妹卽狄王之子女也。」男子甚喜﹕「果爾﹐快上風車﹐以免狄王懸望。」豁達兄妹亦念切父母﹐遂上車中坐定。男子抓著車尾﹐向上一送﹐直入半空﹐只聽風聲濃濃﹐其行甚速。

約有半日﹐已到通山。男子曰「止﹐到此已是狄王龍門外矣﹗」風車止下﹐兄妹出車﹐狄王左右侍臣齊來迎接。兄妹入見了狄王狄母﹐抱頭大哭。哭已﹐狄王問及習道之事。豁達兄妹一一言之。狄王曰「爾兄妹一去十餘載﹐音信杳無。今日重逢﹐亦是大幸。蠻奴等可宰殺牛羊﹐宴設王宮﹐以爲團圓之賀。」蠻奴領命﹐當將牛羊宰殺數頭﹐烹熟設宴。豁達兄妹入府陪飲﹐絕口不食。狄王曰「吾兒吾女胡不舉箸﹖豈嫌父母筵席有未恭耶﹖」豁達曰「吾兄妹從師習道﹐牛羊之類久絕。不惟不敢食﹐亦不忍食焉。」狄王曰「汝不食此﹐將欲何爲﹖」豁達曰「兒兄妹承父母養育恩徳﹐毫未報答。意欲修成仙品﹐俾父母亦同上升﹐不墜輪回﹐以稍報劬勞於萬一耳。」狄王曰「父今有病在身﹐恐不久於人世﹐狄王之職﹐吾子任之。自此以還﹐毋以習道爲詞也。若吾女年已及笄﹐理應適人。爲父前日曾許西域夷王家子﹐不久將下嫁矣。」豁達﹑善訣倏聞此說﹐面面相覷﹐不知對答何言。

第一三四回

玉鏡中難迷八道晶光內又試三鯨

豁達啞然良久﹐乃跪而言曰「前者父王將吾兄妹二人拜及仙宮門下﹐望修大道﹐以成仙品。臨行之際﹐兒女依依不捨﹐父曾言曰﹕『爾等休戀家庭﹐各宜跳出塵囂﹐成爾正覺。』吾兄妹迫於父命﹐不得已而追隨吾師。至今大道已有得矣﹐吾父又出此言﹐豈不廢於半途﹐前功盡棄﹖依兒所說﹐父以王位另選是山之賢者傳之。待兒再從仙師﹐將道習成﹐以好超升九玄七祖。」豁達言畢﹐善訣亦跪而稟曰「女子及笄適人﹐原系古禮。但兒已紅塵跳出﹐適人之說﹐斷不敢從。」狄王聞言大怒﹐曰「明日吉星照耀﹐正宜傳位﹐亦好出閣﹐習道一事﹐休再言之。」當傳山內蠻奴﹐明日張燈結彩﹐朝賀新立小狄王。

又命寄信西域﹐囑夷王遣子親迎女兒焉。

兄妹二人見父母怒甚﹐不敢再諫。酒肴飲畢﹐扶持父母入室﹐安寢後﹐始行退出。豁達私謂善訣曰「父意已決﹐如何脫逃﹖」善訣曰「不知風車可還在否﹖如其尙在﹐吾兄妹暗暗乘歸萬星臺去﹐此禍乃可免矣﹗」豁達點首﹐遂出尋之。幸而風車尙在穴外﹐豁達喜甚﹐忙呼善訣同乘。殊知風車絲毫不動。善訣曰「風車飛騰﹐其中必有妙訣。不知其訣﹐安能使之飛騰哉﹖」豁達曰「此訣必要昨日推車男子﹐方可知之。

妹且等候一時﹐兄去尋來。」言已下車﹐徧處尋覓。尋至一小小土穴﹐果見推車男子臥於其內﹐鼾聲如雷。豁達近前﹐將彼推醒。男子曰「正好酣臥﹐何人推吾﹖」豁達曰「爾試睜目視之。」男子視而驚曰「小狄王也﹐呼醒蠻奴﹐有何吩咐﹖」豁達曰「爾隨吾去﹐自有所使焉。」男子果然穿衣出穴﹐直隨豁達來至車前。豁達曰「吾無他命﹐命爾仍將風車推吾兄妹二人回萬星臺耳。」男子曰「此車有一符篆﹐欲推則黏於車首﹐始可騰空。若無此符篆﹐焉能驅之得動﹖」豁達曰「爾符篆安在﹖」男子曰「昨日將車推回﹐仍付與老狄王矣。」豁達曰「旣在老狄王手中﹐如何得出﹖」正思盜符之計﹐男子倏然驚曰「穴內燈火交明﹐老狄王出矣﹗」轉瞬間﹖只見數十燈火﹐照如白晝﹐齊聲呼曰「山後山前蠻奴聽著﹐今有小狄王兄妹乘夜逃走﹐可分四路以阻之。」呼已﹐牛角一鳴﹐響徹滿山﹐人人爭先﹐四處尋捕。豁達兄妹知不能逃﹐忙應之曰「吾兄妹在此﹐爾輩胡張皇若是﹖」狄王聞得兄妹尙在﹐怒呼入穴﹐命人羅守﹐不準遠行。兄妹計無所施﹐惟悲泣而已。狄王曰「兒爲是山之王﹐一呼百諾﹐尊重極矣。女兒爲西域夷王之媳﹐享福不盡﹐異日王位傳爾夫婿﹐爾身又爲王后﹐更見尊榮。究何不足於心﹐而悲泣乃爾﹖」豁達兄妹也不回言﹐心念中惟祈仙師大施法力﹐救出通山。一夜愁思﹐難爲人告。

天光發曉﹐合山蠻奴齊集。狄王命豁達登位﹐蠻奴濟濟﹐分班朝賀。朝賀剛畢﹐西域夷王已遣數百夷奴來接善訣。狄王迎入﹐命宰牛羊以款之。宴畢時﹐親扶善訣上車﹐蜂擁而去。

三緘見豁達兄妹迷於玉鏡﹐久不醒轉﹐又傳衝云閣八道。

八道聽得師傳﹐忙至臺前﹐兩旁侍立。三緘曰「爾等自衝云閣追隨於吾﹐奔走途程﹐苦無暇日﹐不知大道可以得半乎﹖」八道曰「承師指點﹐𨿽未全得道旨﹐而扶衰不老之理﹐頗已知之。」三緘曰「爾等可謂將成矣。吾有一鏡在玆﹐爾四人一鑑﹐鑑後﹐吾卽傳以移步換形之道焉。」八道聞言﹐欣喜不已。

三緘先命年長四人﹐向鏡一照﹐昏昏欲倒﹐各將元功默運﹐依舊淸醒不迷。復又照之﹐坦然無事。四道曰「一鏡耳﹐何厲害如此﹖」於是上前細觀﹐見得鏡中現有八字云「大道已成﹐道根不昧。」八字而外﹐並無他物焉。四道回復三緘﹐三緘喜曰「爾四人立在一旁﹐待彼四道鑑之。」後之四道對鏡一視﹐昏倒在地﹐暗思﹕「是鏡迷人﹐非元功莫破。」急將元功運用﹐運至三四匝﹐盡皆蘇轉﹐亦向鏡前細細視之﹐中現四字云「根深道固。」視已回復。三緘合贊之曰「心堅道固可衝云﹐入道原來器宇新﹔自此長爲天上客﹐誰云人不作仙眞﹖」贊畢﹐仍命歸廬。

卻說善訣自上寶車﹐爲夷奴後擁前呼﹐推出通山崖口。車中俯視﹐其崖髙有數百丈。善訣遂命狄婢傳宣夷奴﹐在此崖頭暫駐片時﹐夷奴聞之﹐不敢有違﹐將車駐下。善訣暗想﹕「如不趁此盡節﹐時刻再遲﹐一到西番﹐難以保眞矣﹗」主意已定﹐移步出車﹐假意玩水觀山﹐竟到崖弦﹐翻身跳下。一驚而醒﹐用目周視﹐仍在講道臺前。回顧乃兄﹐尙未蘇醒﹐推之數次﹐一如死然。三緘喜曰「不貪王后享榮華﹐一片堅心信可嘉﹔自此道成超七祖﹐女仙誰說只姑麻﹖」贊已﹐命歸蓬廬。

豁達在穴﹐聞報善訣墜崖全眞﹐稟告狄王﹐要親臨一祭。

狄王許﹐豁達遂帶蠻奴數人﹐來至崖頭﹐泣而言曰「吾妹殞命全眞﹐可對師矣﹗兄在穴內﹐如何能脫此身﹖」正悲泣間﹐蠻奴驚曰「善訣公主不願下嫁﹐墜崖死了。恐吾小狄王亦是如斯﹐吾等何以復命﹖」豁達聞此﹐觸動脫身之舉﹐亦墜崖而蘇。三緘曰「狄王之位貴何尊﹐情願投崖捨此身﹔如是堅心曾有幾﹐焉能不做玉樓人﹖」獎諭一番﹐命歸廬內。

再言野馬自與熊﹑鹿結爲兄弟﹐各居一洞﹐霸據一方﹐百里內之水怪山精﹐稱臣任役者不計其數。野馬此際好不僥幸﹐從師學道之念﹐已不知付於何所。一日在洞獨坐﹐倏然熊﹑鹿二妖飛奔而逃﹐曰「馬兄快執器械﹐助吾一陣。」野馬訝曰「爾與何妖爭戰﹐如此倉皇﹖」熊妖曰「吾等今日徧山搜取樵子﹐以供鮮酒。搜至後山﹐遙聽樵斧丁丁﹐響徹林外。吾兄弟飛奔前去﹐只說探囊取物﹐誰知剛近樵子身邊﹐樵子見吾二人﹐怒目言曰﹕『爾如戰我得過﹐願爲爾食。否則﹐熊掌鹿脯﹐吾俱要嘗嘗滋味。』吾等以爲﹐一介樵子﹐有何法術﹖遂與之賭曰﹕『如吾兄弟戰爾不過﹐脯掌隨爾餐之。』樵子曰﹕『爾言旣出﹐休生後悔也。』吾曰﹕『大丈夫言出必隨﹐何悔之有﹖』樵子曰﹕『如此﹐待吾結束後﹐與爾等一試武事。』吾諾﹐暗乘樵子結束未妥時﹐一擁上前﹐將彼圍定。樵子不徐不疾﹐展開身勢﹐持斧一舉﹐其斧愈長愈大﹐其身愈長愈髙。吾等見之﹐已懷怯意。略鬥數合﹐知不能敵﹐敗逃山北。樵子不捨﹐隨後追逐。若非抽身得快﹐早爲一斧劈破矣。故到此來﹐祈兄助之。」野馬不信樵子有如斯凶惡﹐遂提鐵棒﹐走至山坳。正遇樵子東張西望﹐尋找熊﹑鹿二妖。野馬吼曰「爾屬何人﹖敢來吾山放肆乃爾﹖」樵子不答﹐卽持手斧與野馬戰。戰了三四次﹐野馬覺得斧重千斤﹐難以支持﹐欲敗下來﹐待熊﹑鹿接戰。豈知掉首回顧﹐未見二妖。野馬無可如何﹐回身又戰。突被樵子一斧打下﹐猶如山嶽壓著鐵棒﹐鐵棒捉拿不穩﹐竟墜於地。樵子逞步而至﹐扭定野馬。野馬掙持數刻﹐身不能脫﹐化出原形。

樵子乘機翻身上背﹐緊緊跨著。野馬四蹄奔放﹐只想拋脫樵子。

誰料樵子在背﹐愈騎愈重。野馬不能勝人﹐遂倒地而臥焉。樵子罵曰「爾不耐馱吾耶﹖待吾誅之﹐以除此山之害。」罵已﹐持斧劈頭一下﹐野馬駭極而醒。三緘斥之曰「野馬生來性不馴﹐背吾又是一番心﹔如斯頑梗如斯蠢﹐大道焉能習得成﹖」斥罷﹐逐出萬星臺。野馬扯著師衣而泣曰「自此習道勤勤﹐萬不敢違背師訓。望師恩施一絲﹐畱下弟子﹐再習數年。如其桀驁如前﹐任師驅逐。」三緘曰「不可。前此混元﹑轉心﹑蛛虎盡皆驅逐矣﹐何獨容爾乎﹖」野馬無詞﹐大哭而去。

三緘思曰「及門弟子﹐物類甚多。水族之中﹐吾再試之。」當將三鯨傳至臺下。三鯨拜舞畢﹐跪而稟曰「師傳弟子﹐有何指示﹖」三緘曰「道中之道﹐爾等可能盡悉乎﹖」三鯨曰「承師不鄙水族之微﹐不辭指點之力﹐而今稍知一二矣。還冀循循善誘﹐以入道門。倘獲修成﹐不忘師教。」三緘曰「爾果不忘師教耶﹖」三鯨曰「永不忘之。」三緘曰「如或忘之﹐又將何說﹖」三鯨曰「隨師斥逐﹐無有異言。」三緘遂舉玉鏡﹐向三鯨一照﹐三鯨盡立﹐不動亦不言。三緘暗思﹕「三鯨爲鏡光所迷﹐應倒於地﹖何立而不動如此﹖待吾於鏡中窺之。」

第一三五回

人道中分班統試妖部內共燭同心

三鯨爲玉鏡所照﹐自覺身出萬星臺外。剛爲罡風一卷﹐各將元功默運﹐吹之不動﹐仍轉臺中。三緘尙未向鏡窺之﹐三鯨已魂還軀殼。三緘喜曰「水族能堅習道心﹐不迷玉鏡喜深深﹔蓬廬再把功夫煉﹐佇俟成眞步玉金。」三鯨聞贊﹐拜了師尊而退。

三緘嘆曰「水族之微﹐不迷玉鏡﹐眞屬可喜。今日且將臺內人部男女一一呼齊﹐統同試之﹐看能及此水族否﹖」意計已定﹐遂傳知足道人﹑傲性道人﹑盡倫﹑盡性﹑七竅與女班之雪靑子等前至臺前﹐而謂之曰「爾等從吾遨遊﹐習玆大道﹐有得無得﹐自在心知。平時微窺爾等﹐似乎內有所得﹐而形諸外然。此特爲師皮相﹐不若由心而去﹐以驗其道之淺深。爾諸女男且試對師各言一二。」知足道人曰「承師問及﹐弟子等願將所得傾心吐之。」三緘曰「傾心而吐﹐有未到者﹐師又從而教之。」知足於是從容言曰「定而未定渺茫中﹐靜裏心思雜或縫。」盡倫曰「安尙未安安所得﹖」盡性曰「慮能自慮慮偏工。」七竅曰「神凝弗許他人擾。」傲性曰「气聚還中自己通。」雪靑子曰「灌頂有花開滿樹﹐朝元五气亦皆同。」言已﹐三緘曰「聞爾數子之言﹐道已得矣。吾有一鏡在此﹐爾等對照﹐能不迷者﹐自是一品。」知足曰「吾師將鏡懸來﹐弟子且對照之﹐以試道力。」三緘遂開鏡匣﹐取出玉鏡。

但見晶光閃灼﹐飄忽不停。三緘曰「此鏡久未滌其塵垢﹐入目已無光矣。」且言且拂﹐拂逾片刻﹐雙手捧之﹐恰似明月一輪﹐光芒四射。知足暗計﹕「是鏡厲害非常﹐恐被所迷﹐爲諸友笑。」急將心神安妥﹐大著膽兒﹐走至鏡前照之。鏡內晶光直迷兩目﹐知足自覺心神不能主持﹐恍惚間似有呼父聲﹐極目視去﹐則其子也。知是玉鏡作怪﹐置之不顧。剛把身兒扭轉﹐鏡內又出一股晶光﹐竟將乃軀衝出萬星臺外。飄飄忽忽﹐耳聞人聲嘈雜﹐如鬧市然。視之﹐乃當年所設之旅捨耳。復又回身﹐鏡中晶光亂射﹐心神愈難作主。知足無可如何﹐忙忙默運元功﹐頓覺安穩。久則元功運足﹐鏡光已無。

三緘曰「爾退。誰又向鏡照之﹖」盡倫弟兄雙雙上前﹐早被鏡中頭股晶光沖倒在地。三緘見二子倒臥﹐復呼之曰「誰人又來對照吾鏡﹖」七竅曰「待弟子照之。」但見鏡內晶光向七竅三射三縮﹐七竅挺立如故﹐毫不能迷。三緘曰「七竅立過一旁﹐傲性道人可照此鏡。」傲性對鏡一照﹐起而復跌﹐跌而又起﹐圓轉弗停。久之﹐挺立不言亦不動。三緘暗窺多時﹐知其神色已定﹐乃呼之曰「傲性退下。雪靑子可對照焉。」雪靑子乃貞潔之女﹐入鏡照時﹐晶光射入﹐不能迷及本性。三緘曰「七竅系仙子一轉﹐對此玉鏡﹐尙費躊躇。獨爾雪靑對鏡自如﹐可知節孝兼全﹐已得仙根﹐不可輕視也。」因贊之曰「堅貞在抱鬼神欽﹐含櫱茹冰不易輕﹐仙品已從辛苦得﹐自然如鏡兩分明。」贊已﹐仍命數子各歸蓬廬。

七竅退﹐笑謂傲性曰「吾見萬星臺之對鏡者多矣﹐未有奇如道兄者。」傲性曰「所奇安在﹖」七竅曰「凡對此鏡﹐一倒便倒﹐一立便立。惟爾倒而復立﹐立而復倒﹐殊令人笑不住聲。」傲性曰「吾用力已盡﹐乃不爲鏡所迷。爾以爲可哂焉﹐眞不識吾煞費心苦。」七竅曰「如何﹖」傲性曰「初不鏡光射及﹐似乎身到家鄕。吾心了然﹐卽便轉身﹐故爾起立。

依然對照﹐晶光射之﹐仍到家鄕﹐故再倒下。扭身而轉﹐復又起立﹐已經數次﹐吾方元功默運﹐始穩立而未迷焉。」七竅曰「爾𨿽竭盡乃力﹐猶未迷卻。盡倫兄弟至今尙然倒臥﹐不知心性可能堅穩否﹖如不堅穩﹐恐又如混元諸人之受逐矣。」傲性曰「二子自從師後﹐與吾常近。體道心眞﹐卽爲鏡光照如紅塵﹐必不若混元等之違師悖道也。」言談未已﹐二子已入廬來。七竅攜手詢曰「二道兄爲何對鏡臥地﹐許久乃起。」二子笑曰「吾兄弟道根太淺﹐故對鏡而形此醜態﹐貽笑方家。」七竅曰「試爲吾言﹐以見塵世之迷人奚若﹖」盡倫曰「吾兄弟對鏡﹐爲晶光一射﹐其身已在萬星臺外。舉目四顧﹐不知何地。但見桑麻茂密﹐雞犬相聞。兄弟訝然﹐急欲掉身﹐仍歸臺內。誰知道左倏來一白髮老叟﹐固請入宅﹐欲以二女妻吾兄弟﹐恐未見女色何若﹐卽遣丫結扶二女出﹐過自堂前。吾於是時睨而視之﹐絕色也。二女見吾弟兄﹐嫣然展笑﹐眉目含情。吾兄弟視若寇仇﹐厲聲言曰﹕『爾休以色身迷吾也﹗』老叟見吾怒甚﹐陪罪不暇。又命家僕捧出黃金數百笏﹐排於案上﹐笑而言曰﹕『君如肯配吾女﹐願以此區區而作妝奩。』吾兄弟置若罔聞﹐絕不矚目。移時﹐肴饌已設﹐請入席間﹐酒气逼人﹐幾令喉癢。心裏暗計﹕『適才對照玉鏡﹐乃見此等光景﹐是必仙師所使以試吾心哉。』遂避席而逃。老叟詈曰﹕『二犬子不受人尊重耶﹗吾以二女充爾下陳﹐以多金作汝奩濟爾貧困﹐何者不美﹖繼而見爾怒目相視﹐忙陪笑面﹐設言謝罪。爾試思之﹐卽子之敬父﹐恐未有如此之誠者。』罵後﹐便持竹杖擊吾兄弟。欲與爭鬥﹐又念習道之人﹐气當和平﹐亦不計較。老叟見吾能忍﹐轉怒爲喜﹐將杖停下﹐仍拉入席﹐命二女陪飲。二女攜瓶酌酒﹐百般獻媚﹐令人心炫神馳。回想師承﹐復把心兒扭轉。於是默運元功﹐運至三周﹐心靜無塵﹐而老叟不見﹐二女肴饌亦化爲烏有。翹首望之﹐乃在講道臺之西偏﹐駭然而起。

師曰﹕『不迷酒色气合財﹐脫卻凡胎並俗胎﹔習道能除嗔與愛﹐自成仙子返天臺。」七竅曰「二兄道根深固。不然﹐二女陪飲時﹐早將神魂攝去矣。安望仍入廬中習道﹐不似混元﹑轉心之逐出臺外哉﹖」眾道友聞之﹐無不搖頭吐舌。

是日﹐三緘暗計﹕「人類業已試完﹐妖部尙多﹐吾於明早且將男女妖部一一呼至﹐分班渾照﹐視彼之造修何若﹐道根何若。墜者是彼自墜﹐成者亦其自成焉。」計定﹐次早登臺﹐將未入玉鏡者一齊呼出﹐而謂之曰「爾等旣應師命而來。男左女右兩旁侍立﹐聽師吩咐。」男女聞說﹐片時鴛班鷺序﹐左右分行。三緘曰「爾諸男女道習如何﹖」羣弟子齊聲應曰「承師指點﹐得與將得﹐不一而足。」三緘曰「爾等勤勤苦苦習玆大道﹐成者自能隨師同赴大羅﹔不能成者﹐皆宜自勉﹐以待異日。」諸男女曰「弟子之成與不成﹐俱望吾師提攜﹐不可以不能成者﹐而棄之弗顧也。」三緘曰「這是自然。」言談至此﹐暗舉玉鏡﹐向左右一照。男班傳道道人﹑繡霧道人﹑云牙道人﹑金光道人﹑束心道人﹑慈祥道人﹑破迷道人﹑衛道道人﹑護道道人﹐跌而起者再﹐從此挺立不迷。女班醋枉道姑﹑衣云道姑﹑弄月道姑﹑飡霞道姑﹑龍女﹑了塵子﹑橊眞子﹐剛對玉鏡﹐一倒而起。至化慈道人﹑學慈道人﹑習慈道人﹑抱慈道人﹐爲鏡光迷僕﹐竟回梨花島﹐爲小妖等所見﹐爭迎入洞。四慈回憶﹕「方在臺下﹐轉眼又歸故址﹐此幻境也。」不顧而返﹐挺立如初。他如回念﹑從善﹑珠蓮﹐均爲玉鏡迷回故所。三女道根堅穩﹐見故所而思及前日之非﹐厭而視之﹐默運內功﹐魂仍附體。下及道烈﹑火煉﹑剛克﹑柔克﹑斂心等﹐自對鏡昏去﹐各遇昔日妖侶﹐幾乎戀戀不捨﹐猛想玉鏡所照﹐亦各運內功而起。

妖道﹑人道俱已歷試﹐惟玉白﹑石堅二子﹐三緘未及呼之。

二子稟曰「眾道友師俱以玉鏡試之﹐獨吾二人師未傳呼者﹐何也﹖」三緘曰「師早知爾二人入此道門﹐眞心習煉﹐故取此道號曰玉白﹑石堅。玉白者﹐無瑕之謂﹔石堅者﹐堅剛之謂也。卽試以玉鏡﹐知不能爲晶光所迷。」二子曰「師待徒眾無分厚薄﹐弟子亦不敢居堅白之稱。敢請吾師試以玉鏡。」三緘曰「爾如願試﹐亦屬無妨。吾將玉鏡髙懸﹐爾等自去對照。」二子諾﹐同到鏡前﹐對面一觀﹐但見其中雲霧蒙蒙﹐遮卻鏡光﹐迷漫不見。東北隅風聲突起﹐愈吹愈大﹐不逾片刻﹐竟將雲霧吹去無存。正南又起一綫霞光﹐漸鋪漸廣﹐始則紅色﹐丹朱不啻﹐繼則紅中生綠﹐綠中生白﹐白中生黑﹐黑生黃﹐黃生靑﹐五彩相兼﹐塞滿一鏡﹔俄而一聲霹靂﹐霞光熔成一片﹐其中有樓有榭﹐有亭有臺﹐更有一閣聳然﹐髙出亭臺樓榭之上。閣之四面﹐盡屬霞光掩映﹐莊嚴色相﹐有非言語所能罄者。久之﹐西風大捲﹐吹入玉鏡﹐樓閣閃閃﹐直矗霄漢。二子不解是閣胡爲以雲霞妝成﹐美麗如斯﹐遂向三緘詢其所以。

第一三六回

蓬廬中倏生彪虎仙府內仰若奇珍

三緘曰「爾等所見非他﹐乃繡雲仙閣也。」二子曰「繡雲仙閣﹐何人所建﹖又屬何人所居﹖」三緘曰「王母悲大道不明﹐世之好道而求道者不能分別邪正﹐故多入旁門﹐且多入旁門中之旁門。此皆好爲人師者矜奇立異﹐輔以妖法駭人﹐習道者流因而入是牢籠﹐以求快捷方式。不知野方外道﹐存心不良﹐每借邪術以惑民﹐約集成黨。久之﹐不遵王法﹐悖逆聖主。一經勢敗﹐誅及九族﹐慘不可言。古往今來﹐以邪教而叛逆者﹐其不誅及九族幾希。吾願世人毋爲野道誤焉。王母深憂之﹐乃旨命道君﹐遣仙臨凡﹐闡明大道。特建此閣﹐以待大道修成者﹐入是閣內享受仙福焉。」二子曰「天下之道一也﹐胡以有邪有正耶﹖」三緘曰「天下大道﹐如孝﹑弟﹑忠﹑信﹑禮﹑義﹑廉﹑恥八端﹐本無奇邪﹐聖人教人﹐不外乎此﹐此至聖之大道也。卽道祖之仙天大道﹐亦不外是。不過煉气凝神﹐寡欲淸心﹐以付還本體﹐又何異儒者正心誠意﹑定靜安慮之功哉﹖其後分而爲邪者﹐以大道平平﹐厭而爲之﹐做出一番矯揉造作﹐較平常之大道爲易習﹐較平常之大道爲易靈﹐故厭平喜新之儔﹐趨入其中者甚多。說者以爲有害於大道﹐不知大道昭然天壤﹐原不爲邪教所損﹐是習之者只以自害耳。」二子曰「吾師自旨領王母﹐命奉道君﹐周遊四方﹐闡玆大道﹐邪道從此可以絕乎﹖」三緘曰「邪道不一﹐恐難於絕也。」二子曰「吾師步步逢人指點﹐大道已無混淆。習道女男﹐諒不入旁迕而從正孰矣﹐何能絕耶﹖」三緘曰「大道此時固爾閘明﹐所恨者三萬六千野鬼業已投生﹐後世必出三千六百旁門﹐且由旁門而支分派衍﹐不知伊於胡底安能拒之﹖」二子曰「如是﹐但願世之習道者愼而又愼﹐不入邪道﹐累及身家子孫也﹐則幸甚。」三緘曰「弟子出言﹐俱願人好﹐眞不愧道門中人也。」二子曰「是皆吾師之善教耳。」言畢﹐拜師而退。

三緘亦退入蓬廬坐定﹐暗喜﹕「諸徒各皆能成﹐惟轉心﹑混元﹑野馬﹑蛛虎見物思遷﹐尙有所待。但是吾道已得﹐應升仙府﹐未見王母下詔﹐今趁閒暇﹐不免指石成虎﹐身歷虎難﹐以試諸子視師之輕重如何。」主意定時﹐卽向萬星臺外亂石一指﹐只見數石搖動﹐頃刻化成七八彪虎﹐直入臺內﹐將三緘銜去。三緘大呼救命﹐諸男女聞呼驚出﹐見一巨虎把師銜定﹐旁有數虎隨後爭奪。於是不顧生死﹐各執器械﹐追逐此虎。虎見追逐人眾﹐愈走愈急。諸弟子悲者悲﹐逐者逐。誰知追逐逼近﹐虎掉轉身來﹐大嘯一聲﹐噴起腥風﹐竟將三緘銜入茂林﹐不知去向。諸子不捨﹐前山後嶺﹐處處搜尋﹐恰如失了寶珍﹐無地不覓。正在慌亂﹐忽聽有人呼曰「師在這里﹗」及奔到呼聲處﹐又毫無蹤迹。搜尋已久﹐急不能得。無何﹐天色昏黑﹐雨如傾盆。諸子不顧乃身﹐仍在山崗攀樹梯崖﹐尋師所在。整整亂了一夜﹐未有一人獨歸萬星臺。

三緘已知諸徒敬師心切﹐假在山左呻吟數聲。諸子聞之﹐一擁而前﹐見師臥於大松樹下﹐手足俱失﹐頭上鮮血噴流﹐泣而問曰「師之手足安在﹖」三緘曰「已被毒虎噬去矣。」諸子曰「師首何以鮮血噴流耶﹖」三緘曰「爲虎吞入口﹐旋又吐出﹐皮骨皆破﹐所以血流如注焉。」諸子見此情形﹐个个含悲﹐忙將師身擡回廬內放下。三緘曰「吾教爾等習道﹐不辭指點之勞。只冀師徒同赴大羅﹐長享仙福﹐不知吾有何錯﹐倏然遭此虎噬。玆者吾體己壞﹐命恐不久。如吾死後﹐爾等須念平日教誨﹐將吾安厝華﹐仍在此地勤習大道。王母墜下懿旨﹐升爾等於繡雲閣內。」言甫至斯﹐大叫一聲而沒。諸子呼天號泣﹐臺之內外﹐俱爲震動。泣已﹐購材安厝﹐設位於講道臺上﹐朝夕祭奠﹐延至一月之久。

三緘見諸子盡皆堅定心腸﹐而且念念在師﹐心可謂誠矣﹐正欲還其本軀。紫霞眞人早知三緘道功已成﹐宜登繡雲仙閣﹐遂命正心子﹑復禮子往召三緘。三緘見得師召﹐卽隨二子乘雲來到洞府。紫霞安慰數語﹐當請淩虛﹑碧虛﹑淸虛﹑云衣諸眞人﹐籌商入閣之舉。諸眞至﹐紫霞大設仙宴﹐領三緘向諸眞而拜曰「吾弟子脫胎臨凡﹐四方闡道。承諸眞保護﹐至今大道已成﹐應升繡雲﹐還望諸眞聯名奏請。」淩虛等曰「這是自然﹐不煩兄慮。」三緘於是又向各眞人叩首者三。諸眞獎諭一番﹐宴罷歸去。紫霞送至洞外﹐拱手而別。

諸眞去後﹐紫霞謂三緘曰「師自命爾脫胎塵世﹐凡遇患難﹐諸眞保護累累。此日功成﹐皆賴諸眞匡扶之力。須於各處洞府一爲拜謝﹐方不負玉汝於成之意焉。」三緘曰「師言甚是。何時方去耶﹖」紫霞曰「爾尙以假死試爾門人﹐宜速到各眞洞府﹐拜謝以還﹐仍歸萬星臺﹐靜候上旨。」三緘曰「師命是聽。但弟子此去﹐先參哪位眞人﹖」紫霞曰「師命正心子﹑復禮子前導爾去。先從淩虛﹑碧虛處﹐次第參之。」三緘聆此﹐拜辭紫霞﹐遂與二子云車駕動﹐直向淩虛洞府而來。淩虛知之﹐愛命童兒呼及門徒﹐將執事排齊﹐遠遠迎接。

門徒得命﹐各服仙服﹐各騎仙鶴﹐竟到十里外﹐候著三緘。三緘正與二子同坐云車之上﹐忽聽仙樂飛鳴﹐因詢復禮子曰「是樂音也﹐胡爲哉﹖」復禮子曰「此地歷淩虛洞府不遠﹐淩虛師叔知爾必至﹐故先排執事﹐以迎爾焉。」三緘曰「吾乃弟子之班﹐何敢當此﹖」正心子曰「新成仙品﹐無異人世初得功名。淩虛師叔大排隊伍以迎爾者﹐一以待爲仙之榮﹐一以鼓勵未成仙子之意耳。」言談未竟﹐淩虛門徒遙而望曰「前有祥雲一朵﹐三緘仙官臨矣。」於是各下鶴鞍﹐候於道旁﹐拱手而立。三緘見得相迎者其恭如此﹐忙與二子齊下云車。正心子曰「何勞眾仙遠迎﹐恐將吾輩折壞矣。」眾則同聲曰「適聞貴洞府三緘仙官來拜吾師﹐師故命吾郊外迎之。恐有不恭﹐仙官切勿見咎。」三緘曰「一介凡軀﹐敢徼仙眷﹖禮儀不整﹐眾仙還宜海涵。」內有一仙曰「吾師素愛仙官﹐誇有闡道才﹐特命十二童子﹐將所乘彩鸞一隻﹐請仙官乘之。」三緘曰「彩鸞系師叔所乘﹐弟子何敢僭份﹖」仙子曰「此屬師命﹐不敢有違。」卽呼十二童兒﹐同將彩鸞扶至三緘之前。三緘視之﹐髙大如鵬﹐五彩俱備﹐背負紅鞍﹐所繡花艸﹐恰似生成。三緘再三謙讓。眾仙齊聲曰「仙官不乘﹐吾師不喜﹐是尊之反以觸之也。」三緘無柰﹐只得飛上鸞背。眾仙齊車並駕﹐與同十二童子﹐各乘小鶴﹐簇擁而行﹐前面玉笛金簫﹐一齊吹弄﹐洋洋盈耳。彩鸞喉下金鈴響亮﹐儼與簫笛合調而鳴。三緘此時好不僥幸。

片刻之際﹐淩虛洞府已到。洞門外髙懸金字大牌﹐上題「闡道仙官三緘」字樣。到了洞府﹐童兒齊下小鶴﹐將彩鸞扶定。三緘下得鸞背﹐淩虛笑容可掬﹐上前接著﹐攜手入洞。三緘拜舞已罷﹐卽請入席﹐親執玉瓶而言曰「想弟子自領師命﹐脫胎塵世﹐歷盡無限磋磨﹐在經鍛煉之時﹐未免難於容受。安知玉不琢則器不成乎﹖今將大道闡明﹐上天所喜。吾等面奏上帝﹐必然受封誥爲上品金仙﹐永不墜落紅塵﹐也不枉苦修一料。」所言至此﹐復大笑曰「吾前意闡道之任﹐爾肩之而爾能完之。諸弟子尙其以三緘爲法焉。」可三緘曰「弟子卽承師命﹐其道之闡明者﹐乃吾師指點﹐與師叔等之匡扶也﹐弟子有何功哉﹖」淩虛曰「爾太謙矣﹐爾勞頓極矣。黃粱仙釀﹐可多飲幾觶。」諸弟子見師如是珍重三緘﹐莫不鼓舞歡欣﹐羨其榮耀。

頃之﹐黃粱飲畢﹐三緘辭別﹐又向碧虛洞府而投。碧虛命人遠迎﹐一如淩虛一般。惟各門人之所乘者盡屬麒麟﹑獅﹑象﹐亦有十二童子牽彩獅一匹﹐請三緘乘之。三緘推辭再三﹐始上獅背﹐頃刻而到碧虛洞府。碧虛設筵款待﹐誇獎不已。

筵畢辭去﹐又到各洞拜謝恩典。各洞排列執事不一﹐所乘者或走獸﹐或飛禽。飛禽中仙鶴而外﹐如鸞如鳳不等﹔走獸中麒麟而外﹐如獅如象不等﹐每至一處﹐眞人必著仙服﹐出洞迎接。中界仙子﹐無不誇三緘之榮。在三緘心中﹐亦不想榮華乃至於此。

各洞拜罷﹐仍回紫霞洞來。紫霞曰「弟子可歸萬星臺矣。俟至朔一朝賀﹐奏請上皇﹐自有鸞音詔爾師徒。」三緘聞渝﹐當卽辭別﹐向萬呈臺而歸。

第一三七回

獨仙根能知仙道教弟子重試徒心

卻說萬星臺男女弟子將三緘安葬畢﹐朝夕祭奠﹐俱願在此墓廬﹐效法前賢心喪三載之禮。不知不覺﹐已月餘矣。

一日﹐三服謂諸道友曰「吾師沒後﹐諸弟子依歸無所﹐爲之柰何﹖」棄海曰「見此墳臺﹐卽見吾師﹐豈肯捨此而他逝﹖」樂道曰「吾想吾師道法髙妙﹐凡虎焉能傷及﹖恐師假傷於虎﹐以試弟子待師之心爲何如耳。」狐疑曰「爾我明明見虎將師銜去﹐四山搜尋不得﹐倏於山後見之﹐不惟首耳眼鼻槪爲傷損﹐而且手足俱失﹐未必手足都瞞得過耶﹖」西山道人曰「仙家變化無窮。非但手足能掩﹐卽全身亦可遮卻。以吾想量﹐樂道之言不差。」狐疑曰「卽屬假死以試弟子﹐久宜歸矣。如何音信杳無﹖」玉白子曰「吾等在玆議論不一﹐微論師在與否﹐想其教導之苦與寬厚待徒之意﹐心實難忘。胡眾道兄見師如此﹐盡皆倉皇失所﹐而七竅一人獨欣欣然﹐無所悲亦無所戚者﹐何也﹖」狐疑曰「爾不言﹐吾亦欲指責之矣。」樂道曰「如何﹖」狐疑曰「師被毒虎銜出山時﹐彼仍趺坐廬中﹐身毫不動。吾等追逐山外﹐搜尋竟夜﹐彼未一來。繼而將師屍骨擡回﹐諸弟子悲聲震野﹐窺彼眼角﹐淚痕未見半點。不知彼之心內﹐視師爲何如人﹖」狐惑曰「兄忘七竅與師當日曾爲仇敵耶﹖海南則誓除道門﹐歸部則旨請禁道﹐平素與道原不合也。嗣將官階丟卻﹐流離失所﹐萬不得已而以習道爲心。所以師死師存﹐毫不顧念。」樂道曰「爾等不勘破七竅行爲﹐吾尙不覺。今而勘破﹐彼非吾師之徒也。」自有此議﹐萬星諸徒俱已知得﹐於是共厭七竅﹐不與言談。

七竅見諸道友輕己如是﹐不知爲何。轉而思之﹐道兄道弟痛師念切﹐古禮居喪﹐沒齒不言﹐諒是這故。因而置諸度外﹐未介於懷。恰逢三緘七七期滿﹐諸弟子都向墓前祭奠﹐七竅出廬散步﹐在進道臺下遇昔珠蓮。珠蓮曰「合臺道兄厭爾無師徒情﹐爾可知否﹖」七竅曰「不知。」珠蓮曰「爾之所懷﹐如不向眾白之﹐終爲眾道兄所不齒。」七竅聞說﹐卽在講道臺請眾相議。諸子不知七竅所議何事﹐有不願來者﹐亦有願聽其說而來者。三服見此情景﹐乃大聲呼曰「七竅道弟旣請吾輩議論﹐必有重大事務。道兄弟等何不齊來聽之﹖」諸男女聞得三服一呼﹐齊到臺前拜了空臺﹐兩旁坐下。

七竅尙未言說﹐三服詢曰「七竅道弟請及眾兄來此﹐有何計議耶﹖」七竅曰「別無他議﹐吾觀道兄等似以吾見師身沒﹐不痛不悲﹐顏無戚戚之容﹐面含欣欣之象﹐遂議吾心太忍﹐而輕厭吾乎﹖」諸子曰「然。」七竅笑曰「師被虎銜﹐吾正爲師賀之﹐有何悲痛﹖」狐疑曰「爾賀師死﹐自此無人管束耶﹖」七竅曰「非也。吾師大道已得﹐莫說凡虎不敢近﹐卽有能噬仙子之虎來噬吾師﹐上天亦不許之。何者﹖吾師自領上命﹐闡明大道於天下﹐東奔西走﹐南徵北越﹐費了無限辛勤﹐始至於斯。斷未有不受上天榮封﹐亦斷未有不復上天旨意。況收下門徒若此其眾﹐豈毫無安頓而卽沒乎﹖設使師之費力如此﹐闡道如此﹐反入虎口﹐則天下後世無復有入道者矣﹐無復有入道而爲善者矣。」狐疑曰「試如爾言﹐吾師今在何所﹖」七竅曰「師道已成﹐必先拜護道諸眞﹐拜已﹐自回臺內。待自諸眞等稟及道祖﹐同奏上天﹐然後榮封。師得封後﹐再及吾輩。此定理也﹐何遽信師爲沒哉﹖」三服曰「七竅道弟說得合情﹐但願師無損傷﹐乃爲吾等之幸。」七竅曰「吾等各體師教﹐仍守道規﹐不久之間﹐師必返矣。」諸子自得七竅一番論說﹐个个欣喜﹐退居蓬廬。」

三緘出了紫霞洞府﹐又思諸弟子妖部甚眾﹐不無見異思遷之舉﹐吾且再爲試之。遂按下雲頭﹐化一白髮老道﹐左執塵尾﹐右執竹杖﹐一步一步﹐直向萬星臺而來。諸子見之﹐以爲參道訪友者流﹐亦不在意。

孰知老道竟入臺內﹐髙聲唱曰「說道有﹐嘆道家﹐道其所道不須誇﹔昆侖頂﹐起三花﹐五气朝元一手抓。輕輕舉﹐緩緩拿﹐道成自爾步雲霞﹔吾非仙子臨凡界﹐也與仙眞共一家。我屬西方金得子﹐來訪虛無老仙家﹔訪得到時緣結下﹐訪不到時走天涯。」歌畢﹐向各蓬廬舉手曰「諸道友﹐貧道稽首了。」三服等見此老道來得古怪﹐亦向彼稽首曰「老道奚自﹖」老道曰「發腳昆侖。」諸子曰「來玆甚事﹖」老道曰「訪友。」諸子曰「所訪何人﹖」老道曰「三緘。」諸子曰「訪彼何意﹖」老道曰「訪三緘以訪道耳。」諸子曰「如是﹐吾師三緘昨已去矣。」老道曰「何去﹖」諸子曰「向西。」老道曰「彼向西去﹐所爲者何﹖」諸子曰「不知。」老道曰「爾毋誑吾﹐知爾師尊早爲虎傷矣。吾見爾師爲虎所傷﹐遺下男女徒數十餘人﹐無人教誨﹐故特來此代彼統率﹐教爾等以成大道焉。」諸子曰「老道來意甚善﹐不知所習之道若何﹖敢請爲吾講說一二。」老道曰「聖門有言﹐只聞來說﹐未聞往教。吾旣往教﹐爾等宜先拜門下﹐然後將吾大道一一傳之。」三服曰「拜師不難﹐但恐爾屬旁門﹐習之有害於吾輩。不若老道先爲講說﹐果與吾師之道相合﹐吾卽統諸道友﹐拜以爲師。」老道曰「大道一也﹐何分旁正乎﹖」諸子曰「老師開口卽言道無旁正﹐是必旁門是也。吾等不願習之。」老道曰「聆爾輩言﹐深爲爾師所惑矣。」諸子曰「如何﹖」老道曰「爾師必屬旁門﹐所以爾儕矢口而談﹐便有旁正之說。吾遇道中之士多矣﹐講論大道﹐誰不先避旁迕﹖待考其究竟﹐得入正孰者﹐曾無幾人。今卽爾言以想爾師﹐何以異此﹖」諸子曰「依老道所說﹐似乎天下之習道者皆入旁迕﹐而老道獨得正孰焉。吾輩願聞其詳﹐看與吾師所傳相符合否﹖」老道曰「大道爲仙子出身根底﹐豈可輕泄﹖卽屬門徒﹐亦必諒其能入此道者﹐乃與之言。如傳非其人﹐恐他日習成﹐難免斬仙臺之罰矣。貧道何敢輕泄其事哉﹖」諸子曰「然則﹐老道視吾輩爲何如人乎﹖」老道曰「吾視爾輩﹐皆好道而未得正軌者。」諸子曰「仙根旣不敢泄﹐『旁正』二字﹐可爲吾等講說焉。」老道曰「這卻容易。爾輩可來臺下﹐拜吾三拜﹐吾卽講之。」狐疑忍不著口﹐乃向老道言曰「爾之來此﹐固以賣道爲計。不知吾等都欲出外一賣其道也。」老道曰「爾言如是﹐殆不屑以吾爲師乎﹖」狐疑曰「吾從吾師數十餘年﹐旁正之說﹐師無不講﹐豈其道將有得而旁正尙不能分﹖爾來此間以師道自居﹐可能講『人之患』三字否﹖」老道怒曰「小小狐貍﹐敢圖老道爺耶﹖」狐疑見老道怒甚﹐退在一旁。

狐惑曰「吾兄言語輕狂﹐祈老道海涵﹐毋庸計較。」老道曰「爾輩以吾旣不足以爲師﹐吾將去矣。」三服曰「老道有心而來﹐何得一觸而去﹖」老道曰「吾見爾輩禽獸居多﹐大非受教之人。卽欲施教﹐也不屑教爾等。」言罷﹐飄然竟去。西山道人曰「求道未得﹐反受詈罵。若吾師教人﹐何分異類乎﹖自此思之﹐痛入心坎矣。」因而諸子相與大哭。

三緘見弟子等不忘師教﹐悲痛堪憐﹐心念之中﹐亦爲傷感。

又將頭兒一掉﹐仍上萬星臺。狐惑帶淚言曰「老道爲何去而復返﹖」老道曰「吾見爾等戀師之情迥異尋常﹐故特轉身﹐入爾師尊廬內暫宿一夕﹐明日方行。」樂道曰「借廬一宿﹐固屬無妨﹐但吾師廬中器具甚多﹐毋得移動。」老道曰「其人已往﹐物存何益﹖」三服曰「𨿽不見師形容﹐而手口二澤尙存廬內﹐見物亦如見師也。」老道曰「原來如是。吾卽宿此﹐萬不敢移動一物﹐爾輩放心。」三服等遂將老道導入三緘廬內。

老道入廬四顧﹐顧已言曰「此廬僻靜非常﹐正好習道﹐爾等且退﹐不可輕啟廬門。」諸子然之。剛去數武﹐老道又呼轉曰「吾幾忘告爾等﹐吾之習道與他人異﹐必要三日﹐方能了得運用之功。俟將道功用畢卽出。如三日圓滿﹐見吾不出﹐此必出神太遠﹐一時難復本體。那時爾等始來廬內﹐觀其動靜焉。三日前切毋偸觀也。」諸子一一應諾﹐亦各歸舊所習道而去。

果至三日﹐不見老道出廬。三服商於棄海曰「老道習道已三日矣﹐未見彼出﹐爾我且去一視﹐究系如何﹖」棄海曰「可。」遂同三服輕輕來到廬外﹐將門辟開﹐極目視之﹐其中趺坐者非老道﹐乃三緘也。

第一三八回

遣彩鸞空中捧詔登八境座裏談元

三服﹑棄海共相訝曰「明明老道入此廬內﹐何今日易成吾師之形乎﹖況師被虎傷已許久矣﹐此事奇甚。」遂呼齊道兄道弟﹐跪而稟曰「吾師尙畱恩塵世耶﹖」三緘緩緩出廬﹐問曰「弟子等所驚訝者何﹖」諸子將前後事情細述一徧。三緘曰「仙家妙術少人知﹐移步換形妙道施。伏虎降龍因甚事﹐安爲毒虎亦傷之﹖」諸子聞言嘆曰「弟子等自入門墻﹐從未見師矜奇立異﹐金丹大道﹐原屬平常。故不知仙法爲何若﹐安得不驚﹖」三緘曰「這也難怪爾等。」甫言至斯﹐忽聽半空鸞鳴不已。三緘訝曰「空中鸞聲髙叫﹐恐上天有詔宣吾。爾等各整衣冠﹐佇立以候。」諸子領命﹐排立齊整。鸞鳳口銜一紙﹐已自空際翺翔而下。師徒拜接後﹐又拜彩鸞捧詔之勞。彩鸞嘎然一聲﹐衝天竟去。

三緘焚檀跪地﹐開詔讀云「混元皇帝詔下﹕『爾虛無子自奉命臨凡﹐脫胎三緘﹐墜入四害之鄕﹐不忘八徳之舉。𨿽其先迷名利﹐昏昏未醒。旣其後遭磨折﹐念念能回。萬畝良田﹐棄而不顧﹐一心堅固﹐久亦如斯。且喜不墜祖宗之箕裘﹐螟蛉作子﹐猶幸能體仙師之教誨。晝夜勤修﹐不辭雨雪風霜﹐四方闡道﹐何惜仁山天水﹖萬里傳心﹐能化人並化物﹐禽獸亦得眞修。宏大道與大經﹐宇宙自除邪說﹐數十年辛勤可憫﹐理受榮封百千載。邪正堪分﹐應登上品。但上奏且緩須臾﹐先爲吾賞而考道在所切急﹐待對上天。鸞詔來前﹐速隨詔至。鳳音繼至﹐又待音傳。」云云。

緘讀畢﹐乃謂諸弟子曰「道祖宣吾入宮考道﹐爾輩宜在此地靜以候之。」諸子曰「吾師今登上品﹐須念弟子等追隨有素﹐槪爲提攜。」三緘曰「不必爾等叮嚀﹐切可對天自徼上賞。」於是步出臺外﹐向上一招。當有二三童兒﹐扶下一隻靑鸞﹐立於身側。三緘飛上鸞背﹐鸞翅一展﹐冉冉騰空。諸子翹首望之﹐竟入雲中﹐隱然不見﹐交相喜曰「吾師上登天府﹐幸莫大焉。但不識師心將何以安置吾輩﹖」言已﹐各歸廬內靜候不提。

三緘乘得靑鸞﹐剛入重霄﹐瞥見紫霞眞人雲頭佇立﹐忙下鸞背﹐隨師直到洞府。頃之﹐碧虛﹑淸虛﹑淩虛﹑須無﹑云衣諸眞陸續俱至。紫霞迎入坐下﹐三緘逐一參拜。諸眞同聲曰「可賀﹐可賀﹗」紫霞曰「諸兄所賀者何﹖」諸眞曰「賀爾師徒今見道祖後﹐朝了上皇﹐仙品之封﹐諒自不同也。」紫霞笑曰「吾弟子三緘𨿽將大道闡明﹐全賴羣眞扶助。三緘見過道祖﹐奉聞天皇﹐仙品加升﹐爾我還是一樣。」諸眞曰「此系爾師徒之功﹐吾等不過隨事幫助﹐何功之有乎﹖」紫霞曰「三緘所遇諸大陣中﹐若非羣眞調停﹐安有今日﹗」正談論間﹐忽有飛天遊神手捧飛文﹐來傳諸眞入道祖宮內﹐有話相議。諸眞見道祖宣詔﹐卽乘車駕同往八境宮而投。及到宮門﹐綠鴨﹑黃龍諸眞亦至。片時之際﹐八境宮外仙眞林立﹐只候道祖登了八卦臺﹐方敢入宮﹐禮行參拜。無如宮門緊閉﹐未見開展﹐諸眞於是退入集仙廳內一坐。

坐已﹐黃龍眞人曰「紫霞道兄命虛無子臨凡闡道﹐今已闡明﹐入見道祖﹐自得褒獎。上奏天皇﹐仙品加升﹐不待言矣。但靈宅子累阻闡道﹐前爲道祖打入猿兒筐內﹐永不許出。此彼自作自受﹐固無足怪。然𨿽有誤於人﹐亦有功於人。」爾我入見道祖時﹐是事周詳﹐還須保奏一二。」紫霞曰「眞人仁慈在抱﹐所言極是。俟道祖傳見三緘後﹐再爲保舉不遲。」計議剛妥﹐只聽仙樂齊鳴﹐鳳噦鸞聲與祥光而並至﹐一金甲力士奔入集仙廳內呼曰「宮門已啟﹐道祖駕將臨矣﹐羣眞速入。」羣眞聞報﹐躋躋蹌蹌﹐擁入八境宮中﹐兩旁靜候。只見宮之內外霞光萬道﹐寶蓋幢幡遮卻殿庭。報事已過﹐微聞音樂一派﹐尙在後宮。前一童兒手捧太極﹐金光四射﹐咄咄逼人。

捧至八卦臺﹐飛身直上﹐肅立於左。頃之﹐花幡五彩﹐疊出不窮。化幡過余﹐遠望道祖﹐白須白髮﹐白龍袍服﹐兩旁羽扇擁著﹐身跨靑角板牛而來。來道八卦臺前﹐眾童兒扶下板牛﹐簇擁上臺坐定。宮外鸞笙風笛鐘鼓交鳴﹐臺下諸眞朝參。禮罷﹐各依次序﹐左右分行。道祖笑容可掬﹐向紫霞而謂之曰「吾遣鸞捧詔書﹐詔爾弟子三緘﹐可曾詔到否﹖」紫霞曰「承師仁恩下逮﹐鸞詔久到。三緘已在集仙廳內﹐待師口詔傳宣。」道祖曰「傳吾口詔﹐宣入八境宮來。」

紫霞領命﹐速到廳內謂三緘曰「道祖有命﹐宣爾入見。爾見道祖﹐凡有所問﹐須好好答之。」三緘曰「弟子自知。」遂整衣冠﹐隨紫霞入宮﹐朝參道祖。朝參已畢﹐道祖命立於旁。

三緘稟曰「小子初入八境﹐兩旁師尊拱候如林﹐焉敢侍立﹖」道祖曰「平昔師徒之分﹐不得不分。今日系吾考爾闡道之日也﹐侍立無妨。」三緘不敢多言﹐復向道祖再拜﹐又向兩旁拜舞﹐然後側立而候之。

道祖曰「吾道之不明者﹐由於野方外術生出多端旁迕。出入其門者目極邪教甚靈﹐欣然學習。偶有所得﹐結成黨羽﹐賣道迷人。黨羽愈多﹐謀起叛逆。豈知邪不勝正﹐凡若此等﹐槪被聖朝誅及自家﹐連累九族。不知者遂以先天大道爲害人之具﹐談之恨入骨髓﹐此吾道之所以壞也。是豈但吾道爲然哉﹖如聖賢之道﹐原以誠意正心﹑修身齊家﹑治國平天下事著成書籍﹐設立鄕學﹑國學﹐與子弟輩講明君臣﹑父子﹑夫婦﹑昆弟﹐朋友之義﹐孰識後世儒士﹐徒以聖賢道理髮爲文章﹐播取功名﹐稍得寸進﹐無所不作﹐而儒門之道已壞。儒門如是﹐釋道亦然。釋氏以明心見性爲尙﹐不異儒之正心誠意也。且古來佛祖﹐誰無夫妻子母之屬﹖旣無夫妻子母﹐是無人倫。若無人倫﹐則不獨釋不成釋﹐而道亦不成其爲道矣。何世之學釋學道者﹐輒離父母而入深山﹐禿首發而居空林哉﹖以是觀之﹐天下之人倫必爲釋﹑道兩門絕之矣。所以吾道不明﹐王母憂甚﹐方下懿旨到吾宮內﹐始命爾脫凡塵世﹐爲世之未明道旨闡之。吾的詢爾﹐爾下凡界﹐發明先天大道﹐究以何者爲先﹖」

三緘曰「小子不才﹐恭叨上命。自肩此任﹐逢人必以五倫爲先。旣收有門徒﹐亦教以惇倫爲急務。」道祖曰「爾不愧闡道之人矣。天下若無五倫﹐成何天下﹖學道不先惇此﹐道何由成﹖爾以五倫居闡道之先﹐是若綱在無有條不紊也。至於先天大道﹐又從何起手耶﹖」三緘曰「先教以淸心寡欲耳。」

道祖曰「先天之道﹐原非可以彊求﹐而下手功夫﹐端在於淸心寡欲。蓋欲不寡則四害時縈念內﹐儒門所以謂之『己』也。寡之功甚不易始也。物欲滿腔﹐倏然寡之﹐則物欲固結於其中﹐驅之甚難。繼而寡之﹐欲似能驅﹐然不生於一時﹐頃又環繞而踏至。久之用力以寡﹐物欲稍退聽矣﹐死於此」而寡之功稍有或懈﹐則退聽者必乘隙而來。是非時時寡之﹐刻刻寡之﹐務令私欲淨盡﹐天理流行不可。儒門以一『克』字盡寡欲之功者﹐此之謂也。且欲不克寡﹐豈獨大道不能成哉﹖其害更有難言者。彼野方外道﹐滿腔皆姦詐之欲。斂人財帛﹐必求所得。如其不得﹐或以妖術致人於死﹐或以妖術迷人於生。種種行爲﹐人生怨之﹐天道厭之﹐猶然詡爲人師﹐相沿惑世之術。吾恐生卽漏夫王法﹐死難逃乎陰刑﹐無間獄中百千萬年﹐無有出期矣。何莫非一欲字所害乎﹖稍知悔悟者﹐及早回首﹐倫常先盡﹐然後淸心寡欲﹐講求金丹大道﹐方可免從前之罪焉。」

三緘曰「小子見俗有睹及神像﹐而傲慢待之﹐謂上天神祗﹐尙居彼下者﹐何也﹖」道祖曰「爾試思上天之內﹐上皇尊矣。爾卽學上皇之道﹐爾猶未成﹐天上神祗已成爾先矣。後成者爲後輩﹐先成者爲先輩。以未成之人而傲慢天神﹐何不自量﹗」三緘曰「如道祖言﹐天下之不由人倫作起者﹐皆可以邪道推之乎﹖」

道祖曰「是矣。然爾教弟子﹐於淸心寡欲後﹐歸神煉气之法﹐又當何如﹖」三緘曰「前降後升﹐大道平平﹔明堂之間﹐丹法所經。發源有本﹐點滴歸根﹔日月二宮﹐神之門戶。欲畱乃神﹐門戶必合﹔气煉三周﹐其功始酌。小子之教如是﹐不知有合於大道否也﹖」道祖曰「聆爾之言﹐道得正大。但所收門徒﹐人勝物乎﹖物勝人乎﹖」

三緘曰「小子所收男女﹐共計六十九人。人道中僅有十餘﹐餘皆物類也。」道祖怫然曰「物類能求出身正果﹐由地獄而升天堂。人迷於酒色气財﹐由天堂而墜地獄。是人爲萬物之靈﹐反不及物之靈﹐眞人不如物也。」遂向左右諸眞而言曰「上天所愛者善人﹐柰何近年大道不明﹐成眞罕見。今得三緘度卻﹐人物同成上品﹐天皇應是歡喜。可於明日朔一朝賀﹐將名姓道號詳細注冊﹐進呈禦覽。」諸眞諾之。

黃龍眞人見得是事周備﹐忙與諸眞等一同跪下﹐爲靈宅乞情。道祖曰「吾非不欲施恩於彼﹐柰彼累阻闡道﹐大乾天律。欲出猿兒筐內﹐尙有所待焉。」言已﹐袍袖一展﹐退入宮中。

第一三九回

奏上皇羣眞拜舞祈師尊同入上乘

次早﹐道祖遣彩鸞童兒﹑靑鸞童兒傳詔諸眞﹐同至八境宮齊集﹐隨駕捧本﹐上奏天皇。但見一時之間﹐諸眞紛紛而來﹐集於集仙廳內。童兒等見諸眞已至﹐奏聞道祖。道祖傳入八境﹐而謂之曰「今日朔一﹐普天仙子及中下界神祗奏事之期。爾等可隨吾躬﹐捧定本章﹐同入通明﹐面奏復旨。將旨復後﹐然後拜賀瑤池。」諸眞曰「吾師命下﹐敢不遵從﹖」道祖於是更換仙服﹐駕上彩雲。諸眞同乘五色祥光﹐直上通明。

剛入朝賀宮中﹐三界仙子﹑神祗陸續俱至。參見道祖畢﹐齊聲問曰「道祖上朝天皇﹐小神等未聞傳詔﹐故未郊迎。不知有何本章﹐呈奏通明﹐如是其早﹖」道祖曰「因大道不明於天下﹐致使習之者多入邪教﹐妖言惑眾﹐悖逆聖朝。其繼也﹐非但身遭殺戮﹐而且九族同誅。不知者以爲吾道之害﹐豈識吾道正大﹐原不外乎倫紀。一爲野方外道矜奇立異﹐吾道所以壞而又壞焉。王母悲之﹐奏請通明﹐命傳吾宮。吾命紫霞遣一弟子臨凡闡道﹐今已闡明﹐玆特統領諸眞﹐旨復上皇﹐故早朝如是。」三界神祗曰「善哉﹗善哉﹗假如大道不闡明於天下﹐一切妖言邪說﹐惑及蒼生﹐無怪乎習道者多﹐而成眞者無幾﹐墜入地獄者累萬盈千。此𨿽上皇王母之慈悲﹐實皆道祖師徒仁恩所逮也。」諸神言已﹐俱各欣喜而退。

無何﹐祥光繚繞﹐文武二相同至。瞥見朝賀宮內金光外射﹐二相驚曰「何位聖人先到是宮﹖」值日神祗稟曰「道祖已早臨矣。」二相知是道門復旨﹐忙下云車﹐趨入宮中﹐參見道祖﹐曰「道祖此次闡道人間﹐下界生靈受福不少。」道祖曰「這系上皇王母之恩﹐吾不過一代其勞耳。」二相曰「道祖爲闡道一事﹐煞費心力。吾等若知道祖親臨﹐理應早來立候。」道祖曰「闡道之舉﹐二相力已居多。今日同奏上皇﹐有何不可﹖」言猶未已﹐金光萬道﹐直繞朝賀宮之亭臺。文武二相曰「是必至聖先師牟尼文佛臨矣。」卽同三界仙神﹐出宮迎接。

二聖至﹐道祖亦起身來迎於升仙亭下。至聖佛祖曰「道祖勞矣。」道祖笑曰「吾有何勞﹗」至聖曰「三教之道﹐久未闡明。無異戰國時楊朱﹑墨翟之言盈天下﹐歸楊者以楊爲尙﹐歸墨者惟墨是從。父子之倫﹐幾至滅亡﹔君臣之義﹐幾至不講。

幸得道祖遣及仙子脫胎塵世﹐不惟金丹大道得以發明於天壤﹐而吾儒﹑釋二道亦並炳若日星。天下之人﹐可從此而得其眞道矣。吾爲世人幸﹐更爲吾等之道幸甚﹗」談之津津﹐尙未坐定﹐忽聽鸞鳴鳳噦﹐瓊簫玉笛﹐響徹通明。三聖已知上皇登殿﹐遂領文武二相及三界仙神﹐躋躋蹌蹌﹐齊至通明拜舞。三聖朝參畢﹐上皇命坐於左。文武二相侍立兩旁﹐諸仙神祗依次排列。上皇曰「三教聖人已免朝參之禮﹐爲何今日又復如斯﹖」至聖文佛曰「臣等朝參﹐特爲天皇賀喜。」上皇曰「朕有何喜耶﹖」至聖曰「上皇旨命道祖闡明大道﹐道祖遣得紫霞﹐紫霞遣及門人虛無子脫胎人世﹐歷盡辛苦﹐迄於今日﹐道已闡明矣﹐臣等故爲天皇賀之。」上皇曰「可有本章否﹖」道祖曰「有。」紫霞於是將本章頂於頭上﹐跪在通明殿左。首相出位﹐接呈禦案。上皇閱已﹐撚須大笑曰「此道祖之洪恩下逮也。」道祖奏曰「臣不過一代其措施之力﹐是乃天皇大徳宏仁﹐波及羣生耳。」上皇曰「三緘所收門徒﹐物類勝乎人類。人靈於物﹐胡反物之不如也﹖朕觀於此﹐朕又爲人類傷之。」紫霞奏曰「先天未明﹐人道多墜旁迕﹐故升仙者寡。今承上皇聖徳﹐道已大明。白叟黃童﹐咸知正軌所在。自此以往﹐由人類而成眞者﹐諒必多多。」上皇曰「爾不負朕旨﹐克將大道曲折詳闡﹐朕心甚喜。朕下旨意﹐準於望五日﹐命爾弟子三緘統率所收門人﹐來朝朕躬﹐朕有賞賚。」言已﹐三聖﹑二相與諸仙神祗拜舞而退。

時到望五前一日﹐道祖又造靑鸞使者銜詔至紫霞洞府﹐飛鳴三匝。紫霞知是道祖宮中有詔賚來﹐忙整衣冠﹐跪接開讀﹐詔云「明日望五﹐正值上皇宣詔三緘統領羣弟子朝見之日﹐爾紫霞可到萬星臺﹐將朝見儀禮逐一教導﹐以免有失﹐觸怒天顏。」紫霞得此詔書﹐卽乘彩雲﹐直向萬星臺而墜。

三緘見彩雲四起﹐知有上仙臨玆﹐整頓衣冠﹐出臺迎接。

不一刻﹐紫霞雲頭按下﹐三緘接上講道臺中坐定。拜舞已畢﹐侍立於旁。以下男女諸徒﹐陸續朝拜。拜後﹐紫霞曰「爲師到此無別﹐特奉道祖命﹐教爾等明日朝見儀禮。爾等各宜謹記﹐不可或忘。」遂下臺來﹐將行走通明之法﹐與朝參天皇之禮﹐一一教之。又命羣弟子效之﹐稍有差錯﹐再三指點﹐必至所行無失而後已焉。禮法教余﹐紫霞私囑三緘曰「明日於塵世五更時﹐卽速統爾門人來吾洞中﹐毋得有誤。」囑罷﹐乘雲歸去。

三緘拜送後﹐自登講道臺﹐命及諸徒﹐將紫霞所教復行一徧﹐果然錯失毫無。乃向羣弟子而言曰「爾等可將衣冠整頓﹐今夜五更﹐齊隨爲師去紫霞仙師洞府。」羣弟子諾。恰被萬星臺外混元﹑野馬﹑轉心﹑珠虎四子知之﹐疾趨入臺﹐跪於三緘之前而泣曰「聞師明日統領諸道友仙升﹐弟子輩承師不棄﹐收入門下﹐歷年教訓﹐費盡辛苦。今而道兄﹑道弟俱赴大羅﹐師豈忍心將吾四人置諸塵世﹖望師恩施格外﹐俾弟子上界同登。」言罷﹐大哭不止。

三緘見其悲泣﹐亦爲傷感。久之﹐乃言曰「仙本易成﹐要在用功之勤懇﹔功原易造﹐不外一念之堅貞。以爾四人平日而論﹐尙能朝斯夕斯﹐煉道不捨。爲何玉鏡照及﹐遂起意外之貪﹖爲師心中非不欲帶爾同登上界﹐恐到通明殿上﹐爲天皇聖光一射﹐現出原形﹐那時爲師得罪不起。爾等不必他往﹐卽在萬星臺守吾蓬廬﹐同心學道。待師朝見上皇后﹐緩緩度爾先後而登。時𨿽分乎早遲﹐其所以列及仙眞者一也。」四人苦苦哀求﹐意欲同日偕升﹐三緘弗許。羣弟子見之不忍﹐亦同跪下﹐爲四人講情。三緘曰「師待弟子無分厚薄。卽傳大道﹐絕無公私。此四人心遷異境﹐道根尙未堅定﹐如何見得上皇﹖」羣弟子曰「玉鏡所照﹐乃屬幻鏡﹐非四人心肯爲之。」三緘曰「爾輩之言差矣。是玉鏡也﹐煉自上皇﹐能照仙子道根﹑諸神來路。凡仙眞教有門徒其道將成者﹐上皇必命他仙持鏡付與師身﹐暗舉以照弟子﹐試其身入幻境果能不變﹐方許上升。爾何視寶鏡之輕而言之易也﹖彼如依師所說﹐謹守吾廬﹐杜門不出﹐任遭磨難﹐百折不回﹐師於他年自有度日。爾諸弟子毋容在此代彼祈情焉。」羣弟子見師不允﹐再拜而退。

四人自覺無聊﹐復向三緘而泣曰「師言謹守蓬廬﹐弟子恪遵所教。但師仙升後﹐不可將弟子拋卻。須念弟子等卽見異思遷於此日﹐亦曾追隨於千磨百難之中。」三緘曰「爾輩無憂﹐爲師決不食言。」四人叮嚀再三﹐拜罷師尊﹐仍出臺外。

混元曰「平生混世道難修。」轉心曰「掉轉心來煉不休。」蛛虎曰「毒虎不除終是害。」野馬曰「弗馴意馬境無投。」言至此處﹐混元曰「莫忙悔恨﹐但看羣道友升仙之際﹐有何榮耀﹐方苦煉之。」轉心曰「爾言是矣。」於是同出萬星臺﹐仍居舊所。

四人已去﹐三緘謂羣弟子曰「煉道總在一心。爾等心性堅定﹐遊此幻境不失本來﹐逍逍遙遙上升天府。彼四人者﹐稍失心之所在﹐戀彼昔日所爲﹐因而墜入塵寰﹐不能同登上界。

悲泣之貌﹐惻側動人。可知平時煉習道功﹐七十有餘﹐誰讓誰先﹐誰居誰後﹐玉鏡內方別堅定與不堅定之心。堅者榮﹐而不堅者辱﹐不知彼心今夜如何過得去也﹗」羣弟子曰「四人哀乞之詞﹐聞者慘淡。以師言思及﹐上界又難容不堅之輩。然則﹐吾等不墜塵世﹐與師同登﹐非師之教導維嚴﹐安能如是﹖」三緘曰「四人之事﹐不必細論。道祖下詔﹐命吾統率爾等﹐於五更時分速入紫霞仙師洞府。爾諸弟子宜各整衣冠以候之。」

第一四○回換骨池妖部入浴脫物殼人體長存

羣弟子領命﹐忙整衣冠﹐靜候蓬廬。剛至五更時﹐三緘一一呼出﹐風車各駕﹐冉冉騰空。來至半天﹐見有生云使者﹑長云使者﹑推云使者﹑排云使者﹑鋪云使者當道而立。三緘統率羣弟子﹐拜及眾位使者曰「吾師徒登於上境﹐實系天皇旨意﹐萬望眾位使者引導一二。」眾使者曰「吾等亦奉天命﹐來此迎迓仙子。可將風車撤去﹐登上雲路焉。」三緘遂命諸徒棄了風車﹐齊登雲路。

不曾數刻﹐已至南天﹐管理天門社令見而問曰「來者何仙﹖入吾南天何事﹖」三緘上前答曰「吾名三緘﹐奉天皇旨﹐統及羣弟子上殿朝見耳。」社令曰「爾乃闡明先天大道者乎﹖」三緘曰「然。」社令曰「如是﹐爾將云車轉向東去﹐竟到紫霞宮裏﹐爾師還有所言。」三緘曰「吾師昨在星臺原囑先到彼宮。因見生云眾使者迎迓前導﹐一時忘卻﹐不知已至南天門外。今承社令指點﹐還祈眾位使者導之。」使者聆言﹐當卽云車播轉﹐直向紫霞宮而去。

頃之﹐宮門已到。師徒魚貫而入﹐拜見紫霞。紫霞曰「爾等來何遲也。」三緘將使者導至南天﹐爲社令所阻之言﹐備陳顚未。紫霞曰「爾輩幾乎誤矣。如社令不爾阻之﹐竟入南天﹐若何交代﹖」三緘曰「弟子實屬不知﹐祈師恕罪。」紫霞曰「爾等初登上界﹐稍有錯失﹐亦無爾罪焉。」言已暗想﹕「三緘弟子物類居多﹐如不入換骨池﹐將骨髓換過﹐一到通明殿上﹐爲仙佛神聖金光射及﹐定然現出原形。那時見責上皇﹐吾亦不便。然此換骨池在西竺國內﹐乃牟尼文佛慈悲所設。凡世之禽類﹑獸類﹑山妖﹑水怪修感仙品者初至﹐必引入池內一沐﹐脫去物殼﹐付還人體﹐方好朝見上皇。如不先爲奏聞﹐引導無人﹐安知池之所在﹖且卽知其所在﹐而擅行沐浴﹐是又目中無主矣﹐烏乎可﹖」暗想到此﹐遂遣復禮子前去竺國﹐奏聞佛祖。

復禮子領了師命﹐云車駕動﹐不時已至文佛殿外。告與守門神祗﹐守門神祗通報入內﹐文佛傳進﹐問及有何所請。復禮子將師飛本捧奏文佛。文佛悉閱一徧﹐乃向復禮子而言曰「爾師紫霞闡道人間﹐今已圓滿。所收門徒﹐半多異類﹐欲借沐浴於換骨池。歸告爾師﹐是池本吾設來以待異類者﹐何須奏請﹖各向池中沐浴﹐吾不禁也。」復禮子聞得此言﹐頂禮而退﹐竟回仙府﹐將文佛所說詳告紫霞。紫霞遂命三緘與正心子統及異類修成者﹐向竺國而去。其餘人類﹐卽在紫霞仙府﹐以玉液飲之。

三緘﹑正心子得命﹐乘雲統領諸徒﹐來到竺國。只見竺國地面慈云繞繞﹐無風無雨﹐無冬無夏﹐气足溫和。兼之貝葉翻靑﹐藍於所染﹐縣花吐艷﹐香气時來﹐眞西方極樂世界也。三緘謂正心子曰「竺國之地已如此佳美﹐不知文佛殿內又屬如何﹖」正心子曰「吾未去過﹐烏何知之﹖」三緘曰「竺國已入﹐未審池在何方﹖」正心子曰「只管前行﹐自有神祗來告。」三緘諾。

正行之際﹐雲頭來一衲子而問曰「云車內其殆向換骨池而沐浴者耶﹖」正心子應之曰「然。」衲子曰「來﹐來﹐諒爾不知液之所在。吾特命奉文佛﹐前來指引焉。」正心子曰「如是﹐有勞大佛法多矣。」衲子遂將雲頭播轉﹐三緘﹑正心子以及徒眾隨後而來。約行數刻時辰﹐遙見五彩霞光飛騰不定。

三緘曰「前面霞光閃灼﹐是何地界﹖」正心子曰「諒是換骨池也。」剛到其間﹐衲子已駐云車﹐下車而立。三緘等眾忙將雲頭按下﹐拜謝引導之勞。拜已﹐而謂衲子曰「換骨池究在何所﹖」衲子曰「是池也﹐或有或無﹐若隱若現﹐爾等拜請﹐卽在目前。」三緘聞之﹐卽統羣弟子﹐望文佛殿下頂禮者再﹐默念異類沾恩數語。頂禮方畢﹐倏然現一大池。池內五色蓮花﹐時吐馥气。衲子謂三緘曰「速命爾徒卸卻衣冠﹐入池沐裕。」三緘卽命弟子卸衣沐之。

狐疑沐得髙興﹐笑謂三服曰「吾聞仙人沐浴﹐定有時刻﹐爾知之乎﹖」三服曰「所定何時﹖」狐疑曰「一百二十年沐浴一次。」三服曰「此一百二十年內﹐不知身上之膩要脫幾千層。」狐疑曰「仙人膩卽脫得多﹐斷無虛拋如塵世者。」三服曰「如何﹖」狐疑曰「合爲丸藥﹐救人疾苦耳。」三服曰「膩乃身中垢物﹐如何能救疾苦﹖」狐疑曰「爾不知得﹐是落時醫手內﹐萬用萬靈。」三服曰「仙在天上﹐其膩豈易落於時醫﹖」狐疑曰「時醫亦是天上人﹐以天上人卽用天上人之膩救人疾苦﹐安得不美耶﹖」三服曰「爾又在款天話乎﹖」狐疑曰「前在紅塵﹐卽說得蓮花發現﹐還是地話。而今升在天上﹐所說無非天話矣。」三服曰「爾那天話休講﹐且將天澡緊趕洗完。看道友沐罷﹐吾師導去朝見。爾我落後﹐上皇斥罪﹐打下紅塵。」狐疑曰「爾我難得天上沐浴﹐緩緩地沐﹐沐得極其潔淨﹐爲个脫白仙子﹐卽上皇將爾我打下塵世﹐亦曾在天上住了幾刻也﹐算得三天仙人。」三服曰「吾慵與爾言﹐吾要急急沐完﹐隨師去矣。」狐疑曰「沐浴稍緩﹐未必卽將仙人弄脫。縱或弄脫﹐吾又修煉。活把仙人修死﹐我才住手﹐終久也要成仙。」三服曰「與其後修﹐何若現得之爲愈。」言已﹐忙忙促促﹐將身沐之。

衲子在旁問曰「爾等俱已沐罷乎﹖」眾人曰「俱沐罷矣。」狐疑曰「莫忙﹐莫忙﹐狐師爺﹐只剩十个了。」衲子曰「剩哪十个﹖」狐疑曰「只剩十个腳趾耳。」衲子曰「如此﹐等爾片刻﹐爾速沐焉。」久之﹐衲子曰「可沐畢否﹖」狐疑曰「沐了三雙零一个矣。」衲子又在池外候之。

頃復詢曰「尙未沐完耶﹖」狐疑曰「還有半个﹐煩爾再候須臾。」衲子曰「狐仙人﹐何沐之潔也﹖」狐疑曰「吾在塵世﹐所受塵垢太多﹐不沐潔白﹐焉能見得上皇﹖」袖子曰「仙子原來不染塵﹐池中淋浴潔而淸﹔一身似玉堅還白﹐立念須當蓋世人。」言罷﹐狐疑沐浴已完。衲子念動眞言﹐只見韋陀尊者手提降魔杵﹐向池一照﹐一聲霹靂﹐霞光萬道﹐繞池三匝﹐池岸寂然。

狐疑謂三服曰「適才雷聲震動﹐未必天上都要落偏東雨乎﹖」三服曰「爾於霹靂時﹐有所見否﹖」狐疑曰「吾見一漢子手提木棒﹐向池擊之。心想此池必是他的﹐吾等入內沐浴﹐其心不愛﹐故提木棒來擊吾等。誰知剛向池內擊了一下﹐擊動雷聲。怕是上天不準他擊有道人兒﹐因而遣雷震之耳。」三服曰「爾道他是誰﹖」狐疑曰「才做天上人﹐天皮都未踩熱﹐如何認得﹖」三服曰「此是佛門中一大菩薩﹐爾都不識﹖」狐疑曰「彼是佛門哪位菩薩﹖吾卻未見過。」三服曰「爾我當年爲妖﹐常在廟中來往。廟門內將身立起﹐手提降魔杵那位韋陀菩薩便是﹐何言爾未見過耶﹖」狐疑曰「難怪那樣凶惡。」衲子在旁曰「文佛慈悲﹐設此換骨池。但屬異類修成仙品﹐到池沐浴﹐韋陀尊者必以杵照之。」狐疑曰「照之何意﹖」衲子曰「吾將池兒掩下﹐爾道中弟子細看自知。」狐疑曰「有何物可看﹖」衲子曰「凡物道成仙﹐在池沐浴﹐韋陀將杵一照﹐原形脫下﹐換了骨節﹐易爲人身﹐異類之形永不出現矣。」狐疑喜曰「我從此未必就像个人乎﹖」衲子曰「不獨像人﹐且至修成仙眞。」狐疑曰「不說修成仙眞﹐卽修成个人形﹐都了不得。」衲子曰「爾說成个人形都了不得﹐以爲人形貴矣。何塵世上女女男男累萬盈千﹐其多如是﹖」狐疑曰「世人𨿽眾﹐究其結局﹐到底有幾个叫人﹖」衲子曰「形是人形﹐如何不叫人耶﹖」狐疑曰「不孝不悌者﹐心如禽獸也﹔姦詐邪淫者﹐心是蠢牛也﹔瞞心昧毒念在抱者﹐蛇蠍不啻也﹐尙得叫爲人乎﹖」衲子曰「修道成仙﹐言之必中﹐眞不愧道門弟子。」

狐疑曰「西方大佛法前囑吾等自視其形﹐安向何處視之﹖祈爲指示。」衲子曰「爾向池左一一視來。」狐疑遂與眾道友齊去池左一視。別無所見﹐只狐貍數个﹐死於地中。狐疑見而笑曰「人說西方念佛持齋﹐爲何還喫犬肉。」三服曰「爾何知之﹖」狐疑曰「不喫犬肉﹐又打死犬若此之多﹖」三服曰「非也﹐是乃爾狐貍所脫之軀殼也。」狐疑臼﹕「如此﹐不是犬皮﹐更名爲仙人皮。」三服曰「閒言休說﹐再向前面觀之。」及由池左斜上﹐極目周視﹐徧地皆虎皮﹑鹿皮﹑熊皮﹑龍皮﹑蝦皮﹑桃棠之樹皮。狐疑曰「人說極樂國中戒酒除葷﹐還在打圍捕网者﹐何也﹖」三服曰「爾又何所見而云然﹖」狐疑以手指之曰「未打圍捕网﹐安有龍﹑蝦等屬及熊﹑鹿與虎之屍耶﹖」三服曰「否﹐否﹐此系諸道凡軀所脫在玆也。」狐疑曰「至於桃﹑棠之類﹐西方佛祖所伐爲薪者乎﹖」三服曰「西方佛祖自有所食﹐安用薪爲﹖」狐疑曰「此旁還有斗大蜘蛛一个﹐蜂子數个﹐這旁又有雞母﹑芭蕉等件﹐吾實不解焉。」

第一四一回

朝上皇通明拜舞封仙品人物同沾

三服曰「有何難解﹖西方𨿽屬佛地﹐還是與人間相同。屋角有蜘蛛﹐花間有遊蜂﹐宮內有報曉雞以及芭蕉等物﹐依然傍殿宇而種植焉。」狐疑曰「爾言如人間一般﹐凡物俱有。吾問爾﹐人間有如此大之蜘蛛﹑遊蜂乎﹖亦有如此大之雞母﹑芭蕉乎﹖」三服曰「西方竺國﹐天上也。天上之物﹐自必大於人間。」狐疑曰「爾言如斯﹐吾亦不與爾辯。這是甚麼皮子﹐酷肖人形耶﹖」三服曰「在哪里﹖」狐疑曰「在此。」

三服向前觀之﹐曰「乃是鬼皮也。」狐疑曰「是鬼皮也﹐何人所剝﹐如告到邑宰﹐其罪恐難免焉。」三服曰「爲何鬼脫其皮﹐卻要告到邑宰﹖」狐疑曰「吾見世上大家巨族﹐父母一死﹐滿身綢緞﹐兼以保屍﹐金玉之器﹐安於棺內﹐聲聞於外。盜兒戀此財寶﹐暗裏掘墳﹐開棺剝他鬼皮。遇事之家告訴官宰﹐官宰飭役捕獲﹐必立斃盜兒於杖下。何西方竺國﹐亦剝鬼皮如塵世者﹖如其將彼捉住﹐豈不是要問斬監候乎﹖」三服曰「是鬼皮也﹐乃鬼自脫﹐非盜兒所剝耳。」狐疑曰「鬼能脫殼﹐則鬼又長生不老矣。是正直聰明的長生不老﹐不惟無害於人﹐而且能佑於人。若是弄人腰疼﹐使人頭痛﹐在鄕村市鎭饕餮水飯﹐與夫自死不正﹐尋代害人之鬼亦脫殼不老﹐能不長這世害耶﹖」

三服忿然曰「爾與吾言何左也﹖吾言鬼皮者﹐乃云牙等入池沐浴﹐將鬼皮脫去﹐還他骨節﹐而今有形有體﹐成了人身也。何吾言東方﹐而爾言冬瓜乎﹖」狐疑曰「如此﹐云牙諸兄今就好了。」三服曰「好在何處﹖」狐疑曰「人死投生﹐又要從孩子兒緩緩的長。云牙道兄等付還骨節﹐生來自大。且回家去﹐有父母者尙可盡孝﹐有妻兒者尙可團聚﹐豈不是好﹖」三服曰「爾言差矣。吾言還他骨節者﹐是沾文佛恩光﹐在換骨池一沐身體﹐爾等異類軀殼槪行脫之。卽吾與云牙之鬼皮﹐亦屬如是耳。」狐疑曰「異類沐浴﹐卽換了人皮子﹑人骨節。如人類沐浴﹐不是得了雙人皮﹖」三服曰「雙人皮有哪點好處﹖」狐疑曰「雙人皮的好處吾卻不知﹐但吾愛他面皮甚厚﹐不識羞恥。比那識羞恥的﹐徳事做得出來些。」三服曰「無羞惡之心非人。旣心無羞惡﹐何事不作﹖何若面皮稍薄﹐羞於作事者之爲美乎﹖」狐疑曰「吾等隨師雲遊﹐所過市鎭多矣﹐所遇男婦眾矣。而其中之全無羞恥者﹐殆不止雙皮也﹐恐有十餘層焉。」

所言至此﹐三緘呼曰「諸弟子可速整頓衣冠﹐仍回紫霞宮去。」正心子曰「宜急行之﹐毋容稍緩。」三緘諾﹐頃將弟子等帶回仙府﹐重參紫霞。

紫霞見得異類弟子个个換了人形﹐不勝歡欣。當命童兒捧出仙衣數十套﹐依其形之大小長短而服之﹔又命捧出道冠數十頂﹐隨所慕而擇之。衣冠整齊﹐紫霞登於中坐﹐命復禮子教以朝見之禮。

趨蹌進退﹐事事教妥﹐已到晨曦。遙聞半空鶴唳鸞鳴﹐龍吟虎嘯。紫霞曰「羣眞至矣﹐諸弟子可出迎之。」三緘忙率徒從﹐趨出宮門﹐仰見虛空萬朵祥雲﹐閃閃而至﹐羣眞內騎龍﹑騎虎﹑騎鸞﹑騎鶴紛然不一。三緘及諸弟子迎入紫霞仙府﹐一一參拜。參拜畢﹐諸眞向紫霞曰「朝之禮可教熟乎﹖」紫霞曰「已教熟矣。」諸眞曰「旣然如斯﹐朝見上皇﹐是其時矣。」紫霞於是遂同諸眞﹐統領三緘與正心﹑誠意﹑復禮﹑虛靈﹑靈昧諸子並三緘徒眾﹐自投南天。

剛到南天門﹐月宮妲娥吹動玉笛﹐擊動金鐘漁鼓﹐迎迓新仙。三緘師徒入得南天門內﹐先拜社令﹐然後拜及司此南天諸神。拜余﹐竟向通明而去。到了通明殿外﹐紫霞囑三緘曰「爾師徒卽在殿左升仙院內立候﹐師與羣眞等齊至候聖宮候之。」俄而玉鼓頻催﹐金鐘響亮。諸眞知是上皇登殿﹐一同來在殿下﹐候旨傳詔。上皇登殿後﹐卽傳諸眞。諸眞朝見畢﹐上皇曰「今日早朝﹐無他政所議﹐特爲闡道一事。而今道已闡明﹐爾紫霞可將成眞名兒﹐按冊傳宣﹐魚貫而入。」紫霞得旨上殿﹐將冊呈於禦案。上皇殿冊細視﹐見其名數濟濟﹐聖心大悅。遂命仙童排執花紅﹕「凡點名上殿者﹐必簪花披紅後﹐方見朕躬。」紫霞奏曰「上皇命臣按冊唱名﹐宣入朝見。人﹑物二類﹐何者爲先﹖」上皇曰「先召三緘﹐次召七竅。二仙召後﹐先從人類﹐次及物類焉。」紫霞得旨上殿﹐髙聲唱曰「上皇有旨﹕先召三緘﹐次召七竅朝見。」三緘得旨﹐緩緩步上通明﹐禦樂樓頭音樂齊奏。

行至極樂門外﹐仙子與三緘更換龍風仙衣﹐簪了金花﹐披了紅綾﹐導引童兒手執花幡﹐引入極樂門。遙見通明殿內霞光閃灼﹐儒祖﹑佛祖﹑道祖﹑首相﹑亞相﹑內相﹑副相﹑玄天上帝排列左右﹔階下有十大元帥﹑雷公﹑雷母﹑風伯﹑雨師﹐气象森嚴﹐正中王天君手執金鞭﹐火光萬道﹐以下羣眞眾聖﹐塞滿殿庭。

三緘來到禦階﹐童兒呼禮﹐拜入殿中跪下。上皇見而喜曰「三緘闡道有功﹐不負朕旨。朕心在喜﹐封爾爲虛無眞人。」三緘九叩謝恩﹐躋入眞人班位。次日七竅﹐亦如三緘之賜﹐拜舞已畢﹐上皇封爲虛心眞人。七竅謝恩退歸班位。

二子封旋﹐紫霞復照冊中唱曰「衝云閣八道及紫光﹑盡倫﹑盡性﹑知足﹑豁達﹑傲性﹑白玉子﹑石堅子等入殿朝見。」八道等眾依序而入﹐朝見後跪於殿中。上皇曰「世道澆漓﹐人心險詐。能惇五倫者﹐固寥寥無幾﹔至能修先天大道﹐不入旁迕而成眞品者更不多見。獨爾等勤勤學習﹐心恆不變﹐甚喜朕衷。朕封爾八道爲中界用道眞人﹑昌道眞人﹑明道眞人﹑望道眞人﹑統道眞人﹑取道眞人﹑探道眞人﹑成道眞人。八道外﹐朕封爾爲中界紫光眞人﹑玉白眞人﹑石堅眞人﹑傲性眞人﹑知足眞人﹑盡倫眞人﹑盡性眞人﹑豁達眞人。」人道男班封畢﹐个个謝恩而退。

紫霞髙聲唱曰「人道女班中聽點﹕善訣﹑雪靑子朝見。」二女拜跪畢﹐上皇曰「天地有陽必有陰﹐有晝必有夜。白天地分有陰陽﹐世上乃有男女﹐而今塵世婦女無知﹐所犯淫逆諸般﹐難以枚舉。若以巾幗女子﹐而能習成大道﹐恆不數覯﹐玆喜爾二女習成朝見。朕封爾爲中界善訣元君﹑雪靑元君。」二女謝恩﹐退入殿右。

紫霞又髙聲唱曰「物道男班聽點﹕三服﹑棄海﹑狐疑﹑狐惑等入殿朝見。」三服等眾各依其序次第而來﹐極樂門前將禮行余﹐同入通明拜舞。上皇曰「異物至蠢﹐然知煉道成眞﹐若此其眾。胡以人靈於物反貪四害﹐迷卻本性﹐所行者槪屬忤逆詐姦﹐未聞有如異類煉道之誠﹐亦無有如異類成道之多也﹖朕不爾負﹐特封爾三服﹑棄海﹑狐疑﹑狐惑﹑樂道﹑西山﹑椒花子﹑蜻飛子﹑善成﹑蛛龍﹑斂心﹑入道﹑體道﹑習道﹑化慈﹑學慈﹑習慈﹑抱慈﹑繡霧﹑云牙﹑道烈﹑傳道﹑束心﹑慈祥﹑破迷﹑金光﹑火煉﹑剛克﹑柔克﹑衛道﹑護道爲下界眞人。」諸子得封﹐謝恩而退。

紫霞見男班已退﹐復點女班﹐髙聲呼及珠蓮﹑翠華﹑翠蓋﹑紫花﹑鳳春﹑金光﹑龍女﹑紫玉﹑桃英﹑棠英﹑橊眞子﹑了塵子﹑醋枉﹑從善﹑餐云﹑在云﹑弄月﹑回念﹑鳳女﹐俱從極樂門拜入通明殿中。上皇曰「異類中不獨動者能修﹐卽植者亦能修之﹐以成正果。朕隆褒獎﹐特封爾等爲下界元君焉。」諸女道士亦各謝恩退下。

一一封畢﹐上皇顧盼左右﹐笑容可掬而言曰「凡今番護道仙神﹐俱從本職外加升一級﹐進階一品。」諸眞謝恩後﹐紫霞奏請﹐命諸眞人將三緘師徒送入瑤池﹐以復懿旨。上皇允奏﹐退去後殿。

紫霞與諸眞等﹐遂將三緘師徒導向瑤池而來。無何﹐瑤池已到。諸眞謂三緘曰「吾等入奏﹐爾可統爾弟子池外候著。」言已﹐竟入瑤池。司花仙女見而請曰「諸眞齊到瑤池﹐有何所議﹖」紫霞曰「吾輩有事面奏王母也。」仙女聆說﹐忙忙入內奏知王母。王母聞之﹐展開無憂門﹐出坐慈云殿。羣眞入﹐拜舞已畢﹐同聲奏曰「前承王母懿旨﹐闡道人間。而今道已闡明﹐恩沾塵世﹐又得上皇賞賫﹐將弟子一一封誥。玆特導至﹐以謝恩聲。」王母曰「如是﹐速傳月宮樂部﹐來迎新成仙子。」片時之際﹐樂部偕來﹐玉笛銀笙﹐裊裊不斷。紫霞於此趨出殿庭﹐帶了三緘師徒齊入瑤池﹐朝見王母。

第一四二回

送繡雲王母懿詔接玉旨上帝仁恩

拜舞已畢﹐侍立兩旁。王母環而顧之﹐不覺慈顏開霽﹐曰「曩者吾在瑤池﹐悲大道之不明﹐凡習道者﹐半爲邪教所惑。久則黨羽結成﹐悖逆聖朝﹐人民遭受其害。因傳懿旨﹐闡明大道﹐俾習之者知其何者爲正孰﹐何者爲旁迕﹐何者爲旁中之旁﹑旁外之旁﹑旁而不旁﹐一切邪教﹐拋之不習﹐棄之不從。天下皆盡能之人﹐將大道得其眞﹐而宇宙於以淸平矣。幸道祖命及紫霞﹐髙豎聚仙旗﹐招集羣眞。羣眞計議﹐遣得虛無子臨凡脫胎﹐道號三緘﹐將道闡明﹐人物同修正果﹐是不負吾命也﹐吾甚喜之。」遂命二十四位散花仙女席設瑤池﹐賞賜新仙﹐以顯榮耀。

仙女領命﹐一時逍遙八寶廳內﹐禦宴設席。王母欣然﹐命紫霞諸眞列坐廳左﹐新成仙子列坐廳右。紫霞等俯伏謝恩﹐同入兩廳﹐依次坐定東西。王母另設一宴於廳之上面。散花仙女齊進黃粱之釀﹐滿斟叵螺之杯﹐肴饌雜呈﹐美好自不必說。

酒過三盞﹐王母旨下﹕「大道闡明﹐皆賴羣眞。人物同修﹐已成正果。吾心爽快﹐命爾司桃使者各賜幡桃一枚﹐食之腹中﹐舊日仙眞愈添仙慧﹐新成仙子愈定仙根。」使者得旨﹐忙至幡桃樹下﹐摘取數百餘枚﹐以玉籃盛著﹐捧呈王母。王母一一周視﹐命散花仙女賞賜兩廳仙眞。賞余﹐羣眞統領羣仙﹐同至王母禦座﹐將恩謝後﹐復入宴中。

頃之飲畢﹐王母命禦樂部內音樂齊奏﹐送出瑤池﹐單畱紫霞至禦座前而囑之曰「闡道一舉﹐任之者三緘﹐護之者羣眞。吾於明日早朝回奏上皇﹐如旨下時﹐依旨行事。」紫霞曰「王母仁恩施於羣仙﹐徧及塵世。如旨一下﹐敢不遵從。」言罷﹐退出瑤池﹐各歸仙府。

次日晨曦髙掛﹐東西王母排了禦駕﹐來至通明﹐面奏上皇曰「吾悲大道不明﹐人倫顚倒﹐野方外道﹐得以橫行。天下昏昏﹐多統聖主。因而上奏天皇﹐命請道祖﹐遣得紫霞門徒虛無子脫胎人世。凡儒道中之正心誠意﹐釋道中之明心見性﹐大道中之淸心寡欲﹐在在闡明。天下自此淸平﹐人倫自玆不紊﹐皆三緘之力也。前脫胎時﹐吾曾許彼大道明日﹐待以繡雲仙閣。可喜不負吾命﹐且收門徒亦眾。如不以繡雲閣居之﹐不見仙子之榮﹐又阻修道之路。望上皇選擇吉辰﹐大排禦駕﹐送歸繡雲閣內﹐以獎賞之。」上皇聞奏﹐龍心大喜﹐曰「王母各歸瑤池﹐吾自擇吉﹐大排禦駕﹐榮顯普天。」言已回宮﹐王母亦返車駕。

紫霞歸得仙府﹐三緘師徒參拜禮罷﹐左右肅立。紫霞曰「修仙之苦﹐人所弗識。道根不穩者﹐無不半途中止﹐終無所成﹐拋棄前功﹐空費一生之力。如其勤修不怠﹐任彼千磨百難﹐不攺初衷﹔一旦圓滿功行﹐天府上升﹐何等榮耀﹗卽如昨早朝見上皇﹐與午刻瑤池所設禦宴﹐不惟塵世之公侯將相不能及之﹐恐南面王亦不及如是之逍遙快樂也﹗況乎榮耀殆不僅此﹖」三緘曰「成仙之榮﹐至此已極。師言殆不僅此﹐尙有何榮耶﹖」紫霞曰「弟子等退出瑤池後﹐師得王母詔轉﹐囑吾歸府命爾輩候著﹐明晨王母上殿面奏﹐榮榮顯顯﹐送入繡雲閣中﹐方不負當年許及爾輩之旨。爾諸弟子毋得外出﹐卽在吾府待之。」三緘曰「吾師胡弗請奏於王母﹐下一懿旨﹐命弟子等自入繡雲閣內﹐何得又勞上帝一番躊躇﹖」紫霞曰「不如此﹐不足以顯王母重道之心也。」

談論未已﹐府外童兒飛奔前來﹐跪而稟曰「上皇旨下﹐將到仙府矣。」紫霞聽得童兒所報﹐忙統三緘﹑七竅與羣弟子趨出仙府。遙見前面五彩祥雲排列層層﹐紆徐而至﹐紫霞等跪地候之。云內焦太師下了云車﹐雙手將旨一舉﹐紫霞等叩了九叩﹐隨著禦旨後﹐竟入仙府。太師捧旨中立﹐紫霞等兩旁肅候。

太師緩緩開旨﹐髙聲讀曰「上皇旨下。」紫霞等聞此四字﹐一齊跪地﹐俯首敬聽。

太師曰「上皇有諭﹐諭及羣仙﹕朕心所喜﹐大道相傳﹔各依正孰﹐無黨無偏。惇倫飭紀﹐正本淸源﹔殊意斯世﹐不以爲然。五常未盡﹐卽想登仙﹐拋別父母﹐以及妻男。海山曠野﹐燭煉金丹﹐內根無有﹐惹下魔纏。野方外道﹐得入其間﹔教以邪術﹐滅地欺天。結成黨羽﹐創逆爲姦﹔聖朝遣射﹐誅戮牽連。九族同喪﹐絕滅香煙﹔世人不識﹐鄙道爲言。大道如此﹐壞已極焉﹔王母弗忍﹐命个臨凡。脫胎換骨﹐闡明人間﹔何異戰國﹐孟氏仁賢﹖周流講說﹐人道先端﹔朕心不昧﹐王母恩傳。擇吉望七﹐以送諸仙﹔大排禦駕﹐榮顯普天。欽此﹗欽遵﹗朕不食言。」宣畢﹐紫霞將恩謝後﹐領及眾門人轉拜太師﹐設宴款待。

太師飲了三杯仙酒﹐辭別紫霞﹐駕上云車。紫霞送出仙府﹐見太師去遠﹐然後歸來﹐囑諸弟子曰「爾等詰朝宜各整頓衣冠﹐恭候禦駕。」羣弟子曰「謹遵師命。」

第一四三回

拜聖人誇及仙子排禦駕送歸繡雲

紫霞自領玉旨後﹐與同羣弟子靜候仙府。府外童兒忽報淩虛﹑碧虛諸眞人至﹐紫霞接入。淩虛詢曰「爾新登仙界弟子﹐可曾拜及三教否﹖」紫霞曰「俟入了繡雲閣﹐然後到各聖殿下拜之。」淩虛曰「玉旨四處傳宣﹐言及送爾弟子歸閣﹐諸聖都要排駕。不先往拜﹐如何使得耶﹖且於送歸時見了三教聖人參拜﹐亦甚不安。可速命三緘領及弟子﹐到三教五相羣仙府內拜謁一遭。」紫霞曰「若非眞人言及﹐幾乎忘之。」當傳三緘﹐言及是事。又命正心﹑復禮二子爲前導﹐先從至聖殿下﹐次及文佛﹑道祖殿下。拜見後﹐三聖無不誇獎。卽此一日﹐已將聖神仙佛槪行拜畢﹐仍歸紫霞仙府。諸眞見三緘師徒於普天宮殿俱已拜完﹐駕動彩雲﹐亦各歸去。

到了次日﹐三教聖人以及眾相眾仙﹐各排執事﹐東西王母亦排禦駕焉。上皇排下幢幡千道﹐寶蓋千重。仙鶴﹑仙象﹑仙獅﹑仙虎﹑仙龍爲前隊﹔日月宮扇﹑豹尾旗幟﹑遮天寶傘爲二隊﹔雷公﹑電母﹑各方五伯爲三隊﹔十大元帥爲四隊﹔上﹑中﹑下三界神王爲五隊﹔羣仙爲六隊﹔羣眞爲七隊﹔首相﹑亞相﹑內相﹑副相﹑玄天上帝﹐各排執事爲八隊﹔東嶽天子﹑森羅天子﹑酆都天子﹑日光天子﹑月光天子各排執事爲九隊﹔瑤池王母所排執事爲十隊。只見旗幡到處﹐瑞气騰騰﹐仙佛臨時﹐毫光閃閃。後排七十架五彩雲車﹐新成仙子依次而坐。云車後仙樂齊鳴﹐竟送至繡雲閣中。閣中中門自開﹐其內仙花滿園﹐五色雲霞結成華閣。羣聖﹑羣佛﹑羣賢﹑羣眞﹑羣仙﹑羣神將三緘師徒送入此閣。閣內宴已設齊﹐焦太師向諸聖﹑諸佛等言曰「上皇有旨﹐遣吾代新成仙子設宴﹐以待聖神仙佛。」諸聖神仙佛於是在閣暢飲一日而歸。

《繡雲閣》之結局如此。至混元﹑蛛虎﹑轉心﹑野馬於三十餘年後煉就慧劍四柄﹕一名正心﹐一名誠意﹐一名盡性﹐一名登倫﹐將三千六百旁門槪行斬盡﹐仍爲三緘度去﹐終成仙品。

