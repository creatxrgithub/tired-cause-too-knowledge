樂府雅詞宋曾慥編

欽定四庫全書

集部十

樂府雅詞

詞曲類二

詞選之屬

提要

﹝臣﹞等謹案樂府雅詞五卷宋曽慥編慥字端伯晉江人官尙書郎直寶文閣奉祠閒居自號至遊居士所輯類說已別著錄是編皆輯宋人之詞原有朱彛尊題詞謂陳氏書錄解題載曽端伯樂府雅詞一十二卷拾遺二卷此本抄自上元焦氏止存三卷及拾遺殆非足本然彛尊曝書亭集又載此書跋云繹其自序稱三十有四家合三卷詞人爲足本無疑蓋此卷首原題當爲彛尊初稿集所載乃詳定之本也慥自序謂渉諧謔則去之當時艷曲謬托歐公者悉刪除之則命曰雅詞具有風旨非靡靡之音可比至於道宮薄媚西子詞排徧之後有入破虛催衮徧催拍歇拍煞衮諸名皆他本所罕載猶見宋人舊法不獨九張機詞僅見於此是又足資詞家之考證矣

乾隆四十四年七月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

●樂府雅詞原序

予所藏名公長短句裒合成篇或後或先非有詮次多是一家難分優劣渉諧謔則去之名曰樂府雅詞九重傳出以冠於篇首諸公轉踏次之歐公一代儒宗風流自命詞章幼眇世所矜式當時小人或作艷曲繆爲公詞今悉刪除凡三十有四家𨿽女流亦不廢此外又有百餘闋平日膾炙人口咸不知姓名則類於卷末以俟詢訪標目拾遺云紹興丙寅上元日溫陵曽慥引

●欽定四庫全書

樂府雅詞卷上

﹝宋﹞曾慥編

調笑集句

蓋聞行樂須及良辰鐘情正在吾軰飛觴舉白目斷巫山之暮云綴玉聨珠韻勝池塘之春艸集古人之妙句助今日之淸歡

珠流璧合暗連文月入幹江體不分此曲只應天上有歌聲豈合世間聞

巫山

巫山髙髙十二峯云想衣裳花想容欲往從之不憚逺丹峯碧障深重重樓閣玲瓏五雲起美人娟娟隔秋水江邊一望楚天長滿懷明月人千里

千里楚江水明月樓髙愁獨倚井梧宮殿生秋意望斷巫山十二雪肌花貌參差是朱閣五云仙子

桃源

漁舟容易入春山別有天地非人間玉顏亭亭花下立鬢亂釵橫特地寒畱君不住君須去流水落花空相憶

相憶桃源路萬里蒼蒼煙水暮畱君不住君須去秋月春風閒度桃花零亂如紅雨人面不知何處

洛浦

艷陽灼灼河洛神態濃意逺淑且眞入眼平生未曽有緩步佯羞行玉塵淩波不過橫塘路風吹仙袂飄飄舉來如春夢不多時天非花艷輕非霧

非霧花無語還似朝云何處去淩波不過橫塘路鶯鶯燕燕飛舞風吹仙袂飄飄舉擬倩逰絲惹住

明妃

明妃初出漢宮時靑春繡服正相宜無端又被東風誤故著尋常淡薄衣上馬卽知無返日寒山一帶傷心碧人生憔悴生理難好在邊城莫相憶

相憶無消息目斷遙天云自白寒山一帶傷心碧風土蕭疎他國長安不見浮雲隔縱使君來爭得

班女

九重春色醉仙桃春嬌滿眼睡紅綃同輦隨君侍君側雲鬢花顏金步揺一霎秋風驚畫扇庭院蒼苔紅葉徧蘂珠宮裏舊承恩回首何時復來見

來見蘂宮殿記得隨班迎鳯輦餘花落盡蒼苔院斜掩金鋪一片千金買笑無方便和淚盈盈嬌眼

文君

錦城絲管日紛紛金釵半醉坐添春相如正應居客右當軒下馬入錦絪斜倚綠窻鴛鑑女琴彈秋思明心素心有靈犀一點通感君綢繆逐君去

君去逐鴛侶斜倚綠窻鴛鑑女琴彈秋思明心素一寸還成千縷錦城春﹝缺文﹞

﹝缺題﹞

素枝瓊樹一枝春丹靑難寫是精神偸啼自搵殘妝粉不忍重看舊寫眞佩玉鳴鸞罷歌舞錦瑟華年誰與度暮雨瀟瀟郎不歸含情欲說獨

無處無處難輕訴錦瑟華年誰與度黃昏更下瀟瀟雨況是靑春將暮花𨿽無語鶯能語來道曽逢郎否

琵琶

十三學得琵琶成翡翠簾開雲母屏暮去朝來顏色故夜半月髙弦索鳴江水江花豈終極上下花間聲轉急此恨綿綿無絕期江州司馬靑衫濕

衫濕情何極上下花間聲轉急滿船明月蘆花白秋水長天一色芳年未老時難得目斷逺空凝碧

放隊

玉鑪夜起沈香煙喚起佳人舞繡筵去似朝云無處覓逰童陌上拾花鈿

調笑轉踏

鄭彥能

良辰易失信四者之難並佳客相逢實一時之盛事用陳妙曲上助淸歡女伴相將調笑入隊

秦樓有女字羅敷二十未滿十五餘金鐶約腕攜籠去攀枝摘葉城南隅使君春思如飛絮五馬徘徊芳艸路東風吹鬢不可親日晚蠶饑欲歸去

歸去攜籠女南陌柔桑三月暮使君春思如飛絮五馬徘徊頻駐蠶饑日晚空畱顧笑指秦樓歸去

石城女子名莫愁家住石城西渡頭拾翠每尋芳艸路采蓮時過綠蘋洲五陵豪客靑樓上醉倒金壺待淸唱風髙江闊白浪飛急催艇子操雙槳

雙槳小舟蕩喚取莫愁迎疊浪五陵豪客靑樓上不道風髙江廣千金難買傾城樣那聽遶梁淸唱

繡戶朱簾翠幕張主人置酒宴華堂相如年少多才調消得文君暗斷腸斷腸初認琴心挑麼弦暗寫相思調從來萬曲不關心此度傷心何艸艸

艸艸最年少繡戶銀屏人窈窕瑤琴暗寫相思調一曲關心多少臨卭客捨成都道苦恨相逢不早

湲湲流水武陵溪洞裏春長日月遲紅英滿地無人埽此度對郎去後迷行行漸入淸流淺香風引到神仙館瓊漿一飲覺身輕玉砌云房瑞煙暖

煙暖武陵晚洞裏春長花爛漫紅英滿地溪流淺漸聽雲中雞犬劉郎迷路香風逺悞到蓬萊仙館

少年錦帶佩吳鉤鐵馬追風塞艸秋憑仗匣中三尺劍廓淸寰宇取封侯紅顏少婦桃花臉笑倚銀屏施寶靨明眸妙齒起相迎靑樓獨占陽春艷

春艷桃花臉笑倚銀屏施寶靨良人少有平羌膽歸路光生弓劍靑樓春永香幃掩獨把韶華都占

翠蓋銀鞍馮子都尋芳調笑酒家徒吳姬十五夭桃色巧笑春風當酒壚玉壺絲絡臨朱戶結就羅裙表情素紅裙不惜裂香羅區區私愛徒相慕

相慕酒家女巧笑明眸年十五當壚春永尋芳去門外落花飛絮銀鞍白馬金吾子多謝結裙情素

樓上靑簾映綠楊江波千里對微茫潮平越賈催船發酒熟吳姬喚客嘗吳姬綽約開金盞的的嬌波流美盼秋風一曲采菱歌行雲不度人腸斷

腸斷浙江岸樓上靑簾新酒軟吳姬綽約開金盞的的嬌波流盼采菱歌罷行雲散望斷儂家心眼

花陰轉午漏頻移寶鴨飄簾繡幕垂睂山斂黛云堆髻醉倚春風不自持偸眼劉郎年最少雲情雨態知多少花前月下惱人腸不獨錢塘有蘇小

蘇小最嬌妙幾度樽前曽調笑雲情雨態知多少悔恨相逢不早劉郎襟韻正年少風月今宵偏好

金翹斜嚲淡梳妝綽約天葩自在芳幾畨欲奏陽關曲淚濕春風眼尾長落花飛絮靑門道濃愁不散連芳艸驂鸞乘鶴上蓬萊應笑行雲空夢悄

夢悄翠幈曉帳裏燻鑪殘蠟照賞心樂事能多少忍聽陽關聲調明朝門外長安道悵望王孫芳艸

綽約妍姿號太眞肌膚冰雪怯輕塵霞衣乍舉紅揺影按出霓裳曲最新舞斜釵嚲烏雲髮一點春心幽恨切蓬萊𨿽說浪風輕翻恨明皇此時節

時節白銀闕洞裏春晴百和爇蘭心底事多悲切消盡一團明雪明皇恩愛雲山絕誰道蓬萊安悅

江上新晴暮靄飛碧蘆紅蓼夕陽微富貴不牽漁父目塵勞難染釣人衣白鳥孤飛煙柳杪采蓮越女淸歌妙脫呈金釧棹鳴桹驚起鴛鴦歸調笑

調笑楚江渺粉面修睂花斗好擎荷折柳爭相調驚起鴛鴦多少漁歌齊唱催殘照一葉歸舟輕小

千里潮平小渡邊簾歌白紵絮飛天蘇蘇不怕梅風軟空遣春心著意憐燕釵玉股橫靑髮怨說琵琶恨難說擬將幽恨訴新愁新愁未盡絲聲切

聲切恨難說千里潮平春浪闊梅風不解相思結忍送落花飛雪多才一去芳音絕更對珠簾新月

放隊

新詞宛轉逓相傳振袖傾鬟風露前月落烏啼雲雨散遊童陌上拾花鈿

調笑

晁無咎

蓋聞民俗殊方聲音異好洞庭九奏謂踴躍於魚龍子夜四時亦欣愉於兒女欲識風謡之變請觀調笑之傳上佐淸歡深慚薄伎

西子

西子江頭自浣紗見人不語入荷花天然玉貌非朱粉消得人看隘若耶遊冶誰家少年伴三三五五垂楊岸紫驑飛入亂紅深見此踟躕但腸斷

腸斷越江岸越女江頭沙自浣天然玉貌鉛紅淺自弄芙蓉日晚紫驑嘶去猶回盼笑入荷花不見

宋玉

楚人宋玉多微詞出遊白馬黃金覊殷勤扣戶主人女上客日髙無乃饑琴彈秋思明心素女爲客歌客無語冠纓定掛翡翠釵心亂誰知歳將暮

將暮亂心素上客風流名重楚臨街下馬當窻戶飯煮雕胡畱住瑤瑟促軫傳深語萬曲梁塵不顧

大堤

妾家朱戶在橫塘靑雲作髻月爲璫常伴大堤諸女士誰令花艷獨驚郎踏堤共唱襄陽樂軻峩大艑帆初落宜城酒熟持勸郎郎今欲渡風波惡

波惡倚江閣大艑軻峩帆夜落橫塘朱戶多行樂大堤花容綽約宜城春酒郎同酌醉倒銀缸羅幕

解佩

當年二女出江濵容止光輝非世人明璫戲解贈行客意比驂鸞天漢津恍如夢覺空江暮雲雨無蹤佩何處君非玉斧望歸來流水桃花定相誤

相誤空凝佇鄭子江頭逢二女霞衣曳玉非塵土笑解明璫輕付月從云墮勞相慕自有驂鸞仙侶

回紋

竇家少婦美朱顏槁砧何在山復山多才況是天機巧象牀玉手亂紅間織成錦字縱橫說萬語千言皆怨別一絲一縷幾縈回似妾思君腸寸結

寸結肝腸切織錦機邊音韻咽玉琴塵暗薫鑪歇望盡牀頭秋月刀裁錦斷詩可滅恨似連環難絕

唐歌兒

頭玉磽磽翠刷眉杜郎生得好男兒惟有東家嬌女識骨重神寒天廟姿銀鸞照衫馬絲尾折花正值門前戲儂笑書空意爲誰分明唐字深心記

心記好心事玉刻容顏睂刷翠杜郎生得眞男子況是東家妖麗睂尖春恨難憑寄笑作空中唐字

春艸

劉郎初見小樊時花面丫頭年未笄千金欲置名春艸圖得身行步步隨郎去蘇臺雲水國靑靑滿地成輕擲聞君車馬向江南應爲春艸遙相憶

相憶頓輕擲春艸佳名慚贈璧長洲茂苑吳王國自有芊綿碧色根生土長銅駝陌縱欲隨君爭得

九張機

醉畱客者樂府之舊名九張機者才子之新調憑戞玉之淸歌寫擲梭之春怨章章寄恨句句言情恭對華筵敢陳口號

一擲梭心一縷絲連連織就九張機從來巧思知多少苦恨春風久不歸

一張機織梭光景去如飛蘭房夜永愁無寐嘔嘔軋軋織成春恨畱著待郎歸

兩張機月明人靜漏聲稀千絲萬縷相縈系織成一段回紋錦字將去寄呈伊

三張機中心有朶耍花兒嬌紅嫩綠春明媚君須早折一枝濃艷莫待過芳菲

四張機鴛鴦織就欲雙飛可憐未老頭先白春波碧艸曉寒深處相對浴紅衣

五張機芳心密與巧心期合歡樹上連理枝雙頭花下兩同心處一對化生兒

六張機雕花鋪錦半離披蘭房別有畱春計鑪添小篆日長一綫相對繡工遲

七張機春蠶吐盡一生絲莫教容易裁羅綺無端剪破仙鸞彩鳯分作兩般衣

八張機纎纎玉手住無時蜀江濯盡春波媚香遺囊麝花房繡被歸去意遲遲

九張機一心長在百花枝百花共作紅堆被都將春色藏頭裏面不怕睡多時

輕絲象牀玉手出新奇千花萬艸光凝碧裁縫衣著春天歌舞飛蝶語黃鸝

春衣素絲染就已堪悲塵昏汗污無顏色應同秋扇從玆永棄無復奉君時

歌聲飛落畫梁塵舞罷香風捲繡茵更欲縷陳機上恨尊前忽有斷腸人

同前

一張機采桑陌上試春衣風晴日暖慵無力桃花枝上啼鶯言語不肯放人歸

兩張機行人立馬意遲遲深心未忍輕分付回頭一笑花間歸去只恐被花知

三張機吳蠶已老燕雛飛東風宴罷長洲苑輕綃催趂館娃宮女要換舞時衣

四張機吚啞聲裏暗顰睂回梭織朶垂蓮子盤花易綰愁心難整脈脈亂如絲

五張機橫紋織就沈郎詩中心一句無人會不言愁恨不言憔悴只恁寄相思

六張機行行都是耍花兒花間更有雙蝴蝶停梭一向閒窻影裏獨自看多時

七張機鴛鴦織就又遲疑只恐被人輕裁剪分飛兩處一場離恨何計再相隨

八張機回紋知是阿誰詩織成一片淒涼意行行讀徧厭厭無語不忍更尋思

九張機雙花雙葉又雙枝薄情自古多離別從頭到底將心縈系穿過一條絲

道宮薄媚【西子詞】

董頴

排徧第八

怒潮捲雪巍岫布云越襟吳帶如斯有客經遊月伴風隨值盛世觀此江山美合放懷何事卻興悲不爲回頭舊谷天涯爲想前君事越王嫁禍獻西施吳卽中深機闔廬死有遺誓勾踐必誅夷吳未干戈出境倉卒越兵投怒夫差鼎沸鯨鯢越遭勍敵可憐無計脫重圍歸路茫然城郭丘墟飄泊稽山裏旅魂暗逐戰塵飛天日慘無輝

排徧第九

自念平生英气淩雲凜然萬里宣威那知此際熊虎塗窮來伴麋鹿卑棲旣甘臣妾猶不許何爲計爭若都燔寶器盡誅吾妻子徑將死戰決雌雄天意恐憐之偶聞太宰正擅權貪賂市恩私因將寶玩獻誠𨿽脫霜戈石室囚系憂嗟又經時恨不如巢燕自由歸殘月朦朧寒雨蕭蕭有血都成淚備嘗險厄返邦畿寃憤刻肝脾

第十攧

種陳謀謂吳兵正熾越勇難施破吳策惟妖姬有傾城妙麗名稱西子歳方笄算夫差惑此湏致顚危範蠡微行珠貝爲香餌薴蘿不釣釣深閨吞餌果殊資素肌纎弱不勝羅綺鸞鏡畔粉面淡勻梨花一朶瓊壺裏嫣然意態嬌春寸眸剪水斜鬟松翠人無雙宜名動君王繡履容易來登玉陛

入破第一

窣湘裙揺漢佩步步香風起斂雙蛾論時事蘭心巧會君意殊珍異寶猶自朝臣未與妾何人被此隆恩𨿽令效死奉嚴旨隠約龍姿欣悅重把甘言說辭俊雅質娉婷天教汝眾美兼備聞吳重色憑汝和親應爲靖邊陲將別金門俄揮粉淚靚妝洗

第二虛催

飛雲駛香車故國難回睇芳心漸揺迆邐吳都繁麗忠臣子胥預知道爲邦祟諫言先啟願勿容其至周亡褒姒商傾妲已吳王卻嫌胥逆耳才經眼便深恩愛東風暗綻嬌蘂彩鸞翻妬伊得取次於飛共戲金屋看承它宮盡廢

第三衮徧

華宴夕燈揺醉粉菡萏籠蟾桂揚翠袖含風舞輕妙處驚鴻態分明是瑤臺瓊榭閬苑蓬壺景盡移此地花繞仙步鶯隨管吹寶帳暖畱春百和馥鬱融鴛被銀漏永楚云濃三竿日猶褪霞衣宿酲輕腕嗅宮花雙帶系合同心時波下比目深憐到恁

第四催拍

耳盈絲竹眼揺珠翠迷樂事宮闈內爭知漸國勢陵夷姦臣獻佞轉恣奢淫天譴歳屢饑從此萬姓離心解體越遣使陰窺虛實蚤夜營邊備兵未動子胥存𨿽堪伐尙畏忠義斯人旣戮又且嚴兵捲土赴黃池觀釁種蠡方云可矣

第五衮徧

機有神徵鼙一皷萬馬襟禁地庭喋血誅畱守憐屈服斂兵還危如此當除禍本重結人心爭柰竟荒迷戰骨方埋靈旗又指勢連敗柔荑攜泣不忍相拋棄身在兮心先死宵奔兮兵巳前圍謀窮計盡唳鶴啼猿聞處分外悲丹穴縱近誰容再歸

第六歇拍

哀誠屢吐甬東分賜垂暮日置荒隅心知愧寶鍔紅委鸞存鳯去辜負恩憐情不似虞姬尙望論功榮還故里降令曰吳亡赦汝越與吳何異吳正怨越方疑縱公論合去妖類娥睂宛轉竟殞鮫綃香骨委塵泥渺渺姑蘇蕪荒鹿戲

第七煞衮

王公子靑春更才美風流慕連理耶溪一日悠悠回首凝思雲鬟煙鬢玉佩霞裾依約露妍姿送目驚喜俄延玉趾同仙騎洞府歸去簾櫳窈窕戲魚水正一點犀通遽別恨何已媚魄千載教人屬意況當時金殿裏

蝶戀花

歐陽永叔

面旋落花風蕩漾柳重煙深雪絮飛來往雨後輕寒猶未放春愁酒病成惆悵枕畔屏山圍碧浪翠袂華燈夜夜空相向寂寞起來褰繡幌月明正在梨花上

又

永日環堤乘彩舫煙艸蕭疎恰似晴江上水浸碧天風皺浪菱花荇蔓隨雙槳紅粉佳人翻麗唱驚起鴛鴦兩兩飛相向且把金樽傾美釀休思往事成惆悵

又

簾幕東風寒料峭雪裏香梅先報春來早紅蠟枝頭雙燕小金刀剪彩呈纎巧旋暖金鑪薫蕙藻酒入橫波困不禁煩惱繡被五更春睡好羅幃不覺紗窻曉

又

臈雪初消梅蘂綻梅雪相和喜鵲穿花轉睡起夕陽迷醉眼新愁長向東風亂瘦覺玉肌羅帶緩紅杏梢頭二月春猶淺望極不來鄕信斷音書縱有爭如見

又

海燕雙來歸畫棟簾影無風花影頻移動半醉騰騰春睡重綠鬟堆枕香雲擁翠被雙盤金縷鳯憶得前春有个人人共花裏黃鶯時一弄日斜驚起相思夢

又

簾幕風輕雙語燕午後醒來柳絮飛撩亂心事一春猶未見紅英落盡靑苔院百尺朱樓閒倚徧薄雨濃雲抵死遮人面羌管不須吹別怨無腸更爲新聲斷

又

南雁依稀回側陣雪霽墻陰徧覺蘭芽嫩中夜夢餘消酒困壚香捲穗燈生暈急景流年都一瞬往事前歡未免縈方寸臘後花期知漸近東風已作寒梅信

又

遙夜亭臯閒信步乍過淸明漸覺傷春暮數點雨聲風約住朦朧澹月云來去桃李依稀香暗度誰上秋千笑裏輕輕語一寸相思千萬緒人間沒个安排處

又

庭院深深知幾許楊柳堆煙簾幙無重數玉勒雕鞍逰冶處樓髙不見章臺路雨橫風狂三月暮門掩黃昏無計畱春住淚眼問花花不語亂紅飛過秋千去

又

六曲闌干偎碧樹楊柳風輕展盡黃金縷誰抱鈿箏移玉柱穿簾海燕雙飛去滿眼逰絲兼落絮紅杏開時一霎淸明雨濃醉覺來鶯亂語驚殘好夢無尋處

又

越女采蓮秋水畔窄袖輕羅暗露雙金釧照影摘花花似面芳心只共絲爭亂鸂■﹝氵鶒﹞灘頭風浪晚霧重煙輕不見來時伴隠隠歌聲歸棹逺輕愁引著江南岸

又

水浸秋天風皺浪縹緲仙舟只似秋天上和露采蓮愁一餉看花卻是啼妝樣折得蓮莖絲未放蓮斷絲牽特地成惆悵歸棹莫隨花蕩漾江頭有个人相望

漁家傲

一泒潺湲流碧漲新亭四面山相向翠竹嶺頭明月上迷俯仰月輪正在泉中漾更待髙秋天气爽菊花香裏開新釀酒美賓嘉眞勝賞紅粉唱山深分外歌聲響

又

十月小春梅蘂綻紅鑪畫閣新妝徧錦帳美人貪睡暖羞起晚玉壺一夜冰澌滿樓上四垂簾不捲天寒山色偏宜逺風急雁行吹字斷紅日短江天雪意云撩亂

又

四紀才名天下重三朝建廈爲梁棟定冊功成身退勇辭榮寵歸來白首笙歌擁顧我薄才無可用君恩近許歸田壠今日一觴難得共聊對捧宮奴爲我髙歌送

玉樓春

殘春一夜狂風雨斷送紅飛花落樹人心花意待畱春春色無情容易去髙樓把酒愁獨語借問春歸何處所暮云空闊不知音惟有緑楊芳艸路

又

洛陽正值芳菲節穠艷淸香相間發遊絲有意苦相縈垂柳無端爭贈別杏花紅處靑山缺山畔行人山下歇今宵誰肯逺相隨惟有寂寥孤館月

又

蝶飛芳艸花飛路把酒已嗟春色暮當時枝上落殘花今日水流何處去樓前獨遶鳴蟬樹憶把芳條吹暖絮紅蓮緑芰亦芳菲不柰金風兼玉露

又

春山斂黛低歌扇暫解吳鉤登祖宴畫樓鍾動已魂銷何況馬嘶芳艸岸靑門柳色隨人逺望欲斷時腸已斷洛城春色待君來莫到落花飛似霰

又

風遲日媚煙光好緑樹依依芳意早年華容易卽凋零春色只宜長恨少池塘隠隠驚雷曉柳眼未開梅蕚小樽前貪愛物華新不道物新人漸老

又【上林後亭】

西亭飲散淸歌闋花外遲遲宮漏發塗金燭引紫驑嘶柳曲西頭歸路別佳晨只恐幽期闊密贈殷勤衣上結翠屏魂夢莫相尋禁斷六街淸夜月

又

紅條約束瓊肌穏拍碎香檀催急衮隴頭嗚咽水聲繁葉下間關鶯語近美人才子傳芳信明月淸風傷別恨未知何處有知音常爲此情畱此恨

又

檀槽碎響金絲撥露濕潯陽江上月不知商婦爲誰愁一曲行人畱夜發畫堂花月新聲別紅蘂調長彈未徹暗將深意祝膠弦惟願絲絲無斷絕

朝中措

平山欄檻倚晴空山色有無中手種堂前垂柳別來幾度春風文章太守揮毫萬字一飲千鍾行樂直須年少樽前看取衰翁

南歌子【艸堂云僧仲殊作】

鳯髻金泥帶龍紋玉掌梳走來窻下笑相扶愛道畫睂深淺入時無弄筆偎人久描花試手初等閒妨了繡工夫笑問雙鴛鴦字怎生書

禦街行

天非華艷輕非霧來夜半天明去來如春夢不多時去似朝云何處乳雞酒燕落星沈月紞紞城頭鼓參差漸辧西池樹朱閣斜欹戶綠苔深徑少人行苔上屐痕無數遺香餘粉剰衾閒枕聊把多情賦

桃源憶故人

梅梢弄粉香猶嫩欲寄江南春信別後寸腸縈損說與伊爭穏小鑪獨守寒灰燼忍淚無言畫盡眉上萬重新恨竟日無人問

臨江仙【艸堂】

柳外輕雷池上雨雨聲滴碎荷聲小樓西角斷虹明闌干倚處待得月華生燕子飛來窺畫棟玉鉤垂下簾旌涼波不動簟紋平水精雙枕旁有墮釵橫

聖無憂

世路風波險十年一別須臾人生聚散常如此相見且歡娛好酒能消光景春風不染髭須爲公一醉花前倒紅袖莫來扶

浪淘沙【艸堂】

把酒祝東風且共從容垂楊紫陌洛城東總是當時攜手處逰徧芳叢聚散苦怱怱此恨無窮今年花勝去年紅可惜明年花更好知與誰同

又

花外倒金翹飲散無憀柔桑蔽日柳遮條此地年時曾一醉還是春朝今日舉輕橈帆影飄飄長亭回首短亭遙過盡長亭人更逺特地魂消

又

五嶺麥秋寒荔子初丹絳紗嚢裏水晶丸可惜天教生處逺不近長安往事憶開元妃子偏憐一從魂散馬嵬關只有紅塵無驛使滿眼驪山

又

萬恨苦綿綿舊約前歡桃花溪畔柳陰間幾度日髙春睡重繡戶深關樓外夕陽閒獨自憑闌一重水隔一重山水闊山髙人不見有淚無言

又

今日北池逰漾漾輕舟波光斂灩柳條柔如此春來春又去白了人頭好妓好歌喉不醉難休勸君滿滿酌金甌縱使花時常病酒也是風流

定風波

把酒花前欲問佗對花何恡醉顏■﹝施﹐酉代方﹞春到幾人能爛賞何況無情風雨等閒多艷樹香叢都幾許朝暮惜紅愁粉柰情何好是金舩浮玉浪相向十分深送一聲歌

又

把酒花前欲問伊忍嫌金盞負春時紅日不能旬日看宜算須知開謝只相隨蝶去蝶來猶解戀難見回頭還是度年期莫候飲闌花已盡方信無人堪與補殘枝

又

把酒花前欲問公對花何事訴金鍾爲問去年春甚處虛度鶯聲撩亂一場空今歳春來須愛惜難得須知花面不長紅待得酒醒君不見千片不隨流水卽隨風

又

把酒花前欲問君世間何計可畱春縱使靑春畱得住虛語無情花對有情人任是好花須落去今古紅顏能得幾時新暗想浮生何事好惟有淸歌一曲倒金樽

又

過盡韶光不可添小樓紅日下層檐春睡覺來情緒惡寂寞楊花撩亂拂珠簾早是閒愁依舊在無柰那堪更被宿酲兼把酒送春惆悵甚長恁年年三月病厭厭

驀山溪

新正初破三五銀蟾滿纎手染香羅剪紅蓮滿山開徧樓臺上下歌管咽春風駕香輪停寶馬只待金烏晚帝城今夜羅綺誰爲伴應卜子姑神問歸期相思望斷天涯情緒對酒且開顏春宵短春寒淺莫待金杯暖

浣溪沙

燈燼垂花月似霜薄簾映月兩交光酒醺紅粉自生香雙手舞餘拖翠袖一聲歌過釂金觴休回嬌眼斷人腸

又

堤上逰人逐畫船拍堤春水四垂天綠楊樓外出秋千白髮戴花君莫笑六麼催拍盞頻傳人生何處似樽前

又

翠袖嬌鬟舞石州兩行紅粉一時羞新聲難逐管弦愁白髮主人年未老淸時賢相望偏優一樽風月爲公畱

又

湖上朱橋響畫輪溶溶春水浸春云碧琉璃滑盡無塵當路逰絲縈醉客隔花啼鳥喚行人日斜歸去柰何春

又

紅粉佳人白玉杯木蘭舩穏棹歌催綠荷風裏笑聲來細雨輕煙籠艸樹斜橋曲水遶樓臺夕陽髙處畫屏開

又

云曳香綿彩柱髙絳旗風颭出花梢一梭紅帶往來拋束素美人羞不打卻嫌裙慢褪纎腰日斜深院影空揺

又

葉底靑靑杏子垂枝頭薄薄柳綿飛日髙深院晚鶯啼堪恨風流成薄幸斷無消息道歸期托腮無語翠眉低

又

靑杏園林煮酒香佳人初著薄羅裳柳絲揺曳燕飛忙乍雨乍晴花自落閒愁閒悶日偏長爲誰消瘦損容光

又

十載相逢酒一巵故人才見便開睂老來逰舊更同誰浮世歌歡眞易失宦途離合信難期樽前莫惜醉如泥

木蘭花

西湖南北煙波闊風裏絲篁聲韻咽舞餘裙帶綠雙垂酒入香腮紅一抹杯深不覺璢璃滑貪看六麼花十八明朝車馬各西東惆悵畫橋風與月

又

兩翁相遇逢佳節正值柳綿飛似雪便須豪飲敵靑春莫對新花羞白髮人生聚散如弦管老去風情尢惜別大家金盞倒垂簾一任西樓低曉月

又

常憶洛陽風景媚煙暖風和添酒味鶯啼宴席似畱人花出墻頭如有意別來巳隔千山翠望斷危樓斜日墜關心只爲牡丹紅一片春愁來夢裏

又

燕鴻過後春歸去細算浮生千萬緒來如春夢幾多時去似朝云無覓處聞琴解佩神仙侶挽斷羅衣畱不住勸君莫作獨醒人爛醉花間應有數

又

池塘水綠春微暖記得玉眞初見面從頭歌韻響錚鏦入破舞腰紅亂旋玉鉤簾下香階畔醉後不知紅日晚當時共我賞花人檢點如今無一半

又

別後不知君逺近觸目淒涼多少悶漸行漸逺漸無書水闊魚沈何處問夜深風竹敲秋韻萬葉千聲皆是恨故欹單枕夢中尋夢又不成燈又燼

采桑子

昔者王子猷之愛竹造門不問於主人陶淵明之臥輿遇酒便畱於道上況西湖之勝槪擅東頴之佳名𨿽美景良辰固多於髙會而淸風明月幸屬於閒人並逰或結於良朋乘興有時而獨往鳴蛙暫聽安問屬官而屬私曲水臨流自可一觴而一詠至歡然而會意亦傍若於無人乃知偶來常勝於特來前言可信所有𨿽非於已有其得已多因翻舊闋之辭寫以新聲之調敢陳薄伎聊佐淸歡

一

輕舟短棹西湖好綠水逶迆芳艸長堤隠隠笙歌處處隨無風水面琉璃滑不覺船移微動漣漪驚起沙禽掠岸飛

二

春深雨過西湖好百卉爭妍蝶亂蜂喧晴日催花暖欲然蘭橈畫舸悠悠去疑是神仙返照波間水闊風髙揚管弦

三

畫船載酒西湖好急管繁弦玉盞催傳穏泛平波任醉眠行雲卻在行舟下空水澄鮮俯仰流連疑是湖中別有天

四

羣芳過後西湖好狼藉殘紅飛絮蒙蒙垂柳欄幹盡是風笙歌散盡逰人去始覺春空垂下簾櫳雙燕歸來細雨中

五

何人解賞西湖好佳景多時飛蓋相追貪向花間醉玉巵誰知閒憑闌漧處芳艸斜暉水逺煙微一點滄洲白鷺飛

六

淸明上己西湖好滿目繁華爭道誰家緑柳朱輪走鈿車逰人日暮相將去醒醉諠嘩路轉堤斜直到城頭總是花

七

荷花開後西湖好載酒來時不用旌旗前後紅幢緑蓋隨畫舩撐入花深處香泛金巵煙雨微微一片笙歌醉裏歸

八

天容水色西湖好雲物俱鮮鷗鷺閒眠應慣尋常聽管弦風淸月白偏宜夜一片瓊田誰羨驂鸞人在舟中便是仙

九

殘霞夕照西湖好花塢蘋汀十頃波平野岸無人舟自橫西南月上浮雲散軒檻涼生蓮芰香淸水面風來酒面醒

十

平生爲愛西湖好來擁朱輪富貴浮雲俯仰流年二十春歸來恰似遼東鶴城郭人民觸目皆新誰識當年舊主人

十一

畫樓鐘動君休唱往事無蹤聚散怱怱今日歡娯幾客同去年緑鬢今年白不覺衰容明月淸風把酒何人憶謝公

歸自謡

何處笛深夜夢回情脈脈竹風檐雨寒窻隔離人幾歳無消息今頭白不眠特地重相憶

又

春艷艷江上晚山三四點柳絲如剪花如染香閨寂寂門半掩愁睂斂淚珠滴破胭脂臉

長相思

蘋滿溪柳遶堤相送行人溪水西回時隴月低煙霏霏風淒淒重倚朱門聽馬嘶寒鷗相對飛

又

深畫睂淺畫睂蟬鬢鬅鬙云滿衣陽臺行雨回巫山髙巫山低暮雨蕭蕭郎不歸空房獨守時

又

花似伊柳似伊花柳靑春人別離低頭雙淚垂長江東長江西兩岸鴛鴦兩處飛相逢知幾時

又

深花枝淺花枝深淺花枝相並時花枝難似伊玉如肌柳如睂愛著鵝黃金縷衣啼妝更爲誰

訴衷情【睂意】

淸晨簾幕捲輕霜呵手試梅妝都緣自有離恨故畫作逺山長思往事惜流芳易成傷擬歌先斂欲笑還顰最斷人腸

踏沙行

候館梅殘溪橋柳細艸薫風暖揺徵轡離愁漸逺漸無窮迢迢不斷如春水寸寸柔腸盈盈粉淚樓髙莫近危闌倚平蕪盡處是春山行人更在春山外

望江南

江南蝶斜日一雙雙身似何郎全傅粉心如韓壽愛偸香天賦與輕狂微雨後薄翅膩煙光才伴逰蜂來小院又隨飛絮過東墻長是爲花忙

減字木蘭花

畱春不住燕老鶯慵無覓處說似殘春一老應無卻少人風和月好辦得黃金須買笑愛惜芳時莫待無花空折枝

生查子

去年元夜時花市燈如晝月到柳梢頭人約黃昏後今年元夜時月與燈依舊不見去年人涙滿春衫袖

又

含羞整翠鬟得意頻相顧雁柱十三弦一一春鶯語嬌云容易飛夢斷知何處深院鎖黃昏陣陣芭蕉雨

瑞鷓鴣

楚王臺上一神仙眼色相看意已傳見了又休還似夢坐來𨿽近逺如天隴禽有恨猶能說江月無情也解圓更被春風送惆悵落花飛絮兩翩翩

傷情逺

關河愁思望處滿漸素秋向晚雁過南云行人回淚眼雙鸞衾裯悔展夜又永枕孤人逺夢未成歸梅花聞塞管

阮郎歸

東風臨水日銜山春來長是閒落花狼藉酒闌珊笙歌醉夢間春睡覺晚妝殘無人整翠鐶畱連光景惜朱顏黃昏獨倚闌

又

南園春早踏靑時風和聞馬嘶靑梅如豆柳如睂日長蝴蝶飛花露重艸煙低人家簾幕垂秋千慵困解羅衣畫梁雙燕棲

又

角聲吹斷隴梅枝孤窻月影低塞鴻無限欲驚飛城烏休夜啼尋斷夢掩深閨行人去路迷門前楊柳綠陰齊何時聞馬嘶

桂枝香

王介甫

登臨送目正故國晚秋天气初肅千里澄江似練翠峯如簇徵帆去棹殘陽裏背西風酒旗斜矗彩舟雲淡星河鷺起畫圖難足念往昔繁華競逐嘆門外樓頭悲恨相續千古憑髙對此謾嗟榮辱六朝舊事隨流水但寒煙芳艸凝綠至今商女時時猶唱後庭遺曲

菩薩蠻

數家茆屋閒臨水輕衫短帽垂楊裏今日是何朝看予度石橋梢梢新月偃午醉醒來晚何物最關情黃鸝一兩聲

漁家傲

燈火已收正月半山南山北花撩亂聞說遊亭新水漫騎欵段穿雲入塢尋幽伴卻拂僧牀褰素幔千巖萬壑春風滿一弄松聲悲急管驚夢斷西窻看月猶嫌短

又

平岸小橋千嶂抱柔藍一水縈花艸茆屋數間窻窈窕塵不到時時自有春風掃午枕覺來聞語鳥欹眠似聽朝雞早忽憶故人今總老貪夢好茫然忘了邯鄲道

雨霖鈴

孜孜矻矻向無明裏彊作窠窟浮名浮利何濟堪畱戀處輪回倉卒幸有明空妙覺可彈指超出緣底事拋了金潮認一浮漚作瀛渤本源自性天眞佛秪些些妄想中埋沒貪他眼花陽艷誰信他本來無物一旦茫然終被閻羅老子相屈便縱有千種機籌怎免伊唐突

淸平樂

云垂平野掩映竹籬茆捨閴寂幽居實瀟灑是處綠嬌紅冶丈夫運用堂堂且莫五角六張若有一巵芳酒逍遙自在無妨

浣溪沙

百畝庭中半是苔門前百道水縈回愛閒能有幾人來小院回廊春寂寂山桃溪杏三兩栽爲誰零落爲誰開

訴衷情【和兪秀老鶴詞】

常時黃色見睂間松桂我同攀每言天上辛苦不肯餌金丹憐水靜愛雲閒便忘還髙歌一曲巖谷迆邐宛似商山

又

莫言普化祇顚狂眞解作津梁驀然打个筋斗直跳過羲皇臨濟處徳山行果承當將他建立認作心誠也是尋香

南鄕子

嗟見世間人但有纎毫卽是塵不住舊時無相皃沈淪秪爲從來認識神作麼有疎親我自降魔轉法輪不是攝心除妄想求眞行化空身卽法身

又

自古帝王州鬱鬱蔥蔥佳气浮四百年來如一夢堪愁晉代衣冠成古丘繞水恣行逰上盡層城更上樓往事悠悠君莫問回頭檻外長江空自

流浪淘

沙伊呂兩衰翁歷徧窮通一爲釣叟一耕傭若使當時身不遇老了英雄湯武偶相逢風虎雲龍興王祗在笑談中直至如今千載後誰與爭功

甘露歌

折得一枝香在手人間應未有疑是經春雪未消今日是何朝盡日含毫難比興都無色可並萬里晴天何處來眞是屑瓊瑰天寒日暮山谷裏的礫愁成水池上漸多枝上稀惟有故人知

永遇樂【東臯寓居】

晁無咎

松菊堂深芰荷池小長夏淸暑燕引雛還鳩呼婦往人靜郊原趣麥天已過薄衣輕扇試起遶園徐步聽衡宇欣欣童稚共說夜來初雨蒼苔徑裏紫葳枝上【一云蒼菅徑外淩霄枝上】數點幽花垂露【一云數朶丹花】東裏催鋤西鄰助餉相戒淸晨去斜川歸興翛然滿目回首帝鄕何處只愁恐輕鞍犯夜覇陵舊路

江神子【集句惜春】

雙鴛池沼水融融桂堂東又春風今日看花花勝去年紅把酒問花花不語攜手處徧芳叢畱春且住莫怱怱秉金籠夜寒濃沈醉挿花走馬月明中待得醒時君不見不隨水卽隨風

鹽角兒【亳社觀梅】

開時似雪謝時似雪花中奇絕香非在蘂香非在蕚骨中香徹占溪風畱溪月堪羞損山桃如血直饒更疏疏淡淡終有一般情別

千秋歳【次韻弔髙郵秦少遊】

江頭苑外常記同朝退飛騎軋鳴珂碎齊謳云遶扇趙舞風回帶嚴鼓斷杯盤藉艸猶相對灑涕誰能會醉臥藤陰蓋人已去祠空在兔園髙宴悄虎觀英遊攺重感慨驚濤自捲珠沈海

憶少年【別歷下】

無窮官柳【一雲煙水】無情畫舸無根行客南山尙相送只髙城人隔罨畫園林溪紺碧算重來盡成陳迹劉郎鬢如此況桃花顏色

臨江仙

身外閒愁空滿眼就中歡事常稀明年應賦送君詩試從今夜數相會幾多時淺酒欲邀誰共勸深情惟有君知東溪春近好同歸柳垂江上影梅謝雪中枝

水龍吟【別吳興至松江作】

水晶宮繞千家卞山倒影雙溪裏白蘋洲渚詩成春曉當年此地行徧瑤臺弄英攜手月嬋娟際算多情小杜風流未覩空腸斷枝間子一似君恩賜與賀家湖千峯凝翠黃粱未熟紅旌已逺南柯舊事常恐重來夜闌相對也疑非是向松陵回首平蕪盡處在靑山外

行香子【夏日卽事】

前歳栽桃今歳成蹊更黃鸝久住相知微行淸露細履斜暉對林中侶閒中我醉中誰何妨到老常閒常醉任功名生事俱非衰顏難彊拙語多遲但酒同行月同坐影同嬉

摸魚兒

買陂塘旋栽楊柳依稀淮岸江浦東臯新雨輕痕漲沙觜鷺來鷗聚堪愛處最好是一川夜月光流注無人獨舞任翠幄張天柔茵席地酒盡未歸去靑綾被休憶金閨故步儒冠曾把身悞弓刀千騎成何事荒了邵平瓜圃君試覷滿靑鏡星星鬢影今如許功名渾浪語便似得班超封侯萬里歸計恐遲暮

尉遲杯

去年時正愁絕過卻紅杏飛沈吟杏子靑時追悔負好花枝今年又春到傍小欄日日數花期人有信花卻無憑故教春意遲遲及至待得融怡未攀條枯蘂巳嘆春歸怎得春如天不老更教花與月相隨盡歸路拍手攔街笑人沈醉如泥

鳯凰臺上憶吹簫

千里相思況無百里何妨暮往朝還又正是梅初淡濘鶯未綿蠻陌上相逢緩轡風細細云日班班新晴好得意未妨行盡春山應攜後房小妓來爲我盈盈對舞花間便拚卻松醪翠滿蜜炬紅殘須信徵鞍射虎淸世裏曾有人閒都休說簾外夜久春寒

紫玉簫【過堯氏金部四叔位見韓相家姬輕盈所畱題】

羅綺叢中笙歌筵裏眼狂初認輕盈無花解比似一鉤新月雲際初生算不虛得都占與第一佳名輕歸去那知有人別後牽情襄王自是春夢休謾說東墻事更難憑誰教慕宋要題詩曾倚寶柱低聲似瑤臺曉空暗想眾裏飛瓊餘香冷猶在小窻一到魂驚

水龍吟【惜春】

問春何苦怱怱帶風伴雨如馳驟幽葩細蕚小園低檻壅培未就吹盡繁紅占春長久不如垂柳算春長不老人愁春老愁只是人間有春恨十常八九忍輕辜芳醪經口那知自是桃花結子不因春瘦世上功名老來風味春歸時候最多情猶有樽前靑眼相逢依舊

望海潮【揚州芍藥會】

人間花老天涯春去揚州別有風光紅藥萬株佳名千種夭嬈浩態眞香尊貴禦衣黃未便教西洛獨占花王困倚闌干漢宮誰敢妬新妝年年髙會維揚看家誇絕艷人詫奇芳結蘂當屏聨葩就幄紅遮綠遶華堂花面映交相更秉燭觀時幽意難忘罷酒風亭夢魂驚恐在仙鄕

八聲甘州【追和東坡錢塘作】

謂東坡未老賦歸來天未遣公歸向西湖兩處秋波一種飛靄澄暉又擁竹西歌吹僧老木蘭非一笑千秋事浮世危機莫倚平山欄檻是醉翁飲處江雨霏霏送孤鴻揮手相接眼中稀念平生相從江海任飄蓬不遣此心違登臨事更何須惜吹帽淋衣

又

謂東風定是海東來海上最春先乍微陽破臈梅心巳省柳意都還雪後南山聳翠平野欲生煙記得相逢日如上林邊莫嘆春光易老算今年春老還有明年嘆人生難得長好是朱顏有隨軒金釵十二爲醉嬌一曲踏珠筵功名事算何如此花下樽前

滿江紅【赴玉山之謫與諸公泛舟大澤分題爲別】

莫話江南船頭轉三千餘里未嘆此浮生飄蕩但傷佳會滿眼靑山芳艸外半篙碧水斜陽裏問此中何處芰荷深漁人指淸時事覉逰意盡付與狂歌醉有多才南阮自爲知已不似朱公江海去未成陶令田園計便楚鄕風物勝吾鄕何人對

又【次韻李待制因弔之】

華鬢春風長歌罷傷今感昨春正好瑤墀已嘆侍臣冥寞牙帳塵昏餘劍戟翠幃月冷虛弦索記往時龍阪誤曾登今飄泊賢人命從來薄流年竟付誰托繞南枝身似未眠飛鵲射虎山邊追舊迹騎鯨海上尋前約便江湖與世永相忘還堪樂

惜分飛【湖州作】

山水光中原無暑是我銷魂別處只有多情雨會人深意畱人住不及梅花來已暮未見荷花又去圖畫他年覷斷腸千古苕溪路

又

消暑樓前雙溪市盡住水晶宮里人共荷花麗更無一點塵埃气誰遣使君怱怱至又作怱怱去計莫放檣竿起大家都把羅巾系

臨江仙【和韓求仁南都送別】

曾唱牡丹畱客飲明年何處相逢忽驚鵲起落梧桐緑荷應恨回首背西風莫嘆今宵身是客一樽未曉猶同此身應似去來鴻江湖歸夢依約櫓聲中

又

十歳兒童同硯席華裾織翠如蔥一生心事醉吟中相逢俱白首無語對西風莫道樽前凋減衰顏得酒能紅可憐此會意無窮夜闌人總睡獨遶菊花叢

浣溪沙【廣陵被召畱別】

悵飲都門春浪驚東飛身與白鷗輕淮山一點眼初明誰使夢回蘭芷國卻將春去鳯凰城檣烏風轉不勝情

木蘭花

小樓新建堪臨逺一帶寒山都入眼人間應未覺春歸樓上已先驚柳變風威自與微陽戰雪意不遮殘臈換少須文棟燕雙回來看東城花一片

行香子【梅】

雪裏淸香月下疏枝更無花堪比瓊姿一年一見千繞千回向未開時愁花謝恐花飛芳樽移就幽葩折取似玉人攜手同歸揚州應記東閣逢時恨劉郎誤題詩句怨桃溪

洞仙歌【賞海棠】

羣芳老盡是海棠時候雨過寒輕好晴晝最夭嬈一樹全是初開雲鬟小塗粉施朱未就全開還自好駘蕩春餘百樣宮羅斗繁繡縱無語也心應恨我來遲恰柳絮將春歸後醉猶倚柔柯怯黃昏這一點愁須共花同瘦

又

年年靑眼爲江梅腸斷一句新詩思無限向碧瓊枝上白玉葩中春猶淺一點龍香淸逺誰拋傾國艷昨夜前村卻恐東皇未曾見正紅杏倚云時自覺消香驚何許飄零千片待冰雪叢中看奇姿解一笑春妍盡回仙苑

又【泗州中秋作此絕筆之詞也】

靑煙羃處碧海飛金鏡永夜閒階臥桂影露涼時零亂多少寒螿神京逺惟有藍橋路近水晶簾不下雲母幈開冷浸佳人淡脂粉待都將許多明付與金樽投曉共流霞傾盡更攜取胡牀上南樓看玉做人間素秋千頃

洞仙歌

李元膺

亷纎細雨殢東風如困縈斷千絲爲誰恨向楚宮一夢千古悲涼無處問愁到而今未盡分明都是淚泣柳沾花常與騷人伴孤悶記當年得意處酒力方融怯輕寒玉鑪香潤又豈識情懷苦難禁對點滴檐聲夜寒燈暈

又【一年春物惟梅柳間意味最深至鶯花爛漫時則春已衰遲使人無復新意予作洞仙歌使探春者歌之無後時之悔】

雪雲散盡放曉晴池院楊柳於人便靑眼更風流多處一點梅心相映逺約略嚬輕笑淺一年春好處不在濃芳小艷疎香最嬌軟到淸明時候百紫千紅花正亂已失春風一半蚤占取韶光共遊玩但莫管春寒醉紅自暖

驀山溪【送蔡之長】

溪堂歡燕慣捧玻璃醆今日祖西城更忍把一杯重勸別離情味自古不堪秋催淚雨濕西風腸共危弦斷夕陽去路五馬旌旗亂便是古都春應醉戀曲江池館須知別後疊翠【汶上樓名】倚闌情靑嶂晚碧雲深日近長安逺

鷓鴣天

寂寞秋千兩繡旗日長花影轉階遲燕驚午夢周遮語蝶困春逰落拓飛思往事入顰睂柳梢陰重又當時薄情風絮難拘束飛過東墻不肯歸

菩薩蠻

彩旗畫柱淸明後花前姊妹爭攜手先緊繡羅裙輕衫束領巾頊繩金釧響漸出花梢上笑裏問髙低盤云單玉螭

一落索

天上粉云如掃放小樓淸曉古今何處想風流最瀟灑龍山帽人似年華易老且芳樽頻倒西風於我更多情露金靨籬邊笑

浣溪沙【詠掠髮】

乞與安仁掠鬢霜不須紅綫小機窻剪刀疎下蜀羅長纎手撚殘鍼縷細金釵翻過齒痕香同心小綰寄思量

又

欲散蘭堂月未中驊驑嬌簇絳紗籠玳簪促坐客從容已醉人間千日酒賜來天上密雲龍蓬山淸興欲乘風

天仙子

張子野

水調數聲持酒聽午醉醒來愁未醒送春春去幾時回臨晚鏡傷流景往事後期空記省沙上並禽池上暝云破月來花弄影重重翠幙密遮燈風不定人初靜明日落紅應滿徑

又

醉笑相逢能幾度爲報江頭春且住主人今日是行人紅袖舞淸歌女憑仗東風交點取三月柳枝柔似縷落絮倦飛還戀樹有情寧不憶西園鶯解語花無數應訝使君何處去

南鄕子

潮上水淸渾棹影輕於水底云去意徘徊無柰淚衣巾猶有當時粉黛痕海近古城昏暮角寒沙雁隊分今夜相思應看月無人露冷衣前獨掩門

淸平樂

淸歌逐酒醉臉鮮霞透櫻小杏靑寒食後衣換縷金輕繡畫堂新月朱扉嚴城夜鼓歸遲細看玉人妝面春工不在花枝

燕春臺

麗日千門紫煙雙闕瓊林又報春回殿閣風微當時去燕還來五侯池館屏開探芳菲走馬天街重簾人語轔轔車幰逺近輕雷雕觴霞灩翠幕雲飛楚腰舞柳宮面妝梅金猊夜暖羅衣暗裛香煤洞府人歸放笙歌燈火樓臺下蓬萊猶有花上月淸影徘徊

減字木蘭花

垂螺近額走上紅裀初趂拍只恐輕飛擬倩遊絲惹住衣文鴛繡履去似流風塵不起舞徹伊州頭上花枝顫未休

好事近

燈燭上山堂香霧暖生寒夕前夜雪淸梅瘦已不禁輕摘雙杯未徹寶杯空妝光艷瑤席好趂笑聲歸去有隨人月色

醉落魄

雲輕柳弱內家髻子新梳掠生香眞色人難學橫管孤吹月淡天垂幙朱唇淺破櫻桃蕚倚樓誰在闌干角夜寒指冷羅衣薄聲入霜林蔌蔌驚梅落

千秋歳

幾聲鶗鴂又報芳菲歇惜春更選殘紅折雨輕風色暴梅子靑時節永丰柳無人盡日花飛雪莫把麼弦撥怨極弦能說天不老情難絕心似雙絲网中有千千結夜過也東窻未白孤燈滅

浣溪沙

樓倚春江百尺髙煙中還未見歸橈幾時期信似江潮花片片飛風弄蝶柳陰陰下水平橋日長才過又今宵

又

輕屧來時不破塵石橊花映石橊裙有情應解憶靑春夜短更難畱逺夢日髙何計學行雲樹深鶯過靜無人

樂府雅詞卷上

●欽定四庫全書

樂府雅詞卷中

﹝宋﹞曾慥編

蘭陵王

周美成

栁陰直煙裏絲絲弄碧隋堤上曾見幾畨拂水飄綿送行色登臨望故國誰惜京華倦客長亭路年去歳來攀折柔條過千尺閒尋舊蹤迹又酒趂哀弦燈照離席梨花楡火催寒食愁一箭風快半篙波暖回頭迢逓便數驛望人在天北淒惻恨堆積漸別浦縈回津堠岑寂斜陽苒苒春無極空月榭攜手露橋聞笛追思前事似夢裏淚暗滴

瑞龍吟

章臺路還見褪粉梅梢試花桃樹愔愔坊陌人家定巢燕子歸來舊處黯凝竚曾記个人癡小乍窺門戶淸晨淺約宮黃障風映袖盈盈笑語前度劉郎重到訪鄰尋裏同時歌舞惟有舊家秋娘聲價如故吟箋賦筆猶記燕臺句知誰伴名園露飲東城閒步事與孤鴻去探春盡是傷離緒官栁低金縷歸騎晚纖纖池塘飛雨斷腸院落一簾風絮

慶宮春

天接平岡山圍寒野路長乍轉孤城衰栁啼鴉驚風過雁動人一片秋聲倦遊休駕淡煙裏微茫見星塵埃憔悴生怕黃昏離思牽縈華堂舊日逢迎花艶參差香霧飄零弦管當頭惟他絕藝夜深簧暖笙淸眼波傳意恨宻約怱怱未成許多煩惱都爲當時一餉心情

風流子

新淥小池塘風簾動碎影舞斜陽羨金屋去來舊時巢燕土花繚遶前度梅墻繡閣鳳幃深幾許聽得理絲簧欲說又休慮乖芳信未歌先咽愁近淸商暗想新妝了開朱戶應是待月西廂苦恨夢魂今宵不到伊行問甚時卻與嘉音宻耗暗將潘鬢偸換韓香天便教人霎時相見何妨

滿庭芳

風老鶯雛雨肥梅子午陰槐影淸圓地卑山近衣潤費鑪煙人去烏鳶自樂小橋外新淥濺濺憑欄久黃蘆芳竹疑泛九江船年年如社燕飄零瀚海來寄修椽且莫思身外長近樽前憔悴江南倦客不堪聽急管危弦歌筵畔先安簟枕容我醉時眠

尾犯

粉墻低梅花照眼依然舊風味露痕輕綴疑淨洗鉛華無限淸麗去年勝賞曾孤倚冰盤同宴喜更可惜雪中髙士香篝燻素被今年對花最怱怱相逢似有恨依依愁瘁凝望久靑苔上旋看飛墜相將見脆圓薦酒人正在空江煙浪裏但夢想一枝瀟灑黃昏斜照水

隔浦蓮

新篁揺動翠葆曲徑通深杳夏果收新脆金丸驚落飛鳥濃藹迷岸艸蛙聲鬧暴雨鳴池沼水亭小浮萍破處檐花簾影顚倒綸巾羽扇困臥北窗淸曉屏裏吳山夢自到驚覺依然身在江表

定風波

莫倚能歌斂黛眉此歌能有幾人知他日風前花月底重理好聲須記得來時苦恨城頭傳漏水催起無情那解惜相思莫訴金樽推玉臂從醉明朝有酒遣誰持

少年遊

並刀如水吳鹽勝雪纎指剖新橙錦幄初溫獸香不斷相對坐調笙低聲問向誰邊宿城上已三更馬滑霜濃不如休去直自少人行

秋蘂香令

乳鴨池塘煙暖風緊栁花迎面午妝粉指印窗眼曲里長眉翠淺聞知社日停鍼綫探新燕寶釵落枕夢春逺簾影參差滿院

意難忘

衣染鶯黃愛停歌駐客勸酒持觴低鬟蟬影動私語口脂香蓮露冷竹風涼判劇飲淋浪漏漸深移燈背壁細與端相知音見說無雙解移宮換徵未怕周郎顰眉知有恨貪要不成妝些个事惱心腸待說與何妨又恐伊尋消問息瘦損容光

點絳唇

遼鶴重來故鄕多少傷心地錦書不寄魚浪空千里憑仗桃根說與淒涼意愁無際舊時衣袂猶有東風淚

風流子

楓林雕晚葉闗河迥楚客慘將歸望一川瞑靄雁聲哀怨半規涼月人影參差酒醒後淚花銷鳳蠟風幙捲金泥砧杵韻髙喚回殘夢綺羅香減牽起餘悲亭臯分袂地難堪處偏是掩面牽衣何況怨懷長結重見無期想寄恨書中銀鉤空滿斷腸聲裏玉筯偸垂多少舊愁宻意惟有天知

齊天樂

緑蕪雕盡臺城路殊鄕又逢秋晚暮雨生寒鳴蛩勸織深合時聞裁剪云窗靜掩嘆重拂羅裀頓疎花簟尙有彩囊露螢淸夜照書卷荊江畱滯最久故人相望處離思何限渭水西風長安亂葉空憶詩情宛轉憑髙眺逺正淥液新篘蟹螯初薦醉倒山翁但愁斜照斂

早梅芳近

繚墻深叢竹繞宴席臨淸沼微呈纎屐故隱烘簾自嬉笑粉香妝暈薄帶緊腰圍小嘆鴻驚鳳翥滿座看輕妙酒醒時會散了回首城南道河陰髙轉露腳斜飛夜將曉異鄕淹歳月醉眼迷登眺路迢迢恨滿千里艸

水龍吟

素肌應怯餘寒艶陽占立靑蕪地樊川照日靈闗遮路殘紅斂避傳火樓臺妬花風雨長門深閉亞簾櫳半濕一枝在手偏勾引黃昏淚別有風前月底布繁陰滿園歌吹朱鉛退盡潘郎卻酒昭君乍起雪浪翻空粉裳縞夜不成春思恨玉容不見瓊英謾好與何人比

品令

夜闌人靜月痕寄梅梢疎影簾外曲角闌干近舊攜手處花霧寒幾陣應是不禁愁與恨縱相逢難問黛眉曾把春衫印後期無定腸斷香銷盡

月中行

蜀絲趂日染幹紅微暖面脂融博山細炷藹房櫳靜看打窓虫愁多膽怯疑虛幙聲不斷暮景疎鐘團圍四壁小屏風淚盡夢啼中

虞美人

疎籬曲徑田家小雲樹開秋曉天寒山色有無中野水一聲鐘起送孤篷添衣策馬尋亭堠愁抱惟宜酒菇蒲睡鴨占陂塘疑被行人驚散不成雙

又

玉觴才掩朱弦悄彈指壺天曉回頭猶認倚墻花只向小橋南畔便天涯銀蟾依舊當窓滿顧影魂先斷淒風休颭半殘燈擬倩今宵歸夢到云屏

少年遊

檐牙縹緲小紅樓涼月掛銀鉤聒席笙歌透簾燈火風景似揚州當時面色欺春雪曾伴美人遊今日重來更無人問獨自倚闌愁

點絳唇

孤館迢迢暮天艸露沾衣潤夜來秋盡月暈通風信今日原頭黃葉飛成陣知人悶故來相趂共結分岐恨

又

徵騎初停酒杯欲散離歌舉栁汀蓮浦看盡江南路苦恨斜陽冉冉催人去空回顧淡煙橫素不見揚鞭處

浣溪沙

寶扇輕圎淺畫繒象牀平穩細穿藤飛蠅不到避壺冰翠枕面涼頻憶睡玉簫手汗錯成聲日長無力看人憑

又

薄薄紗廚望似空簟紋如水浸芙蓉起來嬌眼未醒忪彊整羅衣擡皓腕更將紈扇掩酥胸羞郎何事面微紅

又

翠葆參差竹徑成新荷跳雨碎珠傾曲欄斜轉小池亭風約簾衣歸燕急水揺花影戲魚驚栁梢殘日弄微晴

又

雨過殘紅濕未飛珠簾一桁透斜暉遊蜂釀蜜竊香歸金屋無人風竹亂夜篝盡日水沈微一春須有憶人時

又

樓上晴天碧四垂樓前芳艸接天涯勸君莫上最髙梯新筍看成堂下竹落花都入燕巢泥忍聽林表杜鵑啼

又

日射欹紅蠟帶香風漧微汗粉襟涼碧紗對捲簟紋光自剪栁枝明畫閣戲拋蓮的種池塘長亭無事好思量

卜算子

陳瑩中

身如一葉舟萬事潮頭起水長船髙一任伊來往洪濤裏潮落又潮生今古長如此後夜開樽獨酌時月滿人千里

一落索

體上衣裳云作縷不論寒暑世間多少老婆禪猶苦問臺山路堪笑龎翁無趣臨行卻住古人公案不須論還了得如今否

減字木蘭花

大江北去未到滄溟終不住淮水東流日夜朝宗亦未休香鑪煙裊濃淡捲舒終不老寸碧千鍾人醉華胥月色中

又

華胥月色萬水千山同一白南北相望獨醉香山舊艸堂淮岑妙境十載醺酣猶未醒一腹便便也讀春秋也愛眠

卜算子

只解勸人歸都不畱人住南北東西總是家勸我歸何處去住總由天天意人難阻若得歸時我自歸何必閒言語

又

黃了舊皮膚最是風流處多少紛紛陌上人不聽春鵑語觸目是家山到了須拈取雲散長空月滿天那个還鄕路

又

夢裏不知眠覺後眠何在試問眼身與夢身那个能祇對醉後有人醒醒了無人醉要識三千與大千不在微塵外

靑玉案

碧空黯淡同云繞漸枕上風聲峭明透紗窗天欲曉珠簾才捲美人驚報一夜靑山老使君畱客金樽倒正千里瓊瑤未經掃欺壓梅花春信早十分農事滿城和气管取明年好

驀山溪

扁舟東去極目滄波渺千古送殘紅到如今東流未了午潮方去江月照還生千帆起玉繩低枕上鶯聲曉錦囊佳句韻壓池塘艸聲遏去年云惱離懷餘音繚繞倚樓看鏡此意與誰論一重水一重山目斷令人老

減字木蘭花

世間藥院只愛大黃甘艸賤急急加工更靠硫黃與鹿茸鹿茸喫了卻恨世間涼藥少冷熱平均須是松根白茯苓

滿庭芳

擾擾怱怱紅塵滿袖自然心在溪山尋思百計眞个不如閒浮世紛華夢影囂塵路來往循環江湖手長安障日何似把漁竿盤旋那忍去他邦縱好終異鄕闗向七峯回首淸淚斑斑西望煙波萬里扁舟去何日東還分攜處相期痛飲莫放酒杯慳

又

槁木形骸浮雲蹤迹一年兩到京華又還乘興往看洛陽花聞道鞓紅最好春歸後終委塵沙忘言處花開花謝不似我生涯年華畱不住饑飡困寢觸處爲家這一輪明月本自無瑕隨分冬裘夏葛都不會赤水黃芽誰知我春風一拐談笑有丹砂

又

淮葉繽紛江煙濃淡別樽同倒寒暉來逢春信霜露惹徵衣往事元無是處何須待回首知非春鵑語從來勸我常道不如歸家山何處近江樓簾棟夕捲朝飛問西江筍蕨何似鱸肥且置華胥舊夢忘言處千古同時君知我平生心事相契古來稀

醉蓬萊

問東州何處境勝人幽兩俱難得狼山相望有髙堂千尺妙曲轟空彩雲翻袖樂奏壺天長日笑我飄然蓬窓竹戶只延山色擬掉觥舡徑衝花浪直造琱筵共醺仙液仍乞蟠桃向廬山親植未舉江帆早逢淮雁問故人蹤迹逺老池邊陶翁琴裏此情何極

臨江仙

聞道洛陽花正好家家庭戶春風道人飲處百壺空年年花下醉看謝幾畨紅此別又從何處去風萍一任西東語聲𨿽異笑聲同一輪深夜月何處不相逢

蝶戀花

海角芳菲畱不住筆下風生飛入靑雲去仙錄有名天賜與致君事業安排取要識世間平坦路當使人人各有安心處黑髮便逢堯舜主笑人白首歸南畝

卜算子

咄咄汝何人眼在眉毛下明月相逢萬里來何處分眞假問著總無言有口畨成啞荊棘林中自在身卽是知音者

念奴嬌

徐師川

素光練靜照靑山隱隱修眉橫緑鳷鵲樓髙天似水碧瓦寒生銀粟萬丈輝光奔雲湧霧飛過��屋更無塵翳皓然冷浸梧竹因念鶴髮仙翁當時曾共賞紫巖飛瀑對影三人聊痛飲一洗閒愁千斛斗轉參移翻然歸去萬里騎黃鵠一川霜曉叫云吹斷橫玉

浣溪沙

章水何如潁水淸江山明秀發詩情七言還我是長城小小鈿花開寶靨纎纎玉筍見雲英十千名酒十分傾

虞美人

梅花元自江南得還醉江南客雲中雨裏爲誰香聞道數枝淸笑出東墻多情宋玉還知否梁苑無尋處臙脂爲萼玉爲肌卻恨惱人桃杏不同時

卜算子

心空道亦空風靜林還靜捲盡浮雲月自明中有山河影供養及修行舊話成重省豆爆生蓮火裏時痛撥寒灰冷

又

天生百種愁掛在斜陽樹緑葉陰陰占得春艸滿鶯啼處不見生塵步空憶如簧語栁外重重疊疊山遮不斷愁來路

又

淸池過雨涼暗有淸香度縹緲娉婷絕代歌翠袖風中舉忽斂雙眉去總是闗情處一段江山一片雲又下陽臺雨

鷓鴣天

緑水名園不是村淡妝濃笑兩生春笛中巳有多愁怨雨裏因誰有淚痕香旖旎酒氤氳多情生怕落紛紛舊來好事渾如夢年少風流付與君

又

滿眼紛紛恰似花飄飄泊泊自天涯雨中添得無窮濕風裏吹成一道斜銀作屋玉爲車姮娥靑女過人家應嫌素面微微露故著輕雲薄薄遮

踏沙行

素景將闌黃花初笑登髙一望秋天杳邀賓攜妓數能來醉中贏得閒多少佳气氤氳飛雲縹緲竹林更著淸江遶髙歌屢舞莫催人華筵直待華燈照

又

畫棟風生繡筵花繞層臺勝日頻髙眺淸輝爽气自娯人何妨稱意開顏笑水碧無窮山靑未了斜陽浦口歸帆少雲鬟煙鬢只供愁琵琶更作相思調

又

玉露團花金風破霧髙臺與上晴空去舉杯相屬看前山煙中亂疊靑無數皓齒明眸肌香體素惱人正在秋波注因何欲雨又還晴歌聲遏得行雲住

南歌子【山樊】

細蘂黃金嫩繁花白雪香共誰連璧向河陽自是不須湯餅試何郎妸娜■﹝髟上龍下﹞松髻輕盈淡薄妝莫令韓壽在伊傍便逐遊蜂驚蝶過東墻

鷓鴣天

宜笑宜顰堂上身能歌能舞惡精神臉邊紅入桃花嫩眉上靑歸栁葉新嬌不語易生嗔尊前還是一畨春深杯百罰重■﹝扌棄﹞卻只爲妖嬈醉得人

浣溪沙

西塞山前白鷺飛桃花流水鱖魚肥一波才動萬波隨黃帽豈如靑蒻笠羊裘何似緑蓑衣斜風細雨不須歸

又

新婦磯邊秋月明女兒浦口晚潮平沙頭鷺宿戲魚驚靑蒻笠前明此事緑蓑衣底慶平生斜風細雨小舟輕

鷓鴣天

西塞山前白鷺飛桃花流水鱖魚肥朝廷若覓玄眞子晴在長江理釣絲靑蒻笠緑蓑衣斜風細雨不須歸浮雲萬里煙波客惟有滄浪孺子知

又

七澤三湘碧艸連洞庭江漢水如天朝廷若覓玄眞子不在云邊則酒邊明月棹夕陽船鱸魚恰似鏡中懸絲綸釣餌都收卻八字山前聽雨眼

張志和漁父詞云西塞山前白鷺飛桃花流水鱖魚肥靑蒻笠緑蓑衣斜風細雨不須歸顧況漁父詞云新婦磯邊月明女兒浦口潮平沙頭鷺宿魚驚東坡云玄眞語極麗恨其曲度不傳加數語以浣溪沙歌之云西塞山前白鷺飛散花洲外片帆微桃花流水鱖魚肥自芘一身靑蒻笠相隨到處緑蓑衣斜風細雨不須歸山谷見之擊節稱賞且云惜乎散花與桃花字重疊又漁舟少有使帆者乃取張顧二詞合爲浣溪沙云新婦磯邊眉黛愁女兒浦口眼波秋驚魚錯認月沈鉤靑蒻笠前無限事緑蓑衣底一時休斜風細雨轉船頭東坡跋云魯直此詞淸新婉麗問其最得意處以山光水色替卻玉肌花貌眞得漁父家風也然才出新婦磯便入女兒浦此漁父無乃太瀾浪乎山谷晚年亦悔前作之未工因表弟李如箎言漁父詞以鷓鴣天歌之甚協律恨語少聲多耳因以憲宗畫像求玄眞子文章及玄眞之兄松齡勸歸之意足前後數句云西塞山前白鷺飛桃花流水鱖魚肥朝廷尙覓玄眞子何處如今更有詩靑蒻笠緑蓑衣斜風細雨不須歸人間欲避風波險一日風波十二時東坡笑曰魯直乃欲平地起風波也東湖老人因坡谷互有異同之論故作浣溪沙鷓鴣天各二闋云

靑玉案

賀方回

淩波不過橫塘路但目送芳塵去錦瑟華年誰與度站臺花榭瑣窓朱戶惟有春知處碧雲冉冉蘅臯暮彩筆新題斷腸句試問閒愁都幾許一川煙艸滿城風絮梅子黃時雨

獻金杯

風軟香遲花深漏短可憐宵畫堂春半碧紗窓影捲帳蠟燈紅鴛枕畔宻冩烏絲一段采蘋溪晚拾翠沙空盡愁倚夢雲飛觀木蘭艇子幾日渡江來心目斷桃葉靑山隔岸

感皇恩

蘭芷滿芳洲遊絲橫路羅襪塵生步迎顧整鬟顰黛脈脈多情難語細風吹栁絮人南渡回首舊遊山無重數花底深朱戶何處半黃梅子向晚一簾疎雨斷魂分付與春將去

浣溪沙

秋水斜陽逺漾金平山隱隱隔橫林幾家村落幾聲砧記得西樓凝醉眼昔年風物似於今只無人與共登臨

又

鼔動城頭啼暝鴉過云時送雨些些嫩涼如水逗窓紗弄影西廂侵戶月分香東畔拂墻花此時相望抵天涯

又

煙栁春梢蘸暈黃井欄風綽小桃香覺時簾幕又斜陽望處定無千里眼斷來能有幾回腸少年禁取恁淒涼

又

夢想西池輦路邊玉鞍驕馬小輜軿春風十里斗嬋娟臨水登山漂泊地落花中酒寂寥天个般情味巳三年

又

鸚鵡驚人促下簾碧紗如霧隔香奩雪兒窺鏡晚娥纎烏鵲橋邊河絡角鴛鴦樓外月西南門前嘶馬弄金銜

又

鸚鵡無言理翠衿杏花零落晝陰陰畫橋流水半篙深芳徑與誰期鬭艸繡牀終日罷拈鍼小箋香管冩春心

又

三扇屏山匝象牀背燈偸解素羅裳粉肌香汗自生香易失舊歡勞蝶夢難禁新恨費鸞腸今宵風雨兩相望

淸平樂

陰晴未定薄日烘云影臨水朱門花一徑度日鳥啼人靜厭厭幾許春情可憐老去蘭成看取攝殘雙鬢不隨芳艸重生

又

小桃初謝雙燕還來也記得年時寒食下紫陌靑門遊冶楚館滿目春華可堪遊子思家惟有夜來歸夢不知身在天涯

攤破浣溪沙

湖上秋深藕葉黃淸霜銷瘦損垂楊洲嘴嫩沙斜照暖睡鴛鴦紅粉蓮娃何處在西風不爲管餘香今夜月明聞水調斷人腸

菩薩蠻

子規啼夢羅窓曉開奩拂鏡嚴妝早粉碧畫丁香背垂裙帶長鈿箏尋舊曲愁結眉心緑猶恨夜來時酒狂歸太遲

又

章臺遊冶金龜壻歸來猶帶醺醺醉花漏怯春宵云屏無限嬌絳紗燈影背玉枕釵聲碎不待宿酲銷馬嘶催早朝

燭影揺紅

波影翻簾淚痕凝燭靑山館離魂千里念佳期襟佩如相欵惆悵更長夢短但衾枕餘芳剩暖半窓明月照人腸斷啼烏不管

下水船

芳艸靑門路還拂京塵東去回想當年離聲送君南浦愁幾許樽酒畱連薄暮簾捲津樓煙雨憑闌語艸艸蘅臯賦分首驚鴻不駐燈火虹橋難尋弄波微步漫凝佇莫怨無情流水明日扁舟何處

惜雙雙

皎鏡平湖三十里碧玉山圍四際蓮蕩香風裏彩鴛鴦覺雙飛起明月多情隨舵尾偏照空牀翠被回首笙歌地醉更衣處長相記

憶仙姿

彩舫解維官栁樓上誰家紅袖團扇弄微風如爲行人招手回首回首云斷武陵溪口

又

蓮葉初生南浦兩岸緑楊飛絮向晚鯉魚風斷送彩帆何處凝佇凝佇樓外一江煙雨

思越人

紫府東風放夜時步蓮穠李伴人歸五更鐘動笙歌散十里月明燈火稀香苒苒夢依依天涯寒盡減春衣鳳凰城闕知何處寥落星河一雁飛

又

怊悵離亭斷彩襟碧雲明月兩闗心幾行書尾情何限一尺裙腰瘦不禁遙夜半曲房深有時暱語話於今侵牕冷雨燈生暈淚濕羅箋楚調吟

風流子

何處最難忘方豪健放樂五云鄕彩筆賦詩禁池芳艸杏韉調馬輦路垂楊綺筵上扇偎歌黛淺汗裛舞羅香蘭燭伴歸繡輪同載閉花別館隔水深坊零落少年場琴心漫流怨帶眼偸長無柰占牀燕月欺鬢吳霜念北地音塵魚封永斷便橋煙雨鶴表相望好在後庭桃李應記劉郎

鶴衝天

冬冬鼓動花外沈殘漏華月萬枝燈還淸晝廣陌衣香度飛蓋影相先後个處頻回首錦坊西去期約武陵溪口當時早恨歡難偶可堪流浪逺分攜久小畹蘭英在輕付與何人手不似長亭栁舞風眠雨伴我一春銷瘦

小重山

花院深疑無路通碧紗窓影下玉芙蓉當時偏恨五更鐘分攜處斜月小簾櫳楚夢冷沈蹤一雙金縷枕半牀空畫樓臨水鳳城東樓前栁憔悴幾秋風

又

飄徑梅英雪未融芳菲消息到杏梢紅來年歡事水西東凝思久不語坐書空回想夾城中彩山簫鼔沸綺羅叢鈿輪珠网玉花驄香陌上誰與鬥春風

薄幸

淡妝多態更滴滴頻流眄睞便認得琴心先許與冩合歡羅帶記畫堂斜月逢迎輕顰淺笑嬌無柰待翡翠屏開芙蓉帳掩與把香囊偸解自過了收燈夜都不見踏靑挑菜幾回慿雙燕丁寧深意往來卻恨重簾礙知何時再正春濃酒暖人閒晝永無聊賴厭厭睡起猶有花梢日在

六州歌頭

少年俠气交結五都雄肝膽洞毛髮聳立談中死生同一諾千金重推翹勇矜豪縱輕蓋擁聫飛鞚斗城東轟飲酒壚春色浮寒甕吸海垂虹間呼鷹嗾犬白羽摘雕弓狡穴俄空樂匆匆似黃梁夢辭丹鳳明月共漾孤蓬官冗從懷倥傯落塵籠簿書叢鶡弁如雲眾供鹿用忽奇功笳鼔動漁陽弄思悲翁不請長纓系取天驕種劍吼西風恨登山臨水手寄七弦桐目送歸鴻

攤破浣溪沙

雙鳳簫聲隔彩霞朱門深閉七香車何處探春尋舊約謝姑家旖旎細風飄水麝玲瓏殘雪浪山茶飲罷西廂簾影外玉蟾斜

浣溪沙

翠縠參差拂水風暖云如絮撲低空麗人波臉覺春融纓掛寶釵初促席檀膏微注玉桮紅芳醪何似此情濃

又

雲母牕前歇繡鍼低鬟凝思坐調琴玉纎纎按十三金歸臥文園猶帶酒栁花飛度畫堂陰只憑雙燕話春心

又

疊皷新歌百樣嬌銅丸玉腕促云謡掲簾飛瓦雹聲焦九曲池邊楊栁陌香輪軋軋馬蕭蕭細風妝面酒痕銷

江城子

麝薫微度繡芙蓉翠衾重畫堂空前後偸期相見卻匆匆心事兩知何處問依約是夢中逢坐疑行聽竹牕風出簾櫳杳無蹤巳過黃昏才動寺樓鐘暮雨不來春又去花滿地月朦朧

浪淘沙

一葉忽驚秋分付東流殷勤爲過白蘋洲洲上小樓簾半捲應認歸舟回首戀朋遊迹去心畱歌塵蕭散夢云收惟有樽前曾見月相伴人愁

金人捧露盤

控滄江排靑嶂燕臺涼駐彩仗樂未渠央巖花磴蔓妬千門珠翠倚新妝舞閒歌悄恨風流不管餘香繁華夢驚俄頃佳麗地指蒼茫寄一笑何與興亡量船載酒賴使君相對兩胡牀緩調淸管更爲儂三弄斜陽

浣溪沙

蓮燭啼痕怨漏長冷蛩隨月到回廊一屏煙景畫瀟湘連夜斷無行雨夢來年猶有著人香此情須信是難忘

又

閒把琵琶舊譜尋四弦聲怨卻沈吟燕飛人靜畫堂深歌枕有時成雨夢隔簾無處說春心一從燈夜到如今

又

宮錦袍薫冰麝香越紗裙染郁金黃薄羅依約見明妝繡陌不逢攜手伴緑牕誰是畫眉郎春風十里斷人腸

又

靑翰舟中祓禊筵粉蛾窺影兩神仙酒闌飛去作飛煙重訪舊遊人不見雨荷風蓼夕陽天折花臨水思茫然

又

浮動花釵影鬢蟬淺妝濃笑有餘妍酒醺檀點語憑肩畱不住時分鈿鏡舊曾行處失金蓮碧雲芳艸恨年年

又

兩點春山一寸波當筵嬌甚不成歌動人情態可須多金井露寒風下葉畫樓云斷月侵河厭厭此夜柰愁何

又

淸淺陂塘藕葉幹細風疎雨鷺鷥寒半垂簾幕倚欄幹惆悵采香人不見幾回憔悴後庭蘭行雲可是度江難

又

樓角初銷一縷霞淡黃楊栁帶棲鴉玉人和月摘梅花笑撚粉香歸洞戶更垂羅幙護窓紗東風寒似夜來些

木蘭花佩

環聲認腰肢軟風裏麝燻知近逺此生常羨玉妝臺得見曉來梳畫面回廊幾步通深院一行繡衣簾不捲酒闌歌罷欲黃昏腸斷歸巢雙燕燕

臨江仙【送鄞令李易初】

舒信道

折栁門前鸚鵡緑河梁小駐歸船不堪華髮對離筵孤村啼鴂日深院落花天文采弟兄眞疊玉赤霄去路誰先明朝便恐各風煙江山如有恨桃李自無言

點絳唇【周園分題得湖上聞樂】

紫霧香濃翠華風轉花隨輦洞天云暖一片笙歌逺水殿龍舟憶侍瑤池宴閒庭院夢回春半雪鬢無人見

散天花【次師能韻】

云斷長空葉落秋寒江煙浪靜月隨舟西風偏解送離愁聲聲南去雁下汀洲無柰多情去復畱驪歌齊唱罷淚爭流悠悠別恨幾時休不堪殘酒醒憑危樓

醉花陰【試茶】

露芽初破云腴細玉纎纎親試香雪透金瓶無限仙風月下人微醉相如病渴無佳思知君此意矢口老盧郎花底春寒贏得空無睡

又【越州席上官妓獻梅花】

月幌風簾香一陣正千山雪盡冷對酒樽傍無語含情別是江南信壽陽妝罷人微困更玉釵斜襯擬挿一枝歸只恐風流著上潘郎鬢

虞美人【寄公度】

芙蓉落盡天涵水日暮滄波起背飛雙燕貼云寒獨向小樓東畔倚闌看浮生只合樽前老雪滿長安道故人早晚上髙臺贈我江南春色一枝梅

又【周園欲雪】

酒邊陡覺羅衣暖獨倚黃昏看寒鴉兩兩下樓東著處暗云垂地一重重紅鑪歡坐誰能醉多少看花意謝娘也擬殢春風便道無端栁絮逼簾櫳

又【蔣園醉歸】

重簾小閣香雲暖黛拂梳妝淺玉簫一曲杜韋娘誰是蘇州刺史斷人腸醉歸旋撥紅鑪火卻倚屏山坐銀缸明滅月橫斜還是畫樓角送小梅花

醜奴兒【次師能韻】

一池秋水疎星動寒影橫斜滿坐風花紅燭紛紛透絳紗江湖散誕扁舟裏到處如家且盡流霞莫管年來兩鬢華

一落索【蔣園和李朝奉】

正是看花天气爲春一醉醉來卻不帶花歸俏不解看花意試問此花明媚將花誰比只應花好是年年花不似人憔悴

又

葉底枝頭紅小天然窈窕後園桃李謾成蹊問占得春多少不管雪消霜曉朱顏長好年年若許醉花間待■﹝扌棄﹞了花間老

滿庭芳【重陽前席上次元直韻】

寒日穿簾澄江憑檻練光浮動餘霞蓼汀蘆岸黃葉襯孤花天外徵帆隱隱殘云共流水無涯登臨處瓊枝瀲灔風帽醉欹斜丰年時節好玉香田舍酒滿漁家算浮世勞生事事輸他便恁從今酩酊休更問白雪籠紗還須仗神仙妙手傳向畫圖誇

又【後一日再置酒次馮通直韻】

紅葉飄零寒煙疎淡樓臺半在雲間望中風景圖畫也應難又是重陽過了東籬下黃菊闌珊陶潛病風流載酒秋意與人閒霞冠欹倒處瑤臺唱罷如夢中還但醉裏贏得滿眼靑山華髮看看滿也畱不住當日朱顏平生事從頭話了獨自卻憑欄

又【送權府蘇臺道宗朝奉】

閶闔天門芙蓉春殿幾年目斷雞翹短蓬秋鬢端幸倚瓊瑤南圃花邊小院西湖云底雙橋歸時節紅香露冷月影上芭蕉明朝那可望旗亭煙艸栁渡寒潮但萬戶千門恨客歌樵戲彩光浮衮繡鳴珂響逼雲霄應回首綺裘醉客還是獨吹簫

卜算子【分題得苔】

池臺小雨幹門巷香輪少誰把靑錢襯落紅滿地無人掃何時鬥艸歸幾度尋花了畱得佳人蓮步痕宮樣鞋兒小

菩薩蠻

三年江上風吹淚夭桃艶杏無春意今日欲開眉那堪更別離莫折長亭栁折盡愁依舊只有醉如狂人生空斷腸

又

栁橋花塢南城陌朱顏緑髮長安客雨後小池臺尋常載酒來馬頭今日路卻望城西去斜日下汀洲斷雲和淚流

又

畫船搥鼓催君去髙樓把酒畱君住去住若爲情西江潮欲平江潮容易得只是人南北今日此樽空知君何日同

又

畫檐細雨偏紅燭疎星冷落排寒玉賭得碧雲篇金波更涉船樽前當日客行色垂楊陌天闊水悠悠含情獨倚樓

又

杜鵑啼破南江月香風撲面吹紅雪賦就縷金箋黃昏醉上船年華雙短鬢事往情何盡明日各天涯來春空好花

又【次劉郎中賞花韻】

朱簾乍捲層煙起露華深淺初疑洗困倚玉欄風綺羅知幾重向人如有意不醉何時醉便得一枝紅猶勝兩鬢空

又【席上送寅亮通直】

小池山額垂螺碧緑紅香裏眠鸂鶒波面翠雲開仙槎天上來吹將紅日落懊惱嚴城角風月此時情知君華髮生

又【送奉化知縣秦奉議】

一回別後一回老別離易得相逢少莫問故園花長安君是家短亭秋日晚艸色隨人逺欲醉又還醒江樓暮角聲

又

樽前休話人生事人生只合樽前醉金盞大如船江城風雪天綺牕燈自語一夜芭蕉雨玉漏爲誰長枕衾殘酒香

又

樓前流水西江道江頭水落芙蓉老畫皷疊涼波憑欄顰翠娥當年金馬客靑鬢蘆花色把酒感秋蓬驪歌半醉中

又

綺櫳深閉桃園曲劉郎老向花間宿笑臉抹流霞心知是小琶纎纎垂素玉掠鬢春云緑彈了醉恩仙小牕紅日偏

又【次張秉道韻】

眞珠酒滴琵琶送行雲舊識巫山夢空得醉中歸老來心事非江梅含日暖照水花枝短密葉似商量向人春意長

又

小亭露壓風枝動鵲鑪火冷金瓶凍悄悄對西窓瘦知羅帶長欲眠思殢酒坐聽寒更久無賴是靑燈開花故故明

又

流年又見風沙送鈞天回首淸都夢塞雁幾時歸鏡中雙鬢非緑袍同冷暖誰道交情短愁斛若爲量還隨一綫長

又【次瑩中元歸韻】

白蘋洲渚垂楊岸藕花未放靑蒲短斜日畫船歸背人雙鷺飛醉眠金馬客不道風塵隔紅影上牕紗小庭空落花

又【湖心寺席上賦茶詞】

金船滿引人微醉紅綃籠燭催歸騎香泛雪盈杯雲龍疑夢回不辭風滿腋舊是仙家客空得夜無眠南窓衾枕寒

又【別意】

江梅未放枝頭結江樓已見山頭雪待得此花開知君來不來風帆雙畫鷁小雨隨行色空得郁金裙酒痕和淚痕

又【次韻】

香波淥暖浮鸚鵡黃金捍撥夭弦語小雨落梧桐簾櫳殘燭紅人生閒亦好雙鬢催人老莫惜醉中歸醒來思醉時

又

緑牕酒醒春如夢小池猶見紅雲動露濕井梧桐翠陰生細風雨過芳塘淨淸晝閒中永門外立雙旌隔花聞笑聲

又

憶曾把酒償紅翠舞腰栁弱歌聲細縱馬杏園西歸來香滿衣寶車空犢駐事逐孤鴻去搔首立江幹春蘿掛暮山

蝶戀花【置酒別公度座間探題得梅】

雪後江城紅日晚暖入香梢漸覺玲瓏滿髣髴臨風妝半面水簾斜捲誰庭院折向樽前君細看便是江南寄我人還逺手把此枝多少怨小樓橫笛吹腸斷

又

深炷燻鑪扄小院手撚黃花尙覺金猶淺回首畫堂雙語燕無情漸漸看人逺相見爭如初不見短鬢潘郎斗覺年華換最是西風吹不斷心頭往事歌中怨

減字木蘭花【用舊韻戲吳奉議】

眉山斂額往事追思空手拍雁字頻飛生怕人來說著伊閒拋繡履愁殢香衾渾不起莫似揚州只作尋常薄幸休

又【賦錦帶】

碎紅如繡揺曳東風垂彩綬擬倩柔條約住佳人細栁腰蜀江春緑爭似枝頭能結束纎手攀時欲綰同心寄與誰

木蘭花【次韻贈歌妓】

十二闌干褰畫箔取次穿花成小酌彩鸞舞罷鳳孤飛回首東風空院落杳杳桃源仙路邈晴日曉牕紅薄薄傷春還是懶梳妝想見緑云垂鬢腳

又

金絲絡馬靑錢路笑指玉皇香案去點衣栁陌墮殘紅拂面風橋吹細雨曉釵壓鬢頭慵舉恨裏歌聲兼別苦西湖一頃白菱花惆悵行雲無覓處

又【蔣園口號】

璢琉一片春湖面畫舫遊人簾外見水邊風嫩栁低眠花底雨幹鶯細囀秋千寂寂垂楊岸芳艸緑隨人漸逺一畨樂事又闌珊金盞莫辭紅袖勸

浣溪沙【次權中韻】

燕外靑樓已禁煙小寒猶自薄勝綿畫橋紅日下秋千惟有樽前芳意在應須沈醉倒花前緑牕還是五更天

又【和葆光春曉飲會】

金縷歌殘紅燭稀梁州舞罷小鬟垂酒醒還是獨歸時畫棟日髙來語燕綺牕風暖度遊絲幾多緑葉上靑枝

又【和仲聞對棊】

黑白紛紛小戰爭幾人心手斗縱橫誰知勝處本無情謝傅老來思別墅杜郎閒去憶鏖兵何訪談笑下遼城

又【勸酒】

雨洗秋空斜日紅靑蔥瑤轡玉玲瓏好風吹起�江東且盡紅裙歌一曲莫辭白酒飲千鍾人生半在別離中

又

����點碧塘雨荷風捲緑羅裳管弦���魚桹遊女謾能歌白紵使君不學野鴛鴦桃花空觧誤劉郎

鵲橋仙【呂使君餞會】

教來歌舞接成桃李盡是使君指似於今裝就滿城春忍便擁雙旌歸去鶯心巧囀花心爭吐無計可畱君住兩堤芳艸一江云早晚是西樓望處

應天長

葉少蘊

松陵秋已老正栁岸田家酒醅初熟鱸鱠蒓羮萬里水天相續扁舟淩浩渺寄一葉暮濤夭沃靑篛笠西塞山前自翻新曲來往未應足便細雨斜風有誰拘束陶冩中年何待更須絲竹鴟夷千古意算入手比來尢速取好處千點雲峯半篙澄淥

水調歌頭【濠州觀魚臺作】

渺渺楚天闊秋水去無窮兩淮不辧牛馬輕浪舞回風獨倚髙臺一笑圉圉遊儵來往還戲此波中危檻對千里落日照澄空子非我安知我意眞同鵬飛鵾化何有滄海漫沖融堪笑磻溪遺老白首直鉤溪畔歳晚忽衰翁功業竟安在徒自兆非熊

又【九月望日與客習射西園余偶疾不能射客較勝相光將領嶽徳弓彊二石五斗連三發中的觀者盡驚因作此詞示坐客前一日大風是日始寒】

霜降碧天靜秋事促西風寒聲隱地初聽中夜入梧桐起瞰髙城回望寥落闗河千里一醉與君同疊鼓鬧淸曉飛騎引雕弓歳將晚客爭笑問衰翁平生豪气安在沈頓爲誰雄何似當筵虎士揮手弦聲發處雙雁落遙空老矣眞堪愧回首望雲中

又【送人】

江海渺千里飄蕩嘆流年等閒疋馬相過乘興卻翛然十載悲歡如夢撫掌驚呼相語往事盡飛煙此會眞難偶此醉且畱連酒方半誰輕使動離弦我歌未闋君去明日復山川空有髙城危檻縹緲當筵淸唱餘響落尊前細雨黃花後飛雁點遙天

念奴嬌【南歸渡揚子作雜用淵明語】

故人漸近念淵明歸意翛然誰論歸去來兮秋已老松菊三徑猶存稚子歡迎飄飄風袂依約舊衡門琴書蕭散更欣有酒盈尊惆悵萍梗無根天涯行巳徧空負田園去矣何之牕戶小容膝聊倚南軒倦鳥知還晚云遙映山气欲黃昏此還眞意故應欲辧忘言

又【中秋燕客有懷吳江長橋】

洞庭波冷望冰輪初轉滄海沈沈萬頃孤光云陣捲長笛吹破層陰洶湧三江銀濤無際遙帶五湖深酒闌歌罷至今鼉怒龍吟回首江海平生漂流容易散佳期難尋縹緲髙城風露夾獨倚危檻重臨醉倒淸樽嫦娥應笑猶有向來心廣寒宮殿爲余聊借瓊林

臨江仙

聞道今年春信早梅花不怕餘寒憑君先向近南看香苞開也未莫待北枝殘腸斷隴頭它日恨江南幾驛徵鞍一杯聊與盡餘歡風情何所似老去未應閒

又【雪後寄周十】

夢裏江南渾不記祇君幽戶難忘夜來急雪繞東塘竹牕松徑無處問歸航甕底新醅應巳熟一樽知與誰嘗會須雄筆捲蒼茫雪濤隱戶瓊玉照頹墻

又【與客湖上飲】

不見跳魚翻曲港湖邊特地經過蕭蕭疎雨亂風荷微云吹散涼月墮平波白酒一杯還徑醉歸來散髮婆娑無人能唱采菱歌小軒欹枕檐影掛星河

又【送人還姑蘇重寄程致道】

碧瓦新霜侵曉夢黃花巳過淸秋風帆何處掛扁舟故人歸欲盡殘日更回頭樂圃橋邊煩借問有人髙臥江樓寄聲聊爲訴離憂桂叢應巳老何事久淹畱

又【席上次韻韓文若】

聞道安車來過我百花未敢飄零疾催弦管送杯行五朝瞻舊老揮麈聽風生鳳詔逺從天上落髙堂燕喜初醒莫言白髮減風情此時誰得似飲罷卻精明

又

三月鶯花都過了曉來雪片猶零嵩陽居士記行行西湖初水滿遙想縠紋生欲爲海棠傳信息如今底事長醒不應髙臥頓忘情當時風月在相見眼終明

又【次韻洪思誠席上】

瀲灔湖光供一笑未須醉日論千將軍曾記舊臨邊野塘新水滿煙岸藕如船卻怪情多春又老回腸易逐愁煎何如旌騎郁相連凱歌歸玉帳錦帽碧油前

又【十一月二十四日同王幼安洪思誠過曾存之園亭】

學士園林人不到傳聲欲問江梅曲欄淸淺小池臺巳知春意近爲我著詩催急管行觴圍舞袖故人坐上三臺此歡此宴固難陪不辭同二老倒載習池回

又【次韻答幼安思誠存之席上梅花】

不與羣芳爭絕艷化工自許寒梅一枝臨晚照歌臺眼明渾未見弦管莫驚催記取劉郎歸去路他年應話天臺酒闌不惜更重陪夜寒衣袂薄猶有暗香回

又【正月二十四日晚至湖上】

三月疾風吹浩蕩緑蕪未徧平沙約回殘影射明霞水光遙泛坐煙栁臥欹斜霜鬢不堪春點檢畱連又過芳華一枝重挿去年花此身江海夢何處定吾家

浣溪沙【重陽前一日登極目亭】

小雨初回昨夜涼繞籬新菊巳催黃碧空無際捲蒼茫千里斷鴻供逺目十年芳艸掛愁腸緩歌聊與送遙觴

又

緑野歌歡喜見分驟驚和气曉來勻妙歌誰敢和陽春梅蘂舊年迎臘雪月華今夜破黃昏獨醒爭笑楚人魂

水龍吟【二月十日西湖燕客作】

對花常欲畱春恨春故遣花飛早晚來雨過緑陰新處幾畨芳艸一片飄時巳知消減滿庭誰掃料多情也似愁人易感先催赴朱顏老猶有淸明未過但狂風怱怱難保酒醒夢斷年年此恨不禁相惱只恐春應暗畱芳信與花爭好有姚黃一朶殷懃付與送金樽倒

賀新郎

睡起啼鶯語掩靑苔房櫳向晚亂紅無數吹盡殘花無人見惟有垂楊自舞漸暖靄初回輕暑寶扇重尋明月影暗塵侵尙有乘鸞女驚舊恨鎭如許江南夢斷橫江渚浪粘天蒲萄漲緑半空煙雨無限樓前滄波意誰采蘋花寄取但悵望蘭舟容與萬里雲帆何時到送孤鴻目盡千山阻重爲我唱金縷

滿庭芳【三月十七日雨後極目亭同張敏叔程致道】

麥隴如雲淸風吹破夜來疎雨才晴滿川煙艸殘照落微明縹緲危欄曲檻遙天盡日腳初平靑林外參差暝靄縈帶逺山橫孤城春巳過緑陰是處時有鶯聲問落絮遊絲畢竟何成信步蒼苔繞徧眞堪付閒客閒行微吟罷重回皓首江海渺遺情

又【二公和示復用韻寄酬】

楓落吳江扁舟揺蕩暮山斜照催晴此心長在秋水共澄明底事經年易■﹝扌棄﹞驚遺恨悄悄難平臨風處佳人萬里霜笛爲誰橫長城誰敢犯知君五字符有詩聲笑茅舍何時歸計眞成緑鬢朱顏老盡柴車在行卽終行聊相待狂歌醉舞𨿽老未忘情

滿江紅【重陽賞菊時余巳除代】

一朶黃花先催報秋歸消息滿芳枝凝露爲誰裝飾便向樽前■﹝扌棄﹞醉倒古今同是東籬側問何須特地賦歸來拋彭澤回首去年時節開口笑眞難得使君今郡更自成行客霜鬢不辭重挿滿他年此會何人憶記多情曾伴小欄干親攀摘

又

雪後郊原煙林靜梅花初折春初半猶自探春消息一眼平蕪看不盡夜來小雨催新碧笑去年攜酒折花時君應識蘭舟漾城南陌云影淡天容窄繞風漪十頃暖浮晴色恰似槎頭收釣處坐中仍有江南客問何如兩槳下苕溪吞云澤

點絳唇【晚出刀山謝眷初植蘭榭側近復生紫芝二本】

髙栁蕭蕭睡餘巳覺西風勁小牕人靜淅瀝生秋聽底事多情欲與流年競殘雪暝墜巾慵整獨立芝蘭徑

又【紹興乙夘登絕頂小亭】

縹緲危亭笑談獨在千峯上與誰同賞萬里橫煙浪老去情懷猶作天涯想空惆悵少年豪放莫似衰翁樣

南歌子【四月二十六日集客臨芳觀】

麥隴深初轉桃溪曲漸成緑槐重疊午陰淸更有橊花一朶照人明畫棟淸微暑疎簾入晚晴請君坐待縠紋平看取紅幢緑蓋引前旌

鷓鴣天【十二月二十二日同許幹譽賞梅】

不怕微霜點玉肌恨無流水照冰姿與君著意從頭看初見今年第一枝人醉後雪晴時江南春色寄來遲使君本是花前客莫怪殷懃爲賦詩

又【元夕次韓譽韻】

夾路行歌盡落梅篆煙香細裊寒灰云移碧海三山近月破中天九陌開追樂事惜多才車聲遙聽走晴雷十年夢斷鈞天奏猶記流霞醉後杯

虞美人【雨後同幹譽方卿置酒林檎花下】

落花已作風前舞又送黃昏雨曉來庭院半殘紅惟有遊絲千丈裊晴空殷懃花下重攜手更盡杯中酒美人不用斂歌眉我亦多情無柰酒闌時

又【極目亭望西山】

翻翻翠葉梧桐老雨後涼生早葛巾藜杖正闗情莫遣繁蟬容易作秋聲遙空不盡靑天去一抹殘霞暮病餘無力厭躋攀爲寄曲欄幽意到西山

又【上巳席上】

一聲鶗鴂催春晚芳艸連空逺年年遺恨怨殘紅可是無情容易愛隨風茂林修竹山陰道千載誰重到半湖流水夕陽前猶有一觴一詠似當年

又【二月小雨達旦西闗獨臥寒甚不能寐時牕前梨花將謝】

數聲微雨風驚曉燭影歌殘照客愁不柰五更寒明日梨花開盡有誰看追尋猶記淸明近爲向花邊問東風正使解欺儂不道花應有恨也匆匆

卜算子【三月八日夜鳳凰亭納涼】

新月掛林梢暗水鳴枯沼時見疎星落畵檐幾點流螢小歸意了無多故作連環繞欲寄新聲問采菱水闊煙波渺

木蘭花【二月二十六日晚雨集客湖上】

花殘卻似春畱戀幾日餘寒吹酒面濕煙不隔栁條靑小雨池塘初有燕波光縱使明如練可柰落紅紛似霰解將心事訴東風只有流鶯千種囀

減字木蘭花

前村夜半每爲江梅腸欲斷淺紫深紅誰信漫天雪裏逢醉頭扶起宿酒闌干猶困倚更莫催殘明日東風爲掃看

滿庭芳【次舊韻答蔡州王道濟見寄】

一曲離歌煙村人去馬頭微雪新晴來年光景回首近淸明斷送殘花又老春波淨湖水初平誰重到雕欄盡日遙想畫橋橫髙城凝望久何人爲我重唱餘聲問桃李如今幾處陰成老去從遊似夢樽前事空有經行猶能記殷懃寄語多謝故人情

醉蓬萊【辛丑寓楚州上巳日有懷許下西湖作此詞寄曾存之王仲弓】

問春風何事斷送繁紅便■﹝扌棄﹞歸去牢落徵塗笑行人羈旅一曲陽闗斷雲殘靄做渭城朝雨欲寄離愁緑陰千囀黃鶯空語遙想湖邊浪揺空翠弦管髙風亂花飛絮曲水流觴有山翁行處翠袖朱欄故人應也弄畫船煙浦會冩相思樽前爲我重翻新句

臨江仙【癸夘次葛魯卿法華山勸酒韻】

山半飛泉鳴玉佩回波倒捲鱗鱗醉巾聊濯十年塵靑山應卻怪此段久無人行樂應須賢太守風流過眼逡巡不辭常作坐中賓只愁花解笑衰鬢不宜春

定風波【七月望趙倅置酒與魯卿同泛酒登駱駝橋待月】

千步長虹跨碧流兩山浮影轉螭頭付與詩人都總領風景更逢仙客下瀛洲裊裊涼風吹汗漫平岸遙空新捲絳河收卻怪嫦娥眞好事須記探支明月作中秋

又【魯卿見和復答】

斜漢初看素月流坐驚金餅出雲頭華髮蕭然吹素領光景何妨分付屬滄洲莫待霜花飄爛漫蘋岸更憑佳句盡拘收解與破除消萬事誰記一樽同得二年秋

八聲甘州【甲辰承詔堂知止亭初畢工劉無言相過作】

寄知還倦鳥對飛雲無心兩難齊漫飄然欲去悠然且止依舊山西十畝荒園未徧趂雨卻鉏犂敢忘鄰家約有酒同攜況是嵓前新創帶小軒橫絕松桂成蹊試憑髙東望雲海與天低送滄波浮空千里照斷霞明滅捲晴蜺君休笑此生心事老更沈迷

水龍吟【八月十三日與彊少逸遊道場山小方舟中流命工吹笛舟尾迎月歸】

柁樓橫笛孤吹暮雲散盡天如水人間底事忽驚飛墮冰壺千里玉樹風淸漫披遙捲與天無際料嫦娥此夜殷懃徧照知人在千山裏常恨孤光易轉仗多情使君料理一杯起舞曲終須寄狂歌重倚爲問飄流幾逢淸影有誰同記但尊中有酒長追舊事判年年醉

卜算子【木芙蓉九日旦盛開作】

小雨洗新妝艶艶驚衰眼不趂東風取次開待得淸霜晚曲港照回流影亂微波淺作態低昻好自持水闊煙林逺

水調歌頭【癸丑中秋作】

河漢下平野香霧捲西風倚空千嶂橫起銀闕正當中常恨年年此夜醉倒歌呼誰和何事偶君同莫恨歳將晚容易感梧桐覽淸影君試爲問天公遙知玉斧初斵重到廣寒宮付與孤光萬千里不遣微云點綴爲我洗長空老去狂猶在應未笑衰翁

又

秋色漸將晚霜信報黃花小牕低戶深映微路遶欹斜爲問山翁何事坐看流年輕度■﹝扌棄﹞卻鬢雙華徙倚望滄海天靜水明霞念平昔空飄蕩徧天涯歸來三徑重掃松竹本吾家卻恨悲風時起冉冉雲間新雁邊馬怨鳴笳誰似東山老談笑靜塵沙

臨江仙【西園右春亭新成作】

手植千株桃李樹參差半巳成陰主人何事馬駸駸二年江海路空負種花心試向中間安小檻此還長要追尋卻驚揺落動悲吟春歸知早晚爲我變層林

又【乙夘八月九日南山絕頂作臺新成與客賞月作】

絕嶺參差千嶂列不知空水相浮下臨湖海見三州落霞橫晚景爲客小遲畱捲盡微雲天更闊此行不負淸秋莫驚河漢近人流靑霄元有路一笑倚瓊樓

又【明日與客復登臺再用前韻】

一醉三年那易得應須大白同浮巳知絕景是吾州嫦娥仍有意更肯爲人畱萬籟無聲遙夜永人間未識淸秋從來我客盡風流故知憐老子尢勝在南樓

又【明日雨已而風大作復晚晴遂見月與客再登】

捲地驚風吹雨去卻看香霧輕浮遙知淸影徧南洲萬峯橫玉立誰爲此山畱解後一歡須共惜年年長說今秋平生江海恨飄流元龍眞老懶無意臥髙樓

又【去歳中秋南山臺初成與徐惇立氏昆仲連三日極飲其上月色達旦無纎云當作臨江仙三首今歳惇立在館中招章幾道與三朱復會詔芳亭追懷去年之集復用舊韻作】

一醉年年今夜月酒船聊更同浮恨無羯鼓打梁州遺聲猶好在風景一時畱老去狂歌君勿笑巳■﹝扌棄﹞雙鬢成秋會須擊節溯中流一聲云外笛驚看水明樓

右贈坐客世傳梁州西涼府初進此曲會明皇遊月宮還記霓裳之聲適相近因作羽衣曲以梁州名之是夕約諸君明夜泛舟故云

又

艸艸一年眞逼夢此生不恨萍浮且令從事到靑州巳能從辟糓那更詔封畱好月尙尋當日約故人何啻三秋瑤琴欲冩竹間流此聲誰解聽空上仲宣樓

點絳唇【丙辰八月二十七日雨中與何彥亭小飲】

山上飛泉漫流山下知何處亂雲無數畱得幽人住深閉柴門聽盡空檐雨秋還莫小牕低戶惟有寒蛩語

菩薩蠻【已未五月十七日贈無住道人】

經年不踏斜橋路靑山試問誰爲主密葉轉回風寒泉落半空此間無限興可便荒三徑明日下扁舟滄波莫浪遊

鷓鴣天【東坡嘗有詩曰荷盡巳無擎雨蓋菊殘猶有傲霜枝一年好處君須記最是橙黃橘緑時此非吳人無以知其爲佳也余居有小池種荷移植十本於池側每秋晚常喜誦此句因少增損以鷓鴣天歌之】

一曲靑山映小池緑荷陰盡雨離披何人解識秋堪美莫爲悲秋浪賦詩攜濁酒遶東籬菊殘猶有傲霜枝一年好處君須記正是橙黃橘緑時

天仙子

趙徳麟

宿雨洗空臺榭瑩下盡珠簾寒未定花開花落幾畨晴春欲竟愁未醒池面杏花紅透影一紙短書言不盡明月淸風還記省玉樓香斷又添香閒展興臨好景心似亂萍何處整

浣溪沙【劉平叔出家妓人八人絕藝乞詞贈之腳絕歌絕琴絕舞絕】

穩小弓鞋三寸羅歌唇淸韻一櫻多燈前秀艶總橫波指下鳴泉淸杳渺掌中回旋小婆娑明朝歸路柰情何

菩薩蠻

輕鷗欲下春塘浴雙雙飛破春煙緑兩岸野薔薇翠櫳薫繡衣憑船閒弄水中有相思意憶得去年時水邊初別離

又

長淮渺渺寒煙白憑欄人是霜臺客詩句妙春豪風雲不啻髙樽前人巳老餘恨連芳艸一曲酒醒時梧桐月欲低

又

春風試手先梅蘂瓊姿冷艶明沙水不受眾芳知端須月與期淸香閒自逺先向釵頭見雪後燕瑤池人間第一枝

好事近

急雨漲溪渾小樹帶山秋色輕棹暮天歸路裊芙蓉煙白酒醒香冷夢回時虫聲正淒絕只覺小牕風月與昨宵都別

小重山

樓上風和玉漏遲踿躚庭院靜百花飛午牕才起暖金巵勻面了闌畔看春池何事苦顰眉碧雲春信斷盡來時鴛鴦遊戲鎭相隨雲霧斂新月掛天西

又

雨霽風髙天气淸玉盤浮出海轉空明小牕簾影冷如冰愁不寐獨自傍階行情似浪頭輕一畨銷欲盡一畨生無言惆悵到參橫人欲起鵯鵊幾聲鳴

蝶戀花

欲減羅衣寒未去不捲珠簾人在深深處紅杏枝頭花幾許啼痕止恨淸明雨盡日沈煙香一縷宿酒醒遲惱破春情緒飛燕又將歸信悞小屏風上西江路

又

捲絮風頭寒欲盡墜粉飄香日日紅成陣新酒又添殘酒困今春不減前春恨蝶去鶯飛無處問隔水髙樓望斷雙魚信惱亂橫波秋一寸斜陽只與黃昏近

西江月

人世一場大夢我生魘了十年明牕千古探遺編不救饑寒一點更被維摩老子不教此處容言鑪燻淸炷坐安禪物物頭頭顯現

滿庭芳

玉枕生涼金缸傳曉敗葉飛破淸秋雨餘翻浪渺渺阻行舟暫系汀洲側畔風夜起荻葉添愁銀屏逺龍香漸盡還似夢揚州更籌何太永當年情事今日堪酬最苦恨紅樓笑我飄浮爲寄相思細字教字字愁蹙眉頭淒涼久漁人唱曉隨月過橫溝

淸平樂

春風依舊著意隨堤栁搓得鵝兒黃欲就天气淸明時候去年紫陌靑門今宵雨魄雲魂斷送一生憔悴只銷幾个黃昏

思逺人

素玉朝來有好懷一枝梅粉照人開晴雲欲向杯中起春色先從臉上來深院落小樓臺玉盤香篆看徘徊須知月色撩人恨數夜春寒不下階

臨江仙【阿方初出】

枝上粉香吹欲盡依前庭院春風更誰同遶摘芳叢漏殘金獸冷信斷錦屏空看結燈花愁不睡酒闌無夢相逢淒涼長判一生中不如雲外月永夜在房櫳

虞美人【光化道中寄家】

畫船穩泛春波渺夕雨寒聲小紫煙深處數峯橫驚起一灘鷗鷺照川明雨樓今夜歸期誤恨入欄幹暮可堪春事滿春懷不似珠簾新燕早歸來

浣溪沙【王晉卿筵上作】

風急花飛晝掩門一檐殘雨滴黃昏便無離恨也銷魂翠被任燻終不暖玉杯慵舉幾畨溫个般情事與誰論

又

槐栁春餘淥漲天酒旗髙挿夕陽邊誰家墻裏笑秋千往事不堪樓上看新愁多向曲中傳此情銷得是何年

又

一朶夢云驚曉鴉數枝春雨帶梨花坐來殘月冷牕紗釵鳳謾曾畱得半枕山猶是枕時斜對花今日柰天涯

又

水滿池塘花滿枝亂香深裏語黃鸝東風輕軟弄簾幃日正長時春夢短燕交飛處栁煙低玉牕紅子斗棊時

又

少日懷山老住山一官休務得身閒幾年食息白雲間似我樂來眞是少見人忙處不相闗養眞髙靜出塵寰

鷓鴣天【前段張文潛詩但有此句正爲咸平劉生作余作後段爲鷓鴣天贈之】

可是相逢意便深爲郎巧笑不須金門前一尺春風髻牕內三更夜雨衾情渺渺信沈沈靑鸞無路寄芳音山城鐘鼓愁難聽不解襄王夢裏尋

又【藍良輔知閣舟中晚坐會上作】

麝發雕鑪小袖籠天教我輩此時同橙經霜重香方滿菊到秋深色自濃船檻內月明中揷花歸去莫匆匆人生更在艱難內勝事年來不易逢

臨江仙

王履道鳳撥鵾弦鳴永夜興疑人在潯陽輕雲薄霧隔新妝但聽兒女語倐忽變軒昻且看金泥花鄣面指痕初印紅桑幾多餘暖與眞香移船猶自可捲幕又何妨

淸平樂

煙雲千里一抹西山翠碧瓦紅樓山對起樓下飛花流水錦堂風月依然後池蓮葉田田縹緲貫珠歌裏從容倒玉樽前

禦街行【謝賜衣襖】

淸霜飛入蓬萊殿別進云裘軟卻回宸意多寒詔語日邊親遣冰蠶綿厚金鵬好永夜縫宮綫紅旌絳斾迎星傳喜气歡聲逺廟堂勛舊使臺賢袖領坐中爭絢天香馥馥君恩歳歳一醉春生面

木蘭花【送耿太尉】

堯天雨露承新詔珂馬風生趍急召玉符曾將虎牙軍金殿還升龍尾道徵西鎭北功成早仗鉞登臺今未老樽前休更說燕然且聽陽闗三疊了

淸平樂

花時微雨未減春分數占取簾疎花密處把酒聽歌金縷斜風輕度濃香閒情正與春長向晚紅燈入坐嘗新靑杏催觴

小重山

椽燭垂珠淸漏長酒黏衫袖濕有餘香紅牙雙捧旋排行將歌處相向更勻妝明月映東墻海棠花徑密迸流光遲畱春筍緩催觴菊堂靜人已候虛廊

水龍吟【遊池作三月十八日觀水嬉上梁鳳池】

魏臺長樂坊西畫樓側影煙波逺東風與染揉藍春水灣環淸淺浴鷺翹莎戲吹飛絮落紅漂捲爲遊人盛縱蘭舟彩舫飛輕棹淩波面樂事年來乍見趂旌旗谷鶯嬌囀追隨況有珠簾紅袖濃香紺幰蕭寺髙亭茂林斜照且畱芳宴看韶華爛向樽前放手作梨花晚

蝶戀花

翠袖盤花金撚綫曉炙銀簧勸飲隨深淺復幕重簾誰得見余曛微覺紅浮面別喚淸商開綺宴玉管雙橫抹起梁州徧白紵歌前寒莫怨湘梅萼裏春那逺

又

千古銅臺今莫問流水浮雲歌舞西陵近煙栁有情看不盡東風約定年年信天與麟符行樂分帶緩裘輕雅宴催雲鬢翠霧縈紆銷篆印箏聲恰度秋鴻陣

江神子【寄李祖武翟淳老】

荷花遶水水漫溪栁低垂亂蟬嘶捨轡何妨臨水照徵衣一扇香風揺不盡人念逺意淒迷騎鯨仙子巳相知數歸期賦新詩更想翟公門外雀羅稀陶令此襟塵幾許聊欲向北牕披

虞美人【贈李士美】

淸商初入韶華管宮葉秋聲滿艸麻初罷月嬋娟想見明朝喜色動天顏樽杯滿勸龍頭客榮遇時方得詞源三峽瀉瞿塘便是醉中宣去也無妨

洞仙歌

深庭夜寂但涼蟾如晝鵲起髙槐露華透聽曲樓玉筦吹徹伊州金釧響軋軋朱扉暗扣迎人巧笑道好个今宵怎不相尋暫攜手見淡淨晚妝殘對月偏宜多情更越饒纎瘦甚早促分飛霎時休便恰似陽臺夢雲歸後

一落索【送王伯紹帥慶陽】

塞栁未傳春信霜花侵鬢送君西去指秦闗看日近長安近玉帳同時英俊合離無定路逢新雁北飛來寄一字燕山問

六花隊冬詞蝶戀花並口號

長春花口號

露桃煙杏逐年新回首東風迹巳陳頃刻開花公莫愛四時俱好是長春

詞

曲徑深叢枝裊裊暈粉柔綿破萼烘淸曉十二畨開寒最好此花不恨春歸早霜女飛來紅翠少特地芳菲絕艶驚衰艸只殢東風終甚了久長欲伴姮娥老

山茶口號

無窮芳艸度年華尙有餘寒幾種花好在朱朱漸白白一天飛雪映山茶

詞

巧剪明霞成片片欲笑還顰金蘂依稀見拾翠人寒妝易淺濃香別注唇膏點竹雀喧喧煙岫逺曉色溟蒙六出花飛徧此際一枝紅緑眩畫工誰畫云屏面

蠟梅口號

雪裏園林玉作臺侵寒須認暗香回化工淸气先誰得風格髙奇是蠟梅

詞

剪蠟成梅天著意黃色濃濃對萼勻裝綴百和燻肌香旖旎仙裳應灑薔薇水雪徑相逢人半醉手折低枝擁髻雲爭翠齅蘂撚枝無限思玉眞未灑梨花淚

紅梅口號

千林臘雪綴瑤瑰晴日南枝暖獨回卻爲和羮尋鼎實未春先發是紅梅

詞

靑玉枝頭紅蘂吐粉頰愁寒濃與胭脂傅辧杏猜桃君莫誤天姿不到風流處云破月來花上住要共佳人弄影參差舞只有暗香來繡戶昭華一曲驚吹去

迎春口號

年華節物欲爭新翠袖朱顏一笑頻勾引東風到池館春花先自有迎春

詞

雪霽花梢春欲到殘臘迎春一夜花開早靑帝回輿云縹緲鮮鮮金雀來飛繞繡閣紗牕人裊裊翠縷紅絲斗剪畨兒小戴在花枝爭笑道願人常共春難老

小桃口號

鴛瓦鋪霜朔吹髙畫堂歌管醉香醪小春特地風光好嫩粉嬌紅看小桃

詞

穠艶夭桃春信漏弄粉飄香楓葉飛丹後酒入冰肌紅欲透無言不許羣芳斗欄外佳人呵玉手剪落金刀挿處濃云覆肯與劉郎仙去否武陵回首相思瘦

水龍吟

晁次膺

夜來深雪前村路應是早梅先綻故人贈我江頭春信南枝向暖疎影橫斜暗香浮動月明淸淺向庭邊驛畔行人立馬頻回首空腸斷別有玉溪仙館壽陽人初勻妝面天教占了百花頭上和羮未晚最是闗情處髙樓上一聲羌管仗誰人向道爭如畱取倚朱欄看

又

嶺梅香雪飄零盡紅杏枝頭猶未小桃一種夭饒偏占春工用意微噴丹砂半含朝霧粉墻低倚正春寒露井髙樓簾外爭凝睇東風裏好是佳人半醉近橫波一枝嬌媚玄都觀裏武陵溪上空隨流水惆悵餘紅雨風不定五更天气念當年門裏如今陌上灑離人淚

又

小桃零落春將半雙燕卻來池館名園相倚初開繁杏一枝遙見竹外斜穿栁間深映粉愁香怨任紅欹宋玉墻頭十里曾牽惹人腸斷嘗記山城斜路噴淸香日遲風暖春陰到後馬前惆悵滿枝紅淺深院簾垂雨愁人處碎紅千片到明年更發多應更好約鄰翁看

滿庭芳

天與疎慵人憐憔悴分甘拋棄簪纓有時乘興波上葉舟輕十里橫塘過雨荷香細蘋末風淸眞如畫殘霞淡日偏向栁梢明凝情塵网外鱸魚旋鱠芳酒深傾又算來何須身外浮名無限滄浪好景簔笠下且遣餘生長歌去機心盡矣鷗鷺莫相驚

又

緑遶羣峯紅揺千柄夜來暑雨初収若君乘興輕舸信悠悠且盡一樽別酒荷香裏滿酌輕謳明朝去徵帆夜落何處好汀洲風流吾小阮朝辭東觀夕向南洲況聖時爭教賈傅淹畱若遇潯陽亭上琵琶淚莫灑淸秋堤邊栁從今愛惜畱待系歸舟

又

雪滿貂裘風揺金轡笑看錦帶吳鉤照人靑鬢年少定封侯此去馬蹄何處山萬疊濟水南州君知否盧郎未老曾是恣狂遊風流佳麗地十年屈指一夢回頭最難忘西湖北渚澄秋玉砌雕欄好在桃共李曾憶人不衰翁也多情爲我將恨寄紅樓

又

北渚澄瀾南山凝翠望中渾似仙鄕萬家煙靄朱戶鏁垂楊好似飛泉潄玉回環徧小曲深坊西風裏芙渠帶雨飄散滿城香微涼湖上好橋虹倒影月練飛光命玳簪促席雲鬢分行誰似風流太守端解道春艸池塘須畱戀神京縱好此地也難忘

緑頭鴨

錦堂深獸鑪一噴沈煙紫檀槽金泥花面美人斜抱當筵掛羅綬素肌瑩玉近鸞回雲鬢梳蟬玉筍輕櫳魚紋細抹鳳凰飛出四條弦碎牙板煩襟消盡秋气滿庭軒今宵月依稀向人欲鬥嬋娟變新聲能翻往事眼前風景依然路漫漫漢妃出塞夜悄悄商婦移船馬上愁思江邊怨感分明都向曲中傳困無力勸人金盞須要倒垂蓮■﹝扌棄﹞沈醉身世恍然一夢遊仙

又

晚云収淡天一片琉璃爛銀盤來從海底皓色千里澄輝瑩無塵素娥淡濘靜可數丹桂參差玉露初零金風未凜一年無似此佳時向坐久疎星時度烏鵲正南飛瑤臺冷欄幹憑暖欲下遲遲念佳人音塵隔後對此應解相思最闗情漏聲正永暗斷腸花影潛移料得來宵淸光未減陰晴天气又爭知共凝戀如今別後還是來年期人縱健淸樽素月長願相隨

淸平樂

深沈玉宇枕簟淸無暑睡起花陰初轉午一霎飛雲過雨雨餘隱隱殘靁夕陽卻照庭槐莫把朱簾垂下妨他雙燕歸來

醉桃源

又是靑春將暮望極桃源歸路洞戶悄無人空鏁一庭紅雨凝佇凝佇人面不知何處

行香子

別恨綿綿屈指三年再相逢情分依然君初霜鬢我已華顚況其間有多少恨不堪言小庭幽檻菊蘂斕斑近淸宵月已嬋娟莫思身外且斗樽前願花長好身長健月長圓

驀山溪

風流心膽直把春償酒選得一枝花綺羅中算來未有名園翠苑風月最佳時夜迢迢車欵欵是處曾攜手重來一夢池館皆依舊幽恨冩新詩托何人章臺問栁漁舟歸後云鎖武陵溪水潺潺花片片艤棹空回首

又

輕衫短帽重入長安道屈指十年中一回來一回漸老朋遊在否落托更能無朱弦悄知音少撥斷相思調花邊栁外蕭灑愁重到深院鎖春風悄無人桃花自笑金釵一股擬欲問音塵天杳杳波渺渺何處尋蓬島

菩薩蠻

午陰未轉晴牕暖無風著地楊花滿睡起日猶長卷簾紅杏香春心無處定又作花時病芳艸伴離愁綿綿早晚休

又

百花未報芳菲信一枝探得春風近只有雪爭光更無花似香孤標天賦與冷艶誰能顧庭院好深藏莫教開路傍

又【回紋】

捲簾風入雙雙燕燕雙雙入風簾捲明月曉啼鶯鶯啼曉月明斷腸空望逺逺望空腸斷樓上幾多愁愁多幾上樓

又

逺山眉映橫波臉臉波橫映眉山逺雲鬢挿花新新花揷鬢云斷魂離思逺逺思離魂斷門掩未黃昏昏黃未掩門

少年遊

建溪靈艸巳先嘗歡意尙難忘未放笙歌暫畱簪佩猶有紫芝湯醉中纎手殷懃捧欲去斷人腸絳蠟迎歸繡鞍扶下笑語盡聞香

漢宮春

晁叔用黯黯離懷向東門系馬南浦移舟燻風亂飛燕子時下輕鷗無情渭水問誰教日日東流常是送行人去後煙波一向離愁回首舊遊如夢記踏靑殢飲拾翠狂遊無端彩雲易散覆水難收風流未老■﹝扌棄﹞千金重入揚州應又似當年載酒依前名占靑樓

玉蝴蝶

目斷江南千里灞橋一望煙水微茫盡鎖重門人去暗度流光雨輕輕梨花院落風淡淡楊栁池塘恨偏長佩沈湘浦雲散髙唐淸狂重來一夢手搓梅子煮酒初嘗寂寞經春小橋依舊燕飛忙玉鉤欄憑多漸暖金縷枕別久猶香最難忘看花南陌待月西廂

感皇恩

小閣倚晴空數聲鐘定斗柄寒垂暮天淨向來殘酒盡被晚風吹醒眼前還認得當時景舊恨與新愁不堪重省自嘆多情更多病綺牕猶在敲徧欄幹誰應斷腸明月下梅揺影

又

蝴蝶滿西園啼鶯無數水閣橋南路凝佇兩行煙栁吹落一池飛絮秋千斜掛起人何處把酒勸君閒愁莫訴畱取笙歌住休去幾多春色禁得許多風雨海棠花謝也君知否

又

寒食不多時牡丹初賣小院重簾燕飛礙昨宵風雨只有一分春在今朝猶自得陰晴快熟睡起來宿酲微帶不惜羅襟搵眉黛日髙梳洗看看花陰移攺笑摘雙杏子連枝戴

臨江仙

雙舸亭亭橫晚渚城中飛觀嵯峨畫橋燈火照淸波玉鉤平浸水金鎖半沈河試問無情堤上栁也應厭聽離歌人生無柰別離何夜長嫌夢短淚少怕愁多

又

憶昔西池池上飲年年多少歡娛別來不寄一行書尋常相見了猶道不如初安穩錦屏今夜夢月明好渡江湖相思休問定如何情知春去後管得落花無

又

謾道追歡惟九日年年此恨偏濃今朝吹帽與誰同黃花都未拆和淚泣西風應恐登臨腸更斷故教煙雨迷空爲君一曲送飛鴻誰能推轂我深入醉鄕中

漁家傲

浦口潮來沙尾漲危檣半落帆遊漾水調不知何處唱風澹蕩鱖魚吹起桃花浪雪盡小橋梅總放層樓一任愁人上萬里長安回首望山四向澄江日色如春釀

傳言玉女

一夜東風吹散栁梢殘雪禦樓煙暖正鰲山對結簫皷向晚鳳輦初歸宮闕千門燈火九街風月繡閣人人乍嬉遊困又歇笑勻妝面把朱簾半揭嬌波向人手撚玉梅低說相逢常是上元時節

如夢令

簾外新來雙燕珠閣瓊樓穿徧香徑得泥歸飛蹙池塘波面誰見誰見春晚昭陽宮殿

又

墻外轆轤金井驚夢瞢騰初省深院閉斜陽燕入陰陰簾影人靜人靜花落鳥啼風定

又

門在垂楊陰裏樓枕曲江春水一陣牡丹風香壓滿園花气沈醉沈醉不記緑牕先睡

樂府雅詞卷中

●欽定四庫全書

樂府雅詞卷下

﹝宋﹞曾慥編

點絳唇

陳去非

寒食今年紫陽山下蠻江左竹籬煙瑣何處求新火不解鄕音只怕人嫌我愁無那短歌誰和風動梨花朶

法駕導引【世傳頃年都下市肆中有道人攜烏衣椎髻女子買■﹝豆斗﹞酒獨飲女子歌詞以侑凡九闋皆非人世語或記之以問一道士道士驚曰此赤城韓夫人所制水府蔡眞君法駕導引也烏衣女子疑龍云得其三而亡其六擬作三闋】

朝元路朝元路同駕玉華君千乘載花紅一色人間遙指是祥雲回望海光新

東風起東風起海上百花揺十八風鬟云半動飛花和雨著輕綃歸路碧迢迢

簾漠漠簾漠漠天澹一簾秋自洗玉舟斟白醴月華微暎是空舟歌罷海西流

虞美人【亭下桃花盛開作長短句詠之】

十年花底承朝露看到江南樹洛陽城裏又東風未必桃花得似舊時紅燕脂睡起春才好應恨人空老心情𨿽在只吟詩白髮劉郎孤負可憐枝

雙荷葉【五日移舟明山下作】

魚龍舞湘君欲下瀟湘浦瀟湘浦興亡離合亂波平楚獨無樽酒酬端午移舟來聽明山雨明山雨白頭孤客洞庭懷古

臨江仙

髙詠楚詞酬午日天涯節序怱怱橊花不似舞裙紅無人知此意歌罷滿簾風萬事一身傷老矣戎葵疑笑墻東酒杯深淺去年同試澆橋下水今夕到湘中

虞美人【大老祖席醉中賦長短句】

張帆欲去仍搔首更醉君家酒吟詩日日待春風及至桃花開後卻怱怱歌聲頻爲行人咽記著樽前雪眀朝酒醒大江流滿載一船離恨向衡州

又【邢子友會上】

超然堂上閒賓主不受人間暑冰盤圍坐此間無卻有一缾和露玉芙蕖亭亭風骨涼生牖消盡樽中酒酒闌踏【一作眀】月轉城西照見紗巾藜杖帶香歸

又【予甲寅歲自春官出守湖州秋杪道中荷花無復存者乙卯歲自瑣門以病得請奉祠卜居靑墩鎭立秋後三日行舟之前後如眀霞相映望之不斷也以長短句記之】

扁舟三日秋塘路平度荷花去病夫因病得來逰更值滿川微雨洗新秋去年長恨挐舟晚空見殘荷滿今年何以報君恩一路繁花相送到靑墩

漁家傲【福建道中】

今日山頭云欲舉靑蛟素鳯移時舞行到石橋聞細雨聽還住風吹卻過溪西去我欲尋詩寛久旅桃花落盡春無所渺渺籃輿穿翠楚悠然處髙林忽送黃鸝語

浣溪沙【離杭日梁仲謀惠酒極淸而美七月十二日晚臥小閣巳而月上獨酌數杯】

送了棲鴉復暮鐘闌干生影曲屏東臥看孤鶴駕天風起冩一樽眀月下秋空如水酒如虹謫仙巳去與誰同

木蘭花【靑墩僧捨作】

山人本合居巖嶺聊問支郎分半境殘年藜杖與綸巾八尺庭中時弄影呼兒汲水添茶鼎甘勝吳山山下井一甌淸露一鑪云偏覺平生今日永

淸平樂

黃衫相倚翠葆層層底八月江南風日美弄影山腰水尾楚人未識孤妍離騷遺恨千年無住庵中新事一枝喚起幽禪【楚人一作三閭】

定風波【重陽】

九日登臨有故常隨晴隨雨一傳觴多病題詩無好句孤負黃花今日十分黃記得眉山文翰老曾道四時佳節是重陽江海滿前懷古意誰會闌干三撫獨淒涼

菩薩蠻【荷花】

南軒面對芙蓉浦冝風冝月還冝雨紅少緑多時簾前光景奇繩牀烏木幾盡日繁香裏睡起一篇新與花爲主人

南歌子【塔院僧閣】

矯矯千年鶴茫茫萬里風闌干三面看秋空背挿浮屠千尺冷煙中林塢村村暗溪流處處通此間何似玉霄峯遙望蓬萊依約晚云東

臨江仙【夜登小閣憶洛中舊逰】

憶昔午橋橋上飲坐中多是豪英長溝流月去無聲杏花疎影裏吹笛到天明二十餘年如一夢此身𨿽在堪驚間登小閣看新晴古今多少事漁唱起三更

臨江仙【席上贈張建康】

蘇養直

本是白蘋洲畔客虎符臥鎭江城歸來猶得趂鷗盟栁絲揺曉市杜若徧芳汀莫惜飛觴仍墮幘栁邊依約鶯聲水秋鱸熟正關情只愁宣室召未許釣船輕

又

獵獵風蒲初暑過蕭然庭戶秋淸野航渡口帶煙橫晚山千萬疉別鶴兩三聲秋水芙蓉聊蕩槳一樽同破愁城藜花灘上白鷗明暮云連極浦急雨暗長汀

如夢令【雪中作】

疊嶂曉埋煙雨忽作飛花無數整整復斜斜來伴南枝淸苦日暮日暮何許雲林煙樹

虞美人【次兪仲登韻】

軍書未息梅仍破穿市溪流過病來無處不關情一夜鳴榔急雨雜灘聲飄零無復還山夢云屋春寒重山連積水水連空溪上靑蒲短短栁重重

浣溪沙【書虞元翁畫】

水榭風微玉枕涼牙牀角簟藕花香野塘煙雨罩鴛鴦紅蓼渡頭靑嶂逺緑蘋波上白鷗雙淋浪淡墨水雲鄕

謁金門【懷故居作】

何處所門外冷云堆浦竹裏江寒未吐茅屋疎疎雨誰遣愁來如許小立野塘官渡手種淩霄今在否栁浪迷煙渚

又【大葉莊懷張元孺作】

楊栁渡醉著靑鞋歸去點點鷗沙何處所十里菇蒲雨抖擻向來塵土臥看碧山云度寄語故時猿鶴侶未見心先許

鷓鴣天

楓落河梁野水秋澹煙衰艸接郊丘醉眠小塢黃茅店夢倚髙城赤葉樓天杳杳路悠悠鈿箏歌扇等閒休霸橋楊栁年年恨鴛浦芙蕖葉葉愁

又【過湖陰席上贈妓】

梅妬晨妝雪妬輕逺山依約學眉靑樽前無復歌金縷夢覺空餘月滿林魚與雁兩浮沈淺顰微笑總關心相思恰似江南栁一夜春風一夜深

又

秋入蒹葭小雁行參差飛墮水雲鄕直須銀甲供春筍且滴糟牀覆羽觴風壓幕月侵廊江南江北夜茫茫懸知上馬啼鵑夢一夜驚飛寶鴨香

訴衷情【漁父家風醉中贈韋道士】

杖頭挑得布囊行活計有誰爭不肯侯家五鼎碧澗下杯羮溪上月嶺頭云不勞耕甕中春色枕上華胥便是長生

又

倦投林樾當誅茅鴻雁響寒郊溪上晚來楊栁月露洗煙梢霜後渚水分槽尙平橋客牀歸夢何必江南門接雲濤

阮郎歸

西園風暖落花時緑陰鶯亂啼倚闌無語惜芳菲絮飛蝴蝶飛緣底事減腰圍遣愁愁著眉波連春渚暮天垂燕歸人未歸

點絳唇

冰勒輕寒緑痕初漲回塘水栁洲煙際白鷺翹沙觜篛笠靑簔未減貂蟬貴雲濤裏醉眠蓬底不屬人間世

菩薩蠻【冝興作】

北風振野雲平屋寒溪淅淅流冰谷落日送歸鴻夕嵐千萬重荒坡埀斗柄直北鄕山近何必苦言歸石亭春滿枝

又【自冝興還西岡作】

園林寂寂春歸去蒙蒙栁下飛香絮野水接雲橫緑煙啼曉鶯江南鵜鴂夢山邑朝來重小艇小灣頭蘋花蘋葉洲

又【再在西岡兼懷後湖作】

短船誰泊兼葭渚夜深逺火眀漁浦卻憶槿花籬春聲穿竹溪雲山如昨好人自埀垂老心事有誰知月明霜滿枝

又【同彥逹舟中作】

眼中疉疊煙中樹晚云點點翻荷雨鷗泛渚邊煙緑蒲秋涉川未成江海去聊作林塘主客恨闊無津風斜白■﹝疊毛﹞巾

又

年時憶著花前醉而今花落人憔悴麥浪捲晴川杜鵑聲可憐有書無雁寄初夏槐風細家在落霞邊愁逢江月圓

又【澧陽莊】

照溪梅雪和煙墮寒林漠漠秋煙鎖客恨渺無涯雁來人憶家逺山疑帶雨一綫雲間語霜月又嬋娟江南若个邊

又

春波灔灔浮春渚緣云一徑風兼雨又作去年時緑深埀蕚籬故山歸興動江北江南夢白髮故相欺星星如有期

木蘭花

江云疊疊遮鴛浦江水無情流薄暮歸帆初掛葦邊風客夢不禁篷背雨諸花不解畱人住只作深愁無盡處白沙煙樹有無中雁落滄洲何處所

淸平樂【詠巖桂】

斷崖流水香度靑林底元配騷人蘭與芷不數春風桃李淮南叢桂小山詩翁得攀翻身到十洲三島心遊萬壑千巖

減字木蘭花

李蕭逺

梨花院宇澹月籠云初過雨一枕輕寒夢入西瑤小道山花深人靜簾鎖禦香淸晝永紅藥闌干玉案春風窈窕間

點絳唇

樓下淸歌水流歌斷春風暮夢雲煙樹依約江南路碧水黃沙夢到尋梅處花無數問花無語明月隨人去

靑玉案

緑璅牕紗明月透政淸夢鶯啼栁碧井銀缾鳴玉甃翔鸞妝樣粲花衫繡分付春風手喜入秋波嬌欲澑脈脈靑山兩眉秀玉枕春寒郎知否歸來畱取禦香襟袖同飲酴醾酒

鵲橋仙

春陰淡淡春波渺渺簾卷花梢香霧小舟誰在落梅村正夢繞淸溪煙雨碧山學士云房嬌小須要五湖同去桃花流水鱖魚肥恰趂得江天佳處

阮郎歸

校書學士小蓬山新參玉筍斑買花歸去五湖間浣花龍尾灣﹝闕﹞

南歌子

裊裊秋風起蕭蕭敗葉聲嶽陽樓上聽哀箏樓下淒涼江月爲誰眀霧雨沈雲夢煙波渺洞庭可憐無處問湘靈只有無情江水繞孤城

醉桃源

春風碧水滿郎湖水淸梅影疏渡江桃葉酒家壚髻鬟云樣梳吹玉蘂飲瓊腴不須紅袖扶少年隨意數花須老來心巳無

朝中措【探梅早春亭踰鳳棲嶺至三山閣折花而歸用歐公朝中措腔作照江梅詞寄任蘊明蘊明嘗許緑檄載侍兒見過又於漢籍岐有自成者因以爲戲】

郎官湖上探春回初見照江梅過盡竹溪流水無人知道花開佳人何處江南夢逺殊未歸來喚取小叢教看隔江煙雨樓臺

西江月

拾翠亭前水滿郎官湖上春回儀龍新碾試瓊杯更覺春江有味拄杖行穿翠筱吹花醉繞江梅故園心事老相催此意陶潛能會

又

云觀三山淸露長生萬鬛靑松瓊璈珠珥下秋空一笑滿天鸞鳳霧鬢新梳紺緑霞衣舊佩柔紅更邀豪俊馭南風此意平生飛動

如夢令

春水湖塘深處竹暗沙洲無路閒伴落梅來卻信東風歸去且住且住細看兩山煙雨

又

不見玉人淸曉長嘯一聲雲杪碧水滿闌塘竹外一枝風裊奇妙奇妙半夜山空月皎

水龍吟

碧山橫繞淸湖茂林秀麓波光裏南宮老大西洲漂蕩危亭重倚雨步雲行餌風飲霧平生逰戲笑此中空洞都無一物有神妙浩然气掃盡雲南夢北看三江五湖秋水狂歌兩解淸尊一舉超然千里江漢蒼茫故人何處山川良是待白蘋露下靑天月上約騎鯨起

浪淘沙

拍手趂西風驚起乖龍靑山緑水古今同惟有一輪山上月長照江中一點落金鐘渾似虛空道人不住有雲峯但是人家淸酒甕行處相逢

采桑子

呂居仁

恨君不似江樓月南北東西南北東西只有相隨無別離恨君卻似江樓月暫滿還虧暫滿還虧待得團團是幾時

又

亂紅夭緑風吹盡小市疎樓細雨輕鷗總向離人恨裏收年年春好年年病妾自西逰水自東流不似殘花一樣愁

西江月

渺渺風吹月上蒙蒙霧挾霜回百年心事老相催人在夕陽落外有夢常嫌去逺無書可恨來遲一杯濁酒兩篇詩小檻黃花共醉

又【熟水詞】

酒罷悠揚醉興茶烹喚起醒魂卻嫌仙劑點甘辛衝破龍團气韻金鼎淸泉乍瀉香沈微惜芳燻玉人歌斷恨輕分歡意厭厭未盡

朝中措

病香無力傍闌干風雨送春還一枕曉來淸夢無人說似西山匆匆笑語時時邂逅艸艸杯盤莫爲雜花時候便忘梅蘂衝寒

南歌子

驛路侵斜月溪橋度曉霜短籬殘菊一枝黃正是亂山深處過重陽旅枕元無夢寒更每自長只言江左好風光不道中原歸思轉淒涼

虞美人

梅花自是於春懶不是春來晚看伊開在眾花前便道與春無分結因緣風前月下頻相就笑我如伊瘦幾回衝雨過疎籬巳見一畨靑子綴殘枝

又

平生臭味如君少自是君難老似儂憔悴更誰知只道心情不似少年時春風也到江南路少檻花深處對人不是憶姚黃寔是舊時風味老難忘

浣溪沙

■﹝日耎﹞日溫風破淺寒短靑無數簇幽欄三年春在病中看中酒心情渾似夢探花時候不曾閒幾年芳信隔秦關

又

共飲昏昏到莫鴉不須春日念京華邇來沈醉是生涯不是對君猶惜醉只緣春病卻憐他願爲蜂采落殘花

長相思

要相忘不相忘玉樹郎君月艶娘幾回曾斷腸欲下牀卻上牀上得牀來思舊鄕北風吹夢長

減字木蘭花

去年今夜同醉月眀花樹下此夜江邊月暗長堤栁暗船故人何處帶我離愁江外去來歲花前人似今年憶去年

菩薩蠻

客愁不到西池路殘春又逐花飛去今日傍池行新荷昨夜生故人千慮繞不道書來少去住隔關河長亭風雨多

又

髙樓只在斜陽裏春風澹蕩人聲喜攜客不嫌頻使君如酒醇花光人不會月色須君醉月色與花光共成今夜長

又

登樓一望南山雪使君風味如新月月向雪前明主人今夜情平生相與意老病猶堪記對酒爲君歡酒杯嫌未寛

踏沙行

雪似梅花梅花似雪似和不似都奇絕惱人風味阿誰知請君問取南樓月記得舊時探梅時節老來舊事無人說爲誰醉倒爲誰醒到今猶恨輕離別

淸平樂

故人何處同在江南路百種舊愁分不去枉被落花畱住舊愁百種誰知除非是見伊時最是一春多病等閒過了酴醿

漁家傲

小院悠悠春未逺牡丹昨夜開猶淺珍重使君簾盡捲風欲轉緑陰掩映闌干晚記得舊時淸夜短洛陽芳訊時相伴一朶姚黃松髻滿情未展新來衰病無人管

生查子

殘春霧雨餘小院黃昏後說道覓新詞把酒來相就酴醿挿髻雲歲歲長如舊不是做詞遲卻怕添伊瘦

水調歌頭【元會曲】

毛澤民

九金增宋重八玉變秦餘千年淸浸先淨河洛出圖書一段升平光景不但五星循軌萬點共連珠垂衣本神聖補衮妙工夫朝元去鏘環佩冷云衢芝房雅奏儀鳳矯首聽笙竽天近黃麾仗曉春早紅鸞扇■﹝日耎﹞遲日上金鋪萬歲南山色不老對唐虞

浣溪沙【詠梅】

月樣嬋娟雪樣淸索彊先占百花春於中燭底好精神多恨肌膚元自瘦半殘妝粉不炊勻十分全似那人人

又【初春泛舟時北山積雪盈尺而水南默林盛開】

水北煙寒雪似梅水南梅鬧雪千堆月眀南北兩瑤臺雪近恰如天上坐魂淸疑向斗邊來梅花多處載春回

又【泛舟】

銀字笙簫小小童梁州吹過栁橋風阿誰勸我玉杯空小醉徑須眠錦瑟夜歸不用簇紗籠畵舡簾捲月眀中

玉樓春【立春日】

小園半夜東風轉吹破冰池雲母面曉披閶闔見朝陽和向碧階添幾綫小煙弄栁晴光■﹝日耎﹞殘雪禁梅香尙淺殷懃洗拂舊東君多少韶華都借看

惜分飛【冨陽水寺秋夕望月】

山轉沙回江聲小望盡冷煙衰艸夢斷瑤臺曉楚云何處英英好古寺黃昏人悄悄簾捲寒堂月到不會思量了素光看盡桐陰少

又【冨陽僧捨代作別語】

涙濕闌干花著露愁到眉峯碧聚此恨平分取更無言語空相覷短雨殘雲無意緒寂寞朝朝暮暮今夜山深處斷魂分付潮回去

西江月【縣圃小酌】

煙雨半藏楊栁風光初到桃花玉人細細酌流霞醉裏將春畱下栁畔鴛鴦作伴花邊蝴蝶爲家醉翁醉裏也隨他月石栁橋花榭

又【長安秋夜與諸君飲分題作】

雨後夾衣初冷霜前細菊渾斑觚稜淸月繡團環萬里長安秋晚槽下內家玉滴盤中江國金丸春容著面作微殷燭影紅揺醉眼

又【茶詞】

席上芙蓉待■﹝日耎﹞花間騕褭還嘶勸君不醉且無歸歸去因誰惜醉雪點缾心未老乳堆盞面初肥畱連能得幾多時兩腋淸風喚起

靑玉案【新涼】

芙蕖花上蒙蒙雨又冷落池塘暮何處風來揺碧戶捲簾凝望淡煙疎栁翡翠穿花去玉京人去無由駐忍獨在憑闌處試問緑牕秋到否可人今夜新涼一枕無計相分付

踏沙行【臘梅】

粟玉玲瓏雍酥浮動芳跗染得胭脂重風前蘭麝作香寒枝頭煙雪和春凍蜂翅初開蜜房香弄佳人寒睡愁和夢鵝黃衫子茜羅裙風流不與江梅共

秋霽

曾公衮

木落山明莫江碧樓倚太虛寥廓素手飛觴釵頭笑取金英滿浮桑落鬢云漫約酒紅拂破香腮薄細細酌簾外任教月轉畫闌角當年快意登臨異鄕節物難禁離索故人逺淩波何在惟有殘英共寂寞愁到斷腸無處著寄寒香與憑渠問訊佳時弄粉吹花爲誰梳掠

念奴嬌

片帆暮落正前村梅蘂愁人如雪東陌西溪長記得疎影橫斜時節六出冰姿玉人微涉笑裏輕輕折蘭房同醉暗香曾共私竊回頭萬水千山一枝重見處離腸千結料想臨鸞消瘦損時把啼紅偸浥待得伊來許多幽恨共撚靑梢說如今千里斷腸空對眀月

又

江城春晚正海棠臨水嫣然幽獨秀色天姿眞冨貴何必金盤華屋月下無人雨中有淚絕艶仍淸淑丰肌得酒嫩紅微透輕縠曉日霧靄林深佳人春睡思朦朦初足笑出疎籬端可厭桃李漫山麄俗銜子飛來鴻鵠何在千里移西蜀眀朝酒醒亂紅那忍輕觸

洞仙歌

相如當日曾奏淩雲賦落筆縱橫妙風雨記揚鞭輦路同醉金眀窮勝賞不管重城巳暮舊逰如夢覺零落朋儕遺墨淋漓尙如故況神州北望今巳丘墟傷白璧久埋黃土但空似靈光巋然存悵朗月淸風更無玄度

臨江仙

後院短墻臨緑水春風急管繁弦問誰親按小嬋娟玉堂眞學士琳館地行仙安得此聲來此處依稀一夢梨園江南刺史漫垂涎據鞍腸已斷何況到尊前

上林春

東裏梅繁豪健放樂醉倒花前狂客靘妝微步攀條弄粉淩波徧尋靑陌暗香墮靨更飄近霧鬟蟬額倒金荷念流光易失幽姿堪惜惜花心未甘鬢白南枝上又見尋芳消息舊逰回首前歡如夢誰知等閒拋擲稠紅亂蘂澷開徧楚江南北獨消魂念誰寄故園春色

菩薩蠻

山光冷浸淸溪底溪光直到柴門裏臥對白蘋洲欹眠數釣舟溪山無限好恨不相逢早老病獨醒多如此良夜何

謁金門

風淅瀝簾外雪花初積夢破小窻人寂寂寒威無處敵彊起飲君涓滴淸淚醉來沾臆岐路只今多擁隔弟兄無信息

品令

紋漪漲緑疎靄連孤鶩一年春事栁飛輕絮筍添新竹寂寞幽花獨殿小園嫩緑登臨未足悵逰子歸期促他年淸夢千里猶到城陰溪曲應有淩波時爲故人凝目

望云涯引

李景元

秋容江上岸花老蘋洲白露濕蒹葭浦嶼漸增寒色閒漁唱晚鶩雁驚飛處映逺磧數點輕帆送天際歸客鳳臺人散漫回首沈消息素鯉無憑樓上暮云凝碧時向西風下認逺笛宋玉悲懷未信金樽消得

弔嚴陵

蕙蘭香泛孤嶼潮平驚鷗散雪迆邐點破澄江秋色暝靄向斂疎雨乍收染出藍峯千尺漁捨孤煙鎖寒磧畫鷁翠帆旋解輕艤晴霞岸側正念往悲酸懷鄕慘切何處引羗笛追惜當時冨春佳地嚴光釣址空遺迹華星沈後扁舟泛去瀟灑閒名圖籍離觴弔終寓目意闌魂消淚滴漸洞天曉回首暮云千古碧

夢玉人引

漸東風暖隴梅殘霽云碧嫩艸柔條又回江城春色乍促銀籖便篆香紋■﹝虫葛﹞有餘迹愁夢相兼盡日髙無力這些離恨依然是酒醒又如織料伊懷惜也應向人端的何故近日全然無消息問伊看伊教人到此如何休得

過秦樓

賣酒鑪邊尋芳原上亂花飛絮悠悠巳蝶稀鶯散便擬把長繩系日無由謾道艸忘憂也徒將酒解閒愁正江南春盡行人千里蘋滿汀洲有翠紅徑裏盈盈侶簇芳茵禊飲時笑時謳當暖風遲景任相將永日爛漫從逰誰信盛狂中有離情忽到心頭向罇前擬問雙燕來時曾過秦樓

帝臺春

芳艸碧色萋萋徧南陌暖絮亂紅也知人春愁無力憶得盈盈拾翠侶共攜賞鳳城寒食到今來海角逢春天涯爲客愁旋釋還似織涙暗拭又偸滴謾竚立倚徧危闌盡黃昏也只是暮云凝碧■﹝扌棄﹞則而今巳■﹝扌棄﹞了忘則怎生便忘得又還問鱗鴻試重尋消息

擊梧桐

杳杳春江闊收細雨風蹙波聲無歇雁去汀洲暖岸蕪靜翠染遙山一抹羣鷗聚散徵船來去隔水相望楚越對此凝情久念往歲上國嬉逰時節鬥艸園林賣花巷陌觸處風光奇絕正恁濃歡裏悄不意頓有天涯離別看那梅生翠實栁飄狂絮沒个人共折把而今愁煩滋味教向誰說

幔捲綢

絕羽沈鱗埋花葬玉杳杳悲前事對一盞寒燈數點流螢悄悄畫屏巫山十二瞬驗星眸蕙情蘭性一旦成流水便縱有甘泉妙手洪都方士何濟香閨寶砌臨妝處迆邐苔痕翠更不忍看伊繡殘鴛侶而今尙有啼紅粉漬好夢不來斷雲飛去黯黯情無際謾飲盡香醪柰向愁腸消遣無計

望春回

霽霞散曉射水村漸明漁火方絕灘露夜潮痕注凍瀬淒咽徵鴻來時應負書見疎栁更憶伊同折異鄕憔倅那堪更逢歲窮時節東風暗回暖律算拆徧江梅消盡嵓雪惟有這愁腸也依舊千結私言竊語些誓約便眠思夢想無休歇這些離恨除非對著說似明月

淸平樂【詠木樨贈韓叔夏】

向伯恭

吳頭楚尾踏破芒鞋底萬壑千巖秋色裏不柰惱人風味如今老我薌林世間有不關心獨喜愛香韓壽能來同醉花陰

鷓鴣天

紫禁煙花一萬重鰲山宮闕倚晴空玉皇端拱彤雲上人物嬉逰陸海中星轉斗駕回龍五侯池館醉春風而今白髮三千丈愁對寒燈數點紅

虞美人【和趙正之韻時正之被召】

淮陽堂上曾相對笑把姚黃醉十年離亂有深憂白髮蕭蕭同見渚江秋履聲細聽知何處欲上星辰去淸寒初溢暮云收更看碧天如水月如流

又【示棲隠寜老】

澄江霽月淸無對魯酒何須醉人憐貧病不堪憂誰識此心如月正含秋再三澇漉方知處試向波心去迢迢空刼勿能收漫道從來天地與同流

卜算子【中秋和東坡】

雨意挾風回月色兼天靜心與秋空一樣淸萬象森如影何處一聲鐘令我發深省獨立滄浪忘卻歸不如霜華冷

又【雙原避地作】

時菊碎榛叢地僻柴門靜誰道村中好客稀明月和淸影天地一蘧廬夢事慵思省若个知余懶是眞心巳如灰冷

又

竹裏一枝梅雨洗娟娟靜疑是佳人日暮來綽約風前影新恨有誰知舊事何堪省夢遶陽臺寂寞回半被殘香冷

阮郎歸【乙卯潘陽道中作】

江南江北雪漫漫遙思易水寒彤雲深處是三關斷腸山又山天可老海能翻消除此恨難頻聞遣使問平安幾時鑾輅還

滿庭芳【木犀詞約去非希箕養眞同賦】

月窟蟠根雲巖分種絕知不是塵凡琉璃剪葉金粟綴花繁黃菊周旋避舍友蘭蕙羞殺山樊淸香逺秋風十里鼻觀巳先參酒闌聽我語平生半是江北江南經行處無窮淥水靑山常被此花相惱思共老結屋中間不因爾薌林底事遊戲到人寰

西江月【遊洞庭東西山將有天臺雁蕩之行獲拜禦書薌林之賜呈子發元長去非三翰林學士】

得意穿雲度水及時斫玉分金玆逰了卻未來心怪我歸遲一任居士何如學士翰林休笑薌林个中眞味少知音不是淸狂太甚

更漏子【題趙伯山靑白軒】

竹孤淸梅釅白更著使君淸絕梅似竹竹如君須知徳有鄰月同髙風同調月底風前一笑翻碎影度微香與人風味長

浣溪沙【歳除集二老句】

爆竹聲中一歳除東風送暖入屠蘇曈曈曉色上林廬老去怕看新曆日退歸擬學舊桃符靑春不染白髭須

又【木犀花開不數日謝去毎恨不能挽畱近得海上方可作鑪燻耐久】

醉裏驚從月窟來睡餘如夢蕊宮回碧雲時度小崔嵬疑是海仙憐我老不論時節遣花開從今休數返魂梅

生查子【與客醉花下落蕋忽墮酒杯中】

月姊倚秋風香度靑林杪吹墮酒杯中笑靨撩人小薌林萬事休獨此情未了醉裏又題詩不覺花前老

菩薩蠻謝無逸

喧風遲日春光鬧蒲桃水碧揺輕棹兩岸艸煙低靑山啼子規歸來愁未寢黛淺眉痕沁花影轉廊腰紅添酒面潮

南歌子

雨洗溪光淨風吹栁帶斜畫橋朱戶玉人家簾外一眉新月浸梨花金鴨香凝袖銅花燭映紗鳳盤宮錦小屏遮夜靜寒生春筍理琵琶

謁金門

簾外雨洗盡楚鄕殘暑白鷺影邊霞一縷紺碧江天暮沈水煙橫香霧茗盌淺浮瓊乳臥聽鷓鴣啼竹塢竹風淸院宇

如夢令

花落鶯啼春暮陌上緑楊飛絮金鴨晚香寒人在洞房深處無語無語葉上數聲疎雨

又

門外桃花流水日暖杜鵑聲碎蕃馬小屏風一枕華堂春睡如醉如醉正是困人天气

虞美人

碧梧翠竹交加影角簟紗幮冷疎云澹月媚橫塘一陣荷花風起入簾香雁橫天末無消息水闊吳山碧刺桐花上蝶翩翩惟有夜涼淸夢到郎邊

又

角聲吹散梅梢雪疎影黃昏月落英點點拂闌干風送淸香滿院作輕寒花瓷羯鼓催行酒紅袖槮纎手曲聲未徹寶杯空飲罷香燻翠被錦屏中

漁家傲

秋水無痕淸見底蓼花汀上西風起一葉小舟煙霧裏蘭棹艤栁條帶雨穿雙鯉自嘆直鉤無處使笛聲吹徹雲山翠鱠落雙刀紅縷細新酒美醉來獨枕蓑衣睡

淸平樂

曉風殘月角裏梅花落宿酒醒時滋味惡翠被輕寒漠漠夢回一點相思逺山暗蹙愁眉不覺肌膚瘦玉但知帶減腰圍

驀山溪

霜淸木落深院簾櫳靜池面卷煙波瑩寒冰一奩眀鏡修筠拂檻疎翠晚嬋娟水雲收山霧斂野水江天迥紅綃醉玉酒面風前醒簾幕護輕寒錦屏空燻鑪燼冷星橫參昴梅徑月黃昏淺眉顰淸夢覺牕外橫疎影

玉樓春

弄晴數點梅梢雨門外畫橋寒食路杜鵑飛破艸間煙蛺蝶惹殘花底露臂鞲紅錦鳴腰鼓寒雁影斜天上柱妝成不管露桃嗔舞罷從教風栁妬

武陵春

畫燭籠紗紅影亂門外紫驑嘶分破雲團月影虧雪浪皺淸漪捧椀纎纎春筍瘦乳霧泛冰甆兩腋風輕拂袖飛歸去酒醒時

浪淘沙

料峭小桃風凝澹春容寶燈山列半天中麗服靚裘攜手處語笑怱怱酒滴小槽紅一飲千鍾金蓮擎燭絳紗籠歸去笙歌喧院落月照簾櫳

南鄕子

淺色染春衣衣上雙雙小雁飛袖捲藕絲寒玉瘦彈碁贏得花前酒一巵冰雪染燕脂絳蠟香融落日西唱徹陽關人欲去依依醉眼橫波翠黛低

醉落魄

霜砧聲急蕭蕭疎雨梧桐濕無言獨倚闌干立簾捲黃昏一陣西風入年時畫閣嘉賓集玉人檀板當筵執銀瓶巳斷絲繩汲莫話前歡忍對屏山泣

鵲橋仙

蝶飛煙艸鶯啼雲樹滿院垂楊陰緑輕風飄盡杏花紅更吹皺池波如縠珠簾日晚銀屏人散樓上醉橫雙竹一春若道不相思緣底事紅綃褪玉

踏莎行

栁絮風輕梨花雨細春陰院落簾垂地碧溪影裏小橋橫靑簾市上孤煙起鏡約關情琴心破睡輕寒漠漠侵鴛被酒醒霞散臉邊紅夢回山蹙眉間翠

采桑子

楚山削玉雲中碧影落沙汀秋水澄凝一抹江天雁字橫金錢滿地西風急紅蓼煙輕簾外砧聲驚起靑樓夢不成

江城子

一江秋水碧灣灣繞靑山玉連環簾幕低垂人在畫屏間閒把琵琶尋舊曲彈未了意闌珊飛鴻數點拂云端倚欄看楚天寒擬倩西風吹夢到長安恰似梨花春帶雨愁滿眼淚闌干

鷓鴣天

桐葉成陰拂畫檐淸風涼處捲疎簾紅綃舞袖縈腰栁緑玉眉心媚臉蓮愁滿眼水連天香箋小字倩誰傳梅黃楚岸垂垂雨艸碧吳江淡淡煙

浣溪沙

樓閣簾垂乳燕飛圓荷細細點淸漪薫風破夢說涼時玉軫琴邊蘭思逺霜紈扇裏翠眉低揉藍衫子鬧蜂兒

菩薩蠻

縠紋波面浮鸂鶒蒲芽聳出參差碧滿院落梅香栁梢初弄黃衣輕紅袖皺香困花枝瘦睡起玉釵橫隔簾聞曉鶯

水龍吟

朱希眞

放船千里淩波去略爲吳山畱顧雲屯水府濤隨神女九江東注北客蒼然壯心偏感年華將暮念伊嵩舊隠巢由故友南柯夢遽如許回首妖氛未掃問人間英雄何處奇謀報國可憐無用塵昏白羽鐵鎖橫江錦帆衝浪孫郎良苦但愁敵桂棹悲吟梁月淚流如雨

念奴嬌

見梅驚笑問經年何處收香藏白似語如愁卻問我何苦紅塵久客觀裏栽桃仙家種杏到處成疎隔千林無伴淡然獨傲霜雪且與管領春回孤標爭肯接雄蜂雌蝶豈是無情知受了多少淒涼風月寄驛人遙和羮心在忍使芳塵歇東風寂寞可人誰爲攀折

驀山溪

瓊蔬玉蘂久寄淸虛裏春到碧溪東下白雲尋桃問李彈簧吹葉懶傍少年場追楚佩覓秦簫踏破靑鞋底河傳酒熟誰解畱儂醉兩袖拂飛花空一春淒涼憔悴東風誤我滿帽洛陽塵喚飛鴻遮前日歸去煙霞外

淸平樂【詠木犀】

人間老少菊小芙蓉老冷淡仙人偏得道買住西風一笑前身應是江梅黃姑點破冰肌只有暗香猶在飽參淸似南枝

憶秦娥

西江碧江亭夜燕天涯客天涯客一杯相屬此夕何夕燭殘花冷歌聲急秦關漢苑無消息無消息宮樓吹角故人難覓

醉落魄

海山翠疊夕陽殿雨雲堆雪鷓鴣聲裏蠻花發我共扁舟江上兩萍葉東風落酒愁難說誰教春夢分胡越碧城芳艸應銷歇曾識劉郎惟有半彎月

醜奴兒

一畨海角淒涼夢卻到長安翠帳屏簾依舊屏斜十二山玉人爲我調秦瑟顰黛低鬟雲散香殘風雨蠻溪半夜寒

卜算子

江上見新年年夜聽春雨有个人人領略春粉澹紅輕注深勸玉東西低唱黃金縷撚底梅花總是愁酒盡人歸去

采桑子

扁舟去作江南客旅店孤云萬里煙塵回首中原淚滿巾碧山相映汀洲冷楓葉蘆根日落波平愁損辭鄕去國人

栁梢靑

狂蹤怪迹誰料半老天涯爲客帆展霜風舡隨江月山寒波碧如今著處添愁怎忍看參西雁北洛浦鶯花伊川雲水何時歸得

減字木蘭花

古人誤我獨舞西風雙淚墮鶴去無蹤木落西陵照晚紅人間難住擲下酒桮何處去樓瑣鐘殘山北山南兩點煙

又

劉郎巳老不管桃花依舊笑要聽琵琶重院鶯啼覓謝家曲終人醉多似潯陽江上淚萬里東風國破山河落照紅

鵲橋仙

嫦娥怕聞銀蟾傳令且無遮鸞翳鳳直須人睡俗塵淸放云漢冰輪徐動山前散髮披衣松下琴奏瑤池三弄曲終鶴警露華寒笑濁世饒伊做夢

又

竹西散策花陰圍坐可恨來遲幾日披香不覺玉壺空破酒面飛紅半濕悲歌醉舞幾人而巳總是天涯倦客東風吹淚故園春問我輩何時去得

鷓鴣天

曽爲梅花醉不歸佳人挽袖乞新詞輕紅徧冩鴛鴦帶濃碧爭斟翡翠巵人巳老事皆非花前不飲淚沾衣如今但欲關門睡一任梅花作雪飛

又

唱得梨園絕代聲前朝惟數李夫人自從驚破霓裳後楚奏吳歌扇裏新秦嶂雁越溪砧西風北客兩飄零樽前忽聽當時曲側帽停杯淚滿襟

感皇恩

曾醉武林溪竹深花好玉佩云環共春笑主人好事坐客雨中風帽日斜靑鸞舞金樽倒歌斷渭城月沈星曉海上歸來故人少舊逰重到但有夕陽荒艸恍然眞一夢人空老

相見歡

東風吹盡江梅橘花開舊日吳王宮殿長靑苔今古事英雄淚老相催常恨夕陽西去晚潮回

木蘭花幔

折芙蓉弄水動玉佩起秋風正栁外閒雲溪頭澹月映帶疎鐘人間厭謫墮久恨蜺旌未返碧樓空直與時人度日自憐懷抱誰同當時種玉五云東露冷夜耕龍念瑞艸成畦瓊蔬未采人照衰容誰知素心未巳望靑都絳闕有無中寂寞歸來隠處虔聽帝樂融融

滿庭芳

沈會宗

栁與堤回橋隨湖轉望中如在蓬萊水禽髙下煙霧斂還開認是仙翁住處都不見一點塵埃壺天曉淸寒帶雪光景自徘徊髙才廊廟手當年平步直到堯階況今朝調鼎尢待鹽梅只恐身閒不久難畱戀花月飛臺看新歳春風且送五馬過江來

又

雪底尋梅冰痕觀水晚來天气尢寒漸漸歌笑輕暖發春妍賞盡十洲新景依稀見三島風煙判涼夜一年月色只是這畨圓熈然千里地何妨載酒頻上湖船況坐中髙客不日朝天須信人間好處沒个事勝得樽前東風近侵尋桃李別做醉因緣

又

疎木藏鐘輕煙籠角幾家簾幕燈光暮砧聲斷空壁鎖寒螿入袂西風陣陣徹醉骨都不勝涼欄桿外依稀嫩竹月色冷如霜仙鄕何處是云深路杳不念劉郎但畫橋流水依舊垂楊要見時時便見一向價只作尋常爭知道愁腸淚眼獨自過重陽

臨江仙

過盡淸眀三月雨東風才到溪濵畫工傳得巳非眞靑君著意處桃李未爲倫倚檻盈盈如欲語就中拈足花神自然亭館一畨新從今觀絕品不獨洛陽人

夢玉人引

舊追逰處思前事儼如昔過盡鶯花橫雨暴風初息杏花枝頭又自然別是般天色好傍垂楊繋畫船橋側小歡幽會一霎時光景也堪惜對酒當歌故人情分難覓山逺水長不成空相憶徑歸去重來又卻是幾時來得

驀山溪

想伊不住船在藍橋路別語未甘聽更擬問而今是去門前楊栁幾日轉西風將行色欲畱心忽忽城頭鼓一畨幽會只覺添愁緒邂逅卻相逢又還有此時歡否臨岐把酒莫惜十分斟樽前月月中人眀夜知何處

漢宮春

別酒初醒似一畨夢覺屈指堪驚猶疑送消寄息遇著人聽當初喚作據眼前略略看承及去了從頭想伊心下始覺寜寜黃昏畫角重城更傷髙念逺懷抱何勝良時好景算來半爲愁生幽期暫阻便就中月白風淸千萬計年年斷深不得是這些情

尋梅

今年早覺花信初蹉想芳心未應誤我一月小徑幾回過始朝來尋見雪痕微破眼前大扺情無那好景色只消些个春風爛漫卻且可是而今枝上一朶兩朶

不見【卽古憶仙姿】

日過重簾未捲裊裊欲殘香綫午醉卻醒來栁外一聲鶯囀不見不見門掩落花深院

又

回首蕪城舊院還是緑深紅淺春意已無多斜日滿簾飛燕不見不見花上雨來風轉

訴衷情

深深院宇小池塘一徑碧梧長靑春又歸何處新筍緑成行多少事惱人場懶思量香消一炷睡起霎時日過東牕

菩薩蠻

相逢無處無樽酒樽前未必皆朋舊酒到任教傾莫思今夜醒眀朝相別後江上空回首欲去不勝情爲君歌數聲

又

春城迆邐層陰遶靑梅競弄枝頭小江色雨和煙行人江那邊好花都過了滿地空芳艸落日醉醒間一春無此寒

小重山

花過園林淸蔭濃瑯玕新脫筍緑叢叢雨聲只在小池東閒欹枕直面芰荷風長日敞簾櫳輕城飛不到畫堂空一樽今夜與誰同人如玉相對月眀中轉調

蝶戀花

溪上淸眀初過雨春色無多葉底花媒度輕暖時聞燕雙語等閒飛入誰家去短墻東畔新朱戶前日花前把酒人何處髣髴橋邊上船路緑楊風裏黃昏鼓

又

漸近朱門香夾道一片笙歌依約樓臺杪野色和煙滿芳艸溪光曲曲山回抱物華不逐人間老日日春風在處花枝好莫恨云深路難到劉郎可惜歸來早

臨江仙

陳子髙

枕帳依依殘夢齋房忽忽余醒薄衣團扇逺階行曲闌幽樹看得緑成陰檐雨爲誰凝咽林花似我飄零微吟休作斷腸聲流鶯百囀解道此時情

又

四海十年兵不解徵塵直到江城歳華銷盡客心驚疎髯渾似雪衰涕欲生冰送老虀鹽何處是我緣應在吳興故人相望若爲情別愁深夜雨孤影小牕燈

漁家傲

寶瑟塵生郎去後緑牕閒卻春風手淺色宮羅新染就晴時候裁縫細意花枝斗象尺燻鑪移永晝粉香浥浥薔薇透晚景看來渾似舊沈吟久个儂爭得知人瘦

攤破浣溪沙

松漫梳頭淺畫眉亂鶯殘夢起多時不道小庭花露濕剪酴醿簾額好風低燕子牕油晴日打蜂兒翠袖粉箋閒弄筆冩新詩

浣溪沙

淺畫香膏拂紫綿牡丹花重翠云偏手挼梅子並郎肩病起心情終是怯困來模樣不禁憐旋移鍼綫小牕前

又

香霧空蒙墮彩蟾傾城掩映出重簾光搖銀燭夜厭厭何物與儂供醉眼半黃梅子帶紅鹽粉融香潤玉纎纎

又

淡墨花枝掩薄羅嫩藍裙子窣湘波水晶新樣碾風荷問著似羞還似惡惱來成笑不成歌芙蓉帳裏柰君何

又

短燭熒熒照碧牕重重簾幙護梨霜幽歡不怕夜偏長羅襪鈿釵紅粉醉曲屏深幔緑橙香徵鴻離雁斷人腸

又

小院春來百艸靑拂墻桃李巳飄零絕知春意總無憑盧女嫁時終薄命徐娘身老謾多情洗香吹粉轉娉婷

又

牕紙幽幽不肯眀寒更忍作斷腸聲背人殘燭卻多情合下心期惟有夢如今魂夢也無憑幾行閒淚莫縱橫

謁金門

花滿院飛去飛來雙燕紅雨入簾寒不捲曉屏山六扇翠袖玉笙淒斷脈脈兩蛾愁淺消息不知郎近逺一春長夢見

又

栁絲碧栁下人家寒食鶯語匆匆花寂寂玉階春蘚濕閒憑薫籠無力心事有誰知得檀炷繞牕燈背壁畫檐殘雨滴

又

深院靜塵暗曲房淒冷黃葉滿階風不定無端吹酒醒露濕小園幽徑悄悄啼蛄相應半被余薫殘燭影夜長人獨冷

又

春漏促誰見兩人心曲罨畫屏風銀蠟燭淚珠紅蔌蔌懊惱歡娛不足只許夢中相逐今夜月眀何處宿畫橋春水緑

又

春艸碧憶著去年寒食白紵紅裙香逺襲折花鬧調客好在江南江北燕子不傳消息醉眼騰騰羞面赤斷腸儂記得

又

羅帳薄縹緲綺疏飛閣紅地團花金解絡香囊垂四角盡日春風簾幙誰見緑屏纎弱云壓枕函斜自落無端春夢惡

又

愁脈脈目斷江南江北煙樹重重芳信隔小樓山幾尺細艸孤云斜日一向弄晴天色簾外落花飛不得東風無气力

又

春寂寂緑暗溪南溪北溪水沈沈天一色鳥飛春樹黒腸斷小樓吹笛醉裏看朱成碧愁滿眼前遮不得可憐雙鬢白

虞美人

踏車不用靑裙女日夜歌聲苦風流墨綬彊躋攀喚起潛蛟飛舞破天慳公庭休更重門掩細聽催詩點一尊巳詠北牕風臥看雪兒纎手剝蓮蓬【張宰祈雨有感】

又

小山戢戢盆池淺芳樹陰陰轉【一作見】紅欄幹上刺薔薇蝴蝶飛來飛去兩三枝繡裙斜立腰肢困翠黛縈新恨風流蹤迹使人猜過了鬥鷄時節合歸來

又

緑陰滿院簾垂地落絮縈香砌池光不定藥闌低閒並一雙鸂■﹝氵鶒﹞沒人時舊歡黯黯成幽夢帳捲金泥重日虹斜處暗塵飛脈脈小牕孤枕鏡花移

菩薩蠻

栁條窣窣閒庭院錦波繡浪春風轉紅日上闌干晚來花更寒緑檀金隠起翠被香煙裏幽恨有誰知空梁落燕泥

又

赤欄橋盡香街直籠街細栁嬌無力金碧上靑空花晴簾影紅黃衫飛白馬日日靑樓下醉眼不逢人午香吹暗塵

又

池塘淡淡浮鸂■﹝氵鶒﹞杏花吹盡垂楊碧天气度淸明小園新雨晴緑牕描繡罷笑語酴醿下圍坐賭靑梅困從雙臉來

又

緑蕪墻遶靑苔院中庭日淡芭蕉捲蝴蝶上階飛烘簾自在垂玉鉤雙語燕寶甃楊花轉幾處■﹝欺﹞錢聲緑牕春睡輕

又

栁條到地鶯聲滑鴛鴦睡穏淸溝闊九曲轉朱闌花深人對閒日長刀尺罷試履櫻桃下■﹝髟上般下﹞髻玉釵風雲輕綫腳紅

又

緑陰寂寂櫻桃下盆池靜照薔薇架簾影假山前映階紅葉翻芭蕉籠碧砌猧子中庭睡香徑沒人來拂墻花又開

點絳唇

曲陌春風誰家姊妹同墻看映花烘煗困入茸茸眼細馬輕衫倚醉偸回面垂楊轉墜鞭卻扇白地肝腸斷

好事近

尋徧石亭春黯黯暮山眀滅竹外小溪深處倚一枝寒月澹雲疎雨苦無情得折便須折醉帽風鬟歸去有餘香愁絕

千秋歳

栢舟髙躅晚歳冝遐福門戶壯疏湯沐靑袍圍白髮瑞錦標犀軸仙桂長交柯卻映蟠桃熟縹緲長江曲入破瓊簫逐香霧滿飛華屋玉鉤涼月掛冰麝芙蓉馥千萬壽酒中倒臥南山緑

鷓鴣天

禁火餘寒酒半醒葡萄力軟被愁侵鯉魚不寄江南信緑盡菖蒲春水深疑夢斷愴離衿重簾復幙靜愔愔赤闌干外梨花雨還是去年寒食心

又

芳樹陰陰脫晚紅餘香不斷玉釵風薄情夫婿花相似一片西飛一片東金翡翠繡芙蓉從教纎媚笑牀空揉藍衫子休無賴只與離人結短封

又

小市橋彎更向東便門長記舊相逢踏靑會散秋千下鬂影衣香怯晚風悲往事向孤鴻斷腸腸斷舊情濃梨花院落黃茅店繡被春寒此夜同

豆葉黃

粉墻丹柱栁絲中簾箔輕眀花影重午醉醒來一面風緑怱怱幾顆櫻桃葉底紅

又

樹頭初日鵓鳩鳴野店山橋新雨晴短褐無泥竹杖輕水泠泠梅片飛時春艸靑

又

秋千人散小庭空麝冷燈昏愁殺儂獨有閒階兩袖風月朧朧一樹梨花細雨中

鷓鴣天

趙子發

約料應飛白玉盤眀樓漸放滿輪寒天垂萬丈淸光外人在三秋爽气間聞葉吹想風鬟浮空彷佛女乘鸞此時不合人間有盡入嵩山靜夜看

洞仙歌

荒山眀月下有云來去深夜纎毫靜可數問古今底事畱此空光修月戶猶是當年玉斧思君持羽扇來伴微吟水佩風鬟飲松露待勾漏丹成約與輕飛人間世不知歸處更長嘯餘聲振林溪見亂紅驚飛半嵓花雨

桃源憶故人

芳菲巳有東風露寒著輕羅未去午夜鸞車鶴馭散入千蓮步粉香度曲嬉逰女艸艸相逢無據腸斷淚零無數灑作花梢雨

浣溪沙

疎蔭揺揺趂岸移驚鷗點點過帆飛船分水打嫩沙回斷夢不知人去處捲簾還有燕來時日斜風緊轉灣西

南歌子

天末疑無路波翻欲禦風此身忽在玉壺中醉倒不知南北與西東獵獵遙鳴艸颼颼靜打篷與君回棹碧雲濃不是思歸只爲酒船空

又

人有紉蘭佩云無出岫心扁舟來入碧濤深坐見楚咻兒女變齊音但醉雙缾玉從渠亦印金此時何處可幽尋風定津頭白月照平林

點綘唇

野岸孤舟斷橋眀月穿流水雁聲嘹唳雙落行人淚去歳吾家曾挿黃花醉今那是杖藜西指看卽成千里

虞美人

飛雲流水來無信花發年年恨小桃如臉栁如眉記得那人模樣舊家時樓髙映步拖金縷香濕黃昏雨如今不見欲憑書門外水平波煗一雙魚

惜分飛

數點雨聲驚殘暑簾外秋光容與重換燻鑪炷漸低羅幙香成霧今夜夜涼情幾許莫向屏山認取卻笑陽臺女楚人空詠髙唐賦

阮郎歸

馬蹄踏月響空山梅生煙壑寒水妃去後淚痕乾天風吹佩蘭紉香久怕花殘與君聊據鞍一枝欲寄北人看如今行路難

點絳唇【詠禦射】

曹元寵

秋勁風髙暗知鬥力添弓面靶分筠幹月到天心滿白羽流星飛上黃金盌平沙雁云邊驚散壓盡天山箭

又

疎栁殘蟬助人離思斜陽外淡煙疎靄節物隨時攺水巳無情風更無情■﹝日煞﹞蘭舟解水流風快回首何人在

又

宻炬髙燒寶刀時剪金花碎照人歡醉也照人無睡待得灰心陪盡千行淚籠約裏夜涼如水猶喜長成對

如夢令

門外緑陰千頃兩兩黃鸝相映睡起不勝情行到碧梧金井人靜人靜風動一枝花影

撲蝴蝶

人生一世思量爭甚底花開十日巳隨塵共水且看欲盡花枝未厭傷多酒盞何須細推物理幸容易有人爭柰只知名與利朝朝日日忙忙刼刼地待得一餉閒時又卻三春過了何如對花沈醉

憶少年

年時酒伴年時去處年時春色淸眀又近也卻天涯爲客念過眼光陰難再得想前歡盡成陳迹登臨恨無語把闌干暗拍

驀山溪

護霜雲際逺日眀芳樹竹外一枝斜想佳人天寒日暮黃昏小院無處著淸香風細細雪垂垂何況江頭路月邊疎影夢到銷魂處結子欲黃時又須作廉纎細雨孤芳一世供斷有情愁銷瘦損東陽也試問花知否

又

艸薫風■﹝日耎﹞樓閣籠輕霧墻短出花梢映誰家緑楊朱戶尋芳拾翠綺陌自靑春江南逺踏靑時誰念方覉旅昔逰如夢空憶橫塘路羅袖舞臺風想桃花依然舊樹一懷離恨滿眼欲歸心山連水水連云悵望人何處

相思會

人無百年人剛作千年調待把門關鐵鑄鬼見失笑多愁早老惹盡閒煩惱我醒也枉勞心謾計較麄衣淡飯贏取■﹝日耎﹞和飽住个宅兒只要不大不小常教潔淨不種閒花艸據見定樂平生便是神仙了

品令

乍寂寞簾櫳靜夜久寒生羅幙牕兒外有个梧桐樹早一葉兩葉落獨倚屏山欲寐月轉驚飛烏鵲促織兒聲響𨿽不大敢教賢睡不著

小重山

簾捲東風日射牕小山庭院靜接回廊疎疎晴雨弄斜陽憑欄久墻外杏花芳時節好尋芳多情懷酒伴憶歡狂歸鴻應巳度瀟湘音書杳前事忍思量

又

陌上花繁鶯亂啼驊驑金絡腦錦障泥尋芳行樂憶當時聨鑣處飛鞚緑楊堤春物又芳菲情如風外栁只依依空憐佳景負歸期愁心切惟有夢魂知

靑玉案

碧山錦樹明秋霽路轉陟疑無地忽有人家臨曲水竹籬茅舍酒旗沙岸一簇成村市淒涼只恐鄕心起鳳樓逺回頭謾凝睇何處今宵孤館裏一聲徵雁半牕殘月總是離人涙

鷓鴣天

輦路燻風起緑槐都人凝望滿天街云韶杳杳鳴鞘肅芝蓋亭亭障扇開微雨過絕纎埃內家車子走輕雷千門不敢垂簾看總上銀鉤等駕來

漁家傲

水上落紅時片片江頭雪絮飛繚亂渺渺碧波天漾逺平沙■﹝日耎﹞花風一陣蘋香滿晚來醉著無人喚殘陽巳在靑山半睡覺只驚花攺岸擡頭看元來弱纜風吹斷

阮郎歸

檐頭風佩響丁東簾疎燭影紅秋千人散月溶溶樓臺花气中春酒醒夜寒濃繡衾誰與同只愁夢短不相逢覺來羅帳空

臨江仙

靑瑣牕深紅獸■﹝日耎﹞燈前共倒金樽數枝梅浸玉壺春雪明渾似曉香重欲成云戶外馬嘶催客起席間歡意畱人從他微霰落紛紛不妨吹酒面歸去醒餘醺

鷓鴣天

淺笑輕顰不在多逺山微黛接橫波情吞■﹝酉靈﹞醁千鍾酒心醉飛瓊一曲歌人欲散柰愁何更看朱袖拂云和夜深醉墨淋漓處書徧香紅擁頂羅

靑門飲

山靜煙沈岸空潮落晴天萬里飛鴻南度冉冉黃花翠翹金鈿還是倚風凝露歳歳靑門飲盡龍山髙陽儔侶舊賞成空回首舊逰人在何處此際誰憐萍泛空自感光陰暗傷覉旅醉裏悲歌夜多驚夢無那覺來情緒孤館昏還曉厭時聞南樓鐘鼓淚眼臨風腸斷望中歸路

靑玉案

田園有計歸須早在家縦貧亦好南來北去何日了光陰送盡可憐靑鬢暗逐流年老寂寥孤館殘燈照鄕思驚時夢初覺落月蒼蒼關河曉一聲雞唱馬嘶人起又上長安道

好事近

茒捨竹籬邊雀噪晚枝時節一陣暗香飄處已難禁愁絕江南得地故先開不待有飛雪腸斷幾回山路恨無人攀折

醉花陰

九陌寒輕春尙早燈火都門道月下步蓮人薄薄香羅峭窄春衫小梅妝深淺風蛾裊隨路聽嬉笑無限面皮兒𨿽則不同各是一般好

點絳唇

小小朱橋栁邊人過橫塘路細風時度碧浪痕痕去艸軟沙平穏襯尋幽步花深處亂紅飛舞回首春城暮

又

云透斜陽半樓紅影眀牕戶暮山無數歸雁愁邊去十里平蕪花逺重重樹空凝竚故人何處可惜春將暮

又

沈醉歸來洞房燈火閒相照夜寒猶峭信意和衣倒春夢𨿽多好夢長長少紗牕曉鳳幃人悄花外空啼鳥

水龍吟【牡丹】

曉天糓雨晴時翠羅護日輕煙裏酴醿徑■﹝日耎﹞栁花風淡千葩濃麗三月春光上林池館西都花市看輕盈隠約何須解語凝情處無窮意金殿筠籠歳貢最姚黃一枝嬌貴東風旣與花王芍藥須爲近侍歌舞筵中滿裝歸帽斜簮云髻有髙情未巳齊燒絳蠟向闌邊醉

聲聲慢

重檐飛峻麗彩橫空繁華壯觀都城雲母屏開八面人在靑冥憑闌瑞煙深處望皇居遙識蓬瀛回環閣道五花聞相壓盡旗亭歌酒長春不夜金翠照羅綺笑語盈盈陸海人山輻輳萬國歡聲登臨四時總好況花朝月白風淸丰年樂歳熈熈且醉太平

蝶戀花

簾捲眞珠深院靜滿地槐陰鏤日如雲影午枕花前情思凝象牀冰簟光相映過面風情如酒醒沈水瓶寒帶綆來金井滌盡煩襟無睡興闌干六曲還重憑

浣溪沙

栁絮池臺淡淡風碧波花嶼小橋通云連麗宇倚晴空芳艸緑楊人去住短墻幽徑燕西東攀條弄蘂得從容

點絳唇【水飯】

霜落吳江萬畦香稻來場圃夜村舂黍艸屋寒燈雨玉粒長腰沈水溫溫注相畱住共抄云子更聽歌聲度

又

一片南云定知來做巫山雨歌聲才度只向風中住惱亂襄王無限牽情處長天暮又還飛去目斷陽臺路

好事近

魏夫人

雨後曉寒輕花外早鶯啼歇愁聽隔溪殘漏正一聲淒咽不堪西望去程賖離腸萬回結不似海棠陰下按涼州時節

阮郎歸

夕陽樓外落花飛晴空碧四垂去帆回首巳天涯孤煙捲翠微樓上客鬂成絲歸期未有期斷魂不忍下危梯桐陰月影移

減字木蘭花

西樓眀月掩映梨花千樹雪樓上人歸愁聽孤城一雁飛玉人何處又見江南春色暮芳信難尋去後桃花流水深

菩薩蠻

溪山掩映斜陽裏樓臺影動鴛鴦起隔岸兩王家出墻紅杏花緑楊堤下路早晚溪邊去三見栁綿飛離人猶未歸

定風波

不是無心惜落花落花無意戀春華昨日盈盈枝上笑誰道今朝吹去落誰家把酒臨風千種恨難問夢回雲散見無涯妙舞淸歌誰是主回顧髙城不見夕陽斜

減字木蘭花

落花飛絮杳杳天涯人甚處欲寄相思春盡衡陽雁漸稀離腸酒眼腸斷淚痕流不斷明月西樓一曲欄幹一倍愁

菩薩蠻

東風巳緑瀛洲艸畫樓簾捲淸霜曉淸絕北湖梅花開未滿枝長天音信斷又見南歸雁何處是離愁長安眀月樓

又

紅樓斜倚連溪曲樓前溪水凝寒玉蕩揚木蘭船船中人少年荷花嬌欲語笑入鴛鴦浦波上暝煙低菱歌月下歸

點絳唇

波上淸風畫船眀月人歸後漸銷殘酒獨自憑闌久聚散匆匆此恨年年有重回首淡煙疏栁隠隠蕪城漏

武陵春

小院無人簾半捲獨自倚欄時寛盡春來金縷衣憔悴有誰知玉人近日書來少應是怨來遲夢里長安早晚歸和涙立斜暉

南歌子

李易安

天上星河轉人間簾幕垂涼生枕簟淚痕滋起解羅衣聊問夜何其翠貼蓮蓬小金銷藕葉稀舊時天气舊時衣只有情懷不似舊家時

轉調滿庭芳

芳艸池塘緑陰庭院晚晴寒透牕紗誰開金鎖管是客來唦寂寞樽前席上春歸去海角天涯能畱否酴醿落盡猶賴有殘葩當年曾勝賞生香燻袖活火分茶盡如龍驕馬流水輕車不怕風狂雨驟恰才稱煮酒看花如今也不成懷抱得似舊時那

漁家傲

天接雲濤連曉霧星河欲轉千帆舞彷佛夢魂歸帝所聞天語殷懃問我歸何處我報路長嗟日暮學詩謾有驚人句九萬里風鵬正舉風休住篷舟吹取三山去

如夢令

常記溪亭日暮沈醉不知歸路興盡晚回舟誤入藕花深處爭渡爭渡驚起一灘鷗鷺

又

昨夜雨疎風驟濃睡不消殘酒試問卷簾人卻道海棠依舊知否知否應是緑肥紅瘦

多麗【詠白菊】

小樓寒夜長簾幕低垂恨蕭蕭無情風雨夜來揉損瓊肌也不似貴妃醉臉也不似孫壽愁眉韓令偸香徐娘傅粉莫將比擬未新奇細看取屈平陶令風韻正相冝微風起淸芬醞藉不減酴醿漸秋闌雪淸玉瘦向人無限依依似愁凝漢臯解佩似淚灑紈扇題詩朗月淸風濃煙暗雨天教憔悴度芳姿縱愛惜不知從此畱得幾多時人情好何須更憶澤畔東籬

菩薩蠻

風柔日暮春猶早夾衫乍著心情好睡起覺微寒梅花鬢上殘故鄕何處是忘了除非醉沈水臥時燒香消酒未消

又

歸鴻聲斷殘云碧背牕雪落鑪煙直燭底鳳釵眀釵頭人勝輕角聲催曉漏銀漢回牛斗春意看花難西風畱舊寒

浣溪沙

莫訝杯深琥珀濃未成沈醉意先融輕寒巳應晚來風瑞腦香消魂夢斷碎寒金小髻鬟松醒時空對菊花紅

又

小院閒牕春色深重簾未捲影沈沈倚樓無語理瑤琴逺岫出山催薄暮細風吹雨弄輕陰梨花欲謝恐難禁

又

澹蕩春光寒食天玉鑪沈水裊殘煙夢回山枕隠花鈿海燕未來人鬥艸江梅巳過栁生綿黃昏疎雨濕秋千

鳳凰臺上憶吹簫

香冷金猊被翻紅浪起來人未梳頭任寶奩閉掩日上簾鉤生怕閒愁暗恨多少事欲說還休今年瘦非干病酒不是悲秋眀朝這回去也千萬徧陽關也卽難畱念武陵春晚云鎖重樓記取樓前緑水應念我終日凝眸凝眸處從今更添幾段新愁

一剪梅

紅藕香殘玉簟秋輕解羅裳獨上蘭舟雲中誰寄錦書來雁字回時月滿西樓花自飄零水自流一種相思兩處閒愁此情無計可消除才下眉頭卻上心頭

蝶戀花

淚濕羅衣脂粉滿四疉陽關唱到千千徧人道山長山又斷蕭蕭微雨聞孤館惜別傷離方寸亂忘了臨行酒盞深和淺好把音書憑過雁東來不似蓬萊逺

又

暖雨淸風初破凍栁眼梅腮巳覺春心動酒意詩情誰與共淚融殘粉花鈿重乍試夾衫金縷縫山枕斜欹枕損釵頭鳳獨抱濃愁無好夢夜闌猶剪燈花弄

鷓鴣天

寒日蕭蕭上鎖牕梧桐應恨夜來霜酒闌更喜團茶苦夢斷偏冝瑞腦香秋巳盡日猶長仲宣懷逺更淒涼不如隨分樽前醉莫負東籬菊蘂黃

小重山

春到長門春艸靑紅梅些子破未開勻碧雲龍碾玉成塵畱晚夢驚破一甌春花影壓重門疎簾鋪澹月好黃昏二年三度負東君歸來也著意過今春

怨王孫

湖上風來波浩渺秋巳暮紅稀少水光山色與人親說不盡無窮好蓮子巳成荷葉老淸露洗蘋花汀艸眠沙鷗鷺不回頭似也恨人歸早

醉花陰

薄霧濃云愁永晝瑞腦銷金獸時節又重陽玉枕紗幮半夜秋初透東籬把酒黃昏後有暗香盈袖莫道不消魂簾捲西風人似黃花瘦

好事近

風定落花深簾外擁紅堆雪長記海棠開後正是傷春時節酒闌歌罷玉樽空靑紅暗眀滅魂夢不堪幽怨更一聲啼鴂

訴衷情

夜來沈醉卸妝遲梅萼挿殘枝酒醒燻破春夢逺又不成歸人悄悄月依依翠簾垂更挼殘蘂更撚餘香更得些時

臨江仙

庭院深深深幾許雲牕霧閣常扃栁梢梅萼漸分明春歸秣陵樹人客建安城感月吟風多少事於今老去無成誰憐憔悴更雕零試燈無意思踏雪沒心情

樂府雅詞卷下

●欽定四庫全書

樂府雅詞拾遺卷上

﹝宋﹞曾慥編

聲聲慢【春】

宮梅粉淡岸栁金勻皇州乍慶春回鳯闕端門棚山彩建蓬萊沈沈洞天向晚寶輿還花滿鈞臺輕煙裏算誰將金蓮陸地齊開觸處笙歌鼎沸香韉趂雕輪隠隠輕雷萬家簾幕千步錦繡相挨銀蟾皓月如晝共乘歡爭忍慵來疏鐘斷聽行歌猶在禁街

又【梅】

欺寒衝■﹝日耎﹞占早爭春江梅巳破南枝向晚陰凝偏宜映月臨池天然瑩肌秀骨笑等閒桃李芳菲勞夣想似玉人羞懶弄粉妝遲長記行歌聲斷猶堪恨無情塞管頻吹寄逺丁寧折贈隴首相思前村夜來雪裏殢東君須索饒伊爛漫也算百花猶自未知

念奴嬌【禦制】

雅懷素態向閒中天與風流標格緑瑣窓前湘簟展終日風淸人寂玉子聲幹紋楸色靜星點連環直跳丸日月算應局上銷得全似洛浦斜暉寒鴉遊鷺亂點沙汀磧妙算神機須信道國手都無勍敵玳席歡餘蕓堂香暖贏取專良夕桃源歸路爛柯應笑凡客

南歌子

席近渾如逺簾髙故放低偏它能畫鬭頭眉戴頂燒香鋪翠小冠兒酒伴殘妝在花隨秀鬢垂薄羅小扇寫新詩觧下雙雙羅帶要重題

又

象戲紅牙局琵琶緑錦絳小窓方簟困香醪簾外拂檐宮栁翠陰交煙媚鶯鶯近風微燕燕髙更將奶酪伴櫻桃要共那人一遞一匙抄

又

小小生金屋盈盈向鳯幃斜枝石竹繡羅衣爲怕春來風日捲簾稀金殿承恩久蘭堂得夣遲薫鑪空惹禦香歸今夜花前還是日平西

又

合兒𨿽不大都無半點俗窓兒根底數竿竹畫展江南山景兩三幅彜鼎燒異香膽瓶插嫩菊翛然無事淨心目共那人人相對弈棊局

又

風動槐龍舞花深禁漏傳一竿紅日照花磚走馬晨暉門裏快行宣百五開新火淸明尙禁煙魚符不請便朝天醉裏歸來疑是夣遊僊

虞美人

深深庭院淸明過桃杏紅初破柳絲搭在玉闌干簾外蕭蕭風雨做輕寒晚晴臺榭生明媚欲判花前醉酒闌無事月侵廊獨自行來行去好思量

感皇恩

暖律破寒威春回宮栁晴景初曦上元候禁城煙火移下一天星斗素娥凝碧漢明如晝繡輪電轉錦韀飛驟九踏笙歌按新奏勝遊方凝忽聽曉鐘銀漏兩兩歸去也重回首

傳言玉女

眉黛輕分慣學玉眞梳掠艷容可畫那精神怎索鮫綃映玉鈿帶雙穿纓絡歌音淸麗舞腰柔弱宴罷瑤池禦風跨皓鶴鳳凰臺上有蕭郎共約一面笑開向月斜褰朱箔東園無限好花羞落

魚遊春水

秦樓東風裏燕子還來尋舊壘餘寒微透紅日薄侵羅綺嫩筍才抽碧玉簮細栁輕窣黃金蘂鶯囀上林魚遊春水屈曲闌干徧倚又是一畨新桃李佳人應念歸期梅妝淡洗鳳簫聲杳沈孤鴈目斷澄波無雙鯉雲山萬重寸心千里

五彩結同心

珠簾垂戶金索懸窓家接浣沙溪路相見桐陰下一鉤月恰在鳳凰棲處素瓊撚就宮腰小花枝裊盈盈嬌步新妝淺滿腮紅雪綽約片雲欲度塵寰豈能畱住惟只愁化作彩雲飛去蟬翼衫兒薄冰肌瑩輕罩一團香霧彩箋巧綴相思苦脈脈動憐才心緒好作入秦樓活計吹簫伴侶

淸平樂

畫堂晨起來報雪花墜髙捲簾櫳看佳瑞皓色逺迷庭砌盛气光引鑪煙素艸寒生玉佩應是天上狂醉亂把白雲揉碎

翻香令

金鑪猶暖麝煤殘惜香愛把寶釵翻重勻處余薫在這一般气味勝從前背人偸蓋小重山更拈沈水與同然且圖得氤氳久爲情深嫌怕斷頭煙

侍香金童

寶臺蒙繡瑞獸髙三尺玉殿無風煙自直迆邐傍懷盈綺席苒苒菲菲斷處凝碧是龍涎鳳髓惱人情意極想韓壽風流應暗識去似彩雲無處覓惟有多情袖中畱得

踏莎行令

冦平叔

春色將闌鶯聲漸老紅英落盡靑梅小畫堂人靜雨蒙蒙屏山半掩餘香裊宻約沈沈離心杳杳菱花塵滿慵將照倚樓無語欲魂銷長空暗淡連芳艸

折新荷引

趙閱道

雨過回廊圎荷嫩緑新抽越女輕盈畫橈穏泛蘭舟芳容艷粉紅香透脈脈嬌羞菱歌隠隠漸遙依約回眸堤上郎心波間妝影遲畱不覺歸時淡天碧襯蟾鉤風蟬噪晚餘霞際幾點沙鷗漁笛不道有人獨倚危樓

蘓幕遮

碧雲天黃葉地秋色連波波上寒煙翠映斜陽天接水芳艸無情更在斜陽外黯芳魂追芳意夜夜除非好夢畱人睡明月樓髙愁獨倚酒入愁腸化作相思淚

瀟湘逢故人慢

王和甫

燻風微動方櫻桃弄色萱艸成窠翠帷敞輕試冰簟初展幾尺湘波疏簾廣廈寄瀟灑一枕南柯引多少夣中歸緒洞庭雨棹煙簔驚回處閒晝永但時時燕雛鶯友相過正緑■﹝浦上女下﹞娑況庭有幽花池有新荷靑梅煮酒幸隨分贏得髙歌功名事到頭在歲華忍負淸和

洞僊歌

溶溶泄泄似飄揚愁緒不是因風等閒度道無心用甚卻又情多行未駐還作髙陽暮雨襄王情尙淺會少離多空自朝朝又暮暮腸斷曉光中一縷歸時銷散後不知何處試宻鎖瓊樓洞房深與遮斷江臯楚臺歸路

點絳唇

趙閱道

秋气微涼夢回明月穿簾幕井梧蕭索正遶南枝鵲寶瑟塵生金鴈空零落情無托鬢云慵掠不似君恩薄

倦尋芳慢【中呂宮】

王元澤

露晞向晚簾幕風輕小院閒晝翠徑鶯來驚下亂紅鋪繡倚危墻登髙榭海棠經雨燕脂透算韶華又因循過了淸明時候倦遊燕風光滿日好景良辰誰共攜手恨被楡錢買斷兩眉長鬭憶髙陽人散後落花流水仍依舊這情懷對東風盡成銷瘦

淸平樂

劉原甫

小山叢桂最有畱人意拂葉攀花無限思雨濕濃香滿袂別來過了秋光翠簾昨夜新霜多少月宮閒地姮娥與借微芳

減字木蘭花

張文潛

个人風味只有梅花些子似每到開時滿眼春愁只自知霞裙僊佩姑射神人風露態蜂蝶休忙不與春風一點香

鷓鴣天

張文潛

傾蓋相逢汝水濵須知見面過聞名馬頭𨿽去無千里酒盞才傾且百分喏得失一微塵莫教冰岸損精神北扉西禁須公等金榜當年第一人

滿庭芳

張文潛

裂楮裁筠虛明瀟灑制成方丈屠蘇艸團蒲坐中置一山鑪拙似春林鳩宿易於秋野鶉居誰相對時煩孟婦石鼎煮寒蔬嗟吁人生隨分足風雲變化尺蠖伸舒且偸取閒時向此躊躕謾誇道黃金建廈繁華夣畢竟空虛爭如且寒廬廚火湯餅一齋盂

又

北苑先春瑯函寶韞帝所分落人間綺窗纎手一縷破雙團雲裏遊龍舞鳳香霧靄飛入琱盤華堂靜松風雲竹金鼎沸潺湲門闌車馬動浮黃嫩日小袖髙鬟便胸臆輪囷肺腑生寒喚起謫仙醉倒翻湖海傾瀉濤瀾笙歌散風簾月幕禪榻鬂絲斑

瑤池宴令

廖明略

飛花成陣春心困寸寸別腸多少愁悶無人問偸啼自搵殘妝粉抱瑤琴尋出新韻玉纎趂南風未觧幽慍低云鬂眉峯斂暈嬌秋恨

霜葉飛

沈唐霜

林凋晚危樓迥登臨無限秋思望中間想洞庭波面亂紅初墜更蕭索風吹渭水﹝闕﹞

蝶戀花

﹝闕﹞

永遇樂

﹝闕﹞來也暢出戶迎賓入城幹事恰似王保長我咱歡後神歌鬼舞任你萬般毀謗死來後一家一个那底怎向

洞仙歌

呂直夫

徵鞍帶月濃露沾襟袖馬上輕衫峭寒透望翠峯深淺憶著眉兒腰支裊忍看風前細柳別時頻囑付早寄書來能趂淸明到家否這言語便夢裏也在心頭重相見不知伊瘦我瘦縱百卉千花已離披也趂得酴醿牡丹時候

阮郎歸

兪秀老

釣魚船上謝三郎雙鬂巳蒼蒼蓑衣未必淸貴不肯換金章汀艸畔浦花旁靜鳴榔自來好个漁父家風一片瀟湘

念奴嬌

趙承之

舊遊何處記金湯形勝蓬瀛佳麗淥水芙蓉元帥與賓僚風流濟濟萬柳庭邊雅歌堂上醉倒春風裏十年一夢覺來煙水千里惆悵送子重遊南樓依舊不朱欄誰倚要識當時惟是有明月曾陪珠履量減杯中雪添頭上甚矣吾衰矣酒徒相問爲言憔悴如此

虞美人

張敏叔

春風曾見桃花面重見勝初見兩枝獨占小春開應怪劉郎迷路又重來旁人應笑髯公老獨愛花枝好世間好景不長圓莫放笙歌歸院且樽前

選冠子

張敏叔

嫩水挼藍遙堤映翠半雨半煙橋畔鳴禽弄舌蔓艸縈心偏稱謝家池館紅粉墻頭栁揺金縷纎柔舞腰低軟被和風搭在欄幹終日繡簾誰捲春易老細葉舒眉輕花吐絮漸覺緑陰垂暖章臺系馬灞水維舟追念鳯城人逺惆悵陽闗故國杯酒飄零惹人腸斷恨靑靑客捨江頭風笛亂雲空晚

感皇恩

趙循道

騎馬踏紅塵長安重到人面依前似花好舊歡才展又被新愁分了未成雲雨夢巫山曉千里斷腸關山古道回首髙城似天杳滿懷離恨付與落花啼鳥故人何處也靑春老

虞美人令

李方叔

玉欄幹外淸江浦渺渺天涯雨好風如扇雨如簾時見岸花汀艸漲痕添靑林枕上闗山路臥想乘鸞處碧蕪千里信悠悠惟有霎時涼夢到南州

花心動

劉無言

偏憶江南有塵表丰神世外標格低傍小橋斜出疏籬似向隴頭曾識暗薌孤韻冰霜裏初不怕春寒邀勒問桃杏盈門怎生向前爭得省共蕭娘手摘玉纎映瓊枝照人一色澹粉暈酥多少飛來到得壽陽宮額再三畱待東君看管都將別花不惜但只恐髙樓又三弄笛

八寶妝

劉無言

門掩黃昏畫堂人寂暮雨乍收殘暑簾捲疏星門戶悄隠隠嚴城鍾鼓空街煙暝半開斜月朦朧銀河澄淡風淒楚還是鳳樓人逺桃源無路惆悵夜久星繁碧雲望斷玉簫聲在何處念誰伴茜裙翠袖共攜手瑤臺歸去對修竹森森院宇曲屏香暖凝沈炷問對酒當歌情懷記得劉郎否轉調

滿庭芳

劉無言

風急霜濃天低雲淡過來孤鴈聲切鴈兒且住略聽自家說你是離羣到此我共那人才相別松江岸黃蘆影裏天更待飛雪聲聲腸欲斷和我也淚珠點點成血這一江流水流也嗚咽告你髙飛逺舉前程事永沒磨折須知道飄零聚散終有見時節

緑頭鴨

周格非

隴頭泉未到隴下輕分一聲聲淒涼嗚咽豈堪側耳重聞細思量那時攜手畫樓髙簾幕黃昏月不長圓云多輕散天應偏妬有情人自別後小窓幽院無處不消魂羅衣上殘妝未減猶帶啼痕自一從瓶沈簮折杳知欲見無因也渾疑事如春夢又只愁人是朝云破鏡分來朱弦斷後不堪獨自對芳罇試與問多才誰更匹配得文君須知道東陽瘦損不爲傷春

西江月

程欽之

階下寶鞍羅帕門前絳臈紗籠畱連佳客恨匆匆賴有新團小鳳瓊碎黃金碾裏乳浮紫玉甌中歸來習習袖生風齒頰餘甘入夢

又

燈火樓臺欲下笙歌院落將歸冰甆金縷勝璢璃春筍捧來纎細飲罷髙陽人散曲終巫峽雲飛千方修合斗新奇須帶別離滋味

虞美人

何文縝

分香帕子揉藍翠欲去殷勤惠重來只約牡丹時莫遣花枝知後故開遲別來看盡閒桃李日日闌干倚催花無計問東風夢作一雙蝴蝶遶芳叢

西江月【贈友人家侍兒名燕燕者】李伯紀

意態何如涎涎輕盈只恐飛飛華堂偏傍主人棲好與安巢穏戲攬斷樓中風月且看掌上腰支謫仙詞賦少陵詩萬語千言總記

漢宮春

李漢老

瀟灑江梅向竹梢疏處橫兩三枝東君也不愛惜雪壓風欹無情燕子怕輕寒長失花期卻是有南來塞鴈年年長見開時淸淡小溪如練問玉堂何似茅舍疏籬傷心故人去後冷落新詩微云澹月對江山分付他誰空自倚風流未減淸香不在人知

洞仙歌

一團嬌軟是將春揉做撩亂隨風到何處自長亭人去後煙艸萋迷歸來了裝點離愁無數飄揚無个事剛被縈牽長是黃昏怕微雨記那回深院靜簾幕低垂花陰下霎時畱住又只恐伊家太輕狂驀地和春帶將歸去

轉調二郎神

徐幹目

悶來彈雀又攪破一簾風花影漫試著春衫還思纎手薫徹金鑪燼冷動是愁多如何向但怪得新來多病想舊日沈腰而今潘鬢不堪臨鏡重省別來淚滴羅衣猶凝料爲我厭厭日髙慵起長托春酲未醒鴈翼不來馬蹄輕駐門掩一庭芳景空竚立盡日闌干倚徧晝長人靜

宴淸都

何籀

細艸沿階軟遲日薄惠風輕靄微暖春工靳惜桃紅尙小柳芽猶短羅幃繡幕髙捲又早是歌慵笑懶憑畫樓那更天逺山逺水逺人逺堪怨傅粉疏狂竊香俊雅無計拘管靑絲絆馬紅巾寄羽甚處迷戀無言淚珠零亂翠袖盡重重漬徧故要得別後思量歸時覷見

水調歌頭

帆落松陵浦枯柳纜瓊艘扶策無人獨步浪壓百花橋我掛風裳水佩一笑波寒月白餘韻觸驚濤絕景有誰賞霧幕閉三髙不須臾千古事一蕭條鱸魚縱有澤荒甫裏失虹橋更吾名髙業茂終歸荒田野艸且穏一枝巢舉酒酹空闊煙逺路迢迢

鳳棲梧

洪覺範

碧瓦籠晴煙霧繞水殿西偏小立聞啼鳥風度女墻吹語笑南枝破臘應開了道骨不凡江瘴曉春色通靈醫得花多少爆■﹝日耎﹞釀寒空杳杳江城畫角催殘照

千秋歳

半身屏外睡覺唇紅退春思亂芳心碎空餘簪髻玉不見流蘇帶試與問个人秀整誰宜對湘浦曾同會手攀輕羅蓋疑是夢今猶在十分春易盡一點情難攺多少事卻隨恨逺連雲海

靑玉案【元夕】

凝祥宴罷曲歌吹盡轂走香塵起冠壓花枝馳萬騎馬行燈鬧鳳樓簾捲陸海鰲山對當年曾看天顏醉禦杯舉歡聲沸時節𨿽同悲樂異海風吹夢嶺猿啼月一枕思歸淚

點絳唇

流水泠泠斷橋橫路梅枝亞雪花初下全似江南畫白璧靑錢欲買春無價歸來也風吹平野一點香隨馬

眼兒媚

宋退翁

霏霏疏影轉徵鴻人語暗香中小橋斜渡西亭深院水月朦朧人間不是藏春處玉笛曉霜空江南樹樹黃垂宻雨緑漲薫風

靑玉案

蔣宣卿【璨】

三年枕上吳中路遣黃耳隨君去欲過松江呼小渡莫驚鷗鷺四橋都是老子經行處輞川圖上看春暮長憶髙人右丞句作个歸期天未許春衫猶是小蠻鍼綫曾濕西湖雨

浣溪沙

孫仲翼【覿】

弱骨輕肌不耐春一枝江路玉梅新巡檐索笑爲何人素影徘徊波上月碎香揺蕩竹間云酒醒人散夢仙村

洞仙歌

劉偉明

淒涼楚弄行客腸曾斷濤捲秋容晴淮晚去年時還是今日孤舟煙浪裏身與江云共逺別來丹枕夣幾過滄洲皓月而今爲誰滿薄幸苦無端悞卻嬋娟有人在玉樓天半最不憤西風破帆來甚時節收拾望中心眼

婆羅門引

楊如晦【景】

帳雲暮捲漏聲不到小簾櫳銀漢夜洗晴空皓月當軒髙掛秋入廣寒宮正金波不動桂影玲瓏佳人未逢悵此夕與誰同對酒當歌追念霜滿愁紅南樓何處想人在橫笛一聲中凝望眼立盡西風

聲聲慢【木犀】

李似之【彌道】

龍涎燒就沈水燻成分明亂屑瓊瑰一朶才開人家十里先知此花大卽不大有許多瀟灑淸奇較量盡諸勝如茉莉趂得酴釄更被秋光掇送微放些月照著陣風吹惱殺多情猛判沈醉酬伊朝朝暮暮守定盡忙時也不相離睡夣裏膽瓶兒枕畔數枝

菩薩蠻

江城烽火連三月不堪對酒江亭別休作斷腸聲老來無淚傾風髙帆影疾目送舟痕碧錦字幾時來燻風無鴈回

相思令

林和靖

吳山靑越山靑兩岸靑山相對迎爭忍有離情君涙盈妾淚盈羅帶同心結未成江頭潮巳平

南歌子

仲殊

十里靑山逺潮平路帶沙數聲啼鳥怨年華又是淒涼時候在天涯白露收殘暑淸風襯晚霞緑楊堤畔鬧荷花記得年時沽酒那人家

減字木蘭花【或云仲殊作】

誰將妙筆寫就素縑三百匹天下應無此是錢塘江上圖一般奇絕雲淡天低秋夜月費盡丹靑只這些兒畫不成

小重山

祖可

誰向江頭遣恨濃碧波流不斷楚山重柳煙和雨隔疏鐘黃昏後羅幕更朦朧桃李小園空阿誰猶笑語拾殘紅珠簾捲盡落花風人不見春在緑蕪中

燭影揺紅【題安陸淩雲樓】

廖世美

靄靄春空畫樓森聳淩雲渚紫薇登覽最關情絕妙誇能賦惆悵相思遲暮記當日朱闌共語塞鴻難問岸栁何窮別愁紛絮催促年光舊來流水知何處斷腸何必更殘陽極目傷平楚晚霽波聲帶雨悄無人舟橫野渡數峯江上芳艸天涯參差煙樹

好事近

落日水鎔金天淡暮煙凝碧樓上誰家紅袖靠闌干無力鴛鴦相對浴紅衣短棹弄長笛驚起一雙飛去聽波聲拍拍

踏靑遊

金勒狨鞍西城嫰寒春曉路漸入垂楊芳艸過平堤穿緑徑幾聲啼鳥是處裏誰家杏花臨水依約靚妝窺照極目髙原東風露桃煙島望十里紅圍緑遶更相將乘酒興幽情多少待回晚從頭記將歸去說與鳳樓人道

小重山

汪彥章

月下潮生紅蓼汀殘霞都斂盡四山靑柳梢風急墮流螢隨波去點點亂寒星別語記丁寧如今能間隔幾長亭夜來秋气入銀屏梧桐雨還恨不同聽

點絳唇

淸月姢娟夜寒江靜山銜斗起來搔首梅影橫窓瘦好个霜天閒著傳杯手君知否曉鴉啼後歸夢濃如酒

南歌子【送淮漕向伯恭】

楊時可

怨艸迷南浦愁花傍短亭有情歌酒莫催行看取無情花艸也關情舊日臨岐曲而今忍淚聽淮山何在暮云凝待倩春風吹夢過江城

菩薩蠻

李元卓

一枝絳■﹝虫葛﹞香梅軟宜春小勝玲瓏剪拂曉上瑤釵春從鬂■﹝廣外互內﹞來菱花頻自照粉面驚春早淡拂逺山眉爲誰今日宜

淸平樂【向伯英韻木犀】

韓叔夏

秋光如水釀作鵝黃蟻散入千嵓佳樹裏惟許修門人醉翠鈿重上風鬟不禁月冷霜寒步障深沈歸去依然愁滿江山

西江月【廣師席上】

顏持約

艸艸書傳錦字厭厭夢繞梅花海山無計住星槎腸斷芭蕉影下缺月舊時庭院飛雲到處人家而今嬴得鬂先華說著多情已怕

南鄕子

吳大年

江上雪初消■﹝日耎﹞日晴煙弄柳條認得裠腰芳艸路魂銷曾折梅花過斷橋潘鬢爲誰雕長恨金閨閉阿嬌遙想晚妝呵手罷夭嬈更傍朱唇■﹝日耎﹞玉簫

減字木蘭花

薔薇葉暗滿架濃陰風不亂午酒才醒歷歷黃鸝枕上聽此情難遣不比紅蕉心易展要識離愁只似楊花不自由

浣溪沙【酴釄】

夢入瑤臺千步芳萬妃相向玉爲裝同心鞶帶翠羅長濃艷只宜供枕席醉魂長是傍壺觴絳紗囊薄爲誰香

又

白玉樓中白雪歌更將白紵襯春羅軟紅香裏最麼麼桃葉桃根隨處有江南江北見來多風前月底柰愁何

燭影揺紅【上晁共道】

樓雪初消麗譙吹罷單於晚使君千炬起斑春歌吹香風■﹝日耎﹞千里珠簾盡捲正人在蓬壺閬苑賣薪買酒立馬傳觴升平重見誰識遨頭去年曾侍傳柑宴至今衣袖帶天香行處氤氳滿巳是春宵苦短且莫遣歡遊意懶細聽蹄路璧月光中玉簫聲逺

臨江仙【聞郡守移傳薌林】

竹裏行廚艸艸花邊系馬怱怱使君移傳意何窮兒童隨騎火猿鶴避歌鐘梅雪自欺舞態燭花先放春紅酒醒人散夜堂空殷懃松上月獨照老仙翁

好事近

蔣元韻【石云】

葉暗乳鴉啼風定老紅猶落蝴蝶不隨春去入燻風池閣休歌金縷勸金巵酒病煞如昨簾捲日長人靜任楊花飄泊

阮郎歸

山池芳艸緑初勻柳寒眉尙顰東風吹雨細於塵一庭花臉皴鶯共蝶怨還嗔眼前無好春這畨天气殺愁人人愁旋旋新

烏夜啼

小桃落盡殘紅恨東風又是一畨春事不從容翠屏掩芳信斷轉愁濃可惜日長閒暇小簾櫳

殢人嬌

張彥實

深院海棠誰倩春工染就映窓戶爛如錦繡東君何意便風狂雨驟堪恨處一枝未曾到手今日乍晴怱怱命酒猶及見臙脂半透殘紅幾點明朝知在否問何似去年看花時候

又

張方仲

多少胭脂勻成點就千枝亂攢紅堆繡花無長好更光陰去驟對景憶良朋故應招手曾說年時花間把酒任淋浪春衫濕透文園今病問逺能來否卻道有酴釄牡丹時候

西江月【贈人博山】

範智聞

紫素全如玉琢淸音不假金妝海沈時許試芬芳髣髴雲飛仙掌煙縷不愁淒斷寶釵還與商量佳人特特爲翻香圖得氤氳重上

浣溪沙

春院無人花自香飛來蜂蝶意何狂玉鉤簾捲日偏長笑又不成愁未是曲屏閒倚繡鴛鴦歸時應供晚來妝

點絳唇

孫肖之

煙洗風梳司花先放江梅吐竹村沙路脈脈揺寒雨醉魄冷魂無著淸香處愁如縷系春不住又折冰枝去

長相思令

云一■﹝髟上咼下﹞玉一梭淡淡衫兒薄薄羅輕顰雙黛螺秋風多雨相和窓外芭蕉三兩窠夜長人柰何

透碧霄

查莖

艤蘭舟十分端是載離愁練波送逺屏山遮斷此去難畱相從爭柰心期久要屢更霜秋嘆人生杳似萍浮又翻成輕別都將深恨付與東流想斜陽影裏寒煙明處雙槳來悠悠愛渚梅幽香動須采掇倩纎柔艷歌粲發誰傳餘韻來說仙遊念故人畱此遐州但春風老後秋月圓時獨倚西樓

卜算子

李惇詩

南北利名人常恨家居少每到春時聽子規無不傷懷抱好去向長安細與公卿道待得功成名遂時不似歸來早

憶眞妃

康仲伯

怱怱一望關河聽離歌艇子急催雙槳下淸波淋浪醉欄千淚柰情何明日畫橋西畔暮云多

南鄕子

李郭共仙舟凖擬蘇臺爛漫遊風雪爲誰畱住也滄洲一尺銀沙未肯收無語只關愁彊殢金巵不計籌想得人人梳洗懶妝樓低窣簾兒不上鉤

鳳棲梧

姑射仙人遊汗漫白鳳翩翩銀海光淩亂龜手兒童貪戲玩風檐更折梅梢看漠漠銀沙平晚岸笑擁寒簔聊作漁翁伴橫玉愁雲吹不斷歸舟又載蘋花滿

歸國謡

愁冉冉目送書空鴻數點落霞風剪江分染勝處屏云猶未掩羞娥斂紅潮怕上春風面

卜算子

曾約再來時花暗春風樹今日人來花未開春未知人處坐客有疏狂彩筆題新語渾爲玉人頺玉山忘了陽關路

又

煙髻綰層巓云葉生寒樹斜日行人窈窕村愁陣縱橫處細細冩蠻箋道盡相思語會倩春風展栁眉回馬章臺路

又

春淺借和風吹緑亭臯樹依約屏開出紫雲入格風流處便做鐵心腸也爲梅花語欲共東君更挽畱巧棧煙霞路

好事近

瀟灑小樓東斜亞一枝梅雪若在玉溪仙館更風流奇絕花神應爲護芳心付與何人折行客幾回搔首認暗香浮月

昭君怨

程觀過

試問愁來何處門外山無重數芳艸不知人翠連云欲看不忍看心事只堪腸斷腸斷宿孤村雨昏昏

滿江紅【梅】

春欲來時長是與梅花有約又還是竹林深處一枝開卻對酒漸驚身老大看花應念人離索但十分湛醉囑東君長如昨荒艸渡孤舟泊山斂黛天垂幕黯銷魂無柰暮云殘角便好折來和雪戴莫教酒醒隨風落待殷懃畱取寄相思誰堪托

謁金門

江上路依約數家煙樹一枕歸心村店度更亂山深處夢過江南芳艸渡曉色又催人去愁似遊絲千萬縷倩東風約住

樂府雅詞拾遺卷上

●欽定四庫全書

樂府雅詞拾遺卷下

﹝宋﹞曾慥編

寶鼎現【曼洞作】

夕陽西下暮靄紅溢香風羅綺乘夜景華燈爭放濃焰燒空連錦砌觀皓月照嚴城如晝花影寒籠絳蘂漸隠隠芙蕖萬頃迆邐齊開秋水太守無限行歌意擁旌幢光動金翠傾萬井歌臺舞榭瞻望車輪駢皷吹控寶馬耀貔貅千騎銀■﹝虫葛﹞交光數里似爛簇流星萬點引入蓬壺影裏來伴燕合多才偎艷粉瑤簮珠履恐看看丹詔歸奉宸遊燕侍便正好占春宵醉莫放笙歌妓任畫角吹徹寒梅月落西樓十二

杜韋娘

華堂深院霜籠月采生寒暈度翠幄風觸梅香噴漸歳晚春光將近惹離恨萬種多情易感歡難聚少愁成陣擁紅鑪風枕慵欹銀燈挑盡當此際爭忍前期後約度歲無憑凖對好景空積相思恨但自覺厭厭方寸擬蠻箋象管丹靑好手冩出寄與伊教信盡千工萬巧惟有心期難問

摸魚兒

被誰家數聲弦管驚回好夢難省起來無語疏雨過芳艸嫩苔侵徑春晝永遲日暮碧沼浪侵江樓影捲簾人靜被風觸一葉兩葉杏花零亂對殘景依前是撩撥春心堪恨檀郎言約無定不知何處貪歡笑恣縱酒迷歌逞珠淚迸自別後每憶翠黛慿誰整芳年相稱又到得今來卻成病了羞懶對鸞鏡

天香

霜瓦鴛鴦風簾翡翠今年早是寒少矮釘明窓側開朱戶斷莫亂教人到重陰未解云共雪商量不了靑帳垂氈要宻紅鑪收圍宜小呵梅弄妝試巧繡羅衣瑞云芝艸伴我語時同語笑時同笑已被金樽勸倒又唱个新詞故相惱盡道窮冬元來恁好

滿庭芳

五■﹝豆斗﹞相逢千鍾一飲古今樂事無過香生銀甕浮蟻浴春波瀲灩光凝醆面輕風皺淺碧宮羅乘歡處傾罍痛飲珠貫引淸歌云何君不飲良辰美景聚少離多爭忍放春風容易蹉跎但願一樽常共花陰下急景如梭須承醉雕鞍歸去爭看醉顏酡

瀟湘靜

畫簾微卷香風透正明月乍圎時候金盤露冷玉鑪篆消漸紅鱗生酒嬌唱倩繁弦瓊枝碎輕回云袖鳯臺歌短銅壺漏永人欲醉夜如晝因念流年迅景被浮名暗辜歡偶人生大抵離多會少更相將白首何似猛尋芳都莫問積金過鬥歌闌宴闋云窓鳯枕釵橫麝透

十月桃

東籬菊盡徧園林敗葉滿地寒荄露井平明破香籠粉初開佳人共喜芳意呵手剪宻揷鸞釵無言有艷不避繁霜變作春媒問武陵溪上誰栽分付與南園舞榭歌臺恰似凝酥襯玉點綴裝裁東君自是爲主先暖信律管飛灰從今雪裏第一畨花休話江梅

漢宮春

江月初圓正新春夜永燈市行樂芙蕖萬朶向晚爲誰開卻層樓畫閣盡卷上東風簾幕羅綺擁歡聲和气驚破柳梢梅蕚綽約暗塵浮動正魚龍曼衍戲車交作髙牙影裏緩控玉覊金絡鉛華間錯更一部笙歌圍著香散處厭厭醉聽南樓畫角

又

梅蕚知春見南枝向暖一朶初芳冰淸玉麗自然賦得天香煙庭水榭更無花爭染春光休更說桃夭杏冶年年蝶鬧蜂忙立馬竚凝情久念美人自別鱗羽茫茫臨岐記伊尙帶宿酒殘妝雲疏雨闊怎知人千里思量除是托多情馹使殷勤折寄仙鄕

又

玉減香銷被嬋娟誤我臨鏡妝慵無聊彊開彊觧蹙破眉峯慿髙望逺但斷膓殘月初鐘須信道承恩在貌如何教妾爲容風暖鳥聲和碎更日髙院靜花影重重愁來待只殢酒酒醒愁濃長門怨感恨無金買賦臨卭翻動念年年女伴越溪共采芙蓉

燭影揺紅

丹臉輕勻黛眉巧畫宮妝淺風流天賦與精神全在嬌波轉早是縈心可慣更那堪頻頻顧盼幾回席上見了還休爭如不見燭影揺紅夜闌飲散春宵短當時誰觧唱陽關離恨天涯逺無柰雲收雨散憑欄幹東風淚眼海棠開後正燕子來時黃昏庭院

風流子

木葉庭臯下重陽近又是搗衣秋柰愁入庾腸老侵潘鬢謾簮黃菊花也應羞楚天晚白蘋煙盡處紅蓼水邊頭芳艸有情夕陽無語鴈橫南浦人倚西樓玉容知安否香箋共錦字兩處悠悠空恨碧雲離合靑鳥沈浮向風前懊惱芳心一點寸眉兩葉禁甚閒愁情到不堪言處分付東流

又

淑景皇州滿和風漸催促柳花飛過淸明驟雨五侯臺榭靑煙散入新火開時繡簾外傍人飛燕子映葉語黃鸝秋千晝永綺羅人散花陰笑隔紅粉墻低靑門多行樂尋芳處何計彊逐輕肥空對舊遊滿目誰共開眉遇有時系馬垂楊影下佇立風前惆悵佳期回望故園桃李應待人歸

夏日燕黌堂

日初長正園林換葉瓜李飄香簾外雨過送一霎微涼萍蕪徑曲凝珠顆襯汀沙細簇蜂房被晚風輕颭圎荷翻水潑覺鴛鴦此景最難忘稱芳樽泛蟻筠簟鋪湘蘭舟棹穩倚何處垂楊豈能文字成狂飲更紅裙間也何妨任醉歸明月蝦須簾篩幾綫餘霜

漁家傲

輕拍紅牙畱客住韓家石鼎聨新句珍重龍團並鳳髓君王與春風吹破黃金縷往事不須慿陸羽且看盞面濃如乳若是蓬萊鰲穩負知何處玉川一枕淸風去

醉春風

陌上淸明近行人難借問風流何處不來歸悶悶悶回鴈峯前戲魚波上試尋芳信夜久蘭膏燼春睡何曾穩枕邊珠淚幾時幹恨恨恨惟有窓前過來明月照人方寸

卓牌兒

當年早梅芳曾邂逅飛瓊侶肌云瑩玉顏開嫩桃腰支輕裊未勝金縷佯羞整雲鬟頻向人嬌波寄語湘佩笑觧韓香暗傳幽歡後期難訴夣魂頓阻似一枕髙唐雲雨蕙心蘭態知何計重遇試問春蠶絲多少未抵離愁半縷凝竚望鳯樓何處

喜遷鶯

梅雨初歇正海橊絳蘂爭開佳節角黍包金香蒲切玉處處玳筵羅列鬭巧盡輸年少玉腕彩絲雙結艤彩舫見龍舟兩兩波心齊發奇絕難畫處激起浪花飛作湖間雪畫鼓轟雷紅旗掣電奪得錦標方徹望中水天日暮猶見珠簾髙揭歸棹晚載荷花十里一鉤新月

南鄕子

曉日壓重檐斗帳猶寒起未歡天气困人梳洗倦眉尖淡畫春山不喜添閒把繡絲撏紝得金鍼又怕拈陌上行人歸也未懨懨滿院楊花不捲簾

又【詠雙荔支】

深結化工知賜與衣裳盡是緋曾向玉盤深處見隈隨兩个心腸一片兒從小便相依酒伴歌筵不暫離只恐被人分擘破東西怎得團圓似舊時

望逺行

當時雲雨夢不負楚王期翠峯中髙樓十二掩瑤扉盡人間歡會只有兩心自知漸玉困花柔香汗揮歌聲翻別怨云馭欲回時這無情紅日何似且休西但涓涓朱露濕透仙郎羽衣怎忍見雙鴛相背飛

歸田樂

水遶溪橋淥泛蘋汀步迷花曲衣巾散餘馥種竹更洗竹詠竹題竹日暮無人伴幽獨光陰雙轉轂可惜許等閒愁萬斛世間種種只是榮和辱念足又願足意足心足忘了眉頭怎生蹙

臨江仙

促坐重燃絳■﹝虫葛﹞香泉細瀉銀瓶一甌月露照人明淸眞無俗韻久淡似交情正味能消酒力餘甘觧助茶淸瓊漿一飲覺身輕藍橋知不逺歸臥對雲英

行香子

天與秋光轉轉情傷探金英知近重陽薄衣初減緑蟻初嘗漸一畨風一畨雨一畨涼黃昏院落棲棲惶惶酒醒時往事愁腸那堪永夜明月空牀聞砧聲搗蛩聲細漏聲長

西江月【回文】

雨過輕風弄柳湖東映日春煙晴蕪平水逺連天隱隱飛翻舞燕

訴衷情

芙蓉金菊鬭芬芳天气近重陽逺村秋色如畫細葉間疏篁流水澹碧天長路茫茫慿髙目斷鴻鴈來時無限淒涼

又

碧天明月晃金波淸淺滯星河深深院宇人靜獨自問姮娥圓夜少缺時多事因何嫦娥莫是也有別離一似人麼

雨中花

白石淸泉聲陸續瀟灑碧蘆翠竹千步回廊重重簾幕小枕欹寒玉閒拂霜綃開畫軸一片瀟湘秋緑正玉漏穿花銀河垂地月上欄幹曲

遶池遊

漸春工巧玉漏花深寒淺韶景變融情蕙風暖都門十二三五銀蟾光滿瑞煙蔥蒨禁城閬苑棚山雉扇絳■﹝虫葛﹞交輝星漢神仙籍梨園奏弦管都人遊玩萬井山呼歡抃歳歲天仗願瞻鳳輦

好事近

小院看酴釄正是盛開時節莫惜大家沈醉有春醅初撥花前月下細看來無物比淸絕若問此花何似似一堆香雪

又

把酒對江梅花小未禁風力何計不教零落爲靑春畱得故人莫問在天涯尊前苦相憶好把素香收取寄江南消息

又

初上舞裀時把爭看韈羅弓窄恰似晚霞■﹝王靈﹞瓏襯玉鉤新月折旋歌態小腰身分明是回雪生怕因風飛去放眞珠簾隔

淸平樂

春光欲暮寂寞閒庭戶粉蝶雙雙穿檻舞簾外晚天疏雨殘妝獨倚閨幃玉鑪煙斷香微正是魂消時節東風滿樹花飛

靑門引

乍暖還輕冷風雨晚來方定庭軒寂寞近淸明殘花中酒又是中年病樓頭畫角風吹醒入夜重門靜那堪更被明月隔墻送過秋千影

阮郎歸

春風吹雨遶殘枝落花無可飛小池寒淥欲生漪雨晴還日西簾半捲燕雙歸諱愁無柰眉翻身整頓著殘碁沈吟應劫遲

點絳唇

公子歸來畫堂深院叢羅綺緑杯浮蟻風皺紅鱗起信馬斜陽悞入桃源裏珠簾底淡妝斜倚一寸秋江水

又

冰雪肌膚靚妝喜作梅花面寄情髙逺不與凡塵逺玉立峯前閒把經珠轉秋風便雲收霧捲水月光中見

海棠春

曉鶯窓外啼春曉睡未足把人驚覺翠被曉寒輕寶篆沈煙裊宿酲未觧雙蛾報道別院笙歌宴早試問海棠花昨夜開多少

眼兒媚

樓上黃昏杏花寒新月小闌干一雙燕子兩行歸鴈畫角聲殘綺窓人在東風裏灑淚對春閒也應似舊盈盈秋水澹澹春山

宴桃源

長安飛舞千門裏變淑景摧芳樹惟有蘭衰暮叢菊殘餘蘂回念花滿堂時自美人一去鎭掩香閨經歳又觀珠露碎點蒼苔敗梧飄砌謾贏得相思淚眼東君早作歸來計便莫惜丹靑手重與芳菲萬紅千翠

蝶戀花

司馬槱

家在錢唐江上住花落花開不管流年度燕子銜將春色去紗窗幾陣黃梅雨斜插犀梳云半吐檀板朱唇唱徹黃金縷望斷行雲無覓處夢回明月生春浦

永遇樂

功名閒事利祿休問莫系心上幸有衣食隨緣過得著甚幹勞攘風前月下三杯兩盞撞著卽莫與放且與个山莊道友退閒故人來往新來做得一个寛袖布衫著落日霞消一縷素月稜稜微吐何處夜歸人嘔嚘幾聲柔■﹝木虜﹞歸去歸去家在煙波深處

燕歸梁

帝城五更宴遊歇殘燈外看殘月都人猶在醉鄕中聽更漏初徹行樂已成閒話說如春夢覺時節大家重約探春行問甚花先發

探春令

簾旌微動峭寒天气龍池冰泮杏花咲吐香猶淺又還是春將半淸歌妙舞從頭按等芳時開宴記去年對著東風曾許不負鶯花願

祝英臺

海棠開花影下憶得共遊戲恰似雙鸞同步彩雲裏髙唐夢斷匆匆歸去一枕乍驚回濃睡甚情味人去花亦雕零穠芳伴憔悴點點飛紅去是去時淚可堪冷落黃昏瀟瀟微雨斷魂處朱闌獨倚

鷓鴣天

塞雁初來秋影寒霜林風過葉聲幹山前落帽尋常事我對西風獨正冠蘭可佩菊堪飡人情難免是悲歡但將酩酊酬佳節休把茱萸子細看

又

召埭初逢兩妙年瑤林玉樹倚風前疏梅影裏春同醉紅芰香中月一舩長恨恨短因緣空餘蝴蝶夢相連誰知瘴雨蠻煙地重上襄王玳瑁筵

又

只有梅花似玉容雪窓月戶幾尊同見來怨眼明秋水欲去愁眉淡逺峯山萬疊水千重一雙蝴蝶夢能通都將涙作黃梅雨盡把情爲栁絮風

又

小院深明別有天花能笑語柳能眠雪肌得酒於中暖蓮步淩波分外妍釵燕重髻荷偏兩山斜疊翠連娟朝云無限迷春態暮雨情知更可憐

憶眞妃

林花謝了春紅太匆匆無柰朝來寒雨晚來風胭脂淚相畱醉幾時到重重人生長恨水長東

夜遊宮

是處追尋侶燈光散九衢紅霧人在星河繁鬧處暗相逢惹天香飄滿路遊困先歸去柰怨別相思情緒閒傍小桃還獨步月明寒撚宜男無一語

楊柳枝

蓛蓛花飛一雨殘乍衣單屏風數幅盡江山水雲閒別易會難無計那涙澘澘夕陽樓上憑闌干望長安

灘破浣溪沙

相恨相思一个人柳眉桃臉自然春別離情思寂寞向誰論映地殘霞紅照水斷魂芳艸碧連雲水邊樓上回首倚黃昏

浣溪沙

姑射肌膚雪一團摻摻玉手弄冰紈著人情思幾多般水上月如天樣逺眼前花似鏡中看見時容易近時難

又

璧月光中玉漏淸小梅疏影水邊明似梅人醉月西傾梅欲黃時朝暮雨月重圓處短長亭舊愁新恨若爲情

一剪梅

恨入椒盤暖未拈春蔥微蘸誰是纎纎別來愁夜不勝長明日從教一綫添夜久寒深睡未忺舊愁新恨占斷眉尖一鉤斜月卻知人直到天明不下疏簾

卜算子

垂螺近額時只怕鶯聲老盡日貪花鬭艸忙不信有閒煩惱鳳髻已勝釵恨別王孫早若把芳心說與伊道緑徧池塘艸

又

臨鏡笑春風不著鉛華污疑是西湖處士家疏影橫斜處江淨竹姢姢緑繞靑無數獨許幽人子細看絕勝墻東路

憶王孫

楊柳風前旗鼓鬧正陌上閒花芳艸忍將愁眼覷芳菲人未老春先老長安比日知多少日易見長安難到無情苕水不西流漸迆邐仙舟小

減字木蘭花

千山萬水望極不知何處是小院回廊夢裏相尋未覺長絕憐淸瘦雪裏梅梢春未透常記分攜雨後梨花曉尙啼

又

誰知瑩徹惟有碧天云外月一見風流洗盡胸中萬斛愁剩燒宻炬只恐夜深花睡去想得橫陳全是巫山一段雲

鶴衝天

梅雨霽暑風和髙柳亂蟬多小欄庭檻遶池波魚戲動新荷薄紗幮輕羽扇枕穩簟涼深院此時情緒此時天無事小神仙

又

白角簟碧紗幮微雨乍晴初謝家池館太淸虛香散嫩芙蕖日流金風觧慍一弄素琴歌韻慢揺紈扇百花前吟待晚涼天

生查子

春心如杜鵑日夜思歸切啼盡一川花愁落千山月遙憐白玉人翠被前香歇可慣獨眠寒減動丰肌雪

又

春山和恨長秋水無言度脈脈復盈盈幾點梨花雨深深一段愁寂寂無行路推去又還來沒个遮攔處

玉樓春

雲窓霧合春風透蝶遶蜂圍花气漏惱人風味有如梅倚醉腰支全是柳細傳一曲情偏厚淡掃兩山緣底皺歸時好月已沈空只有眞香猶滿袖

南歌子

夕露沾芳艸斜陽帶逺村幾聲殘角起譙門撩亂棲鴉飛舞鬧黃昏天共髙城逺香餘繡被溫客程常事可銷魂乍向心頭橫著个人人

又

樓迥迷雲日溪深漲晚沙年來憔悴費鈆華樓上一天春思浩無涯羅帶寛腰素眞珠澑臉霞海棠開盡柳飛花薄幸只知遊蕩不思家

又

玉殿分時葉金盤弄賜冰晚來階下按歌聲恰好一方明月可中庭露下天如水風來夜更淸偏他不肯大家行揚下扇兒拍手引流螢

樂府雅詞拾遺卷下

