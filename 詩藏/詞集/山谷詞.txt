宋詞十八家黃庭堅詞

﹝宋﹞黃庭堅著

●目錄

念奴嬌﹝斷虹霽雨﹞

水調歌頭﹝瑤艸一何碧﹞

又﹝落日塞垣路﹞

滿庭芳﹝初綰雲鬟﹞

又﹝北苑春風﹞

鼓笛慢﹝早秋明月新圓﹞

洞仙歌﹝月中丹桂﹞

雨中花﹝政樂中和﹞

憶帝京﹝鳴鳩乳燕春閒暇﹞

醉蓬萊﹝對朝云靉叇﹞

南歌子﹝詩有淵明語﹞

驀山溪﹝鴛鴦翡翠﹞

轉調醜奴兒﹝得意許多時﹞

品令﹝敗葉霜天曉﹞

踏莎行﹝畫鼓催春﹞

又﹝臨水夭桃﹞

定風波﹝自斷此生休問天﹞

又﹝萬里黔中一漏天﹞

又﹝晚歲監州聞荔枝﹞

又﹝準擬階前摘荔枝﹞

鵲橋仙﹝八年不見﹞

又﹝朱樓彩舫﹞

阮郎歸﹝黔中桃李可尋芳﹞

又﹝烹茶畱客駐金鞍﹞

更漏子﹝庵摩勒﹞

繡帶子﹝小院一枝梅﹞

撼庭竹﹝嗚咽南樓吹落梅﹞

減字木蘭花﹝餘寒爭令﹞

又﹝使君那里﹞

又﹝襄王夢裏﹞

又﹝巫山古縣﹞

又﹝詩翁才刃﹞

又﹝蒼崖萬仞﹞

又﹝終宵忘寐﹞

又﹝中秋多雨﹞

又﹝中秋無雨﹞

又﹝濃雲驟雨﹞

又﹝舉頭無語﹞

又﹝月中笑語﹞

又﹝當年夜雨﹞

木蘭花令﹝風開水面魚紋皺﹞

又﹝東君未試雷霆手﹞

又﹝新年何許春光漏﹞

又﹝黃金捍撥春風手﹞

又﹝黔中士女遊晴晝﹞

又﹝可憐悲翠隨雞走﹞

淸平樂﹝春歸何處﹞

又﹝黃花當戶﹞

又﹝休推小戶﹞

又﹝舞鬟娟好﹞

又﹝乍晴秋好﹞

又﹝冰堂酒好﹞

憶帝京﹝薄妝小靨閒情素﹞

又﹝銀燭生花如紅豆﹞

畫堂春﹝東堂西畔有池塘﹞

又﹝摩圍小隱枕蠻江﹞

鷓鴣天﹝萬事令人心骨寒﹞

又﹝黃菊枝頭生曉寒﹞

又﹝紫菊黃花風露寒﹞

又﹝西塞山邊白鷺飛﹞

醉落魄﹝陶陶兀兀﹞

又﹝陶陶兀兀﹞

又﹝陶陶兀兀﹞

又﹝陶陶兀兀﹞

南鄕子﹝招喚欲千回﹞

又﹝未報賈船回﹞

又﹝黃菊滿東籬﹞

又﹝臥稻雨餘收﹞

點絳唇﹝濁酒黃花﹞

謁金門﹝山又水﹞

采桑子﹝宗盟有妓能歌舞﹞

又﹝荔枝灘上畱千騎﹞

又﹝馬湖來舞釵初賜﹞

西江月﹝龍焙頭綱春早﹞

鷓鴣天﹝湯泛冰瓷一坐春﹞

漁家傲﹝萬水千山來此土﹞

又﹝三十年來無孔竅﹞

又﹝憶昔藥山生一虎﹞

又﹝百丈峯頭開古鏡﹞

又﹝踏破艸鞋參到了﹞

撥棹子﹝歸去來﹞

訴衷情﹝一波才動萬波隨﹞

浣溪沙﹝新婦灘頭眉黛愁﹞

菩薩蠻﹝半煙半雨溪橋畔﹞

調笑歌﹝無語﹞

步蟾宮﹝虫兒眞个忒靈利﹞

南柯子﹝郭泰曾名我﹞

又﹝萬里滄江月﹞

醜奴兒﹝夜來酒醒淸無夢﹞

西江月﹝斷送一生惟有﹞

畫堂春﹝東風吹柳日初長﹞

虞美人﹝平生本愛江湖住﹞

又﹝天涯也有江南信﹞

兩同心﹝巧笑眉顰﹞

又﹝一笑千金﹞

又﹝秋水遙岑﹞

滿庭芳﹝北苑龍團﹞

又﹝明眼空靑﹞

又﹝修水濃靑﹞

驀山溪﹝山圍江暮﹞

又﹝稠花亂葉﹞

又﹝山明水秀﹞

阮郎歸﹝盈盈嬌女似羅敷﹞

又﹝歌停檀板舞停鸞﹞

又﹝摘山初制小龍團﹞

又﹝退紅衫子亂蜂兒﹞

又﹝貧家春到也騷騷﹞

定風波﹝把酒花前欲問溪﹞

又﹝小院難圖雲雨期﹞

又﹝上客休辭酒淺深﹞

又﹝歌舞闌珊退晚妝﹞

浪淘沙﹝憶昔謫巴蠻﹞

看花回﹝夜永蘭堂醺飲﹞

惜餘歡﹝四時美景﹞

醉落魄﹝蒼顏華發﹞

西江月﹝月側金盆墮水﹞

又﹝宋玉短墻東畔﹞

木蘭花令﹝淩歊臺上靑靑麥﹞

又﹝翰林本是神仙謫﹞

又﹝靑壺乃似壺中謫﹞

又﹝庾郎三九常安樂﹞

又﹝少年得意從軍樂﹞

品令﹝鳳舞團團餅﹞

醉蓬萊﹝對朝云靉叇﹞

江城子﹝畫堂髙會酒闌珊﹞

又﹝新來曾被眼奚搐﹞

逍遙樂﹝春意漸歸芳艸﹞

離亭燕﹝十載樽前談笑﹞

歸田樂引﹝暮雨蒙階砌﹞

又﹝對景還銷瘦﹞

歸田樂令﹝引調得﹞

望遠行﹝自見來﹞

鼓笛令﹝酒闌命友閒爲戲﹞

又﹝寶犀未解心先透﹞

又﹝見來兩个寧寧地﹞

又﹝見來便覺情於我﹞

好女兒﹝春去幾時還﹞

又﹝粉淚一行行﹞

釆桑子﹝虛堂密候參同火﹞

又﹝投荒萬里無歸路﹞

又﹝櫻桃著子如紅豆﹞

又﹝城南城北看桃李﹞

醜奴兒﹝濟楚好得些﹞

菩薩蠻﹝細腰宮外淸明雨﹞

鷓鴣天﹝塞雁初來秋影寒﹞

又﹝節去蜂愁蝶不知﹞

又﹝聞說君家有翠娥﹞

少年心﹝對景惹起愁悶﹞

又﹝心里人人﹞

點絳唇﹝幾日無書﹞

又﹝羅帶雙垂﹞

南鄕子﹝諸將說封侯﹞

南歌子﹝槐綠低窗暗﹞

更漏子﹝體妖嬈﹞

好事近﹝歌罷酒闌時﹞

又﹝一弄醒心弦﹞

又﹝不見片時霎﹞

喝火令﹝見晚情如舊﹞

畱春令﹝江南一雁橫秋水﹞

宴桃源﹝天气把人僝僽﹞

雪花飛﹝攜手靑雲路穩﹞

下水船﹝總領神仙侶﹞

賀聖朝﹝脫霜披茜初登第﹞

靑玉案﹝煙中一綫來時路﹞

沁園春﹝把我身心﹞

千秋歲﹝苑邊花外﹞

又﹝世間好事﹞

河傳﹝心情老懶﹞

望江東﹝江水西頭隔煙樹﹞

桃源憶故人﹝碧天露洗春容淨﹞

卜算子﹝要見不得見﹞

蝶戀花﹝海角芳菲畱不住﹞

浣溪沙﹝飛鵲臺前暈翠娥﹞

又﹝一葉扁舟卷畫簾﹞

訴衷情﹝小桃灼灼柳鬖鬖﹞

又﹝旋揎玉指著紅靴﹞

又﹝珠簾繡幕捲輕霜﹞

晝夜樂﹝夜深記得臨歧語﹞

一落索﹝誰道秋來煙景素﹞

滿庭芳﹝風力驅寒﹞

西江月﹝細細風淸撼竹﹞

失調名﹝直須把﹞

好事近﹝瀟灑薦冰盤﹞

瑞鶴仙﹝環滁皆山也﹞

驀山溪﹝朝來風日﹞

搗練子﹝梅凋粉﹞

失調名﹝屋角數聲鴉噪柳﹞

又﹝舊家楊柳依依綠﹞

菩薩蠻﹝輕風裊斷沈煙炷﹞

漁家傲﹝蕩漾生涯身已老﹞

瑤臺第一層﹝閬苑歸來﹞

●黃庭堅詞

念奴嬌

八月十七日﹐同諸甥步自永安城樓﹐過張寬夫園待月﹐偶有名酒﹐因以金荷酌眾客。客有孫彥立﹐善吹笛。援筆作樂府長短句﹐文不加點➀。

斷虹霽雨﹐淨秋空﹐山染修眉新綠。桂影扶疏﹐誰便道﹐今夕淸輝不足➁。萬里靑天﹐姮娥何處﹐駕此一輪玉。寒光零亂﹐爲誰偏照醽醁➂。

年少從我追遊﹐晚涼幽徑﹐繞張園森木。共倒金荷家萬里﹐難得尊前相屬➃。老子平生➄﹐江南江北﹐最愛臨風曲。孫郎微笑﹐坐來聲噴霜竹➅。

【注釋】

➀作於元符元年八月十七日﹐時在戎州永安城﹐卽今四川奉節縣西。張寬夫﹕作者友人﹐生平待考。金荷﹕酒杯。孫彥立﹕作者友人﹐生平待考。

➁淸輝﹕月光。

➂醽醁﹝línglù﹞﹕美酒名。

➃尊前相屬﹕韓愈《八月十五日夜贈張功曹》詩﹕「一杯相屬君當歡。」

➄老子﹕老夫。

➅坐來﹕張相《詩詞曲語辭匯釋》﹕「猶云適才或正當其時也﹐亦猶云登時或一時也。」霜竹﹕指笛子。《樂書》﹕「剪云夢之霜筠﹐法龍吟之異韻。

水調歌頭

遊覽

瑤艸一何碧﹐春入武陵溪。溪上桃花無數﹐花上有黃鸝➀。我欲穿花尋路﹐直入白雲深處﹐浩气展虹霓➁。只恐花深裏﹐紅露濕人衣➂。

坐玉石﹐倚玉枕﹐拂金徽➃。謫仙何處﹐無人伴我白螺杯➄。我爲靈芝仙艸﹐不爲朱唇丹臉﹐長嘯亦何爲。醉舞下山去﹐明月逐人歸➅。﹝案《碧雞漫志》卷二引石耆卿云﹐此莫將詞﹐疑非。﹞

【注釋】

➀瑤艸﹕《山海經中山經》﹕「姑之山﹐帝女死焉﹐名曰女屍﹐化爲瑤艸。」此言仙艸﹐美艸。武陵溪﹕見陶淵明《桃花源記》。花上有黃鸝﹕韋應物《滁州西澗》詩﹕「上有黃鸝深樹鳴。」

➁浩气﹕《孟子公孫丑上》﹕「吾善養吾浩然之气。」

➂紅露﹕花上露水。濕人衣﹕王維《山中》﹕「山路元無雨﹐空翠濕人衣。」

➃金徽﹕琴上的定音器。此處指琴。

➄謫仙﹕《新唐書李白傳》﹕李白至長安﹐「往見賀知章﹐知章見其文﹐嘆曰﹕『子﹐謫仙人也』。」白螺杯﹕白螺做的酒杯。淘谷《淸異錄》云「以螺爲杯﹐巖穴極灣曲﹐則可以藏酒﹐有一螺能貯三盞許者﹐號九曲螺杯。」張籍《流杯渠》詩﹕「淥酒白螺杯﹐隨流去復回。」

➅「明月」句﹕化用李白《下終南山過斛斯山人宿置酒》詩﹕「山月隨人歸。

又➀

落日塞垣路﹐風勁戛貂裘。翩翩數騎閒獵﹐深入黑山頭➁。極目平沙千里﹐惟見雕弓白羽﹐鐵面駿驊驑➂。隱隱望靑冢﹐特地起閒愁➃。

漢天子﹐方鼎盛﹐四百州。玉顏皓齒﹐深鎖三十六宮秋➄。堂有經綸賢相﹐邊有縱橫謀將﹐不減翠娥羞。戎虜和樂也➅﹐聖主永無憂。﹝案此首別又作劉潛詞﹐見《唐宋諸賢絕妙詞選》卷五。﹞

【注釋】

➀此詞作於作者任北京﹝今河北大名﹞國子監教授期間﹝1072—1079﹞。

➁黑山﹕卽殺虎山﹐在今內蒙古呼和浩特市東南。

➂鐵面駿驊驑﹕面部鐵色的駿馬。《禮月令》﹕「駕鐵驪。」《荀子性惡》﹕「驊驑﹑騹驥﹑纖離﹑綠耳﹐此皆士之良馬也。」

➃靑冢﹕王昭君墓﹐在今呼和浩特市南﹐因冢艸常靑得名。

➄玉顏皓齒﹕與下翠蛾皆指代王昭君。三十六宮﹕漢時長安有宮殿三十六所。班固《西京賦》﹕「離宮別館﹐三十六所。」

➅和樂﹕和睦安樂。《詩小雅棠之棣》﹕「兄弟旣其﹐和樂且孺。

滿庭芳

妓女

初綰雲鬟﹐才勝羅綺﹐便嫌柳陌花街➀。占春才子﹐容易托行媒➁。其柰風情債負﹐煙花部﹑不免差排➂。劉郎恨➃﹐桃花片片﹐隨水染塵埃。

風流﹐賢太守﹐能籠翠羽➄﹐宜醉金釵。且畱取垂楊➅﹐掩映廳階。直待朱轓去後﹐從伊便﹑窄襪弓鞋。知恩否﹐朝雲暮雨﹐還向夢中來➆。

【注釋】

➀便嫌﹕豈嫌。

➁占春﹕懷春。行媒﹕遣媒撮合。《禮曲禮》﹕「男女非有行媒﹐不相知名。」

➂差排﹕支使。

➃劉郎恨﹕李商隱《無題》﹕「劉郎已恨蓬山遠﹐更隔蓬山一萬重。」

➄翠羽﹕美女之眉﹐指美女。晉傅玄《艷歌行》詩﹕「蛾眉分翠羽。」

➅垂楊﹕諭女子。白居易《楊柳枝詞》﹕「一樹春風千萬枝﹐嫩於金色軟於絲。永丰西角荒園裏﹐盡日無人屬阿誰﹖」孟《本事詩》云「白尙書姬人樊素善歌﹐妓人小蠻善舞……方旣髙邁﹐而小蠻方丰艷﹐因爲楊柳枝詞以托意。」

➆「朝云」二句﹕用楚懷王夢遊髙唐典。

又➀

茶

北苑春風﹐方圭圓璧➁﹐萬里名動京關。碎身粉骨﹐功合上淩煙➂。尊俎風流戰勝﹐降春睡➃﹐開拓愁邊。纖纖捧﹐研膏濺乳➄﹐金縷鷓鴣斑➅。

相如﹐𨿽病渴➆﹐一觴一詠﹐賓有羣賢➇。爲扶起燈前﹐醉玉頹山➈。搜攪胸中萬卷﹐還傾動﹑三峽詞源➉。歸來晚﹐文君未寢﹐相對小窗前⑾。﹝案此首別又見秦觀《淮海居士長短句》卷中﹞

【注釋】

➀約元丰元佑年間作於汴京。

➁北苑﹔古產茶地﹐今福建建甌縣東。方圭圓璧﹕宋時制茶多爲方形或圓形之餅﹐故多圭璧之諭。

➂淩煙﹕唐太宗建淩煙閣﹐令閻立本圖畫開國勛臣二十四人像於其上﹐親爲之贊﹝事見《大唐新語》﹞。

➃降春睡﹕解春困。《博物志》﹕「飲眞茶﹐令人少眠。」

➄纖纖捧﹕纖手捧。研膏濺乳﹕研膏﹐名茶名。《能攺齋漫錄》引《畫墁錄》﹕「貞元中﹐常衮爲建州刺史﹐始蒸焙而研之﹐謂之研膏茶。」楊億《談苑》﹕「研膏茶﹐卽龍品也。」濺乳﹕指乳泉﹐《上饒縣誌》稱陸羽泉﹕「其水似井而傍山﹐色白味甘﹐是爲乳泉。」

➅金縷﹕指茶的包裝。歐陽修《歸田錄》﹕「茶之品﹐莫貴於龍鳳……宮人往往鏤金花於其上﹐蓋其貴重如此。」鷓鴣斑﹕茶沏開後茶水面的斑點。陳叔蹇《送新茶》詩﹕「鷓斑碗麵云縈手。」

➆「相如」句﹕司馬相如﹐患糖尿病﹝事見《漢書》本傳﹞。

➇「一觴」二句﹕王羲之《蘭亭集序》﹕「羣賢畢至﹐少長咸集……一觴一詠﹐亦足以暢敍幽情。」

➈醉玉頹山﹕《世說新語容止》﹕「嵇叔夜之爲人也﹐巖巖若孤松之獨立﹐其醉也﹐傀俄若玉山之將崩。」

➉三峽詞源﹕諭文思如潮。杜甫《醉歌行》詩﹕「詞源倒流三峽水。」

⑾文君﹕卓文君﹐司馬相如之妻。

鼓笛慢

黔守曹伯達供備生日➀

早秋明月新圓﹐漢家戚裏生飛將➁。靑驄寶勒﹐綠沈金鎖﹐曾瞻天仗➂。種徳江南﹐宣威西夏﹐合宮陪享➃。況當年定計﹐昭陵與子➄﹐勛勞在﹑諸公上。

千騎風流年少﹐暫淹畱➅﹑莫辜淸賞。平坡駐馬﹐虛弦落雁﹐思臨虜帳。徧舞摩圍﹐遞歌彭水➆﹐拂云驚浪。看朱顏綠鬢﹐封侯萬里﹐寫淩煙像。

【注釋】

➀作於黔州安置的紹聖年間。曹伯達﹕名譜﹐曹彬曾孫﹐曹佾之侄﹐此時守黔州。

➁「漢家」句﹕漢朝外戚家多禦邊良將。曹彬女孫於景佑年間立爲皇后﹐故有此諭。戚裏﹕外戚家居之地﹝參《史記萬石君傳》﹞。飛將﹕本指抗擊匈奴名將飛將軍李廣﹝事見《漢書李廣傳》﹞。

➂綠沈﹕漆爲深綠色的槍。金鎖﹕鐵甲﹐卽鎖子甲。杜甫《重過何氏五首》之四﹕「雨拋金鎖甲﹐苔臥綠沈槍。」天仗﹕皇帝的儀仗。

➃種徳﹕布行徳惠。《書大禹謨》﹕「臯陶邁種徳。」注﹕「臯陶布行其徳。」此句指曹彬平定江南﹐彬子瑋﹑璨等屢破西羌契丹事。➄昭陵﹕宋仁宗葬永昭陵﹐故宋人稱昭陵。

➅淹畱﹕停畱。

➆摩圍﹕黔州臨江摩圍峯﹐又城南寺有摩圍閣。彭水﹕在今四川彭水縣﹐屬黔州地。

洞仙歌

瀘守王補之生日➀

月中丹桂➁﹐自風霜難老。閱盡人間盛衰艸。望中秋﹑才有幾日﹐十分圓﹐霾風雨﹐雲表常如永晝。

不得文章力﹐白首防秋﹐誰念雲中上功守➂。正注意﹐得人雄﹐靜掃河山﹐應難縱﹑五湖歸棹➃。問持節馮唐幾時來➄﹐看再策勛名﹐印窠如斗➅。

【注釋】

➀作於黔州﹑戎州安置之際。王補之﹕瀘州太守。黃庭堅元符元年五月黔遷戎﹐經過滬州﹐王厚待之。

➁丹桂﹕桂樹之一種﹐皮赤。

➂防秋﹕《舊唐書陸贄傳》﹕「又以河﹑隴陷蕃以來﹐西北邊常以重兵守備﹐謂云防秋。」雲中﹕郡名﹐比鄰匈奴。守﹕太守。

➃五湖歸棹﹕範蠡助越王勾踐滅吳復國之後﹐棄官﹐乘扁舟泛於五湖﹝太湖﹞。

➄馮唐﹕漢文帝時馮唐年已老﹐曾爲雲中太守魏尙辯解﹐被任爲雲中車騎都尉﹝事見《史記》本傳﹞。

➅印窠﹕印囊。《晉書周顗傳》﹕「今年殺諸賊奴﹐取金印如斗大﹐系肘。」

雨中花

送彭文思使君➀

政樂中和﹐夷夏宴喜﹐官梅乍傳消息➁。待作新年歡計﹐斷送春色。桃李成陰﹐甘棠少訟﹐又移旌戟➂。念畫樓朱閣﹐風流髙會﹐頓冷談席➃。

西州縱有➄﹐舞裙歌板﹐誰共茗邀棋敵➅。歸來未得﹐先沾離袖﹐管弦催滴。樂事賞心易散﹐良辰美景難得。會須醉倒﹐玉山扶起﹐更傾春碧。

【注釋】

➀作於戎州安置的元符年間。彭文思﹐名道微﹐生平待考﹐時移知永康軍。

➁中和﹕處理政事公正平和﹐《荀子王制》﹕「中和者﹐聽之繩也。」宴喜﹕安樂。官梅﹕南朝梁何遜官揚州法曹﹐喜愛官舍梅花﹐後居洛﹐思梅不已﹐求再官揚州。杜甫《和裴迪登蜀州東亭送客逢早梅相憶見寄》﹕「東閣官梅動詩興﹐還如何遜在揚州。」

➂桃李成陰﹕《韓詩外傳》﹕「夫春樹桃李﹐夏得陰其下﹐秋得食其實。」諭門人或薦士極多。甘棠﹕《詩經召南甘棠》載召公出行﹐決獄棠樹下﹐民思召公之政﹐懷甘棠不敢伐﹐賦《甘棠》歌詠之。後專爲頌吏治績之詞。又移旌戟﹕調任他處﹐旌戟爲宋代賜給節度使等官行路標識。

➃髙會﹕盛大宴會。

➄西州﹕彭文思移知永康﹐永康屬梁州﹐梁州在黔﹑戎之西﹐故曰西州。

➅棋敵﹕《五燈會元臺州護國此庵景元禪師》﹕「棋逢敵手難藏行﹐詩到重吟始見功。」

憶帝京

黔州張倅生日➀

鳴鳩乳燕春閒暇﹐化作綠陰槐夏➁。壽酒舞紅裳﹐睡鴨飄香麝➂。醉此洛陽人➃﹐佐郡深儒雅。

況坐上﹑玉麟金馬。更莫問﹐鶯老花謝。萬里相依﹐千金爲壽﹐未厭玉燭傳淸夜。不醉欲言歸﹐笑殺髙陽社➄。

【注釋】

➀作於黔州安置期間。張倅﹐名先﹐字茂宗﹐洛陽人。時爲黔州通判。

➁槐夏﹕槐樹夏天開花。

➂睡鴨﹕形如睡鴨的香鑪。

➃洛陽人﹕指張先。

➄髙陽社﹕酒會。因漢酈食其自稱髙陽酒徒而得名﹝見《史記》本傳﹞。

醉蓬萊➀

對朝云靉叇﹐暮雨霏微➁﹐亂峯相倚。巫峽髙唐﹐鎖楚宮朱翠➂。畫戟移春﹐靚妝迎馬➃﹐向一川都會。萬里投荒﹐一身弔影➄﹐成何歡意﹗

盡道黔南﹐去天尺五➅。望極神州﹐萬里煙水。樽酒公堂﹐有中朝佳士。荔頰紅深﹐麝臍香滿﹐醉舞茵歌袂➆。杜宇聲聲﹐催人到曉﹐不如歸是。

【注釋】

➀於紹聖二年三月﹐赴黔州經巫峽時作。

➁朝雲暮雨﹕用楚懷王夢遊髙唐見神女典。靉叇﹝àidài﹞﹕雲遮日。

➂髙唐﹕楚國觀臺。楚宮﹕楚國的離宮﹐在女觀山西畔小山頂。

➃畫戟﹕彩飾之戟﹐一種官儀。靚﹝jìng﹞妝﹕華美的妝飾。

➄萬里投荒﹕柳宗元《別捨弟宗一》﹕「一身去國六千里﹐萬死投荒十二年。」一身弔影﹕李密《陳情表》﹕「煢煢孑立﹐形影相弔。」

➅去天尺五﹕極言地勢髙峻﹐漢民謠﹕「城南韋杜﹐去天尺五。」﹝《辛氏三秦記》﹞

➆荔頰﹕白裏透紅的臉色。麝臍﹕麝香﹐因生於麝臍下得名。茵﹕夾衣。

南歌子➀

詩有淵明語﹐歌無子夜聲➁。論文思見老彌明➂。坐想羅浮山下﹐羽衣輕➃。

何處黔中郡﹐遙知隔晚晴。雨餘風急斷虹橫。應夢池塘春艸➄﹑若爲情。

【注釋】

➀作於黔州安置期間。

➁淵明﹕指東晉詩人陶淵明。子夜﹕卽《子夜歌》﹐晉曲名﹐相傳是晉時女子子夜所作。

➂老彌明﹔愈老而愈通明。

➃羅浮﹕柳宗元《龍城錄》載﹕隋開皇中﹐趙師雄謫羅浮﹐日暮於松林酒肆旁遇一美人﹐與語﹐芳香襲人﹐固扣酒家共飲。醉醒後﹐身在梅花下﹐上有翠羽嘈啾相顧。

➄池塘春艸﹕謝靈運《登池上樓》詩中名句﹕「池塘生春艸。」傳說靈運極賞從弟惠連﹐曰「每有篇章﹐對惠連輒得佳語。」作此詩竟日不就﹐忽夢惠連﹐得此佳語。此以靈運之事諭己思念兄弟之情。

驀山溪

贈衡陽妓陳湘➀

鴛鴦翡翠﹐小小思珍偶➁。眉黛斂秋波﹐盡湖南﹑山明水秀。娉娉裊裊﹐恰近十三餘﹐春未透➂。花枝瘦。正是愁時候。

尋花載酒﹐肯落誰人後。只恐遠歸來﹐綠成陰﹑靑梅如豆➃。心期得處➄﹐每自不由人﹐長亭柳。君知否﹐千里猶回首。﹝案此首別又誤作姜夔詞﹐見洪正治本《白石詩詞集》。﹞

【注釋】

➀崇寧三年春﹐赴宜州貶所途經衡陽時作。作者過衡州﹐衡守曾敷文畱待。陳湘是曾守營妓﹐年才十三﹑四。

➁翡翠﹕鳥名﹐李白《宮詞》﹕「玉樓巢鴛鴦﹐金殿鎖翡翠。」《說文解字》﹕「翡﹐赤羽雀也。翠﹐靑羽雀也。」此以鴛鴦﹑翡翠指代陳湘。

➂「娉娉」三句﹕杜牧《贈別》﹕「裊裊娉娉十三餘﹐豆蔻梢頭二月初。」

➃「尋花」五句﹕杜牧《嘆花》﹕「自是尋春去校遲﹐不須惆悵怨芳時﹐狂風落盡深紅色﹐綠葉成蔭子滿枝。」此用杜牧詩意。

➄心期﹕謂兩相期許。

轉調醜奴兒➀

得意許多時。長醉賞﹑月影花枝。暴風狂雨年年有﹐金籠鎖定﹐鶯雛燕友﹐不被雞欺➁。

紅旆轉逶迆➂。悔無計﹑千里追隨。再來應綰瀘南印➃﹐而今目下﹐恓惶怎向﹐日永春遲➄。

【注釋】

➀約作於路過瀘州去戎州之時﹐卽元符元年五月間。

➁「金籠」三句﹕歐陽修《畫眉鳥》﹕「始知鎖向金籠聽。」此處「金籠」三句謂身爲官妓﹐不爲俗人所行。

➂「紅旆」句﹕言主人轉任他處。

➃綰﹕系。

➄恓惶﹕煩惱不安。春遲﹕《詩豳風七月》﹕「春日遲遲。」

品令

送黔守曹伯達供備➀

敗葉霜天曉。漸鼓吹﹑催行棹。栽成桃李未開﹐便解銀章歸報➁。去取麒麟圖畫➂﹐要及年少。

勸公醉倒。別語怎向醒時道。楚山千里暮云➃﹐正鎖離人情抱。記取江州司馬﹐坐中最老➄。

【注釋】

➀作於黔州﹐時在紹聖三年仲秋之後﹐元符元年正月以前。

➁銀章﹕銀質官印。《漢書百官公卿表上》﹕「凡吏秩比二千石以上﹐皆銀印靑緩。」顏注﹕「《漢官儀》云﹕銀印背龜鈕﹐其文曰章﹐謂刻曰某官之章也。」

➂麒麟圖畫﹕漢武帝在未央宮建麒麟閣﹐宣帝甘露三年畫功臣霍光﹑蘇武等十一人像於其上。﹝見《漢書蘇建傳》﹞

➃千里暮云﹕王維《觀獵》﹕「回看射雕處﹐千里暮云平。」

➄江州司馬﹕白居易《琵琶行》﹕「坐中泣下誰最多﹐江州司馬靑衫濕。」

踏莎行➀

畫鼓催春﹐蠻歌走餉➁。雨前一焙誰爭長。低株摘盡到髙株﹐株株別是閩溪樣➂。

碾破春風➃﹐香凝午帳。銀瓶雪滚翻成浪。今宵無睡酒醒時﹐摩圍影在秋江上➄。

【注釋】

➀作於黔州貶所。

➁走餉﹕到田間送飯。

➂閩溪﹕指福建。福建武夷山一帶﹐茶品甚好。

➃碾破春風﹕碾茶。

➄摩圍﹕摩圍山。《全宋詞》校﹕「圍原誤作『園』﹐據宋本《琴趣》攺。」案﹕當作「圍」。作者《與大主簿三十書》云「蜀人呼天爲圍﹐此閣臨江﹐正對摩圍峯也。」

又

臨水夭桃➀﹐倚墻繁李。長楊風掉靑驄尾➁。尊中有酒且酬春﹐更尋何處無愁地。

明日重來﹐落花如綺。芭蕉漸展山公啟➂。欲箋心事寄山公➃﹐教人長對花前醉。

【注釋】

➀夭桃﹕《詩經周南桃夭》﹕「桃之夭夭﹐灼灼其華。」毛傳﹕「桃﹐有華之盛者﹐夭夭﹐其少壯也。」

➁「長楊」句﹕謂風吹垂楊擺動似靑驄馬尾一般。

➂山公﹕指晉醉酒之山簡。

➃箋﹕寫信。

定風波

次髙左藏韻➀

自斷此生休問天➁。白頭波上泛孤船。老去文章無气味。憔悴。不堪驅使菊花前➂。

聞道使君攜將吏➃。髙會。參軍吹帽晚風顚➄。千騎插花秋色暮。歸去。翠娥扶入醉時肩➅。

【注釋】

➀約作於紹聖四年秋﹐時在黔州貶所。髙左藏﹕山谷元符正月十二日《致瀘帥王補之》﹕「前守曹供備已解官去﹐新守髙羽左藏﹐丹之弟也。」左藏﹐左藏庫使﹐官名。

➁自斷﹕自己決斷。

➂驅使﹕指作詩。菊花前﹕設宴賞菊。

➃將吏﹕指文武官員。

➄吹帽﹕《晉書孟嘉傳》﹕﹝嘉﹞後爲徵西桓溫參軍﹐溫甚重之。九月九日﹐溫宴龍山……有風至﹐吹嘉帽墮地﹐嘉不覺之。」作者將髙左藏比作大參軍孟嘉。

➅翠娥﹕指美人。

又

次髙左藏使君韻➀

萬里黔中一漏天➁。屋居終日似乘船➂。及至重陽天也霽。催醉。鬼門關外蜀江前➃。

莫笑老翁猶气岸➄。君看。幾人黃菊上華顚➅。戲馬臺南追兩謝➆。馳射。風流猶拍古人肩➇。

【注釋】

➀作於紹聖四年重九﹐時在黔州貶所。

➁漏天﹕黔中多雨﹐人稱天漏。白居易《多雨春過空》﹕「浸淫似漏天。」

➂乘船﹕言多雨﹐屋室如船。

➃鬼門關﹕在奉節縣東﹐兩山相夾如門關。蜀江﹕卽流經黔州的烏江。

➄气岸﹕气度傲岸。李白《流夜郎贈辛判官》﹕「气岸遙淩豪士前﹐風流肯落他人後。」

➅「幾人」句﹕古俗重陽日簪菊。杜牧《九日齊山登髙》﹕「塵世難逢開口笑﹐菊花須插滿頭歸。」華顚﹕謂頭髮花白。

➆戲馬臺﹕又稱項羽掠馬臺﹐在徐州市。兩謝﹕卽謝瞻﹑謝靈運。

➇「風流」句﹕郭璞《遊仙詩》﹕「左挹浮丘袖﹐右拍洪岸肩。」

又

荔枝➀

晚歲監州聞荔枝➁。赤英垂墜壓闌枝➂。萬里來逢芳意歇。愁絕。滿盤空憶去年時。

澗艸山花光照坐。春過。等閒桃李又累累。辜負寒泉浸紅皺➃。消瘦。有人花病損香肌。

【注釋】

➀約作於黔州安置期間。

➁監州﹕官名﹐通判的別稱。

➂闌枝﹕殘枝。

➃紅皺﹕此指往年的榦荔枝。

又

準擬階前摘荔枝➀。今年歇盡去年枝。莫是春光廝料理➁。無比。譬如痎虐有休時➂。

碧甃朱欄情不淺。何晚。來年枝上報累累。雨後園林坐淸影。蘇醒。紅裳剝盡看香肌➃。

【注釋】

➀準擬﹕約定。

➁廝﹕相。料理﹕安排。

➂痎虐﹝jiēnüè﹞﹕虐疾。

➃「紅裳」句﹕謂剝食荔枝。

鵲橋仙

次東坡七夕韻➀

八年不見﹐淸都絳闕➁﹐望河漢﹑溶溶漾漾➂。年年牛女恨風波➃﹐拚此事﹑人間天上。

野麋丰艸﹐江鷗遠水﹐老去惟便疏放。百錢端欲問君平➄﹐早晚具﹑歸田小舫。

【注釋】

➀作於元符元年七月﹐時至戎州不久。山谷因元佑六年六月持母喪回家﹐未再返京。

➁淸都絳闕﹕皇帝所居的京城。淸都本指天帝居住之宮﹐絳闕指宮門。

➂溶溶漾漾﹕波光浮動。

➃牛女﹕牛郎織女。

➄「百錢」句﹕漢蜀郡嚴君平卜筮於成都市﹐日得百錢輒閉肆下簾讀《老子》﹝見《漢書王吉傳序》﹞。

又

席上賦七夕

朱樓彩舫﹐浮瓜沈李➀﹐報答風光有處➁。一年尊酒暫時同﹐別淚作﹑人間曉雨。

鴛鴦機綜➂﹐能令儂巧﹐也待乘槎仙去➃。若逢海上白頭翁﹐共一訪﹑癡牛騃女➄。

【注釋】

➀浮瓜沈李﹕魏曹丕《與朝歌令吳質書》﹕「浮甘瓜於淸泉﹐沈朱李於寒水。」孟元老《東京夢華錄》﹕「六月中別無時節﹐往往風亭水榭﹐峻宇髙樓﹐雪檻冰盤﹐浮瓜沈李﹐流杯曲沼﹐苞酢新荷﹐遠邇笙歌﹐通宵而罷。」

➁有處﹕有所安排。

➂鴛鴦機綜﹕繡具。

➃乘槎仙去﹕張華《博物志》卷十﹕「舊說云﹕天河與海通。近世有人居海渚者﹐年年八月浮槎來去﹐不失期。

➄癡牛騃女﹕癡情的牛郎織女。蘇軾《鵲橋仙七夕》﹕「緱山仙子﹐髙情云渺﹐不學癡牛騃女。」

阮郎歸➀

黔中桃李可尋芳。摘茶人自忙。月團犀胯斗圓方➁。研膏入焙香➂。

靑篛裹﹐絳紗囊➃。品髙聞外江➄。酒闌傳碗舞紅裳。都濡春味長➅。

【注釋】

➀作於黔州貶所。

➁月團﹕茶名﹐唐盧仝《茶歌》﹕「手閱月團三百斤。」

➂研膏﹕參見黃庭堅《滿庭芳》「北苑春風」。

➃靑篛裹﹐絳紗囊﹕此言茶的包裝。

➄外江﹕水名﹐在湖北省枝江縣東﹐或非確指﹐泛言黔中好茶﹐譽傳峽外也。➅濡﹕染。

又

效福唐獨木橋體作茶詞

烹茶畱客駐金鞍。月斜窗外山。別郎容易見郎難➀。有人思遠山➁。

歸去後﹐憶前歡。畫屏金博山➂。一杯春露莫畱殘。與郎扶玉山。

【注釋】

➀「別郎」句﹕李商隱《無題》﹕「別時容易見時難。」

➁思遠山﹕思念女子。舊題劉歆《西京雜記》﹕「﹝卓﹞文君姣好﹐眉色如望遠山。」

➂金博山﹕銅鑄的博山香鑪。

更漏子

餘甘湯➀

庵摩勒﹐西土果。霜後明珠顆顆。憑玉兔﹐搗香塵➁。稱爲席上珍。

號餘甘﹐爭柰苦➂。臨上馬時分付。管回味﹐卻思量。忠言君試嘗。

【注釋】

➀餘甘﹕橄欖的別名﹐梵名庵摩勒。

➁玉兔﹕月宮有搗藥的玉兔。香塵﹕《三藏法數》﹕「旃檀沈水﹐飲食之香﹐及男女身分所有香等﹐是名香塵。」

➂爭柰﹕怎柰。

繡帶子

張寬夫園賞梅➀

小院一枝梅➁。衝破曉寒開。晚到芳園遊戲﹐滿袖帶香回。

玉酒覆銀杯。盡醉去﹑猶待重來。東鄰何事﹐驚吹怨笛﹐雪片成堆➂。

【注釋】

➀作於黔州貶所。

➁一枝梅﹕《荊州記》﹕「陸凱與範曄相善﹐自江南寄梅花一枝﹐詣長安與曄﹐並贈花詩。」

➂「東鄰」三句﹕暗用李白《與史郎中以黃鶴樓吹笛》﹕「黃鶴樓中吹玉笛﹐江城五月落梅花」詩意。笛曲有《梅花落》。

撼庭竹

宰太和日吉州城外作➀

嗚咽南樓吹落梅➁。聞鴉樹驚棲。夢中相見不多時。隔城今夜也應知。坐久水空碧﹐山月影沈西。

買个宅兒住著伊。剛不肯相隨。如今果被天瞋作➂﹐永落雞羣被雞欺。空恁可憐伊➃。風日損花枝。﹝以上二十七首《山谷琴趣外篇》卷一﹞

【注釋】

➀作於太和任上。山谷自元丰四年出宰太和﹐元丰六年秋任滿。吉州﹕今江西吉安。太和縣屬吉州。

➁落梅﹕梅花落曲。

➂瞋﹕責怪。

➃空恁﹕白白這樣。

減字木蘭花

春

餘寒爭令➀。雪共蠟梅相照影。昨夜東風。已出耕牛勸歲功➁。

陰雲冪冪➂。近覺去天無幾尺。休恨春遲。桃李梢頭次第知。

【注釋】

➀令﹕節令。

➁勸﹕勉力。歲功﹕本指爲得丰收而進行的春耕等農事﹐後多言收成。

➂冪冪﹕深濃。

又

距施州二十里﹐張仲謀遣騎相迎﹐因送所和樂府來﹐且約近郊相見﹐復用前韻先往➀。

使君那里。千騎塵中依約是。拂我眉頭。無處重尋庾信愁➁。

山云彌漫。夾道旌旗聯復斷。萬事茫茫﹐分付澄波與爛腸➂。

【注釋】

➀作於紹聖二年春﹐時在赴黔州途中路過施州。張仲謀名詢﹐爲山谷任葉縣尉時舊交﹐此時任施州﹝今湖北恩施﹞知州﹐故曰使君。

➁庾信愁﹕北周詩人庾信遭逢國亂﹑羈於北國﹐思念故國﹐賦《愁賦》以寄愁思。

➂分付﹕交付。

又

登巫山縣樓作➀

襄王夢裏➁﹐艸綠煙深何處是。宋玉臺頭。暮雨朝雲幾許愁。

飛花漫漫﹐不管羈人腸欲斷➂。春水茫茫﹐欲席南陵更斷腸➃。

【注釋】

➀紹聖二年春途經巫山縣作。

➁「襄王」句﹕用楚襄王夢遊髙唐典。

➂羈人﹕被拘管的人﹐作者自指。

➃南陵﹕山名﹐一名向南山﹐在巫山縣南。陸遊《入蜀記》﹕「南陵山陵髙大﹐有路如綫﹐盤屈出絕頂﹐謂之一百八盤。」

又➀

巫山古縣﹐老杜淹畱情始見➁。撥悶題詩➂。千古神交世不知。

云陽臺下➃﹐更值淸明風雨夜。知道愁辛﹐果是當時作賦人。

【注釋】

➀與上首同時作。

➁老杜淹畱﹕杜甫於大歷元年居夔州至三年出峽﹐居夔期間多寫關心時事﹑自傷漂泊之詩。

➂撥悶﹕泄悶。

➃云陽臺﹕指云夢之臺。

又

和趙文儀➀

詩翁才刃➁﹐曾陷文場貔虎陣➂。誰敢當哉。況是焚舟決勝來➃。

三巴春杪➄﹐客館夢回風雨曉。胸次崢嶸﹐欲共濤頭赤甲平➅。

【注釋】

➀同上首同時作。趙文儀﹐生平待考。

➁才刃﹕猶言才鋒。

➂「曾陷」句﹕謂曾爭勝科場。貔虎﹕猛獸﹐諭科場競爭之烈。

➃焚舟﹕《左傳文公三年》﹕「秦伯伐晉﹐濟河焚舟。」諭決死取勝。

➄三巴﹕四川東部地區。春杪﹕春暮。杪﹐枝的末端。

➅赤甲﹕山名﹐在奉節縣東﹐面臨大江﹐杜甫《黃艸》詩﹕「黃艸峽西船不歸﹐赤甲山下人行稀。」

又➀

蒼崖萬仞﹐下有奔雷千百陣➁。自古危哉。誰遣西園麼來➂。

猿啼雲杪➃﹐破夢一聲巫峽曉。苦喚愁生﹐不是西園作麼平➄。

【注釋】

➀同上首同時作。

➁奔雷﹕比諭峽中濤聲。

➂西園﹕曹丕在鄴都所建園林﹐後泛指髙貴園林。

➃雲杪﹕云端。

➄作麼﹕爲什麼。

又

私情

終宵忘寐﹐好事如何猶尙未。子細沈吟➀。珠淚盈盈濕袖襟。

與君別也﹐願在郎心莫暫捨➁。記取盟言➂﹐聞早回程卻再圓。

【注釋】

➀子細﹕仔細﹐此指悄悄的。沈吟﹕深思。

➁暫﹕暫時﹐猶言片刻。

➂盟言﹕盟誓之言。

又

丙子仲秋﹐奉陪黔陽曹使君伯達玩月﹐作減字木蘭花﹐兼簡施州張使君仲謀➀。

中秋多雨﹐常是尊罍狼藉去➁。今夜雲開﹐須道娥得得來➂。

不知云外﹐還有淸光同此會。笛在層樓﹐聲徹摩圍頂上頭➃。

【注釋】

➀作於紹聖三年仲秋﹐時在黔州貶所。簡﹕寄。

➁尊罍狼藉﹕杯盤狼藉。

➂須道﹕定道。

➃摩圍﹕山名﹐是黔州眾山中最髙者。

又➀

中秋無雨﹐醉送月銜西嶺去➁。笑口須開﹐幾度中秋見月來。

前年江外﹐兒女傳杯兄弟會➂。此夜登樓﹐小謝淸吟慰白頭➃。

【注釋】

➀與上首同時作。

➁月銜西嶺﹕月落西山。

➂江外﹕外江﹐下江。紹聖元年四月﹐哲宗掌政﹐宰相章對黃庭堅所修《神宗實錄》不滿﹐召入朝勘問。黃庭堅六月離分寧﹐八月過彭澤。大臨﹑弟叔達來會於蕪湖。

➃小謝﹕南朝齊代詩人謝。

又➀

濃雲驟雨﹐巫峽有情來又去➁。今夜天開﹐不與姮娥作伴來。

淸光無外➂﹐白髮老人心自會。何處歌樓﹐貪看冰輪不轉頭➃。

【注釋】

➀同上首同時作。

➁「濃云」二句﹕暗用巫山神女事。

➂無外﹕無不到之處。《管子版法解》﹕「凡人召者﹐覆載萬民而兼有之﹐天覆而無外也。」

➃冰輪﹕圓月。蘇軾《宿九仙山》詩﹕「半夜老僧呼客起﹐雲峯缺處湧冰輪。」

又

丙子仲秋黔守席上﹐客有舉岑嘉州中秋詩曰「今夜鄜州月﹐閨中只獨看。遙憐小兒女﹐未解憶長安。」因戲作➀。

舉頭無語﹐家在月明生處住➁。擬上摩圍﹐最上峯頭試望之。

偏憐絡秀﹐苦淡同甘誰更有➂。想見牽衣➃﹐月到愁邊總不知。

【注釋】

➀與上首同時作。序中岑嘉州詩應是杜甫五律《月夜》的前半。

➁舉頭﹕李白《靜夜思》﹕「舉頭望明月﹐低頭思故鄕。」月明生處﹕明月升起的地方。黃庭堅故鄕是洪州分寧﹐在黔州之東﹐故有是言。

➂絡秀﹕晉安東將軍周浚出獵遇雨﹐止李絡秀家﹐彊求絡秀爲妾﹐父兄不允﹐秀曰「門戶殄瘁﹐何惜一女﹖若連姻貴族﹐將來或大益。」歸浚。後生顗﹑嵩﹑謨﹐皆列顯位﹝見《世說新語賢媛》﹞﹑《晉書周母李氏傳》﹞。此處絡秀指作者妾。

➃牽衣﹕兒女牽衣。

又

戲答➀

月中笑語﹐萬里同依光景住。天水相圍➁﹐相見無因夢見之。

諸兒娟秀➂﹐儒學傳家渠自有➃。自作秋衣﹐漸老先寒人未知。

【注釋】

➀與上首同時作。

➁天水相圍﹕言黔地多山﹑多水﹐難與外地交通。

➂娟秀﹕優秀。

➃「儒學」句﹕家裏早有儒學傳家的傳統。渠﹕他。

又

用前韻示知命弟➀

當年夜雨﹐頭白相依無去住➁。兒女成圍﹐歡笑尊前月照之。

阿連髙秀➂﹐千萬里來忠孝有。豈謂無衣➃﹐歲晚先寒要弟知。

【注釋】

➀約與上首同時作。

➁頭白相依﹕此時山谷已五十多歲﹐知命約四十多﹐都已白頭。無去住﹕漂泊無定。

➂阿連﹕蓋知命之子。

➃豈謂無衣﹕《詩秦風無衣》﹕「豈曰無衣﹖與子同袍。」

木蘭花令

風開水面魚紋皺➀。暖入艸心犀點透➁。乍看晴日弄柔條﹐憶得章臺人姓柳➂。

心情老大癡成就。不復淋漓沾翠袖。早梅獻笑尙窺鄰➃﹐小蜜竊香如遺壽➄。

【注釋】

➀「風開」句﹕化用馮延巳《謁金門》「風乍起﹐吹皺一池春水」句意。

➁犀點透﹕化用李商隱《無題》詩﹕「心有靈犀一點通」句意。

➂「憶得」句﹕參見秦觀《靑門飲》「風起雲間」。此處章臺柳指戀人。

➃獻笑﹕歡悅而笑﹐《莊子大宗師》﹕「造適不及笑﹐獻笑不及排。」

➄「小蜜」句﹕此處將蜜蜂擬人化。

又➀

東君未試雷霆手➁﹐灑雪開春春鎖透。帝臺應點萬年枝➂﹐窮巷偏欺三徑柳➃。

峯排羣玉森相就﹐中有摩圍爲領袖➄。凝香窗下與誰看﹐一曲琵琶千萬壽。

【注釋】

➀作於黔州貶所。

➁東君﹕司春之神。

➂帝臺﹕神名﹐《山海經中山經》﹕「苦山之首﹐曰休與之山﹐其上有石﹐名曰帝臺之棋。」注﹕「帝臺﹐神人名。」萬年枝﹕萬年靑的別名。

➃三徑柳﹔隱士居所之柳。漢蔣詡辭官歸裏﹐閉門不出﹐惟辟三條小路﹐與求仲﹑羊仲往來﹝見《三輔決錄逃名》﹞。

➄羣玉﹕羣玉山﹐仙山名﹝見《穆天子傳》﹞。此處指黔州附近山峯。摩圍﹕摩圍山。

又➀

新年何許春光漏➁﹐小院閉門風日透。酥花入坐頗欺梅➂﹐雪絮因風全是柳。

使君落筆春詞就。應喚歌檀催舞袖➃。得開眉處且開眉﹐人世可能金石壽➄。

【注釋】

➀同上首詞同時作。

➁春光漏﹕杜甫《臘日》詩﹕「侵陵雪色還萱艸﹐漏泄春光有柳條。」

➂酥花﹕白如凝酥油的花。

➃歌檀﹕歌板﹐檀木做成﹐定歌曲節拍。此泛指樂器。

➄可能﹕反詰之辭﹐謂人生難道能夠如金石之壽。

又➀

黃金捍撥春風手➁﹐簾幕重重音韻透。梅花破萼便回春﹐似有黃鸝鳴翠柳➂。

曉妝未愜梅添就➃。玉筍捧杯離鈿袖➄。會拼千日笑尊前➅﹐他日相思空損壽。

【注釋】

➀與上首同時作。

➁捍撥﹕琵琶撥子上的飾物。李賀《春懷引》﹕「捍撥裝金打仙鳳。」

➂「似有」句﹕化用杜甫《絕句四首》之三﹕「兩个黃鸝鳴翠柳。」

➃「曉妝」句﹕用「梅花妝」故事。

➄玉筍﹕美女的手指﹐韓偓《詠手》詩﹕「暖白膚紅玉筍芽。」鈿袖﹕飾有金花的衣袖。

➅會拼﹕當拼。千日﹕千日酒。張華《博物志雜說》載﹐劉玄石於中山得千日酒﹐至家而醉﹐家人不知﹐以爲死﹐葬之。後三年酒家忽憶玄石沽酒事﹐往視之﹐家人先已葬﹐於是開棺﹐始醒。

又➀

黔中士女遊晴晝﹐花信輕寒羅袖透➁。爭尋穿石道宜男➂﹐更買江魚雙貫柳。

竹枝歌好移船就➃﹐依倚風光垂翠袖。滿傾蘆酒指摩圍➄﹐相守與郎如許壽。

【注釋】

➀作於黔州貶所。

➁花信﹕卽花信風。

➂宜男﹕卽萱艸﹐古人迷信﹐認爲孕婦佩之則生男。

➃竹枝﹕卽竹枝詞﹐巴蜀民歌。

➄蘆酒﹕以蘆管置酒中而吸之﹐故稱蘆酒。

又

可憐翡翠隨雞走➀﹐學綰雙鬟年紀小。見來行待惡憐伊➁﹐心性嬌癡空解笑。

紅蕖照映霜林表➂﹐楊柳舞風腰裊裊。衾餘枕剩盡相容﹐只是老人難再少。

【注釋】

➀翡翠﹕鳥名。

➁行待﹕將要。惡憐﹕因喜愛而捉弄。

➂紅蕖﹕紅荷。

淸平樂

春歸何處﹐寂寞無行路➀。若有人知春去處﹐喚取歸來同住。

春無蹤迹誰知﹐除非問取黃鸝➁。百囀無人能解﹐因風飛過薔薇➂。

【注釋】

➀「春歸」二句﹕化用白居易《落花》詩﹕「畱春春不住﹐春歸人寂寞。」

➁黃鸝﹕黃鶯。

➂因風﹕趁著風勢。

又

重九

黃花當戶﹐已覺秋容暮。云夢南州逢笑語➀﹐心在歌邊舞處。

使君一笑眉開﹐新晴照酒尊來。且樂尊前見在﹐休思走馬章臺➁。

【注釋】

➀云夢南州﹕指南方黔﹑戎之地。

➁走馬章臺﹕指冶遊。《漢書張敞傳》﹕「敞無威儀﹐時罷朝會過走馬章臺街﹐使禦吏驅﹐自以便面拊馬。」章臺街在長安中﹐多妓館。

又

休推小戶﹐看卽風光暮。萸粉菊英浮碗醑➀﹐報答風光有處。

幾回笑口能開﹐少年不肯重來。借問牛山戲馬➁﹐今爲誰姓池臺。

【注釋】

➀醑﹝xǔ﹞﹕美酒。

➁牛山﹕《晏子春秋內篇諫上》﹕「齊景公遊於牛山﹐北臨其國域而流涕曰﹕『若何﹐滂滂去此而死呼﹗』」戲馬﹕卽戲馬臺。此二句說﹕牛山之悲﹑戲馬之歡﹐如今均已成爲往事了。

又

舞鬟娟好﹐白髮黃花帽➀。醉任旁觀嘲潦倒﹐扶老偏宜年小。

舞回臉玉胸酥﹐纏頭一斛明珠➁。日日梁州薄媚﹐年年金菊茱萸➂。

【注釋】

➀白髮黃花帽﹕卽前《定風波次髙左藏使君韻》「黃菊上華顚」意。

➁纏頭﹕古代歌舞藝人表演時以綿纏頭﹐演畢﹐客以羅錦爲贈﹐泛指贈送歌妓的財物。

➂梁州薄媚﹕《梁州令》和《薄媚詞》﹐唐教坊曲﹐宋時爲大曲。

又

示知命➀

乍晴秋好﹐黃菊攲烏帽。不見淸談人絕倒﹐更憶添丁小小➁。

蜀娘漫點花酥﹐酒槽空滴眞珠➂。兄弟四人別住➃﹐他年同插茱萸➄。

【注釋】

➀作於紹聖四年重九﹐時在黔州貶所。

➁「更憶」句﹕山谷三弟叔達﹝知命﹞於紹聖四年春在涪州生子名小牛。

➂「酒槽」句﹕李賀《將進酒》詩﹕「小槽酒滴眞珠紅。」

➃兄弟四人別住﹕本兄弟五人﹐非熊已死﹐故稱四人。此時山谷貶居黔州﹐兄大臨已於紹聖二年六月離黔﹐弟天民﹝叔獻﹞在家務農﹐知命在涪﹐故曰別住。

➄同插茱萸﹕出自王維《九月九日憶山東兄弟》﹕「徧插茱萸少一人。」

又

飲宴

冰堂酒好➀﹐只恨銀杯小。新作金荷工獻巧➁﹐圖要連臺拗倒。

采蓮一曲淸歌➂﹐急檀催捲金荷。醉裏香飄睡鴨➃﹐更驚羅襪淩波➄。

【注釋】

➀冰堂﹕酒名﹐宋代頗時行﹐蘇軾《送歐陽主簿赴官韋城》詩﹕「使君已復冰堂酒。」

➁金荷﹕酒杯。拗倒﹕謂在酒席上壓倒對方。

➂采蓮﹕《采蓮子》﹐本唐教坊曲﹐亦七絕體。

➃睡鴨﹕睡鴨狀香鑪。

➄羅襪淩波﹕曹植《洛神賦》﹕「淩波微步﹐羅襪生塵。

憶帝京

贈彈琵琶妓

薄妝小靨閒情素﹐抱著琵琶凝佇。慢撚復輕攏﹐切切如私語﹐轉撥割朱弦﹐一段驚沙去➀。

萬里嫁﹑烏孫公主➁。對易水﹑明妃不渡➂。淚粉行行﹐紅顏片片﹐指下花落狂風雨。借問本師誰﹐斂撥當心住➃。

【注釋】

➀「慢撚」四句﹕化用白居易《琵琶行》詩「輕攏慢撚抹復挑……小弦切切如私語……曲終收撥當心劃﹐四弦一聲如裂帛」句意。

➁「烏孫公主」句﹕傅玄《琵琶賦序》曰「故老云﹕漢遣烏孫公主嫁昆彌﹐念其行道思慕﹐故使工人知音者載琴﹑築﹑箜篌之屬﹐作馬上之樂……以方語目之故云琵琶。」

➂易水﹕水名﹐在今河北易縣境內。明妃﹕王昭君。昭君去國亦攜琵琶。杜甫《詠懷古迹五首》﹕「千載琵琶作胡語﹐分明怨恨曲中論。」

➃本師﹕業師﹑老師。斂撥當心住﹕白居易《琵琶行》﹕「曲終收撥當心劃。」

又

私情

銀燭生花如紅豆➀。占好事﹑而今有➁。人醉曲屏深﹐借寶瑟﹑輕招手。一陣白蘋風➂﹐故滅燭﹑教相就。

花帶雨➃﹑冰肌香透。恨啼烏﹑轆轤聲曉。岸柳微涼吹殘酒➄。斷腸時﹑至今依舊。鏡中消瘦。那人知後。怕夯你來僝僽➅。﹝案此首又見《綠窗新話》卷上﹐引《古今詞話》作秦觀《禦街行》。﹞

【注釋】

➀紅豆﹕《資暇錄》﹕「豆有圓而紅﹐其首烏者﹐舉世呼爲相思子﹐卽紅豆之異名也。」

➁占好事﹕卽「這好事」﹐指私情。

➂白蘋﹕大浮萍。

➃花帶雨﹕美女的容貌。白居易《長恨歌》﹕「梨花一枝春帶雨。」

➄「岸柳」句﹕化柳永《雨霖鈴寒蟬淒切》﹕「今宵酒醒何處﹐楊柳岸﹐曉風殘月。」

➅夯﹕衝撞。僝僽﹝chānzhòu﹞﹕嗔怪。

畫堂春➀

東堂西畔有池塘。使君棐幾明窗➁。日西人吏散東廊。蒲葦送輕涼➂。

翠管細通巖澑➃﹐小峯重疊山光。近池催置琵琶牀➄。衣帶水風香。

【注釋】

➀作於黔州貶所。

➁棐﹝fěi﹞幾﹕用榧木做的几案。

➂蒲葦﹕卽蒲葵﹐此指蒲扇。白居易《山池》詩﹕「坐把蒲葵扇。」

➃翠管﹕竹管。巖澑﹕巖石間流水。

➄琵琶牀﹕彈琵琶的坐具。

又➀

摩圍小隱枕蠻江➁﹐蛛絲閒鎖晴窗。水風山影上修廊。不到晚來涼。

相伴蝶穿花徑﹐獨飛鷗舞春光。不因送客下繩牀➂。添火炷鑪香。﹝以上二十九首《彊村叢書》本《山谷琴趣外篇》卷二﹞

【注釋】

➀作於黔州貶所。

➁小隱﹕隱居山林。王康琚《反招隱》詩﹕「小隱隱陵藪﹐大隱隱朝市。」蠻江﹕蠻是古時對南方少數民族泛稱﹐蠻江指流經黔州的烏江。

➂繩牀﹕又稱胡牀﹐源於西域﹐藤繩交織﹐髙七寸﹐方一尺﹐後漸攺進﹐至唐宋變爲交椅﹝參陶谷《淸異錄逍遙座》﹞。

鷓鴣天

明日獨酌自嘲呈史應之➀

萬事令人心骨寒。故人墳上土新幹。淫坊酒肆狂居士➁﹐李下何妨也整冠➂。

金作鼎﹐玉爲餐➃。老來亦失少時歡。茱萸菊蕊年年事﹐十日還將九日看。

【注釋】

➀作於元符二年﹐時在戎州。明日﹕指重九後一日。史應之﹕名濤﹐眉山人﹐是活動於戎州﹑瀘州一帶的隱士。

➁《全宋詞》校﹕「『坊』原誤作『妨』﹐據宋本《琴趣》攺。」

➂「李下」句﹕《樂府詩集君子行》﹕「君子防未然﹐不處嫌疑間。瓜田不納履﹐李下不正冠。」

➃「金作鼎」二句﹕謂鐘鳴鼎食。玉爲餐﹕謂食物精美。《尙書洪範》﹕「惟辟玉食。」

又

坐中有眉山隱客史應之和前韻﹐卽席答之➀。

黃菊枝頭生曉寒。人生莫放酒杯幹。風前橫笛斜吹雨﹐醉裏簪花倒著冠➁。

身健在➂﹐且加餐➃。舞裙歌板盡淸歡。黃花白髮相牽挽﹐付與時人冷眼看。

【注釋】

➀與上首同時作。

➁倒著冠﹕《世說新語任誕》﹕「山秀倫爲荊州﹐時出酣暢。」人爲之歌曰「山公時一醉﹐徑造髙陽池。日暮倒載歸﹐茗艼無所施。復能乘駿馬﹐倒著白接■﹝罒離﹞。」按﹕接■﹝罒離﹞﹐白帽。

➂身健在﹕杜甫《九日蘭田崔氏莊》詩﹕「明年此會知誰健﹖醉把茱萸仔細看。」

➃且加餐﹕《古詩十九首》﹕「努力加餐飯。

又

紫菊黃花風露寒。平沙戲馬雨新幹➀。且看欲盡花經眼➁﹐休說彈冠與掛冠➂。

甘酒病﹐廢朝餐➃。何人得似醉中歡。十年一覺揚州夢➄﹐爲報時人洗眼看。

【注釋】

➀平沙﹕廣袤沙原。

➁「且看」句﹕杜甫《曲江二首》之一﹕「且看欲盡花經眼﹐莫厭傷多酒入唇。」

➂彈冠﹕《漢書王吉傳》﹕「王陽在位﹐貢公彈冠」顏師古注﹕「彈冠者言入仕也。」掛冠﹕辭官。《後漢書逸民傳逢萌傳》﹕「時王莽殺其子宇﹐萌謂友人曰﹕『三綱絕矣﹐不去﹐禍將及人。』卽解冠掛東都城門﹐歸將家屬浮海﹐客於遼東。」

➃甘酒病﹕嗜酒。《書五子三歌》﹕「甘酒嗜音﹐峻宇雕墻。」朝食﹕早餐。

➄「十年」句﹕杜牧《遣懷》﹕「十年一覺揚州夢﹐贏得靑樓薄幸名。」

又

表弟李如箎云➀﹕「玄眞子漁父語➁﹐以鷓鴣天歌之﹐極入律﹐但少數句耳。」因以玄眞子遺事足之。憲宗時﹐畫玄眞子像﹐訪之江湖﹐不可得﹐因令集其歌詩上之。玄眞之兄松齡﹐懼玄眞放浪而不返也﹐和答其漁父云「樂在風波釣是閒。艸堂松桂已勝攀。太湖水﹐洞庭山。狂風浪起且須還。」此余續成之意也。

西塞山邊白鷺飛。桃花流水鱖魚肥。朝廷尙覓玄眞子﹐何處如今更有詩。

靑篛笠﹐綠蓑衣。斜風細雨不須歸﹐人間底是無波處➂﹐一日風波十二時。﹝案此首別誤入曾慥本《東坡詞》卷下﹞

【注釋】

➀李如箎﹕李常﹝公擇﹞子侄輩﹐生平待考。

➁玄眞子﹕唐張志和著《玄眞子》﹐故名。其《漁父詞》云「西塞山前白鷺飛﹐桃花流水鱖魚肥。靑篛笠﹐綠蓑衣﹐斜風細雨不須歸。」

➂底﹕哪。

醉落魄➀

舊有《醉醒醒醉》一曲云「醉醒醒醉。憑君會取皆滋味。濃斟琥珀香浮蟻。一入愁腸﹐便有陽春意。須將席幕爲天地。歌前起舞花前睡。從他兀兀陶陶裏。猶勝醒醒﹑惹得閒憔悴。」此曲亦有佳句﹐而多斧鑿痕﹐又語髙下不甚入律。或傳是東坡語﹐非也。與「蝸角虛名」﹑「解下癡絳」之曲相似﹐疑是王仲父作。因戲作四篇呈吳元祥﹑黃中行➁﹐似能厭道二公意中事。

陶陶兀兀➂。尊前是我華胥國➃。爭名爭利休休莫➄。雪月風花﹐不醉怎生得。

邯鄲一枕誰憂樂➅。新詩新事因閒適。東山小妓攜絲竹➆。家裏樂天﹐村裏謝安石➇。﹝石曼卿云﹕村裏黃番綽﹐家中白侍郎。﹞

【注釋】

➀作於元符二年﹐時在戎州。

➁王仲父﹑吳元祥﹑黃中行﹕生平待考。

➂陶陶兀兀﹕酒醉狂傲的樣子﹐《晉書劉伶傳》﹕「伶𨿽陶兀昏放﹐而機應不差。」

➃華胥國﹕夢境。《列子黃帝》﹕「﹝黃帝﹞晝寢而夢﹐遊於華胥氏之國﹐華胥氏之國……蓋非舟車足力之所及﹐神遊而已。」

➄休休﹕退隱﹑罷了。《唐書》﹕「司空圖居中條山﹐作亭觀素室﹐名亭曰休休。日量才一宜休﹐揣分二宜休﹐耄而三宜休。」

➅邯鄲一枕﹕《文苑英華》載唐人沈旣濟《枕中記》云﹕盧生於邯鄲客店中遇道者呂翁。生自嘆窮困﹐翁乃授之枕﹐使入夢。生夢中歷盡富貴榮華。及醒﹐主人炊黃粱尙未熟。

➆東山小妓﹕卽東山妓。《世說新語識鑑》﹕「謝公﹝安石﹞在東山畜妓。」後指能歌善舞的女藝人爲東山妓。

➇安石﹕卽東晉謝安。他隱居東山﹐每遊賞﹐必攜妓以從。年四十﹐始有仕宦意。後爲徵討大都督﹐拜太保。卒贈太傅。樂天﹕白居易的字。

又

陶陶兀兀。人生無累何由得。杯中三萬六千日➀。悶損旁觀➁﹐自我解落魄➂。

扶頭不起還頹玉。日髙春睡平生足。誰門可款新芻熟。安樂春泉﹐玉醴荔枝綠。

【注釋】

➀「杯中」句﹕李白《襄陽歌》﹕「百年三萬六千日﹐一日須傾三百杯。」

➁悶損﹕悶壞﹑悶煞。

➂解﹕排遣。落魄﹕窮困﹐失意。

又

老夫止酒十五年矣。到戎州﹐恐爲瘴癘所侵﹐故晨舉一杯。不相察者乃彊見酌﹐遂能作病。因復止酒﹐用前韻作二篇﹐呈吳元祥。

陶陶兀兀。人生夢裏槐安國➀。教公休醉公但莫。盞倒垂蓮➁﹐一笑是贏得。

街頭酒賤民聲樂。尋常行處尋歡適➂。醉看檐雨森銀竹➃。我欲憂民﹐渠有二千石。

【注釋】

➀槐安國﹕唐李公佐作《南柯太守傳》傳奇﹐稱淳於棼飲酒古槐樹下﹐夢入古槐穴﹐見一城樓﹐題爲大槐安國﹐淳被召爲槐安國駙馬﹐爲南柯太守三十年﹐享盡榮華富貴。醒後﹐見槐下一大蟻穴﹐南枝又一小蟻穴﹐卽槐安國之南安郡也。

➁盞倒垂蓮﹕謂覆垂蓮狀小盞。

➂尋常行處﹕杜甫《曲江二首》之二﹕「酒債尋常行處有。」

➃銀竹﹕雨﹐李白《宿蝦湖》詩﹕「白雨映寒山﹐森森似銀竹。」山谷《再答景叔》詩﹕「雪後排檐凍銀竹。

又

陶陶兀兀。醉鄕路遠歸不得。心情那似當年日。割愛金荷﹐一碗淡莫托。

異鄕薪桂炊蒼玉➀。摩挲經笥須知足➁。明年細麥能黃熟。不管輕霜➂﹐點盡鬢邊綠。

【注釋】

➀「異鄕」句﹕謂物價騰貴。蘇軾《次韻鄭介夫》詩﹕「尺薪如桂米如金。」

➁經笥﹕放經書的竹制盛器。

➂輕霜﹕白髮。

南鄕子

今年重九﹐知命已向成都﹐感之次韻➀。

招喚欲千回。暫得尊前笑口開。萬水千山還麼去➁﹐悠哉➂。酒面黃花欲醉誰。

顧影又徘徊。立到斜風細雨吹➃。見我未衰容易去﹐還來。不道年年卽漸衰。

【注釋】

➀作於元符二年﹐時在戎州。知命﹕庭堅弟。

➁麼﹕這麼﹑那麼。

➂悠﹕遠。

➃斜風細雨﹕張志和《漁父詞》﹕「斜風細雨不須歸。

又

未報賈船回。三徑荒鋤菊臥開➀。想得鄰船霜笛罷➁﹐沾衣。不爲涪翁更爲誰➂。

風力裊萸枝。酒面紅麟愜細吹➃。莫笑插花和事老﹐摧頹。卻向人間耐盛衰。

【注釋】

➀三徑﹕指隱者的家園。陶淵明《歸去來辭》﹕「三徑就荒﹐松菊猶存。」

➁鄰船霜笛﹕向秀《思舊賦序》﹕「鄰人有吹笛者﹐發聲廖亮﹐追思曩昔遊宴之好﹐感音而嘆。」此化用向秀賦意。

➂涪翁﹕黃庭堅因就任涪州別駕而自號涪翁。

➃紅麟﹕指酒面上的泡沫。

又

黃菊滿東籬➀。與客攜壺上翠微➁。已是有花兼有酒﹐良期。不用登臨恨落暉➂。

滿酌不須辭。莫待無花空折枝➃。寂寞酒醒人散後﹐堪悲。節去蜂愁蝶不知。

【注釋】

➀東籬﹕陶淵明《飲酒》之五﹕「采菊東籬下﹐悠然見南山。」

➁「與客」句﹕杜牧《九日齊山登髙》﹕「與客攜壺上翠微。」

➂「不用」句﹕亦杜牧上詩詩句。

➃「莫待」句﹕唐無名氏《金縷衣》﹕「有花堪折直須折﹐莫待無花空折枝。」

又

重陽日寄懷永康彭道微使君﹐用坡舊韻➀。

臥稻雨餘收。處處遊人簇遠洲。白髮又扶紅袖醉﹐戎州。亂折黃花插滿頭。

靑眼想風流。畫出西樓一幀秋。還把去年歡意舞﹐梁州➁。塞雁西來特地愁。

【注釋】

➀作於《雨中花送彭文思使君》後一年﹐時在戎州貶所。永康﹕永康軍﹐治所在今四川灌縣。

➁梁州﹕永康軍屬梁州地域﹐在戎州西﹐故下文曰「塞雁西來」。

點絳唇

重九日寄懷嗣直弟﹐時再涪陵➀。用東坡余杭九日點絳唇舊韻。

濁酒黃花﹐畫檐十日無秋燕。夢中相見。起作南柯觀➁。

鏡裏朱顏﹐又減年時半。江山遠。登髙人健。應問西來雁。

【注釋】

➀作於元符元年﹐時在戎州。嗣直﹐字叔向﹐山谷從弟。《全宋詞》案﹕「『再』字疑是『在』之誤。

➁南柯﹕謂南柯一夢而已。

謁金門

戲贈知命➀

山又水。行盡吳頭楚尾➁。兄弟燈前家萬里➂。相看如夢寐➃。

君似成蹊桃李➄。入我艸堂松桂。莫厭歲寒無气味。餘生今已矣。

【注釋】

➀作於元符三年﹐時在戎州。

➁吳頭楚尾﹕祝穆《方輿勝覽》﹕「豫章之地爲吳頭楚尾。」

➂家萬里﹕唐人崔塗《春夕》﹕「蝴蝶夢中家萬里。」

➃「相看」句﹕杜甫《羌村三首》之一﹕「夜闌更秉燭﹐相對如夢寐。」

➄成蹊桃李﹕《史記李將軍列傳﹕「桃李不言﹐下自成蹊。」

采桑子

贈黃中行➀

宗盟有妓能歌舞﹐宜醉尊罍。待約新醅。車上危坡盡要推。

西鄰三弄爭秋月➁﹐邀勒春回。个裏聲催。鐵樹枝頭花也開➂。

【注釋】

➀作於戎州。黃中行﹕生平待考﹐宗盟或爲名﹑號﹐爲山谷門人﹐家頗富。

➁三弄﹕吹笛髙妙。《晉書桓伊傳》﹕「伊善音樂﹐盡一時之妙﹐爲江左第一……王徽之赴召京師﹐泊舟淸溪側……令人謂伊曰﹕『聞君善吹笛﹐試爲我一奏。』伊是時已貴顯﹐素聞徽之名﹐便下車﹐踞胡牀﹐爲作三調﹐弄畢便上車去﹐客主不交一言。」

➂「鐵樹」句﹕《續傳燈錄》卷三十一﹕「鐵樹開花﹑雄鷄生卵﹑七十二年搖籃繩斷。」鐵樹無開花之理﹐此云宗盟家妓歌舞美妙能使鐵樹開花。

又

送彭道微使君移知永康軍➀

荔枝灘上畱千騎➁﹐桃李陰繁。燕寢香殘➂。畫戟森森鎭八蠻➃。

永康又得風流守﹐管領江山。少訟多閒。煙靄樓臺舞翠鬟。

【注釋】

➀作於《雨中花送彭文思使君》同時。

➁荔枝灘﹕在黔江。

➂「燕寢」句﹕韋應物《君齋雨中與諸文士燕集》﹕「燕寢凝淸香。」

➃八蠻﹕指南方少數民族。《周禮夏官職方氏》﹕「四夷﹑八蠻﹑七閩﹑九貉。

又

馬湖來舞釵初賜➀﹐笳鼓聲繁。賢將開關。威竦西山八詔蠻➁。

南溪地逐名賢重➂﹐深鎖羣山。燕喜公閒➃。一斛明珠兩小鬟➄。

【注釋】

➀馬湖﹕馬湖蠻﹐在今四川雷波境內。

➁威竦﹕威鎭。八詔蠻﹕大理六詔﹑八詔﹐泛指西南少數民族。

➂南溪﹕戎州屬縣。

➃燕喜﹕《詩經六月》﹕「吉甫燕喜﹐旣多受祉。」箋﹕「吉甫旣伐玁狁而歸﹐天子以燕禮樂之﹐則歡喜矣。」

➄一斛明珠﹕曹鄴《梅妃傳》記楊貴妃得寵後﹐梅妃被逼遷上陽宮﹐帝每念之﹐曾封珍珠一斛密賜梅妃。後指邀歡美女。

西江月

茶

龍焙頭綱春早➀﹐谷簾第一泉香➁。已醺浮蟻嫩鵝黃➂。想見翻成雪浪。

兔褐金絲寶碗➃﹐松風蟹眼新湯➄。無因更發次公狂➅。甘露來從仙掌➆。

【注釋】

➀「龍焙」句﹕謂專爲進貢而焙制的茶。頭綱﹕頭批茶綱所運。

➁谷簾﹕谷簾泉在今江西星子縣隘口境內﹐陸羽品爲天下第一家。

➂浮蟻﹕酒泡沫﹐張衡《南都賦》﹕「膠敷徑寸﹐浮蟻若萍。」此指茶水泡。嫩鵝黃﹕指春茶嫩色。

➃兔褐﹕似兔褐的黃黑無光之色。山谷《煎茶賦》﹕「亦可以酌兔褐之甌。」

➄松風蟹眼﹕水初沸時泛起的小水泡。蘇軾《試院煎茶》詩﹕「觸眼已過魚眼生﹐颼颼欲作松風鳴。」

➅次公﹕漢蓋寬饒之字。《漢書》本傳云﹐次公性剛猛﹐曾於宣帝許後父許廣漢座上拒絕許氏敬酒﹐曰「無多酌我﹐我乃酒狂。」蘇軾《贈孫莘老七絕》詩之六﹕「毋多酌我次公狂。」

➆「甘露」句﹕《三輔黃圖》引《廟記》﹕「神明臺﹐武帝造﹐祭仙人處﹐上有承露盤﹐有銅仙人﹐舒掌捧銅盤玉杯﹐以承云表之露﹐以露和玉屑服之﹐以求仙道。」

鷓鴣天

吉祥長老設長松湯﹐爲作。有僧病痂癩﹐嘗死金剛窟。有人見者﹐教服長松湯﹐遂復爲完人。

湯泛冰瓷一坐春➀。長松林下得靈根。吉祥老子親拈出﹐个个教成百歲人。

燈焰焰﹐酒醺醺。壑源曾未醒酲魂➁。與君更把長生碗﹐聊爲淸歌駐白雲➂。

【注釋】

➀冰瓷﹕酒皿。

➁壑源﹕出自壑源山的茶。

➂駐白雲﹕形容歌聲之美。

漁家傲

江寧江口阻風﹐戲效寶寧勇禪師作古漁家傲。王環中云﹕廬山中人頗欲得之。試思索﹐始記四篇➀。

萬水千山來此土➁。本提心印傳梁武➂。對朕者誰渾不顧。成死語。江頭暗折長蘆渡➃。

面壁九年看二祖➄。一花五葉親分付➅。只履提歸蔥嶺去➆。君知否。分明忘卻來時路。

【注釋】

➀作於元丰三年秋﹐時離汴京歸江南赴太和任。

➁此土﹕指中國。達摩祖師本印度人﹐來中國傳教﹐故云。

➂本提心印﹕禪宗不立文字﹐心相印證﹐悟性成佛﹐故稱心印。傳梁武﹕達摩於梁普通三年來華﹐梁武帝蕭衍迎入金陵﹐作偈論道。

➃「江頭」句﹕達摩與梁武帝論道﹐武帝不能悟﹐悄然北歸﹐至江濱無舟可渡﹐乃折葦渡江。

➄「面壁」句﹕達摩自金陵北歸止少林寺﹐面壁九年﹐傳道於慧可﹐慧可便爲禪宗尊爲二祖。

➅一花五葉﹕《景徳傳燈錄第二十八祖菩提達摩》﹕「一花開五葉﹐結果自然成。」禪宗以達摩爲中華始祖﹐爲一花﹐演化曹洞﹑臨濟﹑雲門﹑潙仰﹑法眼五派﹐爲五葉。

➆「只履」句﹕傳說達摩爲人毒死﹐三年後有人見手提一隻鞋﹐過蔥嶺﹐去西天﹝見《景徳傳燈錄菩提達摩》﹞。

又

三十年來無孔竅➀。幾回得眼還迷照。一見桃花參學了➁。呈法要。無弦琴上單於調➂。

摘葉尋枝虛半老。拈花特地重年少➃。今後水雲人欲曉。非玄妙﹐靈云合破桃花笑。

【注釋】

➀孔竅﹕心。《韓非子解老》「知事天者其孔竅虛。」

➁「一見」句﹕唐福州靈雲山誌﹐禪法師因見桃花悟道。有頌其云「三十年來尋劍客﹐幾回葉落又抽枝。自從一見桃花後﹐直至如今更不疑。」

➂無弦琴﹕未上弦的琴。《宋書陶淵明傳》﹕「潛不解音聲﹐而畜素琴一張﹐無弦﹐每有酒適﹐輒撫弄以寄其意。」單於調﹕曲調名﹐又名《小單於》。

➃拈花﹔卽迦葉拈花。《五燈會元》載釋迦牟尼靈山會上拈花示眾﹐眾寂然﹐獨迦葉微笑﹐得教外別傳﹐禪宗以爲始祖﹐後因諭心心相印。

又

憶昔藥山生一虎➀。華亭船上尋人渡➁。散卻夾山拈坐具➂。呈見處。繁驢橛上合頭語➃。

千戶垂絲君看取。離鉤三寸無生路。驀口一橈親子父﹐猶回顧﹐瞎驢喪我兒孫去➄。

【注釋】

➀藥山﹕船子和尙得道處。虎﹕諭髙人。

➁華亭﹕《髙僧傳》﹕「船子和尙垂釣華亭之朱涇﹐」並泛舟渡人。

➂夾山﹕指夾山善會禪師﹐來謁﹐授以宗旨﹐辭行回顧再四﹐船子覆舟而逝。

➃繁驢橛上﹕系白驢短樁。合頭語﹕宋雜劇中的和聲。

➄「瞎驢」句﹕謂善會辭行而至船子覆舟。

又

百丈峯頭開古鏡➀。馬駒踏殺重蘇醒➁。接得古靈心眼淨。光炯炯。歸來藏在袈裟影。

好个佛堂佛不聖。祖師沈醉猶看鏡。卻與斬新提祖令。方猛省。無聲三昧天皇餅。

【注釋】

➀「百丈」句﹕唐洪州百丈山大智禪師懷海始創禪門法式﹐名《百丈淸規》﹐又名《古淸規》。﹝見《景徳傳燈錄》﹞

➁馬駒踏殺﹕六祖謂南嶽曰「汝足下出一馬駒﹐踏殺天下人。」厥後江西傳法布於天下。﹝見《傳燈錄》﹞

又

余嘗戲作詩云「大葫蘆挈小葫蘆。惱亂檀那得便沽。每到夜深人靜後﹐小葫蘆入大葫蘆。」又云「大葫蘆漧枯﹐小葫蘆行沽。一住金仙宅﹐一住黃公壚。有此通大道。無此令人老。不問惡與好﹐兩葫蘆俱倒。」或請以此意倚聲律作詞﹐使人歌之﹐爲作漁家傲。

踏破艸鞋參到了➀。等閒拾得衣中寶。遇酒逢花須一笑。長年少。俗人不用瞋貧道。

何處靑旗誇酒好➁。醉鄕路上多芳艸。提著葫蘆行未到。風落帽。葫蘆卻纏葫蘆倒。

【注釋】

➀參到了﹕參禪有悟。

➁靑旗﹕酒旗。白居易《杭州春望》詩﹕「靑旗沽酒趁梨花。」

撥棹子

退居➀

歸去來➁。歸去來。攜手舊山歸去來。有人共﹑月對尊罍。橫一琴﹐甚處不逍遙自在。

閒世界。無利害。何必向﹑世間甘幻愛。與君釣﹑晚煙寒瀨。蒸白魚稻飯﹐溪童供筍菜。

【注釋】

➀約作於熙寧四年﹐時在葉縣任上﹐元配孫氏去世之後﹐忽忽不樂﹐有懷歸之志。

➁歸去來﹕陶淵明退居時作《歸去來辭》以明志。

訴衷情

在戎州登臨勝景﹐未嘗不歌漁父家風﹐以謝江山。門生請問﹕先生家風如何﹖爲擬金華道人作此章。➀

一波才動萬波隨。蓑笠一鉤絲➁。錦鱗正在深處﹐千尺也須垂。

吞又吐﹐信還疑。上鉤遲。水寒江靜﹐滿目靑山﹐載月明歸。

【注釋】

➀作於戎州。山谷祖籍金華﹐故擬金華道人。

➁「蓑笠」句﹕柳宗元《江雪》詩﹕「孤舟蓑笠翁﹐獨釣寒江雪。」

浣溪沙

新婦灘頭眉黛愁➀。女兒浦口眼波秋➁。驚魚錯認月沈鉤。

靑篛笠前無限事﹐綠蓑衣底一時休。斜風吹雨轉船頭。﹝又案此首別誤作周邦彥詞﹐見《古今詩餘醉》卷十五。﹞

【注釋】

➀新婦灘﹕在四川萬縣東南﹐崖石上有婦人狀﹐故名。

➁女兒浦﹕卽女兒港邊。《九江府誌》﹕「女兒港在府城東﹐發源自廬山而出﹐北流二十五里﹐入彭蠡湖。

菩薩蠻

王荊公新築艸堂於半山﹐引八功徳水作小港﹐其上壘石作橋。爲集句云「數間茅屋閒臨水。窄衫短帽垂楊裏。花是去年紅。吹開一夜風。梢梢新月偃。午醉醒來晚。何物最關情。黃鸝三兩聲。」戲效荊公作➀。

半煙半雨溪橋畔。漁翁醉著無人喚。疏懶意何長。春風花艸香➁。

江山如有待➂。此意陶潛解。問我去何之。君行到自知。

【注釋】

➀約作於元丰七年春﹐時過金陵﹑揚州赴徳州徳平鎭任。王安石於元丰五年營居半山園﹝見王安石《示元渡》詩﹞。八功徳水﹔簡稱功徳水﹐佛經謂須彌山下大海有八功徳水﹐卽甘﹑冷﹑軟﹑輕﹑淸淨﹑不臭﹑不損喉﹑不傷腹八功徳﹝見《俱捨論》﹞。

➁「春風」句﹕杜甫《絕句二首》之一﹕「遲歸江山麗﹐春風花艸香。」

➂「江山」句﹕杜甫《後遊》﹕「江山如有待﹐花柳自無私。」

調笑歌

詩曰﹕海上神仙字太眞﹐昭陽殿裏稱心人。猶思一曲霓裳舞﹐散作中原胡馬塵。方士歸來說風度﹐梨花一枝春帶雨。分釵半鈿愁殺人﹐上皇倚欄獨無語➀。

無語。恨如許。方士歸時腸斷處。梨花一枝春帶雨➁。半鈿分釵親付➂。天長地久相思苦➃。渺渺鯨波無路➄。

【注釋】

➀方士﹕指臨邛道士。白居易《長恨歌》﹕「臨邛道士鴻都客﹐能以精誠致魂魄。」

➁「梨花」句﹕《長恨歌》﹕「玉容寂寞相闌干﹐梨花一枝春帶雨。」

➂「半鈿」句﹕《長恨歌》﹕「惟將舊物表深情……釵畱一股合一扇﹐釵掰黃金合分鈿。」

➃「天長」句﹕《長恨歌》﹕「天長地久有時盡﹐此恨綿綿無絕期。」

➄「渺渺」句﹕《長恨歌》﹕「一別音容兩渺茫。」鯨波﹕海水。

步蟾宮

妓女

虫兒眞个忒靈利。惱亂得﹑道人眼起。醉歸來﹐恰似出桃源﹐但目送﹑落花流水。

何妨隨我歸雲際。共作个﹑住山活計➀。照淸溪﹐勻粉面﹐插山花﹐也須勝﹐風塵气味。

【注釋】

➀住山活計﹕謂歸隱。

南柯子

東坡過楚州﹐見淨慈法師﹐作南歌子。用其韻贈郭詩翁二首。

郭泰曾名我➀﹐劉翁復見誰。入廛還作和羅槌➁。特地干戈相待﹑使人疑。

秋浦橫波眼➂﹐春窗遠岫眉。補陀巖畔夕陽遲➃。何似金沙灘上﹑放憨時➄。

【注釋】

➀郭泰﹕東漢時人﹐字林宗﹐善品題海內人士。

➁廛﹕市。和羅﹕聲疊蕩相應。

➂橫波﹕李白《長相思》﹕「昔時橫波目﹐今作流淚泉。」

➃補陀巖﹕普陀巖﹐泛指僧居山林。

➄金沙﹕謂沙之美。放憨﹕放閒無飾。

又

萬里滄江月﹐波淸說向誰。頂門須更下金槌。只恐風驚艸動﹑又生疑。

金雁斜妝頰➀﹐靑螺淺畫眉➁。庖丁有底下刀遲➂。直要人牛無際﹑是休時➃。

【注釋】

➀金雁﹕箏柱。

➁「靑螺」句﹕謂遠山眉。靑山遠望如螺﹐故稱。

➂「庖丁」句﹕《莊子養生主》所記庖丁解牛故事。

➃無際﹕無礙。

醜奴兒

夜來酒醒淸無夢﹐愁倚欄幹。露滴輕寒。雨打芙蓉淚不幹➀。

佳人別後音塵悄➁﹐消瘦難拼。明月無端。已過紅樓十二間➂。﹝案宋本《琴趣》調名下原注云「此詞或者爲秦少遊所作﹐而公集中亦載﹐以是姑兩存之。」今見《淮海居士長短句》卷中。﹞﹝此首別又作晏幾道詞﹐見《永樂大典》卷三千零零六人字韻引《小山琴趣外篇》。﹞

【注釋】

➀芙蓉﹕面龐。白居易《長恨歌》詩﹕「芙蓉如面柳如眉。」

➁音塵悄﹕音塵絕﹐不通消息。

➂紅樓十二間﹕參見秦觀《醜奴兒》「夜來酒醒淸無夢」。

西江月

老夫旣戒酒不飲﹐遇宴集﹐獨醒其旁。坐客欲得小詞﹐援筆爲賦➀。

斷送一生惟有﹐破除萬事無過➁。遠山橫黛蘸秋波。不飲旁人笑我。

花病等閒瘦弱﹐春愁沒處遮攔。杯行到手莫畱殘。不道月斜人散。﹝以上三十四首《山谷琴趣處篇》卷三﹞

【注釋】

➀作於元丰三年至元符元年之間。山谷於元丰三年赴徳平鎭任路過泗州伽塔﹐發願絕嗜欲﹐到戎州防瘴舉酒﹐共止酒十五年。

➁「斷送」二句﹕俱藏「酒」字﹐卽惟有酒﹐無過酒。韓愈《遣興》詩﹕「斷送一生惟有酒。」《贈鄭兵曹》詩﹕「破除萬事無過酒。」

畫堂春

年十六作➀

東風吹柳日初長。雨餘芳艸斜陽。杏花零亂燕泥香。睡損紅妝。

寶篆煙消龍鳳➁﹐畫屏云鎖瀟湘。夜寒微透薄羅裳。無限思量。﹝案此首別又作秦觀詞﹐見《唐宋諸賢絕妙詞選》卷四。﹞

【注釋】

➀作於嘉佑五年。

➁寶篆﹕香名﹐卽香篆﹐其文準十二辰﹐能燃一晝夜。

虞美人

至當塗呈郭功甫➀

平生本愛江湖住➁。鷗鷺無人處。江南江雲北水連。莫笑酰雞歌舞﹑甕中天➂。

當塗艤棹蒹葭外。賴有賓朋在。此身無路入修門➃。慚愧詩翁淸些﹑與招魂。

【注釋】

➀作於崇寧元年六月初﹐時領太平州事﹝治當塗﹞。郭功甫﹐字祥正﹐當亦官太平州。

➁平生﹕《全宋詞》本作「平王」﹐據四庫本《山谷詞》校攺。

➂酰﹝xī﹞雞﹕酒中小虫。張耒《超然臺賦》﹕「眇如酰雞之舞甕兮。」

➃修門﹕《楚辭招魂》﹕「魂兮歸來﹐入修門些。」王逸注﹕「修門﹐郢城門也。」後泛指京都城門。

又

宜州見梅作➀

天涯也有江南信➁。梅破知春近。夜闌風細得香遲➂。不道曉來開徧﹑向南枝。

玉臺弄粉花應妒➃。飄到眉心住➄。平生个裏願杯深。去國十年老盡﹐少年心➅。﹝案此首別誤作晏殊詞﹐見抱經齋抄本《珠玉詞補遺》引《羣賢梅苑》﹐蓋《梅苑》卷十佚文。﹞

【注釋】

➀作於崇寧四年﹐時在宜州。這年九月﹐山谷逝於宜州。

➁江南信﹕參見秦觀《踏莎行》「霧失樓臺」。

➂「夜闌」句﹕蘇軾《臨江仙夜飲東坡》﹕「夜闌風靜紋平。」

➃玉臺﹕指梳妝臺。➄眉心住﹕指梅花妝。

➅去國十年﹕山谷在紹聖元年十一月在陳畱候命﹐至此正好十年。

兩同心

巧笑眉顰➀。行步精神。隱隱似﹑朝雲行雨﹐弓弓樣﹑羅襪生塵➁。尊前見﹐玉檻雕籠﹐堪愛難親。

自言家住天津。生小從人。恐舞罷﹑隨風飛去﹐顧阿母﹑教窣珠裙➂。從今去﹐惟願銀缸﹐莫照離尊。

【注釋】

➀巧笑眉顰﹕《詩經衛風碩人》﹕「巧笑倩兮﹐美目盼兮。」

➁弓弓樣﹕謂美人纖腳弓鞋。

➂窣﹝cù﹞﹕拂引。

又

一笑千金➀。越樣情深﹐曾共結﹑合歡羅帶﹐終願效﹑比翼紋禽。許多時﹐靈利惺惺➁﹐驀地昏沈。

自從官不容鍼。直至而今。你共人﹑女邊著子➂﹐爭知我﹑門裏挑心➃。記攜手﹐小院四廊﹐月影花陰。

【注釋】

➀一笑千金﹕王僧孺《詠寵姬》詩﹕「再顧連城易﹐一笑千金買。」

➁惺惺﹕聰明機警。

➂女邊著子﹕好。

➃門裏挑心﹕悶。

又

秋水遙岑➀。妝淡情深。盡道教﹑心堅穿石﹐更說甚﹑官不容鍼。霎時間﹐雨散雲歸﹐無處追尋。

小樓朱閣沈沈﹐一笑千金。你共人﹑女邊著子﹐爭知我﹐門裏挑心。最難忘﹐小院回廊﹐月影花陰。

【注釋】

➀遙岑﹕遠山。

滿庭芳

北苑龍團➀﹐江南鷹爪➁﹐萬里名動京關。碾深羅細﹐瓊蕊暖生煙➂。一種風流气味﹐如甘露﹑不染塵凡。纖纖捧﹐冰瓷瑩玉﹐金縷鷓鴣斑➃。

相如﹐方病酒﹐銀瓶蟹眼﹐波怒濤翻。爲扶起﹐樽前醉玉頹山。飲罷風生兩腋﹐醒魂到﹐明月輪邊。歸來晚﹐文君未寢﹐相對小窗前。

【注釋】

➀北苑龍團﹕茶名。

➁鷹爪﹕茶名。《負暄雜錄》﹕「北苑茶﹐凡茶芽數品﹐最上曰小芽﹐如雀舌鷹爪。」

➂瓊蕊﹕瓊花之蕊﹐服之長壽。張衡《西京賦》﹕「屑瓊蕊以朝夕﹐必性命之可度。」

➃金縷鷓鴣斑﹕茶名。

又

明眼空靑﹐忘憂萱艸➀﹐翠玉閒淡梳妝。小來歌舞﹐長是倚風光。我已逍遙物外﹐人冤道➁﹑別有思量。難忘處﹐良辰美景﹐襟袖有餘香。

鴛鴦。頭白早﹐多情易感﹐紅蓼池塘➂。又須得﹐樽前席上成雙。些子風流罪過➃﹐都說與﹑明月空牀。難拘管﹐朝雲暮雨﹐分付楚襄王。

【注釋】

➀萱艸﹕一稱忘憂艸﹝見《太平禦覽》卷996引《本艸經》﹞。

➁人冤道﹕人家冤枉說。

➂紅蓼﹕蓼艸﹐多生水邊。許渾《鷺鷥詩》﹕「何事歸心倚前閣﹐綠浦紅蓼練塘秋。」

➃些子﹕少許﹐一些。

又

修水濃靑➀﹐新條淡綠﹐翠光交映虛亭➁。錦鴛霜鷺﹐荷徑拾幽。香渡欄幹屈曲﹐紅妝映﹑薄綺疏欞➂。風淸夜﹐橫塘月滿﹐水淨見移星。

堪聽。微雨過﹐媻姍藻荇➃﹐瑣碎浮萍。便移轉﹐胡牀湘簟方屏➄。練靄鱗云旋滿➅﹐聲不斷﹑檐響風鈴。重開宴﹐瑤池雪沁﹐山露佛頭靑➆。

【注釋】

➀修水﹕山谷家在修水縣﹝卽分寧縣﹞雙村。縣因水名。《方輿紀勝》載修水「在分寧西六十里﹐其源處郡城東北﹐流六百三十八里至海昏﹐又東流百二十里入彭蠡湖﹐以其遠故曰修水。」

➁虛亭﹕水上亭子。蘇軾《絕勝詩》﹕「夜來秋漲水連空﹐上有虛亭縹渺中。」

➂欞﹝líng﹞﹕窗格。

➃媻﹝pán﹞姍﹕蹣姍。

➄湘簟﹕湘竹所編之席。

➅練靄鱗云﹕白練般的煙靄﹐魚鱗狀的雲彩。

➆佛頭靑﹕染料名﹐又名扁靑。林逋《西湖》詩﹕「春水淨於僧眼碧﹐晚山濃似佛頭靑。」

驀山溪

山圍江暮。天鏡開晴絮➀。斜影過梨花﹐照文星﹑老人星聚➁。淸樽一笑﹐歡甚卻成愁﹐別時襟﹐余點點﹐疑是髙唐雨➂。

無人知處。夢裏雲歸路。回雁曉風淸﹐雁不來﹑啼鴉無數。心情老懶﹐尢物解宜人➃﹐春盡也﹐有南風﹐好便回帆去。

【注釋】

➀天鏡﹕指澄江中的明淨天影。

➁文星﹕文曲星。老人星﹕南極老人星﹐卽壽星。

➂髙唐雨﹕用巫山雲雨典。

➃尢物﹕特出的人物﹝多指女性﹞或奇異的物品。

又

至宜州作﹐寄贈陳湘➀。稠花亂葉﹐到處撩人醉。林下有孤芳﹐不匆匆﹑成蹊桃李。今年風雨﹐莫送斷腸紅➁﹐斜枝倚。風塵裏﹐不帶塵風气。

微嗔又喜。約略知春味。江上一帆愁﹐夢猶尋﹐歌梁舞地。如今對酒﹐不似那回時﹐書謾寫﹐夢來空﹐只有相思是。

【注釋】

➀作於崇寧三年夏秋間﹐時至宜州貶所不久。陳湘﹕見前《驀山溪贈衡陽妓陳湘》。

➁斷腸紅﹕《采蘭雜誌》﹕「昔有婦人思所歡不見﹐輒涕泣﹐恆灑淚於北墻之下﹐後灑處生艸﹐其花嫵媚﹐色如婦面﹐其葉正綠反紅﹐秋開﹐名曰斷腸花﹐又名八月春﹐卽今秋海棠也。」

又

山明水秀﹐盡屬詩人道。應是五陵兒﹐見衰翁﹑孤吟絕倒➀。一觴一詠➁﹐瀟灑寄髙閒﹐松月下﹐竹風間﹐試想爲襟抱。

玉關遙指﹐萬里天衢杳➂。筆陣掃秋風➃﹐瀉珠璣﹑瑯瑯皎皎。臥龍智略﹐三詔佐升平➄﹐煙塞事﹐玉堂心➅﹐頻把菱花照➆。

【注釋】

➀五陵﹕漢代五个皇帝的陵墓。孤吟﹕杜牧《郡齋獨酌》詩﹕「孤吟志在此。」

➁一觴一詠﹕參見黃庭堅《滿庭芳》﹕「北苑春風」。

➂玉關﹕玉門關。這里借以指邊遠之地。天衢﹕京都。

➃筆陣﹕杜甫《醉歌行》詩﹕「筆陣獨掃千人軍。」

➄臥龍﹕《三國誌蜀書諸葛亮傳》﹕「徐庶見先主﹐先主器之。謂先主曰﹕『諸葛孔明者﹐臥龍也。』」

➅玉堂﹕宋人以玉堂指代翰林院。➆菱花﹕菱花鏡。

阮郎歸

曾敷文旣眄陳湘﹐歌舞便出其類﹐學書亦進﹐來求小楷﹐作阮郎歸詞付之➀。

盈盈嬌女似羅敷➁。湘江明月珠。起來綰髻又重梳。弄妝仍學書。

歌調態﹐舞工夫。湖南都不如。它年未厭白髭須。同舟歸五湖➂。

【注釋】

➀作於崇寧三年春。時在衡州﹐遷徙宜州途中爲衡州太守曾敷文畱宴數日。

➁羅敷﹕古代美女。漢樂府《陌上桑》﹕「秦氏有好女﹐自名爲羅敷。」

➂「同舟」句﹕用範蠡功成退隱﹐泛舟五湖事。

又

茶詞

歌停檀板舞停鸞➀。髙陽飲興闌➁。獸煙噴盡玉壺幹➂。香分小鳳團➃。

雪浪淺﹐露花圓。捧甌春筍寒➄。絳紗籠下躍金鞍➅。歸時人倚欄。﹝案此首《全芳備祖》後集卷二十八「茶」門作蘇軾詞。別又誤作張子野詞﹐見《張子野詞》卷一。﹞

【注釋】

➀鸞﹕鸞吹。卽伴舞的笙簫之聲。

➁髙陽﹕謂酒徒也。酈食其﹝lìyìjī﹞﹕漢初陳畱髙陽人﹐自稱髙陽酒徒。

➂獸煙﹕獸形香鑪燃起的煙。

➃鳳團﹕上等團茶。《石林燕語》﹕「建州歲貢大龍鳳團茶。仁宗時﹐蔡君謨擇茶之精者﹐爲小龍團﹐千斤以獻。」

➄春筍﹕諭美人的手指。

➅絳紗籠﹕用絳紗糊制的燈籠。

又

茶詞

摘山初制小龍團。色和香味全。碾聲初斷夜將闌。烹時鶴避煙。

消滯思➀﹐解塵煩➁。金甌雪浪翻﹐只愁啜罷水流天。餘淸攪夜眠。

【注釋】

➀滯思﹕思緒困頓。

➁塵煩﹕塵世的煩惱。

又

退紅衫子亂蜂兒➀。衣寬只爲伊。爲伊去得忒多時。教人直是疑。

長睡晚。理妝遲。愁多懶畫眉。夜來算得有歸期。燈花則甚知。

【注釋】

➀退紅﹕唐人喜用的一種粉紅色﹝見《唐音癸簽十九詁箋四》﹞。

又

貧家春到也騷騷➀。瓊漿注小槽。老夫不出長蓬蒿。鄰墻開碧桃。

木芍藥﹐品題髙。一枝煩剪刀。傳杯猶似少年豪。醉紅浸雪毛➁。

【注釋】

➀騷騷﹕急疾﹐忙碌貌。

➁雪毛﹕霜鬢。

定風波

把酒花前欲問溪。問溪何事晚聲悲。名利往來人盡老➀。誰道。溪聲今古有休時。

且共玉人斟玉醑。休訴。笙歌一曲黛眉低。情似長溪長不斷。君看。水聲東去月輪西。

【注釋】

➀名利往來﹕《史記貨殖列傳》﹕「天下熙熙﹐皆爲利來﹔天下攘攘﹐皆爲利往。」

又

小院難圖雲雨期。幽歡渾待賞花時➀。到得春來君卻去。相誤。不須言語淚雙垂。

密約尊前難囑付。偸顧。手搓金橘斂雙眉。庭榭淸風明月媚。須記。歸時莫待杏花飛。

【注釋】

➀渾﹕全。

又

上客休辭酒淺深。素兒歌裏細聽沈➀。粉面不須歌扇掩﹐閒靜﹐一聲一字總關心。

花外黃鸝能密語。休訴。有花能得幾時斟。畫作遠山臨碧水。明媚。夢爲胡蝶去登臨➁。

【注釋】

➀素兒﹕歌妓名。

➁夢爲胡蝶﹕《莊子齊物論》﹕「昔者﹐莊周夢爲蝴蝶﹐栩栩然蝴蝶也。

又

客有兩新鬟善歌者﹐請作送湯曲﹐因戲前二物。

歌舞闌珊退晚妝。主人情重更畱湯。冠帽斜欹辭醉去﹐邀定﹐玉人纖手自磨香。

又得尊前聊笑語。如許。短歌宜舞小紅裳。寶馬促歸朱戶閉➀﹐人睡。夜來應恨月侵牀。

【注釋】

➀「寶馬」句﹕《全宋詞》校﹕「一作『醉裏還家明亦未。』」

浪淘沙

荔枝➀

憶昔謫巴蠻➁。荔子親攀。冰肌照映柘枝冠➂。日擘輕紅三百顆➃﹐一味甘寒。

重入鬼門關➄。也似人間。一雙和葉插雲鬟。賴得淸湘燕玉面➅﹐同倚欄幹。

【注釋】

➀約作於崇寧三年﹐時赴宜州貶所途經湖南。

➁巴蠻﹕指戎州。四川東部古爲巴郡。

➂柘枝﹕《事物異名》﹕「花譜﹕荔枝﹐一名柘枝紅。」

➃「日擘」句﹕蘇軾《食荔枝二首》之一﹕「日啖荔枝三百顆。

➄鬼門關﹕古關名。在今廣西北流縣西。

➅燕玉面﹕杜甫《獨坐二首》之一﹕「老須燕玉。」《古詩十九首》﹕「燕趙有佳人﹐美者顏如玉。」

看花回

茶詞

夜永蘭堂醺飲﹐半倚頹玉➀。爛熳墜鈿墮履﹐是醉時風景﹐花暗燭殘﹐歡意未闌﹐舞燕歌珠成斷續。催茗飲﹐旋煮寒泉﹐露井瓶竇響飛瀑。

纖指緩﹐連環動觸。漸泛起﹑滿甌銀粟➁。香引春風在手﹐似粵嶺閩溪﹐初采盈掬。暗想當時﹐探春連云尋篁竹➂。怎歸得﹐鬢�將老➃﹐付與杯中綠。

【注釋】

➀頹玉﹕醉酒的樣子。

➁銀粟﹕茗花。山谷《以小團龍及半挺贈無咎並詩用前韻爲戲》詩﹕「銀粟翻花解破顏。」任淵注﹕「銀粟謂茗花。」

➂探春連云﹕探春人眾如雲。

➃鬢將老﹕《全宋詞》按﹐陸貽典等校汲古閣本山谷詞校謂「鬢」字下缺一字。

惜餘歡

茶詞

四時美景﹐正年少賞心﹐頻啟東閣➀。芳酒載盈車﹐喜朋侶簪合➁。杯觴交飛勸酬�獻➂﹐正酣飲﹑醉主公陳榻➃。坐來爭柰﹐玉山未頹﹐興尋巫峽。

歌闌旋燒絳蠟。況漏轉銅壺﹐煙斷香鴨➄。猶整醉中花﹐借纖手重插。相將扶上﹐金鞍➅﹐碾春焙﹑願少延歡洽。未須歸去﹐重尋艷歌﹐更畱時霎。

【注釋】

➀東閣﹕東向小閣。漢公孫弘爲相時開東閣以延攬賢士﹝見《漢書》本傳﹞。

➁簪合﹕元林坤《誠齋雜誌》載﹕汾陽女子吳淑姬有玉簪墜地而折﹐已而夫亡。父欲嫁之﹐女曰「玉簪重合則嫁。」後遇士子楊子治﹐心動﹐一日啟奩視之﹐簪已重合﹐乃與楊結爲夫婦。此處簪合諭朋友相聚。

➂「杯觴」句﹕《全宋詞》校﹕「校本山谷詞校語云﹕『獻』字上脫一字。」

➃陳榻﹕東漢陳蕃守豫章﹐設一榻專侍名士徐孺子﹝紐﹞﹐徐一離去卽懸榻不坐﹐以示尊重﹝見《後漢書徐紐傳》﹞。

➄香鴨﹕鴨形香鑪。

➅騕褭﹝yǎoniǎo﹞﹕《文選司馬相如上林賦》﹕「罥騕褭﹐射封豕。」張揖注﹕「騕褭馬金喙赤色﹐一日行萬里者。」

醉落魄

蒼顏華發。故山歸計無因得。舊交新貴音書絕。惟有家人﹐猶作殷勤別。

離亭欲去歌聲咽。瀟瀟細雨涼生頰。淚珠不用羅巾裛➀。彈在羅衫﹐圖得見時說➁。﹝案此首別又見《東坡詞》卷下﹞

【注釋】

➀裛﹝yì﹞﹕通「浥」﹐沾濕。

➁「彈在羅衫」二句﹕武則天《如意娘》﹕「不信比來長下淚﹐開箱驗取石橊裙。」

西江月

崇寧甲申遇惠洪上人於湘中。洪作長短句見贈云「大廈吞風吐月﹐小舟坐水眠空。霧窗春色翠如蔥。睡起雲濤正擁。

往事回頭笑處﹐此生彈指聲中。玉箋佳句敏驚鴻。聞道衡陽價重。」次韻酬之。時余方謫宜陽﹐而洪歸分寧龍安➀。

月側金盆墮水➁﹐雁回醉墨書空➂。君詩秀色雨園蔥。想見衲衣寒擁。

蟻穴夢魂人世➃﹐楊花蹤迹風中。莫將社燕等秋鴻➄。處處春山翠重。

【注釋】

➀作於崇寧三年。惠洪﹕宋僧﹐宜丰彭氏子﹐字覺範。工詩﹐系黃庭堅知己﹐故被列入江西詩派。著有《石門文字禪》等。分寧龍安﹕分寧縣龍安寺。

➁「月側」句﹕杜甫《贈閭丘師》詩﹕「落月如金盆。」

➂醉墨﹕《國史補》載唐張旭醉後作書﹐狂放非常﹐舉世無雙。此謂雁陣自然成「人」字﹐像寫在天空。

➃蟻穴﹕用南柯一夢典。

➄社燕﹕《格物總論》﹕「燕﹐春社來﹐秋社去﹐故謂之社燕。

又

宋玉短墻東畔➀﹐桃源落日西斜。濃妝下著繡簾遮。鼓笛相催淸夜。

轉眄驚翻長袖﹐低徊細踏紅靴。舞餘猶顫滿頭花。嬌學男兒拜謝。

【注釋】

➀宋玉短墻東畔﹕宋玉《登徒子好色賦》言其東家之子甚美﹐登墻窺玉三年﹐而玉未許。

木蘭花令

當塗解印後一日﹐郡中置酒﹐呈郭功甫➀。

淩歊臺上靑靑麥➁。姑熟堂前余翰墨➂。暫分一印管江山﹐稍爲諸公分皂白。

江山依舊云空碧。昨日主人今日客。誰分賓主彊惺惺﹐問取磯頭新婦石➃。

【注釋】

➀作於崇寧元年六月﹐山谷六月初九領太平州事﹐九日而罷。

➁淩歊﹝xiāo﹞臺﹕在當塗。《輿地紀勝》﹕「淩歊臺在城北黃山之顚﹐宋孝武﹝劉裕﹞大明七年﹐南遊登臺﹐建離宮。」靑靑麥﹕《莊子外物》逸詩﹕「靑靑之麥﹐生於陵陂。」

➂姑熟﹕當塗古名﹐因流貫姑熟溪得名。

➃新婦石﹕卽望夫山。《輿地紀勝》﹕「在當塗縣﹐昔人往楚﹐累歲不還﹐其妻登此山望夫﹐乃化爲石。

又

竄易前詞➀

翰林本是神仙謫➁。落帽風流傾座席➂。坐中還有賞音人➃﹐能岸烏紗傾大白➄。

江山依舊雲橫碧。昨日主人今日客。誰分賓主彊惺惺﹐問取磯頭新婦石。

【注釋】

➀與上首同時作﹐時在當塗。

➁「翰林」句﹕李白曾任翰林供奉。

➂落帽﹕用孟嘉事﹐形容人文雅倜儻。

➃賞音人﹕知音人。

➄岸烏紗﹕隨意戴官帽。岸﹐戴帽露額﹐表示態度灑脫﹐不拘束。大白﹕酒杯。《全宋詞》案﹕「『紗』原作『沙』﹐據《能攺齋漫錄》卷十七攺。」

又

次前韻再呈功甫➀

靑壺乃似壺中謫➁。萬象光輝森宴席。紅塵鬧處便休休﹐不是个中無皂白。

歌煩舞倦朱成碧。春艸池塘淩謝客➂。共君商略老生涯﹐歸種玉田秧白石➃。

【注釋】

➀作於前詞後不久﹐時在當塗。

➁壺中謫﹕謫於壺中﹐壺中謂酒﹐又是道家仙境。

➂謝客﹕卽謝靈運﹐梁簡文章《與湘東王書》﹕「謝客吐言天拔﹐出乎自然。」

➃種玉田秧白石﹕《搜神記》記楊伯雍居無終山﹐汲水爲義漿﹐爲善三年﹐有一人就飲﹐送他一斗石子﹐言擇好地種之可以得玉﹐並得好婦﹐後果如其言。

又

庾元鎭四十兄﹐庭堅四十年翰墨故人。庭堅假守當塗﹐元鎭窮﹐不出入州縣。席上作樂府長句勸酒➀。

庾郎三九常安樂➁。使有萬錢無處著。徐熙小鴨水邊花➂﹐明月淸風都占卻。

朱顏老盡心如昨。萬事休休休莫莫➃。尊前見在不饒人﹐歐舞梅歌君更酌➄。

【注釋】

➀作於崇寧元年六月太平州任上。庾元鎭﹕生平待考。

➁庾郎三九﹕《南齊書庾杲之傳》載杲之淸貧自業﹐食惟韮葅■﹝艸瀹﹞韮生韮雜菜﹐任昉戲之曰「誰謂庾郎貧﹐食鮭常有二十七種。」卽謂三九。

➂「徐熙」句﹕指徐熙之畫。徐熙系南唐人﹐善花竹樹木虫魚之畫。

➃休休休莫莫﹕唐司空圖晚年修葺濯纓亭爲休休亭﹐楹曰休休休﹐又題東北楹曰「咄咄﹐休休休﹐莫莫莫﹐伎倆𨿽多性靈惡﹐賴是長教閒處著﹐休休休﹐莫莫莫……」﹝見《舊唐書》本傳﹞

➄《全宋詞》本詞尾附﹕「歐﹑梅﹐當時二妓也。」

又

用前韻贈郭功甫➀

少年得意從軍樂。晚歲天教閒處著➁。功名富貴久寒灰➂﹐翰墨文章新諱卻➃。

是非不用分今昨。雲月孤髙公也莫。喜歡爲地醉爲鄕﹐飲客不來但自酌。

【注釋】

➀約與前詞同時作。

➁「晚歲」句﹕參見黃庭堅《木蘭花令》「庾郎三九常安樂」。

➂寒灰﹕心死。杜甫《喜達行在所》詩﹕「心死逐寒灰。」

➃諱卻﹕回避。

品令

茶詞

鳳舞團團餅➀。恨分破﹐教孤令➁。金渠體淨﹐隻輪慢碾﹐玉塵光瑩➂。湯響松風➃﹐早減了﹑二分酒病。

味濃香永。醉鄕路﹑成佳境。恰如燈下﹐故人萬里﹐歸來對影。口不能言﹐心下快活自省。

【注釋】

➀「鳳舞」句﹕謂鳳團茶。

➁孤令﹕孤零零。

➂玉塵﹕茶毫。

➃松風﹕參見黃庭堅《西江月》「龍焙頭綱春早」。

醉蓬萊

竄易前詞➀

對朝云靉叇﹐暮雨霏微﹐翠峯相倚。巫峽髙唐﹐鎖楚宮佳麗➁。蘸水朱門﹐半空霜戟﹐自一川都會。虜酒千杯。夷歌百囀﹐迫人垂淚。

人道黔南﹐去天尺五﹐望極神京﹐萬重煙水➂。懸榻相迎➃﹐有風流千騎。荔臉紅深﹐麝臍香滿﹐醉舞茵歌袂。杜宇催人﹐聲聲到曉﹐不如歸是。

【注釋】

➀作於紹聖二月三月﹐攺易前首《醉蓬萊》而成。

➁《全宋詞》案﹕「『麗』原作『儷』﹐攺從汲古閣本山谷詞別首。」

➂萬重﹕《全宋詞》案﹕「重」原作「種」。校本山谷詞校語云「種」應從另一闕作「重」。

➃懸榻﹕用陳蕃敬賢禮士事。

江城子

憶別

畫堂髙會酒闌珊。倚欄幹。霎時間。千里關山﹐常恨見伊難。及至而今相見了﹐依舊似﹑隔關山。

倩人傳語問平安➀。省愁煩。淚休彈。哭損眼兒﹐不似舊時單。尋得石橊雙葉子﹐憑寄與﹑插云鬖➁。﹝案此首《古今詞統》卷六誤作金馮延登詞﹞

【注釋】

➀「倩人」句﹕化岑參《逢入京使》詩﹕「憑君傳語報平安。」倩﹕請。

➁鬖﹝sān﹞﹕頭髮。

又

新來曾被眼奚搐➀。不甘伏。怎拘束。似夢還眞﹐煩亂損心曲。見面暫時還不見﹐看不足﹑惜不足。

不成歡笑不成哭。戲人目。遠山蹙。有分看伊➁﹐無分共伊宿。一貫一文蹺十貫➂﹐千不足﹑萬不足。

【注釋】

➀奚搐﹕無端抽搐。

➁分﹕緣分。

➂蹺﹕蹺墊﹐卽唐人用錢﹐每千文扣去若干﹐以充公庫﹝見《事物紀原蹺墊》﹞。

逍遙樂

春意漸歸芳艸。故國佳人﹐千里信沈音杳。雨潤煙光➀﹐晚景澄明﹐極目危欄斜照。夢當年少。對尊前﹑上客鄒枚➁﹐小鬟燕趙。共舞雪歌塵﹐醉裏談笑。

花色枝枝爭好。鬢絲年年漸老。如今遇風景﹐空瘦損﹐向誰道。東君幸賜與﹐天幕翠遮紅繞。休休﹐醉鄕岐路﹐華胥蓬島。

【注釋】

➀《全宋詞》校﹕「『潤』原作『閏』﹐從汲古閣本《山谷詞》。」

➁上客鄒枚﹕漢代鄒陽﹑枚乘以才辯著稱﹐被帝王奉爲上賓﹝見《漢書》本傳﹞。

離亭燕

次韻答廖明略見寄➀

十載尊前談笑。天祿故人年少➁。可是陸沈英俊地➂﹐看卽鎖窗批詔➃。此處忽相逢﹐潦倒禿翁同調。

西顧郎官湖渺➄。事看庾樓人小➅。短艇絕江空悵望﹐寄得詩來髙妙。夢去倚君傍﹐胡蝶歸來淸曉➆。

【注釋】

➀約作於元佑六年﹐時在京師史局。廖明略﹐名正一﹐元丰二年登第並結識山谷﹐元佑六年充祕閣校勘﹐故有「十載」之句。另﹐《全宋詞》案﹕「詞題『廖明略』原作『黎功略』﹐據明刊《山谷先生文集》攺。」

➁天祿﹕本漢殿名﹐爲藏典籍校書之所﹝見《三輔黃圖》﹞。

➂陸沈﹕《莊子則陽》﹕「﹝仲尼曰﹞是陸沈者也﹐是其市南宜僚邪﹖」謂不離世間而隱。

➃鎖窗批詔﹕謂任祕閣校理。

➄郎官湖﹕在湖北漢陽縣城內。李白遷夜郎﹐遇故人張渭出使夏口。漢陽宰觴於江城雲南湖﹐謂白曰「夫子可爲我標之嘉名﹐以傳不朽。白舉酒酹水﹐號之曰郎官湖。」

➅庾樓﹕晉庾亮攜僚友登臨之南樓﹐在今江西九江﹐後代指英傑集會之稱﹝見《晉書庾亮傳》﹞。

➆胡蝶﹕指夢﹐用莊周夢蝶事。

歸田樂引

暮雨蒙階砌。漏漸移﹑轉添寂寞﹐點點心如碎。怨你又戀你。恨你惜你。畢竟教人怎生是。

前歡算未已。柰向如今愁無計。爲伊聰俊﹐銷得人憔悴➀。這里誚睡裏➁。夢裏心裏。一向無言但垂淚。

【注釋】

➀「銷得」句﹕柳永《鳳棲梧》﹕「衣帶漸寬終不悔﹐爲伊銷得人憔悴。」

➁誚﹕同悄。睡裏﹕《全宋詞》校﹕「一作『夢裏』。」

又

對景還銷瘦。被个人﹑把人調戲﹐我也心兒有。憶我又喚我﹐見我嗔我﹐天甚教人怎生受。

看承幸廝勾➀。又是尊前眉峯皺。是人驚怪﹐冤我忒撋就➁。拼了又捨了﹐定是這回休了﹐及至相逢又依舊。

【注釋】

➀廝勾﹕親暱。

➁撋就﹕溫存﹑體貼。

歸田樂令

引調得﹑甚近日心腸不戀家。寧寧地﹑思量他﹐思量他。兩情各自肯﹐甚忙咱。意思裏﹑莫是賺人沙➀。噷奴眞个嘚➁﹑共人嘚。

【注釋】

➀賺﹕騙。

➁噷﹝xīn﹞﹕吻。嘚﹕字書無此字。當同「得」。

望遠行

勾尉有所眄﹐爲太守所猜。兼此生有所愛﹐住馬湖。馬湖出丁香核荔枝﹐常以遺生。故戲及之➀。

自見來﹐虛過卻﹑好時好日。這訑尿粘膩得處煞是律➁。據眼前言定﹐也有十分七八。冤我無心除告佛。

管人閒底﹐且放我快活嘚。便索些別茶祇待➂﹐又怎不遇偎花映月。且與一班半點﹐只怕你沒丁香核。

【注釋】

➀作於戎州任上。勾尉﹕負責拘捕人犯的小吏。馬湖﹕在四川雷波縣。距戎州不遠。

➁訑尿粘膩處﹕指荔枝產地。律﹕佛家戒口嗜之欲。

➂祇待﹕安靜等待。

鼓笛令

戲詠打揭➀

酒闌命友閒爲戲。打揭兒﹑非常愜意。各自輸贏只賭是。賞罰采﹑分明須記➁。

小五出來無事。卻跋翻和九底。若要十一花下死。管十三﹑不如十二。

【注釋】

➀打揭﹕以雙六爲戲具的博戲。

➁采﹕事。《尙書堯典》﹕「疇咨﹐若予采。」傳曰「采﹐事也。」

又

寶犀未解心先透➀。惱殺人﹑遠山微皺。意淡言疏情最厚。枉教作﹐著行官柳。

小雨勒花時候➁。抱琵琶﹑爲誰淸瘦。翡翠金籠思珍偶。忽拚與﹑山雞僝僽➂。

【注釋】

➀寶犀﹕犀角靈犀。

➁勒花﹕抑住開花。歐陽修《初春》詩﹕「餘寒尙勒花。」

➂僝僽﹝chánchóu﹞﹕嗔怪。

又

見來兩个寧寧地➀。眼廝打﹑過如拳踢。恰得嘗些香甜底。苦殺人﹑遭誰調戲。

臘月望州坡上地。凍著你﹑影■﹝身差﹞村鬼。你但那些一處睡。燒沙糖﹑管好滋味。

【注釋】

➀寧寧﹕嫻靜。

又

見來便覺情於我。廝守著﹑新來好過。人道他家有婆婆。與一口﹑管教■﹝屍外豕內﹞磨➀。

副靖傳語木大➁。鼓兒裏﹑且打一和。更有些兒得處囉。燒沙糖﹑香藥添和。

【注釋】

➀■﹝屍外豕內﹞﹝dū﹞磨﹕坐立不安貌。

➁副靖﹕副淨﹐宋雜劇中的角色。木大﹐亦雜劇角色。

好女兒➀

春去幾時還。問桃李無言。燕子歸棲風勁﹐梨雪亂西園➁。

惟有月嬋娟。似人人﹑難近如天。願教淸影常相見﹐更乞取團圓。

【注釋】

➀作於元佑年間﹐時在史局。

➁梨雪﹕梨花如雪。柳貫《寒食始見杏花》詩﹕「故園梨雪想繽紛。」西園﹕京師西郊的一个髙雅園林﹐又名西池。《王直方詩話》﹕「元佑中諸公﹐以上巳會西池。」

又

粉淚一行行。啼破曉來妝。懶擊酥胸羅帶﹐羞見繡鴛鴦。

擬待不思量﹐怎柰向﹑目下恓惶➀。假饒來後➁﹐教人見了﹐卻去何妨。

【注釋】

➀恓惶﹕匆遽不安貌。

➁假饒﹕縱使﹑卽使。

采桑子➀

虛堂密候參同火➁﹐梨棗枝繁。深鎖三關➂。不要樊姬與小蠻➃。

遙知風雨更闌夜﹐猶夢巫山。濃麗淸閒。曉鏡新梳十二鬟➄。

【注釋】

➀作於路四川至貶所。參下首「萬里投荒」句。

➁虛堂﹕空堂。參同火﹕參驗同心。火﹐《正宇通》﹕「心﹐火藏也。」

➂三關﹕口﹑手﹑足三大生命部分。《黃帝內景經三關章》﹕「三關之內精气深。」

➃樊姬﹑小蠻﹕代指美女。《雲溪友議》﹕「居易有妓樊

➄十二鬟﹕指巫山十二峯。唐人令狐楚纂禦覽詩錄李端《巫山髙》﹕「巫山十二峯﹐盡在碧虛中。」

又

投荒萬里無歸路➀﹐雪點鬢繁。度鬼門關。已拚兒童作楚蠻➁。

黃雲苦竹啼歸去➂﹐繞荔枝山。蓬戶身閒。歌板誰家教小鬟。

【注釋】

➀投荒萬里﹕參見黃庭堅《醉蓬萊》「對朝云靉叇」。

➁「已拚」句﹕謂可能世爲蜀人。

➂黃雲﹕謝靈運《擬魏太子鄴中集》詩﹕「風悲黃雲起。」

又

櫻桃著子如紅豆➀﹐不管春歸。聞道開時。蜂惹香須蝶惹衣。

樓臺燈火明珠翠﹐酒戀歌迷。醉玉東西➁。少个人人暖被攜➂。

【注釋】

➀著子﹕長出果子。

➁玉東西﹕酒杯﹐山峪《次韻吉老》﹕「佳人鬥南北﹐酒杯玉東西。」史容注﹕「酒杯名。」

➂人人﹕指稱親暱者。

又

城南城北看桃李。依倚年華。楊柳藏鴉➀。又是無言颭落花➁。

春風一面長含笑﹐偸顧羞遮。分付誰家﹐把酒花前試問他。

【注釋】

➀楊柳藏鴉﹕楊柳繁茂陰蔽。梁武帝《金樂歌》詩﹕「槐花欲覆井﹐楊柳正藏鴉。」

➁颭﹝zhǎn﹞﹕吹動。

醜奴兒

濟楚好得些➀。憔悴損﹑都是因它。那回得句閒言語﹐傍人盡道﹐你管又還鬼那人唦➁。

得過口兒嘛。直勾得﹑風了自家➂。是卽好意也毒害﹐你還甜殺人了﹐怎生申報孩兒。

【注釋】

➀濟楚﹕美妙。柳永《木蘭花》﹕「心娘自小能歌舞﹐舉意動容皆濟楚。」

➁鬼﹕怕。《翻譯名義集》﹕「婆沙云﹕鬼者﹐畏也。」

➂風﹕瘋。

菩薩蠻

淹泊平山堂。寒食節﹐固陵錄事參軍表弟周元固惠酒﹐爲作此詞➀。

細腰宮外淸明雨➁。云陽臺上煙如縷➂。雲雨暗巫山。流人殊未還➃。

阿誰知此意。解遣雙壺至。不是白頭新。周郎舊可人。

【注釋】

➀約作於貶謫黔州之後。周元固﹕生平待考。

➁細腰宮﹕楚王宮﹐《晏子外編》﹕「楚靈王好細腰﹐而國多餓人。」

➂「云陽」句﹕參見黃庭堅《減字木蘭花》「襄王夢裏」。

➃流人﹕貶竄之人。

鷓鴣天

重九日集句

塞雁初來秋影寒。霜林風過葉聲幹➀。龍山落帽千年事➁﹐我對西風猶整冠➂。

蘭委佩﹐菊堪餐➃。人情時事半悲歡。但將酩酊酬佳節﹐更把茱萸仔細看➄。

【注釋】

➀幹﹕漧枯。

➁龍山落帽﹕參見黃庭堅《定風波》「自斷此生休問天」。

➂整冠﹕杜甫《九日蘭田崔氏莊》﹕「笑倩傍人爲整冠。」

➃蘭委佩﹐菊堪餐﹕《離騷》﹕「蘭芷變而不芳兮﹐荃蕙化而爲茅」﹑「夕餐秋菊之落英。」

➄「更把」句﹕杜甫《九日蘭田崔氏莊》﹕「明年此會知誰健﹐醉把茱萸仔細看。」

又

節去蜂愁蝶不知。曉庭環繞折殘枝。自然今日人心別﹐未必秋香一夜衰。

無閒事﹐卽芳期➀。菊花須插滿頭歸。宜將酩酊酬佳節﹐不用登臨送落暉➁。

【注釋】

➀芳期﹕花開的季節。

➁「菊花」三句﹕均用杜牧《九日齊山登髙》詩句。

又

聞說君家有翠娥。施朱施粉總嫌多➀。背人語處藏珠履﹐覷得羞時整玉梭➁。

拖遠岫﹐壓橫波➂。何時傳酒更傳歌。爲君寫就《黃庭》了﹐不要山陰道士鵝➃。

【注釋】

➀「施朱」句﹕宋玉《登徒子好色賦》﹕「施朱則太紅﹑著粉則太白。」

➁覷﹝qù﹞﹕伺視。

➂遠岫﹕指遠山眉。橫波﹕目斜視。《文選傅毅舞賦》﹕「目流涕而橫波。」

➃「爲君」二句﹕反用王羲之寫經換鵝之事。《晉書王羲之傳》載山陰道士養好鵝﹐羲之固求購﹐道士曰「爲寫《道徳經》﹐當舉羣鵝相贈耳。」羲之欣然﹐寫畢﹐籠鵝而歸。《黃庭》﹕道經名。

少年心

對景惹起愁悶。染相思﹑病成方寸。是阿誰先有意﹐阿誰薄幸➀。斗頓恁﹑少喜多嗔➁。

合下休傳音問。你有我﹑我無你分。似合歡桃核﹐眞堪人恨。心兒裏﹑有兩个人人。

【注釋】

➀薄幸﹕輕薄。

➁斗頓恁﹕突然這樣。

又

添字

心里人人﹐暫不見﹑霎時難過。天生你要憔悴我。把心頭從前鬼﹐著手摩挲。抖擻了﹑百病銷磨。

見說那廝脾鱉熱➀。大不成我便與拆破。待來時﹑鬲上與廝噷則个➁。溫存著﹑且教推磨。

【注釋】

➀脾鱉﹕憋气。

➁鬲上﹕謂席上。

點絳唇➀

幾日無書﹐舉頭欲問西來燕。世情夢幻。復作如斯觀。

自嘆人生﹐分合常相半。戎𨿽遠➁。念中相見。不托魚和雁➂。

【注釋】

➀當作於貶謫戎州之後。

➁戎﹕戎州。

➂魚和雁﹕代指信。

又

羅帶雙垂﹐妙香長恁攜纖手。半妝紅豆➀。各自相思瘦。

聞道伊家﹐終日眉兒皺。不能勾。淚珠輕澑。裛損揉藍袖。

【注釋】

➀紅豆﹕王維《相思》﹕「紅豆生南國﹐春來發幾枝﹐願君多采擷﹐此物最相思。

南鄕子

重陽日宜州城樓宴集卽席作➀

諸將說封侯。短笛長歌獨倚樓。萬事盡隨風雨去﹐休休。戲馬臺南金絡頭➁。

催酒莫遲畱。酒味今秋似去秋。花向老人頭上笑﹐羞羞➂。白髮篸花不解愁。

【注釋】

➀作於宜州謫所。山谷於崇寧三年夏至宜﹐次年九月卅日卒。《全宋詞》案﹕「『宜』原作『宣』﹐據《道山淸話》所載本事攺。」

➁戲馬臺﹕又稱項羽掠馬臺﹐在今徐州市。

➂「花向」句﹕蘇軾《吉祥寺賞牡丹》﹕「人老簪花不自羞﹐花應羞上老人頭。」

南歌子

槐綠低窗暗﹐橊紅照眼明。玉人邀我少畱行。無柰一帆煙雨﹑畫船輕。

柳葉隨歌皺﹐梨花與淚傾。別時不似見時情。今夜月明江上﹑酒初醒。

更漏子

體妖嬈﹐鬟婀娜。玉甲銀箏照座➀。危柱促➁﹐曲聲殘。王孫帶笑看。

休休休﹐莫莫莫➂。愁撥个絲中索。了了了﹐玄玄玄➃。山僧無碗禪。

【注釋】

➀玉甲﹕彈箏時套在指上的玉制撥子。

➁柱﹕樂器上的弦枕木。

➂休休休﹐莫莫莫﹕參見黃庭堅《木蘭花令》「庾郎三九常安樂」。

➃了了了﹕洞達。玄玄玄﹕玄而又玄。

好事近

湯詞

歌罷酒闌時﹐瀟灑座中風色。主禮到君須盡﹐柰賓朋南北。

暫時分散總尋常﹐難堪久離拆。不似建溪春艸➀﹐解畱連佳客。

【注釋】

➀建溪﹕卽閩江﹐在福建。春艸﹕茶。

又

太平州小妓楊姝彈琴送酒➀

一弄醒心弦﹐情在兩山斜疊。彈到古人愁處﹐有眞珠承睫➁。

使君來去本無心﹐休淚界紅頰。自恨老來憎酒﹐負十分金葉。

【注釋】

➀作於崇寧元年六﹑七月﹐時在太平州。

➁眞珠承睫﹕垂淚。

又

不見片時霎﹐魂夢鎭相隨著。因甚近新無據﹐誤竊香深約➀。

思量模樣忔憎兒➁﹐惡又怎生惡。終待共伊相見﹐與佯佯奚落。

【注釋】

➀竊香深約﹕私情約會。

➁忔﹝qì﹞憎﹕厭恨﹑可愛的反語。

喝火令

見晚情如舊﹐交疏分已深。舞時歌處動人心。煙水數年魂夢﹐無處可追尋。

昨夜燈前見﹐重題漢上襟➀。便愁雲雨又難尋。曉也星稀﹐曉也月西沈。曉也雁行低度﹐不會寄芳音。

【注釋】

➀重題漢上襟﹕《漢上題襟集》十卷﹐收溫庭筠﹑段成式﹑余知古等人唱和詩。

畱春令

江南一雁橫秋水➀。嘆咫尺﹑斷行千里。回紋機上字縱橫➁﹐欲寄遠﹑憑誰是。

謝客池塘春都未➂。微微動﹐短墻桃李。半陰才暖卻淸寒﹐是瘦損﹑人天气。

【注釋】

➀「江南」句﹕杜牧《九日齊山登髙》﹕「江涵秋水雁初飛。」

➁「回紋」句﹕竇滔被貶流沙﹐其妻蘇蕙織錦爲回文詩﹐甚淒婉。

➂謝客池塘﹕參見黃庭堅《南歌子》「詩有淵明語」。

宴桃源

書趙伯充家小姬領巾➀

天气把人。落絮遊絲時候。茶飯可曾忺➁。鏡中贏得消瘦。生受。生受➂。更被養娘催繡。﹝案汲古閣本《山谷詞》注﹕「一刻《淮海集》﹐略異。而《淮海居士長短句》及汲古閣本《淮海詞》俱無此首。淸王敬之本《淮海詞補遺》始載之。﹞

【注釋】

➀趙伯充﹕生平待考。

➁原注﹕「一本云﹕去歲迷藏花柳﹐恰恰如今時候﹐心緒幾曾。」忺﹝xiān﹞﹕適意。

➂生受﹕麻煩﹑爲難。

雪花飛➀

攜手靑雲路穩➁﹐天聲迆邐傳呼➂。袍笏恩章乍賜➃﹐春滿皇都。

何處難忘酒﹐瓊花照玉壺。歸裊絲梢競醉﹐雪舞郊衢。

【注釋】

➀作於治平三年﹐時登第不久。

➁靑雲﹕髙位。揚雄《解嘲》﹕「當途者升靑雲。」

➂天聲﹕天子聲威。《後漢書竇憲傳》﹕「振大漢之天聲。」

➃袍笏﹕官服﹑奏笏。恩章﹕恩書﹐卽皇帝頒發升遷之詔。

下水船➀

總領神仙侶➁。齊到靑雲岐路。丹禁風微➂﹐咫尺諦聞天語。盡榮遇。看卽如龍變化﹐一擲靈梭風雨。

眞遊處。上苑尋春去➃。芳艸芊芊迎步。幾曲笙歌﹐櫻桃艷裏歡聚。瑤觴舉。回祝堯齡萬萬➄﹐端的君恩難負。

【注釋】

➀與上詞同時作。

➁神仙侶﹕美好的伴侶。

➂丹禁﹕仙宮。

➃上苑﹕皇家園林。

➄堯齡﹔猶堯年。相傳堯過百歲﹐後以堯年指皇祚之久。晏殊《喜遷鶯》﹕「共祝堯齡萬萬。」

賀聖朝➀

脫霜披茜初登第➁。名髙得意。櫻桃榮宴玉墀遊➂﹐領羣仙行綴。

佳人何事輕相戲。道得之何濟﹖君家聲譽古無雙﹐且均平居二。

【注釋】

➀與上詞同時作。

➁脫霜披茜﹕釋白袍﹐穿官服。茜﹕絳紅色﹐官服色。

➂玉墀﹕對臺階的美稱。

靑玉案

至宜州次韻上酬七兄➀

煙中一綫來時路。極目送﹑歸鴻去。第四陽關云不度➁。山胡新囀➂﹐子規言語。正在人愁處。

憂能損性休朝暮。憶我當年醉時句➃。渡水穿雲心已許。暮年光景﹐小軒南浦﹐同捲西山雨➄。

【注釋】

➀作於崇寧三年﹐時剛至宜州貶所。此詞答大兄黃元明永州送別所寄詞《靑玉案和賀方回韻﹐送山谷貶宜州》。

➁第四陽關﹕《陽關》第四聲﹐蘇軾《仇池筆記》﹕「舊傳《陽關三疊》﹐今歌者每句再疊而已﹐若通一首﹐又是四疊。」此指貶竄邊地。

➂山胡﹕鳥名﹐蘇軾《涪州得山胡》詩自注﹕「山胡﹐善鳴﹐出黔中。」

➃原注﹕「舊詩云﹕『我自只知常日醉﹐滿川風月替人愁。』」

➄「小軒」二句﹕王勃《滕王閣詩》﹕「畫棟朝飛南浦云﹐珠簾暮捲西山雨。」

沁園春

把我身心﹐爲伊煩惱﹐算天便知。恨一回相見﹐百方做計➀﹐未能偎倚﹐早覓東西。鏡裏拈花﹐水中捉月﹐覷著無由得近伊。添憔悴﹐鎭花銷翠減➁﹐玉瘦香肌。

奴兒。又有行期。你去卽無妨我共誰。向眼前常見﹐心猶未足﹐怎生禁得﹐眞个分離。地角天涯﹐我隨君去。掘井爲盟無攺移➂。君須是﹐做些兒相度➃﹐莫待臨時。

【注釋】

➀做計﹕算計。

➁鎭﹕常﹑總。

➂掘井爲誓﹕發盟有爲。《孟子盡心上》﹕「有爲者﹐譬如掘井。」

➃相度﹕觀察﹑考慮。

千秋歲

少遊得謫﹐嘗夢中作詞云「醉臥古藤陰下﹐了不知南北。」竟以元符庚辰死於藤州光華亭上。崇寧甲申﹐庭堅竄宜州﹐道過衡陽﹐覽其遺墨﹐始追和其千秋歲詞➀。

苑邊花外。記得同朝退➁。飛騎軋﹐鳴珂碎➂。齊歌云繞扇﹐趙舞風回帶。嚴鼓斷➃﹐杯盤狼藉猶相對。

灑淚誰能會。醉臥藤陰蓋。人已去﹐詞空在。兔園髙宴悄﹐虎觀英遊攺➄。重感慨﹐波濤萬頃珠沈海。﹝案此首別又見《晁補之琴趣外篇》卷二﹞

【注釋】

➀作於崇寧三年春﹐時途經衡陽。秦觀以紹聖黨籍放彬﹑橫﹑雷三州﹐後放還﹐行至藤州卒﹐時元符三年八月。秦詞爲《千秋歲謫虔州日作》。

➁同朝退﹕元佑初﹐二人俱居官京師。

➂鳴珂﹕馬勒飾品。

➃嚴鼓﹕急促的鼓點﹐此指京城六街宵禁之鼓。

➄兔園﹕漢梁孝王華美的苑囿﹝見葛洪《西京雜記》﹞。虎觀﹕漢白虎觀﹐漢章帝曾與羣臣議經於此﹐此代指國史館。秦觀曾爲太學博士﹑祕書省正字兼國史編修官﹐山谷亦在國史館。

又

世間好事﹐恰恁廝當對➀。乍夜永﹐涼天气。雨稀簾外滴﹐香篆盤中字➁。長入夢﹐如今見也分明是。

歡極嬌無力﹐玉軟花攲墜。釵罥袖﹐云堆臂。燈斜明媚眼➂﹐汗浹瞢騰醉➃。奴奴睡﹐奴奴睡也奴奴睡。﹝案此首別又誤作賀鑄詞﹐見《詞的》卷三。﹞

【注釋】

➀恁﹕這般。廝﹕相。

➁「香篆」句﹕香名﹐其文準十二辰﹐能燃一晝夜。

➂《全宋詞》案﹕「『眼』原作『瞢』﹐據《古今詞統》卷十所誤引之賀鑄詞攺。」

➃瞢騰﹕暈乎乎。

河傳

有士大夫家歌秦少遊「瘦殺人﹑天不管」之曲。以好字易瘦字﹐戲爲之作➀。

心情老懶。對歌對舞﹐猶是當時眼。巧笑靚妝﹐近我衰容華鬢。似扶著﹑賣卜算。

思量好个當年見。催酒催更﹐只怕歸期短。飲散燈稀﹐背鎖落花深院。好殺人﹑天不管。

【注釋】

➀作於紹聖三年之後。秦觀《河傳恨眉醉眼》各本俱作「悶損人﹑天不管」。

望江東

江水西頭隔煙樹。望不見﹑江東路。思量只有夢來去﹐更不怕﹑江闌住➀。

燈前寫了書無數。算沒个﹑人傳與。直饒尋得雁分付➁。又還是﹑秋將暮。

【注釋】

➀闌﹕通攔。

➁直饒﹕卽使。桃源憶故人碧天露洗春容淨。澹月曉收殘暈。花上密煙飄盡。花底鶯聲嫩。

雲歸楚峽厭厭困➀。兩點遙山新恨➁。和淚暗彈紅粉。生怕人來問。

【注釋】

➀雲歸楚峽﹕暗用巫山之云典。厭厭﹕精神不振貌。

➁遙山﹕卽遠山眉。

卜算子

要見不得見﹐要近不得近。試問得君多少憐﹐管不解﹑多於恨。

禁止不得淚﹐忍管不得悶。天上人間有底愁➀﹐向个裏﹑都諳盡➁。

【注釋】

➀底﹕何。

➁个裏﹕這里。諳﹕熟悉。

蝶戀花➀

海角芳菲畱不住。筆下風生﹐吹入靑雲去。仙籍有名天賜與➁。致君事業安排取➂。

要識世間平坦路。當使人人﹐各有安身處。黑髮便逢堯舜主。笑人白首耕南畝➃。

【注釋】

➀約作於進士及第後不久。

➁仙籍﹕進士題名錄。

➂致君事業﹕杜甫《奉贈韋左丞相二十韻》﹕「致君堯舜上。」

➃南畝﹕農田。《詩經豳風七月》﹕「彼南畝。」

浣溪沙

飛鵲臺前暈翠娥。千金新買帝靑螺➀。最難如意爲情多。

幾處淚痕畱醉袖﹐一春愁思近橫波➁。遠山低盡不成歌➂。﹝案此首別又見晏幾道《小山詞》﹞

【注釋】

➀帝靑﹔梵語﹐珠寶名。《玄應音義》﹕「帝靑﹐梵宮因陀羅尼羅目多﹐是帝釋寶﹐亦作靑色﹐以其最勝﹐故稱帝釋靑。目多﹐此雲珠﹐以此寶爲珠也。」

➁橫波﹕目。李白《長相思》﹕「昔時橫波目﹐今作流淚泉。」

➂遠山﹕指眉。

又

一葉扁舟卷畫簾。老妻學飲伴淸談➀。人傳詩句滿江南。

林下猿垂窺滌硯﹐巖前鹿臥看收帆。杜鵑聲亂水如環。

【注釋】

➀老妻﹕妻子。杜甫《江村》詩﹕「老妻車紙爲棋局。」

訴衷情➀

小桃灼灼柳鬖鬖➁。春色滿江南。雨晴風暖煙淡﹐天气正醺酣➂。

山潑黛﹐水挼藍➃。翠相攙。歌樓酒旆﹐故故招人➄﹐權典靑衫。

【注釋】

➀約與上詞同時作。

➁「小桃」句﹕韋莊《古離別》﹕「晴煙漠漠柳鬖鬖。」鬖鬖﹕下垂貌。

➂燻酣﹕陶醉。

➃挼﹝ruó﹞﹕揉挲。

➄故故﹕特意﹐故意。

又

旋揎玉指著紅靴➀。宛宛斗彎訛➁。天然自有殊態﹐供愁黛﹑不須多。

分遠岫﹑壓橫波。妙難過。自欹枕處﹐獨倚欄時﹐不柰顰何。

【注釋】

➀揎﹝xuān﹞﹕捋袖露臂。

➁「宛宛」句﹕謂眉彎秀美。彎訛卽彎蛾﹐眉。溫庭筠《江南曲》﹕「橫波巧能笑﹐彎蛾不識愁。

又

珠簾繡幕捲輕霜。呵手試梅妝➀。都緣自有離恨﹐故畫作﹑遠山長。

思往事﹐惜流光﹐恨難忘。未歌先斂﹐欲笑還顰﹐最斷人腸。﹝案此首別又作歐陽修詞﹐見《近體樂府》卷一。﹞

【注釋】

➀梅妝﹕起始於奉陽公主的一種臉部化妝法。

晝夜樂

夜深記得臨歧語➀。說花時﹑歸來去➁。教人每日思量﹐到處與誰分付。其柰冤家無定據➂。約云朝﹑又還雨暮。將淚入鴛衾﹐總不成行步。

元來也解知思慮。一封書﹑深相許。情知玉帳堪歡﹐爲向金門進取➃。直待腰金拖紫後﹐有夫人﹑縣君相與➄。爭柰會分疏﹐沒嫌伊門路➅。

【注釋】

➀臨歧﹕分別。

➁去﹕語助詞。

➂定據﹕定準。

➃金門﹕金馬門﹐漢未央官前有銅馬故曰金馬門。《史記東方朔傳》﹕「金馬門者﹐宦者署門也。」後遂代指官署。

➄腰金﹕腰系金印。拖紫﹕《文選揚雄解嘲》﹕「紆靑拖紫﹐朱丹其轂。」注﹕「良曰﹕拖﹐服也﹔靑﹐紫皆貴者服飾也。」有夫人﹑縣君相與﹕爲官者母﹑妻均可封贈夫人﹑縣君之號。

➅嫌﹕接近。《呂氏春秋貴直》﹕「出若言非平論也﹐將以救敗也﹐固嫌於危。」注﹕「嫌﹐猶近也。」

一落索

誰道秋來煙景素。任遊人不顧。一番時態一番新﹐到得意﹐皆歡慕。

紫萸黃菊繁華處。對風庭月露。愁來卽便去尋芳﹐更作甚﹑悲秋賦➀。﹝以上八十九首見明弘治刻嘉靖修本《豫章黃先生詞》﹞

【注釋】

➀悲秋賦﹕宋玉《九辯》﹕「悲哉﹗秋之爲气也。」因秋傷感。

滿庭芳

雪中戲呈友人

風力驅寒﹐云容呈瑞﹐曉來到處花飛。徧裝瓊樹﹐春意到南枝。便是漁蓑舊畫﹐綸竿重﹑橫玉低垂➀。今宵裏﹐香閨邃館﹐幽賞事偏宜。

風流﹐金馬客➁﹐歌鬟醉擁﹐烏帽斜欹。問人間何處﹐鵬運天池➂。且共周郎按曲﹐音微誤﹑首已先回➃。同心事﹐丹山路穩﹐長伴彩鸞歸。﹝汲古閣本《山谷詞》﹞﹝案此首別又見趙長卿《惜香樂府》卷八﹐疑非黃庭堅作﹐而汲古閣本《山谷詞》誤收﹐姑編於此。﹞

【注釋】

➀綸﹕釣絲。橫玉﹕玉笛。

➁金馬客﹕指官員。

➂鵬運天池﹕謂官運亨通。《莊子逍遙遊》謂鵬海運至於南冥﹝天池﹞。

➃周郎﹔三國東吳大將周瑜。《三國誌吳書周瑜傳》﹕「瑜少精於音樂﹐𨿽三爵之後﹐其有闕誤﹐瑜必知之。知之必顧。故時人謠曰﹕『曲有誤﹐周郎顧。』」唐人李端《聽箏》詩﹕「鳴箏金粟柱﹐素手玉房前。欲得周郎顧﹐時時誤拂弦。」「且共」三句用李端詩意。

西江月

用惠洪韻

細細風淸撼竹﹐遲遲日暖開花➀。香幃深臥醉人家。媚語嬌聲婭奼➁。

奼婭聲嬌語媚﹐家人醉臥深幃。香花開暖日遲遲。竹撼淸風細細。﹝《回文類聚》卷四﹞

【注釋】

➀遲遲﹕《詩經豳風七月》﹕「春日遲遲。」

➁婭奼﹝yàchà﹞﹕象聲詞。王安石《黃鸝》詩﹕「婭奼不知緣底事﹐背人飛過北山前。」

失調名

直須把﹑茱萸徧插﹐看滿座﹑細嗅淸香。﹝《歲時廣記》卷三十四﹞

好事近

橄欖

瀟灑薦冰盤﹐滿座暗驚香集。久後一般風味﹐問幾人知得。

畫堂飲散已歸來﹐淸潤轉更惜。畱取酒醒時候﹐助茗甌春色。﹝《全芳備祖》後集四「橄欖」門﹞

瑞鶴仙➀

環滁皆山也➁。望蔚然深秀﹐瑯玡山也➂。山行六七里﹐有翼然泉上➃﹐醉翁亭也。翁之樂也。得之心﹐寓之酒也。更野芳佳木﹐風髙日出﹐景無窮也。

遊也。山肴野蔌➄﹐酒冽泉香﹐沸籌觥也。太守醉也。喧嘩眾賓歡也。況宴酣之樂﹐非絲非竹➅﹐太守樂其樂也。問當時﹑太守爲誰﹐醉翁是也。﹝《詩人玉屑》卷二十一﹞

【注釋】

➀此撮取歐陽修《醉翁亭記》文句而成。

➁滁﹕滁州﹐今安徽滁州市。

➂瑯玡山﹕在滁州西南。

➃翼然﹕展翅淩空貌。

➄山肴野蔌﹝sù﹞﹕野味。

➅非絲非竹﹕不是音樂。

驀山溪

春晴

朝來風日﹐陡覺春衫便。翠柳艷明眉﹐戲秋千﹑誰家倩盼➀。煙勻露洗﹐艸色媚橫塘➁﹐平沙軟。雕輪轉➂。行樂聞弦管。

追思年少﹐走馬尋芳伴。一醉幾纏頭➃﹐過揚州﹑珠簾盡捲➄。而今老矣﹐花似霧中看➅﹐歡喜淺。天涯遠。信馬歸來晚。﹝唐宋諸賢絕妙詞選》卷四﹞

【注釋】

➀倩盼﹕《詩經衛風碩人》﹕「巧笑倩兮﹐美目盼兮。」

➁橫塘﹕在今蘇州西南。

➂雕輪﹕美飾之車。謝惠連《長安有狹行》詩﹕「帟帟雕輪馳﹐軒軒翠蓋舒。」

➃纏頭﹕纏頭彩。是歌兒舞女演出完畢之後﹐欣賞者贈給她們的絲帛。

➄「過揚州」二句﹕杜牧《贈別二首》之一﹕「春風十里揚州路﹐卷上珠簾總不如。」

➅花似霧中看﹕杜甫《小寒食舟中作》﹕「老年花似霧中看。」

搗練子

梅凋粉﹐柳搖金➀。微雨輕風斂陌塵。厚約深盟何處訴﹐除非重見那人人。﹝《京本通俗小說西山一窟鬼》﹞﹝《案《花艸粹編》卷一載黃庭堅搗練子﹕「梅凋粉﹐柳搖金。池塘波暖動遊鱗。扇和風﹑初晝永。

微雨後﹐斂輕塵。除非重見那人人。再敍厚約深盟。」疑卽此闋別傳而異﹐附注於此﹐不另出。﹞

【注釋】

➀梅粉﹕臘梅花。柳搖金﹕謂柳綻黃色新芽。白居易《永丰訪園中垂柳》﹕「一樹春風千萬枝﹐嫩於金色軟於絲。」

失調名

屋角數聲鴉噪柳。﹝鄭元佐新注《斷腸詩集》前集卷一﹞

又

舊家楊柳依依綠﹐長鎖春來庭院。﹝鄭元佐新注《斷腸詩集》前集卷九﹞

菩薩蠻

輕風裊斷沈煙炷➀。霏微盡日寒塘雨。殘繡沒心情。鳥啼花外聲。

離愁難自制。年少乖盟誓➁。寂寞掩朱門。羅衣空淚痕。﹝楊金本《艸堂詩餘》前集卷下﹞

【注釋】

➀沈煙炷﹝zhù﹞﹕沈水香燃起的煙。

➁乖﹕背離。

漁家傲

題船子釣灘➀

蕩漾生涯身已老。短蓑篛笠扁舟小。深入水雲人不到。吟復笑。一輪明月長相照。

誰謂阿師來問道。一橈直與傳心要➁。船子踏翻才是了。波渺渺。長鯨萬古無人釣。﹝《金山縣誌》卷十九﹞

【注釋】

➀船子釣灘﹕在華亭。船子和尙﹐名徳誠﹐遂寧府人﹐得法於藥山﹐至華亭﹐泛小舟隨緣度日﹐故名﹝見《髙僧傳》﹞。

➁傳心要﹕禪宗傳法﹐以心傳心證悟法要。

瑤臺第一層

閬苑歸來➀﹐因醉上﹑瑤臺第一層➁。洞天深處➂﹐年年不夜﹐日日長春。萬花妝爛錦﹐散異香﹐馥鬱畱人➃。便乘興﹐命玉龍吟笛﹐彩鳳吹笙➄。

身輕。稱逢瑞景﹐眾中先識董雙成➅。佩環聲麗﹐舞腰裊裊➆﹐濃艷騰騰。翠屏金縷枕﹐繡被軟﹐夢冷槐淸。樂蓬瀛➇。願南山同壽﹐北斗齊齡。﹝此詞見《詩淵》第二十五冊﹐引自孔凡禮《全宋詞補輯》。﹞

【注釋】

➀閬苑﹕仙人所居之境。➁瑤臺﹕神仙居處。

➂洞天﹕道家稱仙人所居之處。

➃馥鬱﹕香气濃烈貌。

➄彩鳳吹笙﹕語本《書益稷》﹕「簫韶九成﹐鳳皇來儀。」形容祝壽時的情形。

➅董雙成﹕古代傳說中西王母的侍女。

➆裊裊﹕細長柔弱貌。

➇蓬瀛﹕指蓬萊﹑瀛洲﹐古代傳說中海上仙山。

黃庭堅詞

附錄﹕

山谷內集三十卷外集十四卷別集二十卷詞一卷簡尺二卷年譜三卷﹝安徽巡撫采進本﹞

宋黃庭堅撰年譜二卷庭堅孫■﹝田﹞撰庭堅事迹具宋史文苑傳■﹝田﹞字子耕從學於朱子朱子於元佑諸人詆二蘇而不詆庭堅■﹝田﹞之故也葉夢得避暑錄話載黃元明之言曰魯直舊有詩千餘篇中歲焚三之二存者無幾故名焦尾集其後稍自喜以爲可傳故復名敝帚集晚歲復刋定止三百八篇而不克成今傳於世者尙幾千篇云云然庭堅所自定者皆已不存其存者一曰內集庭堅之甥洪炎所編卽庭堅手定之內篇所謂退聽堂本者也一曰外集李彤所編所謂邱浚藏本者也一曰別集卽■﹝田﹞所編所謂內閣抄出宋蜀人所獻本者也內集編於建炎二年別集編於淳熙九年年譜則編於慶元五年蓋外集繼內集而編別集繼內外兩集而編年譜繼別集而編獨李彤之編外集未著年月然考外集第十四卷

送鄧愼思歸長沙詩愼字空格注云今上禦名是外集亦編於孝宗時也三集皆合詩文同編後人注釋則惟取其詩任淵所注之內集卽洪炎所編之內集史容所注之外集則與李彤所編次第已多有不同而李彤編外集之大意猶稍見於史注第一卷

溪上吟題下惟史季溫所注之別集則與■﹝田﹞所編別集大有搘拄此則原本與注本不可相無者矣又觀外集第十一卷

以下四卷詩凡四百有奇皆庭堅晚年刪去而李彤附載入者此則任史三注本皆未之有庭堅之詩得此而後全又其中有與年諸相應者■﹝田﹞編年譜時皆一一分注某年某事之次而今但據三集撿其目則年譜有而本集無故此四卷尢不可廢也■﹝田﹞之年譜專爲考證詩文集而作故刻全集必當兼刻年譜而近日刻本則或刪節年譜或刪並捲次或移易分類以就各體或專刻一集而不及其全此本刻於明嘉靖中前有蜀人徐岱序尙爲不失宋本之遺非外間他刻所及焉﹝四庫全書總目集部別集類﹞

山谷內集注二十卷外集注七卷﹝兩淮鹽政采進本﹞別集注二卷﹝編修翁方綱家藏本﹞

宋任淵史容史季溫所注黃庭堅詩也任淵所注者內集史容所注者外集其別集則容之孫季溫所補以成完書內集一稱正集其又稱前集者蓋內集編次成書在外集之前故注家相承謂內集爲前集耳外集之詩起嘉佑六年辛丑庭堅時年十七而內集之詩起元丰元年戊午庭堅時年三十四故外集諸詩轉在內集之前黃■﹝田﹞所編庭堅年諸雲山谷以史事待罪陳畱偶自編退聽堂詩初無意盡去少作胡直孺少汲建炎初帥洪井類山谷詩文爲豫章集命汝陽朱惇孺山房李彤編集而洪炎玉父專其事遂以退聽爲斷史容外集序亦雲山谷自言欲仿莊周分其詩文爲內外篇意固有在非欲去此取彼也譜又云洪氏舊編以古風二篇爲首今任淵注本亦云東坡報山谷書推重此二詩故置諸篇首是任淵所注內集卽洪炎編次之本史季溫外集跋云細考出處歲月別行詮次不復以舊集古律詩爲拘則所謂外集者巳非復原次再考李彤外集跋云彤聞山谷自巴陵取道通城入黃龍山爲淸禪師徧閱南昌集自有去取仍攺定舊句彤後得本用以是正其言非予詩者五十餘篇彤亦嘗見於他人集中輒已除去又云前集內木之彬彬諸篇皆山谷晚年刪去其去取據此而巳然季溫跋稱其大父爲增注考訂在嘉定戊辰後又近十年則上距庭堅之歿已百有十年而外集原本卷次至是始經史容更定則所謂外集者並非庭堅自刪之本矣然則是三集者皆賴注本以傳耳趙與旹賓退錄嘗論淵注送舅氏野夫之宣城詩不得春网琴髙出典然注本之善不在字句之細瑣而在於考核出處時事任注內集史注外集其大綱皆系於目錄每條之下使讀者考其歲月知其遭際因以推求作詩之本旨此斷非數百年後以意編年者所能爲何可輕也外集有嘉定元年晉陵錢文子序而內集鄱陽許尹序世傳抄本皆佚之惟劉塤水雲村冺稿載其大略目錄亦多殘缺此本獨有尹序全文且三集目錄犁然皆具可與注相表裏是亦足爲希覯矣淵字子淵蜀之新津人紹興元年乙丑以文藝類試有司第一仕至潼川憲其稱天社者新津山名也容字公儀號薌室居士靑衣人仕至太中大夫其孫季溫字子威舉進士寶佑中官祕書少監淵又嘗撰山谷精華錄詩賦銘贊六卷雜文二卷自序謂節其要而注之然原本已佚今所傳者出明人僞托獨此注則昔人謂獨爲其難者與史氏二注本藝林寶傳無異辭焉﹝四庫全書總目集部別集類﹞

山谷刀筆二十卷﹝編修汪如藻家藏本﹞

宋黃庭堅撰庭堅全集已著錄此乃所著尺牘也以年爲次自初仕至館職四卷居憂時三卷在黔州三卷戎州七卷荊渚二卷宜州一卷皆於全集中摘出別行者然是編向有宋槧本非後人所爲考宋史藝文志楊億亦以刀筆別行蓋當時風气有此一體云﹝四庫全書總目集部別集類存目﹞

山谷詞一卷﹝江蘇巡撫采進本﹞

宋黃庭堅撰庭堅有山谷集已著錄此其別行之本也宋史藝文志載庭堅樂府二卷書錄解題則載山谷詞一卷蓋宋代傳刻已合並之矣陳振孫於晁無咎詞條下引補之語曰今代詞手惟秦七黃九他人不能及也於此集條下又引補之語曰魯直間作小詞固髙妙然不是當行家語自是著腔子唱好詩二說自相矛盾考秦七黃九語在後山詩話中乃陳師道撰殆振孫誤記歟今觀其詞如沁園春望遠行千秋歲第二首江城子第二首兩同心第二首第三首少年心第一首第二首醜奴兒第二首鼓笛令四首好事近第三首皆褻諢不可名狀至於鼓笛令第三首之用■﹝身差﹞字第四首之用■﹝屍外豖內﹞字皆字書所不載尢不可解不止補之所云不當行已也顧其佳者則妙脫蹊徑迥出慧心補之著腔好詩之說頗爲近之師道以配秦觀殆非定論觀其兩同心第二首與第三首玉樓春詞第一首與第二首醉蓬萊第一首與第二首皆攺本與初本並存則當時以其名重片紙隻字皆一槪收拾美惡雜陳故至於是是固宜分別觀之矣陸遊老學庵筆記辧其念奴嬌詞老子平生江南江北愛聽臨風笛句俗本不知其用蜀中方音攺笛爲曲以叶韻今考此本仍作笛字則猶舊本之未經竄亂者矣﹝四庫全書總目集部詞曲類﹞

山谷集十一卷外集十一卷別集二卷陳氏曰黃庭堅魯直撰江西所刻詩派卽豫章前後集中詩也別集者慶元中莆田黃汝嘉增刻﹝四庫全書史部政書類通制之屬文獻通考卷二百四十四﹞山谷編年詩集三十卷年譜二卷陳氏曰山谷詩文其甥洪氏兄弟所編斷自進徳堂以後今外集所載數卷有晚年刪去者故任子淵所注亦惟取前集而已監丞黃■﹝田﹞子耕者其諸孫也卽會稡別集復盡取其平生詩以歲月次第編錄且爲之譜今刋板括蒼﹝四庫全書史部政書類通制之屬文獻通考卷二百四十四﹞山谷詞一卷陳氏曰黃太史庭堅撰鼌無咎言魯直間作小詞固髙妙然不是當家語自是著腔子唱好詩﹝四庫全書史部政書類通制之屬文獻通考卷二百四十六﹞

山谷集三十卷外集十一卷別集二卷﹝案宋史藝文志外集作十四卷﹞黃庭堅魯直撰江西所刻詩派卽豫章前後集中詩也別集者慶元中莆田黃汝嘉增刻﹝四庫全書史部目錄類經籍之屬直齋書錄解題卷二十﹞山谷編年詩集三十卷年譜二卷山谷詩文其甥洪氏兄弟所編斷自進徳堂以後今外集所載數卷有晚年刪去者故任子淵所注亦惟取前集而已監丞黃■﹝田﹞子耕者其諸孫也旣會稡別集復盡取其平生詩以歲月次第編錄且爲之譜今刋板括蒼靑城史容儀甫近注外集外集者謂山谷曾欲以前後仿莊子爲內外也﹝四庫全書史部目錄類經籍之屬直齋書錄解題卷二十﹞山谷詞一卷黃太史庭堅撰﹝四庫全書史部目錄類經籍之屬直齋書錄解題卷二十一﹞

黃庭堅字魯直洪州分寜人也幼警悟從舅李常見之以爲一日千里舉進士爲葉縣尉又爲大名府國子監教授初蘇軾見庭堅詩於孫覺之坐上異之後過李常於濟南見其詩文以爲超逸絕塵獨立萬物之表者由是名聲始震知太和縣又監徳安鎭召爲校書郎爲神宗實錄檢討官集賢校理逾年爲著作郎母喪服除除祕書丞提點明道宮紹聖初議者以實錄多誣失實責涪州別駕黔州安置以親嫌移戎州監鄂州稅僉判寜國軍知舒州召爲吏部員外郎丐郡得知太平州提點玉隆觀初庭堅嘗作荊南承天院記部使者觀望宰相趙挺之意以庭堅有幸災之言坐除名編管宣州卒年六十一始庭堅與秦觀張耒晁補之皆遊蘇軾之門號四學士而庭堅於文章特長於詩獨江西君子以庭堅配蘇軾謂之蘇黃雲﹝四庫全書史部別史類東都事略卷一百十六﹞

黃庭堅字魯直分寧人徽宗朝知舒州以徳化民不事箠楚愛山谷寺林泉之勝築精舍於傍自號山穀道人﹝安慶府誌﹞﹝四庫全書史部地理類都會郡縣之屬江南通誌卷一百十六﹞

黃庭堅字魯直洪州分寧人幼警悟從舅李常見之以爲一日千里舉進士爲葉縣尉又爲國子監教授初蘇軾見庭堅詩於孫覺之坐上異之後過李常於濟南見其詩文以爲超逸絕塵獨立萬物之表者由是名聲始震知太和縣又監徳安鎭召爲校書郎爲神宗實錄檢討官逾年爲著作郎母喪服除除祕書丞提點明道宮紹聖初議者以實錄多誣失實責涪州別駕黔州安置以親嫌移戎州監鄂州稅僉判寧國軍知舒州召爲吏部員外郎丐郡得知太平州庭堅嘗作荊南承天院記部使者觀望宰相趙挺之意以庭堅有幸災言坐除名編管宜州卒年六十一始庭堅與秦觀張耒晁補之皆遊蘇軾之門號四學士庭堅特長於詩江西詩派祖庭堅世以配蘇軾稱蘇黃雲﹝東都事略﹞﹝四庫全書史部地理類都會郡縣之屬江西通誌卷六十六﹞

黃庭堅字魯直洪州分寧人神宗時調葉縣尉居官有守王安石薦於朝進充館職﹝四庫全書史部地理類都會郡縣之屬河南通誌卷五十六﹞

黃庭堅字魯直分寧人嘗寓襄垣有像贊及薄酒醜婦歌石刻士人至今寶重之﹝四庫全書史部地理類都會郡縣之屬山西通誌卷一百四十七﹞

黃庭堅字魯直洪州分宜人舉進士調葉縣尉蘇軾見其詩文以爲超軼絕塵由是聲名始震知太和縣歷國史編修官章惇蔡卞與其黨論實錄多誣貶涪州別駕黔州安置忌者不欲其處善地遂移戎州蜀士從之講學不倦徽宗卽位起監鄂州稅辭不行復知太平州罷主管玉龍觀嘗與趙挺之有隙挺之執政轉運判官陳舉承風旨上其所作荊南承天院記指爲幸災除名羈管宜州三年徙永州與蔣偉相友善時庭堅名在黨籍中士夫畏禍不敢往還偉日陪杖履次年庭堅召還未行疾革偉往見庭堅大喜曰身後事委君矣及卒偉爲棺殮送歸時年六十有一﹝舊志﹞﹝四庫全書史部地理類都會郡縣之屬廣西通誌卷八十六﹞

黃庭堅字魯直分寧人以覊管冝州過桂見諸山驚嘆奇絕遂賦之詩云桂嶺環城如雁蕩平地蒼山忽嵯峨李成不生郭熈死柰此百嶂千峯何惜庭堅是時以罪放所至督遣不得跨危峯攬飛翠如生平讀書石牛洞與徧署鳳棲巖諸石名﹝四庫全書史部地理類山水之屬桂勝__桂故卷七﹞

黃庭堅字魯直號山谷蘇子瞻見其詩文嘆其獨立萬物之表舉進士爲著作郎紹聖間爲章惇蔡京所嫉謫涪州別駕嘗參黃龍庵晦堂語次舉孔子吾無隠乎爾請公詮釋累言俱不當意時暑退涼生秋香滿院晦堂曰聞朩犀香乎曰聞晦堂曰吾無隠乎爾公欣然領解在黔時止酒絕欲讀大藏經三年嘗曰利衰毀譽稱譏苦樂此八風於四威儀中未嘗相離𨿽古之元聖大智有立於八風之外者乎公有發願文曰我從昔來因癡有愛飲酒食肉增長愛渇八邪見林不得解脫今者對佛發大誓願願從今日盡未來世不復飲酒願從今日盡未來世不復食肉願我以此盡未來際根塵淸淨具足十忍不由他教入一切智隨順如來於無盡眾生中現行佛事稽首如來等一痛切嘗答胡逸老書云君遂歸心於禪悅何慰如之可試看楞嚴圓覺二經反觀自己是何道理旣爲大丈夫須辦大丈夫事耳又與周才翁云思公窮悴守道不渝蓋古人所難也然已知求道於生死之際則世累自輕但未直下撥塵見已耳投子聰禪師海會演禪師道行髙重皆可親近若從文章之士學妄言綺語只增無明種子也﹝四庫全書史部地理類古迹之屬武林梵志卷八﹞

黃庭堅黃庭堅字魯直洪州分寧人舉進士熈寧初爲國子監主簿哲宗召爲校書郎徽宗卽位起吏部員外郎善艸書楷法亦自成一家自號山穀道人﹝宋史﹞追贈龍圖閣學士加太師謚文節山谷云余學艸書三十餘年初以周越爲師故二十年抖擻俗气不脫晚得蘇才翁子美書觀之乃得古人筆意其後又得長史僧懷素髙閒墨迹乃窺筆法之妙﹝黃山谷集﹞山谷跋自書卷後云老夫病眼眚不能多作楷而聖子求余正書與兒子作筆法試書此初不能成楷目前已有黒花飛墜矣然學書之法乃不然但觀古人行筆意耳王右軍初學衛夫人小楷不能造微入妙其後見李斯曹喜篆蔡邕隸八分於是楷法妙天下張長史觀古鐘鼎科斗篆而艸聖不愧右軍父子﹝黃山谷集﹞山谷書李致堯乞書卷後云凡書要拙多於巧近世少年作字如新婦子妝梳百種點綴終無烈婦態也如此艸字他日天上玉樓中乃可再得耳書意與筆皆非人間軌轍所謂無智人前莫說打你頭破百裂者也書尾小字惟餘與永州醉僧能之若亞棲輩見當羞死元符元年二月己酉夜沐浴罷連飲數杯爲成都李致堯作行艸耳熱眼花忽然龍蛇入筆學書四十年今名所謂鰲山學道書也﹝仝上﹞﹝四庫全書子部藝術類書畫之屬六藝之一錄卷三百四十三﹞

黃庭堅字魯直號山穀道人洪州分寧人官至吏部員外郎工正楷行艸楷法妍媚自成一家艸書尢奇偉嘗自云余極喜顏魯公書時時意想爲之筆下似有風气然不逮子瞻逺甚子瞻爲余臨寫魯公十數紙乃如人家子弟𨿽老少不類然皆有祖父風骨又云嘗觀漢時石刻篆韻頗得楷法又云學書三十年初以周越爲師故二十年抖擻俗气不脫晚得蘇才翁子美書觀之乃得古人筆意其後又得張長史僧懷素髙閒墨迹乃窺筆法之妙扵僰道舟中觀長年蕩漿羣丁撥擢乃覺少進意之所到輒能用筆﹝四庫全書子部藝術類書畫之屬書史會要卷六﹞

黃庭堅字魯直豫章先生傳云公楷法妍媚自成一家遊荊州得古本蘭亭愛玩之不去手因悟古人用筆意作小楷日進曰他日當有知我者艸書尢奇偉公歿後人爭購之一紙千金山谷自云余極喜顏魯公書時時意想爲之筆下似有風气然不逮子瞻逺甚子瞻爲予臨寫魯公十數紙乃如人家子孫𨿽老少不類然皆有祖父風骨又云余嘗觀漢時石刻篆隸頗得楷法又云余學書三十年初以周越爲師故二十年抖擻俗气不脫晚得蘇子美才翁書觀之乃得古人筆意其後又得張長史僧懷素髙閒墨迹乃窺筆法之妙今來老懶作此書如老病人扶杖隨意傾倒不復能工顧異於今人書者不紐揑容止彊作態度耳又自題艸書云夜嘗重醞一杯遂至沈醉視架上有凡子乞書紙因作艸方眼花耳熱旣作艸十數行於是耳目聰明細觀此書端不可與凡子因以遺曽公衮公衮胸中殊不凡又喜學書故也山谷老人年六十一書成自喜似楊少師書耳又云余寓居開元寺之怡思堂坐見江山每於此中作字似得江山之助又云三十年作艸今日乃似造微入妙憾文與可不在世耳此書當與與可老竹枯木並行也又自跋雲山谷在黔中時字多隨意曲折意到筆不到及來僰道舟中觀長年蕩漿羣丁撥棹乃覺少進意之所到輒能用筆﹝四庫全書子部藝術類書畫之屬書錄卷中﹞

黃庭堅字魯直洪州分寕人幼警悟讀書數過輒成誦舅李常見之以爲一日千里舉進士調葉縣尉又爲大名府國子監教授初蘇軾見庭堅詩於孫覺之坐上異之後遇李常於濟南見其詩以爲超逸絕塵獨立萬物之表者由是聲名始震召爲校書郎爲神宗實錄檢討官始庭堅與秦觀張耒晁補之皆遊蘇軾之門號四學士一文一詩出人爭傳誦之紙價爲髙而庭堅之詩尢妙晚節位益黜名益髙世以配蘇軾謂之蘇黃庭堅嘗遊灊皖樂山谷寺石牛洞之林泉因自號山穀道人天下皆稱曰山谷而不名字之先蘇軾嘗薦庭堅自代其略曰瑰瑋之文妙絕當世孝友之行追配古人世以爲實錄云今大卿犖通守榮寺簿■﹝田﹞聞皆先生之後﹝四庫全書子部類書類名賢氏族言行類稿卷二十七﹞

黃庭堅字魯直分寜人遊灊皖山谷寺石牛洞樂其勝自號山谷老人天下因稱山谷以配東坡過涪又號涪翁第進士歷知太和哲宗召爲校書郎神宗實錄檢討官起居舍人除祕書丞國史編修官紹聖間出知宣鄂章蔡論實錄多誣責問條對不屈貶涪州別駕安置黔州卽日上道投牀大鼾人以是賢之徽宗起監鄂州稅歷知舒州丐郡得太平州旋罷嘗忤趙挺之及相嗾除名編管宜州卒年六十一宋初詩承唐余至蘇梅歐陽變以大雅然各極其天才筆力非必鍜煉勤苦而成也庭堅出而會萃百家句律之長究極歷代體制之變自成一家𨿽隻字半句不輕出爲宋詩家宗祖江西詩派皆師承之史稱自黔州以後句法尢髙實天下之奇作自宋興以來一人而已非規模唐調者所能夢見也惟本領爲禪學不免蘇門習气是用爲病耳﹝四庫全書集部總集類宋詩鈔卷二十八﹞

黃庭堅字魯直姓黃氏其先婺之金華人後居洪州之分寧治平中兩首鄕薦遂登四年第紹聖中知舒州又召以爲吏部員外郎辭疾不拜上章乞郡得知太平州到官僅九日而罷管勾洪州至隆觀寓居江夏先生風流灑落胸中恢廓初無恩怨談笑嘲謔或以忤物蓋嘗忤趙丞相正夫而庭堅不屑也庭堅往嘗作荊州承天院塔記轉運判官陳舉承風旨采摘其間數語以爲幸災謗國遂除名編隸宜州𨿽被橫逆未嘗一語尢之浩然自得也以崇寧元年至宜僦居於城西黎氏嘗書手帖貸錢米於人時黨論甚嚴士大夫例削札掃迹獨宜倅余若著爲之經理捨館敬遇不怠且遣二子滋滸從之遊零陵蔣湋與庭堅友善日陪杖履殊不畏黨禍越四年庭堅有南樓之厄余若著謂庭堅無愧東都黨錮諸賢請書範滂傳於壁庭堅乃黙憶而書之旣成僅誤二字忽有詔徙永州未行疾且革蔣湋至見庭堅大喜握手曰身後事屬君矣是歲九月三十日卒壽六十有一湋爲棺殮具舟送還宜人被其休風多景慕之至作亭以祀其像且刻其手帖於石用以爲法嘉定間權宜州事張自明爲建龍溪書院以風後進且祠而祀之﹝四庫全書集部總集類粵西詩載__粵西文載卷六十七﹞

※※※※※※古典小說之家備份區http﹕／／club。xilu。com／wave2002／本帖地址﹕http﹕／／club。xilu。com／wave99／msgview。php﹝復制地址﹞上一主題﹕小荷包大乾坤皇帝也發「年終獎」下一主題﹕

王汝梅解讀《金瓶梅》

作。。。﹝樓主﹞﹝2樓﹞作者﹕沈思曲發表時間﹕2008／02／0619﹕29﹝加爲好友﹞﹝發送消息﹞﹝个人空間﹞回復修攺來源刪除《四庫全書山谷詞》

﹝宋﹞黃庭堅撰

欽定四庫全書

集部十

山谷詞

詞曲類一

詞集之屬

提要

臣等謹案山谷詞一卷宋黃庭堅撰庭堅有全集別著錄此其別行之本也宋史藝文志載庭堅樂府二卷馬端臨經籍考載山谷詞一卷世傳庭堅詞有琴趣外篇二卷當卽是此一卷耳陳振孫書錄解題於晁無咎詞條下引補之語曰今代詞手惟秦七黃九他人不能及也山谷詞條下又引補之語曰魯直間作小詞固髙妙然不是當行家語自是著腔子唱好詩二說自相矛盾今考其詞如沁園春望逺行千秋歲第二首江城子第二首兩同心第二首第三首少年心第一首第二首醜奴兒第二首鼓笛令第四首好事近第三首皆褻諢不可名狀至於鼓笛令第三首之用■﹝身差﹞字第四首之用■﹝屍外豖內﹞字皆字書所不載尢不可解不止補之所云不當家已也顧其佳者則妙脫蹊徑迥出慧心觀其兩同心第二首與第三首玉樓春第一首與第二首醉蓬萊第一首與第二首皆攺本與初本並載則當時以其名重不問美惡而一槪收拾故至於是固宜分別觀之矣陸遊老學庵筆記辧其念奴嬌詞老子平生江南江北愛聽臨風笛句俗本不知其蜀中方音攺笛爲曲以葉竹音今考此本仍作笛字則猶舊本之未經竄亂者矣

乾隆四十四年三月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

欽定四庫全書

山谷詞

﹝宋﹞黃庭堅撰

沁園春

把我身心爲伊煩惱算天便知恨一回相見百方做計未能偎倚早覓東西鏡裏拈花水中捉月覷著無由得近伊添憔悴鎭花銷翠減玉痩香肌奴兒又有行期你去卽無妨我共誰向眼前常見心猶未足怎生禁得眞个分離地角天涯我隨君去掘井爲盟無攺移君須是做些兒相度莫待臨時

惜餘歡【茶詞】

四時美景正年少賞心頻啟東閣芳酒載盈車喜朋侶簮合杯觴交飛勸酬獻正酣飲醉主公陳榻坐來爭柰玉山未頹興尋巫峽歌闌旋燒絳蠟況漏轉銅壺煙斷香鴨猶整醉中花借纖手重揷相將扶上金鞍騕褭碾春焙願少延歡洽未須歸去重尋艷歌更畱時霎

水龍吟【黔守曹伯達供備生日】

早秋朙月新圓漢家戚裏生飛將靑驄寶勒緑沈金鎖曾隨天仗種徳江南宣威西夏合宮陪享況當年定計昭陵與子勲勞在諸公上千騎風流年少暫淹畱莫孤淸賞平坡駐馬虛弦落雁思臨虜帳徧舞摩圍遞歌彭水拂云驚浪看朱顏緑鬢封侯萬里寫淩煙像

看花回【茶詞】

夜永蘭堂醺飲半倚頹玉爛熳墜鈿墮履是醉時風景花暗燭殘歡意未闌舞燕歌珠成斷續催茗飲旋煮寒泉露井瓶竇響飛瀑纖指緩連環動觸漸泛起滿甌銀粟香引春風在手似粵嶺閩溪初采盈掬暗想當時探春連云尋篁竹怎歸得鬢將老付與杯中綠

念奴嬌【八月十八日同諸生步自永安城樓過張寛夫園待月偶有名酒因以金荷酌眾客客有孫彥立善吹笛援筆作樂府長短句文不加點】

斷虹霽雨淨秋空山染修眉新緑桂影扶疎誰便道今夕淸輝不足萬里靑天嫦娥何處駕此一輪玉寒光零亂爲誰偏照醽淥年少隨我追涼晚尋幽徑遶張園森木醉倒金荷家萬里難得罇前相屬老子平生江南江北最愛臨風笛孫郎微笑坐來聲噴霜竹

書夜樂

夜深記得臨岐語說花時歸來去教人每日思量到處與誰分付其柰寃家無定據約云朝又還雨莫將淚入鴛衾總不成行步元來也解知思慮一封書深相許情知玉帳堪歡爲向金門進取直待腰金拖紫後有夫人縣君相與爭柰會分疎沒嫌伊門路

逍遙樂

春意漸歸芳艸故國佳人千里信沈音杳雨潤煙光晚景澄朙極目危欄斜照夢當年少對樽前上客鄒枚小鬟燕趙共舞雪歌塵醉裏談笑花色枝枝爭好鬢絲年年漸老如今遇風景空痩損向誰道東君幸賜與天幕翠遮紅遶休休醉鄕岐路華胥蓬島

雨中花慢【送彭文思使君】

政樂中和夷夏宴喜官梅乍傳消息待新年歡計斷送春色桃李成陰甘棠少訟又移旌戟念畫樓朱閣風流髙會頓冷談席西州縱有舞裙歌板誰共茗邀棋敵歸來未先沾離袖管弦催滴樂事賞心易散良辰美景難得會須醉倒玉山扶起更傾春碧

醉蓬萊

對朝云靉叇莫雨霏微翠峯相倚巫峽髙唐鎖楚宮佳麗畫戟移春靚妝迎馬向一川都會萬里投荒一身弔影成何歡意盡道黔南去天尺五望極神州萬重煙水樽酒公堂有中朝佳士荔頰紅深麝臍香滿醉舞裀歌袂杜宇催人聲聲到曉不如歸是

又﹝竄易前詞﹞

對朝云靉叇莫雨霏微翠峯相倚巫峽髙唐鎖楚宮佳麗蘸水朱門半空霜戟自一川都會蠻酒千杯夷歌百轉迫人垂淚人道黔南去天尺五望極神京萬種煙水懸榻相迎有風流千騎荔臉紅深麝臍滿香醉舞裀歌袂杜宇催人聲聲到曉不如歸是

滿庭芳【詠茶或刻蘇子瞻舊刻六首考北苑春風是秦少遊作刪去】

北苑龍團江南鷹爪萬里名動京闗碾輕羅細瓊蘂■﹝日耎﹞生煙一種風流气味如甘露不染塵凡纖纖捧冰甆瑩玉金縷鷓鴣斑相如方病酒銀瓶蟹眼波怒濤翻爲扶起罇前醉玉頹山飲罷風生兩腋醒魂到朙月輪邊歸來晚文君未寢相對小窻前

又【雪中戲呈友人或刻惜香樂府】

風力驅寒云容呈瑞曉來到處花飛徧裝瓊樹春意到南枝便是漁簔舊畫綸竿重橫玉低垂今宵裏香閨邃館幽賞事偏宜風流金馬客歌鬟醉擁馬帽斜欹問人間何處鵬運天池且共周郎按曲音微誤首已先回同心事丹山路穩長伴彩鸞歸

又

朙眼空靑忘憂萱艸翠玉間淡梳妝小來歌舞長是倚風光我已逍遙物外人寃道別有思量難忘處良辰美景襟袖有餘香鴛鴦頭白早多情易感紅蓼池塘又須得樽前席上成雙■﹝此上旦下﹞子風流罪過都說與朙月空牀難拘管朝雲莫雨分付楚襄王

又

初綰雲鬟才勝羅綺便嫌柳巷花街占春才子容易托行媒其柰風流債負煙花部不免差排劉郎恨桃花片片流水惹塵埃風流賢太守能籠翠羽宜醉金釵且畱取垂楊掩映廳階直待朱幡去後從伊便窄襪弓鞋知恩否朝雲莫雨還向夢中來

又

修竹濃靑新條淡綠翠光交映虛亭錦鴛霜鷺荷徑拾幽蘋香渡欄幹屈曲紅妝映薄綺疎欞風淸夜橫塘月滿水淨見移星堪聽微雨過媻姍藻荇瑣碎浮萍便移轉胡牀湘簟方屛練靄鱗云旋滿聲不斷檐響風鈴重開宴瑤池雪沁山露佛頭靑

水調歌頭

瑤艸一何碧春入武陵溪溪上桃花無數枝上有黃鸝我欲穿花尋路直入白雲深處浩气展虹蜺祗恐花深裏紅霧濕人衣坐玉石倚玉枕拂金徽謫仙何處無人伴我白螺杯我爲靈芝仙艸不爲絳唇丹臉長嘯亦何爲醉舞下山去明月逐人歸

又

落日塞垣路風勁戞貂裘翩翩數騎閒獵深入黑山頭極目平沙千里惟見琱弓白羽鐵面駿驊驑隱隱望靑冢特地起閒愁漢天子方鼎盛四百州玉顏皓齒深鎖三十六宮秋堂有經綸賢相邊有縱橫謀將不減翠蛾羞戎虜和樂也聖主永無憂

促拍滿路花【往時有人書此詞於州東酒肆壁間愛其詞不能歌也一十年前有醉道士歌於廣陵市中羣小兒隨歌得之乃知其爲促拍滿路花也俗子口傳加釀鄙語政敗其好處山谷老人爲錄舊文以告深於義味者】

秋風吹渭水落葉滿長安黃塵車馬道獨淸閒自然鑪鼎虎繞與龍盤九轉丹砂就琴心三疊蘂宮看舞胎仙任萬釘寶帶貂蟬富貴欲燻天黃梁炊未熟夢驚殘是非海裏直道作人難袖手江南去白蘋紅蓼又尋湓浦廬山

洞仙歌【瀘守王補之生日】

月中丹桂自風霜難老閱盡人間盛衰艸望中秋才有幾日十分圓霾風雨雲表常如永晝不得文章力白首防秋誰念雲中上功守正注意得人雄靜掃河西應難指五湖歸棹問持節馮唐幾時來看再策勲名印窠如斗

驀山溪

山圍江莫天鏡開晴絮斜影過梨花照文星老人星聚淸樽一笑歡甚卻成愁別時襟余點點疑是髙唐雨無人知處夢裏雲歸路回雁曉風淸雁不來啼鴉無數心情老懶尢物解宜人春盡也有南風好便回帆去

又【贈衡陽妓陳湘】

鴛鴦翡翠小小思珍偶眉黛斂秋波盡湖南山明水秀俜俜■﹝亻褭﹞■﹝亻褭﹞恰近十三餘春未透花枝痩政是愁時候尋芳載酒肻落誰人後只恐晚歸來緑成陰靑梅如豆心期得處毎自不隨人長亭柳君知否千里猶回首

又【至宜州作寄贈陳湘】

稠花亂蕋【一作葉】到處撩人醉林下有孤芳不怱怱成蹊桃李今年風雨莫送斷腸紅斜枝倚風塵裏不帶風塵气微嗔又喜約略知春味江上一帆愁夢猶尋歌梁舞地如今對酒不似那回時書謾【一作罷】寫夢來空只有相思是

又

山朙水秀盡屬詩人道應是五陵兒見衰翁孤吟絕倒一觴一詠瀟灑寄髙閒松月下竹風間試想爲襟抱玉闗遙指萬里天衢杳筆陣掃秋風瀉珠璣瑯瑯皎皎臥龍智略三詔佐升平煙塞事玉堂心頻把菱花照

望逺行【勾尉有所眄爲太守所猜兼此生有所愛住馬湖馬湖出丁香核荔枝常以遺生故戲及之】

自見來虛過卻好時好日這訑尿粘膩得處煞是律據眼前言定也有十分七八寃我無心除告佛管人閒底且放我快活冔便索■﹝此上旦下﹞別茶祗待又怎不遇偎花映月且與一班半點只怕你沒丁香核

憶帝京

銀燭生花如紅豆占好事如今有人醉曲屏深借寶瑟輕招手一陣白蘋風故滅燭教相就花帶雨冰肌香透恨啼鳥轆轤聲曉栁岸微涼吹殘酒斷腸人依舊鏡中銷痩恐那人知後鎭把你來僝僽

又【贈彈琵琶妓】

薄妝小靨閒情素抱著琵琶凝竚慢撚復輕攏切切如私語轉撥割朱弦一段驚沙去萬里嫁烏孫公主對易水朙妃不渡粉淚行行紅顏片片指下花落狂風雨借問本師誰斂撥當胸住

又【黔州張倅生日】

鳴鳩乳燕春閒暇化作緑陰槐夏壽斚舞紅裳睡鴨飄香麝醉此洛陽人佐郡深儒雅況坐上玉麟金馬更莫問鶯老花謝萬里相依千金爲壽未厭玉燭傳淸夜不醉欲言歸笑殺髙陽社

撼庭竹【宰太和日吉州城外作】

嗚咽南樓吹落梅聞鴉樹驚飛夢中相見不多時隔城今夜也應知坐久水空碧山月影沈西買个宅兒住著伊剛不肻相隨如今卻被天嗔你永落雞羣受雞欺空恁惡憐伊風日損花枝

下水船

總領神仙侶齊到靑雲岐路丹禁風微咫尺諦聞天語盡榮遇看卽如龍變化一擲靈梭風雨眞遊處上苑尋春去芳艸芊芊迎步幾曲笙歌櫻桃艷裏歡聚瑤觴舉回祝堯齡萬萬端的君恩難負

歸田樂引

莫雨蒙階砌漏漸移轉添寂寞點點心如碎怨你又戀你恨你惜你畢竟教人怎生是前歡算未已柰向如今愁無計爲伊聰俊銷得人憔悴這里誚睡裏誚睡裏夢裏心裏一向無言但垂淚

又

對景還銷痩被个人把人調戲我也心兒有憶我又喚我見我嗔我天甚教人怎生受看承幸廝勾又是樽前眉峯皺是人驚怪寃我忒撋就■﹝扌棄﹞了又捨了一定是這回休了及至相逢又依舊

離亭燕【次韻畣黎功略見寄】

十載樽前談笑天祿故人年少可是陸沈英俊地看卽鎖窗批詔此處忽相逢潦倒禿翁同調西顧郎官湖渺東看庾樓人小短艇絕江空悵望寄得詩來髙妙夢去倚君傍胡蝶歸來淸曉

千秋歳【少遊得謫嘗夢中作詞云醉臥古藤陰下了不知南北竟以元符庚辰死於藤州光華亭上崇寧甲申庭堅竄宜州道過衡陽覽其遺墨始追和其千秋歲詞】

苑邊花外記得同朝退飛騎軋鳴珂碎齊歌云繞扇趙舞風回帶嚴鼓斷杯盤狼藉猶相對灑淚誰能會醉臥藤陰蓋人已去詞空在兔園髙宴悄虎觀英遊攺重感慨波濤萬頃珠沈海

又

世間好事恰恁廝當對乍夜永涼天气雨稀簾外滴香篆盤中字長入夢如今見也分朙是歡極嬌無力玉軟花欹墜釵罥袖云堆臂燈斜朙媚瞢汗浹瞢騰醉奴奴睡奴奴睡也奴奴睡

江城子【憶別】

書堂髙會酒闌珊倚欄幹霎時間千里闗山常恨見伊難及至而今相見了依舊似隔闗山倩人傳語問平安省愁煩淚休彈哭損眼兒不似舊時單尋得石橊雙葉子憑寄與挿云鬖

又

新來曾被眼奚搐不甘伏怎拘束似夢還眞煩亂損心曲見面暫時還不見看不足惜不足不成歡笑不成哭戲人目逺山蹙有分看伊無分共伊宿一貫一文蹺十貫千不足萬不足

兩同心

巧笑眉顰行步精神隱隱似朝雲行雨弓弓樣羅韈生塵樽前見玉檻雕籠堪愛難親自言家住天津生小從人恐舞罷隨風飛去顧阿母教窣珠裙從今去惟願銀缸莫照離罇

又

一笑千金越樣情深曾共結合歡羅帶終願效比翼紋禽許多時靈利惺惺驀地昏沈自從官不容鍼直至而今你共人女邊著子爭知我門裏挑心記攜手小院回廊月影花陰

又

秋水遙岑妝淡情深盡道教心堅穿石更說甚官不容鍼霎時間雨散雲歸無處追尋小樓朱閣沈沈一笑千金你共人女邊著子爭知我門裏挑心最難忘小院回廊月影花陰

少年心

對景惹起愁悶染相思病成方寸是阿誰先有意阿誰薄幸斗頓恁少喜多嗔合下休傳音問你有我我無你分似合歡桃核眞堪人恨心兒裏有兩个人人

又【添字】

心里人人暫不見霎時難過天生你要憔悴我把心頭從前鬼著手摩挲抖擻了百病銷磨見說那廝脾鱉熱大不成我便與拆破待來時鬲上與廝噷則个溫存著且教推磨

靑玉案【至宜州次韻上酬七兄】

煙中一綫來時路極目送歸鴻去第四陽闗云不度山胡新囀子規言語正在人愁處憂能損性休朝莫憶我當年醉時句【舊詩云我自只如常日醉滿川風月替人愁】渡水穿雲心已許暮年光景小軒南浦同捲西山雨

又【寅庵解萍實宰作今附此】

行人欲上來時路破曉霧輕寒去隔葉子規聲暗度十分酒滿舞裀歌袖沾夜無尋處故人近送旌旗暮但聽陽闗第三句欲斷離腸餘幾許滿天星月看人憔悴燭淚垂如雨

喝火令

見晚情如舊交疎分已深舞時歌處動人心煙水數年魂夢無處可追尋昨夜燈前見重題漢上襟便愁雲雨又難尋曉也星稀曉也月西沈曉也雁行低度不會寄芳音

品令【送黔守曹伯達供備】

敗葉霜天曉漸鼔吹催行棹栽成桃李未開便解銀章歸去取麒麟圖畫要及年少勸君醉倒別語怎醒時道楚山千里莫云鎭鎖離人懷抱記取江州司馬座中最老

又【茶詞】

鳯舞團團餅恨分破教孤令金渠體淨隻輪慢碾玉塵光瑩湯響松風早減了二分酒病味濃香永醉鄕路成佳境恰如燈下故人萬里歸來對影口不能言心下快活自省

漁家傲【予嘗戲作詩云大葫蘆挈小葫蘆惱亂檀那得便沽毎到夜深人靜後小葫蘆入大葫蘆又云大葫蘆漧枯小葫蘆行沽一往金僊宅一往黃公壚有此通大道無此令人老不問惡與好兩葫蘆俱倒或請以此意倚聲律作詞使人歌之爲作漁家傲】

踏破艸鞋參到老等閒拾得衣中寶遇酒逢花須一笑重年少俗人不用嗔貧道是處靑旗誇酒好醉鄕路上多芳艸提著葫蘆行未到風落帽葫蘆卻纒葫蘆倒

又【江寧江口阻風戲效寶寧勇禪師作古漁家傲王環中云廬山中人頗欲得之試思索始記四篇】

萬水千山來此土本提心印傳梁武對朕者誰渾不顧成死語江頭暗折長蘆渡面壁九年看二祖一花五葉親分付只履提歸蔥嶺去君知否分朙忘卻來時路

又

三十年來無孔竅幾回得眼還迷照一見桃花參學了呈法要無弦琴上單於調摘葉尋枝虛半老拈花特地重年少今後水雲人欲曉非玄妙靈云合破桃花笑

又

憶昔藥山生一虎華亭船上尋人渡散卻夾山拈坐具呈見處系驢橛上合頭語千尺垂絲君看取離鉤三寸無生路驀口一橈親子父猶回顧瞎驢喪我兒孫去

又

百丈峯頭開古鏡馬駒踏殺重蘇醒接得古靈心眼淨光烱烱歸來藏在袈裟影好个佛堂佛不聖祖師沈醉猶看鏡卻與斬新提祖令方猛省無聲三昧天皇餅

醜奴兒

得意許多時長醉賞月下花枝暴風急雨年年有金籠鎖定鶯雛燕友不被雞欺紅斾轉逶迆悔無計千里追隨再來重綰瀘南印而今目下恓惶怎向日永春遲

又

濟楚好得些憔悴損都是因它那回得句閒言語傍人盡道你管又還鬼那人唦得過口兒嘛直勾得風了自家是卽好意也毒害你還甜殺人了怎生申報孩兒

定風波【次髙左藏使君韻】

萬里黔中一漏天屋居終日似乘船及至重陽天也霽催醉鬼門闗近蜀江前莫笑老翁猶气岸君看幾人白髮上華顚戲馬臺前追兩謝馳射風情猶拍古人肩

又

把酒花前欲問溪問溪何事晚聲悲名利往來人盡老誰道溪聲今古有休時且共玉人斟玉醑休訴笙歌一曲黛眉低情似長溪長不斷君看水聲東去月輪西

又

小院難圖雲雨期幽歡渾待賞花時到得春來君卻去相誤不須言語淚雙垂密約罇前難囑付偸顧手搓金橘斂雙眉庭榭淸風朙月媚須記歸時莫待杏花飛

又【次左藏韻】

自斷此生休問天白頭波上泛膠船老去文章無气味憔悴不堪驅使菊花前聞道使君攜將吏髙會參軍吹帽晚風顚千騎挿花秋色莫歸去翠娥扶入醉時肩

又

晚歳鹽州聞荔枝赤英垂墜壓欄枝萬里來逢芳意歇愁絕滿盤空憶去年時澗艸山花光照座春過等閒枯李又累累辜負寒泉浸紅皺銷痩有人花病損香肌

又

準擬階前摘荔枝今年歇盡去年枝莫是春光廝料理無比譬如痎瘧有休時碧甃朱欄情不淺何晚來年枝上報累累雨後園林坐淸影蘇醒紅裳剝盡看香肌

又

上客休辭酒淺深素兒歌裏細聽沈粉面不須歌扇掩閒靜一聲一字總闗心花外黃鸝能密語休訴有花能得幾時斟畫作逺山臨碧水朙媚夢爲胡蝶去登臨

又【客有兩新鬟善歌者請作送湯曲因戲前二物】

歌舞闌珊退晚妝主人情重更畱湯冠帽斜欹辭醉去邀定玉人纖手自磨香又得樽前聊笑語如許短歌宜舞裳寶馬促歸朱戶閉【一云醉裏還家明亦未小紅】人睡夜來應恨月侵牀

河傳【有士大夫家歌秦少遊瘦殺人天不管之曲以好字易痩字戲爲之作】

心情老懶對歌對舞猶是當時眼巧笑靚妝近我衰容華鬢似扶著賣卜算思量好个當年見催酒催更只怕歸期短飲散燈稀背鎖落花深院好殺人天不管

撥棹子

歸去來歸去來攜手舊山歸去來有人共對月樽罍橫一琴甚處逍遙不自在閒世界無利害何必向世間甘幻愛與君釣晚煙寒瀨蒸白魚稻飯溪童供筍菜

蝶戀花

海角芳菲畱不住筆下風生吹入靑雲去仙籍有名天賜與致君事業安排取要識世間平坦路當使人人各有安身處黑髮便逢堯舜主笑人白首耕南畝

步蟾宮

虫兒眞个惡靈利惱亂得道人眼起醉歸來恰似出桃源但目斷落花流水不如隨我歸雲際共作个住山活計照淸溪勻粉面挿山花算終勝風塵滋味

踏莎行【茶詞】

畫鼓催春蠻歌走餉火前一焙爭春長低株摘盡到髙株髙株別是閩溪樣碾破春風香凝午帳銀瓶雪衮翻匙浪今宵無睡酒醒時摩圍影在秋江上

又

臨水夭桃倚墻繁李長楊風掉靑驄尾樽中有酒且酬春更尋何處無愁地明日重來落花如綺芭蕉漸展山公啟欲將心事寄天公教人長壽花前醉

醉落魄【舊刻五調考蒼顏華髮是東坡作刪去舊有一曲云醉醒醒醉憑君會取這滋味濃斟琥珀香浮蟻一入愁腸便有陽春意須將幕席爲天地歌前起舞花前睡從它兀兀陶陶裏猶勝醒醒惹得閒憔悴此曲亦有佳句而多釡鑿痕又語髙下不甚入律或傳是東坡語非也與蝸角虛名解下癡絳之曲相似疑是王仲父作因戲作二篇呈吳元祥黃中行似能厭道二公意中事】

陶陶兀兀樽前是我華胥國爭名爭利休休莫雪月風花不醉怎歸得邯鄲一枕誰憂樂新詩新事因閒適東山小妓攜絲竹家裏樂天村裏謝安石【石曼卿自嘲雲村裏黃翻綽家中白侍郎】

又

陶陶兀兀人生無累何由得杯中三萬六千日悶損旁觀我但醉落托扶頭不起還頺玉日髙春睡平生足誰門可款新篘熟安樂春泉玉醴荔枝緑【親賢宅四酒名】

又【老夫止酒十五年矣到戎州恐爲瘴癘所侵故晨舉一杯不相察者乃彊見酌遂能作病因復止酒用前韻作二篇呈吳元祥】

陶陶兀兀人生夢裏槐安國教公休醉公但莫盞倒垂蓮一笑是嬴得街頭酒賤民聲樂尋常行處逢歡適醉看檐雨森銀燭我欲憂民渠有二千石

又

陶陶兀兀醉鄕路逺歸不得心情那似當年日割愛金荷一盌淡不拓異鄕薪桂炊香玉摩挲經笥須知足眀年小麥能秋熟不管經霜點盡鬢邊緑

玉樓春【當塗解印後一日郡中置酒呈郭功甫】

淩歊臺上靑靑麥姑孰堂前余翰墨暫分一印管江山稍爲諸公分皂白江山依舊云空碧昨日主人今日客誰分賓主彊惺惺問取磯頭新婦石

又【竄易前詞】

翰林本是神仙謫落帽風流傾座席坐中還有賞音人能岸烏紗傾大白江山依舊雲橫碧昨日主人今日客誰分賓主彊惺惺問取磯頭新婦石

又【次前韻再呈功甫】

靑壺乃似壺中謫萬象光輝森宴席紅塵鬧處便休休不是个中無皂白歌煩舞倦朱成碧春艸池塘淩謝客共君商略老生涯歸種玉田秧白石

又【庾元鎭四十兄庭堅四十年翰墨故人庭堅假守當塗元鎭窮不出入州縣席上作樂府長句勸酒】

庾郎三九常安樂便有萬錢無處著徐熈小鴨水邊花眀月淸風都占卻朱顏老盡心如昨萬事休休休莫莫樽前見在不饒人歐舞梅歌君更酌【歐梅當時二妓也】

又【用前韻贈郭功甫】

少年得意從軍樂晚歲天教閒處著功名富貴久寒灰翰墨文章新諱卻是非不用分今昨雲月孤髙公也莫喜歡爲地醉爲鄕飲客不來但自酌

又

風開冰面魚紋皺■﹝日耎﹞入芳心犀點透乍看晴日弄柔條憶得章臺人姓栁心情老大癡成就不復淋浪沾翠袖早梅獻笑尙窺鄰小蜜竊香如遺壽

又

東君未試雷霆手灑雪開春春鎖透帝臺應點萬年枝窮巷偏欺三徑栁峯排羣玉森相就中有摩圍爲領袖凝香窗下與誰看一曲琵琶千萬壽

又

新年何許春光漏小院閒門風日透酥花入座頗欺梅雪絮因風全是栁使君落筆春詞就應喚歌檀催舞袖得開眉處且開眉人世可能金石壽

又

黃金捍撥春風手簾幕重重音韻透梅花破萼便春回似有黃鸝鳴翠栁曉妝未愜梅添就玉筍捧杯離細袖會■﹝扌棄﹞千日笑樽前它日相思空損壽

又

黔中士女遊晴晝花信輕寒羅綺透爭尋穿石道宜男更買江魚雙貫栁竹枝歌好移船就依倚風光垂翠袖滿傾蘆酒指摩圍相守與郎如許壽

又

可憐翡翠隨雞走學綰雙鬟年紀小見來行待惡憐伊心性嬌癡空解笑紅蕖照映霜林來楊栁舞腰風裊裊衾餘枕剩盡相容只是老人難再少

虞美人【舊刻三調考波聲拍枕長淮曉是子瞻作刪去至當塗呈郭功甫】

平生本愛江湖住鷗鷺無人處江南江北水雲連莫笑酰雞歌舞甕中天當塗艤棹蒹葭外賴有賓朋在此身無路入修門慚愧詩翁淸些與招魂

人【宜州見梅作】

天涯也有江南信梅破知春近夜闌風細得香遲不道曉來開徧向南枝玉臺弄粉花應妒飄到眉心住平生个裏願杯深去國十年老盡少年心

南鄕子【重九日涪陵作示知命弟】

落帽晚風回又報黃花一畨開扶杖老人心未老咍哉謾有才情付與誰芳意正徘徊傳語西風且慢吹朙日余樽還共倒重來未必秋香一夜衰

又【今年重九知命已向成都感之復次前韻】

招喚欲千回暫得樽前笑口開萬水千山還麼去悠哉酒向黃花欲醉誰顧影且徘徊立到斜風細雨吹見我未衰容易去還來不道年年卽漸衰

又

未報賈船回三徑荒鋤菊臥開想得鄰舟野笛罷沾衣不爲涪翁更爲誰風力裊茰枝酒面紅鱗愜細吹莫笑揷花和事老摧頺卻向人間耐盛衰

又

黃菊滿東籬與客攜壺上翠微已是有花兼有酒良期不用登臨上落暉滿酌不須辭莫待無花空折枝寂寞酒醒人散後堪悲節去蜂愁蝶不知

又【重陽日寄懷永康彭道微使君用東坡韻】

臥稻雨餘收處處遊人簇逺洲白髮又挨紅袖醉戎州亂摘黃花挿滿頭靑眼想風流畫出西樓一■﹝巾﹝穴上登下﹞秋卻憶去年歡意舞梁州塞雁西來特地愁

又【重陽日宣州城樓宴集卽席作】

諸將說封侯短笛長歌獨倚樓萬事盡隨風雨去休休戲馬臺南金絡頭催酒莫遲畱酒味今秋似去秋花向老人頭上笑羞羞白髮篸花不解愁

鵲橋仙【次東坡七夕韻】

八年不見淸都絳闕望銀漢溶溶樣樣【銀一作河】年年牛女恨風波算此事人間天上野麋丰艸江鷗逺水老夫惟便疎放百錢端往問君平早晚具歸田小舫

又【席上賦七夕詞】

朱樓彩舫浮瓜沈李報畣春風有幾一年樽酒暫時同別淚作人間曉雨鴛鴦機綜能令儂巧也待乘槎仙去若逢海上白頭翁共一訪癡牛騃女

鷓鴣天【或刻蘇子瞻但山邊白鳥作山前白鷺如今更有作於今尙有底事作欲避玄眞子詠漁父云西塞山邊白鷺飛桃花流水鱖魚肥靑篛笠緑蓑衣斜風細雨不須歸東坡嘗以浣溪沙歌之矣表弟季如箎云以鷓鴣天歌之更葉音律但少數句耳因以玄眞子遺事足之憲宗時畫玄眞子像訪之江湖不可得因令集其歌詩上之玄眞之兄松齡懼玄眞放浪而不返也和畣其漁父云樂在風波釣是閒艸堂松桂已勝攀太湖水洞庭山狂風浪起且須還此余續成之意也】

西塞山邊白鳥飛桃花流水鱖魚肥朝廷尙覓玄眞子何處如今更有詩靑篛笠緑蓑衣斜風細雨不須歸人間底事風波險一日風波十二時

又【重九日集句】

塞雁初來秋影寒霜林風過葉聲幹龍山落帽千年事我對西風猶整冠蘭委佩菊堪飡人情時事半悲歡但將酩酊酬佳節更把茱茰仔細看

又【坐中有眉山隱客史應之和前韻卽席畣之】

黃菊枝頭生曉寒人生莫放酒杯幹風前橫笛斜吹雨醉裏簮花倒著冠身健在且加飡舞裙歌板盡情歡黃花白髮相牽挽付與旁人冷眼看

又【朙日獨酌自嘲呈史應之】

萬事令人心骨寒故人墳上土新幹淫坊酒肆閒居士李下何妨也整冠金作鼎玉爲飡老來亦失少時歡茱茰菊蘂年年事十日還將九日看

又

紫菊黃花風露寒平沙戲馬雨聲幹且看欲盡花經眼依說彈冠與整冠甘酒病廢朝飡何人得似醉中歡十年一覺揚州夢爲報時人洗眼看

又

節去蜂愁蝶不知曉庭環繞折殘枝自然今日人心別未必秋香一夜衰無閒事卽芳期菊花須挿滿頭歸宜將酩酊酬佳節不用登臨送落暉

又

聞說君家有翠蛾施朱施粉總嫌多背人語處藏珠履覷得羞時整玉梭拖逺岫壓橫波何時傳酒更傳歌爲君寫就黃庭了不要山陰道士鵝

又【吉祥長老設長松湯爲作有僧病痂癩嘗死金剛窟有人見者教服長松湯遂復爲完人】

湯泛冰甆一坐春長松林下得靈根吉祥老子親拈出个个教成百歳人燈焰焰酒醺醺壑源曾未破醒魂與君更把長生盌略爲淸歌駐白雲

鼓笛令【戲詠打揭】

酒闌命友閒爲戲打揭兒非常愜意各自輸贏只賭是賞罰采分明須記小五出來無事卻跋翻和九底若要十一花下死那管十三不如十二

又

寶犀未解心先透惱殺人逺山微皺意淡言疎情最厚枉教作著行官栁小雨勒花時侯抱琵琶爲誰淸痩翡翠金籠思珍偶忍■﹝扌棄﹞與山雞僝僽

又

見來兩兩寧寧地眼廝打過如拳踼恰得嘗些香甜底苦殺人遭誰調戲臘月望州坡上地凍著你影■﹝身差﹞村鬼你但那些一處睡燒沙糖管好滋味

又

見來便覺情於我廝守著新來好過人道他家有婆婆與一口管教■﹝屍外豖內﹞磨副靖傳語朩大鼓兒裏且打一和更有些兒得處囉燒沙糖香藥添和

浪淘沙【荔枝】

憶昔謫巴蠻荔子親攀冰肌照映柘枝冠日擘輕紅三百顆一味甘寒重入鬼門闗也似人間一雙和葉挿雲鬟賴得淸湘燕玉面同倚闌干

畱春令

江南一雁橫秋水嘆咫尺斷行千里回紋機上字縱橫欲寄逺憑誰是謝客池塘春都未微微動短墻桃李半陰才■﹝日耎﹞卻淸寒是痩損人天气

南歌子

槐緑低窗暗橊紅照眼朙玉人邀我少畱行無柰一帆煙雨畫船輕栁葉隨歌皺梨花與淚傾別時不似見時情今夜月明江上酒初醒

又

詩有淵朙語歌無子夜聲論文思見老彌朙坐想羅浮山下羽衣輕何處黔中郡遙知隔晚晴雨餘風急斷虹橫應夢池塘春艸若爲情

又【東坡過楚州見淨慈法師作南歌子用其韻贈郭詩翁二首】

郭大曾名我劉翁復是誰入廛能作和鑼椎特地干戈相待使人疑秋浦橫波眼春窗逺岫眉普陀巖畔夕陽遲何似金沙灘上放憨時

又

萬里滄江月淸波說向誰鎖門須更下金椎只恐風驚艸動又生疑金雁斜妝頰靑螺淺畫眉庖丁有底下刀遲直要人牛無際是休時

望江東

江水西頭隔煙樹望不見江東路思量只有夢來去更不怕江闌住燈前寫了書無數算沒个人傳與直饒尋得雁分付又還是秋將莫

一落索

誰道秋來煙景素任遊人不顧一畨時態一畨新到得意皆歡慕紫茰黃菊繁華處對風庭月露愁來卽便去尋芳更作甚悲秋賦

西江月【老夫旣戒酒不飲遇宴集獨醒其傍坐客欲得小詞援筆爲賦】

斷送一生惟有破除萬事無過逺山微影蘸橫波不飲傍人笑我花病等閒痩惡春來沒个遮闌杯行到手莫畱殘不道月朙人散

又【茶詞】

龍焙頭綱春早谷簾第一泉香已醺浮蟻嫰鵝黃想見翻匙雪浪兔褐金絲寶盌松風蟹眼新湯無因更發次公狂甘露來從仙掌

又【崇寧甲申遇恵洪上人於湘中洪作長短句見贈云大廈吞風吐月小舟坐水眠空霧窗春色翠如蔥睡起雲濤正擁往事回頭笑處此生彈指聲中玉箋佳句敏驚鴻聞道衡陽價重次韻酬之時余方謫宜陽而洪歸分寧龍安】

月側金盆墮水雁回醉墨書空君詩秀色雨園蔥想見衲衣寒擁蟻穴夢魂人世楊花蹤迹風中莫將社燕等秋鴻處處春山翠重

又

別夢已隨流水淚巾猶裛香泉相如依舊是臒仙人在瑤臺閬苑花霧縈風縹緲歌珠滴水淸圓蛾眉新作十分妍去馬歸來便面

又

宋玉短墻東畔桃園落日西斜濃妝下著繡簾遮鼓笛相催淸夜轉眄驚翻長袖低徊細踏紅靴舞餘猶顫滿頭花嬌學男兒拜謝

桃源憶故人

碧天霧洗春容淨澹月曉收殘暈花上密煙飄盡花底鶯聲嫰雲歸楚峽厭厭困兩點遙山新恨和淚暗彈紅粉生怕人來問

畫堂春【舊刻二調考東風吹栁日初長是淮海作刪去】

摩圍小隠枕蠻江蛛絲閒鎖晴窗水風山影上修廊不到晚來涼相伴蝶穿花徑獨飛鷗舞溪光不因送客下繩牀添火炷鑪香

賀聖朝

脫霜披茜初登第名髙得意櫻桃榮宴玉墀遊領羣仙行綴佳人何事輕相戲道得之何濟君家聲譽古無雙且均平居二

阮郎歸【曾旉文旣眄陳湘歌舞便出其類學書亦進來求小楷作阮郎歸詞付之】

盈盈嬌女似羅敷湘江朙月珠起來綰髻又重梳弄妝仍學書歌調態舞工夫湖南都不如它年未厭白髭須同舟歸五湖

又【效福唐獨木橋體作茶詞】

烹茶畱客駐雕鞍有人愁逺山別郎容易見郎難月斜窗外山歸去後憶前歡畫屛金博山一杯春露莫畱殘與郎扶玉山

又【茶詞】

歌停檀板舞停鸞髙陽飲興闌獸煙噴盡玉壺幹香分小鳯團雪浪淺露花圓捧甌春筍寒絳紗籠下躍金鞍歸時人倚闌

又【茶詞】

摘山初制小龍團色和香味全碾聲初斷夜將闌烹時鶴避煙消滯思解塵煩金甌雪浪翻只愁啜罷水流天餘淸攪夜眠

又【茶詞】

黔中桃李可尋芳摘茶人自忙月團犀胯斗圓方研膏入焙香靑篛裹絳紗囊品髙聞外江酒闌傳盌舞紅裳都濡春味長【都濡地名】

又

退紅衫子亂蜂兒衣寛只爲伊爲伊去得忒多時教人直是疑長睡晚理妝遲愁多懶畫眉夜來算得有歸期燈花則甚知

又

貧家春到也騷騷瓊漿注小槽老夫不出長蓬蒿鄰墻開碧桃木芍藥品題髙一枝煩剪刀傳杯猶似少年豪醉紅侵雪毛

更漏子【詠餘甘湯】

庵摩勒西土果霜後朙珠顆顆憑玉兔搗香塵稱爲席上珍號餘甘無柰苦臨上馬時分付管回味卻思量忠言君但嘗

又

體妖嬈鬟婀娜玉甲銀箏照座危柱促曲聲殘王孫帶笑看休休休莫莫莫愁撥个絲中索了了了玄玄玄山僧無盌禪

淸平樂

黃花當戶巳覺秋容莫云夢南州逢笑語心在歌邊舞處使君一笑眉開新晴照酒樽來且樂樽前見在休思走馬章臺

又

休推小戶看卽風光莫茰糝菊英浮盌醑【親賢宅酒名】報畣風光有處幾回笑口能開少年不肻重來借問牛山系馬今爲誰姓池臺

又

舞鬟娟好白髮黃花帽醉任傍觀嘲潦倒扶老偏宜年小舞回臉玉胸酥纒頭一斛朙珠日日梁州薄媚年年金菊茱茰

又【示知命】

乍晴秋好黃菊欹烏帽不見淸談人絕倒更憶添丁小小蜀娘謾點花酥酒槽空滴眞珠兄弟四人別住它年同揷茱茰

又

春歸何處寂寞無行路若有人知春去處喚取歸來同住春無蹤迹誰知除非問取黃鸝百囀無人能解因風吹過薔薇

又

冰堂酒好只恨銀杯小新作金荷工獻巧圖要連臺拗倒【唐龍朔中子母相去連臺拗倒俗謂杯盤爲子母又盤爲臺】采蓮一曲淸歌急檀催捲金荷醉裏香飄睡鴨更驚羅襪淩波

好事近【湯詞】

歌罷酒闌時瀟灑座中風色主禮到君須盡柰賓朋南北暫時分散總尋常難堪久離拆不似建溪春艸解畱連佳客

又【太平州小妓揚姝彈琴送酒】

一弄醒心弦情在兩山斜疊彈到古人愁處有眞珠承睫使君來去本無心休淚界紅頰自恨老來憎酒負十分蕉葉

又

不見片時霎魂夢鎭相隨著因甚近新無據誤竊香深約思量模樣忔憎兒惡又怎生惡終待共伊相見與佯佯奚落

謁金門【示知命弟】

山又水行盡吳頭楚尾兄弟燈前家萬里相看如夢寐君似成蹊桃李入我艸堂松桂莫厭歳寒無气味餘生吾已矣

好女兒【張寛夫園賞梅】

小院一枝梅衝破曉寒開偶到張園遊戲沾袖帶香回玉酒覆銀杯盡醉去猶待重來東鄰何事驚吹怨曲雪片成堆曲【一作笛】

又

春去幾時還問桃李無言燕子歸棲風勁梨雪亂西園惟有月嬋娟似人人難近如天願教淸影常相見更乞取團圓

又

粉淚一行行啼破曉來妝懶擊酥胸羅帶羞見繡鴛鴦擬待不思量怎柰向目下恓惶假饒來後教人見了卻去何妨

減字朩蘭花【登巫山縣樓作】

襄王夢裏艸緑煙深何處是宋玉臺頭莫雨朝雲幾許愁飛花漫漫不管羇人腸欲斷春水茫茫要渡南陵更斷腸

又【距施州二十里張仲謀遣騎相迎因送所和樂府來且約近郊相見復用前韻先往】

使君那里千騎塵中依約是拂我眉頭無處重尋庾信愁山云彌漫夾道旌旗聨復斷萬事茫茫分付澄波與爛腸

又【巫山縣追懷老柱】

巫山古縣老杜淹畱情始見撥悶題詩千古神交世不知云陽臺下更值淸朙風雨夜知道愁辛果是當時作賦人

又【次韻趙文儀】

詩翁才刃曾陷文場貔虎陣誰敢當哉況是焚舟決勝來三巴春杪客館夢回風雨曉胸次崢嶸欲共濤頭赤甲平

又

蒼崖萬仞下有奔雷千百陳自古危哉誰遣西園漝麼來猿啼雲杪破夢一聲巫峽曉苦喚愁生不是西園作麼平

又

餘寒爭令雪共臘梅相照映昨夜東風已出耕牛勸歲功陰陰羃羃近覺去天無幾尺休恨春遲桃李梢頭次第知

又

終宵忘寐好事如何猶尙未仔細沈吟珠淚盈盈濕袖襟與君別也願在郎心莫暫捨記取盟言聞早回程卻再圓

又【丙子仲秋奉陪黔陽曹使君伯達翫月作減字木蘭花兼簡施州張使君仲謀】

中秋多雨常是樽罍狼籍去今夜雲開須道姮娥得得【一作特特】來不知云外還有淸光同此會笛在層樓聲徹摩圍頂上頭

又

中秋無雨醉送月銜西嶺去笑口須開幾度中秋見月來前年江外兒女傳杯兄弟會此夜登樓小謝淸吟慰白頭

又

濃陰驟雨巫峽有情來又去今夜天開不與姮娥作伴來淸光無外白髮老人心自會何處歌樓貪看冰輪不轉頭

又【丙子仲秋黔守席上客有舉岑嘉州中秋詩曰今夜鄜州月閨中只獨看遙憐小兒女未解憶長安因戲作】

舉頭無語家在月朙生處住擬上摩圍最上峯頭試望之偏憐終秀苦淡同甘誰更有想見牽衣月到愁邊總未知

又【戲畣】

月中笑語萬里同依光景住天水相圍相見無因夢見之諸兒娟秀儒學傳家渠自有自作秋衣漸老先寒人未知

又【用前韻示知命弟】

常年夜雨頭白相依無去住兒女成圍歡笑樽前月照之阿連髙秀千萬里來忠孝有豈謂無衣歳晚先寒要弟知

訴衷情【舊刻四首考珠簾繡幕捲輕霜是六一詞刪去】

小桃灼灼栁鬖鬖春色滿江南雨晴風■﹝日耎﹞煙淡天气正醺酣山潑黛水挼藍翠相攙歌樓酒斾故故招人權典靑衫

又【在戎州登臨勝景未嘗不歌漁父家風以謝江山門生請問先生家風如何爲擬金華道人作此章】

一波才動萬波隨蓑笠一鉤絲金鱗政在深處千尺也須垂吞又吐信還疑上鉤遲水寒江淨滿目靑山載月朙歸

又

旋揎玉指著紅靴宛宛斗彎訛天然自有殊態愁黛不須多分逺岫壓橫波妙難過自欹枕處獨倚闌時不柰顰何

采桑子【送彭道微使君移知永康軍】

荔枝灘上畱千騎桃李陰繁宴寢香殘畫戟森森鎭八蠻永康又得風流守管領江山少訟多閒煙靄樓臺舞翠鬟

又

虛堂密候參同火梨棗枝繁深鎖三闗不要樊姬與小蠻遙知風雨更闌夜猶夢巫山濃麗淸閒曉鏡新梳十二鬟

又

投荒萬里無歸路雪點鬢繁度鬼門闗已■﹝扌棄﹞兒童作楚蠻黃雲苦竹啼歸去繞荔枝山蓬戶身閒歌板誰家教小鬟

又

馬湖來舞釵初賜笳鼓聲繁賢將開闗威竦西山公詔蠻南溪地逐名賢重深鎖羣山燕喜公閒一斛朙珠兩小鬟

又戲贈黃中行

宗盟有妓能歌舞宜醉樽罍待約新醅車上危坡盡要推西鄰三弄爭秋月邀勒春回个裏聲催鐵樹枝頭花也開

又

夜來酒醒淸無夢愁倚闌干露滴輕寒雨打芙蓉淚不幹佳人別後音塵悄銷痩難■﹝扌棄﹞朙月無端已過紅樓十二間

又

櫻桃著子如紅豆不管春歸聞道開時蜂惹香須蝶惹衣樓臺燈火朙珠翠酒戀歌迷醉玉東西少个人人暖被攜

又

城南城北看桃李依倚年華楊栁藏鴉又是無言颭落花春風一面長含笑偸顧羞遮分付誰家把酒花前試問他

歸田樂令

引調得甚近日心腸不戀家寧寧地思量他思量他兩情各自肻甚忙咱意思裏莫是賺人唦噷奴眞个冔共人冔

卜算子

要見不得見要近不得近試問得君多少憐管不解多於恨禁止不得淚忍管不得悶天上人間有底愁向个裏都諳盡

菩薩鬘【王荊公新築艸堂於半山引入功徳水作小港其上壘石作橋爲集句云數問茅屋閒臨水窄衫短帽垂楊裏花是去年紅吹開一夜風梢梢新月偃午醉醒來晚何物最闗情黃鸝三兩聲戲效荊公作】

半煙半雨溪橋畔漁翁醉著無人喚疎懶意何長春風花艸香江山如有待此意陶潛解問我去何之君行到自知

又【淹泊平山堂寒食節固陵錄事參軍表弟周元固惠酒爲作此詞】

細腰宮外淸明雨雲陽臺上煙如縷雲雨暗巫山流人殊未還阿誰知此意解遣雙壺至不是白頭新周郎舊可人

雪花飛

攜手靑雲路穩天聲迆邐傳呼袍笏恩章乍賜春滿皇都何處難忘酒瓊花照玉壺歸裊絲梢競醉雪舞郊衢

浣溪沙【舊刻四首考西塞山邊白鳥飛是蘇子瞻作刪去】

飛鵲臺前暈翠蛾千金新買帝靑螺最難如意爲情多幾處淚痕畱醉袖一春愁思近橫波逺山低盡不成歌

又

一葉扁舟卷畫簾老妻學飲伴淸談人傳詩句滿江南林下猿垂窺滌硯巖前鹿臥看收帆杜鵑聲亂水如環

又

新婦磯頭眉黛愁女兒浦口眼波秋驚魚錯認月沈鉤靑篛笠前無限事緑蓑衣底一時休斜風細雨轉船頭

點絳唇【重九日寄懷嗣直弟時再遊涪陵用東坡余杭九日點絳唇舊韻二首】

濁酒黃花畫簾十日無秋燕夢中相見似作枯禪觀鏡裏朱顏又減心情半江山逺登髙人健寄語東飛雁

又

幾日無書舉頭欲問西來燕世情夢幻復作如斯觀自嘆人生分合常相半戎𨿽逺念中相見不托魚和雁

又

羅帶雙垂妙香長恁攜纖手半妝紅豆各自相思痩聞道伊家終日眉兒皺不能勾淚珠輕澑裛損操藍袖

調笑令【並詩】

海上神仙字太眞昭陽殿裏稱心人猶思一曲霓裳舞散作中原胡馬塵方士歸來說風度梨花一枝春帶雨分釵半鈿愁殺人上皇倚欄獨無語

無語恨如許方士歸時腸斷處梨花一枝春帶雨半鈿分釵親付天長地久相思苦渺渺鯨波無路

宴桃源【書趙伯充家小姬領巾一刻淮海集略異去歳迷藏花栁恰恰如今時候心緒幾曾歡贏得鏡中消痩生受生受更被養娘催繡】

天气把人僝僽落絮遊絲時候茶飯可曾炊鏡中贏得消痩生受生受更被養娘催繡

山谷詞

