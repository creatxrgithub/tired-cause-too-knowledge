元宮詞百章箋注明朱有燉今傅樂淑箋注

●目錄

傅序

原序

元宮詞百章箋注

附錄

後序

●傅序

明周憲王朱有燉作《元宮詞》百章﹐詠元季宮中遺事﹐「有史未曾載﹐外人不得而知者」﹐信足以徵故實﹐廣異聞﹐不僅辭采煥然﹐可供諷誦也。舊本流傳﹐附錢謙益注﹐錢氏一代詞宗﹐記問淹雅﹐顧於勝朝掌故﹐不甚了然﹐蒙古語言﹐尢非所措意﹐故其注簡陋﹐殊鮮發明﹐間有謬失﹐尢屬貽誤來學。餘年來研究元史﹐頗注意當時宮廷之生活狀貌﹐參證此書﹐時有悟解﹐爰以餘力﹐爲之箋釋。適《禹貢周刊》索稿﹐辭不可卻﹐遂繕錄付印。徵引之文稍繁﹐猶作者「備史氏采擇」之意﹐非敢以獺祭爲能也。丙戌立秋日﹐傅樂淑識。

●原序

元起自沙漠﹐其宮庭事迹乃夷狄之風﹐無足觀者。然要知一代之事﹐以記其實﹐亦可備史氏之采擇焉。永樂元年﹐欽賜予家一老嫗﹐年七十矣﹐乃元後之乳母女﹐常居宮中﹐能通胡人書翰﹐知元宮中事最悉﹐間常細訪之﹐一一備陳其事。故予詩百篇皆元宮中實事﹐亦有史未曾載﹐外人不得而知者﹐遺之後人﹐以廣多聞焉。永樂四年二月朔日﹐蘭雪軒制。

●元宮詞百章箋注

一

二

三

四

五

六

七

八

九

十

十一

十二

十三

十四

十五

十六

十七

十八

十九

二十

二十一

二十二

二十三

二十四

二十五

二十六

二十七

二十八

二十九

三十

三十一

三十二

三十三

三十四

三十五

三十六

三十七

三十八

三十九

四十

四十一

四十二

四十三

四十四

四十五

四十六

四十七

四十八

四十九

五十

五十一

五十二

五十三

五十四

五十五

五十六

五十七

五十八

五十九

六十

六十一

六十二

六十三

六十四

六十五

六十六

六十七

六十八

六十九

七十

七十一

七十二

七十三

七十四

七十五

七十六

七十七

七十八

七十九

八十

八十一

八十二

八十三

八十四

八十五

八十六

八十七

八十八

八十九

九十

九十一

九十二

九十三

九十四

九十五

九十六

九十七

九十八

九十九

一百

一百一

一百二

一百三

○一

大安樓閣聳雲霄﹐列坐三宮禦早朝。政是太平無事日﹐九重深處奏簫韶。

﹝錢注﹞周伯琦《詠大安閣》﹕「層甍復閣接靑冥﹐金色浮圖七寶楹。當日熙春今避暑﹐灤河不比漢昆明。」注云「故宋熙春閣移建上京。」張昱《輦下曲》﹕「祖宗詐馬宴灤都﹐挏酒啍啍載憨車。向晚大安髙閣上﹐紅竿雉帚掃珍珠。」

案﹕元代首都有二。曰大都﹐卽今日北京﹐每年九月至次年三月皇帝居住於此。曰上都﹐在今多倫附近﹐每年四月至八月皇帝避暑於此。大安閣者﹐上都大內之正衙也。元憲宗時﹐皇弟忽必烈王府之舊殿也。虞集《道園學古錄》卷十《跋大安閣圖》﹕「世祖皇帝在藩﹐以開平爲分地﹐卽爲城郭宮室。取故宋熙春閣材於汴﹐稍損益之﹐以爲此閣﹐名曰大安。旣登大寶﹐以開平爲上都﹐宮城之內不作正衙。此閣巋然﹐遂爲前殿矣。規制尊穩秀傑﹐後世誠無以加也。」是故大安閣乃忽必烈潛邸王府正殿﹐建於元憲宗時。《元史》卷六《世祖本紀》載至元三年十二月「建大安閣於上都」﹐與事實不盡符合。根據前引之跋﹐則大安閣建於至元三年以前﹐是年當就世祖之潛邸﹐加以修繕﹑擴充﹐以便「朝羣臣﹐來萬方」耳。大安閣爲有元一代名建築物﹐元初三帝世祖﹑成宗﹑武宗﹐及末帝惠宗踐祚時﹐均在此閣中行禮。宋之亡也﹐少帝北狩﹐卽朝元世祖於此閣中。至於閣之規模﹐王惲《秋澗集》卷三十八《熙春閣遺制記》曾敍述宋代熙春閣之規模﹐大安閣卽熙春閣之後身﹐則由熙春閣遺制可推測大安閣之規模矣。元時仁宗曾命畫院王振鵬作界畫《大安閣圖》﹐此圖卽虞集所跋者。惜今日此圖已佚﹐幸北宋駙馬王詵曾作《傑閣熙春圖》﹐尙在人間﹐見之則可推測大安閣之規模矣。日人原田淑人曾在上都考古﹐所著《上都》對大安閣之遺迹及遺物頗有論列。

三宮﹕《艸木子》曰「元朝正後皆用雍吉剌氏……自正後以下﹐復立兩宮﹐其稱亦曰二宮皇后﹑三宮皇后。」趙翼《二十二史札記》卷二十九《元宮中稱皇后者不一》條﹐引《西峯談話》曰「歷朝止一後﹐元時始有三宮之制……明朝仿之﹐𨿽不並稱皇后﹐而選一後必並立三宮﹐異日𨿽或別立皇貴妃﹐而初選之東西二宮﹐其尊如故云。」案﹕三宮之制﹐元代僅順帝一朝行之﹐非定例也。《元史》卷一○六《后妃表序》曰「后妃之制﹐厥有等威﹐其來尙矣。元初﹐因其國俗﹐不娶庶姓﹐非此族也﹐不居嫡選。當時史臣以爲舅甥之貴﹐蓋有周姬﹑齊姜之遺意﹐歷世守之﹐固可嘉也。然其居則有曰斡耳朶之分﹐沒復有繼承守宮之法。位號之淆﹐名分之瀆﹐則亦甚矣。」何謂斡耳朶﹖元起朔漠﹐穹廬以居﹐其皇帝所居之氈帳曰斡耳朶﹐與中國之宮室相當。國主居於斡耳朶中﹐遊獵時便於移徙也。元代諸帝之斡耳朶﹐皆有數座﹐如太祖之斡耳朶有四﹐太宗之斡耳朶有七﹐是也。因諸斡耳朶相隔遙遠﹐每一座斡耳朶中有守斡耳朶皇后一人﹐位號甚崇﹐爲皇帝之大妻。然在守斡耳朶之皇后多位中﹐又以守第一斡耳朶﹝或稱大斡耳朶﹞之皇后最嫡﹐被稱爲大皇后﹐此大皇后始與中國母儀天下之皇后相當。每座斡耳朶中除守斡耳朶之皇后外﹐尙有皇后之號者若干人﹐妃子之號者若干人﹐故一帝有十幾位皇后。太祖之皇后達二十二人。然自世祖以來﹐漸采漢化﹐起城郭﹐營宮室﹐放棄其遊牧生活﹐遂一年中居於宮室中時日多﹐居於帳幕中之時日少﹐乃稱宮室爲斡耳朶。元末斡耳朶集中於兩都大內中﹐故皇后之數目亦減少。順帝有皇后三人﹐皆居大都宮苑內﹐宜稱爲三宮。然非每朝皇帝皆有三宮也。皇后列坐禦朝﹐元制也。波斯書籍中保存蒙古帝後列坐臨朝圖畫頗多。

○二

春日融龢上翠臺﹐芳池九曲似流杯。合香殿外花如錦﹐不是看花不敢來。

案﹕元宮中有香殿三座﹐有東西香殿者在玉徳殿之兩側﹐而此詩所詠之香殿旣與流杯池鄰近﹐當在西宮西禦苑內。陶宗儀《輟耕錄宮闕制度》﹕「香殿在石假山上﹐三間﹐兩夾二間﹐柱廊三間﹐龜頭屋三間﹐丹楹﹐瑣窗﹐間金藻繪﹐玉石礎﹐琉璃瓦。」

流杯池﹕《輟耕錄宮闕制度》記大都之西內曰「後有流杯池﹐池東西流水圓亭二。」蕭洵《故宮遺錄》﹕「又少東有流杯亭﹐中有白石牀如玉﹐臨流小座﹐散列數多﹐刻石爲水獸﹐潛躍其旁﹐塗以黃金。又皆親制水鳥浮杯﹐機動流轉而行勸罰﹐必盡歡洽。」《元史》卷三十六《文宗紀》﹕天歷三年五月「賜燕鐵木兒宴於流杯池」。流杯池爲元代宮廷內建築術語之一﹐如盝頂殿焉。又縉山行宮亦有流杯池。《元史》卷一三八《燕鐵木兒傳》﹕「賜龍慶州之流杯園池水磑土田。」而此種建築術﹐唐宋時已有﹐非元之創制也。

○三

椶殿巍巍西內中﹐禦筵簫鼓奏燻風。諸王駙馬咸稱壽﹐滿酌葡萄飲玉鍾。

﹝錢注﹞張昱《輦下曲》﹕「國戚來朝摠盛容﹐左班翹鶡右王封﹐功臣帶礪河山誓﹐萬歲千秋樂未終。靜瓜約椶殿西東﹐頒宴諸王禮數隆﹐酋長巡觴宣上旨﹐盡教滿酌大金鍾。」

案﹕元大都及上都均有椶殿﹐取椶櫚木爲原料而築之。此詩所云之椶殿﹐當系上都之椶殿﹐因在西內中也。周伯琦《近光集扈從詩後序》云「車駕旣幸上都﹐以六月十四日大宴宗親世臣﹑環衛官於西內椶殿﹐凡三日。」《馬可波羅行紀》中言在上都有一竹宮﹐爲避暑勝地﹐或卽指椶殿﹐因賞心樂事在此舉行也。傳聞Coleridge讀至此宮而酣睡﹐遂夢遊其境﹐作忽必烈汗一詩﹐以描寫其夢中所見﹐首云﹕

InXanadudidKublaKhan_AStatelypleasure﹣domedecree。

又傳聞英王威廉第四於一八二一年在倫惇近郊建一王家避暑地﹝TheRoyalPavilionBrighton﹞﹐有仿竹宮之意﹐遊人入宮後確有此感。

葡萄酒﹕乃元宮中名飲料之一﹐有功者賞以葡萄酒。《艸木子》云「葡萄酒﹑答剌吉酒自元朝始。」案﹕唐時中國曾有自外國進貢或輸入之葡萄酒﹐美人Laufer之Sino﹣Iranica1書﹐考證出唐太宗時葡萄酒已輸入中國﹐自九世紀後斷絕﹐故宋代無葡萄酒。元初葡萄酒由西域輸入﹐世祖以來太原平陽一帶皆盛植葡萄﹐釀葡萄酒﹐然酒味不及西域造者之醇。薩都剌《上京卽事》詩﹕「一派簫韶起半空﹐水晶行殿玉屏風﹐諸王舞蹈千官賀﹐齊捧葡萄壽兩宮。」

○四

雨順風調四海寧﹐丹墀大樂列優伶。年年正旦將朝會﹐殿內先觀玉海靑。

﹝錢注﹞柯九思《宮詞》﹕「元戎承命獵郊坰﹐勅賜新羅白海靑﹐得雋歸來如奏凱﹐天鵝馳進入宮廷。」注﹕「海靑﹐海東俊鶻也﹐白者尢貴。」

案﹕海東靑蒙古名升豁兒﹐珍禽也。此物身驅短小﹐善擒鵝鶩﹐尢善擒天鵝。天鵝爲元宮禦廚八珍之一﹐極爲元帝所珍視﹐故以賞賜海靑於臣下爲極恩。《艸木子》曰「海東靑﹐鶻之至俊者也。出於女眞﹐在遼國已極重之﹐因是起變﹐而契丹以亡。其物善擒天鵝﹐飛放時旋風羊角而上﹐直入雲際﹐能得頭鵝者元朝宮裏賞鈔五十錠。」《元史地理誌》云﹕合蘭府水達達「有俊禽﹐曰海東靑﹐由海外飛來﹐至奴兒幹﹐土人羅之﹐以爲土貢」。元時水達達地方產海靑﹐因捕海靑頻繁﹐致激起叛亂。《順帝紀》曰﹕至正六年夏四月「遼陽爲捕海東靑煩擾﹐吾者野人及水達達皆叛」。元代怯薛官有昔寶赤者﹐卽海東靑飼養人也。《輟耕錄昔寶赤》條﹕「昔寶赤﹐鷹房之執役者。每歲以所養海東靑有獲頭鵝者﹐賞黃金一錠。頭鵝﹐天鵝也﹐以首得之﹐又重過三十餘斤﹐且以進禦膳﹐故曰頭。」至於遼時重海東靑之因﹐一爲遼有頭鵝宴風俗﹐春季獵於河濼﹐以得頭鵝﹐薦廟﹐開大宴﹐二爲天鵝腹中或有東珠也﹐見《遼史》卷三二《營衛志春捺缽》﹑徐夢莘《三朝北盟會編》。

列優伶﹕爲元代大都會﹑大筵會時必備節目之一。楊允孚《濼京雜詠》詩﹕「儀鳳伶官樂旣成﹐仙風吹送下蓬瀛﹐花冠簇簇停歌舞﹐獨喜簫韶奏太平。」注云「儀鳳司﹐天下樂工隸焉﹐每宴﹐教坊美女必花冠錦繡﹐以備供奉。」《元史》卷一四三《巙巙傳》﹕「國制﹐大樂諸坊咸隸本部﹝禮部﹞﹐遇公燕﹐眾伎畢陳﹐巙巙視之泊如﹐僚佐以下皆肅然。」列優伶是蒙古人因金舊俗﹐有喝盞之禮。《輟耕錄喝盞》條﹕「天子凡宴饗﹐二人執酒殤立於右階﹐一人執拍板立於左階。執板者抑揚其聲﹐贊曰斡脫﹐執觴者如其聲和之﹐曰打弼﹐則執板者節一拍從。而王侯卿相合坐者坐﹐合立者立。於是眾樂皆作﹐然後進酒詣上前。上飲畢﹐授觴﹐眾樂皆止﹐別奏曲以飲陪位之官﹐謂之合盞。」《馬可波羅行紀》第八十五章

亦云「大汗飲時﹐眾樂皆作﹐樂器無數。」

○五

東風吹綻牡丹芽﹐漠漠輕陰護碧紗。向曉內園春色重﹐滿欄淸露濕桃花。

牡丹芽﹕蕭洵《故宮遺錄》云「後苑中有金殿﹐楹窗扉皆裹以金﹐四外盡植牡丹﹐百餘本﹐髙可五尺。」元時極重牡丹花﹐工部官設法移植名本於宮中。蘇天爵《國朝名臣事略》卷七《平章廉文正王﹝希憲﹞》曰「時營繕東宮﹐工部官請曰﹕『牡丹名品﹐惟相公家﹐乞移植數本﹐太子知出公家矣。』王曰﹕『若出特命﹐園𨿽先業﹐一無所靳。我早事聖主﹐備位宰相﹐未嘗曲丐恩幸﹐方爾病退﹐顧以花求媚耶﹖』請者愧止。」

○六

上都四月衣金紗﹐避暑隨鑾卽是家。納缽北來天气冷﹐只宜栽種牡丹花。

案﹕上都﹐卽馬可波羅所謂之Xanadu是也。《元史地理誌》曰「上都路﹐唐爲奚﹑契丹地。金平契丹﹐置桓州﹐元初爲札剌兒部﹑兀魯郡王營幕地。憲宗五年﹐命世祖居其地﹐爲巨鎭。明年﹐世祖命劉秉忠相宅於桓州東﹑濼水北之龍岡。中統元年﹐爲開平府。五年﹐以闕庭所在﹐加號上都﹐歲一幸焉。」其今址在多倫西北四十公里﹐其經緯度爲東經一一六度十分﹐北緯四十二度三十六分。以Tchaonai﹣man﹣Soume﹣hoton名﹐猶言一○八廟﹐曾在Danville之地圖上出現。至於其情況與考古工作﹐見《口北三廳志》及日人原田淑人《上都》。

金紗﹕範玉壺《上都》詩﹕「上都五月雪飛花﹐頃刻銀妝十萬家。說與江南人不信﹐只穿皮襖不穿紗。」楊瑀注云「余屢爲灤陽之行﹐每歲七月半﹐郡人傾城出南門外祭奠﹐婦人悉穿金紗﹐謂之『賽金紗』﹐以爲節序之稱也。」

避暑﹕每年元代諸帝於夏季住上都﹐故元人皆稱上都爲淸暑之地。《元文類經世大典工典總序宮苑》條﹕「國家龍飛朔土﹐始於和寧營萬安諸宮。及定鼎幽燕﹐乃大建朝廷城郭宗廟宮室府庫……又以開平爲上都﹐夏行幸則至焉。」《元史》卷一八四《崔敬傳》﹕「世祖以上都爲淸暑之地﹐車駕巡幸以爲常。」胡助《純白齋類稿灤陽十詠》詩﹕「年年淸暑大安閣。」上都在灤河之陽﹐故亦名灤陽﹐又名灤京。

納缽﹕《元史百官志》﹕「經正監﹐秩正三品﹐掌營盤納缽及標撥投下艸地﹐有詞訟則治之。」楊允孚《灤京雜詠》詩﹕「納寶盤營象輦來﹐畫簾氈暖九重開。大臣奏罷行程記﹐萬歲聲傳龍虎臺。」注云「龍虎臺﹐納寶地也。凡車駕行幸宿頓之所﹐謂之納寶﹐又名納缽。」周伯琦《扈從詩前序》﹕「大駕北巡上京﹐例當扈從。是日啟行至大口﹐畱信宿﹐歷皇后店﹑皂角至龍虎臺﹐皆納缽也。國語曰納缽者﹐猶漢言宿頓所也。」而納缽乃遼人用語﹐元因襲者﹐遼謂之捺缽。《遼史營衛志》﹕「遼國盡有大漠﹐浸包長城之境﹐因宜爲治﹐秋冬違寒﹐春夏避暑﹐隨水艸就畋漁﹐歲以爲常﹐四時各有行在之所﹐謂之捺缽。」《燕北錄》﹕「所謂捺缽者﹐戎主所至處也。」《文昌雜錄》云「北虜謂住坐處曰捺缽﹐四時皆然﹐如春捺缽之類是也﹐不曉其義。近者彼國中書舍人王師儒來修祭奠﹐余充接伴使﹐因以問﹐師儒答云﹕『是契丹家語﹐猶言行在也。』」此語金代因之﹐《金史章宗紀》﹕泰和二年「諭有司曰﹕金井捺缽不過二三日畱」。又《大金國誌熙宗紀》﹕皇統三年「諭尙書省﹐將循契丹故事﹐四時遊獵﹐春水秋山﹐冬夏剌缽」。「剌缽」下注云「剌缽者﹐契丹語﹐所在之意。」是故﹐皇帝巡幸之時﹐其駐蹕之行宮卽納缽﹐王師儒所謂行在之義﹐最得正鵠。傅樂煥有《遼代四時捺缽考》論遼之納缽制度。

牡丹花﹕上都芍藥極盛﹐牡丹芍藥本爲一物。元人詠詩﹐頗多言及上都芍藥者。楊允孚《灤京雜詠》﹕「東風亦肯到天涯﹐燕子飛來相國家﹐若較內園紅芍藥﹐洛陽輸卻牡丹花。」注云「內園芍藥迷望﹐亭亭直上數尺許﹐花大如斗。揚州芍藥稱第一﹐終不及上京也。」周伯琦《詐馬行》﹕「曲欄紅藥翻簾櫳。」袁桷《開平集次韻李伯宗學士途中述懷》﹕「深紅芍藥勝春時。」

○七

合香殿倚翠峯頭﹐太液波澄暑雨收。兩岸垂楊千百尺﹐荷花深處戲龍舟。

﹝錢注﹞張昱《輦下曲》﹕「直教海子望蓬萊﹐靑雀傳言日幾回。爲造龍舟載天姆﹐院家催造畫圖來。」

案﹕元太液池在大內之西﹐卽今三海之地也。蒙古人稱湖曰海子。蕭洵《故宮遺錄》曰「海﹝湖﹞廣可五六里﹐駕飛橋於海中﹐西渡半起瀛洲圓殿﹐繞爲石城﹐散作洲島。」故海中央爲儀天殿﹐如海中島也。《輟耕錄宮闕制度》條﹕「太液池在大內西……植芙蓉。儀天殿在池中圓坻上﹐當萬壽山﹐十二楹﹐髙三十五尺﹐圍七十尺。」旣植芙蓉﹐則宜蕩舟於荷花深處矣。太液秋色爲「燕京八景」之一﹐太液芙蓉則詩人品題之物也。元之儀天殿﹐卽明淸之承光殿﹐惟今非在水中央﹐東與陸連耳。團城當卽《輟耕錄》之圓坻﹐爲元宮苑惟一可辧認之地﹐元代大宴時盛酒湩之大玉甕今貯於此。

戲舟﹕元起朔漠﹐胡人不善弄舟﹐元世祖時代宮中不以戲龍舟聞。成宗多病﹐臥榻有年﹐皇帝作蕩龍舟之戲﹐未見之史傳﹐惟此時蒙人漸染漢俗﹐龍舟之物或已傳入宮中。及武宗時﹐則宮中有大規模龍舟之戲﹐陶宗儀《元氏掖庭記》曰「己酉仲秋﹐武宗與諸嬪妃泛舟於禁苑太液池中。月色射波﹐波光映天。綠荷香藻吐秀﹐遊魚浮鳥競戲羣集。於是畫鷁中流﹐蓮舟夾持。舟上各設女軍﹐居左者號曰鳳隊﹐居右者號曰鶴團。又彩帛結成采蓮采菱之舟﹐往來如飛。」

武宗之時旣已有戲舟之娛樂﹐此後元代諸帝皆仍守此俗。《元史仁宗紀》﹕至大四年「傳旨給驛往取杭州所造龍舟﹐省臣諫曰﹕『陛下踐祚﹐誕告天下﹐凡非宣索﹐毋得擅進。誠取此舟﹐有乖前詔。』詔止之」。又﹐《英宗紀》﹕至治二年十一月「造龍船三艘」。又﹐《元史》卷一八五《蓋苗傳》﹕「文宗幸護國仁王寺﹐泛舟玉泉。」至順帝時代﹐則龍舟之構造巧妙﹐超越前古。《元史順帝紀》﹕至正十四年「帝於內苑造龍船﹐委內官供奉少監塔思不花監工。帝自制其樣。船首尾長一百二十尺﹐廣二十尺﹐前瓦簾棚﹑穿廊﹑兩暖閣﹐後吾殿樓子﹐龍身並殿宇用五彩金妝﹐前有兩爪。上用水手二十四人﹐身衣紫衫﹐金荔枝帶﹐四帶頭巾﹐於船兩旁下各執篙一。自後宮至前宮山下海子內﹐往來遊戲﹐行時﹐其龍首眼口爪尾皆動。」馬祖常《擬唐宮詞》﹕「合宮舟泛躍龍池﹐端午爭懸百彩絲。新賜承恩脂粉磑﹐上陽不敢妒蛾眉。」

○八

屍諫靈公演傳奇﹐一朝傳到九重知。奉宣賫與中書省﹐諸路都教唱此詞。

案﹕「屍諫靈公」當系指鮑天佑氏所作之雜劇《史魚屍諫衛靈公》而言﹐此劇現已佚散﹐剩有正宮白鶴子一曲﹐存於趙景深著《元人雜劇輯逸》中。

中書省﹕元之官制異於金制者﹐卽金以尙書省總理一切政務﹐元以中書省總理一切政務也。《元史》卷八十五《百官志》曰「其總政務者曰中書省﹐秉兵柄者曰樞密院﹐司黜陟者曰禦史臺。體統旣立﹐其次在內者﹐則有寺﹐有監﹐有衛﹐有府﹔在外者﹐則有行省﹐有行臺﹐有宣慰司﹐有廉訪司。」中國行省之名本爲行中書省之簡稱﹐始於元時﹐迄未攺。

諸路﹕案﹕自封建攺爲郡縣後﹐有天下者﹐漢隋唐明淸爲盛﹐然幅員之廣咸不逮元。元因版圖遼廓﹐故除中央所在之地曰腹裏外﹐析其國土爲十一省以治之。腹裏地方之行政機關曰中書省﹐在外之行政機關曰行中書省。《元史》卷五十八《地理誌》﹕「立中書省一﹐行中書省十有一﹕曰嶺北﹐曰遼陽﹐曰河南﹐曰陜西﹐曰四川﹐曰甘肅﹐曰雲南﹐曰江浙﹐曰江西﹐曰湖廣﹐曰徵東﹝髙麗﹞﹐分鎭藩服﹐路一百八十五﹐府三十三﹐州三百五十九﹐軍四﹐安撫司十五﹐縣一千一百二十七。」故路爲行省下之一行政單位。元代之路多設於政治經濟交通地位重要之地﹐如大都路﹑上都路等是。

又案﹕此詩爲朱有燉作﹐而王靜安《錄曲余談》誤爲楊廉夫作﹐非也。

○九

臙粉錢關歲歲新﹐例教出外探諸親。歸來父母曾相矚﹐侍奉尢當效力頻。

案﹕此詩當指元宮女言﹐可外出探親﹐幸也。

○十

興和西路獻時新﹐猩血平波顆顆勻。捧入內庭分品第﹐一時宣賜與功臣。

案﹕興和路﹐《元史》卷五十八《地理誌》﹕「興和路﹐唐屬新州。金置柔遠鎭﹐後升爲縣﹐又升撫州﹐屬西京。元中統三年以郡爲內輔﹐升隆興路總管府﹐建行宮。」元武宗曾營中都於此地附近。周伯琦《扈從詩後序》﹕「興和路者﹐世皇所創置也。歲北巡﹐東出西還﹐故置有司爲供億之所。城郭周完﹐闤闠叢夥﹐可三千家。市中佛閣頗雄偉。府之西南﹐名新城﹐武宗築行宮其地﹐故又名中都。棟宇今多頹圮﹐蓋大駕久不臨矣。」據《淸一統志》﹐則該地最富水艸﹐「宜牛馬羣牧﹐民得刈獲﹐一舉兩得﹐何計乎寒」。是地相當於今河北涿鹿。

獻時新﹕元初本無此制度﹐後乃沿遼金遺俗。《遼史》卷四十九《禮志》﹕「四時有薦新。」《太宗紀》云﹕天顯五年秋七月「薦時果於太祖廟」。六年七月又有同樣記載。原廟旣有薦新之禮﹐則鄰國遂有時新之贈。《遼史太宗紀》﹕天顯七年﹐「唐盧龍軍節度使趙徳鈞遣人進時果。」《冊府元龜》﹕天福六年九月﹐「遣供奉官李延業以時果送於契丹。」又﹐天福七年閏三月﹐「遣殿直馬延禮﹑內�王延斌送櫻桃於契丹。」金沿遼人故事﹐有薦新儀。元仍金俗亦然。《元史》卷七十五《祭祀志》曾詳記薦新儀式。

猩血﹕以猩猩血爲染料﹐曾見於《華陽國誌》。元時曾大規模用猩猩血於染織。法王路易第九﹝st。Louis﹞之使者盧布盧克﹝WilliamofRubruck﹞於元憲宗蒙哥汗時來和林時﹐曾遇一僧﹐著鮮艷異常之衣﹐詢其顏料從何而來﹐則聞如是之故事﹕「在中國東部﹐有極貌似人類之動物﹐穴居巖洞中﹐獵人若以啤酒誘之﹐彼卽呼朋喚友而來﹐此時獵人須隱匿暗處。諸動物旣集﹐乃舉酒相囑曰﹕『猩猩﹑猩猩﹝疑爲「請請﹑請請」之誤﹞。』遂痛飲而酣醉。此時獵人出現﹐剌其頸血﹐卽此顏料也。」此地以猩血諭深紅色。

平波﹕平波旣爲時新﹐其爲鮮果也明矣。張昱《輦下曲》﹕「西番僧果依時供﹐小籠黃旗帶露裝﹐滿馬塵沙兼日夜﹐平坡紅艷露猶香。」平坡卽平波也。周伯琦《扈從詩後序》﹕「宣徳﹐宣平縣境也﹐地宜樹木﹐園林連屬﹐宛然燕南。有禦花園﹐雜植諸果﹐中置行宮。果有名平波者﹐似來禽而大﹐味甘松﹐相傳種自西域來﹐故又名之曰回回果﹐皆殊品也。」元太醫忽思慧《飲膳正要》曰「平波味甘﹐無毒﹐止渴生津﹐置衣服筴笥中﹐香气可愛。」該書臚列一切果品﹐獨無蘋果﹐故平波卽蘋果之對音﹐可想而諭。此字尙有其它對音﹐如蘋婆。總之﹐皆代表其自外國輸入。《辭源蘋果》條﹕「蘋果亦名頻婆果﹐乃產於美洲﹐傳入中國者。」誠然煙臺蘋果乃自美傳入者﹐但遠在哥倫布到達新大陸時﹐中國已植平波矣。此物以髙加索以南之東南歐與西南亞爲祖家﹐旣名回回果﹐則由回教國家輸入。甚疑平波乃元時始輸入中國者﹐故爲殊品。

○十一

王孫王子值三春﹐火赤相隨出內門。射柳擊球東苑裏﹐流星駿馬蹴紅塵。

﹝錢注﹞來復《燕京雜詠》﹕「錦貂公子躍龍門﹐不怕金吾夜漏催。阿剌聲髙禮板急﹐棕毛別殿宴春回。」

案﹕火赤﹐乃火兒赤也﹐爲元怯薛官﹝宿衛士﹞之一種。《元史》卷九十九《兵志宿衛》﹕「怯薛者﹐猶言番直宿衛也。……其它預怯薛之職而居禁近者﹐分冠服﹑弓矢﹑食飲﹑文史﹑車馬﹑廬帳﹑府庫﹑醫藥﹑卜祝之事﹐悉世守之。……主弓矢鷹隼之事者曰火兒赤。按火兒赤在《元朝祕史》中作「豁兒赤」﹐譯文作「帶弓箭者」﹐「豁兒」卽蒙古語「箭筒」也。《元史》卷八十《輿服志》曰「佩弓矢十人。」注曰「國語曰火兒赤。」《元史》卷一二九《阿剌罕傳》曰「祖撥徹事太祖﹐爲火兒赤。」《黑韃事略》曰「環衛則曰火魯赤。」皆指此也。

射柳擊球﹕射柳擊球乃遼金故事。射柳系遼代祈雨儀。《遼史》卷四十九《禮志吉儀瑟瑟儀》﹕「若旱﹐擇吉日行瑟瑟儀以祈雨。前期﹐置百柱天棚。及期﹐皇帝致奠於先帝禦容﹐乃射柳。皇帝再射﹐親王宰執以次各一射。中柳者質志柳者冠服﹐不中者以冠服質之。不勝者進飲於勝者﹐然後各歸其冠服。又翼日﹐植柳天棚之東南﹐巫以酒醴﹑黍稷薦植柳﹐祝之。皇帝皇后祭東方畢﹐子弟射柳﹐皇族國舅羣臣與禮者﹐賜物有差。」此種射柳儀﹐爲遼蘇可汗所制﹐爲遼朝大典。每謁宗廟或陵寢﹐卽射柳。《契丹國志宮室制度》條﹕「每謁木葉山﹐卽射柳枝。」《遼史》卷三《太宗紀》﹕天顯四年五月「戊子﹐射柳於太祖行宮」。卷四﹕會同五年四月「丙子﹐晉遣使進射柳鞍馬」。卷七《穆宗紀》﹕應歷十七年四月﹐「射柳祈雨」。射柳之時節多在五月。至金﹐則定以重午日射柳﹐歲以爲常﹐朝廷視爲習武要典。《金史太祖紀》﹕收國元年五月「甲戌﹐拜天射柳。故事﹐五月五日﹑七月十五日﹑九月九日拜天射柳﹐歲以爲常。」《世宗紀》﹕大定三年五月「乙未﹐以重五﹐幸廣樂園射柳﹐命皇太子親王百官皆射﹐勝者賜物有差。上復禦常武殿﹐賜宴擊球。自是歲以爲常。」又大定十七年五月「幸姚村澱﹐閱七品以下官及宗室子﹑諸局承應人射柳﹐賞有差」。王實甫雜劇《四丞相髙會麗春堂》卽根據世宗朝重五日廣樂園射柳故事也。至於金代射柳儀意義與遼不同﹐遼人射柳祈雨﹐金代射柳拜天﹐其儀式《金史禮樂志》詳載之﹕「金因遼舊俗﹐以重午﹑中元﹑重九日行拜天之禮。重午於鞠場﹐中元於內殿﹐重九於都城外。其制﹐刳木爲盤﹐如舟狀﹐赤爲質﹐畫云鶴文。爲架髙五六尺﹐置盤其上﹐薦食物其中﹐聚宗族拜之。若至尊則於常武殿築臺爲拜天所。重午日質明﹐陳設畢﹐百官班俟於球場樂亭南。皇帝靴袍乘輦﹐宣徽使前導﹐由球場南門入﹐至拜天臺﹐降輦至褥位。皇太子以下百官皆詣褥位。宣徽贊拜﹐皇帝再拜。上香﹐又再拜。排食拋盞畢﹐又再拜。飲福酒﹐跪飲畢﹐又再拜。百官陪拜﹐引皇太子以下先出﹐皆如前導引。皇帝回輦至幄次﹐更衣﹐行射柳擊球之戲﹐亦遼俗也﹐金因尙之。凡重五日拜天禮畢﹐插柳球場爲兩行﹐當射者以尊卑序﹐各以帕識其枝﹐去地約數寸﹐削其皮而白之。先以一人馳馬前導﹐後馳馬以無羽橫鏃箭射之﹐旣斷柳﹐又以手接而馳去者爲上﹐斷而不能接去者次之。或斷其靑處﹐及中而不能斷與不能中者爲負。每射﹐必伐鼓以助其气。已而擊球﹐各乘所常習馬﹐持鞠杖﹐杖長數尺﹐其端如偃月﹐分其眾爲兩隊﹐共爭擊一球﹐先於球場南立雙桓﹐置板﹐下開一孔爲門﹐而加网爲囊﹐能奪得鞠擊入网囊者爲勝。或曰﹕『兩端對立二門﹐互相排擊﹐各以出門爲勝。』球狀小如拳﹐以輕韌木枵其中而朱之。皆所以習蹺捷也。」此擊球制與近之Polo似﹐故不厭其詳﹐俟專家比較中西擊球有何異同。元承金之拜天禮﹐然拜天時不射柳。元人亦射柳擊球﹐僅視爲習武之遊戲﹐不似遼人祈雨﹑金人拜天之隆重。明代宮中亦有射柳之戲﹐沈徳符《野獲編》及陸容《菽園雜記》均言及之。曾見一圖﹐爲明宣宗擊球圖﹐此圖民初有正書局印過﹐誤爲元宮遊戲圖。

○十二

閶闔門開擁鉞旄﹐千官侍立曉星髙。尙衣欲進龍服﹐錯捧天鵝織錦袍。

案﹕閶闔者﹐宮殿正門也。《輟耕錄宮闕制度》條﹕京城「分十一門﹕正南曰麗正﹐南之右曰承順﹐南之左曰文明﹐北之東曰安貞﹐北之西曰健徳﹐正東曰崇仁﹐東之右曰齊化﹐東之左曰光熙﹐正西曰和美﹐西之右曰肅淸﹐西之左曰平則。」又《元史地理誌大都》條亦載此十一門名﹐此卽所謂「虎踞龍盤十一門」者是也。喬萊《西蒙野話》﹕「元建國曰大元﹐取大哉乾元之義也。建元曰至元﹐取至哉坤元之義也。殿曰大明﹐曰咸寧﹐門曰文明﹐曰健徳﹐曰雲從﹐曰順承﹐曰安貞﹐曰厚載﹐皆取諸乾坤二卦之辭也。」至於宮之正門則有崇天﹑星拱﹑雲從﹑大明﹑日精﹑月華等﹐並見《輟耕錄》。

鉞旄﹕《輟耕錄劈正斧》條﹕「劈正斧以蒼水玉碾造﹐髙二尺有奇﹐廣半之。……如天子登極﹑正旦﹑天壽節﹐禦大明殿會朝時﹐則一人執之﹐立於陛下酒海之前﹐盡所以正人不正之意。」又《元史輿服志儀衛》條載殿上執事﹑殿下執事﹑殿下黃麾仗﹑殿下旗仗等子目﹐後二者與鉞旄相當。黃麾仗凡四百四十有八人﹐分布於丹墀左右﹐各五行。殿下旗仗執護引屏﹐凡五百二十有八人﹐分左右以列。故威儀極盛。張昱《輦下曲》﹕「只孫官樣淸紅錦﹐裹肚圓文寶相珠﹐羽仗執金班控鶴﹐千人魚貫振嵩呼。」案黃麾仗與旗仗相加﹐人數近千﹐殿上與殿下尙有執事者﹐則人數超過千人矣。

龍服﹕《元史輿服志》有衮龍服﹐或卽龍服也﹕「衮龍服﹐制以靑羅﹐飾以生色銷金帝星一﹑日一﹑月一﹑升龍四﹑復身龍四﹑山三十八﹑火四十八﹑華虫四十八﹑虎蜼四十八。」

尙衣﹕當系怯薛歹速古兒赤。《元史兵志怯薛》條﹕「掌內府尙供衣服者﹐曰速古兒赤。」

天鵝織錦袍﹕天鵝乃元代名禽﹐元宮中珍視海靑者﹐卽以其善擒天鵝也。天鵝炙爲迆北八珍之一﹐內廷美味也。此詩所云之天鵝織錦袍有兩種可能解釋﹕一﹐此種袍服材料系以天鵝絨爲之﹔二﹐此種袍服上繡有天鵝之花紋。以後種解釋可能性大。蓋因金代春水﹝春獵﹞之服多鶻補鵝﹐雜花卉之飾。又因文宗天歷年間宮中禦衣尙滿池嬌之花紋﹐卽以池塘小景﹑鴛鴦等禽繡於禦服上﹐見柯九思《宮詞》注。

○十三

侍從常向北方遊﹐龍虎臺前正麥秋。信是上京無暑气﹐行裝五月載貂裘。

案﹕此詩乃詠元帝每歲淸暑上都事也。

龍虎臺﹕周伯琦《龍虎臺》詩注﹕「龍虎臺在昌平境北﹐距居庸關二十五里。」其《扈從詩前序》又云「龍虎臺在昌平境﹐又名新店﹐距京師僅百里。」故知龍虎臺方位爲在昌平境內﹐距大都約百里﹐距居庸關約二十五里﹐爲元代名納缽。乃賢《金臺集上都紀行龍虎臺》詩序云「大駕巡幸﹐往返皆駐蹕臺上。」《元史》本紀屢載「大駕發大都﹐次大口﹐駐蹕龍虎臺」等語﹐卽說明此處爲兩都往來之咽喉也。旣爲駐蹕之行在焉﹐有時皇帝命詞臣賦詩於此。《元史》卷一四三《馬祖常傳》﹕「文宗嘗駐蹕龍虎臺﹐祖常應制賦詩﹐尢被嘆賞。謂中原碩儒惟祖常。」其所以負盛名者﹐卽因每年元帝北巡南旋時﹐百官例須迎駕於此。歐陽玄《圭齋集漁家傲南詞》記九月故事曰「龍虎臺前駝鼓響﹐擎仙掌﹐千官瓜果迎鸞仗。」此地爲迎鑾納缽﹐由來已久。王惲《龍虎臺》詩序云「甲午秋九月二十八日迎謁﹐自懷來四過其下。」

上京無暑气﹕上都气候洹寒﹐王惲《中堂事記》上曰「開平府蓋聖上龍飛之地﹐歲丙辰﹝公曆一二五六年﹞始建都城﹐龍崗蟠其陰﹐灤江經其陽……然水泉淺﹐大冰負土﹐夏冷而冬冽﹐東北方極髙寒處也。」案上都卽金人駐夏金蓮涼陘一帶之地﹐遼人曰王國崖者也。《金史梁襄傳》曾論該地之气候曰「金蓮川在重山之北﹐地積陰冷﹐五穀不殖﹐郡縣難建﹐蓋自古極邊荒棄之壤也﹐气候殊異﹐中夏降霜﹐一日之間寒暑交至。」袁桷《開平集伏日書懷》詩﹕「伏日急雨來﹐端坐披重裘。中天異寒暑﹐玆維帝王州。碧艸記初夏﹐堅冰在余溝﹐野曠無畱禽﹐積潦不復收。」虞集《道園學古錄題灤陽胡氏雪溪集序》曰「然灤水未秋冰已堅﹐尋常已不可舟﹐況雪時耶﹖」《黑韃事略》曰「其气候寒冽﹐無四時八節……近而居庸關北如官山金蓮川等處﹐𨿽六月亦雪。」盛夏亦雪﹐宜行裝載貂裘矣。

○十四

淸寧殿裏見元勛﹐侍坐茶余到日曛。旋著內官開寶藏﹐剪絨段子禦前分。

案﹕淸寧殿﹐上都大都旨有﹐今姑以此地之淸寧殿爲大都之淸寧殿。蕭洵《故宮遺錄》﹕「又後爲淸寧宮﹐宮制大略亦如前宮﹐後引抱長廡﹐遠連延春宮﹐其中皆以處嬖幸也。外護金紅闌檻﹐各植花卉異石。」據《庚申外史》﹐此宮乃於順帝至正十九年建。然前此已有之﹐至正十一年焚毀﹐十九年重繕耳。《艸木子》曰「至正十一年春正月二十二日夜﹐京師淸寧殿火﹐焚寶玩萬計﹐由宦官燻鼠故也。」十九年重修後﹐遂爲元末名殿之一。《元史順帝紀》﹕至正二十二年「皇太子嘗坐淸寧殿﹐分布長席﹐列坐西番髙麗諸僧。」及明兵進逼大都﹐元朝之禦前會議卽在此殿內舉行。會議之結論爲放棄大都﹐北奔上都﹐元祚遂絕於中土。《元史順帝紀》﹕至正二十八年閏七月「丙寅﹐帝禦淸寧殿﹐集三宮后妃﹑皇太子﹑皇太子妃﹐同議避兵北行。」此乃公曆一三六八年﹐明洪武元年事也。

元勛﹕元代元勛多有根源的人﹐換言之﹐世臣也。其祖上有大勛﹐子孫得世襲其爵位。元末之元勛似以脫脫爲最﹐因其與順帝父子關系密切也。

寶藏﹕《輟耕錄宮闕制度》條﹕鳳儀門外有內藏庫二十所。《元史世祖紀》﹕「禁中出納分三庫﹕禦用寶玉﹑遠方異珍隸內藏﹐只孫衣段隸右藏﹐常課衣段﹑淩羅縑布隸左藏。」此地卽言賞賜段子﹐乃開左藏矣。

剪絨段子。《元史輿服志》﹕天子之質孫有納石失﹐金錦也﹔怯綿裏﹐剪茸也。剪絨段子疑卽剪茸也。百官質孫﹐冬之服中有大紅怯綿裏一種。

○十五

瑞气氤氳萬歲山﹐碧池一帶水潺湲。殿旁種得靑靑豆﹐要識民生稼穡難。

﹝錢注﹞柯九思《宮詞》﹕「黑河萬里連沙漠﹐世祖深思創業難。數尺闌干護香艸﹐丹墀畱與子孫看。」注曰「世祖建大內﹐移沙漠莎艸於丹墀﹐示子孫無忘艸地也。」

案﹕此艸名誓儉艸。《艸木子》曰「元世祖皇帝思太祖創業艱難﹐俾取所居之地靑艸一株﹐置於大內丹墀之前﹐謂之誓儉艸﹐蓋欲使後世子孫知勤儉之節。至正間﹐大司農達不花公作宮詞十數首﹐其一云﹕『墨河萬里金沙漠﹐世祖深思創業難。卻望闌干護靑艸﹐丹墀畱與子孫看。』」此詩與柯九思《宮詞》頗雷同﹐或系竄攺柯詩而成﹖又張昱《輦下曲》亦詠及此艸﹕「墀左朱闌艸滿叢﹐世祖封植意尢濃。艱難大業從玆起﹐莫忘龍沙汗馬功。」案﹕此詩與前詩皆言及元太祖時曾爲王罕所敗﹐至班朱泥河﹝或作巴泐渚納河﹞與後者同飲泥水﹐誓與諸人共甘苦之故事﹐故此艸當生於班朱泥河畔。此河在斡難河北﹐據布萊慈柰徳E。Bretschneider言﹐此艸球根﹐形似屬莎艸科植物﹐生於沙漠之艸也。或生於班朱泥河畔者﹐可與「誓」字呼應也。元太祖之將士﹐凡曾飲班朱泥河水者﹐恩寵不衰﹐其子孫爲元代貴臣者甚夥。元亡後王逢《無題》詩乃悼元之作﹐尙以「君心不隔丹墀艸﹐祖誓無忘黑水河」爲言﹐黑水河卽班朱泥河也﹐卽墨河﹐卽元太祖極不景气時與其從者同飲泥水之地也。然此物似卽烏拉艸﹐「烏拉」本含有河之意﹐或可生於河畔﹐不獨班朱泥一地也。然則殿前之靑色植物乃艸也﹐非豆也。

萬歲山﹕《輟耕錄》卷一《萬歲山》條﹕「萬歲山在大內西北﹐太液池之陽﹐金人名瓊華島。」元好問《出都》詩名句「從教盡剗瓊華了﹐畱住西山盡淚垂」卽指此也。「瓊島春陰」爲燕京八景之一﹐遼金以來爲內苑勝地﹐卽今北海白塔一帶地方也。或謂萬歲山卽遼道宗才華冠世蕭皇后梳妝臺﹐朱彜尊有《詠遼後洗妝樓寄調臺城路》詞﹐有「殿角泥香﹐可畱蕭字」之句﹐而事實不然。瓊華島非遼代遺物﹐乃金朝章宗時築﹐爲另一才華冠六宮之李宸妃之梳妝臺。乃賢《金臺集南城詠古》詩凡十六首﹐其一爲妝臺﹐注云「李妃所築﹐在今昭明觀後。妃嘗與章宗露坐﹐上曰﹕『二人土上坐。』妃應聲曰﹕『一月日邊明。』」柯九思《丹邱生稿》亦有同樣記載。《堯山堂外紀》曰「章宗爲李宸妃建梳妝臺於都城東北隅﹐今禁中瓊華島妝臺本金故物也﹐目爲遼蕭后梳洗樓誤。」《日下舊聞》亦云「易之﹝乃賢字﹞去金不遠﹐其謂李元妃所作﹐可證相傳爲遼遺迹之僞。」金人之建築瓊華島也﹐《輟耕錄》曾載一極荒誕之故事﹐與回鶻傳說唐人以詭計破壞其聖山故事頗類似﹐本詩所謂瑞气氤氳者﹐當卽指此﹐玆略述之。「浙省參政赫徳爾嘗云﹕『向任畱守司都事時﹐聞故老言﹐國家起朔漠日﹐塞上有一山﹐形勢雄偉。金人望气者謂﹕「此山有王气﹐非我之利。」謀欲厭勝之﹐計無所出。時國已多事﹐乃求通好入貢﹐旣而曰「它無所冀﹐願得某山﹐以鎭壓我土耳。」眾皆鄙笑而許之。金人乃大發卒﹐鑿掘輦運至幽州城北﹐積累成山﹐因開挑海子﹐栽植花木﹐營構宮殿﹐以爲遊幸之所。未幾金亡﹐世皇徙都之。至元四年﹐興築宮城﹐山適在禁中﹐遂賜今名。』」張昱《輦下曲》﹕「金計傾遼至可哀﹐爲車爲馬枉豗隤。豈知萬歲山中土﹐載得龍沙王气來。」又似金人從遼人乞得萬歲山之土壤。金亡後瓊華島曾爲黃冠輩所撤。元遺山《出都》詩自注﹕「壽寧宮有瓊華島﹐絕頂廣寒殿﹐近爲黃冠輩所撤。」施國祁注引陳時可《長春眞人本行碑》曰「壬午之明年住燕京大天長觀﹐繼而行省又施瓊華島爲觀。丁亥五月有旨以瓊華島爲萬安宮。故元氏所謂黃冠輩所撤指此。」是故太祖二十二年以後瓊華島曾爲全眞教產﹐然在元憲宗時﹐宗教大會之結果﹐佛教得勝﹐道教失勢﹐全眞教不能保有瓊華島﹐又歸爲官產矣。世祖時修葺之。《元史世祖紀》云﹕中統四年「亦黑疊兒丁請修瓊華島﹐不從」﹔又至元元年「修瓊華島」﹔又至元二年「羣山大玉海成﹐敕置廣寒殿」﹔又至元三年「五山珍禦榻成﹐置瓊華島廣寒殿」﹔又至元四年「作玉殿於廣寒殿中」。諸條皆在至元初年。至元八年五月尙有「修佛事於瓊華島」之記載﹐此後則瓊華島之名不見於史書矣。世祖至元二十五年作佛事﹐坐靜於萬壽山﹔二十七年命帝師作佛事﹐坐靜於萬壽山﹔此後似攺名爲萬歲山。《元史泰定帝紀》﹕泰定二年「葺萬歲山殿」﹐泰定四年「植萬歲山花木八百七十本」。至於萬歲山之形勢﹐曾見於《輟耕錄宮闕制度》條﹐又有《萬歲山》專條﹐詳見其制度﹕「其山皆以玲瓏石疊壘﹐峯巒隱映﹐松檜隆郁﹐秀若天成。引金水河至其後﹐轉機運糾﹐汲水至山頂﹐出石龍口﹐注方池﹐伏流至仁智殿後﹐有石刻蟠龍﹐昂首噴水仰出﹐然後由東西流﹐入於太液池。山上有廣寒殿七間﹐仁智殿則在山半﹐爲屋三間。山前白玉石橋﹐長二百尺﹐直儀天殿後﹐殿在太液池中之圓坻上﹐十一楹﹐正對萬歲山。山之東爲靈囿﹐奇獸珍禽在焉。車駕歲巡上都﹐先宴百官於此。」據此﹐則知歲巡上都前先宴百官於此。又柯九思《宮詞》注﹕「故事﹐上巳節錫宴於萬歲山。」故知萬歲山爲燕禦頻仍之地。《元史》卷一七五《張珪傳》﹕「侍宴萬壽山﹐賜以玉帶。」案﹕此山卽馬可波羅行紀中之綠山也。

○十六

一段無瑕白玉光﹐來從西域獻君王。制成新樣雙龍鼎﹐慶壽宮中奉太皇。

案﹕西域可指今日之新疆﹐和闐爲有名之產玉地。又西域可指回教國家﹐《輟耕錄回回石頭》條卽專門討論由回回商輸入之各種寶石也。元代西域諸王時獻珠寶於大汗﹐胡商亦每每以寶貨進貢。此地不知其爲諸王進貢﹐或胡商上獻。元代多巧匠﹐系從各地徵來﹐如劉元卽名塑像家﹐而玉工則楊瓊負有盛名。《陽曲縣誌工藝傳》第七云「元楊瓊﹐世爲石工﹐取二玉石﹐斲一獅一鼎﹐世祖許爲絕藝。董工玉泉﹐得壽龜以獻。生平所營建﹐如兩都及察罕腦兒宮殿﹑涼亭﹑石浴室等工﹐不可枚舉。其所雕北嶽尖鼎鑪﹐工巧絕倫。」此鼎若爲順帝時制成者﹐或楊瓊子孫之創作﹖

慶壽宮之名不見於《故宮遺錄》及《輟耕錄》。武宗母昭獻元聖皇后系居興聖宮者﹐武宗特建此宮奉母。元代有太皇太后之號者二﹐一爲武宗母﹐一爲文宗後﹐此地若指前者﹐則慶壽宮卽指興聖宮矣。

○十七

燈月交光照綺羅﹐元宵無處不笙歌。太平宮裏時行樂﹐輦路香風散玉珂。

案﹕元夕起燈山乃漢俗﹐故世祖時尙未聞起燈山之事。自成宗後﹐漸染漢俗。《元史武帝紀》﹕大徳十一年「命畱守司以來歲正月十五日起燈山於大明殿後﹑延春閣前。」此或爲創舉﹐後則不時舉行。見於《元史》之諫起燈山者凡二次﹐此二次均因諫而罷﹐則平時之起燈山當無阻舉行。《元史》卷一七五《張養浩傳》﹕「元夕帝﹝英宗﹞欲於內庭張燈爲鰲山﹐卽上疏於左丞相拜住。拜住袖其疏入諫﹐其略曰﹕『世祖臨禦三十餘年﹐每值元夕﹐閭閻之間﹐燈火亦禁﹔況闕庭之嚴﹐宮掖之邃﹐尢當戒愼。今燈山之構﹐臣以爲所翫者小﹐所系者大﹔所樂者淺﹐所患者深。』」世祖時不許民間起燈山﹐乃怕漢人聚眾造反耳。又《元史》卷一七六《趙師魯傳》﹕泰定中「元夕﹐令出禁中﹐命有司張燈山爲樂。師魯上言﹕『……燈事𨿽微﹐而縱耳目之欲﹐則上累日月之明。』疏聞﹐遽命罷之」。世祖時閭閻之間燈火亦禁﹐順帝時則無處不笙歌﹐可知元之由簡入侈﹐風俗靡矣。

○十八

玉京涼艸是初秋﹐銀漢斜分大火流。吹徹洞簫天似水﹐半鉤新月掛西樓。

案﹕此詩無何可注處。玉京似指大都﹔若詠上都﹐則可能大雪紛飛﹐身披重裘矣。又元人常稱大都爲玉京﹐如《錄鬼簿》﹐賈仲明書後有「玉京書會」是也。

○十九

五色云生七寶臺﹐小山子上數峯排。奇花異艸香風度﹐不是天仙不到來。

案﹕七寶臺不知在元宮何處﹐或在西苑內。

小山子﹕卽石假山也。《日下舊聞考》卷三十二曰「石假山﹐明圖經誌書稱小山子。韓雍《賜遊西苑記》稱賽蓬萊。本朝詹事髙士奇《金鰲退食筆記》謂兔園山在瀛臺之西﹐殿曰淸虛﹐池邊多立奇石﹐曰小蓬萊。」陶宗儀《輟耕錄宮闕制度》條曰「香殿在石假山上。」蕭洵《故宮遺錄》﹕「新殿後有水晶二圓殿﹐起於水中﹐通用玻璃﹐飾日光回彩﹐宛若水宮﹐中建長橋﹐遠引修衢﹐而入嘉禧殿。橋旁對立二石﹐髙可二丈﹐闊上尺餘﹐金彩光芒﹐利鋒如斵。度橋步萬花﹐入懿徳殿﹐主廊寢宮﹐亦如前制﹐乃建都之初基也。由殿後出掖門﹐皆叢林﹐中起小山﹐髙五十丈﹐分東西﹐延緣而升﹐皆崇怪石﹐間植異木﹐雜以幽芳﹐自頂繞注飛泉﹐巖下穴爲深洞﹐有飛龍噴雨其中﹐前有盤龍相向舉首而吐流泉。泉聲夾道交走﹐冷然淸爽。又一幽回﹐彷佛仙島﹐山上復爲層臺﹐回闌邃閣﹐髙出空中﹐隱隱遙接廣寒殿。」

○二十

密漬金桃始獻新﹐禁城三伏絕囂塵。炎蒸微至淸寧殿﹐玉杵敲冰賜近臣。

案﹕禁城不知指上都或大都﹐三伏時節元帝例居上京﹐姑作上都解。

淸寧殿﹕上都之淸寧殿乃活動建樂物﹐《元史泰定帝紀》﹕泰定三年「徙上都淸寧殿於伯亦兒行宮」。

敲冰﹕元帝不時賜食物於近臣﹐冰乃防腐之物﹐以保存鮮果與鮮肉。乃賢《宮詞》﹕「上苑含桃熟暮春﹐金盤滿貯進楓宸。醍醐漬透冰漿滑﹐分賜階前儤直人。」薩都剌《上京卽事》﹕「上京六月涼如水﹐酒渴天廚更賜冰。」袁桷《上京雜詠》﹕「寶鑑頒冰撤﹐筠籠賜果封。」案﹐賜冰爲宮中習慣﹐其制尙矣。宋寧宗楊后《宮詞》﹕「翰林學士知誰直﹐今日傳宣與賜冰。」

○二十一

幾番怯薛上班慵﹐生怕鸞輿又到宮。一自恩歸西內日﹐飛魚閒掛寶雕弓。

案﹕怯薛猶言班也。怯薛臺﹝或作歹﹞猶言上班者﹝番士﹞也。元代之怯薛指宿衛士﹐《元史》卷九十九《兵志宿衛》條﹕「太祖功臣博爾忽﹑博爾術﹑木華黎﹑赤老溫﹐時號掇裏班曲律﹐猶言四傑也﹐太祖命其世領怯薛之長。怯薛者﹐猶言番直宿衛也。凡宿衛﹐每三日而一更。申﹑酉﹑戌日﹐博爾忽領之﹐爲第一怯薛﹐卽也可怯薛。……亥﹑子﹑丑日﹐博爾術領之﹐爲第二怯薛。寅﹑卯﹑辰日﹐木華黎領之﹐爲第三怯薛。巳﹑午﹑未日﹐赤老溫領之﹐爲第四怯薛。……凡怯薛長之子孫﹐或由天子所親信﹐或由宰相所薦舉﹐或以其次序所當爲﹐卽襲其職﹐以掌環衛。𨿽其官卑勿論也﹐及年勞旣久﹐則遂擢爲一品官。而四怯薛之長﹐天子或又命大臣以總之﹐然不常設也。其它預怯薛之職而居禁近者﹐分冠服﹑弓矢﹑食飲﹑文史﹑車馬﹑廬帳﹑府庫﹑醫藥﹑卜祝之事﹐悉世守之。𨿽以才能受任﹐使服官政﹐貴盛之極﹐然一日歸至內庭﹐則執其事如故﹐至於子孫無攺﹐非甚親信﹐不得預也。其怯薛執事之名﹕則主弓矢﹑鷹隼之事者﹐曰火兒赤﹑昔寶赤﹑怯憐赤。書寫聖旨﹐曰紮裏赤。爲天子主文史者﹐曰必闍赤。親烹飪以奉上飲食者﹐曰博爾赤。侍上帶刀及弓矢者﹐曰云都赤﹑闊端赤。司閽者﹐曰八剌哈赤。掌酒者﹐曰答剌赤。典車馬者﹐曰兀剌赤﹑莫倫赤。掌內府尙供衣服者﹐曰速古兒赤。牧駱駝者﹐曰帖麥赤。牧羊者﹐曰火你赤。捕盜者﹐曰忽剌罕赤。奏樂者﹐曰虎兒赤。……若夫宿衛之士﹐則謂之怯薛歹。」《輟耕錄處士門前怯薛》條﹕「怯薛則內府執役者之譯語也。」又《云都赤》條言云都赤在怯薛歹中爲最近天子者﹐因其有警備之職﹐「負骨於肩﹐佩環刀於腰﹐……蓋所以虞姦回也」。楊允孚《灤京雜詠》曰「四傑君前拜不名﹐輪番內值浹辰更。蓬萊山上羣仙集﹐得似王孫世祿榮。」注云「四傑卽四怯薛也。或稱也可怯薛者﹐卽大怯薛之稱﹐是之謂不名。當三問凡所以浹辰一更者也。」《元史順帝紀》記﹐明兵至通州﹐帝議避兵北行﹐伯顏不花曰「臣等願率軍民及諸怯薛歹出城拒戰。」日本箭內亙著有《元代怯薛考》﹐以爲元朝無宦禍﹐怯薛制度之功也。然怯薛至元季達一萬四千人﹐費國帑﹐國不堪其經費之重。又張憲詩《怯薛行》暴露此制度大壞﹐怯薛歹竟劫掠平民。

飛魚﹕似指掛弓囊之物。《山海經》﹕「飛魚如豚﹐赤文如羽﹐可以禦兵。」似爲武器。

○二十二

初調音律是關卿﹐伊尹扶湯雜劇呈。傳入禁垣官裏悅﹐一時咸聽唱新聲。

﹝錢注﹞楊維楨《宮錄﹝詞﹞》﹕「開國遺音樂府傳﹐白翎飛上十三弦。大金優諫關卿在﹐伊尹扶湯進劇編。」

案﹕關卿卽關漢卿﹐號已齋叟。金解元﹐官太醫院尹﹐著有雜劇甚多﹐達六十餘種。今尙存之關劇有全本者共十六種﹐有目無劇本者共四十九種﹐兩者均未載有伊尹扶湯之名﹐當系鍾嗣成忘了載《錄鬼簿》中﹐後人無從得知。幸有楊鐵崖詩爲證﹐則知元時關劇以伊尹扶湯出名。中國曾一度討論關漢卿是否是金遺民﹐似乎尙無定論。然《靑樓集序》曰「而金之遺民若杜散人﹑白蘭谷﹑關已齋輩﹐皆不屑仕進﹐乃嘲風弄月﹐畱連光景﹐庸俗易之﹐用世者嗤之。三君之心固難測也。」則知關卿實大金遺民﹐非元朝之新貴。其劇本傳入禁中﹐並蒙官家演唱﹐亦非不可能。淸初﹐明之遺民歸莊曾作《萬古愁》一劇﹐後由吳偉業推薦﹐順治讀之﹐極爲欣賞﹐宮中排演﹐其情形當與元宮演關卿劇本類似。元世祖左右多亡金士大夫﹐當由彼等推薦關卿劇本也。至於楊詩中之「白翎飛上十三弦」﹐則與關卿無關。《白翎雀》乃元朝教坊大曲﹐見下。現存之元曲《伊尹耕莘》乃鄭徳輝作。

○二十三

十六天魔按舞時﹐寶妝纓絡鬭腰肢。就中新有承恩者﹐不敢分明問是誰。

﹝錢注﹞張昱《輦下曲》﹕「西方舞女卽天人﹐玉手曇華滿把靑。舞唱天魔供奉曲﹐君王長在月宮聽。」薩都剌《上京》詩﹕「涼殿參差翡翠光﹐朱衣華帽宴親王。紅簾髙捲香風起﹐十六天魔舞袖長。」

案﹕《元史順帝紀》﹕至正十四年﹐「時帝怠於政事﹐荒於遊宴﹐以宮女三聖奴﹑妙樂奴﹑文殊奴等一十六人按舞﹐名爲十六天魔﹐首垂發數辮﹐戴象牙佛冠﹐身被纓絡﹑大紅綃金長短裙﹑金雜襖﹑云肩﹑合袖天衣﹑綬帶鞋韈﹐各執加巴剌般之器﹐內一人執鈴杵奏樂。又宮女一十一人﹐練槌髻﹐勒帕﹐常服﹐或用唐帽﹑窄衫。所奏樂用龍笛﹑頭管﹑小鼓﹑箏﹑■﹝秦﹞﹑琵琶﹑笙﹑胡琴﹑響板﹑拍板。以宦者長安疊不花管領﹐遇宮中贊佛﹐則按舞奏樂。宮官受祕密戒者得入﹐余不得預。」案陶宗儀《元氏掖庭記》亦載十六天魔事﹐與《元史》文字相同﹐或卽《元史》所本。權衡《庚申外史》亦有類似記載﹐謂至正十七年「帝方與倚納十人行大喜樂﹐帽帶金佛字﹐手執數珠﹐又有美女百人﹐衣瓔珞﹐品樂器﹐列隊唱歌金字經﹐舞雁兒舞﹐其選者名十六天魔。」旣爲佛曲之一種﹐則《元史》卷七十一《禮樂志》五《說■﹝王去﹞隊》條謂「樂工十有六人﹐冠五福冠﹐服錦繡衣﹐龍笛六﹐觱栗六﹐杖鼓四﹐與前大樂合奏《金字西番經》之曲。……一人爲文殊相﹐……一人爲普賢相﹐……一人爲如來相。」當與十六天魔有關。葉子奇《艸木子》﹕「其俗有十六天魔舞﹐蓋以朱瓔盛飾美女十六人﹐爲佛菩薩相而舞。」此俗來自西夏﹐非蒙古舊俗也﹐見下。又五代時王建宮中亦有天魔﹐不知來自何方﹐或唐末已有天魔舞。

○二十四

背番蓮掌舞天魔﹐二八嬌娃賽月娥。本是河西參佛曲﹐把來宮苑席前歌。

﹝錢注﹞張昱《輦下曲》﹕「西天法曲曼聲長﹐瓔珞垂衣稱艷妝。大宴殿中歌舞上﹐華嚴海會慶君王。」

案﹕天魔舞系來自西方者。《元史》卷二○五《姦臣傳》﹕「哈麻嘗陰進西天僧以運气術媚帝﹐帝習爲之。……禿魯帖木兒性姦狡﹐帝愛之﹐言聽計從﹐亦薦西蕃僧伽璘眞於帝。其僧善祕密法﹐……帝又習之﹐其法亦名雙修法。曰演揲兒﹐曰祕密﹐皆房中術也。帝乃詔以西天僧爲司徒﹐西蕃僧爲大元國師。……於是帝日從事於其法﹐廣取女婦﹐惟淫戲是樂。又選采女爲十六天魔舞。」故此十六天魔乃西天僧或西蕃僧所介紹者﹐或本爲西夏之參佛曲也。至於演揲兒法﹐權衡《庚申外史》有解﹕「哈麻……陰薦西番僧行運气之術者﹐號演楪兒法﹐能使人身之气或消或脹﹐或伸或縮﹐以蠱惑上心。」至於十六天魔或爲此祕密法之參佛樂隊。

河西﹕蒙古人稱西夏曰河西﹐河西猶曰黃河之西也。後又名之曰唐兀惕。剌失徳曰「成吉思汗侵略西夏國時﹐其子窩闊臺適生一子﹐卽以河西命之﹐後以好酒幼死。顧其死在其父生前﹐由是廢河西之名﹐而名其國曰唐兀﹐然唐兀則自稱夏國。」

○二十五

上都樓閣靄雲煙﹐風俗從來朔漠天。自是胡兒無禁忌﹐滿宮嬪禦唱銀錢。

案﹕上都樓閣以大安閣爲最有名。此外尙有﹕一﹐萬安閣。《元史世祖紀》﹕至元八年「上都萬安閣成」。二﹐淸寧殿﹐已見前述。三﹐歇山殿。《英宗紀》﹕至治二年二月「罷上都歇山殿」﹐則此殿造於英宗朝以前。四﹐鹿頂殿。《英宗紀》﹕至治元年「上都鹿頂殿成」。五﹐椶殿﹐見《元宮詞》其三詩注。六﹐香殿。《泰定帝紀》﹕泰定二年「八月戊子﹐修上都香殿」。七﹐崇福洪禧殿。《文宗紀》﹕至順二年「修上都洪禧崇福等殿」。故崇福與洪禧爲兩座殿。八﹐睿思閣。《元史》卷一八四《崔敬傳》﹕「世祖以上都爲淸暑之地﹐車駕巡幸﹐歲以爲常﹐閣有大安﹐殿有鴻禧﹑睿思。」九﹐水晶殿。楊允孚《灤京雜詠》詩注﹕「大安閣﹐上京大內也﹐別有水晶殿。」十﹐慈仁殿。周伯琦《天馬行應制作》詩序﹕「上禦慈仁殿」。……以上只是一部分﹐此外尙有穆淸閣﹐於至正十三年重修﹐據說「連延數百間﹐千門萬戶﹐取婦女實之﹐爲大喜樂也」。大喜樂卽祕密佛法﹐西番僧伽璘眞善此術﹐名「大喜樂禪定」﹐又名多修法﹐見《庚申外史》。

唱銀錢﹕當系妃嬪賭博。張昱《宮中詞》﹕「塡金臂失戲分明﹐贏得珍珠三兩升。便去房中還賭賽﹐黃封銀榼酒如澠。」

○二十六

侍從皮帽總姑麻﹐罟罟髙冠勝六珈。進得女眞千戶妹﹐十三嬌小喚茶茶。

案﹕罟罟冠乃元代蒙古貴婦所戴之冠﹐其蒙古名曰孛黑塔﹝《祕史》二﹞﹐至其譯音則有顧姑﹑故姑﹑罟罛﹑姑姑﹑固姑﹑罟罟等不同形式。彭大雅《黑韃事略》云「婦人頂故姑。」似一般婦女皆戴故姑矣。然趙珙《蒙韃備錄》則言「凡諸酋之妻則有顧姑冠」﹐然則只有後妃戴之矣。張憲《南國香》﹕「宮裝不著嫁衣裳﹐三尺罟罟包髻子。」以此種冠爲「宮裝」。《元史》卷一四九《郭寶玉傳》﹕「歲庚午﹝金衛紹王時﹐公曆一二一○至一二一一年﹞童謠曰『搖搖罟罟﹐至河南﹐拜閼氏。』旣而太白經天。」以罟罟爲「閼氏」之冠﹐然蒙古命婦亦戴罟罟。《輟耕錄司馬善諫》條﹕「承旨﹝翰林學士承旨阿目茄八剌﹞帶罟罟娘子十有五人﹝皆其妾也﹞。」則大臣妻妾皆頂罟罟矣。《艸木子》曰「元朝后妃及大臣之正室皆帶姑姑﹐衣大袍﹐其次卽帶皮帽。」不甚正確﹐大臣之側室受封誥者亦帶。《心史》﹕「受虜爵之婦﹐戴固姑冠﹐圓髙二尺餘﹐竹篾爲骨﹐銷金紅羅飾於外。」以受虜爵之婦可戴此冠﹐甚是。元時不獨中國行此冠制﹐髙麗亦然。鄭麟趾《髙麗史》卷八十九《后妃傳金氏傳》﹕「元皇太后遣使賜妃姑姑。姑姑冠名﹐時王有寵於皇太后﹐故請之。妃戴姑姑﹐宴元使。」至於罟罟之形狀詳情﹐見下。

皮帽﹕據前引之《艸木子姑姑》條﹐則元朝大臣之姬妾﹝當系未受誥命者﹞帶皮帽。

茶茶﹕據元好問《徳華小女五歲﹐能誦予詩數首﹐以此爲贈》詩注﹐則唐人以茶爲小女美者之稱。女眞女子名茶茶者甚夥﹐如李直夫雜劇《便宜行事虎頭牌》之女主角卽名茶茶也。《口北三廳志藝文金虞題蘇武廟》詩﹕「通國歸來似小茶。」女眞之女童曰茶茶﹐或與滿洲人稱女童曰妞妞相當。

○二十七

杏臉桃腮弱柳腰﹐哪知福是禍根苗。髙麗妃子初冊封﹐六月陰寒大雪飄。

﹝錢注﹞張昱《宮中詞》﹕「宮衣新尙髙麗樣﹐方領過腰半臂裁﹐連夜內家爭借看﹐爲曾著過禦前來。」

案﹕元朝有選髙麗女子之制。趙翼《二十二史札記元時選秀女之制》條曰「文宗以宮中髙麗女不顏帖爾賜丞相燕鐵木兒﹐髙麗王請割國中田以爲資奩。順帝次皇后奇氏完者忽都本髙麗女﹐選入宮中有寵﹐遂進後位。而其時選擇未已﹐臺臣言『國初髙麗首先效順﹐而近年屢遣使往選媵妾﹐使生女不舉﹐女長不嫁﹐乞禁止。』從之。」從來髙麗女子選入中國只充媵妾﹐當時仕宦之家必有黑﹝Negro﹞爲僮﹐髙麗女爲婢﹐髙麗女之身份甚賤。奇氏入宮﹐並非平步升天立爲皇后﹐曾經一長期奮﹐方進後位。奇氏初事順帝爲司茗宮婢﹐後得寵。《元史》卷一一四《后妃傳》﹕「完者忽都皇后奇氏﹐髙麗人﹐生皇太子愛猷識理達臘﹐家微﹐用後貴﹐三世皆追封王爵。初徽政院使禿滿疊兒進爲宮女﹐主供茗飲﹐以事順帝。後性穎黠﹐日見寵幸﹐後答納失裏皇后方驕妬﹐數箠辱之。」《庚申外史》亦云「元統元年立太師女伯牙吾氏爲後﹐後權臣家女﹐習於驕貴﹐又輕帝年幼﹐見帝寵祁﹝奇﹞氏﹐心不平之﹐日夜捶楚﹐祁氏幾不勝。一夕﹐又跪祁氏於前﹐窮問其罪﹐加烙其體。翌日司天監奏﹐昨夕火星犯后妃﹐帝𨿽不言﹐心甚異之。初世祖皇帝家法賤髙麗女子﹐不以入宮﹐至是始壞祖宗家法﹐識者知天下將亂也。」案文宗時宮中已有髙麗女子矣﹐非自順帝始也。又答納失裏皇后乃欽察氏﹐非伯牙吾氏。《元史》卷一一四《完者忽都皇后奇氏傳》﹕「答納失裏旣遇害﹝元統三年﹞﹐帝欲立之﹐丞相伯顏爭不可。」至至元三年三月﹐方立弘吉剌氏伯顏忽都爲皇后。此後極有徳﹐史盛稱之。生子眞金﹐不幸早夭。奇氏之終於得立﹐因其有子也。何年得立﹐順帝本紀與奇後本傳皆無明文﹐然在至元六年伯顏失勢以後﹐本傳云「伯顏罷相﹐沙剌班遂請立爲第二皇后﹐居興聖宮。」案《元史宰相年表》僅至元六年伯顏爲丞相時沙剌班爲平章政事也﹐故奇氏之立爲二宮皇后當在至元六年或至正元年。當時人甚不以爲然。《元史順帝本紀》﹕「監察禦史李泌言﹕『世祖誓不與髙麗共事﹐陛下踐世祖之位﹐何忍忘世祖之言﹐乃以髙麗奇氏亦位皇后。今災異屢起﹐河決地震﹐盜賊滋蔓﹐皆陰盛陽微之象﹐乞仍降爲妃﹐庶幾三辰奠位﹐災異可息。』不聽。」六月飛雪﹐亦災異也﹐𨿽未明言﹐可包括在內矣。此詩可補《五行志》之失載。

福是禍根苗﹕有二解釋﹕一﹐順帝得此杏臉桃腮之美人﹐固是艷福﹐而奇氏實亡國禍水。拙作《元代宦禍考》說明元亡有宦禍﹐宦者多髙麗人﹐元之衰亡宦禍爲一因。《庚申外史》一再言﹐元之亡也﹐祁氏預有力焉﹕「至正二十三年野鴿巢興聖宮﹐祁後宮也。蒙古人以韃靼氏爲父﹐翁﹝或作弘﹞吉剌﹑伯牙吾氏爲母﹐家法相承﹐至七八傳矣。一旦家國將亡﹐家法先變﹐帝母回回氏﹐太子母髙麗氏﹐此野鴿所以來巢﹐有開先應也。」時人微奇氏﹐奇氏得立予人以心理上之打擊﹐不敬王室﹐順帝之過也。二﹐奇氏家本寒微﹐用奇氏貴﹐三代封王﹐亦云幸矣。惟後家倚後勢欺人﹐乃被髙麗王所殺﹐故福是禍根矣。《元史順帝紀》﹕至正二十二年﹐「初﹐皇后奇氏宗族在髙麗﹐恃寵驕橫﹐伯顏帖木兒屢戒飭不悛﹐髙麗王遂盡殺奇氏族。皇后謂太子曰﹕『爾年已長﹐何不爲我報讎﹗』時髙麗王昆弟有畱京師者﹐乃議立塔思帖木兒爲王﹐而以奇族子三寶奴爲元子﹐以將作同知崔帖木兒爲丞相﹐以兵萬人送之國﹐至鴨綠江﹐爲髙麗兵所敗﹐僅餘十七騎還京師。」大元帝國之恥﹗

○二十八

宮裏前朝駕未回﹐六宮迎輦殿門開。簾前三寸弓鞋露﹐知是媆媆小姐來。

案﹕此詩言元宮中亦有江南人﹐元宮人稱南方女子爲小姐兒。其時蒙古與色目女子皆天足﹐媆媆江南人﹐弓鞋三寸﹐當是奇裝。惜不知媆媆小姐故事。《辭源小姐》條云﹕古時宮人多用小姐之稱者﹐如《玉堂逢辰集》有茶酒宮人韓小姐。

○二十九

深宮春暖日初長﹐花气渾如百和香。睡足倚欄閒坐久﹐琵琶聲裏撥當當。

﹝錢注﹞張昱《宮中詞》﹕「和好風光四月天﹐百花飛盡感流年。宮中無以消長日﹐自劈龍頭十二弦。」

案﹕琵琶﹐《輟耕錄樂曲》條﹕「達達樂器如箏■﹝秦﹞﹑琵琶﹑胡琴﹑渾不似之類﹐所彈之曲與漢人曲調不同。」元宮中彈琵琶之風甚盛﹐爲宮人消閒之一法。乃賢《宮詞》﹕「繡牀倦倚怯深春﹐窗外飛花落錦茵。抱得琵琶階下立﹐試彈一曲鬭淸新。」《輟耕錄》中之渾不似﹐略與琵琶類似。

當當﹕當當者﹐小令也。當當或系回回地名。撥當當者﹐猶言彈當當調也。據《輟耕錄樂曲》條﹐回回有馬黑某當當﹑淸泉當當諸曲。

○三十

二十餘年備掖庭﹐紅顏消歇每傷情。三弦彈處分明語﹐不是歡聲是怨聲。

案﹕此詩寫長門宮人之幽怨也。當時六宮佳麗未得幸者多矣﹐不無哀怨。陶宗儀《元氏掖庭記》﹕「程一寧未得幸時﹐嘗於春夜登翠鸞樓﹐倚闌弄玉龍之笛﹐吹一詞云﹕『蘭徑香銷玉輦蹤﹐梨花不忍負春風。綠窗深鎖無人見﹐自碾朱砂養守宮。』帝忽於月下聞之﹐問宮人曰﹕『此何人吹也﹖」有知者對曰﹕『程才人所吹。』帝𨿽知之﹐未召也。及後夜帝復遊此﹐又聞歌一詞曰﹕『牙牀錦被繡芙蓉﹐金鴨香銷寶帳重。竹葉羊車來別院﹐何人空聽景陽鐘﹖』又繼一詞曰﹕『澹月輕寒透碧紗﹐窗屏睡夢聽啼鴉。春風不管愁深淺﹐日日開門掃落花。』又吹惜春詞一曲曰﹕『春風欲去疾如梭﹐冷落長門苔蘚多。懶上妝臺脂蓋蠹﹐承恩難比雪兒歌。』歌中音語咽塞﹐情極悲愴。帝因謂宮人曰﹕『聞之使人能不淒愴﹖深宮中有人愁恨如此﹐誰得而知﹖』蓋不遇者亦眾矣。」又第一首或爲顧濟作﹐見《歷代宮詞》。

○三十一

月明深院有霜華﹐開徧階前紫菊花。涼入繡幃眠不得﹐起來窗下撥琵琶。

案﹕紫菊花﹐灤京特產也。楊允孚《灤京雜詠》詩﹕「紫菊花開香滿衣﹐地椒生處乳羊肥。氈房納石茶添火﹐有女褰裳拾糞歸。」注云「紫菊花惟灤京有之﹐名公多見題品。」周伯琦《寓捨紫菊》詩﹕「來時關北艸初勻﹐去日灤陽白露新。窗下紫蕤顏色好﹐獨延淸興款詩人。」趙子昂有《灤京紫菊花圖》。

琵琶﹕蒙古及色目人皆善彈琵琶。楊允孚《灤京雜詠》﹕「營盤風軟淨無沙﹐乳餅羊酥當啜茶。底事燕支山下女﹐生平馬上慣琵琶。」又﹕「侯王甲第五云堆﹐秦虢夫人夜宴開。馬上琵琶仍按拍﹐眞珠皮帽女郎回。」又﹕「一曲琵琶可柰何﹐昭君靑冢恨消磨。可憐西地黃雲起﹐不似連天芳艸多。」又﹕「爲愛琵琶調有情﹐月髙未放酒杯停。新腔翻得涼州曲﹐彈出天鵝避海靑。」注云「海靑挐天鵝﹐新聲也。」

○三十二

苑內蕭墻景最幽﹐一方池閣正新秋。內臣淨掃場中地﹐官裏時來步打球。

案﹕蕭墻﹐《故宮遺錄》曰「南麗正門外曰千步廊﹐可七百步﹐建靈星門﹐門建蕭墻﹐周圍可二十里﹐俗稱紅門闌馬墻。」

打球﹕已詳上第十一首。元帝嗜觀擊球﹐以球戲爲娛樂﹐不似遼金以擊球爲演武大典也。《元史》卷一三六《阿沙不花傳》﹕「有近臣蹴踘帝前﹐帝卽命出鈔十五萬貫賜之。阿沙不花頓首言曰﹕『以蹴踘而受上賞﹐則奇技淫巧之人日進﹐而賢者日退矣﹐將如國家何﹖臣死不敢奉詔。』乃止。」帝乃武宗也。蹴踘而得上賞﹐因宮中好之也。薩都剌《宮詞》﹕「深宮盡日垂珠箔﹐別殿何人度玉箏﹖白面內官無一事﹐隔花時聽打球聲。」元時擊球之風甚盛﹐貴族子弟皆好之。張昱《輦下曲》﹕「閒家日逐小公侯﹐藍棒相隨覓打球。向晚醉嫌歸路遠﹐金鞭捎過禦街頭。」又《元史》卷一四九《王珣傳》﹕「珣﹝契丹人﹞武力絕人﹐善騎射﹐尢長於擊踘。」當時蹴踘不限性別﹐女子亦頗有擊球者。楊維楨《蹋踘》詩﹕「月牙束靮紅幧首﹐月門脫落葵花斗。君看腳底軟金蓮﹐細蹴花心壽郎酒。」女子擊球或自髙麗傳來者﹐楊維楨《無題》詩﹕「繡靴蹋鞠勾麗樣﹐羅帕垂彎女直妝。」

○三十三

珊瑚枕冷象牙牀﹐耿耿靑燈伴月光。不是宮闈有仙境﹐如何覺得夜偏長。

案﹕珊瑚﹐蘇恭曰「珊瑚生南海﹐又從波斯國及師子國來。」寇宗奭曰「波斯國海中有珊瑚洲﹐海人乘大舶﹐墮鐵网水底取之。珊瑚所生盤石上﹐白如菌﹐一歲如黃﹐三歲變赤﹐枝榦交錯﹐髙三四尺。」見《本艸綱目》卷八。

○三十四

金風苑樹日光晨﹐內侍鷹坊出入頻。遇著中秋時節近﹐剪絨花毯鬭鵪鶉。

案﹕鷹坊﹐《元史》卷一○一《兵志鷹坊捕獵》條﹕「元制﹐自禦位及諸王皆有昔寶赤﹐蓋鷹人也。」《輟耕錄昔寶赤》條﹕「昔寶赤﹐鷹坊之執役者﹐每歲以所養海靑獲頭鵝者﹐賞黃金一錠。」又《元史兵志宿衛》條﹕「主鷹隼之事者曰昔寶赤。」元起朔漠﹐本爲遊牧民族﹐故一向重視打獵﹐而鷹坊卽司獵之官署也。考鷹坊之制﹐始於唐。《通鑑》曰﹕唐順宗永貞元年「如宮市﹑五坊小兒之類﹐悉罷之」。注云「五坊﹐一曰鵰坊﹐二曰鶻坊﹐三曰鷂坊﹐四曰鷹坊﹐五曰狗坊。」五坊之中以鷹坊最髙。《唐書百官志》﹕「閒廏使押五坊以供時狩。」亦卽此也。遼金因之﹐皆設鷹坊官。《遼史》卷四十六《百官志》北面坊場局冶牧廐等官中有鷹坊﹑五坊之官名﹐五坊下注「未詳」兩字﹐然細讀《遼史》﹐則五坊卽鷹坊也。《遼史太祖紀》﹕天贊四年「縱五坊鷹鶻」。又《穆宗紀》﹕應歷十三年「八月甲午﹐以生日縱五坊鷹鶻」。金代亦有鷹坊官。元代之鷹坊權甚大﹐鷹人極多﹐僅腹裏中書省一區﹐打捕鷹坊達四四二三戶之多。平時打獵﹐戰時則有昔寶赤軍助戰。乃顏之役﹐昔寶赤曾立戰功。

鬭鵪鶉﹕爲元時都下風習之一。張昱《輦下曲》﹕「鬭鵪初住艸初黃﹐錦袋牙牌日自將﹐鬭市閒坊尋搭對﹐紅塵走殺少年狂。」可見鬭鵪鶉風靡一時﹐此風歷明而淸初不衰。《帝京歲時紀勝》曰「膏梁子弟好鬭鵪鶉﹐十金角勝。夏日貯以雕籠﹐冬日則盛以錦囊﹐飼以玉粟﹐捧以纖手﹐夜以繼日﹐毫不知倦。」可謂無聊之至矣。或因元人好鬭鵪鶉﹐故元曲中有「鬭鵪鶉」之牌名。

○三十五

金鴨燒殘午夜香﹐內家初試越羅裳。芳容不肯畱春駐﹐幾陣東風落海棠。

○三十六

梨花素臉髻盤龍﹐南國嬌娃乍入宮。無柰胡姬皆笑倒﹐亂將脂粉與添紅。

案﹕蒙古婦人貴者戴罟罟﹐次則戴皮帽﹐無發飾﹐而頂冠。江南婦女則梳髙髻﹐與蒙古女子迥異。

○三十七

自供東苑久司茶﹐覽鏡俄驚歲月加。縱使深宮春似海﹐也教雲鬢點霜華。

案﹕此詩似老嫗自述其事。

○三十八

惻惻輕寒透鳳幃﹐夜深前殿按歌歸。銀臺燭燼香銷鼎﹐困倚屏風脫舞衣。

○三十九

奇氏家居鴨綠東﹐盛年才得位中宮。翰林昨日新裁詔﹐三代蒙恩爵祿崇。

案﹕鴨綠東乃言奇氏系髙麗女也。

盛年﹕奇氏正位中宮時﹐年已老大也。奇氏於元統元年爲宮女﹐供茗飲以事順帝﹐歷元統二年﹑至元六年﹐至至正二十五年十二月始冊爲正後﹐距其得幸之初﹐已三十有三載矣。《元史》未有明文記載其生於何年及進宮時年齡﹐但其正位中宮時近半百矣﹐宜稱之曰盛年。其遲遲不得立之故﹐卽因其出身微賤也。順帝之第二位正宮皇后伯顏忽篤﹐有賢徳﹐出於名門﹐國人敬之﹐至正二十五年崩。奇氏於是年末始得繼位正宮﹐僅三年﹐而國祚移矣。

三代蒙恩﹕《元史順帝紀》﹕「至正十六年二月丙寅﹐命翰林國史院﹑太常禮儀院定擬皇后奇氏三代功臣謚號﹑王爵。」當時奇氏爲次宮皇后﹐至至正二十五年冊奇氏爲正宮皇后時﹐仍封奇氏父以上三世皆爲王爵﹐此時則當爲追贈﹐因奇氏族人已爲髙麗殺盡﹐已見前注矣。

○四十

湖上駕鵝映水明﹐海靑常是內官擎。二宮皇后隨鑾駕﹐輦內開簾看放鷹。

案﹕駕鵝卽雁也。楊維楨《宮詞》﹕「天上駕鵝先有信﹐九重鑾駕上都回。」注云「每歲此禽先駕往返。」可證明其爲候鳥。駕鵝之蒙古名爲合溫﹐卽雁也。髙士奇《天祿識余》曰「朔漠之地無他禽﹐惟鴻雁與白翎雀。鴻雁畏寒﹐秋南春北﹐白翎雀𨿽嚴冬沍寒﹐亦不易處。」《元史太祖紀》﹕「札木合言於汪罕曰﹕『我於君是白翎雀﹐他人是鴻雁耳﹐白翎雀寒暑常在北方﹐鴻雁遇寒則南飛就暖耳。』」因朔方之地禽類甚少﹐故蒙古人以鴻雁爲珍貴食物。《元朝祕史》卷三記篾兒乞惕赤勒格兒於大敗之後自怨自艾﹐不應非分擄得成吉思汗元配孛兒帖夫人爲妻曰「命裏只合喫黑老烏殘皮﹐想喫雁肉與﹔命裏只合喫鼠及小鼠﹐想喫天鵝及。因這般惹了孛兒帖夫人﹐如今給篾兒乞惕百姓做了禍。」由此可知蒙古人視雁﹑天鵝﹑三者爲禽類食物中之珍饈也。及其入主中土﹐元帝室尙以鴻雁爲玉食之一。《元史祭祀志》﹕太廟常饌有「雁及天鵝﹐仲春用之」。鴻雁旣爲尙食及太廟常饌之一﹐故民間捕駕鵝有禁。《元史武宗紀》﹕至大元年「禁江西湖廣私捕駕鵝」。而昔寶赤所捕之駕鵝﹐須驛致京師﹐因《元史文宗紀》言「以河南江西湖廣入貢駕鵝太頻﹐令減其數﹐以省驛傳。」

擎鷹﹕亦蒙古民族之習慣也。《元史太祖紀》﹕納眞「路逢父子二騎先後行﹐臂鷹而獵。納眞識其鷹﹐曰﹕『此吾兄所擎者也。』」擎名鷹海靑爲昔寶赤之職責﹐袁桷《天鵝曲》﹕「五坊手擎海東靑。」

放鷹﹕卽飛於也。《元史兵志》四《鷹房捕獵》條﹕「元制自禦位及諸王皆有昔寶赤﹐蓋鷹人也。是故捕獵有戶﹐使之致鮮食以薦宗廟﹐供天庖﹐而齒革羽毛又皆足以備用﹐此殆不可闕焉者也。然地有禁﹐取有時﹐而違者則罪之。冬春之交﹐天子或親幸近郊﹐縱鷹隼搏擊﹐以爲遊豫之度﹐謂之飛放。」此種風習乃因襲遼金遺俗。遼帝喜觀縱五坊鷹鶻搏擊鵝雁以爲樂。《遼史營衛志》中《行營春捺缽》條﹕「春捺缽曰鴨子河濼。皇帝正月上旬起牙帳﹐約六十日方至。……皇帝每至﹐侍禦皆服墨綠色衣﹐各備連錘一柄﹐鷹食一器﹐刺鵝錐一枚﹐於濼周圍相去各五七步排立。皇帝冠巾﹐衣時服﹐系玉束帶﹐於上風望之。有鵝之處舉旗﹐探騎馳報﹐遠泊鳴鼓。鵝驚騰起﹐左右圍騎皆舉幟麾之。五坊進海東靑鶻﹐拜授皇帝放之。鶻擒鵝墜﹐勢力不加﹐排立近者﹐舉錐刺鵝﹐取腦以飼鶻。放鶻人例賞銀絹。皇帝得頭鵝﹝已見前注矣﹞﹐薦廟﹐羣臣各獻酒果﹐舉樂﹐更相酬酢致賀語﹐皆插鵝毛於首以爲樂。」故春日皇帝至水濱﹐放海東靑以捕鵝雁﹐得頭鵝則開宴相慶之制度遼代有專名﹐稱之曰「春水」。此名初僅指遼帝至春捺缽捕天鵝而言﹐後則泛指一般春季皇帝在水濱畋獵。因春水捕鵝乃遼金元三代宮庭大事﹐故遼金以來放鷹乃爲詩人喜用之詩題。《遼史道宗紀》﹕淸寧二年三月「己卯﹐禦制放鷹賦賜羣臣」。耶律鑄《雙溪醉隱集》《放鷹﹝今本作雁﹐誤﹞》詞云「禦廬遠避駕鵝聲﹐人間多避海東靑。」注云「司隼聆駕鵝聲﹐其月可擊者﹐卽縱海東靑﹐或失駕鵝﹐必及他禽。」凡明乎遼金元春水制度者﹐必知所放之鳥爲海東靑﹝鷹鶻﹞﹐所捕之禽爲鵝雁。駕鵝爲雁之別名﹐故絕非《放雁》詞﹐而爲放鷹詞也。

○四十一

靉抹多官上直呼﹐丹墀千隊列旌旗。殿前每遇觀西馬﹐詔許宮臣輦路騎。

﹝錢注﹞柯九思《宮詞》﹕「髙鼻黃髯款塞胡﹐殿前引貢盡龍駒。仗移天步臨軒看﹐畫出韓生試馬圖。」

案﹕靉抹卽《元史》中「愛馬」之對音。《元史順帝紀》﹕至正六年「各愛馬人不許與常選」。又﹐至正十二年﹐「五愛馬添設忽剌罕赤二百名」。至正十三年﹐「賜皇太子五愛馬怯薛丹二百五十八人鈔各一百一十錠」。至正二十六年﹐「詔英宗時謀爲不軌之臣﹐其子孫或成丁者﹐可安置舊地﹐幼者隨母居艸地﹐終身不得入京師及不得授官﹐止許於本愛馬應役。」愛馬究爲何義﹐非喜愛馬匹之謂﹐卽《元朝祕史》中不時出現之「阿亦馬黑」之對音﹐爲「部落」兩字之蒙古原文。

西馬﹕元時版圖雄跨歐亞﹐俄羅斯之金帳汗國﹝欽察汗國﹞與波斯之伊兒汗國﹐以及統治古西域之察哈臺汗國皆爲其藩屬﹐皆在漢地有封地﹐歲時來貢方物﹐並領取其歲收也。其方物或爲珠寶﹐或爲西馬﹐或爲其它中國稀少之物。如《元史泰定帝紀》﹕泰定元年六月﹐「諸王怯別等遣其宗親鐵木兒不花等奉馴豹﹑西馬來朝貢」。又﹐泰定四年西番王不賽因遣人「以文豹﹑西馬﹑佩刀﹑珠寶等物來獻」。又﹐《文宗紀》﹕至順二年西域諸王「獻西馬及葡萄酒」。

輦路﹕或系兩都間之快捷方式﹐黑谷輦道。若所獻之馬須從速來京﹐或許其行於輦路上。此路爲禁路﹐非軍務不得通行也。

○四十二

憔悴花容只自知﹐番思嬌小入宮時。經年不識東風面﹐蹙損春山爲阿誰。

○四十三

小樓春殘杏花寒﹐象鼎煙銷寶篆殘。情思不歡梳洗懶﹐半偏云髻倚闌干。

○四十四

年年避暑出居庸﹐北望灤京朔漠中。經過縉雲山水秀﹐吳姬疑是越江東。

﹝錢注﹞柯九思《宮詞》﹕「黃金幄殿載前車﹐象背駝峯盡寶珠。三十六宮齊上馬﹐太平淸暑幸灤都。」

案﹕避暑﹐元帝巡幸上都爲淸暑上都。淸暑之地﹐不僅上都﹐尙有東西涼亭﹑察罕腦兒等處。蒙古人懼炎熱﹐張徳輝《邊堠紀行》云「大率遇夏則就髙寒之地以避之。」上都﹐沍寒之地也。

居庸﹕卽居庸關也。出居庸關卽北幸灤京也。上都瀕灤水之陽﹐且爲闕庭所在﹐故亦名灤都。是故元詩人楊允孚詠上都之詩百首﹐卽名《灤京雜詠》也。淸之熱河避暑山莊﹐亦有灤京之稱﹐此朝鮮文人柳得恭之筆記名《灤陽錄》之故也。居庸見燕京八景注。

縉雲﹕縉山縣也。周伯琦《扈從詩前序》云「縉山縣﹐縉雲氏山下﹐地沃衍﹐宜粟﹐粒甚大﹐歲供內膳﹐今名龍慶州者﹐仁廟降誕其地故也。」此地在《元史地理誌龍慶州》條﹕「唐爲嬀川縣﹐金爲縉山縣。元至元三年﹐省入懷來縣﹐五年復置﹐本屬上都路宣徳府奉聖州。二十二年﹐仁宗生於此。延佑三年割縉山﹑懷來隸大都﹐升縉山爲龍慶州。」因仁宗生於該地﹐故仁宗卽位後建行宮於此。《元史英宗紀》﹕至治元年﹐「作行殿於縉山流杯池」。可知此地頗有宮殿式建築物。至於云州﹐則《元史地理誌上都路云州》條﹕「古望云川地﹐契丹置望云縣﹐金因之。元中統四年﹐升縣爲云州。……至元二十八年﹐復升宣徳之龍門鎭爲望云縣﹐隸云州。」云州亦有行宮﹐見柳貫《上京紀行詩》﹕「幾驛云州避暑宮。」云州有寺﹐見《元史》卷一三八《馬紮兒臺傳》﹕「仁宗嘗建寺云州九峯山﹐未成而崩﹐馬紮兒臺以私財成之。」云州附近似多暴風雨。《元史》卷一三八《脫脫傳》﹕「帝嘗駐蹕云州﹐遇烈風暴雨﹐山水大至﹐車馬人畜皆漂溺﹐脫脫抱皇太子單騎登山﹐乃免。」《元史》卷二○二《釋老傳膽巴傳》﹕「成宗北巡﹐命膽巴以象輿前導。過云州﹐語諸弟子曰﹕『此地有靈怪﹐恐驚乘輿﹐當密持神咒以厭之。』未幾﹐風雨大至﹐眾咸震懼﹐惟幄殿無虞。」乃賢《金臺集上京紀行龍門》詩注云「元統間﹐知樞密院事都剌帖木兒過峽中﹐見二羊鬭﹐頃刻大雨﹐水溢﹐姬妾輜重皆爲漂溺。」

山水秀﹕每歲元帝北巡﹐東出而西返﹐東出卽以黑谷輦路赴上都也。此道中之山水以縉山﹑望云一帶最爲秀麗。周伯琦《扈從詩前序》曰「州﹝龍慶州﹞前有澗﹐名薌水﹐風物可愛。又明日入黑谷﹐過色澤嶺﹐其山髙峻﹐曲折而上﹐凡十八盤而平地。遂歷龍門……至沙嶺﹐凡三百一十里﹐皆山路崎嶇﹐兩岸懸崖峭壁﹐深林復谷﹐中則亂石犖確﹐澗水合流﹐淙淙終日﹐深處數丈﹐關有橋﹐淺處馬涉頗囏。人煙並村塢僻處二三十家……山路將盡﹐兩山尢奇聳﹐髙出云表﹐如洞門然﹐林木茂郁﹐多巨材。近沙嶺﹐則土山連亙﹐堆阜聯絡﹐惟靑艸而已。」其《紀行詩》有云「縉雲山獨秀﹐沃壤歲常丰……誰信幽燕北﹐翻如楚越東﹖」袁桷《望云州》詩﹕「望云州裏松花白﹐金閣山前木葉丹﹐駐馬搖鞭遊不到﹐還家寫作畫圖看。」虞集《題灤陽胡氏雪溪捲》序曰「去年予與侍禦史馬公同被召出居庸﹐未盡東折入馬家甕﹐望縉山﹐度龍門百折之水﹐登色澤嶺﹐過黑谷﹐至於沙嶺﹐乃還。道中奇峯秀石﹐雜以嘉木香艸﹐輦道行其中。予二人按轡徐行﹐相謂頗似越中﹐但非扁舟耳。適雨過﹐流潦如奔泉﹐則亦不甚相遠。郭熙《畫記》言﹐畫山水數百里間必有精神聚處﹐乃足記。散地不足書。此曲折有可觀。恨不令郭生見之﹗」以江南人周伯琦﹑虞集贊縉雲一帶頗似越中﹐足證該地風景美麗。

吳姬﹕當指元宮女之江南籍者﹐從順帝北巡﹐驚燕北風光明媚也。

○四十五

鬼赤遙催駝鼓鳴﹐短檐氈帽傍車行。上京咫尺山川好﹐納缽南來十八程。

﹝錢注﹞張昱《輦下曲》﹕「當年大駕幸灤京﹐象背前馱幄殿行。國老手壚先引導﹐白頭連騎出都城。」周伯琦《扈從詩序》曰「國語曰納缽者﹐猶漢言宿頓所也。」

案﹕鬼赤卽貴赤。本意爲善走者﹐或作貴由赤。楊瑀《山居新話》﹕「皇朝貴由赤﹐每歲試其力﹐名之曰放走。監對者封記其發﹐以一繩欄定﹐俟齊﹐去繩走之。大都自河西務起至大內﹐上都自泥河兒至內中﹐越三時一百八十里﹐直至禦前﹐稱萬歲﹐禮拜而止。頭名者賞銀一錠﹐第二名賞段子四表裏﹐第三名賞二表裏﹐餘各一表裏。」此卽今日之長途賽跑﹝Marathon﹞﹐但上都競走之起點不一定自泥兒河開始。楊允孚《灤京雜詠》詩﹕「宮中又放灤河走﹐相國家奴第一籌。」注云「灤河至上京二百里﹐走者名貴赤﹐黎明放自灤河﹐至禦前已初申刻﹐上賞。」「黎明」兩字不甚科學﹐無法知共走若干時﹐當系三時多。當時中國之時辰約爲現在之兩小時。放走二百里路須六至七个小時﹐約每小時行三十華裏。張昱《輦下曲》亦詠及之。「放教貴赤一齊行﹐平地風生有翅身。未解刻期爭拜下﹐禦前成个賞金銀。」貴由旣爲神行軍﹐乃構成元代軍制中一特殊兵種﹐隸貴赤衛﹐元代之精兵也。然初由流氓編成。《元史》卷一三五《明安傳》﹕「世祖詔民之蕩析離居及僧道﹑漏籍諸色人不當差徭者萬餘人充貴赤。」此至元二十四年事也。由於貴赤之勇敢善戰﹐貴赤軍乃擢爲皇帝之親軍。《元史成宗紀》﹕「賜貴赤親軍貧乏戶鈔四萬一千五百餘錠。」據《馬可波羅行紀》﹐則皇帝田獵時貴赤任警備工作。兩都相望約千里﹐以善走之貴赤充扈從之警衛﹐洵適當人選也。

駝鼓﹕卽駱駝鼓也。《元史輿服志儀仗》條﹕「駝鼓﹐設金裝鉸具﹐花罽鞍褥橐篋﹐前峯樹皂纛﹐或施采旗﹐後峯樹小旗﹐絡腦﹐當胸……一人乘之﹐系以毛繩。凡行幸﹐先鳴鼓於駝﹐以威振遠邇﹐亦以試橋梁伏水而次象焉。」案元帝北巡﹐往來所乘之帳輿﹐以象駕之﹐稱之曰象輿。駝鼓爲象輿之前驅﹐兩者爲元詩人之話題﹐每並詠之。周伯琦詩﹕「雷轟駝鼓振﹐霞絢象輿行。」是也。

短檐氈帽﹕《元史》卷一一四《世祖昭睿順聖皇后﹝察必﹞傳》﹕「胡帽舊無前檐﹐帝因射日色炫目﹐以語後﹐後卽益前檐。帝大喜。」於是時皆效之﹐而成短檐帽制。《多桑蒙古史》敍及蒙古之衣冠﹐有云「頭戴各色扁帽﹐帽檐稍稍鼓起。」

十八納缽﹕卽元帝北巡時東出之黑谷輦路所經之十八頓宿所也。周伯琦《扈從詩前序》曰「啟行至大口﹐歷皇后店﹑皂角﹐至龍虎臺﹐皆納缽也……過居庸關而北﹐遂自東路至甕山﹐明日至車坊﹐在縉山縣之東……又明日入黑谷﹐過色澤嶺……遂歷龍門及黑石頭﹐過黃土嶺﹐至程子頭﹐又過摩兒嶺﹐至頡家營﹐歷白答兒﹐至沙嶺﹐自車坊黑谷至此凡三百一十里……遂歷黑嘴兒﹐至失八兒禿﹐其地又名牛觗頭。其地有驛﹐有郵亭﹐有巡檢司﹐闤闠甚盛﹐居者三千餘家﹐驛路至此相合而北。……至察罕腦兒﹐云然者猶漢言白海也﹐其地有水灤……有行在﹐宮有亨嘉﹐闕庭如上京而殺焉。……此去納缽曰鄭谷店﹐曰明安驛﹑泥河兒﹐曰李陵臺驛﹑雙廟兒﹐遂至桓州﹐曰六十里店……前至南坡店﹐去上京止一捨耳。」由是則知「大口—皇后店─皂角—龍虎臺—車坊—沙嶺—牛觗頭—察罕腦兒—鄭谷店—明安驛—泥河兒—李陵臺—雙廟兒—桓州—南坡皆納缽也。車坊亦列爲納缽者﹐因其在縉山縣之東﹐據前詩之注﹐則該處有行殿﹐在流杯池一帶。甚疑流杯亭之所在地卽車坊也。沙嶺列爲納缽者﹐因周伯琦《紀行》詩詠沙嶺詩注有云「右沙嶺二首﹐是日上都畱守官遠迎至此﹐內廷小宴。」旣有內廷﹐又有小宴﹐則此地必爲一頓宿地也。牛觗頭爲東路與驛路匯合之交通咽喉﹐且有郵亭及巡檢亭﹐亦必爲納缽。尙有三納缽不敢確定者爲甕山﹑程子頭及頡家營。因此三地名前有「至」字也。元代納缽間之距離平均爲三十里﹐巡幸至有納缽處﹐則皇帝宿於納缽中﹐至無納缽處﹐則宿於車帳中﹐所謂「旌麾匝云屯﹐輿帳擬行在」者是也。北巡時經黑谷輦路東路而上﹐納缽凡十八﹐南下時由西路還大都﹐納缽凡二十四。

○四十六

淸曉龍闈侍寢回﹐鬔松雲鬢對妝臺。綺窗昨夜東風暖﹐一樹梨花對雨開。

○四十七

金蓮處處有花開﹐斜插雲鬟笑滿腮。轅軾向南遵舊典﹐地椒香裏屬車回。

案﹕此詩乃詠上都者﹐因金蓮花僅上都有也。上都本金桓州之地﹐金世宗以來﹐皇帝避暑所在也。本名金蓮川﹐其得名之由來﹐《金史地理誌》曰﹕西京路大同府桓州「曷裏滸東川﹐更名金蓮川。世宗曰﹕『蓮者﹐連也。取其金枝玉葉相連之義。』」未言及花字。而《方輿紀要》云「金蓮川﹐卽金世宗納涼之地﹐產黃花﹐狀若芙蓉而小﹐故以名。」至於金蓮花之形狀﹐周伯琦《扈從詩前序》曰「花有名金蓮花者﹐似荷而黃。」《廣羣芳譜》曰「花色金黃﹐七瓣環繞其心。一莖數朶﹐若蓮而小﹐六月盛開。一望徧地金色爛然﹐至秋花幹而不落﹐結子如粟米而黑。」《口北三廳志風俗物產花之屬》條﹕「金蓮花﹐生獨石口外﹐縱瓣似蓮﹐較制錢稍大﹐作黃金色﹐味極澀﹐佐茗飲之﹐可療火疾。」大槪與今日之ButterflyC﹣up略似﹐惟花狀美麗。金蓮花爲上都名花﹐元代詩人喜詠之﹐如乃賢《塞上》詩﹕「烏桓城下雨初晴﹐紫菊金蓮漫地生。」袁桷《上京雜詠》詩﹕「金蓮細雨香」﹐《行路難》詩﹕「美人羅韈不動塵﹐匝匝金蓮隨步起。」元朝建上都於金蓮川附近者﹐蓋因金蓮川爲忽必烈潛邸所在也。忽必烈之開府金蓮川者﹐當因該地爲金之夏都也。案﹐中國內地亦產金蓮花﹐在五臺山明月池附近。《淸一統志》﹕「南臺髙三十里﹐頂周二里﹐金蓮﹑月菊﹑佛缽花燦發如錦。」又云「東臺西南有明月池。」吳偉業《淸涼山贊佛》詩云「臺上明月池﹐千葉金蓮開﹐花花相映發﹐葉葉同根栽。」此或可作金世宗命名該地爲金蓮川之注腳。

轅軾向南﹕周伯琦《扈從詩後序》曰「車駕旣幸上都﹐……七月望日﹐望祭園陵竣事﹐屬車轅皆南向﹐彜典也。」

地椒﹕上都附近徧生地椒﹐周伯琦《扈從詩前序》寫牛羣頭以北之情況曰「而北皆芻牧之地﹐無樹木﹐偏生地椒﹑野茴香﹑蔥埀等﹐芳气襲人。」楊允孚《灤京雜詠》詩﹕「地椒生處乳羊肥。」注云「地椒﹐艸地牛羊食之﹐其肉香肥。」地椒爲上京名產﹐頗有采爲食用者。張昱《輦下曲》﹕「對朋角飲自相招﹐黃鼠生燒入地椒。」

○四十八

奎章閣下文詞盛﹐太液池邊遊幸多。南國女官能翰墨﹐外間抄得竹枝歌。

﹝錢注﹞楊維楨《宮詞》﹕「海內車書混一時﹐奎章禦筆寫烏絲。朝來中使傳宣急﹐南國宮娥拱鳳池。」

案﹕奎章閣﹐乃元文宗所設之學術機關﹐如法國之AcademiedesBeauxArts。《元史》卷八十八《百官志學士院》條﹕「奎章閣學士院﹐秩正二品。天歷二年立於興聖殿西﹐命儒臣進經史之書﹐考帝王之治。大學士二員﹐正三品。尋升爲學士院﹐大學士正二品﹐侍書學士從二品﹐承制學士正三品﹐供奉學士正四品﹐參書從五品。」《元史文宗紀》﹕天歷二年二月「甲寅﹐立奎章閣學士院﹐秩正三品﹐以翰休學士承旨忽都魯都兒迷失﹑集賢大學士趙世延並爲大學士﹐侍禦史撒迪﹑翰林直學士虞集並爲侍書學士。又置承制﹑供奉各一員」。又﹐三月辛未「設奎章閣授經郎二員﹐職正七品﹐以勛舊﹑貴戚子孫及近侍年幼者肄業」。又﹐八月「升奎章閣學士院秩正二品﹐更司籍郎爲羣玉署﹐秩正六品。……立藝文監﹐秩從三品﹐隸奎章閣學士院﹔又立藝林庫﹑廣成局﹐皆隸藝文監」。又﹐九月「戊辰﹐敕翰林國史院官同奎章閣學士采輯本朝典故﹐準唐﹐宋會要﹐著爲《經世大典》」。又﹐至順元年二月「奎章閣學士忽都魯都兒迷失﹑撒迪﹑虞集辭職﹐詔諭之曰﹕『昔我祖宗睿知聰明﹐其於致理之道﹐自然生知。朕以統緒所傳﹐實在眇躬﹐夙夜憂懼﹐自惟早歲跋涉艱阻﹐視我祖宗﹐旣乏生知之明﹐於國家治體﹐豈能周知。故立奎章閣﹐置學士員﹐日以祖宗明訓﹑古昔治亂得失陳說於前﹐使朕樂於聽聞。卿等其推所學以稱朕意﹐其勿復辭。」故奎章閣學士及侍書學士悉爲經筵官。其屬官則有﹕羣玉內司﹐掌祕章圖書寶玩﹐及凡常禦之物﹔藝文監﹐掌以國語﹝蒙古文﹞敷譯儒書﹐及儒書之合校讎者﹐下設監書博士﹐品定書畫﹐擇朝臣之博識者爲之﹔藝林庫﹐掌藏貯書籍﹔廣成局﹐掌傳刻經籍﹐及印造之事。總之﹐奎章閣兼管圖書館﹑博物院﹑貴冑學校與印刷局﹐略似宋之宣和殿﹐視淸之文淵閣功用更廣也。元文宗之得謚爲「文」者﹐卽因其愛好文藝﹐提倡文藝也。此時虞集與柯九思等人俱承天眷﹐而《經世大典》亦編纂於是時。終文宗一朝﹐奎章閣學士聖眷極隆﹐及順帝卽位﹐則頓失其重要性。至正元年六月攺奎章閣爲宣文閣﹐藝文監爲崇文監。而以崇文監屬翰林國史院。奎章閣乃不復存在﹐而其職責又歸於翰林院矣。又至正九年因巙巙之請攺宣文閣爲端本堂﹐以爲皇太子肄業之所﹐其規模視天歷間微乎其微矣。薩都剌《奎章閣感興》詩﹕「奎章三月文章靜﹐花落春深鎖閣門。玉座不移天步遠﹐石碑空有禦書存。」又﹕「花落春深似去年﹐無人再到閣門前。當時濟濟誇多士﹐爭進文章乞賜錢。」楊允孚亦有同感﹐其《灤京雜詠》詩曰「太平天子重文曹﹐閣建奎章選俊髦。一自六龍天上去﹐至今黃帕禦牀髙。」注云「昔文宗建奎章閣於大內﹐年深灑掃﹐睹禦榻之巍然﹐感而賦此﹗」

南國女官﹕其姓氏不詳。順帝妃子程一寧卽能詩之才女也﹐初爲才人﹐不知其是否爲此詩所詠之女官也。元末曾有江南女子拱鳳池﹐巳詳錢注所引楊維楨《宮詞》矣。而鐵崖另一首《宮詞》又云「十三宮女善詞章﹐長立君王侍幾旁。阿婉有才還有累﹐宮中鸚鵡啄條桑。」黃溍跋曰「此章借用上官昭容事﹐美中寓刺。」則此女官必甚擅權。按《元氏掖庭記》則程一寧後爲「七貴」之一﹐頗弄權。

竹枝歌﹕按《唐音癸簽》竹枝爲樂府之名﹐本出巴渝。元和中劉禹錫謫其地﹐爲新詞﹐更盛行焉。後人以七絕詠土俗瑣事﹐多謂竹枝詞。元末竹枝詞曾一度風行﹐楊維楨有《西湖竹枝歌》九首﹐《吳下竹枝歌》七首﹐《海鄕竹枝詞》四首﹐和者甚眾﹐或有女官傳入宮中。

○四十九

一別諸親三十年﹐詔令相見出宮垣。就中苦樂誰知得﹐內侍叢中不敢言。

案﹕此詩中之三十年有兩解釋﹕一爲宮人入宮後三十年方令回家省親﹐然揆諸情理﹐此宮女之年齡當已達四五十歲﹐其雙親當已古稀老人矣﹐能否健在﹐殊不可知。二爲宮人年齡達三十歲時﹐內庭遣其還家省親﹐其父母年齡約半百﹐尙可能健在。《元詩選》癸集《萬石退宮人引》曰「駝絨繡帽紅齒頰﹐素髮微連細紗結﹐出宮嫁作海商妻﹐裙腰尙要河西褶。少年十五二十時﹐中官教得行步齊。春羅夜剪繡花帖﹐階前夜舞髙夔麗……舞困樓闌過三十﹐內家別選娥眉入。𨿽名輦送半無家﹐旋賣珠環問親戚。一爲商婦始自憐﹐十年不見回番船﹐年多不記教坊曲﹐時時尋撥相思弦。」據此詩則年滿三十之人卽可退休矣。或只司歌舞者三十退休﹐如石崇家「房老」﹐其它宮人仍不許回家也。然則年滿三十之宮人出宮已半無家可歸﹐可憐哉﹗故在宮服役三十年之宮人便成「有所取﹐無所歸」之慘局。

○五十

上都隨駕自西回﹐女伴遙騎駿馬來。踏徧路傍靑野韭﹐白翎飛上李陵臺。

﹝錢注﹞楊維楨《宮詞》﹕「雞人報曉五門開﹐鹵簿千官泊虎臺。天上駕鵝先有信﹐九重鸞駕上京回。」注﹕「每歲此禽先駕往返。」

案﹕錢氏引楊鐵崖《宮詞》不知注「上都回」或注「白翎」。若以駕鵝注白翎﹐則謬矣﹗須知﹐白翎雀畱鳥也﹐駕鵝則候鳥也﹐爲性質迥不相同之兩動物。髙士奇《天祿識余》曰「朔漠之地無他禽﹐惟鴻雁與白翎雀﹐鴻雁畏寒﹐秋南春北。白翎雀𨿽嚴冬沍寒﹐亦不易處。」案﹐漢人以松竹梅爲歲寒三友﹐蒙古人以白翎雀爲其歲寒之友﹐此卽札木合自況之禽也﹐見前。此說亦見《元朝祕史》﹐惟《祕史》則言此說系鐵木眞譖札木合者。但白翎雀與駕鵝爲截然不同之二禽﹐楊維楨樂府《白翎鵲辭》二章﹐盛贊該鳥之英武﹐云其能制猛獸﹐尢善擒駕鵝。其詩曰「白翎鵲﹐西極來﹐金爲冠﹐玉爲衣﹐百鳥見之不敢飛﹐雄狐猛虎愁神機﹐先帝親手鞲重爾。西方奇﹐海東之靑汝何爲﹐下攫艸間雉兔肥﹐柰爾猛虎雄狐貍。」又「白翎鵲﹐來西極﹐地從翼旋山目側﹐邊風朔气勁折膠﹐材官猛箭與之敵﹐黃狼紫兔不餘力﹐須臾白雪輕一舉﹐千仞直﹐駕鵝灑血當空擲﹐金頭玉鵛髙千尺﹐千秋萬歲逢玉食。」白翎雀之蒙古文名作合翼魯合納。《口北三廳志》卷五《風俗物產白翎雀》條記其形狀曰「形似鵪鶉﹐長身短足﹐善學百鳥之音﹐性馴可畜。」又卷十四《藝文》載﹕「白翎雀﹐塞上鳥﹐如鶺鴒而小﹐翅有白翎﹐因名白翎雀。雌雄相呼聲可聽﹐京師園冶閨閣中多畜之。」當卽今百靈鳥也。元人頗喜詠之﹐薩都剌《天錫集外集》《白翎雀》詩﹕「淒淒幽雀雙白翎﹐飛飛只傍烏桓城。平沙無樹巢弗營﹐雌雄爲樂相和鳴。」又白翎雀爲元代大曲﹐《靜志居詩話》﹕「陳雲嶠云﹕白翎雀﹐生於烏桓朔漠之地﹐雌雄合鳴﹐自得其樂﹐世皇因命伶人碩徳閭制曲以名之﹐曲成﹐上曰﹕『何其未有哀嫠之音乎﹖』時譜已傳之矣﹐至今莫之攺。」至於何以世皇要伶人譜入哀嫠之音﹐據楊維楨《白翎鵲辭》引言﹐則有一故事﹕「按國史脫必禪曰﹕世皇畋於柳林﹐聞婦人哭甚哀﹐明日白翎鵲飛集幹﹝斡之誤﹐下遺一耳字﹞朶上﹐其聲類哭婦﹐上感之﹐因名侍臣制白翎雀詞。」此可爲《宮詞》第二十二首﹐錢注楊維楨《宮詞》「開國遺音樂府傳﹐白翎飛上十三弦」之注腳。白翎雀爲惟一出名之元教坊大曲。據云其曲「始則雍容和緩﹐終則急躁繁促﹐殊無不盡之意。」至於白翎雀曲之作者﹐張昱尙有一說﹐乃河西伶人火倪赤。

自西回﹕元帝每歲由上都南回大都﹐例經西路﹐所謂「東出而西還」也。西路之納缽凡二十四﹐其中以中都——卽《元史明宗紀》之王忽察都之地——爲最出名。周伯琦《懷禿腦兒》詩曰「侵晨離白海﹐輦道轉西邁。」又《興和郡》詩曰「北巡必西還。」《懷來縣》詩曰「鑾輿歲西還。」皆一再說明皇帝南歸大都時﹐循西路而返也。

野埀﹕周伯琦《扈從詩前序》曰「無樹木﹐徧地生地椒﹑野茴香﹑蔥﹑埀﹐芳气襲人。」

李陵臺﹕卽十八納缽之一也﹐爲兩都之間之一大納缽﹐距上都約百里。楊允孚《灤京雜詠》詩﹕「李陵臺畔野雲低﹐月白風淸狼夜啼﹐健卒五千歸未得﹐至今芳艸綠萋萋。」注﹕「此地去上京百里許。」王惲《秋澗集中堂事記》曰「次桓州故城﹐西南四十里﹐有李陵故臺﹐道陵勅建祠宇﹐故址尙在。」李陵臺爲灤京八景之一﹐見《皇元風雅》張天師《灤京八景》詩。八景者﹐鳳閣朝陽﹝卽大安閣﹐見《元宮詞》第一首﹞﹐龍崗晴雪﹐勅勒西風﹐烏桓夕照﹐灤江曉月﹐松林夜雨﹐天山秋獼﹐陵臺晚眺是也。

○五十一

隊裏惟誇三聖奴﹐淸歌妙舞世間無。禦前供奉蒙深寵﹐賜得西洋塔納珠。

﹝錢注﹞張昱《輦下曲》﹕「教坊女樂順時秀﹐豈獨歌傳天下名﹐意態由來看不足﹐揭簾半面已傾城。」

案﹕錢注誤矣﹐隊裏云者﹐仍指天魔隊﹐已見前第二十三首﹑第二十四首﹐三聖奴乃天魔隊中之白眉也。天魔舞乃祕密性質﹐惟內庭有之﹐至於順時秀則爲元代教坊名伶﹐色藝雙絕﹐可比美唐代之念奴﹐𨿽名躁一時﹐然富貴人家亦可延致﹐並可交男友多人。三聖奴則藏之金屋﹐只能供奉順帝一人。考元代女伶多名某某秀者﹐見於《靑樓集》者有曹蛾秀﹐順時秀﹐連枝秀等。順時秀本名則爲郭芳卿﹐其人不但善歌﹐且極聰明。明大詩人髙啟生於元明之交﹐曾歌詠之﹐極贊芳卿絕藝也﹐𨿽其《聽教坊舊妓郭芳卿弟子歌》爲順時秀弟子而作﹐其詞曰「文皇在禦升平日﹐上苑宸遊駕頻出。仗中樂部五千人﹐能唱新聲誰第一﹖燕國佳人號順時﹐姿容歌舞總能奇。中官奉旨時宣喚﹐立馬門前催畫眉。建章宮里長生殿﹐芍藥初開勅張宴。龍笙罷奏鳳弦停﹐共聽嬌喉一鶯囀。遏云妙響發朱唇﹐不讓開元許永新。繡陛花驚飄艷雪﹐文梁風動委芳塵。翰林才子山東李﹐每進新詞蒙上喜。當筵按罷謝天恩﹐捧賜纏頭蜀都綺。晚出銀臺酒未消﹐侯家主第彊相邀。寶釵珠袖尊前賞﹐占斷春風夜復朝。回頭樂事浮雲攺﹐瘞玉埋香今幾載﹖世間遺譜竟誰傳﹐弟子猶憐一人在……」此詩頗可說明元末時都中演戲風气甚盛。

塔納﹕《元朝祕史》旁注及譯文均云大珠﹐《元史世祖紀》﹕至元二十八年「詔回回以答納珠充獻及求售者還之」。又﹐至元二十九年「回回人忽不木思售大珠﹐帝以無用卻之」。又﹐至元三十年「回回孛可馬合謀沙等獻大珠﹐邀價鈔數萬錠﹐帝曰﹕『珠何爲﹖當畱是錢﹐以賙貧者。』」綜以上三條則知答納珠卽大珠﹐答納卽塔納之對音也。王國維蒙古史札記有專文討論塔納﹐謂塔納卽今之東珠﹐宋人稱之曰北珠者也。然張星烺《中西交通史料匯編》冊六﹐則云答納乃地名﹐此地產珠﹐是以珠名答納。案﹕馬可波羅時代﹐印度大商港卽名答納﹐該地曾來中國進貢﹐《元史》卷十六《世祖紀》﹕至元二十八年八月戊子﹐「咀喃藩邦遣馬不剌罕丁進金書﹑寶塔及黑獅子﹑番布﹑藥物」。文中之咀字應爲呾字﹐「呾喃」卽T﹣hana之對音也。又塔納市瀕印度洋﹝西洋﹞海岸屬榜葛剌﹝Bengal﹞﹐產大珠﹐見《星槎勝覽》卷四。然則塔納宜稱爲西珠或南珠﹐非東珠。

○五十二

按舞嬋娟十六人﹐內園樂部每承恩。纏頭例是宮中賞﹐妙樂文殊錦最新。

案﹕此詩仍詠十六天魔﹐妙樂奴與文殊奴皆爲隊中之翹楚﹐極負盛譽﹐名見於《元史》。順帝酷嗜天魔舞﹐故《宮詞》中屢詠之。

○五十三

月宮小殿賞中秋﹐玉宇銀蟾素色浮。官裏猶思舊風俗﹐鷓鴣長篴序梁州。

案﹕月宮小殿﹐大都殿宇也。《元史順帝紀》﹕至正十三年「造淸寧殿前山子﹑月宮諸殿宇」。

鷓鴣曲﹕金代舊調也。《大金國誌》﹕「其樂惟鼓笛﹐其歌惟鷓鴣曲﹐第髙下長短如鷓鴣聲而已。」《三朝北盟會編》紀女眞風俗﹐亦如是言。元因金人舊調﹐好唱鷓鴣曲。袁桷詩﹕「蘆笛聲聲吹鷓鴣。」楊允孚詩﹕「一曲鐙前唱鷓鴣。」

○五十四

祈雨番僧鮓答名﹐降龍剌馬巴缾。牛酥馬乳宮中賜﹐小合西頭聽唪經。

﹝錢注﹞張昱《輦下曲》﹕「守內番僧日念吽﹐禦廚酒肉按時供。組鈴扇鼓諸天樂﹐知在龍宮第幾重。」

案﹕酢答Jada﹐《元朝祕史》卷四言成吉思軍與札木合軍相戰﹐札木合軍內有兩人有術﹐能致風雨﹐當其作法呼風喚雨時﹐不意風雨逆回﹐天地晦暗﹐札木合軍失敗﹐此能致風雨故事之蒙古文爲札答。卽酢答之對音也。蒙古人行軍之時﹐作法招致風雨﹐似不可能﹐而誠有其事﹐蒙古軍多次轉敗爲勝﹐皆作法招致風雨以轉危爲安﹐最有名之例卽三峯山之役。是役也﹐拖雷兵迫潼關﹐時金兵十萬列陣於潼關以待﹐見蒙古兵少似輕視之﹐拖雷乃以誘敵計誘之﹐金兵追擊之﹐拖雷見事急﹐乃命人作法術﹐名「札答迷失」者以退之﹐其術以石浸水﹐取出拭之﹐𨿽在炎夏可招致風雪﹑嚴寒或暴雨。蒙古軍中有一康里人善此術﹐拖雷命其爲之。拖雷軍著禦寒衣﹐康里人作術有驗﹐卽日大雨﹐次日降雪﹐起暴風﹐寒甚。金兵遂受气候嚴烈之害而敗。此事波斯史家剌失徳與外尼皆曾詳記之。《元史》卷一一五睿宗﹝拖雷﹞列傳只言「天大雨雪﹐金人僵凍無人色﹐幾不能軍﹐……拖雷……遂奮擊於三峯山﹐大破之﹐追奔數十里﹐流血被道﹐資仗委積﹐金之精銳盡於此矣。」未言雪乃招致者﹐但《元史》卷一四九《郭寶玉傳》則有與波斯史書相同之記載﹕「睿宗令軍中祈雪……夜大雪﹐深三尺﹐溝中軍僵立﹐刀槊凍不能舉。我軍衝圍而出﹐金人死者三十餘萬。」此役爲蒙古滅金之先聲﹐詩人詠之者極夥﹐耶律鑄﹑乃賢等人皆有詩歌誦此奇迹。然蒙古人用此術不僅一次﹐而是多次﹐惜尙無史家寫一論文及之。當大明軍近迫大都時﹐順帝棄城而逃﹐明兵追之﹐蒙古人又借酢答術作法﹐大風雨將明兵消滅﹐蒙古人始能逃走。故蒙古用酢答術亡金﹐又用酢答術以打回老家也。此術至淸時仍有人行之﹐今也則亡。至於酢答其物則爲「石子」﹐但是一種特別的石子。楊瑀《山居新語》﹕「蒙古人有能祈雨者﹐輒以石子數枚浸於水盆中﹐口念咒語﹐多獲應驗﹐石子名酢答﹐乃走獸腹中之石﹐大者如鶏卵﹐小者不一﹐但得牛馬者爲貴﹐恐亦是牛黃狗寶之類。」須知一切動物腹中所結之石皆有此種功用。此石之名酢答﹐實際上卽Jada﹐玉石之石也。至於能招致風雨之術﹐則自古以來頗有人能通此術﹐回回人﹑金川人亦然。關於酢答﹐西儒頗討論之﹐伯希和﹝PaulPel﹣liot﹞於通報中﹝公曆一九一二年冊﹐第四三六—四三八頁﹞﹐勞佛﹝Laufer﹞於中國伊蘭志﹝Sino﹣Ira﹣nica第五二五—五二八頁﹞﹐《多桑蒙古史》﹝馮承鈞譯﹞卷二附錄一《剌失徳書所記拖雷攻金之役》﹐以及外尼《世界侵略者傳》。

剌馬﹕乾隆《喇嘛說》﹕「佛法自天竺而至西番﹐其番僧相傳稱爲喇嘛﹐喇嘛之字漢文不載。元明史中或訛書剌馬﹝陶宗儀《輟耕錄》載元時稱帝師爲剌馬。毛奇齡《明武宗外紀》又作剌麻﹐皆隨意對音﹐故其字不同。﹞予獨思其義﹐蓋西番語謂上曰喇﹐謂無曰嘛﹐喇嘛者謂無上﹐卽漢語稱僧爲上人之意耳。喇嘛又稱黃教﹐蓋自西番髙僧帕克巴﹝舊作八思巴Pags﹣Pa﹞始盛於元。」蒙古與喇嘛教初次接觸或在憲宗時﹐忽必烈爲皇弟。當時流行於西藏之宗教爲薩迦派﹝SaSkgaPaSect﹞。八思巴﹝薩斯迦人﹐族款氏﹞見忽必烈﹐頗受尊敬﹐忽必烈卽位後﹐尊八思巴爲國師。憲宗時那摩爲國師﹐掌釋教﹐命其創制蒙古新字。元之崇禮國師﹐乃一種政治手段。《元史》卷二○二《釋老傳》云「世祖因其俗而柔其人﹐乃郡縣土番之地﹐設官分職﹐而領之於帝師。……百年之間﹐朝廷所以敬禮而尊信之者﹐無所不用其至﹐𨿽帝后妃主﹐皆因受戒而爲之膜拜。正衙朝會﹐百官班列﹐而帝師亦或專席於坐隅。」凡有大筵會時﹐喇嘛則專席於坐隅以祈雨止﹐稱曰「止雨壇」。

巴﹕蒙古語瓶也。此蒙古字最出名﹐因乾隆皇帝有鑑於蒙古信奉喇嘛教﹐操縱西藏活佛轉世﹐每以蒙古王公子弟爲達賴喇嘛之呼畢勒罕﹐乃定金奔巴瓶法﹐以掣簽決定活佛轉世。見《禦制喇嘛說》。

牛酥馬乳﹕元宮珍羞也。《輟耕錄》引白珽續演雅十詩之一﹕「八珍殽龍鳳﹐此出龍鳳外﹐荔枝配江■﹝虫兆﹞﹐徒誇有風味。」原注﹕「謂迆北八珍也。所謂八珍﹐則醍醐﹐麆沆﹑野駝蹄﹑鹿唇﹑駝乳糜﹑天鵝炙﹑紫玉漿﹑玄玉漿也。玄玉漿卽馬奶子。」耶律鑄《雙溪醉隱集行帳八珍序》云「麆沆﹐馬酮也。」故八珍之中﹐馬湩有二﹐兩者之分別則麆沆爲精制的普通馬湩﹐僅系飲料﹐而玄玉漿則爲精制的馬乳﹐可爲酒﹐能醉人。至於馬乳之制法﹐《黑韃事略》云「其軍糧﹐羊與泲馬﹝注曰「手撚其乳曰泲。」﹞馬之初乳﹐日則聽其駒之食﹐夜則聚之以泲﹐貯以革器﹐澒洞數宿﹐味微酸﹐始可飲﹐謂之馬奶子﹝忽迷思也﹞。」徐霆注曰「霆常見其日中泲馬奶矣。亦嘗問之﹐初無拘於日與夜﹐泲之之法﹕先令駒子啜教乳路來﹐趕了駒子﹐人自用手泲下皮桶中﹐卻又傾入皮袋撞之﹐尋常人只數宿便飲﹝案此卽麆沆也﹞。初到金帳﹐韃主飲以馬奶﹐色淸而味甜﹐與尋常色白而濁﹐味酸而膻者大不同﹐名曰黑馬奶﹐蓋淸則似黑。問之則云﹕此實撞之七八日﹐撞多則愈淸﹐淸則气不膻﹝此玄玉漿也﹞。」法王路易第九之使者盧不盧克亦記馬湩之制法云「韃靼人亦制哈喇忽迷思﹐質言之﹐黑色馬湩也。此種馬湩不凝結﹐蓋凡牲畜未妊孕者﹐其乳不凝結﹐而黑色馬湩卽取未孕之牝馬制之﹐使重物下沈﹐如葡萄酒﹐飲者待其淸飲之﹐其味甚佳﹐而性亦滋補。」至於掌制造馬湩之人﹐則稱之爲哈喇赤﹐虞集《道園學古錄句容郡王世績碑》云「欽察……種人以彊勇見信﹐用掌芻牧之事﹐奉馬湩以供玉食﹐馬湩尙黑者﹐國人謂黑爲哈剌﹐故別號其人哈剌赤。」又《元史》卷一二八《土土哈傳》﹕欽察人班都察嘗侍世祖「左右﹐掌尙方馬畜﹐歲時挏馬乳以進﹐色淸而味美﹐號黑馬乳﹐因目其屬曰哈剌赤」。蒙古語哈剌者﹐黑也。《經世大典馬政》﹕「在朝置太僕寺﹐典禦馬及供宗廟﹑影堂﹑山陵祭祀與玉食之挏乳。……供上及諸王百官挏乳﹐取黑馬乳以奉玉食﹐謂之細乳﹐諸王百官者謂之粗乳。」總之﹐忽迷思﹝粗乳﹞當卽麆沆﹐哈喇忽迷思﹝細乳﹞卽玄玉漿﹐其色淸﹐似黑耳。至於牛酥﹐卽八珍中之醍醐也。忽思慧《飲膳正要》卷二《醍醐油》條﹕「取上等酥油﹐約重千斤之上者﹐煎熬過濾淨﹐用大磁甕貯之﹐冬月取甕中心不凍者﹐謂之醍醐。」何謂酥油﹖忽思慧曰「牛乳中取浮凝﹐熬而爲酥。」是故﹐牛酥者牛乳之精華也﹐玄玉漿者馬乳之精華也。

○五十五

比胛裁成土豹皮﹐著來暖勝黑貂衣。嚴冬校獵昌平縣﹐上馬方才賜貴妃。

﹝錢注﹞楊維楨《宮詞》﹕「北幸和林幄殿寬﹐句麗女侍倢伃官。君王自制明妃曲﹐勅賜琵琶上馬彈。」

案﹕錢注與本詩無關。幸和林﹐遠徵也。昌平則在大都近畿﹐爲大都領縣﹐距大都約百里許。而和林﹐爲元代嶺北行省省會﹐本元初太祖﹑太宗﹑定宗﹑憲宗四朝之國都﹐在今蒙古人民共和國額爾徳尼招一帶﹐此地頗有歷史﹐卽唐時髙昌國之故都﹐見虞集《髙昌王世勛之碑》﹐耶律鑄《雙溪醉隱集》謂和林西北有回鶻苾伽可汗宮城﹐和林有名之三碑之一也。此地﹐太宗時建城﹐營宮室﹐歐洲使者盧不盧克曾蒞其境﹐稱其城名KaraKorum﹐卽《元史》卷一三三《昔都兒傳》中之黑城哈剌火林。忽必烈之遷都於開平者﹐因憲宗崩後﹐諸王奉其弟阿里不哥爲帝於和林﹐忽必烈不得立﹐乃別開大會於開平﹐而選舉爲君。和林遠在漠北﹐距大都遼遠﹐順帝一朝幸和林之事絕少。有之一二次耳。

比胛﹕當卽指比甲。《元史》卷一一四《世祖昭睿順聖皇后﹝察必﹞傳》云﹕後「又制一衣﹐前有裳無衽﹐後長倍於前﹐亦無領袖﹐綴以兩襻﹐名曰比甲」。比甲又名比肩﹐《元史輿服志》天子之質孫中有銀鼠比肩之衣﹐注曰﹕比肩「俗稱襻子答忽」。此種元代衣制﹐明朝沿用之﹐沈徳符《野獲編》卷十四《比甲只孫》條以爲明代婦女仍穿此甲﹐而北方婦女尢尙之﹐以爲日用常服﹐至織金組繡加於衫襖之外﹐其名亦循舊稱。又明朝賜瓦剌之物單中﹐亦有比甲。《歷代宮詞》曰「比甲彎弓喚打圍﹐晾鷹臺畔馬如飛﹐上都靑艸今黃盡﹐才自和林避暑歸。」其疑此卽天啟宮詞中之披肩也﹐熹宗著之。

土豹皮﹕土豹之名不見於經傳﹐然卽淸朝之猞猁猻也﹐今稱舍利﹐或猞猁。此物卽今國際皮革市場上之Lynx﹐淸時一品大員方能穿猞猁﹐又郡王穿猞猁。

黑貂衣﹕元人以黑貂裘爲珍品﹐極爲名貴﹐鐵木眞妻孛兒帖夫人拜見舅姑之禮物卽此黑貂襖也。後鐵木眞以此獻王罕﹐求其助兵收回已散之部眾﹐故黑貂襖爲元太祖微時之政治資本﹐其妻之嫁妝也。據楊賓《柳邊紀略》﹐貂衣以色定品級﹐紫黑色者爲上﹐黃色次之﹐白斯下也。紫黑色中﹐又以毛平而理密者爲上﹐必以此等上上貂皮爲裘﹐因元宮之壁衣﹐冬日掛貂以禦寒﹐必以次等爲之也。

貴妃﹕不知是否爲七貴之一﹐因順帝之妃佩貴妃印者甚多﹐《元氏掖庭記》曰「順帝宮嬪進禦無紀﹐佩夫人貴妃印者不下百數﹐如淑妃龍瑞嬌﹑程一寧﹑戈小娥﹑麗妃張阿蕓﹑支祁氏﹐才人英英﹐凝香兒尢是寵愛﹐宮中稱爲七貴。」

○五十六

月夜西宮聽按箏﹐文殊指撥太分明。淸音瀏亮天顏喜﹐彈罷還教合鳳笙。

案﹕此詩仍詠天魔女。文殊者﹐文殊奴也。月夜西宮當指穆淸閣。權衡《庚申外史》言順帝怕廷臣諫止﹐乃修隧道暗通天魔舞女住處﹐每月夜潛由隧道訪間﹐以晝爲夜﹐歌舞達旦。文殊奴善舞﹐據此詩﹐則又善按箏﹐可謂多藝才女矣。或伊亦擅吹笙﹖

○五十七

包髻團衫別樣妝﹐東朝謁罷出宮墻。內中多有親姨嫂﹐潛與交州百和香。

案﹕此詩詠女眞婦女入宮探望其在宮中之親戚﹐或可得大內中值錢之物﹐稍補家用者。

包髻團衫﹕乃金人裝束﹐《金史》卷四十三《輿服志》云「婦人服襜裙﹐多以黑紫﹐上編繡全枝花﹐周身六襞積﹐謂之團衫。用黑紫或皂及紺﹐直領﹐左衽﹐掖縫﹐兩傍復爲雙襞積﹐前拂地﹐後曳地尺餘。帶色用紅黃﹐前雙垂至下齊。年老者以皂紗籠髻如巾狀﹐散綴玉鈿於上﹐謂之玉逍遙。此皆遼服也。金亦襲之。」「玉逍遙」卽包髻也。《遼史輿服志》未言婦人服裝﹐借此略知一二。《輟耕錄賢孝》條﹕「國朝婦人禮服﹕達旦曰袍﹐漢人曰團衫﹐南人曰大衣。」禮服卽今日所謂Formal也。至於漢人則指契丹﹑女眞等人﹐而南人爲江南人﹐始爲今日所謂之漢人也。團衫爲命婦之禮服﹐可與鳳冠露帔相當。元曲中每言及之﹐如關漢卿《詐妮子調風月》中云「許下我包髻團衫紬手巾﹐專等你世襲千戶小夫人。」又云「哎﹗蛾兒﹗俺兩个有比諭﹐見一个要蛾兒來往﹐向烈焰上飛騰﹐正撞著銀燈﹐攔頭送了性命﹐咱兩个堪爲比並﹐我爲那包髻白身﹐你爲這燈火淸。」故此種裝束﹐惟當貴人得服﹐一般女眞女子渴望得之﹐又其《望江亭中秋切鱠》中﹐衙內云「李稍﹐我央及你﹐你替我做个落花媒人。你和張二嫂說﹕大夫人不許他﹐許他做第二个夫人﹐包髻團衫繡手巾都是他受用的。」又《錢大尹智寵謝天香》中錢大尹云﹕『「張千﹗你近前來﹗你作个落花媒人﹐你對謝天香說﹕「大夫人不與你﹐與你作个小夫人。咱則今日樂籍裏﹐除了﹝他﹞名字﹐與他包髻團衫袖手巾。」』總之﹐包髻團衫爲金代命婦服裝﹐老百姓之妻不得服之﹐惜不知何物爲袖手巾﹐或卽繡衣羅帕也。楊維楨詩「羅帕垂彎女直妝」﹐今天主教婦女用羅包髻﹐以行禮拜﹐不知與女直之「繡手巾」類似否﹖

交州﹕漢時之交州卽今越南地﹐元時爲屬國﹐數徵其地。

百和香﹕海外貢來之名貴香料﹐《武帝內傳》云「七月七日燔百和之香。」

○五十八

十五胡姬玉雪姿﹐深冬校獵出郊時。海靑帽暖無風冷﹐鬒發偏宜打練椎。

案﹕胡姬﹐當系色目人﹐或波斯人﹐或阿剌伯人﹐或俄羅斯人﹐要之白種人﹐故玉雪姿也。

海靑帽﹕當爲皮帽之一種﹐元人以罟罟爲命婦之冠﹐不得誥命者則冠皮帽。海靑帽可能制成海靑形狀﹐或采海靑羽爲之。

鬒發﹕發黑之謂﹐古時以鬒發皓齒爲美﹐漢武帝之皇后衛子夫﹐卽鬒發美人也。

練椎﹕卽髮辮也。《元史》卷四十三《順帝紀》﹕「又宮女一十一人﹐練槌髻﹐勒帕﹐常服。」已見前引。《元祕史》卷九「失必勒格兒」譯爲「練椎」﹐又卷一「失不勒格裏顏」譯作「練椎自的行。」

○五十九

夜深燒罷鬥前香﹐旋整雲鬟拂禦牀。遇著上班三鼓盡﹐內筵猶自未擡羊。

﹝錢注﹞來復《燕京雜詠》﹕「秋滿龍沙艸已霜﹐射雕風急朔雲長。內官連日無宣喚﹐獵取黃羊進尙方。」

案﹕內筵﹐楊允孚《灤京雜詠》詩﹕「內人調膳侍君王﹐玉仗平明出建章﹐宰輔乍臨閶闔表﹐小臣傳旨賜湯羊。」注云「禦前常膳有曰大廚房﹑小廚房。小廚房則內人八珍之奉是也。﹝八珍已見前注。﹞大廚房則宣徽所掌湯羊是也。每湯羊一膳﹐具十六餐﹐余必賜左右大臣。予常職賜﹐故悉其詳。」是故內筵以湯羊爲主﹐非黃羊也。羊肉爲內筵必備之物﹐《輟耕錄減禦膳》條﹕「國朝日進禦膳﹐例用五羊﹐而上自卽位以來﹐日減一羊﹐以歲計之﹐爲數多矣。」《元史》卷一六九《劉哈剌八都魯》傳﹕「帝見其瘠甚﹐輟禦膳羊戴以賜。」總之﹐元宮大槪不甚喫豬肉﹐亦不甚食牛馬﹐以羊爲主。金亦是﹐見《金史世宗紀》。但楊允孚曾服務於禦膳房﹐則有可討論之處。元初漢人不得預其職﹐虞集《曹南王勛徳碑》云「博兒赤者﹐親烹飪以奉上飲食者也﹐蓋非篤愼彊敏見知而親信任使者不得預。」但在元季﹐此制壞矣。

○六十

彩繩髙掛綠楊煙﹐人在虛空半是仙。忽見駕來頻奉旨﹐含羞不肯上秋千。

﹝錢注﹞張昱《宮中詞》﹕「頻把香羅拭汗腮﹐綠云背綰未曾開。相扶相曳還宮去﹐笑說秋千架下來。」

案﹕秋千﹐本名千秋﹐漢武帝時後庭宮女之戲﹐歷代因之。天寶時﹐時皇稱之爲「半仙之戲」﹐於寒食節競豎秋千。不僅宮中﹐民間亦風行。此戲或由山戎傳來﹐蒙古本俗無之﹐入宮後﹐從漢人學得。

○六十一

承寵嬌行寶殿前﹐新裁羅扇合歡圓。進來不爲涼風好﹐欲諷君心莫棄捐。

案﹕此詩引用班倢伃《怨歌行》。午日賜宮扇﹐似爲元制﹐明仍之。此則進扇﹐不一定午日。

○六十二

大都三月柳初黃﹐內苑羣花漸有香。小閣日長人倦繡﹐隔簾呼伴去尋芳。

案﹕大都﹐卽今日之北京﹐元時漢名大都﹐蒙古名「汗八里克」是也。今日英文中Khanbalik猶沿元稱。《元史》卷五十八《地理誌》「大都路﹕唐幽州範陽郡。遼攺燕京。金遷都﹐爲大興府。元太祖十年克燕﹐初爲燕京路﹐總管大興府。太宗七年﹐置版籍。世祖至元元年﹐中書省臣言﹕『開平府闕庭所在﹐加號上都﹐燕京分立省部﹐亦乞正名。』遂攺中都﹐其大興府仍舊。四年﹐始於中都之東北置今城而遷都焉。九年﹐攺大都。」故公曆一二七二年方有大都之名﹐至於中都之名﹐則金朝有之。金朝五京﹐燕京爲其一也。

○六十三

腰肢瘦弱不勝裙﹐病裏懨懨過一春。因識玉顏多寵幸﹐殿前催得太醫頻。

案﹕此詩或老嫗爲道。

○六十四

安息燻壇遣眾魔﹐聽傳祕密許宮娥。自從受得毘盧咒﹐日日持珠念那摩。

﹝錢注﹞張昱《輦下曲》﹕「似將慧日破愚昏﹐白日如常下釣軒。男女傾城求受戒﹐法中祕密不能言。」

案﹕此詩仍詠宮人之受祕密戒者。

安息﹕國名也﹐卽Parthia﹐然此地之安息乃香名。據本艸﹐安息香有神祕性質﹐焚之可去鬼來神。《晉書佛圖澄傳》言其能燒安息香﹐讀咒﹐召龍隨水而來﹐隍塹皆滿。據《通典》﹐北周與隋朝時安息曾以此香入貢﹐故得安息香之名﹐後則從三佛齊輸入中國。《酉陽雜俎》云﹕安息香產於安息﹝波斯﹞﹐安息香樹亦稱辟邪樹。此神祕香﹐據F。Hirth與W。W。Rockhill之《諸蕃志注》﹐乃是Benzoin。安息香乃Benzoin樹膠也。

毘盧﹕或爲毘盧捨那佛﹐亦作毘盧遮那佛。據云﹐毘盧乃佛之眞身﹐爲密教教主﹐但爲隱身者﹐此種佛有五種灌頂法﹐以開愚者之智慧。灌頂之祕密有各種咒語﹐毘盧乃起於金元之際的許多佛教別派之一。《金史》卷九《章宗紀》言毘盧於明昌元年十一月被禁止。

那摩﹕或卽梵語皈依之意﹐爲南那之對音。又元初佛教初勝道教時﹐由海云掌教﹐繼而由那摩掌教。那摩﹐河西人也。

○六十五

鼃聚喧闐苦不禁﹐不魯罕後諭言深。東安州裏池塘靜﹐鼓吹無聞直到今。

案﹕不魯罕後﹐成宗皇后也。《元史》卷一一四《后妃傳》﹕「卜魯罕皇后﹐伯嶽吾氏﹐駙馬脫裏思之女。元貞初﹐立爲皇后。大徳三年十月﹐授冊寶。成宗多疾﹐後居中用事﹐信任相臣哈剌哈孫﹐大徳之政﹐人稱平允﹐皆後處決……成宗崩時﹐武宗在北邊﹐恐其歸﹐必報前怨。後乃命取安西王阿難答失裏來京師﹐謀立之。仁宗自懷州入淸宮禁﹐旣誅安西王﹐並構後以私通事﹐出居東安州。」

東安州﹕《元史地理誌》﹕「東安州﹐唐以前爲安次縣。遼﹑金因之。元初隸大興府。太宗七年﹐隸霸州。中統四年﹐升爲東安州﹐隸大都路。」有元一代﹐皇后妃嬪有罪者﹐皆謫居東安州﹐自成宗卜魯罕後始﹐次爲泰定帝八不罕皇后弘吉剌氏及泰定帝妃二人﹐一曰必罕﹐一曰速哥﹐文宗天歷初﹐俱安置東安州。又次爲文宗卜答失裏皇后﹐弘吉剌氏﹐後至元六年六月﹐詔去太皇太后尊號﹐安置東安州。總之﹐東安州約與倫惇塔LondonTower類似﹐凡一黨失勢﹐則其后妃安置東安州﹐有罪云者﹐失勢也。

鼃聚喧闐﹕謂蛙鳴不已也。王逢《梧溪集》卷五《聞蛙書事詩序》曰「先朝不魯罕皇后出居東安州日﹐其地多蛙﹐旣遣人諭旨﹐蛙遂屏息﹐至今不鳴。」其詩曰「翠幰文茵紫罽車﹐東安有旨禁鳴蛙﹐如何信及豚魚類﹐靑艸開門度月華。」此說與本詩合。案不魯罕後有賢名﹐按元制﹐弟承兄嫂﹐成宗應收其兄寡嫂答吉入宮﹐但不魯罕與答吉母子不和﹐不容成宗收寡嫂﹐放其母子於懷孟﹐故與武宗仁宗兄弟有隙。不魯罕後本有子﹐不幸太子夭亡。故成宗崩﹐仁宗自懷孟入﹐奪得政權。安西王未能繼位﹐不魯罕後遂有罪﹐若安西王成功﹐必尊爲太后矣。此故事有兩種說法﹐他一說則謂地非東安州﹐爲懷孟﹐人非不魯罕﹐爲答吉。《輟耕錄懷孟蛙》條﹕「大徳間﹐仁宗在潛邸日﹐奉答吉太后駐輦懷孟﹐苦羣蛙亂喧﹐終夕無寐。翼旦﹐太后命近侍傳旨諭之曰﹕『吾母子方憒憒﹐蛙忍惱人邪﹖自後其毋再鳴﹗』故至今此地𨿽有鼃﹐而不作聲。後仁宗入京﹐誅安西王阿難答等﹐迎武宗卽位﹐時大徳十一年也。越四年﹐而仁宗繼登大寶﹐則知元後者﹐天命攸歸﹐豈行在之所﹐𨿽未踐祚﹐而山川鬼神已陰來相之﹐不然﹐則虫魚微物耳﹐又能聽令者乎﹖但迄今不鳴﹐尢可異矣﹗」此或爲偶然之事﹐與天命無關﹐見《菽園雜記》卷十一。

○六十六

暑風催雨滴檐楹﹐深院吳姬睡不成。夢入西湖蕩蓮槳﹐起來彈淚到天明。

案﹕吳姬﹐江南女子也。此地指浙江杭州宮人之思鄕。

○六十七

白酒新蒭進玉壺﹐水亭深處暑全無。君王笑向奇妃問﹐何似西涼打剌蘇。

案﹕奇妃卽奇後﹐見前注。

打剌蘇﹕酒也。《元朝祕史》卷九﹐答剌蘇譯文爲酒。又《元史》卷八十《輿服志殿上執事》條﹕「酒人﹐凡六十人﹕主酒﹝國語曰答剌赤﹞二十人﹐主湩﹝國語曰合剌赤﹞二十人﹐主膳﹝國語曰博兒赤﹞二十人。」主酒者名答剌赤﹐因酒名打剌蘇也。

○六十八

海晏河淸罷虎符﹐閒觀翰墨足歡娛。內中獨召王淵畫﹐搨得黃筌孔雀圖。

案﹕虎符﹐元代軍官所佩者﹐如今之獎章焉。《元史兵志》﹕「萬戶佩金虎符。符趺爲伏虎形﹐首爲明珠﹐而有三珠﹑二珠﹑一珠之別。千戶金符﹐百戶銀符。」故以金虎符爲最貴。金虎符中又以三珠爲尊。大槪與淸時三眼花翎相當也。又虎符約與護照與令箭相似。邱處機被召時﹐元太祖之侍臣劉仲祿懸虎頭牌來請﹐其牌上文字曰「如朕親行﹐便宜行事。」見李志常《長春眞人西遊記》。元時文學頗有講到虎頭牌子者﹐文天祥ò呂文煥詩曰「虎頭牌子織金裳﹐北面三年蟻夢長。借問一門朱與紫﹐江南幾世謝君王﹖」以「虎頭牌子」爲授虜爵之象徵也。汪元量《湖州歌》﹕「四川昝帥尙粗豪﹐萬馬來燕貢一遭﹐奏授虎符三百面﹐內家更賜織錦袍。」以虎符與「委任狀」相等﹐有凡在昝帥麾下之軍官﹐皆得元朝任用﹐照常供職之意。換言之﹐皆成新貴矣。李直夫《便宜行事虎頭牌》雜劇卽敍述金代虎頭牌之故事也。元之牌符制度乃因襲金制﹐金則因襲遼制。日人箭內亙有《元代牌符考》﹐詳論之。《馬可波羅行記》亦曾言及之。

王淵﹕元代畫家也。夏文彥《圖繪寶鑑》曰「王淵﹐字若水﹐號澹軒﹐杭人﹐幼習丹靑﹐趙文敏公﹝孟俯﹞多指教之﹐故所畫皆師古人﹐無一筆院體。山水師郭熙﹐花鳥師黃筌﹐人物師唐人。尢精水墨花鳥竹石﹐當代絕藝也。」並未提及王淵是元代供奉﹐此條可補充之。《輟耕錄畫鬼》條﹕「王淵字若水……善山水人物﹐尢長於花竹翎毛﹐幼時護侍趙魏公﹐故多得公指教﹐所以傅色特妙。天歷中﹐畫集慶龍翔寺兩廡壁。時都下劉總管者總其事﹐劉命若水於門首壁上作一鬼﹐其壁髙三丈餘﹐難於著筆﹐因取紙連黏粉本以呈。劉曰﹕『好則好矣﹐其如手足長短何﹖』若水不得其理﹐因具酒禮再拜求教於劉。劉曰﹕『子能不恥下問﹐吾當告焉。若先配定尺寸﹐畫爲裸體﹐然後加以衣冠﹐則不差矣。』若水受教而退﹐依法爲之﹐果善。」此故事可說明古時中國有懂西洋畫法者﹐卽畫家先研究解剖學﹐能畫裸體畫﹐然後加以衣冠﹐則尺寸長短得當。大約戈雅﹝Goya﹞之名畫有衣與無衣美人Maja﹐卽按此辦法而畫者。王淵爲趙孟俯弟子﹐相傳趙氏夫婦像﹐卽王所畫。

黃筌﹕五代時名畫家也。《圖繪寶鑑》曰「黃筌字要叔﹐成都人……十七歲時﹐事蜀王衍爲待詔﹐至孟昶﹝後蜀主﹞加檢校少府監﹐累遷爲京副使。花竹師膝昌佑﹐鳥雀師刁光胤﹐山水師李升﹐人物龍﹝師﹖﹞孫位﹐資諸家之善﹐兼而有之﹐無不臻妙。……」

翰墨﹕案﹕元代在世祖前﹐對藝術毫不欣賞。世祖以來﹐漸有興趣。趙孟俯能歷事數朝﹐聖眷不衰者﹐卽因其能書善畫也。至文宗﹐則大事提倡﹐建奎章閣﹐中有羣玉司﹐卽專門搜羅法書名畫之署也。柯九思《宮詞》﹕「四海升平一事無﹐常參已散集諸儒﹐傳宣羣玉看名畫﹐先進開元納諫圖。」注云「凡禦覽法書名畫﹐羣玉內史掌之。」文宗本人能點染﹐其姑﹝又爲嶽母﹞魯國大長公主甚風雅﹐收集名畫頗多﹐有良好藝術修養。《元史》卷一四三《巎巎傳》﹕「帝﹝順帝﹞暇日欲觀古名畫﹐巎巎卽取郭忠恕比干圖以進﹐因言商王受不聽忠臣之諫﹐遂亡其國。帝一日覽宋徽宗畫稱善﹐巎巎進言﹕『徽宗多能﹐惟一事不能。』帝問何謂一事﹐對曰﹕『獨不能爲君爾。身辱國破﹐皆由不能爲君所致﹗』」巎巎爲許衡弟子﹐洵屬君子正人。元順帝酷似宋徽宗﹐其人多才﹐而不能治天下﹐不免國亡身辱。

○六十九

禦溝秋水碧如天﹐偶憶當時事惘然。紅葉縱教能寄恨﹐不知流到阿誰邊。

案﹕紅葉﹐指韓翠蘋故事。《靑瑣髙議》記唐僖宗時﹐於佑於禦溝拾一紅葉﹐上有詩云「流水何太急﹐深宮盡日閒﹐殷勤謝紅葉﹐好去到人間。」佑亦題詩云「曾聞葉上題紅怨﹐葉上題詩寄阿誰﹖」置溝上流﹐爲宮女韓翠蘋所拾。後帝放宮女﹐佑托韓詠門館﹐詠以韓氏同姓﹐遂作伐嫁妝。及成禮﹐各於笥中出紅葉相示﹐韓氏笑吟曰「一聯佳句隨流水﹐十載幽思縈素懷﹐今日卻成鸞鳳侶﹐方知紅葉是良媒。」此類故事頗多﹐僅取其一﹐以注此詩。

阿剌吉﹕酒也。如今日之Liguor相當。《艸木子》卷三曰哈剌基酒﹑葡萄酒「皆元朝法酒」。忽思慧《飲膳正要》卷三云「阿剌吉酒味甘辣。大熱﹐有大毒﹐主消冷堅積﹐去寒气。用好酒蒸熬﹐取露成阿剌吉。」故阿剌吉乃酒精也。《艸木子》亦言其制法﹕「用器燒酒之精液取之﹐名曰哈剌基酒﹐極濃烈﹐其淸如水﹐蓋酒露也。」此種「阿剌吉」蓋酒精與果露之混合液﹐系自波斯傳入蒙古者﹐約與今日之Brandy相當。按阿拉伯字Araq有生命的水之意﹐一九○六年之《通報》﹐曾有專文討論之。

○七十

獨木涼亭錫宴時﹐年年巡幸孟秋歸。紅妝小伎頻催酌﹐醉倒胡兒阿剌吉。

﹝錢注﹞張昱《塞上謠》﹕「胡姬二人貌如花﹐畱宿不問東西家。醉來拍手趁人舞﹐口中合唱阿剌剌。」

案﹕獨木涼亭﹐當指上都附近之東西涼亭。周伯琦《立秋日書事詩》﹕「涼亭千里外﹐相望列東西。秋狝聲容備﹐時巡典禮稽……」注云「上京之東五十里有東涼亭﹐西百五十里有西涼亭﹐其地皆饒水艸﹐有禽魚山獸﹐置離宮﹐巡守至此﹐歲必獵較焉。」《元史百官志》云「尙供總官府﹐秩正三品﹐掌守護東涼亭行宮﹐及遊獵供需之事。」《淸一統志》﹕「涼亭廢驛﹐在舊開平城南﹐有東西涼亭﹐爲元時巡幸駐蹕之處﹐明洪武置驛於東涼亭。」案涼亭之能爲巡幸之地者﹐因其地有水﹐廣可行舟﹐元帝至此可蕩舟嬉戲。《元史》卷一一七《禿剌傳》﹕「至大元年秋﹐武宗幸涼亭﹐將禦舟。」不但皇帝在此水嬉﹐侍臣亦然。楊允孚《灤京雜詠》詩﹕「東涼亭下水溶溶﹐敕賜游船兩兩紅。回紇舞時杯在手﹐玉奴歸去馬嘶風。」此二涼亭或與今日之Riviera相當。

元時﹐飲阿剌吉之胡兒頗有酣醉者﹐楊維楨《春佒雜詞》﹕「關右新來豪俠客﹐姓氏不通人不識。夜半酒醒呼阿吉﹐碧眼胡兒吹葦笛。」元時大都有尙飲局﹑醞源倉﹐上都有掌醞局﹑源倉﹐皆醞造上用細酒者﹐並隸宣徽院﹐阿剌吉可能由中國醞造﹐非外國輸入者。

○七十一

燕子泥香紅杏雨﹐苕花風澹白鷗波。一年春事閒中過﹐鏡裏容顏柰老何。

案﹕此詩仍詠無所事事之宮娥﹐或卽老嫗自道。

○七十二

春遊到處景堪誇﹐厭戴名花插野花。笑語懶行隨鳳輅﹐內官催上駱駝車。

案﹕此詩寫元帝北巡上都時﹐至頓宿之地﹐扈從之宮娥下車亂逛。「厭戴名花插野花」一句頗有趣﹐此所謂「物以稀爲貴」也。宮中無野花﹐宮女稀見﹐故以爲貴也。北巡時﹐中途野花名長十八者﹐極爲名士欣賞﹐或爲宮女之插鬢花也﹐見於吟者多矣。

駱駝車﹕當爲宮女所乘之車。元時皇帝之乘輿﹐例由大象四隻曳之﹐稱之曰「象輿」。后妃當乘象興以往﹐宮娥則乘駱駝車。《元史順帝紀》曰﹕至元二年「發阿魯哈﹑不蘭奚駱駝一百一十﹐上供太皇太后乘輿之用」。太皇太后安能用駱駝如此之多﹖其宮女從行所用之車爲駱駝曳之故也。案元代皇帝巡幸時﹐例用駱駝鼓﹐爲開道先鋒。

○七十三

諸方貢物殿前排﹐召得鷹坊近露臺。淸曉九關嚴虎豹﹐遼陽先進白鵰來。

案﹕貢物也者﹐每屆元正﹑天壽﹝皇帝誕辰﹞等喜慶之日﹐元之藩屬國家元首﹑親王大臣皆須獻方物等品於天子。此種貢物蓋爲一種變相的賦稅﹐若爲動物則獻奇獸珍禽﹐若非珍奇之動物﹐則以色澤爲白﹐數目爲九以獻﹐如白馬八十一匹是也。白也者﹐蒙古人以白色爲吉也﹔九也者﹐蒙古人以九爲多也。八十一乃九乘九﹐可謂多矣﹐故有九白之貢也。所貢之珍禽奇獸獅﹑虎﹑豹﹑孔雀等中國稀見之物﹐而鷹鶻爲元帝較獵時必用之物﹐故尢爲貢物之上品。鷹鶻中﹐又以白色之海東靑爲最貴﹐白雕當卽此物也。

遼陽﹕按遼陽爲產海東靑之地﹐見《元史地理誌》﹕遼陽等處行中書省「合蘭府水達達等路……有俊禽曰海東靑﹐由海外飛來﹐至奴兒幹﹐土人羅之﹐以爲土貢。」元時遼陽爲一行省﹐管轄之地廣大﹐以海東靑爲土貢。而進貢人亦大費周章﹐方能獻於天子。《皇元風雅》後集﹐有郭君彥海東靑一時﹐備言獻鷹者之辛苦﹐其詞曰「海東俊鳥異雕鶚﹐金睛玉爪不凡材﹐八月風髙度海來﹐劍翮怒斫云陣開。虞人設网心獨苦﹐獲之不敢觸毛羽﹐爲言此鳥獻天子﹐年年進入明光裏。驛使長懷萬里憂﹐傷者還同殺人罪。君不見﹐唐太宗﹐魏公入奏久未去﹐不知鐵鷂死袖中。小臣但願聖皇修徳放此鳥﹐自有鳳凰遠銜瑞圖﹐飛下五云表。」其中「驛使長懷萬里憂﹐傷者還同殺人罪」兩句寫活了驛致者一路上提心弔膽之苦境。元代諸帝無不熟讀《貞觀政要》﹐世祖尢熟太宗與魏徵故事﹐惜其不能革射獵之習。蒙古地方不產五穀﹐除以所牧牛羊以供肉食外﹐必以射獵以補充其食物之不足也。蒙古人之打獵﹐亦猶漢人之耕耘也﹐不如此則不飽﹐海靑能善擒蒙古人視爲珍饈天鵝之俊鶻﹐則蒙古人重視海靑宜也。天鵝炙爲「行帳八珍」之一﹐至今「癩哈蟆想喫天鵝肉」仍爲極流行之諺語也。

○七十四

騎來駿馬響金鈴﹐蘇合燻衣透體馨。罟罟珠冠髙尺五﹐暖風輕裊鶡鶏翎。

案﹕蘇合﹐香名﹐或稱蘇合油﹐俗傳爲獅子糞﹐非也。陶宏景已知其不眞。爲舶來品﹐《後漢書》以爲來自大秦﹝卷一一八﹞﹐云其制法爲「合會諸香﹐煎其汁以爲蘇合。」此油之名費解﹐Laufer於Sino﹣Irani﹣ca中討論良久﹐以爲或卽梵文窣堵魯迦Sutu﹣lu﹣kia﹝Sut﹣tu﹣lu﹣kyie﹞爲Sturuka對音﹐換言之Stor﹣ax是也。自漢以來爲出現於中國史乘中之香﹐而其來源﹐則有數國之說。《寰宇志》云「蘇合油出安南﹑三佛齊諸番國﹐樹生膏﹐可爲藥。」葉廷珪《香譜》以爲「蘇合香出大食國﹝阿剌伯﹞」。《梁書》卷五十四則云﹕蘇合產於大秦與安息﹝Parthia﹞。安息﹐古波斯國名也﹐大秦則指東羅馬。但元時波斯與大食皆大元帝國之一部﹐安南等國則爲進貢之屬國﹐以蘇合油爲方物也。《元史》卷二○九《安南傳》﹕中統三年「降詔曰﹕『卿旣委質爲臣﹐其自中統四年爲始﹐每三年一貢﹐可選儒士﹑醫人及通陰陽卜筮﹑諸色人匠﹐各三人﹐及蘇合油﹐光香﹐金﹐銀﹐朱砂﹐沈香﹐檀香﹐犀角﹐玳瑁﹐珍珠﹐象牙﹐綿﹑白磁盞等物同至。』」蘇合油爲安南方物之首。

罟罟珠冠﹕罟罟冠之解釋已見前第二十六首詩注﹐而所以稱珠冠者﹐蓋冠上以大珠爲飾也。《析津志》曰「罟罟以大紅羅幔爲之。……用大珠穿結龍鳳樓臺之屬﹐飾於其前﹐復以珠綴長條褖飾方弦﹐掩絡其縫﹐又以小小花朶插帶﹐又以金累事件裝嵌﹐極貴。寶石塔形……」罟罟以大珠爲主要珠寶﹐大珠卽答納也。斡朶裏克行紀﹝TheTravelofFriarOdoricofPordenone﹞曰「大汗坐朝時﹐皇后坐於其左﹐其座較低﹐妃嬪二人坐﹐更下一切命婦頭戴一物﹐上披鶴羽﹐飾金及大珠。金世界之珠﹐未見有如是大者。」明乎此﹐則知珠冠之意義矣。

鶡鶏翎﹕卽一種雉尾﹐爲珠冠上之羽飾﹐卽斡朶裏克所謂之鶴羽也。楊允孚《灤京雜詠》詩﹕「香艸七寶固姑袍﹐旋摘修翎付女曹。」注云「凡車中戴固姑﹐其上羽毛又尺許﹐拔付女侍﹐手持對坐。」此種羽飾﹐出自一種特殊之鶡鶏﹐《析津志罟罟》條又云「在其上頂﹐有金十字﹐用安翎筒以帶鶏冠尾。出五臺山﹐今眞定人家養此鶏﹐以取其尾﹐甚貴。」

○七十五

秋深飛放出郊行﹐選得馴駒內裏乘。野雉滿鞍如綴錦﹐馬前珍重是黃鷹。

﹝錢注﹞張昱《輦下曲》﹕「天朝習俗樂從禽﹐爲按名鷹出柳陰。立馬萬夫齊指望﹐平空鵝影雪沈沈。」

案﹕飛放﹐見前第四十首詩注。飛放時普通多系放海靑爲主﹐次爲普通鷹鶻﹐春畋時必捕鵝﹐秋狝時未必一定捕鵝﹐鵝爲候鳥﹐或南飛矣。

○七十六

江南名伎號穿鍼﹐貢入天家抵萬金。莫向人前唱南曲﹐內中都是北方音。

案﹕江南名伎﹐不知其姓氏﹐順帝妃嬪張阿玄巧於鍼綫剪裁﹐不知其外號是否「穿鍼」也。

南曲﹕王國維《宋元戲曲考》曾詳列各種南曲﹐然《驟雨打新荷》北曲也﹐誤列入南曲中。

○七十七

地寒不種芙蓉樹﹐土厚宜栽栝子松。淸曉內官呼彩緌﹐各官分賜牡丹叢。

案﹕此詩或系詠上京者﹐因大都可植蓮也。金海陵帝之遷都燕京者﹐卽因其地暖可栽蓮也。《大金國誌》﹕天徳二年「一日宮中晏閒﹐因問漢臣曰﹕『朕栽蓮二百本而俱死﹐何也﹖』漢臣曰﹕『自古江南爲橘﹐江北爲枳﹐非種者不能﹐蓋地勢然也。上都地寒﹐惟燕京地暖﹐可栽蓮。』主曰﹕『依卿所請﹐擇日而遷。』」主卽海陵帝也。元之上都𨿽非金之上都﹐其地沍寒﹐甚於金之上京﹐故不能栽蓮。至於牡丹則上都可植。上都盛產芍藥﹐居民甚至以芍藥芽爲飲料。北地𨿽至伊爾庫茨克城﹐夏日猶可見芍藥花也。

○七十八

西山晴雪玉圍屏﹐隨駕登樓眼界明。供奉女兒偏覺冷﹐貂裘特賜荷恩榮。

案﹕西山晴雪﹐乃大都八景之一﹐或稱曰「神州八景」。八景之名或始於金明昌時代﹐因《明昌遺事》有燕京八景之說。元代或稱神州八景。八景者﹕太液秋風﹐卽今三海之地。瓊華春陰﹐卽今白塔一帶。居庸疊翠﹐卽今居庸關﹐以居庸山出名﹐太行第八陘也﹐關上有石刻六種文字﹐以西夏文陀羅尼經石刻爲最出名。金臺夕照﹐此時有數處皆以金臺自號﹐或曰淸之夕照寺﹐又朝陽門外五里有金臺夕照名碑﹐今僕。盧溝曉月﹐卽今盧溝河之地。西山晴雪﹐最有問題﹐有作「四山晴雪」者﹐見陳剛中《神州八景》詩﹝《皇元風雅》後集﹐卷之二﹞﹐有作西山積雪者﹐要之﹐在今北京西郊西山八大處一帶。玉泉垂虹﹐當卽今玉泉山一帶。薊門飛雨﹐明時或攺名「薊門煙樹」。金幼孜有《薊門煙樹》詩。乾隆有禦題「薊門煙樹」石碑﹐在北京徳勝門外。案北京西直門以西爲風景優美之地﹐西山不問雪不雪皆可愛也。

○七十九

月錢常是散千緡﹐大例關支不是恩。南國女官呼姓字﹐只愁國語不能翻。

﹝錢注﹞張昱《輦下曲》﹕「守宮妃子住東頭﹐供禦衣糧不外求。牙仗穹廬護闌盾﹐禮遵估服侍宸遊。」

案﹕緡﹐貫也。元時行鈔法﹐先造中統鈔﹐次造至元寶鈔﹐次造至大銀鈔﹐最後造中統新鈔。《元史食貨志鈔法》條云「世祖中統元年始造交鈔﹐以絲爲本。每銀五十兩﹐易絲鈔一千兩﹐諸物之直﹐並從絲例。是年十月﹐又造中統元寶鈔﹐其文以十計者四﹕曰一十文﹐二十文﹑三十文﹑五十文。以百計者三﹕曰一百文﹑二百文﹑五百文。以貫計者二﹐曰一貫文﹑二貫文。每一貫同交鈔一兩﹐兩貫同白銀一兩。」後來每攺一次﹐物價卽髙漲五倍。至元末﹐遂通貨膨脹至鈔料十錠﹝五十兩爲一錠﹞易斗粟不得﹐而元亦亡矣。當元初時﹐鈔法通行﹐民間稱便﹐遂輸入波斯等國而西傳﹐然中國則鑑於元亡由於鈔法之亂﹐明時又用銀﹐不用鈔矣。

此詩似言﹐凡元帝之寵幸﹐於正規月錢外﹐尙得「私房銀」。普通宮人之月錢爲千緡﹐當時已通貨膨脹矣。

國語﹕謂蒙古語也。如前引之《元史輿服志儀衛殿上執事》﹕司香二人﹐掌侍香﹐以主服禦者﹝國語曰「速古兒赤」﹞攝之。主湩者﹐國語曰「合剌赤」。主膳者﹐國語曰「博兒赤」。……換言之﹐國語卽蒙古語也。

○八十

海子東頭暗綠槐﹐碧波新漲灝無涯。瑞蓮花落巡遊少﹐白首宮人埽殿階。

案﹕海子﹐《元史地理誌大都路》條﹕「海子在皇城之北﹐萬壽山之陰﹐舊名積水潭﹐聚西北諸泉之水﹐流入都城而匯於此﹐汪洋如海﹐都人因名焉﹐恣民漁采無禁﹐擬周之靈沼云。」又《元史祭祀志國俗舊禮》記遊皇城之路綫曰「起行從西宮門外垣﹐海子南岸﹐入厚載紅門﹐由東華門過延春門而西。」張昱《輦下曲》曾一再提及海子﹐其一見第七首詩錢注﹐另一首爲其《輦下曲》之最末一詩﹕「欄馬墻臨海子邊﹐紅葵髙柳碧參天。過人不敢論量數﹐雨露相將近百年。」淸乾隆帝有《海子行》﹐系詠南海子﹝南苑﹞者。然《元史》之海子則在明淸皇城之北﹐爲今北海﹑十剎海之地。

槐﹕當指宮槐﹐卽俗稱馬纓花者是也。《爾雅》曰「守宮槐﹐葉晝聶宵炕。」注﹕「槐葉晝日聶合而夜炕市者﹐名爲守宮槐。」

○八十一

河西女子年十八﹐寬著長衫左掩衣。前向攏頭髙一尺﹐入宮先被眾人譏。

案﹕河西卽西夏﹐見前第二十四首詩注。柯紹忞《新元史》列傳八《太宗諸子傳》﹕「合失生於太祖十年﹐嗜酒早卒﹐蒙古謂西夏曰河西﹐合失與河西音近﹐及卒﹐左右諱言河西﹐惟稱唐古特云。」系采自剌失徳說﹐以補中國史乘之不足。

此詩詠西夏女子裝束與蒙古異。元宮中有女眞﹑契丹等所謂漢人﹐又有江南﹝南國﹞及西夏﹝河西﹞﹑髙麗女子﹐惜未言及來自西方之女子﹐胡姬或當之歟﹖

○八十二

百年四海罷干戈﹐處處黎民鼓腹歌。偶值太平時節久﹐政聲常少樂聲多。

案﹕現代學者受民族主義之燻染﹐以爲中國人在蒙古人統治下痛苦無比。此是錯覺。中國人民𨿽政治上無特權﹐漢人與南人皆在社會最低一層﹐經濟上備受剝削﹐所謂「富極塞北﹐窮極江南」﹐但蒙古人治下﹐生活並不痛苦﹐所以然者﹐蒙人以三大事爲主﹐卽戰爭﹑狩獵與宴會。自平宋以來﹐中國享受近百歲之和平﹐當時之朝廷提倡打獵﹐所謂「春水秋山」﹐約與今之運動會相當﹐提倡「宴饗」﹐一年之中有若干日爲筵會期﹐當時之人只知「喫喝」﹝筵會﹞與「玩樂」﹝巡幸﹑畋獵﹞﹐極其享受。總之﹐生活在蒙古人治下﹐人民活潑﹔生活在道學束縛下﹐人民並不愉快也。張昱有《題王振鵬畫大都池館》一詩﹐寫出元時人生活情況﹐眞「歡天喜地」也。與今之Havepoortime生活方式似。

○八十三

鹿頂殿中逢七夕﹐遙瞻牛女列珍羞。明朝看巧開金盒﹐喜得蛛絲笑未休。

案﹕鹿頂﹐或作盝頂﹐乃建築學術語。元代有盝頂殿﹑盝頂樓﹑盝頂房等等名稱。其所以得名者﹐當因屋頂似盝也。《輟耕錄宮闕制度》條曰「盝頂殿五間﹐在光天殿西北角樓西﹐後有盝頂小殿。」又曰「東盝頂殿在延華閣東﹐版垣外﹐正殿五間﹐前軒二間﹐東西六十五尺﹐深三十九尺﹐柱廊二間﹐深二十六尺。寢殿三間﹐東西四十八尺……殿之旁﹐有盝頂房三間﹐庖室一間……盝頂之制﹕三椽﹐其頂若笥之平﹐故名。西盝頂殿在延華閣西﹐版垣之外﹐制度同東殿。」盝頂兩字在《元史》中則作「鹿頂」﹐如《英宗紀》云﹕延佑七年十月「爲皇后作鹿頂殿於上都。」。又至治二年八月戊寅「詔畫《蠶麥圖》於鹿頂殿壁﹐以時觀之﹐可知民事也。」又英宗「嘗禦鹿頂殿﹐謂拜住曰﹕『朕以幼沖﹐嗣承大業﹐錦衣玉食﹐何求不得。惟我祖宗櫛風沐雨﹐戡定萬方﹐曾有此樂邪﹖』」又《泰定帝紀》﹕泰定元年十一月甲辰「作歇山鹿頂樓於上都」。又﹐泰定二年十二月丁亥「修鹿頂殿」。又﹐泰定三年十一月己酉「作鹿頂棕樓。」又「泰定四年四月甲戌﹐作棕毛鹿頂樓」。故鹿頂殿是元朝極流行之建築﹐或因其非正式大殿﹐而爲偏殿﹑便殿。淸震鈞《天咫偶聞》云﹕北京「內城房式﹐大房左右有東西廂﹐亦有耳房﹐名曰盝頂。」蕭洵《故宮遺錄》云「玉徳殿……東爲宣文殿﹐旁有祕密室﹐西有鹿頂小殿。」又敍元隆福宮情況時曰「四起雕窗﹐中抱彩樓﹐皆爲鳳翅飛檐﹐鹿頂層出﹐極畫巧奇。」要之﹐爲玲瓏小殿。張昱《宮中詞》云「從行火者笑相招﹐步輦相將過釣橋。鹿頂殿開天樂動﹐西宮今日賽花朝。」

七夕﹕《元氏掖庭記》有兩則故事﹐記元宮七夕之習與前朝不同者。「九引堂臺﹐七夕乞巧之所﹐至夕﹐宮女登臺﹐以五彩絲穿九尾鍼﹐先完者爲得巧﹐遲完者謂之輸巧﹐各出資以贈得巧者焉。至大中﹐洪妃寵於後宮﹐七夕﹐諸嬪妃不得登臺﹐臺上結彩爲樓﹐妃獨與宦官數人升焉。剪彩散臺下﹐令宮嬪拾之﹐以色艷淡爲勝負。次日﹐設宴大會﹐謂之鬥巧宴﹐負巧者罰一席。」案《天寶遺事》﹕「宮中以錦結成樓殿﹐髙百尺﹐上可勝數十人﹐陳以瓜果酒饌﹐設坐具以祀牛女二星﹐嬪妃各以九孔鍼五色綫向月穿之﹐過者爲得巧之候﹐動淸商之曲﹐宴樂達旦。」與元宮相似﹐惟未言得巧有先後﹐決定勝負。

珍羞﹕卽上述之瓜果酒炙等物﹐宋汴京時尙有甜食﹐爲油糖造制成﹐大槪似今日北京之蜜供。

蛛絲﹕蜘蛛网也。《荊楚歲時記》云「穿鍼乞巧﹕是夕﹝七夕﹞人家婦女結彩樓﹐穿七孔鍼﹐或以金銀鍮石爲鍼﹐陳瓜果於庭中﹐以乞巧。有蟢子网於瓜上﹐則以爲符應。」未言如何會有蟢子結网﹐《開元天寶遺事》則說蜘蛛乃事先準備﹐並非忽然而至者﹕「帝與貴妃每至七月七日夜在華淸宮遊宴時﹐宮女輩陳花瓜花酒饌列於庭中﹐求恩於牽牛織女星也。又各捉蜘蛛於小盒中﹐至曉開視蛛网稀密﹐以爲得巧之候﹐密者言巧多﹐稀者言巧少﹐民間亦效之。」《東京夢華錄》亦有類似之記載﹕「七月七日晚﹐貴家多結彩樓於庭﹐謂之乞巧樓﹐鋪陳磨喝樂﹝土塑小偶﹞﹐花瓜酒炙﹐筆硯鍼綫﹐或兒童裁詩﹐女郎呈巧﹐焚香列拜﹐謂之乞巧。婦女望月穿鍼﹐或以小蜘蛛安盒子內﹐次日看之﹐若网圓正﹐謂之得巧。」又《幹淳歲時記》云「七夕節物﹐多尙食茜雞﹐及泥孩兒﹐號摩■﹝日侯﹞羅……並以蠟印鳧雁水禽之類﹐浮之水上。婦女夜對月穿鍼﹐餖飣杯盤﹐飲酒爲樂﹐謂之乞巧﹐及以小蜘蛛貯盒﹐以備結网之疏密﹐爲得巧之多少﹐小兒女多衣荷葉半臂﹐手持荷葉﹐效摩■﹝日侯﹞羅﹐大抵皆中原舊俗也。」綜以上所引各條﹐則可知所謂「金盒」﹐乃盛小蜘蛛者。古人詠及此事者夥矣﹐杜甫《牽牛織女》詩云「蛛絲小人態﹐曲綴瓜果中。」李商隱《辛未七夕》詩﹕「豈能無意酬烏鵲﹐惟與蜘蛛乞巧絲。」溫庭筠《七夕》詩﹕「平明花木有愁意﹐露濕彩盤蛛网多。」歐陽修《漁家傲七夕》﹕「乞巧樓前云幔捲﹐浮花催洗嚴妝面﹐花上蛛絲尋得徧﹐顰笑淺﹐雙眸望月牽紅綫。」此類詩詞甚多。楊維楨《乞巧賦》云「今夕七夕……招靈蛛絲格瑞﹐可壽﹐可嗣﹐可富﹐可貴﹐心開而目明﹐手便足利﹐凡有所求﹐靡不如意。」無怪乎人人乞巧矣。

○八十四

春情只在兩眉尖﹐懶向妝臺對粉奩。怕見雙雙鶯燕語﹐楊花滿院不鉤簾。

○八十五

白露橫空殿宇涼﹐房頭搗洗舊衣裳。玉欄金井西風起﹐幾葉梧桐弄晚黃。

○八十六

健兒千隊足如飛﹐隨從南郊露未晞。鼓吹聲中春日曉﹐禦前咸看只孫衣。

﹝錢注﹞柯九思《宮詞》﹕「萬里名王盡入朝﹐法宮置酒奏簫韶。千官一色眞珠襖﹐寶帶攢裝穩稱腰。」周伯琦《詐馬行序》曰「只孫宴。只孫﹐華言一色衣也。俗呼曰詐馬宴。」

案﹕健兒﹐疑卽貴赤﹐見前第四十五首詩注。

南郊﹕祀天也。每歲冬至日大祀天於圜丘﹐祀地於南郊。《元史祭祀志》﹕「元興朔漠﹐代有拜天之禮。」然其拜天與中國古制南郊親祀禮有異。元制爲珊蠻教之舊習﹕「酒馬湩爲祭﹐皇位之外﹐無得而與。」及成宗卽位﹐始爲壇於都城南七里﹐然至文宗時﹐始克行南郊親祀之禮﹐蓋器物儀注至是益加詳審矣。

只孫衣﹕虞集《道園學古錄》卷二十三《句容郡王世績碑》曰「國家侍內宴者﹐每宴必各有衣冠﹐其制如一﹐謂之只孫。」又《經世大典禮典總序燕饗》條﹕「國有朝會慶典﹐宗王大臣來朝﹐歲時行幸﹐皆有燕饗之禮……與燕之服﹐衣冠同制﹐謂之質孫﹐必上賜而後服焉。」柯九思《宮詞》注云「凡諸侯王及外番來朝﹐必錫宴以見之﹐國語謂之質孫宴。質孫﹐漢言一色﹐言其衣服皆一色也。」是故﹐赴宴者著一種顏色花樣相同之宴服﹐剪裁有定制﹐非上賜不可。此種衣曰只孫衣﹐冠曰只孫冠。此種大宴制服元太祖時已有之﹐《元史》卷一五○《耶律阿海傳》﹕「買哥﹝阿海之孫﹞通諸國語﹐太祖時爲奉禦﹐賜只孫服。」又《太宗紀》﹕「諸婦人制質孫燕服不如法者﹐及妒者﹐乘以驏牛徇部中﹐論罪﹐卽聚財爲更娶。」又《元史》卷一二二《昔裏鈐部傳》﹕「明年﹝太宗十三年﹞班師﹐授鈐部千戶﹐賜只孫爲四時宴服。」此種赴宴制服太宗時尙須自制﹐自世祖時﹐則由上賜。《元文類太師廣平貞憲王碑》﹕「元貞元年……﹝月呂魯﹞入朝﹐兩宮錫宴﹐酬酢盡歡﹐如家人父子然。先是夫人禿忽魯蒙賜侍宴之服﹐曰只孫﹐昭異數也﹐命婦獲受此服﹐由公家始。」前此大臣已獲受宴服矣﹐今後命婦亦然。只孫衣旣由上賜﹐故禁中有藏只孫衣段之庫﹐《元史世祖紀》曰「禁中出納分三庫﹕禦用寶玉﹑遠方異珍隸內藏﹐只孫衣段隸右藏﹐常課衣﹑綺羅縑布隸左藏。」《元史輿服志》曰「質孫﹐漢言一色服也﹐內廷大宴則服之。冬夏之服不同﹐然無定制。凡勛戚大臣近侍賜則服之﹐下至於樂工衛士皆有其服。精粗之制﹐上下之別𨿽不同﹐總謂之質孫云。」又曰「天子質孫﹐冬之服凡十有一等﹐……夏之服凡十有五等。」至於質孫之材料﹐則有納石失﹐金錦也﹔怯綿裏﹐剪茸也﹔速夫﹐回回毛布之精者也﹔等等舶來衣料。只孫服上又盛飾珠寶﹐以珍珠爲最﹐如天子夏之只孫有答納都納石失﹐綴大珠於金錦也﹔速不都納石失﹐綴小珠於金錦也。案﹕大珠爲答納﹐卽塔納﹐見前第五十一首詩注﹐小珠則爲速不也。當以珍珠穿成花樣縫在金飾只孫衣上﹐故只孫衣有珠衣之稱﹐同理只孫冠因以珠爲飾﹐稱珠帽。《輟耕錄只孫宴服》條﹕「只孫宴服者﹐貴臣見饗於天子則服之﹐今所謂賜絳衣是也﹐貫大珠﹝塔納也﹞以飾其肩﹐背膺間首服亦如之。」百官之質孫則冬有九等﹐夏有十有四等。終元一代﹐賜珠衣珠冠之事史不絕書﹐不勝枚舉也。不獨百官可預宴﹐宿衛﹝怯薛歹﹞亦然。《元史英宗紀》﹕「百官及宿衛士有只孫衣者﹐凡與宴饗﹐皆服之以待﹐或質諸人者罪之。」但諸王駙馬之侍衛則不可﹐見《順帝紀》﹕「禁諸王駙馬從衛服只孫衣﹐系絳環。」元亡以後﹐明時校尉之士服只孫衣﹐見《松江府誌》﹕「只孫﹐元時貴臣侍宴之服﹐今衛士擎執者服之﹐著絲地團花﹐有靑﹑綠﹑紅三色。」《堅匏集》曰「元親王及功臣侍宴者﹐別賜冠衣制飾如一﹐謂之只孫﹐趙廉訪家傳禦賜金衣只孫一襲是也。明髙帝定鼎﹐今值駕校尉服之﹐儀從所服團花只孫是也。」故明人武斷明太祖以元貴人服爲明賤者之服。誠然明之校尉服制服名只孫衣﹐須知元時卽稱衛士與樂工之制服爲只孫衣﹐見張昱《輦下曲》﹐控鶴衛士之只孫衣爲靑紅色也﹕「只孫官樣靑紅錦﹐裹肚圓文寶相珠﹐羽仗執金班控鶴﹐千人魚貫振嵩呼」。又見《元史輿服志控鶴圍子隊》條。然此種制服與宴服之只孫不同﹐只孫不過言一色一樣剪裁而成之制服。明亡﹐淸時當沿用之﹐至民國出殯時﹐尙有一種團花綠色制服﹐爲擡棺及擎執者之制服﹐卽元控鶴衛工與樂工之只孫遺制也。至於只孫宴﹐又名詐馬宴﹐若干年來學者以爲只孫含有「賽馬」或「裝馬」之意義﹐近見韓儒林先生論文﹐則以爲「詐馬」乃波斯文衣﹝Jamah﹞之譯音也。

○八十七

天馬西來自佛郎﹐圖成又勅寫文章。翰林國語重翻譯﹐襖魯諸營賜百張。

案﹕天馬西來爲元季轟動朝野一大事﹐乃教皇BenedictXll遣使Johnde﹐Marignolli來華獻馬也。前此歐洲元首有遣使至蒙古大汗和林都之事﹐因非漢地﹐當時蒙古朝廷中漢人能文之士者絕少﹐故未見之於中國史乘。此次不然﹐因在元季﹐當時君臣皆甚文明﹐又有文字圖畫以紀其盛﹐故若搜集元人文集﹐便可得一「天馬來華論」甚不難也。《元史順帝紀》﹕至正二年七月「拂郎國貢異馬﹐長一丈一尺三寸﹐髙六尺四寸﹐身純黑﹐後二蹄皆白。」歐陽玄《圭齋集天馬頌序》曰「至正二年壬午七月十八日丁亥﹝公曆一三四二年八月十九日﹞皇帝禦慈仁殿﹝上都﹞﹐拂郎國進天馬。二十一日庚寅﹐自龍光殿敕周郎﹐貌以爲圖。二十三日壬辰以圖進。」周伯琦《近光集天馬應制行序》﹕「至正二年﹐歲壬午﹐七月十有八日﹐西域佛郎國遣使獻馬一匹﹐髙八尺三寸﹐修如其數而加半﹐色漆黑﹐後二蹄白﹐曲項昂首﹐神俊超逸﹐視他西域馬可稱者皆在■﹝骨曷﹞下﹐金轡重勒﹐馭者其國人﹐黃須碧眼者。」

佛郎﹕乃指佛郎克人所建之國﹝Franquia﹞﹐換言之﹐西歐拉丁天主教勢力範圍﹐包括徳意英法等國﹐卽查理曼所建大帝國﹝FranconianEmpire﹞也。劉郁《西使記》曰海﹝地中海﹞西有富浪國﹐或卽此佛郎之對音。佛郎貢天馬之事﹐馮秉正﹝DeMaila﹞曾敍及之於其所譯述之《中華通史》中﹝卷九﹐頁五七九﹞。

圖﹕天馬由周郎畫成﹐又命揭傒斯作贊﹐又命文臣賦詩以謳歌其事。除前述周伯琦《天馬行》﹐歐陽玄之《天馬頌》以外﹐應制賦詩者多人。張星烺所編之《中西交通史料匯編》曾收輯一部份﹐有關天馬之文學﹐尙有許多未收者。此圖在大內中﹐淸乾隆時《石渠寶笈》曾著錄之。又當時在內廷服務之歐洲傳教師宋君榮﹝AntonineGarbil﹞曾見其圖﹐不勝驚異贊嘆也。惜此圖爲英法聯軍野蠻暴行﹐火燒圓明園時毀壞。胡敬《西淸札記》卷四頁三十三至三十四《周郎拂林國獻馬》條曾詳記此圖﹐此詩可補當時應制詩之不足者﹐卽圖成詩賦成時順帝曾鑴板成書﹐以賜奧魯諸營﹐惜此稀有之像文學已不復存在矣。

襖魯﹕《元史兵志》曾一再言及奧魯﹐卽襖魯也﹐未曾解釋﹐如中統三年「陜西行省言﹕『士卒戍金州者﹐諸奧魯已嘗服役﹐今重勞苦。』詔罷之」。又四年「五月﹐立樞密院……統軍司﹑都元帥府除遇邊面緊急事務就便調度外﹐其軍情一切大小公事﹐並須申覆。合設奧魯官﹐並從樞密院設置」。又同年八月「諭成都路行樞密院﹕『近年軍人多逃亡事故者﹐可於各奧魯內盡實簽補。』」等等。《元文類》卷四十一《經世大典序政典總序軍制》條﹕「軍出徵戍﹐家在鄕裏曰奧魯。州縣長官結銜兼奧魯官。」若是﹐則與「大本營」略似。《元朝祕史》卷四記太祖從王罕徵塔塔兒「太祖落後下的老小營﹐在哈澧海子邊﹐被主兒勤將五十人剝了衣服﹐十人殺了。」其譯爲「老小營」者爲「阿兀魯黑Aguruq」﹐老小營卽出徵者之「大後方」。元初不時長途遠徵﹐其老小營則屯駐於距前方不甚遠之地。劉郁《西使記》曰「己未三月十九日過裏丑城﹐其地有桑棗﹐徵西奧魯屯駐於此。」此文曾被西方漢學家翻譯多次﹐皆有錯誤。除「大本營」外﹐尙有「後方勤務部」之義。《元史》卷一二○《曷思麥裏傳》曰「從太祖徵汴﹐至懷孟﹐令領奧魯事。」汴爲前方﹐懷孟後方也。

○八十八

低綰雲鬟淺淡妝﹐從來閣內看諸王。祗緣謹厚君心喜﹐令侍明宗小影堂。

案﹕影堂﹐卽元代之神禦殿也。元代諸帝皆葬於起輦谷﹐一萬分神祕之地﹐子孫難歲時祭祀﹐故有影堂祀與太廟神主類似之祖宗像﹐《元史》卷七十五《祭祀志》四《神禦殿》條﹕「神禦殿﹐舊稱影堂。所奉禦容﹐皆紋綺爲之。」此種織造肖像術乃由尼波羅﹝Nepal﹞傳入﹐《元史方技傳》﹕「阿尼格﹐尼波羅國人也。……原廟列聖禦容﹐織錦爲之﹐圖畫弗及也。」故以織繡爲像造自元代始﹐後來則有制像之工業矣。《元史》卷一三四《唐仁祖傳》﹕「奉詔督工織絲像世祖禦容。」又《文宗紀》﹕「詔累朝神禦殿之在諸寺者﹐各制名以冠之﹕世祖曰元壽﹐昭睿順聖皇后曰睿壽﹐南必皇后曰懿壽﹐裕宗曰明壽﹐成宗曰廣壽﹐順宗曰衍壽﹐武宗曰仁壽﹐文獻昭聖皇后曰昭壽﹐仁宗曰文壽﹐英宗曰宣壽﹐明宗曰景壽。」故每一皇帝之神禦殿皆安置於一大廟中供養。此詩所謂之小影堂﹐乃宮中之小神禦殿﹐或可稱之爲「內太廟」也。上都之大安閣及大都之大明殿中﹐皆設有祖宗神禦殿。周伯琦《上京宮學紀事》詩曰「五色靈芝寶鼎中﹐珠幢翠蓋舞雙龍﹐玉衣髙設皆神禦﹐功徳巍巍說神宗。」注云「右詠大安閣」。於是可知上都大安閣中有影堂﹐並可彷佛其形勢。至於大都大明殿中有影堂﹐則見於《元史順帝紀》﹕至元六年五月「置月祭各影堂香於大明殿﹝大都正殿﹞﹐遇行禮時﹐令省臣就殿迎香祭之。」

明宗﹕名和世■﹝王束﹞﹐此短命之皇帝並未曾眞作皇帝﹐行至中途﹐被其弟弒之﹐但其二子相繼爲帝﹐故順帝踐祚後補制神禦殿。《元史順帝紀》﹕至元二年冬十月「丙申﹐命參知政事納麟監繪明宗皇帝禦容。」又至正二年二月「己巳﹐織造明宗禦容」。禦容成後﹐則建大寺供奉﹐《順帝紀》﹕至元六年四月「庚寅﹐詔大天源延聖寺立明宗神禦殿碑」。故其神禦殿當設於此寺內。其小影堂則在上都與大都內﹐如歐洲皇家之chapal是也。

○八十九

二弦聲裏實淸商﹐只許知音仔細詳。阿忽令教諸伎唱﹐北來腔調莫相忘。

案﹕《輟耕錄雜劇曲名》條﹐雙調中有阿納忽﹑倘兀歹﹑忽都白等調﹐或卽阿忽令歟﹖

○九十

纖纖初月鵝黃嫩﹐淺淺方池鴨綠澄。內苑秋深天气冷﹐越羅衫子換吳綾。

○九十一

凶吉占年北俗淳﹐旋燒羊胛問祆神。自從受得金剛戒﹐摩頂然香告世尊。

案﹕此詩詠蒙古人由珊蠻教﹝巫﹞轉入佛教﹝祕宗﹞也。

燒羊胛﹕爲蒙古的占卜術。《蒙韃備錄》曰「凡占卜吉凶進退殺伐﹐每用羊骨扇﹐以鐵椎火椎之﹐看其兆坼﹐以決大事﹐類龜卜也。」《黑韃事略》曰「其占筮﹐則灼羊之杴子骨﹐驗其文理之逆順﹐而辧其吉凶﹐天棄天予﹐一決於此。信之甚篤﹐謂之燒琵琶﹐事無纖粟不占﹐占必再四不已。」徐霆注曰「燒琵琶卽鉆龜也。」《元文類》宋子貞《中書令耶律公神道碑》云「每將出徵﹐必令公占吉凶﹐上亦燒羊髀骨以符之。」又《元史》卷一四九《郭寶玉傳》﹕「辛卯春正月睿宗自洛陽來會於三峯山……睿宗令軍中祈雪﹐又燒羊胛骨﹐卜吉凶﹐得吉兆。」此種羊卜術爲西北諸民族所共有﹐《遼史》卷一一五《西夏傳》中言西夏凡出兵先卜﹐卜法有四﹐其一卽炙勃焦﹐以艾灼羊脾骨也。《多桑蒙古史》云﹕歐洲傳教士盧不盧克巡行蒙哥宮中時﹐曾見一侍者持火炙羊胛骨出﹐黑如薪炭﹐詢其故﹐始知蒙俗凡有事﹐必先炙羊胛以卜吉凶﹐「汗欲有所爲也﹐命人持未炙之骨至﹐取而默祝之﹐然後付人持至汗寢室之附近兩處﹐以火炙之﹐骨黑然後呈之於汗﹐審其完整或碎裂﹐設若完整則吉﹐破碎則凶。」又據PeterSimonPallas云「蒙古爲迷信民族﹐用珊蠻之占卜法﹐燒羊胛骨﹐觀其裂痕以卜凶吉。此種占卜術見於一蒙古書﹐名Dalla﹐此書記如何解釋火焚胛骨種種裂痕之法。胛骨中之最良者爲綿羊羚羊﹑麋鹿馴鹿之胛骨。所用之骨﹐先以沸水煮熟﹐然後以刀剝其餘肉﹐以骨置火薪上﹐迄於術士斷定裂痕已足﹐乃出而觀其方位﹐其大小﹐其連屬﹐預卜事之吉凶﹑人之生死。所可異者﹐預言之事常驗。」以此與中國龜卜略相似﹐甚疑Dalla卽《易經》也。

○九十二

內中演樂教師教﹐凝碧池頭日色髙。女伴不來情思懶﹐海棠花下共吹簫。

﹝錢注﹞來復《燕京雜詠》﹕「鴨綠微生太液波﹐芙蓉楊柳受風多。日長供奉傳雜譜﹐教舞天魔隊子歌。」

案﹕《元史百官志儀鳳司》條﹕「儀鳳司﹐秩正四品﹐掌樂工﹑供奉﹑祭饗之事﹐至元八年立玉宸院﹐置樂長一員﹐樂副一員﹐樂判一員。二十年﹐攺置儀鳳司﹐隸宣徽院。……二十五年﹐歸隸禮部。」同書《云和署》條﹕「云和署﹐秩正七品﹐掌樂工調音律及部籍更番之事。……隸玉宸樂院。……署令二員﹐署丞二員﹐管勾二員﹐協音一員﹐協律一員﹐……教師二人。」楊允孚《灤京雜詠》﹕「儀鳳伶官樂旣成﹐仙風吹送下蓬瀛。花冠簇簇停歌舞﹐獨喜簫韶奏太平。」注云「儀鳳司﹐天下樂工隸焉。」又﹐「別卻郎君可柰何﹐教坊有令趣云和。當時不信郵亭怨﹐始覺郵亭怨轉多。」注云「興和署乃教坊司屬﹐掌天下優人。」以上所述之各官﹑樂長﹑樂副﹑協音﹑協律﹑教師等均有到大內中教宮人之可能。

○九十三

大宴三宮舊典謨﹐珍羞絡繹進行廚。殿前百戲皆呈應﹐先向春風舞鷓鴣。

案﹕元宮大宴之典謨﹐約言之有五﹕

一﹐預宴者必著只孫衣﹐戴只孫帽。

二﹐宴會初開﹐必命重臣宣讀太祖﹑世祖之紮撤﹝可譯爲遺訓或法令﹞。《元史》卷一三八《康裏脫脫傳》﹔「故事﹕凡大宴﹐必命近臣敷宣王度﹐以爲告戒。」柯九思《宮詞》﹕「萬國貢珍陳玉陛﹐九賓傳贊捲珠簾﹐大明殿前筵初秩﹐勛貴先陳祖訓嚴。」注云「凡大宴﹐世臣掌金匱之書必陳祖宗大紮撤以爲訓。」此紮撤一節略與基督徒餐前之祈禱﹐與國民黨一切禮儀先念總理遺囑類似。

三﹐出奇獸珍禽。楊允孚《灤京雜詠》﹕「錦衣行處狻猊習﹐詐馬宴開虎豹良﹐特敇云和罷弦管﹐君王有意聽堯綱。」注云「詐馬筵開﹐盛陳奇獸﹐宴享旣具﹐必一二大臣稱成吉思皇帝紮撤﹐然後禮有文﹐飲有節矣。」《輟耕錄萬歲山》條﹕「山之東爲靈囿﹐奇獸珍禽在焉。」又《帝廷神獸》條﹕「國朝每宴諸王大臣﹐謂之大聚會﹐是日盡出諸獸於萬歲山﹐若虎豹熊象之屬﹐一一列訖﹐然後獅子至。」當時來華之歐洲人如馬可波羅及斡朶裏克之行紀﹐皆言大宴之時有獅子引至大汗禦前﹐向之俯伏敬禮。換言之﹐凡出場之奇獸皆能玩把戲﹐以娛預宴君王﹐然則奇獸卽今之Circus是也。

四﹐陳貢品。名藩來朝﹐其人爲一國元首﹐只孫宴者﹐如今日之stateDinner﹐來者必有貢獻﹐去時必得賞賜﹐其舶來之物﹐必有中土少見者﹐列於金鑾殿廏上﹐以展覽之。此柯九思《宮詞》「萬國貢珍陳玉陛」所詠也。

五﹐列優伶。楊允孚《灤京雜詠》詩注﹕「每宴﹐教坊美女必花冠錦繡﹐以備供奉。」《元史》卷一四三《巙巙傳》﹕「拜禮部尙書﹐監羣玉內司﹐巙巙正色率下。國制﹕大樂諸坊咸隸本部﹐遇公燕﹐眾伎畢陳。巙巙視之泊如﹐僚佐以下皆肅然。」

珍羞﹕元朝之珍羞與中國故老相傳之珍羞迥然不同﹐其尢著者爲八珍﹐《輟耕錄》稱之爲迆北八珍﹐耶律鑄稱之爲行帳八珍﹐皆指相同之八物。八珍者﹐醍醐﹑麆沆﹑野駝蹄﹑鹿唇﹑駝乳糜﹑天鵝炙﹑紫玉液﹑玄玉漿也。前已討論過醍醐爲牛酥﹐麆沆與玄玉漿爲馬乳﹐紫玉漿爲葡萄酒矣。其它四珍﹐野駝蹄與駝乳糜皆出於駱駝﹐蒙古人生長於漠北﹐重視沙漠之舟的駱駝﹐以駝蹄與駝乳糜爲珍﹐則似乎不重中國珍視之「駝峯」矣。事實不然﹐每殺一駝﹐則其峯卽烹而食之﹐席上有駝蹄﹐則必有駝峯。汪元量有有名之《十筵詩》云「第二筵開入九重﹐君王把酒勸三宮。駝峯割罷行酥酪﹐又進椒盤剝嫩峯。」可知駝峯仍然重視。其次鹿唇﹐漢籍中少見及者﹐汪元量詩﹕「第六筵開在禁庭﹐蒸麋燒麂薦杯行。三宮滿飲天顏喜﹐月下笙歌入舊城。」不知鹿唇蒸食抑燒食也。最末爲天鵝炙﹐此或爲內筵最膾炙人口之「珍」。當時蒙古之春水﹐卽爲捕頭鵝而來﹐養海靑﹐卽因其善擒天鵝也。宋之三宮北狩﹐元帝後一再請其喫天鵝﹐以表現其帡幪也。汪元量詩﹕「第四筵開在廣寒﹝卽今白塔一帶﹞﹐葡萄酒釅色如丹﹐並刃細割天鵝肉﹐宴罷歸來月滿鞍。」又其《湖州歌》詠及天鵝者有數首﹕「每月支萬石鈞﹐日支羊肉六十斤﹐禦廚請給葡萄酒﹐別賜天鵝與野麕。」天鵝爲炙﹐野麕之唇爲鹿唇也。又「雪子飛飛塞面寒﹐地鑪石炭共團圞﹐天家賜酒十銀甕﹐熊掌天鵝三玉盤。」此言中國珍羞「熊掌」仍爲蒙古皇帝玉食。又「夜來酒醒四更過﹐漸覺衾裯冷气多﹐踏雪敲門雙敕使﹐傳言太子送天鵝。」詠之不已﹐可見內廷之重視天鵝也。此外之珍羞﹐則有鵪鶉與野雉。汪元量詩﹕「第七筵排極整齊﹐三宮遊處軟輿提﹐杏漿新沃燒熊肉﹐更進鵪鶉野雉鶏。」至於一般肉類﹐則以羊爲主﹐非極隆重之大宴不刑馬﹐有馬肉時﹐只少許入粥。汪元量詩﹕「第三筵開在蓬萊﹝白塔一帶﹞﹐丞相行酒不放杯。割馬燒羊熬解粥﹐三宮宴罷謝恩回。」

百戲﹕每大宴﹐必列優伶﹐優伶中有百戲在焉﹐有管弦隊﹝如今日之MusicBand﹞﹐有善歌者﹐有善舞者﹐不時演出。汪元量《湖州歌》﹕「第八筵開在北亭﹐三宮丰燕已恩榮﹐諸行百戲都呈藝﹐樂部伶官叫點名。」《艸木子》曰「散樂則立教坊司﹐掌天下妓樂﹐有駕前承應﹑雜戲﹑飛竿﹑走索﹑踢弄藏■﹝木厭﹞等伎。」此元時百戲也﹐吳自牧《夢梁錄》記宋時之百戲曰「百戲﹐踢弄家﹐每於明堂郊祀年分﹐麗正門宣赦時﹐用此等人上竿﹐搶金雞﹐兼之百戲﹐能打筋斗﹐踢人﹐踏蹺上索﹐打交輥脫索﹐索上擔水﹐走裝神鬼﹐舞判官﹐斫刀蠻牌﹐過刀門圈子等。」略與元時百戲相同。除職業百戲家表演外﹐尙可包括從西藏等處傳來的戲法﹐略與漢以來所謂吞刀履火相類之百戲﹐或魚龍曼延之百戲相類者﹐卽《元史》卷二○二《釋老傳》中之幻術也﹕「又有國師膽巴者……時懷孟大旱﹐世祖命禱之﹐立雨。又嘗咒食投龍湫﹐頃之奇花異果上尊湧出波面﹐取以上進。」《馬可波羅行紀》云「大汗欲飲酒時﹐此輩巫師能作術﹐使飲醆自就汗前﹐不用人力。」又鄂爾裏克亦曾目擊﹐云「作幻術者能使滿盛酒之金杯自行穿過空气﹐送至飲者面前。」幻術外﹐尙有角抵之戲。

舞鷓鴣﹕當系伶人隨鷓鴣曲而舞也。汪元量詩「拍手髙歌舞雁兒」﹐當卽指此。然則舞鷓鴣﹐非舞雁兒也。

○九十四

興聖宮中侍太皇﹐十三初到捧壚香。如今白髮成衰老﹐四十年如夢一場。

案﹕興聖宮﹐《元史武宗紀》﹕至大元年三月「建興聖宮」。又﹐至大二年五月「以通政院使憨剌合兒知樞密院事﹐董建興聖宮」。又至大三年十月「帝率皇太子﹑諸王﹑羣臣朝興聖宮﹐上皇太后尊號冊寶」。可知此宮乃武宗建以奉太后者。據《元史》則劉徳溫乃監建興聖宮者﹐而興聖宮之上梁文乃袁桷撰﹐見《淸容居士集》。至於此宮之制度﹐《輟耕錄宮闕制度》曾詳載之﹕「興聖門﹐興聖殿之北門也﹐五間三門重檐﹐東西七十四尺。明華門在興聖門左﹐肅章門在興聖門右﹐各三間一門。興聖殿七間﹐東西一百尺﹐深九十七尺。柱廊六間﹐深九十四尺。寢殿五間﹐兩夾各三間。後香閣三間﹐深七十七尺。正殿四面朱懸瑣窗﹐文石甃地﹐藉以毳茵﹐中設扆屏榻張﹐白蓋﹐簾帷皆錦繡爲之。」案太液池之西有二宮﹐北曰興聖﹐南曰隆福。隆福本爲皇太子所居之宮﹐成宗時爲皇太后所居之宮﹐而武宗建新宮﹐興聖宮奉其母﹐名答己。答己歷武宗﹑仁宗兩朝皆爲皇太后﹐至英宗時則晉位太皇太后﹐答己崩於至治三年。泰定帝時﹐似無人居此。文宗則喜禦興聖宮﹐《元史文宗紀》﹕天歷元年十月「帝禦興聖殿﹐齊王月魯帖木兒……等奉上皇帝寶。」柯九思《宮詞》﹕「親王上璽宴西宮﹐聖祚中興慶會同。爭捲珠簾齊仰望﹐瑞云捧日禦天中。」注云「天歷元年十月二十三日上都送寶來的時分﹐興聖殿禦宴﹐其間有五色祥雲捧日。」文宗創辦之奎章閣﹐卽在興聖殿之西廡。文宗崩﹐其後弘吉剌氏或循答吉太后故事小居興聖宮﹐但後至元六年順帝詔安置東安州﹐此宮後當爲奇氏遷入。《元史》言奇氏爲第二皇后居興聖宮﹐爲伯顏罷相後沙剌班請立﹐爲後至元六年事﹐前此不居此宮也。《庚申外史》言祁氏於至元元年爲次宮皇后﹐居興聖宮﹐非也。興聖宮因瀕太液池之西﹐又稱西宮。奇氏則西宮娘娘也。《輟耕錄後徳》條﹕「皇后宏吉剌氏﹐第二皇后奇氏素有寵﹐居興聖西宮﹐帝稀幸東內。」東內乃正宮也。

太皇﹕元時有太皇太后稱者二人﹐一爲順宗昭獻元聖皇后﹐弘吉剌氏﹐爲英宗之祖母﹐有太皇太后之號﹐名符其實。又一爲文宗卜答失裏皇后﹐弘吉剌氏﹐寧宗時尊爲皇太后﹐至順三年十二月禦興聖宮受朝賀﹐爲垂簾太后﹐臨朝稱制。寧宗崩﹐順帝立﹐尊爲太皇太后﹐𨿽後爲嬸﹐非祖母﹐皇太后當時大權在握﹐欲捧之者則有晉「皇太后」爲「太皇太后」之一舉。胡元名份甚亂﹐仁宗爲武宗之弟﹐而立爲皇太子﹐亦甚不通。此元統元年事也。至後至元六年順帝已長大﹐能脫離其嬸之控制而統治﹐遂下詔聲討其罪﹐去其尊號﹐安置東安州。此詩中之太皇似指文宗後﹐其失勢之年爲公曆一三四○年﹐前此八年文後有太皇之號﹐《元宮詞》百章多詠順帝一朝舊事也。

案﹕此詩頗有討論之必要﹐一因朱偰著《元大都宮殿圖考》﹐曾引此詩﹐而注曰「此詩系詠李宮人者﹐善琵琶。」惟細考李宮人之事迹﹐則與此詩頗不合﹐不知朱氏系根據何出﹐而得此詩詠李宮人事說。李宮人爲一名人﹐此詩中之宮女則微不足道﹐不可同日而語也。李宮人之故事﹐元人詩文中﹐頗有詠及者。揭傒斯《琵琶引》序云「鄠縣亢主簿言有李宮人者﹐善琵琶﹐至元十九年以良家子入宮﹐得幸﹐上比之昭君。至大中﹐入事興聖宮。比以足疾﹐乃得賜歸侍母﹐給內俸如故﹐因亢且乞詩於余﹐遂作《李宮人琵琶引》﹐其詞曰﹕茫茫靑冢春風裏﹐歲歲春風吹不起。傳得琵琶馬上聲﹐古今只有王與李。李氏昔在至元中﹐少小辭家來入宮。一見世皇稱藝絕﹐珠歌翠舞忽如空。君王豈爲紅顏惜﹐自是眾人彈不得。玉觴爲舉樂乍停﹐一曲便覺千金值。廣寒殿裏月流輝﹐太液池頭花發時。舊曲半存猶解譜﹐新聲萬變總相宜。三十六年如一日﹐長得君王賜顏色。形容漸攺病相尋﹐獨抱琵琶空嘆息。興聖宮中愛更深﹐承恩始得遂歸心。時時尙被宮中召﹐彊理琵琶弦上音。琵琶轉調聲轉澀﹐堂上慈親還佇立。回看舊賜滿牀頭﹐落花飛絮春風急。」

又袁桷《淸容居士集》卷八《李宮人琵琶行》亦記其事曰「先皇金輿時駐蹕﹐李氏琵琶稱第一﹐素指推卻春風深﹐行雲停空駐晴日。居庸舊流水﹐浩浩蕩蕩亂人耳﹔龍崗古松聲﹐寂寂歷歷不足聽。天鵝夜度孤雁響﹐露鶴月唳哀猿驚。鵾弦水晶絲﹐龍柱珊瑚枝﹐願上十萬壽﹐復言長相思。廣寒殿冷芙蕖秋﹐簇金雕袍香不畱。望瀛風翻浪波急﹐興聖宮前斂容立。花枝羞啼蝶旋舞﹐別調分明如欲語。憶昔從駕三十年﹐宮壺法錦紅茸氈﹐駝峯馬湩不知數﹐前部聲催檀板傳﹐長樂晝濃云五色﹐侍宴那嫌頭漸白。禁柳慈烏飛復翾﹐爲言返哺明當還。朝進霞觴辭輦道﹐母子相對猶朱顏。君不聞﹐出塞明妃恨難贖﹐請君換譜回鄕曲。」二詩同記李宮人爲元世祖時之琵琶國手﹐故有「一見世皇稱藝絕」之句﹐在宮時備受尊崇﹐並無一字言其曾捧壚香。又其在宮之年數﹐一曰「三十六年如一日」﹐一言「憶昔從駕三十年」﹐未言「四十」之數。又李宮人回故土﹐其母尙在﹐不獨母女能重聚﹐稱爲盛事﹐且其生活優遇﹐給內俸如故﹐猶可富裕以終天年﹐而元宮詞此詩中之小女子﹐四十年後生活狼狽﹐「夢一」非快樂之形容辭也。然則朱氏李宮人說非矣﹐詩中之宮女爲誰﹐恐仍系老嫗自道。但周憲王《元宮詞百章序》中僅言此老嫗年七十矣。若此嫗於十三歲入宮侍文後﹐捧罐香﹐至永樂元年入周府﹐其年齡至少爲七十五﹐或周王僅舉其成數歟﹖此老嫗於亡國後至永樂四年爲三十八年﹐與四十相近﹐此詩不知近事實否﹖故此詩可討論之處﹐仍未完全解決﹐俟後之通儒可也。或四十年爲其在宮中之年數﹐果如是﹐則其入周府時年逾八十八﹐非七十矣。

○九十五

萵苣顏色熟櫻桃﹐樹底靑靑艸不薅。生怕百禽先啄破﹐護花鈴索勝瑯璈。

案﹕櫻桃是果之珍品﹐歷代列爲原廟薦新之「時新」﹐見前第十首宮詞詩注﹐《元史》卷七十四《祭祀志薦新》條﹕「櫻桃﹐竹筍﹐蒲筍﹐羊﹐仲夏用之。」張昱《宮中詞》﹕「櫻桃紅熟覆黃巾﹐分賜三宮遺內臣﹐拜跪酬恩歸院後﹐金盤酪粉試嘗新。」據云皇莊北果園之櫻桃味至美。

護花鈴﹕《開元遺事》﹕「寧王至春時﹐於後園中紉紅絲爲繩﹐系於花梢之上﹐每有鳥鵲翔集﹐則令園史掣鈴以驚之。」此爲保護花而制之鈴。然此詩中所詠﹐乃護果﹝櫻桃﹞而系護花鈴。是故其功用略與田野中之稻艸人相似。

○九十六

昨朝進得髙麗女﹐太半咸稱奇氏親。最苦女官難派散﹐總教送作二宮嬪。

案﹕髙麗女﹐元季宮庭中髙麗女子充斥﹐因髙麗女子爲貢品也。王逢悼元之《無題》詩有曰「驛斷髙麗貢美人」之句﹐然明初髙麗仍以美人入貢﹐永樂之寵妃權氏﹐卽髙麗女也。又永樂之生母氏﹐亦有爲髙麗女說。元末宮中髙麗女充斥﹐由奇氏大力培植其勢力而致。權衡《庚申外史》言祁氏以出身微賤﹐𨿽得寵﹐而不得立爲正宮皇后﹐「多蓄髙麗美女﹐大臣有權者﹐輒以此女送之。京師達官貴人必得髙麗女﹐然後爲名家。髙麗女婉媚善事人﹐至則多奪寵﹐自至正以來﹐宮中給事使令﹐大半爲髙麗女﹐故四方衣冠靴帽大抵皆依髙麗矣。」此說甚是﹐惟遺宮中宦者多髙麗人﹐不僅宮女也。髙麗女爲奇氏耳目分布於各貴人家﹐如密探然。《艸木子》曰「北人女使必得髙麗女孩﹐家童必得黑廝﹐不如此﹐謂之不成仕宦。」髙麗女孩不僅爲婢﹐又多爲妾﹐《輟耕錄髙麗氏守節》條﹕「中書平章闊闊歹之側室髙麗氏﹐有賢行﹐平章死﹐誓弗貳適。」然則夫死別嫁者多矣。元末宮中衣飾盛行髙麗式樣﹐張昱《輦下曲》﹕「緋國宮人直女工﹐衾裯載得內門中﹐當番女伴能包袱﹐要學髙麗頂入宮。」髙麗衣飾盛行﹐無怪乎河西女子入宮見譏矣﹝見前第八十一首﹞。不獨衣冠靴帽行髙麗式樣﹐髙麗語亦頗時髦﹐張昱《輦下曲》﹕「玉徳殿當淸灝西﹐蹲龍碧瓦接榱題﹐衛兵學得髙麗語﹐連臂低歌井卽梨。」此類詩詞﹐元人文學中甚富﹐不勝枚舉也。又髙麗人在元時爲漢人八種之一﹐與契丹﹑女眞﹑渤海等爲一類﹐在契丹後﹐女眞前﹐可知其價甚髙也。

○九十七

寶殿遙聞佩玉珊﹐侍朝常是奉宸歡。要知各位恩深淺﹐只看珍珠罟罟冠。

案﹕此詩或系夏雲英作。

珍珠﹕案珠之大者曰塔納﹐已見前宮詞第五十一首注﹐《元朝祕史》塔納兩字之旁注及譯文均作大珠。此物極爲蒙古王室重視﹐《元朝祕史》記塔塔兒有塔納禿只烈﹐卽大珠衾﹐因爲其少見而特書之。畏吾兒亦都護以塔納思入貢﹐因其貴重也。太祖時珠已被視爲寶。當其徵西域時﹐破花剌子模國﹐維失忒鄕民搜花剌子模兵屍身得寶石甚夥﹐廉價售之﹐緣蒙古兵無所用﹐故不取﹐而爲鄕民所得。但在蒙古兵拔阿母河北岸之忒耳迷城時﹐欲屠其民﹐有老婦將受刃﹐呼曰「有美珠願獻。」及索珠﹐則云已咽入腹中。乃剖腹出珠。成吉思汗以爲他人亦有咽珠之事﹐命盡破諸死者之腹以求之。此可證明太祖時蒙古人重珠﹐不重寶也。此時或已用珠飾罟罟矣。至太宗時﹐后妃已用珠爲飾﹐有一膾炙人口之故事。一日太宗出獵﹐有窮民獻三瓜﹐而帝未著金﹐乃命其後末格取耳環之兩大珍珠以賜之﹐後以其人不知珠價﹐不如俟明日以衣與金賜之。太宗曰「其人貧如此﹐汝以爲能待明日乎﹖若以珠予之﹐此珠將必仍屬我也。」其人得珠﹐果以賤價售之﹐購珠者見珠大而美﹐以獻帝﹐帝乃以珠還後。太宗時已令報達國﹝大食﹞以塔納思爲歲貢矣。此後元之只孫衣爲珠衣﹐只孫帽爲珠帽﹐用珠爲禦衣之繡花﹐用珠爲罟罟之裝飾﹐當在此時矣。《析津志》描寫罟罟如下﹕「罟罟﹐以大紅羅幔之……用大珠穿結龍鳳樓臺之屬﹐飾於其前後﹐復以珠綴長條﹐緣飾方弦﹐掩絡其縫。又以小小花朶插帶﹐又以金累事件裝嵌﹐極貴。寶石塔形在其上﹐頂有金十字﹐用安翎筒以帶鶏冠尾……罟罟後﹐上插鶡鶏翎兒﹐染以五色﹐如飛扇樣。先帶上紫羅﹐脫木華以大珠穿成九珠方勝。或著勝葵花之類﹐妝飾於上﹐與耳相聯處安一小紐﹐以大珠環蓋之﹐以掩其耳在內……環多是大塔形胡蘆環﹐或是天生胡蘆﹐或四珠﹐或天生茄兒﹐或一珠……」總之﹐罟罟上滿布大珠爲飾﹐當時人造珠尙不普徧﹐故歐洲人見之詫爲世界上最大之珠飾於后妃罟罟上矣。罟罟之情狀﹐可於世祖察必皇后之冠見其一斑。當時后妃之位髙者其冠必更髙﹐其珠必更大﹐見冠之髙低﹐珠之大小﹐則知其貴於普通妃嬪矣。柯九思《宮詞》﹕「黃金幄殿載前車﹐象背駝峯俱寶珠。三十六宮齊上馬﹐太平淸暑話灤都。」畫出歲幸上都之輜重厥惟答納矣。蓋因開詐馬宴時﹐預宴者必著珠衣冠﹝罟罟卽女子所頂之珠冠也﹞。

○九十八

元統年來詔勅殷﹐中書省裏事紛紜。昨朝傳出宮中旨﹐江淛支鹽數萬斤。

案﹕元統爲元順帝之年號之一。順帝禦宇三十六年﹐有年號三﹕一元統﹐自癸酉至甲戌﹝公曆一三三三——一三三四年﹞﹔二﹝後﹞至元﹐自乙亥至庚辰﹝公曆一三三五——一三四○年﹞﹔三至正﹐自辛巳至戊申﹝公曆一三四一——一三六八年﹞。

鹽﹕《元史》卷九十四《食貨志鹽法》條有兩淮之鹽條與兩浙之鹽條﹐至於鹽之運輸則有鹽運司。卷九十七《食貨志鹽法》條﹐有﹝後﹞至元五年兩浙運司申中書省﹐陳述鹽法大壞﹐民不聊生也﹕「本司自至元十三年﹝公曆一二七六年﹞創立﹐當時未有定額。至十五年始立額﹐辦鹽十五萬九千引﹐自後累增至四十五萬引。元統元年又增餘鹽三萬引﹐每歲總計四十有八萬。每引初定官價中統鈔五貫。自後增爲九貫﹑十貫﹐以至三十﹑五十﹑六十﹑一百﹐今則爲三錠矣。每年辦正課中統鈔一百四十四萬錠﹐較之初年﹐引增十倍﹐價增三十倍。課額愈重﹐煎辦愈難。」元末羣雄初起﹐白蓮教首先起義﹐然蒙古兵尙可鎭壓﹐後則方國珍起於浙江﹐張士誠起於江南﹐皆與鹽梟聚集有關。凡不滿官鹽之貴者﹐可響應之。不久陳友諒﹑朱元璋亦各立義幟﹐元祚亡矣。

斤﹕疑爲引之誤。朝廷支鹽以引計﹐不以斤計也。

○九十九

谷雨天時尙薄寒﹐梨花開謝杏花殘。內園張蓋三宮宴﹐細樂喧闐賞牡丹。

案﹕三宮﹐元季三宮說已於宮詞第一首詩注討論之﹐玆略補充一二。順帝一朝三宮﹐一正宮皇后﹐初爲答納失裏皇后欽察氏﹐元統二年立﹐至元元年其兄唐其勢失勢﹐伏誅﹐伯顏遷後出宮﹐鴆後於開平民捨。繼而爲伯顏忽都皇后﹐弘吉剌氏﹐於﹝後﹞至元三年三月立﹐至正二十五年崩﹐在位二十八年﹐崩時年四十二﹐立時年約十三四。三爲髙麗女奇氏。已詳宮詞第二十七首﹑第三十九首﹑第九十六首詩注。二西宮﹐或稱次宮﹐皇后爲次皇后﹐或曰二皇后。奇氏﹐名完者忽都﹐於﹝後﹞至元六年夏四月立爲第二皇后﹐或稱西宮皇后﹐或稱次皇后。奇氏晉爲正宮後﹐當有承繼人。三皇后木納失裏﹐弘吉剌氏﹐見《元史》卷四十一《順帝紀》﹕「是歲﹐隆福宮三皇后弘吉剌氏薨。」隆福宮﹐亦西宮也﹐在興聖宮之南。故正宮居東內。此三皇后之薨﹐又見《元史》卷一四三《自當》傳。薨後﹐當有承繼守宮者﹐不知何人。故順帝一朝三宮皇后之名完備者只有一短時期﹐爲至元六年至至正七年﹐隆福宮三皇后之立﹐亦當在至元六年。

牡丹﹕元宮人似乎最重牡丹﹐以牡丹花送禮爲元時韻事。看牡丹爲遊春之詩人雅集﹐無怪乎詠之不已。

○一百

新頒式樣出宮門﹐不許倡家服用新。伎女紫衣盤小髻﹐樂工咸著戴靑巾。

案﹕倡家服﹐《元史順帝紀》﹕「至元五年禁倡優盛服﹐許男子裹靑﹝綠也﹞巾﹐婦人服紫衣﹐不許戴笠乘馬。」又《元典章》載﹕「娼妓穿著紫皂衫子﹐戴角冠兒﹐娼妓之家長並親屬男子﹐裹靑頭巾。」靑﹐綠也。明沿元制﹐樂人例用碧綠巾裹頭﹐而宮妓皆隸樂籍。故中國人以妻之有淫行者﹐謂其夫戴綠頭巾﹐而俄國人則謂其夫爲戴角者﹐當皆出於元制度。笠在元朝爲貴者夏季之冠﹐故倡家不得戴也。鄭所南《心史》謂韃主﹝忽必烈﹞頂笠﹐蒙古人皆頂笠。

○一百一

夢覺銀臺書燭殘﹐窗前風雪滿雕欄。爲嫌衾薄和衣睡﹐火冷金壚夜半寒。

○一百二

聖心常卹靉馬貧﹐特勅中書賜絹銀。分得不均嗟怨眾﹐受恩多是本朝人。

案﹕靉馬﹐見前宮詞第四十首詩注﹐該詩中作靉抹﹐元順帝時頗有天災水患﹐如今日之Naturaldisaster﹐帝例給恩賜以賑之﹐《元史順帝紀》﹕至元元年「詔以鈔五十萬錠﹐命徽政院散給達達兀魯思﹑怯薛丹﹑各愛馬。」又至元五年「五月己未朔﹐晃火兒不剌﹐賽禿不剌﹐紐阿疊列孫﹐三卜剌等處六愛馬大風雪﹐民饑﹐發米賑之。」又至元五年八月「庚寅﹐宗王脫歡脫木爾各愛馬人民饑﹐以鈔三萬四千九百錠賑之﹐宗王脫憐渾禿各愛馬人民饑﹐以鈔萬一千三百五十七錠賑之。」又至元六年十月﹐「各愛馬人不許與常選。」又至正十二年正月﹐「五愛馬添設忽剌罕赤一百名。」至正十三年十月「壬戌﹐賜皇太子五愛馬怯薛丹二百五十人鈔各一百一十錠。」

本朝人﹕《輟耕錄氏族》條載元時人民分四氏族﹕蒙古有七十二種﹐色目有三十一種﹐漢人有八種﹝契丹﹑髙麗﹑女眞等爲漢人﹞。至於漢人﹐則恐與南人同列﹐爲社會低層人種。各愛馬有災難則賑﹐朝廷視人種而賑多寡﹔若非蒙古人﹐則賑寡也。

○一百三

曉燈垂焰落銀缸﹐猶自春眠近小窗。喚醒玉人鶯語滑﹐寶釵敲枕理新腔。

案﹕以上所錄《元宮詞》一○三首﹐其中當有三首夏雲英之作品﹐目前獨第九十七首敢斷爲夏作。

