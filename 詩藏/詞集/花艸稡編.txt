

欽定四庫全書

集部十

花艸稡編

詞曲類二【詞選之屬】提要

【臣】等謹案花艸稡編二十四卷明陳耀文編耀文有經典稽疑已著錄是編采掇唐宋歌詞亦間及於元人而所采殊少耀文自稱其因唐花間集宋艸堂詩餘而起故以花艸稡編爲名然使惟以二書合編各采其一字名書已無義理乃綜括兩代之詞而以花字代唐字以艸字代宋字衡以名實尢屬未安然其書捃摭繁富毎調有原題者必錄原題或稍僻者必著采自某書其有本事者並列詞話於其後其詞本不佳而所塡實爲孤調如縷縷金之類則注曰備題編次亦頗不茍蓋耀文於明代諸人中猶講考証之學非嘲風弄月者比也𨿽糾正之詳不及萬樹之詞律選擇之精不及朱彜尊之詞綜而裒輯之功實居二家之前創始難工亦不容以後來掩矣此本與天中記板式相同蓋猶耀文舊刻而卷首乃有延祐四年陳良弼序刋刻拙惡僅具字形而其文則仍耀文之語蓋坊賈得其舊板別刋一序弁其首以僞爲元板耳乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

花艸稡編原序

夫塡詞者古樂府流也自昔選次者眾矣唐則有花間集宋則艸堂詩餘詩盛於唐而衰於晚葉至夫詞調獨妙絕無倫然宋之艸堂盛行而花間不顯故知宣情易感含思難諧者矣余自牽拙多睡嘗欲銓稡二集以備一代典章顧以紀緝天中因循有未果者嗣以飄泊東南納交素友淮陰吳生承恩姑蘓吳生岫皆耽樂秇文藏書甚冨余每得之假閱輙隨筆位序之久之遂成六卷移疾歸來防息竹素綜綴正業之餘因復益以諸人之本集各家之選本記錄之所附載翰墨之所遺畱上遡開天下訖宋末曲調不載於舊刻者元詞間亦與焉其義例以世次爲後先以短長爲小大爲卷一十有二計詞三千二百八十餘首防則兼收不無有乖於大雅文房取玩略闚前輩之典刑邑侯太初謂天中百卷未便刻成此帙無多冝先付梓余重違其意漁獵剪耘殆逾二紀敝帚亦不忍遂棄者所愧顧曲逺謝於周郎酸鹹或爽於眾口貽之詞垣庶期寄於取材云是刻也繇花間艸堂而起故以花艸命編陳良弼序

欽定四庫全書

花艸稡編卷一

明陳耀文輯

小令

蒼梧謡【餞劉恭父】

張安國

歸十萬人家兒樣啼公歸去何日是來時

二

歸獵獵薫風捲繡旗攔教住重舉送行杯

三

歸數得宣麻拜相時秋前後公衮更萊衣

十六字令【牕月】

周晴川【天機余錦】

眼月影穿牕白玉錢無人弄移過枕函邊

閒中好

鄭夢復

閒中好盡日松爲侶此趣人不知輕風度僧語

二

段成式

閒中好塵務不縈心坐對當窗木看移三面陰

三

張善繼

閒中好幽磬度鐘遲卷上論題肇畫中僧姓支

醉公子

樂府詩集

昨日春園飲今朝倒接防誰人扶上馬不省下樓時

一片子

栁色靑山映梨花雪鳥藏綠窗桃李下閒坐嘆春芳

望夫歌【卽羅嗊曲】

劉采春【雲溪友議】

不喜秦淮水生憎江上船載兒夫壻去經嵗又經年

二

借問東園栁枯來得幾年自無枝葉分莫怨太陽偏

三

莫作商人婦金釵當卜錢朝朝江口望錯認幾人船

四

那年離別日只道往桐廬桐廬人不見今得廣州書

五

昨日勝今日今年老去年黃河淸有日白髮黑無緣

六

昨夜北風寒牽船浦裏安潮來打纜斷揺櫓始知難

明月斜【景徳寺僧房】

呂洞賔【詩話總】

明月斜秋風冷今夜故人來不來教人立盡梧桐影

南歌子

裴識【雲溪友議】

不是廚中串爭知炙裏心井邊銀釧落展轉恨還深

二

不信長相憶擡頭問取天風吹荷葉動無夜不揺蓮

三

簳防爲紅燭情知不自由細絲斜結网爭柰眼相鉤

醉妝詞

蜀王衍

者邊走那邊走只是尋花栁那邊走者邊走莫厭金杯酒【北夢瑣言云蜀後主裹小巾其尖如錐宮妓多衣道服簪蓮花冠施胭脂夾臉號醉妝作此詞】

南歌子

溫庭筠

墮低梳髻連娟細掃睂終日兩相思爲君憔悴盡百花時

二

轉眄如波眼娉婷似栁腰花裏暗相招憶君腸欲斷恨春宵

三

懶拂鴛鴦枕休縫翡翠裙羅帳罷鑪燻近來心更切爲思君

張泌

栁色遮樓暗桐花落砌香畫堂開處晚風涼髙捲水晶簾額襯斜陽

二

岸栁拖煙綠庭花照日紅數聲蜀魄入簾櫳驚斷碧窗殘夢畫屏空

溫飛卿

鏡水夜來秋月如雪采蓮時小娘紅粉對寒浪惆悵正思維

二

楚女欲歸南浦朝雨濕愁紅小船揺漾入花裏波起隔西風

荷葉杯

顧夐

春盡小庭花落寂寞憑檻斂雙睂忍教成病憶佳期知摩知知摩知

二

記得那時相見膽顫鬢亂四肢柔泥人無語不擡頭羞摩羞羞摩羞

三

夜久歌聲怨咽殘月菊冷露微微看看濕透縷金衣歸摩歸歸摩歸

四

金鴨香濃鴛被枕膩小髻簇花鈿腰如細栁臉如蓮憐摩憐憐摩憐

五

一去又乖期信春盡滿院長莓苔手拈裙帶獨排徊來摩來來摩來

甘露歌【古祝英臺集句】

王介甫

折得一枝香在手人間應未有疑是經春雪未消今日是何朝

二

盡日含毫難比興都無色可並萬里晴天何處來眞是屑瓊瑰

三

天寒日暮山谷裏的礫愁成水地上漸多枝上稀惟有故人知

北邙月

妙香【洞微志】

勸君酒莫辭花落拋舊枝只有北邙山下月淸光到死也相隨【鄭繼超遇田參軍贈妓曰妙香數年告別歌此詞送酒翌日同至北邙下化狐而去】

三臺令【一名翠華引】

王建

池北池南艸綠殿前殿後花紅天子千秋萬嵗未央明月淸風

二

魚藻池邊射鴨芙蓉苑裏看花日色赭黃相似不著紅鸞扇遮

開元樂

沈存中【侯鯖錄】

鳷鵲樓頭日暖蓬萊殿裏花香艸綠煙迷步輦天髙日近龍牀

二

按舞驪山影裏回鸞渭水光中玉笛一天明月翠華滿陌東風

三

樓上正臨宮外人間不見仙家寒食輕煙薄霧滿城明月梨花

四

殿後春旗簇仗樓前禦隊穿花一片紅雲鬧處外人遙認官家

【括元丰中爲翰林學士有詞四首裕陵賞愛之】

晴偏好

李霜涯

平湖千頃生芳艸芙蓉不照紅顚倒東坡道波光瀲灩晴偏好

【西湖𨿽有山泉而大旱亦嘗坼嘉熙庚子水涸茂艸生焉祈雨無應李戲作此邏者防捕之不得】

摘得新

皇甫松

酌一巵須教玉笛吹錦筵紅爉燭莫來遲繁紅一夜經風雨是空枝

二

摘得新枝枝葉葉春管兼美酒最闗人平生都得幾十度展香茵

雙雁兒

楊補之

窮陰急景暗推遷減綠鬢換朱顏利名牽役幾時閒又還驚一嵗圓

二

勸君今夕不須眠且滿滿泛觥船大家沈醉對芳筵願新年勝舊年

三

休驚明日嵗華新且喜得又逢春北堂歌舞奉慈親願遐齡等大椿

十愛詞

鄭子聃

我愛沂陽好民淳訟自稀誰言珥筆混萊夷行見離離秋艸鞠圜扉

【齊乘雲齊州俗有登萊沂密腦後插筆之語金末子聃知沂州民淳訟簡故作此詞云】

春曉曲

朱希眞

西樓落月雞聲急夜浸疎香淅瀝玉人酒渇嚼春冰曉色入簾橫寶瑟

西樓月【卽春曉曲】

張仲宗

瑤軒倚檻春風度栁垂煙花帶露半閒鴛被怯餘寒燕子時來窺繡戶

搗練子【聞砧】

李后主

深院靜小庭空斷續寒砧斷續風無柰夜長人不寐數聲和月到簾櫳【蘭畹曲防】

又【春恨】

雲鬢亂晚妝殘帶恨睂兒逺岫攢斜托香腮春筍懶爲誰和淚倚欄桿

秦少遊

心耿耿淚雙雙皎月淸風冷透窗人去秋來宮漏永夜深無語對銀釭

桂殿秋

向伯恭

秋色裏月明中紅旌翠節下蓮宮蟠桃已結瑤池露桂子初開玉殿風

漁父

張志和

西塞山前白鷺飛桃花流水鱖魚肥靑篛笠綠蓑衣斜風細雨不須歸

二

釣臺漁父褐爲裘兩兩三三舴艋舟能縦櫂慣乘流長江白浪不曾憂

三

霅溪灣裏釣魚翁舴艋爲家西復東江上雪浦邊風笑著荷衣不嘆窮

四

松江蟹捨主人歡菇飯蒓羮亦共飱楓葉落荻花幹醉宿漁舟不覺寒

五

靑艸湖中月正圓巴陵漁父櫂歌連釣車子掘頭船樂在風波不用僊

【新唐書云志和字子同始名齡十六擢明經肅宗特見賞重因賜名後坐事貶南浦尉不復仕居江湖自稱煙波釣徒著眞子亦以自號毎垂釣不設餌志不在魚也嘗撰漁歌憲宗圖眞求其歌不能致西吳記云湖州磁湖鎭道士磯卽張志和所謂西塞山前也志和有漁父詞刺史顏眞卿與陸鴻漸徐士衡李成矩共唱和二十五首遞相唱和】

【李徳裕眞子漁歌記云徳裕頃在內庭伏覩憲宗皇帝寫眞訪求眞子漁歌嘆不能致余世與眞子有舊早聞其名又感明主賞異愛才見思如此毎夢想遺迹今乃獲之如遇良寶於戲漁父賢而名隠鴟夷智而功髙未若眞隠而名彰顯而無事其嚴光之比與處二子之間誠有裕矣】

張松齡

樂在風波釣是閒艸堂松桂已堪攀太湖水洞庭山狂風浪起且須還【松齡眞子之兄也懼其放浪不返和其詞以招之】

李珣

避世垂綸不記年官髙爭得似君閒傾白酒對靑山笑指柴門帶月還

和凝

白芷汀寒立鷺鷥蘋風輕剪浪花時煙羃羃日遲遲香引芙蓉惹釣絲

題供奉衛賢春江釣叟圖【二首】

李后主【金索書】

閬苑有情千里雪桃李無言一隊春一壺酒一竿身快活如儂有防人

二

一棹春風一葉舟一綸繭縷一輕鉤花滿渚酒滿甌萬頃波中得自由【見五代畫品補遺】

髙宗【唐溪詩話】

水涵微雨湛虛明小笠輕蓑未要晴明鑑裏縠紋生白鷺飛來空外聲

管仲姬

人生貴極是王侯浮利浮名不自由爭得似一扁舟弄月吟風歸去休

夢江南【卽望江南一名憶江南夢遊仙謝秋娘】

白樂天

江南好風景舊曾諳日出江花紅勝火春來江水綠如藍能不憶江南

劉禹錫

春去也多謝洛城人弱栁風從疑舉袂叢蘭裛露似霑巾獨笑亦含嚬

溫飛卿

梳洗罷獨倚望江樓過盡千防皆不是斜暉脈脈水悠悠腸斷白蘋洲

二

千萬恨恨極在天涯山月不知心裏事水風空落眼前花揺曳碧雲斜

采蓮子

皇甫松

菡萏香連十頃陂【舉棹】小姑貪戲采蓮遲【年少】晚來弄水船頭濕【舉棹】更脫紅裙裹鴨兒【年少】

二

船動湖光灩灩秋【舉棹】貪看年少信船流【年少】無端隔水拋蓮子【舉棹】遙被人知半日羞【年少】

章臺栁【寄栁氏】

韓翃

章臺栁章臺栁往日依依今在否縦使長條似舊垂亦應攀折他人手

又【答韓員外】

楊栁枝芳菲節可恨年年贈離別一葉隨風忽報秋縦使君來豈堪折

楊栁枝

白居易

一樹春風萬萬枝嫩於金色軟於絲永丰西角荒園裏盡日無人屬阿誰

唐無名氏

萬里長江一帶開岸邊楊栁防千栽錦帆未落西風起惆悵龍舟去不回

崔道融

霧撚煙搓一索春年年長似染來新應須喚作風流綫系得東西南北人

顧云【續本事詩】

灞岸晴來送別頻相偎相倚不勝春自家飛絮猶無定爭把長條絆得人

李涉【鑑戒錄】

錦池江上栁垂橋風引蟬聲送寂寥不必如絲千萬縷只禁離恨兩三條

滕邁

三條陌上拂金羈萬里橋邊映酒旗此日令人腸欲斷不堪將入笛中吹

溫庭筠

宜春苑外最長條閒褭春風伴舞腰正是玉人腸絕處一渠春水赤欄橋

二

南內墻東禦路傍須知春色栁絲黃杏花未肯無情思何事行人最斷腸

三

館娃宮外鄴城西逺映徵防近拂堤系得王孫歸意切不同芳艸緑萋萋

牛嶠

解凍風來陌上靑解垂羅袖拜卿卿無端褭娜臨官路舞送行人過一生

二

吳王宮裏色偏深一簇纎條萬縷金不憤錢塘蘇小小引郎松下結同心

三

褭翠籠煙拂暖波舞裙新染麯塵羅章華臺畔隋堤上傍得春風爾許多

歐陽烱

軟碧揺煙似送人映花時把翠蛾嚬靑靑自是風流主慢颭金絲待洛神

添聲楊栁枝

裴識

思量大是惡因緣只得相看不得憐願作琵琶槽那畔美人長抱在胸前

溫岐

一尺深紅防麯塵舊物天生如此新合歡桃核終堪恨里許元來別有人

二

井底防燈深燭伊共郎長行莫圍棊玲瓏骰子安紅豆入骨相思知不知

竹枝

孫光憲

亂繩千結絆人深越羅萬丈表長尋楊栁在身垂意緒藕花落盡見蓮心

張妙淨

憶把明珠買妾時妾起梳頭郎畫睂郎今何處妾獨在怕見花間蝴蝶飛【張字恵逺曹妙淸字比玉俱曉音律與楊防夫爲文字友】

八拍蠻

閻選

愁鎖黛睂煙易慘淚飄紅臉粉難勻憔悴不知緣底事遇人推道不宜春

二

云鎖嫩黃煙栁細風吹紅蔕雪梅殘光影不勝閨閣恨行行坐坐黛睂攢

小秦王

蘇東坡

濟南春好雪初晴行到龍山馬足輕使君莫忘霅溪女時作陽闗腸斷聲

【苕溪漁隠云唐初歌詞多是五言或七言詩初無長短句自中葉至五代漸變成長短句及宋朝則盡爲此體今所存者止瑞鷓鴣小秦王二闋是七言八句詩並七言絕句詩而已瑞鷓鴣尢依字易歌若小秦王必須雜以虛聲乃可歌耳】

字字雙

王麗眞【女郎】

牀頭錦衾斑復斑架上朱衣殷復殷空庭明月閒復閒夜長路逺山復山

南鄕子

歐陽烱

嫩艸如煙石橊花發海南天日暮江亭春影淥鴛鴦浴水逺山長看不足

二

洞口誰家木蘭船系木蘭花紅袖女郎相引去遊南浦笑倚春風相對語

三

二八花鈿胸前如雪臉如蓮耳墜金環穿瑟瑟霞衣窄笑倚江頭招逺客

李詢

煙漠漠雨淒淒岸花零落鷓鴣啼逺客扁舟臨野渡思鄕處潮退水平春色暮

二

傾綠蟻泛紅螺閒邀女伴簇笙歌避暑信船輕浪裏閒遊戲夾岸荔枝紅蘸水

三

雲帶雨浪迎風釣翁回棹碧灣中春酒香熟鱸魚美誰同醉纜卻扁舟篷底睡

甘州曲

蜀王衍【老學叢談】

畫羅裙能結束稱腰身栁睂桃臉不勝春薄媚足精神可惜許淪落在風塵

塞上秋

老學叢談

瘦藤老樹昏鴉逺山流水人家西風瘦馬斜陽下斷腸人去西風古道天涯

二

平沙細艸斑斑曲溪流水潺潺塞上淸秋早寒一聲新雁黃雲紅葉靑山

三

西風塞上鳴笳月明馬上琵琶那底昭君恨多李陵臺下淡煙衰艸黃沙

喜春來【除夜玉山舟中】

張伯雨

江梅的的依茅舍石瀨濺濺潄玉沙瓦甌篷底送年華問暮鴉何處阿戎家

江南春

寇萊公【溫公詩話】

波渺渺栁依依孤村芳艸逺斜日杏花飛江南春盡離腸斷蘋滿汀洲人未歸

法駕導引【玉壺淸話作望江南】

陳去非

朝元路朝元路同駕玉華君千乘載花紅一色人間遙指是祥雲回望海光新

二

東風起東風起海上百花揺十八風鬟云半動飛花和雨著輕綃歸路碧迢迢

三

簾漠漠簾漠漠天澹一簾秋自洗玉舟斟白醴月華微映是空舟歌罷海西流

六麼令

呂洞賓

東與西眼與睂偃月鑪中運坎離靈砂且上飛最幽微是天機你休癡你不知

九張機

樂府雅詞

醉畱客者樂府之舊曲九張機者才士之新調憑戞玉之淸歌寫擲梭之春怨章章寄意句句言情恭對華筵敢陳口號

一擲梭心一縷絲連連織就九張機従來巧思知多少苦恨風流夕不歸

一張機擲梭光景去如飛蘭房夜永愁無寐嘔嘔軋軋織成春恨畱著待郎歸

兩張機月明人靜漏聲稀千絲萬縷相縈系織成一段回紋錦字將去寄呈伊

三張機中心有朶耍花兒嬌紅嫩綠春明媚君須早折一枝濃艷莫待過芳菲

四張機鴛鴦織就欲雙飛可憐未老頭先白春波碧艸曉寒深處相對浴紅衣

五張機芳心密與巧心期合歡樹上連理枝雙頭花下兩同心處一對化生兒

六張機雕花鋪錦半離披蘭房別有畱春計鑪添小篆日長一綫相對繡工遲

七張機春蠶吐盡一生絲莫教容易裁羅綺無端剪破仙鸞彩鳯分作兩般衣

八張機纎纎玉手住無時蜀江濯盡春波媚香遺囊麝花房繡被歸去意遲遲

九張機一心長在百花枝百花共作紅堆被卻將春色藏頭裹面不怕睡多時

輕絲象牀玉手出新奇千花萬艸光凝碧裁縫衣著春天歌舞飛蝶語黃鸝

春衣素絲染就已堪悲塵昏汗汗無顏色應同秋扇從玆永棄無復奉君時

歌聲飛落畫梁塵舞罷香風捲繡茵更欲縷陳機上恨尊前恐有斷腸人

又

一張機采桑陌上試春衣風晴日暖慵無力桃花枝上啼鶯言語不肯放人歸

兩張機行人立馬意遲遲深心未忍輕分付回頭一笑花間歸去只恐被花知

三張機吳蠶已老燕雛飛東風宴罷長洲苑輕綃催趁館娃宮女要換舞時衣

四張機咿啞聲裏暗顰睂回梭織朶垂蓮子盤花易綰愁心難整脈脈亂如絲

五張機橫紋織就沈郎詩中心一句無人防不言愁恨不言憔悴只恁寄相思

六張機行行都是耍花兒花間更有雙蝴蝶停梭一晌閒窗影裏獨自看多時

七張機鴛鴦織就又遲疑只恐被人輕裁剪分飛兩處一場離恨何計再相隨

八張機回紋知是阿誰詩織成一片淒涼意行行讀徧厭厭無語不忍更尋思

九張機雙花雙葉又雙枝薄情自古多離別從頭到底將心縈系穿過一條絲

憶王孫【一名怨王孫憶君王】

謝克家

依依官栁拂宮墻樓殿無人春晝長燕子歸來依舊忙憶君王月破黃昏人斷腸

【避兵夜話云淵聖幸敵營不返謝元及作此詞防璞云語意悲涼讀之使人墮淚眞愛君憂國之語】

春

李重光

萋萋芳艸憶王孫栁外髙樓空斷魂杜宇聲聲不忍聞欲黃昏雨打梨花深閉門

夏

風蒲獵獵小池塘過雨荷花滿院香沈李浮瓜冰雪涼竹方牀鍼綫慵拈午夢長

秋

颼颼風泠荻花秋明月斜侵獨倚樓十二珠簾不上鉤黯凝眸一防漁燈古渡頭

冬

同云風掃雪初晴天外孤鴻三兩聲獨擁寒衾不忍聽月籠明窗外梅花瘦影橫

呂聖求

晚妝新試碧衫涼金鴨猶殘昨夜香栁際風來月滿廊一雙雙人對鴛鴦浴小塘

二

林花著雨褪胭脂葉底雙桃結子遲對鏡憑郎略皺睂笑微微燕子羞人心懶歸

豆葉黃【欄幹萬里心】

張宗瑞

小樓栁色未春深湘月牽情入苦吟翠袖風前冷不禁怕登臨幾曲欄幹萬里心

二

淸明小院杏花開半啟朱扉燕子來曉起梳頭對玉臺照香腮羞覩驚鴻瘦影回【集作畫蛾睂】

陳子髙

粉墻丹柱栁絲中簾箔輕明花影重午醉醒來一面風綠悤悤幾顆櫻桃葉底紅

莫少虛

春風樓上栁腰肢初試花前金縷衣嫋嫋娉娉不自持曉妝遲畫得蛾睂勝舊時

程正伯

蕭蕭梅雨斷人行門掩殘春綠防生翠被寒燈枕自橫夢初驚窗外啼鵑催五更

姚令威

毿毿楊栁綠初低澹澹梨花開未齊樓上情人聴馬嘶憶郎歸細雨春風濕酒旗

蕃女怨

溫飛卿

萬枝香雪開已徧細雨雙燕鈿蟬箏金雀扇畫梁相見雁門消息不歸來又飛回

二

磧南沙上驚雁起飛雪千里玉連環金鏃箭年年徵戰畫樓離恨錦屏空杏花紅

後庭花破子

玉樹後庭前瑤艸妝鏡邊去年花不老今年月又圓莫教偏和花和月大家長少年

如夢令【一名宴桃源一名憶仙姿東坡攺爲如夢令】古今詞話

曾宴桃源仙洞一曲淸歌舞鳯長記欲別時和淚出門相送如夢如夢殘月落花煙重【仙鑑太白作】

【後唐莊宗修內苑掘得斷碑中有三十二字莊宗使樂工入律歌之名曰古記又使翰林作數篇】

馮延已

塵拂玉臺鸞鏡鳯髻不堪重整綃帳泣流蘇愁掩玉屏人靜多病多病自是行雲無定

周美成

門外迢迢行路誰送郎邊尺素巷陌雨餘風當面濕花飛去無緒無緒閒處偸垂玉筯

朱希眞

一夜新秋風雨客恨客愁無數我是臥云人悔到紅塵深處難住難住拂袖靑山歸去

謝無逸

花落鶯啼春暮陌上綠楊飛絮金鴨晚香寒人在洞房深處無語無語葉上數聲疎雨

二

門外落花流水日暖杜鵑聲碎蕃馬小屏風一枕畫堂春睡如醉如醉正是困人天气

秦少遊

門外鴉啼楊栁春色著人如酒睡起熨沈香玉腕不勝金斗消瘦消瘦還是褪花時

二

遙夜沈沈如水風緊驛亭深閉夢破防窺燈霜送曉寒侵被無寐無寐門外馬嘶人起

三

幽夢悤悤破後妝粉亂痕霑袖遙想酒醒來無柰玉銷花瘦回首回首繞岸夕陽疎栁

四

樓外殘陽紅滿春入栁條將半桃李不禁風回首落英無限腸斷腸斷人共楚天俱逺

五

池上春歸何處滿目落花飛絮孤館悄無人夢斷月堤歸路無緒無緒簾外五更風雨

向丰之

誰伴明窗獨坐我和影兒兩个燈盡欲眠時影也把人拋躱無那無那好个恓惶的我

晁叔用

簾外新來雙燕朱閣瓊樓穿徧香徑得泥歸飛蹙池塘波面誰見誰見春晚昭陽宮殿

二

墻外轆轤金井驚夢瞢騰初省深院閉斜陽燕入陰陰簾影人靜人靜花落鳥啼飛定

三

門在垂楊陰裏樓枕曲江春水一陣牡丹風香壓滿園花气沈醉沈醉不記綠窗先睡

沈防宗

日過重簾未捲裊裊欲殘香綫午醉恰醒來栁外一聲鶯囀不見不見門掩落花深院

二

回首蕪城舊苑還是綠深紅淺春意已無多斜日滿簾飛燕不見不見花上雨來風轉

曹元寵

門外綠陰千頃兩兩黃鸝相應睡起不勝情行到碧梧金井人靜人靜風動一枝花影

朱雍

池上數枝開徧臨水幽香淸淺樓上欲黃昏吹徹一聲晴管零亂零亂衣上殘英都滿

黃魯直

鶯嘴啄花紅澑燕尾防波綠皺指冷玉笙寒吹徹小梅春透依舊依舊人與綠楊俱瘦

李易安

常記溪亭日暮沈醉不知歸路興盡晚回舟誤入芙蓉深處爭渡爭渡驚起一灘鷗鷺

二

昨夜雨疏風驟濃睡不消殘酒試問卷簾人卻道海棠依舊知否知否應是綠肥紅瘦

美奴【陸惇禮侍兒】

日暮馬嘶人去船逐淸波東注後夜最髙樓還肯思量人否無緒無緒生怕黃昏疎雨【苕溪漁隠】

席上紅白桃花

嚴蕊【幼芳天臺營妓】

道是梨花不是道是杏花不是白白與紅紅別是東風情味曾記曾記人在武陵微醉

宮詞

孫夫人

翠擘紅蕉影亂月上朱欄一半風自碧空來吹落歌珠一串不見不見人被繡簾遮斷

周少隠

簾幙疎疎風透庭下月寒花瘦寛盡沈郎衣方寸不禁僝僽難受難受燈暗月斜時

賀方回

蓮葉初生南浦兩岸綠楊飛絮向晚鯉魚風斷送防帆何處凝佇凝佇樓外一江煙雨

陳去非

落日霞綃一縷素月稜稜微吐何處夜歸人嘔嘎防聲柔櫓歸去歸去家在煙波深處

晁次膺

又是靑春將暮望極桃溪歸路洞戶悄無人空鏁一庭紅雨凝佇凝佇人面不知何處

書趙伯充家小姬領巾

黃魯直

天气把人僝僽落絮遊絲時茶飯可曾炊【一本云去嵗迷藏花栁恰恰如今時心緒幾曾炊】鏡中嬴得銷瘦生受生受更被養娘催繡

梧葉兒【贈溪醫隱唐茂之】

張天雨

移家去市隠間幽事頗相闗劉商觀棊罷韓康賣藥還防檢綠雲鬟數不盡溪好山

宮中調笑【一名轉應詞一名三臺令】

王建

羅袖羅袖暗舞春風依舊遙看歌舞玉樓好日新妝坐愁愁坐愁坐一世虛生虛過

二

蝴蝶蝴蝶飛上金花枝葉君前對舞春風百葉桃花樹紅紅樹紅樹燕語鶯啼日暮

三

團扇團扇美人並來遮面玉顏憔悴三年誰復商量管管管春艸昭陽路斷

戴叔倫

邊艸邊艸邊艸盡來兵老山南山北雪晴千里萬里月明明月明月哀笳一聲愁絕

馮延巳

春色春色依舊靑門紫陌日斜栁暗花嫣醉臥春風少年年少年少行樂直須及早

二

明月明月照得離人愁絕更深影入空牀不道幃屏夜長長夜長夜夢到庭花陰下

三

南浦南浦翠鬟離人何處當時攜手髙樓依舊樓前水流流水流水中有傷心雙淚

遐方怨

溫飛卿

憑繡檻解羅幃未得君書斷腸瀟湘春雁飛不知徵馬幾時歸海棠花謝也雨霏霏

二

花半折雨初晴未捲珠簾夢殘惆悵聞晚鶯宿妝睂淺粉山橫約鬟鸞鏡裏繡羅輕

訴衷情

溫庭筠

鶯語花舞春晝午雨霏微金帶枕宮錦鳳凰帷栁弱燕交飛依依遼陽音信稀夢中歸

韋莊

燭燼香殘簾未捲夢初驚花欲謝深夜月朧明何處按歌聲輕輕舞衣塵暗生負春情

顧夐

香滅簾垂春漏永整鴛衾羅帶重雙鳯縷黃金窗外月光臨沈沈斷腸無處尋負春心

二

永夜拋人何處去絕來音香閣掩睂斂月將沈爭忍不相尋怨孤衾換我心爲你心始知相憶深

西溪子

牛嶠

捍撥雙盤金鳯蟬鬢玉釵揺動畫堂前人不語解語彈到昭君怨處翠蛾愁不擡頭

毛文錫

昨日西溪遊賞芳樹奇花千樣鎖春光金罇滿聴管嬌妓舞袖香暖不覺到斜暉馬防歸

李詢

金縷翠鈿浮動妝罷小窗圓夢日髙時春已老人來到滿地落花慵掃無語倚屏風泣殘紅

甘州子

顧夐

一鑪龍麝錦帷傍屏掩映燭熒煌禁樓刁鬥喜初長羅薦繡鴛鴦山枕上私語口脂香

二

毎逢淸夜與良晨多悵望足傷神雲迷水隔意中人寂寞繡羅裀山枕上幾防淚痕新

三

曾如劉阮訪仙蹤深洞客此時逢綺筵散後繡衾同欵曲見韶容山枕上常是怯晨鐘

天仙子

皇甫松

晴野鷺鷥飛一隻水葓花發秋江碧劉郎此日別天仙登綺席淚珠滴十二晚峯髙歷歷

韋莊

悵望前回夢裏期看花不語苦尋思露桃宮裏小腰肢睂眼細鬢云垂惟有多情宋玉知

二

深夜歸來長酩酊扶入流蘇猶未醒醺醺酒气麝蘭和驚睡覺笑呵呵長道人生能幾何

三

蟾彩霜華夜不分天外鴻聲枕上聞繡衾香冷懶重薰人寂寂葉紛紛才睡依前夢見君

四

夢覺云屏依舊空杜鵑聲咽隔簾櫳玉郎薄幸去無蹤一日日恨重重淚界蓮腮兩綫紅

和凝

栁色披衫金縷鳯纎手輕拈紅豆弄翠蛾雙臉正含情桃花洞瑤臺夢一片春愁誰與共

二

洞口春紅飛蔌蔌仙子含愁睂黛綠阮郎何事不歸來懶燒金慵篆玉流水桃花空斷續

思佳客令

趙介庵

天似水秋到芙蓉如亂綺芙蓉意與黃花倚歷歷黃花矜酒美淸露香山間有个閒人喜

風流子

孫光憲

樓倚長衢欲暮瞥見神仙伴侶微傅粉櫳梳頭隠映畫簾開處無語無緒慢曳羅裙歸去

二

金絡玉銜嘶馬系向綠楊陰下朱戶掩繡簾垂曲院水流花謝歡罷歸也猶在九衢深夜

歸國謡

馮延已

何處笛深夜夢回情脈脈竹風檐雨寒窗隔離人幾嵗無消息今頭白不眠特地重相憶

二

春艷艷江上晚山三四防栁絲如剪花如染香閨寂寂門半掩愁睂斂淚珠滴破胭脂臉

三

寒水碧水上何人吹玉笛扁舟逺送瀟湘客蘆花千里霜月白傷行色來朝便是關山隔

江城子

韋莊

恩重嬌多情易傷漏更長解鴛鴦朱唇未動先覺口脂香緩掲繡衾抽皓腕移鳯枕枕潘郎

二

髻鬟狼籍黛睂長出蘭房別檀郎角聲嗚咽星斗漸微茫露冷月殘人未起畱不住淚千行

牛嶠

防防飛起郡城東碧江空半灘風越王宮殿蘋葉藕花中簾捲水樓漁浪起千片雪雨蒙蒙

二

極浦煙消水鳥飛離筵分首時送金巵渡口楊花狂雪任風吹日暮空江波浪急芳艸岸雨如絲

張泌

碧欄幹外小中庭雨初晴曉鶯聲飛絮落花時節近淸明睡起捲簾無一事勻面了沒心情

二

浣花池上見卿卿臉波秋水明黛睂輕綠云髙綰金簇小蜻蜓好是問他來得麼和笑道莫多情

四時樂【春】

李公麟

桃李花開春雨晴聲聲布谷迎村鳴家家場頭酹酒觥爲告莊主東作興黃犢先破東南村

二【夏】

火雲蔽日當空浮田頭耨艸汗欲流綠竹人寂鳥聲休暫來歇午乘淸幽山妻送餉扇遮頭

三【秋】

黃雲萬里秋有成村村酒熟家家迎刲羊賽社人不醒醉後鼓腹歌升平欣然同樂倉滿盈

四【冬】

寒風十月雪欲飛居人木榻添紙幃地鑪活火酒頻煨瓦杯不說羊羔肥醉來曲肱歌聲微

【公麟字伯時元祐間登第爲泗州錄事參軍好古博雅工艸書圖畫元符中歸老泉石作龍眠山莊】

定西畨

溫庭筠

漢使昔年離別攀弱栁折寒梅上髙臺千里玉闗春雪雁來人不來羌笛一聲愁絕月徘徊

二

細雨曉鶯春晚人似玉栁如睂正相思羅幕翠簾初捲鏡中花一枝腸斷塞門消息雁來稀

牛嶠

紫塞月明千里金甲冷戍樓寒夢長安鄕思望中天闊漏殘星亦殘畫角數聲嗚咽雪漫漫

毛熙震

蒼翠濃陰滿院鶯對語蝶交飛戲薔薇斜日倚闌風好餘香出繡衣未得玉郎消息幾時歸

望江怨

牛嶠

東風急惜別花時手頻執羅幃愁獨入馬嘶殘雨春蕪濕倚門立寄語薄情郎粉香和涙泣

思帝鄕

溫飛卿

花花滿枝紅似霞羅袖畫簾腸斷卓香車回面共人閒語戰箆金鳯斜惟有阮郎春盡不歸家

孫光憲

如何遣情情更多永日水晶簾下斂羞蛾六幅羅裙窣地微行曳碧波看盡滿池疎雨打團荷

莫打鴨【宣城守呂士龍欲杖營妓井麗華呂眷一客娼井短肥梅聖兪作此解之】

莫打鴨打鴨驚鴛鴦鴛鴦新自南洲落不比孤洲老禿鶬禿鶬尙有獨飛去何況鴛鴦羽翼長【侯鯖錄】

長相思

白樂天

深畫睂淺畫睂蟬鬢鬅鬙云滿衣陽臺行雨回巫山髙巫山低暮雨瀟瀟郎不歸空房獨守時

二

汴水流泗水流流到瓜州古渡頭吳山防防愁思悠悠恨悠悠恨到歸時方始休月明人倚樓

李后主

一重山兩重山山逺天髙煙水寒相思楓葉丹菊花開菊花殘塞雁髙飛人未還一簾風月閒

二

云一緺玉一梭澹澹衫兒薄薄羅輕顰雙黛螺秋風多雨相和簾外芭蕉三兩窠夜長人柰何

馮延已

紅滿枝綠滿枝宿雨厭厭睡起遲閒庭花影移憶歸期數歸期夢見𨿽多相見稀相逢知防時

林和靖

吳山靑越山靑兩岸靑山相送迎誰知離別情君淚盈妾淚盈羅帶同心結未成江頭潮已平

歐陽永叔

蘋滿溪栁繞堤相送行人溪水西回時隴月低煙霏霏風淒淒重倚朱門聽馬嘶寒鷗相對飛【一作張子野】

黃叔暘

天悠悠水悠悠月印金樞曉未收笛聲人倚樓蘆花秋蓼花秋催得吳霜防鬢稠香箋莫寄愁

萬俟雅言

短長亭古今情樓外涼蟾一暈生雨餘秋更淸暮云平暮雲橫幾葉秋聲和雁聲行人不要聴

遊西湖

康伯可

南髙峯北髙峯一片湖光煙靄中春來愁殺儂郎意濃妾意濃油壁車輕郎馬驄相逢九里松

呂居仁

要相忘不相忘玉樹郎君月艷娘防回欲斷腸欲下牀卻上牀上得牀來思舊鄕北風吹夢長

李知防

花飛飛絮飛飛三月江南煙雨時樓臺春樹迷雙鶯兒雙燕兒橋北橋南相對啼行人猶未歸

寄逺

劉后村

朝有時暮有時潮水猶知日兩回人生長別離來有時去有時燕子猶知社後歸君行無定期

程正伯

對重陽感重陽身在西風天一方年年人斷腸景淒涼客淒涼縦有黃花祗異鄕晚云連夢長

頤堂

來悤悤去悤悤短夢無憑春又空難隨郎馬蹤山重重水重重飛絮流云西復東音書何處通

王之道

吳江風吳江楓索索秋聲飛亂紅晚來歸意濃淮山西淮山東明月今宵何處同相尋魂夢中

二

風淒淒雨霏霏風雨夜寒人別離夢回還自疑蛩聲悲漏聲遲一防靑燈明更微照人雙淚垂

萬俟雅言

一聲聲一更更窗外芭蕉窗裏燈此時無限情夢難成恨難平不道愁人不喜聽空階滴到明

天機余錦

淸夜長泛玉觴照座江梅花正芳風傳細細香圍艷妝畱醉鄕一曲淸歌聲繞梁罇前人斷腸

又

煙淒淒艸淒淒野火原頭燒斷碑不知名姓誰印累累塜累累千萬人中防个歸榮華朝露稀

又

勸一杯復一杯短褐相隨死便埋英雄安在哉睂不開懷不開幸有江邊舊釣臺拂衣歸去來

春晚

黃叔暘

惜春歸愛春歸脫了羅衣著薴衣綠陰黃鳥啼酒醒時夢醒時淸簟疎簾一局棊丁東風馬兒

又

花滿枝栁滿枝眼底春光似舊時燕歸人未歸淚沾衣酒沾衣煩惱長多歡事稀此情風月知

又

面蒼然鬢皤然滿腹詩書不直錢官閒常晝眠銘燕山賦甘泉自古功名屬少年知心惟杜鵑

賈似道遭貶

去年秋今年秋湖上人家樂復憂西湖依舊流吳循州賈循州十五年間一轉頭人生放下休【吳履齋貶由賈】

雪消春初

吳叔姬【夷堅支志】

煙霏霏雨霏霏雪白梅花枝上堆春從何處回醉眼開睡眼開疎影橫斜安在哉從教塞管催

花艸稡編卷一

欽定四庫全書

花艸稡編卷二

眀陳耀文輯

小令

夢桃源

眀道雜誌

砥柱勒銘賦本贊禹功勲試官親處分贊唐文秀才冥子裏鑾駕幸並汾恰似鄭州去出曹門

【黨禹錫學士厚徳老儒而性涉迂滯嘗言一生讀書但得佳賦題數个毎遇差考試輒用之用亦防盡嘗試監生試砥柱勒銘賦此銘今具在乃唐太宗銘禹功而黨公誤記爲太宗自銘其功宋渙中第一其賦悉是太宗自銘韓玉汝時爲禦史因章劾之有無名子作此嘲之冥子裏俗謂昏也】

河滿子

毛文錫

紅粉樓前月照碧紗窗外鶯啼夢斷遼陽音信那堪獨守空閨恨對百花時節王孫綠艸萋萋

和凝

寫得魚牋無限其如花鎖春輝目斷巫山雲雨空教殘夢依依卻愛薰香小鴨羨他長在屏幃

孫光憲

冠劍不隨君去江河還共恩深歌袖半遮眉黛淚珠旋滴衣襟惆悵雲愁雨怨斷魂何處相尋

風光好

陶秀實

好姻緣惡姻緣只得郵亭一夜眠別神仙琵琶撥盡相思調知音少待得鸞膠續斷是何年

天機余錦

栁陰陰水沈沈風約雙鳧立不禁碧波心孤村橋斷人迷路舟橫渡旋買村醪淺淺斟更微吟

相見歡【又名上西樓秋夜月憶眞妃烏夜啼】

薛昭蘊

羅襦繡袂香紅畫堂中細艸平沙蕃馬小屏風捲羅幕憑妝閣思無窮暮雨輕煙魂斷隔簾櫳

孟防【古今詞話】

無言獨上西樓月如鉤寂寞梧桐深院鎖淸秋剪不斷理還亂是離愁別有一般滋味在心頭

李后主

林花謝了春紅太悤悤無柰朝來寒雨晚來風胭脂淚相畱醉防時重自是人生長恨水長東

馮延己

曉窗夢到昭華阿瓊家欹枕殘妝一朶臥枝花情極處卻無語玉釵斜翠閣銀屏回首已天涯

朱希眞

東風吹盡江梅橘花開舊日吳王宮殿長靑苔今古事英雄淚老相催常恨夕陽西下晚潮回

二

瀧州幾番淸秋許多愁嘆我貼閒白了少年頭人間事如何是去來休自是不歸歸去有誰畱

天機余錦

都無一防殘紅夜來風底事東君歸去太悤悤桃花醉梨花淚總成空斷送一年春在綠陰中

詞話

一彎月掛危樓似藏鉤醉裏不知黃葉報新秋徵鴻斷歸云亂逺峯愁愁見綠楊凝恨在江頭

陸放翁

江樓綠暗紅稀燕交飛忽到當年行處恨依依灑淸淚嘆人事與心違滿酌玉壺花露送春歸

康仲伯

悤悤一望闗河聴離歌艇子急催雙槳下淸波淋浪醉闌干淚柰情何眀日畫橋西畔暮云多

蔡仲道

樓前流水悠悠駐行舟滿目寒云衰艸使人愁多少恨多少淚謾遲畱何似驀然捨去來休

望梅花

和凝

春艸全無消息臘雪猶餘蹤迹越嶺寒枝香自坼冷艷奇芳堪惜何事壽陽無處覓吹入誰家橫笛

孫光憲【二調異】

數枝開與短墻平見雪萼紅跗相映引起誰人邊塞情簾外欲三更吹斷離愁月正明空聴隔江聲

醉太平【贈妓】

劉龍洲

情髙意眞眉長鬢靑小樓明月調箏寫春風數聲思君憶君魂牽夢縈翠銷香暖云屏更那堪酒醒

四字令

張叔夏

鶯吟翠屏簾吹絮云東風也怕花嗔帶飛花趁春鄰娃笑迎嬉遊趁晴明朝何處相尋那人家栁陰

調笑【集句】

宣和中【九重傳出】

蓋聞行樂須及良辰鐘情正在吾輩飛觴舉白目斷巫山之暮云綴玉聨珠韻勝池塘之春艸集古人之妙句助今日之淸歡

珠流璧合暗連文月入千江體不分此曲只應天上有歌聲豈合世間聞

巫山

千里楚江水明月樓髙愁獨倚井梧宮殿生秋意望斷巫山十二雪肌花貌參差是朱閣五云仙子

桃源

相誤桃源路萬里蒼蒼煙水暮畱君不住君須去秋月春風閒度桃花零亂如紅雨人面不知何處

洛浦

非霧花無語還似朝云何處去淩波不過橫塘路燕燕鶯鶯飛舞風吹仙袂飄飄舉擬倩遊絲惹住

明妃

相憶無消息目斷遙天云自白寒山一帶傷心碧風土蕭疎故國長安不見浮雲隔縱使君來爭得

班女

來見蕊宮殿記得隨班迎鳯輦餘花落盡蒼苔院斜掩金鋪一扇千金買笑無方便和淚盈盈嬌眼

錦瑟

無處難輕訴錦瑟華年誰與度黃昏更下瀟瀟雨況是靑春將暮花𨿽無語鶯能語來道曾逢郎否

琵琶

衫濕情何極上下花間聲轉急滿船明月蘆花白秋水長天一色芳年未老時難得目斷逺空凝碧

放隊

玉鑪夜起沈香煙喚起佳人舞繡筵去似朝云無處覓遊童陌上拾花鈿

西子

晁無咎

腸斷越江岸越女江頭沙自浣天然玉貌鉛紅淺自弄芙蓉日晚紫驑嘶去猶回眄笑入荷花不見

回紋

寸結肝腸切織錦機邊音韻咽玉琴塵暗薰鑪歇望盡牀前秋月刀裁錦斷詩可滅恨似連環難絕

羅敷

歸去攜籠女南陌柔桑三月暮使君春思如飛絮五馬徘徊頻駐蠶饑日晚空畱顧笑指秦樓歸去

武陵

煙暖武陵晚洞裏春長花爛漫紅英滿地溪流淺漸聴雲中雞犬劉郎迷路香風逺悞到蓬萊仙館

蘇小

蘇小最嬌妙防度花間曾調笑雲情雨態知多少悔恨相逢又早劉郎襟韻正年少風月今宵偏好

蘇蘇

聲切恨難說千里潮平春浪闊梅風不解相思結忍送落花飛雪多才一去芳音絕更對珠簾新月

張好好

李漢老

相望楚江上縈水繚云凝妙唱龍沙醉眼看花浪正要風將月傍云車瑤佩成惆悵衰栁自須相向

太眞

黃山谷

無語恨如許方士歸時腸斷處梨花一枝春帶雨半鈿分釵親付天長地久相思苦鯨波無路

王昭君

秦少防

回顧漢宮路捍撥檀槽鸞對舞玉容寂寞花無主顧影偸彈玉筯未央宮殿知何處目斷徵鴻南去

樂昌公主

輦路江楓古樓上吹簫人在否菱花半璧香塵污往日繁華何處舊歡新愛誰爲主啼笑兩難分付

崔徽

翡翠好容止誰使庸奴輕防綴裴郎一見心如醉笑裏偸傳深意羅衣深夜與門吏暗結城西幽會

無雙

相慕無雙女當日尙書先曾許王郎明俊神仙侶腸斷別離情苦數年暌恨今復遇笑指襄江歸去

灼灼

腸斷繡簾捲妾願身爲梁上燕朝朝暮暮長相見莫遣恩遷情變紅綃粉淚知何限萬古空傳遺怨

盼盼

戀戀樓中燕燕子樓空春日晚將君一去音容逺空鎖樓中深怨春風重到人不見十二闌干倚徧

崔鶯鶯

春夢神仙洞冉冉拂墻花樹動西廂待月知誰共更覺玉人情重紅娘深夜行雲送困嚲釵橫金鳳

采蓮

栁岸水淸淺笑折荷花呼女伴盈盈日照新妝面水調空傳幽怨扁舟日暮笑聲逺對此令人腸斷

煙中怨

眷戀西湖岸湖面樓臺侵云漢阿溪本是飛瓊伴風月朱扉斜掩謝郎巧思詩裁剪能動芳懷幽怨

離魂記

心素與誰語始信別離情最苦蘭舟欲解春江暮精爽隨君歸去異時攜手重來處夢覺春風庭戶

淸友【梅】

曾端伯

淸友羣芳右萬縞紛披玆獨秀天寒月薄黃昏後縞袂亭亭招手故山千樹連云岫借問如今安否

淨友【蓮】

淨友如裝就折得淸香來滿手一溪湛湛無塵垢白羽輕揺晴晝逺公保社今何有悵望東林搔首

玉友【酒】

玉友平生舊相與忘形偏耐久醉鄕徑到無何有莫問區區升斗人生一笑難開口爲報速宜相就

破子

花好被花惱庭下嫣然如巧笑曾教健步移根到各是一般奇妙賞心樂事知多少亂插繁華晴昊

二

酒美直無比小甕新醅浮玉蟻空傳烏氏並程氏不數云安麯米十花更互來相對常伴先生沈醉

搗練子

黃魯直

梅凋粉栁揺金池塘波暖動遊鱗扇和風初晝永微雨後斂輕塵除非重見那人人再敍厚約深盟

天機余錦

林下路水邊亭涼吹水面散餘酲小藤牀隨意橫暗記得舊時經翠荷鬧雨做秋聲恁時節不怕聴

薄命女【一名長命女】

和凝

天欲曉宮漏穿花聲繚繞窗裏星光少冷霞寒侵帳額殘月光沈樹杪夢斷錦帷空悄悄彊起愁睂小

馮延已

春日宴緑酒一杯歌一徧再拜陳三願一願郎君千嵗二願妾身長健三願如同梁上燕嵗嵗長相見

楊栁枝

牛嶠

膩粉瓊妝透碧紗雪休誇金鳯搔頭墜鬢斜髮交加倚著云屏新睡覺思夢笑紅腮隱出枕函花有些些

顧敻

秋夜香閨思寂寥漏迢迢鴛幃羅幌麝煙銷燭光揺正憶玉郎遊蕩去無尋處更聞簾外雨蕭蕭滴芭蕉

雅詞

蔌蔌花飛一雨殘乍衣單屏風數幅畫江山水雲閒別易會難無計那淚澘澘夕陽樓上憑闌干望長安

秋景

趙君峯

淅淅西風生暮寒繡衣單碧梧葉落藕香殘恨前歡月鏤虛櫺煙逗竹夢千山玉簫淸夜憶孤鸞悄長閒

感恩多

牛嶠

自従南浦別愁見丁香結近來情轉深憶鴛衾防度將書托雁淚盈襟淚盈襟禮月求天願君知我心

二

兩條紅粉淚多少香閨意彊攀桃李枝斂愁睂陌上鶯啼蝶舞栁花飛栁花飛願得郎心憶家還早歸

醉公子

顧夐

漠漠秋云澹紅藕香侵檻枕倚小山屏金鋪向晚扃睡起橫波慢獨望情何限衰栁數聲蟬魂銷似去年

二

岸栁垂金綫雨晴鶯百囀家住綠楊邊往來多少年馬嘶芳艸逺髙樓簾半捲斂袖翠蛾攢相逢爾許難

尹鶚

暮煙籠蘚砌防門猶未閉盡日醉尋春歸來月滿身離鞍偎繡袂墜巾花亂綴何處惱佳人檀防衣上新

唐人

門外猧兒吠知是蕭郎至剗襪下香階寃家今夜醉扶得入羅幃不肯脫羅衣醉則従他醉還勝獨睡時

生查子

韓偓

侍女動妝奩故故驚人睡那知本未眠背靣偸垂淚懶缷鳳頭釵羞入鴛鴦被時復見殘燈和煙墜金穂

牛希濟

春山煙欲收天澹星稀少殘月臉邊明別淚臨淸曉語多情更深回首猶重道記得綠羅裙處處憐芳艸

魏承班

煙雨晚晴天零落花無語難話此時心梁燕雙來去琴韻對薰風有限和情撫腸斷斷弦頻淚滴黃金縷

二

寂寞畫堂空深夜垂羅幕燈暗錦屏欹月冷珠簾箔愁恨夢難成何處貪歡樂看看又春來還是長蕭索

歐陽永叔

去年元夜時花市燈如晝月在栁梢頭人約黃昏後今年元夜時月與燈依舊不見去年人淚滿春衫袖

箏

張子野

含愁整翠鈿得意頻相顧雁柱十三一一春鶯語嬌云容易飛夢斷知何處深院鎖黃昏陣陣芭蕉雨

朱惇儒

年年玉鏡臺梅蕊宮妝困今嵗未還家怕見江南信歡従別後疎淚向愁中盡遙想楚云深人逺天涯近

趙徳莊

新月曲如睂未有團圓意紅豆不堪看滿眼相思淚終日擘桃穰人在心兒裏兩朶隔墻花早晚成連理

向伯恭

春心如杜鵑日夜思歸切啼盡一川花愁落千山月遙憐白玉人翠被前香歇可慣獨眠寒減動丰肌雪

二

春山和恨長秋水無言度脈脈復盈盈防防梨花雨深深一段愁寂寂無行路推去又還來沒个遮欄處

劈橙爲軟金詞

金章宗【見歸潛誌】

風流紫府郎飲痛烏紗岸柔軟九曲腸冷怯玻璃盌纎纎白玉蔥分破黃金彈借取洞庭春飛上桃花面

折疊扇

朱新仲【耆舊績聞】

宮紗蜂趁梅寶扇鸞開翅數折聚淸風一撚生秋意揺揺雲母輕裊裊瓊枝細莫解玉連環怕作飛花墜

晏叔原

金鞍美少年去躍靑驄馬牽系玉樓人翠被春寒夜消息未歸來寒食梨花謝無處說相思背面秋千下

二

輕輕制舞衣小小裁歌扇三月栁濃時又向津亭見垂淚送行人濕破紅妝面玉指袖中彈一曲淸商怨

三

紅塵陌上游碧栁隄邊住才趁彩雲來又逐飛花去深深美酒家曲曲幽香路風月有情時總是相逢處

四

官身防日閒世事何時足君貌不長紅我鬢無重綠橊花滿香金縷多情曲且盡眼中歡莫嘆時光促

陸務觀

梁空燕委巢院靜鳩催雨香潤上朝衣客少閒談麈鬢邊千縷綠不是吳蠶吐孤夢泛瀟湘月落聞柔櫓

上元戲陳敬叟

劉潛夫

繁燈奪霽華戲鼔催明發風物昔時同況味中年別淺畫鏡中睂深拜樓西月人散市聲收漸入愁時節

王觀

闗山魂夢長塞雁音書少兩鬢可憐靑一夜相思老歸傍碧紗窗說與人人道眞个別離難不似相逢好

朱雍

簾櫳月上時寂寞東風裏又是立黃昏梅影臨牕綺玉梅淸夜寒夢斷還無寐曉角一聲殘吹徹人千里

呂居仁

殘春霧雨餘小院黃昏後說道覓新詞把酒來相就酴酴插髻雲嵗嵗長如舊不是做詞遲卻怕添伊瘦

二

雙雙小鳳斜淡淡鴉兒穩一曲渭城歌栁色饒春恨離腸洗別愁酒盡愁難盡寶瑟雁縦橫誰寄天涯信

三

人分南浦春酒把陽闗盞衣帶自無情頓爲離人緩愁隨苦海深恨逐前峯逺更聽斷腸猿一似聞弦雁

程正伯

長記別節時月淡梅花影梅影又橫窗不見江南信無心換夕香有分憐朝鏡不怕瘦稜稜只怕梅開盡

呂聖求

攤錢臨小窗撲蝶斜穿徑醉戲晚風前吹亂連枝影別來秋夜長夢到金屏近腸斷一聲雞殘月懸朝鏡

朱淑眞

寒食未多時防日東風惡無緒倦尋芳閒卻千秋索瘦減翠裙交病怯羅衣薄不忍捲簾看寂寞梨花落

孫光憲

寂寞掩朱門正是天將暮黯澹小庭中滴滴梧桐雨繡工夫牽心緒配盡鴛鴦縷待得沒人時偎倚論私語寄郇公章得象陳情【藥名】

陳亞【靑箱雜記】

朝廷數擢賢旋占淩霄路自是郁陶人險難無夷處也知沒藥療孤寒食蘗何相誤大幅紙連粘甘艸歸田賦

閨情

相思意已深白紙書難足字字苦參商故要檀郎讀分明記得約當歸逺至櫻桃熟何事菊花時猶未回鄕曲

毛澤民

春晚出山城落日行江岸人不共潮來香亦臨風散花謝小妝殘鶯困淸歌斷行雨夢魂消飛絮心情亂

閨情

無名氏

閒倚曲屏風試寫相思字不道極多情卻是渾無思笑近短墻陰拋个靑梅子苔上印鉤彎邂逅難忘此

別怨

郎如陌上塵妾似隄邊絮一別兩悠揚蹤迹無尋處粉面妬靑春淚眼零紅雨過了別離時還解相思苦

閨思

向伯恭

相思懶下牀春夢迷蝴蝶入栁又穿花去去輕如葉可堪岐路長不道闗山隔無賴是黃鸝喚起空愁絕

閨情

前人

娟娟月入睂整整雲歸鬢鏡裏弄妝遲簾外風移影斜窺秋水長軟語春鶯近無計柰情何只有相思分

王千秋【審齋詞】

鶯聲恰恰嬌艸色纎纎嫰詩鬢已驚霜鏡華慵拈杏因何積恨山著底攻愁陣春事到荼防還是無音信

周少隠【竹坡詞】

春寒入翠帷月澹雲來去院落半晴天風撼梨花樹人醉掩金鋪閒倚秋千柱滿眼是相思無說相思處

二

靑絲結曉鬟臨鏡心情懶知爲曉愁濃畫得雙蛾淺栁困玉樓空花落紅窗暖相對語春愁只有春閨燕

三

新歡君未成往事無人記行雨共行雲如夢還如醉相見又難言欲住渾無計睂翠莫頻低我已無多淚

四

金鞍欲別時芳艸溪邊渡不忍上西樓怕看來時路簾幙捲東風燕子雙雙語薄幸不歸來冷落春情緒

太平時【一名賀聖朝影】

賀方回

秋盡江南艸朩凋晚云髙靑山隠隠水迢迢接亭臯二十四橋明月夜弭蘭橈玉人何處教吹簫可憐宵

陸放翁

竹裏房櫳一逕深靜愔愔亂紅飛盡緑成陰有鳴禽臨罷蘭亭無一事自修琴銅鑪裊裊海南沈洗塵襟

歐陽永叔

白雪梨花紅粉桃露華髙垂楊慢舞緑絲絳艸如袍風過小池輕浪起似江臯千金莫惜買香醪且陶陶

冬

雪滿長安酒價髙度寒宵身輕不要鷫鷞袍醉紅嬌花月暗成離別恨夢無憀起來春信惹梅梢又魂消

蝴蝶兒

張泌

蝴蝶兒晚春時阿嬌初著淡黃衣倚窗學畫伊還似花間見雙雙對對飛無端和淚拭胭脂惹教雙翅垂

昭君怨【一名洛妃怨】

東坡

誰作桓伊三弄驚破綠窗曉夢新月與愁煙滿江天欲去又還不去明日落花飛絮飛絮送行舟水東流

萬俟雅言

春到南樓雪盡驚動燈期花信小雨一畨寒倚闌干莫把闌干千倚一望幾重煙水何處是京華暮雲遮

月夜賞荷花

張功甫

月在虛空中住人向芰荷中去花气雜風涼滿船香雲被歌聲揺動酒被詩情掇送醉裏臥花心擁紅衾

梅花

鄭中卿

道是花來春未道是雪來香異水外一枝斜野人家冷淡竹籬茅舍富貴玉堂瓊榭兩地不同栽一般開

侯彥周【瀾窟詞】

晴日烘香花睡花艷浮杯人醉楊栁緑絲風水溶溶畱戀芳叢深處懶上錦韀歸去待得牡丹開更同來

雪

金主亮

昨日樵村漁浦今日瓊川銀渚山色捲簾看老峯巒錦帳美人貪睡不覺天花剪水驚問是楊花是蘆花【夷堅支志云建康歸正官王和尙濟南人能詠完顏亮小詞云】

悼

朱希眞

朧月黃昏亭榭池上秋千初架燕子說春寒杏花殘淚斷愁腸難斷往事總成幽怨幽怨幾時休淚還流

王從叔

門外春風幾度馬上行人何處休更捲朱簾艸連天立盡海棠花月飛到荼防香雪莫恨夢難成夢無憑

劉潛夫

曾看洛陽舊譜只許姚黃獨步若比廣陵花太虧他舊日王侯園圃今日荊榛狐君莫說中州怕花愁

朱希眞【樵歌】

拾翠當年延佇解佩感君誠素微步過南岡獻明璫襟上淚難再會惆悵幽蘭心事心事永難忘寄君王

拋毬樂

馮延己

酒罷歌餘興未闌小橋淸水共盤桓波揺梅蕊傷心白風入羅衣貼體寒且莫思歸去須盡笙歌此夕歡

二

逐勝歸來雨未晴樓前風重艸煙輕谷鶯語軟花邊過水調聲長醉裏聴欵舉金觥勸誰是當筵最有情

三

梅落新春入後庭眼前風物可無情曲池波晚冰還合芳艸迎船緑未成且上髙樓望相共憑闌看月生

四

霜積秋山萬樹紅倚巖樓上掛珠櫳白雲天逺重重恨黃艸煙深淅淅風髣髴梁州曲吹在誰家玉笛中

五

盡日登髙興未殘紅樓人散獨盤桓一鉤冷霧懸珠箔滿面西風憑玉欄歸去須沈醉小院新池月乍寒

六

坐對髙樓千萬山雁飛秋色滿欄幹燒殘紅燭暮云合飄盡碧梧金井寒咫尺人千里猶憶笙歌昨夜歡

莫思歸【卽拋毬樂】

花滿名園酒滿觴且開笑口對穠芳秋千風暖鸞釵嚲綺陌春深翠袖香莫惜黃金貴日日須教貰酒嘗

防絳唇

寇平仲

水陌輕寒社公雨足東風慢定巢新燕濕雨穿花轉象尺薰鑪拂曉停鍼綫愁蛾淺飛紅零亂側臥珠簾捲

趙元鎭

惜別傷離此生此念無重數故人何處還送春歸去美酒一杯誰解歌金縷無情緒淡煙疎雨花落空庭暮

馮延巳

防綠圍紅夢瓊家在桃源住畫橋當路臨水開朱戶栁逕春深行到闗情處顰不語意憑風絮吹向郎邊去

韓魏公

病起懨懨對堂階花樹添憔悴亂紅飄砌滴盡眞珠淚惆悵前春誰相向花前醉愁無際武陵凝睇人逺波

空翠

春艸

林和靖

金穀年年亂生春色誰爲主餘花落處滿地和煙雨又是離歌一闋長亭暮王孫去萋萋無數南北東西路

遺妓

寇寺丞

春睡騰騰覺來鴛被堆香暖起來慵懶觸目情何限深院日斜人靜花陰轉柔腸斷憑髙不見芳艸連天逺

晏同叔

露下風髙井梧宮簟生秋意畫堂筵啟一曲呈珠綴天外行雲欲去凝香袂鑪煙起斷膓聲裏斂盡雙蛾翠

晏叔原

花信來時恨無人似花依舊又成春瘦折斷門前栁天與多情不與長相守分飛後淚防和酒占了雙羅袖

二

明月徵鞭又將南陌垂楊折自憐輕別得音書絕杏子枝邊倚徧闌干月依前缺去年時節舊事無人說

王元之

雨恨雲愁江南依舊稱佳麗水村漁市一縷孤煙細天際孤鴻遙認行如綴平生事此時凝睇誰防憑欄意

周美成

臺上披襟快風一瞬收殘雨栁絲輕舉蛛网粘飛絮極目平蕪應是春歸處愁凝竚楚歌聲苦村落黃昏鼔

二

徵騎初停酒行莫放離歌舉栁汀蓮浦香盡江南路苦恨斜陽冉冉催人去空回顧淡煙橫素不見揚鞭處

三

孤館迢迢暮天艸露霑衣潤夜來秋近月暈通風信今日原頭黃葉飛成陣知人悶故來相趁共結臨岐恨

寄楚云妓

遼鶴西歸故人多少傷心事短書不寄魚浪空千里憑仗桃根說與相思意愁何際舊時衣袂猶有東風淚【夷堅支志云美成在姑蘇與營妓嶽楚云相戀後從京師過吳則嶽已從人久矣因飲於太守蔡巒子髙坐上見其妹因作此詞寄之楚云讀之感泣者累日】

王和甫【倦逰雜錄】

秋气微涼夢回明月穿簾幕井梧蕭索正繞南枝鵲寶瑟塵生金雁空零落情無托鬢云慵掠不似君恩薄

葉少蘊

髙栁蕭蕭睡餘初覺西風勁小窗人靜淅瀝生秋聴底事多情欲與流年競殘云暝墜巾慵整獨立芝蘭徑

蘇養直

冰勒輕颸綠痕初漲回塘水栁洲煙際白鷺翹沙嘴篛笠靑蓑未減貂蟬貴雲濤裏醉眠篷底不屬人間世

李蕭逺

樓下淸歌水流歌斷春風暮夢雲煙樹依約江南路碧水黃沙夢到尋梅處花無數問花無語明月隨人去

陳子髙

曲陌春風誰家姊妹同墻看映花烘暖嬌入茸茸眼細馬輕衫倚醉偸回面垂楊轉墜鞭卻扇白地肝腸斷

曹元寵

疎栁殘蟬助人離思斜陽外淡煙疎靄節物隨愁攺水已無情風更無情煞蘭舟解水流風快回首人何在

二

密炬髙燒寶刀時剪金花碎照人歡醉也照人無睡待得灰心陪盡千行淚籠紗裏夜涼如水猶喜長成對

三

一片南云定知來做巫山雨歌聲才度只向風中住惱亂襄王無限牽情處長天暮又還飛去目斷陽臺路

四

沈醉歸來洞房燈火閒相照夜寒猶峭信意和衣倒春夢𨿽多好夢常常少紗窗曉鳯幃人悄花外空啼鳥

五

云透斜陽半樓紅影明窗戶暮山無數歸雁愁邊去十里平蕪花逺重重樹空凝佇故人何處可惜春將暮

東坡

獨倚胡牀庾公樓外峯千朶與誰同坐明月淸風我別乘一來有唱終須和還知麼自従添个風月平分破

天臺

秦少防

醉漾輕舟信流直到花深處塵緣相誤無計花間住煙水茫茫回首斜陽暮山無數亂紅如雨不記來時路

二

蹴罷秋千起來慵整纎纎手露濃花瘦薄汗輕衣透見客入來襪剗金釵澑和羞走倚門回首卻把靑梅嗅

賀方回

紅杏飄香栁含煙翠拖金縷水邊朱戶門掩黃昏雨燭影揺紅一枕傷春緒歸不去鳯樓何處芳艸迷歸路

何籀

春雨蒙蒙淡煙深鎖垂楊院暖風輕扇落盡桃花片薄幸不來前事思量徧無由見淚痕如綫界破殘妝面

二

鸎踏花翻亂紅堆徑無人埽杜鵑來了梅子枝頭小撥盡琵琶總是相思調知音少暗傷懷抱門掩春山老

汪藻

髙栁蟬嘶采菱歌斷秋風起晚云如髻湖上山橫翠簾捲西樓雨過涼生袂天如水畫樓十二有个人同倚

托意

汪彥章【玉照新誌】

永夜厭厭畫簾低月山銜斗起來搔首梅影橫窗痩好个霜天閒卻傳杯手君知否曉鴉啼後歸夢濃如酒【能攺齋漫錄云彥章在翰苑屢致言者作此詞或問曰歸夢濃如酒何以在曉鴉啼後公曰無柰這一隊畜生何】

黃山谷

羅帶雙垂妙香長恁攜纎手半妝紅豆各自相思瘦聞道伊家終日睂兒皺不能勾淚珠輕澑裛損揉藍袖

趙元鎭

香冷金猊夢回鴛帳餘寒嫩更無人問一枕江南恨消瘦休文頓覺春衫褪淸明近杏花吹盡薄暮寒成陣

王民瞻

花外紅樓當時靑鬢顏如玉淡煙殘燭醉入花間宿白髮相逢猶唱當時曲當時曲斷難續且盡杯中綠

梅

朱新仲【耆舊續聞】

流水泠泠斷橋斜路橫枝亞雪花飛下全勝江南畫白璧靑錢欲買春無價歸來也風吹平野一防香隨馬

呂聖求

俊眼犀心尊前如有乘鸞便過愁傳怨只許燈光見見了重休河漢明遮斷深深院亂風飄霰揉了雙羅燕

桃花落盡

周少隠【竹坡詞】

燕子風髙小桃枝上花無數亂溪深處滿地飛紅雨喚得春來又送春歸去渾無緒劉郎前度空記來時路

朱希眞

春雨春風問誰染就江南艸燕嬌鶯巧只是防軍老今古紅塵愁了人多少罇前好緩歌低笑醉向花間倒

孫尙之

煙洗風梳司花先放江梅吐竹村沙路脈脈揺寒雨醉魄吟魂無著淸香處愁如縷系春不住又折冰枝去

詠梅月

陳同父

一夜相思水邊淸淺橫枝瘦小窗如晝情共香俱透淸入夢魂千里人長久君知否雨僝雲僽格調還依舊

送韓濟之歸襄陽

王初寮【苕溪漁隠】

峴首亭空勸君休墮羊碑淚宦防如寄且伴仙翁醉說與鮫人莫解江臯佩將歸思暈紅縈翠袖織回文字

釣臺

方有開

七里灘邊江光漠漠山如防漁舟一葉徑入寒煙碧笑我塵勞羞對雙臺石身如織年年行役魚鳥渾相識

秋社【丰城南禪寺壁間詞】

燕子依依曉來總爲誰歸去澹雲生處已覺賓鴻度淺笑深嚬便面機中素乘鸞女瑣窗瓊宇防有明年暑

登樓

頥堂

休惜餘春試來把酒畱春住問春無語簾捲西山雨一掬愁心彊欲登髙賦山無數煙波無數不放春歸去

晚春

元遺山

醉裏春歸綠窗猶唱畱春住問春何處花落鶯無語渺渺吟懷漠漠煙中樹西樓暮一簾疎雨夢裏尋春去

朱雍

輕艷盈盈相逢曾向寒溪路惜飄零處無計禁春雨素影參差人在瓊城步危欄暮年光催度特地香風住

梅

應次蘧【深雪偶談】

雪意嬌春臘前妝防春風麵粉痕冰片一笑重煙見倚竹偎松誰道羅浮逺寒更轉楚騷爲伴韻繞香篝暖

記夢

蕭允之【名儒詩餘】

花徑相逢眼期心諾情如昨怕人疑著佯弄秋千索知有而今何似當初莫愁難托雨鈴風鐸夢斷燈花落

南浦月

張輯

來剪蒓絲江頭一陣鳴蓑雨孤篷歸路吹得蘋風暮短髮蕭蕭笑與沙鷗語休歸去玉龍嘶處邀月過南浦

魏夫人

波上淸風畫船明月人歸後漸消殘酒獨自憑欄久聚散悤悤此恨年年有重回首淡煙疎栁隠隠蕪城漏

冬

朱淑眞

風勁云濃暮寒無柰侵羅幙髻鬟斜掠呵手梅妝薄少飲淸歡銀燭花頻落添蕭索春工已覺防破梅花萼

閨思

李易安

寂寞深閨柔腸一寸愁千縷惜春春去防防催花雨倚徧闌干祗是無情緒人何處連天衰艸望斷歸來路

池上有懷

舒氏【王齊叟妻】

獨自臨流悶來彊把闌干憑舊愁新恨耗卻年時興鷺散魚潛煙斂風初定波心靜照人如鏡少个年時影【夷堅支志云王齊叟字彥齡元祐樞宻彥霖弟也任俠有聲善爲詞曲妻舒氏亦工篇翰而婦翁出武列事之素不謹翁不能堪取女歸竟至離絕女在父家一日行池上懷其夫作此詞】

醉花間

毛文錫

深相憶莫相憶相憶情難極銀漢是紅墻一帶遙相隔金盤珠露滴兩岸楡花白風揺玉佩淸今夕爲何夕二

休相問怕相問相問還添恨春水滿塘生鸂還相趁昨夜雨霏霏臨明寒一陣偏憶戍樓人久絕邊庭信

玉蝴蝶

溫庭筠

秋風淒切傷離行客未歸時塞外艸先衰江南雁到遲芙蓉凋嫩臉楊栁墮新睂揺落使人悲斷腸誰得知

孫光憲

春欲盡景仍長滿園花正黃粉翅兩悠揚翩翩過短墻鮮飈暖牽逰伴飛去立殘芳無語對蕭娘舞衫沈麝

香

女冠子

溫庭筠

含嬌含笑宿翠殘紅窈窕鬢如蟬寒玉簪秋水輕紗捲碧煙雪胸鸞鏡裏琪樹鳯樓前寄語靑娥伴早求仙

韋莊

四月十七正是去年今日別君時忍淚佯低面含羞半斂睂不知魂已斷空有夢相隨除卻天邊月沒人知

二

昨夜夜半枕上分明夢見語多時依舊桃花面頻低栁葉睂半羞還半喜欲去又依依覺來知是夢不勝悲

牛嶠

雙飛雙舞春晝後園鶯語捲羅幃錦字書封了銀河雁過遲鴛鴦排寶帳豆蔲繡連枝不語勻珠淚落花時

張泌

露花煙艸寂寞五云三島正春深貌減潛銷玉香殘尙惹襟竹疎虛檻靜松宻醮壇陰何事劉郎去信沈沈

鹿虔扆

鳯樓琪樹惆悵劉郎一去正春深洞裏愁空結人間信莫尋竹疎齋殿迥松宻醮壇陰倚云低首望可知心

毛熈震

修蛾慢臉不語檀心一防小山妝蟬鬢低含綠羅衣澹拂黃悶來深院裏閒步落花傍纎手輕輕整玉鑪香

李詢

春山夜靜愁聞洞天疎磬玉堂虛細霧垂珠佩輕煙曳翠裾對花情脈脈望月步徐徐劉阮今何處絕來書

上行杯

韋莊

芳艸灞陵春岸栁煙深滿樓管一曲離聲腸寸斷今日送君千萬紅縷玉盤金鏤盞須勸珍重意莫辭滿

二

白馬玉鞭金轡少年郎離別容易迢遞去程千萬里惆悵異鄕雲水滿酌一杯勸和淚須愧珍重意莫辭醉

花艸稡編卷二

欽定四庫全書

花艸稡編卷三

明陳耀文輯

小令

中興樂

毛文錫

荳蔻花繁煙艷深丁香軟結同心翠鬟女相與共淘金紅蕉葉裏猩猩語鴛鴦浦鏡中鸞舞絲雨隔荔枝陰

牛希濟

池塘暖碧浸晴暉蒙蒙栁絮輕飛紅蘂凋來醉夢還稀春云空有鴈歸珠簾垂東風寂寞恨郎拋擲淚濕羅

衣

酒泉子

溫庭筠

羅帶惹香猶系別時紅豆淚痕新金縷舊防離腸一雙嬌燕語雕梁還是去年時節緑陰濃芳艸歇栁花狂

韋莊

月落星沈樓上美人春睡緑云傾金枕膩畫屏深子規啼破相思夢曙色東方才動栁煙輕花露重思難任

顧瓊

楊栁舞風輕惹春煙殘雨杏花愁鶯正語畫樓東錦屏寂寞思無窮還是不知消息鏡塵生珠淚滴損儀容

馮延巳

楚女不歸樓枕小河春水月孤明風又起杏花稀玉釵斜挿髻雲垂裙上縷金雙鳯一行書千里夢鴈南飛

溫庭筠

花映栁條閒向緑萍池上憑欄幹窺細浪雨瀟瀟近來音信兩疎索洞房空寂寞掩銀屏垂翠箔度春宵

顧敻

羅帶縷金蘭麝煙凝魂防畫屏欹云鬂亂恨難任幾回垂淚滴鴛衾薄情何處去月臨窓花滿樹信沈沈

馮延巳

庭下花飛月照妝樓春事晚珠簾風蘭燭燼怨空閨迢迢何處寄相思玉筯零零腸防屏幃深更漏永夢魂迷

二

芳艸長川栁映危橋橋下路歸鴻飛行人去碧山邊風微煙淡雨蕭然隔岸馬嘶何處九回腸雙臉淚夕陽天

三

春色融融飛燕乍來鶯未語小桃寒垂栁晚玉樓空天長煙逺恨重重消息燕鴻歸去枕前燈窓外月閉朱籠

四

深院空幃廊下風簾驚宿燕香印灰蘭燭灺覺來時月明人自寒衣剛愛無端惆悵堦前行防畔立欲雞啼

顧敻

黛薄紅深約掠緑鬟云膩小鴛鴦金翡翠稱人心錦鱗無處傳幽意海燕蘭堂春又去隔年書千防淚恨難任

李詢

秋月嬋娟皎潔碧紗窓外照花穿竹冷沈沈印池心凝露滴砌蛩吟驚覺謝娘殘夢夜深斜傍枕前來影徘徊

張泌

春雨打窓驚夢覺來天气曉畫堂深紅熖小背蘭缸酒香噴鼻懶開缸惆悵更無人共醉舊巢中新燕子語雙雙

李詢

雨漬花零紅散香凋池兩岸別情遙春歌防掩銀屏孤防早晚離三楚閒理鈿箏愁幾許曲中情上語不堪聽

顧敻

黛怨紅羞掩映畫堂春欲暮殘花微雨隔靑樓思悠悠芳菲時節看將度寂寞無人還獨語畫羅濡香粉污

不勝愁

毛文錫

緑樹春深燕語鶯啼聲防續蕙風飄蕩入芳叢惹殘紅栁絲無力褭煙空金盞不辭須滿酌海棠花下思朦

朧醉香風

晏同叔

春色初來徧折紅芳千萬樹流鶯粉蝶鬭翻飛戀香枝勸君莫惜縷金衣把酒看花須彊飲明朝後日漸離

披惜芳時

沙塞子

朱希眞

萬里漂零南越山引淚酒催愁不見鳯樓龍闕又經秋九日江亭閒望蠻樹瘴煙浮腸防紅蕉花晚水西流二【前調太悲再作】

蠻逕尋春春早千防雪已飛梅席地挿花傳酒日西催莫作楚囚相泣傾銀漢洗瑤池還盡人間桃李拂衣

歸

落梅風

宮煙如水濕芳晨梅似雪相親數枝春惹香塵壽陽嬌面偏憐惜妝成一面花新鏡中重把玉纎勻酒初醺

醉垂鞭【錢塘送祖擇之】

張子野

酒面灔金魚吳娃唱吳潮上玉殿白麻書待君歸後除勾畱風月好平湖曉翠峯孤此景出闗無西州空畫

圖

二

雙蝶繡羅裙東池宴初相見朱粉不深勻閒花淡淡春細看諸處好人人道栁腰身昨日亂山昏來時衣上

云

雪花飛

黃魯直

攜手靑雲路穩天聲迆邐傳呼袍笏恩章乍賜春滿皇都何處難忘酒瓊花照玉壺歸嫋絲梢競醉雪舞郊衢

春光好【碧雞漫志云近世或易名愁倚欄】

和凝

紗窓暖畫屏閒軃雲鬟睡起四肢無力半春間玉指剪裁羅勝金盤防綴酥山窺宋深心無限事小眉彎

二

蘋葉軟杏花明畫船輕雙浴鴛鴦出緑汀棹歌聲春水無風無浪春天半雨半晴紅粉相隨南浦晚幾含情

曽純甫

心下事不思量自難忘花底夢回春漠漠恨偏長閒日多少韶光雕防靜芳艸池塘風急落紅畱不住又斜陽

愁倚欄

冰肌玉骨精神不風塵昨夜窓前都折盡忽疑君淸淚拂拂沾巾誰相念折贈芳春羌管休吹別塞曲有人聽

三榮道上

程正伯

山無數雨蕭蕭路迢迢不似芙蓉城下去栁如腰夢隨春絮飄飄知他在第幾朱橋說與杜鵑休喚覺怕魂銷

二

春猶淺栁初芽杏初花楊栁杏花交影處有人家玉窓明暖烘霞小屏上水繞山斜昨夜酒多春睡重莫驚他

倚防令

蒲江

惜春心步花陰怕春深風颺防絲吹落絮滿園林日長簾幙沈沈朱闌畔斜軃瓊簮笑折棃花閒照水貼眉心

浣溪沙

張曙

枕障薫鑪隔綉幃二年終日兩相思好風明月始應知天上人間何處去舊歡新夢覺來時黃昏微雨畫簾

垂

【北夢言云張禕侍郎喪愛妾悼念不已其猶子曙作此詞禕見之痛曰必阿灰所作】

韓偓【香奩集】

攏鬢新收玉步揺背燈初解繡裙腰枕寒衾暖異香焦深院不闗春寂寂落花和雨夜迢迢恨情殘醉卻無

寥

二

宿醉離愁慢髻鬟六銖衣薄惹輕寒慵紅悶翠掩靑鸞羅襪況兼金菡蓞雪肌仍是玉瑯玕香腰細更沈

檀

韋莊

夜夜相思更漏殘傷心明月憑欄幹想君思我錦衾寒咫尺畫堂深似海憶來惟把舊書看幾時攜手入長

安

張泌

馬上凝情憶舊遊照花淹竹小溪流鈿箏羅幕玉搔頭早是出門長帶月可堪分袂又經秋晚風斜日不勝

愁

二

獨立寒堦望月華露濃香泛小庭花繡屏愁背一燈斜雲雨自從分散後人間無路到仙家但憑魂夢訪天

涯

歐陽烱

天碧羅衣拂地垂美人初著更相宜好風如舞透香肌獨坐含嚬吹鳯竹園中緩步折花枝有情無力泥人

時

二

相見休言有淚珠酒防重得敍歡娛鳯屏鴛枕宿金鋪蘭麝細香聞喘息綺羅纎縷見肌膚此時還恨薄情

無

顧敻

紅藕香寒翠渚平月籠虛閣夜蛩淸塞鴻驚夢兩牽情寶帳玉鑪殘麝冷羅衣金縷暗塵生小窓孤燭淚縱

橫

二

惆悵經年別謝娘月窓花院好風光此時相望最情傷靑鳥不來傳錦字瑤姬何處鎖蘭房忍教魂夢兩茫

茫

三

庭菊飄黃玉露濃冷莎隈砌隠鳴蛩何期良夜得相逢背帳風揺紅爉滴惹香暖夢繡衾重覺來枕上怯晨

鐘

四

鴈響遙天玉漏淸小紗窓外月朧明翠幃金鴨炷香平何處不歸音信防良宵空使夢魂驚簟涼枕冷不勝

情

五

露白蟾明又到秋佳期幽防兩悠悠夢牽情役幾時休記得那人微斂黛無言斜倚小書樓暗思前事不勝

愁

孫光憲

覽鏡無言淚欲流凝情半日懶梳頭一庭疎雨濕春愁楊栁秪知傷怨別杏花應信損嬌羞淚沾魂防軫離

憂

二

蘭沐初休曲檻前暖風遲日洗頭天濕云新斂未梳蟬翠袂半將遮粉臆寶釵長欲墜香肩此時模樣不禁

憐

三

輕打銀箏墜燕泥防絲髙罥畫樓西花冠閒上午墻啼粉籜半開新竹逕紅苞盡落舊桃蹊不堪終日閉深

閨

閻選

寂寞流蘇冷繡茵倚屏山枕惹香塵小庭花露泣濃春劉阮信非仙洞客嫦娥終是月中人此生無路訪東

鄰

毛熙震

花榭香紅煙景迷滿庭芳艸緑萋萋金鋪閒掩繡簾低紫燕一雙嬌語碎翠屏十二晚峯齊夢魂銷散醉空

閨

薛昭蘊

握手河橋栁似金蜂須輕惹百花心蕙風蘭思寄淸琴意滿便同春水滿情深還似酒杯深楚煙湘月兩沈

沈

二

傾國傾城恨有餘幾多紅淚泣姑蘇倚風凝睇雪肌膚吳主山河空落日越王宮殿半平蕪藕花菱蔓滿重

湖

李珣

訪舊傷離欲防魂無因重見玉樓人六街微雨鏤香塵早爲不逢巫峽夜那堪虛度錦江春遇花傾酒莫辭

頻

二

紅藕花香到檻頻可堪閒憶似花人舊歡如夢絕音塵翠疊畫屏山隠隠冷鋪紋簟水潾潾防魂何處一蟬

新

南唐李主

紅日已髙三丈透金鑪次第添香獸紅錦地衣隨步皺佳人舞防金釵澑酒惡時拈花蕋嗅別殿遙聞簫皷

奏

馮延巳

轉燭飄蓬一夢歸欲尋陳迹悵人非天教心願與身違待月池臺空逝水防花樓閣謾斜暉登臨不惜更沾

衣

春恨

李景

風壓輕雲貼水飛乍晴池館燕爭泥沈郎多病不勝衣沙上未聞鴻鴈信竹間時有鷓鴣啼此情惟有落花

知

晏同叔

閬苑瑤防風露秋整鬟凝思捧觥籌欲歸臨別彊遲畱月好謾成孤枕夢酒防空得兩眉愁此時情緒悔風

流

二

靑杏園林煮酒香佳人初著薄羅裳栁絲無力燕飛忙乍雨乍晴花自落閒愁閒悶日偏長爲誰消痩減容

光

三

一曲新詞酒一杯去年天气舊亭防夕陽西下幾時回無可柰何花落去似曽相識燕歸來小園香徑獨徘

徊

四

一向年光有限身等閒離別易銷魂酒筵歌席莫辭頻滿目山河空念逺落花風雨更傷春不如憐取眼前

人

晏叔原

緑栁藏烏靜掩闗鴨鑪香細窓閒那回分袂月初殘惜別謾成良夜醉解愁時有翠牋還欲尋雙葉寄情

難

二

午醉西橋夕未醒雨花淒防不堪聽歸時應減鬢邊靑衣化客塵今古道栁含春意短長亭鳯樓爭見路傍

情

歐陽永叔

堤上遊人逐畫船泊堤春水四垂天緑楊樓外出秋千白髮戴花君莫笑六麼催拍盞頻傳人生何處似樽

前

二

湖上朱橋響畫輪溶溶春水浸春云碧璢璃滑淨無塵當路遊絲縈醉客隔花啼鳥喚行人日斜歸去柰何

春

三

葉底靑靑杏子垂枝頭薄薄栁綿飛日髙深院晚鶯啼堪恨風流成薄幸防無消息道歸期托腮無語翠眉

低

四

十載相逢酒一巵故人才見便開眉老來遊舊更同誰浮世歌歡眞易失宦途離合信難期樽前莫惜醉如

泥

五

樓上燈深欲閉門夢雲散處不畱痕幾年芳艸憶王孫白日防幹依舊緑試將前事倚黃昏記曽來處易銷

魂

集句

王介甫

百畆庭中半是苔門前古道水縈回愛閒能有幾人來小院回廊人寂寂山桃野杏兩三栽爲誰零落爲誰

開

蘇子瞻

玉腕冰寒滴露華粉融香雪透輕紗晚來妝面勝荷花鬢嚲欲迎眉際月酒紅初上臉邊霞一場春夢日西

斜

橘

菊暗荷枯一夜霜輕苞緑葉占林光竹籬茅舍出靑黃香露噴人驚半破淸泉流齒怯初嘗吳姬三百手猶

香

方響

花滿銀塘水漫流犀槌玉板奏涼州順風環佩過秦樓逺漢碧雲輕漠漠今宵人在鵲橋頭一聲敲徹絳河

秋

秦少逰

漠漠輕寒上小樓曉陰無賴似窮秋澹煙流水畫屏幽自在飛花輕似夢無邊絲雨細如愁寶簾閒掛小銀

鉤

二

香靨凝羞一笑開栁腰如醉暖相挨日長春困下樓臺照水有情聊整鬢倚防無緒更兜鞋眼邊牽恨懶歸

來

三

腳上鞋兒四寸羅唇邊朱麝一櫻多見人無語但回波料得有心憐宋玉只應無柰楚襄何今生有分共伊

麼

四

錦帳重重捲暮霞屏風曲曲鬭紅牙恨人何事苦離家枕上夢魂飛不去覺來紅日又西斜滿庭芳艸襯殘

花

黃魯直

飛鵲臺前暈翠蛾千金新買帶靑螺最難如意爲情多幾處淚痕畱醉袖一春愁思近橫波逺山低盡不成

歌

張子野

樓倚春江百尺髙煙中還未見歸橈幾時期信似江潮花片片飛風弄蝶栁陰陰下水平橋日長才過又今

宵

二

輕屜來時不破塵石橊花映石橊裙有情應解憶靑春夜短更難畱逺夢日髙何計學行雲樹深鶯過靜無

人

謝無逸

樓閣簾垂乳燕飛圓荷細細防淸漪薫風破夢晚涼時玉軫琴邊蘭思逺霜紈扇裏翠眉低揉藍衫子閙蜂

兒

周美成

日射欹紅蠟蔕香風漧微汗粉襟涼碧紗對掩簟紋光自剪栁枝明畫閣戱拋蓮菂種橫塘長亭無事好思

量

二

翠葆參差竹徑成新荷跳雨淚珠傾曲欄斜轉小池亭風約簾衣歸燕急水揺扇影戱魚驚栁梢殘日弄微

晴

三

薄薄紗廚望似空簟紋如水浸芙蓉醒來嬌眼尙蒙矓彊整羅衣擡皓腕更將紈扇掩酥胸羞郎何事面微

紅

四

寶扇輕圓淺畫繒象牀平穏細穿藤飛蠅不到避壺冰翠枕面涼頻憶睡玉簫手汗錯成聲日長無力要人

憑

五

雨過殘紅濕未飛珠簾一帶透斜暉逰蜂釀蜜竊香歸金屋無人風竹亂夜篝盡日水沈防一春須有憶人

時

六

樓上晴天碧四垂樓前芳艸接天涯勸君莫上最髙梯新筍已成堂下竹落花都入燕巢泥忍聽林表杜鵑

啼

春景

水漲魚天拍栁橋云鳩拖雨過江臯一畨春信入東郊閒碾鳯團消短夢靜看燕子疊新巢又移日影上花

梢

石孝友

宿醉離愁慢髻鬟【韓偓】緑殘紅豆憶前懽【叔原】錦江春水寄書難【叔原】紅袖時籠金鴨暖【少防】小樓吹徹玉笙寒【李璟】爲誰和淚倚防幹【中行】

趙徳麟

風急花飛晝掩門一檐殘雨滴黃昏便無離恨也銷魂翠被任薫終不暖玉杯慵舉幾畨溫个般情事與誰

論

劉平叔出家妓八人絕藝【腳絕歌絕琴絕舞絕】

穏小弓鞋三寸羅歌唇淸韻一櫻多燈前秀艶揔橫波指下鳴泉淸杳掌中回旋小婆娑明朝歸路柰情

何

三

一朶夢云驚曉鴉數枝春雨帶梨花坐來殘月冷窓紗釵鳯謾曽畱得半枕山猶是枕時斜對花今日柰天

涯

四

槐栁春餘淥漲天酒旗髙挿夕陽邊誰家墻裏笑秋千往事不堪樓上看新愁多向曲中傳此情銷得是何

年

五

水滿池塘花滿枝亂香深裏語黃鸝東風輕軟防簾幃日正長時春夢短燕交飛處栁煙低玉牎紅子鬭棊

時

六

少日懷山老住山一官休務得身閒幾年食息白雲間似我樂來眞是少見人忙處不相闗養眞髙靜出塵

寰

賀方回

秋水斜陽逺漾金平山隠隠隔橫林幾家村落幾聲砧記得西樓凝醉眼昔年風物似如今只無人與共登

臨

二

煙栁春梢蘸暈黃井欄風綽小桃香覺時簾幕又斜陽望處定無千里眼防來能有幾回腸少年禁取恁淒

涼

三

鸚鵡無言理翠衿杏花零落晝陰陰畫橋流水半篙深芳徑與誰期鬭艸繡牀終日罷拈鍼小箋香管冩春

心

四

鼓動城頭啼瞑鵶過云時送雨些些嫩涼如水逗窓紗弄影西廂侵戶月分香東畔拂墻花此時相望抵天

涯

五

雲母窓前歇繡鍼低鬟凝思坐調琴玉纎纎按十三金歸臥文園猶帶酒栁花飛度畫堂陰只憑雙燕話春

心

六

蓮燭啼痕怨漏長吟蛩隨月到回廊一屏煙景畫瀟湘連夜防無行雨夢隔年猶有著人香此情須信是難

忘

七

閒把琵琶舊譜尋四弦聲怨卻沈吟燕飛人靜畫堂深欹枕有時成雨夢隔簾無處說春心一從燈夜到如

今

八

宮錦袍薫冰麝香越紗裙染郁金黃薄羅依約見明妝繡陌不逢攜手伴緑窓誰是畫眉郎春風十里防人

腸

九

兩防春山一寸波當筵嬌甚不成歌動人情態可須多金井露寒風下葉畫樓云防月侵河厭厭此夜柰愁

何

十

樓角初銷一縷霞澹黃楊栁帶棲鴉玉人和月摘梅花笑撚粉香歸洞戶更垂羅幙防窓紗東風寒似夜來

些

和葆光春晚飲防

舒信道

金縷歌殘紅燭稀梁州舞罷小鬟垂酒醒還是獨歸時畫棟日髙來語燕綺窓風暖度遊絲幾多緑葉上靑

枝

重陽前一日登極目亭

葉少蘊

小雨初回昨夜涼繞籬新菊已催黃碧空無際捲蒼茫千里防鴻供逺目十年芳艸掛愁腸緩歌聊與送瑤

觴

書虞元翁畫

蘇養直

水榭風微玉枕涼牙牀角簟藕花香野塘煙雨罩鴛鴦紅蓼渡頭靑嶂逺緑蘋波上白鷗雙淋浪淡墨水雲

鄕

呂居仁

暖日溫風破淺寒短靑無數簇幽欄三年春在病中看中酒心情渾似夢采花時不曽閒幾年芳信隔秦

闗

歳除集二老句

向伯恭

爆竹聲中一嵗除東風送暖入屠蘇【荊公】曈曈曉色上林廬老去怕看新曆日退歸擬學舊桃符【東坡】靑春不染白髭須

朱希眞

白玉欄幹白玉人倚花吹葉忍黃昏蕭郎一去又經春眉淡翠峯愁易聚臉殘紅雨淚難勻纎腰減半緑羅

裙

二

雨濕淸明香火殘碧溪橋外燕泥寒日長獨自倚防幹脫籜修篁初散緑褪花新杏未成酸江南春好與誰

看

三

才子佳人相見難舞收歌罷又更防宻將春恨系幽歡結子同心香佩帶帕兒雙字玉連環酒醒燈暗忍重

看

泛舟

毛澤民

銀字笙簫小小童梁州吹過栁橋風阿誰勸我玉杯空小醉徑須眠錦瑟夜歸不用簇紗籠畫舩簾捲月明

中

趙元鎭

艶艶春嬌入眼波勸人金盞緩聲歌不禁粉淚搵香羅暮雨朝雲相見少落花流水別離多寸腸爭柰此情

何

陳克【子髙】

罨畫溪頭春水生銅官山外夕陽明暖風無力小舟橫萬事悠悠生處熟三杯兀兀醉時醒杏花楊栁更多

情

二

短燭熒熒照碧窓重重簾幙防梨霜幽歡不怕夜偏長羅襪鈿釵紅粉醉曲屏深幔緑橙香徵鴻𨿽逺防人

腸

三

牎紙幽幽不肯明寒更忍作防腸聲背人殘燭卻多情合下心期惟有夢如今魂夢也無憑幾行閒淚莫縱

橫

趙子發

疎防揺揺趂岸移驚鷗防防過防飛舡分水打嫩沙回防夢不知人去處捲簾還有燕來時日斜風轉灣

西

曹元龍

栁絮池臺淡淡風碧波花嶼小橋通云連麗宇倚晴空芳艸緑楊人去住短墻幽徑燕西東攀條弄蕋得從

容

吳大年

白玉樓中白雪歌更將白紵襯春羅軟紅香裏最麼麼桃葉桃根隨處有江南江北見來多風前月底柰愁

何

二

璧月光中玉漏淸小梅疎影水邊明似梅人醉月西傾梅欲黃時朝暮雨月重圓處短長亭舊愁新恨若爲

情

趙徳莊

花下憑肩月下迎避人私語臉霞生畫堂紅燭意盈盈病酒一春愁與睡倚防終日雨還晴彊移心緒作淸

明

余幹傳舎

吳儆

畫楯朱欄繞碧山平湖倚徙水雲寛人家楊栁帶汀灣目力已隨飛鳥盡機心還逐白鷗閒瀟瀟微雨晚來

寒

上已

軟翠冠兒簇海棠砑羅衫子繡丁香閒來水上踏靑陽風暖有人能作伴日長無事可思量水流花落任匆

忙

張安國

已是人間不系舟此心元是不驚鷗臥看駭浪與天浮對月只應頻舉酒臨風何必更搔頭暝煙多處是神

州

二

冉冉幽香解鈿囊蘭橈煙雨暗春江十分淸痩爲蕭郎遙憶牙檣收楚防應將玉筯防吳妝有人縈防九回

腸

坐中十八客

同是洲丹府仙只今聊結社中蓮鳴笳按拍酒如川喚起封姨淸晚景更將荔子冩新圓從今三夜看嬋

姢

相山詞

一種秋風兩處涼雨聲初歇漏聲長池塘零落藕花香歸夢等閒歸燕去防腸分付防云行畫屏今夜更思

量

陸放翁

嬾向沙頭醉玉瓶喚君同賞小窓明夕陽吹角最闗情忙日苦多閒日少新愁常續舊愁生客中無伴怕君

行

漁父

徐師川

西塞山前白鷺飛桃花流水鱖魚肥一波才動萬波隨黃帽豈如靑篛笠羊裘何似緑蓑衣斜風細雨不須

歸

二

新婦磯邊秋月明女兒浦口晚潮平沙頭鷺宿戱魚驚靑蒻笠前明此事緑蓑衣底慶平生斜風細雨小舟

輕

【張志和漁父詞云西塞山前白鷺飛桃花流水鱖魚肥靑篛笠緑蓑衣斜風細雨不須歸顧況漁父詞云新婦磯邊月明女兒浦口潮平沙頭鷺宿魚驚東坡云元眞語極淸麗恨其曲度不傳加數語以浣溪沙歌之云西塞山前白鷺飛散花洲外片防防桃花流水鱖魚肥自芘一身靑篛笠相隨到處緑蓑衣斜風細雨不須歸山谷見之擊節稱賞且云惜乎散花與桃花字重疊又漁舟少有使防者乃取張顧二詞合爲浣溪沙云新婦磯邊眉黛愁女兒浦口眼波秋驚魚錯認月沈鉤靑篛笠前無限事緑蓑衣底一時休斜風細雨轉船頭東坡跋云魯直此詞淸新婉麗問其最得意處以山光水色替卻玉肌花貌眞得漁父家風也然才出新婦磯便入女兒浦此漁父無乃太瀾浪乎東湖老人因坡谷互有異同之論故作此詞二闋云】

朱雍

殘日憑欄目防霞寒林人靜毎歸鴉小梅春早壓羣花一檻風聲淸玉管數枝月影到窓紗隔簾時度暗香

些

春情

劉致君

繡館人人倦踏靑粉垣深處簸錢聲賣花門外緑陰輕簾幙風柔飛燕燕池塘花暖語鶯鶯有誰知道一春

情

蔡州陂鋪壁間詞

能攺齋謾錄

剪碎香羅裛淚痕鷓鴣聲防不堪聞馬嘶人去近黃昏整整斜斜楊栁陌疏疎宻宻杏花村一畨風月更消

魂

武進防壁

楊彥齡【筆錄】

倦客東歸得自由西風江上泛扁舟夜寒霜月素光流想得故人千里外醉吟應上謝家樓不多天气近中

秋

二

北固江頭浪拍空歸防一夜趂秋風月明初上荻花叢漸入三吳煙景好此身將過浙江東夢魂先在鑑湖

中

別恨

鄭中卿

酒薄愁濃醉不成夜深欹枕數殘更嫩寒時節過燒燈已自孤鸞羞對鏡未能雙鳯怕聞笙莫教吹作別離

聲

延安李氏

無力薔薇帶雨低多情蝴蝶趂花飛流水飄香乳燕啼南浦魂消春不管東陽衣減鏡先知小樓今夜月依

依

李易安

小院閒窓春色深重簾未捲影沈沈倚樓無語理瑤琴逺岫出山催薄暮細風吹雨弄輕陰梨花欲謝恐難

禁

二

澹蕩春光寒食天玉罏沈水裊殘煙夢回山枕隠花鈿海鷰未來人鬭艸江梅已過栁生綿黃昏疎雨濕秋

千

閨情

髻子傷春慵更梳晚風庭院落梅初澹雲來往月疎疎玉鴨薫鑪閒瑞腦朱櫻斗帳掩流蘓遺犀還解辟寒

無

朱淑眞

露井夭桃吐絳英春衣初試薄羅輕風和煙暖燕巢成滿院深簾閒不卷曲房朱戶悶長扄惱人光景又淸

明

春怨

卸下金釵一樣嬌背燈初解繡裙腰衾寒枕冷夜香消深院不闗春寂寂落花和雨夜迢迢恨情和夢更無

聊

慕容嵓卿妻

滿目江山憶舊遊汀花汀艸弄春柔長亭艤住朩蘭舟好夢易隨流水去芳心猶逐曉云愁行人莫上望京

樓

【竹坡詩話云頃年平江府雍熙寺毎深夜月明有婦人歌小詞於廊廡間者就之不見客有聞而錄之者姑蘇士子慕容嵓卿見而驚曰君何從得此詞客語之故嵓卿悲嘆久之曰此余亡妻之詞無知之者明日視之乃其妻旅襯所在】

珍娘【也】

溪霧溪煙溪景新溶溶春水淨無塵碧琉璃底浸春云風颺防絲垂蝶翅雨飄飛絮濕鶯唇桃花片片送殘

春

紗窓恨

毛文錫

雙雙蝶翅塗鈆粉咂花心綺窓繡戶飛來穏畫堂陰二三月愛隨飄絮伴落花來拂衣襟更剪輕羅片傅黃金

二

新春燕子還來至一雙飛壘巢泥濕時時墜涴人衣後園裏看百花發香風拂繡戶金扉月照紗裏恨依依

戀情深

毛文錫

滴滴銅壺寒漏咽醉紅樓月宴餘香殿防鴛衾蕩春心眞珠簾下曉光侵鶯語隔瓊林寶帳欲開慵起戀情

深

宮詞

玉殿春濃花爛漫簇神仙伴羅裙窣地縷黃金奏淸音酒防歌罷兩沈沈一笑動君心永願作鴛鴦伴戀情

深

淸商怨

晏叔原

庭花香信尙淺最玉樓先暖夢覺春衾江南依舊逺回紋錦字暗剪謾寄與也應歸晚要問相思天涯猶自短

周美成

枝頭風勢漸小看暮鴉飛了又是黃昏閉門收返照江南人去路緲信未通愁已先到怕見孤燈霜寒催睡早

歐陽永叔

闗河愁思望處滿漸素秋向晚鴈過南云行人回淚眼雙鸞衾裯悔展夜又水枕孤人逺夢未成歸梅花聞

塞管

【江淹詩心逐南云去身隨北雁來陸機思親賦指南云以寄欽陸云九湣眷南云以興悲】

沈文伯【天機余錦】

城上鴉啼斗轉漸漸玉壺冰滿月淡寒梅淸香來小院誰遣鸞牋冩怨翻錦字疊疊和愁捲夢破悲笳江南

煙樹逺

贊浦子

毛文錫

錦帳添香睡金鑪換夕薫懶結芙蓉帶慵拖翡翠裙正是桃夭栁媚那堪暮雨朝雲宋玉髙唐意裁瓊欲贈君

傷春怨

荊公【能攺齋漫錄】

雨打江南樹一夜花開無數緑葉漸成陰下有遊人歸路與君相逢處不道春將暮把酒祝東風且莫匆匆去

平湖樂

緑荷相背倚西風涼露煙霏重翠蓋銀瓶醉時捧使君公徑須傾倒玻瓈甕靑山城郭暮雲樓閣髙下一重重

二

安仁雙鬢已驚秋更甚眉頭皺一笑相逢且開口玉爲舟新詞淡似鵝黃酒醉歸扶路竹西歌吹人道似揚州

三

采菱人語隔秋煙波靜如橫練入手風光莫流轉共畱連畫船一笑春風面江山信美終非吾土問何日是歸年

四

秋風湖上水增波朩底云陰過憔悴湘累莫輕和且髙歌淩波幽夢誰驚破佳人望防碧雲暮合道別後意如何

小桃紅

張小山

一汀煙栁索春饒添得楊花閙盼殺歸舟朩蘭棹水迢迢畫樓明月空相照今畨痩了多情知道寛褪翠裙腰

歸國遙

溫飛卿

雙臉小鳯戰箆金颭艶舞衣無力風斂藕絲秋色染錦帳繡幃斜掩露珠淸曉簟粉心黃蘂花靨黛眉山兩防

韋莊

春欲暮滿地落花紅帶雨惆悵玉籠鸚鵡單棲無伴侶南望去程何許問花花不語早晚得同歸去恨無雙

翠羽

二

金翡翠爲我南飛傳我意罨畫橋邊春水幾年花下醉別後只知相愧淚珠難逺寄羅幕繡幃鴛被舊歡如

夢裏

馮延巳【花間作溫】

雕香玉翠鳯寶釵垂鈿筐交勝金粟越羅香水淥畫堂照簾殘燭夢餘更漏促謝娘無限心曲曉屏山

防續

三字令

歐陽烱

春欲暮日遲遲牡丹時羅幌捲翠簾垂兩心知人不在燕空歸負佳期香燼落枕函欹月分明花澹薄惹相思

向伯恭

春盡日雨餘時紅蔌蔌緑漪漪花滿地水平池煙光裏云衫上畫船移文鴛並白鷗飛歌韻響酒行遲將我意入新詩春欲去畱且住莫教歸

花艸稡編卷三

欽定四庫全書

花艸稡編卷四

明陳耀文輯

小令

縷縷金

淸湖三塔記

幾回見你簾兒下佯不采把人斜抺問著他揷地推聾啞到學三郎攺話不也不和我巧時休和我巧時都不怕

二

這幾日言語夾衩只推道娘的掗把常言道官不容鍼又何況私同車馬不也不和我巧時休和我巧時都不怕【備題】

楊花落【夢中詞】

李邦直【塵史】

楊花落燕子橫穿髙閣長恨春醪如水薄閒愁無處著去年今日玉陵捨皷角秋風千嵗遼東回首人間萬事空

喜長新

王勝之

秋云朔吹曉徘徊雪照樓臺宴召鄒枚相如獨逞雄才明燭薫鑪香暖深勸金杯庭前粉艶有寒梅昨夜一

枝開

霜天曉角

張安國

栁絲無力冉冉縈秋碧系我船兒不住楚江上晚風急棹歌休怨抑有人離恨極說與歸期不逺剛不信淚

偸滴

張材甫

曉風揺幕欹枕聞殘角霜月竹窓寒影金猊冷翠衾薄舊恨無處著新愁還又作夜夜單於聲裏燈花共淚

珠落

劉攺之

霜天曉角夢回滋味惡酒醒不禁寒力紗窓外日華薄擁衾思舊約無情風透幙惟有梅花相伴不成是也

吹落

劉圻父

橫陰漠漠似覺羅衣薄正是海棠時候紗窓外東風惡惜春春寂寞尋花花冷落不防這些情味元不是念

離索

月當

張宗瑞

看朱成碧曽醉梅花側相遇匆匆相別又爭似不相識南北千里隔幾時重見得最苦子規啼處一片月當

窓白

闗河令【淸逺軒逺望】

趙介之

亭臯霜落飛葉滿聽西風防鴈閒憑危防斜陽紅欲斂行人歸期太晚誤髣髴徵防幾防水逺連天愁雲遮

望眼

已亥宜春舟中

江頭伊軋動柔櫓漸楚天欲暮浩蕩輕鷗波間自容與岸蓼汀蘋無緒更滿目蕭疎紅樹此意何窮憑誰圖

畫取

卜算子

春恨

秦處度

春透水波明寒峭花枝痩極目煙中百尺樓人在樓中否四和裊金鳬雙陸思纎手擬倩東風浣此情情更濃如酒

陳瑩中

身如一葉舟萬事潮頭起水長船髙一任伊來往洪濤裏潮落又潮生今古長如此後夜開樽獨酌時月滿人千里

二

夢裏不知眠覺後眠何在試問眠身與夢身那个能只對醉後有人醒醒了無人醉要識三千與大千不在防塵外

裕陵時人

蹙破眉峯碧纎手還重執鎭日相看未足時忍便使鴛鴦只薄暮投村驛風雨愁通夕窓外芭蕉窓里人分葉上心頭滴【玉照新誌裕陵親書其後云此詞甚佳不知何人作奏來】

孤鴻

蘇子瞻

缺月掛疎桐漏防人初靜時見幽人獨往來縹緲孤鴻影驚起卻回頭有恨無人省揀盡寒枝不肯棲楓落吳江冷

【耆舊續聞云趙右史云余頃於鄭公實處見東坡親迹書卜算子防句云寂寞沙汀冷刋本作楓落吳江冷詞意全不相屬也】

皎如晦【杭州僧】

有意送春歸無計畱春住畢竟年年用著來何似休歸去目防楚天遙不見春歸路風急桃花也似愁防防飛紅雨

毛栞

見也如何暮別也如何遽別也難時見也難後防難憑據去也如何去住也如何住住也應難去也難此際難分付【石孝友集金穀遺音】

送鮑浩然遊浙東

王逐客【能攺齋漫錄】

水是眼波橫山是眉峯聚欲問行人去那邊眉眼盈盈處才始送春歸又送君歸去若到江南趕上春千萬和春住

張子野

夢短寒夜長坐待淸霜曉臨鏡無人爲整妝但自學孤鸞照樓臺紅樹杪風月依前好江水東流郎在西問尺素何由到

杜叔元【安世】

尊前一曲歌歌裏千重意才欲歌時淚已流恨應更多於淚試問緣何事不語癡如醉我亦情多不忍聞怕和我添憔悴

程正伯

獨自上層樓樓外靑山逺望到斜陽欲盡時不見西飛鴈獨自下層樓樓下蛩聲怨待到黃昏月上時依舊柔腸防

呂聖求

一日抵三秋半月如千嵗自夏經秋到雪飛一向都無計續續說相思不盡無窮意若冩幽懷一段愁應用天爲紙

徐師川

天生百種愁掛在斜陽樹緑葉陰陰自得春艸滿鶯啼處不見淩波步空想如簧語門外重重疊疊山遮不防愁來路

舒信道

池防小雨幹門巷香輪少誰把靑錢襯落紅滿地無人掃何時鬭艸歸幾度尋花了畱得佳人蓮步痕宮樣鞋兒小

黃山谷

要見不得見要近不得近試問得君多少憐管不解多於恨禁止不得淚忍管不得悶天上人間有底愁向个裏都諳盡

劉潛夫

盡是手成持合得天饒借風雨於花有甚讎作意相陵借做暖逼教開做冷催教謝不負明年看花人只負栽花者

二

片片蝶衣輕防防猩紅小人道東君不惜花百種千般巧朝見樹頭防暮見枝頭少人道東君果惜花雨打風吹了

李惇詩

南北利名人常恨家居少毎到春時聽子規無不傷懷抱好去向長安細與公卿道待得功成名遂時不如歸來早

康仲伯

曽約再來時花暗春風樹今日人來花未開春未知人處坐客有疏狂防筆題新語渾爲玉人頺玉山忘了陽闗路

二

煙髻綰層巓云葉生寒樹斜日行人窈窕村愁陣縱橫處細細冩鸞牋道寄相思語會倩春風展栁眉回馬章防路

蒲江

續續露蛩鳴索索風梧語痩骨從來不柰秋一夜秋如許簟冷捲風漪髻滑拋云縷展轉無人共此情畫角吹殘雨

慈谿丈亭館古詞

潮生浦口云潮落沙頭樹潮本無心落又生人自來還去今古短長亭送往迎來處老盡東西南北人亭下潮如故

淸湖三塔記

幽花帶露紅濕栁拖煙翠花栁分春各自芳惟有人憔悴寄與手中書問肯歸來未正是東風料峭寒如何獨自教人睡

寄歌者李蓮

呂聖求

渡口看潮生水滿蒹葭浦長記扁舟載月明深入紅蕖去荷盡覆平池忘了歸來路誰信南樓百尺髙不見如蓮步

陳無已【梅苑】

揺風影似凝帶雪香如抱開盡南枝到北枝不道春將老飄颻姑射仙誰識冰肌好會有靑綾夢覺人可愛池塘艸

二

繡幕罩梅花莫放淸香透鑑裏朱顏嵗嵗移只道花依舊把酒問梅花知我離情否若使梅花知我時料得花須痩

三

雪闇嶺頭云竹冷溪邊樹還似瀟湘縹緲人玉籠香霧月下幽香度夢裏香魂駐回首南枝酒半醺寂寞無尋處

晚春

髙觀

屈指數春來彈指驚春去檐外蛛絲网落花也要畱春住幾日喜春晴幾夜愁春雨十二雕窓六曲屏題徧傷春句

二月三十日壽母

範靖江【壽親養老】

滿二望三時春景方明媚人見蟠桃結子來王母初筵啟無數桂林山不盡漓江水揔入今朝祝壽杯永保千千嵗

趙可【中州樂府】

明月在靑天借問今時幾但見宵從海上來不覺雲間墜流水古今人共看皆如此惟願當歌對酒時長照金尊裏

缺月掛疎桐【擬東坡作】

趙秉文

烏鵲不多驚貼貼風枝靜珠貝橫空冷不收半濕秋河影缺月墮幽窓推枕驚深省落葉蕭蕭聽雨聲簾外霜華冷

西湖遺舊

福建士子

月在小樓西雞唱霜天曉淚眼相看話別時把定纎纎手伊道不忘人伊卻都忘了我若無情似你時瞞不得橋頭栁【古杭雜記】

贈樂婉【杭妓】

施酒監【古今詞話】

相逢情便深恨不相逢早識盡千千萬萬人終不似伊家好別你登長道轉更添煩惱栁外朱樓獨倚欄滿目圍芳艸

答施酒監

樂婉

相思似海深舊事如天逺淚滴千千萬萬行更使人愁腸防要見無因見了終難若是前生未有緣待重結來生願

美奴【陸藻侍兒】

送我出東門乍別長安道兩岸垂楊鎖暮煙正是秋光老一曲古陽闗莫惜金尊倒君向瀟湘我向秦魚鴈何時到【苕溪漁隠】

梅

朱淑眞

竹裏一枝梅映帶林逾靜雨後淸奇畫不成淺水橫斜影吹徹小單於心事重思省拂拂風前度暗香月色侵花冷

嚴防芳

不是愛風塵似被前緣誤花開花落自有時總賴東君主去也終須去住也如何住若得山花挿滿頭莫問奴歸處

後庭花

毛熙震【花間集】

鶯啼燕語芳菲節瑞庭花發昔時懽宴歌聲掲管弦淸越自從陵谷追遊歇畫梁塵黦傷心一片如珪月閒鎖宮闕

二

越羅小袖新香舊薄籠金釧倚防無語揺輕扇半遮勻面春殘日暖鶯嬌嬾滿庭花片爭不教人長相見畫堂深院

孫光憲

石城依舊空江國故宮春色七尺靑絲芳艸緑絕世難得玉英凋落盡更何人識野棠如織只是教人添怨憶悵望無極

玉樹後庭花【上元】

張子野

華鐙火樹紅相鬭往來如晝河橋水白天晴訝別生星斗落梅穠李還依舊寶釵沽酒曉蟾殘漏心情恨雕鞍歸後

二

寶牀香重春眠覺魫窓難曉新聲麗色千人歌後庭淸妙靑驄一騎來飛鳥靚妝難好至今落日寒蟾照臺城秋艸

巫山一段雲

毛文錫

雨霽巫山上雲輕映碧天逺風吹散又相連十二晚峯前暗濕啼猿樹髙籠過客船朝朝暮暮楚江邊幾度降神仙

李珣

有客經巫峽停橈向水湄楚王曽此夢瑤姬一夢杳無期塵暗珠簾捲香銷翠幄垂西風回首不勝悲暮雨灑空祠

二

古廟依靑嶂行宮枕碧流水聲山色鎖妝樓往事思悠悠雲雨朝還暮煙花春復秋啼猿何必近孤舟行客自多愁

【花庵詞客云唐詞多緣題所賦臨江仙則言仙事女冠子則述道情河瀆神則詠祠廟大槪不失本題之意爾後漸變失題逺矣如此二詞實唐人本來詞體如此】

淨壇峯【巫山十二峯】

趙孟頫

疊嶂千重碧長江一帶淸瑤壇霞冷月朧明欹枕若爲情云過船窓曉星移宿霧晴古今離恨撥難平惆悵峽猿聲

登龍峯

片月生危岫殘霞拂翠桐登龍峯下楚王宮千古感遺蹤栁色眉邊緑花明臉上紅欲尋靈迹阻江風離思杳無窮

松鶴峯

松鶴堆嵐靄陽臺枕水湄風淸月冷好花時惆悵阻佳期別夢逰蝴蝶離歌怨竹枝悠悠往事不勝悲春恨入雙眉

上升峯

雲裏髙唐觀江邊楚客舟上升峯月照妝樓離思兩悠悠雨雲千里阻長江一帶秋歌聲頻唱引離愁光景恨如流

朝雲峯

絕頂朝雲散寒江暮雨頻楚王宮殿已成塵過客轉傷神月是巫娥伴花爲宋玉鄰一聽歌調一含嚬哀怨竹枝春

集仙峯

雨過蘋汀逺雲深水國遙渡頭齊舉朩蘭橈纎細楚宮腰映水勻紅臉偎花整翠翹行人倚棹正無聊一望一魂銷

望霞峯

碧水鴛鴦浴平沙荳蔻紅望霞峯翠一重重防卸落花風澹薄雲籠月霏微雨灑篷孤舟晚泊浪聲中無處問音容

棲鳯峯

芍藥虛投贈丁香漫結愁鳯棲鸞去兩悠悠新恨怯逢秋山色驚心碧江聲入夢流何時管簇歸舟蘭棹泊沙頭

翠屏峯

碧水澄靑黛危峯聳翠屏竹枝歌怨月三更別是防腸聲煙外黃牛峽云邊白帝城扁舟淸夜泊蘋汀倚棹不勝情

聚鶴峯

鶴信三山逺羅帬片水深髙唐春夢杳難尋惆悵至如今十二峯前月三千里外心紅牋錦字信沈沈腸防舊香衾

望泉峯

曉色飄紅豆平沙枕碧流泉聲云影弄新秋觸處是離愁臉淚橫波淡眉攢片月收佳人嫵笑凖難休半整玉搔頭

起雲峯

裊娜江邊栁飄颻嶺上云卸防回棹楚江濵歸信夜來聞欲拂瑚枕先燻翡翠裙江頭含笑去迎君鸞鳯畫成羣

栁三變

六六眞遊洞三三物外天九斑麟穩破非煙何處接云軿昨夜麻姑陪宴又話蓬萊淸淺幾回山腳弄雲濤髣髴見金鼇

二

閬苑年華永嬉逰別是情人間三度見河淸一畨碧桃成金母忍將輕摘畱宴鼇峯眞客紅閒臥吠斜陽方朔敢偸嘗

三

蕭氏賢夫婦茅家好弟兄羽輪飈駕赴層城髙防盡仙卿一曲云謡爲壽倒盡金壺碧酒醺酣爭撼白楡花踏碎九光霞

減字朩蘭花

歐陽永叔

畱春不住燕老鶯慵無覓處說似殘春一老應無卻少人風和月好辦得黃金須買笑愛惜芳時莫待無花空折枝

二

傷懷離抱天若有情天亦老此意如何細似輕絲似波扁舟岸側楓葉荻花秋索索細想前歡須著人間比夢間

三

歌檀斂袂繚繞雕梁塵暗起柔潤淸圓百琲明珠一綫穿櫻唇玉齒天上仙音心下事畱住行雲滿坐迷魂酒半醺

四

去年殘臈曽折梅花相對挿人面而今空有花開無處尋天天不逺把酒拈花時發願願得和伊偎雪眠香似舊時

晏叔原

長亭晚送都似緑窓前日夢小字還家恰應紅燈昨夜花良時易過半鏡流年春欲破往事難忘一枕髙樓到夕陽

二

畱春不住恰似年光無味處滿眼飛英彈指東風太淺情箏未穏學得新聲難破恨轉枕花前且伴香紅一夜眠

三

長楊輦路緑滿當年攜手處試逐春風重到宮花苑樹中芳菲繞徧今日不如前日健酒罷淒涼新恨猶添舊恨長

恨別

栁耆卿

花心栁眼都似遊絲常惹絆慵困誰憐繡綫金鍼不喜穿深房宻防爭向好天多聚散緑窓前幾日春愁廢管

春情

王安國

畫橋流水雨濕落紅飛不起月破黃昏簾裏餘香馬上聞徘徊不語今夜夢魂何處去不似垂楊猶解飛花入洞房

潤州席上

蘇子瞻

鄭莊好客容我尊前時墮幘落筆風生籍籍聲名滿帝京髙山白早瑩冰肌那解老從此南徐良夜淸風月滿湖

【東臯雜錄雲林希子中知潤州東坡自錢塘赴召有官妓鄭容髙瑩求脫籍東坡爲此詞書牒林判云鄭容落籍髙瑩從良蓋取句端八字云苕溪漁隠曰聚蘭集載此詞東坡贈潤守許仲凃】

東坡【侯鯖錄】

春庭月午揺落春醪光欲舞步轉回廊半落梅花婉婉香輕風薄霧都是少年行樂處不似秋光只與離人照防腸

【元祐七年正月東坡在汝陰州堂前梅花大開王夫人曰春月色勝如秋月色秋月色令人淒慘春月色令人和悅何如召趙徳麟輩來飲此花下先生大喜曰吾不知子能詩耶此眞詩家語耳遂相召與飲用是語作此詞】

登巫山縣樓

黃山谷

襄王夢裏艸緑煙深何處是宋玉臺頭暮雨朝雲幾許愁飛花漫漫不管羇人腸欲防春水茫茫要渡南陵更防腸

二

終宵忘寐好事如何猶尙未子細沈吟珠淚盈盈濕袖襟與君別也願在郎心莫暫捨記取盟言聞早回程卻再圓

秦少遊

天涯舊恨獨自淒涼人不問欲見回腸防盡金鑪小篆香黛蛾長斂任是東風吹不轉困倚危樓過盡飛鴻字字愁

張文潛

个人風味只有梅花些子似每到開時滿眼淸愁只自知霞裾仙佩姑射神人風露態蜂蝶依忙不與春風一防香

減蘭十梅【並序】

梅苑

竊以花𨿽多品梅最先春始因暖律之潛催正值冰澌之初泮前村雪裏已見一枝山上驛邊亂飄千片寄江南之春信與隴上之故人玉臉娉婷如壽陽之傅粉冰肌瑩徹逞姑射之仙姿不同桃李之繁枝自有雪霜之素質香欺靑女冷柰霜娥月淺溪明動詩人之淸興日斜煙瞑感行客之幽懷偏宜淺蕋輕枝最好暗香疎影況是非常之標格別有一種之風情姮娥好星難那更防云易散憑欄賞處已徧南枝兼北枝秉燭看時休問今日與昨日且輟龍吟之三弄更停畫角之數聲庾嶺將軍久思止渇傅巖元老專待和羮豈如凢卉之嬌春長賴化工而結實又況風姿雨質曉色暮云日邊月下之妖嬈雪裏霜中之艶冶初開微綻欲落驚飛取次芬芳無非奇絕錦囊佳句但能髣髴芳姿皓齒淸歌未盡形容雅態追惜花之餘恨舒樂事之餘情試綴蕪詞編成短闋曲盡一時之景聊資四座之歡女伴近前鼔子只候

總題

梅萼香嫩雪裏開時春粉潤雨蕋風枝暗與黃昏取次宜日邊月下休問初開兼欲謝卻最嬈妖不似羣花春正嬌

風

東風吹暖輕動枝頭嬌艶顫成片驚飛不是城南畫角吹香英飄處定向壽陽樓閣住莫損柔柯今日淸香逺更多

雨

瀟瀟細雨雨歇芳菲猶淡竚宻灑輕籠濕徧柔枝香更濃瓊腮微膩疑是凝酥初防綴冷艶相宜不似梨花帶雨時

雪

六花飛素飄入枝頭無覓處宻綴輕堆只似香苞次第開欄邊欲墜姑射山頭人半醉墻外低垂窺送佳人粉再吹

月

寒蟾初滿正是枝頭開爛漫素質籠明多少風姿無限情暗香疎影水榭蕭蕭山驛靜淺蕋輕枝酒醒更防夢防時

日

騰騰初照半折瓊苞還似笑莫近柔條只恐凝酥暖欲消三竿已上防綴胭脂紅蕩漾剛道宜寒不似前村雪裏看

曉

急催銀漏漸漸紗窓明欲透防檢花枝曉笛吹時幾片飛淡煙初破髣髴夜來飛幾朶殘粉餘香晨起佳人帶曉妝

晚

天寒欲暮別有一般姿媚處半載斜陽寶鑑微開試晚妝淡煙輕處漸近黃昏香暗度休怕春寒秉燭重來子細看

早

陽和初布入萼春紅才半露暖律潛催與占百花頭上開香英微吐折贈一枝人已去楊栁貪眠不道春風已暗傳

殘

香苞漸少滿地殘英寒不掃傳語東君分付南枝桃李春東風吹暖南北枝頭開爛漫一任飄吹已占東風第一枝

陳瑩中

大江北去未到滄溟終不住淮水東流日夜朝宗亦未休香鑪煙裊濃淡捲舒終不老寸碧千鐘人醉華胥月色中

贈棊妓宋瑤

謝防槃

風篁度曲倦倚云屏初睡足淸簟疎簾寶鴨香消懶更添纎纎露玉風雹縱橫飛鈿局顰斂雙蛾凝佇無言宻意多

賀方回

冷香浮動望處欲生蝴蝶夢曉日曈曨愁見凝酥暖漸融鼓催歌送芳酒一尊誰與共寂寞墻東門掩黃昏滿院風

用舊韻戲吳奉議

舒信道

眉山斂額往事追思空手拍鴈字頻飛生怕人來說著伊閒拋繡履愁殢香衾渾不起莫似揚州只作尋常薄幸休

錦帶

碎紅如繡揺曳東風吹防綬擬倩柔條約住佳人細栁腰蜀江春淥爭似枝頭能結束纎手攀時欲綰同心寄與誰

晁無咎小姬娉娉舞梁州

陳無已【墨莊漫錄】

娉娉裊裊芍藥梢頭紅玉小舞袖遲遲心到郎邊客已知當筵舉酒勸我尊前松栢壽莫莫休休白髮簪花我自羞

聽琵琶

朱希眞

劉郎已老不管桃花依舊笑要聽琵琶重院啼鶯覓謝家曲終人醉多似潯陽江上淚萬里東風故國山河照落紅

二

慵歌怕酒今日春衫驚著痩雙燕簾櫳金鴨香沈客淚中琵琶重聽誰信人間多少恨落日東風吹得桃花滿院紅

李公麟山陰圖

米芾【志雅堂雜抄】

山陰道士鶴目趺多秀气後領將軍蕭散精神一片雲東山太傅落落龍驤兼虎步潦倒支公窮骨零丁小道風

趙徳莊

緑陰紅雨暗淡衣裳花下舞花月佳時舞破東風第幾枝一杯相屬從炧樽前三四燭酒盡花防京洛風流子細看

盧炳

傳消寄息咫尺還如千里隔欲見無由惹起新愁與舊愁情懷如醉欹枕連宵終不寐無柰相思此恨憑誰說與伊

政和癸巳

向子諲

幾年不見蝴蝶枕中魂夢逺一日相逢鸚鵡杯深笑靨濃歡心未已流水落花愁又起離恨如何細雨斜風晚更多

頤堂詞

飛霞半縷收盡一天風和雨可惜黃昏殘角疎鐘要防魂雙魚傳信只道橫塘消息近心事悠悠同向春風各自愁

康伯可

楊花飄盡云壓緑陰鴉乍定簾幕閒垂弄語千般燕子飛小樓深靜睡起殘妝猶未整夢不成歸靑淚滴斑金縷衣

吳大年

薔薇葉暗滿架濃陰風不亂午酒才醒歷歷黃鸝枕上聽此情難遣不比紅蕉心易展要識離愁只似楊花不自由

張安國

愛而不見立馬章臺空便面想象娉婷只恐丹靑畫不成詩人老去恰要鶯鶯相伴住試與平章嵗晚教人枉防腸

李端叔

亂魂無據黯黯只尋來處路燈盡花殘不覺長更又向防幾回枕上那件不曽畱夢想變盡星星一滴秋霖是一莖

【闕】

春融酒困一寸橫波千里恨著處芳菲蝶興鶯情醉自迷欹云妥翠冷落金屏山十二低抱琵琶月向黃昏日又斜

雅詞

誰知瑩徹惟有碧天云外月一見風流洗盡胸中萬斛愁賸燒宻炬只恐夜深花睡去想得橫陳全是巫山一段雲

呂居仁

去年今夜同醉月明花樹下此夜江邊月暗長堤栁暗舡故人何處帶我離愁江外去來嵗花前又似今年憶去年

魏夫人

西樓明月掩映梨花千樹雪樓上人歸愁聽孤城一鴈飛玉人何處又見江南春色暮芳信難尋去後桃花流水深

二

落花飛絮杳杳天涯人甚處欲寄相思春盡衡陽鴈漸稀離腸淚眼腸防淚痕流不防明月西樓一曲欄幹一倍愁

李易安

賣花擔上買得一枝春欲放淚染輕勻猶帶彤霞曉露痕怕郎猜道奴面不如花面好雲鬢斜簮徒要教郎比並看

雄州驛

李令女

朝雲橫度轆轆車聲如水去白艸黃沙月照孤村三兩家天天去也萬結愁腸無晝夜漸近燕山回首鄕闗歸路難

【梅磵詩話云靖康間金人犯闕陽武蔣令興祖死之其女爲所擄去題字於雄州驛中敍其本末仍作此詞蔣令浙西人其女方笄美顏色能詩詞鄕人皆能道之此湯巖起詩海遺珠所載】

春

朱淑眞

獨行獨坐獨唱獨酧還獨臥竚立傷神無柰春寒著摸人此情難見淚洗殘妝無一半愁病相仍剔盡孤燈夢不成

李季蘭

自從君去曉夜縈牽腸防處緑徧香堦過夏經秋鴈又來想伊那里應也情懷愁不止緲緲書沈直至如今沒信音

蘇小小

別離情緒萬里闗山如底數遣妾傷悲未必郎家知不知自從君去數盡殘冬春又暮音信全乖等到花開不見來

洪惠英【夷堅支志】

梅花似雪剛被雪來相挫折雪裏梅花無限精神總屬他梅花無語只有東風來作主傳語東君且與梅花作主人

【洪邁守防稽惠英於席間歌其自制述懷小曲梅者自諭雪指無賴惡少也】

馬裕齋

多情多愛還了平生花栁債好个檀郎室女爲妻也不妨傑才髙作聊贈靑蚨三百索燭影揺紅記取媒人是馬公

【三朝野史云馬光祖尹京日有士逾墻偸人室女事覺到官光祖出逾墻樓處子詩面試士人秉筆云花栁平生債風流一段愁開墻乘興下處子有心摟謝砌應潛越韓香許暗偸有情還愛欲無語彊嬌羞不負秦樓約安知漢獄囚玉顏麗如此何用讀書求光祖判此詞云】

夷堅支志【丙四】

家門希差養得一枚依樣畫百事無能只去籬邊纒倒藤幾回水上軋捺不翻眞个彊無處容他只好炎天照作巴

【宗室公衡居秀州性和易善與人欵曲但天資滑稽遇可啟顏一笑衝口輙發見之者無不敬畏因寡髮俗目之爲趙葫蘆好事者作此詞詠之蓋以謔受報也】

采桑子【一名羅敷令醜奴兒令】

和凝

蝤蠐領上訶梨子繡帶雙垂椒戶閒時竟學樗蒲賭荔枝叢頭鞋子紅編細裙窣金絲無事嚬眉春思翻教阿母疑

春怨

李后主

轆轤金井梧桐晚幾樹驚秋晝雨新愁百尺蝦須上玉鉤瓊牎春防雙娥皺回首邊頭欲寄鱗遊九曲寒波不溯流

春思

前人

亭前春逐紅英盡舞態徘徊細雨霏微不放雙眉時暫開緑窓冷靜芳音防香印成灰可賴情懷欲睡朦朧入夢來

馮延巳

小庭雨過春將盡片片花飛獨折殘枝無語憑防只自知玉堂香暖珠簾捲雙燕來歸君約佳期肯信韶華得幾時

二

馬嘶人語春風岸芳艸緜緜楊栁橋邊落日髙樓酒斾懸舊愁新恨知多少目防遙天獨立花前更聽笙歌滿畫船

三

西風半夜簾櫳冷逺夢初歸夢過金扉花謝窓前夜合枝昭陽殿裏新翻曲未有人知偸取笙吹驚覺寒蛩到曉啼

四

酒防睡覺天香暖繡戶慵開香印成灰獨背寒屏理舊眉朦朧卻向燈前臥窓月徘徊曉夢初回一夜東風綻早梅

五

小堂深靜無人到滿院春風惆悵墻東一樹櫻桃帶雨紅愁心似醉兼如病欲語還慵日暮疎鐘雙燕歸棲畫閣中

六

畫堂燈暖簾櫳捲禁漏丁丁雨罷寒生一夜西窓夢不成玉娥重起添香印回倚孤屏不語含情水調何人吹笛聲

七

笙歌放散人歸去獨宿江樓月上云收一半珠簾掛玉鉤起來檢防經逰地處處新愁憑仗東流將取離心過橘州

八

昭陽記得神仙侶獨自承恩水殿燈昏羅幙輕寒夜正春如今別館添蕭索滿面啼痕舊約猶存忍把金環別與人

九

微風簾幙淸明近花落春殘樽酒畱歡添盡羅衣怯夜寒愁顏恰似燒殘燭珠淚防幹也欲髙爭柰相逢情萬般

十

畫堂昨夜愁無睡風雨淒淒林鵲爭棲落盡燈花雞未啼年光往事如流水休說情迷玉筯雙垂秪是金籠鸚鵡知

十一

寒蟬欲報三秋候寂靜幽齋葉落閒堦月透簾櫳逺夢回昭陽舊恨依前在休說當時玉笛才吹滿袖猩猩血又埀

十二

洞房深夜笙歌散簾幙重重斜月朦朧雨過殘花落地紅昔年無限傷心事依舊東風獨倚梧桐閒想閒思到曉鐘

十三

花前失卻逰春侶極目尋芳滿眼悲涼縱有笙歌亦防腸林間戱蝶簾間燕各自雙雙忍更思量緑樹靑苔半夕陽

晏同叔

陽和二月芳菲徧暖景溶溶戱蝶逰蜂深入千花粉艷中何人解繋天邊日占取春風免使繁紅一片西飛一片東

二

時光只解催人老不信多情長恨離亭淚滴春衫酒易醒梧桐昨夜西風急澹月朧明好夢頻驚何處髙樓鴈一聲

三

花中獨占春風早長愛江梅秀艶淸柸芳意先愁調角催尋香已落閒人後此恨難裁更曉須來卻恐初開勝未開

小山詞

蘆鞭墜徧楊花陌晚見珍珍疑是朝云來作髙唐夢里人應憐醉落樓中帽長帶歌塵試拂香茵畱解金鞭睡過春

二

徵人去日殷勤囑莫負心期寒鴈來時第一傳書慰別離輕絲織就機中素淚墨題詩欲寄相思日日髙樓看鴈飛

三

花時惱得瓊枝痩半被殘香睡損梅妝紅淚今春第一行風流笑伴相逢處白馬逰韁共折垂楊手撚芳條說夜長

四

秋來更覺銷魂苦小字還稀坐想行思怎得相看似舊時南樓把手憑肩處風月應知別後除非夢裏時時得見伊

五

誰將一防淒涼意送入低眉畫箔閒垂多是今宵得睡遲夜痕記盡窓間月曽誤心期凖擬相思還是窓間記月時

六

前歡幾處笙歌地長負登臨月幌風襟猶憶西樓著意深鶯花見盡當時事應笑如今一寸愁心日日寒蟬夜夜砧

七

日髙庭院楊花轉闇淡春風鶯語惺愡似笑金屏昨夜空嬌慵未洗勻妝手閒印斜紅新恨重重都與年時舊意同

歐陽永叔

輕舟短棹西湖好緑水逶迆芳艸長堤隱隱笙歌處處隨無風水面琉璃滑不覺舩移微動漣漪驚起沙禽掠岸飛

張子野

水雲薄薄天同色竟日淸輝風影輕飛花發瑤林春未知剡溪不辧沙頭路湖水平堤姑射人歸記得歌聲與舞時

周美成

肌膚綽約眞仙子來伴冰霜洗盡鈆黃素面初無一防妝尋花不用持銀燭暗裏聞香零落池塘分付餘妍與壽陽

黃山谷

櫻桃著子如紅豆不管春歸聞道開時蜂惹香須蝶惹衣樓臺燈火明珠翠酒戀歌迷醉玉東西少个人人暖被攜

秦少防

夜來酒醒淸無夢愁倚防幹露滴輕寒兩頰芙蓉淚不幹佳人別後音塵悄銷痩難明月無端已過江樓十二間

舒信道

一池秋水疏星動寒影橫斜滿坐風花紅燭紛紛透絳紗江湖散誕扁舟裏到處如家且盡流霞莫管年來兩鬢華

呂居仁

恨君不似江樓月南北東西南北東西只有相隨無別離恨君卻似江樓月暫滿還虧暫滿還虧待得團團是幾時

二

亂紅天緑風吹盡小市疎樓細雨輕鷗總向離人恨裏收年年春好年年病妾自西防水自東流不似殘花一樣愁

謝無逸

楚山削玉雲中碧影落沙汀秋水澄凝一抺江天鴈字橫金錢滿地西風急紅蓼煙輕簾外砧聲驚起靑樓夢不成

萬里朝天

花蕋夫人【費氏】

初離蜀道心將碎離恨綿綿春日如年馬上時時聞杜鵑三千宮女皆花貌妾最嬋娟此去朝天只恐君王寵愛偏

胡夫人

與君別後愁無限永逺團圞間阻多方水逺山遙寸防腸終朝等候郎音耗捱過春光煙水茫茫梅子靑靑又待黃

芭蕉【添字】

李易安

窓前誰種芭蕉樹陰滿中庭陰滿中庭葉葉心心舒捲有餘情傷心枕上三更雨防滴霖霪防滴霖霪愁損北人不慣起來聴

集句

朱秋娘【女郎】

王孫去後無芳艸【朱淑眞】緑徧香階【李季蘭】塵滿妝臺【吳淑姬】粉面羞搽淚滿腮【王防玉】教我甚情懷【李易安】去時梅蕋全然少【竇夫人】等到花開【蘇小小】花已成梅【陶】梅子靑靑又帶黃【胡夫人】兀自未歸來【王嬌姿】

花艸稡編卷四

欽定四庫全書

花艸稡編卷五

明陳耀文輯

小令

菩薩蠻【一名重疊金一名子夜歌】

李太白

平林漠漠煙如織寒山一帯傷心碧瞑色入髙樓有人樓上愁玉梯空佇立宿鳥歸飛急何處是歸程長亭更短亭

【湘山野錄云此詞不知何人冩在鼎州滄水驛樓復不知何人所撰魏道輔防見而之後至長沙得古風集於曾子宣內翰家乃知李白所撰】

【杜陽雜編云大中初女蠻國入貢其國人危髻金冠瓔珞被體故謂之菩薩蠻當時倡優遂制菩薩蠻曲文士亦往往聲其詞○按自宗末以至大中初相去殆幾百年始有此調其在太白同時如王杜後此如元白諸家俱未有此詞且曾氏亦止云古風豈後之詞家以其字句之同而遂名之耶】

唐人【稿齋贅筆】

牡丹含露眞珠顆美人折向庭前過含笑問檀郎花彊妾貌彊檀郎故相惱須道花枝好一向發嬌嗔碎挼花打人【宣宗時有婦人斷夫兩足者上戱語宰相曰無乃碎挼花打人蓋時有此詞云】

溫廷筠

小山重疊金明滅鬢云欲度香顋雪懶起畫蛾眉弄妝梳洗遲照花前後鏡花靣交相映新帖繡羅襦防防金鷓鴣

二

翠翹金縷防鸂水紋細起春池碧池上海棠梨雨晴紅滿枝繡衫遮笑靨煙艸粘飛蝶靑對芳菲玉關音信稀

三

玉樓明月長相憶栁絲防娜春無力門外艸萋萋送君聞馬嘶畫羅金翡翠香燭銷成淚花落子規啼綠窓殘夢迷

四

鳳皇初對盤金縷牡丹一夜經微雨明鏡照新妝鬢輕防臉長畫樓相望久欄外埀絲栁音信不歸來社前防燕回

五

牡丹花謝鶯聲歇綠楊滿院中庭月相憶夢難成背窓燈半明翠鈿金壓臉寂寞香閨掩人逺淚闌干燕飛春又殘

六

南園滿地堆輕絮愁聞一霎淸明雨雨後卻斜陽杏花零落香無言勻睡臉枕上屏山掩時節欲黃昏無憀獨倚門

七

水精簾裏玻黎枕暖香惹夢鴛鴦錦江上栁如煙鴈飛殘月天藕絲秋色淺人勝參差剪防鬢隔香紅玉釵頭上風

八

蘂黃無限當山額宿妝隠笑紗窓隔相見牡丹時暫來還別離翠釵金作股釵上蝶防舞心事竟誰知月明花滿枝

九

杏花含露團香雪綠楊陌上多離別燈在月朧明覺來聞曉鶯玉鉤褰翠幕妝淺舊眉薄春夢正關情鏡中蟬鬢輕

十

滿宮明月梨花白故人萬里關山隔金鴈一防飛淚痕沾繡衣小園芳艸綠家住越溪曲楊栁色依依燕歸君不歸

十一

寶函鈿雀金鸂防沈香關上吳山碧楊栁又如絲驛橋春雨時畫樓音信斷芳艸江南岸鸞鏡與花枝此情誰得知

十二

夜來皓月才當午重簾悄悄無人語深處麝煙長臥時畱薄妝當年還自惜往事那堪憶花露月明殘錦衾知曉寒

十三

竹風輕動庭除冷珠簾月上玲瓏影山枕隠穠妝綠檀金鳳皇兩蛾愁黛淺故國吳宮逺春限正關情畫樓殘防聲

【北夢瑣言云宣宗愛唱菩薩蠻詞令狐相國假溫飛卿新撰密進之戒以勿泄而遽言於人由是疏之】

華州登齊雲樓

唐昭宗

登樓遙憶秦宮殿茫茫只見防飛燕渭水一條流千山與萬丘逺煙籠碧樹陌上行人去何處有英雄迎儂歸故宮

二

飄飄且在三峯下秋風往往堪霑灑腸斷憶仙宮朦朧煙霧中思夢時時睡不語長如醉早晚是歸期蒼穹知不知

【中朝故事云幹寧三年李茂貞犯闕帝次華州韓建迎歸郡中帝鬰鬰不樂每登城西齊雲樓逺望明年秋制此詞云】

韋莊

紅樓別夜堪惆悵香燈半捲流蘇帳殘月出門時美人和淚辭琵琶金翠羽弦上黃鶯語勸我早歸家綠窓人似花

二

人人盡說江南好遊人只合江南老春水碧於天畫船聽雨眠鑪邊人似月皓腕防凝雪未老莫還鄕還鄕須斷腸

三

勸君今夜須沈醉鐏前莫話明朝事珍重主人心酒深情亦深須愁春漏短莫訴金杯滿遇酒且呵呵人生能幾何

四

洛陽春裏春光好洛陽才子他鄕老栁暗魏王堤此時心轉迷桃花春水淥水上鴛鴦浴凝恨對殘暉憶君君不知

牛嶠

舞裙香暖金泥鳯畫梁語燕驚殘夢門外栁花飛玉郎猶未歸愁勻紅粉淚眉剪春山翠何處是遼陽錦屏春晝長

二

玉釵風動春幡急交枝紅杏籠煙泣樓上望卿卿窓寒新雨晴燻鑪防翠被繡帳鴛鴦睡何處最相知羨他初畫眉

三

畫屏重疊巫陽翠楚神尙有行雲意朝暮幾般心向他情謾深風流古今隔虛作瞿塘客山月照山花夢回燈影斜

四

風簾燕舞鶯啼栁妝臺約鬢低纎手釵重髻盤一枝紅牡丹門前行樂客白馬嘶春色故故墜金鞭回頭應眼穿

五

綠雲鬢上飛金雀愁眉斂翠春煙薄香閣掩芙蓉畫屏山幾重窓寒天欲曙猶結同心苣啼粉污羅衣問郎何日歸

六

玉樓冰簟鴛鴦錦粉融香汗流山枕簾外轆轤聲斂眉含笑驚栁陰煙漠漠低鬢蟬釵落須作一生盡君今日歡

和凝

越梅半拆輕寒裏冰淸澹薄籠藍水暖覺杏梢紅遊絲狂惹風閒堦莎徑碧逺夢猶堪惜離恨又迎春相思難重陳

孫光憲

月華如水籠香砌金鐶碎撼門初閉寒影墮髙檐鉤垂一靣簾碧煙輕褭褭紅顫燈花笑卽此是髙唐掩屏秋夢長

二

花冠頻鼓墻頭翼東方澹白連窓色門外早鶯聲背樓殘月明薄寒籠醉態依舊鉛華在握手送人歸半拖金縷衣

三

小庭花落無人掃疏香滿地東風老春晚信沈沈天涯何處尋曉堂屏六扇眉共湘山逺爭柰別離心近來尢不禁

四

朩綿花映叢祠小越禽聲裏春光曉銅鼓與蠻歌南人祈賽多客帆風正急茜袖偎檣立極浦幾回頭煙波無限愁

魏承班

羅裙薄薄秋波染眉間畫時山兩防相見綺筵時深情暗共知翠翹雲鬢動斂態彈金鳳宴罷入蘭房邀人解佩璫

二

羅衣穏約金泥畫玳筵一曲當秋夜聲顫覷人嬌雲鬟褭翠翹酒醺紅玉軟眉翠秋山遠繡幌麝煙沈誰人知兩心

尹鶚

隴云暗合秋天白俯窓獨坐窺煙陌樓際角重吹黃昏方醉歸荒唐難共語明日還應去上馬出門時金鞭莫與伊

毛熈震

梨花滿院飄香雪髙樓夜靜風箏咽斜月照簾帷憶君和夢稀小窓燈影背燕語驚愁態屏掩斷香飛行雲山外歸

二

繡簾髙軸臨塘看雨翻荷芰眞珠散殘暑晚初涼輕風渡水香無憀悲往事爭那牽情思光影暗相催等閒秋又來

三

天含殘碧融春色五陵薄幸無消息盡日掩朱門離愁暗斷魂鶯啼芳樹暖燕拂回塘滿寂寞對屏山相思醉夢間

李珣

回塘風起波紋細刺桐花裏門斜閉殘日照平蕪防防飛鷓鴣徵帆何處客相見還相隔不語欲魂銷望中煙水遙

二

等閒將度三春景簾垂碧砌參差影曲檻日初斜杜鵑啼落花恨君容易處又話瀟湘去凝思倚屏山淚流紅臉班

三

隔簾微防飛燕砌花零落紅深淺撚得寶箏調心隨徵棹遙楚天云外路動便經年去香斷畫屏深舊歡何處尋

與周後妹

李后主

花明月暗飛輕霧今宵好向郎邊去剗【南唐書作衩】襪步香階手提金縷鞋畫堂南畔見一晌偎人顫奴爲去來難敎君恣意憐

二

蓬萊院閉天臺女畫堂晝寢無人語拋枕翠雲光綉衣聞異香潛來珠鎖動驚覺銀屏夢慢臉笑盈盈相看無限情

三

銅簧韻脆鏘寒竹新聲慢奏移纎玉眼色暗相鉤秋波橫欲流云深繡戶末便諧衷素宴罷又成空魂迷春夢中

馮延已

金波逺逐行雲去疏星時作銀河渡花影臥秋千更長人不眠玉箏彈未徹鳳髻黃釵脫憶夢翠蛾低微風吹繡衣

二

畫堂昨夜西風過繡簾時拂朱門鎖驚夢不成云防蛾枕上顰金鑪煙裊裊燭暗紗窓曉殘月尙彎環玉箏和淚彈

三

梅花吹入誰家笛行雲半夜凝空碧欹枕不成眠關山人未還聲隨幽怨絕空斷澄霜月月影下重檐輕風花滿簾

四

回廊逺砌生秋艸夢魂千里靑門道鸚鵡怨長更碧籠金鏁橫羅幃中夜起霜月淸如水玉露不成圓寶箏悲斷

五

嬌鬟堆枕釵橫鳳溶溶春水楊花夢紅燭淚防幹翠屏煙浪寒錦壺催畫箭玉佩天涯逺和淚試嚴妝落梅飛夜霜

六

西風嫋嫋淩歌扇秋期正與行雲逺花葉脫霜紅流螢殘月中蘭閨人在否千里重樓暮翠被已銷香夢隨寒漏長

七

沈沈朱戶橫金鏁紗窓月影隨花過燭淚冷防幹落梅生晚寒寶釵橫翠鳳千里香屏夢雲雨已荒涼江南春艸長

八

欹鬟墮髻搖防槳采蓮晚出淸江上顧影約流萍楚歌嬌未成相逢顰翠黛笑把珠璫解家住栁陰中畫橋東復東

盧絳

玉京人去秋蕭索畫檐鵲起梧桐落欹枕悄無言月和殘夢圓背燈惟暗泣甚處碪聲急眉黛逺山攢芭蕉生暮寒【一作獨自倚闌干衣襟生暮寒】

【南唐書云盧絳病店且死夜夢白衣婦人歌此詞勸酒歌數闋因謂絳曰子之疾食蔗卽愈如言果差迨數夕又夢前婦人曰妾乃玉眞也他日富貴相見於固子坡後入金陵累官柱國唐亡歸宋以龔愼儀事坐誅臨刑有白衣婦人同斬姿貌宛如所夢問其受刑之地卽固子坡也婦人姓耿名玉眞其夫死與前婦之子通當極法與絳同斬焉】

晏同叔

髙梧葉下秋光晚珎叢化出黃金盞還似去年時傍欄三兩枝人情須耐久花靣長依舊莫學蜜蜂兒等閒悠颺飛

晏叔原

來時楊栁東橋路曲中暗有相期處明月好因緣欲圓還未圓卻尋芳艸去畫扇遮微雨飛絮莫無情閒花應笑人

二

鶯啼似作畱春語花飛鬭學回風舞紅日又平西畫簾遮燕泥煙光還自老綠鏡人空好香在去年衣魚牋音信稀

三

嬌香淡染胭脂雪愁春細畫彎彎月花月鏡邊明淺妝勻未成佳期應有在試倚秋千待滿地落英紅萬條楊栁風

四

哀箏一弄湘江曲聲聲寫盡湘波綠纎指十三細將幽恨傳常筵秋水慢玉柱斜飛鴈彈到斷腸時春山眉黛低

五

江南未雪梅花白憶梅人是江南客猶記舊相逄淡煙微月中玉容長有信一笑歸來近懷逺上樓時晚云和鴈低

六

相逄欲話相思苦淺情肯信相思否還恐謾相思淺情人不知憶曾攜手處月滿窓前路長到月來時不眠猶待伊

集句

王荊公【揮塵錄】

海棠亂髮皆臨水君知此處花何似涼月白紛紛香風隔岸聞囀枝黃鳥近隔岸聲相應隨意坐莓苔飄零酒一杯

新築艸堂集句

荊公【山谷集】

數間茅屋閒臨水輕衫短防垂楊裏花是去年紅吹開一夜風【本集作今日是何朝看予渡石橋】梢梢新月偃午醉醒來晚何物最關情黃鸝三兩聲

送妓往杭蘇州迎新守

東坡

玉童西迓浮丘伯洞天冷落秋蕭瑟不用許飛瓊瑤臺空月明淸香凝夜燕借與韋郎看莫便過姑蘇扁舟下五湖

代諸妓送陳述古

前人

娟娟缺月西南落相思撥斷琵琶索枕淚夢魂中覺來眉暈重華堂堆燭淚長笛吹新水醉客各西東應思陳孟公

張子野

憶郎還上層樓曲樓前芳艸年年綠綠似去時袍回頭風袖飄郎袍應已舊顏色非長久惜恐鑑中春不如花艸新

二

香軿不至春蟾午令人轉更猜飛語翠幙動風亭時疑響屧聲花香聞水榭幾誤飄蘭麝不忍下朱扉繞廊重待伊

三

佳人學得平陽曲纎纎玉筍橫孤竹一弄入云聲海門江月淸髻搖金鈿落惜恐櫻唇薄聽罷已依依莫吹楊栁枝

四

聞人話著宣鄕字嗔情恨意還相喜何況艸長時酒前頻見伊嬌香堆寶帳月到梨花上心事兩人知掩燈羅幔垂

五【七夕】

牛星織女年年別分明不及人間物匹鳥少孤飛斷沙猶並棲洗車昏雨過缺月雲中墮斜漢曉依依暗蛩還促機

梅雪

周美成

銀河宛轉三千曲浴鳬飛鷺澄波綠何處是歸舟夕陽江上樓天憎梅浪發故下封枝雪深院捲簾看應憐江上寒

效荊公作

黃魯直

半煙半雨溪橋畔漁翁醉著無人喚疎懶意何長春風花艸香江山如有待此意陶潛解問我去何之君行到自知

二

輕風裊斷沈煙炷霏微盡日寒塘雨殘綉沒心情鳥啼花外聲離愁難自制年少乖盟誓寂寞掩朱門羅衣空淚防

秦少遊

蛩聲泣露驚秋枕羅幃淚濕鴛鴦錦獨臥玉肌涼殘更與恨長陰風翻翠幔雨澀燈光暗畢竟不成眠鴉啼金井寒

李元膺

防旗畫柱淸明後花前姊妹爭攜手先繡羅裙輕衫束領巾頓繩金釧響漸出花梢上笑裏問髙低盤雲嚲玉螭

賀方回

子規啼夢羅窓曉開奩拂鏡嚴妝早粉碧盡丁香背垂裙帶長鉤筆尋舊曲愁結眉心綠猶恨夜來時酒狂歸太遲

二

章臺遊冶金壻歸來猶帶醺醺醉花漏怯春宵云屏無限嬌絳紗燈影背玉枕釵聲碎不待宿酲銷馬嘶催早朝

舒信道

三年江上風吹淚夭桃艷杏無春意今日欲開眉那堪更別離莫折長亭栁折盡愁依舊只有醉如狂人生空斷腸

二

畫船捶鼓催君去髙樓把酒畱君住去住若爲情西江潮欲平江潮容昜得只是人南北今日此樽空知君何日同

三

杜鵑啼破江南月香風撲靣吹紅雪賦就縷金牋黃昏醉上船年華防短鬢事往情何盡明日各天涯來春空好花

四【次劉郎中賞花韻】

朱簾乍捲層煙起露華深淺初疑洗困倚玉欄風綺羅知幾重向人如有意不醉何時醉便得一枝紅猶勝兩鬢空

五【送奉化知縣秦奉議】

一回別後一回老別離易得相逄少莫問故園花長安君是家短亭秋日晚艸色隨人逺欲醉又還醒江樓暮角聲

六

小亭露壓風枝動鵲鑪火冷金瓶凍悄悄對西窓瘦知羅帶長欲眠思滯酒坐聴寒更久無柰是靑燈開花故故明

七

流年又見風沙送鈞天回首淸都夢塞鴈幾時歸鏡中防鬢非綠袍同冷暖誰道父情短愁斛若爲量還隨一綫長

八

江梅未放枝頭結江頭已見山頭雪待得此花開知君來未來風帆防畫鷁小雨隨行色空得欝金裙酒防和淚防

長安懷古

康伯可

秦時宮殿咸陽裏千門萬戶連雲起復道亙西東不禁三月風漢唐乘王气萬嵗千秋計畢竟是荒丘荊榛滿地愁

金陵懷古

前人

龍蟠虎踞金陵郡古來六代豪華盛縹鳳不來遊臺空江自流下臨全楚地包舉中原勢可惜艸連天晴郊狐免眠

趙徳麟

輕鷗欲下春塘浴防防飛破春煙綠兩岸野薔薇翠籠薫繡衣憑船閒弄水中有相思意憶得去年時水邊初別離

荷花

陳去非

南軒靣對芙蓉浦宜風宜月還宜紅少綠多時簾前花景奇繩牀烏朩幾盡日繁香裏睡起一篇新與花爲主人

自宜興還西岡作

蘇養直

園林寂寞春歸去蒙蒙栁下飛香絮野水接雲橫綠煙啼曉鶯江南鵜鴂夢山色朝來重小艇小灣頭蘋花蘋葉洲

春怨

姚令威

斜陽山下明金碧畫樓返照融春色睡起揭簾旌玉人蟬鬂輕無言空佇立花落東風急燕子引愁來眉心那得開

別恨

前人

夢中不記江南路玉釵翠鬢驚春去午醉晚來醒瞑煙花上輕紅絹空浥淚錦字憑誰寄衫薄暖香銷相思雲水遙

呂居仁

客愁不到西池路殘春又逐花飛去今日傍池行新荷昨夜生故人千慮繞不道書來少去住隔闗河長亭風雨多

曾公衮

山光冷侵淸溪底溪光直到柴門裏臥對白蘋洲欹眠數釣舟溪山無限好恨不相逄早老病獨醒多如此良夜何

謝無逸

暄風遲日春光閙蒲桃水碧搖輕棹兩岸艸煙低靑山啼子規歸來愁未寢黛淺眉防沁花影轉廊腰紅添酒靣潮

二

縠紋波靣浮鸂鶒蒲芽聳出參差碧滿院落梅香栁梢初弄黃衣輕紅袖皺香困花枝瘦睡起玉釵橫隔簾聞曉鶯

沈防宗

相逄無處無樽酒樽前未必皆朋舊酒到任敎傾莫思今夜醒明朝相別後江上空回首欲去不勝情爲君歌數聲

陳子髙

栁條窣窣開庭院錦波繡浪春風轉紅日上闌干晚來花更寒綠檀金隠起翠被香煙裏幽恨有誰知空梁落燕泥

二

池塘淡淡浮鸂鶒杏花吹盡埀楊碧天气度淸明小園新雨晴綠窓描繡罷笑語酴醿下圍坐賭靑梅困從防臉來

三

綠陰寂寂櫻桃下盆池劣照薔薇架簾影假山前映堦紅葉翻芭蕉籠碧砌猧子中庭睡香徑沒人來拂墻花又開

李似之【彌道】

江城烽火連三月不堪對酒江亭別休作斷腸聲老來無淚傾風髙帆影疾目送舟防碧錦字幾時來薰風無鴈回

李元卓

一枝絳防香梅軟宜春小勝玲瓏剪拂曉上瑤釵春從鬢底來菱花頻自照粉靣驚春早淡拂燒山眉爲誰今日宜

趙文鼎

楚宮楊栁依依碧遙山翠隠橫波溢絕艷照濃春春光欲醉人纎纎芳艸嫩微步輕羅襯花戴滿頭歸遊蜂花上飛

二

玉關芳艸粘天碧春風萬里思行客驕馬向風嘶道歸猶未歸南云新有燕望眼愁邊斷膏沐爲誰容日髙花影重

訪江東外家

程正伯

畫橋拍拍春江綠行人正在春江曲花潤接平川有人花底眠東風原自好只怕催花老安得萬垂楊系交春日長

二

羅衫乍試寒猶怯妬花風雨連三月燈冷閉門時有愁誰得知此情眞个苦只爲當時語莫道絮沾泥絮飛魂亦飛

洪叔璵

斷虹逺飲橫江水萬山紫翠斜陽裏系馬短亭西丹楓明酒旗浮生長客路事逐孤鴻去又是月黃昏寒燈人閉門

歸思

王通叟

單於吹落山頭月漫漫江上沙如雪誰唱縷金衣水寒舡舫稀蘆花楓葉浦憶抱琵琶語身未發長沙夢魂先到家

詠目

謝絳

娟娟侵鬢妝痕淺防眸相媚彎如剪一瞬百般宜無論笑與啼酒闌思翠被特故瞢騰地生怕促歸輪微波先注人

晁次膺

午陰未轉靑窓暖無風著地楊花滿睡起日猶長卷簾紅杏香春心無處定又作花時病芳艸伴離愁綿綿早晚休

嚴次山

徵鴻防破空云碧丹霞染出新秋色返照落平洲半江紅錦流風淸漁笛晚寸寸愁腸斷寄語笛休橫只消三兩聲

別意

孫巨源

樓頭尙有三通鼓何須抵死催人去上馬苦匆匆琵琶曲未終回頭凝望處那更防纎雨謾道玉爲堂玉堂今夜長

【玉林云孫公於元丰間爲翰苑與李端願太尉往來凡數防一日鎖院宣召者至其家則出數十日蹤迹得之於李氏時李新納妾能琵琶公飲不肯去而迫於宣命入院幾二鼓矣遂艸三制罷復作此長短句以記別恨遲明遣以示李】

【南遊紀聞云李邦直在坐頗以卒章非佳語巨源是夕得疾於玉堂後亦同卒】

集句

趙徳莊

靑春背我堂堂去桃花亂落如紅雨是妾斷腸時芳心空自持相思君助取脈脈如牛女天逺暮江遲君心歸不歸【介庵詞】

落梅

孫濟師艤【苕溪】

一聲羌笛吹嗚咽玉溪半夜梅翻雪江月正茫茫斷橋流水香含章春欲暮落日千山雨一防著枝酸吳姬先齒寒

秋閨

金風蔌蔌驚黃葉髙樓影轉銀蟾匝夢斷繡簾埀月明烏鵲飛新愁知幾許欲似絲千縷鴈已不堪聞砧聲何處村

冬景【重疊金】

黃叔暘

銀幡防勝參差剪東風吹上釵頭燕一笑繞花身小桃先報春新春今日是明日新年至擘繭莫探官人間行路難

蒲江詞

翠樓十二防幹曲雨防新染蒲桃綠時節又黃昏東風深閉門玉簫吹未徹窓影梅花月無語只低眉閒拈雙荔枝

七夕

陳后山

行雲過盡星河爛鑪煙未斷蛛絲滿想得兩眉顰停鍼憶逺人河橋知有路不解畱郎住天上隔年期人間長別離

二

曉來誤入桃源洞恰見佳人春睡重玉腕枕香腮荷花藕上開一扇俄驚起斂黛凝秋水笑倩整金衣問郎來防時

陳達叟

舉頭忽見衡陽鴈千聲萬字情何限尀耐薄情夫一行書也無泣歸香閣恨和淚掩紅粉待鴈卻回時也無書寄伊

離思

無名氏

有情潮落西陵浦無情人向西陵去去也不教知怕人畱戀伊憶了千千萬恨了千千萬畢竟憶時多恨時無柰何

佳人

黃師憲

眉尖早識愁滋味嬌羞未解論心事試問憶人不無言只防頭嗔人歸不早故把金杯惱醉防舞時腰還如舊日嬌

張孝祥

東風約略吹羅幕一簾細雨春陰薄試把杏花防濕紅嬌暮寒佳人雙玉枕烘醉鴛鴦錦折得最繁枝暖香生翠幃

二

恰則春來春又去慿誰說與春教住與問坐中人防回迎送春明年春更好只怕人先老春去有來時願春長見伊

杜壽域

遊絲欲墮還重上春殘日永人相望花共燕爭飛靑梅細雨枝離愁終未解忘了依前在擬待不尋思剛才夢見伊

二

錦機織了相思字天涯路逺無由寄寒鴈只啣蘆何曽解寄書緘封和血淚目斷西江水擬欲托雙魚問君情有無

程正伯

紅雲半壓秋波急艷妝泣露嬌啼色佳夢入仙城風流石曼卿宮袍呼醉醒休捲西風景明月粉香殘六橋煙水寒

題梅扇

周忘機

梅花韻似人人靣爲伊寫在春風扇人靣似花妍花應不解言在手微風動勾引相思夢莫用揷酴醿酴醿羞見伊

盧炳

石橊裙束纖腰裊金蓮穏襯弓靴小嬌騃羞見人傘低遮半身恩情如紙薄方信當初錯邂逅苦匆匆還疑是夢中

二

而今怕聽相思曲多情蹙損眉峯綠惜別上扁舟望窮江際樓蠻牋封了發爲憶人如雪離恨寫教防休令盟約寒

張子野

五云深處蓬山杳寒輕霧重銀蟾小枕上挹餘香春風歸路長鴈來書不到人靜重門悄一陣落花風雲山千萬重

二

靑梅又是花時節粉墻閒把靑梅折玉偶逄君春情如亂雲藕絲牽不斷誰信朱顏換莫厭十分斟酒深情更深

秋思

葉夢得

平波不盡蒹葭逺淸霜半落沙防淺煙樹晚微茫孤鴻下夕陽梅花消息近試向南枝問記得水邊春江南別後人

立秋

玉林

西風半夜驚羅扇蛩聲入夢傳幽怨碧藕試初涼露防啼粉香淸冰凝簟竹不許雙鴛宿又是五更鐘啼鴉金井桐

過吳江

張表臣

垂紅亭下扁舟住松江煙雨長橋暮白紵聽吳歌佳人淚臉波勸傾金鑿落莫作思家惡綠鴨與鱸魚如何可寄書

石孝女

酒濃花艷秋波滑舞餘腰素花枝活相見又還休不禁歸去愁醉衾成獨擁月冷知霜重早是夢難成梅花腸斷聲

陸務觀

江天淡碧雲如掃蘋花零落蒓絲老細細晚波平月從波靣生漁家眞个好悔不歸來早經歲洛陽城鬢絲添幾莖

仲春

碧澗

玉防幹外重簾晚流云欲度長天逺花艸不知名春來各自生綠鞍遊冶客何處垂陽陌不信不歸來海棠花又開

魏夫人

溪山掩映斜陽裏樓臺影動鴛鴦起隔防兩三家出墻紅杏花綠楊堤下路早晚溪邊去三見栁綿飛離人猶未歸

二

東風已綠瀛洲艸畫樓簾捲淸霜曉淸絕比湖梅花開未滿枝長天音信斷又見南歸鴈何處是離愁長安明月樓

梅

孫夫人

防幹六曲天圍碧松風亭下梅梢白臘盡見春回寒花驚又開曲瓊閒不捲沈燎孤星轉凝佇小徘徊雲間徵鴈來

李易安

風柔日薄春猶早夾衫乍著心情好睡起覺微寒梅花鬢上殘故鄕何處是忘了除非醉沈水臥時燒香消酒未消

二

歸鴻聲斷殘云碧背雪落鑪煙直燭底鳳釵明釵頭人勝輕角聲催曉漏曙色回牛斗春意防花難西風畱舊寒

梅

朱淑眞

濕云不渡溪橋冷嫩寒初透東風景橋下水聲長一枝和雪香人憐花似舊花不知人痩獨自倚防幹夜深花正寒

秋

秋聲乍起梧桐落蛩吟喞喞添蕭索欹枕背燈眠月和殘夢圓起來鉤翠箔何處寒砧作獨倚小防幹逼人風露寒

三

山亭水榭秋方半幃寂寞無人伴愁悶一畨新雙蛾只暗顰起來臨綉戶時有疏螢渡多謝月相憐今宵不忍圓

與張世英

蕭淑蘭

無情水滿西興渡多情人往西興去西興去路遙教奴魂夢勞今將心內苦聨作相思句君若見情詞同諧連理枝

【淑蘭又與世英詞云君心情逺迷蓬島妾心命薄連芳艸芳艸正萋萋君心知不知妾身輕似葉君意堅如鐵妾意爲君多君心棄妾何】

書江西造口壁

辛防安

郁孤臺下淸江水中間多少行人淚西北望長安可憐無數山靑山遮不住畢竟東流去江晚正愁余山深聞鷓鴣

【鶴林玉露雲南渡初金人追隆祐太后禦舟至造口不及而還鷓鴣之句謂恢復之事行不得也】

梅扶【叔茂】

絲絲楊栁鶯聲近晚風吹過秋千影寒色一簾輕燈殘夢不成耳邊消息在笑指花稍待又是不歸來滿庭花自開

諷詞

昔年曾伴花前醉今年空灑花前淚花有再榮時人無重見期故人情義重不忍營新寵日月有盈虧妾心無攺移

【古今詞話云蜀中有一寡婦姿色絕羙父母憐其年少欲議再嫁歸家有喜宴伶唱此詞婦聞之泣涕於神前欲割一耳以明志其母速往止之抱持而痛遂不易其節】

子夜歌

李后主

人生愁恨何能免銷魂獨我情何限故國夢重歸覺來雙淚垂髙樓誰與上長記秋晴望往事已成空還如一夢中【又一闋云尋春須是陽春早防花莫待花枝老惜後不全】

廽文【冬】

劉無言

雪窻寒聽孤燈滅滅燈孤聽寒窗雪殘漏惜衾閒閒衾惜漏殘說時常恨別別恨常時說還不柰宵寒寒宵柰不還

王文甫

獸噴香縷飛長晝晝長飛縷香噴獸迎日喜葵傾傾葵喜日迎捲簾防舞燕燕舞防簾捲淸簟枕釵橫橫釵枕簟淸

伊川令【寄外】

花中妻

西風昨夜穿簾幙閨院添消索最是梧桐零落迆邐秋光過卻人情音信難托教奴獨自守空房淚珠與燈花共落

【仲爲相州錄事久而不歸其妻寄此詞拆覽之伊字作尹字遂作行香子寄回云頓首起情人卽日恭惟問好音接得防箋詞一首堪驚題起詞名恨轉生展轉意多情寄與音書不志誠不冩伊川題尹字無心料想伊家不要人妻復答云奴啟情人勿見罪閒將小書作尹字情人不解其中意共伊間別幾多時身邊少个人兒見之大笑稱賞時人咸榮之】

訴衷情

晏殊

靑梅煮酒鬭時新天气欲殘春東城南陌花下逢著意中人回綉袂展香茵敍情親此情作千尺遊絲惹住朝云

二

芙蓉金菊鬭馨香天气欲重陽遠村秋色如畵紅樹間疏黃流水淡碧天長路茫茫慿髙目斷鴻鴈來時無限思量

三

數枝金菊對芙蓉落葉意重重不知多少幽怨和露泣西風人散後月明中夜寒濃謝娘愁臥潘令閒眠心事無窮

四

露蓮雙臉逺山睂偏與淡妝冝小庭簾幕春晚閒共栁絲垂人別後月圓時信遲遲心心念念說盡無慿只是相思

晏叔原

小梅風韻最妖嬈開處雪初消南枝欲附春信長恨隴人遙閒記憶舊江臯路迢迢暗香浮動疏影橫斜幾處溪橋

二

長因蕙艸記羅裙緑腰沈水薫防幹曲處人靜曾共倚黃昏風有韻月無痕暗銷魂擬將幽恨試冩殘花寄與朝云

眉意

歐陽永叔

淸晨簾幕捲輕霜呵手試梅妝都緣自有離恨故畵作逺山長思往事惜流芳恨難忘未歌先斂欲笑還顰最斷人腸【山谷作珠簾綉幕】

周美成

堤前亭午未融霜風雁無行重尋舊日岐路茸防北遊裝期信杳別離長逺情傷風翻酒幔寒凝茶煙又是何鄕

日暮

柳耆卿

一聲畫角日西曛催促掩朱門不堪更倚危欄腸斷已銷魂年漸晚鴈空頻問無因思心欲碎愁淚難收又是黃昏

唐子西

平生不防斂眉頭諸事等閒休元來卻到愁情須著與他愁殘照外大江流去悠悠風悲蘭麝煙淡滄浪何處歸舟

宮怨

謝希深

銀缸夜永影長孤香艸續殘鑪倚屏脈脈無語粉淚不成珠雙粲枕百嬌壺憶當初君恩莫似秋葉無情欲向人疏

雅詞

碧天明月晃金波淸淺帶銀河深深院宇人靜獨自問姮娥圓夜少缺時多事因何嫦娥莫是也有別離一似人麼

沈防宗

深深院宇小池塘一徑碧桐長靑春又歸何處新筍緑成行多少事惱人腸懶思量香消一炷睡起霎時日過東窗

黃山谷

旋揎玊指著紅靴宛宛鬭彎訛天然自有殊態供愁黛不須多分逺岫壓橫波妙難過自欹枕處獨倚欄時不柰顰何

曽純甫

半鉤珠箔小揚州春色在重樓曾醉玳筵歌舞楚夢苦難畱情脈脈恨悠悠幾時休大都人世防少離多總是閒愁

二

閒窗靜院漏聲長金鴨冷殘香幾翻夢回枕上飛絮恨悠揚身在此意伊行防思量不言不語幾許閒情月上回廊

送春

萬俟雅言

一鞭淸曉喜還家宿醉困流霞夜來小雨新霽雙燕舞風斜山不盡水無涯望中賒送春滋味念逺情懷分付楊花

章貢別懷

嚴次山

一聲水調解蘭舟人間無此愁無情江水東流去與我淚爭流人已逺更回頭苦凝眸斷防何處梅花岸曲小小紅樓

夜景

天機余錦

燒殘絳蠟淚成痕衙鼓報黃昏碧雲又阻歸信廊上月侵門愁夜永拂香裀待誰溫夢蘭憔悴擲果淒涼兩地消魂

康伯可

阿房廢址漢荒丘狐兔又羣逰豪華盡成春夣畱下古今愁君莫上古原頭淚難收夕陽西下塞鴈南飛渭水東流

枕畔聞殘梅噴香

李易安

夜來沈醉卸妝遲梅蕋揷殘枝酒醒薫破春睡夢斷不成歸人悄悄月依依翠簾垂更挼殘蕋再撚餘香更得些時

毛文錫

桃花流水漾縱橫春晝彩霞明劉郎去阮郎行惆悵恨難平愁坐對云屏歸程何時攜手洞邊迎訴衷情

二

鴛鴦交頸繡衣輕碧沼藕花馨隈藻荇映蘭汀和雨浴浮萍思婦對心驚想邊庭何時解佩掩云屏訴衷情

魏承班

髙歌宴罷月初盈詩情引恨情煙露冷水流輕思想夢難成羅帳褭香平恨頻生思君無計睡還醒隔層城

二

春深花簇小樓臺風飄錦繡開新睡覺步香堦山枕映紅腮鬢亂墜金釵語檀偎臨行執手重重囑幾千廻

三

銀漢云晴玊漏長蛩聲悄畵堂筠簟冷碧窗涼紅防淚飄香皓月瀉寒光割人腸那堪獨自步池塘對鴛鴦

四

金風輕透碧窗紗銀缸熖影斜欹枕臥恨何賒山掩小屏霞雲雨別吳娃想容華夣成幾度繞天涯到君家

五

春情滿眼臉紅銷嬌妬索人饒星靨小玊璫揺幾共醉春朝別後憶纎腰夣魂勞如今風葉又蕭蕭恨迢迢

花艸稡編卷五

欽定四庫全書

花艸稡編卷六

明陳耀文輯

小令

好事近

宋子京

睡起玉屏風吹去亂紅猶落天气驟生輕暖襯沈香帷箔珠簾約住海棠風愁拖兩眉角昨夜一庭明月冷秋千紅索

鄭毅夫

把酒對江梅花小未禁風力何計不教零落爲靑春畱得故人莫問在天涯尊前苦相憶好把素香収取寄江南消息

催妝

王昻【山房隨筆】

喜气擁門防光動綺羅香陌行到紫薇花下悟身非凡客不湏脂粉涴天眞嫌怕太紅白畱取黛眉淺處畫章臺春色【陶朱新錄云嘉王榜探花王昻榜下擇婿時作催妝詞云】

呂聖求

長記十年前彼此玉顏云發尊酒防畨相對樂春花秋月而今各自困飄零憔悴防年別說著大家煩惱且大家休說

趙文鼎

風動一川花揺瀁影迷紅碧人立杏花陰下泛光風襲襲瓊枝璧月互相輝春容將夕羅蓋暗承花霧漬鮫綃香濕

舟行

嚴次山

曉色未分明敲動月邊鼉皷卯酒一杯徑醉又別君南浦春江如席照晴空大舶夾雙櫓腸斷斜陽渡口正落紅如雨

秋飲

吳君特

鴈外雨絲絲將恨和愁都織玉骨西風添痩減尊前歌力袖香曽枕醉紅腮依約唾痕碧花下淩波入夢引春雛雙

夕景

廖世美

落日水鎔金天淡暮煙凝碧樓上誰家紅袖靠防幹無力鴛鴦相對浴紅衣短棹防長笛驚起一雙飛去聽波聲相拍

趙徳麟

急雨漲谿渾小樹帶山秋色輕棹暮天歸路裊芙蓉煙白酒醒香冷夢回時虫聲正淒絕只覺小風月與昨宵都別

秦少遊

山路雨添花花動一山春色行到小溪深處有黃鸝千百飛雲當面化龍蛇夭矯掛空碧醉臥古藤陰下杳不知南北

蔣子云

葉暗乳鵶啼風定老紅猶落蝴蝶不隨春去入薫風池閣休歌金縷勸金巵酒病煞如昨簾捲日長人靜任楊花飄泊

程正伯

別夢記春前春盡苦無歸日想見鵲聲庭院誤防回消息萬重離恨萬重山無處說思憶只有路傍雙堠也隨人孤只

二

煙盡戍樓空又是一簾佳月何事山城畱滯負好花時節燒燈剪防沒心情應有翠蛾說欲借好風吹恨柰亂雲愁疊

蔡君謨

瑞雪滿京都宮殿盡成銀闕常對素光遙望是江梅時節如今江上見寒梅幽香自淸絕重防落英殘艷想飄零如雪

送春

蔡行之

日日惜春殘春去更無明日擬把醉同春住又醒來岑寂明年不怕不逄春嬌春怕無力待向燈前休睡與畱連今夕

壽夫

吳氏【瀚】

臘近漸知春已有早梅堪折況是誕辰佳宴擁笙簧羅列玉杯休惜十分斟金鑪更頻爇連理願同千歲防蟠桃重結

李易安

風定落花深簾外擁紅堆雪長記海棠開後正傷春時節酒防歌罷玉樽空靑紅暗明滅魂夢不堪幽怨更一聲啼鴂

魏夫人

雨後曉寒輕花外早鶯啼歇愁聽隔溪殘漏正一聲淒咽不堪西望去程賖離腸萬回結不似海棠陰下按涼州時節

鄭意娘

往事與誰論無語暗彈靑血何處最堪腸斷是黃昏時節倚樓凝望又徘徊誰解此情切何計可同歸鴈趂江南春色

思越人

馮延已

酒醒情懷惡金縷褪玉肌如削寒食過卻海棠零落乍倚徧防幹煙淡薄翠幙簾櫳畫閣春睡著覺來失秋千期約

杏園芳

尹鶚

嚴妝嫩臉花明教人見了闗情含羞舉步越羅輕稱娉婷終朝咫尺窺香閣迢迢似隔層城何時休遣夢相縈入云屏

栁含煙

毛文錫

隋堤栁汴河旁夾防綠陰千里龍舟鳯舸朩蘭香錦帆張因夢江南春景好一路流蘇羽葆笙歌未盡起橫流鎖春愁

二

河橋栁占芳春映水含煙拂路防廻攀折贈行人暗傷神樂府吹爲橫笛曲能使離腸斷續不如移植在金門近天恩

三

章臺栁近垂旒低拂往來冠蓋朧朧春色滿皇州瑞煙浮直與路邊江畔別免被離人攀折最憐京兆畫蛾眉葉纖時

散餘霞

毛澤民

墻頭花口寒猶噤放繡簾晝靜簾外時有蜂兒趂楊花未定防幹又還獨憑念翠低眉暈春夢枉惱人腸更厭厭酒病

繡帶子【梅】

黃山谷

小院一枝梅衝破曉寒開晚到芳園遊戲滿袖帶香回玉酒覆銀杯盡醉去猶帶重來東鄰何事驚吹怨笛

雪片成堆

客路見梅

曽純甫

瀟灑隴頭人取次一枝新還是東風來也猶作未歸人微月淡煙林謾佇立惆悵黃昏暮寒香細疏英幾防

怎柰銷魂

謁金門【一名出塞詞話作空相憶張宗瑞名垂楊碧】韋莊

空相憶無計得傳消息天上嫦娥人不識寄書何處覓新睡覺來無力不忍把伊書迹滿院落花春寂寂斷

腸芳艸碧

【古今詞話云韋莊以才名寓蜀王建割據遂羈畱之莊有寵人姿質艷麗兼善詞翰建聞之托以教內人爲詞彊莊奪去莊追念悒怏作小重山及此詞情意淒怨人相傳播盛行於時姬后傳聞之遂不食而卒】二

春漏促金燼暗挑殘燭一夜簾前風撼竹夢魂相斷續有个嬌饒如玉夜夜繡屏孤宿閒抱琵琶尋舊曲逺

山眉黛綠

薛昭蘊

春滿院疊損羅衣金綫睡覺水精簾未捲檐前雙語燕斜掩金鋪一扇滿地落花千片早是相思腸欲斷忍

教頻夢見

牛希濟

秋已暮重疊闗山岐路嘶馬揺鞭何處去曉禽霜滿樹夢斷禁城鐘鼓淚滴枕檀無數一防凝紅和薄霧翠

蛾愁不語

孫光憲

畱不得畱得也應無益白紵春衫如雪色揚州初去日輕別離甘拋擲江上滿帆風疾卻羨彩鴛三十六孤

鸞還一隻

馮延巳

風乍起吹皺一池春水閒引鴛鴦芳徑裏手挼紅杏蘂闘鴨防幹獨倚碧玉搔頭斜墜終日望君君不至舉

頭聞鵲喜

【南唐書云元宗樂府詞云小樓吹徹玉笙寒延已有風乍起吹皺一池春水之句皆爲警防元宗嘗戲延已曰吹皺一池春水漧卿何事延已曰未若陛下小樓吹徹玉笙寒元宗悅】

二

楊栁陌寶馬嘶空無迹新著荷衣人未識年年江海客夢覺巫山春色醉眼飛花狼藉起舞不辭無气力愛

君吹玉笛【又一闋云學著荷衣還可喜少都來有幾自古閒愁無際】

晏同叔

秋露滴滴盡楚蘭紅淚往事舊歡何限意思量如夢寐人貎老於前歲風月宛然無異座有嘉賓尊有桂莫

辭終夕醉

荊公【能攺齋漫錄】

春又老南陌酒香梅小徧地落花渾不掃夢回情意悄紅牋寄與煩惱細寫相思多少醉後防行書字小淚

防都搵了

賀方回

溪水急無數落花漂出燕子分泥蜂釀蜜遲遲艷風日湏信芳菲隨失況復佳期難必擬把此情書萬一愁

多翻閣筆

春恨

秦處度

鴛鴦浦春漲一江花雨隔防數聲初過櫓晚風生碧樹舟子相呼相語載取暮愁歸去寒食江村芳艸路愁

來無著處

吳門王平子

書一紙小砑吳牋香細讀到別來心下事蹙殘眉上翠怕落傍人眼底握向抹胸兒裏鍼綫不忺収拾起和

衣和悶睡【兪文豹吹劍錄】

趙徳莊

休相憶明夜逺如今日樓外綠煙封羃羃花飛如許急栁防晚來船集波底斜陽紅濕送盡去云成獨立酒

醒愁又入

【耆舊續聞云紅濕二字蓋用李后主細雨濕流光如花間集一簾疏雨濕春愁之濕】

二

春已半繡緑新紅如換燕子還來簾幕畔閒愁天不管翠被曲屏香滿花葉彩牋人逺鵲喜蛛絲都未判連

環空約腕

陳子髙

花滿院飛去飛來雙燕紅雨入簾寒不捲曉屏山六扇翠袖玉笛淒斷脈脈兩蛾愁淺消息不知郎近逺一

春長夢見【耆舊續閒雲花間集和凝詞雲拂水雙飛來去燕曲檻小屏山六扇】

二

春漏促誰見兩人心曲罨畫屏風銀爉燭淚珠紅蔌蔌懊惱歡娛不足只許夢中相逐今夜月明何處宿畫

橋春水淥

三

愁脈脈目斷江南江北煙樹重重芳信隔小樓山防尺細艸孤云斜日一向弄晴天色簾外落花飛不得東

風無气力

張宗瑞

春寂寂緑暗溪南溪北溪水沈沈天一色鳥飛春樹黒腸斷小樓吹笛醉裏看朱成碧愁滿眼前遮不得可

憐雙鬢白

張宗瑞

花半濕睡起一窓晴色千里江南空咫尺醉中歸夢直前度蘭舟送客雙鯉沈沈消息樓外垂楊如此碧問

春來防日【自名垂楊碧】

初春

前人

花事淺方費工夫勻染墻角紅梅開未徧小桃才數防人生暮寒庭院閒續茶經香傳酒思如水詩思懶雨

聲簾不捲

程觀過

江上路依約數家煙樹一枕歸心村店暮更亂山深處夢過江南芳艸渡曉色又催人去愁似遊絲千萬縷

倩東風約住

史愚【就日錄】

深院宇寂寂不禁風雨苔逕流錢靑莫數銀泥蝸篆古滿院多應無主卻被癡兒拈取穿向栁絲喧笑語買

將春色去

蒲江

風不定移去移來簾影一雨林塘新緑淨杏梁歸燕並翠袖玉屏金鏡日薄綺防人靜心事一春疑酒病鳥

啼花滿徑

韓無咎

春尙淺誰把玉英裁剪盡道梅梢開未徧捲簾花滿院樓上酒融歌暖樓下水平煙逺卻似湧金門外見絮

飛波影亂

盧申之

蘭棹舉相趂落紅飛去一隙輕簾凝睇處栁絲牽不住昨日翠蛾金縷今夜碧波煙渚好夢無憑窓又雨天

涯知防許

前人

閒院宇獨自行來行去花片無聲簾外雨峭寒生碧樹做弄淸明時序料理春酲情緒憶得歸時停棹處畫

橋看落絮

石次伸

風又雨斷送殘春歸去人靣桃花在何處緑陰空滿路立馬垂楊官渡一寸柔腸萬縷回首碧雲迷洞府杜

鵑啼日暮

暮春

康伯可

春又晚風勁落紅如剪睡起繡牀飛絮滿日長門半掩不管離腸欲斷聽盡梁間雙燕試上小樓還不見樓

前芳艸逺

蒲江

寒半退斜掩小屏珠翠栁眼才醒桃欲醉日髙簾影碎暗解鴛鴦羅帶獨立晚風誰防心事悠悠人好在畫

橋流水外

趙文鼎

新雨霽開徧滿園桃李波暖池塘風細細一雙花鴨戲喚起春融睡美扶醉宿妝慵理移步避人花影裏繡

裙低窣地

周紫芝

春雨細開盡一番桃李栁暗曲欄花滿地日髙人睡起緑浸小池春水沙暖鴛鴦雙戲薄幸更無書一紙畫

樓愁獨倚

春晚

吳子和

風乍扇簾外落紅千片飛盡落花春不管闘忙鶯與燕往事上心撩亂睡起日髙猶倦料得伊家情眷眷近

來長夢見

諸公要予出郊

程正伯

春漠漠何處養花張幕佩冷香殘天一角忍看羅袖薄兩兩鴛鴦難學六六錦鱗空托趂有餘芳湏細酌東

風情性惡

二

春夜雨催潤栁塘花塢小院深沈門防許畫簾香一縷獨立晚庭凝佇細把花枝閒數燕子不來天欲暮說

愁無處訴

盧炳

春寂寂節物又催寒食樓上卷簾雙燕入斷魂愁似織門外雨餘風急滿地落英紅濕好夢驚回無處覓天

涯芳艸碧

春晚

洪叔璵【空同詞】

風共雨催盡落紅飛絮百計畱春春不住杜鵑聲更苦細栁闗河狹路防被嬋娟相誤空憶墜鞭遺扇處碧

窓眉語度

陳汝羲

西風竹風入翠煙矗矗紅小欄幹知防曲聲聲敲碧玉窓下鳯臺銀燭斷夢已驚難續曾伴去年庭下菊夜

防聽雨宿

憶故居

蘇養直

何處所門外冷云堆浦竹裏江梅寒未吐茅屋疏疏雨誰遣愁來如許小立野塘官渡手種淩霄今在否栁

浪迷煙渚

李好義

花遇雨又是一番紅素燕子歸來衝繡幕舊巢無覓處誰在玉樓歌舞誰在玉闗辛苦若使胡塵吹得去東

風侯萬戶

春恨

詩餘【韋莊花間無】

春雨足染就一溪新緑栁外飛來雙屬玉防晴相對浴樓外翠簾髙軸倚徧欄幹防曲雲淡水平煙樹簇寸

心千里目

曽舜卿

山衘日淚灑西風獨立一葉扁舟流水急轉頭無處覓去則而今已去憶則如何不憶明日到家應記得寄

書回鴈翼

二

深院寂一防靑燈衘璧空說銷愁湏酒力病多禁未得遙望西樓咫尺爭信今宵思憶伴我枕前雙淚濕梧

桐秋雨滴

天機余錦

山無數遮斷故人何處見說防幹獨系住溪邊紅葉樹憶著前時歡遇惹起今畨愁緒怎得西風吹淚去陽

臺爲暮雨

出塞

李知幾

花樹樹吹碎胭脂紅雨將謂郎來推繡戶暖風揺竹塢睡起防幹凝佇漠漠紅樓飛絮剗踏襪兒垂手處隔

溪鶯對語

春半

朱淑眞

春已半觸目此情無限十二防幹閒倚徧愁來天不管好是風和日暖輸與鶯鶯燕燕滿院落花簾不捲斷

腸芳艸逺

趙介之

風雨急紅紫又還狼籍嫩緑團枝苔徑濕簾開雙燕入院靜晝閒人寂一縷水沈煙直心事有誰能防得堦

前芳艸碧

好女兒

山谷

粉淚一行行啼破曉來妝懶系酥胸羅帯羞見繡鴛鴦擬待不思量怎柰何目下恓惶假饒來後教人見了

卻去何妨

憶悶令

晏叔原

取次臨鸞勻畫淺酒醒遲來晚多情愛惹閒愁長黛眉低斂月底相逄見有深深良願願期信似月如花湏更交長逺

天門謡

賀方回

牛渚天門險限南北七雄豪占淸霧斂與閒人登覽待月上潮平波灔灩塞管輕吹新阿濫風滿檻歷歷數西州更防

淸平樂

溫廷筠

上陽春晚宮女愁蛾淺新歲淸平思同輦爭柰長安路逺鳯帳鴛被徒燻寂寞花鎖千門竟把黃金買賦爲妾將上明君

二

洛陽愁絕楊栁花飄雪終日行人恣攀折橋下水流嗚咽上馬爭勸離觴南浦鶯聲斷腸愁殺平原年少回首揮淚千行

韋莊

春愁南陌故國音書隔細雨霏霏梨花白燕拂畫簾金額盡日相望王孫塵滿衣上淚防誰向橋邊吹笛駐馬西望銷魂

二

野花芳艸寂寞闗山道栁吐金絲鶯語早惆悵香閨暗老羅帶悔結同心獨憑朱欄思深夢覺半牀斜月小窓風觸鳴琴

三

何處遊女蜀國多雲雨雲解有情花解語窣地繡羅金縷妝成不整金鈿含羞待月秋千住在緑槐陰裏門臨春水橋邊

四

鶯啼殘月繡閣香燈滅門外馬嘶郎欲別正是落花時節妝成不畫蛾眉含愁獨倚金扉去路香塵莫掃掃卽郎去歸遲

孫光憲

愁腸欲斷正是靑春半連理分枝鸞失伴又是一場離散掩鏡無語眉低思隨芳艸萋萋慿仗東風吹夢與郎終日東西

二

等閒無語春恨如何去終是疏狂畱不住花暗栁濃何處盡日目斷魂飛晚窓斜界殘暉長恨朱門薄暮繡鞍驄馬空歸

毛熈震

春光欲暮寂寞閒庭戶粉蝶雙雙穿檻舞簾捲晚天疏雨含愁獨倚閨幃玉鑪煙斷香微正是銷魂時節東風滿樹花飛

李后主

別來春半觸目愁腸斷砌下落梅如雪亂拂了一身還滿鴈來音信無慿路遙歸夢難成離恨恰如春艸更行更逺還生

陽春集

深冬寒月庭戶凝霜雪風鴈過時魂斷絕塞管數聲嗚咽披衣獨立披香流蘇亂結愁膓往事總堪惆悵前歡休更思量

二

晴煙晚緑水新池滿雙燕飛來垂栁院小閣畵簾髙捲黃昏獨倚朱欄西南新月眉灣砌下落花風起羅衣特地春寒

三

西園春早夾徑抽新艸冰散漪瀾生碧沼寒在梅花先老與君同飲金杯飲余相取徘徊次第小桃將發軒車莫厭頻來

晏同叔

西風細細葉葉梧桐墜緑酒初嘗人易醉一枕小窓濃睡紫薇朱槿花殘斜陽卻照欄幹雙燕欲歸時節銀屛昨夜微寒

晏同叔

春花秋艸只是催人老總把千山眉黛掃未抵別愁多少勸君緑酒金杯莫嫌絲管聲催走烏飛不住人生幾度三臺

二

春來秋去往事知何處燕子歸飛蘭泣露光景千畱不住酒闌人散忡忡閒堦獨倚梧桐記得去年今日依前黃葉西風

三

紅牋小字說盡平生意鴻鴈在云魚在水惆悵此情難寄斜腸獨倚西樓遙山恰對簾鉤人靣不知何處緑波依舊東流

小山詞

畱人不住醉解蘭舟去一棹碧濤春水路過盡曉鶯啼處渡頭楊栁靑靑枝枝葉葉離情此後錦書休寄畫樓雲雨無憑

二

千花百艸送得春歸了拾翠人稀紅漸少葉底杏靑梅小小瓊閒把琵琶雪香微透輕紗正好一枝橋艷當筵獨占韶華

三

紅英落盡未有相逢信可恨流年凋緑鬢睡得春酲欲醒細箏曾醉西樓朱玉指梁舟曲罷翠簾髙捲幾回新月如鉤

四

波紋碧皺曲水淸明後折得疏梅香蒲袖暗喜春紅依舊歸來紫陌東頭金釵換酒銷愁栁影深深細路花梢小小層樓

五

麼寫意意密聲碎書得鳯牋無限事猶恨春心難寄臥聼疏雨梧桐余澹月朦朧一夜夢魂何處那回楊葉樓中

六

暫來還去輕似風頭絮縱得相逢畱不住何況相逢無處去時約略黃昏月華卻到朱門別後防畨明月素娥應是銷魂

七

雙紋彩袖笑捧金船酒嬌妙如花輕似栁勸客千春長壽艷歌更倚疏有情酒醉尊前恰是可憐時候玉嬌今夜初圓

八

蓮開欲徧一夜秋聲轉殘緑斷紅香片片長是西風堪怨莫愁家住溪邊采蓮心事年年誰管水流花謝月明昨夜蘭舩

九

沈思暗記防許無慿事菊靨開殘酒少味閒卻畫欄風意夢雲歸處難尋微涼暗入香襟猶恨那回庭院依前月淡燈深

十

鶯來燕去宋玉墻東路艸艸幽歡能防度便有系人心處碧天秋月無端別來長照闗山一防厭厭誰防依前憑暖防幹

十一

心期休問只有尊前分勾引行人添別恨因是語低香近勸人滿酌金鐘淸歌唱徹還重莫道後期無定夢魂猶有相逢

歐陽永叔

小庭春老碧砌紅萱艸長憶小欄閒共繞擕手緑叢含笑別來音信全乖舊期前事堪猜門掩日斜人靜落花愁防靑苔

王介甫【竹坡詩話】

畱春不住費盡鶯兒語滿地殘紅宮錦污昨夜南窻風雨小憐初上琵琶曉來思繞天涯不肯畫堂朱戶東風自在楊花

栁耆卿

陰晴未定薄日烘云影金鞍何處尋芳徑緑楊依舊南陌靜厭厭防許春情可憐老去難成看取鑷殘雙鬢不隨芳艸重生

李閣使席

張子野

淸歌逐酒醉臉鮮霞透櫻小杏靑寒食後衣換縷金輕繡畫堂新月朱扉嚴城夜皷歸遲細看玉人妝靣春工不在花枝

二

屏山斜展帳捲紅綃半泥淺曲池飛海燕風度楊花滿院雲愁雨恨空深覺來一枕春陰隴上梅花落盡江南消息沈沈

朩犀

劉原甫

小山叢桂最有畱人意拂葉攀花無限思雨濕濃香滿砌別來過了秋光翠簾昨夜新霜多少月宮閒地姮娥與借防芳

陳去非

黃衫相倚翠葆層層底八月江南風日美防影山腰水尾楚人未識孤妍離騷遺恨千年無往庵中新事一枝喚起幽禪

蘇養直

斷崕流水香度靑林底元配騷人蘭與芷不數春風桃李淮南叢桂小山詩翁合得躋攀身到十洲三島心遊萬壑千巖

朩犀

向伯恭

吳頭楚尾踏破芒鞋底萬壑千巖秋色裏不柰惱人風味如今老我鄕林世間百不闗心獨喜愛香韓壽能來同醉花陰

朱希眞

人間花少菊小芙蓉老冷淡仙人偏得道買定西風一笑前身元是江梅黃姑防破冰肌只有暗香猶在饑參淸似南枝

韓叔夏

秋光如水釀作鵝黃蟻防入千巖佳樹裏惟許修門人醉輕鈿重上風鬟不禁月冷霜寒步障深沈歸去依然愁滿江山

【夷堅支志云原甫作朩犀詞其後陳蘇等五人亦續成一闋王晦叔並紀於碧雞漫志且云同一花一曲賦者六人必有第其髙下者予以爲皆佳句云】

閨情

李漢老

露花煙栁春思濃如酒幾陣狂風新雨後滿地落紅鋪繡風流何處疏狂厭厭恨結柔腸又是危欄獨倚一川煙艸斜楊

漁父

連可久

陣鴻驚起一网沈江渚落葉亂風和細雨撥棹不如歸去蘆花輕泛防瀾蓬窓獨自淸閒一覺遊仙好夢任他竹冷松寒

趙園避暑

劉叔安

栁陰庭院簾約風前燕著雨荷花紅半斂消得盈盈緑扇竹光野色生寒玉纖雪藕冰盤長記酒醒人靜暗香吹月防幹

宮怨

黃叔暘

珠簾寂寂愁背銀缸泣記得少年初選入三十六宮第一當時掌上承恩而今冷落長門又是羊車過也月明花落黃昏

擬太白應制

王通叟

宜春小苑處處花開滿學得紅妝紅要淺催上金車要看君王曲宴瑤池小舟掠水如飛奪得錦標歸去匆匆不惜羅衣

應制

王仲甫

黃金殿裏燭影雙龍戲勸得官家眞个醉進酒猶呼萬歲錦茵舞徹涼州君恩與整搔頭一夜禦前宣喚六宮多少人愁

【耆舊續聞云仲甫字明之嘗自號爲逐客爲翰林權直內宿有宮娥新得幸仲甫應制賦此詞翌旦宣仁太后聞之語宰臣曰豈有館閣儒臣應制作狎詞耶旣而彈章罷去】

賀方回

小桃初謝雙燕還來也記得年時寒食下紫陌靑門遊冶楚城滿目春華可堪遊子思家惟有夜來歸夢不知身在天涯

趙徳麟

春風依舊著意隋堤栁搓得鵝兒黃欲就天气淸明時候去年紫陌靑門今宵雨魄雲魂斷送一生憔悴能消幾个黃昏【復齋漫錄云劉弇偉明旣喪愛妾而不能忘作此詞】

王履道

花時微雨未減春分數占取簾疏花宻處把酒聽歌金縷斜風輕度濃香閒情正與春長向晚紅燈入座甞新靑杏催觴

黃山谷

春歸何處寂寞無行路若有人知春去處喚取歸來同住春無蹤迹誰知除非問取黃鸝百囀無人能解因風吹過薔薇

晁次膺【劉巨濟】

深沈院宇枕簟淸無暑睡起花陰初轉午一霎飛雲過雨雨餘隠隠殘雷夕陽卻照庭槐莫把珠簾垂下妨他雙燕歸來

呂居仁

故人何處同在江南路百種舊愁分不去枉被落花畱住舊愁百種誰知除非是見伊時最是一春多病等閒過了酴醿

趙徳莊

桃根桃葉一樹芳相接春到江南三二月迷損東家蝴蝶殷勤踏取春陽風前花正低昂與我同心梔子報君百結丁香

周少隠

靑春欲暮栁下將飛絮月到堦前梅子樹啼得杜鵑飛去人歸不掩朱門一成過了黃昏只有窓紅蠟照人獨自銷魂

謝無逸

晚風吹角月裏梅花落宿酒醒時滋味惡翠被輕寒漠漠夢回一防相思逺山暗蹙愁眉不覺肌膚痩玉但知帶減腰圍

妓訴狀立防下

毛栞

醉紅宿翠髻嚲烏雲墜管是夜來不得睡那更今朝早起春風滿搦腰肢堦前小立多時恰恨一畨春雨想應濕透鞋兒

朱希眞

亂紅深翠樓閣春風外蝴蝶成團飛照水睡鴨無人驚起身閒更覺身輕酒壺歌扇隨行芳艸緑楊堤畔一聲初聽啼鶯

二

相畱不住又趂東風去樓外夕陽芳艸路今夜短亭何處杏花斜壓欄幹朱簾不捲春寒惆悵黃昏前後離愁酒病厭厭

三

多寒易雨春事都相誤愁過黃昏無著處寶篆燒殘香縷低鬟暗摘明璫羅巾浥損殘妝檐外防聲風玉丁東敲斷人腸

朱雍

雪開瑤徑素蕋迎春影樓上玉聲三弄定無柰幽香翻陣淩晨不事鈆華化工卻付春花流水殘陽江上淸隨月色低斜

蒲江

鏡屏開曉寒入宮羅峭脈脈不知春又老簾外舞紅多少舊時駐馬香堦如今細雨蒼苔殘夢不堪重理一雙蝴蝶飛來

程正伯

緑深紅少栁外橫橋小雙燕不知幽夢好驚起碧窓春曉起來瞢多時玉臺金鏡慵移多少春愁未說卻來閒數花枝

頥堂詞

東風歸早已緑瀛洲艸紫殿紅樓春正好楊栁半和煙裊玉輿徧繞花行初聞百囀新鶯歷歷因風傳去千門萬戶春聲

二

墜紅飄絮収拾春歸去長恨春歸無覓處心事欲誰分付盧家小苑回塘於飛多少鴛鴦縱使東墻隔斷莫愁應念王昌

別意

劉潛夫

休彈別鶴淚與俱落歡事中年如水薄懷抱那堪作惡昨宵月露髙樓今朝煙雨孤舟除是無身方了有身長有閒愁

趙叔午

初鶯細雨楊栁低愁縷煙浦花嬌如夢裏猶記倚樓別語小屏依舊圍香恨拋薄醉殘妝判卻寸心雙淚爲他花月淒涼

李周隠

緑牕初曉枕上聞啼鳥不恨王孫歸不早只恨天涯芳艸錦書紅淚千行一春無限思量折得垂楊寄與絲絲都是愁腸

括李白詩

林正大

若耶溪女笑隔荷花語日照新妝明楚楚香袖風颻輕舉誰家白面遊郎兩三遙映垂楊醉踏落花歸去踟躕空斷柔腸

楊師純

小庭深院睡起花陰轉往事舊歡離思逺栁絮隨風難管等閒屈指當時防幹防曲誰知爲問春風桃李而今子滿芳枝

劉行簡

相望吳楚逺信無慿據欲倩春風吹淚去化作愁雲恨雨春應已到三吳楚江日夜東䢐惟有溯流魚上不知尺素來無

雅詞

畫堂晨起來報雪花墜髙捲簾櫳看佳瑞皓色逺迷庭砌盛气光引鑪煙素艸寒生玉佩應是天仙狂醉亂把白雲揉碎

雪

孫夫人

悠悠颺颺做盡輕模樣半夜瀟瀟牕外響多在梅邊竹上朱樓向曉簾開六花片片飛來無柰薰鑪煙霧騰騰扶上金釵

李易安

年年雪裏常揷梅花醉挼盡梅花無好意贏得滿衣淸淚今年海角天涯瀟瀟兩髩生華看取晚來風勢故應難看梅花

春暮

朱淑眞

風光急三月俄三十擬欲畱連計無及緑野煙愁露泣慿誰寄與春宵城頭畫皷輕敲綣繾臨岐囑付來年早到梅梢

夏日遊湖

前人

惱煙撩露畱我湏臾住擕手藕花湖上路一霎黃梅細雨嬌癡不怕人猜和衣倒在人懷最是分擕時候歸來懶傍妝臺

李太白

禁闈秋夜月探金牕鏬玉帳鴛鴦噴蘭麝時落銀燈香灺女伴莫話孤眠六宮羅綺三千一笑皆生百媚宸遊教在誰邊

【呂鵬遏雲集載李詞四首按松囪雜錄白進淸平調詞三章脞說以爲淸平樂曲此豈鵬羼入者耶】

十二時【卽憶少年】

謝勉仲

池塘緑徧王孫芳艸依依斜日遊絲捲晴晝系東風無力蝶趂幽香蜂釀蜜秋千外臥紅堆碧心情費消遣更梨花寒食

別歷下

晁無咎

無窮官栁無情畫舸無限行客南山尙相送只髙城人隔罨畫園林溪紺碧重來盡成陳迹劉郎鬢如此況桃花顏色

曹元寵

年時酒伴年時去處年時春色淸明又近也卻天涯爲客念過眼光陰難再得想前歡盡成陳迹登臨恨無語把防幹暗拍

梅苑

疏疏整整斜斜淡淡盈盈脈脈徒憐暗香句笑梨花顏色羈馬蕭蕭行又急空回首冰寒沙白天涯倦牢落忽一聲羌笛

朱希眞

連云衰艸連天晚照連山紅葉西風正揺落更前溪嗚咽燕去鴻歸音信絕問黃花又共誰折徵人最愁處送寒衣時節

萬俟雅言

隴云溶泄隴山峻秀隴泉嗚咽行人暫駐馬已不勝愁絕隴首凝眸天四濶更一聲塞鴈淒切徵書待寄逺有知心明月

琴調相思引【一名玉交枝】

趙徳莊

拂拂輕陰雨趜塵小庭深幕墮嬌云好花無防猶是洛陽春燕語似知懷舊主水生只解送行人可堪詩墨和淚漬羅巾

二

曾躡姑蘇城上臺好山知有幾人來防回徙倚月裏暮云來閒倚和風千步栁倦臨殘雪一枝梅暖香髙燭翻動道人灰

蒲江

陸續鳴鳩呼曉晴霏防殘霧濕春城未成梅雨先做麥寒輕長日愔惜花又落短屏曲曲酒初醒小舟無緒閒帶牡丹行

同楊子髙艤舟葉家莊

前人

夾防垂楊步帳深露橋橫截影沈沈數家籬落一餉晚涼侵閒倚短篙停夜月靜看雙翅落棲禽久無羈思前事忽驚心

梅苑

膽樣瓶兒幾防春剪來猶帶水雲防且移孤令相伴最深樽毎爲惜花無曉夜教人甚處不銷魂爲君惆悵何獨是黃昏

定風波令

周少隠

梅粉梢頭雨未幹淡煙疏日帶春寒瞑鴉啼處人在小樓邊芳艸只隨春恨長寒鴻空傍碧雲還斷霞銷盡新月又嬋娟

望仙門

晏同叔

玉池波浪碧如鱗露連新淸歌一曲翠眉嚬舞華茵滿酌蘭英酒湏知獻壽千春太平無事荷君恩荷君恩齊唱望仙門

二

紫薇枝上露華濃起秋風管聲細出簾櫳象筵中仙酒斟雲液山歌轉繞梁虹此時佳會慶相逢慶相逢歡醉且從容

三

玉壺淸漏起微涼好秋光金杯重疊滿瓊漿會仙鄕新曲調絲管新聲更颭霓裳博山鑪暖泛濃香泛濃香爲壽百千長

海棠花【春景】

馬莊父

栁腰暗怯花風弱紅映秋千院落歸逐燕兒飛斜撼眞珠箔滿林翠葉胭脂蕚不忍頻頻覷著護取一庭春莫彈花間鵲

占春芳

東坡【春渚紀聞】

紅杏了夭桃盡獨自占春芳不比人間蘭麝自然透骨生香對酒莫相忘似佳人兼合明光只憂長笛吹花落除是寧王

江亭怨

冷齋夜話【詞】

簾卷曲闌獨倚山展暮天無際淚眼不曾睛家在吳頭楚尾數防雪花亂委撲漉沙鷗驚起詩句欲成時沒入蒼煙叢裏

【冷齋夜話云黃魯直登荊州亭柱間有此詞夜夢女子云有感而作驚悟曰此必吳城小龍女也】一落索【一名玉連環陳后山集作洛陽春】

張子野

來時露浥衣香潤防縧垂鬢捲簾還喜月相親把酒與花相近西去陽闗休問未歌先恨玉峯山下水長流流水盡情無盡

周羙成

眉共春山爭秀可憐長皺莫將淸淚濕花枝恐花也如人痩淸潤玉簫閒久知音稀有欲知日日倚欄愁但問取亭前栁

二

杜宇思歸聲苦和春催去倚欄一霎酒旗風任撲靣桃花雨目斷隴云江樹難逢尺素落霞隠隠日平西料想是分擕處

秦少遊

楊花終日空飛舞柰久長難駐海潮𨿽是暫時來卻有个堪慿處紫府碧雲爲路好相將歸去肯如薄幸五更風不解與花爲主

山谷

誰道秋來煙景素在遊人不顧一畨時態一畨新到得意皆歡慕紫茰黃菊繁華處對風庭月露愁來卽便去尋芳更作甚悲秋賦

朱希眞

一夜雨聲速曉靑燈相照舊時情緒此時心花不見人空老可惜春光閒了陰多晴少江南江北水連云問何處尋芳艸

二

慣被好花畱住蝶飛鶯語少年塲上醉鄕中容易放春歸去今日江南春暮朱顏何處莫將愁緒比飛花花有數愁無數

玉連環

管鑑

江上靑山無數緑陰深處夕陽猶在系扁舟爲佳景畱人住已辦一蓑歸去江南煙雨有情鷗鷺莫驚飛便相約長爲侶

陸放翁

滿路遊絲飛絮韶光將暮此時誰與說新愁有百囀流鶯語俯仰人間今古神仙何處花前湏判醉扶歸酒不到劉伶墓

陳鳯儀【成都妓】

蜀江春色濃如霧擁雙旌歸去海棠也似別君難一防防啼紅雨此去馬蹄何處沙堤新路禁林賜宴賞花時還記得西樓否

送王伯紹帥慶陽

王履道

塞栁未傳春信霜花侵鬢送君西去指秦闗看日近長安近玉帳同時英俊合離無定路逢新鴈北飛來寄一字燕山問

程正伯

門外煙寒楊栁正減歡疏酒春陰早是做人愁更何況花飛後莫倚東風消痩有酴醿入手盡偎香玉醉何妨任花落愁依舊

辛防安

羞見鑑鸞孤卻倩人梳掠一春長是爲花愁甚夜夜東風惡行繞翠簾珠箔錦牋誰托玊觴淚滿卻停觴怕酒似郎情薄

春懷

嚴次山

淸曉鶯啼紅樹又一雙飛去日髙花气撲人來獨自價傷春無緒別後暗覺金縷倩誰傳語一春不忍上髙樓爲怕見分擕處

二

孤廟對寒潮西陵風雨蕭蕭謝娘惆悵倚蘭橈淚流玉筯千條慕天愁聽思歸樂早梅香滿山郭廻首兩情蕭索離魂何處飄泊

孫光憲

江上艸芊芊春晚湘妃廟前一方緑水楚南天數行徵鴈聨翩獨倚朱欄情不極魂斷終朝相憶兩槳不知消息逺汀時起鸂鶒

花前飲

今古詞話

雨餘天色漸寒滲海棠綻胭脂如錦告你休看書共我花前飲皓月穿簾未成寢篆香透鴛衾雙枕似恁天色時你道是好做甚

品令

石次仲

困無力防度偎人翠顰紅濕低低問防時麼道不逺三五日你也自家寧耐我也自家將息驀然地煩惱一个病教一个怎知得

秦少遊

掉又懼天然个品格於中壓一簾兒下時把鞋兒踼語低低笑咭咭毎毎秦樓相見見了無限憐惜人前彊不欲相沾識把不定臉兒赤

惜春郎【美人】

栁耆卿

玉肌瓊艷新妝飾好壯觀歌席潘妃寶釧阿嬌金屋應也消得屬和新詞多俊格敢共我勍敵恨少年枉費疏狂不早與伊相識

越江吟

蘇易簡【冷齋夜話】

非煙非霧瑤池宴片片碧桃冷落黃金殿蝦須半捲天香散春云和孤竹淸婉入霄漢紅顏醉態爛漫金輿轉霓旌影亂簫聲逺

相思引

笑盈盈香噴噴姑射仙人風韻天與肌膚常素嫩玉面猶嫌粉斜倚小樓凝逺信多少往來人恨只恐乘春雲雨困迆邐嬌容褪

早春怨【擬白石】

張伯雨

盼得春來春寒春困陡頓無聊半剔殘燈片時春夢過了元宵空山暮暮朝朝到此際無夢可消卻倚東風如水衣帶艸似裙腰

歸去來

柳耆卿

初過元宵三五慵困春情緒燈月防珊嬉遊處遊人盡厭歡聚慿仗如花女持杯謝酒朋詩侶余醒更不禁香醑歌筵舞且歸去

又

一夜狂風雨花英墜碎紅無數垂楊謾結黃金縷盡春殘縈不住蝶稀蜂防知何處殢尊酒轉添愁緒多情不慣相思苦休惆悵好歸去

孤館深沈

權無染【梅苑】

瓊英雪艷嶺梅芳天付與淸香向臘後春前解壓萬花先占東陽擬待折一枝相贈柰水逺天長對妝靣忍聽羌笛還空斷人腸

雙韻子

張子野

鳴鞘電過曉闈靜斂龍旂風定鳳樓逺出霏煙聞笑語中天迥淸光近歡聲竟鴛鴦集仙花鬭影更聞度曲瑤山升瑞日春宮永

鳯孤飛

晏叔原

一曲畫樓鐘動宛轉歌聲緩綺席飛塵座滿更小待金蕉暖細雨輕寒今夜短依前是粉墻別館端的歡期應未晚柰歸云難管

應天長

韋莊

緑槐陰裏黃鶯語深院無人春晝午畫簾垂金鳯舞寂寞繡屏香一炷碧雲凝人何處空役夢魂來去昨夜緑牕風雨斷腸君信否

二

別來半歲音書絕一寸離腸千萬結難相見易相別又是玉樓花似雪暗相思無處說惆悵夜來煙月想得此時情切淚沾紅袖黦

牛嶠

玉樓春望晴煙滅舞衫斜捲金條脫黃鸝嬌囀聲初歇杏花飄盡攏山雪鳳釵低赴節筵上王孫愁絕鴛鴦對銜羅結兩情深夜月

二

雙眉淡薄藏心事淸夜背燈嬌又醉玉釵橫山枕膩寶帳鴛鴦春睡羙別經時無限意虛道相思憔悴莫信防牋書裏賺人腸斷字

顧敻

瑟瑟羅裙金綫縷輕透鵝黃香畫袴垂交帶盤鸚鵡褭翠翹移玉步背人勻檀注慢轉橫波偸覷斂黛春情暗許倚屏慵不語

惜春令

杜壽域

春夢無慿猶懶起銀燭盡畫簾低垂小庭楊栁黃金翠桃臉兩三枝妝閣慵梳洗悶無緒玉簫拋擲飄絮紛紛人防逺空對日遲遲

二

今夕重陽秋意深籬邊散嫩菊開金萬里霜天林葉墜蕭索動離心臂上茱茰新似舊年堪賞光陰百盞香醑且酬身牛山防難尋

沙塞子【中秋無月】

周紫芝

秋云防澹月防羞云黯黯月彩難畱只是應嫦娥心裏也似人愁防時回步玉移鉤人共月同上南樓卻重聽畫防西角月上輕謳

趙徳莊【彥端】

春水緑波南浦漸理棹行人欲去黯消魂栁下輕煙花梢防雨長亭放無計住但芳艸迷人去路忍回頭斷雲殘日長安何處【與上韻不同】

月中行

周美成

蜀絲趂日染幹紅防暖面脂融博山細篆靄房櫳靜看打牕虫愁多膽怯疑虛幕聲不斷暮景疏鐘團團四壁小屏風淚盡夢啼中【本作啼盡夢魂中】

月宮春

毛文錫

水精宮裏桂花開神仙探防回紅芳金蕋繡重臺低傾瑪瑙杯玉銀蟾爭守防姮娥奼女戲相偎遙聽鈞天九奏玉皇親看來

醉花間

馮延已

獨立堦前星又月簾櫳偏皎潔霜樹盡空枝腸斷丁香結夜深寒不寐疑恨何曾歇憑欄幹欲折兩條玉筯爲君垂此宵情誰共說

二

月落霜繁深院閉洞房人正睡桐樹倚雕檐金井臨瑤砌曉風寒不啻獨立成憔悴閒愁渾未已離人心緒自無端莫思量休退悔

桂華明【三夢廣寒宮倚髯翁笛聲】

闗子東【注】

縹緲神仙開洞府遇廣寒宮女問我雙鬟梁溪舞還記得當時否碧玉詞章教仙語爲按歌宮羽皓月滿牕人何處聲未斷瑤臺路【墨莊漫錄】

四和香

李處全【晦庵詞】

香雪漸苞偏勝韻領袖催花信華節良辰人有分看士女蟠垂髩莫向春風尋舊恨樂事隨方寸眉壽故應天不吝浮太白吾無悶

轉調和聖朝

古今詞話

漸覺一日濃如一日不比尋常若知人爲伊痩損成病又何妨相思到了不成模樣収淚千行把從前淚來做水流也流到伊行

醉髙歌

姚牧庵

十年燕月歌聲防防吳霜髩影西風吹起鱸魚興已在桑楡暮景榮枯枕上三更傀儡埸中四並人生幻化如泡影防个臨危自省

荷葉杯

韋莊

絕代佳人難得傾國花下見無期一雙愁黛逺山眉不忍更思惟閒掩翠屏金鳯殘夢羅幕畫堂空碧天無路信難通惆悵舊房櫳

二

記得那年花下深夜初識謝娘時水堂西靣畫簾垂擕手暗相期惆悵曉鶯殘月相別從此隔音塵如今俱是異鄕人相見更無因

慶金枝

新春入舊年綻梅蕚一枝先隴頭人待信音傳算楚岸未香殘小桃風雪憑欄幹下簾幙防輕寒年華永占入芳筵付樽前漸成歡

鳯來朝

周美成

逗曉香嬌面小牕深弄明未徧愛殘朱宿粉雲鬟亂最好是帳中見說夢雙蛾防斂錦衾溫酒香未斷待起難捨任日炙畫欄暖

五日感事

史邦卿

暈粉就妝鏡掩金閨防絲未整趂無人學指鴛鴦頸恨誰踏蘚花徑一夢蒲香葵冷墮銀瓶脆繩掛井扇底弄團圓影只此是沈郎病

西江月

司馬溫公【詞話】

寶髻松松綰就鉛華淡淡妝成紅煙翠霧罩輕盈飛絮遊絲無定相見爭如不見有情還似無情笙歌散後酒防醒深院月明人靜

春感

栁耆卿

鳯額繡簾髙捲獸檐朱戶頻揺兩竿紅日上花梢春睡厭厭難覺好夢往隨飛絮閒愁濃勝香醪不成雨暮與云朝又是韶光過了

晏小山

南苑垂鞭路冷西樓把祧人稀庭花猶有鬢邊枝且挿殘紅自醉畫幕涼催燕去香屏曉放雲歸依前靑枕夢回時試問愁閒有防

梅花【寓意朝云】

蘇子瞻

玉骨那愁瘴霧冰肌自有仙風海仙時遣探芳叢倒掛緑毛麼鳯素靣翻嫌粉涴洗妝不褪唇紅髙情已逐曉云空不與梨花同夢

春夜

照野彌彌淺浪橫空曖曖防霄障泥未解玉驄驕我欲醉眠芳艸可惜一溪明月莫教踏碎瓊瑤解鞍欹枕緑楊橋杜宇數聲春曉

重陽

防防樓前細雨重重江外平湖當年戲馬防東徐今日淒涼南浦莫恨黃花未吐且教紅粉相扶酒闌不必看茱茰俯仰人間今古

中秋對月

聚蘭集

世事一塲大夢人生防度秋涼夜來風葉已鳴廊看取眉頭鬢上酒賤常愁客少月明多被云妨中秋誰與共韶光把盞淒然北望

張子野

泛泛春船載樂溶溶湖水平橋髙鬟照影翠煙揺白紵一聲雲杪倦醉天然玉軟卸妝人惜花嬌風情遺恨防時銷不見盧郎年少

勸酒

山谷

斷送一生惟有破除萬事無過逺山防影蘸淸波不飲傍人笑我花病等閒痩惡春來沒个遮防杯行到手莫畱殘不道月明人防

秦少遊

愁黛顰成月淺啼妝印得花殘只消鴛枕夜來閒曉鏡心情便懶醉防檐頭風細徵衫袖口香寒緑江春水寄書難擕手佳期又晚

郵亭壁上詞

古今詞話

昨夜軺車宿處亂山深鎖郵亭煙溪霜葉顫秋聲不管愁人不聽枕冷安排難穏衾寒重疊猶輕慿誰說與那人人報道衾寒枕冷

杜安道

曉鏡初妝玉粉輕風暗逓幽香閒隨月影到寒塘忘卻人間天上云意空驚春意孤芳已斷年芳從教驛使爲伊忙乞个壽陽宮樣

顏持約【傳文】

艸艸書傳錦字厭厭夢繞梅花海山無計駐仙槎腸斷芭蕉影下缺月舊時庭院飛雲到處人家而今憔悴鬢先華說著多情也怕

春夕

毛澤民

煙半藏楊栁風光初著桃花主人細細酌流霞醉裏將春畱下栁外鴛鴦作伴花邊蝴蝶爲家醉翁醉裏也隨他月在栁橋花榭

葛魯卿

靺鞨斜紅帯栁琉璃漲緑平橋人間花月正新妖不數錢塘蘇小恨寄飛花簌簌情隨流水迢迢鯉魚風送朩蘭橈回棹荒雞報曉

趙元鎭

世態浮雲變易時光飛箭難畱五年重見海東頭只有交情似舊未盡別來生意難堪老去離愁靑山迢逓水悠悠明日扁舟病酒

警悟

朱希眞

世事短如春夢人情薄似秋云不須計較苦勞心萬事原來有命幸遇三杯酒好偶逢一朶花新片時歡笑且相親明日陰晴未定

二

日日深杯酒滿朝朝小圃花開自歌自舞自開懷且喜無拘無礙靑史防翻春夢紅塵多少奇才不湏計較與安排領取而今見在

宋謙父

何敢笑人幹祿自知無分彈冠只將貧賤博淸閒畱取書遮老眼世人風波任險門前路徑湏寛心無妄想夢魂安萬事鶴長鳬短

蔡京

八十一年住世四千里外無家如今流落向天涯夢到瑤池闕下玊殿五回命相彤庭防度宣麻止因貪此戀榮華便有如今事也

【揮麈錄云蔡元長南遷有防取所寵姬慕容邢武者三人以金人指名來索也作詩而別至潭州作詞云】

李伯紀

意態何如珽珽輕盈只恐飛飛華堂偏傍主人棲好與安巢穏戲攬斷樓中風月且看掌上腰支謫仙詞賦少陵詩萬語千言摠記

向子諲

防步淩波塵起弄妝滿鏡花開春心擲處眼頻來秀色著人無柰舊事如風無迹新愁似水難裁想思日夜夢陽臺減盡沈郎衣帶

史逹祖

西月淡窺樓角東風暗落檐牙一燈初見影牕紗又是重簾不下幽思屢隨芳艸閒愁多似楊花楊花芳艸徧天涯繡被春寒夜夜

子瑜

一百八般佛事二十四考中書山林朝市等區區著甚由來自苦過寺談些般若逢花倒个葫蘆少時伶俐老來愚萬事安於所遇

題邯鄲呂仙翁祠堂

文卿

壁斷何人舊字鑪寒隔歲殘香洞天人去海茫茫玩世仙翁已往西日長安道逺春風趙國臺荒行人誰不悟黃糧依舊紅塵陌上

遣興

辛防安

醉裏且貪歡笑要愁那得工夫近來始覺古人書信著全無是處昨夜松邊醉倒問松我醉何如只疑松動要來扶以手推松曰去

【漢書龔勝傳勝與左將軍公孫祿議事不和博士夏侯常勸之勝以手推常曰去】

洞庭

張安國

問訊湖邊春色重來又是三年東風吹我過湖船楊栁絲絲拂靣世路如今已慣此心到處悠然寒光亭下水連天飛起沙鷗一片

別友

翰墨

記得洛陽話別十年社燕秋鴻今朝相遇慕云東對坐旗亭說夢破防守遮斜日練衣袖捲寒風蘆花江上兩衰翁消得防畨相送

周紫芝

池靣風翻弱絮樹紅雨退嫣紅撲花蝴蝶杳無蹤又做一塲春夢便是一成去了不成沒个來時眼前無處說相思要說除非夢裏

二

羅袖雲輕霧薄醉肌玉軟花柔相逢不道有春愁只道春來防痩一防人間深意數聲栁下輕謳帶將離恨上歸舟腸斷月斜時候

春半

朱淑眞

辦取舞裙歌扇賞春只怕春寒捲簾無語對南山已覺緑肥紅淺去去惜花心懶踏靑閒步江幹恰如飛鳥倦知還澹蕩梨花深院

燈花

曹仙姑

零落不因春雨吹噓何假東風紗牕一防自然紅費盡功夫怎種有艷難尋膩粉無香不惹遊蜂更防人靜畫堂中相伴玉人春夢

寄張生

鄭云娘

一片冰輪皎潔十分桂魄婆娑不施方便是如何莫是嫦娥妬我𨿽則淸光可愛柰緣好事多魔仗誰傳與片雲呵遮取霎時則个

【張生寄云娘詞云一望朱樓巧小四邊繡幕低垂个人活脫似楊妃倚徧闌干十二最苦兩雙情眼難禁四隻愁眉無言回首日沈西不道一聲安置】

席上呈蔡相押排行十九韻尹溫儀

韓愈文章蓋世謝安才貌風流良辰開宴在西樓敢勸一杯芳酒記得南宮髙步弟兄都占鰲頭一門禦殿禦香浮名在甲科第九

【成都妓尹溫儀本良家女後以零替失身妓籍蔡相帥成都酷愛之尹告蔡乞除樂籍蔡戲曰若樽前成一小闋便可除免尹曰乞腔調蔡答以西江月尹又乞嚴韻蔡曰汝排行十九用九字卽便應聲云云蓋取蔡第九人弟元度第十一人也復齋漫錄云姑蘇官妓蘇瓊行第九蔡元長道過蘇州太守召飲元長聞瓊能詞因命卽席爲之乞韻以九字詞云】

石孝友

脈脈無端心事厭厭不柰春酲越羅衫薄峭寒輕試問幾畨花信萬防風頭栁絮數聲栁外啼鶯斜陽還傍小牕明門掩黃昏人靜

燕歸梁

栁耆卿

織錦裁篇冩意深幾字直千金一回披玩一愁吟腸成結淚盈襟幽歡已散前期逺無聊賴是而今宻憑歸燕寄芳音恐冷落舊時心

石曼卿

芳艸年年惹恨幽想前事悠悠傷春傷別幾時休算從古爲風流春山總把深勻翠黛千疊在眉頭不知供得幾多愁更斜日憑危樓

張子野

去嵗中秋玩桂輪河漢淨無雲今年江上共瑤尊都不是去年人水晶宮殿琉璃臺閣紅翠兩行分防唇微破秀眉顰淸影外見歌塵

上行杯

馮延已

落梅暑雨消殘粉云重煙深寒食近羅幙遮香栁外秋千出畫墻春山顚倒釵橫鳯飛絮入簾春睡重夢裏佳期祗許庭花與月知

惜分飛【一名惜雙雙】

毛澤民

淚濕防幹花著露愁到眉峯碧聚此恨平分取更無言語空相覷斷雨殘雲無意緒寂寞朝朝暮暮今夜山深處斷魂分付潮回去

晁無咎

山水光中元無暑是我銷魂別處只有多情雨防人深意畱人住不及梅花來已暮未見荷花又去圗畫他年覷斷腸千古苕溪路

辛防安

翡翠樓前芳艸路寶馬墜鞭暫駐最是周郎顧尊前幾度歌聲誤望斷碧雲空日暮流水桃源何處聞道春歸去更無人管飄紅雨

送別

吳淑姬

防栁依依拖金縷是我朝來別處惟有多情絮故來衣上畱人住兩眼啼紅空彈與未見桃花又去一片徵帆舉斷腸遙指苕溪路

惜雙雙

賀方回

皎鏡平湖三十里碧玉山圍四際蓮蕩香風裏防鴛鴦覺雙飛起明月多情隨拖尾偏照空牀翠被回首笙歌地醉更衣處長相記

淸平調【昭陵梓宮發引】

王禹玉

玉宸朝晚忽掩赭黃衣愁露鎖無扉蓬萊待得仙丹至人世已成非龍軒天仗轉西畿旌斾入雲飛望陵宮女垂紅淚不見翠輿歸

二

上林春晚曽是奉宸游水殿戲龍舟玉簫吹斷催仙馭一去隔千秋遊人重到曲江頭事往涕難収空餘禦幄傳觴處依舊水東流

太常引【在燕端陽日當母誕作】

陳剛中【孚】

防絲堂上簇蘭翹記生母在今朝無地捧金蕉柰煙水龍沙路遙碧天迢逓白雲何處急雨蕭蕭萬里夢魂消待飛逐錢塘夜潮【山房隨筆孚天臺人時爲編修】

二

短衣孤劍客乾坤柰無防報親恩三載隔晨昏更疏雨寒燈斷魂赤城霞外西風鶴髮猶想倚柴門蒲醑漫盈樽倩誰寫靑山淚痕

韓玉

東風歸路水雲間防曽放夢魂閒何日整歸鞍有人對西風憑防溫柔情性系懷傷感欲訴訴應難愁聚兩眉端又疊起千山萬山

二

荒山連地水連天憶曽上桂江舡風雨過吳川又卻在湘江岸邊不堪追念浪萍蹤迹虛度夜如年風外曉鐘傳尙獨對殘燈未眠

金劉云震

耽耽九虎隔重闗到天上卻空還回首謝塵寰問今日誰人姓韓田蔬圃竹溪松逕何地不堪閒且莫問長安比蜀道元來更難【見困學齋雜錄】

梅苑

行雲蹤迹杳無期梅梢上又春歸不道又別離這一度淸香爲誰多情囑付庾樓羌管慿仗且休吹畱取兩三枝待和淚封將寄伊

太淸引【趨省聞桂偶成】

蒲江

夢回金井卸梧桐嘶馬帶疏鐘艸靣露痕濃漸薄袖淸寒暗通天低綘闕云浮碧海殘月尙朦朧吹靣桂花風悄不似紅塵道中【卽太常引】

餞劉參議歸山東

劉燕【歌妓靑樓集】

故人別我出陽闗無計鎖雕鞍今古別離難兀誰畫蛾眉逺山一尊別酒一聲杜宇寂寞又春殘明月小樓閒第一夜相思淚彈

四犯令

侯彥周

月破輕雲天淡注夜悄花無語莫聽陽闗離緒酩酊花深處明日江郊芳艸路春逐行人去不似酴醿開獨步能著意畱春住

漁歌子

李詢

九疑山三湘水蘆花時節秋風起水雲間山月裏棹月穿雲遊戱鼓淸琴傾緑蟻扁舟自得逍遙志任東西無定止不議人間醒醉

孫光憲

艸芊芊波漾漾湖邊艸色連波漲沿蓼防泊楓汀天際玉輪初上扣舷歌聨極望槳聲伊軋知何向黃鵠叫白鷗眠誰似儂家疎曠

李珣

桞垂絲花滿樹鶯啼楚防春天暮棹輕舟出深浦緩唱漁歌歸去罷垂綸還酌醑孤村遙指雲遮處下長汀臨逺渡驚起一行沙鷺

二

荻花秋瀟湘夜橘洲佳景如屏畫碧煙中明月下小艇垂綸初罷水爲鄕蓬作捨魚羮稻飯常飡也酒盈杯書滿架名利不將心掛

偸聲木蘭花

張子野

畫橋淺映橫塘路流水滔滔春共去目送斜暉燕子雙髙蝶對飛風花將盡持杯送往事只成淸夜夢莫更登樓坐想行思已自愁

二

雪籠瓊苑梅花瘦外院重扉聨寶獸海月新生上得髙樓沒柰情簾波不動銀缸小今夜夜長爭得曉欲夢髙唐祗恐覺來添斷腸

怨三三【姑溪詞用賀方回韻】

李端叔【之儀】

淸溪一瀉探藍岸艸記得黃鸝語畫檐喚狂裏醉重三春風不動垂檐似三五初圓素蟾鎭淚眼亷纎何時歌舞再和池南

捉拍醜奴兒

朱希眞

淸露濕幽香想瑤臺無語淒涼飄然欲去依然似夢云度銀潢又是天風吹澹月佩丁東擕手西廂冷冷玉磬沈沈素瑟舞徧霓裳

滴滴金

周美成

梅花漏泄春消息桞絲長艸芽碧不覺星霜鬢邊白念時光堪惜蘭堂把酒畱嘉客黛眉顰愁春色千里音書相疎隔見了方端的

梅

孫夫人

月光飛入林前屋風防防度庭竹夜半江城擊柝聲動寒梢棲宿等閒老去年華促祗有江梅伴幽獨夢繞夷門舊家山恨驚回難續

二

當初親下求言詔引得都來胡道人人招是駱賔王並洛陽年少自訟監宮並嶽廟都敎一時閒了誤人多是誤人多誤了人多少

【中吳紀聞云徽宗卽位下詔求直言陸彥猷因廷對與雍孝開輩皆力陳時政闕失喝名曰有防駁放孝開立殿下叩頭曰陛下求直言有云言之者無罪今詔墨猶未漧柰何以直言罪人衛士怒孝開唐突以拄斧撞其頰數齒俱落時上書及廷試直言者俱得罪京師有謔詞云】

花艸稡編卷六

欽定四庫全書

花艸稡編卷七

明陳耀文撰

小令

憶秦娥【一名秦樓月一名雙荷葉】

李太白

簫聲咽秦娥夢斷秦樓月秦樓月年年柳色防陵傷別樂遊原上淸秋節咸陽古道音塵絕音塵絕西風殘

照漢家陵闕

佳人

周美成

香馥馥樽前有个人如玉人如玉翠翹金鳯內家妝束嬌羞愛把眉兒蹙逢人只唱相思曲相思曲一聲聲

是怨紅愁緑

二

雙溪月淸光偏照雙荷葉雙荷葉紅心未偶緑衣偸結背風迎雨淚珠滑輕舟短棹先秋折先秋折煙鬟未

上玊杯防缺

陳去非

魚龍舞湘君欲下瀟湘浦瀟湘浦興亡離合亂波平楚獨無樽酒酧端午移舟來聽明山雨明山雨白頭孤

客洞庭懷古

程正伯

靑門深海棠開盡春陰陰春陰陰萬重雲水一寸歸心玉樓深鎖煙消沈知他何日同登臨同登臨待收紅

淚細說如今

二

愁無語黃花庭院黃梅雨黃梅雨新愁一寸舊愁千縷杜防叫斷空山苦相思欲寄人何許人何許一重云

斷一重山阻

春思

康伯可

春寂寞長安古道東風惡東風惡胭脂滿地杏花零落臂銷不柰黃金鐲天寒尙怯春衫薄春衫薄不禁搵

淚爲君彈卻

房舜卿

與君別相思一夜梅花發梅花發淒涼南浦斷橋斜月盈盈防步淩波襪東風笑倚天涯濶天涯濶一聲羌

管暮云愁絕

曾純甫

西風節碧雲捲盡秋宵月秋霄月關河千里照人離別罇前俱是天涯客那堪三載遙相憶遙相憶年光依

舊漸成華發

邯鄲道望叢臺有感

前人

風蕭瑟邯鄲古道傷行客傷行客繁華一瞬不堪思憶叢臺舞歌無消息金罇玊管空塵迹空塵迹連天艸

樹暮云凝碧

範至能

湘江碧故人同作湘中客湘中客東風空鴈杏花寒食溫溫月到藍橋側醒心弦裏春無極春無極明朝殘

夢馬嘶南陌

向伯恭

芳菲歇故園目斷傷心切傷心切無邊煙水無窮山色可惜更近幹龍節眼中淚盡空啼血空啼血子規聲

外曉風殘月

二

虫聲切柔腸欲斷傷離別傷離別幾行淸淚界殘紅頰玉堦白露侵紅襪下簾卻望玲朧月玲朧月寒光零

亂照人愁絕

周紫芝

東風歇香塵滿院花如雪花如雪看看又是黃昏時節無言獨自添香鴨相思情絮無人說無人說照人只

有西樓斜月

二

暮云碧佳人不見愁如織愁如織兩行徵鴈數聲羌笛錦書難寄西飛翼無言只是空相憶空相憶紗人

夢夢雙人只

三

嬌滴滴雙眉斂破春山色春山色爲君含笑爲君愁蹙多情別後無消息此時更有誰知得誰知得夜深無

寐度江橫笛

四

臨髙閣亂山平野煙光薄煙光薄棲鴉歸後暮天吹角斷香殘酒襟懷惡西風吹趂梧桐落梧桐落又還愁

也又還寂寞

別情

萬俟雅言

千里艸萋萋盡處遙山小遙山小行人逺似此山多少天若有情天亦老此情說便說不了說不了一聲喚

起又驚春曉

碧雲深

張輯

風淒淒井欄絡緯驚秋啼驚秋啼涼侵好夢月正樓西捲簾望月知心誰關河空隔長相思長相思碧雲暮

合有美人兮

賀方回

曉曚曚前溪百鳥啼匆匆啼匆匆淩波人去拜月樓空舊年今日東門東鮮妝輝映桃花紅桃花紅吹開吹

洛一任東風

懷人

朱雍

風蕭蕭驛亭春信期春潮期春潮黃昏浮動誰在江臯碧雲冉冉橫溪橋瓊車未至餘香飄餘香飄一簾疏

影月在花梢

蓬萊閣【秦樓月】

宋人【齊乘】

煙漠漠水天揺蕩蓬萊閣蓬萊閣朱甍碧瓦半浸寥廓三山謾有長生藥茫茫雲海風濤惡風濤惡仙槎不

見暮沙潮落

詩餘

秋寂寂碧紗外人橫笛人橫笛天津橋上舊曽聽得宮妝玉指無人識龍吟水底聲初息聲初息月明江

上數峯凝碧

詩餘

云垂幕陰風慘淡天花落天花落千林瓊玖滿空鸞鶴徵車穿華薄路迢迢倍增離索增離索楚溪山

水碧湘樓閣

秋宵

黃叔暘

心如結西風老盡黃花節黃花節塞鴻聲斷冷煙淒月漢朝陵廟唐宮闕興衰萬變從誰說從誰說千年靑

史幾人華發

初春

楊萬里

新春早春前十日春歸了春歸了落梅如雪野桃紅小老夫不管春催老只圖爛醉花前倒花前倒兒扶歸

去醒來曉

閨情

孫夫人【鄭文妻】

花深深一鉤羅襪行花陰行花陰閒將柳帶試結同心耳邊消息空沈沈畵眉樓上愁登臨愁登臨海棠開

後望到如今

正月六日夜月

朱淑眞

彎彎曲新年新月鉤寒玊鉤寒玊鳯鞋兒小翠眉兒蹙閙蛾雪柳添妝束燭籠火樹爭馳逐爭馳逐元宵三

五不如初六

更漏子

溫廷筠

柳絲長春雨細花外漏聲迢遞驚塞鴈起城烏畵屏金鷓鴣香霧薄透簾幕惆悵謝家池閣紅燭背綉簾垂夢長君不知

二

星斗稀鐘皷歇簾外曉鶯殘月蘭露重柳風斜滿庭堆落花虛閣上倚欄望還似去年惆悵春欲暮思無窮舊歡如夢中

三

金雀釵紅粉靣花裏暫時相見知我意感君憐此情須問天香作穗防成淚還似兩人心意山枕膩錦衾寒覺來更漏殘

四

相見稀相憶久眉淺澹煙如柳垂翠幕結同心待郎燻綉衾城上月白如雪蟬鬢美人愁絕宮樹暗鵲橋橫玉籖初報明

五

背江樓臨海月城上角聲嗚咽堤柳動島煙昏兩行徵鴈分京口路歸帆渡正是芳菲欲度銀燭盡玊防低一聲村落雞

六

玊鑪煙紅蠟淚偏對畵堂秋思眉翠薄鬢云殘夜長衾枕寒梧桐樹三更雨不道離情正苦一葉葉一聲聲空堦滴到明

韋莊

鐘皷寒樓閣暝月照古桐金井深院閉小庭空落花香露紅煙柳重春霧薄燈背水髙閣閒倚戶暗沾衣待郎郎不歸

牛嶠

星漸稀漏頻轉何處輪臺聲怨香閣掩杏花紅月明楊柳風挑錦字記情事惟願兩心相似收淚語背燈眠玊釵橫枕邊

二

春夜防更漏促金燼暗挑殘燭驚夢斷錦屏深兩鄕明月心閨艸碧望歸客還是不知消息辜負我悔憐君告天天不聞

三

南浦情紅粉淚爭柰兩人深意低翠黛捲徵衣馬嘶霜葉飛招手別寸腸結還是去年時節書托鴈夢歸家覺來江月斜

毛文錫

春夜闌春恨切花外子規啼月人不見夢難憑紅紗一防燈偏怨別是芳節庭下丁香千結宵霧散曉霞輝梁間雙燕飛

顧瓊

舊歡娛新悵望擁鼻含嚬樓上濃柳翠晚霞防江鷗接翼飛簾半捲屏斜掩逺岫參差迷眼歌滿耳酒盈罇前非不要論

孫光憲

聽寒更聞逺鴈半夜蕭娘深院扄綉戶下珠簾滿庭噴玊蟾人語靜香閨冷紅幕半垂淸影雲雨態蕙蘭心此情江海深

二

今夜期來日別相對秪堪愁絕偎粉靣撚揺簮無言淚滿襟銀箭落霜華薄墻外曉雞咿喔聽付囑惡情悰斷腸西復東

毛熈震

秋色淸河影澹深戶燭寒光暗綃幌碧錦衾紅博山香炷融更漏咽蛩鳴切滿院霜華如雪新月上薄雲收映簾懸玊鉤

二

煙月寒秋夜靜漏轉金壺初永羅幕下繡屏空燈花結碎紅人悄悄愁無了思夢不成難曉長憶得與郎期竊香私語時

三

金剪刀靑絲髮香墨蠻牋親札和粉淚一時封此情千萬重蓬垂鬢塵靑鏡已分今生薄命將逺恨上髙樓寒江天外流

四

秋水平黃葉晚落日渡頭雲散擡朱箔掛金鉤暮潮人倚樓歡娛地思前事歌罷不勝沈醉消息逺夢魂狂酒醒空斷腸

五

風帶寒秋正好蘭蕙無端先老云杳杳樹依依離人殊未歸搴羅幕憑朱閣不獨堪悲揺落月東出鴈南飛誰家夜衣【歐集亦有】

六

鴈孤飛人獨坐防卻一秋空過瑤艸短菊花殘蕭條漸向寒簾幙裏靑苔地誰信閒愁如醉星移後月圓時風揺夜合枝

七

夜初長人近別夢斷一殘月鸚鵡睡蟪蛄鳴西風寒未成紅蠟燭伴碁局牀上畵屏山緑褰綉幌倚瑤琴前歡淚滿襟

晏同叔

蕣華濃山翠淺一寸秋波如剪紅日永綺筵開暗隨仙馭來遏云聲回雪袖占斷曉鶯春柳才送目又顰眉此情誰得知

二

雪藏梅煙著柳依約上春時候初送鴈欲聞鶯緑池波浪生探花開畱客醉憶得去年情味金盞酒玊鑪香任他紅日長

小山詞

檻花稀池艸徧冷落吹笙庭院人去日燕西飛燕歸人未歸數書期尋夢意彈指一年春事新悵望舊悲涼不堪紅日長

二

柳絲長桃葉小深院斷無人到紅日淡緑煙晴流鶯三兩聲雪香濃檀暈少枕上臥枝花好春思重曉妝遲尋思殘夢時

三

露華髙風信逺宿醉畵簾低捲梳洗倦冶逰慵緑窓春睡濃防條輕金縷重昨日小橋相送芳艸恨落花愁去年同倚樓

四

柳間眠花裏醉不惜綉裙鋪地釵燕重鬢蟬輕一雙梅子靑粉牋書羅袖淚還有可憐新意遮悶緑掩羞紅晚來團扇風

張子野

杜陵春秦樹晚傷別更堪臨逺南去信欲憑誰歸鴻多北歸小桃枝紅蓓發今夜昔時風月休苦意說相思少情人不知

杜壽域

臉如花花不笑雙臉勝花能笑肌似玊玊非溫肌溫勝玊溫旣相逢情不重何似當初休共情旣重卻分飛爭如不見伊

向子諲

鵲橋邊牛渚上翠節紅旌相向承玊露挹金風年年歲歲同懶飛梭停弄杼遙想彩雲深處人咫尺事關山無聊獨倚欄

二【雪中韓叔夏席上】

小前疏影下鸞鏡弄妝初罷梅似雪雪如人都無一防塵暮江寒人響絕更著朦朧防月山似玊玉如君相防一笑溫

三【題趙伯山淸白軒時王豊父同賦】

竹孤靑梅釅白更著使君淸絕梅似竹竹如君須知徳有鄰月同髙風同調月底風前一笑翻碎影度浮香與人風味長

蒲江

蓼花蘩桐葉下寂寂夢回涼夜城角斷砌蛩悲月髙風起時衣上淚誰堪寄一寸妾心千里人北去鴈南徵滿庭秋艸生

天機

解語花斷腸艸諳盡風流煩惱歡防少別離多此情無柰何帳前燈間月記得那時節綉被剰畵屏空如今在夢中

梅苑

綘紗籠金葉蓋向戱燈花猶在冰未結小璢璃壠梅香滿枝雪無香花有意不是江南新寄霜月淨碧天寒玊樓人倚闌

寄季玊妹

延安夫人

小闌干深院宇依舊當時別處朱戶鎖玊樓空一簾霜日紅弄珠江何處是望斷碧雲無際凝淚眼出重城隔溪羌笛聲

喜遷鶯

人洶洶鼓咚咚襟防五更風大羅天上月朦朧騎馬上虛空香滿衣云滿路鸞鳯繞身飛舞霓旌綘節一羣羣引見玉華君

二

街鼓動禁城開天上探人回鳯銜金牓出云來平地一聲雷鶯已遷龍已化一夜滿城車馬家家樓上簇神仙爭防鶴衝天

薛昭蘊

金門曉玊京春駿馬驟輕塵樺煙深處白衫新認得化龍身九陌喧千戶啟滿防桂香風細杏園歡宴曲江濵自此占芳辰

三

淸明節雨晴天得意正當年馬驕泥軟錦連幹香防半籠鞭花色融人竟賞盡是綉鞍朱鞅日斜無計更畱連歸路艸和煙

毛文錫

芳春景暖晴煙喬朩見鶯遷傳枝隈葉語關關飛過綺叢間錦翼鮮金毳軟百囀千嬌相喚碧紗曉怕聞聲驚破鴛鴦暖

李后主

曉月墜宿云防無語枕憑欹夢回芳艸思依依天逺鴈聲稀啼鶯散餘花亂寂寞畵堂深院片紅休掃盡從伊畱待舞人歸

馮延已【本作和凝】

曉月墜宿云披銀燭錦屏帷建章鐘動玉防低宮漏出花遲春態淺來雙燕紅日初長一綫嚴妝欲罷囀黃鸝飛上萬年枝【見南唐書】

二

宿鶯啼鄕夢斷春樹曉朦朧殘燈和燼閉朱櫳人語隔屏風香已寒燈已絕忽憶去年離別石城花雨倚江樓波上朩蘭舟

鶴衝天

夏英公【靑箱雜記】

霞散綺月沈鉤簾捲未央樓夜深河漢接天流宮殿鎖新秋瑤堦曙金莖露鳯髓香和雲霧三千珠翠擁宸逰水殿按梁州

歐陽永叔

梅謝粉柳拖金香滿舊園林養花天气半晴陰花好卻愁深花無數愁無數花好卻愁春去戴花持酒祝東風千萬莫匆匆

二

花不盡柳無窮應與我情同觥船一棹百分空何處不相逢朱悄知音少天若有情應老勸君防取利名場今古夢茫茫

春光好【卽喜遷鶯】

馮延已

露蒙蒙風淅淅楊柳帶疏煙飄飄輕絮滿南園墻下艸芊緜燕初飛鶯已老拂靣春風長好相逢攜酒且髙歌人生得幾何

阮郎歸【一名醉桃源碧桃春】

李后主

東風吹水月衘山春來長是閒落花狼籍酒闌珊笙歌醉夢間佩聲悄晚妝殘憑誰整翠鬟畱連光景惜朱顏黃昏獨倚闌【後有書東宮書府印】

二

南園春半踏靑時風和聞馬嘶靑梅如豆柳如眉日長蝴蝶飛花露重艸煙低人家簾幙垂秋千慵困解羅衣畵梁雙燕歸

三

角聲吹斷隴梅枝孤月影低塞鴻無限欲驚飛城烏休夜啼尋斷夢掩香閨行人去路迷門前楊柳緑陰齊何時聞馬嘶

歐陽永叔

雪霜林際見依稀淸香已暗期前村已徧倚南枝羣花猶未知情似舊賞休遲防看壠上吹便從今日賞芳菲韶華取次歸

晏叔原

來時紅日弄紗春紅入睡霞去時庭樹欲棲鵶香屏掩月斜收翠羽整妝華靑驪信又差玊笙猶戀碧桃花今宵未憶家

二

舊香殘粉似當初人情恨不如一春猶有數行書秋來書更疏衾鳯冷枕鸞孤愁腸待酒舒夢魂縱有也成虛那堪和夢無

司馬光【靑箱雜記】

漁舟容易入深山仙家日日閒綺紗幌映朱顏相逢醉夢間松露冷海霞殷匆匆整棹還落花寂寂水潺潺重尋此路難

張子野

仙郎何日是來期無心云勝伊行雲猶解傍山飛郎行去不歸彊自畵又芳菲春深輕薄衣桃花無語伴相思陰陰月上時

二

落花浮水樹臨池年前心眼期見來無事去還思而今花又飛淺螺黛淡胭脂閒妝取次冝隔簾風雨閉門時此情江月知

東坡

緑槐髙柳咽新蟬薰風初入碧紗下水沈煙棋聲驚晝眠疏雨過小荷翻橊花開欲燃玊盆纎手弄淸泉瓊珠碎卻圓

【古今詞話云觀者嘆服其入句狀八景音律一同殊不散亂人爭寶之刻之琬琰掛於堂室間也】

茶

黃山谷

歌停檀板舞停鸞髙陽飲興闌獸煙噴盡玉壺幹香分小鳯團云浪淺露珠圓捧甌春筍寒綘紗籠下躍金鞍歸時人倚闌【詩餘舊本以前詞話東坡狀八景入此下諸刻因之誤】

效福唐獨木橋體作茶詞

前人

烹茶畱客駐雕鞍有人愁逺山別郎容易見郎難月斜外山歸去後憶前懽畵屏金博山一杯春露莫畱殘與郎扶玉山

三

退紅衫子亂蜂兒衣寛只爲伊爲伊去得忒多時教人直是疑長睡晚理妝遲愁多懶畵眉夜來算得有歸期燈花則甚知

秦少遊

碧天如水月如眉城頭銀漏遲緑波風動畵船移嬌羞初見時銀燭暗翠簾垂芳心兩自知楚臺魂斷曉雲飛幽歡難再期

二

褪花新緑漸團枝撲人風絮飛秋千未拆水平堤落紅成地衣逰蝶困亂鶯啼怨春春怎知日長早被酒禁持那堪更別離

三

宮腰裊裊翠鬟松夜堂深處逢無端銀燭殞秋風靈犀得暗通更有恨恨無窮星河沈曉空隴頭流水各西東佳期如夢中

四

瀟湘門外水平鋪月寒徵棹孤紅妝飲罷少踟躕有人偸向隅揮玊筯灑眞珠梨花春雨餘傍人盡道斷腸初那堪腸也無

五

湘天風雨破寒初深沈庭院虛麗譙吹罷小單於迢迢淸夜䢐鄕夢斷旅魂孤崢嶸歲又除衡陽猶有鴈傳書郴陽和鴈無

周美成

冬衣初染逺山靑雙絲云鴈綾夜寒防濕欲成冰都緣珠淚零情黯黯悶騰騰身如秋後蠅若教隨馬逐郎行不辭多少程

二

菖蒲華老水平沙臨流蘇小家畵闌曲徑宛秋蛇金英垂露華燒蜜炬引蓮娃酒香蒸臉霞再來重約日西斜倚門聽暮鴉

蘇養直

西園風防落花時緑陰鸎亂啼倚欄無語惜芳菲絮飛蝴蝶飛緣底事減腰圍遣愁愁著眉波連春渚暮天垂燕歸人未歸

乙卯鄱陽道中作

向伯防

江南江北雪漫漫遙思易水寒同云深處是三關斷腸山又山天可老海能翻消除此恨難頻聞遣使問平安幾時鑾輅還

趙子發

馬蹄踏月響空山梅生煙壑寒水妃去後淚防乾天風吹佩蘭紉香久帕花殘與君聊據鞍一枝欲寄北人防如今行路難

曹元寵

檐頭風佩響丁東簾疏燭影紅秋千人散月溶溶樓臺花气中春酒醒夜寒濃綉衾誰與同只愁夢短不相逢覺來羅帳空

蔣元龍

山池芳艸緑初勻柳寒眉尙顰東風吹雨細於塵一庭花臉皴鸎共蝶怨還嗔眼前無好春這般天气殺愁人人愁旋旋新

西湖摘楊梅作

周紫芝

西湖山下水潺潺滿山風雨寒枝頭紅日曉爛斑越梅催曉丹連翠葉擁金盤玊池生亂泉此生三度試酸欲歸歸尙難

蘆川詞

長楊風輭弄腰肢日長蝴蝶飛雨餘新緑細通池玉鉤懸妓衣鴻鴈逺子規啼此情誰得知一尊聊與故人持醉來悲別離

劉叔安

寒陰漠漠夜來霜階庭楓葉黃歸鴉數防帯斜陽誰家砧杵忙燈弄幌月侵廊薫籠添寶香小屏低枕怯更長和云入醉鄕

徳壽宮防花憑欄有燕掠水【應制】曾覿

柳陰庭院占風光呢喃春晝長碧波新漲小池塘雙雙蹴水忙萍散澷絮飄揚輕盈體態狂爲憐流水落花香銜將歸畵梁

史邦卿

龍香吹防白藤鞭防檐衝柳煙一春幾度畵橋邊東風聽管花活計酒因緣從人嘲少年直須吟就緑楊篇灣頭寄小憐

月下感事

舊時明月舊時身舊時梅花新舊時月底似梅人梅春人不春香入夢粉成塵情多多斷魂芙蓉孔雀夜溫溫愁痕卽淚痕

陳康伯

閒來溪上有雲飛溪光接翠防江南三月落花時春波去櫂遲尋竹路破林扉蒼臺舊釣磯欲歸回首未成歸黃塵滿素衣

春閨

詩餘

春風吹雨繞殘枝落花無可飛小池寒緑欲生漪雨晴還日西簾半捲燕雙歸諱愁無柰眉翻身整頓著殘棋沈吟應刼遲

徐淵子

茶寮山上一頭陀新來學者麼蝤蛑螃蠏與烏螺知他放幾多有一物似蜂窩姓牙名老婆𨿽然無柰得它何如何放得它

【徐淵子舍人好以詩文諧謔丁少詹與妻有違言乃棄家居茶寮山始素誦經日買海物放生久而不歸妻患之祈徐譬解徐許諾出門見賣老婆牙買一巨筐銄丁且作此詞丁見詞大笑而歸】

天機

帝城西下望西山城居歲又殘萬家風雪一家寒靑燈語夜闌人鮓甕門關無窮人往還求官莫要近長安長安行路難

王從叔

風中柳絮水中萍聚散兩無情斜陽路上短長亭今朝第幾程何限事可憐生能消幾度春別時言語總傷心何曾一字眞

春景

嚴次山

拍堤春水蘸垂楊水流花片香防花柳小鴛鴦一雙隨一雙簾半捲露新妝春衫是柳黃倚欄防處背斜陽風流暗斷腸

黃叔暘

粉香吹暖透單衣金泥雙鳯飛閒來花下立多時春風酒醒遲桃葉曲柳枝詞芳心空自知湘臯月冷佩聲防鴈歸人不歸

碧桃春

丁持正【翰】

幾年辛苦搗元霜一朝瓊粉香雲英縹曵仙裳相將騎鳯凰鍧帝樂酌天漿千年顏色芳從玆歸去白雲鄕碧桃春晝長

白玊蟾

淡煙凝翠鎖寒蕪斜陽掛碧梧沙頭三兩鴈相呼瀟瀟風捲蘆何處笛一聲孤岸邊人釣魚快航一夜泊桐廬問人沽酒無

魏夫人

夕陽樓外落花飛晴空碧四垂去防回首已天涯孤煙捲翠防樓上客鬢成絲歸期未有期斷防不忍下危梯桐陰月影移

攤破浣溪沙

毛文錫

春水輕波浸緑苔枇杷洲上紫檀開晴日眠沙鸂鶒穏暖相隈羅襪生塵遊女過有人逢著弄珠回蘭麝飄香初解佩忘歸來

山花子

和凝

鶯錦蟬縠馥麝臍輕裾花艸曉煙迷鸂鶒顫金紅掌墜翠云低星靨笑隈霞臉畔蹙金開防襯銀泥春思半和芳艸嫰緑萋萋

二

銀字笙寒調正長冰紋簟冷畵屏涼玉腕重金扼臂澹梳妝幾度試香纎手暖一回嘗酒綘唇光佯弄紅絲蠅拂子打檀郎

顧瓊

紅藕香寒翠渚平月籠虛閣夜蛩淸天際橫枕上夢兩牽情寶帳玊鑪殘麝冷羅衣金縷暗塵生小深孤燭背淚縱橫

賀方回

湖上秋深藕葉黃淸霜銷瘦損垂楊洲觜嫩沙斜照暖睡鴛鴦紅粉蓮娃何處在西風不爲管餘香今夜月明聞水調斷人腸

簡傅嵓叟

辛防安

摠把平生入醉鄕大都三萬六千觴今古悠悠多少事莫思量防有些寒春雨好更無尋處野花香年去年來還又笑燕飛忙

梅苑

雪態冰姿好佀伊料應嘗笑水僊遲驛使初傳芳信早賞佳期暗想花神多巧妙粘酥綴玊壓纎枝粉面臨鸞冝月殿整妝時

彈箏

賀方回

錦韀朱瑟瑟徽玉纎新擬鳯雙飛縹緲燭煙花暮暗就更衣約略整環釵影動遲回頋步佩聲防宛是春風蝴蝶舞帶香歸

湯詞

周紫芝

門下靑驄月下嘶映堦籠燭畵簾垂一曲陽關聲欲盡不多時鳯餅未殘云腳亂水沈催注玉花甆忍看捧甌春筍露翠鬟垂

劉金壇

標致淸髙不染塵星冠云氅紫霞裙門掩斜陽無一事撫瑤琴鶴觀幽花偏惹恨竹閒月最銷魂此際得教還俗去謝天尊

李易安

揉破黃金萬防輕剪成碧玊葉層層風度精神如彥輔大鮮明梅蘂重重何俗甚丁香千結苦麄生燻透愁人千里夢卻無情

二

病起蕭蕭兩鬢華臥看殘月上紗豆蔲連梢剪熟水莫分茶枕上詩書閒處好門前風景雨來佳終日向人多蘊借朩犀花

聖無憂

歐陽永叔

世路風波險十年一別湏臾人生聚散長如此相見且歡娛好酒能消光景春風不染髭須爲公一醉花前倒紅袖莫來扶

相思令

晏同叔

昨日探春消息湖上緑波平無柰繞堤芳艸還向舊痕生有酒且醉瑤觥更何妨檀板新聲誰教楊柳千絲就中牽系人情

早梅芳近

李徳載

深院靜小欄傍標致不尋常盡他桃李占風光誰敢闘新妝玊堂中梁苑裏休把雪來輕比莫吹長笛巧催殘畱取月中看

二

殘臘裏早梅芳春信報新陽曉來枝上抱寒光輕防壽陽妝雪難欺霜莫妬別是一般風措望林人意正妖嬈漸看長新條

燕歸來

晏叔原

蓮葉雨蓼花風秋恨幾枝紅逺煙收盡水溶溶飛鴈碧雲中衷腸事魚牋字情緒年年相似憑髙雙防晚寒濃人在月橋東

望仙樓

晏叔原

小春花信日邊來未上江梅先折今歲東君消息還自南枝得素衣染盡天香玊酒添成國色一自故溪疏隔腸斷長相憶

甘艸子【早春宴客】

冦萊公【湘山野錄】

春早柳絲無力低拂靑門道暖日籠啼鳥初折桃花小遙望碧天淨如掃曵一縷輕寒縹堪惜流年謝芳

艸任玊壺傾倒

秋深

柳耆卿

秋暮亂灑衰荷顆顆眞珠雨雨過月華生冷徹鴛鴦浦池上憑欄愁無侶柰此个單棲情緒卻傍金籠共鸚

鵡念粉郎言語

二

秋盡葉剪紅綃砌菊遺金粉鴈字一行來還有邊庭信飄散露華淸風動翠幙曉寒猶嫩中酒殘牋慵整

頓聚兩眉離恨

楊無咎

秋暮永夜西樓冷月明戶夢破櫓聲中憶在松江路歌枕試尋曾逰處記歷歷風光堪數誰與浮家五湖

去盡醉眠秋雨

畫堂春【春怨】

秦少遊【山谷集有】

東風吹柳日初長雨餘芳艸斜陽杏花零落燕泥香睡損紅妝寶篆煙消鸞鳯畵屏云鎖瀟湘暮寒防透薄羅裳無限思量

春怨

徐師川【少防集有】

落紅鋪徑水平池弄晴小雨霏霏杏花憔悴杜鵑啼無柰春歸柳外畵樓獨上憑欄手撚花枝放花無語對斜暉此恨誰知

趙元鎭

空籠簾影隔垂楊夢回芳艸池塘杏花枝上蝶雙雙春晝初長彊理雲鬟臨照暗彈粉淚沾裳自憐容艶惜流光無限思量

石次仲

寒蛩切切響空帷斷腸風葉霜枝鳯樓何處鴈書遲空數歸期漸覺沈腰春瘦卻成宋玊秋悲又還辜負菊花時沒个人知

春思

鄭中卿

東風吹雨破花慳客氈曉夢生寒有人斜倚小屏山蹙損眉彎合是一釵雙燕卻成兩鏡孤鸞暮云修竹淚畱殘翠袖凝班

蒲江

玉屏回夢月平欄元來香冷衣單柳風特地更將寒吹上眉端云羽未回徵鴈鏡花空舞雙鸞去年芳徑又斕斑門掩春閒

頥堂詞

軟風和雨暗樓臺餘寒巧作愁媒半春懷抱向誰開忍淚千回斷夢已隨煙篆醉魂空殢瓊杯小瞥見一枝梅疑悞君來

謝勉仲

西風庭院雨垂垂黃花秋閏遲巳涼天气未寒時才褪單衣睡起枕痕猶在鬂松釵壓云低玉奩重拂淡胭脂情入雙眉

人月圓【中秋】

趙元鎭

連環寶瑟深深願結盡一生愁人間天上佳期勝賞今夜中秋雅歌妍態嫦娥見了應羨風流芳樽羙酒年年嵗嵗月滿髙樓

王晉卿

小桃枝上春來早初試薄羅衣年年此夜華燈競處人月圓時禁街簫皷寒輕夜永纎手同攜夜闌人靜千門笑語聲在簾幃【能攺齋謾錄李持正作】

席間遇流落婦人【宋宗室子】

吳彥髙【歸潛誌】

南朝千古傷心事猶唱後庭花舊時王謝堂前燕子飛向誰家偶然相見【一作恍然一夢】仙肌勝雪云鬂堆鴉江州司馬靑衫涙濕同是天涯

【中州樂府云彥髙北遷後爲故宮人賦此時宇文叔通亦賦念奴嬌先成而頗近鄙俚及見彥髙此作茫然自失是後人有求作樂府者叔通卽批云吳郎近以樂府名天下可往求之】

元遺山

都觀裏桃千樹花落水空流慿君莫問淸涇濁渭去馬來牛謝公扶病羊曇揮涕一醉都休古今幾度生存華屋零落山丘

劉因

茫茫大塊洪鑪裏何物不寒灰古今多少荒煙廢壘老樹遺臺太山如礪黃河如帶等是塵埃不須更嘆花閣花開春去春來

洞天春

歐陽永叔

鶯啼緑樹聲早檻外殘紅未掃露防珍珠徧芳艸正簾幃淸曉秋千宅院悄悄又是淸明過了燕蝶輕狂柳絲撩亂春心多少

海棠春【春晚】

秦少防

流鶯外啼聲巧睡未足把人驚覺翠被曉寒輕寶篆沈煙裊宿醒未解宮娥報道別院笙歌宴早試問海棠花昨夜開多少

史逹祖【梅溪詞】

似紅如白含芳意錦宮外煙輕雨細燕子不知愁驚墮黃昏淚燭花偏在紅簾底想人怕春寒正睡夢著玉環嬌又被東風醉

謫仙怨

劉長卿【靑髙議】

晴川落日初低惆悵孤舟解擕鳥去平蕪逺近人隨流水東西白雲千里萬里明月前溪後溪獨恨長江謫去江潭春艸萋萋

竇余

邊塵犯闕衝闗金輅提擕玉顏雲南此時消防君王何日歸還傷心朝恨暮恨回首千山萬山獨望天邊初月娥眉猶自彎彎

劉斧

晴山礙日橫天緑疊君王馬前鸞輅西巡蜀國龍顏東望秦川曲江魂斷芳艸妃子愁凝暮煙長笛此時吹罷何言獨爲嬋娟

武陵春

晏叔原

緑蕙紅蘭芳信歇金蘂正風流應爲詩人多怨秋花意與銷愁梁王苑路香英宻長記舊嬉遊曽看飛瓊戴滿頭浮動舞梁州

二

九日黃花如有意依舊滿珍叢誰似龍山秋興濃吹防落西風年年歲歲登髙節歡事旋成空防處佳人此防同今在淚防中

三

煙栁長堤知防曲一曲一魂銷秋水無情天共遙愁送朩蘭橈薫香繡被心情懶期信轉迢迢記得來時倚畫橋紅淚滿鮫鮹

惜別

謝勉仲

門掩東風人去後愁損燕鶯心一朶梅花淡有春粉黛不忺勻我亦靑樓成倦客風月彊追尋莫把恩情做弄成容易學行雲

信丰揖翠閣

趙介之

乍雨籠晴雲不定芳艸緑纖柔燕語鶯啼小院幽春色二分休試憑危防凝逺目山與水光浮衮衮閒愁逐水流流不盡許多愁

石次仲

走去走來三百里五日以爲期六日歸時已是疑應是望歸時鞭个馬兒歸去也心急馬行遲不免相煩喜鵲兒先報那人知

魏夫人

小院無人簾半捲獨自倚欄時寛盡春來金縷衣憔悴有誰知玊人近日書來少應是怨來遲夢里長安早晚歸和淚立斜暉

李易安

風住塵香花已盡日落倦梳頭物是人非事事休欲語淚先流聞說雙谿春尙好也擬泛輕舟只恐雙谿胙艋舟載不動許多愁

岐陽郵亭

趙秋官妻

人道有情還有夢無夢豈無情夜夜思量直到明有夢怎教成昨夜偶然來夢裏鄰笛又還驚笛韻淒淒不忍聴總是斷腸聲【一作連倩女寄陳彥臣】

萬俟雅言

燕子飛來花在否防雨退掩重門正滿院梨花雪照人獨自个怯黃昏輕風澹月總消魂羅衣暗惹啼痕謾覷著秋千腰褪裙可防是不宜春

鏡中人

古今詞話

栁煙濃梅雨潤芳艸綿綿離恨花塢風來幾陣羅袖沾春粉獨上小樓迷逺近不見浣溪人信何處笛聲飄隠隠吹斷相思引

髙溪梅令

李端叔

好花不與殢香人浪轔轔只恐春風歸去緑成陰玉鈿何處尋朩蘭雙槳夢中云小橫陳謾向孤山山下覓盈盈翠禽啼一春

雙鸂鶒

朱希眞

拂破秋江煙碧一對雙飛鸂鶒應是逺來無力稍下相偎沙磧小艇誰吹橫笛驚起不知消息悔不當時挿得如今何處尋覓

茅山逢故人【句曲道中送友】

張伯雨

山下寒林平楚山外雲帆煙渚不飲如何吾生如夢髩毛如許能消防度相逢遮莫而今歸去壯士黃金昔人黃鶴美人黃土

雙頭蓮令【信丰雙蓮】

趙介之

太平和气兆嘉祥艸朩摠成雙紅苞翠蓋出橫塘兩兩鬭芬芳榦揺碧玉並靑房仙髻擁新妝連枝不解引鸞凰畱取映鴛鴦

秋蘂香

晏同叔

梅蘂雪殘香痩羅幙輕寒防透多情只似春楊栁占斷可憐時候蕭娘勸我杯中酒翻紅袖金烏玉長飛走爭得朱顏依舊

二

向曉雪花呈瑞飛徧玉城瑤砌何人剪碎天邊桂散作瑤田瓊蘂蕭娘斂盡雙娥翠回香袂今朝有酒今朝醉遮莫更長無睡

晏叔原

池苑淸陰欲就還候送春時候眼中人去歡難偶誰共一杯芳酒朱欄碧砌皆如舊記擕手有情不管別離久情在相逢終有

二

歌徹郎君秋艸別恨逺山眉小無情莫把多情惱第一歸來湏早紅塵自古長安道故人少相思不比相逢好此別朱顏應老

周美成

乳鴨池塘水暖風栁花迎靣午妝粉指印牕眼曲里長眉翠淺聞知社日停鍼綫探新燕寶釵落枕春夢逺簾影參差滿院

燭影揺紅

賀方回

波影翻簾淚防凝燭靑山館離魂十里念佳期襟佩如相款惆悵更長夢短但衾枕餘芳賸暖半牕斜月照人腸斷啼烏不管

毛澤民

鬢緑飄蕭漫郎已是靑雲晚古槐陰外小防幹不負看山眼此意悠悠無限有雲山知人醉嬾他年尋我水邊月底一蓑煙短

眼兒媚【一名秋波媚蒲江作小闌干】

左與言【玊照新志】

樓上黃昏杏花寒斜月小防幹一雙燕子兩行歸鴈畫角聲殘綺窓人在東風裏無語對春閒也應似舊盈盈秋水澹澹春山【與張濃】

王元澤

楊栁絲絲防金柔煙雨織成愁海棠未雨梨花先雪一半春休而今往事難重省歸夢繞秦樓相思只在丁香枝上豆蔻梢頭

賀方回

蕭蕭江上荻花秋做弄許多愁半竿落日兩行新鴈一葉扁舟惜分長怕君先去直待醉時休今朝眼底明朝心上後日眉頭

北地

宋徽宗

玉京曽憶舊繁華萬里帝王家瓊樓玉殿朝喧弦管暮列笙琶花城人去今蕭索春夢繞龍沙家山何處忍聽羌管吹徹梅花

曽純甫

離腸重勸淚相看寂寞上徵鞍臨行欲話風流心事萬緒千端春光漫漫人千里歸夢繞長安不堪向曉孤城吹角回首闗山

侯彥周

花信風髙雨又収風雨互遲畱無端燕子怯寒歸晚閒損簾鉤彈棋打馬心都懶攛掇上春愁推書就枕鳬煙淡淡蝶夢悠悠

許道眞【中州】

濁醪篘得玊爲漿風韻帶橙香持杯笑道鵝黃似酒酒似鵝黃世緣老矣不思量沈醉又何妨臨風對月山歌野調盡我疎狂

尹梅津【翰】

裊裊垂楊蘸淸漪明緑染靑絲市橋系馬旗亭沽酒無限相思雲梳雨洗風前舞一好百般宜不知爲甚落花時節都是顰眉

石孝友【次仲】

愁雲淡淡雨瀟瀟暮暮復朝朝別來應是眉峯翠減腕玉香銷小軒獨坐相思處情緒好無聊一叢萱艸防竿修竹數葉芭蕉

蒲江

玊鉤淸曉上簾衣香霧濕春枝餘寒逗雨羅裙無賴重暖金猊栁邊誰寄東風纜流水只年時無人爲說天涯歸思梁燕空飛

史達祖

兒家七十二鴛鴦珠佩鎖瑤箱期花等月秦臺吹玉賈袖傳香十年白玉堂前見直是剪柔腸將愁去也不成今世終誤王昌

宋退翁

霏霏疎雨轉徵鴻人語暗香中小橋斜渡西亭深院水月朦朧人間不是藏春處玉笛曉霜空江南樹樹黃垂宻雨緑漲薫風

古今詞話

慘雲愁霧罩江天呵手卷簾看蒙茸栁絮萬千蝴蝶飛過危欄後庭一樹瑤華綴零亂暗香殘今畨桂影也應寒重不放新彎

萍鄕道中

範至能

酣酣日腳紫煙浮妍暖破輕裘困人天色醉人花气午夢扶頭春慵卻似春塘水一片縠紋愁溶溶曳曳東風無力欲皺還休

題蘇小樓

卓田【字稼軒三山人】

丈夫只手把吳鉤能斷萬人頭因何鐡石打肝鑿膽剗爲花柔君看項籍並劉季一怒世人愁只因撞著虞姬戚氏豪气都休【山房隨筆】

曽舜卿

芙蓉帳冷翠衾單魂夢防曽閒怎禁未許茫茫煙水疊疊雲山去時頻把歸期約逺不過春殘而今已是荷花開了猶倚防幹

春情

馮偉壽

自嚬雙黛聽啼鴉簾外翠煙斜社前風雨已歸燕子未入人家鞋兒試著無人看莫是忒寛些想他樓上悶拈簫管憔悴鶯花

天機余錦

憶從溪上得相逢樽酒兩心同梅緘香雪竹揺寒月栁探春風而今總是消魂處冷落半牀空夢迷狂蝶喜占幹鵲愁望飛鴻

天機余錦

平生防度怨長亭不似這畨深霜収水痩風流帆飽怎忍輕分欄幹倚徧慵歸去獨自个黃昏荷橫釵股栁垂裙帶總是銷魂

陳詵

鬢邊一防似飛鴉休把翠鈿遮二年三載千捫百就今日天涯楊花又逐東風去隨分入人家要不思量除非酒醒休照菱花

【山房隨筆云湘人陳詵登第授嶽陽教官與妓江栁狎時孟之經守嶽聞其故一日公燕江栁不侍呼至杖之文其眉鬢間以陳詵二字仍押辰州詵悔罄其所有以贈且以此詞餞別栁將行防詵故人陸云西以荊湖制司幹官檄至嶽陳先出迎以情吿陸陸卽取空名制幹紮墳陳姓名檄入制慔旣而孟迎入卽開宴陸曰聞籍中有江栁者善謳誰是也孟卽呼至栁以花鈿隠眉間所文以前陸問其事栁出銑詞陸嗟賞示孟且誚之孟求解於陸並召銑同宴明日剡薦銑且除栁名以畀之】

漫興

薩天錫

去年人在鳯凰池銀燭夜彈絲沈火香銷梨云夢暖深院繡簾垂今年冷落江南夜心事有誰知楊栁風柔海棠月淡獨自倚防時

春情

朱淑眞

遲遲風日弄輕柔花徑暗香流淸明過了不堪回首云鎖朱樓午牕睡起鶯聲巧何處怨春愁緑楊影裏海棠亭畔紅杏梢頭

朝中措【卽照江梅】

歐陽永叔

平山欄檻倚晴空山色有無中手種堂前楊栁別來幾度春風文章太守揮毫萬字一飲千鐘行樂直湏年少樽前看取衰翁

【古今詞話妓獻壽時相太守攺作宰相直湏作不湏衰翁作仙翁】

李蕭逺

郎中湖上探春回初見照江梅過盡竹溪流水無人知道花開佳人何處江南夢逺殊未歸來喚取小叢教看隔江煙雨樓臺

杜安世

養花天气近淸明絲雨釀寒輕滿眼春工如繡消磨不盡離情行行又宿小桃舊防芳艸郵亭喚起兩眉新恨緑楊深處啼鶯

周紫芝

雨餘庭院冷蕭蕭檐幕度防飇鳥語喚回殘夢春寒勒住花梢無憀睡起新愁黯黯歸路迢迢又是夕陽時候一鑪沈水煙消

二

黃昏樓閣亂棲鴉天末淡防霞風裏一池楊栁月邊滿樹梨花陽臺路逺魚沈尺素人在天涯想得小牕遙夜哀撥斷琵琶

曽純甫

西湖南北舊遊空誰料一樽同回首四年間事渾如飛絮蒙蒙林花謝了明年春到依舊芳容惟有朱顏緑鬢暗隨流水常東

五月菊

朱新仲【耆舊續聞】

玉臺金盞對炎光全似去年香有意莊嚴端午不應忘卻重陽菖蒲九節金英滿把同泛瑤觴舊日東籬陶令北牕正臥羲皇

石次仲【金穀遺音】

亂山疊疊水泠泠南北短長亭客路如天杳杳歸時能地寧寧春光荏苒花期冷落酒伴飄零鬢影黃邊半白燒防黒處重靑

二

秋夜蓮壺宮漏長防防滴愁腸睡起羞寛羅帶傷心懶理嚴妝報鵲無慿斷鴻難倩人逺瀟湘日日危欄倚徧防回錯認歸航

陸務觀

怕歌愁舞嬾逢迎妝晚托春醒總是向人深處當時枉道無情闗心近日啼紅宻訴剪緑深盟杏館花陰恨淺畫堂銀燭嫌明

二

咚咚儺鼓餞流年燭熖動金船防燕難尋前夢酥花空防春妍文園謝病蘭成久旅回首淒然明月梅山笛夜和風禹廟鶯天

遊王沅州山亭

管鑑

淸江繞舎竹成陰秋日共登臨地與主人俱勝情如酒盞方深故園何處時因望眼聊寄歸心抖擻一襟涼韻不教簿領塵侵

立夏日觀荼防作

一年春事到酴醿何處更花開莫趂垂楊飛絮且隨紅藥翻堦倦遊老矣肯因名宦孤負銜杯寄語故園桃李明年畱待歸來

梅苑

山城水隘小橋傍竹裏早梅芳縱有丹靑圗畫難描幽韻淸香妖嬈天賦偏宜素淡楊氏宮妝雅態何湏艷麗孤標不在春光

趙介之

疏疏簾幙映娉婷初試曉妝新玉腕云邊緩轉修蛾還在長安人間千載從教鶴髮且駐朱顏看取煙霄平步何湏九轉神丹

小說

鳳凰歸去碧雲空衰艸亂茸茸三國六朝一夢茫茫二水傾東龍蟠虎踞亭臺望裏鴛瓦重重玉女吹簫何在斷腸淚灑西風

花艸稡編卷七

欽定四庫全書

花艸稡編卷八

明陳耀文輯

小令

慶春時

晏叔原

倚天樓殿升平風月彩仗春移鸞絲鳯竹長生調裏迎得翠輿歸雕鞍逰罷何處還有心期濃薫翠被深停畫燭人約月西時

二

梅梢已有春來音信風意猶寒南樓暮雪無人共賞閒卻玉防幹殷勤今夜涼月還似眉彎尊前爲把桃根麗曲重倚四看

伊州三臺【丹桂】

坦庵

桂華移自雲巖更被靈砂染丹淸露濕酡顏醉乘風下臨世間素娥襟韻蕭閒不與羣芳並看蔌蔌絳綃單覺身輕夣回廣寒

烏夜啼

李后主

昨夜風兼雨簾幃颯颯秋聲燭殘漏滴頻欹枕起坐不能平世事漫隨流水算來一夣浮生醉鄕路穏冝頻到此外不堪行

權無染【梅】

洗淨鈆華污玉顏自發輕紅無言雪月黃昏後別是个丰容骨瘦難禁消瘦香蒙不並芳穠與君髙卻看花眼紅紫謾春風

春思

趙徳麟

樓上縈簾弱絮墻頭礙月低花年年春事闗心事腸斷欲棲鴉舞鏡鸞衾翠減啼珠鳯蠟紅斜重門不鎖相思夢隨意繞天涯【詩餘作錦堂春】

蒲江

照水飛禽鬭影舞風小徑低花徵鴻排盡相思字音信落誰家繋恨腰圍頓減禁愁酒力難加樓髙日暮休簾捲芳艸滿天涯

二

栁色津頭緑桃花渡口啼紅一春又負西湖醉離恨雨聲中客袂迢迢西塞餘寒剪剪東風誰家拂水飛來燕惆悵小樓空

三

漾暖紋波颭颭吹晴絲雨蒙蒙輕衫短防西湖路花气撲春驄鬭艸騫衣濕翠秋千瞥眼飛紅日長不放春醪困立盡海棠風

四

叚叚寒沙淺水蕭蕭暮雨孤蓬香羅不共徵衫逺砧杵客愁中別恨慵看楊桞歸期暗數芙蓉碧梧聲到紗窓曉昨夜幾秋風

程正伯

楊桞拖煙漠漠梨花浸月溶溶吹香院落春還盡憔悴立東風只道芳時易見誰知宻約難通芳園繞徧無人問獨自拾殘紅

陸放翁

金鴨餘香尙暖緑窻斜日偏明蘭膏香染雲鬟膩釵墜滑無聲冷落秋千伴侶防打馬心情繡屏驚斷瀟湘夣花外一聲鶯

離情

劉迎

離恨逺縈楊栁夣魂長繞梨花靑衫記得章臺月歸路玉鞭斜翠鏡啼痕印防紅墻醉墨寵紗相逢不盡平生事春思入琵琶

閨思

前人

菱鑑玉箆秋月蕙鑪銀葉朝云宿醒人困屏山夣煙樹小江村翠甲未消蘭恨粉香不斷梅魂離愁分付殘春雨花外泣黃昏

西湖

無名氏

水漫汀洲新緑雲開崦嶂微靑殘紅不見成陰后鶗鴂寂無聲笑仿坡詩一夣風流杜牧三生西湖依舊人中意來去竟難慿

桃源憶故人【一名虞羙人影】

歐陽永叔

梅梢防粉香猶嫩欲寄江南春信別後寸腸縈損說與伊爭穏小鑪獨守空灰燼忍淚低頭畵盡眉上萬重新恨竟日無人問

二

鶯愁燕苦春歸去寂寂花飄紅雨碧艸緑楊岐路況是長亭暮少年行客情難訴泣對東風無語目斷兩三煙樹翠隔江淹浦

冬景

秦少遊

玉樓深鎖薄情種淸夜悠悠誰共羞見枕衾鴛鳯悶則和衣擁無端畵角嚴城動驚破一畨新夣窻外月華霜重聽徹梅花防

詩餘

碧紗影防東風曉一夜海棠開了枝上數聲啼鳥妝防知多少妬雲恨雨腰肢裊眉黛不堪重掃薄幸不來春老羞帶冝男艸

黃山谷

碧天露洗春容淨澹月曉収殘暈花上密煙飄盡花底鶯聲嫩雲歸楚峽厭厭困雨防遙山新恨和淚暗彈紅粉生怕人來問

鄭中卿

東風料峭寒吹面低下綉簾休捲憔悴怕他春見一任鶯花怨新愁不受詩排遣塵滿玉毫金硯若問此愁深淺天闊浮雲逺

王逸民

劉郎自是桃花主不許春風門度春色易隨風去片片傷春暮反魂不用淸香注卻有梅花淡竚從此鎭長相雇不怨飄殘雨

桃源憶故人

吳子和

畵橋流水飛花舞樓外斜風細雨紅瘦緑肥春暮腸斷桃源路懽隨仙子乘鸞去鏤月裁云何處惟有病和愁緒肯伴劉郎住

趙元鎭

靑春不與花爲主花正開時春暮花下醉眠休訴看取春歸去鶯愁蝶怨春知否欲問春歸何處只有一尊芳醑畱得靑春住

朱希眞

斜風橫香成陣春去空畱春恨歡少愁多因甚燕子渾難問碧尖蹙損眉慵暈淚濕胭脂紅沁可惜海棠吹盡又是黃昏近

二

西樓幾日無人到依舊紅圍緑繞樓下落花誰掃不見長安道碧雲望斷無音耗倚徧防幹殘照試問淚彈多少濕徧樓前艸

城頭月【贈梁彌仙】

馬天驥

城頭月色明如晝總是靑霞有酒醉茶醒饑餐困睡不把雙眉皺坎離龍虎勤交媾煉得丹將就借問羅浮鶴侶還似先生否

和

李昴英

工夫作用中宵晝防化無中有眞意長存童顏不攺底用呵摩皺一身二五陽精媾積得嬰兒就借問霞仙三田熟未還解飛衝否

栁梢靑【佳人】

周美成

有个人人海棠標韻飛燕輕盈酒暈潮紅羞蛾凝緑一笑生春爲伊無限傷心更說甚巫山楚云鬥帳香消紗窗月冷著意溫存

春暮

賀方回

子規啼血可憐又是春歸時節滿院東風海棠鋪繡梨花飛雪丁香露泣殘枝誚未比愁腸寸結自是休文多情多感不幹風月

秦少遊

岸艸平沙吳王故苑栁裊煙斜雨後寒輕風前香輭春在梨花行人一棹天涯酒醒處殘陽亂鴉門外秋千墻頭紅杏深院誰家

遊女

蔣勝欲

學唱新腔秋千架上釵股敲雙栁雨花風翠松裙褶紅膩鞋幫歸來門掩銀缸澹月裏疏鐘漸撞嬌欲人扶醉嫌人問斜倚樓窻

有談舊倡潘氏

前人

小飲微吟殘燈斷靜戶幽窻幾度花開幾畨花謝又到昏黃潘娘不是潘郎料應也霜粘鬢傍鸚鵡防空鴛鴦壺破煙渺云茫

七夕

劉叔安

幹鵲收聲濕螢度影庭院秋香步月移陰梳雲約翠人在廽廊醺醺宿酒殘妝待付與溫柔醉鄕卻扇藏嬌牽衣索笑今夜差涼

二

酴醿過也酴醿過後無花堪折只有垂楊埀楊卻作絮驚行色海棠半在如無又爭倩薔薇戀得除是東風隨君歸問玉堂消息

謝無逸

香肩輕拍樽前忍聴一聲將息昨夜濃歡今宵別酒明日行客後回來則須來便去也如何去得無限離情無窮江水無邊山色

朱希眞

紅分翠別宿酒半醒徵鞍將發樓外殘鐘帳前殘燭窻邊殘月想伊綉枕無眠記行客如今去也心下難眼前難覓口頭難說

二

任蹤怪迹誰料半老天涯爲客帆展霜風船隨江月山寒波碧如今著處添愁怎忍看參西鴈北洛浦鶯花伊川雲水如何歸得

舉塲不利

董參政【夷堅志】

滿腹文章滿頭霜雪滿面埃塵直至如今別無收拾只有淸貧功名已是因循懊恨張巡李巡幾个明年幾畨好運只是瞞人

徳壽宮觀花應制

張掄

栁色初濃餘寒似水纎雨如塵一陣東風縠紋微皺碧沼鱗鱗仙娥花月精神奏鳯筦鸞鬭新萬歳聲中九霞杯內長醉芳春

和前

曽覿

桃靨紅勻梨腮粉薄鴛徑無塵鳯閣淩虛龍池澄碧芳意鱗鱗淸時酒聖花神看內苑風光又新一部仙韶九重鸞仗天上長春

二

小宴淸秋霎時見了雨散雲收栁絮輕柔梅花閒澹宮院風流空教夣繞靑樓待說个相思又休無柰情何不來眼底常在心頭

張元幹

海山浮碧細風絲雨新愁如織慵試春衫不禁宿酒天涯寒食歸期莫數芳辰誤幾度回廊夜色入戶飛花隔簾雙燕有誰知得

送梅坡

劉攺之

泛菊杯深吹梅角逺同在京城聚散匆匆云邊孤鴈水上浮萍教人怎不傷情屈指知心幾人後夜相思塵隨馬足自逐舟行

丰樂樓

趙汝愚

水月光中煙霞影裏湧出樓臺空外笙簫人間笑語人在蓬萊天香暗逐風回正十里荷花盛開買个小舟山南逰徧山北歸來

七夕諸公祖席

管鑑

澹雲微月又是一年新秋佳節天上懽期人間何事畨成離別淸尊欲醉還歇怕飲散匆匆話別若是經年得回相見甘心愁絕

盧炳

蘭蕙心情海棠韻度楊栁腰肢步穏金蓮手纎春筍膚似凝脂歌聲舞態都宜著个堅心共伊無柰相思帶圍寛盡說與教知

元正

吳云堅

防杖鞭春鵝毛飛管斗柄回寅拂面東風𨿽然料峭畢竟寒輕戴花折栁心情怎捱得元宵放燈不是今朝有些殘雪先去踏靑

張鎡

天逺山圍龍蟠澹靄虎踞斜暉幾度功名幾畨成敗渾似鷗飛樓臺一望淒迷算到底空爭是非今夜潮生明朝風順且送船歸

嶽陽樓

戴式之

神劍飛吟洞庭靑艸秋水深深萬頃波光嶽陽樓上一快披襟不須攜酒登臨問有酒何人共斟變盡人間君山一防自古如今

梅

朱淑眞

玉骨冰肌爲誰偏好特地相宜一味風流廣平休賦和靖無詩倚窻睡起春遲困無力菱花笑窺嚼蕋吹香眉心防處鬂畔插時

二

茅舍疏籬半飄殘雪斜臥枝低可便相宜煙藏修竹月在寒溪亭亭佇立多時拚瘦損無妨爲伊誰賦才情畵成幽思冩入新詩

三

月墜霜飛隔窓疏影徹見橫枝不道寒香解隨羌管吹到屏幃个中風味誰知睡乍起烏雲任欹嚼蕋揺英淺顰輕笑酒半醒時

蜀州王守門下客遇紅梅花作祟贈此

依稀曉星明防白露防蒼苔敗葉斷址頺垣荒煙衰艸漢家宮闕咸陽道上行客又依舊利名深切攺換容顏銷磨今古壠頭殘月【古今詞話】

胡搗練

晏幾道

小春花信雪中來壠上小梅先拆今歲東君消息還自南枝得素衣洗盡九天香玉酒添成國色一自故園疏隔腸斷長相憶

二

夜來江上見寒梅自逞芳妍標格爲甚東風先折分付春消息羙人釵上玉樽前朶朶穠香堪惜誰把彩毫描得免恁輕拋擲

霅上送唐彥猷

張子野

使君少醉離亭酒酒醒離愁轉有紫禁時虛右淸霅畱難久一聲歌掩雙羅袖日落汀花春後猶有東城煙栁靑蔭長依舊

鹽角兒

晁無咎

初開似雪勝開似雪花中奇艶香非在蕊香非在蕚骨中香徹占溪風畱溪月堪羞損山桃如血直饒更疏淡終有一般淸別

撼庭秋

晏同叔

別來音信千里恨此情難寄碧紗秋月梧桐夜雨幾回無寐樓髙目斷天遙云黯只堪憔悴念蘭堂紅燭心長焰短向人垂淚

賀聖朝

葉道卿

滿斟緑醑畱君住莫匆匆歸去三分春色二分愁悶一分風雨花開花謝都來幾日且髙歌休訴知他來歲牡丹時相逢何處

趙徳莊

河陽桃李開無數待乘春歸去小園幾片忽驚飛恨主人難駐雛鶯乳燕悲悲語道畱君不住願君送處作東風與羣芳爲主

馮延巳

金絲帳暖牙牀穏懷香方寸輕顰輕笑汗珠微透栁沾花潤雲鬟斜墜春應未已不勝嬌困半欹犀枕亂纒珠被轉羞人問

趙鼎

斷霞收盡黃昏雨滳梧桐疏樹簾櫳不捲夜沈沈鎖一庭風露天涯人逺深期夣悄苦長宵難度知他窓外促織兒有許多言語

喜團圓

晏叔原

危樓靜鎖窓中逺岫門外垂楊珠簾不禁春風度解偸送餘香眠思夣想不如雙燕得到蘭房別來只是憑髙淚眼感舊離腸

與團圓

鮫綃霧縠沒多重數礙偸憐孜孜覷著算前生只結得眼因緣眼是心媒心爲情本裏外勾連天還有意不違人願與个團圓

二

輕攢碎玉玲瓏竹外脫去繁華殢東君先防破壓羣花瘦影生香黃昏月館淸淺溪沙仙標淡竚偏宜麼鳯

肯帶棲鴉

洛陽春

歐陽永叔

紅紗未曉黃鸝語蕙鑪銷蘭炷錦屏羅幕防春寒昨夜三更雨綉簾閒倚吹輕絮斂眉山無緒看花拭淚向歸鴻問來處逢郎否

極相思

宋宗室夫人

桞煙霽色方融花露徧金莖秋千院落海棠漸老才過淸明嫩玉腕托香脂臉相傅粉更與誰情秋波綻處相思淚迸天沮深誠【墨客揮犀】

二

拂墻花影飄紅微月辧簾櫳香風滿防金蓮印步狹徑迎逢笑靨乍開還斂翠正花時卻恁西東別房初睡斜門未鎖且更從容

陸務觀

江頭疎雨輕煙寒食落花天翻紅墜素殘霞暗錦一叚淒然惆悵東君堪恨處也不念冷落樽前那堪更看漫空相趂桞絮楡錢

憶漢月

歐陽永叔

紅艶幾枝輕裊新被東風開了倚煙啼露爲誰嬌故惹蝶憐蜂惱多情遊賞處畱戀向綠叢千繞酒防歡罷不成歸腸斷月斜春老

醉鄕春【謫蕂州作】

秦少遊【冷齋夜話】

喚起一聲人悄衾冷夢寒霜曉瘴雨過海棠開春色又添多少社甕釀成微笑半破癭瓢共【夭】覺顚倒急投牀醉鄕廣大人間小

【少防在黃州飲於海棠橋橋南北多海棠有老書家海棠叢開少防醉臥於此明日題此於柱】

河瀆神

溫庭筠

河上望叢祠廟前春雨來時楚山無限鳥飛遲蘭棹空傷別離何處杜鵑啼不歇艶紅開盡如血蟬鬢羙人愁絕百花芳艸佳節

花艸稡編卷八

欽定四庫全書

花艸稡編卷九

明陳耀文輯

小令

少年遊

晏同叔

重陽過後西風漸庭樹葉紛紛朱欄向曉芙蓉妖艶特地鬭芳新霜前月下斜紅淡蘂明媚欲回春莫將瓊萼等閒分畱贈意中人

二

霜華滿樹蘭雕蕙慘秋艶入芙蓉胭脂嫩臉金黃輕蘂猶自怨西風前歡往事當歌對酒無限到心中更慿朱檻憶芳容腸斷一枝紅

三

芙蓉花發去年枝雙燕欲歸飛蘭堂風軟金鑪香暖新曲動簾帷家人拜上千春壽深意滿瓊巵緑鬢朱顏道家裝束長似少年時

四

謝家庭檻曉無塵芳晏祝良辰風流妙舞櫻桃淸唱依約駐行雲橊花一盞濃香滿爲壽百千春歲歲年年共歡同樂喜慶與時新

晏叔原

緑勻欄畔黃昏澹月攜手對殘紅紗窻影裏防朧春睡繁杏小屏風須愁別後天髙海闊何處更相逄幸有花前一杯芳酒歡計莫怱怱【歡作歸】

二

西溪丹杏波前媚臉珠露與深勻南橋翠栁煙中愁黛絲惱嬌顰當年此處聞歌殢酒曾對可憐人今夜相思水長山逺閒臥送殘春

三

離多最是東西流水終解兩相逄淺情縱似行雲無定猶到夢魂中可憐人意薄於雲水佳防更難重細想從來斷腸多處不與這番同

四

西樓別後風髙露泠無柰月分明飛鴻影裏搗衣砧外總是玉關情王孫此際山重水逺何處賦西徵金閨魂夢枉丁寧尋盡短長亭

五

雕梁燕去裁詩寄逺庭院舊風流黃花醉了碧梧題罷閒臥對髙秋繁云破後分明素月涼影掛金鉤有人凝盼倚西樓新樣兩眉愁

歐陽永叔

去年秋晚此園中攜手翫芳叢拈花嗅蘂惱煙撩霧拚醉倚西風今年重對芳叢處追往事又成空敲徧闌干向人無語惆悵滿枝紅

閨怨

栁耆卿

日髙花榭嬾梳頭無語倚妝樓修眉斂黛逺山橫翠相對結春愁王孫走馬長楸陌貪迷戀少年遊似恁疎狂費人拘管爭似不風流

遊宴

長安古道馬遲遲髙栁亂蟬嘶夕陽島外秋風原上目斷四天垂歸云一去無蹤迹何處是前期狎興生疎酒徒蕭索不似去年時

秋思

參差煙樹霸陵橋風物盡前朝衰楊古栁幾經攀折憔悴楚宮腰夕陽閒淡秋光老離思滿蘅臯一曲陽關斷腸聲盡獨自上蘭橈

美人

層波防灔逺山橫一笑一傾城酒容紅嫩歌喉淸麗百媚坐中生墻頭馬上初相見不準擬恁多情昨夜更闌洞房深處特地快逄迎

相思

簾垂深院冷蕭蕭花外漏聲遙靑燈未滅紅窻閒臥逺夢去迢迢薄情謾有歸消息鴛鴦被半香銷試問伊家阿誰心緒禁得恁無聊

又

一生贏得是淒涼追前事暗心傷好天良夜深屏香被爭忍便相忘王孫動是經年去貪迷戀有何長萬種千般把伊情分顚倒盡猜量

蘇東坡

去年相送余杭門外飛雪似楊花今年春盡楊花似雪猶不見還家對酒捲簾邀明月風露透窻紗恰佀姮娥爲憐雙燕明照畫梁斜

周美成

並刀如水吳鹽勝雪纖手破新橙錦幄初溫獸煙不斷相對坐調笙低聲問向誰行宿城上已三更馬滑霜濃不如休去直是少人行

二

朝云漠漠散輕絲樓閣淡春姿栁泣花啼九街泥重門外燕飛遲而今麗日明金屋春色在桃枝不似當時小樓衝幽恨兩人知

三

檐牙縹緲小紅樓涼月掛銀鉤聒席笙歌透簾燈火風景似揚州當時面色欺春雪曽伴美人遊今日重來更無人問獨自倚欄愁

曉行

林少瞻

霽霞散曉月猶明疎木掛殘星山逕人稀翠蘿深處啼鳥兩三聲霜華重逼云裘泠心共馬啼輕十里靑山一溪流水都做許多情

井桃

張子野

碎霞浮動曉朦朧春意與花通銀瓶素綆玉泉金甃眞色浸朝紅花枝人面難常見靑子小叢叢韶華長在明年依舊相與笑東風

杜壽域

小軒深院是秋時風葉墮髙枝疎簾靜永薄帷淸夜暑退覺寒微淒涼天气離愁意音信杳難期多情成病不須醫更憔悴轉尋思

二

小樓歸燕又黃昏寂寞鎖髙門輕風細惜花天气相次過春分畫堂無緒初燃絳防羅帳掩餘薰多情不解怨王孫任薄幸一從君

杜壽域

雙螺未合雙蛾先斂家在碧雲西別母情懷隨郎滋味桃葉渡江時扁舟載了怱怱去今夜泊前溪楊栁津頭梨花墻外心事兩人知

長至

毛滂

逄山雪气入疎簾羅幕曉寒添愛日騰波朝霞入戶一綫過冰檐緑樽香嫩蒲萄暖滿酌破冬嚴庭下早梅已含芳意春近瘦枝南

天祝

弄晴微細絲絲山色淡無姿栁絮飛殘荼防開罷靑杏已團枝闌干倚徧人何處愁聽語黃鸝寶瑟塵生翠銷香減天逺雁書遲

趙君舉

曉山日薄半春陰煙暖栁拖金滿眼新晴歌聲樓影悠蕩碧波心閒亭客散人歸去疎濕羅襟樓閣蒙蒙斷虹明處十里暮云深

迎春樂

晏同叔

長安紫陌春歸早軃垂楊染芳艸被啼鶯語燕催淸曉正好夢頻驚覺當此際靑樓臨大道幽防處兩情多少莫惜明珠百琲占取長年少

秦少遊

菖蒲葉葉知多少惟有个蜂兒妙晴紅粉齊開了露一防嬌黃小早是晚來風力暴更春共斜陽俱老怎得花香深處作个蜂兒抱

周美成

淸池小圃開云屋結春伴往來熟憶年時縱酒杯行速看月上歸禽宿墻裏修篁森似束記名字曽刋新緑見說別來長防翠蘚封寒玉

二

人人花艶明春栁憶筵上偸攜手趂歌停舞罷來相就醒醒个無些酒比目香囊新刺繡連隔座一時薰透爲甚月中歸長是他隨車後

思逺人

晏叔原

紅葉黃花秋意晚千里念行客飛雲過盡歸鴻無信何處寄書得淚彈不盡臨窻滴就硯旋研墨漸冩到別來此情深處紅牋爲無色

滿宮花

張泌

花正芳樓似綺寂寞上陽宮裏鈿籠金鎖睡鴛鴦簾冷露華珠翠嬌艶輕盈香雪膩細雨黃鶯雙起東風惆悵欲淸明公子橋邊沈醉

魏承班

雪霏霏風澟澟玉郎何處狂飲醉時想得縱風流羅帳香幃鴛寢春朝秋夜思君甚愁見繡屏孤枕少年何事負初心淚滴縷金雙袵

尹鶚

月沈沈人悄悄一炷後庭香褭風流帝子不歸來滿地禁花慵掃離恨多相見少何處醉迷三島漏淸宮樹子規啼愁鎖碧窻春曉

瑤池燕

侯鯖錄

飛花成陣春心困寸寸別腸多少愁悶無人問偸啼自搵殘妝粉抱瑤琴尋出新韻玉纖趂南風未解幽慍伭雲鬢眉峯斂暈嬌和恨

【東坡云琴曲有瑤池燕其詞不協而聲亦怨咽變其詞作閨怨寄陳季常云此曲甚妙勿妄與人云】

思越人

張泌

燕雙飛鶯百囀越波堤下長橋鬭鈿花筐金匼匝舞衣羅薄纖腰東風澹蕩慵無力黛眉愁聚春碧滿地落花無消息月明腸斷空憶

孫光憲

古臺平芳艸逺館娃宮外春滿翠黛空畱千載恨教人何處相尋綺羅無復當時事露花防滴香淚惆悵遙天橫淥水鴛鴦對對飛起

二

渚蓮枯古樹老長洲廢苑蕭條想象玉人空處所月明獨上溪橋經春初敗秋風起紅蘭緑蕙愁死一片風流傷心地魂銷目斷西子

鹿防扆

翠屏欹銀燭背漏殘淸夜迢迢雙帶繡窠盤錦薦淚侵花暗香銷珊瑚枕膩鴉鬟亂玉纖慵整雲散苦是適來新夢見離腸爭不千斷

玉團兒

鉛華淡紵新妝束風韻天然異俗彼此知多𨿽然初見情分先熟鑪煙淡澹雲屏曲睡半醒生香透肉賴得相逄若還虛過生世不足

用周美成韻

盧炳

緑云慢綰新梳束這標致諸餘不俗邂逅相逄情懷雅合全似深熟耳邊笑語論心曲把不定紅生臉肉若得同歡共伊諧老心事忒足

秋夜雨

蔣防【竹山詞】

黃雲水驛秋笳噎吹人雙鬢如雪愁多無柰處謾碎把寒花輕撧紅芳轉入香心裏夜漸深人語初歇此際愁更別雁影落西窻斜月

入塞

程正伯

好思量正秋風半夜長柰銀缸一防耿耿背西窗衾又涼枕又涼露華淒淒月半牀照得人眞个斷腸窻前誰浸朩犀黃花也香夢也香

醉紅妝

張子野

瓊林玉樹不相饒薄雲衣細栁腰一般妝樣百般嬌眉眼秀總如描東風搖艸雜花飄無計上靑條更送雙歌郎且飲郎未醉有金貂

結帶巾

中吳紀聞

頭巾帶誰理防三千貫賞錢新行條制不得向後長垂與殊服相類法甚嚴人盡畏硬縫闊大帶向前面系和我大學先輩被人呼保義

【宣和初有防令士人系結帶巾否則違制論士人甚苦之當時有謔詞云】

探春令

晏叔原

緑楊枝上曉鶯啼報融和天气被數聲吹入紗窻裏又驚起嬌娥睡緑云斜嚲金釵墜惹芳心如醉爲少年濕了鮫綃帕上都是相思淚

二

簾旌微動峭寒天气龍池冰泮杏花笑吐香猶淺又還是春將半淸歌妙舞從頭按等芳時開宴記去年對著東風曾不負鸎花願

蔣防【竹山詞】

玉窻蠅字記春寒滿茸絲紅處畫翠鴛雙展金蜩趐未抵我愁痕膩芳心一防天涯去絮蒙蒙遮住舊對花彈玩纖瓊指爲粉靨空彈淚

珍珠令

張炎

桃花扇底歌聲杳愁多少便覺道花心閒了因甚不歸來甚歸來不早滿院飛花休要掃待畱與薄情知道知道怕一似飛花和春都老

醉花陰【和江宣徳醉紅妝詞】

沈防宗

微含淸露眞珠滴怯曉寒脈脈秉燭倚雕欄今日尊前盡是多情客從來應與春相得有動人標格半笑倚春風醉臉生紅不是胭脂色

梅

舒信道

月幌風簾香一陣正千山云盡冷對酒尊傍無語含情別是江南信壽陽妝罷人微困更玉釵斜襯擬揷一枝歸只恐風流羞上潘郎鬢

送陸宣徳

粉輕一撚和香聚教露華休妬今日在尊前只爲情多脈脈都無語西湖雪過難畱住指廣寒歸去去後又明年人在江南夢到花開處

九日

李易安

薄霧濃云愁永晝瑞腦噴金獸時節又重陽寶枕紗防半夜秋初透東籬把酒黃昏後有暗香盈防莫道不銷魂簾捲西風人似黃花痩

菊花新【風情】

栁耆卿

欲掩香幃論繾綣先斂雙蛾愁夜短催促少年郎先去睡鴛衾圖暖須臾放了殘鍼綫脫羅裳恣情無限畱取帳前燈時時待看伊嬌面

張子野

墮髻慵妝來日暮家在栁橋堤下住衣緩絳綃垂瓊樹裊一枝紅霧院深池靜花相妬粉墻低樂聲時度長恐舞筵空輕化作防雲飛去

杜壽域

怎柰花殘又鶯老檻裏靑梅數枝小新荷長池沼當晴晝燕子聲鬧亭欄花綻顏色好風催催等閒開了酒醒暗思量無个事甚剛煩惱

望江東

黃魯直

江水西頭隔煙樹望不見江東路思量只有夢來去更不怕江闌住燈前冩了書無數算沒个人傳與直饒尋得雁分付又還是秋將暮

靑門引

張子野【天機余錦】

乍暖還輕冷風雨晚來方定庭軒寂寞近淸明殘花中酒又是去年病樓頭畫角風吹醒入夜重門靜那堪更被明月隔墻送過秋千影

望漢月

晏同叔

千縷萬條堪結占斷好風良月謝娘春晚先多愁更撩亂絮飛如雪短亭相送處長憶得醉中攀折年年歲歲好時節怎柰向有人離別

栁耆卿

明月明月明月何事作圓還缺恰如年少洞房人歡防依前離別小樓憑檻處正是去年時節千里淸光又依舊柰夜永厭厭人絕

菊

李和文【能攺齋謾錄】

黃菊一叢臨砌顆顆露珠妝綴獨教冷落向秋天恨東君不曽畱意雕欄新雨霽緑蘚上亂鋪金蕋此花開後更無花願愛惜莫同桃李

憶余杭【掃市舞詞賦】

潘逍遙【湘山野錄】

長憶西湖湖水上盡日憑闌樓上望三三兩兩釣魚舟島嶼正淸秋笛聲依約蘆花裏白鳥成行忽驚起別來閒想整綸竿思入水雲寒

【古今詞話云石曼卿見此詞使畫工防繪之作小景圖湘山云錢希白愛之自書玉堂屏風潘閬字逍遙狂放不羈坐盧多遜黨亡命乃變姓名僧服入中條山後防赦以四門助教召之閬乃自歸送信州安置仍不懲艾復爲掃市舞詞曰出砒霜價錢可贏得撥灰兼弄火暢殺我以此爲士人不齒放棄終身】

南柯子【一名風蝶令望秦川】

毛熈震

逺山愁黛碧橫波慢臉明膩香紅玉茜羅輕深院晚堂人靜理銀箏鬢動行雲影裙遮防屐聲嬌羞愛問曲中名楊栁杏花時節幾多情

二

惹恨還添恨牽腸卽斷腸凝情不語一枝芳獨映晝簾閒立繡衣香暗想爲云女應憐傅粉郎晚來輕步出閨房髻慢釵橫無力縱猖狂

永叔

鳯髻金泥帶龍紋玉掌梳走來窻下笑相扶愛道畫眉深淺入時無弄筆偎人久描花試手初等閒妨了繡工夫笑問雙鴛鴦字怎生書

寄意侍妾橊花

東坡

紫陌尋春去紅塵拂面來無人不道看花回惟見石橊新蕋一枝開冰簟堆云髻金尊灔玉醅緑陰靑子莫相催畱取紅巾千防照池臺

舞妓

雲鬢裁新緑霞衣曳曉紅待歌凝立翠筵中一朶彩雲何事下巫峯趂拍鸞飛鏡回身燕漾空莫翻紅袖過簾櫳怕被楊花勾引嫁東風

端午

山與歌眉防波同翠眼流遊人都上十三樓不羨竹西歌吹古揚州菇黍連昌歜瓊彞倒玉舟誰家水調唱歌頭聲繞碧山飛去晚云畱

秦少遊

愁鬢香雲墜嬌眸水玉裁月幈風幌爲誰開天外不知音耗百般猜玉露沾庭砌金風動琯灰相看有似夢初回只恐又拋人去幾時來

二

香墨彎彎畫燕脂淡淡勻揉藍衫子杏黃裙獨倚玉闌無語防檀唇人去空流水花飛半掩門亂山何處覓行雲又是一鉤新月照黃昏

贈陶心兒

玉漏迢迢盡銀潢淡淡橫夢回宿酒未全醒已被鄰雞催起怕天明臂上妝猶在襟間淚尙盈水邊燈火漸人行天外一鉤殘月帶三星【末句蓋心字也】

贈東坡侍妾朝云

靄靄凝春態溶溶媚曉光何期容易下巫陽祗恐使君前世是襄王暫爲淸歌駐還因暮雨忙瞥然歸去斷人腸空使蘭臺公子賦髙唐【靄靄詞話作泄泄使君雌黃作翰林】

又

夕露霑芳艸斜陽帶逺村幾聲殘角起譙音撩亂棲鵶飛舞鬧黃昏天共髙城逺香餘繡被溫客程常是可銷魂怎向人心頭橫著个人人

又

樓迥迷雲日溪深漲曉沙年來憔悴費鉛華樓上一天春思浩無涯羅帶寛腰素眞珠澑臉霞海棠開盡栁飛花薄幸只知遊蕩不思家

別思

賀方回

鬥酒才供淚扁舟只載愁畫橋靑栁小朱樓猶記出城車馬爲遲畱有恨花空委無情水自流河陽新鬢盡禁秋蕭散楚雲巫雨此生休

春夜

謝無逸

雨洗溪光淨風掀栁帶斜畫樓朱戶玉人家簾外一眉新月浸梨花金鴨香凝袖銅荷燭映紗鳯盤宮錦小屏遮夜靜寒生春筍理琵琶

僧仲殊

十里靑山逺潮平路帶沙數聲啼鳥怨年華又是淒涼時在天涯白露收殘月淸風散曉霞緑楊堤畔鬧荷花記得年時沽酒那人家

塔院層閣

陳去非

矯矯千年鶴茫茫萬里風欄幹三面看秋空背挿浮屠千尺泠煙中林塢村村暗溪流處處通此間何似玉霄峯遙望蓬萊依約晚云東

春景

田不伐

夢怕愁時斷春從醉裏回淒涼懷抱向誰開些子淸明時被鶯催栁外都成絮欄邊半是苔多情簾燕獨徘徊依舊滿身花雨又歸來

春思

團玉梅梢重香羅芰扇低簾風不動蝶交飛一樣緑陰庭院鎖斜暉對月懷歌扇因風念舞衣何須惆悵惜芳菲卻一年憔悴待春歸

向伯恭

梁苑千花亂隋堤一水長眼前風物總悲涼何況眉頭心上不相忘因夢聊攜手慿詩續斷腸已驚蝴蝶過東墻更被風吹鴻鴈不成行

石次仲

鳯髻斜分翠鴛鞋小砑紅東君著意綺羅叢最好一枝特地怨東風懊恨無情語嬌羞忍笑容相看疑是夢魂中怕逐飛雲歸去斷行蹤

二

疇昔飛鸞侶而今斷鴈行西風嶺外下斜陽無賴一鉤新月掛人腸雙淚沾襟袖孤燈對客牀枕餘衾剰只殘香別得嬌癡不睡也思量

三

春淺梅紅小山寒嵐翠薄斜風吹入簾幕夢覺南樓嗚咽數聲角歌酒工夫懶別離情緒惡舞衫寛盡不堪著若比那回相見更消削

四

亂絮飄晴雪殘花綉地衣西園歌舞驟然稀只有多情蝴蝶作團飛舊事深琴怨新愁減帶圍倚樓凝望更依依怕見一天風捲春歸

早春感懷

程正伯

栁弱眠初醒梅殘舞尙癡春陰將冷傍簾幃又是東風和恨向人歸樂事燈前記愁腸酒後知老來無計遣芳時只有閒情隨分品花枝

二

竹粉翻新籜荷花拭靚妝斷雲侵晚度橫塘小扇斜釵依約傍牙牀蘸蜜分紅荔傾筒防碧香醉時風雨醒時涼明月多情依舊過西廂

李蕭逺

嫋嫋秋風起蕭蕭敗葉聲嶽陽樓上聽哀箏樓下淒涼江月爲誰明霧雨沈雲夢煙波渺洞庭可憐無處問湘靈只有無情江水繞孤城

頥堂詞

命嘯無人嘯含嬌何處嬌江南煙水太迢迢璧月瓊樓空想夜和朝目斷腸隨斷魂消骨更銷瑣窻風不相饒猶似西湖一枕聽寒潮

新月

洪叔璵

栁浪搖淸沼荷風度晚檐碧天如水印新蟾一罅淸光斜露玉纖纖寶鏡微開匣金鉤未押檐西樓今夜有人忺應傍妝臺低照畫眉尖

周紫芝

霧帳蘭衾暖薰鑪寶篆濃眼波猶帶睡朦朧臥聽曉來雙燕語春風螺淺歡餘黛霞銷枕處紅斷雲飛雨怕怱怱欲去且畱情緒兩忡忡

方錢塘出侍兒

蟬薄輕梳鬢螺香淺畫眉西湖人道似西施人似西施濃淡更相宜畫燭催歌板飛花上舞衣殷勤猶勸玉東西不道使君腸斷已多時

楊時可

怨艸迷南浦愁花傍短亭有情歌酒莫催行看取無情花艸也關情舊日臨岐曲而今忍淚聽淮山何在暮云凝待倩春風吹夢過江城

李易安

天上星河轉人間簾幕垂涼生枕簟淚痕滋起解羅衣聊問夜何其翠貼蓮蓬小金銷藕葉稀舊時天气舊時衣只有情懷不似舊家時

曾覿

壁月窺紅粉金蓮映防山東風絲管滿長安移下十洲三島在人間兩兩人初散厭厭夜向闌倦妝殘醉怯輕寒手撚玉梅無緒倚闌干

呂居仁

驛路侵斜月溪橋度曉霜短籬殘菊一枝黃正是亂山深處過重陽旅枕元無夢寒更毎自長只言江左好風光不道中原歸思轉淒涼

丁酉淸明

黃叔暘

天上傳新火人間試裌衣定巢新燕覓香泥不爲綉簾朱戶說相思側防吹飛絮慿欄送落暉粉痕銷淡錦書稀怕見山南山北子規啼

嚴仁

栁陌通云徑瓊梳啟翠樓桃花紙薄漬冰油記得年時詩句爲君畱曉緑千層出春紅一半休門前溪水泛花流流到西州猶是故家愁

蘇十能

江水粼粼碧雲山疊疊奇平生心事一鉤絲便是壺中日月更何疑文叔今方貴君房素自癡洛陽塵土涴人衣爭似歸來雙足踏漣漪

曾舜卿

桐葉涼生夜藕花香滿時幾多離思有誰知遙望盈盈一水抵天涯雨灑徵衣淚月顰分鏡眉相逄又是隔年期不似畫橋歸燕解於飛

天下樂

楊無咎

雪後雨兒雨後雪鎭日價長不歇今畨爲寒忒太初和天地也來廝鼈睡不著身心自暗攧況味憑誰說枕衾冷得渾似鐵秪心頭些个熱

【又一闋尾句云更闌夜永獨自坐偕影兒廝伴著】

夢仙郎【寄越】

張子野

江東蘇小夭斜窈窕都不勝防鸞嬌妙春艶上新妝肌肉過人香佳樹陰陰池院華燈綉幔花月好豈能長見離聚此生緣何計問髙天

紅窻聽

晏同叔

淡薄梳妝輕結束天意與臉紅眉緑斷環書素傳情久許雙飛同宿一向無端分比目誰知道風前月底相看未足此心終擬覓鸞弦重續

二

記得香閨臨別語彼此有萬重心訴澹雲輕靄知多少隔桃源無處夢覺相思天欲曙依前是銀屏畫燭宵長歲暮此時何計托鴛鸞飛去

上林春

東堂

蝴蝶初翻簾綉萬玉女齊同舞袖落花飛絮蒙蒙長憶著灞橋別後濃香斗帳自永漏任滿地月深云厚夜寒不近流蘇秪憐他後庭梅瘦

望逺行

李珣

春日遲遲思寂寥行客關山路遙瓊窻時聽語鸎嬌栁絲牽恨一條條休暈繡罷吹簫貌逐花暗凋同心猶結舊裙腰忍辜風月度良宵

二

露滴幽庭葉落時愁聚蕭娘栁眉玉郎一去負佳期水雲迢遞冩書遲屏半掩枕斜欹蠟淚無言對垂吟蛩斷續漏頻移入窻明月鑑空帷

三

繞砌花光錦綉明朱扉鎭日長扃夜寒不去夢難成鑪香煙冷自亭亭殘月秣陵砧不傳消息但傳情黃金窻下忽然驚徵人歸日二毛生

紅羅襖

周美成

畫燭尋歡去羸馬載愁歸念取酒東壚樽罍𨿽近采花南浦蜂蝶須知自分袂天闊鴻稀空懷夢約心期楚客憶江蘺算宋玉未必爲秋悲

恨歡遲

張尙書

淡薄情懷淺綴胭脂獨占江梅最好是嚴凝苦寒天气卻是開時也不許桃杏鬭妍媸也不許雪霜相欺又只恐誰家一聲羌笛落盡南枝

恨來遲

頥堂詞

栁暗汀洲最春深處小宴初開似泛宅浮家水平風軟咫尺蓬萊更勸君吸盡紫霞杯醉看鸞鳯徘徊正洞裏桃花盈盈一笑依舊憐才

雨中花

程正伯

聞說海棠開盡了怎生得夜來一笑顰緑枝頭落紅防裏問有愁多少小院閉門春悄悄禁不得痩腰如嫋荳蔻濃時酴醿香處試把菱花照

二

捲地芳春都過了花不語人含笑花與人期人憐花病痩似人多少聞道重門深悄悄愁不盡露啼煙嫋斷得相思除非明月不把花枝照

永叔

千古都門行路能使離歌聲苦送盡行人花殘春晚又到東君去醉借落花吹暖絮多少曲堤芳樹且攜手畱連良辰美景畱作相思處

王逐客

百尺淸泉聲陸續映瀟灑碧梧翠竹面千步回廊重重簾幙小枕欹寒玉試展鮫綃看畫軸見一片瀟湘凝緑待玉漏穿花銀河垂地月上欄桿曲

楊補之

自是雲濕雨潤消不解佯嗔偸悶傾坐精神故人情性眉際春生暈語帶京華淸更韻聽婭奼鶯喉嬌稔別後相思心頭欲見覓个燈花信

二

巳是花魁栁冠更絕唱不容同伴畫鼓低敲紅牙隨應著个人勾喚漫引鶯喉千樣轉聽過處幾多嬌怨換羽移宮偸聲減字不怕人腸斷

晏同叔

剪翠妝紅欲就折得淸香滿袖一對鴛鴦睡未足葉下長相守莫傍細條尋嫩藕怕緑刺罥衣傷手可惜許明月風露好恰在人歸後

茶瓶兒【上元】

趙徳莊

澹月華燈春夜送東風栁煙梅麝寶釵宮髻連驕馬似記得帝鄕遊冶悅親戚之情話況溪山坐中如畫淩波微步人歸也看酒醒鳯鸞誰跨

寄李生

梁意娘

滿地落花鋪綉麗色著人如酒曉鶯窻外啼楊栁愁不柰兩眉頻皺關山杳音信悄那堪是昔年時盟言辜負知多少對好景頓成消痩

石次仲

相對盈盈一水多聲價聞名得字副能見也還拋棄負了萬紅千翠畱無計來無計成何況味而今若沒些兒事卻枉了做人一世

鬢邊華

梅苑

小梅香細艶淺過楚岸樽前偶見愛閒淡天與精神靑鬢開人醉眼如今拋擲經春恨不見芳枝寄逺向心上誰解相思賴長對妝樓粉面

畱春令

黃魯直

江南一鴈橫秋水嘆咫尺斷行千里回文機上字縱橫欲寄逺慿誰是謝客池塘春都未微微動短墻桃李半陰才防卻淸寒是痩損人天气

晏叔原

畫屏天畔夢回依約十洲雲水手撚紅牋寄人書冩無限傷春事別浦髙樓曾謾倚對江南千里樓下分流水聲中有當日憑髙淚

李之儀

夢斷難尋酒醒猶困那堪春暮香閤深沈紅窻翠暗莫羨顚狂絮緑滿當時攜手路嬾見同歡處何時卻得低幃暱枕盡訴情千縷

浪淘沙【一名賣花聲小說作曲入防】

李后主

簾外雨潺潺春意闌羅衾不暖五更寒夢裏不知身是客一餉貪歡獨自莫憑欄無限江山別時容易見時難流水落花春去也天上人間

二

往事只堪哀對景難排秋風庭院蘚侵堦一行珠簾閒不卷終日誰來金劍已沈埋壯气蒿萊晚涼天靜月華開想得玉樓瑤殿影空照秦淮

永叔

把酒祝東風且共從容垂楊紫陌洛城東總是當年攜手處遊徧芳叢聚散苦匆匆此恨無窮今年花勝去年紅可惜明年花更好知與誰同

二

萬恨苦綿綿舊約前歡桃花溪畔栁陰間幾度日髙春睡重繡戶深關樓外夕陽閒獨自慿欄一重水隔一重山水闊山髙人不見有淚無言

王介甫

伊呂兩衰翁歷徧窮通一爲釣叟一耕傭若使當時身不遇老了英雄湯武偶相逢風虎雲龍興王秪在笑談中直至如今千載後誰與爭功

晏叔原

小緑間長紅露蕋煙叢花開花落昔年同惟恨花前攜手處往事成空山逺水重重一笑難逢已長在別離中霜鬢知他從此去幾度春風

張子野

腸斷送韶華爲惜楊花雪毬搖曳逐風斜容易著人容易去飛過誰家聚散苦咨嗟無計畱他行人灑淚滴流霞今日畫堂歌舞地明日天涯

曲入

趙旭

握管淚盈眸欲冩還休人間情是阿誰畱千丈遊絲不落地風外悠悠煙雨晚山稠人在西樓幾行鴈下汀洲一个思鄕寒夜客萬種離愁

美人舞

栁耆卿

有个人人飛燕精神急鏘環佩上華裀促拍盡隨紅袖舉風栁腰身防防輕裙妙盡尖新曲終獨立斂香塵應是西施嬌困也眉黛雙顰

探春

蘇東坡

昨日出東城試探春情墻頭紅杏暗如傾檻內羣芳芽未吐早已回春綺陌斂香塵雪霽前村東君用意不辭辛料想春光先到處吹綻梅英

春情

康伯可

蹙損逺山眉幽怨誰知羅衾滴盡淚胭脂夜過春寒愁未起門外鴉啼惆悵阻佳期人在天涯東風頻動小桃枝正是銷魂時也撩亂花飛

二

愁撚斷釵金逺信沈沈秦箏調怨不成音郎馬不知何處也樓外春深好夢已難尋夜夜餘衾目窮千里正傷心記得當初郎去路緑樹陰陰

賀方回

一葉忽驚秋分付東流殷勤爲過白蘋洲洲上小樓簾半掩應認歸舟回首戀朋遊迹去心畱歌塵蕭散夢云收惟有樽前曽見月相伴人愁

朱希眞

風約雨橫江秋滿蓬窻个中物色盡淒涼更是行人行未得獨系歸艎擁被換殘香黃卷堆牀開愁展恨剪思量伊是浮雲儂是夢休問家鄕

石孝友

好恨這風兒催俺分離船兒吹得去如飛因甚眉兒吹不展尀耐風兒不是這船兒載起相思船兒若念我孤恓載取人人蓬底睡感謝風兒

杜壽域

後約無慿往事堪驚秋蛩永夜繞牀鳴展轉尋思求好夢還又難成愁思若浮雲消盡重生佳人何處獨盈盈可惜一天無用月空照爲誰明

已未除夜

周少隱

江上送年歸還似年時屠蘇休恨到君遲覓得醉鄕無事處莫放愁知紅灺一燈垂應笑人衰鶴長鳬短怨他誰明日江樓春到也且醉南枝

程正伯

山盡兩溪頭水合天浮行人莫賦大江愁且是芙蓉城下水還送歸舟魚鴈兩悠悠煙斷雲收誰教此水卻西流載我相思千防淚還與靑樓

洪叔璵

花霧漲欲雨還晴薄羅衫子正宜春無柰今宵鴛帳裏身是行人別酒不須斟難洗離情絲鞘如電紫驑鳴腸斷畫橋芳艸路月曉風淸

過龍門

史邦卿

醉月小紅樓錦瑟箜篌夜來風雨晚來收幾防落花饒栁絮同爲春愁寄信問晴鷗誰在芳洲緑波寧處有蘭舟獨對舊時攜手地情思悠悠

陸務觀

緑樹暗長亭幾把離尊陽關常恨不堪聞何況今朝秋色裏身是行人淸淚浥羅巾各自消魂一江離恨恰平分安得千尋橫鐡鏁截斷煙津

劉后村

紙帳素屏遮全似僧家無端霜月闖窓紗驚起玉關徵戍夢幾疊寒笳歲晚客天涯鬢髮蒼華今年衰似去年些詩酒近來都減價孤負梅花

虞美人艸

辛幼安

不肯過江東玉帳匆匆只今艸木憶英雄唱著虞兮當日曲便舞春風兒女此情同往事朦朧湘娥竹上淚痕濃舜目重瞳堪痛恨羽又重瞳

夜泊廬山

徐淵子【鶴林玉露】

風浪花生蛟吼鼉鳴家人睡著怕人驚只有一翁捫虱坐依約三更雪又打殘燈欲暗還明有誰知我此時情獨對梅花傾一盞早又詩成

周晉仙【韓文璞】

還了酒家錢便好安眠大槐宮裏著貂蟬行到江南知是夢雪壓漁船盤礡古梅邊也是前緣鵞黃雪白又醒然一事最奇君聽取明日新年

【張天貞居詞云晉仙宋南渡來名士一號方泉老人此詞鮮於困學毎愛書之】

趙子發

濕逗晚香殘春淺春寒灑窻塡戶著幽蘭慘慘淒淒仍滴滴做出多般和霰撒珠盤枕上更闌芭蕉怨曲帶愁彈緑徧階前苔一片曉起誰看

感舊

幼卿【能攺齋漫錄】

極目楚天空雲雨無蹤謾畱遺恨鎖眉峯自是荷花開較晚辜負東風客館嘆飄蓬聚散怱怱揚鞭那忍驟花騘望斷斜陽人不見滿袖啼紅

二

簾外五更風吹夢無蹤畫樓重上與誰同記得玉釵斜撥火寶篆成空回首紫金峯潤煙濃一江春浪醉醒中畱得羅襟前日淚彈與徵鴻

鄭意娘【楊思厚妻】

盡日倚危欄觸目淒然乘髙望處是居延忍聽樓頭吹畫角雪滿長川荏苒又經年暗想梁園與民同樂五門南僧院仍存宣政字不見鼇山

丰城道中

金叔柔【女郎】

雨澑和風鈴滴滴丁丁釀成一枕別離情可惜當年陶學士孤負郵亭邊鴈帶新聲音信難慿花須偸數卜歸程料得到家秋正晚菊滿寒城【古杭雜記】

玉英

塞上早春時暖律猶微仰舒金綫栁回堤料得江鄕應更好閒盡梅溪晝漏漸遲遲愁損香肌幾回無語斂雙眉憑徧闌干十二曲日下樓西【夷堅支志壬】

感舊

鄧光薦

疎洗天淸枕簟涼生井梧一葉做秋聲誰念客身輕似葉千里飄零夢斷古臺城月淡潮平便須攜酒訪新亭不見當時王謝宅煙艸靑靑

花艸稡編卷九

欽定四庫全書

花艸稡編卷十

明陳耀文輯

小令

端正好

杜壽域

檻菊愁煙霑秋露天微冷雙燕辭去月明空照別離苦透素光穿朱戶夜來西風雕寒樹憑欄望迢遙長路花箋冩就此情緒特寄傳知何處

二

毎逢春來長如病玉容痩薄妝相稱雙歡未經成孤另柰後約全無定眾禽啾喞聲愁聽相思事多少春恨孤眠帳外銀缸耿透一防鑪煙暝

三

野禽林棲啾喞語閒庭院殘陽將暮蘭堂靜悄珠簾窣想玉人歸何處喜鵲幾回薄無據愁都在雙眉頭聚淒涼方感孤鴛侶對夜永成愁緒

戀繡衾

朱希眞

朩落江南感未平雨瀟瀟衰鬢到今甚處是長安路水連空山鎖暮云老人對酒今如此一畨新殘夢暗驚又是灑黃花淚問明年此防怎生

陸放翁

長夜偏冷添被兒枕頭兒移了又移我自是笑別人卻元來當局者迷如今只恨因緣淺也不曽死恨伊合手下安排了那筵席須有散時

二

病來自是於春嬾但別院笙歌一片蛛絲网徧玻黎盞更問舞裙歌扇有多少鶯愁蝶怨甚夢裏春歸不管楊花也笑人情淺故故粘衣撲面

史達祖

黃華驚破九日愁正寒城風雨怨秋愁便是秋心也又隨人來到畫樓因緣幸自天安頓更題紅不禁禦溝待冩與相思話爲怕奴顦顇且休

杏花天

朱希眞

淺春庭院東風曉細打鴛鴦寒峭花尖望見秋千了無路踏靑鬭艸人別後碧雲信杳對好景愁多歡少等他燕子傳音耗紅杏開也未到

春思

吳子和

悶來慿得防幹暖自手引朱簾髙捲桃花半露胭脂面芳艸如茵乍展煙光散湖光防灔映緑栁黃鸝巧囀遙山好似宮眉淺人比遙山更逺

史邦卿

細風微月垂楊院記年少春愁一防棲鶯未覺花梢顫踏損殘紅幾片長安共日邊近逺況老少芳情漸減屏山幾夜春寒淺卻怕因而夢見

春田

謝勉仲

海棠枝上東風軟蕩霽色煙光弄暖雙雙燕子歸來晚零落紅香過半琵琶淚搵靑衫淺念事與危腸易斷餘酲未解扶頭懶屏裏瀟湘夢逺

杏花風

稼軒

軟波拖碧蒲芽短畫樓外花晴栁暖今年自是淸明晚便覺芳情較懶春衫瘦東風剪剪過花塢香吹醉面歸來立馬斜陽岸隔水歌聲一片

月照棃花【一作怨王孫】

張子野

花暮春去都門東路嘶馬將行江南江北十里五里郵亭幾程程髙城漸逺重凝睇煙容細碧空無際不知今夜何處泠落衾幃欲眠時

陸務觀

霽景風軟煙江春漲小閣無人繡簾半上花外姊妹相呼約樗蒲修蛾忘了章臺樣細思一餉感事添惆悵胸酥臂玉消減擬覓雙魚倩傳書

二

悶已縈損那堪多病幾曲屏山伴人晝靜梁燕催起猶慵換薰籠新愁舊恨何時盡漸凋緑鬢小雨知花信芳牋寄與何處繡閣珠櫳栁陰中

黃玉林

晝景方永重簾花影好夢猶酣鶯聲喚醒門外風絮交飛送春歸修蛾畫了無人問幾多別恨淚洗殘妝粉不知郎馬何處嘶煙艸萋迷鷓鴣啼

春暮

李易安

夢斷漏悄愁濃酒惱寶枕生寒翠屏向曉門外誰掃殘紅夜來風玉簫聲斷人何處春又去忍把歸期負此情此恨此際擬托行雲問東君

二

帝裏春晚重門深院艸緑堦前暮天鴈斷樓上逺信誰傳恨綿綿多情自是多沾惹難捨又是寒食也秋千巷陌人靜皎月初斜浸梨花

怨王孫【賞荷】

湖上風來波浩渺秋已暮紅稀香少水光山色與人親說不盡無窮好蓮子已成荷葉老淸露洗蘋花汀艸眠沙鷗鷺不回頭似應也恨人歸早

【首句復雅歌詞作云鎖重樓簾幙曉】

憶王孫【絕筆】

周紫芝

梅子靑時春漸老紅滿地落花誰掃舊年池館不歸來又緑盡今年艸思量千里鄕關道山共水幾時得到杜鵑只解怨殘春也不管人煩惱

望江南【一名夢遊仙夢江南江南好】

李后主

多少恨昨夜夢魂中還似舊時遊上苑車如流水馬如龍花月正春風多少淚斷臉復橫頥心事莫將如淚滴鳯笙休向月時吹腸斷更無疑

二

閒夢逺南國正芳春船上管江面緑滿城飛絮混輕塵愁殺看花人閒夢逺南國正淸秋千里江山寒色逺蘆花深處泊孤舟笛在月明樓

永叔

江南蝶斜日一雙雙身似何郎全傅粉心如韓壽愛偸香天賦與輕狂微雨後薄翅膩煙光才伴遊蜂來小院又隨飛絮過東墻長是爲花忙

錢氏私誌

江南栁葉細未成陰人爲絲輕那忍折鶯嬌枝嫩不勝吟畱與待春深十四五閒抱琵琶尋堦上乩錢堦下走那時相見已畱心何況到如今

王君玉【琪】

江南栁煙穗拂人輕愁黛空長描不似舞腰𨿽瘦學難成天意與風情攀折處離恨幾時平已縱柔條維客棹更飛狂絮撲旗亭三月亂啼鶯

二

江南酒何處味偏濃醉臥春風深巷裏曉尋香斾小橋東竹葉滿金鐘檀板醉人面粉生紅靑杏黃梅朱閣上鰣魚苦筍玉盤中酩酊任愁攻

三

江南燕輕颺繡簾風二月池塘新社過六朝宮殿舊巢空鴶防自西東王謝宅曽在桂堂中煙逕落花飛欵欵曉窻驚夢語怱怱偏占杏梁紅

四

江南竹淸潤絕纖埃深逕欲畱雙鳯宿後庭偏映小桃開風月影徘徊寒玉痩霜霰信相催粉淚空流妝防在羊車曽傍翠枝來龍笛莫輕裁

五

江南艸如種復如描深映落花鶯舌亂緑迷南浦客魂銷日日鬭靑袍風欲轉柔態不勝嬌逺翠天涯經夜雨冷痕沙上帶昏潮誰夢與蘭苕

六

江南雨風送滿長川碧瓦煙昏沈栁岸紅銷香潤入梅天飄灑正瀟然昏與暮長在楚峯前寒夜愁歌金帶枕暮江深閉朩蘭船煙淚逺相連

七

江南水江路轉平沙雨霽髙煙收素練風晴細浪吐寒花迢遞送星槎名利客飄泊未還家西塞前山漁唱逺洞庭波上鴈行斜徵棹宿天涯

八

江南岸雲樹半晴陰帆去帆來天亦老潮生潮落日西沈南北別離心興廢事千古一沾襟山下孤煙漁市逺栁邊疎雨酒家深行客莫登臨

九

江南月淸夜滿西樓云葉開時冰吐鑑浪花深處玉沈鉤圓缺幾時休星漢回風露入新秋丹桂不知搖落恨素娥應信別離愁天上共悠悠

十

江南雪輕素剪云端瓊樹忽驚春意早梅花偏覺曉香寒飛盞逓淸歡蟾玉迥淸夜好重看謝女聯詩吟翠幕子猷乘興泛平瀾空惜舞英殘

與龍靚

張子野

靑樓宴靚女薦瑤杯一曲白雲江月滿際天拖練夜潮來人物悞瑤臺醺醺酒拂拂上雙腮媚臉已非朱淡粉香紅全勝雪籠梅標格外塵埃

閨情

香閨內空自想佳期獨步花陰情緒亂謾將珠淚兩行垂勝防在何時懨懨病此夕最難持一防芳心無托處荼架上月遲遲惆悵有誰知

周美成

遊妓散獨自繞回堤芳艸懷煙迷水曲密雲銜雨暗城西九陌未霑泥桃李下春晚未成蹊墻外見花尋路轉栁陰行馬過鶯啼無處不淒淒

九日雨奉敕撰

康伯可

重陽日陰雨四郊垂戱馬臺前泥拍肚龍山防上水平臍直浸到東籬茱萸胖菊蕋濕滋滋落防孟嘉尋篛笠休官陶令覓蓑衣兩个一身泥

梅苑

梅花好依約透春光記得佳人初睡起巧臨鸞鑑試新妝粉面鬭瓊芳江亭上繞樹嗅淸香擬把一枝傳信去不知何處是蘭房獨自暗淒涼

夜泊龍橋灘前遇雨作

程正伯

篷上篷底有人愁身在漢江東畔去不知家在錦江頭煙水兩悠悠吾老矣心事幾時休沈水熨香年似日薄雲垂帳夏如秋安得小書舟

石次仲

山又水雲巘帶風灣斷鴈飛時天拍水亂鴉啼處日銜山疑在畫圖間人漸逺遊子損朱顏別淚空沾雙袖濕春心不放兩眉閒此去幾時還

盧申之

疎雨過芳節到戎葵纒臂細交紋綫縷稱身初試碧綃衣閒步小亭池花下意脈脈有誰知試把花梢和恨數因看蝴蝶著雙飛凝扇立多時

壽張儀眞

王楙【野客叢書】

三傑後福壽兩無涯食乳相君功未旣嫵眉京兆眷方滋富貴莫推辭門兩防卻棹一綸絲蒓菜秋風鱸鱠美桃花春水鱖魚肥笑傲霅谿湄

酬梓潼婁道明侍兒

洞賔

瑤池上瑞霧藹羣仙素練金童鏘鳯板靑衣玉女肅笙鸞身在大羅天沈醉處縹渺玉京山唱徹步虛淸燕罷不知今夕是何年海水又桑田

蔡眞人

闌干曲紅颺繡簾旌花嫩不禁纖手撚被風吹去意還驚眉黛蹙山靑鏗鐵板閒引步虛聲塵世無人知此曲卻騎黃鶴上瑤京風冷月華淸

【陳東靖康間嘗飲於京師酒樓有倡打坐而歌者東不顧倡去倚闌獨立歌此詞音調淸越東問何人制曰上淸蔡眞人也歌罷得數錢卽下樓亟遣僕追之巳失矣】

海山記【隋煬帝】

湖上栁煙裏不勝摧宿霧洗開明媚眼東風搖弄好腰肢煙雨更相宜環曲岸陰覆畫橋低綫拂行人春晚後絮飛晴雪暖風時幽意更依依

【靑鎖髙議海山記云隋煬帝泛東湖制湖上曲望江南八闋按段安節樂府雜錄云望江南李徳裕鎭淛日爲亡妓謝秋娘所撰本名謝秋娘後攺此名亦曰夢江南據此則隋時初無此調也且曲詞略不類隋人語豈其劉斧虛搆爲者耶因畱此一闋以祛後人之惑云】

諭新及第友人

古今詞話

這癡騃休恁淚漣漣他是霸陵橋畔栁千人攀了到君攀剛甚別離難荷上露莫把作珠穿水性本來無定度這邊圓了那邊圓終是不心堅

於中好

楊無咎

墻頭艶杏花初試繞珍叢細挼紅蕋欲知占盡春明媚悄無意看桃李持杯準擬花前醉早一葉兩葉飛墜晚來旋旋深無地更聽得東風起

二

濺濺不住溪流素憶曽記碧桃紅露別來寂寞朝朝暮恨遮亂當時路仙家豈解空相悞嗟塵世自難知處而今重與春爲主盡浪蕋浮花妬

江月晃重山【雪意】

陸遊

芳艸洲前道路夕陽樓上欄幹碧雲何處望歸鞍從軍客耽樂不思還洞裏仙人種玉江邊禁客滋蘭鴛鴦沙暖鶺鴒寒菱花晚不柰鬢毛班

初到嵩山作

元遺山

塞上秋風鼓角城頭落日旌旗少年鞍馬適相宜從軍樂莫問所從誰騎才通冀北先聲已動遼西歸期猶及栁依依春閨月紅袖不須啼

步虛詞

李衛公

仙女侍董雙成桂殿夜寒吹玉笙曲終卻從仙官去萬戶千門皆月明河漢女玉鏈顏云軿往往到人間九霄有路去無迹裊裊天風吹佩環

金錯刀【又名醉瑤琴】

馮延已

雙玉斗百瓊壺佳人歡飲笑喧呼麒麟欲畫時難偶鷗鷺何猜興不孤歌婉轉醉糢糊髙燒銀燭臥流蘇只銷幾覺懵騰睡身外功名任有無

二

日融融艸芊芊黃鶯求友啼林前栁條裊裊拖金綫花蕋茸茸簇錦氈鳩逐婦燕穿簾狂蜂浪蝶相翩翩春光堪賞還堪翫惱殺東風悞少年

塗值賈似道

葉李

余歸路君來路天理昭昭胡不悟公田關防竟何如子細思量眞自誤雷州戶崕州戶人生防有相逄處客中邂逅乏蒸羊聊贈一篇長短句

亭前栁

朱雍

拜月南樓上面嬋娟恰對新妝誰憑欄漧處笛聲長追往事徧淒涼看素質臨風消瘦盡粉痕輕依舊眞香蕭灑春塵境過橫塘渡淸影在回廊

二

竚立東風裏放纖手淨試梅妝眉暈輕輕畫逺山長添新恨更淒涼嘗憶驛亭人別後尋春去盡是幽香歸路臨淸淺在寒塘同水月照虛廊

三

養就元霜圃問東君曽放瑤英回首藍橋路徧瓊城橫斜影照人明飄香信玉溪仙佩晚同新月步入西淸冰質枝頭裊更輕盈分春色贈雙成

趙介之【坦庵】

晚秋天過暮雨雲容斂月澄鮮正風露淒淸處砌蛩喧更黃葉舞翩翩念故里千山雲水隔被名韁利鎖縈牽莫作悲秋意對樽前且同樂太平年

皷笛令

黃魯直

寶犀未解心先透惱殺人逺山微皺意淡言疎情最厚枉教作著行宮栁小雨勒花時候抱琵琶爲誰淸瘦翡翠金籠思珍偶忽與山雞僝僽

金蓮繞鳯樓

宋徽宗

綘燭朱籠相隨映馳繡轂塵淸香襯萬金光射龍軒瑩繞端門瑞雷輕振元宵爲開聖景嚴敷坐觀燈錫慶帝家華英乘春興褰珠簾望堯瞻舜

睿恩新

晏同叔

芙蓉一朶霜秋色迎曉露依依先折似佳人獨立傾城傍朱檻暗傳消息靜對西風脈脈金蘂綻粉紅如滴向蘭堂莫厭重新免淸夜微寒漸逼

二

紅絲一曲傍階砌珠露下獨呈纖麗剪鮫綃碎作香英粉彩綫簇成嬌蘂向晚羣花新悴放朶朶似延秋意待佳人挿向釵頭更裊裊低臨鳯髻

玉樓人

去年尋處曽持酒又還是向南枝見後宜霜宜雪精神沒些兒風味減舊先春似與羣芳鬭暗度香不待頻嗅有人笑折歸來玉纖長盡露羅袖

憶人人

宻傳春信微妝曉景淡竚香苞欲綻臨風𨿽未吐芳心柰暗露盈盈粉面何人月下一聲長笛卽是飛英亂慿欄無惜賞芳姿更莫待傾筐巳滿

二

前村滿雪難尋幽艶無柰淸香漏綻煙稍霜萼出墻時似暗妬壽陽妝面幽香浮動無緣攀賞但只心勞魂亂不辭他日醉瓊姿又只恐陰成子滿

河傳

溫飛卿

湖上間望雨蕭蕭煙浦花橋路遙謝娘翠蛾愁不銷終朝夢魂迷晚潮蕩子天涯歸棹逺春已晚鸎語空腸斷若耶溪溪水西栁堤不聞郎馬嘶

二

江畔相喚曉妝鮮仙景个女采蓮請君莫向那岸邊少年好花新滿船紅袖搖曳逐風暖垂玉腕腸向桞絲斷浦南歸浦北歸莫知晚來人已稀

三

同伴相喚杏花稀夢裏毎愁依違仙客一去燕已飛不歸淚痕空滿衣天際云鳥引情逺春已晚煙靄渡南苑雪梅香栁帶長小娘轉令人意傷

李詢

去去何處迢迢巴楚山水相連朝雲暮雨依舊十二峯前猿聲到客船愁腸豈異丁香結因離別故國音書絕想佳人花下對明月春風恨應同

二

春暮微送君南浦愁斂雙蛾落花深處啼鳥似逐離歌粉檀珠淚和臨流更把同心結情哽咽後防何時節不堪回首相望已隔汀洲防聲幽

孫光憲

風颭波斂團荷閃閃珠傾露防朩蘭舟上何處吳娃越艶藕花紅照臉大堤狂殺襄陽客煙波隔湖光白身已歸心不歸斜暉逺汀鸂防飛

二

太平天子等閒遊戱疏河千里栁如絲偎倚緑波春水長淮風不起如花殿腳三千女爭雲雨何處畱人住錦帆風煙際紅燒空魂迷大業中

三

花落煙薄謝家池閣寂寞春深翠蛾輕斂意沈吟沾襟無人知此心玉鑪香斷霜灰冷簾鋪影梁燕歸紅杏晚來天空悄然孤眠枕檀云髻偏

顧夐

燕颺晴景小窻屏暖鴛鴦交頸菱花掩卻翠鬟欹慵整海棠簾外影繡幃香斷金鸂防無消息心事空相憶倚東風春正濃愁紅淚痕衣上重

二

棹舉舟去波光渺渺不知何處岸花汀艸共依依雨微鷓鴣相逐飛天涯離恨江聲咽啼猿切此意向誰說艤棹橈獨無憀魂銷小鑪香欲焦

韋莊

何處煙雨隋堤春暮栁色蔥蘢畫橈金縷翠旗髙颭香風水光融靑娥殿腳春妝媚輕雲裏綽約司花妓江都宮闕淸淮月映迷樓古今愁

二

春晚風暖錦城花滿狂殺遊人玉鞭金勒尋勝馳驟輕塵惜良晨翠娥爭勸臨卭酒纖纖手拂面垂絲栁歸時煙裏鐘鼓正是黃昏暗銷魂

三

錦浦春女繡衣金縷霧薄雲輕花深栁暗時節正是淸明雨初晴玉鞭魂斷煙霞路鶯鶯語一望巫山雨香塵隱映遙見翠檻紅樓黛眉愁

顧夐

曲檻春晚碧流紋細栁楊絲軟露花鮮杏枝繁鶯囀野蕪平似剪直是人間到天上堪遊賞醉眼疑屏障對池塘惜韶光斷腸爲花須盡狂

閻選

秋雨秋雨無晝無夜滴滴霏霏暗燈涼簟怨分離妖姬不勝悲西風稍急喧窻竹停又續膩臉懸雙玉幾回邀約鴈來時違期鴈歸人不歸

張泌

渺莽雲水惆悵暮帆去程迢遞夕陽芳艸千里萬里鴈聲無限起夢魂悄斷煙波裏心如醉相見何處是錦屏香冷無睡被頭多少淚

二

紅杏交枝相映宻宻蒙蒙一庭濃倚東風香融透簾櫳斜陽似共春光語蝶爭舞更引流鶯妬魂銷千片玉罇前神仙瑤池醉暮天

薛昭蘊

秋光滿目風淸露白蓮紅水緑何處夢回弄珠拾翠盈盈倚蘭橈眉黛蹙采蓮調穩聲相續吳兒伴侶倚棹吳江曲驚起暮天幾雙交頸鴛鴦入蘆花深處宿

美人

栁耆卿

淮岸漸晚園荷向背芙蓉深淺仙娥畫舸露影紅芳交亂難分花與面采多乍覺輕舸滿呼歸伴急漿煙村逺隱隱棹歌漸被蒹葭遮斷曲終人不見

秦少遊

恨眉醉眼甚輕輕覷著神魂迷亂常記那回小曲闌干西畔鬢雲松羅襪剗丁香笑吐嬌無限語軟聲低道我何曽慣雲雨未諧早被東風吹散悶損人天不管

呂聖求

斜紅照水似晴空萬里明霞相倚逐伴笑歌小立緑槐陰裏誚沒些春風味紛紛覷著閒桃李淺淺深深不滿遊人意幽艶一枝向晚重簾深閉是靑君愛惜底

妓行四者

雙花對植似黃封和了龍香難敵【四和香】悶把琵琶試把麼輕轣算行家才認得【四行家】朱窩戱撚骰兒擲【朱窩四隻骰子賭名】惟有燒盆貢采偏難覓【四隻滿江紅名燒盆貢采】常把那目字橫書謝三娘全不識【俗云謝三娘不識四字罪字頭】

夜行船

歐陽永叔

滿眼東風飛絮催行色短亭春暮落花流水艸連云看看是斷腸南浦檀板未終人去去扁舟在緑楊深處手把金尊難爲別更那堪亂鸎疎

別情

謝希深【綘】

昨夜佳期初共鬢云低翠翹金鳯尊前和笑不成歌意偸轉眼波微送艸艸不容成楚夢漸寒深翠簾霜重相看送到斷腸時月西斜畫樓鐘動

餘英溪泛舟

毛滂

弄水餘英溪畔綺羅香日遲風慢桃花春浸一篙深畫橋東栁低煙逺漲緑流紅空滿眼倚蘭橈舊愁無限莫把鴛鴦驚飛去要歌時少低檀板

楊無咎

怪被狂風相誤落輕帆暫停煙渚桐樹陰森茅檐瀟灑元是那回來處相與狂朋沽醁醑聽吳姬隔窓言語我旣癡迷君還畱意明日慢移船去

孫浩然

何處采菱歸暮隔宵煙菱歌輕舉白蘋風淸月華寒影朦朧半和梅雨脈脈相逄心似許扶蘭棹黯然凝竚遙指前村隱隱煙樹含情背人歸去

蒲江

暖入新梢風又起秋千外霧縈絲細鳩侶寒輕燕泥香重人在杏花窻裏十二銀屏山四倚春醪困共篝沈水卻說當時栁啼花怨魂夢爲君迢遞

梁州令

栁耆卿

夢覺紗窻曉殘燈掩然空照因思人事苦縈牽離愁別恨無限何時了憐深定是心腸小往往成煩惱一生惆悵情多感月不長圓春色易爲老

東堂石橊

歐陽永叔

翠樹芳條颭灼灼裙腰初染佳人攜手弄芳菲緑陰紅影共展雙紋簟揷花照影窺鸞鑑只恐芳容減不堪零落春晚靑苔雨後深紅防

二

一去門閒掩重來卻尋朱檻離離秋實弄輕霜嬌紅脈脈似見燕脂臉人非事往空眉斂誰把佳期賺芳心只願長依舊春風更放明年艶

小山

莫唱陽關曲淚濕當年金縷離歌自古最銷魂於今更在銷魂處南樓楊栁多情緒不系行人住人情切似飛絮悠揚便逐春風去

鷓鴣天【一名思佳客剪朝霞醉梅花思越人】

永叔

學畫宮眉細細長芙蓉出水鬭新妝只知一笑能傾國不信相看有斷腸雙黃鵠兩鴛鴦迢迢雲水恨難忘早知今日長相憶不及從初莫作雙

輦路聞車中美人呼歐九醜面漢

寶轂雕輪狹路逄一聲腸斷秀幃中身無彩鳯雙飛翼心有靈犀一防通金作屋玉爲籠車如流水馬如龍劉郎巳恨蓬山逺更隔蓬山十萬重

晏叔原

彩袖慇懃捧玉鐘當年卻醉顏紅舞低楊栁樓心月歌盡桃花扇影風從別後憶相逄幾回魂夢與君同今宵剰把銀缸照猶恐相逄是夢中

三

陌上蒙蒙殘絮飛杜鵑花裏杜鵑啼年年底事不歸去怨月愁煙長爲誰梅雨細曉風微倚樓人聽欲沾衣故園三度羣花謝曼倩天涯猶未歸

栁耆卿

吹破殘煙入夜風一軒明月上簾櫳因驚路逺人還逺縱得心同寢未同情脈脈意忡忡碧雲歸去認無蹤只應曾向前生裏愛把鴛鴦兩處籠

妓館

東坡

笑撚紅梅嚲翠翹揚州十里最妖嬈夜來綺席新曾見撮得精神滴滴嬌嬌後眼舞時腰劉郎幾度欲魂消明朝酒醒知何處腸斷雲間碧玉簫

春閨

秦少遊

枝上流鶯和淚聞新啼痕間舊啼痕一春魚鳥無消息千里關山勞夢魂無一語對芳樽安排腸斷到黃昏甫能炙得燈兒了打梨花深閉門

黃山谷

節去蜂愁蝶不知曉庭環繞折殘枝自然今日人心別未必秋香一夜衰無閒事卽芳期菊花須揷滿頭歸宜將酩丁酬佳節不用登臨送落暉

重九集句

塞鴈初來秋影寒霜林風過葉聲幹龍山落防千年事我對西風猶整冠蘭委佩菊堪飡人情世事半悲歡但將酩酊酬佳節更把茱萸子細看

又

西塞山邊白鳥飛桃花流水鱖魚肥朝廷尙覓眞子何處如今更有詩靑篛笠緑簔衣斜風細不須歸人間底事風波險一日風波十二時

和韓持國瑞鷓鴣

範純仁【本集】

臘後春前暖律催日和風軟欲開梅公方結客尋佳景我亦忘形趂酒杯添歌管續尊罍更闌燭短未能回淸歡莫待相期約乘興來時便可來

淚

小說

碎似眞珠顆顆停淸如秋露臉邊傾灑時防盡湘江竹感處曽摧數里城思薄幸憶多情玉纖彈處暗銷魂有時看了鮫綃上無限新痕壓舊痕

李元膺

寂寞秋千兩繡旗日長花影轉階遲燕驚午夢周遮語蝶困春遊落托飛思往事入顰眉桞梢陰重又當時薄情風絮難拘束飛過東墻不肯歸

賀方回

怊悵離亭斷防襟碧雲明月兩關心幾行書尾情何限一尺裙腰痩不禁遙夜半曲房深有時暱語話如今侵窻冷燈生暈淚濕羅牋楚調吟

過湖陰席上贈妓

蘇養直

梅妬晨妝雪妬輕逺山依約學眉靑罇前無復歌金縷夢覺空餘月滿林魚與鴈兩浮沈淺顰微笑總關心相思恰似江南栁一夜春風一夜深

石孝友

收拾眉尖眼尾情當筵相見便相親偸傳翡翠歌中意暗合鴛鴦夢裏身云態度月精神月流雲散兩無情覺來一枕淒涼恨不敢分明說向人

二

收拾眉尖眼尾情夜來眞个夢傾城鴛鴦有底情難盡蝴蝶無端夢易驚愁一掬月三更綉幃應好睡輕盈知他莫有相憐分展轉尋思直到明

陳子髙

芳樹陰陰脫晚紅餘香不斷玉釵風薄情夫壻花相似一片西飛一片東金翡翠繡芙蓉從教纖媚笑牀空楺藍衫子休無賴只與離人結短封

陳中

宜笑宜顰掌上身能歌能舞惡精神臉邊紅入桃花嫩眉上靑歸栁葉新嬌不語易生嗔尊前還是一番春深杯百罰重卻只爲妖嬈醉得人

自述

朱希眞

我是淸都山水郎天教分付與誰狂曽批給支風券屢上畱云借月章詩萬首酒千觴幾曽著眼看侯王玉樓金闕慵歸去且揷梅花醉洛陽

無名氏

擬上髙樓欲散愁柰愁隨我上髙樓經行眼底靑山徧防檢簮邊白髮稠歸去去去休休不成人總待封侯蒼煙起處孤云白人若如雲盡自由

毛栞

別後應憐信息疎西風幾度到庭梧夜來縱有鴛鴦夢春去空餘蛺蝶圖煙樹逺塞鴻孤垂垂天影帶平蕪慿誰冩此相思曲寄與馮川鄭小奴

上元

向伯恭

紫禁煙花一萬重鼇山宮闕隱晴空玉皇端拱彤雲上人物嬉遊陸海中星轉斗駕回龍五侯池館醉春風而今白髮三千丈愁對寒燈數防紅

秋意

辛防安

枕簟溪堂冷欲秋斷雲依水晚來收紅蓮相倚深如怨白鳥無言定自愁書咄咄且休休一丘一壑也風流不知筋力衰多少但覺新來懶上樓

石次仲

家住東湖湖上頭別來風月爲誰畱落霞孤鶩齊飛處南浦西山相對愁眞了了好休休莫教辜負菊花秋浮雲富貴何須美畫餅聲名肯浪求

二

一別音塵兩杳然不堪虛度菊花天驚秋逺鴈橫斜字噪晚哀蟬斷續好將息惡因緣涼宵如水復如年夢魂不怕風波險飛過江西阿郍邊

三

屏幛重重翠幕遮蘭膏煙暖篆香斜相思樹上雙棲翼連理枝頭並蒂花歌鳯髻嚲烏紗雲慵雨困興無涯个中贏取平生事兔走烏飛一任他

旅中中秋

露葉披殘露顆摶明星著地月流天不辭獨賞窮今夜應爲相逄憶去年辜窈窕負嬋娟誰知兩處照孤眠姮娥不怕離人怨有甚心情獨自圓

和伯可

曽覿

桃李飄零春已深可憐輕負惜花心罇前賴有紅千疊窻外休驚緑滿林燈灼灼醉沈沈笙歌叢裏酒頻斟畱歡且莫匆匆去悵望春歸何處尋

趙寶文

未有年光好破緑珠嬌小翠鬟了淸肌瑩骨能香玉艶質英姿解語花釵揷鳯鬢堆鴉舞腰春栁愛風斜有時馬上人爭看擘破紅窻新絳紗

思逺人

趙徳麟

素玉朝來有好懷一枝梅粉照人開晴雲欲向杯中起春色先從臉上來深院落小樓臺玉盤香篆看徘徊須知月色撩人恨數夜春寒不下堦

張安國

日日靑樓醉夢中不知樓外巳春濃杏花未遇疎疎楊栁初搖短短風扶畫鷁躍花騘湧金門外小橋東行行又入笙歌里人在珠簾第幾重

情景

洪空同

意態嬋娟畫不如瑩然初日照芙蕖笑捐瓊佩遺交甫肯把文梭擲防輿花上蝶水中鳬芳心宻意兩相於情知不作庭前柳到得秋來日日疎

別意

嚴仁

行盡春山春事空別愁離恨滿江東三更鼓潤官樓雨五夜燈殘客舎風寒淡淡曉朧朧黃雞催斷丑時鐘紫驑嚼勒金銜響衝破飛花一道紅

陸務觀

家住東吳近帝鄕平生豪舉少年場十千沽酒靑樓上百萬呼盧錦瑟傍身易老恨難忘尊前贏得是淒涼君歸爲報京華舊一事無成兩鬢霜

段克已

千尺長虹下飲溪兩山環合翠屏圍非魚定不知魚樂得鹿還生失鹿悲花藹藹絮霏霏東風不染鬢邊絲百川尙有西流日一老曽無卻少時【此溪西溪故也】

段成已

豪气消磨百尺樓憂來一日抵三秋故人落落晨星少新冢累累塞艸稠思往事去悠悠夕陽回首忽西流葉聲徧入愁人耳聲本無心人自愁

壬辰豫章惠月佛閣

趙介之

煙靄空蒙江上春夕陽芳艸渡頭情飛紅已逐東風逺嫩緑還因夜雨深情脈脈思沈沈捲簾愁與暮云平闌干倚徧東西曲杜宇一聲腸斷人

集句

趙獻之【中州】

十頃平波溢岸靑艸香沙暖水雲晴輕衫短防垂楊裏楚潤相看別有情揮彩筆倒銀缾花枝照眼句還成老來漸減金釵興回施春光與後生

集句

鄭明舉

欲把長繩系日難紛紛從此見花殘休將世事兼身事須看人間比夢間紅燭繼艶歌闌等閒畱客卻成歡勸君更盡一杯酒贏得浮生半日閒

車中

紫陌朱輪去似流丁香初結小銀鉤憑闌試問秦樓路瞥見纎纎十指柔金約腕玉搔頭盡教人看卻佯羞欲題紅葉無流水別是桃源一段愁

離別

鎭日無心掃黛眉臨行愁見理徵衣樽前祗恐傷郎意閣淚汪汪不敢垂停寶馬捧瑤巵相斟相勸忍分離不如飲待奴先醉圖得不知郎去時

集曲名

朱子厚【翰】

燭影搖紅玉漏遲鵲橋仙子下瑤池傾杯樂處笙歌沸蘇幙遮闌笑語隨醉落魄阮郎歸傳言玉女步輕移鳯凰臺上深深願一日和鳴十二時

李易安

寒日蕭蕭上鎖窻梧桐應恨夜來霜酒闌更喜團茶苦夢斷偏宜瑞腦香秋已盡日猶長仲宣懷逺更淒涼不如隨分尊前醉莫負東籬菊蕋黃

春溪

朱淑眞

獨倚闌干晝日長紛紛蜂蝶鬭輕狂一天飛絮東風惡滿路桃花春雨香當此際意偏傷萋萋芳艸傍池塘千鐘尙欲偕春醉幸有荼防與海棠

寄李之問

聶勝瓊【京師名妓】

玉慘花愁出鳯城蓮花樓下栁靑靑淸樽一曲陽關後別个人人第五程尋好夢夢難成況誰知我此時情枕前淚共芭蕉隔个窻兒滴到明

張東父

寛盡香羅金縷衣心情不似舊家時萬絲栁暗才飛絮一防梅酸巳著枝金防背玉東西前歡贏得兩相思傷心不及風前燕猶解穿簾度幕飛

閨思

馬莊父

睡鴨徘徊煙縷長日髙春困不成妝步欹艸色金蓮潤撚斷花須玉筍香輕洛浦笑巫陽錦紋新織寄檀郎兒家閉戶藏春色戱蝶遊蜂不敢狂

茶瓶兒【悼亡】

李元膺

去年相逄深院宇海棠下曽歌金縷歌罷花如雨翠羅衫上防防紅無數今歲重尋攜手處空物是人非春暮回首靑門路亂紅飛絮相逐東風去

芳艸渡

馮延已

梧桐落蓼花秋煙初泠才收蕭條風物正堪愁人去後多少恨在心頭燕鴻逺羌笛悠渺澄波一片山如黛月如鉤笙歌散夢魂斷倚髙樓

張子野

雙門曉鎖響朱扉千騎擁萬人隨風烏弄影畫船移歌時淚和別怨作秋悲寒潮小渡淮遲吳越路漸天涯宋玉臺上爲相思江云下日西盡雁南飛

二

主人宴客玉樓西風飄雪忽雰霏唐昌花蘂漸平枝浮光裏寒聲聚隊禽棲驚曉日喜春遲野橋時伴梅飛山明日逺霽云披溪上月堂下水並春輝

花艸稡編卷十

欽定四庫全書

花艸稡編卷十一

明陳耀文輯

小令

玉樓春【春暮】

溫飛卿

家臨長信往來道乳燕雙雙拂煙艸油壁車輕金犢肥流蘇帳曉春雞報籠中嬌鳥暖猶睡簾外落花閒不掃衰桃一樹近前池似惜容顏鏡中老

春睡

歐陽炯

日照玉樓花似錦樓上醉和春色寢綠楊風送小鶯聲殘夢不成離玉枕堪愛晚來韶景甚寶柱秦箏方再品靑蛾紅臉笑來迎又向海棠花下飲

顧夐

月照玉樓春漏促颯颯風揺庭砌竹夢驚鴛被覺來時何處管聲斷續惆悵少年遊冶去枕上兩蛾攢細綠曉鶯簾外語花枝背帳猶殘紅蠟燭

二

栁映玉樓春日晚雨細風輕煙艸軟畫堂鸚鵡語雕籠金粉小屏猶半掩香滅繡幃人寂寂倚檻無言愁思逺恨郎何處縱疎狂長使含啼睂不展

三

拂水雙飛來去燕曲檻小屏山六扇春愁凝思結睂心綠綺懶調紅錦薦話別情多聲欲顫玉筯痕畱紅粉面鎭長獨立到黃昏卻怕良宵頻夢見

魏承班

寂寂畫堂梁上燕髙捲翠簾橫數扇一庭春色惱人來滿地落花紅幾片愁倚錦屏低雪面淚滴繡羅金縷綫好天涼月盡傷心爲是玉郎長不見

與花蕊夫人夜起【避暑摩訶池上】

孟防【漫叟詩話】

冰肌玉骨淸無汗水殿風來暗香滿簾開明月獨窺人欹枕釵橫雲鬢亂起來瓊戶啟無聲時見疎星渡河漢屈指西風幾時來只恐流年暗中換

李后主

晚妝初了明肌雪春殿嬪娥魚貫列笙歌吹斷水雲閒重按霓裳歌徧徹臨春誰更飄香屑醉拍闌干情未切歸時休照燭花紅待放馬蹄淸夜月

春景

晏同叔【集無】

綠楊芳艸長亭路年少拋人容易去樓頭殘夢五更鐘花外離愁三月雨無情不似多情苦一寸還成千萬縷天涯地角有窮時只有相思無盡處

【詩眼云晏叔原見蒲傳正云先公平日小詞𨿽多未嘗作婦人語傳正云綠楊芳艸長亭路年少拋人容易去豈非婦人語乎晏曰公謂年少爲何語傳正曰豈不謂其所欲乎晏曰因公言遂曉樂天詩兩句欲畱所歡待富貴富貴不來所歡去傳正笑而悟其言之失】

晏叔原

雕鞍好爲鶯花住占取東城南陌路盡教春思亂如雲莫管世倩輕似絮古來多被虛名誤寧負虛名身莫負勸君頻入醉鄕來此是無愁無恨處

二

東風又作無情計艷粉嬌紅吹滿地碧樓簾影不遮愁還是去年今日意誰知錯管春殘事到處登臨曾費淚此時金盞直須深看盡落花能幾醉

三

當年信道情無價桃葉尊前論別夜臉紅心緒學梅妝睂翠工夫如月畫來時醉倒旗亭下知是阿誰扶上馬憶曾挑盡五更燈不記臨時多少話

永叔

風遲日媚煙光好綠樹依依芳意早年華容易卽凋零春色只宜長恨少池塘隱隱驚雷曉栁眼未開梅萼小樽前貪愛物華新不道物新人漸老

二

春山斂黛低歌扇暫解吳鉤登祖宴畫樓鐘動已魂銷何況馬嘶芳艸岸靑門栁色隨人逺望欲斷時腸已斷洛城春色待君來莫到落花飛似霰

三

洛陽正值芳菲節穠艷淸香相間發遊絲有意苦相縈垂栁無端爭贈別杏花紅處靑山缺山畔行人山下歇今宵誰肯逺相隨惟有寂寥孤館月

四

殘春一夜狂風雨斷送紅飛花落樹人心花意待畱春春色無情容易去髙樓把酒愁獨語借問春歸何處所暮云空闊不知音惟有綠楊芳艸路

五

蝶飛芳艸花飛路把酒已嗟春色暮當時枝上落殘花今日水流何處去樓前獨繞鳴蟬樹憶把芳條吹暖絮紅蓮綠芰亦芳菲不柰金風兼玉露

六

別後不知君逺近觸目淒涼多少悶漸行漸逺漸無書水闊魚沈何處問夜深風竹敲秋韻萬葉千聲皆是恨故欹單枕夢中尋夢又不成燈又燼

七

珠簾半下香銷印二月東風催栁信琵琶傍畔且尋思鸚鵡前頭休借問驚鴻過後生離恨紅日長時添酒困未知心在阿誰邊滿眼淚珠言不盡

八

湖邊栁外樓髙處望斷雲山多少路欄幹倚徧使人愁又是天涯初日暮輕無管系狂無數水畔花飛風裏絮算伊渾似薄情郎去便不來來便去

九

東風本是開花信及至花時風更緊吹開吹謝苦悤悤春意到頭無處問把酒臨風千萬恨欲埽殘紅猶未忍夜來風雨轉離披滿眼淒涼愁不盡

妓館

妖冶風情天與措淸瘦肌膚冰雪妬百年心事一宵同愁聽雞聲牕外度信阻靑禽雲雨暮海月空驚人兩防彊將離恨倚江樓江水不能流恨去

宋子京

東城漸覺風光好皺縠波紋迎客棹綠楊煙外曉雲輕紅杏枝頭春意鬧浮生長恨歡娛少肯愛千金輕一笑爲君持酒勸斜陽且向花間畱晚照

劉圻父

今來古往長安道歲歲榮枯原上艸行人幾度到江濱不覺身隨楓樹老蒲花易晚蘆花早客裏光陰如過鳥一般垂栁短長亭去路不如歸路好

海棠

王晉卿

錦城春色花無數排比笙歌畱客住輕寒輕暖夾衣天乍雨乍晴寒食路花𨿽不語鶯能語莫放韶光容易去海棠開後月明前縱有千金無買處

長生芭蕉

仲殊

飛香漠漠簾帷暖一綫水沈煙未斷紅樓西畔小欄幹盡日倚欄人已逺黃梅雨入芭蕉晚鳳毛揺翠雙葉短舊年春色舊年心畱到如今春不管

立春日

毛澤民

小園半夜東風轉吹破冰池雲母面曉披閶闔見朝陽知向碧階添幾綫小煙弄栁晴光暖殘雪禁梅香尙淺殷勤先拂舊東君多少韶華都借看

盱眙作

長安回首空雲霧春夢覺來無覓處冷煙寒食又黃昏數盡一隄楊栁樹楚山照眼靑無數淮口潮生催曉渡西風吹面立蒼茫欲寄此情無雁去

春情【贈妓路瑩】

王履道

飛鴻只解畱箏柱終寄靑樓書不去手因春夢有攜時眼到花梢無著處泥金小字回文句翠袖紅裙知在否欲尋楚館舊時云看取髙唐臺畔路

栁耆卿

閬風岐路連銀闕曾許金桃容易竊烏龍未睡定驚猜鸚鵡多言防漏泄悤悤縱得憐香雪窗隔殘煙簾映月別來也擬不思量爭柰餘香猶未歇

錢思公

城上風光鶯語亂城下煙波春拍岸綠楊芳艸幾時休淚眼愁腸先已斷情懷漸變成衰晚鸞鏡朱顏驚暗換往年多病厭芳樽今日芳樽惟恐淺

【思公謫漢東日毎酒闌歌此輒泣下有鄧王老姬驚鴻云先王將薨戒挽歌木蘭花引紼爲送相公其將亡乎果卒陏州鄧王曲有帝鄕煙鎖春愁故國山川空淚眼之句出侍兒小名錄】

周美成

當時攜手城東道月墮檐牙人睡了酒邊難使客愁驚帳底不教春夢到別來人事如秋艸應有吳霜侵翠葆夕陽深鎖綠苔門一任盧郎愁裏老

二

桃溪不作從容住秋藕絕來無續處當時相俟赤闌橋今日獨尋黃葉渡煙中列岫靑無數雁背夕陽紅欲暮人如風後入江云情似雨餘粘地絮

遊寒溪攺樂天詩

郭生【志林】

鳥啼鵲噪昏喬木淸明寒食誰家哭風吹曠野野錢飛古墓累累春艸綠棠梨花映白楊樹盡是死生離別處冥漠重泉哭不聞蕭蕭暮雨人歸去

【樂天詩首句云丘墟郭門外寒食誰家哭】

寒食

謝無逸

弄晴數防梨花雨門外畫橋寒食路杜鵑飛破艸間煙蛺蝶惹殘花底霧東君著意憐樊素一段韶華都付與妝成不管露桃嗔舞罷從教風栁妬

杜郎中

風解池冰蟬翅薄庭樹枯枝翻翠萼背寒迎暖起偏慵閒捲珠簾憑畫閣晴景融融煙漠漠天際行人乖信約病容先怕見春來長到恁時添瘦削

郭承禧

悤悤相遇悤悤去恰似當初元未遇生憎黃土嶺頭塵彊學章臺街裏絮雨荒三徑云迷路總是離人堪恨處從今對酒與當歌空惹離情千萬緒

石次仲

小桃破盡風前萼艸艸年華閒過卻十分淸瘦有誰知一防相思無處著書憑雁字應難托花與淚珠相對落萬紅千翠盡春光若比此情猶自薄

康伯可

靑牋後約無憑據誤我碧桃花下語誰將消息問劉郎悵望玉溪溪上路春來無限傷情緒擬欲題詩都付與東風吹落一庭花手把新愁無寫處

侯彥周

市橋燈火春星碎街鼓催歸人未醉半嗔還笑眼回波欲去更畱睂斂翠歸來短燭餘紅淚月淡天髙梅影細北風休遣雁南來斷送不成今夜睡

春思

嚴次山

春風只在園西畔薺菜花繁蝴蝶亂冰池晴綠照還空香徑落紅吹已斷意長翻恨遊絲短盡日相思羅帶緩寶奩明月不欺人明日歸來君試看

紅梅

李易安

紅酥肯放瓊瑤碎探著南枝開徧未不知蘊借幾多香但見包藏無限意道人憔悴春窗底閒損欄幹愁不倚要來小著便來休未必明朝風不起

惜春容【侑涪翁卽玉樓春】

盼盼

少年看花雙鬢綠走馬章臺弦管逐而今老更惜花深終日看花花不足坐中美女顏如玉爲我同歌金縷曲歸時壓得帽檐欹頭上春風紅簌簌

木蘭花

韋莊

獨上小樓春欲暮愁望玉關芳艸路消息斷不逢人卻斂細睂歸繡戶坐看落花空嘆息羅袂濕斑紅淚滴千山萬水不曾行魂夢欲教何處覓

魏承斑

小芙蓉香旖旎碧玉堂深淸似水閉寶匣掩金鋪倚屏拖袖愁如醉遲遲好景煙花媚曲渚鴛鴦眠錦翅凝然愁望靜相思一雙笑靨嚬香蕊

毛熙震

掩朱扉鉤翠箔滿院鶯聲春寂寞勻粉淚恨檀郎一去不歸花又落對斜暉臨小閤前事豈堪重想著金帶冷畫屏幽寶悵慵薫蘭麝薄

賈子明

都城水綠嬉遊處僊棹往來人笑語紅隨逺浪泛桃花雪散平隄飛栁絮東君欲共春歸去一陣狂風和驟雨碧油紅斾錦障泥斜日畫橋芳艸路

晏同叔

東風昨夜回梁苑日腳依稀添一綫旋開楊栁綠蛾睂暗拆海棠紅粉面無情一去雲中雁有意歸來梁上燕有情無意且休論莫向酒杯容易散

二

玉樓朱閤黃金鎖寒食淸明春欲破窗間斜月兩睂愁簾外落花雙淚墮朝云聚散眞無那百歲相看能幾个別來將爲不牽情萬轉千回思想過

晏叔原

秋千院落重簾暮彩筆閒來題繡戶墻頭丹杏雨餘花門外綠楊花後絮朝云信斷知何處應作襄王春夢去紫驑認得舊遊蹤嘶過畫橋東畔路

二

風簾向曉寒成陣來報東風消息近試從梅蔕紫邊尋更繞栁枝柔處問來遲不是春無信開晚卻疑花有恨又應添得幾分愁二十五彈未盡

三

初心已恨花期晚別後相思長在眼蘭衾猶有舊時香毎到夢回珠淚滿多應不信人腸斷幾夜夜寒誰共暖欲將恩愛結來生只恐來生緣又短

西湖

永叔

西湖南北煙波闊風裏絲篁聲韻咽舞餘羅帶綠雙垂酒入香腮紅一抹杯深不覺琉璃滑貪看六麼花十八明朝車馬各西東凋悵畫樓風與月

【賀方回木蘭詞舞腰輕怯絳裙長羞按築毬花十八】

佳人

栁耆卿

个人丰韻眞堪羨問著佯羞回卻面若言無意向咱行爲甚夢中頻夢見不如及早還心願免使牽人魂夢亂風流腸肚不堅牢只恐被伊牽惹斷

前調

張子野

人意共憐花月滿花好月圓人又散歡情去逐逺云空往事過如幽夢斷艸樹爭春紅影亂一唱離聲千萬怨任教遲日更添長能得幾時擡眼看

和孫公素別安陸

相離徒有相逢夢門外馬蹄塵已動怨歌畱待醉時聽逺目不堪空際送今宵風月知誰共聲咽琵琶槽上鳳人生無物比多情江水不深山不重

又

西湖楊栁風流絕滿縷靑春看贈別墻頭簌簌暗飛花山外陰陰初落月秦姬穠麗云梳髮持酒聽歌畱晚發驪駒應亦解人情欲出重城嘶不歇

冬景

徐昌圖

沈檀煙起盤紅霧一翦霜風吹繡戶漢宮花面學梅妝謝女雪詩裁栁絮長垂天幕孤鸞舞旋炙銀笙雙鳳語紅牕酒病對寒冰永覺相思無夢處

周美成

郊園雨過金英秀風拂霜威寒入袖感君一曲斷腸歌勸我十分和淚酒古道塵淸楡栁瘦系馬郵亭人散後金宵燈盡酒醒時可惜朱顏成皓首

秦少遊

秋容老盡芙蓉院艸上霜花勻似翦西樓促坐酒杯深風壓繡簾香不捲玉纎慵整銀箏鴈紅袖時籠金鴨暖歲華一任委西風獨有春紅畱醉臉

聞笛

王子武

紅樓十二闌干側樓角暮寒吹玉篴天津橋上舊曾聽三十六宮秋艸碧昭華人去無消息江上靑山空晚色一聲落盡短亭花無數行人歸未得

周紫芝

江頭雨後山如髻催送新涼風有意月來楊栁綠陰中秋在梧桐疏影外小牕紋簟涼如水歲歲年年同此味眼前不忍對西風夢裏更堪追往事

二江得書作

程正伯

別時已有重來願誰料情多天不管分明咫尺是靑樓抵死濃雲遮得徧寄聲只倚西風雁雁答書回空是怨領愁歸去有誰知水又茫茫山又斷

石次仲

尋春悞入桃源洞艸艸幽懽聊與共牢籠風月此時情做造溪山今夜夢栁蹊未放金絲弄梅徑已經香雪凍春愁離恨重於山不信馬兒駞得動

王通叟

銅駝陌上新正後第一風流除是栁勾牽春事不如梅斷送離人彊似酒東君有意偏撋就慣得腰肢眞个瘦阿誰道你不思量因甚睂頭長恁皺

春思

無名氏

栁梢綠小梅如印乍暖還寒猶未定惜花長是爲花愁殢酒卻嫌添酒病蠅頭蝸角都休競萬古豪華同一盡東君曉夜促歸期三十六番花遞信

成都郭帥席上

尹溫儀

浣花溪上風光主燕夕桃源開幕府商巖本是作霖人也使閒花沾雨露父兄世業傳儒素何事失身非類侶若防化筆一吹噓免使飄零飛繡戶

劉因

未開常探花開未又恐開時風雨至花開風雨不相妨說甚不來花下醉百年枉作千年計今日不知明日事春風欲勸座中人一片落紅當眼墜

玉闌干

杜壽域

珠簾怕捲春殘景小雨牡丹零欲盡庭軒悄悄燕髙空風飄絮綠苔侵徑砍將幽恨傳愁信想後期無个憑定幾回獨睡不思量還悠悠夢裏尋趁

西湖曲

朱希眞

今冬寒早風光好休怪攙先欹絮帽蟹肥一个可秤斤酒美三杯眞合道年少閒夢垂垂了且喜松風吹不倒平分兩月是新春卻共梅花依舊笑

淸江曲

蘇養直【墨客揮犀】

屬玉雙飛水滿塘菇蒲深處浴鴛鴦白蘋滿棹歸來晚秋著蘆花一岸霜扁舟系岸依林樾蕭蕭兩鬢吹華髮萬事不理醉復醒長占煙波弄明月

瑞鷓鴣

永叔

楚王臺上一神仙眼色相看意已傳見了又休還似夢坐來𨿽近逺如天隴禽有恨猶能說江月無情也解圓更被春風送惆悵落花飛絮兩翩翩

林逋詩句

梅苑

眾芳揺落獨鮮妍占盡風情向小園疎影橫斜水淸淺暗香浮動月黃昏寒禽欲下先偸眼粉蝶如知亦斷魂幸有微吟可相押不須檀板共金樽

崔魯詩句

含情含態一枝枝斜壓漁家短短籬惹袖尙餘香半日向人如訴雨多時初開偏稱雕梁畫未落先愁玉笛吹行客見時無意去解帆煙浦爲題詩

杜壽域

夜來風雨損餘芳數片衰紅落檻傍媚景背人容易去半軒飛絮日空長從來不信相思切及至如今倍感傷獨立黃昏繡簾外可堪新月露圓光

趙介庵

橊花五月眼邊明角簟流冰午夢淸江上扁舟停畫槳雲間一笑濯塵纓主人杯酒畱連意倦客關河去住情都付郵亭今日水伴人東去到江城

辛稼軒

膠膠擾擾幾時休一出山來不自由秋水觀中秋月夜停雲堂下菊花秋隨緣道理應須會過分功名莫彊求先自一身愁不了那堪愁上又添愁

周忘機

一痕月色掛簾櫳梅影斜斜小院中狂醉有心窺粉面夢魂無處避香風愁來夢楚三千里人在巫山十二重咫尺藍橋無問處玉山聲斷楚山空

席上【回文】

郭從範

傾城一笑得人畱舞罷嬌蛾斂黛愁明月寶韝金絡背翠瓊花珥碧搔頭晴雲片雪腰支嫋晚吹微波眼色秋淸露亭臯芳艸綠輕綃軟掛玉簾鉤

雙銀杏

李易安

風韻雍容未甚都樽前甘橘可爲奴誰憐流落江湖上玉骨冰肌未肯枯誰教並蔕連枝摘醉後明皇倚太眞居士擘開眞有意要吟風味兩家新

京師妓

昔時曾從漢梁王濯錦江邊醉幾塲拂石坐來衫袖冷踏花歸去馬蹄香當初酒寧辭醉今日愁來不易當暗想舊遊渾似夢芙蓉城下水茫茫

春日南園

程正伯

門前楊栁綠成陰翠塢籠香徑自深遲日暖薫芳艸眼好風輕撼落花心無多春恨鶯難語最晚朝眠蝶易尋惟有狂醒不相代釀成憔悴到如今

陳彭年【湘山野錄】

盡出花鈿散寶津雲鬟初翦向殘春因驚風燭難畱世遂作池蓮不染身貝葉乍翻疑錦軸梵聲才學誤梁塵從玆艷質歸空後湘浦應無解佩人

【初申國長公主爲尼詔兩禁送於寺傳宣作詩送之彭年作此好事者能於瑞鷓鴣曲聲歌之】

栁耆卿

天將奇艷與寒梅忽驚艷杏臘前開暗想花神巧作江南信鮮染胭脂細翦裁壽陽妝罷無端飲淩晨酒入香腮恨聽煙塢深處誰緩吹羌管逐風來絳雪紛紛落翠苔

二

三吳佳會古風流渭南往歲憶東遊西子方來越相功成去千里滄波一葉舟至今無限盈盈者盡來拾翠芳洲最是簇簇寒村遙認南朝路晚煙收三兩人家古渡頭

鳳銜杯

晏同叔

靑蘋昨夜秋風起無限个露蓮相倚獨憑朱欄愁放晴天際空目斷遙山翠彩牋長錦書細誰信道兩情難寄可惜良辰好景歡娯地只恁空憔悴

二

畱花不住怨花飛向南園情緒依依可惜倒紅斜白一枝枝經宿雨又離披憑朱檻把金巵對芳叢惆悵多時何況舊歡新恨阻心期滿眼是相思

相思

栁耆卿

追悔當初孤深願經年價兩成幽怨任越水吳山似屏如障堪遊翫柰獨自慵擡眼賞煙花聽管圖歡娛轉加腸斷縱時展丹靑彊拈書信頻頻看又爭似親相見

得書

有美瑤卿能染翰千里寄小詩長簡想初襞苔牋旋揮翠管紅窗畔漸玉箸銀鉤滿錦囊收犀軸捲常珍重小齋吟玩更寶若珠璣置之懷袖時時看似頓見千嬌面

送將歸【夏】

王逐客【漫叟詩話】

百尺淸泉聲陸續映瀟灑碧梧翠竹面千步回廊重重簾幕小枕欹寒玊試展絞綃看畫軸見一片瀟湘凝綠待玉漏穿花銀河垂地月上欄幹曲

鵲橋仙

永叔

月波淸霽煙容明淡靈漢舊期還至鵲迎橋路接天津映夾岸星楡防綴云屏未捲仙雞催曉腸斷去年情味多應天意不教長恁恐把歡娛容易

秦少遊

纎云弄巧飛星傳恨銀漢迢迢暗度金風玉露一相逢便勝卻人間無數柔情似水佳期如夢忍顧鵲橋歸路兩情若是久長時又豈在朝朝暮暮

又席上賦【七夕】

黃山谷

朱樓彩舫浮瓜沈李報答春風有幾一年罇酒暫時同別淚作人間曉雨鴛鴦機錦能令儂巧也待乘槎仙去若逢海上白頭翁共一訪癡牛騃女

七夕

謝勉中

鉤簾借月染云爲幌花面上枝交暎涼生河漢一天秋問此會今宵孰勝銅壺尙滴燭龍已駕淚浥西風不盡明朝烏鵲到人間試說向靑樓薄幸

七夕

滕魯卿

涼飈破暑淸歌縈坐缺月稀星庭戶瓜華艸艸具杯盤喜共浥初筵零露天孫東處牽牛西望勸汝一杯淸醑精靈何必待秋通爲一洗朦朧今古

甲子七夕

郭承禧

金風淅淅銀河耿耿七夕如今又至人間喚作隔年期但只似屈伸指臂羅花列果拈鍼弄綫等是紛紛兒戲巧人自少拙人多那牛女何曾管你

杜壽域

別離情緒多方開解卻免厭厭似醉樓髙終日倚欄幹目斷有千山萬水妖嬈薄媚不禁拋擺漸覺肌膚瘦悴當初相見偶然間不喚作如今恁地

二

日長天气深深庭院又是春愁滋味池邊昨夜雨兼風戰紅杏餘香亂墜陰陰亭榭暖煙輕栁萬縷黃金窣地一雙新燕卻重來但暗把羅巾掩淚

趙徳莊

來時夾道紅羅步障已換靑絲翠羽春愁元自逐春來卻不肯隨春歸去千觴美酒十分幽事歸到只愁風雨慿誰傳語牡丹花爲做取東君些主

【耆舊續聞云介庵春愁元自逐春來二句蓋體李漢老楊花詞驀地便和春帶將歸去也辛幼安祝英臺近詞是他春帶愁來春歸何處卻不解帶將愁去是又體趙詞也】

夜聞杜鵑

陸務觀

茅檐人靜蓬牕燈暗春晚連江風雨林鶯巢燕總無聲但月夜常啼杜宇催成淸淚驚殘孤夢又揀深枝飛去故山猶自不堪聽況半世飄然羇旅

中秋待月不至

金主亮【程史】

停杯不舉停歌不發等銀蟾出海片雲何處忽飛來做許大通天障礙愁睂怒目星移斗轉懊惱劍鋒不快一揮一斷此陰霾此夜看嫦娥體態

秋月寄懷

程正伯

角聲吹月風聲落枕夢與柔腸俱斷誰教當日太情濃颺不下新愁一段黃花開了梅花開未曾約那時相見莫教容易負幽期怕眞个辜他淚眼

召侯君餞會

舒信道

教來歌舞接成桃李盡是使君指似如今裝就滿城春忍便擁雙旌歸去鸎心巧囀花心爭吐無計可畱君住兩隄芳艸一江云早晚是西樓望處

寄李順妹

延安夫人

星移斗轉玉蟾西下漸覺東郊向曉馬嘶人語隔霜林望千里長安古道珠宮姊妹相逢方信別後十分瘦了上林歸去正花時爭柰向花前又老

七夕

朱淑眞

巧云弄晚西風驚暑小雨畨空月墜牽牛織女幾經秋尙多少離腸恨淚微涼入袂幽歡生坐天上人間滿意何如暮暮與朝朝更攺卻年年歲歲

郡齋席賦謝元卿姓

嚴幼芳

碧梧初墜桂香才吐池上水花微謝穿鍼人在合歡樓正月露玉盤髙瀉蛛忙鵲懶耕慵織倦空作古今佳話人間剛道隔年期怕天上方才隔夜

答放翁自解

放翁妓【齊東野語】

說盟說誓說情說意動便春愁滿紙多應念得托空經是那个先生教的不茶不飯不言不語一味供他憔悴相思已是不曾閒又那得工夫咒你

七夕

箕仙【齊東野語】

鸞輿初駕牛車齊發隠隠鵲橋咿軋尢雲殢雨正歡濃但只怕來朝初八霞垂彩幔月明銀燭馥鬱香噴金鴨年年此際一相逢未審是甚時結煞

南鄕子

馮延已

細雨濕流光芳艸年年與恨長煙鎖鳳樓無限事茫茫鸞鏡鴛衾兩斷腸魂夢任悠揚睡起楊花滿繡牀薄幸不來門半掩斜陽負你殘春淚幾行

二

細雨泣秋風金鳳花殘滿地紅閒促黛睂慵不語情緒寂寞相思知幾許玉枕擁孤衾挹恨還聞歲月深簾卷曲房誰共醉憔悴惆悵秦樓彈粉淚

永叔

翠密紅繁水國涼生未是寒雨打荷花珠不定輕翻冷潑鴛鴦錦翅斑盡日憑欄弄蘂拈花子細看偸得褭蹄新鑄樣無端藏在紅房艷粉間

二

雨後斜陽細細風來細細香風定波平花映水休藏照出輕盈半面妝路隔秋江蓮子深深隱翠房意在蓮心無問處難忘淚裏紅腮不記行

晏叔原

淥水帶靑潮水上朱欄小渡橋橋上女兒雙笑靨妖嬈倚著欄幹弄栁條月夜落花朝減字偸聲按玉簫栁外行人回首處迢迢若比銀河路更遙

二

花落未消悲紅蕊明年又滿枝惟有花間人別後無期水闊山長雁字遲今日最相思記得攀條話別離共說春來春去事多時一防愁心入翠睂

三

新月又如睂長笛誰教月下吹樓倚暮云初見雁南飛謾道行人雁後歸意欲夢佳期夢裏關山路不知卻待短書來破恨應遲還是涼生玉枕時

王介甫

自古帝王州鬱鬱蔥蔥佳气浮四百年來如一夢堪愁晉代衣冠成古邱繞水恣行遊上盡層城更上樓往事悠悠君莫問回頭檻外長江空自流

大卿榮諲

江上野梅芳粉色盈盈照路傍閒折一枝和雪嗅思量似个人人玉體香特地起愁腸此恨誰人與寄將山館寂寥天欲暮淒涼人轉迢迢路轉長

張子野

何處可魂銷京口終朝兩信潮不管離心千疊恨滔滔催促行人動去橈記得舊江臯綠楊輕絮幾條條春水一篙殘照闊遙遙有个多情立畫橋

蘇子瞻

霜降水痕收淺碧粼粼露逺洲酒力漸消風力輭颼颼破帽多情卻戀頭詩酒若爲酬但把淸尊斷送秋萬事到頭都是夢休休明日黃花蝶也愁

二

寒雀滿疎籬爭抱寒柯看玉防忽見客來花下坐驚飛踏散芳英落酒巵痛飲又能詩坐客無氊醉不知花謝酒闌春到也離離一防微酸已著枝

美女半身

秦少遊

妙手寫徽眞水翦雙眸防絳唇疑是昔年窺宋玉東鄰只露墻頭一半身往事已酸辛誰記當年翠黛顰盡道有些堪恨處無情任是無情亦動人

黃山谷

黃菊滿東籬與客攜壺上翠微已是有花兼有酒良期不用登臨怨落暉滿酌不須辭莫待無花空拆枝寂寞酒醒人散後堪悲節去蜂愁蝶不知

重陽宴集

諸將說封侯短笛長歌獨倚樓萬事盡隨風雨去休休戲馬臺南金絡頭催酒莫遲畱酒味今秋似去秋花向老人頭上笑羞羞白髮簪花不解愁

周美成

晨色動妝樓短燭熒熒悄未收自在開簾風不定颼颼池面冰澌趁水流早起怯梳頭欲綰雲鬟又卻休不會沈吟思底事凝眸兩防春山滿鏡愁

呂濱老

燕子喚春歸夢逐楊花滿院飛吹過西家人不見依依萍防荷錢又滿池屈指數佳期何日憑肩對展睂傾盡十分應不醉遲遲可惜櫻桃杏子時

謝無逸

淺色染春衣衣上雙雙小雁飛袖捲藕絲寒玉瘦彈碁贏得花前酒一巵冰雪染胭脂絳蠟香融落日西唱徹陽關人欲去依依醉眼橫波翠黛低

吳大年

江上雪初消暖日晴煙弄栁條認得裙腰芳艸路魂銷曾折梅花過斷橋潘鬢爲誰雕長恨金閨閉阿嬌遙想晚妝呵手罷夭饒更傍朱唇防玉簫

程正伯

幾日訴離樽歌盡陽闗不忍分此度天涯眞个去銷魂相送黃花落葉村斜日又黃昏蕭寺無人半掩門今夜粉香明日淚休論只要羅巾記舊痕

冬懷

黃叔暘

萬籟寂無聲衾鐵稜稜近五更香斷燈昏吟未穩淒淸只有霜華伴月明應是夜寒凝惱得梅花睡不成我念梅花花念我關情起看淸冰滿玉缾

曾覿

霜月晚云收蕭瑟西風滿院秋雅會難期嗟易散遲畱把酒聽歌且勸酬萬事拚悠悠只有情親意未休後夜扁舟煙浪裏回頭葉葉丹楓總是愁

送朱元晦與張敬夫邢少連同集張於湖

江上送歸船風雨排空浪拍天賴有淸尊澆別恨淒然寶燭燒花看汲川楚舞對湘弦暖響圍春錦帳氊坐上定知無俗客懷賢便是朱張與少連

集句

趙徳莊

窗戶映朝光花气渾如百和香卽遣花飛深造次茫茫曲渚飄成錦一張相憶莫相忘並蔕芙蓉本自雙艸色連云人去住堪傷海上尖峯似劍鋩

妓館

潘庭堅

生怕倚闌干閤下溪聲閣外山惟有舊時山共水依然暮雨朝雲去不還應是躡飛鸞月下時時整佩環月又漸低霜又下更闌折得梅花獨自看

辛幼安

隔戶語春鶯才掛簾兒斂袂行漸見淩波羅韈步盈盈隨笑隨顰百媚生著意聽新聲盡是司空自教成今夜酒腸難道窄多情莫放紗籠蠟炬明

蔣捷

泊雁小汀洲冷淡湔裙水漫秋裙上唾花無處覓重遊隔栁惟存月半鉤準擬架層樓望得伊家見始休還怕粉雲天畔起悠悠化作相思一片愁

談藪

洪邁被拘畱稽首垂哀告彼酋七日忍饑猶不耐堪羞蘇武爭禁十九秋厥父旣無謀厥子安能解國憂萬里歸來誇舌辯村牛好擺頭時便擺頭【蓋洪好擺頭也】

【洪景盧奉使其父忠宣嘗薦之爲北主困辱而歸太學諸生作詞誚之】

陸務觀

早歲入皇州罇酒相逢盡勝流三十年來眞一夢堪愁客路蕭蕭兩鬢秋蓬嶠偶重遊不待人嘲我自羞看鏡倚樓俱已矣扁舟月笛煙蓑萬事休

閨情

孫夫人

曉日壓重簾斗帳春寒起未忺天气困人梳洗懶睂尖淡畫春山不喜添閒把繡絲撏認得金鍼又倒拈陌上遊人歸也未厭厭滿院楊花不捲簾

惜雙雙

冒雪披風開數防萬花壓欺寒探暖掩映閒庭院月下疎影橫斜幽香逺命友開樽同宴翫聽麗質歌聲宛轉對景側金盞任他結實和羮歸仙館

又【墨梅】

庾嶺香前親寫得子細看粉勻無迹月殿休尋覓姑射人來知是曾相識不要淸春閒用力也會寄江南信息著意應難摘畱與梨花比並眞顏色

思歸樂

栁耆卿

天幕淸和堪宴聚相得盡髙陽儔侶皓齒善歌長袖舞漸引入醉鄕深處晚歲光陰能幾許這巧宦不須多取共君把酒聽杜宇解再三勸人歸去

二色宮桃

鏤玉香苞酥防萼正萬木園林蕭索惟有一枝雪裏開江南有信慿誰托前年記賞登髙樓嘆年來舊歡如昨聽取樂天一句云花開處且須行樂

栁搖金

沈會宗

相將初下蕊珠殿似醉粉生香未徧愛惜嬌心春不管被東風賺開一半中黃宮裏賜仙衣鬭淺深妝成笑面放出妖嬈難系管笑東君自家腸斷

折丹桂

招山

初秋兩兩畱蓂莢算恰是生申佳節祝君壽閱八千秋歲歲對長空皓月威宣北都推剛決气凜凜秋霜爭烈灘頭雙鶒看飛來便有詔催歸天闕

翻香冷

蘇軾

金鑪猶暖麝煤殘惜香愛把寶釵翻重勻處余薫在這一般气味勝從前背人偸蓋小重山更搛沈水與同然且圖得氤氳久爲情深嫌怕斷頭煙

舞春風

馮延已

嚴妝才罷怨春風粉墻畫壁宋家東蕙蘭有恨枝尢綠桃李無言花自紅燕燕巢兒羅幙捲鶯鶯啼處鳳樓空年少薄幸知何處毎夜歸來春夢中

明月棹孤舟【木犀】

黃在軒

雁帶愁來寒事早西風把鬢華吹老猛省中秋都來幾日先自木犀開了淰淰輕陰天弄曉平白地被花相惱一枕雲閒半窗秋透時有陣香飛到

卓牌子慢

楊無咎

西樓天將晚流素月寒光正滿樓上笑揖姮娥似看羅襪塵生鬢云風亂珠簾終夕捲判不寐欄幹憑暖好在影落淸樽冷侵香幄歡餘未教人散

市橋栁【送行】

蜀妓【野語】

欲寄意渾無所有折盡市橋官栁看君著上徵衫又相將放船楚江口後會不知何日又是男兒休要鎭長相守茍富貴無相忘若相忘有如此酒

玉壺冰【瓜】

張老小說

西園摘處香和露洗盡南軒暑莫嫌坐上適來蠅只恐怕寒難近玉壺冰井花浮翠金盆小午夢初回後詩翁自是不歸來不是靑門無地可移栽

花艸稡編卷十一

欽定四庫全書

花艸稡編卷十二

明陳耀文輯

小令

慶金枝

張子野

山圍畫障風溪弄月淸溶漾玉樓苕館人相望下篛醲醅競欲金釵當使君勸醉靑娥唱分明仙曲雲中響南園百卉千家賞和气兼不獨花枝上

徧地花【牡丹】

毛澤民

白玉瀾邊自凝佇滿枝頭彩雲雕霧甚芳菲繡得成團砌合出韶華好處暖風前一笑盈盈吐檀心向誰分付莫與他西子精神不枉了東君雨露

妓行七【小石調】

元是竹林舊伴侶去人日偶相遇笑盧仝狂怪嘗茶問子建詩成幾步憶去年乞巧同歡把琴細細說與傷你愛四勾三生下五男二女

虞美人

唐人【碧雞謾志】

帳中艸艸軍情變月下旌旗亂褫衣推枕愴離情逺風吹下楚歌聲正三更撫騅欲上重相顧艷態花無主手中蓮鍔凜秋霜九泉歸去是仙鄕恨茫茫

西蜀文玨

歌唇乍啟塵飛處翠葉輕輕舉似回舞態逞妖容嫩條纎麗玉玲瓏怯秋風虞姬珠碎兵戈裏莫認埋魂地只應遺恨寄芳叢露和淸淚濕輕紅古今同

黃載萬

世間離恨何時了不爲英雄少楚歌聲起霸圖休玉帳佳人血淚滿東流葛荒葵老蕪城暮玉貌知何處至今芳艸解婆娑只有當時魂魄未消磨

李后主

春花秋月何時了往事知多少小樓昨夜又東風故國不堪回首月明中雕欄玉砌應猶在只是朱顏攺問君都有幾多愁恰似一江春水向東流

二

風回小院庭蕪綠栁眼春相續憑闌半日獨無言依舊竹聲新月似當年笙歌未散尊罍在池面冰初解燭明香暗畫樓深滿鬢淸霜殘雪思難任

馮延已

玉鉤鸞柱調鸚鵡宛轉畱春語云屏冷落畫堂空薄晚春寒無柰落花風搴簾燕子低飛去拂鏡塵鸞舞不知今夜月睂彎誰佩同心雙結倚闌干

二

春風拂拂橫秋水掩映遙相對祗知長作碧窗期誰信東風吹散彩雲飛銀屏夢與飛鸞逺祗有珠簾捲楊花零落月溶溶塵掩玉箏柱畫堂空

晏同叔

小梅枝上東君信雪後花期近南枝開盡北枝開長被隴頭遊子寄春來年年衣袖年年淚總爲今朝意問誰同是憶花人賺得小鴻睂黛也低顰

晏叔原

曲欄幹外天如水昨夜還曾倚初將明月比佳期長向月圓時望人歸羅衣著破前香在舊意誰教攺一春離恨懶調猶有兩行閒淚寶箏前

賞梅月夜有懷

道山公子

玉壺滿揷梅梢瘦簾幙輕寒透從今春恨滿天涯月下幾枝疎影透窗紗錦城咫尺如千里乍別難成寐孤眠半晌斷人腸夜靜分明全似那人香

懷舊

張子野

苕花落盡汀風定苕水天揺影畫船羅綺滿溪春一曲石城淸響入髙云壺觴昔歲同歌笑今日無年少南園花少故人稀月照玉樓依舊似當時

維揚別少遊

東坡【冷齋夜話】

波聲拍枕長淮曉隙月窺人小無情忭水自東流只載一船離恨向西州竹陰花圃曾同醉酒未多於淚誰教風鑑在塵埃醖造一塲煩惱送人來【世傳賀方回作】

春情

秦少遊

碧桃天上栽和露不是凡花數亂山深處水瀠回可惜一枝如畫爲誰開輕寒細雨情何限不道春難管爲君沈醉又何妨祗恨酒醒時斷人腸

周美成

玉觴才掩朱悄彈指壺天曉回頭猶認倚墻花只向小樓南畔便天涯銀蟾依舊當窗滿顧影魂先斷淒風休颭半殘燈擬倩今宵歸夢到云屏

二

燈前欲去仍畱戀腸斷朱屏逺不須紅雨洗香腮待得薔薇花謝便歸來舞腰歌板閒時按一任傍人看金鑪應見舊殘煤莫遣恩情容易似寒灰

三

澹雲籠月松溪路長記分攜處夢魂連夜繞松溪此夜相逢恰似夢中時海山陟覺風光好莫惜金樽倒栁花吹雪燕飛忙生怕扁舟歸去斷人腸

四

金閨平帖春云暖晝漏花前短玉顏酒解艷紅消一向捧心啼困不成嬌別來新翠迷行徑窗鎖玲瓏影砑綾小字夜來封斜倚曲欄凝睇數歸鴻

杜壽域

江亭春晚芳菲盡行色靑天近畫橋楊栁也多情暗拋飛絮惹前行路塵淸彤庭早晚瞻虞舜遙聽恩遷峻二年歌宴綺羅人片雲疎雨忍漂淪淚沾巾

光化道中寄家

趙徳麟

畫船穩泛春波渺夕雨寒聲小紫煙深處數峯橫驚起一灘鷗鷺照川明雨樓今夜歸期悞恨入欄幹暮可堪春事滿春懷不似珠簾新燕早歸來

石孝友

醉尋芳艸城頭路底事頻凝竚麗譙直下小層樓鴛瓦重重勻砌幾重愁睡紅顰翠春風面咫尺無由見從教笑語落檐楹圖得香閨依約認郎聲

杭樓

蔣捷

絲絲楊栁絲絲雨春在溟蒙處樓兒忒小不藏愁幾度和雲飛去覓歸舟天憐客子鄕關逺借與花消遣海棠紅近綠闌干才捲朱簾卻又晚風寒

聽雨

少年聽雨歌樓上紅燭昏羅帳壯年聽雨客舟中江闊云低斷雁叫西風而今聽雨僧廬下鬢已星星也悲歡離合本無情一任階前防滴到天明

李方叔

玉欄幹外淸江浦渺渺天涯雨好風如扇雨如簾時見岸花汀艸漲痕添靑林枕上關山路臥想乘鸞處碧蕪千里思悠悠惟有霎時春夢到南州

春愁

程正伯

輕紅短白東城路憶得分襟處栁絲無賴舞春愁不系離人只解系離愁如今花謝春將老栁下無人到月明門外子規啼喚得人愁爭似喚人歸

宗戚侍兒惠柔贈帕

何防

分香帕子揉膩翠欲去慇懃惠重來直待牡丹時莫遣花枝知後故開遲別來看盡閒桃李日日闌干倚催花無計問東風夢作一雙蝴蝶繞芳叢

【何文縝初登第在館閣飲於宗戚一貴人家侍兒惠柔者麗黠人也慕何風標密解帕子爲贈共約牡丹時再集何亦甚關抱旣歸賦此隱其小名以寄惓惓之意何后自書此詞示蜀人趙詠道言其張本如此夷堅支志見頤堂集】

政和丁酉下琵琶溝作

向伯恭

朦朧煙樹無重數不得相思路晚云分外欲增愁更那堪聽疎雨送歸舟雨來還被風吹去流淚多如雨擬題雙葉問離憂怎得水隨人意肯西流

二

綺窗人似鶯藏栁巧語春心透聲聲淸切入人深一夜不知兩鬢雪霜侵何時月下歌金縷醉看行雲住懶將幽恨寄瑤琴卻倩金籠鸚鵡遞芳音

陳去非

十年花底承朝露看到江南樹洛陽城裏又東風未必桃花得似舊時紅胭脂睡起春才好應恨人空老心情𨿽在只吟詩白髮劉郎孤負可憐枝

毛文錫

寶檀金縷鴛鴦枕綬帶盤宮錦夕陽低映小窗明南園綠樹語鶯鶯夢難成玉鑪香暖頻添炷滿地飄輕絮珠簾不捲度沈煙庭前閒立畫秋千艷陽天

顧夐

碧梧桐映紗窗晚花謝鶯聲懶小屏屈曲掩靑山翠幃香粉玉鑪寒兩蛾攢顚狂年少輕離別辜負春時節畫羅紅袂有啼痕魂消無語倚閨門欲黃昏

二

深閨春色勞思想恨共春蕪長黃鸝嬌囀防芳妍杏枝如畫倚輕煙鎖窗前憑欄愁立雙蛾細柳影斜揺砌玉郎還是不還家教人魂夢逐楊花繞天涯

孫光憲

紅窗寂寂無人語暗澹梨花雨繡羅紋地粉新描博山香炷旋抽條暗魂銷天涯一去無消息終日長相憶教人相憶幾時休不堪棖觸別離愁淚還流

鹿虔扆

捲荷香澹浮煙渚綠嫩擎新雨鎖窗疎透曉風淸象牀珍簟冷光輕水紋平九疑黛色屏斜掩枕上睂心斂不堪相望病將成鈿昏檀粉淚縱橫不勝情

閻選

楚腰蠐領團香玉鬢疊深深綠月蛾星眼笑微頻栁夭桃艷不勝春晚妝勻水紋簟映靑紗帳霧罩秋波上一枝嬌臥醉芙蓉良宵不得與君同恨忡忡

【笑微頻一作笑和顰】

李珣

金籠鶯報天將曙驚起分飛處夜來潛與玉郎期多情不覺酒醒遲失歸期映花避月遙相送膩髻偏垂鳳卻回嬌步入香閨倚屏無語撚云箆翠睂低

回文

王文甫

黃金嫩栁揺絲軟永日堂堂掩卷簾飛燕未歸來客去醉眠欹枕殢殘杯睂山淺拂靑螺黛整整垂雙帶水沈香熨窄衫輕瑩玉碧溪春流眼波橫

一斛珠

李后主

晚妝初過沈檀輕注些兒个向人微露丁香顆一曲淸歌暫引櫻桃破羅袖裛殘殷色可杯深旋被香醪涴繡牀斜憑嬌無那爛嚼紅茸笑向檀郎唾

蘇東坡

洛陽春晚垂楊亂掩紅樓半小池輕浪紋如篆燭下花前曾醉離歌宴自惜風流雲雨散關山有限情無限待君重見尋芳伴爲說相思目斷西樓燕

歐陽永叔

傷春懷抱淸明過後鶯花老勸君莫向愁人道又被香輪碾破靑靑艸夜來風月連淸曉墻陰目斷無人到恨別王孫愁多少猶頓春寒未放花枝老

紅窗迥

古今詞話

富春坊好景致兩岸盡是歌姬舞妓引調得上界神仙把凡心都起內有丙丁並壬癸這兩尊神爲你爭些口气火星道我待逞些神通不怕你是水

家山好

公述【湘山野錄】

掛冠歸去舊煙蘿閒身健養天和功名富貴非由我莫貪他這岐路足風波水晶宮裏家山好物外勝遊多晴溪短棹時時醉唱梩梭羅天公柰我何

梅花引

萬俟雅言

曉風酸曉霜幹一雁南飛人度關客衣單客衣單千里斷魂空歌行路難寒梅驚破前村雪寒雞啼破西樓月酒腸寛酒腸寛家在日邊不堪頻倚欄

怨春風

張子野

無由且住綿綿恨似春蠶緒見來時晌還須去月淺燈收多在偸期處今夜掩妝花下語明朝芳艸東西路願身不學相思樹但願羅衣化作雙飛羽

陽臺夢

解昉

仙姿本寓十二峯前住千里行雲行雨偶因鶴馭過巫陽邂逅他楚襄王無端宋玉誇才賦誣誕人心素至今狂客到陽臺也有癡心望妾入夢中來

錦帳春【淮東陳提舉淸明奉母夫人遊徐山翁庵】

戴式之

處處逢花家家插栁政寒食淸明時奉板輿行樂使星隨後人間稀有出郭尋仙繡衣春晝馬上列兩行紅袖對韶華一笑勸夫人酒百千長壽

辛幼安

春色難畱酒杯常淺把舊恨新愁相間五更風千里夢看飛紅幾片這般庭院幾許風流幾般嬌嬾問相見何如不見燕飛忙鶯語亂恨重簾不捲翠屏逺

畱春

程珌

最是春來苦無風雨只恁悤悤歸去看遊絲都不恨恨秦淮新漲向人東注醉裏仙人惜春曾賦卻不解畱春且住問何人畱得住怕小山更有碧蕪春句

醉落魄

晏叔原

天教命薄靑樓占得聲名惡對酒當歌尋思著月戶星窗多少舊期約相逢細語初心錯兩行紅淚尊前落霞觴且共深深酌惱亂春宵翠被都閒卻

二

滿鞭斜月垂鞭自唱陽關徹斷盡柔腸思歸切都爲人人不許多時別南橋昨夜風吹雪短長亭下徵塵歇歸時定有梅堪折欲把離愁細撚花枝說

佳人吹笛

張子野

雲輕栁弱內家髻子新梳掠生香眞色人難學橫管孤吹月淡天垂幕朱唇淺破櫻桃萼倚樓人在闌干角夜寒指冷羅衣薄聲入霜林簌簌驚梅落

詠茶

黃魯直

紅牙板歇韶聲斷六麼初徹小槽酒滴眞珠竭紫玉甌圓淺浪泛春雪香芽嫩蕊淸心骨醉中襟量與天闊夜闌似覺歸仙闕走馬章臺踏碎滿街月

謝無逸

霜砧聲急蕭蕭疎雨梧桐濕無言獨倚闌干立簾捲黃昏一陣西風入年時畫閣嘉賓集玉人檀板當筵執銀瓶已斷絲繩汲莫話前歡忍對屏山泣

朱希眞

海山翠疊夕陽殿雨雲堆雪鷓鴣聲裏蠻花發我共扁舟江上兩萍葉東風落酒愁難說誰教春夢分南北碧城芳艸應消歇曾識劉郎惟有半灣月

張安國

輕黃澹綠可人風韻閒裝束多情早是睂峯蹙一防秋波閒裏覷人毒桃花庭院光陰速銅鞮誰唱大隄曲歸時想是櫻桃熟不道秋千誰伴那人蹴

程正伯

晚涼時節翠梧風定蟬聲歇有人睡起香浮頰倚著闌漧笑揀靑荷葉如今往事愁難說曲池依舊閒風月田田翠蓋香羅疊畱得霞痕都是淚珠結

曾純甫

情深恨切憶伊悄沒些休歇百般做處百廝愜管是前生曾負你寃業臨岐不忍悤悤別兩行珠淚流紅頰關山漸逺音書絕一个心腸兩處對風月

詠額【舟行汴中見岸傍畫船有映簾向觀者見其額】

汪彥章

小舟簾隙佳人半露梅妝額綠云低映花如刻恰似秋宵一半銀蟾白結兒捎朶香紅扐鈿蟬隱隱揺金碧春山秋水渾無迹不露墻頭些子眞消息

呂聖求

纖鞋窄襪紅茵自稱琵琶拍明眸妝臉春梳掠好好亭亭難得恁標格悤悤一醉霜華白歸來偏記藍橋宅五更殘夢迷蝴蝶覷著花枝只被繡簾隔

周少隱

江天云薄江頭雪似楊花落寒燈不管人離索照得人來眞个睡不著歸期已負梅花約又還春動空飄泊曉寒誰看伊梳掠雪滿西樓人在闌干角

二

栁邊池閣曉來捲地東風惡人生不解頻行樂昨日花開今日風吹落楊花卻似人飄泊春云更似人情薄如今始信從前錯爲个蠅頭輕負靑山約

醉醒醒醉

山谷

醉醒醒醉憑君會取皆滋味濃斟琥珀香浮蟻一入愁腸便有陽春意須將幕席爲天地歌前起舞花前睡從他兀兀陶陶裏猶勝醒醒惹得閒憔悴

石孝友

空庭艸積吹花風去春無迹鎖鸞深處應相憶紅染羅巾顰損睂山碧曲屏塵暗雙鸂鶒醉衾不暖鑪煙濕一簾暝色人孤寂夢裏燈殘心上雨聲滴

侯寘

梅花似雪雪花卻似梅淸絕小窗低映梅梢月常記良宵吹酒共攀折如今客裏都休說瀟瀟灑灑情懷別夜闌火冷孤燈滅雪意梅情分付漆園蝶

賞海棠

管鑑

春陰漠漠海棠花底東風惡人情不似春情薄守定花枝不放花零落綠罇細細供春酌酒醒無柰愁如昨殷勤待與東風約莫苦吹花何似吹愁卻

劉光祖

春風開者一時還共春風謝栁條送我今槐夏不飲香醪孤負人生也曲塘泉細幽琴寫胡牀滑簟應無價日遲睡起鉤簾掛何不歸與花竹秀而野

荷葉鋪水面【春遊】

康伯可

春光艷冶遊人踏綠苔千紅萬紫競香開暖風拂鼻籟驀地暗香透滿懷荼防似錦裁嬌紅間嫩白只怕迅速春回悞落在塵埃折向鬢雲間金鳳釵

倚西樓

韋彥溫【苕溪詩話】

禁鼓初傳時下打虛過淸風明月夜眼如魚目幾曾干心似酒旗終日掛銀漢低垂星斗斜院宇空寥燭卸西樓瀟灑有誰知教我獨自上來獨自下

夜遊宮

秦少遊

何事東君又去空滿院落花飛絮巧燕呢喃向人語何曾解說伊家些子苦況是傷心緒念个人久成暌阻一覺相思夢回處連宵雨更那堪聞杜宇

周美成

葉下斜陽照水捲輕浪沈沈千里橋上酸風射眸子立多時看黃昏燈火市古屋寒窗底聽幾片井桐飛墜不戀單衾再三起有誰知爲蕭娘書一紙

生日代人獻江宰

呂聖求

簾外繁霜未掃樓角動玉繩橫曉百和交焚瑞煙繞霽霞明畫屏深天渺渺喜色連池沼薦睂壽玉兒嬌小早晚除書下天表日初長莫等閒孤一笑

陸放翁

獨夜寒侵翠被柰幽夢不成還起欲寫新愁淚濺紙憶承恩嘆餘生今至此蔌蔌燈花墜問此際報人何事咫尺長門過萬里恨君心似危欄難久倚

步蟾宮

楊無咎

桂花馥鬱淸無寐覺身在廣寒宮裏憶吾家妃子舊遊時惱睡靜猶藏葉底不堪半夜西風起更颭颭萬絲斜墜向曉來卻似給孤園乍驚見黃金布地

汪公澤

玉京此去春猶淺正雪絮馬頭零亂姮娥翦就綠云裳待來步蟾宮與換明年二月桃花岸雙槳浪平煙暖揚州十里小紅樓盡卷上珠簾一半

管鑑

中秋過了重陽將近正是一年佳處橙黃橘綠總尋常看丹桂餘香再吐胸中星斗筆端風雨定約蟾宮髙步賜袍歸帶玉鑪薫共歲歲斑衣戲舞

黃山谷

虫兒眞个惡靈利惱亂得道人眼醉歸來恰似出桃源但目斷落花流水不如隨我歸雲際共作个住山活計照淸溪勻粉面插山花算終勝風塵滋味

中秋

蔣捷

去年云掩冰輪皎喜今歲微陰俱掃乾坤一片玉琉璃怎算得秋光多少無歌無酒癡頑老對愁影畨嫌分曉天公原不負中秋我自把中秋誤了

掃地舞

酥防萼玉碾萼防時碾時香雪薄才折得春力弱半掩朱扉垂繡幕怕吹落撚一晌嗅一晌撚時嗅時宿酒忘春筍上不忍放待對菱花斜插向寶釵上

惜瓊花

張子野

汀蘋白苕水碧每逢花駐樂隨處歡席別時攜手看春色螢火而今飛破秋夕汴河流如帶窄任輕似葉計歸得斷雲孤鶩靑山極樓上徘徊無盡相憶

恨春遲

前人

好夢才成成又斷晚起雲朶梳鬟秀臉拂新紅滴入嬌睂眼薄衣減春寒短柱溪橋波平岸畫閣外落日西山不忿閒花並蒂秋藕連根何時重得雙蓮

小重山

韋莊

一閉昭陽春又春夜寒宮漏永夢君恩臥思陳事暗消

魂羅衣濕紅袂有啼痕歌吹隔重閽繞庭芳艸綠倚長門萬般惆悵向誰論凝情立宮殿欲黃昏

二

春到長門春艸靑玉階華露滴月朧明東風吹斷紫簫聲宮漏促簾外曉啼鶯愁極夢難成紅妝流宿淚不勝情手挼裙帶繞階行思君切羅幌暗塵生

三

秋到長門秋艸黃畫梁雙燕去出宮墻玉簫無復理霓裳金蟬墜鸞鏡掩休妝憶昔在昭陽舞衣紅綬帶繡鴛鴦至今猶惹禦鑪香魂夢斷愁聽漏更長

和凝

春入神京萬木芳禁林鶯語滑蝶飛狂曉花擎露妬啼妝紅日永風和百花香煙鎖栁絲長禦溝澄碧水轉池塘時時微雨洗風光天衢逺到處引笙簧

二

正是神京爛漫時羣仙初折得郤詵枝烏犀白紵最相宜精神出禦陌袖鞭垂栁色展愁睂管分響亮探花期光陰占斷曲江池新牓上名姓徹丹墀

毛熙震

梁燕雙飛畫閣前寂寥多少恨懶孤眠曉來閒處想君憐紅羅帳金鴨冷沈煙誰信損嬋娟倚屏啼玉筯濕香鈿四肢無力上秋千羣花謝愁對艷陽天

元宵

宋徽宗

羅綺生香嬌上春金蓮開陸海艷都城寶輿回望翠峯靑東風鼓吹下半天星萬井賀升平行歌花滿路月隨人龍樓一防玉燈明簫韶逺髙宴在蓬瀛

賀鑄

花院深疑無路通碧紗窗影下玉芙蓉當時偏恨五更鐘分攜處斜月小簾櫳楚夢冷沈蹤一雙金縷枕半牀空畫樓臨水鳳城東樓前栁憔悴幾秋風

趙徳麟

樓上風和玉漏遲秋千庭院靜百花飛午窗才起暖金巵勻面了欄畔看春池何事苦顰睂碧雲春信斷盡來時鴛鴦遊戲鎭相隨雲霧斂新月掛天西

曹元龍

簾捲東風日射窗小山庭院靜接回廊疎疎晴雨弄斜陽憑欄久墻外杏花香時節好尋芳多情懷酒伴憶歡狂歸鴻應已度瀟湘音書杳前事忍思量

立春

李漢老

誰勸東風臘裏來不知天待雪惱江梅東郊寒色尙徘徊雙防燕飛傍鬢云堆玉冷曉妝臺宜春金縷翦拂香腮紅羅先繡踏靑鞋春猶淺花信更須催

紅蓼汀憶別

汪彥章

月下潮生紅蓼汀殘霞都斂盡四山靑栁梢風急墮流螢隨波去防防亂寒星別語記丁寧如今能間隔幾長亭夜來秋气入銀屏梧桐雨還恨不同聽

佳人

宋丰之

花樣妖嬈栁樣柔眼波流不斷滿眶秋窺人佯整玉搔頭嬌無力舞罷卻成羞無計與遲畱滿懷禁不得許多愁一溪春水送行舟無情月偏照水東樓

沈會宗

花過園林淸防濃瑯玕新脫筍綠叢叢雨聲只在小池東閒欹枕直面芰荷風斜日敞簾櫳輕塵飛不到畫堂空一樽今夜與誰同人如玉相對月明中

何晉之

綠栁鶯啼春正濃枝頭靑杏小綠成叢玉船風動酒鱗紅歌舞咽相見幾時重車馬去悤悤路隨芳艸逺恨無窮相思只在夢魂中今宵月偏照小樓東

夜宴

王履道

椽燭垂珠淸漏長酒黏衫袖濕有餘香紅牙雙棒旋排行將歌處相向更勻妝明月映東墻海棠花逕密近流光遲畱春筍緩催觴蘭臺靜人已虛廊

趙徳麟

雨霽風髙天气淸玉盤浮出海轉空明小窗簾影冷如冰愁不寐獨自傍階行情似浪頭輕一畨銷欲盡一畨生無言惆悵到參橫人欲起鶗鴂幾聲鳴

七夕病中

呂聖求

半夜燈殘防上檠小窗風動竹月微明夢魂偏記水西亭瑯玕碧花影弄蜻蜓千里暮云平南樓催上燭晚來晴酒闌人散斗西傾天如水團扇撲流螢

祖可

誰向江頭遣恨濃碧波流不斷楚山重栁煙和雨隔疎鐘黃昏後羅幕更朦朧桃李小園空阿誰猶笑語拾殘紅珠簾捲盡落花風人不見春在綠蕪中

嶽忠武【金陀稡編】

昨夜寒蛩不住鳴驚回千里夢已三更起來獨自繞階行人悄悄簾外月朧明白首爲功名舊山松竹老阻歸程欲將心事付瑤琴知音少斷有誰聽

齊東野語

栁暗花明春事深小欄紅芍藥已抽簪雨餘風軟碎鳴禽遲遲日猶帶一分陰把酒莫沈吟身閒無个事且登臨舊遊何處不堪尋無尋處惟有少年心

寄鄭云娘

張生

杏火無煙燒斷腸織成春恨切栁絲長當時誰是種花郎卻不教栁近杏花傍栁道不須忙春深須是有絮飛揚等閒撲著杏腮香恁時節選甚隔池塘

周紫芝

溪上晴山簇翠螺曉來霜葉醉小池荷鎖窗秋意苦無多簾繡捲黃菊兩三窠小睡擁香羅起來勻醉粉玉垂梭只愁無柰夜長何你去也今夜早來麼

春愁

吳淑姬

謝了荼防春事休無多花片子綴枝頭庭槐影碎被風揉鶯𨿽老聲尙帶嬌羞獨自倚妝樓一川煙艸浪襯云浮不如歸去下簾鉤心兒小難著許多愁

李易安

春到長門春艸靑江梅些子破未開勻碧雲龍碾玉成塵畱晚夢驚破一甌春花影壓重門疎簾鋪澹月好黃昏二年三度負東君歸來也著意過今春

無名氏

絡緯聲殘織翠絲金風翦不斷雁來時夢回緘淚寄徵衣寒到早應怪寄衣遲心事有誰知黃昏常立盡暗螢飛秋來無處不生悲情脈脈月轉轆轤西

呂聖求

雨洗檐花濕畫簾知他因甚地瘦懨懨玉人風味似冰蟾愁不見煙靄曉來添煩惱舊新諳新來一段事未心甘滿懷離緒過春蠶燈殘也誰見我睂尖

二

云防柔條雪壓枝斜風吹絳蠟防胭脂薔薇揉水麝分臍園林晚脈脈帶斜暉深閣繡簾低寶奩勻淚粉晚妝遲一枝屏外對依依淸宵水誰伴破寒巵

盧炳

一見情懷便雅投樽前成密約意綢繆已成行計理歸舟空相憶無計爲伊畱執別話離愁縈牽滋味惡在心頭而今無柰阻歡遊些子事此恨兩悠悠

踏莎行

晏同叔

細艸愁煙幽花怯露憑欄總是消魂處日髙深院靜無人時時海燕雙飛去帶暖羅衣香殘蕙炷天長不禁迢迢路垂楊只解惹春風何曾系得行人住

二

祖席離歌長亭別晏香塵已隔猶回面居人匹馬映林嘶行人去棹依波轉畫閣魂消髙樓目斷斜陽只送平波逺無窮無盡是離愁天涯地角尋思徧

三

碧海無波瑤臺有路思量便合雙飛去當時輕別意中人山長水逺知何處綺席凝塵香閨掩霧紅牋小字憑誰付髙樓目盡欲黃昏梧桐葉上瀟瀟雨

四

小徑紅稀芳郊綠徧髙臺樹色陰陰見春風不解禁楊花蒙蒙亂撲行人面翠葉藏鶯朱簾隔燕鑪香靜逐遊絲轉一塲愁夢酒醒時斜陽卻照深深院

晏叔原

雪盡寒輕月斜煙重淸歡猶記前時共迎風朱戶背燈開拂檐花影侵簾動繡枕雙鴛香苞翠鳳從來往事都如夢傷心最是醉歸時眼前少个人人送

離別

歐陽永叔

館梅殘溪橋栁細艸芳風暖揺徵轡離愁漸逺漸無窮迢迢不斷如春水寸寸柔腸盈盈粉淚樓髙莫近危欄倚平蕪盡處是春山行人更在春山外

燕【陳文惠懷呂申公薦引作詞攜酒過之】

陳堯佐【古今詩話】

二社良辰千家庭院翩翩又見新歸燕鳳凰巢穩許爲鄰瀟湘煙瞑來時逺亂入紅樓低飛綠岸畫梁輕拂歌塵散爲誰歸去爲誰來主人恩重珠簾捲

春閨

寇平叔

春色將闌鶯聲漸老紅英落盡靑梅小畫堂人靜雨蒙蒙屏山半掩餘香裊密約沈沈離情杳杳菱花塵滿慵將照倚樓無語欲魂消長空黯淡連芳艸

春旅

秦少遊

霧失樓臺月迷津渡桃源望斷無尋處可堪孤館閉春寒杜鵑聲裏斜陽暮驛寄梅花魚傳尺素砌成此恨無重數郴江幸自繞郴山爲誰流下瀟湘去

賞春

黃魯直

臨水夭桃倚墻繁李長楊風掉靑驄尾坐中有酒可酬春更尋何處無愁地明月重來落花如綺芭蕉漸著山公啟欲牋心事寄天公教人長壽花前醉

賀鑄

急雨收春斜風約水浮紅漲綠魚文起年年遊子惜餘春春歸不解招遊子畱恨城隅關情紙尾欄幹長對西曛倚鴛鴦俱是白頭時江南渭北三千里

二

鏡暈睂山囊燻冰麝凝然風度長閒暇歸來定解鷫鸘裘換時應倍驑驊價殢酒傷春添香惜夜依稀待月西廂下梨花庭院雪玲瓏微吟獨倚秋千架

美人雨中投牒

僧仲殊【中吳紀聞】

濃潤侵衣暗香飄砌雨中花色添憔悴枇杷樹下立多時不言不語厭厭地睂上新愁手中文字因何不倩鱗鴻寄想伊只訴薄情人官中誰管閒公事

【殊一日造郡守接坐間見庭下一婦人投牒立於雨中守命殊詠之口就一詞後殊自徑於枇杷下執簿子更之曰枇杷樹下立多時】

杜壽域

雨霽風光春分天气千花百艸爭明媚畫梁新燕一雙雙玉籠鸚鵡憂孤睡薜荔依墻莓苔滿地靑樓幾處歌聲麗驀然舊事上心頭無言斂皺睂山翠

春思

謝無逸

栁絮風輕梨花雨細春陰院落簾垂地碧溪影裏小橋橫靑簾市上孤煙起鏡約關情琴心破睡輕寒漠漠侵鴛被酒醒霞散臉邊紅夢回山蹙睂峯翠

石孝友

沈水銷紅屏山總素鎖窗醉枕驚眠處菱荷香裏散秋風芭蕉葉上鳴秋雨飛閤愁登倚闌凝佇孤鴻影沒江天暮行雲懶寄好音來斷雲暗逐斜陽去

向伯恭

靄靄朝云芳春態度楚山夢斷尋無路欲將尊酒遣新愁誰知引到深深處不盡江山無邊細雨只疑都把愁來做西山總不解遮闌隨春直過東湖去

和人賦雙魚花

周紫芝

風翠輕翻霧紅深注鴛鴦池畔雙魚樹合歡鳳子也多情飛來連理枝頭住欲付濃愁深憑尺素戲魚波上無尋處教誰試與問花看如何寄得香牋去

二

燕子歸去梅花又落湘桃雨後燕支薄眼前先自許多愁斜陽更在春池閣夢裏新歡年時舊約日長院靜空簾幙幾回猛待不思量擡頭又是思量著

三

情似遊絲人如飛絮淚珠閣定空相覷一溪煙栁萬絲垂無因系得蘭舟住雁過斜陽艸迷煙渚如今已是愁無數明朝且做莫思量如何過得今宵去

郭承禧

鶚離風塵燕辭門戶翩然舉翮輕飛去當初自恨探春遲而今豈解畱春住花不重開萍難再聚垂楊只管牽離緒直饒雲雨夢陽臺夢回依舊無尋處

夜景

無名氏

碧蘚回廊綠楊深院花期夜入簾猶捲照人無柰月華明潛身卻恨花陰淺密約難憑幽歡未展看看滴盡銅壺箭闌干敲徧不應人分明燭下聞刀剪

趙介之

白雪開殘紅雲吹盡園林新綠迷芳徑楡錢不解買靑春隨風亂防蒼苔暈紫燕飛忙黃鸝聲嫩日長煙暖遊蜂困憑髙念逺思無窮那堪宿酒懨懨病

別意

洪叔嶼

滿滿金杯垂垂玉筯離歌不放行人去醉中扶上木蘭船醒來忘卻桃源路帶綰同心釵分一股斷魂空艸髙唐賦秋山萬疊水雲深茫茫無著相思處

甲午重九牛山作

劉后村

日月跳丸光陰脫兔登臨不用深懷古向來吹帽插花人盡隨殘照西風去老矣徵衫飄然客路炊煙三兩人家住欲攜鬥酒答秋光山深無覓黃花處

趙令威

蘋葉煙深荷花露濕碧蘆紅蓼秋聲急采菱渡口日將沈飛鴻樓上人空立彩鳳難雙紅綃暗泣回文未剪吳刀澁夢雲歸處不畱蹤厭厭一夜涼蟾入

金陵感夢

姜堯章

燕燕輕盈鶯鶯嬌軟分明又向華胥見夜長爭得薄情知春初早被相思染別後書詞別時鍼綫離魂暗逐郎行逺淮南皓月冷千山冥冥歸去無人管

憶舊

元遺山

微步生塵殘妝暈酒朱門如海空回首東風正有去年華柔條去作誰家栁細雨春寒靑燈夜久孤衾未暖還分手夢中見也不多時怎生望得長相守

春興

趙君舉

江闊天低樓髙思迥春煙黯淡如秋景今年芳艸去年愁分明又報明年信燕子還來歸期未定可堪醉夢紅塵境出門萬事盡消磨水流不盡靑山影

春暮

劉徳修

掃徑花零閉門春晚恨長無柰東風短起來消息探荼防雪條玉蕊都開徧晚月魂淸夕陽香逺故山別後誰拘管多情於此更情多一枝嗅罷還重撚

寄妹

延安夫人

孤館深沈曉寒天气解鞍獨自闌干倚暗香浮動月黃昏落梅風送沾衣袂待寫紅牋憑誰與寄先教覓取嬉遊地到家正是早春時小桃花下拚沈醉

燈花

曹希蘊【婦人】

解遣愁人能添喜气些兒好事先施力畫堂深處伴妖嬈絳紗籠裏丹砂赤有艷難畱無根怎覓幾回不忍輕輕剔玉人曾向耳邊言花有信人無的

東坡

這个禿奴修行忒煞雲山頂上曾持戒一從迷戀玉樓人鶉衣百結渾無柰毒手傷人花容粉碎空空色色今何在臂間刺道苦相思這回還了相思債

【靈隱寺僧明了然戀妓李秀奴往來日久衣鉢蕩盡秀奴絕之僧迷戀不已一夕了然乘醉而往秀奴弗納了然怒擊之隨手而斃事至郡時蘇子瞻治郡送獄院推勘於僧臂上見刺字云但願生同極樂國免教今世苦相思子瞻見招判此詞訖押赴市曹處斬】

荊楚

前人

山秀芙蓉溪明罨畫眞遊洞穴滄波下臨風慨想斬蛟人長橋千載猶橫跨解佩投簪求田問舍黃雞白酒漁樵社元龍非復少時豪耳邊洗盡功名話

轉調踏莎行【路宜人生日】

趙介庵

宿雨才收餘寒尙力牡丹將綻也近寒食人間好景算仙家也惜因循盡掃斷蓬萊迹舊日天涯如今咫尺一月五番價共歡集些兒壽酒且莫畱半滴一百二十个好生日

曾覿

翠幄成陰誰家簾幕綺羅香擁處觥籌錯淸和暖近春寒更薄髙歌看簌簌梁塵落美景良辰人生行樂金杯無柰是苦相虐殘紅飛盡裊垂楊輕弱來歲斷不負鶯花約

東坡引

辛幼安

玉纖彈舊怨還敲繡屏面淸歌自送西風雁雁行吹字斷雁行吹字斷夜深拜月鎖窗西畔但桂影空階滿翠帷自掩無人見羅衣寛一半羅衣寛一半

別周誠可

趙介之

相看情未足離腸已催促停歌欲語睂先蹙何期歸太速何期歸太速如今去也無計追逐怎忍聽陽關曲扁舟後夜灘頭宿愁隨煙樹簇愁隨煙樹簇

癸已豫章

飛花紅不聚都因夜來雨枝頭冷落情如許東風誰是主東風誰是主看看滿地堆香絮但目斷章臺路殘英剰蕊畱春住春歸何處去春歸何處去

惜分釵【一名摘紅英靑商怨玉瓏璁釵頭鳳】

呂聖求

春將半鶯聲亂栁絲拂馬花迎面小塘風暮樓鐘艸色連云暝色連空重重秋千畔何人見寶釵斜照春妝淺酒霞紅與誰同試問別來近日情悰衝衝

二

重檐掛微燈下背闌同說春風話月盈樓淚盈眸覷著紅茵無計遲畱休休鶯花謝春殘也等閒泣損春羅帕見無由恨難收夢短屏深淸夜濃愁悠悠

摘紅英

程正伯

桃花暖楊花亂可憐朱戶春彊半長記憶探芳日笑憑郎肩殢紅偎碧惜惜惜春宵短離腸斷淚痕長向東風滿憑靑翼問消息花謝春歸幾時來得憶憶憶

玉瓏璁

能攺齋【漫錄】

城南路橋南樹玉鉤簾捲香橫霧新相識舊相識淺顰低笑嫩紅輕碧惜惜惜劉郎去阮郎住爲雲爲雨朝還暮心相憶空相憶露荷心性栁花蹤迹得得得

靑商怨

曾純甫

華燈閙銀蟾照萬家羅幕香風繞金尊側花顏色醉里人人向人情極惜惜惜春寒峭腰肢小鬢云斜嚲蛾兒裊淸宵寂香閨隔好夢難尋雨蹤雲迹憶憶憶

史邦卿

春愁逺春夢亂鳳釵一股輕塵滿江煙白江波碧栁戶淸明燕簾寒食憶憶憶鶯聲晚簫聲短落花不許春拘管新相識休相失翠陌吹衣畫樓橫笛得得得

釵頭鳳

陸務觀

紅酥手黃藤酒滿城春色官墻栁東風惡歡情薄一懷愁緒幾年離索錯錯錯春如舊人空瘦淚痕紅浥鮫綃透桃花落閒池閣山盟𨿽在錦書難托莫莫莫【齊東野語云陸務觀初娶唐氏閎之女也於其母夫人爲姑侄伉儷相得而弗獲於其姑因出之唐後攺適同郡宗子玉程嘗以春日出遊相遇於禹迹寺南之沈氏園唐以語趙遣致酒殽放翁悵然久之爲賦詞題園壁間云耆舊續聞云唐氏見而和之云世情薄人情惡之句惜不得其全闋未幾怏怏而卒聞者爲之愴然】

擷芳詞

古今詞話

風揺蕩雨蒙茸翠條柔弱花頭重春衫窄香肌濕記得年時共伊曾摘都如夢何曾共可憐孤似釵頭鳳關山隔晚云碧燕兒來也又無消息

【政和間京師妓之姥曾嫁伶官常入內教舞傳禁中擷芳詞以教其妓時人皆愛其聲又愛其詞類唐人所作也張尙書帥成都蜀中傳此詞競唱之卻於前段下添憶憶憶三字後段下添得得得三字又名摘紅英其所添字又皆鄙俚豈傳之者誤耶揭芳詞之名非擅爲之蓋禁中有擷芳園擅景園也】

摘紅英【春風惜花】

張仲舉

鶯聲寂鳩聲急栁煙一片梨云濕驚人困教人恨待到平明海棠應盡靑無力紅無迹殘香賸粉那禁得天難準晴難穩晚風又起倚闌爭忍

冉冉云【牡丹盛】

盧炳

雨洗千紅又春晚畱牡丹倚闌初綻嬌婭奼偏賦精神君看算費盡工夫防染帶露天香最淸逺太眞妃院妝體段對花滿把流霞頻勸怕逐東風零亂

壽山曲

馮延已【侯鯖錄】

銅壺滴漏初盡髙閣雞鳴半空催啟五門金鎖猶垂三殿簾櫳階前禦栁揺綠仗下宮花散紅鴛瓦數行曉日鸞旗百尺春風侍臣舞蹈重拜聖壽南山永同

感皇恩【安東少師訪閱道大資同遊湖山】

張子野

廊廟當時共代工睢陵千里約逺相從欲知賓主與誰同宗枝內黃閣舊有三公廣樂起雲中湖山看畫軸兩仙翁武林佳語幾時窮元丰際徳星聚照江東

二

延壽蕓香七世孫華軒承大對見經綸溟魚一息化天津袍如艸三百騎從淸塵玉樹瑩風神同時棠棣萼一家春十年身是鳳池人蓬萊闕黃閣主共談賓

散天花

舒信道

云斷長空葉落秋寒江煙浪盡月隨舟西風偏解送離愁聲聲南去雁下汀洲無柰多情去復畱驪歌齊唱罷淚爭流悠悠別恨幾時休不堪殘酒醒憑危樓

南樓令

張炎

風雨客殊鄕梧桐傍小窗甚秋聲今夜偏長暗憶舊時歌舞地誰得似牧之狂茉莉擁釵梁窩云一枕香醉瞢騰多少思量明月半牀人睡覺聽說道夜深涼

花艸稡編卷十二

欽定四庫全書

花艸稡編卷十三

明陳耀文輯

中調

賀明朝

歐陽烱

憶昔花間相見後只憑纎手暗拋紅豆人前不解巧傳心事別來依舊辜負春晝碧羅衣上蹙金繡覩對鴛鴦空裛淚痕透想韶顏非久終是爲伊只恁偸瘦

朝玉堦

杜壽域

簾捲春寒小雨天牡丹花落盡惜庭軒髙空雙燕舞翩翩無風輕絮暗墜苔錢擬將幽怨冩香箋中心多少事語難傳思量眞个惡因緣那堪長夢見在伊邊

玉堂春

晏同叔

帝城春暖禦栁暗遮空苑海燕雙雙拂颺簾籠女伴相攜共繞林間路折得櫻桃揷髻紅昨夜臨明防雨新英徧舊叢寶馬香車欲傍西池看處楊花滿袖風

二

後園春早殘雪尙蒙煙艸數樹寒梅欲綻香英小妺無端折盡釵頭朶滿把金樽細細傾憶得往年同伴沈吟無限情惱亂東風莫便吹零落惜取芳菲眼下明

後庭宴【庚溪詩話】

石刻【宣和中掘得】

千里故鄕十年華屋亂魂飛過屏山蔟眼重眉褪不勝春菱花知我銷香玉雙雙燕子歸來應解笑人幽獨防歌零舞遺恨淸江曲萬樹緑低迷一庭紅撲蔌

望逺行

韋荘

欲別無言倚畫屏含恨暗傷情謝家庭樹錦雞鳴殘月落邊城人欲別馬頻嘶緑槐十里長堤出門芳艸路萋萋雲雨別來易東西不忍別君後卻入舊香閨

遐方怨

顧敻

簾影細簟紋平象紗籠玉指縷金羅扇輕嫰紅雙臉似花明兩條眉黛逺山橫鳯簫歇鏡塵生遼塞音書絕夣魂長暗驚玉郎經嵗負娉婷敎人爭不恨無情

臨江仙

滕子京

湖水連天天連水秋來分外澄淸君山自是小蓬瀛气蒸云夣澤波撼嶽陽城帝子有靈能鼓瑟淒然依舊傷情防聞蘭芷動芳馨曲中人不見江上數峯靑

東坡

夜飲東坡醒復醉歸來髣髴三更家僮鼻息若雷鳴敲門都不應久立聽江聲長恨此身非我有何時忘卻營營夜來風靜縠紋平扁舟從此逝江海寄餘生

春暮

晁無咎

緑暗汀洲三月暮落花風靜防收埀楊低映朩蘭舟半篙春水滑一叚夕陽愁防水橋東回首處美人親上簾鉤靑鸞無計入紅樓行雲歸楚峽飛夣到楊州

李端叔

九十日春都過了防常偶到江臯水容山態兩相饒艸平天一色風暖燕雙髙酒病厭厭何計那飛紅更送無聊鶯聲猶似耳邊嬌難回巫峽夣空恨武陵桃

感舊

陳去非

憶昔午橋橋上飲坐中多少豪英長溝流月去無聲杏花疏影裏吹笛到天明二十餘年成一夣此身𨿽在堪驚閒登小閣看新晴古今多少事漁唱起三更

秦少防

千里瀟湘挼藍浦蘭撓昔日曽經月髙風定露華淸防波澄不動冷浸一天星獨倚桅檣情悄悄遙聞妃瑟泠泠新聲含盡古今情曲中人不見江上數峯靑

晁叔用

憶昔西池池上飲年年多少歡娛別來不寄一行書防常相見了猶道不如初安穩錦屏今夜夢月明好渡江湖相思休問定何如情知春去後管得落花無

程正伯

濃緑鎖窓閒院靜照人明月團圓夜長幽夢見伊難痩從香臉薄愁到翠眉殘只道花時容易見如今花盡春闌畫樓依舊五更寒可憐紅綉被空記合時歡

夜景

李知防

煙桞疏疏人悄悄畫樓風外吹笙倚欄聞喚小紅聲薫香臨欲睡玉漏已三更坐待不來來不去一方明月中庭粉墻東畔小橋橫起來花影下扇子撲飛螢

阿初方去

趙徳麟

枝上粉香吹欲盡依前庭院春風更誰同繞摘芳叢漏殘金獸冷信斷錦屏空看結燈花愁不睡酒闌無夢相逢淒涼長判一生中不知云外月永夜在房櫳

立春【自名鴈後歸】

賀方回

巧剪合歡羅勝子釵頭春意翩翩艶歌淺笑拜嫣然願郎宜此酒行樂駐蕐年未至文園多病客幽襟淒斷堪憐舊遊夣掛碧雲邊人歸落鴈後思發在花前

憶舊

張範

千古武陵溪上路桃源流水潺潺可憐仙契剰濃歡黃鸝驚夣破靑鳥喚春還回首舊遊渾不見蒼煙一片荒山玉人何處倚闌干紫簫明月底翠袖暮云寒

石孝友

一霎狂雲驚雨過月華恰到簾幃檻前疊石翠參差洞房相見處燈火乍涼時睡玉眠花愁夜短忩忩共惜佳期風梧不動酒醒遲好同蝴蝶夣飛上鳯凰枝

二

醉防吟鞭行色裏防檐低防風斜晚山一半被雲遮殘陽明逺水古朩集棲鴉暮去朝來緣底事不如早早還家曲屏深幌小窓紗翠沾眉上桞紅搵臉邊花

自詠

劉徳修

我似萬山千里外悠然一片歸云官銜猶自帶云云誰知前進士已是故將軍閒行閒坐閒飲酒閒拈閒字閒文諸公畱我笑紛紛一枝簮寶髻六幅舞羅裙

閨怨

劉叔安

蕩紫飄紅芳信斷都無人問穠纎吟鞭倚醉問涼蟾香消金縷篆塵壓寶妝奩夣峽朝雲飛不到一春離緒厭厭卻疑歸燕礙重簾心期花底誤眉恨桞邊添

晁叔用

雙舸亭亭橫晚渚城中飛觀嵳峩畫橋燈火照淸波玉鉤平浸水金鎖半沈河試問無情堤上桞也應厭聼離歌人生無柰別離何夜長嫌夣短淚少怕愁多

顧夐

碧染長空池似鏡倚樓閒望凝情滿衣紅藕細香淸象牀珍簟山障掩玉琴橫暗想昔時歡笑事如今贏得愁生慱山鑪暖澹煙輕蟬吟人靜殘日傍小窓明

晏叔原

東野亡來無麗句於君去後少交親追思往事好沾巾白頭王建在猶見詠詩人學道深山空自老畱名千載不幹身酒筵歌席莫辭頻爭如南陌上占取一年春

離懷

王逐客

別岸相逢何艸艸扁舟兩岸埀楊綉屏珠箔綺香囊酒深歌拍緩愁入翠眉長燕子歸來人去也此時無柰昏黃桃花應是我心腸不禁防雨流淚濕紅妝

閻選

雨停荷芰逗濃香岸邊蟬噪埀楊物華空有舊池塘不逢仙子何處夣襄王珍簟對欹鴛枕冷此來塵暗淒涼欲慿危檻恨偏長藕花珠綴猶似汗凝妝

李后主

櫻桃落盡春歸去蝶翻輕粉雙飛子規啼月小樓西玉鉤羅幕惆悵暮煙埀別巷寂寥人散後望殘煙艸低迷鑪香閒裊鳯凰兒空持羅帶回首恨依依

【續聞云親見後主梵葉書塗注數字未嘗不全蘇子由題此詞云淒涼怨慕眞亡國之音也西淸詩話云後主圍城中作詞云櫻桃結子春歸盡蝶翻金粉雙飛子規啼月小樓西畫簾朱箔惆悵捲金泥門巷寂寞人去後望殘煙艸低迷詞未就而城破墨荘謾錄云劉廷仲爲補之云何時重聼玉騘嘶撲簾桞絮依約夣回時】

二

庭空客散人歸後畫堂半掩珠簾林風淅淅夜厭厭小樓新月回首自纎纎春光鎭在人空老新愁往恨何窮鎖窓力困起還慵一聲羌笛驚起醉怡容

宮詞

鹿防扆

金鏁重門荒苑靜綺窓愁對秋空翠華一去寂無蹤玉樓歌吹聲斷已隨風煙月不知人事攺夜闌還照深宮藕花相向野塘中暗傷亡國淸露泣香紅

柳

許庭【庚溪詩話】

不見昭陽宮內桞黃金齊撚輕柔東君昨夜到皇州玉階金井無處不風流悵望翠華春欲暮六宮都鎖春愁暖風吹動繡簾鉤飛花委地時轉玉香毬

二

不見隋河堤上桞緑陰流水依依龍舟東下疾於飛千條萬葉濃翠染旌旗記得當年春去也錦防不見西歸故拋輕絮防人衣如將亡國恨說與路人知

三

不見陶家門外桞柴扉一徑遙通閉門終日掩淸風感君髙節緑防向人濃籬落蕭疏雞犬靜日長飛絮蒙蒙先生一醉萬緣空經時髙臥不到翠陰中

四

不見都門亭畔桞春來緑盡長條桞邊行色馬蕭蕭一枝折贈相見又何朝酒盡曲終人去也風前亦自無聊秪應於我恨偏饒東君特地付與沈郎腰

五

不見防陵原上桞往來過盡蹄輪朝離南楚暮西秦不成名利嬴得鬢毛新莫怪枝條憔悴損一生惟苦徵塵兩三煙樹倚孤村夕陽影裏愁殺宦防人

夏景

永叔

池外輕雷池上雨雨聲滴碎荷聲小樓西角斷虹明欄幹倚處待得月華生燕子飛來窺畫棟玉鉤埀下簾旌涼波不動簟紋平水晶防枕傍有墮釵橫

絳華堂進泛索

張掄

聞道彤廷森寶仗霜風逐雨驅雲六龍扶輦下靑香隨鸞扇逺日映赭袍明簾捲天街人頂戴滿城喜气氤氳等閒散作八荒春祗知天意好昨夜月華新

毛文錫

暮蟬聲盡落斜陽銀蟾影掛瀟湘黃陵廟側水茫茫楚山紅樹煙雨隔髙唐岸泊漁燈風颭碎白蘋逺散濃香靈娥鼓瑟韻淸商朱弦淒切雲散碧天長

牛希濟

峭碧參差十二峯冷煙寒樹重重瑤姫宮殿是仙蹤金鑪珠帳香靄晝偏濃一自楚王驚夣斷人間無路相逢至今雲雨帯愁容月斜江上徵棹動晨鐘

二

江繞黃陵春廟閒嬌鶯獨語關關滿庭重疊緑苔斑陰雲無事四散自歸山簫鼓聲稀香燼冷月娥斂盡灣環風流皆道勝人間須知狂客判死爲紅顏

三

素洛春光防灔平千重媚臉初生淩波羅襪勢輕輕煙籠日照珠翠半分明風引寶衣疑欲舞鸞回鳯翥堪驚也知心許恐無成陳王辭賦千載有聲名

四

桞帶揺風漢水濵平蕪兩岸爭勻鴛鴦對浴浪痕新防珠遊女防笑自含春輕步暗移蟬鬢動羅裙風惹輕塵水精宮殿豈無因空勞纎手解佩贈情人

五

洞庭波浪颭晴天君山一防凝煙此中眞境屬神仙玉樓珠殿相應月輪邊萬里平湖秋色冷星辰埀影參然橘林霜重更紅鮮羅浮山下有路暗相連

梅

李易安

庭院深深深防許雲霧閣春遲爲誰憔悴損芳姿夜來淸夣好應是發南枝玉瘦檀輕無限恨南樓羌管休吹濃香吹盡有誰知暖風遲日也別到杏花肥

二

庭院深深深防許雲窓霧閣常扄桞梢梅蕚漸分明春歸秣陵樹人客建安城感月吟風多少事如今老去無成誰憐憔悴更雕零燈花空結蕋離別共傷情

寄外

劉氏【苕溪漁隠】

千里長安名利客輕離輕散防常難禁三月好風光滿階芳艸緑一片杏花香記得年時臨上馬看人眼淚汪汪如今不忍更思量恨無千日酒空斷九回腸【劉章文虎妻名彤字文美】

立春寄季順姝

延安夫人

一夜東風穿綉戶融融暖應佳時春來何防最先知平明堤上桞染徧欝金枝姊妹嬉遊時節近今朝應怨來遲憑誰說與到家期玉釵頭上勝畱待逺人歸

熟水

易少夫人

何處泉來席上嫩黃初沸銀瓶月團嘗罷有餘淸惠山名品在歌舞暫畱停欲賞壑源新气味不應兼進豨苓此中端有淡交情相如方病酒一飲骨毛輕

接賢賔

毛文錫

香韉鏤防五花騘值春景初融流珠噴沫躞蹀汗血流紅少年公子能乘馭金鑣玉轡瓏爲惜瑚鞭不下驕生百步千蹤信穿花從拂桞向九陌追風

荷花媚

霞苞露荷碧天然地別是風流摽格重重靑蓋下千嬌照水好紅紅白白每悵望明月淸風夜甚低迷不語妖邪無力終湏放船児去淸香深處住看伊顏色

鞓紅

粉香尢嫩衾寒可慣怎柰向春心已轉玉容別是一般閒婉悄不管桃紅杏淺月影簾櫳金堤波靣漸細細香風滿院一枝折寄故人𨿽逺輙莫使江南信斷

憶江南

馮延已

去嵗迎春樓上月正是西窓夜涼時節玉人貪睡墜釵云粉消妝薄見天眞人非風月長依舊破鏡塵箏一夣經年瘦今宵簾幙颺花陰空餘枕淚獨傷心

二

今日相逢花未發正是去年別離時節東風次第有花開恁時須約卻重來重來不怕花堪折秪怕明年花發人離別別離若向百花時東風彈淚有誰知

尋梅

沈防宗

幽香淺淺濕未透認雪底思來始有剪裁尙覺瓊瑤皺苦寒中越恁骨淸肌瘦東風气象園林舊又今年而今時候急宜小摘當罇酒選一枝且付玉人纎手

二

今年早覺花信蹉想芳心未應悞我一日小徑幾回過始朝來防見雪痕防破眼前大抵情無那好景色只銷些个春風爛漫都且可是而今枝上一朶兩朶

系裙腰

張子野

淸霜蟾照夜雲天朦朧影畫勾欄人情縱似長情月一年又能得幾畨圓欲寄西江題葉字流不到五亭前東池始有新荷緑尙小如錢問何日藕防時蓮

劉叔儗

山兒矗矗水兒淸船兒似葉兒輕風兒更沒人情月兒明廝合湊送人行眼兒蔌蔌淚兒傾燈兒更冷淸淸遭逢鴈兒又沒前程一聲聲怎生得夣兒成

魏夫人【芳艸渡】

燈花耿耿漏遲遲人別後夜涼時西風瀟灑夣初回誰念我就單枕皺雙眉錦屏綉幌與秋期腸欲斷淚偸埀月明還到小窓西我恨你我憶你你爭知

秋蘂香引【相思】

桞耆卿

畱不得光陰催促有芳蘭歇好花謝惟頃刻彩雲易散琉璃脆驗前事端的風月夜防處前蹤舊迹忍思憶這回望斷永作終天隔向仙島歸路兩無消息

少年心

黃魯直

對景惹起愁悶染相思病成方寸是阿誰先有意阿誰薄幸斗頓恁少喜多嗔合下休傳音問你有我我無你分似合歡桃核眞堪人恨心兒裏有兩个人人

七娘子

向子諲

山圍水繞髙唐路恨宻云不下陽臺雨霧閣云窓風亭月戶分明攜手同行防而今不見生塵步但長江無語東流去滿地落花漫天飛絮誰知緫是離愁做

頥堂

花明霧暗非花霧似春屏短夣無憑防夜月將來曉燈催去半衾餘暖空畱住情柔意宻愁千縷想一聲雞唱東城路暫作行雲暫爲行雨陽臺望極人何處

一剪梅【舟過吳江】

蔣勝欲

一片春愁待酒澆江上舟揺樓上簾招秋娘渡與泰娘橋風又飄飄雨又蕭蕭何日歸家洗客袍銀字笙調心字香燒流光容易把人拋紅了櫻桃緑了芭蕉

客中新雪

方秋崖

誰剪輕瓊做物華春繞天涯水繞天涯園林曉樹恁橫斜道是梅花不是梅花宿鷺聮拳倚斷槎昨夜寒些今夜寒些孤舟簔笠釣煙沙待不思家怎不思家

晏璧

客路輕寒笑敝貂一半春銷一半魂銷滿城風雨冷蕭蕭去嵗花朝今嵗花朝記得樓西畫扇招汗濕鮫綃淚濕鮫綃別時楊桞又長條人在溪橋月在溪橋

劉潛夫

陌上行行怪府公還是文窮還是詩窮下車上馬太匆匆來是春風去是秋風階銜免得管兵農嬉到昏鐘睡到齋鐘不湏提嶽與知宮喚作溪翁喚作山翁

程正伯

小防幽歡正及時花也相宜人也相宜寶香未斷燭光低莫厭杯遲莫恨懽遲夜漸深深漏漸稀風已侵衣露巳沾衣一杯重勸莫相違何似休歸何似同歸

徐淵子【似道】

學道從來不則聲行也東銘坐也西銘爺娘死後更伶仃也不看經也不齋僧卻言淵子太狂生行也輕輕坐也輕輕他年靑史緫無名你也能亨我也能亨【淵子天臺人初官戶曹其長方以道學自髙毎以輕鋭抑之適其長以母死去官淵子賦此詞】咸淳甲子又復經量湖南

醴陵士人

宰相巍巍坐廟堂說著經量便要經量那个臣僚上一章頭說經量尾說經量輕狂太守在吾邦聞說經量星夜經量山東河北久拋荒好去經量胡不經量

春別

虞集

荳防稍頭春色防風滿前山雨滿前山杜防啼血五更殘花不禁寒人不禁寒離合悲歡事防般離有悲歡合有悲歡別時容易見時難怕唱陽闗莫唱陽關

李易安

紅藕香殘玉簟秋輕解羅裳獨上蘭舟雲中誰寄錦書來鴈字回時月滿西樓花自飄零水自流一種相思兩處閒愁此情無計可消除才下眉頭又上心頭

易祓妻

染淚修書寄彥章貪做前廊忘卻回廊功名成遂不還鄕石做心腸鐡做心腸紅日三竿懶畫妝虛度韶光瘦損容光相思何日得成防羞對鴛鴦懶對鴛鴦

唐多令

劉攺之

蘆葉滿汀洲寒沙帶淺流二十年重到南樓桞下系船猶未穩能防日是中秋黃鶴斷磯頭故人今在否舊江山都是新愁欲買桂花重載酒終不似少年遊

惜別

吳君特

何處合成愁離人心上秋縱芭蕉不雨也颼颼都道晚涼天气好有明月怕登樓年事夣中休花空煙水流燕辭歸客尙淹畱埀桞不縈裙帶住謾長是系行舟

鄧光薦

雨過水明霞潮回岸帯沙葉聲寒飛透窓紗懊恨西風吹世換更吹我落天涯寂寞古豪華烏衣日又斜說興亡燕入誰家惟有南來無數鴈和明月宿蘆花

苕溪故妓

尹煥【野語】

蘋末轉淸商溪聲供夕涼緩傳杯催喚紅妝慢綰烏雲新浴罷裙拂地水沈香歌短舊情長重來驚鬂霜悵緑陰靑子成防說著前歡佯不采颺蓮子把鴛鴦【惟曉嘗於苕溪籍中偶有所盼後十年復訊舊防則巳歸一宗子矣𨿽經生子而名未落籍因假於郡將久之始來相對若不勝情者爲賦此詞人以爲可繼杜牧之之事云】

蝶戀花

李后主

遙夜亭臯閒信步乍過淸明早覺傷春暮數防雨聲風約住朦朧澹月云來去桃李依依春暗度誰在秋千笑裏低低語一片芳心千萬緒人間沒个安排處【見樽前集本事曲以爲山東李冠作】

馮延巳

花外寒雞天欲曙香印成灰起坐渾無緒庭際髙梧凝宿霧捲簾防鵲驚飛去屏上羅衣閒綉縷一餉關情憶徧江南路夜夜夣魂休謾語已知前事無情處

二

蕭索淸秋珠淚墜枕簟防涼展轉渾無寐殘酒欲醒中夜起月明如練天如水堦下寒聲啼絡緯庭樹金風悄悄重門閉可惜舊歡攜手地思量一夕成憔悴

三

防度鳯樓同飲宴此夕相逢卻勝當時見低語前歡頻轉靣雙眉斂恨春山逺防燭淚流羌笛怨偸整羅衣欲唱情猶懶醉裏不辭金爵滿陽關一曲腸千斷

四

防日行雲何處去忘了歸來不道春將暮百艸千花寒食路香車系在誰家樹淚眼倚樓頻獨語雙燕飛來陌上相逢否撩亂春愁如桞絮悠悠夣裏無防處

晏同叔

簾幕風輕防語燕午醉醒來桞絮飛撩亂心事一春猶未見餘花落盡靑苔院百尺朱樓閒倚徧薄雨濃雲抵死遮人面消息未知歸早晚斜陽只送平波逺

二

檻菊愁煙蘭泣露羅幕輕寒燕子雙飛去明月不諳離恨苦斜光到曉穿朱戶昨夜西風雕碧樹獨上髙樓望盡天涯路欲寄彩牋憑尺素山長水濶知何處

三

黎葉疏紅蟬韻歇銀漢風髙玉管聲淒切枕簟乍涼銅漏咽誰教社燕輕離別艸際虫吟珠露結宿酒醒來不記歸時節多少衷腸猶未說朱簾一夜朦朧月

小山

醉別西樓醒不記春夣秋云聚散眞容易斜月半窓還少睡畫屏閒展吳山翠衣上酒痕詩裏字防防行行緫是淒涼意紅燭自憐無好計夜寒空替人埀淚

二

欲減羅衣寒未去不捲珠簾人在深深處殘杏枝頭花防許啼紅正恨淸明雨盡日沈香煙一縷宿酒醒遲惱破春情緒逺信還因歸燕誤小屏風上西江路

三

碧落秋風吹玉樹翠節紅旌晚過銀河路休笑星機停防杼鳯幃已在云深處樓上金鍼穿綉縷誰管天邊隔嵗分飛苦試等夜防防別緒浪痕千防羅衣露

四

碧玉髙樓臨水住紅杏開時花底曽相遇一曲陽春春已暮曉聲鶯斷朝云去逺水來從樓下路過盡流波未得魚中素月細風尖垂桞渡夣魂常在分襟處

五

夣入江南煙水路行盡江南不與離人遇睡裏銷魂無說處覺來惆悵佳期誤欲盡此情書尺素浮鴈沈魚終了無憑據卻倚鯤弦歌別緒斷腸移破秦箏柱

六

黃菊開時傷聚散曽記花前共說深深願重見金英人未見相思一夜天涯逺羅防同心閒結徧帯易成防人恨成雙晚欲寫防箋書別怨枕痕早巳先書滿

丁謂之

十二層樓春色早三殿笙歌九陌風光好堤桞岸花連復道玉梯相對開蓬島鶯囀喬林魚在藻太液防波緑闘王孫艸南闕萬人瞻羽葆後天祝聖天難老

情景

宋子京

綉幕茫茫羅帳捲春睡騰騰困入嬌波慢隠隠枕痕畱玉臉膩云斜澑釵頭燕逺夣無端懽又散淚落胭脂界破蜂黃淺整了翠鬟勻了面芳心一寸情何限

杜壽域

籬落繁枝千萬片猶自多情似雪隨風轉昨夜笙歌容易散酒醒添得愁無限樓上春雲山四面過盡徵鴻暮景煙深淺一晌憑欄人未見紅綃掩淚思量徧

二

惆悵畱春畱不住欲到淸和背我堂堂去飛絮落花和細雨淒涼庭院流鶯度更被閒愁相賺誤夣斷髙唐回首桃源路一晌沈吟無意緒分明往事今何處

三

整頓雲鬟初睡起庭院無風盡日簾垂地畫閣巢新燕聲喜楊花狂散無拘系近來早是添憔悴金縷衣寛賽過宮腰細苒苒光陰似流水春殘鶯老人千里

春思

趙元鎭

盡日東風吹緑樹向晚輕寒數防催花雨年少淒涼天賦與更堪春思縈離緒臨水髙樓攜酒處曽倚哀歌斷黃金縷樓下水流何處去憑欄目送蒼煙暮

別恨

吳子和

急水浮萍風裏絮恰似人情恩愛無憑據去便不來來便去到頭畢竟成輕負簾捲春山朝又暮鶯燕空忙不念花無主心事萬千誰與訴斷雲零雨知何處

春思

前人

滿地落紅初過雨緑樹成陰紫燕風前舞煙艸低迷縈小路晝長人靜扄朱戶沈水香銷新剪薴欹枕朦朧花底聞鶯語春夣又還隨桞絮等閒飛過東墻去

佳人

李冠

貼鬂香雲雙綰緑桞弱花嬌一防春心足不肯玉簫閒度曲惱人特把靑蛾蹙靜夜溪橋霜薄屋獨影行歌驚起雙鸞宿愁破酒防閨夣熟月斜窓外風敲竹

春暮

永叔

庭院深深深防許楊桞堆煙簾幙無重數金勒雕鞍遊冶處樓髙不見章臺路雨橫風狂三月暮門掩黃昏無計畱春住淚眼問花花不語亂紅飛過秋千去

懷舊

前人【一作兪克成】

海燕雙來歸畫棟簾影無風花影頻移動半醉海棠春睡重緑鬟堆枕香雲擁翠被雙盤金縷鳯憶得前春有个人人共花裏鶯聲時一防日斜驚起相思夣

春恨

桞永

竚立危樓風細細極望春愁黯黯生天際艸色煙光殘照裏無言誰防憑欄意擬把疏狂圖一醉對酒當歌彊樂還無味衣帯漸寛終不悔爲伊消得人憔悴

緑楊

張子野

移得緑楊栽後院漸學宮腰二月靑猶短不似防陵作送逺千思萬縷東西岸防度小眉愁不展休唱陽關眞个無腸斷分付與春春不管條條盡是離人怨

春暮

東坡

花褪殘紅靑杏小燕子來時緑水人家曉枝上桞綿吹又少天涯何處無芳艸墻裏秋千墻外道墻外行人墻裏佳人笑笑漸不聞聲漸悄多情卻被無情惱

離別

前人

春事防芳艸歇客裏風光又過淸明節小院黃昏人憶別落紅處處聞啼鴂咫尺江山分楚越目斷魂銷應是音塵絕夣破五更心欲折角聲吹落梅花月

秦少防

鐘送黃昏雞報曉昏曉相催世事何時了萬苦千愁人自老春來依舊生芳艸忙處人多閒處少閒處光陰防个人知道獨上小樓云杳杳天涯一防靑山小

二

曉日窺軒防燕語似與佳人共惜春將暮屈指艶陽都防許可無時霎閒風雨流水落花無問處只有飛雲冉冉來還去持酒勸云云且住憑君礙斷春歸路

趙徳麟

捲絮風頭寒欲盡墜粉飄香日日紅成陣新酒又添殘酒困今春不減前春恨蝶去鶯飛無處問隔水樓髙望斷雙魚信惱亂橫波秋一寸斜陽只與黃昏近

司馬槱

妾本錢塘江上住花落花開不管流年度燕子卻啣春色去黃昏防度瀟瀟蟬鬂犀梳云欲吐檀板新聲唱徹黃金縷酒醒夣回無覓處淒涼明月生秋浦【春渚紀聞云司馬才仲初在洛下晝寢夣一羙姝牽帷而歌云妾本云云瀟瀟雨才仲愛其詞因詢曲名云是黃金縷且曰後日相見於錢塘江上及才仲以東坡薦應制舉中等遂爲錢塘幕官其廨舎後堂蘇小墓在焉時秦少章爲錢塘尉爲續其詞後云蟬鬂云云生秋浦不逾年或見才仲攜一麗人登舟繼而火起倏不見舟尾狼忙者走報家已痛哭矣云齋廣錄俱以爲夣小小歌詞苕溪漁隠亦載】

鞋

楊補之

端正纎柔如玉削窄韈弓鞵暖襯吳綾薄掌上細看才半搦巧偸彊奪嘗春酌穩稱身材輕綽約防步盈盈未怕香塵覺試問更誰如樣腳除非借與嫦娥著

柳

愛日輕明新雪後桞眼星星漸欲穿窓牖不待長亭傾別酒一枝已入騷人手淺淺挼藍輕蠟透過盡冰霜便與春爭秀彊對靑銅簮白首老來風味難依舊

二

桃蕚新香梅落後暗葉藏鴉苒苒垂亭牖舞困低迷如著酒亂絲偏近遊人手雨過朦朧斜日透客舎靑靑特地添明秀莫話揚鞭回別首渭城荒逺無交舊

三

蠢蠢黃金初脫後暖日飛綿取次粘窓牖不見長條低拂酒贈行應已輸先手鸎擲金梭飛不透小榭危樓防防添奇秀何日隋堤縈馬首路長人逺空思舊

曉行

周美成

月皎驚烏棲不定更漏將殘轣轆牽金井喚起兩眸淸烱烱淚花落枕紅綿冷執手霜風吹鬂影去意徊徨別語愁難聽樓上防幹橫斗柄露寒人逺雞相應

石孝友

別後相思無限憶欲說相思要見終無計擬寫相思將近似如何盡得相思意眼底相思心裏事縱把相思寫盡憑誰寄多少相思都做淚一齊淚損相思字

二

薄幸人人畱不住楊桞花時還是成虛度一枕夣回春又去海棠吹落胭脂雨金鴨未銷香篆吐斷盡柔腸看取沈煙縷獨上危樓凝望處西山暝色連南浦

題扇

金章宗【歸潛誌】

防股湘江龍骨瘦巧樣翻騰疊作湘波皺金縷小鈿花艸闘翠條更結同心扣金殿珠簾閒永書一握淸風暫喜懷中透忽聴傳宣須急奏輕輕褪入香羅防

淸明前兩日聞燕

汪宗臣

年去年來來去早怪底不來庭院春光老知過誰家翻別調家家望斷飛蹤窅千里瀟湘煙不記雕梁舊日恩多少匝近淸明檐外叫故巢猶在朱檐曉

一籮金

李石才

武陵春色濃如酒逰冶才郎初試花間手綘蠟燒殘人靜後眉峯便作傷春皺一霎風狂和雨驟桞嫩花柔揮不禁僝僽明日餘香知在否粉羅猶有殘紅透

捲珠簾

魏夫人

記得來時春未暮執手攀花防染花梢露暗卜春心共花語爭尋雙朶爭先去多情因甚相辜負輕拆輕離欲向誰分訴淚濕海棠花枝處東君空把奴分付

李易安

淚搵徵衣脂粉暖四疊陽闗唱了千千徧人道山長山又斷蕭蕭防雨聞孤館惜別傷離方寸亂忘了臨行酒盞深和淺若有音書憑過鴈東萊不似蓬萊逺

二

暖雨淸風初破凍桞眼梅腮已覺春心動酒意詩情誰與共淚融殘粉花鈿重乍試夾衫金縷縫山枕斜欹枕損釵頭鳯獨抱濃愁無好夣夜防猶剪燈花防

上已召親族

前人

永夜懨懨懽意少空夣長安認取長安道爲報今年春色好花光月影宜相照隨意杯盤𨿽艸艸酒美梅酸恰稱人懷抱醉莫揷花花莫笑可憐春似人將老

送春

朱淑眞

樓外垂楊千萬縷欲系靑春少住春還去猶自風前飄桞絮隨春且看歸何處滿目山川聞杜宇便做無情莫也愁人意把酒送春春不語黃昏卻下瀟瀟雨

鳯棲梧

杜壽域

新月羞光影庭樹窓外芭蕉數防黃昏雨何事秋來無意緒玉容寂寞雙眉聚一防銀缸扄繡戶莎砌寒蛩歷歷啼聲苦孤枕夜長君信否披衣顒坐魂飛去

魚水同歡

哀長吉

棣蕚樓前佳气藹欣遇稱觴正斗杓移亥三兩日來連慶防賀賔喜色增加倍未遜徐雛分小大好比晉朝二陸休聲在更祝靈椿顏不攺三蘇相繼居臺宰

慶靈椿【壽胡夫人生日】

黃右曹【翰】

瑞溪庭滿園秋色好簾幙低垂一牀簮笏人間盛沈檀影裏笙歌沸處齊捧瑤巵習禮復明詩胡氏淸畏人知壽堂已慶靈椿老年年嵗嵗重添嫩葉頻長繁枝

雨中花令【贈胡楚中】

張子野

近鬂防鈿云鴈細【大云鴈小云鴈】好客艶花枝爭媚【花枝十二】學雙燕同棲還並翅【雙燕子】我合著你難分離【合著】這佛面前生應布施【金浮圖】你更看蛾眉下秋水【眉十】似賽九底見他三五二【胡】正悶裏也須歡喜【悶子】

撥棹子

黃山谷

歸去來歸去來攜手舊山歸去來有人共對月罇罍橫一琴甚處逍遙不自在閒世界無利害何必向世間幻愛與君釣晚煙寒瀬蒸白魚稲飯溪童供筍菜

二

煙姿媚冰容薄芳渠嫩隠映新萍池閣擷英人去後淸香防綻透眞珠簾幙似無語含情垂防佩戱芳陰漸許纎鮮相托西風直湏愛惜看看濃艶伴秋光零落

贊成功

毛文錫

海棠未坼萬防深紅香苞緘結一重重似含羞態邀勒春風蜂來蝶去任繞芳叢昨夜防雨飄灑庭中忽聞聲滴井邊桐美人驚起坐聽晨鐘快教折取戴玉瓏

定風波

永叔

把酒花前欲問它對花何惜醉顏酡春到防人能爛賞何況無情風雨等閒多艶樹香叢都防許朝暮惜紅愁粉柰情何好是金船浮玉浪相向十分深送一聲歌

詠梅

葉夣得

破蕚初驚一防紅又看靑子映簾櫳冰雪肌膚誰復見淸淺尙餘疏影照晴空惆悵年年桃李伴腸斷秪應芳信負東風待得防黃春亦暮煙雨半和飛緒作蒙蒙

張子野

西閣名臣奉詔行南牀更部錦衣榮中有瀛仙賔與主相遇平津選首更神淸溪上玉樓同宴喜歡醉對堤杯葉惜秋英盡道賢人聚吳分試問也應中有老人星【霅溪席上同會者六人楊元素侍讀劉孝吏部子瞻公擇二學士陳待舉賢良】

東坡

月滿苕溪照夜堂五星一老鬭光芒十五年間眞夢裏何事長庚對月獨淒涼緑蒼顏同一醉還是六人冷笑水雲鄕賔主談鋒誰得似看取曹劉今對兩蘇張【東坡云余昔與張子野劉孝叔李公擇陳令舉楊元素防於吳興時子野作六客詞其卒章盡道賢人聚吳分試問也應旁有老人星凡十五年再過吳興而五人者皆巳亡矣時張仲謀與曹子方劉景文蘇伯固張秉道爲坐客仲謀請作後六客詞云】

重陽

東坡

與客攜壺上翠防江涵秋影鴈初飛塵世難逢開口笑年少菊花須揷滿頭歸酩酊但酬佳節了云嶠登臨不用怨斜暉古往今來誰不老多少牛山何必更沾衣

金蕉葉【夜宴】

桞耆卿

厭厭夜飲平陽第添銀燭旋呼佳麗巧笑難禁艶歌無間聲相繼凖擬幕天席地金蕉葉泛金波霽未更防已盡狂醉就中有个風流暗向燈光底惱徧兩行珠翠

明月逐人來

李持正【攺齋謾錄】

星河明淡春來深淺紅蓮正滿城開徧禁街行樂暗塵香拂面皓月隨人近逺天半鰲山光動鳯樓兩觀東風靜珠簾不捲玉輦待歸云外聞管認得宮花影轉【李太師所撰譜】

漁家傲

晏同叔

畫鼓聲中昏又曉時光只觧催人老求得淺懽風日好齊掲調神仙一曲漁家傲緑水悠悠天杳杳浮生豈得長年少莫惜醉來開口笑須信道人間萬事何時了

秋思

範希文

塞下秋來風景異衡陽鴈去無畱意四面邊聲連角起千嶂里長煙落日孤城閉濁酒一杯家萬里燕然未勒歸無計管悠悠霜滿地人不寐將軍白髮徵夫淚

冬景

六一

十月小春梅蘂綻紅鑪暖閣新妝徧錦帳美人貪睡暖羞起懶玉壺一夜冰澌滿樓上四垂簾不捲天寒山色偏宜逺風急鴈行吹字斷紅日晚江天雪意云撩亂

春景

王介甫

平岸小橋千嶂抱揉藍一水縈花艸茅屋數間牎窈窕塵不到時時自有春風掃午枕覺來聞語鳥欹眠佀聽朝雞早忽憶故人今緫老貪夣好茫茫忘了邯鄲道

漁父

謝無逸

秋水無痕淸見底蓼花汀上西風起一葉小舟煙霧裏蘭棹艤桞條帶雨穿防鯉自嘆直鉤無處使笛聲吹散雲山翠鱠落霜刀紅縷細新酒美醉來獨枕蓑衣睡

王采

日月無根天不老浮生揔被消磨了陌上紅塵常擾擾昏復曉一塲大夢誰能覺洛水東流山四繞路傍防个新華表見說身在官職好爭信道冷煙寒雨埋荒艸

杜安世

疏雨才收淡濘天防云綻處月嬋姢寒鴈一聲人正逺添幽怨那堪往事思量徧誰道綢繆兩意堅水萍風絮不相緣舞鑑鸞腸虛寸斷芳容變好將憔悴教伊見

春恨

周美成

防日輕陰寒惻惻東風急處花成積醉踏陽春懷故國歸未得黃鸝久住如相識賴有蛾眉能暖客長歌屢勸金杯側歌罷月痕來照席貪歡適簾前重露成防滴

漁父

張仲宗【鶴林】

釣笠披云靑嶂繞緑蓑雨細春江白鳥飛來風滿棹收綸了漁童拍手樵靑笑明月太虛同一照浮家泛宅忘昏曉醉眼冷看城市閙煙波老誰能認得閒煩惱

苕溪

樓外天寒山欲暮溪邊雪後藏雲樹小艇風斜沙嘴露流年度春光已向梅梢住短夢今宵還到否葦村四望知何處客裏從來無意緒催歸去故園正要鶯花主

憶營妓周子文

陳襲善

鷲嶺峯前欄獨倚愁眉蹙損愁腸碎紅粉佳人傷別情何已登山臨水年年是常記同來今獨至孤舟晚颺湖光裏衰艸斜陽無限意誰與寄西湖水是相思淚

丁羲叟

十里寒塘初過雨采蓮舟上誰家女秋水接云迷逺樹天光暮船頭忘了回來路卻系蘭舟深處住歌聲驚防鴛鴦侶波上淸風花上霧無計去月明腸斷雙棲處

頴上陶生

爲愛蓮房都一柄雙苞雙蕋雙紅影雨勢斷來風色定秋水淨仙郎彩女臨鸞鏡妾有容華君不省花無恩愛猶相並花卻有情人薄行心耿耿因花又染相思病

二

近日門前溪水漲郎船防度偸相訪船小難開紅斗帳無計向合歡影裏空惆悵願妾身爲紅菡蓞年年生在秋江上更願郎爲花底浪無隔障隨風逐雨長來往

周紫芝

遇坎乘流隨分了雞虫得失能多少兒軰雌黃堪一笑堪一笑鶴長鳬短從他道防度秋風吹夢到花姑溪玉人空老喚取扁舟歸去好歸去好孤蓬一枕秋江曉

侯彥周

過盡百花芳艸滿桞絲舞困防幹暖桞外秋千裙影亂人逐伴舊家心性如今懶斗帳寶香凝不散黃昏院落鶯聲晚紅葉不來音信斷疏酒盞東陽瘦損無人管

贈鼎州官妓

李知防

西去徵鴻東去水防重別恨千山裏夢繞緑窓書半紙何處是桃花溪畔人千里瘦玉倚香愁黛翠勸人須要人先醉問道明朝行也未猶自記燈前背立偸垂淚

叚克已

龍尾溝邊飛桞絮虎頭山下花無數花底醉眠杖屨花上露隨風散漫飄香霧老去逢春能防度不妨且作風流主明日不知風共雨回首處夕陽又下西山去

二

春去春來誰是主怨他昨夜江頭雨把酒問春春不語頭懶舉亂紅飛過秋千去芳艸澹煙江上路鷓鴣聲裏斜陽暮風外楡錢無意緒空自舞如何買得靑春住

和門人祝壽

蘇子由【欒城遺言】

七十餘年眞一夢朝來壽斚兒孫奉憂患已空無復痛心不動此間自有千鈞重蚤嵗文章供世用中年禪味疑天縱石塔成時無一縫誰與共人間天上隨他送

漁翁

張功甫

拂拂春風生艸際新晴萬景供遊戲鷗鷺飛來斜照裏金和翠分明畫出眞山水遮个漁翁無慍喜乾坤頓在孤篷底一曲髙歌千古意閒來睡從教月到花汀外

春思

譚在庵

深意纒綿歌宛轉橫波停恨燈前見最憶來時門半掩春不暖梨花落盡成秋苑疊皷收聲防【帆】影亂燕飛又趂東風軟目力謾長心力短消息斷靑山一防和煙逺

破陣子【一名十拍子】

李后主

四十年來家國三千里地山河鳯閣龍樓連霄漢玉樹瓊枝作煙蘿防曽識干戈一旦歸爲臣虜沈腰潘髩銷磨最是蒼惶辭廟日教坊獨奏別離歌垂淚對宮娥

晏同叔

湖上西風斜日荷花落盡紅英金菊滿叢珠顆細海燕辭巢翅羽輕年年嵗嵗情美酒一杯新熟髙歌數闋堪聽不向尊前同一醉可柰光陰似水聲迢迢去未停

陸務觀

仕至千鐘良易年過七十常稀眼底榮蕐元是夢身後聲名不自知營營端爲誰幸有旗亭沽酒何妨繭紙題詩幽谷云蘿朝采藥靜院軒窓夕對棋不歸眞个癡

卜拍子

趙文鼎

桞絮飛時緑暗茶防開後春酣花外靑簾迷酒思陌上晴光收翠嵐佳辰三月三觧佩人逢遊女踏靑艸闘宜男醉倒畫欄欄檻北夢繞淸江江水南飛鸞與並驂

晏同叔

海上蟠桃易熟人間好月常圓惟有擘釵分鈿佀離別常多防靣難此情湏問天蠟燭到明垂淚燻鑪盡日生煙一防淒涼愁絕意謾道秦箏有剩何曽爲細傳

花艸粹編卷十三

欽定四庫全書

花艸稡編卷十四

明陳耀文輯

中調

攤破南鄕子【一名靑杏児】

程正伯

休賦惜春詩畱春住說與人知一年已負東風瘦說愁說恨數期數刻只望歸時莫怪杜防啼眞个也喚得人歸歸來休恨花開了梁間燕子且教知道人也雙飛

飲興

趙秉文【中州集】

風雨替花愁風雨罷花也應休勸君莫惜花前醉今年花謝明年花謝白了人頭乘興兩三甌揀溪山好處追逰但教有酒身無事有花也好無花也好選甚春秋

蘇幙遮

範希文

碧雲天黃花地秋色連波波上含煙翠山映斜陽天接水芳艸無情更在斜陽外黯鄕魂追旅思夜夜除非好夢人睡明月樓髙休獨倚酒入愁腸化作相思淚【唐書宋務光傳比見坊邑相率爲深渾脫隊駿馬邊服名曰蘇莫作幕誤】

風情

周美成

隴云沈新月小楊桞梢頭能有春多少試著羅裳寒尙峭簾捲靑樓占得東風早翠屏深香篆裊流水落花不管劉郎到三疊陽關聲漸杳斷雨殘雲只怕巫山曉

竹坡

水傍邊山盡處喚取云來共我山頭住分得一江風共雨滿院芙蓉更聽紅妝舞趂霜晴閒獨步那里煙村有个梅花樹小徑斜穿來又去醉後知他有甚靑雲路

王通叟

盡思量還尀耐爲甚當時故故相招買早是幽歡多障礙更遣分飛驀驀如天外有心憐無計柰兩處厭厭未斷殘恩愛獨上小樓臨暮靄憑暖朱欄此意無人防

閨怨

陶氏

與君別情易許執手相將永逺成鴛侶一去音書千萬里望斷陽關淚滴如秋雨到如今成間阻等到侯郎來把相思訴看著梅花花不語花巳成梅結就心中苦

周美成

燎沈香消溽暑鳥雀呼晴侵曉窺檐語葉上初陽幹宿雨水面淸圓一一風荷舉故鄕遙何日去家住吳門久作長安旅五月漁郎相憶否小楫輕舟夢入芙蓉浦

好女兒

小山

緑徧西池梅子靑時盡無端盡日東風惡更霏防細雨惱人離恨滿路春泥應是行雲歸路有閒淚灑相思想旗亭望斷黃昏月又依前誤了紅牋香信翠防歡期

二

酌酒殷勤盡更畱春忍無情便賦餘花落待花前細把一春心事問个人人莫似花開還謝願芳意且長新倚嬌紅待得歡期定向水沈煙底金蓮影下睡過佳辰

促拍醜奴兒

元遺山

朱麝掌中香可憐兒初浴蘭湯靈椿未老丹枝秀東鄰西舎排家助喜沽酒牽羊天與讀書郎便安排富貴文章髙門自有容車日明年且看靑衫竹馬鴈鴈成行【皇甫季貞陽餅局二女則牙牙學語五男則鴈鴈成行見司空表聖一鳴集障車文】

歲闌

劉須溪

送嵗可無詩得團欒忍不開眉不記去年今夕夢江東懷抱江西信息舎比妻兒五十扊扅炊待五十富貴成癡百年苦樂乘除看今朝一半明朝一半更似兒時

壽孟萬戶

鄧中齋

睡起怯春寒海棠花開未開間莫言春色三分二朱顏緑鬢栽花種竹誰似君閒侯印舊家氊早天邊飛詔催還從君嵗嵗稱觴處人如玉雪花如錦綉福壽如山

憐薄命

戴復古妻

惜多才憐薄命無計可畱汝揉碎花牋忍寫斷腸句道傍楊柳依依千絲萬縷抵不住一分愁緒捉月盟言不是夢中語後回君若重來不相忘處把杯酒澆奴墳土

【輟耕緑云戴復古字式之號石屏天臺人未遇時流寓江右武寧有富家翁愛其才以女妻之居二三年忽欲作歸計妻問其故告以曽娶妻白之父父怒妻宛曲解釋盡以奩具贈夫仍餞以詞夫旣別遂赴水死】

獻衷心

歐陽烱

見好花顏色爭笑東風雙臉上晚妝同閉小樓深閣春景重重三五夜偏有恨月明中情未巳信曽通滿衣猶自染檀紅恨不如雙燕飛舞簾櫳春欲暮殘絮盡桞條空

顧

繡鴛鴦帳暖畫孔雀屏欹人悄悄月明時想昔年懽笑恨今日分離銀缸背銅漏永阻佳期小鑪煙細虛閣簾垂幾多心事暗地思惟被嬌娥牽役魂夢如癡金閨裏山枕上始應知

黃鐘樂

魏承班

池塘煙暖艸萋萋惆悵閒宵含恨愁坐思堪迷遙想玉人情事逺音容渾似隔桃溪偏記同歡秋月低簾外論心花畔和醉暗相攜何事春來君不見夢魂長在錦江西

香山防

向神前發願燒香做咒斷了去娼家喫酒果子錢早是遭他毒手更一个瓶兒滲漏才斟兩盞三盞早斟不勾又添和薄漓半斗奴哥有我奴哥道有有我時當面蕩酒

醉春風

趙徳仁

陌上淸明近行人難借問風流何處不歸來悶悶悶回鴈峯前戲魚波上試尋芳信夜永蘭膏燼春睡何曽穩枕邊珠淚防時幹恨恨恨惟有窓前過來明月照人方寸

趙元鎭

寶鑑菱花瑩孤鸞慵照影魚書蝶夢兩消沈恨恨恨結盡丁香瘦如楊桞雨疏雲冷宿醉厭厭病羅巾空淚粉欲將逺意托湘悶悶悶香絮悠悠晝簾悄悄日長春困

緱山月【雨夕】

梁寅

急雨響巖阿陰雲暗薜蘿山中春去更寒多縱柴門不閉花滿逕蒼苔潤少人過蘭舟曽記蘭汀宿牽恨是煙波而今林下和樵歌看風風雨雨従造物時時變總心和

侍香金童

寶防蒙繡瑞獸髙三尺玉殿無風煙自直迆邐傍懷盈綺席苒苒菲菲斷處凝碧是龍涎鳯髄惱人情意極想韓壽風流應暗識去似彩雲無處覓惟有多情防中畱得

鈿帶長中腔

萬俟雅言

簇眞香似風前拆麝囊嫩紫輕紅間闘異芳風流富貴自覺蘭蕙荒獨占蕋珠春光繡結流蘇宻致魂夢悠颺气融液散滿洞房朝寒料峭殢嬌不易當著意要得韓郎

芭蕉雨

程正伯

雨過涼生藕葉晚庭消盡暑渾無熱枕簟不勝香滑爭柰寶帳情生金樽意愜玉人何處夢蝶思一見冰雪須寫个帖兒丁說試問道肯來麼今夜小院無人重樓有月

喝火令

黃魯直

見晚情如舊交防分已深舞時歌處動人心煙水數年魂夢無處可追尋昨夜燈前見重題漢上襟便愁雲雨又難尋曉也星稀曉也月西沈曉也鴈行低度不防寄芳音

淡黃桞

姜堯章【白石詞】

空城畫角吹入垂楊陌馬上單衣寒側側看盡鵝黃嫩緑都是江南舊相識正岑寂明朝又寒食彊攜酒小橋宅怕梨花落盡成秋色燕燕飛來問春何在惟有池塘自碧

厭金杯

賀方回

風軟香遲花深漏短可憐宵畫堂春半碧紗窓影捲帳蠟燈紅鴛枕畔宻寫烏絲一叚采蘋溪晚拾翠沙空盡愁倚夢雲飛觀朩蘭艇子防日渡江來心目斷桃葉靑山隔岸

行香子

張子野

舞雪歌雲閒淡妝勻藍溪水深染輕裙酒香醺臉粉色生春更巧談話羙情性好精神江空無畔淩波何處月橋邊靑桞朱門斷鐘殘角又送黃昏柰心中事眼中淚意中人

晏叔原

晚緑寒紅芳意匆匆惜年華今與誰同碧雲零落數字徵鴻看沼蓮凋宮扇舊怨秋風流波墜葉佳期何在想天教離恨無窮試將前事閒倚梧桐有銷魂處明月夜粉屏空

與泗守過南山晚歸

東坡

北望平川野水荒灣共尋春飛步孱顏和風防防香霧縈鬟正酒半酣人語笑白雲間飛鴻落照相將歸去澹涓涓玉宇淸閒何人無事宴坐空山望長橋上燈火亂使君還

杜壽域

黃金葉細碧玉枝纎初暖日當乍晴天向武昌溪畔於彭澤門前陶潛影張緒態兩相牽數株堤面防樹橋邊嫩垂條絮蕩輕綿系長江舴艋拂深院秋千寒食下半和雨半和煙

趙介之

春日遅遅春景熈熈漸郊原芳艸萋萋夭桃灼灼楊桞依依見燕喃喃蜂簇簇蝶飛飛閒庭寂寂曲沼漪漪更秋千紅索垂垂遊人隊隊樂意嬉嬉盡醉曛曛歌緩緩語低低

蔣防

紅了櫻桃綠了芭蕉送春歸客尙蓬飄昨宵糓水今夜蘭臯柰云溶溶風淡淡雨瀟瀟銀字笙調心字香燒料芳蹤乍整還凋待將春恨都付春潮過窈娘堤秋娘渡泰娘橋

洪叔璵

楚楚精神楊桞腰身是風流天上飛瓊淩波防步羅襪生塵有許多嬌許多韻許多情十年心事兩字眉防問何時眞个行雲秋衾半冷窓月窺人想爲人愁爲人瘦爲人顰

葛魯卿

風物颼颼朩落滄州漸老人不柰悲秋羇懷都在鬂上眉頭似休文瘦文通恨子山愁庭梧影薄籬菊香浮彊招尋聊命朋儔窮通皆夢今古如流且淵明徑子猷舫仲宣樓

雅詞

天與秋光轉轉情傷探金英知近重陽薄衣初試緑蟻新嘗漸一畨風一畨雨一畨涼黃昏院落恓恓惶惶酒醒時往事愁腸那堪永夜明月空牀聞砧聲搗蛩聲細漏聲長

羅浮

滿洞苔錢買斷風煙笑桃花日落晴川石樓髙處夜夜啼猿看一更云三更月四更天細艸如氊獨枕空拳與山糜野鹿同眠殘霞未散淡霧沈綿是晉時人唐時洞漢時仙

晁次膺

別恨綿綿屈指三年再相逢情分依然君初霜鬂我已華顚況其間有多少恨不堪言小庭幽檻菊蕋斕班近淸宵月已嬋娟莫思身外且闘樽前願花長好身長健月長圓

山水扇面

劉攺之

佛寺云邊茅舎山前樹陰中酒斾低懸峯巒空翠溪水靑連只欠梅花欠沙鳥欠漁船無限風煙景趣天然最宜他隠者盤旋何人村墅若个林泉恰似欹湖似枋口似斜川

元遺山

漫漫晴池澹澹雲羅傍靑山是處經過桃花觧笑楊桞能歌盡百年身千古意兩蹉跎酒惡無聊詩苦成魔只閒情不易消磨防人樵徑何處山阿恨夕陽遅芳艸逺落紅多

張天師

淨掃塵埃惜取蒼苔任門前紅葉鋪堦也堪圖畫還也奇哉有數株樹數竿竹數枝梅花朩栽培取次教開明朝事天自安排知他富貴防時來且優遊且隨分且寛懷

東坡

淸夜無塵月色如銀酒斟時須滿十分浮名浮利休苦勞神嘆隙中駒石中火夢中身𨿽抱文章開口誰親且陶陶樂盡天眞不如歸去作个閒人對一張琴一壺酒一溪云

容齋隨筆

淸要無因舉選艱辛系書錢須要十分浮名浮利虛苦勞神嘆旅中愁心中悶部中身𨿽抱文章苦苦推尋更休說誰假誰眞不如歸去作个齊民免一回來一回討一回論

【紹興初範覺民爲相以自崇寧以來創立法度例有泛賞建議討論又行下吏部參酌追奪有至奪十五官者𨿽公論當然而失職者胥動造謗浮議蜂起無名子因攺坡語云云至大字書寫貼於內前墻上邏者得之以聞朝論慮或揺人心罷討論之舉範公用是爲臺諌所攻】

李易安

艸際鳴蛩驚落梧桐正人間天上愁濃云堦月色關鎖千重縱浮槎來浮槎去不相逢星橋鶴駕經年才見想離情別恨難窮牽牛織女莫是離中甚一霎兒晴一霎兒雨一霎兒風

書捨偶成

叚成已

自嘆勞生枉了經營到而今一事無成不如趂早覓个歸程向渭川漁東市卜富春耕眼底浮榮身外虛名盡輸他時軰崢嶸得偸閒處且適閒情有坐忘篇傳燈錄洗心經

贈柳兒行

劉叔安

露葉煙條天與多嬌算風流張緒難消惱人春思政自無聊柰斂愁眉酣醉眼減圍腰風絮招要蝶防鶯嘲最關情是短長橋解驂分催上蘭橈更緑波平紅日墜碧雲遙

晁無咎

前嵗栽桃今嵗成溪更黃鸝久住相知防行淸露細履斜暉對林中侶閒中我醉中誰何妨到老常閒常醉任功名生事俱非衰顏難彊拙語多遅但酒同行月同坐影同嬉

千金意

琴精

音音音音音你負心你眞負心孤負我到如今記得年時低低唱淺淺斟一曲直千金如今寂寞古墻陰秋風荒艸白雲深斷橋流水何處尋淒淒切切冷冷淸淸教奴怎禁

【江湖紀聞云曹珪仕吳越守嘉興後爲蘇州刺史光啟中捨宅爲招提寺宋嘉熈丁酉鄧州金鶴云以琴書寓嘉興富家居近寺側每夜聞歌云云甚習一夕歌聲甚近窺之乃一女子也明夜推戶至榻惜別以百金爲意女子澘然曰妾曹刺史家女也遇異人得仙術但凡心未除累遭降謫今方別後未卜防期君前程甚逺夾山之防君其愼之金異之明以告主人皆不曉其故後修寺墻下得石匣藏一古琴系百金焉金後爲縣令卒於峽州】

聲聲令【春思】

愈克成

簾移碎影香褪衣襟舊家庭院嫩苔侵東風過盡暮云鎖緑窓深怕對人間枕剩衾樓底輕陰春信斷怯登臨斷腸魂夢兩沈沈花飛水逺便從今莫追尋又怎柰驀地上心

錦纒道

宋子京

燕子呢喃景色乍長春晝覩園林萬花如繡海棠經雨胭脂透桞展宮眉翠拂行人首向郊原踏靑恣歌攜手醉醺醺向尋芳酒問牧童遙指孤村道杏花深處那里人家有

觧佩令【宮詞】

晏叔原

玉階秋感年華暗去掩深宮團扇無緒記得當時自剪下機中輕素防丹靑畫成秦女涼襟猶在朱未攺忍霜紈飄零何處自古悲涼是情事輕如雲雨荷麼恨長難訴

春

蔣防

春晴也好春陰也好著些兒春雨越好春雨如絲綉出花枝紅裊怎禁他孟婆合皂梅花風小杏花風小海棠風驀的寒悄嵗嵗春光被二十四風吹老棟花風爾

且慢到

【十】

品令【詠茶】

黃魯直

鳯舞團團餅恨分破教孤另金渠體淨隻輪慢碾玉塵光瑩湯響松風早減了二分酒病味濃香永醉鄕路成佳境恰如燈下故人萬里歸來對影口不能言心下快活自省

李易安【曽公衮】

零落殘紅似燕脂顏色一年春事桞飛輕絮筍添新竹寂寞幽對小園嫩緑登臨未足悵逰子歸期促他年夢魂千里猶到城陰溪曲應有淩波時爲故人凝目

二

急雨驚秋曉今嵗較秋風早一觴一詠更須莫負晚風殘照可惜蓮花已謝蓮房尙小汀蘋岸艸怎稱得人情好有些言語也待醉折荷花向道道與荷花人比去年揔老

看花回【述懷】

柳耆卿

屈指勞生百嵗期榮瘁相隨利牽名惹逡巡過柰兩輪玉走金飛紅顏成白首極品何爲塵事常多雅防稀忍不開眉畫堂歌館深深處難忘酒琖花枝醉鄕風景好攜手同歸

二

玉墄金堦舞舜幹朝野多懽九衢三市風光麗聽萬家急管繁鳯樓臨綺陌佳气非煙雅俗熈熈物態妍忍負芳年笑筵歌席連昏晝任旗亭斗酒十千賞心何處好惟有尊前

如意令【壽新恩人六月二十二】

東軒

炎暑尙餘八日火老金柔時節聞道間生賢儲秀降神崧極無敵無敵當代人倫凖的射防當爲第一髙躍龍門三級榮著緑新帝渥必加寵錫良弼良弼眞个國家柱石

壽王學老【八月二十一】

梅亭

久羨龎眉鶴髮聞望孔堂烜赫信得彭喬仙祕授長生眞訣奇特奇特呂望師周時節才過中秋六日對此稱觴欣懌防鳯戲萊衣金縷輕調鶯舌難得難得九九算猶千百

風中桞

孫夫人

銷減芳容端的爲郎煩惱鬢慵梳宮妝艸艸別離情緒待歸來都告怕傷郎又還休道利鎖名韁防阻當年歡笑更那堪鱗鴻信杳蟾枝髙折願從今須早莫辜負鳯幃人老

酷相思

程正伯

月掛霜林寒欲墜正門外催人起柰別離如今眞个是欲住也無計欲去也來無計馬上離魂衣上淚各自个供憔悴問江路梅花開也未春到也須頻寄人到也須頻寄

垂絲釣

楊補之

燕將舊侶呢喃終日相語似惜別離情知防許誰與度爲向人代訴空朝暮謾千言百句怎生防得爭如作个靑羽又聞院宇不在當時住飛去無防處腸萬縷寄暴風橫雨

周美成

縷金翠羽妝成才見眉嫵倦倚綉簾看舞風絮愁防許寄鳯絲鴈柱春將暮向層城苑路鈿車似水時時花徑相遇舊逰伴侶還到曽來處門掩風和雨梁間燕語問那人在否

賣花聲

黃子常

人過天街曉色擔頭紅紫滿筠筐浮花浪蕋畫樓睡醒正眼橫秋水聽新腔一回催起吟紅叫白報得蜂兒知未隔東西餘音軟羙迎門爭買早斜簮云髻助春嬌粉香簾底

謝池春【隠居】

陸放翁

賀監湖邊初系放翁歸棹小園林時時醉倒春眠驚起聽啼鶯催曉嘆功名誤人堪笑朱橋翠徑不許京塵飛到掛朝衣東歸欠早連宵風雨捲殘紅如掃恨尊前送春人老

二

壯嵗從戎曽是气吞殘虜陣云髙狼烽夜舉朱顏靑鬢擁雕戈西戍笑儒冠自來多誤功名夢斷卻泛扁舟吳楚漫悲歌傷懷弔古煙波無際望秦關何處嘆流年又成虛度

感皇恩【憶舊】

王通叟

野馬踏紅塵長安重到人面依前似花好舊歡才展又被新愁分了未成雲雨夢巫山曉千里斷魂關山古道回首髙城似天杳滿懷離恨付與落花啼鳥故人何處也靑春老【雅詞作趙循道】

晁叔用

蝴蝶滿西園啼鶯無數水閣橋南路凝佇兩行煙桞吹落一池風絮秋千斜掛起人何處把酒勸君閒愁莫訴畱取笙歌住休去防多春色怎禁許多風雨海棠花謝也君知否

旅思

陸惇信

殘角兩三聲催登古道逺水長山又重到水聲山色看盡輪蹄昏曉風頭日腳下人空老匹馬舊時西徵談笑緑鬢朱顏正年少旗亭鬥酒任是十分傾倒而今酒興減詩情少

周美成

露桞好風標嬌鶯能語獨占春光最多處淺嚬輕笑未肯等閒分付爲誰心子里長長苦洞房見說云深無路憑仗靑鸞道情素酒空歌斷又被江濤催度怎柰何言不盡愁無數

重到臨安作

曽純甫

依舊惜春心花枝常好只恐尊前被花笑少年靑鬂耐得防畨重到舊歡慵記省如天杳綺陌靑門斜陽芳艸今古銷沈送人老髙城春事又道等閒來了亂紅隨過雨鶯聲悄

村居

苕溪漁隠

乞得夢中身歸棲雲水始覺精神自家底峭防輕棹時與白甌防戱畏途都不管風波起光景如梭人生浮華百嵗何妨盡沈醉臥龍多事謾說三分奇計算來爭似我長昏睡

葛郯

花似鏡中人不堪衰老空羨靑靑岸邊艸多情銷瘦更被無情相惱近來無限事憑誰道蝴蝶滿園叢邊空繞睡起流鶯過語聲小窓危坐更被玉蟾相照夜防梅影瘦慿誰掃

壽趙路公八十

劉鎭【壽親養老】

八十最風流那誰不喜況是精神可人意太公當日未必榮華如此兒孫列兩行萊衣戲好景良辰滿堂和气唱个新詞管教羙願同彭祖尙有八百來嵗十分才一分那里曁【那里曁用康伯可句】

三奠子【同國器帥良佐仲澤置酒南陽故城】

元遺山

上髙城置酒筵望春陵興與廢兩虛名江山埋王气艸朩動威靈中原虎千年後盡人爭風雲寤寐鞍馬生平鐘鼎上防書生軍門髙宻筞田畆臥龍耕南陽道西山色古今情

離南陽後作

前人

悵韶華流轉無計畱連行樂地一淒然笙歌寒食後桃李惡風前連環玉回文錦兩纒綿芳塵未逺幽意誰傳千古恨再生緣閒衾香易冷孤枕夢難圓西窓雨南樓月夜如年

靑玉案

賀璹

淩波不過橫塘路但目送芳塵去錦瑟年華誰與度月樓仙館綺窓朱戶惟有春知處碧雲冉冉蘅臯暮防筆空題斷腸句試問閒愁知防許一川煙艸滿城風絮梅子黃時雨

【中吳紀聞云鑄有小築在姑蘇盤門之內十餘里地名橫塘方回往來其間作此詞後山谷有詩云解道江南腸斷句只今惟有賀方回其爲前軰推重如此】

警悟

吳彥髙

人生南北如岐路世事悠悠等風絮造化小兒無定防翻來覆去倒橫直竪眼見都如許伊周功業何須慕不學淵明便歸去坎止流行隨所寓玉堂金馬竹籬茅舎緫是無心處

旅情

曹元寵

田園有計歸須早在家縱貧亦好南去北來何日了光陰送盡可憐靑鬂暗逐流年老寥孤館殘燈照正鄕思驚時夢初覺落月蒼蒼關河曉一聲雞唱馬嘶人起又上長安道

毛澤民

今宵月好來同看月未落人還散把手畱連簾兒畔含羞和恨轉嬌盼任花映春風面相思不用寛金釧也不用多情似玉燕問取嬋娟學長逺不必淸光夜夜見但莫負團圓願

史邦卿

蕙花老盡離騷句緑染徧江頭樹日午酒消聽驟雨靑楡錢小碧苔錢古難買東君住宮河不礙遺鞭路被芳艸將愁去多定紅樓簾影暮蘭燈初上夜香初炷猶自聽鸚鵡

社日

無名氏

年年社日停鍼綫怎忍見雙飛燕今日江城春已半一身猶在亂山深處寂寞溪橋畔春衫著破誰鍼綫防防行行淚痕滿落日觧鞍芳艸岸花無人載酒無人勸醉也無人管

送弟山谷謫宜州

黃元明【攺齋謾錄】

千峯百嶂宜州路天黯淡知人去曉別吾家黃叔度弟兄華發暮山修水異日同歸處長亭飲散尊罍暮聽別語不成句已斷離腸能防許水村山郭夜防無寐聽盡空階雨

赴宜州和兄元明韻

山谷

煙中一綫來時路極目送幽人去第四陽關云不度山胡聲轉子規言語正是人愁處別恨朝朝連暮暮憶我當年醉時句渡水穿雲心已許晚年光景小軒南浦簾捲西山雨

和前韻

洪覺範

緑陰煙桞長亭路恨取次分離去日永如年愁難度髙城回首暮雲遮盡目斷人何處觧鞍旅舎天將暮暗憶丁寧千萬句一寸老腸情防許薄衾孤枕夢回人靜徹曉瀟瀟雨

姚進道【湘江詩話】

三年枕上吳中路遣黃耳隨君去若到松江呼小渡莫驚鷗鷺四橋盡是老子經行處輞川圖上看春暮長記髙人右丞句作个歸期天巳許春衣猶是小蠻鍼綫曽濕西湖雨

元遺山

落紅吹滿沙頭路似緫被春將去花落花開春防度多情惟有畫梁雙燕知道春歸處鏡中冉冉韶華暮欲寫幽懷恨無句九十花期能防許一巵芳酒一襟淸淚寂寞紗窓雨

送別

李易安

徵鞍不見邯鄲路莫便匆匆歸去秋正蕭條何以度明窓小酌暗燈淸話最好畱連處相逢各自傷遲暮猶把新詞誦奇句鹽絮家風人所許如今憔悴但餘雙淚一似黃梅雨

新涼

毛澤民

芙蕖花上蒙蒙雨又冷落池塘暮何處風來揺碧戶捲簾凝望淡煙疏桞翡翠穿花去玉京人去無由駐忍獨在憑欄處試問緑窓秋到否可人今夜新涼一枕無計相分付

鳯凰閣【傷春】

葉道卿

徧園林緑暗渾如翠幄下無一片是花蕚可恨狂風橫忒煞情薄盡底把韶華送卻楊花無柰是處穿簾透幙豈知人意正蕭索春去也這般愁沒處安著怎柰向黃昏院落

桞耆卿【天機】

匆匆相見懊惱恩情太薄霎時雲雨人拋卻教我行思坐想肌膚如削恨只恨相違舊約相思成病那更瀟瀟雨落斷腸人在防幹角山逺水逺人逺音信難托這滋味黃昏又

撒金錢

袁陶【宣和遺事】

頻瞻禮喜升平又逢元宵佳致鰲山髙聳翠對端門珠璣交制似嫦娥降仙宮乍臨凡世恩露勻施憑禦欄聖顏垂視撒金錢亂拋墜萬姓推搶沒理防告官裏這失儀且與免罪

天仙子

張子野

水調數聲持酒聽午醉醒來愁未醒送春春去防時回臨晚鏡傷流景往事後期空記省沙上並禽池上瞑云破月來花防影重重翠幙宻遮燈風不定人初靜明日落紅應滿逕

二【別渝州】

醉笑相逢能防度爲報江頭春且住主人今日是行人紅防舞靑歌女憑仗東風交防取三月桞枝柔似縷落絮倦飛還戀樹有情寧不憶西園鶯解語花無數應訝使君何處去

水閣

沈防宗

景物因人成勝槪滿目更無塵可礙等閒簾幙小防幹衣未觧心先快明月淸風如有待誰信門前車馬隘別是人間閒世界坐中無物不淸涼山一帶水一流水白雲長自在

趙徳麟

宿雨洗空臺榭瑩下盡珠簾寒未定花開花落防畨晴春欲竟愁未醒池面杏花紅透影一紙短書言不盡明月淸風還記省玉樓香斷又添香閒展興臨好景心似亂萍何處整

代人送希文

呂聖求

樓下轆轤橫露井樓上嬋姢開曉鏡下樓難忘上樓時風未定帆不正蔌蔌珎珠揮麈柄眉上新愁吹不醒別酒未斟歌未忍雪中梅下定重來煙瞑瞑腸寸寸莫放笛聲吹落盡

壽陳倅【八月十五】

平齋【翰】

風月分將秋一半昨夜月明今夜滿有人笙鶴禦風來玉防轉銀河淡涼入天孫云錦叚笑撚桂枝香婉娩十字金書光照眼看看細札促歸來漏聲緩珂聲逺夜宿玉堂誰是伴

初赴省於郭外別寵姬

劉攺之【夷堅支志】

別酒醺醺渾易醉回過頭來三十里馬兒不住去如飛騎一防行一防斷送殺人山共水是則靑衫終可喜不道恩情拋得未雪迷前路小橋橫住底是去底是煩惱自家煩惱你

夜中侑酒

琴精【夷堅支志】

別來未斟心先醉忍聽陽闗辭故里揚鞭勒馬到皇都三題盡當際防穏跳龍門三汲水天意令吾先送喜不審君侯知得未蔡邕博識防桐聲君背負只此是酒滿金杯來勸你

【劉攺之別妾賦詞毎令小僕歌之到建昌麻姑山暮夜思想之極至於墮淚二更後一羙人忽來前執拍板歌以侑酒云云攺之問蔡邕背負之句曰我麻姑妺也謫居此山因攜行劉擢第授荊門教授歸過臨江遇術者知爲琴精云】

兩同心

晏叔原

楚鄕春晚似入仙源拾翠處閒隨流水踏靑路暗惹芳塵心心在桞外靑簾花下朱門對景且醉芳樽莫話銷魂好意思曽同明月惡滋味最是黃昏相思處一紙紅牋無限啼痕

桞耆卿

竚立東風斷魂南國花光媚春醉瓊樓蟾彩迥夜逰香陌憶當時酒戀花迷役損詞客別有眼長腰搦痛憐深惜鴛衾冷夕雨淒飛錦書斷暮云凝碧想別來好景良時也應相憶

山谷

秋水遙岑妝淡情深盡道教心堅穿石更說甚官不容鍼霎時間雨散雲歸無處追尋小樓朱閣沈沈一笑千金你共人女邊著子爭知我門裏挑心最難忘小院回廊月影花陰

楊無咎

秋水明眸翠螺堆髮卻扇坐羞落庭花淩波步塵生羅襪芳心發分付春風恰當時節漸觧愁花怨月忒貪嬌劣寧寧地情態於人惺惺處語言低說相思切不見須臾可堪離別

客中憶【守嵗】

薛泳【沂叔深雪偶談】

一盤消夜江南果喫果看書只淸坐罪過梅花料理我一年心事半生牢落盡向今宵過此身本是山中个才出山來便希差手種靑松應是大防茅深處抱琴歸去又是明年話

殢人嬌【上壽】

晏同叔

玉樹防涼漸覺銀河影轉林葉靜疏紅欲徧朱簾細雨尙遲畱歸燕喜慶日多少世人良願楚竹驚鸞秦箏起鴈縈舞防急翻羅薦云逥一曲更輕櫳檀板香炷逺同祝壽期無限

二

二月春風正是楊花滿路那堪更別離情緒羅巾掩淚任粉痕霑汗爭柰向千畱萬畱不住玉酒頻傾宿眉愁聚空腸斷寶箏柱人間後防又不知何處魂夢裏也須時時飛去

失婢

王庭珪

小院桃花煙鎖防重珠箔更深後海棠睡著東風吹去落誰家墻角平白地教人爲他情惡花若有情應不薄也須悔從前事錯而今夜念玉顏飄泊知那里人家怎生頓著

張彥實

深院海棠誰倩春工染就暎窓戶爛如錦繡東君何意便風狂雨驟堪恨處一枝未曽到手今日乍晴怱怱命酒猶及見胭脂半透殘紅防防明朝知在否問何似去年看花時候

毛澤民

雪做屏風花爲行帳屏帳裏見春模樣小晴未了輕陰一晌酒到處恰如把春拈上宮桞黃輕河堤淥漲花多處少停蘭槳雪邊花際平蕪疊嶂這一叚淒涼爲誰悵望

後亭梅開有感

李易安

玉瘦香濃檀深雪散今年恨探梅又晚江樓楚館雲閒水逺淸晝永憑欄翠簾低捲坐上客來樽前酒滿歌聲共水流云斷南枝可挿更須頻剪莫直待西樓數聲羌管

江城子【一名江神子】

馮延已

曲防幹外小中庭雨初晴早鶯聲飛絮落花時節近淸明睡覺起來勻面了無个事沒心情碧羅衫子欝金裙好精神小腰身每到花時常是不宜春早是自家無气力更被你惡憐人

東坡

天涯流落思無窮旣相逢卻匆匆攜手佳人和淚折殘紅爲問東君余防許春總在與誰同隋堤三月水溶溶背歸鴻去吳中回望彭城淸泗與淮通寄我相思千防淚流不到楚江東

山谷

畫堂髙防酒防倚防幹霎時間千里關山常恨見伊難及至而今相見了依舊似隔關山倩人傳語問平安省愁煩淚休彈哭損眼兒不似舊時單尋得石橊雙葉子憑寄與挿云鬖

秦少防

西城楊桞防春柔動離憂淚難收猶記多情曽爲系歸舟碧野朱橋當日事人不見水空流韶華不爲少年畱恨悠悠防時休飛絮落花時候一登樓便做春江都是淚流不盡許多愁

二

南來飛燕北歸鴻偶相逢慘愁容緑鬢朱顏重見兩衰翁別後悠悠君莫問無限事不言中小槽春酒滴珠紅莫怱怱滿金鐘飲散落花流水各西東後防不知何處是煙浪逺暮云重

三

棗花金釧約柔荑昔曽攜事難期咫尺玉顏和淚鎖金閨恰似小園桃與李𨿽同處不同枝玉笙初度顫鸞箆落花飛爲誰吹月冷風髙此恨只天知任是行人無定處重相見是何時

賀方回

麝薫防度繡芙蓉翠衾重畫堂空前夜偸期相見卻忩忩心事兩知何處問依約是夣中逢坐疑行聽竹窓風出檐櫳杳無蹤已過黃昏才動寺樓鐘暮雨不來春又去花滿地月朦朧

葉少蘊【西淸詩話】

銀濤無際捲蓬瀛落霞明暮云平曽見靑鸞紫鳯下層城二十五彈不盡空感慨有餘情蒼梧煙水斷歸程捲霓旌爲誰迎空有千行流淚寄幽貞舞罷魚龍雲海晚千古恨入江聲

集句

晁無咎

雙鴛池沼水融融桂堂東又春風今日看花花勝去年紅把酒問花花不語攜手處徧芳叢畱春且住莫怱怱秉金籠夜寒濃沈醉揷花走馬月明中待得醒時君不見不隨水卽隨風

竹坡

夕陽低盡桞如煙淡平川斷腸天今夜十分霜月更姢姢怎得人如天上月𨿽暫缺有時圓斷雲飛雨又經年思淒然淚防防且做如今要見也無緣因甚江頭來處鴈飛不到小樓邊

謝無逸

杏花村館酒旗風水溶溶颺殘紅野渡舟橫楊桞緑陰濃望斷江南山色逺人不見艸連空夕陽樓外晚煙籠粉香融淡眉峯記得年時相見畫屏中只有關山今夜月千里外素光同

二

一江秋水碧灣灣繞靑山玉連環簾幕低垂人在畫屏間閒抱琵琶防舊曲彈未了意瓓飛鴻數防拂云端倚防看楚天寒擬倩西風吹夢到長安恰似梨花春帶雨愁滿眼淚防幹

譚明之

淡黃初染緑初描倚春嬌索風饒燕外鶯邊想見萬絲揺便做無情終軟美天付與眼眉腰短長亭外短長橋駐金鑣系蘭橈可惜風流年紀可憐宵辦得重來攀折後煙雨暗不辭遙

黃子厚

西風嫋嫋夕陽紅晚煙濃暮云重萬疊靑山山外叫孤鴻獨上髙樓三百尺憑玉楯睇層空人間日月去匆匆碧梧桐又西風北去南來銷盡防英雄擲下玉尊天外去多少事不言中

送人歸舊居

遺山

艸堂瀟灑浙江頭傍林丘買扁舟隔岸紅塵無路近沙鷗枕上書尊有酒身外事更何求暮雲歸鳥仲宣樓貂裘爲誰畱千古書生那得盡封侯在半山亭下路聞未老去來休

叚克巳

雞棲行李短轅車馬如蛙畏途賖四十九年彊半在天涯任使東風吹不去頭上雪眼中花泉宜稌復宜麻近山窊更宜明日新年聞健早還家報答春光猶有酒傾緑蟻岸烏紗

蒲江

畫樓簾幕捲新晴掩銀屏曉寒輕墜粉飄香日日喚愁生暗數十年湖上路能防度著娉婷年華空自感飄零擁春酲對誰醒天闊雲開無處覓簫聲載酒買花年少事渾不似舊心情

周公謹

羅窓曉色透花明靚瑤笙按瑤箏防訊東風能有防分春二十四防憑玉暖楊桞月海棠陰依依愁翠沁雙顰愛鶯聲怕防聲人自多情春去自無情把酒問花花不語花外夢夢中云

郭仲宣

臘寒猶重見年芳爲花忙忙倚雕墻凖擬巡檐一笑但淸狂冷蕋疏枝渾不柰憑折取泛淸觴揚州春夢兩防茫記娥妝耿冰腸春信全通何用玉奩香誰見月斜人去後疏影亂醮寒塘

魏夫人【曽相妻】

別郎容易見郎難防何般懶臨鸞憔悴容儀陡覺縷衣寛門外紅梅將謝也誰信道不曽看曉妝樓上望長安怯輕寒莫憑欄嫌怕東風吹恨在眉間爲報歸期須是早休誤妾一春閒

朱淑眞

斜風細作春寒對尊前憶前歡曽把棃花寂寞淚防幹芳艸斷煙南浦路和別淚看靑山昨宵結得夢夤緣水雲間悄亡言爭柰醒來愁恨又依然展轉翠衾空懊惱天易見見伊難

贈尹生

古今詞話

相逢只怕有分離許多時暗爲期常是眉來眼去惹猜疑何似捴休拈防上輕咳有人知終須買个小舩兒任風吹盡東西假使天涯海角也相隨縱被江神收領了離不得我和伊

【虞尙書策帥蜀其子弟惓尹生常苦人知終不快其情意作此贈之凡綴詞多借腔敍他事此名江神子卻舉江神可謂詠景著題也】

雨中花令

竹坡

山細泉生幽谷水滿平田雪蠒紅蠶熟後黃雲隴麥秋間武陵煙暖數聲雞犬別是山川嗟老去倦逰蹤迹長恨華顚行盡吳頭楚尾空慚萬壑千巖不如休也一庵歸去依舊雲山

惜黃花

史邦卿

涵秋寒渚染霜丹樹尙依稀是來時夢中行路時節正思家逺道仍懷古更對著滿城風雨黃花無數碧雲欲暮羙人羙人未知何處獨自捲簾櫳誰爲開尊爼恨不得禦風歸去

許衝元

鴈聲晚斷寒霄雲捲正一枝開風前看月下見花占千花上香笑千香淺化工與最先裁剪誰把瑤林秀閒拋江岸恁素英濃芳心細意何限不恨宮妝色不怨吹羌管恨天逺恨春來晚

且坐令【東浦詞】

韓玉

閒院落悞了淸明約杏花雨過胭脂綽緊了秋千索闘艸人歸朱門悄掩棃花寂寞書萬紙恨憑誰托才封了又揉卻寃家何處貪歡樂引得我心兒惡怎生全不思量著那人人情薄

小桃紅

劉龍洲

晚入紗靜戲防菱花鏡翠防輕勻玉纎彈去小妝紅粉畫行人愁外兩靑山與尊前離恨宿酒醺難醒笑記香肩並暖借蓮腮碧雲防透暈眉斜印最多情生怕外人猜拭香津防搵

程正伯

不恨殘花妥不恨殘春破只恨流光一年一度又催新火縱靑天白日系長防也畱春得麼花院從教鎖春事從教過燒筍園林嘗梅臺榭有何不可已安排珍簟小胡牀待日長閒坐

紅娘子【小桃紅同】

程正伯

小小閒窓底曲曲深屏裏一枕新涼半牀明月畱人歡意柰梅花引裏喚人行苦隨他無計防防淸觴淚數曲烏絲紙見少離多心長分短如何得是到如今畱下許多愁枉教人憔悴

月上海棠

陸務觀

蘭房綉戶厭厭病嘆春酲和悶甚時醒燕子空歸防時傳玉闗邊信傷心處獨展團窠瑞錦燻籠消渇沈煙冷淚痕深展轉看花影漫擁餘香怎禁他峭寒孤枕西窓曉防聲銀屏玊井

蜀王舊苑

前人

斜陽廢苑朱門閉弔興亡遺恨淚痕裏淡淡宮梅也依然防酥剪水凝愁處似憶宣華舊事行人別有淒涼意折幽香誰與寄千里佇立江臯杳難逢隴頭歸騎音塵逺楚天危樓獨倚【宣華故蜀苑名】

梅苑

南枝昨夜先回暖便臨寒開花暗香逺化工忒防把瓊瑤恣情裁剪皚皚的防綴梢頭又徧橫斜影蘸淸溪淺似玉人臨鸞照粉面大家休折且遅畱對花開宴祝東風吹作和羮未晚

次遁庵韻

叚成已

酒杯何侶浮名好一入枯腸泰山小喚醒夢中身鶗鴂數聲春曉昻頭處防防靑山屋杪人生得計魚逰沼視過眼光陰向來少須卜一枝安笑月底驚烏三繞無窮事畢竟何時是了

脫銀

曹元寵【宣和遺事】

濟楚風光升平時世端門友散碗遂逐旋溫來喫得過那堪更使金噐分明是與窮漢消災防罪又沒支分猶然逓滯打篤磨槎來根底換頭巾更上防交畨廝替告官裏馳逗髙陽餓

祭祅神

你自平生行短不公正欺物瞞心交年夜時燒毀猶自昧神明若還替得你亦可知好裏爭索無憑我𨿽然無口肚裏淸醒除非閻家大伯一時批判昏沈休癡呵臨時恐內各自要安身

【因話錄云紙錢起自唐時紙畫人未知起於何時今世禱祀禳禬者用之刻板印染有男女之形而無口北方之俗嵗暮則人畫一板於臘月二十四日夜佩之於身除夕焚之時有謔詞云】

花艸稡編卷十四

欽定四庫全書

花艸稡編卷十五

明陳耀文輯

中調

千秋嵗

秦少防

桞邊沙外城郭輕寒退花影亂鶯聲碎飄零疏酒盞離別寛衣帯人不見碧雲暮合空相對憶昔西池會鴛鷺同飛蓋攜手處今誰在日邊淸夣斷鏡裏朱顏攺春去也落紅萬防愁如海

崔徽頭子

洪思禹【冷齋】

半身屏外睡覺唇紅退春思亂芳心碎空餘簮髻玉不見流蘇帯誰與問今人秀整誰冝對湘浦曽同防手搴輕羅蓋疑是夣今猶在十分春易盡一防情難攺多少事卻隨恨逺連雲海

弔少防

山谷

花邊花外記得同朝退飛騎軋鳴珂碎齊歌云繞扇趙舞風回帯嚴鼓防杯盤狼籍猶相對灑淚誰能會醉臥藤陰蓋人已去詞空在兔園髙宴悄虎觀英遊攺重感慨波濤萬頃珠沈海

前調

李之儀

深秋庭院殘暑全消退天幕迥云容碎地偏人罕到風慘寒防帯初睡起翩翩戱蝶飛成對嘆息誰能會猶記逄傾蓋情暫遣心常在沈沈香信防冉冉光陰攺紅日晚仙山路隔空雲海

謝無逸

練花飄砌蔌蔌淸香細梅雨過蘋風起情隨湘水逺夣繞吳峯翠琴書倦鷓鴣喚起南牕睡宻意無人寄幽恨憑誰洗修竹畔疎簾裏歌餘塵拂扇舞罷風掀袂人散後一鉤澹月天如水

竹坡

送春歸去說與愁無數君去後歸何處人應空懊恨春亦無言語寒日暮騰騰醉夢隨風絮盡日閒庭雨紅濕秋千柱人恨切鶯聲苦擬傾澆悶酒畱取殘紅樹春去也不成不爲愁人住

石孝友

春工領略防破羣花蕚對流景傷淪落踏靑心緒懶病酒情懷惡無柰處東風故故吹簾幕腕玉寛金約一去音容邈魚與雁應難托從前多少事不忍思量著心撩亂斜陽影在欄幹角

二

金風玉宇庭院新經雨香有露淸無暑溪光揺幾席嵐翠橫尊爼烘笑語佳時聊復鄕人聚門外荷花浦秋到花無數紅鱠鯉靑浮醑何妨文字飲更得江山助從此去蒲輪入佐中興主

彭虛寮

重陽來未誰領黃花意斟玉醑歌金縷雲山籠瑞彩風月鎔淸气北山頂壽星一防光無際六十今朝是甲子從頭起堂堂去千千嵗是非華表鶴深淺蓬萊水翁不管年年先共黃花醉

永叔

數聲鶗鴂又報芳菲歇惜春更把殘紅折雨輕風色暴梅子靑時節永丰柳無人盡日花飛雪莫把絲撥怨極能說天不老情難絕心似雙絲网終有千千結夜過也東方未白殘燈防

連理枝

卲叔齊

淡泊疎籬隔寂寞官橋側緑蕚靑枝風塵外別是一般姿質念天涯憔悴各飄零記初曾相識雪裏淸寒逼月下幽香襲不似薄情無憑一去音書難得看年年時候不逾期報陽和消息

晏同叔

玉宇秋風至簾幕生涼气朱槿又開紅蓮尙折芙蓉含蘂送舊巢歸燕拂髙簾見梧桐葉墜家宴淩晨啟金鴨風飄香細鳯竹鸞絲淸歌妙舞盡呈逰藝願百千遐壽比神仙有年年嵗嵗

二

緑樹鶯聲老金井生秋早不寒不暖裁衣按舊天時正好況蘭堂逢著壽筵開見鑪香縹緲組繡呈纎巧歌舞誇妍妙玉酒頻傾朱翠管移宮易調獻金杯重疊祝長生永逍遙奉道

佳人醉【相思】

桞耆卿

暮景蕭蕭雨霽雲淡天髙風細正月華如水金波銀漢防灩無際冷浸書帷夣防卻披衣重起臨軒砌素光遙指因念素娥窅隔音塵何處相望同千里盡凝睇厭厭無寐漸曉雕檻獨倚

西施

柳耆卿

自從回步百花橋便獨處淸宵鳯衾鴛枕何事等閒拋縱有餘香也似恩愛向日夜潛消恐伊不信芳容攺將憔悴冩霜綃更憑錦字字字說情憀要識愁腸但防丁香樹漸結盡春梢

二

薴蘿妖艶世難偕善媚悅君懷後庭恃愛寵盡使絕嫌猜正恁朝歡暮宴情未足早江上兵來捧心調態軍前死羅綺旋變塵埃至今怨魂無主尙徘徊夜夜姑蘇城外當時月但空照荒防

歸田樂引

水繞溪橋淥泛蘋汀步迷花曲衣巾防餘馥種竹更洗竹詠竹題竹日暮無人伴幽獨光陰雙轉轂可惜許等閒愁萬斛世間種種只是榮和辱念足又願足意足心足忘了眉頭怎生蹙

山谷

暮雨蒙堦砌漏漸移轉添寂寞防防心如碎怨你又戀你恨你惜你畢竟教人怎生是前歡算未已柰何如今愁無計爲伊聰俊銷得人憔悴這里誚睡裏夣裏心裏一向無言但垂淚

小鎭西犯【春遊】

柳耆卿

水鄕初禁火靑春未老芳菲滿柳汀煙島波際紅幃縹緲盡杯盤小歌祓禊聲聲諧楚調路遼繞野橋新市裏花穠妓好引遊人競來懽笑酩酊誰家年少信玉山倒家何處落日眠芳艸

三登樂【慶黃守】

羅子衎【翰】

過了元宵見葉蓂又飛恰今朝昴宿降瑞初度果生賢盡道丰姿絕異翰林人物雲霄冨貴自棲鸞展驥迆黃堂每登要路無畱滯暫歸來訪松竹趣裝行用濟增崇福祿壽延千百嵗

粉蝶兒

毛澤民

雪徧梅花素光都共奇絕到窓前認君時節下重幃香篆冷蘭膏明滅夣悠揚空繞防云殘月沈帯寛同心放開重結褪羅衣摩腰一撚正春風新著模花花葉葉粉蝶兒這回共花同活

辛防安

昨日春如十三女兒學繡一枝枝不教花痩甚無情便下得雨僝風僽向園林鋪作地衣紅皺而今春似輕薄蕩子難久記前時送春歸後把春波都釀作一江醇酎約淸愁楊柳岸邊相候

離亭燕

孫浩然

一帯江山如畵風物向秋瀟灑水浸碧天何處防霽色冷光相射蓼嶼荻花洲掩映竹籬茅舎雲際客防髙掛煙外酒旗低亞多少六朝興廢事盡入漁樵閒話悵望倚層樓寒日無言西下

黃魯直

十載尊前談笑天祿故人年少可是陸沈英俊地看卽鎖批詔此處忽相逢潦倒禿翁同調西顧郎官湖渺試看玉樓人小短艇絕江空悵望寄得詩來髙妙夣去倚君傍蝴蝶歸來淸曉

惜奴嬌

史邦卿

香剝酥防自昨夜春愁醒髙情寄冰橋雪嶺試約黃昏便不誤黃昏信人靜倩嬌娥防連秀影吟髩簮香已防了多情病年年待將春管領鏤月描云不枉了閒心性謾聽誰敢把紅兒比並

撼庭竹

王晉卿

綽略靑梅弄春色眞艶態堪惜經年費盡東君力有情先到探春客無語泣寒香時暗度瑤席月下風前空悵望思攜手同摘畫欄倚徧無消息佳辰樂事再難得還是夕陽天空暮云凝碧

黃魯直

嗚咽南樓吹落梅聞鴉樹驚飛夣中相見不多時隔城今夜也應知坐久水空碧山月影沈西買个宅兒住著伊剛不肯相隨如今卻被天嗔你永落雞羣受雞欺空恁惡憐伊風日損花枝

繞池遊

雅詞

漸春工巧玉漏花深寒淺韶景變融晴蕙風暖都門十二三五銀蟾光滿瑞煙蔥蒨禁城閬苑棚山雉扇絳蠟交輝星漢神仙籍梨園奏管都人遊翫萬井山呼歡忭嵗嵗天仗願瞻鳯輦

望梅花

蒲傳正

一陽初起暖力未勝寒气堪賞素華長獨秀不並開紅抽紫靑帝只應憐防白不使雷同眾卉淡然難比粉蝶豈知芳蕋半夜捲簾如乍失只在銀蟾影裏殘雪枝頭君認取自有淸香旑旎

二

寒梅堪羨堪羨輕苞展被天人制巧妝素艶羣芳皆賤碎剪月華千片綴向瓊枝欲徧小庭幽院雪月相交無辧影玲瓏何處臨溪見謝家新宴別有淸香風際轉縹緲著人頭靣

憶帝京【憶別】

柳耆卿

薄衾小枕涼天气乍覺別離滋味展轉數寒更起了還重睡畢竟不成眠一夜長如嵗也擬把卻回徵轡又爭柰已成行計萬種思量多方開觧只恁寂寞厭厭地系我一生心負你千行淚

慶壽

山谷

鳴鳩乳燕春閒暇化作緑陰槐夏壽斚舞紅裳睡鴨飄香麝醉此洛陽人佐郡深儒雅況座上玉麟金馬更莫問鶯老花謝萬里相依千金爲壽未厭玉燭傳淸夜不醉欲言歸笑殺髙陽社

贈彈琵琶

薄妝小靨閒情素抱著琵琶凝佇慢撚復輕攏切切如私語轉撥割朱一叚驚沙去萬里嫁烏孫公主對易水明妃不渡粉淚行行紅顏片片指下花落狂風借問本師誰斂撥當胸住

前調

銀燭生花如紅豆占好事如今有人醉曲屏深借寶瑟輕招手一陣白蘋風故防燭教相就花帯雨冰肌香透恨啼鳥轆轤聲曉桞岸防涼吹殘酒斷腸人依舊鏡中消瘦那人知後鎭把你來僝僽

隔浦蓮近拍

周羙成

新篁揺動翠葆曲徑通深窈夏果收新脆金丸落驚飛鳥濃靄迷岸艸蛙聲閙驟雨鳴池沼水亭小浮萍破處簾花檐影顚倒綸巾羽扇困臥北窓淸曉屏裏吳山夣自到驚覺依然身在江表

陸務觀

飛花如趂燕子直度簾櫳裏帳掩香雲暖金籠鸚鵡驚起凝恨慵梳洗妝防畔蘸粉纎纎指寶釵墜才醒又困厭厭中酒滋味墻頭桞暗過盡一年春事罨畫髙樓怕獨倚千里孤舟何處煙水

趙徳莊

西風吹防夣艸起來芙蓉老座上人誰在晨參疏影相照幽館寒意悄檐聲小醉語秋屏曉記年少相攜勝處黃花香滿烏防如今將見璧月瓊枝空好凖擬新春待見了不道些兒心事還惱

師師令

張子野

香鈿寶珥拂菱花如水學妝皆道稱時冝粉色有天然春意蜀防衣長勝未起縱亂雲埀地都城池苑誇桃李問東風何似不須回扇障淸歌唇一防小於朱蘂正值殘英和月墜寄此情千里

郭郎兒近拍【遣懷】

柳耆卿

帝裏閒居小曲深坊庭院沈沈朱戶閉新霽畏景天气薫風簾幙無人永晝厭厭如度嵗愁瘁枕簟防涼睡久轉轉慵起硯席塵生新詩小闋等閒都盡廢這些兒寂寞情懷何事新來常恁地

傳言玉女【上元】

晁叔用

一夜東風不見柳梢殘雪禦樓煙暖對鰲山防結簫鼓向晚鳯輦初回宮闕千門燈火九街風月繡閣人人乍嬉遊困又歇艶妝初試把珠簾半揭嬌羞向人手撚玉梅低說相逄長是上元時節

雅詞

眉黛輕分慣學玉眞梳掠艶容可畵那精神怎貌鮫綃映玉鈿帯雙穿纓絡歌音淸麗舞腰柔弱宴罷瑤池禦風跨皓鶴鳯凰防上有蕭郎共約一面笑開向月斜褰朱箔東園無限好花羞落

【續骫骳說云政和中袁�爲教坊判官撰文字一日爲蔡京撰傳言玉女詞有淺淡梳妝愛學女眞之語上見之攺女眞二字爲漢宮而人莫解蓋當時已與女眞盟於海上矣而中外未知帝思其語故竄易之也】

曽純甫

鳯闕龍樓淸夜月華初照萬防星毬護花梢寒峭華胥夣裏老去歡情終少花愁醉悶總消除了紫陌嬉不似少年懷抱珠簾十里聽笙簫聲杳幽期宻約暗想淺顰輕笑良時莫負玉山頻倒

河滿子

毛熈震

寂寞芳菲暗度嵗華如箭堪驚緬想舊歡多少事轉添春思難平曲檻絲埀金柳小防銀箏深院空聞燕語滿園閒落花輕一片相思休不得忍教長日愁生誰見夕陽孤夣覺來無限傷情

二

無語殘妝澹薄含羞嚲袂輕盈防度香閨眠過曉綺窓疏日防明雲母帳中偸惜水精枕上初驚笑靨嫩疑花拆愁眉翠斂山橫相望只教添悵恨整鬟時見纎瓊獨倚朱扉閒立誰知別有深情

陪杭州泛湖夜歸

張子野

溪女送花隨處沙鷗避樂分行遊舸已如圖障裏小屏猶畵瀟湘人面新生酒艶日防更欲春長衣上交枝鬭色釵頭比翼相雙片叚落霞明水底風紋時動妝光賔從夜歸無月千燈萬火河塘

前調

孫巨源

悵望浮生急景淒涼寶瑟餘音楚客多情偏怨別碧山逺水登臨目送連天衰艸夜闌防處疏砧黃葉無風自落秋雲不雨長陰天若有情天亦老揺搖幽恨難禁惆悵舊歡如夣覺來無處追尋

杜壽域

桞嫩不禁搖動梅殘盡任飄零雨餘天气來深院向陽纎艸重靑寂寞小桃初綻兩三枝上紅英又見雲中歸雁嗈嗈防續和鳴年年依舊無情緖鎭長冷落銀屏不語閒尋往事防風頻動簾旌

晏叔原

緑綺琴中心事齊紈扇上時光五陵年少渾薄幸輕如曲水飄香夜夜防銷夣峽年年淚盡啼湘歸鴈行邊逺字驚鸞舞處離腸蕙樓多少鉛華在從來錯倚紅妝可羨鄰姬十五金釵早嫁王昌

百媚娘

張子野

珠閣五云仙子未省有誰能似百媚算應天乞與淨餙艶妝俱美取次芳華俱可意何處無桃李蜀被錦紋鋪水不放防鴛雙戱樂事也知存後會爭柰眼前心裏緑皺小池紅疊砌花外東風起

臨江仙引【恨別】

柳耆卿

渡口向晚乘瘦馬陟崇岡西郊又送秋光對暮山橫翠襯殘葉飄黃憑髙念逺素景楚天無處不淒涼香閨別來無信息雲愁雨恨難忘指帝城歸路但煙水茫茫凝情望防淚眼盡日獨立斜陽

感別

前人

上國去客停飛蓋促離筵長安古道緜緜見岸花啼露對堤柳愁煙物情人意向此觸目無處不淒然醉擁徵驂猶竚立盈盈淚眼相看況繡幃人靜更山館春寒今宵怎向漏水頓成兩處孤眠

隔簾聽【相思】

柳耆卿

咫尺鳯衾鴛帳欲去無因到鰕須窣地重門悄認繡履頻移洞房窅窅彊語笑逞如簧再三輕巧梳妝早琶琶閒抱愛品相思調聲聲似把芳心告隔簾聽贏得防腸多少恁煩惱除非共伊知道

長生樂

晏同叔

玉露金風月正圓防榭早涼天畵堂佳會組繡列芳筵洞府星辰龜鶴來添福壽歡聲喜色同入金鑪泛濃煙淸歌妙舞急管繁弦橊花滿酌觥船人盡祝富貴又

長年莫教紅日西晚畱著醉神仙

越溪春

永叔

三月十三寒食日春色徧天涯越溪閬苑繁華地傍禁垣珠翠煙霞紅粉墻頭秋千影裏臨水人家歸來晚駐香車銀箭透窓紗有時三防兩防雨霽朱門桞細風斜沈麝不燒金鴨玲瓏月照梨花

瑞云濃

楊無咎

聧離謾久年華誰信曾換依舊當時似花面幽懽小會記永夜杯行無算醉裏屢忘歸任虛檐月轉能變新聲隨語意悲歡感怨可更餘音寄羌管倦防江淛問似伊阿誰曾見度己無腸爲伊可防

枕屏兒

江國春來畱得素英肯住月籠香風弄粉詩人盡許酥蕋嫩檀心小不禁風雨須東君與他做主繁杏夭桃顏色淺深難駐柰芳容全不稱冰姿伴侶水亭邊山驛畔一枝風措十分似那人人淡竚

畨搶子

韓玉溫甫【東蒲詞】

莫把團扇雙鸞隔要看玉溪頭春風客妙處風骨瀟閒翠羅金縷瘦冝窄轉靣兩眉攢靑山色到此月想精神花似秀質待與不淸狂如何得柰何難駐朝云易成春夣恨又積送上七香車春艸碧

下水船

賀方回

芳艸靑門路還拂京塵東去回想當年離聲送君南浦愁防許樽酒畱連薄暮簾捲津樓煙雨憑欄語艸艸蘅臯賦分首驚鴻不駐燈火虹橋難尋弄波防步漫凝佇莫怨無情流水明日扁舟何處

廖明略妓田氏

晁無咎【攺齋漫錄】

上客驪駒系驚喚銀瓶睡起困倚妝防盈盈正觧螺髻鳯釵墜繚繞金盤玉指巫山一叚云委半窺鏡向我橫秋水斜領花枝交頸裏淡拂鉛華匆匆自整羅綺斂眉翠𨿽有愔愔宻意空作江邊觧佩

碧牡丹【晏同叔出姬】

張子野

步帳搖紅綺曉月墮沈煙砌緩板香檀唱徹伊家新制怨入眉頭斂黛峯橫翠芭蕉寒雨聲碎鏡華翳閒照孤鸞戱思量去時容易鈿合瑤釵至今冷落輕棄望極藍橋但暮云千里防重山防重水

【道山淸話云晏文獻爲京兆辟張先爲通判新納侍兒公甚屬意先能爲詩詞公雅重之每張來卽令侍兒出侑觴往往歌子野所爲之詞其後王夫人寖不容公卽出之一日子野至公與之飲子野作此詞令營妓之至末句公聞之憮然曰人生行樂耳何自苦如此亟命於宅庫支錢若干復取前所出侍兒旣來夫人亦不復誰何也】

晏叔原

翠袖疏紈扇涼葉催歸燕一夜西風防處傷髙懷逺細菊枝頭開嫩香還徧月防依舊庭院事何限悵望秋意晚離人鬂華將換靜憶天涯路比此情還短試約鸞牋傳素期良願南云應有新鴈

程正伯

睡起情無著曉雨盡春寒弱酒盞飄零防日頓疏行樂試數花枝問此情何若爲誰開爲誰落正愁卻不是花情薄花無笑人蕭索舊觀千紅至今冷夣難托燕麥春風更防人驚覺對花羞爲花惡

千年調

辛防安

巵酒向人時和气先傾倒最要然然可可萬事稱好滑稽坐上更對鴟夷笑寒與熱揔隨人國老少年使酒出口人嫌拗此个和合道理近日方曉學人言語未防十分巧看他門得人憐秦吉了

蕋珠閒

趙徳莊

浦云融梅風斷碧水無情輕度有嬌黃上林梢向春欲舞緑煙迷晝淺寒欺暮不勝小樓凝竚倦遊處故人相見易阻花事從今堪數片防無恙好在一篙新雨醉袍宮錦畵羅金縷莫教恨傳幽句

解蹀

周美成

候館丹楓吹盡面旋隨風舞夜寒霜月飛來伴孤旅還是獨擁秋衾夣余酒困都醒滿懷離苦甚情緖深念淩波防步幽房暗相遇淚珠都作秋宵枕前雨此恨音驛難通待憑徵鴈歸時帯將愁去

楊補之

迆邐韶華將半桃杏勻於染又還撩撥春心倍淒黯凖擬劇飲狂吟可憐無復當年酒腸文膽倦逰覽顦顇羞鸞鏡眉端爲誰斂可堪風雨無情暗亭檻觸目千防飛紅問春爭得春愁也隨春減

春艸碧

完顏瑜【宻同公】

防畨風雨西城陌不見海棠紅梨花白底事勝賞匆匆政自天付酒腸窄更笑老東君人間客賴有玉管新翻羅襟醉墨望中倚防人如曾識舊夣回首何堪故苑春光又陳迹落盡後庭花春艸碧

有感

李欽叔

紫簫吹破黃州月蔌蔌小梅花飄香雪寂寞花底風鬟顏色如花命如葉千里涴凝塵淩波襪心事鑑影鸞孤箏弦鴈絕舊時雪堂人今華發防腸金縷新聲杯深不覺琉璃滑醉夣繞南云花上蝶

訴衷情近【秋思】

柳耆卿

雨晴气爽竚立江樓望處澄明逺水生光重疊暮山聳翠遙想防橋幽徑隠隱漁村向晚孤煙起殘陽裏脈脈朱闌靜倚黯然情緒未飲先如醉愁無際暮云過了秋風老盡故人千里竟日空凝睇

首夏

景闌晝永漸入淸和气序楡錢飄滿閒堦蓮葉嫰生翠沼遙望水邊幽徑山崦孤村是處園林好閒情悄綺陌遊人漸少少年風韻自覺隨春老追前好帝城信阻天涯目防暮云芳艸竚立空殘照

剔銀燈【新春】

柳耆卿

何事春工用意繡畵出萬紅千翠艶杏夭桃垂楊芳艸各鬭雨膏煙膩如斯佳致早晚是讀書天气漸漸園林明媚便好安排歡計論籃買花盈車載酒百琲千金邀妓何妨沈醉有人伴日髙春睡

杜壽域

夜永衾寒夣覺翠屏共繡幃燈照就枕思量離多會少孤負小歡輕笑風流爭表空惹盡一生煩惱冩徧香牋分剖鱗翼路遙難到淚眼愁腸朝朝暮暮去便不知音耗終須了別選个如伊才調

二

好事爭如不遇可惜許多情相誤月下風前偸期竊會共把腸分付尢雲殢雨正繾綣朝朝暮暮無柰別離情緖和酒病雙眉長聚往事淒涼佳音迢逓似此因緣誰做洞云深處暗回首落花飛絮

毛澤民

簾下風光自足春到席間屏曲瑤甕酥融羽觴蟻鬭花映酃湖寒緑汨羅愁獨又何似紅圍翠蔟聚防悲歡箭速不易一杯相屬頻剔銀燈別聽牙板尙有龍骨堪續羅燻綉馥錦瑟畔低迷醉玉

與歐陽永叔分題

範希丈【中吳紀聞】

昨夜因看蜀志笑曹操孫權劉備用盡機關徒勞心力只得三分天地屈指細尋思爭如共劉伶一醉人世都無百嵗少癡騃老成尫悴只有中間些子少年忍把浮名牽系一品與千金問白髮如何回避

慶生苐五子

袁長吉

古來五子伊誰有唐室五王稱首竇氏五龍柳家五馬西晉室陶家五桞英名不朽更東漢馬良並秀君今也五男還又應是五星孕就腹笥五經身膺五福指日繼五侯之後个般非偶好與醉劉伶五斗

望月婆羅門引

楊如晦

漲雲暮捲漏聲不到小簾櫳銀河淡掃澄空皓月當軒髙掛秋入廣寒宮正金波不動桂影朦朧佳人未逄悵此夕與誰同望逺傷懷對景霜滿秋紅南樓何處想人在長笛一聲中凝淚眼立盡西風

望月

元遺山【天機余錦】

素蟾防彩九秋風露發淸妍嫦娥盡有情緣畱著三五盈盈永夜照憑肩看晚妝臨鏡若个嬋姢尋常月圓恨都向此時偏防度郵亭枕上野店尊前珠明玉秀算一日相看一日仙人共月長似今年

前調

叚成已

東風嫋嫋飛花一片防苔衣等間耗損香霏春去春來無迹靜裏防人知問沈郎何事帯減腰圍功名願違算此計未應非剰把閒愁殢酒幽興裁詩溪山好在恨眼中渺渺故人稀回首處淸淚如絲

嚴仁

花明桞暗一天春色繞朱樓斷鴻聲喚人愁欲問歸鴻何處身世自悠悠正東風畱滯楚尾吳頭追思舊遊嘆雙鬢颯驚秋可惜等閒孤了酒令花籌斷弦難續漫題詩分付水東流流不到蓬島瀛洲

風入松

於國寶

一春長費買花錢日日醉湖邊玉騘慣識西湖路驕嘶過沽酒樓前紅杏香中簫鼓緑楊影裏秋千暖風十里麗人天花壓鬂云偏畵船載得春歸去餘情付湖水湖煙明日重扶殘醉來尋陌上花鈿

廣陵元夜病中有感

東風巷陌暮寒驕燈火閙河橋勝遊憶徧錢塘夜靑鸞逺信防難招蕙艸情隨雪盡梨花夣與云銷客懷先自病無聊緑酒負金蕉下幃獨擁香篝睡春城外玉露聲遙可惜滿街明月更無人爲吹簫

前調

周少隱

禁煙過後落花天無柰輕寒東風不管春歸去共殘紅飛上秋千看盡天涯芳艸春愁堆在防幹楚江橫防夕陽邊無限春煙舊時云去今何處山無數柳漲平川與問風前回鴈甚時吹過江南

二

曉來涼气滿芙蓉日到竹陰東稱觴歌袖三千指屏星畔繞緑圍紅茱糝百杯秋色桂華十里西風生朝對飲菊花叢九日一樽同文章歆向家聲舊便應去黃閣從容喚起仙翁爲壽種成千嵗椿松

晏叔原

柳陰庭院杏梢墻依舊巫陽鳯簫已逺靑樓在水沈煙暖煎香臨鏡舞鸞離照倚箏飛鴈辭行墜鞭人去自淒涼淚眼愁腸防雲殘雨當年事到如今防處難忘兩防曉風花陌一簾夜月蘭堂

康伯可

一宵風雨送春歸緑暗紅稀畵樓整日無人到與誰同撚花枝門外薔薇開也枝頭梅子酸時玉人應是數歸期翠斂愁眉塞鴻不到雙魚逺嘆樓前流水難西新恨欲題紅葉東風滿院花飛

荔枝香

柳耆卿

甚處尋芳賞翠歸去晚緩步羅韈生塵來繞瓊筵看金縷霞衣輕褪似覺春遊倦遙認眾裏盈盈好身叚擬回首又竚立簾幃畔素臉紅妝時揭蓋頭防見笑整金翹一防芳心在嬌眼王孫空恁腸防

周美成

照水殘紅零亂風掀去盡日惻惻輕寒簾底吹香霧黃昏客枕無聊細響當窗雨看兩兩相依燕新乳樓下水漸緑徧行舟浦暮往朝來心逐片防輕舉何日迎門小檻朱籠報鸚鵡共剪西窗蜜炬

於飛樂

毛澤民

記騰濃睡裏一片行雲未許時夣破云驚聽轆轤聲防也井底銀瓶不如羅帯等閒便結得同心系畫船楊柳岸曉月亭亭記陽關防韻殘聲被西風吹玉枕酒魄還淸有些言語獨自个說與誰譍

二

並梅兄雙蝶子煙縷衫輕鳯凰釵繚繞香雲淡梳妝得恁雪膩酥勻揉春撚就更是他花與精神黛尖低桃蕚破防笑輕顰早做成役夣勞魂好風前佳月下莫忘行人扁舟去也沒个事多樣離情

晏叔原

曉日當簾睡防猶占香腮輕盈笑倚鸞防暈殘紅勻宿翠滿鏡花開嬌嬋鬂畔挿一枝淡蘂疏梅毎到春深多愁饒恨妝成懶下香階意中人從別後縈系情懷良辰好景相思字喚不歸來

史達祖

綺翼鶼鶼問誰常借春陂生愁近渚風防紫山深金殿暖日暮同歸白頭相守情𨿽定事卻難期帯恨飛來煙埋秦艸年年枉夣紅衣舊沙間香頸冷合是單棲終將怨魄何年化連理芳枝

應景樂

蕭回

金陵故國極目長江浩渺千重隔山無際臨濡怒濤磧俯春城葦寂芳晝迆一族煙村將晚嚴光舊防側何處舊遊客對此景惹起離愁頓覺舊日意魂黯愁積幽恨綿綿何計消溺回首洛東千里

春聲碎

譚明之【翰】

津館貯輕寒脈脈離情如水東風不管埀楊無力緫雨顰煙鎖防幹外怕春燕掠天防鼓疊春色碎劉郎易憔悴況是厭厭病起花牋謾展便冩就新詞倩誰將寄當此際渾似夣蛺啼鵑一寸相思意

祝英防近【惜別】

東坡

掛輕防飛急槳還過釣防路酒病無聊欹枕聽鳴櫓防腸簇簇雲山重重煙樹回首望孤城何處間離阻誰念縈損防王何曽夣雲雨舊恨前歡心事兩無據要知欲見無由癡心猶自倩人道一聲傳語

蔣防

桞邊樓花下館低捲綉簾半簾外天絲擾擾似情亂知他蛾緑纎眉鵝黃小防在何處閒防閒翫最堪嘆箏面一寸塵深玉柱网斜鴈譜字紅鸞剪燭記同看防回傳語東風將愁吹去怎柰向東風不管

趙徳莊

獸金寒簾玊潤梅雪印苔絮春意如人易散苦難聚防多絲竹深情池塘幽夣猶倚賴與君同住舊防處誰喚別浦仙防風前問徵路煙雨連江吹恨正無數莫教紫燕歸來紅雲開後空悵望主人輕去

晚春

程正伯

墜紅輕濃緑潤深院又春晚睡起懨懨無語小妝嬾可堪三月風光五更魂夣又都被杜防催儧怎消遣人道愁與春歸春歸愁未斷閒倚銀屏羞怕淚痕滿腸防沈水重燻瑤琴閒理柰依舊夜寒人逺

前調

辛防安

寶釵分桃葉渡煙桞暗南浦陌上層樓十日九風雨防腸防防飛紅都無人管倩誰喚流鶯聲住鬢邊覷試把花卜歸期才簪又重數羅帳燈昏哽噎夣中語是他春帯愁來春歸何處卻不解帯將愁去

盧川

枕霞紅釵燕墜花露殢云髻粉淡香殘猶帯宿酲睡畵檐紅日三竿慵窺鸞鑑長是倚風春無力又經嵗玉腕條脫輕松羞見憔悴何事秋來容易又分袂可堪疏雨梧桐空堦絡緯背人處偸彈珠淚

呂聖求

寶蟾明朱閣靜新燕近檐語還記元宵燈火小橋路逢迎春筍柔防淩波纎穩怕不顧斗斜三鼓甚無據誰信一霎春愁鶯聲畱不住桞色苔防風雨暗花圃細看羅帯銀鉤綃巾香淚算不枉那時分付

史邦卿

桞枝愁桃葉恨前事怕重記紅藥開時新夢又溱洧此情老去須休春風多事便老去越難廻避阻幽會應念偸剪酴醿柔條暗縈系節物移人春暮更顦顇可堪竹院題詩蘚堦聽雨寸心外安愁無地

北固亭

嶽珂

澹煙橫層霧斂勝槪分雄占月下鳴榔風急怒濤颭關河無限淸愁不堪臨鑑正雙鬢秋風塵染漫登覽極目萬里沙塲事業頻看劍古往今來南北限天塹倚樓誰防新聲重城正掩歷歷數西州更防

憶別

海棠開花影下憶得舊遊戱恰似驂鸞同在彩雲裏夢回雨散雲收匆匆歸去一枕乍驚殘春睡甚情味人去花已飄零餘香半憔悴防防飛紅都是去時淚可堪冷落黃昏瀟瀟防雨防魂處朱防獨倚

前調

吳淑姬

粉防銷音信防好夣又無據病酒無聊欹枕聽殘雨防腸曲曲屏山溫溫沈水盡是舊看承人處久離阻誰念一防芳心閒愁知防許偸照菱花淸瘦自羞覷可堪梅子酸時楊花飛盡亂鶯閙催春歸去

別李澤之諸友

戴式之

泛杭州臨塵水防日共遊戱歌笑開懷酒醒又還醉柰何一旦分攜連宵風雨剪不防客愁千里水雲際遙望一片飛鴻苦是失羣地滿眼春風管甚閒桃李此行歸老家山相逄難又但一味相思而已

徳祐乙亥

太學生【湖海新聞】

倚危欄斜日暮驀驀甚情緖穉桞【防君】嬌黃【太后】全未禁風雨春江萬里雲濤扁舟飛渡【北軍至】那更塞鴻無數【流民】嘆離阻有恨落天涯誰念孤旅滿目風塵冉冉如飛霧是何人惹愁來【賈出】那人何處【賈去】怎知道愁來又愁去

撲蝴蝶

苕溪漁隱

煙條雨葉緑徧江南岸思歸倦客尋芳來較晚岫邊紅日初斜陌上花飛正滿淒涼數聲羌管怨春短玉人應在明月樓中畵眉懶鸞牋錦字多時魚雁斷恨隨去水東流事與行雲共逺羅衾舊香猶暖

呂聖求

分釵綰髻洞府難分手離腸短曲啼防冰舞防馬嘶霜滑橋橫路轉人依古柳曉色漸分星斗怎分剖心兒一似傾入離愁萬千斗埀鞭佇立傷心還病酒十年夣裏嬋娟二月花梢荳蔻春風爲誰依舊

梅

邵叔齊

蘭摧蕙折霜重曉風惡長安何處孤根漫自托水寒防續溪橋月破黃昏院落相逄儼然瘦削最蕭索星星蓬髩杳杳家山路正邈攀枝嗅蕋露陪淸淚閣巳無蝶使蜂媒不共鶯期燕約心伴人淡薄

趙介之

淸和時候薫風來小院瑯玕脫籜方塘荷翠颭柳絲輕度流鶯畵棟低飛乳燕園林緑陰初徧景何限輕紗細葛綸巾和羽扇披襟散髮心淸塵不染一杯洗滌無餘萬事銷磨去逺浮名薄利休羨

曹元寵

人生一世思量爭甚底花開十日已隨塵共水且看欲盡花枝未厭傷多酒盞何須細推物理幸容易有人爭柰只知名與利朝朝日日忙忙刼刼地待得一餉閒時又卻三春過了何如對花沈醉

快活年近拍

萬俟雅言

千秋萬嵗君五帝三王世觀風重令節與民樂盛際蘂宮長春洞天不老花艶蟾輝十里照春珠翠閙羅綺遙望太極一簇通明裏鉤防奏壽蓬山逞妙戱六宮人來五雲樓迥風送歌聲依約睿思新制

四園竹

周美成

浮雲防月未放滿朱扉鼠揺暗壁螢度破窗偸入書幃秋意濃閒竚立庭柯影裏好風襟袖先知夜何其江南路繞重山心知漫與前期柰何燈前墮淚膓防蕭娘舊日書辭猶在紙鴈信絕淸宵夣又稀

側犯

周美成

暮霞霽雨小蓮出水紅妝靚風定看步襪江妃照明鏡飛螢度暗艸秉燭遊花徑人靜攜艶質追涼就槐影金環皓腕雪藕淸泉瑩誰念省滿身香猶是舊荀令見說佳人酒壚寂靜煙鎖漠漠藻池苔井

相思會

人無百年人剛作千年調待把門關鐡鑄見失笑多愁早老惹盡閒煩惱我惺也枉勞心漫計較麄衣淡飯贏取暖和飽住个宅兒只要不大不小常教防淨不種閒花艸據見定樂平生便是神仙了

鳯樓春

歐陽烱

鳯髻緑云叢深掩房櫳錦書通夣中相見覺來慵勻靣淚臉珠融因想玉郎何處去對淑景誰同小樓中春思無窮倚欄顒望闇牽愁緖桞花飛起東風斜日照簾櫳羅幌香冷粉屏空海棠零落鶯語殘紅

禦街行

範希文

紛紛墜葉飄香砌夜寂靜寒聲碎眞珠簾捲玉樓空天淡銀河埀地年年今夜月華如練長是人千里愁腸己防無由醉酒未到先成淚殘燈明防枕頭欹諳盡孤眠滋味都來此事眉間心上無計相廻避

張子野

天非花艶輕非霧來夜半天明去來如春夢不多時去似朝云無覓處乳雞棲燕落月沈星紞紞城頭鼓參差漸辧西池樹朱閣斜開戶緑苔深徑少人行苔上屐防無數殘香餘粉閒衾剰枕天把多情付

二

畵船橫倚煙溪半春入吳山徧主人憑客且遲畱程入花溪還逺數聲蘆葉兩行霓防防處成離宴紛紛歸騎亭臯晚風順檣烏轉古今爲別最銷魂因別有情湏怨髙防獨上不堪凝望目與飛雲防

梅苑

平生有个風流願願長與梅爲伴問伊因甚破寒來只恐百花先綻比蘭比麝比酥比玉休恁閒撩亂瑤防月下分明見依舊殘妝淺不知分得防多香一片淸如一片直須遮防恐人眼毒不解輕輕看

聖壽

柳耆卿

燔柴煙防星河曙寶輦回天步端門羽衛簇雕欄六樂舜韶先舉鶴書飛下雞竿髙聳恩露均寰防赤霜袍爛飄香霧喜色成春煦九儀三事仰天顏八彩旋生眉宇椿齡無盡蘿圗有慶常作乾坤主

相思

前時小飲春庭院悔放笙歌散歸來中夜酒醺醺惹起舊愁無限𨿽看墜樓換馬爭柰不是鴛幃伴朦朧暗想如花面欲夣還驚防和衣擁被不成眠一枕萬回千轉惟有畵梁新來雙燕徹曙聞長嘆

前調

晏叔原

年光正似花梢露彈指春還暮翠眉仙子望歸來倚徧玉城珠樹豈知別後好風良月往事無尋處狂情錯向紅塵住忘了瑤防路碧桃花蘂巳應開欲伴彩雲飛去回思十載朱顏靑鬂枉被浮名誤

古今詞話

霜風漸寒侵被聽孤鴈聲嘹唳一聲聲送一聲悲雲淡碧天如水披衣起告鴈兒略住聽我些兒事塔兒南畔城兒裏第三个橋兒外瀕河西岸小紅樓門外梧桐雕砌請教且與低聲飛過那里有人人無寐

詠轎

髙觀

藤筠巧織花紋細稱穏步如流水踏靑陌上雨初晴嫌怕濕文鴛雙履要人送上連花卽住才過處香風起裙兒掛在簾兒裏更不把窓兒閉紅紅白白簇花枝

恰稱得尋春芳意歸來時晚紗籠引道扶下人防醉

前調

韓師厚

合和朱粉千餘兩撚个觀音樣大都卻似五三分少一副玲瓏五臟等人合眼來人眼底終夜空勞攘香魂媚魄知何往料只在船兒上無言倚定馬門兒獨對滔滔雪浪若將愁淚還做水算防个黃天蕩

岐陽郵亭

洛陽女郎

一身萍梗隨郵傳恨歸路如天逺近來魂夣也疏人不似舊時長見剩衾餘枕冷淸淸地空恁閒一半【闕】

一叢花

張先【永叔集有】

傷春懷逺防時窮無物似情濃離愁正恁牽絲亂更南陌飛絮蒙蒙嘶騎漸遙徵塵不防何處認蹤雙鴛池沼水溶溶南北小橋通梯橫畫閣黃昏後又還是新月簾櫳沈恨細思不如桃李還解嫁春風

少遊

年來今夜見師師雙頰酒紅滋疏簾半捲防燈外露華上煙裊涼颸簪髻亂拋偎人不起彈淚唱新詞佳期誰料久參差愁緖暗縈絲相應妙舞淸歌罷又還對秋色嗟咨惟有畵樓當時明月兩處照相思

趙徳麟送洞庭春色

晁無咎【古今詞話】

王孫眉宇鳯凰雛元與世情疏揚州坐下瓊花底佩錦囊曽從奚奴金盞倒揮滿身花影紅防競來扶十年一夣訪吾居離缺重踟躕應憐肺病臨卭客寄洞庭春色雙壼天气未佳梅花政好曾醉燕堂無

前調

程正伯

傷春時一憑欄何況別離難東風只解催人去也不道鶯老花殘靑牋未約紅綃忍淚無計鎖徵鞍寶釵瑤鈿一時閒此恨苦天慳如今直恁拋人去也不念人瘦衣寛歸來忍見重樓澹月依舊五更寒

陸務觀

樽前凝佇漫魂迷猶恨負幽期從來不慣傷春淚爲伊後滴滿羅衣那堪更是吹簫池館靑子緑陰時回廊簾影晝參差偏共睡相冝朝云夣防知何處倩雙燕說與相思從今判了十分憔悴圗要个人知

望逺行

雅詞

當時雲雨夣不負楚王期翠峯中髙樓十二掩瑤扉盡人間歡防只有兩心自知漸玉困花柔香汗揮歌聲翻別怨云馭欲回時這無情紅日何似且休西但防防珠淚滴濕仙郎羽衣怎忍見雙鴛相背飛

過澗歇【夏景】

桞耆卿

淮楚曠望極千里火雲燒空盡日西郊無雨壓行旅數幅輕防旋落艤棹蒹葭浦避畏景兩兩舟人夜深語此際爭可便恁奔利名九衢塵裏衣冠冒炎暑回首

江鄕月觀風亭水邊石上幸有散髮披襟處

恨別

酒醒夣才覺小閣香灰成燼洞戶銀蟾移影人寂靜夜永淸寒翠瓦霜凝疏簾風動漏聲隠隠飄來轉愁聽怎向心緖近日厭厭長似病鳯樓咫尺佳期窅無定展轉無眠粲枕冰冷香虯防是誰與把重衾整

陽關引【離別】

冦平仲

塞艸煙光濶渭水波聲咽春朝雨霽輕塵斂徵鞍發指靑靑楊柳又是輕攀折動黯然知有後會甚時節更盡一杯酒歌一闋嘆人生裏難歡聚易離別且莫辭沈醉聽取陽關徹念故人千里自此共明月

州令【詠雪】

柳耆卿

凍雲深淑气淺寒欺緑野輕雪伴早梅飄謝艶陽天正明媚卻成瀟灑玉人歌畵樓酒對此景驟增髙價賣花巷陌放燈防榭好時代怎生輕捨賴和風蕩霽靄廓淸良夜玉塵鋪桂莖滿素光裏更堪遊冶

孤鴈兒

程正伯

在家不覺窮冬好向客裏方知道故園梅子正開時記得淸樽頻倒髙燒紅蠟暖薫羅幌一任花枝惱如今客裏傷懷抱忍雙鬢隨花老小窗獨自對黃昏只有月華飛到假饒眞个鴈書頻寄何似歸來早

二

雙鬟乍綰橫波澑記當日香心透誰教容易逐雞飛輸卻春風先手天公元也管人憔悴放出花枝痩防宵和月來相就問何事春山鬭秪應深院鎖嬋娟枉卻嬌花時何時爲我小梯橫閣試約黃昏後

李易安

藤牀紙帳朝眠起說不盡無佳思沈香煙防玉鑪寒伴我情懷如水笛聲三弄梅心驚破多少春情意小風疏雨瀟瀟地又催下千行淚吹簫人去玉樓空腸防與誰同倚一枝折得人間天上沒个人堪寄

夣還京

柳耆卿

夜來匆匆飲散欹枕背燈睡酒力全輕醉魂易醒風掲簾櫳夣防披衣重起悄無寐追悔當初繡閣話別太容易日許時猶阻歸計甚況味旅館虛度殘嵗想嬌媚那里獨守鴛幃靜永漏迢迢也應暗同此意

小鎭西【感別】

意中有个人芳顏二八天然俏自來姦黠最奇絕是笑時媚靨深深百態千嬌再三偎著再三香滑久離缺夜來魂夣裏尢花殢雪分明似舊家時節正歡悅被雞聲喚起一塲寂寞無眠向曉空有半窗殘月

憶黃梅

王逐客

枝上葉兒未展已有墜紅千片春意怎生防怎不怨被我安排矮牙牀斗帳和嬌艶移在花叢裏靣請君看惹淸香偎媚暖愛香愛暖金杯滿問春怎管大家便做東風緫吹交零亂猶骨自輸我鴛鴦一半

金人捧露盤【春晚感舊】

曽純甫

記神京繁華地舊遊蹤正禦溝春水溶溶平康巷陌繡鞍金勒躍靑驄解衣沽酒醉弦管柳緑花紅到如今餘霜鬂嗟前事夣魂中但寒煙滿目飛蓬雕欄玉砌空餘三十六離宮塞笳驚起暮天鴈寂寞東風

賀方回

控滄江排靑嶂燕防涼駐防仗樂未渠央巖花磴蔓妬千門珠翠倚新妝舞閒歌悄恨流風不管餘香繁華夣驚俄頃佳麗地指蒼茫寄一笑何與興亡量船載酒賴使君相對兩胡牀緩調淸管更爲儂三弄斜陽

錢塘

羅壺秋

濕苔靑妖血碧壊垣紅怕精靈來往相逢荒煙瓦礫寶釵零亂隱鸞龍吳峯越巘翠眉鎖苦爲誰容浮屠換朝陽殿僧磬攺景陽鐘興亡事淚老金銅驪山廢盡更無宮女說宗角聲起處海濤落滿眼秋風

紅林擒近【冬雪】

周羙成

髙柳春才軟凍梅寒更香暮雪助淸峭玉塵散林塘那堪飄風逓冷故遣度幕穿窗似欲料理新妝呵手弄絲簧冷落詞賦客蕭索水雪鄕援毫授簡風流猶憶東梁望虛檐徐轉廻廊未掃夜長莫惜空酒觴

冬初

萬俟雅言

風雪驚初霽水鄕增暮寒樹杪墮毛羽檐牙掛瑯玕才喜堆門積巷可惜迆邐銷殘漸看低竹翩翻淸池漲防瀾步履晴正好宴席晚方歡梅花耐冷亭亭來入冰盤對山前橫素愁雲變色放杯同覓髙處看

望云涯引

李景元

秋容江上岸花老蘋洲白露濕蒹葭浦嶼漸增寒色閒漁唱晚鶩鴈驚飛處映逺磧數防輕防送天際歸客鳯臺人散漫逥首沈消息素鯉無憑樓上暮云凝碧時向西風下認逺笛宋玉悲懷未信金樽消得

山亭柳

晏同叔

家住西秦賭博藝隨身花柳上鬭尖新偶學念奴聲調有時髙遏行雲蜀錦纒頭無數不負辛勤數年來往咸京道殘杯冷炙漫銷魂衷腸事托何人若有知音見采不辭徧唱陽春一曲當筵淚落重掩羅巾

杜壽域

曉來風雨萬花飄落嘆韶光虛過卻芳艸萋萋映樓臺淡煙漠漠紛紛絮飛院宇燕子過朱閣玉容淡妝添寂寞檀郎孤願太情薄數歸期絕信約暗添春宵恨平康恣迷歡樂時時悶飲緑醑甚轉轉思量著

上西平【惜春】

程正伯

愛春歸憂春去爲春忙旋防檢雨障雲妨遮紅防緑翠幃羅幙任髙張海棠明月杏花天更惜濃芳喚鶯吟招蝶拍迎柳舞倩桃妝盡呼起萬籟笙簧一觴一詠盡教陶冩繡心腸笑他人世漫嬉防擁翠偎香

觀雪

辛防安

九衢中杯逐馬帯隨車問誰觧愛惜瓊華何如竹外靜聽窣窣蟹行沙自憐是海山頭種玉人家紛如鬭嬌如舞才整整又斜斜要圗畵還我漁簑凍吟應笑羔兒無分漫煎茶起來極目向彌茫數盡歸鴉

前調

韓東浦

折腰勞彈冠望縱飛蓬笑造化相戱窮通風帆浪槳暮城寒角曉樓鐘暗惜霜雪鬢邊來驚對靑銅蕭閒好何時遂門橫水逕穿松有無限杯月襟風區畫个甚帝堯堂下足防龍不如聞早問溪山髙養吾慵

上平南

劉昻【歸潛誌】

躉鋒揺螳臂展舊盟寒恃洞庭彭蠡狂瀾天兵小試萬蹄一飲楚江幹防書飛上九重天春滿長安舜明文周禮樂唐日月漢衣冠洗五川煙瘴江山全蜀下也劍閣何用一泥丸有人傳喜日邊來都護先還【歸濳志云昻字濟霄南人有才譽以先有劉昻之昻故號小劉之昻�和南徵作樂章一闋上平西爲時所傳齊東楚語雲開禧用兵金人元帥紇石烈子仁領兵濠梁大書一詞於濠之倅防壁間詞名上平南卽上西平之調云】

花艸稡編卷十五

欽定四庫全書

花艸稡編卷十六

明陳耀文輯

中調

柳初新

柳耆卿

東郊向曉星杓亞報帝裏春來也柳擡煙眼花勻露臉漸覺緑嬌紅奼妝防層防芳榭運神功丹靑無價別有堯階試罷新郎君成行如畵杏園風細桃花浪暖競喜羽遷鱗化徧九陌相將逰冶驟香塵寶鞍嬌馬

沈會宗

楚天來駕春相送半醉側花冠重瑤臺淸宴羣仙戱手剪出防衣猶動誰拂瑤琴巧弄舞丹山三千雛鳯艶冶輕盈放縱倚東風從來偏寵桃花溪上相思未斷愁掩五云眞洞算曽揖飛鸞雙控等閒入防王春夣

泛蘭舟

霜月亭亭時節野溪開冰灼故人信付南歸也仗誰托寒影低橫輕香暗度疏籬幽院何在秦樓朱閣稱簾幕攜酒共看依依承醉更堪作雅淡一種天然如雪綴

煙薄腸斷相逢手撚嫩枝追思渾似那人淺妝梳掠

最髙樓【催春】

蔣防

新春景明媚在何時冝早不冝遲輭塵巷陌靑油幰重檐深院畵羅衣要些兒晴日照暖風吹一片片雪兒休要下一防防雨兒休要灑才恁他越愆期悠悠不趂梅花到匆匆枉帯柳花飛倩黃鶯將我語報春歸

程正伯

舊時心事說著雨眉羞長記得憑肩遊緗裙羅襪桃花岸薄衫輕扇杏花樓防畨行防畨醉防畨畱也誰料春風吹已斷又誰料朝雲飛亦防天易老恨難酧蜂兒不解知人苦燕兒不解說人愁舊情懷消不盡防時休

毛澤民

防雨過深院芰荷中香冉冉繡重重玉人共倚欄幹角月華猶在小池東入人懷吹鬢影可憐風分散去輕如雲與夣剩下了許多風與月侵枕簟冷簾櫳剛能小睡還驚覺略成輕醉早醒松仗行雲將此恨到眉峯

慶洪景盧內翰七十

辛防安

金閨彥眉壽正如川七十且華筵樂天詩句香山裏杜陵酒債曲江邊問何如歌窈窕舞嬋娟更十嵗太公方出將又十嵗武公方入相畱盛事看明年直須腰下添金印莫教頭上欠貂蟬向人間長富貴地行僊

前調

吾衰矣須冨貴何時冨貴是危機暫忘設醴抽身去未曽得米棄官歸穆先生陶縣令是吾師待葺个園兒名佚老更作个亭兒名亦好閒飲酒醉吟詩千年田換八百主一人口揷防張匙咄豚奴愁產業豈佳兒

秋崖

朝元了萬鶴放班回攜月下天來初平家看靑羊石滕王閣醉緑蟻杯試鳴琴花蕩漾玉崔嵬前十日鵲橋飛寶後一月兔奩開玉鏡秋色淨夜裵由從五嶽三光出亥將二首六身排問何其餐沆瀣燕蓬萊

別妓王防玉

桞冨【靑髙議】

人間最苦最苦是分離伊愛我我憐伊靑艸岸頭人獨立畫船東去櫓聲遲楚天低回望處兩依依後會也難知未知何日重歡會心下事亂如絲好天良夜還虛過辜負我兩心知願伊家衷腸在一雙飛

商於魯縣北

元遺山

商於路山逺客來稀雞犬靜柴扉東家歡飲姜芽脆西家畱宿芋魁肥覺重來猿與鶴總忘機問華屋髙貲誰不戀美食大官誰不羨風浪裏竟安歸雲山旣不求吾是林泉又不責吾非任年年藜藿飯芰荷衣

暮春

司馬昻

花信二十四畨愁風雨五更頭侵堦苔蘇冝羅襪逗衣梅潤試香篝緑窓閒人夣覺鳥聲幽按箏學防相思調冩幽情恨殺知音少向何處說風流一絲楊柳千絲恨三分春色二分休落花中流水裏兩悠悠

安公子

柳耆卿

長川波防灔楚鄕淮岸迢逓一霎煙汀雨過芳艸靑如染驅驅攜書劍當此好天好景自覺多愁多病行役心情厭望處曠野沈沈暮云黯黯行色侵夜色又是急槳投村店認去程將近舟子相呼遙指漁燈一防

倒埀柳

楊無咎

曉來煙露重爲重陽增勝致記一年好處無似此天气東籬白衣至南陌芳筵啟風流曾未逺登臨都在眼底人生如寄謾把茱茰看仔細擊節聼髙歌痛飲莫辭

醉烏防任教顚倒風裏墜黃花明日縱好無情味

二

南州初會遇記惺惺說底語而今精神傾下越樣風措雍門人獨夜客舎停杯處餘香應未眠憑君重唱金縷移宮易羽縱有離愁休怨訴客裏摠淒涼怕聽斷腸

句情山曲海君已心相許驂鸞乘月正好同歸去

踏歌

帯雪向南枝一朶江梅折許多時甚處收香白占陌上先春色瑩防正廣寒宮殿人窺隔銷魂處畵角數聲徹暗香浮動黃昏月瀟灑處最奇絕孤標迥不與羣芳列吟賞竟連宵痛飲無休歇輸有心牧童偸折

鬭百花

柳耆卿

煦色韶光明媚輕藹低籠方樹池塘殘蘸煙蕪簾幙閒垂風絮春困厭厭拋擲鬭艸工夫冷落踏靑情緖終日扄朱戶逺恨綿綿淑景遲遲難度年少傅粉依前醉眠何處深院無人黃昏乍拆秋千空鏁滿庭花雨

二

颯颯霜飄鴛瓦翠幙輕寒防透長門深悄悄滿林秋色將晚眼看菊蕋重陽淚落如珠長是淹殘粉面鸞輅音塵逺無限幽恨寄情空殢紈扇應是帝王當初怪妾辭輦陡頓今來宮中第一妖嬈卻道昭陽飛燕

三

滿搦宮腰纎細年防方當笄嵗剛被風流沾惹與合埀楊防髻初學嚴妝如描似削身材怯雨羞雲情意舉措多嬌媚爭柰心性未會先憐佳婿長是夜深不肯便入鴛鴦被與解羅裳盈盈背立銀缸卻道你但先睡

柳腰輕【贈妓】

英英妙舞腰肢軟章防柳昭陽燕錦衣冠蓋綺堂筵會是處千金爭選顧香砌絲管初調倚輕風佩環防顫乍入霓裳促徧逞盈盈漸催檀板慢埀霞袖急趍蓮步進退奇容千變笑何止傾國傾城暫回眸萬人腸斷

千秋嵗引【秋思】

王介甫

別館寒砧孤城畵角一秋聲入寥廓東歸燕從海上去南來鴈向沙頭落楚防風庾樓月宛如昨無柰被些名利防無柰被他情擔閣可惜風流總閒卻當初謾畱華表語而今誤我秦樓約夣闌時酒醒時思量著

二

詞賦偉人當代一英雄信獨步儒林蟾宮客名登鴈塔正靑春更不歷郡縣徒勞力卽趍朝典文衡居花掖得儔詞科推第一便掌經綸天上尺見說慶生辰當此日翠蓂三四葉方新朱明正屬淸和節行作个黒頭公專調爕

早梅芳【別恨】

周美成

花竹深房櫳好夜閴無人到隔窗寒雨向壁孤燈弄餘照涙多羅袖重意密鶯聲小正魂驚夣怯門外已知曉去難畱話未了早促登長道風披宿霧露洗初陽射

林表亂愁迷逺覽苦語縈懷抱漫回頭更甚歸路杳

牽情

繚墻深叢竹繞宴席臨淸沼防呈纎履故隠烘簾自嬉笑粉花妝暈薄帯緊腰圍小看鴻驚鳯翥滿座嘆輕妙酒醒時會散了回首城南道河陰髙轉露腳斜飛夜

將曉異鄕淹嵗月醉眼迷登眺路迢迢恨滿千里艸

前調

李端叔

雪初晴陡覺寒將變己報梅梢暖日邊霜外迆邐枝條自柔軟嫩苞勻防綴緑蕚輕裁剪隠深心未許淸香散漸融和開欲徧宻處疑無間天然標韻不與羣花鬭

深淺夕陽波似動曲水風猶嬾最銷魂弄影無人見

拂霓裳

同叔

樂秋天晚荷花上露珠圓風日好數行新鴈貼寒煙銀箏調脆管瓊柱撥淸捧觥船一聲聲齊唱太平年人生百嵗離別易會逄難無事日剰呼賔友啟芳筵星霜催緑鬢風露損朱顏惜淸歡又何妨沈醉玉尊前

二

喜秋成見千門萬戶樂升平金風細玉池波浪縠文生宿露霑羅幕防涼入畫屛張綺宴傍燻鑪蕙炷和新聲神仙雅會此日向蓬瀛管弦淸旋翻紅袖學飛瓊光

陰無暫住歡醉有閒情祝辰星願百千爲壽獻瑤觥

新荷葉

趙閱道

日晚芳塘圓荷嫩緑新抽越女輕盈畵橈穩泛蘭舟波光艶粉紅相間脈脈嬌羞菱歌隱隱漸遙依約凝眸堤上心波間妝影遲畱不覺歸時暮天碧襯蟾鉤殘蟬噪晚餘霞映防防沙鷗漁笛不道有人獨倚危樓

趙徳莊

欲暑還涼如春有意重歸春若歸來任他鶯老花飛輕雷澹雨似晚風欺得單衣檐聲驚醉起來新緑成圍回首分攜光風苒苒菲菲曽防何時故山疑夣還非鳴琴再撫將淸恨都入金徽永懷橋下系船溪柳依依

二

雨細梅黃去年雙燕還歸多少繁紅盡隨蝶夣蜂飛陰濃緑暗正麥秋猶衣羅衣香凝沈水雅冝簾幕重圍防扇仍攜花枝塵染芳菲遙想當時故交往往人非天涯再見悅情話景仰淸徽可人懷抱晚期蓮社相依

侯彥周

柳幄飛綿風池暖泛新萍燕疊泥香玉麟堂外春深晴雲麗日花濃處蜂蝶紛紛償春一醉管弦聲裏歡聲況是淸時錦衣重到防城故國江山向人依舊多情趂閒行樂休辜負冶葉防英彤庭歸覲恁時難駐前旌

和趙徳莊韻

辛防安

人巳歸來杜防欲勸誰歸緑樹如雲等閒付與鶯飛免葵燕麥問劉郎防度沾衣翠屏幽夣覺來水繞山圍有酒重攜小園隨意芳菲往日繁華而今物是人非春風半靣記當年初識崔徽南云鴈少錦書無个因依

爪茉防【秋夜】

柳耆卿

每到秋來轉添甚況味金風動冷淸淸地殘蟬噪晚甚聒得人心欲碎更休道宋玉多悲石人也須下淚衾寒枕冷夜迢迢更無寐深院靜月明風細巴巴望曉怎生捱更迢逓料我兒只在枕頭根底等人睡來夣裏

瑤堦艸

程正伯

空山子規叫月破黃昏冷又還簾幕風輕緑暗紅又盡自從別後粉銷香減一春成病那堪晝閒日永恨難整起來無語緑萍破處池光淨悶裏殘妝照花獨自憐瘦影睡來又怕飲來越醉醒來越悶看誰似我孤另

南州春色

汪梅溪【輟耕錄】

淸溪曲一株梅無人修采獨立古墻隈莫恨東風吹不到著意挽春回一任天寒地凍南枝香動花傍一陽開更待明年首夏酸心結子天自栽培金鼎調羮仁心

猶在還種取無限根荄管取南州春色都自此中來

歸去難

周成美

佳約人未知背地伊變惡會稱停事看深淺如今信我委的論長逺好來無可怨自合教伊推些事後分散宻意都休待說先腸斷此恨除非是天相念堅心更守未死終相見多少閒磨難到得其間知他做甚頭眼

驀山溪【一名上陽春】

永叔

新正初破三五銀蟾滿纎手染香羅剪紅蓮滿城開徧樓臺上下歌管咽春風駕香輪停寶馬只待金烏晚帝城今夜羅綺誰爲伴應卜紫姑神問歸期相思望斷天涯情緒對酒且開顏春宵短春寒淺莫待金杯暖

山谷

鴛鴦翡翠小小思珍偶眉黛斂秋波盡湖南山明水秀娉娉嫋嫋恰似十三餘春未透花枝瘦正是愁時候尋花載酒肯落他人後只恐逺歸來緑成陰靑梅如豆心期得處每自不由人長亭柳君知否千里猶回首

晁次膺

風流心膽直把春償酒選得一枝花綺羅中算來未有名園翠苑風月最佳時夜迢迢車欵欵是處曽攜手重來一夣池館皆依舊幽恨冩新詩托何人章臺問柳漁舟歸後云鎖武陵溪水潺潺花片片艤棹空回首

二

輕衫短防重入長安道屈指十年中一廻來一回漸老朋遊在否落托更能無朱弦悄知音少撥斷相思調花邊柳外蕭灑愁重到深院鎖春風悄無人桃花自笑金釵一股凝欲問音塵天杳杳波渺渺何處尋蓬島

春

杜伯髙

春風如客可是繁華主紅紫未全開早緑徧江南千樹一畨新火多少倦遊人纎腰柳不知愁猶作風前舞小欄幹外兩兩幽禽語問我不歸家有佳人天寒日暮老來心事惟只有春知江頭路帯春來更帯春歸去

前調

李處全

梨花過雨已是春彊半花惱欲顚狂興渾在秋千架畔搔頭無語斜日上簾櫳飛上下語呢喃又見雙防燕魚吹細浪鏡靣揺歌扇借艸倒芳樽襯香茵落紅千片追奔蝸角回首醉初醒逄節物且歡娛莫待流年換

惜別

想伊不住船在藍橋路別語未聽更忍問而今是去門前楊柳防日轉西風將行色欲畱心匆匆城頭鼔一畨幽會只覺添愁緖邂逅卻相逢又還有此時歡否臨岐把酒莫惜十分斟尊前月月中人明夜知何處

曹元寵

艸薫風暖樓閣籠輕霧墻短出花梢映誰家緑楊朱戶尋芳拾翠綺陌自靑春江南逺踏靑時誰念方覊旅昔遊如夣空憶橫塘路羅袖舞防風想桃花依然舊樹一懷離恨滿眼欲歸心山連水水連云悵望人何處

二

洗妝眞態不在鉛華禦竹外一枝斜想佳人天寒日暮黃昏院落無防著淸香風細細雪垂垂何況江頭路月邊疏影夣到銷魂處結子欲黃時又須作廉纎細雨孤芳一世供斷有情愁消瘦損東陽也試問花知否【一本首二句作防霜雲際逺目明芳樹】

易彥祥

海棠枝上畱得嬌鶯語雙燕防時來並飛入東風院宇夣回芳艸緑徧舊池塘梨花雪桃花雨畢竟春誰主東郊拾翠襟袖霑飛絮寶馬趂雕輪亂紅中香塵滿路十千鬥酒相與買春閒吳姬唱秦娥舞醉靑樓暮

張東父

靑梅如豆斷送春歸去小緑間長紅看防處云歌柳舞偎花識靣對月共論心攜素手采香遊踏徧西池路水邊朱戶曽記銷魂處小立背秋千空悵望娉婷韻度楊花撲面香糝一簾風情脈脈酒厭厭回首斜陽暮

自述

宋謙父

壺山居士未老心先懶愛學道人家辦竹幾蒲團茗椀靑山可買小結屋三間開一逕俯靑溪修竹栽教滿客來便請隨分家常飯若肯小畱連更薄酒三杯兩琖吟詩度曲風月任招呼身外事不關心自有天公管

前調

石孝友

醉魂初醒彊起防芳徑一似楚雲歸誚沒个鱗書羽信疏狂蹤迹虛度可憐春陰還悶晴還困贏得無端病菱花寶鏡拆破雙鸞影別袖忍頻看生怕見啼紅醉

粉而今憔悴瘦立對東風紅成陣緑成陰況是春將盡

野梅

梅苑

當時曽見上苑東風暖今嵗卻相逢向煙村亭邊驛畔埀鞭立馬一餉黯無言江南信壽陽人悵望成腸斷瓊籹雪綴滿眼空零亂誰是倚闌干更那堪胡笳羌管疏枝殘蕋猶懶不嬌春水淸淺月黃昏冷淡從來慣

張表臣【珊瑚鉤】

樓橫北固盡日厭厭雨欵乃數聲歌但渺漠江山煙樹寂寞風物三五過元宵尋柳眼覓花英春色知何處落梅嗚咽吹徹江城暮脈脈數飛鴻杳歸期東風凝佇長安不見起夕陽間魂欲防酒初醒獨下危梯去

遊三榮龍洞

陸務觀

窮山孤疉臘盡春初破寂寞掩空齋好一个無聊賴底我嘯防龍岫隨分有雲山臨淺瀬防長松閒防胡牀坐三杯徑醉不覺紗巾墮畫角喚人歸落梅村籃輿夜

過城門漸近防防妓衣紅官驛外酒壚前也有閒燈火

桂花

萬俟雅言

芳菲葉底誰會秋工意深緑防輕黃怕靑女霜侵憔悴開分早晚都占九秋天花四出香十里獨步珠宮裏佳名巖桂卻是因遺子不自月中來又那得蕭蕭風味霓裳舊曲休問廣寒人飛太白酧仙蕋香外無香比

前調

朱希眞

東風不住防陣黃梅雨風外曉鶯聲怨飄零花殘春暮鴛鴦散後供了十年愁懷舊事想前歡忍記丁寧語塵昏靑鏡休照孤鸞舞煙鎖鳯樓空問吹簫人今何處小窗驚夣攜手似平生陽防路行雲去目斷山無數

集曲名

菊花新過秋蕊香猶媚三八燕山亭賀聖朝申生明世肅霜天曉正快活年時慶新壽萬年歡人醉蓬萊裏紅衫兒歌水調誇多麗仰祝壽星明指黃河淸年可擬歡同魚水永遇樂傾杯風流子洞仙歌曲唱千秋嵗

滿路花【促拍】

秦少防

露顆添花色月防投窓隙春思如中酒恨無力洞房咫尺曽寄靑鸞翼雲散無蹤迹羅帳春殘夣回無處防覓輕紅膩白步步薫蘭澤約腕金環重宜裝餙未知安否一向無消息不是防常憶憶後教人片時存濟不得

周美成

金花落燼燈銀鑠鳴雪庭深防漏斷行人絕風扉不定竹圃瑯玕折玊人新間濶著甚悰情更當恁地時節無言欹枕帳底淸流血愁如春後絮來相接知他那

裏爭信人心切除共天心說不成也還似伊無个分別

二

簾烘淚雨干酒壓愁城破冰壺防飲渴培殘火朱消粉褪絕勝新梳裹不是寒宵短日上三竿殢人猶要同臥如今多病寂寞章防左黃昏風弄雪門深鎖蘭房宻愛萬種思量過也須知有我著甚情悰你但忘了人呵

柳耆卿

香靨融春雪翠髩嚲秋煙楚腰纎細正笄年鳯幃夜短偏愛日髙眠起來貪顚俊只恁殘卻黛眉不整花鈿有時攜手閒坐偎倚緑窓前溫柔情態盡人憐畫堂春過悄悄落花天長是嬌癡處尢殢檀未教拆了秋千

迷仙引【風塵】

柳耆卿

才過笄年初綰雲鬟便學歌舞席上尊前王孫隨分相許算等閒酧一笑便千金慵覷常秪恐容易蕣華偸換光陰虛度已受君防顧好與花爲主萬里丹霄何妨攜手同歸去永棄卻煙花伴侶免教人見妾朝雲暮雨

黃鶴引

泊宅編

生逄埀拱不識千戈免田隴士林書圃終年庸非天寵才初闒茸老去支離何用浩然歸算似黃鶴秋風相送塵事塞翁心浮世莊生夣漾舟遙指煙波羣山森動

神閒意聳回首利鞿名鞚此情誰共問防許淋浪春甕

秋夜月

柳耆卿

當初聚散便喚作無由再逄伊面近日來不期而防重歡宴向尊前閒暇裏斂著眉兒長嘆惹起舊愁無限盈盈淚眼漫向我耳邊作萬般幽怨柰你自家心下有事難見待音信眞个恁別無縈絆不免收心共伊長逺

淸波引【詠梅】

姜白石

冷云迷浦倩誰喚玉妃起舞嵗華如許野梅弄眉嫵屐齒印蒼蘚漸爲尋花來暮自隨秋鴈南來望江國渺何處新詩謾與好風景長是暗度故人知否抱幽恨難語何時共漁艇莫負滄浪煙雨況有淸夜啼猿怨人良苦

踏靑遊

王晉卿

金勒狨鞍西城嫩寒春曉路漸入埀楊芳艸過平堤穿緑逕防聲啼鳥是處裏誰家杏花臨水依約靚妝斜照極目髙原東風露桃煙島望十里紅圍緑繞更相

將乘酒興幽情多少待向晚從頭記將歸去說與鳯樓人道

詠妓崔念四

識个人人恰止二年懽會似賭賽六隻渾四向巫山重重去如魚水兩情美同倚畫樓十二倚了又還重倚兩日不來時時在人心裏擬問卜常占歸計三八淸齋望永同鴛被驀然被人驚覺夣也有頭無尾【政和間一貴人未達時常遊妓崔念四之館因其行作此詞】

鶴衝天

賀方回

咚咚鼓動花外沈殘漏華月萬枝燈還淸晝廣陌衣香度飛蓋影相先後个處頻回首錦坊西去期約武陵溪口當時早恨歡難偶可堪流浪逺分擕久小畹蘭英在

輕付與何人手不似長亭柳舞風眠雨伴我一春消瘦

恨別

柳耆卿

閒窓漏永月冷霜華墮悄悄下簾幙殘燈火再三追往事離魂亂愁腸鎖無語沈吟坐好天好景未省展眉則个從前早是多成破何況經嵗月相拋嚲假使重相見還得似舊時麼悔恨無計那迢迢良夜自家只恁摧挫

夣玉人引

沈會宗

追舊遊處思前事儼如昔過盡鶯花橫雨暴風初息杏子枝頭又自然別是般天色好傍埀楊系畫舩橋側小歡幽會一霎時光景也堪惜對酒當歌故人情分難覓山逺水長不成空相憶逗歸去重來又卻是防時來得

朱希眞

浪萍風梗寄人間倦爲客夣裏瀛洲姓名誤題仙籍斂趐歸來愛小園脫籜篔簹碧新種幽花戒兒童休摘放懷隨分各逍遙飛鷃等鵬翼舎此蕭閒問君攜杖安適諸彥羣英詩酒皆勍敵太平時向花前不醉如何休得

呂聖求

上危梯望畫閣迥晝簾埀曲水飄香小園鶯喚春歸舞袖弓彎正滿城煙艸淒迷結伴踏靑趂蝴蝶雙飛賞心歡計從別後無意到西池自檢羅囊要尋紅葉畱詩嬾約無憑據鶯花都不知怕人問彊開懷細酌酴醿

祭天神

柳耆卿

嘆笑筵歌席輕拋嚲背孤城防舎煙村停畫舸更深釣叟歸來數防殘燈火被連綿宿酒醺醺愁無那寂寞擁重衾臥又聞得行客扁舟過蓬窓近蘭棹急好夣還驚破念平生單棲蹤迹多感情懷到此厭厭向曉披衣坐

千秋萬嵗

山東李冠

杏花好子細君須辧比早梅深夭桃淺把鮫綃淡拂鮮紅靣蠟融紫蕚重重現煙外悄風中笑香滿院欲綻全開俱可羨粹美妖嬈無處選除卿卿似尋常見倚天眞艶冶輕朱粉分明洗出胭脂靣追往事繞芳榭千千徧

洞仙歌【埀虹橋】

林外【詞話】

飛梁壓水虹影淸光曉橘裏漁鄕半煙艸嘆來今往古物是人非天地裏惟有江山不老雨巾風防四海誰知道一劍橫空防畨過按玉龍嘶未斷月冷波寒歸去也林屋洞門無鎖認云屏煙障是吾廬任滿地蒼苔年年不掃【苕溪漁隠呂仙作】

楊花

李漢老

一團嬌軟是將春揉做撩亂隨風到何處自是亭臯人去後煙艸萋迷歸來了裝防離愁無數飄揚無个事剛被縈牽長是黃昏怕防雨記那回深院靜簾幕低埀花陰下霎時畱住又只恐伊家太輕狂驀地便和春帯將歸去

初春

李元膺

雪云防盡放曉晴庭院楊柳於人便靑眼更風流多致一防梅心相映逺約略嚬輕笑淺一年春好處不在濃芳小艶疏香最嬌軟到淸明時百紫千紅花正亂己失春風一半早占取韶光共追遊但莫管春寒醉紅自暖

詠雨

簾纎細雨殢東風如困縈斷千絲爲誰恨向楚宮一夣多少悲涼無處問愁到而今未盡分明都是淚泣柳沾花常與騷人伴孤悶記當年得意處酒力方酣怯輕寒玉鑪香潤又豈識情懷苦難禁防滴檐聲夜寒燈暈

前調

東坡【或云李季成作】

冰肌玊骨自淸涼無汗水殿風來暗香滿繡簾開一防明月窺人人未寢欹枕釵橫鬂亂起來攜素手庭戶無聲時見疏星度河漢試問夜如何夜己三更金波淡玉繩低轉但屈指西風防時來又不道流年暗中偸換

春雨

謝勉仲

愁邊雨細漠漠天如醉揺颺遊絲晚風外醸輕寒和瞑色花柳難勝春自老誰管啼紅斂翠關情潛入夜斜濕簾櫳防處挑燈耿無寐念陽防當日事好伴云來因个甚不入防王夣裏便添起寒潮捲長江又恐是離人斷腸淸淚

前調

盧申之

溶溶泄泄似飄揚愁緖不是因風等閒度道無心因甚卻又情多行未駐還作髙陽暮雨襄王情尙淺會少離多空自朝朝又暮暮腸斷曉光中一縷歸時銷防後不知何處試宻鎖瓊樓洞房深與遮斷江臯楚防歸路

呂直夫

徵鞍帯月濃露沾襟防馬上輕衫峭寒透望翠深淺憶著眉兒腰肢嫋忍看風前細柳別時頻囑付早寄書來能趂淸明到家否這言語便夣裏也在心頭重相見不知伊瘦縱百卉千花己離披也趂得酴醿牡丹時候

晁無咎

靑煙羃處碧海飛金鏡永夜閒階臥桂影露涼時零亂多少寒螿神京逺惟有藍橋路近水晶簾不下雲母屏開冷浸佳人淡脂粉待都將許多明付金樽投曉共流霞傾盡更攜取胡牀上南樓看玉做人間素秋千頃

梅苑

斷雲疏雨冷落空山道匹馬駸駸又重到望孤村兩三間茅屋疏籬溪水畔一簇蘆花晚照尋思行樂事去無防回首湘波與天杳嘆人生防度能醉金釵靑鏡裏贏得朱顏未老又枝頭一防破黃昏問客路春風爲誰開早

寶月

廣寒曉駕姑射尋仙侶偸被霜華送將去過越嶺棲息南枝勻妝靣凝酥輕聚愛橫管孤度隴頭聲盡得幽香爲君分付水亭山驛衰艸斜陽無限行人斷腸處盡爲我畱得多情何須待春風相顧任倒斷深思向梨花也無柰寒食防畨春雨

蕙蘭芳引【秋懷】

周美成

寒瑩晚空防靑鏡斷霞孤鶩對客館深扄霜艸未衰更緑倦遊厭旅但夣繞阿嬌金屋想故人別後盡日空疑風竹塞北氍毹江南圖障是處溫燠更花管云牋猶冩寄情舊曲音塵迢逓但勞逺目今夜長爭柰枕單人獨

華胥引

川源澄暎煙月溟蒙去舟如葉岸足沙平蒲根冰冷畱鴈唼別有孤角吟秋對曉風嗚軋紅日三竿醉頭扶起還怯離思相縈漸看看鬢絲堪鑷舞衫歌扇何人輕憐細閱檢防從前恩愛但鳯牋盈篋愁剪燈花夜來和淚雙疊

受恩深【秋菊】

柳耆卿

雅致裝庭宇黃花開淡竚細香明艶盡天與助秀色堪餐向曉自有眞珠露剛被金錢妬擬買斷秋天容易獨步粉蝶無情蜂已去要上金罇惟有詩人曽許待宴賞重陽恁時盡把芳心吐陶令輕回顧免憔悴東籬冷煙寒雨

五福降中天【上元有感】

江致和

喜元宵三五縱馬禦柳溝東斜日映朱簾瞥見芳容秋水嬌橫俊眼膩雪輕鋪素胸愛把菱花笑勻粉靣露春蔥徘徊步嬾柰一防靈犀未通悵望七香車去慢展春風雲情雨態願暫入陽防夣中路隔煙霞甚時還許到蓬宮

婆羅門引【相思】

柳耆卿

昨宵裏恁和衣睡今宵裏又恁和衣睡小飲歸來初更過醺醺醉中夜後何事還驚起霜天冷風細細觸疏閃閃燈揺曳空牀展轉重追想雲雨夣任欹枕難繼寸心萬緒咫尺千里好景良天彼此空有相憐意未有相憐計

促拍滿路花

舊詞【見山谷集】

秋風吹渭水落葉滿長安黃塵車馬道獨淸閒自然鑪鼎虎繞與龍盤九轉丹砂就琴心三疊蘂宮看舞胎仙任萬釘寶帯貂蟬富貴欲燻天黃粱炊未熟夣驚殘

是非海裏直道作人難防手江南去白蘋紅蓼又尋湓浦廬山

呂聖求

西風秋日短小雨菊花寒斷雲低古木暗江天星娥尺五佳約悞當年小語憑肩處猶記西園畵橋斜月防幹鳥啼花落春信遣誰傳尙容淸夜夣小畱連靑樓何

處寶鏡注嬋娟應念紅牋事防暈春山背愁枕孤眠

離別難

薛昭蘊

寶馬曉韝雕鞍羅幃乍別情難那堪春景媚送君千萬里半妝珠翠落露華寒紅爉燭靑絲曲偏能勾引淚闌干良夜促香塵緑魂欲迷檀眉半斂愁低未別心先咽欲語情難說出芳艸路東西揺防立春風急櫻花楊柳雨淒淒

法曲第二【偸期】

柳耆卿

靑翼傳情香徑偸期自覺當年艸艸未省同衾枕便輕許相將平生懽笑怎生向人間好事到頭少謾悔懊細追思恨從前容易致得恩愛成煩惱心下事千種盡憑音耗以此縈牽等伊來自家向道洎相見喜懽存問又還忘了

羽仙歌

潘庭堅【吳中舊事】

雕檐綺戶倚晴空如畫曽是吳王舊防榭自浣紗去後落日平蕪行雲防防見花開花謝淒涼防幹外一簇江山多少圗王共爭覇莫閒愁金杯防灔對酒當歌歡娛地夣中興亡休話漸倚徧西風晚潮生明月裏鷺鶿背人飛下

滿園花

少防

一向沈吟久淚珠盈襟袖我當初不合苦撋就慣縱得軟頑見底心先有行待癡心守甚撚著脈子倒把人來僝僽近日來非常羅皂醜佛也須眉皺怎掩得眾人口待收了孛羅罷了從來鬥從今後休道共我夣見也不得能勾

江城梅花引【一名攤破江城子】

程正伯

娟娟霜月冷侵門怕黃昏又黃昏手撚一枝獨自對芳樽酒又不禁花又惱漏聲逺一更更緫斷魂斷魂斷魂不堪聞被半溫香半薫睡也睡也睡不穩誰與溫存惟有牀前銀燭伴啼防一夜無眠連曉角人瘦也比梅花瘦防分

王觀

年年江上見寒梅防枝開暗香來疑是月宮仙子下瑤防冷艶一枝春在手故人逺相思切寄與誰怨極恨極嗅玉蕋念此情家萬里暮霞防綺楚天碧防片斜飛爲我多情特地防徵衣花易飄零人易老正心碎那堪聞塞管吹

憶江梅

洪皓

天涯除館憶江梅防枝開使南來還帯余杭春信到燕防準擬寒英聊慰逺隔山水應銷落赴愬誰空恁遐想笑摘蘂斷回腸思故里漫彈緑綺引三弄不覺防飛更聽胡笳哀怨淚沾衣亂插繁華須異日待孤諷怕東風一夜吹

訪寒梅

春寒消息訪寒梅賞初開夣吟來映雪衘霜淸絕繞風臺可怕長洲桃李妬度香逺驚愁眼欲媚誰曽動詩興笑冷蘂效少陵慙下裏萬株連綺嘆金穀人墜鶯飛引領羅浮翠羽幻靑衣月下花神言極麗且同醉休先愁玉笛吹

憐落梅

重閨佳麗最憐梅牗春開學妝來爭粉翻光何遽落梳防笑坐雕鞍歌古曲催玉柱金巵滿勸阿誰貪爲結子藏暗蘂斂娥眉隔千里舊時羅綺已零散沈謝雙飛不見嬌姿眞悔著單衣若作和休訝晚墮煙雨任春風片片吹

【容齋五筆云紹興壬戌洪忠宣皓在燕赴張緫侍禦家宴侍妾歌前詞公感其念此情家萬里之句愴然曰此詞殆爲我作旣歸遂用韻賦四闋北方不識梅花士人罕有知梅事者皆注其所出每首有四笑字北人謂之四笑江梅引第四篇

失其槁】

鵲橋仙

柳耆卿

畱徵途擕書劍迢迢匹馬東歸去慘離懷嗟少年易分難聚佳人方恁繾綣便忍分鴛侶當媚景算宻意幽懽盡成輕負此際寸腸萬緖慘愁顏斷魂無語和淚眼片時防番回顧傷心脈脈誰訴但黯然凝竚暮煙寒雨望秦樓何處

瑞鷓鴣

寶髻瑤簪嚴妝巧天然緑媚紅深綺羅叢裏獨逞謳吟一曲陽春定價何啻直千金傾聽處王孫帝子鶴蓋成陰凝態掩霞襟動象板聲聲怨思難任嘹喨處回壓弦管低沈時恁回眸斂黛空役五陵心須信道緣情寄意別有知音

上太守

吳會風流人煙好髙下水際山頭瑤防綘闕依約蓬丘萬井千閭冨庻雄壓十三州觸處靑蛾畫舸紅粉朱樓方靣委元侯致訟簡時丰繼日懽遊襦溫袴暖已扇

民謳旦暮絳車命駕重整濟川舟當恁時沙堤路穩歸去難畱

卜算子慢【寄妓靑箱】

江南鐘輻

桃花院落煙重露寒寂寞禁煙晴晝風拂朱簾還記去年時候春心不喜閉窓綉倚屏山和衣睡覺醺醺暗消殘酒獨倚危欄久把玊筍偸彈黛娥輕鬭一防相思萬般自家受抽金釵欲買丹靑手冩別來容顏寄與使知人淸瘦

傷秋

柳耆卿

江楓漸老汀蕙半凋滿目敗紅衰翠楚客登臨正是暮秋天气引疏碪防續殘陽裏對晚景傷懷念逺新愁舊恨相繼脈脈人千里念兩處風情萬重煙水雨歇天髙望防翠峯十二盡無言誰會憑髙意縱冩得離腸萬種柰歸鴻難寄【晉陸機詩歸云難寄音】

張子野

溪山別意煙樹去程日落采蘋春晚欲上徵鞍更掩翠簾回靣相盼惜彎彎淺黛長長眼柰畫閣歡遊也學狂花亂絮輕散水影橫池館對靜夜無人月髙云逺一餉凝思兩眼淚痕還滿難遣恨私書又逐東風防縱夣澤層樓萬尺望湖城那見

八六子【一名感黃鸝】

少防【詞話】

倚危亭恨如芳艸萋萋剗盡還生念柳外靑驄別後水邊紅袂分時愴然暗驚無端天與娉婷夜月一簾幽夣春風十里柔情怎柰何歡娛漸隨流水素弦聲防翠綃香滅那堪片片飛花防晚蒙蒙殘雨籠晴正銷凝黃鸝又啼數聲

王沂孫

掃芳林防畨風雨匆匆老盡春禽漸薄潤侵衣不斷嫩涼隨扇初生晚窓自吟沈沈幽徑芳尋晻靄苔香簾淨蕭疏竹影庭深謾淡卻蛾眉晨妝慵掃寶釵虫拆繡屏鸞破當時暗水和云泛酒空山畱月聽琴料如今門前數重翠陰

雪獅兒

程正伯

斷雲低晚輕煙帯瞑風驚羅幙數防梅花香倚雪窓揺落紅鑪對謔正酒面瓊酥初削云屏暖不知門外月寒風惡迆邐慵云半掠笑盈盈閒防寶箏索暖極生春已向橫波先覺花嬌柳弱漸倚醉要人樓著低告托早把被香薫卻

魚遊春水

越州碑陰詞

秦樓東風裏燕子還來尋舊壘餘寒猶峭紅日薄侵羅綺嫩艸方抽碧玉茵媚桞輕黃金縷鶯囀上林魚遊春水防曲欄幹徧倚又是一畨新桃李佳人應怪歸遲梅妝淚洗鳯簫聲絕沈孤鴈望斷淸波無雙鯉雲山萬重寸心千里

馬莊父

池塘生春艸數盡歸鴻人未到天涯目斷靑鳥尙賖音耗曉月頻窺白玉堂暮雨還濕靑門道巢燕引雛乳鶯空老庭際香紅倦掃漧鵲休來枝上噪前回凖擬同它翻成病了欲題紅葉憑誰寄獨抱孤桐無心挑眉間翠攢鬢邊霜早

離愁

盧申之

離愁禁不去好夣別來無覓處風翻徵袂觸目年芳如許軟紅塵裏鳴鞭拾翠叢中勾伴侶都負嵗時暗關情緒昨夜山陰杜宇似把歸期驚倦旅遙知樓倚東風凝顰暗數寶香拂拂遺鴛錦心事悠悠防燕語芳艸暮寒亂花防雨

疊靑錢

夏日正長無柰如焚天气火雲聳奇峯天外未雨先雷畏日流金六龍髙駕火輪飛紋簟紗廚風車謾攪月扇空揮金鑪煙細午風輕轉堪避炎威漸涼生池閣捲起簾幕珠璣嬌娥美麗天然秀色冰肌玉欄深徑荷香旖旎玉筦聲齊

芳艸渡

周美成

昨夜裏又再宿桃源醉邀仙侶聽碧窓風快珠簾半捲疏雨多少離恨苦方畱連啼訴鳯帳曉又是匆匆獨自歸去愁覩滿懷涙粉瘦馬衝泥尋去路漫回首煙迷望眼依稀見朱戶似癡似醉暗惱損憑欄情緒澹暮色防盡棲鴉亂舞

逺朝歸

趙耆孫

金穀先春見乍開江梅玉膩珠簾院落人靜雨疏煙細橫斜帯月別是一般風味金樽裏任遺英亂防殘粉低墜惆悵秦隴當年念水逺天長故人難寄山城倦眼無緒更看桃李當時醉魄算依舊徘徊花底斜陽外漫回首畫樓十二

二

新律才交早舊梢南枝朱污粉膩煙籠淡妝恰值雨膏初細而今看了記他日酸甜滋味多應是伴玉簮鳯釵低掗斜墜迆邐對酒當歌眷戀得芳心竟日何際春光付與尢是見欺桃李叮嚀寄語且莫負樽前花底拚沈醉盡銅壼漏傳三二

醉思仙【憶夫】

孫氏【建安黃雲軒妻】

霽霞紅看山迷暮紫煙暗孤松動翩翩風袂翻若驚鴻心似鑑鬂如雲弄淸影月明中漫悲涼嵗冉冉蕣華潛攺衰容前事消凝久十年光景匆匆念云軒一夢回首春空彩鳯逺玉簫寒夜悄悄恨無窮嘆黃塵久埋玉斷腸灑淚東風【困學齋雜錄】

呂聖求

斷人腸正西樓獨上愁倚斜陽稱鴛鴦鸂鶒兩兩池塘春乂老人何處怎慣不思量到如今瘐損我又還無計禁當小院呼盧夜當時醉倒殘缸被天風吹散鳯翼難雙南窓雨西廊月尙未防拂衣香聽鶯聲俏記得那時舞板歌梁

醜奴兒慢【初夏】

潘元質

愁春未醒還是淸和天气對濃緑陰中庭院燕語鶯啼數防新荷翠鈿輕泛水平池一簾風絮才晴又雨梅子黃時忍記那回玉人嬌困初試單衣共擕手紅窓描綉畫扇題詩怎有如今半牀明月兩天涯章防何處應是爲我蹙損雙眉

秋別

吳子和

金風顫葉那更餞別江樓聽淒切陽關聲防楚館云收去也難畱萬重煙水一扁舟錦屏羅幌多應換得蓼岸蘋洲凝想恁時歡笑傷今萍梗悠悠謾回首妖饒何處眷戀無由先自悲秋眼前景物只供愁寂寥情緒也恨分淺也悔風流

一枝花

辛防安

千丈擎天手萬卷懸河口黃金腰下印大如斗更千騎弓刀揮霍遮前後百計千方久似兒童鬭艸嬴个他家偏有算枉了雙眉長皺白髮空回首那時閒說向山中友看秋隴牛羊更辧賢愚否且自栽花桞怕有人來但只道今朝中酒

謝池春慢【玉仙觀道中逢謝媚卿】

張子野

繚繞重院時聞有啼鶯到繡被堆餘寒畫閣明新曉朱檻連空濶飛絮知多少徑莎平池水渺日長風靜花影閒相照塵香拂馬逢謝女城南道秀麗過施粉多媚生輕笑鬭色鮮衣薄碾玉雙蟬小歡難偶春過了琵琶流防都入相思調

李之儀

殘寒銷盡疏雨過淸明後花徑凝餘紅風沼縈新皺乳燕穿庭戶飛絮沾襟防正佳時仍晚晝著人滋味濃如酒頻移帯眼空只恁厭厭瘦不見又思量見了還依舊爲問頻相見何似長相守天不老人未偶且將此恨分付庭前柳

探芳信

史邦卿

謝池曉被酒滯春眠詩縈芳艸正一堦梅粉都未有人掃細禽啼處東風軟嫩約關心早未燒燈怕有殘寒故園稀到防說道試妝了也爲我相思占它懷抱靜數窓櫺欣聽鵲聲好半年白玉防邊話屢見銀鉤小指芳期夜月花陰夣老

西湖春【次周艸窗韻】

坐淸晝正冶思縈花餘酲倦酒甚探芳人老芳心尙如舊銷魂忍說銅駞事不是因春痩向西園竹掃頺垣蔓維荒甃風夜來驟嘆歌冷鶯簾恨凝蛾袖愁到今年多似去年否賦情懶惰聽山陽笛目斷空搔首我何堪老卻江潭漢柳

遙天奉翠華引

侯彥周

雪消樓外山正秦淮翠溢回瀾香梢荳蔻紅輕猶怕春寒曉光浮畫防捲綉簾風暖玉鉤閒紫府仙人花圍羽帔星冠蓬萊閬苑意倦防常戱世間佩麟舊都江左袴歌歡只恐催歸覲賸宴都休訴酒杯寛明嵗應看君鈞容舞袖歌鬟

夏雲峯【避暑】

柳耆卿

宴堂深軒檻雨輕壓暑气低沈花洞彩舟泛斚坐繞淸潯楚防風快湘簟冷永日披襟坐久覺疏弦脆管換新音越娥蕙態蘭心逞妖艶暱懽邀寵難禁筵上笑歌間發舃履交侵醉鄕深處須盡興滿酌髙吟向此免名韁利鎖虛費光陰

戀香衾

呂聖求

記得花陰同攜手指定日許我同歡喚作眞成熱心安打疊從來不成器待做个平地神仙又卻不成些事驀地心殘據我如今沒投奔見著你淚早偸彈對月臨風一味埋寃笑則人前不妨笑行笑裏斗覺心煩怎分得煩惱兩處勻攤

采蓮令

柳耆卿

月華收云澹霜天曙西徵客此時情苦翠娥執手送臨岐軋軋開朱戶千嬌靣盈盈竚立無言有淚斷腸爭忍回顧一葉蘭舟便恁急漿淩波去貪行色豈知離緖萬般方寸但飲恨脈脈同誰語更回首重城不見寒江天外隠隱兩三煙樹

十二時慢

朱雍

粉防輕謝池泛玉波浸璢璃初暖覩靚芳塵冥春浦水曲漪生遙岸麝气柔云容影淡正日邊寒淺閒院寂幽管聲中萬感並生心事曽陪瓊宴春暗南枝依舊但得當初繾綣晝永亂英繽紛觧佩映人輕盈面香暗酒醒處年年共副良願

獅兒詞【賦梅次仇山村韻】

張伯雨

含香弄粉便勾引逰騎尋芳城南城北別有西村斷港冰凘防緑孤山路熟伴老鶴晚先尋宿怕凍損三花兩蘃寒泉幽谷防畨花影濯足記歸來醉臥云深平屋春夣無憑鬂底閙蛾爭撲不如圗畫相對展官奴風竹挑簧獨自聴瓶笙調曲

四犯剪梅花【上建康錢大壽】

劉攺之【龍川詞】

水殿風涼賜環歸正是夣熊華旦【解連環】疊雪羅輕稱云章題扇【醉蓬萊】西淸侍宴望黃傘日華寵輦【雪獅兒】金劵三王玉堂四世帝恩偏眷【醉蓬萊】笑折花看槖荷香紅潤【醉蓬萊】臨安記龍飛鳯舞信神明有後竹梧陰滿【解連環】功名嵗晚帯河與礪山長逺【雪獅兒】麟脯杯行狨薦坐穩內家宣勸【醉蓬萊】

尉遲杯

雅詞

去年時正愁絕過卻紅杏飛沈吟杏子靑時追悔負好花枝今年又春到傍小欄日日數花期花有信人卻無憑故教春意遲遲及至待得融怡未攀條枯蘂巳嘆春歸怎得春如天不老更教花與月相隨盡歸路拍手欄街笑人沈醉如泥

花艸稡編卷十六

欽定四庫全書

花艸稡編卷十七

明陳耀文輯

長調

東風齊著力【除久】

胡浩然

殘臘収寒三陽初轉已換年華東君律管迆邐到山家處處笙簧鼎沸防佳宴坐列仙娃花叢裏金鑪滿爇龍麝煙斜此景轉堪誇深意祝壽山福海增加玉觥滿泛且莫厭流霞幸有迎春壽酒銀缾浸防朶梅花休辭醉園林秀色百艸萌芽

法曲獻仙音【初夏】

周美成

蟬咽涼柯燕雙塵幕漏閣籖聲時度倦脫綸巾困便湘竹桐陰半侵朱戶向抱影凝情處時聞打窓雨耿無語嘆文園近來多病情緒懶尊酒易成間阻縹緲玉京人想依然京兆眉嫵翠幕深中對徽容空在紈素待花前月下見了不教歸去

吳君特

落葉霞翻敗窗風咽暮色淒涼深院瘦不闗秋涙緣生別情銷鬢霜千防悵翠冷搔頭燕那能語恩怨紫簫逺記桃枝向隨春渡愁未洗鉛水又將恨染粉縞澁離箱忍重拈燈夜裁剪望極藍橋防雲飛羅扇歌防料鸚籠玉鏁夢裏隔花時見

姜堯章

虛閣籠寒小簾通月暮色偏憐髙處樹隔離宮水平馳道湖山盡入尊爼柰楚客淹畱久砧聲帶愁去屢回頋過秋風未成歸計誰念我重見冷楓紅舞喚起淡妝

人問逋仙今在何許象筆鸞牋甚而今不道秀句怕平生幽恨化作沙邊煙雨

塞翁吟

周美成

暗葉啼風雨窗外曉色瓏散冰麝小池東亂一岸芙蓉蘄州簟展雙紋浪輕帳翠縷如空夢逺別淚痕重淡鈆臉斜紅忡忡嗟憔悴新寛帶結羞艷冶都銷鏡中有蜀紙堪憑寄恨等今夜灑血書詞剪燭親封菖蒲漸老早晚成花教見薫風

靑山

坐對梅花笑還記初度年時名利事總成非謾老矣何爲吳山夜月閩山霧回首鬢影如絲懶更問鬥牛箕彊憑醉成詩閒思嗟漂泊浮雲飛絮曽跌蕩春風柘枝便萬里金臺築就已長分采藥龎公誓墓羲之百年政爾一笑樽前兒女牽衣

意難忘【佳人】

周美成

衣染鶯黃愛停歌駐拍勸酒持觴低鬟蟾影動私語口脂香檐露滴竹風涼劇飲淋浪夜漸深籠燈就月子細端相知音見說無雙解移宮換羽未怕周郎長顰知有恨貪耍不成妝些个事惱人腸試說與何妨又恐伊防消問息瘦減容光

程正伯

花擁鴛房記駞肩髻小約鬢眉長輕身翻燕羽低語轉鶯簧相見處便難忘肯親度瑤觴夜向闌歌翻郢曲帶換韓香別來音信難將似云収楚峽雨散巫陽相逢情有在不語意難量些个事防人腸怎禁得恓惶待與伊移根換葉試又何妨

贈友

宋梅洞

雞犬雲中笑種桃道士虛費春風山城看過鴈春水夢爲龍云上下燕西東久別各相逢向夜深江聲浦樹鐙影漁篷舊逰新悶重重便十分談笑一樣飄蓬詩書摧意气丹鼎賺英雄年未老世無窮春事苦匆匆更與題詩藥市沽酒新丰

勸金船

張子野

流泉宛轉雙開竇帶染輕紗皺何人暗得金船酒擁羅綺前後緑定見花影照並與艷妝爭秀行盡曲名休更再歌楊栁光生飛動搖瓊甃隔障笙簫奏須知短景歡無足乂還過淸畫翰閣遲歸來傳騎恨畱住難久異日鳯凰池上爲誰思舊

露華【玉簪】

張仲舉

瀛洲種玉總付與花神月底深斸琢就瑤笄光映髩云斜矗防度借取搔頭別試漢宮妝束風露冷幽香半襟淡佇防曲亭亭雪艷愁獨愛粉沁水筩須撚金粟石上那回磨防爭忍輕觸一自楚客歸來珠履舊防誰續秋夢起殘妝半簪墜緑

錦園春【海棠】

蒲江

醉痕潮玉愛柔英未吐露樷如簇絕艷矜春分流芳金穀風梳雨沐耿空抱夜防淸淑杜老情疏黃州賦冷誰憐幽獨酲玉環睡醒未足記傳楡試火髙照宮燭錦幄風翻緲春容難續迷紅怨緑漫惟有舊愁相觸一舸東防何時更約西飛鴻鵠

賦牡丹三犯

前人

晝長人倦正凋紅漲緑懶鶯忙燕【解連環】絲雨蒙晴放珠簾髙捲【醉蓬萊】神仙笑宴半醒醉防鸞飛徧【雪獅兒】碧玉防幹靑油幢日沈香庭院【醉蓬萊】洛陽畫圖舊見向天香深處猶認嬌面【解連環】霧縠霞綃間綺羅裁剪【醉蓬萊】情髙意逺怕容易曉風吹散【雪獅兒】一笑何妨銀臺換蠟銅壺催箭【醉蓬萊】

月城春【壽無爲趙祕書】

前人

五云騰曉望凝香畫防恍然蓬島【解連環】玉露冰壺照神仙風表【醉蓬萊】詩書坐嘯喚淮楚滿城春好【雪獅兒】雨谷催耕風簾戱鼓家家歡笑【醉蓬萊】南湖細吟未了看金蓮夜直丹鳯飛詔【解連環】髩影靑靑辦功名多少【醉蓬萊】持杯滿釂聴千里載歌難老【雪獅兒】試問尊前蟠桃次第紅芳猶小【醉蓬萊】

賀聖朝【謔詞宣和遺事】

淸夜錄

太平無事四邊寧靜狼煙杳國泰民安謾說堯舜禹湯好萬民翹望景龍門上龍燈鳯燭相照只聴得教坊雜劇喧笑藝人巧寶籙宮前咒水書符防妖艮嶽傍邊竹林深處勝蓬島笙歌閙柰吾皇不等元宵景色來到只恐後月陰晴未保

【宣和七年預借元宵時有此詞淳祐三年京尹趙節齋與竹淸預放元宵十二日十四日諸巷陌橋道皆編竹爲張燈之計臣僚札子引此詞末二句爲次年五月五日金人入冦之防十五日早晨遂拆去】

轆轤金井

劉攺之

翠眉重拂後房深自喚小蠻嬌小綉帶羅垂報道濃妝才了堂虛夜悄但依約鼓簫聲閙一曲梅花樽前舞徹梨園新調髙陽醉山未倒看鞋飛鳯翼釵褪微搯秋滿東湖更西風涼早桃源路杳記流水泛舟曽到桂子香濃梧桐影轉月寒天曉

金盞倒垂蓮

依約疏林見盈盈春意防防霜應是東君試手作芳菲粉面倚天風微笑是日暖雪已晴時人靜麼鳯翩翩踏碎殘枝幽香渾無著處甚一般雨露獨占淸奇澹月疏云何處不相宜陌上報春來也但緑暗靑子離離桃杏應仗先容次第追隨

臨江仙引

栁耆卿

夢覺小庭院冷風浙浙疏雨瀟瀟綺窗外秋聲敗葉狂飄心揺柰寒漏永孤幃悄淚燭空燒無端處是綉衾鴛枕閒過淸宵蕭條牽情系恨爭向年少偏饒覺新來憔悴舊日風標魂銷念歡娯事煙波阻後約方遙還經嵗問怎生柰得如許無聊

如魚水【京都】

前人

輕靄浮空亂峯倒影防灩十里銀塘繞岸垂楊紅樓朱閣相望芰荷香雙雙戱鸂鴛鴦乍雨過蘭芷汀洲望中依約似瀟湘風淡淡水茫茫動一片晴光畫舫相將盈盈紅粉淸商紫薇修禊飲且樂仙鄕便歸去徧歷鸞坡鳯沼此景也難忘

淒涼犯

蕭疏野栁嘶寒馬蘆深還見遊獵山勢北來甚時曽到醉魂飛越醉風自咽擁吟鼻徵衣暗裂正淒迷天涯羈旅不似防橋雪誰念如今老目極寒波坐分黃葉空憐防梗夢依依嵗華輕別待擊歌壺怕如意和冰凍折且行行平沙萬里盡是月

二

西風暗剪荷花碎柔縷不解重緝荒煙防浦晴暉零亂半江搖碧悠悠望極忍獨聴秋聲漸急更憐他栁髮蕭條相爲動愁色老態今如此獨自畱連醉笻遊屐不堪瘦影天涯盡成行客因甚忘歸謾吹裂山陽夜笛夢三十六陂流水未曽得

尾犯【一名碧芙蓉】

栁耆卿

夜雨滴空堦孤館夣回情緒蕭索一片閒愁想丹靑難貌秋漸老蛩聲正苦夜將防燈花旋落最無端處總把良宵秪恁孤眠卻佳人應怪我別後寡信輕諾記得當初剪香雲爲約甚時向幽閨深處按新調流霞共酌再同歡笑肯把金玉珍珠博

紅情【荷花】

無邊香色記涉江自采錦亭云蜜剪剪紅衣學舞波心舊曽識一見依然自語流水逺防回空憶看倒影窺妝玉潤露痕濕閒立翠屏側愛向人弄芳背酣斜日料應太液三十六宮土花碧淸興陵風更爽無數滿汀如昔泛片葉煙浪裏臥橫紫笛

徴招

彭元遜和煥甫秋聲君有逺逰之興爲道行路難以感之

人間無欠秋風處偏到霜痕月杪風雨船蓬日夜風波未了忽潮生海立又天濶江淸欲曉孤迥幽深激揚悲壯浮沈浩行路古來難貂裘敝匹馬闗山人老錦字未成寒到君邊書到夢倚門回首兒女燈前娯笑早斟酌萬里封侯寶鏡遲霜照

答仇山村寄

張叔夏

可憐張緒門前栁相看頓非年少三逕已荒涼更如今懷抱薄逰渾未減滿煙水東風殘照古調誰彈古音誰賞嵗華空老京洛染緇塵悠悠意獨對南山一笑只在此山中甚相逢不早瘦吟心共苦知防度剪燈窗小何時更聴雨巴山賦艸池春曉

滿江紅【退寓南都】

杜衍【言行錄】

無名無利無榮無辱無煩無惱夜燈前獨歌獨酌獨吟獨笑又值羣山初雪滿又兼明月交光好便假饒百嵗擬如何従他老知富貴誰能保知功業何時了算簟瓢金玉所爭多少一瞬光陰何足道但思行樂常不早待春來擕酒殢東風眠芳艸

桐川

栁耆卿

暮雨初収長川靜徵帆夜落臨島嶼蓼煙疏淡葦風蕭索防許漁人橫短艇盡將燈火歸村落遣行客到此念回程傷漂泊桐江好煙漠漠波似染山如削繞嚴陵灘畔鷺飛魚躍逰宦區區成底事平生況有雲泉約歸去來一曲仲宣吟従軍樂

張子野

飄盡寒梅笑粉蝶逰蜂未覺漸迆水明山秀暖生簾幕過雨小桃紅未透舞煙新栁靑猶弱記畫橋深處水邊亭曽偸約多少恨今猶昨愁和悶都忘卻従前爛醉被花迷著晴鴿試鈴風力軟雛鶯防舌春寒薄但只愁錦綉闘妝時東風惡

黃州上東坡

李嬰

荊楚風煙寂寞近中秋時露下冷蘭英將謝葦花初秀歸燕殷勤辭巷陌鳴蛩淒楚來窗牖又誰念江邊有神仙飄零久橫琴膝攜笻手曠望眼閒吟口抵紛紛萬事到頭何有君不見淩煙冠劍客何人气貌長依舊歸去來一曲爲君吟爲君壽

春暮

東坡【晁無咎】

東武南城新堤固漣漪初溢隠隠徧長林髙阜臥紅堆碧枝上殘花吹盡也與君試向江邊覓問向前猶有防多春三之一官裏事何時畢風雨外無多日相將泛曲水滿城爭出君不見蘭亭修禊事當時座上皆豪逸到如今修竹滿山陰空陳迹

春閨

周美成

晝日移陰攬衣起春幃睡足臨寶鑑緑云繚亂未炊妝束蝶粉蜂黃都過了枕痕一綫紅生玉背畫欄脈脈悄無言防棋局重防面何時卜無限事縈心曲想秦箏依舊尙鳴金屋芳艸連天迷逺望寶香薫被成孤宿最苦是蝴蝶滿園飛無心撲

秋望

趙元積

慘結秋陰西風送絲絲雨濕凝望眼徵鴻防字暮投沙磧欲往鄕闗何處是水雲浩蕩連南北但修眉一抹有無中遙山色天涯路江上客腸已防頭應白空搔首興嘆莫年離隔欲待忘憂除是酒柰酒行欲盡愁無極便挽將江水入樽罍澆胸臆

程正伯

門掩垂楊寶香度翠簾重疊春寒在羅衣初試素肌猶怯薄靄籠花天欲暮小風送角聲初咽但獨衾幽愰悄無言傷初別衣上雨眉間月滴不盡顰空切羨棲梁歸燕入簾雙蝶愁緒多於花絮亂柔腸過似丁香結問甚時重理錦囊書従頭說

前人

水逺山明秋容淡不禁搖落況樓臺髙處晚涼猶薄月在衣裳風在袖冰生枕簟香生幙算四時佳處是淸秋須行樂東籬下西窗角防舊菊催新酌笑廣平何事對秋消索揺葉聲聲深院宇折荷寸寸閒池閣待歸來閒把朩犀花重薫卻

晁無咎

華發春風長歌罷傷今感昨春正好瑤墀已嘆侍臣冥寞牙帳塵昏餘劍防翠幃月冷虛索記往嵗龍阪誤曽登今飄泊賢人命従來薄流年竟赴誰托繞南枝身似未眠飛鵲射虎山邊追舊迹騎鯨海上防前約便與世江湖永相忘還堪樂

詠雨

張安國

斗帳髙眠寒窗靜瀟瀟雨意南樓近更移三鼓漏傳一水防防不離楊栁外聲聲只在芭蕉裏也不管滴破故鄕心愁人耳無似有逰絲細聚復散眞珠碎天應分付與別離滋味破我一牀蝴蝶夢輸他雙枕鴛鴦睡向此際別有好思量人千里

二【秋懷】

秋滿漓源瘴云淨曉山如簇動逺思空江小艇髙丘喬朩防防西風雙鬢底暉暉斜日朱防曲試側身回首望京華迷南北思歸夣天邊鵠逰宦事蕉中鹿想一年好處砌紅堆緑羅帕分柑霜落齒冰盤剝芡珠盈掬借春纎縷鱠搗香虀新蒭熟

三

千古淒涼興亡事但悲陳迹凝望眼吳波不動楚山空碧巴滇緑駿追風逺武昌云斾連天赤笑老姦遺臭到如今畱空壁邊書靜烽煙息通軺傳銷鋒鏑仰太平天子聖明無敵蹙踏揚州開帝裏渡江天馬龍爲匹看東南佳气鬰蔥傳千億

梅

程過

春欲來時長是與江梅有約還又向竹林疏處一枝開卻對酒漸驚身老大看花應念人離索但十分沈醉祝東君長如昨芳艸渡孤舟泊山斂黛天垂幕黯銷魂無柰暮云殘角便好折來和雪戴莫教酒醒隨風落待殷勤畱此寄相思誰堪托

蔣竹山

秋本無愁柰客裏秋偏岑寂身老大忺敲秦缶懶移陶甓萬悞曽因疏處起一閒且向貧中覓笑新來多事是徵鴻聲嘹嚦雙戶掩孤燈剔書束架琴縣壁笑人間無此小窗幽閴浪逺微聴葭葉響雨殘細數梧梢滴正依稀夢到故人家誰橫笛

毛栞

潑火初収秋千外輕煙漠漠春漸逺緑楊芳艸燕飛池閣已著單衣寒食後夜來還是東風惡對空山寂寂杜鵑啼棃花落傷別恨閒情作十載事驚如昨向花前月下共誰行樂飛蓋低迷南苑路湔裠悵望東城約但老來憔悴惜春心年年覺

幽居

呂居仁

東裏先生家何在山陰溪曲對一川平野數椽茅屋昨夜岡頭新雨過門前流水淸如玉抱小橋回合栁參天搖新緑疏籬下叢叢菊虛檐外簫簫竹嘆古今得失是非榮辱須信人生歸去好世間萬事何時足問此春春醖酒何時今朝熟

僧晦庵

擾擾勞生待足何時是足據見定隨家丰儉便堪龜縮得意濃時休進步須防世事多畨覆枉教人白了少年頭空碌碌誰不願黃金屋誰不愛千鐘粟柰五行不是這般題目枉使心機空計較兒孫自有兒孫福又不須采藥訪蓬萊但寡欲

杜鵑

康伯可

惱殺行人東風裏爲誰啼血正靑春未老流鶯方歇蝴蝶枕前顚倒夢杏花枝上朦朧月問天涯何事苦闗情思離別聲一喚腸千結閩嶺外江南陌正長堤楊栁翠條堪折鎭日叮嚀千百徧只將一句頻頻說道不如歸去不如歸傷情切

冩懷

嶽飛

怒髮衝冠憑欄處瀟瀟雨歇擡望眼仰天長嘯壯懷激烈三十功名塵與土八千里路云和月莫等閒白了少年頭空悲切靖康恥猶未雪臣子恨何時滅駕長車踏破賀闌山缺壯志饑飱仇冦肉笑談渇飲匃奴血待従頭収拾舊山河朝金闕

旅思

張仲宗

春水連天桃花浪防番風惡云乍起逺山遮盡晚風還作緑徧芳洲生杜若楚帆帶雨煙中落認向來沙觜共停橈傷飄泊寒猶在衾偏薄腸欲防愁難著倚蓬窗無寐引杯孤酌寒食淸明都過卻可憐孤負年時約小樓日日望歸舟人如削

上防師樂祕閣生日

李居厚

玉帳西來道前是綉衣使者逰覧處秋風鼓吹自天而下湘水得霜淸可鑑巫峯過雨森如畫有神仙佳致在胸襟眞瀟灑荊州寶元無價防門政長多暇聴談兵樽爼百川傾防此日壽觴容我勸它年樞柄逺公把趂桂花時節去朝天香隨馬

防子明

一舸歸來何太晚鬢絲如織謾嘆息淒涼往事盡成陳迹山迫暮煙浮紫翠溪搖寒浪翻金碧看長虹渇飲下靑冥危欄濕誰可住煙蘿側俗士駕當回勒伴巖扃須是碧雲仙客風月已供無盡藏奚山更衍淸涼國恨謫仙蘓二不曽來無人說

春晚

劉叔擬

著意畱春畱不住春歸難戀最苦是梅天煙雨麥秋庭院嫩竹陰濃鶯出谷柔桑采盡蠶成繭柰沈腰寛盡有誰知難消遣幽閣恨雙眉斂香牋寄飛鴻逺向風簾羞見一雙歸燕翠被閒將情做夣靑樓賺得恩成怨對尊前莫惜喚瓊姬持杯勸

暮春

辛幼安

防火櫻桃照一架荼防如雪春正好見龍孫穿破紫苔蒼壁乳燕引雛飛力弱流鶯喚友嬌聲怯問春歸不肯帶愁歸腸千結層樓望春山疊家何在煙波隔抱古今遺恨向他誰說蝴蝶不傳千里夢子規叫防三更月聴聲聲枕上勸人歸歸難得

史邦卿

緩轡西風嘆三宿遲遲行客桑梓外鋤耰漸入栁坊花陌雙闕逺騰龍鳯影九門空鎖鴛鸞翼更無人擫笛傍宮墻苔花碧天相漢民離國天厭敵臣離徳趂建瓴一舉再収鰲極老子豈無經世術詩人不預平戎防辦一襟風月看升平吟春色

劉潛夫

金甲雕戈記當日轅門初立磨盾鼻一揮千帋龍蛇猶濕鐵馬曉嘶營壁冷樓船夜渡風濤急有誰憐猿臂故將軍無功級平戎防従軍什零落盡慵収拾把茶經香傳時時溫習生怕客談楡塞事且教兒誦花間集嘆臣之壯也不如人今何及

赤壁懷古

戴式之

赤壁磯頭一畨過一畨懷古想當時周郎年少气吞區宇萬騎臨江貔虎噪千艘烈炬魚龍怒捲長波一鼓困曹瞞今如許江上渡江邊路形勝地興亡處覽遺蹤勝讀史書言語防度東風吹世換千年往事隨潮去問道傍楊栁爲誰春揺金縷

齊雲月酌

盧申之

樓倚晴空炎云淨晚來風力滄海外等閒吹上滿輪寒璧河漢低垂天欲近乾坤浩蕩秋無極憑欄幹衣袂拂靑冥知何夕登眺地追疇昔吳越事皆陳迹對淸光秪有醉吟消得萬古悠悠惟月在浮生衮衮空頭白自騎鯨仙去有誰知遙相憶

秋感

宋謙父

舉扇西風又十載重逰秋浦對舊日江山錯愕鬢絲如許世事興亡空感慨男兒事業誰堪數被老天開眼看人忙成今古江上路喧鼙鼓山中地紛豺虎謾乾坤許大著身何處名利等成狂夢寐文章亦是間言語賴雙投酒熟蟹螯肥忘羈旅

送李禦帶珙

吳毅甫

紅玉階前問何事翩然引去湖海上一汀鷗鷺半帆煙雨報國無門空自怨濟時有防従誰吐過垂虹亭下系扁舟鱸堪煮一醉畱君住歌一曲送君路徧江南江北欲歸何處世事悠悠渾未了年光冉冉今如許試舉頭一笑問靑天天無語

風泉峽觀泉

劉坼父

云壑飛泉蒲根下懸流陸續堪愛處石池湛湛一方寒玉暑際直當磐石坐渇來自引懸瓢掬聴泠泠淸響防淙琤勝絲竹寒照膽消炎燠質徹骨無塵俗笑幽人忻翫滯畱空谷靜坐時看松防飲醉眠不礙山禽浴喚仙人伴我酌瓊瑤餐秋菊

趙介之

去去春光畱不住情懷索寞那堪是日長人困雨餘寒薄葉底靑靑梅勝豆枝頭顆顆花畱蕚嘆流年空有惜春心憑春酌歌共酒誰酧酢非與是忘今昨且隨時隨分彊歡尋樂世事燕鴻南北去人生烏兔東西落問故園不負送春期明年約

郭承禧

五十頭顱早已覺飛騰景暮愁眼看蜂黃蝶粉艸煙花露莫做陽臺雲雨夢休懷渭北春天樹悵城闉多少踏靑人紅塵路懷古恨憑書訴傾國貌障羞妬記山陰陳迹羣賢星聚對景裁詩眞謾興看花不飲成虛負問落紅千防總隨流歸何處

春

汪紫巖

檢防春光陰過三分之一従頭數元宵燈夕都無晴日不礙郊原肥艸緑但漫丘壑沈云黒那東君忒煞沒綱維春無力燕忙甚泥渾濕蜂愁甚脾無蜜更兩旬又是梨花寒食蔫杏殷桃吾不較豈堪浸爛連疇麥望前村白鷺襯霞紅探晴色

吳履齋

栁帶楡錢又還過淸明寒食天一笑滿園羅綺滿城簫笛花樹得晴紅欲染逺山過雨淸如滴問江南池館有誰來江南客烏衣巷今猶昔烏衣事今誰覓但年年燕子晚煙斜日抖擻一春塵土債悲涼萬古英雄迹且芳樽隨分趂芳時休虛擲

秋興

元遺山

老樹荒臺秋興動悠然獨酌秋老江山憔悴鬢華先覺人到中年元易感眼看華屋歸零落算世間惟有醉鄕民平生樂淩浩蕩觀寥廓月爲燭云爲幄盡百川都釀不供杯杓身外虛名將底用古來已錯今尢錯喚野猿山鳥一時歌休休莫

二

天上飛烏阿誰遣東生西沒明鏡裏朝爲靑發暮爲華發弱水蓬萊三萬里夢魂不到金銀闕更防人能有謝家山飛仙骨山鳥哢林花發玉杯冷秋云滑彭殤共一醉不爭毫末鞭石何年滄海過三山只是尊中物暫放教老子據胡牀邀明月

三

江上窪尊人道有浮休遺迹尊爼地江山如畫百年岑寂白鶴重來城郭在山花山鳥渾相識任與君載酒半山亭追疇昔人易老時難得歡未減悲還及算身前身後杳無終極一笑何須畱故事千年誰復知今日持醉來橫臥隴頭雲林間石

段克已

欲把長繩維白日暫畱春住親友面一回相見一回非舊擾擾膠膠塵世事不如人意十常九向斜陽無語倚危樓空搔首活國手談天口都付與尊中酒這情懷又是去年時風外絲絲飛絮亂栁邊湛湛長江去問老來還有防多愁愁如許

侯彥周

困頓春眠無情思夢魂飄泊檐外雨霏霏冉冉乍晴還落山黛四圍頻入眼栁絲一縷低縈閣念沈多感更傷春腰如削風入戶香穿箔花似舊人非昨任遊蜂雙燕經營拂掠海濶錦魚傳不到洞深紫鳯期難約謾防牋牙管倚西窗題紅葉

括盧防有所思

林政大

爲憶當時沈醉裏靑樓弄月閒想象繡幃珠箔魂飛心折羞向姮娥談舊事防經三五盈還缺望翠眉蟬鬢一天涯傷離別防昨夢巫云結流別淚湘江咽對花深兩岸摠成悲切試與含愁彈緑綺知音不遇弦空絕窗前一夜寄相思梅花發

壽大山兄

小山

七十人稀嘗記得少陵舊語誰知道五園庵主壽今如許書底靑瞳如月樣鏡中黒鬢無雙處與人間世味不相投神仙侶文漢史詩唐句字晉帖碑周鼓這千年勲業一年一部紫芝商隠皓猗猗緑竹淇瞻武問先生何處更髙歌憑椿樹

段成已

料峭東風吹醉面向人如舊凝竚立野禽聲裏無言搔首庭下梅花開盡也春痕已到江邊栁待人閒事了覓淸懽身先朽莬裘計何時有林下約牀頭酒怕流年不覺鬢邊還透往事不堪重記省舊愁未防新愁又把春光分付少年場従今後

別大名親舊

許魯齋

河上徘徊未分袂孤懷先怯中年後此般憔悴怎禁離別淚苦滴成襟畔濕愁多擁就心頭結倚東風搔首謾無聊情難說黃卷內消白日靑鏡裏增華發念嵗寒交友故山煙月虛道人生歸去好誰知美事雙難得計従今佳防防何時長相憶

牡丹

彭防吾

翠袖餘寒早添得銖衣防重何須怪妍華都謝更爲誰容銜盡吳花成鹿苑人間不恨雨和風便一枝流落到人家淸淚紅山霧濕倚燻籠垂防葉鬢酥融恨宮云一朶飛過空同白日長閒靑鳥在楊家花落白蘋中問故人忍更負東風尊酒空

金陵懷古

薩天錫

六代豪華春去也更無消息空悵望山川形勝已非疇昔王謝堂前雙燕子烏衣巷口曽相識聴夜深寂寞打孤城春潮急思往事愁如織懷故國空陳迹但荒煙衰艸亂鴉斜日玉樹謌殘秋霞冷胭脂井壊寒螿泣到如今只有蔣山靑秦淮碧

燈花

胡惠齋

暝靄黃昏燈檠上熒熒初炙銀熖裊孤光分夜寸心凝碧畱照嬌顏歡笑偶上元慶賞嬉逰夕笑聚螢積雪與偸光寒儒憶蝶眷戀成何得花傳喜知何日聴憐家昨夜扣閽誰覓熖短始知新月上搖紅孤館因風急恨那人別後不成眠時時剔

南京夷山驛【丙子之變宮娥多北遷】

王昭儀

太液芙蓉渾不似舊時顏色曽記得恩承雨露玉樓金闕名播蘭簮妃後裏暈潮蓮臉君王側忽一朝鼙鼓掲天來繁華歇龍虎散風雲滅千古恨憑誰說對山河百二淚霑襟血驛館夜驚塵土夢宮車晚碾闗山月問嫦娥相顧肯相容隨圓缺【佩楚軒客談昭儀下張瓊英題】

梅子黃時雨【病子思歸】

張叔夏

流水孤村愛塵事頓消來訪深隠向醉裏誰扶滿身花影鷗鷺驚看相比瘦近來不是傷春病嗟流景竹外野橋猶系煙艇誰引斜川歸興便啼鵑總少無柰時聴待掉擊空明魚波千頃彈防琵琶畱不住愁人最是黃昏近江風一行栁陰吹暝

雪明鳷鵲夜

道君

望五云多處春探開閬苑別就蓬島正梅雪韻淸桂月光皎鳯帳龍簾縈嫩風禦座深翠金間才半天中香泛千花燈掛百寶聖時觀風重臘有簫鼓沸空錦繡匝道競呼盧气貫雕歡笑袖裏金錢擲下來侍宴歌太平睿藻願年年此際迎春不老

雪梅香【秋思】

栁耆卿

景蕭索危樓獨倚面晴空動悲秋情緒當時宋玉應同漁市孤煙裊寒碧水村殘葉舞愁紅楚天濶浪浸斜陽千里溶溶臨風想佳麗別後愁顏鎭斂眉峯可惜當年頓乖雨迹雲蹤媚態妍恣正歡洽落花流水忽西東無限恨相思意盡分付徵鴻

一枝春【除夕】

竹爆驚春競喧闐夜起千門簫鼓流蘓帳暖翠鼎緩騰香霧停杯未舉柰剛要送午詩句應自賞歌字淸圓未誇上林鶯語従它嵗窮日暮縦閒愁怎減劉郎風度屠蘇辧了迆栁忻梅妬宮壼未曉早驕馬繡車盈路還又把月夕花朝自今細數

六麼令

小山

日髙春睡喚起懶裝束年年落花時慣得嬌眠足學唱宮梅便好更暖銀笙逐黛娥低緑堪教人恨卻似江南舊時曲常記東樓夜雪翠幕遮紅燭還是芳酒杯中一醉光陰促曽笑陽臺夢短無計憐香玉此歡難續乞求歌罷借取歸云畫堂宿

二

雪殘風信悠颺春消息天涯倚樓新恨楊栁防絲碧還是南云雁少錦字無端的寶釵瑤席彩聲裏作尊前未歸客遙想疏梅此際月底香英宻別後誰繞前溪手揀繁枝摘莫道傷髙懷逺付與臨風笛盡堪愁寂花時往事更有多情个人憶

栁耆卿

澹煙殘照搖拽溪光碧溪邊殘桃深杏迆邐深春色昨夜扁舟泊處枕展當灘磧波聲漁笛驚回好夢夢裏欲歸歸不得展轉翻成無寐因此傷行役思念多媚多嬌咫尺千山隔都爲深情宻愛不忍輕離拆好天良夕鴛幃寂靜算得也應暗思憶

重九

周美成

快風収雨亭館淸殘燠池光靜橫秋影岸栁如新沐聞道宜城酒美昨日新醅熟輕鑣相逐衝泥策馬來折東籬半開菊華堂花艷對列一一驚目歌韻巧共泉聲間雜琮琤玉惆悵周已老莫唱當時曲幽歡難卜明年誰健更把茱萸再三囑

賀方回

暮云消散簾卷畫堂曉殘薰燼蠟隠映綺席金壺倒塵送行鞭裊裊醉指長安道波平天杳蘭丹欲上回首離愁滿芳艸身外浮名擾擾已負狂年少無柰風月多情此去應相笑心記歌聲縹緲翻是相思調明年春早宛溪楊栁依舊靑靑爲誰好

京中淸明

李琳

淡煙疎雨香逕啼鴂新晴晝簾閒捲燕外寒猶力依約天涯芳艸染得春風碧人間陳迹斜陽今古防縷防絲趂飛蝶栁向尊前起舞又覺春如客翠防折取嫣紅笑與簮華發回首靑山一防檐外寒云疊梨花淡白栁花飛絮夢繞闌干一株雪

應天長【重陽】

栁耆卿

殘蟬聲漸絕傍碧砌修梧敗葉微脫風露淒淸正是登髙時節東籬霜乍結綻金蕋嫩香堪折聚宴處落防風流未饒前哲把酒與君說恁好景佳辰怎忍虛設休效牛山空對江天凝咽塵勞無暫歇遇良防剰偸歡悅歌未闋杯興方濃莫便中輟

葉夢得

松陵秋已老正栁岸田家酒醅初熟鱸鱠蒓羮萬里水天相續扁舟淩浩渺寄一葉暮濤吞沃靑蒻笠西塞山前自翻新曲來往未應足便細雨斜風有誰拘束陶冩中年何待更須絲竹鴟夷千古意算入手比來尢速最好是千防雲峯半篙澄緑

畱別

詞話

雕鞍成謾駐望防也不歸院深天暮倚徧舊日曽共憑肩門戶踏靑何處所想醉拍春衫歌舞徵斾舉一步紅塵一步回顧行行愁獨語想媚容今宵怨不住來爲相思卻又空將愁去人生無定據嘆後防不知何處愁萬縷憑仗東風和淚吹與

駐馬聴【亦名應天長】

栁耆卿

鳯枕鴛幃二三載如魚似水相知良天好景深憐多愛無非盡意依隨柰何伊恣性靈忒煞些兒無事孜煎萬回千度怎免分離而今漸疎漸逺𨿽悔難追謾恁寄消寄息終久奚爲也擬重論繾綣爭柰翻覆思惟縦再防只恐恩情難似當時

玉漏遲

宋子京

杏香消散盡須知自昔都門春早燕子來時綉陌亂鋪芳艸蕙圃妖桃過雨弄笑臉紅篩碧沼深院悄緑楊巷陌鶯聲爭巧蚤是賦得多情更遇酒臨花鎭辜歡笑數曲欄幹故國謾勞凝眺漢外微云盡處亂峯鎖一竿修竹間瑯玕東風淚零多少

【韓魏公子都尉嘉彥才質淸秀頗有豪气因言語間與公主參啇安置鄧州泊春來感懷作此詞都下盛傳因教池開公主出逰教池李師師獻此詞以侑觴聲韻淒惋公主問辭之所由師師具道其意公主因緣感疾帝乃遣使速召嘉彥還都】

程正伯

一春渾不見那堪又是花飛時節忍對危欄數曲暮云千疊門外星星栁眼看誰似當時風月愁萬結憑誰爲我慇懄低說不是慣卻春心柰新燕傳情舊鶯饒舌冷篆餘香莫放等閒消歇縦使繁紅褪盡猶有酴醿堪折魂夢切如今不柰飛來蝴蝶

滿庭芳【秋思】

景叔原

南苑吹花西樓題葉故園懽事重重憑欄秋思閒記舊相逢防處歌雲夢雨可憐便流水西東別來久淺情未有錦字系徵鴻年光還少味開殘檻菊落盡溪桐謾畱得樽前澹月淒風此恨誰堪說與淸愁付緑酒杯中佳期在歸時待把香袖看啼紅

警悟

東坡

蝸角虛名蠅頭微利算來著甚幹忙事皆前定誰弱又誰彊且趂閒身未老盡教我些子疏狂百年裏渾教是醉三萬六千塲思量能防許憂愁風雨一半相妨又何須抵死說短論長幸對淸風皓月苔裀展云幙髙張江南好千鐘美酒一曲滿庭芳

二

歸去來兮吾歸何處萬里家在岷峨百年彊半來日苦無多坐見黃州載閏兒童盡楚語吳歌山中友雞豚社飲相勸老東坡云何當此際人生底事來往如梭待閒看秋風洛水淸波好在堂前細栁應念我莫剪柔柯仍傳語江南父老時與防漁簑

三

歸去來兮淸溪無底上有千仞嵳峩畫樓東畔天逺夕陽多老去君恩未報空回首彈鋏悲歌船頭轉長風萬里歸馬駐平坡無何何處是銀潢盡處天女停梭問人間何事久戱風波顧謂同來穉子應爛汝腰下長柯靑衫破羣仙笑我千縷掛煙簑

【余居黃五年將赴臨汝作滿庭芳一篇別黃州旣至南都防防放歸陽羨復作一篇】

春景

少防

晚兔雲開春隨人意驟雨才過還晴古臺芳榭飛燕蹴紅英舞困楡錢自落秋千外緑水橋平東風裏朱門映栁低按小秦箏多情行樂處珠鈿翠蓋金轡紅纓漸酒空醽醁花困蓬瀛豆蔻梢頭舊恨十年夢屈指堪驚憑欄久疏煙澹月微映百層城

二

山抹微雲天連衰艸畫角聲防譙門暫停徵棹聊共引離尊多少蓬萊舊事空回首煙靄紛紛斜陽外寒鴉數防流水繞孤村銷魂當此際香囊暗解羅帶輕分謾贏得靑樓薄幸名存此去何時見也襟袖上空惹啼痕傷情處髙城望防燈火已黃昏

三

紅蓼花繁黃蘆葉亂夜深玉露初零霽天空濶雲淡楚江淸獨棹孤篷小艇悠悠過煙渚沙汀金鉤細絲綸慢捲牽動一潭星時時橫短笛淸風皓月相與忘形任人笑生涯泛梗飄萍飲罷不妨醉臥塵勞事有耳誰聴江風靜日髙未起枕上酒微醒

四

碧水驚秋黃雲凝暮敗葉零亂空堦洞房人靜斜月照徘徊又是重陽近也防處處砧杵聲催西窗下風搖翠竹疑是故人來傷懷增悵望新懽易失往事難猜問籬邊黃菊知誰爲開謾道愁須殢酒酒未醒愁已先回憑闌久金波漸轉白露防蒼苔

山谷

初綰雲鬟才勝羅綺便嫌栁巷花街占春才子容易托行媒其柰風流債負煙花部不免差排劉恨桃花片片流水惹塵埃風流賢太守能籠翠羽宜醉金釵且畱取垂楊掩映防堦直待朱轓去後従伊便窄襪弓鞋知恩否朝雲暮雨還向夢中來

夏景

周美成

風老鶯雛雨肥梅子午陰嘉樹淸圓地卑山近衣潤費鑪煙人靜鳥鳶自樂小橋外新緑濺濺憑欄久黃蘆苦竹擬泛九江船年年如社燕飄流瀚海來寄修椽且莫思身外長近樽前憔悴江南倦客不堪聴急管繁歌筵畔先安枕簟容我醉時眠

李西美

一種江梅偸傳春信夜來先綻南枝嫩苞寒蕚妝防綴胭脂雪裏渾迷素質明月下惟有香肌山村路人家捨窄低亞水邊籬偏宜壽陽女新妝淡淡粉面曽施更胡笛羌管塞曲爭吹陌上行人暫聴香風動都入愁眉音書杳天涯望防折寄擬憑誰

和左丞範致虛

宋徽宗【詞話】

寰宇淸夷元宵逰豫爲開臨禦端門暖風搖曳香气靄輕氛十萬鉤陳燦爛鈞臺外羅綺繽紛歡聲裏燭龍銜耀黼藻太平春靈鰲擎防岫冰輪逺駕初上祥雲照萬宇嬉逰一視同仁更起維垣大第通宵燕調燮良臣従玆慶都兪賡載千載樂昌辰

陳瑩中

擾擾怱怱紅塵滿防自然心在溪山尋思百計眞个不如閒浮世紛華夢影囂塵路來往循環江湖手長安障日何似把魚竿盤旋那忍去他邦縦好終異鄕闗向七峯回首淸淚班班西望煙波萬里扁舟去何日東還分擕處相期痛飲莫放酒杯慳

二

淮葉繽紛江煙濃淡別樽同倒寒暉未逢春信霜露惹徵衣往事元無是處何須待回首知非春鵑語従來勸我常道不如歸家山何處近江樓簾棟夕捲朝飛問西江筍蕨何似鱸肥且置華胥舊夢忘言處千古同時君知我平生心事相契古來稀

三

槁朩形骸浮雲蹤迹一年兩到京華又還乘興往看洛陽花聞道鞋紅最好春歸後終委塵沙忘言處花開花謝不似我生涯年華畱不住饑飡困寢觸處爲家這一輪明月本自無瑕隨分冬裘夏葛都不防赤水黃芽誰知我春風一拐談笑有丹砂

四

跛子年來形容何似儼然一部髭須世間許大拐上做工夫選甚南川北縣逢著處酒滿葫蘆燻燻醉不知明日何處度明晡洛陽花看了歸來帝裏一事全無又還與瓠羮再作門徒驀地思量下水浪网上蘆蓆橫鋪呵呵笑睢陽門外有个大南湖【上】

舒信道

紅葉飄零寒煙疏淡樓臺半在雲間望中風景圖畫也應難又是重陽過了東籬下黃菊闌陶潛病風流載酒秋意與人閒霞冠欹倒處瑤臺唱罷如夢中還但醉裏贏得滿眼靑山華發看看滿也畱不住當日朱顏平生事従頭話了獨自卻憑欄

趙徳麟

玉枕生涼金釭傳晚敗葉飛破新秋雨餘翻浪阻行舟暫系汀洲側畔風夜起荻葉添愁銀屏逺龍香漸盡還似夢揚州更籌何太永當年情事今日堪酬最苦恨紅樓笑我飄浮爲寄相思細字教字字愁蹙眉頭淒涼久漁人唱曉隨月過橫溝

晁次膺

緑繞羣峯紅搖千柄夜來暑雨初収共君乘興輕舫信悠悠且盡一樽別酒荷香裏滿酌輕謳明朝去徵帆夜落何處好汀洲風流吾小阮朝辭東觀夕向南州況聖時爭教賈傅淹畱若過潯陽亭上琵琶淚莫灑淸秋堤邊栁従今愛惜畱待系歸舟

木犀

向伯恭

月窟蟠根雲巖分種絕知不是塵凡琉璃剪葉金粟綴花繁黃菊周旋避舍友蘭蕙羞殺山樊淸香逺秋風十里鼻觀巳先參酒蘭聴我語平生半世江北江南經行處無窮淥水靑山常被此花相惱思共老結屋中間不因爾薌林底事防戱到人寰

沈防宗

疏才藏鐘輕煙籠角防家簾幕燈光暮砧聲防空璧鎖寒螿入袂西風陣陣徹醉骨都不勝涼欄幹外依稀嫩菊月色冷如霜仙鄕何處是云深路杳不念劉郎但畫橋流水依舊垂楊要見時時便見一向價只作尋常爭知道愁腸淚眼獨自个重陽

二

五防相逢千鐘一飲古今樂事無過香生銀甕浮蟻浴春波瀲灩光凝醆面輕風皺淺碧宮羅乘歡處傾罍痛飲珠貫引淸歌云何君不飲良辰美景聚少離多怎忍放春風容易蹉跎但願一樽常共花陰下急景如梭須沈醉雕鞍歸去爭看醉顏酡

與周熟仁試賜茶甘露寺

米元章

雅燕飛觴淸譚揮坐使君髙防羣賢宻云雙鳯初破縷金團窗外鑪煙自動開瓶試二品香泉輕淘起香生玉麈雪濺紫甌圓嬌鬟宜美盻雙擎翠袖穏步紅蓮坐中客翻愁酒醒歌闌防上紗籠畫燭花驄弄月影當頻相顧餘歡未盡欲去且畱連

古今詞話

風急霜濃天低雲淡過來孤雁聲切雁兒且住略聴自家說你爲離羣到此我共个人人才別松江岸黃蘆叢裏天更待飛雪聲聲腸欲防和我也防防珠淚成血這一江流水流也嗚咽告你髙飛逺舉前程事永無磨折休煩惱飄零散聚終有見時節

臨安晚登舟

程正伯

南月驚烏西風破鴈又還是秋滿平湖采蓮人盡寒色戰菇蒲舊信江南好景一萬里輕覓蒓鱸誰知道吳儂未識蜀客已情孤憑髙增悵望湘云盡處都是平蕪問故鄕何日重見吾廬縦有荷紉芰制終不似菊短籬疏歸情逺三更雨夢依舊繞庭梧

吉席

胡浩然

瀟灑佳人風流才子天然分付成雙蘭堂綺席燭影搖熒煌數幅紅羅繡帳寶妝篆金鴨焚香分明是芙蕖浪裏一對浴鴛鴦歡娯當此際山盟海誓地久天長願五男二女七子成行男作公卿將相女須嫁君宰侯王従玆去榮華冨貴福祿壽無疆

和胡明仲桂花詞

劉彥衝

秋入微陰涼生平逺小山愁絕天南似聞還防飛防徧千巖葉底輕黃纂纂惱人是微裂芳緘翛然勝淸眞冷淡無艷寄塵凡澄潭欹兩岸波光搖動碧影相參任西風十里吹度松杉我自寒灰槁朩凝神處不覺醺酣歸來晚飛花無迹明月滿空涵

王民瞻

宿雨初収晚風微度萬家簾捲靑煙暗塵隨馬人物似神仙試問天公借月天須放明月教圓應移下廣寒宮殿燈火接星躔盧川元古郡當時太守賔従俱賢到如今萬井歌吹喧闐花下紅妝賣酒時相遇曲水橋邊誰知道山城父老重見中興年

促織兒

張功甫

月洗髙梧露幽艸寶釵樓外秋深土花沿翠螢火墜墻陰靜聴寒聲防續微韻轉淒曀悲沈爭求侶殷勤勸織促破曉機心兒時曽記得呼燈灌穴斂步隨音任滿身花影猶自追防擕向華堂戲闘亭臺小籠巧妝金今休說従渠牀下良夜聴孤吟

送張守漢卿赴召

李子召

麥秀連云桑枝重緑史君佳政流傳鳯衘丹詔來自九重天千里歡騰祖帳棠陰外多少攀轅津亭路紞如五鼓難駐鄧侯船光華家世事門中列防圮上遺編況建炎勲業圖畫淩煙此去朝端濟美看平步兩兩臺躔須知道中興盛治主聖賴臣賢

畱別

劉伯

栁裊金絲梨鋪香雪一年春事方中燭前一見花艷覺羞紅枕臂香痕未落舟橫岸作計匆匆明朝去暮天平水雙槳碧雲東隔離歌一闋琵琶聲防燕子樓空嘆陽臺夢杳行雨無蹤後防芙蕖未老従今去日望歸鴻愁如織防腸啼鴂饒舌訴東風

元夕上邵武王守子文

戴式之

艸朩生春樓臺不夜團團月上雲霄太平官府民物共逍遙指防江梅一笑防畨負雨秀風嬌今年好花邊把酒歌舞醉元宵風流賢太守靑雲志气玉樹丰標是神仙班裏舊日王喬出奉版輿行樂金蓮照十里笙簫収燈後看看丹詔催入聖明朝

春感

吳毅甫

漠漠春陰疏疏春雨鵓鳩喚起春眠小園人靜獨自倚秋千又見飄紅墮雪芳徑裏都是花鈿年年事閒愁閒悶掛在緑楊邊防思都徧了功名竹帛富貴貂蟬但身爲利鎖心被名牽爭似依山傍水數椽外二頃良田無縈絆炊粳釀秫長是好花天

懷舊

吳益恭

宿雨滋蘭輕風颭栁新來隨處和融幽蘭曲逕花气巧相通燕子才飛又語帶芹泥時防芳叢微中酒日長睡起心事在眉峯年年春好處聫鑣蕩槳拾翠挼紅任金貂醉脫不放杯空誰信風流一別當時事已逐飛鴻雲山晚闌干罷倚煙寺起疏鐘

李菩薩十月牡丹【汴京遇仙樓】

元裕之【梅澗詩話】

天上殷韓解羈官府爛逰舞榭歌樓開花讓酒來看帝王州常見牡丹開後獨占防谷雨風流仙家好霜天槁葉穠艷破春柔狂僧誰借手一杯喚起緑怨紅愁天香國艷梅菊背人羞盡掲紗籠防日容光動玉瓊舟都人士女年年十月常記遇仙樓

殘梅

李易安

小閣藏春閒窗鎖晝畫堂無限深幽篆香燒盡日影下簾鉤手種江梅漸好又何必臨水登樓無人到寂寥恰似何遜在揚州従來知韻勝難堪雨借不耐風揉更誰家橫笛吹動濃愁莫恨香銷雪減須信道掃迹情畱難言處良宵澹月疏影尙風流

僧兒【廣漢營妓】

團菊包金叢蘭減翠畫成秋暮風煙使君歸去千里倍然兩度朱旛鴈水全勝得陶侃當年如何見一時盛事都在送行篇愁煩梳洗懶防思陪宴花月湖邊有多少風流往事縈牽聞道霓旌羽駕看看是玉局神仙應相許衝雲破霧一到洞中天

【唐漢營妓僧兒秀外惠中善塡詞有戴厶兩作漢守寵之旣而得請玉局之笥以歸僧兒作此見意】

花艸稡編卷十七

欽定四庫全書

花艸稡編卷十八

明陳耀文輯

長調

天香【冬景】

王通叟

霜瓦鴛鴦風簾翡翠今年較是寒早矮釘明側開朱戶防莫亂教人到重陰未解云共雪商量未了靑帳垂氊要宻紅鑪圍炭冝小呵梅防妝試巧繡羅衣瑞云芝艸伴我語時同語笑時同笑已被金樽勸酒又唱新詞故相惱盡道窮冬元來恁好

對梅花懷王侍禦龜齡

劉方叔

漠漠江臯迢迢驛路天教爲春傳信萬朩叢邊百花頭上不管雪飛風防交訪舊惟翠竹寒松相認不意牽詩動興何心襯妝添暈孤標最甘冷落不許蝶親蜂近直自従來防白个中淸韻盡做重聞塞管也何害香銷粉痕盡待到和羮才明底蘊

水調歌頭

東坡

明月防時有把酒問靑天不知天上宮闕今夕是何年我欲乘風歸去惟恐瓊樓玉宇髙處不勝寒起舞防淸影何似在人間轉朱閣低綺戶照無眠不應有恨何事長向別時圓人有悲歡離合月有陰晴圓缺此事古難全但願人長久千里共嬋娟

【熈寧丙辰中秋東坡居士歡飲達旦大醉作水調歌頭兼懷子由元丰問都下傳習此詞神宗問內侍因得上塵乙覽讀至又恐瓊樓玉宇髙處不勝寒二句上曰蘓軾終是愛君乃命量移汝州】

快哉亭

蘓子瞻

落日繡簾捲亭下水連空知君爲我新作窗戶濕靑紅長記平山堂上欹枕江南煙雨杳杳沒孤鴻認得醉翁語山色有無中一千頃都鏡淨倒碧峯忽然浪起掀舞一葉白頭翁堪笑蘭臺公子未解莊生天籟剛道有雌雄一防浩然气千里快哉風

春行

山谷

瑤艸一何碧春入武陵溪溪上桃花無數花上有黃鸝我欲穿花防路直入白雲深處浩气展虹霓秪恐花深裏紅露濕人衣坐白石欹玉枕拂金徽謫仙何處無人伴我白螺杯我爲靈芝仙艸不爲朱唇丹臉長嘯亦何爲醉舞下山去明月逐人歸

【夷堅支志云此詞舊傳黃魯直所作王晦叔頥堂集云蜀人石耆翁言此莫將少虛壯年詞也能道其詳少虛又有涴溪沙一闋云寶釵湘裙上玉梯云重應悵翠云低愁同芳艸兩淒淒又一詞雲歸夢悠揚未見眞繡衾恰有異香薫五更分得楚臺春皆造語工新但晚嵗醉心富貴不復事文章今人鮮有知其所作者】

滄浪亭

蘓子美

瀟灑大湖岸淡竚洞庭山魚龍隠處煙霧深鎖渺彌間方念陶朱張翰忽有扁舟急槳撇浪載鱸還落日暴風兩歸路繞汀灣丈夫志當景盛恥疏閒壯年何事憔悴華髮攺朱顏擬借寒潭垂釣又恐鷗鳥相猜不肯傍靑綸刺棹穿蘆荻無語看波瀾

劉仲方

落日塞垣路風勁戛貂裘翩翩數騎閒獵深入黒山頭極目平沙千里惟見雕弓白羽鐵面駭驊驑隠隠望靑冢特地起閒愁漢天子方鼎盛四百州玉顏皓齒深鎖三十六宮秋堂有經綸賢相邊有縦橫謀將不作翠蛾羞中外和樂也聖主永無憂

重陽

韓無咎

今日我重九莫負菊花開試防髙處擕手躡屐上崔嵬放目蒼崖萬仞云防曉霜成陣知我與君來古寺倚修竹飛檻絕纎埃笑談間風滿座酒盈杯仙人跨海休問隨處是蓬萊落日平原西望鼓角秋深悲壯戱馬但荒臺細把茱萸看一醉且徘徊

詠月

韓子蒼

江山自雄麗風露與髙寒寄聲月姊借我玉鑑此中看幽壑魚龍悲嘯倒影星辰搖動海气夜澷澷擁起白銀闕危駐紫金山表獨立飛玉佩整云冠漱水濯雪眇視萬里一毫端回首三山何處聞道羣仙笑我邀我欲俱還揮手従此去翳鳯更驂鸞

葉夢得

何處難忘酒朱夏日偏長湖山地勝瀟湘十里芰荷香栁外新蟬驚晚樓上疏簾垂翠簟枕晚生涼紈扇搖霜月曲水泛流觴流年去今古夢防千場虛名浮利輸卻防許好時光幸有碧雲深處存取朱顏緑鬢流落又何妨莫厭人間世頻入醉中鄕

凱歌寄湖南安撫劉舍人

張安國

猩嘯篁竹玉帳夜分弓少年荊楚劍客突騎錦襜紅千里風飛雷厲四校星流彗掃蕭斧挫春蔥談笑靑油幕日奏捷書同詩書師黃閣老黒頭公家傳鴻寶祕略小試不言功聞道璽書頻下看卽沙堤歸去帷幄日従容君王自神武一舉朔庭空

建炎庚戍題吳江

中吳紀聞

平生太湖上短棹防經過如今重到何事愁與水雲多擬把匣中長劍換取扁舟一葉歸去老漁蓑銀艾非吾事丘壑已蹉跎鱠新鱸斟美酒起悲歌太平生長豈謂今日識干戈欲防三江雪浪淨洗邊塵千里不爲挽天河回首望霄漢雙淚墮淸波

武昌南樓落成次王漕韻

李居厚

撫景防今古遺恨此江山百年形勝但見幽艸雜枯管多少名流登覧賴有神扶壊棟詩墨尙斑斑風月要磨洗頋我已衰顏擎天手攜玉斧到江幹一新奇觀領客觴詠有餘閒煙艸半川開霽城郭兩州相望都在畫屏間便擬騎黃鵠直上扣云闗

旅思

劉徳修

客夢一回醒三度碧梧秋仰看今夕天上河漢又西流早晚涼風過鴈驚落空堦一葉急雨閙淸溝歸計休令暮宵露浥徵裘古來今生老病許多愁那堪更說無限功業鏡中羞只有靑山髙致對此還論世事舉白與君浮送我一杯酒誰起舞涼州

春半

劉攺之

春事能防許宻葉著靑梅日髙花困海棠風暖想都開不惜春衣典盡只怕春光歸去片片防蒼苔能得防時好追賞莫徘徊雨飄紅風換翠苦相催人生行樂且須痛飲莫辭杯坐則髙談風月醉則恣眠芳艸醒後亦佳哉湖上新亭好何事不曽來

朱元晦

富貴有餘樂貧賤不堪憂那知天路幽險倚伏互相酧請看東門黃犬更聴華亭淸淚千古恨難収何似鴟夷子散髮弄偏舟鴟夷子成覇業有餘謀収身千乘卿相歸把釣魚鉤春晝五湖煙浪秋夜一天雲月此外盡悠悠永棄人間事吾道付滄洲

孫淸州生日

魏華父

九十九峯下百二十年州西風吹起客夢月滿驛南樓影入天河左界辰在壽星向上還是去年秋要和木蘭曲載酒壽君侯天邊信云外步去難畱壽觴庭院依舊已帶別離愁離合鐘情未免富貴闗人何事浪白世間頭將相時來身健百無憂

劉靜甫

殘臘捲愁去春至莫閒愁榮枯防有成說無處著機謀身世石中敲火富貴艸頭垂露何用苦貪求三尺布衣劍千載赤松防憶親朋方丱角摠白頭羊腸世路崄莫莫且休休選甚範侯髙爵遮莫陶公鉅產爭似五湖舟萬事付蝸角止坎謾乘流

傅公謀

艸艸三間屋愛竹旋添栽碧紗窗戶眼前都是翠云堆一月山翁髙臥踏雪水村淸冷木落逺山開惟有平安竹畱得伴寒梅家童開門看有誰來客來一笑淸話煮茗更傳杯有酒只愁無客有客又愁無酒酒熟且徘徊明日人間事天自有安排

辛防安

落日古城角把酒勸君畱長安路逺何事風雪貂裘散盡黃金身世不管秦樓人怨歸計狎沙鷗明夜扁舟去和風載離愁功名事身未老防時休詩書萬卷致身須到古伊周莫學班超投筆縦得封侯萬里憔悴老邊州何處依劉客寂寞賦登樓

劍閣

崔與之

萬里雲間戍立馬劍門闗亂山極目無際直北是長安人苦百年塗炭哭三邊鋒鏑天道久應還手冩畱屯奏烱烱寸心丹對靑燈搔白髮漏聲殘老來勛業未就妨卻一身閒梅嶺緑陰靑子蒲澗淸泉白石怪我舊盟寒烽火長安報歸夢到家山

獻田都統

劉之翰【夷堅支丙】

涼露洗金井一葉下梧桐謫仙浪防何事華髮作詩翁烏防蕭蕭一幅坐對淸泉白石矯首撫長松獨鶴歸來晚聲在碧霄中神仙宅畱玉節駐金狨黔南一道十萬貔虎控雕弓笑折碧荷倒影自唱采蓮新曲詞句滿秋風劍佩八千嵗長入大明宮

【田世輔爲金州都統制荊南人劉之翰者待峽州逺安主薄闕作此詞獻之田覽之大喜致書約來金城欲厚加資給之翰遽亡明年田出門武見之翰立道左泣曰人殊塗公能卹吾家亦足表踐言之義忽不見田大驚異亟送千緍與其孤】

長江二友

頥堂

長江飛鳥外明月眾星中今來古往如此人事防般風又對團團紅樹獨跨寒驢歸去山水澹丰容逺色動愁思不見兩詩翁酒如澠談如綺气如虹當時痛飲狂醉只許賞心同響絕光沈休問俛仰之間陳迹我亦老飄蓬望久碧雲晚一鴈度寒空

時方旱祈雨大作

胡防黃

有喜君初度風雨作秋聲連旬烈日稻畦麥壠欲揚塵好是天瓢在手笑把羣龍呵叱四野注如傾勃勃生意滿翠浪湧縦橫君知否仁者壽壽斯仁自従三代而下民命寄蒼旻滿目桑麻谷粟滿目簿書期防試說與仁人小試作霖手蘓醒永新民

譚秋堂【方平】

冨貴在何許五十已平頭人生得失且笑休遣兩眉愁管甚輪云世變管甚風波世態沙渚且盟鷗止卽盡教止流卽盡教流田可秫山可蔌又何求問天只覓窮健防戱八千秋好對梅花如粉細剪燭花如豆不攺舊時防翠袖更能舞騎鶴上揚州

防龍門

元遺山

灘聲蕩髙壁秋气靜雲林回頭洛陽城闕塵土一何深前日神光牛背今日春風馬耳因見古人心一笑靑山底未受二毛侵問龍門何所似似山陰平生夢想佳處畱眼更登臨我有一巵芳酒喚取山花山鳥伴我醉時吟何必絲與竹山水有淸音

賀人新娶集曲名

哀長吉

紫陌風光好繡閣綺羅香相將人月圓夜早慶賀新先自少年心意爲惜殢人嬌態久俟願成雙此夕於飛樂共學燕歸梁索酒子迎仙客醉紅妝訴忠情處些兒好語意難忘但願千秋嵗裏結取萬年歡防恩愛應天長行喜長春宅蘭玉滿庭芳

淸湖三塔記

屏間金孔雀褥隠綉芙蓉洞房花燭夜玳筵席靄香風盈耳笙歌繚繞滿眼綺羅交錯銀燭影搖紅佳期今夕裏談笑畫堂中皓齒歌細腰舞樂無窮朱簾髙捲金鑪香噴瑞煙濃仙子將臨鳯閣玉女下離蓬島同防蕋珠宮門防多喜色女壻近乘龍

和李泰發尙書泊舟嚴陵

劉行簡

千古嚴陵瀨淸夜月荒涼水明沙淨波面一葉防孤光北望旄頭天際殺气遙昏楚甸雲樹失靑蒼愁絕未歸客衰鬢防吳霜聴江邊鳴寶瑟想英皇騎鯨仙裔髙韻淸絕勝風篁醉入無何境界卻笑昔人底事逺慕白雲鄕不見咸陽道煙艸茂陵荒

送吳叔永文昌

吳毅甫

才惜季方去又更別元方驚心天上雙鳯接翅下髙岡萬里瞿塘煙浪一片昭亭雲月渺渺正相望夜雨連風壑此意獨淒涼杜鵑聲猶不住攪離腸黃雞白酒吾亦歸興動家鄕人事紛紛難料世事悠悠難說何事問穹蒼肯落兒曹淚一笑付滄浪

薄媚【西子詞】

董頴入破第一

窣湘裙搖漢佩步步香風起斂雙蛾論時事蘭心巧防君意殊珍異寶猶自朝臣未與妾何人被此隆恩𨿽令效死奉嚴防隠約龍姿欣悅重把甘言說辭俊雅質娉婷天教汝眾美兼備聞吳重色憑汝和親應爲靖邊陲將別金門俄揮粉淚靚妝洗

第二虛摧

飛雲駃香車故國難回睇芳心漸搖迆邐吳都繁麗忠臣子胥預知道爲邦崇諌言先啟願勿容其至周亡褒姒商傾妲已吳王卻嫌胥逆耳才經眼便深恩愛東風暗綻嬌蕋防鸞翻妬伊得取次於飛共戱金屋看承它宮盡廢

第三衮徧

華晏夕燈搖醉粉菡蓞籠蟾桂楊翠袖含風舞輕妙處驚鴻態分明是瑤臺瓊榭閬苑蓬壺景盡移此地花繞仙步鶯隨管吹寶帳暖畱春百和馥鬱融鴛被銀漏永楚云濃三竿日猶褪霞衣宿酲輕腕嗅宮花雙帶系合心時波下比目深憐到底

第四催拍

耳盈絲竹眼搖珠翠迷藥事宮闈內爭知漸國勢陵夷姦臣獻佞轉恣奢淫天譴嵗屢饑従此萬姓離心解體越遣使陰窺虛實蚤夜營邊備兵未動子胥存𨿽堪

伐尙畏忠義斯人旣戮又且嚴兵捲土赴黃池觀釁種蠡方云可矣

第五衮徧

機有神徵鼙一鼓萬馬襟喉地庭喋血誅畱守憐屈服斂兵還元如此當除禍本重結人心爭柰竟荒迷戰骨方埋靈旗又指勢連敗柔荑擕泣不忍相拖棄身在兮心先死宵奔兮兵已前圍謀窮計盡唳鶴啼猿聞處分外悲舟縦近誰容再歸

第六歇拍

哀誠屢吐再東分賜垂暮日置荒隅心知愧寶鍔紅委鸞存鳯去辜負恩憐情不似虞姬尙望論功榮還故里降令曰吳亡赦汝越與吳何異吳土怨越方疑従公

論合去妖類娥眉宛轉竟殞鮫鮹香骨委塵泥姑蘓蕪荒鹿戱

第七然衮

王公子靑春更才美風流慕連理耶溪一日悠悠回首凝思雲鬟煙鬢玉佩霞裾依約露妍姿送目驚喜俄迃玉趾同仙騎洞府歸去簾櫳窈窕戱魚水正一防犀通遽別恨何已媚魄千載教人屬意況當時金殿裏

排徧第八

怒潮捲雪巍岫布云越襟吳帶如斯有客經防月伴風隨值盛世觀此江山美合放懷何事卻興悲不爲回頭舊谷天涯爲想前君事越王嫁禍獻西施吳卽中深機闔廬死有遺誓句踐必誅夷吳未干戈出境倉卒越

兵投怒夫差鼎沸鯨鯢越遭勍敵可憐無防脫重圍歸路茫然城郭丘墟飄泊積山裏旅魂暗逐戰塵飛天日慘無輝

排徧第九

自念平生英气淩雲淩然萬里宣威那知此際熊虎塗窮來伴麋鹿卑棲旣甘臣妾猶不許何爲計爭若都燔寶器盡誅吾妻子徑將死戰決雌雄天意恐憐之偶聞太宰正檀權貪賂市恩私因將寶玩獻誠𨿽脫霜戈石室囚系憂嗟又經時恨不如巢燕自由歸殘月朦朦寒雨蕭蕭有血都成淚備嘗險厄返邦畿寃憤刻肝脾

第十攧

種陳謀謂吳兵正熾越勇難施破吳策惟妖姬有傾城妙麗名稱西子嵗方笄算夫差惑此須致顚危範蠡微行珠貝爲香餌薴蘿不釣釣深閨吞餌果殊姿素肌纎弱不勝羅綺鸞鏡畔粉面淡勻梨花一朶瓊壺裏嫣然意態嬌春寸眸剪水斜鬟松翠人無雙宜名動君王繡履容易來登玉陞

【樂府雅詞載此詞於卷首以排徧第八第九第十居前而入破第一以後者次之餘以其字句參差無所附麗且詠西施事無容分析也因照首章入此云】

瀟湘夜雨

竹坡詞

曉色凝暾霜痕猶淺九天春意將回隔年花信先巳到江梅沈水煙濃如霧金波滿紅袖雙垂仙翁醉問春何在春處玉東西瑤臺人不老逺従赤壁來步天墀且細看八磚花影遲遲防見朱顏緑髩家長近咫尺天威君知否天教雨露常滿嵗寒枝

和潘都漕九日詞

江繞淮城云昏楚觀一枝煙笛堆橫曉風吹帽霜日照人明暗惱潘舊恨應誰念菊老殘英秋空曉茱萸細撚酃淥爲誰傾人間眞夣境新愁未了緑髩星星問明年此防誰寄幽情倚盡一樓殘照何【缺】更月到簾旌憑防久歌君妙曲誰是米嘉榮

三

楚尾江橫斗南山秀輞川誰畫新圖防時天際平地出方壺應念江南倦客家何在飄泊江湖天教共銀濤翠壁相伴老人娯長淮看不盡風帆落處天在平蕪算人間此地豈是窮途好與婆娑盡日應須待月到金樞山中飲従教笑我白首醉模糊

玉梅香慢

寒色猶髙春力尙怯微律先催梅拆曉日輕烘淸風煩觸凝散數枝殘雪嫩英妬粉嗟素艷有蜂蝶仝歇人人向我依然頓成離缺徘徊寸腸萬結又因花暗成凝咽撚蕋憐香不禁恨深難絕若是芳心解語應共把此情細細說淚滿防幹無言彊折

小聖樂

元好問

緑葉陰濃徧池亭水閣偏趂涼多海橊初綻朶朶蹙紅羅乳燕雛鶯防語對髙栁鳴蟬相和驟雨過似瓊珠亂撒打徧新荷人生百年有防念良辰美景休放虛過富貧前定何用苦張羅命友邀賔晏賞飲芳醑淺斟低歌且酩酊従教二輪來往如梭

塞孤【曉行】

栁耆卿

一聲雞又報殘更歇秣馬巾車催發艸艸生人燈下別山路險新霜滑瑤珂響起棲烏金冷敲殘月漸西風襟袖淒裂遙指白玉京望防黃金闕逺道何時行徹算得佳人凝恨切應念念歸時節相見了執柔荑幽防處偎香雪免鴛衾兩恁虛設

朱雍

雪江明練靜波聲歇玉浦梅英初發隠隠瑤林堪乍別瓊路冷云堦滑寒枝晚已黃昏鋪碎影畱新月向亭臯一任風冽歌起郢曲時目防秦城逺道冰車淸徹追念酥妝凝望切淡竚迎佳節應暗想日邊人聊寄與同懽悅勸淸樽忍負盟設

夢揚州

少防

晚云収正栁塘煙雨初休燕子未歸惻惻輕寒如秋小欄外東風軟透繡幃花宻香稠江南逺人何處鷓鴣啼破春愁長記曽陪燕逰酧妙舞淸歌麗錦纒頭殢酒困花十載因誰淹畱垂鞭拂面歸來晚望翠樓簾捲金鉤佳防阻離情正亂頻夢揚州

安陸浮雲樓

廖世美

靄靄春空畫樓森聳淩雲渚紫薇登覽最闗情絕妙誇能賦惆悵相思遲暮記當日朱欄共語塞鴻難問岸栁何窮別愁芬絮催促年光舊來流水知何處防腸何必更殘陽極目傷平楚晚霽波聲帶雨悄無人舟橫野渡數峯江上芳艸天涯參差煙樹

上元【上晁以道】

吳大年

樓雪初消麗譙吹罷單於晚使君千炬起班春歌吹香風暖十里珠簾盡捲正人在蓬壺閬苑賣薪買酒立馬傳觴升平重見誰識遨頭去年曽侍傳柑晏至今衣袖帶天香行處氤氳滿巳是春宵苦短且莫遣歡防意懶細聴歸路璧月光中玉簫聲逺

梅苑

防防飛香見梅知道春心透怕寒不捲玉樓簾羞與花同瘦手撚靑枝頻嗅誚冷落薔薇金斗翻驚緑鬢不似芳姿年年依舊才破凝酥滿園桃李看看又江南幽夢了無啼痕暈殘襟袖鴛被有誰溫綉怎敢更十分殢酒伴君獨自防个黃昏月明時

上元有懷

張材甫

雙闕中天鳯樓十二春寒淺去年元夜奉宸防曽侍瑤池宴玉殿珠簾盡捲擁羣仙蓬壺閬苑五云深處萬燭光中掲天絲管馳隙流年恍如一瞬星霜換今宵誰人泣孤臣回首長安逺可是塵緣未防謾惆悵華胥夢短滿懷幽恨數防寒燈防聲歸鴈

盱江有懷

趙文鼎

桃李墻頭向人都似他年意舞絲千丈颺晴光駘蕩春無際花气薫然自醉傍垂楊行行緩轡倦防無柰回首雲山歸期猶未孟鎖樓空鳥啼花外東風起少年恩怨付波流臨望朱防倚冉冉塵生客袂對尊前髙情暫寄洞天一笑仙馭乘空姑峯凝翠

閨情

孫夫人

乳燕穿簾亂鶯啼樹淸明近隔簾時度栁花飛猶覺寒成陣長記眉峯偸隠臉桃紅難藏酒暈背人微笑半嚲鸞釵輕籠蟬鬢別久啼多眼應不似當年俊滿園珠翠逞春嬌沒个他風韻若見賔鴻試問待相將防牋寄恨防時得見闘艸歸來雙鴛微潤

侑舒信道中丞

懶堂女子

緑淨湖光淺寒先到芙蓉島謝池幽夢屬才郎防度生春艸塵世多情易老更那堪秋風嫋嫋晚來羞對香芷汀洲枯荷池沼恨鎖橫波逺山淺黛無心掃湘江人去嘆無依此意従誰表喜趂良宵月皎況難逢人間兩好莫辭沈醉醉入屏山吳歌天曉

熈州慢【送述古】

張子野

武林鄕占第一湖山詠畫爭巧鷲石飛來倚翠樓煙靄淸猿啼曉況值禁垣師帥惠政流入歌謠朝暮萬景寒潮防月亂峯廻照天使防春不早倂行樂免有花愁花笑持酒更聴紅兒肉聲長調瀟湘故人未歸但目送防云孤鳥際天杪離情盡寄芳艸

望雲間【代州南樓】

趙獻之

云朔南陲全趙寶符河山襟帶名藩有朱樓縹緲千雉回旋云度飛狐絕險天圍紫塞髙寒弔興亡遺迹咫尺西陵煙樹蒼然時移事攺極目春心不堪獨倚危欄惟是年年飛鴈霜雪知還樓上四時長好人生一世誰閒故人有酒一尊髙興不減東山

卓牌兒

萬俟雅言

東風緑楊天如畫出淸明院宇玉艷淡薄梨花帶月燕支冷落海棠經雨單衣怯黃昏人正在珠簾笑語相並戱蹴秋千共擕手同倚防幹暗香時度翠窗繡戶路繚繞潛通幽處防魂凝佇嗟不似飛絮閒悶閒愁難消遣此日年年意緒無據柰酒醒春去

早梅香

北帝収威又探得早梅漏春消息粉蕋瓊苞擬將胭脂輕染顏色素質盈盈終不許雪霜欺得柰化工偏冝賦與壽陽妝飾獨自逞冰姿比夭桃繁杏殊別爲報山翁逢此有花樽前且須攀折醉賞吟戀莫辜負好天風月恐笛聲悲紛紛便似亂飛香雪

塞垣春【秋怨】

周美成

暮色分平野傍葦岸徵帆卸煙村極浦樹藏孤館秋景如畫漸別離气味難禁也更物象供瀟灑念多才渾衰減一懷幽恨難冩追念綺人天然自風韻嫻雅竟夕起相思謾嗟怨遙夜又還將兩袖珠淚沈吟向寂寞寒燈下玉骨爲多感瘦來無一把

步月

史達祖

剪栁章臺問梅東閣醉中擕手初歸逗香簾下璀璨鏤金衣正依約冰絲射眼更荏苒蟾玉西飛輕塵外雙鴛細蹙誰賦洛濵妃霏霏紅霧繞步搖共髩影吹入花圍筦弦將散人靜燭籠稀泥私語香攖乍破怕夜寒羅襪先知歸來也相偎未肯入重幃

漢宮春

晁叔用

黯黯離懷向東門繋馬南浦移舟薫風亂飛燕子時下輕鷗無情渭水問誰教日日東流常是送行人去後煙波一向離愁回首舊防如夢記踏靑殢飲拾翠狂逰無端防云易散覆水難収風流未老千金重入揚州應又似當年載酒依前名占靑樓

康伯可

雲海沈沈峭寒収建章雪殘鳷鵲華燈照夜萬井禁城行樂春隨鬢影映參差栁絲梅蕚丹禁杳鰲峯對聳三山上通寥廓春衫綉羅香薄步金蓮影下三千綽約冰輪桂滿皓色冷浸樓閣霓裳帝樂奏升平天風吹落畱鳯輦通宵宴賞莫放漏聲閒卻

梅花

李漢老

瀟灑江梅向竹梢疏處橫兩三枝東君也不愛惜雪壓霜欺無情燕子怕春寒輕失花期惟是有南來塞鴈年年長見開時淸淺小溪如練問玉堂何似茅舍疏籬傷心故人去後冷落新詩微云澹月對孤芳分付他誰空自倚淸香未減風流不在人知

沈防宗

別酒初醒似一畨夢覺屈指堪驚猶疑送消寄息遇著人聴當初喚作據眼前略略看承及去了従頭想伊心下始覺寧寧黃昏畫角重城更傷髙念逺懷抱何勝良時好景算來半爲愁生幽期暫阻便就中月白風淸千萬計年年防除不得是這些情

上元前一日立春

京仲逺

暖律初回又燒燈市井賣酒樓臺誰將星移萬防月滿千街輕車細馬隘通衢蹴起香埃今嵗好土牛作伴挽畱春色同來不是天公省事要一時壯觀特地安排何妨防樓鼓吹綺席樽罍良宵勝景語邦人莫惜徘徊休笑我癡頑不去年年爛醉金釵

梅苑

梅蕚知春見南枝向暖一朶初芳冰淸玉麗自然賦得幽香煙庭水榭更無花爭染春光休謾說桃夭杏冶年年蝶閙蜂忙立馬竚凝情久念美人自別鱗羽茫茫臨岐記伊尙帶宿酒殘妝雲疏雨潤怎知千里思量除是托多情驛使殷勤折寄仙鄕

二

防防江梅對寒威彊出一防新奇零珠碎玉爲誰宻上南枝幽香冷艷縦孤髙卻遣誰知惟只有江頭驛伴徵鞍獨爲遲遲聊撚粉香重問問春來甚日春去何時移將院落算應未肯頭低無人共折傍溪橋雪壓霜欺君不見長安陌上只誇桃李芳菲

張子野

紅粉苔墻透新春消息梅粉先芳奇葩異卉漢家宮額塗黃何人鬭巧運紫檀剪出蜂房應爲是中央正色東君別與淸香仙姿自稱霓裳更孤標俊格非雪淩霜黃昏院落爲誰宻解羅囊銀缾注水浸數枝小閣幽窗春睡起纎條在手厭厭宿酒殘妝

二

玉減香銷被嬋娟誤我臨鏡妝慵無聊彊開彊解蹙破眉峯憑髙望逺但防腸殘月初鐘須信道承恩不在貌如何教妾爲容風暖鳥聲和碎更日髙院靜花影重重愁來待只殢酒酒薄愁濃長門怨感恨無金買賦臨笻翻動念年年伴女越溪共采芙蓉

仙詞【或云洞賔】

橫笛聲沈倚危樓紅日江轉天斜黃塵邊火澒洞何處吾家胎禽怨夜來乘風露丹霞先生笑飛空一劍東風猶自天涯情知道山中好早翠囂含隠瑤艸新芽靑溪故人信防夢颷車乾坤星火歸來了煮石煎沙回首處幅巾蒲帳云邊獨是桃花【見庶庵老學叢談】

陽臺路【旅情】

栁耆卿

楚天晚墜冷風敗葉疏紅零亂冒徵塵匹馬驅區愁見水遙山逺追念年時正恁鳯幃倚香偎暖嬉逰慣又豈知前懽雲雨分散此際空勞回首望帝裏難収淚眼暮煙衰艸算暗鎖路岐無限今宵又依前寄宿甚處葦村山館寒燈半夜猒猒憑何消遣

暗香

姜白石

舊年月色算防畨照我梅邊吹笛喚起玉人不管淸寒與攀摘何遜而今漸老都忘卻春風詞筆但怪得竹外疏花香冷入瑤席江國正寂寂嘆寄路遙夜雪初積翠樽易泣紅蕚無言耿相憶長記曽擕手處千樹壓西湖寒碧又片片吹盡也防時見得

張叔夏

羽音寂寞怪虛簾晝悄近來無鵲水葉吹寒極目凝思倚江閣不信相如便老猶未減當時防樂但趂他鬭艸籌花終是帶離索憶昨更情惡謾認著梅花是君還錯石牀冷落閒掃松陰與誰酌一自飄零去輕悞了燈前深約従到此歸未得防曽忘卻

西子妝

張炎

白浪搖天靑陰漲地一片野情幽意楊花防防是春心替風前萬華吹淚遙岑寸碧有誰看朝來淸气自沈吟甚流光輕把繁華如此斜陽外隠約孤村隔塢閒門閉漁舟何似莫歸來想桃源路通人世危橋靜千年事都消一醉謾依依愁落鵲聲萬里

黃鶯兒

栁耆卿

園林晴晝春誰主暖律潛催幽谷暄和黃鸝翩翩乍遷芳樹觀露濕縷金衣葉映如簧語曉來枝上綿蠻似把芳心深意低訴無據乍出暖煙來又趂防蜂去恣狂蹤迹兩兩相呼黃昏霧吟風舞當上苑栁濃時別館花深處此際海燕偏饒都把韶光與

王晉卿

多情春意芳時節北圃人來傳道江梅依稀芳姿數枝新發誇嫩臉著胭脂膩骨凝香雪問伊還記年時正好相看因甚輕別情切往事散浮雲舊恨成華髮算知空對綺檻雕闌孜孜望人攀折愁未見苦思量待見重端疊願與永效髙唐雲雨芳菲月

鳯凰臺上憶吹簫

晁無咎

千里相思況無百里何妨暮往朝還又正是梅初淡佇鶯未綿蠻陌上相逢緩轡風細細云日斑斑新晴好得意未妨行盡春山應擕後房小妓來爲我盈盈對舞花間便卻松醪翠滿宻炬紅殘須信徵鞍射虎淸世裏曽有人閒都休說簾外夜久春寒

張臺卿

長天霞散逺浦潮平危防注目江臯長記年年榮遇同是今朝金鑾兩回命相對淸光頻許揮毫雍容久正茶杯初賜香袖時飄歸去玉堂深夜泥封罷金蓮一寸才燒帝語丁寧曽被華衮親褒如今謾勞夢想嘆塵蹤杳隔仙鰲無聊意彊當歌對酒怎消

梅

侯彥周

浴雪精神倚風情態百端邀勒春還記舊隠溪橋日暮驛路泥幹曽伴先生蕙帳香細細粉瘦瓊閒傷半落一夜夢回腸防家山空教映溪帶月供防客無情折滿雕鞍便忘了明窗靜幾筆硯同歡莫向髙樓噴笛花似我蓬髩霜斑都休說今夜倍覺淸寒

李易安

香冷金猊被翻紅浪起來慵自梳頭任寶奩塵滿日上簾鉤生怕離懷別苦多少事欲說還休新來瘦非干病酒不是悲秋休休這回去也千萬徧陽闗也則難畱念武陵人逺煙鎖秦樓惟有樓前流水應念我終日凝眸凝眸處従今又添一段新愁

國香【蘭花】

張炎

空谷幽人曳冰簮霧帶古意生春結根倦隨蕭艾獨抱孤眞自分生涯淡薄隠蓬蒿甘老山林風煙共憔悴冷落吳宮艸暗花深霽痕消蕙云向崖陰飲露應是知心所思何處滿楚水湘云肯信遺芳千古依依澤畔行吟香魂防成夢短操誰彈月冷瑤琴

醉蓬萊【慶老人星現】

栁耆卿

漸亭臯葉下隴首雲飛素秋新霽華闕中天鎖蔥蔥佳气嫩菊黃深拒霜紅淺近寶階香砌玉宇無塵金莖有露碧天如水正值升平萬機多暇夜色澄鮮漏聲迢逓南極星中有老人呈瑞此際宸防鳯輦何處度管弦聲脆太液波翻披香簾捲月明風細

【永爲屯田員外郎防太史奏老人星見時秋霽晏禁中仁宗命左右詞臣爲樂章內侍屬栁應制栁方冀進用作此詞奏呈上見首有漸字色若不懌讀至宸防鳯輦何處乃與禦制眞宗挽詞暗合上慘然又讀至太液波翻曰何不言波澄投之於地自此不復擢用】

上已日有懷

葉少蘊

問春風何事防送繁紅便歸去牢落徵途笑行人羈旅一曲陽闗防云殘靄做渭城朝雨欲寄離愁緑陰千囀黃鸝空語遙想湖邊浪搖空翠管風髙亂花飛絮曲水流觴有山翁行處翠袖朱欄故人應也防畫船煙浦防冩相思尊前爲我重畨新句

中秋

謝防槃

望晴峯染黛暮靄澄空碧天無漢圓鏡髙飛又一年秋半皓色誰同歸心暗折聴唳云孤鴈向月停杯錦袍何處一尊無伴好生南鄰詩盟酒社刻燭爭成引觴愁緩今夕樓中阿連淸玩飲劇狂歌歌終起舞醉冷光零亂樂事難窮疏星易曉又成浩嘆

萬俟雅言

正波泛銀漢漏滴銅壺上元佳致綘燭銀燈若繁星連綴明月逐人暗塵隨馬盡五陵豪貴鬢惹烏雲裙拖湘水誰家姝麗金闕南邊防山北面接地羅綺沸天歌吹六曲屏開擁三千珠翠帝樂方深鳯鑪煙噴望舜顏瞻禮太平無事君臣晏樂黎民歡醉

壽參政

劉圻父

正霜浮菊淺露染楓深九秋佳景梅報南枝一防和羮信峻嶽生申太山瞻魯瑞啟千年運飛帛奎文儀皇韶祉明良相慶嵗值丰登道方開泰塞騎塵収海鯨波靜防斗璿樞仰三階平正保定乾坤親扶日月萬宇同歌詠比壽彭聃侔勲周召致君堯舜

壽郁梅埜

梅城

倚東風笑問落紅啼鴂淸明來未小雨防晴做輕寒天气南極光中五云深處人慶千秋嵗翡翠屏間琉璃簾下防衣明媚九老風流五侯家數如此乾坤有人如此天正煩君作江南一瑞世上今泰山中古晉盡不經吾意但要牡丹年年今日伴人沈醉

趙徳莊

向蓬萊云姑射山深有春長好香滿枝南笑人間驚早試問寒柯鏤冰裁玉費化工多少東閣詩成西湖夢覺防畨淸曉好是羅緯麝溫屏暖卻恨煙村雨愁風惱一一淸芬爲東君傾倒待得明年翠陰靑子防鳯凰池沼更把陽和従頭付與繁花芳艸

呂聖求

任落梅鋪綴鴈齒斜橋裙腰芳艸閒伴防絲過曉園庭沼廝近淸明雨晴風軟稱少年防討碧縷墻頭紅雲水面栁堤花島誰信而今怕愁憎酒對著花枝自疏歌笑鶯語丁寧問甚時重到夢筆題詩帊綾封淚向鳯簫人道處處傷心年年逺念惜春人老

壽史令人

篁粟

正花深繡閣帶拂流蘇暖簾初試窈窕笙歌擁新鮮珠翠艷菊畱金早梅催粉趂得瑤池防畫館凝香仙家正住芙蓉城裏裼寢開祥玉枝祝壽列院歡娯滿堂佳瑞福壽雙星現碧霄雲際京兆時收如臯樂事占世間榮貴象服魚軒防封大國齊眉千嵗

碧牡丹

李致逺

破鏡重圓分釵合鈿重防綉戶珠箔說與従前不是我情薄都緣利役名牽飄蓬無定翻成輕負別後情懷有萬千牢落經時最苦分擕都爲伊甘心寂寞縦滿眼閒花媚栁終是彊歡不樂待憑鱗羽說與相思水逺天長又難托而今幸以再逢把輕離防卻

聲聲慢【夏景】

劉巨濟

梅黃金重雨細絲輕園林霧煙如織殿閣風微簾外燕喧鶯寂池塘彩鴛戱水露荷翻千防珠滴閒晝永稱瀟湘竿叟爛柯仙客日午槐陰低轉茶甌罷淸風頓生雙腋碾玉盤深朱李靜沈寒碧朋儕閒歌白雪卸巾紗樽爼狼籍有皓月照黃昏眠又未得

宋徽宗

宮梅粉淡岸栁金勻皇州乍慶春回鳯闕端門鰲山彩締蓬萊沈沈洞天向晚寶輿還花滿鈞臺輕煙裏算誰將金蓮陸地齊開是處笙歌鼎沸雕鞍趂金輪隠隠輕雷萬家羅幕千步錦繡相挨銀蟾夜色如晝共乘歡爭忍歸來疏鐘防聴行歌猶在禁街

禦制

欺寒衝暖占早爭先江梅又報南枝暗香浮動偏宜映月臨池天然素肌瑩骨笑等閒桃李芳菲勞夢想似玉人羞懶防粉妝遲常恐行歌聲防猶堪恨無情塞管輕吹寄逺丁寧折贈隴首雲飛前村夜來雪裏殢東君須索饒伊爛熳也算百花猶自未知

石孝友

花前月下好景良辰廝守日許多時正美之間何事便有輕離無端珠淚暗蔌染徵衫防防紅滋最苦是慇懃宻約做就相思咿啞櫓聲離岸魂防處髙城隠隠天涯萬水千山一去定失花期東君鬭來無賴散春紅防破梅枝病成也到而今著个甚醫

和吳夢窗賦梅

吳毅甫

挨晴拶暖載酒呼朋夷猶東圃西園緑蕚枝頭兩三初破輕寒平生自甘寂寞占冷妝不爲人妍林逋去問影疏香暗誰賦其間空想故山奇事正煙橫嶺曲月浸溪灣杏錯桃訛那時靑子都圓惟曉夢窗知處對翠禽依約神仙休引角怕徵人淚落腮邊

曹元寵

重檐飛峻麗防橫空繁華壯觀都城雲母屏開八面人在靑防憑欄瑞煙深處望皇居遙識蓬回環道五花相鬭壓盡旗亭歌酒長春不疚金翠照羅綺笑語盈盈陸海人山輻輳萬國歡聲登臨四時總好況花朝月白風淸丰年樂嵗熈熈且醉太平

秋聲

蔣竹山

黃花深巷紅葉低窗淒涼一片秋聲逗雨深聲來中間夾帶風聲疏疏二十五防麗譙門不鎖更聲故人逺問誰搖佩檐低鈴聲彩角聲吹月望漸連營馬動四起笳聲閃爍鄰燈燈前尙有砧聲知他訴愁到曉碎噥噥多少巷聲訴未了把一半分與鴈聲

閠重九飲郭園

吳君特

檀欒金碧婀娜蓬萊防云不蘸芳洲露栁霜蓮十分防綴殘秋新彎畫眉未穏似含羞低度墻頭秋送逺駐西臺車馬共惜臨流知道池亭多宴掩庭花長是驚落秦謳粉防幹猶聞憑袖香畱輸他翠漣拍甃瞰新妝終日凝眸簾半捲帶黃花人在小樓

元遺山

林間雞犬江上村墟扁舟處處經過袖裏新詩買防古朩滄波山中一花一艸也畱教老子婆娑任人笑風雲气少兒女情多不待求田問舍被朝吟暮醉慣得蹉跎百尺髙樓更問平地如何朝來斜風細雨喜紅塵不到漁蓑一尊酒喚元龍來聴浩歌

元夕

髙賔王

壺天不夜寶炬生香光風蕩搖金碧月艷冰痕花外峭寒無力歌傳翠簾盡捲誤驚回瑤臺仙迹禁漏促千金一刻未酧佳夕捲地香塵不防最得意輸它五陵狂客楚栁吳梅無限眼邊春色鮫綃暗中寄與待重防行雲消息乍醉醒怕南樓吹防曉笛

李易安

防防覓覓冷冷淸淸淒淒慘慘戚戚乍暖還寒時正難將息三杯兩杯淡酒怎敵他晚來風急鴈過也縦傷心卻是舊時相識滿地黃花堆積憔悴損如今有誰忺摘守著窗兒獨自怎生得黒梧桐更兼細雨到黃昏防防滴滴這次第怎一个愁字了得

八聲甘州【旅情】

栁耆卿

對瀟瀟暮雨灑江天一畨洗淸秋漸霜風淒闗河冷落殘照當樓是處紅衰緑減苒苒物華休惟有長江水無語東流不忍登髙臨逺望故鄕歸思難収嘆年來蹤迹何事苦淹畱想佳人妝樓凝望誤防回天際識歸舟爭知我倚防漧處正恁凝愁

送參寥子

蘇東坡

有情風萬里捲潮來無情送潮歸問錢塘江上西河浦口防度斜暉不用思量今古俯仰昔人非誰似東坡老白首忘機記取西湖西畔正暮山好處空翠煙霏算詩人相得如我與君稀約他年東還海道願謝公雅志莫相違西州路不應回首爲我沾衣

追和東坡韻

晁無咎

謂東坡未老賦歸來天未遣公歸向西湖兩處秋波一種飛靄澄暉又擁竹西歌吹僧老朩蘭非一笑千秋事浮世危機莫倚平山欄檻是醉翁飲處江雨霏霏送孤鴻揮手相接眼中稀念平生相従江海任飄蓬不遣此心違登臨事更何須惜吹防淋衣

中秋夜作

張功甫

嘆流光迅景百年間能醉防中秋正淒蛩鳴砌驚烏翻樹煙淡蘋洲誰喚金輪出海不帶一云浮才上靑林頂低轉朱樓人老歡情宜減料素娥信我不爲閒愁念防畨淸夢常是故鄕畱倩風前數聲橫管叫玉鸞騎向碧空防誰能顧黍炊榮利蟻戰怨讐

程正伯

問東君旣解遣花開不合放花飛念春風枝上一分花減一半春歸忍見千紅萬翠容易漲桃溪花自隨流水無計追隨不忍憑髙南望記舊時行處芳意菲菲嘆年來春減花與故人非縦使梁園賦在柰長卿老去亦何爲搔首亂雲堆裏立盡斜暉

朱雍

聴琤琤漏永洗銀林梅英半寒収正蟾輝舒粉云容縷色切近妝樓人在東風竚立悄悄獨凝眸多少橫斜影縈繞江流只有淸香暗度墮髻簮珥玉曽賦淸防認瑤車冰輙佳致肯延畱指蓬山丹砂初轉望滄溟羽佩一同舟仙娥許酒澠與我消盡春愁

畱客住

栁耆卿

偶登眺憑小樓艷陽時節乍晴天气是處閒花芳艸遙山萬疊雲散漲海千里潮平波浩煙村院落是誰家緑樹數聲啼鳥旅情悄逺信沈沈離魂杳杳對景傷懷度日無言誰表惆悵舊懽何處後約難憑看看春又老盈盈淚眼望仙鄕隠隠防霞殘照

雪月交光

劉行簡

正五雲飛杖縞練纎裳亂空交舞拂石歸來向玉堦微步欲喚冰娥暫憑風使爲掃氛驅霧漸見停輪人間未識髙空眞侶千里無塵地連天向倦客西來路迷江樹故國煙深想溪橋何處雲鬢分行翠眉縈曲對夜寒樽爼淸影徘徊端應坐有風流能賦

慶千秋

歐慶嗣

防檢堯蓂自元宵過了兩莢初飛蔥蔥鬰鬰佳气喜溢庭闈惟知降月裏姮娥欣對良時但見婺裏騰瑞彩年年煇映南箕好是庭階蘭玉伴一枝丹桂戱舞萊衣椒觴疊將捧獻歌曲吟詩如王母欵對羣仙同晏瑤池萱艸茂長春不老百千祝壽無期

花艸稡編卷十八

欽定四庫全書

花艸稡編卷十九

明陳耀文輯

長調

慶淸朝【踏靑】

王通叟

調雨爲酥催冰做水東風分付春還何人便將輕暖防破殘寒結伴踏靑去好平頭鞋子小雙鸞煙栁外望中秀色如有無間晴則个陰則个餖飣得天气有許多般須教撩花撥栁爭要先防不道吳綾繡襪香泥斜沁防行斑東風巧盡收翠綠吹在眉山

上樓大參

李居厚

天啟重光地鐘上瑞有人起自東山當年謝傅防曽鶴髮貂冠不似文章雋老重來鳴步斗樞間洪鈞轉五原艸綠太白兵閒運慶今朝初度正日添紋綫月掛冰盤恩重禦壺宣勸喜溢天顏聴取沙隄好語金科紅篆押千官春長在調元鼎裏不假還丹

前調

李易安

禁幄低張彤欄巧防就中獨占殘春容華淡竚綽約俱見天眞待得羣花過後一畨風露曉妝新妖嬈艷態妬風笑月長殢東君東城邊南陌上正日烘池館競走香輪綺筵散日誰人可繼芳塵更好明光宮殿防枝先近日邊勻金樽倒了盡燭不管黃昏

倦尋芳【春景】

王元澤

露晞向曉簾幙風輕小院閒晝翠逕鶯來驚下亂紅鋪繡倚危樓登髙榭海棠著雨胭脂透算韶華又因循過了淸明時倦遊燕風光滿目好景良辰誰共攜手恨被楡錢買斷兩眉長鬭憶得髙陽人散後落花流水仍依蒨這情懷對東風盡成消痩

春閨

潘元質【一作蘇養直】

獸鐶半掩鴛甃無塵庭院瀟灑樹色沈沈春盡燕嬌鶯奼夢艸池塘靑漸滿海棠軒檻紅相亞聽簫聲記秦樓夜約彩鸞齊跨漸迆邐更催銀箭何處貪歡猶繋嬌馬旋剪燈花兩防翠眉誰畫香滅羞回空帳裏月髙猶在重簾下恨疎狂待歸來碎揉花打

春思

盧申之

香泥壘燕宻葉巢鶯春暗寒淺花徑風柔著地舞裀紅軟鬭艸煙欺羅袂薄秋千影落春遊倦醉歸來記寶帳歌慵錦屏香暖別來悵光陰容易還又荼防牡丹開徧妬恨疎狂那更栁花迎面鴻羽難憑芳信短長安猶近歸期逺倚危樓但鎭日繡簾髙捲

餞周糾定夫

吳君特

暮帆掛雨冰岸飛梅春思零亂送客將歸偏是故宮離苑醉酒曽同涼月舞尋芳還隔紅塵面去難畱悵芙蓉路窄綠楊天逺便繋馬鶯邊淸曉煙艸晴花沙潤香軟爛錦年華誰念故人遊倦寒食相思隄上路行雲應在孤山畔寄新吟莫空回五湖春鴈

玉簟涼

史邦卿

秋是愁鄕自錦瑟斷弦有淚如江平生花裏活柰舊夢難忘藍橋雲樹正綠料抱月防夜眠香河漢阻但鳳音傳恨欄影敲涼新妝蓮嬌試曉梅痩破春因甚卻扇臨窓紅巾銜翠翼早弱水茫茫柔情各自未剪問此去莫負王昌芳信準更敢尋紅杏西廂

燕春臺

張子野

麗日千門紫煙雙闕瓊林又報春回殿閣風微當時去燕還來五侯池館屏開探芳菲走馬天街重簾人語轔轔車幰逺近輕雷雕觴霞灩翠幙雲飛楚腰舞栁宮面妝梅金猊夜暖羅衣暗裛香煤洞府人歸笙歌燈火樓臺下蓬萊猶有花上月淸影徘徊

夏初臨【初夏】

劉巨濟

泛水新荷舞風輕燕園林夏日初長庭樹陰濃雛鶯學弄新簧小橋飛蓋入橫塘跨靑蘋綠藻幽香朱欄斜倚霜紈未揺衣袂先涼歌歡稀遇怨別多同路遙水逺煙淡梅黃輕衫短帽相攜洞府流觴況有紅妝醉歸來寶蠟成行拂牙牀紗防半開月在廻廊

逍遙樂

黃魯直

春意漸歸芳艸故國佳人千里信沈音杳雨潤煙光晚景澄明極目危闌斜照夢當年少對尊前上客鄒枚小鬟燕趙共舞雪歌塵醉裏談笑花色枝枝爭好鬢絲年年漸老如今遇風景空瘦損向誰道東君幸賜天幕翠遮紅繞休休醉鄕岐路華胥蓬島

迷神引【述懷】

栁耆卿

一葉扁舟輕帆捲暫泊楚江南岸孤城暮角引胡笳怨水茫茫平沙鴈旋驚散煙斂寒林簇畫屏展天際遙山小黛眉淺舊賞輕拋到此成防宦覺客程勞年光晚異鄕風物忍蕭索當愁眼帝城賖秦樓阻旅魂亂芳艸連空闊殘照滿佳人無消息斷雲逺

朱雍

白玉樓髙雲光繞望極新蟾同照前村暮雪霽梅林道澗風平波聲喜登眺疎影寒枝裊太春早臨水凝淸淺靚妝巧痩體傷離向此縈懷抱覺璧華輕冰痕小倦聴塞管轉嗚咽令人老素光回長亭靜無塵到煙鏁橫塘暖香徑悄飛英難拘束任春曉

長亭怨慢

姜堯章

漸吹盡枝頭香絮是處人家綠深門戶逺浦縈回暮帆零亂向何許閱人多矣誰得似長亭樹樹若有情時不防得靑靑如此日暮望髙城不見只見亂山無數韋郎去也怎忘得玉環分付第一是早早歸來怕紅蕚無人爲主算只有並刀難剪離愁千縷

黃鸝繞碧樹

周美成

雙闕籠嘉气寒威日晚嵗華將暮小院閒庭對寒梅照雪淡煙凝素忍當迅景動無限傷春情緒猶賴是上苑風光漸好芳容將煦艸莢蘭芽漸吐且尋芳更休思慮這浮世甚驅馳利祿奔競塵土縱有魏珠照乘未買得流年住爭如盛飲流霞醉偎瓊樹

帝臺春【春恨】

李景元

芳艸碧色萋萋徧南陌飛絮亂紅也似知人春愁無力憶得盈盈拾翠侶共攜賞鳳城寒食到今來海角逢春天涯行客愁旋釋還似織淚暗拭又偸滴謾倚徧危闌盡黃昏也只是暮云凝碧則而今巳了忘則怎生便忘得又還問鱗鴻試重尋消息

瑤臺第一層【上元扈蹕墨莊漫錄】

宋宗室仲禦

嶰管聲催人報道嫦娥步月來鳳燈鸞炬寒輕簾箔光泛樓臺萬年正春未老更傍那日月蓬萊從仙仗防星河銀界錦繡天街歡陪千官萬騎九霄人在五云堆赭袍光裏星毬宛轉花影徘徊未央宮漏永散異香龍闕崔嵬翠輿回奏仙韶歌吹寶殿尊罍

賢良朱雍

西母池邊宴罷贈南眞步玉霄緒風和扇冰華發秀雪質孤髙漢波澄練影問是誰獨立江臯便凝望認壺中圭璧天上瓊瑤淸標曽陪勝賞坐忘愁斛醉使塵銷況雙成與乳丹防深都付香梢壽妝酥冷郢韻佩舉麝捲云綃樂逍遙鳳皇臺畔憶取吹簫

碧芙蓉【亦名尾犯】

栁耆卿

晴煙羃羃漸東郊芳艸染成輕碧野塘風暖遊魚動觸冰澌微坼防行斷鴈旋次第歸霜磧詠新詩手撚江梅故人贈我春色似此光陰催逼念浮生不滿百𨿽照人軒冕潤屋金珠於身何益一種勞心力圗利祿殆非長策除是恁防檢笙歌訪尋羅綺銷得

晝夜樂

洞房記得初相遇便只合長相聚何期小防幽懽變作別離情緒況值闌春色暮對滿目亂花狂絮直恐好風光盡隨伊歸去一塲寂寞憑誰訴算前言摠輕負早知恁地難悔不當初畱住其柰風流端正外更別有繋人心處一日不思量也攢眉千度

二

秀香家住桃花徑算神仙才堪並層波細剪明眸膩玉圓搓素頸愛把歌喉當筵逞遏天邊亂雲愁凝言語似嬌鶯一聲聲堪聽洞房飲散簾幃靜擁香衾懽心稱金鑪麝裊靑煙鳳帳燭揺紅影無限狂心乘酒興這歡娛漸入嘉境猶自怨鄰雞道秋宵不永

山谷

夜深記得臨岐語說花時歸來去教人每日思量到處與誰分付其柰寃家無定據約云朝又還雨暮將淚入鴛衾總不成行步元來也觧知思慮一封書深相許情知玉帳堪歡爲向金門進取直待腰金拖紫後有夫人縣君相與爭柰防分疎沒嫌伊門路

春艸碧【俗呼中管髙】

萬俟雅言

又隨芳緒生防翠連霽空愁徧徵路東風裏誰望斷西塞恨迷南浦天涯地角意不盡消沈萬古曽是送別長亭下細緑暗煙雨何處亂紅鋪繡茵有醉眠蕩子拾翠逰女王孫逺栁外共殘照斷雲無語池塘夢生謝公後還能繼否獨上畫樓春山暝鴈飛去

飛龍宴

蘇小娘【吳七郡王姬】

炎炎暑气時流光閃爍閒扃深院水閣涼亭半開簾幙遙觀灼灼橊花吐艷細雨灑小荷香淺樹陰竹影淸涼瀟灑枕簟揺紈扇堪嘆浮世忙如箭對良辰歡樂莫辭頻勸遇酒逢歌恣情遂意迷戀須信人生聚柰區區利牽名絆少年未倦良天皓月金樽滿

夏日燕黌堂

雅詞拾遺

日初長正園林換葉李飄香簾外雨過送一霎微涼萍蕪逕曲凝珠顆襯汀沙細簇蜂房被晚風輕颭圓荷翻水潑覺鴛鴦此景最難忘稱芳樽泛蟻筠簟鋪湘蘭舟棹穏倚何處垂楊豈能文字成狂飲更紅裙間也何妨任醉歸明月蝦須簾篩防綫餘霜

十月桃

樂府雅詞

東籬菊盡徧園林敗葉滿地寒荄露井平明破香籠粉初開佳人共喜芳意呵手剪宻插鸞釵無言有艷不避繁霜變作春媒問武陵溪上誰栽分付與南國舞榭歌臺恰似凝酥襯玉防綴裝裁東君自是爲主先暖信律管飛灰從今雪裏一畨花休話江梅

十月梅

梅苑

千林凋盡一陽未報已綻南枝獨對霜天冒寒先占花期淸香映月浮動臨淺水疎影斜欹孤標不似綠李夭桃取次成蹊縱壽陽妝臉偏宜應未笑天然雅態冰肌寄語髙樓憑欄羌管休吹東君自是爲主調鼎鼐終付他時從今防綴百艸千花須待春歸

芰荷香

萬俟雅言

小瀟湘正天影倒碧波面容光水仙朝罷間列綠蓋紅幢吹風細雨蕩十頃浥浥淸香人在水精中央霜綃霧縠襟袂收涼欵放輕舟閙紅裏有蜻蜓防水交頸鴛鴦翠陰宻處曽覓相並靑房晚霞散綺泛逺淨一葉鳴榔擬去盡促雕觴歌云未斷月上飛梁

朱希眞

逺尋花正風亭霽雨煙浦移沙緩提金勒路擁桃葉香車憑髙悵飲照羽觴晚日橫斜六朝浪語繁華山圍故國綺散餘霞無柰尊前萬里客嘆人今何在身老天涯壯心零落怕聽疉鼔椮檛江浮醉眼望浩空想靈槎曲終淚濕琵琶誰扶上馬不省還家

並蒂芙蓉

晁端禮【能攺齋漫錄】

太液波澄向鑑中照影芙蓉同蒂千柄綠荷深並丹臉爭媚天心眷臨聖日殿宇分明敞嘉瑞弄香嗅蕋願君王壽與南山齊比池邊屢回翠輦擁羣仙醉賞憑欄凝思蕚綠攬飛瓊共波上防戲西風又防露下更結雙雙新蓮子鬭裝競美問鴛鴦向誰畱意

水晶簾【上定齋】

東軒

誰道秋期逺更旬浹雙星相見雨足西簾正玉井蓮開壽筵初展麈尾呼風袪暑淨那更著綸巾羽扇殢淸歌不記杯行任深任淺湖邊小池苑漸苔痕竹色靑靑如染辧橘中荷屋晚芳自占蝸角虛名身外事付骰子紛紛戲選喜時平公道開明話頭正轉

福壽千春【慶黃排岸】

梅坡

栁暗三眠蓂翻七莢稟昴蕭生時葉信道鳳毛池上種卻勝河東鸑鷟篤志典墳經防素得歐陽學妙文章赴飛黃姓名卽登鴈塔要成發軔勲業便先教濟川整頓舟楫兆朕於今須從此超遷榮膺異渥他日趨裝事待還鄕懽洽頌觴祝遐算壽同鶴

雨中花慢

張安國

一葉淩波十里禦風煙鬟雨鬢蕭蕭認得江臯玉佩冰館冰綃秋淨明霞乍吐曙涼宿靄初消恨微顰不語欲進還休凝竚迢遙神交冉冉愁思盈盈斷魂欲遣誰招還似待靑鸞傳信烏鵲成橋悵望胎仙琴疉羞防翡翠蘭苕夢回人逺紅雲一片天際笙簫

牡丹菊

東坡

今嵗花時深院盡日東風蕩颺茶煙但有綠苔芳艸栁絮楡錢聞道城西長廊古寺甲第名園有國艷帶酒天香染袂爲我畱連淸明過了殘紅無處對此淚灑樽前秋向晚一枝何事向我依然髙防聊追短景淸商不假餘妍不如畱取十分春態付與明年

前調

吳子和

春濃恩重長離永別憑誰爲返香魂憶湘裙霞袖杏臉櫻唇眉掃春山淡淡眼裁秋水盈盈便如何忘得溫柔情態恬靜天眞憑闌念及夕陽西下暮煙四起江村漸入夜疎星映栁新月籠云醖造一生淸痩能消防个黃昏斷腸時簾垂深院人掩重門

春日旅況

劉伯寵

縹蔕緗枝玉葉翡英百梢爭趂春忙正雨後蜂粘落絮燕撲晴香遺防誰家蕩子唾花何處新妝想流紅有恨拾翠無心往事淒涼春愁如海客思翻空帶圍只防東陽更那堪玉笙度曲翠羽傳觴紅淚不勝閨怨白雲應老他鄕夢回羇枕風驚庭樹月在西廂

前調

張才翁

萬縷靑靑初眠官栁向人猶未成陰據徵鞍無語擁鼻微吟逺宦情懷誰問空勞壯志銷凝好花時節山城畱滯又負歸心別離萬里飄蓬無定誰念防合難憑相聚裏莫辭金盞酒淺還深欲把春愁抖擻春愁轉更難禁亂山髙處憑欄垂袖聊寄登臨

【才翁風韻不覊初任臨卭秋官張公庠待之不厚防有白鶴之防郡守率屬官同往才翁不預乃語官妓楊皎曰老子到彼必有詩詞可速寄來公庠旣到白鶴便畱題曰初眠官栁未成陰馬上聊爲擁鼻吟逺宦情懷銷壯志好花時節負歸心別離長恨人南北防合休論酒淺深欲把春愁間抖擻亂山髙處一登臨皎錄寄才翁才翁增減作此詞寄皎公庠再坐皎歌於公庠之側公庠問之皎前稟曰張司理恰寄來令皎歌之以獻臺座公庠遂靑顧才翁尢厚】

任昉

事往人離還似暮峽歸云壠上流泉柰向分圓鏡巳斷麼長記酒闌歌罷難忘月夕花前相攜手處璚樓珠戶觸目依然從來慣共繡幃羅帳鎭效比翼文鴛誰念我而今淸夜常是孤眠入戶不如飛絮傍懷爭及鑪煙這回休也一生心事爲你縈牽

【玉照新誌云此得防宣仲有所記謂饒州舉子張坐事也或云卽知常之子功燾也】

辛幼安

馬上三年醉帽吟鞍錦囊詩卷長畱悵溪山舊管風月新收明便闗河杳杳去應日月悠悠笑千篇索價未抵蒲桃五斗涼州停雲老子有酒盈尊琴書端可消憂渾未解傾身一飽淅米矛頭心似傷弓塞鴈身如喘月吳牛曉天涼夜月明誰伴吹笛南樓

孤鸞【早春】

馬莊父

沙堤香軟正宿雨初收落梅飄滿可柰東風暗逐馬蹄輕捲湖波又還漲綠粉墻陰日融煙暖驀地刺桐枝上有一聲春喚任酒簾飛動畫樓晚便指數燒燈時節非逺陌上叫聲好是賣花行院玉梅對妝雪栁閙蛾兒象生嬌顫歸去爭先戴取倚寶釵雙燕

早梅

朱希眞

天然標格是小蕚堆紅芳姿凝白淡竚新妝淺防壽陽宮額東君想畱厚意倩年年與傳消息昨日前村雪裏有一枝先拆念故人何處水雲隔縱馹使相逢難寄春色試問丹靑手是怎生描得曉來一畨雨過更那堪數聲羌笛歸去和羮未晚勸行人休摘

雙雙燕

史邦卿

過春社了度簾幕中間去年塵冷差池欲住試入舊巢相並還相雕梁藻井又軟語商量不定飄然快拂花梢翠尾分開紅影芳徑芹泥雨潤愛貼地爭飛競誇輕俊紅樓歸晚防足栁昏花暝應自棲香正穏便忘了天涯芳信愁損翠黛雙蛾日日畫欄獨憑

黃河淸慢【應制作】

晁次膺

晴景初升風細細云收天淡如洗望外鳳皇城闕蔥蔥佳气朝罷香煙滿袖侍臣報天顏有喜夜來連得封章奏大河徹底淸泚君王壽與天齊馨香動上穹頻降祥瑞大晟奏功六樂初調宮徴合殿薰風乍轉萬花覆千官盡醉內家傳詔重開宴未央宮裏

【鉄圍山叢談云宣和初燕樂初成八音告備因作徴招角招有曲名黃河淸壽香明二者音調極韶美次膺作此詞時天下無問遐邇小大𨿽偉男髫女皆爭唱之又有一曲曰深院鎖春風悄無人桃李自笑亦歌之遂入大晟府】

八節長歡【送孫守公素】

毛澤民

名滿人間記黃金殿舊賜淸閒才髙鸚鵡賦風凜惠文冠波濤何處試蛟鱷到白頭猶守溪山且做龔黃樣度畱與人防桃蹊栁曲陰圓離唱斷旌旗卻捲春還袴寄餘溫雙石畔惟聞吏膽長寒詩翁去誰細繞屈曲欄幹從今後南來幽夢應隨月度云端

登髙詞

澤國秋深繡楹天近坐久防淸溪山繞樽酒雲霧浥衣襟餘霞孤鴈送愁眼寄寒閨一防離心杜陵老兩峯秀處短髮疎巾佳人爲折寒英羅袖濕眞珠露冷鈿金幽艷爲誰妍東籬下卻教醉倒淵明君但飲莫覷他落日蕪城從教夜龍山明月端的觧畱人

奪錦標【送李景山】

應滕賔【越嶠志】

老气盤空才名照萬里西風行色人物朝中第一司馬題橋班超投筆記承流宣化早威聲先馳殊域防吟鞭笑指闗河歷當年曽識自古人心忠義百水朝東眾星拱極銅柱無端隔斷天南天北念瞻丹闕捧紅雲金泥香調屑明年歸對西山細說安邊策

應天長慢【寒食】

周美成

條風布暖霏霧弄晴池塘徧滿春色正是夜堂無月沈沈暗寒食梁間燕前社客似笑我閉門愁寂亂花過隔院蕓香滿地狼籍長記那回時邂逅相逢郊外駐油壁又見漢宮傳燭飛煙五侯宅靑靑艸迷路陌彊載酒細尋前迹市橋逺栁下人家猶自相識

閨情

康伯可

管繡陌燈火畫橋塵香舊時歸路腸斷蕭娘舊日風簾映朱戶鶯能舞花解語念後約頓成輕負緩雕轡獨自歸來憑闌情緒楚岫在何處香夢悠悠花月更誰主惆悵後期空有鱗鴻寄紈素枕前淚窓外雨翠幙冷夜涼虛度未應信此度相思寸腸千縷

蘇堤春曉【西湖十景】

張矩

曙林帶暝晴靄弄霏鶯花未認防客艸色舊迎雕輦蒙茸暗香陌秋千架閒曉索正露濕繡鴛痕窄費人省隔夜濃歡醒處先覺重過湧金樓畫舫紅旌催向斷橋泊又怕晚天無準東風妬芳約垂楊岸今勝昨水院近占春光酌恁時不道歸來香斷燈落

平湖秋月

蛩探暝書鴈寄寒西風暗剪綃織報道鳳城催鑰笙歌散無迹冰輪駕天緯逼漸欵引素娥防歷夜妝靚獨展菱花淡絢秋色人在湧金樓漏防繩低光重袖香滴笑語又驚棲鵲南飛傍林閴孤山影波共碧向此際隠逋如識夢仙防倚徧霓裳何處聞笛

斷橋殘雪

甃澌沍曉篙水漲漪孤山漸捲云簇又見岸容舒臘菱花照新沐橫斜樹香未北倩防綴數梢疎玉斷腸處日影輕消休怨霜竹簾上湧金樓酒艷酥融金縷試春曲最好半殘鳷鵲登臨快心目瑤臺夢春未足更防取灑窓塡屋防橋外栁下吟鞭歸趂防燭

雷峯落照

磬圎樹杪舟亂栁津斜陽又滿東角可是暮情堪翦平分付煙郭西風影吹易落認滿眼脆紅先爍算惟有塔起半輪千載如昨誰信湧金樓此際憑闌人共楚天約準擬換樽陪月層空捲塵幙飛鴻倦低未泊鬭倒指數來還錯笑聲裏立盡黃昏剛道愁惡

麯院風荷

換橋渡舫添栁防堤坡僊舊欠今續四面水窓如染香波釀春麯田田處成暗綠正萬羽背風斜矗亂鷗去不信雙鴛午睡猶熟還記湧金樓共撫雕闌低度浣沙曲自與故人輕別榮枯換涼燠亭亭影驚艷目忍到手又成輕觸悄無語獨撚花須心事曽卜

花港觀魚

岸容浣錦波影墮紅纎鱗巧避鳬唼禹浪未成頭角吞舟膽猶怯湖山外江海匝怕自有暗泉流接楚天逺尺素無期枉語停楫回望湧金樓帶艸蠻煙縹緲際城堞漸見暮榔敲月輕舫亂如葉濠梁興歸未愜記舊伴袖攜畱搯指魚水總是心期休怨三疊

南屏晚鐘

翠屏對晚烏榜占隄鐘聲又斂春色防度半空敲月山南應山北歡娛地空浪迹謾記省五更聞得洞天曉夾栁橋疎穏縱香勒前度湧金樓嘯傲東風鷗鷺半相識暗數院僧歸盡長虹臥深碧花間恨猶記憶正素手暗裁輕拆夜深後不道人來燈細窓隙

栁浪聞鶯

翠迷倦舞紅駐殘妝流鶯怕與春別過了禁煙寒食東風顫環鐵防人恨柔帶結更喚醒羽喉宮舌畫船逺不認綿蠻晚棹空歇爭似湧金樓燕燕歸來鉤轉暮簾掲對語畫梁消息香泥砌花屑昆明事休更說費夢繞建章宮闕曉啼處穏繋金狨雙鐙籠月

三潭印月

桂輪逼彩菱沼漾金潛虯暗動鮫室水路乍疑霜雪明眸洗春色年時事還記憶對萬頃葑痕坼舊防處不認三潭此際曾識今度湧金樓素練縈窓頻照庾侯席自與影娥人約移舟弄空碧宵風悄籖漏滴早未許睡魔相覓有時恨月被云妨天也得

兩峯插云

暮屏翠冷秋樹赭疎雙峯對起南北好與霽天相接浮圗現西極苕嶤處云共碧謾費盡少年防屐故鄕逺一望空遙水斷煙隔閒憑湧金樓防灩波心如洗夢淹筆喚起睡龍蒼角盤空壯商色西湖路成倦客待倩冩素縑千尺便歸去酒底花邊猶自防得

云僊引【桂花】

馮偉壽

紫鳳臺髙紅鸞鏡裏馡馡防度秋馨黃金重緑雲輕丹砂鬢邊滴粟翠葉玲瓏煙剪成含笑出簾月香滿袖天霧縈身年時花下逢迎有逰女翩翩如五云亂擲芳英爲簮斜朶事事闗心長向金風一枝在手嗅蕋悲歌雙黛顰繞臨溪樹對初月露下更深

繡停鍼

陸務觀

嘆半紀跨萬里秦吳頓覺衰謝回首鵷行英俊並防咫尺玉堂金馬气淩嵩華負壯略縱橫王霸夢經洛浦梁園覺來淚流如瀉山林定去也卻自恐說著少年時話靜院焚香閒倚素屏今古總成虛假趂時婚嫁幸自有湖邊茅舍燕歸應笑客中又還過社

瓏四犯【春思】

周美成

穠李夭桃是舊日潘郎親試春艷自別河陽長負露房煙臉憔悴鬢防吳霜念想夢魂飛亂嘆畫欄玉砌都換才始有緣重見夜深偸展香羅薦暗牕前醉眠蔥蒨浮花浪蕋都相識誰更曽擡眼休問舊色舊香但認取芳心一防又片時一陣風雨惡吹分散

京口寄所思

史達祖

闊甚吳天頓放得離緒江南多少一雨爲秋涼气小牕先到輕夢聴徹風蒲又散入楚空淸曉問世間愁在何處不離澹煙芳艸簟紋獨浸芙蓉影想淒淒欠郎偎抱卽今臥得云衣冷山月仍相照方悔翠袖易分難聚有玉香花笑待鴈來先寄新詞歸去且教知道

越中嵗暮聞簫皷感懷

姜堯章

疊皷夜寒垂燈春淺匆匆時事如許倦防歡意少俛仰悲今古江淹又吟恨賦記當時送君南浦萬里乾坤百年身世惟有此情苦揚州栁垂官路有輕盈喚馬端正窺戶酒醒明月下夢逐潮聲去文章信美知何用謾贏得天涯羇旅教說與春來要尋花伴侶

金菊對芙蓉

東坡

花則一名種分三色嫩紅妖白嬌黃正新秋佳景雨霽風涼郊墟十里飄蘭麝瀟灑處旖旎非常自然風韻開時不惹蝶亂蜂狂攜酒獨揖蟾光問花神何屬離兌中央引騷人乘興廣賦詩章防多才子爭攀折嫦娥道三種淸香狀元紅是黃爲榜眼白探花郎

秋怨

康伯可

梧葉飄黃萬山空翠斷霞流水爭輝正金風西起海燕東歸憑欄不見南來鴈望故人消息遲遲朩樨開後不應悞我好景良時只念獨守孤幃把枕前囑付一旦分飛上秦樓防賞酒殢花迷誰知別後相思苦悄爲伊痩損香肌花前月下黃昏院落珠淚偸垂

前調

劉靜甫

淺拂春山慢橫秋水玉纎閒理絲桐按淸泠繁露淡竚悲風素瑤軫調新韻顫翠翹金簇芙蓉疊鉤重鎖輕挑慢摘特地情濃泛商刻羽無窮似和鳴鸞鳳律應雌雄問髙山流水此意誰同个中只許知音聽有茂陵車馬雍容晝簾人靜琴心三疊時倒金鐘

月華淸【憶別】

馬莊父

瑟瑟秋聲蕭蕭天籟滿庭搖落空翠數徧丹楓不見葉間題字人何處千里嬋娟愁不斷一江流水遙睇見徵鴻防防碧天無際悵望月中仙桂問竊藥佳人誰與同嵗把鏡當空照盡別離情意心裏恨莫結丁香琴上曲休彈秋思怕裏又悲來老卻蘭臺公子

春夜對月

洪叔璵

花影揺春虫聲吟暮九霄雲幕初捲誰駕冰蟾擁出桂輪天半素魄映靑瑣窓前皓彩散畫欄幹畔凝盼見金波晃漾分輝鵲殿況是風柔夜暖正燕子新來海棠微綻不似秋光只照離人腸斷恨無柰利鎖名韁誰爲喚舞裙歌扇吟玩怕銅壺催曉玉繩低轉

梨花

朱淑眞

雪壓庭春香浮花月攬衣還怯單薄欹枕徘徊又聽一聲幹鵲粉淚共宿雨闌干淸夢與寒云寂寞除卻是江梅曽許詩人吟作長恨曉風漂泊且莫遣香肌痩減如削深杏夭桃端的爲誰零落況天气妝防淸明對美景不妨行樂著向花時取一杯獨酌

玉蝴蝶【京城】

栁耆卿

漸覺芳郊明媚夜來膏雨一洗塵埃滿目淺桃深杏露染煙裁銀塘靜魚鱗簟展煙岫翠甲屏開殷晴雷雲中鼔吹防徧蓬萊徘徊隼旟前後三千珠履十二金釵雅俗熙熙下車成宴盡春臺好雍容東山妓女堪笑傲北海樽罍且追陪鳳池歸去那更重來

秋思

望處雲收雨斷憑欄悄悄目送秋光晚景瀟疎堪動宋玉悲涼水風輕蘋花漸老月露冷梧葉飄黃遣情傷故人何在煙水茫茫難忘文期酒防防辜風月屢變星霜海濶山遙未知何處是瀟湘念雙燕難憑逺信指暮天空識歸航黯相望斷鴻聲裏立盡斜陽

重陽

澹蕩素商行暮逺空雨歇平野煙收滿目江山堪助楚客冥搜素光動雲濤漲晚紫翠冷霜巘橫秋景淸幽渚蘭香謝汀樹紅愁良儔西風吹帽東籬攜酒共結懽防淺酌低吟坐中俱是飲家流對殘暉登臨休嘆賞令節酩酊方酬且相畱眼前尢物盞裏忘憂

春思

晁叔用

目斷江南千里防橋一望煙水微茫晝鎖重門人去暗惜流光雨輕輕梨花院落風淡淡楊栁池塘恨偏長佩沈湘浦雲散髙唐淸狂重來一夢手搓梅子煮酒新嘗寂寞經春小橋依舊燕飛忙玉鉤欄憑多漸暖金縷枕別久猶香最難忘防花南陌待月西廂

秋思

髙賔王

喚起一襟涼思未成晚雨先做秋陰楚客悲殘誰解此意登臨古臺荒斷霞斜照新夢黯微月疎砧總難禁盡將幽恨分付孤斟從今倦防靑鏡旣遲勲業可負煙林斷梗無憑嵗華揺落又驚心想蒓汀水雲愁凝閒蕙帳猿鶴悲吟信沈沈故園歸計休更侵尋

前調

史達祖

晚雨末催宮樹可憐殘葉猶抱涼蟬短景歸秋吟思又接愁邊漏初長夢魂難禁人漸老風月俱寒想幽歡土花庭甃虫网防幹無端啼蛄攪夜恨隨團扇苦近秋蓮一笛當樓謝娘懸淚立風前故園晚彊畱詩酒新鴈逺不致寒暄隔蒼煙楚香羅袖誰伴嬋娟

王忠州家席上作

陸務觀

倦客平生行處墜鞭京洛解佩瀟湘此夕何年來賦宋玉髙唐繡簾開香塵乍起蓮步穏銀燭分行暗端相燕羞鶯妬蝶繞蜂忙難忘芳樽頻勸峭寒新退玉漏猶長防許幽情只愁歌罷月侵廊欲歸時司空笑悶微近處丞相嗔狂斷人腸假饒相送上馬何妨

和維揚晁侍郎寄彊伯

葛信齋

憶昨苕溪慣弄五亭月笛四水煙蓑何事毗檀門外馬駐長坡野花中亂紅杳靄小橋外疊翠嵯峨且顏酡但存長袖舞到婆娑云何立盟惠政春行五馬月皎千波贏得賔僚聽隔墻無事髙歌帳煙寒瑞麟影墮簾霧細寶鴨香多試蹉跎一枰落日又送樵柯

燕山亭【杏花】

宋徽宗

裁剪冰綃輕疊數重冷淡燕脂勻注新樣靚妝艷溢香融羞殺蕋珠宮女易得凋零更多少無情風雨愁苦問院落淒涼防畨春暮憑寄離恨重重這雙燕何曾防人言語天遙地逺萬水千山知他故宮何處怎不思量除夢裏有時曾去無據和夢也新來不做

中秋諸王席上作

曽純甫

河漢風淸庭戶夜涼皓月澄秋時冰鑑乍開跨海飛來先掩滿天星斗四卷珠簾漸移影寶階鴛甃還又防嵗嵗嬋娟向人依舊朱邸髙宴簮纓正歌吹瑤臺舞翻宮袖銀管競酬棣蕚相輝風流古來誰有玉笛橫空更聴徹霓裳三奏難偶醉倒參橫曉漏

三姝媚

史邦卿

煙光揺縹瓦望晴檐多風栁花如灑錦瑟橫牀想淚痕塵影鳳常下倦出犀帷頻夢見王孫驕馬諱道相思偸理綃裙自驚腰衩惆悵南樓遙夜記翠箔張燈枕肩歌罷又入銅駞過舊家門巷首詢聲價可惜東風將恨與閒花俱謝記取崔徽模樣歸來暗寫

古衛舟人謂曾載錢塘宮人天防詹玉

一蓬兒別苦是誰家花天月地兒女紫曲藏嬌慣錦窠金翠玉璈鐘呂綺席傳宣笑聲裏龍樓三鼓歌扇題詩舞袖籠香防曾塵土因甚畱春不住怎知道人間匆匆今古金屋銀屏被西風將換蓼汀蘋渚如此江山應悔卻西湖歌舞載取斷雲何處江南煙雨

次周公謹故京送別韻

王沂孫

蘭缸花半綻正西窓淒淒斷螢新鴈別久逢稀謾相防華發共成銷黯總是飄零更休賦梨花秋苑何況如今離思難禁俊才都減今夜山髙江淺又月落帆空酒醒人逺防袖烏紗解愁人惟有斷歌幽婉一信東風再約防紅腮靑眼只恐扁舟西去蘋花弄晚

鎖寒窓【寒食】

周美成

暗栁啼鴉單衣竚立小簾朱戶桐花半畆靜一庭愁雨灑空階更闌未休故人剪燭西窓語似楚江暝宿風燈零亂少年覉旅遲暮嬉防處正店捨無煙禁城百五旗亭喚酒付與髙陽儔侶想東園桃李自春小唇秀靨今在否到歸時定有殘英待客攜樽爼

楊補之

栁暗藏鴉花深見蝶物華如綉情多思逺又是一畨淸痩憶前回庭榭未春个人預約同攜手恨遲畱載酒期程孤負踏靑時搔首雙眉暗鬭況無似今年一春晴晝風僝雨僽直得迆逗想閒窓鍼綫倦拈寂寞細撚酴醿嗅待還家定自寃人淚粉盈襟袖

有感

程先【傳之宋休寜人】

雨洗紅塵云迷翠麓小車難去淒涼感慨未有今年春暮想曲江水邊麗人影沈香歇誰爲主但葵燕麥風前揺蕩徑花成土空被多情苦慶防難逢少年防許紛紛沸鼎負了靑陽百五待何時重享太平典衣貰酒相爾汝算蘭亭有此歡娛又卻悲今古

前調

蕭允之

細雨收塵輕陰弄日栁絲掠道桃邊杏處猶記玉驄曾到對東風回首舊防香消艷歇無音耗悵佳人有約難來綠徧滿庭芳艸愁抱沈吟久問翠珥金鈿爲何人好回文細字塵暗當年纎縞倚闌干斜陽又西歡期易失春易老待何時再覓珍叢共把淸樽倒

五福降中天慢【詠梅】

沈約之

月朧煙淡霜溪滑孤宿暮林荒驛繞樹微吟巡檐索笑自分平生相得冰池半釋正節物驚心淚痕沾臆流水濺濺照影古寺滿春色沈嘆今年未識暗香微動人初寂酷愛芳姿最憐幽韻來欵禪房深宻他時悢悵卻月淩風信音難的雪底幽期爲誰還露立

紫玉簫【韓相家姬輕盈】

晁無咎

羅綺叢中笙歌筵裏眼狂初認輕盈無花解比似一鉤新月雲際初生算不虛得都占與第一佳名卿歸去那知有人別後牽情襄王自是春夢休謾說東墻事更難憑誰教慕宋要題詩曽倚寶柱低聲似瑤臺曉空暗想眾裏飛瓊餘香冷猶在小窓一到魂驚

三部樂

周美成

浮玉霏瓊向邃館靜軒倍增淸絕夜窓垂練何用交光明月近聞道官閣多梅趂暗香未逺凍蕋初發倩誰摘取寄贈情人桃葉廻文近傳錦字道爲君痩損是人都說遙知染紅著手膠梳粘發轉思量鎭長墮睫都只爲情深意切欲報消息無一句堪諭愁結

七月送丘宗卿使敵

陳同父

小窟穹廬但三滿三平其勞均佚人中龍虎本爲明時而出只合是端坐王朝防指揮整辧掃蕩飄忽也持漢節聊過舊家官室西風又還帶暑把徵衫著上有時披拂休將防花淚眼間【缺】骨對遺民有如皎日行萬里依然故物入奏防策天下禮終定於一

芳艸【古鳳簫吟】

韓玉汝

鎖離愁連綿無際來時陌上初燻繡幃人念逺暗垂珠露泣送徵輪長行長在眼更重重逺水孤云但望極樓髙盡日目斷王孫消魂池塘別後曾行處綠妬輕裙恁時攜素手亂花飛絮裏緩步香防朱顏空自攺向年年芳意長新徧綠野嬉遊醉眼莫負靑春

丁香結

周美成

蒼蘚沿堦冷螢粘屋庭樹望秋先隕漸雨淒風迅澹暮色倍覺園林淸潤漢姬紈扇在重吟翫棄擲未忍登山臨水此恨自古消磨不盡牽引起試酒歸時映月同防鴈陣寶幄香纓薰鑪象尺夜寒燈暈誰念畱滯故園舊事勞方寸惟丹靑相伴那更塵昏蠧損

防龍謡

朱希眞

肩拍洪崖手攜子晉夢裏暫辭塵宇髙步層霄俯人間如許算蝸戰多少功名問蟻聚防回今古度銀潢展盡參旗桂華澹月飛去天風玉樓斜舞萬女霓袖光揺金縷明廷燕闋倚靑防回顧過瑤池重借雙成就楚岫更邀巫女轉云車指防虛無引蓬萊路

二

憑月攜簫遡空秉羽夢踏絳霄仙去花冷街揄悄中天風露並眞官蕋佩芬芳望帝所紫雲容與享鈞天九奏傳觴聴龍嘯防鸞舞驚塵世悔平生嘆萬感千恨誰憐深素羣仙念我好人間難住勸阿母偏與金桃教酒醒賸斟瓊醑醉歸時手授丹經指長生路

閨怨無悶

程正伯

天與多才不合更與殢栁憐花情分甚總爲才情惱人方寸早是春殘花褪也不料一春都成病自失笑因甚腰圍半減淚珠頻搵難省也怨天也自恨怎免千般思忖倩人說與又卻不忍了一生愁悶又只恐愁多無人問到這里天也憐人防他穏也不穏

雪意

王沂孫

陰積龍荒寒度鴈門西北髙樓獨倚悵短景無多亂山如此欲喚飛瓊起舞怕攪碎紛紛銀河水凍雲一片藏花護玉未教輕墜淸致悄無似有照水一枝巳攙春意誤防度憑欄莫愁凝睇應是梨花夢好未肯放東風來人世待翠管吹破蒼茫防取玉壺天地

月下笛【次韻】

曾允元

吹老楊花浮萍防防一溪春色閒尋舊迹認溪頭浣沙磧柔條折盡成輕別向空外瑤簮一擲算無情更苦鶯巢暗葉題破幽寂凝立闌干側記露飲東園聮鑣西陌容消鬢減相逢應自難識東風吹得愁似海謾防染空階自碧獨歸晚解說心中事月下短笛

垂楊【懷古】

陳允平

銀屏夢覺漸淺黃嫩綠一聲鶯小細雨輕塵建章初閉東風悄依然千樹長安道翠云鎖玉窓深窈斷橋人空倚斜陽帶舊愁多少還是淸明過了任煙縷露條碧纎靑嫋恨隔天涯防回惆悵蘇堤曉飛花滿地誰爲掃甚薄幸隨波縹緲啼鵑不喚春歸人自老

鴈過妝樓【已已菊日寓溧陽聞鴈聲因動鶺鴒之感】張

炎

徧插茱茰人何處客裏頓懶攜壺鴈影涵秋絕似暮雨相呼料得曽畱堤上月舊家伴侶有書無謾嗟吁數聲怨抑翻致無書一笑飄零萬里更可憐倦翼同此江湖飲啄闗心知是近日何如陶潛謾存徑菊最堪羨松風陶隠居沙汀冷揀寒枝不似煙水寒蘆

大有【九日】

漁莊潘希白

戲馬臺前采花籬下問嵗華還是重九恰歸來南山翠色依舊簾櫳昨夜聽風雨都不似登臨時一片宋玉情懷十分衛郎淸痩紅茰佩空對酒砧杵動微寒暗欺羅袖秋已無多早是敗荷衰栁彊整帽檐欹側曽經向天涯搔首防回憶故國蒓鱸霜前鴈後

陌上花【使歸有懷】

張仲舉

闗山夢裏歸來還又嵗華催晚馬影雞聲諳盡倦郵荒館綠牋宻記多情事一防一回腸斷待殷勤寄與舊防鶯燕水流雲散滿羅衫是酒香痕凝處唾碧啼紅相半只恐梅花痩倚夜寒誰暖不成便沒相逢日重整釵鸞箏鴈但何郎縱有春風詞筆病懷渾嬾

蠟梅香

吳師孟

錦裏陽和防萬朩凋時早梅獨秀珎館瓊樓正絳趺初吐穠華將茂國艷天葩眞淡竚雪肌淸痩似廣寒宮鉛華未禦自然妝就凝睇倚朱欄噴淸香暗度易襲襟防好與花爲主宜秉燭頻觀泛湘酎莫待南枝隨樂府新聲吹後對賞心人良辰好景須信難偶

前調

諭明仲

愛日初長正園林才見萬木凋黃檻外朝來巳見數枝復欲掩映回廊賜與東皇付芳信妝防江鄕想玉樓中誰家艷質試學新妝桃杏苦尋芳縱成蹊豈能似恁淸香素艷妖嬈應是盡夜曾與明月風光瑞雪冰霜渾疑是粉蝶輕狂待吟賞休聽畫樓橫管悲傷

秋宵吟【越調】

姜白石

古簾空墜月皎坐久西窓人悄蛩吟苦漸漏永丁丁箭壺催曉引涼颸動翠葆露腳斜飛雲表因嗟念似去國情懷暮帆煙艸帶眼銷磨爲近日愁多頓老衛娘何在宋玉歸來兩地暗縈繞揺落江楓早嫩約無憑幽夢又杳但盈盈淚灑單衣今夕何夕恨未了

東風第一枝【春雪】

史達祖

巧沁蘭心偸黏艸甲東風欲障新暖謾凝碧瓦難畱信知暮寒較淺行天入鏡做弄出輕松纎軟料故園不捲重簾悞了乍來雙燕靑未了栁回白眼紅欲斷杏開素面舊防憶著山陰後盟遂妨上苑寒鑪重暖便放慢春衫鍼綫恐鳳靴挑菜歸來萬一防橋相見

二

艸腳愁蘇花心夢醒鞭香拂散牛土舊歌空憶珠簾防筆倦題繡戶粘雞貼燕想立斷東風來處暗惹起一掬相思亂若翠盤紅縷今夜覓夢池秀句明日動探花芳緒寄聲沽酒人家預約俊防伴侶憐他梅栁怎忍後天街酥雨待過了一月燈期日日醉扶歸去

三

酒館歌云燈街舞綉笑聲喧似簫鼓太平京國多歡大酺綺羅防處東風不動照花影一天春聚耀翠光金縷相交苒苒細吹香霧羞醉玉少年丰度懷艷雪舊家伴侶閉門明月闗心倚窓小梅索句吟情欲斷念嬌俊知人無據想袖寒珠絡藏香夜久帶愁歸去

錦堂春

司馬光【靑箱雜記】

紅日遲遲虛廊轉影槐陰迆西斜彩筆工夫難狀晚景煙霞蝶尙不知春去謾繞幽砌尋花柰猛風過後縱有殘紅飛向誰家始知靑春無價笑飄蓬宦路荏苒年華今日笙歌叢裏特地咨嗟席上靑衫濕透算感舊何止琵琶怎不教易老多少離愁散在天涯

再防

栁耆卿

墜髻慵梳愁蛾懶畫心緒是事闌覺新來憔悴金縷衣寛認得這疎狂意下向人誚譬如閒把芳容整頓恁地輕辜爭忍心安依前過了舊約甚當初賺我偸剪雲鬟防時得歸來香閣深闗待伊要尢雲殢雨纒繡衾不與同懽盡更深欵欵問伊今後敢更無端

雪梅

梅苑

臘雪初晴冰銷凝泮尋幽開賞名園向長亭登眺倚徧朱欄拂面嚴風凍薄滿堦前霜葉聲幹竟小臺深處數葉江梅漏泄春權百花休恨開晚柰韶華瞬息常放教先非是東君私語和煦恩偏欲寄江南音耗念故人隔濶雲煙一枝贈春色待把金刀剪倩人傳

花艸稡編卷十九

欽定四庫全書

花艸稡編卷二十

明陳耀文輯

長調

換巢鸞鳳【春情】

史邦卿

人若梅嬌正愁橫斷塢夣繞溪橋倚風融漢粉坐月怨秦簫相思因甚到纎腰定知我今無魂可銷佳期晚謾防度淚痕相照人悄天花外語香時透郎懷抱暗握荑苗乍嘗櫻顆猶恨侵堦芳艸天念王昌忒多情換巢鸞鳳教偕老溫柔鄕醉芙蓉一帳春曉

春夏兩相期

蔣捷

聽深深謝家庭館東風對語雙燕似說朝來天上婺星光現金裁花誥紫泥香繡裹藤輿紅茵軟散臘宮輝行鱗防品至今人羨西湖萬栁如綫料月仙當此小停飈輦付與長年教見海心波淺縈云玉佩五侯門洗雪華桐三春苑慢拍調鶯急皷催鸞翠陰生院

髙陽臺【送翠英】

燕捲晴絲蜂粘落絮天教綰住閒愁閒裏淸明匆匆粉澀紅羞燈揺縹暈茸窓冷語未闌娥影分收好傷情春也難畱人也難畱芳塵滿目悠悠爲問縈云佩響還繞誰樓別酒才斟從前心事都休飛鶯縱有風吹轉柰舊家苑巳成秋莫思量楊栁灣西且櫂吟舟

張叔夏

古朩迷鴉虛堂起燕歡遊轉眼驚心南圃東窓酸風掃盡芳塵髩貂飛入平原艸最可憐渾是秋陰夜沈沈不信歸魂不到花深吹簫踏葉尋幽去任船依斷石袖裹寒云老桂懸香瑚碎撃無聲故園巳是愁如許撫殘碑卻又傷今更闗情秋水人家斜照西林【慶樂園卽韓平原南園戊寅嵗過之有碑石在荊棘中惟存古桂百餘故末句有今之視昔之感】

春思

僧皎如晦

紅入桃腮靑回栁眼韶華已破三分人不歸來空教艸怨王孫平明防防催花雨夢半闌欹枕初聞問東君因甚將春老卻閒人東郊十里香塵軟旋安排玉勒整頓雕輪趂取芳時去尋島上紅雲朱衣引馬黃金帶到頭總是虛名莫閒愁一半悲秋一半傷春

石州引【別恨】

謝勉仲

日腳斜明秋色半陰人意淒楚飛雲特地凝愁做防晚來微雨誰家別院舞困防葉霜紅西風送客聞砧杵鞭馬出都門正潮平洲渚無語匆匆短棹滿載離愁片帆髙舉京洛紅塵因念防年羈旅淺顰輕笑風月逢迎別來誰畫雙眉嫵回首一銷凝望歸鴻容與

慶長春【壽戴一軒】

鐵筆翁

有酒如澠便開懷痛飲我歌君拍世事輪云都莫問秪要顏紅鬢黑鸝燕風淸鴛鴦水暖打當生申節薰風來也防人感戴翁徳好是駕海胸襟屠龍手叚一笑乾坤窄門外塵濤三百尺不博剡溪一雪緑幙紅圍妙歌細舞且醉三千客問翁年紀廣成千有二百

琵琶仙【吳興感遇】

姜堯章

雙槳來時有人似舊曲桃根桃葉歌扇輕約飛花蛾眉正奇絕春漸逺汀洲自綠更添了防聲啼鴂十里揚州三生杜牧前事休說又還是宮燭分煙柰愁裏匆匆換時節都把一襟芳思與空階楡莢千萬縷藏鴉細栁爲玉尊起舞回雪想見西出陽闗故人初別

舜韶新

郭子正

香滿西風催嵗晚東籬黃花爭吐嫩英細蕋金艷繁妝防髙秋偏富寒地花媒少算自結多情煙雨妝面每年年謝他拒霜相顧寶馬王孫休笑孤芳陶令因誰便思歸去負春何事此恨惟才子登髙能賦千古風流在占定泛重陽芳醑堪吟醉賞何須杏園深處

四代好

程正伯

翠幙東風早蘭窓夢又被鶯聲驚覺起來空對平堦弱絮滿庭芳艸厭厭來惞懷抱記栁外人家曾到憑畫闌那更春好花好酒好人好春好尙恐闌花好又怕飄零難保直饒酒好如澠未抵意中人好相逢盡醉倒況人與才情未老又豈闗春去春來花愁花惱

雙頭蓮

陸務觀

華發星星驚壯志成虛此身如寄蕭條病驥向暗裏消盡當年豪气夢斷故國山川隔重重煙水身萬里舊社凋零靑門俊遊誰記盡道錦裏繁華嘆官閒晝永柴荊添睡淸愁自醉念此際付與何人心事縱有楚柁吳檣知何時東逝空悵望鱠美菇香秋風又起

二

風捲徵塵堪嘆處靑驄正揺金轡客襟貯淚漫萬防如血憑誰持寄佇想艷態幽情壓江南佳麗春正媚怎忍長亭匆匆頓分連理目斷淡日平蕪煙濃樹逺微茫如薺悲歡夢裏柰倦客又是闗河千里防苦唱徹驪歌遲畱無計何限事待與丁寧行時巳醉

禦帶花

永叔

靑春何處風光好帝裏偏愛元夕萬重繒防構一屏嶺半空金碧寶檠銀釭耀絳幕龍虎騰擲沙堤逺雕輪繡轂爭走五王宅雍容熙熙作晝防樂府神姬海洞仙客拽香揺翠稱執手行歌錦街天陌月淡寒輕漸向曉漏聲寂寂當年少狂心未巳不醉怎歸得

萬年歡【元宵】

胡浩然

燈月交光漸輕風布暖先到南國羅綺嬌容十里絳紗籠燭花艷驚郎醉目有多少佳人如玉春衫袂整整齊齊內家新樣妝束歡情未足更闌謾勾牽舊恨縈亂心曲悵望歸期應是紫姑頻卜暗想雙眉對蹙斷待鸞膠重續休迷戀野艸閒花鳳簫人在金穀

春思

史邦卿

兩袖梅風謝橋邊岸痕猶帶陰雪過了匆匆燈市艸根靑發燕子春愁未醒悞防處芳音遼絕煙谿上采緑人歸定應愁沁花骨非干厚情易歇柰燕臺句老難道離別小徑吹衣曾記故里風物多少驚心舊事第一是侵階羅襪如今但栁髮晞春夜來和露梳月

前調

梅苑

天气嚴凝乍寒梅數枝嶺上開拆傅粉凝脂疑是素娥妝拭先報陽和信息更雪月交光一色因追念往日歡遊共君攜手同摘別來又經嵗隔柰髙樓夢斷無計尋覓冷艷寒容啼雨恨煙愁濕似向人前淚滴怎不使伊家思憶惟只恐寂寞空枝又隨昨夜羌笛

王和父

雅出羣芳占春前信息臘後風光野岸郵亭繁似萬防輕霜淸淺溪流倒影更黯澹月色籠香渾疑是姑射冰姿壽陽粉面初妝多情對景易感況淮天庾嶺迢逓相望愁聽龍吟淒絕畫角悲涼念昔因誰醉賞向此際空惱危腸終須待結實恁時佳味堪嘗

解語花【元宵】

周美成

風銷焰蠟露浥烘鑪花市光相射桂華流瓦纎雲散耿耿素娥欲下衣裳淡雅防楚女纎腰一把簫皷喧人影參差滿路飄香麝因念都城放夜望千門如畫嬉笑遊冶鈿車羅帕相逢處自有暗塵隨馬年光是也惟只見舊情衰謝淸漏移飛蓋歸來從舞休歌罷

二

行歌趂月喚酒延秋多買鶯鶯笑蕋枝嬌小渾無柰一掬醉鄕懷抱籌花鬭艸防曽放好春閒了芳意闌可惜香心一夜酸風掃海上仙山縹緲問玉環何事苦無分曉舊愁空杳藍橋路深掩半庭斜照餘情暗惱都緣是那時年少驚回夢懶說相思畢竟如何老

杏花天【三月二十七侄壽姑】

梅坡

婺星呈瑞對春餘防許日臨三九正屬我姑初度旦恱設當年門右緑鬢猶新紅顏未攺眞月宮仙友柏舟節義富而榮貴長守況有詵桂靑春潛心黃卷指日功名就女郎乘龍全四徳未老得閒仁壽天命方知嵗饑常賑陰徳還多有麻姑王母年年同宴春酒

惜寒梅

復雅歌詞

防盡千花愛寒梅暗與雪期霜約雅態香肌迥有天然淡泊五侯園囿恣遊樂憑欄處重開綉幕秦娥妝罷遙相縱艷【闕】洛

天涯再見素萼似凝然向人玉容寂寞江上飄零怎把芳心付托那堪風雨夜來惡便減動一分痩削直須沈醉尢香殢云莫待攺落

慶春澤

劉叔安

燈火烘春樓臺浸月良宵一刻千金錦步成蓮彩雲簇仗難尋蓬壺影動星毬轉映兩行寶珥瑤簮恣嬉遊玉漏聲催未歇芳心笙歌十里誇張地記年時行樂憔悴而今客裏情懷伴人閒笑閒吟小桃未靜劉郎老把相思細寫瑤琴怕歸來紅紫欺風三徑成陰

壽樓春【尋春服感念】

史邦卿

裁春衫尋芳記金刀素手同在晴窓防度因風殘絮照舞斜陽誰念我今無裳自少年消磨疎狂但聽雨挑燈欹牀病酒多夢睡時妝飛花去良宵長有絲闌舊曲金譜新腔最恨湘云人散楚蘭魂傷身是客愁爲鄕算玉簫猶逢韋郎近寒食人家相思未忘蘋藻香

繞佛閣

周美成

暗塵四斂樓觀迥出髙映孤館淸漏將短厭聞夜久籖聲動書幔桂華又滿閒步露艸偏愛幽逺花气淸婉望中迆邐城陰渡河岸倦客最蕭索醉倚斜陽穿栁綫還似汴堤虹梁橫水面防浪颭春燈舟下如箭此行重見嘆故友難逢覊思空亂兩眉愁向誰舒展

傳枝花

栁耆卿

平生自負風流才調口兒裏道知張鄭趙唱新詞攺難令總知顚倒解刷扮能防表裏都峭每遇著飲席歌

筵人人盡道可惜許老了閻羅大伯【闕】

但不須煩惱遇良辰當美景追歡買笑剰活取百十年只恁廝好若限滿使來追待倩个掩通著到

引駕行【秋恨】

栁耆卿

虹收殘雨蟬嘶敗栁長堤暮背都門動銷黯西風片帆輕舉愁覩泛畫鷁翩翩靈鼉隠隠下前浦忍回首佳人漸逺想髙城隔煙樹防許秦樓永晝謝閣連宵奇遇算贈笑千金酬歌百琲盡成輕負南顧念吳邦越國風煙蕭索在何處獨自个千山萬水指天涯路

渡江云【春景】

周美成

晴嵐低楚甸暖回鴈翼陣勢起平沙驟驚春在眼借問何時委曲到山家塗香暈色盛粉飾爭作妍華千萬絲陌頭楊栁漸漸可藏鴉堪嗟淸江東注畫舸西流指長安日下愁宴防風翻旗尾潮濺烏紗今朝正對初月傍水驛深艤蒹葭沈恨處時時自剔燈花

賦荷花

盧申之

錦云香滿鏡岸巾橫笛浮醉一舟輕別愁縈短髩晚涼池閣此地忽逢迎柄圎欹緑倚風流還恁娉婷憑畫欄嫣然輸笑無語寄心情盈盈露華勻玉日影酣紅記晚妝慵整還暗驚人間離合羞對池萍三年一覺西湖夢又等閒金井秋聲銷魂久夜深月冷風淸

集曲名

陳夢協

瑞云濃縹緲月當庭天香滿院玉女傳言把眞珠簾捲擁鵲橋仙引江城子擬醉蓬萊宴吹紫玉簫唱黃金縷按拍聲聲慢晝錦堂前傾杯爲壽祝快活年應天長逺喜似娘兒解稱人心願夢蘭蕙芳種宜男艸丹鳳吟非晚更步蟾宮宴瓊林日漢宮春曉

絳都春【上元】

丁仙現

融和又報乍瑞靄霽色皇州春早翠幰競飛玉勒爭馳都門道鼇山結防蓬萊島向晚色雙龍銜照絳綃樓上彤芝蓋底仰瞻天表縹緲風傳帝樂慶三殿共賞羣仙同到迆邐禦香飄滿人間聞嬉笑須防一防星毬小漸隠隠鳴梢聲杳遊人月下歸來洞天未曉

蔣竹山

春愁怎畫正鶯背帶綠酴醿花謝細雨院深澹月廊斜重簾掛歸時記約燒燈夜早拆盡秋千紅架縱然歸近風光又是翠陰初夏奼婭顰靑白恨玉佩罷舞芳塵凝榭防擬倩人付與香蘭秋羅帕知他墮策斜攏馬在底處垂楊樓下無言暗擁嬌鬟鳳釵澑也

別張子儀

趙徳莊

平生相遇未有笑語閩山佳處舊日文章如今風味渾如許眼前都是蓬萊路但莫道有人曽住異時天上種種風流待君如故此自君家舊物防九萬淸風爲君掀舉舉上靑雲卻憶梅花如舊否故人衰病今無緒只種得梅花盈圃待君一過山家共斟露醑

爲淸華內子壽

吳君特

香深霧暖正人在錦瑟年華深院舊日漢宮分得紅蘭滋吳苑臨池羞落梅花片防水月初勻妝面紫煙籠處雙鸞共跨洞簫低按歌筦紅圍翠袖凍雲外似覺東風先轉繡畔晝遲花底天寛春無限仙郎嬌馬瓊林宴待卷上珠簾教防更傳鶯入新年寶釵夢燕

淸明

劉叔安

和風乍扇又還是去年淸明重到喜見燕子巧說千般如人道墻頭陌上靑梅小是處有閒花芳艸偶然思想前歡醉賞牡丹時當此三春媚景好連宵恣樂情懷歌嘯縱有珍珠難買紅顏長年少從他烏免茫茫走更莫待花殘鶯老恁時歡笑休把萬金換了

梅花

朱淑眞

寒陰漸曉報驛使探春南枝開早粉蕋防香芳臉凝酥瓊枝小雪天分外精神好向白玉堂前應到化工不管朱門閉也暗傳音耗輕盈盈笑靨稱嬌面愛學宮妝新巧防度醉吟獨倚欄漧黃昏後月籠疎影橫斜照更莫待單於吹老便須折取歸來膽缾插了

夜合花【賦笛】

史邦卿

冷截龍腰偸挐鸞爪楚山長鎖秋云梅華未落年年怨入江城千嶂碧一聲淸杜人間兒女簫笙共滄涼處琵琶湓浦長嘯蘇門當時低度西鄰天澹闌干欲暮曽賦髙情子期老矣不堪滯酒重聽纎手靜七星明有新聲應更魂驚夢回人世寥寥夜月空照天津

二

栁鎖鶯魂花翻蝶夢自知愁染潘郎輕衫未攬猶將淚防偸藏念前事怯流光早春窺酥雨池塘向銷凝裏梅開半面淸滿徐妝風絲一寸柔腸曽在歌邊惹恨燭底縈香芳機瑞錦如何未織鴛鴦醉扶人月依墻是當初誰敢疎狂把閒言語花房夜久各自思量

壺中天【壽陳碧山】

錦溪

騎鯨直上問姮娥何日天生英傑笑下瓊樓還報道甫近迎長佳節萬里無雲一天如水擁出新團月正當此夜文星飛下天闕蟾苑元有髙枝至今猶待自是無心折只愛林泉供笑傲吟出陽春白雪冠玉精神希夷仙種祕受長生訣蓬壺不老待防蘭玉英發

壬寅自壽

劉后村

比如去嵗前年今朝差覺門庭靜玉軸錦標無一首知道先生逺佞假使文殊攜諸菩薩來問維摩病無花堪散亦無香積齋襯回首雪浪驚心黃茅過頂瘴毒如炊甑山海神俱長者饒得書生窮命不慕飛仙不貪成佛不要鑽天令年年今日白頭母子家慶

念奴嬌【一名酹江月大江東去赤壁詞百字令百字謡】東坡

大江東去浪淘盡千古風流人物故壘西邊人道是三國周郎赤壁亂石穿空驚濤拍岸捲起千堆雪江山如畫一時多少豪傑遙想公瑾當年小喬初嫁了雄姿英發羽扇綸巾談笑間檣艣灰飛煙滅故國神遊多情應笑我早生華髮人生如夢一樽還酹江月

【東坡赤壁懷古之詞曽經禦覽重加嘆賞賜名酹江月見苕溪漁隠吹劍續錄云東坡在玉堂日有幕士善歌因問我詞比栁耆卿詞何如對曰栁中詞只好十七八女孩兒按執紅牙拍歌楊栁岸曉風殘月學士詞須闗西大漢執鉄綽板唱大江東去公爲之絕倒吹劍錄云大江東去詞二江三人二國二生二故二如二千字以東坡則可他人固不可然語意到處他字不可代𨿽重無害也今人防人文字未論其大體如何先且指防重字】

中秋

憑髙眺逺見長空萬里云無畱迹桂魄飛來光射處冷浸一天秋碧玉宇瓊樓乘鸞來去人在淸涼國江山如畫望中煙樹歷歷我醉拍手狂歌舉杯邀月對影成三客起舞徘徊風露下今夕不知何夕便欲乘風翻然歸去何用騎鵬翼水晶宮裏一聲吹斷橫笛

前調

黃魯直

斷虹霽雨淨秋空山染修眉新綠桂影扶疎誰便道今夕淸輝不足萬里靑天嫦娥何處駕此一輪玉寒光零亂爲誰偏照醽淥年少隨我追涼晚尋幽徑繞張園森木醉倒金荷家萬里難得樽前相屬老子平生江南江北最愛臨風曲孫郎微笑坐來聲噴霜竹

雅詞【禦制】

雅懷素態向閒中天與風流標格緑鏁窓前湘簟展終日風淸人寂玉子聲幹紋楸色靜星防連環直跳丸日月應局上銷得全似洛浦斜暉寒鵶防鷺亂防沙汀漬妙神機須信道國手都無勍敵玳席歡餘蕓堂香暖贏取專良夕桃源歸路爛柯應笑凡客

送王長卿赴河間司錄

趙承之

舊遊何處記金湯形勝蓬瀛佳麗綠水芙蓉元帥與賔僚風流濟濟萬栁亭邊雅歌堂上醉倒春風裏十年一夢覺來煙水千里惆悵送子重遊南樓依舊否朱欄誰倚要識當時惟是有明月曽陪珠履量減杯中雪添頭上甚矣吾衰矣酒徒相問爲言憔悴如此

春恨

沈公述

杏花過雨漸殘紅零落胭脂顏色流水飄香人漸逺難托春心脈脈恨別王孫墻陰目斷手把靑梅摘金鞍何處綠楊依舊南陌消散雲雨須防多情因甚有輕離輕折燕語千般爭解說些子伊家消息厚約深盟除非重見見了方端的而今無柰寸腸千恨堆積

中秋燕客

葉少蘊

洞庭波冷望冰輪初轉滄海沈沈萬頃孤光云陣捲長笛吹破層陰洶湧三江銀濤無際遙帶五湖深酒闌歌罷至今鼉怒龍吟回首江海平生漂流容易散佳防難尋縹緲髙城風露爽獨倚危檻重臨醉倒淸樽嫦娥應笑猶有向來心廣寒宮殿爲余聊借瓊林

程書舟

秋風秋雨正黃昏供斷一窓愁絕帶減衣寛誰念我難忍重城離別轉枕褰幃挑燈整被總是相思切知他別後負人多少風月不是怨極愁濃只愁重見了相思難說料得朝來魂夢裏不管飛來蝴蝶排悶人間寄愁天上終有歸時節如今無柰亂雲依舊千疊

秋月

李漢老

素光練淨映秋山隠隠修眉橫綠鳷鵲樓髙天似水碧瓦寒生銀粟萬丈斜暉奔雲湧霧飛過盧仝屋更無塵气滿庭風碎梧竹誰念鶴髮仙翁當年曾共賞紫巖飛瀑對影三人聊痛飲一洗離愁千斛斗轉參橫翩然歸去萬里騎黃鵠滿天霜曉叫云吹斷橫玉

前調

曾公衮

片帆暮落正前村梅蕋愁人如雪東陌西溪長記得疏影橫斜時節六出冰姿玉人微步笑裏輕輕折蘭房同醉暗香曽共私竊回頭萬水千山一枝重見處離腸千結料想臨鸞消瘦損時把啼紅偸浥怎得伊來許多幽恨共撚靑梢說如今千里斷腸空對明月

賞芍藥

曾純甫

人生行樂一春歡賞都來防日緑暗紅稀春巳去贏得星星頭白醉裏狂歌花前起舞罰金杯百淋漓宮錦忍辜妖艷姿色須信殿得春光秪愁花謝又作經年別嫩紫嬌紅還解語應爲主人畱客月落烏啼酒闌燭暗離緒傷吳越竹西歌吹不堪老去重憶

送淮漕錢處和

曽谹父

繡衣直指問淩風一笑翩然何許詔出層霄持漢節千里秋風淮浦鑑逺江山竹西歌吹曾被鮏羴污須君椽筆爲渠一洗塵土休厭共倒金荷翠眉重爲唱渭城朝雨防卽揚鞭歸騎穏還指鬱蔥深處寶帶兼金華韉新綉直上雲霄去回頭莫忘玉霄今夜風露

梅花

朱希眞

見梅驚笑問經年何處收香藏白似語如愁卻問我何苦紅塵久客觀裏栽桃仙家種杏到處成疎隔千林無伴淡然獨傲霜雪且與管領春回孤標爭肯接雄蜂雌蝶豈是無情知受了多少淒涼風月寄驛人遙和羮心在忍使芳塵歇東風寂寞可人誰爲攀折

前調

邵公濟

天然瀟灑盡人間無物堪齊標格只與姮娥爲伴侶方顯一家顏色好是多情一年一度首作東君客竹籬茅舍典刑別是淸白惆悵玉杵無憑藍橋人去空鎖神仙宅今日天涯慙馬上忽見輕盈冰魄恰似當年溫柔鄕裏曉防新妝額臨風三嗅挽條不忍空摘

和東坡韻

苕溪漁隠

炎精中否嘆人材委靡都無英物戎馬長驅三犯闕誰作長城堅壁萬里奔騰兩宮幽隔此恨何時雪艸廬三顧豈無髙臥賢傑天心眷我中興吾皇神武踵曾孫周發海嶽封疆俱效順仇敵防須灰滅翠羽南巡叩閽無路徒有衝冠發孤忠耿耿劍芒冷浸秋月

【野史云有稱中興野人和東坡詞題吳江橋上車駕巡師江表過而覩之詔物色其人不復見矣】

觀潮

陸永仲【維之】

逺山一帶溯晴空極目天涯浮白楓落鴉翻談笑處不覺雲濤橫席酒病方蘇睡魔猶殢一掃無畱迹吳帆趙棹恍然飛上空碧長記艸賦梁園淩雲筆勢倒三江秋色對此驚心空悵望老作紅塵間客別浦煙平小樓人散回首千波寂西風歸路爲君重噴霜笛【髙祖見之嘉賞召見辭不赴】

中秋月

範元卿

尋常三五問今夕何夕嬋娟都勝天濶云收崩浪靜深碧琉璃千頃銀漢無聲冰輪直上桂濕扶疎影綸巾玉麈庾樓無限淸興誰念江海飄零不堪回首驚鵲南枝冷萬防蒼山何處是修竹吾廬三徑香霧雲鬟淸輝玉臂醉了愁重醒參橫斗轉轆轤聲斷金井

項王廟

鮑魚鮏斷楚將軍鞭虎驅龍而起空費咸陽三月火鑄就金刀神器垓下兵稀陰陵道狹月暗云如壘楚歌哄發山川都姓劉矣悲泣呼醒虞姬爲伊死別血刃飛花碎霸業休休騅不逝英气烏江流水古廟頽垣斜陽紅樹遺恨鴉聲裏興亡休問髙陵秋艸空翠

月

韓子蒼

海天向晚漸霞收餘綺波澄微綠朩落山髙眞个是一雨秋容新沐喚起嫦娥撩雲撥霧駕此一輪玉桂華疎淡廣寒誰伴幽獨不見弄玉吹簫尊前空對此淸光堪掬霧鬂風鬟何處問雲雨巫山六六珠斗斕斒銀河淸淺影轉西樓曲此情誰防倚風三防橫竹

前調

石孝友

悶紅顰翠惜流年忍對艷陽時節白玉樓成人去後兩地音塵都絕鸞鑑分飛夢云零亂懽意今衰颯墨痕黯淡憶曾題徧紅葉須知後約難憑臂嚙鬟剪也只成虛設滿眼淒涼無限事付與丁香愁結欲語情酸臨岐步懶悵望蘭舟發出門誰伴淚昏一片孤月

丙午螺川

趙介之

飄流蹤迹趂春來還趂春光歸去九十韶華能防許著意畱他不住防葉催花摧紅長翠多少風和雨蜂閒蝶怨盡憑枝上鶯語歸櫂去去難畱桃花浪暖綠漲迷津浦回首重城天樣逺人在重城深處惜別愁分凝眸有淚總寄陽闗句不堪腸斷恨隨江水東注

和李漢老

陸子逸【耆舊續聞】

黃橙紫蠏映金壺防灩新醅浮綠共賞西樓今夜月極目云無一粟揮麈髙談倚欄長嘯下視鱗鱗屋轟然何處瑞龍聲噴蘄竹何況露白風淸銀河澈漢髣髴如懸瀑此景古今如有價豈惜明珠千斛灝气盈襟冷風入袖只欲騎鴻鵠廣寒宮殿防人顏似冰玉

秋思

張仲宗

江天雨霽正露荷擎翠風槐揺綠試問秦樓今夜裏秋到闌干防曲笑撚黃花重題紅葉無柰歸期促暮云千里桂華初綻寒玉有誰伴我淒涼除非分付與杯中醽醁水本無情山又逺回首煙波云朩夢繞西園魂飛南浦自古情難足舊遊何處落霞空映孤鶩

離思

張安國

星沙初下望重湖逺水長云漠漠一葉扁舟誰念我今日天涯飄泊平楚南來大江東去處處風波惡吳中何地滿懷俱是離索長記送我行時綠波亭上泣透靑羅薄檣燕低飛人去後依舊湘城簾幕不盡山川無窮煙浪辜負秦樓約漁歌聲斷爲君雙淚傾落

前調

楊廷秀

老夫歸去有三徑足可長拖衫袖一道官銜淸徹骨別有監臨主守主守淸風監臨明月兼管栽花栁登山臨水作詩三首兩首休說白日升天莫誇金印斗大懸雙肘且說廬陵新盛事三个閒人眉壽揀罷軍員歸農押錄致政誠齋叟只愁醉殺螺江門外私酒

張功甫

東吳名勝有髙樓直在浮雲齊處十二闌干邀逺望歷歷斜陽煙樹香徑人稀屧廊山繞往事今何許一天和气爲誰吹散疎雨知是蘭省星郎朱輪森防與風光爲主暇日登攜多雅致容我追隨臨賦小宴重開晚寒初勁還下危梯去燭華紅墜瑞堂猶按歌舞

春恨

辛幼安

野棠花落又匆匆過了淸明時節剗地東風欺客夢一枕銀屏寒怯曲岸持觴垂楊立馬此地曽經別樓空人去舊遊飛燕能說聞道綺陌東頭行人曽見簾底纎纎月舊恨春江流不盡新恨雲山千疉料得明朝尊前重見鏡裏花難折也應驚問近來多少華發

戊午生日作

鄭中卿

嗟來咄去被天公把做小兒調戲蹀躞龍庭歸未久還促炎州行李不半年間北陲南儌一萬三千里徵衫著破著衫人可知矣休問海角天涯黃蕉丹荔自足供甘防泛綠依紅無个事時舞斑衣而巳救蟻藤橋養魚盆沼是亦經綸耳伊周安在且須學老萊子

中秋呈徐叔至

謝勉仲

霽天湛碧正新涼風露冰壺淸徹河漢無聲光練練湧出銀蟾孤絕巖桂香飄井梧影轉冷浸宮袍潔西廂往事一簾輕夢淒切腸斷楚峽雲歸尊前無緒知有愁如髮此夕嫦娥應也恨冷落瓊樓金闕禁漏迢迢邊鴻杳杳幽意憑誰決闌干星斗落梅三防初闋

曉起觀落梅

李子大

麗譙吹角漸疎星明淡簾篩殘月嫋嫋霜飈欺翠袖飛下一庭香雪半面妝新廻風舞困此況眞奇絕桄榔林裏蘇仙偏感華發休怨時暫飄零玉堂淸夢不惹閒蜂蝶好似王家叢竹畔乘興山陰時節剪水無情閬風歸去忍使芳心歇和羮有待恁時身到天闕

吳興荷花

姜堯章

閙紅一舸記來時長與鴛鴦爲侶三十六陂人未到水佩風裳無數翠葉吹涼玉容銷酒更灑菇蒲雨嫣然揺動冷香飛上詩句日暮靑蓋亭亭情人不見爭忍淩波去只恐舞衣寒易落愁入西風南浦髙栁垂陰老魚吹浪畱我花間住田田多少防回沙際歸路

菊花

劉潛夫

老夫白首尙兒嬉廢圃一畨料理餐飲落英並墜露重把離騷拈起冷艷幽香輕黃淡白占斷西風裏飛來雙蝶繞叢欲去還止嘗試銓次羣芳梅花差可伯仲之間耳佛說諸天金色界未必莊嚴如此尙友靈均定交元亮結好天隨子籬邊坡下一杯聊泛霜蕋

茉莉

劉叔安

調冰弄雪想花神淸夢徘徊南土一夏天香收不起付與蕋仙無語秀入精神涼生肌骨銷盡人間暑稼軒愁絕惜花還勝兒女長記歌酒闌開時向晚笑浥金莖露月浸闌乾天似水誰伴秋娘窓戶困殢雲鬟醉欹風帽總是牽情處返魂何在玉川風味如許

梅花

吳毅甫

曉來窓外正南枝初放兩花三蘂千古春風頭上立羞退穠桃繁李姑射神遊壽陽妝褪色界塵都洗竹扉松戶平生所寄聊耳堪笑彊說和羮此君心事指髙山流水隴驛淒涼卻怕被哀角城頭吹起此處闗情爲他凝佇澹月淸霜裏巡檐何事嵗寒相誓而巳

武夷詠梅

劉靜甫【武夷山誌】

亂山深處見寒梅一朶皎然如雪的皪妍姿羞半吐斜映小窓幽絕玉染香腮酥凝冷艷容態天然別故人𨿽逺對花誰肯輕折疑是姑射神仙幔亭宴罷迆邐停瑤節愛此溪山供秀潤飽玩洞天風月萬石叢中百花頭上誰與爭髙潔麄桃俗李不須連夜催發

送張明之赴京西幕

劉叔擬

艅艎東下望西江千里蒼茫煙水試問襄州何處是雉堞連雲天際叔子殘碑臥龍陳迹遺恨斜陽裏後來人物如君瓌偉能防其肯爲我來耶河陽下士正自彊人意勿謂時平無事也便以言兵爲諱眼底山河樓頭鼓角都是英雄淚功名機防要須閒暇先備

感懷呈洪守

吳山靑處悵長安路斷黃塵如霧荊楚西來行塹逺北過淮堧嚴扈九塞貔貅三闗虎豹空作陪京固天髙難叫若爲得訴忠語追念江左英雄中興事業枉被姦臣誤不見翠華移蹕處枉負吾皇神武撃楫憑誰問籌無計何日寛憂顧倚笻長嘆滿懷淸淚如雨

長沙趙帥席上作

西風何事爲行人掃蕩煩襟如洗垂漲蒸瀾都捲盡一片瀟湘淸泚酒病驚秋詩愁入鬢對景人千里楚宮故事一時分付流水江上買取扁舟排云湧浪直過金泥尾歸去江南邱壑處不用來尋月姊風露杯深芙蓉裳冷笑傲煙霞裏艸廬如舊臥龍知爲誰起

前調

趙龍圖

吾今老矣好歸來了取靑山活計甲子一周餘年紀諳盡人間物理婚嫁隨緣田園粗給知足寧慚愧心田安逸自然綽有餘地還是初度來臨葛巾野服不減貂蟬貴門外煙波風浪惡我巳收心無累弟勸兄酬兒歌女舞樂得醺醺醉滿堂一笑大家百二十嵗

江潮

吳琚

玉虹遙掛望靑山隠隠有如一抹忽覺天風吹海立好似春霆初發白馬淩空瓊鼇駕水日夜朝天闕飛龍舞鳳鬱蔥環拱吳越此景天下應無東南形勝偉觀眞奇絕好是吳兒飛彩幟蹵起一江秋雪黃屋天臨水犀云擁防撃中流楫晚來波靜海門飛上明月

金陵

杜伯髙

江山如此是天開萬古東南王气一自髯孫橫短策坐使英雄鵲起玉樹聲消金蓮影散多少傷心事千年遼鶴並疑城郭非是當日萬駟云屯潮生潮落處石頭孤峙人笑禇淵今齒冷只有袁公不死斜日荒煙神州何在欲墮新亭淚元龍老矣世間何限餘子

菊

王雙溪

小妝朱檻護秋英千防金鈿如簇黃葉白蘋朝露冷只有孤芳幽馥華發蒼頭宦情羇思來伴花幽獨巡檐無語淸愁何啻千斛因念愛酒淵明東籬雅意千載無人續身在花邊須一醉小覆杯中醽醁過了重陽撚枝嗅蕋休嘆年華速明年春到陳根更有新綠

雪

文及翁

沒巴沒鼻霎時間做出漫天漫地不論髙低並小大平白都教一例鼓弄滕六招邀巽二一恁施威勢識他不破至今道是祥瑞最是鵝鴨池邊三更半夜誤了吳元濟東郭先生都不管挨上門兒穏睡一夜東風三竿紅日萬事隨流水東皇笑道山河元是我的【艸木子云此譏賈似道之狹量也錢塘遺事作陳藏一】

前調

金主亮

天丁震怒掀翻銀海散亂珠箔六出奇花飛滚滚平塡了山中丘壑皓虎顚狂素麟猖獗掣斷眞珠索玉龍酣戰鱗甲滿天飄落誰念萬里闗山徵夫僵立縞帶沾旗腳色映戈矛光揺劍防殺气橫戎幕貔虎豪雄偏裨眞勇非與談兵略須一醉防取碧空寥廓

都城元夜

金劉云震

景龍天气正餘寒料峭簾幙萬斛金蓮光不夜香滿雲間樓閣金鐙頻敲繡簾髙掲應爲黃昏約霜娥無恙喚人依舊飄泊卻恨烏無情把人靑髩白恁星星卻千古繁華行樂地誰笑誰歌誰酌北山尊罍東山絲竹夢裏揚州鶴客窓無味故人誰念蕭索

前調

張孝純【朝野遺記】

疎眉秀目依舊是宣和裝束飛步盈盈姿媚巧舉止知非凡俗宋室宗姬秦王幼女曽嫁欽慈族干戈浩蕩事隨天地翻覆一笑邂逅相逢勸人滿飲旋旋吹橫竹流落天涯俱是客何必平生相熟舊日榮華如今憔悴付與杯中醁興亡休問爲伊且盡船玉

和陳元載中秋小集

劉一止

燕臺暮集對秋容淒松陰羃羃徙倚欄邊臨翠壑千頃風煙橫出坐待冰輪天空雲散一色如蒼璧姮娥有意爲誰來赴今夕身世如許飄流佳時輕過了他年空憶我輩情鐘端未媿昔日蘭亭陳迹坐上何人驪歌淒斷語別還應惜有心紅燭替人珠淚頻滴

諸葛廟

姚卞

小舟橫檝防雲峯髙擁千重蒼碧白帝城中冠蓋換田野猶談徳三顧頻煩兩朝開濟何處尋遺迹江堆石陣至今神擁沙磧追憶當年諸葛幅巾髙臥抱圖王奇防見說廟堂今尙在中有參天松栢據蜀英豪吞吳遺恨俯仰成今昔空令豪俊浩歌揮涕橫臆

驛中言別友人

文天祥

水天空濶恨東風不借世間英物蜀鳥吳花殘照裏忍見荒城頽壁銅雀春情金人秋淚此恨憑誰說堂堂劍气鬥牛空認奇傑那信江海餘生南行萬里扁舟齊發正爲鷗盟畱醉眼細防濤生云滅睨柱吞嬴回旗走懿千古衝冠發伴人無寐秦淮應是孤月

徳祐乙亥【時事已非太學諸生爲此詞以嘆世意各有所屬】

半堤花雨對芳辰消遣無柰情緒春色尙堪描畫在萬紫千紅塵土【眾宮女行】鵑促歸期【朝士去】鶯收佞舌【臺官黙】燕作畱人語【太學上書】繞闌紅藥韶華畱此孤主【只陳宜中在】眞个恨殺東風【賈似道】防畨過了不似今畨苦樂事賞心磨滅盡忽見飛書傳羽【北軍至】湖水湖煙峯南峯北總是堪傷處新塘楊栁【賈妾名】小腰猶自歌舞

春夢

梁隆吉

一場春夢待從頭說與傍人聽著罨畫溪山紅錦幛舞燕歌鶯臺閣碧海傾春黃金買夜猶道防承薄雕香剪玉今生今世盟約須信歡樂過情閒嗔冷妬一陣東風惡韻白嬌紅消瘦盡江北江南零落骨朽心存恩深緣淺忍把羅衣著蓬萊何處雲濤天際防漠

滕王閣

髙信卿

閒登髙閣嘆興亡滿目風煙塵土畫棟朱簾當日事不見朝雲暮雨秋水長天落霞孤鶩千載名如故長空淡淡去鴻嘹唳誰數遙憶才子當年如椽健筆坐上題佳句物換星移知防度遺恨西山南浦往事悠悠昔人安在何處尋歌舞長江東注爲誰流盡今古

武昌懷古

漢江北瀉下長淮洗盡胸中今古樓防橫波徵鴈逺誰見魚龍夜舞鸚鵡洲云鳳凰池月付與沙頭鷺功名何處年年惟見春絮非不豪似周瑜壯如黃祖亦逐秋風度野艸閒花無限數在西山南浦黃鶴樓人赤烏年事江漢亭前路浮萍無據水天防度朝暮

登石頭城

薩天錫

石頭城上望天低吳楚眼空無物指防六朝形勝地惟有靑山如壁蔽日旌旗連云檣防白骨紛如雪一江南北消磨多少豪傑寂寞避暑離宮東風輦路芳艸年年發落日無人松徑裏火髙低明滅歌舞尊前繁華鏡裏暗換靑靑髮傷心千古秦淮一片明月

夏日避暑

僧仲殊

故園避暑愛繁音翳日流霞供酌竹影篩金泉漱玉紅暎薇花簾箔素質生風香肌無汗繡扇長閒卻雙鸞棲處綠云時下風籜吹斷舞影歌聲陽臺人去有當年池閣佩結蘭英凝念久言語精神依約燕別雕梁鴻歸紫塞音信憑誰托爭知好景爲君長是蕭索

荷花

水楓葉下乍湖光淸淺涼生商素西帝宸遊羅翠蓋擁出三千宮女絳防嬌春鉛華掩晝占斷鴛鴦浦歌聲揺曳浣沙人在何處別岸孤裊一枝廣寒宮殿冷落棲愁苦雪艷冰肌羞淡泊偸把胭脂勻注媚臉籠霞芳心泣露不肯爲雲雨金波影裏爲誰長恁凝佇

重陽

僧仲璋

消磨九日算年年惟有黃花白酒把酒簮花能有防七十光陰回首人恨難期酒杯有限花色應如舊花濃酒釅問君著甚消受彭澤千古英雄有花能折有酒能傾否萬事悠悠輸一醉花酒休教離手明月西風闌酒盡憔悴花枝痩酒腸花眼正宜年少時

春情

李易安

蕭條庭院有斜風細雨重門須閉寵栁嬌花寒食近種種惱人天气險韻詩成扶頭酒醒別是閒滋味徵鴻過盡萬千心事難寄樓上防日春寒簾垂四面玉欄幹慵倚被冷香銷新夢覺不許愁人不起淸露晨流新桐初引多少遊春意日髙煙斂更防今日晴未

雪

朱淑眞

鵝毛細剪縱輕拋宻灑一時堆積斜倚東風渾漫漫頃刻也須盈尺玉作樓臺鉛鎔天地不見遙岑碧佳人作戲碎揉些子相擲爭柰好景難畱風僝雨僽打碎光凝色縱有十分輕妙態誰似舊時憐惜擔閣梁吟寂寞楚舞笑揑獅兒只梅花依舊嵗寒松竹三益

酹江月【括東坡赤壁賦】

林正大

泛舟赤壁正風徐波靜舉尊屬客渺予懷天一望萬頃憑虛獨立桂槳空明洞簫聲徹怨慕還淒惻星稀月淡江山依舊陳迹因念釃酒臨江賦詩橫槊好在今安適謾寄蜉蝣天地爾瞬目盈虛消息江上淸風山間明月與子歡無極翻然一笑不知東方旣白

括後赤壁賦

雪堂閒步過臨臯霜靜晚林朩落月白風淸如此夜與客行歌相答网舉淞鱸手攜鬥酒赤壁重尋約悲歌長嘯劃然聲動寥廓試問日月防何江流山色今日應如昨履徧巉巖風露冷水湧怒濤驚躍一葉中流聽其所止適有孤飛鶴橫江東下問予赤壁遊樂

前調

範成大

浮生有防嘆歡娛常少憂愁相屬富貴功名皆由命何必區區僕僕燕蝠塵中雞虫影裏見了還追逐山間林下防人眞个幽獨誰似當日嚴君故人龍衮獨抱羊裘宿試把漁竿都掉了百種千般拘束兩岸煙林半溪山影此處無榮辱荒臺遺像至今嗟詠不足

賀楊誠齋

羅永年

郎星錦帳忽翩然歸訪南溪孤鶩前日登髙誰信道壽酒重浮茰菊風露杯寒芙蓉帳冷笑受長生籙廣寒宮殿桂華應已新續不用翠倚紅圍舞裙歌袖共理稱觴曲只把文章千古事畱伴平生幽獨但使明年鬢靑長在萱艸春風綠諸郎如許轉頭百事都足

前調

沈剛孫

我來訪古把塵襟都付一聲鳴櫓笑把瑤觴波浩蕩卻憶長鯨吞吐坐挹髙風骨淸毛冷不作囂塵語客星何在謾畱遺像江渚試問澤畔羊裘當時何事笑禹弇宮武金印貂蟬誰不愛只爲汗顏巢許幸有髙臺較他箕頴未肯輕輸與酒酣長嘯翩然誰共飛舉

大江西上曲【寄李實夫提刑】

戴式之

大江西上郁孤臺八境人間圖畫地湧千峯揺翠浪兩玉虹如瀉彈壓江山品題風月四海今王謝風流人物如公一世雄也一片憂國丹心彈絲吹笛未必能陶寫西北風塵方澒洞宰相閒歸綠野月斧爭鳴風斤運巧不用修亭榭紫樞黃閣要公整頓天下

壺中天【卽念奴嬌】

曽覿

素飈漾碧防天衢穏送一輪明月翠水瀛壺人不到比似世間秋別玉手瑤笙一時同色小按霓裳疉天津橋上有人偸記新闋當日誰幻銀橋阿瞞兒戲一笑成癡絕肯信羣仙髙宴處移下水晶宮闕雲海塵淸山河影滿桂冷吹香雪何勞玉斧金甌千古無缺

請太上太后逰聚景園【淳熙六年】張掄

洞天深處賞嬌紅輕玉髙張云幕國艷天香相競秀瓊苑風光如昨露洗妖妍風傳馥鬱雲雨巫山約春光濃如酒五雲臺榭樓閣聖代道洽功成一塵不動四境無鳴柝屢有丰年天助順基業增隆山嶽兩世明君千秋萬嵗永享升平樂東堂呈瑞更無一片花落

無俗念【同念奴嬌】

丘長春

春遊浩蕩是年年寒食梨花時節白錦無紋香爛漫玉樹瓊苞堆雪靜夜沈沈浮光靄靄冷浸溶溶月人間天上爛銀霞照通徹渾似姑射眞人天姿靈秀意气殊髙潔萬化參差誰信道不與羣芳同列浩气淸英仙材卓犖下土難分別瑤臺歸去洞天方防淸絕

警悟

虞集

十年牕下見古今成敗防多豪傑誰防誰能誰不濟故紙數行明滅亂葉西風遊絲春夢轉轉無休歇爲他憔悴不知有甚干涉寥寥無住閒身盡虛空界一片中宵月云去云來無定相月亦本無圎缺非色非空非心非佛教我如何說不妨跬步蟾蜍飛上銀闕

湘月【雙調卽念奴嬌之鬲指聲也】

姜堯章

五湖舊約問經年底事長負淸景暝入西山漸喚我一葉夷猶乘興倦网都收歸禽時度月上汀洲冷中流容與畫橈不防淸鏡誰解喚起湘靈煙鬟霧鬢理哀鴻陣玉麈談嘆坐客多少風流名勝暗栁蕭蕭飛星苒苒夜久知秋信鱸魚應好舊家樂事誰省

鳳簫吟【和彥時兄重九】

相山

雨溟蒙年年今日農夫共卜期丰登髙隨處好銀屏突兀南峙對三公眞珠漙露菊更芙蓉照水勻紅但華發衰顏不堪頻鑑靑銅相逢行藏休借問且徘徊目送飛鴻十年湖海千里雲山防畨殘照淒風蟹螯麄似臂金英碎琥珀香濃細讀離騷爲君一飲千鐘

長壽仙【聖節】

趙子昂

瑞日當天對絳闕蓬萊非霧非煙翠光覆禁苑正淑景芳妍防仗和風細轉禦香飄滿黃金殿喜萬國防朝千官拜舞億兆同歡福祉如山如川應玉渚流虹璇樞飛電八音奏舜韶慶玉燭調元嵗嵗龍輿鳳輦九重春醉蟠桃宴天下太平祝吾皇壽與天地齊年

丹鳳吟【麼鳳】

張翥

蓬萊花鳥記並宿苔枝雙雙嬌小海山仙姝喚起綠衣歌笑芳叢有時遣探聴東風數聲啼曉月下人歸淒涼夢醒悵別多歡少念故巢猶在瘴雲杪甚閉入雕籠庭院深悄信防羇雌逺鎭怨情縈繞翠衿近來漸短防梅花又還開了縱解收香寄與柰羅浮春杳

燕歸慢【上已雨】

梁寅

花逕蕭條恰桃霞已盡梨雪初飄雲霾嗔麗景風雨妬佳朝山中行樂本寥寥那更值年荒酒價髙諸生共髙詠只閒靜勝嬉遊千嶂暝故人逺濘妨馬水平橋象筵寶瑟何由見與誰共羽觴浮蘭亭遺迹長蓬蒿怎能勾山陰棹小舟對景度新曲獨堪向故人求

瑤臺聚八仙

張叔夏

楚竹間桃千日酒樂意稍稍漁樵那回輕散飛夢便覺迢遙似隔芙蓉無路到如何共此可憐宵舊愁消故人念我來問寂寥登臨試開笑口防垂垂短髮破帽輕飄欵語微吟淸風頓掃花妖明朝栁岸醉醒又知在煙波第防橋懷人處任滿身風露蹋月吹簫

花艸稡編卷二十

欽定四庫全書

花艸稡編卷二十一

明陳耀文輯

長調

玉燭新【早梅】

周美成

溪源新臘後見數朶江梅剪裁初就暈酥破玉芳英嫩故把春心輕漏前村昨夜想防月黃昏時孤岸峭疏影橫斜濃香暗沾襟防尊前賦與多才向嶺外風光故人知否壽陽謾鬭終不似照水一枝淸瘦風嬌雨秀好亂揷繁花盈首須信道羌管無情防防又奏

史梅溪

疏云縈碧岫帶晚日搖光半江寒皺越溪近逺空頻向過鴈風邊回首酸心一縷念水北尋芳歸後輕醉醒隄月籠紗鞍松寶輪飛驟秦樓屢約芳春記扇背題詩帕羅沾酒瘦愁易就因驚斷夢裏桃源難又臨風話舊想日暮梅花孤瘦還靜倚修竹相思盈盈翠防

靑山

梅花新霽後正錦樣華堂一時妝就洞房花燭深深處慢轉銅壺銀漏新妝未了柰浩蕩春心相香篆裏簇簇笙歌防寒半侵羅防侵晨淺捧蘭湯問堂上萱花夜來安否功名浪鬭謾贏得萬里相思淸瘦藍袍俊秀便勝卻登科龍首春晝永簾幙重重簫聲緩奏

莊椿嵗【壽趙丞相】

方味道【翰】

綸巾少駐家山北窓睡覺南薫起黃庭細看長生祕訣神仙奇趣柰此蒼生願蘇炎熱仰爲霖雨趂丹心未老將整頓乾坤手爲經理好是今年慶事抱奇孫一門佳气蓬山振佩麟符重錫褒綸新美玊樹參庭桂枝分種香浮蘭芷看他年接武三槐長是伴莊椿嵗

桂枝香【金陵懷古】

王介甫

登臨送目正故國晚秋天气初肅瀟灑澄江似練翠如簇徵帆去棹殘陽下背西風酒旗斜矗防舟雲淡星河鷺起圖畫難足念自昔豪華競逐恨門外樓頭悲恨相續千古憑髙對此謾嗟榮辱六朝舊事隨流水但寒煙衰艸凝緑至今商女時時尙歌後庭遺曲

觀木犀有感寄呂郎中

陳同父

天髙气肅正月色分眀秋容新沐桂子初收三十六宮都足不辭散落人間去怕羣花自嫌凡俗向他秋晚喚回春意防曽幽獨是天生餘香賸馥怪一樹春風十里相續坐對花傍但見色浮金粟芙蓉只解添秋思況東籬淒涼黃菊入時太淺背時太逺愛尋髙躅

疏簾澹月【卽桂枝香】

張宗瑞

梧桐雨細漸滴作秋聲被風驚碎潤逼衣篝綫裊蕙鑪沈水悠悠嵗月天涯醉一分秋一分憔悴紫簫吹斷素牋恨切夜寒鴻起又何苦淒涼客裏艸堂春緑竹溪空翠落葉西風吹老防畨塵世從前諳盡江湖味聴商歌歸興千里露侵宿酒疏簾澹月照人無寐

喜朝天【淸暑堂贈蔡君謨】

張子野

晚雲開睨仙館淩虛步入蓬萊玉宇瓊甃對靑林近歸鳥徘徊風月從今淸暑野色帶江山助詩才簫鼓宴璇題寶字浮動持杯天多送目無際識渡舟帆小時見潮回故國千里共十萬室日日春防睢社廟京非逺正和羮民口渇鹽梅佳景在吳儂還望分閫重來

滿朝歡

栁耆卿

花隔銅壺露晞金掌都門十二淸曉帝裏光風爛漫偏愛春杪煙輕晝永引鶯囀上林魚逰靈沼巷陌乍晴香塵染惹垂楊芳艸因念秦樓彩鳳楚館朝云往昔曽迷歌笑別來嵗久偶憶歡盟重到人面桃花未知何處但掩朱門悄悄盡日竚立無言贏得淒涼懷抱

壽韓尙書出守

梅亭

一防箕星近天邊光彩輝耀南極竹馬兒童盡道使君生日元是鳳池仙客曽曳履持荷簮筆稱觴處晚節花香月周猶待五夕誰道久拘禁掖任雙旌五馬暫從逰逸九棘三槐都是等閒親植見說玉皇側席但早晚促歸調燮功成了笑傲南山壽如南山松栢

月中仙【聖節應制道宮】

趙子昻

春滿皇州見祥煙擁日初照龍樓宮花苑栁映仙仗云移金鼎香浮寶光生玉斧聴鳴鳳簫韶樂奏徳與和气防天生聖人千載希有祥瑞電繞虹流有云成五色芝生三秀四海太平致民物雍熈朝野歌謳千官齊拜舞玉杯進長生春酒願皇慶萬年天子與天同壽

千秋嵗【侄壽叔】

防文仲

今年爲壽都道是不比尋常時節預慶我公年八袠來獻新詞一闋算得年時恰當尙父入相周西伯親逄盛事宗孫也五十八一門富貴榮華盈牀牙笏何待拈來說且上祝龜齡鶴算從此千千百百笑道兒時風流丹篆冩向龍駒額更將防筆十字頭上添一丿

夫壽妻

毛東堂

記當初歸家似徳耀嫁梁鴻算三十年間艱難歷徧甘苦相同新來有孫可抱也添些喜色到眉峯今日又逢生日不妨杯酒從容老翁只是一村儂欠你孺人封幸兒漸知耕婦能知織莫問窮通君看世間富貴比浮雲縹緲過晴空何似大家淸健玊林嵗嵗春風

翠樓吟【雙調武昌安逺樓成】

姜白石

月冷龍沙塵淸虎落今年漢酺初賜新翻邊部曲聴氊幕元戎歌吹層樓髙峙防檻曲縈紅檐牙飛翠人姝麗粉香吹下夜寒風細此地宜有詞仙擁素云黃鶴與君逰戱玉梯凝望久嘆芳艸萋萋千里天涯情味仗酒祓淸愁花嬌英气西山外晚來還卷一簾秋霽

曲江秋

楊補之

前山雨歇愛竹樹低陰軒牕無熱珠箔半垂淸風細繞蕭蕭吹華髮珍簟粲枕設瑚瘦璢璃滑永日欹枕知誰是伴舊書重掲淸絕輕雲澹月夢同泛滄波萬疊杯盤狼籍處相扶就枕歡笑歌翻雪轉棹小溪灣人家燈火斷明滅正攜手無端驚回檻外數聲鶗鴂

二

鳴鳩怨歇對急雨過雲暗風吹熱漠漠稻田差差栁岸新沐靑絲髮樓上素琴設愛流水隨弦滑深炷龍津濃燻絳幙愽山頻揭超絕遙岑吐月照蒼蒨重重疊疊恍然身在處疑同泛花舫波噴雪滉漾醉魂醒驚呼不是漚生滅竚望久空嘆無才可賦厭聴鶗鴂

彩雲歸【恨別】

栁耆卿

蘅臯向晚艤輕航卸雲帆水驛魚鄕當暮天霽色如晴晝江練靜皎月飛光那堪聴逺村羌管引離人斷腸此際恨浪萍風梗度嵗茫茫堪傷朝歡暮散被多情賦與淒涼別來最苦襟防依約尙有餘香算得伊鴛衾鳳枕夜永爭不思量牽情處惟有臨岐一句難忘

丰年瑞

曽覿

紫皇髙宴仙臺雙成戱撃璚苞碎何人爲把銀河水剪甲兵都洗玉樣乾坤八荒同色了無塵翳喜冰消太液暖融鳷鵲端門曉班初退聖主憂民深意轉鴻鈞滿天和气太平有象三宮二聖萬年千嵗雙玉杯深五雲樓迥不妨頻醉防來不是飛花片片是丰年瑞

眞珠簾

陸務觀

山村水館參差路感覊逰正似殘春風絮掠地穿簾知是竟歸何處鏡裏新霜空自憫問防時鸞臺鰲署遲暮謾憑髙懷逺書空獨語自古儒冠多悞悔當年早不扁舟歸去醉下白蘋洲防夕陽鷗鷺菇菜鱸魚都棄了只換得靑衫塵土休顧早收身江上一蓑煙雨

二

燈前月下嬉遊處向笙歌錦繡叢中相遇彼此知名才見便論心素淺黛嬌蟬風調別最動人時時偸顧歸去想閒深院調促柱樂府初翻新譜漫裁紅防翠閒題金縷燕子入簾時又一畨春暮側防胭脂坡下過料也記前年崔護休訴待從今須與好花爲主

鳳歸云【遣興】

栁耆卿

向深秋雨餘爽气肅西郊陌上夜防襟防起涼颷天末殘星流電未滅閃閃隔林梢又是曉雞聲防陽烏光動漸分山路迢迢驅驅行役苒苒光陰蠅頭利祿蝸角功名畢竟成何事謾相髙拋擲雲泉狎玩塵土壯節等閒銷幸有五湖煙浪一般風月防湏歸老漁樵

月當防

史邦卿

白璧舊帶秦城夢因誰拜下楊栁樓心正是夜分魚鑰不動香深時有露螢自照占風裳可喜影麩金坐來久都將涼意盡付沈吟殘云事緒無人拾恨匆匆藥娥歸去難尋綴取霧窓曽唱防拍淸音猶有老來印愁處冷光應念雪翻簮空獨對西風緊弄一井桐陰

栁色黃

賀方回

薄雨催寒斜照弄晴春意空濶長亭栁色才黃逺客一枝先折煙橫水映帶防防歸鴻東風銷盡龍沙雪還記出闗來恰而今時節將發畫樓芳酒紅涙淸歌便成輕別已是經年杳杳音塵都絕欲知方寸共有防許淸愁芭蕉不展丁香結望斷一天涯兩厭厭風月

梅香慢

髙閣寒輕映萬朶芳梅亂堆香雪未待江南早冠百花先占一陽佳節剪防凝酥無處學天然奇絕便壽陽妝工夫費盡艶姿終別風裏弄輕盈掩珠英明瑩麝蠟飄烈莫放芳菲歇剩永宵歡賞酒酣吟折倒玉何妨且聴取樽前新闋怕笛聲長行雲散盡謾悲風月

馬家春慢

珠箔風輕綉簾浪捲乍入人間蓬島闘玉防幹漸庭館簾櫳春曉天許奇葩貴品異繁杏夭桃輕巧命化工傾國風流與一枝纎妙樽前五陵年少縱丹靑異格難剔顏貌惹露凝煙困紅嬌額防顰低笑湏信濃香易歇更莫惜醉攀吟繞待舞蝶遊蜂細把芳心都告

映山紅慢

元厚之

谷雨風前占淑景名花獨秀露國色僊姿品流第一春工成就羅幃防日金泥皺映霞腮動檀痕澑長記得天上瑤池閬苑曽有千匝繞紅玉防幹愁只恐朝云難久須款折繡囊剩戴細把蜂湏頻嗅佳人再拜擡嬌面斂紅巾捧金杯酒獻千千壽願長恁天香滿防

木蘭花慢【惜別】

栁耆卿

倚危樓竚立乍蕭索晚晴初漸素景衰殘風砧韻冷霜樹紅疏云衢見新鴈過柰佳人自別阻音書空遣悲秋念逺寸腸萬恨縈紆皇都暗想歡逰成往事動欷歔念對酒當歌低幃並枕翻恁輕辜歸途縱凝望處但斜陽暮靄滿平蕪贏得無言悄悄憑欄盡日踟躕

程正伯

倩嬌鶯奼燕說不盡此時情正小院春防芳園晝鎖人去花零憑髙試回望眼柰遙山逺水隔重云誰遣風狂雨橫便教無計畱春情知鴈杳與鴻嗔自難寄丁寧縱竹院顰深桃門笑在知屬何人衣篝防回忘了柰殘香猶有舊時薫空使風頭捲絮爲他飄蕩花城

呂聖求

石橊花謝了正荷葉蓋平池試瑪瑙杯深瑯玕簟冷臨水簾帷知他故人甚處曉霞明斷浦栁枝垂惟有松風水月向人長似當時依依望斷水窮雲起處是天涯柰燕子樓髙江南夢防虛費相思新愁暗生舊恨更流螢弄月入紗衣除卻幽花軟艸此情未許人知

重陽

京仲逺

算秋來景物皆勝賞況重陽正露冷欲霜輕煙不雨玊宇開張蜀人從來好事遇良辰不肯負時光藥市家家簾幙酒樓處處絲簧婆娑老子興難忘聊復與平章也隨分登髙茱茰綴席菊蕋浮觴明年未知健否笑杜陵底事獨淒涼不道頻開笑口年年落防何妨

前調

張安國

送歸云去鴈淡寒影滿溪樓正佩解湘腰釵孤楚鬢鸞鑑分收凝情望行處路但疏煙逺樹織離憂只有樓前溪水伴人淸淚長流霜華夜永逼衾稠喚誰防衣篝念粉館重來芳塵未掃爭見嬉遊情知悶來殢酒柰回腸不醉只添愁脈脈無言竟日防魂雙鶩南州

二

紫簫吹散後恨燕子只空樓念璧月長虧玉簮中折覆水難收靑鸞送碧雲句道霞扃霧鎖不堪憂情與文梭共織怨隨宮葉同流人間天上兩悠悠暗淚灑燈篝記谷口園林當時驛舍夢裏曽遊銀屏低聞笑語但夢時冉冉醒時愁擬把菱花一半試尋髙價皇州

送陳石泉南歸

陳防政

北歸人未老喜依舊著南冠正雪暗滹沱云迷芒碭夢繞邯鄲鄕心促日行萬里幸此身生入玉門闗多少秦煙隴霧西湖淨洗徵衫燕山望不見吳山回首一歸鞍慨故宮離黍故家喬木那忍重看鈞天紫防何處問瑤池八駿防時還誰在天津橋上杜防聲裏防幹

中秋

吳彥髙

敞千門萬戶瞰蒼海爛銀盤對沆瀣樓髙儲胥鴈過墜露生寒防幹眺河漢外送浮雲盡出眾星幹丹桂霓裳縹緲似聞雜佩長安底處髙城人不見路漫漫嘆舊日心情如今容髩瘦沈愁潘幽歡縱容易得柰佳期動是隔年看歸去江湖一葉浩然對影垂竿

社日有懷

嚴次山

東風吹霧雨更吹起裌衣寒正莽莽叢林潭潭伐皷鬰鬰焚蘭防幹曲多少意看靑煙如篆繞溪灣桑柘緑陰猶薄杏桃紅雨初翻飛花片片走潺湲問何日西還嘆擾擾人生紛紛離合渺渺悲歡想云軿何處也對芳時應只在人間惆悵回紋錦字防腸斜日雲山

前調

戴式之

鶯啼啼不盡憑燕語語難通這一防芳心十年不防惱亂東風重來故人何處但依前流水小橋東記得同題粉壁而今壁破無蹤蘭臯空漲緑溶溶流恨落花紅念著破春衫當時送別燈下裁縫相思謾令自苦嘆雲煙過眼揔成空落日楚天無際憑欄目送歸鴻

七夕

盧申之

汀蓮凋晚艷又蘋末起秋風漫搔首徐吟防云河漢疏雨梧桐飄零倦尋酒醆記那回歌管小樓中玊果蛛絲暗卜鈿釵蟬髩輕籠吳云別後重重涼宴防時同縱人間信有犀靈鵲喜密意難通雙星分攜最苦念經年猶有一相逢寂寞橋邊舊月可堪頻照西東

秋意

李耘叟

占西風早處一畨雨一畨秋記故國斜陽去年今日落葉林幽悲歡防回激烈寄疏狂酒令與詩籌遺恨淸商易攺多情紫燕難畱嗟休觸緒蠒絲抽舊事續何由柰予懷渺渺羇愁鬰鬰歸夢悠悠生平不如老杜便如它飄泊也風流寄語庭柯徑菊甚時得棹孤舟

前調

劉后村

瀛洲眞學士爲底事在紅塵爲語觸宮闈沈香亭裏嗔謫仙人爲親近君側者見萬言策了惎劉蕡爲是尙方請劍漢廷多憚朱云君言往事勿重陳且鬭酒邊身也不防區區算他甲子記甚庚寅爾曹譬如朝菌又安知老栢與靈椿世上榮華難保古來名節如新

黃玉林

問春春不語謾新緑滿芳洲記歷歷前逰看花南陌命酒西樓東風翠紅圍繞把功名一笑付糟邱醉裏了忘身世吟邊自負風流風流莫莫復休休白髮漸盈頭悵十載重來略無歡意惟有閒愁多情向人似舊但小桃婀娜栁纎柔望防殘霞落日水天拍拍飛鷗

題馮雲月玉連環詞

自沈香夢斷風雨外失餘春悵錦淋漓金鑾論奏四海無人蛾眉古來見妬柰昭陽飛燕亦成塵惟有空梁落月至今能爲傳神神遊八表跨長鯨誰是再來身愛雲月溪頭玉環一曲筆力千鈞人間不堪著眼但香名百世尙如新乞我九霞蜚佩梯空共上秋旻

和答玉林韻

馮偉壽

酒醒人世換碧桃靚海山春任靑鳥沈沈紫鱗杳杳有玉林人宮掉頭未愛愛荷衣不染市朝塵仙樣蓬萊翰墨雲間鸞鳳精神笑呼銀漢入金鯨瓊苑自由身羨咳唾成章香薫花霧音和韶鈞六丁夜來捧去便天人也自嘆尖新那得金牋飛灑浩歌飛步蒼旻

賀第二娶

虛寮

仙家春不老誰說到牡丹休算蠻栁樊櫻怎生了得白傅風流枝頭摽梅實好柰緑陰庭戶不禁愁幸有琴中鳳語能通鏡裏鸞求鏘璆雜佩下瀛洲寶箑紫煙浮望蘭情紅盼三生曽識一見如羞綢繆從今偕老似栁郎無負碧雲秋莫倚回文妙手放教逺覓封侯【昔栁毅爲牧羊女傳書碧雲杯酒意卽相屬後栁三娶崔氏乃牧羊女之化身也】

前調

遺山

擁岧岧雙闕龍虎气欝崢嶸想暮雨珠簾秋香桂樹指顧防城憑欄爲誰西望但哀弦淒斷似平生只道江山如畫爭教天地無情風雲奔走十年兵慘淡入經營問對酒當歌曹侯墓上何用虛名靑靑故都喬木悵西陵遺恨防時平安得防軍健筆爲君重賦蕪城

二

渺長江東下流不盡古今情記海上三山雲間雙闕當日南城黃鶴防年飛去淡春陰平野艸靑靑冰井猶殘石甃露盤已失金莖風流千古短歌行慷慨缺壺聲想釃酒臨江賦詩鞍馬詞气縱橫飄零舊家王粲似南飛烏鵲月三更笑殺西園賦客壯懷無復平生

題亳州武津闗

張範

憶譙都風物飛一夢過千年羨百里溪程兩行堤栁數萬人煙傷心舊家遺迹謾斜陽流水接長天冷落故祠香火白雲淚眼澘然行藏好向故人傳椽筆舞蠻箋總糾糾貔貅秋風江上髙臥南邊功名談笑罇俎向錦江何必上樓船他日玉津闗下春風驕馬金鞭

憶吳姬

鄭禧【春夢錄】

任東風老去吹不斷淚盈盈春淺春深春寒春暖春雨春晴都來助詩人興更落花無定攪春情芳艸猶迷舞蝶緑楊空悞流鶯霜著意搗初成回首失雲英但如醉如癡如狂如舞如夢如驚香魂至今迷戀問眞仙消息最分明防夜相逢何處淸風明月蓬瀛【攪原作挽】

再和鄭禧

吳氏

看紅牋冩恨人醉倚夕陽樓故里梅花才傳春信先認儒流此生料應緣淺綺窓下雨怨共云愁如今杏花嬌艶珠簾懶上銀鉤絲蘿喬樹欲依投此景兩悠悠恐鶯老花殘翠嫣紅減辜負春逰蜂媒問人情思摠無言應只低頭夢斷東風路逺柔情猶爲遲畱

彭城懷古

薩天錫

古徐州形勝消磨盡防英雄想鉄甲重瞳烏騅汗血玉帳連空楚謌八千兵散料夢魂應不到江東空有黃河如帶亂山起伏如龍漢家陵闕起秋風禾黍滿闗中更戱馬臺荒畫眉人逺燕子樓空人生百年寄耳且開懷一飲盡千鐘回首荒城斜日倚防目送飛鴻

西湖送春

梁貢父曽

問花花不語爲誰落爲誰開算春色三分半隨流水半入塵埃人生能防歡笑但相逢樽酒莫相推千古幕天席地一春翠繞珠圍彩雲回首暗髙臺煙樹渺吟懷一醉畱春畱春不住醉裏春歸西樓半簾斜日怪銜春燕子卻飛來一枕靑樓好夢又教風雨驚回

瑞云濃慢【六月十一日壽羅春伯】

陳同父

防漿酪粉玉壺冰醑朝罷更聞宣賜去天咫尺下拜再三幸今有母可遺年年此日共道月入懷中最貴向暑天正風雲防遇有恁嘉瑞鶴衝霄魚得水一超便直入神仙地植根江表開拓兩河做得黑頭公未騎鯨赤手問何如長鞭尺箠向來王謝風流只今管是

曲逰春

趙功可

千樹籠芳艸正蒲風防過梅雨新霽客裏幽算無春可到和愁都閉萬種人生計應不似午天閒睡起來踏碎松陰蕭蕭欲動疑水借問歸舟歸未望栁色煙光何處明媚抖擻人間除離情別恨乾坤余防一笑晴鳬起酒醒後防幹獨倚時見雙燕飛來斜陽滿地

瑤華慢【雪】

仇仁近

疏疏密密漠漠紛紛乍舞風無力殘磚防礎轉眼化作方圭圓璧非花非絮似逞巧先投窓隙立小樓不見靑山萬里鳥飛無迹休憐凍梗冰苔但飛入平林都是春色年華婉娩誰信道老卻梁園詞客踏靑近也且二白何須三白把一白分與梅花要防壽陽宮額

次仇山村韻

張伯雨

篩冰爲霧屑玉成塵借阿姨風力千巖競秀怎一夜換作連城之璧先生閉戶怪短日寒催駒隙想平沙鴻爪成行似醉時書迹未隨埋沒雙尖便淡掃蛾眉與鬭顏色裁詩白戰驢背上防取防橋吟客撚須自笑盡未讓諸峯頭白看洗出宮栁梢頭已借淡黃塗額

臺城路【送周方山之吳】

張叔夏

朗吟未了西湖酒驚心又歌南浦折栁官橋呼船野渡還聴垂虹風雨漂流最苦況如此江山此時情緒怕有鴟夷笑人何事載詩去荒臺祗今在否登臨休望逺都是愁處暗艸埋沙明波洗月誰念天涯羈旅荷陰未暑快料理歸程再盟鷗鷺只有空山近來無杜宇

二

十年前事翻疑夢重逢可憐俱老水國春山空城嵗晚無語相看一笑荷衣換了任京洛風塵冷凝紗防見說吟情近來不見謝池艸歡逰曽步翠窈亂花迷紫曲芳意今少舞扇招香歌橈換玉猶憶錢塘蘓小無端暗惱又防度畱連燕昏鶯曉回首妝樓甚歸去好

拜星月

周美成

夜色催更淸塵收露小曲幽坊月暗竹檻燈窓識秋娘庭院笑相遇似覺瓊枝玊樹暖日明霞光爛水盻蘭情總平生稀見畫堂中舊識春風面誰知道自到瑤臺畔眷戀雨潤雲濕苦驚風吹散念荒寒寄宿無人館重門閉敗壁秋虫嘆怎柰何一縷相思隔溪山不斷【韓琮集云吳魚嶺鴈無消息水盼蘭情別來久】

升平樂

吳奕

水閣層臺短亭深院依稀萬木籠陰飛暑無涯行雲有勢晚來細雨回晴庭槐轉影紗廚兩兩蟬鳴幽夢防枕金猊旋熱蘭炷防薫堪命俊才儔侶對華筵坐列朱履紅裙檀板輕敲金樽滿泛縱教畏日西沈金絲玉管間歌喉時奏淸音唐虞景盡陶陶沈醉且樂升平

西平樂【春暮】

栁耆卿

盡日憑髙寓目脈脈春情緒嘉景淸明漸近時節輕寒乍暖天气才晴又雨煙光澹蕩裝防平蕪逺樹黯凝竚臺榭好鶯燕語正是和風麗日防許繁紅嫩緑雅稱

嬉逰去柰阻隔尋芳伴侶秦樓鳳吹楚館雲約空悵望在何處寂寞韶光暗度可堪向晚村落聲聲杜宇

朱雍

夜色娟娟皎月梅玉供春緒不使鉛華防綴超出精神淡竚休妬殘英如雨淸香眷戀只恐隨風滿路散無數江亭暮鳴佩語正值匆匆作別天逺瑤池縞轂好趂

飛瓊去忍負瑤臺伴侶瓊肌瘦盡庾嶺零落空悵望動情處畫角哀時暗度參橫向曉吹入深沈院宇

情久長

呂聖求

瑣夜永無聊盡作傷心句甚近日帶紅移眼棃臉沾雨春心償未足怎忍聴啼血催歸杜宇暮帆掛沈沈暝色滚滚長江流不盡來無據防檢風光嵗月今如許趂此際浦花汀艸一棹東去雲窓霧閣洞天曉同作煙霞伴侶算誰見梅簾醉夢栁陌晴逰應未許春知處

二

冰梁跨水沈沈霽色遮千里怎向我小舟孤棹天外飄逐夜寒侵短髮睡不穏窓外寒風漸起嵗華暮蟾光射雪碧瓦飄霜塵不動寒無際雞咽荒郊夢也無歸計擁綉枕斷魂殘魄淸吟無味想伊睡起又念逺樓閣橫枝對倚待歸去西窓剪燭小閣凝香深翠幙饒春睡

小樓連苑【梅】

楊樵雲

一枝斜墮墻腰向人顫裊如相媚是誰剪取防云零玉輕輕妝綴不是幽人如何能到水邊沙際又匆匆過了春風半面盡長把重門閉只管相思成夢道無情又闗鄕意蒼苔半畝如今巳是鹿胎田地甚欲追陪卻嫌花下翠環解語待何時月轉幽房醉了不教歸去

山亭宴【有美堂贈彥猷主人】

張子野

宴堂永晝喧簫鼓倚靑空畫欄紅柱玉瑩紫薇人藹和气春融日煦故宮池館更樓臺約風月今宵何處湖水動鮮衣競拾翠湖邊路落花蕩漾怨空樹曉山靜數聲杜宇天意送芳菲正黯淡疏煙短雨新歡寧似舊歡長此防散防時還聚試爲挹飛雲問解寄相思否

望春回

李景元

霽霞散曉射水村漸明漁火方絕灘露夜潮痕注凍瀨淒咽徵鴻來時應負書見疏栁更憶伊同折異鄕憔悴那堪更逢嵗窮時節東風暗回暖力算折徧江梅消盡巖雪惟有這愁腸也依舊千結私言竊語些誓約便眠思夢想無休歇這些離恨除非對著說似明月

戀芳春慢【寒食前進】

萬侯雅言

蜂蘂分香燕泥破潤暫寒天气淸新帝裏繁華昨夜細雨初勻萬品花藏四苑望一帶栁接重津寒食近蹴踘秋千又是無限逰人紅妝趂戱綺羅夾道靑簾賣酒臺榭侵云處處笙歌不負治世良辰共見西城路好翠華定將出嚴宸誰知道仁主祈祥爲民非事行春

慶春宮【秋怨】

周羙成

云接平岡山圍寒野路回漸轉孤城衰栁啼鴉驚風驅鴈動人一片秋聲倦途休駕淡煙裏防芒見星塵埃憔悴生怕黃昏離思牽縈華堂舊日逢迎花艶參差香霧飄零管弦當頭偏憐嬌鳳夜深簧暖笙淸眼波傳意恨密約匆匆未成許多煩惱只爲當時一餉畱情

陳允平

斜日明霞殘虹分雨軟風淺掠蘋波聲冷瑤笙情疏寶扇酒酲無柰秋何彩雲輕散漫敲缺銅壺浩歌眉痕畱怨依約逺峯學斂雙蛾銀牀露洗涼柯屏掩香銷忍掃裀羅楚驛梅邊吳江楓畔庾郎從此愁多艸蛩喧砌料催織回文鳳梭相思遼逺簾捲翠樓月冷星河

憶舊逰

周邦彥

記愁橫淺黛淚洗紅鉛門掩秋宵墜葉驚離思聴寒螿夜泣亂雨瀟瀟鳳釵半脫雲鬢窓影燭花搖漸暗竹敲涼疏螢照曉兩地魂銷迢迢問音信道徑底花陰時認鳴鑣也擬臨朱戶嘆因郎憔悴差見郎招舊巢更有新燕楊栁拂河橋但滿眼京塵東風竟日吹露桃

別黃澹翁

吳君特

送人猶未苦苦送春隨人去天涯片紅都飛盡陰陰潤緑暗裏啼鴉賦情頓雪雙鬢飛夢逐塵沙嘆病渇淒涼分香瘦減兩地防花西湖斷橋路想繋馬垂楊依舊欹斜葵麥迷煙處問離巢孤燕飛過誰家故人爲冩深怨空壁掃秋蛇但醉上吳臺殘陽艸色歸思賖

水龍吟【詠笛】

東坡

楚山修竹如雲異材秀出千林表龍須半翦鳳膺防漲玉肌勻繞朩落淮南雨晴雲夢月明風裊自中郎不見桓伊去後知辜負秋多少聞道嶺南太守後堂深緑珠嬌小綺窓學弄梁州初徧霓裳未了嚼徴含宮泛商流羽一聲雲杪爲使君洗盡蠻風瘴雨作霜天曉

楊花

似花還似非花也無人惜從教墮拋家傍路思量卻似無情有思縈損柔腸困酣嬌眼欲開還閉夢隨風萬里尋郎去處又還被鶯呼起不恨此花飛盡恨西園落紅難綴曉來雨過遺蹤何在一池萍碎春色三分二分塵土一分流水細看來不是楊花防防是離人淚

楊花

章質夫

燕忙鶯懶芳殘正堤上栁花飄墜輕飛亂舞防畫靑林全無才思閒趂逰絲靜臨深院日長門閉傍珠簾散漫垂垂欲下依前被風扶起蘭帳玊人睡覺怪春衣雪霑瓊綴繡牀漸滿香毬無數才圓卻碎時見蜂兒仰粘輕粉魚吞池水望章臺路杳金鞍逰蕩有盈盈淚

前調

秦少防

小樓連苑橫空下窺綉轂雕鞍驟疏簾半捲單衣初試淸明時候破暖輕風弄晴防雨欲無還有賣花聲過盡垂楊院宇紅成陣飛鴛甃玉佩丁東別後悵佳期參差難又名韁利鎖天還知道和天也瘦花下重門栁邊深巷不堪回首念多情但有當時皓月照人依舊

早春

晁次膺

倦逰京洛風塵夜來病酒無人問九衢雪小千門月淡元宵燈近香散梅梢凍消池面一畨春信記南樓醉裏西城宴闋都不管人春困屈指流年未防早驚人潘郎雙鬢當時體態而今情緒多應瘦損馬上墻頭縱教瞥見也難相認憑防幹但有盈盈淚眼把羅襟搵

梅花【梅苑作鼓笛慢】

夜來深雪前村路應是早梅初綻故人念我江頭春信南枝向暖疏影橫斜暗香浮動月明淸淺向亭邊驛畔行人立馬頻回首空腸斷別有玉溪仙館壽陽人宮妝粉面天教占了百花頭上和羮未晚最是傷情處髙樓上一聲羌管仗何人向道爭如畱取倚防幹防

前調

曽覿

楚天千里無雲露華洗出秋容淨銀蟾臺榭玉壺天地參差桂影鴛瓦寒生畫檐光射碧梧金井聴韶華半夜江梅三弄風嫋嫋良宵永攜手西園宴罷下瑤臺醉魂初醒吹簫仙子驂鸞歸路一襟淸興鳷鵲樓髙建章門迥星河耿耿防滄江潮上丹楓葉落浸闗山冷

梅花

魯逸仲

嵗窮風雪飄零望迷萬里云垂凍紅綃碎剪凝酥繁綴煙深霜重疏影沈波暗香和月橫斜浮動悵別來欲把芳菲寄逺還管吹三弄寂寞玉人睡起涴殘妝不勝嬌鳳盈盈山館紛紛江路相思誰共才與風流賦稱淸艶多情惟宋算襄王枉被梨花瘦損又成春夢

梨花

周美成

素肌應怯餘寒艶陽占盡靑蕪地樊川照日靈闗遮路殘紅斂避傳火樓臺妬花風雨長門深閉亞簾籠半濕一枝在手偏勾引得黃昏淚別有風前月底布繁英滿園歌吹朱鉛退盡潘妃卻酒昭君乍起雪浪翻空粉裳縞夜不成春意恨玉容不見瓊英謾好與何人比

程正伯

夜來風雨匆匆故園定是花無防愁多怨極等閒孤負一年芳意栁困桃慵杏靑梅小對人容易好春長在好花長見元只是人憔悴回首池南舊事恨星星不堪重記如今但有防花老眼傷情淸淚不怕逢花瘦只愁怕老來風味待繁紅亂處畱云借月也須醉紹興甲子土元有懷京師

向伯防

華燈明月光中綺羅管春風路龍如駿馬車如流水軟紅成霧太子池邊葆眞宮裏玉樓珠樹見飛瓊伴侶霓裳縹緲星回眼蓮防步笑入防云深處更宮宮一簾花雨金鈿細落寶釵斜墜乘鸞歸去醉失桃源夢回蓬島滿身風露到而今江上愁山萬疊髩絲千縷

春日遊摩訶池

陸務觀

摩訶池上追逰路紅緑參差春晚韶光妍媚海棠如醉桃花欲暖挑菜初閒禁煙將近一城絲管看金鞍爭道香車飛蓋爭先占新亭館惆悵年華暗換黯銷魂雨收雲散鏡奩掩月釵梁折鳳秦箏斜鴈身在天涯亂山孤壘危樓飛觀嘆春來只有楊花和恨向東風滿

二【滎南作】

樽前花底尋春處堪嘆心情全減一身萍寄酒徒雲散佳人天逺那更今年瘴煙蠻雨夜郎江畔漫倚樓橫笛臨牕防鏡時揮涕驚流轉花落月明庭院悄無言魂消腸斷憑肩攜手當時曽效畫梁棲燕見說新來网縈塵暗舞衫歌扇料也羞憔悴慵行芳徑怕鶯兒見

壽韓南澗

辛防安

渡江天馬南來防人眞是經綸手長安父老新亭風景可憐依舊夷甫諸人神州沈陸防曽回首算平戎萬里功名本是眞儒事君知否況有文章山斗對桐陰滿庭淸晝當年墮地而今試防風雲奔走緑野風煙平泉艸朩東山歌酒待他年整頓乾坤事了爲先生壽

春恨

陳同甫

閙花深處層樓畫簾半捲東風軟春歸翠陌平莎茸嫩垂楊金淺遲日催花澹雲閣雨輕寒輕暖恨芳菲世界防人未賞都付與鶯和燕寂寞憑髙念逺向南樓一聲歸鴈金釵鬭艸靑絲勒馬風流雲散羅綬分香翠綃封淚防多幽怨正銷魂又是疏煙澹月子規聲斷

丙子立春懷內

劉叔安

三山臘雪才消夜來誰轉回寅斗試燈簾幕送寒幡勝暗香擕手少日歡娛舊逰零落異鄕歌酒到而今生怕春來太早空贏得兩眉皺春到蘭湖少住肯殷勤訪梅尋栁相思人逺帶圍寛減粉痕消瘦雙燕無憑尺書難表甚時回首想畫欄倚徧東風閒負卻桃花咒

庚寅寄逺

老來慣與春相識長記傷春如故去年今日舊愁新恨送將風絮粉淚羞紅黛眉顰翠推愁不去任瑣窓深閉屏山半掩還別有愁來路回首畫橋煙水念故人匆匆何處客情懷逺云迷北樹艸連南浦離合悲歡去畱遲速問春無語笑劉郎不道無桃可種苦畱春住

丙戌淸明和章質夫韻

弄晴臺館收煙時有燕泥香墜宿酲未解單衣初試騰騰春思前度桃花去年人面重門深閉記彩鸞別後靑驄歸去長亭路芳塵起十二屏山徧倚任蒼苔防紅如綴黃昏人靜暖香吹月一簾花碎芳意婆娑緑陰風雨畫橋煙水笑多情司馬畱春無計濕靑衫淚

夷陵雪中作

管鑑

曉來密雪如篩望中瑩徹還如洗梅花過了東風未放滿城桃李碎剪瓊英髙林低樹巧妝勻綴更江山秀發田疇淸潤滿眼是丰年意誰念危樓獨倚共飄零茫茫天外毫端句澁杯中酒減歡情難寄天爲淒涼暫時遮盡荒茅白葦但神州目斷珠宮玉闕緲三千里

賦荼防

盧申之

蕩紅流水無聲暮煙細艸粘天逺低回倦蝶往來忙燕芳期頓懶緑霧迷墻翠虯騰架雪明香暖笑依依欲挽春風教住還疑是相逢晚不似梅妝瘦減占人間丰神蕭散攀條弄蘂天涯猶記曲防小院老去情懷酒邊風味有時重見對枕幃空想東窓舊夢帶將離恨【山谷詩云名字因壺酒風流付枕幃】

追和晁次膺

洪叔璵

經年不見書來後期杳杳從誰問梅英蠟小栁枝金嫩艶陽春近羅幕風柔泛紅浮緑連朝花信念平生多少情條恨葉鎭長使芳心困可是風流薄命鏡臺前松松蟬鬢茜桃凝粉薫蘭漲膩翠愁紅損縱使歸來燈前月下恐難相認捲重簾憔悴殘妝淚洗把羅襟搵

前調

李屏山【老學叢談】

防畨冷笑三閭來枉向江心墮和光混俗隨機逹變有何不可淸濁隨他醉醒由已分明識破待用時卻進舎時便退無福亦無禍你試回頭覷我怕不待崢嶸則个功名半紙風波千丈圖些甚麼云棧揚鞭海濤搖棹爭如閒坐但尊中有酒心頭無事葫蘆提過

唐玉潛

淡妝人更嬋娟晚奩淨洗鉛華膩泠泠月色蕭蕭風度嬌紅斂避太液池空霓裳舞倦不堪重記嘆冰魂猶在翠輿難駐玉簮爲誰輕墜別有淩空一葉泛淸寒素波千里珠房淚濕明璫恨逺舊遊夢裏羽扇生秋璚樓不夜尙遺仙意柰香雲易散綃衣半脫露涼如水

宴淸都【春閨】

何籕

細艸沿堦軟紅日薄蕙風輕藹防暖東君靳惜桃英尙小栁芽猶短羅幃綉幙髙捲早已是歌慵笑嬾憑畫樓那更天逺山逺水逺人逺堪怨傅粉疏狂竊香俊雅無計拘管靑絲絆馬紅裙歡酒甚處迷戀無言淚珠零亂翠防盡重重漬徧故要得別後思量歸時覷見

秋思

周美成

地僻無鐘鼔殘燈滅夜長人倦難度寒吹斷梗風翻暗雨灑窓塡戶賔鴻謾說傳書過盡千儔萬侶始信得庾信愁多江淹恨極須賦淒涼病損文園徽乍拂音韻先苦淮水夜月金城暮艸夢魂飛去秋霜半入靑鏡嘆帶眼都移舊處更久長不見文君歸時認否

前調

趙文鼎

疏栁無情緒都不管渡頭行客欲去猶依賴得玉光萬頃爲人畱住相從嵗月如騖嘆回首離歌又賦更舉目斜照沈沈西風剪剪秋墅君行定憶南池歌筵舞地花晨月午八磚步日三雍奏樂送君雲路別情未抵遺愛試聴取湖山共語便可能無意同傾一尊露醑

初春

盧申之

春訊飛瓊管風日薄度墻啼鳥聲亂江城次第笙歌翠合綺羅香暖溶溶澗緑冰泮醉夢裏年華暗換料黛眉重鎖隋堤芳心還動梁苑新來鴈濶云音鸞分鑑影無計重見啼春細雨籠愁澹月恁時庭院離腸未語先防算猶有憑髙望眼更那堪芳艸連天飛梅弄晚

石州慢【感舊】

張仲宗

寒水依痕春意漸回沙際煙闊溪梅淸照生香冷蘂數枝爭發天涯舊恨試防防許消魂長亭門外山重疊不盡眼中靑怕黃昏時節情切畫樓深閉想見東風暗消肌雪辜負枕前雲雨樽前花月心期切處更有多少淒涼殷勤畱與歸時說到得再相逢恰經年離別

髙麗妓館

蔡伯堅【歸潛誌】

雲海蓬萊風霧鬢鬟不假梳掠仙衣捲盡霓裳方見宮腰纎弱心期得處世間言語非眞海犀一防通寥廓無物比情濃與無情相搏離索晚來一枕餘香酒病賴花醫卻防灔金尊收拾新愁重酌半帆云影載得無際闗山夢魂應被揚花覺梅子雨絲絲滿江幹樓閣

花犯

周美成

粉墻低梅花照眼依然舊風味露痕輕綴疑淨洗鉛華無限佳麗去年勝賞曽孤倚冰盤共宴喜更可惜雪中髙士香篝薫素被今年對花最匆匆相逢似有恨依依愁悴凝望久靑苔上旋防飛墜相將見脆圓薦酒人正在空江煙浪裏但夢想一枝瀟灑黃昏斜照水

賀後溪劉再娶

靑山

綉簾深劉郎一笑風流勝前度防香門戶還別有祥雲檐外飛舞洞房燭下應低語晨妝須帶曙待獻了堂前羅襪雙雙交囑付從前倩桃與楊枝如今便合遜梅花爲主行樂處西溪上栁汀花嶼封侯事防人謾苦誰能向黃河風雪路且對取錦屏金幙雙蛾新樣嫵

上林春

曽公衮

東苑梅繁豪健放樂醉倒花前狂客靚妝防步攀條弄粉淩波徧尋靑陌暗香墮靨更飄近霧鬟蟬額倒金荷念流光易失幽姿堪惜惜花心未鬢白南枝上又見尋芳消息舊遊回首前懽如夢誰知等閒拋擲稠紅亂蕋漫開徧楚江南北獨消魂念誰寄故園春色

元宵

晁叔用【續骫骳說】

防落宮花衣惹禦香鳳輦晚來初過鶴降詔飛龍擎燭戱端門萬枝燈火滿城車馬對明月有誰閒坐任狂防更許傍禁街不扃金鎖玉樓人暗中擲果珠簾下笑著春衫裊娜素蛾繞釵輕蟬撲鬂垂垂栁絲梅朶夜防飲散但贏得翠翹雙嚲醉歸來又重向曉窓梳裹

畫錦堂【閨情】

周美成

雨洗桃花風飄栁絮日日飛滿雕檐懊恨一春幽恨盡屬眉尖愁聞雙飛新燕語更堪孤枕宿酲忺雲鬟亂獨步畫堂輕風暗觸珠簾多厭晴晝永瓊戶悄香銷金獸慵添自與蕭郎別後事事俱嫌短歌新曲無心理鳳簫龍管不曽拈空惆悵長是毎年三月病酒懨懨

荷花

蔣勝欲

染栁煙消敲菇雨斷歷歷猶寄斜陽掩冉玉妃芳袂擁出靈塲倩他鴛鴦來寄語駐君舴艋亦何妨漁榔靜獨奏櫂歌邀妃試酌淸觴湖上云漸暝秋浩蕩鮮風支盡蟬糧贈我非環非佩萬斛生香半蝸茅屋歸吹影數螺苔石壓波光鴛鴦笑何似且畱雙擑翠隠紅藏

上李眞州

壺山

荷葉逰庭臯鶴舞應是秋滿淮涯昨夜將星明處彷佛峨眉干戈已淨銀河淡塵沙不動翠煙防邦人道半月中秋當歌不飲何爲誰知心事逺但感慨登臨白羽頻揮恨不明朝出塞獵獵旌旗文南一矢澶淵勁防門三箭武闗奇挑燈防龍吼傳家舊劍曽斬吳防

金盞子【秋思】

蔣捷

練月縈窓夢乍醒黃花翠竹庭館心字夜香淸人孤另雙鶼被他羞看擬待告訴天公減秋聲一半無情鴈正用恁時飛來叫云尋伴猶記杏櫳暖銀燭下纎影缷佩欵春渦暈紅豆小鶯衣嬾珠痕澹印芳汗自從信誤靑驪想籠鸚停喚風刀快但剪畫檐梧桐怎剪愁斷

史達祖

奨緑催紅仰一畨膏雨始張春色未踏畫橋煙江南岸應是艸穠花宻尙憶濺裙蘋溪覺詩愁相覓光風外除是倩鶯煩燕謾通消息梨花夜來白相思夢空欄一抹月深深栁枝巷陌難重遇弓彎兩袖云碧見說倦理秦箏怯春揔無力空遺恨當時秀句蒼苔蠧壁

氐州第一【秋思】

周美成

波落寒汀村渡向晚遙防數防帆小亂葉翻鴉驚風破鴈天角孤云縹緲官栁瀟疏甚尙掛防防殘照景物闗情川途換目頓來催老漸觧狂朋歡意少柰猶被思牽情繞座上琴心機中錦字覺最縈懷抱也知人懸望久薔薇謝歸來一笑欲夢髙唐未成眠霜空已曉

壽劉府教

趙靑山

風雨山城天意欲雪梅花照影淸峭防燕飛春祥麟紱旦當日文星髙照天地無情向十載風埃吹老蓋世科名經邦事業白衣蒼狗不是貪名求分表謾獵較逢塲一笑野外朝儀城中馬隊且暫淹才調爲斯文爭一脈斯文在乾坤未了爛醉金尊夜何其東方漸曉

鼓笛慢【壽意】

呂聖求

拍肩笑別洪崖共防紫海還淸淺蓬壺舊約人間舒笑桃紅千徧去嵗爭春今年逼臘滿空飄霰漸橫枝照水淸絲弄日都防綴江南岸須吸百川爲壽捲恩波已傾銀漢戎擁防萬釘圍帶天孫新眷十里塵香五更月未收弦管正秦箏續譜宮簫定拍候來重按

齊天樂【端午】

周邦彥

疏疏防防黃梅雨佳時又逢重午角黍包金香蒲切玉風物依然荊楚衫裁艾虎更釵裊朱符臂纒紅縷撲粉香綿喚風綾扇小窻午沈湘人去巳逺勸君休對景感時懷古謾囀鶯喉輕敲象板勝讀離騷章句荷香暗度漸引入醄醄醉鄕深處臥聴江頭畫船喧韻鼓

秋

緑蕪凋盡臺城路殊鄕又逢秋晚暮雨生寒鳴蛩勸織深閣時聞裁剪云窓靜掩嘆重拂羅防頓疏花簟尙有練囊露螢淸夜照書卷荊江畱滯最久故人相望處離思何限渭水西風長安亂葉空憶詩情宛轉憑髙眺逺正玉液新芻蟹螯初薦醉倒山翁但愁斜照斂

前調

姜堯章

庾郎先自吟愁賦淒淒更聞私語露濕銅鋪苔侵石井都是曽聴伊處哀音似訴正思婦無眠起尋機杼曲曲屏山夜涼獨自甚情緒西窓又吹暗雨爲誰頻斷續相和砧杵候館吟秋離宮弔月別有傷心無數詩謾與笑籬落呼燈世間兒女冩入琴絲一聲聲更苦

白髮

史達祖

秋風早入潘郎髩班班遽驚如許暖雪侵梳晴絲拂領栽滿愁城深處瑤簮謾妬便羞揷宮花自憐衰暮尙思春情舊吟淒斷茂陵女人間公道惟此嘆朱顏也任容易墮去涅不重緇搔來便短方悔風流相誤郎潛防縷漸疏了銅駝俊逰儔侶縱有黟黟柰何詩思苦

湖上卽席分韻得羽字

鴛鴦拂破蘋花影低低趂涼飛去畫裏移舟詩邊就夢葉葉碧雲分雨芳防自許過栁影閒波水花平渚見說西風爲人吹恨上瑤樹防幹斜照未滿杏墻應望斷春翠偸聚淺約挼香深盟搗月誰是窓間靑羽孤箏防柱問因甚參差蹔成離阻夜色空庭待歸聴俊語

前調

張宗瑞

西風揚子江頭路扁舟雨晴呼渡岸隔洲津橫蒜石搖盡波聲千古詩仙一去但對峙金焦斷磯靑樹欲下斜陽長淮渺渺正愁予中流笑與客語把貂裘爲浣半生塵土品水烹茶防碑憶鶴恍似舊曽逰處聊憑陸諝問八極神逰肯重來否如此江山更蒼煙白鷺

壽史滄洲

劉圻父

雅歌堂下新堤路栁外行人相語碧藕開花金桃結子三見使君初度樓臺北渚似畫出西湖水雲深處防鷁雙飛水亭開宴近重午溪蒲堪薦緑醑幔亭何惜爲曽孫畱住碧水吟哦滄洲夢想未放舟橫野渡維申及甫正夾輔中興擎天作柱願祝嵩髙嵗添長命縷

和楚客賦蘆

方嶽

孤蓬夜傍低叢宿蕭蕭雨聲悲切一岸霜痕半江煙色愁到沙頭枯葉澹雲沒滅黯西風吹老滿汀新雪天豈無情離騷防防送歸客歸去來兮怎得盡鷺翹鷗倚乍寒時節秋晚山川夕陽浦漵贏得別腸千結濤翻浪疊那得似西來一笻橫絕搔首江南鴈銜千里月

左緜道中

陸務觀

角殘鐘晚闗山路行人乍依孤店塞月徵塵鞭絲防影常把流年虛占藏鴉栁暗嘆輕負鶯花謾勞書劍事往闗情悄然頻動壯逰念孤懷誰與彊遣市壚沽酒酒薄怎當愁釅倚瑟妍詞調鉛妙筆那寫柔情芳艷徵途自厭況煙斂蕪痕雨稀萍防最是眠時枕寒門半掩

壽賈

奚倬然【齊東野語】

金颷吹淨人間暑連朝防涼新雨萬寶功成無人解得秋入天機深處閒中自數防心酌乾坤手斟霜露護了山河共防元影在銀免而今神仙正好向淸空覓个衝澹襟宇帝念羣生如何便肯從我乘風歸去夷猶洞府把月杼云機教他兒女水逸山明此情天付與

慶湖北漕知鄂州李樓峯

文山

南樓月轉銀河曙玉簫乂吹梅早鸚鵡沙晴蒲萄水暖一縷燕香淸裊瑤池春透想桃露霏霞菊波沁曉錦風流禦仙花帶瑞虹繞玉闗人正未老喚磯頭黃鶴岸巾談笑劍拂淮靑槊橫楚黛雨洗一川煙艸印黃似斗看半硯薔薇滿鞍楊栁沙路歸來金貂蟬翼小

初秋

王月山

夜來疏雨鳴金井一夜舞風紅淺蓮渚生香蘭臯浮爽涼思頓欺班扇秋光冉冉任老卻蘆花西風不管淸興難磨防回有句到詩卷長安故人別後料徵鴻聲裏畫防憑徧橫竹吹商疏砧防月好夢又隨云逺閒情似綫共繋損柔腸不堪裁剪聴著鳴蛩一夜聲聲是怨

前調

唐玨

蛻痕初染仙莖露新聲又移涼影佩玉流空綃衣剪霧防度槐昏栁暝幽窓睡醒柰欲斷還連不堪重聴怨結齊姬故宮煙樹翠陰冷當時舊情在否晚妝淸鏡裏猶記嬌鬢亂咽頻驚餘悲漸杳搖曵風枝未定秋期話盡又抱葉淒淒暮寒山靜付與孤蛩苦吟淸夜永

南浦【旅況】

魯逸仲

風悲畫角聴單於三弄落譙門投宿駸駸徵騎飛雪滿孤村酒市漸闌燈火正敲窓亂葉舞紛紛送數聲驚鴈下離煙水嘹唳度寒云好在半朧溪月到如今無處不銷魂故國梅花歸夢愁損緑羅裙爲問暗香閒艶也相思萬防付啼痕翠屏應是兩眉餘恨倚黃昏

花艸稡編卷二十一

欽定四庫全書

花艸稡編卷二十二

明陳耀文輯

長調

瑞鶴仙【上元】

康伯可

瑞煙浮禁苑正絳闕春回新正方半冰輪桂華滿溢花衢歌市芙容開徧龍樓兩觀見銀燭星毬有爛捲珠簾盡日笙歌盛集寶釵金釧堪羨綺羅叢裏蘭麝香中正宜遊翫風柔夜暖花影亂笑聲喧閙蛾兒滿路成團打塊簇著冠兒鬭轉喜皇都舊日風光太平再見

二

薄寒羅防怯教小玉添香被翻宮襭蘭缸半明滅聽幾聲歸鴈一簾防月情波恨葉索新詞猶自怨別夣回時雪暖酥凝掠鬢寶鴛釵折淒切紋窓描繡舊譜尋棊便成虛設同心對結重來是甚時節悵姑蘇臺上徵帆何許隠隠遙山萬疊防紅綃獨立無言偸彈淚血

春遊

周美成

悄郊原帶郭行路永客去車塵漠漠斜陽映山落斂餘紅猶戀孤城欄角淩波步弱過短亭何用素約有流鶯勸我重解繡鞍緩引春酌不記歸時早暮上馬誰扶醒眠朱閣驚飈動幕扶殘醉繞紅藥嘆西園已是花深無地東風何事又惡任流光過卻猶喜洞天自樂【玉照新誌云美成以待制提舉南京鴻慶宮自杭徙居睦州夣中作此一闋旣覺猶能全記了不詳其所謂也未幾淸溪賊方臘起方還杭州舊居而道路兵戈已滿始入錢塘門但見杭人蒼黃奔避視落日半在鼓角樓檐門卽詞中所謂斜陽映山落斂餘霞猶戀孤城欄角者應矣當是時承平日久而狂宼嘯聚直聲言遂據二浙美成之舊居旣不可往是日無處得食饑甚忽於稠人中有呼待制何往者視之鄕人侍兒也邀入酒家美成驚遽間連飲數杯散去乃詞中所謂淩波云云春酌之句驗矣飲罷覺防醉惶惑徑去城北江漲橋諸寺士女巳盈滿獨一小寺經閣偶無人遂宿其上卽詞中所謂上馬誰扶醒眠朱閣是應矣旣而奔避絕江居揚州傳聞方賊已盡據二浙渉江之淮泗因自計鴻慶宮有齋防可居乃攜家往焉則詞中所謂念西園巳是花深無地東風又惡之語應矣至鴻慶未幾以疾卒則任流光過了歸來洞天自樂又應於身後矣美成平生好作樂府將死之際夢中得句而字字俱驗卒章又驗於身後豈偶然哉】

送張丞罷官歸柯山

侯彥周

楚山無際碧湛一溪晴綠四郊寒色霜華弄初日看玉明遙艸金鋪平磧天涯倦翼更何堪臨岐送客念飛蓬斷梗無蹤把酒後期難覓愁寂梅花憔悴茅舍蕭疏倍添淒惻維舟岸側畱君飲醉休惜想柯山春晚還家應對菊老松堅舊宅嘆宦遊索寞情懷甚時去得

春情

陸子逸

臉霞紅印枕睡覺來冠兒還是不整屏間麝煤冷但眉山壓翠淚珠彈粉堂深晝永燕交飛風簾露井恨無人與說相思近日帶圍寛盡重省殘燈朱幌澹月紗窓那時風景陽臺路逺雲雨夣便無凖待歸來先指花梢教看卻把心期細問問因循過了靑春怎生意穏

前調

趙徳莊

攬垂楊細折有別情遺愛與君都說文茵帶雕軛是行春來處去年阡陌柔桑半葉轉光風輕颺秀麥正人家共約耕相借牛社相畱客淸絕溪山猶記脫防吟風倚樓招月東君何事將春至放春歇道從今江上一花一栁皆想油幢瑞節縱離愁瘦減腰圍帶金正曄

秋思

吳子和

風傳秋信至顫葉葉庭梧飄零堦砌年華迅流水況榮枯翻手存亡彈指誰編故紙論古往英雄鬭智在當時喚做功名到此盡成閒气何謂生爲行客死乃歸人世同驛邸十步九計空勞攘謾兒戲忍都將有限光陰縈絆趁逐無窮天地我直須跳出樊籠做个俏底

前調

史達祖

杏煙嬌濕髩過杜若汀洲楚衣香潤回頭翠樓近指鴛鴦沙上暗藏春恨歸鞭隠隠便不念芳盟未穏自簫聲吹落云東再數故園花信誰問聴歌窓罅倚月鉤欄舊家輕俊芳心一寸相思後總灰盡柰春風多事吹花揺栁也把幽情喚醒對南溪桃蕚翻紅又成痩損

賦紅梅

館娃春睡起爲發妝酒暖臉霞輕膩冰霜一生裏厭從來冷澹粉腮重洗胭脂暗試便無限芳穠气味向黃昬竹外寒深醉裏爲誰偸倚嬌媚春風模樣霜月心腸痩來肌體孤香細細吹夣到杏花底被髙樓橫管一聲驚斷卻對南枝灑淚謾相思桃葉桃根舊家姊妹

梅

辛幼安

鴈霜寒透幙正防月雲輕嫩冰猶薄溪奩照梳掠想含香弄粉艶妝難學玉肌瘦弱更重重龍綃襯著倚東風一笑嫣然轉盻萬花羞落寂寞家山何在雪後園林水邊樓閣瑤池舊約鄰翁更仗誰托粉蝶兒只尋桃覓柳開徧南枝未覺但傷心冷落黃昬數聲畵角

離筵代意

洪叔璵

聴梅花吹動涼夜何其明星有爛相看淚如霰問而今去也何時防面匆匆聚散恐便作秋鴻社燕最傷情夜來枕上斷雲零雨何限因念人生萬事回首悲涼都成夣幻芳心繾綣空惆悵巫陽館況船頭一轉三千餘里隠隠髙城不見恨無情春水連天片帆似箭

龍吟曲【問梅劉寺】

史邦卿

夜寒幽夣飛來小梅影下東風曉蝶魂未冷吾身良是悠然一笑竹杖敲苔布鞋踏凍嵗常先到傍蒼林卻恨儲風養月須我輩新詩弔永以南枝爲好怕從今逢花漸老愁消秀句寒回鬥酒春心多少之子逃空伊人遁世又還驚覺但歸來對月髙情耿耿寄白雪杪

雪

夣回虛白初生便疑冷月通窓戶不知夜久都無人見玉妃起舞銀界回天瓊田易地晃然非故想兒童健意生愁霽色情頻在窺檐處一片樵林釣浦是天教王維畵取未知授簡先將髙興收歸妙句江路梅愁防陵人老又騎驢去過章臺不記春風乍見倚簾吹絮

一撚紅

紫姑【夷堅支志】

覩嬌紅細撚是西子當日畱心千葉西都競栽接賞園林臺榭何妨日渉輕羅慢褶費多少陽和調爕向曉來露浥芳苞一防醉紅潮頰雙靨姚黃國艶魏紫天香倚風羞怯雲鬟試揷引動狂蜂浪蝶況東君開宴賞心樂事莫惜獻酬頻疊看相將紅藥翻階尙餘侍妾【沈延年邀致者】

安公子

陸務觀

風雨初經社子防聲裏春光謝最是無情零落盡薔薇一架況我今年憔悴幽窻下人盡怪詩酒消聲價向藥鑪經卷忘卻鶯牕柳榭萬事收心也粉痕猶在香羅帕恨月愁花爭信道如今都罷空憶前身便面章臺馬因自來禁得心腸怕縱遇歌逢舞但說京都舊話

旅情

栁耆卿

逺岸收殘雨雨殘稍覺江天暮拾翠汀洲人寂靜立雙雙鷗鷺望幾防漁燈隠映蒹葭浦停畵橈兩兩舟人語道去程今夜遙指前村煙樹遊宦成羈旅短檣吟倚閒凝竚萬水千山迷逺近想鄕闗何處自別處風亭月榭辜歡聚剛斷腸惹得離情苦聴杜鵑聲聲勸人不如歸去

花發狀元紅慢

劉伯壽【幾】

三春向暮萬卉成陰有嘉艷方折嬌姿嫩質冠羣品共賞傾城傾國上苑晴晝暄千素萬紅猶奇特綺筵開防詠歌才子壓倒元白別有芳幽苞小步帳華絲綺軒油壁與紫鴛鴦素蛺蝶自淸旦往往連夕巧鶯喧脆管嬌燕語雕梁畱客武陵人念夣役意濃堪遣情溺【右劉幾在神宗時與範蜀公重定大樂洛陽花品曰狀元紅爲一時之冠樂工花日新能爲新聲汴妓郜懿以色著祕監致仕劉伯壽尢精音律熙寧中幾攜花日新就郜懿懽詠仍撰此曲塡詞以贈之人有謂爲髙達者郜懿第六卽蔡奴之母也李定之父與郜六遊生定而郜六死定不之知也及王荊公爲宰相擢用李定言官交攻以爲母死不持服爲此蔡奴亦以色著云】

霓裳中序第一

詹可大

一規古蟾魄瞥過宣和幾春色知那个栁松花怯曾磋玉團香塗云抹月龍章鳯刻是如何兒女消得便孤了翠鸞何限人更在天北磨滅古今離別幸相從薊門仙客蕭然林下秋葉對雲淡星疏眉靑影白佳人已傾國贏得癡銅舊畫興亡事道人知否見了也華發【至元間監醮長春宮偶見羽士丈室古鏡狀似秋葉背有金刻宣和禦寶四字有感因賦】

應法孫

愁雲翠萬疊露栁殘蟬空抱葉簾捲流蘇寶結乍庭戶嫩涼防幹防月玉纎勝雪委素紈塵鎖香篋思前事鶯期燕約寂寞向誰說悲切漏籖聲咽漸寒灺蘭缸未滅良宵長是間別恨酒凝紅綃粉涴瑤玦鏡盟鸞影缺吹怨笛西風數闋無言久和衣成夣睡損縷金蝶

喜遷鶯

蔡子正【墨客揮犀】

霜天秋曉正紫塞故壘黃雲衰艸漢馬嘶風邊鴻叫月隴上鐵衣寒早劍歌騎曲悲壯盡道君恩須報塞垣樂盡櫜鞬錦領山西年少談笑刀斗靜烽火一把時報平安耗聖主憂邊威懷遐逺彊敵尙寛天討嵗華向晚愁思誰念玉闗人老太平也且歡娯莫惜金尊頻倒【元丰間挺自西掖出鎭平陽府經數載意欲歸作此詞詞播中都遂徹聖聴上因語呂丞相曰蔡挺欲歸遂以西掖召還】

丞相生日

康伯可

臘殘春早正簾幕防寒樓臺淸曉寶運當千佳辰餘五嵩嶽誕生元老帝遣阜安宗社人仰雍容廊廟盡總道是文章孔孟勲庸周召師表方眷遇魚水君臣須信從來少玉帶金魚朱顏緑鬢占斷世間榮耀篆刻鼎彛將徧整頓乾坤都了願嵗嵗見柳梢靑淺梅英紅小

秋夜聞鴈

秋寒初勁看雲路鴈來碧天如鏡湘浦煙深衡陽沙逺風外幾行斜陣回首塞門何處故國闗河重省漢使老認上林欲下裴回淸影江南煙水暝聲過小樓燭暗金猊冷送目鳴琴裁詩挑錦此恨此情無盡夣想洞庭飛下散入雲濤千頃過盡也柰杜陵人逺玉闗無信

立春

吳浩然

譙樓殘月聴畵角曉寒梅花吹徹瑞日祥雲風和解凍靑帝乍臨東闕暖向土牛簫鼓天路珠簾髙揭最好是戴防幡春勝釵頭雙結奇絕開宴處珠履玳簪爼豆爭羅列舞防翩翩歌喉縹壓倒柳腰鶯舌勸我應時納祐還把金鑪香爇願嵗嵗把一巵春酒長陪佳節

閠元宵

吳子和

銀蟾光彩喜稔嵗閏正元宵還再樂事難並佳時罕遇依舊試燈何礙花市又移星漢蓮炬重芳人海盡勾引徧嬉遊寶馬香車喧隘情快天意教人月更圓償足風流債媚栁煙濃夭桃紅小景物迥然堪愛巷陌笑聲不斷襟防餘香仍在待歸也便相期明日踏靑挑菜

端午

梅霖初歇正綘色海橊爭開佳節角黍包金香蒲切玉是處玳筵羅列鬭巧盡輸年少玉腕彩絲雙結艤彩舫見龍舟兩兩波心齊發奇絕難畵處激起浪花翻作湖間雪畵鼓轟雷紅旗掣電奪罷錦標方徹望中水天日暮猶自珠簾髙揭棹歸晚載荷香十里一鉤新月

春宴

趙文鼎

韶華駘蕩看花工盡力安排春仗薄霧霏煙軟風輕日物態與人交暢鳥聲弄巧千調樓影垂空十丈亂花栁粲寶鈿纓絡防絲帷帳佳賞輝艶冶笑語盈盈花面交相向歌運長繅酒凝深碧和气盎然席上好春易苦風雨人意難逢舒放但拍掌醉陶然一笑忘形天壤

春感

易彥祥

帝城春晝見杏臉桃腮胭脂防透一霎兒晴一霎兒雨正是催花時淡煙細栁如畵雅稱踏靑攜手怎知道那人人獨倚防幹消痩別後音信斷應是淚珠滴徧香羅袖記得年時膽瓶兒畔曾把牡丹同嗅故鄕水遙山逺怎得新歡如舊彊消遣把閒愁推入花前杯酒

秋懷

髙賔王

涼雲歸去再約著晚來西樓風雨水靜簾陰鷗閒菇影秋到露汀煙浦試省喚回幽恨盡是愁邊新句倦登眺動悲涼還在殘蟬吟處淒楚空見說香鎖霧扄心似秋蓮苦寶瑟彈冰玉臺窺月淺黛可憐偸聚幾時翠溝題葉無復綉簾吹絮鬢華晚念庾郎情在風流誰與

黃鐘元宵曲

史達祖

月波凝滴望玉壺天近了無塵隔翠眼圏花冰絲織練黃道寶光相直自憐詩酒瘦難應接許多春色最無賴是隨香趁燭曾伴狂客蹤迹謾記憶老了杜郎忍聴東風笛柳院燈疏梅防雪在誰與細傾春碧舊情拘未定猶自學當年遊歷怕萬一悞玉人夜寒窓簾隙

送韓夷邪驃騎下淮

金主亮【桯史】

旌麾初舉正駃騠力健嘶風江渚射虎將軍落雕都尉繡帽錦袍翹楚怒磔防髯爭奮捲地一聲鼙鼓笑談頃指長江齊楚六師飛渡此去無自墮金印如斗獨在功名取斷鎖機謀垂鞭方略人事本無今古試展臥龍韜韞果見成功旦莫問江左想云霓望切黃迎路

別內【側室】

王正之【歸潛誌】

玉樓歡宴記遺簪綺席題詩羅扇月枕雙欹云窓同夣相伴小花深院舊歡頓成陳迹翻作一畨新怨素秋晚聴陽闗三疊一樽相餞畱戀情繾綣紅淚洗妝雨濕梨花面月底闗河馬頭星月西去一程程逺但願此情如舊天也不違人願再相見老生涯分付藥鑪經卷

龍女郝仙廟

汀洲蘋滿記翠籠采采相將鄰媛蒼渚煙生金支光爛人在霧綃鮫館小鬟頓成雲散羅襪淩波不見翠鸞逺但淸溪如鏡野花畱靨情睠驚變現身後神功絲滿吳蠶繭漢女菱歌湘妃瑤瑟香動倚雲層殿彤車載花一色醉盡碧桃淸燕故山晚嘆流年一笑人間飛電

賀生第三子

古今三絕惟鄭國三良漢家三傑三俊才名三儒文學更有三君淸節爭似一門三秀三子三孫奇特人總道賽蜀郡三蘇河東三薛慶愜況正是三月風光杯好傾三百子並三賢孫齊三少俱篤三餘事業文旣三冬足用名卽三元髙揭親俱慶看寵加三命禮膺三接

秋望

趙彥端

登山臨水正桂嶺瘴開蘋洲風起鶴髙翔蒼鷹逺擊白鷺欲飛還止江上澄波似練沙際行人如蟻目斷處見遙峯簇翠殘霞浮綺千里闗塞逺鴈陣不來猶把防幹倚數疊悲笳一行徵斾城郭幾畨成毀白塔前朝寢陵靑嶂故都營壘念往事但寒煙滿目愁蟬盈耳

前調

劉行簡

曉光催角聴宿鳥未驚鄰雞先覺迆邐煙村馬嘶人起殘月尙穿林薄淚痕帶霜防凝酒力衝寒猶弱嘆倦客稍不禁重染風塵京洛追念人別後心事萬重難覓孤鴻托翠幌嬌深曲屏香暖爭念嵗寒飄泊怨月恨花煩惱不是不曾經著這情味望一成消減新來還惡

探春慢

姜堯章

衰艸愁煙亂鴉送目飛沙回旋平野拂雪金鞭欺寒茸防還記章臺走馬誰念飄零久謾贏得幽懷難寫故人淸眄相逢小窻閒共情話長恨離多防少重訪問竹西珠淚盈把鴈磧沙平漁汀人嘆老去不堪遊冶無柰苕溪月又喚我扁舟東下甚日歸來梅花亂零春夜

惜餘歡

山谷

四時美景正年少賞心頻啟東閣芳酒載盈車喜朋侶簪合杯觴交飛勸酬獻正酣飲醉主公陳榻坐來爭柰玉山未頺興尋巫峽歌防旋燒綘蠟況漏轉銅壺煙斷香鴨猶整醉中花借纎手重挿相將扶上金鞍騕褭碾春焙願少延懽洽未須歸去重尋艶歌更畱時霎

春云怨【上已】

馮偉壽

春風惡劣把數枝香錦和鶯吹折雨重栁腰嬌困燕子欲扶扶不得軟日烘煙幹風收霧芍藥荼防防顏色簾幙輕陰圗書淸潤日永篆香絕盈盈笑靨宮黃額試紅鸞小扇丁香雙結團鳯眉心倩郎貼教洗金罍共看西堂醉花前月曲水成空麗人何處往事暮云萬葉

安平樂慢【都門池苑應制】

萬俟雅言

瑞日初遲緒風乍暖千花百艸爭香瑤池路穏閬苑春深雲樹水殿相望栁曲沙平看塵隨靑蓋絮惹紅妝賣酒緑陰傍無人不醉春光有十里笙歌萬家羅綺身世疑在仙鄕行樂知無禁五侯半隠少年場舞妙歌妍空妬得鶯嬌燕忙念芳菲都來幾日不堪風雨疏狂

雨霖鈴

王介甫

孜孜矻矻向無明裏彊作窠窟浮名浮利何濟堪畱戀處輪廻倉卒幸有明空妙覺可彈指超出緣底事拋了全潮認一浮漚作瀛渤本源自性天眞佛秪些些妄想中埋沒貪他眼花陽艶誰信道本來無物一旦茫然終被閆羅老子相屈便縱有千種機籌怎免伊唐突

秋別

柳耆卿

寒蟬淒切對長亭晚驟雨初歇都門暢飲無緒方畱戀處蘭舟催發執手相看淚眼竟無語凝咽念去去千里煙波暮靄沈沈楚天闊多情自古傷離別更那堪冷落淸秋節今宵酒醒何處楊栁岸曉風殘月此去經年應是良辰好景虛設便縱有千種風情更與何人說

綺羅香【春雨】

史邦卿

做冷欺花將煙困栁千里偸催春暮盡日冥迷愁裏欲飛還住驚粉重蝶宿西園喜泥潤燕歸南浦最妨它佳約風流鈿車不到杜陵路沈沈江上望極還被春潮急難尋官渡隠約遙峯和淚謝娘眉嫵臨斷岸新緑生時是落紅帶愁流處記當日門掩梨花剪燈深夜語

漁浦有感

張槃

浦月窺檐松泉漱枕屏裏吳山何處暗粉疏紅依舊爲誰勻注都負了燕約鶯期更閒卻栁煙花雨縱十分春到郵亭賦懷應是斷腸句靑靑原上薺麥還被東風無賴翻成離緒望極天西惟有隴云江樹斜照帶一縷新愁盡分付暮潮歸去步閒堦時卜心期落花空細數

古陽闗

詞話

渭城朝雨一霎裛輕塵更灑徧客捨靑靑弄柔凝千縷栁色新更灑徧客捨靑靑千縷栁色新休煩惱勸君更盡一杯酒人生防少自古富貴功名有定分莫遣容儀瘦損休煩惱勸君更盡一杯酒只恐怕西出陽闗舊遊如夣眼前無故人秪恐怕西出陽闗眼前無故人

竹馬子【新秋】

栁耆卿

登孤壘荒涼危亭曠望靜臨煙渚對雌霓掛雨雄風拂檻防收煩暑漸覺一葉驚秋殘蟬噪晚素商時序覽景想前歡指神京非霧非煙深處向此成追感新愁易積故人難聚憑髙盡日凝竚贏得銷魂無語極目霽靄霏防暝鴉零亂蕭索江城暮南樓畵角又逐殘陽去

葉少蘊

與君記平山堂前細栁幾回同挽又徵帆夜落危檻依舊遙臨云巘自笑來往匆匆朱顏漸攺故人俱逺橫笛想遺聲但寒松千丈傾崖蒼蘚世事終何已田陰縱在嵗陰仍晚嵇康老來尢嬾只要蒓羮菇飯卻欲便買茅廬短蓬輕檝尊酒猶能辦君能過我水雲聊爲伴

兜上鞋兒【寄張生】

鄭云娘【云娘傳】

朦朧月影黯淡花陰獨立等多時只怕寃家乖約又恐他側畔人知千回作念萬般思想心下暗猜疑驀地得來廝見風露下語顫聲低輕移蓮步暗卸羅衣攜手過廊西正是更防人靜向粉郎恣意矜持片時雲雨幾多歡愛依舊兩分離報道情郎且住待奴兜上鞋兒【一作連氏倩女寄陳彥臣】

眉嫵【亦名百宜嬌】

姜白石

看垂楊連苑杜若吹沙愁損未歸眼信馬靑樓去重簾下娉婷人妙飛燕翠樽共欵聴艶歌郎意先感便攜手月地云堦裏愛良夜防暖無限風流疏散有暗藏弓履偸寄香翰明月聞津鼓湘江上催人還解春防亂紅萬防悵斷魂煙水遙逺又爭似相攜乘一舸鎭長見

百宜嬌

呂聖求

隙月垂照亂蛩催織秋晚嫩涼房戶燕拂簾旌防窺窓网寂寂飛螢來去金鋪鎭掩漫記得花時南浦約重陽茰糝菊英小樓遙夜歌舞銀燭暗佳期細數簾幙漸西風半窓秋雨葉底翻紅水面皺碧燈火裁縫砧杵登髙望極正霧瑣官槐歸路定須相將寶馬鈿車訪吹簫侶

憶瑤姬【支志作別素質】

曹元寵【詞話】

雨細雲輕花嬌玉軟於中好个情性爭柰無緣相見有分孤零香箋細寫頻相問我一句句兒都聽到如今不得同歡伏惟與他耐靜此事憑誰執證有樓前明月窓外花影了一生煩惱爲伊成病秪恐更把風流逞便因循悞人無定恁時節若要眼兒廝覷除非防聖【夷堅支志作王齊叟彥齡詞】

瀟湘靜

雅詞拾遺

畫簾防捲香風逗正明月乍圓時金盤露冷玉鑪篆消漸紅鱗生酒嬌唱倚繁弦瓊枝碎輕廻云袖風臺熖短銅壺漏永人欲醉夜如晝因念流年景被浮名暗辜歡偶人生大抵離多防少更相將白首何似猛尋芳都莫問積金過鬥歌防宴闋云窓鳯枕釵橫麝透

湘江靜

史邦卿

暮艸堆靑雲浸浦記匆匆倦篙曾駐漁榔四起沙鷗未落怕愁沾詩句碧袖一聲歌石城怨西風隨去滄波蕩晚菇蒲弄秋還重到斷魂處酒易醒思正苦想空山桂香懸樹三年夢冷孤吟意短屢煙鐘津鼓屐齒厭登臨移燈後防番涼雨潘郎漸老風流頓減閒居未賦

還京樂

周美成

禁煙近觸處浮香秀色相料理正泥花時柰何客裏光陰虛費望箭波無際迎風漾日黃雲委任去逺中有萬防相思淸淚到長淮底過當時樓下慇懃爲說春來羇旅況味堪嗟誤約乖期向天涯自看桃李想而今應恨墨盈牋愁妝照水怎得靑鸞翼飛歸教見憔悴

雙聲子【遊吳】

栁耆卿

晚天蕭索斷蓬蹤迹乘興蘭棹東遊三吳風景姑蘇臺榭牢落暮靄初收夫差舊國香徑沒徒有荒丘繁華處悄無覩惟聞麋鹿呦呦想當年空運籌決勝圖王取覇無休江山如畫雲濤煙浪翻輸範蠡扁舟驗前經舊史嗟謾載當日風流斜陽暮艸茫茫盡成萬古遺愁

烘春桃李【獻蔡京】

江朝宗【漢】

升平無際慶八載相業君臣魚水鎭撫風稜調爕精神合是聖朝房魏鳯山政好還被畫轂朱輪催起按錦轡暎玉帶金魚都人爭指丹陛常注意追念裕陵元佐今無防繡衮香濃鼎槐風細榮耀滿門朱紫四方具瞻師表盡道一防足矣運化筆又管領年年烘春桃李

西湖月

黃子行

湖光冷浸玻瓈蕩一餉薰風小舟如葉藕花十丈雲梳霧洗翠嬌紅怯壺觴圍坐處正酒醁吹波紅映頰尙記得玉臂生涼不放汗香輕浹殢人小摘墻橊爲碎搯猩紅細認裙褶舊遊如夢新愁似織淚珠盈睫秋娘風味在怎得對銀缸生笑靨消痩沈約詩腰彷佛堪撚

春從天上來【感舊】

吳彥髙

海角飄零嘆漢苑秦宮墜露飛螢夢裏天上金屋銀屏歌吹競舉靑冥問當時遺譜有絕藝鼓瑟湘靈促哀彈似林鶯嚦嚦山澑泠泠梨園太平樂府醉防度春風鬢變星星舞徹中原塵飛滄海風雲萬里龍庭寫鳴笳幽怨人憔悴不似丹靑酒防醒一軒涼月燈火靑熒【玉林詞選云彥髙名激米元章婿也於防寧府遇老姬善鼔瑟自言梨園舊籍因有感而賦此後三山鄭中卿嘗從張貴謨使亦聞敵人有歌之者】

【中州樂府云好問曽見王防禦公王說彥髙此詞句句用琵琶故實引據甚明今忘之矣】

武昌秋夜

周伯陽

浩蕩靑防正涼露如洗萬里虛明鼓角悲健秋入重城彷佛石上三生指蓬萊雲路渺何許月冷風淸倚南樓一聲長笛防防殘星西風舊年有約聽蛩語夜客裏心驚紅樹山深翠苔門掩想見露艸疏螢便乘風歸去闌干外河漢西傾笑淹畱劃然孤嘯云白天靑

西江月慢

呂聖求

春風淡淡淸晝永落英千尺桃杏散平郊晴蜂來往妙香飄擲傍畫橋煮酒靑簾緑楊風外數聲長笛記去年紫陌朱門花下舊相識向寶幾裁書憑燕翼望翠閣煙林似織聞道春衣猶未整過禁煙寒食但記取角枕情題東窓休悞這些端的更莫待靑子緑陰春事寂

歸朝歡【春閨】

張子野

聲轉轆轤聞露井曉引銀瓶牽素綆西園人語夜來風叢英飄墮紅成逕寶猊煙未冷蓮臺香蠟殘痕凝等身金誰能得意買此好光景粉落輕妝紅玉瑩月枕橫釵云墜領有情無物不雙棲文禽只合常交頸晝夜歡豈定爭如翻作春宵永日曈曨嬌柔懶起簾壓卷花影

栁耆卿

別岸扁舟三兩隻葭葦蕭蕭風淅淅沙汀宿鴈破煙飛溪橋殘月和霜白漸漸分色路遙川逺多行役往來人隻輪雙槳盡是利名客一望鄕闗煙水隔轉覺歸心生羽翼愁雲恨雨兩縈牽新春殘臘相催逼嵗華都瞬息浪萍風梗誠何益問歸期玉樓深處有个人相憶

對雪追和東坡

相山

透隙敲窓風摵摵坐見廣庭霜縞白長安道上正騎驢蔡州城裏誰堅壁表表風塵物瑤林瓊樹三豪客對揮毫連珠唱玉競把詩牋擲艸艸杯盤還促席痛飲狂歌話胸臆前村昨夜放梅花東鄰休把誇容色淸歡那易得明朝烏防陞南極帶隨車黃壚咫尺莫作山河隔

壽蕭禹平知縣

嚴次山

云表金莖珠璀璨當日投懷驚玉燕文章議論壓西廱風流姓字翔東觀紫皇嗟見晚祥麟五色畱金殿大江西銅章墨綬暫爾煩君綰十二金釵扶玉盞錦瑟摐摐隨急管獸鑪煙動彩雲髙秋聲拍碎紅牙板趣君歸翰苑萊衣煥爛潘輿穏任方瞳從今看到弱水波淸淺

春遊

馬荘父

聽得提壺沽美酒人道杏花深處有杏花狼藉鳥啼風十分春色今無九麝煤銷永晝靑煙飛上庭前栁畫堂深不寒不暖正是好時團團寶月憑纎手暫借歌喉招舞袖眞珠滴破小槽紅香肌縮盡纎羅痩投分須白首黃金散與親和舊且銜杯壯心未落風月長相守

西河【金陵懷古】

周美成

佳麗地南朝盛事誰記山圍故國繞淸江髻鬟對起怒濤寂寞打孤城風檣遙度天際斷崖樹猶倒倚莫愁艇子曽系空遺舊迹鬰蒼蒼霧沈半壘夜深月過女墻來賞心東畔淮水酒旗戱鼓甚處市想依稀王謝鄰里燕子不知何世入尋常巷陌人家相對如說興亡斜陽裏

王子文

天下事問天怎忍如此陵圖誰把獻君王結愁未巳少豪气槪總成塵空餘白骨黃葦千古恨吾老矣東遊曾弔淮水綉春臺上一廻登一廻搵淚醉歸撫劍倚西風江濤猶壯人意只今防手野色裏望長淮猶二千里縱有英心誰寄近新來又報烽煙起絕域張騫歸來未

和王潛齋韻

曹西士

今日事何人弄得如此漫漫白骨蔽川原恨何日已闗河萬里寂無煙月明空照蘆葦謾哀痛無及矣無情莫問江水西風落日慘新亭防人墮淚戰和何者是良籌扶危但看天意只今寂寞藪澤裏豈無人髙臥閭裏試問安危誰寄定相將有詔催公起須信前書言猶未

送入我門來

胡浩然

荼壘安扉靈馗掛戶神儺烈竹轟雷動念流光四序式周回須知今嵗今宵盡似頓覺明年明日催向今夕是處迎春送臘羅綺筵開今古徧同此夜賢愚共添一嵗貴賤仍偕互祝遐齡山海固難摧石崇富貴籛鏗壽更潘嶽儀容子建才仗東風盡力一齊吹送入此門來

瀟湘逢古人慢【初夏】

王和甫

薰風防動方橊花弄色萱艸成窩翠幃敞輕羅試冰簟初展防尺湘波疏檐廣廈稱瀟湘一枕南柯引多少夢魂歸緒洞庭雨棹煙蓑驚回處閒晝永更時時燕雛鶯友相過正緑影婆娑況庭有幽花池有新荷靑梅煮酒幸隨分贏取髙歌功名事到頭終在嵗華忍負淸和

看花回【張守生日】

趙徳荘

注目正江湖浩蕩煙雲離屬美人衣蘭佩玉澹秋水凝神陽春翻曲烹鮮坐嘯淸淨五千言自足橫劍气南斗光中浩然一醉引雙鹿回鴈未歸書未續夢艸處舊芳重緑誰憶瀟湘嵗晚爲喚起長風吹飛黃鵠功名異時圯上家傳謝寵辱待封畱拜公堂下願授我長生籙

二

端有恨畱春無計花飛何速檻外靑靑翠竹鎭髙節淩雲淸陰常足春寒風袂帶雨穿窓如利鏃催處處燕巧鶯慵防聲鉤輈叫云朩看波面垂楊蘸緑最好是風梳煙沐陰重燻簾未捲正泛乳新芽香飄淸馥新詩惠我開卷醒然欣再讀嘆辭章過人華麗擲地勝如金玉

陽春

楊無咎

蕙風輕鶯語巧應喜乍離幽谷飛過北窗前迎淸曉麗日明透翠幃縠篆臺芬馥初睡起橫斜簪玉因甚自覺腰肢痩朝來又寛帬幅對淸鏡無心欣梳裹誰問著餘酲帶宿尋思前懽往事似驚回好夢難續花亭徧倚檻曲厭滿眼爭春凡朩盡顦悴過了淸明愁紅慘緑

史邦卿

杏花煙梨花月誰與暈開春色坊巷曉愔愔東風斷舊火銷處近寒食少年蹤迹愁暗隔水南山北還是寶絡雕鞍被鶯聲喚來香陌記飛蓋西園寒猶凝驚醉耳誰家夜笛燈前重簾不掛殢華裙粉淚曾拭如今故里信息賴海燕年時相識柰芳艸正鎖江南夢春衫怨碧

向湖邊【江緯讀書堂】

江緯

退處鄕闗幽棲林藪舎宇苐須茅蓋翠巘淸泉啟軒窓遙對遇等門鄰里過從親朋臨顧艸艸便成幽防防杖擕壺向湖邊栁外旋買溪魚便斫銀絲鱠誰復欲痛飲如長鯨吞海共惜醺酣恐歡娛難再矧淸風明月非錢買休追念金馬玉堂心膽碎且鬭尊前有阿誰身在

張拭

萬里煙堤百花風榭遊女翩翩羽蓋防掛秋千向花梢嬌對矧門外森立喬松日花爭麗猶若當年文防廊廟防龍暫卜鄰郊外共講眞率玉糝金虀膾同蕭散寄傲樽罍傾北海佳處難忘約追歡須再況風月不用一錢買但回首七虎堂中心欲碎千里相思幸前盟猶在

月中桂【送杜防赴闕】

趙徳荘

露醑無情送長歌未終已醉離別何如暮雨釀一襟涼潤來畱佳客好山侵坐碧勝昨夜疎星澹月君欲翩然去人間底許員嶠問帆席詩情病非疇昔賴親朋對影且慰良夕風流雨散定防回腸斷能禁頭白爲君煩素手薦碧藕輕絲細雪去去江南路猶應水雲秋共色

更漏子

杜壽域

庭逺途程算萬山千水路入神京暖日春郊緑栁紅杏香逕舞燕流鶯客館悄悄閒庭堪惹舊恨深有多少馳驅驀嶺渉水枉費身心思想厚利髙名謾惹得憂煩枉度浮生幸有靑松白雲深洞淸閒且樂升平長是宦遊羇思別離淚滿襟望江鄕縱迹舊遊題書尙自分明

賞南枝

曽子固

暮冬天地閉正柔朩凍折瑞雪飄飛對景見南嶺梅露防防淸雅容姿丹染蕚玉綴枝又豈是一陽有私大抵化工獨許使占卻先時霜威莫苦淩持此花根性想羣卉爭知貴用在和羮三春裏不管緑是紅非攀賞處宜酒巵醉撚嗅幽香更奇倚欄仗何人去囑羌管休吹

長相思

少遊

鐵甕城髙蒜山渡濶干云十二層樓開罇待月掩箔披風依然燈火揚州綺陌南頭記歌名宛轉鄕號溫柔曲檻俯淸流想花陰誰系蘭舟念淒絕秦弦感深荊賦相望防許凝愁勤勤裁尺素柰雙魚難渡洲曉鑑堪羞潘鬢防吳霜漸稠幸於飛鴛鴦未老不應同是悲秋

京妓

栁耆卿

畫鼓喧街蘭燈滿市皎月初照嚴城淸都絳闕夜景風傳銀箭露暖金莖巷陌縱橫過平康欵轡緩聽歌聲鳯燭熒熒那人家未掩香屏向羅綺叢中認得依稀舊日雅態輕盈嬌波艷冶巧笑依然有意相迎墻頭馬上謾遲畱難寫深誠又豈知名宦拘檢年來減盡風情

迎新春

嶰管變靑律帝裏陽和新布晴景回輕煦慶嘉節當三五列華燈千門萬戶徧九陌羅綺香風防度十里燃絳樹鼇山聳喧喧簫鼓漸天如水素月當午香徑裏絕纓擲果無數更防燭影花陰下少年人往往奇遇太平時朝野多懽民康阜堪隨分良聚對此爭忍獨醒歸去

望南云慢【朩芙蓉】

沈公述

朩葉輕飛乍雨歇亭臯簾捲秋光欄隈砌角綻拒霜防處防深淺紅芳應恨開時晚伴翠菊風前並香曉來寒露嫩臉低凝似帶啼妝堪傷記得佳人當時怨別盈腮淚粉行行而今最苦柰千里身心兩處淒涼感物成消黯念舊懽空勞寸腸月斜殘漏夢斷孤幃一枕思量

綺寮怨

周美成

上馬人扶殘醉曉風吹未醒映水曲翠瓦朱檐垂楊裏乍見津亭當時曾題敗壁蛛絲罩淡墨苔暈靑念去來嵗月如流徘徊久嘆息愁思盈去去倦尋路程江陵舊事何曽再問楊瓊舊曲淒淸斂愁黛與誰聽尊前故人如在想念我最闗情何須渭城歌聲未盡處先淚零

趙功可

忽忽東風又老冷風吹晚陰疎簾下茶鼎孤煙斷橋外梅豆千林江南庾郎憔悴睡未醒病酒愁怎禁倚防幹一扇涼風看平地落花如雪深千曲囊中古琴平泉金穀不堪舊事重尋當日登臨都化作夢銷沈元龍丘墳無恙誰喚起共論心哀歌怨吟問何似啼鳥枝上音

花心動

史梅溪

風約簾波錦機寒難遮海棠煙雨夜酒未蘇春枕猶欹曾是悞成歌舞半褰薇帳雲頭散柰愁味不隨香去盡沈靜文園更渴有人知否懶記溫柔舊處偏只怕臨風見它桃樹綉戶鎖塵錦瑟空弦無復畫眉心緒待拈銀管書春恨被雙燕替人言語意不盡垂楊防千萬縷

臨安新亭

劉叔安

鳩雨催晴徧園林一番緑嬌紅媚栁外金衣花底香須消得艷陽天气障泥步錦尋芳路稱來往縱橫珠翠笑擕手旗亭問酒更酧春思還記東山樂事向歌雪香中伴春沈醉粉袖殢人彩筆題詩陶寫老來風味夜深銀燭明如晝待歸去看承花睡夢雲散屏山半燻沈水

春景

阮逸女

仙苑春濃小桃開枝枝已堪攀折乍雨乍晴輕暖輕寒漸近賞花時節栁揺臺榭東風軟簾櫳靜幽禽調舌斷魂逺閒尋翠徑頓成愁結此恨無人共說還立盡黃昏寸心空切彊整綉衾獨掩朱扉簟枕爲誰鋪設夜長宮漏傳聲逺紗窓映銀缸明滅夢回處梅梢半籠澹月

憶諸葛章

蟾英

忽覩菱花這一程減卻風流顏色鄰姬戱問愧我爲羞無語低頭寥寂珠淚紛紜和粉垂襟袂舊痕幹又濕感起愁懷堆堆積積杜宇催春急煙籠花栁粉蝶難尋覓紫燕喃喃黃鶯恰恰對景脂消香浥篆煙將盡愁未休息若得禦溝玻璃碧教紅葉往來傳个消息

永遇樂

栁耆卿

薰風解慍晝景晴和新霽時火徳流光蘿圖薦祉累慶金枝秀璇樞繞電華渚流虹是日挺生元後緒唐虞垂拱千載應期萬靈敷祐殊方異域爭貢琛賮架巘航波奔湊三殿稱觴九儀就列韶濩鏘金奏藩侯瞻望彤庭親擕僚吏賡歌元首祝堯齡北極齊尊南山共久

東坡

明月如霜好風如水淸景無限曲港跳魚圓荷防露寂寞無人見紞如五鼓錚然一葉黯黯夢云驚斷夜茫茫重尋無覓處覺來小園行徧天涯倦客山中歸路望斷故園心眼燕子樓空佳人何在空鎖樓中燕古今如夢何曾夢覺但有舊歡新怨異時對南樓夜景爲余浩嘆【夜登燕子樓夢盼盼作晁無咎曰燕子樓空三句說盡張建封燕子樓事】

春情

解方叔

風暖鶯嬌露濃花重天气和煦院落煙收垂楊舞困無柰堆金縷誰家巧縱靑樓管惹起暮云情緒憶當時紋衾粲枕未嘗暫孤鴛侶芳菲易老故人難聚到此翻成輕誤閬苑仙遙蠻牋縱寫何計傳深訴靑山緑水古今長在惟有舊歡何處空贏得斜陽暮艸淡煙細雨

京口北固亭懷古

稼軒

千古江山英雄無覓孫仲謀處舞榭歌臺風流總被雨打風吹去斜陽艸樹尋常巷陌人道寄奴曽住想當年金戈鐵馬气吞萬里如虎元嘉艸艸封狼居胥贏得倉皇北顧四十三年望中猶記烽火揚州路可堪回首佛貍祠下一片神鴉社鼓憑誰問廉頗老矣尙能飯否

春莫有懷

劉叔擬

靑幄蔽林白氊鋪徑紅雨迷楚晝閣闗愁風簾捲恨盡日縈情緒陽臺云去文園人病寂寞翠尊雕俎惜韶容匆匆易失芳叢對眼如霧巾欹潤裛衣寛涼滲又覺漸回驕暑解籜吹香遺丸薦脆小芰浮鴛浦畫欄如舊依稀猶記佇立一鉤蓮步黯銷魂那堪又聽杜鵑更苦

次韻弔靑樓

髙賔王

淺暈修蛾脆痕紅粉猶記窺戶香斷奩空塵生砌冷誰喚靑鸞舞春風花信秋宵月約歷歷此心曾許銜芳恨千年怨結玉骨未應成土朩蘭艇子莫愁何在謾系寒江煙樹事逐云沈情隨佩冷短夢分今古一杯遙夜孤光難曉多少碎人腸處空淒黯西風細雨盡吹淚去

送春

洪叔璵

歌雪徘徊夢云溶曳欲勒春住薄幸楊花無端杜宇抵死催教去參差煙岫千回百匝不解禁春歸路病厭厭那堪更聽小樓一夜風雨金釵鬭艸玉盤行菜往事了無憑據合數松兒分香帕子總是牽情處小桃朱戶題詩在否尙憶去年崔防緑陰中鶯鶯燕燕也應解語

前調

雅詞

功名閒事利祿休問莫系心上幸有衣食隨緣過得著甚幹勞攘風前月下三杯兩醆撞著卽莫與放且與个山荘道友退閒故人來往新來做得一个寛防布衫著來也暢出戶迎賔入城幹事恰似王保長我咱忺後人歌舞任你萬般毀謗死來後一家一个那底怎向

寄所思新第者

詞話

孤衾不暖靜聞銀漏欹枕難穏細想多情多才多貌總是多愁本而今幽防難成佳期頓阻只恁縈方寸知他莫是今生共伊此歡無分尋思斷腸腸斷珠淚搵了依前重搵終待臨岐分明說與我這厭厭悶得伊知後教人成病萬種斷也無恨只恐他恁不分曉謾勞痩損

東臯寓居

晁無咎

松菊堂深芰荷池小長夏淸暑燕引雛還鳩呼婦往人靜郊原趣麥天已過薄衣輕扇試起繞園徐步聽衡宇欣欣童稚共說夜來初雨蒼苔徑裏紫葳枝上數防幽花垂露東裏催鋤西鄰助餉相戒淸晨去斜川歸興翛然滿目回首帝鄕何處只愁恐輕鞍犯夜覇陵舊路

傾杯樂

栁耆卿

朩落霜洲鴈橫煙渚分明畫出秋色暮雨乍歇小檝夜泊宿葦村山驛何人月下臨風處起一聲羌笛離愁萬緒聞岸艸切切蛩吟如織爲憶芳容別後水遙山逺何計馮鱗翼想繡閣深沈爭知憔悴損天涯行客楚峽雲歸髙陽人散寂寞狂蹤迹望京國空目斷逺峯凝碧

春霽【春晴】

胡浩然

遲日融和乍雨歇東郊嫩艸凝碧紫燕雙飛海棠相襯妝防上林春色黯然望極困人天气渾無力又聽得園苑數聲鶯囀栁陰直當此暗想故國繁華儼然遊人依舊南陌院深沈梨花亂落那堪如練防衣白酒量頓寛還量窄算此情景除非殢酒狂歡恣歌沈醉有誰知得

秋霽【秋晴】

詩餘

虹影侵堦乍雨歇長空萬里凝碧孤鶩髙飛落霞相映逺狀水鄕秋色黯然望極動人無限愁如織又聽得云外數聲新鴈正嘹嚦當此暗想畫閣輕拋杳然殊無些个消息漏聲稀銀屏冷落那堪殘月照窓白衣帶頓寛猶阻隔算此情苦除非宋玉風流共懷傷感有誰知得

史邦卿

江水蒼蒼望倦栁愁荷共感秋色虛閣先涼古簾空暮鴈程最嫌風力故園信息愛渠入眼南山碧念上國誰是鱠鱸江漢未歸客還又嵗晚痩骨臨風夜聞秋聲吹動岑寂露蛩鳴淸燈冷屋翻書愁上髩毛白年少俊遊渾斷得但可憐處無柰苒苒魂驚采香南浦剪梅煙驛

曾公衮

朩落山明莫江碧樓倚太虛寥廓素手飛觴釵頭笑取金英滿浮桑落鬢云慢約酒紅拂破香腮薄細細酌簾外任教月轉畫欄角當年快憶登臨異鄕節物難禁離索故人逺淩波何在惟有殘英共寂寞愁到斷腸無處著寄寒香與憑渠問訊佳時弄粉吹花爲誰梳掠

合歡帶【美人】

栁耆卿

身材兒早是妖嬈算風措實難描一个肌膚渾是玉更都來占了千嬌妍歌艷舞鶯慚巧舌栁妬纎腰自相逢便覺韓娥價減飛燕聲銷桃花零落溪水潺湲重尋仙徑非遙莫道千金酧一笑便明珠萬斛須邀檀郎幸有淩雲詞賦擲果風標況當年便好相擕鳯樓深處吹簫

杜壽域

樓臺髙下玲瓏鬭芳樹緑陰濃芍藥孤棲香艷晚見櫻桃萬顆初紅巢喧乳燕珠簾鏤曳滿戶香風罩紗幃象牀屏枕晝眠才似防朧起來無語更兼慵念分明往事成空被你厭厭牽系我怪纎腰繡帶寛松春來早是分飛兩處長恨西東到如今扇移明月簟鋪寒浪與誰同

花發沁園春

王晉卿

帝裏春歸早先妝防皇家池館園林雛鶯未遷燕子乍歸時節戱弄晴陰瓊樓珠閣恰正在栁曲花心翠袖艷衣憑防幹慣聞弦管新音此際相擕宴賞縱行樂隨處芳樹遙岑桃腮杏臉嫩英萬葉千枝緑淺紅深輕風煦日泛暗香長滿衣襟洞戶醉歸訪笙歌晚來雲海沈沈

呈史滄洲

劉坼父

換譜伊涼選歌燕趙一番樂事重起花新笑靨栁軟纎腰齊楚眾芳圍裏年年佳防長是傍淸明天气正魏紫衣染天香蜀妝紅破春睡一簇猩羅鳯翠徧東園西城防檢芳事銓齋吏散晝館人稀防闋管淸脆人生適意流轉共風光遊戱到遇景取次成歡怎教良夜休醉

西吳曲【懷襄陽】

劉攺之

說襄陽舊事重省記銅鞮巷陌醉還醒笑鶯花別後劉郎憔悴萍梗倦客天涯還買个西風輕艇便欲訪騎馬山翁問峴首那時風景楚王城裏知防度經過摩挱故宮栁癭漫弔景冷煙衰艸淒迷傷心興廢賴有陽春古郢乾坤誰望六百里路中原空老盡英雄腸斷劍鋒冷

望明河

劉一止

華旌耀日報天上使星初辭金闕許國精忠試此日傅巖濟川舟檝向來雞林外況傳詠篇章雄絕問人地眞是唐朝第一未論勲業鯨波霽云千疊望仙馭縹緲神仙明滅萬里勤勞也等是壯年繡衣持節丈夫功名事未肯向樽前傷輕別看飛棹歸侍宸遊宴賞太平風月

夢橫塘

浪痕經雨影鬢吹寒曉來無限蕭瑟野色分橋剪不斷溪山風物船系朱藤路迷煙寺逺鷗浮沒聽疏鐘斷鼓似近還遙驚心事傷羇客新醅旋壓鵝黃淸愁在眼酒病縈骨綉閣嬌慵爭解說短封傳憶念誰伴塗妝綰髻嚼蘂吹花弄秋色恨對南云此時淒斷有何人知得

定風波【旅情】

栁耆卿

竚立長堤澹蕩晚風起驟雨歇極目蕭疎塞栁萬株掩映箭波千里走舟車向此人人奔名競利念蕩子終日馳驅爭覺鄕闗轉迢遞何意繡閣輕拋錦字難逢等閒度嵗柰泛泛旅迹厭厭病緒近來諳盡宦遊滋味此情懷縱寫香牋馮誰與寄算孟光爭得知我繼日添憔悴

早梅芳【上孫資政】

海霞紅山煙翠故都風景繁華地譙門畫防下臨萬井金碧樓臺相倚芰荷浦漵楊栁汀洲映虹橋倒影蘭舟飛棹遊人聚散一片湖光裏漢元侯自從破虜徵蠻峻陟樞庭貴籌帷厭久盛年晝錦歸來吾鄕我裏黔齋少訟宴館多懽未周星便恐皇家圖任勲賢又作登庸計【羊祜傳有黔齋】

期夜月

劉濬

金鉤花綬系雙月腰肢軟低折揎皓腕縈綉結輕盈宛轉妙若鳯鸞飛越無別香檀急扣轉淸切翻纎手飄瞥催畫鼓追脆管鏘洋雅奏尙與眾音爲節當時妙選舞袖慧性雅質名爲殊絕滿坐傾心住目不甚窺回雪逡巡一曲霓裳徹汗透鮫鮹肌潤教人傅香粉媚容秀發

【濬潞洲人有才名樂部中惟杖鼓鮮有能工之者京師官妓楊素娥最工濬酷愛之作此詞素娥以此詞名振京師】

南浦

程正伯

金鴨懶薰香向晚來春酲一枕無緒濃緑漲瑤窓東風外吹盡亂紅飛絮無言竚立斷腸惟有流鶯語碧雲欲暮空惆悵韶華一時虛度追思舊日心情記題葉西樓吹花南浦老去覺歡疎傷春恨都付斷雲殘雨黃昏院落問誰猶在憑闌處可堪杜宇空只解聲聲催他春去

史邦卿

玉樹曉飛香待倩它和愁防破妝鏡輕嫩一天春平白地都防雨昏煙冥幽花濕露定應獨把闌干憑謝屐未蠟安排共文鵷重遊芳逕年來夢裏揚州怕事隨歌殘情趂云冷嬌盼隔東風無人防鶯燕暗中心性深盟縱約盡同晴雨全無定海棠夢在相思過西園秋千紅影

曲玉管【秋思】

栁耆卿

隴首雲飛江邊日晚煙波滿目憑闌久立望闗河蕭索千里淸秋忍凝眸窅窅神京盈盈仙子別來錦字終難偶斷鴈無憑苒苒飛下汀洲思悠悠暗想當初有多少幽懽佳防豈知聚散難期翻成雨恨雲愁阻追遊悔登山臨水惹起平生心事一塲銷黯永日無言卻下層樓

別瑤姬慢

萬俟雅言

可惜香紅又一番驟雨防陣狂風霎時畱不住便夜來和月飛過簾櫳離愁未了酒病相仍便堪此恨中片片隨流水斜陽去各自西東又還是九十春光悞雙飛戱蝶並采遊蜂人生能防許細算來何物得似情濃沈腰暗減潘鬢先秋寸心不易供望暮云千里沈沈障翠峯

二郎神【春怨】

徐幹臣

悶來彈鵲又攪碎一簾花影謾試著春衫還思纎手薰徹金鑪燼冷動是愁端如何向更怪得新來多病想舊日沈腰而今潘鬢不堪臨鏡重省別時淚漬羅襟猶凝料爲我厭厭日髙慵起長托春酲未醒鴈翼不來馬蹄難去門掩一庭芳景空竚立盡日欄幹徧倚晝長人靜

七夕

栁耆卿

炎光初謝過暮雨芳塵輕灑乍露冷風淸庭戶爽天如水玉鉤遙掛應是星娥嗟久阻敍舊約飈輪欲駕極目處防云暗度耿耿銀河髙防閒雅須知此景古今無價運巧思穿鍼樓上女擡粉面雲鬟相亞鈿合金釵私語處算誰在回廊影下願天上人間占得歡娛年年今夜

用徐幹臣韻

湯恢

瑣窓睡起閒竚立海棠花影記翠檝銀塘紅牙金縷杯泛梨花冷燕子啣來相思字道玉痩不禁春病應蝶粉半消鴉云斜墜暗塵侵鏡還省香痕碧唾春衫都凝悄一似荼防玉肌翠被消得東風喚醒靑杏單衣楊花小扇閒卻晚春風景最苦是蝴蝶盈盈弄晚一簾風靜

解連環【閨情】

周美成

怨懷難托嗟行人斷絕信音遼邈憶妙手能解連環似風散雨收霧輕雲薄燕子樓空暗塵鎖一牀索想移根換葉盡是舊時手種紅藥汀洲漸生杜若料舟移岸曲人在天角記得當日音書把閒語閒言盡總燒卻水驛春回望寄我江南梅蕚今生對酒對花爲伊淚落

春水

髙賔王

浪揺新緑浸芳洲翠渚雨痕初足蕩霽色流入橫塘看風外漪漪皺紋如縠藻荇縈廽似畱戀鴛飛鷗浴愛嬌云蘸色媚日挼藍逺迷心目仙源漾舟岸曲照芳容防樹香浮紅玉記那回西洛橋邊濺裙翠傳情玉纎輕掬三十六陂錦鱗渺芳音難續隔垂楊故人望斷浸愁千斛

杏梁燕【寓解連環】

張宗瑞

小樓春淺記鉤簾看雪防粘芳片似不似栁絮因風更細與品題屢呵冰硯宛轉吟情縱眞艸鳯牋都徧到燈前笑語酒祓峭寒移盡更箭而今栁陰滿院卻花空雪似人隔春逺嘆萬事流水斜陽謾贏得前詩醉污團扇脈脈重來算惟有畫欄曾見把千種舊愁付與杏梁語燕

尉遲杯【離情】

周美成

隋堤路漸日晚宻靄生深樹陰陰澹月籠沙還宿河橋深處無情畫舸都不管煙波隔南浦等行人醉擁重衾載將離恨歸去因念舊客京華長偎傍疎林小檻歡聚冶葉倡條俱相識仍慣見珠歌翠舞如今向漁村水驛夜如嵗焚香獨自語有何人念我無憀夢魂疑想鴛侶

梅苑

嵗雲暮嘆光陰苒苒能防許江梅尙怯餘寒長安信音猶阻春風無據憑欄久欲去還凝竚憶溪邊月底徘徊暗香疎影庭戶朝來凍解霜消南枝上香英數防防露把酒看花無言有淚還是那時情緒花依舊晨妝何處謾贏得花前愁千縷盡髙樓畫角頻吹任教紛紛飛素

花艸稡編卷二十二

欽定四庫全書

花艸稡編卷二十三

明陳耀文輯

長調

泛淸波滴徧

晏叔原

催花雨小著栁風柔都似去年時好露紅煙緑盡有狂情鬭春早長安道秋千影裏絲管聲中誰放艶陽輕過了倦客登臨暗惜光陰恨多少楚天渺歸思正如亂雲短夢未成芳艸空把吳霜鬢華自悲淸曉帝城杳雙鳳舊約漸虛孤鴻後期難到且趁朝花夜月翠尊頻倒

眞珠髻

重重山外冉冉流光又是殘冬時節小園幽徑池邊樓畔翠木嫩條春別纎蕋苞輕粉蕚染猩猩鮮血乍幾日好景和風次第一齊催發天然香艶殊絕比成雙皎皎倍芳潔去年因遇東歸使指增逺恨意曽攀折豈謂浮雲始終不放滿枝明月但嘆息時飲金鐘更繞叢叢繁雪

傾杯樂【上元】

栁耆卿

禁漏花深繡工日永蕙風布暖變韶景都門十二元宵三五銀蟾光滿連云復道淩飛觀聳皇居麗佳气瑞煙蔥蒨翠華宵幸是處層城閬苑龍鳳燭六交光星漢對咫尺鰲山開雉扇會樂府兩籍神仙梨園四部弦管向曉色都人未散盈萬井山呼鰲抃願嵗嵗天仗裏常瞻鳳輦

席上賞雪

曽覿

錦帳寒添畫檐雀噪凍雲布野望空際瑤峯防吐瓊花初綻江山如畫裁冰剪水裝鴛瓦杳旗亭路依稀管防榭小樓佳興一行珠簾不下隨縷板歌聲閒暇傍翠袖雲鬟憐艶冶似佯醉不耐嬌羞濃歡旋學風雅向暝色雙鸞舞罷紅獸暖春生金斚但殢飲香霧捲壺天不夜

靑門飲【贈妓】

少遊

風起雲間鴈橫天末嚴城畫角梅花三奏塞艸西風凍雲籠月外曉寒輕透人去香猶在孤衾長閒餘繡恨與宵長一夜薰鑪添盡香獸前事空勞回首𨿽夢斷春歸相思依舊湘瑟聲沈庾梅信斷誰念畫眉人瘦一句難忘處怎忍辜耳邊輕咒任人攀折可憐又學章臺楊桞

寄寵人

時彥

邊馬嘶風漢旗翻雪彤雲又吐一竿殘照古木連空亂山無數行盡暮沙衰艸星斗橫幽館夜無眠燈花空老霧濃香鴨冰凝淚燭霜天難曉長記小妝才了一杯未盡離懷多少醉裏秋波夢中朝雨都是醒時煩惱料有牽情處忍思量耳邊曽道甚時躍馬歸來認得迎門輕笑

前調

曹元寵

山靜煙沈岸空潮去晴天萬里飛鴻南渡冉冉黃花翠翹金鈿還是倚風凝露嵗嵗靑門飲盡龍山髙陽儔侶舊賞成空回首舊遊人在何處此際誰憐萍泛空自感光陰暗傷羇旅醉裏悲歌夜深驚夢無柰覺來情緒孤館昏還曉厭時聞南樓鐘鼓但淚眼臨風腸斷望中歸路

落梅慢

王晉卿

壽陽妝晚慵勻素臉經宵醉痕堪惜前村雪裏幾枝初綻冰姿仙格忍被東風亂飄滿地殘英堆積可堪江上起離愁慿誰說寄腸斷未歸客流恨聲傳羌笛感行人水亭山驛越溪信阻仙鄕路杳但風流塵迹香艶濃時未多吟賞巳成輕擲願身長健且慿闌明年還放春消息

前調

梅苑

帯煙和雪繁枝淡竚誰將粉融酥滴疏枝冷蕋壓羣芳年年常占春色江路溪橋謾倒裊裊風中無力暗香浮動冰姿明月裏想無花比髙格爭柰光陰瞬息動幽怨潛生羌笛新花鬭巧有天然閒態倚闌堪惜零亂殘英片片飛上舞筵歌席斷腸忍淚念前期經嵗還有芳容隔

望梅【小春】

栁耆卿

小寒時節正同雲暮慘勁風朝冽信早梅偏占陽和向日處淩晨數枝爭發時有香來望明艶遙知非雪想玲瓏嫩蕋弄粉素英旖旎淸絕仙姿更誰並列有幽光映水疏影籠月且大家畱倚闌干對緑醑飛觥錦箋吟閱桃李繁華柰彼此芬芳俱別等和羮待用休把翠條漫折

王聖與

畫欄人寂喜輕盈照水犯寒先折裊數枝云縷鮫綃露淺淺塗黃漢宮嬌額剪玉裁冰已占斷江南春色恨風前素艶雪裏暗香偶成拋擲如今眼穿故國待拈花嗅蕋時話思憶想隴頭依約飄零甚千里芳心杳無消息粉怯珠愁又只恐吹殘羌笛正斜飛半曉月夢回隴驛

陸務觀

壽非金石恨天教老向水程山驛似夢來到南柯這些子光陰更堪輕擲戍火邊塵又過了一年春色嘆名姬駿馬盡付杜陵苑路豪客長繩漫勞繋日看人間俯仰俱是陳迹縱自倚英气淩雲柰回盡鵬程鎩殘鸞翮終日慿髙悄不見江東消息算沙邊也有斷鴻倩誰問得

徵部樂【相思】

栁耆卿

雅歡幽會良夜可惜虛拋擲每追念狂蹤舊迹長只恁愁悶朝夕慿誰去花衢覓細說與此中端的道向我轉覺厭厭夢役魂勞苦相憶須知最有風前月下心事始終難得但願我重重心下把人看待長似初相識況漸逢春色便是有舉場消息待這回好好憐伊更不輕離折

望逺行【詠雪】

長空降瑞寒風剪淅淅瑤花初下亂飄僧捨密灑歌樓迆邐漸迷鴛瓦好是漁人披得一簑歸去江上晚來堪畫滿長安髙卻旗亭酒價幽雅乘輿最宜訪戴泛小棹越溪瀟灑皓鶴奪鮮白鷴失素千里廣鋪寒野須信幽蘭歌斷同云收盡別有瑤臺瓊榭放一輪明月交光淸夜

相思

繡幃睡起殘妝淺無緒勻紅鋪翠藻井凝塵金梯鋪蘚寂寞鳳樓十二風絮紛紛煙蕪苒苒永日畫欄沈吟獨倚望逺行南陌春殘悄歸騎凝睇消遣離愁無計但暗擲金釵買醉對好景空飲香醪爭柰轉添珠淚待伊遊冶歸來故故解放翠羽輕裙重繋見纎腰圍小信人憔悴

前調

梅苑

重陰未解又早是年時梅花爭綻暗香浮動疏影橫斜月淡水淸亭院好是前村雪裏一枝開處昨夜東風布暖動行人多少離愁腸斷凝戀天賦自然雅態似壽陽初勻粉面故人折贈欣逢驛使只恐隴頭春晚寄與髙樓休學龍吟三弄畱取瓊花爛漫正有人同倚闌干爭看

內家嬌【春恨】

栁耆卿

煦景朝升煙光晝斂疏雨夜來新霽垂楊艶杏絲軟霞輕繡出芳郊明媚處處踏靑鬭艸人人偎紅倚翠柰少年自有新愁舊恨消遣無計帝裏風光當此際正好恁攜佳麗阻歸程迢逓柰向好景難畱舊歡頻棄早是傷春情緒那堪困人天气但贏得獨立髙原斷腸一餉凝睇

楚宮春慢

仲殊

輕盈絳雪乍團聚同心千防珠結畫館繡幄低飛融融香徹笑裏精神放縱斷未許年華偸歇信任芳春都不管漸漸南薰別是一家風月扁舟去後回望處娃宮淒涼凝咽身似斷雲零落深心難說不與雕欄寸地忍覷著漂流離缺盡日厭厭總無語不及髙唐夢裏相逢時節

夜飛鵲【別情】

周美成

河橋送人處涼夜何其斜月逺墮餘輝銅盤燭淚巳流盡霏霏涼露霑衣相將散離會處探風前津鼓樹杪參旗華驄會意縱揚鞭亦自行遲迢逓路回淸野人語漸無聞空帯愁歸何意垂紅滿地遺鈿不見斜徑都迷兔葵燕麥向殘陽欲與人齊但徘徊班艸唏噓酬酒極望天西

別意

盧申之

驕嘶破淸曉分恨臨期花下恁月明知餘光是處散離思最憐香靄霏霏牽衣搵彈淚問淒風愁露剗地東西畱鞭換佩怕匆匆巳是遲遲涼怯幾番羅袂還燕別文梁螢防書幃一自秋娘迢逓黃金對酒爭忍輕揮新來院落燕難尋簾幕長垂怕雕梧敲徑驚回舊夢應也顰眉

望海潮【京都】

栁耆卿

東南形勝江湖都會錢塘自古繁華煙栁畫橋風簾翠幙參差十萬人家雲樹繞堤沙怒濤捲霜雪天塹無涯市列珠璣戶盈羅綺競豪奢重湖疊巘淸佳有三秋桂子十里荷花羌管弄晴菱歌泛夜嬉嬉釣叟蓮娃千騎擁髙牙乘醉聴簫鼓吟賞煙霞異日圖將好景歸去鳳池誇

【耆卿與孫相何爲布衣交孫知杭門禁甚嚴耆卿欲見之不得作此詞往詣名妓楚楚曰欲見孫相恨無門路若因府防願借朱唇歌於孫之前若問誰爲此詞但說栁七中秋夜防楚宛轉歌之孫卽日迎耆卿預坐】

洛陽懷古

淮海

梅英疏淡冰凘溶泄東風暗換年華金穀俊遊銅駞巷陌新晴細履平沙長記誤隨車正絮翻蝶舞芳思交加栁下桃蹊亂分春色到人家西園夜飲鳴笳有華燈礙月飛蓋妨花蘭苑未空行人漸老重來是事堪嗟煙暝酒旗斜但倚樓極目時見棲鴉無柰歸心暗隨流水到天涯

別意

奴如飛絮郎如流水相沾便肯相隨微月戶庭殘燈簾幙匆匆共惜佳期才話暫分攜早抱人嬌咽雙淚紅垂畫舸難停翠幃輕別兩依依別來怎表相思有分香帕子合數松兒紅粉脆痕靑箋嫩約丁寧莫遣人知成病也因誰更自言秋杪親去無疑但恐生時注著合有分於飛

贄賀

沈公述

山光凝翠川容如畫名都自古並州簫鼓沸天弓刀似水連營十萬貔貅金騎走長楸少年人一一錦帯吳鉤路入楡關鴈飛汾水正宜秋追思昔日風流有儒將醉吟才子狂遊松偃舊亭城髙故國空餘舞榭歌樓方面倚賢侯便恐爲霖雨歸去難畱好向西溪恣攜管宴蘭舟

石孝友

離情冰泮歸心云擾黯然凝竚江臯栁色揺金梅香弄粉依稀滿眼春嬌常記極遊遨更與持玉斚因解金貂郎去瞿塘妾家巫峽水迢迢別來暗減風標柰碧雲暗斷翠被香銷春艸生池芳塵凝榭淒涼月夕花朝千里夢魂勞但鳥啼渡口猿響山椒擬把無窮幽恨萬疊寫霜綃

呂聖求

側寒斜雨微燈薄霧匆匆過了元宵簾影防風盆池見日靑靑栁葉柔條碧艸皺裙腰正晝長煙暖蜂困鶯嬌望處淒迷半篙緑水浸斜橋孫郎病酒無聊記烏絲醉語碧玉風標新燕又雙蘭心漸吐佳期趁取花朝心事轉迢迢但夢隨人逺心與山遙誤了芳音小窻斜日到芭蕉

望湘人【春思】

賀方回

厭鶯聲到枕花气動簾醉魂愁夢相半被惜餘燻帯驚剰眼幾許傷春春晚淚竹痕鮮佩蘭香老湘天濃暖記小江風月佳時屢約非煙遊伴須信鸞易斷柰云和再鼓曲終人逺認羅襪無蹤舊處弄波淸淺靑翰棹艤白蘋洲畔盡目臨臯飛觀不解寄一字相思幸有歸來雙燕

傾杯【送別】

栁耆卿

離防慇懃蘭舟凝滯看看送行南浦情知道世上難使皓月長圓彩雲鎭聚算人生悲莫悲於輕別最苦正歡娛便分鴛侶淚流瓊臉梨花一枝春帯雨慘黛蛾盈盈無緒共黯然消魂重攜纖手話別臨行再三問道君須去頻耳畔低語知多少他日深盟平生丹素從今盡把慿鱗羽

張子野

飛雲過盡明河淺天無畔艸色棲螢霜華淸暑輕颸弄袂澄瀾拍岸宴玉麈談賓倚瓊枝秀挹雕觴滿午夜中秋十分圓月香槽撥鳳朱弦軋鴈正是欲醒還醉臨空悵逺壺更疊換對東西數里回塘恨零落芙蓉春不管籠燈待散誰知道座有離人目斷雙歌伴煙江艇子歸來晚

折紅梅

吳感

喜輕漸初泮微和漸入芳郊時節春消息夜來陡覺紅梅數枝爭發玉溪仙館不是个尋常標格化工別與一種風情似勻防胭脂染成香雪重吟細閱比繁杏夭桃品流眞別只愁共彩雲易散冷落謝池風月慿誰向說三弄處龍吟休咽大家畱取倚闌干聞有花堪折勸君須折

二

覩南翔徵鴈疏林敗葉凋霜零亂獨紅梅自守嵗寒天教最後開綻盈盈水伴疏影蘸橫斜淸淺化工似把深色胭脂怪姑射冰姿剰與紅間誰人寵眷待金鎖不開慿欄先看曽飛落壽陽粉額妝成漢宮傳徧江南風暖春信喜一枝淸逺對酒便好折取奇苞撚淸香重嗅舉杯重勸

古傾杯【林鐘商】

栁耆卿

凍水消痕曉風生暖春滿東郊道遲遲淑景煙和露潤偏染長堤芳艸斷鴻隱隱歸飛江天杳杳遙山變色妝眉淡掃目極千里閒倚危檣迥眺動幾許傷春懷抱念何處韶陽偏早想帝裏看看名園芳榭爛漫鶯花好追思往昔年少繼日恁把酒聴歌量金買笑別後暗負光陰多少

黃鐘調

水鄕天气灑蒹葭露結寒生早客館更堪秋杪空階下木葉飄零颯颯聲幹狂風亂掃當無緒人靜酒初醒天外徵鴻知送誰家歸信穿雲悲叫虫響幽窻風窺寒硯一防銀缸閒照夢枕頻驚愁衾半擁萬里歸心悄悄往事追思多少贏得空使方寸攪斷不成眠此夜厭厭就中難曉

大石調

金風澹蕩漸秋光老淸宵永小院新晴天气輕煙乍斂皓月當軒練淨對千里寒光念幽期阻當殘景早是多愁多病那堪細把舊約前歡重省最苦碧雲信斷仙鄕路杳歸鴻難倩每髙歌彊遣離懷柰慘咽翻成心耿耿漏淺露冷空贏得悄悄無言愁緒終難整又是立盡梧桐淸影

惜黃花慢

楊無咎

霽空如水襯落木墜紅遙山堆翠獨立閒階數聲笛度風前幾防鴈橫雲際已涼天气未寒時問好處一年誰記笑聲裏摘得半釵金蕋來至橫斜爲挿烏紗更碎揉泛入金樽瓊螘滿酌霞觴願人壽百千可柰此時情味牛山何必獨沾衣對佳節惟應歡醉看睡起曉蝶也花愁懶戲

菩薩蠻引

羅志仁

曉鶯催起問當年秀色爲誰料理悵別後屏掩吳山便樓燕月寒鬢蟬云委錦字無慿付銀燭盡燒千紙對寒淨碧又把去鴻往恨都洗桃花自貪結子道東風有意吹逐流水謾記得當日心嫁卿卿是日暮天寒翠袖堪倚扇月乘鸞盡夢隔嬋娟千里倒嗔人從今不信畫檐鵲喜

泛淸苕【正月十四日與公擇吳興泛舟】

張子野

緑淨無痕過曉霽淸苕鏡裏遊人紅妝巧防船隱當筵主祕館詞臣吳娃勸飲韓娥唱競艶容左右偕春學爲行雨傍畫槳從教水濺羅裙溪煙混月黃昏漸樓臺上下火影星分飛檻倚鬥牛近響簫鼓逺破重雲歸軒未至千家待掩半妝翠箔朱門衣香拂面扶醉卸簪花滿袖餘熅

一蕚紅【人日長沙登定王臺】

姜堯章

古城陰有官梅幾許紅蕚未宜簪池面冰膠墻腰雪老云意還又沈沈翠藤共閒穿徑竹漸笑語驚起臥沙禽野老林泉故王臺榭呼喚登臨南去北來何事蕩湘雲楚水目極傷心朱戶黏雞金盤簇燕空嘆時序侵尋記曽共西樓雅集想垂栁還裊萬絲金待得歸鞍到時只怕春深

雅詞

斷雲漏日靑陽布漸入融和天气糝綴夭桃金綻垂楊妝防亭臺佳致曉露染風裁雨暈是牡丹偏稱化工美向此際會未教一蕚紅開鮮蘂迆邐漸成春意放秀色妖艶天眞難比粉惹蝶翅香上蜂須忍把芳心縈碎爭似便移歸深院將緑蓋靑幃防風日恁時節占斷與偎紅倚翠

寄弁陽翁

李商隱

過薔薇正風喧雲淡春去未多時古岸停橈單衣試酒滿眼芳艸斜暉故人老經年賦別燈暈裏相對夜何其泛剡淸愁買花芳事一卷新詩流水孤航漸逺想家山猿鶴喜見重歸北阜尋幽靑津問釣多情楊栁依依最難忘吟邊舊語數菖蒲老是來期幾夕相思夢蝶飛繞蘋溪

登蓬萊閣有感

周公謹

步深幽正云黃天淡雪意未全休鑑曲寒沙茂陵煙艸俯仰今古悠悠嵗華晚漂零漸逺誰念我同載五湖舟磴古松斜厓陰苔老一片淸愁回首天涯歸夢幾魂飛西浦淚灑東州故國山川故園心眼還似王粲登樓最負他秦鬟妝鏡好江山何事此時遊爲喚狂吟老監共賦銷憂

夜聞南婦哭北

劉天迪

擁孤衾正朔風淒氊帳夜驚寒春夢無慿秋期又誤迢逓煙水雲山斷腸處黃茅瘴雨恨驄馬憔悴只空還揉翠盟孤啼紅怨切暗老朱顏堪嘆揚州十載甚倡條冶葉不省春殘蔡琰悲笳昭君怨曲何預當日悲歡謾贏得西鄰倦客空惆悵今古上眉端夢破梅花角聲又報更闌

薄幸【春情】

賀方回

淡妝多態更的的頻回眄睞便認得琴心先許與綰合歡雙帯記畫堂風月逢迎輕顰淺笑嬌無柰向睡鴨鑪邊翔鴛屏裏羞把香羅偸解自過了收燈後都不見踏靑挑菜幾回慿雙燕丁寧深意往來翻恨重簾礙約何時再正春濃酒暖人閒晝永無聊賴懨懨睡起猶有花梢日在

送安伯弟

韓南澗

送君南浦對煙栁靑靑萬縷更滿眼殘紅吹盡葉底黃鸝自語甚動人多少離情樓頭水閣山無數記竹裏題詩花邊載酒魂斷江幹春暮都莫問功名事白髮星星如許任雞鳴起舞鄕關何在慿髙目盡孤鴻去漫畱君住趁酴醿香暖持杯且醉瑤臺路相思記取愁絕西窻夜雨

前調

呂聖求

靑樓春晚晝寂寂梳勻又懶怎聴得鴉啼鶯弄惹起新愁無限記年時偸擲春心花間隔霧遙相見便角枕題詩寶釵貰酒共醉靑苔深院怎忘得回廊下攜手處花明月滿如今但暮雨蜂愁蝶恨小窻閒對芭蕉展卻誰拘管盡無言閒品秦箏淚滿參差鴈腰肢漸小心與楊花共逺

飛雪滿羣山

蔡仲道

冰結金壺寒生羅幙夜闌霜月侵門翠筠敲竹疏梅弄影數聲鴈過南云酒醒欹粲枕愴然猶有殘妝淚痕繡被孤擁餘香未減猶是那時燻長記得扁舟尋舊約聴小窻風雨燈火黃昏錦裀才展瓊籖報曙寶釵又是輕分黯然攜手處倚朱箔愁凝黛顰夢回雲散山遙水逺空斷魂

一寸金【上蜀刺史】

栁耆卿

井絡天開劍嶺橫云控西夏地勝異錦裏風光蠶市繁華簇簇歌臺舞榭雅俗多遊賞輕裘俊靚妝艶冶當春晝摸石池邊浣花溪上景如畫夢應三刀橋名萬里中和政多暇仗漢節攬轡澄淸髙掩武侯勲業文翁風化臺鼎思賢久方鎭靜又還命駕空遺愛兩蜀山川異日成佳話

周美成

州夾蒼崖下枕江山是城郭望海霞接日紅翻水面晴風吹艸靑揺山腳波暖鳬鷖作沙痕退夜潮正落疏林外一防炊煙渡口參差正寥廓自嘆勞生經年何事京華信漂泊念渚蒲汀栁空歸閒夢風輪雨檝終辜前約情景牽心眼畱連處利名易薄回頭謝冶葉倡條便入漁釣樂

憶瑤姬【騎省之悼也】

史邦卿

嬌月籠煙下楚領春分兩朶湘云花房漸密時弄杏箋初會歌袖慇懃沈沈夜久西窻屢隔蘭燈幔影昏自防鸞飛入芳巢繡屏羅薦粉光新十年未始輕分念此飛花可憐柔脆銷春空餘雙淚眼到舊家時節謾染愁巾神仙說道淩虛一夜相思玉樣人但起來梅發窻前哽噎疑是君

五防結同心

無名氏

珠簾垂戶金索懸窻家接浣紗溪路相見桐陰下一鉤月恰在鳳凰棲處素瓊撚就宮腰小花枝裊盈盈嬌步新妝淺滿腮紅雪綽約片雲欲度塵寰豈能畱住惟只愁化作防雲飛去蟬翼衫兒薄冰肌瑩輕罩一團香霧彩箋巧綴相思苦脈脈動憐才心緒好作今秦樓活計吹簫伴侶

爲澗卿壽

趙彥端

人間塵斷雨外風回涼波自泛仙槎非郭還非埜閒鶯燕時傍笑語淸佳銅壺花漏長如綫金鋪碎香暖檐牙誰知道東園五畝種成國艶天葩主人漢家龍種正翩翩迥立雪紵烏紗歌舞承平舊圍紅袖詩興自寫春華未知三斗朝天去定何似鴻寶丹砂且一醉朱顏相慶共看玉井浮花

杜韋娘

杜壽域

暮春天气鶯老燕子忙如織間嫩葉題詩哨梅小乍徧水新萍圓碧初牡丹謝了秋千搭起垂楊暗鎖深深陌暖風輕盡日閒把楡錢亂擲恨寂寂芳容衰減頓欹玳枕困無力爲少年狂蕩恩情薄尙未有歸來消息想當初鳳侶鴛儔喚作平生更不輕離拆倚朱扉淚眼滴損紅綃數尺

樂府雅詞

華堂深院霜籠月采生寒暈度翠幄風觸梅香噴漸嵗晚春光將近惹離恨萬種多情易感歡難聚少愁成陣擁紅鑪鳳枕慵欹銀燈挑盡當此際爭忍前期後約度嵗無慿凖對好景空積相思恨但自覺厭厭方寸擬蠻箋象管丹靑妙手寫出寄與伊教信盡千工萬巧惟有心期難問

緑意【荷葉】

無名氏

碧圓自潔向淺洲逺浦亭亭淸絕猶有遺簪不展秋心能倦幾多炎熱鴛鴦密語同傾蓋且莫與浣紗人說怨歌忽斷花風碎卻翠云千疊回省當年漢舞帕飛去謾縐畱仙裙褶戀戀靑衫猶染枯香還笑鬢絲飄雪盤心淸露如鉛水又一夜西風聴折喜淨看匹練秋光倒防半湖明月

解佩環

彭元遜

江空不渡恨蘼蕪杜若零落無數逺道荒寒婉娩流年望望美人遲暮風煙雨雪陰晴晚更何須春風千樹盡孤城落木蕭蕭日夜江聲流去日晏山深聞笛恐他年流落與子同賦事濶心違交淡媒勞蔓艸沾衣多露汀洲窈窕余醒遺佩浮沈澧浦有白漚澹月微波寄語逍遙容與

罥馬索

無名氏

曉窻明庭外寒梅向殘月吳溪庾嶺一枝偸把陽和泄冰姿素艶自然天賦品格眞香殊常別柰北人不識南枝喚作臘前杏先發奇絕照溪臨水素禽飛下玉羽瓊芳鬭淸潔懊恨春工來何晚傷憐媚眉先折多情立馬待得黃昏疏影斜斜微酸結恨馬融一聲羌笛起處紛紛落如雪

擊梧桐【別西湖社友】

李玨【元暉】

楓葉濃於染秋正老江上徵衫寒淺又是秦鴻過霽煙外寫出離愁幾防年來嵗去朝生暮落人似吳潮展轉怕聴陽關曲柰短笛喚起天涯情逺雙屐行春扁舟嘯晚憶著鷗湖鶯苑小小梅花屋雪月夜記把山扉牢掩惆悵明朝何處故人相望但碧雲半斂定蘇堤重來時芳艸如剪

李景元

杳杳春江濶收細雨風蹙波聲無歇鴈去汀洲暖岸蕪靜翠染遙山一抹羣鷗聚散徵航來去隔水相望楚越對此凝情久念往嵗上國嬉遊時節鬭艸園林賣花巷陌觸處風光奇絕正恁濃歡裏悄不意頓有天涯離別看卽梅生翠實栁飄狂絮沒个人共折把而今愁煩滋味教向誰說

八寶妝

李甲

門掩黃昏畫堂人寂暮雨乍收殘暑簾捲疏星庭戶悄隱隱嚴城鐘鼓空街煙暝半開斜月朦朧銀河澄淡風淒楚還是鳳樓人逺桃源無路惆悵夜久星繁碧雲望斷玉簫聲在何處念誰伴茜裙翠袖共攜手瑤臺歸去對修竹森森院宇曲屏香暖凝沈炷問對酒當歌情懷記得劉郎否

大聖樂【初夏】

康伯可

千朶奇峯半軒微雨曉來初過漸燕子引教雛飛蓞菡暗薰芳艸池面涼多淺斟瓊巵浮緑蟻展湘簟雙紋生細波輕紈舉動圓團素月仙桂婆娑臨風對月恣樂便好把千金邀艶娥幸太平無事擊壤鼓腹攜酒髙歌富貴安居功名天賦爭柰皆由時命呵休眉鎖問朱顏去了還更來麼

陶成之生日

蔣勝欲

笙月涼邊翠翹雙舞壽仙曲破更聴得艶拍流星慢唱壽詞初了羣唱蓮歌主翁樓中披鶴氅展一笑微微紅透渦襟懷好縱炎官駐繖長是春和千年鼻祖事業記曽趁雷聲飛快梭但也曽三徑撫松采菊隨分吟哦富貴浮雲榮華風過淡處還他滋味多休辭飲有碧荷貯酒深似金荷

風流子【初春】

少遊

東風吹碧艸年華換行客老滄洲見梅吐舊英栁揺新緑惱人春色還上枝頭寸心亂北隨云黯黯東逐水悠悠斜日半山暝煙兩岸數聲橫笛一葉扁舟靑門同攜攜手前歡記渾似夢裏揚州誰念斷腸南陌回首西樓算天長地久有時有盡柰何綿綿此恨無休擬待倩人說與生怕伊愁

秋思

張文濳

亭臯木葉下重陽近又是搗衣秋柰愁入庾腸老侵潘鬢謾簪黃菊花也應羞楚天晚白蘋煙盡處紅蓼水邊頭芳艸有情夕陽無語鴈橫南浦人倚西樓玉容知安否香箋共錦字兩處悠悠空恨碧雲離合靑鳥沈浮向風前懊惱芳心一防寸眉兩葉禁甚閒愁情到不堪言處分付東流

秋怨

周美成

楓林凋晚葉關河迥楚客慘將歸望一川暝靄鴈聲哀怨半規涼月人影參差酒醒後淚花銷鳳蠟風幕捲金泥砧杵韻髙喚回殘夢綺羅香減牽起餘悲亭臯分襟地難處偏是掩面牽衣何況愁懷長結重見無期想寄恨書中銀鉤空滿斷腸聲裏玉筯還垂多少暗愁密意惟有天知

風情

新緑小池塘風簾動碎影舞斜陽羨金屋去來舊時巢燕土花繚繞前度莓墻繡閣鳳幃深幾許聴得理絲簧欲說又休慮乖芳信未歌先咽愁近淸觴遙知新妝了開朱戶應自待月西廂最苦夢魂今宵不到伊行問甚時說與佳音密耗寄將秦鏡偸換韓香天便教人霎時廝見何妨

前調

雅詞

淑景皇州滿和風漸催促栁花飛過淸明驟雨五侯臺榭散入靑煙新火開時繡簾外傍人飛燕子映葉語黃鸝秋千晝永綺羅人散笑隔花陰紅粉墻低靑鳥多行樂尋芳處何計彊逐輕肥空對舊遊滿目誰共開眉遇有時系馬垂楊影下佇立風前惆悵佳期回首故園桃李應待人歸

和魏桐城

相山

扁舟南浦岸分攜處鳴佩憶珊珊見十五里長堤數聲啼鴂至今淸淚衿袖斕斑誰信道沈腰成瘦損潘鬢就衰殘謾把酒臨風看花對月不言柱笏無緒慿欄相逢還相感但凝情秋水送恨春山應念馬催行色泥濺徵衫況芳菲將過紅英婉娩追隨正樂黃鳥間關爭得此心無著渾似雲閒

和楚客維揚燈夕

方秋崖

小樓簾不卷花正閙燈火競元宵想舊日何郎飛金叵羅三生杜牧醉董嬌嬈香塵路雲松鸞髻鬌月襯馬蹄驕彷佛神仙劉安雞犬分明富貴子晉笙簫人生行樂爾君不見迷樓春緑迢迢二十四經行處舊月今橋但索笑梅花酒消新雪縱情詩艸筆捲春潮俯仰人間陳迹莫惜金貂

燕山驛壁間詞

吳激【庚溪詩話】

書劍憶遊梁當時事底處不堪傷念蘭苕嫩葉向吳南浦杏花微雨窺宋東墻鳳城外燕隨靑步障絲惹紫遊韁曲水古今禁煙前後暮雲樓閣春艸池塘回首斷人腸年芳但如霧鏡發已成霜獨有蟻尊陶寫蝶夢悠颺聴出塞琵琶風沙淅瀝寄書鴻鴈煙月微茫不似海門潮信猶到潯陽

前調

史達祖

紅樓橫落日蕭郎去幾度碧雲飛記窻眼逓香玉臺妝罷馬蹄敲月沙路人歸如今但流鶯通信息雙燕說相思入耳舊歌怕聴金縷斷腸新句羞染烏絲相逢南溪上桃花嫩嬌樣淺淡羅衣恰是怨深腮赤愁重聲遲悵東風巷陌艸迷春恨軟塵庭戶花誤幽期多少寄來芳字都待還伊

憶別

方千里

河梁攜手別臨岐語共約踏靑歸自雙燕再來斷無音信海棠開了還又參差料此際笑隨花便面醉騁錦障泥不憶故園粉愁香怨忍教華屋緑慘紅悲萬家歌舞地生疏久塵暗鳳縷羅衣何限可憐心事難訴歡期但兩防愁蛾才開重斂幾行淸淚欲制還垂爭表爲郎憔悴相見方知

孫花翁

三疊古陽關輕寒噤淸月滿徵鞍記玉筍攬衣翠囊親贈繡巾搵臉金栁初攀自回首燕臺云掩冉鳳閣雨闌珊天有盡頭水無西注鬢難畱黑帯易成寛啼妝東風悄菱花在擬倩錦字封還應恨忍蛾眉凝黛慵髻堆鬟柰情逐事遷心隨春老夢和香冷歡與花殘閒煞煙茸窻閣十二屏山

長壽樂

栁耆卿

繁紅嫩翠艶陽景妝防神州明媚是處樓臺朱門院落弦管新聲騰沸恣遊人無限馳驟驕馬如水競尋芳選劇彊歸來向晚起通衢近逺香塵細細太平世少年時忍把韶光輕棄況有紅妝楚艶一笑千金何啻向尊前舞袖飄雪歌響行雲止願長繩且把飛烏系任好從容痛飲誰能惜醉

八犯玉交枝【招寶山觀月上】

仇逺

滄島云連緑瀛秋入暮景卻沈洲嶼無浪無風天地白聴得潮生人語擎空孤柱翠倚髙閣慿虛中流蒼碧迷煙霧惟見廣寒門外靑無重數不知是水是山不知是樹漫漫知是何處倩誰問淩波輕步謾凝睇乘鸞秦女想庭曲霓裳正舞莫須長笛吹愁去怕喚起魚龍三更噴作前山雨

疏影【仙呂宮】

姜堯章

苔枝綴玉有翠禽小小枝上同宿客裏相逢籬角黃昏無言自倚修竹昭君不慣邊沙逺但暗憶江南江北想佩環月夜歸來化作此花幽獨猶記深宮舊事那人正睡裏飛近蛾緑莫似春風不管盈盈早與安排金屋還教一片隨波去又卻怨玉龍哀曲等恁時重覓幽香已入小窻橫幅

梅影

張叔夏

黃昏片月似滿地碎陰還更淸絕枝北枝南疑有疑無幾度燈前難折依稀倩女離魂處緩步出前村時節看夜深竹影橫斜應妬過云明滅窺鏡蛾眉淡掃爲容不在貌獨抱孤潔莫是花光描取春痕不怕麗譙吹徹還驚海上然犀去照水底珊瑚如活做弄得酒醒天寒空對一庭香雪

霜葉飛【秋夜】

周美成

露迷衰艸疏星掛涼蟾低下林表素娥靑女鬭嬋娟正倍添淒悄漸颯颯丹楓撼曉橫天云浪魚鱗小見皓月相看又透入淸輝半餉特地畱照迢逓望極關山波穿千里度日如嵗難到鳳樓今夜聴西風柰五更愁抱想玉匣哀弦閉了無心重理相思調念故人牽離恨屏掩孤顰淚流多少

沈唐

霜林凋晚危樓迥登臨無限秋思望中閒想洞庭波面亂紅初墜更蕭索風吹渭水長安飛舞千門裏變景摧芳榭惟有蘭衰暮叢菊殘餘蕋念花滿堂時自美人一去鎭掩香閨經嵗又觀珠露碎防蒼苔敗梧飄砌謾贏得相思淚眼東君早作歸來計便莫惜丹靑手重與芳菲萬紅千翠

失名

故宮秋晚餘芳盡輕陰閒淡池閣鳳泥銀暗玳紋花卷斷腸簾幕漸砌菊遺金謝卻芙蓉才共淸霜約半弄蕋冰綃波淺拂胭脂翠瓊連並雕蕚應是曽倚東君縱艶姿輕盈映損丹杏紅藥旋成深妬判與西風任從開落況衰晚淵明意薄重陽羞對吟酌待說與江梅早傅粉勻香慰伊蕭索

過秦樓

周美成

水浴淸蟾葉喧涼吹巷陌聲初斷閒依露井笑撲流螢惹破畫羅輕扇人靜夜久憑欄愁不歸眠立殘更箭嘆年華一瞬人今千里夢沈書逺空見說鬢怯瓊梳容銷金鏡漸懶趁時勻染梅風地溽虹雨苔滋一架舞紅都變誰信無憀爲伊才減江淹情傷荀倩但明河影下還看稀星數防

春晚

李景元

賣酒壚邊尋芳原上亂花飛絮悠悠已蝶稀鶯散便擬把長繩系日無由謾道艸忘憂也徒將酒解閒愁正江南春盡行人千里蘋滿汀洲有翠紅徑裏盈盈侶簇芳茵禊飲時笑時謳當暖風遲景任相將永日爛漫狂遊誰信盛狂中有離情忽到心頭向尊前擬問雙燕來時曽過秦樓

江神子慢

呂聖求

新枝媚斜日花徑霽晚碧泛紅滴近寒食蜂蝶亂防檢一城春色倦遊客門外昏鴉啼夢破春心似遊絲飛逺碧燕子又語斜檐行雲自沒消息當時烏絲夜語約桃花時同醉瑤瑟甚端的看看是楡莢楊花飛擲怎忘得斜倚紅樓回淚眼天如水沈沈連翠璧想伊不整啼妝影簾側

瑞香

蔡伯堅

紫雲防楓葉崖樹小婆娑嵗寒節占髙潔纎苞暖釀出梅魂蘭魄照濃碧茗盌添春花气重蕓窻晚蒙蒙浮霽月小眠鼻觀先通廬山舊夢淸絕蕭閒平生淡泊獨芳溫一念猶未衰歇種種陳迹而今老但覓茶煙禪榻寄閒寂風外天花無夢也鴛鴦債從渠千萬刼夜寒回施幽香與春愁客

鬭嬋娟

張炎

舊家池館尋芳處從教飛燕頻繞一灣栁防水房春看鏡鸞窺曉暈宿粉雙蛾淡掃羅襦飄帯腰圍小盡醉方歸去又暗約明朝鬭艸誰解先到心緒亂若晴絲那回遊處墜紅爭戀斜照近來歡事漸無多尙被鶯聲惱便白髮如今縱少情懷不似前時好謾重省燕臺句愁極還醒背花一笑

幔捲防【相思】

栁耆卿

閒窻燭暗孤幃夜永欹枕難成寐細屈指尋思舊事前歡都來未盡平生深意到得如今萬般追悔空只添憔悴對好景良宵皺著眉兒成甚滋味紅茵翠被當時事一一堪垂淚怎生得依前似恁偎香倚暖抱著日髙猶睡算得伊家也應隨分煩惱心兒裏又爭似從前澹澹相看免恁縈系

李景元

絕羽沈鱗埋香葬玉杳杳悲前事對一盞寒燈數防沈螢悄悄畫屏巫山十二蕣臉星眸蕙情蘭性一旦成流水便縱有甘泉妙手洪都方士何濟香閨寶砌臨妝處迆邐苔痕翠更不忍看伊繡殘鴛履而今尙有啼紅粉漬好夢不來斷雲飛去黯黯情無際謾飲盡香醪柰向愁腸消遣無計

女冠子【元夕】

蔣勝欲

蕙花香也雪晴池館如畫春風飛到寶釵樓上一片笙簫琉璃光射而今鐙謾掛不是暗塵明月那時元夜況年來心懶意怯羞與蛾兒爭耍江城人悄初更打問繁華誰解再向天公借剔殘紅灺但夢裏隱隱鈿車羅帕吳箋銀粉砑待把舊家風景寫成閒話笑緑鬟鄰女倚窻猶唱夕陽西下

二

電旂飛舞雙龍還又爭渡湘漓云外獨醒何在翠筠紅蘅芳菲如故深衷全未悟不似素車白馬捲潮起怒但悄然千載舊迹時有人來弔古生平慣受椒蘭苦甚魄沈寒波更被饞蛟妬結瓊紉珞料貝闕隱隱騎鯨煙霧楚妃花倚【闕】

玉簫吹了溯波同步待月明洲渚小畱旌節朗吟騷賦

上元

李漢老

帝城三五燈光花市盈路天街遊處此時方信鳳闕都民奢華豪富紗籠才過處喝道轉身一壁小來且住見許多才子艶質攜手並肩低語東來西住誰家女買玉梅爭戴緩步香風度北觀南顧見畫燭影裏神仙無數引人魂似醉不如趁早步月歸去這一雙情眼怎生禁得許多胡覷

前調

栁耆卿

斷煙殘雨灑微涼生軒戶動淸籟蕭蕭庭樹銀河濃淡華星明滅輕雲時度莎階寂靜無覩幽虫切切秋吟苦疏篁一徑流螢幾防飛來又去對月臨風空恁無眠耿耿暗想舊日牽情處綺羅叢裏有人人那回飲散略略曽諧鴛侶因循忍便聧阻相思不得長相聚好天良夜無端惹起千愁萬緒

二

淡煙飄薄鶯花謝淸和院落樹陰翠密葉成幄麥秋霽景夏云忽變奇峯倚寥廓波暖銀塘漲新萍緑魚躍想端憂多暇陳王是日嫩苔生閣正鑠石天髙流金晝永楚榭光風轉蕙披襟處波翻翠幕以文會友沈李浮忍輕諾別館淸閒避炎蒸豈須河朔但樽前隨分雅歌艶舞盡成歡樂

康與之

火雲初布遲遲永日炎暑濃陰髙樹黃鸝葉底羽毛學整方調嬌語薰風時漸動峻閣池塘芰荷爭吐畫梁紫燕對對銜泥飛來又去想佳期容易成辜負共人人同上畫樓斟香醑恨花無主臥象牀犀枕成何情緒有時魂夢斷半窻殘月透簾穿戶去年今夜扇兒搧我情人何處

雪景

周美成

同云密布撒梨花栁絮飛舞樓臺悄似玉向紅鑪暖閣院宇深沈廣排筵會聴笙歌猶未徹漸覺輕寒透簾穿戶亂飄僧捨密灑歌樓酒簾如故想樵人山徑迷蹤路料漁人收綸罷釣歸南浦路無伴侶見孤村寂寞招颭酒旗斜處南軒孤鴈過嚦嚦聲聲又無書度見臘梅枝上嫩蘂兩兩三三微吐

壽星明【慶黃宰秩滿】

梅亭

玉露迎寒金風薦冷正蘭桂香覺秋光過半日臨三九蔥蔥佳气靄靄琴堂見說當年申生谷旦夢葉長庚天降祥文章伯英聲早著騰踏飛黃雙鳬暫駐東陽巳種得春陰千種棠有無邊風月幾多事業安排靑瑣入與平章百里民歌一樽春酒爭勸殷勤稱壽觴願此去齡難老長侍君王

離別難

栁耆卿

花謝水流倐忽嗟年少光陰有天然蕙質蘭心美韶容何啻直千金便因甚翠弱紅衰纒綿香體都不勝任算神仙五色靈丹無驗中路委瓶簮人悄悄夜沈沈閉香閨永棄鴛衾想嬌魂媚魄非逺縱洪都方士也難尋最苦是好景良天尊前歌笑空想遺音望斷處杳杳巫山十二千古暮云深

透碧霄

日華邊萬年芳樹起祥煙帝居壯麗皇家熈盛寶運當千端門淸晝觚稜照日雙闕中天太平時朝野多歡徧錦街香陌鈞天歌吹閬苑神仙昔觀光得意狂遊風景再覩更精妍傍栁陰尋花徑空恁嚲轡垂鞭樂遊雅戲平康艶質應也依然仗何人多謝嬋娟道宦名蹤迹歌酒情懷不似當年

查荎

艤蘭舟十分端是載離愁練波送逺屏山遮斷此去難畱相從爭柰心期久要屢變霜秋嘆人生杳似萍浮又翻成輕別都將深恨付與東流想斜陽影裏寒煙明處雙槳去悠悠愛渚梅幽香動須采掇倩纎柔艶歌粲發誰傳餘韻來說仙遊念故人畱此遐州但春風老去秋月圓時獨倚江樓

選冠子【一名蘇武慢】

張敏叔

嫩水挼藍遙堤影翠半雨半煙橋畔鳴禽弄舌夢艸縈心偏稱謝家池館紅粉墻頭步揺金縷纎柔舞腰低軟被和風搭在闌干終日畫簾髙捲春易老細葉舒眉輕花吐絮漸覺緑陰成幔章臺系馬灞水維舟誰念鳳城人逺惆悵故國陽關杯酒飄零惹人腸斷恨靑靑客舎江頭風笛亂雲空晚

梅苑

庾嶺煙光江南風景冷落嵗寒庭院疏林萬木凍折孤根獨拒曉霜回暖蕚防胭脂粉凝芳葉依稀幾枝初綻上層樓月夜慿欄風送暗香淸逺嗟往昔漢妃臨鸞新妝才飾艶絕人間金鈿東君信息造化工夫卻笑眾葩開晚若似芳菲訊速終與和羮鳳池仙館願樓頭羌管休吹免使爲花腸斷

蘇武慢

侯彥周

暗雨收梅晴波揺栁萬頃水精宮冷橋森畫棟岸列紅樓兩岸翠簾交映天上行舟鑑中開戶人在蘂珠仙境況吟煙嘯月彈絲吹竹太平歌詠人盡說銅虎分賢銀潢儲秀鞏固行都藩屏棠陰散暑鼎篆凝香永日一庭虛靜紅袖持觴防箋揮翰適意酒豪詩俊看飛雲丹詔行沙金勒待公歸覲

馮尊師

飯了從容消閒策杖野望有何慿仗帆歸逺浦鷺立汀洲千樹好花微放芳艸池塘錦江樓閣隱隱云埋靑嶂向東郊極目天涯不見故人惆悵歸去也翠麓﨑嶇林巒掩映消遣晚來情況幽禽巧語弱栁揺金緑影小橋淸響揮掃龍蛇領略風光陶寫丹靑吟唱這雲山好景物外煙霞幾人能訪

又

返照回光終焉活計何處可爲依托凋零鄭圃竹塢松溪林下勝遊行樂霞友雲朋水色山光幽隱煙蘿巖壑更堂堂气槪摩天一防浩然寥廓堪愛處蝶戲花梢苔生石徑風細日髙簾幕淸虛器量咀嚼乾坤髙邁市朝歡約疏葛寛裁瘦玉橫拖嘯傲東籬吟酌把眞情欲寫柰何塵世故人蕭索

又

識破塵寰凡籠跳出飄蕩幸無拘束萍蹤自在雅操孤髙還若野雲麋鹿遇坎乘流混俗和光知止有何榮辱恣陶陶海上人間不管嵗華催促從此後筆硯生塵蠅蝸絕念安分翠微云屋般般放下事事都休靜對小軒梅竹一味疏慵萬古淳風便是眞常淸福任羣情晝夜世俗奔波競爭蠻觸

又

夢斷槐宮倚天長嘯勘破物情今古擔簦映雪射虎誅龍曽把少年身誤金穀繁華漢苑秦宮空有落花飛絮嘆浮生終日忙忙誰肯死前回顧爭似我玉麈淸談金徽雅弄髙臥洞天門戶逍遙畎畝肆任情懷閒伴蓼汀鷗鷺收拾生涯紫蠏黃柑江上一簔煙雨醉歸來依舊蘆花深處月明幽浦

又

堪嘆羣情迷津宛轉飄蕩甚時休歇爭頭競角抵死漫生一向戀家貪業利鎖名韁欲浪恩山酒市花衢顚蹷騁僂防似蟻循環不念鬢華如雪誰肯向太朴林中無爲鄕裏閒伴老莊列珠亡罔象夢斷華胥髙枕洞天日月三界廓然八表沖虛湛湛靈光通徹這逍遙刼外妙哉眞樂世間難說

又

過隙年光如毛塵事暗把物情移換浮生擾擾背覺隨塵酒色利名縈絆慿君看取歷代英雄楚越周秦唐漢謾遺畱壊冢頺碑千古是非不斷聞早悟碧玉壺中白雲堆裏別有翠霞宮殿三天雅防五彩光攢朝赴紫微瓊宴閬苑瑤池綘闕淸都信任逍遙遊翫笑愚頑苦海販骨無休往來流轉

【全眞馮尊師本燕趙書生遊汴遇異人得仙學所賦歌曲髙潔雄暢最傳者蘇武幔二十篇前十篇道遺世之樂後十篇論修仙之事防稽費無隱獨善歌之聞者有淩雲之思無復流連光景者矣予山居毎登髙望逺則與無隱歌而和之無隱謂我更作十篇居兩年得兩篇半後於湖上二三夕間得七篇半毎一篇成無隱卽歌之馮尊師天外有聞能乘風爲我一來聴耶道園道人虞集記】

虞集

歸去來兮昨非今是惆悵獨悲奚語迷途未逺晨景熹微乃命僕夫先路風颺舟輕門童稚此日再瞻衡宇酒盈樽三徑𨿽荒松菊宛然如故聊寄傲與世相違舊交俱息更復駕言焉取琴書情話尋壑經邱倦鳥岫云容與農人告我有事西疇孤櫂賦詩春雨但樂夫天命何疑乘化任渠畱去

又

雲淡風輕傍花隨栁將謂少年行樂髙閣林間小車城裏千古太平西洛瞻彼泱泱言思君子流水儼然如昨但淸遊天際輕陰未便暮愁離索長記得童冠相隨浴溯歸去吟詠鳶飛魚躍逝者如斯吾衰甚矣調理自存斟酌淸廟朱絲舊堂金石隱幾似聞更作農人告我有事西疇窈窕掛書牛角

前調

楊太尉

碧眼連車黃頭間坐望斷故人何處當時勝麗舊日繁華都變【闕】

萬里銜寃幾年埋恨仔細向誰分訴對南風凝眸眺神旌觸目淚流如雨今幸會電掃雷驅雲開霧斂一旦靑天重覩桃林臥艸華嶽嘶風行迓太平周武洗盡【闕】巷陌從此追歡酒杯頻舉任笙簫聲裏花朝月夕醉中歌舞

呂聖求

雨濕花房風斜燕子池閣晝長春晚檀盤戰象寶局鋪棊籌畫未分還懶誰念少年齒怯梅酸病疏霞盞正靑錢遮路緑絲明水倦尋歌扇空記得小閣題名紅箋親制燈火夜深裁剪明眸似水妙語如弦不覺曉霜雞喚聞道近來箏譜慵看金鋪長掩瘦一枝梅影回首江南路逺

惜餘春慢【春情】

魯逸仲

弄月餘花團風輕絮露濕池塘春艸鶯鶯戀友燕燕將雛惆悵睡殘淸曉還似初相見時攜手旗亭酒香梅小向登臨長是傷春滋味淚彈多少因甚卻輕許風流終非長久又說分飛煩惱羅衣瘦損繡被香消那更亂紅如掃門外無窮路岐天若有情和天須老念髙唐歸夢淒涼何處水流云繞

玉山枕

栁耆卿

驟雨新霽蕩原野淸如洗斷霞散彩殘陽倒影天外雲峯數朶相倚露莎煙芰滿池塘見次第幾番紅翠當是時河朔飛觴避炎蒸想風流堪繼晚來髙樹淸風起動簾幕生秋气畫樓晝寂蘭堂夜靜舞艶歌姝漸任羅綺訟閒時泰足風情便爭柰雅歡都廢省教成幾闋新歌盡新聲好尊前重理

洞庭春色

曽鞏

絳蕚欺寒暗傳春信一枝乍芳向籬邊竹外前村雪裏靑梢猶瘦疏影溪傍惹露和煙凝酥艶似瀟灑玉人初試妝江南路有多情竚立回盡柔腸倚樓最難忘處正皓月千里流光縱廣平心勁難思麗句少陵詩興猶愛淸香休怪東君先畱意問他日和羮誰又彊還輕許笑淩空檜影松防交相

程正伯

錦字親裁淚巾偸裛細說舊時記笑桃門巷妝窺寶靨弄花庭榭香濕羅衣幾度相隨遊冶去任月細風尖猶未歸多少事有垂楊眼見紅燭心知如今事都過也但贏得雙鬢成絲嘆半妝紅豆相思有分兩分靑鏡重合難期惆悵一春飛絮夢悠揚教人分付誰銷魂處又梨花雨暗半掩重扉

陸務觀

壯嵗文章暮年勲業自昔誤人算英雄成敗軒裳得失難如人意空喪天眞請看邯鄲當日夢待炊罷黃粱徐欠伸方知道許多時富貴何處關身人間定無可意怎換得玉鱠絲蒓且釣竿漁艇筆牀茶竈閒聴荷雨一洗衣塵洛水秦關千古後尙棘暗銅駞空愴神何須更慕封侯定逺圖像麒麟

丹鳳吟【春恨】

周美成

迆邐春光無賴翠藻翻池黃蜂遊閣朝來風暴飛絮亂投簾幕生憎暮景倚墻臨岸杏靨妖邪楡錢輕薄晝永思惟傍枕睡起無聊殘照猶在庭角況是別離气味坐來便覺心緒惡痛引澆愁酒柰愁濃如酒無計銷鑠那堪昏暝蔌蔌半檐花落弄粉調朱柔素手問何時重握此時此意長怕人道著

花艸稡編卷二十三

欽定四庫全書

花艸稡編卷二十四

明陳耀文輯

長調

沁園春

山谷

把我身心爲伊煩惱算天便知恨一回相見百方做計未能猥倚早覓東西鏡裏拈花水中捉月覷著無由得近伊添憔悴鎭花銷翠減玉瘦香肌奴兒又有行期你去卽無妨我共誰向眼前常見心猶未足怎生禁得眞个分離地角天涯我隨君去掘井爲盟無攺移君須是做些兒相度莫待臨時

春情

少遊

宿靄迷空膩云籠日晝景漸長正蘭泥膏潤誰家燕喜蜜脾香少觸處蜂忙盡日無人簾幕掛更風逓遊絲時過墻微雨後有桃愁杏怨紅淚淋浪風流寸心易感但依依竚立回盡柔腸念小奩瑤鑑重勻絳蠟玉籠金鬥時熨沈香栁下相將遊冶處便回首靑樓成異鄕相憶事縱蠻箋萬疊難寫微茫

次彊云卿韻

蔣勝欲

結算平生風流債負請一筆勾蓋攻性之兵花圍錦陣毒身之鴆笑齒歌喉豈識吾儒道中樂地絕勝珠簾十里樓迷因底嘆晴幹不去待雨淋頭休休著甚來由硬鐵漢從來气食牛只有千篇好詩好曲都無半防閒悶閒愁自古嬌波溺人多矣試問還能溺我否髙擡眼看牽絲傀儡誰弄誰收

前調

蘆川

欹枕深軒散帙虛堂畏景屢移漸披襟臨水搘牀就月蓮香拂面竹色侵衣壓玉爲醪折荷當盞臥看河潢星四垂人歸去饑蟬自嘯宿鳥相依癡兒莫道危機悟三十九年都盡非任紆朱拖紫圍金佩玉靑錢流地白璧如坻富貴浮雲身名零露事事無心歸便歸秋風動正吳松月冷蒓長鱸肥

別恨

陸務觀

一別秦樓轉眼新春又近放燈憶盈盈倩笑纎纎柔握雪香花語玉暖酥凝念逺愁腸傷春病思自怪平生殊未曽君知否漸香消蜀錦淚漬吳綾難求系日長繩況倦客飄零少舊朋但江郊鴈起漁村笛怨寒缸委燼孤硯生冰水圍山繞煙昏云慘縱有髙臺常怯登消魂處是魚箋不到蘭夢無慿

退閒

辛幼安

三徑初成鶴怨猿驚稼軒未來甚雲山自許平生意气衣冠人笑抵死塵埃意倦須還身閒要早豈爲蒓羮鱸鱠哉秋江上看驚鴈避駭浪船回東崗更葺茅齋好都把軒窻臨水開要小舟行釣先應種栁疏籬防竹莫礙觀梅秋菊堪餐春蘭可佩畱待先生手自栽沈吟久怕君恩未許此意徘徊

壽淮東帥

洪遵

飲馬咸池揔轡昆侖橫鶩九州慶中興機會天生山甫非常事業天授畱侯左搏龍蛇右馴虎兕萬里中原談笑收功名早便貂蟬獵獵飛去兜牟新甿無限歡謳盡賣劍賣刀歸買牛正麥揺薰吹黃迷斷隴秧涵朝雨緑徧平疇眼底太平不圖再見羅拜焚香靑海頭從今去願君王萬嵗元帥千秋

自適

嚴少魯

曰歸去來歸去來兮吾將安歸但有東籬菊有西園桂有南溪月有北山薇蜂則有房魚還有穴蟻有樓臺獸有衣吾應有雲中舊隱竹裏柴扉人間徵路熹微看處處丹楓白露晞況寒原衰艸牛羊來下淡煙秋水鱸鱖初肥自笑平生頺然骨相只合持竿坐釣磯都休也對西風無語落日斜暉

贈孫季蕃

劉潛夫

嵗暮天寒一見飄然幅巾布裘盡侵云鳥道躋攀絕頂拍天鯨浪笑傲中流疇昔期君紫髯鐵面生子當如孫仲謀誰知道到中年猶未建節封侯南來萬里何求因感慨喬公成逺遊悵名姬駿馬都如昨夢只雞鬥酒難到新邱天地無情功名有數千古英雄只麼休平生客獨羊曇一个淚灑西州

和劉潛夫送孫花翁韻

劉叔安

誰似花翁長年湖海蹇驢獘裘想紅塵醉防靑樓歌扇揮金談笑惜玉風流吳下阿防江南老賀肯爲良田二頃謀人間世算到頭一夢螻蟻王侯悠悠吾道何求況白首相逢說舊遊記疏風澹月寒燈古寺平章詩境分付糟邱聚散摶沙炎涼轉燭歸去來兮萬事休無何有問從前那个騎鶴揚州

和任子嚴避暑

趙介之

雨接梅霖風袪槐暑麥天巳秋正橊然紅炬枝頭色艶荷翻緑蓋池面香浮心景俱淸身名何有且向忙中早轉頭塵勞事枉朝思夕計細慮深謀悠悠不復徼求但安分隨緣休便休縱官居極品徒爲美玩家稱鉅富未免閒愁遇酒開顏逢歡樂意有似木人騎土牛從他笑看一朝解悟八極遨遊

迎方右史徳潤

王實之

首尾四年臺省好官都做一回便前頭更有合當做底何妨且恁猛省歸來甲第新成開尊行樂脆管繁弦十二釵回頭笑這狂生無用削盡官階狂生眞个狂哉潑性气年來全未灰有龍鱗鳳翼不能攀附牛衣漁具早已安排爛煮園蔬熟煨山芋白髮蒼顏窮秀才官休做莫狂無處著送去瓊崖

西巖三澗

劉坼父

云壑泉小者如杯大者如罌更石筵平瑩寛容數客淙流回激環繞飛觥三澗交流兩崖懸瀑雪飛霜落翠屏經行處有丹荑碧艸古木蒼藤裵回卻倚山楹笑山水娛人若有情見傍回側轉峯巒疊疊欲窮還有巖谷層層仰視雲間茅茨雞犬疑有仙家來避秦靑林表望煙霞縹緲隱隱鸞笙

自題方壺

汪莘

春至傷春秋至悲秋誰在華胥嘆謫仙才气飛揚跋扈淵明何事慷慨欷歔自我少年如今晚景行半人間眞有餘都休問且一觴一詠吾愛吾廬南臯境界何如捨明月淸風誰與居望蓬山路杳萬株翠檜方壺門掩四面紅蕖中有佳人綽如姑射一炷淸香滿太虛塵寰外任鳴鑾報客飛鶴傳書

【程端明序曰叔耕蘊霞箋玉滴之奇思出天表蓄而不試憂深思逺未易遽班之賀白也】

子規

方嶽

盡爲春愁盡勸春歸直恁恨深況雨急黃昏寒欺客路月明夜半人夢家林店捨無煙楚鄕寒食一片花飛那可禁空凝佇黯紅蔫翠老江樹陰陰汀洲杜若誰尋想朝鶴怨兮猿夜吟甚連天芳艸淒迷離恨拂簾香絮撩亂深心汝亦知乎吾今倦矣甕有餘春可共斟歸來也問淵明而後誰是知音

壽宋通判

祝和父

自有東陽錦水城山幾千百年記往時僅說擁麾列郡而今創見持槖甘泉地脈方興天荒欲破還爲鹽梅生鉅賢淸和正風薰日永作地行仙題輿小駐樵川常只恐祖生先著鞭算誰從井落重新彊理誰從襄峴一洗鮏羴幕府歸來未應袖手行有詔書來九天勲名就使吾鄕誇詫盛事流傳

寄辛稼軒承防

劉過【吹劍錄】

鬥酒彘肩風雨渡江豈不快哉被香山居士與林和靖約東坡老勒駕予回坡謂西湖正如西子淡妝濃抹臨照臺二公者皆掉頭不顧只恁傳杯白雲天竺去來看金璧崔嵬樓觀開況一澗縈迂東西水繞兩山南北髙下云堆逋曰不然暗香浮動何似孤山先放梅須晴去訪稼軒未晚且此徘徊

【廬陵劉過以詩鳴江西厄於韋布放浪吳楚客食諸侯嘉太間來臨安時辛棄疾帥越遣介招之適以事不及行作書歸輅者因效辛體作此詞寄之辛得之大喜其逼眞致餽數百千竟邀之去館燕彌月賫贈亹亹攺之竟蕩於酒不問也嘗自以此詞語相臺嶽珂欣然有得色珂曰詞語固佳恨無刀圭藥療君白日見癥耳一座爲之軒渠】

指甲

輟耕錄

銷薄春冰碾輕寒玉漸長漸彎見鳳鞵泥污偎人彊剔龍涎香斷撥火輕翻學撫瑤琴時時欲剪更掬水魚鱗波底寒纎柔處試摘花香滿鏤棗成斑時將粉淚偸彈記綰玉曽教栁傳看算恩情相著搔便玉體歸期暗數畫徧闌干毎到相思沈吟靜處斜倚朱唇皓齒間風流甚把仙郎暗掐莫放春閒

前調

洛浦淩波爲誰微步輕塵暗生記踏花芳徑亂紅不損步苔幽砌嫩緑無痕襯玉羅慳銷金樣窄載不起盈盈一叚春嬉遊倦笑教人款撚微褪些根有時自度歌聲悄不覺微尖防拍頻憶金蓮移換文鴛得侶繡茵催衮舞鳳輕分懊恨深遮牽情半露出沒風前煙縷裙知何似似一鉤新月淺碧籠云

眉

邵亨貞

巧鬭彎環纎凝嫵媚明裝未收似江亭曉玩遙山拂翠宮簾暮捲新月橫鉤掃黛嫌濃塗鉛訝淺能畫張郎不自由傷春倦爲皺多無力翻做嬌羞塡來不滿橫秋料著得人間多少愁記魚箋緘啟背人偸斂鴈鈿膠並運指輕揉有喜先占長顰難效栁葉輕黃金在否雙尖鎖試臨鸞一展依舊風流

目

漆防塡眶鳳梢侵鬢天然俊生記隔花瞥見疏星烱烱倚欄凝注止水盈盈端正窺簾瞢騰並枕睥睨檀郎長是靑端相久待嫣然一笑密意將成困酣曽被鶯驚彊臨鏡挼挱猶未醒憶帳中親見似嫌羅密尊前相顧翻怕燈明醉後看承歌闌鬭弄幾度孜孜頻送情難忘處是絞綃搵透別淚雙零

晁以道侍郎生日

王千秋

荳蔲嬌春桐花羞暖物華漸嘉也不須鶯怨桃封絳蕚也不須蜂恨蘭鬰金芽料是東君都將和气分付淸丰詩禮家充閭慶有靑氊事業丹鳳才華乘槎早上雲霞侍祠甘泉瞻羽車試笑慿熊軾嘉禾合穗進司魚鑰菡蓞駢花蕭冦勲名龔黃模樣入拜行趨堤上沙今宵裏且觥船滿棹醉防欹斜

挽徐元傑

國學生

三學上書寃乎天哉哲人已痿自綱常一防爲時太息典刑諸老盡力扶持方哭南牀繼傷右揆死到先生事可哀傷心處笑寒梅冷落血淚淋漓人心公論難欺願君父明明悟此機昔九齡防諫祿山必叛更生累奏王氏爲危變起範陽禍成新室說著當年人噬臍君知否但皇天祚宋此事無之

前調

王炎午

又是年時杏紅欲吐栁緑初芽柰尋春步逺馬嘶湖曲賣花聲過人唱窻紗暖日晴煙輕衣羅扇看徧王孫七寶車誰知道十年魂夢風雨天涯休休何必傷嗟謾贏得靑靑兩鬢華且不知門外桃花何代不知江左燕子誰家世事無情天公有意嵗嵗東風嵗嵗花一笑且醒來杯酒醉後杯茶

呂洞賓

火宅牽纒夜去明來早晚無休柰今日不知明日事波波劫劫有甚來由人世風燈艸頭珠露我見傷心眼淚流不堅久似石中迸火水上浮漚休休聞早回頭把往日風流一筆勾但粗衣淡飯隨緣度日任人笑我我又何求限到頭來不論貧富著甚幹忙日夜憂勸年少把家緣棄了海上來遊

劉氏

我生不辰逢此百罹況乎亂離柰惡姻緣到不夫不主被擒捉去爲妾爲妻父母公姑弟兄姨妹流落不知東與西心中事把家書寫下分付伊誰越人北向燕支回首望鴈峯天一涯柰翠鬟云軟笠兒怎帯栁腰春細馬性難騎缺月疏桐淡煙衰艸對此如何不淚垂君知否我生於何處死亦魂歸

【梅磵詩話云炎景丁丑嵗有過軍挾一婦人經從長興和平酒庫前題此詞云云後書鴈峯劉氏題】

輪臺子

栁耆卿

一枕淸宵好夢可惜被鄰雞喚覺匆匆防馬登途滿目淡煙衰艸前驅風觸鳴珂過霜林漸覺驚棲鳥冒徵塵逺況自古淒涼長安道行行又歷孤村楚天闊望中未曉念勞生惜芳年壯嵗離多歡少嘆斷梗難停暮云漸杳但黯黯銷魂寸腸慿誰表恁馳驅何時是了又爭似卻返瑤京重買千金笑

梅花引

劉均國

千里月千山雪梅花正落寒時節一枝昻一枝藏淸香冷艶天賦與孤光孤光似被珠簾隔風度煙遮好顏色粉垂垂玉累累先春挺秀不管百花知似霜結與霜別莫使幽人容易折短墻邊矮窻前橫斜峭影重疊鬭嬋娟黃昏莫聴樓頭角只恐聴時零亂落醉來看醒來看縈絆麗人瀟灑倚闌干

述懷

賀方回

縛虎手懸河口車如雞棲馬如狗白綸巾撲黃塵不知我輩可是蓬蒿人衰蘭送客咸陽道天若有情天亦老作雷顚不用錢誰問旗亭美酒斗十千酌天斗更爲壽靑鬢常靑古無有笑嫣然舞翩翩當筵秦女十五語如弦遺音能記秋風曲事去千年猶恨促攬流光系扶桑爭柰愁來一日卻爲長

前調

朱雍

梅亭別梅亭別梅亭回首都如雪粉融融月蒙蒙江上小車歸去小樓空當時曽傅新妝薄而今一任花零落朝隨風暮隨風竹外孤根猶與幽徑通長相憶無消息庾嶺沈沈云暗碧玉痕驚對離情無柰水遙天濶隔瓊城年來素袂香不滅此心無限慿誰說夜綿綿路漫漫愁聴枕前吹徹笛聲寒

戲代李師周作

向子諲

花如頰眉如葉小時笑弄階前月最盈盈最惺惺閒愁未識無計說深情十年空省春風面花落花開不相見要相逢得相逢須信靈犀中自有心通同杯勺同斟酌千愁一醉都防卻花陰邊栁陰邊幾回擬待偸憐不成憐傷春玉瘦慵梳掠拋擲琵琶閒處著莫猜疑莫嫌遲鴛鴦翡翠終是一雙飛

將進酒

髙仲常

城下路淒風露今人犁田昔人墓岸頭沙帯蒹葭漫漫昔時流水今人家黃埃赤日長安道倦客無漿馬無艸開函關閉函關千古如今不見一人閒六國擾三秦掃初謂商山遺四老馳單車致緘書裂荷焚芰接武曵長裾髙陽眞得杯中趣身到醉鄕安穩處生忘形死忘名二豪侍側劉伶初未醒

紫萸香慢

姚云文

近重陽偏多風雨絕憐此日暄明問秋香濃未待攜客出西城正自羇懷多感怕荒臺髙處更不勝情向樽前又憶漉酒揷花人只坐上已無老兵淒情淺醉還醒愁不肯與詩平記長楸走馬雕弓栁前事休評紫萸一枝傳賜夢誰到漢家陵盡烏紗便隨風去要天知道華發如此星星歌罷涕零

八歸【湖中送胡徳華】

姜防

芳蓮墜粉疏桐吹緑庭院暗雨乍歇無端抱影銷魂處還見篠墻螢暗蘚階蛩切送客重尋西去路問水面琵琶誰撥最可惜一片江山總付與啼鴂長恨相從未款而今何事又對西風離別渚寒煙淡棹移人逺縹緲行舟如葉想文君望久倚竹愁生步羅襪歸來後翠尊雙飲下了珠簾玲瓏閒看月

史達祖

秋江帯雨寒沙縈水人看畫閣愁獨煙簔散響驚詩思還被亂鷗飛去繡句難續冷眼盡歸圖畫上認隔岸微茫云屋想半屬魚市樵村欲暮競燒竹須信風流未老慿誰持酒慰此淒涼心目一鞭南陌幾篙官渡賴有歌眉舒緑只匆匆眺逺早覺閒愁掛喬木應難禁故人天際望徹淮山相思無鴈足

宣淸【憶舊】

栁耆卿

殘月朦朧小宴闌珊歸來輕寒凜凜背銀缸孤館乍眠擁重衾醉魂猶噤永漏頻傳前歡已去離愁一枕暗尋思舊追遊神京風物如錦念擲果朋儕絕纓宴防當時曽痛飲命舞燕翩翩歌珠貫串向玳筵前盡是神仙流品至更闌疏狂轉甚更相將鳳幃鴛寢玉釵亂橫任散盡髙陽這歡娛甚時重恁

賀新郎【春情】

李玉

篆縷銷金鼎醉沈沈庭陰轉午畫堂人靜芳艸王孫知何處惟有楊花糝徑漸玉枕騰騰春醒簾外殘紅春已透鎭無聊殢酒厭厭病雲鬢亂未忺整江南舊事休重省徧天涯尋消問息斷鴻難倩月滿西樓慿欄久依舊歸期未定又只恐瓶沈金井嘶騎不來銀燭暗枉教人立盡梧桐影誰伴我對鸞鏡

子瞻

乳燕飛華屋悄無人槐陰轉午晚涼新浴手弄生綃白團扇扇手一時似玉漸困倚孤眠淸熟簾外誰來推繡戶枉教人夢斷瑤臺曲又卻是風敲竹石橊半吐紅巾蹙待浮花浪蘂都盡伴君幽獨穠艶一枝細看取芳心千重似束又恐被秋風驚緑若待得君來向此花前對酒不忍觸共粉淚兩蔌蔌

【耆舊續聞云陸辰州云此詞後攧用橊花事晁以道家有東坡眞迹晁云東坡有妾名朝云橊花朝云死於嶺外惟橊花獨存觀浮花浪蘂都盡伴君幽獨可見矣近觀顧景蕃續注因悟白團扇瑤臺曲皆侍妾故事東坡用此乃知辰州得橊花事於晁氏爲不妄古今詞話以爲東坡爲杭妓秀蘭作詞名賀新涼苕溪辧其非猶未及此因載之】

夏意

葉夢得

睡起流鶯語掩蒼苔房櫳向曉亂紅無數吹盡殘花無人問惟有垂楊自舞漸暖靄初回輕暑寶扇重尋明月影暗塵侵尙有乘鸞女驚舊恨鎭如許江南夢斷衡臯渚浪粘天蒲萄漲緑半空煙雨無限樓前滄波意誰采蘋花寄取但悵望蘭舟容與萬里雲帆何時到送孤鴻目斷千山阻誰爲我唱金縷

送胡澹庵

張仲宗

夢繞神州路恨西風連營畫角故宮離黍底事昆侖傾砥柱九地黃流亂注聚萬落千村狐兔天意從來髙難問況人情易老悲如訴更南浦送君去涼生暗栁催殘暑耿斜河疏星澹月斷雲微度萬里江山知何處回首對牀夜雨鴈不到書成誰與目盡靑天懷今古肯兒曹恩怨相爾汝舉大白聴金縷

別弟

辛幼安

緑樹聴啼鴂更那堪鷓鴣聲住杜鵑聲切啼到春歸無尋處苦恨芳菲都歇算未抵人間離別馬上琵琶關塞黒更長門翠輦辭金闕看燕燕送歸妾將軍百戰身名烈向河梁回頭萬里故人長絕易水蕭蕭西風冷滿座衣冠似雪正壯士悲歌未徹啼鳥還知如許恨料不啼淸淚長啼血誰共我醉明月

贈鄕人朱唐卿

劉龍洲

多病劉郎瘦最傷心天寒嵗晚客他鄕久大舸翩翩何許至元是髙陽舊友便一笑相歡攜手與問武昌城下月又何如楊子江頭栁追往事兩眉皺燭花自剪明如晝喚靑娥小紅樓上慇懃勸酒暱暱琵琶恩怨語春筍輕籠翠袖看舞徹金釵微澑若見故鄕吾父老道長安市上彊如舊重會面幾時又

二【贈張彥功】

曉印霜花步夢半醒扶上雕鞍馬嘶人去嵐濕靑絲雙轡冷緩控野梅江路聴畫角吹殘更鼓悲壯寒聲撩客恨甚貂裘重擁愁無數霜月白照離緒靑樓回首家何處早山遙水濶天低斷腸煙樹誰念天涯牢落況輕負暖煙濃雨記酒醒香銷時語客裏歸韉須早發怕天寒風急相思苦應爲我翠眉聚

三

院宇重重掩醉沈沈亭陰轉午繡簾髙捲金鴨香濃噴寶篆驚起雕梁語燕正架上酴醿開徧嫩蕚梢頭舒素臉似月娥初試宮妝淺風力嫩異香軟佳人無意拈鍼綫繞朱欄六曲徘徊爲他畱戀試把花心輕輕數暗計歸期近逺柰數了依然重怨把酒問春春不管枉教人只恁空腸斷腸斷處怎消遣

四

老去相如倦向文君說似而今怎生消遣衣袂京塵曽染處空有香紅尙軟料彼此魂消腸斷一枕新涼眠客舎聴梧桐疏雨秋風顫燈暈冷記初見樓低不放珠簾捲晚妝殘翠蛾狼籍淚痕流臉人道愁來須殢酒無柰愁多酒淺但托意焦琴紈扇莫鼓琵琶江上曲怕荻花楓葉俱淒怨云萬疊寸心逺【攺之自記云去年秋餘試牒四明賦贈老娼至今天下與禁中皆歌之江西人來以爲鄧南秀詞非也】

宮詞

遊子明

暖靄浮晴籞鎖垂楊籠池罩閣萬絲千縷池上曉光分宿霧日近羣芳易吐尋並蒂闌干凝竚不信釵頭飛鳳去但寶刀被妾畱還住天一笑萬花妬阿嬌正好金屋貯甚西風易得蕭疏扇鸞塵土一自昭陽扃玉戶墻角土花無數況多病情傷幽素別殿時聞簫鼓奏望紅雲冉冉知何處天尺五去無路

淸浪軒送春

嚴仁

碧浪揺春渚浸虛檐蒲萄滉漾翠綃掀舞委曲經過臺下路載取落花東去問花亦漂流良苦花不能言應有恨恨十分都被春風悞同此恨有飛絮人生聚散原無據盡慿欄一尊相對蘋洲春莫嫉色衝衝空悵望淚盡世閒兒女君不見千金求賦飛燕婕妤今何在看粘云江影傷千古流不去斷魂處

感舊

李子永

門掩長安道捲重簾垂楊散暑嫩涼生早午夢驚回庭陰翠蝶舞鶯吟未了政露冷芙蓉池沼金鴈塵昏麼斷理餘音尙想腰肢裊歡漸逺思還繞臨臯望極滄江渺晚潮平湘煙萬頃斷虹殘照防舫淩波分飛後別浦菱花自老問錦鯉何時重到樓迥層城看不見對瀟瀟暮雨憐芳艸幽恨濶楚天杳

夏

趙文鼎

晝永重簾捲乍池塘一番過雨芰荷初展竹引新梢半含粉緑防扶疏滿院過花絮蜂稀蝶懶窻戶沈沈人不到伴淸幽時有流鶯囀凝思久意何限玉釵墜枕風鬟顫湛虛堂壺冰瑩徹簟波零亂自是仙姿淸無暑月影空垂素扇破午睡香銷余篆一枕湖山千里夢正白蘋煙棹歸來晚云弄碧楚天逺

端午

劉潛夫

思逺樓前路望平堤十里湖光畫船無數緑蓋盈盈紅粉面葉底荷花解語鬭巧結同心雙縷尙有經年離別恨一絲絲總是相思處相見也又重午淸江舊事傳荊楚嘆人情千載如新尙沈菇黍且盡樽前今日醉誰肯獨醒弔古泛幾盞菖蒲緑醑兩兩龍舟爭競渡柰珠簾暮捲西山雨看未足怎歸去

九日

湛湛長空黒更那堪斜風細雨亂山如織老眼平生空四海賴有髙樓百尺看浩蕩千崖秋色白髮書生神州淚盡淒涼不向牛山滴追往事去無迹少時自負淩雲筆到如今春華落盡滿懷蕭瑟常恨世人新意少愛說南朝狂客把破防年年拈出若對黃花孤負酒怕黃花也笑人岑寂鴻北去日西匿

七夕

宋謙父

靈鵲橋初就記迢迢重湖風浪去年時嵗月不畱人易老萬事茫茫宇宙但獨對西風搔首巧拙豈關今夕事柰癡兒騃女流傳謬添話柄栁州栁道人識破灰心久只好風涼月佳時疏狂如舊休笑雙星經嵗別人到中年巳後雲雨夢可曽常有雪藕調冰花燻茗正梧桐雨過新涼透且隨分一杯酒

前調

戴式之

蝸角爭多少是英雄割據乾坤到頭休了一片泥塗荒艸地盡是魚龍故道新堤上風濤難保滄海桑田何時變怕桑田未變人先老休爲此生煩惱訟庭不許頻頻到這官坊翻來覆去有何分曉無諍人中爲第一長訟原非吉兆但有恨平章不早樽酒喚回和气在看從來兄弟依然好把前事付一笑

上趙侍郎生日

李公甫

鵠立通明殿又重逢揆余初度夢庚華旦不學花奴簮紅槿且看秋香宜晚任甲子從新更換天欲東都修車馬故降神生甫維周翰歌崧嶽詠江漢明堂朝罷夷琛獻引星辰萬人共聴風塵長算淸晝山東諸將捷席捲黃河兩岸問誰在玉皇香案師保萬民功業別向西京原廟行圭瓉定郟鄏卜瀍澗

春感

吳毅甫

笑口開能幾把年年芳情冶思總拋閒裏桃杏枝頭春才半寒食淸明又是但嵗月飈飛川逝回首秦樓雙燕語到如今目斷斜陽外將往事試重記香羅尙有相思淚笑人生新愁易積舊歡難繼水上流紅無覓處還隔關山萬里但贏得新來憔悴昨夜東風顚狂後想餘芳盡是飄零底詞寫就倩誰寄

和劉潛夫韻

陳敬叟

曉夢鶯呼起便安排詩家廚傳酒家行李防檢花邊新雨露春在萬家生齒道官似錦溪淸駛但使有人耕緑野正不妨鼓吹頻來此方覓句且夷俟畫橋西畔多春意記年年曽來幾度落花流水行到水窮雲起處依約輞川竹裏興未屬王孫公子料想明年端門裏有傳柑宴罷黃封醉肯回首萬杉底

前調

黃叔暘

倦整摩天翼笑歸來防畫亭臺按行泉石落落元龍湖海气更著髙樓百尺收攬盡水光山色曽駕飈車蟾宮去幾回批惜月支風敕斯二者慣相識玲瓏窻戶靑紅濕夜深時寒光爽气洗淸肝鬲似此交遊眞灑落判與升堂入室有萬象來爲賓客不用笙歌輕防涴看仙翁手搦虹霓筆吟思逺兩峯碧

西湖

文及翁

一勺西湖水渡江來百年歌舞百年酣醉回首洛陽花世界煙渺黍離之地更不復新亭墮淚蔟樂紅妝揺畫舫問中流擊楫誰人是千古恨幾時洗餘生自負澄淸志更有誰磻溪未遇傅巖未起國事如今誰仗倚衣帯一江而巳便都道江神堪恃借問孤山林處士但掉頭笑指梅花蕋天下事可知矣

石城弔古

王千秋

弔古城頭去正髙秋霜晴木落路通洲渚欲問紫髯分鼎事只有荒祠煙樹巫覡去久無簫鼓霸業荒涼遺堞墜但蒼崖日閱徵帆度興與廢幾今古夕陽細艸空凝佇追思當時子敬用心良誤要約劉郎銅雀醉底事遽爭荊楚遂但見蜀吳烽舉致使五官伸腳睡喚諸兒晝取長陵土遺此恨欲誰語

感懷

李南金

流落今如許我亦三生杜牧爲秋娘著句先自多愁多感慨更值江南春暮君看取落花飛絮也有吹來穿繡幌有因風飄墮隨塵土人世事總無據佳人命薄君休訴若說與英雄心事一生更苦且盡樽前今日意休記緑窻眉嫵但春到兒家庭戶幽恨一簾煙月曉恐明年鴈亦無尋處渾欲倩鶯畱住

贈建寧妓唐玉

吳履齋【約隱紀談】

可意人如玉小簾櫳輕勻淡竚道家妝束長恨春歸無尋處全在波明黛緑看冶葉倡條渾俗比似江梅淸有韻更臨風對月斜依竹看不足詠不足曲屏半掩春山簇正輕寒夜永花睡半欹殘燭縹緲九霞光裏夢香在衣裳賸馥又只恐銅壺聲促試問送人歸去後對一簾花影垂金粟腸易斷情難續

送太守

平江妓【豹隱紀談】

春色原無主荷東君著意看承等閒分付多少無情風與浪又那更蝶欺蜂妬算燕雀眼前無數縱使簾櫳能愛防到如今已是成遲暮芳艸碧遮歸路看看做到難言處怕仙槎輕轉旌旗易歌襦袴月滿西樓弦索靜云蔽昆城閬府便恁地一帆輕舉獨倚闌干愁拍碎慘玉容淚眼如紅雨去與住兩難訴

乳燕飛【寄劉閬風】

汪莘

曉趁西湖約到湖頭煙消日出波生兩腳自挈白魚攜碧酒要與詩人共酌把樓上珠簾搭卻坐對荷花三萬朶念西鄰未嫁肌如削待折與不堪著別來又見秋蕭索恨無由將予風月伴君云鶴想見登山臨水處醉把茱萸盤礡唱白雪陽春新作憶自東籬人去後算人間黃菊空零落嘆作者多命薄

金縷歌【陪履齊先生滄浪看梅】

吳君特

喬木生雲气訪中興英雄陳迹暗追前事戰艦東風慳借便夢斷神州故里旋小築吳宮閒地華表月明歸夜鶴嘆當時花竹今如此枝上露濺淸淚遨頭小簇行春隊步蒼苔尋幽別塢看梅開未重唱梅邊新度曲催發寒梢凍蕊此心與東君同意後不如今今非昔兩無言相對滄浪水懷此恨寄殘醉

風瀑竹

牟存齋【翰】

閣住杏花雨便新晴等閒勾引香車成霧壁月光中簫鳳逺嫋嫋餘音如縷悄一似羣仙府天意乍隨人意好漸星橋度漢珠還浦又何啻列千炬晚來乍覺陰盤固笑人間玉瓶瑤瑟錦茵雕爼無限升平宣政曲回首中原何處慨鳴鏑已無宮武撲面風塵渾未掃彊歡謳還肯軒昻否縈舊恨爲誰賦

摸魚兒

永叔

捲繡簾梧桐秋院落一霎雨添新緑對小池閒立殘妝淺向晚水紋如縠凝逺目恨人去寂寂鳳枕孤難宿倚欄不足看燕拂風檐蜂翻艸露兩兩長相逐雙眉蹙可惜年華婉娩西風初弄庭菊況伊家年少多情未巳難拘束那堪更趁涼景追尋甚處垂楊曲佳期過盡但不說歸來多應忘了屏云去時祝

晁無咎

買陂塘旋栽楊栁依稀淮岸湘浦東臯雨足輕痕漲沙觜鷺來鷗聚堪愛處最好是一川夜月光流渚無人自舞任翠幕張天柔茵借地酒盡未能去靑綾被休憶金閨故步儒冠曽把身誤弓刀千騎成何事荒了邵平圃君試覷滿靑鏡星星鬢影今如許功名浪語便做得班超封侯萬里歸計恐遲暮

晚春

辛幼安

更能消幾番風雨匆匆春又歸去惜春長怕花開早何況落紅無數春且住見說道天涯芳艸迷歸路怨春不語算只有殷勤畫檐蛛网盡日惹飛絮長門事凖擬佳期又誤蛾眉曽有人妬千金縱買相如賦脈脈此情誰訴君莫舞君不見玉環飛燕皆塵土閒愁最苦休去倚危欄斜陽正在煙栁斷腸處

前調

程書舟

掩淒涼黃昏庭院角聲何處嗚咽矮窻曲屋風燈冷還是苦寒時節凝佇切念翠被薫籠夜夜成虛設倚欄愁絕聴鳳竹聲中犀帷影外釀輕雪傷心處卻憶當年輕別梅花滿院初發吹香弄蕊無人見惟有暮云千疊情未徹又誰料而今好夢分秦越不堪重說記得當初重門鎖處猶有夜深月

感嘆

劉潛夫

怪新來倚樓看鏡淸狂渾不如舊暮云千里傷心色那更亂蟬疏栁凝望久愴故國百年漢闕誰回首功名大謬嘆采藥名山讀書精舎此計何時就封侯事久矣輸人妙手扁舟聊作漁叟髙冠長劍都閒物世上切身惟酒千載後君試看抜山扛鼎俱烏有英雄骨朽問顧曲周郎而今還解來聴小詞否

九日登姑蘇臺

盧申之

怪西風曉來欹防年華還是重九天機衮衮山新瘦客子情懷誰剖微雨後更鴈帯邊寒裊裊欺羅袖慵荷倦栁悄不似黃花田田照眼風味盡如舊登臨地寂寞崇臺最久闌干幾度搔首翻雲覆雨無窮事流水斜陽知否吟未就但衰艸寒煙商略愁時閒愁浪有總輸與淵明東籬醉舞身世付杯酒

鴈邱

元遺山【梅磵詩話】

恨人間情是何物直教生死相許天南地北雙飛客老翅幾回寒暑歡樂趣離別苦就中更有癡兒女君應有語渺萬里層雲千山暮景隻影爲誰去橫汾路寂寞當年簫鼓荒煙依舊平楚招魂楚些何嗟及山自啼風雨天也妬未信與鶯兒燕子俱黃土千秋萬古爲畱待騷人狂歌痛飲來訪鴈邱處

【太和五年乙丑嵗赴試並州道逢捕鴈者云今日獲一鴈殺之矣其脫网者悲鳴不能去竟自投於地而死予因買得之葬之汾水之上累石爲識號曰鴈邱並作鴈邱詞】

同遺山賦鴈邱

楊正卿【翰】

悵年年鴈飛汾水秋風依舊蘭渚网羅驚破雙棲夢孤影亂翻波素還醉與算古往今來只有相思苦朝朝暮暮想塞北風沙江南煙月爭忍自來去埋恨處依約並門舊路一邱寂寞寒雨世間多少風流事天也有心相妬休說與還卻怕有情多被無情誤一杯會舉待細讀悲歌滿傾淸淚爲爾酹黃土

同賦鴈邱

李仁卿

鴈雙雙正分汾水回頭生死殊路天長地久相思債何似眼前俱去摧勁羽倘萬一幽冥卻有重逢處詩翁感遇把江北江南風嘹月唳並付一邱土仍爲汝小艸幽蘭麗句聲聲字字酸楚拍江秋影今何在宰木欲迷隄樹霜魂苦算猶勝王嬙靑冢眞娘墓無誰說與對烏道長空龍艘古渡馬耳淚如雨

雙蓮

【大名有男女以私情不遂赴水者後三日二屍相攜出水濱是歲陂荷俱並蔕】

爲多情和天也老不應情遽如許請君試聴雙蕖怨方見此情眞處誰防注香防灔銀塘對抹胭脂露藕絲幾縷絆玉骨春心金沙曉淚漠漠瑞紅吐連理樹一樣驪山懷古古今朝暮雲雨六郎夫婦三生夢斷幽恨從前沮須會取共鴛鴦翡翠照影長相聚秋風不住悵寂寞芳魂輕煙北渚涼月又南浦

前調

莫侖

聴春教燕顰鶯訴朝朝花困風雨六橋防卻淸明後碧盡栁絲千縷蝶蜂侶正閒覓閒花閒艸閒歌舞最憐西子尙薄薄雲情盈盈波淚防防舊眉嫵流紅記空泛秋宮怨句才色何處嬌妬落紅無限隨風絮詩恨有誰曽遇堪恨處恨前度花信催花去東君暗苦更多囑多情多愁杜宇多訴斷腸語

邁陂塘【登鳳凰臺】

梁隆吉

枕寒流碧縈衣帯髙臺平與云倚燕來鶯去誰爲主磨滅謫仙吟墨愁思裏待說與山靈還又羞拈起簫韶已矣甚竹實風摧桐陰雨瘦景物變新麗江山在認得劉郎阿寄年來聲譽休廢英雄不愽胭脂井誰念故人衰悴時有幾便鳳去臺空莫厭頻遊此興亡過耳任北雪迷空東風換緑都付夢和醉

艮嶽

姚云文

渺人間蓬瀛何許一朝飛入梁苑网川梯洞層瑰出帯取愁龍怨窮遊宴談笑裏金風吹折桃花扇翠華天逺悵莎沼螢粘錦屏煙合艸露泣蒼蘚東華夢好在牙檣雕輦畫圖歷歷曽見落紅萬防孤臣淚斜日牛羊春晚摩雙眼看塵世鰲宮又報鯨波淺唫鞘拍斷便乞與媧皇化成精衛塡不盡遺恨

前調

韋居安

繞苕城水平波渺雙湖遙睇無際就中惟有漁灣好占得西關佳致楊栁外羨泛宅浮家當日眞子溪山信美嘆陳迹猶存前賢已往誰防景中意蕭閒甚築屋三間近水汀洲香泛蘭沚淸風明月知多少肯滯軟紅塵裏垂釣餌這春水生時賸有桃花鱖煩襟淨洗待辦取輕簔來分半席相對弄淸泚

瑤臺月

無名氏

嚴風凜冽萬木凍園林蕭靜如洗寒梅占早爭先暗吐香蕋逞素容探暖欺寒徧妝防亭臺佳致通一气超羣卉值臘後雪淸麗開筵共賞南枝宴會好折贈東君驛使把嶺頭信息逺寄遇詩朋酒侶樽前吟綴且優遊對景歡娛更莫厭陶陶沈醉羌管怨瓊花墜結子用調鼎堪餌將軍止渴思得此味

集賢賓【佳人】

栁耆卿

小樓深巷狂遊徧羅綺成叢就中堪人屬意最是春風有畫難描雅態無花可比芳容幾回飲散良宵永鴛衾暖鳳枕香濃算得人間天上帷有兩心同近來雲雨忽西東悄惱損情悰縱然偸期暗會長是匆匆爭似和鳴偕老免教斂翠啼紅眼前時暫疏歡宴盟言在更莫忡忡待作眞个宅院方信有初終

子夜歌

彭元遜

視春衫篋中半在浥浥酒痕花露恨桃李如風過盡夢裏故人成霧臨潁美人秦川公子卻共何人語對誰家花艸池臺回首故園咫尺未成歸去昨宵聴危弦急管酒醒不知何處漂泊情多衰遲感易無限堪憐許似尊前眼底紅顏消幾寒暑年少風流未諳春事追與東風賦待他年君老巴山共君聴雨

鳳歸云【適懷】

栁耆卿

戀帝裏金穀園林平康巷陌觸處繁華連日疏狂未嘗輕負寸心雙眼況佳人盡天外行雲堂上飛燕向玳筵一一皆妙選長是因酒沈迷被花縈絆更可惜淑景亭臺暑天枕簟霜月夜涼雪霰朝飛一嵗風光盡堪隨分俊遊淸宴算浮生事瞬息光陰錙銖名宦正歡笑試恁暫時分散卻是恨雨愁雲地遙天逺

弔嚴陵

李景元

蕙蘭香泛孤嶼潮平驚鷗散雪迆邐防破澄江秋色暝靄向斂疏雨乍收染出藍峯千尺漁捨孤煙鎖寒磧畫鷁翠帆旋解輕艤晴霞岸側正念往悲酸懷鄕慘切何處引羌笛追憶當時富春佳地嚴光釣趾空遺迹華星沈後扁舟泛去瀟灑閒名圖籍離觴弔終寓目意闌魂消淚滴漸洞天曉回首暮云千古碧

迷仙引【夢石曼卿】

古今詩話

春陰霽岸栁參差裊金絲細畫閣晝眠鶯喚起煙光媚燕燕雙髙引愁人如醉慵緩步眉斂金鋪倚佳景易失懊惱韶光攺花空委忍厭厭地施朱粉臨鸞鏡膩香銷減摧桃李獨自个凝睇暮云暗遙山翠天色無情四逺低垂淡如水離恨托徵鴻寄旋嬌波暗落相思淚妝如洗向髙樓日日春風裏悔慿欄芳艸人千里

金明池

詩餘

瓊苑金池靑門紫陌似雪楊花滿路云日淡天低晝永過三防兩防細雨好花枝半出墻頭似悵望芳艸王孫何處更水繞人家橋當門巷燕燕鶯鶯飛舞怎得東君長爲主把緑鬢朱顏一時畱住佳人唱金衣莫惜才子倒玉山休訴況春來倍覺傷心念故國情多新年愁苦縱寶馬嘶風紅塵拂面也只尋芳歸去

夏雲峯【傷春】

僧仲殊

天濶云髙溪橫水逺晚日寒生輕暈閒階靜楊花漸少朱門掩鶯聲猶嫩悔匆匆過卻淸明旋占得餘芳已成幽恨都幾日陰沈連宵慵困起來韶華都盡怨入雙眉閒鬭損乍品得情懷看承全近深深態無非自許厭厭意終羞人問爭知道夢裏蓬萊待忘了餘香時傳音信縱畱得鶯花東風不住也則眼前愁悶

笛家弄慢

栁耆卿

花發西園艸薰南陌韶光明秀乍晴輕暖淸明後水嬉舟動禊飲筵開銀塘似染金堤如繡是處王孫幾多遊妓往往攜纎手遣離人對嘉景觸目盡成感舊別久帝城當日蘭堂夜燭百萬呼盧畫閣春風十千沽酒未省宴處能忘管醉裏不尋花栁豈知秦樓玉簫聲斷前事難重偶空遺恨望仙鄕一餉淚沾襟袖

朱雍

瓌質仙姿縞袂淸格天然疏秀靜軒煙鏁黃昏後影瘦零亂艶冷瓏雪肌瑩暖冰枝縈繡更賦風流幾番攀贈細撚香盈手與東君敍暌逺脈脈時情有舊立久閬苑凝夕瑤窻澹月百琲尋芳醉玉談羣千鐘酹酒向此是處難忘瘦花送逺何勞隨柳空聽髙樓笛聲淒斷樂事人非偶空餘恨惹幽香不滅尙沾春袖

送徵衣

栁耆卿

過昭陽璿樞電繞華渚虹流運應千載會昌罄寰宇薦殊祥吾皇誕彌月瑤圖纉慶玉葉騰芳並景貺三靈眷佑挺英哲掩前王遇年年嘉節淸和頒率土稱觴無間要荒華夏盡萬里走梯航彤庭舜張大樂禹會羣方鵷行趨上國山呼鼇抃遙熱鑪香竟就日瞻云獻壽指南山等無疆願巍巍寶歷鴻基齊天地遙長

緑頭鴨【錢塘懷古】

傅按察

靜中看記昔日淮山隱隱宛若虎踞龍盤下襄樊指揮湘漢鞭云騎圍繞江幹勢不成三時當混一過唐之數不爲難陳橋驛孤兒寡婦久假當還掛徵帆龍舟催發紫宸初捲朝班禁庭空土花暈碧輦路悄呵喝聲幹縱余得西湖風景花栁亦凋殘去國三千遊仙一夢依然天淡夕陽閒昨宵也一輪明月還照臨安

春雪間早梅

失名

梅將雪共春彩艶灼灼不相因逐吹霏霏能爭密排枝碎碎巧妬新誰令香來滿座獨使淨斂無塵芳意饒呈瑞寒光助照人玲瓏次第開已徧防綴坐來頻那是俱懷疑似須知造化兩各逼天眞熒煌初亂眼浩蕩逸气忽迷神未許瓊花並將從玉樹相親先期迎獻嵗更同歌酒占玆辰六華防蒂相輝映輕盈敢自珍

翠羽吟

蔣捷

紺露濃映素空樓觀悄玲瓏粉凍霽英光揺蕩古靑松半規黃昏澹月梅气山影溟蒙有麗人步依修竹瀟然態若遊龍綃袂微皺水溶溶仙莖淸瀣淨洗斜紅勸我浮香桂酒環佩暗觧聲飛芳靄中弄春弱栁垂絲慢按翠舞嬌童醉不知何處驚剪剪淒霜風夢醒尋痕訪蹤但畱殘星掛穹梅花未老翠羽雙吟一片曉峯【王君本示予越調小梅花引俾似飛仙步虛之意爲其辭予謂泛泛言仙似乎寡味越調之曲與梅花宜羅浮梅花眞仙事也演而成章名翠羽吟】

春風裊娜

馮偉壽

被梁間雙燕話盡春愁朝粉謝午花柔倚紅闌故與蝶圍蜂繞栁綿無數飛上搔頭鳳管聲圓蠶房香暖笑挽羅衫須少畱隔院蘭馨趁風逺鄰墻桃影伴煙收些子風情未減眉頭眼尾萬千事欲說還休薔薇露牡丹毬殷勤記省前度綢繆夢裏飛紅覺來無覓望中新緑別後空稠相思難偶嘆無情明月今年巳見三度如鉤

洞仙歌【密約】

栁耆卿

佳景畱心慣況少年彼此風情非淺有笙歌巷陌綺羅庭院傾城巧笑如花面恣雅態明眸回美盼同心綰算國艶仙材翻恨相逢晚繾綣洞房悄悄繡被重重夜永歡餘共有海約山盟記得翠云偸剪和鳴彩鳳於飛燕間栁徑花陰攜手便情眷戀向其間密約輕憐事何限忍聚散況已結深深願願人間天上暮雲朝雨長相見

白薴

栁耆卿

繡簾垂畫堂悄寒風淅瀝遙天萬里黯淡同云羃羃漸紛紛六花零亂散空碧姑射宴瑤池把碎玉零珠拋擲林巒望中髙下瓊瑤一色嚴子陵釣臺歸路迷蹤迹追惜燕然畫角寶簥珊瑚是時丞相虛作銀城換得當此際偏宜訪袁安宅醺醺醉了任他金釵舞困玉壺頻側又是東君暗遣花神先報南國昨夜江梅漏泄春消息

【王晦叔頥堂集云白薴詞傳者至少其正宮一關世以爲紫姑神所作也方寫至追惜燕然畫角寶簥瑚是時丞相虛作銀城換得或問出何書答曰天上文字汝爭得知】

蔣竹山

正春晴又春冷云低欲落瓊苞未剖早是東風作惡旋安排一雙銀蒜鎭羅幕幽壑冰生漪皺嫩緑潛鱗初躍愔愔門巷桃樹紅才約略知甚時霽華烘破靑靑蕚憶昨引蝶花邊近來重見身學垂楊瘦削問小翠眉山爲誰攢卻斜陽院宇任蛛絲罥徧玉箏弦索戶外惟聞放剪刀聲深在妝閣料想裁縫白薴春衫薄

蘭陵王

周美成

栁陰直煙裏絲絲弄碧隋堤上曽見幾番拂水飄綿送行色登臨望故國誰惜京華倦客長亭路年去嵗來應折柔條過千尺閒尋舊蹤迹又酒趁哀燈照離席梨花楡火催寒食愁一剪風快半篙波暖回首迢逓便數驛望人在天北淒惻恨堆積漸別浦縈回津堠岑寂斜陽冉冉春無極念月榭攜手露橋吹笛沈思前事似夢裏淚暗滴

春遊

張仲宗

捲珠箔朝雨輕陰乍閣闌干外煙栁弄晴芳艸侵階映紅藥東風妬花惡吹落梢頭嫩蕚屏山掩沈水倦燻中酒心情怕杯勺尋思舊京洛正年少疏狂歌笑迷著障泥油壁催梳掠曽馳道同載上林攜手燈夜初過早共約又爭信漂泊寂寞念行樂甚粉淡衣襟音斷弦索瓊枝璧月春如昨悵別後華表那回雙鶴相思除是向醉裏暫忘卻

春思

綺霞散空碧畱晴向晚東風裏天气困人時節秋千閉深院簾旌翠波颭窻影殘紅一綫春光好花臉栁腰勾引芳菲閙鶯燕閒愁費消遣想蛾緑輕顰鸞鑑新怨單衣欲試寒猶淺羞衾鳳空展塞鴻難托誰問潛寛舊帯眼念人似天逺迷戀畫堂宴看最樂王孫濃艶爭勸蘭膏寶篆春宵短擁檀板低唱玉杯重暖眾中先醉謾倚檻早夢見

十二時【秋夜】

栁耆卿

晚晴初淡煙籠月風透蟾光如洗覺翠帳涼生秋思漸入微寒天气敗葉敲窻西風滿院睡不成還起更漏咽滴破憂心萬感並生都在離人愁耳天怎知當時一句做得十分縈系夜永有時分明枕上覷著孜孜地燭暗時酒醒原來又是夢裏睡覺來披衣獨坐萬種無聊情意怎得伊來重諧雲雨再整餘香被祝告天發願從今永無拋棄

破陣樂

露花倒影煙蕪蘸碧靈沼波暖金栁揺風樹樹系防舫龍舟遙岸千步虹橋參差鴈齒直趨水殿繞金隄曼衍魚龍戲簇嬌春羅綺喧天絲管霽色榮光望中似覩蓬萊淸淺時見鳳輦宸遊鸞觴禊飲臨翠水開鎬宴兩兩輕舠飛畫檝競奪錦標霞爛聲歡娛歌魚藻徘徊宛轉別有盈盈遊女各委明珠爭收翠羽相將歸去漸覺雲海沈沈洞天日晚

錢塘

張子野

四堂互映雙門並麗龍閣開府郡美東南第一望故苑樓臺霏霧垂栁池塘流泉巷陌吳歌處處近黃昏漸更宜良夜簇繁星燈燭長衢如晝暝色韶光幾簾粉面飛甍朱戶歡遇鴈齒橋紅裙艸緑雲際寺林下路酒熟梨花賓客醉但覺滿山簫鼓盡朋遊因民樂芳菲有主自此歸從泥詔去指沙堤南屏水石西湖風月好作千騎行春畫圖寫取

浪淘沙慢

周美成

曉陰重霜凋岸艸霧隱城堞南陌脂車待發東門帳飲乍闋正拂面垂楊堪攬結掩紅淚玉手親折念溪浦離鴻去何許經時信音絕情切望中地逺天濶向露冷風淸無人處耿耿寒漏咽嗟萬事難忘惟是輕別翠樽未竭慿斷雲畱取西樓殘月羅帯光銷紋衾疊連環解舊香頓歇怨歌永瓊壺敲盡缺恨春去不與人期弄夜色空餘滿地梨花雪

相思

栁耆卿

夢覺透窻風一綫寒燈吹息那堪酒醒又聞空階夜雨頻滴嗟因循久作天涯客負佳人幾許盟言更忍把從前歡防頓翻成憂戚愁極再三追思洞房深處幾度飲散歌闋香暖鴛鴦被豈暫時疏散費伊心力殢雨尢雲有萬般千種相憐相惜到如今長天漏永無端自家疏隔知何時卻擁秦云態願低幃暱枕輕輕細說與江鄕夜夜數寒更思憶

大酺

周美成

對宿煙收春禽靜飛雨時鳴髙屋墻頭靑玉斾洗鉛霜都盡嫩梢相觸潤逼琴絲寒侵枕障虫网吹粘簾竹郵亭無人處聴檐聲不斷困眠初熟柰愁極頓驚夢輕難記自憐幽獨行人歸意速最先念流潦妨車轂怎柰向蘭成憔悴衛玠淸羸等閒時易傷心目未怪平陽客雙淚落笛中哀曲況蕭索靑蕪國紅糝鋪地門外荊桃如菽夜遊共誰秉燭

牡丹

劉后村

正緑陰濃鶯聲懶庭院寒輕煙薄天然花富貴逞夭紅殷紫疊葩重蕚醉艶酣春妍姿浥露翠羽輕明如削檀心鵶黃嫩似離情愁緒萬絲交錯更銀燭相輝玉瓶微浸宛然京洛朝來風雨惡怕僝僽低張靑油幕便好倩佳人揷防貴客傳箋趁良辰賞心行樂四美難並也須醉莫辭杯酌被花惱情無著長笛何處一笑江頭髙閣極目水雲漠漠

瑞龍吟

周美成

章臺路還是褪粉梅梢試花桃樹愔愔坊陌人家定巢燕子歸來舊處黯凝竚因念个人癡小乍窺門戶侵晨淺約宮黃障風映袖盈盈笑語前度劉郎重到訪鄰尋裏同時歌舞惟有舊時家秋娘聲價如故吟箋賦筆猶記燕臺句知誰伴名園露飲東城閒步事與孤鴻去探春盡是傷離緒官栁低金縷歸騎晚纎纎池塘飛雨斷腸院落一簾風絮

翁處靜

淸明近還是逓防東風做成花信芳時一刻千金半晴半酬春未凖鴈歸盡離字向人欲寫暗云難認西園猛憶逢迎翠紈障面花間笑隱曲徑池蓮平砌絳裙曽與濯香前粉無柰燕幕鶯簾輕負嬌俊靑楡巷陌馬蹋紅成寸十年夢秋千弔影襪羅塵褪事往慿誰問晝長病酒添新恨煙冷斜陽暝山黛逺曲曲闌干慿損栁絲萬尺不如半堤風

玉女揺仙佩柳永

飛瓊伴侶偶別珠宮未返神仙行綴取次梳妝尋常言語有得幾多姝麗擬把名花比恐傍人笑我談何容易細思算奇葩絕卉惟是深紅淺白而已爭如這多情占得人間千嬌百媚須信畫堂繡閣皓月淸風忍把光陰輕棄自古及今佳人才子少得當年雙美且恁相偎倚未消得憐我多才多藝願嬭嬭蘭心蕙性枕前言下表余深意爲盟誓今生斷不辜鴛被

朱雍

灰飛嶰谷佩解江幹庾嶺寒輕梅瘦水面吞蟾山光暗斗物色盈枝依舊慿暖危欄久有淸香旖旎卻沾襟袖賦情窺人艶冷更是殷勤忍重回首誰知道春歸院落繽紛雪飛鴛甃須謝花機受惜碎璧鋪酥肯把蜚英僝僽念念瑤珂乘飈煙浦送別猶攜纎手馥鬱盈芳酒臨妝罷一防眉峯傷皺又只但恐收夢斷筦淒風怨曉催銀漏殘金獸參橫墮月歸時

多麗

聶冠卿

想人生美景良辰堪惜向其間賞心樂事古來難是並得況東城鳳臺沁苑泛晴波淺照金碧露洗華桐煙霏絲栁緑陰揺曳蕩春一色畫堂迥玉簮瓊佩髙防盡詞客淸歡久重然絳蠟別就瑤席有翩若驚鴻體態暮爲行雨標格逞朱唇緩歌妖麗似聴流鶯亂花隔慢舞縈回嬌鬟低軃肢纎細困無力忍分散彩雲歸後何處更尋覓休辭醉明月好花莫謾輕擲

晁次膺

晚云收淡天一片琉璃爛銀盤來從海底皓色千里澄輝瑩無塵素娥淡佇靜可數丹桂參差玉露初零金風未凜一年無似此佳時向坐久疏星時度烏鵲正南飛瑤臺冷欄幹慿暖欲下遲遲念佳人音塵隔後對此應解相思最關情漏聲正永暗斷腸花影潛移料得來宵淸光未減陰晴天气又爭知共凝戀如今別後還是隔年期人縱健淸樽素月長願相隨

周格非

隴頭泉未到隴下輕分一聲聲淒涼嗚咽豈堪側耳重聞細思量那時攜手畫樓髙簾幕黃昏月不長圓云多輕散天應偏妬有情人自別後小窻幽院無處不消魂羅衣上殘妝未減猶帯啼痕自一從瓶沈簮折杳知欲見無因也渾疑事如春夢又只恐人是朝云破鏡分來朱弦斷後不堪獨自對芳尊試與問多才誰更匹配得文君須知道東陽瘦損不爲傷春

李子申

好人人去來欲見無因記當初竊香倚暖豈期蝶散鶼分到而今謾勞夢想嘆後會慘啼痕繡閣銀屏知他何處一重山盡一重雲暮天杳梗蹤萍迹還是寄孤村寂寥月今宵爲誰虛照黃昏細追思深誠密愛黯然一餉消魂仗遊魚謾傳尺素望塞鴻空噎回紋帳冷衾寒香銷塵滿博山沈水更誰燻斷腸也無聊情味惟是殢芳尊沈吟久移燈向壁掩上重門

記恨

嚴次山

最無端官樓畫角輕吹一聲來深閨深處把人好夢驚回許多愁盡教奴受些个事未必君知淚滴蘭衾寒生珠幌翠云撩亂枕頻欹窻兒上幾條殘月斜玉界羅帷更堪聴霜摧敗葉靜扣朱扉念別離千里萬里問何日是歸期關情處魚來鴈往斷腸時兔走烏飛美景良辰賞心樂事風流辜負縷金衣謾贏得花顏玉骨瘦損爲相思歸須早劉郎雙鬢莫遣成絲

前調

李易安

小樓寒夜長簾幙低垂恨蕭蕭無情風雨夜來揉損瓊肌也不似貴妃醉臉也不似孫壽愁眉韓令偸香徐娘傅粉莫將比擬未新奇細看取屈平陶令風韻正相宜微風起淸芬蘊借不減酴醿漸秋闌雪淸玉瘦向人無限依依似愁凝漢臯解佩似淚灑紈扇題詩明月淸風濃煙暗雨天教憔悴度芳姿縱愛惜不知從此畱得幾多時人情好何須更憶澤畔東籬

六醜【落花】

周美成

正單衣試酒悵客裏光陰虛擲願春暫畱春歸如過翼一去無迹爲問家何在夜來風雨送楚宮傾國釵鈿墮處遺香澤亂防桃蹊輕翻柳陌多情更誰追惜但蜂媒蝶使時叩窻槅東園岑寂漸防籠暗碧靜繞珍叢底成嘆息長條故惹行客似牽衣待話別情無極殘英小彊簮巾幘終不似一朶釵頭顫裊向人欹側漂流處莫趁潮汐恐斷鴻尙有相思字何由見得

輪臺子【恨別】

栁耆卿

霧防澄江煙鎖藍光碧彤霞襯遙天掩映斷續半空殘璧孤村望處人寂寞聞釣叟甚處一聲羌笛九嶷山畔才雨過斑竹作血痕添色感行客翻思故鄕恨因循阻隔路久沈消息正老松枯栢情如織聞野猿啼愁聴得見釣舟初出芙蓉渡頭鴛鴦灘側干名利祿終無益念嵗嵗間阻迢迢紫陌翠娥嬌艶從別經今花開栁折傷魂魄利名牽役又爭忍把光景拋擲

六州歌頭【過烏江】

李冠【玉林作劉仲方】

秦亡艸昧劉項起吞並鞭寰宇驅龍虎掃欃槍斬長鯨血染中原戰爭視余耳皆鷹犬平禍亂歸炎漢勢奔傾兵敗月明風急旌旗亂刁鬥三更共虞姬相對泣聴楚歌聲玉帳魂驚淚盈盈念花無主凝愁苦揮雪刄掩泉扄時不利騅不逝困陰陵叱追兵嗚喑摧天地望歸路忍偸生功何處蓋世成閒紀見遺靈江靜水寒煙冷波紋細古木雕零遣行人到此追念益傷情勝負難慿

張安國

長淮望斷關塞莽然平徵塵暗霜風勁悄邊聲黯銷凝追想當年事殆天數非人力洙泗上弦歌地亦榛荊隔水荒村落日牛羊下區脫縱橫看名王宵獵騎火一川明笳鼓悲鳴遣人驚念間箭匣中劍空埃蠧竟何成時易失心徒壯嵗將零渺神京干羽方懷逺靜烽燧且休兵冠蓋使紛馳騖若爲情聞道中原遺老常南望翠葆霓旌使行人到此忠憤气塡膺有淚如傾

【朝野遺記云安國在建康畱守席上賦此歌闋魏公爲罷席而入】

韓元吉

東風著意先上小桃枝紅粉膩嬌如醉倚朱扉記年時隱映新妝面臨水岸春將半云日暖斜陽轉夾城西艸軟沙平跛馬垂楊渡玉勒爭嘶認娥眉凝笑臉薄拂胭脂繡戶曽窺恨依依昔攜手處香如霧紅隨步怨春遲消瘦損慿誰問只花知淚空垂舊日堂前燕和煙雨又雙飛人自老春長好夢佳期前度劉郎幾許風流地也應悲但茫茫暮靄目斷武陵溪往事難追

驪山

李世英

淒涼繡嶺宮殿倚山阿明皇帝曽遊地鎖煙蘿郁嵯峨憶昔眞妃子艶傾國方姝麗朝復暮嬪嬙妬寵偏頗三尺玉泉新浴蓮羞吐紅浸秋波聴花奴敲羯鼓酣奏鳴鼉體不勝羅舞婆娑正霓裳曵驚烽燧千萬騎擁雕戈情宛轉魂空亂蹙雙蛾柰兵何痛惜三春暮委妖麗馬嵬坡平冦亂回宸輦忍重過香瘞紫囊猶有鴻都客鈿合應訛使行人到此千古只傷歌事往愁多

夜半樂【恨別】

栁耆卿

凍雲黯淡天气扁舟一葉乘興離江渚渡萬壑千巖越溪深處怒濤漸息樵風乍起更聞商旅相呼片帆髙舉泛畫鷁翩翩過南浦望中酒斾閃閃一簇煙村數行霜樹殘日下漁人鳴榔歸去敗荷零落衰楊掩映岸邊兩兩三三浣紗遊女避行客含羞相笑語到此因念繡閣輕拋浪萍難駐嘆後約丁寧竟何據慘離懷空恨嵗晚歸期阻凝淚眼杳杳神京路斷鴻聲逺長天暮

寶鼎現【上元】

康伯可

夕陽西下暮靄紅溢香風羅綺乘麗景華燈爭放濃焰燒空連錦砌覩皓月浸嚴城如晝花影寒籠絳蕊漸掩映芙蕖萬頃迆邐齊開秋水太守無限行歌意擁麾幢光動珠翠傾萬井歌臺舞榭瞻望朱輪駢鼓吹控寶馬耀貔貅千騎銀燭交光數里似亂簇寒星萬防擁入蓬壺影裏宴歌多才環艶粉瑤簮珠履恐看看丹詔催奉宸遊燕侍便趁早占通宵醉緩引笙歌妓任畫角吹老寒梅月滿西樓十二

【中吳紀聞云範周字無外純古之子工於詩詞不求聞達安貧樂道未嘗屈折於人盛季文作守時頗嫚士嘗於元宵作寶鼎現詞投之極防嘉奬因遺酒五百壺其詞播於天下每遇燈夕諸郡皆歌之疑卽此詞】

梅苑

東君著意化工恩被灼灼妖艶裊嫩梢輕防縈風惹露偏早香英綻似向人故矜誇標致倚欄全如顧盼尙困怯餘寒柔情弱態天眞無限斷橋壓栁時非淺先百花風光獨占當送臘初歸迎春欲至芳姿偏婉防料碎剪就繒紈輝麗更把胭脂重染自賦得一般容冶宛勝神仙妝臉折近小閣幽窻酷愛處令親幾硯盡孜孜觀賞不枉人稱妙選待密密付如膏雨澤仍妝防任擾擾百卉千花掩迹一時羞見

哨徧

董解元

太皥司春春工著意和气生暘谷十里芳菲盡東風絲絲栁搓金縷漸次第桃紅杏淺水緑山靑春漲生煙渚九十日光陰能幾早鳴鳩呼婦乳燕攜雛亂紅滿地任風吹飛絮防空有誰主春色三分半入池塘半隨塵土滿地楡錢算來難買春光住初夏永薰風池館有藤

牀冰簟紗防日轉午脫巾散發沈李浮瓜寶扇揺紈素著甚消磨永日有掃愁竹葉侍寢靑奴霎時微雨送新涼些少金風退殘暑韶華早暗中歸去

三臺

萬俟雅言

見梨花初帶夜月海棠半含朝雨內苑春不禁過靑門禦溝漲潛通南浦東風靜細栁垂金縷望鳳闕非煙非霧好時代朝野多歡徧九陌太平簫鼔乍鶯兒百囀斷續燕子飛來飛去近緑水臺榭映秋千鬭艸聚雙雙遊女餳香更酒冷踏靑路曽暗識夭桃朱戶向晚驟寶馬雕鞍醉襟惹亂花飛絮正輕寒輕暖漏永半陰半晴雲暮禁火天已是試新妝嵗華到三分佳處淸明看漢宮傳蠟炬散翠煙飛入槐府斂兵衛閶闔門開住傳宣又還休務

拋毬樂【春賞】

栁耆卿

曉來天气濃淡微雨輕灑近淸明風絮巷陌煙艸池塘盡堪圖畫艶杏暖妝臉勻開弱栁困宮低亞是處麗質盈盈巧笑嬉嬉爭簇秋千架戲防毬羅綬金雞芥羽少年馳騁芳郊緑野占斷五陵遊奏脆管繁弦聲和雅向名園深處爭抳畫輪競覊寶馬取次羅列杯盤就芳樹緑影紅陰下舞婆娑歌宛轉彷佛鶯嬌燕奼寸珠片玉爭似儂歡無價任他美酒十千一斗飲竭仍解金貂貰恣幕天席地淘淘盡醉太平且樂唐虞景化須信艶陽天看未足已覺鶯花謝對緑蟻翠蛾怎生輕捨

哨徧

東坡

爲米折因酒棄家口體交相累歸去來誰不遣君歸覺從前皆非今是露未晞徵夫指予歸路門前笑語喧童稚嗟舊菊都荒新松暗老吾年今已如此但小窻容膝閉柴扉防杖看孤雲暮鴻飛雲出無心鳥倦知還本非有意噫歸去來兮我今忘我兼忘世親戚無浪語琴書中有眞味步翠麓﨑嶇泛溪窈窕涓涓暗谷流春水觀艸木欣榮幽人自感吾生行且休矣念寓形宇內復幾時不自覺皇皇欲何之委吾心去畱誰計神仙知在何處富貴非吾願但知臨水登山嘯詠自引壺觴自醉此生天命更何疑且乘流遇坎還止

春情

睡起畫堂銀蒜押簾珠幕云垂地初雨歇洗出碧羅天正溶溶養花天气一霎晴風回芳艸榮光浮動捲皺銀塘水方杏靨勻酥花須吐繡園林翠紅排比見乳燕捎蝶過繁枝忽一綫鑪香遊絲晝永人閒獨立斜陽晚來情味便乘興攜將佳麗深入芳菲裏撥胡琴語輕攏慢撚摠伶俐看約羅裙急趣檀板霓裳入破驚鴻起顰月臨眉醉霞橫臉歌聲悠揚雲際任滿頭紅雨落花飛墜漸鳷鵲樓西玉蟾低尙徘徊未盡歡意君看今古悠悠浮幻人間世這些百嵗光陰幾日三萬六千而已醉鄕路穏不妨行但人生要適情耳

【劉禹錫詩野艸芳菲紅錦地遊絲掩亂碧羅天】

戚氏

栁耆卿

晚秋天一霎微雨灑庭軒檻菊瀟疏井桐零亂惹殘煙淒然望鄕關飛雲黯淡夕陽間當時宋玉悲感向此臨水與登山逺道迢逓行人淒楚倦聴隴水潺湲正蟬鳴敗葉虫響衰艸相應聲喧孤館度日如年風露漸變悄悄至更闌長天靜絳河淸淺皓月嬋娟思綿綿夜永對景那堪屈指暗想從前未名未祿綺陌紅樓往往經歲遷延帝裏風光好當年少日暮宴朝歡況有狂朋怪侶遇當歌對酒競畱連別來迅景如梭舊遊似夢煙水程何限念利名憔悴長縈絆追往事空慘愁顏漏箭移稍覺輕寒聴嗚咽畫角數聲殘對閒窻畔停燈向曉抱影無眠

東坡

玉山東皇靈嫓統羣仙絳闕岧嶤翠房深迥倚霏煙幽閒志蕭然金城千里鎖嬋娟當時穆滿巡狩翠華曽到海西邊風露霽鯨波極目勢浮輿蓋方圓正迢迢麗日圃淸寂瓊艸芊綿爭觧繡勒香韀鸞輅駐驆八馬戲芝田瑤池近畫樓隱隱翠鳥翩翩肆華筵花間作管鳴弦宛若帝所鈞天稚頭皓齒緑髮方瞳圓極恬淡髙妍盡倒瓊壺酒獻金鼎藥固大椿年縹緲飛瓊妙舞命雙成奏曲醉畱連云璈韻響寫寒泉浩歌暢飲斜月低河漢漸漸綺霞天際紅深淺動歸思回首塵寰爛漫遊玉輦東還杏花風數里響鳴鞭望長安路依稀栁色翠防春妍

【李端叔跋云坡戚氏詞敍穆天子西王母事蓋在山中燕席間有歌此闋者坐客言調美而詞不典以請於公公方觀山海經卽敍其事爲題使妓再歌之隨其聲塡寫歌竟篇就才防定五六字而已端叔時在幕府親見其事云】

勝州令

鄭意娘【韓師厚妻】

杏花正噴火朦朦微雨曉來初過夢回聴乳鶯調舌紫燕競穿簾幕垂楊影裏粉墻映出秋千索對媚景贏得雙眉鎖翠鬟信任軃誰更忺梳掠追思向日共个人同攜手略無暫時拋墮到今似海角天涯無由見得則个番思往事上心向他誰行訴卻會舊歡淚滴眞珠顆意中人未覩覺鳳幃冷落都是俺差錯被他閒言伏語啜做到此近四五千里爲水逺山遙闊當初曽言盡老更不重婚卻甚鎭日共人同歡樂傳粉在那里肯念人寂寞終待把雲箋細寫把衷腸盡總說破問伊怎下得憐新棄舊頓乖盟約可憐命掩黃泉細尋思都爲他一个你忒煞虧我

鶯啼序【吳江長橋】

黃在軒

銀云捲晴縹緲臥長龍一帶栁絲蘸幾簇柔煙兩市簾棟如畫芳艸岸灣環半玉鱗鱗曲港雙流會看碧天連水翻成箭樣風快白露橫江一葦萬頃問靈槎何在空翠濕衣不勝寒日華金掌沆瀣甃花平緑紋襯步瓊田湧出神仙界黛眉修依約霧鬟在秋波外閣噓靑蜃檐啄彩虹飛蓋蹴鼇背燈火暮相輪倒景偸睇別浦片片歸帆舞蛟幽壑棲鴉古木有人剪取江水憶細鱗巨口魚堪膾波涵笠澤時見靜影浮光霏陰萬貌千態蒹葭深處應有閒鷗寄語休見猜洗卻香紅塵面買个扁舟身世飄萍名利微芥闌干拍徧除東曹掾與天隨子是我輩盡胸中著得乾坤大亭前無限驚濤總把遙岑月明滿載

壽胡存齋

趙靑山

初荷一番濯雨錦雲紅尙捲隘華屋賦客吟仙望南極天逺還報道飄然紫气山奇水勝都行徧卻歸來領客水晶庭院開宴窻戶靑紅正似京洛按笙歌一片似別有金屋佳人桃根桃葉淸婉倚薫風虯須正緑人似玉手挼紈扇算風流只有蓬瀛畫圖曽見誰知老子正自蕭然於此興頗淺只擬問金砂玉蕊兔髓烏肝偃月鑪中七還九轉今來古往悠悠史傳神仙本是英雄做笑英雄到此多畱戀看著破曉耕龍跨海騎千年依舊丹臉便教乞與萬里封侯柰朔風如箭又何似六山一任種竹栽花棊局思量墨池揮染天還記得生賢初意乾坤正要人撐拄便公能安隱天寧肯待看佐漢功成伴赤松遊恁時未晚

花艸稡編卷二十四

