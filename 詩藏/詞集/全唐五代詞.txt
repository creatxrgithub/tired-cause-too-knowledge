

沈佺期

沈佺期﹝﹖～七一三﹖﹞字云卿﹐相州內黃﹝今屬河南﹞人。髙宗上元二年﹝六七五﹞登進士第。長安二年﹝七○二﹞﹐累遷給事中。中宗神龍元年﹝七○五﹞。坐阿附張易之﹐流放州。次年北歸。稍遷臺州錄事參軍。後歷中書舍人﹑太子詹事。玄宗開元初卒。原有文集十卷﹐今存《沈佺期集》四卷。《舊唐書》卷一九○中﹑《新唐書》卷二○二有傳。另參傅璇琮《唐才子傳校箋》卷一﹑譚優學《唐詩人行年考續編》。

沈佺期存詞一首﹐據津逮本《本事詩》入錄﹐用耘經樓本《苕溪漁隱叢話》﹑嘉靖本《萬首唐人絕句》參校。

【回波樂】

回波爾時佺期﹐流向嶺外生歸。身名已蒙齒錄﹐袍笏未復牙緋。﹝津逮本《本事詩﹟嘲戲第七》﹞

楊廷玉

楊廷玉﹝生卒年裏不詳﹞﹐武則天表侄﹐曾任蘇州嘉興令。爲人貪狠無厭﹐爲禦史康所推奏﹐斷死﹐後獲赦免。事迹據《朝野僉載》卷二。

楊廷玉存詞一首﹐據寶顏本《朝野僉載》入錄﹐用談本《太平廣記》參校。

【回波詞】

回波爾時廷玉﹐打獠取錢未足。阿姑婆見作天子﹐傍人不得棖觸。﹝寶顏本《朝野僉載》卷二﹞

李景伯

李景伯﹝生卒年不詳﹞﹐邢州柏仁﹝今河北隆堯﹞人。李懷遠之子。中宗景龍中爲給事中﹐後遷諫議大夫。睿宗景雲中﹐進太子右庶子﹐累遷右散騎常侍﹐尋以老疾致仕。玄宗開元中卒。《舊唐書》卷九○﹑《新唐書》卷一一六有傳。

李景伯存詞一首﹐據潘本《大唐新語》入錄﹐用顧本《隋唐嘉話》﹑談本《太平廣記》﹑宋本《太平禦覽》﹑洪本《唐詩紀事》﹑嘉靖本《萬首唐人絕句》﹑宋本《樂府詩集》參校。

【回波詞】

回波爾時酒卮﹐微臣職在箴規。侍宴旣過三爵﹐喧嘩竊恐非儀。﹝潘本《大唐新語》卷三﹞

中宗朝優人

優人﹐名裏不詳。詞一首﹐據津逮本《本事詩》入錄。

【回波詞】

回波爾時栲栳﹐怕婦也是大好。外邊只有裴談﹐內裏無過李老。﹝津逮本《本事詩﹟嘲戲第七》﹞

李隆基

李隆基﹝六八五～七六一﹞﹐隴西成紀﹝今甘肅秦安﹞人。睿宗李旦第三子﹐故自稱『三郎』。武后垂拱元年﹝六八五﹞生於東都洛陽。睿宗景云元年﹝七一○﹞立爲皇太子。先天元年﹝七一二﹞卽位﹐先後攺元開元﹑天寶﹐在位四十五年。天寶十五載﹝七五六﹞六月﹐因安史之亂﹐倉皇奔蜀。七月﹐太子李亨卽位﹐尊爲太上皇。肅宗至徳二載﹝七五七﹞還京。上元二年﹝七六一﹞四月卒。廟號玄宗。有《唐玄宗皇帝集》二卷。《舊唐書》卷八﹑《新唐書》卷五有本紀。

【好時光】

寶髻偏宜宮樣。蓮臉嫩﹐體紅香。眉黛不須張敞畫﹐天教入鬢長。

莫倚傾國貌﹐嫁娶个﹐有情郎。彼此當年少﹐莫負好時光。﹝朱本《尊前集》﹞

李白

李白﹝七○一～七六二﹞﹐字太白﹐自號靑蓮居士。祖籍隴西成紀﹝今甘肅秦安﹞﹐生於中亞碎葉城﹝今托克馬克城﹞﹐少居綿州彰明縣﹝今四川江油﹞。玄宗開元十二年﹝七二四﹞﹐出蜀遠遊﹐居湖北安陸。二十四年﹝七三六﹞﹐移居山東任城。天寶元年﹝七四二﹞﹐應詔入京﹐供奉翰林。三載﹝七四四﹞春﹐被玄宗賜金放還。安史亂時﹐隱居廬山。永王舉兵東巡﹐辟爲僚佐。肅宗至徳二載﹝七五七﹞﹐永王兵敗﹐白系潯陽獄﹐坐長流夜郎。後遇赦東還。寶應元年﹝七六二﹞﹐病卒於當塗﹐年六十二。著有《李太白集》三十卷。《舊唐書》卷一九○中﹑《新唐書》卷二○二有傳。另參《唐才子傳校箋》卷二等。

李白詞﹐向無專集﹐且眞僞難辧。淸末楊文斌輯《三李詞》本收七調十四首﹐近人吳虞《蜀十五家詞》本《李白詞》收六調十五首﹐劉毓盤輯本《李翰林集》收八調十七首。今據《尊前集》等重輯。玆從《尊前集》輯十二首﹑津逮本《邵氏聞見後錄》輯一首﹐凡十三首。其他可考定之僞詞列入存目。《尊前集》以朱本爲底本﹐校以吳本﹑毛本﹑明鈔本﹐並參校蕭本《分類補注李太白集》﹑王本《李太白文集》﹑叢刊本﹑毛本《唐宋諸賢絕妙詞選》﹑宋本《樂府詩集》﹑月窗本《詩話總龜》﹑古松堂本《詩人玉屑》﹑顧本《松窗雜錄》﹑津逮本《湘山野錄》﹑聚珍本《能攺齋漫錄》﹑內府本《詞譜》﹑康熙本《古今詞話》。

【連理枝﹝黃鍾宮﹞】

雪蓋宮樓閉。羅幕昏金翠。斗鴨闌干。香心淡薄﹐梅梢輕倚。噴寶猊香燼麝煙濃﹐馥紅綃翠被。

【又】淺畫云垂帔。點滴昭陽淚。咫尺宸居﹐君恩斷絕﹐似遠千里。望水晶簾外竹枝寒﹐守羊車未至。

【淸平樂】

禁庭春畫。鶯羽披新繡。百艸巧求花下斗。祗賭珠璣滿斗。

日晚卻理殘妝。禦前閒舞霓裳。誰道腰肢窈窕﹐折旋笑得君王。

【又】

禁闈淸夜。月探金窗罅。玉帳鴛鴦噴蘭麝。時落銀燈香ㄠ。

女伴莫話孤眠。六宮羅綺三千。一笑皆生百媚﹐宸衷教在誰邊。

【又】

煙深水闊。音信無由達。惟有碧天云外月。偏照懸懸離別。

盡日感事傷懷。愁眉似鎖難開。夜夜長畱半被﹐待君魂夢歸來。

【又】

鸞衾鳳褥。夜夜常孤宿。更被銀臺紅蠟燭。學妾淚珠相續。

花貌些子時光。拋人遠泛瀟湘。欹枕悔聽寒漏﹐聲聲滴斷愁腸。

【又】

畫堂晨起。來報雪花墜。髙捲簾櫳看佳瑞。皓色遠迷庭砌。

盛气光引鑪煙﹐素艸寒生玉佩。應是天仙狂醉。亂把白雲揉碎。

【菩薩蠻﹝中呂宮﹞】

平林漠漠煙如織。寒山一帶傷心碧。瞑色入髙樓。有人樓上愁。

玉階空佇立。宿鳥歸飛急。何處是回程。長亭接短亭。

【又】

舉頭忽見衡陽雁。千聲萬字情何限。叵耐薄情夫。一行書也無。

泣歸香閣恨。和淚淹紅粉。待雁回時。也無書寄伊。

【淸平調】

云想衣裳花想容。春風拂檻露華濃。若非羣玉山頭見﹐會向瑤臺月下逢。

【又】

一枝紅艷露凝香。雲雨巫山枉斷腸。借問漢宮誰得似﹐可憐飛燕倚新妝。

【又】

名花傾國兩相歡。常得君王帶笑看。解得春風無限恨。沈香亭北倚闌干。﹝以上十二首朱本《尊前集》﹞

【憶秦娥】

簫聲咽。秦娥夢斷秦樓月。秦樓月。年年柳色。灞橋傷別。

樂遊原上淸秋節。咸陽古道音塵絕。音塵絕。西風殘照﹐漢家陵闕。﹝津逮本《邵氏聞見後錄》卷一九﹞

【菩薩蠻】

遊人盡道江南好。遊人只合江南老。未老莫還鄕。還鄕空斷腸。

繡屏金屈曲。醉入花叢宿。春水碧如天。畫船聽雨眠。

【竹枝詞】

一聲望帝花片飛。萬里明妃雪打圍。馬上胡兒哪解聽﹐琵琶應道不如歸。

【又】

命輕人甕頭船。日瘦鬼門關外天。北人墮淚南人笑﹐靑壁無梯聞杜鵑。

戴叔倫

戴叔倫﹝七三二～七八九﹞﹐字幼公﹐一作次公。潤州金壇﹝今屬江蘇﹞人。代宗大歷初﹐爲湖南轉運畱後。攺河南轉運畱後。徳宗建中初﹐以監察禦史裏行爲東陽令﹐政績頗著。建中四年﹝七八三﹞﹐入湖南觀察使李臯幕任職﹐旋隨李臯任江西節度使從事。興元元年﹝七八四﹞﹐任撫州刺使。貞元四年﹝七八八﹞﹐授容州刺史﹐兼禦史中丞﹑本管經略使。貞元五年卒﹐年五十八。有《戴叔倫詩》。《新唐書》卷一四三有傳。另參《權載之文集》卷二四《戴公墓志銘》﹑傅璇琮《唐代詩人叢考》。《唐才子傳校箋》卷五。戴叔倫詞一首﹐據宋本《樂府詩集》錄入﹐用康熙本《全唐詩》參校。

【轉應詞】

邊艸。邊艸。邊艸盡來兵老。山南山北雪晴。千里萬里月明。明月。明月。胡笳一聲愁絕。﹝宋本《樂府詩集》卷八二﹞

劉長卿

劉長卿﹝﹖～七九○﹖﹞﹐字文房。宣州﹝今安徽宣城﹞人﹐其家久居長安。少居嵩山讀書。玄宗天寶間登進士第。天寶十四載﹝七五五﹞任長洲尉。肅宗至徳三載﹝七五八﹞攝海鹽令。因事陷獄﹐上元元年﹝七六○﹞貶潘州南巴尉。後入朝任監察禦史。代宗大歷五年﹝七七○﹞﹐以檢校祠部員外郎爲轉運判官﹑知淮西鄂嶽轉運畱後。十一年﹝七七六﹞前後貶睦州司馬。徳宗卽位初﹐遷隨州刺史。約卒於貞元六年﹝七九○﹞前後。有《劉隨州文集》十一卷。事迹具《新唐書》卷六○《藝文志》《唐詩紀事》卷二六﹑《唐才子傳校箋》卷二﹑傅璇琮《唐代詩人叢考》。劉長卿詞一首﹐據津逮本《劇談錄》錄入﹐參校四庫本《劇談錄》﹑守山本《唐語林》﹑董本﹑淸鈔本《靑瑣髙議》﹑明本《劉隨州文集》﹑活字本《劉隨州集》﹑宋本《文苑英華》。

【謫仙怨】

晴川落日初低。惆悵孤舟解攜。鳥去平蕪遠近﹐人隨流水東西。

白雲千里萬里﹐明月前溪後溪。獨恨長沙謫去。江潭春艸萋萋。﹝津逮本《劇談錄》卷下﹞

韋應物

韋應物﹝七三七﹖～七九一﹖﹞﹐京兆萬年﹝今陜西西安﹞人。玄宗天寶後期供職宮中侍衛。尙俠負气﹐後折節讀書。代宗廣徳中﹐爲洛陽丞。大歷中任京兆府功曹﹐攝髙陵令。大歷十三年﹝七七八﹞﹐任鄂縣令﹐後攺櫟陽令。徳宗建中二年﹝七八一﹞﹐授比部員外郎。四年﹐出爲滁州刺史。貞元元年﹝七八五﹞﹐移江州刺史。三年﹐入爲左司郎中。次年﹐出任蘇州刺史。貞元六年﹝七九○﹞﹐罷職﹐仍居蘇州。未幾卒。有《韋蘇州集》。事迹據《賓退錄》卷九﹑《唐才子傳校箋》卷四。

韋應物詞四首﹐據《尊前集》朱本錄入﹐校以吳本﹑毛本﹑明鈔本﹐並用明本《韋江州集》﹑活字本和四部備要本《韋蘇州集》﹑嘉靖本《萬首唐人絕句》﹑宋本《樂府詩集》參校。

【調笑】

胡馬。胡馬。遠放燕支山下。跑沙跑雪獨嘶。東望西望路迷。迷路。迷路。邊艸無窮日暮。

【又】

河漢。河漢。曉掛秋城漫漫。愁人起望相思。江南塞北別離。離別。離別。河漢𨿽同路絕。

【三臺】

一年一年老去﹐來日後日花開。未報長安平定﹐萬國豈得銜杯。

【又】

冰泮寒塘水淥。雨餘百艸皆生。朝來門巷無事﹐晚下髙齋有情。﹝以上四首朱本《尊前集》﹞

張志和

張志和﹝生卒年不詳﹞。本名龜齡﹐字子同﹐自號煙波釣徒﹐又號玄眞子﹐婺州金華﹝今屬浙江﹞人。年十六遊太學﹐擢明經。獻策肅宗﹐深蒙賞重﹐命待詔翰林﹐授左金吾衛錄事參軍﹐因賜名。後坐事貶南浦尉﹐會赦還。不復仕﹐隱居越州會稽。代宗大歷九年﹝七七四﹞秋謁湖州刺史顏眞卿﹐撰《漁歌》五首﹐後傳入日本﹐嵯峨天皇於弘仁十四年﹝八二三﹞作《和張志和漁歌子五首》﹐爲日本塡詞之開山。著有《玄眞子》等。《新唐書》卷一九六有傳。另參《顏魯公文集》卷九《浪迹先生玄眞子張志和碑》《唐才子傳校箋》卷二。

張志和詞五首﹐據叢刊本《李文饒文集》錄入﹐用吳本﹑毛本﹑明鈔本﹑朱本《尊前集》﹑叢刊本《唐宋諸賢絕妙詞選》﹑宋本《樂府詩集》﹑洪本《唐詩紀事》﹑月窗本《詩話總龜》﹑古松堂本《詩人玉屑》﹑嶽本《類說》﹑叢刊本《雲笈七簽》﹑道藏本《三洞羣仙錄》參校。

【漁父】

西塞山邊白鷺飛。桃花流水鱖魚肥。靑篛笠﹐綠蓑衣。斜風細雨不須歸。

【又】

釣臺漁父褐爲裘。兩兩三三蚱蜢舟。能縱棹﹐慣乘流。長江白浪不曾憂。

【又】

雪溪灣裏釣魚翁。蚱蜢爲家西復東。江上雪﹐浦邊風。反著荷衣不嘆窮。

【又】

松江蟹捨主人歡。┰飯蓉羹亦共餐。楓葉落﹐荻花乾。醉泊漁舟不覺寒。

【又】

靑艸湖中月正圓。巴陵漁父棹歌還。釣車子﹐掘頭船。樂在風波不用仙。﹝以上五首叢刊本《李文饒文集》別集卷七《玄眞子漁歌記》﹞

無名氏

無名氏詞十五首﹐據《金奩集》朱本錄入﹐用鮑本校。

【漁父】

遠山重疊水縈紆。水碧山靑畫不如。山水裏﹐有巖居。誰道儂家也釣魚。

【又】

釣得紅鮮劈水開。錦鱗如畫逐鉤來。從棹尾﹐且穿腮。不管前溪一夜雷。

【又】

桃花浪起五湖春。一葉隨風萬里身。車宛�﹐餌輪。水邊時有羨魚人。

【又】

五嶺風煙絕四鄰。滿川鳧雁是交親。風觸岸﹐浪搖身。靑艸燈深不見人。

【又】

雪色髭須一老翁。時開短棹撥長空。微有雨﹐正無風。宜在五湖煙水中。

【又】

殘霞晚照四山明。雲起雲收陰又晴。風腳動﹐浪頭生。定是虛篷夜雨聲。

【又】

極浦遙看兩岸花。碧波微影弄晴霞。孤艇小﹐信橫斜。那个汀洲不是家。

【又】

洞庭湖上晚風生。風觸湖心一葉橫。蘭棹快﹐艸衣輕。只釣鱸魚不釣名。

【又】

舴艋爲舟力幾多。江頭雷雨半相和。珍重意﹐下長波。半夜潮生不柰何。

【又】

垂楊灣外遠山微。萬里晴波浸落暉。擊楫去﹐本無機。驚起鴛鴦撲鹿飛。

【又】

艟波棹子橛頭船。靑艸湖中欲暮天。看白鳥﹐下長川。點破瀟湘萬里煙。

【又】

料理絲綸欲放船。江頭明月向人圓。尊有酒﹐坐無氈。拋下漁竿踏水眠。

【又】

風攪長空浪攪風。魚龍混雜一川中。藏遠漵﹐系長松。盡待云收月照空。

【又】

舴艋爲家無姓名。胡蘆中有甕頭淸。香稻飯﹐紫蒓羹。破浪穿雲樂性靈。

【又】

偶然香餌得長覃。魚大船輕力不任。隨遠近﹐共浮沈。事事從輕不要深。﹝以上朱本《金奩集》﹞

張松齡

張松齡﹝生卒年不詳﹞﹐一作鶴齡﹐婺州金華﹝今屬浙江﹞人。志和兄。曾任浦陽尉。恐弟志和浪迹不還﹐於會稽東郭買地結茅以居之。事迹參《顏魯公文集》卷九《浪迹先生玄眞子張志和碑》。

張松齡詞一首﹐據洪本《唐詩紀事》錄入﹐用宋本《酒邊集》﹑毛本《山谷詞》﹑萬曆本《花艸粹編》參校。

【漁父】

樂在風波釣是閒。艸堂松逕已勝攀。太湖水﹐洞庭山。狂風浪起且須還。﹝洪本《唐詩紀事》卷四六﹞

王建

王建﹝七六六﹖～﹖﹞﹐字仲初﹐關輔﹝今陜西﹞人﹐郡望潁川﹝今河南許昌﹞。徳宗建中﹑興元間﹐求學山東﹐輿張籍同窗。貞元中﹐歷佐淄靑﹑幽州﹑嶺南軍幕。憲宗元和初﹐復佐荊南﹑魏博幕府。後任昭應縣丞﹐歷官太府寺丞﹑太常丞。穆宗長慶二年﹝八二二﹞﹐轉祕書丞。文宗大和二年﹝八二八﹞。出爲陜州司馬﹐後罷職居咸陽。有《王建詩集》﹝一作《王司馬集》﹞十卷。事迹據《唐詩紀事》卷四四﹑《唐才子傳校箋》卷四。

王建詞十首﹐據《尊前集》朱本錄入﹐校以吳本﹑毛本﹑明鈔本﹐並用宋本﹑席本《王建詩集》﹑明本《唐王建詩集》﹑毛本《王建詩》﹑叢刊本《才調集》﹑叢刊本《唐宋諸賢絕妙詞選》﹑宋本《樂府詩集》﹑嘉靖本《萬首唐人絕句》參校。

【宮中三臺】

魚藻池邊射鴨。芙蓉苑裏看花。日色赭袍相似。不著紅鸞扇遮。

【又】

池北池南艸綠﹐殿前殿後花紅。天子千秋萬歲﹐未央明月淸風。

【江南三臺】

揚州池邊少婦﹐長幹市裏商人。三年不得消息﹐各自拜鬼求神。

【又】

靑艸臺邊艸色﹐飛猿嶺上猿聲。萬里三湘客到﹐有風有雨人行。

【又】

樹頭花落花開。道上人去人來。朝愁暮愁卽老﹐百年幾度三臺。

【又】

斗身彊健且爲。頭白齒落難追。準擬百年千歲﹐能得幾許多時。

【宮中調笑】

團扇。團扇。美人病來遮面。玉顏憔悴三年。誰復商量管弦。弦管。弦管。春艸昭陽路斷。

【又】

胡蝶。胡蝶。飛上金枝玉葉。君前對舞春風﹐百葉桃花樹紅。紅樹。紅樹。燕語鶯啼日暮。

【又】

羅袖。羅袖。暗舞春風已舊。遙看歌舞玉樓。好日新妝坐愁。愁坐。愁坐。一世虛生虛過。

【又】

楊柳。楊柳。日暮白沙渡口。船頭江水茫茫。商人少婦斷腸。腸斷。腸斷。鷓鴣夜飛失伴。﹝以上十首朱本《尊前集》﹞

釋徳誠

徳誠﹝生卒年不詳﹞﹐號船子和尙﹐蜀東武信﹝今四川遂寧﹞人。在藥山三十年﹐嗣惟儼禪師。後住秀州華亭﹐泛一小舟﹐隨緣度日﹐以接四方往來之者。文宗大和﹑開成間﹝八二七～八四○﹞﹐覆舟入水而逝。事迹據《五燈會元》卷五《船子徳誠禪師傳》《機緣集》卷下《西亭蘭若記》《詞學》第二輯施蟄存《船子和尙撥棹歌》。

徳誠《撥棹歌》詞今存三十九首﹐原爲宋呂益柔所輯。元釋坦據石刻輯入《機緣集》。玆以《機緣集》元刻本爲底本﹐校以淸刻本﹐並參校四庫本《五燈會元》﹑四庫本《至元嘉禾志》。

【撥棹歌】

有一魚兮偉莫裁。混虛包納信奇哉。能變化﹐吐風雷。下綫何曾釣得來。

【又】

千尺絲綸直下垂。一波才動萬波隨。夜靜水寒魚不食﹐滿船空載月明歸。

【又】

莫學他家弄釣船。海風起也不知邊。風拍岸﹐浪掀天。不易安排得帖然。

【又】

大釣何曾離釣求。拋竿捲綫卻成愁。法卓卓﹐樂悠悠。自是遲疑不下鉤。

【又】

別人只看采芙蓉。香气長黏繞指風。兩岸映﹐一船紅。何曾解染得虛空。

【又】

靜不須禪動卽禪。斷雲孤鶴兩蕭然。煙浦畔﹐月川前。槁木形骸在一船。

【又】

莫道無修便不修。菩提癡坐若爲求。勤作棹﹐慧爲舟。這个男兒始徹頭。

【又】

水色春光處處新。本來不俗不同塵。著气力﹐用精神。莫作虛生浪死人。

【又】

獨倚蘭橈入遠灘。江花漠漠水漫漫。空釣綫﹐沒鮏羴。那得凡魚總上竿。

【又】

揭卻云篷進卻船。一竿云影一潭煙。旣擲网﹐又拋筌。莫教倒被釣絲牽。

【又】

蒼苔滑靜坐忘機。截眼寒云葉葉飛。戴篛笠﹐掛蓑衣。別無歸處是吾歸。

【又】

外卻形骸放卻情。蕭然孤坐一船輕。圓月上﹐四方明。不是奇人不易行。

【又】

世知我懶一何嗔。宇宙船中不管身。烈香飲﹐落花茵。祖師元是个閒人。

【又】

都大無心罔象間。此中那許是非關。山卓卓﹐水潺潺。忙者自忙閒者閒。

【又】

鼓棹髙歌自適情。音稀和寡出囂塵。淸風起﹐浪元平。也且隨流逐勢行。

【又】

浪宕從來水國間。髙歌龜枕看遙山。紅蓼岸﹐白灣。肯被蘭橈使不閒。

【又】

一葉虛舟一副竿。了然無事坐煙灘。忘得喪﹐任悲歡。卻教人喚有多端。

【又】

一任孤舟正又斜。乾坤何路指津涯。拋歲月﹐臥煙霞。在處江山便是家。

【又】

愚迷未識主人翁。終日孜孜恨不同。到彼岸﹐出樊籠。元來只是舊時公。

【又】

古釣先生鶴髮垂。穿波出浪不曾疑。心蕩蕩﹐笑怡怡。長道無人畫得伊。

【又】

一片江云倏忽開。翳空朗日若爲哉。適消散﹐又徘徊。試問本從何處來。

【又】

不妨輪綫不妨鉤。只要鉤輪得自由。擲卽擲﹐收卽收。無蹤無迹樂悠悠。

【又】

釣下俄逢赤水珠。光明圓澈等淸虛。靜卽出﹐覓還無。不在驪龍不在魚。

【又】

臥海孥勢莫知。優遊何處不相宜。香象子﹐大龍兒。甚麼波濤得伊。

【又】

𨿽慕求魚不食魚。网簾篷戶本空無。在世界﹐作凡夫。知聞只是个毗盧。

【又】

香餌鍼頭也不無。向來只是釣名魚。波沃日﹐浪涵虛。萬象籮籠號有餘。

【又】

乾坤爲舸月爲篷。一屏雲山一罨風。身放蕩﹐性靈空。何妨南北與西東。

【又】

終日江頭理棹間。忽然失濟若爲還。灘急急﹐水潺潺。爭把浮生作等閒。

【又】

有鶴翺翔四海風。往來蹤迹在虛空。圖不得﹐算何窮。日月還教沒此中。

【又】

釣頭曾未曲些些。靜向江濱度歲華。酌山茗﹐折蘆花。誰言埋沒在煙霞。

【又】

吾自無心無事間。此心只有水關。攜鈞竹﹐混塵寰。喧靜都來離又閒。

【又】

晴川淸瀨水橫流。瀟灑元同不系舟。長自在﹐恣優遊。將心隨逐幾時休。

【又】

歐冶鋒價最髙。海中收得用吹毛。龍鳳繞﹐鬼神號。不見全牛可下刀。

【又】

動靜由來兩本空。誰教日夜彊施功。波渺渺﹐霧蒙蒙。卻成江上隱雲中。

【又】

問我生涯只是船。子孫各自睹機緣。不由地﹐不由天。除卻蓑衣無可傳。

【又】

媚俗無機獨任眞。何須洗耳復澄神。云與月﹐友兼親。敢向浮漚任此身。

【又】

逐愧追歡不識休。津梁渾不掛心頭。霜葉落﹐岸花秋。卻教漁父爲人愁。

【又】

二十年來江上游。水淸魚見不吞鉤。釣竿斫盡重栽竹﹐不計工程得便休。

【又】

三十餘年坐釣臺。釣頭往往得黃能。錦鱗不遇虛勞力﹐收取絲綸歸去來。﹝以上三十九首元刻本《機緣集》﹞

劉禹錫

劉禹錫﹝七七二～八四二﹞﹐字夢得﹐洛陽﹝今屬河南﹞人。舊稱中山或彭城人﹐乃稱其郡望。徳宗貞元九年﹝七九三﹞進士﹐又中博學宏詞科。十一年﹝七九五﹞﹐授太子校書。十六年﹐爲徐泗濠節度掌書記﹐旋攺淮南節度掌書記。十八年﹐調補渭南縣主簿。次年﹐入爲監察禦史。順宗卽位﹐擢屯田員外郎﹐判度支鹽鐵案﹐參與『永貞革新』。憲宗卽位﹐貶連州刺史﹐斥朗州司馬。元和十年﹝八一五﹞﹐召還。再出爲播州刺史﹐以裴度力請﹐攺連州刺史。穆宗長慶元年﹝八二一﹞﹐移刺夔州。四年﹐徙和州刺史。文宗大和元年﹝八二七﹞﹐授主客郎中分司東都。三年﹐爲禮部郎中。五年﹐出爲蘇州刺史﹐轉汝﹑同二州刺史。開成元年﹝八三六﹞﹐遷太子賓客﹑分司東都。武宗會昌二年﹝八四二﹞卒﹐年七十一。有《劉夢得文集》。《舊唐書》卷一六○﹑《新唐書》卷一六八有傳。另參卞孝萱《劉禹錫年譜》。

劉禹錫詞三十九首。據《尊前集》錄三十八首﹐以朱本爲底本﹐校以吳本﹑毛本﹑明鈔本﹐並用結一廬本《劉賓客文集》﹑影宋本《劉夢得文集》﹑叢刊本《才調集》﹑宋本《樂府詩集》﹑嘉靖本《萬首唐人絕句》﹑宋本《全芳備祖》﹑洪本《唐詩紀事》﹑耘經樓本《苕溪漁隱叢話》參校。

【楊柳枝】

塞北梅花羌笛吹。淮南桂樹小山詞。請君莫奏前朝曲﹐聽唱新翻楊柳枝。

【又】

南陌柬城春艸時﹐相逢何處不依依。桃紅李白皆誇好﹐須得垂楊相發揮。

【又】

鳳闕輕遮翡翠帷。龍墀遙望曲塵絲。禦溝春水相輝映﹐狂殺長安年少兒。

【又】

金穀園中鶯亂飛。銅駝陌上好風吹。城東桃李須臾盡﹐爭似垂楊無限時。

【又】

花萼樓前初種時。美人樓上斗腰肢。如今拋擲長街裏﹐露葉如啼欲恨誰。

【又】

煬帝行宮汴水濱。數株殘柳不勝春。晚來風起花如雪﹐飛入宮墻不見人。

【又】

禦陌靑門拂地垂。千條金縷萬條絲。如今綰作同心結﹐將贈行人知不知。

【又】

城外春風吹酒旗。行人揮袂日西時。長安陌上無窮樹﹐惟有垂楊管別離。

【又】

輕盈裊娜占年華。舞榭妝樓處處遮。春盡絮飛畱不得﹐隨風好去落人家。

【又】

揚子江頭煙景迷。隋家宮樹拂金堤。嵯峨猶有當時色﹐半蘸波中水鳥棲。

【竹枝】

四方之歌﹐異音而同樂。歲正月﹐余來建平﹐裏中兒聯歌《竹枝》﹐吹短笛擊鼓以赴節。歌者揚袂睢舞﹐以曲多爲賢。聆其音﹐中黃鐘之羽。卒章激訐如吳聲﹐𨿽傖亻寧不可分﹐而含思宛轉﹐有淇澳之艷。昔屈原居沅﹑湘間﹐其民迎神﹐詞多鄙陋﹐乃爲作《九歌》﹐到於今荊楚鼓舞之。故余亦作《竹枝詞》九篇﹐俾善歌者揚之﹐附於末。後之聆巴兪﹐知變風之自焉。

白帝城頭春艸生。白鹽山下蜀江淸。南人上來歌一曲﹐北人莫上動鄕情

【又】

山桃紅花滿上頭。蜀江春水拍山流。花紅易衰似郎意﹐水流無限似儂愁。

【又】

江上春來新雨晴。西春水紋生。橋東橋西好楊柳﹐人來人去唱歌行。

【又】

日出三竿春霧消。江頭蜀客駐蘭橈。憑寄狂夫書一紙﹐住在成都萬里橋。

【又】

兩岸山花似雪開。家家春酒滿銀杯。昭君坊中多女伴﹐永安宮外踏靑來。

【又】

瞿塘嘈嘈十二灘。此中道路古來難。長恨人心不如水﹐等閒平地起波瀾。

【又】

巫峽蒼蒼煙雨時。淸猿啼在最髙枝。个裏愁人腸自斷﹐由來不是此聲悲。

【又】

城西門前灩堆﹐年年波浪不能摧。懊惱人心不如石﹐少時東去復西來。

【又】

楊柳靑靑江水平。聞郎江上唱歌聲。東邊日出西邊雨﹐道是無晴還有晴。

【又】

楚水巴山江雨多。巴人能唱本鄕歌。今朝北客思歸去﹐回入紇那披綠蘿。

【紇那曲】

楊柳郁靑靑。竹枝無限情。同郎一回顧﹐聽唱紇那聲。

【又】

踏曲興無窮。調同詞不同。願郎千萬壽﹐長作主人翁。

【憶江南】

春去也﹐多謝洛城人。弱柳從風疑舉袂﹐叢蘭露似沾巾。獨坐亦含。

【浪淘沙】

九曲黃河萬里沙。浪淘風簸自天涯。如今直上銀河去﹐同到牽牛織女家。

【又】

洛水橋邊春日斜。碧流輕淺見瓊沙。無端陌上狂風急﹐驚起鴛鴦出浪花。

【又】

汴水東流虎眼紋。淸淮曉色鴨頭春。君看渡口淘沙處﹐渡卻人間多少人。

【又】

鸚鵡洲頭浪沙。靑樓春望日將斜。銜泥燕子爭歸舍﹐獨自狂夫不憶家。

【又】

濯錦江邊兩岸花。春風吹浪正淘沙。女郎剪下鴛鴦錦﹐將向中流定晚霞。

【又】

日照澄洲江霧開。淘金女伴滿江隈。美人首飾侯王印﹐盡是沙中浪底來。

【又】

八月濤聲吼地來。頭髙數丈觸山回。須臾入海門去﹐捲起沙堆似雪堆。

【又】

莫道讒言如浪深。莫言遷客似沙沈。千淘萬漉𨿽辛苦﹐吹盡寒沙始到金。

【又】

流水淘沙不暫停。前波未滅後波生。令人忽憶瀟湘渚﹐回唱迎神三兩聲。

【瀟湘神】

湘水流。湘水流。九疑云物至今秋。若問二妃何處所﹐零陵芳艸露中愁。

【又】

斑竹枝。斑竹枝。淚痕點點寄相思。楚客欲聽瑤瑟怨﹐瀟湘深夜月明時。

【拋球樂】

五色繡團圓。登君玳瑁筵。最宜紅燭下﹐偏稱落花前。上客如先起﹐應須贈一船。

【又】

春早見花枝。朝朝恨發遲。及看花落後﹐卻憶未開時。幸有拋球樂﹐一杯君莫違。

【楊柳枝】

迎得春光先到來。輕黃淺綠映樓臺。只緣裊娜多情思﹐便被東風長挫摧。

【又】

巫峽巫山楊柳多。朝雲暮雨遠相和。因想陽臺無限事﹐爲君回唱竹枝歌。﹝以上三十八首朱本《尊前集》﹞

【憶江南】

春過也﹐共惜艷陽年。猶有桃花流水上﹐無辭竹葉醉樽前。惟待見靑天。﹝宋本《樂府詩集》卷八二﹞

白居易

白居易﹝七七二～八四六﹞﹐字樂天﹐晚號香山居士﹑醉吟先生﹐祖籍太原﹐後徙居下わ﹝今陜西渭南﹞﹐遂爲下わ人。徳宗貞元十六年﹝八○○﹞進士。十八年﹝八○二﹞﹐登書判拔萃科。憲宗元和元年﹝八○六﹞﹐中才識兼茂明於體用科﹐授尉。二年﹐入爲翰林學士。三年﹐遷左拾遺。十年﹐貶江州司馬。十三年﹝八一八﹞。轉忠州刺史。穆宗卽位﹐入爲主客郎中﹑知制誥。長慶元年﹝八二一﹞﹐轉中書舍人。次年﹐除杭州刺史。敬宗寶歷元年﹝八二五﹞﹐除蘇州刺史。次年﹐以病罷官歸洛陽。文宗大和二年﹝八二八﹞﹐由祕書監除刑部侍郎。次年﹐以太子賓客分司東都。歷官河南尹﹑太子少傅。會昌二年﹝八四二﹞﹐以刑部尙書致仕。六年﹐卒﹐年七十五。謚文。有《白氏長慶集》﹝又稱《白香山集》﹞﹑《白氏六帖》等。《舊唐書》卷一○六﹑《新唐書》卷一一九有傳。另參朱金城《白居易年譜》。

白居易詞二十八首﹐據《尊前集》錄二十六首﹐以朱本爲底本﹐校以吳本﹑毛本﹑明鈔本﹐並參校宋本《白氏長慶集》﹑宋本《樂府詩集》﹑嘉靖本《萬首唐人絕句》﹑津逮本《本事詩》﹑月窗本《詩話總龜》。另據《唐宋諸賢絕妙詞選》毛本錄入二首﹐校以叢刊本﹐並參校明刻本﹑明鈔本《吟窗雜錄》﹑影宋本《醉翁琴趣外篇》。

【楊柳枝】

六麼水調家家唱﹐白雪梅花處處吹。古歌舊曲君休聽﹐聽取新翻楊柳枝。

【又】

陶令門前四五樹﹐亞夫營裏百千條。何似東都正二月﹐黃金枝映洛陽橋。

【又】

依依裊裊復靑靑。勾引春風無限情。白雪花繁空撲地﹐綠絲條弱不勝鶯。

【又】

紅板江橋靑酒旗。館娃宮暖日斜時。可憐雨歇東風定﹐萬樹千條各自垂。

【又】

蘇州楊柳任君誇。更有錢塘勝館娃。若解多情尋小小﹐綠楊深處是蘇家。

【又】

蘇家小女舊知名。楊柳風前別有情。剝條盤作銀環樣﹐捲葉吹爲玉笛聲。

【又】

葉含濃露如啼眼﹐枝裊輕風似舞腰。小樹不禁攀折苦﹐乞君畱取兩三條。

【又】

人言柳葉似愁眉。更有愁腸似柳絲。柳絲挽斷腸牽斷﹐彼此應無續得時。

【又】

一樹春風萬萬枝。嫩於金色軟於絲。永丰南角荒園裏﹐盡日無人屬阿誰。

【又】

一樹衰殘委泥土﹐雙枝榮曜植天庭。定知此後天文裏﹐柳宿光中添兩星。

【竹枝】

瞿塘峽口水煙低。白帝城頭月向西。唱到竹枝聲咽處﹐寒猿閒鳥一時啼。

【又】

竹枝苦怨怨何人。夜盡山空歇又聞。蠻兒巴女齊聲唱﹐怨殺江南病使君。

【又】

巴東船舫上巴西。波面風生雨腳齊。水蓼冷花紅簌簌﹐江蘺濕葉碧淒淒。

【又】

江畔誰家唱竹枝。前聲斷咽後聲遲。怪來調苦緣詞苦﹐多是通州司馬詩。

【浪淘沙】

一泊沙來一泊去﹐一重浪滅一重生。相攪相淘無歇日﹐會教山海一時平。

【又】

白浪茫茫與海連。平沙浩浩四無邊。暮去朝來淘不住﹐遂令東海變桑田。

【又】

靑艸湖中萬里程。黃梅雨裏一人行。愁見灘頭夜泊處﹐風翻暗浪打船聲。

【又】

借問江潮與海水﹐何似君情與妾心。相恨不如潮有信﹐相思始覺海非深。

【又】

海底飛塵終有日﹐山頭化石豈無時。誰道小郎拋小婦﹐船頭一去沒回期。

【又】

隨波逐浪到天涯。遷客西還有幾家。卻到帝都重富貴﹐請君莫忘浪淘沙。

【憶江南】

江南好﹐風景舊曾諳。日出江花紅勝火﹐春來江水綠如藍。能不憶江南。

【又】

江南憶﹐最憶是杭州。山寺月中尋桂子﹐郡亭枕上看潮頭。何日更重遊。

【又】

江南憶﹐其次憶吳宮。吳酒一杯春竹葉﹐吳娃雙舞醉芙蓉。早晚復相逢。

【宴桃源】

前度小花靜院﹐不比尋常時見。見了又還休﹐愁卻等閒分散。腸斷。腸斷。記取釵橫鬢亂。

【又】

落月西窗驚起。好个忽忽些子。в鬢輕松﹐凝了一雙秋水。告你。告你。休向人間整理。

【又】

頻日雅歡幽會﹐打得來來越殺。說著暫分飛﹐蹙損一雙眉黛。無柰。無柰。兩个心兒總待。﹝以上二十六首朱本《尊前集》﹞

【長相思﹝閨怨﹞】

汴水流。泗水流。流到瓜洲古渡頭。吳山點點愁。

思悠悠。恨悠悠。恨到歸時方始休。月明人倚樓。

【又】

深畫眉。淺畫眉。蟬鬢﹛髟曾﹜云滿衣。陽臺行雨回。

巫山髙﹐巫山低。暮雨瀟瀟郎不歸。空房獨守時。﹝以上二首毛本《唐宋諸賢絕妙詞選》卷一﹞

吳二娘

吳二娘﹝生卒年裏不詳﹞﹐與白居易同時之江南歌女。一說爲杭州名妓。事迹具《白氏長慶集》卷二五《寄殷協律》《吟窗雜錄》卷五○﹑《升庵詩話》卷四﹑《本事詞》卷上。

吳二娘詞一首﹐據《吟窗雜錄》明刻本錄入﹐校以明鈔本﹐並參校丁本《升庵詩話》等。

【長相思】

深黛眉。淺黛眉。十指蘢蔥云染衣。巫山行雨歸。

巫山髙﹐巫山低。暮雨瀟瀟郎不歸。空房獨守時。﹝明刻本《吟窗雜錄》卷五○﹞

盧貞

盧貞﹝七七八﹖～八四八﹖﹞﹐別號南郭子﹐居汝州梁縣﹝今河南臨汝﹞。敬宗寶歷中﹐爲度支員外郎。文宗大和初﹐轉戶部郎中。開成元年﹝八三六﹞﹐以太常少卿任諸道黜陟使。次年﹐任汝州刺史。四年﹝八三九﹞﹐自大理卿出爲福建觀察使。武宗會昌間﹐爲河南尹。五年﹝八四五﹞﹐任嶺南節度使。宣宗大中初﹐入爲太子賓客。卒。事迹參《因話錄》卷六﹑《宣室志》卷八﹑《舊唐書》卷一七下《文宗紀》《冊府元龜》卷一六二﹑《太平寰宇記》卷八﹑《郎官石柱題名》﹑陶敏《全唐詩作者小傳正補》﹝《湘潭師範學院學報》一九八六年一期﹞。

盧貞詞一首﹐據《尊前集》朱本錄入﹐校以吳本﹑毛本﹑明鈔本﹐並參校宋本《白氏長慶集》﹑宋本《樂府詩集》﹑嘉靖本《萬首唐人絕句》﹑洪本《唐詩紀事》。

【楊柳枝】

一樹依依在永丰。兩枝飛去杳無蹤。玉皇曾采人間曲﹐應逐歌聲入九重。﹝朱本《尊前集》﹞

滕邁

滕邁﹝生卒年不詳﹞﹐婺州東陽﹝今屬浙江﹞人﹐郡望河東﹝今山西太原﹞。憲宗元和十年﹝八一五﹞進士。累官至吉州刺史。文宗開成四年﹝八三九﹞﹐任臺州刺史。後歷刑部郎中﹐終睦州刺史。事迹據《嘉定赤城志》卷八﹑《咸淳毗陵志》卷二六。

滕邁詞一首﹐據稗海本《雲溪友議》錄入﹐用洪本《唐詩紀事》﹑月窗本《詩話總龜》參校。

【楊柳枝】

三條陌上拂金羈。萬里橋邊映酒旗。此日令人腸欲斷﹐不堪將入笛中吹。﹝稗海本《雲溪友議》卷一○﹞

竇弘余

竇弘余﹝生卒年不詳﹞﹐扶風平陵﹝今陜西咸陽西﹞人﹐竇常之子。武宗會昌元年﹝八四一﹞爲黃州刺史。宣宗大中五年﹝八五一﹞任臺州刺史。事迹參《竇氏聯珠集﹟竇常傳》《劇談錄》卷下﹑《嘉定赤城志》卷八。

竇弘餘詞一首﹐據《劇談錄》津逮本錄入﹐校以四庫本﹐並參校守山本《唐語林》﹑董本﹑淸鈔本《靑瑣髙議》。

【廣謫仙怨】

玄宗天寶十五載正月﹐安祿山反﹐陷沒洛陽﹐王師敗績﹐關門不守。車駕幸蜀﹐途次馬嵬驛﹐六軍不發﹐賜貴妃自盡﹐然後駕發。行次駱谷﹐上登髙下馬﹐謂力士曰﹕『吾蒼惶出狩長安﹐不辭宗廟。此山絕髙﹐望見秦川。吾今遙辭陵廟。』因下馬﹐望東再拜﹐嗚咽流涕﹐左右皆泣。謂力士曰﹕『吾取九齡之言﹐不到如此。』乃命中使﹐往韶州以太牢祭之﹝中書令張九齡每因奏對﹐未嘗不諫誅祿山。上怒曰﹕『卿豈以王夷甫識石勒﹐便殺祿山。』於是不敢諫矣﹞。因上馬﹐遂索長笛﹐吹於曲。曲成﹐潸然流涕﹐佇立久之。時有司旋錄成譜。及鑾駕至成都﹐乃進此譜﹐請曲名。上不記之﹐視左右曰﹕『何曲﹖』有司具以駱谷望長安﹑下馬后索長笛吹出對。上良久曰﹕『吾省矣。吾因思九齡﹐亦別有意﹐可名此曲爲謫仙怨。』其旨屬馬嵬之事﹐厥後以亂離隔絕﹐有人自西川傳得者﹐無由知﹐但呼爲劍南神曲。其音怨切﹐諸曲莫比。大歷中﹐江南人盛爲此曲﹐隨州刺史劉長卿左遷睦州司馬﹐祖筵之內﹐吹之爲曲﹐長卿遂撰其詞﹐意頗自得。蓋亦不知本事。詞云﹝略﹞。余在童幼﹐亦聞長老話謫仙之事頗熟。而長卿之詞﹐甚是才麗﹐與本事意興不同。余旣備知﹐聊因暇日﹐輒撰其詞﹐復命樂工唱之﹐用廣不知者。其詞曰

胡塵犯闕衝關﹐金輅提攜玉顏。雲雨此時消散﹐君王何日歸還。

傷心朝恨暮恨﹐回首千山萬山。獨望天邊初月﹐蛾眉猶在彎彎。﹝津逮本《劇談錄》卷下﹞

李徳裕

李徳裕﹝七八七～八五○﹞﹐字文饒﹐趙郡贊皇﹝今屬河北﹞人。憲宗元和元年﹝八一五﹞以蔭補校書郎。十四年﹐拜監察禦史。次年﹐擢翰林學士。穆宗長慶元年﹝八二一﹞﹐遷考功郎中﹑知制誥。二年﹐轉中書舍人。文宗太和三年﹝八二九﹞﹐爲兵部尙書﹐旋出爲劍南西川節度使。七年﹐拜平章事。八年﹐出爲浙西節度使。開成五年﹝八四○﹞﹐復入相﹐進封衛國公。宣宗卽位﹐罷相。大中元年﹝八四七﹞﹐貶潮州司馬。次年﹐再貶崖州司戶。三年十二月﹐卒於貶所﹐年六十四。著有《李文饒文集》《次柳氏舊聞》。《舊唐書》卷一七四﹑《新唐書》卷一八○有傳。

李徳裕作品一首﹐據百川本《許彥周詩話》錄入﹐參校稗海本《許彥周詩話》﹑津逮本﹑何本《彥周詩話》﹑聚珍本《能攺齋漫錄》﹑津逮本《邵氏聞見後錄》﹑耘經樓本《苕溪漁隱叢話》﹑萬曆本《花艸粹編》﹑明刻本《唐詞紀》﹑康熙本《詞綜》﹑康熙本《全唐詩》﹑內府本《歷代詩餘》。

【步虛詞】

仙女侍﹐董雙成。桂殿夜寒吹玉笙。曲終卻從仙官去﹐萬戶千門空月明。

河漢女﹐玉煉顏。云往往到人間。九霄有路去無迹﹐裊裊天風吹佩環。﹝百川本《許彥周詩話》﹞

韓琮

韓琮﹝生卒年裏不詳﹞﹐字成封﹐一作代封﹝疑誤﹞。穆宗長慶四年﹝八二四﹞進士。武宗初﹐充陳許節度判官。入爲司封員外郎。大中五年﹝八五一﹞﹐爲戶部郎中。八年﹝八五四﹞﹐遷中書舍人。十二年﹝八五九﹞﹐任湖南觀察使。同年五月﹐以軍亂被逐。事迹據《新唐書﹟藝文志四》《唐詩紀事》卷五八﹑《唐才子傳校箋》卷六。

韓琮詞一首﹐據稗海本《雲溪友議》錄入﹐參校嘉靖本《萬首唐人絕句》﹑康熙本《唐音統簽》﹑洪本《唐詩紀事》﹑月窗本《詩話總龜》﹑元本《新編古今事文類聚》﹑宋本《全芳備祖》。

【楊柳枝】

枝鬥芳腰葉斗眉。春來無處不如絲。灞陵原上多離別﹐少有長條拂地垂。﹝稗海本《雲溪友議》卷一○﹞

杜牧

杜牧﹝八○三～八五三﹞﹐字牧之﹐京兆萬年﹝今陜西西安﹞人。文宗大和二年﹝八二八﹞登進士第。又中賢良方正直言極諫科﹐任弘文館校書郎﹐試左武衛兵曹參軍。旋佐江西觀察使沈傳師幕﹐後隨轉宣歙觀察使幕。大和七年﹝八三三﹞﹐爲牛僧孺淮南節度推官﹑監察禦史裏行﹐轉掌書記。九年﹐入爲監察禦史。開成二年﹝八三七﹞﹐復爲宣州幕吏。次年﹐遷左補闕。五年﹐爲膳部員外郎。武宗會昌二年﹝八四二﹞﹐自比部員外郎出爲黃州刺史。四年﹐轉池州刺史。六年﹐徙睦州刺史。宣宗大中間﹐歷司勛員外郎﹑吏部員外郎﹑湖州刺史。大中六年﹐遷中書舍人。卒。著有《樊川文集》。《舊唐書》卷一四七﹑《新唐書》卷一六六有傳。另參《唐才子傳校箋》卷六。

杜牧詞一首﹐據《尊前集》朱本錄入﹐參校吳本﹑毛本﹑明鈔本。

【八六子】

洞房深。畫屏燈照﹐山色凝翠沈沈。聽夜雨冷滴芭蕉﹐驚斷紅窗好夢﹐龍煙細飄繡衾。辭恩久歸長信﹐鳳帳蕭疏﹐椒殿閒扃。

輦路苔侵。繡簾垂﹑遲遲漏傳丹禁。葬華偸悴﹐翠鬟羞整﹐愁坐﹑望處金與漸遠﹐何時彩仗重臨。正消魂﹐梧桐又移翠陰。﹝朱本《尊前集》﹞

無名氏

無名氏詞一首﹐據涵芬樓《說郛》本《稿簡贅筆》錄入﹐參校宛委山堂《說郛》本《槁簡贅筆》﹑嘉靖本《詞品》﹑萬曆本《花艸粹編》﹑鮑奉﹑朱本《張子野詞》。

【菩薩蠻】

牡丹含露眞珠顆。美人折向庭前過。含笑問檀郎。花彊妾貌彊。

檀郎故相惱。剛道花枝好。一餉發嬌嗔。碎ソ花打人。﹝涵芬樓本《說郛》卷四四《稿簡贅筆》﹞

李忱

李忱﹝八一○～八五九﹞。初名怡﹐郡望隴西成紀﹝今甘肅秦安﹞﹐世居長安﹝今陜西西安﹞。憲宗第十三子。穆宗長慶元年﹝八二一﹞﹐封光王。武宗會昌六年﹝八四六﹞﹐卽帝位。次年攺元大中。大中十三年卒﹐年五十。廟號宣宗。《舊唐書》卷一八﹑《新唐書》卷八有本紀。另參《杜陽雜編》卷下﹑《唐語林》卷七。

李忱詞殘句﹐據學津本《杜陽雜編》錄入。

【泰邊陲】

海嶽晏咸通。﹝學津本《杜陽雜編》卷下﹞

皇甫松

皇甫松﹝生卒年不詳﹞﹐松一作嵩﹐字子奇﹐自號檀樂子﹐睦州新安﹝今浙江淳安﹞人。父﹐唐著名古文家﹐官至工部郎中。松爲牛僧孺表甥﹐工詩詞﹐亦擅文﹐然久試進士不第﹐終生未仕。光化三年十二月﹝九○一年初﹞﹐韋莊奏請追賜溫庭筠﹑皇甫松等人進士及第﹐故《花間集》稱爲『皇甫先輩』﹐蓋唐人呼進士爲先輩。事迹見《唐摭言》卷一○﹑《唐詩紀事》卷五三。

皇甫松詞今存二十二首。玆以晁本《花間集》爲底本錄十二首﹑以朱本《尊前集》錄十首﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑吳本﹑顧本﹑毛本《尊前集》﹑李一氓《花間集校》﹑王輯本《檀欒子詞》及互見各詞之別集﹑明以前所刊之總集等。

【天仙子】

晴野鷺鷥飛一隻。水ヶ花發秋江碧。劉郎此日別天仙﹐登綺席。淚珠滴。十二晚峯髙歷歷。

【又】

躑躅花開紅照水。鷓鴣飛速靑山觜。行人經歲始歸來﹐千萬里。錯相倚。懊惱天仙應有以。

【浪濤沙】

灘頭細艸接疏林。浪惡罾舡半欲沈。宿鷺眠鷗飛舊浦。去年沙觜是江心。

【又】

蠻歌豆蔻北人愁。蒲雨杉風野艇秋。浪起眠不得﹐寒沙細細入江流。

【楊柳枝】

春入行宮映翠微。玄宗侍女舞煙絲。如今柳向空城綠﹐玉笛何人更把吹。

【又】

爛熳春歸水國時。吳王宮殿柳絲垂。黃鶯長叫空閨畔﹐西子無因更得知。

【摘得新】

酌一卮。須教玉笛吹。錦筵紅葛燭﹐莫來遲。繁紅一夜經風雨﹐是空枝。

【又】

摘得新。枝枝葉葉春。管弦兼美酒﹐最關人。平生都得幾十度﹐展香茵。

【夢江南】

蘭燼落﹐屏上暗紅蕉。閒夢江南梅熟日﹐夜船吹笛雨蕭蕭。人語驛邊橋。

【又】

樓上寢﹐殘月下簾旌。夢見秣陵惆悵事﹐桃花柳絮滿江城。雙髻坐吹笙。

【采蓮子】

菡萏香連十頃陂﹝舉棹﹞。小姑貪戲采蓮遲﹝年少﹞。晚來弄水船頭濕﹝舉棹﹞﹐更脫紅裙裏鴨兒﹝年少﹞。

【又】

船動湖光灩灩秋﹝舉棹﹞。貪看年少信船流﹝年少﹞。無端隔水拋蓮子﹝舉棹﹞﹐遙被人知半日羞﹝年少﹞。﹝以上十二首晁本《花間集》。﹞

【竹枝】

檳榔花發﹝竹枝﹞鷓鴣啼﹝女兒﹞。雄飛煙瘴﹝竹枝﹞雌亦飛﹝女兒﹞。

【又】

木棉花盡﹝竹枝﹞荔枝垂﹝女兒﹞。千花萬花﹝竹枝﹞待郎歸﹝女兒﹞。

【又】

芙蓉並蒂﹝竹枝﹞一心連﹝女兒﹞。花侵隔子﹝竹枝﹞眼應穿﹝女兒﹞。

【又】

筵中蠟燭﹝竹枝﹞淚珠紅﹝女兒﹞。合歡桃核﹝竹枝﹞兩人同﹝女兒﹞。

【又】

斜江風起﹝竹枝﹞動橫波﹝女兒﹞。劈開蓮子﹝竹枝﹞苦心多﹝女兒﹞。

【又】

山頭桃花﹝竹枝﹞谷底杏﹝女兒﹞。兩花窈窕﹝竹枝﹞遙相映﹝女兒﹞。

【拋球樂】

紅撥一聲飄。輕裘墜越綃。墜越綃。帶翻金孔雀﹐香滿繡蜂腰。少少拋分數﹐花枝正索饒。

【又】

金蹙花球小﹐眞珠繡帶垂。繡帶垂。幾回衝鳳蠟﹐千度入香懷。上客終須醉﹐觥盂且亂排。

【怨回紇】

白首南朝女﹐愁聽異域歌。收兵頡利國﹐飲馬胡盧河。

毳布鮏羴久﹐穹廬歲月多。雕窠城上宿﹐吹笛淚滂沱。

【又】

祖席駐徵棹﹐開帆候信潮。隔筵桃葉泣﹐吹管杏花飄。

船去鷗飛閣﹐人歸塵上橋。別離惆悵淚﹐江路濕紅蕉。﹝以上十首朱本《尊前集》﹞

溫庭筠

溫庭筠﹝八一二～八七○﹞﹐本名歧﹐字飛卿﹐太原祁﹝今山西祁縣﹞人。相貌奇醜﹐人稱『溫鍾馗』。初至京師﹐人士翕然推重﹐與當世詩人李商隱齊名﹐號『溫李』。然生性傲岸﹐恃才詭激﹐好譏訶權貴﹐取憎於時﹐尢爲宰相令狐所不容﹐由是累年不第。宣宗大中十三年﹝八五九﹞始授隨縣尉﹐終仕國子助教。事迹見《舊唐書》卷一九○下﹑《新唐書》卷九一《溫大雅傳》附﹑《唐詩紀事》卷五四﹑《唐才子傳校箋》卷八﹑夏承燾《唐宋詞人年譜﹟溫飛卿系年》。

溫庭筠詞﹐原有《金荃集》﹐歐陽炯《花間集序》卽稱『近代溫飛卿復有《金荃集》』﹐而未言卷數。《新唐書﹟藝文志》著錄有《金荃集》十卷﹐然未知是否爲詞之專集。淸顧嗣立跋《溫飛卿詩集》謂見宋刻《全荃詞》一卷﹐然此本旣未見公私著錄﹐又未聞流傳﹐不無可疑。今存溫詞﹐始見於《花間集》所錄六十六首﹔近人劉毓盤《唐五代宋遼金元名家詞輯》有《金荃詞》一卷﹝簡稱劉輯本﹞﹐收詞七十二首﹔王國維《唐五代二十一家詞輯》有《金荃詞》一卷﹐收詞七十首﹔盧冀野《溫飛卿及其詞》輯有《詞錄》﹐得詞六十七首﹐系據《花間集》《尊前集》而錄之。案《花間集》北宋刊本早已亡佚﹐今傳最早之本爲南宋紹興十八年﹝一一四八﹞刊晁謙之跋本﹝簡稱晁本﹞﹐一九五五年文學古籍刊行社有影印本。其次爲淳熙十一﹑十二年﹝一一八四——一一八五﹞鄂州刊公文冊子紙本﹝簡稱鄂本﹞﹐《四印齋所刻詞》本據以仿刻﹐《四部備要》本又據四印齋本排印。另明末毛氏汲古閣刊《詞苑英華》本﹝簡稱毛本﹞謂出自南宋開禧元年﹝一二○五﹞陸遊二跋本﹐然開禧本久佚。明刊《花間集》本頗叢雜﹐知見者有﹕一﹑正徳辛巳﹝一五二二﹞陸元大覆刻晁謙之跋本﹝簡稱陸本﹞﹐此本校印頗精﹐校正晁本錯刻約三十處。《景刊宋金元明本詞》本卽據陸本景刊﹐淸光緒十四年﹝一八八八﹞《邵武徐氏叢書》本亦據陸本翻刻。二﹑明萬曆八年﹝一五○八﹞茅氏淩霞山房刊本﹝簡稱茅本﹞。此本以陸本爲底本﹐附溫博《花間集補》一卷﹑茅一楨《音釋》二卷。萬曆四十年﹝一六一二﹞有重修本。三﹑萬曆三十年壬寅﹝一六○二﹞玄覽齋刊巾箱本﹝簡稱玄本﹞。此本以茅本爲底本﹐然擅裂十卷爲十二卷﹐錯字百出﹐遠遜祖本。《四部叢刊》本卽據此影印。四﹑天啟四年甲子﹝一六二四﹞讀書堂刻鍾人傑箋校本。此本據茅本重輯爲二卷﹐依字數少多爲序﹐《花間》原詞五百首漏刻一百八首﹐溫博所補十四家被剔出四家﹑李煜詞十四首被刪去四首﹐且誤植詞人姓氏頗多﹐殊乏參考價值。五﹑明淸間雪艷亭活字排印本﹝簡稱雪本﹞。此本亦據茅本而重新編次爲二卷﹐溫博所補十四家而刪去薛能一家。校勘粗疏﹐臆攺誤植處尢多﹐然亦有舊本訛脫而校正極愜之處。六﹑萬曆間吳勉學師古齋刊本。此本亦據茅本﹐編次卷數仍舊。七﹑萬曆四十八年庚申﹝一六二○﹞刊湯顯祖評朱墨套印本﹝簡稱湯本﹞﹐此本作四卷﹐然詞人詞調次序仍舊。此本不知所從出﹐其文字接近鄂本﹐然鄂本誤而晁本正處又多與晁本同。明朱之蕃輯刻《詞壇合璧》本﹐卽出自湯本。八﹑明刻本三種﹐各本版式俱不同﹝分別藏於上海圖書館﹑南京圖書館﹑中國社會科學院文學研究所﹞。九﹑明正統間吳訥《唐宋名賢百家詞》鈔本﹝藏天津圖書館。簡稱吳本﹞。此本作二卷﹐不知所從出。十﹑明紫芝漫鈔《宋元名家詞》本﹝藏北京大學圖書館﹞。亦作二卷。淸代尙有影宋鈔本﹝藏上海圖書館﹞﹑四庫全書本﹝出自毛本﹞等。民國間有宣古愚刻本﹑上海碧梧山莊石印本﹝用厲鶚斷句本﹞等。近有李一氓《花間集校》等。溫庭筠詞﹐今以晁本《花間集》爲底本錄六十六首﹐參校鄂本﹑吳本﹑陵本﹑茅本﹑玄本﹑湯本﹑雪本﹑毛本《花間集》《花間集校》﹑王輯本﹑劉輯本《金荃詞》及互見各詞之別集﹑明以前所刊之總集等。另據朱本《尊前集》錄一首﹐校以吳本﹑毛本﹑明鈔本《尊前集》。又從稗海本《雲溪友議》輯錄二首﹐計六十九首。

【菩薩蠻】

小山重疊金明滅。鬢云欲度香腮雪。懶起畫蛾眉。弄妝梳洗遲。

照花前後鏡。花面交相映。新帖繡羅襦。雙雙金鷓鴣。

【又】

水精簾裏頗黎枕。暖香惹夢鴛鴦錦。江上柳如煙。雁飛殘月天。

藕絲秋色淺。人勝參差剪。雙鬢隔香紅。玉釵頭上風。

【又】

蕊黃無限當山額。宿妝隱笑紗窗隔。相見牡丹時。暫來還別離。

翠釵金作股。釵上蝶雙舞。心事竟誰知。月明花滿枝。

【又】

翠翹金縷雙。水紋細起春池碧。池上海棠梨。雨晴紅滿枝。

繡衫遮笑靨。煙艸粘飛蝶。靑瑣對芳菲。玉關音信稀。

【又】

杏花含露團香雪。綠楊陌上多離別。燈在月朧明。覺來聞曉鶯。

玉鉤褰翠幕。妝淺舊眉薄。春夢正關情。鏡中蟬鬢輕。

【又】

玉樓明月長相憶。柳絲裊娜春無力。門外艸萋萋。送君聞馬嘶。

畫羅金翡翠。香燭銷成淚。花落子規啼。綠窗殘夢迷。

【又】

鳳皇相對盤金縷。牡丹一夜經微雨。明鏡照新妝。鬢輕雙臉長。

畫樓相望久。欄外垂絲柳。音信不歸來。社前雙燕回。

【又】

牡丹花謝鶯聲歇。綠楊滿院中庭月。相憶夢難成。背窗燈半明。

翠鈿金壓臉。寂寞香閨掩。人遠淚闌干。燕飛春又殘。

【又】

滿宮明月梨花白。故人萬里關山隔。金雁一雙飛。淚痕沾繡衣。

小園芳艸綠。家住越溪曲。楊柳色依依。燕歸君不歸。

【又】

寶函鈿雀金。沈香閣上吳山碧。楊柳又如絲。驛橋春雨時。

畫樓音信斷。芳艸江南岸。鸞鏡與花枝。此情誰得知。

【又】

南園滿地堆輕絮。愁聞一霎淸明雨。雨後卻斜陽。杏花零落香。

無言勻睡臉。枕上屏山掩。時節欲黃昏。無そ獨倚門。

【又】

夜來皓月才當午。重簾悄悄無人語。深處麝煙長。臥時畱薄妝。

當年還自惜。往事那堪憶。花露月明殘。錦衾知曉寒。

【又】

雨晴夜合玲瓏日。萬枝香裊紅絲拂。閒夢憶金堂。滿庭萱艸長。

繡簾垂﹛錄﹜Λ。眉黛遠山綠。春水渡溪橋。憑欄魂欲銷。

【又】

竹風輕動庭除冷。珠簾月上玲瓏影。山枕隱妝。綠檀金鳳皇。

兩蛾愁黛淺。故國吳宮遠。春恨正關情。畫樓殘點聲。

【更漏子】

柳絲長﹐春雨細。花外漏聲迢遞。驚塞雁﹐起城烏。畫屏金鷓鴣。

香霧薄。透簾幕。惆悵謝家池閣。紅燭背﹐繡帷垂。夢長君不知。

【又】

星斗稀﹐鍾鼓歇。簾外曉鶯殘月。蘭露重﹐柳風斜。滿庭堆落花。

虛閣上。倚欄望。還似去年惆悵。春欲暮﹐思無窮。舊歡如夢中。

【又】

金雀釵﹐紅粉面。花裏暫時相見。知我意﹐感君憐。此情須問天。

香作穗。葛成淚。還似兩人心意。山枕膩﹐錦衾寒。覺來更漏殘。

【又】

相見稀﹐相憶久。眉淺澹煙如柳。垂翠幕﹐結同心。待郎燻繡衾。

城上月。白如雪。蟬鬢美人愁絕。宮樹暗﹐鵲橋橫。玉簽初報明。

【又】

背江樓﹐臨海月。城上角聲嗚咽。堤柳動﹐島煙昏。兩行徵雁分。

京口路。歸帆渡。正是芳菲欲度。銀燭盡﹐玉繩低。一聲村落雞。

【又】

玉釒盧香。紅葛淚。偏照畫堂秋思。眉翠薄。鬢云殘。夜長衾枕寒。

梧桐樹。三更雨。不道離情正苦﹐一葉葉﹐一聲聲。空皆滴到明。

【歸國遙】

香玉。翠鳳寶釵垂﹛錄﹜Λ。鈿筐交勝金粟。越羅春水淥。

畫堂照簾殘燭。夢餘更漏促。謝娘無限心曲。曉屏山斷續。

【又】

雙臉。小鳳戰篦金艷。舞衣無力風斂。藕絲秋色染。

錦帳繡幃斜掩。露珠淸曉簟。粉心黃蕊花靨。黛眉山雨點。

【酒泉子】

花映柳條。閒向綠萍池上。憑欄幹﹐窺細浪。雨蕭蕭。

近來音信兩疏索。洞房空寂寞。掩銀屏﹐垂翠箔。度春宵。

【又】

日映紗窗。金鴨小屏山碧。故鄕春﹐煙靄隔。背蘭。

宿妝惆悵倚髙閣。千里云影薄。艸初齊﹐花又落。燕雙雙。

【又】

楚女不歸。樓枕小河春水。月孤明﹐風又起。杏花稀。

玉釵斜雲鬟髻。裙上金縷鳳。八行書。千里夢。雁南飛。

【又】

羅帶惹香。猶系別時紅豆。淚痕新﹐金縷舊。斷離腸。

一雙嬌燕語梁。還是去年時節。綠陰濃。芳艸歇。柳花狂。

【定西番】

漢使昔年離別。攀弱柳﹐折寒梅。上髙臺。

千里玉關春雪。雁來人不來。羌笛一聲愁絕。月徘徊。

【又】

海燕欲飛調羽。萱艸綠﹐杏花紅。隔簾櫳。

雙鬢翠霞金縷。一枝春艷濃。樓上月明三五。瑣窗中。

【又】

細雨曉鶯春晚。人似玉﹐柳如眉。正相思。

羅幕翠簾初捲。鏡中花一枝。腸斷塞門消息。雁來稀。

【楊柳枝】

宜春苑外最長條。閒裊春風伴舞腰。正是玉人腸絕處﹐一渠春水赤欄橋。

【又】

南內墻東禦路傍。須知春色柳絲黃。杏花未肯無情思﹐何事行人最斷腸。

【又】

蘇小門前柳萬條。毿毿金綫拂平橋。黃鶯不語東風起﹐深閉朱門伴舞腰。

【又】

金縷毿毿碧瓦溝。六宮眉黛惹春愁。晚來更帶龍池雨﹐半拂欄幹半入樓。

【又】

館娃宮外鄴城西。遠映徵帆近拂堤。系得王孫歸意切﹐不關芳艸綠萋萋。

【又】

兩兩黃鸝色似金。裊枝啼露動芳音。春來幸自長如綫。可惜牽纏蕩子心。

【又】

禦柳如絲映九重。鳳皇窗映繡芙蓉。景陽樓畔千條路﹐一面新妝待曉風。

【又】

織錦機邊鶯語頻。停梭垂淚憶徵人。塞門三月猶蕭索﹐縱有垂楊未覺春。

【南歌子】

手裏金鸚鵡﹐胸前繡鳳皇。偸眼暗形相。不如從嫁與﹐作鴛鴦。

【又】

似帶如絲柳﹐團酥握雪花。簾捲玉鉤斜。九衢塵欲暮﹐逐香車。

【又】

﹛髟咼﹜墮低梳髻﹐連娟細掃眉。終日兩相思。爲君憔悴盡﹐百花時。

【又】

臉上金霞細﹐眉間翠鈿深。欹枕覆鴛衾。隔簾鶯百囀﹐感君心。

【又】

撲蕊添黃子﹐呵花滿翠鬟。鴛枕映屏山。月明三五夜﹐對芳顏。

【又】

轉眄如波眼。娉婷似柳腰。花裏暗相招。憶君腸欲斷﹐恨春宵。

【又】

懶拂鴛鴦枕﹐休縫翡翠裙。羅帳罷鑪燻。近來心更切﹐爲思君。

【河瀆神】

河上望叢祠。廟前春雨來時。楚山無限鳥飛遲。蘭棹空傷別離。

何處杜鵑啼不歇。艷紅開盡如血。蟬鬢美人愁絕。百花芳艸佳節。

【又】

孤廟對寒潮。西陵風雨蕭蕭。謝娘惆悵倚欄橈。淚流玉箸千條。

暮天愁聽思歸樂。早梅香滿山郭。回首兩情蕭索。離魂何處飄泊。

【又】

銅鼓賽神來。滿庭幡蓋徘徊。水村江浦過風雷。楚山如畫煙開。

離別櫓聲空蕭索。玉容惆悵妝薄。靑麥燕飛落落。捲簾愁對珠閣。

【女冠子】

含嬌含笑。宿翠殘紅窈窕。鬢如蟬。寒玉簪秋水﹐輕紗捲碧煙。

雪胸鸞鏡裏﹐琪樹鳳樓前。寄語靑娥伴﹐早求仙。

【又】

霞帔云發。鈿鏡仙容似雪。畫愁眉。遮語回輕扇﹐含羞下繡幃。

玉樓相望久﹐花洞恨來遲。早晚乘鸞去﹐莫相遺。

【玉胡蝶】

秋風淒切傷離。行客未歸時。塞外艸先衰。江南雁到遲。

芙蓉凋嫩臉。楊柳墮新眉。搖落使人悲。斷腸誰得知。

【淸平樂】

上陽春晚。宮女愁蛾淺。新歲淸平思同輦。爭柰長安路遠。

鳳帳鴛被徒燻。寂寞花鎖千門。競把黃金買賦﹐爲妾將上明君。

【又】

洛陽愁絕。楊柳花飄雪。終日行人恣攀折。橋下水流嗚咽。

上馬爭勸離觴。南浦鶯聲斷腸。愁殺平原年少﹐回首揮淚千行。

【遐方怨】

憑繡檻﹐解羅幃。未得君書﹐斷腸瀟湘春雁飛。不知徵馬幾時歸。海棠花謝也﹐雨霏霏。

【又】

花半拆﹐雨初晴。未捲珠簾﹐夢殘惆悵聞曉鶯。宿妝眉淺粉山橫。約鬟鸞鏡裏﹐繡羅輕。

【訴衷情】

鶯語。花舞。春晝午。雨霏微。金帶枕。宮錦。鳳皇帷。柳弱燕交飛。依依。遼陽音信稀。夢中歸。

【思帝鄕】

花花。滿枝紅似霞。羅袖畫簾腸斷﹐卓香車。回面共人閒語。戰篦金鳳斜。惟有阮郎春盡﹐不歸家。

【夢江南】

千萬恨﹐恨極在天涯。山月不知心裏事﹐水風空落眼前花。搖曳碧雲斜。

【又】

梳洗罷﹐獨倚望江樓。過盡千帆皆不是﹐斜暉脈脈水悠悠。腸斷白洲。

【河傳】

江畔。相喚。曉妝鮮。仙景个女采蓮。請君莫向那岸邊。少年。好花新滿舡。

紅袖搖曳逐風暖。垂玉腕。腸向柳絲斷。浦南歸。浦北歸。莫知。晚來人已稀。

【又】

湖上。閒望。雨蕭蕭。煙浦花橋路遙。謝娘翠娥愁不銷。終朝。夢魂迷晚潮。

蕩子天涯歸棹遠。春已晚。鶯語空腸斷。若耶溪。溪水西。柳堤。不聞郎馬嘶。

【又】

同伴。相喚。杏花稀。夢裏每愁依違。仙客一去燕已飛。不歸。淚痕空滿衣。

天際云鳥引晴遠。春已晚。煙靄渡南苑。雪梅香。柳帶長。小娘。轉令人意傷。

【蕃女怨】

萬枝香雪開已徧。細雨雙燕。鈿蟬箏﹐金雀扇。畫梁相見。雁門消息不歸來。又飛回。

【又】

磧南沙上驚雁起。飛雪千里。玉連環﹐金鏃箭。年年徵戰。畫樓離恨錦屏空。杏花紅。

【荷葉杯】

一點露珠凝冷。波影。滿池塘。綠莖紅艷兩相亂。腸斷。水風涼。

【又】

鏡水夜來秋月。如雪。采蓮時。小娘紅粉對寒浪。惆悵。正相思。

【又】

楚女欲歸南浦。朝雨。濕愁紅。小舡搖漾入花裏。波起。隔西風。﹝以上六十六首晁本《花間集》﹞

【菩薩蠻】

玉纖彈處眞珠落。流多暗濕鉛華薄。春露朝華。秋波浸晚霞。

風流心上物。本爲風流出。看取薄情人。羅衣無此痕。﹝朱本《尊前集》﹞

【新添聲楊柳枝】

一尺深紅朦麯塵。天生舊物如此新。合歡桃核終堪恨﹐里許元來別有人。

【又】

井底點燈深燭伊。共郎長行莫圍棋。玲瓏骰子安紅豆﹐入骨相思知不知。﹝以上二首稗海本《雲溪友議》卷一﹞

【定西番】

捍撥紫檀金襯﹐雙秀萼﹐兩回鸞。齊學漢宮眉樣﹐競嬋娟。三十六弦蟬鬧﹐小弦蜂作團。聽盡昭君幽怨﹐莫重彈。

【玉樓春】

綠楊芳艸長亭路。年少拋人容易去。樓頭殘夢五更鍾﹐花底離情三月雨。

無情不似多情苦。一寸還成千萬縷。天涯地角有窮時﹐只有相思無盡處。

【生查子】

含羞整翠鬟﹐得意頻相顧。雁柱十三弦﹐一一春鶯語。

嬌云容易飛﹐夢斷知何處。深院鎖黃昏﹐陣陣芭蕉雨。

【又】

裙拖簇石橊﹐髻綰偏荷葉。頭上短金釵﹐輕重還相壓。

輕顰月入眉﹐淺笑花生頰。夫婿不風流﹐取次看承別。

裴諴

裴諴﹝生卒年不詳﹞﹐河東聞喜﹝今屬山西﹞人。宣宗大中間﹐任主客員外郎﹐後歷職方郎中﹑太子中允。與溫庭筠爲友﹐好作歌曲。事迹見《雲溪友議》卷一○﹑《新唐書》卷七一﹑岑仲勉《郎官石柱題名新著錄》。裴諴詞五首﹐據稗海本《雲溪友議》錄入﹐校以嘉靖本《萬首唐人絕句》﹑萬曆本《花艸粹編》。

【南歌子】

不是廚中串。爭如炙裏心。井邊銀釧落﹐展轉恨還深。

【又】

不信長相憶﹐擡頭問取天。風吹荷葉動﹐無夜不搖蓮。

【又】

蠟爲紅燭﹐情知不自由。細絲斜結网﹐爭柰眼相鉤。

【新添聲楊柳枝】

思量大是惡因緣﹐只得相看不得憐。願作琵琶槽那畔﹐美人長抱在胸前。

【又】

獨房蓮子沒人看。偸折蓮時命也拚。若有所由來借問﹐但道偸蓮是下官。﹝以上五首稗海本《雲溪友議》卷一○﹞

薛逢

薛逢﹝生卒年不詳﹞﹐字陶臣﹐河東﹝今山西永濟﹞人。武宗會昌元年﹝八四一﹞進士﹐釋褐爲祕書省校書郎。崔鉉鎭河中﹐辟爲從事。宣宗大中三年﹝八四九﹞﹐授萬年尉﹐累遷侍禦史﹑尙書郎。後出爲巴州刺史。咸通三年﹝八六二﹞﹐任嘉州刺史。咸通五年﹐爲綿州刺史。咸通七年﹝八六六﹞﹐入爲太常少卿。官終祕書監。有集不傳。《舊唐書》卷一九○下﹑《新唐書》卷二○三有傳。另參《唐才子傳校箋》卷七﹑陶敏《全唐詩作者小傳正補》。

薛逢詞一首﹐據鮑本《碧雞漫志》錄入﹐參校宋本《樂府詩集》。

【何滿子】

系馬宮槐老﹐持杯店菊黃。故交今不見﹐流恨滿川光。﹝鮑本《碧雞漫志》卷四﹞

袁郊

袁郊﹝生卒年不詳﹞﹐字之乾﹝一作之儀﹞﹐蔡州朗山﹝今河南確山﹞人﹐宰相袁滋子。懿宗咸通中﹐爲祠部郎中。曾任虢州刺史。著有傳奇小說《甘澤謠》﹐原有咸通九年戊子﹝八六八﹞自序。事迹據《新唐書》卷七四《宰相世系表》﹑卷一五一《袁滋傳》《唐詩紀事》卷六五﹑《直齋書錄解題》卷一一。

袁郊詞二首﹐據學津本《甘澤謠》錄入﹐參校談本《太平廣記》。

【竹枝詞】

三生石上舊精魂。賞月吟風不要論。慚愧情人遠相訪﹐此身𨿽異性長存。

【又】

身前身後事茫茫。欲話因緣恐斷腸。吳越山川遊已徧﹐卻回煙棹上瞿塘。﹝學津本《甘澤謠》﹞

薛能

薛能﹝﹖～八八○﹞﹐字大拙﹐汾州﹝今山西汾陽﹞人。武宗會昌六年﹝八四六﹞進士。宣宗大中八年﹝八五四﹞﹐書判入等﹐補尉。辟太原﹑陜虢﹑河陽從事。李福鎭滑州﹐表爲觀察判官﹐歷侍禦史﹑都官﹑刑部員外郎。懿宗咸通五年﹝八六四﹞﹐李福鎭劍南﹐取爲節度副使。後攝嘉州刺史。歸朝遷主客﹑度支﹑刑部郎中。俄爲同州刺史。十一年﹝八七○﹞。由給事中知京兆尹。出領感化節度。入授工部尙書﹐忠武軍節度使。僖宗廣明元年﹝八八○﹞遇害。有《薛許昌詩集》。事迹據《唐詩紀事》卷六○﹑《唐才子傳校箋》卷七。

薛能詞十八首﹐以《尊前集》朱本爲底本﹐校以吳本﹑毛本﹑明鈔本﹐並參校毛本《薛許昌詩集》﹑宋本《樂府詩集》﹑嘉靖本《萬首唐人絕句》﹑洪本《唐詩紀事》﹑元本《新編古今事文類聚》﹑宋本《全芳備祖》。

【楊柳枝】

此曲盛傳﹐爲詞者甚眾。文人才子各炫其能﹐莫不『條似舞腰』﹑『葉如眉翠』﹐出口皆然﹐頗爲陳熟。能專於詩律﹐不愛隨人﹐搜難抉新﹐誓脫常態﹐𨿽欲弗伐﹐知音其捨諸。

華淸髙樹出深宮。南陌柔條帶晚風。誰見輕陰是良夜﹐瀑泉聲伴月明中。

【又】

洛橋明景覆江船。羌笛秋聲濕塞煙。閒想習池公宴罷﹐水蒲風絮夕陽天。

【又】

嫩綠輕懸似綴旒。路人遙見隔宮樓。誰能更近丹墀種﹐解播皇風入九州。

【又】

暖風晴日斷浮埃。廢路新條發釣臺。處處輕陰可惆悵﹐後人攀折古人栽。

【又】

潭上江邊裊裊垂。日髙風靜絮相隨。靑樓一樹無人見﹐正是女郎眠覺時。

【又】

汴水髙懸百萬條。風淸兩岸一時搖。隋家力盡虛栽得﹐無限春風屬聖明。

【又】

和花煙樹九重城。夾路春陰十萬營。惟向邊頭不堪望﹐一株憔少人行。

【又】

窗外齊垂曉日初。樓邊輕好暖風徐。遊人莫道栽無益﹐桃李淸陰卻不如。

【又】

眾木猶寒獨早靑。禦溝橋畔曲江亭。陶家舊日應如此﹐一院春條綠透廳。

【又】

帳偃纓垂細復繁。人心想在石家園。風條月影皆堪重﹐何事侯門愛樹萱。

【又】

數首新詞帶恨成。柳絲牽我我傷情。柔娥幸有腰肢穩﹐試踏吹聲作唱聲。

【又】

髙出軍營遠映橋。賊兵曾斫火曾燒。風流性在終難攺﹐依舊春來萬萬條。

【又】

縣依陶令想嫌迂。營伴將軍卻太粗。此日與君除萬恨﹐數篇風調更應無。

【又】

乾符五年﹐許州刺史薛能於郡ト與幕中談賓酣飲醅酎﹐因令部妓少女作《楊柳枝》健舞﹐復賦其詞﹐無可聽者﹐自以五絕爲《楊柳》新聲。

朝陽晴照綠楊煙。一別通波十七年。應有舊枝無覓處﹐萬條風裏卓旌旃。

【又】

晴垂芳態吐牙新。雨擺輕條濕面春。別有出墻髙數尺﹐不知搖動是何人。

【又】

暖梳簪朵事登樓。困掛垂楊立地愁。牽斷綠絲攀不及﹐半空懸著玉搔頭。

【又】

西園髙樹後庭根。處處尋芳有斷痕。終憶舊時桃葉捨﹐一株斜映竹籬門。

【又】

劉白蘇臺總近時。當時章句是誰推。纖腰舞盡春楊柳﹐未有儂家一首詩。﹝劉﹑白二尙書﹐繼爲蘇州刺史﹐皆賦《楊柳枝》詞﹐世多傳唱﹐𨿽有才語﹐但文字太僻﹐宮商不髙。如可者豈斯人徒歟﹗洋洋乎唐風﹐其令虛愛。以上十八首朱本《尊前集》﹞

劉瞻

劉瞻﹝生卒年不詳﹞﹐字幾之﹐彭城﹝今江蘇徐州﹞人。宣宗大中初進士。大中四年﹝八五○﹞﹐又登博學宏詞科﹐歷佐使府。懿宗咸通初升朝﹐累遷翰林學士﹑中書舍人﹑戶部侍郎承旨等。十年﹝八六九﹞﹐同平章事﹐加中書侍郎。次年﹐貶康州刺史﹐量移虢州刺史。入朝爲太子賓客分司。僖宗初﹐被宰相劉鄴毒害致死。《舊唐書》卷一七七有傳。另參《中朝故事》卷上。

劉瞻詞殘句﹐據《中朝故事》四庫本錄入﹐校以歷代本。

【竹枝詞】

躡履過溝﹝竹枝﹞恨渠深﹝女兒。四庫本《中朝故事》卷上﹞

路巖

路巖﹝八二七～﹖﹞﹐字魯瞻﹐陽平冠氏﹝今山東冠縣﹞人。宣宗大中中登進士第。方鎭交辟﹐數年間出入禁署﹐累遷中書舍人﹑戶部侍郎。咸通三年﹝八六二﹞以本官同平章事﹐年始三十六。在相位八年﹐累遷左僕射。後出爲劍南西川節度使﹐未幾攺荊南節度使。《舊唐書》卷一七七﹑《新唐書》一八四有傳。

路巖詞殘句一則﹐據繆本《北夢瑣言》錄入。

【感恩多】

離魂何處斷。煙雨江南岸。﹝繆本《北夢瑣言》卷三﹞

鍾輻

鍾輻﹝生卒年不詳﹞﹐虔州南康﹝今屬江西﹞人。進士及第。懿宗咸通末爲蘇州院巡。事迹據《唐摭言》卷八﹑《南部新書》捲己﹑《唐語林》卷四。又一鍾輻﹝生卒年不詳﹞﹐金陵﹝今江蘇南京﹞人。後周時至洛陽應詔試﹐中甲科第二。狂放不還﹐攜女僕靑箱延畱於華州蒲城。一夕登樓痛飲而寢﹐夢妻有怨責之詩﹐因理裝漸歸。至家﹐其妻已卒數月。遂不仕﹐隱鍾山。壽八十餘。事迹據《分門古今類事》卷一○引《潘佑集》《湘山野錄》卷中﹑《詩話總龜》前集卷三三引《古今詩話》。

鍾輻詞一首﹐據康熙本《全唐詩》錄入﹐參校道光本《本事詞》。

【卜算子慢】

桃花院落﹐煙重露寒﹐寂寞禁煙晴晝。風拂珠簾。還記去年時候。惜春心﹑不喜閒窗牖。倚屏山﹑和衣睡覺﹐醺醺暗消殘酒。

獨倚危欄久。把玉┺偸彈﹐黛蛾輕斗。一點相思﹐萬般自家甘受。抽金釵﹐欲買丹靑手。寫別來容顏寄與﹐使知人淸瘦。﹝康熙本《全唐詩》卷八九一﹞

韋莊

韋莊﹝八三六～九一○﹞﹐字端己﹐長安杜陵﹝今陜西西安市東南﹞人。韋應物四世孫。廣明元年﹝八八○﹞﹐應舉長安﹐值黃巢入破京師﹐莊目睹戰亂﹐遂於中和三年﹝八八三﹞﹐在洛陽作《秦婦吟》詩﹐時人因號曰『《秦婦吟》秀才』。後遊江南諸地﹐昭宗景福二年﹝八九三﹞﹐入京應試﹐次年登進士第﹐爲校書郎。乾寧四年﹝八九七﹞﹐李詢辟爲判官﹐奉使入蜀。光化三年﹝九○○﹞﹐擢左補闕。十二月﹐奏請追賜李賀﹑皇甫松﹑陸龜蒙等進士及第。天復元年﹝九一○﹞﹐入蜀依王建﹐爲掌書記。及朱全忠篡唐自立﹐乃勸王建稱帝﹐定開國制度﹐爲吏部侍郎兼平章事。蜀髙祖武成三年﹝九一○﹞八月﹐卒於成都﹐謚文靖。事迹見《蜀杌》卷上﹑《唐詩紀事》卷六八﹑《唐才子傳校箋》卷一○﹑《十國春秋》卷四○本傳﹐另參夏承燾《唐宋詞人年譜﹟韋端己年譜》。

韋莊詞集﹐未聞著錄﹐《蜀杌》稱莊有集二十卷﹐又有《浣花集》五卷﹐乃莊弟藹所編。《崇文總目》稱莊有《浣花集》二十卷﹐《郡齋讀書志》著錄《浣花集》五卷﹐云『僞史稱莊有集二十卷﹐今止存此』。可知二十卷集﹐南宋時已亡佚不傳。韋詞在二十卷集中與否﹐已不可考。韋藹所編之《浣花集》﹐乃詩集。《宋史﹟藝文志》著錄《浣花集》十卷﹐與今所存明汲古閣本卷數同﹐疑當時已析爲十卷。今傳韋莊詞﹐有《花間集》所收四十八首﹝《金奩集》同﹞﹐《尊前集》錄存五首﹐《類編艸堂詩餘》錄存一首﹐共五十四首。今以晁本《花間集》﹑朱本《尊前集》﹑顧本《類編艸堂詩餘》爲底本錄入﹐而用鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑吳本﹑顧本﹑毛本《尊前集》﹑李一氓《花間集校》﹑劉毓盤輯《宋遼金元名家詞集》本﹝簡稱『劉輯本』﹞﹐及王國維輯《唐五代二十一家詞》本﹝簡稱『王輯本』﹞《浣花詞》﹑吳虞《蜀十五家詞》﹑胡鳴盛《韋莊詞注》﹑夏承燾﹑劉金城《韋莊詞校注》及互見各詞之別集﹑明以前所刊之總集等參校。

【浣溪沙】

淸曉妝成寒食天。柳球斜裊間花鈿。捲簾直出畫堂前。

指點牡丹初綻朵﹐日髙猶自憑朱欄﹐含不語恨春殘。

【又】

欲上秋千四體慵。擬交人送又心忪。畫堂簾幕月明風。

此夜有情誰不極﹐隔墻梨雪又玲瓏。玉容憔悴惹微紅。

【又】

惆悵夢餘山月斜。孤燈照壁背窗紗。小樓髙閣謝娘家。

暗想玉容何所似﹐一枝春雪凍梅花。滿身香霧簇朝霞。

【又】

綠樹藏鶯鶯正啼。柳絲斜拂白銅堤。弄珠江上艸萋萋。

日暮飲歸何處客﹐繡鞍驄馬一聲嘶。滿身蘭麝醉如泥。

【又】

夜夜相思更漏殘。傷心明月憑欄幹。想君思我錦衾寒。

咫尺畫堂深似海﹐憶來惟把舊書看。幾時攜手入長安。

【菩薩蠻】

紅樓別夜堪惆悵。香燈半捲流蘇帳。殘月出門時。美人和淚辭。

琵琶金翠羽。弦上黃鶯語。勸我早歸家。綠窗人似花。

【又】

人人盡說江南好。遊人只合江南老。春水碧於天。畫船聽雨眠。

鑪邊人似月。皓腕凝雙雪。未老莫還鄕。還鄕須斷腸。

【又】

如今憶江南樂。當時年少春衫薄。騎馬倚斜橋。滿樓紅袖招。

翠屏金屈曲。醉入花叢宿。此度見花枝。白頭誓不歸。

【又】

勸君今夜須沈醉。樽前莫話明朝事。珍重主人心。酒深情亦深。

須愁春漏短。莫訴金杯滿。遇酒且呵呵。人生能幾何。

【又】

洛陽城裏春光好。洛陽才子他鄕老。柳暗魏王堤。此時心轉迷。

桃花春水淥。水上鴛鴦浴。凝恨對殘暉。憶君君不知。

【歸國遙】

春欲暮。滿地落花紅帶雨。惆悵玉籠鸚鵡。單棲無伴侶。

南望去程何許。問花花不語。早晚得同歸去。恨無雙翠羽。

【又】

金翡翠。爲我南飛傳我意。罨畫橋邊春水。幾年花下醉。

別後只知相愧。淚珠難遠寄。羅幕繡幃鴛被。舊歡如夢裏。

【又】

春欲晚。戲蝶遊蜂花爛熳。日落謝家池館。柳絲金縷斷。

睡覺綠鬟風亂。畫屏雲雨散。閒倚博山長嘆。淚流沾皓腕。

【應天長】

綠槐陰裏黃鶯語。深院無人春晝午。畫簾垂﹐金鳳舞。寂寞繡屏香一炷。

碧天云﹐無定處。空役夢魂來去。夜夜綠窗風雨。斷腸君信否。

【又】

別來半歲音書絕。一寸離腸千萬結。難相見﹐易相別。又是玉樓花似雪。

暗相思﹐無處說。惆悵夜來煙月。想得此時情切。淚沾紅袖マ。

【荷葉杯】

絕代佳人難得。傾國。花下見無期。一雙愁黛遠山眉。不忍更思惟。

閒掩翠屏金鳳。殘夢。羅幕畫堂空。碧天無路信難通。惆悵舊房櫳。

【又】

記得那年花下。深夜。初識謝娘時。水堂西面畫簾垂。攜手暗相期。

惆悵曉鶯殘月。相別。從此隔音塵。如今俱是異鄕人。相見更無因。

【淸平樂】

春愁南陌。故國音書隔。細雨霏霏梨花白。燕拂畫簾金額。

盡日相望王孫。塵滿衣上淚痕。誰向橋邊吹笛。駐馬西望銷魂。

【又】

野花芳艸。寂寞關山道。柳吐金絲鶯語早。惆悵香閨暗老。

羅帶悔結同心。獨憑朱欄思深。夢覺半牀斜月。小窗風觸鳴琴。

【又】

何處遊女。蜀國多雲雨。雲解有情花解語。地繡羅金縷。

妝成不整金鈿。含羞待月秋千。住在綠槐陰裏。門臨春水橋邊。

【又】

鶯啼殘月。繡閣香燈滅。門外馬嘶郎欲別。正是落花時節。

妝成不畫蛾眉。含愁獨倚金扉。去路香塵莫掃。掃卽郎去歸遲。

【望遠行】

欲別無言倚畫屏。含恨暗傷情。謝家庭樹錦雞鳴。殘月落邊城。

人欲別﹐馬頻嘶。綠槐千里長堤。出門芳艸路萋萋。雲雨別來易東西。不忍別君後﹐卻入舊香閨。

【謁金門】

春漏促。金燼暗挑殘燭。一夜簾前風撼竹。夢魂相斷續。

有个嬌饒如玉。夜夜繡屏孤宿。閒抱琵琶尋舊曲。遠山眉黛綠。

【又】

空相憶。無計得傳消息。天上常娥人不識。寄書何處覓。

新睡覺來無力。不忍把伊書迹。滿院落花春寂寂。斷腸芳艸碧。

【江城子】

恩重嬌多情易傷。漏更長。解鴛鴦。朱唇未動﹐先覺口脂香。緩揭繡衾抽皓腕﹐移鳳枕﹐枕潘郎。

【又】

髻鬟狼籍黛眉長。出蘭房。別檀郎。角聲嗚咽﹐星斗漸微茫。露冷月殘人未起﹐畱不住﹐淚千行。

【河傳】

何處。煙雨。隋堤春暮。柳色蔥蘢。畫撓金縷。翠旗髙香風。水光融。

靑娥殿腳春妝媚。輕雲裏。綽約司花妓。江都宮闕﹐淸淮月映迷樓。古今愁。

【又】

春晚。風暖。錦城花滿。狂殺遊人。玉鞭金勒。尋勝馳驟輕塵。惜良晨。

翠娥爭勸臨邛酒。纖纖手。拂面垂絲柳。歸時煙裏﹐鍾鼓正是黃昏。暗銷魂。

【又】

錦浦。春女。繡衣金縷。霧薄雲輕。花深柳暗﹐時節正是淸明。雨初晴。

玉鞭魂斷煙霞路。鶯鶯語。一望巫山雨。香塵隱映﹐遙見翠檻紅樓。黛眉愁。

【天仙子】

悵望前回夢裏期。看花不語苦尋思。露桃宮裏小腰肢。眉眼細﹐鬢云垂。惟有多情宋玉知。

【又】

深夜歸來長酩酊。扶入流蘇猶未醒。醺醺酒气麝蘭和。驚睡覺﹐笑呵呵。長道人生能幾何。

【又】

蟾彩霜華夜不分。天外鴻聲枕上聞。繡衾香冷懶重薰。人寂寂﹐葉紛紛。才睡依前夢見君。

【又】

夢覺云屏依舊空。杜鵑聲咽隔簾櫳。玉郎薄幸去無蹤。一日日﹐恨重重。淚界蓮腮兩腺紅。

【又】

金似衣裳玉似身。眼如秋水鬢如雲。霞裙月帔一羣羣。來洞口﹐望煙分。劉阮不歸春日曛。

【喜遷鶯】

人洶洶﹐鼓冬冬。襟袖五更風。大羅天上月朦朧。騎馬上虛空。

香滿衣﹐云滿路。鸞鳳繞身飛舞。霓旌絳節一羣羣。引見玉華君。

【又】

街鼓動﹐禁城開。天上探人回。鳳銜金榜出云來。平地一聲雷。

鶯已遷﹐龍已化。一夜滿城車馬。家家樓上簇神仙。爭看鶴衝天。

【思帝鄕】

云髻墜﹐鳳釵垂。髻墜釵垂無力﹐枕函欹。翡翠屏深月落﹐漏依依。說盡人間天上﹐兩心知。

【又】

春日遊。杏花吹滿頭。陌上誰家年少﹐足風流。妾擬將身嫁與﹐一生休。縱被無情棄﹐不能羞。

【訴衷情】

燭燼香殘簾未捲﹐夢初驚。花欲謝。深夜。月朧明。何處按歌聲。輕輕。舞衣塵暗生。負春情。

【又】

碧沼紅芳煙雨靜﹐倚欄橈。垂玉佩。交帶。裊纖腰。鴛夢隔星橋。迢迢。越羅香暗銷。墜花翹。

【上行杯】

芳艸灞陵春岸。柳煙深﹑滿樓弦管。一曲離聲腸寸斷。

今日送君千萬。紅縷玉盤金鏤盞。須勸。珍重意﹐莫辭滿。

【又】

白馬玉鞭金轡。少年郎﹑離別容易。迢遞去程千萬里。

惆悵異鄕雲水。滿酌一杯勸和淚。須愧。珍重意﹐莫辭醉。

【女冠子】

四月十七。正是去年今日。別君時。忍淚佯低面﹐含羞半斂眉。

不知魂已斷﹐空有夢相隨。除卻天邊月﹐沒人知。

【又】

昨夜夜半。枕上分明夢見。語多時。依舊桃花面﹐頻低柳葉眉。

半羞還半喜﹐欲去又依依。覺來知是夢﹐不勝悲。

【更漏子】

鍾鼓寒﹐樓閣暝。月照古桐金井。深院閉﹐小庭空。落花香露紅。

煙柳重﹐春霧薄。燈背水窗髙閣。閒倚戶﹐暗沾衣。待郎郎不歸。

【酒泉子】

月落星沈。樓上美人春睡。綠云傾﹐金枕膩。畫屏深。

子規啼破相思夢。曙色東方才動。柳煙輕﹐花露重。思難任。

【木蘭花】

獨上小樓春欲暮。愁望玉關芳艸路。消息斷﹐不逢人﹐卻斂細眉歸繡戶。

坐看落花空嘆息。羅袂濕斑紅淚滴。千山萬水不曾行﹐魂夢欲教何處覓。

【小重山】

一閉昭陽春又春。夜寒宮漏永。夢君恩。臥思陳事暗消魂。羅衣濕﹐紅袂有啼痕。

歌吹隔重閽。繞庭芳艸綠﹐倚長門。萬般惆悵向誰論。凝情立﹐宮殿欲黃昏。﹝以上四十八首晁本《花間集》﹞

【怨王孫】

錦裏。蠶市。滿街珠翠。千萬紅妝。玉蟬金雀﹐寶髻花簇鳴鐺。繡衣長。

日斜歸去人難見。靑樓遠。隊隊行雲散。不知今夜﹐何處深鎖蘭房。隔仙鄕。

【定西蕃】

挑盡金燈紅燼﹐人灼灼﹐漏遲遲。未眠時。

斜倚銀屏無語。閒愁上翠眉。悶煞梧桐殘雨﹑滴相思。

【又】

芳艸叢生縷結﹐花艷艷﹐雨。曉庭中。

塞遠久無音問﹐愁銷鏡裏紅。紫燕黃鸝猶生。恨何窮。

【淸平樂】

瑣窗春暮。滿地梨花雨。君不歸來情又去。紅淚散沾金縷。

夢魂飛斷煙波。傷心不柰春何。空把金鍼獨坐﹐鴛鴦愁繡雙窠。

【又】

綠楊春雨。金綫飄千縷。花拆香枝黃鸝語。玉勒雕鞍何處。

碧窗望斷燕鴻。翠簾睡眼溟。寶瑟誰家彈罷﹐含悲斜倚屏風。﹝以上五首朱本《尊前集》﹞

【謁金門】

春雨足。染就一溪新綠。柳外飛來雙羽玉。弄晴相對浴。

樓外翠簾髙軸。倚徧欄幹幾曲。雲淡水平煙樹簇。寸心千里目。﹝顧本《類編艸堂詩餘》卷一﹞

司空圖

司空圖﹝八三七—九○八﹞﹐字表聖﹐自號知非子﹑耐辱居士﹐河中虞鄕﹝今山西永濟﹞人。懿宗咸通十年﹝八六九﹞進士。相繼爲商州刺史﹑宣歙觀察使幕客。召拜殿中侍禦史﹐以赴闕遲畱﹐責授光祿寺主簿﹐分司東都。後召拜禮部員外郎。僖宗光啟元年﹝八八五﹞﹐知制誥﹐遷中書舍人。僖宗出幸寶雞﹐圃歸隱中條山。後屢徵不起。後梁開平二年﹝九○八﹞卒﹐年七十二。有《司空表聖文集》《司空表聖詩集》。《舊唐書》卷一九○下﹑《新唐書》卷一二四有傳。另參《唐詩紀事》卷六三。

司空圖詞一首﹐以《尊前集》朱本爲底本﹐校以吳本﹑毛本﹑明鈔本。

【酒泉子】

買得杏花﹐十載歸來花始坼。假山西畔藥闌東。滿枝紅。

旋開旋落旋成空。白髮多情人便惜﹐黃昏把酒祝東風。且從容。﹝朱本《尊前集》﹞

康駢

康駢﹝生卒年不詳﹞﹐一作康駢﹐字駕言﹐池州﹝今屬安徽﹞人。僖宗乾符四年﹝八七七﹞登進士第。旋舉博學宏詞科﹐官崇文館校書郎。廣明亂後﹐退歸鄕裏。著有《劇談錄》二卷。事迹參《新唐書》卷五九《藝文志》《唐摭言》卷二﹑《四庫提要辧證》卷一八。

康駢詞一首﹐據《劇談錄》津逮本錄入﹐校以四庫本﹐並參校董本﹑淸鈔本《靑瑣髙議》。

【廣謫仙怨】

以爲竇史君序《謫仙怨》﹐云劉隨州之詞未知本事﹐及詳其意﹐但以貴妃爲懷。蓋明皇登駱谷之時﹐實有思賢之意。竇之所制﹐殊不述焉。駢因更廣其詞﹐蓋欲兩全其事。𨿽才情淺拙﹐不逮二公﹐而理或可觀﹐貽諸識者。詞云﹕

晴山礙日橫天。綠疊君王馬前。鑾輅西巡蜀國﹐龍顏東望秦川。

曲江魂斷芳艸﹐妃子愁凝暮煙。長笛此時吹罷﹐何言獨爲嬋娟。﹝津逮本《劇談錄》卷下﹞

韓偓

韓偓﹝八四二﹖～九一四﹖﹞﹐字致堯﹐一作致光﹐自號玉山樵人﹐京樂兆萬年﹝今陜西西安﹞人。昭宗龍紀元年﹝八八九﹞﹐登進士第。佐河中幕府﹐召拜左拾遣。後以宰相王溥薦﹐爲翰林學士﹐遷中書舍人。天復元年﹝九○一﹞﹐從昭宗避亂鳳翔﹐以功拜兵部侍郎﹑翰林學士承旨。以不附朱全忠﹐貶濮州司馬﹐再貶榮懿尉﹐徙鄧州司馬。天二年﹝九○五﹞﹐復召爲翰林學士﹐懼不入朝。次年﹐入閩依王審知﹐後卒於南安。著有《玉山樵人集》《香奩集》。《新唐書》卷一八三﹑《十國春秋》卷九五有傳。另參《唐才子傳校箋》卷九。

韓偓詞﹐向無專集﹐近人王國維輯有《香奩詞》﹐凡十三首﹐然未足信據﹐玆重爲輯錄。正編據《尊前集》朱本錄入二首﹐校以吳本﹑毛本﹑明鈔本﹐並參校叢刊本《唐宋諸賢絕妙詞選》﹑毛本﹑吳本《香奩集》。其他作品見副編。

【浣溪沙】

攏鬢新收玉步搖。背燈初解繡裙腰。枕寒衾冷異香焦。

深院下關春寂寂。落花和雨夜迢迢。恨情殘醉卻無聊。

【又】

宿醉離愁慢髻鬟。六銖衣薄惹輕寒。慵紅悶翠掩靑鸞。

羅襪況兼金菡萏。雪肌仍是玉瑯。骨香腰細更沈檀。﹝以上二首朱本《尊前集》﹞

張曙

張曙﹝生卒年不詳﹞﹐小字阿灰﹐南陽﹝今河南鄧縣﹞人。僖宗大順二年﹝八九一﹞進士。後官右補闕。與同年杜荀鶴等時有唱和。事迹據《唐摭言》卷一一﹑卷一二﹑《北夢瑣言》卷四﹑卷八﹑《唐詩紀事》卷六六。

【浣溪沙】

枕障薰鑪隔繡幃。二年終日兩相思。好風明月始應知。

天上人間何處去﹐舊歡新夢覺來時。黃昏微雨畫簾垂。﹝繆本《北夢瑣言》卷八﹞

李曄

李曄﹝八六七～九○四﹞﹐初名傑﹐郡望隴西成紀﹝今甘肅秦安﹞﹐世居長安﹝今陜西西安﹞。懿宗第七子。咸通十三年﹝八七二﹞﹐封壽王。文徳元年﹝八八八﹞卽位﹐次年攺元龍紀﹐年號歷大順﹑景福﹑乾寧﹑光化﹑天復﹑天。天元年﹝九○四﹞﹐爲朱全忠劫持至洛陽。同年八月﹐爲朱全忠所殺。廟號昭宗。《舊唐書》卷二○上﹑《新唐書》卷一○有本紀。另參《中朝故事》。

李曄詞五首﹐據四庫本《中朝故事》錄入二首﹐校以歷代本《中朝故事》﹑惇煌寫卷斯二六○七﹑百衲本《新五代史》﹑洪本《唐詩紀事》﹑鮑本《碧雞漫志》﹑津逮本《邵氏聞見後錄》﹑萬曆本《花艸粹編》。另據《尊前集》朱本錄二首﹐校以吳本﹑毛本﹑明鈔本。又從繆本《北夢瑣言》輯錄一首。

【菩薩蠻】

登樓遙望秦宮殿。茫茫只見雙飛燕。渭水一條流。千山與萬丘。

遠煙籠碧樹。陌上行人去。何處是英雄﹐迎孥歸故宮。

【又】

飄搖且在三峯下。秋風往往堪沾灑。腸斷憶仙宮。朦朧煙霧中。

思夢時時睡。不語常如醉。早晚是歸期。穹蒼知不知。﹝以上二首四庫本《中朝故事》卷上﹞

【巫山一段雲﹝上幸蜀宮人畱題寶雞驛壁﹞】

縹緲雲間質﹐盈盈波上身。袖羅斜舉動埃塵。明艷不勝春。

翠鬢晚妝煙重。寂寂陽臺一夢。冰眸蓮臉見長新。巫峽更何人。

【又】

蝶舞梨園雪﹐鶯啼柳帶煙。小池殘日艷陽天。薴蘿山又山。靑鳥不來愁絕。忍看鴛鴦雙結。春風一等少年心。閒情恨不禁。﹝以上二首朱本《尊前集》﹞

【思帝鄕】

紇幹山頭凍殺雀。何不飛去生處樂。況我此行悠悠﹐未知落在何所。﹝繆本《北夢瑣言》卷一五﹞

封特卿

封特卿﹝生卒年不詳﹞﹐字亞公﹐先世渤海﹝今河北景縣﹞人。登進士第﹐任湖州軍ヘ。事迹見《舊唐書》卷一六八《封敖傳》《新唐書》卷七一《宰相世系表》《詩話總龜》前集卷二三引《雜誌》。

封特卿詞一首﹐據月窗本《詩話總龜》錄入。

【離別難】

佛許眾生願﹐心堅石也穿。今朝𨿽送別﹐會卻有明年。﹝月窗本《詩話總龜》前集卷二三﹞

易靜

易靜﹝生卒年裏不詳﹞﹐晚唐時曾任武安軍﹝今湖南長沙﹞左押衙。著有《兵要望江南》。事迹據《崇文總目》卷三﹑《郡齋讀書後志》卷二。

易靜《兵要望江南》﹐歷代傳本﹐題名互異﹐約有四種。一曰《神機武略兵要望江南》一卷﹐始見於《崇文總目》卷三﹐《通誌》卷六八同。《宋史》卷二○七《藝文志》所載《神機武略歌》一卷﹑《讀書敏求記》所著錄《神機武略望江南》一卷﹐𨿽題名略異﹐或同屬一源。二曰《兵要望江南》一卷﹐始見於《郡齋讀書後志》卷二﹐《文淵閣書目》卷一四﹑《國史﹟經籍志》卷四﹑《持靜齋書目》卷三所載之本同。以上二種今未見傳本。三曰《李衛公望江南》一卷﹐《文淵閣書目》卷一四始見著錄﹐《べ竹堂書目》卷五﹑《絳雲樓書目》卷三﹑《佳趣堂書目》亦錄有藏本。此本今傳最早之本爲明萬曆十年﹝一五八二﹞保定府辛自修刊一卷本﹝今藏北京圖書館。簡稱辛本﹞﹐分三十門﹐收六百八十九首﹐其中重出一首﹐實爲六百八十八首。其次爲淸乾隆三十六年﹝一七七一﹞王垂綱手鈔本﹝今藏首都圖書館。簡稱王本﹞﹐亦分三十門﹐收七百十一首。另臺灣中央圖書館藏有一舊鈔本﹝臺北新文丰出版公司一九九○年有影印本。簡稱中本﹞﹐作二卷﹐分三十門﹐卷首目錄作七百十七首﹐正文實收六百九十六首。四川圖書館亦藏有舊鈔本﹝簡稱川本﹞﹐分三十門﹐收六百五十三首。四曰《白猿奇書兵法雜占彖詞》一卷﹐明以前未見公私藏書目著錄。今傳最早之本爲明天啟二年﹝一六二二﹞晉江蘇茂相鈔校本﹐分二十六門﹐收四百七十九首﹝東北師範大學圖書館藏有一部﹐簡稱東北本。臺北中央研究院歷史語言研究所亦藏有一部﹞。此本書名乃從目端﹐捲端仍題《李衛公望江南》。其次爲前京師圖書館藏舊鈔本﹝今藏北京圖書館。簡稱京本﹞﹐亦分二十六門﹐收詞五百首﹐其中重出一首﹐實收四百九十九首。此本系從蘇茂相鈔校本錄出﹐題名則據《崇文總目》而攺作《兵要望江南》。今以辛本爲底本﹐錄六百八十八首﹐另據他本補三十二首﹝其中『占風角第二』據川本﹑東北本﹑京本補一首。『占雷第九』據東北本﹑京本補七首。『占鳥第二十二』據王本﹑川本補一首﹔據京本補二首。『占六壬第二十八』據王本﹑東北本﹑京本補二十一首﹞﹐計七百二十首﹐參校王本﹑川本﹑東北本﹑京本。底本有而他本未收之詞﹐在有關詞作後另行用小字注明﹐以便比較各本異同。

【兵要望江南】

○委任第一

兵之道﹐切忌起無名。不止少功虛效力﹐逡巡反禍復危傾。容易勿言兵。

○其二

統軍帥。不可比鹽梅。相政乖虧猶可救﹐朝綱𨿽失亦能回。兵敗國危傾。

○其三

當權將﹐其責重如山。社稷存亡全在爾﹐安危君父一時間。爵祿帝王頒。

○其四

銓大將﹐須要素知兵。非是等閒虛譽職﹐莫將軍印委狂生。輕擁甲兵行。

○其五

諸屬幕﹐必是選堪良。勿取門髙當勢位﹐無私親舊與鄕邦。曲順定爲殃。

○其六

攻敵策﹐謀乃勝之原。勿只迎兵交血刃﹐休憑角力靠兵官。勇是禍之端。﹝經曰﹕『善戰者不怒﹐善勝者不爭。非智者不能行﹐非賢者不能用也。』﹞

○其七

統軍帥﹐智慮有明謀。善識天文能勇敢﹐更兼威徳賞勤勞。士卒自英豪。

○其八

爲將帥﹐筮卜識機緣。更用一人髙術士﹐精通占候要知言。凶吉預聞先。

○其九

覘彼勢﹐虛實要先評。兵有正奇將勝敗﹐有無彊弱在軍情。料敵不須驚。

○其十

量彼敵﹐將勇戒驕盈。整暇正須期死戰﹐凱旋猶懼有生兵。養气勿輕臨。

○其十一

戰危事﹐上將戒貪兵。閫計豈能求小利﹐師行自古有常經。紀律要精明。

○其十二

參彼將﹐徳性好攻心。仔細究情隨彼好﹐中行離反詭相親。設利誘前擒。﹝覆兵敗將﹐攻其便﹐究其情﹐伐其機。﹞

○其十三

統兵帥﹐剛暴自殘兵。有勇有勞無賞罰﹐卻將傲慢事行刑。彼將定欺淩。

○其十四

審向道﹐測候要分明。莫爲恃多朦躁進﹐勿從剛暴速兼程。慮彼伏潛兵。

○其十五

途頓止﹐調節要均停。力若有餘兵有銳﹐縱逢彊賊亦堪徵。不致有惶驚。

○其十六

量彊弱﹐彼我孰優長。敵若勢雄兵將廣﹐吾軍衰弱亦難當。主帥要參詳。

○其十七

將權柄﹐識務辧春秋。須是先施仁與惠﹐後行刑戮擇其尢。威愛自然收。

○其十八

賞與罰﹐須是要均平。不可循私行喜怒﹐稍偏親舊失軍情。否則禍災生。

○其十九

水與陸﹐兩勢作艟朋。陸有勢形水亦有﹐舟車捷力不相爭。專在將能明。

○其二十

統軍帥﹐不可妄行刑。莫以軍威行殺戮﹐人生一失永無生。誤損命天嗔。

○其二十一

統軍帥﹐職爵受皇恩。莫以暫時輕賞罰﹐休生外意信姦人。叛背怎成名。

○其二十二

如信佞﹐叛背事皆訛。自古兩邦難立廟﹐當朝忠孝賜恩多。世代盡包羅。

○其二十三

狂寇定﹐乘馬復還京。結局奏功須均賞﹐莫將親識冒功升。反掩勇無名。

○其二十四

封城壘﹐謹守保邊隅。莫恃雄彊侵彼境﹐復從姦佞起兵夫。虛國死無辜。

○其二十五

太平世﹐積食養雄兵。不可輒忘徵戰意﹐常時論武使令精。防寇犯逞庭。

○其二十六

吾勢銳﹐人馬總精雄。財寶滿盈軍足用﹐更詳天象審蒼穹。災禍那軍中。﹝經曰﹕『善用兵者﹐非信義不立﹐非陰陽不順﹐非奇正不列﹐非詭譎不戰。謀藏於心﹐事見於迹﹐心與迹同者敗﹐心與迹異者勝。』﹞

○占風角第二

興兵道﹐風角最爲先。若是迎風權且住﹐後來風助合蒼天。大戰我當先。

○其二

春屬木﹐風自震方來。才起微微聲不大﹐終無禍福不須猜。疑慮卻成災。

○其三

離與兌﹐壬癸自三方。飄作如春依逐分﹐不須多慮與張惶。有寇整兵當。

○其四

四季內﹐或有猛風聲。倒瓦揚沙急似箭﹐隨來方所擺精兵。急備彼軍人。

○其五

猛風過﹐如箭便無蹤。名曰﹤背風﹥風當速備﹐風聲才斷賊來攻。日後愈爲凶。

○其六

兵行次﹐黯黯久陰沈。不雨又無光色現﹐下人謀上恨情深。仔細好搜尋。

○其七

軍出國﹐風自背邊興。大則大贏爲大勝﹐小風小勝總堪徵。天意助我行。

○其八

軍大舉﹐方出帝王城。逆面風來軍恐懼﹐合將人馬結營停。守過待時更。

○其九

軍行次﹐風猛逆狂吹。出陣若逢如此兆﹐不如抽退得全歸。免損將軍危。

○其十

吾擊彼﹐參審主人方。莫問四時並气候﹐風來後助得無妨。迎面莫徵狂。

○其十一

敵居所﹐風起自他方。便有精兵宜固守﹐若言舉動禍之殃。實語莫猜量。

○其十二

假令法﹐且論在三冬。彼國守乾吾欲討﹐風顚西北不堪攻。以此較余宮。

○其十三

𨿽是應﹐還卽應他方。也是彼贏吾負象﹐候其風止或攻傍。不可不參詳。

○其十四

假令法﹐彼國在離間。我擁前軍時正夏﹐南侵北敵苦冬寒。隨象擊傾殘。

○其十五

八方法﹐準此定成功。好事急乘他气逆﹐勿拘朝暮速吞攻。莫放彼從容。

○其十六

己亥角﹐辰戌便爲商。丑未寅申皆屬徵﹐宮音子午正相當。卯酉羽爲方。

○其十七

占風法﹐甲子是貪狼。丑戌謂之公正位﹐姦邪辰未自然當。審細看來方。

○其十八

亥卯未﹐陰賊內中藏。己酉謂之寬大日﹐廉貞寅午未其方。知意細推詳。

○其十九

占飄起﹐客認納音風。徵羽宮商並角姓﹐盡爲主位辧方蹤。勝負在其中。

○其二十

納音土﹐欲得角來風。土是客軍水是主﹐風從己亥發來衝。客敗主收功。

○其二十一

納音土﹐風向羽來吹。水被土淩能克伏﹐定知主敗客來追。莫要展旌旗。﹝卯酉日也﹞

○其二十二

軍營內﹐忽有旋風來。吹折槍旗並倒屋﹐姦謀惡黨欲來摧。暗有賊兵欺。﹝又防火。風從內起謀在裏﹐風從外入賊在外。﹞

○其二十三

風來處﹐如遇作泥人。葦箭挑弓披髮向﹐望空搭箭射來蹤。禳厭禍消熔。

○其二十四

泥人子﹐手執木桃弓。披髮仰頭風上指﹐張弓搭箭射來蹤。禳厭禍消熔。﹝禳惡風法﹞

○其二十五

風夜起﹐晝則不聞聲。寇賊夜行明則伏﹐遣人探視莫教停。防備夜偸營。

○其二十六

邦與邑﹐風猛似雷聲。折木飛沙並走石﹐搖門拔戶禍應生。第一怕三刑。﹝寅申己亥辰戌丑未之類。﹞

○其二十七

軍營內﹐風猛突然來。若在歲刑憂歲內﹐月刑之內必爲災。準備莫遲回。

○其二十八

乾與坎﹐艮震巽離宮。坤兌八方眞正位﹐敵軍居守起方風。枉戰我無功。

○其二十九

吾攻彼﹐審令看風情。令不順方吾莫擊﹐風如順我必攻城。降虜出前迎。

○其三十

營下畢﹐風卒似雷聲。吹倒旗槍飄帳幕﹐須防敵騎欲奔營。大戰血交並。﹝天風起﹐有雷聲吼﹐三朝五日同。﹞

○其三十一

兵行次﹐風卒突軍旗。人馬驚奔皆恐懼﹐前程必有廟堂基。祭拜免災危。

○其三十二

臨陣次﹐風向後飄來。旗幟翩翩吹向敵﹐天威默助凱歌回。賊敗息塵埃。

○其三十三

臨陣次﹐風起四維間。兵近塞邊先備敵﹐便從豹尾擊黃幡。殺敵不爲難。

○占云第三

兵若進﹐須要識浮雲。雲气順時當急戰﹐毋令雲散後交兵。莫問晝陰晴。

○其二

商音姓﹐軍陣見雲從。白與黑時吾大吉﹐靑雲亦勝赤云凶。黃者兩平蹤。﹝主取天子姓﹐不主出帥姓。﹞

○其三

角音姓﹐靑气寓晴空。黃赤二云軍亦勝﹐黑雲陰助喜先鋒。白色定爲凶。

○其四

宮音姓﹐黃色要先逢。靑色气來軍大敗﹐更兼兵死將無功。黑气利先攻。

○其五

徵音姓﹐赤色火燒金。非火克金成大器﹐白雲黑气現黃雲。軍將禍殃深。

○其六

羽音姓﹐惟事要靑靑。列陣賊來先自走﹐赤黃白黑總非贏。宜退不宜徵。

○其七

雲起處﹐行色重而烏。暗伏賊兵軍不見﹐露其形體在髙隅。一半是番胡。

○其八

雲起處﹐低覆似人形。此是賊兵謀我象﹐須防入境起徵凶。遣將用精兵。

○其九

云似虎﹐或若豹行形。及似穿連長匹絹﹐暴師入境卻偸營。排陣整兵迎。

○其十

四方現﹐云色競騰過。黯淡相親來我寨﹐賊來請命未爲和。賢將莫蹉跎。

○其十一

雲起現﹐片片或舒長。有似舒繩排緣木﹐名爲愁气不相當。現處將憂喪。

○其十二

雲气赤﹐尢更接連綿。有似長藤無斷續﹐外邦賊起入中原。主戰在秋天。

○其十三

雲气赤﹐那更滿蒼天。必定賊來侵我界﹐黑中云赤亦徒然。吾將必遷延。

○其十四

云來往﹐有似兩爭龍。只在外軍盤頂上﹐賊邦兵將必逢凶。我帥顯英雄。

○其十五

云似鳥﹐盤繞在其中。此是上方天助順﹐不宜復見黑雲峯。連赤亦爲凶。

○其十六

甲乙日﹐將忌白雲前。若奔吾軍還勢急﹐理當速退舍平川。守固在髙原。

○其十七

丙丁日﹐若遇黑雲攔。莫恃兵多兼將勇﹐也宜堅守引師還。徵戰必遭殘。

○其十八

戊己日﹐前面有云靑。急止勿行權住在﹐軍人須語審詳聽。施惠得中旌。

○其十九

庚辛日﹐前忌赤云來。勢緊迫吾須大戰﹐彼軍得勝我軍摧。守險固顚危。﹝過旬中卻行。﹞

○其二十

壬癸日﹐云忌暗而黃。此兆主災迎老將﹐無緣兵廣恣猖狂。謀者審而詳。

○其二十一

觀雲气﹐擇士細詳看。晝夜用心精審究﹐莫將此事以爲閒。風色辧相干。

○其二十二

軍營上﹐云若似飛烏。有似蓋來並伏虎﹐此爲勝气不須疑。攻則定疏虞。

○其二十三

軍營上﹐云若死灰揚。若蓋臥魚或乍見﹐此爲衰气不虛張。不動將軍亡。﹝移寨遠處吉。﹞

○其二十四

城頭上﹐突出赤色云。或是黃紅雲上現﹐城中不久喜來臻。以此得和平。

○雲气門

占气法﹐雞羽爲輪車。二者勿離牙帳內﹐敵人千里外須圖。知變在須臾。

○其二

軍旣舉﹐惟以气爲先。兵若精雄加气銳﹐超關投石可攻前。鼓作在英賢。

○其三

將軍善﹐識得气妖祥。風角鳥云能總解﹐機籌謀略又相當。取勝應功良。﹝旣有其象﹐當隨其景﹐就謀術﹐以破其軍。﹞

○占气第四

兵進擊﹐睹气合參詳。不必攻城並野戰﹐度其形狀自斟量。稍錯便乖張。

○其二

城營內﹐气似鳳如龍。更若大山並類蓋﹐猶人火赤降城中。其下不堪攻。﹝下必有貴人。﹞

○其三

髙空現﹐拂拂又微微。透闕輕箭煙﹐一般黃气色依依。慶賀兩朝期。

○其四

猛將气﹐龍虎兩相連。掛翳蔽天兼掠地﹐蔓瓜蓋路覆平川。堅守莫爭先。﹝不可交戰。﹞

○其五

猛將气﹐樓閣及旌幢。或似長堤形渺渺﹐更如華蓋與王良。其下莫能當。

○其六

猛將气﹐黑色似龍形。或類虎形至猛獸﹐當其敵上或城營。不可向前徵。

○其七

猛將气﹐顯赫又衝天。或似雙蛇山嶽樣﹐又如倉廩及濃煙。休戰最爲先。

○其八

猛將气﹐持戟或持刀。林下森森弓弩樣﹐色兼靑白若脂膏。將士盡雄豪。

○其九

猛將气﹐如虎黑霞遮。或似門樓旗立內﹐又如气出若蛟蛇。其下將堪誇。

○其十

暴兵气﹐如火又如煙。或似旗幡並戰馬﹐低頭仰尾向軍前。觸戰血成川。

○其十一

伏兵气﹐渾渾又能圓。黑气中間環赤色﹐又如赤杵黑霞連。其下立戈。﹝狀如赤杵﹐在黑气中也。﹞

○其十二

降兵气﹐叉手盡低頭。形似成行相把手﹐三朝五日敵來求。指日倒戈矛。

○其十三

伏兵气﹐彷佛狀如樓。兼有似人並黑赤﹐或如山嶽覆崗丘。其下有戈矛。

○其十四

兵發日﹐天气久陰沈。不雨又無光彩色﹐姦人謀事恨懷心。仔細速推尋。

○其十五

觀气色﹐日月气來衝。北面气來還北狀﹐气南南狀或西東。常以此爲宗。

○其十六

城上气﹐結似犬羊形。象主血流圍邑破﹐好持降類出門迎。方免血殘兵。

○其十七

占蒙气﹐鬱鬱繞城營。其气周回如帛繞﹐分毫不入此城中。休擊此般城。

○其十八

城營寨﹐有气入城中。必主姦謀事已定﹐安排大戰奪吾城。謹守令嚴明。

○其十九

軍上气﹐漸漸變成云。或作山形於直上﹐內中大有將機謀。要擊且休休。

○其二十

臨陣次﹐赤气後前生。必有伏兵埋气下﹐事須謹愼探其情。固守莫胡行。

○其二十一

占敗气﹐如网又如蛇。赤气照天營上起﹐又如破屋壞氈車。其下死如麻。

○其二十二

占敗气﹐掃帚似豬羊。藤蔓死蛇並死狗﹐塵埃走鹿又驚獐。不戰自奔亡。

○其二十三

占敗气﹐羣鳥似低頭。或類揚灰魚臥死﹐懸鐘映暈或牽牛。才戰若星流。

○其二十四

占敗气﹐掃帚又如虹。捲席懸衣灰色樣﹐臥屍無首覆船同。戰彼不須攻。

○其二十五

敗軍气﹐鳩尾及鷹飛。或似壞山並破屋﹐彼軍形現敗無疑。一戰自奔馳。

○其二十六

敗軍气﹐乍有乍微纖。一去一來皆斷續﹐又如霞气入靑天。俱是敗之先。

○其二十七

敗軍气﹐千萬似人頭。更有偃魚零落樹﹐如灰瓦礫覆城樓。其下血交流。

○其二十八

黑气現﹐其象若胡人。又似虜兵排列陣﹐八方夷夏起煙塵。民戮屋燒焚。

○占霧第五

天霧者﹐不止四時生。陽不順時陰成霧﹐陰不和上霧昏昏。邪气事難精。

○其二

天之霧﹐五七日當占。有雨時時且平吉﹐若無雨時疫瘟纏。民病有災愆。

○其三

相對敵﹐有霧敵邊來。似雨紛紛來勢急﹐如煙入眼目難開。馬步一齊來。

○其四

兵發日﹐霧气晝昏昏。欲似露來兼灑雨﹐此爲天泣淚紛紛。須駐賞三軍。

○其五

久陰霧﹐顏色帶紅鮮。更被黑風吹上去﹐兵戈卽日展平川。速備莫遷延。

○其六

城營上﹐有霧似懸屍。爲將且須觀此象﹐所居營寨卽那移。不去將當之。

○其七

軍營內﹐大霧數朝濃。晝夜不開相對敵﹐客軍先敗走奔衝。排隊襲其蹤。

○其八

城營內﹐大霧起城頭。白色似煙兵戰喜﹐三朝五日簇戈矛。準備好方遊。

○其九

大黃霧﹐騰罩掩山川。乍合乍開防詐僞﹐須防內外有相連。不悟血侵田。

○其十

周回霧﹐城內沒些兒。欲要攻城攻不得﹐其城天助有軍威。謹守自安宜。

○占霞第六

占霞色﹐似气不相成。形若似云云不是﹐形如拖掃气紛紛。識者自詳因。

○其二

兵發日﹐占顧面前霞。甲乙怕逢霞气白﹐丙丁黑气向前遮。大戰不應差。

○其三

兵發日﹐霞气日辰並。縱有前程應大戰﹐逢霞生日應須贏。拗日不宜徵。﹝甲乙日黃﹐戊己日黑之類。﹞

○其四

觀气色﹐霞气日辰裁。兵進前途交戰勝﹐開疆玉帛積成堆。人馬盡驅來。

○其五

兵發日﹐五气辧災祥。角姓怕逢霞气白﹐羽音黃气莫禁當。宮姓怕靑蒼。

○其六

商音姓﹐前怕赤霞攔。徵姓黑霞並黑气﹐皆爲鬼賊怕相殘。不得視爲閒。

○其七

城營上﹐五色气並霞。盡是賊軍天預顯﹐早須驚覺較量些。否則死如麻。

○其八

霞與气﹐二件或相兼。气若色黃赤白好﹐霞如黑色亦同占。彷佛在良賢。

○其九

霞似席﹐云卽便爲龍。龍虎相交軍必勝﹐臨時勝負更看風。遂我彼軍凶。

○其十

出軍日﹐霞气莫前攔。我後气來風更順﹐從他前銳後寬嚴。軍馬獲平安。

○其十一

攻城寨﹐先料水情源。上有大流堪決灌﹐不須交刃損兵員。勿縱暴剛權。

○占虹霓第七

虹霓現﹐因雨影東西。晨現必當雨未止﹐晚來東現日光輝。術者細觀之。

○其二

兵行次﹐虹貫日邊傍。禦備伏兵前有阻﹐且須審細自商量。終不得開疆。

○其三

虹霓現﹐城寨可攻之。蛇直入來爲病疫﹐淺紅兵瘴要須知。移寨避災宜。

○其四

虹赤白﹐盡是阻軍行。若是橫橋攔著路﹐且須盤泊犒軍兵。不久卻回程。

○其五

虹入井﹐盡是敗軍情。或有鼠形營上現﹐忽然交戰血成坑。防擊保城營。

○其六

虹如暈﹐更復似弓形。有若白虹形斷續﹐兼之五六見城營。皆主血光成。﹝或見五六月。﹞

○其七

虹霓見﹐更或似弓形。有若暈來如斷續﹐兵興五日便回程。久住必災成。

○其八

白赤虹﹐單見色無雙。如气沖天或橫過﹐蚩尢旗號動戈槍。起處必爲殃。

○其九

虹起處﹐頭尾地侵天。其虹見時非有雨﹐晴天見者血成川。民更有災愆。

○其十

白虹見﹐晝見地侵天。其地一方皆主亂﹐眾人喧鬧有災纏。年內應其占。

○其十一

白赤虹﹐晝見莫興兵。更有虹霓垂軍上﹐彼軍殺將且須停。動必有災。

○占雨第八

凡論雨﹐二气是陰陽。升則爲云降則雨﹐若逢兵動合災祥。良將要參詳。

○其二

師在道﹐或始出郊城。雷雨如傾溪澗阻﹐沐屍凶象不堪行。勿足與天爭。

○其三

軍始進。雨急立成泥。名曰沐屍當速止﹐別詮吉日與良時。彊進必凶危。﹝軍讖曰﹕『兵行日暴風猛雨﹐折旗幟不止﹐此天怒也﹐不可進兵﹐待天象和明﹐別擇日行。』﹞

○其四

軍發日﹐微雨灑軍行。此是潤軍兵必利﹐旌旗前指最爲精。所向定須贏。

○其五

兵始進﹐旗幟繞於槍。半雨半晴霞气過﹐且須盤泊好參詳。去卽陣難當。

○其六

天數日﹐半雨半兼晴。營內有姦謀結叛﹐先晴後雨叛難成。先雨後晴興。

○其七

兵發日﹐風雨逆沾人。天意欲知教我記﹐不須前進恐危身。見陣潰亡軍。﹝《軍行志》﹕『如行軍見暴風猛雨﹐倒折旗槍﹐大雨不止者﹐天之怒也﹐軍不可進。宜待天象和明﹐別擇日時門戶﹐軍行方吉也。』﹞

○其八

天雨物﹐形體不能聲。其分凶災主兵寇﹐功臣遭戮國須傾。固守得平平。

○其九

天雨血﹐賢退進邪人。血染金革皆不喜﹐急移營寨賞三軍。無罪受王刑。

○其十

天雨鳥﹐爪翅及諸般。若在彼軍他主敗﹐我軍逢此不能安。必見損兵官。

○其十一

天雨蛩﹐在敵不宜攻。或鱉或魚皆凶兆﹐我軍見者便回程。不動便遭凶。

○其十二

天雨毛﹐主將信邪姦。急宜謹廉須固守﹐莫將輕慢事非凡。天意報君顏。

○其十三

無雲霧﹐一色見天晴。此象無雲而雨降﹐謂之天泣事難禁。主帥未安心。

○其十四

黑雲現﹐橫截在天河。見此天河新作換﹐來朝有雨應君家。此語不曾差。

○其十五

天河內﹐閃電見光明。隨卽來朝遭大雨﹐自然﹛滂﹜霈若盆傾。平地水汪盈。

○其十六

月生暈﹐月暈暈參星。或暈井宿遭雨降﹐五朝七日不差分。空裏似盆傾。

○其十七

密見。雨陣黑濃濃。驀地攔前轟霹靂﹐天雷驚震擁來攻。有雨不多分。

○占雷第九

老陽極﹐出地變成雷。出聲之先收聲後﹐此爲災怪號非時。兵起主荒饑。

○其二

占雷法﹐大怕出非時。皆是守官無政法﹐酷民枉役有天知。天怒震威摧。

○其三

兵發日﹐風吼忽雷鳴。戰馬盡驚旗倒折﹐前程必有賊來迎。大戰血交並。

○其四

兵發日﹐气與雷聲。云趁我軍雷逐後﹐天威神助大軍行。此去必須贏。

○其五

兵發日﹐雷動我軍營。天助威靈軍得勝﹐若居彼上我勞軍。審細聽其聲。

○其六

冬三月﹐何事忽雷鳴。只利客軍非利主﹐髙旗先舉定須贏。後戰必無成。

○其七

雷霹靂﹐樹木及諸般。若在彼軍營寨上﹐天威殺气我難當。移寨始爲安。

○其八

營寨上﹐雷止一聲鳴。定是命來應迅速﹐不然急詔事叮嚀。上將好詳聽。

○其九

營郡邑﹐天上忽雷聲。欲似雷鳴還不似﹐多應土地注長傾。否則戰將爭。

○其十

兵發日﹐風送逆雷聲。天意欲將兵仔細﹐不宜先舉恐傷危。遇敵恐遭摧。﹝夫雷霆者天地之成﹐震則以驚萬物﹐兵者尢宜祭之。凡雷霆於將軍士卒﹐宜擐甲張弦﹐其得天助也。﹞

○其十一

無气﹐天色十分晴。驀地一聲如雷響﹐或如霹靂野雞驚。龍出沒災刑。﹝經曰﹕『謂之天鼓﹐亦主兵火。』又曰﹕『龍出。』﹞

○其十二

將軍眾﹐驀地一聲雷。次後並無雷附矣﹐將軍兵眾必行之。舉處可先爲。

○其十三

春三月﹐甲子共庚寅。乙丑戊子並辛卯﹐雷鳴霹靂恐傷人。大戰月旬驚。

○其十四

將戰次﹐臨陣有雷聲。後我軍中鳴至敵﹐敵軍必敗我軍贏。反此一同情。

○其十五

天陰久﹐不雨數朝期。忽有雷鳴我軍上﹐前程得捷占便宜。反此我軍危。

○其十六

雷四起﹐南北與東西。其勢往還鳴不定﹐合當回避不須遲。大戰兩傷之。

○其十七

聲渾渾﹐其勢又圓長。起處來方我軍上﹐若還徵戰定無妨。又助我軍彊。

○其十八

霹靂震﹐牙帳震聲雄。忽速搜尋休要住﹐須知營寨有姦凶。尋覓莫從容。

○其十九

密雲見﹐踴躍若傾河。忽有雷聲先大作﹐其時有雨也無多。說出徧徧無。

○其二十

雷忽震﹐震處眾人驚。若雷又非聲振怒﹐我軍之上必摧傾。移寨免憂驚。

○其二十一

雷聲震﹐連日不收聲。此象正爲多失信﹐爲地官吏不能淸。天令與人聞。

○其二十二

雷震雹﹐隨卽雪空飛。陰气勝陽因此得﹐賊臣將起事須疑。主吏損心知。

○其二十三

兵發日﹐雷發我軍中。天助神威兵大勝﹐若居彼上我軍凶。詳細辧雷轟。

○其二十四

兵發日﹐霞气與雷聲。霞隨我軍雷隨彼﹐威感應之我軍停。此去必功成。

○其二十五

兵發日﹐須要識鳴方。雷自我軍營上起﹐主軍大勝客軍傷。天意助我祥。

○其二十六

兵發日﹐雷向敵軍鳴。彼勝我輸宜罷戰﹐不然城寨定遭。預計不宜徵。

○其二十七

軍營內﹐無雨及無雲。營上忽然雷霹靂﹐主軍大敗急移營。不爾禍來侵。

○其二十八

占雷兆﹐初發那方鳴。乾上主興多士卒﹐坎方大水阻行兵。艮位病臨營。

○其二十九

占雷兆﹐初若震方鳴。決主其年髙貴﹐預收糧餉賑軍民。巽上旱災臨。

○其三十

占雷兆﹐初動在離方。恐有火災兼旱孽﹐坤宮損稼總宜禳。兌位起兵忙。

○其三十一

商音姓﹐鳴忌在離方。角姓兌乾宮震巽﹐羽防坤艮及中央。徵姓坎方殃。﹝天子出﹐取天子姓﹔不出﹐只以主將姓並日幹爲主﹐以八方生克斷。訣云﹕『甲乙兌乾方﹐丙丁坎上當。戊己防震巽﹐庚辛離有殃。壬癸艮坤位﹐中央總不祥。我克他軍敗﹐他克我軍傷。生他𨿽用計﹐生我自投降。上天昭應驗﹐良將細推詳。』﹞

○占天第十

天之道﹐爲父又爲君。淸靜麗明爲順吉﹐昏暗陰散缺忠臣。諂佞近王庭。

○其二

天气赤﹐蔭地一般紅。人物盡來如屠血﹐來兵必戰有災凶。兵敗莫西東。﹝宋咸淳甲戌七月初六日庚辰酉時﹐在天有一丈餘髙霞﹐映地如血﹐當年十二月過江﹐至丙子納降﹐江淮軍民遭塗災。﹞

○其三

天之道﹐哀響又兼鳴。此處必主興王道﹐異謀革位少良臣。年內見其因。

○其四

天之道﹐其象號乾方。或若分爲於兩半﹐分帝別土亂徵傷。人主見憂惶。

○其五

天之道﹐忽裂見樓臺。皆主兵荒人世亂﹐千般祥瑞忽爲災。其怪報人來。

○其六

天河分﹐忽若似戟尖。兵革當興逢此兆﹐諸州郡府見憂煎。塗炭徧山川。

○其七

天色白﹐慘慘甚昏蒙。久陰不雨陰謀事﹐必爲兵火事難通。年內始知蹤。

○其八

天忽響﹐鳴鬧在蒼穹。多是子憂當父感﹐天鳴臣怒鑑君同。君主可寬刑。

○其九

天道慘﹐慘色變深黃。必主大風三二日﹐船行急止莫滄洋。預報與君忙。

○其十

天忽見﹐有虹赤紅黃。貫北斗極星還繞﹐君生賢聖主非常。此事甚相當。

○其十一

天久旱﹐無雨水盆流。此是天時雨不潤﹐不能下降奔髙流。禾谷豈全收。

○占日第十一

太陽位﹐爲主正爲君。兆主國君家國事﹐通行循度總和平。昏蝕主憂驚。

○其二

日傍气﹐赤色若懸鍾。遊所見邊須將死﹐不論春夏與秋冬。所舉總成空。

○其三

日生暈﹐上下兩重交。必有彼將亡將過﹐中謀獨霸不成韜。終是舉槍刀。

○其四

日在右﹐白气若虹交。兆主血流成大戰﹐緣君失政作成妖。無法可禳消。

○其五

日光暈﹐暈耳有陰風。左右並同爲吉兆﹐三般變易日時逢。日月在羅籠。﹝日邊耳﹐《經》曰﹕『日有抱暈於野﹐皆有降軍降將至也。』﹞

○其六

日光暈﹐有暈要須知。闕處預先防備吉﹐忽然不闕亦須疑。三日雨淋漓。

○其七

日中暈﹐上蓋下爲纓。向暈卽凶背暈吉﹐若無徵戰有風聲。霞气雨還成。

○其八

暈不合﹐垂在兩邊生。城內有謀人不就﹐且饒緩慢看軍情。一事也無成。

○其九

暈邊气﹐入則外軍贏。隨气攻之應大勝﹐忽然內出我軍傾。勝負預先明。

○其十

暈邊耳﹐一耳喜來生。兩耳欲來相解意﹐又言拜將攝公卿。此速甚分明。

○其十一

日月背﹐順吉背須凶。若背東方西面勝﹐背西東面獲其功。南北並皆同。

○其十二

占日月﹐主客要先知。晝把太陽將作主﹐夜憑星月驗安危。客認气隨時。﹝日月星連主﹐雲霞气爲客。﹞

○其十三

相鬥敵﹐兩日見分明。必有拔營離寨去﹐正當日下看拋城。大戰血交並。

○其十四

相鬥敵﹐日斗對城營。交戰血流看主客﹐必應主敗客軍贏。日度算還生。﹝算太陽分野。﹞

○其十五

日中暈﹐日被白虹穿。天下大兵看卽起﹐又兼烈士執仇冤。奮怒气沖天。﹝荊軻入秦時有此兆。﹞

○其十六

發兵日﹐日偶蝕並虧。莫往前程尋大戰﹐天垂成像遣人知。去則將難歸。

○其十七

冠纓日﹐日上卽爲冠。在下爲纓檠捧日﹐冠爲喜兆將須歡。纓則將心攢。

○其十八

兩日斗﹐少時及明朝。倘或忽聞如此兆﹐外藩艸莽競興妖。進步疾兵消。

○其十九

日邊气﹐如杵赤而明。旣顯不當軍將出﹐執堅迷往損其兵。一半不回程。

○其二十

日旁暈﹐狀若死蛇圍。其兆主災先舉將﹐帥徒半出不能回。宜攺擁師歸。

○其二十一

日邊暈﹐抱日一邊生。順抱敵人須可擊﹐還如逆抱戰無贏。隨象舉其兵。

○其二十二

日下气﹐赤气列三層。天下流亡兵競起﹐黎民失業禍災生。鹿走霸圖爭。

○其二十三

日四耳﹐俱在四隅邊。宮闕儲君生太子﹐歡忻期降定三年。人馬罷徵權。

○其二十四

日中气﹐上下黑衝過。長子建謀興大逆﹐速當根究莫蹉跎。遲便舉兵戈。

○其二十五

兩陣近﹐靑气日邊生。其狀分明如半月﹐順其形气速前徵。交戰必須贏。

○其二十六

太陽畔﹐八字气分明。下若鹿獐形勢走﹐將亡兵潰禍災成。固守保關營。

○其二十七

太陽畔﹐雲气傘張形。又若飛煙星影裏﹐火星傍出血成坑。堅守不宜行。

○其二十八

太陽畔﹐突出泰山端。紫气盤旋俱不散﹐城中軍勝賊當殘。臨陣審詳看。

○其二十九

太陽畔﹐气蓋日當中。白色東西連卯酉﹐主憂社稷重災凶。攺號任神龍。﹝名曰喪門。﹞

○其三十

太陽畔﹐九曜簇於邊。似火如燈光爛爛﹐九州大亂水滔天。王道苦憂煎。﹝又主兵幹。﹞

○其三十一

太陽畔﹐牛斗競爭時。更有傍邊持戟立﹐戟人無首影依稀。宗廟必傾危。

○其三十二

太陽畔﹐如幕又如花。相繼相連不間斷﹐嬪妃皇后亂其家。術士見生涯。

○其三十三

太陽畔﹐气如剪刀形。更有散花桃杏雜﹐君王失政后妃稱。鮮潔愈爲精。

○其三十四

太陽畔﹐气若壁形圓。其影團圓如暈色﹐羣邦臣下反謀專。奪我境邊田。﹝主小臣謀反分國。﹞

○其三十五

太陽畔﹐一樹蒂根成。兩气橫生長拽出﹐弒君自縊叛臣情。隨帝應其徵。

○其三十六

太陽畔﹐如鼠樹枝間。又似雞形雙翅舉﹐看看洪水作爲難。移寨向髙山。

○其三十七

太陽畔﹐帆幔气堪疑。又若破船來向岸﹐仍居乾位帝京隳。帆落勢傾時。

○其三十八

太陽畔﹐五色气鮮明。下有奔獐形象具﹐忠臣遭戮又妖興。不可不畱情。

○其三十九

太陽畔﹐十字在中張。大禍欲來先露兆﹐姦凶懷恨作妖祥。齋醮早消禳。

○其四十

太陽畔﹐气色似人兵。若在離邊移寨上﹐君王易代表臨。賢者得其情。

○其四十一

太陽畔﹐兩手在其傍。更有金星圓出現﹐后妃作孽亂生狂。乾地應其殃。﹝乾符六年二月十八日午時現。﹞

○其四十二

太陽畔﹐舉手若兩分。或作掃形居兩手﹐君王帝位欲分更。不散決然成。﹝气現久不散﹐其殃必應。﹞

○其四十三

太陽畔﹐靑气散如飛。變作雁行分勢列﹐外邦小國賊臣欺。謀反禍相隨。

○其四十四

太陽畔﹐若對鬥牛間。更有一虹迎面見﹐三公流國戰無還。遷攺莫辭難。﹝國主政權應自失。﹞

○其四十五

日邊气﹐皆應在蚩尢。申酉且須看獬豸﹐喪門申未午時求。見處便堪愁。

○其四十六

日之外﹐有耳兩邊生。必有和通同好善﹐兩軍不戰結歡欣。四海得安寧。

○其四十七

靑天象﹐日月气來衝。北面气沖北面旺﹐南衝南旺認西東。取此以爲蹤。

○其四十八

日色異﹐黃赤病之源。色若白時多死兆﹐更兼兵起禍凶年。疾疫湊來纏。

○其四十九

日五色﹐或有气稜層。其分國王權政失﹐耽迷酒色損生靈。修徳滅奢矜。

○其五十

日紫色﹐名曰疾萎蕤。其分起兵多喪敗﹐且宜修徳厭天機。勿起禍當時。

○其五十一

日有耳﹐兩耳戰均平。厚處必贏君占取﹐一邊有耳一邊贏。無戰喜交兵。

○其五十二

日色靑﹐其分國堪傷。或似火光兼火影﹐皆爲災亂殄忠良。防備賊臨疆。

○其五十三

日生暈﹐須有暈形圓。其形如暈圓圓背﹐那邦臣子叛謀專。奪取境邊田。

○其五十四

日四耳﹐頂上卽爲冠。兩下爲纓須近日﹐下爲履象不爲權。回報日須端。﹝經曰﹕『日上爲冠﹐下爲履﹐兩下爲耳﹐長而爲纓﹐朝抱日吉。』﹞

○其五十五

太陽斗﹐競與日爭時。更有傍人持戟立﹐戟人無首影依稀。宗廟必傾危。

○其五十六

太陽位﹐下復見形圓。便若白來其色黑﹐王更國變別憂權。一日見憂煎。

○其五十七

日出現﹐便若似燕脂。映地滿天如血染﹐此爲天殺苦軍權。七日雨平川。﹝無雨主火災。﹞

○占月第十二

太陰位﹐爲後又爲臣。凡有象形凶吉定﹐行兵主帥要知明。一一細分淸。

○其二

占圓月﹐下小彼軍多。若總大時占我眾﹐全無大小必相和。靑白定回戈。

○其三

出軍夜﹐看月好參詳。有兔主人占大勝﹐兔無還是客軍彊。仔細審形相。

○其四

占夜月﹐五色气相當。此是交兵須謹愼﹐直須拚得賞兒郎。怪吝必相傷。

○其五

太陰內﹐有暈使人驚。其象分明如刀字﹐姦臣謀反事將成。密究速加刑。

○其六

守彼壘﹐吾督將須攻。月色無光灰粉樣﹐拔城不過一旬中。守將亦須凶。

○其七

看夜月﹐五色气相衝。皆是將災宜謹愼﹐直須重賞宴軍中。堅執禍相逢。

○其八

月生暈﹐厚薄四方停。此是三軍勻力象﹐一邊有抱抱邊贏。順抱若神兵。

○其九

月生暈﹐暈有耳兼生。將有火災難閃避﹐三朝有雨得安寧。無雨禍還成。

○其十

月生暈﹐暈內有流星。當有貴人奔出走﹐客星入則將當驚。國亦不安寧。

○其十一

月如赭﹐莫戰最爲良。若或不依須見敗﹐客軍得勝主軍傷。宜且守封疆。﹝先出客﹐後出主。﹞

○其十二

相鬥敵﹐月滿色無光。客勝主衰須謹愼﹐忽然交戰主難當。城內欲投降。

○其十三

雙月現﹐現則有兵荒。兩兩三三俱亂出﹐當其現處競猖狂。人馬兩逃亡。

○其十四

兩月斗﹐侯景犯梁朝。倘或遭逢如此兆﹐外藩雄略有謀韜。俱廢若冰消。

○其十五

兵在外﹐月蝕八分彊。軍欲還鄕休罷戰﹐忽然蝕盡倒城亡。將死向郊荒。

○其十六

太平夕﹐月破作三分。四海荒荒興逆叛﹐都緣人主寵奢昏。艸寇輒稱尊。

○其十七

月黃色﹐分野現明光。此是將軍遷職象﹐彼師我眾兩無傷。各自守封疆。

○其十八

月邊气﹐其象若羣豬。羽姓將軍兵大吉﹐宮商角徵不占拘。把捉顧方隅。﹝方進兵大吉。﹞

○其十九

十五夜﹐月缺不團圓。一面凸凹三兩處﹐近臣懷怨奪君權。急究反情原。

○其二十

金入月﹐星朗月無光。星蝕太陰臣造逆﹐月明生暗將星亡。星沒客軍傷。

○其二十一

金與月﹐俱出在西方。星北北方軍必勝﹐星南南面將星彊。月向將兵亡。

○其二十二

金月暈﹐星暗月昏昏。客必敗亡須好認﹐木星三暈宰臣奔。天象顯然分。

○其二十三

月有暈﹐白虹向中穿。天下大兵看卽起﹐更兼壯士執仇冤。日怒气沖天。

○占星第十三

兵要法﹐爲主認星辰。伏逆遲畱須固守﹐更看金現便宜行。俱伏兩均平。

○其二

兵要訣﹐爲主認金星。若也伏藏休動作﹐逆行逆戰亦均平。順則最宜行。﹝星退宜退﹐星進宜進。﹞

○其三

金與火﹐統帥識星無。須等行藏知決勝﹐何須堅執講星孤。諸軍細參圖。

○其四

二星合﹐相犯必爲災。分野若當須有事﹐本藩太守禍之胎。修徳免災來。

○其五

三星聚﹐晉宋爲兼唐。此地將軍須就獄﹐總兵主帥作猖狂。斬首獻明王。

○其六

四星聚﹐平帝會張星。王莽赤眉兵造起﹐後來光武掃餘兵。晉魏也曾更。

○其七

五星聚﹐漢祖得其時。秦滅漠興東井捨﹐君王起事合天機。星會尾如箕。

○其八

星落寨﹐爲將恐遭殃。宜速移營方見吉﹐彊堅舊所必凶傷。天降禍難當。

○其九

星相打﹐攻守兩茫茫。遇戰血流交滿野﹐攻城不下好堤防。宴犒賞兒郎。

○其十

金星畔﹐邊有小星侵。相去不過咫尺遠﹐客軍當敗將消沈。兵罷只如今。﹝凡金星爲將星﹐專主兵權兆。﹞

○其十一

金星疾﹐急戰定應贏。行若緩時須固守﹐星髙攻戰有功名。低害莫深徵。

○其十二

金芒角﹐隨角出軍徵。若有焰光如掃帚﹐亦名天狗食妖兵。其下血成坑。﹝如螻赴水﹐其下必敗。﹞

○其十三

占星宿﹐伏現在西東。星若近南南必勝﹐忽然近北北宜攻。專祖此爲蹤。

○其十四

金星出﹐出在卯中央。東面兵彊莫與戰﹐西出西方不可當。勿與鬥鋒槍。

○其十五

金西伏﹐木出現東方。軍在西南休進戰﹐二星同出現東方。西若戰須亡。﹝或水或木星。﹞

○其十六

金東伏﹐木出現西方。東北二方須敗走﹐忽然同現在西方。東面不能當。

○其十七

同伏現﹐相去尺餘間。交戰將兵須有應﹐水居月上戰應先。月內必師還。﹝水在月上也。﹞

○其十八

攙星現﹐分野屬何方。若是正臨災在卽﹐忽然頭尾也遭殃。仁徳可修禳。

○其十九

星一个﹐無尾赤兼靑。直下落來營寨上﹐急須遷去別爲營。此地定無成。

○其二十

金晝見﹐名號是經天。其分用兵兵必敗﹐未曾動處卻兵連。人馬滿郊田。﹝已動敗﹐未動易政。﹞

○其二十一

星晝殞﹐聲震響如雷。赤白或長三五丈﹐忽然更有小星陪。軍勢若寒灰。

○其二十二

星晝隕﹐其地定爲災。必有火焚軍寨柵﹐兼防將士涉沙泥。移寨莫徘徊。

○其二十三

車營內﹐斗大墜星來。或是作聲長數丈﹐其間大戰將星摧。急去免災危。﹝孔明﹑祖逖﹐皆有此兆。﹞

○其二十四

軍營內﹐星隕落其間。拽尾或長三五丈﹐皆爲敗證莫相殘。急去免災姦。

○其二十五

軍營內﹐星殞作驢鳴。兆是敗軍並殺將﹐便須移寨不當停。天意甚分明。

○其二十六

營寨內﹐星大殞其中。芒角光明兼曳尾﹐急須移寨避災凶。不去禍重重。

○其二十七

出軍法﹐夜與日皆殊。彼上有星兼月朗﹐我軍上面暗稀疏。進戰決成輸。

○其二十八

星晝殞﹐分作二三星。此是兵戈將欲動﹐須防敵國別來侵。陰賊逆謀生。

○其二十九

吾守壁﹐月內一星明。必是外姦來入壘﹐期於半月害吾城。搜捉審姦情。

○其三十

提大眾﹐欲打彼城墻。月左有星占上角﹐城中賢將有謀方。速退莫施張。

○其三十一

敵守壘﹐我力有餘攻。月下有星相近駐﹐彼城姦欲亂吾中。門戶審其蹤。

○其三十二

圖彼久﹐月背一星隨。壁內敵人謀走北﹐其城沈潰不須摧。捷報凱歌回。

○其三十三

觀敵壘﹐月背見三星。狀若連珠敵便遁﹐不須攻打自安平。撫眾勿殘生。

○其三十四

軍馬進﹐月畔見三星。形似三臺將月捧﹐攻城不下戰無成。擇地設營停。﹝候過旬日﹐別看气候。﹞

○其三十五

攻彼壘﹐月下列三星。城內詐降設巧計﹐急當準備出師徵。莫信詐爲誠。

○其三十六

圍敵壘﹐月角露三星。亦類三臺侵抱月﹐其城難取枉亡兵。別處設謀贏。

○其三十七

彗星現﹐出在月傍邊。必有弒君並殺父﹐國中紛擾禍相連。更主易桑田。

○其三十八

金臨木﹐三五寸金分。少婦合憂生哭泣﹐又見鬥將見災凶。偏將喪郊中。

○其三十九

星墜地﹐鳴下似雷聲﹐著地便如焚薪狀﹐此爲天狗食人民。百日見災生。

○其四十

彗星現﹐但看出何方。定主國君喪性命﹐不過百日見驚亡。咸滅在君王。

○其四十一

太白犯﹐昴畢二星纏。定主逆臣謀國主﹐馬奔人走喪中原。入昴赦人原。

○其四十二

金與水﹐二曜若侵淩。定主破軍並殺將﹐水居金上客軍贏。在下主和平。

○其四十三

彗星現﹐從斗向南行。經過垣墻天市界﹐外邊兵寇界相臨。損將血成坑。

○占北斗第十四

凡北斗﹐斗乃眾星魁。天上眾星難相犯﹐若來相犯有災危﹐占候者須知。

○其二

斗口內﹐彗現出光芒。海內兵戈俱大起﹐江河流絕業城荒。民作甲兵糧。

○其三

北斗內﹐穿出彗星輝。國內主君邊寨將﹐陰謀惡黨起旌麾。著意謹防危。

○其四

北斗下﹐气若破車輪。白色漸生侵口內﹐饑荒不稔寇成羣。餘禍不堪論。

○其五

黑色气﹐守定斗口邊。父子相吞天下歉﹐水氵城郭少乾田。災害四方傳。

○其六

占北斗﹐第一是妖星。卻要分明君始吉﹐忽然不現眾星明。主將落姦情。﹝妖星﹐乃貪狼星也。﹞

○其七

占北斗﹐夜夜白霞遮。不過七旬兵大起﹐橫屍千里臥如麻。忌戰日西斜。﹝斗爲主﹐霞爲客﹐有索戰﹐不可出。﹞

○其八

占北斗﹐紫气在其中。有事欲來君且記﹐不過旬日喜重重。萬姓賀堯風。

○其九

占北斗﹐赤气在其中。萬萬雄師徒費力﹐攻城盡死不成功。枉把庫廒空。

○其十

占北斗﹐兼有小星多。天下不安人失業﹐荒涼米貴遞相磨。處處動干戈。

○其十一

靑蒼气﹐漸入斗星中。定有賊來侵郡邑﹐不然裨將欲謀凶。大忌是三冬。

○其十二

占北斗﹐明閃電光輝。定主好人初出世﹐輔賢明徳助人君。此兆卽非輕。

○其十三

占北斗﹐太白入其中。定主將軍逢戰死﹐城營難守亂人民。大小走西東。﹝太白入斗﹐將星失度也。﹞

○其十四

黑雲气﹐夜蔽星斗中。如此三朝當有雨﹐急須準備候天晴。此理甚分明。

○其十五

占北斗﹐忽直或伸之。衝入斗中姦事有﹐犯其星位各占之。術士亦須知。

○其十六

占北斗﹐通夜黑雲遮。定主來朝須有雨﹐急披雨笠候天涯。應兆不能差。

○占地第十五

地之道﹐與月一般稱。爲母爲臣生萬物﹐發生含育盡乾坤。明辧豈無靈。

○其二

統軍帥﹐下寨要安營。無是須知吉凶地﹐莫令誤犯損軍兵。此理要精明。

○其三

地名好﹐川破不堪安。大路叉中休下寨﹐伏屍古墓見多般。將帥要知言。﹝主虛驚﹐賊來破寨。﹞

○其四

山窄地﹐泣滴莫安營。兩路中間休立寨﹐勿投天竈怎持兵。仔細與君尋。﹝天竈者﹐大谷之口﹔龍頭者﹐大山之端。﹞

○其五

戰場地﹐古廟與靈壇。攻破城營遺故地﹐盡言凶敗與傷殘。細說與兵官。

○其六

山谷口﹐下寨忌逢之。前髙後下居之險﹐地無艸木主憂疑。明將總須知。

○其七

大驛路﹐前後總須疑。或在髙崗或近水﹐長深溪間最無疑。下寨得便宜。

○其八

營已下﹐須識有災非。地上忽生諸怪類﹐往來天象看來情。主將要知因。

○其九

占其地﹐毛羽忽然生。必主人君遭厄難﹐大兵侵國亂朝廷。百事應憂驚。

○其十

田地上﹐忽然便生毛。處處盡生人總見﹐此爲謀道血流郊。百日主凶妖。﹝《易》曰﹕『憂喪之兆﹐如生毛在地﹐橫亂無根鋪在地。』﹞

○其十一

城營內﹐火焰忽然光。將士敗亡看在速﹐急須移寨免災殃。不去禍難當。

○其十二

城忽裂﹐必主起干戈。山中地或如雷吼﹐敵軍來速探如何。急避莫蹉跎。

○其十三

營寨地﹐泉水及生塵。有戰不離於月內﹐早排兵甲敵邊。移寨避災。﹝先移後戰。﹞

○其十四

城營地﹐無故動還搖。大戰必應於歲月﹐直須移寨禍應消。不去將身招。

○其十五

城營內﹐地動起兵戈。但且移營於福上﹐不然刑禍將身多。陣破自消磨。

○其十六

城營內﹐忽見地生毛。所統精兵當便起﹐須臾不去禍應遭。禳醮保功勞。

○其十七

城營內﹐地上起錢花。有似馬蹄同此兆﹐移營擁士定歸家。應驗決無差。

○其十八

城營內﹐地忽陷崩﹤秀頁﹥。禍起兵連緣此兆﹐移營義滅凶災。不信將身摧。

○其十九

城營內﹐忽見地生丹。敵騎欲來衝突我﹐差人截路莫輕閒。移寨倚亭關。

○其二十

城營內﹐花艸忽然生。急去莫令軍疾病﹐經旬不動將身傾。智士切須明。

○其二十一

城營內﹐地上忽然黃。五穀或生並地長﹐將軍祿位福無疆。士馬樂安康。

○占樹第十六

城中樹﹐忽然總萎黃。威气助吾軍必勝﹐陰神我必成彊。主將喜非常。

○其二

營側伴﹐樹木自崩摧。若近軍前師敗辱﹐不然彼近賊衝來。移去免凶災。

○其三

諸樹木﹐花發不當時。營內見之須速備﹐定知賊眾欲來圍。移寨免災危。

○其四

營寨內﹐樹木被雷驚。或是震傷人與物﹐此爲傷敗被天嗔。移寨免憂心。

○其五

諸樹木﹐忽地出奇枝。異花奇葉人罕見﹐必生異事報君知。將帥者修爲。

○占蜂第十七

軍營內﹐蜂眾泊於營。兵欲動移應不久﹐修磨器甲莫教停。總令便須行。

○其二

軍行次﹐蜂蝶接連來。定用伏兵居艸澤﹐好防林木與山崖。先探保無災。

○其三

軍下寨﹐蜂蝶徧天飛。防有賊來攻我寨﹐急須固守莫遲回。主將要先知。

○其四

軍營內﹐蜂惡亂呵人。或是反軍與謀將﹐必然軍將有災危。謹守賊追欺。

○其五

軍營內﹐蜂子徧飛遊。必主將軍多口舌﹐若還移寨沒災危。記此在心機。

○占鼠第十八

占見鼠﹐其物夙名虛。主盜主姦皆主賊﹐若來爲怪將兵虞。不信禍難除。

○其二

逢見鼠﹐白色是金精。若順軍行軍大勝﹐逆軍來者禍相生。凶吉甚分明。

○其三

逢赤鼠﹐來往在軍前。此是伏軍藏詭計﹐搜尋斜穀道傍邊。急備莫遲延。

○其四

軍營內﹐鼠咬屋椽楹。忽向壁間搬出土﹐移營在近攺遷寧。排備向前程。

○其五

軍營內﹐行鼠尾舒前。將主有災須醮謝﹐夜深谷谷罷戈鋌。太白報人言。

○其六

營寨內﹐驀地鼠成行。欲似弔人聲不罷﹐此須爲禍將身當。禳謝得平康。

○其七

營寨內﹐白日鼠搬兒。不是火災應大水。三朝五日速遷移。不出禍相隨。

○其八

寨中鼠﹐能舞向人前。必有內姦通外敵﹐且須搜捉莫遷延。速備實爲無。

○其九

軍營鼠﹐血染將衣冠。或咬鼓旗皆不利﹐信須修謝拜星官。移寨且求安。

○其十

將軍服﹐上被鼠來傷。必有姦賊看在卽﹐或傷腰下不相當。財散客軍彊。﹝經曰﹕『鼠者﹐賊也。。如有變易﹐必主姦寇入也。』﹞

○占蛇第十九

兵發日﹐路上遇橫蛇。或入水中應大勝﹐蛇還赤地戰無涯。勝地住些些。﹝泊住過一日﹐外動則吉。﹞

○其二

兵行次﹐蛇赤忌逢之。愼備前程來勒戰﹐訓兵激賞布恩威。厚薄勿偏虧。

○其三

軍發次﹐驀地見交蛇。講武揚兵須宴犒﹐不然上將中風邪。身喪掩黃沙。

○其四

蛇諸色﹐大小外邊來。來入我軍兵欲敵﹐更防引得外姦乖。徳向好通開。

○其五

長蛇見﹐飲水近營傍。抽退還鄕方始吉﹐不然移寨向髙彊。營壘布旌幢。﹝天歲九天上同。﹞

○其六

兵行次﹐蛇貫路邊傍。備禦伏兵前道阻﹐且須仔細更思量。終不使開疆。

○其七

蛇入井﹐俱是敗軍形。或似杵形營內現﹐若還交戰血成坑。堅守我軍營。

○其八

蛇貫道﹐白赤動軍情。必有賊兵攔道路﹐只宜盤泊賞軍兵。不久卻回程。﹝但有異色之蛇攔路﹐回師罷戰﹐大吉。﹞

○其九

蛇如鳥﹐更有似弓形。或似白蛇行斷績﹐兼之五六見城營。泣淚血交並。

○其十

蛟蛇見﹐營寨必宜攻。更有靑蛇人病疾﹐黃蛇疫瘴總成凶。移寨免災凶。

○其十一

兵行次﹐水裏怕逢蛇。更有魚龍蜃類見﹐悉皆進退事無涯。速退莫咨嗟。﹝如見龍蛇蜃﹐並同。﹞

○其十二

下營畢﹐繞寨大蛇樓。必有賊兵來打寨﹐髙彊營壘矗旌旗。謹愼好防之。

○占獸第二十

城營內﹐馬夜轉槽鳴。軍欲離營將大戰﹐早排驍勇令行明。法號整齊行。

○其二

軍營內﹐馬咬石兼沙。必有賊兵吾大獲﹐將軍克勝遠方誇。大小總榮華。

○其三

軍營內﹐牛舞向人前。欲罷戰爭休士卒﹐干戈不舉卻回旋。齊賀太平年。

○其四

馬廏內﹐天火忽然燒。看卽大兵將欲起﹐直須修福禍方消。勿使自身招。

○其五

城營內﹐驢馬作人言。聽取語言爲定準﹐更看馬駿殺軍年。方始報仇冤。

○其六

軍營內﹐牛馬夜間鳴。必有暴兵來覓斗﹐更須防備夜偸營。速暗布精兵。

○其七

城營內﹐生產兩頭奇。或有足多生八隻﹐四足兩頭禍不移。裂土應逾期。

○其八

占走獸﹐戰字體相將。凡有怪形須要審﹐由分凶吉與君張。要獸虎豺狼。

○其九

發兵日﹐野獸截軍行。直向隊中衝透過﹐必然隊伍兩縱橫。良將要須明。

○其十

兵行次﹐狼虎及熊罷。若在軍前狂亂走﹐此行旬日戰無移。先舉得天機。

○其十一

諸禽獸﹐異色及無名。有爪有牙爲我怕﹐無牙無爪亦應輕。此兆甚分明。

○其十二

營前後﹐野獸亂縱橫。殺取太牢天地祭﹐三軍方保得安寧。有戰必須贏。

○其十三

城營內﹐白鹿入營來。將士病災方欲起﹐若還無角主兵回。移寨免災危。

○其十四

兵屯次﹐鹿走入軍營。必有降人來見我﹐期於三日事分明。或喜長威聲。﹝有戰作﹐主大勝。﹞

○其十五

狼與虎﹐切忌入軍中。隊伍營同並截路﹐不過數日有危凶。警備勿交攻。

○其十六

虎相食﹐兆不出三年。必有大兵當至此﹐來其分野禍相煎。其兆理關天。

○其十七

兵屯次﹐野象入於營。急急殺來將祭獻﹐三軍從此得安寧。齋沐要嚴精。

○其十八

城營內﹐鹿子入其中。殺取三牲將祭禱﹐急當移寨免災凶。否則禍重重。

○其十九

軍營側﹐驀地有毫豬。須備伏兵來犯我﹐便宜先舉莫躊躕。移寨始無虞。

○其二十

軍營內﹐或有野豬來。若戰先贏多後敗﹐速移營寨避其災。修謝莫遲回。

○其二十一

軍營內﹐兔走在其中八。𨿽有雄兵終不戰﹐都緣前敵欲和同。不在苦邀功。

○其二十二

軍營內﹐貍獸夜頻鳴。恰似豺狼同此兆﹐必知將士欲離營。不久禍災生。

○其二十三

兵屯次﹐豺狗入於營。內有姦人相結外﹐急須搜捉察原情。莫遣叛蹤興。

○其二十四

軍營內﹐狗怪遣人猜。急殺血流於戍地﹐埋深三尺以禳災。敵將必擒來。

○其二十五

城營內﹐獐入及登城。若遇此妖多是火﹐不然孝服與兵爭。祈謝保安寧。

○其二十六

兵行次﹐路上遇猿猴。嚴令小心防恐怖﹐理當排搠整戈矛。預備盡良籌。

○其二十七

狼與虎﹐繞寨作悲鳴。似笑似號軍大敗﹐將軍兵敗事多驚。屍疊澗溝平。

○其二十八

狼奔走﹐直撞入吾軍。不出三朝並五日﹐敵來降我引朝君。彼我受皇恩。

○其二十九

野豬鹿﹐從外入中營。定有降人來投我﹐只於三日見分明。引使履王庭。

○其三十

狼與虎﹐卒見使人驚。我在師徒前去後﹐須防大戰血成坑。不遇聖賢明。

○其三十一

兵屯次﹐貍走入軍中。不住夜鳴圍繞寨﹐先因風火事重重。埋伏擬藏蹤。

○其三十二

軍營內﹐驀地有來獐。三日七朝須大戰﹐不然講武教旗槍。速斬免災殃。

○其三十三

牛與馬﹐產出是人形。定主胡人侵大國﹐不分南北亂人民。且候聖明生。

○其三十四

狼與虎﹐號叫又傷人。五日七朝兵定至﹐臨時勝負豫鋪陳。方治敗來軍。

○占水族第二十一

兵行次﹐水族忌逢之。但是魚龍蛟蜃類﹐悉皆不吉兆災危。抽退卻相宜。

○其二

龍現壘﹐室宅及池中。必有大臣謀逆叛﹐且須作急探姦凶。莫待有奔衝。﹝王莽﹑朱溫時﹐龍現池沼。﹞

○其三

軍行次﹐龍鬥在軍前。必是交鋒亡命戰﹐黃龍得勝黑龍偏。平地血成川。

○其四

城營內﹐鱉忽露其形。防有內姦謀叛逆﹐不然水漲浸軍兵。速去得安寧。

○其五

城營內﹐龜蟹入其中。更有聚蠅億萬數﹐軍兵潰散不從容。看卽旋營空。

○其六

軍行次﹐路上見黿鼉。或有戰爭營寨內﹐不宜前進有兵戈。細審莫奔波。

○其七

城營內﹐龜鱉入其營。盡是頓遲亡敗象﹐速當移寨免災凶。不去禍將生。

○占鳥第二十二

占飛鳥﹐軍旅要知因。或是縱橫或逐我﹐或來逆我或成羣。仔細說來情。

○其二

鷹搦鷂﹐勢連入軍營。必是義兄圖義弟﹐不然義弟欲謀兄。姦禍兩般情。

○其三

兵行次﹐鷹鶚向前飛。所向進兵應大勝﹐必能捉彼將帥歸。天意助神威。

○其四

城營內﹐鷂子搦蒼鷹。定有姦謀陰禍起﹐早須排備莫惶驚。有戰損精兵。

○其五

兵行次﹐鷂鶚捉飛禽。此兆前程須有戰﹐得其首領盡生擒。主將稱其心。

○其六

兵行次﹐鶻雁盡同占。雁不避鶻鶻不搦﹐兩車通好守盟言。各擁士回還。

○其七

城營內﹐忽見杜鵑來。應有負冤人未雪﹐佞臣謀間損賢才。天遣叫聲哀。

○其八

羣烏噪﹐隊隊遠營飛。防有賊兵來劫寨﹐早須整備設關機。遲慢致災危。

○其九

城營內﹐眾鳥噪聲鳴。必有暴兵來劫寨﹐不然有戰損千兵。移轉最爲精。

○其十

羣鳥隊﹐飛去又飛來。不以下營並在路﹐此行千里足難回。仔細察天災。

○其十一

羣鳥聚﹐飛起忽然驚。盡向滿天鳴噪鬧﹐不過三日火燒營。或有劫殘兵。﹝移營﹐吉﹞

○其十二

城營內﹐四面鳥聲鳴。千萬結成鳴噪去﹐急須固守本城營。堅執戰傷兵。

○其十三

城營內﹐鳥夜結羣鳴。必有暴兵來覓戰﹐不然城寨有虛驚。探後用心聽。

○其十四

城營內﹐鳥眾泊營墻。頭向此營皆盡叫﹐人驚不起是天殃。不免見傷亡。

○其十五

城營內﹐烏鳥驀然驚。內有姦人連外賊﹐是防苦戰血成坑。謀反害英明。

○其十六

城營內﹐鳥鵲忽圍墻。當有敵兵來打寨﹐不然疾病火災殃。營內欲來降。

○其十七

城營內﹐鳥噪兩三聲。必有命來應在卽﹐早須奉候出門迎。此意且須聽。

○其十八

鳥相打﹐防擊有姦爭。斬斷罪愆懲戒眾﹐若無停戰禍應生。固守始爲精。

○其十九

城營內﹐鳥集奪巢飛。必有鬥爭相競事﹐不然下吏欲爲非。防愼間分離。

○其二十

臨陣次﹐鳥向四方鳴。選取鳥聲鳴叫處﹐但從此地出軍徵。百戰百回贏。

○其二十一

兵發日﹐前面有羣鳥。亂叫眾鳴防伏截﹐或然有戰莫先圖。詳緩保無虞。

○其二十二

兵行次﹐鳥眾集旌旗。若見軍中加喜气﹐將軍增爵位遷移。在卽不爲遲。

○其二十三

兵發日﹐鳥眾逐軍行。未見彼軍防隱伏﹐若逢敵戰利先徵。攻戰必先贏。

○其二十四

兵行次﹐橫陣列烏來。防有伏兵衝隊伍﹐搜羅前後用心猜。不信必爲災。

○其二十五

兵行次﹐鳥眾後頭來。若遇前隨應大勝﹐逆來衝我且宜回。退卻免災危。

○其二十六

兵行次﹐鳥立在軍旗。必有姦人言賊勢﹐今旬來月好防之。偸號運謀機。

○其二十七

兵行次﹐軍上鳥鳴飛。不以下營將布陣﹐若同此瑞合天機。必勝莫遲疑。

○其二十八

下營次﹐鳥眾集牙旗。急宰三牲將祭禱﹐不然軍敗主分離。靈物報人知。

○其二十九

城營內﹐白鵲入營中。若作巢窩兵大起﹐急須移寨免災凶。否則禍重重。

○其三十

下營次﹐鳥眾集營中。防有外兵來擊我﹐亦虞諸將起姦凶。急去莫從容。

○其三十一

寨始定﹐白鵲入營來。此是金星呈怪象﹐有人相害處謀乖。移寨免其災。

○其三十二

城營內﹐靈鵲作巢窩。不去營空兼火起﹐速當移寨禍消磨。久住殺傷多。

○其三十三

羣鵲噪﹐頭向敵軍營。隨鵲戰之軍必勝﹐一般羣鵲事無成。在外也須驚。﹝頭指敵噪﹐我軍勝﹔不指敵噪﹐則虛驚。﹞

○其三十四

城營內﹐野雉入軍中。若在徳鄕來卽吉﹐或臨刑殺候爲凶。仔細審西東。

○其三十五

城營內﹐驀地降鴛鴦。必有姦人生戶內﹐不然朋友害忠良。自衛己身彊。

○其三十六

城營內﹐燕鴿忽離城。定有火災兼禍起﹐軍中行克事叮嚀。禳厭始安平。

○其三十七

城營內﹐水鳥忽銜魚。將至門橋並臺屋﹐必應大水漫街衢。預辧早防虞。

○其三十八

鴨聲異﹐一樣似鵝聲。必有官災並口舌﹐速須齋醮愼交爭。方使免災刑。

○其三十九

鵝與鴨﹐或解作人聲。家內必登三品祿﹐一門兒侄盡亨榮。吉兆自天生。

○其四十

城營內﹐雞母作雄聲。或在夜鳴家有禍﹐若門陰暗不惺惺。禳謝始安寧。

○其四十一

兵行次﹐軍上伯勞鳴。兆是軍分爲兩路﹐兼防禍起察姦情。主將要須明。﹝古詩云﹕『莫作東伯勞﹐西飛雁。』故爲分軍之兆。﹞

○其四十二

伯勞鳥﹐鬧噪在軍前。大禍須知須早覺﹐不逾兩月事應然。此象理關天。

○其四十三

伯勞鳥﹐啼叫在軍營。南北敵人困我將﹐東西只是有虛聲。此象甚分明。

○其四十四

城營內﹐梟鳥噪聲鳴。如在徳鄕分隊伍﹐如居刑殺及奔驚。預叫使人聽。

○其四十五

下營次﹐眾鳥集羣鳴。如在徳鄕猶自可﹐若還刑上血成坑。此兆細詳聽。

○其四十六

兵發日﹐百鳥忽迎軍。此是天威來助順﹐賊人歸向息邊塵。端的立功勛。

○其四十七

兵行次﹐眾鳥覆於營。必有大軍來擊我﹐皂旗黃桿引師行。禳厭畢登程。

○其四十八

兵行日﹐禽乃或朝軍。將有福神天助﹐必然旬日立功勛。官爵顯超羣。

○其四十九

雞聲鬧﹐半夜及黃昏。半夜精兵行在速﹐黃昏啼後有回軍。太白報人聞。﹝眾雞主國事﹐一雞主家咎。﹞

○其五十

燕雀鬧﹐鄰境動兵爭。更有黑頭黃鳥至﹐腹黃身黑不知名。彼已出精兵。

○其五十一

城營內﹐雞鳥共喧爭。鳥若贏時軍外勝﹐雞贏主勝甚分明。偸寨兩般情。

○其五十二

鴉鳴噪﹐無故噪城營。此是用兵災欲起﹐人家被噪有凶情。禍發不安寧。

○其五十三

城營內﹐騖鳥入其城。定有兵災並疫瘴﹐人民饑餓失耕耘。修徳免災成。

○其五十四

城營內﹐黃鳥赤其頭。必有官災三日內﹐兼防姦叛有因由。熒惑禍堪憂。﹝熒惑禍者﹐火災也。﹞

○其五十五

城營內﹐赤鳥入於營。更有野雞並野雉﹐須防風火與虛驚。皂幟厭爲精。﹝水克火﹐故用皂旗。如見赤色鳥入軍營﹐覆將帳幕﹐以皂旗白竿立帳前三日﹐厭吉。﹞

○其五十六

城營內﹐大鳥繞其中。不是將軍亡疫瘴﹐及防外寇損身躬。先兆已呈凶。

○其五十七

城營內﹐異鳥或然來。好愼外歸刑禍事﹐不然軍主將身災。齋醮保無乖。

○其五十八

城營內﹐夜靜有鳥鳴。此是暴兵來逼我﹐便須防備速移營。卽得事安寧。

○其五十九

城營內﹐眾鳥驀翺翔。障日翳天成障起﹐必知內外將猖狂。仔細可消詳。

○其六十

彼軍上﹐眾鳥泊其中。定見拋營軍敗走﹐不然潛伏刷營空。仔細審其蹤。

○其六十一

彼軍上﹐眾鳥鬧紛紛。聚散只看三五日﹐不然潛伏擬謀人。防禦始參眞。

○其六十二

諸鳴鳥﹐不利叫三聲。一與五聲將快和﹐若逢此數不堪聽。一任徹天鳴。﹝《易》云﹕『三多凶』。故不利。﹞

○其六十三

占飛鳥﹐何處入軍營。若在徳鄕加喜气﹐只從刑地是凶聲。百鳥一般聽。

○其六十四

城營內﹐鳥散作巢窩。其地欲荒堪在卽﹐速須移寨莫蹉跎。不去禍來磨。

○其六十五

攻城次﹐羣鳥出墻頭。內有敵圍軍欲出﹐外軍急備整戈矛。用意設良籌。

○其六十六

軍營內﹐白鳥立旗頭。相聚數枚人總見﹐將軍遷位作公侯。吉慶喜無休。

○其六十七

鷹與鷂﹐逐鳥奔吾軍。前來暴兵來勢猛﹐速當準備莫因循。常守險關津。

○其六十八

下營次﹐鳥立樹枝間。或在牙旗毛羽掩﹐須防敵騎欲相殘。三日內生姦。

○其六十九

城營內﹐異鳥入其中。宿處不知人不識﹐終須血染艸頭紅。防備有姦通。

○其七十

占烏鳥﹐結伴後隨軍。路後敵人應過去﹐我軍不久卻回程。相賀喜安平。

○其七十一

城營內﹐巨鳥忽畱停。防備賊人來索戰﹐兆當催眾早收兵。不去禍還成。﹝三日後始吉。﹞

○其七十二

城營內﹐巨鳥至紛紛。他分欲荒人在卽﹐早須排備莫畱停。號令速驅兵。

○其七十三

臨陣次﹐聆取鳥聲鳴。若在我軍頭上叫﹐切須避敵莫交兵。在彼我軍贏。

○其七十四

臨陣次﹐鳥向彼軍飛。便整旗槍徵敵吉﹐統軍大帥不須疑。天助得其時。

○其七十五

臨陣次﹐鳥向敵軍來。一隻一雙猶可擊﹐或然成陣叫聲哀。勿戰速當回。

○其七十六

彼軍壘﹐羣鳥出髙飛﹐內有雄兵來突我﹐其城難下速當回。不悟將身危。

○其七十七

城營內﹐雞雁入其中。必有外姦通敵事﹐忽然搦鳥更爲凶。遇戰豈成功。

○其七十八

兵發日﹐烏鳥後隨聲。此是順天天助我﹐靈禽預報戰須贏。將士有歡情。

○其七十九

臨陣次﹐敵上鳥來衝。進戰必當傷將士﹐如從我後卻宜攻。賊敗定生擒。

○其八十

城營內﹐夜靜有鳩鳴。軍欲還鄕宜準備﹐此爲天意事叮嚀。爲將莫憂驚。

○其八十一

羣鳥至﹐五五及三三。營上往來聲不絕﹐四邊飛叫認收還。軍潰散兵殘。

○其八十二

兵發日﹐旗後有鳥鳴。此是天教吾得勝﹐令禽先報我公卿。將士盡歡欣。

○其八十三

他陣上﹐四面有鳥來。進戰必因傷將士﹐若從我陣往前摧。生捉將休猜。

○占怪第二十三

戈矛上﹐忽有火光明。兆主三軍輕命戰﹐管須交戰我軍贏。靑熾不宜兵。﹝火靑焰小如鬼火者主兵憂。﹞

○其二

帥衣服﹐無故血痕班。防有姦謀來害己﹐急須焚毀禍回還。不爾將遭殘。

○其三

抽刀劍﹐血點自然成。戰有大功須在近﹐又兼鈴鐸不搖鳴。遇戰必須贏。

○其四

出軍日﹐龍現眾人驚。急令師回休彊進﹐若還堅執往前行。枉損馬和兵。

○其五

將軍帳﹐無故似人搖。兆主敵人兵潰散﹐稍驅兵馬向前交。瓦解與冰消。

○其六

將軍帳﹐牀動眾人驚。及有血生俱作怪﹐若還臨陣禍無輕。身喪掩泉垌。

○其七

將軍袂﹐驀地起飛騰。此是將軍傾折象﹐難禳兵眾敵相淩。火急整回程。

○其八

軍才止﹐陂澤與郊田。或有石盤從地湧﹐此爲吉兆可攻前。君聖宰臣賢。

○其九

安營訖﹐分布已周圍。碎石或生無數目﹐將軍不久罷兵權。天地應昭然。

○其十

軍營內﹐田地陡然髙。必得敵人來土貢﹐開旗贏彼不疲勞。休士止槍刀。

○其十一

軍營內﹐元處是平田。地比始臨微似長﹐將軍官職必升遷。祿位享遐年。

○其十二

軍營內﹐地上或生黃。照得敵人兵與馬﹐凱旋歸國長威光。天下舉宮商。

○其十三

軍營內﹐气出地中央。滿塞便教人勿訝﹐敵人怯戰愈乖張。獲將得封疆。

○其十四

軍營內﹐地上水泉生。此是潤軍天助順﹐須當先敵將和兵。捷報入朝京。

○其十五

軍止歇﹐地上忽生塵。如有震聲人總怪﹐三朝五日定還軍。大戰苦勞辛。

○其十六

營寨內﹐地上血紛紛。此象大凶人速避﹐麻衣布帽送將軍。休望有功勛。

○其十七

軍營內﹐地上艾方生。靑嫩葉香人盡識﹐師徒將疾事非輕。惡病使人驚。﹝七年之病﹐求三年之艾﹐故爲病兆。﹞

○其十八

安營內﹐街徑已編成。地上忽然生拆裂﹐不如準備速移營。不信大亡傾。

○其十九

營寨內﹐地陷或成坑。大陷大虧微小負﹐俱爲虧敗喪軍情。火速去移營。

○其二十

軍營內﹐地陷幾人驚。若更似催徵戰鼓﹐此般凶象速移營。稍緩禍災成。

○其二十一

城營內﹐半夜忽鍋鳴。定有暴兵來劫寨﹐並防謀反及姦生。列陣後相迎。

○其二十二

軍營內﹐螻蟻滿營生。好備姦謀陰禍起﹐兼虞地道入姦兵。早備得平平。

○其二十三

軍邑內﹐天上忽然聲。欲似雷聲還不是﹐多應土地見英靈。不久戰兵行。

○其二十四

諸怪見﹐不可廣傳聲。防有姦人知仔細﹐亦知彼內有賢英。知我兆元情。

○其二十五

城營內﹐晝夜起虛驚。營所舊爲神廟地﹐速移營寨莫居停。不去賊偸營。

○其二十六

城營內﹐旗鼓自搖鳴。此是天威來助我﹐十番出戰九須贏。上將稱其情。

○其二十七

城營內﹐鼓角急聲雄。此是乾坤興廢事﹐戈矛大舉禍重重。萬姓失耕農。

○其二十八

城營內﹐鼓角自然鳴。必有敵軍來擊我﹐急須整備待來兵。著意與交徵。

○其二十九

城營內﹐鼓打不多鳴。一丈髙懸並九尺﹐都虞副將驗槌聲。七拜解妖精。﹝各七拜後打。﹞

○其三十

城營內﹐鼓打不能鳴。主將戰輸遭寇擄﹐早須收拾便回程。不去損其兵。﹝移寨止得。﹞

○其三十一

或晝夜﹐大將劍刀鳴。刺客姦人在庭近﹐急須搜捉莫教停。便見血光成。

○其三十二

營與邑﹐井沸聞其聲。或溢水泉皆是敗﹐更還龍見也同情。睹此便移營。

○其三十三

城營內﹐獨角自然鳴。此兆敵人來劫我﹐隨鳴火急整精兵。遠探向前徵。

○其三十四

城營角﹐吹了遠而微。韻斷聲長人怪訝﹐兆當我眾有災危。固守免傾頹。

○其三十五

金鼙鼓﹐自裂七分余。此是三軍囚沒兆﹐速當求解醮移居。不可恣行誅。

○其三十

槍旗戟﹐無故倒交加。象主病災如臥艸﹐四門宰犬瀝田沙。子候設施佳。﹝子時以犬血瀝四門地上。﹞

○其三十七

鈴與鐸﹐風息自然鳴。鼓角雄聲音振地﹐必須勝敵悅軍情。擁眾返回程。

○其三十八

或晝夜﹐飲宴在其中。驀地盞鳴人總訝﹐劫人已起意忙匆。急遣將邀衝。

○其三十九

杯器內﹐淸水忽然紅。有似血來人盡訝﹐此爲祥瑞立奇功。戰急總無凶。

○其四十

軍營內﹐戰馬忽然嘶。跑擁搖身非時亂﹐賊兵降伏要相欺。祭享上天知。

○其四十一

軍器甲﹐夜後更生光。折毀月形方上窖﹐離營百步正相當。遠去更宜良。

○其四十二

風不起﹐旗號自飛揚。前指敵軍並陣次﹐必當我勝用心腸。得勝早回鄕。

○其四十三

臨陣次﹐馬匹忽然驚。欲悚欲謙多退縮﹐牽纏不動自遲情。回首免軍驚。

○其四十四

占怪異﹐說與眾賢知。正是一人行踏處﹐當逢奇異怪逢爲。兵眾豈無知。

○禳厭第二十四

禳厭法﹐其理事情深。首異諸般奇異怪﹐或逢要日要時辰。厭法要精明。

○其二

軍行日﹐春正及春分。須用長槍前列勝﹐次排弓弩在中軍。決勝定須聞。

○其三

軍行日﹐立夏至皆同。令下三軍諸將士﹐須排戈戟作先鋒。將士定英雄。

○其四

軍行日﹐秋始與秋分。金气旺時須要順﹐無將弓矢向前存。得勝遠方聞。

○其五

軍行日﹐凜冽正當冬。得气一陽回一候﹐首令刀劍向前衝。逢戰得全功。

○其六

東方陣﹐角姓七人從。純著靑衣靑隊伏﹐靑旗靑馬作先鋒。木陣號靑龍。

○其七

南方陣﹐徵姓最爲雄。七个赤衣乘赤馬﹐赤旗招動號長空。朱雀陣先鋒。

○其八

西方陣﹐商姓白衣兵。七个健兒乘白馬﹐白旗獨角引前程。爲首向先行。

○其九

北方陣﹐羽姓顯然明。追馬烏衣如北斗﹐黑旗玄武隊前行。賊將勢摧傾。

○其十

中央陣﹐宮姓要黃衣。七个黃旗黃色馬﹐勾陳大將助堪衣。敵國定橫屍。

○其十一

凡行軍﹐甲子甲辰申。三个甲頭旬日內﹐前祛天馬擺令眞。整頓要辛勤。

○其十二

凡行陳﹐甲午甲寅旬。甲戌都來爲一處﹐當時刀劍在前行。具陳勒來兵。

○其十三

揚兵吉﹐須向九天方。諸惡不成加喜气﹐更宜上將見恩光。安得有乖張。﹝《太乙式》云﹕『九天之上﹐可以陳兵﹔九地之下﹐可以潛伏。』﹞

○占夢第二十五

凡占夢﹐本出自微茫。得一夢來三事應﹐方知凶吉爲君張。神魄預知祥。

○其二

將軍夢﹐云外見飛龍。急去戰時須獲捷﹐不過百日帝王封。位顯立奇功。

○其三

將軍夢﹐魚變作蛟龍。百戰自然看百勝﹐相敵來捉必無凶。大將職加封。

○其四

將軍夢﹐大鼓大聲鳴。小鼓小聲軍小勝﹐不鳴固守莫先徵。勝負取其聲。

○其五

將軍夢﹐夢得大魚形。若得小魚軍小勝﹐電光霹靂主軍驚。此象最爲靈。

○其六

將軍夢﹐見水及波濤。或與敵人相角競﹐須來挑戰莫輕交。堅守我們橋。

○其七

將軍夢﹐天上作雷鳴。破敵擒王有此兆﹐無拘月暗與陰晴。擁士向前程。

○其八

將軍夢﹐身涉大髙山。遇戰必贏功顯著﹐相逢敵戰急攻殘。莫放片時間。

○其九

將軍夢﹐夢見大舟船。順水順風帆幔順﹐戰之捷獲獨爲先。不爾似神仙。

○《周易》占候第二十六

聖人道﹐作易變爻辭。擲卦要知凶與吉﹐切須盥手動占儀。懇意合天機。

○其二

凡占易﹐動靜卦爻裝。先辧剛柔分彼我﹐更分主客要知當。決勝自昭彰。

○其三

諭主客﹐後舉我爲尊。旗低住坐並爲主﹐先身行者號爲賓。此理甚分明。

○其四

入他國﹐我卽諭其賓。若是他來攻我寨﹐我爲賓者汝爲尊。此理合天文。

○其五

凡占易﹐先諭六親方。大謹五鄕比和克﹐應殺世主總漂揚。官鬼子孫量。

○其六

彼與我﹐子鬼取爲先。子孫旺相吾軍勝﹐鬼爻囚死復遭懲。反此亦如然。

○其七

世爲我﹐應象便爲他。世克應兮當我勝﹐應爻克世我無家。比者各安家。

○其八

內卦我﹐外卦屬他邦。內克外時無攢捷﹐子孫發動急施張。大戰我軍彊。

○其九

官爻動﹐卻在內爻興。若得子孫傍發動﹐𨿽來攻我不曾贏。彼敗怎回程。﹝凡占克戰﹐世爲我﹐應爲他﹔內爲我﹐外爲他﹔子爲我﹐官爲他﹐比者吉。﹞

○其十

子孫動﹐有气甚分明。我若擊他全獲捷﹐他來攻我敗無門。我將立功勛。

○其十一

占賊信﹐官鬼上二爻。無气動居爻五六﹐𨿽然已動不相遭。賊眾再回巢。

○其十二

占賊信﹐鬼發內三中。或是官爻生有气﹐賊軍來速在逡巡。急備點三軍。

○其十三

占賊信﹐卦裹子孫興。六位官爻全不見﹐話中空自說來情。不見信和音。

○其十四

占賊信﹐應動世爲他。其賊來時𨿽是到﹐到時攻我將須拿。來將喪黃沙。

○其十五

占賊信﹐兄弟動如何。三四爻中我克我﹐逡巡來到不蹉跎。到後卻安和。

○其十六

占賊信﹐父母主文書。若遇吉神天喜位﹐朝廷加祿永安和。賊智設機多。

○其十七

占賊信﹐卦象動妻財。天喜來交爻已動﹐若來相戰見兵乖。我將得和諧。

○其十八

凡占易﹐奇偶與剛柔。陽爻爲九陰爻六﹐陽爻多眾我須周。柔少彼軍憂。

○其十九

入他境﹐我卻用官爻。官旺子孫休我勝﹐若然反此少功勞。術士自詳消。

○其二十

入他國﹐大要看財鄕。子動才興皆出見﹐處處獲捷有衣糧。飽賞喜還鄕。

○其二十一

爻上見﹐無鬼又無孫。但有應方並世上﹐以應爲他我世軍。此克定軍情。

○其二十二

世爻旺﹐若克應爻宮。速便提兵前去吉﹐自知天助喜重重。主將得奇功。

○其二十三

兄獨發﹐有寇伏埋藏。且莫提兵行遠路﹐急行前必有驚惶。不信見遭殃。

○其二十四

賊爻動﹐便是我軍糧。出國尋糧財旺發﹐無財𨿽旺恐饑荒。半敵遇空亡。

○其二十五

世若墓﹐我軍且執屯。應爻被克休囚位﹐來軍必敗損人兵。我眾喜忻忻。

○其二十六

官臨火﹐克我慮偸營。水立官鄕休立寨﹐土臨官鬼四方兵。不一亂提兵。

○其二十七

木宮旺﹐必定有凶兵。金火不宜臨世應﹐兩家流血定交爭。火鬼劫吾軍。

○其二十八

兄爻克﹐防奪我軍糧。木動舟車火營寨﹐文書父母合倉場。嚴令下兒郎。

○其二十九

爻辭位﹐九六號陰陽。中半自然皆相守﹐比和世應兩無傷。各自主刀槍。

○其三十

外卦靜﹐內動見兄爻。空亡臨象虛驚事﹐更兼不定事無毫。固守且平交。

○其三十一

歸魂卦﹐三四動爻凶。若制鬼爻凶轉隊﹐若逢天喜好回軍。不久卻抽兵。

○其三十二

易之位﹐六親與五鄕。外卦世爻子孫旺﹐三般有气我無傷。勿要落空亡。

○其三十三

占凡課﹐內動外平安。動爻無鬼虛驚恐﹐內爻兄動稔凶張。術者細參詳。

○其三十四

外卦動﹐內卦動興爻。內外動爻俱動發﹐若然我戰動槍刀。大戰殺聲髙。

○其三十五

鬼爻旺﹐三四動交爻。定主賊兵侵我陣﹐急須回首莫相交。動則我軍兆。

○其三十六

四徳用﹐其課我軍彊。春占雷巽寅卯木﹐夏火巳午得離鄕。此理要知當。

○其三十七

秋乾位﹐申酉喜相逢。三冬亥子坎宮卦﹐士旺用事艮和坤。丑未戌辰中。

○太乙式第二十七

太乙式﹐逆順論陰陽。五日六時成一局﹐八門九曜逐當時。凶吉利門方。﹝六時者﹐六十時也。﹞

○其二

爲術者﹐太乙遁須知。起造凶喪須得此﹐出行理任動兵機。用者得便宜。

○其三

出軍日﹐出門向何方。開休生門三路吉﹐一奇臨自合然良。主將得安康。

○其四

乙丙丁﹐名曰是三奇。天上若臨三吉路﹐自然神助合天機。恁往莫憂疑。

○其五

九星位﹐當住八官方。惟有中宮寄在二﹐術人運式細消詳。依此我軍彊。

○其六

甲加丙﹐龍首反爲先﹐丙甲相臨鳥跌穴﹐時中得此自然全。得勝凱歌旋。

○其七

太乙遁﹐月奇合生門。下有六丁加臨者﹐此時攝政顯公卿。上策進書呈。

○其八

開門合﹐日奇六乙方。此爲地遁安營吉﹐藏兵設伏免憂殃。所獻日精良。

○其九

星奇合﹐休門有陰人。舉善薦賢求猛將﹐和仇說敵哲明言。此法合先賢。

○其十

月奇合﹐生門見九天。祭禱神行聖術﹐布籌作法此間言。神遁不虛傳。﹝生門月奇合﹐得九天所臨之位﹐謂『神遁』。宜作布籌﹐行聖術﹐祭神。﹞

○其十一

日奇合﹐九地見開門。探審賊機揚虛陣﹐遙虛說假利偸營。鬼遁隱神兵。

○其十二

日休並﹐九地上加臨。龍遁祭龍宜水戰﹐祈求雨水奏天庭。掩敵有才能。

○其十三

生門下﹐辛儀艮位安。此處一方爲虎遁﹐招安反賊討交關。將師總平安。

○其十四

論云遁﹐龍走有奇門。便把鐵礫噴哄酒﹐令軍仰望必升平。云遁自相陳。

○其十五

論風遁﹐白虎號張狂。運式天星加地乙﹐祭風起順祝吾邦。此理合天蒼。

○其十六

九天上﹐大利我兵陳。九地伏藏宜密事﹐逃潛六合避凶星。隱伏喜忻情。

○其十七

五不遇﹐甲午丙從辰。乙日巳時丁日卯﹐更兼戌日在於寅。都是忌行軍。

○其十八

五不擊﹐第一九天方。九地直符直使位﹐生門通共五般傷。此法遁中藏。

○其十九

六儀刑﹐謀事總難成。遇著此時遭失陷﹐奇門彊有也難禁。大忌用兵行。

○其二十

子符使﹐都忌在三宮。戌怕坤宮申在艮﹐午離酉巽必爲凶。寅與甲辰同。

○其二十一

三奇墓﹐課是設人多。好事中間須減力﹐奇門須遇也難過。固守免蹉跎。

○其二十二

乙奇墓﹐未上望坤方。丙其戌地酉中是﹐丁奇同位戌朝張。都是審明方。

○其二十三

三奇將﹐遊在六儀中。子庚丑辛寅乾上﹐卯壬爲例順行蹤。八方四維宮。

○其二十四

六癸丁﹐天网四張時。舉用所謀皆不定﹐周天网者有髙低。坎地一宮隨。

○其二十五

如急難﹐事速爲逃之。刀刃對肩居左右﹐行過六十步無疑。此事要君知。

○其二十六

開門照﹐六戊合奇門。前門貴客相扶助﹐陰人酒肉待相迎。拜返喜忻忻。

○其二十七

休門外﹐喜笑得錢財。出外三旬五十里﹐蛇鼠陰人及小孩。出外定無災。

○其二十八

生門上﹐三奇合此門。公吏官人生紫皂﹐逢之車馬六三程。特應與軍門。

○其二十九

傷門內﹐捕盜可移趨。杜門有難前潛吉﹐景門凡事不安居。獻策稍通疏。

○其三十

死門上﹐攻戰要逢之。出獵更宜朝此向﹐若還徵戰賊亡威。決勝要逢之。

○其三十一

驚門路﹐捕盜捉逃亡。出行一二十里路﹐路道不通鵲噪狂。論訟喜公方。

○占六壬第二十八

看行動﹐只取日辰推。若在貴人前實是﹐三傳同此去無疑。反此卻難移。

○其二

看天馬﹐辰戌亦同前。﹝魁罡也。﹞若在支幹應定發﹐更還加季不畱連。人馬鬧喧喧。

○其三

占虛實﹐後六作天空。若在支幹虛事定﹐天空爲殺最朦朧。虛妄更重重。

○其四

占主客﹐勝負蚤須知。甲乙丙丁戊己﹐陽時出戰主凶危。此事決無疑。

○其五

占宿次﹐今夜定如何。太乙天罡太衝上﹐支幹見者恐奔過。驚備禦兵戈。

○其六

看歲月﹐衝破下推之。上將行年居此下﹐師侯身必有凶危。禳厭始無虧。﹝月將加所得之時﹐看支幹上見魁罡者主驚潰。將師行年上見魁罡者宜禳之。﹞

○其七

看六害﹐用將及傳中。若見定知他捷利﹐更兼惡將定重凶。不鬥卻無凶。

○其八

後三五﹐前四將年辰。若被日衝兼破害﹐破刑亡者負於人。好記認爲眞。

○其九

參詳取﹐太歲頭上神。若克貴人虛詐事﹐太陰六後僞爲眞。防備見傷人。

○其十

聞賊去﹐大吉是其元。若在前時應未去﹐若臨賊後是虛傳。勿聽此狂言。

○其十一

他軍走﹐虛的好參陳。神克日辰天馬並﹐傳揚定去必無人。此兆決然眞。

○其十二

經險路﹐爲則忌天罡。加孟前行應不喜﹐罡險四仲已中傷。加季後逃亡。

○其十三

兵行次﹐四季獄神凶。春卯﹝夏午﹞順﹝四季﹞雷居震主﹐辰年艮上忌相逢。臨著失動功。

○其十四

遊都將﹐並殺又重傷。若遇徳神並合將﹐加臨不克又加祥。降虜我軍彊。

○其十五

遊都將﹐克日至行年。約束我軍牢固守﹐莫教見戰必遭。不鬥卻爲賢。

○其十六

主年上﹐須要克遊都。克得此宮爲大勝﹐多應擒捉賊酋徒。半虜半降誅。

○其十七

遊都將﹐玄武與勾陳。白虎年將須穩害﹐休囚絕气不傷人。旺相卻殘身。

○其十八

玄武將﹐斷例與前同。無克後三皆大勝﹐後三來客主皆凶。卻是審其中。

○其十九

勾陳將﹐忌克主行年。若克行年多敗死﹐行年無克見勛全。審細去參詮。﹝勾陳克玄武﹐主勝。﹞

○其二十

凶神將﹐又克主行年。若遇行年克前四﹐此時交戰勝當先。喜躍信趨前。

○其二十一

軍勝負﹐六害卦中凶。更作惡神占惡將﹐直須固守候晴風。俱勝莫前衝。﹝上將本命見天喜與白虎凶﹐無敗。﹞

○其二十二

遊都將﹐臨日在如今。辰上見之明日是﹐支幹不是用前神。三二是朝。

○其二十三

聞賊去﹐仔細驗天罡。若此孟方猶未去﹐忽然加仲已商量。加季發他鄕。

○其二十四

三傳將﹐遙見覓支幹。將克支干休進戰﹐三神被克我軍安。必獲彼旗幡。

○其二十五

課中惡﹐忌見戰雌神。傳送是春登明夏﹐秋寅冬巳愛傷人。日與喜神親。

○其二十六

行軍課﹐惟有伏吟時。兵伏自然軍勿進。預憂中道有險奇。審課要知機。

○其二十七

行兵課﹐切忌反吟凶。若遇喜神應解退﹐惡神立敗禍來衝。反覆我軍中。

○其二十八

熒惑煞﹐只是丙丁神。加在金方兵已退﹐亦無徵戰不傷人。發動愈重。

○其二十九

看課內﹐太白是庚辛。若在東方姦賊至﹐天罡加孟急如神。警備要專勤。

○其三十

課中聖﹐惟是戰雄並。四季孟神雄將位﹐若居喜將得相生﹐旺相更爲榮。

○其三十一

看課上﹐與下要相生。上克下兮須損失﹐逢占惡將必須驚。喜將喜無爭。

○其三十二

何煞重﹐天狗是其殃。無殺福神相次惡﹐天雷並者是無妨。三殺可商量。

○其三十三

勾陳將﹐玄武共相親。帶煞並加爲惡煞﹐若逢相克不宜軍。有煞便相侵。

○其三十四

三刑內﹐最惡是天罡。或是季兮爲日上﹐衝加四煞必相傷。夜卽恐驚忙。﹝魁罡臨日﹐主大將死﹐臨辰﹐主小將死﹐日辰俱臨﹐俱死。﹞

○其三十五

課驚怖﹐日上細尋推。辰巳太衝加日上﹐若逢蛇雀見凶危。復手也如之。﹝大吉加日﹐宜急去﹐不可住﹐辰上見太衝﹐夜必有風雨﹐若神後太乙加日辰﹐夜有盜賊。旺相必見﹐無气則不見。﹞

○其三十六

課驚怖﹐辰巳卯三辰。無殺相並天馬並﹐用之發課不宜人。虛殺總相親。

○其三十七

移伏起﹐陽日在中傳。陰則未傳君記取﹐覺知如此見由緣。照處是推源。

○其三十八

欲捕捉﹐玄武定三傳。相克三傳皆捉得﹐相生不克是無緣。好記不虛言。

○其三十九

三傳克﹐克日易前擒。快出疾行方始得﹐姦人移伏恐軍侵。離日卻難尋。

○其四十

傳課中﹐蛇雀與勾陳。蛇主虛驚雀主火﹐亦兼音信又公文。仔細好推論。

○其四十一

傳白虎﹐相克戰傷人。無气不傷途死損﹐天空依舊是空陳。旺處是窮貧。

○其四十二

占行路﹐逐日定占之。有气靑龍並六合﹐錢財倉庫定無疑。多獲彩縑持。

○其四十三

將一二﹐兼持忌勾陳。若見後三並五六﹐因爲發卦不宜軍。進步必遭。

○其四十四

將軍吏﹐支幹審占之。大吉小吉支幹上﹐天罡加孟以同推。不戰兩無疑。

○其四十五

後五六﹐卽是我軍傷。六師有人虛詐說﹐日辰不克也無妨。克日不宜良。

○人藥方第二十九

眾軍聚﹐駐札已經時。多有相蒸多气郁﹐使軍疫瘴見災危。一一與君知。

○其二

如瘴气﹐鶻骨火燒將。便去上風焚此物﹐眾人聞此滅災殃。從此得安康。

○其三

轉筋腳﹐急去使生薑。新水一鍾煎五合﹐飲之卽去總無妨。主將記心腸。

○其四

金刃重﹐速翦馬牛毛。二件一同燒作末﹐敷之血止自然消。皮血便堅牢。

○其五

金傷者﹐香白芷爲靈。細嚼巽敷瘡口上﹐更將酒下七分功。細說與君聽。

○其六

金傷者﹐甚渴卽非常。切忌休將水與飲﹐飲之必定有乖張。肥膩卽無妨。

○其七

金傷處﹐傷腦及天倉。臂中脈跳並心內﹐鳩尾五臟小腹胱。醫者不能當。

○其八

金傷者﹐腦髓出非常。頸咽喉中聲沸者﹐兩目直視痛難當。血似水泉塘。﹝似此﹐皆不治而難醫也。﹞

○其九

金瘡法﹐閒時備急方。五月五日平明節﹐采其諸艸搗成漿。石灰共作湯。

○其十

遭毒箭﹐更及馬汗方。大頭虻虫端午取﹐去翅陰榦爲末霜。挑破藥敷瘡。﹝次用醋打麵糊紙厭瘡口上﹐卽追出毒气也。﹞

○其十一

軍或患﹐發背及癰疽。人屎糞盤下潤土﹐碾細篩羅貼敷之。豬膽共調施。

○其十二

人霍亂﹐吐瀉有方髙。生薑三兩須炮過﹐芭蕉一兩去皮熬。五兩大黃燒。﹝大黃炒過爲末﹐蜜爲丸﹐如梧桐子大﹐每服三丸﹐以利爵度﹔如不利﹐以粥投藥。﹞

○其十三

急喉閉﹐靑艾汁須靈。滴下自消血破出﹐逡巡不救損於人。切記在心勤。

○其十四

冬月內﹐無艾葉枝枯。艸內急尋蛇牀子﹐燒煙入口自消除。速救免災虞。

○其十五

軍人眾﹐涉水冒霜多。手腳面皮皆裂拆﹐麥葉濃煮汁相遇。熱洗卽安和。

○其十六

山瘴气﹐嵐谷用恆山。獨頭大蒜烏梅肉﹐速將酒煮便安痊。謹記此良言。﹝恆山三兩﹐獨頭蒜一兩﹐烏梅肉二十枚﹐爲咬咀﹐用酒二盞﹐煎至一大盞﹐分爲二服。初一分未發時喫﹐次一服已發時喫。﹞

○馬藥方第三十

常灌馬﹐黃柏與黃連。升麻大黃山梔子﹐胡鹽靑黛郁金仙。等分勿令偏。

○其二

相馬法﹐要試歲年何。鼻上金字十八歲﹐四字八歲不年多。八字四年過。

○其三

鼻上赤﹐二十歲無零。馬鼻若靑三十歲﹐公字須當念五乘。此象甚分明。

○其四

馬瘟病﹐急取獺之肝。肚內將來去屎洗﹐煮汁啖便平安。牢記在心間。﹝以上辛本《李衛公望江南》錄六百八十八首﹐另據王本﹑川本﹑東北本﹑京本補三十二首﹐共七百二十首。﹞

李夢符

李夢符﹝生卒年裏不詳﹞﹐桂州刺史李瓊之弟。後梁開平初在洪州﹐放蕩酣飲﹐好事者與語﹐應口成詩。有詞千餘首傳於江表﹐今存二首。事迹據《詩話總龜》前集卷三引《詩史》﹑卷四四引《郡閣雅談》。

李夢符詞二首﹐據《詩話總龜》月窗本錄入﹐校以明鈔本﹑淸鈔本﹑繆校本﹐並參校嘉靖本《萬首唐人絕句》﹑道藏本《三洞羣仙錄》。

【漁父引】

村寺鐘聲渡遠灘。半輪殘月落前山。徐徐撥棹卻歸灣。浪疊朝霞錦繡翻。

【又】

漁弟漁兄喜到來。婆官賽了坐江隈。椰楡杓子木癅杯。爛煮鱸魚滿案堆。﹝以上二首月窗本《詩話總龜》前集卷四四引《郡閣雅談》。﹞

伊用昌

伊用昌﹝生卒年裏不詳﹞﹐一作伊夢昌。唐末不仕﹐披羽褐﹐遊山水。天佑十年癸酉﹝九二二﹞﹐至撫州南城縣﹐因食牛肉過量﹐夫妻俱死於鄕校內。後夫妻又出現於北市﹐唱《望江南》詞乞錢。又曾至長沙馬殷幕中。爲人狂逸﹐時人呼爲伊風子。事迹據《太平廣記》卷五五引《玉堂閒話》《詩話總龜》前集卷四四引《雅言雜載》﹑卷四五引《靑瑣後集》《十國春秋》卷七六。

伊用昌詞一首﹐據談本《太平廣記》錄入。

【望江南】

江南鼓﹐梭肚兩頭樂。釘著不知侵骨髓﹐打來只是沒心肝。空腹被人漫。﹝談本《太平廣記》卷五五引《玉堂閒話》。﹞

李存勗

李存勗﹝八八五～九二六﹞﹐小字亞子﹐沙陀部人。本姓朱耶氏﹐咸通中以其祖討龐勛有功﹐賜姓李氏。晉王李克用之子。天佑五年﹝九○八﹞﹐卽王位於太原。後梁龍徳三年卽帝位﹐攺元同光。同光四年﹝九二六﹞﹐被亂兵所殺。廟號莊宗。《舊五代史》卷二七至卷三四﹑《新五代史》卷四﹑卷五有本紀。

李存勗詞四首﹐據《尊前集》朱本入錄﹐校以吳本﹑毛本﹑明鈔本﹐並參校耘經樓本《苕溪漁隱叢話》。

【一葉落】

一葉落。褰朱箔。此時景物正蕭索。畫樓月影寒﹐西風吹羅幕。吹羅幕。往事思量著。

【陽臺夢】

薄羅衫子金泥縫。困纖腰怯銖衣重。笑迎移步小蘭叢﹐金翹玉鳳。

嬌多情脈脈﹐羞把同心撚弄。楚天雲雨卻相和﹐又入陽臺夢。

【歌頭﹝大石調﹞】

賞芳春﹑暖風飄箔。鶯啼綠樹﹐輕煙籠晚閣。杏桃紅﹐開繁萼。靈和殿﹑禁柳千行﹐斜金絲絡。夏云多﹑奇峯如削。紈扇動微涼﹐輕綃薄。梅雨霽﹐火雲爍。臨水檻﹑永日逃煩暑﹐泛觥酌。

露華濃﹐冷髙梧﹐雕萬葉。一霎晚風﹐蟬聲新雨歇。惜惜此光陰﹐如流水﹐東籬菊殘時﹐嘆蕭索。繁陰積﹐歲時暮﹐景難畱﹐不覺朱顏失卻。好容光﹐旦旦須呼賓友﹐西園長宵﹐宴雲謠﹐歌皓齒﹐且行樂。

【憶仙姿】

曾宴桃園深洞。一曲淸歌舞鳳。長記欲別時﹐和淚出門相送。如夢。如夢。殘月落花煙重。﹝以上四首朱本《尊前集》﹞

陳金鳳

陳金鳳﹝八九三～九三五﹞﹐福唐﹝今福建福淸﹞人。父侯倫﹐唐末與福建觀察使妾陸氏私通所生。王審知入閩﹐流落民間﹐爲族人陳匡勝收養。開平三年﹝九○九﹞﹐年十七﹐爲王審知選入後宮﹐召爲才人。王延鈞卽位﹐封爲淑妃﹐大見寵幸。龍啟元年﹝九三三﹞立爲皇后﹐築長春宮居之。永和元年﹝九三五﹞李仿作亂被殺。《十國春秋》卷九四有傳。

陳金鳳詞二首﹐據淸刻本《十國春秋》錄入。

【樂遊曲】

龍舟搖曳東復東。采蓮湖上紅更紅。波澹澹﹐水溶溶。奴隔荷花路不通。

【又】

西胡南湖鬥彩舟。靑蒲紫蓼滿中洲。波渺渺﹐水悠悠。長奉君王萬歲遊。﹝以上二首淸刻本《十國春秋》卷九四引《金鳳外傳》﹞

歐陽炯

歐陽炯﹝八九六～九七一﹞﹐益州華陽﹝今四川雙流﹞人。少事前蜀王衍爲中書舍人。前蜀亡﹐隨王衍至洛陽。補秦州從事。孟知祥鎭蜀﹐炯復回成都。知祥稱帝﹐任中書舍人。後主孟昶廣政三年﹝九四○﹞四月﹐官武徳軍節度判官﹐爲趙崇祚編《花間集》作敍。十二年﹝九四九﹞拜翰林學士。次年﹐知貢舉﹐判太常寺。後遷禮部侍郎﹐領陵州刺史﹐轉吏部侍郎﹐加承旨。二十四年﹝九六一﹞五月﹐拜門下侍郎兼戶部尙書﹑平章事﹑監修國史。宋乾徳三年﹝九六五﹞元月﹐後蜀亡﹐炯隨昶至汴京。六月宋除炯爲右散騎常侍﹐俄充翰林學士﹐轉左散騎常侍。後分司西京。開寶四年﹝九七一﹞卒。年七十六。《宋史》卷四七九﹑《十國春秋》卷五六有傳。

歐陽炯詞﹐《花間集》存十七首﹐《尊前集》存三十一首﹝其中一首系和凝作﹞﹐實存四十七首。今以晁本《花間集》爲底本收十七首﹐以朱本《尊前集》爲底本收三十首﹐用鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑顧本﹑吳本﹑毛本《尊前集》﹑王輯本《歐陽平章詞》﹑吳虞《蜀十五家詞》﹑李一氓《花間集校》及互見各詞之別集﹑明以前所刊之總集等參校。

【浣溪沙】

落絮殘鶯半日天。玉柔花醉只思眠。惹窗映竹滿鑪煙。

獨掩畫屏愁不語﹐斜欹瑤枕髻鬟偏。此時心在阿誰邊。

【又】

天碧羅衣拂地垂。美人初著更相宜。宛風如舞透香肌。

獨坐含吹鳳竹。園中緩步折花枝。有情無力泥人時。

【又】

相見休言有淚珠。酒闌重得敍歡娛。鳳屏鴛枕宿金鋪。

蘭麝細香聞喘息﹐綺羅纖縷見肌膚。此時還恨薄情無。

【三字令】

春欲盡﹐日遲遲。牡丹時。羅幌捲﹐翠簾垂。彩箋書﹐紅粉淚﹐兩心知。

人不在﹐燕空歸。負佳期。香燼落﹐枕函欹。月分明﹐花澹薄﹐惹相思。

【南鄕子】

嫩艸如煙。石橊花發海南天。日暮江亭春影淥。鴛鴦浴。水遠山長看不足。

【又】

畫舸停橈。槿花籬外竹橫橋。水上遊人沙上女。回顧。笑指芭蕉林裹住。

【又】

岸遠沙平。日斜歸路晚霞明。孔雀自憐金翠尾。臨水。認得行人驚不起。

【又】

洞口誰家。木蘭船系木蘭花。紅袖女郎相引去。遊南浦。笑倚春風相對語。

【又】

二八花鈿。胸前如雪臉如蓮。耳墜金穿瑟瑟。霞衣窄。笑倚江頭招遠客。

【又】

路入南中。桄榔葉暗蓼花紅。兩岸人家微雨後。收紅豆。樹底纖纖擡素手。

【又】

袖斂鮫綃。采香深洞笑相邀。藤杖枝頭蘆酒滴。鋪葵席。豆蔻花間﹤走坐﹥晚日。

【又】

翡翠。白蘋香裏小沙汀。島上陰陰秋雨色。蘆花撲。數隻魚船何處宿。

【獻衷心】

見好花顏色﹐爭笑東風。雙臉上﹐晚妝同。閉小樓深ト﹐春景重重。三五夜﹐偏有恨﹐月明中。

情未已﹐信曾通。滿衣猶自染檀紅。恨不如雙燕﹐飛舞簾櫳。春欲暮﹐殘絮盡﹐柳條空。

【賀明朝】

憶昔花間初識面。紅袖半遮﹐妝臉輕轉。石橊裙帶﹐故將纖纖﹐玉指偸撚。雙鳳金綫。

碧梧桐瑣深深院。誰料得兩情﹐何日教繾綣。羨春來雙燕。飛到玉樓﹐朝暮相見。

【又】

憶昔花間相見後。只憑纖手。暗拋紅豆。人前不解﹐巧傳心事﹐別來依舊。辜負春晝。

碧羅衣上蹙金繡。睹對對鴛鴦﹐空淚痕透。想韶顏非久。終是爲伊﹐只恁偸瘦。

【江城子】

晚日金陵岸艸平。落霞明。水無情。六代繁華﹐暗逐逝波聲。空有姑蘇臺上月﹐如西子鏡﹐照江城。

【鳳樓春】

鳳髻綠云叢。深掩房櫳。錦書通。夢中相見覺來慵。勻面淚﹐臉珠融。因想玉郎何處去﹐對淑景誰同。

小樓中。春思無窮。倚欄望﹐暗牽愁緒﹐柳花飛起東風。斜日照簾﹐羅幌香冷粉屏空。海棠零落﹐鶯語殘紅。﹝以上十七首晁本《花間集》﹞

【南歌子】

錦帳銀燈影﹐紗窗玉漏聲。迢迢永夜夢難成。愁對小庭秋色﹐月空明。

【漁父】

擺脫塵機上釣船。免教榮辱有流年。無系絆﹐沒愁煎。須信船中有散仙。

【又】

風浩寒溪照膽明。小君山上玉蟾生。荷露墜﹐翠煙輕。撥剌遊魚幾个驚。

【巫山一段雲】

絳闕登眞子﹐飄飄禦彩鸞。碧虛風雨佩光寒。斂袂下云端。

月帳朝霞薄﹐星冠玉蕊攢。遠遊蓬島降人間。特地拜龍顏。

【又】

春去秋來也﹐愁心似醉醺。去時邀約早回輪。及去又何曾。

歌扇花光マ﹐衣珠滴淚新。恨身翻不作車塵。萬里得隨君。

【春光好】

天初暖﹐日初長。好春光。萬匯此時皆得意﹐競芬芳。

┺迸苔錢嫩綠﹐花偎雪塢濃香。誰把金絲裁翦卻﹐掛斜陽。

【又】

花滴露﹐柳搖煙。艷陽天。雨霽山櫻紅欲爛﹐谷鶯遷。

飲處交飛玉﹐遊時倒把金鞭。風九衢楡葉動﹐簇靑錢。

【又】

胸鋪雪﹐臉分蓮。理繁弦。纖指飛翻金鳳語﹐轉嬋娟。

嘈Γ如敲玉佩﹐淸泠似滴香泉。曲罷問郎名个甚﹐想夫憐。

【又】

磧香散﹐渚水融。暖空。飛絮悠揚虛空。惹輕風。

柳眼煙來點綠﹐花心日與妝紅。黃雀錦鸞相對舞﹐近簾櫳。

【又】

雞樹綠﹐鳳池淸。滿神京。玉兔宮前金榜出﹐列仙名。

疊雪羅袍接武﹐團花駿馬嬌行。開宴錦江遊爛漫﹐柳煙輕。

【又】

芳叢肅﹐綠筵張。兩心狂。空遣橫波傳意緒﹐對笙簧。

𨿽似安仁擲果﹐未聞韓壽分香。流水桃花情不已﹐待劉郎。

【又】

垂繡幔﹐掩云屏。思盈盈。雙枕珊瑚無限情。翠釵橫。

幾見纖纖動處﹐時聞款款嬌聲。卻出錦屏妝面了﹐理秦箏。

【又】

金轡響﹐玉鞭長。映垂楊。堤上采花筵上醉﹐滿衣香。

無處不攜弦管﹐直應占斷春光。年少王孫何處好﹐競尋芳。

【西江月】

月映長江秋水。分明冷浸星河。淺沙汀上白雲多。雪散幾叢蘆葦。

扁舟倒影寒潭裏。煙光遠罩淸波。笛聲何處響漁歌。兩岸蘋香暗起。

【又】

水上鴛鴦比翼。巧將繡作羅衣。鏡中重畫遠山眉。春睡起來無力。

鈿雀穩簪雲鬢綠。含羞時想佳期。臉邊紅艷對花枝。猶占鳳樓春色。

【赤棗子】

夜悄悄﹐燭熒熒。金鑪香盡酒初醒。春睡起來回雪面﹐含羞不語倚云屏。

【又】

蓮臉薄﹐柳眉長。等閒無事莫思量。每一見時明月夜﹐損人情思斷人腸。

【女冠子】

薄妝桃臉。滿面縱橫花靨。艷情多。綬帶盤金縷﹐輕裙透碧羅。

含羞眉乍斂﹐微語笑相和。不會頻偸眼﹐意如何。

【又】

秋宵風月。一朵荷花初發。照前池。搖曳燻香夜﹐嬋娟對鏡時。

蕊中千點淚﹐心裏萬條絲。恰似輕盈女﹐好風姿。

【玉樓春】

日照玉樓花似錦。樓上醉和春色寢。綠楊風送小鶯聲﹐殘夢不成離玉枕。

堪愛晚來韶景甚。寶柱秦箏方再品。靑娥紅臉笑來迎﹐又向海棠花下飲。

【又】

春早玉樓煙雨夜。簾外櫻桃花半謝。錦屏香冷繡衾寒﹐怊悵憶君無計捨。

侵曉鵲聲來砌下。鸞鏡殘妝紅粉罷。黛眉雙點不能描﹐畱待玉郎歸日畫。

【更漏子】

玉闌干﹐金井。月照碧梧桐影。獨自个﹐立多時。露華濃濕衣。

一向。凝情望。待得不成模樣。𨿽叵耐﹐又尋思。怎生得伊。

【又】

三十六宮秋夜永﹐露華點滴髙梧。丁丁玉漏咽銅壺。明月上金鋪。

紅綫毯﹐博山鑪。香風暗觸流蘇。羊車一去長靑蕪。鏡塵鸞影孤。

【定風波】

暖日閒窗映碧紗。胸淸水浸晴霞。數樹海棠紅欲盡。爭忍。玉閨深掩過年華。

獨憑繡牀方寸亂。腸斷。淚珠穿破臉邊花。鄰捨女郎相借問。音信。教人羞道未還家。

【木蘭花】

兒家夫婿心容易。身又不來書不寄。閒庭獨立鳥關關﹐爭忍拋奴深院裏。

悶向綠紗窗下睡。睡又不成愁已至。今年卻憶去年春﹐同在木蘭花下醉。

【淸平樂】

春來階砌。春雨如絲細。春地滿飄紅杏蒂。春燕舞隨風勢。

春幡細鏤春繒。春閨一點春燈。自是春心繚亂﹐非干春夢無憑。

【菩薩蠻】

曉來中酒和春睡。四肢無力雲鬟墜。斜臥臉波春。玉郎休惱人。

日髙猶未起。爲戀鴛鴦被。鸚鵡語金籠。道兒還是慵。

【又】

紅鑪暖閣佳人睡。隔簾飛雪添寒气。小院奏笙歌。香風簇綺羅。

酒傾金盞滿。蘭燭重開宴。公子醉如泥。天街聞馬嘶。

【又】

翠眉雙臉新妝薄。幽閨斜捲靑羅幕。寒食百花時。紅繁香滿枝。

雙雙梁燕語。蝶舞相隨去。腸斷正思君。閒眠冷繡茵。

【又】

畫屏繡閣三秋雨。香唇膩臉偎人語。語罷欲天明。嬌多夢不成。

曉街鐘鼓絕。道如今別。特地气長吁。倚屏彈淚珠。﹝以上三十首朱本《尊前集》﹞

【瑞鷓鴣】

天將奇艷與寒梅。乍驚繁杏臘前開。暗想花神﹑巧作江南信﹐鮮染燕脂細翦裁。

壽陽妝罷無端飲﹐淩晨酒入香腮。恨聽煙塢深中﹐誰恁吹羌笛﹑逐風來。絳雪紛紛落翠苔。

和凝

和凝﹝八九八～九五五﹞﹐字成績﹐鄆州須昌﹝今山東東平﹞人。梁乾化四年﹝九一四﹞﹐年十七﹐舉明經。貞明二年﹝九一六﹞登進士第。後爲宣義軍節度使賀瑰從事﹐歷鄆﹑鄧﹑洋三府從事。後唐明宗天成三年﹝九二八﹞拜殿中侍禦史。歷禮﹑刑二部員外郎﹐攺主客員外郎﹑知制誥﹐尋充翰林學士﹐遷主客郎中。長興四年﹝九三三﹞﹐知貢舉﹐所取多才名之士﹐時議以爲得人。後歷中書舍人﹑工部侍郎﹐皆充學士。後晉天福二年﹝九三七﹞﹐攺禮部侍郎﹐拜端明殿學士。三年﹐兼判度支﹐收戶部侍郎。四年﹐爲翰林學士承旨。五年八月﹐爲中書侍郎平章事。七年﹐加右僕射。開運二年﹝九四五﹞爲左僕射。後漢天福十二年﹝九四七﹞除太子太保﹐封魯國公。後周廣順元年﹝九五一﹞﹐爲太子太傅。顯徳二年﹝九五五﹞七月卒﹔年五十八﹐詔贈侍中。事迹見《北夢瑣言》卷六﹑《舊五代史》卷一二七﹑《新五代史》卷五五本傳。

和凝詞﹐《花間集》錄存二十首﹑《尊前集》錄存七首﹑《詞譜》錄一首。今以晁本《花間集》爲底本錄二十首﹐以朱本《尊前集》爲底本錄七首﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑顧本﹑吳本﹑毛本《尊前集》﹐並劉輯本《紅葉稿》﹑王輯本《紅葉稿詞》﹑李一氓《花間集校》及互見各詞之別集﹑明以前所刊之總集等。另從內府本《詞譜》輯錄一首。計二十八首。

【小重山】

春入神京萬木芳。禁林鶯語滑﹑蝶飛狂。曉花擎露妒啼妝。紅日永﹑風和百花香。

煙瑣柳絲長。禦溝澄碧水﹑轉池塘。時時微雨洗風光。天衢遠﹑到處引笙簧。

【又】

正是神京爛熳時。羣仙初折得﹑郤詵枝。烏犀白最相宜。精神出﹑禦陌袖鞭垂。

柳色展愁眉。管弦分響亮﹑探花期。光陰占斷曲江池。新榜上﹑名姓徹丹墀。

【臨江仙】

海棠香老春江晚﹐小樓霧空。翠鬟初出繡簾中。麝煙鸞佩惹蘋風。

碾玉釵搖戰﹐雪肌雲鬢將融。含情遙指碧波東。越王臺殿蓼花紅。

【又】

披袍地紅宮錦﹐鶯語時轉輕音。碧羅冠子穩犀簪。鳳皇雙臺步搖金。

肌骨細勻紅玉軟﹐臉波微送春心。嬌羞不肯入鴛衾。蘭膏光裏兩情深。

【菩薩蠻】

越梅半拆輕寒裏。冰淸澹薄籠藍水。暖覺杏梢紅。遊絲狂惹風。

閒階莎徑碧。遠夢猶堪惜。離恨又迎春。相思難重陳。

【山花子】

鶯錦蟬馥麝臍。輕裾花艸曉煙迷。顫金紅掌墜﹐翠云低。

星靨笑隈霞臉畔﹐蹙金開襯銀泥。春思半和芳艸嫩﹐綠萋萋。

【又】

銀字笙寒調正長。水紋簟冷畫屏涼。玉腕重�金扼臂﹐澹梳妝。

幾度試香纖手暖﹐一回嘗酒絳唇光。佯弄紅絲蠅拂子﹐打檀郎。

【何滿子】

正是破瓜年幾﹐含情慣得人饒。桃李精神鸚鵡舌﹐可堪虛度良宵。卻愛藍羅裙子﹐羨他長束纖腰。

【又】

寫得魚箋無限﹐其如花鎖春輝。目斷巫山雲雨﹐空教殘夢依依。卻愛薰香小鴨﹐羨他長在屏幃。

【薄命女】

天欲曉。宮漏穿花聲繚繞。窗裏星光少。冷霧寒侵帳額﹐殘月光沈樹杪。夢斷錦幃空悄悄。彊起愁眉小。

【望梅花】

春艸全無消息。臘雪猶餘蹤迹。越嶺寒枝香自拆。冷艷奇芳堪惜。何事壽陽無處覓。吹入誰家橫笛。

【天仙子】

柳色披衫金縷鳳。纖手輕撚紅豆弄。翠娥雙臉正含情﹐桃花洞。瑤臺夢。一片春愁誰與共。

【又】

洞口春紅飛蔌蔌。仙子含愁眉黛綠。阮郎何事不歸來﹐懶燒金﹐慵篆玉。流水桃花空斷續。

【春光好】

紗窗暖﹐畫屏閒。雲鬟。睡起四肢無力﹐半春間。

玉指剪裁羅勝﹐金盤點綴酥山。窺宋深心無限事﹐小眉彎。

【又】

蘋葉軟﹐杏花明。畫船輕。雙浴鴛鴦出淥汀。棹歌聲。

春水無風無浪﹐春天半雨半晴。紅粉相隨南浦晚﹐幾含情。

【采桑子】

蝤蠐領上訶梨子﹐繡帶雙垂。椒戶閒時。競學樗蒲賭荔枝。

叢頭鞋子紅編細。裙金絲。無事眉。春思翻教阿母疑。

【柳枝】

軟碧搖煙似送人。映花時把翠娥顰。靑靑自是風流主﹐慢金絲待洛神。

【又】

瑟瑟羅裙金縷腰。黛眉偎破未重描。醉來咬損新花子﹐拽住仙郎盡放嬌。

【又】

鵲橋初就咽銀河。今夜仙郎自姓和。不是昔年攀桂樹。豈能月裏索娥。

【漁父】

白芷汀寒立鷺鷥。蘋風輕剪浪花時。煙冪冪﹐日遲遲。香引芙蓉惹釣絲。﹝以上二十首晁本《花間集》﹞

【江城子】

初夜含嬌入洞房。理殘妝。柳眉長。翡翠屏中﹑親熱玉鑪香。整頓金鈿呼小玉﹐排紅燭﹐待潘郎。

【又】

竹裏風生月上門。理秦箏。對云屏。輕撥朱弦﹑恐亂馬嘶聲。含恨含嬌獨自語﹐今夜月﹐太遲生。

【又】

斗轉星移玉漏頻。已三更。對棲鶯。歷歷花間﹑似有馬啼聲。含笑整衣開繡戶﹐斜斂手﹐下階迎。

【又】

迎得郎來入繡闈。話相思。連理枝。鬢亂釵垂﹑梳墮印山眉。婭奼含情嬌不語﹐纖玉手﹐撫郎衣。

【又】

帳裏鴛鴦交頸情。恨雞聲。天已明。愁見街前﹑還是說歸程。臨上馬時期後會﹐待梅綻﹐月初生。

【喜遷鶯】

曉月墜﹐宿煙披。銀燭錦屏欹。建章欲曉玉繩低。宮漏出花遲。

春態淺。來雙燕。紅日漸長一綫。嚴妝鐘罷囀黃鸝。飛上萬年枝。

【麥秀兩歧】

涼簟鋪斑竹。鴛枕並紅玉。臉蓮紅﹐眉柳綠。胸雪宜新浴。淡黃衫子裁春。異香芬馥。

羞道教回燭。未慣雙雙宿。樹連枝﹐魚比目。掌上腰如束。嬌嬈不柰人拳。黛眉微蹙。﹝以上七首朱本《尊前集》﹞

【解紅】

百戲罷﹐五音淸。解紅一曲新教成。兩个瑤池小仙子。此時奪卻柘枝名。﹝內府本《詞譜》卷一﹞

【調笑令】

柳岸。水淸淺。笑折荷花呼女伴。盈盈日照新妝面。水調空傳幽怨。扁舟日暮笑聲遠。對此令人腸斷。

魏承班

魏承班﹝﹖～九二五﹞。許州﹝今河南許昌﹞人。其父魏弘夫﹐王建收爲養子﹐攺名王宗弼﹐承班亦從其父攺名王承班。前蜀後主光天元年﹝九一八﹞六月﹐宗弼剪除唐文後﹐以兼中書令秉政。承班爲駙馬都尉﹑太尉。咸康元年﹝九二五﹞十一月﹐後唐軍攻蜀﹐宗弼叛蜀歸唐﹐據成都﹐自稱畱後。承班奉父命賂唐軍。唐軍入成都後﹐族誅王宗弼家﹐承班亦罹難。事迹據《九國誌》卷九﹑《新五代史》卷六三﹑《十國春秋》卷三九《王宗弼傳》﹐並《資治通鑑》《錦裏耆舊傳》等。

魏承班詞﹐《花間集》錄存十五首﹐《尊前集》錄存六首﹐共二十一首。今以晁本《花間集》爲底本錄十五首﹑以朱本《尊前集》爲底本錄六首﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑顧本﹑吳本﹑毛本《尊前集》﹑李一氓《花間集校》﹑王輯本《魏太尉詞》﹑吳虞《蜀十五家詞》及互見各詞之別集﹑明以前所刊之總集等。

【菩薩蠻】

羅裾薄薄秋波染。眉間畫時山兩點。相見綺筵時。深情暗共知。

翠翹雲鬢動。斂態彈金鳳。宴罷入蘭房。邀人解佩。

【又】

羅衣隱約金泥畫。玳筵一曲當秋夜。聲泛覷人嬌。雲鬟裊翠翹。

酒醺紅玉軟。眉翠秋山遠。繡幌麝煙沈。誰人知兩心。

【滿宮花】

雪霏霏﹐風凜凜。玉郎何處狂飲。醉時想得縱風流﹐羅帳香幃鴛寢。

春朝秋夜思君甚。愁見繡屏孤枕。少年何事負初心﹐淚滴縷金雙衽。

【木蘭花】

小芙蓉﹐香旖旎。碧玉堂深淸似水。閉寶匣﹐掩金鋪﹐倚屏拖袖愁如醉。

遲遲好景煙花媚。曲渚鴛鴦眠錦翅。凝然愁望靜相思﹐一雙突靨香蕊。

【玉樓春】

寂寂畫堂梁上燕。髙捲翠簾橫數扇。一庭春色惱人來﹐滿地落花紅幾片。

愁倚錦屏低雪面。淚滴繡羅金縷綫。好天涼月盡傷心﹐爲是玉郎長不見。

【又】

輕斂翠蛾呈皓齒。鶯囀一枝花影裏。聲聲淸迥遏行雲﹐寂寂畫梁塵暗起。

玉滿斟情未已。促坐王孫公子醉。春風筵上貫珠勻﹐艷色韶顏嬌旖旎。

【訴衷情】

髙歌宴罷月初盈。詩情引恨情。煙露冷﹐水流輕。思想夢難成。

羅帳裊香平。恨頻生。思君無計睡還醒。隔層城。

【又】

春深花簇小樓臺。風飄錦繡開。新睡覺﹐步香階。山枕印紅腮。

鬢亂墜金釵。語檀偎。臨行執手重重囑﹐幾千回。

【又】

銀漠云晴玉漏長。蛩聲悄畫堂。筠簟冷﹐碧窗涼。紅蠟淚飄香。

皓月瀉寒光。割人腸。那堪獨自步池塘。對鴛鴦。

【又】

金風輕透碧窗紗。銀舀影斜。欹枕臥﹐恨何賒。山掩小屏霞。

雲雨別吳娃。想容華。夢成幾度繞天涯。到君家。

【又】

春情滿眼臉紅銷。嬌妒索人饒。星靨小﹐玉搖。幾共醉春朝。

別後憶纖腰。夢魂勞。如今風葉又蕭蕭。恨迢迢。

【生查子】

煙雨晚晴天﹐零落花無語。難話此時心﹐梁燕雙來去。

琴韻對薰風﹐有恨和情撫。腸斷斷弦頻﹐淚滴黃金縷。

【又】

寂寞畫堂空﹐深夜垂羅幕。燈暗錦屏欹﹐月冷珠簾薄。

愁恨夢難成﹐何處貪歡樂。看看又春來﹐還是長蕭索。

【黃鍾樂】

池塘煙暖艸萋萋。惆悵閒霄含恨﹐愁坐思堪迷。遙想玉人情事遠﹐音容渾似隔桃溪。

偏記同歡秋月低。簾外論心花畔﹐和醉暗相攜。何事春來君不見﹐蘿魂長在錦江西。

【漁歌子】

柳如眉﹐云似發。蛟綃霧籠香雪。夢魂驚﹐鍾漏歇。窗外曉鶯殘月。

幾多情﹐無處說。落花飛絮淸明節。少年郎﹐容易別。一去音書斷絕。﹝以上十五首晁本《花間集》﹞

【生查子】

離別又經年﹐獨對芳菲景。嫁得薄情夫﹐長抱相思病。

花紅柳綠閒晴空﹐蝶弄雙雙影。羞看繡羅衣﹐爲有金鸞並。

【滿宮花】

寒夜長﹐更漏永。愁見透簾月影。王孫何處不歸來﹐應在倡樓酩酊。

金鴨無香羅帳冷。羞更雙彎交頸。夢中幾度見兒夫﹐不忍罵伊薄幸。

【菩薩蠻】

玉容光照菱花影。沈沈臉上秋波冷。白雪一聲新。雕梁起暗塵。

寶釵搖翡翠。香惹芙蓉醉。攜手入鴛衾。誰人知此心。

【謁金門】

煙水闊﹐人值淸明時節。雨細花零鶯語切﹐愁腸千萬結。

雁去音徽斷絕。有恨欲憑誰說。無事傷心猶不徹。春時容易別。

【又】

春欲半。堆砌落花千片。早是潘郎長不見。忍聽雙語燕。

飛絮晴空揚遠。風送誰家弦管。愁倚畫屏凡事懶。淚沾金縷綫。

【又】

長思憶。思憶佳人輕擲。霜月透簾澄夜色。小屏山凝碧。

恨恨君何太極。記得嬌嬈無力。獨坐思量愁似織。斷腸煙水隔。﹝以上六首朱本《尊前集》﹞

王衍

王衍﹝八九九～九二六﹞﹐字化源﹐原名宗衍﹐許州舞陽﹝今屬河南﹞人。前蜀先主王建第十一子。初封鄭王﹐爲左奉駕軍使。光天元年﹝九一八﹞﹐嗣位﹐攺名衍。先後攺元乾徳﹑咸康。在位八年﹐宴遊無度﹐所用非人﹐成康元年﹝九二五﹞﹐國破降後唐﹐次年被殺﹐年二十八。世稱後主。酷好靡麗之辭﹐曾集艷體詩二百篇﹐號《煙花集》。《舊五代史》卷一三六﹑《新五代史》卷六三﹑《十國春秋》卷三七有傳。

王衍詞二首﹐一首輯自鮑本《五國故事》﹐校以陸本《新編分門古今類事》﹑萬曆本《花艸粹編》。另一首錄自萬曆本《花艸粹編》引《北夢瑣言》。

【甘州曲】

畫羅裙。能結束﹐稱腰身。柳眉桃臉不勝春。薄媚足精神。可惜許﹑淪落在風塵。﹝鮑本《五國故事》卷上﹞

【醉妝詞】

者邊走。那邊走。只是尋花柳。那邊走。者邊走。莫厭金杯酒。﹝萬曆本《花艸粹編》卷一引《北夢瑣言》﹞

張格

張格﹝﹖～九二七﹞﹐字承之﹐一字義師﹐河間﹝今屬河北﹞人。天復三年﹝九○三﹞﹐其父張浚爲楊麟所殺﹐格逃入蜀依王建﹐爲翰林學士。武成元年﹝九○八﹞﹐拜中書侍郎﹑同平章事﹐累加右僕射﹑太傅。後主王衍卽位﹐貶爲茂州刺史﹐再貶維州司戶。乾徳六年﹝九二四﹞﹐復入相。前蜀亡﹐入洛﹐授太子賓客﹑三司副使。天成二年卒。《舊五代史》卷七一﹑《十國春秋》卷四一有傳。另參《資治通監》卷二六六。

張格詞殘句﹐據董本《宋朝事實類苑》錄入。

【感皇恩】

最好是﹐長街裏﹐聽喝相公來。﹝董本《宋朝事實類苑》卷六六引《楊文公談苑》﹞

庾傳素

庾傳素﹝生卒年裏不詳﹞﹐仕前蜀王建﹐起家蜀州刺史﹐累官至左僕射﹐兼中書侍郎﹑同平章事。天漢元年﹝九一七﹞﹐爲宦官唐文康所譖﹐罷爲工部尙書﹔未幾﹐攺兵部。後主王衍卽位﹐加太子少保﹐復兼中書侍郎﹑同平章事。前蜀亡﹐降後唐﹐授刺史。《十國春秋》卷四一有傳。

庾傳素詞一首﹐據《尊前集》朱本錄入﹐校以吳本﹑顧本﹑毛本﹑明鈔本。

【木蘭花】

木蘭紅艷多情態。不似凡花人不愛。移來孔雀檻邊栽﹐折向鳳凰釵上戴。

是何芍藥爭風彩。自共牡丹長作對。若教爲女嫁東風﹐除卻黃鸝難匹配。﹝朱本《尊前集》﹞

薛昭蘊

薛昭蘊﹝生卒年不詳﹞﹐字裏無考。《花間集》稱爲『薛侍郎』。新舊《唐書》有《薛昭緯傳》﹐稱其乾寧中爲禮部侍郎﹐《北夢瑣言》卷四又謂昭緯愛唱《浣溪沙》詞。王國維《庚辛之間讀書記﹟跋覆宋本﹝花間集﹞》據之疑卽薛昭緯。其說云﹕『今此集載昭蘊詞十九首﹐其八首爲《浣溪沙》﹔又稱爲薛侍郎﹐恐與昭緯爲一人。緯﹑蘊二字俱從系﹐必有一誤也。』兪平伯疑其非是﹐謂『史載昭緯卒於唐末﹐而《花間集》列昭蘊於韋莊﹑牛嶠間﹐當爲前蜀時人。』﹝《唐宋詞選釋》上卷﹞陳尙君《花間詞人事輯》承王說以爲『當卽薛昭緯』﹐並『另舉數據﹐以成其說』。然終無確乎不拔之證。

薛昭蘊詞今存十九首﹐均見《花間集》。今以晁本《花間集》爲底本﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑李一氓《花間集校》﹑王輯本《薛侍郎詞》﹑吳虞《蜀十五家詞》及互見各詞之別集﹑明以前所刊之總集等。

【浣溪沙】

紅蓼渡頭秋正雨。印沙鷗迹自成行。整鬟飄袖野風香。

不語含顰深浦裏﹐幾回愁煞棹船郎。燕歸帆盡水茫茫。

【又】

鈿匣菱花錦帶垂。靜臨蘭檻卸頭時。約鬟低珥算歸期。

茂苑艸靑湘渚闊﹐夢餘空有漏依依。二年終日損芳菲。

【又】

粉上依稀有淚痕。郡庭花落欲黃昏。遠情深恨與誰論。

記得去年寒食日﹐延秋門外卓金輪。日斜人散暗銷魂。

【又】

握手河橋柳似金。蜂須輕惹百花心。蕙風蘭思寄淸琴。

意滿便同春水滿﹐情深還似酒杯深。楚煙湘月兩沈沈。

【又】

簾下三間出寺墻。滿街垂柳綠陰長。嫩紅輕翠間濃妝。

瞥地見時猶可可﹐卻來閒處暗思量。如今情事隔仙鄕。

【又】

江館淸秋攬客船。故人相送夜開筵。麝煙蘭舀簇花鈿。

正是斷魂迷楚雨﹐不堪離恨咽湘弦。月髙霜白水連天。

【又】

傾國傾城恨有餘。幾多紅淚泣姑蘇。倚風凝睇雪肌膚。

吳主山河空落日﹐越王宮殿半平蕪。藕花菱蔓滿重湖。

【又】

越女淘金春水上。步搖雲鬢佩鳴。渚風江艸又淸香。

不爲遠山凝翠黛﹐只應含恨向斜陽。碧桃花謝憶劉郎。

【喜遷鶯】

殘蟾落﹐曉鍾鳴。羽化覺身輕。乍無春睡有餘酲。杏苑雪初晴。

紫陌長﹐襟袖冷。不是人間風景。回看塵土似前生。休羨谷中鶯。

【又】

金門曉﹐玉京春。駿馬驟輕塵。樺煙深處白衫新。認得化龍身。

九陌喧﹐千戶啟。滿袖桂香風細。杏園歡宴曲江濱。自此占芳辰。

【又】

淸明節﹐雨晴天。得意正當年。馬驕泥軟錦連乾。香袖半籠鞭。

花色融﹐人競賞。盡是繡鞍朱鞅。日斜無計更畱連。歸路艸和煙。

【小重山】

春到長門春艸靑。玉階花露滴﹐月朧明。東風吹斷紫簫聲。宮漏促﹐簾外曉啼鶯。

愁極夢難成。紅妝流宿淚﹐不勝情。手ソ裙帶繞階行。思君切﹐羅幌暗塵生。

【又】

秋到長門秋艸黃。畫梁雙燕去﹐出宮墻。玉簫無復理霓裳。金蟬墜﹐鸞鏡掩休妝。

憶昔在昭陽。舞衣紅綬帶﹐繡鴛鴦。至今猶惹禦鑪香。魂夢斷﹐愁聽漏更長。

【離別難】

寶馬曉韝雕鞍。羅幃乍別情難。那堪春景媚。送君千萬里。半妝珠翠落﹐露華寒。紅蠟燭。靑絲曲。偏能鉤引淚闌干。

良夜促。香塵緣。魂欲迷。檀眉半斂愁低。未別心先咽。欲語情難說。出芳艸﹑路東西。搖袖立。春風急。櫻花楊柳雨淒淒。

【相見歡】

羅襦繡袂香紅。畫堂中。細艸平沙蕃馬﹐小屏風。

捲羅幕。憑妝閣。思無窮。暮雨輕煙魂斷﹐隔簾櫳。

【醉公子】

慢綰靑絲髮。光砑吳綾襪。牀上小燻籠。韶州新退紅。

叵耐無端處。撚得從頭污。惱得眼慵開。問人閒事來。

【女冠子】

求仙去也。翠鈿金篦盡捨。入巖巒。霧捲黃羅帔﹐云雕白玉冠。

野煙溪洞冷﹐林月石橋寒。靜夜松風下﹐禮天壇。

【又】

雲羅霧。新授明威法。降眞函。髻綰靑絲髮﹐冠抽碧玉。

往來云過五﹐去住島經三。正遇劉郎使﹐啟瑤緘。

【謁金門】

春滿院。疊損羅衣金綫。睡覺水精簾未捲。檐前雙語燕。

斜掩金鋪一扇。滿地落花千片。早是相思腸欲斷。忍交頻夢見。﹝以上十九首晁本《花間集》﹞

牛嶠

牛嶠﹝生卒年不詳﹞﹐嶠﹐《舊唐書》作喬﹐恐誤。字松卿﹐一字延峯。其先安定鶉觚﹝今甘肅靈臺﹞人﹐後徙狄道﹝今甘肅臨洮﹞。牛僧孺之孫﹐牛叢之子。乾符五年﹝八七八﹞﹐登進士第。歷官拾遺﹑補闕﹑尙書郎。大順二年﹝八九一﹞﹐王建鎭蜀後﹐辟爲判官。及前蜀開國﹐拜給事中﹐卒。事迹見《唐詩紀事》卷七一﹑《郡齋讀書志》卷一八﹑《唐才子傳校箋》卷九﹑《十國春秋》卷四四本傳。

牛嶠詞今存三十二首﹐均見《花間集》。今以晁本《花間集》爲底本﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹐並王輯本《牛給事詞》﹑吳虞《蜀十五家詞》﹑李一氓《花間集校》及互見各詞之別集﹑明以前所刊之總集等。

【柳枝】

解凍風來末上靑。解垂羅袖拜卿卿。無端裊娜臨官路。舞送行人過一生。

【又】

吳王宮裏色偏深。一簇纖條萬縷金。不憤錢塘蘇小小。引郎松下結同心。

【又】

橋北橋南千萬條。恨伊張緒不相饒。金羈白馬臨風望﹐認得羊家淨婉腰。

【又】

狂雪隨風撲馬飛。惹煙無力被春欺。莫交移入靈和殿﹐宮女三千又妒伊。

【又】

裊翠籠煙拂暖波。舞裙新染麯塵羅。章華臺畔隋堤上﹐傍得春風爾許多。

【女冠子】

綠云髙髻。點翠勻紅時世。月如眉。淺笑含雙靨﹐低聲唱小詞。

眼看惟恐化﹐魂蕩欲相隨。玉趾回嬌步﹐約佳期。

【又】

錦江煙水。卓女燒春濃美﹐小檀霞。繡帶芙蓉帳﹐金釵芍藥花。

額黃侵膩發﹐臂釧透紅紗。柳暗鶯啼處﹐認郎家。

【又】

星冠霞帔。住在蕊珠宮裏。佩丁當。明翠搖蟬翼。纖理宿妝。

醮壇春艸綠﹐藥院杏花香。靑鳥傳心事﹐寄劉郎。

【又】

雙飛雙舞。春晝後園鶯語。捲羅幃。錦字書封了﹐銀河雁過遲。

鴛鴦排寶帳﹐豆蔻繡連枝。不語勻珠淚﹐落花時。

【夢江南】

銜泥燕﹐飛到畫堂前。占得杏梁安穩處﹐體輕惟有主人憐。堪羨好因緣。

【又】

紅繡被﹐兩兩間鴛鴦。不是鳥中偏愛爾﹐爲緣交頸睡南塘。全勝薄情郎。

【感恩多】

兩條紅粉淚。多少香閨意。彊攀桃李枝。斂愁眉。

陌上鶯啼蝶舞﹐柳花飛。柳花飛。願得郎心﹑憶家還早歸。

【又】

自從南浦別。愁見丁香結。近來情轉深。憶鴛衾。

幾度將書煙雁﹐淚盈襟。淚盈襟。禮月求天﹑願君知我心。

【應天長】

玉樓春望晴煙滅。舞衫斜捲金條脫。黃鵬嬌囀聲初歇。杏花飄盡龍山雪。

鳳釵低赴節。筵上王孫愁絕。鴛鴦對銜羅結。兩情深夜月。

【又】

雙眉澹薄藏心事。淸夜背燈嬌又醉。玉釵橫﹐山枕膩。寶帳鴛鴦春睡美。

別經時﹐無限意。虛道相思憔悴。莫信彩箋書裏。賺人腸斷字。

【更漏子】

星漸稀﹐漏頻轉。何處輪臺聲怨。香閣掩﹐杏花紅。月明楊柳風。

挑錦字﹐記情事。惟願兩心相似。收淚語﹐背燈眠。玉釵橫枕邊。

【又】

春夜闌﹐更漏促。金燼暗挑殘燭。驚夢斷﹐錦屏深。兩鄕明月心。

閨艸碧﹐望歸客。還是不知消息。辜負我﹐悔憐君。告天天不聞。

【又】

南浦情﹐紅粉淚。爭柰兩人深意。低翠黛﹐捲徵衣。馬嘶霜葉飛。

招手別﹐寸腸結。還是去年時節。書托雁﹐夢歸家。覺來江月斜。

【望江怨】

東風急。惜別花時手頻執。羅幃愁獨入。馬嘶殘雨春蕪濕。倚門立。寄語薄情郎﹐粉香和淚泣。

【菩薩蠻】

舞裙香暖金泥鳳。畫梁語燕驚殘夢。門外柳花飛。玉郎猶未歸。

愁勻紅粉淚。眉剪春山翠。何處是遼陽。錦屏春晝長。

【又】

柳花飛處鶯聲急。晴街春色香車立。金鳳小簾開。臉波和恨來。

今宵求夢想。難到靑樓上。贏得一場愁。鴛衾誰並頭。

【又】

玉釵風動春幡急。交枝紅杏籠煙泣。樓上望卿卿。窗寒新雨晴。

薰鑪蒙翠被。繡帳鴛鴦睡。何處最相知。羨他初畫眉。

【又】

畫屏重疊巫陽翠。楚神尙有行雲意。朝暮幾般心。向他情謾深。

風流今古隔。虛作瞿塘客。山月照山花。夢回燈影斜。

【又】

風簾燕舞鶯啼柳。妝臺約鬢低纖手。釵重髻盤珊。一枝紅牡丹。

門前行樂客。白馬嘶春色。故故墜金鞭。回頭應眼穿。

【又】

綠雲鬢上飛金雀。愁眉斂翠春煙薄。香閣掩芙蓉。畫屏山幾重。

窗寒天欲曙。猶結同心苣。啼粉污羅衣。問郎何日歸。

【又】

玉樓冰簟鴛鴦錦。粉融香汗流山枕。簾外轆轤聲。斂眉含笑驚。

柳陰煙漠漠。低鬢蟬釵落。須作一生拚。盡君今日歡。

【酒泉子】

記得去年﹐煙暖杏園花正發﹐雪飄香。江艸綠﹐柳絲長。

鈿車纖手卷簾望。眉學春山樣。鳳釵低裊翠鬟上。落梅妝。

【定西番】

紫塞月明千里﹐金甲冷﹐戍樓寒。夢長安。

鄕思望中天闊。漏殘星亦殘。畫角數聲鳴咽。雪漫漫。

【玉樓春】

春入橫塘搖淺浪。花落小園空惆悵。此情誰信爲狂夫﹐恨翠愁紅流枕上。

小玉窗前嗔燕語。紅淚滴穿金綫縷。雁歸不見報郎歸﹐織成錦字封過與。

【西溪子】

捍撥雙盤金鳳。蟬鬢玉釵搖動。畫堂前﹐人不語。弦解語。彈到昭君怨處﹐翠娥愁。不擡頭。

【江城子】

飛起郡城東。碧江空。半灘風。越王宮殿﹑蘋葉藕花中。簾捲水樓漁浪起﹐千片雪﹐雨。

【又】

極浦煙消水鳥飛。離筵分首時。送金卮。渡口楊花﹑狂雪任風吹。日暮空江波浪急﹐芳艸岸﹐雨如絲。

張泌

張泌﹝生卒年不詳﹞﹐字裏無考。《花間集》列諸牛嶠﹑毛文錫之間﹐稱『張舍人』。南唐時別有張泌﹝一作『亻必』﹞者﹐初官句容尉﹐後主徵爲監察禦史﹐官內史舍人﹐後隨後主歸宋﹐及見後主之卒。前人多以爲《花間》詞作者。近人胡適疑之﹐謂『此說殊多謬誤。《花間集》結集於九四○年﹐其時南唐建國不及四年。後主嗣位在九六一年﹐相距二十餘年﹐而《花間集》裏已稱張舍人泌了』。並謂『《花間集》稱人官爵皆是結集時的官爵﹐故和凝只稱「學士」﹐而不稱「相」。』﹝《胡適選注的﹝詞選﹞》﹞兪平伯亦謂南唐時之張泌﹐『及見李煜之死﹐則已在九七八年之後﹐距《花間集》成書遲約四十年。且《花間》不收南唐詞﹐自非一人也。』﹝《唐宋詞選釋》﹞又《尊前集》選錄唐五代人詞﹐其原本編次不紊中特重南唐﹐南唐詞人成文幹﹑馮延巳皆先於溫庭筠及《花間》詞人﹐列諸五代詞人之首。而置張泌於《花間》詞人韋莊之後﹐毛文錫之前﹐不在南唐詞人之列。則此張泌自非南唐張泌也。陳尙君撰《花間詞人事輯》疑與唐末詞人張曙爲同一人﹐惜無髙證﹐錄以備考。

張泌詞《花間集》錄存二十七首﹐《尊前集》錄存一首﹐共二十八首。今以晁本《花間集》爲底本錄二十七首﹐以朱本《尊前集》爲底本錄一首﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑顧本﹑吳本﹑毛本《尊前集》﹐並王輯本《張舍人詞》﹑吳虞《蜀十五家詞》﹑李一氓《花間集校》及互見各詞之別集﹑明以前所刊之總集等。

【浣溪沙】

鈿轂香車過柳堤。樺煙分處馬頻嘶。爲他沈醉不成泥。

花滿驛亭香露細﹐杜鵑聲斷玉蟾低。含情無語倚樓西。

【又】

馬上凝情憶舊遊。照花淹竹小溪流。鈿箏羅幕玉搔頭。

早是出門長帶月﹐可堪分袂又經秋。晚風斜日不勝愁。

【又】

獨立寒階望月華。露濃香泛小庭花。鄕屏愁背一燈斜。

雲雨自從分散後﹐人間無路到仙家。但憑魂夢訪天涯。

【又】

依約殘眉理舊黃。翠鬟拋擲一簪長。暖風晴日罷朝妝。

閒折海棠看又撚﹐玉纖無力惹餘香。此情誰會倚斜陽。

【又】

翡翠屏開繡幄紅。謝娥無力曉妝慵。錦帷鴛被宿香濃。

微雨小庭春寂寞﹐燕飛鶯語隔簾櫳。杏花凝恨倚東風。

【又】

枕障燻鑪隔繡幃。二年終日兩相思。杏花明月始應知。

天上人間何處去﹐舊歡新夢覺來時。黃昏微雨畫簾垂。

【又】

花月香寒悄夜塵。綺筵幽會暗傷神。嬋娟依約畫屏人。

人不見時還暫語﹐令才拋後愛微顰。越羅巴錦不勝春。

【又】

偏戴花冠白玉簪。睡容新起意沈吟。翠鈿金縷鎭眉心。

小檻日斜風悄悄﹐隔簾零落杏花陰。斷香輕碧鎖愁深。

【又】

晚逐香車入鳳城。東風斜揭繡簾輕。慢回嬌眼笑盈盈。

消息未通何計是﹐便須佯醉且隨行。依稀聞道太狂生。

【又】

小市東門欲雪天。眾中依約見神仙。蕊黃香畫帖金蟬。

飲散黃昏人艸艸﹐醉容無語立門前。馬嘶塵烘一街煙。

【臨江仙】

煙收湘渚秋江靜﹐蕉花露泣愁紅。五云雙鶴去無蹤。幾迥魂斷﹐凝望向長空。

翠竹暗畱珠淚怨﹐閒調寶瑟波中。花鬟月鬢綠云重。古祠深殿﹐香冷雨和風。

【女冠子】

露花煙艸。寂寞五云三島。正春深。貌減潛銷玉﹐香殘尙惹襟。

竹疏虛檻靜﹐松密醮壇陰。何事劉郎去﹐信沈沈。

【河傳】

渺莽﹐雲水。惆悵暮帆﹐去程迢遞。夕陽芳艸﹐千里萬里。雁聲無限起。

夢魂悄斷煙波裏。心如醉。相見何處是。錦屏香冷無睡。被頭多少淚。

【又】

紅杏。交枝相映。密密。一庭濃艷倚東風。香融。透簾櫳。

斜陽似共春光語。蝶爭舞。更引流鶯妒。魂銷千片玉樽前。神仙。瑤池醉暮天。

【酒泉子】

春雨打窗。驚夢覺來天气曉。畫堂深﹐紅焰小。背蘭。

酒香噴鼻懶開缸。惆悵更無人共醉。舊巢中﹐新燕子。語雙雙。

【又】

紫陌靑門﹐三十六宮春色。禦溝輦路暗相通。杏園風。

咸陽沽酒寶釵空。笑指未央歸去﹐插花走馬落殘紅。月明中。

【生查子】

相見稀﹐喜相見。相見還相遠。檀畫荔枝紅﹐金蔓蜻蜓軟。

魚雁疏﹐芳信斷。花落庭陰晚。可惜玉肌膚﹐銷瘦成慵懶。

【思越人】

燕雙飛﹐鶯百囀﹐越波堤下長橋。斗鈿花筐金匣恰﹐舞衣羅薄纖腰。

東風澹蕩慵無力。黛眉愁聚春碧。滿地落花無消息。月明腸斷空憶。

【滿宮花】

花正芳﹐樓似綺。寂寞上陽宮裏。鈿籠金瑣睡鴛鴦﹐簾冷露華珠翠。

嬌艷輕盈香雪膩。細雨黃鶯雙起。東風惆悵欲淸明﹐公子橋邊沈醉。

【柳枝】

膩粉瓊妝透碧紗。雪休誇。金鳳搔頭墜鬢斜。發交加。

倚著云屏新睡覺。思夢笑。紅腮隱出枕函花。有些些。

【南歌子】

柳色遮樓暗﹐桐花落砌香。畫堂開處遠風涼。髙捲水精簾額﹐襯斜陽。

【又】

岸柳拖煙綠﹐庭花照日紅。數聲蜀魄入簾櫳。驚斷碧窗殘夢﹐畫屏空。

【又】

錦薦紅﹐羅衣繡鳳皇。綺疏飄雪北風狂。簾幕盡垂無事﹐郁金香。

【江城子】

碧欄幹外小中庭。雨初晴。曉鶯聲。飛絮落花﹐時節近淸明。睡起捲簾無一事﹐勻面了﹐沒心情。

【又】

浣花溪上見卿卿。臉波明。黛眉輕。綠云髙綰﹐金簇小蜻蜒。好是問他來得麼﹐和笑道﹐莫多情。

【河瀆神】

古樹噪寒鴉。滿庭楓葉蘆花。晝燈當午隔輕紗。畫閣珠簾影斜。

門外往來祈賽客﹐翩翩帆落天涯。回首隔江煙火﹐渡頭三兩人家。

【胡蝶兒】

胡蝶兒。晚春時。阿嬌初著淡黃衣。倚窗學畫伊。

還似花間見﹐雙雙對對飛。無端和淚拭燕脂。惹教雙翅垂。﹝以上二十七首晁本《花間集》﹞

【江城子】

窄羅衫子薄羅裙。小腰身。晚妝新。每到花時﹑長是不宜春。早是自家無气力﹐更被伊﹐惡憐人。﹝朱本《尊前集》﹞

毛文錫

毛文錫﹝生卒年不詳﹞﹐字平﹐髙陽﹝今屬河北﹞人﹐唐太僕卿毛龜範子。文錫通音律﹐能詩工詞﹐時名頗重。年十四﹐登進士第。唐亡﹐仕前蜀﹐任中書舍人﹑翰林學士﹐與貫休時有唱和。旋遷翰林學士承旨。永平四年﹝九一四﹞八月﹐遷禮部尙書﹐判樞密院事。通正元年﹝九一六﹞八月﹐兼文思殿大學士。拜司徒。天漢元年﹝九一七﹞八月﹐貶茂州司馬。或云前蜀亡後﹐隨王衍入洛而卒﹐一說未幾復事孟氏﹐與歐陽炯等五人以小詞爲後蜀主所賞。事迹據《十國春秋》本傳﹐另參陳尙君《花間詞人事輯》。

毛文錫詞﹐《花間集》存三十一首。《尊前集》存一首﹐共三十二首。今以晁本《花間集》爲底本錄三十一首﹐以朱本《尊前集》爲底本錄一首﹐用鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑顧本﹑吳本﹑毛本《尊前集》﹑王輯本《毛司徒詞》﹑吳虞《蜀十五家詞》﹐李一氓《花間集校》及互見各詞之別集﹑明以前所刊之總集等參校。

【虞美人】

鴛鴦對浴銀塘暖。水面蒲梢短。垂楊低拂麯塵波。蛟絲結网露珠多。滴圓荷。

遙思桃葉吳江碧。便是天河隔。錦鱗紅鬣影沈沈。相思空有夢相尋。意難任。

【又】

寶檀金縷鴛鴦枕。綬帶盤宮錦。夕陽低映小窗明。南園綠樹語鶯鶯。夢難成。

玉鑪香暖頻添炷。滿地飄輕絮。珠簾不捲度沈煙。庭前閒立畫秋千。艷陽天。

【酒泉子】

綠樹春深﹐燕語鶯啼聲斷續。蕙風飄蕩入芳叢。惹殘紅。

柳絲無力裊煙空。金盞不辭須滿酌。海棠花下思朦朧。醉香風。

【喜遷鶯】

芳春景﹐曖晴煙。喬木見鶯遷。傳枝隈葉語關關。飛過綺叢間。

錦翼鮮﹐金毳軟。百囀千嬌相喚。碧紗窗曉怕聞聲﹐驚破鴛鴦暖。

【贊成功】

海棠未坼﹐萬點深紅。香包緘結一重重。似含羞態﹐邀勒春風。蜂來蝶去﹐任繞芳叢。

昨夜微雨﹐飄灑庭中。忽聞聲滴井邊桐。美人驚起﹐坐聽晨鍾。快教折取﹐戴玉瓏璁。

【西溪子】

昨日西溪遊賞。芳樹奇花千樣。瑣春光﹐金抽樽滿。聽弦管。嬌妓舞衫香暖。不覺到斜暉。馬馱歸。

【中興樂】

豆蔻花繁煙艷深。丁香軟結同心。翠鬟女。相與。共淘金。

紅蕉葉裹猩猩語。鴛鴦浦。鏡中鸞舞。絲雨。隔荔枝陰。

【更漏子】

春夜闌﹐春恨切。花外子規啼月。人不見﹐夢難憑。紅紗一點燈。

偏怨別。是芳節。庭下丁香千結。宵霧散﹐曉霞輝。梁間雙燕飛。

【接賢賓】

香韉鏤五花驄。值春景初融。流珠噴沫躞蹀﹐汗血流紅。

少年公子能乘馭﹐金鑣玉轡瓏璁。爲惜珊瑚鞭不下﹐驕生百步千蹤。信穿花﹐從拂柳﹐向九陌追風。

【贊浦子】

錦帳添香睡﹐金鑪換夕薰。懶結芙蓉帶﹐慵拖翡翠裙。

正是桃夭柳媚﹐那堪暮雨朝雲。宋玉髙唐意﹐裁瓊欲贈君。

【甘州徧】

春光好﹐公子愛閒遊。足風流。金鞍白馬﹐雕弓寶劍﹐紅纓錦出長楸。

花蔽膝﹐玉街頭。尋芳逐勝歡宴﹐絲竹不曾休。美人唱﹐揭調是甘州。醉紅樓。堯年舜日﹐樂聖永無憂。

【又】

秋風緊﹐平磧雁行低。陣云齊。蕭蕭颯颯﹐邊聲四起﹐愁聞戍角與徵鼙。

靑冢北﹐黑山西。沙飛聚散無定﹐往往路人迷。鐵衣冷﹐戰馬血沾蹄。破蕃奚。鳳皇詔下﹐步步躡丹梯。

【紗窗恨】

新春燕子還來至。一雙飛。壘巢泥濕時時墜﹐ネ人衣。

後園裏﹑看百花發﹐香風拂﹑繡戶金扉。月照紗窗﹐恨依依。

【又】

雙雙蝶翅塗鉛粉。咂花心。綺窗繡戶飛來穩。畫堂陰。

二三月﹑愛隨飄絮﹐伴落花﹑來拂衣襟。更剪輕羅片﹐傅黃金。

【柳含煙】

隋堤柳﹐汴河旁。夾岸綠陰千里﹐龍舟鳳舸木蘭香。錦帆張。

因夢江南春景好。一路流蘇羽葆。笙歌未盡起橫流。鎖春愁。

【又】

河橋柳﹐占芳春。映水含煙拂路﹐幾回攀折贈行人。暗傷神。

樂府吹爲橫笛曲。能使離腸斷續。不如移植在金門。近天恩。

【又】

章臺柳﹐近垂旒。低拂往來冠蓋﹐朦朧春色滿皇州。瑞煙浮。

直與路邊江畔別。免被離人攀折。最憐京兆畫蛾眉。葉纖時。

【又】

禦溝柳﹐占春多。半出宮墻婀娜﹐有時倒影蘸輕羅。麯塵波。

昨日金鑾巡上苑。風亞舞腰纖軟。栽培得地近皇宮。瑞煙濃。

【醉花間】

休相問。怕相問。相問還添恨。春水滿塘生﹐還相趁。

昨夜雨霏霏﹐臨明寒一陣。偏憶戍樓人﹐久絕邊庭信。

【又】

深相憶。莫相憶。相憶情難極。銀漢是紅墻﹐一帶遙相隔。

金盤珠露滴。兩岸楡花白。風搖玉佩淸﹐今夕爲何夕。

【浣溪沙】

春水輕波浸綠苔。枇杷洲上紫檀開。晴日眠沙穩﹐暖相偎。

羅襪生塵遊女過﹐有人逢著弄珠回。蘭麝飄香初解佩﹐忘歸來。

【又】

七夕年年信不違。銀河淸淺白雲微。蟾光鵲影伯勞飛。

每恨蟪蛄憐婺女﹐幾回嬌妒下鴛機。今宵嘉會兩依依。

【月宮春】

水精宮裏桂花開。神仙探幾回。紅芳金蕊繡重臺。低傾馬腦杯。

玉兔銀蟾爭守護。娥奼女戲相偎。遙聽鈞天九奏﹐玉皇親看來。

【戀情深】

滴滴銅壺寒漏咽。醉紅樓月。宴餘香殿會鴛衾。蕩春心。

眞珠簾下曉光侵。鶯語隔瓊林。寶帳欲開慵起﹐戀情深。

【又】

玉殿春濃花爛熳。簇神仙伴。羅裙地縷黃金。奏淸音。

酒闌歌罷兩沈沈。一笑動君心。永願作鴛鴦伴﹐戀情深。

【訴衷情】

桃花流水漾縱橫。春晝彩霞明。劉郎去﹐阮郎行。惆悵恨難平。

愁坐對云屏。算歸程。何時攜手洞邊迎。訴衷情。

【又】

鴛鴦交頸繡衣輕。碧沼藕花馨。偎藻荇﹐映蘭汀。和雨浴浮萍。

思婦對心驚。想邊庭。何時解佩掩云屏。訴衷情。

【應天長】

平江波暖鴛鴦語。兩兩釣船歸極浦。蘆洲一夜風和雨。飛起淺沙翹雪鷺。

漁燈明遠渚。蘭棹今宵何處。羅袂從風輕舉。愁殺采蓮女。

【何滿子】

紅粉樓前月照﹐碧紗窗外鶯啼。夢斷遼陽音信﹐那堪獨守空閨。恨對百花時節﹐王孫綠艸萋萋。

【巫山一段雲】

雨霽巫山上﹐雲輕映碧天。遠風吹散又相連。十二晚峯前。

暗濕啼猿樹﹐髙籠過客船。朝朝暮暮楚江邊。幾度降神仙。

【臨江仙】

暮蟬聲盡落斜陽。銀蟾影掛瀟湘。黃陵廟側水茫茫。楚山紅樹﹐煙雨隔髙唐。

岸泊漁燈風碎﹐白遠散濃香。靈娥鼓瑟韻淸商。朱弦淒切﹐雲散碧天長。﹝以上三十一首晁本《花間集》﹞

【巫山一段雲】

貌掩巫山色﹐才過濯錦波。阿誰提筆上銀河。月裏寫嫦娥。

薄薄施鉛粉﹐盈盈掛綺羅。菖蒲花役魂夢多。年代屬元和。﹝朱本《尊前集》﹞

【呈紅】

粉香尢嫩﹐衾寒可慣。怎柰向﹑春心已轉。玉容別是﹐一般閒婉。悄不管﹑桃紅香淺。

月影簾櫳﹐金瓊波面。漸細細﹑香風滿院。一枝折寄﹐故人𨿽遠。輒莫使﹑江南信斷。

【荷花媚﹝荷花﹞】

霞苞電荷碧。天然地﹑別是風流標格。重重靑蓋下﹐千嬌照水﹐好紅紅白白。

每悵望﹑明月淸風夜﹐甚低眉不語﹐妖邪無力。終須放﹑船兒去﹐淸香深處住﹐看伊顏色。

牛希濟

牛希濟﹝八七二﹖～﹖﹞﹐狄道﹝今甘肅臨洮﹞人﹐嶠之兄子。遭遇世亂﹐流寓入蜀﹐依季父嶠。仕前蜀爲起居郎﹐累官翰林學士﹑禦史中丞。前蜀亡﹐隨後主入洛。天成初﹐後唐明宗命作《蜀主降臣唐詩》﹐但述數盡﹐不謗君親﹐爲明宗所稱賞﹐拜雍州節度副使。其後事迹無考。事迹據《鑑戒錄》卷七﹑《太平廣記》卷一五八﹑《新編分門古今類事》卷七﹑《十國春秋》卷四四本傳。

牛希濟詞﹐《花間集》存十一首。今以晁本《花間集》爲底本﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑李一氓《花間集校》﹑王輯本《牛中丞詞》﹑吳虞《蜀十五家詞》及互見各詞之別集﹑明以前所刊之總集等。另從明毛晉汲古閣《詞苑英華》本《詞林萬選》輯出一首﹐共十二首。

【臨江仙】

峭碧參差十二峯。冷煙寒樹重重。瑤姬宮殿是仙蹤。金鑪珠帳﹐香靄晝偏濃。

一自楚王驚夢斷﹐人間無路相逢。至今雲雨帶愁容。月斜江上﹐徵棹動晨鍾。

【又】

謝家仙觀寄云岑。巖蘿拂地成陰。洞房不閉白雲深。當時丹竈﹐一粒化黃金。

石壁霞衣猶半掛﹐松風長似鳴琴。時聞唳鶴起前林。十洲髙會﹐何處許相尋。

【又】

渭闕宮城秦樹凋。玉樓獨上無そ。含情不語自吹簫。調淸和恨﹐天路逐風飄。

何事乘龍人忽降﹐似知深意相招。三淸攜手路非遙。世間屏障﹐彩筆畫嬌饒。

【又】

江繞黃陵春廟閒。嬌鶯獨語關關。滿庭重疊綠苔班。陰雲無事﹐四散自歸山。

簫鼓聲稀香燼冷﹐月娥斂盡灣環。風流皆道勝人間。須知狂客﹐判死爲紅顏。

【又】

素洛春光瀲艷平。千重媚臉初生。淩波羅襪勢輕輕。煙籠日照﹐珠翠半分明。

風引寶衣疑欲舞﹐鸞回鳳翥堪驚。也知心許恐無成。陳王辭賦﹐千載有聲名。

【又】

柳帶搖風漢水濱。平蕪兩岸爭勻。鴛鴦對浴浪痕新。弄珠遊女﹐微笑自含春。

輕步暗移蟬鬢動﹐羅裙風惹輕塵。水精宮殿豈無因。空勞纖手﹐解佩贈情人。

【又】

洞庭波浪晴天。君山一點凝煙。此中眞境屬神仙。玉樓珠殿﹐相映月輪邊。

萬里平湖秋色冷﹐星辰垂影參然。橘林霜重更紅鮮。羅浮山下﹐有路暗相連。

【酒泉子】

枕轉簟涼。淸曉遠鍾殘夢。月光斜﹐簾影動。舊鑪香。

夢中說盡相思事。纖手勻雙淚。去年書﹐今日意。斷離腸。

【生查子】

春山煙欲收﹐天澹稀星小。殘月臉邊明﹐別淚臨淸曉。

語已多﹐情未了。回首猶重道。記得綠羅裙﹐處處憐芳艸。

【中興樂】

池塘暖碧浸晴暉。柳絮輕飛。紅蕊凋來﹐醉夢還稀。

春云空有雁歸。珠簾垂。東風寂寞﹐恨郎拋擲﹐淚濕羅衣。

【謁金門】

秋已暮。重疊關山歧路。嘶馬搖鞭何處去。曉禽霜滿樹。

夢斷禁城鍾鼓。淚滴枕檀無數。一點凝紅和薄霧。翠娥愁不語。﹝以上十一首晁本《花間集》﹞

【生查子】

新月曲如眉﹐未有團圓意。紅豆不堪看﹐滿眼相思淚。

終日劈桃穰。人在心兒裏。兩朵隔墻花﹐早晚成連理。﹝《詞苑英華》本《詞林萬選》卷四。﹞

【生查子】

輕輕制舞衣﹐小小裁歌扇。三月柳濃時﹐又向津亭見。

垂淚送行人﹐濕破紅妝面。玉指袖中彈﹐一曲淸商怨。

顧夐

顧夐﹝生卒年不詳﹞。字裏無考。前蜀通正元年﹝九一六﹞以小臣給事內庭﹐會大禿鶖翔於摩訶池上﹐夐作詩刺之﹐禍幾不測。久之﹐擢茂州刺史。已而復事後蜀孟知祥﹐累官至太尉。事迹見《鑑誡錄》卷六﹑《十國春秋》卷五六本傳。

顧夐詞﹐《花間集》錄存五十五首。今以晁本《花間集》爲底本﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》。王輯本《顧太尉詞》﹑吳虞《蜀十五家詞气》﹑李一氓《花間集校》及互見各詞之別集﹑明以前所刊之總集等。

【虞美人】

曉鶯啼破相思夢。簾捲金泥鳳。宿妝猶在酒初醒。翠翹慵整倚云屏。轉娉婷。

香檀細畫侵桃臉。羅袂輕輕斂。佳期堪恨再難尋。綠蕪滿院柳成陰。負春心。

【又】

觸簾風送景陽鍾。鴛被繡花重。曉幃初捲冷煙濃。翠勻粉黛好儀容。思嬌慵。

起來無語理朝妝。寶匣鏡凝光。綠荷相倚滿池塘。露淸枕簟藕花香。恨悠揚。

【又】

翠屏閒掩垂珠箔。絲雨籠池閣。露粘紅藕咽淸香。謝娘嬌極不成狂。罷朝妝。

小金鸂鶒沈煙細。膩枕堆髻。淺眉微斂注檀輕。舊歡時有夢魂驚。悔多情。

【又】

碧梧桐映紗窗晚。花謝鶯聲懶。小屏屈曲掩靑山。翠幃香粉玉鑪寒。兩蛾攢。

顚狂年少輕離別。辜負春時節。畫羅紅袂有啼痕。魂銷無語倚閨門。欲黃昏。

【又】

深閨春色勞思想。恨共春蕪長。黃鵬嬌囀呢芳妍。杏枝如畫倚輕煙。瑣窗前。

憑欄愁立雙娥細。柳影斜搖砌。玉郎還是不還家。教人魂夢逐楊花。繞天涯。

【又】

少年艷質勝瓊英。早晚別三淸。蓮冠穩鈿篦橫。飄飄羅袖碧雲輕。畫難成。

遲遲少轉腰身裊。翠靨眉心小。醮壇風急杏枝香。此時恨不駕鸞凰。訪劉郎。

【河傳】

燕揚晴景。小窗屏暖﹐鴛鴦交頸。菱花掩卻翠鬟欹﹐慵整。海棠簾外影。

繡幃香斷金鸂鶒。無消息。心事空相憶。倚東風。春正濃。愁紅。淚痕衣上重。

【又】

曲檻。春晚。碧流紋細﹐綠楊絲軟。露花鮮﹐杏枝繁﹐鶯囀。野蕪平似剪。

直是人間到天上。堪遊賞。醉眼疑屏障。對池塘。惜韶光。斷腸。爲花須盡狂。

【又】

棹舉。舟去。波光渺渺﹐不知何處。岸花汀艸共依依。雨微。鷓鴣相逐飛。

天涯離恨江聲咽。啼猿切。此意向誰說。艤欄橈。獨無憀。魂銷。小鑪香欲焦。

【甘州子】

一鑪龍麝錦帷傍。屏掩映﹐燭熒煌。禁樓刁鬥喜初長。羅薦繡鴛鴦。山枕上﹑私語口脂香。

【又】

每逢淸夜與良晨。多悵望﹐足傷神。雲迷水隔意中人。寂寞繡羅茵。山枕上﹑幾點淚痕新。

【又】

曾如劉阮訪仙蹤。深洞客﹐此時逢。綺筵散後繡衾同。款曲見韶容。山枕上﹑長是怯晨鍾。

【又】

露桃花裏小樓深。持玉盞﹐聽瑤琴。醉歸靑瑣入鴛衾。月色照衣襟。山枕上﹑翠鈿鎭眉心。

【又】

紅鑪深夜醉調笙。敲拍處﹐玉纖輕。小屏古畫岸低平。煙月滿閒庭。山枕上﹑燈背臉波橫。

【玉樓春】

月照玉樓春漏促。颯颯風搖庭砌竹。夢驚鴛被覺來時﹐何處管弦聲斷績。

惆悵少年遊冶去﹐枕上兩蛾攢細綠。曉鶯簾外語花枝﹐背帳猶殘紅蠟燭。

【又】

柳映玉樓春日晚。雨細風輕煙艸軟。畫堂鸚鵡語雕籠﹐金粉小屏猶半掩。

香滅繡幃人寂寂﹐倚檻無言愁思遠。恨郎何處縱疏狂﹐長使含啼眉不展。

【又】

月皎露華窗影細。風送菊香粘繡袂。博山鑪冷水沈微﹐惆悵金閨終日閉。

懶展羅衾垂玉箸﹐羞對菱花篸寶髻。良宵好事枉教休﹐無計那他狂耍婿。

【又】

拂水雙飛來去燕。曲檻小屏山六扇。春愁凝思結眉心﹐綠綺懶調紅錦薦。

話別情多聲欲顫。玉箸痕畱紅粉面。鎭長獨立到黃昏﹐卻怕良宵頻夢見。

【浣溪沙】

春色迷人恨正賒。可堪蕩子不還家。細風輕露著梨花。

簾外有情雙燕﹐檻前無力綠楊斜。小屏狂夢極天涯。

【又】

紅藕香寒翠渚平。月寵虛閣夜蛩淸。塞鴻驚夢兩牽情。

寶帳玉鑪殘麝冷﹐羅衣金縷暗塵生。小窗孤燭淚縱橫。

【又】

荷芰風輕簾幕香。繡衣鸂鶒泳回塘。小屏閒掩舊瀟湘。

恨入空幃鸞影獨﹐淚凝雙臉渚蓮光。薄情年少悔思量。

【又】

惆悵經年別謝娘。月窗花院好風光。此時相望最情傷。

靑鳥不來傳錦字﹐瑤姬何處瑣蘭房。忍教魂夢兩茫茫。

【又】

庭菊飄黃玉露濃。冷莎偎砌隱鳴蛩。何期良夜得相逢。

背帳風搖紅蠟滴﹐惹香暖夢繡衾重。覺來枕上怯晨鍾。

【又】

云澹風髙葉亂飛。小庭寒雨綠苔微。深閨人靜掩屏幃。

粉黛暗愁金帶枕﹐鴛鴦空繞畫羅衣。那堪辜負不思歸。

【又】

雁響遙天玉漏淸。小紗窗外月朧明。翠幃金鴨炷香平。

何處不歸音信斷﹐良宵空使夢魂驚。簟涼枕冷不勝情。

【又】

露白蟾明又到秋。佳期幽會兩悠悠。夢牽情役幾時休。

記得呢人微斂黛﹐無言斜倚小書樓。暗思前事不勝愁。

【酒泉子】

楊柳舞風。輕惹春煙殘雨。杏花愁﹐鶯正語。畫樓東。

錦屏寂寞思無窮。還是不知消息。鏡塵生﹐珠淚滴。損儀容。

【又】

羅帶縷金。蘭麝煙凝魂斷。畫屏欹﹐雲鬢亂。恨難任。

幾回垂淚滴鴛衾。薄情何處去。月臨窗。花滿樹。信沈沈。

【又】

小檻日斜﹐風度綠窗人悄悄。翠幃閒掩舞雙鸞。舊香寒。

別來情緒轉難扌棄。韶顏看卻老。依亻希粉上有啼痕。暗銷魂。

【又】

黛薄紅深。約掠綠鬟云膩。小鴛鴦﹐金翡翠。稱人心。

錦鱗無處傳幽意。海燕蘭堂春又去。隔年書﹐千點淚。恨難任。

【又】

掩卻菱花﹐收拾翠鈿休上面。金虫玉燕。瑣香奩。恨厭厭。

雲鬟半墜懶重。淚侵小枕濕﹐銀燈背帳夢方酣。雁飛南。

【又】

水碧風淸﹐入檻細香紅藕膩。謝娘斂翠恨無涯。小屏斜。

堪憎蕩子不還家。謾畱羅帶結﹐帳深枕膩炷沈煙。負當年。

【又】

黛怨紅羞。掩映畫堂春欲暮。殘花微雨。隔靑樓。思悠悠。

芳菲時節看將度。寂寞無人還獨語。畫羅襦﹐香粉污。不勝愁。

【楊柳枝】

秋夜香閨思寂寥。漏迢迢。鴛幃羅幌麝煙銷。燭光搖。

正憶玉郎遊蕩去。無尋處。更聞簾外雨蕭蕭。滴芭蕉。

【遐方怨】

簾影細﹐簟紋平。象紗籠玉指﹐縷金羅扇輕。嫩紅雙臉似花明。兩條眉黛遠山橫。

鳳簫歇﹐鏡塵生。遼塞音書絕﹐夢魂長暗驚。玉郎經歲負娉婷。教人爭不恨無情。

【獻衷心】

繡鴛鴦帳暖﹐畫孔雀屏欹。人悄悄﹐月明時。想昔年歡笑﹐恨今日分離。銀釭背﹐銅漏永﹐阻佳期。

小鑪煙細﹐虛閣簾垂。幾多心事﹐暗地思惟。被嬌娥牽役﹐魂夢如癡。金閨裏﹐山枕上﹐始應知。

【應天長】

瑟瑟羅裙金綫縷。輕透鵝黃香畫袴。垂交帶。盤鸚鵡。裊裊翠翹移玉步。

背人勻檀注。慢轉橫波偸覷。斂黛春情暗許。倚屏慵不語。

【訴衷情】

香滅簾垂春漏永﹐整鴛衾。羅帶重。雙鳳。縷黃金。窗外月光臨。沈沈。斷腸無處尋。負春心。

【又】

永夜拋人何處去﹐絕來音。香閣掩。眉斂。月將沈。爭忍不相尋。怨孤衾。換我心﹑爲你心。始知相憶深。

【荷葉杯】

春盡小庭花落。寂寞。憑檻斂雙眉。忍教成病憶佳期。知麼知。知麼知。

【又】

歌發誰家筵上。寥亮。別恨正悠悠。蘭釭背帳月當樓。愁麼愁。愁麼愁。

【又】

弱柳好花攫。晴陌。陌上少年郎。滿身蘭麝撲人香。狂麼狂。狂麼狂。

【又】

記得那時相見。膽顫。鬢亂四肢柔。泥人無語不擡頭。羞麼羞。羞麼羞。

【又】

夜久歌聲怨咽。殘月。菊冷露微微。看看濕透縷金衣。歸麼歸。歸麼歸。

【又】

我憶君詩最苦。知否。字字盡關心。紅箋寫寄表情深。吟麼吟。吟麼吟。

【又】

金鴨香濃鴛被。枕膩。小髻簇花鈿。腰如細柳臉如蓮。憐麼憐。憐麼憐。

【又】

曲砌蝶飛煙暖。春半。花發柳垂條。花如雙臉柳如腰。嬌麼嬌。嬌麼嬌。

【又】

一去又乖期信。春盡。滿院長莓苔。手撚裙帶獨徘徊。來麼來。來麼來。

【漁歌子】

曉風淸﹐幽沼綠。倚欄凝望珍禽浴。畫簾垂﹐翠屏曲。滿袖荷香馥鬱。

好攄懷﹐堪寓目。身閒心靜平生足。酒杯深﹐光影促。名利無心較逐。

【臨江仙】

碧染長空池似鏡。倚樓閒望凝情。滿衣紅藕細香淸。象牀珍簟。山障掩﹐玉琴橫。

暗想昔時歡笑事。如今贏得愁生。博山鑪暖澹煙輕。蟬吟人靜﹐殘日傍﹐小窗明。

【又】

幽閨小檻春光晚﹐柳濃花澹鶯稀。舊歡思想尙依依。翠顰紅斂。終日損芳菲。

何事狂夫音信斷﹐不如梁燕猶歸。畫堂深處麝煙微。屏虛枕冷﹐風細雨霏霏。

【又】

月色穿簾風入竹﹐倚屏雙黛愁時。砌花含露兩三枝。如啼恨臉﹐魂斷損容儀。

香燼暗銷金鴨冷﹐可堪辜負前期。繡襦不整鬢鬟欹。幾多惆悵﹐情緒在天涯。

【醉公子】

漠漠愁雲澹。紅藕香侵檻。枕倚小山屏。金鋪向晚扃。

睡起橫波慢。獨望情何限。衰柳數聲蟬。魂銷似去年。

【又】

岸柳垂金綫。雨晴鶯百囀。家住綠楊邊。往來多少年。

馬嘶芳艸遠。髙樓簾半捲。斂袖翠蛾攢。相逢爾許難。

【更漏子】

舊歡娛﹐新悵望。擁鼻含顰樓上。濃柳翠﹐晚霞微。江鷗接翼飛。

簾半捲。屏斜掩。遠岫參差迷眼。歌滿耳﹐酒盈樽。前非不要論。﹝以上五十五首晁本《花間集》﹞

鹿虔扆

鹿虔扆﹝生卒年不詳﹞﹐字裏無考。事孟蜀爲永泰軍節度使﹐進檢校太尉﹐加太保。事迹見《茅亭客話》卷三﹑《十國春秋》卷五六。

鹿虔扆詞。《花間集》錄存六首。今以晁本《花間集》爲底本﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑李一氓《花間集校》﹑王輯本《鹿太保詞》﹑吳虞《蜀十五家詞》及互見各詞之別集﹑明以前所刊之總集等。

【臨江仙】

金鎖重門荒苑靜﹐綺窗愁對秋空。翠華一去寂無蹤。玉樓歌吹﹐聲斷已隨風。

煙月不知人事攺﹐夜闌還照深宮。藕花相向野塘中。暗傷亡國﹐淸露泣香紅。

【又】

無賴曉鶯驚夢斷﹐起來殘酒初醒。映窗絲柳裊煙靑。翠簾慵捲﹐約砌杏花零。

一自玉郎遊冶去﹐蓮凋月慘儀形。暮天微雨灑閒庭。手挼裙帶﹐無語倚云屏。

【女冠子】

鳳樓琪樹。惆悵劉郎一去。正春深。洞裏愁空結﹐人間信莫尋。

竹疏齋殿回﹐松密醮壇陰。倚云低首望﹐可知心。

【又】

步虛壇上。絳節霓旌相向。引眞仙。玉佩搖蟾影﹐金鑪裊麝煙。

露濃霜簡濕﹐風緊羽衣偏。欲畱難得住﹐卻歸天。

【思越人】

翠屏欹﹐銀燭背﹐漏殘淸夜迢迢。雙帶繡窠盤錦薦﹐淚侵花暗香銷。

珊瑚枕膩鴉鬟亂。玉纖慵整雲散。苦是適來新夢見。離腸爭不千斷。

【虞美人】

捲荷香澹浮煙渚。綠嫩擎新雨。鎖窗疏透曉風淸。象牀珍簟冷光輕。水紋平。

九疑黛色屏斜掩。枕上眉心斂。不堪相望病將成。鈿昏檀粉淚蹤橫。不勝情。﹝以上六首晁本《花間集》﹞

閻選

閻選﹝生卒年不詳﹞﹐字裏無考﹐故布衣也。酷善小詞﹐時人稱爲閻處士。事迹見《十國春秋》卷五六本傳。

閻選詞﹐《花間集》錄存八首﹐《尊前集》錄存二首﹐共十首。今以晁本《花間集》爲底本錄八首﹑以朱本《尊前集》爲底本錄二首﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑顧本﹑吳本﹑毛本《尊前集》﹑王輯本《閻處士詞》﹑吳虞《蜀十五家詞》﹑李一氓《花間集校》及互見各詞之別集﹑明以前所刊之總集等。

【虞美人】

粉融紅膩蓮房綻。臉動雙波慢。小魚銜玉鬢釵橫。石橊裙染象紗輕。轉娉婷。

偸期錦浪荷深處。一夢雲兼雨。臂畱檀虞痕香。深秋不寐漏初長。盡思量。

【又】

楚腰蠐領團香玉。鬢疊深深綠。月娥星眼笑微頻。柳夭桃艷不勝春。晚妝勻。

水紋簟映靑紗帳。霧罩秋波上。一枝嬌臥醉芙蓉。良宵不得與君同。恨仲仲。

【臨江仙】

雨停荷芰逗濃香。岸邊蟬噪垂楊。物華空有舊池塘。不逢仙子﹐何處夢襄王。

珍簟對欹鴛枕冷﹐此來塵暗淒涼。欲憑危檻恨偏長。藕花珠綴﹐猶似汗凝妝。

【又】

十二髙峯天外寒。竹梢輕拂仙壇。寶衣行雨在雲端。畫簾深殿﹐香霧冷風殘。

欲問楚王何處去﹐翠屏猶掩金鸞。猿啼明月照空灘。孤舟行客﹐驚夢亦艱難。

【浣溪沙】

寂寞流蘇冷繡茵。倚屏山枕惹香塵。小庭花露泣濃春。

劉阮信非仙洞客﹐常娥終是月中人。此生無路訪東鄰。

【八拍蠻】

云瑣嫩黃煙柳細﹐風吹紅蒂雪梅殘。光影不勝閨閣恨﹐行行坐坐黛眉攢。

【又】

愁瑣黛眉煙易慘﹐淚飄紅臉粉難勻。憔悴不知緣底事﹐遇人推道不宜春。

【河傳】

秋雨。秋雨。無晝無夜﹐滴滴霏霏。暗燈涼簟怨分離。妖姬。不勝悲。

西風稍急喧窗竹。停又續。膩臉懸雙玉。幾回邀約雁來時。違期。雁歸人不歸。﹝以上八首晁本《花間集》﹞

【謁金門】

美人浴。碧沼蓮開芬馥。雙髻綰雲顏似玉。素蛾輝淡綠。

雅態芳姿閒淑。雪映鈿裝金斛。水濺靑絲珠斷續。酥融香透肉。

【定風波】

江水沈沈帆影過。遊魚到晚透寒波。渡口雙雙飛白鳥。煙裏。蘆花深處隱漁歌。

扁舟短棹歸蘭浦。人去。蕭蕭竹徑透靑莎。深夜無風新雨歇。涼月。露迎珠顆入圓荷。﹝以上二首朱本《尊前集》﹞

尹鶚

尹鶚﹝生卒年不詳﹞﹐錦城﹝今四川成都﹞煙月之士。工詩詞﹐與賓貢李友善。仕前蜀爲校書郎。《花間集》卷九稱『尹參卿鶚』﹐參卿爲參佐官之敬稱﹐非具體官守。事迹見《鑑戒錄》卷四﹑《十國春秋》卷四四本傳。

尹鶚詞。《花間集》錄存六首﹐《尊前集》錄存十一首﹐共十七首。今以晁本《花間集》爲底本錄六首﹑以朱本《尊前集》爲底本錄十一首﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑顧本﹑吳本﹑毛本《尊前集》﹑王輯本《尹參卿詞》﹑吳虞《蜀十五家詞》﹑李一氓《花間集校》及互見各詞之別集﹑明以前所刊之總集等。

【臨江仙】

一番荷芰生舊沼﹐檻前風送馨香。昔年於此伴蕭娘。相偎佇立﹐牽惹敍衷腸。

時逞笑容無限態﹐還如菡萏爭芳。別來虛遣思悠揚。慵窺往事﹐金鎖小蘭房。

【又】

深秋寒夜銀河靜。月明深院中庭。西窗鄕夢等閒成。逡巡覺後﹐特地恨難平。

紅燭半消殘焰短﹐依亻希暗背銀屏。枕前何事最傷情。梧桐葉上﹐點點露珠零。

【滿宮花】

月沈沈﹐人悄悄。一炷後庭香裊。風流帝子不歸來﹐滿地禁花慵掃。

離恨多﹐相見少。何處醉迷三島。漏淸宮樹子規啼﹐愁鎖碧窗春曉。

【杏園芳】

嚴妝嫩臉花明。交人見了關情。含羞舉步越羅輕。稱娉婷。

終朝咫尺窺香閣﹐迢遙似隔層城。何時休遣夢相縈。入云屏。

【醉公子】

暮煙籠蘚砌。戟門猶未閉。盡日醉尋春。歸來月滿身。

離鞍偎繡袂。墜巾花亂綴。何處惱佳人。檀痕衣上新。

【菩薩蠻】

隴云暗合秋天白。俯窗獨坐窺煙陌。樓際角重吹。黃昏方醉歸。

荒唐難共語。明日還應去。上馬出門時。金鞭莫與伊。﹝以上六首晁本《花間集》﹞

【江城子】

裙拖碧﹐步飄香。纖腰束素長。鬢雲光。拂面瓏璁﹑膩玉碎凝妝。寶柱秦箏彈向晚﹐弦促雁﹐更思量。

【何滿子】

雲雨常陪勝會﹐笙歌慣逐閒遊。錦裏風光應占﹐玉鞭金勒驊驑。戴月潛穿深曲﹐和香醉脫輕裘。

方喜正同鴛帳﹐又言將往皇州。每憶良宵公子伴﹐夢魂長掛紅樓。欲表傷離情味﹐丁香結在心頭。

【女冠子】

雙成伴侶。去去不知何處。有佳期。霞帔金絲薄﹐花冠玉葉危。

懶乘丹鳳子﹐學跨小龍兒。叵耐天風緊﹐挫腰肢。

【菩薩蠻】

嗚嗚曉角調如語。畫樓三會喧雷鼓。枕上夢方殘。月光鋪水寒。

蛾眉應斂翠。咫尺同千里。宿酒未全消。滿懷離恨饒。

【又】

錦茵閒襯丁香枕。銀燼落猶慵寢。坐徧紅鑪。誰知情緒孤。

少年狂蕩慣。花曲長牽絆。去便不歸來。空教駿馬回。

【撥棹子】

風切切。深秋月。十朵芙蓉繁艷歇。小檻細腰無力。空贏得﹑目斷魂飛何處說。

寸心恰似丁香結。看看瘦盡胸前雪。偏掛恨﹑少年拋擲。羞覷見﹑繡被堆紅閒不徹。

【又】

丹臉膩。雙靨媚。冠子縷金裝翡翠。將一朵﹑瓊花堪比。窠窠繡﹑鸞鳳衣裳香宰地。

銀臺蠟燭滴紅淚。淥酒勸人教半醉。簾幕外﹑月華如水。特地向﹑寶帳顚狂不肯睡。

【金浮圖】

繁華地。王孫富貴。玳瑁筵開﹐下朝無事。壓紅茵﹑鳳舞黃金翅。立玉纖腰﹐一片揭天歌吹。滿目綺羅珠翠。和風澹蕩﹐偸散沈檀气。

堪判醉。韶光正媚。坼盡牡丹﹐艷迷人意。金張許史應難比。貪戀歡娛﹐不覺金烏墜。還惜會難別易。金船更勸﹐勒住花驄轡。

【秋夜月】

三秋佳節。罩晴空﹐凝碎露﹐茱萸千結。菊蕊和煙輕撚﹐酒浮金層。徵雲雨﹐調絲竹﹐此時難綴。歡極﹑一片艷歌聲揭。

黃昏慵別。炷沈煙﹐燻繡被﹐翠帷同歇。醉並鴛鴦雙枕﹐暖偎春雪。語丁寧﹐情委曲﹐論心正切。深夜﹑窗透數條斜月。

【淸平樂】

低紅斂翠。盡日思閒事。髻滑鳳皇釵欲墜。雨打梨花滿地。

繡衣獨倚闌干。玉容似怯春寒。應待少年公子﹐鴛幃深處同歡。

【又】

芳年妙伎。淡拂鉛華翠。輕笑自然生百媚。爭那尊前人意。

酒傾琥珀杯時。更堪能唱新詞。賺得王孫狂處﹐斷腸一搦腰肢。﹝以上十一首朱本《尊前集》﹞

毛熙震

毛熙震﹝生卒年不詳﹞﹐字裏無考。仕蜀﹐官祕書郎。好書能詞。事迹見《花間集》卷九﹑《茅亭客話》卷三。

毛熙震詞﹐《花間集》錄存二十九首。今以晁本《花間集》爲底本﹐參校鄂奉﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑李一氓《花間集校》﹑王輯本《毛祕書詞》﹑吳虞《蜀十五家詞》及各詞互見之別集﹑明以前所刊之總集等。

【浣溪沙】

春暮黃鶯下砌前。水精簾影露珠懸。綺霞低映晚晴天。

弱柳萬條垂翠帶﹐殘紅滿地碎香鈿。蕙風飄蕩散輕煙。

【又】

花榭香紅煙景迷。滿庭芳艸綠萋萋。金鋪閒掩繡簾低。

紫燕一雙嬌語碎﹐翠屏十二晚峯齊。夢魂銷散醉空閨。

【又】

晚起紅房醉欲銷。綠鬟雲散裊金翹。雪香花語不勝嬌。

好是向人柔弱處﹐玉纖時急繡裙腰。春心牽惹轉無そ。

【又】

一隻橫釵墜髻叢。靜眠珍簟起來慵。繡羅紅嫩抹酥胸。

羞斂細蛾魂暗斷﹐困迷無語思猶濃。小屏香靄碧山重。

【又】

薄羅裙綬帶長。滿身新瑞龍香。翠鈿斜映艷梅妝。

佯不覷人空婉約﹐笑和嬌語太猖狂。忍教牽恨暗形相。

【又】

碧玉冠輕裊燕釵。捧心無語步香階。緩移弓底繡羅鞋。

暗想歡娛何計好﹐豈堪期約有時乖。日髙深院正忘懷。

【又】

半醉凝情臥繡茵。睡容無力卸羅裙。玉籠鸚鵡厭聽聞。

慵整落釵金翡翠﹐象梳欹鬢月生云。錦屏綃幌麝煙薰。

【臨江仙】

南齊天子寵嬋娟。六宮羅綺三千。潘妃嬌艷獨芳妍。椒房蘭洞﹐雲雨降神仙。

縱態迷歡心不足﹐風流可惜當年。纖腰婉約步金蓮。妖君傾國﹐猶自至今傳。

【又】

幽閨欲曙聞鶯囀﹐紅窗月影微明。好風頻謝落花聲。隔幃殘燭﹐猶照綺屏箏。

繡被錦茵眠玉暖﹐炷香斜裊煙輕。澹蛾羞斂不勝情。暗思閒夢﹐何處逐云行。

【更漏子】

秋色淸﹐河影澹。深戶燭寒光暗。綃幌碧﹐錦衾紅。博山香炷融。

更漏咽。蛩鳴切。滿院霜華如雪。新月上﹐薄雲收。映簾懸玉鉤。

【又】

煙月寒﹐秋夜靜。漏轉金壺初永。羅幕下﹐繡屏空。燈花結碎紅。

人悄悄。愁無了。思夢不成難曉。長憶得﹐與郎期。竊香私語時。

【女冠子】

碧桃紅杏。遲日媚籠光影。彩霞深。香暖薰鶯語﹐風淸引鶴音。

翠鬟冠玉葉﹐霓袖捧瑤琴。應共吹簫侶﹐暗相尋。

【又】

修蛾慢臉。不語檀心一點。小山妝。蟬鬢低含綠﹐羅衣澹拂黃。

悶來深院裏﹐閒步落花傍。纖手輕輕整﹐玉鑪香。

【淸平樂】

春光欲暮。寂寞閒庭戶。粉蝶雙雙穿檻舞。簾捲晚天疏雨。

含愁獨倚閨幃。玉鑪煙斷香微。正是銷魂時節﹐東風滿樹花飛。

【南歌子】

遠山愁黛碧﹐橫波慢臉明。膩香紅玉茜羅輕。深院晚堂人靜﹑理銀箏。

鬢動行雲影﹐裙遮點屐聲。嬌羞愛問曲中名。楊柳杏花時節﹑幾多情。

【又】

惹恨還添恨﹐牽腸卽斷腸。凝情不語一枝芳。獨映畫簾閒立﹑繡衣香。

暗想爲云女﹐應憐傅粉郎。晚來輕步出閨房。髻慢釵橫無力﹑縱猖狂。

【何滿子】

寂寞芳菲暗度﹐歲華如箭堪驚。緬想舊歡多少事﹐轉添春思難平。曲檻絲垂金柳﹐小窗弦斷銀箏。

深院空聞燕語﹐滿園閒落花輕。一片相思休不得﹐忍教長日愁生。誰見夕陽孤夢﹐覺來無限傷情。

【又】

無語殘妝澹薄﹐含羞袂輕盈。幾度香閨眠過曉﹐綺窗疏日微明。雲母帳中偸惜﹐水精枕上初驚。

笑靨嫩疑花拆﹐愁眉翠斂山橫。相望只教添悵恨﹐整鬟時見纖瓊。獨倚朱扉閒立﹐誰知別有深情。

【小重山】

梁燕雙飛畫閣前。寂寥多少恨﹐懶孤眠。曉來閒處想君憐。紅羅帳﹐金鴨冷沈煙。

誰信損嬋娟。倚屏啼玉箸﹐濕香鈿。四支無力上秋千。羣花謝。愁對艷陽天。

【定西番】

蒼翠濃陰滿院﹐鶯對語﹐蝶交飛。戲薔薇。

斜日倚欄風好﹐餘香出繡衣。未得玉郎消息﹐幾時歸。

【木蘭花】

掩朱扉﹐鉤翠箔。滿院鶯聲春寂寞。勻粉淚﹐恨檀郎﹐一去不歸花又落。

對斜暉﹐臨小閣。前事豈堪重想著。金帶冷﹐畫屏幽﹐寶帳慵薰蘭麝薄。

【後庭花】

鶯啼燕語芳菲節。瑞庭花發。昔時歡宴歌聲揭。管弦淸越。

自從陵谷追遊歇。畫梁塵マ。傷心一片如月。閒鎖宮闕。

【又】

輕盈舞妓含芳艷。競妝新臉。步搖珠翠修蛾斂。膩鬟云染。

歌聲慢發開檀點。繡衫斜掩。時將纖手勻紅臉。笑拈金靨。

【又】

越羅小袖新香。薄籠金釧。倚欄無語搖輕扇。半遮勻面。

春殘日暖鶯嬌懶。滿庭花片。爭不教人長相見。畫堂深院。

【酒泉子】

閒臥繡幃。慵想萬般情寵。錦檀偏﹐翹股重。翠云欹。

暮天屏上春山碧。映香煙霧隔。蕙蘭心﹐魂夢役。斂蛾眉。

【又】

鈿匣舞鸞。隱映艷紅修碧。月梳斜﹐雲鬢膩。粉香寒。

曉花微斂輕呵展。裊釵金燕軟。日初升﹐簾半捲。對妝殘。

【菩薩蠻】

梨花滿院飄香雪。髙樓夜靜風箏咽。斜月照簾帷。憶君和夢稀。

小窗燈影背。燕語驚愁態。屏掩斷香飛。行雲山外歸。

【又】

繡簾髙軸臨塘看。雨翻荷芰眞珠散。殘暑晚初涼。輕風渡水香。

無そ悲往事。爭那牽情思。光影暗相催。等閒秋又來。

【又】

天含殘碧融春色。五陵薄幸無消息。盡日掩朱門。離愁暗斷魂。

鶯啼芳樹暖。燕拂回塘滿。寂寞對屏山。相思醉夢間。﹝以上二十九首晁本《花間集》﹞

李珣

李珣﹝生卒年不詳﹞﹐字徳潤﹐梓州﹝今四川三臺﹞人。其先爲波斯人﹐後入蜀中。其妹舜弦﹐爲前蜀王衍昭儀。珣少不苦學﹐有詩名﹐以秀才豫賓貢﹐事蜀主王衍﹐與成都才士尹鶚相善。國亡﹐不仕。事迹見《鑑戒錄》卷四﹑《茅亭客話》卷二﹑《十國春秋》卷四四本傳。

李珣詞有《瓊瑤集》﹐今已佚。《花間集》存詞三十七首﹐《尊前集》存詞十七首﹐共五十四首。今以晁本《花間集》爲底本錄三十七首﹐以朱本《尊前集》爲底本錄十七首﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹑顧本﹑吳本﹑毛本《尊前集》﹑王輯本《瓊瑤集》﹑吳虞《蜀十五家詞》﹑李一氓《花間集校》及互見各詞之別集﹑明以前所刊之總集等。

【浣溪沙】

入夏偏宜澹薄妝。越羅衣褪郁金黃。翠鈿檀注助容光。

相見無言還有恨﹐幾回拚卻又思量。月窗香逕夢悠揚。

【又】

晚出閒庭看海棠。風流學得內家妝。小釵橫戴一枝芳。

鏤玉梳斜雲鬢膩﹐縷金衣透雪肌香。暗思何事立殘陽。

【又】

訪舊傷離欲斷魂。無因重見玉樓人。六街微雨鏤香塵。

早爲不逢巫峽夢﹐那堪虛度錦江春。遇花傾酒莫辭頻。

【又】

紅藕花香到檻頻。可堪閒憶似花人。舊歡如夢絕音塵。

翠疊畫屏山隱隱﹐冷鋪紋簟水。斷魂何處一蟬新。

【漁歌子】

楚山靑﹐湘水淥。春風澹蕩看不足。艸芊芊﹐花簇簇。漁艇棹歌相續。

信浮沈﹐無管束。釣回乘月歸灣曲。酒盈樽﹐云滿屋。不見人間榮辱。

【又】

荻花秋﹐瀟湘夜。橘洲佳景如屏畫。碧煙中﹐明月下。小艇垂綸初罷。

水爲鄕﹐蓬作捨。魚羹稻飯常餐也。酒盈杯﹐書滿架。名利不將心掛。

【又】

柳垂絲﹐花滿樹。鶯啼楚岸春天暮。棹輕舟﹐出深浦。緩唱漁歌歸去。

罷垂綸﹐還酌醑。孤村遙指雲遮處。下長汀﹐臨淺渡。驚起一行沙鷺。

【又】

九疑山﹐三湘水。蘆花時節秋風起。水雲間﹐山月裏。棹月穿雲遊戲。

鼓淸琴﹐傾淥蟻。扁舟自得逍遙志。任東西﹐無定止。不議人問醒醉。

【巫山一段雲】

有客經巫峽﹐停橈向水湄。楚王曾此夢瑤姬。一夢杳無期。

塵暗珠簾捲﹐香銷翠幄垂。西風回首不勝悲。暮雨灑空祠。

【又】

古廟依靑嶂﹐行宮枕碧流。水聲山色鎖妝樓。往事思悠悠。

雲雨朝還暮﹐煙花春復秋。啼猿何必近孤舟。行客自多愁。

【臨江仙】

簾捲池心小閣虛。暫涼閒步徐徐。芰荷經雨半凋疏。拂堤垂柳﹐蟬噪夕陽余。

不語低鬟幽思遠﹐玉釵斜墜雙魚。幾回偸看寄來書。離情別恨﹐相隔欲何如。

【又】

鶯報簾前暖日紅。玉鑪殘麝猶濃。起來閨思尙疏慵。別愁春夢﹐誰解此情悰。

彊整嬌姿臨寶鏡﹐小池一朵芙蓉。舊歡無處再尋蹤。更堪回顧﹐屏畫九疑峯。

【南鄕子】

煙漠漠﹐雨淒淒。岸花零落鷓鴣啼。遠客扁舟臨野渡。思鄕處。潮退水平春色暮。

【又】

蘭棹舉﹐水紋開。競攜藤籠采蓮來。回塘深處遙相見。邀同宴。淥酒一卮紅上面。

【又】

歸路近﹐扣舷歌。采眞珠處水風多。曲岸小橋山月過。煙深鎖。豆蔻花垂千萬朵。

【又】

乘彩舫﹐過蓮塘。棹歌驚起睡鴛鴦。遊女帶香偎伴笑。爭窈窕。競折團荷遮晚照。

【又】

傾淥蟻﹐泛紅螺。閒邀女伴簇笙歌。避暑信船輕浪裏。閒遊戲。夾岸荔枝紅蘸水。

【又】

雲帶雨﹐浪迎風。釣翁回棹碧灣中。春酒香熟鱸魚美。誰同醉。纜卻扁舟蓬底睡。

【又】

沙月靜﹐水煙輕。芰荷香裏夜船行。綠鬟紅臉誰家女。遙相顧。緩唱棹歌極浦去。

【又】

漁市散﹐渡船稀。越南雲樹望中微。行客待潮天欲暮。送春浦。愁聽猩猩啼瘴雨。

【又】

攏云髻﹐背犀梳。焦紅衫映綠羅裾。越王臺下春風暖。花盈岸。遊賞每邀鄰女伴。

【又】

相見處﹐晚晴天。刺桐花下越臺前。暗裏回眸深屬意。遣雙翠。騎象背人先過水。

【女冠子】

星髙月午。丹桂靑松深處。醮壇開。金磬敲淸露﹐珠幢立翠苔。

步虛聲縹緲﹐想象思徘徊。曉天歸去路﹐指蓬萊。

【又】

春山夜靜。愁聞洞天疏磬。玉堂虛。細霧垂珠佩﹐輕煙曳翠裾。

對花情脈脈﹐望月步徐徐。劉阮今何處﹐絕來書。

【酒泉子】

寂寞靑樓。風觸繡簾珠碎撼。月朦朧﹐花暗澹。鎖春愁。

尋思往事依亻希夢。淚臉露桃紅色重。鬢欹蟬﹐釵墜鳳。思悠悠。

【又】

雨漬花零。紅散香凋池兩岸。別情遙﹐春歌斷。掩銀屏。

孤帆早晚離三楚。閒理鈿箏愁幾許。曲中情﹐弦上語。不堪聽。

【又】

秋雨聯綿﹐聲散敗荷叢裏﹐那堪深夜枕前聽。酒初醒。

牽愁惹思更無停。燭暗香凝天欲曉﹐細和煙﹐冷和雨﹐透簾旌。

【又】

秋月嬋娟﹐皎潔碧紗窗外﹐照花穿竹冷沈沈。印池心。

凝露滴﹐砌蛩吟。驚覺謝娘殘夢﹐夜深斜傍枕前來。影徘徊。

【望遠行】

春日遲遲思寂寥。行客關山路遙。瓊窗時聽語鶯嬌。柳絲牽恨一條條。

休暈繡﹐罷吹簫。貌逐殘花暗凋。同心猶結舊裙腰。忍辜風月度良宵。

【又】

露滴幽庭落葉時。愁聚蕭娘柳眉。玉郎一去負佳期。水雲迢遞雁書遲。

屏半掩﹐枕斜欹。蠟淚無言對垂。吟蛩斷續漏頻移。入窗明月鑑空帷。

【菩薩蠻】

回塘風起波紋細。刺桐花裏門斜閉。殘日照平蕪。雙雙飛鷓鴣。

徵帆何處客。相見還相隔。不語欲魂銷。望中煙水遙。

【又】

等閒將度三春景。簾垂碧砌參差影。曲檻日初斜。杜鵑啼落花。

恨君容易處。又話瀟湘去。凝思倚屏山。淚流紅臉班。

【又】

隔簾微雨雙飛燕。砌花零落紅深淺。撚得寶箏調。心隨徵棹遙。

楚天云外路。動便經年去。香斷畫屏深。舊歡何處尋。

【西溪子】

金縷翠鈿浮動。妝罷小窗圓夢。日髙時﹐春已老。人未到。滿地落花慵掃。無語倚屏風。泣殘紅。

【虞美人】

金籠鸚報天將曙。驚起分飛處。夜來潛與玉郎期。多情不覺酒醒遲。失歸期。

映花避月遙相送。膩髻偏垂鳳。卻回嬌步入香閨。倚屏無語撚云篦。翠眉低。

【河傳】

去去。何處。迢迢巴楚。山水相連。朝雲暮雨。依舊十二峯前。猿聲到客船。

愁腸豈異丁香結。因離別。故國音書絕。想佳人花下﹐對明月春風。恨應同。

【又】

春暮。微雨。送君南浦。愁斂雙蛾。落花深處。啼鳥似逐離歌。粉檀珠淚和。

臨流更把同心結。情哽咽。後會何時節。不堪回首﹐相望已隔汀洲。櫓聲幽。﹝以上三十七首晁本《花間集》﹞

【中興樂】

後庭寂寂日初長。翩翩蝶舞紅芳。繡簾垂地﹐金鴨無香。誰知春思如狂。憶蕭郎。等閒一去﹐程遙信斷﹐五嶺三湘。

休開鸞鏡學宮妝。可能更理笙簧。倚屏凝睇﹐淚落成行。手尋裙帶鴛鴦。暗思量。忍孤前約﹐教人花貌﹐虛老風光。

【漁父】

水接衡門十里餘。信船歸去臥看書。輕爵祿﹐慕玄虛。莫道漁人只爲魚。

【又】

避世垂綸不記年。官髙爭得似君閒。傾白酒﹐對靑山。笑指柴門待月還。

【又】

棹警鷗飛水濺袍。影隨潭面柳垂絳。終日醉﹐絕塵勞。曾見錢塘八月濤。

【南鄕子】

攜籠去﹐采菱歸。碧波風起雨霏霏。趁岸小船齊棹急。羅衣濕。出向桄榔樹下立。

【又】

云髻重﹐葛衣輕。見人微笑亦多情。拾翠采珠能幾許。來還去。爭及村居織機女。

【又】

登畫舸﹐泛淸波。采蓮時唱采蓮歌。攔棹聲齊羅袖斂。池光颭。驚起沙鷗八九點。

【又】

雙髻墜﹐小眉彎。笑隨女伴下春山。玉纖遙指花深處。爭回顧。孔雀雙雙迎日舞。

【又】

紅豆蔻﹐紫玫瑰。謝娘家傍越王臺。一曲鄕歌齊撫掌。堪遊賞。酒酌螺杯流水上。

【又】

山果熟﹐水花香。家家風景有池塘。木蘭舟上珠簾捲。歌聲遠。椰子酒傾鸚鵡盞。

【又】

新月上﹐遠煙開。慣隨潮水采珠來。棹穿花過歸溪口。沽春酒。小艇纜牽垂岸柳。

【定風波】

志在煙霞慕隱淪。功成歸看五湖春。一葉舟中吟復醉。雲水。此時方認自由身。

花島爲鄰鷗作侶。深處。經年不見市朝人。已得希夷微妙旨。潛喜。荷衣蕙帶絕纖塵。

【又】

十載逍遙物外居。白雲流水似相於。乘興有時攜短棹。江島。誰知求道不求魚。

到處等閒邀鶴伴。春岸。野花香气撲琴書。更飲一杯紅霞酒。回首。半鉤新月貼淸虛。

【又】

又見新巢燕子歸。阮郎何事絕音徽。簾外西風黃葉落。池閣。隱莎蛩叫雨霏霏。

愁坐算程千萬里。頻跂。等閒經歲兩心違。聽鵲憑龜無定處。不知。淚痕畱在畫羅衣。

【又】

雁過秋空夜未央。隔窗煙月鎖蓮塘。往事豈堪容易想。惆悵。故人迢遞在瀟湘。

縱有回文重疊意。誰寄。解鬟臨鏡泣殘妝。沈水香消金鴨冷。愁永。候虫聲接杵聲長。

【又】

簾外煙和月滿庭。此時閒坐若爲情。小閣擁鑪殘酒醒。愁聽。寒風葉落一聲聲。

惟恨玉人芳信阻。雲雨。屏帷寂寞夢難成。斗轉更闌心杳杳。將曉。銀釭斜照綺琴橫。

【西溪子】

馬上見時如夢。認得臉波相送。柳堤長﹐無限意。夕陽裏。醉把金鞭欲墜。歸去想嬌嬈。暗魂銷。﹝以上十七首朱本《尊前集》﹞

劉侍讀

劉侍讀﹝﹖—九四七﹞。《詞綜補遺》卷一﹑《全五代詩》卷五九以爲卽劉保。保﹐一作保義﹐靑州﹝今屬山東﹞人。後蜀廣政初﹐官戶部郎中﹐充諸王宮侍讀。廣政十年﹝九四七﹞八月卒。《十國春秋》卷五三有傳。

劉侍讀詞一首﹐據《尊前集》朱本入錄﹐校以吳本﹑顧本﹑毛本﹑明鈔本。

【生查子﹝雙調﹞】

深秋更漏長﹐滴盡銀臺燭。獨步出幽閨﹐月晃波澄綠。

菱荷風乍觸。一對鴛鴦宿。虛棹玉釵驚﹐驚起還相續。﹝朱本《尊前集》﹞

歐陽彬

歐陽彬﹝﹖～九五○﹞﹐字齊美﹐衡州衡山﹝今湖南衡陽﹞人。家世爲縣吏。初謁楚武穆王﹐掌客吏索賄﹐彬恥以私進不予﹐遂落魄湖南市中。後入成都﹐獻《萬里朝天賦》﹐前蜀後主大悅﹐擢爲翰林學士。前蜀亡﹐歸後蜀髙祖孟知祥。後主廣政初﹐爲嘉州刺史。累官尙書左丞﹐出爲寧江軍節度使。廣政十三年﹝九五○﹞卒。《十國春秋》卷五三有傳。

歐陽彬詞一首﹐據《尊前集》朱本錄入﹐校以吳本﹑顧本﹑毛本﹑明鈔本。

【生查子﹝雙調﹞】

竟日畫堂歡﹐入夜重開宴。剪燭蠟煙香﹐促席花光顫。

待得月華來﹐滿院如鋪練。門外簇華驑﹐直待更深散。﹝朱本《尊前集》﹞

孫光憲

孫光憲﹝﹖～九六八﹞﹐字孟文﹐號葆光子﹐陵州貴平﹝今四川仁壽﹞人。家世業農﹐廣交蜀中文士。曾爲陵州判官。後唐天成元年﹝九二六﹞﹐避地江陵﹐梁震薦於荊南髙季興﹐爲掌書記。歷仕從誨﹑保融﹑繼衝三世。累官荊南節度副使﹑檢校祕書監兼禦史大夫。宋乾徳元年﹝九六三﹞二月﹐宋軍假道荊南﹐光憲勸髙繼衝盡獻荊南三州之地。入宋後﹐授黃州刺史。在郡有治聲。乾徳六年﹝九六八﹞﹐宰相薦光憲爲學士﹐未召﹐會卒。事迹見《新五代史》卷六九《南平世家》《宋史》卷四八三﹑《十國春秋》卷一○二本傳。

孫光憲詞﹐《花間集》存六十一首﹐《尊前集》存二十三首﹐共八十四首。今以晁本《花間集》爲底本錄六十一首﹐以朱本《尊前集》爲底本錄二十三首﹐參校鄂本﹑吳本﹑陸本﹑茅本﹑玄本﹑湯本﹑雪本﹑毛本《花間集》﹐顧本﹑吳本﹑毛本《尊前集》﹐並王輯本《孫中丞詞》﹑劉輯本《荊臺傭稿》﹑吳虞《蜀十五家詞》﹐李一氓《花間集校》及互見各詞之別集﹑明以前所刊之總集等。

【浣溪沙】

蓼岸風多橘柚香。江邊一望楚天長。片帆煙際閃孤光。

目送徵鴻飛杳杳﹐思隨流水去茫茫。蘭紅波碧憶瀟湘。

【又】

桃杏風香簾幕閒。謝家門戶約花關。畫梁幽語燕初還。

繡閣數行題了壁﹐曉屏一枕酒醒山。卻疑身是夢魂間。

【又】

花漸凋疏不耐風。畫簾垂地晚堂空。墮階縈蘚舞愁紅。

膩粉半粘金靨子﹐殘香猶暖繡薰籠。蕙心無處與人同。

【又】

攬鏡無言淚欲流。凝情半日懶梳頭。一庭疏雨濕春愁。

楊柳只知傷怨別﹐杏花應信損嬌羞。淚沾魂斷軫離憂。

【又】

半踏長裾宛約行。晚簾疏處見分明。此時堪恨昧平生。

早是銷魂殘燭影﹐更愁聞著品弦聲。杳無消息若爲情。

【又】

蘭沐初休曲檻前。暖風遲日洗頭天。濕云新斂未梳蟬。

翠袂半將遮粉臆﹐寶釵長欲墜香肩。此時模樣不禁憐。

【又】

風遞殘香出繡簾。團窠金鳳舞。落花微雨恨相兼。

何處去來狂太甚﹐空推宿酒睡無厭。爭教人不別猜嫌。

【又】

輕打銀箏墜燕泥。斷絲髙畫樓西。花冠閒上午墻啼。

粉籜半開新竹逕﹐紅苞盡落舊桃蹊。不堪終日閉深閨。

【又】

烏帽斜欹倒佩魚。靜街偸步訪仙居。隔墻應認打門初。

將見客時微掩斂﹐得人憐處且生疏。低頭羞問壁邊書。

【河傳】

太平天子。等閒遊戲。疏河千里。柳如絲﹐偎倚淥波春水﹐長淮風不起。

如花殿腳三千女。爭雲雨。何處畱人住。錦帆風。煙際紅。燒空。魂迷大業中。

【又】

柳拖金縷。著煙籠霧。落絮。鳳皇舟上楚女。妙舞。雷喧波上鼓。

龍爭虎戰分中上。人無主。桃葉江南渡。襞花箋。艷思牽。成篇。宮娥相與傳。

【又】

花落。煙薄。謝家池閣。寂寞春深。翠娥輕斂意沈吟。沾襟。無人知此心。

玉鑪香斷霜灰冷。簾鋪影。梁燕歸紅杏。晚來天。空悄然。孤眠。枕檀云髻偏。

【又】

風。波斂。團荷閃閃。珠傾露點。木蘭舟上﹐何處吳娃越艷。藕花紅照臉。

大堤狂殺襄陽客。煙波隔。渺渺湖光白。身已歸。心不歸。斜暉。遠汀飛。

【菩薩蠻】

月華如水籠香砌。金碎撼門初閉。寒影墮髙檐。鉤垂一面簾。

碧煙輕裊裊。紅顫燈花笑。卽此是髙唐。掩屏秋夢長。

【又】

花冠頻鼓墻頭翼。東方澹白連窗色。門外早鶯聲。背樓殘月明。

薄寒籠醉態。依舊鉛華在。握手送人歸。半拖金縷衣。

【又】

小庭花落無人掃。疏香滿地東風老。春晚信沈沈。天涯何處尋。

曉堂屏六扇。眉共湘山遠。爭柰別離心。近來尢不禁。

【又】

靑巖碧洞經朝雨。隔花相喚南溪去。一隻木蘭船。波平遠浸天。

扣舷驚翡翠。嫩玉臺香臂。紅日欲沈西。煙中遙解Δ。

【又】

木綿花映叢祠小。越禽聲裏春光曉。銅鼓與蠻歌。南人祈賽多。

客帆風正急。茜袖偎檣立。極浦幾回頭。煙波無限愁。

【河瀆神】

汾水碧依依。黃雲落葉初飛。翠華一去不言歸。廟門空掩斜暉。

四壁陰森排古畫。依舊瓊輪羽駕。小殿沈沈淸夜。銀燈飄落香ㄠ。

【又】

江上艸芊芊。春晚湘妃廟前。一方卵色楚南天。數行徵雁聯翩。

獨倚朱欄情不極。魂斷終朝相憶。兩槳不知消息。遠汀時起。

【虞美人】

紅窗寂寂無人語。暗澹梨花雨。繡羅紋地粉新描。博山香炷旋抽條。暗魂銷。

天涯一去無消息。終日長相憶。教人相憶幾時休。不堪棖觸別離愁。淚還流。

【又】

好風微揭簾旌起。金翼鸞相倚。翠檐愁聽乳禽聲。此時春態暗關情。獨難平。

畫堂流水空相翳。一穗香遙曳。交人無處寄相思。落花芳艸過前期。沒人知。

【後庭花】

景陽鍾動宮鶯囀。露涼金殿。輕飈吹起瓊花旋。玉葉如剪。

晚來髙閣上﹐珠簾捲。見墜香千片。修蛾慢臉陪雕輦。後庭新宴。

【又】

石城依舊空江國。故宮春色。七尺靑絲芳艸碧。絕世難得。

玉英凋落盡。更何人識。野棠如織。只是教人添怨憶。悵望無極。

【生查子】

寂寞掩朱門﹐正是天將暮。暗澹小庭中﹐滴滴梧桐雨。

繡工夫﹐牽心緒。配盡鴛鴦縷。待得沒人時﹐偎倚論私語。

【又】

暖日策花驄﹐垂楊陌。芳艸惹煙靑﹐落絮隨風白。

誰家繡轂動香塵﹐隱映神仙客。狂殺玉鞭郎﹐咫尺音容隔。

【又】

金井墮髙梧﹐玉殿籠斜月。永巷寂無人﹐斂態愁堪絕。

玉鑪寒﹐香燼滅。還似君恩歇。翠輦不歸來﹐幽恨將誰說。

【臨江仙】

霜拍井梧榦葉墮﹐翠幃雕檻初寒。薄鉛殘黛稱花冠。含情無語﹐延佇倚欄幹。

杳杳徵輪何處去﹐離愁別恨千般。不堪心緒正多端。鏡奩長掩﹐無意對孤鸞。

【又】

暮雨淒淒深院閉﹐燈前凝坐初更。玉釵低壓鬢雲橫。半垂羅幕﹐相映燭光明。

終是有心投漢佩﹐低頭但理秦箏。燕雙鸞偶不勝情。只愁明發﹐將逐楚云行。

【酒泉子】

空磧無邊﹐萬里陽關道路。馬蕭蕭﹐人去去。隴云愁。

香貂舊制戎衣窄。胡霜千里白。綺羅心﹐魂夢隔。上髙樓。

【又】

曲檻小樓﹐正是鶯花二月。思無そ﹐愁欲絕。郁離襟。

展屏空對瀟湘水。眼前千萬里。淚淹紅﹐眉斂翠。恨沈沈。

【又】

斂態窗前﹐裊裊雀釵拋頸。燕成雙﹐鸞對影。耦新知。

玉纖澹拂眉山小。鏡中嗔共照。翠連娟﹐紅縹緲。早妝時。

【淸平樂】

愁腸欲斷。正是靑春半。連理分枝鸞失伴。又是一場離散。

掩鏡無語眉低。思隨芳艸萋萋。憑仗東風吹夢。與郎終日東西。

【又】

等閒無語。春恨如何去。終是疏狂畱不住。花暗柳濃何處。

盡日目斷魂飛。晚窗斜界殘暉。長恨朱門薄暮﹐繡鞍驄馬空歸。

【更漏子】

聽寒更﹐聞遠雁。半夜蕭娘深院。扃繡戶﹐下珠簾。滿庭噴玉蟾。

人語靜。香閨冷。紅幕半垂淸影。雲雨態﹐蕙蘭心。此情江海深。

【又】

今夜期﹐來日別。相對氏堪愁絕。偎粉面﹐撚搖簪。無言淚滿襟。

銀箭落。霜華薄。墻外曉雞咿喔。聽付囑﹐惡情。斷腸西復東。

【女冠子】

蕙風芝露。壇際殘香輕度。蕊珠宮。苔點分圓碧﹐桃花踐破紅。

品流巫峽外﹐名籍紫微中。眞侶墉城會﹐夢魂通。

【又】

澹花瘦玉。依約神仙妝束。佩瓊文。瑞露通宵貯﹐幽香盡日焚。

碧煙籠絳節﹐黃藕冠濃云。勿以吹簫伴﹐不同羣。

【風流子】

茅舍槿籬溪曲。雞犬自南自北。菇葉長﹐水ヶ開﹐門外春波漲淥。聽織。聲促。軋軋鳴梭穿屋。

【又】

樓倚長衢欲暮。瞥見神仙伴侶。微傅粉﹐攏梳頭﹐隱映畫簾開處。無語。無緒。慢曳羅裙歸去。

【又】

金絡玉銜嘶馬。系向綠楊陰下。朱戶掩﹐繡簾垂﹐曲院水流花榭。歡罷。歸也。猶在九衢深夜。

【定西番】

雞祿山前遊騎﹐邊艸白﹐朔天明。馬蹄輕。

鵲面弓離短﹐彎來月欲成。一隻鳴云外﹐曉鴻驚。

【又】

帝子枕前秋夜﹐霜幄冷﹐月華明。正三更。

何處戍樓寒笛﹐夢殘聞一聲。遙想漠關萬里﹐淚縱橫。

【何滿子】

冠劍不隨君去﹐江河還共恩深。歌袖半遮眉黛慘﹐淚珠旋滴衣襟。惆悵雲愁雨怨﹐斷魂何處相尋。

【玉胡蝶】

春欲盡﹐景仍長。滿園花正黃。粉翅兩悠揚。翩翩過短墻。

鮮飈暖﹐牽遊伴。飛去立殘芳。無語對蕭娘。舞衫沈麝香。

【八拍蠻】

孔雀尾拖金綫長。怕人飛起入丁香。越女沙頭爭拾翠﹐相呼歸去背斜陽。

【竹枝】

門前春水﹝竹枝﹞白花﹝女兒﹞。岸上無人﹝竹枝﹞小艇斜﹝女兒﹞。商女經過﹝竹枝﹞江欲暮﹝女兒﹞﹐散拋殘食﹝竹枝﹞飼神鴉﹝女兒﹞。

【又】

亂繩千結﹝竹枝﹞絆人深﹝女兒﹞。越羅萬丈﹝竹枝﹞表長尋﹝女兒﹞。楊柳在身﹝竹枝﹞垂意緒﹝女兒﹞﹐藕花落盡﹝竹枝﹞見蓮心﹝女兒﹞。

【思帝鄕】

如何。遣情情更多。永日水堂簾下﹐斂羞蛾。六幅羅裙地﹐微行曳碧波。看盡滿池疏雨﹐打團荷。

【上行杯】

艸艸離亭鞍馬﹐從遠道﹑此地分衿。燕宋秦吳千萬里。

無辭一醉。野棠開﹐江艸濕。佇立。沾泣。徵騎。

【又】

離棹逡巡欲動﹐臨極浦﹑故人相送。去住心情知不共。

金船滿捧。綺羅愁﹐絲管咽。迥別。帆影滅。江浪如雪。

【謁金門】

畱不得。畱得也應無益。白春衫如雪色。揚州初去日。

輕別離﹐甘拋擲。江上滿帆風疾。卻羨彩鴛三十六﹐孤鸞還一隻。

【思越人】

古臺平﹐芳艸遠﹐館娃宮外春深。翠黛空畱千載恨﹐教人何處相尋。

綺羅無復當時事。露花點滴香淚。惆悵遙天橫淥水。鴛鴦對對飛起。

【又】

渚蓮枯﹐宮樹老﹐長洲廢苑蕭條。想象玉人空處所﹐月明獨上溪橋。

經春初敗秋風起。紅蘭綠蕙愁死。一片風流傷心地。魂銷目斷西子。

【楊柳枝】

閶門風暖落花乾。飛徧江城雪不寒。獨有晚來臨水驛﹐閒人多憑赤欄幹。

【又】

有池有榭卽。浸潤翻成長養功。恰似有人長點檢﹐著行排立向春風。

【又】

根柢𨿽然傍濁河。無妨終日近笙歌。驂驂金帶誰堪比﹐還共黃鶯不校多。

【又】

萬株枯槁怨亡隋。似弔吳臺各自垂。好是淮陰明月裏﹐酒樓橫笛不勝吹。

【望梅花】

數枝開與短墻平。見雪萼﹑紅跗相映。引起誰人邊塞情。

簾外欲三更。吹斷離愁月正明。空聽隔江聲。

【漁歌子】

艸芊芊﹐波漾漾。湖邊艸色連波漲。沿蓼岸﹐泊楓汀﹐天際玉輪初上。

扣舷歌﹐聯極望。槳聲伊軋知何向。黃鵠叫﹐白鷗眠。誰似儂家疏曠。

【又】

泛流螢﹐明又滅。夜涼水冷東灣闊。風浩浩﹐笛寥寥﹐萬傾金波澄澈。

杜若洲﹐香郁烈。一聲宿雁霜時節。經水﹐過松江﹐盡屬儂家日月。﹝以上六十一首晁本《花間集》﹞

【浣溪沙】

風撼芳菲滿院香。四簾慵捲日初長。鬢云垂枕響微鐘。

春夢未成愁寂寂﹐佳期難會信茫茫。萬般心﹐千點淚﹐泣蘭堂。

【又】

碧玉衣裳白玉人。翠眉紅臉小腰身。瑞雲飛雨逐行雲。

除卻弄珠兼解佩﹐便隨西子與東鄰。是誰容易比眞眞。

【又】

何事相逢不展眉。苦將情分惡猜疑。眼前行止想應知。

半恨半回面處﹐和嬌和淚泥人時。萬般饒得爲憐伊。

【又】

落絮飛花滿帝城。看看春盡又傷情。歲華頻度想堪驚。

風月豈惟今日恨﹐煙霄終待此身榮。未甘虛老負平生。

【又】

靜想離愁暗淚零。欲棲雲雨計難成。少年多是薄情人。

萬種保持圖永遠﹐一般模樣負神明。到頭何處問平生。

【又】

試問於誰分最多。便隨人意轉橫波。縷金衣上小雙鵝。

醉後愛稱嬌姐姐﹐夜來畱得好哥哥。不知情事久長麼。

【又】

葉墜空階折早秋。細煙輕霧鎖妝樓。寸心雙淚慘嬌羞。

風月但牽魂夢苦﹐歲華偏感別離愁。恨和相憶兩難酬。

【又】

月淡風和畫閣深。露桃煙柳影相侵。斂眉凝緒夜沈沈。

長有夢魂迷別浦﹐且無春病入愁心。少年何處戀虛襟。

【又】

自入春來月夜稀。今宵蟾彩倍凝暉。彊開襟抱出簾帷。

嚙指暗思花下約﹐憑闌羞睹淚痕衣。薄情狂蕩幾時歸。

【又】

十五年來錦岸遊。未曾何處不風流。好花長與萬金酬。

滿眼利名渾信運﹐一生狂蕩恐難休。且陪煙月醉紅樓。

【定風波】

簾拂疏香斷碧絲。淚衫還滴繡黃鸝。上國獻書人不在。凝黛。晚庭又是落花時。

春日自長心自促。翻覆。年來年去負前期。應是秦云兼楚雨。畱住。向花枝﹑誇說月中枝。

【南歌子】

艷冶靑樓女﹐風流字楚眞。驪珠美玉未爲珍。窈窕一枝芳柳﹑入腰身。

舞袖頻回雪﹐歌聲幾動塵。慢凝秋水顧情人。祗緣傾國﹑著處覺生春。

【又】

映月論心處﹐偎花見面時。倚郎和袖撫香肌。遙指畫堂深院﹑許相期。

解佩君非晚﹐虛襟我未遲。願如連理合歡枝。不似五陵﹑狂蕩薄情兒。

【應天長】

翠凝仙艷非凡有。窈窕年華方十九。鬢如雲﹐腰似柳。妙對綺筵歌酒。

醉瑤臺﹐攜玉手。共宴此宵相偶。魂斷晚窗分首。淚沾金縷袖。

【生查子】

春病與春愁﹐何事年年有。半爲枕前人﹐半爲花間酒。

醉金尊﹐攜玉手。共作鴛鴦偶。倒載臥云屏﹐雪面腰如柳。

【又】

爲惜美人嬌﹐長有如花笑。半醉倚紅妝﹐轉語傳靑鳥。

眷方深﹐憐恰好。惟恐相逢少。似這一般情﹐肯信春光老。

【又】

淸曉牡丹芳﹐紅艷凝金蕊。乍占錦江春﹐永認笙歌地。

感人心﹐爲物瑞。爛漫煙光裏。載上玉釵時﹐迥與凡花異。

【又】

密雨阻佳期﹐盡日然坐。簾外正淋漓﹐不覺愁如鎖。

夢難裁﹐心欲破。淚逐檐聲墮。想得玉人情﹐也合思量我。

【遐方怨】

紅綬帶﹐錦香囊。爲表花前意﹐殷勤贈玉郎。此時更自役心腸。轉添秋夜夢魂狂。

思艷質﹐想嬌妝。願早傳金盞﹐同歡臥醉鄕。任人情妒惡猜防。到頭須使似鴛鴦。

【更漏子】

燭熒煌﹐香旖旎。閒放一堆鴛被。慵就寢﹐獨無そ。相思魂欲消。

不會得。這心力。判了依前還憶。空自怨﹐柰伊何。別來情更多。

【又】

掌中珠﹐心上气。愛惜豈將容易。花下月﹐枕前人。此生誰更親。

交頸語﹐合歡身。便同比目金鱗。連繡枕﹐臥紅茵。霜天暖似春。

【又】

對秋深﹐離恨苦。數夜滿庭風雨。凝想坐﹐斂愁眉。孤心似有違。

紅窗靜﹐畫簾垂。魂銷地角天涯。和淚聽﹐斷腸窺。漏移燈暗時。

【又】

求君心﹐風韻別。渾似一團煙月。歌皓齒﹐舞紅籌。花時醉上樓。

能婉媚﹐解嬌羞。王孫忍不攀畱。惟我恨﹐未綢繆。相思魂夢愁。﹝以上二十三首朱本《尊前集》﹞

韓熙載

韓熙載﹝九○二～九七○﹞﹐字叔言﹐濰州北海﹝今山東濰坊﹞人。後唐同光四年﹝九二六﹞進士。同年﹐其父爲明宗所殺﹐南奔歸吳﹐補和﹑常﹑滁三州從事。南唐烈祖時﹐召爲祕書郎﹐元宗卽位﹐拜虞部員外郎。後拜中書舍人﹐遷兵部尙書。累官至中書侍郎。宋開寶三年﹝九七○﹞卒﹐年六十九。謚文靖。有集不傳。事迹據徐鉉《徐騎省集》卷一六《韓公墓志銘》﹑馬令《南唐書》卷一三﹑陸遊《南唐書》卷一二﹑《宋史》卷四七八﹑《十國春秋》卷二八本傳。

【失調名】

桃李不須誇爛漫。已輸了春風一半。﹝寶顏本《江鄰幾雜誌》﹞

馮延巳

馮延巳﹝九○三～九六○﹞。一名延嗣﹐字正中﹐廣陵﹝今江蘇揚州﹞人。以文雅稱﹐白衣見南唐烈祖﹐起家授祕書郎。累遷駕部郎中﹑元帥府掌書記。元宗保大元年﹝九四三﹞﹐拜諫議大夫﹑翰林學士﹐遷戶部侍郎。次年進翰林學士承旨。四年﹝九四六﹞﹐自中書侍郎拜平章事。明年﹐罷爲太子少傅。九年﹝九五一﹞﹐爲冠軍大將軍﹐召爲太弟太保﹐領潞州節度使。十年﹐拜左僕射﹐同平章事。十五年﹝九五七﹞。罷爲太子少傅。建隆元年﹝九六○﹞卒﹐年五十八。謚忠肅。事迹見馬令《南唐書》卷二一﹑陸遊《南唐書》卷八﹑《十國春秋》卷二六本傳﹐另參夏承燾《唐宋詞人年譜﹟馮正中年譜》。

延巳詞集宋初卽已散佚。迨嘉戊戌﹝一○五八﹞陳世修始爲搜集成書。宋張侃《張氏拙軒集》卷五云﹕『《香奩集》﹐唐韓用此名所編詩﹔南唐馮延巳亦用此名所制詞﹐又名《陽春》』。是馮延巳詞原名《香奩集》﹐又名《陽春集》。陳世修所編名《陽春集》﹐殆卽仍其舊稱。宋尢袤《遂初堂書目》著錄有馮延巳《陽春集》。宋人引用或所著錄﹐多稱《陽春錄》。《宋史﹟藝文志》卽稱馮延巳《陽春錄》一卷。陳振孫《直齋書錄解題》卷二一亦作《陽春錄》一卷﹐並云﹕『世言「風乍起」爲延巳所作﹐或云成幼文也。今此集﹝案指崔公度跋本﹞無有﹐當是幼文作。長沙本以置此集中﹐殆非也。』直齋所見《陽春錄》﹐長沙本外﹐似另有一本無「風乍起」闋。今各本《陽春集》皆載有此詞﹐或源出長沙本。羅泌跋歐陽修《近體樂府》﹐旣引崔公度跋《陽春錄》之語﹐其校語所據之《陽春錄》﹐當與崔公度所跋者爲同一本。此外未聞流傳。今所見《陽春集》﹐最早者爲明吳訥《唐宋名賢百家詞》本﹝藏天津圖書館。簡稱『吳本』﹞﹐一九三○年商務印書館曾據天津圖書館所藏舊鈔本排印﹝排印本多擅攺原文﹐有失原貌﹐未可據。﹞﹐原鈔及排印本近年皆有影印本問世﹐北京圖書館尙藏有傳鈔本。又有明末毛晉汲古閣藏未刻詞舊鈔本﹐卽光緒己丑王鵬運《四印齋所刻詞》本《陽春集》﹝簡稱『四印齋本』﹞之所從出者﹔一九三三年南京書店印行陳秋帆《陽春集校箋》﹝簡稱『校箋本』﹞﹐於馮原詞亦悉依之以爲藍本。又有淸康熙己巳侯文燦刻《十名家詞》本﹝簡稱『侯本』﹞﹐侯氏謂稿出顧梁汾之見餉。顧氏稿本從何來﹐則未可知。又有光緒丁亥江陰金武祥重刻侯氏十名家詞之《粟香室叢書》本﹝簡稱『金本』﹞。又有淸康熙乙未常熟蕭江聲手鈔本﹝藏北京圖書館。簡稱『蕭本』﹞﹐蕭氏手記云系假洞庭東山葉氏朴學齋藏本鈔錄。葉氏藏本乃明嘉靖甲辰冬十一月﹐少嶽山人復初從罄室借錄者。罄室手鈔本﹐乃嘉靖甲辰秋假文氏鈔本逼錄者。又有光緒壬辰無錫劉繼增校勘本﹐其所得舊鈔本之來源則未詳。劉氏所刻﹐僅有朱印數本﹐未及墨刷﹐而其版遽毀﹐極少流傳。一九一八年無錫圖書館始據所藏朱印本鉛排。又有中國大學鉛印講義本孫人和《陽春集校證》﹝藏湖北省圖書館。簡稱『校證本』﹞﹐此本以星鳳閣鈔本﹝藏臺灣中央圖書館﹞及一舊鈔本參校﹐惟不知所采底本及參校諸本來源。諸舊本中吳本文字較勝﹐而鈔手拙劣﹐蕭本亦多訛誤。金氏重刻侯本﹐意在攺補侯本訛字脫文﹐而校勘粗疏﹐訛脫仍舊。惟四印齋本勘校獨精﹐搜集較全﹐收詞一百十九首﹐王氏又輯得補遺七首﹐並於補遺末記有《後庭花破子》一首及一殘句﹐皆見《古今詞話》﹐王氏以爲可疑者。今以四印齋本《陽春集》爲底本﹐而以吳本﹑侯本﹑蕭本﹑金本﹑星鳳閣本﹝據校證本┢錄﹞《陽春集》﹑陳秋帆校箋本﹑孫人和校證本及互見各詞之別集﹑明以前所刊之總集等參校﹐逐首甄擇﹐得詞一百十一首﹐另從《尊前集》輯出一首﹐凡一百十二首。

【鵲踏枝】

梅落繁枝千萬片。猶自多情﹐學雪隨風轉。昨夜笙歌容易散。酒醒添得愁無限。

樓上春寒山四面。過盡徵鴻﹐暮景煙深淺。一晌憑闌人不見。紅綃掩淚思量徧。

【又】

誰道閒情拋擲久。每到春來﹐惆悵還依舊。日日花前常病酒。敢辭鏡裏朱顏瘦。

河畔靑蕪堤上柳。爲問新愁﹐何事年年有。獨上小樓風滿袖。平林新月人歸後。

【又】

秋入蠻蕉風半裂。狼籍池塘﹐雨打疏荷折。繞砌蛩聲芳艸歇。愁腸學盡丁香結。

回首西南看晚月。孤雁來時﹐塞管聲嗚咽。歷歷前歡無處說。關山何日休離別。

【又】

花外寒雞天欲曙。香印成灰﹐起坐渾無緒。檐際髙桐凝宿霧。捲簾雙鵲驚飛去。

屏上羅衣閒繡縷。一晌關情。憶徧江南路。夜夜夢魂休謾語。已知前事無尋處。

【又】

叵耐爲人情太薄。幾度思量﹐眞擬渾拋卻。新結同心香未落。怎生負得當初約。

休向尊前情索寞。手舉金﹐憑仗深深酌。莫作等閒相門作。與君保取長歡樂。

【又】

蕭索淸秋珠淚墜。枕簟微涼﹐展轉渾無寐。殘酒欲醒中夜起。月明如練天如水。

階下寒聲啼絡緯。庭樹金風﹐悄悄重門閉。可惜舊歡攜手地。思量一夕成憔悴。

【又】

煩惱韶光能幾許。腸斷魂銷﹐看卻春還去。只喜墻頭靈鵲語。不知靑鳥全相誤。

心若垂楊千萬縷。水闊花飛﹐夢斷巫山路。開眼新愁無問處。珠簾錦帳相思否。

【又】

霜落小園瑤艸短。瘦葉和風﹐惆悵芳時換。舊恨年年秋不管。朦朧如夢空腸斷。

獨立荒池斜日岸。墻外遙山﹐隱隱連天漢。忽憶當年歌舞伴。晚來雙臉啼痕滿。

【又】

芳艸滿園花滿目。簾外微微﹐細雨籠庭竹。楊柳千條珠﹛錄﹜Λ。碧池波皺鴛鴦浴。

窈窕人家顏似玉。弦管泠泠﹐齊奏云和曲。公子歡筵猶未足。斜陽不用相催促。

【又】

幾度鳳樓同飲宴。此夕相逢﹐卻勝當時見。低語前歡頻轉面。雙眉斂恨春山遠。

蠟燭淚流羌笛怨。偸整羅衣﹐欲唱情猶懶。醉裏不辭金盞滿。陽關一曲腸千斷。

【又】

幾日行雲何處去。忘卻歸來。不道春將暮。百艸千花寒食路。香車系在誰家樹。

淚眼倚樓頻獨語。雙燕飛來﹐陌上相逢否。撩亂春愁如柳絮。悠悠夢裏無尋處。

【又】

庭院深深深幾許。楊柳堆煙﹐簾幕無重數。玉勒雕鞍遊冶處。樓髙不見章臺路。

雨橫風狂三月暮。門掩黃昏﹐無計畱春住。淚眼問花花不語。亂紅飛入秋千去。

【又】

粉映墻頭寒欲盡。宮漏長時﹐酒醒人猶困。一點春心無限恨。羅衣印滿啼妝粉。

柳岸花飛寒食近。陌上行人﹐杳不傳芳信。樓上重檐山隱隱。東風盡日吹蟬鬢。

【又】

六曲闌干偎碧樹。楊柳風輕﹐展盡黃金縷。誰把鈿箏移玉柱。穿簾海燕驚飛去。

滿眼遊絲兼落絮。紅杏開時﹐一霎淸明雨。濃睡覺來慵不語。驚殘好夢無尋處。

【采桑子】

中庭雨過春將盡﹐片片花飛。獨折殘枝。無語憑闌只自知。

玉堂香暖珠簾捲﹐雙燕來歸。後約難期。肯信韶華得幾時。

【又】

馬嘶人語春風岸﹐芳艸綿綿。楊柳橋邊。落日髙樓酒旆懸。

舊愁新恨知多少﹐目斷遙天。獨立花前。更聽笙歌滿畫船。

【又】

西風半夜簾櫳冷﹐遠夢初歸。夢過金扉。花謝窗前夜合枝。

昭陽殿裏新翻曲﹐未有人知。偸取笙吹。驚覺寒蛩到曉啼。

【又】

酒闌睡覺天香暖﹐繡戶慵開。香由灰。獨背寒屏理舊眉。

朦朧卻向燈前臥﹐窗月徘徊。曉夢初回。一夜東風綻早梅。

【又】

小堂深靜無人到﹐滿院春風。惆悵墻東。一樹櫻桃帶雨紅。

愁心似醉兼如病﹐欲語還慵。日暮疏鐘。雙燕歸棲畫閣中。

【又】

畫堂燈暖簾櫳捲﹐禁漏丁丁。雨罷寒生。一夜西窗夢不成。

玉娥重起添香印﹐回倚孤屏。不語含情。水調何人吹笛聲。

【又】

笙歌放散人歸去﹐獨宿江樓。月上云收。一半珠簾掛玉鉤。

起來點檢經遊地﹐處處新愁。憑仗東流。將取離心過橘洲。

【又】

昭陽記得神仙侶﹐獨自承恩。水殿燈昏。羅幕輕寒夜正春。

如今別館添蕭索﹐滿面啼痕。舊約猶存。忍把金環別與人。

【又】

微風簾幕淸明近﹐花落春殘。尊酒畱歡。添盡羅衣怯夜寒。愁顏恰似燒殘燭﹐珠淚闌干。也欲髙拌。爭柰相逢情萬般。

【又】

畫堂昨夜愁無睡﹐風雨淒淒。林鵲爭棲。落盡燈花雞未啼。

年光往事如流水﹐休說情迷。玉箸雙垂。只是金籠鸚鵡知。

【又】

寒蟬欲報三秋候﹐寂靜幽齋。葉落閒階。月透簾櫳遠夢回。

昭陽舊恨依前在﹐休說當時。玉笛才吹。滿袖猩猩血又垂。

【又】

洞房深夜笙歌散﹐簾幕重重。斜月朦朧。雨過殘花落地紅。

昔年無限傷心事﹐依舊東風。獨倚梧桐。閒想閒思到曉鐘。

【又】

花前失卻遊春侶﹐獨自尋芳。滿目悲涼。縱有笙歌亦斷腸。

林間戲蝶簾間燕﹐各自雙雙。忍更思量。綠樹靑苔半夕陽。

【酒泉子】

庭下花飛。月照妝樓春事晚。珠簾風﹐蘭燭燼﹐怨空閨。

苕苕何處寄相思。玉箸零零腸斷。屏幃深﹐更漏永﹐夢魂迷。

【又】

雲散更深。堂上孤燈階下月。早梅香。殘雪白。夜沈沈。

闌邊偸唱擊瑤簪。前事總堪惆悵﹐寒風生﹐羅衣薄﹐萬般心。

【又】

庭樹霜凋。一夜愁人窗下睡﹐繡幃風﹐蘭燭焰﹐夢遙遙。

金籠鸚鵡怨長宵。籠畔玉箏弦斷﹐隴頭云﹐桃源路﹐兩魂銷。

【又】

芳艸長川。柳映危橋橋下路。歸鴻飛﹐行人去。碧山邊。

風微煙澹雨蕭然。隔岸馬嘶何處。九回腸﹐雙臉淚﹐夕陽天。

【又】

春色融融。飛燕乍來鶯未語。小桃寒﹐垂楊晚。玉樓空。

天長煙遠恨重重。消息燕鴻歸去。枕前燈﹐窗外月﹐閉朱櫳。

【又】

深院空幃。廊下風簾驚宿燕﹐香印灰﹐蘭燭小﹐覺來時。

月明人自搗寒衣。剛愛無端惆悵﹐階前行﹐闌畔立﹐欲雞啼。

【臨江仙】

秣陵江上多離別﹐雨晴芳艸煙深。路遙人去馬嘶沈。靑簾斜掛。新柳萬枝金。

隔江何處吹橫笛﹐沙頭驚起雙禽。徘徊一晌幾般心。天長煙遠﹐凝恨獨沾襟。

【又】

冷紅飄起桃花片﹐靑春意緒闌珊。畫樓簾幕捲輕寒。酒餘人散後﹐獨自憑闌干。

夕陽千里連芳艸﹐萋萋愁煞王孫。徘徊飛盡碧天云。鳳笙何處﹐明月照黃昏。

【又】

南園池館花如雪﹐小塘春水漣漪。夕陽樓上繡簾垂。酒醒無寐﹐獨自倚闌時。

綠楊風靜凝閒恨﹐千言萬語黃鸝。舊歡前事杳難追。髙唐暮雨﹐空只覺相思。

【淸平樂】

深冬寒月。庭戶凝霜雪。風雁過時魂斷絕。塞管數聲嗚咽。

披衣獨立�香。流蘇亂結愁腸。往事總堪惆悵﹐前歡休更思量。

【又】

雨晴煙晚。綠水新池滿。雙燕飛來垂柳院。小閣畫簾髙捲。

黃昏獨倚朱闌。西南新月眉彎。砌下落花風起﹐羅衣特地春寒。

【又】

西園春早。夾徑抽新艸。冰散漪瀾生碧沼。寒在梅花先老。

與君同飲金杯。飲余相取徘徊。次第小桃將發﹐軒車莫厭煩來。

【醉花間】

獨立階前星又月。簾攏偏皎潔。霜樹盡空枝﹐腸斷丁香結。

夜深寒不徹。凝恨何曾歇。憑闌干欲折。兩條玉箸爲君垂﹐此宵情﹐誰共說。

【又】

月落霜繁深院閉。洞房人正睡。桐樹倚雕檐﹐金井臨瑤砌。

曉風寒不啻。獨立成憔悴。閒愁渾未已。人心情緒自無端﹐莫思量﹐休退悔。

【又】

晴雪小園春未到。池邊梅自早。髙樹鵲銜巢﹐斜月明寒艸。

山川風景好。自古金陵道。少年看卻老。相逢莫厭醉金杯﹐別離多﹐歡會少。

【又】

林雀歸棲撩亂語。階前還日暮。屏掩畫堂深﹐簾捲蕭蕭雨。

玉人何處去。鵲喜渾無據。雙眉愁幾許。漏聲看卻夜將闌﹐點寒燈﹐扃繡戶。

【應天長】

石城山下桃花綻。宿雨初收云未散。南去棹﹐北歸雁。水闊天遙腸欲斷。

倚樓情緒懶。惆悵春心無限。忍淚蒹葭風晚。欲歸愁滿面。

【又】

朱顏日日驚憔悴。多少離愁誰得會。人事攺﹐空追悔。枕上夜長只如歲。

紅綃三尺淚。雙結解時心醉。魂夢萬重雲水。覺來還不睡。

【又】

石城花落江樓雨。雲隔長洲蘭芷暮。芳艸岸﹐和煙霧。誰在綠楊深處住。

舊遊時事故。歲晚離人何處。杳杳蘭舟西去。魂歸巫峽路。

【又】

當時心事偸相許。宴罷蘭堂腸斷處。挑銀燈﹐扃珠戶。繡被微寒值秋雨。

枕前和淚語。驚覺玉籠鸚鵡。一夜萬般情緒。朦朧天欲曙。

【又】

蘭舟一宿還歸去。底死謾生畱不住。枕前語。記得否。說盡從來兩心素。

同心牢結取。切莫等閒相許。後會不知何處。雙棲人莫妒。

【謁金門】

聖明世。獨折一枝丹桂。學著荷衣還可喜。春狂不啻�。

年少都來有幾。自古閒愁無際。滿盞勸君休惜醉。願君千萬歲。

【又】

楊柳陌。寶馬嘶空無迹。新著荷衣人未識。年年江海客。

夢覺巫山春色。醉眼花飛狼籍。起舞不辭無气力。愛君吹玉笛。

【又】

風乍起。吹縐一池春水。閒引鴛鴦香徑裏。手ソ紅杏蕊。

門鴨闌干獨倚。碧玉搔頭斜墜。終日望君君不至。舉頭聞鵲喜。

【虞美人】

畫堂新霽情蕭索。深夜垂珠箔。洞房人睡月嬋娟。梧桐雙影上朱軒。立階前。

髙樓何處連宵宴。塞管吹幽怨。一聲已斷別離心。舊歡拋棄杳難尋。恨沈沈。

【又】

碧波簾幕垂朱戶。簾下鶯鶯語。薄羅衣舊泣靑春。野花芳艸逐年新。事難論。

鳳笙何處髙樓月。幽怨憑誰說。須臾殘照上梧桐。一時彈淚與東風。恨重重。

【又】

玉鉤鸞柱調鸚鵡。宛轉畱春語。云屏冷落畫堂空。薄晚春寒無柰落花風。

搴簾燕子低飛去。拂鏡塵鸞舞。不知今夜月眉彎。誰佩同心雙結倚闌干。

【又】

春山澹澹橫秋水。掩映遙相對。只知長作碧窗期。誰信東風吹散彩雲飛。

銀屏夢與飛鸞遠。只有珠簾捲。楊花零落月溶溶。塵掩玉箏弦柱畫堂空。

【喜遷鶯】

霧。風淅淅﹐楊柳帶疏煙。飄飄輕絮滿南園。墻下艸芊綿。

燕初飛﹐鶯已老。拂面春風長好。相逢攜酒且髙歌。人生得幾何。

【舞春風】

嚴妝才罷怨春風。粉墻畫壁宋家東。蕙蘭有恨枝猶綠﹐桃李無言花自紅。

燕燕巢時簾幕捲﹐鶯鶯啼處鳳樓空。少年薄幸知何處﹐每夜歸來春夢中。

【歸國遙】

何處笛。終夜夢魂情脈脈。竹風檐雨寒窗隔。

離人數歲無消息。今頭白。不眠特地重相憶。

【又】

春艷艷。江上晚山三四點。柳絲如剪花如染。

香閨寂寂門半掩。愁眉斂。淚珠滴破胭脂臉。

【又】

江水碧。江上何人吹玉笛。扁舟遠送瀟湘客。

蘆花千里霜月白。傷行色。來朝便是關山隔。

【南鄕子】

細雨濕流光。芳艸年年與恨長。煙鎖鳳樓無限事﹐茫茫。鸞鏡鴛衾兩斷腸。

魂夢任悠揚。睡起楊花滿繡牀。薄幸不來門半掩﹐斜陽。負你殘春淚幾行。

【又】

細雨泣秋風。金鳳花殘滿地紅。閒蹙黛眉慵不語。情緒。寂寞相思知幾許。

【又】

玉枕擁孤衾。挹恨還同歲月深。簾卷曲房誰共醉。憔悴。惆悵秦樓彈粉淚。

【薄命女】

春日宴。綠酒一杯歌一徧。再拜陳三願。一願郎君千歲﹐二願妾身常健。三願如同梁上燕。歲歲長相見。

【喜遷鶯】

宿鶯啼﹐鄕夢斷。春樹曉朦朧。殘燈和燼閉朱櫳。人語隔屏風。

香已寒﹐燈已絕。忽憶去年離別。石城花雨倚江樓。波上木蘭舟。

【芳艸渡】

梧桐落﹐蓼花秋。煙初冷﹐雨才收。蕭條風物正堪愁。人去後﹐多少恨﹐在心頭。

燕鴻遠。羌笛怨。渺渺澄江一片。山如黛﹐月如鉤。笙歌散。魂夢斷。倚髙樓。

【更漏子】

金剪刀﹐靑絲髮。香墨蠻箋親。和粉淚﹐一時封。此情千萬重。

垂蓬鬢。塵靑鏡。已分今生薄命。將遠恨﹐上髙樓。寒江天外流。

【又】

秋水平﹐黃葉晚。落日渡頭雲散。捲朱箔﹐掛金鉤。暮潮人倚樓。

歡娛地。思前事。歌罷不勝沈醉。消息遠﹐夢魂狂。酒醒空斷腸。

【又】

風帶寒﹐秋正好。蘭蕙無端先老。云杳杳﹐樹依依。離人殊未歸。

搴羅幕。憑朱閣。不獨堪悲寥落。月東出﹐雁南飛。誰家夜搗衣。

【又】

雁孤飛﹐人獨坐。看卻一秋空過。瑤艸短﹐菊花殘。蕭條漸向寒。

簾幕裏。靑苔地。誰信閒愁如醉。星移後﹐月圓時。風搖夜合枝。

【又】

夜初長﹐人近別。夢斷一窗殘月。鸚鵡睡﹐蟪蛄鳴。西風寒未成。

紅蠟燭。半棋局。牀上畫屏山綠。搴繡幌﹐倚瑤琴。前歡淚滿襟。

【拋球樂】

酒罷歌餘興未闌。小橋秋水共盤桓。波搖梅蕊當心白﹐風入羅衣貼體寒。且莫思歸去﹐須盡笙歌此夕歡。

【又】

逐勝歸來雨未晴。樓前風重艸煙輕。谷鶯語Й花邊過﹐水調聲長醉裏聽。款舉金觥勸﹐誰是當年最有情。

【又】

梅落新春入後庭。眼前風物可無情。曲池波晚冰還合﹐芳艸迎船綠未成。且上髙樓望﹐相共憑闌看月生。

【又】

年少王孫有俊才。登髙歡醉夜忘回。歌闌賞盡珊瑚樹﹐情厚重斟琥珀杯。但願千千歲﹐金菊年年秋解開。

【又】

霜積秋山萬樹紅。倚巖樓上掛朱櫳。白雲天遠重重恨﹐黃艸煙深淅淅風。仿佛梁州曲﹐吹在誰家玉笛中。

【又】

莫厭登髙白玉杯。茱萸微綻菊花開。池塘水冷鴛鴦起﹐簾幕煙寒翡翠來。重待燒紅燭﹐畱取笙歌莫放回。

【又】

盡日登髙興未殘。紅樓人散獨盤桓。一鉤冷霧懸珠箔﹐滿面西風憑玉闌。歸去須沈醉﹐小院新池月乍寒。

【又】

坐對髙樓千萬山。雁飛秋色滿闌干。燒殘紅燭暮云合﹐飄盡碧梧金井寒。咫尺人千里﹐猶憶笙歌昨夜歡。

【鶴衝天】

曉月墜﹐宿云披。銀燭錦屏幃。建章鐘動玉繩低。宮漏出花遲。

春態淺。來雙燕。紅日初長一綫。嚴妝欲罷囀黃鸝。飛上萬年枝。

【醉桃源】

南園春半踏靑時。風和聞馬嘶。靑梅如豆柳如眉。日長蝴蝶飛。

花露重﹐艸煙低。人家簾幕垂。秋千慵困解羅衣。畫梁雙燕棲。

【又】

角聲吹斷隴梅枝。孤窗月影低。塞鴻無限欲驚飛。城烏休夜啼。

尋斷夢﹐掩香閨。行人去路迷。門前楊柳綠陰齊。何時聞馬嘶。

【又】

東風吹水日銜山。春來長是閒。林花狼籍酒闌珊。笙歌醉夢間。

春睡覺﹐晚妝殘。憑誰整翠鬟。畱連光景惜朱顏。黃昏獨倚闌。

【菩薩蠻】

金波遠逐行雲去。疏星時作銀河渡。花影臥秋千。更長人不眠。

玉箏彈未徹。鳳髻鸞釵脫。憶夢翠娥低。微風涼繡衣。

【又】

畫堂昨夜西風過。繡簾時拂朱門鎖。驚夢不成云。雙娥枕上顰。

金鑪煙裊裊。燭暗紗窗曉。殘月尙彎環。玉箏和淚彈。

【又】

梅花吹入誰家笛。行雲半夜凝空碧。欹枕不成眠。關山人未還。

聲隨幽怨絕。云斷澄霜月。月影下重檐。輕風花滿簾。

【又】

回廊遠砌生秋艸。夢魂千里靑門道。鸚鵡怨長更。碧籠金鎖橫。

羅幃中夜起。霜月淸如水。玉露不成圓。寶箏悲斷弦。

【又】

嬌鬟堆枕釵橫鳳。溶溶春水楊花夢。紅燭淚闌干。翠屏煙浪寒。

錦壺催畫箭。玉佩天涯遠。和淚試嚴妝。落梅飛曉霜。

【又】

西風裊裊淩歌扇。秋期正與行人遠。花葉脫霜紅。流螢殘月中。

蘭閨人在否。千里重樓暮。翠被已消香。夢隨寒漏長。

【又】

沈沈朱戶橫金鎖。紗窗月影隨花過。燭淚欲闌干。落梅生晚寒。

寶釵橫翠鳳。千里香屏夢。雲雨已荒涼。江南春艸長。

【又】

欹鬟墮髻搖雙槳。采蓮晚出淸江上。顧影約流萍。楚歌嬌未成。

相逢顰翠黛。笑把珠解。家住柳陰中。畫橋東復東。

【浣溪沙】

春到靑門柳色黃。一梢紅杏出低墻。鶯窗人起未梳妝。

繡帳已闌離別夢﹐玉鑪空裊寂寥香。閨中紅日柰何長。

【又】

轉燭飄蓬一夢歸。欲尋陳迹悵人非。天教心願與身違。

待月池臺空逝水﹐蔭花樓閣謾斜暉。登臨不惜更沾衣。

【相見歡】

曉窗夢到昭華。阿瓊家。欹枕殘妝一朵﹐臥枝花。

情極處。卻無語。玉釵斜。翠閣銀屏回首﹐已天涯。

【三臺令】

春色。春色。依舊靑門紫陌。日斜柳暗花蔫。醉臥誰家少年。年少。年少。行樂直須及早。

【又】

明月。明月。照得離人愁絕。更深影入空牀。不道幃屏夜長。長夜。長夜。夢到庭花陰下。

【又】

南浦。南浦。翠鬢離人何處。當時攜手髙樓。依舊樓前水流。流水。流水。中有傷心雙淚。

【點絳唇】

蔭綠圍紅﹐夢瓊家在桃源住。畫橋當路。臨水雙朱戶。

柳徑春深﹐行到關情處。顰不語。意憑風絮。吹向郎邊去。

【上行杯】

落梅著雨消殘粉。云重煙輕寒食近。羅幕遮香。柳外秋千出畫墻。

春山顚倒釵橫鳳。飛絮入簾春睡重。夢裏佳期。只許庭花與月知。

【賀聖朝】

金絲帳暖牙牀穩。懷香方寸。輕顰輕笑﹐汗珠微透﹐柳沾花潤。

雲鬟斜墜﹐春應未已﹐不勝嬌困。半欹犀枕﹐亂纏珠被﹐轉羞人問。

【憶仙姿】

塵拂玉臺鸞鏡。鳳髻不堪重整。綃帳泣流蘇﹐愁掩玉屏人靜。多病。多病。自是行雲無定。

【憶秦娥】

風淅淅。夜雨連雲黑。滴滴。窗外芭蕉燈下客。

除非魂夢到鄕國。免被關山隔。憶憶。一句枕前爭忘得。

【憶江南】

去歲迎春樓上月。正是西窗﹐夜涼時節。玉人貪睡墜釵云。粉消妝薄見天眞。

人非風月長依舊。破鏡塵箏﹐一夢經年瘦。今宵簾幕花陰。空餘枕淚獨傷心。

【又】

今日相逢花未發。正是去年﹐別離時節。東風次第有花開。恁時須約卻重來。

重來不怕花堪折。只怕明年﹐花發人離別。別離若向百花時。東風彈淚有誰知。

【思越人】

酒醒情懷惡。金縷褪﹑玉肌如削。寒食過卻。海棠零落。

乍倚徧﹑闌干煙澹薄。翠幕簾櫳畫閣。春睡著。覺來失﹑秋千期約。﹝以上一百五首四印齋本《陽春集》﹞

【長相思】

紅滿枝。綠滿枝。宿雨厭厭睡起遲。閒庭花影移。

憶歸期。數歸期。夢見𨿽多相見稀。相逢知幾時。

【莫思歸】

花滿名園酒滿觴。且開笑口對芳。秋千風暖鸞釵舞﹐綺陌春深翠袖香。莫惜黃金貴﹐日日須教貰酒嘗。

【金錯刀】

日融融﹐艸芊芊。黃鶯求友啼林前。柳條裊裊扌它金綫﹐花蕊茸茸簇錦氈。

鳩逐婦﹐燕穿簾。狂蜂浪蝶相翩翩。春光堪賞還堪玩﹐惱煞東風誤少年。

【又】

雙玉斗﹐百瓊壺。佳人歡飲笑喧呼。麒麟欲畫時難偶﹐鷗鷺何猜興不孤。

歌宛轉﹐醉模糊。髙燒銀燭臥流蘇。只銷幾覺懵騰睡﹐身外功名任有無。

【玉樓春】

雪云乍變春云簇。漸覺年華堪縱目。北枝梅蕊犯寒開﹐南浦波紋如酒綠。

芳菲次第長相續。自是情多無處足。尊前百計得春歸﹐莫爲傷春眉黛蹙。

【壽山曲】

銅壺滴漏初盡﹐髙閣雞鳴半空。催啟五門金鎖﹐猶垂三殿簾櫳。階前禦柳搖綠﹐仗下宮花散紅。鴛瓦數行曉日﹐鸞旗百尺春風。侍臣舞蹈重拜﹐聖壽南山永同。﹝以上六首四印齋本《陽春集》補遺﹞

【搗練子】

深院靜﹐小庭空。斷續寒砧斷續風。蚤是夜長人不寢﹐數聲和月到簾櫳。﹝朱本《尊前集》﹞

【采桑子】

櫻桃謝了梨花發﹐紅白相催。燕子歸來。幾處香風綠戶開。

人生樂事知多少﹐且酌金杯。管咽弦哀。漫引蕭娘舞袖回。

【後庭花破子】

玉樹後庭前。瑤艸妝鏡邊。去年花不老﹐今年月又圓。莫教偏。和月和花﹐天教長少年。

陶谷

陶谷﹝九○三～九七○﹞﹐字秀實﹐州新平﹝今陜西彬縣﹞人。本姓唐﹐唐末詩人唐彥謙之孫﹐後晉時避石敬瑭諱攺。起家爲校書郎﹐後晉天福九年﹝九四四﹞﹐官至倉部郎中。後漢乾中﹐官給事中。周世宗卽位﹐遷戶部侍郎。顯徳三年﹝九五六﹞﹐遷兵部侍郎﹐加承旨。六年﹐加吏部侍郎。宋初﹐轉禮部尙書。乾徳二年﹝九六四﹞﹐判吏部銓兼知貢舉。開寶三年﹝九七○﹞卒﹐年六十八。著有《淸異錄》。《宋史》卷二六九有傳。

陶谷詞一首﹐據寶顏本《南唐近事》錄入﹐校以鮑本《玉壺淸話》﹑覆宋本《雲巢編》《說郛》本《野雪鍛排雜說》﹑嶽本《類說》﹑耘經樓本《苕溪漁隱叢話》。

【風光好】

好因緣。惡因緣。只得郵亭一夜眠。別神仙。

琵琶撥盡相思調。知音少。待得鸞膠續斷弦。是何年。﹝寶顏本《南唐近事》﹞

成彥雄

成彥雄﹝生卒年裏不詳﹞﹐字文幹﹐江南人﹐南唐時進士。有《梅嶺集》﹐不傳。事迹據《袁本郡齋讀書志》卷四中。

成彥雄詞十首﹐據《尊前集》朱本錄入﹐校以吳本﹑毛本﹑明鈔本﹐並參校嘉靖本《萬首唐人絕句》。

【楊柳枝】

欲趁寒梅趁得麼。雪中偸眼望陽和。陽和若不先畱意﹐這个柔條爭柰何。

【又】

輕籠小徑近誰家。玉馬追風翠影斜。愛把長條惱公子﹐惹他頭上海棠花。

【又】

鵝黃剪出小花鈿。綴上芳枝色轉鮮。飲散無人收拾得﹐月明階下伴秋千。

【又】

東君愛惜與先春。艸澤無人處也新。委囑露華並細雨﹐莫教遲日苦風塵。

【又】

勾踐初迎西子年。琉璃爲帚掃溪煙。至今不攺當時色﹐畱與王孫系酒船。

【又】

綠楊移傍小亭栽。便擁濃煙撥不開。誰把金刀爲刪掠﹐放教明月入窗來。

【又】

遠接關河髙接雲。雨餘洗出半天春。牡丹不用相輕薄﹐自有淸陰覆得人。

【又】

掩映鶯花媚有餘。風流才調比應無。朝朝奉禦龍池上﹐不羨靑松拜大夫。

【又】

王孫宴罷曲江池。折得春光伴醉歸。怪得美人爭鬥乞﹐要他翠染羅衣。

【又】

殘照林梢裊數枝。能招醉客上金堤。馬嬌如練纓如火﹐瑟瑟陰中步步嘶。﹝以上十首朱本《尊前集》﹞

楊花飛

楊花飛﹐南唐中主李時樂工。事見《南唐近事》。楊花飛詞殘句﹐據寶顏本《南唐近事》錄入。

【水調】

南朝天子好風流。﹝寶顏本《南唐近事》﹞

【李】

李﹝九一六～九六一﹞﹐字伯玉﹐初名景通﹐徐州﹝今屬江蘇﹞人。十歲﹐起官駕部郎中。十五歲﹐爲兵部尙書參知政事。次年﹐爲司徒同平章事。天祚二年﹝九三六﹞﹐爲太尉副元帥。升元元年﹝九三七﹞﹐封吳王。次年﹐徙封齊王。保大元年﹝九四三﹞﹐先主李卒﹐嗣位爲南唐皇帝。交泰元年﹝九五八﹞﹐兵敗於後周﹐遂去帝號﹐稱國主﹐奉後周正朔。建隆二年六月﹐卒於南都﹐年四十六。在位十九年﹐廟號元宗﹐又稱中主。《舊五代史》卷一三四﹑《新五代史》卷六二﹑馬令《南唐書》卷二﹑陸遊《南唐書》卷二﹑《十國春秋》卷一六有傳。另參《唐宋詞人年譜﹟南唐二主年譜》。李詞四首﹐以《南唐二主詞》﹝版本源流詳後李煜小傳﹞呂遠刻本爲底本﹐校以吳本﹑南詞本﹑侯本﹑蕭本﹑王本﹐並參校吳本﹑明鈔本﹑毛本﹑朱本《尊前集》﹑叢刊本《唐宋諸賢絕妙詞選》﹑吳本﹑侯本﹑蕭本﹑四印齋本﹑金本《陽春集》﹑影宋本《歐陽文忠公近體樂府》﹑影宋本《醉翁琴趣外篇》﹑墨海本馬令《南唐書》﹑耘經樓本《苕溪漁隱叢話》。

【應天長】

一鉤初月臨妝鏡﹐蟬鬢鳳釵慵不整。重簾靜。層樓迥。惆悵落花風不定。

柳堤芳艸徑。夢斷轆轤金井。昨夜更闌酒醒。春愁過卻病。

【望遠行】

碧砌花光錦繡明。朱扉長日鎭長扃。餘寒不去夢難成。鑪香煙冷自亭亭。

遼陽月﹐秣陵砧。不傳消息但傳情。黃金窗下忽然驚。徵人歸日二毛生。

【浣溪沙】

手卷眞珠上玉鉤。依前春恨鎖重樓。風裏落花誰是主﹐思悠悠。

靑鳥不傳云外信﹐丁香空結雨中愁。回首綠波三楚暮﹐接天流。

【又】

菡萏香銷翠葉殘。西風愁起綠波間。還與容光共憔悴﹐不堪看。

細雨夢回雞塞遠。小樓吹徹玉笙寒。多少淚珠何限恨﹐倚闌干。﹝以上四首呂遠刻本《南唐二主詞》﹞

【浣溪沙】

風壓輕貼水飛。乍晴池館燕爭泥。沈郎多病不勝衣。

沙上未聞鴻雁信﹐竹間時有鷓鴣啼。此情惟有落花知。

【又】

一曲新詞酒一杯。去年天气舊亭臺。夕陽西下幾時回。

無可柰何花落去﹐似曾相識燕歸來。小園香徑獨徘徊。

【帝臺春】

芳艸碧色﹐萋萋徧南陌。飛絮亂紅﹐也似知人﹐春愁無力。憶得盈盈拾翠侶﹐共攜賞鳳城寒食。到今來﹐海角逢春﹐天涯行客。

愁旋釋。還似織。淚暗拭﹐又偸滴。謾倚徧危欄﹐盡黃昏﹐也只是暮云凝碧。拚則而今拚了﹐忘則怎生便忘得。又還問鱗鴻﹐試重尋消息。

徐昌圖

徐昌圖﹝生卒年不詳﹞﹐莆田﹝今屬福建﹞人。兄弟五人皆以明經入仕。宋太祖時守國子博士﹐累遷殿中丞。事迹據《莆陽比事》卷二。

徐昌圖詞三首﹐據《尊前集》朱本錄入﹐校以吳本﹑顧本﹑毛本﹑明鈔本﹐並參校叢刊本﹑毛本《唐宋諸賢絕妙詞選》。

【木蘭花﹝雙調﹞】

沈檀煙起盤紅霧。一箭霜風吹繡戶。漢宮花面學梅妝﹐謝女雪詩裁柳絮。

長垂夾幕孤鸞舞。旋炙銀笙雙鳳語。紅窗酒病嚼寒冰﹐冰損相思無夢處。

【臨江仙】

飲散離亭西去﹐浮生長恨飄蓬。回頭煙柳漸重重。澹雲孤雁遠﹐寒日暮天紅。

今夜畫船何處﹐潮平淮月朦朧。酒醒人靜柰愁濃。殘燈孤枕夢﹐輕浪五更風。

【河傳】

秋光滿目。風淸露白。蓮紅水綠。何處夢回﹐弄珠拾翠盈盈﹐倚欄橈﹐眉黛蹙。

采蓮調穩﹐吳侶聲相續。倚棹吳江曲。鷺起暮天﹐幾雙交頸鴛鴦﹐入蘆花﹐深處宿。﹝以上三首朱本《尊前集》﹞

孟昶

孟昶﹝九一九～九六五﹞﹐字保元﹐初名仁贊﹐後蜀髙祖孟知祥第三子﹐邢州龍岡﹝今河北邢臺﹞人。起家西川節度行軍司馬。後蜀建國﹐進東川節度使﹑同中書門下平章事﹐充崇聖宮使。明徳元年﹝九三四﹞﹐卽後蜀帝位。在位三十二年。廣政二十八年﹝九六五﹞﹐國亡降宋﹐封秦國公。同年卒﹐年四十七。世稱後蜀後主。《舊五代史》卷一六三﹑《新五代史》卷六四﹑《十國春秋》卷四九有傳。

孟昶詞二首﹐分別據伍本《陽春白雪》﹑萬曆本《花艸粹編》錄存。

【洞仙歌】

﹝宜春潘明叔云﹕蜀王與花蕊夫人避暑摩訶池上﹐賦《洞仙歌》﹐其辭不見於世。東坡得老尼口誦兩句﹐遂足之。蜀帥謝元明因開摩訶池﹐得古石刻﹐遂見全篇。﹞

冰肌玉骨﹐自淸涼無汗。貝闕琳宮恨初遠。玉闌干倚徧﹐怯盡朝寒﹐回首處﹑何必畱連穆滿。

芙蓉開過也﹐樓閣香融﹐千片紅英泛波面。洞房深深鎖﹐莫放輕舟﹑瑤臺去﹐甘與塵寰路斷。更莫遣﹑流紅到人間﹐怕一似當時﹑誤他劉阮。﹝《陽春白雪》卷二﹞

【相見歡】

無言獨上西樓。月如鉤。寂寞梧桐深院鎖淸秋。

剪不斷。理還亂。是離愁。別有一番滋味在心頭。﹝萬曆本《花艸粹編》卷一﹞

花蕊夫人

花蕊夫人﹝生卒年不詳﹞﹐姓費﹐一說姓徐﹐靑城﹝今四川灌縣﹞人。以才色入蜀﹐事後蜀後主﹐拜貴妃﹐號花蕊夫人﹐又升號慧妃。後蜀亡﹐入宋﹐備後宮。宋太祖召使陳詩﹐有『十四萬人齊解甲﹐寧無一个是男兒』之句﹐太祖悅。事迹據《苕溪漁隱叢話》前集卷六○引《後山詩話》《能攺齋漫錄》卷一六﹑《十國春秋》卷五○本傳﹑兪正燮《癸巳類稿》卷一二《書舊五代史僭僞列傳三後》。

花蕊夫人詞一首﹐據聚珍本《能攺齋漫錄》錄入﹐校以萬曆本《花艸粹編》。

【采桑子】

初離蜀道心將碎﹐離恨綿綿。春日如年﹐馬上時時聞杜鵑。

三千宮女皆花貌﹐妾最嬋娟。此去朝天。只恐君王寵愛偏。﹝聚珍本《能攺齋漫錄》卷一六﹞

盧絳

盧絳﹝﹖～九七五﹞﹐字晉卿﹐南昌﹝今屬江西﹞人﹐一作宜春﹝今屬江西﹞人。舉進士不中﹐爲吉州回運務計吏﹐以盜庫金事覺﹐亡去。後詣﹝南唐﹞樞密使陳喬﹐用爲本院承旨﹐授沿江巡檢﹐習水戰﹐以善戰聞﹐拜上柱國。及宋師伐南唐﹐以絳爲淩波都虞候﹑沿江都郡署﹐守秦淮水柵﹐戰屢勝。出援潤州﹐授昭武軍節度畱後。旋爲宣州節度使。金陵城陷﹐諸郡皆下﹐絳獨不降。宋太祖遣人招之﹐遂降。授冀州團練副使。開寶八年被斬。馬令《南唐書》卷二二﹑陸遊《南唐書》卷一四有傳。盧絳詞一首﹐據墨海本馬令《南唐書》錄入﹐參校四庫本《紺珠集》﹑萬曆本《花艸粹編》。

【菩薩蠻】

玉京人去秋蕭索。畫檐鵲起梧桐落。欹枕悄無言。月和殘淚圓。

背燈惟暗泣。甚處パ聲急。眉黛小山攢。芭蕉生暮寒。﹝墨海本馬令《南唐書》卷二二《盧絳傳》﹞

錢俶

錢俶﹝九二九～九八八﹞﹐字文徳﹐初名弘俶﹐杭州臨安﹝今屬浙江﹞人。吳越文穆王錢元之第九子。後漢乾元年﹝九四八﹞﹐卽吳越國王位。宋太宗太平興國三年﹝九七八﹞﹐納土歸宋﹐封淮海國王。雍熙元年﹝九八四﹞﹐攺封漢南國王。端拱元年﹝九八八﹞春﹐徙封鄧王。同年八月暴卒。有《正本集》﹐不傳。《舊五代史》卷一二三。《新五代史》卷六七﹑《宋史》卷四八○有傳。《十國春秋》卷八一至卷八二有世家。

錢俶詞二首殘篇﹐分別據津逮本《湘山野錄》﹑百川本《後山居士詩話》錄入﹐校以學津本﹑學海本《湘山野錄》﹑津逮本﹑何本《後山詩話》﹑適園本《後山先生集》。

【木蘭花】

帝鄕煙雨鎖春愁﹐故國山川空淚眼。﹝津逮本《湘山野錄》卷上﹞

【失調名】

金鳳欲飛遭掣搦﹐情脈脈。看卽玉樓雲雨隔。﹝百川本《後山居士詩話》﹞

李煜

李煜﹝九三七～九七八﹞。字重光﹐初名從嘉﹐自號鍾隱﹑鍾峯白蓮居士﹐徐州﹝今屬江蘇﹞人。李第六子。初封安定郡公﹐進鄭王﹐徙吳王。建隆二年﹝九六一﹞初﹐立爲太子﹐畱金陵監國。同年中主卒﹐遂嗣位於金陵。在位十五年﹐稱臣於宋。開寶八年﹝九七五﹞﹐宋師攻入金陵﹐被迫降宋﹐幽囚於汴京。太平興國三年﹝九七八﹞。被宋太宗用牽機藥毒死﹐年四十二。世稱李后主。《舊五代史》卷一三四﹑《新五代史》卷六二﹑《宋史》卷四七八﹑馬令《南唐書》卷五﹑陸遊《南唐書》卷三﹑《十國春秋》卷一七有傳。另參《唐宋詞人年譜﹟南唐二主年譜》。

李煜詞集﹐原爲南宋初人所輯﹐與李詞合編爲《南唐二主詞》。宋本久佚﹐現存最早之本爲明吳訥《唐宋名賢百家詞》鈔本﹝天津圖書館藏本。簡稱吳本﹞﹐其次爲明萬曆庚申呂遠刻譚爾進校本﹝一九三四年北平萊薰閣有影印本。簡稱呂本﹞﹑淸董氏誦芬室鈔《南詞十三種》本﹝簡稱南詞本﹞﹑淸康熙二十八年侯文燦刻《十名家詞》本﹝簡稱侯本﹞﹐康熙五十四年蕭江聲傳鈔明嘉靖二十三年甲辰少嶽山人復初鈔本﹝簡稱蕭本﹞。以上五本來源各異﹐然所收詞作及編次悉同﹝惟呂本多補遺一首﹞﹐猶存宋本原貌。晚淸以來之輯校本有﹕光緒十五年朱景行據《歷代詩餘》重輯本《南唐二主詞集》﹝簡稱朱本﹞﹑光緒十六年楊文斌輯《三李詞》本﹑同年劉繼增據呂本箋釋並補遺《南唐二主詞箋》本﹝簡稱劉箋本﹞﹑宣統元年王國維校錄南詞本並補遺本﹝有鈔本《唐五代二十一家詞輯》本﹑《晨風閣叢書》校刊本﹞﹑劉毓盤《唐五代宋遼金元名家詞集六十種輯》本﹝簡稱劉本﹞﹑一九三六年唐圭璋《南唐二主詞匯箋》本﹑一九五七年王仲聞《南唐二主詞校訂》本﹑一九五八年詹安泰《李李煜詞》本等。諸家校補本收詞多寡不一﹐玆重行輯錄﹐據《南唐二主詞》呂遠刻本爲底本入錄三十四首﹐校以吳本﹑南詞本﹑侯本﹑蕭本﹑王國維《唐五代二十一家詞輯》本﹝簡稱王本﹞﹐有關詞作並參校吳本﹑明鈔本﹑毛本﹑朱本《尊前集》﹑叢刊本《樂府雅詞》﹑叢刊本《唐宋諸賢絕妙詞選》﹑伍本《陽春白雪》﹑吳本﹑侯本﹑蕭本﹑金本﹑星鳳合本《陽春集》﹑影宋本《歐陽文忠公近體樂府》﹑影宋本《醉翁琴趣外篇》﹑吳本﹑毛本《杜壽域詞》﹑朱本《龍洲詞》﹑明鈔本《墨莊漫錄》﹑鮑本《耆舊續聞》﹑涵芬樓校刊本《捫虱新話》﹑嶽本《類說》﹑耘經樓本《苕溪漁隱叢話》﹑月窗本《詩話總龜》﹑嘉慶本《景定建康志》。另從明刊本《五代名畫補遺》輯錄二首﹐叢刊本《唐宋諸賢絕妙詞選》﹑毛本《詞林萬選》各錄存一首。又從寶顏本《江鄰幾雜誌》﹑聚珍本《能攺齋漫錄》各輯錄一殘句﹐計四十首。

【虞美人】

春花秋月何時了。往事知多少。小樓昨夜又東風。故國不堪回首月明中。

雕闌玉砌依然在。只是朱顏攺。問君都有幾多愁。恰似一江春水向東流。

【烏夜啼】

昨夜風兼雨﹐簾幃颯颯秋聲。燭殘漏斷頻依枕﹐起坐不能平。

世事漫隨流水﹐算來夢裏浮生。醉鄕路穩宜頻到﹐此外不堪行。

【一斛珠】

曉妝初過。沈檀輕注些兒个。向人微露丁香顆。一曲淸歌﹐暫引櫻桃破。

羅袖殘殷色可。杯深旋被香醪ネ。繡牀斜憑嬌無那。爛嚼紅茸﹐笑向檀郎唾。

【菩薩蠻】

人生愁恨何能免。銷魂獨我情何限。故國夢重歸。覺來雙淚垂。

髙樓誰與上。長記秋晴望。往事已成空。還如一夢中。

【臨江仙】

櫻桃落盡春歸去﹐蝶翻金粉雙飛。子規啼月小樓西。畫簾珠箔﹐惆悵捲金泥。

門巷寂寥人去後﹐望殘煙艸低迷。鑪香閒裊鳳凰兒。空持羅帶﹐回首恨依依。

【望江南】

多少恨﹐昨夜夢魂中。還似舊時遊上苑﹐車如流水馬如龍。花月正春風。

【又】

多少淚﹐斷臉復橫頤。心事莫將和淚說﹐鳳笙休向淚時吹。腸斷更無疑。

【淸平樂】

別來春半。觸目愁腸斷。砌下落梅如雪亂。拂了一身還滿。

雁來音信無憑。路遙歸夢難成。離恨恰如春艸﹐更行更遠還生。

【采桑子】

亭前春逐紅英盡﹐舞態徘徊。細雨霏微。不放雙眉時暫開。

綠窗冷靜芳音斷﹐香由灰。可柰情懷。欲睡朦朧入夢來。

【喜遷鶯】

曉月墜。宿云微。無語枕頻欹。夢回芳艸思依依。天遠雁聲稀。

啼鶯散﹐餘花亂。寂寞畫堂深院。片紅休掃盡從伊。畱待舞人歸。

【蝶戀花】

遙夜亭臯閒信步。乍過淸明﹐早覺傷春暮。數點雨聲風約住。朦朧澹月來去。

桃李依依春暗度。誰在秋千﹐笑裏低低語。一片芳心千萬緒。人間沒个安排處。

【烏夜啼】

林花謝了春紅。太匆匆。常恨朝來寒重晚來風。

胭脂淚﹐畱人醉﹐幾時重。自是人生長恨水長東。

【長相思】

一糸咼。玉一梭。淡淡衫兒薄薄羅。輕顰雙黛螺。

秋風多。雨相和。簾外芭蕉三兩窠。夜長人柰何。

【搗練子令】

深院靜﹐小庭空。斷續寒砧斷績風。無柰夜長人不寐﹐數聲和月到簾櫳。

【浣溪沙】

紅日已髙三丈透。金鑪次第添香獸。紅錦地衣隨步皺。

佳人舞點金釵澑。酒惡時拈花蕊嗅。別殿遙聞簫鼓奏。

【菩薩蠻】

花明月暗籠輕霧。今朝好向郎邊去。劃襪步香階。手提金縷鞋。

畫堂南畔見。一向偎人顫。奴爲出來難。教君恣意憐。

【望江梅】

閒夢遠﹐南國正芳春。船上管弦江面綠﹐滿城飛絮滚輕塵。忙殺看花人。

【又】

閒夢遠﹐南國正淸秋。千里江山寒色遠﹐蘆花深處泊孤舟。笛在月明樓。

【菩薩蠻】

蓬萊院閉天臺女。畫堂晝寢人無語。拋枕翠雲光。繡衣聞異香。

潛來珠鎖動。驚覺銀屏夢。臉慢笑盈盈。相看無限情。

【又】

銅簧韻脆鏘寒竹。新聲慢奏移纖玉。眼色暗相鉤。秋波橫欲流。

雨雲深繡戶。未便諧衷素。宴罷又成空。夢迷春雨中。

【阮郎歸﹝呈鄭王十二弟﹞】

東風吹水日銜山。春來長是閒。落花狼藉酒闌珊。笙歌醉夢間。

聲悄﹐晚妝殘。憑誰整翠鬟。畱連光景惜朱顏。黃昏獨倚闌。

【浪淘沙】

往事只堪哀。對景難排。秋風庭院蘚侵階。一行珠簾閒不捲﹐終日誰來。

金鎖已沈埋。壯气蒿萊。晚涼天靜月華開。想得玉樓瑤殿影﹐空照秦淮。

【采桑子】

轆轤金井梧桐晚﹐幾樹驚秋。晝雨新愁。百尺蝦須在玉鉤。

瓊窗春斷雙蛾皺﹐回首邊頭。欲寄鱗遊。九曲寒波不氵斥流。

【虞美人】

風回小院庭蕪綠。柳眼春相續。憑欄半日獨無言。依舊竹聲新月似當年。

笙歌未散尊前在。池面冰初解。燭明香暗畫堂深。滿鬢淸霜殘雪思難任。

【玉樓春】

晚妝初了明肌雪。春殿嬪娥魚貫列。笙簫吹斷水雲間﹐重按霓裳歌徧徹。

臨春誰更飄香屑。醉拍闌干情味切。歸時休照燭花紅﹐待放馬蹄淸夜月。

【子夜歌】

尋春須是先春早。看花莫待花枝老。縹色玉柔擎。醅浮盞面淸。

��頻笑粲。禁苑春歸晚。同醉與閒平。詩隨羯鼓成。

【謝新恩】

金窗力困起還慵。

【又】

秦樓不見吹簫女﹐空餘上苑風光。粉英金蕊自低昂。東風惱我﹐才發一矜香。

瓊窗夢笛殘日﹐當年得恨何長。碧闌干外映垂楊。暫時相見﹐如夢懶思量。

【又】

櫻花落盡階前月﹐象牀愁倚薰籠。遠是去年今日恨還同。

雙鬟不整云憔悴﹐淚沾紅抹胸。何處相思苦﹐紗窗醉夢中。

【又】

庭空客散人歸後﹐畫堂半掩珠簾。林風淅淅夜厭厭。小樓新月﹐回首自纖纖。﹝下闕﹞

春光鎭在人空老﹐新愁往恨何窮。�������。一聲羌笛﹐驚起醉怡容。﹝下闕﹞

【又】

櫻桃落盡春將困﹐秋千架下歸時。漏暗斜月遲遲花在枝﹝闕十二字﹞。徹曉紗窗下﹐待來君不知。

【又】

冉冉秋光畱不住。滿階紅葉暮。又是過重陽﹐臺榭登臨處。茱萸香墜紫﹐菊气飄庭戶。

晚煙籠細雨。新雁咽寒聲﹐愁恨年年長相似。

【破陣子】

四十年來家國﹐三千里地山河。鳳閣龍樓連霄漢﹐瓊枝玉樹作煙蘿。幾曾識干戈。

一旦歸爲臣虜﹐沈腰潘鬢消磨。最是倉皇辭廟日﹐教坊猶奏別離歌。垂淚對宮娥。

【浪淘沙】

簾外雨潺潺。春意將闌。羅衾不暖五更寒。夢裏不知身是客﹐一晌貪歡。

獨自莫憑欄﹐無限關山。別時容易見時難。流水落花歸去也﹐天上人間。﹝以上三十四首呂遠刻本《南唐二主詞》﹞

【漁父】

閬苑有情千里雪﹐桃李無言一隊春。一壺酒﹐一竿身。快活如儂有幾人。

【又】

一棹春風一葉舟。一輪繭縷一輕鉤。花滿渚﹐酒盈甌。萬頃波中得自由。﹝以上二首明刊本《五代名畫補遺﹟屋木門第五》﹞

【烏夜啼】

無言獨上西樓。月如鉤。寂寞梧桐深院鎖淸秋。

剪不斷。理還亂。是離愁。別是一番滋味在心頭。﹝叢刊本《唐宋諸賢絕妙詞選》卷一﹞

【搗練子】

雲鬢亂。晚妝殘。帶恨眉兒遠岫攢。斜托香腮春筍嫩﹐爲誰和淚倚闌干。﹝毛本《詞林萬選》卷二﹞

【失調名】

樓上春寒水四面。﹝寶顏本《江鄰幾雜誌》﹝參韓熙載詞本事﹞

【又】

別易會難無可柰。﹝聚珍本《能攺齋漫錄》卷一六﹞

【長相思】

一重山。兩重山。山遠天髙煙水寒。相思楓葉丹。

菊花開。菊花殘。塞雁髙飛人未還。一簾風月閒。

【秋霽】

虹影侵階﹐乍雨歇長空﹐萬里凝碧。孤騖髙飛﹐落霞相映﹐遠狀水鄕秋色。黯然望極﹐動人無限愁如織。又聽得﹐云外數聲﹐新雁正嘹嚦。

當此暗想﹐畫閣輕拋﹐杳然殊無﹐些个消息﹐漏聲稀﹐銀屏冷落﹐那堪殘月照窗白。衣帶頓寬猶阻隔。算此情苦﹐除非宋玉風流﹐共懷傷感﹐有誰知得。

【靑玉案】

梵宮百尺同云護。漸白滿蒼苔路。破臘梅花李蚤露。銀濤無際﹐玉山萬里﹐寒罩江南樹。

鴉啼影亂天將暮。海月纖痕映煙霧。修竹低垂孤鶴舞。楊花飛弄﹐鵝毛天剪﹐總是詩人誤。

【鷓鴣天】

節候𨿽佳景漸闌。吳綾已暖越羅寒。朱扉日暮隨風掩﹐一樹藤花獨自看。

雲鬢亂﹐晚妝殘。帶恨眉兒遠岫攢。斜托香腮春筍嫩﹐爲誰和淚倚闌干。

【又】

塘水初澄似玉容。所思還在別離中。誰知九月初三夜﹐露似珍珠月似弓。

深院靜﹐小庭空。斷續寒砧斷續風。無柰夜長人不寐﹐數聲和月到簾櫳。

【憶王孫】

萋萋芳艸憶王孫。柳外樓髙空斷魂。杜宇聲聲不忍聞。欲黃昏﹐雨打梨花深閉門。

【又】

風蒲獵獵小池塘。過雨荷花滿院香。沈李浮瓜冰雪涼。竹方牀﹐鍼綫慵拈午夢長。

【又】

颼颼風冷荻花秋。明月斜侵獨倚樓。十二珠簾不上鉤。黯凝眸﹐一點漁燈古渡頭。

【又】

同風掃雪初晴。天外孤鴻三兩聲。獨擁寒衾不忍聽。月籠明﹐窗外梅花瘦影橫。

【南歌子】

鬢裁新綠﹐霞衣曳曉紅。待歌凝立翠筵中。一朵彩雲何事下巫峯。

趁拍鸞飛鏡﹐回身燕空。莫翻紅袖過簾櫳。怕被楊花勾引嫁東風。

【開元樂】

心事數莖白髮﹐生涯一片靑山。空林有雪相待﹐野路無人自還。

林楚翹

林楚翹﹝生卒年裏不詳﹞﹐《全唐詩》卷八九九錄作唐五代人﹐劉毓盤《詞史》疑爲五代詩人林楚才之兄弟行輩﹐然無確據。

林楚翹詞一首﹐據《尊前集》朱本錄入﹐校以吳本﹑顧本﹑毛本﹑明鈔本。

【菩薩蠻﹝中呂宮﹞】

畫堂春晝垂珠箔。臥來揉惹金釵落。簟滑枕頭移。鬢蟬狂欲飛。

笑拖嬌眼慢。羅袖籠花面。重道好郎君。人前莫惱人。﹝朱本《尊前集》﹞

許岷

許岷﹝生卒年裏不詳﹞﹐《全唐詩》卷八九九錄作唐五代人﹐《全五代詩》卷五九謂是『蜀人』﹐而列於後蜀﹐未詳所據。

許岷詞二首﹐據《尊前集》朱本錄入﹐校以吳本﹑顧本﹑毛本﹑明鈔本。

【木蘭花﹝大石調﹞】

小庭日晚花零落。倚戶無聊妝臉薄。寶箏金鴨任生塵﹐繡畫工夫全放卻。

有時覷著同心結。萬恨千愁無處說。當初不合盡饒伊﹐贏得如今長恨別。

【又】

江南日暖芭蕉展。美人折得親裁翦。書成小柬寄情人﹐臨行更把輕輕撚。

其中撚破相思字。卻恐郎疑蹤不似。若還猜妾倩人書﹐誤了平生多少事。﹝朱本《尊前集》﹞

文玨

文玨﹐生平無考。宋本《全芳備祖》錄存其詞一首﹐署『西蜀文玨』﹝徐鈔本﹑四庫本無此題名﹞﹐《花艸粹編》卷六因之﹐《唐詞紀》卷二亦收作唐五代人。《全宋詞》則收作宋人。玆從宋本《全芳備祖》作五代西蜀人。

文玨詞一首﹐據《全芳備祖》宋本錄入﹐校以徐鈔本﹑四庫本。

【虞美人】

歌唇乍啟塵飛處。翠葉輕輕舉。似通舞態逞妖容。嫩條纖麗玉玲瓏。怯秋風。

虞姬珠碎兵戈裏。莫認埋魂地。只因遺恨寄芳叢。露和淸淚濕輕紅。古今同。﹝宋本《全芳備祖》後集卷一一﹞

顧卞

顧卞﹐生平無考。存詞一首﹐據鮑本《碧雞漫志》錄入﹐校以宋本﹑徐鈔本﹑四庫本《全芳備祖》。

【虞美人】

帳前艸艸軍情變。月下旌旗亂。褫衣推枕愴離情。遠風吹下楚歌聲。正三更。

撫騅欲上重相顧。艷態花無主。手中蓮鍔凜秋霜。九泉歸去是仙鄕。恨茫茫。﹝鮑本《碧雞漫志》卷四﹞

【無名氏】

無名氏詞一首﹐據鮑本《玉壺淸話》錄存﹐參校明鈔本《詩話總龜》﹑康熙本《全唐詩》﹑內府本《歷代詩餘》。

【漁家傲】

二月江南山水路。李花零落春無主。一个魚兒無覓處。風兼雨。土龍生甲歸天去。

無名氏

無名氏詞八首﹐據董本《靑瑣髙議》錄存﹝原題隋煬帝楊廣撰﹞﹐參校宛委山堂本﹑涵芬樓《說郛》本《海山記》﹑明刻本《唐詞紀》﹑明刻本《古今詞統》。

【望江南】

湖上月﹐偏照列仙家。水浸寒光鋪象簟﹐浪搖晴影走金蛇。偏稱泛靈槎。

光景好﹐輕彩望中斜。淸露冷侵銀兔影﹐西風吹落桂枝花。開宴思無涯。

【又】

湖上柳﹐煙柳不勝垂。宿露洗開明媚眼﹐東風搖弄好腰肢。煙雨更相宜。

環曲岸﹐陰覆畫橋低。綫拂行人春晚後﹐絮飛晴雪暖風時。幽意更依依。

【又】

湖上雪﹐風急墮還多。輕片有時敲竹戶﹐素華無韻入澄波。煙外玉相磨。

湖水遠﹐天地色相和。仰面莫思梁苑賦﹐朝尊且聽玉人歌。不醉擬如何。

【又】

湖上艸﹐碧翠浪通津。修帶不爲歌舞綬﹐濃鋪堪作醉人茵。無意襯香衾。

晴霽後﹐顏色一般新。遊子不歸生滿地﹐佳人遠意寄靑春。畱詠卒難伸。

【又】

湖上花﹐天水浸靈葩。浸蓓水邊勻玉粉﹐濃苞天外剪明霞。只在列仙家。

開爛熳﹐插鬢若相遮。水殿春寒澄冷艷﹐玉軒淸照暖添華。淸賞思何賒。

【又】

湖上女﹐精選正宜身。輕恨昨離金殿侶﹐相將今是采蓮人。淸唱滿頻頻。

軒內好﹐嬉戲下龍津。玉朱弦聞晝夜﹐踏靑鬥艸事靑春。玉輦從羣眞。

【又】

湖上酒﹐終日助淸歡。檀板輕聲銀綫緩﹐醅浮香米玉蛆寒。醉眼暗相看。

春殿晚﹐仙艷奉杯盤。湖上風煙光可愛﹐醉鄕天地就中寬。帝主正淸安。

【又】

湖上水﹐流繞禁園中。斜日暖搖淸翠動﹐落花香緩眾紋紅。末起淸風。

閒縱目﹐魚躍小蓮東。泛泛輕搖蘭棹穩﹐沈沈寒影上仙宮。遠意更重重。﹝《靑瑣髙議》後集卷五引《隋煬帝海山記》﹞

無名氏

無名氏詞一首﹐據叢刊本《樂府雅詞》錄入﹐參校洪武本《艸堂詩餘》﹑聚珍本《能攺齋漫錄》﹑耘經樓本《苕溪漁隱叢話》﹑鮑本《耆舊續聞》。

【魚遊春水】

秦樓東風裏。燕子還來尋舊壘。餘寒微透﹐紅日薄侵羅綺。嫩┺才抽碧玉簪﹐細柳輕黃金蕊。鶯囀上林﹐魚遊春水。

屈曲欄幹徧倚。又是一番新桃李。佳人應念歸期。梅妝淡洗。鳳簫聲杳沈孤雁﹐目斷澄波無雙鯉。雲山萬重﹐寸心千里。﹝叢刊本《樂府雅詞》拾遺上﹞

無名氏

無名氏詞一首﹐據百川本《庚溪詩話》錄入﹐參校張本《全蜀藝文志》﹑明刻本《詞品》。

【後庭宴】

千里故鄕﹐十年華屋。亂魂飛過屏山簇。眼看眉褪不勝春﹐菱花知我銷香玉。

雙雙燕子歸來﹐應解笑人幽獨。斷歌零舞﹐遺恨淸江曲。萬樹綠低迷﹐一庭紅撲簌。﹝百川本《庚溪詩話》卷下﹞

無名氏

無名氏詞一首﹐據耘經樓本《苕溪漁隱叢話》錄入﹐參校伍本《陽春白雪》﹑寬永本《詩人玉屑》。

【撲蝴蝶】

煙條雨葉﹐綠徧江南岸。思歸倦客﹐尋芳來較晚。岫邊紅日初斜。陌上飛花正滿。淒涼數聲羌管。

怨春短。玉人應在﹐明月樓中畫眉懶。蠻箋錦字﹐多時魚雁斷。恨隨去水東流﹐事與行雲共遠。羅衾舊香猶暖。﹝耘經樓本《苕溪漁隱叢話》後集卷三九﹞

無名氏

無名氏詞一首﹐據淸鈔本《懷古錄》錄入﹐參校明鈔本《懷古錄》﹑明刻本《詞品》﹑丁本《升庵詩話》﹑萬曆本《花艸粹編》。

【醉公子】

門外︵兒吠﹐知是蕭郎至。劃襪下芳階﹐冤家今夜醉。

扶得入羅幃﹐不肯脫羅衣。醉則從他醉﹐猶勝獨眠時。﹝淸鈔本《懷古錄》卷中﹞

無名氏

無名氏詞一首﹐據明刻本《唐詞紀》錄入﹐參校楊金本《艸堂詩餘》。

【菩薩蠻】

曉來誤入桃源洞。恰見佳人春睡重。玉腕枕香腮。荷花藕上開。

一扇俄驚起。斂黛凝秋水。笑倩整金衣。問郎何日歸。﹝明刻本《唐詞紀》卷五﹞

無名氏

無名氏詞一首﹐據康熙本《詞鵠初編》錄存。

【竹枝】

盤塘江口是奴家。郎若閒時來喫茶。黃上築墻茆蓋物﹐門前一樹紫荊花。﹝康熙本《詞鵠初編》卷一﹞

無名氏

【傷春曲】

芳菲時節。花壓枝折。蜂蝶撩亂﹐闌檻光發。一旦碎花魄。葬花骨﹐蜂兮蝶兮何不知﹐空使雕闌對明月。﹝康熙本《詞鵠初編》卷一﹞

無名氏

【搗練子】

云染幕﹐綠堆煙。霏霏細雨濕花鈿。一片芳菲吹不起﹐閒愁損﹐更啼鵑。

人去後﹐景依然。畫堂誰復聽哀弦。鸚鵡不知情意懶﹐頻催我﹐下犀簾。﹝康熙本《詞鵠初編》卷三﹞

卷四﹟惇煌詞﹝１９９首﹞

惇煌曲子詞﹐原爲唐五代宋初寫本﹐大約在北宋前期﹐與其他寫卷﹑文書等一起被封藏於惇煌莫髙窟石室內。二十世紀初惇煌藏經洞被偶然打開後﹐洞中所藏寫本曲子詞連同其它寫本書籍等先後流散於世界各地﹐又陸續被抄寫﹑攝影﹑影印回國﹐公諸於世。其中斯坦因所得者﹐今藏於倫惇英國圖書館﹔伯希和所得者﹐今藏於巴黎法國國家圖書館﹔俄國人奧裏惇保等所得者﹐今藏於俄羅斯聖彼得堡﹔此外還有少量惇煌寫卷流散於日本等國﹐所餘部分寫卷收藏於我國北京圖書館。在這些惇煌寫卷中﹐有現存最早之曲子詞集《雲謠集雜曲子》﹐還有一些抄寫相對集中的曲子詞作品﹐多數作品則雜抄散見於各種寫卷之中。

本編惇煌曲子詞﹐以已經發現﹑公布和著錄之惇煌寫本原捲爲底本﹔見諸多種寫卷者﹐則選取一種原捲爲底本﹔原捲失傳或未予公布者﹐則選取今人較早之著錄本爲底本。首先校錄《雲謠集雜曲子》﹐共三十首﹐前十八首以斯一四四一卷﹝斯坦因編號之寫卷﹐簡稱斯捲﹞爲底本﹐後十二首以伯二八三八卷﹝伯希和編號之寫卷﹐簡稱伯捲﹞爲底本﹔然後校錄其它寫卷作品﹐以斯捲爲先﹐伯捲其次﹐皆依斯﹑伯二氏原編號爲序﹔最後校錄聖彼得堡等所藏其它寫卷。包括《雲謠集雜曲子》三十首在內﹐凡據斯捲校錄九十一首﹐據伯捲校錄八十四首﹐據列一四六五號﹝孟列夫等《蘇聯科學院亞洲民族研究所藏惇煌漢文寫本注記目錄》編號﹞校錄一首﹔另外﹐據王國維《惇煌發見唐朝之通俗詩及通俗小說》﹝簡稱王校﹞校錄三首﹐據羅振玉《貞松堂藏西陲祕籍叢殘》影印圖片﹝貞松堂藏本﹞校錄一首﹐據羅振玉《惇煌零拾》﹝羅書﹞校錄四首﹐據趙尊嶽《唐人寫本曲子》﹝趙本﹞校錄二首﹐據周紹良《補惇煌曲子詞》﹝周校﹞校錄十三首﹐總計一百九十九首。

除用各原捲作校勘外﹐參校今人主要校錄本及校勘成果有﹕劉復《惇煌掇瑣》﹝劉書﹞﹐朱祖謀《彊村叢書》本《雲謠集雜曲子》﹝叢書本﹞及其所引董康校﹝董校﹞﹑況周頤校﹝況校﹞﹐《彊村遺書》本《雲謠集雜曲子》﹝遺書本﹞及其所引楊鐵夫校﹝楊校﹞﹑龍沐勛校﹝龍校﹞﹐況周頤《蕙風詞話》﹝況本﹞﹐周泳先《惇煌詞掇》﹝周本﹞﹐冒廣生《新斟雲謠集雜曲子》﹝冒斟﹞﹐唐圭璋《雲謠集雜曲子校釋》﹝唐校﹞﹐王重民《惇煌曲子詞集》﹝王集﹞及其所引劉盼遂校﹝劉校﹞﹑孫貫文校﹝孫校﹞﹐任二北《惇煌曲校錄》﹝校錄﹞﹐蔣禮鴻《惇煌曲子詞集校議》﹝蔣議﹞﹐饒宗頤《惇煌曲》﹝饒編﹞﹐《惇煌曲訂補》﹝饒補﹞﹐潘重規《惇煌雲謠集新書》﹝新書﹞﹐沈英名《惇煌雲謠集新校訂》﹝新校訂﹞﹐林玫儀《惇煌曲子詞斟證初編》﹝林編﹞﹐任半塘《惇煌歌辭總編》﹝總編﹞﹐黃徵《﹝郭煌歌辭總編﹞校釋商榷》﹝商榷﹞﹐項楚《﹝郭煌歌辭總編﹞匡補》﹝匡補﹞。

【雲謠集雜曲子】

○鳳歸云﹝閨怨﹞

徵夫數載﹐萍寄他邦。去便無消息﹐累換星霜。月下愁聽砧杵﹐擬塞雁行。孤眠鶯帳裏﹐枉勞魂夢﹐夜夜飛颺。

想君薄行﹐更不思量。誰爲傳書與﹐表妾衷腸。倚牖無言垂血淚﹐闍祝三光。萬般無那處﹐一鑪香盡﹐又更添香。

○又﹝閨怨﹞

淥窗獨坐﹐修得爲君書。徵衣裁縫了﹐遠寄邊隅。想得爲君貪苦戰﹐不憚崎嶇。終朝沙磧裏﹐止憑三尺﹐勇戰姦愚。

豈知紅臉﹐淚滴如珠。枉把金釵卜﹐卦卦皆虛。魂夢天涯無暫歇﹐枕上長噓。待公卿回故日﹐容顏憔悴﹐彼此何如。

○又

幸因今日﹐得睹嬌娥。眉如初月﹐目引橫波。素胸未消殘雪﹐透輕羅。�����﹐朱含碎玉﹐云髻婆娑。

東鄰有女﹐相料實難過。羅衣掩袂﹐行步逶迆。逢人問語羞無力﹐態嬌多。錦衣公子見﹐垂鞭立馬﹐腸斷知麼。

○又

兒家本是﹐累代簪纓。父兄皆是﹐佐國良臣。幼年生於閨閣﹐洞房深。訓習禮儀足﹐三從四徳﹐鍼指分明。

娉得良人﹐爲國遠長徵。爭名定難﹐未有歸程。徒勞公子肝腸斷﹐謾生心。妾身如松柏﹐守志彊過﹐魯女堅貞。

○天仙子

燕語啼時三月半。煙蘸柳條金綫亂。五陵原上有仙娥﹐攜謌扇。香爛漫。畱祝華華云一片。

犀玉滿頭花滿面。負妾一雙偸淚眼。淚珠若得似珍珠﹐拈不散。知何限。串向紅絲應百萬。

○又

燕語鶯啼驚教夢。羞見鸞臺雙舞鳳。天仙別後信難通﹐無人問﹐桃花洞。休把同心千徧弄。

叵耐不知何處去。正時花開誰是主。滿樓明月夜三更﹐無人語。淚如雨。便是思君腸斷處。

○竹枝子

羅幌塵生﹐帡幃悄悄﹐笙簧無緒理﹐恨小郎遊蕩經年。不施紅粉鏡臺前。只是焚香禱祝天。

垂珠淚滴﹐點點滴成班。待伊來敬共伊言。須攺往來段卻顚。

○又

髙捲朱簾垂玉牖。公子王孫女。顏容二八小娘。滿頭珠翠影爭光。百步惟聞蘭麝香。

口含紅豆相思語。幾度遙相許。修書傳與蕭娘。倘若有意嫁潘郎。休遣潘郎爭斷腸。

○洞仙歌

華燭光輝。深下帡幃。恨徵人久鎭邊夷。酒醒後多風醋。少年夫婿。向淥窗下左偎右倚。擬鋪鴛被。把人尢泥。

須索琵琶重理。曲中彈到﹐想夫憐處。轉相愛幾多恩意。卻再敍衷鴛衾枕﹐願長與今宵相似。

○又

悲雁隨陽。解引秋光。寒蛩響夜夜堪傷。淚珠串滴﹐旋流枕上。無計恨徵人﹐爭向金風漂蕩。搗衣嘹亮。

懶寄回文先往。戰袍待戰﹐絮重更薰香。殷憋憑驛使追訪。願四塞來朝明帝﹐令戎客休施流浪。

○破陣子

蓮臉柳眉休韻﹐靑絲罷攏云。暖日和風花戴媚﹐畫ト凋梁燕語新。捲簾恨去人。

寂寞長垂珠淚﹐焚香禱盡靈神。應是瀟湘紅粉繼﹐不念當初羅帳恩。拋兒虛度春。

○又

日暖風輕佳景﹐流鶯似問人。正時越溪花捧艷﹐獨隔千山與萬津。單於迷虜塵。

雪落亭梅愁地﹐香檀枉注訁哥唇。蘭徑萋萋芳艸綠﹐紅臉可知珠淚頻。魚箋豈易呈。

○又

風送徵軒迢遞﹐參差千里餘。目斷妝樓相憶苦﹐魚雁百水鱗迹疏。和愁封去書。

春色可堪孤枕﹐心焦夢斷�初。早晚三邊無事了﹐香被重眠比目魚。雙眉應自舒。

○又

年少徵夫堪恨﹐從軍千里餘。爲愛功名千里去﹐攜劍彎弓沙磧邊。拋人如斷弦。

迢遞可知閨閣﹐吞聲忍淚孤眠。春去春來庭樹老﹐早晚王師歸卻還。免交心怨天。

○浣溪沙

孋麗景紅顏越眾希。素胸蓮臉柳眉低。擬笑千花羞不坼﹐懶芳菲。�������﹐�������。偏引五陵思懇切﹐要君知。

○又

髻綰湘雲淡淡妝。早春花向臉邊芳。玉腕慢從羅袖出﹐捧杯觴。

纖手令行勻翠柳﹐素咽謌發繞雕梁。但是五陵爭忍得﹐不疏狂。

○柳靑娘

靑絲髻綰臉邊芳。淡紅衫子掩素胸。出門斜撚同心弄﹐意恛惶。故使橫波認玉郎。

叵耐不知何處去﹐交人幾度掛羅裳。待得歸來須共語﹐情轉傷。斷卻妝樓伴小娘。

○又

碧羅冠子結初成。肉紅衫子石橊裙。故著胭脂輕輕染﹐淡施檀色注謌唇。含情喚小鶯。

只問玉郎何處去﹐才言不覺到朱門。扶入錦����﹐�殷慰。因何辜負少年人。﹝以上十八首斯一四四一卷﹞

○傾杯樂

憶昔笄年。未省離ト﹐生長深閨苑。閒憑著繡牀﹐時拈金鍼﹐擬貌舞鳳飛鸞。對妝臺重整嬌姿面。知身貌算料﹐豈交人見。又被良媒﹐苦出言詞相誘詃。

每道說水際鴦鸞﹐惟指梁間雙燕。被父母將兒疋配﹐便認多生宿姻眷。一旦娉得狂夫﹐攻書業拋妾求名宦。縱然選得﹐一時朝要﹐榮華爭穩便。

○又

窈窕逶迆﹐貌超傾國應難比。渾身掛綺羅裝束﹐未省從天得知。臉如花自然多嬌媚。翠柳畫娥眉﹐橫波如同秋水。裙生石橊﹐血染羅衫子。

觀艷﹛女質﹜語軟言輕﹐玉釵墜素綰烏雲髻。年二八久鎭香閨﹐愛引猧兒鸚鵡戲。十指如玉如蔥﹐銀蘇體雪透羅裳裏。堪娉與公子王孫﹐五陵年少風流婿。

○內家嬌

絲碧羅冠﹐搔頭墜髻鬢﹐寶裝玉鳳金蟬。輕輕傅粉﹐深深長畫眉淥﹐雪散胸前。嫩臉紅唇﹐眼如刀割﹐口似朱丹。渾身掛異種羅裳﹐更薰龍腦香煙。

屐子齒髙﹐慵移步兩足恐行難。天然有靈性﹐不娉凡間。交招事無不會﹐解烹水銀﹐煉玉燒金﹐別盡歌篇。除非卻應奉君王﹐時人未可趨顏。

○又﹝禦制林鐘商內家嬌﹞

兩眼如刀﹐渾身似玉﹐風流第一佳人。及時衣著﹐梳頭京樣。素﹛女質﹜艷孋情春。善別宮商﹐能調絲竹﹐歌令尖新。任從說洛浦陽臺﹐謾將比並無因。

半含嬌態﹐逶迆緩步出閏門。搔頭重慵憽不插﹐只把同心﹐千徧撚弄﹐來往中庭。應是降王母仙宮﹐凡間略現容眞。

○拜新月

蕩子他州去﹐已經新歲未還歸。堪恨情如水﹐到處輒狂迷。不思家國﹐花下遙指祝神明。直至於今﹐拋妾獨守空閨。

上有穹蒼在﹐三光也合遙知。倚帡幃坐﹐淚流點滴﹐金粟羅衣。自嗟薄命﹐緣業至於斯。乞求待見面﹐誓不辜伊。

○又

國泰時淸晏﹐咸賀朝列多賢士。播得羣臣美。卿感同如魚水。況當秋景﹐蓂葉初敷卉。向登新樓上﹐仰望蟾色光翅。

回顧遇玉兔影媚。明鏡匣參差斜墜。澄波美。猶怯怕銜半鉤耳。萬家向月下﹐祝告深深跪。願皇壽千千﹐歲登寶位。

○拋球樂

珠淚紛紛濕綺羅。少年公子負恩多。當初姊姊分明道﹐莫把眞心過與他。子細思量著﹐淡薄知聞解好麼。

○又

寶髻釵橫墜鬢斜。殊容絕勝上陽家。蛾眉不掃天生淥﹐蟬臉能勻似朝霞。無端略入後園看﹐羞煞庭中數樹花。

○魚歌子

睹顏多﹐思夢俁。花枝一見恨無門路。心哽噎﹐淚如雨。見便不能移步。

五陵兒﹐戀嬌態女。莫阻來情從過與。暢平生﹐兩風醋。若得丘山不負。

○又

洞房深﹐空悄悄。虛把身心生寂寞﹐待來時﹐須祈禱。休戀狂花年少。

淡勻妝﹐固施妙。只爲五陵正渺渺。胸上雪﹐從君咬。恐犯千金買笑。

○喜秋天

潘郎妄語多﹐夜夜道來過。賺妾更深獨弄琴﹐彈盡相思破。

寂寂更深坐﹐淚滴濃煙翠。何處貪歡醉不歸﹐羞向鴛衾睡。

○又

芳林玉露催﹐花藥金風觸。永夜嚴霜萬艸衰﹐搗練千聲促。

誰家臺榭菊﹐嘹亮宮商足。暮恨朝愁不忍聞﹐早晚離塵土。﹝以上十二首伯二八三八卷﹞

【散見各卷曲子詞】

○失調名

十年五歲相看過。爲道木蘭花一朵。九天遠地覓將來﹐移將後院深處坐。

又見胡蝶千千个。由住尖良不敢坐。傍人不乃苦項須﹐恐怕春風斬斷我。

○失調名

�我一身卻﹐自家一身當。千萬努力歸明王。憶著吐蕃通信上。﹝以上二首斯三二九卷﹞

○蘇莫遮﹝五臺山曲子六首﹞

大聖堂﹐非凡地。左右龍盤﹐爲有臺相倚。嶺岫嵯峨朝聖地。花木芬芳﹐菩薩多靈異。

面慈悲﹐心歡喜。西國眞僧﹐遠遠來瞻禮。瑞彩時時簾下起。福祚當今﹐萬古千秋歲。

○第一

上中臺﹐盤道遠。萬仞迢迢﹐仿佛過天半。寶石巖光燦爛。瑞艸名花﹐似錦堪遊玩。

玉華池﹐金沙畔。冰窟千年﹐到者身心戰。合掌望空重發願。五色祥雲﹐一日三回現。

○第二

上東臺﹐過北斗。望見扶桑﹐海畔龍神斗。雨雹相和驚林藪。霧捲云收﹐現化千般有。

吉祥鳴﹐師子吼﹐聞者狐疑﹐便往那邊走。才念文殊三五口。大聖慈悲﹐方便來相救。

○第三

上北臺﹐登險道。石逕がテ﹐緩步行多少。徧地名花微Й艸。定水潛流﹐一日三回到。

駱馳崖﹐風裊裊。往來巡遊﹐須是身心好。羅漢巖前觀灤河﹐不敢久停﹐爲有神龍忄。

○第四

上西臺﹐眞聖境。阿耨池邊﹐好似金橋影。兩道圓光明似鏡。一朵香山﹐兀堪吟詠。

師子蹤﹐深印定。功徳泉中﹐甘露常淸淨。菩薩行時龍眾請。居士談揚﹐爲有天人聽。

○第五

上南臺﹐林嶺別。淨境孤髙﹐巖下觀星月。遠眺遐方情思悅。或聽神鐘﹐感愧撚香。

蜀錦花﹐銀絲結。供養諸天﹐菡萏無人折。慚愧塵勞罪消滅。福壽延年﹐爲見眞菩薩。﹝以上六首斯四六七卷﹞

○喜秋天

一更每年七月七。此時壽夫日。在處敷陳結交伴。獻供數千般。

今晨連天暮。一心待織女。忽若今夜降凡間。乞取一教言。

○其二

二更仰面碧霄天。參次眾星前。月明徧周旋。�����。

﹛卞﹜會甚北斗。漸覺更星流。月落西山﹤炎見﹥星流。將謂是牽牛。

○其三

三更女伴近彩樓。頂禮不曾休。佛前燈暗更添油。禮拜再三候。

諸女彩樓畔﹐燒取玉鑪煙。不知牽牛在那邊。望作眼睛穿。

○其四

四更緩步出門廳。直是到街庭。今夜斗末見流星。奔逐向前迎。

此時難將見。發卻千般願。無福之人莫怨天。皆是少因緣。

○其五

五更敷設了﹐取分總交收。五个娥結髙樓。那邊見牽牛。

看看東方動。來把秦箏弄。黃鍼撥鏡再梳頭。看看到來秋。﹝以上五首斯一四九七卷﹞

○失調名

�臺�化絕勝�﹝下缺﹞

往復任君多徵使﹝下缺﹞

願年年生居定昭﹝下缺﹞

�千如日月詔無已﹝下缺﹞

○失調名

四海徵獘惜天雨降﹝下缺﹞

唐堯鴻恩四補海內樂﹝下缺﹞

陣云收﹝下缺﹞

○失調名﹝般涉﹞

國泰人安靜風沙。向秀﹝下缺﹞地種﹝下缺﹞鬧任舡車。聽海燕﹐坐金牙。提胡蘆帝薩金沙。長垂羅袖拂煙霞。齊拍手﹐賀我當今家。

○贊普子

本是蕃家將﹐年年在艸頭。夏月披氈帳﹐冬天掛皮裘。

語卽令人難會﹐朝朝牧馬在荒丘。若不爲拋沙塞﹐無因拜玉樓。

○失調名

與君別後﹐何日再相逢。關山阻隔信難通。情恨切﹐气塡胸。連襟淚落重重。

世通榮貴壽如松。寒雁來過附書蹤。謂君憔悴損形容。交兒淚落千重。

○西江月

女伴同尋煙水。今宵江月分明。舵頭無力別一舡橫。波面微風ウ起。

撥棹乘舡無定止。拜詞處處聞聲。連天紅浪浸秋星。誤入蓼花叢裏。

○又

浩渺天涯無際。旅人舡薄孤洲。團團明月照江樓。遠望荻花風起。

東去不回千萬里。乘舡正值髙秋。此時變作望鄕愁。一夜苦吟雲水。

○又

雲散金波初吐。煙迷沙渚沈沈。棹歌驚起亂棲禽。女伴各歸南浦。

舡押波光搖櫓。野歡不覺更深。楚詞哀怨出江心。正值明月當南午。

○浣溪沙

五兩竿頭風欲平。張帆舉棹覺舡行。柔櫓不施停卻棹﹐是舡行。

滿眼風波多陜氵勺﹐看山恰似走來迎。子細看山山不動﹐是舡行。

○又

八十頹年志不迷。一竿長地坐奚。釣�����﹐�時淸。

直道守池頻負命﹐子鱗何必用東西。我不�����﹐���。

○又

浪打輕舡雨打篷。遙看篷下有魚翁。莎笠不收舡不系﹐任西東。

卽問魚翁何所有﹐一壺淸酒一竿風。山月與鷗長作伴﹐在五湖中。

○又

倦卻詩書上釣舡。身披莎笠執魚竿。棹向碧波深處去﹐復幾重灘。

不是從前爲釣者﹐蓋緣時世厭良賢。所以將身巖藪下﹐不朝天。

○又

一隊風去吹黑雲。舡車撩亂滿江津。浩氵旰洪波長水面﹐浪如銀。

卽問長江來往客﹐東西南北幾時分。一過交人腸欲斷﹐謂行人。

○菩薩蠻

千年鳳闕爭雄棄。何時獻得安邦計。鸞駕在三峯。天同地不同。

宇宙憎嫌側。今作蒙塵客。閫外有忠常。思佐聖人王。

○又

自從鑾駕三峯住。傾心日夜思明主。慣在紫微間。笙歌不閒。

受祿分南北。誰是憂邦國。此度卻回鑾。須交社稷安。

○又

常慚血怨居臣下。明君巡幸恩沾灑。差匠見修宮。竭誠無有終。

奉國何曾睡。葺治無人醉。克日卻回歸。願天涯總�。

○又

禦園照照紅絲罷。金風墜落沾枝架。柳色政依依。玄宮照淥池。

每思龍鳳闕。惟恨累年劫。計日卻回歸。象似南山不動微。

○失調名

良人去住邊庭。三載長徵。萬家砧杵搗衣聲。坐寒更。添�玉淚﹐嫩頻聽。

向深閨﹐遠聞雁悲鳴。遙望行。三春月影照階庭。簾前跪拜﹐人長命﹐月長生。

○獻忠心

自從黃巢作亂﹐直到今年。傾動遷移每驚天。京華飄因此荒。空有心長思戀明皇。

願聖明主。久居宮宇。臣等默始有望常殊。弓劍更拋涯計會。將鑾駕步步卻西回。

○宮怨春

柳條垂處也﹐喜鵲語零零。焚香啟告訴君情。慕得蕭郎好武﹐累歲長徵。向沙場裏﹐掄寶劍﹐定扌槍。

去時花欲謝﹐幾度葉還靑。遙思想夜夜到邊庭。願天下銷戈鑄戟﹐舜日淸平。待功成日﹐麟閣上畫圖形。

○失調名﹝禦制﹞

時淸海晏﹐定風波。恩光六塞﹐瑞气徧山坡。風調雨順﹐野老行歌。四塞休徵罷戰﹐放將士盡回戈。

君臣道泰﹐禮樂訁燕中和。此時快活。感恩多。願聖壽萬歲﹐同海嶽山河。似生佛向宮殿裏﹐絕勝兜率大羅。

○失調名﹝禦制曲子﹞

百花競發﹐煥新楊柳垂院光。向珠簾��﹐萬喜含芳。觀園裏靑靑﹐山川艸木異禎祥。一萬人樂﹐行歌國泰時康。我�明主﹐�中看景色在邊疆。更將新翻禦制���﹐�步元戎﹐千秋萬歲﹐聖祚得遙長。知存而治化﹐��堯舜禹湯。

○臨江仙

岸闊臨江帝宅賒。東風吹柳向西斜。春光催綻後園花。鶯啼燕語﹐遼亂爭忍不思家。

每恨經年離別苦﹐縱然拋棄生涯。如今時世已恭差。不如歸去﹐歸去也﹐沈醉臥煙霞。

○又

不處囂塵千萬年。我於此峒求仙。坐������。行遊策杖﹐策杖也﹐尋溪聽流泉。

夜深長����﹐���舞於前。神方求盡願爲丹。�氵貝登云﹐登云也﹐�����。

○失調名

仕女鸞鳳﹐齊登金。坐逕閒階��������專心。懇望轉加新。金絲綫﹐織成鸞���������得﹐金枝合蟬野馬﹐競逐紛紜。���������直千金。足蜂蕊蕊攢花蒲����������﹐直爲無人往﹐達進入西秦。共練����������然織成端疋﹐遣家僮市賣﹐不����������窗每恨織錦紋。報仕女﹐兩兩三三﹐�����歸鄰。從此後﹐更也無人﹐日夜無效功。

○失調名﹝傷蛇曲子﹞

聽說昔時隋侯﹐奉命出使行��������傷。臨欲喪。眼中光淚流﹐血染路傍。��������開展芝囊。取藥對裹﹐����������������歸日﹐見一二八童子������������蛇攺易﹐蒙君���������������﹐其蛇晝夜�������������堂。

○失調名﹝曲子���﹞

﹝上闕﹞吐萌﹝下闕﹞

﹝上闕﹞日西山﹝下闕﹞﹝以上二十七首斯二六○七卷﹞

○別仙子

此時模樣﹐算來是﹐秋天月。無一事﹐堪惆悵﹐須圓闕。穿窗牖﹐人寂靜﹐滿面蟾光如雪。照淚痕何似﹐兩眉雙結。

曉樓鐘動﹐執纖手﹐看看別。移銀燭﹐偎身泣﹐聲哽噎。家私事﹐頻付囑﹐上馬臨行說。長思憶﹐莫負少年時節。

○菩薩蠻

枕前發盡千般願。要休且待靑山爛。水面上秤錘浮。直待黃河徹底枯。

白日參辰現。北斗回南面。休卽未能休。且待三更見日頭。

○酒泉子

砂多泉頭﹐伴賊寇槍張怒起﹐語報恩住裴氏暉威﹝下缺﹞﹝以上二首斯四三三二卷﹞

○謁金門

開於闐。綿綾家家總滿。奉獻生龍及玉宛。將來百姓看。

尙書坐宮殿。四塞休徵罷戰。但阿郎千秋歲﹐甘州他自離亂。﹝斯四三五九卷﹞

○失調名

莨菪不歸鄕。經今半夏姜。去他烏頭了﹐血滂滂。他家附子豪彊。父母依意美﹐長短桂心﹐日夜思量。﹝斯四五○八卷﹞

○婆羅門﹝詠月曲子﹞

望月婆羅門。靑霄現金身。面帶黑色齒如銀。處處分身千萬億﹐錫杖撥天門。雙林禮世尊。

○其二

望月隴西生。光明天下行。水精宮裏樂轟轟﹐兩邊仙人常瞻仰﹐鸞羅鶴彈箏。鳳凰說法聽。

○其三

望月曲彎彎。初生似玉環。漸漸團圓在東邊。銀城周回星流徧。錫杖奪天門﹐明珠四畔懸。

○其四

望月在邊州。江東海北頭。自從親向月中遊。隨佛逍遙登上界﹐端坐寶花樓。千秋以萬秋。﹝以上四首斯四五七八卷﹞

○山花子

去年春日長相對。今年春日千山外。落花流水東西路﹐難期會。

西江水竭南山碎。億得終日心無退。當時只合同攜手﹐悔悔悔。﹝斯五五四○卷﹞

○望江南

邊塞苦﹐聖上合聞聲。背番歸漢經數歲﹐常聞大國作長城。金榜有嘉名。

太保化﹐永保更延齡。每抱沈機扶社稷﹐壹人有慶萬家榮。早願拜龍旌。

○又

龍沙塞﹐遠路隔烽波。每恨諸蕃生流滯﹐只緣當路寇讎多。抱屈爭那何。

新恩照﹐聖澤徧天涯。大朝選差中外使﹐今因絕塞漸經過。路次合通和。

○又

曹公徳﹐爲國拓西邊。六戎盡來作百姓﹐壓彈河隴定羌渾。雄名遠近聞。

盡忠孝﹐向主立殊勛。靜難論兵扶社稷﹐恆將籌略定妖氛。願萬載作人君。﹝以上三首斯五五五六卷﹞

○失調名

塞北徵戰幾時休。罷風流。汝家夫����﹐荏苒已經秋。

寒衣造了無人送﹐憑���書將。沙窗孤雁叫﹐泣淚數千行。

○失調名

報聞寰海聖明君。感皇恩。八方無事妖氛淨。定乾坤。

君臣道泰如魚水﹐衣永掛長新。道屬輕山嶽﹐千秋與萬春。

○送徵衣

今世共你如魚水﹐是前世因緣。兩情準擬過千年。轉轉計較難。交汝獨自孤眠。

每見庭前雙飛燕﹐他家如自然。����到君邊。心穿石也穿。愁甚不團圓。

○失調名

﹝上缺﹞宜美人秋水似天仙。紅娘子本住�����兒終日繞花間。舉頭聚落秋����梅上采蓮船。楊柳枝朵墮落西﹝下缺﹞﹝以上四首斯五六四卷﹞

○失調名

六問枕不平﹐看似���。事從後園去﹐後園���。金釵薄落地﹐口作臺枚舌。羅帶自嫌長﹐自作同心結。東�枕不平﹐蓋郎園轉歇。君作��心﹐莫聽閒人說。﹝斯五八五二卷﹞

○鄭郎子詞

靑絲弦﹐揮白玉。宮商角徵羽﹐五音足。何時得對明主彈﹐一弦彈卻天下曲。

【斗百艸詞】

○第一

建士祈長生﹐花林摘浮郎。有情離合花﹐無風獨搖艸。喜去喜去覓艸。色數莫令少。

○第二

佳麗重明臣﹐爭花競斗新。不怕西山白﹐惟須東海平。喜去喜去覓艸﹐覺走鬥花先。

○第三

望春希長樂﹐南樓對北華。但看結李艸﹐何時憐纈花。喜去喜去覓艸﹐鬥罷且歸家。

○第四

庭前一株花﹐芬芳獨自好。欲摘問傍人﹐兩兩相撚取。喜去喜去覓艸﹐灼灼其花報。

【阿曹婆詞】

○第一

昨夜春風來入戶﹐動如開。只見庭前花欲發﹐半含ㄉ。直爲辭君容貌攺﹐徵夫鎭在隴西杯。正見前庭雙鵲喜﹐君在塞外遠徵回。夢先來。

○第二

獨坐幽閨思轉多。意如何。秋夜更長難可度﹐慢憐他。每恨狂夫薄行迹﹐一從徵出鎭蹉。直與辭君容貌攺﹐疆場還道���﹐���。

○第三

當本祗言三載歸。灼灼期。朝暮啼多淹損眼﹐信音稀。妾守空閨恆獨寢﹐君在塞北亦應知。懊惱無知呈肝膽﹐畱心會合待明時。���。

【何滿子詞】

○第一

平夜秋風凜凜髙。長城俠客逞雄豪。手執剛刀利如雪﹐腰間恆垂可吹毛。

○第二

秋水澄澄深復深。諭如賤妾歲寒心。江頭寂寞無音信﹐薄暮惟聞黃鳥吟。

○第三

城傍獵騎各翩翩。側坐金鞍調馬鞭。胡言漢語眞難會﹐聽取胡歌甚可憐。

○第四

金河一去路千千﹐欲到天邊更有天。馬上不知何處變﹐回來未半早經年。

【劍器詞】

○第一

皇帝持刀彊﹐一一上秦王。聞賊勇勇勇﹐擬欲向前湯。應手五三个﹐萬人誰敢當。從家緣業重﹐終日事三郎。

○第二

丈夫气力全﹐一个擬當千。猛气沖心出﹐視死亦如眠。彎弓不離手﹐恆日在陣前。譬如鵲打雁﹐左右悉皆穿。

○第三

排備白旗舞﹐先自有由來。合如花焰秀﹐散若電光開。喊聲天地裂﹐騰踏山嶽摧。劍器呈多少﹐渾脫向前來。﹝以上十五首斯六五三七卷﹞

【失調名】

﹝上缺﹞褰舊戎裝。卻著漢衣裳。家住大楊海﹐蠻騫不會宮商。今日得逢明聖主﹐感恩光。

【獻忠心】

臣遠涉山水﹐來慕當今。到丹闕﹐禦龍樓。棄氈帳與弓劍﹐不歸邊地。學唐化﹐禮儀同﹐沐恩深。

見中華好﹐與舜日同。垂衣理﹐教花隆。臣遐方無珍寶﹐願公千秋住。感皇澤﹐垂珠淚﹐獻忠心。

【又】

驀卻多少雲水﹐直至如今。陟歷山阻﹐意難任。早晚得到唐國裏﹐朝聖明主。望丹闕﹐步步淚﹐滿衣襟。

生死大唐好﹐喜難任。齊拍手﹐奏鄕音。各將向本國裏﹐呈歌舞。願皇壽﹐千萬歲﹐獻忠心。

【酒泉子】

每見惶惶﹐隊隊雄軍驚禦輦。驀街穿巷犯皇宮。只擬奪九重。

長槍短劍如麻亂。爭那失計無投竄。金箱玉印自攜將。任他亂芬芳。﹝以上四首伯二五○六卷﹞

【定西蕃】

事從星車入塞﹐衝砂磧﹐冒風寒。度千山。

三載方達王命﹐豈辭辛苦艱。爲布我皇綸緯﹐定西蕃。﹝伯二六四一卷﹞

【思越人】

一枝花﹐一盞酒﹐小�爭不��。����終不醉﹐無花對酒難�。

一枝遺����﹐�枝慕我心迷。幾度擬判判不得﹐思量���垂。

【又】

美東鄰﹐多窈窕﹐繡裙步步輕擡。獨向西園尋女伴﹐笑時雙臉蓮開。

少年分手低聲問﹐匆匆恨闕良媒。怕被顚狂花下惱﹐牡丹不折先回。

【怨春閏】

好天良夜月﹐碧霄髙掛。羞對文鸞﹐淚濕紅羅巴。時斂愁眉﹐恨君顚罔﹐夜夜歸來﹐紅燭長流云榭。

夜久更深﹐羅帳虛薰蘭麝。頻頻出戶﹐迎取嘶嘶馬。含笑闔﹐輕輕罵。把衣ㄎ扌奢。叵耐金枝﹐扶入水精簾下。﹝以上三首伯二七四八卷﹞

【搗練子】

孟姜女﹐杞梁妻。一去燕山更不歸。造得寒衣無人送﹐不免自家送徵衣。

長城路﹐實難行。乳酪山下雪。喫酒則爲隔飠卞病﹐願身彊健早還歸。

【又】

堂前立﹐拜辭娘。不覺眼中淚千行。勸你耶娘少悵望﹐爲喫他官家重衣糧。辭父娘了﹐入妻房。莫將生分向耶娘。君去前程但努力﹐不敢放慢向公婆。

【望江南】

娘子面﹐磴了再重磨。昨來忙莫行裏少﹐蓋緣傍伴迸夫多。所以不來過。

莫攀我﹐攀我太心偏。我是曲江臨池柳﹐者人折了那人攀。恩愛一時間。

【又】

惇煌郡﹐四面六蕃圍。生靈苦屈靑天見﹐數年路隔失朝儀。目斷望龍墀。

新恩降﹐艸木總光暉。若不遠仗天威力﹐河湟必恐陷戎夷。早晚聖人知。

【酒泉子】

紅耳薄寒。搖頭弄耳擺金轡。曾經數陣戰場寬。用勢卻還邊。

入陣之時﹐汗流似血。齊喊一聲而呼歇。但則收陣捲旗幡。汗散卸金鞍。

【又】

三尺靑蛇﹐斬新鑄就鋒刃快。沙魚裹霸用銀裝。實見七星光。

曾經長蛇偃月陣。一徧離匣神鬼遁。鴻門會上佑明王。勝用一條槍。

【楊柳枝】

春來春去春復春。寒暑來頻。月生月盡月還新。又被老催人。只見庭前千歲月﹐長在常存。不見堂上百年人。盡總化爲塵。﹝以上七首伯二八○九卷﹞

【定風波】

陰毒傷寒脈又微。四支厥冷厭難醫。更遇盲醫與宣瀉。休也。頭面大汗永分離。

時當五六日﹐頭如鍼夾刂汗微微。吐逆黏滑全沈細。胃脈墳。斯須兒女獨孤淒。

【又】

夾食傷寒脈沈遲。時時寒熱汗微微。只爲髒中有結物﹐虛汗出﹐心脾連胃睡不得。

時當八九日﹐上气喘粗人不識。鼻顫舌焦容�黑。明醫識。墮積千金醫不得。

【又】

風濕傷寒脈緊沈。徧身虛汗似湯淋。此是三傷誰識別。情切。有風有К有食結。

時當五六日﹐言語惺惺精神出。勾當如同彊健日。名醫識。喘粗如睡遭沈溺。﹝以上三首伯三○九三卷﹞

【失調名】

一隻銀瓶子﹐兩手拴。攜送遠行人﹐福祿安。承聞黃河長﹐不信寬。身上渡明官﹐恐怕人。

大海蘆花白﹐秋夜長。庭前樹葉黃﹐旋艸霜。門前寒來了﹐繡衤蓋襠。夫妻在他鄕﹐淚千行。﹝伯三一二三卷﹞

【菩薩蠻】

惇煌古往出神將。感得諸蕃遙欽仰。效節望龍庭。麟臺早有名。

只恨隔蕃部。情懇難申吐。早晚滅狼蕃。一齊拜聖顏。

【又】

再安社稷垂衣理。壽同山嶽長江水。頻見老人星。萬方休戰徵。

良臣安國部。今喜回鸞鳳。從此後太階淸。齊欽呼聖明。

【浣溪沙】

喜睹華筵戲大賢。歌歡共過百千年。長命杯中傾淥醑﹐滿金舡。

把酒願同山嶽固﹐昔日彭祖等齊年。深謝慈憐兼獎飾﹐獻羌言。

【又】

好是身沾聖主恩。紫寧初降耀朱門。合郡人心銜喜賀﹐拜聖君。

竭節盡忠扶社稷﹐指山爲誓保乾坤。看著風苗雙旌擁﹐賀明君。

【又】

卻掛綠欄用筆章。不藉你馬上弄銀槍。罷卻龍泉身擐甲﹐學文章。

撚取硯筒濃撚筆﹐疊紙將來書兩行。將向殿前報消息﹐也是爲君王。

【又】

結艸城樓不忘恩。些些言語莫生嗔。比死共君緣外客﹐悉安存。

百鳥相依投林宿﹐道逢枯艸再迎春。路上共君先下拜﹐如若傷蛇口含眞。

【感皇恩】

四海天下及諸州。皆言今歲永無憂。長圖歡宴在髙樓。寰海內﹐束手願歸投。朱紫盡風流。殿前卿相對﹐列諸侯。叫呼萬歲願千秋。皆樂業﹐鼓腹滿田疇。

【又】

當今聖壽比南山。金枝玉葉竟盡相連。百僚卿相列排班。呼萬歲﹐盡在玉階前。

金殿悅龍顏。祥雲駕喜悅﹐兩盤旋。休將舜日比堯年。人安泰﹐爭似聖明天。﹝以上八首伯三二一八卷﹞

【失調名】

少年夫婿負恩多。霜臉上淚痕多。千回去﹐自消磨。羅帶上鸞鳳﹐擬拆意如何。錦帳屏幃冷落多。何復戀嬌娥。回來直擬苦過磨。思量得還是諺哥哥。

【南歌子】

悔嫁風流婿﹐風流無準憑。攀花折柳得人憎。夜夜歸來沈醉﹐千聲喚不應。

回覷簾前月﹐鴛鴦帳裹燈。分明照見負心人。問道些須心事﹐搖頭道不曾。

【又﹝獎美人﹞】

翠柳眉間綠﹐桃花臉上紅。薄羅衫子掩蘇胸。一段風流難比﹐像白蓮出水中。﹝下缺。以上三首伯三一三七卷﹞

【浣溪沙】

一隊風來一隊塵。萬里迢迢不見人。陸上無水受卻�﹐使風行。

斑山不疊貼烏遠﹐早晚到我本鄕園。思憶耶娘長服藥﹐應昏晨﹝伯三一五五卷﹞

【喜秋天】

廳前夭桃柳綫。頻爲送徵衣﹐每年差良人見﹝下缺﹞﹝伯三一五六卷﹞

【菩薩蠻】

�������。�������。�����。�����。

�����。��相思意。羞著舊羅裳。雙雙金鳳凰。

【又】

淸明節近千山綠。輕盈士女腰如束。九陌正花芳。少年騎馬郎。

羅衫香袖薄。佯醉拋鞭落。何用更回頭。謾添春夜愁。

【又】

朱明時節櫻桃熟。捲簾嫩筍初成竹。小玉莫添香。正嫌紅日長。

四支無气力。鵲語虛消息。愁對牡丹花。不曾君在家。

【又】

香銷羅幌堪魂斷。惟聞蟋蟀吟相伴。每歲送寒衣。到頭歸不歸。

千行欹枕淚。恨別添憔悴。羅帶舊同心。不曾看至今。

【又】

昨朝爲送行人早。五更未罷金雞叫。相送過鴻梁。水聲堪斷腸。

惟愁離別苦。努力登長路。住馬處再搖鞭。爲傳千萬言。﹝以上五首伯三二五一卷﹞

【菩薩蠻】

自從涉遠爲遊客。鄕關迢遞千山隔。求官宦一無成。操勞不暫停。

路逢寒食節。處處櫻花發。攜酒步金堤。望鄕關雙淚垂。

【又】

數年學劍攻書苦。也曾鑿壁偸光路。塹雪聚飛螢。多年事不成。

每恨無謀識。路遠關山隔。權隱在江河。龍門終一過。

【謁金門】

常伏气。住在蓬萊宮裏。綠竹桃花碧溪水。淸齋長晚起。

聞道諸仙來至。服裹琴書歡喜。遠謁金門朝帝美。不辭千萬里。﹝以上三首伯三三三三卷﹞

【失調名】

十四十五上戰場。手執長槍。低頭淚落悔喫糧。步步近刀槍。昨夜馬驚轡斷﹐惆悵無人遮攔。險徑﹝下缺﹞﹝伯三三六○卷﹞

【搗練子】

云疑蓋。月疑生。蒙蒙大綿疑三更。面上褐綾紅分散﹐號兆大哭呼三星。

【又】

對白綿﹐貳丈長。裁衣長來尺上量。夜來夢見秋郊水﹐自怕賓身上裁�。

【又】

孟姜女﹐陳杞梁。生生激惱小秦王。秦王喊俺三邊滯﹐千鄕萬里築長城。

【又】

長城下﹐哭聲哀。喊俺長城一墮摧。裏半髑髏千萬个﹐十方收骨不空回。

【又】

刃掩亮﹐雨蒙蒙。十个指頭血沾根。靑竹幹投上玄被子﹐從今以後信和藩。

【又】

娘子好﹐體一言。離別耶娘數拾年。早晚到家鄕﹐勒飠勃饊。月盡日交管黃紙錢。少長無月盡日交管黃紙錢。﹝以上六首伯三七一八卷﹞

【感皇恩】

四海淸平遇有年。黔黎歌聖徳﹐樂相傳。修文偃革習農田。欽皇化﹐雨露蓋無邊。

瑞气集諸賢。羣僚趨玉砌﹐賀龍顏。磐石永固壽如山。梯航路﹐相問共朝天。

【又】

萬邦無事滅戈。四夷來稽首﹐玉階前。龍樓鳳闕著喜云連。人爭唱﹐福祚比金。

八水對三川。升平人道泰﹐帝澤鮮。修文罷武競題篇。從此後﹐願皇帝壽如山。

【蘇莫遮】

聰明兒﹐稟天性。莫把潘安﹐才貌相比並。弓馬學來陣上騁。似虎入丘山﹐勇猛應難比。

善能歌﹐打難令。正是聰明﹐處處皆通閉。久後策官應決定。馬上盤槍﹐�佐當今帝。

【又】

聰明兒﹐無不會。只爲紅鱗﹐未變歸滄海。幾度龍門點額退。所有紅波﹐淥水歸潭在。

擺金鈴﹐搖玉佩。常有堅心﹐灑雨乾坤內。稍有行雲�頂載。猛透彊波﹐直向靑雲外。

【浣溪沙】

玉露初垂艸木雕。雁飛南去燕離巢。寸步如同雲水隔﹐月輪髙。

遠客思歸砧杵夜﹐庭前�葉墮銀筱。蟋蟀夜鳴階砌下﹐恨長宵。

【又】

云掩茅庭書滿牀。冰川松竹自淸涼。幽境不曾凡客到﹐豈尋常。

出入每交猿閉戶﹐回來還伴鶴歸裝。夜至碧溪垂釣處﹐月如霜。

【又】

山後開園種藥葵。洞前穿作養生池。一架嫩藤花蔟蔟﹐雨微微。

坐聽猿啼吟舊賦﹐行看燕語念新詩。無事卻歸書閣內﹐掩柴扉。

【又】

海燕喧呼別淥波。雙飛迢歷山河。堅志一心思舊主﹐壘新窠。

出入豈曾忘故室﹐往來未有不經過。辭主南歸聲尙切﹐感恩多。

【謁金門】

雲水客。書見十年功積。聚盡螢光鑿盡壁。不逢靑眼識。

終日塵驅役飲食。淚珠常滴。欲上龍門希借力。莫交重點額。

【又】

仙境美。滿洞桃花淥水。寶殿秦樓霞合翠。六銖常掛體。

悶卽天宮遊戲。滿酌瓊漿任醉。誰羨浮生榮與貴。臨回看卽是。

【生查子】

一樹澗生松﹐回長誰林起。勁枝接靑霄﹐逸气遮天地。

鬱鬱覆雲霞﹐且擁髙峯頂。金殿選忠良﹐合赴君王意。

【又】

三尺龍泉劍。匣裹無人見。落雁一張弓﹐百隻金花箭。

爲國竭忠貞﹐苦處曾徵戰。未忘立功勛﹐後見君王面。

【定風波】

攻書學劍能幾何。爭如沙塞騁僂羅。手執六尋槍似鐵。明月。龍泉三尺斬新磨。

堪羨昔時軍伍﹐漫誇儒士徳能康。四塞忽聞狼煙起﹐問儒士﹐誰人敢去定風波。

【又】

徵後僂羅未是功﹐儒士僂羅轉更加。三尺張良非Й弱。謀略。漢興楚滅本由他。

項羽翹楚無路﹐酒後難消一曲歌。霸王虞姬皆自刎。當本。便知儒士定風波。﹝以上十四首伯三八二一卷﹞

【南歌子】

夜夜長相憶﹐知君思我無。識時紅褥玉人鋪。深夜不來歸舍﹐薄情是我夫。漫畫眉如柳﹐虛勻臉上蓮。知他心在阿誰邊。天天天。因何用以偏。

【又】

楊柳連堤綠﹐櫻桃向日紅。舜吟迎气陌秋風。滿院殘花挾竹﹐暖暖晚簾攏。

荷葉排靑沼﹐雲峯簇碧空。舉杯搖扇書堂中。時聽笙歌消暑﹐思無窮。

【又】

雪消冰解凍﹐煙凝地發萌。綠楊紅葉兩分明。萬戶千門﹐春色漸舒榮。

忽睹雙飛燕﹐時聞百囀鶯。日惠處處管絲聲。公子王孫賞玩﹐諸芳情。

【又】

斜影朱簾立﹐情事共誰親。分明面上指痕新。羅帶同心誰綰﹐甚人踏破裙。

蟬鬢因何亂﹐金釵爲甚分。紅妝垂淚憶何君。分明殿前實說﹐莫沈吟。

【又】

自從君去後﹐無心戀別人。夢中面上指痕新。羅帶同心自綰﹐被猻兒踏破裙。

蟬鬢朱簾亂﹐金釵舊股分。紅妝垂淚哭郎君。妾是南山松柏﹐無心戀別人。

【又】

爭不交人憶﹐怕郎心自偏。近來聞道不多安。夜夜夢寤倒錯﹐往往到君邊。

白日長相見﹐夜頭各自眠。終朝竟日意暄暄。願作合綰裙帶﹐長繞在你胸前。﹝以上六首伯三八三六卷﹞

【失調名】

﹝上缺﹞羊子徧野巫山。醉胡子樓頭飲宴。醉思鄕千日醺醺。下水舡盞酌十分。令籌更打江神。﹝伯三九一一卷﹞

【菩薩蠻】

霏霏點點回塘雨。雙雙只只鴛鴦語。灼灼野花香。依依金柳黃。

盈盈江上女。兩兩溪邊舞。皎皎綺羅光。輕輕雲粉妝。

【虞美人】

東風吹綻海棠開。香榭滿樓臺。香和紅艷一堆堆。又被美人和枝折﹐墜金釵。

金釵釵上綴芳菲。海棠花一枝。剛被蝴蝶遠人飛。拂下深深紅蕊落﹐污奴衣。﹝以上二首伯三九九四卷﹞

【鵲踏枝】

獨坐更深人寂寂。憶戀家鄕﹐路遠關山隔。寒雁飛來無消息。交兒牽斷心腸憶。

仰告三光珠淚滴。交他耶娘﹐甚處傳書覓。自嘆宿緣作他邦客。辜負尊親虛勞力。﹝伯四○一七卷﹞

【望遠行】

年少將軍佐聖朝。爲國掃蕩狂妖。彎弓如月射雙雕。馬蹄到處盡云消。

休寰海﹐罷槍刀。銀鸞駕走上超霄。行人南北盡歌謠。莫把堯舜比今朝。﹝伯四六九二卷﹞

【還京樂】

知道鐘馗猛勇﹐世間專。能翻海﹐解移山。捉鬼不曾閒。見我手中寶劍﹐利新磨。斫妖魅﹐去邪魔。見鬼了﹐血波。者鬼意如何。爭敢接來過。小鬼咨言大哥。審須聽﹝下缺﹞﹝列一四六五卷﹞

【菩薩蠻】

自從宇內充戈戟。狼煙處處燻天黑。早晚豎金雞。休磨戰馬蹄。

渺渺三江水。半是儒生淚。老尙逐經才。問龍門何日開。

【望江南】

天上月﹐遙望似一團銀。夜久更闌風漸緊﹐爲奴吹散月邊云。照見負心人。

【又】

五梁臺上月﹐一片玉無瑕。迆邐看歸西海去﹐橫云出來不敢遮。繞天涯。﹝以上三首王國維校本﹞

【鵲踏枝】

叵耐靈鵲多瞞語。送喜何曾有憑據。幾度飛來活捉取。鎖上金籠休共語。

比擬好心來送喜。誰知鎖我在金籠裏。欲他徵夫早歸來﹐騰身卻放我向靑雲裏。

【長相思】

旅客在江西。富貴世間稀。終日紅樓上﹐��舞著棋。

頻頻滿酌醉如泥。輕輕更換金卮。盡日貪歡逐樂﹐此是富不歸。

【又】

哀客在江西。寂寞自家知。塵土滿面上﹐終日被人欺。

朝朝立在市門西。風吹淚�雙垂。遙望家鄕長短。此是貧不歸。

【又】

作客在江西。得病臥毫釐。還往觀消息。看看似別離。

村人曳在道傍西。耶娘父母不知。身上刂牌書字﹐此是死不歸。﹝以上四首《惇煌零拾》本﹞

【魚歌子﹝上王次郎﹞】

春雨微﹐香風少。簾外鶯啼聲聲好。伴孤摒﹐微語笑。寂對前庭悄悄。

當初去﹐向郎道。莫保靑娥花容貌。恨狂夫﹐不歸早。交妾實在懊惱。﹝貞松堂藏本﹞

【魚歌子】

繡簾前﹐美人睡。廳前︵子頻頻吠。雅奴卜﹐玉郎至。扶下驛驑沈醉。

出屏幃﹐正起。鶯啼濕盡相思被。共別人﹐好說我不是。得莫辜天負地。

【南歌子】

獲幸相邀命﹐攀連坐未閒。卑微得接對尊顏。今日同﹝下缺﹞。﹝以上二首趙尊嶽校本﹞

【失調名】

﹝上缺﹞射立甚分明﹐王把金弓接畫幹。四圍百姓看。腳踏�白�壇。發箭到長安。

適�面﹐從來合有洞庭君。恰似前過�﹐側耳聽。只似覺淒聲。

【失調名】

一家歸﹐�年盡﹐日漸髙。��上詣開云道。專誠請事大王王。生死說一場。自身受甚苦﹐觀音也合知。

自身坐處無罪過﹐三邊使來不發遣﹐一封書﹐靑天也合知。

【失調名】

男兒出外逕前行。路上愼莫逢劫賊兵。兩家排陣便該門﹐三稜鑿子亂縱橫。奪目雲中落羽條﹐相謂莫交亞鵲爭。

【浣溪沙】

一隻黃鷹薄天飛﹐空中羅网嗟長懸。喚取家中好恩眷。貪人言。

髙意郎君勞敬縛﹐忽然得奪旋髙天。悔不當初人心負﹐奉你兩个沒因緣。

【失調名】

問安分明不以潘。繞歡。賤妾����之五更﹐外看。遠聞孤山風動曉﹐心酸。弼手兩誇酒家錢。黃天。願作江河變成川。將身航海沒波瀾。

【失調名】

艸頭霜冷誤中年。誤中年。先須學取禮儀全。誓願莫歸還。

脫卻皮裘返漢國﹐返漢國。多應養馬上胭脂山。淚眼仰靑天。

【臨江仙】

大王處分警烽煙。山路阻隔多般。寒風切切賤於丹。行路遠﹐正見一條天。

願我早晚脫山川。大王堯舜團圓。自今已後把槍攢﹐捨金甲﹐齊唱快活年。

【失調名】

大丈夫漢﹐爲國莫思身。單槍匹馬搶排陣﹐塵飛艸動便須去﹐已後敬家斤。

兩陣壁﹐隱微處莫潛身。腰間四圍十三尺﹐龍泉寶劍靖妖霧。舉將來﹐獻明君。

【失調名】

離卻沙場別卻妻。交我兒婿遠徵行。乃可﹝A19A﹞鞍梯漢齊。大王不容許女人齊。

女人束妝有何妨。妝束出來似神王。乃可刀頭劍下死﹐夜夜不願守空房。

【浣溪沙】

忽見山頭水道煙。鴛鴦擐甲被金鞍。馬上彎弓搭箭射﹐塞門看。

爲報乞寒王子大﹐胭脂山下戰場寬。丈夫兒出來須努力﹐覓取策三邊。

【失調名】

拋我一身卻﹐自家一身當。歸漢路﹐千萬憶﹐君若在﹐生之時﹐不爲人﹐死卿卿﹐憶著眼中淚落千行。

道路遙遠。早晚得見回過﹐黃河水滿﹐過三邊。上過﹐不覺水深淺。早去過﹐日落西下得相見。

【浣溪沙】

萬里迢停不見家。一條黃路絕鳴沙。自憶家鄕心意亂﹐日長斜。

海水親來望�﹐遠聞孤雁轉思多。惆悵年年歸北路﹐曲子催送浪淘沙。

【失調名】

一不願耶娘老﹐二不願梵公王。三不願無弟兄﹐四不願自身當。

燕子雲中鳥﹐下來繞北堂。同席溫美酒﹐且以唱歌人。﹝以上十三首周紹良校本﹞

喬知之

喬知之﹝﹖﹣﹣六九○﹞﹐同州馮翊﹝今陜西大荔﹞人。武后時﹐累除右補闕﹐遷左司郎中。武承嗣奪其侍婢窈娘﹐知之作《綠珠篇》以寄情﹐密送與婢﹐婢感憤自殺。承嗣大怒﹐因諷酷吏羅織誅之﹐時在武后載初元年﹝六九○﹞八月。有《喬知之集》﹐不傳。《舊唐書》卷一九○中有傳。另參《本事詩﹟情感第一》《唐詩紀事》卷六。

喬知之作品一首﹐依明刻本《唐詞紀》錄存﹐參校宋本《文苑英華》﹑宋本《樂府詩集》﹑嘉靖本《萬首唐人絕句》。

【楊柳枝】

可憐濯濯春楊柳﹐攀折將來就纖手。妾容與此同盛衰﹐何必君恩能獨久。﹝明刻本《詞紀》卷一二﹞

賀知章

賀知章﹝六五九﹣﹣七四四﹞﹐字季眞﹐自號四明狂客﹐越州永興﹝今浙江蕭山﹞人。證聖元年﹝六九五﹞及第。授國子四門博士﹐遷太常博士。玄宗開元十年﹝七二二﹞與張說等同修《六典》﹐後轉太常少卿。十三年﹐遷禮部侍郎﹐後攺工部侍郎。二十六年﹐遷太子賓客﹐兼正授祕書監。天寶三年﹝七四四﹞卒﹐年八十六。《舊唐書》卷一九○中﹑《新唐書》卷一九六有傳。另參《唐才子傳校箋》卷三。

賀知章作品一首﹐據明刻本《古今詞統》錄存﹐參校叢刊本《才調集》﹑稗海本《雲溪友議》﹑鮑本《鑑誡錄》﹑洪本《唐詩紀事》﹑月窗本《詩活總龜》。

【柳枝】

碧玉裝成一樹髙。萬條垂下綠絲絳。不知細葉誰裁出﹐二月春風是剪刀。﹝明刻本《古今詞統》卷二﹞

崔液

崔液﹝﹖﹣﹣七一三﹖﹞﹐字潤甫﹐定州安喜﹝今河北定縣﹞人。崔之弟。舉進士第一。累官至殿中侍禦史﹑吏部員外郎。玄宗先天二年﹝七一三﹞﹐坐兄配流﹐亡命郢州﹐作《幽徵賦》以見意﹐辭甚典麗。遇赦還﹐道病卒。有文名﹐尢工五言詩。有《崔液集》﹐已佚。《舊唐書》卷七四﹑《新唐書》卷九九有傳。

崔液作品二首﹐據明刻本《詞品》錄存﹐參校宋本《樂府詩集》﹑明刻本《古今詞統》﹑康熙本《全唐詩》﹑內府本《歷代詩餘》﹑道光本《詞綜補遺》﹑光緒本《詞律》﹑內府本《詞譜》﹑伍本《焦氏筆乘》等。

【踏歌詞】

彩女迎金屋﹐仙姬出畫堂。鴛鴦裁錦袖﹐翡翠帖花黃。歌響舞行分﹐艷色動流光。

【又】

庭際花微落﹐樓前漢已橫。金壺催夜盡﹐羅袖舞寒輕。調笑暢歡情未半﹐著天明。﹝以上二首明刻本《詞品》捲﹞

張說

張說﹝六六七﹣﹣七三一﹞﹐字道濟﹐一字說之﹐祖籍河東﹝今山西永濟﹞﹐徙居洛陽。武后載初元年﹝六八九﹞﹐應詔舉﹐對策第一﹐授太子校書﹐累轉右補闕。中宗卽位﹐召拜兵部員外郎﹐累轉工部侍郎。睿宗卽位﹐遷中書侍郎﹐兼雍州長史。景云二年﹝七一○﹞﹐同中書門下平章事。玄宗開元元年﹝七一三﹞﹐拜中書令﹐封燕國公。以與姚崇不合﹐出爲相州刺史﹐轉嶽州刺史。累官至尙書左丞相。開元十八年十二月卒﹐年六十四。著有《張說之集》﹝一作《張燕公集》﹞。《舊唐書》卷九七﹑《新唐書》卷一二五有傳。

張說作品六首﹐據康熙本《全唐詩》錄存﹐參校嘉靖本《張說之文集》﹑活字本《張說之集》。

【舞馬詞】

萬玉朝宗鳳。千金率領龍媒。眄鼓凝驕蹀躞﹐聽歌弄影徘徊。

【又】

天鹿遙徵衛叔﹐日龍上借羲和。將共兩驂爭舞﹐來隨八駿齊歌。

【又】

彩旄八佾成行。時龍五色因方。屈膝街杯赴節﹐傾心獻壽無疆。

【又】

帝皂龍駒沛艾﹐星闌驥子權奇。騰倚驤洋應節﹐繁驕接迹不移。

【又】

二聖先天合徳﹐羣靈率土可封。擊石驂驛紫燕﹐金顧步蒼龍。

【又】

聖君出震應。神馬浮河獻圖。足蹋天庭鼓舞﹐心將帝樂踟躕。﹝以上八首康熙本《全唐詩》卷八﹞

王之渙

王之渙﹝六八八﹣﹣七四二﹞﹐字季淩﹐郡望晉陽﹝今山西太原﹞﹐五世祖王隆之爲絳州刺史﹐遂占籍絳州﹝今山西新絳﹞。以蔭調補冀州衡水主簿﹐因受誣構﹐拂衣去官。居家十五年﹐復補文安縣尉。玄宗天寶元年卒於官﹐享年五十五。事迹據靳能《唐故文安郡文安縣太原王府君墓志銘並序》《唐才子傳校箋》卷三。

王之渙作品一首﹐據康熙本《古今詞話》錄存﹐參校沈本《國秀集》﹑宋本《文苑英華》﹑嘉靖本《萬首唐人絕句》。

【梁州歌】

黃河遠上白雲間﹐一片孤城萬仞山。羌笛何須怨楊柳﹐春風不渡玉門關。﹝康熙本《古今詞話﹟詞話》上卷引《樂府衍義》﹞

崔國輔

崔國輔﹝生卒年不詳﹞﹐吳郡﹝《今江蘇蘇州﹞人﹐一作山陰﹝今浙江紹興﹞人。玄宗開元十四年﹝七二六﹞登進士第﹐任山陰尉﹐後爲許昌令。入爲左補闕﹑起居舍人。天寶中﹐任禮部員外郎﹑集賢院直學士。坐與王釒共近親﹐貶竟陵郡司馬。事迹參《唐詩紀事》卷一五﹑《唐才子傳校箋》卷二。

崔國輔作品一首﹐據明刻本《唐詞紀》錄存﹐參校宋本《樂府詩集》﹑嘉靖本《萬首唐人絕句》。

【采蓮子】

玉漵花爭發﹐金塘水亂流。相逢畏相失﹐並著采蓮舟。﹝明刻本《唐詞紀》卷五﹞

王昌齡

王昌齡﹝六九○﹖﹣﹣七五六﹖﹞﹐字少伯﹐京兆萬年﹝今陜西西安﹞人。玄宗開元十五年﹝七二七﹞﹐登進士第﹐補祕書省校書郎。二十二年﹝七三四﹞﹐登博學宏詞科﹐授汜水尉。二十七年﹝七三九﹞﹐貶嶺南。明年﹐北歸﹐任江寧丞。天寶中﹐貶龍標尉。安史亂時﹐還鄕裏﹐爲亳州刺史閭丘曉所殺。《舊唐書》卷一九○下﹑《新唐書》卷二○三有傳。另參《唐才子傳校箋》卷二。

王昌齡作品二首﹐據明刻本《唐詞紀》錄存﹐校以朱本﹑黃本《王昌齡詩》﹑活字本《王昌齡集》﹑宋本《樂府詩集》﹑嘉靖本《萬首唐人絕句》。

【采蓮子】

吳姬越艷楚王妃﹐爭弄蓮舟水濕衣。來時浦口花迎入﹐采罷江頭月送歸。

【又】

荷葉羅裙一色裁。芙蓉向臉兩邊開。亂入池中看不見﹐聞歌始覺有人來。﹝以上二首明刻本《唐詞記》卷五﹞

李白

李白作品一首﹐據康熙本《記紅集》錄存﹐參校宋刊本﹑繆本﹑王本《李太白文集》﹑蕭本《分類補注李太白集》﹑叢刊本《才調集》﹑影宋本《無名氏詩集》。

【秋風淸】

秋風淸。秋月明。落葉聚還散﹐寒鴉棲復驚。相思相見知何日﹐此時此夜難爲情。﹝康熙本《紀紅集》卷一﹞

王維

王維﹝七○一﹣﹣七六一﹞﹐字摩詰﹐祖籍太原祁縣﹐父處廉徙家於蒲﹐遂爲蒲州﹝今山西永濟﹞人。玄宗開元九年﹝七二一﹞登進士第。調太樂丞﹐坐累爲濟州司倉參軍。二十三年﹐張九齡執政﹐擢右拾遺。二十五年﹐遷監察禦史。二十八年﹐以殿中侍禦史知南選。天寶元年﹝七四二﹞官左補闕。十一載﹐拜吏部郎中。十四載﹐遷給事中。次年﹐安祿山陷長安﹐維扈從不及﹐爲亂軍所得﹐被迫受僞職。肅宗乾元中﹐責授太子中允﹐尋遷中書舍人。上元元年﹝七六○﹞轉尙書右丞。次年卒﹐年六十一。有《王右丞集》十卷。《舊唐書》卷一九○下﹑《新唐書》卷二○二有傳。另參《唐才子傳校箋》卷二。

王維作品二首﹐分別據萬曆本《花艸粹編》﹑明刻本《唐詞紀》錄存﹐參校元刊本《王右丞集》﹑叢刊本《才調集》﹑宋本《文苑英華》﹑宋本《樂府詩集》﹑嘉靖本《萬首唐人絕句》﹑成化本《瀛奎律髓》﹑內府本《歷代詩餘》﹑內府本《詞譜》。

【一片子】

柳色靑山映﹐梨花雪鳥藏。綠窗桃李下﹐閒坐嘆春芳。﹝萬曆本《花艸粹編》卷一﹞

【渭城曲】

渭城朝雨輕塵。客捨靑靑柳色春。勸君更盡一杯酒﹐西出陽關無故人。﹝明刻本《唐詞紀》卷六﹞

岑參

岑參﹝七一五﹖﹣﹣七七○﹞﹐荊州江陵﹝今屬湖北﹞人﹐郡望南陽。玄宗天寶三載﹝七四四﹞﹐登進士第﹐授右內率府兵曹參軍。八載﹐赴安西入節度使髙仙芝幕掌書記。十載﹐回長安。十三載﹐遷大理評事兼監察禦史﹐充安西北庭節度判官。肅宗至徳元載﹝七五六﹞﹐領伊西北庭支度副使。次年﹐以杜甫等舉薦入朝爲右補闕。乾元二年﹝七五九﹞﹐轉起居舍人﹐尋出爲虢州長史。代宗實應元年﹝七六二﹞﹐攺太子中允﹐兼殿中侍禦史﹐充關西節度判官。次年入朝供職。永泰元年﹝七六五﹞﹐出爲嘉州刺史。世稱岑嘉州。大歷四年末或五年初﹐卒於成都旅捨。著有《岑嘉州集》。事迹據杜確《岑嘉州詩集序》《岑參集校注》附《岑參年譜》《唐才子傳校箋》卷三。

岑參作品二首﹐分別據明刻本《唐詞紀》﹑康熙本《古今詞話》錄存﹐參校宋刊本《岑嘉州詩》﹑活字本《岑嘉州集》﹑宋本《文苑英華》﹑宋本《樂府詩集》﹑嘉靖本《萬首唐人絕句》。

【長命女】

雪送關西雨﹐風傳渭北秋。孤燈然客夢﹐寒杵搗鄕愁。﹝明刻本《唐詞紀》卷七﹞

【六州歌頭】

西去輪臺萬里餘。也知音信日應疏。隴山鸚鵡能言語﹐爲報家人數寄書。﹝康熙本《古今詞話﹟詞話》上卷引《樂府衍義》﹞

李康成

李康成﹝生卒年裏不詳﹞﹐天寶間曾編選《玉臺後集》十卷﹐錄沈﹑宋﹑王﹑楊﹑盧﹑駱而下二百九人﹑詩六百七十首﹝今佚﹞。大歷中﹐劉長卿有《嚴陵釣臺送李康成赴江東使》詩。事迹據袁本《郡齋讀書志》卷四下﹑《文獻通考》卷二四八《經籍考》《劉隨州集》卷三。

李康成作品一首﹐據乾隆本《唐詩箋要》錄存﹐參校宋本《文苑英華》。

【采蓮曲】

采蓮去。月沒春江曙。翠鈿紅袖水中央。靑荷蓮子雜衣香。雲起風生歸路長。歸路長。

那得久。急回船﹐兩搖手。﹝乾隆本《唐詩箋要》後集卷八附詞﹞

元結

元結﹝七一九﹣﹣七七二﹞。字次山﹐自號元子﹑漫叟﹐河南魯山﹝今屬河南﹞人。玄宗天寶十三年﹝七五四﹞登進士第。肅宗乾元二年﹝七五九﹞﹐擢右金吾兵曹。旋以監察禦史充山南東道節度使參謀。代宗廣徳元年﹝七六三﹞任道州刺史。大歷三年﹝七六八﹞﹐遷容管經略使。四年﹐拜左金吾衛將軍﹐並禦史中丞﹐管使如故。七年﹐應詔回長安﹐病卒於旅捨﹐年五十四。有《元次山集》十卷。《新唐書》卷一四三有傳。另參《顏魯公文集》卷五《元君表墓碑銘》﹑孫望《元次山年譜》。

元結作品五首﹐據明刻本《唐詞紀》錄存﹐參校明刊本《元次山文集》﹑宋本《樂府詩集》﹑嘉靖本《萬首唐人絕句》。

【Ы乃曲】

大歷丁未中﹐漫叟以軍事詣都﹐使還州﹐逢春水﹐舟行不進﹐作《Ы乃》五曲﹐舟子唱之﹐蓋欲取適於道路耳。詞曰

獨存名迹在人間。順俗與時未安閒。來謁大官兼問政﹐扁舟卻入九疑山。

【又】

湘江二月春水平。滿月和風宜夜行。唱橈欲過平陽戍﹐守吏相呼問姓名。

【又】

千里楓林煙雨深。無朝無暮有猿吟。停橈靜聽曲中意﹐好是雲山韶音。

【又】

零陵郡北湘水東。浯溪形勝滿湘中。溪口石顚堪自逸﹐誰人能伴作漁翁。

【又】

下瀧船似入深淵。上瀧船似欲升天。瀧南始到九疑郡﹐應絕髙人乘興船。﹝以上五首明刻本《唐詞紀》卷七﹞

張繼

張繼﹝﹖﹣﹣七七九﹖﹞﹐字懿孫﹐襄州﹝今湖北襄樊﹞人﹐郡望南陽﹝今屬河南﹞。玄宗天寶十二載﹝七五三﹞登進士第。代宗大歷初﹐以檢校祠部員外郎出任轉運使判官﹐分掌財賦於洪州。約卒於大歷末年。事迹據《唐代詩人叢考﹟張繼考》《唐才子傳校箋》卷三。

張繼作品一首﹐據明刻本《唐詞紀》錄存﹐參校宋本《樂府詩集》﹑康熙本《全唐詩》。

【長相思】

遼陽望河縣﹐白首無由見。海上珊瑚枝﹐年年寄春燕。﹝《唐詞紀》卷八﹞

張潮

張潮﹝生卒年不詳﹞﹐一作張朝。潤州丹陽﹝今屬江蘇﹞人。大歷時處士。事迹據《新唐書》卷六○《藝文志》之《包融詩》注﹑《唐詩紀事》卷二七。

張潮作品一首﹐據明刻本《唐詞紀》錄存﹐參校宋本《文苑英華》﹑鈔本《詩淵》﹑康熙本《全唐詩》。

【采蓮子】

朝出沙頭日正紅﹐晚來雲起半江中。賴逢鄰女曾相識﹐並著蓮舟不畏風。﹝明刻本《唐詞紀》卷五﹞

韓翃

韓翃﹝生卒年不詳﹞﹐字君平﹐南陽﹝今屬河南﹞人。玄宗天寶十三載﹝七五四﹞進士及第。肅宗寶應元年﹝七六二﹞爲淄靑節度使侯希逸從事﹑檢校金部員外郎。代宗永泰元年﹝七六五﹞侯希逸爲部將所逐﹐翃隨之返長安﹐閒居十年。代宗大歷九年﹝七七四﹞爲汴州節度使田神玉從事。十四年﹝七七九﹞李希烈以汴將逐其主帥﹐翃遂佐希烈。後李勉入汴﹐翃復入其幕。徳宗建中元年﹝七八○﹞﹐除駕部郎中知制誥。官至中書舍人。約卒於徳宗貞元初。原有《韓翃詩集》五卷﹐今傳《韓君平集》三卷。《新唐書》卷二○三有傳。另參《唐詩紀事》卷三○﹑《唐才子傳校箋》卷四。

韓翃作品一首﹐據萬曆本《花艸粹編》錄存﹐參校津逮本《本事詩》﹑談本《太平廣記》﹑洪本《唐詩紀事》﹑宋本《全芳備祖》。

【章臺柳】

○寄柳氏

章臺柳。章臺柳。往日依依今在否。縱使長條似舊垂﹐亦應攀折他人手。﹝萬曆本《花艸粹編》卷一﹞

柳氏

柳氏﹝生卒年裏不詳﹞﹐原爲李某寵姬﹐後歸韓。安史亂起﹐落髮爲尼﹐寄居法靈寺。不久爲沙吒利所劫﹐寵之專房。後復歸韓。事迹據《太平廣記》卷四八五引許堯佐《柳氏傳》《本事詩﹟情感第一》《唐詩紀事》卷三○。

柳氏作品一首﹐據萬曆本《花艸粹編》錄存﹐參校津逮本《本事詩》﹑談本《太平廣記》﹑洪本《唐詩紀事》﹑宋本《全芳備祖》。

【章臺柳】

○答韓員外

楊柳枝﹐芳菲節。可恨年年贈離別。一葉隨風忽報秋﹐縱使君來豈堪折。﹝萬曆本《花艸粹編》卷一﹞

顧況

顧況﹝七二七﹖﹣﹣八二○﹖﹞﹐字逋翁﹐號華陽山人﹐蘇州﹝今屬江蘇﹞人。肅宗至徳二載﹝七五七﹞登進士第。代宗大歷間﹐任溫州永嘉監鹽官。徳宗建中元年﹝七八○﹞任浙江東西觀察使韓判官。貞元初﹐任校書郎﹐旋遷著作郎。五年﹝七八九﹞貶饒州司戶。九年去官隱居茅山﹐受道。憲宗元和末卒。原有《顧況集》二十卷﹐今存四卷。《舊唐書》卷一三○有傳。另參《唐詩紀事》卷二八﹑《歷代名畫記》卷一○﹑《唐才子傳校箋》卷三。

顧況作品二首﹐據叢刊本《樂府雅詞》錄存一首﹐參校聚珍本《能攺齋漫錄》﹑丁本《艇齋詩話》﹑稗海本《野客叢書》。另據宋本《樂府詩集》錄一首﹐參校影宋本《華陽眞逸詩》﹑活字本《顧況集》﹑席本《顧逋翁詩集》﹑嘉靖本《萬首唐人絕句》。

【漁父詞】

新婦磯邊月明。女兒浦口潮平。沙頭鷺宿魚驚。﹝叢刊本《樂府雅詞》卷中徐俯《鷓鴣天》原注﹞

【竹枝】

帝子蒼梧不復歸。洞庭葉下荊雲飛。巴人夜唱竹枝後﹐腸斷曉猿聲漸稀。﹝宋本《樂府詩集》卷八一﹞

陳羽

陳羽﹝七三三﹖﹣﹣﹖﹞江東人。徳宗貞元八年﹝七九二﹞登進士第。後曾任東宮衛佐。有《陳羽集》一卷。事迹據《直齋書錄解題》卷一九﹑《唐才子傳校箋》卷五。

陳羽作品二首﹐據明刻本《唐詞紀》錄存﹐參校宋本《文苑英華》﹑宋本《樂府詩集》﹑嘉靖本《萬首唐人絕句》。

【步虛詞】

漢武淸齋讀鼎書。內官扶上紫雲車。壇上月明宮殿閉﹐仰看星斗禮空虛。

【又】

樓殿層層阿母家。昆侖山頂住紅霞。笙歌出見穆天子﹐相引笑看琪樹花。﹝以上二首明刻本《唐詞紀》卷一五﹞

劉長卿

劉長卿作品一首﹐據內府本《詞譜》錄存﹐參校明本《劉隨州文集》﹑活字本《劉隨州集》。

【秋風淸】

新安路。人來去。早潮復晚潮﹐明日知何處。潮水無情亦解歸﹐自憐長在新安住。﹝《詞譜》卷二﹞

韋應物

韋應物作品一首﹐據康熙本《古今詞話》錄存﹐參校活字本《韋蘇州集》﹑宋本《樂府詩集》﹑嘉靖本《萬首唐人絕句》。

【三臺令】

不寐倦長更﹐披衣出戶行。月寒秋竹冷﹐風切夜窗聲。﹝康熙本《古今詞話﹟詞話》上卷﹞

張薦

張薦﹝七四四﹣﹣八○四﹞﹐字孝舉﹐深州陸澤﹝今河北深縣﹞人﹐家於邗溝﹝今江蘇揚州﹞﹐後寓居江左。代宗大歷中﹐朝廷徵爲左右禦率府兵曹參軍﹐以母疾未就。服除﹐召充史館修撰﹐以勞授陽翟尉。徳宗興元元年﹝七八四﹞﹐拜左拾遺。次年﹐爲太常博士。興元四年﹝七八八﹞﹐轉殿中侍禦史。後遷工部員外郎﹐轉本司郎中。十一年﹐拜諫議大夫﹐攺祕書少監﹐同年轉祕書監。二十年六月﹐遷工部侍郎﹐兼禦史大夫﹐充入吐蕃弔祭使。七月﹐病卒於道中。著有《靈怪集》等。《舊唐書》卷一四九﹑《新唐書》卷一六一有傳。另參《權載之文集》卷二二《張公墓志銘並序》《唐詩紀事》卷三一。

張薦作品一首﹐從明刻本《詞品》錄存﹝原屬王麗眞﹞﹐參校談本《太平廣記》。

【字字雙】

牀頭錦衾斑復斑。架上朱衣殷復殷。空庭明月閒復閒﹐夜長路遠山復山。﹝明刻本《詞品》卷二﹞

於鵠

於鵠﹝生卒年裏不詳﹞﹐大歷﹑貞元間詩人。曾佐荊南節度幕﹐隱居漢陽。與張籍友善。張籍有《哭於鵠》詩。事迹據《唐詩紀事》卷二九﹑《唐才子傳校箋》卷四。

於鵠作品一首﹐據內府本《詞譜》錄存﹐參校席本《於鵠詩集》﹑毛本《禦覽詩》﹑江戶本《又玄集》﹑稗海本《雲溪友議》﹑洪本《唐詩紀事》﹑宋本《樂府詩集》﹑嘉靖本《萬首唐人絕句》。

【曲】

閒向江頭采白。常隨女伴賽江神。眾中不敢分明語﹐暗擲金錢卜遠人。﹝內府本《詞譜》卷一﹞

戎昱

戎昱﹝生卒年不詳﹞﹐荊南﹝今湖北江陵﹞人。肅宗上元中在長安﹐寶應中遇滑州﹑洛陽。代宗大歷初爲荊南節度從事。後入湖南觀察使幕﹐轉桂州觀察使幕。徳宗建中末﹐爲辰州刺史。貞元中﹐爲虔州刺史。事迹據《唐詩紀事》卷二八﹑《唐代詩人叢考﹟戎昱考》《唐才子傳校箋》卷三。

戎昱作品一首﹐據明刻本《唐詞紀》錄存﹐參校宋本《樂府詩集》﹑洪本《唐詩紀事》﹑嘉靖本《萬首唐人絕句》﹑鈔本《詩淵》。

【采蓮子】

涔陽女兒花滿頭。毿毿同泛木蘭舟。秋風日暮南湖裏﹐爭唱菱歌不肯休。﹝明刻本《唐詞紀》卷五﹞

李端

李端﹝生卒年不詳﹞﹐字正己﹐趙郡﹝今河北趙縣﹞人。代宗大歷五年﹝七七○﹞登進士第﹐授祕書省校書郎。徳宗初﹐移疾江南﹐授杭州司馬。約卒於貞元三年﹝七八七﹞前。有《李端集》四卷。事迹據姚合《又玄集》卷上﹑《舊唐書》卷一六三《李虞仲傳》《唐才子傳校箋》卷四。

李端作品一首﹐據內府本《詞譜》錄存﹐參校宋刊本《李端詩集》﹑活字本《李端集》﹑宋本《樂府詩集》﹑嘉靖本《萬首唐人絕句》﹑康熙本《全唐詩》。

【拜新月】

開簾見新月﹐便卽下階拜。細語人不聞﹐北風吹裙帶。﹝內府本《詞譜》卷一﹞

蘇郁

蘇郁﹝生卒年裏不詳﹞﹐貞元﹑元和間詩人。《詩人主客圖》列爲淸奇雅正主李益之『上入室』。事迹據《詩人主客圖》《唐詩紀事》卷四五。

蘇郁作品一首﹐據明刻本《唐詞紀》錄存﹐參校丁本《詩人主客圖》﹑洪本《唐詩紀事》。

【步虛詞】

十二樓藏玉堞中。鳳凰雙宿碧梧桐。流霞淺酌畱君醉﹐今夜吹簫第幾重。﹝明刻本《唐詞紀》卷一五﹞

楊巨源

楊巨源﹝七五五﹣﹣八三三﹖﹞﹐字景山﹐河中﹝今山西永濟縣西﹞人。徳宗貞元五年﹝七八九﹞進士。憲宗元和六年﹝八一一﹞﹐以監察禦史爲河中節度使張弘靖從事。九年﹝八一四﹞﹐入朝任祕書郎。後遷太常博士﹑虞部員外郎﹐出爲鳳翔少尹。穆宗長慶初﹐任國子司業。長慶四年﹝八二四﹞﹐爲河中少尹。約卒於大和七年﹝八三三﹞。有《楊少尹詩集》。事迹據《唐才子傳校箋》卷五。

楊巨源作品一首﹐據明刻本《唐詞紀》錄存﹐參校席本《楊少尹詩集》﹑毛本《禦覽詩》﹑稗海本《雲溪友議》﹑洪本《唐詩紀事》﹑月窗本《詩話總龜》﹑嘉靖本《萬首唐人絕句》﹑宋本《全芳備祖》﹑元本《新編古今事文類聚》。

【楊柳枝】

水邊楊柳麯塵絲。立馬憑君剪一枝。惟有春風最相惜﹐殷勤更向手中吹。﹝明刻本《唐詞紀》卷一﹞

符載

符載﹝七六○﹣﹣﹖﹞﹐字厚之﹐自稱廬山山人。郡望武都﹝今屬甘肅﹞﹐家於蜀郡﹝今四川成都﹞。

徳宗建中初﹐隱居廬山。貞元中﹐李巽爲江西觀察使﹐薦其材﹐授奉禮郎爲南昌軍副使。繼辟西川節度使韋臯掌書記﹐澤潞郤士美參謀。歷協律郎﹑監察禦史。元和中卒﹐段文昌志其墓。有集不傳。事迹據《唐詩紀事》卷五一﹑《郡齋讀書志》卷一八。﹝符載一作苻載﹐岑仲勉《跋唐摭言》以爲應作『苻載』﹞

符載作品一首﹐據康熙本《古今詞話》錄存﹐參校丁本《升庵詩話》﹑康熙本《全唐詩》。

【甘州歌】

月裏嫦娥不畫眉。只將雲霧作羅衣。不知夢逐靑鸞去﹐猶把花枝蓋面歸。﹝康熙本《古今詞話﹟詞話》上卷引《樂府衍義》﹞

王建

王建作品二首﹐據康熙本《古今詞話》錄存﹐參校宋本﹑席本《王建詩集》﹑明本《唐王建詩集》﹑毛本《王建詩》﹑嘉靖本《萬首唐人絕句》。

【江南春】

良人早朝夜半起﹐櫻桃如珠露如水。下堂把火送郎歸﹐移枕重眠曉窗裏。﹝康熙本《古今詞話﹟詞話》上卷﹞

【字字雙】

宛宛轉轉勝上紗。紅紅綠綠苑中花。紛紛泊泊夜飛鴉。寂寂寞寞離人家。﹝康熙本《古今詞話﹟詞辧》上卷﹞

令狐楚

令狐楚﹝七六六﹣﹣八三七﹞﹐字殼士﹐惇煌﹝今屬甘肅﹞人。徳宗貞元七年﹝七九一﹞登進士第﹐桂管觀察使王拱愛其才﹐聘爲從事。憲宗元和初﹐拜右拾遺﹐攺太常博士﹑禮部員外郎﹐歷官中書舍人﹑華州刺史。穆宗長慶間﹐遷太子賓客﹑分司東都。敬宗卽位﹐爲河南尹﹑兼禦史大夫。文宗大和二年﹝八二八﹞﹐徵爲戶部尙書﹐歷官東都畱守﹑河東節度使。七年﹝八三三﹞﹐入爲吏部尙書。九年﹐守尙書左僕射﹐封彭陽郡開國公。開成二年卒﹐年七十二。謚文。《舊唐書》卷一七二﹑《新唐書》卷一六六有傳。另參《唐才子傳校箋》卷五。

令狐楚作品二首﹐據明刻本《唐詞紀》錄存﹐參校宋本《樂府詩集》。

【長相思】

君行登隴上﹐妾夢在閏中。玉箸千行落﹐銀牀一夕空。

【又】

綺席春眠覺﹐紗窗曉望迷。朦朧殘夢裏﹐獨自在遼西。﹝以上百明刻本《唐詞紀》卷一二﹞

李涉

李涉﹝七六九﹖﹣﹣﹖﹞﹐自號淸溪子﹐洛陽﹝今屬河南﹞人。早歲客居梁園﹐因避兵亂﹐與兄李渤卜居廬山白鹿洞。後徙居終南山。憲宗元和初﹐辟爲陳許節度使從事﹐入爲太子通事舍人。元和六年﹝八一一﹞﹐貶爲峽州司倉參軍。穆宗長慶元年﹝八二一﹞遇赦還京任職。敬宗寶歷元年﹝八二五﹞﹐由太學博士流康州。後歸洛陽﹐隱居以終。有《李涉詩集》﹐不傳。存詩一卷。事迹據《唐詩紀事》卷四六﹑《唐才子傳校箋》卷五。

李涉作品六首﹐據叢刊本《才調集》錄入四首﹐校以嘉靖本《萬首唐人絕句》﹑宋本《樂府詩集》。另據萬曆本《花艸粹編》錄一首﹐校以鮑本《鑑誡錄》﹑明刻本《唐詞紀》﹑康熙本《全唐詩》。又據《全唐詩》錄一首。

【竹枝詞】

荊門灘急水潺潺。兩岸猿啼煙滿山。渡頭年少應官去﹐月落西陵望不還。

【又】

巫峽雲開神女祠。綠潭紅樹影參差。不勞戍口初相問﹐無義灘頭剩別離。

【又】

石壁千重樹萬重。白雲斜掩碧芙蓉。昭君溪上年年月﹐獨自嬋娟色最濃。

【又】

十二峯頭月欲低。空氵零灘上子規啼。孤舟一夜東歸客﹐泣向春風憶建溪。﹝以上四首叢刊本《才調集》卷六﹞

【楊柳枝】

錦池江上柳垂橋。風引蟬聲送寂寥。不必如絲千萬縷﹐只禁離恨兩三條。﹝萬曆本《花艸粹編》卷一﹞

【竹枝詞】

十二山晴花盡開。楚宮雙闕對銀臺。細腰爭舞君沈醉﹐白日秦兵天下來。﹝康熙本《全唐詩》卷四七八﹞

張仲素

張仲素﹝七六九﹖﹣﹣八一九﹞﹐字繪之﹐符離﹝今安徽宿縣﹞人﹐郡望河間﹝今河北任丘﹞。徳宗貞元十四年﹝七九八﹞進士﹐復中博學宏詞科。入佐徐州節度使幕。憲宗元和七年﹝八一二﹞﹐由屯田員外郎遷考判官﹐旋轉禮部員外郎。十一年﹐攺禮部郎中﹐充翰林學士。十三年﹝八一八﹞﹐以司封郎中知制誥。十四年﹝八一九﹞﹐遷中書舍人。其年冬卒。事迹據《唐詩紀事》卷四二﹑《唐才子傳校箋》卷五。

張仲素作品一首﹐據康熙本《古今詞話》錄存﹐參校宋本《樂府詩集》﹑嘉靖本《萬首唐人絕句》﹑內府本《歷代詩餘》﹑嘉慶本《詞苑萃編》。僞作一首入存目。

【胡渭州】

亭亭孤月照行舟。寂寂長江萬里流。鄕國不知何處是﹐雲山漫漫使人愁。﹝康熙本《古今詞話﹟詞話》上卷引《樂府衍義》﹞

【憶秦娥】

參差竹。吹斷相思曲。情不足。西北有樓窮遠目。

憶苕溪﹐寒影透淸玉。秋雁南飛速。菇艸綠。應下溪頭沙上宿。

劉禹錫

劉禹錫作品四首﹐據結一廬本《劉賓客文集》﹑稗海本《雲溪友議》各錄存一首﹐又據明刻本《唐詞紀》錄二首﹐參校宋本《樂府詩集》﹑洪本《唐詩紀事》﹑月窗本《詩話總龜》。

【竹枝詞】

山上層層桃李花。雲間煙火是人家。銀釧金釵來負水﹐長刀短笠去燒畬。﹝結一廬本《劉賓客文集》卷二七﹞

【楊柳枝】

春江一曲柳千條。二十年前舊板橋。曾與美人橋上別﹐恨無消息至今朝。﹝稗海本《雲溪友議》卷一○﹞

【步虛詞】

阿母種桃雲海際。花落子成二千歲。海風吹折最繁枝﹐跪捧瓊盤獻天帝。

【又】

華表千年鶴一歸。凝丹爲頂雪爲衣。星星仙語人聽盡﹐卻向五云翻翅飛。﹝以上二首明刻本《唐詞紀》卷一五﹞

白居易

白居易作品六首﹐據明刻本《詞品》錄存一首﹑明刻本《唐詞紀》錄存四首﹑康熙本《古今詞話》錄存一首﹐參校宋本《白氏長慶集》﹑宋本《樂府詩集》﹑嘉靖本《萬首唐人絕句》。另附錄一首於末首之﹝考辧﹞中。

【花非花】

花非花﹐霧非霧。夜半來﹐天明去。來如春夢不多時﹐去似朝云無覓處。﹝明刻本《詞品》卷一﹞

【楊柳枝】

兩枝楊柳小樓中。裊娜多年伴醉翁。明日放歸歸去後﹐世間應不要春風。

【又﹝前有別楊柳枝﹐夢得繼和有『春盡絮飛』之句﹐又復戲答﹞】

柳老春深日又斜。任他飛向別人家。誰能更學孩童戲﹐尋逐春風捉柳花。﹝以上二首明刻本《唐詞紀》卷一﹞

【采蓮子】

菱葉縈波荷風。荷花深處小船通。逢郎欲語低頭笑﹐碧玉搔頭落水中。﹝明刻本《唐詞紀》卷五﹞

【離別難】

綠楊陌上送行人。馬去車回一望塵。不覺別時紅淚盡﹐歸來無可更沾巾。﹝明刻本《唐詞紀》卷六﹞

【江南春】

靑門柳枝軟無力。東風吹作黃金色。街前酒薄醉易醒﹐滿眼春愁消不得。﹝康熙本《古今詞話﹟詞話》上卷﹞

柳宗元

柳宗元﹝七七三﹣﹣八一九﹞﹐字子厚﹐祖籍河東﹝今山西永濟﹞﹐長於京師長安﹝今陜西西安﹞。徳宗貞元九年﹝七九三﹞﹐登進士第。十二年﹐登博學宏詞科﹐爲集賢殿正字。十九年﹝八○三﹞﹐自藍田尉拜監察禦史裏行。順宗卽位﹐協助王叔文等進行『永貞革新』。憲宗卽位﹐貶永州司馬。元和十年﹝八一五﹞﹐爲柳州刺史。十四年﹐卒於任所﹐年四十七。有《柳河東集》。《舊唐書》卷一六○﹑《新唐書》卷一六八有傳。另參《唐才子傳校箋》卷五。

柳宗元作品一首﹐據明刻本《古今詞統》錄存﹐參校元刻本《唐柳先生集》﹑內府本《歷代詩餘》﹑嘉慶本《詞苑萃編》。

【阿那曲】

漁翁夜傍西巖宿。曉汲淸湘燃楚竹。日髙煙暖不見人﹐Ы乃一聲山水綠。﹝明刻本《古今詞統》卷一﹞

元稹

元稹﹝七七九﹣﹣八三一﹞﹐字微之﹐先世屬鮮卑族﹐世居京兆萬年﹝今陜西西安﹞。貞元九年﹝七九三﹞﹐以明兩經擢第。元和元年﹝八○六﹞﹐登才識兼茂﹑明於體用科﹐除左拾遺。爲執政所忌﹐出爲河南縣尉﹐遷監察禦史。後貶江陵府士曹參軍。十年﹐移通州司馬。十四年﹐自虢州長史入爲膳部員外郎。穆宗長慶元年﹝八二一﹞﹐任中書舍人﹑翰林承旨學士。次年﹐拜平章事。旋出爲同州刺史﹐後攺越州刺史﹑浙東觀察使。大和三年﹝八二九﹞﹐入爲尙書左丞。次年出爲武昌軍節度使。五年﹐卒於任所﹐年五十三。著有《元氏長慶集》。《舊唐書》卷一六六﹑《新唐書》卷一七四有傳。另參《唐才子傳校箋》卷六。

元稹作品一首﹐據康熙本《古今詞話》錄存﹐參校叢刊本《才調集》﹑康熙本《全唐詩》。

【櫻桃歌】

櫻桃花﹐一枝兩枝千萬朵。花專曾立采花人﹐破羅裙紅似火。﹝康熙本《古今詞話﹟詞話》上卷﹞

無名氏

無名氏作品六首﹐據萬曆本《花艸粹編》卷一錄存﹐參校稗海本《雲溪友議》﹑嘉靖本《萬首唐人絕句》﹑明刻本《唐詞紀》。

【望夫歌】﹝卽《曲》﹞

不喜秦淮水﹐生憎江上船。載兒夫婿去﹐經歲又經年。

【又】

借問東園柳﹐枯來得幾年。自無枝葉分﹐莫怨太陽偏。

【又】

莫作商人婦﹐金釵當卜錢。朝朝江口望﹐錯認幾人船。

【又】

那年離別日﹐只道往桐廬。桐廬人不見﹐今得廣州書。

【又】

昨日勝今日﹐今年老去年。黃河淸有日﹐白髮黑無緣。

【又】

昨夜北風寒。牽船浦裏安。潮來打纜斷﹐搖櫓始知難。﹝以上六首萬曆本《花艸粹編》卷一﹞

裴夷直

裴夷直﹝生卒年不詳﹞﹐字禮卿﹐吳﹝今江蘇蘇州﹞人。郡望河東﹝今山西永濟﹞。憲宗元和十年﹝八一五﹞進士。穆宗長慶中﹐爲吏部員外郎。文宗大和八年﹝八三四﹞﹐爲宣歙觀察使王質從事。累遷中書舍人。武宗立﹐出爲杭州刺史。後貶州司戶參軍。宣宗初內徙﹐拜江州刺史。入爲兵部侍郎。大中十年﹝八五六﹞﹐任蘇州刺史。次年﹐移華州刺史﹑潼關防禦﹑鎭國軍等使。官終散騎常侍。存詩一卷。事迹據《舊唐書》卷一六三《王質傳》《新唐書》卷一四八《張孝忠傳》附傳﹑《唐詩紀事》卷五一﹑《唐才子傳校箋》卷六。

裴夷直作品一首﹐據嘉靖本《萬首唐人絕句》錄入。

【楊柳枝】

已作綠絲籠曉日﹐又成飛絮撲晴波。隋家不合栽楊柳﹐長遣行人春恨多。﹝嘉靖本《萬首唐人絕句》卷三八﹞

姚合

姚合﹝七八一﹖﹣﹣八四六﹞﹐吳興﹝今浙江湖州﹞人。憲宗元和十一年﹝八一六﹞登進士第。歷武功主簿﹑萬年尉。敬宗寶歷二年﹝八二六﹞﹐以監察禦史分司東都。文宗大和二年﹝八二八﹞﹐入京爲殿中侍禦史﹐充右巡使。歷戶部員外郎﹐金州刺史。入爲刑﹑戶二部郎中。大和八年﹝八三四﹞﹐出爲杭州刺史。開成元年﹝八三六﹞﹐入朝爲諫議大夫。四年﹐由給事中出爲陜虢觀察使。會昌末﹐終祕書監。謚懿。事迹參《舊唐書》卷九六﹑《新唐書》卷一二四﹑《郡齋讀書志》卷一八﹑《唐詩紀事》卷四九﹑《唐才子傳校箋》卷六﹑陶敏《全唐詩作者小傳正補》。

姚合作品五首﹐據明鈔本《姚少監詩集》錄入﹐校以毛本《姚少監詩》﹑嘉靖本《萬首唐人絕句》。

【楊柳枝詞﹝五首﹞】

黃金絲掛粉墻頭。動似狂顚靜似愁。遊客見時心自醉﹐無因得見謝家樓。

【又】

葉葉如眉翠色濃。黃鶯偏戀語從容。橋邊陌上無人識﹐雨濕煙和思萬重。

【又】

江上東西離別饒。舊條折盡折新條。亦知春色人將去﹐猶勝狂風取次飄。

【又】

二月楊花觸處飛。悠悠漠漠自東西。謝家詠雪徒相比﹐吹落庭前便作泥。

【又】

江亭楊柳折還垂。月照深黃幾樹絲。見說隋堤枯已盡﹐年年行客怪春遲。﹝明鈔本《姚少監詩集》卷一○﹞

施肩吾

施肩吾﹝生卒年不詳﹞﹐字希聖﹐號華陽眞人﹐睦州﹝今浙江建徳﹞人。曾居吳興﹝今浙江湖州﹞﹑武進﹝今屬江蘇﹞﹐故又稱吳興人或常州武進人。憲宗元和十五年﹝八二○﹞進士。好神仙術﹐以洪州西山爲十二眞君羽化之地﹐及第後卽隱居於此。有集不傳。事迹參《唐摭言》卷八﹑《唐才子傅箋證》卷六。

施肩吾作品二首﹐據明刻本《唐詞紀》錄存﹐參校宋本《樂府詩集》﹑嘉靖本《萬首唐人絕句》。

【楊柳枝】

傷見路邊楊柳春。一重折盡一重新。今年還折去年處﹐不送去年離別人。﹝明刻本《唐詞紀》卷三﹞

【步虛詞】

何人步虛南峯頂。鶴唳九天霜月冷。仙詞偶逐東風來﹐誤飄數聲落塵境。﹝明刻本《唐詞紀》卷一五﹞

韓琮

韓琮作品一首﹐據明刻本《唐詞紀》錄存﹐參校稗海本《雲溪友議》﹑鮑本《鑑誠錄》﹑藝海本《蜀杌》﹑宋本《樂府詩集》﹑洪本《唐詩紀事》﹑月窗本《詩話總龜》。

【楊柳枝】

梁苑隋堤事已空。萬條猶舞舊春風。那堪更想千年後﹐惟見楊花入漢宮。﹝明刻本《唐詞紀》卷三﹞

何希堯

何希堯﹝生卒年不詳﹞﹐字唐臣﹐號常歡喜居士﹐睦州分水﹝今浙江桐廬﹞人。施肩吾之婿。隱居未仕。事迹見《萬曆嚴州府誌》卷一五。

何希堯作品一首﹐據康熙本《唐音統簽》錄入。

【柳枝詞】

大堤楊柳雨沈沈。萬縷千條惹恨深。飛絮滿天人去遠﹐東風無力系春心。﹝康熙本《唐音統簽》卷八四六﹞

朱慶余

朱慶余﹝生卒年不詳﹞﹐名可久﹐以字行﹐越州﹝今浙江紹興﹞人。敬宗寶歷二年﹝八二六﹞登進士第﹐授祕書省校書郎。事迹據《雲溪友議》卷一二﹑《直齋書錄解題》卷一九﹑《唐才子傳校箋》卷六。

朱慶余作品一首﹐據明刻本《唐詞紀》錄存﹐參校嘉靖本《萬首唐人絕句》。

【采蓮子】

隔煙花艸遠。恨个來時路不同。正是停橈相遇處﹐鴛鴦飛去急流中。﹝明刻本《唐詞紀》卷五﹞

張祜

張祜﹝七九二﹖﹣﹣八五三﹖﹞﹐一作張﹐誤。字承吉﹐郡望淸河﹝今屬河北﹞﹐一作南陽﹝今屬河南鄧縣﹞﹐寓居姑蘇﹝今江蘇蘇州﹞。屢舉不第。令狐楚賞其詩﹐曾表薦於朝﹐爲元稹等抑退。與杜牧等友善。著有《張承吉文集》。事迹據《唐才子傳校箋》卷六。

張祜作品四首﹐據明刻本《唐詞紀》錄存三首﹑明刻本《古今詞統》錄存一首﹐參校宋蜀刻本《張承吉文集》﹑明刻本《張處士詩集》﹑席本《張祜詩集》﹑宋本《樂府詩集》﹑嘉靖本《萬首唐人絕句》﹑丁本《升庵詩話》﹑康熙本《古今詞話》﹑內府本《歷代詩餘》﹑嘉慶本《詞苑萃編》。

【楊柳枝】

莫折宮前楊柳枝。玄宗曾向笛中吹。傷心日暮煙霞起﹐無限春愁生翠眉。﹝明刻本《唐詞紀》卷二﹞

【又】

凝碧池邊斂翠眉。景陽樓下綰淸絲。那勝妃子朝元閣﹐玉手和煙弄一枝。﹝明刻本《唐詞紀》卷四﹞

【夢江南】

行吟洞庭句﹐不見洞庭人。盡日碧江夢﹐江南紅樹春。﹝明刻本《唐詞紀》卷三﹞

【小秦王】

十指纖纖玉┺紅。雁行輕度翠弦中。分明自說長城苦﹐水闊云寒一夜風。﹝明刻本《古今詞統》卷一﹞

無名氏

無名氏作品一首﹐據嘉慶本《詞林紀事》錄存﹐參校叢刊本《樊川文集》﹑叢刊本《才調集》﹑嘉靖本《萬首唐人絕句》﹑宋本《樂府詩集》﹑洪本《唐詩紀事》。

【金縷曲】

勸君莫惜金縷衣。勸君惜取少年時。有花堪折君須折﹐莫待無花空折枝。﹝嘉慶本《詞林紀事》卷一﹞

溫庭筠

溫庭筠作品一首﹐據洪武本《艸堂詩餘》錄存﹐參校顧本《溫飛卿詩集》﹑康熙本《全唐詩》。

【玉樓春】

家臨長信往來道。乳燕雙雙拂煙艸。油壁車輕金犢肥﹐流蘇帳曉春雞報。籠中嬌鳥暖猶睡﹐簾外落花閒不掃。衰桃一樹近前池﹐似惜容顏鏡中老。﹝洪武本《艸堂詩餘》前集卷上﹞

李商隱

李商隱﹝八一三﹖﹣﹣八五八﹞。字義山﹐號玉溪生﹐又號樊南生﹐懷州河內﹝今河南沁陽﹞人。弱冠﹐以文謁令狐楚﹐楚奇其文﹐使與諸子遊。文宗大和三年﹝八二九﹞﹐太平軍節度使令狐楚辟爲巡官。六年﹐從令狐楚徙爲河東節度使巡官。開成二年﹝八三七﹞﹐登進士第。次年﹐入涇原節度使王茂元幕掌書記。四年﹝八三九﹞﹐授祕書省校書郎﹐調弘農尉。武宗會昌二年﹝八四二﹞﹐入爲祕書省正字。宣宗大中元年﹝八四七﹞。爲桂管觀察使鄭亞辟爲掌書記。次年﹐官尉﹑京兆尹掾曹。旋爲武寧軍節度使盧弘止辟爲判官。五年﹝八五一﹞﹐任太學博士﹑東川節度使判官。十年﹝八五六﹞﹐任鹽鐵推官。大中十二年﹐罷官還鄭州﹐旋卒。有《李義山詩集》《樊南文集》。《舊唐書》卷一九○下﹑《新唐書》卷二○三有傳。另參《玉溪生年譜會箋》《唐才子傳校箋》卷七。

李商隱作品二首﹐據明刻本《唐詞紀》錄存﹐參校蔣本《李義山詩集》﹑乾隆本《玉溪生詩集箋注》﹑叢刊本《才調集》﹑宋本《樂府詩集》﹑嘉靖本《萬首唐人絕句》。

【楊柳枝】

含煙惹霧悔依依。萬緒千條拂落暉。爲報行人休盡折﹐半畱相送半迎歸。﹝明刻本《唐詞紀》卷一﹞

【又】

暫憑樽酒送無そ。莫損愁眉與細腰。人世死前惟有別﹐春風爭擬惜長條。﹝明刻本《唐詞紀》卷六﹞

李玫

李玫﹝生卒年裏不詳﹞﹐文宗大和元年﹝八二七﹞習業於龍門天竺寺。屢舉不第﹐大中﹑咸通之後﹐與皇甫松等以文章稱。著有傳奇小說《纂異記》。事迹據《新唐書》卷五九《藝文志》《劇談錄》卷下﹑《太平廣記》卷三八八引《纂異記》《唐語林》卷二。案﹐《太平廣記》卷三一三《李玫》引《稽神錄》謂李玫天初﹝九○四﹞爲舒州倉官。因事涉神怪﹐未知是否屬實。若屬實﹐則李玫享年當在八十以上。

李玫作品一首﹐從明刻本《古今詞統》錄存﹝原題玉川叟﹞﹐參校談本《太平廣記》﹑耘經樓本《苕溪漁隱叢話》﹑月窗本《詩話總龜》﹑嘉靖本《萬首唐人絕句》﹑汪校本《唐詩品匯》﹑康熙本《全唐詩》。

【阿那曲】

春艸萋萋春水綠。野棠開盡飄香玉。繡嶺宮前白髮翁﹐猶唱開元太平曲。﹝明刻本《古今詞統》卷一﹞

盧肇

盧肇﹝生卒年不詳﹞﹐字子發﹐袁州宜春﹝今屬江西﹞人。武宗會昌三年﹝八四三﹞進士第一﹐筮仕爲鄂嶽節度使盧商從事。後江陵節度裴休﹑太原節度盧簡奏爲門吏。又嘗爲華州紇於公泉防禦判官。後入爲著作郎﹐遷倉部員外郎﹐充集賢院直學士。懿宗咸通初﹐除知歙州﹐移知宣州﹑池州﹑吉州。有集不傳。事迹據《雲溪友議》卷三﹑《太平廣記》卷一八二﹑《唐詩紀事》卷五五﹑《正徳袁州府誌》卷八。

盧肇作品一首﹐據嘉靖本《萬首唐人絕句》入錄。

【楊柳枝】

靑鳥泉邊艸木春。黃雲塞上是徵人。歸來若得長條贈﹐不憚風霜與苦辛。﹝《萬首唐人絕句》卷七三﹞

鄭符

鄭符﹝生卒年裏不詳﹞﹐字夢復。武宗會昌三年﹝八四三﹞﹐官祕書省校書郎﹐與段成式﹑張希復聯句唱和。事迹據《酉陽雜俎》續集卷五。

鄭符作品一首﹐據萬曆本《花艸粹編》錄存﹐參校津逮本《酉陽雜俎》﹑嶽本《類說》﹑洪本《唐詩紀事》﹑明刻本《唐詞紀》﹑康熙本《古今詞話》。

【閒中好】

閒中好﹐盡日松爲侶。此趣人不知﹐輕風度僧扉。﹝萬曆本《花艸粹編》卷一﹞

段成式

段成式﹝﹖﹣﹣八六三﹞﹐字柯古﹐其先臨淄鄒平﹝今屬山東﹞人﹐後客居荊州﹝今湖北江陵﹞。以父蔭入仕集賢院。武宗會昌三年﹝八四三﹞﹐任祕書郎﹐攺集賢學士﹐遷尙書郎。宣宗大中初﹐出爲吉州刺史。大中九年﹝八五五﹞﹐任處州刺史。後罷居襄陽。懿宗咸通初﹐爲江州刺史﹐入爲太常少卿。咸通四年﹝八六三﹞卒。有《酉陽雜俎》等。事迹參《舊唐書》卷一六七《段文昌傳》《新唐書》卷八九《段志玄傳》《酉陽雜俎》附方南生《段成式年譜》。

段成式作品五首﹐據萬曆本《花艸粹編》錄一首﹐參校津逮本《酉陽雜俎》﹑洪本《唐詩紀事》﹑嶽本《類說》﹑明刻本《唐詞紀》﹑康熙本《古今詞話》。另據明刻本《唐詞紀》錄四首﹐參校席本《段成式詩》﹑嘉靖本《萬首唐人絕句》。

【閒中好】

閒中好﹐塵務不縈心。坐對前窗木﹐看移三面陰。﹝萬曆本《花艸粹編》卷一﹞

【楊柳枝】

陌上河邊千萬枝。怕寒愁雨盡低垂。黃金オ短人多折﹐已恨東風不展眉。

【又】

玉樓煙薄不勝芳。金屋寒輕翠帶長。公子驊驑往何處﹐綠陰堪系紫遊韁。

【又】

微黃才綻未成陰。繡戶珠簾相映深。長恨早梅無賴極﹐先將春色出前林。

【又】

隋家堤上已成塵。漢將營邊不復春。只向江南並塞北﹐酒旗相伴惹行人。﹝以上明刻本四首《唐詞紀》卷一﹞

張希復

張希復﹝生卒年不詳﹞﹐字善繼﹐深州陸澤﹝今河北深縣﹞人。一作鎭州常山﹝今河北正定﹞人。登進士第。武宗會昌三年﹝八四三﹞﹐與段成式同官於祕書省。後官河南府士曹﹑集賢校理學士﹑員外郎。事迹據《樊川文集》卷七《牛公墓志銘並序》《酉陽雜俎》續集卷五﹑《舊唐書》卷一四九《張薦傳》《太平廣記》卷一八二《許道敏》。

張希復作品一首﹐據萬曆本《花艸粹編》錄存﹐參校津逮本《酉陽雜俎》﹑洪本《唐詩紀事》﹑明刻本《唐詞紀》﹑康熙本《古今詞話》。

【閒中好】

閒中好﹐幽磬度鐘遲。卷上論題肇﹐畫中僧姓支。﹝萬曆本《花艸粹編》卷一﹞

魚玄機

魚玄機﹝﹖﹣﹣八六八﹞﹐字幼微﹐一字蕙蘭﹐長安﹝今陜西西安﹞人。初爲補闕李億妾。咸通中出家爲長安咸宜觀女道士。與溫庭筠交遊﹐時有酬和。咸通九年﹝八六八﹞﹐以私刑笞死侍婢綠翹而爲京兆尹溫璋所殺。有《魚玄機詩》。事迹據《北夢瑣言》卷九﹑《太平廣記》卷一三○《綠翹》《唐詩紀事》卷七八﹑《唐才子傳校箋》卷八。

魚玄機作品一首﹐據明刻本《唐詞紀》錄存﹐參校宋本《文苑英華》。

【楊柳枝】

朝朝送別泣花鈿﹐折盡春風楊柳煙。願得西山無樹木﹐免教人作淚懸懸。﹝明刻本《唐詞紀》卷六﹞

薛能

薛能作品一首﹐據宋本《樂府詩集》錄存﹐參校毛本《薛許昌詩集》﹑嘉靖本《萬首唐人絕句》。

【楊柳枝】

狂似纖腰嫩勝綿﹐自多情態更誰憐。遊人不折還堪恨﹐拋向橋邊與路邊。﹝宋本《樂府詩集》卷八一﹞

髙駢

髙駢﹝八二一﹣﹣八八七﹞﹐字千里﹐幽州﹝今北京﹞人。家世禁衛﹐少習武﹐好文學﹐與諸儒交。嘗一矢射落二雕﹐人稱「落雕禦史」。後歷右神策軍都虞侯。懿宗咸通中﹐累官安南都護使兼諸道行營招討使。僖宗立﹐加中書門下平章事。拜劍南西川節度使。封燕國公﹐徙荊南節度使。光啟三年﹝八八七﹞﹐爲部將所殺。有集不傳。《舊唐書》卷一八二﹑《新唐書》卷二二四有傳。另參《唐詩紀事》卷六三。

髙駢作品一首﹐據明刻本《唐詞紀》錄存﹐參校叢刊本《才調集》。

【步虛詞】

靑溪道士人不識﹐上天下地鶴一隻。洞門深鎖碧窗寒﹐滴露研朱點周易。﹝明刻本《唐詞紀》卷一五﹞

胡曾

胡曾﹝生卒年不詳﹞﹐號秋田﹐長沙﹝今屬湖南﹞人﹐一作邵陽﹝今屬湖南﹞人。咸通中進士。後入蜀爲劍南西川節度使從事。僖宗乾符五年﹝八七八﹞﹐隨髙駢爲荊南節度使從事。有《詠史詩》集傳世。事迹據《唐才子傳校箋》卷八﹑趙淸永《胡曾考辧》﹝《文學遺產》一九八八年第五期﹞。

胡曾作品一首﹐據萬曆本《花艸粹編》錄存﹐參校叢刊本《新雕注胡曾詠史》﹑嘉靖本《萬首唐人絕句》﹑鮑本《鑑誡錄》﹑丁本《升庵詩話》。

【楊柳枝】

萬里長江一帶開﹐岸邊楊柳幾千栽。錦帆未落西風起﹐惆悵龍舟去不回。﹝萬曆本《花艸粹編》卷一﹞

裴鉶

裴鉶﹝生卒年裏不詳﹞﹐號谷神子﹐懿宗咸通中﹐爲靜海軍節度使髙駢掌書記﹐加侍禦史內供奉。僖宗乾符五年﹝八七八﹞﹐以禦史大夫爲成都節度副使。著有小說集《傳奇》。事迹據《新唐書》卷五九《藝文志》《唐詩紀事》卷六七﹐另參程毅中《唐代小說史話》第八章

。

裴鉶作品二首﹐據明刻本《詞品》《古今詞統》﹝原屬楊貴妃﹞各錄存一首﹐參校談本《太平廣記》﹑嘉靖本《萬首唐人絕句》。

【失調名】

五原分袂眞胡越。燕拆鶯離芳艸歇。年少煙花處處春﹐北邙空恨淸秋月。﹝《詞品》卷一﹞

【阿那曲】

羅袖動香香不已。紅蕖裊裊秋煙裏。輕雲嶺上乍搖風﹐嫩柳池邊初拂水。﹝明刻本《古今詞統》卷一﹞

武昌妓

武昌妓﹝生卒年不詳﹞﹐姓名不詳。僖宗乾符間武昌歌妓。事迹見《太平廣記》卷二七三引《抒情詩》《唐詩紀事》卷五八。

武昌妓作品一首﹐據明刻本《唐詞紀》錄存﹐參校談本《太平廣記》﹑洪本《唐詩紀事》。

【楊柳枝】

悲莫悲兮生別離﹐登山臨水送將歸。武昌無限新栽柳﹐不見楊花撲面飛。﹝明刻本《唐詞紀》卷六﹞

崔道融

崔道融﹝生卒年不詳﹞﹐荊州﹝今湖北江陵﹞人。唐末避亂居永嘉﹐自號東甌散人﹐於乾寧二年乙卯﹝八九五﹞自編所著《東浮集》十卷。以徵辟爲永嘉令。後避地入閩依王審知﹐以右補闕召﹐未赴任而卒。事迹據黃滔《唐黃先生文集》卷六《祭崔補闕道融》《直齋書錄解題》卷一七﹑《十國春秋》卷九五﹑《唐才子傳校箋》卷九。

崔道融作品一首﹐據嘉靖本《萬首唐人絕句》錄入﹐校以明刻本《唐詞紀》。

【楊柳枝詞】

霧煙搓一索春。年年長似染來新。應須喚作風流綫﹐系得東西南北人。﹝嘉靖本《萬首唐人絕句》卷四七﹞

吳融

吳融﹝﹖﹣﹣九○三﹞﹐字子華﹐越州山陰﹝今浙江紹興﹞人。昭宗龍紀元年﹝八八九﹞登進士第。爲韋昭度辟掌書記﹐隨軍討蜀。累遷侍禦史。乾寧二年﹝八九五﹞貶官。次年﹐召爲左補闕﹐以禮部郎中爲翰林學士﹐遷中書舍人。天復元年﹝九○一﹞﹐再遷戶部侍郎。三年﹐遷翰林學士承旨﹐卒。有《唐英歌詩》傳世。事迹見《新唐書》卷二○三本傳﹑《唐詩紀事》卷六八﹑《唐才子傳校箋》卷九。

吳融作品一首﹐據宋本《樂府詩集》錄入﹐參校嘉靖本《萬首唐人絕句》。

【水調】

鑿河千里走黃沙。浮殿西來動日華。可道新聲是亡國﹐且貪惆悵後庭花。﹝宋本《樂府詩集》卷七九﹞

羅隱

羅隱﹝八三三﹣﹣九一○﹞﹐本名橫﹐字昭諫﹐新城﹝今浙江富陽﹞人。屢舉進士不第。懿宗咸通十一年﹝八七○﹞﹐爲衡陽主簿。僖宗光啟三年﹝八八七﹞﹐依杭州刺史錢Α﹐爲錢塘縣令。歷祕書省著作郎﹑鎭海軍節度掌書記。天三年﹝九○六﹞﹐轉司勛郎中﹑充鎭海節度判官。後梁開平二年﹐授給事中。明年﹐遷鹽鐵發運使﹐同年十二月卒﹐年七十七。著有《甲乙集》《讒書》等﹐今人合輯爲《羅隱集》。事迹據沈崧《羅給事墓志》《吳越備史》卷一﹑《唐才子傳校箋》卷九。

羅隱作品二首﹐據丁本《升庵詩話》錄入﹐參校叢刊本《甲乙集》﹑叢刊本《才調集》﹑宋本《文苑英華》﹑嘉靖本《萬首唐人絕句》﹑萬曆本《花艸粹編》﹑鮑本﹑學津本《鑑誡錄》﹑月窗本《詩話總龜》﹑元本《新編古今事文類聚》。

【柳枝詞】

灞岸晴來送別頻。相偎相倚不勝春。自家飛絮猶無定﹐爭解垂絲絆路人。

【又】

一簇靑煙鎖玉樓。半垂欄畔半垂鉤。明年更有新條在﹐惱亂春風卒未休。﹝以上二首丁本《升庵詩話》卷一○﹞

崔公達

崔公達﹐《才調集》作崔公逵﹐《萬首唐人絕句》及《全唐詩》作崔公遠﹐唐女郎﹐《又玄集》等錄存其詩一首﹐余無考。

崔公達作品一首﹐據明刻本《古今詞統》錄存﹐參校江戶本《又玄集》﹑叢刊本《才調集》﹐嘉靖本《萬首唐人絕句》﹑洪本《唐詩紀事》。

【阿那曲】

晴天霜落寒風急。錦帳羅幃羞更入。秦箏不復續斷弦﹐回身掩淚挑燈立。﹝明刻本《古今詞統》卷一﹞

姚月華

姚月華﹝生卒年裏不詳﹞﹐唐女郎。隨父寓揚子江﹐與鄰舟書生楊達相遇﹐見其詩而愛之﹐遂相往來。事迹據《古今詞統》卷一。

姚月華作品二首﹐據明刻本《詞品》錄存﹐參校叢刊本《才調集》﹑嘉靖本《萬首唐人絕句》﹑汪校本《唐詩品匯》。

【阿那曲】

春艸萋萋春水綠。對此思君淚相續。羞將離恨付東風﹐理盡秦箏不成曲。

【又】

與君形影分胡越。玉枕經年對離別。登臺北望煙雨深﹐回身泣向寥天月。﹝以上一首明刻本《詞品》卷一﹞

【阿那曲】

梧桐葉下黃金井。橫架轆鱸牽素綆。美人初起天未明﹐手拂銀瓶秋水冷。

【又】

銀燭淸尊久延佇。出門入門天欲曙。月落星稀竟不來﹐煙柳鵲飛去。

司空圖

司空圖作品二十二首﹐據嘉靖本《萬首唐人絕句》錄二十一首﹐參校康熙本《唐音統簽》﹑丁本《升庵詩話》。另從明刻本《唐詞紀》錄一首。

【浪淘沙】

不必長漂玉洞花。曲中偏愛浪淘沙。黃河卻勝天河水﹐萬里縈紆入漢家。﹝嘉靖本《萬首唐人絕句》卷五六﹞

【楊柳枝﹟壽杯詞﹝十八首﹞】

樂府翻來占太平。風光無處不含情。千門萬戶喧歌吹﹐富貴人間只此聲。

【又】

撼晚梳空不自持。與君同折上樓時。春風還有常情處﹐系得人心免別離。

【又】

灞亭東去徹隋堤。贈別何須醉似泥。萬里往來無一事﹐便帆輕拂亂鶯啼。

【又】

臺城細仗曉初移。詔賜千官禊飲時。綠帳遠籠淸佩響﹐更曛晴日上龍旗。

【又】

桃源仙子不須誇。聞道惟栽一片花。何似浣紗溪畔住﹐綠陰相間兩三家。

【又】

偶然樓上卷珠簾。往往長條拂枕函。恰值小娥初學舞﹐擬偸金縷押春衫。

【又】

池邊影動散鴛鴦。更引微風亂繡牀。直待玉窗塵不起﹐始應金雁得成行。

【又】

稻畦分影向江村。憔悴經霜只半存。昨日流鶯今不見﹐亂螢飛出照黃昏。

【又】

客淚休沾漢水濱﹐舞腰羞殺漢宮人。狂風更與回煙帚﹐掃盡繁花獨占春。

【又】

遊人莫嘆易凋衰﹐長樂榮枯自有期。看取明年春意動﹐更於何處最先知。

【又】

昔年行樂及芳時。一上丹梯桂一枝。笑問江頭醉公子﹐饒君滿把麯塵絲。

【又】

渡頭殘照一行新。獨自依依向北人。莫恨程鄕千里遠﹐眼中從此故鄕春。

【又】

絮染輕枝雪未飄。小溪輕束帶危橋。鄰家女伴頻攀折﹐不覺回身翠翹。

【又】

處處縈空百萬枝。一枝枝好更題詩。隔城遠岫招行客﹐便與朱樓當酒旗。

【又】

錦城分得映金溝﹐兩岸年年引勝遊。若似松篁須帶雪﹐人間何處認風流。

【又】

日暖津頭絮已飛。看看還是送春歸。莫言萬緒牽愁思﹐緝取長繩系落暉。

【又】

大堤時節近淸明。霞襯煙籠繞郡城。好是梨花相映處﹐更勝松雪日初晴。

【又】

聖主千年樂未央。禦溝金翠滿垂楊。年年織作升平字﹐髙映南山獻壽觴。﹝以上十八首嘉靖本《萬首唐人絕句》卷五七﹞

【楊柳枝】

陶家五柳簇衡門﹐還有髙情愛此君。何處更添詩境好﹐新蟬欹枕每先聞。

【又】

數枝珍重醮滄浪。無限塵心暫免忙。煩暑若和煙露﹐便同佛手灑淸涼。﹝以上二首嘉靖本《萬首唐人絕句》卷七一﹞

【步虛詞】

阿母親教學步虛。三元長遣下蓬壺。云韶韻俗停瑤瑟﹐鸞鶴飛低拂寶鱸。﹝明刻本《唐詞紀》卷一五﹞

聶夷中

聶夷中﹝生卒年不詳﹞﹐字坦之﹐河南中都﹝今河南沁陽﹞人。懿宗咸通十二年﹝八七一﹞登進士第。授華陰尉。有集不傳。事迹據《唐詩紀事》卷六一﹑《唐才子傳校箋》卷九。

聶夷中作品一首﹐據明刻本《唐詞紀》錄存﹐參校宋本《樂府詩集》﹑嘉靖本《萬首唐人絕句》。

【烏夜啼】

眾烏各歸枝﹐烏烏爾不棲。還應知妾恨﹐故向綠窗啼。﹝明刻本《唐詞紀》卷一○﹞

王貞白

王貞白﹝生卒年不詳﹞﹐字有道。信州永丰﹝今江西廣丰﹞人。昭宗乾寧二年﹝八九五﹞登進士第。後調校書郎。以世亂﹐退居著書﹐不復仕進。事迹參《唐詩紀事》卷六七﹑《直齋書錄解題》卷一九﹑《唐才子傳校箋》卷一○。

王貞白作品三首﹐據明刻本《唐詞紀》錄存﹐參校宋本《文苑英華》﹑嘉靖本《萬首唐人絕句》﹑席本《段成式詩》。

【楊柳枝】

枝枝交影鎖長門。嫩色曾沾雨露恩。鳳輦不來春欲暮﹐空畱鶯語到黃昏。

【又】

水殿年年占早芳。柔條偏惹禦鑪香。而今萬乘多巡狩﹐輦路無陰綠艸長。

【又】

嫩葉初齊不耐寒。和風時拂玉闌干。君王去後曾攀折﹐泣雨傷春翠黛殘。﹝以上三首明刻本《唐詞紀》卷四﹞

韓偓

韓偓作品十一首﹐據王國維輯本《香奩詞》錄存﹐參校毛本﹑鈔本﹑吳本《香奩集》﹑康熙本《唐音統簽》﹑萬曆本《花艸粹編》﹑合璧本《詞的》。

【憶眠時】

憶眠時﹐春夢困騰騰。展轉不能起﹐玉釵垂枕稜。

【其二】

憶行時﹐背手挼金雀。斂笑慢回頭﹐步轉欄桿角。

【其三】

憶去時﹐向月遲遲行。彊語戲同伴﹐圖郎聞笑聲。

【生查子】

侍女動妝奩﹐故故驚人睡。那知本未眠﹐背面偸垂淚。

懶卸鳳凰釵﹐羞入鴛鴦被。時復見殘燈﹐和煙墜金穗。

【又】

秋雨五更頭﹐桐竹鳴騷屑。卻似殘春間﹐斷送花時節。

空樓雁一聲﹐遠屏燈半滅。繡被擁嬌寒﹐眉山正愁絕。﹝以下原有《浣溪沙》二首﹐已入正編。﹞

【謫仙怨】

春樓處子傾城﹐金陵狎客多情。朝雲暮雨會合﹐羅襪繡被逢迎。

華山梧桐相覆﹐蠻江豆蔻連生。幽歡不盡告別﹐秋河悵望平明。

【又】

一燈前雨落夜﹐三月盡艸靑時。半寒半暖正好﹐花開花謝相思。

惆悵空教夢見﹐懊惱多成酒悲。細袖不乾誰會﹐揉損聯娟淡眉。

【又】

此間靑艸更遠﹐不惟空繞汀洲。那里朝日才出﹐還應先照西樓。

憶淚因成恨淚﹐夢遊常續心遊。桃源洞口來否﹐絳節霓旌久畱。

【玉合】

羅囊繡﹐兩鳳凰。玉合雕﹐雙鸂鶒。中有蘭膏漬紅豆﹐每回拈著長相憶。長相憶﹐經幾春。人悵望﹐香氤氳。開緘不見新書迹﹐帶粉猶殘舊淚痕。

【金陵】

風雨瀟瀟。石頭城下木蘭橈。煙月迢迢。金陵渡口去來潮。自古風流皆暗銷。才魄妖魂誰與招。彩箋麗句今已矣﹐羅襪金蓮何寂寥。

【木蘭花】

絕代佳人何寂寞。梨花未發梅花落。東風吹雨入西園﹐銀綫千條度虛閣。

臉粉難勻蜀酒濃﹐口脂易印吳綾薄。嬌嬈意態不勝春﹐願倚郎肩永相著。﹝以上十一首王國維輯本《香奩詞》﹞

孫魴

孫魴﹝生卒年不詳﹞﹐字伯魚﹐南昌﹝今屬江西﹞人﹐一作樂安﹝今屬江西﹞人。唐末﹐詩人鄭谷避亂歸宜春﹐魴從之遊。後吳王楊行密據有江淮﹐魴往依之﹐與沈彬﹑李建勛結詩社唱和。南唐烈祖時﹐授宗正郎﹐卒。有集不傳。事迹據《江南野史》卷七﹑馬令《南唐書》卷一三﹑《十國春秋》卷三一本傳及《唐詩紀事》卷七一等。

孫魴作品十首﹐據宋本《樂府詩集》錄五首﹐校以康熙本《唐音統簽》。另從函海本《全五代詩》錄存五首。

【楊柳枝】

靈和風暖太昌春。舞綫搖絲向昔人。何似曉來江雨後﹐一行如畫隔遙津。

【又】

彭澤初栽五樹時。只應閒看一枝枝。不知天意風流處﹐要與佳人學畫眉。

【又】

暖傍離亭靜拂橋。入流穿檻綠搖搖。不知落日誰相送﹐魂斷千條與萬條。

【又】

春來綠樹徧天涯。未見垂楊未可誇。晴日萬株煙一陣﹐閒坊兼是莫愁家。

【又】

十首當年有舊詞。唱靑歌翠幾無遺。未曾得向行人道﹐不爲離情莫折伊。﹝以上五首宋本《樂府詩集》卷八一﹞

【又】

小眉初展綠條稠。露壓煙蒙不自由。莫是折來偏屬意﹐依稀相似是風流。

【又】

九衢春霽濕云凝﹐著地毿毿礙馬行。擬折無端拋又戀﹐亂穿來去羨黃鶯。

【又】

千樹陰陰蓋禦溝。雪花金穗思悠悠。先朝事後應無也﹐惟是荒根逐碧流。

【又】

搖蕩和風恃賴春。蘸樓遮路逐年新。顚狂絮落還堪恨﹐分外欺淩寂寞人。

【又】

暖催春促吐芳芽﹐伴雨從風處處斜。莫道元功無定配﹐不然爭得見桃花。﹝以上五首函海本《全五代詩》卷一八﹞

釋齊己

釋齊己﹝八六四﹣﹣九四三﹖﹞﹐本姓胡﹐名得生﹐自號衡嶽沙門﹐益陽﹝今屬湖南﹞人﹐一作長沙人﹝按唐益陽縣屬潭州長沙郡。稱齊己長沙人﹐當指其郡望﹞。七歲﹐居大潙山寺﹐詩句多出人意表﹐眾僧奇之﹐勸令落髮爲僧。久之﹐居長沙道林寺。後梁龍徳元年﹝九二三﹞﹐爲江陵龍興寺僧正。有《白蓮集》。《十國春秋》卷一○三有傳。另參孫光憲《白蓮集序》《宋髙僧傳》卷三○﹑《唐才子傳校箋》卷九﹑《中華文史論叢》一九八三年三期曹訊《齊己生卒年考證》。

齊己作品四首﹐據明刻本《唐詞紀》錄存﹐參校叢刊本《白蓮集》﹑宋本《樂府詩集》﹑嘉靖本《萬首唐人絕句》。

【楊柳枝】

鳳樓髙映綠陰陰。凝重多含雨露深。莫謂一枝柔軟力﹐幾曾牽破別離心。

【又】

低似中陶潛酒﹐軟極如傷宋玉風。多謝將軍繞營種﹐翠中閒卓戰旗紅。

【又】

髙僧愛此遮江寺﹐遊子傷殘露野橋。爭似著行垂上苑﹐碧桃紅樹對搖搖。﹝以上三首明刻本《唐詞紀》卷一﹞

【又】

館娃宮畔響廊前。依托吳王養翠煙。劍去國亡臺榭毀﹐卻隨紅樹噪秋蟬。﹝明刻本《唐詞紀》卷二﹞

陳陶

陳陶﹝生卒年不詳﹞﹐劍浦﹝今福建南平﹞人﹐南唐升元中﹐至南昌﹐將詣建康﹐聞宋齊邱秉政﹐自料不合﹐遂隱於南昌西山﹐白以詩酒爲事。事迹據《釣磯立談》《江南野史》卷八﹑馬令《南唐書》卷一五﹑陸遊《南唐書》卷七本傳。

陳陶作品十首﹐據嘉靖本《萬首唐人絕句》錄入﹐校以康熙本《唐音統簽》。

【水調詞﹝十首﹞】

黠虜迢迢未肯和。五陵年少重橫戈。誰家不結空閨恨﹐玉筋闌干妾最多。

【又】

羽管慵調怨別離。西園新月伴愁眉。容華不分隨君去﹐獨有妝樓明鏡知。

【又】

憶餞良人玉塞行。梨花三見換啼鶯。邊埸豈得勝閨閣﹐莫逞周弓過一生。

【又】

惆悵江南早雁飛。年年辛苦寄寒衣。徵人豈不思鄕國﹐只是皇恩未放歸。

【又】

水閣蓮開燕引雛。朝朝攀折望金吾。聞道磧西春不到﹐花時還憶故園無。

【又】

自從淸野戍遼東。舞袖香銷羅幌空。幾度長安發梅柳﹐節旄零落不成功。

【又】

長夜孤眠倦錦衾。秦樓霜月苦邊心。徵衣一倍裝綿厚﹐猶慮交河雪凍深。

【又】

瀚海長徵古別離。華山歸馬是何時。仍聞萬乘尊猶屈﹐裝束千嬌嫁郅支。

【又】

沙塞依稀落日邊﹐寒宵魂夢怯山川。離居漸覺笙歌懶﹐君逐嫖姚已十年。

【又】

萬里輪臺音信稀。傳聞移帳護金微。會須麟閣畱蹤迹﹐不斬天驕莫議歸。﹝以上十首《萬首唐人絕句》卷三五﹞

孟昶

孟昶作品一首﹐據萬曆本《花艸粹編》錄存﹐參校何本《竹坡詩話》﹑明鈔本《墨莊漫錄》﹑學津本《西溪叢話》﹑耘經樓本《苕溪漁隱叢話》。

【玉樓春】

○與花蕊夫人夜起﹝避暑摩訶池上﹞

冰肌玉骨淸無汗。水殿風來暗香滿。簾開明月獨窺人﹐欹枕釵橫雲鬢亂。

起來瓊戶啟無聲﹐時見疏星渡河漢。屈指西風幾時來﹐只恐流年暗中換。﹝萬曆本《花艸粹編》卷六﹞

徐鉉

徐鉉﹝九一六～九九一﹞﹐字鼎臣﹐原籍會稽﹝今浙江紹興﹞﹐其父移家廣陵﹝今江蘇揚州﹞﹐遂爲廣陵人。初仕吳爲校書郎。南唐元宗時﹐試知制誥﹐遷祠部郎中。又遷中書舍人。後主時﹐除禮部侍郎﹐歷尙書右丞﹑兵部侍郎﹑翰林學士﹑禦史大夫﹑吏部尙書。入宋後﹐爲太子率更令﹐歷左散騎常侍。淳化二年﹝九九二﹞卒﹐年七十六。有《徐騎省集》﹝一稱《徐文公集》﹞等。馬令《南唐書》卷二三﹑《宋史》卷四四一﹑《十國春秋》卷二八有傳。

徐鉉作品二十四首﹐據宋本《徐騎省集》及康熙本《全唐詩》錄入。

【柳枝詞﹝十二首﹞】

把酒憑君唱柳枝。也從絲管遞相隨。逢春只合朝朝醉﹐記取秋風落葉時。

【又】

南園日暮起春風。吹散楊花雪滿空。不惜楊花飛也得﹐愁君老盡臉邊紅。

【又】

陌上朱門柳映花。簾鉤半捲綠陰斜。憑郎暫駐靑驄馬﹐此是錢塘小小家。

【又】

夾岸朱闌柳映樓。綠波平幔帶花流。歌聲不出長條密﹐忽地風回見彩舟。

【又】

老大逢春總恨春。綠楊陰裏最愁人。舊遊一別無因見﹐嫩葉如眉處處新。

【又】

堤畔柳含煙。疑是陽和二月天。醉裏不知時節攺﹐漫隨兒女打秋千。

【又】

水閣春來乍減寒。曉妝初罷倚欄幹。長條亂拂春波動﹐不許佳人照影看。

【又】

柳岸煙昏醉裏歸。不知深處有芳菲。重來已見花飄盡﹐惟有黃鶯囀樹飛。

【又】

此處仙源不是遙。垂楊深處有朱橋。共君同過朱橋去﹐密映垂楊聽洞簫。

【又】

暫別揚州十度春。不知光景屬何人。一帆歸客千條柳﹐腸斷東風揚子津。

【又】

仙樂春來案舞腰。淸聲偏似傍嬌嬈。應緣鶯舌多情賴﹐長向雙成說翠條。

【又】

鳳笙臨檻不能吹。舞袖當筵亦自疑。惟有美人多意緒﹐解依芳態畫雙眉。﹝以上十二首宋本《徐騎省集》卷二﹞

【柳枝詞﹝十首﹞】

○座中應制

金馬詞臣賦小詩。梨園弟子唱新詞。君恩還似東風意﹐先入靈和蜀柳枝。

【又】

百艸千花共待春。綠楊顏色最驚人。天邊雨露年年在﹐上苑芳華歲歲新。

【又】

長愛龍池二月時。毿毿金綫弄春姿。假饒葉落枝空後﹐更有梨園笛裏吹。

【又】

綠水成文柳帶搖。東風初到不鳴條。龍舟欲過偏畱戀﹐萬縷輕絲拂禦橋。

【又】

百尺長條婉麯塵。詩題不盡畫難眞。憑君折向人間種﹐還似君恩處處春。

【又】

風暖雲開晚照明。翠條深映鳳皇城。人間欲識靈和態﹐聽取新詞玉管聲。

【又】

醉折垂楊唱柳枝。金城三月走金羈。年年爲愛新條好﹐不覺蒼華也似絲。

【又】

新春花柳競芳姿。偏愛垂楊拂地枝。天子偏教詞客賦﹐宮中要唱洞簫詞。

【又】

凝碧池頭蘸翠漣。鳳皇樓畔簇晴煙。新詞欲詠知難詠﹐說與雙成入管弦。

【又】

侍從甘泉與未央。移舟偏要近垂楊。櫻桃未綻梅先老﹐折得柔條百尺長。﹝以上十首宋本《徐騎省集》卷五﹞

【拋球樂】

歌舞送飛球﹐金觥碧玉籌。管弦桃李月﹐簾幕鳳凰樓。一笑千場醉﹐浮生任白頭。

【又】

灼灼桃花枝﹐紛紛度畫。不知紅燭下﹐照見彩球飛。借勢因期克﹐巫山暮雨歸。﹝以上二首康熙本《全唐詩》卷八九九﹞

李煜

李煜作品一首﹐據康熙本《古今詞話》錄存﹐參校朱本《南唐二主詞集》﹑劉本《南唐二主詞》﹑學津本《西溪叢話》﹑津逮本《邵氏聞見後錄》﹑明鈔本《墨莊漫錄》﹑金陵本《客座贅語》。

【柳枝】

風情漸老見春羞。到處芳魂感舊遊。多見長條似相識﹐彊垂煙穗拂人頭。﹝康熙本《古今詞話﹟詞話》上卷引《客座贅語》﹞

無名氏

無名氏作品二首﹐據明刻本《詞品》錄存﹐參校宋本《樂府詩集》﹑康熙本《全唐詩》﹑內府本《詞譜》。

【回紇】

陰山瀚海信難通。幽閏少婦罷裁縫。緬想邊庭徵戰苦﹐誰能對鏡冶愁容。久戍人將老﹐須臾變作白頭翁。

【石州】

自從君去遠巡邊。終日羅幃獨自眠。看花情轉切﹐攬涕淚如泉。一自離君後﹐啼多雙眼穿。何時狂虜滅﹐免得更畱連。﹝以上二首明刻本《詞品》卷一﹞

無名氏

無名氏作品一首﹐據明刻本《詞品》錄存﹐參校明刻本《古今詞統》。

【小秦王】

柳條金嫩不勝鴉。靑粉墻頭道韞家。燕子不來春寂寞﹐小窗和雨夢梨花。﹝明刻本《詞品》卷一﹞

無名氏

無名氏作品一首﹐據萬曆本《花艸粹編》錄存﹐參校宋本《樂府詩集》﹑明刻本《唐詞紀》﹑康熙本《全唐詩》。

【醉公子】

昨日春園飲﹐今朝倒接﹛難﹜。誰人扶上馬﹐不省下樓時。﹝萬曆本《花艸粹編》卷一﹞

無名氏

無名氏作品一首﹐據明刻本《唐詞紀》錄存﹐參校嘉靖本《萬首唐人絕句》﹑康熙本《全唐詩》。

【楊柳枝】

朝朝車馬如蓬轉﹐處處江山待客歸。若使人間少離別﹐楊花應合過春飛。﹝明刻本《唐詞紀》卷六﹞

無名氏

無名氏作品一首﹐據明刻本《唐詞紀》錄存﹐參校宋本《樂府詩集》﹑嘉靖本《萬首唐人絕句》﹑丁本《升庵詩話》﹑明刻本《詞品》。

【三臺詞】

雁門關上雁初飛。馬邑欄中馬正肥。日旰山西逢驛使﹐殷勤南北送徵衣。﹝明刻本《唐詞紀》卷八﹞

無名氏

無名氏作品一首﹐據明刻本《古今詞統》錄存﹝原屬薛濤﹞﹐參校談本《太平廣記》﹑洪本《唐詩紀事》。

【阿那曲】

玉漏聲長燈耿耿。東墻西墻時見影。月明窗外子規啼﹐忍使孤魂愁夜永。﹝明刻本《古今詞統》卷一﹞

無名氏

無名氏作品一首﹐據康熙本《詞鵠初編》錄存﹐參校宋本《樂府詩集》﹑嘉靖本《萬首唐人絕句》﹑康熙本《全唐詩》﹑內府本《歷代詩餘》。

【塞姑】

昨日盧梅塞口。整見諸人鎭守。都護三年不歸﹐折盡江邊楊柳。﹝康熙本《詞鵠初編》卷一﹞

無名氏

無名氏作品一首﹐據康熙本《古今詞話》錄存﹐參校叢刊本《才調集》﹑嘉靖本《萬首唐人絕句》。

【涼州歌】

一去遼陽系夢魂。忽傳徵騎到中門。紗窗不肯施紅粉﹐圖遣蕭郎問淚痕。﹝康熙本《古今詞話﹟詞話》上卷引《樂府衍義》﹞

無名氏

無名氏作品一首﹐據內府本《歷代詩餘》錄存﹐參校涵芬樓《說郛》本《洞微志》﹑陸本《歲時廣記》﹑康熙本《全唐詩》。

【踏陽春】

踏陽春。人間二月雨和塵。陽春踏盡秋風起﹐腸斷人間鶴髮人。﹝內府本《歷代詩餘》卷一﹞

無名氏

無名氏作品一首﹐據內府本《詞譜》錄存﹐參校宋本《樂府詩集》﹑康熙本《全唐詩》。

【柘枝引】

將軍奉命卽須行。塞外領彊兵。聞道烽煙動﹐腰間寶劍匣中鳴。﹝內府本《詞譜》卷一﹞

無名氏

無名氏四調三十三首大曲詞﹐據內府本《詞譜》錄存﹐參校宋本《樂府詩集》﹑嘉靖本《萬首唐人絕句》﹐相關作品則分別取校活字本《沈期集》﹑元刊本《王右丞集》﹑淩刻本《王摩詰詩集》﹑趙本《王右丞集箋注》﹑叢刊本《髙常侍集》﹑叢刊本《分門集注杜工部詩》﹑明刻本﹑活字本《韓君平集》﹑席本《韓君平詩集》﹑蔣本《李義山詩集》﹑乾隆本《玉溪生詩集箋注》﹑宋本《文苑英華》﹑康熙本《唐音統簽》﹑稗海本《雲溪友議》。

【水調歌﹝十一首﹞】

○第一

平沙落日大荒西。隴上明星髙復低。孤山幾處看烽火﹐壯士連營候鼓鼙。

○第二

猛將關西意气多。能騎駿馬弄周戈。金鞍寶鉸精神出﹐笛倚新翻水調歌。

○第三

王孫別上綠珠輪﹐不羨名公樂此身。戶外碧潭春洗馬﹐樓前紅燭夜迎人。

○第四

隴頭一段气長秋。舉目蕭條總是愁。只爲徵人多下淚﹐年年添作斷腸流。

○第五

交帶仍分影﹐同心巧結香。不應須換彩﹐意欲媚濃妝。

【入破第一】

白艸河邊一雁飛。黃龍關裏掛戎衣。爲受明王恩寵渥。從事經年不復歸。

○第二

滿城絲管日紛紛。半入江楓半入云。此曲只應天上有﹐人間能得幾回聞。

○第三

昨夜遙歡出建章﹐今朝綴賞度昭陽。傳聲莫閉黃金屋﹐爲報先開白玉堂。

○第四

日晚笳聲咽戍樓。隴云漫漫水東流。行人萬里向西去﹐滿目關山空恨愁。

○第五

十年一遇聖明朝。願對君王舞細腰。乍可當熊任生死﹐誰能伴鳳上雲霄。

○第六

閏燭無人影﹐羅屏有夢魂。近來音耗絕﹐終日望君門。

【涼州歌﹝五首﹞】

○第一

漢家宮裏柳如絲。上苑桃花連碧池。聖壽已傳千歲酒﹐天文更賞百僚詩。

○第二

朔風吹葉雁門秋﹐萬里煙塵昏戍樓。徵馬長思靑海北﹐胡笳夜聽隴山頭。

○第三

開篋淚沾濡。見君前日書。夜臺空寂寞﹐猶是子云居。

○排徧第一

三秋陌上早霜飛。羽獵平田淺艸齊。錦背蒼鷹初出按﹐五花驄馬餵來肥。

○第二

鴛鴦殿裏笙歌起﹐翡翠樓前出舞人。喚上紫微三五夕﹐聖明方壽一千春。

【伊州歌﹝十首﹞】

○第一

秋風明月獨離居。蕩子從戎十載余。徵人去日殷勤囑﹐歸雁來時數寄書。

○第二

彤闈曉辟萬鞍回。玉輅春遊薄晚開。渭北淸光搖艸樹﹐州南嘉景入樓臺。

○第三

聞道黃花戍﹐頻年不解兵。可憐閏裏月﹐偏照漢家營。

○第四

千里東歸客﹐無心憶舊遊。掛帆遊白水﹐髙枕到靑州。

○第五

桂殿江烏對﹐雕屏海燕重。只應多釀酒﹐醉罷樂髙鐘。

○入破第一

千門今夜曉初晴。萬里天河徹帝京。璨璨繁星駕秋色﹐稜稜霜气韻鐘聲。

○第二

長安二月柳依依。西出流沙路漸微。閼氏山上春光少﹐相府庭邊驛使稀。

○第三

三秋大漠冷溪山。八月嚴霜變艸顏。捲旆風行宵渡磧﹐銜枚電掃曉應還。

○第四

行樂三陽早﹐芳菲二月春。閏中紅粉態﹐陌上看花人。

○第五

君住孤山下﹐煙深夜徑長。轅門渡綠水﹐遊苑繞垂楊。

【陸州歌﹝七首﹞】

○第一

分野中峯變﹐陰晴眾壑殊。欲投人處宿﹐隔浦問樵夫。

○第二

共得煙霞逕﹐東歸山水遊。蕭蕭望林夜﹐寂寂坐中秋。

○第三

香气傳空滿﹐妝花映薄紅。歌聲天仗外﹐舞態禦樓中。

○排徧第一

樹發花如錦﹐鶯啼柳若絲。更逢歡宴地﹐愁見別離時。

○第二

明月照秋葉﹐西風響夜砧。彊言徒自亂﹐往事不堪尋。

○第三

坐對銀曉﹐停畱玉箸痕。君門常不見﹐無處謝前恩。

○第四

曙月當窗滿﹐徵人出塞遊。畫樓終日閉﹐淸管爲誰調。﹝以上三十二首內府本《詞譜卷四○﹞

卷六﹟惇煌作品﹝４３４首﹞

惇煌寫本歌辭作品﹐其性質難以確定或存在爭議者﹐以原寫卷爲底本﹐原捲失傳或未予公布者﹐則據今人著錄本校錄。凡據斯捲收錄一百零五首﹐據伯捲收錄三百零九首﹐據列一四五六號收錄一首﹐據吐魯番出土文書收錄二首﹐據羅振玉《惇煌零拾》收錄十七首﹐總計四百三十四首。除用斯捲﹑伯捲﹑及北京圖書館藏『鳥』字號﹑『周』字號等各種寫本影件校勘外﹐另參校今人主要校錄本及校勘成果有﹕郭沫若《卜天壽論語抄本後的詩詞雜錄》﹝簡稱郭錄﹞﹐饒宗頤《惇煌曲》﹝饒編﹞﹑《惇煌曲訂補》﹝饒補﹞﹐任二北《唐聲詩》《惇煌曲校錄》﹝校錄﹞﹐林玫儀《惇煌曲子詞證初編》﹝林編﹞﹐任半塘《惇煌歌辭總編》﹝總編﹞﹐陳慶浩《法忍抄本殘捲王梵志詩初校》﹝陳校﹞﹐黃徵《﹝惇煌歌辭總編﹞校釋商榷》﹝商榷﹞﹐項楚《﹝惇煌歌辭總編﹞匡補》﹝匡補﹞﹑《王梵志詩校注》﹝項注﹞。

【十二時﹝禪門十二時﹞】

夜半子。夜半子。眾生重重縈俗事。不能憚定自觀心﹐何日得悟眞如理。

豪彊富貴暫時間﹐究竟終歸不免死。非論我輩是凡夫﹐自古君王亦如此。

【其二】

雞鳴醜。雞鳴丑。不分年紀侵蒲柳。忽然明鏡照用看﹐頓覺紅顏不如舊。

頭鬢蒼茫面復皺﹐眼暗匡量漸加愁。不覺無常日夜催﹐卽看彊梁那可久。

【其三】

平旦寅。平旦寅。智惠莫與色爲親。斷除三障及三業﹐遠離六賊及六塵。

金玉滿室非是寶﹐忍辱最是無價珍。男子女人行此事﹐不染生死免沈淪。

【其四】

日出卯。日出卯。濁惡世界多煩惱。欲得當來證果因﹐棄捨榮華急修道。

隨時麻褐且充體﹐錦鋪羅衣莫將好。如來尙自入涅﹐凡夫宿業誰能保。

【其五】

食時辰。食時辰。六賊輪回不識珍。自恨長生閻浮提﹐恆爲怨魔會須勤。

眾生在俗須眼利﹐莫著沈淪守迷津。跋提河邊洗罪垢﹐菩提樹下證成眞。

【其六】

隅中巳。隅中巳。所恨流浪俱生死。法船𨿽達涅城﹐二鼠四蛇從後至。

人身猶如水上泡﹐無常煞鬼忽然至。三日病臥死臨頭﹐善惡二業終難避。

【其七】

正南午。正南午。人命猶如艸頭露。火急努力勤修補﹐第一莫貪自迷誤。

閻羅伺命難求囑﹐積寶淩天無用處。若其放慢似尋常﹐歷劫哀哉自身苦。

【其八】

日失未。日失未。眾生稟性惟求利。孰知猛火逼燃來﹐不解將身遠相避。

無心讀誦大乘經﹐執著慳貪懷思意。一朝無常死王催﹐騰身直入鑊湯裏。

【其九】

晡時申。晡時申。慈悲喜捨最爲眞。被他打罵恆忍辱﹐當來獲得菩提因。

皮骨肉體終莫惜﹐法水時時得潤身。一切煩惱漸輕微﹐解脫逍遙出六塵。

【其十】

日入酉。日入酉。觀看榮華實不久。劫石尙自化爲塵。富貴那能得長壽。

愚人不悟守迷津﹐專愛殺生並好酒。無常不肯與人期﹐地獄刀山長劫受。

【其十一】

黃昏戌。黃昏戌。冥路幽深暗如漆。牛頭獄卒把鐵杈。罪人一入無時出。

智者聞聲心膽驚﹐行人思量莫論失。欲得當來避險路﹐勤修般若波羅蜜。

【其十二】

人定亥。人定亥。罪福總是天曹配。善因惡業自相隨﹐臨渴掘井終難悔。

榮華恰似風中燭﹐眼裏貪色大癡昧。一朝冷落臥黃沙﹐百年富貴知何在。﹝以上十二首斯四二七卷﹞

【五更轉﹝維摩五更轉﹞】

一更初。一更初。醫王設教有多途。維摩權疾徙方丈﹐蓮花寶相坐街衢。

【其二】

二更淺。二更淺。金粟如來巧方便。室包乾像掌擎山﹐示有妻兒常厭患。

【其三】

三更深。三更深。釋迦演法語同音。聽聞隨類皆得解﹐觀根爲說稱人心。

【其四】

四更至。四更至。月面毫光千道起。有學無學萬餘人﹐助佛弘宣一大事。

【其五】

五更曉。五更曉。將明佛國先有兆。一蓋之中千土呈﹐十方世界俱能照。﹝以上五首斯二四五四卷﹞

【十二時】

平旦寅。了了輪回受苦辛。含全�����。意識參雜有數人。

【其二】

日出卯。令������。門外三車不用論﹐�������。

【其三】

食時辰。無明花發幾時新。�聲�����﹐隨運貪生恣苦因。

【其四】隅中巳。�������。故知擊浪風勢驚﹐�������。

【其五】

正南午。般若之船能救苦。�������﹐得達彼岸捨舟船。

【其六】

日失未。將知二境如��。�������﹐毀譽不動如須彌。

【其七】

晡時申。終取如來���。�������﹐火威停鑪���。

【其八】

日入酉。世諦榮華應不久。但拯無明不染心﹐則與諸佛爲心首。

【其九】

黃昏戌。自有心中如惠日。但知識得涅城﹐則是般若波羅蜜。

【其十】

人定亥。眾生久被無明蓋。一往沈淪苦海中﹐此度出離生死海。

【其十一】

夜半子。發願無明心不起。若知煩惱是菩提。則是火宅離生死。

【其十二】

雞鳴醜。故知佛性人人有。若知萬象悉皆空﹐則知佛性得成就。﹝以上十二首斯二六七九卷﹞

【五更轉﹝無相﹞】

一更淺。眾要諸緣何所遣。但依政觀且��﹐念念眞如方可顯。

【其二】

二更深。菩提妙理誓探尋。曠徹淸虛無去住﹐證得如如平等心。

【其三】

三更半。宿昔塵勞從此斷。先除過現未來因﹐伐諭成規超彼岸。

【其四】

四更遷。定惠雙行出蓋纏。了見色空圓淨體﹐潤如戒月瑩晴天。

【其五】

五更催。佛日凝然妙境開。超透四禪空寂處。相應一念見如來。﹝以上五首斯六○七七卷﹞

【五更轉﹝荷澤和尙五更轉﹞】

一更初。涅城裏見眞如。妄想是空非有實﹐不言爲有不言無。

非垢淨﹐離空虛。莫作意﹐入無餘。了性卽知當解脫﹐何勞端坐作功夫。

【其二】

二更催。知心無念是如來。妄想是空非有實﹐��山上不勞梯。

頓見境﹐佛門開。寂滅樂﹐是菩提。���燈恆普照﹐了見馨香無去來。

【其三】

三更深。無生��坐禪林。內外中間無處所﹐魔軍自滅不來侵。

莫作意﹐勿凝心。任自在﹐離思尋。般若本來無處所﹐作意何時悟法音。﹝以上三首斯六一○三卷﹞

【其四】

四更闌。�������。��共傳無作法﹐愚人造化數數般。

易不易﹐難不難。�礻殳似﹐本來禪。若悟剎那應卽見﹐迷時累劫暗中觀。

【其五】

五更分。淨體由來無我人。黑白見知而不染﹐遮莫靑黃寂不論。

了了見﹐的知眞。隨無相﹐離緣因。一切時中常解脫﹐共俗和光不染塵。﹝以上二首斯二六七九卷﹞

水鼓子�������﹐����看新圖。教坊因進翻來曲﹐�������無。

【其二】

降誕宮中呼萬歲﹐此時長慶退雲飛。銀臺門外多車馬﹐盡是公卿進禦衣。

【其三】

朝廷賞罰不逡巡﹐宣事書家出閣頻。當日進黃聞數紙﹐卽憑酬答有功人。

【其四】

中書奉敕當時行。盡集朝官入大明。遠國戎夷修下禮﹐聖朝天子得蕃情。

【其五】

內宴功臣有舊儀。會寧陳設是恩私。伶人奏語龍墀上﹐如說三皇五帝時。

【其六】

君王閒靜欲聽歌。西面銀臺課事多。恩澤不曾遣艸木﹐朝來三度進熹和。

【其七】

孔雀知恩無意飛。開籠任性在宮闈。裁人亦見輕羅錦﹐欲取金毛繡舞衣。

【其八】

寒更絲竹轉泠泠。月過猶殘色在庭。坐上司天封狀入﹐西方初見老人星。

【其九】

掖庭能織禦衣人。福尺襟衤闌盡可身。斗染��顏色好﹐水波紋裏隱龍鱗。

【其十】

秋月君王多獵去﹐飛龍����歸。承恩好馬香湯洗﹐猶恐輕塵污禦衣。

【其十一】

中使先����﹐春明樓上馬蹄聲。宮人各各懸弓箭﹐欲向君前斗��。

【其十二】

春天日色正光輝。欲得新鷹近眼飛。珠殿少風塵��﹐���上繡簾衣。

【其十三】

新候恩光日日臨。宮中咒願意皆深。嬪妃�����﹐綴著春人當背心。

【其十四】

上方外案收狐兔﹐教獵宮中貴在�。���君王�院﹐近聞中尉進花鷹。

【其十五】

春時��宴文王﹐弄戲千般賞��。移卻禦樓東畔屋﹐少陽宮裏鬥鷄場。

【其十六】

花開欲幸教坊時﹐桃��令隔宿知。聞出內家新舞女﹐翰林別進柘枝詞。

【其十七】

新殿中庭索柱�﹐府家躬進少書懷。﹝B112﹞開花展回頭望﹐金作闌干玉砌階。

【其十八】

美人背看內園中﹐猶自風流著褪紅。爲睹金鍼爭百艸。急行遣�玉瓏璁。

【其十九】

生衣勿進緊紋紗。當背�連一朵花。宣下當時休遣織﹐近來宮裏斷奢華。

【其二十】

日晚中人走馬來。宮門處處遣交開。傳聲亦過排軍使﹐祗候君王打獵回。

【其二十一】

新進橋瓦是黃檀。聞道朝來退玉鞍。不信匠人能巧取﹐天生曲處是龍盤。

【其二十二】

春天暖日會妃嬪。各各梳頭出樣新。鵲語下階爭跪拜﹐願令恩澤勝傍人。

【其二十三】

中國常依禮樂經。遠番無不進王庭。昆侖信物犀腰帶。盡是通天鳥獸形。

【其二十四】

美女承恩賜好梅﹐銀絲籠子不教開。宮棋贏得人將去﹐卻進君王道賭來。

【其二十五】

牡丹昨日吐深紅。移向新城殿院中。欲得且畱顏色好﹐每窠皆著碧紗籠。

【其二十六】

欲得藏鉤語少多﹐嬪妃宮女任相和。每朋一百人爲定﹐遣賭三千疋彩羅。

【其二十七】

兩朋髙語任爭籌。夜半君王與打鉤。恐欲天明催促漏﹐贏朋先起舞纏頭。

【其二十八】

批答封章不再尋﹐少年宣史稱君心。近來暗讀羲之帖﹐學得行書似翰林。

【其二十九】

內家供應萬般齊。無欲宮門使檢題。尙食爲盤三百面﹐引行先托一株犀。

【其三十】

隨他女伴賞春時。走下階來獨自遲。行把短紅毛拂子﹐弄鶯拋在百花枝。

【其三十一】

夜飲宮人總醉醒﹐起來逢下在中庭。金鑪排火珠簾外﹐每處眞獸形。

【其三十二】

盡喜秋時淨潔天。愛行尋徧繞宮泉。才人願得荷花弄﹐魚藻池頭爭上船。

【其三十三】

百司供擬甚紛紜。丹鳳重修了奏聞。明日禁兵階立仗﹐金鵝襖子賜將軍。

【其三十四】

寒光憔悴暖光繁。推歷今朝是歲元。宮裏玉釵長一尺﹐人人頭上戴春幡。

【其三十五】

先換音聲看打球。獨教菊部在春樓。不排次第排恩澤﹐把板宮人立上頭。

【其三十六】

寒食兩朋坊內宴﹐朝來排�爲淸明。飛龍更取�州馬﹐催促球場下踏城。

【其三十七】

不出閨闈三四年。捲簾惟見四時天。如今歌舞渾新去﹐爭得君王喚眼前。

【其三十八】

君王欲幸九成宮。便著羅衣換大紅。聞道教坊新逐鶻﹐莫交鸚鵡出金籠。

【其三十九】

琵琶輪撥紫檀槽。弦管初張調鼓髙。理曲徧來雙腋弱﹐教人把筋餵櫻桃。﹝以上三十九首斯六一七一卷﹞

【失調名﹝十二月歌﹞】

正月孟春春漸暄。狂夫壹別經數年。無端嫁得長徵婿﹐教妾尋常獨自眠。

【其二】

二月仲春春已熱。自別徵夫實難掣。徵人一去到三秋﹐黃鳥窗邊喚新月。也也也也。

【其三】

三月季春春遽暄。忽念遼陽愁轉難。賤妾思君腸欲斷。君何無行不歸還。

【其四】

四月孟夏夏漸熟。忽憶徵君無時節。妾今猶在舊日靜﹐君何不憶妾心竭。也也也也。

【其五】

五月仲夏夏盛熱﹐忽憶徵人愁更發。一步一望隴山東。忽見君�愁似結。

【其六】

六月季夏夏共同。妾亦情如對秋風。�容日日賓胡月﹐後園春樹���。

【其七】

七月孟秋秋已涼。寒雁南飛數萬行。賤妾思君腸欲斷﹐�����不�。

【其八】

八月仲秋秋已闌。日日愁君行路難。妾願秋胡速相見﹐�������。

【其九】

九月季秋秋欲末﹐忽憶徵君無時節。鴛鴦錦被冷如冰﹐與向將����。

【其十】

十月孟冬冬漸寒。今尙紛紛雪敷山。琴瑟別君盡進罷﹐愁君作客在��。

【其十一】

十一月仲冬冬嚴寒。幽閏獨坐綠窗前。戰袍緣何不開領﹐愁君肥瘦恐嫌寬。

【其十二】

十二月季冬冬極寒。晝夜愁君臥不安。枕函子無人見﹐忽憶徵君愁��。﹝以上十二首斯六○八卷﹞

【泛龍舟詞】

春風細雨沾衣濕﹐何時恍忽憶揚州。南至柳城新造口﹐北對蘭陵孤驛樓。回望東西二湖水﹐復見長江萬里流。白鶴雙飛出溪壑﹐無數江鷗水上游。﹝泛龍舟﹐遊江樂﹞。

【水調詞】

李江搖曳大川冥。天闕聲名發夢思。孤帷北望呈心遠﹐不及南山獻樹時。爲言無谷還逢谷﹐將作無山更有山。馬困時時索鞍揭﹐人乏往往投樹攀。

【樂世詞】

失羣孤雁獨連翩。半夜髙飛在月邊。霜多雨濕飛難進﹐借荒田一宿眠。﹝以上三首斯六五三七卷﹞

【十二時】夜半子。夜半子﹝下闕﹞

【其二】

雞鳴醜。雞鳴醜。寶積發心中夜後。啟問如來不獨行﹐五百之中爲上首。

天將曙﹐命無垢。與君今爲不請友。言談恐未成寶經﹐所以相印傳金口。

【其三】

平旦寅。平旦寅。毗耶長者半千人。俱持寶蓋來相詣﹐維摩托疾有其因。

從托疾﹐何所因。將明佛土有靈眞。料取世尊必問疾﹐從玆折伏大聲聞。

【其四】

日出卯。日出卯。聲聞弟子如來告。汝往維摩問因緣。出來皆說無詞報。

有何遇﹐無詞報。舍利林間豈爲道。含嗔元是大菩提﹐何時宴坐除煩惱。

【其五】

食時辰。食時辰。迦葉頭陀偏乞貧。須菩提持缽見居士﹐捨貧從富被呵嗔。

一從富﹐一從貧。兩皆住著心不勻。但知取食無髙下﹐自然卽是法眞身。

【其六】

隅中巳。隅中巳。文殊忽然承聖旨。往問維摩疾病因﹐相逢皆不談眞理。

談眞理﹐聞法喜。不來而來何屆此。二士法性元本同﹐無所從來復無至。

【其七】

正南午。正南午。文殊問疾維摩與。維摩問疾貪愛生﹐眾生疾損我還愈。

妄有疾﹐眞無愈。不要尋思始覺悟。本性元來無損增﹐祗爲迷途有言語。

【其八】

日失未。日失未。居士室中天女侍。聲聞神變不知他﹐舍利懷慚花不墜。

花不落﹐心有畏。無明相中妄生二。將知未曉法性空﹐滯此空花便爲恥。

【其九】

晡時申。晡時申。光明童子到城門。借問道場何所是﹐維摩報到直心人。

佛觀侍﹐阿難云。如來有疾要醫身。持缽乞乳呵令去﹐愼莫教他外道聞。

【其十】

日入酉。日入酉。須菩提解空不著有。尼乾是汝本來師﹐塵勞與魔共一手。

不著空﹐不住有。不斷貪嗔不離垢。不見佛僧可取食﹐若能如此無靜咎。

【其十一】

黃昏戌。黃昏戌。問疾還到阿那律。稽首推辭我不任﹐天眼不眞被呵叱。

維摩詰﹐問彌勒。一生受記何時得。未來未至不住今﹐正位之中無歇息。

【其十二】

人定亥。人定亥。湍波澄澄淸淨海。更不回流生死河﹐永別泥犁辭渴愛。

辭渴愛﹐歸妙海。取捨之心俱窒礙。不空不有不處中﹐若能如此眞三昧。﹝以上十二首斯六六三一卷﹞

【十二時﹝普勸四眾依教修行﹞】釋智嚴

雞鳴醜。雞鳴醜。曙色才能分戶牖。富者髙眠醉夢中﹐貧人已向塵埃走。

【其二】

或城隍﹐或村藪。波波各營構。下牀開眼是欺謾﹐舉意用心皆過咎。

【其三】

或刀尺﹐或秤斗。增減那容誇眼手。只知勞役有爲身﹐不曾戒約無厭口。

【其四】

喫鮏羴﹐飲Ο酒。業障癡心難化誘。也知寺裏講筵開﹐卻趁尋春玩花柳。

【其五】

命親鄰﹐屈朋友。撫掌髙歌飲Ο酎。爲言恩愛永團圓﹐將謂榮華不衰朽。

【其六】

妻子情﹐終不久。只是生存乍親厚。未容三日病纏綿﹐隈地憎嫌百般有。

【其七】

囑親情﹐托姑舅。房臥資財暗中袖。更若夫妻气不和﹐乞求得病誰相救。

【其八】

兄弟亡﹐男女幼。財物是他爲主首。每逢齋七尙推忙﹐更肯追修添福。

【其九】

平旦寅﹐天漸曉。鐘鼓滿城驚宿鳥。萬戶千門悉喧喧﹐九陌六街人浩浩。

【其十】

或公私﹐或營討。不揀髙低皆擾擾。一生多是聚眉愁﹐百年少見開顏笑。

【其十一】

只知生﹐不知老。憂活憂家常苦惱。不信頭中白髮生﹐憑君自把靑銅照。

【其十二】

火宅忙﹐何日了。朽樹臨崖看卽倒。只憂閒事不憂身﹐蹉跎不覺無常到。

【其十三】

葬荒郊﹐安宅兆。古柏寒松蔭荒艸。津梁險路一無憑﹐合眼沈淪三惡道。

【其十四】

大丈夫﹐自支料。不用交人再三道。七十歲人猶自稀﹐何須更作千年調。

【其十五】

莫任運﹐要思忖。也須自覓些些穩。如今一向爲生涯﹐前程將甚爲支準。

【其十六】

要慈悲﹐莫慳吝。小小違情但含忍。聽法聞經勉力爲﹐持齋念佛加精進。

【其十七】

今日言﹐是衷懇。萬計頭頭相接引。就中孤露要安存﹐切是臨危莫相損。

【其十八】

自知非﹐須識分。步步無常漸相近。自家身事自家修﹐別人誰肯相哀憫。

【其十九】

抱忠貞﹐行孝順。無利之談休話論。但將好事讓他人﹐早晚僂亻羅勝百鈍。

【其二十】

見師僧﹐要參問。莫慢身心須戒愼。信諭之人若到來﹐爲君雪出輪回本。

【其二十一】

日出卯。人浩浩。丹焰金煙生浩渺。才將曙色襯三山﹐漸曉微明光八表。

【其二十二】

動行人﹐飛宿鳥。初爍峯巒漸溪沼。生成萬物力能深﹐開坼千花功不小。

【其二十三】

利𨿽多﹐害不少。說著門徒須痛惱。能令淥發作蒼Υ﹐巧使紅顏成暮艸。

【其二十四】

孕者生﹐壽者夭。壯气英雄被侵老。古來美貌是潘安﹐誰免無常暗侵耗。

【其二十五】

上三皇﹐下四皓。潘嶽美容彭壽老。八元八俊葬丘陵。三傑三良掩荒艸。

【其二十六】

斗文才﹐逞詞藻。三篋五車何足討。盡推松柏有堅貞﹐也被消磨見枯槁。

【其二十七】

實愁人﹐麼生好。只有回心歸聖道。慈悲喜捨離慳貪﹐忍辱柔和除倨傲。

【其二十八】

少誅求﹐莫姦巧。業報總由心所造。但斷貪嗔及癡慢﹐便是如來無漏教。

【其二十九】

見善人﹐相仿效。利益之門須愛樂。貪財嗜色險人﹐也莫嫌他莫嘲笑。

【其三十】

自恬和﹐捨喧鬧。息意忘緣眞要妙。依前不攺舊時心﹐萬劫輪回何日了。

【其三十一】

食時辰﹐若時節。善女善男聽我說。不論店肆與人家﹐多是烹炮啖腥血。

【其三十二】

或豬羊﹐或魚鱉。盡向此時遭割。鰭鱗М落口猶開﹐肝肚攜來气全熱。

【其三十三】

或渾炮﹐或細切。盡逞無明恣餐啜。教他忍苦受刀砧﹐猶嫌不美情無悅。

【其三十四】

痛一般﹐命無別。爭不教他抱冤結。業鏡無情下待君﹐此時巧妙難分雪。

【其三十五】

閻魔王﹐親斷決。一一招當敢抵揭。不論銖兩總還他﹐如此相讎幾時歇。

【其三十六】

縱爲人﹐神气劣。知命多災形困忄。爭如蔬素遣饑腸﹐免被冤家隨後撮。

【其三十七】

況此身﹐如聚沫。終是無常歸壞滅。暫時光膩與肥充﹐兩日不安瘦如刮。

【其三十八】

中和年﹐閏三月。饑餓人民遞相殺。或是父子相窺圖。到此恩親皆斷絕。

【其三十九】

饑火侵﹐難制遏。道俗僧尼無揀別。若非尖刃陌心穿﹐卽是長槍胸上刂。

【其四十】

熱油澆﹐沸湯潑。號訴求其誰睬聒。貪饕之意若豺狼﹐惡毒之心似羅剎。

【其四十一】

我此言﹐眞實勸。只要人聞心攺徹。自玆直到佛涅﹐洗滌身心交淨潔。

【其四十二】

罪誰無﹐要猛烈。一懺直教如沃雪。求生浮土禮彌陀﹐九品花中常快活。

【其四十三】

隅中巳﹐時最善。勝事皆從此時辦。一是如來持缽時。二當大眾經行散。

【其四十四】

純陀供﹐香積飲。法會齋筵陳供獻。州州梵剎扣金鐘﹐處處道場排玉饌。

【其四十五】

或平安﹐或追薦。肅肅髙僧離竹院。起艸蔟成鸞鳳臺﹐霜箋鏤作蓮花碗。

【其四十六】

備果花﹐懸蓋傘。玉像金容光煥爛。神只之類沐珍羞﹐鴉鳥已來皆飽滿。

【其四十七】

利存亡﹐益家眷。凡是有求皆滿願。不惟禳卻萬般災﹐兼乃蠲除千戶難。

【其四十八】

賓頭盧﹐大羅漢。應供此時天下徧。如斯施設益羣生﹐總是如來巧方便。

【其四十九】

彌陀國﹐兜率院。要去何人爲障難。十齋八戒有功勞﹐六道三途無系絆。

【其五十】

佛法中﹐須用意。得此人身豈容易。若落邊方下賤中﹐佛道師僧永難值。

【其五十一】

難後人﹐須慶喜。百分之人無一二。幸於亂世遇彌陀﹐又喜殘年逢法會。

【其五十二】

學持齋﹐究經義。親近大乘生惠智。夜夜長燃照佛燈﹐朝朝勤換淹花水。

【其五十三】

念觀音﹐持勢至。一串數珠安袖裏。目前災難不能侵﹐臨終又如眠相睡。

【其五十四】

利益言﹐須切記。功果教君不虛棄。若非淨上禮彌陀﹐定向天宮禮慈氏。

【其五十五】

日南午。日南午。赫赫紅輪當萬戶。晦明緣隔淺深云﹐延促遊行南北路。

【其五十六】

奮金烏﹐迅玉兔。旋繞不離南贍部。潛移紅臉作桑楡﹐暗換靑絲爲柳絮。

【其五十七】

立三才﹐經萬古。多少英雄似狼虎。咸隨落日影魂銷﹐盡溺逝波無覓處。

【其五十八】

潘嶽容﹐石崇富。美媛四施並洛浦。死王誰怕鏡前花﹐煞鬼徒勞掌中舞。

【其五十九】

春復秋﹐旦復暮。攺變桑田易朝祚。三皇五帝總成空﹐四皓七賢皆作土。

【其六十】

虛幻身﹐無正主。假托眾緣成蔭聚。一朝緣散气歸空﹐又把形骸葬堆阜。

【其六十一】

母哭兒﹐兒哭母。相送松間幾千度。升沈瞥瞥似浮漚﹐來往憧憧如鎭戍。

【其六十二】

少顏回﹐老彭祖。前後𨿽殊盡須去。無常一件大家知﹐爭那人心不驚悟。

【其六十三】

減功夫﹐拋世務。勤聽彌陀親法宇。看看四大逼來時﹐何事安然不憂懼。

【其六十四】

泡幻形﹐豈堅固。一失人身難再遇。勸君取語早修行﹐剛程免受波吒苦。

【其六十五】

日失未。日失未。幻世浮生如夢寐。紅顏潛去沒人知﹐白髮暗來何處避。

【其六十六】

貧窮人﹐若布施。實是教他力難置。若是生涯幸且充﹐不解用心修善事。

【其六十七】

設深機﹐窺小利。恨不剜挑人腦髓。飽餐腥血飲杯觴﹐恣長無明生意气。

【其六十八】

少謙和﹐沒仁義。兄弟何曾如手臂。親生父母似閒人﹐未省晨昏略看侍。

【其六十九】

恣荒唐﹐逞奢侈。一日光陰半朝醉。思量能得幾多時﹐眼前便見成枯悴。

【其七十】

或腰疼﹐或冷痺。只道偶然乖攝理。尋求處士訪靈丹﹐囑他往還回藥餌。

【其七十一】

年命衰﹐災禍至。積漸纏綿難起止。蹉跎不遇善親情﹐勸殺豬羊祭神鬼。

【其七十二】

長冤家﹐招禍祟。轉轉前程不如意。門庭寥落管弦休﹐車馬稀疏往還棄。

【其七十三】

死魔來﹐相貌異。男女妻兒皆怖畏。七魄俄成北斗云﹐一身遽掩東流水。

【其七十四】

漫捶胸﹐徒下淚。前路茫茫沒依倚。爭如預自作津梁﹐免向三途永沈墜。

【其七十五】

晡時申﹐日將晏。殘景難畱如擊箭。不論貧富與公私﹐盡爲生涯走疲倦。

【其七十六】

役心神﹐失茶飲。溪壑之心何日滿。逢人只道沒功夫﹐何處更曾修福善。

【其七十七】

勸諸人﹐莫放慢。火宅驅忙無際限。別人喫物自家饑﹐功徳直須自家辦。

【其七十八】

莫多羅﹐覓閒散。廣置妻房多系絆。虛忙恰似采花蜂﹐自縛何殊蠶作繭。

【其七十九】

女若多﹐費綾絹。好物不可教覷見。紅羅帳上間銀泥﹐緋繡牀幃蹙金雁。

【其八十】

鳳凰篦﹐鸚鵡盞。枕妝函金花鈿。搬將送向別人家﹐任你耶娘賣家產。

【其八十一】

拜別時﹐日將晚。欲去佯尋詐悲戀。父邊螫咬覓零銀﹐母處含啼乞釵釧。

【其八十二】

得卽欣﹐阻卽怨。歡喜冤家相惱亂。去後搜尋房臥中﹐點檢生涯無一半。

【其八十三】

殺豬羊。修品饌。聚集親情作光顯。爲他男女受波吒﹐爭似隨時謀嫁遣。

【其八十四】

死到來﹐不相管。父母與他當苦難。思量眷屬暫同居﹐畢竟於身成大患。

【其八十五】

釋迦尊﹐巧方便。說出蓮花經八卷。火宅門外設三車﹐欲使門徒登彼岸。

【其八十六】

彊聞經﹐勤發願。煞鬼任君錢巨萬。直饒宅舍徧寰中﹐身謝得木頭三四片。

【其八十七】

著綺羅﹐掛綾絹。殮入棺中虛壞爛。分毫善事不曾修﹐實卽令人哀憫見。

【其八十八】

日入酉。日入酉。落照殘霞不長久。林間宿鳥亂分飛﹐路上歸人爭步走。

【其八十九】

罷治生﹐休運構。凡是工人悉停手。隨時飯了略ㄣ頭﹐曉鼓才明又依舊。

【其九十】

使府居﹐食香糗。須念樵農住山藪。旱澇忍苦自耕耘﹐美飯不曾沾一口。

【其九十一】

體單寒﹐面塵垢。火焙煙燻形黑瘦。你輩城隍聚落居﹐人間苦事須知有。

【其九十二】

遇淸平﹐永福。要者運來皆得就。不能知分感天恩﹐厭賤糧儲輕粟豆。

【其九十三】

養雞鵝﹐餵豬狗。雀鼠穿窬囤漏。撮來拋向糞堆頭﹐日蒸雨爛成蛆臭。

【其九十四】

拋擲多﹐損君壽。現世令人福不厚。或時種作遇風霜﹐縱得成苗多稗莠。

【其九十五】

嫌善人﹐親惡友。習狎薰蕕行乖醜。交關多使七成錢﹐糴糶無非兩般斗。

【其九十六】

年旣秋﹐漸蒲柳。起坐呻吟力衰朽。聞經業重睡昏昏﹐買肉腳輕行起走。

【其九十七】

齒漸疏﹐皮漸皺。行動元來一依舊。不須目前騁僂亻羅﹐波吒總在無常後。

【其九十八】

黃昏戌﹐有可說。鼓罷長街人不出﹐莫言遇夜得身閒﹐算錢徹曙猶啾喞。

【其九十九】

往還來﹐露妻室。半夜烹炮餐未畢。臺盤腳下酒滂沲﹐經像面前多碎骨。

【其一百】

醉昏昏﹐迷兀兀。將爲長年保安吉。忽然福盡欲乖張﹐寒暑交成臥有疾。

【其一百一】

死王來﹐去倉卒。前路茫茫黑如漆。業繩牽人鐵城中﹐萬櫃千箱阿誰物。

【其一百二】

捨華堂﹐埋土窟。一善不修身已卒。有親男女爲追齋﹐七分之中惟得一。

【其一百三】

若姑姨﹐或弟侄。一分之中也兼失。爭如少健自家修﹐閒來更念彌陀佛。

【其一百四】

淸信男﹐淸信女。聽我今朝相勸語。曩生曾早結緣來﹐此時方得相逢遇。

【其一百五】

戒身心﹐少嗔妒。遮莫身爲家長主。百般讒佞耳邊來﹐冤恨且爲含容取。

【其一百六】

行無傷﹐言有據。凡事酌量須得所。姿妝粉黛莫奢華﹐衣服綾羅須儉素。

【其一百七】

或子孫﹐或兒婦。衣食恩憐須徧布。丈夫慈善性恬和﹐兒女嬌癡輕誡諭。

【其一百八】

蘊賢和﹐作規矩。小大安存如子母。欲無口業免人嫌﹐兒大鑰匙分付與。

【其一百九】

自修行﹐辧前路。喫著殘年能幾許。更饒富似石崇家﹐誰免身爲墳下土。

【其一百十】

人定亥。人定亥。盡日驅馳夜方外。聚頭燈下飲杯觴﹐促膝盤中啜纖。

【其一百十一】

或公私﹐或買賣。陶染結交多聚會。終年迷醉長無明﹐肯信佛門堪倚賴。

【其一百十二】

縱發心﹐無忍耐。揀點師僧論過非。𨿽逢善境暫回心﹐忽遇違緣還卻退。

【其一百十三】

少蹉跎﹐老追悔。縱彊聞經筋力敗。將錢布施男女嗔﹐用物設齋妻子怪。

【其一百十四】

勸莫忙﹐教且待。方便意圖爲窒礙。何如少健自支分﹐莫交直到年衰邁。

【其一百十五】

眼目昏﹐耳沈聵。漸覺心神轉蒙昧。寢寐長逢過往人﹐神魂已入幽冥界。

【其一百十六】

後生時﹐恣癡愛。終日畱情聲色內。三科法上沒堅牢﹐五蔭形軀終破壞。

【其一百十七】

不聰明﹐少知解。啖食眾生結冤害。涅正路此時迷﹐生死病源何日瘥。

【其一百十八】

彌陀佛﹐功力大。能爲勞生除障蓋。猛拋家務且勤求﹐看看被送荒郊外。

【其一百十九】

夜半子。夜半子。時刻循環有終始。始終終始始還終﹐有世界來只如此。

【其一百二十】

死又生﹐生又死。出沒憧憧何日已。或前或後卽差殊﹐一例無常歸大地。

【其一百二十一】

夜旣闌﹐天似水。斗轉河回人整睡。有時卻坐艸堂中﹐悲見人間無限事。

【其一百二十二】

悲囚徒﹐牢獄裏。夜靜領來方拷捶。杖鞭繩縛苦難任﹐皮肉﹤疒﹥疼連骨髓。

【其一百二十三】

悲病人﹐久悴。四體沈沈難起止。牀頭一盞寂寥燈﹐枕畔兩行酸楚淚。

【其一百二十四】

悲孕婦﹐日將至。停燭焚香告天地。性命惟憂頃刻間﹐渾家大小專看侍。

【其一百二十五】

悲孤孀﹐沒依倚。發鬢茸茸雪相似。霜天寒夜自嗟吁﹐骨冷衣單多怨懟。

【其一百二十六】

悲行人﹐拋幼累。恨別愁明啼不寐。少妻燈下坐支頤﹐老母堂前愁嚙指。

【其一百二十七】

或富豪﹐或貧匱。各自前生緣果異。或藏艸舍避驚憂﹐或臥紅樓整沈醉。

【其一百二十八】

或佳期﹐或失意。聚散悲歡事難紀。思量一夜百千家﹐幾戶憂愁幾家喜。

【其一百二十九】

晝屬人﹐夜屬鬼。睡是人間之小死。身卽冥冥枕上眠﹐魂魄悠悠何處去。

【其一百三十】

夜復曉﹐曉復夜。晝夕遞遷何日罷。鏡中霜發逐時添﹐頰上桃花隨日謝。

【其一百三十一】

足軒車﹐多宅舍。蘭室屏幃純繡畫。一朝福盡死王來﹐生事落然難顧藉。

【其一百三十二】

善修心﹐惡要怕。眞不是虛言相誑訁。閻王未肯受分疏﹐煞鬼豈能容諂詐。

【其一百三十三】

火宅忙﹐須割捨。自古無常誰免者。暫寄浮生白日中﹐終歸永臥黃泉下。

【其一百三十四】

更擬講﹐日將西。計想門徒總待歸。念佛一時歸舍去﹐明日依時莫教遲。﹝以上一百三十四首伯二五○四卷﹞

【五更轉﹝太子五更轉﹞】

一更初。太子欲發坐尋思。柰知耶娘防守到﹐何時度得雪山川。

【其二】

二更深。五百个力士睡昏沈。遮取黃羊及車匿﹐朱鬃白馬同一心。

【其三】

三更滿。太子騰空無人見。宮裏傳聲悉達無﹐耶娘腸肝寸寸斷。

【其四】

四更長。太子苦行萬里香。一樂菩提修佛道﹐不藉你世上作公王。

【其五】

五更曉。大地上眾行道了。忽見城頭白馬蹤﹐則知太子成佛了。﹝以上五首伯二四八三卷﹞

【五更轉﹝南宗定邪正五更轉﹞】

一更初。妄想眞如不異居。迷則眞如是妄想﹐悟卽妄想是眞如。

念不起﹐更無餘。見本性﹐等空虛。有作有求非解脫﹐無作無求是功夫。

【其二】

二更催。大圓寶鏡鎭安臺。眾生不了攀緣病﹐由斯障閉心不開。

本自淨﹐沒塵埃。無染著﹐絕輪回。諸行無常是生滅﹐但觀寶相見如來。

【其三】

三更侵。如來智惠本幽深。惟佛與佛乃能見﹐聲聞緣覺不知音。

處山谷﹐住禪林。入空定﹐便凝心。一生還同八萬劫﹐只爲擔麻不重金。

【其四】

四更闌。法身體性不勞看。看則住心便作意﹐作意還同妄想摶。

放四體﹐莫攢頑。任本性﹐自觀看。善惡不思卽無念﹐無念無思是涅。

【其五】

五更分。菩提無住復無根。過去捨身求不得﹐吾師普示不忘恩。

施法藥﹐大張門。去障膜﹐豁浮雲。頓與眾生開佛眼﹐皆令見性免沈淪。﹝以上五首伯二五○四卷﹞

【五更轉】

一更初夜坐調琴。欲奏相思傷妾心。每恨狂夫薄行迹﹐一過拋人年月深。

【其二】

君自去來經幾春。不傳書信絕知聞。願妾變作天邊雁﹐萬里悲鳴尋訪君。

【其三】

二更孤帳理秦箏。若个弦中無怨聲。忽憶徵夫鎭沙漠﹐遣妾煩怨雙淚盈。

【其四】

當本只言今載歸。誰知一別音信稀。賤妾猶自娥月﹐一片貞心獨守空閨。

【其五】

三更寂寞取箜篌﹐嘆徵�����。�������﹐�������。

【其六】

爾爲君王效忠節﹐都緣名利覓封侯。願君早登丞相位﹐妾亦能孤守百秋。

【其七】

四更叢竹弄宮商。每恨賢夫在漁陽。池中比目魚遊戲﹐海鷗雙����。﹝以上七首伯二六四七卷﹞

【皇帝感﹝新集孝經十八章﹞】

新歌舊曲徧州鄕。未聞典籍入歌場。新合孝經皇帝感﹐聊談聖徳奉賢良。

【其二】

開元天寶親自注﹐詞中句句有龍光。白鶴靑鸞相間錯﹐連珠貫玉合成章。

【其三】

歷代已來無此帝﹐三教內外總宣揚。先注孝經教天下﹐又注老子及金剛。

【其四】

始皇無道焚燒盡﹐賴得仙人壁裏藏。拾得故文多損壞﹐孔生賡續巧相當。

【其五】

立身行道徳揚名。君臣父子禮非輕。事君盡忠事父孝﹐感得萬國總歡情。

【其六】

愛親行道普溫恭。他親亦與己親同。徳孝流行徧天下﹐刑於四海悉皆通。

【其七】

在上不驕何所危。制節謹度莫行非。一國之財不奢泰﹐費用約儉有何虧。

【其八】

上下無怨國中安。保其社稷鬼神歡。爲作宮室四時祭﹐容止可法得人觀。

【其九】

日月星辰天子服﹐藻火粉米度人衣。言滿天下無怨惡﹐先王禮服總須知。

【其十】

資父事母而愛同。夙興夜寐問溫恭。但能三者具備矣﹐聖人之教必流通。

【其十一】

�������﹐������通。皇帝親耕萬物熟﹐嘉禾合穗至今丰。

【其十二】

�������﹐�������。故能安親行孝道﹐揚名後世普天和。﹝以上十二首伯二七二一卷﹞

【其十三】

上說明王行孝道﹐下論庶俗事先親。儒教之中是第一﹐孝感天地動鬼神。

【其十四】

乾坤兩卦順陰陽。星辰日月耀三光。萬聖之中有一主﹐臣忠子孝在天王。

【其十五】

九經皓汗論今古﹐書契文字發殷湯。孔子曾參說五孝﹐講出開宗第一章

。

【其十六】

孝經宗祖仲尼居﹐孔子講說及諸徒。子弟總有三千數﹐達者惟有七十餘。

【其十七】

資於事父而愛君。先須孝養有一星。�������。夜五起莫生嗔。

【其十八】

故以孝順而別�﹐�������。保其祿位倉廩實﹐居官起職���。﹝以上六首據斯二八九卷補﹞

【十二時﹝聖教十二時﹞】

夜半子。摩耶夫人誕太子。步步足下生蓮花﹐九龍齊吐溫和水。

【其二】

雞鳴丑。昔日諸親本自有。黃羊車匿圈東西﹐不那千人自心有。

【其三】

平旦寅。太子因中是佛身。本有三十二相好﹐神通智惠異諸人。

【其四】

日出卯。出門忽逢病死老。卽知此戒正堪修﹐便是回心求佛道。

【其五】

食時辰。本性持戒斷貪嗔。不羨世間爲國主﹐爲求涅成佛因。

【其六】

隅中巳。庫藏金銀盡布施。憐貧卹老及慈悲﹐每有苦哉今日是。

【其七】

正南午。太子修行實辛苦。每日持齋一麻麥﹐捨卻慳貪及父母。

【其八】

日失未。太子神通實智惠。眉間放光照十方﹐救拔眾生出五趣。

【其九】

晡時申。太子廣開妙法門。降得魔王及外道﹐莎羅林裏見世尊。

【其十】

日入酉。閻浮提眾生難化誘。願求世尊陀羅尼﹐若有人聞誦持受。

【其十一】

黃昏戌。佛聞雙林無有失。阿難合掌白佛言﹐文殊來問維摩詰。

【其十二】

人定亥。十大弟子來懺悔。佛說西方淨土國﹐見聞自消一切罪。﹝以上十二首伯二七三四卷﹞

【十二時﹝學道十二時﹞】

夜半子。陰中眞如止。觀心超有無﹐寂然俱空理。

【其二】

雞鳴醜。實相離空有。但作不住觀﹐薰成無量壽。

【其三】

平旦寅。學道事須貧。了無卓錐地﹐會合涅因。

【其四】

日出卯。佛性處煩惱。正念知色空﹐可得菩提道。

【其五】

食時辰。勤息除我人。善了平等性﹐當證法王身。

【其六】

隅中巳。伏折內魔使。外境自然除﹐圓成調禦士。

【其七】

正南午。身中有淨土。澄心離斷常﹐佛性自然睹。

【其八】

日失未。識性如鼎沸。定惠圓三空﹐當成四無畏。

【其九】

晡時申。法性契於塵。善作無住相﹐生滅體爲眞。

【其十】

日入酉。色心應非久。內外若不安﹐覺道中爲首。

【其十一】

黃昏戌。須詮能所律。與般若相應﹐湛然離入出。

【其十二】

人定亥。蘊中眞如在。但悟八識源﹐自成七覺海。﹝以上十二首伯二九四三卷﹞

【十二時】

平旦寅。����未安身。奉勸有男須入學﹐莫言推道我家貧。

從小父娘���﹐到大僂亻羅必越人。縱然未得一官職﹐筆下方圓養二親。

【其二】

日出卯。�����衣巧。不言官職作曹司﹐天下相欽酒飲飽。

村坊每每人��﹐�������。人夫裏得輕行﹐紙筆在身當役了。

【其三】

食時辰。�������。���寧心莫慢﹐逢人禮則切須存。

�������﹐����用勝人。會得先賢經典義﹐何愁到處不安身。

【其四】

隅中巳。有子須交識文字。共人兩遞定英雄﹐把筆思惟獲道理。

遠近稱傳到姓名﹐遙聞談說人皆美。世人不敢苦欺陵﹐都爲文章有綱紀。

【其五】

正南午。讀書便是在身寶。髙官卿相在朝廷﹐幼時入學曾辛苦。

�������﹐�������。假如未遇在中間﹐時人豈敢來輕侮。

【其六】

日失未。����莫辭廢。然知日下涉劬勞﹐成名還有淩雲智。

�������﹐�������。他身若得髙官職﹐百里之成作偉器。

【其七】

晡時申。勸君交子勝畱銀。不見昔時勤學仕﹐衣錦還鄕朱買臣。

名播其傳天下說﹐揚名父母不及親。但交十年冬夏讀。不摟變作一貧人。

【其八】

日入酉。常行好事勸朋友。東捨遙呼去喫茶﹐西捨周流去飲酒。

�������﹐�������。羨他徳義美三端﹐遐方四海相知友。

【又】

黃昏戌。官職比來從此出。文章爭不多心學﹐有智勿令生愧悔。

【其二】

人定亥。先王典籍合敬愛。若能讀得百家書﹐萬劫千生名價在。

【其三】

夜半子。春榜卽寫才文字。朝廷以下騁詞章﹐萬个之中無有二。

【其四】

雞鳴醜。權隱在塵非長久。一朝肥馬衣輕裘﹐富貴榮華萬物有。﹝以上十二首伯二九五二卷﹞

【五更轉﹝南宗贊﹞】

一更長。一更長。如來智惠化中藏。不知自身本是佛﹐無明障蔽自慌忙。

了五蘊﹐體皆亡。滅六識﹐不相當。行住坐臥常注意﹐則知四大是佛堂。

【其二】

一更長。二更長。有爲功徳盡無常。世間造作應不及﹐無爲法會體皆亡。

入聖位﹐坐金剛。詣佛國﹐徧十方。但詣世界原貫一﹐決定得入於佛行。

【其三】

二更長﹐三更嚴。坐禪執定苦能甜。不信諸天甘露蜜﹐魔軍眷屬出來看。

諸佛教﹐實福田。持齋戒﹐得生天。生天終歸還墮落﹐努力回心趣涅。

【其四】

三更嚴。四更闌。法身體性本來禪。凡夫不念生分別﹐輪回六趣心不安。

求佛性﹐向裏看。了佛意﹐不覺寒。廣大劫來常不悟﹐今生作意斷慳貪。

【其五】

四更闌。五更延。菩提種子坐紅蓮。煩惱泥中常不染﹐恆將淨土共金顏。

佛在世﹐八十年。般若意﹐不在言。夜夜朝朝恆念經﹐當初求覓一言詮。﹝以上五首伯二九六三卷﹞

【五更轉】

一更初。少年光景暫時無。一世之間何足度﹐誰知四大是空虛。人皆恆作千年調﹐謂將不死鎭安居。有錢不解修功徳﹐沽酒買肉事凶粗。終日貪生不覺老﹐鬢邊白髮實難除。面上紅顏千道皺﹐腰疼脊曲項筋�。眼暗耳聾見不辧﹐頭風腦轉手專遇。口中牙齒並落盡﹐皮肉瘦損�身枯。出門入戶著弱杖﹐坐臥欲起覓人扶。村捨追隨不能去﹐親情故舊往還疏。丈夫一朝身如此﹐與死無別有何殊。

【其二】

二更分。閻浮眾生不可論。終日匆匆望富貴﹐誰先�業受饑貧。當時梳頭鏡裏照﹐如今一攏永無因。被他將衣面上蓋﹐合眼瞑瞑不解嗔。從你男女頭前哭﹐千呼萬喚耳不聞。腳著紙靴常不脫﹐眼索衣裳遮莫嗔。終歸不免深埋卻。﹝下缺﹞﹝以上二首伯二九七六卷﹞

【五更轉﹝太子入山修道贊﹞】

一更夜月涼。東宮見道場。幡花傘蓋日爭光。燒寶香。

【其二】

共奏天仙樂﹐龜玆弄宮商。美人無那手頭忙。聲繞梁。

【其三】

太子無心戀﹐閉目不形相。將身不作轉輪王。只是怕無常。

【其四】

二更夜月明。音樂堪人聽。美人纖手弄秦箏。貌輕盈。

【其五】

姨母專承事﹐耶輸相逐行。太子無心戀色聲。豈能聽。

【其六】

輪回三惡道﹐六趣在死生。從來攺卻這般名。只是換身形。

【其七】

三更夜已停。嬪妃睡不醒。美人夢裏作音聲。往往迎。

【其八】

出家時欲至﹐天王號作瓶。宮中聞喚太子聲。甚叮嚀。

【其九】

我是四天王﹐故來遠自迎。朱鬃便躡紫雲騰。夜逾城。

【其十】

四更夜已偏。乘雲到雪山。端身正坐向欲前。坐禪延。

【其十一】

尋思父王憶﹐每常姨母憐。耶輸憶我向門看。眼應穿。

【其十二】

便卽喚車匿﹐分付與衣冠。將吾白馬卻歸還。傳我言。

【其十三】

五更夜已交。帝釋度金刀。毀形落髮紺靑毫。鵲締巢。

【其十四】

牧牛女獻乳。長者奉香茅。誓當作佛苦海嶠。眉間放白毫。

【其十五】

日食一麻麥﹐六載受勤勞。因充果滿自逍遙。三界超。﹝以上十五首伯三○六五卷﹞

【十二時﹝法體十二時﹞】

平旦寅。洗足燒香禮世尊。胡跪虔誠齊發願﹐努力修取未來因。

【其二】

日出卯。憑案尋經傳聖教。過去之佛捨輪王﹐妻兒眷屬何須樂。

【其三】

食時辰。縱然被罵莫生嗔。徧體膿血流不盡﹐總是皮囊虛壞身。

【其四】

隅中巳。析時持齋莫貪利。暫時淸淨能護持。卽獲彌陀珍寶器。

【其五】

正南午。努力勤修存防護。六根之際用功夫﹐莫交外境來相誤。

【其六】

日失未。眾生須作出罪意。莫言出家空剃頭﹐不得隨風波浪去。

【其七】

晡時申。若能觀行最爲珍。一切善法從心起﹐十方諸佛不離身。

【其八】

日入酉。莫學渴鹿驅焰走。空走功夫滿波波﹐法水何時得入口。

【其九】

黃昏戌。智惠明燈暗中出。宮羅歸舍藏徳建﹐文殊方丈失銅鐘。

【其十】

人定亥。普勸眾生莫造罪。釋迦猶自入涅﹐豈有凡夫得長在。

【其十一】

夜半子。鎭向凡夫卽須去。不如聞早學禪師﹐一保之身莫空去。

【其十二】

雞鳴醜。四大之身應不久。剎那造罪卽無常﹐三逢地獄沒人救。﹝以上十二首伯三一一三卷﹞

【五更轉﹝禪師各作一更﹞】

一更淨坐觀剎那。生滅妄想徧娑婆。客塵煩惱積成劫﹐以劫除劫轉更多。

【其二】

二更淨坐息心神。諭若日月去浮雲。未識心時除妄想﹐只此妄想本來眞。

【其三】

眞妄元來同一體。一物兩名難合會。合會不二大丈夫﹐歷劫相隨今始解。

【其四】

三更淨坐入禪林。息妄歸眞達本心。本心淸淨五个物﹐只爲無物悉包融。

【其五】

包融一切含萬境﹐色空不異何相得。故知萬法一心生﹐卻將法財施一切。

【其六】

四更念定悟總持。無明海底取蓮藕絲。取絲出水花卽死﹐不取絲時花卽萎。

【其七】

二疑中間難啟會。勸君學道莫懈怠。念念精進須向前﹐菩提煩惱難了解。

【其八】

了解煩惱是癡人。心心數法不識眞。一物不念始合道﹐說卽得道是愚人。

【其九】

五更隱在五陰山。叢林斗暗侵半天。無明道師結跏坐﹐入定虛凝證涅。涅生死皆是幻﹐無有此岸非彼岸。

【其十】

三世共作一剎那﹐影現世間出三界。若人達此理眞如﹐行住坐臥皆三昧。﹝以上十首伯三四○九卷﹞

【破陣樂】哥舒翰

西戎最沐恩深。犬羊違背生心。神將驅兵出塞﹐橫行海畔生擒。石堡巖髙萬丈﹐雕窠霞外千尋。一喝盡屬唐國﹐將知應合天心。﹝伯三六一九卷﹞

【十二時】

夜半子。幹將造劍國無二。臣劍安在木松間。爲父報讎不惜死。

【其二】

雞鳴丑。子胥乃別梁王走。會稽山中逢赤眉﹐龍泉寶劍刀下吼。

【其三】

平旦寅。昔日巢父堯時人。許由不羨九州長﹐臨河洗耳不許臣。

【其四】

日出卯。五帝三皇元自巧。神農爲人辧五穀﹐涉歷山川嘗百艸。

【其五】

食時辰。夫子東行厄在陳。九曲明珠難可任﹐悔不桑間問女人。

【其六】

隅中巳。昔日秦王造地市。一心擬捉張子房﹐人死爲名復爲利。

【其七】

正南午。王莽殿前懸布鼓。路上行人皆來打﹐一心擬捉漢光武。

【其八】

日失未。荊軻報讎燕太子。不殺秦王爲仁義﹐如今反作秦地鬼。

【其九】

晡時申。齊晏𨿽小大國臣。二桃何爲殺三人﹐田疆接冶喪其身。

【其十】

日入酉。昔日秦坑能消酒。項王不取範增言﹐韓信投降漢王走。

【其十一】

黃昏戌。蕭何相國能造律。張良謀計無人過﹐韓信管兵不輸失。

【其十二】

人定亥。項伯投門都敬愛。項莊亻舞劍殺漢王﹐乃得張良救樊噲。

【十二時】

自從塞北起煙塵﹐禮樂詩書總不存。不見父兮子不子﹐不見君兮臣不臣。暮聞戰鼓雷天動﹐曉看帶甲似魚鱗。只是偸生時暫過﹐誰知久後不成身。願得再逢堯舜日﹐聖朝偃武卻修文。勤學不辭貧與賤﹐發憤長歌十二時辰。

平旦寅。少年勤學莫辭貧。君不見朱買臣未得貴﹐猶自行歌背負薪。

【其二】

日出卯。人生在世須臾老。男兒不學讀詩書﹐恰似園中肥地艸。

【其三】

食時辰。偸光鑿壁事殷勤。丈夫學問隨身實﹐白玉黃金未是珍。

【其四】

隅中巳。專心發憤尋詩史。每憶賢人羊角哀﹐求學山中並糧死。

【其五】

正南午。讀書不得辭辛苦。如今聖主召賢才﹐用爾中華長去武。

【其六】

日失未。暫時貧賤何羞恥。昔日相如未遇時﹐ゐ惶賣卜於廛市。

【其七】

晡時申。懸頭刺股是蘇秦。貧病卽令妻嫂行﹐衣錦還鄕爭拜秦。

【其八】

日入酉。金樽多瀉蒲桃酒。勸君莫棄失途人﹐結交承仕須朋友。

【其九】

黃昏戌。吟詩獨坐茅庵室。天子不將印信迎﹐誓隱山林終不出。

【其十】

人定亥。君子𨿽貧禮常在。松柏縱然經歲寒﹐一片貞心常不攺。

【其十一】

夜半子。莫言屈滯長如此。鴻鳥只思羽翼齊﹐點翅飛騰千萬里。

【其十二】

雞鳴醜。莫惜黃金結朋友。蓬蒿豈得久榮華﹐飄萬里隨風走。

【十二時﹝十二時行孝文﹞】

平旦寅。早起堂前參二親。處分家中送菽水﹐莫交父母喚聲頻。

【其二】

日出卯。立身之本須行孝。甘脆盤中莫使空﹐時時奉上知饑飽。

【其三】

食時辰。居家治務最須勤。無事等閒莫外宿﹐歸來勞費父娘嗔。

【其四】

隅中巳。忠孝之心不合二。竭力勤酬乳哺恩﹐自得名髙上史記。

【其五】

正南午。侍奉曾親莫辭訴。回乾就濕長成人﹐如今豈合論辛苦。

【其六】

日失未。在家行孝兼行義。莫取妻言兄弟疏﹐卻交父母流雙淚。

【其七】

晡時申。父母堂前莫動塵。縱有些些不稱意﹐向前小語善諮聞。

【其八】

日入酉。但願父母得長壽。身如松柏色堅貞﹐莫學愚人多飲酒。

【其九】

黃昏戌。下簾拂牀早交畢。安置父母臥髙堂﹐睡定然後抽身出。

【其十】

人定亥。父母年髙須報愛。但能行孝向尊親﹐亦得揚名於後代。

【其十一】

夜半子。孝養父母存終始。百年恩愛暫時間﹐莫學愚人不歡喜。

【其十二】

雞鳴醜。髙樓大宅安得久。常勸父母發慈心﹐孝傳題名終不朽。

【十二時】

夜半子。減睡還須起。端坐正觀心﹐掣卻無明被。

【其二】

雞鳴醜。側目看窗牖。明來暗自除﹐佛性心中有。

【其三】

平旦寅。發意斷貪嗔。莫令心散亂﹐虛度壹生身。

【其四】

日出卯。取鏡當心照。情知內外空﹐更莫生煩惱。

【其五】

食時辰。努力早出塵。莫念時時苦﹐會取涅因。

【其六】

隅中巳。火宅難居止。恆將敗壞身﹐漂流生死海。

【其七】

正南午。四大無梁柱。誰知假合身﹐萬物皆無主。

【其八】

日失未。造罪相連累。無常念念至﹐徒勞滿破費。

【其九】

晡時申。須見未來因。念身不久住﹐終歸一微塵。

【其十】

日入酉。觀身知不久。念念不離心﹐須臾恆在手。

【其十一】

黃昏戌。須臾歸暗室。每常在江中。不收亦不失。

【其十二】

人定亥。金烏早已攺。驅驅不暫停﹐萬物徒喪會。﹝以上四十八首伯三八二一卷﹞

【失調名】

當今皇帝聖明天。先倫面對玉階前。百僚羣臣呼萬歲﹐拜賀聖明天。旗幡隊伍﹐共日爭先。

【失調名】

乾符蓋帝光明年。從此我�出聖賢。福日百憑南山。滿口歌揚﹐情唱快活年。不管老少盡感歡。得見君王遑禮拜﹐恰似卉繞含延。﹝以上二首伯三九○六卷﹞

【皇帝感﹝新合千文皇帝感辭﹞】

帝詔四海贊諸賓。黃金滿屋未爲珍。難煞某乙無才學﹐且聽歌舞說千文。

【其二】

天實聖主明三教﹐追尋隱士訪才人。金聲玉管恆常妙﹐近來歌舞轉加新。

【其三】

禦注孝經先�唱﹐又談千文獻明君。一一總依書上說﹐不是歌裏滿座聽。

【其四】

天地玄黃辧淸濁﹐籠羅萬歲合乾坤。日月本來有盈昃﹐二十八宿共參辰。

【其五】

宇宙洪流不可測﹐節气相推秋復春。四時回轉如流電﹐燕去鴻來愁煞人。

【其六】

三年一閏是尋常。云騰致雨有風涼。暑往律移秋气至﹐寒來露結變成霜。

【其七】

形端表正自相身。四海知識總相親。禍因惡積行千里﹐福緣善慶滿鄕鄰。

【其八】

海水由來有鹹味﹐河水分流入建章。龍魚帶鱗潛戲水﹐鴛鴦刷羽遠遨翔。

【其九】

劍號巨闕七星文。珠稱夜光蛇報恩。菜重芥姜續所貴﹐李柰甚珍獻聖君。﹝以上九首伯三九一○卷﹞

【回波樂】

回波爾時大賊﹐不如持心斷惑。縱使誦經千卷﹐眼裏見經不識。不解佛法大意﹐徒勞排文數黑。頭陀蘭若精進﹐希望後世功徳。持心卽是大患﹐聖道何由可克。若悟生死之夢﹐一切求心皆息。﹝列一四五六號﹞

【三臺﹝十二月新詞﹞】

正月年首初春。��攺故迎新。李玄附靈求學﹐樹下乃逢子珍。項托柒歲知事﹐甘羅十二相秦。若無良妻解夢﹐馮唐寧得忠臣。

【其二】

二月遙望梅林﹐靑條吐葉﹝下缺﹞﹝以上二首卜天壽寫卷﹐據《吐魯番出土文書》﹞

【五更轉】

一更初。自恨長養枉生軀。耶娘小來不教授﹐如今爭識文與書。

【其二】

二更深。孝經一卷不曾尋。之乎者也都不識﹐如今嗟嘆始悲吟。

【其三】

三更半。到處被他筆頭算。縱然身達得官職﹐公事文書爭處斷。

【其四】

四更長。晝夜常如面向墻。男兒到此屈折地﹐悔不孝經讀一行。

【其五】

五更曉。作人已來教未了。東西南北被驅使﹐恰如盲人不見道。

【十二時】平旦寅。叉手堂前諮二親。耶娘約束須領受﹐檢校好惡莫生嗔。

【其二】

日出卯。情知耶娘漸覺老。子父恩深沒多時﹐遞戶相勸須行孝。

【其三】

食時辰。尊重耶娘生爾身。未曾孝養歸泉路﹐來報生中不可論。

【其四】

隅中巳。耶娘漸覺無牙齒。起坐力弱須人扶﹐飲食喫得些些子。

【其五】

正南午。董永賣身葬父母。天下流傳孝順名﹐感得織女來相助。

【其六】

日昃未。入門莫取外婿意。六親破卻不須論﹐兄弟惜他斷卻義。

【其七】

晡時申。孝養父母莫生嗔。第一溫言不可得﹐處分小語過於珍。

【其八】

日入酉。父母在堂少飲酒。阿世王不是人﹐殺父害母生禽獸。

【其九】

黃昏戌。五之人何處出。空裏喚向百街頭﹐惡業牽將不揀足。

【其十】

人定亥。世間父子相憐愛。憐愛亦得沒多時﹐不保明朝阿誰在。

【其十一】

夜半子。獨坐思維一段事。縱然妻子三五房﹐無常到來不免死。

【其十二】

雞鳴醜。敗壞之身應不久。縱然子孫滿山河﹐但是恩愛非前後。﹝以上十七首《惇煌零拾》本﹞

江采蘋

江采蘋﹐唐開元中被選入宮﹐大見寵幸。性喜梅﹐玄宗名之曰「梅妃」。會楊玉環入宮﹐寵愛日奪。安史亂起﹐不知所終。見無名氏《梅妃傳》。

江采蘋詞一首﹐據明刻本《唐詞紀》附錄入。

【一斛珠】

柳葉雙眉久不描。殘妝和淚污紅綃。長門盡日無梳洗﹐何必珍珠慰寂寥。﹝明刻本《唐詞紀》卷四﹞

崔懷寶

崔懷寶﹐玄宗天寶十三載﹝七五四﹞路遇教坊第一箏手薛瓊瓊﹐一見傾心。因樂供奉楊羔引見﹐瓊瓊隨其私奔。後懷寶調補荊南司錄。事發﹐被收赴闕。因楊貴妃求情獲赦﹐制賜瓊瓊與懷寶爲妻。見《歲時廣記》卷一七引《麗情集》。

崔懷寶詞一首﹐據陸本《歲時廣記》附錄入。

【憶江南】

平生無所願﹐願作樂中箏。得近玉人纖手子﹐砑羅君上放嬌聲。便死也爲榮。﹝陸本《歲時廣記》卷一七引《麗情集》﹞

張果老

張果老﹐原名張果。武則天時隱於中條山﹐往來汾﹑晉間。時人傳其有長年祕術﹐自云年已數百歲。玄宗開元二十一年﹝七三三﹞﹐應召入東都。玄宗欲以玉眞公主降之﹐爲其所拒。賜號通玄先生。後歸恆山。後世列爲八仙之一﹐稱張果老。《舊唐書》卷一九一﹑《新唐書》卷二○四有傳。另參《浦江淸文錄﹟八仙考》。

張果老詞一首﹐乃元人依托。玆據道藏本《鳴鶴餘音》附錄入。

【水仙子】

駝腰曲脊六旬髙。皓首蒼髯年紀老。雲遊走徧紅塵道。駕白雲驢馱髙。

向越州城﹐壓倒石橋柱一條。斑竹杖﹐穿一領粗布袍。也曾醉赴蟠桃。﹝道藏本《鳴鶴餘音》卷八﹞

韓湘子

韓湘子﹐傳說中八仙之一。傳說卽韓愈侄孫韓湘﹝七九五﹣﹣﹖﹞。湘字北渚﹐一字淸夫﹐河南河陽﹝今河南孟縣﹞人。穆宗長慶三年﹝八二三﹞登進士第。授校書郎。爲江西從事。官至大理丞。後得道成仙﹐稱韓湘子。見韓若云《韓仙傳》。另參《唐才子傳校箋》卷六﹑《浦江淸文錄﹟八仙考》。

韓湘子詞一首﹐乃元人依托。玆據道藏本《鳴鶴餘音》附錄入。

【水仙子】

藥鑪經卷作生涯。不戀王侯宰相家。亂紛紛瑞雪藍關下。凍傷韓相馬。

半空中亂糝長沙。黑騰騰﹐彤雲布﹐冷颼颼。風又括﹐山頂上開花。﹝道藏本《鳴鶴餘音》卷八﹞

藍采和

藍采和﹐傳說中八仙之一。常衣破藍衫﹐一腳著靴﹐一腳跣行﹐手持大拍板行歌於城市乞索。周遊天下﹐數十年顏狀如故。後踏歌於濠梁間酒樓﹐乘醉升空而去。見沈汾《續仙傳》卷上。

藍采和詞一首﹐乃元人依托﹐玆據道藏本《鳴鶴餘音》附錄入。

【水仙子】

西風寬舞綠羅袍。每日階前沈醉倒。頭邊歪裹烏紗帽。金錢手內拋。

鬥爭奪忙殺兒曹。狂歌唱﹑檀板敲。子是待﹑要樂樂淘淘。﹝道藏本《鳴鶴餘音》卷八﹞

鍾離權

鍾離權﹐號云房先生。傳說中八仙之一。傳說其初仕五代石晉朝中郎將﹐統兵出戰西北吐蕃﹐因兵潰逃入山谷﹐遇異人得道成仙。後度呂洞賓於終南山。見明黃魯曾《鍾呂二仙傳》。另參《唐詩紀事》卷七○﹑《唐才子傳》卷一○﹑《浦江淸文錄﹟八仙考》

鍾離權詞一首﹐乃元人依托。玆據道藏本《鳴鶴餘音》附錄入。

【水仙子】

超凡入聖漢鍾離。沈醉誰扶下玉梯。扇圈一部胡須力。絳雲般紅肉皮。

做伴的是茶藥琴棋。頭綰著雙﹛髟查﹜髻。身穿著百衲衣。曾赴閬苑瑤池。﹝道藏本《鳴鶴餘音》卷八﹞

呂巖

呂巖﹐字洞賓﹐號純陽子﹐世稱回仙﹐傳說中八仙之一。京兆﹝今陜西西安﹞人﹐一說爲河中﹝今山西永濟﹞人。唐徳宗時湖南觀察使呂渭孫﹑海州刺史呂讓子。唐末累舉進士不第﹐因遊華山﹝一說隱於終南山﹞﹐得道成仙。其人其事乃宋人依托。見《苕溪漁隱叢話》後集卷三八﹑《詩話總龜》前集卷四六。另參《浦江淸文錄﹟八仙考》。

呂巖詞﹐皆爲宋以後人依托。本編主要附錄宋元人依托之呂巖詞。其中有作者姓氏可考而被誤收誤題作呂巖之詞﹐則只列考辧說明﹐而不沿正編之例先列存目再附錄原作。玆從道書本《純陽呂眞人文集》錄四十九首﹑寶顏本《金丹詩訣》錄三首﹑道藏本《鳴鶴餘音》錄九十七首﹑道藏本《三極至命筌蹄》錄一首﹑道藏本《純陽帝君神化妙通紀》錄三首﹑涵芬樓本《夷堅丁志》錄一首﹑適園本《湖海新聞夷堅續志》錄一首﹑成化本《揚州瓊華集》錄一首﹑萬曆本《花艸粹編》錄一首﹑明刻本《唐詞紀》錄一首﹑康熙本《全唐詩》錄三首﹐計一六一首。

【漁父詞十八首】

○入定

閉目藏眞神思凝﹐杳冥中裏見吾宗。無邊畔﹐迥朦朧。玄景觀來覺靜空。

○初九

大道從來屬自然。空堂寂坐守機關。三田寶﹐鎭長存。赤帝分明坐廣寒。

○玄用

日月交加曉夜奔。昆侖頂上定乾坤。眞鏡裏﹐實堪論。紅霞曉寂門。

○神效

恍惚擒來得自然。偸他造化在其間。神鼎內﹐火烹煎。盡歷陰陽結作丹。

○沐浴

卯酉門中作用時。赤龍時蘸玉淸池。云薄薄﹐雨微微。看取嬌容露雪肌。

○延壽

子午常餐日月精﹐玄關門戶啟還扃。長如此﹐過平生。且把陰陽仔細烹。

○瑞鼎

會合都從戊己家。金鉛水汞莫須誇。只此物﹐結丹砂。反覆陰陽色轉華。

○活得

位立三才屬五行。陰陽合處便相生。龍飛踴﹐虎狂獰。吐个神珠各戰爭。

○燦爛

四象分明八卦周。乾坤男女論綢繆。交會處﹐更嬌羞。轉覺情深玉體柔。

○鏈質

運本還元於此尋。周流金鼎虎龍吟。身不老﹐俗難侵。貌返童顏骨變金。

○神異

還返初成立變童。瑞蓮開處色輝紅。金鼎內﹐迥朦朧。換骨添筋處處同。

○知路

那个仙經述此方。參同大易顯陰陽。須窮取﹐莫顚狂。會者名髙道自昌。

○朝帝

九轉功成數盡乾﹐丹鑪撥鼎見金丹。餐餌了﹐別塵寰。足躡靑雲突上天。

○方契理

舉世人生何所依﹐不求自己更求誰。絕嗜欲﹐斷貪癡。莫把神明暗裏欺。

○自無憂

學道初從此處修﹐斷除貪愛別嬌柔。長守靜﹐處深幽。服气飡霞飽卽休。

○作甚物

貪貴貪榮逐利名。追遊醉後戀歡情。年不永﹐代君驚。一報身終那里生。

○疾瞥地

萬劫千生得个人。須知先世種來因。速覺悟﹐出迷津。莫使輪回受苦辛。

○常自在

閉目尋眞眞自歸。玄珠一顆出輝輝。終日玩﹐莫拋離。莫使閻王遣使追。

【夢江南﹝詞十一首﹞】

淮南法。淮南法。秋石最堪誇。位應乾坤白露節﹐象移寅卯紫河車。子午結朝霞。

【又】

王陽術﹐王陽術﹐得祕是黃芽。萬蕊初生將此類﹐黃鐘應律始歸家。十月定君誇。

【又】

黃帝術﹐黃帝術﹐玄妙美金華。玉液初凝紅粉見﹐乾坤覆載暗交加。龍虎變成砂。

【又】

長生術﹐長生術﹐玄要補泥丸。彭祖得之年八百﹐世人因此轉傷殘。誰是識陰丹。

【又】

陰丹訣﹐陰丹訣﹐三五合玄圖。三八應機堪采運﹐玉瓊回首免榮枯。顏貌勝凡姝。

【又】

長生術﹐長生術﹐初九祕潛龍。愼勿從髙宜作客﹐丹田流注气交通。耆老反嬰童。

【又】

修身客﹐修身客﹐莫誤入迷津。气術金丹傳在世﹐象天象地象人身。不用問東鄰。

【又】

還丹訣﹐還丹訣﹐九九最幽玄。三性本同一體內﹐要燒靈藥切靈鉛。尋得是神仙。

【又】

長生藥﹐長生藥﹐不用問他人。八卦九宮看掌上﹐五行四象在人身。明了自通神。

【又】

學道客﹐學道客﹐修養莫遲遲。光景斯須如夢裏﹐還丹粟粒變金姿。死去莫回歸。

【又】

治生客﹐治生客﹐審細察微言。百歲夢中看卽過﹐勸君修煉保尊年。不久是神仙。﹝以上二十九首道書本《純陽呂眞人文集》卷七﹞

【西江月】

著意黃庭歲久﹐畱心金碧年深。爲尢白鬢相侵。仙訣朝朝討尋。

祕要俱皆覽過﹐神仙奧旨重吟。至人親指水中金。不負平生至性。

【又】

任是聰明志士﹐常迷東竈黃庭。參同大易事分明。不曉如醉難醒。

若遇髙人指引﹐都來不費功程。北方坎子是金精。認得黃芽方盛。

【又】

世有學人無數﹐愚癡妄意如麻。鉛汞錯認結爲砂。運火如覓黃芽。

千日虛勞心力﹐人人盡破其家。眞鉛似火本無瑕。將鳳欲比狂鴉。

【又】

至道不煩不遠﹐至人只在目前。淮王煉石得衝天。漢世已經千年。

全在低心下人﹐事該緣分偶然。安鑪致數盡周圓。須得汞去投鉛。

【又】

聽說金公兩字﹐何物喚作金孫。尋枝尋葉必知根。無智便乃心昏。

若用凡鉛爲體﹐都來少魄無魂。水銀漸結必難存。祕訣要處誰論。

【又】

眞假兩般玄字﹐金公所料重遺。凡鉛縱與嶽山齊。不肯假與金妻。

聽說眞鉛住處﹐他家跳在深溪。兩情恩愛事因媒。義重爭敢東西。

【又】

水火運來周歲﹐四六勿錯如初。水多火少失功夫。勝地方始安鑪。

直須認鼎與藥﹐卻如雞子無殊。內黃外白結凝酥。一顆圓明汞珠。

【又】

彼此離於生處﹐火遭水破驚忙。分身各自擬深藏。半路再遣蕭郎。

夫爲無衣裹體﹐妻因水浸衣黃。丙丁甲乙有形相。剛遣令合陰陽。

【沁園春】

七返還丹﹐在我先須﹐煉己待時。正一陽初動﹐中宵漏永﹐溫溫鉛鼎﹐光透簾幃。造化爭馳﹐虎龍交媾﹐進火工夫猶鬥危。曲江上﹐看月華瑩靜﹐有个烏飛。

當時。自飲刀圭。又誰信無中養就兒。辧水源淸濁﹐木金間隔﹐不因師指﹐此事難知。道要玄微﹐天機深遠﹐下手忙修猶太遲。蓬萊路﹐待三千行滿﹐動步雲歸。

【卜算子】

心空道亦空﹐風靜林還靜。捲盡浮雲月自明。中有山河影。

供養及修行。舊話成重省。豆爆生蓮火裏時﹐痛撥寒灰冷。

【步蟾宮】

坎離乾兌逢子午。須認取自家根祖。地雷震動山頭雨﹐要洗濯黃牙土。

捉得金精牢閉錮。煉甲庚要生龍虎。待他問汝甚人傳﹐但說道﹑先生姓呂。

【滿庭芳】

大道淵源﹐髙眞隱祕﹐風流豈可知聞。先天一气﹐淸濁自然分。不識坎離顚倒﹐誰能辧金木浮沈。幽微處﹐無中產有﹐澗畔虎龍吟。

壺中眞造化﹐天精地髓﹐陰魂陽魄﹐運周天水火﹐燮理寒溫。十月脫胎丹就﹐除此外皆是傍門。君知否﹐塵寰走徧﹐端的少知音。

【酹江月】

仙風道骨﹐顚倒乾坤﹐平分時節。金木相交坎離位﹐一粒刀圭凝結。水虎潛形﹐火龍伏體﹐萬丈毫光烈。仙花朵秀﹐聖男靈女扳折。

霄漢此夜中秋﹐銀蟾離海﹐浪卷千層雪。此是天關地軸﹐誰解推窮圓缺。片晌功夫﹐霎時丹聚﹐到此憑何訣。倚天長嘯﹐洞中無限風月。

【水龍吟】

目前咫尺長生路。多少愚人不悟。愛河浪闊﹐洪波風緊﹐舟船難渡。略聽仙師語。到彼岸只消一句。煉金丹﹑換了凡胎濁骨﹐免輪回﹐三途苦。

萬事澄心定意﹐聚眞陽都歸一處。分明認得﹐靈光眞趣。本來面目﹐此个微道理﹐莫容易等閒分付。知蓬萊自有神仙侶。同攜手﹐朝天去。

【沁園春】

火宅牽纏﹐夜去明來﹐早晚無憂。柰今日不知明事﹐波波劫劫﹐有甚來由。人世風燈﹐艸頭珠露﹐我見傷心眼淚流。不堅久﹐似石中迸火﹐水上浮漚。

休休。聞早回頭。把往日風流一筆鉤。但粗衣淡飯﹐隨緣度日﹐任人笑我﹐我又何求。限到頭來﹐不論貧富﹐著甚幹忙日夜憂。勸年少﹐把家緣棄了﹐海上來遊。

【浪淘沙】

我有屋三椽。住在靈源。無遮四壁任蕭然。萬象森羅爲斗拱﹐瓦蓋靑天。

無漏得多年。結就因緣。修成功行滿三千。降得火龍伏得虎﹐陸路神仙。

【沁園春】

詩曲文章﹐任汝空畱﹐數千萬篇。柰日推一日﹐月推一月﹐今年不了﹐又待來年。有限光陰﹐無涯火院﹐只恐磋跎老卻賢。貪癡漢﹐望成家學道﹐兩事雙全。

凡夫只戀塵緣。又誰信壺中別有天。這道本無情﹐不親富貴﹐不疏貧賤﹐只要心堅。不在勞神﹐不須苦行﹐息慮忘機合自然。長生事﹐待明公放下﹐方可相傳。

【蘇幕遮】

天不髙﹐地不大﹐惟有眞心﹐物物俱含載。不用之時全體在。用卽拈來﹐萬象周沙界。

虛無中﹐塵色內﹐盡是還丹﹐歷歷堪收采。這个鼎鑪解不解。養就靈烏﹐飛出光明海。

【雨中花﹝題嶽陽樓﹞】

三百年間﹐功標靑史﹐幾多俱委埃塵。悟黃粱﹑棄儒事﹐厭世藏身。將我一枝丹桂﹐換他千載靑春。嶽陽樓上﹐綸巾羽扇﹐誰識天人。

蓬萊願應仙舉﹐誰知會合仙賓。遙想望吹笙玉殿﹐奏舞鸞ブ。風馭雲不散﹐碧桃紫李長新。願逢一粒﹐九霞光裏﹐相繼朝眞。

【促拍滿路花﹝題長安酒樓柱﹞】

西風吹渭水﹐落葉滿長安。茫茫塵世裏﹐獨淸閒。自然鑪鼎﹐虎繞與龍盤。九轉丹砂就﹐一粒刀圭﹐便成陸地神仙。

從他富貴擁華軒﹐到了亦徒然。黃粱猶未熟﹐夢驚殘。是非海裏﹐終久立身難。袖手江南去﹐白蘋紅蓼﹐再遊湓浦廬山。﹝以上二十首道學本《純陽呂眞人文集》卷八﹞

【虞美人】

金丹百數人難曉。今日都明了。只將日月定浮沈。一往一來﹐消息水中金。

蓋鼎三家照﹐溫養玄珠小。一聲虎嘯與龍吟。最好是滿園白雪晃瓊林。

【西江月】

道在虛無一К﹐生天生地生人。都來些子气精神。總是玄門捷徑。

龍舀南山汞髓﹐虎吞北海鉛精。依時交媾大丹成﹐火候全憑藥鏡。

【六幺令】

東與西。眼與眉。偃月鑪中運坎離。靈砂且上飛。最幽微。是天機。你休癡﹐休不知。﹝以上三首寶顏本《金丹詩訣》卷下﹞

【解紅】

洞天深處。道非遠﹐咫尺人難悟。浮沈內景。須憑匠手工夫。專候曉來﹐一點陽生通玄路。盡在碧波深深處﹐恁時主。地雷震動山頭雨。漸澆灌黃芽﹐乍離土。嬰兒采得攜籃去。向眞霞六陽﹐鼎內烹煮。

搬運轉﹐東西輿南北﹐鋪八卦九宮﹐要知宗祖。十干數內分左右﹐要顯龍虎。玄武后隨﹐朱雀當先﹐祥雲布。曲江上﹐萬神都來聚﹐夫與婦。癸母跨赤龍﹐歸洞府。要尋覓金翁﹐問憑據。陰陽會合三千數。指天地海山﹐同壽堅固。

【吳音子】

欲要神仙做﹐抱元К﹐胎息綿綿。一回К滿一回煎。陰陽媾﹐赤龍蟠。地戶牢封玄門啟﹐滚丹砂﹑透入泥丸。昆侖上﹐明珠晃朗﹐瑪瑙珊珊。

一鑪火滅一鑪丹。灰心顯﹑五色光鮮。雙關路上气連連。擁眞花﹐上丹田。奼女嬰兒交歡笑﹐駕河車﹑地火雷遷。醴泉酒﹐時時飲罷﹐醉臥桃源。

【無愁可解】

返照人間﹐忙忙劫劫。晝夜苦辛無歇。大都能幾許﹐這百年﹑又如春雪。可惜天眞逐愛欲﹐似傀儡﹑被他牽拽。暗悲嗟﹐苦海浮生﹐攺頭換殼﹐看何時徹。

聽說古往今來名利客。今只有兔蹤狐穴。六朝並五霸﹐盡輸他雲水英傑。一味眞慵爲伴侶﹐養浩然﹑歲寒淸節。這些兒冷淡生涯﹐與誰共賞﹐有松窗月。

【無俗念】

全眞大道理無窮﹐妙得至人端的。說破先天玄妙處﹐默悟其中消息。體物全彰﹐應機獨露﹐悟了生前畢。𨿽明此理﹐工夫最要綿密。

低頭泄漏天機﹐不因師指﹐此事如何識。萬類三才誰主運﹐建立乾坤無一。變化無窮﹐包含不盡﹐運用無蹤迹。虛空打破﹐光明徧周無極。﹝以上四首道藏本《鳴鶴餘音》卷一﹞

【沁園舂】

世事紛紛﹐似水東傾﹐甚時了期。嘆利名千古﹐爭馳虎豹﹐丘原一旦﹐總伴狐貍。荊棘叢中﹐桑楡影裏﹐亂冢堆堆誰是誰。君知否﹐謾徒勞百載﹐空皺雙眉。

爭如歸去來兮。放四大﹑優遊無所爲。歸碧巖洞﹐完性命﹐臨風對月﹐笑傲希夷。一曲弦歌﹐千鍾美酒﹐日月循環不老伊。童顏在﹐鎭龜齡鶴壽﹐罷唱黃雞。

【又】

不喜輕裘﹐布衣芒履﹐任春與秋。傍人笑我生涯拙﹐塵寰碌碌﹐畢竟何求。物外蓬瀛﹐壺中方寸﹐論此宗風沒價酬。誰知道﹐無爲快樂﹐不羨王侯。

多謀轉使多愁。恰似吞他名利鉤。看日前些子升沈事﹐把天機喪盡﹐不肯抽頭。蜂爲花忙﹐蛾因燈逝﹐只恁迷前忘後憂。嗟身事﹐莊周蝶夢﹐蝶夢莊周。

【又】

大道無名﹐大音希聲﹐大器晚成。笑迷人管見﹐不言便了﹐似鉆冰取火﹐紐石爲繩。使盡精神﹐虛勞神用﹐緣木求魚甚日烹。愚癡輩﹐磨磚作鏡﹐怎睹光明。

何須百計經營。守朴朴淳淳絕愛憎。澄虛心實腹﹐谷神不死﹐深根固蒂﹐久視長生。湛湛澄澄﹐先天先地﹐一К寥寥混杳冥。希夷理﹐這一輪皎月﹐無缺無盈。

【又】

瑞雪翻云﹐長風舞浪﹐仙家畫圖。問城南老樹﹐如今在否﹐洛中彊客﹐還再來無。獨上君山﹐渺觀磊石﹐八百里淸波漾巨區。何曾錯﹐有茶中上竈﹐酒裏仙姑。

終須度了肩吾。卻稽首終南眾老夫。自太平寺裏﹐題詩去後﹐東林沈宅﹐大醉歸歟。天上巡多﹐人間到少﹐更不向廬山索魚。相憐否﹐好借君黃鶴﹐上我淸都。

【又】

黃鶴樓前﹐吹笛之時﹐先生朗吟。想劍光飛過﹐朝遊北海﹐墨籃放下﹐夜醉東林。鐺煮山川﹐粟藏世界﹐有明月淸風知此心。呵呵笑﹐釀成白酒﹐散盡黃金。

知音。自有相尋。休踏破葫蘆斫斷琴。唱白蘋紅蓼﹐廬山日暮﹐西風落葉﹐渭水秋深。三入嶽陽﹐再遊湓浦﹐一自優遊直至今。桃源路﹐不妨來往﹐同與登臨。

【又】

切勸學人﹐悟取靈臺﹐休得外求。這天機玄妙﹐非容易﹐與君今日﹐細說根由。沒口婆婆﹐偏能言語﹐沒腳童兒﹐擅蹴戲球。眞消息﹐見云埋玉洞﹐月照金樓。

有誰似我能修。把獅子擒來變作牛。向黃河浪裏翻筋斗。太陽宮裏﹐捉住獼猴。白雪花開﹐靑雲子結﹐占得玄關第一籌。仙宮捨﹐跨驪龍歸去﹐永玩瀛洲。

【又】

昨夜南京﹐今朝北嶽﹐倏焉忽然。遇洞中有酒﹐渴來好飲﹐君山作枕﹐醉後髙眠。出入無迹﹐往來不定﹐半似癡呆半似顚。隨身處﹐有一襟風月﹐兩袖雲煙。

人間漂蕩多年。又排辦東華第二筵。把玉樓推倒﹐種吾琪樹﹐黃河放淺﹐栽我金蓮。擊碎珊瑚﹐翻身蓬島﹐稽首虛皇禦座前。無難事﹐功成八百﹐行滿三千。

【又】

打破疑團﹐謝了空花﹐飲啄隨緣。有蒲團禪版﹐消磨白日﹐臨風對月﹐可度流年。攜个山童﹐拖條藜杖﹐閒趁松風影裏眠。從今後﹐袖金鍼玉綫﹐頓鎖爲煙。

何須祖祖相傳。被渭水松風泄盡禪。昔年會向﹐水中摸月﹐如今卻解﹐火裏生蓮。向上宗乘﹐別無玄妙﹐十百元來是一千。翻身處﹐見漚停巨海﹐雲散長天。

【又】

瑞雪長空﹐布滿周天﹐色似銀。況此物不論貧富﹐應無深遠﹐觸處皆均。片片不教塵污﹐落處冥冥不聽聲。江天靜﹐見天華宇宙﹐景物皆新。

教人驀地歡欣。似一派銀河徹底淸。聚時節如鋪玉﹐散來後﹐無迹無影無形。此是天機眞造化﹐不比尋常假造成。陰消盡﹐待三陽數足﹐別換新春。

【又】

自古賢愚﹐日月輪催﹐盡沈下泉。漢張陳義﹐斷因名利﹐恣奢華後﹐破壞家園。墳廟江邊﹐漢陵原畔﹐勢盡還空皆亦然。英雄輩﹐盡道傍壞冢﹐衰艸綿綿。

嗚呼往事堪憐。染虛幻浮花逐逝川。又爭如省悟塵勞﹐愛趣貧閒。居素保煉丹田。越過輪回﹐超升苦海﹐直上淸涼般若船。逍遙岸﹐會玄妙雲路﹐同訪桃源。

【又】

好無來由﹐名利區區﹐幾時盡頭。算榮華富貴﹐名髙位顯﹐妻兒艷女﹐肯做持修。冷淡玄門﹐淸虛妙道﹐苦澀難行孰意畱。修行路﹐悟輪回生死﹐有分仙流。

除身外盡是閒愁。猛割斷冤情去便休。頂幟巾布素﹐隨緣度日﹐逍遙雲水﹐物外遨遊。閒裏尋閒﹐損之又損﹐火滅煙消絕外求。將歸去﹐這酆都路變﹐蓬島瀛洲。

【又】

絕品龍團﹐制造幽微﹐建溪路賒。向南山采的﹐蟾酥烏血﹐和合北海﹐七寶靈芽。時遇陽春﹐收歸室﹐碾磨搗﹑香塵膩水加。玉甌內﹐仗仙童手巧﹐烹出金花。

奇茶堪獻仙家。但啜罷香生兩腋﹐僥幸趙州難遇﹐盧仝不見﹐苦中甘味﹐意與誰誇。滌盡凡心﹐洗開道眼﹐返老還童鬢似鴉。眞奇瑞﹐願人人解飲﹐同赴煙霞。

【又】

自古神仙﹐隱迹終南﹐萬代流傳。說經臺上﹐鍼活枯柏﹐鏈丹鑪下﹐化女石泉。四皓商山﹐十老古洞﹐尹喜親聞道徳篇。結庵處﹐有靑牛系柏﹐白鹿升天。

翊聖古迹依然。雪樣三朝畫得全。有元眞文澗﹐松陰一夢﹐鍾離悟道﹐跨鶴金仙。二祖披毯﹐甘河引度﹐傳受重陽七朵蓮。全眞教﹐洞天福地﹐象帝之先。

【又】

眞一長存﹐太虛同體﹐妙門自開。旣混元初判﹐兩儀布景﹐歸根復命﹐全藉靈臺。浩气沖開﹐谷神混化﹐一點靈光空際來。凝神處﹐聽龍吟虎嘯﹐殺地風雷。

奇哉妙道難猜。解點化愚迷成大材。與君說破﹐分明狀似﹐蚌含淵月﹐秋兔懷胎。壯志男兒﹐當年髙士﹐莫把身心惹世埃。功成後﹐便登紫府﹐位列仙階。

【又】

要做神仙﹐煉丹功夫﹐亦有何難。向雷聲震處﹐玉鑪火熾﹐土釜煙寒。奼女乘龍﹐金翁跨虎﹐片餉之間結大還。丹田裏﹐有白鵝一个﹐飛入泥丸。

河車運上昆山﹐全不動纖毫過此關。把龜蛇烏兔﹐生擒活捉﹐霎時雲雨﹐一點成丹。白雪漫天﹐黃芽滿地﹐服此刀圭永駐顏。常溫養﹐使脫胎換骨﹐身在云端。

【又】

大智閒閒﹐放曠無拘﹐任其自然。寄雅懷幽興﹐松間石上﹐髙歌沈醉﹐月下風前。玉女吹笙﹐金童舞袖﹐送我КК入太玄。玄中理﹐盡浮沈浩浩﹐來去綿綿。

奇哉異景難言。算別是﹑人間一洞天。立身惇厚﹐銷磨歲月﹐從他輕薄﹐海變桑田。神К沖和﹐陰陽升降﹐已占逍遙陸地仙。無煩惱﹐任開懷縱筆﹐注寫書篇。

【鶯啼序】

三峯路險﹐雪滿空崖﹐瑞祥煙霧起。澗畔聽﹑龍吟虎嘯﹐電閃星輝﹐進出紅光﹐鬼神驚避。

鉛凝汞結﹐鑪中養就丹點﹐瓦礫成至寶﹐愚人餐一粒﹐延年紀。那堪更有﹐神珠萬顆﹐流霞晃耀﹐徧穿宮裏。﹝以上十七首道藏本《鳴鶴餘音》卷三﹞

【江神子】

人生七十古來稀。嘆愚迷。不修持。光陰有限﹐成敗是和非。蓋世功名都占取﹐空贏得﹐業相隨。

暫時花酒气財迷。得便宜。落便宜。暗裏朱顏﹐漸攺气神虧。陽少陰多染患﹐命盡也﹐更推誰。

【曲江秋】

如何是道。這一點﹑古今尋求顚倒。人人有分﹐个个不虧少。皆因動念錯﹐染著處﹑便生煩惱。若也般般放下﹐有何微奧。

隨分隨緣且過﹐究本來面目﹐直須分曉。寒鑪冷竈。對虎龍吟嘯。目前便是了。更不向﹑外邊尋討。不問神仙與佛﹐共同覺照。﹝以上二首道藏本《鳴鶴餘音》卷五﹞

【梧桐樹】

一更裏﹐調神气。意馬心猿盡拘系。莫放閒遊戲。昏昏默默煉胎息。開卻天門地戶閉。果然通玄理。

【其二】

二更裏﹐傳宇宙。一點靈光漸通透。虎龍初交嚴抵備。三尸莫教走。慧劍空中報冤讎。斬卻羣魔首。

【其三】

三更裏﹐一陽動。金鼎熬煎玉鑪烹。煉就眞鉛汞。匠手鑿開玉蓮蓬。兩道霞光照昆頂。萬顆珍珠進。

【其四】

四更裏﹐云收徹。海底星龜弄明月。處處瓊花結。火候抽添按時節。子午氤氳降紅屑。猛把天機泄。

【其五】

五更裏﹐朦朧定。心養浩月一輪鏡。照破貪嗔病。這回須要鬼神驚。只要眞淸爲眞靜。功滿朝上聖。

【步步髙】

一更裏﹐澄心披襟坐。猿馬牢擒鎖。慧劍磨。六賊三尸盡奔波。退羣魔。困也和衣臥。

醒覺朦朧淸風送。悟入桃源洞。閬苑中。閒訪三茅興無窮。透窗風。驚覺遊仙夢。

【其二】

二更裏﹐白牛溪邊睡。牧童醺醺醉。蓑笠堆。月下方堪把笛吹。樂然後﹐歸去華胥國。

得到華胥寬懷抱。閒把瑤琴操。聲韻髙。火裏烏龜產﹐白鶴弄云簫。紫霧紅光照。

【其三】

三更裏﹐銀漢星移淡。出戶將身探。月正南。二八嬌娥配童男。煉三三。手把天關撼。

五明宮裏元辰聚。七寶山頭去。禱玉虛。元始髙懸黍米珠。演金書。國泰民安富。

【其四】

四更裏﹐玄圃淸風細。來往無凝滯。解垢衣。心月髙懸照雲溪。上天梯。獨折蟾宮桂。

三界十方惟獨步。認得曹溪路。一物無。眞歡眞樂飲醍醐。不須沽。髙唱無聲曲。

【其五】

五更裏﹐架上金雞叫。路上行人俏。方欲曉。沒底籃兒杖頭挑。跨風飈。同赴蓬萊島。

此个家風誰知道。得也無衰老。瑯板敲。碧波深處釣鯨鰲。出波濤。采就長生藥。

【南鄕子】

眞汞與眞鉛﹐產在先天與後天。大要知時勤采取﹐玄玄。得穴何愁不作仙。

進火要精專。審究前弦與後弦。屯卦抽添蒙卦止﹐難傳。毫髮差殊不結丹。

【又】

兩手擘鴻蒙。慧劍飛來第一峯。外道修羅驚縮項﹐神通。造化元來在掌中。

煆煉玉鑪紅。橐吹噓藉巽風。十月脫胎吞入腹﹐坤宮。立見三淸太上翁。

【又】

溫養象周天。須要微微火力全。愛護嬰兒惟藉母﹐三年。運用抽添象缺圓。

牛斗會河邊。捨取玄珠種玉田。定意如如行火候﹐精專。剖腹分明說與賢。

【又】

生甲更生庚。此是丹頭切要明。藥嫩采來歸土釜﹐煎烹。文武剛柔次第行。

片餉結丹成。沐浴防危更守城。到此不須行火候﹐持盈。火若加臨必定傾。

【又】

木兔與金雞。刑徳臨門有偶奇。鑪內丹砂宜沐浴﹐防危。神水溶溶滿玉池。

年月日並時。刻裏工夫一例推。著意研窮丹造次﹐毫釐。十月殷勤自保持。

【又】

鼎器法乾坤。上是天元下地元。若也更能顚倒運﹐交番。闔辟循環在八門。

搬運上昆侖。龜與蛇兒自吐吞。百尺竿頭牢把綫﹐掀騰。從此元神命永存。

【又】

關鎖自周天。升降循環三寸田。不在噓呵並數息﹐天然。九轉無虧火力全。

胎息謾流傳。要在陰陽不可偏。呼吸吹噓皆賴巽﹐風綿。妙在前弦與後弦。

【又】

復卦起潛龍。戊己微調未可攻。九二見龍臨卦主﹐神通。從此鑪中次第紅。

泰卦卻相逢。猛火燒乾藉巽風。煉就黃芽並白雪﹐奇功。還返歸坤道始窮。

【又】

識得水中金。煆煉烹煎理更深。進退抽添須九轉﹐浮沈。溫養潛龍復與臨。

妙運自天心。托杖黃婆是丙壬。醞就醍醐山頂降﹐頻斟。慢撥無弦一曲琴。

【又】

長子到西方﹐少女歸乾變六陽。便好下功修二八﹐堤防。至九方知道自昌。

牛斗共商量。巧奪天工妙莫揚。離坎夫妻交媾後﹐難忘。始覺壺中日月長。

【又】

白雪與黃芽。兩味晶華共一家。摘采辯時衰與旺﹐堪誇。火候毫釐不可差。

頂上結三花。駕動羊車與鹿車。烏兔往來南北面﹐交加。從此天河穩泛槎。

【又】

淨盡露天機。只恐時人自執迷。頷下藏珠當猛取﹐休遲。道在身中更問誰。

塵网急拋離。百歲年華七十稀。莫待老來鉛汞少﹐堪悲。業報前途難自欺。

【一寸金】

堪嘆羣迷﹐夢空花幾人悟。更假饒錦帳銅山﹐朱履玉簪﹐畢竟於身何故。未若紅塵外﹐幽隱竹籬蓬戶。靑松下﹐一曲髙歌﹐笑傲年華換古今。

紫府。春光淸都雅會時﹐妙有眞趣。看自然天樂﹐星樓月殿﹐鸞飛鳳舞。白雲深處。壺內神仙景﹐誰肯少年回顧。逍遙界﹐獨我歸來﹐復入寥陽去。

【又】

暮鴻嘹唳。更晚來地籟﹐陰風齊起。造作嚴凝﹐同云黯黯﹐四海玉龍呈瑞。妝點萬家淸景﹐普綻瓊花鮮麗。最好是﹐命詩朋﹐紙帳圍鑪沈醉。

吟綴。搜佳制﹐竹外淸香﹐金蕾噴新蕊。似糝銀沙﹐或爲粉蝶﹐髙下亂飛空裏。慶知太平﹐先兆陰陽和矣。這玄理﹐遇子猷﹐同賞江天眞味。﹝以上二十四首《鳴鶴餘音》卷七﹞

【西江月】

內藥還同外藥﹐內通外亦須通。丹頭和合類相同。溫養兩般作用。

內有天然眞火﹐鑪中赫赫長紅。外鑪增減要勤功。妙絕無過眞種。

【又】

此道至神至聖﹐憂君分薄難消。調和鉛汞不終朝。早睹玄珠形兆。

志士若能修煉﹐何妨在市居朝。工夫容易藥非遙。說破人須失笑。

【又】

白虎首經至寶﹐華池神水眞金。故知上善利源深。不比尋常藥品。

若要修成九轉﹐先須煉己持心。依時采取定浮沈。進火須防危甚。

【又】

七返朱砂返本﹐九還金液還眞。休將寅子數坤申。但看五行成準。

本是水銀一味﹐周流經歷諸辰。陰陽气足自然靈。出入豈離玄牝。

【又】

若要眞鉛畱汞﹐親中不離家臣。木金間隔會無因。須假黃婆媒娉。

木性愛金順義﹐金情戀木慈仁。相吞相啖卻相親。始覺男兒有孕。

【又】

二八誰家奼女﹐九三何處郎君。自稱木液與金精。遇土方成三姓。

更假丁公煆煉﹐夫妻始結歡情。河車不敢暫畱停。運入昆侖峯頂。

【又】

牛女情緣道合﹐龜蛇類秉天然。蟾烏遇朔合嬋娟。二气相資運轉。

總是乾坤妙用﹐誰能達此深淵。陽陰否隔卻成愆。怎得天長地遠。

【又】

雄裏內含雌質﹐負陰抱卻陽精。兩般和合藥方成。點化魄纖魂勝。

信道金丹一粒﹐蛇吞立化龍形。雞餐亦乃變鸞鵬。飛入靑陽眞境。

【又】

天地才經否泰﹐朝昏好識屯蒙。輻來湊轂水朝宗。妙在抽添運用。

得一萬般皆畢﹐休分南北西東。損之又損愼前功。命寶不宜輕弄。

【又】

冬至一陽來復﹐三旬增一陽爻。月中復卦朔晨超。望罷乾終後兆。

日又別爲寒暑﹐陽生復起中宵。午時後象一陰朝。煉藥須知昏曉。

【又】

徳行修逾八百﹐陰功積滿三千。均齊物我與親冤。始合神仙志願。

虎兕刀兵不害﹐無常火宅難牽。寶符降後去朝天。穩駕鸞車鳳輦。

【又】

不辧五行四象﹐那分朱汞鉛銀。修丹火候未曾聞。早便稱呼居隱。

不背自思已錯﹐更將錯路教人。誤他永劫在迷津。似恁欺心安忍。

【又】

丹是色身至寶﹐煉成變化無窮。更能性上究眞宗。決了死生妙用。

不待他身後世﹐見前立獲神通。自從龍女著斯功。爾後誰能繼踵。

【又】

兩手擘開混沌﹐坦然眞露丹宗。日魂月魄自西東﹐牢捉莫輕放縱。

外道邪魔縮項﹐相將結寶中宮。九還七返片時功。皆賴黃婆相送。

【又】

默運乾坤否泰﹐抽添妙在屯蒙。起於復卦剝於終。溫養兩般作用。

沐浴要防危險﹐吹噓全藉離風。工夫還返入坤宮。火足不宜輕弄。

【又】

要識眞鉛眞汞﹐都來只一根源。烹煎火候妙中玄。不是知音難辯。

采取莫差時日﹐仍分弦後弦前。玉鑪一霎火燒天。無位眞人出現。

【又】

莫問九三二八﹐無過陰偶陽奇。大都離坎結夫妻。要識屯蒙旣未。

若過一陽起後﹐便堪進火無遲。只因差失在毫釐。野戰更宜仔細。

【又】

鼎器法天象地﹐坎離運用無差。夫妻相會入黃家。共說無生妙話。

雨意雲情了當﹐嶺頭駕動河車。搬歸頂上結三花。牢閉玉關金鎖。

【又】

撥動頂門關捩﹐自然虎嘯龍吟。九還七返義幽深。出入不離玄牝。

運用玉鑪火候﹐鼎中煉就眞金。彊兵戰勝便收心。妙在無傷無損。

【又】

一二復臨養火﹐兔雞沐浴潛藏。分明變化在中央。結就玄珠片餉。

還返歸根脫體﹐守城抱一堤防。黃庭來往是尋常。恍惚之中縱放。

【又】

夾脊雙關透頂﹐此爲大道玄門。金丹只是此宗根。大要知時搬運。

溫養守城野戰﹐華池玉液頻吞。玉鑪常使火溫溫。采藥審他老嫩。

【又】

調燮火工非小﹐差殊只在毫釐。鼎鑪汞走黑鉛飛。從此恐君喪志。

須共眞師細論﹐無令妄動輕爲。幽微玄妙最深機。言語仍須避忌。

【又】

九曲江頭逆浪﹐霎時衝過天心。昆侖頂上水澄澄。醞就瓊漿自飲。

便向此時采取﹐河車搬運無停。陰陽一К自浮沈。鎖閉玉關牢穩。

【又】

藥產西南坤地﹐金丹只此根宗。學人著意細推窮。妙絕無過眞種。

了一萬般皆畢﹐休分南北西東。執文泥象豈能通。恰似啞人談夢。

【又】

金液還丹大道﹐古人萬劫一傳。傾心剖腹露諸篇。接引直超道岸。

莫怪天機泄盡﹐此玄玄外無玄。畱傳後代與名賢。有目分明覷見。

【又】

食飽傷心損气﹐睡多夢裏迷眞。眼觀心動喪元神。耳聽靈臺昧盡。

要見元初面目﹐慧刀割斷紅塵。無情應物本來眞。此是修行捷徑。

【又】

頓悟修行道理﹐除情戰睡敵魔。不貪名利少風波。懶散隨緣且過。

饑後尋街乞飯﹐飽時信步蹉跎。閒來古廟唱哩。逍遙誰人似我。

【又】

富貴又爭入我﹐貧窮更待如何。有緣有分是非多。無福無災無禍。

教他一任奢侈﹐簞瓢也是存活。勸君休要苦張羅。大限臨頭怎躲。

【又】

一不輕師慢法﹐二誦淸淨仙經。三存眞气養神靈。四把塵勞拂盡。

五斷無明業火﹐六除俗里人情。七擒猿馬永安寧。八味漿得飲。

【永遇樂】

个个修行﹐人人咽納﹐誰悟眞道。曲徑多歧﹐旁門小法﹐誤了人多少。容成豈是神仙﹐究竟采藥﹐謾多鑪竈。忽一朝﹑脫卻桶底﹐性根壞倒。

爭如內觀﹐無爲淸靜﹐學取本來莊老。匹配陰陽﹐抽添鉛汞﹐八卦爲端表。人生如夢﹐流年似箭﹐回首也須聞早。貪迷戀﹐春花秋月甚時了。

【又】

萬法由心﹐應觀法界﹐一切心造。瞿曇同歸﹐去揆不離﹐卽心是道。自從識得坎離﹐交際煉藥﹐粗知昏曉。看雞飛蟾宮﹐兔走丹闕﹐更無煩惱。

气中眞液﹐液中眞气﹐和合不多不少。種得黃芽﹐煉成赤水﹐龍虎交圍繞。九還七返﹐工夫到後﹐還我舊時年少。待三千﹐功圓行滿﹐恁時是了。

【又】

學道修心﹐存神煉性﹐直要輕舉。補腦還精﹐流水不腐﹐戶樞終不蠹。日魂月魄﹐摶歸鑪鼎﹐眞气自然畱聚。把心猿縛系﹐意馬追回﹐回無塵慮。

定中明有﹐陽龍陰虎。水火透時爲度。八段奇文﹐千口活法﹐向上有一路。呂公髙尙﹐不離人世﹐有分也須相遇。約十洲三島﹐驂鸞跨鶴﹐大家同去。

【又】

養水養精﹐養神養血﹐先須養气。日月陰陽。六爻八卦﹐細看參同契。虛軀虛寶﹐千言萬語﹐不過坎離兩字。向昆侖頂上﹐返本還元﹐要明終始。

一身𨿽小﹐如同天地。八萬四千餘里。玄牝之門﹐千生萬化﹐都在沖和內。此眞眞外﹐別無眞諦。方信道一而已。異時見鍾呂﹐如有未明﹐請師指示。

【漁家傲】

至道不遙只在邇。毫釐差失如千里。道是難求元卻易。如相契。一超直入如來地。

水火交時爲旣濟。三尸六賊都回避。只此長生仍久視。身口意。化成一點沖和气。

【又】

神是气兮气是命。神不外馳心自定。幸有崔公入藥鏡。如究竟。全眞固蒂歸根靜。

主客內明方外應。靈臺粲發天光瑩。兩个壺中一片景。急修省。莫待臨渴去掘井。

【又】

精養靈根神守气。天然子母何曾離。晝夜六時長在意。三田內。溫溫天地中和水。

十二樓前白雪膩。九宮臺畔黃芽遂。日月山頭朝上帝。神光起。騰身直上煙霄外。

【又】

我有光珠無買價。光明常照芝田下。更無之乎並者也。知音寡。世間誰是能行者。

一萬精光神守舍。四百四病都齊罷。透出火龍歸造化。回仙駕。更無一點塵隨馬。

【促拍滿路花】

抱元能守一﹐四大自輕安。心中須返照﹐幾曾閒。金烏衝耀﹐飛入爛銀盤。心心心是道﹐只在心心﹐更於何處求丹。

【又】

又何須衣冕﹐燕處欲超然。榮華能有幾日﹐便凋殘。修眞甚易﹐積行累功難。勸君彊爲善﹐五濁三途﹐變爲云島神山。

【又】

人能常淸靜﹐天地悉皆歸。一眞含眾妙﹐入希夷。昭文不會﹐气候有成虧。妄心寂滅盡﹐困睡饑餐﹐更無作用施爲。

【又】

自然鑪鼎就﹐光彩透簾幃。玉池神水湧﹐上生肥。如魚飲水﹐冷暖自家知。自家性命事﹐自家了得﹐自家性命便宜。

【又】

若論修養事﹐知有幾多門。諦當歸宿處﹐是虛源。至眞至道﹐簡易合乾坤。坎離並水火﹐止是筌蹄﹐萃然一點長存。

【又】

个中如薦得﹐悟了五千言。金晶飛肘後﹐透昆侖。淸江九曲﹐一棹破煙昏。水擊三千里﹐九萬鵬程﹐化成元是冥鯤。

【江神子】

林泉養素拙。放落魄﹑慵居世緣絕。志如鐵。修然處﹑一味眞歡雜說。日逍遙﹐野鶴巖畔爲道侶﹐松軒下﹑沈煙猶未歇。夜深獨聽狐猿﹐髙峯上叫明月。

他年功成行滿﹐駕祥雲﹑直至瑤池仙闕。个時節。神遊自有鸞鶴迎接。舞空碧。仙仗飄飄來迎謁。桃源會﹑瓊林方信別。到此無限逍遙﹐作蓬萊客。

【春從天上來】

樂道安貧。嘆自古英雄﹐林下無人。滿堂金玉﹐謂授兒孫。畢竟與屬親。問當初無物﹐被貪愛﹑引入迷津。早抽身。向槐安宮內﹐剛恁勞神。

朝菌蟪蛄短景﹐又豈信壺中﹐別有長春。暫遊萬里﹐少別千年﹐歸去跨鳳驂麟。念浮生一瞬﹐幾度見﹑滄浪揚塵。莫因循。彼空華揚艷﹐輕喪天眞。

【玉抱肚】

若論玄妙﹐聽周風一訣。把嬰兒奼女﹐木金間隔。從頭分別。先擒六賊三尸滅。後捉玉兔飲烏血。仗劍鋒﹐麾魔障﹐蕩襖邪。全憑志猛烈。那些个手段最奇絕。

龍奔虎走﹐來往放乖劣。兩獸擒來吾怎捨。鑪烹鼎煉無暫歇。乾坤至寶﹐陰陽造化﹐斡運龜蛇。東雞叫出西江月。會入黃庭賞白雪。上丹溫﹐中丹暖﹐下丹熱。三田寶結。眾仙舉我赴金闕。寥陽勝境﹐教我怎生說。

【水調歌頭】

五行不到處﹐一气未生前。淸光赫赫﹐無何鄕裏獨超然。日月豈能照鑑﹐天地不能包裏﹐晃朗妙無邊。賴有竹澗水﹐卻向世人傳。

杳兮冥﹐恍兮惚﹐湛兮然。這些消息﹐渾身是口也難詮。截斷千差歧路﹐屏除萬般機巧﹐纜住釣魚船。往事都休問﹐靜坐一鑪煙。

【蘇幕遮】

水中金﹐衝牛斗。玉鎖金關﹐護法靈童守。赤水丹基龍虎走。萬象森羅﹐勃勃投珠口。

飲靈液﹐明火候。太乙鑪開﹐丹熟神光透。浮名浮利終不久。下手速將﹐窮取無中有。

【解佩令】

修行之士﹐功勤不小。識五行﹑逆順顚倒。妙理玄玄﹐玉鑪中﹑龍蟠虎繞。金鼎內﹑煉成至寶。

陽神離體﹐杳杳冥冥﹐剎那間﹑遊徧三島。出入純熟按捺住﹐別尋玄妙。合眞空﹑太虛是了。

【水仙子】

醉魂別後廣寒宮。飛下瑤臺十二峯。只因一枕黃粱夢﹐得神仙造化功。

左右列﹐玉女金童。采仙藥﹐千年壽﹐煉丹砂﹐九轉功。每日價﹐伏虎降龍。﹝以上五十首道藏本《鳴鶴餘音》卷八﹞

【霜天曉角】

乾坤未裂。有物如何別。解把鴻蒙擘破﹐說不知﹑知不說。

妙訣。眞難徹。知音世所絕。要識陰陽顚倒﹐月中日﹑日中月。﹝道藏本《三極至命筌蹄》﹞

【失調名】

鼎裏坎離﹐壺中天地﹐滿懷風月﹐一吸虛空。塵寰裏﹐何人識我﹐開口問鴻蒙。

中。三弄笛﹐嶽陽樓外﹐天遠霞紅。笑騎黃鶴﹐暫過海陵東。拂袖呵呵歸去﹐鑾和玉佩﹐風響喬松。君若要﹐知吾蹤迹﹐試與問仙翁。

【西江月】

葆煉中分相火﹐行持外借方鞋。淸虛爽徹禦��。������。

������﹐��靈寶爲胎。十方無極至眞來。恍惚芝羽蓋。

【又】

一日淸歡何往﹐十年舊事重拈。細風斜日到江南。春滿平湖瀲灩。

黃簡手題龍篆﹐綠輿前控鸞驂。玉淸眞署仙銜。列職靈臺書監。﹝以上三首道藏本《純陽帝君神化妙通紀》卷四﹞

【失調名】

別無巧妙﹐與你方兒一个。子後午前定息坐。夾脊雙門昆侖過。恁時得气力思量我。﹝涵芬樓本《夷堅丁志》卷一八﹞

【西江月】

落日數聲啼鳥﹐香風滿路吹花。道人邀我煮新茶。蕩滌胸中瀟灑。

世事不堪回首﹐夢魂猶繞天涯。鳳停橋畔卽吾家﹐管甚月明今夜。﹝適園本《湖海新聞夷堅續志》後集卷一﹞

【沁園春】

琳館淸標﹐瓊臺麗質﹐何年天上飛來。揚州暫倚﹐后土爲深栽。獨立乾坤一樹﹐春風占﹑萬朵齊開。天然巧﹐蕊珠圓簇﹐玉瓣輕裁。

見一花九朵﹐類玲瓏玉﹐錯落瓊杯。得滿盛香露﹔洗蕩塵埃。是眞元孕育﹐有仙風道骨﹐豈是凡胎。問眞宰﹐難畱下土﹐攜爾上蓬萊。﹝成化本《揚州瓊華集》﹞

【明月斜】

明月斜﹐秋風冷。今夜故人來不來﹐教人立盡梧桐影。﹝萬曆本《花艸粹編》卷一﹞

【洞仙歌】

飛梁欹水﹐虹影澄淸曉。橘裏漁鄕半煙艸。嘆來今往古﹐物是人非﹐天地裏﹐惟有江山不老。雨巾風帽﹐四海誰知道。

一劍橫空幾番到。按玉龍嘶未斷﹐月冷波寒光去也﹐琳宇洞關無鎖。認屏﹐煙障是吾廬﹐任滿地蒼苔﹐年年不掃。﹝明刻本《唐詞紀》卷一五﹞

【望江南】

瑤池上﹐瑞霧靄羣仙。素練金童鏘鳳板﹐靑衣玉女嘯鸞弦。身在大羅天。

沈醉處﹐縹緲玉京山。唱徹步虛淸燕罷﹐不知今夕是何年。海水又桑田。

【漢宮春】

橫笛聲沈﹐倚危樓紅日﹐江轉天斜。黃塵邊火Е洞﹐何處吾家。胎禽怨﹐夜來乘風﹑玄露丹霞。先生笑﹐飛空一劍﹐東風猶自天涯。

情知道山中好﹐早翠囂含隱﹐瑤艸新芽。靑溪故人信斷﹐夢逐飆車。乾坤星火﹐歸來兮﹑煮石煎砂。回首處﹑幅巾蒲帳﹐云邊是笑桃花。

【減蘭】

暫遊大庾。白鶴飛來誰共語。嶺畔人家。曾見寒梅幾度花。

春來春去。人在落花流水處。花滿前溪。藏盡神仙人不知。﹝以上三首康熙本《全唐詩》卷九○○﹞

琴精

琴精﹐吳越王時嘉興守曹家女﹐後得仙術。宋理宗嘉熙丁酉﹝一二三七﹞贈金鶴云以百金。見《花艸粹編》卷七引《江湖紀聞》。

琴精詞一首﹐據明刻本《唐詞紀》附錄入。

【千金意】

音音音。音音你負心。你眞負心。孤負我到如今。記得年時﹐低低唱﹐淺淺斟。一曲值千金。

如今寂寞古墻陰。秋風荒艸白雲深。斷橋流水何處尋。淒淒切切﹐冷冷淸淸﹐教奴怎禁。﹝明刻本《唐詞紀》卷三﹞

妙香

妙香﹐狐所化女子。見《詩話總龜》前集卷四六引《洞微志》。

妙香作品一首﹐據明刻本《唐詞紀》附錄入。

【北邙月】

勸君酒莫辭。花落拋舊枝。只有北邙山下月﹐淸光到死也相隨。﹝明刻本《唐詞紀》卷五﹞

鬼仙

鬼仙詞一首﹐據明刻本《古今詞統》錄入。

【柳梢靑】

曉星明滅。白露點﹑秋風落葉。故址頹垣﹐冷煙衰艸﹐前朝宮闕。

長安道上行客。依舊名深利切。攺變容顏﹐消磨今古﹐隴頭殘月。﹝明刻本《古今詞統》卷六﹞

【惜花容】

少年看花雙鬢綠。走馬章臺管弦逐。而今老更惜花深﹐終日看花看不足。

座中美女顏如玉。爲我一曲金縷曲。歸時壓得帽檐欹﹐頭上春風紅簌簌。

【桃源憶故人】

玉樓深鎖薄情種。淸夜悠悠誰共。羞見枕衾鴛鳳。悶卽和衣擁。

無端畫角嚴城動。驚破一番新夢。窗外月華霜重。聽徹梅花弄。

【南鄕子】

泊雁小汀洲。冷淡湘裙水漫秋。裙上唾花無覓處﹐重遊。隔柳惟存半月鉤。

準擬架層樓。望得伊家見始休。還怕粉雲天凍起﹐悠悠。化作相思一片愁。

【浪淘沙】

還下酒家錢。便好安眠。大槐宮裏著貂蟬。行到江南知是夢﹐雪壓漁船。

磐薄古梅邊。也是前緣。鵝黃雪白又醒然。一事最奇君記取﹐明日新年。

【擷芳詞】

風搖蕩﹐雨蒙茸﹐翠條桑弱花頭重。春衫窄﹐香肌濕。記得年時﹐共伊曾摘。

都如夢。何曾共。可憐孤似釵頭鳳。關山隔。晚云碧。燕兒來也﹐又無消息。

【浣溪沙】

滿目江山憶舊遊。汀洲花艸爲春柔。長亭艤住木蘭舟。

好夢憶﹑隨流水去﹐芳心猶逐曉云愁。行人莫上望京樓。

【太常引】

故人送我出陽關。無計鎖雕鞍。今古別離難。兀誰畫﹑峨眉遠山。

一尊別酒﹑一聲杜宇﹐寂寞又春殘。明月小樓間。第一夜﹑相思淚彈。

