

遼金元宮詞﹣﹝元﹞柯九思等著

●第一部分

宮詞一十五首元

柯九思

宮詞十首元

柯九思

附﹕題柯博士宮詞後

四時宮詞四首元

薩都剌

春詞元

薩都剌

秋詞元

薩都剌

醉起元

薩都剌

宮詞元

薩都剌

宮辭十二首元

楊維楨

宮詞八首次偰公遠正字韻元

乃賢

宮詞元

周伯琦

輦下曲元

張昱

宮中詞元

張昱

元宮詞一百首明

朱有燉

○宮詞一十五首元

柯九思

元柯九思

萬國貢珍羅玉陛﹐九賓傳贊捧珠簾。大明前殿筵初秩﹐勛貴先陳袓訓嚴。

凡大宴﹐世臣掌金匱之書者﹐必陳袓宗大紮撒【札撒﹕蒙語音譯﹐義爲法令。】以爲訓。

黑河萬里連沙漠﹐世袓深思創業難。數尺闌干護春艸﹐丹墀畱與子孫看。

世袓建大內﹐命移沙漠莎艸於丹墀﹐示子孫毋忘艸地也。

親王上璽宴西宮﹐聖祚中興慶會同。爭捲珠簾齊仰望﹐瑞云捧日禦天中。

天歷元年十二月二十七日﹐篤憐帖木兒怯薛

【怯薛﹕蒙語音譯﹐輪流在宮廷值宿守衛之意。分四組﹐每組由一名貴族帶領﹐稱爲怯薛長﹐世代相襲。文中篤憐帖木兒是怯薛長的名字。】

第二日﹐寶房內對﹐速古兒赤明裏董阿﹑平章月魯不花﹑右丞大都赤﹑哈剌八兒尙書等有來。典瑞院官吉寶兒﹑同僉答失蠻﹑經歷柯都事奏﹕「十月二十三日﹐上都送寶來的時分﹐興聖殿禦宴其間﹐有五色祥雲捧日。當殿本院官院判鄭立﹑經歷張符﹑都事柯九思等與眾於殿前一同仰觀﹐鬱鬱紛紛﹐非霧非煙﹐委系卿云現。似這般祥瑞應時呵﹐如今與省家文書﹐行移國史院﹐標寫入史呵﹐怎生﹖」奉聖旨﹕「您每行文書者。」

四海升平一事無﹐常參已散集諸儒。傳宣羣玉看名畫﹐先進開元納諫圖。

凡禦覽法書﹑名畫羣玉內司掌之。

萬里名王盡入朝﹐法宮置酒奏簫韶。千官一色眞珠襖﹐寶帶攢裝穩稱腰。

凡諸侯王及外番來朝﹐必錫宴以見之﹐國語謂之質孫宴。質孫﹐漢言一色﹐言其衣服皆一色也。

官家明日慶生辰﹐準備龍衣熨帖新。奉禦進呈先取旨﹐隋珠錯落間奇珍。

禦服多以大珠盤龍形﹐嵌以奇珍﹐曰鴉忽﹐曰喇者﹐出自西域﹐有直數十萬定者。

傳宣太府頒宮錦﹐近侍承恩拜榻前。制得袍成天未晚﹐著來香殿賀新年。

臘前分賜近臣襖材﹐謂之拜年段子。

鳳城女樂擁祥煙﹐梵座春遊浹管弦。齊望彩樓呼萬歲﹐祥雲只在五云邊。

故事﹕二月十五日迎帝師遊皇城﹐宮中結彩樓臨觀之。

花明晝錦柳搖絲﹐仙島陪鑾濯禊時。曲水番成飛瀑下﹐逶迆銀漢接淸池。

故事﹕上巳節錫宴於萬歲山。

儒臣春直奎章閣﹐玉陛牙牌報未時。仙仗已回東內去﹐牡丹花畔得圍棋。

上日禦奎章﹐報未時則還內殿矣。

玉椀調冰湧雪花﹐金絲纏扇繡紅紗。彩箋禦制題端午﹐勅送皇姑公主家。

皇姑者﹐魯國大長公主﹐皇后之母也。天歷二年端午﹐上賜甚厚﹐並禦詩送之。

觀蓮太液泛蘭橈﹐翡翠鴛鴦戲碧苕。說與小娃牢記取﹐禦衫繡作滿池嬌。

天歷間禦衣多爲池塘小景﹐名曰滿池嬌。

珠宮錫宴慶迎祥﹐麗日初隨彩綫長。太史院官新進歷﹐榻前一一賜諸王。

每歲日南至﹐太史進來歲歷日。

元戎承命獵郊坰﹐勅賜新羅白海靑。得雋歸來如奏凱﹐天鵝馳送入宮庭。

海靑者﹐海東俊鶻也。白者尢貴﹐有數十金者。

玉漏藏機水暗流﹐眞珠射日動燈球。偶人自解開靑瑣﹐髙拱龍牀報曉籌。

大明殿有燈漏【大明殿燈漏﹕是一種比較原始的定時器。爲大科學家郭守敬所作。】﹐飾以眞珠﹐內爲機械﹐以小木偶人十二捧十二相屬。每辰初刻﹐偶人相代﹐開小門出燈外板上﹐直禦牀立﹐捧辰所屬﹐以報時。

﹝艸堂雅集卷一﹞

○宮詞十首元

柯九思

元柯九思

徽儀閣內制春衣﹐日長倦繡立彤闈。奚官折送杏花去﹐笑看玉階蝴蝶飛。

黃金幄殿載前驅﹐象背駝峯盡寶珠。三十六宮齊上馬﹐太平淸暑幸灤都【灤都﹕卽上都開平﹝今內蒙古正藍旗境內﹞。元代有兩都﹐皇帝每年到上都度夏。三﹑四月起程﹐八月始歸。】。

奉常告吉禴初冬﹐太室精禋一念通。傳旨外廷休奏事﹐今朝天子坐齋宮。

延華閣後春歸早﹐百種花名臘日開。爲是君王行不到﹐國官講殿進盆梅。

千巖雨過翠玲瓏﹐太液池邊看彩虹。何處蓬萊通弱水﹐儀天殿在畫橋東。

中書已奏新除了﹐押寶還催內閣開。斜插白麻龍篆濕﹐近臣當殿謝恩來。

髙鼻黃髯欵塞胡﹐殿前引貢盡龍駒。仗移天步臨軒看﹐畫出韓生試馬圖。

皇心簡注勛臣舊﹐未有人知擬拜除。宣索彩箋濡玉筆﹐榻前先命小臣書。

夜深回步玉闌東﹐香燼龍煤火尙紅。新得海棠無覓處﹐依然遺卻月明中。

小時歌舞擅宮廷﹐長憶先皇酒半醒。白髮如今垂兩鬢﹐佛前學得念心經。

﹝艸堂雅集卷一﹞

○附﹕題柯博士宮詞後

元王逢

帝作奎章儗石渠﹐花明長日幸鑾輿。

丹丘詞气淩司馬﹐封禪何如諫獵書。

﹝梧溪集卷五﹞

○四時宮詞四首元

薩都剌

元薩都剌

禦溝張暖綠潺﹐風細時聞響佩環。芳艸宮門金鎖閉﹐柳花簾幕玉鉤閒。夢回繡枕聽黃鳥﹐困倚雕闌看白鷴。落盡海棠天不管﹐修眉慚恨鎖春山。

日長縫就縷金衣﹐髙柳風淸拂翠眉。閒倚小樓題畫扇﹐但聞別院笑彈棋。主家恩愛有時盡﹐賤妾心情無限思。又向晚涼新浴罷﹐琵琶自撥斷腸詞。

宮溝水淺不通潮﹐涼露瑤街濕翠翹。天晚不聞靑玉佩﹐月明偸弄紫雲簫。離宮夜半羊車過﹐別院秋深鶴駕遙。卻把閒情望牛女﹐銀河烏鵲早成橋。

悄悄深宮不見人﹐倚門惟有石麒麟。芙蓉帳冷愁長夜﹐翡翠簾垂隔小春。天遠難通靑鳥信﹐瓦寒欲動白龍鱗。更深怕有羊車到﹐自起籠燈照雪塵。

○春詞元

薩都剌

元薩都剌

深宮盡日垂朱箔﹐別殿何人度玉箏。白面內官無一事﹐隔花時聽打球聲。

○秋詞元

薩都剌

元薩都剌

淸夜宮庫出建章﹐紫衣小隊兩三行。石闌干畔銀燈過﹐照見芙蓉葉上霜。

○醉起元

薩都剌

元薩都剌

楊柳樓心月滿牀﹐錦屏繡褥夜生香。不知門外春多少﹐自起移燈照海棠。

○宮詞元

薩都剌

元薩都剌

駿馬驕嘶懶著鞭﹐晚涼騎過禦樓前。宮娥不識中書令﹐借問誰家美少年。

﹝以上雁門集卷四﹞

○宮辭十二首元

楊維楨

元楊維楨

宮辭﹐詩家之大香奩也。不許村學究語。爲國朝宮辭者多矣﹐或拘於用典故﹐又或拘於用國語﹐皆損詩體。天歷間﹐餘同年薩天錫善於宮辭﹐且索余和什。通和二十章﹐今存十二章。

雞人報曉五門開﹐鹵簿千官泊虎臺。天上駕鵝先有信﹐九重鸞駕上京回。

每歲此禽先駕往返。

開國遺音樂府傳﹐白翎飛上十三弦。大金優諫關卿【關卿﹕一般認爲這里指大劇作家關漢卿。】在﹐伊尹扶湯進劇篇。

海內車書混一時﹐奎章禦筆寫烏絲。朝來中貴傳宣急﹐南國宮娥拱鳳池。

燻風殿閣日初長﹐南貢新來荔枝香。西邸阿環方病齒﹐金籠分賜雪衣娘。

宮錦裁衣錫聖恩﹐朝來金榜揭天門。老娥元是南州女﹐私喜南人擢狀元。

北狩和林【和林﹕蒙古窩闊臺汗所建都城。忽必烈以大都爲都城後﹐和林成爲嶺北行省的首府。元朝皇帝巡狩的是上都開平﹐不到和林。詩中所說實誤。】幄殿寛﹐句驪【句驪﹕指髙句驪﹐朝鮮古名。】女侍婕妤官。君王自制昭陽曲﹐勅賜琵琶馬上彈。

后土瓊花屬內家﹐揚州從此絕名花。君王題品容誰並﹐萼綠宮中萼綠華。

十二瓊樓浸月華﹐桐華移影上窗紗。簾前莫插鹽枝竹﹐臥聽金羊引小車。

金屋秋深露气涼﹐宮監久不到西廂。丁寧莫竊寧哥笛﹐鸚鵡無情說短長。

露气夜深鳷鵲樓﹐井梧葉葉已知秋。君王只禁宮中蠱﹐不禁流紅出禦溝。

十三宮女善詞章﹐長立君王几案傍。阿婉有才還自累﹐宮中鸚鵡啄條桑。

蛾眉嚬處不勝秋﹐長帶芙蓉小苑愁。肯爲君王通一笑﹐羽書烽火誤諸侯。

﹝鐵崖先生詩集戊集﹐又見鐵崖先生古樂府卷十四﹐文字略有不同﹐擇善而從。﹞

○宮詞八首次偰公遠正字韻元

乃賢

元乃賢

廣寒宮殿近瑤池﹐千樹長楊綠影齊。報道夜來新雨過﹐禦溝春水已平堤。

千官鵠立五雲間﹐玉斧參差擁畫闌。今日君王西內去﹐安排天仗趣儀鸞。

水晶廉外春遲遲﹐殿閣春深笑語稀。繡幕無端風捲起﹐一雙燕子傍人飛。

上苑含桃熟暮春﹐金盤滿貯進楓宸。醍醐漬透冰漿滑﹐分賜階前儤直人。

瓊島岧峣內苑西﹐闌斑綺石甃淸漪﹐禦牀不許紅塵到﹐黃幔長教窣地垂。

花影頻移玉砌平﹐美人欹枕聽流鶯。一春多病慵梳洗﹐怕說鸞輿幸上京【上京﹕指上都開平。也就是灤京。】。

繡牀倦倚怯深春﹐窓外飛花落錦茵。抱得琵琶階下立﹐試彈一曲鬭淸新。

太液池頭新月生﹐瑤街最喜晚來晴。貴人忽被西宮召﹐騎得驊驑欵欵行。

﹝金臺集卷一﹞

○宮詞元

周伯琦

元周伯琦

畫閣香銷暮雨晴﹐珠簾半捲遠山明。蒲萄初醒羅衣薄﹐枕上鵾弦撥不成。

木難火齊【木難﹕寶石名。火齊﹐珍珠名。】當纏頭﹐貼地金蓮步欲羞。露濕銀牀人語靜﹐蟾宮九夏是中秋。

巫山隱約寶屏斜﹐朝著重綿晝著紗。徙倚牙牀新睡足﹐一瓶芍藥當荷花。

寶鑑當窗促曉妝﹐金莖玉露奉君王。菊花如錦秋風近﹐願似中間禦愛黃。

苑路東西艸色遙﹐闌桿曲曲似飛橋。水晶殿外檐鈴響﹐疑是鑾輿早散朝。

﹝近光集卷一﹞

○輦下曲元

張昱

輦下曲【有序】

元張昱

昱備員宣政院判官﹐以僧省事簡﹐搜索舊文藳於囊中。曩在京師時有所聞見﹐輒賦詩﹐有宮中詞﹑塞上謠共若干首﹐合而目之曰輦下曲。其據事直書﹐辭句鄙近﹐𨿽不足以上繼風雅﹐然一代之典禮存焉。

黃金大殿萬斯年﹐十二丹楹日月邊。傘蓋威蕤當禦榻﹐珠光照耀九重天。

五垓千陛立朝廷﹐檻首銅雕一丈翎。不待來儀威鳳至﹐日聞韶濩在靑冥。

州橋【州橋﹕又作周橋﹐卽現在的金水橋。】拜伏兩瑉龍﹐向下天潢一派通。四海仰瞻天子气﹐日行黃道貫當中。

萬朝猶是未明天﹐玉戚輪竿已儼然。百獸蹲威繪旛下﹐萬臣效職內門前。

東樓緋服唱雞人﹐擊到朱鼙第幾聲。楠寐奉常先告備﹐駕行三叩紫鞘鳴。

至元典禮當朝會﹐宗戚前將祖訓開。聖子神孫千萬世﹐俾知大業此中來。

二九行分正從班﹐盡將牙笏注名單。簟鋪獸鎭丹墀內﹐鵠立千官繞畫闌。

國戚來朝總盛容﹐左班翹鶡右王封。功臣帶礪河山誓﹐萬歲千秋樂未終。

靜瓜約鬧殿西東﹐頒宴宗王禮數隆。酋長巡觴宣上旨﹐盡教滿飲大金鍾。

萬方表馬駕生辰﹐班首師臣與相臣。喝贊禮行天樂動﹐九重宮闕一時新。

三司侍宴皇情洽﹐對禦吹螺大禮終。寶扇合鞘催放仗﹐馬蹄哄散萬花中。

授時歷進當冬至﹐太史舁官近禦前。禦用粉箋題國字﹐帕黃封上榻西邊。

泥金歷水順飄揚﹐掌扇香吹殿角涼。不是內官親執禦﹐太平無用鎭非常。

只孫官樣靑紅錦﹐裹肚圓文寶相珠。羽仗執金班控鶴﹐千人魚貫振嵩呼。

金裝節仗冒金錢﹐振竦髙擎玉陛前。嚲袖行交太平字﹐回鑾猶是步蹁蹮。

黃金酒海贏千石﹐龍杓梯聲給大筵。殿上千官多取醉﹐君臣胥樂太平年。

西天法曲曼聲長﹐瓔珞垂衣稱艷妝。大宴殿中歌舞上﹐華嚴海會慶君王。

職貢蠻夷通海徼﹐筦衣毳帽步逡巡。翠華閣下頒繒幣﹐聖主畱恩柔遠人。

竹扛金鑄百尋余﹐頂版髙鐫萬國書。禁得下方雷與電﹐聲光不敢近皇居。

崇天門下聽宣赦﹐萬姓歡呼萬歲聲。豈獨罪人蒙大宥﹐普天率土盡關情。

戶外班齊大禮行﹐小臣鳴贊立朝廷。八風不動丹墀靜﹐聽得宮袍舞蹈聲。

墀左朱闌艸滿叢﹐世皇封植意尢濃。艱難大業從玆起﹐莫忘龍沙汗血功。

國初海運自朱張【朱張﹕指朱淸﹑張瑄。元初負海運之責﹐由江南經海道運糧到大都。】﹐百萬樓船渡大洋。有訓不教忘險阻﹐禦廚先飯進黃粱。

旗常萬乘綴旒旓﹐玉瓘升壇藉白茅。前月太常班鹵簿﹐安排法駕事南郊。

淸廟上尊元不罩﹐爵呈三獻禮當終。巫臣馬湩望空灑﹐國語辭神妥法宮。

遼東羞貢入神廚﹐祭鮪專車一丈魚。寢廟歲行春薦禮﹐有加鉶豆雜鮮腒。【禽鳥之肉。】

國俗祠神主中澑﹐澑車氈俑掛宮燈。神來鼓盞自飛動﹐妖自人興如有憑。

狼髖且拋何且咒﹐女巫憑此卜妖祥。手持朴■﹝木敕﹞揮三祀﹐蠲潔祈神受命長。

當年大駕幸灤京﹐象背前馱幄殿行。國老手鑪先引導﹐白頭聯騎出都城。

皇輿淸暑出灤京﹐三日當番見大臣。夜半暗中偸摸箭﹐陰教右姓主朋巡。

請號關牌趨鼓閣﹐弓刀千騎領兵符。例差右姓巡倉庫﹐哄唱穹廬賜大酺。

祖宗詐馬宴灤都﹐挏酒啍啍載憨車。向晚大安髙閣上﹐紅竿雉帚掃珍珠。

駕起京官聚艸棚﹐諸司誰敢不從公。官錢例與供堂食﹐馬上風吹酒面紅。

千門萬戶嚴扃鑰﹐畱守司官莫自閒。仰候秋風駝被等﹐郊迎大駕向南還。

駝裝序入日精門﹐銅鼓牙旗作隊喧。一聽巡階鈴鈸振﹐滿宮俱喜出迎恩。

月華門裏西角屋﹐六纛幽藏神所居。大駕起行先戒路﹐鼓鉦次第出儲胥。

華纓孔帽諸番隊﹐前導伶官戲竹髙。白傘葳蕤避馳道﹐帝師輦下進葡萄。

守內番僧日念吽﹐禦廚酒肉按時供。組鈴扇鼓諸天樂﹐知在龍宮第幾重。

皇輿行在辟人門﹐羣牧分屯散彩雲。習馭每朝供進馬﹐近移毳幕盡宗勛。

禦前親拜中書令﹐恩賜東宮設內筵。手署勅黃惟一道﹐任誰祗受付雙遷。

雞人唱罷內門開﹐千騎前頭丞相來。衛士金瓜雙引導﹐百司擁醉早朝回。

端本堂深繡榻髙﹐滿前學士盡風騷。星河騎士知惟馬﹐慣識金箋玉兔毫。

旌旗千騎從儲皇﹐詐柳行春出震方。祖宗馬上得天下﹐弓矢斯張何可忘。

和寧沙中朴■﹝木敕﹞筆﹐史臣以代鉛槧事。百司譯寫髙昌書【髙昌﹕今新疆土魯番。髙昌在當時是畏兀兒人聚居地。畏兀兒有自己的文字﹐蒙古初起時﹐借畏兀兒文字來拼寫自己的語言。髙昌書卽指畏兀兒文字。】﹐龍蛇復見古文字。

儀臺鐵表冠龍尺﹐上刻橫文晷度眞。中國失傳求遠裔﹐猶於回紇見斯文。

儒臣奉詔修三史【修三史﹕元順帝時﹐修遼﹑金﹑宋三史。】﹐丞相銜兼領總裁。學士院官傳賜宴﹐黃羊湩酒滿車來。

經筵進講天人喜﹐宣索金繒賜講臣。已覺聖躬忘所倦﹐教將古訓更前陳。

文明天子念孤寒﹐科舉人材兩榜寛。別殿下簾親策試﹐唱名才了便除官。

冑監諸生盛國容﹐大官羊膳兩廚供。六經盡是君臣事﹐卿相才多在辟雍。

鑪香夾道湧祥風﹐梵輦遊城女樂從。望拜彩樓呼萬歲﹐柘黃袍在半天中。

放教貴赤【貴赤﹕卽貴由赤﹐善走者。】一齊行﹐平地風生有翅身。未解刻期爭拜下﹐禦前成个賞金銀。

國子題名金僕姑﹐樹籬比射盡腰符。分明百步中侯的﹐踴躍宗王舞袖呼。

對朋角飲目相招﹐黃鼠生燒入地椒。馬湩飲輪金鐸剌﹐頂寧割發不相饒。

柳林密遣弄臣回﹐封印黃金盒一枚。天語直將西內去﹐便教知是艸芽來。

直從海子望蓬萊﹐靑雀傳言日幾回。爲造龍舟載天姆﹐院家催造畫圖來。

西方舞女卽天人﹐玉手曇花滿把靑。舞唱天魔供奉曲﹐君王常在月宮聽。

鴨綠江波勝鴨頭﹐魚龍變化滿中州。分來一派天潢水﹐到得烏桓便不流。

昭君遺下漢琵琶﹐拗軫誰彈狽獲沙。春色不關靑冢上﹐只今芳艸滿天涯。

玉竇橋邊日月明﹐金棊界脈直如繩。世皇存此爲殷鑑﹐上刻宣和示廢興。

金計傾遼至可哀﹐爲車爲馬枉豗隤。豈知萬歲山中土﹐載得龍沙王气來。

大都周遭十一門﹐艸苫土築那吒城。讖言若以磚石裹﹐長似天王衣甲兵。

八思巴師【八思巴﹕西藏薩迦派領袖﹐被忽必烈尊爲帝師。曾創造蒙古新字﹐成爲元代法定的官方通用文字。後世稱爲八思巴字。】釋之雄﹐字出天人慚妙工。龍沙彷佛鬼夜哭﹐蒙古盡歸文法中。

學貫天人劉太保【劉太保﹕指劉秉忠。忽必烈的親信謀士。原爲僧﹐後還俗﹐官至太保。大都城的設計者。】﹐卜年卜世際昌期。帝王眞命自神武﹐魚水君臣今見之。

許衡天遣至軍前﹐未喪斯文賴此傳。大學一編堯舜事﹐致君中統至元年。

運際昌期不偶然﹐外臣豪傑得神仙。一言不殺感天聽﹐教主【教主﹕指全眞道領袖丘處機。】長春億萬年。

宋亡死節文丞相﹐不受宣封信國公。祠廟至今松栢在﹐世皇盛徳及孤忠。

太祖雄姿自聖神﹐一時睿斷出天眞。要將儒釋同尊奉﹐宣諭黃金鑄聖人。

龍虎山中有道家﹐上淸劍履絢晴霞。依時進謁棕毛殿﹐坐賜金瓶數十茶。

相官馬湩盛渾脫﹐騎士題封抱送來。傳與內廚供上用﹐有時直到禦前開。

西番僧果依時供﹐小籠黃旗帶露裝。滿馬塵沙兼日夜﹐平坡紅艷露猶香。

黃公壚榜大金書﹐門外長停右姓車。請教宮繒來換酒﹐悲歌始是醉之餘。

圜殿儀天十六楹﹐向前黃道不教行。賬房左右懸弓角﹐盡是君王宿衛兵。

玉徳殿當淸灝西﹐蹲龍碧瓦接榱題。衛兵學得髙麗語﹐連臂低歌井卽梨。

棕毛四面擁龍牀﹐殿角涼生紫霧香。上位勵精求治切﹐不曾朝退不擡湯。

斜街木局盡閒房﹐禦史微行自不妨。從立憲臺【憲臺﹕指禦史臺﹐負監察之責。】曾有旨﹐代天耳目付賢良。

上都半道次楡林﹐是處鴛鴦野濼深。不比使君桑下問﹐自媒年少覓黃金。

少年馬后抱熊羆﹐便佞相傾結所知。一日搭名幫艸料﹐好官多屬跨驢兒。

閒家日逐小公侯﹐藍棒相隨覓打球。向晚醉嫌歸路遠﹐金鞭梢過禦街頭。

斗鵪初罷艸初黃﹐錦袋牙牌日自將。鬧市閒坊尋搭對﹐紅塵走殺少年狂。

教坊女樂順時秀﹐豈獨歌傳天下名。意態由來看不足﹐揭簾半面已傾城。

爭抱荊筐拾馬畱﹐貧兒朝夕候鳴騶。不知金印爲何物﹐肯要人間萬戶侯。

北方九眼大黑殺﹐幻影梵名麻紇剌。頭戴髑髏踏魔女﹐用人以祭惑中華。

髙昌之神戴羖首﹐仗劍騎羊气猛烈。十月十三彼國人﹐蘿卜麵餅賀神節。

十字寺神呼韓王﹐身騎白馬衣戎裝。手彈箜篌仰天日﹐空中來儀百鳳凰。

旃檀佛像身丈六﹐三十二相俱完全。流傳釋家親受記﹐止於大國來西天。

西番燈盞重百斤﹐刻銘供佛題大臣。黃楢萬甕照無盡﹐上祝皇釐下己身。

花門齊侯月生眉﹐白日不食夜飽之。纒頭向西禮圈戶﹐出浴升髙叫阿彌。

西天咒師首蜷發﹐不澡不颒身亦殷。倒垂瓔珞披紅罽﹐出入宮闈無靦顏。

似將慧日破愚昏﹐白日如常下釣軒。男女傾城求受戒﹐法中祕密不能言。

肩垂綠發事康禪﹐淡掃蛾眉自可憐。出入內門裝飾盛﹐滿宮爭迓女神仙。

紅城萬戶拱皇居﹐宿衛親兵飽有餘。苑鹿與人分食慣﹐朝朝羣聚候麋車。

樞密院家家賜宴﹐金符三品事奔趨。教坊白馬馱身後﹐光祿紅簫送酒車。

四面朱闌當午門﹐百年楡柳是將軍。昌期遭際風雲會﹐艸木猶封定國勛。

鴐鵝風起白毰毸﹐秋夏跟隨駕往回。聖主已開三面网﹐登盤玉食自天來。

守宮妃子住東頭﹐供禦衣糧不外求。牙仗穹廬護闌盾﹐禮遵估服侍宸遊。

三宮除夜例驅儺﹐徧灑巫臣馬湩多。組燭小兒相哄出﹐衛兵環視莫如何。

緋國宮人直女工﹐衾裯載得內門中。當番女伴能包袱﹐要學髙麗頂入宮。

壁衣面面紫貂爲﹐更繞腰闌掛虎皮。大雪外頭深一尺﹐殿中風力豈曾知。

天朝習俗樂從禽﹐爲按名鷹出柳陰。立馬萬夫齊指望﹐半空鵝影雪沈沈。

大安閣是延春閣﹐峻宇雕墻古有之。四面珠簾煙樹裏﹐駕臨長在夏初時。

萬歲山中瓊島居﹐廣寒宮殿畫難如。回鑾風過黃金鐙﹐飄下鑪香十里餘。

欄馬墻臨海子邊﹐紅葵髙柳碧參天。過人不敢論量數﹐雨露相將近百年。

○宮中詞元

張昱

元張昱

宮中詞﹐惟唐陜西司馬王建一百首爲得體﹐蓋從內臣出入宮闥﹐所賦俱實見其事。厥後蜀主花蕊夫人效其體﹐賦詩一百首﹐亦其身親見之。宋王安國校官書﹐見其本﹐序而置之內閣。元初﹐奉天楊興【楊興﹕疑應爲楊奐。】錄宋宮人語五言詩十八首﹐頗得其情﹐足次二家後。大抵宮中詞論富有天下﹐貴爲天子﹐不可以文章工拙稱。必非想象﹐必親見﹐皆非閭巷之士可擬而賦者。後學廬陵張昱光弼志。

紅光滿室產皇儲﹐天下千秋與祝釐。侍女后妃頒剩彩﹐天顏有喜內臣知。

裹頭保母性溫存﹐不敢移身出內門。尋得描金龍鳳紙﹐學摹國字教皇孫。

頒賜三宮端午節﹐金絲纒扇繡紅紗。謝恩都作男兒跪﹐拜起深深鶡尾斜。

內人哄動各盈腮﹐說自西宮撒雪回。報與內司當有宴﹐羊車今晚蚤將來。

网軒涼思蚤相催﹐紅葉生時雁又來。不用題情付流水﹐已從步輦過宮回。

櫻桃紅熟覆黃巾﹐分賜三宮遺內臣。拜跪酬恩歸院後﹐金盤酪粉試嘗新。

徽儀殿裏不通風﹐火者【火者﹕卽宦官。】添香殿閣中。榻上重重鋪設好﹐君王今夜定移宮。

宮衣新尙髙麗樣﹐方領過腰半臂裁。連夜內家爭借看﹐爲曾著過禦前來。

和好風光四月天﹐百花飛盡感流年。宮中無以消長日﹐自擘龍頭十二弦。

鴛鴦鸂鶒滿池嬌﹐彩繡金茸日幾條。早晚君王天壽節﹐要將著禦大明朝。

宮羅支請銀霜褐﹐徹夜房中自剪裁。明日看花西內去﹐牡丹臺畔木瓜開。

延華閣下日如年﹐除是當番到禦前。尋出塗金香墜子﹐安排衣綫撚春綿。

頻把香羅拭汗腮﹐綠云背綰未曾開。相扶相曳還宮去﹐笑說秋千架下來。

上苑新波小海分﹐綠香溢岸好湔裙。故將禁指監官見﹐放出天河洗絳雲。

紙繩未把祝鑪香﹐自覺紅生兩臉傍。爲蹬爲輪俱有喜﹐莫將緪結作羊腸。

飲到更深無厭時﹐並肩侍女與扶持。醉來不問腰肢小﹐照影燈前舞柘枝。

塡金臂失戲分明﹐贏得珍珠三兩升。便去房中還賭賽﹐黃封銀榼酒如澠。

殘卻花間一局棋﹐爲因宣喚賜春衣。近前火者催何急﹐惟恐君王怪到遲。

從行火者笑相招﹐步輦相將過釣橋。鹿頂殿開天樂動﹐西宮今日賽花朝。

彤雲捧起黃金殿﹐十二丹楹七戶開。南面君臨朝萬歲﹐來儀應共鳳歸來。

欞星門與州橋近﹐黃道中間禦气髙。拜伏龍眠金水上﹐鎭安四海息波濤。

﹝以上張光弼詩集卷二﹞

○元宮詞一百首明

朱有燉

元宮詞一百首【並序】

明朱有燉【朱有燉﹕元宮詞原來只有抄本﹐題「蘭雪軒主人撰」。據淸初朱彜尊在靜志居詩話中考證﹐應卽明太祖朱元璋的第五子朱橚。明史卷一百十六諸王傳云﹕『周定王橚﹐太祖第五子。……能詞賦﹐作元宮詞百章。』卽以彜尊之說爲據。但現在比較通行的借月山房匯鈔本﹐宮詞小纂元宮詞則題朱有燉作。有燉是朱橚之子﹐嗣王爵。本書所收元宮詞錄自借月山房匯鈔本﹐故仍題朱有燉作。】

元代宮庭事迹無足觀﹐然紀其事實﹐亦可備史氏之采擇焉。永樂元年﹐欽賜予家一老嫗﹐年七十矣﹐及元後之乳姆女﹐知元宮中事最悉。間嘗細訪﹐一一備知其事。故予詩百篇﹐皆元宮中實事﹐亦有史未曾載外人不得而知者﹐遺之後人以廣多聞焉。永樂四年春二月朔日﹐蘭雪軒制。

大安樓閣聳雲霄﹐列坐三宮禦早朝。政是太平無事日﹐九重深處奏簫韶。

春日融龢上翠臺﹐芳池九曲似流杯。合香殿外花如錦﹐不是看花不敢來。

椶殿巍巍西內中﹐禦筵簫鼓奏燻風。諸王駙馬咸稱壽﹐滿酌葡萄飲玉鍾。

雨順風調四海寧﹐丹墀大樂列優伶。年年正旦將朝會﹐殿內先觀玉海靑。

海靑﹐海東俊鶻也﹐白者尢貴。

東風吹綻牡丹芽﹐漠漠輕陰護碧紗。向曉內圍春色重﹐滿欄淸露濕桃花。

上都四月衣金紗﹐避暑隨鑾卽是家。納缽【納缽﹕原意爲營帳。遼代君主四時所居之處各不相同﹐隨季節遷徙﹐稱爲四時納缽。元代沿用此詞。專指君主巡幸而言。】北來天气冷﹐只宜栽種牡丹花。

合香殿倚翠峯頭﹐太液波澄暑雨收。兩岸垂楊千百尺﹐荷花深處戲龍舟。

屍諫靈公演傳奇﹐一朝傳到九重知。奉宣賫與中書省﹐諸路都教唱此詞。

臙粉錢關歲歲新﹐例教出外探諸親。歸來父母曾相囑﹐侍奉尢當效力頻。

興和西路獻時新﹐猩血平波顆顆勻。捧入內庭分品第﹐一時宣賜與功臣。

王孫王子值三春﹐火赤【火赤﹕卽火兒赤﹐執弓矢者。】相隨出內闉。射柳擊球東苑裏﹐流星駿馬蹴紅塵。

閶闔門開擁鉞旄﹐千官侍立曉星髙。尙衣欲進龍服﹐錯捧天鵝織錦袍。

侍從常向北方遊﹐龍虎臺前正麥秋。信是上京無暑气﹐行裝五月載貂裘。

淸寧殿裏見元勛﹐侍坐茶余到日曛。旋著內官開寶藏﹐剪絨段子禦前分。

瑞气氤氳萬歲山﹐碧池一帶水潺湲。殿旁種得靑靑豆﹐要識民生稼穡囏。

一段無瑕白玉光﹐來從西域獻君王。制成新樣雙龍鼎﹐慶壽宮中奉太皇。

燈月交光照綺羅﹐元宵無處不笙歌。太平官裏時行樂﹐輦路香風散玉珂。

玉京涼早是初秋﹐銀漢斜分大火流。吹徹洞簫天似水﹐半鉤新月掛西樓。

五色云生七寶臺﹐小山子上數峯排。奇花異艸香風度﹐不是天仙不到來。

蜜漬金桃始獻新﹐禁城三伏絕囂塵。炎蒸微至淸寧殿﹐玉杵敲冰賜近臣。

幾番怯薛上班慵﹐生怕鸞輿又到宮。一自恩歸西內日﹐飛魚閒掛寶雕弓。

初調音律是關卿﹐伊尹扶湯雜劇呈。傳入禁垣官裏悅﹐一時咸聽唱新聲。

十六天魔按舞時﹐寶妝纓絡鬭腰支。就中新有承恩者﹐不敢分明問是誰。

背番蓮掌舞天魔﹐二八嬌娃賽月娥。本是河西參佛曲﹐把來宮苑席前歌。

上都樓閣靄雲煙﹐風俗從來朔漠天。自是大家無禁忌﹐滿宮嬪禦唱銀錢。

侍從皮帽總姑麻﹐罟罟髙冠勝六珈。進得女眞千戶妹﹐十三嬌小喚茶茶。

杏臉桃腮弱柳腰﹐那知福是禍根苗。髙麗妃子初封冊﹐六月陰寒大雪飄。

宮裏前朝駕未回﹐六宮迎輦殿門開。簾前三寸弓鞋露﹐知是媆媆小姐來。

深宮春暖日初長﹐花气渾如百和香。睡足倚欄閒坐久﹐琵琶聲裏撥當當。

二十餘年備掖庭﹐紅顏消渴每傷情。三弦彈處分明語﹐不是歡聲是怨聲。

月明深院有霜華﹐開徧階前紫菊花。涼入繡幃眠不得﹐起來窗下撥琵琶。

苑內蕭墻景最幽﹐一方池閣正新秋。內臣淨掃場中地﹐官裏時來步打球。

珊瑚枕冷象牙牀﹐耿耿靑燈伴月光。不是宮闈有仙境﹐如何覺得夜偏長。

金風苑樹日光晨﹐內侍鷹坊出入頻。遇著中秋時節近﹐剪絨花毯鬥鵪鶉。

金鴨燒殘午夜香﹐內家初試越羅裳。芳容不肯畱春駐﹐幾陣東風落海棠。

梨花素臉髻盤龍﹐南國嬌娃乍入宮。無柰胡姬皆笑倒﹐亂將脂粉與添紅。

自供東苑久司茶﹐覽鏡俄驚歲月加。縱使深宮春似海﹐也教雲鬢點霜華。

惻惻輕寒透鳳幃﹐夜深前殿按歌歸。銀臺燭燼香銷鼎﹐困倚屏風脫舞衣。

奇氏家居鴨綠東﹐盛年才得位中宮。翰林昨日新裁詔﹐三代蒙恩爵祿崇。

湖上鴐鵝映水明﹐海靑常是內官擎。二宮皇后隨鑾駕﹐輦內開簾看放鷹。

靉抹多官上直時﹐丹墀千隊列旌旗。殿前每遇觀西馬﹐詔許宮臣輦路騎。

憔悴花容只自知﹐番思嬌小入宮時。經年不識東風面﹐蹙損春山爲阿誰。

小樓春淺杏花寒﹐象鼎煙銷寶篆殘。情思不快梳洗懶﹐半偏云髻倚闌干。

年年避暑出居庸﹐北望灤京朔漠中。經過縉雲山水秀﹐吳姬疑是越江東。

鬼赤【鬼赤﹕卽貴赤。】遙催駝鼓鳴﹐短檐氈帽傍車行。上京咫尺山川好﹐納缽南來十八程。

周伯琦扈從詩序曰﹕國語曰納缽者﹐猶漢言宿頓所也。

淸曉龍闈侍寢回﹐鬔松雲鬢對妝臺。綺窗昨夜東風暖﹐一樹梨花對雨開。

金蓮處處有花開﹐斜插雲鬟笑滿腮。轅軾向南遵舊典﹐地椒香裏屬車回。

奎章閣下文詞盛﹐太液池邊遊幸多。南國女官能翰墨﹐外間抄得竹枝歌。

一別諸親三十載﹐詔令相見出宮垣。就中苦樂誰知得﹐內侍叢中不敢言。

祈雨番僧鮓答名﹐降龍剌馬膽巴【剌馬﹕卽喇嘛。膽巴是元代前期的著名喇嘛﹐有很大權勢。】缾。牛酥馬乳宮中賜﹐小合西頭聽唪經。

上都隨駕自西回﹐女伴遙騎駿馬來。踏徧路傍靑野韭﹐白翎飛上李陵臺。

楊維楨宮詞﹕『天上鴐鵝先有信﹐九重鑾駕上都回。』注﹕每歲此禽先駕往返。

隊裹惟誇三聖奴﹐淸歌妙舞世間無。禦前供奉蒙深寵﹐賜得西洋塔納珠。

按舞嬋娟十六人﹐內園樂部每承恩。纏頭例是宮中賞﹐妙樂文殊錦最新。

月宮小殿賞中秋﹐玉宇銀蟾素色浮。官裏猶思舊風俗﹐鷓鴣長篴序梁州。

比胛裁成土豹皮﹐著來暖勝黑貂衣。嚴冬校獵昌平縣﹐上馬方才賜貴妃。

月夜西宮聽按箏﹐文殊指撥太分明。淸音瀏亮天顏喜﹐彈罷還教合鳳笙。

包髻團衫別樣妝﹐東朝謁罷出宮墻。內中多有親姨嫂﹐潛與交州百和香。

十五胡姬玉雪姿﹐深冬校獵出郊時。海靑帽暖無風冷﹐鬒發偏宜打練椎。

夜深燒罷鬥前香﹐旋整雲鬟拂禦牀。遇著上班三鼓盡﹐內筵猶自未擡羊。

來復燕京雜詠﹕『秋滿龍沙艸已霜﹐射雕風急朔雲長。內官連日無宣喚﹐獵取黃羊進尙方。』

彩繩髙掛綠楊煙﹐人在虛空半是仙﹐忽見駕來頻奉旨﹐含羞不肯上秋千。

承寵嬌行寶殿前﹐新裁羅扇合歡圓。進來不爲涼風好﹐欲諷君心莫棄捐。

大都三月柳初黃﹐內苑羣花漸有香。小閣日長人倦繡﹐隔簾呼伴去尋芳。

腰肢瘦弱不勝裙﹐病裏懨懨過一春。因識玉色多寵幸﹐殿前催得太醫頻。

安息燻壇遣眾魔﹐聽傳祕密許宮娥。自從受得毘盧咒﹐日日持珠念那摩。

鼃聚喧闐苦不禁﹐不魯罕後【不魯罕後﹕當爲答吉後之誤。元仁宗卽帝位前﹐曾與其母答吉﹝一作答己﹞太后居懷孟﹐苦羣蛙亂喧﹐命近侍傳旨諭之曰﹕『吾母子方憒憒﹐蛙忍惱人耶﹗自後其毋再鳴。』故至今此地𨿽有蛙而不作聲。見陶宗儀輟耕錄卷二。懷孟﹐後攺東安州。】諭言深。東安州裏池塘靜﹐鼓吹無聞直到今。

暑風催雨滴檐楹﹐深院吳姬睡不成。夢入西湖蕩蓮槳﹐起來彈淚到天明。

白酒新篘進玉壺﹐水亭深處暑全無。君王笑向奇妃問﹐何似西涼打剌蘇。【打剌蘇﹕蒙語酒﹐專指用米釀成的酒。】

海晏河淸罷虎符﹐閒觀翰墨足歡娛。內中獨召王淵畫﹐搨得黃筌孔雀圖。

禦溝秋水碧如天﹐偶憶當時事惘然。紅葉縱教能寄恨﹐不知流得到誰邊。

獨木涼亭錫宴時﹐年年巡幸孟秋歸。紅妝小伎頻催酌﹐醉倒胡兒阿剌詞。

張昱塞上謠﹕『胡姬二八貌如花﹐畱宿不問東西家。醉來拍手趁人舞﹐口中合唱阿剌剌。』

燕子泥香紅杏雨﹐苕花風澹白鷗波。一年春事閒中過﹐鏡裏容顏柰老何。

春遊到處景堪誇﹐厭戴名花插埜花。笑語懶行隨鳳輅﹐內官催上駱駝車。

諸方貢物殿前排﹐召得鷹坊近露臺。淸曉九關嚴虎豹﹐遼陽先進白雕來。

騎來駿馬響金鈴﹐蘇合燻衣透體馨。罟罟珠冠髙尺五﹐暖風輕裊鶡鶏翎。

秋深飛放出郊行﹐選得馴駒內裏乘。埜雉滿鞍如綴錦﹐馬前珍重是黃鷹。

江南名伎號穿鍼﹐貢入天家抵萬金。莫向人前唱南曲﹐內中都是北方音。

地寒不種芙蓉樹﹐土厚宜栽栝子松。淸曉內官呼彩緌﹐各官分賜牡丹叢。

西山晴雪玉圍屏﹐隨駕登樓眼界明。供奉女兒偏覺冷﹐貂裘特賜荷恩榮。

月錢常是散千緡﹐大例關支不是恩。南國女官呼姓字﹐只愁國語不能翻。

海子東頭暗綠槐﹐碧波新漲灝無涯。瑞蓮花落巡遊少﹐白首宮人埽殿階。

河西女子年十八﹐寬著長衫左掩衣。前向攏頭髙一尺﹐入宮先被眾人譏。

百年四海罷干戈﹐處處黎民鼓腹歌。偶值太平時節久﹐政聲常少樂聲多。

鹿頂殿中逢七夕﹐遙瞻牛女列珍羞。明朝看巧開金盒﹐喜得鼃絲笑未休。

春情只在兩眉尖﹐懶向妝臺對粉奩。怕見雙雙鶯燕語﹐楊花滿院不鉤簾。

白露橫空殿宇涼﹐房頭搗洗舊衣裳。玉欄金井西風起﹐幾葉梧桐弄晚黃。

健兒千隊足如飛﹐隨從南郊露未晞。鼓吹聲中春日曉﹐禦前咸著只孫衣。

周伯琦詐馬行序曰﹕『只孫宴者﹐只孫華言一色衣也。俗呼曰詐馬筵。』

天馬西來自佛郎【佛郎﹕泛指西方。元順帝時進天馬的是歐洲教皇使節。】﹐圖成又勅寫文章﹐翰林國語重翻譯﹐襖魯【襖魯﹕通常作奧魯﹐指軍人家屬。】諸營賜百張。

低綰雲鬟淺淡妝﹐從來閣內看諸王。祇緣謹厚君心喜﹐令侍明宗小影堂。

二弦聲裏實淸商﹐只許知音仔細詳。阿忽令教諸伎唱﹐北來腔調莫相忘。

纖纖初月鵝黃嫩﹐淺淺方池鴨綠澄。內苑秋深天气冷﹐越羅衫子換吳綾。

凶吉占年北俗淳﹐旋燒羊胛問祅神。自從受得金剛戒﹐摩頂然香告世尊。

內中演樂教師教﹐凝碧池頭日色髙。女伴不來情思懶﹐海棠花下共吹簫。

大宴三宮舊典謨﹐珍羞絡繹進行廚。殿前百戲皆呈應﹐先向春風舞鷓鴣。

興聖宮中侍太皇﹐十三初到捧壚香。如今白髮成衰老﹐四十年如夢一場。

萵苣顏色熟櫻桃﹐樹底靑靑艸不薅。生怕百禽先啄破﹐護花鈴索勝瑯璈。

昨朝進得髙麗女﹐太半咸稱奇氏親。最苦女官難派散﹐總教送作二宮嬪。

寶殿遙聞佩玉珊﹐侍朝常是奉宸歡。要知各位恩深淺﹐只看珍珠罟罟冠。

元統年來詔勅殷﹐中書省裏事紛紜。昨朝傳出宮中旨﹐江淛支鹽數萬斤。

谷雨天時尙薄寒﹐梨花開謝杏花殘。內圍張蓋三宮宴﹐細樂喧闐賞牡丹。

新頒式樣出宮門﹐不許倡家服用新。伎女紫衣盤小髻﹐樂工咸著戴靑巾。

夢覺銀臺畫燭殘﹐窗前風雪滿雕欄。爲嫌衾薄和衣睡﹐火冷金壚夜半寒。

聖心常卹靉焉貧﹐特勅中書賜絹銀。分得不均嗟怨眾﹐受恩多是本朝人。

曉燈垂焰落銀缸﹐猶自春眠近小窗。喚醒玉人鶯語滑﹐寶釵敲枕理新腔。

元宮詞百首﹐勝國事迹燦然在目。昔遷﹑固最號博洽﹐後葛洪等三輔黃圖等書紀秦故事﹐多遷﹑固所不載﹐觀者每有今古廢興之感。然則是編者不獨可爲多聞之助云爾。隆慶四年二月龍莊甄敬識。

﹝宮詞小纂卷七﹞

●第二部分﹝一﹞

遼金元三朝宮詞淸

陸長春

○遼金元三朝宮詞淸

陸長春

遼宮詞

金宮詞

元宮詞

△遼宮詞

開國雄圖始漢城﹐宮闈神策定兼並。鹽池杯酒戎機伏﹐卻勝天皇十萬兵。

﹝薛居正舊五代史﹞阿保機自稱皇帝﹐署中國官號。別作一城﹐以實漢人﹐名曰漢城。﹝葉隆禮契丹國志﹞初﹐契丹有八部。族之大者曰大賀氏﹐後分爲八部。部之長號大人﹐而常推一人爲王﹐建旗鼓﹐以統八部。每三年﹐則以次相代。及阿保機﹐乃曰「中國之主無代立者。」由是阿保機益以威制諸國﹐不肯代。其立九年﹐諸部共責誚之。阿保機不得已﹐傳其旗鼓﹐而謂諸部曰「吾立九年﹐所得漢人多矣。吾欲別自爲一部﹐以治漢城﹐可乎﹖」諸部將許之。漢城在炭山東南﹐灤河上﹐有鹽鐵之利﹐乃後魏滑鹽縣也。﹝又﹞阿保機用其妻述律策﹐使人告諸部大人曰「我有鹽池﹐諸部所食。然諸部知食鹽之利﹐而不知鹽有主人﹐可乎﹖當來犒我。」諸部以爲然。共以牛酒會鹽池。阿保機伏兵其旁﹐酒酣伏發﹐盡殺諸部大人﹐復並爲一國。東北諸夷皆畏服之。﹝又﹞﹐神冊元年﹐阿保機始自稱皇帝﹐國人謂之天皇王。﹝陳桱通鑑綱目補編﹞阿保機卽皇帝位﹐北宰相蕭阿只﹑南宰相耶律歐理思率其下上尊號曰天皇帝﹐後述律氏曰地皇后。

蠡角聲中響佩環﹐指麾胡馬度熊山。黃頭臭泊都驚竄﹐親見鑾輿破敵還。

﹝田況儒林公議﹞契丹每興兵擾塞﹐則傳一矢爲信。諸國皆震懼奔會﹐無後期者。每戰必銜枚無諠﹐傳指顧令﹐統帥之下﹐各有部隊。晝戰則望旗幟﹐遇夜則或鳴鉦﹐或吹蠡角﹐或爲禽鳥之聲﹐各隨部隊撤捲而去﹐至明不遺一騎。﹝元混一輿地要覽﹞大寧路﹐遼爲中京﹐有瑇瑁山﹑熊山。﹝脫脫等遼史。后妃傳﹞述律後簡重果斷﹐有雄略。太祖行兵禦眾﹐後嘗與謀。太祖嘗渡磧擊黨項﹐黃頭﹑臭泊二室韋乘虛襲之。後知﹐勒兵以待﹐奮擊大破之﹐名震諸夷。

四樓粉雉列崇墉﹐千里楡關久息烽。聞說至尊喜遊獵﹐彎弓氈屋射黃龍。

﹝趙志忠虜廷雜記﹞太祖於所居大部置樓﹐謂之西樓﹐今謂之上京。又於其南木葉山置樓﹐謂之南樓。又於其東千里置樓﹐謂之東樓。又於其北三百里置樓﹐謂之北樓。太祖四季常遊獵於四樓之間。﹝許亢宗奉使行程錄﹞離營州東行六十里﹐至楡關。﹝路振乘軺錄﹞楡關在薊州北百餘里。﹝契丹國志﹞太祖遊獵﹐彌旬不止。有黃龍在其氈屋上﹐連發三矢殪之﹐龍墜於前。後太子徳光於其地建州﹐黃龍府卽其地也。

渤海妖氛已蕩平﹐遼東山色馬頭迎。短簫盡唱鐃歌樂﹐車駕歸來鐵鳳城。

﹝劉效祖四鎭三關志﹞神冊四年﹐契丹主阿保機並渤海﹐盡有遼東﹐置東平郡。收復故城﹐鑄鐵鳳鎭之﹐號鐵鳳城。﹝遼史。樂志﹞鼓吹樂一曰短簫鐃歌樂﹐自漢有之﹐謂之軍樂。

小隊弓靴簇錦毹﹐毗貍黃鼠滿芳﹖。葡萄酒熟天顏喜﹐新進燕云益地圖。

﹝王辟之澠水燕談﹞契丹國產大鼠﹐曰毗貍。形類大鼠而足短﹐極肥。其國以爲殊味﹐穴地取之﹐以供國王之膳﹐自公相以下不可得而嘗。常以羊乳飼之。頃年北使嘗攜至﹐烹以進禦。﹝沈括夢溪筆談﹞刁約奉使契丹﹐爲北語詩云「押宴移離畢﹐看房駕跋支。餞行三匹裂﹐密賜十貔貍。」注﹕貔貍形如鼠而大﹐穴居食果谷﹐嗜肉。遼人以爲珍膳﹐味如﹖子而脆。﹝劉績霏雪錄﹞北方黃鼠味極肥美﹐恆爲玉食之獻。置官守其處﹐人不得擅取也。﹝司馬光資治通鑑﹞契丹主作冊書﹐命石敬瑭爲大晉皇帝﹐自解衣冠授之。割幽﹑薊﹑瀛﹑莫﹑涿﹑檀﹑順﹑新﹑嬀﹑儒﹑武﹑云﹑應﹑寰﹑朔﹑蔚十六州﹐以與契丹﹐仍許歲輸帛三十萬匹。﹝遼史。太宗紀﹞會同元年十一月﹐晉復遣趙瑩奉表來賀﹐以幽﹑薊﹑瀛﹑莫﹑涿﹑檀﹑順﹑嬀﹑儒﹑新﹑武﹑云﹑應﹑朔﹑寰﹑蔚十六州並圖籍來獻。

東來紫气接天閶﹐聖母宮中賜酒漿。﹖喜遐荒備文物﹐盡收圖籍到遼陽。

﹝資治通鑑﹞契丹述律太后遣使﹐以其國中酒饌脯果賜契丹主﹐賀平晉國。契丹主與羣臣宴於永福殿﹐每舉酒﹐立而飲之﹐曰「太后所賜﹐不敢坐飲。」﹝遼史。太宗紀﹞大同元年﹐三月壬寅﹐晉諸司僚吏。嬪禦﹑宦寺﹑方技﹑百工﹑圖籍﹑歷象﹑石經﹑銅人﹑明堂刻漏﹑太常樂譜﹑諸宮懸鹵薄法物及鎧仗悉送上京。

通天冠峻九旒垂﹐袍笏分班拜舞遲。紫袖昭容誇創見﹐龍庭誰識漢官儀。

﹝資治通鑑﹞二月丁巳朔﹐契丹主服通天冠﹑絳紗袍﹐登正殿﹐設樂懸儀衛於庭下﹐制稱大遼。﹝契丹國志﹞會同十一年﹐二月朔﹐帝冠通天冠﹑絳紗袍﹐執大圭﹐視朝。華人皆法服﹐北人仍胡服﹐立於文武班﹐百官朝賀。﹝歐陽修五代史﹞大同元年﹐三月丙戌朔﹐徳光服靴袍﹐禦崇元殿﹐百官入閣。徳光大悅﹐顧其左右曰「漢家儀物其盛如此﹐我得於此殿坐﹐豈非眞天子耶﹗」

捷書昨夜過龍堆﹐閫外銀牌火速催。贏得六宮齊一笑﹐石家新婦表函來。

﹝張舜民使北記﹞銀牌形如方響﹐刻番書宜速二字。使者執牌﹐馳馬日行數百里﹐所至如國主親到﹐需索更易﹐無敢違者。﹝王易燕北錄﹞銀牌三道﹐上番書朕字﹐用金鍍鈒成。見內在內侍右承宣朱璘處收掌﹐用黑漆匣盛。每日於戎主前呈封一﹖。或有緊急事宜﹐用此牌﹐帶在項上﹐走馬於南北大王處抽發兵馬﹐餘事卽不用之。﹝契丹國志﹞晉皇太后降表﹐稱晉室皇太后新婦李氏妾言。

天錫神州降聖皇﹐懷中黑兔早呈祥。祭山儀畢回龍馭﹐禮佛先來菩薩堂。

﹝遼史。地理誌﹞降聖州﹐本大部落東樓之地。太祖春月行帳多駐此。應天皇后夢神人金冠素服﹐執兵仗﹐貌甚丰美﹐異獸十二隨之。中有黑兔躍入後懷﹐因而有娠﹐遂生太宗。又﹝禮志﹞祭山儀﹕皇帝服金文金冠﹑白綾袍﹑絳帶﹐懸魚﹐三山絳垂﹐飾犀玉刀錯﹐絡縫烏靴。﹝又﹞太祖幸幽州大悲閣﹐遷白衣觀音像﹐建廟木葉山﹐尊爲家神。於拜山儀過樹之後﹐增詣菩薩堂儀一節。﹝秦再思洛中紀異﹞契丹主徳光嘗晝寢﹐夢一神人花冠美姿容﹐輜軿甚盛﹐自天而下。衣白衣﹐佩金帶﹐執金骨朵﹐有異獸十二隨其後。內一黑色兔﹐入徳光懷而失之。神人語徳光曰「石郎使人喚汝﹐汝須去。」覺告其母﹐母忽之﹐不以爲異。後復夢﹐卽前神人也﹐衣冠儀貌宛然如故﹐曰「石郎已使人來喚汝。」旣覺而驚﹐復以告母。母曰「可命筮之。」乃召胡巫筮。言「太祖從西樓來﹐言中國將立天王﹐要爾爲助﹐爾須去。」未浹旬﹐石敬瑭反於河東﹐爲後唐張敬達所敗﹐亟遣趙瑩持表重賂﹐許割燕云﹐求兵爲援。契丹帝曰「我非爲石郎興師﹐乃奉天帝敕使也。」率兵十萬﹐直至太原﹐唐師遂衄。立石敬瑭爲晉帝。後至幽州城中﹐見大悲菩薩佛相﹐驚告其母曰「此卽向來神人﹐冠冕如故﹐但服色不同耳。」因立祠木葉山﹐名菩薩堂。徳光生於癸卯年﹐黑兔入懷﹐此其兆也。兆也。

殿頭歌舞脫戎衣﹐南國花枝見亦稀。卻笑胡兒偏眼熱﹐盡停酒琖看唐妃。

﹝孫光憲北夢瑣言﹞莊宗嫡夫人韓氏﹐後爲淑妃﹔伊氏爲徳妃。契丹入中原﹐陷於虜廷。宰相馮道尊冊契丹王﹐虜帳宴集﹐其國母后妃列坐同宴﹐王嬙﹑蔡姬之比也。

挏酒燒羊侍宴遊﹐春寒才換黑貂裘。椒房易姓都從漢﹐勛業何人媲酇侯。

﹝契丹國志﹞貴者被貂裘﹐貂以紫黑色爲貴﹐靑色爲次。﹝又﹞契丹所貴﹐惟耶律與蕭二姓。後一入宮﹐正位椒房。凡後族皆以蕭爲氏。﹝周春遼金元姓譜﹞太祖慕漢髙﹐以后族比蕭相國﹐故命爲蕭氏。﹝通鑑補編﹞契丹之後族﹐多乙室氏﹑拔裏氏。契丹主慕漢髙祖﹐命耶律兼稱劉氏。後弟敵魯旣爲北府宰相﹐遂自比蕭相國﹐由是與乙室﹑拔裏兼稱蕭氏。

塞垣曉日射旌旄﹐海澱波光映戰袍。一騎紅塵南使到﹐瑛盤分賜紫櫻桃。

﹝遼史。太宗紀﹞會同四年﹐夏四月﹐晉遣使進櫻桃。﹝王欽若等冊府元龜﹞天褔七年﹐閏三月﹐遣殿直官馬延理﹑內班王延斌送櫻桃於契丹。

沈沈宮禁靜無嘩﹐五鳳樓開理鬢鴉。怪底君王眠不醒﹐春風閒煞掖庭花。

﹝王士點禁扁﹞樓之扁曰五鳳。﹝契丹國志﹞穆宗年少好遊戲﹐不親國事。每夜酣飲﹐達旦乃寐﹐日中方起﹐國人謂之睡王。

弓開滿月箭流星﹐鴛泊迷漫水气腥。毛血亂飛鵝鴨落﹐脫鞲新放海東靑。

﹝孫世芳宣府鎭志﹞鴛鴦泊在云州堡西北一百餘里境﹐周圍八十里﹐其水停積不流。自遼金以來﹐爲飛放之所。﹝遼史。地理誌﹞延芳澱方數百里﹐春時鵝鶩所聚﹐夏秋多菱芡。國主春獵﹐衛士皆衣墨綠﹐各持連錘﹑鷹食﹑刺鵝錐﹐列水次﹐相去五七步。上風擊鼓﹐驚鵝稍離水面。國主親放海東靑鶻擒之。鵝墜﹐恐鶻力不勝﹐在列者以佩錐刺鵝﹐急取其腦飼鶻﹐得頭鵝者﹐例賞銀絹。﹝契丹國志﹞女眞東北與五國爲鄰﹐五國之東接大海﹐出名鷹。自海東來者﹐謂之海東靑﹐小而俊健﹐能擒鵝鶩﹐爪白者尢以爲異。遼人酷愛之﹐歲歲求之女眞。女眞至五國﹐戰鬭而後得﹐女眞不勝其擾。﹝李燾續資治通鑑長編﹞長泊多野鵝鴨﹐遼主射獵﹐領帳下騎﹐擊扁鼓﹐遶泊驚鵝鴨飛起﹐乃縱海東靑擊之﹐或親射焉。遼人皆佩金玉錐﹐號殺鵝鴨錐。每初獲﹐卽拔毛插之﹐以鼓爲坐﹐遂縱飲﹐最以此爲樂。﹝徐夢莘三朝北盟會編﹞海東靑者﹐出五國。五國之東﹐接大海﹐自海東而來者﹐謂之海東靑﹐小而俊健。爪白者﹐尢以爲異﹐必求之女眞。每歲遣外鷹坊子弟﹐趣女眞發甲馬千餘人﹐入五國界﹐卽海東巢穴取之﹐與五國戰鬭而後得。其後女眞不勝其擾。﹝遼金紀事﹞海東靑出於女眞東北鐵甸等五國。遼主延禧酷愛之﹐每歲大寒﹐發使趣女眞以海東靑入貢﹐發甲馬數百取之五國界巢穴中﹐往往戰爭而得。國人厭苦。﹝葉子奇艸木子﹞海東靑﹐鶻之至俊者也﹐出於女眞。在遼國已極重之﹐因是起變﹐而契丹以亡。其物善擒天鵝﹐飛放時旋風羊角而上﹐直入雲際。﹝王偁東都事略﹞女眞有俊禽曰海東靑﹐次曰玉爪駿﹐俊異絕倫﹐一飛千里﹐非鷹鸇鵰鶚之比。延禧縱弛失道﹐荒於畋獵﹐喜此二禽善捕天鵝﹐命女眞國人過海﹐詣深山窮谷﹐搜取以獻。國人厭苦﹐遂叛。﹝徐昌祚燕山叢錄﹞漷縣西有延芳澱﹐大數頃﹐中饒荷芰﹐水鳥羣集其中。遼時每季春必來弋獵﹐打鼓驚天鵝飛起﹐縱海東靑禽之。得一頭鵝﹐左右皆呼萬歲。海東靑大僅如鵲﹐旣縱﹐直上靑冥﹐幾不可見。俟天鵝至半空﹐歘自上而下﹐以爪攫其首﹐天鵝驚鳴﹐相持隕地。﹝陳元龍格致鏡原﹞北山產海靑﹐鳥小而捷﹐能擒天鵝﹐然羣燕撲之則墜。亦謂之海東靑﹐爪白者尢異。

馬上貂璫壓錦韉﹐四時捺缽恣遊畋。官家只愛從禽樂﹐虛位中宮十九年。

﹝遼史。營衛志﹞四時各有行在之所﹐謂之捺缽。春捺缽曰鴨子河濼。夏捺缽無常所﹐多在吐兒山。秋捺缽曰伏虎林。冬捺缽曰廣平澱。﹝通鑑補編﹞契丹之制﹐居有宮衛﹐謂之斡魯朵。出有行營﹐謂之捺缽。﹝龐元英文昌雜錄﹞北人謂住坐處曰捺缽﹐四時皆然﹐如春捺缽之類是也。不曉其義。近者彼國中書舍人王師儒來修祭奠﹐余充接伴使﹐因以問師儒。答曰﹕是契丹家語﹐猶言行在也。﹝契丹國志﹞穆宗體气卑弱﹐惡見婦人。居藩時﹐述律太后欲爲納妃﹐帝辭以疾。卽位後嬪禦滿前﹐並不一顧。朝臣有言椒房虛位者﹐皆拒而不納。左右近侍﹑房帷供奉率皆閹人。性好遊畋﹐窮冬盛夏﹐不廢馳騁。萬幾事繁﹐番漢諸臣共蒞之﹐帝不以屑意。

諢子歡呼侍從班﹐雕弧射柳手親彎。番歌一曲胡琴﹖﹐聒帳遙傳木葉山。

﹝契丹國志﹞有諢子部百人﹐夜以五十人番直﹐四鼓將盡﹐歌於帳前﹐號曰聒帳。每謁拜木葉山﹐卽射柳枝﹐諢子唱番歌前導﹐彈胡琴和之。已事而罷。﹝宋綬上契丹事﹞木葉山本阿保機葬處﹐又云祭天之所。

赫連臺下畫旗翻﹐侍女戎裝盡佩﹖。見說窮邊春似海﹐王軿新幸上花園。

﹝周春遼詩話﹞保安州雞鳴山西三十里爲上花園﹐又三十里爲鎭城上花園﹐相望有下花園﹐並遼蕭太后種花之所﹐遺址尙存。涿人頓長史銳詩云「嶺雲沈日暝煙斜﹐見說窮邊亦有花。應是漢宮靑﹖怨﹐不甘玉貌委龍沙。」

一朵紅雲麗碧霄﹐陘頭涼殿起淸﹖。不須更進﹖盤藕﹐六月陰山雪未消。

﹝遼史。地理誌﹞炭山﹐又謂之陘頭﹐有涼殿﹐承天皇后納涼於此。山東北三十里﹐有新涼殿﹐景宗納涼於此。﹝李賢等明一統志﹞炭山在宣府城西一百二十里﹐遼人謂之陘頭。承天后輔政日﹐納涼此處。又山之東三十里﹐別建涼殿﹐乃遼主宗眞納涼地。

酣歌長夜飲厭厭﹐屢聽殘更報漏簽。宵旰精勤煩國母﹐曉妝才罷又垂簾。

﹝契丹國志﹞景宗雅好音律﹐耽於酒色﹐暮年不少休。燕燕皇后以女主臨朝﹐國事一決於其手。大誅罰大徵討番漢諸臣集眾共議﹐皇后裁決﹐報知於帝而已。

東向龍樓面面開﹐看花臺上看花回。大官初進頭魚宴﹐親賜功臣琥珀杯。

﹝富弼行程錄﹞上京有昭徳﹑宣政二殿﹐皆東向﹐其氈廬亦皆東向。﹝舊五代史﹞阿保機得燕人所教﹐爲城郭宮室之制﹐於漠北距幽州三千里。名其邑曰西樓﹐邑屋門皆東向﹐如車帳之法。﹝遼史。國語解﹞上歲時鉤魚﹐得頭魚﹐輒置酒張宴﹐與頭鵝宴同。﹝契丹國志﹞大部落之內置樓﹐謂之西樓﹐今上京是。其城與宮殿之正門﹐皆東向辟之。﹝周仲士懷柔縣誌﹞看花臺﹐縣北三十里。遼蕭后避暑北上﹐嘗登臺看花。﹝程大昌演繁露﹞達魯河鉤牛魚﹐虜中盛禮﹐意慕中國賞花釣魚。然非釣也﹐鉤也。達魯河東與海接﹐歲正月方凍﹐至四月而泮。其鉤是魚也﹐虜主與其母皆設帳冰上﹐先使人於河上下十里間﹐以毛网截魚﹐令不得散逸。又從而驅之﹐使集虜帳。其牀前預開冰竅四﹐名爲冰眼﹐中眼透水﹐旁三眼環之﹐不透﹐第斲減令薄而已。薄者所以候魚﹐而透者將以施鉤也。魚𨿽水中之物﹐若久閉於冰﹐遇可出水之處﹐亦必伸首吐气。故透水一眼必可以致魚﹐而薄不透水者將以伺視也。魚之將至﹐伺者以告虜主﹐遂於斲透眼中用繩鉤擲之﹐無不中者。旣中﹐遂縱繩令去。久﹐魚倦﹐卽曳繩出之﹐謂之得頭魚。頭魚旣得﹐遂相與出冰帳﹐於別帳作樂上壽。﹝方以智通雅﹞牛魚﹐北方之鮪類也。契丹主達魯河釣牛魚﹐以其得否爲歲占。﹝無名氏名山祕錄﹞遼蕭后有琥珀杯二枚﹐形如半桃核﹐合之無縫﹐容酒半升許。每朝會﹐則酌酒以賜有功大臣。當時惟耶律斜軫得賜數次﹐國人以爲榮。

虎旅桓桓部伍分﹐賀蘭山壓﹖車云。承天法駕憑誰扈﹐一色黃旗控鶴軍。

﹝契丹國志﹞統和年間﹐舉國南徵﹐承天皇太后親跨馬行陣。國中所管幽州漢兵﹐謂之神武﹑控鶴﹑羽林﹑驍武等﹐皆後自統之。

明良喜起共賡歌﹐甘露卿云瑞應多。新制樂章五百首﹐自敲檀板教宮娥。

﹝契丹國志﹞聖宗於律呂音聲特所精徹﹐承平日久﹐羣方無事﹐縱酒作樂無有虛日。與番漢臣下飲食皆連晝夕﹐復盡去巾幘﹐促席造膝而坐。或自歌舞﹐或命后妃以下彈琵琶送酒。又喜吟詩﹐出題詔宰相以下賦詩﹐詩成進禦﹐一一讀之﹐優者賜金帶。又禦制曲五百餘首﹐幸諸臣私第爲會﹐時謂之迎駕﹐盡歡而罷。

也愛塗黃學佛妝﹐芳儀花貌比王嬙。如何北地胭脂色﹐不及南都粉黛香。

﹝使北記﹞北婦以黃物塗面如金﹐謂之佛妝。﹝王銍默記﹞趙至忠虞部自北地歸明﹐嘗仕遼中爲翰林學士﹐修國史。著虜廷雜記﹐言「聖宗芳儀李氏﹐江南李景女。初嫁供奉官孫某﹐爲武疆都監。妻女皆爲聖宗所獲﹐封芳儀﹐生公主一人。」晁補之爲北都教官﹐因覽此書而悲之﹐與顏復長道作芳儀曲云「金陵宮殿春霏微﹐江南花發鷓鴣飛。風流國主家千口﹐十五吹簫粉黛稀。滿堂詩酒皆詞客﹐拭汗爭看平叔白。後庭一曲時事新﹐揮淚臨江悲故國。令公獻籍朝未央﹐敕書築第優降王。魏俘曾不輸織室﹐供奉一官奔武疆。秦淮潮水鐘山樹﹐塞北江南易懷土。雙燕淸秋夢柏梁﹐吹落天涯猶並羽。相隨未是斷腸悲﹐黃河應有卻還時。寧知翻手明朝事﹐咫尺千山不可期。蒼黃三鼓滹沱岸﹐良人白馬今誰見。國亡家破一身存﹐薄命如雲信流轉。芳儀加我名字新﹐教歌遣舞不由人。采珠拾翠衣裳好﹐深紅暗盡驚胡塵。陰山射虎邊風急﹐嘈雜琵琶酒闌泣。無言偏數天河星﹐只有南箕近鄕邑。當年千指渡江來﹐千指不知身獨哀。中原骨肉又零落﹐黃鵠寄意何當回。生男自有四方誌﹐女子那知出門事。君不見﹐李君椎髻泣窮邊﹐丈夫漂泊猶堪憐。」余嘗遊廬山﹐見李主有國時修眞風觀﹐皆宮人施財﹐刊姓氏於碑。有泰寧公主﹑永嘉公主二人﹐皆景女﹐不知芳儀者孰是也。

剔盡金缸一穗紅﹐夜深寒月滿簾櫳。商量舊曲翻新譜﹐私啟龍闈召樂工。

﹝契丹國志﹞齊天皇后善琵琶﹐通琵琶工燕文顯﹑李文福。元妃屢言其事﹐聖宗不之信。又爲卷書投聖宗寢帳中﹐聖宗得之﹐曰「此必元妃所爲也。」命焚之。

團衫羅髻巧妝梳﹐金翅銀梯飾鳳輿。領略江鄕好風景﹐玉盆灣裏去觀魚。

﹝脫脫等金史。輿服志﹞婦人服襜裙﹐多以黑紫﹐上編繡全枝花﹐周身六襞積。上衣謂之團衫﹐用黑紫或皂及紺﹐直領﹐左衽﹐掖縫﹐兩旁復爲雙襞積﹐前拂地﹐後曳地尺餘。帶色用紅黃﹐前雙垂至下齊。年老者以皂紗籠髻如巾狀﹐散綴玉鈿於上﹐謂之玉逍遙。此皆遼服也。金亦襲之。﹝遼史。儀衛志﹞大鳳輦﹐赤質﹐頂有金鳳﹐壁畫雲气金翅。前有軾﹐下有構欄。絡帶皆繡雲鳳﹐銀梯。主輦八十人。又﹝聖宗紀﹞統和元年﹐十二月﹐皇太后觀魚於玉盆灣。

瓊華仙島隔塵凡﹐寫翠呈紅啟鏡函。掩映貂茸好黃額﹐洗妝樓外夕陽銜。

﹝髙士奇金鰲退食筆記﹞瓊華島在太液池中﹐其巓古殿﹐相傳本遼太后梳妝臺。﹝沈徳符野獲編﹞大內北苑中有廣寒殿﹐舊聞爲耶律後梳妝樓。﹝毛奇齡西河詩話﹞遼後梳妝臺址﹐在太液池東小山上﹐一名瓊華島﹐卽今白塔寺址是也。

脫卻鸞靴換鳳﹖﹐深宮女伴笑相偕。閒鋪葉格花閒戲﹐輸去同心七寶釵。

﹝髙士奇天祿識余﹞唐同昌公主會韋氏族於廣化裏﹐韋氏諸家好爲葉子戲。南唐李后主妃周氏編金葉子格。此戲自唐咸通以來有之﹐卽今之紙牌。其首選加朱采﹐豈古六赤編金之遺意耶﹗遼史稱爲葉格﹐見第三卷

。﹝金學詩牧豬閒話﹞唐李洞有贈龍州李郎中先夢六赤後因打葉子詩。﹝晁氏讀書志﹞有葉子戲格一卷﹐云「世傳葉子婦人也﹐撰此戲﹐晚唐之時也。」鄭氏書目有南唐李后主妃周氏編金葉子格。遼穆宗與羣臣爲葉格戲﹐疑卽葉子﹐皆紙牌所自昉乎。

獵獵輕風拂釣竿﹐灤河鮮鯽乍登盤。長春宮裏花如錦﹐催割黃羊宴牡丹。

﹝奉使行程錄﹞自淸州九十里至灤州﹐東行三里許﹐亂山重疊﹐形勢險峻﹐河經其間。河面闊三百步﹐亦控扼之所也。水極淸泚。臨河有大亭﹐名曰灌淸﹐爲塞北之絕。﹝陳士元灤志﹞長春澱在州城西南一百二十里﹐遼蕭太后建長春行宮。﹝遼史。聖宗紀﹞統和五年三月﹐幸長春宮﹐賞花釣魚。以牡丹徧賜近臣﹐歡宴累日。十二年三月﹐如長春宮觀牡丹。﹝遼詩話﹞少陵詩「黃羊飫不膻。」注云﹕大觀四年﹐郭隨使遼﹐舉以問遼使時立愛。立愛云黃羊野物﹐可獵取﹐食之不膻。

重陽時節想題糕﹐射虎平原意興豪。叨賜天廚菊花酒﹐駱駝山上共登髙。

﹝遼史。聖宗紀﹞統和三年重九﹐駱駝山登髙﹐賜羣臣菊花酒。四年﹐重九登髙﹐於髙水南阜祭天﹐賜從臣命婦菊花酒。又﹝禮志﹞九月重九日﹐天子率羣臣部族射虎﹐少者爲負﹐罰重九宴。射畢﹐擇髙地卓帳﹐賜番漢臣僚飲菊花酒﹐兔肝爲臡﹐鹿舌爲醬。又研茱萸酒﹐灑門戶以禬禳。國語謂是日爲必裏遲離﹐九月九日也。﹝燕北雜記﹞遼俗九月九日打圍斗射虎﹐少者爲負﹐輸重九一筵席。射罷﹐於地髙處卓帳﹐飲菊花酒﹐出兔肝生切﹐以鹿舌醬拌食之。﹝契丹國志﹞九月九日﹐國主打圍﹐斗射虎﹐少者輸重九一筵席。射罷﹐於地髙處卓帳﹐與蕃漢臣登髙飲菊花酒﹐出兔肝切生﹐以鹿舌醬拌食之。北呼此節謂必裏遲離﹐漢人譯云九月九日也。又以茱萸研酒灑門戶﹐曰辟惡。亦有入鹽少許而飲之者。又云﹕男摘二九粒﹐女一九粒﹐以酒咽者﹐大能辟惡。﹝顧祖禹讀史方輿紀要﹞駱駝山在復州衛西三十里。

麗淑芳和號並封﹐聖恩雨露十分濃。纖腰一搦渾無力﹐新學朝儀拜禦容。

﹝遼史。聖宗紀﹞開泰二年﹐春正月﹐以馬氏爲麗儀﹐耿氏淑儀﹐尙寢白氏昭儀﹐尙服李氏順儀﹐尙功艾氏芳儀﹐尙儀孫氏和儀。又﹝地理誌﹞祖州西北隅有內城。殿曰兩明﹐奉安祖考禦容。中京皇城中有祖廟﹐景宗承天皇后禦容殿。南京皇城內有景宗﹑聖宗禦容殿二。

盧雉微聞隔院呼﹐小窗淸晝罷摴蒱。五鸞殿角閒行﹖﹐笑看南徵得勝圖。

﹝遼史。聖宗紀﹞開泰七年﹐秋七月﹐詔翰林待詔陳升寫南徵得勝圖於上京五鸞殿。

腰懸雕箙歷戎旃﹐宮壼英謀列聖傳。千里平沙飛鐵鷂﹐太妃奉詔定西邊。

﹝胡三省資治通鑑注﹞契丹謂精騎爲鐵鷂﹐謂其身披鐵甲而馳突輕疾﹐如鷂之搏鳥雀也。﹝遼史。聖宗紀﹞統和十二年八月﹐詔皇太妃領西北路烏古等部兵及永興居分軍撫定西邊。

沙臘婆習教坊﹐鈞天仙樂舞霓裳。明朝記是千齡節﹐新試宮袍進壽觴。

﹝遼史。樂志﹞大樂調﹕雅樂有七音﹐大樂亦有七聲﹐謂之七旦。一曰婆陀力﹐平聲。二曰雞識﹐長聲。三曰沙識﹐質直聲。四曰沙侯加濫﹐應聲。五曰沙臘﹐應和聲。六曰般贍﹐五聲。七曰俟利箑﹐斛牛聲。又﹝聖宗紀﹞統和元年九月﹐有司請以帝生日爲千齡節。

燕京年谷慶丰登﹐聖主頒酺酒似澠。傳語金吾先放夜﹐微行來看六街燈。

﹝遼史。聖宗紀﹞太平五年﹐燕民以年谷丰熟﹐車駕臨幸﹐爭以土物來獻。上禮髙年﹐惠鰥寡﹐賜酺飲。至夕﹐六街燈火如晝﹐士庶嬉遊﹐上亦微行觀之。

年來邊徼息干戈﹐玉帛聯歡更議和。報道南朝增歲幣﹐使臣已過麝香河。

﹝契丹國志﹞宋朝再遣富弼F國書誓書至契丹淸泉澱金氈館﹐許增歲幣二十萬。﹝胡嶠陷北記﹞至坤儀州﹐渡麝香河﹐自幽州至此無裏堠﹐其所向不知爲南北。

毳幕春深掩禁闈﹐鴛絲繚繞鳳梭飛。趙家天子生辰近﹐忙煞宮中織錦機。

﹝契丹國志﹞宋朝皇帝生日﹐北朝所獻有刻絲花羅﹑禦樣透背﹑禦衣﹑細錦﹑透背﹑淸平內制禦樣﹑合綫樓機綾。國母又致禦衣﹑細錦﹑刻絲透背﹑合綫禦綾﹑羅綺紗縠。

句臚髙唱榜花開﹐玉殿千官笑語陪。三十六熊同獻賦﹐奪標爭及狀元才。

﹝遼史。興宗紀﹞重熙五年九月﹐獵黃花山﹐獲熊三十六﹐賞獵人有差。十月幸南京﹐禦元和殿﹐以日射三十六熊賦幸燕詩﹐試進士於廷。賜馮立﹑趙徽四十九人進士第﹐以馮立爲右補闕﹐趙徽以下皆爲太子中捨﹐賜緋衣﹑銀魚﹑遂大宴。禦試進士自此始。

竿木逢場一笑看﹐內家妝束易黃冠。君臣宴樂團欒坐﹐始信天朝禮數﹖。

﹝契丹國志﹞興宗常夜宴﹐與劉四端兄弟﹑王綱入伶人樂隊﹐命后妃易衣爲女道士。後父蕭磨只曰「漢番百官皆在﹐后妃入戲﹐恐非所宜。」帝擊磨只敗面曰「我尙爲之﹐若女何人耶﹗」

道場頂禮集名緇﹐氈帳﹖羊角共劙。喜色滿筵番樂合﹐後宮新報產麟兒。

﹝燕北錄﹞皇后生產﹐如過八月﹐先啟建無量壽道場﹐逐日行香﹐禮拜一月。與戎主各帳寢﹐預先造團白氈帳四十九座﹐又內一座最大﹐徑圍七十二尺。皇后欲覺產時﹐於道場內先燒香﹐望日番拜八拜﹐便入最大者帳內﹐其四十八座小帳於大帳周圍卓放。每帳各用有角羊一口﹐以一人紐羊角﹐候皇后欲產時﹐諸小帳內諸人等一時用刀紐羊角﹐其聲俱發﹐內外人語不辧。番云「此羊代皇后忍痛之聲也。」仍以契丹翰林院使抹卻眼抱皇后胸﹐穩婆是燕京髙夫人﹐其皇后用甘艸苗代稈艸臥之﹐若生男時﹐方產了﹐戎主著紅衣服﹐於前帳內﹐動番樂﹐與近上契丹臣僚飲酒。皇后卽服酥調杏油半盞。如生女時﹐戎主著皁衣﹐動漢樂﹐與近上漢兒臣僚飲酒。皇后卽調黑豆湯調鹽三錢。其羊差人收放﹐不得宰殺﹐直至自斃。皇后至第九日卽歸戎主帳。

丹靑點染入纖毫﹐殺粉調鉛不憚勞。誰信萬幾多逸暇﹐卻拋心力畫翎毛。

﹝續資治通鑑長編﹞宗眞嘗以所畫鵝鴨來獻﹐上作飛白書答之。﹝契丹國志﹞興宗工畫﹐善丹靑﹐嘗以所畫鵝鴨送諸宋朝﹐點綴精妙﹐宛乎逼眞。仁宗作飛白書以答之。﹝郭若虛圖畫見聞志﹞興宗以五幅縑畫千角鹿圖獻於宋﹐旁題年月日﹐禦畫﹐宋仁宗命張圖於太淸樓下﹐召近臣縱觀。次日又敕中闈宣命婦觀之。畢﹐藏於天章閣。

初更玉律管弦新﹐旛勝分頒﹖侍臣。笑倚殿廷看撒谷﹐蝦蟆小幟寫宜春。

﹝遼史。禮志﹞立春﹐皇帝戴旛勝﹐等第賜旛勝。臣僚司辰報春至﹐鞭土牛三匝。矮墩鞭止﹐引節度使以上上殿﹐撒穀豆﹐擊土牛。撒穀豆﹐許眾奪之。﹝又﹞立春﹐婦人進春書﹐刻靑繒爲幟﹐像龍禦之。或爲蟾蜍﹐書幟曰宜春。﹝契丹國志﹞立春日﹐婦人進春書﹐以靑繒爲幟﹐刻龍象銜之﹐或爲蝦蟆。

采艾剛逢討賽離﹐大黃湯熟泛瓊﹖。合歡定荷君王寵﹐纏臂新添五彩絲。

﹝契丹國志﹞五月五日午時﹐采艾葉與綿相和﹐絮衣七事﹐國主著之。番漢臣僚各賜艾衣三事。國主及臣僚飲宴﹐渤海廚子進艾糕﹐各點大黃湯下。北呼此節爲討賽離。又以雜絲系合歡索﹐纏於臂膊。婦人進長命縷﹐宛轉皆爲人像﹐帶之。﹝燕北雜記﹞五月五日午時﹐采艾摘葉與綿相和﹐絮衣七事﹐遼主著之。番漢臣僚各賜艾衣三事。渤海廚子進艾糕。﹝遼史。禮志﹞五月重五日﹐午時﹐采艾葉和綿著衣﹐七事以奉天子。北面臣僚各賜三事。君臣宴樂﹐渤海膳夫進艾糕。以五彩絲爲索纏臂﹐謂之合歡結。又以彩絲宛轉爲人形簪之﹐謂之長命縷。國語謂是日爲討賽咿唲。討﹐五賽咿唲﹐月也。

團蕉亭外好迎涼﹐水漲鵝池荇藻香。朝節未過先進扇﹐紅羅爭繡粉脂囊。

﹝宣府鎭志﹞團蕉亭在懷來縣來縣蕭后遊息之所。﹝又﹞養鵝池去懷來城二十里﹐水四時不竭﹐相傳遼蕭后所鑿。﹝遼史。禮志﹞夏至之日﹐俗謂之朝節。婦人進彩扇﹐以粉脂囊相贈遺。

燕臺巡幸六龍閒﹐黃纛遙開識聖顏。一路歌謠聽不斷﹐又催仙仗到人間。

﹝金史。樂志﹞熙宗天眷三年九月﹐幸燕京。所用鼓吹導引曲﹐尙仍遼舊。按其辭云「五年一狩﹐仙仗到人間。問稼檣艱難。蒼生洗眼秋光裏﹐今日見天顏。金戈玉斧臨香火﹐馳道六龍閒。歌謠到處皆相似。天子壽南山。」

皮室宣威震海邦﹐桃花山外擁麾幢。弓弦手拽頭鵝落﹐霹靂聲飛鴨綠江。

﹝遼史。兵衛志﹞太宗益選天下精甲﹐置諸爪牙﹐爲皮室軍。﹝契丹國志﹞契丹主部下兵謂之大帳﹐有皮室兵約三萬人騎﹐皆精甲﹐爲其爪牙。﹝樂史太平寰宇記﹞桃花山在漁陽西北一十五里。﹝艸木子﹞海東靑能得頭鵝者﹐元朝宮裏賞鈔五十錠。﹝楊瑀山居新語﹞頭鵝卽天鵝也。

隊隊軍容肅寶刀﹐君王射獵講戎韜。安排玉輦從遊幸﹐先要香燻絡縫袍。

﹝遼史。儀衛志﹞皇后戴紅帕﹐服絡縫紅袍﹐縣玉佩﹐雙同心帕﹐絡縫烏靴。

昨聞星使急歸驂﹐茶藥攜來味最甘。誇說六朝金粉地﹐那教人不憶江南。

﹝陸遊南唐書﹞烈祖升元二年﹐契丹主耶律徳光及其弟東丹王各遣使以羊馬入貢﹐別持羊三萬口﹑馬三百匹來鬻﹐以其價市羅紈﹑茶藥。烈祖從之。

絳帕蒙頭拜紫宸﹐菆塗小殿步逡巡。氈帷昨夜新承寵﹐又報南唐進美人。

﹝契丹國志﹞會同元年五月﹐吳徐誥欲結遼取中國﹐遣使以美女﹑珍玩泛海修好。遼帝亦遣使報之。﹝馬令南唐書﹞升元中﹐宋齊邱選宮嬪﹐雜以珠貝﹑羅綺﹑泛海北通契丹﹐欲賴之以復中原。

膽瓶香放旱金花﹐弦索新腔按琵琶。解渴不須調奶酪﹐冰甌剛進小團茶。

﹝陷北記﹞至湯城澱﹐地气最溫。契丹苦大寒﹐則就溫於此。其水泉淸冷﹐艸軟如茸﹐可藉以寢。而多異花﹐記其二種。一曰旱金﹐大如掌﹐金色燦人。一曰靑囊﹐如中國金燈﹐而色類藍可愛。﹝查愼行人海記﹞旱金蓮花瓣如池蓮﹐較小。色如眞金﹐暴漧可致遠。扈從出古北口﹐寨外山多有之。開花在五六月間﹐入秋莖株俱萎矣。﹝張舜民畫墁錄﹞熙寧中﹐蘇子容使遼。姚麟爲副﹐曰「盍載些小團茶乎﹖」子容曰「此乃供上之物﹐疇敢與遼人。」未幾有貴公子使遼﹐廣貯團茶。自爾遼人非團茶不貴也。常以二團易番羅一匹。

日月宮開壯帝居﹐金鋪玉﹖敞階除。轆轤遠引穿花去﹐靑幰香飄貴主車。

﹝遼史。太宗紀﹞天顯五年八月﹐以大聖皇帝皇后宴寢之所﹐號日月宮。又﹝儀衛志﹞靑幰車二螭頭﹑蓋部皆飾以銀﹐駕用駞﹐公主下嫁以賜之。

銅壺蓮漏晝沈沈﹐鳳閣閒拈九孔鍼。愛煞韓娥詩句好﹐丁香連理繡同心。

﹝蔡寬夫詩話﹞韓襄客者﹐漢南女子﹐爲歌詩﹐知名襄漢間。孟浩然贈詩曰「只爲陽臺夢裏狂﹐降來教作神仙客。」襄客閨愁詩云「連理枝前同設誓﹐丁香花下共論心。」先公熙寧中迓遼使成堯錫﹐見遺衣服﹐刺此聯於裹肚上﹐其下復刺丁香連理﹑男女設誓之狀。遼人重此句﹐以爲佳制。

閒依古佛學趺跏﹐纓珞莊嚴寶相誇。一歲飯僧三十萬﹐他生只願住中華。

﹝王宗沐宋元通鑑﹞道宗一歲飯僧三十六萬﹐一日祝發三千。﹝晁說之嵩山集﹞契丹主洪基以白金數百兩鑄兩佛像﹐銘其背曰「願後世生中國。」

山近巫閭落照移﹐屬珊軍帳颯牙旗。行宮洗琖排芳宴﹐次第羣臣射虎詩。

﹝明一統志﹞醫巫閭山在廣寧衛西五里。舜封十有二山﹐以此山爲幽州之鎭。﹝遼史。兵衛志﹞皇后述律氏居守之際﹐摘番漢精銳爲屬珊軍。又﹝地理誌﹞應天皇后俘掠有伎藝者﹐多歸帳下﹐謂之屬珊。﹝薛廷寵全遼志﹞國母述律氏部下﹐謂之屬珊﹐有眾二萬。﹝陳士元諸史夷語﹞應天皇后從太祖徵討﹐所俘人戶有技藝者﹐置之帳下﹐爲屬珊。蓋比珊瑚之寶云。﹝遼史。道宗紀﹞咸雍元年秋七月﹐以皇太后射獲熊﹐賞F百官有差。冬十月﹐幸醫巫閭山。皇太后射獲虎﹐大宴羣臣﹐令各賦詩。

獺裘貂帽朔風捎﹐大獵狼山雪滿郊。唱罷黃麞歸騎疾﹐一彎寒月上弓弰。

﹝遼史。道宗紀﹞詔夷離堇及副使之族並民如賤﹐不得服駝尼﹑水獺裘。﹝元混一輿地要覽﹞蓋州本唐地﹐後屬契丹﹐有東山﹑白狼山。﹝劉昫等唐書﹞唐如意初﹐裏中歌曰「黃麞黃麞艸裏藏﹐彎弓射爾傷。」後契丹李盡忠﹑孫萬榮叛﹐陷營州。則天令總管曹師仁﹑王孝傑將兵百萬討之﹐大敗於黃麞。

山棚花檻柳絲齊﹐彩伴相邀手共攜。閒倚銀屏望河鼓﹐蓬萊宮外玉繩低。

﹝彭汝礪鄱陽集﹞廣平甸﹐謂虜地險阻至此廣大而平易云。初至單於行在﹐其門以蘆箔爲藩垣﹐上不去其花﹐以爲飾﹐謂之羊箔門。作山棚﹐以木爲牌﹐左曰紫府洞﹐右曰桃源洞。總謂之蓬萊宮。殿曰省方殿。其左金冠紫袍而立者數百人﹐問之多酋豪。其右靑紫而立者數十人。山棚之前作花檻﹐有桃﹑杏﹑楊柳之類。前謂丹墀。自丹墀十步﹐謂之龍墀。殿皆設靑花氈﹐其階髙二三尺﹐闊三尋﹐縱殺其半。由階而登﹐謂之禦座。

八門迢遞接燕京﹐黼座垂裳仰聖明﹐鹿蠡雞林通治化﹐宮闈偏解頌升平。

﹝遼史。地理誌﹞燕京城八門。東曰安東﹑迎春。南曰開陽﹑丹鳳。西曰顯西﹑淸晉。北曰通天﹑拱辰。﹝王鼎焚椒錄﹞三年秋﹐上作君臣同志華夷同風詩﹐後應制屬和曰「虞廷開盛軌﹐王會合奇琛。到處承天意﹐皆同捧日心。文章通鹿蠡﹐聲教薄雞林。大寓看交泰﹐應知無古今。」

孤穩搔頭女古簪﹐妝成法相比觀音。一篇奏上稱才子﹐佳詠爭傳伏虎林。

﹝焚椒錄﹞懿徳皇后蕭氏﹐姿容端麗﹐爲蕭氏稱首﹐皆以觀音目之﹐因小字觀音。淸寧元年﹐冊爲皇后﹐宮中語曰﹕孤穩壓帕女古靴菩薩﹐喚作耕幹麼﹐蓋以玉飾首﹐以金飾足﹐以觀音作皇后也。二年八月﹐上獵秋山﹐後率嬪妃從行在所。至伏虎林﹐命後賦詩。後應聲曰「威風萬里壓南邦﹐東去能翻鴨綠江。靈怪大千俱破膽﹐那教猛虎不投降。」上大喜﹐出示羣臣曰「皇后可謂女中才子。」次日﹐上親禦弓矢射獵﹐有虎突林而出。上曰「朕射得此虎﹐可謂不愧後詩。」一登而殪。羣臣皆呼萬歲。按﹕耕幹麼﹝遼史﹞作耨斡麼。﹝國語解﹞麼亦作攺。耨斡﹐后土稱。麼﹐母稱。﹝遼史。營衛志﹞伏虎林在永州西北五十里。嘗有虎據林傷害居民畜牧﹐景宗領數騎獵焉﹐虎伏艸際﹐戰栗不敢仰視。上捨之﹐因號伏虎林。

回心院子繡簾垂﹐雨後芳苔綠滿墀。靜鎖重闈秋月冷﹐更無人唱十香詞。

﹝焚椒錄﹞後上疏諫獵秋山﹐上𨿽嘉納﹐心頗厭遠﹐咸雍之末﹐希得幸禦。後因作詞曰回心院﹐被之管弦﹐以寓望幸之意。其詞曰「埽深殿﹐閉久�﹐金鋪暗﹐遊絲絡网塵作堆﹐積歲靑苔厚階面。埽深殿﹐待君宴﹐拂象牀﹐憑夢借髙唐。敲壞半邊知妾臥﹐恰當天處少輝光。拂象牀﹐待君王﹐換香枕﹐一半無雲錦。爲是秋來轉展多﹐更有雙雙淚痕滲。換香枕﹐待君寢﹐鋪翠被﹐羞殺鴛鴦對。猶憶當時叫合歡﹐而今獨覆相思塊。鋪翠被﹐待君睡﹐裝繡帳﹐金鉤未敢上。解卻四角夜光珠﹐不教照見愁模樣。裝繡帳﹐待君貺﹐疊錦茵﹐重重空自陳。只願身當白玉體﹐不願伊當薄命人。疊錦茵﹐待君臨﹐展瑤席﹐花笑三韓碧。笑妾新鋪玉一牀﹐從來婦歡不終夕。展瑤席﹐待君息﹐剔銀燈﹐須知一樣明。偏是君來生彩暈﹐對妾故作靑熒熒。剔銀燈﹐待君行﹐爇燻鑪﹐能將孤悶蘇。若道妾身多穢賤﹐自沾禦香香徹膚。爇燻鑪﹐待君娛﹐張鳴箏﹐恰恰語嬌鶯。一從彈作房中曲﹐常和窗前風雨聲。張鳴箏﹐待君聽。」時諸伶無能奏演此曲者﹐獨伶官趙惟一能之。耶律乙辛因誣後與惟一通﹐欲乘此害後﹐更命他人作十香淫詞爲誣案﹐云「靑絲七尺長﹐挽作內家妝。不知眠枕上﹐倍覺綠云香。紅綃一幅彊﹐輕闌白玉光。試開胸探取﹐尢比顫酥香。芙蓉失新艷﹐蓮花落故妝。兩般總堪比﹐可似粉腮香。蝤蠐邦足並﹐長須學鳳凰。昨宵歡臂上﹐應惹領邊香。和羹好滋味﹐送語出宮商。定知郎口內﹐含有暖甘香。非關兼酒气﹐不是口脂芳。卻疑花解語﹐風送過來香。旣摘上林蕊﹐還親禦苑桑。歸來便攜手﹐纖纖春筍香。鳳靴拋合縫﹐羅韈卸輕霜。誰將暖白玉﹐雕出軟鉤香。解帶色已戰﹐觸手心愈忙。那識羅裙內﹐消魂別有香。欬唾千花釀﹐肌膚百和裝。元非噉沈水﹐生得滿身香。」

巾幗偏能別佞忠﹐賢妃饒有諍臣風。荒亡君徳憑詩諫﹐天聽如何竟不聰。

﹝契丹國志﹞文妃自少時工文墨﹑善歌詩。見女眞之禍日日侵迫﹐而天祚醉心畋遊不以爲意﹐一時忠臣多所疏斥﹐時作歌詩以諷諫。曾有歌云「莫嗟塞上暗紅塵﹐莫傷多難畏女眞。不如塞卻姦邪路﹐選取好人人。直是臥薪而嘗膽﹐邀壯士之捐身﹐便可以朝淸漠北夕枕燕云。」詞多不備載。又作詠史詩云「丞相朝來劍佩鳴﹐千官側目寂無聲。養成外患嗟何及﹐禍盡忠臣罰不明。親威並連藩屏翰﹐私門潛蓄爪牙兵。可憐昔代秦天子﹐猶向宮中望太平。」其詩之感烈有如此者。天祚見而銜之。

但憑揮﹖對宮娥﹐玉葉金枝忍辱多。無數落花飄泊去﹐莫教重唱蓬【上聲】蓬歌。

﹝遼史。公主表﹞文妃生一女余裏衍﹐封蜀國公主。爲金人所獲。元妃生三女﹐宮人生二女﹐俱爲金人所獲。﹝江萬里宣政雜錄﹞宣和初﹐收復燕山﹐以歸朝遼民來居京師。其俗有臻蓬蓬歌﹐每扣鼓和臻蓬蓬之音﹐爲節而舞﹐人無不喜聞其聲而效之。其歌曰「臻蓬蓬﹐外頭花花裏頭空。但看明年正二月﹐滿城不見主人翁。」本遼讖﹐故京師不禁。然次年徽宗南幸﹐次年二聖北狩。又有伎者以數丈長竿系椅於杪﹐伎者坐椅上﹐少頃﹐下投於小棘坑中﹐無偏頗之失。未投時念詩曰「百尺竿頭望九州島﹐前人田土後人收。後人收得休歡喜﹐更有收人以後頭。」此亦遼讖﹐然兆禍可怪。

△金宮詞

日出曈曈照海東﹐金天突起有神功。龍荒艸木呈符瑞﹐三月宮廷芍藥紅。

﹝無名氏弔伐錄﹞天輔元年﹐宋遣馬政來書曰「日出之分實生聖人。」﹝脫脫等金史。太袓紀﹞天會十三年二月﹐立開天啟祚睿徳神功碑於燕京城南嘗所駐蹕之地。﹝郝經陵川集﹞戊午淸明日﹐大城南讀金太祖睿徳神功碑詩﹕「平地突起金天龍﹐面如紫玉眞英雄。化行江漢服羌戎﹐百年以來誇儁功。」﹝宇文懋昭大金國誌﹞阿骨打之十四年﹐生紅芍藥花﹐北方以爲瑞。

大安花宴禮儀新﹐髙矗山樓署萬春。獻壽要添瓜五色﹐故將七夕作生辰。

﹝樓鑰北行日錄﹞乾道六年庚寅﹐正月一日壬子﹐使﹑副與館伴同入賀﹐由應天東門步入東廊幕次中﹐大安殿門九間﹐兩傍行廊三間爲日華月華門各三間。又行廊七間﹐兩廂各三十間。中起左右翔龍門皆垂紅綠簾。庭中小井亭二。幕次與髙麗使相鄰﹐西夏使相對。客省茶酒罷﹐巳初引使﹑副由月華門隨百官班入賀。賀畢先退。訖事凡五十七拜。五次舞蹈﹐二十五拜。初入班並三次上禦酒各再拜。上壽罷喝與卿等同慶又四拜。勸壽酒兩次共四拜。初登殿就坐致語各兩拜。酒七行﹐第一行宣勸在坐兩拜﹐第二﹑第四﹑第六行獨勸使﹑副各兩拜。每宣勸必離位而立﹐搢笏受盞。赴坐宴罷謝恩拜於殿上﹐又拜於丹墀而退。禦酒時卻不起立。餘皆如本朝之儀。又三日甲寅﹐赴花宴於大安殿﹐大率如元日﹐加酒二行﹐五行後四■﹝走畢﹞﹐國主先起﹐百官出﹐就簪花﹐翦彩爲之。惟欒枝甚異﹐或四或二﹐長二尺許﹐花爲雜色﹐狀如錦帶翹起。襆頭四角後垂柳四枝。﹝許亢宗奉使行程錄﹞次日再謁北庭﹐赴花宴﹐並如儀。酒三行﹐樂作﹐鳴鉦擊鼓﹐百戲出場。酒五行﹐各起就帳﹐戴色絹花﹐各二十餘枝。謝罷﹐復坐﹐酒七行歸館。﹝張暐大金集禮雜錄﹞天眷三年﹐三月一日﹐奏稟﹕生辰正旦花宴﹐亡遼時令用山樓一座。奉勅旨﹕依例起蓋。貞元二年正月﹐山樓以萬春山爲名。大定五年二月廿一日﹐學士院撰擬到仁壽山名額﹐奉勅旨以仁壽山爲名。二十一年正月四日﹐勅旨﹕今後彩山正旦以仁壽山爲名﹐萬春節以萬春山爲名。﹝大金國誌﹞自興兵以後﹐寖染華風﹐帥將生朝﹐皆自擇佳辰。黏罕以正旦﹐兀室以元夕﹐烏拽馬以上巳﹐國主亶以七夕。其它如重午﹑重九﹑中秋﹑中元﹑下元﹑四月八日皆然。

豹子河邊駐屬車﹐臨潼關外降鑾輿。春秋捺缽供遊幸﹐孤負相如諫獵書。

﹝大金國誌﹞天會二年三月﹐國主之豹子河避暑。﹝金史﹐程寀傳﹞熙宗時上疏﹐略曰「臣幸得近淸光﹐從天子觀時畋之禮。比見陛下校獵﹐凡羽衛從臣無貴賤皆得執弓矢馳逐﹐而聖駕崎嶇沙礫之地﹐加之林木叢郁﹐易於迷失。是日自卯及申﹐百官始出沙漠﹐獨不知車駕何在。瞻望久之﹐始有騎來報﹐皇帝從數騎已至行在。竊惟陛下膺祖宗托付之重﹐柰何獨與數騎出入林麓沙漠之中﹐前無斥堠﹐後無羽衛﹐甚非肅禁籞之意也。」

彈棋賭酒更分茶﹐鑪有淸香墨有華。消得淸閒天上福﹐風流不讓趙官家。

﹝大金國誌﹞熙宗自爲童時聰悟﹐適諸父南徵中原﹐得燕人韓昉及中國儒士教之。後能賦詩染翰﹐雅歌儒服﹐分茶焚香﹐弈棋象戲﹐全失女眞故態矣。

瓊香亭外日遲遲﹐娘子妝成進禦時。訪艷兩河勞相士﹐穠纖修短要相宜。

﹝金史。地理誌﹞南京路仁安之次曰純和殿﹐正寢也。純和西曰雪香亭﹐亭北則后妃位也。有樓﹐樓西曰瓊香亭。﹝大金國誌﹞女眞驟興之初﹐未具六宮之典﹐僅有賢妃﹑淑妃﹐自余姬侍並稱娘子而已。﹝又﹞皇統七年十月﹐國主遣使挾相士﹐下兩河諸路﹐選民間室女十三以上二十以下者﹐得四十人。

聽說山河似寸金﹐漫嫌邊徼苦相侵。臥薪嘗膽﹖難復﹐不盡蛾眉報國心。

﹝馬擴茆齋自敍﹞金人得契丹故大臣﹐皆言南朝自來畏怯﹐又見劉延慶敗走。左企弓上阿骨打詩云「君王莫信捐燕議﹐一寸山河一寸金。」﹝大金國誌﹞太子之妻金輦公主﹐乃遼主天祚之女。黏罕之妻蕭氏﹐乃遼主天祚元妃。各勸之南侵﹐陰報宋朝助兵攻遼之隙。

臨安山水畫中傳﹐桂子荷花別樣妍。遂欲投鞭向江上﹐新詞誰唱柳屯田。

﹝大金國誌﹞國主與梁大使及妃嬪數人在宮遊觀﹐聞人唱曲子﹐其詞乃柳耆卿作望海潮也﹐只詠錢塘之景。主喜﹐隨聲而入﹐其唱者李貴兒出迎。主問曰「適唱何詞﹖」貴兒曰「望海潮。」梁大使曰「此神仙詞也。」旣而後亦到﹐遂飲酒。時汴守孔彥舟進木樨一株﹐主喜﹐梁大使曰「此花乃江南植以爲薪。」於是主問朝中誰曾往江南﹐梁大使曰「有兵部尙書胡鄰曾到。」遂召之﹐首問錢塘之景。鄰曰「江南揚州瓊花﹑潤州金山﹑平江姑蘇﹑錢塘西湖爲天下美觀﹐其它更有多多美景﹐但臣W不到。只此數景﹐天下已罕﹐況於他乎﹗」主聞之﹐大喜﹐遂決意南徵。﹝宋無咎啽囈集﹞孫何帥錢塘﹐柳永作望海潮詞贈之﹐流播金國。金主亮聞「三秋桂子﹐十里荷花」﹐遂起投鞭渡江之心。時人詩云「誰把杭州曲子謳﹐荷香十里桂三秋。那知卉木無情物﹐牽動長江萬里愁。」

夢裏天門詄蕩開﹐硬軍南下疾於雷。尖靴短策誇輕便﹐立馬吳山頂上來。

﹝嶽珂桯史﹞金國僞正隆丁丑春二月﹐海陵禦武徳殿﹐召其臣吏部尙書李通﹑刑部尙書胡勵﹑翰林直學士蕭廉﹐賜坐而語之曰「朕自卽位﹐視閱章奏﹐治官中事﹐常至丙夜始禦內寢。疇昔之夜方就榻﹐恍惚如親覿﹐有二靑衣持幢節自天降﹐授朕以幅紙若牒﹐謂上帝有宣命。朕再拜受﹐遂佩弓矢﹐具鍪鎧﹐將從之前。而朕常所禦小騅號小將軍者﹐儵已鞚勒待墀下。靑衣揖就騎﹐旣行﹐但覺雲霧勃郁起馬蹄間﹐下如海濤洶湧。方覺心悸﹐望一門正開﹐金碧焜耀。靑衣指之曰﹕天門也。朕隨入焉。又里許﹐至鈞天之宮﹐嚴邃宏麗﹐光明奪目。朕意欲馳﹐二金甲人謂朕曰﹕此非人間﹐可下馬步入。及殿下﹐垂簾若有所待。須臾有朱衣出贊拜﹐髣髴聞殿上語如嬰兒﹐使靑衣傳宣﹐畀朕曰﹕天策上將﹐令徵某國。朕伏謝而出﹐復就馬﹐見兵如鬼者﹐左右前後﹐杳無邊際。發一矢射之﹐萬鬼齊喏﹐聲如震雷而寤﹐喏猶不絕於耳。朕立遣內侍至廐﹐視小將軍喘汗雨浹﹐取箭箙數之﹐亦亡其一矣。昭應如此﹐豈天假手於我﹐令混江南之車書乎﹗方與卿等圖之﹐謹無泄。」眾皆稱賀﹐於是始萌茅南牧之議矣。﹝大金國誌﹞正隆三年五月﹐上坐燻風殿﹐命吏部尙書李通﹑翰林直學士蕭廉召對﹐因言「朕夜夢至上帝所﹐殿中人語如嬰兒。少頃有靑衣持宣授天策上將﹐令徵宋國。朕受命出上馬﹐見鬼兵無數﹐朕發一矢射之﹐眾皆喏而應。旣覺﹐聲猶在耳。卽遣人至廐中﹐視乘馬其汗如水﹐取箭數之﹐亦亡其一。此異夢也﹐豈非天假手於朕﹐令取江南乎﹖」通等皆賀。主戒無泄於外。﹝大金國誌﹞金主令諸處統軍擇其精於射者﹐得五千人﹐皆用茸絲爲聯甲﹐紫絲爲上﹐黃茸﹑靑茸次之﹐號硬軍﹐亦曰細軍。國主嘗自詫曰「取江南此五千人足矣。」﹝郭彖暌車志﹞海陵末年自創尖靴﹐頭極長銳﹐云「便於取蹬。」而足指所不及﹐謂之不到頭。又爲短鞭﹐僅存其半﹐謂之沒下梢。﹝桯史﹞金主將圖南牧﹐遣施宜生來賀天申節﹐隱畫工於中﹐使圖臨安之城邑及吳山西湖之勝以歸。旣進繪事﹐大喜﹐瞷然有垂涎杭越之想。亟命撤坐間軟屏﹐更設所獻﹐而於吳山絕頂﹐貌己之狀﹐策馬而立其上。詩云「萬里車書盡會同﹐江南豈有別疆封。屯兵百萬西湖上﹐立馬吳山第一峯。」﹝大金國誌﹞上遣臣施宜生往宋爲賀正使﹐隱畫工於中﹐卽密寫臨安之湖山城郭以歸。上令繪爲軟壁﹐而圖己像策馬於吳山絕頂﹐後題以詩﹐有﹕「自古車書混一同﹐南人何事費車工﹗提師百萬臨江上﹐立馬吳山第一峯」之句。﹝王毓賢繪事備考﹞海陵煬王嘗遣使入宋﹐藏畫工於眾中﹐潛寫西湖圖歸國﹐而繪己象於吳山最髙處﹐因有「立馬吳山第一峯」之句。﹝劉祁歸潛誌﹞正隆南徵至維揚﹐望江左賦詩云「屯兵百萬西湖上﹐立馬吳山第一峯。」其意气亦不淺。

飛龍吼虎戰車馳﹐鞭箠中原大柄持。自詡英雄同項羽﹐故教嬪禦學虞姬。

﹝大金國誌﹞正隆二年冬﹐制戰陣之法十有餘條﹐因大儺耀兵﹐有飛龍螣蛇吼虎魚麗之變﹐以示威武。﹝劉祁歸潛誌﹞金海陵庶人讀書有文才﹐爲藩王時嘗書人扇云「大柄若在手﹐淸風滿天下。」人皆知其大志。﹝元好問續夷堅志﹞正隆南徵過烏江項羽廟﹐引妃嬪視之。因爲說垓下事﹐顧謂眾妃曰「汝輩中亦有似虞姬者否﹖」此語傳達民間﹐有爲之縮頸者。

中秋明月舉杯邀﹐宸翰親揮賦鵲橋。要認嫦娥眞體態﹐劍鋒橫截紫雲腰。

﹝桯史﹞金主遷汴之歲﹐中秋舉杯﹐待月不至﹐賦鵲橋仙云「停杯不舉﹐停歌不發﹐等候銀蟾出海。不知何處片雲來﹐做許大通天障礙。髭髯撚斷﹐星眸睜裂﹐惟恨劍鋒不快。一揮截斷紫雲腰﹐仔細看嫦娥體態。」明年竟遂前謀。

儉徳曾聞卻異香﹐更裁珍膳罷鷹坊。如何營建窮奢靡﹐不惜黃金滿斗量。

﹝金史。海陵紀﹞天徳二年十二月﹐野人來獻異香﹐卻之。三年四月﹐罷歲貢鷹隼。命大官常膳惟進魚肉﹐舊貢鵝鴨等悉罷之。﹝又﹞營南京宮殿﹐運一木之費至二千萬﹐牽一車之力至五百人。宮殿之飾﹐徧傅黃金﹐而後間以五采﹐金屑飛空如落雪。一殿之費以億萬計。成而復毀﹐務極華麗。

衍慶宮開殿宇髙﹐打球拈韻各分曹。金瀾酒熟芳筵啟﹐恰值寧江獻瑞桃。

﹝張棣金圖經﹞亮徙燕﹐遂建巨闕於內城之南﹐千步廊之東﹐曰衍慶之宮。﹝王士點禁扁﹞宮之扁曰衍慶。﹝金史太宗紀﹞大定三年﹐五月重五﹐上禦常武殿﹐賜宴擊球﹐自是歲以爲常。又﹝地理誌﹞燕京有常武殿﹐有廣武殿﹐爲擊球習射之所。﹝曹勛北狩聞見錄﹞上皇北狩至眞定﹐金人髙會擊球﹐請帝賦詩云「錦裘駿馬曉棚分﹐一點星馳百騎分。奪得頭正須過�﹐休令綽撥入斜門。」注﹕綽撥﹑斜門﹐皆打球家語也。﹝周麟之海陵集﹞予憩燕京會同館﹐有梁大使﹐先朝內侍官也﹐傳旨賜金瀾酒二瓶﹐銀魚﹑牛魚二盤﹐瓶﹑盤皆金銀爲之﹐升龍交錯﹐形制甚精。且並令畱之。古樂府云「月穆穆以金波。」又云「洞庭秋月生湖心﹐層波萬頃如鎔金。」金瀾之名其取諸此乎﹖然金瀾者﹐金運其將闌也。﹝周輝北轅錄﹞燕山酒頗佳﹐館宴所餉極醇厚﹐名金瀾﹐蓋用金瀾水以釀之者。﹝大金國誌﹞貞元元年六月﹐寧江州獻瑞桃﹐其大異常﹐一木而連實者三。羣臣稱賀。

少海星明碧漢間﹐龍樓侍宴近天顏。中宮解識閭閻苦﹐垂誡休忘稼穡艱。

﹝金史。海陵紀﹞天徳三年三月﹐謂侍臣曰「昨太子生日﹐皇后獻朕一物﹐大是珍異﹐卿試觀之。」卽出諸絳囊中﹐乃田家稼穡圖。「後意太子生深宮之中﹐不知民間稼穡之艱難﹐故以爲獻﹐朕甚賢之。」

假廝新換蹋鴟巾﹐雜事無嫌語祕幸。姊妹承恩唐括氏﹐定哥妍笑石哥顰。

﹝金史。后妃傳﹞凡諸妃位皆以侍女服男子衣冠﹐號假廝兒。﹝範成大石湖集﹞蹋鴟巾詩題注﹕接送伴使田彥臯愛予巾裹﹐求其樣﹐指所戴蹋鴟有愧色。﹝北轅錄﹞金人所頂之巾﹐謂之蹋鴟巾。﹝金史。后妃傳﹞定哥姓唐括氏﹐有容色﹐海陵納之﹐封爲貴妃。石哥﹐定哥之妹。正隆元年封柔妃﹐三年進麗妃。

開宴剛逢撇雪時﹐數峯靑斂遠山眉。樵村漁浦都如畫﹐點綴荒寒入小詞。

﹝王惲秋澗集。江神子詞序﹞金朝遺風﹐冬日大雪﹐令僮輩團取﹐比明拋親好家。主人見之﹐卽開宴娛賓﹐謂之撇雪。﹝洪邁夷堅志﹞建康歸正王和尙﹐濟南人﹐能誦金主小詞。其詠雪昭君怨云「昨日樵村漁浦﹐今日瓊川玉渚。山色捲簾看﹐老峯巒。錦帳美人貪睡﹐不覺天花翦水。驚問是楊花﹐是蘆花。」

新來馬上認郎君﹐列隊旌旗五色分。聖主臨戎馳玉軑﹐只憑總管領颭軍。

﹝徐夢莘三朝北盟會編﹞金人宗室皆謂之郎君﹐事無大小﹐必以郎君總之。𨿽卿相盡拜於馬前﹐郎君不爲禮。﹝金史。海陵紀﹞正隆六年九月﹐上自將三十二總管兵伐宋。又﹝兵志﹞﹕東北路部族颭軍﹐曰疊刺部﹑曰唐古部。二部五颭﹐戶五千五百八十五。西北﹑西南二路之颭軍十﹐曰蘇謨典颭﹐曰耶刺都颭﹐曰骨典颭﹐唐古颭﹐霞馬颭﹐木典颭﹐萌骨颭﹐咩颭﹐胡都颭﹐凡九。﹝邵遠平元史類編﹞颭音冥。

春雷弦上雪風吹﹐燕北天寒出手遲。特賜尙方貂鼠帳﹐九重恩遇到琴師。

﹝李道謙甘水仙源錄﹞金有名琴二﹐曰春雷﹐曰玉振﹐皆在承華殿。﹝鮮於伯幾困學齋雜錄﹞京師名琴云耶律丞相春雷﹐金內府物﹐名曰承華殿春雷。雷鈺重修。﹝張醜淸祕藏﹞春雷﹐宋時藏宣和殿萬琴堂﹐稱爲第一。後歸金章宗﹐爲明昌禦府第一。章宗沒﹐挾之以殉﹐凡十八年﹐復出人間。略無毫發動﹐復爲諸琴之冠﹐天地間尢物也。﹝元好問琴辧引﹞當熙宗守成之際﹐惟弄琴爲樂而已。琴工衛宗儒者﹐一日鼓琴不成聲﹐問之故。曰「山後苦寒﹐手拮據耳。」卽賜之貂鼠帳﹐熾炭其前﹐使鼓之。

彩樓深處電光凝﹐白玉闌干夜共﹖。笑指六街人似蟻﹐踏歌齊鬧上元燈。

﹝大金國誌﹞金國如結彩山﹐作倡樂。尋幢角抵之伎﹐鬭雞擊鞠之戲﹐俱與中國同。但於眾樂後飾舞女數人﹐兩手持鏡上下﹐類神祠中電母所爲者﹐莫知其說。﹝又﹞大定二十七年正月元夕﹐琉璃珠瓔翠羽飛仙之類不一﹐至有一燈金珠爲飾者。都人男女盛飾觀玩﹐至十八日而罷。

曲唱回鑾玉鐙敲﹐釣臺遊幸近西郊。海蔥時果都休進﹐尙食無嫌減禦庖。

﹝公鼐問次齋集﹞西郊有地名釣臺﹐是金主遊幸處。﹝金史。世宗紀﹞大定二十七年五月﹐詔罷曷懶路所進海蔥及太府監日進時果﹐曰「蔥果應用幾何﹐徒勞人耳。」

泗上新聞置榷場﹐北珠南貨往來忙。後宮分賜江淮物﹐金橘堆盤橄欖香。

﹝金史。食貨志﹞榷場﹐與敵國互市之所也。皆設場官﹐嚴厲禁﹐廣屋宇﹐以通二國之貨。﹝大金國誌﹞大定八年五月﹐詔增榷場。自南北通和﹐始置榷場。凡榷場之法﹐商人貨百千以下者﹐十人爲保﹐畱其貨之半在場﹐以其半赴南邊榷場博易。俟得南貨回﹐復易其半以往。大商悉拘之﹐以俟南貨之來。蔡﹑泗﹑唐﹑鄧﹑鞏州﹐鳳陽置場。宋亦於光州﹑棗陽﹑安丰軍﹑花黶鎭﹑盱眙軍皆置場。﹝葉隆禮契丹國志﹞遼先是有榷場﹐金人以北珠﹑人參﹑生金﹑松實﹑白附子﹑密蠟﹑麻布之類爲市。寧江州人低其直﹐且拘辱之。﹝金史。食貨志﹞泗州場歲供進新茶千胯﹑荔支五百斤﹑圓眼五百斤﹑金橘六千斤﹑橄欖五百斤﹑芭蕉幹三百个﹑蘇木千斤﹑溫柑七千个﹑橘子八千个﹑沙糖三百斤﹑生薑六百斤﹑梔子九十稱﹐犀象丹砂之類不與焉。

尊開婪尾餞春時﹐建茗香浮耀白瓷。奏上金花箋一束﹐侍臣爭和牡丹詩。

﹝周輝淸波雜誌﹞輝出疆時﹐嘗見北客﹐言「耀州黃浦鎭燒瓷名耀器﹐白者爲上。河朔用以分茶﹐一有破碎﹐卽棄於河﹐一夕化爲泥。」﹝大金國誌﹞大定十七年四月﹐國主與太子﹑諸王在東苑賞牡丹﹐晉王允猷賦詩以陳﹐和者十五人。﹝又﹞章宗博學工詩﹐曾於雲龍川泰和殿賞牡丹詠詩﹐時五月初也。詩云「洛陽谷雨紅千葉﹐嶺外朱明玉一枝。地力發生𨿽有異﹐天公造物本無私。」

島號瓊華景色佳﹐燻風十里唱蓮娃。此間已是淸涼境﹐逭暑休尋望國崖。

﹝堯山堂外紀﹞章宗爲李宸妃建梳妝樓於都城東北隅。今禁中瓊華島妝臺﹐本金故物也。﹝金史。地理誌﹞瓊林苑有橫翠殿﹑寧徳宮。西園有瑤光臺﹐又有瓊華島。﹝金史。地理誌﹞中都路城北離宮西園有瓊華島。﹝元好問中州集﹞史學優宮詞﹕寶帶香褠水府仙﹐黃旗彩扇九龍船。燻風十里瓊華島﹐一派歌聲唱采蓮。﹝大金國誌﹞皇統八年四月﹐國主至望國崖避暑。

香垂佛頂寶螺靑﹐笑擲犀錢滿內廷。要祝皇儲無量壽﹐盡翻貝葉禮金經。

﹝大金集禮﹞皇太子誥授儀。皇統二年三月二十五日翦發文代致語云「於赫吾皇﹐丕承帝眷。慶積徳於椒房﹐遂發祥於蘭殿。少海與福海同深﹐前星與壽星並見。上帝是依﹐彌月不遲﹐溫文玉徳﹐岐嶷天姿。騰歡心於綿宇﹐擁嘉貺於皇基。習習兮風和﹐遲遲兮日永。得羨數於神策﹐占祥光於圭景。寫香浪於龍湯﹐垂寶螺於佛頂。神祗祖考盡歡欣﹐沛澤均沽浹兆民。玉葉金枝增福壽﹐共扶聖祚億千春。」剃頭人念文﹕「聖主當陽﹐中宮積慶。元子誕生﹐萬方表正。七花湧於金磚﹐九龍噴其香泉。畱髮之後﹐褔壽增延。」﹝金史。洪輝傳﹞承安二年五月﹐生彌月﹐封壽王。閏六月壬午﹐病急風。甲申疾愈﹐印無量壽經一萬卷報謝﹐衍慶宮作普天大醮七日。

天風吹籟入箏弦﹐院近仙韶駐玉軿。監國東宮勞旰食﹐瑤池花放懶開筵。

﹝大金國誌﹞顯宗亦嗜詩﹐曾於世宗朝次髙駢風箏韻云「心與寥寥太古通﹐手隨輕籟入天風。山長水闊無尋處﹐聲在亂雲空碧中。」﹝金史。地理誌﹞南京路山莊西南曰翠微閣﹐苑門東曰仙韶院。又﹝顯宗紀﹞世宗幸上京﹐詔帝守國。近侍報瑤池位蓮開﹐當設宴。帝曰「聖上東巡﹐命我守國﹐何敢宴遊廢事﹗采致數花足矣。」

明昌七印抵璠玙﹐錦贉藍簽畫卷舒。嗜好不嫌甥似舅﹐標題都學瘦金書。

﹝湯允謨雲煙過眼續錄﹞明昌七印。其一曰內府葫蘆印﹐其二羣玉中祕﹐其三明昌珍玩﹐其四明昌禦覽﹐其五禦府寶繪﹐其六明昌中祕﹐其七明昌禦府。﹝周嘉冑裝潢志﹞宋徽宗﹑金章宗多用磁藍紙泥金字貼簽。﹝周密癸辛雜識﹞金章宗之母﹐徽宗某公主之女﹐故章宗凡嗜好書札﹐悉效宣和﹐字畫尢逼眞。金國之典章文物﹐惟明昌爲盛。﹝鄭元佑僑吳集﹞李早馬圖詩﹕「外甥似舅明昌帝﹐取法宣和尙工伎。」注﹕金章宗母﹐宋徽宗某公主之女也。故明昌書畫悉效宣和。﹝陶九成書史會要﹞章宗喜作字﹐專師宋徽宗瘦金書。﹝陸友仁研北雜誌﹞徽宗禦題畫圖字內從口。章宗書圖字從﹖。可驗以知也。

燈市喧闐鬧彩蟾﹐艸靑幾度歲華添。縱偸都遂桑中約﹐只恨宮闈禁例嚴。

﹝大金國誌﹞女眞舊絕小﹐正朔所不及﹐其民不知紀年。問之﹐則曰「我見艸靑幾度矣。」蓋以艸一靑爲一歲也。﹝洪皓松漠紀聞﹞金國治盜甚嚴﹐惟正月十六日則縱偸一日﹐以爲戲。﹝劉侗帝京景物略﹞燈市﹐金元時三日放偸﹐偸至﹐笑遣之。﹝燕北雜記﹞正月十三日放契丹做賊三日﹐如盜及十貫以上者﹐依法行遣。

淸聲監女隔紗幃﹐彩鳳爭看向裏飛。一月日邊明更好﹐輕拋羅扇障元妃。

﹝金史。后妃傳﹞李氏師兒﹐其家有罪﹐沒入宮籍監。父湘﹑母王盼兒皆微賤。大定末以監戶女子入宮。是時宮教張建教宮中﹐師兒與諸宮女皆從之學。故事﹐宮教以靑紗隔障蔽內外﹐宮教居障外﹐諸宮女居障內﹐不得面見。有不識字及問義﹐皆自障內映紗指字請問﹐宮教自障外口說教之。諸女子中惟師兒易爲領解﹐建不知其誰﹐但識其音聲淸亮。章宗嘗問建﹐宮教中女子誰可教者﹖建對曰「就中聲音淸亮者最可教。」章宗以建言求得之。﹝大金國誌﹞明昌二年五月﹐封監女爲妃。監女者﹐大金有宮監﹐凡用兵所擄婦女﹐良者皆入此監﹐以爲奴婢﹐所不齒者。﹝歸潛誌﹞泰和南徵﹐宋人傳檄有云「經童作相﹐監女爲妃。」皆指以罪章宗。監女者﹐元妃李氏。其家因罪沒入官爲奴婢﹐屬監戶。李氏少給事太后﹐章宗見而悅之。及卽位﹐大被寵﹐嬖專房。拜爲元妃﹐勢敵正後。李氏姿色不甚麗﹐性慧穎﹐能迎合人主意﹐以此幸於章宗。初不知書﹐後見上好文﹐遂能作字﹐知文義。﹝金史。后妃傳﹞章宗宴宮中﹐優人玳瑁頭者戲於前。或問﹕「上國有何符瑞﹖」優曰「汝不聞鳳皇見乎﹖」其人曰「知之﹐而未見其詳。」優曰「其飛有四﹐所應亦異。若向上飛﹐則風雨順時。向下飛﹐則五穀丰登。向外飛﹐則四國來朝。向裏飛﹐則加官進祿。」上笑而罷。﹝乃賢金臺集﹞南城詠古。妝臺詩﹕「廢苑鶯花盡﹐荒臺燕麥生。鉛華如逝水﹐粉黛憶傾城。野菊金鈿小﹐秋潭石鏡淸。誰憐舊時月﹐曾照日邊明。」注﹕李妃所築﹐今在昭明觀後。妃嘗與章宗露坐﹐上曰「二人土上坐。」妃應曰「一月日邊明。」上大悅。﹝中州集。麻九疇傳﹞新恩張漢臣世傑五六歲召入宮﹐賦元妃素羅扇畫梅云「前村消不得﹐移向月中栽。」

離宮墆霓水中央﹐羅韈淩波萏菼香。月榭風廊隨處住﹐金蓮川北好乘涼。

﹝趙秉文滏水集﹞金蓮川詩﹕「一望金蓮五色中﹐離宮風月滿雲龍。向來萏菼香銷盡﹐何許薔薇露染濃。秋月明邊羅襪步﹐夕陽低處紫金容。長楊獵罷回天仗﹐萬燭煌煌下翠峯。」﹝金史。世宗紀﹞大定八年五月﹐攺旺國崖曰靜寧山﹐曷裏滸東川曰金蓮川。又﹝地理誌﹞西京路桓州。曷裏滸東川更名金蓮川。世宗曰「蓮者連也。取其金枝玉葉相連之義。」﹝陳剛中玉堂藳﹞金蓮川詩注﹕金章宗與李宸妃避暑於此﹐有泰和宮﹐今廢。﹝續夷堅志﹞引碣石錄﹕山後涼陘金蓮川﹐在都西州四百里而近。其地最髙﹐夏至晝六十三刻﹐夜三十七刻。

禦宴朝來﹖大官﹐乳酥芍面佐新餐。酒闌故事添茶食﹐分得金剛鐲似盤。

﹝大金國誌﹞女眞多白芍藥花﹐絕無紅者。好事之家采其芽爲菜﹐以面煎之。凡待賓素齋則用之﹐其味脆美﹐可以久畱。金人珍甚﹐不肯妄設﹐遇大賓至﹐縷切數絲置楪中﹐以爲異品。﹝又﹞金俗飲客佳酒則以金銀斻貯之﹐其次以瓦斻。先以烏金銀杯酌飲﹐貧者以木。酒三行﹐進大軟指﹑小軟指﹐如中國寒具。次進蜜糕﹐人各一盤﹐曰﹕茶食。宴罷﹐富者瀹建茗﹐畱上客數人啜之﹐或以粗煮煎奶酪。﹝海陵集﹞俗重茶食﹐開國之初﹐尢尙此品。若中州餅餌之類﹐多至數十種﹐用大盤累飣﹐髙數尺﹐所至供客﹐賜宴亦用焉。一種名金剛鐲﹐最大。詩云「猶存故事設茶食﹐金剛大鐲胡麻香。」

洞庭春色上桃﹖﹐遊燕宮中笑語陪。消得葡萄三百斛﹐貴妃手進軟金杯。

﹝歸潛誌﹞章宗擘橙爲軟金杯詞云「風流紫府郎﹐痛飲烏紗岸。柔軟九回腸﹐冷怯玻瓈盌。纖纖白玉蔥﹐分破黃金彈。借得洞庭春﹐飛上桃花面。」

妝飾新添七寶鈿﹐花珠十二映金蟬。明朝令節逢天壽﹐先飭丞儀艸賀箋。

﹝金史。輿服志﹞皇后冠服。花珠冠﹐用盛子一﹐靑羅表﹑靑絹襯金紅羅托裏﹐用九龍﹑四鳳﹐前面大龍銜穗球一朵﹐前後有花珠各十有二﹐及鸂鶒﹑孔雀﹑云鶴﹑王母隊仙人﹑浮動插瓣等﹐後有納言﹐上有金蟬鑻金兩博鬢﹐以上並用鋪翠滴粉縷金裝珍珠結制﹐下有金圈口﹐上用七寶鈿窠﹐後有金鈿窠二﹐穿紅羅鋪金款幔帶一。又﹝章宗紀﹞詔以生辰爲天壽節。又﹝百官志﹞皇后位下女職丞儀掌左右給事宣傳啟奏經籍紙筆之事。

傳奇雜劇競排場﹐末旦裝成出教坊。蹺索上竿陳百戲﹐隔墻又聽打連廂。

﹝陶九成輟耕錄﹞唐有傳奇﹐宋有戲曲﹐金有院本﹑雜劇﹐而元因之。﹝又﹞稗官廢而傳奇作﹐傳奇作而戲曲繼。金季國初樂府猶宋詞之流﹐傳奇猶宋戲曲之變﹐世謂之雜劇。﹝大金國誌﹞大定六年正月﹐大會羣臣於紫極殿﹐始用百戲。酒三行則樂作﹐鳴鉦擊鼓百戲出場﹐有大旗獅豹蹺索上竿之類。﹝西河詩話﹞金作淸樂﹐仿遼時大樂之制。有所謂連廂詞者﹐則帶唱帶演﹐以司唱一人﹑琵琶一人﹑笙一人﹑笛一人列坐唱詞。而復以男名末泥﹑女名旦兒者﹐並雜色人等﹐入勾欄扮演﹐隨唱詞作舉止。如「參了菩薩﹐」則末泥祗揖。「只將花笑撚﹐」則旦兒撚花類。北人至今謂之連廂﹐曰﹕打連廂﹑唱連廂﹐又曰﹕連廂搬演。大抵連四廂舞人而演其曲﹐故云。然猶舞者不唱﹐唱者不舞﹐與古人舞法無異。

會景樓髙瑞靄濃﹐香山巡幸後車從。祭星臺下幡幢過﹐一碧亭亭護駕松。

﹝徐善泠然志﹞香山寺卽金章宗之會景樓也。﹝金史世宗紀﹞大定二十六年三月﹐香山寺成。幸其寺﹐賜名大永安。﹝帝京景物略﹞香山多名迹﹐有金章宗祭星臺﹑護駕松。﹝蔣一葵長安客語﹞祭星臺西南道上﹐章宗經此﹐有松密覆﹐因呼爲護駕松。

岡下黃牛一磴斜﹐八亭都被五峯遮。巡行又報星丸漏﹐無數靑山擁翠華。

﹝宋啟明長安可遊記﹞下黃牛岡口﹐取仰山道轉一岡﹐爲南莊。復歷峻阪﹐土中有三斷石﹐讀之知爲大興府西連山棲隱寺﹐金大定初建﹐有五峯﹑八亭。章宗屢遊之﹐嘗題詩刻石﹐今亡。﹝長安客話﹞仰山峯巒拱秀﹐中頂如蓮花心旁﹐有五峯曰﹕獨秀﹑翠微﹑紫蓋﹑妙髙﹑紫微。中多禪剎。金章宗嘗遊焉﹐有詩云「金色界中兜率景﹐碧蓮花裏梵王宮。鶴驚淸露三更月﹐虎嘯疏林萬壑風。」今刻石尙存。﹝金史。歷志﹞張行簡進星丸漏﹐章宗車駕巡幸則用之。

瓊林小苑絕塵喧﹐朵殿千官散鳳鵷。傳語都監排法駕﹐宸妃今日幸西園。

﹝金史。地理誌﹞中都路瓊花苑有橫翠殿﹑寧徳宮﹐西園有瑤光臺。﹝又﹞仁政門傍爲朵殿﹐上爲兩髙樓﹐曰東西上合門﹐內有仁政殿﹐常朝之所也。

宣和墨價重朱提﹐大字飛虹禦筆題。先代丹靑畱畫軸﹐葫蘆小印押紅泥。

﹝堯山堂外紀﹞章宗喜書畫。宣和間嘗以蘇合油搜煙爲墨﹐章宗僅購得一兩﹐價黃金一觔﹐欲仿爲之不能。﹝孫承澤春明夢餘錄﹞慶壽寺舊有石﹐刻金章宗「飛渡橋飛虹橋」六大字。﹝歸潛誌﹞顯宗好文學﹐作詩善畫﹐人物﹑馬尢工﹐迄今人間多有存者。﹝夏文彥圖繪寶鑑﹞顯宗畫獐鹿人馬學李伯時﹐墨竹自成一家﹐𨿽未臻神妙﹐亦不涉流俗。章宗每題其簽。

燕京八景縱遊觀﹐飛雨空蒙積雪寒。卻喜邊關無寇警﹐但憑球鼓報平安。

﹝趙正夫寄園寄所寄﹞北平舊志載金明昌遺事﹐有燕京八景。元人或作爲古風﹐或演爲小曲。所謂八景者﹐居庸疊翠﹑玉泉趵突﹑太液秋風﹑瓊島春陰﹑薊門飛雨﹑西山積雪﹑蘆溝曉月﹑金臺夕照是也。至永樂﹐館閣諸公相集倡和﹐更薊門飛雨爲薊門煙樹﹐和者相屬。﹝胡廣文穆集﹞北京八景圖詩序﹕明昌遺事有燕京八景﹐前代士大夫賦詠﹐往往見於﹖策。﹝丁特起靖康紀聞拾遺﹞金人每擊鼓以報平安﹐其聲如雷。傳聞一鼓凡有數搥﹐搥上悉系球子﹐所以其聲疾而大。或日暮天欲曉﹐其時不常。

佛法須參最上乘﹐薦亡資褔大工興。經營不費天家物﹐九級浮屠五萬僧。

﹝大金國誌﹞趙太后寢疾﹐主入白起居﹐宸妃亦至。後曰「我有一心願未遂﹐宸妃能成我志乎﹖我家三四百口爲煬王所殺﹐叢冢在和龍。我欲創一寺在彼﹐以追薦冥福﹐歲時奠享。我不敢費公錢﹐自有錢七萬可以辦。汝但說與皇帝﹐要時時省得﹐我死瞑目矣。」越旬﹐太后薨。宸妃以其遺畱分與中外姻親及諸趙女之在京遠近者﹐以手詔下和龍府起大明寺﹐建九級浮屠﹐遣太后殿內侍侯衍往監造﹐務極壯麗。且度僧三萬人﹐施以度牒。時徵行調發﹐民方厭苦﹐聞有度僧之命﹐遠近奔就﹐遂及五萬人﹐於寺旁建八寺以處之。

崇隆宮殿碧雲遮﹐玉檻晶窗不厭奢。日費繡工千二百﹐果然富麗屬皇家。

﹝金史。張汝霖傳﹞章宗新卽位﹐有司言攺造殿廷諸陳設物﹐日用繡工一千二百人﹐二年畢事。帝以多費﹐意輟造。汝霖曰「此非上服用﹐未爲過侈。將來外國朝會﹐殿宇壯觀﹐亦國體也。」其後奢用浸廣﹐蓋汝霖有以導之云。

熙春閣上曉妝殘﹐如雪楊花撲畫欄。黃額要添螺子暈﹐宮眉初試麝香團。

﹝研北雜誌﹞汴梁熙春閣舊名壺春堂﹐徽宗稱道君時居之。在擷芳園中﹐俗呼八滴水閣者。汲郡王惲仲謀有熙春閣遺制記。﹝歸潛誌﹞南京司樂園﹐故宋龍徳宮﹐徽宗所修。其間樓觀花石甚盛﹐每春三月花發﹐及五六月荷花開﹐縱百姓觀。𨿽未嘗再增葺﹐然景物如舊。正大末﹐北兵入河南﹐京城作防守計﹐官盡毀之。其樓亭材大者則爲樓櫓﹐用其湖石皆鑿爲炮矣。迄今皆廢區壞址荒蕪﹐所存者獨熙春一閣耳。蓋其閣皆桫木壁飾﹐上下無土泥﹐𨿽欲毀之不能﹐世豈復有此良匠也。﹝又﹞章宗天資聰悟﹐詩詞多有可稱者。其宮中絕句云「五云金碧拱朝霞﹐樓閣崢嶸帝子家。三十六宮簾盡捲﹐東風無處不楊花。」﹝帝京景物略﹞畫眉山在西堂村之北﹐產石﹐黑色浮質而膩理﹐入金宮爲眉石。﹝中州集﹞劉從益覓墨詩注﹕宮中取張遇墨﹐燒去膠﹐以之畫眉﹐謂之畫眉墨。﹝元好問遺山集﹞楊生玉泉墨詩注﹕宮中以張遇麝香小團爲畫眉墨。

笑對名花倒綠醅﹐解愁一曲慣相催。君王乍入陽臺夢﹐不許門娘報事來。

﹝大金國誌﹞國主日久酣飲﹐外間章奏不許通。京師謠言云「東欲行﹐西欲飛﹐中間一路赤垂垂﹐我醉不醉知不知。」﹝又﹞鄭宸妃執杯勸主﹐遂歌解愁曲﹐且曰「用兵勝敗亦是常事﹐外間人喜禍﹐欲皇帝成疾。」主喜﹐復縱飲達旦﹐以是爲常。﹝王惲烏臺筆補﹞金制﹐監察有急事﹐至撒合門納帖子﹐無問早晚﹐自宮中傳入奉禦﹐傳於門娘。門娘傳於承禦﹐承禦聞奏。上如熟寐﹐承禦直夜者不敢聲言﹐擊所懸之玉爲之襲聲。旣寤﹐進讀某人奏致帖子如此等事。若上卽裁決﹐令承禦批送省部臺﹐上用小方玉印印之﹐所司得旨﹐登時勾當﹐趁明日入朝奏對。

新興宮髻綰靈蛇﹐釵朵翩翩玉燕斜。不爲畫眉加膝上﹐要看批﹖學簪花。

﹝大金國誌﹞宸妃者﹐故南宮華嚴郡居中之曾孫女也。在世宗晚年﹐甚嬖之。江淵及內侍江從一﹑季璉侍上宴﹐因言昭儀善舞。主見而喜﹐令淵納之集慶宮﹐晨夕往焉。主時或酣醉﹐日昃不果視朝﹐三省黃案委令裁決。昭儀或坐膝上﹐批詔內降。慧黠便媚﹐善能詼諧。淵時獻珍寶服玩﹐以相固結。太后以爲言﹐主令攺姓鄭﹐號宸妃。

酒坊新釀十分甘﹐雙靨微紅飲半酣。莫怪比來新病渴﹐至尊已﹖罷傳柑。

﹝金史。百官志﹞酒坊使﹐掌醞造禦酒及支用諸色酒醴。又﹝章宗紀﹞泰和元年十一月﹐諭工部曰「比聞懷州有橙結實﹐官吏檢視﹐已嘗擾民﹐今復進柑﹐得無重擾民乎﹗其誡所司﹐遇有則進﹐無則已。」

南朝遺物屢摩挲﹐犀帶魚盆閱﹖多。玉石也關興廢感﹐細揩款識認宣和。

﹝王明淸揮麈前錄﹞韓似夫與先子言﹐頃使金國見其主所系帶﹐倒透中正﹐透如懸鏡狀﹐光彩絢目。似夫注視久之。金主曰「此石晉少帝歸獻耶律氏者﹐唐世所寶日月帶也。」又命取磁盆一枚示似夫云「此亦石晉少主所獻﹐有雙畫鯉存焉﹐水滿則跳躍如生﹐覆之無他矣。」二物誠絕代之寶也。盆蓋見之範蜀公記事矣。﹝大金國誌﹞承安三年春﹐國主幸蓬萊院內宴﹐內侍都知江淵與焉。時所陳玉器及諸玩好盈前﹐視其篆識﹐多南宋宣和物﹐惻然動色。宸妃解之曰「作者未必用﹐用者未必作﹐南帝但作以爲陛下用耳。」

玳瑁仙筵列禦園﹐南來鮮果佐開樽。釘盤不識枇杷子﹐詞賦名家笑狀元。

﹝歸潛誌﹞金朝取士止於詞賦﹑經義學﹐士大夫往往局於此﹐不能多讀書。其格法最陋者﹐詞賦狀元卽應奉翰林文字﹐不問其人才何如﹐故多有不任其事者。或顧問不稱上意﹐被笑嗤﹐出補外官。章宗時﹐王狀元澤在翰林。會宋使進枇杷子﹐上索詩﹐澤奏﹕「小官不識枇杷子。」惟王庭筠詩成﹐上喜之。呂狀元造父子魁多士﹐及在翰林﹐上索重陽詩。造素不學詩﹐惶遽獻詩云「佳節近重陽﹐微臣喜欲狂。」上大笑﹐旋令外補。故當時有云「澤民不識枇杷子﹐呂造能吟喜欲狂。」

四面紅窗映碧芙﹐芳華仙景擬方壺。漫言花石能傾國﹐屏障新添艮嶽圖。

﹝大金國誌﹞宸妃嘗與主同輦過禦龍橋﹐見白石如雪﹐歸而愛之﹐白國主於蘇山輦至﹐築巖洞於芳華閣。凡用工二萬﹐牛馬七百乘﹐道路相望。會是冬賞菊於東明園﹐主登其閣﹐見屏間畫宣和艮嶽﹐問內侍余琬曰「此底甚處﹖」琬曰「趙家宣和帝運東南花石﹐致亡國敗家。先帝命圖之以爲戒。」宸妃怒曰「宣和之亡不緣此事﹐乃是用童貫﹑梁師成耳。」蓋譏琬也。

海鷹﹖臂啟圍場﹐從獵嬪娥盡艷妝。博得諸姬開笑口﹐親彎玉弝射黃羊。

﹝金圖經﹞金人所喜者莫過田獵﹐自昔都會寧之際﹐四時皆獵焉。至亮徙燕﹐以都城之外皆民田﹐三時無地可獵﹐冬月則一出﹐出必踰月﹐后妃親王近臣皆隨焉。每獵所在﹐以隨駕之軍密布四圍﹐名曰圍場。待狐兔豬鹿散走於圍中﹐金主必先射之﹐或以鷹隼擊之﹐次及親王。追出圍者﹐許餘人捕之。飲食隨處而進﹐或與親王近臣共飲。遇夜或宿於州縣﹐或宿於郊野無定。﹝金史。章宗紀﹞明昌五年七月﹐獵於溪赤﹐大獲鹿二百二十二。次魯溫合失不﹐親射﹐獲黃羊四百七十一。

痛飲休言國事非﹐且看並馬出龍闈。新翻酒令教宮女﹐月上紅簾醉不歸。

﹝大金國誌﹞時國兵屢敗﹐國家始興之地皆失之。主見兵革未已﹐心亦憂之。宸妃及諸禦女多勸以酒﹐嘗乘小馬命宮人攜酒殽鼓樂﹐徧趨池館﹐意之所悅﹐必畱飲至夜。國主多以暑熱不視朝﹐日夕與宸妃及諸內侍爲長夜飲。詔大興府擇民間女子十三以上三百人﹐有姿色黠慧﹐進入禁中﹐教爲酒令及效市肆歌勸。﹝又﹞章宗極意聲色之娛﹐內外嗷嗷﹐機事俱廢。閒出視朝﹐不過頃暫﹐回宮與鄭宸妃﹑李才人﹑穆昭儀並馬遊後苑﹐因畱宴。俟月上奏鼓吹而歸﹐以是爲常。

選舞徵歌樂未休﹐北朝天子也無愁。一聲檀板輕敲罷﹐已報平灤失數州。

﹝大金國誌﹞是時宸妃嬖幸用事﹐軍中奏報﹐悉令裁決。妃見有急切﹐多屏不奏﹐閒有少捷﹐卽以示主﹐且喜且笑。會寧陷失﹐平灤破壞﹐主皆不知也。

太液波光照晚蕖﹐蘭篙驚散戲蓮魚。日長水榭迎涼坐﹐新試麋丸學國書。

﹝金臺集﹞西華潭﹐金之太液池也。﹝中州集﹞朱宮教瀾宮詞云「太一芙蓉上下天﹐秋波淡淡白生煙。采蓮宮女分花了﹐笑把蘭篙學剌船。」﹝金史。太祖紀﹞天輔三年八月﹐頒本國字。又﹝太宗紀﹞天會三年﹐詔耶魯赴京師﹐教授本國字。又﹝希尹傳﹞金初用契丹字﹐太祖命希尹撰本國字﹐備制度。希尹乃依仿漢人楷字﹐因契丹字制度﹐合本國語制字。其後熙宗亦制字﹐與希尹所制字俱行用。希尹所撰謂之大字﹐熙宗所撰謂之小字。

峯巒突兀拱皇城﹐同樂園林接帝京。消受人間好風月﹐五雲樓閣似蓬瀛。

﹝大金國誌﹞天徳二年冬﹐築燕京宮室。皇城周九里三十步﹐其東爲太廟﹐西爲尙書省。正中曰皇帝正位﹐後曰皇后正位。位之東曰內省﹐西曰十六省﹐妃嬪居之。又西曰同樂園﹐瑤池﹑蓬瀛﹑柳莊﹑杏村皆在焉。﹝歸潛誌﹞章宗天資聰悟﹐詩詞多有可稱者。宮中絕句云﹔「五云金碧拱朝霞﹐樓閣崢嶸帝子家。三十六宮簾盡捲﹐東風無處不楊花。」眞帝王詩也。﹝金史。熙宗紀﹞皇統二年四月﹐五雲樓﹑重明等殿成。

碧蘿窗外有松杉﹐湖石玲瓏面面嵌。打罷秋千無个事﹐殿廷來看太平巖。

﹝大金國誌﹞汴京仁智殿下兩巨石﹐髙三丈﹐廣半之。東一石有小碑刻「勅賜昭慶神運萬歲峯」。西一石刻「獨秀太平巖」。乃宋徽宗禦書﹐刻石塡金。﹝楊奐汴故宮記﹞仁智殿有二大石﹐左曰「敷錫神運萬歲峯」﹐右曰「玉京獨秀太平巖」。

拜天射柳著隆儀﹐弩手成行傘子隨。左右衛軍金骨朵﹐黃麾細仗閃龍旗。

﹝金史。太祖紀﹞故事﹐五月五日﹑七月十五日﹑九月九日拜天射柳﹐歲以爲常。又﹝禮志﹞金因遼舊俗﹐以重五﹑中元﹑重九日行拜天禮。重五於鞠場﹐中元於內殿﹐重九於都城外。其制刳木爲盤如舟狀﹐赤爲質﹐畫云鶴文。爲架髙五六尺﹐置盤其上﹐薦食物其中﹐聚宗族拜之。若至尊則於常武殿築臺爲拜天所。泰和三年五月﹐以重五拜天射柳﹐上三發三中。四品以下官侍宴魚藻殿。又﹝世宗紀﹞大定三年五月﹐以重五幸廣樂園射柳。皇太子。親王﹑百官皆射﹐勝則賜物有差。又﹝章宗紀﹞明昌元年五月﹐拜天於西苑﹐射柳﹑擊球。﹝大金國誌﹞熙宗始設儀衛將軍﹑寢殿中底挐手﹑傘子。﹝金史。儀衛志﹞金制﹐天子之儀衛﹐一曰立仗﹐一曰行仗。其衛士曰護衛﹐曰親軍﹐曰弩手﹐曰控鶴﹐曰傘子﹐曰長行。又﹐左右衛將軍﹑宿直將軍展紫金束帶﹐各執玉水晶及金飾骨朵。﹝又﹞黃麾細仗攝官八十八人﹐執擎一千三百五人﹐編排職掌九人。

夜半傳餐醉玉缸﹐宮壺蓮漏響淙淙。承恩原不嫌卑賤﹐新得佳人白酒龐。

﹝金史。章宗紀﹞泰和元年八月﹐詔有司修蓮花漏。﹝歸潛誌﹞宣宗后妃皆出微賤﹐南渡人有云「頭巾王﹐過道史﹐白酒龐。」指三外戚家也。

浮碧池頭煙艸生﹐宣華殿上野狐鳴。牛車三萬遷都去﹐仍送圖書到汴京。

﹝大金國誌﹞主詣蓬萊閣觀音祠燒香﹐過浮碧池﹐望池南有二狐相攜以過﹐逐之﹐各登樹而去。內侍曰「幾日此物甚多﹐有戲舞於宣華殿前者。」主拊髀曰「怪變如此﹐不去可乎」﹝又﹞貞佑二年五月降旨﹐會三省及禁中存畱文書﹐並祕書省﹑蓬萊院﹑賁文館書籍﹐計用三萬車。犀﹑玉﹑瑪瑙等器﹐計用駱駝三千頭。先發去中山交卸。

兵臨城下議和親﹐彩繡金珠擘畫頻。上國知名小姐姐﹐眼看玉貌委胡塵。

﹝金史。宣宗紀﹞貞佑二年三月﹐奉衛紹王公主歸於大元太祖皇帝﹐是爲公主皇后。﹝宋濂等元史。太祖本紀﹞金主遣使﹐奉衛紹王女岐國公主及金帛﹑童男女五百﹑馬三十匹以獻。﹝大金國誌﹞貞佑二年三月﹐復圍燕京。主遣使議和。索公主及護駕將十人﹑細軍百人﹐從公主童男女各五百﹑彩繡衣三千﹑禦馬三千匹﹑金銀珠玉等物甚眾﹐主皆從之。使來選女時﹐公主見在者七人﹐惟求東海郡侯少女小姐姐﹐最秀慧﹐遂以予之。

中都宮闕盡成灰﹐金甕銀槽捆載回。忙煞掖庭諸女伴﹐馬頭爭逐愛根來。

﹝大金國誌﹞燕京宮闕雄麗爲古今冠﹐至是爲亂兵所焚﹐火月餘不絕。其所積寶貨初無所用﹐至以銀爲馬槽﹐金爲酒甕﹐大者重數千兩。﹝又﹞出宮女二千四百人﹐凡三衙兵卒之無妻者妻之。在上者嫁諸郎將及子弟。﹝又﹞夫謂妻爲薩那﹐妻謂夫爲愛根。

黃河東下短兵鏖﹐禦札紛紛降墨桃。苦念邊軍花帽冷﹐教人辛苦繡徵袍。

﹝王惲中堂事紀﹞嘗議亡金時﹐給降札子上畫墨桃紀數﹐今宜印以墨馬。遂用之。﹝大金國誌﹞有戶部令史郭忠者﹐蔚州人﹐率山後軍民與大軍戰﹐敗之。金國後名其軍爲花帽軍。﹝歸潛誌﹞南渡之初﹐將帥中最著名者曰郭仲元﹐俗號郭大相公﹐其軍號花帽子。

內廷有詔放宮娥﹐敵騎連宵渡汴河。畱取金珠酬士卒﹐隨身衣履已無多。

﹝金史。哀宗紀﹞天興元年﹐放宮女﹐聽以衣裝自隨﹐金珠畱犒士卒。

念家山破涕汍瀾﹐始信堅金不壞難。慟哭六宮俱北去﹐千秋遺恨滿幽蘭。

﹝金史。太祖紀﹞上曰「遼以賓鐵爲號﹐取其堅也。賓鐵𨿽堅﹐終亦變壞﹐惟金不變不壞。金之色白﹐完顏部色尙白﹐於是國號大金。又﹝后妃傳﹞哀宗皇后徒單氏﹐城破北遷﹐不知所終。又﹝哀宗紀﹞大軍入﹐與城中軍巷戰﹐城中軍不能禦﹐帝自縊於幽蘭軒。

△元宮詞

金甲神祗異夢徵﹐龍荒萬里聖人興。一輪瑞日中天麗﹐驗取旛竿最上層。

﹝宋濂等元史。太祖紀﹞太祖諱鐵木眞﹐姓奇渥溫氏﹐蒙古部人。其十世祖孛端叉兒﹐母曰阿蘭果火﹐嫁脫奔咩哩犍﹐生二子﹐長曰博寒葛答黑﹐次曰博合覩撒裏直。旣而夫亡﹐阿蘭寡居﹐夜寢帳中﹐夢白光自天窻中入﹐化爲金色神人﹐來趨臥榻。阿蘭驚覺﹐遂有娠﹐產一子﹐卽孛端叉兒也。孛端叉兒狀貌奇異﹐沈默寡言﹐人謂之癡。獨阿蘭語人曰「此兒非癡﹐後世子孫必有大貴者。」﹝周伯琦近光集﹞立秋日書事詩注﹕上京西山上樹鐵旛竿﹐髙數十丈。以其中海中有龍﹐用梵家說作此鎭之。

世皇儉徳萬民知﹐詔罷金坑聖訓垂。創業艱難須記取﹐靑靑莎艸滿丹墀。

﹝元史。世祖紀﹞中統二年﹐罷金﹑銀﹑銅﹑鐵﹑丹粉﹑錫碌坑冶所役民夫。﹝艸木子﹞元世祖思創業艱難﹐俾取所居之地靑艸植於大內丹墀之前﹐謂之誓儉艸。﹝柯九思丹邱生集﹞宮詞﹕「黑河萬里連沙漠﹐世祖深思創業難。數尺闌干護春艸﹐丹墀畱與子孫看。」注﹕世祖建大內﹐命移沙漠莎艸於丹墀﹐示子孫毋忘艸地也。﹝張昱廬陵集﹞輦下曲﹕墀左朱闌艸滿叢﹐世皇封殖意尢濃。艱難大業從玆起﹐莫忘龍沙汗血功。

聞說龍驤破敵回﹐乍看降表笑顏開。遐荒從此儀文盛﹐勝國新收鹵薄來。

﹝元史。世祖紀﹞至元十三年二月。宋主鳷率文武百僚詣祥曦殿﹐望闕上表﹐乞爲藩輔。宋主祖母太皇太后亦奉表及箋。﹝又﹞伯顏遣宋內侍王埜入宮﹐收宋國衮冕﹑圭璧﹑符璽﹐及宮中圖籍﹑寶玩﹑車輅﹑輦乘﹑鹵薄﹑麾仗等物。

靑艸平原走畫輪﹐風暄納寶暖回春。捷書奏進金公主﹐齊揭﹖簾看美人。

﹝灤京雜詠詩注﹞凡車駕行幸頓宿之所﹐謂之納寶﹐又名納缽。﹝元史。太祖紀﹞九年甲戌春三月﹐駐蹕中都北郊﹐遣使諭金。金遂遣使求和﹐奉衛紹王女岐國公主及金帛﹑童男女五百﹑馬三千以獻。

笑酌葡萄酒滿杯﹐紫檀小殿晚風來。宮娥手進齊紈扇﹐才報紅欄芍藥開。

﹝元史。世祖紀﹞中統二年﹐敕平陽路安邑縣葡萄酒自今毋貢。﹝又﹞二十八年五月﹐宮城中建葡萄酒室。又﹝文宗紀﹞至順元年三月﹐木八剌沙來貢葡萄酒。西番哈剌火州來貢葡萄酒。諸王哈兒蠻遣使來貢葡萄酒。﹝又﹞二年十二月﹐西域諸王禿帖木兒遣使獻西馬及葡萄酒。﹝又﹞三年二月﹐諸王答兒馬失裏﹑哈兒蠻各遣使來貢葡萄酒﹑西馬及金鴉鶻。又﹝世祖紀﹞至元二十八年三月﹐發侍禦兵營紫檀殿。又﹝英宗紀﹞至治二年閏月﹐作紫檀殿。﹝大都宮殿考﹞延春閣後仍爲主廊﹐東有文思大殿﹐西有紫檀小殿。﹝禁扁﹞殿之扁﹐西曰紫檀。﹝陶宗儀輟耕錄﹞紫檀殿在大明寢殿西﹐制度如文思﹐皆以紫檀香木爲之。鏤花龍涎香。間白玉飾壁﹐艸色髹綠﹐其皮爲地衣。﹝蕭洵故宮遺錄﹞東有文思小殿﹐西有紫檀小殿後東有玉徳殿。殿楹栱皆貼白玉雲龍花片﹐中設白玉金花山字屏﹐臺上置玉牀。﹝柳貫待制集﹞觀失剌斡耳朵禦宴回詩注﹕上京五月芍藥始花。

瓊華島近白雲間﹐﹖艸拈花盡日閒。怪道嬪嬙歡笑劇﹐鑾輿新幸六盤山。

﹝元史。世祖紀﹞至元元年二月﹐修瓊華島。﹝元掖庭記﹞順帝爲英英起采芳館於瓊華島內。﹝戴司成集﹞瓊華島在內苑之北﹐自山麓至顚百三十餘步﹐周二百餘丈﹐皆壘石而成者。石磴陰洞﹐古檜喬松﹐縈紆蔭郁﹐隱然仙府也。﹝遺山集﹞壽寧宮有瓊華島。﹝公元集﹞瓊華島在太液池中﹐從承光殿北度梁至島﹐有巖洞窈窅﹐磴道紆折﹐皆疊石爲之。﹝淥水亭雜識﹞瓊華島土取自塞外﹐輟耕錄﹑西軒客談可稽也。石移自艮嶽﹐明宣宗廣寒記可證也。﹝元史。太祖紀﹞二十二年丁亥夏閏月﹐避暑六盤山。

祕閣琳瑯襲錦綈﹐牛車﹖載到遼西﹐中宮也解親文翰﹐耕織圖邀學士題。

﹝元史。世祖紀﹞至元十二年九月﹐以玉昔帖木耳爲禦史大夫﹐括江南諸郡書版及臨安祕書省乾坤寶典等書。十三年二月﹐命焦友直括宋祕書省禁書圖籍。三月﹐伯顏入臨安﹐遣郎中孟祺籍宋太廟四祖殿景靈宮禮樂器冊﹐曁郊天儀仗﹐及祕書省﹑國子監﹑國史院﹑學士院﹑太常寺圖書祭器樂器等物。﹝松雪齋集﹞有題耕織圖詩二十四首﹐奉懿旨撰。

仙音院裏樂初終﹐儀鳳簽名喚樂工。伊尹扶湯新進劇﹐簫聲吹徹廣寒宮。

﹝元史。世祖紀﹞中統元年十二月﹐立仙音院﹐復攺爲玉宸院﹐括樂工立儀鳳司。又﹝仁宗紀﹞復玉宸院爲儀鳳司。﹝灤京雜詠注﹞儀鳳司﹐天下樂工隸焉。每宴﹐教坊美女必花冠錦繡以備供奉。云和署隸儀鳳司﹐掌天下樂工。﹝元史。世祖紀﹞十一年十一月﹐起閣南直大殿及東西殿﹐增選樂工八百人。﹝楊維楨鐵崖集。宮詞﹞開國遺音樂府傳﹐白翎飛上十三弦。大金優諫關卿在﹐伊尹扶湯進劇編。﹝元史。世祖紀﹞至元二年十二月﹐瀆山大玉海成﹐敕置廣寒殿。﹝禁扁﹞山上曰廣寒。中統三年夏四月﹐五山珍禦榻成﹐置瓊華島廣寒殿。四年九月﹐作玉殿於廣寒殿中。﹝故宮遺錄﹞廣寒殿皆繞金朱鎖窗﹐綴以金鋪﹐內外有一十二楹﹐皆繞刻雲龍﹐塗以黃金。左右後三面﹐則用香木鑿爲祥雲數千萬片﹐擁結於頂﹐仍盤金龍。殿有間玉金花玲瓏屏臺牀﹐四列金紅連椅﹐前置螺甸酒桌﹐髙架金酒海。窗外出爲露臺﹐繞以白石花闌。旁有鐵竿數丈﹐上置金葫蘆三﹐引鐵練以系之。乃金章宗所立﹐以鎭其下龍潭。憑闌四望空闊﹐前瞻瀛州橋﹐與三宮臺殿金碧流輝。後顧西山雲气﹐與城闕翠華髙下。而海波迆回﹐天宇低沈﹐欲不謂之淸虛之府不可也。﹝輟耕錄﹞廣寒殿在山頂﹐七間﹐東西一百二十尺﹐深六十二尺﹐髙五十尺。重阿藻井﹐文石甃地﹐四面瑣窗﹐板密其裏﹐徧綴金紅雲﹐而蟠龍矯蹇於丹楹之上。中有小玉殿﹐內設金嵌玉龍禦榻﹐左右列從臣坐牀前。架黑玉酒甕一﹐玉有白章﹐隨其形刻爲魚獸出沒於波濤之狀﹐其大可貯酒三十餘石。又有玉假山一峯﹐玉響鐵一懸。殿之後有小石筍二﹐內出石龍首﹐以噀所引金水﹐西北有側堂一間。﹝張太嶽集﹞皇城北苑中有廣寒殿﹐相傳爲遼蕭后梳妝樓。其梁上有金錢百二十文﹐其文曰至元通寶﹐則殿剏於元世祖時﹐非遼時物矣。﹝公元集﹞其巓古殿﹐結構翔起周回﹐綺牖玉檻﹐重階而上﹐榜曰廣寒之殿。﹝戴司成集﹞頂有廣寒殿﹐四隅各有亭﹐左曰玉虹﹑曰方壺﹐右曰金露﹑曰瀛州。

詐馬筵開醉綠醽﹐只孫盛服滿宮廷。玉盤捧出君恩重﹐勅賜功臣白海靑。

﹝楊允孚灤京雜詠注﹞每年六月三日﹐詐馬筵席﹐所以諭其盛事也。千官以雉尾飾馬入宴。﹝又﹞詐馬筵開﹐盛陳奇獸﹐宴享旣具﹐必一二大臣稱吉思皇帝禮撤於是而後禮有文﹑飲有節矣。﹝近光集﹞詐馬行序﹕國家之制﹐乘輿北幸上京﹐歲以六月吉日﹐命宿衛大臣及近侍服所賜只孫珠翠金寶衣冠腰帶﹐盛設名馬﹐淸晨自城外各持彩仗列隊馳入禁中。於是上盛服禦殿臨觀﹐乃大張宴爲樂。惟宗王戚裏宿衛大臣前列行酒﹐餘各以所職敍坐合飲﹐諸坊奏大樂﹐陳百戲﹐如是者凡三日而罷。其佩服日一易﹐大官用羊二千﹐噭馬三匹﹐它費稱是﹐名之曰只孫宴。只孫﹐華言一色衣也。俗呼曰詐馬筵。﹝元史。禮樂志﹞朝畢﹐宴饗殿上。預宴之服衣服同制﹐謂之質孫。﹝丹邱生藳﹞宮詞﹕「萬里名王盡入朝﹐法宮置酒奏簫韶。千官一色眞珠襖﹐寶帶攢裝穩稱腰。」注﹕諸侯王及外番來朝﹐必錫宴以見之﹐國語謂之質孫宴。質孫﹐猶漢言一色﹐言其衣服皆一色也。﹝輟耕錄﹞只孫宴服﹐貴臣見享於天子則服之﹐今所賜絳衣是也。貫大珠以飾其肩背間膺首服亦如之。﹝近峯紀聞略﹞元親王及功臣侍宴者別賜冠衣﹐謂之只孫。今儀從所服圍花只孫﹐當是也。﹝丹邱生藳﹞宮詞注﹕海靑者﹐海東俊鶻也。白者尢貴﹐有數十金者。﹝湯炳龍北村集﹞白海靑詩﹕玉食所需誰可得﹐夜來丹詔賜元勛。

日月精華耀國門﹐殿頭玉斧禮儀尊。中宮第二加金璽﹐新沐官家冊立恩。

﹝禁扁﹞門之扁﹐左曰日精﹐右曰月華。﹝元史。禮樂志﹞冊立皇后前期二日﹐儀鸞司設冊寶案於大明殿﹐捧冊官由月華門入﹐捧寶官由日精門入。﹝輟耕錄﹞劈正斧以蒼水玉碾造﹐髙二尺有奇﹐廣半之﹐徧地文藻粲然。或曰自殷時流傳至今者。如天子登極﹑正旦﹑天壽節大明殿會朝時﹐則一人執之﹐立於陛下酒海之前﹐蓋所以正人不正之意。﹝秋澗集﹞劈正斧斷蒼玉爲之﹐長徑九寸有幾﹐戚之刃滿六寸﹐頦上略齟齬之﹐中堅厚二寸彊。龍首呀吻﹐刃嚙於口﹐作兩段吞答﹐腦與刃通以柯貫之。上以雙蟠螭冒其端﹐下以玉束管承其竅。華潤致密﹐無微疵可摘﹐眞祕寶也。天子正衙朝會﹐命冕者執之中立。古人納君於正﹑去邪勿疑之義也。﹝志雅堂雜鈔﹞宣和殿所藏殷玉鉞﹐長三尺餘﹐一段美玉﹐文藻精甚﹐三代之寶也。後歸於金﹐今入元﹐每大朝會必設於外庭。﹝趙孟俯松雪齋集﹞宮中口號﹕日照黃金寶殿開﹐雕闌玉砌擁層臺。一時侍衛回身立﹐天步將臨玉斧來。﹝元史。后妃傳﹞宦者朴不花﹐髙麗人。皇后奇氏微時﹐與不花同鄕裏。及選爲宮人﹐有寵﹐遂爲第二皇后。﹝輟耕錄﹞皇后宏吉剌氏﹐後至元二年二月立。性節儉﹐不妒忌﹐動以禮法自持。第二皇后奇氏素有寵﹐居西宮﹐帝希幸東內。左右以爲言﹐後無幾微怨望意。

三聖莊嚴寶蓋揚﹐好憑宮觀作壇場。至尊虔設周天醮﹐笑看黃冠奏赤章。

﹝元史。世祖紀﹞中統三年﹐長春宮設金籙周天醮。﹝又﹞至元元年三月﹐設周天醮於長春宮。﹝又﹞五年九月﹐敕長春宮修設金籙周天大醮七晝夜。﹝又﹞十一年春正月﹐長春宮設周天金籙醮七晝夜。﹝又﹞十四年春正月﹐命嗣漢天師張宗演修周天醮於長春宮。﹝又﹞十五年十二月﹐敕長春宮修金籙大醮七晝夜。﹝又﹞十六年五月﹐命宗師張畱孫卽行宮作醮事﹐奏赤章於天﹐凡五晝夜。十月﹐命五祖眞人李居壽作醮事﹐奏赤章﹐凡五晝夜。十二月﹐敕自明年正月朔日建醮於長春宮﹐凡七日﹐歲以爲例。﹝又﹞十八年三月﹐命天師張宗演卽宮中奏赤章於天﹐七晝夜。六月﹐命天師張宗演等卽壽寧宮奏赤章於天﹐凡五晝夜。八月﹐設醮於上都壽寧宮。﹝又﹞二十五年十二月﹐命天師張宗演設醮三日。﹝又﹞二十八年春正月﹐命玄教宗師張畱孫置醮﹐祠星三日。又﹝泰定帝紀﹞至治三年十二月命道士吳全節修醮事。又﹝文宗紀﹞至順二年三月﹐召亳州太淸宮道士馬道逸﹑汴梁朝天宮道士李若訥﹑河南嵩山道士李亦然﹐各率其徒赴闕修普天大醮。﹝順帝紀﹞至元三年六月﹐設醮長春宮。

國俗相沿故事畱﹐皇城偏許帝師遊。旃檀香裏旛幢麗﹐傘蓋迎來近彩樓。

﹝元史。祭祀志﹞每歲二月十五日﹐於大殿啟建白傘蓋佛事﹐用諸色儀仗社直迎傘蓋周遊皇城內外﹐云與眾生祓除不祥﹐導迎福祉。﹝又﹞正月十五日﹐恭請傘蓋於禦座﹐奉置寶輿﹐諸儀衛隊仗列於殿前﹐諸色社直曁諸壇面列於崇天門外﹐迎引出宮。至慶壽寺﹐具素食。食罷﹐起行﹐從西宮門外垣海子南岸﹐入厚載紅門﹐由東華門過延春門而西﹐帝及后妃﹑公主於至徳殿門外搭金吾殿彩樓而觀覽焉。及諸隊社直送金傘還宮﹐復恭直禦榻上﹐帝師僧眾作佛事﹐至十六日罷散﹐歲以爲常﹐謂之遊皇城。又﹝泰定帝紀﹞泰定元年二月﹐作佛事﹐命僧百八人及倡優百戲﹐導帝師遊京城。﹝灤京雜詠詩注﹞每年六月望日﹐以百戲入內﹐從西華門入﹐然後登城設宴﹐謂之遊皇城是也。﹝丹邱生藳﹞宮詞注﹕故事﹐二月十五日迎帝師遊皇城﹐宮中結彩樓臨觀之。

興隆笙奏鳳來儀﹐懿範門開彩仗移。忙煞六宮侵早起﹐王姬今日降髙麗。

﹝輟耕錄﹞興隆笙在大明殿下。其制﹐植眾管於柔韋﹐以象大匏土鼓﹐二韋橐。按其管則簧鳴。簨首爲二孔雀﹐笙鳴機動﹐則應而舞。凡燕會之日﹐此笙一鳴﹐眾樂皆作。笙止﹐樂亦止。﹝又﹞懿範門在延春左。﹝元史。世祖紀﹞十一年五月﹐以皇女忽都魯揭裏迷失下嫁髙麗世子王愖。

諸王宴射斡兒河﹐飛放郊原樂事多。齊縱臂鷹昔寶赤﹐天顏有喜得頭鵝。

﹝元史。太宗紀﹞六年甲午春﹐會諸王宴射於斡兒寒河。﹝經世大典序錄﹞國制﹐自禦位及諸王皆有昔寶赤﹐蓋鷹人也。及一天下﹐又設捕獵戶﹐俾致鮮食以薦宗廟﹐供天庖﹐齒革羽毛以備用﹐而立制加詳。地有禁﹐取有時﹐違者罪之。冬春之交﹐天子或親幸近郊﹐縱鷹隼搏擊﹐以爲遊豫之度﹐曰﹕飛放。仁廟以谷不熟民困﹐曰「朕不飛放。」且敕諸王位昔寶赤皆不聽出。﹝輟耕錄﹞昔寶赤﹐鷹房之執役者。每歲以所養海靑獲頭鵝者賞黃金一錠。頭鵝﹐天鵝也。以首得之﹐又重過三十餘斤﹐且以進禦膳﹐故曰頭。

玉龍棧外塞云孤﹐避暑年年幸上都。駐蹕芳坰斡耳朵﹐又看舞隊展紅﹖。

﹝元史。憲宗紀﹞七年冬﹐帝度漠南﹐至於玉龍棧。又﹝太宗紀﹞二年庚寅﹐夏﹐避暑於塔密兒河。四年﹐夏四月﹐避暑官山。又﹝世祖紀﹞至元元年﹐中書省臣言﹕開平府闕廷所在﹐加號上都。﹝艸木子﹞元世祖定大興府爲大都﹐開平府爲上都。每年四月﹐迆北艸靑﹐則駕幸上都避暑。頒賜於其宗戚﹐馬亦就水艸。八月艸將枯﹐則駕回大都。𨿽每歲往來於兩都間﹐無他遊幸巡狩之事。﹝待制集﹞觀失剌斡耳朵禦宴回詩注﹕車駕駐蹕﹐卽賜近臣灑馬你子禦筵﹐設氈殿失剌斡耳朵﹐深廣可容數千人。﹝周春遼金元姓譜﹞斡魯那亦曰斡耳朵﹐亦曰斡裏根﹐賬房之名。

太常仙樂響飄風﹐喝盞聲傳曲未終。嘈雜不須誇北調﹐江南新到老伶工。

﹝元史。世祖紀﹞至元十七年四月﹐以宋太常樂府付太常寺。﹝輟耕錄﹞天子凡宴饗﹐一人執酒觴立於右階﹐一人執拍板立於左階﹐執板者抑揚其聲﹐贊曰﹕斡脫。執觴者如其聲和之﹐曰﹕打弼。執板者節一板從﹐而王侯卿相合坐者坐﹐合立者立﹐於是眾樂皆作。然後進酒詣上前﹐上飲畢﹐授觴﹐眾樂皆止﹐別奏曲以飲陪位之官﹐謂之喝盞。蓋沿襲亡金舊禮﹐至今不廢。諸王大臣非有賜命﹐不敢用焉。斡脫﹑打弼﹐彼中方言﹐未暇考求其義。﹝元史。世祖紀﹞至元二十二年二月﹐徙江南樂工八百家於京師。

精巧文房畫不如﹐珊瑚硯匣玉蟾蜍。深宮晝靜無人到﹐笑看皇孫學國書。

﹝元史。世祖紀﹞六年二月﹐詔以新制蒙古字頒行天下。﹝盧陵集﹞宮中詞﹕尋得描金龍鳳紙﹐學摹國字教皇孫。

絲絲碧柳間紅桃﹐太液波光綠滿篙。繡局新翻花樣子﹐池塘小景入宮袍。

﹝禁扁﹞池曰太液。﹝戴司成集﹞太液池在西苑中﹐南北亙四里﹐東西二百餘步。﹝燕都遊覽志﹞太液池在子城西幹明門外﹐周遭凡數里﹐其源自玉泉山﹐合西北諸水流入都城徳勝門﹐匯爲積水潭﹐亦名海子。至北安門水關流入西苑﹐人呼西海子。﹝元史。世紀祖﹞中統二年出工局繡女﹐聽其婚嫁。﹝丹邱生藳﹞宮詞﹕「觀蓮太液泛蘭橈﹐翡翠鴛鴦戲碧苕。說與小娃牢記取﹐禦衫繡作滿池嬌。」注﹕大歷間禦衣多爲池塘小景﹐名曰滿池嬌。

紮撒新頒到埽鄰﹐骨朵【平】分列近楓宸。大明宮殿朝儀盛﹐獅吼能教百獸馴。

﹝元史。太宗紀﹞元年秋八月己未﹐以太袓遺詔卽皇帝位於庫鐵烏阿剌裏﹐始立朝儀。皇族尊屬皆拜頒大紮撒。注﹕華言大法令也。﹝又﹞禦膳亭東有拱宸堂﹐蓋百官會集之所﹐名曰埽鄰。﹝輟耕錄﹞埽鄰﹐宮門外院官會集處也。﹝又﹞國朝有四怯薛太官。怯薛者﹐分宿衛供奉之士爲四番﹐番三晝夜。凡上之起居飲食﹑諸服禦之政令﹐怯薛之長皆總焉。中有云都赤﹐乃侍禦之至親近者﹐𨿽官隨朝諸司﹐亦三日一次﹐輪流入直。負骨朵於肩﹐佩環刀於腰﹐或二人﹑四人﹐多至八人。時若上禦控鶴﹐則在宮車之前﹔上禦殿廷﹐則在墀陛之下﹐蓋所以虞姦回也。﹝禁扁﹞殿之扁正曰﹕大明。﹝大都宮殿考﹞大明殿後連爲柱廊十二楹﹐四周金紅瑣窗﹐連建後宮﹐廣三十步。殿半之後有寢宮﹐俗呼爲拏頭殿。﹝輟耕錄﹞大明殿乃登極﹑正旦﹑壽節會朝之正衙也。十一間﹐東西二百尺﹐深一百二十尺﹐髙九十尺。柱廊七間﹐深二百四十尺﹐廣四十四尺﹐髙五十尺。寢室五間﹐東西夾六間。後連香閣三間﹐東西一百四十尺﹐深五十尺﹐髙七十尺。靑石花礎﹐白玉石圓磶﹐文石甃地。上藉重茵﹐丹楹金飾﹐龍繞其上。四面朱瑣窗﹐藻井間金繪﹐飾燕石﹐重陛朱闌﹐塗金銅飛雕冒﹐中設七寶雲龍禦榻﹐白蓋金縷褥。並設後位。諸王﹑百寮﹑怯薛官侍宴坐牀﹐重列左右。﹝故宮遺錄﹞大明殿基髙可十尺﹐前爲殿陛﹐納爲三級。繞置龍鳳白石闌﹐闌下每楯壓以鰲頭﹐虛出闌外﹐四繞於殿。殿楹四間﹐皆方柱﹐大可五六尺﹐飾以起花金龍云。楹下皆白石雲龍花頂﹐髙可四尺。楹上分間仰爲鹿頂斗拱﹐攢頂中盤黃金雙龍﹐四面皆緣金紅瑣窗﹐間貼金鋪﹐中設山字玲瓏金紅屏臺﹐臺上置金龍牀﹐兩旁有二毛皮伏虎﹐機動如生。﹝輟耕錄﹞國朝每宴諸王大臣﹐謂之大聚會。是日盡出諸獸於萬歲山﹐若虎﹑豹﹑熊﹑象之屬﹐一一列置訖﹐然後獅子至。身才短小﹐絕類人家所蓄金毛猱狗﹐諸獸見之﹐畏懼俯伏﹐不敢仰視﹐气之相壓也如此。及各飼以鶏鴨野味之類﹐諸獸不免以爪按定﹐用舌去其毛羽﹐惟獅子則以掌擎而吹之﹐毛羽紛然脫落﹐有若燖洗者﹐此其所以異於諸獸也。古云獅子吼﹐蓋不易於吼﹐一吼則百獸爲之辟易也。

鶡尾宮奴驟錦韉﹐西涼亭畔月輪圓。又釃馬你開芳宴﹐聖駕才回九九泉。

﹝盧陵集﹞宮中詞﹕謝恩都作男兒跪﹐拜起深深鶡尾斜。﹝近光集﹞立秋日書事詩注﹕上京之東五十里有東涼亭﹐西百五十里有西涼亭。其地皆饒水艸﹐有禽魚山獸。置離宮巡狩﹐至此﹐歲必獵較焉。﹝元史。憲宗紀﹞七年秋﹐駐蹕於軍腦兒﹐釃馬乳祭天。又﹝祭祀志﹞每歲駕幸上都﹐以八月二十四日祭祀﹐謂之灑馬你子。﹝灤京雜詠注﹞每年八月開馬你子宴﹐始奏起程。﹝元史。太宗紀﹞三年夏五月﹐避暑於九十九泉。

百花小輦錦茵鋪﹐羅綺香風盛女奴。禦筆題箋勞傳送﹐自頒金幣賜皇姑。

﹝元史。仁宗紀﹞延佑四年五月﹐加封大長公主忙哥臺爲皇姑大長公主﹐給金印。七月﹐賜皇姑大長公主忙哥臺金百兩﹑銀千兩﹑鈔二千錠﹑幣帛各百匹。﹝丹邱生稿﹞宮詞﹕「玉椀調冰湧雪花﹐金絲纏扇繡紅紗。彩箋禦制題端午﹐勅送皇姑公主家。」注﹕皇姑者﹐魯國大長公主。皇后之母也。天歷二年端午﹐上賜甚厚﹐並禦詩送之。

燒飯初過臘鼓催﹐寶云殿角早梅開。頒來鳳歷新年近﹐又沐天恩賜襖材。

﹝元史。祭祀志﹞每歲九月及十二月十六日以後﹐於燒飯院中﹐用馬一﹑羊三﹑馬潼酒﹑醴紅織金幣表裏絹各三疋﹐命蒙古達官一員﹐偕蒙古巫覡﹐掘地爲坎以燎肉﹐仍以酒醴馬潼雜燒之。巫覡以國語呼累朝禦名而祭焉。﹝輟耕錄﹞寶云殿在寢殿後。﹝禁扁﹞殿之扁北曰寶云。﹝丹邱生藳﹞宮詞﹕「珠宮錫宴慶迎祥﹐麗日初隨彩綫長。太史院官新進歷﹐榻前一一賜諸王。」注﹕每歲日南至﹐太史進來歲歷日。﹝又﹞「傳宣太府頒宮錦﹐近侍承恩拜榻前。制得袍成天未曉﹐著來香殿賀新年。」注﹕臘前分賜近臣襖材﹐謂之拜年段子。

圓戒爭持百八珠﹐伊蒲精饌出天﹖。君王崇信西方教﹐不惜黃金滿地鋪。

﹝元史。世祖紀﹞至元十六年﹐建聖壽萬安寺於京城。帝師亦憐吉卒﹐勅諸國教師﹑禪師百有八人﹐卽大都萬安寺設齋圓戒賜衣。﹝又﹞二十五年﹐萬安寺成﹐佛像及窗壁皆金飾之﹐費五百四十兩有奇﹐水銀二百四十斤。

天語煌煌戒百官﹐求賢難得聖心安。奢華服禦休輕進﹐詔卻淮東七寶鞍。

﹝元史。仁宗紀﹞詹事院臣啟﹕「金州獻瑟瑟洞﹐請遣使采之。」帝曰「所寶惟賢﹐瑟瑟何用焉。若此者﹐後勿復聞。」先是近侍言賈人有售美珠者﹐帝曰「吾服禦雅不喜飾以珠玉﹐生民膏血﹐不可輕耗。汝等當廣進賢才﹐以恭儉愛人相規﹐不可以奢靡蠹財相導。」言者慚而退。又﹐淮東宣慰使撒都獻玉觀音﹑七寶帽頂﹑寶帶﹑寶鞍﹐卻之﹐戒諭如初。

延華佛座湧蓮花﹐寶蓋紛翻映彩霞。三十六宮同梵唄﹐金輪大會本無遮。

﹝元史。泰定帝紀﹞泰定二年三月﹐命西僧作燒壇佛事於延華閣。﹝輟耕錄﹞延華閣五間﹐方七十九尺二寸。重阿十字脊﹐白琉璃瓦覆﹐靑琉璃瓦飾。其檐脊立金寶瓶單陛禦榻從臣坐牀咸具。﹝故宮遺錄﹞延華閣規制髙爽﹐與延春閣相望。﹝元史。泰定帝紀﹞泰定元年冬十月﹐帝師作佛事於延春閣﹐造金寶蓋飾﹐以七寶貯佛舍利。又﹝世祖紀﹞中統三年﹐敕聖安寺作佛頂金輪會。

頻開禁雨止風壇﹐詔寫金經到上蘭。自是慈悲關聖念﹐又傳綸綍赦雞竿。

﹝灤京雜詠注﹞西番種類不一﹐每卽殊禮。燕享大會﹐則設止雨壇於殿隅。﹝元史。泰定帝紀﹞泰定四年三月﹐命西僧作止風佛事。又﹝文宗紀﹞至順元年春正月﹐遣使F金千五百兩﹑銀五百兩﹐詣杭州書佛經。又﹝仁宗紀﹞皇慶五年八月﹐作佛事﹐釋重囚三人﹐輕囚五十三人。又﹝泰定帝紀﹞泰定三年十一月﹐命帝師修佛事﹐釋重囚三人。

綫殿功添彩縷長﹐尙衣新制衮龍裳。明朝令節逢天壽﹐宮錦先燻篤耨香。

﹝輟耕錄﹞鍼綫殿在寢殿後﹐周廡一百七十二間﹐四隅角樓四間。侍女直廬五所﹐在鍼綫殿後。

﹝元史。仁宗紀﹞皇慶元年﹐以生日爲天壽節。又﹝順帝紀﹞至正元年春正月﹐詔天壽節禁屠宰。又﹝世祖紀﹞至元二十八年十月﹐羅斛國王遣使上表﹐以金書字﹐仍貢黃金﹑象齒﹑丹頂鶴﹑五色鸚鵡﹑翠毛﹑犀角﹑篤耨﹑龍腦等物。

山勢岧峣接上京﹐玉虹亭外彩雲橫。教坊美女花冠麗﹐歌舞深宮賀太平。

﹝禁扁﹞亭之扁﹐廣寒西南曰玉虹。﹝輟耕錄﹞玉虹亭在廣寒殿西﹐制度同金露。﹝故宮遺錄﹞由東而上爲玉虹殿﹐殿前有石室如屋﹐每設宴﹐必溫酒其中。﹝元史。世祖紀﹞每宴﹐教坊美女必花冠錦繡以備供奉。﹝灤京雜詠注﹞千官至禦天門﹐俱下馬﹐徒行。獨至尊騎馬直入﹐前有教坊舞女引導﹐且歌且舞﹐舞出天下太平字樣﹐出玉階乃止。內曰禦天之門。

水晶殿宇晚風多﹐窄窄輕衫試越羅。閒倚銀屏望牛女﹐月宮山子近秋河。

﹝故宮遺錄﹞新殿後有水晶二圓殿﹐起於水中﹐通用玻璃飾﹐日光回彩﹐宛若水宮。﹝灤京雜詠注﹞上京大內別有水晶殿。﹝元史。順帝紀﹞至正十三年﹐是歲﹐造淸寧殿前山子﹑月宮諸殿宇。

內院歡呼雜管弦﹐棕毛殿裏敞華筵。供張都入儀鸞掌﹐官燭頒來大似椽。

﹝故宮遺錄﹞又東有棕毛殿﹐皆用棕毛以代陶瓦。﹝元史。泰定帝紀﹞泰定元年十二月﹐新作棕殿成。二年閏正月﹐作棕毛殿。﹝輟耕錄﹞棕毛殿在假山東偏﹐三間。﹝灤京雜詠注﹞棕毛殿在大斡耳朵。﹝元史。世祖紀﹞至元十一年二月﹐初立儀鸞局﹐掌宮門管鑰﹑供張燈燭。﹝輟耕錄﹞西華南有儀鸞局。﹝又﹞儀鸞局在三紅門外西南隅。

禦庖異品進黃羊﹐侍膳新叨禁臠嘗。卻喜今朝分玉饌﹐八珍都出小廚房。

﹝灤京雜詠﹞南土至奇誇鳳髓﹐北陲異品是黃羊。注﹕黃羊﹐北方所產﹐禦膳用。﹝白珽續演雅注﹞所謂八珍﹐則醍醐﹑麆沆﹑野駝蹄﹑鹿唇﹑駝乳糜﹑天鵝炙﹑紫玉漿﹑元玉漿是也。元玉漿卽馬你子。﹝灤京雜詠注﹞禦前廚常膳有曰小廚房﹑大廚房。小廚房則內人八珍之奉是也。大廚房則宣徽所掌湯羊是也。由內及外﹐外膳旣畢﹐羣臣始入奏事。每湯羊一膳﹐其數十六﹐餐余必賜左右大臣﹐日以爲常。

橊花紅上玉搔頭﹐小飲浦觴綠蟻浮。酬節涼糕剛啖罷﹐笑沿海子看龍舟。

﹝灤京雜詠﹞酬節涼糕猶未品﹐內家先散小絨絳。注﹕重午節也。﹝元史。順帝紀﹞至正十四年十二月﹐帝於內苑造龍船﹐委內官供奉少監塔思不花監工。帝自制其樣﹐船首尾長一百二十尺﹐廣二十尺﹐前瓦簾棚﹑穿廊﹑兩暖閣﹐後吾殿樓子﹐龍身並殿宇用五彩金妝﹐前有兩爪。上用水手二十四人﹐身衣紫衫﹐金荔枝帶﹐四帶頭巾﹐於船兩旁下各執篙一。自後宮至前宮山下海子內﹐往來遊戲。行時﹐其龍首眼口爪尾皆動。﹝故宮遺錄﹞西出內城﹐臨海子。海廣可五六里﹐駕飛橋於海中﹐西渡半起瀛洲圓殿﹐繞爲石城圈門﹐散作洲島拱門﹐以便龍舟往來。﹝又﹞龍舟大者長可十丈﹐繞設紅彩闌﹐前起龍頭﹐機發五竅皆通。餘船三五﹐亦自奇巧。引挽遊幸﹐或隱或出。﹝廬陵集﹞輦下曲﹕直教海子望蓬萊﹐靑雀傳言日幾回﹐爲造龍舟載天姆﹐院家催造畫圖來。

方壺鴛瓦碧參差﹐金井閒行步屧遲。齊側帽檐瞻麗旭﹐日華初上萬年枝。

﹝故宮遺錄﹞山半有方壺殿﹐四通左右之路﹐幽芳翠艸紛紛﹐與松檜茂樹蔭映上下﹐隱然仙島。﹝禁扁﹞廣寒東南曰金露﹐又東南曰方壺。﹝輟耕錄﹞方壺亭在荷葉殿後﹐髙三十尺﹐重屋八面﹐重屋無梯﹐自金露亭前復道登焉。又曰綫珠亭。﹝元史。世祖昭睿順聖皇后傳﹞胡帽舊無前檐﹐帝因日色炫目﹐以語後。後卽益前檐。帝大喜﹐遂命爲式。﹝故宮遺錄﹞延春堂丹墀皆植靑松﹐卽萬年枝也。﹝又﹞後爲興聖宮丹墀﹐皆萬年枝﹐殿制比大明差小。

椒房才報石麟生﹐繡褓花﹖照眼明。彩段新頒撒答海﹐盡來﹖帳聽啼聲。

﹝元史。祭祀志﹞凡后妃妊身將及月辰﹐則移居於外颭賬房。若生皇子孫﹐則錫百官以金銀彩段﹐謂之撒答海。及彌月﹐復還內寢﹐其賬房則以頒賜近臣云。

塗黃才了又施朱﹐鹿頂閒隨彩伴呼。聖主不忘勤儉意﹐故將蠶麥繪成圖。

﹝故宮遺錄﹞西有鹿頂小殿。﹝元史。英宗紀﹞爲皇后建鹿頂殿於上都。﹝又﹞至治二年八月﹐詔畫蠶麥圖於鹿頂殿﹐以時觀之﹐可知民事。

水心亭側睡鴛鴦﹐禦苑風來菡萏香。眞个人間勝天上﹐淸歌一曲賀新涼。

﹝輟耕錄﹞東西水心亭﹐在歇山殿池中。﹝又﹞太液池在大內西﹐周回若干裏﹐植芙蓉。﹝故宮遺錄﹞又有花亭球閣﹐環以綠墻獸闥﹐綠障魫窗﹐左右分布﹐異卉幽芳﹐參差映帶。而玉牀寶座﹐時時如浥流香﹐如見扇影﹐如聞歌聲出戶外而若度雲霄﹐又何異人間天上也。﹝元掖庭記﹞己酉仲秋之夜﹐武宗與諸嬪妃泛月於禁苑太液池中。月色射波﹐池光映天﹐綠荷含香﹐魚鳥羣集。於是畫鷁中流﹐蓮舟夾持﹐往來便捷。帝乃開宴張樂﹐令宮女披羅曳縠﹐前爲八展舞﹐歌賀新涼一曲。

銀甕連朝賜貴嬪﹐羊酥馬潼膩沾唇。煎熬都在沙糖局﹐鮮果南州又貢珍。

﹝灤京雜詠﹞奶酪羊酥塞北奇。﹝又﹞內宴重開馬潼澆。注﹕馬潼﹐馬你子也。﹝元史。百官志﹞沙糖局﹐掌沙糖蜂蜜煎造及方貢果木。

碧沼珍禽刷羽翰﹐流杯列坐足遊盤。掖庭新得髙麗女﹐聽取琵琶續續彈。

﹝輟耕錄﹞後有流杯池﹐池東西流水圓亭二。﹝故宮遺錄﹞又少東有流杯亭﹐中有白石牀如玉。臨流小座散列﹐類多刻石爲水獸﹐潛躍其旁﹐塗以黃金。又皆親制水鳥﹐浮杯機動﹐流轉而行﹐勸罰必盡歡洽。﹝元史。泰定帝紀﹞泰定元年六月﹐遣闊闊出等詣髙麗﹐取女子三十人。﹝胡兆鳳韞光樓雜誌﹞元制﹐歲責髙麗貢美女。故張光弼輦下曲云「宮衣新尙髙麗樣﹐方領過腰半臂裁。」﹝鐵崖集﹞宮詞﹕北幸和林幄殿寬﹐句麗女侍婕妤官。君王自制昭君曲﹐敕賜琵琶馬上彈。

香殿氤氳佛宇崇﹐珠袈裟上寶光融。帝師勸受如來戒﹐衣缽相傳到六宮。

﹝輟耕錄﹞東香殿在玉徳殿東﹐西香殿在玉徳殿西。﹝又﹞香殿在宮垣西北隅。﹝又﹞香殿在石假山上﹐三間﹐兩夾二間﹐柱廊三間﹐龜頭屋三間﹐丹楹﹐瑣窗﹐間金藻繪﹐玉石礎﹐琉璃瓦。﹝元史。武宗紀﹞至大元年八月﹐李邦寧以建香殿成﹐賜金五十兩﹑銀四百五十兩。又﹝英宗紀﹞至治元年三月﹐寶集寺金書西番波若經成﹐置大內香殿。又﹝泰定帝紀﹞泰定二年﹐修上都香殿。又﹝英宗紀﹞至治元年三月﹐遣咒師朵兒只往牙濟﹑班卜二國﹐取佛經。制禦服珠袈裟。又﹝泰定帝紀﹞泰定元年六月﹐帝受佛戒於帝師。二年冬十月﹐皇后亦憐眞八剌受佛戒於帝師。十二月﹐帝復受佛戒於帝師。三年七月﹐皇后受牙蠻答哥戒於水晶殿。又﹝文宗紀﹞大歷二年十一月﹐帝受佛戒於帝師﹐作佛事六十日。至順元年春正月﹐帝及皇后﹑燕王阿剌忒納答剌並受佛戒。

妙樂文殊盡佛冠﹐銷金裙袖百花攢。君王自愛天魔舞﹐只許宮廷祕密看。

﹝元史。順帝紀﹞時帝怠於政事﹐荒於遊宴﹐以宮女三聖奴﹑妙樂奴﹑文殊奴等一十六人按舞﹐名爲十六天魔舞。首垂發數辮﹐戴象牙佛冠﹐身被纓絡﹑大紅銷金長短裙﹑金雜襖﹑云肩﹑合袖天衣﹑綬帶鞋襪﹐各執加巴剌般之器﹐內一人執鈴杵奏樂。又宮女一十一人﹐練搥髻﹐勒帕﹐常服﹐或用唐帽﹑窄衫。所奏樂用龍笛﹑頭管﹑小鼓﹑箏﹑■﹝秦﹞﹑琵琶﹑笙﹑胡琴﹑響板﹑拍板。以宦者長安疊不花管領﹐遇宮中贊佛﹐則按舞奏樂。宮官受祕密戒者得入﹐余不得預。﹝故宮遺錄﹞又後爲厚載門﹐上建髙閣﹐環以飛橋﹐舞臺於前﹐回闌引翼。每幸閣上﹐天魔歌舞於臺﹐繁吹導之﹐自飛橋而升﹐市人聞之﹐如在霄漢。﹝廬陵集﹞輦下曲﹕西方舞女卽天人﹐玉手曇花滿地靑。舞唱天魔供奉曲﹐君王長在月宮聽。﹝薩都剌雁門集﹞上京雜詠﹕涼殿參差翡翠光﹐朱衣華帽宴親王。紅簾髙捲香風起﹐十六天魔舞袖長。﹝張翥蛻庵集﹞宮中舞隊詞﹕十六天魔女﹐分行錦繡圍。千花織步障﹐百寶貼仙衣。回雪紛難定﹐行雲不肯歸。舞心挑轉急﹐一一欲空飛。

臙粉亭空鎖獸環﹐靜聽燈漏響潺湲。寢宮香暖稀臨幸﹐玩月同登萬壽山。

﹝輟耕錄﹞圜亭又曰臙粉亭﹐在荷葉稍西﹐蓋后妃添妝之所也。﹝元史。天文志﹞大明殿燈漏之制﹐髙丈有七尺﹐架以金爲之。其曲梁之上﹐中設雲珠﹐左日右月。雲珠之下﹐復懸一珠。梁之兩端﹐飾以龍首﹐張吻轉目﹐可以審平水之緩急。中梁之上﹐有戲龍珠二﹐隨珠俯仰﹐又可察立水之均調。燈球雜以金寶爲之﹐內分四層﹐上環布四神﹐旋當日月參辰之所在﹐左轉日一周。次爲龍虎烏龜之象﹐各居其方﹐依刻跳躍﹐鐃鳴以應於內。又次周分百刻﹐上列十二辰﹐各執時牌﹐至其時﹐四門通報。又一人當門內﹐常以手指其刻數。下四隅﹐鐘鼓鉦鐃各一人﹐一刻鳴鐘﹐二刻鼓﹐三鉦﹐四鐃﹐初正皆如是。其機發隱於櫃中﹐以水激之。﹝丹邱生藳﹞宮詞注﹕大明殿有燈漏﹐飾以眞珠﹐內爲機械﹐以小木偶人十二﹐捧十二相屬。每辰初刻﹐偶人相代﹐開小門出燈外板上﹐直禦牀立﹐捧辰所屬以報時。﹝元文類﹞郭公守敬於世祖朝進七寶燈漏﹐今大明殿每朝會張設之﹐其中鐘鼓皆應時自鳴。﹝輟耕錄﹞前置燈漏﹐貯水運機﹐小偶人當時捧牌而出。﹝鄭曉徵吾錄﹞洪武元年冬十月﹐碎元水晶宮漏。﹝明卓異記﹞司天監進元主所制水晶宮漏﹐備極機巧﹐中設二木偶人﹐能按時自擊鉦鼓。上覽之﹐謂侍臣曰「廢萬幾之務﹐而用心於此﹐所謂作無益害有益也。使移此心治天下﹐何至滅亡。」命左右碎之。﹝故宮遺錄﹞寢宮深止十尺﹐俗呼爲挐頭殿﹐龍牀品列爲三﹐亦頗渾朴。殿前宮東西仍相向爲寢宮﹐中仍金紅小平牀﹐上仰皆爲實研龍骨方槅﹐綴以彩雲金龍鳳﹐通壁皆冒絹素﹐畫以金碧山水。壁間每有小雙扉﹐內貯裳衣。前皆金紅推窗﹐間貼金花﹐夾以玉板明花油紙﹐外籠黃油絹幕﹐至冬則代以油皮。內寢屏幛重復帷幄﹐而裹以銀鼠﹐席地皆編細簟﹐上加紅黃厚氈﹐重復茸單。至寢處牀座﹐每用裀褥﹐必重數疊﹐然後上蓋納失失﹐再加金花﹐貼燻異香﹐始邀臨幸。﹝羅宏運大都宮殿考﹞寢宮俗呼爲拏頭殿﹐東西相向。至冬﹐則自殿外一周﹐皆籠護皮帳。夏則黃油絹幕。內寢屏幛重復﹐帷幄而後裹以銀鼠﹐席地皆編細簟﹐上架深紅厚氈﹐後露茸單。宮後連抱長廡﹐以通前門﹐以貯妃嬪。﹝輟耕錄﹞萬壽山在大內西北太液池之陽﹐金人名瓊華島。中統三年修繕之﹐至元八年賜今名。其山皆疉玲瓏石爲之﹐峯巒隱映﹐松檜隆郁﹐秀若天成。﹝又﹞國家起沙漠日﹐塞上有一山﹐形勢雄偉。金人望气者謂此山有王气﹐非我之利。金人謀欲厭勝之﹐計無所出。時國已多事﹐乃求通好入貢﹐旣而曰「他無所冀﹐願得某山以鎭壓我土耳。」眾皆鄙笑而許之。金人乃大發卒﹐鑿掘輦運至幽州城北﹐積累成山﹐因開挑海子﹐栽植花木﹐營構宮殿﹐以爲遊幸之所。未幾金亡﹐世皇徙都之。至元四年﹐興築宮城﹐適在禁中﹐遂賜今名云。

新添比甲曉寒濃﹐毳幙香溫睡起慵。細貼花鈿罷梳洗﹐飛仙已報午時鐘。

﹝元史。后妃傳﹞昭睿順聖皇后制一衣﹐前有裳無衽﹐後長倍於前﹐亦無領袖﹐綴以兩襻﹐名曰比甲﹐以便弓馬。時皆仿之。又﹝順帝紀﹞帝自制宮漏﹐約髙六七尺﹐廣半之。造木爲匱﹐陰藏諸壼其中﹐運水上下。匱上設四方三聖殿﹐匱腰立玉女﹐捧時刻籌﹐時至輒浮水而上。左右立二金甲神人﹐一懸鐘﹐一懸鉦﹐夜則神人自能按更而擊﹐無分毫差。當鐘﹑鉦之鳴﹐獅鳳在側者皆翔舞。匱之東西有日月宮﹐飛仙六人立宮前﹐遇子午時飛仙自能耦進﹐度仙橋﹐達三聖殿﹐已而復退立如前。其精巧絕出﹐人謂前代所鮮有。

祕閣簽題翠墨叢﹐石蕓香襲錦函中。開元納諫圖新貢﹐寶篆親添押尾紅。

﹝丹邱生藳﹞宮詞﹕四海升平一事無﹐常參已散集諸儒。傳宣羣玉看名畫﹐先進開元納諫圖。﹝元史。泰定帝紀﹞至正九年六月﹐刻小玉印﹐以至元祕玩爲文﹐凡祕書監所掌書畫皆識之。

暖殿晨開帝座遙﹐螭﹖鵠立有﹖僚。官家媳婦眞賢徳﹐才聽雞鳴又早朝。

﹝輟耕錄﹞慈福殿又曰東暖殿﹐在寢殿東﹐三間﹐前後軒﹐東西三十五尺﹐深七十二尺。明仁殿又曰西暖殿﹐在寢殿西﹐制度如慈福。﹝元史。后妃傳﹞裕宗仁裕聖皇后性孝謹﹐善事中宮﹐世祖稱之爲賢徳媳婦。

西來剌馬帝親迎﹐灑殿燒壇結彩棚。願乞諸天無量壽﹐三官仙眷共長生。

﹝楊瑀山居新話﹞剌馬卽帝師。﹝元史。泰定帝紀﹞泰定二年二月﹐命西僧作燒壇佛事。三年九月﹐帝師還京修灑淨佛事於大明﹑興聖﹑隆福三宮。致和元年三月﹐帝禦興聖殿﹐受無量壽佛戒於帝師。又﹝武宗紀﹞敕內郡﹑江南﹑髙麗﹑四川﹑雲南諸寺僧誦經﹐爲三宮祈福。

繡帷金鴨爇沈檀﹐一抹貂茸護曉寒。學得南朝好眉樣﹐鏡奩新試麝香團。

﹝遺山集﹞賦南中楊生玉泉墨詩注﹕宮中以張遇麝香小團爲畫眉墨。

僂臘剛逢射狗辰﹐脫災迎福禮儀新。消寒九九圖梅瓣﹐點到明朝是立春。

﹝元史。祭祀志﹞每歲十二月下旬﹐擇日於西鎭國寺墻下灑埽平地﹐太府監供彩幣﹐中尙監供細氈﹑鍼綫﹐武備寺供弓矢﹑環刀。束稈艸爲人形一﹐爲狗一﹐翦雜色彩段爲之腸胃。選達官世家之貴重者﹐交射之﹐射至糜爛﹐以羊酒祭之。祭畢﹐帝後及太子嬪妃並射者各解所服衣﹐俾蒙古巫覡祝贊之。贊畢﹐遂以與之﹐名曰脫災。國俗謂之射艸狗。﹝又﹞每歲十二月十六日以後﹐選日用白黑羊毛爲綫﹐帝後及太子自頂至手足皆用羊毛綫纏系之﹐坐於寢殿。蒙古巫覡念咒語﹐奉銀槽貯火﹐置米糠於其中﹐沃以酥油﹐以其煙燻帝之身﹐斷所系毛綫﹐納諸槽內。又以紅帛長數寸﹐帝手裂碎之﹐唾之者三﹐並投火中。卽解所服衣帽﹐付巫覡﹐謂之脫舊災迎新福云。﹝灤京雜詠﹞試數窗間九九圖﹐餘寒消盡暖回初。梅花點徧無餘白﹐看到明朝是杏株。注﹕冬至後貼梅花一枝於窗間﹐佳人曉妝﹐日以臙脂圖一圈﹐八十一圈旣足﹐變作杏花﹐卽暖回矣。

金紅欄檻戶千重﹐雉尾初開識聖容。莫怪禦袍光耀眼﹐大珠錯落間盤龍。

﹝故宮遺錄﹞寢宮後連抱長廡﹐以通前門。前繞金紅闌檻﹐畫列花卉﹐以處妃嬪。淸寧宮後引抱長廡﹐遠連延春宮﹐其中皆以處嬖幸也。外護金紅闌﹐各植花﹑卉異石。又後重繞長廡﹐前虛禦道﹐再護雕闌﹐又以處嬪嬙也。﹝丹邱生藳﹞宮詞注﹕禦服多以大珠盤龍形﹐嵌以奇珍﹐曰鴉忽﹐曰王剌者﹐出自西域﹐有直數十萬定者。

內園芍藥異香含﹐銀杏金桃味亦甘。卻恨龍沙春色少﹐詔求花果到江南。

﹝輟耕錄﹞犀山臺在儀天殿前水中﹐上植木芍藥。﹝灤京雜詠注﹞內園芍藥迷望亭﹐亭直上數尺許﹐花大如斗。揚州芍藥稱第一﹐終不及上京也。﹝元史。泰定帝紀﹞泰定四年三月﹐遣使往江南求奇花異果。

半臂初裁樣入時﹐燻風吹瘦小腰肢。昨宵新病楊妃齒﹐恰值南州進荔支。

﹝鐵崖集﹞宮詞﹕燻風殿閣日初長﹐南貢新來荔子香。西邸阿環方病齒﹐金籠分賜雪衣娘。

猊鼎香煙百和凝﹐金浮屠頂寶光騰。羊酥乳餅休輕進﹐天子今朝正飯僧。

﹝元史。英宗紀﹞至治元年六月﹐作金浮屠於上都﹐藏佛舍利。﹝灤京雜詠﹞乳餅羊酥當啜茶。﹝元史。成宗紀﹞元貞元年春正月﹐以國忌﹐卽大聖壽萬安寺飯僧七萬。又﹝泰定帝紀﹞泰定元年九月﹐以昭獻元聖皇后忌日﹐修佛事飯僧萬人。

一瓣心香寶殿焚﹐厭雷禁電咒紛紛。外廷章奏慵披省﹐細繹金書貝葉文。

﹝元史。泰定帝紀﹞命僧作佛事於大內以厭雷。三年﹐修佛事﹐厭雷於崇天門。﹝廬陵集﹞輦下曲﹕竹扛金鑄百尋余﹐頂版髙鐫梵國書。禁得下方雷與電﹐聲光不敢近皇居。﹝元史。英宗紀﹞敕繹佛書。又﹝泰定帝紀﹞泰定元年秋七月﹐以畏兀字繹西番經。三年二月﹐敕以金書西番字藏經。又﹝順帝紀﹞至正元年春正月﹐命永明寺寫金字經一藏。三年十二月﹐詔寫金字藏經。

窨花香气襲羅襦﹐金榜標題認畏吾。卻喜紅姑娘已熟﹐剝來顆顆似丹珠。

﹝輟耕錄﹞北門外有窨花室五間。又畏吾兒殿在延華閣右﹐六間﹐傍有窨花半屋八間。﹝遼金元姓譜﹞畏兀兒亦曰回回。按畏吾兒卽畏兀兒。﹝故宮遺錄﹞金殿前有野果﹐名紅姑娘﹐外垂絳囊﹐中空如桃﹐子如丹珠﹐味甜酸可食。盈盈繞砌﹐與翠艸同芳﹐亦自可愛。

沈沈宮宴醉流霞﹐酒後香分納石茶。早食卻嫌駝乳膩﹐自呼宮婢煮瓊芽。

﹝灤京雜詠﹞氈房納石茶添火﹐注﹕納石﹐韃靼茶。﹝廬陵集﹞駱駝你子多醉人。﹝黃溍日損齋藳﹞灤陽邢君隱於藥﹐制芍藥芽代茗飲﹐號曰瓊芽﹐先朝嘗以進禦云。

翥鳳驂龍聚眾仙﹐錦袍香惹玉鑪煙。千秋不用詞臣祝﹐先卻羣僚進壽箋。

﹝輟耕錄﹞翥鳳樓在靑陽南﹐三門﹐髙四十五尺。驂龍樓在明暉南﹐制度如翥鳳。﹝禁扁﹞靑陽在翥鳳之北﹐明暉在驂龍之北。﹝元史。順帝紀﹞至正二十六年六月﹐皇后肅良合氏生日﹐百官進箋。皇后諭沙藍答裏等曰「自世祖以來﹐正宮皇后壽日﹐不曾進箋﹐近年𨿽行﹐不合典故。」卻之。

秀色宮娥足療饑﹐殿廷行樂少人知。番僧運气多神術﹐祕戲新傳演揲兒。

﹝元史。順帝紀﹞至正十三年十二月﹐哈麻及禿魯帖木兒等陰進西天僧於帝﹐行房中運气之術﹐號演揲兒法。又進西天僧善祕密法﹐帝皆習之。

灤陽烽火羽書馳﹐殿角頻聞叫餓鴟。自是阽危先有兆﹐枉緣佳讖祀龍絲。

﹝艸木子﹞至正戊申九月﹐有一餓鴟鳴端明殿上﹐帝命善射者射之。終莫能中。﹝元史。順帝紀﹞至正二十五年五月﹐京師天雨犛長尺許﹐或言於帝曰「龍絲也。」命拾而祀之。

胡樂才終戰鼓催﹐雁門關外有塵埃。避兵倉猝梳宮髻﹐爭逐龍輿北狩來。

﹝元史。順帝紀﹞至正二十八年閏月﹐帝禦淸寧殿﹐集三宮后妃﹑皇太子﹑皇太子妃同議避兵北行。至夜半﹐開健徳門出奔。﹝艸木子﹞帝召文武百官軍民議戰守之計﹐遲明會議端明殿。及開門﹐忽有二狐自殿上出。帝嘆且泣曰「宮禁嚴密﹐此物何得至此﹐殆天所以告朕﹐朕其可畱哉﹗」卽命北狩。

天潢班已散瓊枝﹐文武樓空偃彩旗。昨夜觀星臺上望﹐紫霄親見帝躔移。

﹝解酲語﹞外戚謂之椒蘭班﹐親王謂之瓊枝班。﹝輟耕錄﹞鐘樓又名文樓﹐在鳳儀南。鼓樓又名武樓﹐在瑞麟南。﹝大都宮殿考﹞大明門旁建掖門﹐繞爲長廡﹐中抱丹墀之半。左右爲文武樓﹐與廡相連。﹝故宮遺錄﹞舞臺東百步有觀星臺。

銅駝宮闕半荊榛﹐月冷西江淚滿巾。苦憶燕京好風景﹐亂峯圍住鳳城闉。

﹝故宮遺錄﹞庚申以荒淫久廢朝政﹐洪武元年爲諸將叛背﹐捐棄宗廟社稷而逃﹐走依西北。蓋立彼蒙古之國﹐逾年不爲所容﹐思庇翁吉剌氏魯王所封之國以求生﹐卽應昌府也。府有西江焉。庚申心知不可爲﹐因泣數行下﹐未幾以痢疾崩。子愛猷識理達臘立五日﹐我師奄至﹐愛猷識理達臘僅以身免。二後﹑愛猷識理達臘妻子及三宮妃嬪﹑扈從諸軍將帥﹑從官悉俘以還﹐元氏遂滅。至是始驗當初指望說生涯﹑死在西江月下之讖云。

﹝以上遼金元三朝宮詞﹞

●第二部分﹝二﹞

全史宮詞淸

史夢蘭

○全史宮詞淸

史夢蘭

全史宮詞【﹝遼金元部分﹞】

淸史夢蘭

遼宮詞

金宮詞

元宮詞

△遼宮詞

遼太祖耶律億﹐本名阿保機﹐契丹部人。梁貞明二年稱帝﹐都臨潢﹐國號契丹。在位十一年殂﹐葬祖陵﹐攺元三。【神冊﹑天贊﹑天顯。】太宗徳光﹐太祖次子。太祖殂﹐述律太后黜長子突欲而立帝。始攺國號曰﹕遼。在位二十二年。滅晉入汴﹐引還﹐殂於欒城。葬懷陵。攺元二。【會同﹑大同。】世宗阮﹐一名兀欲﹐太宗兄東丹王突欲子。太宗道殂﹐諸大臣奉帝卽位。五年遇弒﹐葬顯陵。攺元一。【天祿。】穆宗璟﹐一名述律。太宗子。十九年遇弒﹐祔葬懷陵。攺元一。【應歷。】景宗賢﹐世宗子。十四年殂﹐葬幹陵。攺元二。【保寧﹑幹亨。】子聖宗隆緒立﹐復國號大契丹。在位四十九年殂﹐葬慶陵。攺元三。【統和﹑開泰﹑太平。】子興宗宗眞﹐立二十五年殂﹐祔葬慶陵。攺元二。【景福﹑重熙。】子道宗洪基立﹐復攺國號曰﹕遼。在位四十七年殂﹐祔葬慶陵。攺元五。【淸寧﹑咸雍﹑太康﹑太安﹑壽隆。】天祚帝延禧﹐道宗太孫﹐昭懷太子浚之子。在位二十五年。金兵陷中京﹐天祚西走﹐金人執之於應州﹐封海濱王。攺元三。【統幹﹑天慶﹑保大。】九主凡二百十年。

米團分擲五更時﹐繞帳鈴聲到日移。昨夜春書剛進禦﹐和風已上碧繒旗。

﹝契丹國志﹞正旦﹐國主以糯米飯﹑白羊髓相和爲團﹐如拳大﹐每帳賜四十九枚。戊夜帳內窗中擲米團於外。數偶﹐動樂飲宴。數奇﹐令巫十二人鳴鈴執箭﹐繞帳歌呼﹐帳內爆鹽壚中﹐燒地拍鼠﹐謂之驚鬼居﹐七日方出。﹝遼史﹞立春﹐婦人進春書﹐刻靑繒爲幟﹐像龍銜之。或爲蟾蜍書幟爲宜春。

艾衣輕襲禦鑪香﹐內院纏絲祝命長。筵上題﹖同九日﹐天廚頻喚大黃湯。

﹝遼史﹞五月重五日午時﹐采艾葉和綿著衣﹐七事以奉天子﹐北南臣僚各賜三事﹐君臣宴樂。渤海膳夫進艾糕。以彩絲爲索纏臂﹐謂之合歡結。又以彩絲宛轉爲人形簪之﹐謂之長命縷。﹝契丹國志﹞進艾糕﹐各點大黃湯下之。

夏至年年進粉囊﹐時新花樣盡塗黃。中官領得牛魚鰾﹐散入諸宮作佛金。

﹝遼史﹞夏至日﹐婦人進彩扇﹐以粉脂囊相贈遺。﹝契丹國志﹞北婦以黃物塗面如金﹐謂之佛金。﹝孔氏談苑﹞契丹鴨淥水牛魚鰾﹐制爲魚形﹐婦人以綴面花。

都烏河畔艸如﹖﹐又屆重三飲褉天。射鹿平原爭上馬﹐負朋奉酒勝朋前。

﹝契丹國志﹞有訥都烏河﹐番語山爲胡都﹐水爲烏。﹝又﹞三月三日﹐國人以木雕爲兔﹐分兩朋走馬射之。先中者勝﹐其負朋下馬跪﹐奉勝朋酒﹐勝朋於馬上接杯飲之。

殿門新酒灑茱萸﹐射虎同隨禦馬驅。鹿舌兔肝先預備﹐今朝一席是誰輸。

﹝契丹國志﹞九月九日﹐國主打團斗射虎﹐少者輸重九一筵席。射罷﹐於地髙處卓帳﹐與番漢臣登髙﹐飲菊花酒﹐出兔肝切生﹐以鹿舌醬拌食之。﹝又﹞以茱萸研酒﹐灑門戶間辟惡。

告天儀節重燔柴﹐革帶氈冠拜兩階。詔下千官齊鵠立﹐內臣馬上遞銀牌。

﹝契丹國志﹞凡受冊﹐積柴升樓上﹐大會番夷﹐其下已﹐乃燔柴告天﹐而漢人不得預。﹝又﹞國母與番官皆番服﹐國主與漢官則漢服。番官戴氈冠﹐上以金華爲飾﹐或加珠玉﹑翠毛﹐蓋漢﹑魏時遼人步搖冠之遺像也。服紫窄袍﹐加義襕紫■﹝革占﹞鞢帶﹐以黃紅色絳裹革爲之。﹝又﹞銀牌形如方響﹐刻番書宜速二字。使者執牌馳馬﹐日行數百里。牌所至﹐如國主親到﹐需索更易﹐無敢違者。

丫丫麚角割雙歧﹐刀靶金鑲骨咄犀。爲是君王親手射﹐大家呼引亂山西。

﹝遼史。夷臘葛傳﹞遼法﹕麚歧角者﹐惟天子得射。﹝續松漠紀聞﹞契丹重骨咄犀﹐紋如象牙﹐帶黃色﹐作刀靶已爲無價。﹝雲煙過眼錄﹞骨咄犀乃蛇角也。﹝契丹國志﹞每秋則衣褐裘﹐呼鹿射之。

暑气將殘出上陘﹐褐裘騎馬獵荒坰。秋風長泊飛鵝鴨﹐扁鼓聲中放海靑。

﹝契丹國志﹞夏居炭山或上陘避暑。﹝又﹞長泊多鵝鴨﹐國主射獵﹐擊扁鼓繞泊驚鵝鴨起﹐乃縱海東靑擊之。﹝又﹞每秋則衣褐裘。

行宮飲宴過中元﹐番樂聲殘漢樂喧。佳節迎來還送去﹐一天月色正黃昏。

﹝契丹國志﹞七月十三日夜﹐國主離行宮向西三十里卓帳宿。先於彼處造酒食﹐至十四日動番樂﹐設宴至暮﹐乃歸行宮﹐謂之迎節。十五日動漢樂大宴。十六日復往西方﹐令隨行軍伍大喊三聲﹐謂之送節。此節爲賽離捨﹐漢人譯曰﹕賽離是月﹐捨是好﹐謂月好也。

明年又屆再生辰﹐錦褓安排產室新。自是君王多孝思﹐每逢一紀禮重申。

﹝遼史。禮志﹞再生儀﹕凡十有二歲﹐皇帝本命前一年季冬之月擇吉日。前期﹐禁門北除地﹐置再生室﹑母后室﹑先帝神主輿。在再生室東南倒植三歧木。其日﹐以童子及產醫嫗置室中。一婦人執酒﹐一叟持矢箙﹐立於室外。皇帝入室﹐釋服﹑跣。以童子從﹐三過歧木之下。每過﹐產醫嫗致詞﹐拂拭帝躬。童子過歧木七﹐皇帝臥木側。叟擊箙曰「生男矣。」太巫幪皇帝首﹐興﹐羣臣稱賀﹐再拜。產醫嫗受酒於執酒婦以進﹐太巫奉𦇤褓﹑彩結等物贊祝之。

香車轣轆畫堂開﹐口敕傳宣賜酒杯。門外罌縢初到後﹐主婚先拜奧姑來。

﹝遼史。禮志﹞皇帝納後之儀﹕將至宮門﹐宰相傳敕﹐賜皇后酒﹐徧及送者。皇后車至便殿東南七十步止﹐特哩衮夫人請降車。負銀罌﹐捧縢﹐履黃道行。後一人張羔裘若襲之﹐前一婦人捧鏡卻行。置鞍於道﹐後過其上。﹝遼史考證﹞按國語解﹐凡納後﹐卽族中選尊者一人﹐當奧而坐﹐以主其禮﹐謂之奧姑。送後者拜而致敬﹐謂之拜奧。

混同江上棹梭舟﹐更逐雕窠獵犬遊。捺缽一年無定所﹐東西南北四髙樓。

﹝契丹國志﹞其俗刳木爲舟﹐長可八尺﹐形如梭﹐曰﹕梭船。用以捕魚。﹝又﹞北地雕窠中出獵犬。﹝又﹞太祖於木葉山置樓﹐謂之南樓。大部落東﹐謂之東樓。大部落西﹐謂之北樓。大部落內﹐謂之西樓。四季遊獵﹐往來四樓之間。﹝焚椒錄﹞國語解﹐四時捺缽﹐謂四時畋漁行在所也。﹝按﹞遼史捺缽作巴納。

戰勝何須猛火油﹐屬珊曾記避靑牛。先皇地下誰傳語﹐風雨驚心斷腕樓。

﹝遼史。太祖淳欽皇后傳﹞吳主李升獻猛火油﹐以水沃之﹐愈熾。太祖選三萬騎以攻幽州﹐後曰「豈有試油而攻人國者﹐萬一不勝﹐爲中國笑。」﹝又﹞後簡重果斷﹐有雄略。嘗至遼土二河之會﹐有女子乘靑牛車﹐倉卒避路﹐忽不見。未幾﹐童謠曰「靑牛嫗﹐曾避路。」蓋諺謂地祇爲靑牛嫗云。﹝契丹國志﹞晉末﹐契丹主部下兵謂之大帳﹐有皮室兵約三萬人騎﹐皆精兵也﹐爲其爪牙。國母述律部下﹐謂之屬珊﹐有眾二萬。﹝又﹞太祖之崩也﹐後屢欲以身爲殉﹐諸子泣告﹐惟截其右腕置柩中。上京置節義寺﹐立斷腕樓。先是後任智用權﹐立中子徳光﹐在其國稱太后。左右有桀黠者﹐後輒謂曰「爲我達語於先帝。」至墓所卽殺之﹐前後所殺以百數。

木葉山中起佛堂﹐大悲形相記端詳。公然坐致燕云地﹐天敕何曾爲石郎。

﹝契丹國志﹞契丹主徳光嘗晝寢﹐夢一神人語曰「石郎喚汝﹐汝當去。」覺告其母﹐忽之﹐不以爲異。後復夢﹐卽前神人也﹐衣冠儀貌宛然如故﹐曰「石郎已使人來喚汝。」旣覺而驚﹐復以告母。未浹旬﹐唐石敬瑭反於河東﹐許割燕云﹐求兵爲援。契丹帝曰「我非爲石郎興師﹐乃奉天帝敕使也。」率兵十萬﹐直抵太原﹐唐師遂衂。立石敬瑭爲晉帝。後至幽州城中﹐見大悲菩薩佛相﹐大驚﹐告其母曰「此卽向來夢中神人。」因立祠木葉山﹐名菩薩堂。

延昌宮外夜冥冥﹐侍宴宮娥冷倚屏。四鼓將殘齊聒帳﹐何曾喚得睡王醒。

﹝契丹國志。穆宗紀﹞帝年少﹐好遊獵﹐不親國事。每夜酣飲﹐達旦乃寢﹐日中方起。國人謂之睡王。﹝又﹞帝气體卑弱﹐惡見婦人。卽位後嬪禦滿前﹐並不一顧。﹝又﹞述律宮曰延昌。﹝又﹞有諢子部百人﹐夜以五十人番直。四鼓將盡﹐歌於帳前﹐號曰聒帳。

唐宗事要不停披﹐聲律篇章擅妙思。帳外分排南北面﹐侍臣同譯白家詩。

﹝契丹國志。聖宗紀﹞帝好讀唐貞觀事要﹐又親以契丹字譯白居易諷諫集﹐召番臣等續之﹐﹝又﹞律呂音聲特所精妙﹐又喜吟詩。﹝又﹞番臣謂之北面﹐以其在牙帳之北﹐以主番事。漢臣謂之南面﹐以其在牙帳之南﹐以主漢事。

脫巾促席醉琵琶﹐玉腕擎杯舞袖斜。筵上淸歌皆禦制﹐今朝迎駕到誰家。

﹝契丹國志。聖宗紀﹞承平日久﹐縱酒作樂﹐無有虛日﹐與番漢臣下會飲﹐復盡去巾幘﹐促席造膝而坐。或自歌舞﹐或命后妃以下彈琵琶送酒。﹝又﹞禦制曲百餘首。﹝又﹞幸諸臣私第爲會﹐時謂之迎駕。

道場鐘鼓聒昏朝﹐哭奠兄皇率眾僚。一紙更能聯舊好﹐可惇名字到南朝。

﹝契丹國志。聖宗紀﹞宋眞宗上仙﹐集番漢大臣舉哀﹐后妃以下皆爲沾涕。因謂宰臣曰「吾與兄皇未結好前徵伐各有勝負﹐洎約兄弟二十餘年﹐兄皇升遐﹐況與吾同月生﹐年大兩歲﹐吾又得幾多時也。」又謂後曰「汝可先貽書與南朝太后﹐備述妯娌之好。」人使往來﹐名傳南朝。又詔於燕京憫忠寺置眞宗靈禦﹐建道場百日。﹝焚椒錄﹞國語解﹕可惇﹐突厥皇后之稱。

天上神仙禦九龍﹐滿山錦繡引香風。慧心最得君王寵﹐殿閣形成一莛中。

﹝遼史。后妃傳﹞聖宗仁徳皇后蕭氏﹐小字菩薩格。嘗以艸莛爲殿式﹐密付有司﹐令造淸風﹑天祥﹑八方三殿。旣成﹐益寵異。所乘車置龍首鴟尾﹐飾以黃金。又造九龍輅﹑諸子車。以白金爲浮圖﹐各有巧思。夏秋從行山谷間﹐花木如繡﹐車服相錯﹐望若神仙。

君臣團坐笑藏鬮﹐宴上分朋共幾籌。日過金鋪茶酒罷。天祥寶殿瑞煙浮。

﹝遼史。禮志﹞藏鬮儀﹕至日﹐北南臣僚常服入朝﹐皇帝禦天祥殿﹐臣僚依位賜坐。契丹南面﹐漢人北面﹐分朋行鬮。或五或七籌﹐賜膳。入食畢﹐皆起。頃之﹐復坐行鬮如初。晚賜茶﹐三籌或五籌﹐罷教坊承應。若帝得鬮﹐臣僚進酒訖﹐以次賜酒。﹝遼史考證﹞按﹐遊幸表﹕開泰八年十二月幸秦晉長公主第﹐作藏鬮宴。則本志所載太康十年十二月二十二日始行是儀之語﹐疑有誤。

貴主飄零入朔方﹐芳儀愁攺舊時﹖。中宵起向星河數﹐祇有南箕近故鄕。

﹝避暑漫鈔﹞李芳儀﹐江南國主李景女也﹐納土後在京師﹐初嫁供奉官孫某﹐爲武疆都監﹐爲遼聖宗所獲﹐封芳儀。趙至忠虞部著虜廷雜記﹐載其事。時晁補之爲北都教官﹐覽其書而悲之﹐與顏復長道作芳儀曲。有云「陰山射虎邊風急﹐嘈雜琵琶酒闌泣。無言數徧天河星﹐只有南箕近鄕邑。」

陸州城闕郁崔嵬﹐秦女簫聲起鳳臺。內旨安排從嫁戶﹐軍中新徙萬家來。

﹝契丹國志。興宗紀﹞承天太后以楚國公主嫁其弟蕭姑從撒﹐爲築城以居之﹐曰﹕陸州﹐號長慶軍。徙戶一萬實之﹐曰﹕從嫁戶。

獵馬驕嘶插玉錐﹐黃花滿地彈初開。射熊卅六昭神武﹐選盡南京作賦才。

﹝遼史。興宗紀﹞重熙五年九月﹐獵黃花山﹐獲熊三十六。冬十月﹐幸南京﹐禦元和殿﹐以日射三十六熊賦試進士於廷。﹝契丹國志﹞國主皆佩金玉錐﹐號殺鵝宰鴨錐。每初獲﹐卽拔毛插之﹐以鼓爲坐﹐遂縱飲﹐最以此爲樂。

輕兜雙帕下﹖臺﹐著帳郎君扈駕來。十八盤山泉正暖﹐浴堂畱待后妃開。

﹝焚椒錄﹞國語解﹕遼後服有雙同心帕﹑絡合縫靴。﹝又﹞遼有著帳郎君﹐皇太后等帳皆有﹐蓋宦官也。﹝湧幢小品﹞大內後苑山石﹐宣宗廣寒殿記詳矣。傍有所謂梳妝臺者﹐相傳起於遼之蕭后。﹝日下舊聞﹞出百望四北六十里﹐有陘曰﹕十八盤山﹐有湯泉﹐云是遼後浴處。

傾來匹裂勝金卮﹐又是頭魚設宴時。薄暮酒酣同拜洗﹐外臣還得賜貔貍。

﹝契丹國志﹞刁約奉使契丹﹐爲北語詩﹐有云「餞行三匹裂﹐密賜十貔貍。」﹝注﹞匹裂似小木罌﹐以木爲之。貔貍形似鼠而大﹐北朝爲珍膳。﹝又﹞余靖使契丹﹐爲北語詩﹐有云「夜筵設罷臣拜洗﹐」﹝注﹞拜洗﹐受賜也。﹝又﹞歲時釣魚﹐得頭魚輒張宴﹐名頭魚宴。

西風昨日入回廊﹐玉砌雕闌落葉荒。惟有袖中黃菊賦﹐讀來猶覺帶餘香。

﹝蒓﹖詞話﹞遼主得其臣所獻黃菊賦﹐題其後云「昨日得卿黃菊賦﹐細剪金英題作句。袖中猶覺有餘香﹐冷落西風吹不去。」

天書一軸落丹墀﹐正是觀音薄命時。院號回心回未得﹐更教埋恨十香詞。

﹝焚椒錄﹞懿徳皇后蕭氏﹐小字觀音。淸寧元年冊爲皇后。後方出閣升坐﹐扇開簾捲﹐忽有白練一段﹐自空吹至後褥位前﹐上有三十六三字。後嘗慕唐徐賢妃行事﹐每於當禦之夕﹐進諫得失﹐上𨿽嘉納﹐心頗厭遠。故咸雍之末﹐遂稀幸禦。後因作詞曰回心院。被之管弦﹐以寓望幸之意。時諸伶無能奏此曲者﹐獨伶官趙惟一能之。而宮婢單登每與爭能﹐怨後不知己﹐誣後與惟一通。乙辛知之﹐欲乘此害後﹐更命他人作十香淫詞﹐用爲誣案。上怒﹐使乙辛窮治﹐後以白練自經﹐春秋三十有六﹐正符白練之語。

鑾輿遊畋動經旬﹐紅袖裁詩似諍臣。丞相朝朝鳴劍佩﹐可憐諷諫出宮人。

﹝遼史。后妃傳﹞天祚文妃小字瑟瑟﹐善歌詩。及邊庭多事﹐帝遊畋不卹﹐忠臣多被疏斥。妃作歌諷諫﹐其詞曰﹕丞相來朝劍佩鳴﹐千官側目寂無聲。養成外患嗟何及﹐禍盡忠臣罰不明。親戚並居藩屏位﹐私門潛畜爪牙兵。可憐往代秦天子﹐猶向宮中望太平。天祚見而銜之。

△金宮詞

金太祖完顏旻﹐本名阿骨打﹐女眞部人。宋政和四年稱帝﹐都會寧。在位九年殂﹐葬睿陵。攺元二。【收國﹑天輔。】弟太宗晟﹐立十三年殂﹐葬泰陵。攺元一。【天會。】熙宗亶﹐太祖孫﹐在位十四年﹐爲迪古乃所弒﹐葬思陵。攺元二。【天眷﹑皇統。】海陵王亮﹐本名迪古乃﹐太祖孫。皇統九年篡立。遷燕京﹐又遷開封。在位十三年﹐引兵伐宋﹐遇弒於揚州。世宗追廢爲海陵王﹐謚曰煬。攺元三。【天徳﹑貞元﹑正隆。】世宗雍﹐太祖孫。海陵南伐﹐國人奉帝卽位於遼陽﹐尋入都燕。二十九年殂﹐葬興陵。攺元一。【大定。】章宗璟﹐世宗太孫﹐宣孝太子允恭子。十九年殂﹐葬道陵。攺元三。【明昌﹑承安﹑泰和。】衛王允濟﹐世宗子。章宗無子﹐李元妃與大臣共立之。五年﹐爲胡沙虎所弒。攺元三。【大安﹑崇慶﹑至寧。】宣宗珣﹐世宗孫﹐爲胡沙虎所立。復南遷開封。十一年殂﹐葬徳陵。攺元三。【貞佑﹑興定﹑元光。】哀宗守緒﹐宣宗子。在位十一年。天興二年駐蔡州。明年﹐以蒙古合宋兵圍急﹐傳位族子承麟﹐自縊。城破﹐承麟亦見殺。攺元三。【正大﹑開興﹑天興。】九主﹐凡一百二十年。

洞啟朝門約束﹖﹐土牛擊許萬人看。春風昨到乾元殿﹐掠地千條柳綫攢。

﹝大金國誌﹞其遼之上京﹐攺作北京。城邑宮室﹐無異於中原。州縣廨宇﹐制度極艸創﹐自前朝門直抵後朝門﹐盡爲往來出入之路﹐略無禁制。每孟春擊土牛﹐父老士庶無長幼﹐皆聚觀於殿側。﹝又﹞女眞之初﹐屋舍﹑車馬﹑衣服﹑飲食之類﹐與其下無異。金主所獨享者﹐惟一殿名乾元﹐所居四外栽柳﹐以作禁圍而已。

紫微宮外駐星軺﹐南使書來寵眷邀。百戲當筵鉦鼓噪﹐絹花斜插帽檐飄。

﹝大金國誌﹞宋許亢宗奉使行程錄﹔山棚之左曰桃源洞﹐右曰紫微洞﹐中作大牌曰紫微宮。金主禦座前施朱漆銀裝金幾﹐桉果楪酒器皆金玉﹐酒味食品皆珍美。樂部二百人﹐乃契丹教坊四部也。酒行食畢﹐各賜襲衣袍帶﹐謝畢歸館。次日﹐中使賜酒果﹐復賜餼﹐以綿帛折充。次日再謁北庭。赴花宴﹐酒三行﹐樂作。鳴鉦擊鼓﹐百戲出場。酒五行﹐各起就帳﹐戴色絹花各二十餘枚。﹝按﹞宋著作郎許亢宗爲賀金主登位使﹐時太宗嗣立之次年﹐在宋爲宣和六年也。

玉斧金瓜仙仗環﹐羣臣舞蹈六龍閒。地寒﹖帳秋風早﹐豹子河邊避暑還。

﹝大金國誌﹞建國之初﹐儀衛護從﹐止類中州守令。至熙宗立﹐始設儀衛將軍﹑寢殿中底弩手﹑撒子。迨幸燕﹐始乘玉輅﹐服衮冕﹐儀從方整肅。時令翰林待制邢具瞻作引導詞曰「五年一狩﹐仙仗到人間。稼穡艱難﹐蒼生洗眼秋光裏﹐今日見天顏。歌謳道詠皆相似﹐天子壽南山。金瓜玉斧沈煙和﹐舞蹈六龍閒。」又﹝熙宗紀﹞夏避暑於永安山﹐或長嶺豹子河。﹝又﹞官吏每日入氈帳門﹐謂之上殿。

艸色靑黃可記年﹐一年一度艸芊芊。君王誕日羣稱壽﹐恰值銀河乞巧天。

﹝大金國誌﹞女眞舊絕小﹐正朔所不及。其民不知紀年﹐問之則曰「我見艸靑幾度矣。」蓋以艸一靑爲一歲也。自興兵以來﹐浸染華風﹐帥將生朝皆自擇佳辰。粘罕以正旦﹐兀室以元夕﹐烏拽馬以上巳﹐國主﹖以七夕矣。其它如重五﹑重九﹑中秋﹑中元﹑下元﹑四月八日皆然。

瑤池蓬島﹖﹖芳﹐杏作山村柳作莊。宮女采蓮船過處﹐燻風十里送花香。

﹝大金國誌﹞西出玉華門曰「同樂園。若瑤池﹑蓬瀛﹑柳莊﹑杏村盡在於是。又﹝海陵紀﹞一日宮中宴閒﹐因問漢臣曰「朕栽蓮二百本而俱死﹐何也﹖」漢臣曰「自古河南爲橘﹐河北爲枳﹐非種者不能﹐蓋地勢然也。上都地寒﹐惟燕京地暖可栽蓮。」主曰「依卿所請﹐擇日而遷。」﹝中州集﹞史學宮詞﹕燻風十里瓊華島﹐一派歌聲唱采蓮。﹝又﹞朱瀾宮詞﹕采蓮宮女分花了﹐笑把蘭篙學剌船。

九重寶殿極崢嶸﹐象簡羅袍列兩楹。筵上傾殘金甕酒。醉歌還作鷓鴣聲。

﹝大金國誌﹞殿九重﹐凡三十有六﹐樓閣倍之。又﹝宣宗紀﹞燕京宮闕雄麗﹐爲古今冠。至以銀爲馬槽﹐金爲酒甕。﹝又﹞初興風俗﹐其樂惟鼓﹑笛﹐其歌爲鷓鴣曲﹐第髙下長短如鷓鴣聲而已。﹝又﹞正一品謂左右丞相﹑左右平章事﹑開府儀同三司﹐服紫羅袍﹑象簡﹐玉帶﹐佩金魚。

射場秋老獸初肥﹐妃子君王共合圍。獵罷黃昏齊縱飲﹐月旗低傍日旗飛。

﹝大金國誌﹞金國酷喜田獵﹐昔都會寧﹐四時皆獵。海陵遷燕﹐以都城外皆民田﹐三時無地可獵﹐候冬月則出。一出必逾月﹐后妃﹑親王﹑近臣皆隨焉。每獵則以隨駕軍密布四圍﹐名曰圍場。飲食隨處而進﹐或與親王﹑近臣共食。﹝又﹞車駕出入﹐止用一日旗。與後同乘﹐則加月旗。

禮遵古制式無愆﹐祫祭三年褅五年。吉日淩晨排九節﹐幡幢夾道畫衣聯。

﹝大金國誌﹞國初無祭祀之禮﹐至海陵徙燕﹐築陵於西南九十餘里大洪山。及太廟﹑元廟告成﹐始有尊祖之儀。多陳郊廟配天之事﹐海陵恥效南朝舊制﹐令更討論之。禮官再進﹐以三年一祫﹐五年一禘﹐乃上古之制。海陵從之﹐遂令太常寺備大樂﹐具九節儀從﹐待期往焉。至是月吉日﹐先一夕宿於正殿﹐次日淸晨﹐令導從之人服五色畫衣﹐執旌幢﹑斧鉞﹑幡蓋﹑羽扇﹐自內城至廟﹐夾道駢肩而立。

壺政憂勤佐廟謨﹐絳囊一軸費描摹。幾余墨戲誇方竹﹐爭及田家稼穡圖。

﹝圖繪寶鑑﹞海陵王嘗作墨戲﹐喜畫方竹。﹝金史。海陵紀﹞天徳二年三月﹐帝謂侍臣曰「昨太子生日﹐皇后獻朕一物。卿試觀之。」卽出諸絳囊中﹐乃田家稼穡圖。

春風暖殿繡幃張﹐夜夜含羞侍禦旁。身似羅敷難自訴﹐暗畱金袋贈蕭郎。

﹝金史。后妃傳﹞昭媛察八﹐姓耶律氏﹐嘗許嫁蕭堂古帶。海陵納之﹐封爲昭媛。堂古帶爲護衛﹐察八使侍女以軟金鵪鶉袋遺之﹐事覺被殺。﹝又﹞凡妃主宗婦嘗私之者﹐皆分屬諸妃﹐出入位下。海陵使內哥召什古﹐先於暖位小殿置琴阮其中﹐然後召之。﹝又﹞每於臥內徧設地衣﹐裸逐以爲戲。常令教坊番至禁中﹐每幸婦人﹐必使奏樂﹐撤其幃帳。

瑤池同輦壓宮娥﹐娘子新稱賜定哥。莫恨君王臨幸少﹐乞兒深夜受恩多。

﹝金史。后妃傳﹞定哥﹐烏帶之妻﹐後納宮中爲娘子。每同輦遊瑤池﹐諸妃步從之。後閻乞兒入宮﹐使衣婦人衣﹐雜諸宮婢﹐抵暮遣出。

獵苑球場扈駕余﹐抱衾深夜侍皇居。壁間漫畫湖山景﹐桂子荷花總不如。

﹝采石瓜洲斃亮記﹞完顏亮侍寢妃花不如者﹐長安貧家女﹐專亮寵﹐凡打球﹑縱獵﹐出入無不從。﹝大金國誌海陵紀﹞先是上遣臣施宜生往宋爲賀正使﹐隱畫工於中﹐卽敕密寫臨安之湖山城郭以歸。上令繪爲軟壁﹐而圖己像策馬於吳山絕頂﹐後題以詩﹐有﹕「自古車書一混同﹐南人何事費車工。提師百萬臨江上﹐立馬吳山第一峯。」之句。﹝見聞後錄﹞孫何帥錢塘﹐柳耆卿作望海潮詞贈之﹐內有﹕「三秋桂子﹐十里荷花」之句。此詞流播﹐金主亮聞之﹐起投鞭渡江之想。

鶴鑰晨開禦睿思﹐猗蘭喬桂簇丹墀。艱難莫忘先朝樂﹐殿上髙歌女直詞。

﹝金史。世宗紀﹞大定十三年四月﹐上禦睿思殿﹐命歌者歌女直詞。顧謂皇太子﹑諸王曰「朕思先朝所行之事﹐未嘗暫忘﹐故時聽此詞﹐亦欲令汝輩知之。」

廷前新築拜天臺﹐云鶴舟盤手自﹖。鵷鷺排班魚藻殿﹐至尊馬上擊球來。

﹝金史﹞金因遼舊俗﹐以重五﹑中元﹑重九日行拜天禮。重五於鞠場﹐中元於內殿﹐重九於都城外。其制﹐刳木爲盤如舟狀﹐赤爲質﹐畫云鶴文。爲架髙五六尺﹐置盤其上﹐薦食物其中﹐聚宗族拜之。若至尊則於常武殿築臺爲拜天所。﹝又﹞常武殿爲擊球習射之所。又﹝章宗紀﹞泰和三年五月﹐以重五拜天射柳﹐上三發三中。四品以上官侍宴魚藻殿。﹝又﹞明昌元年五月﹐拜天於西苑﹐射柳擊球。

月池云館恣窮探﹐午夜回鑾酒半酣。小底淩晨隨小馬﹐挾丸又到雀兒庵。

﹝大金國誌。章宗紀﹞主見兵革未已﹐心亦憂之。宸妃及諸禦女多勸以酒﹐嘗乘小馬﹐命宮人攜酒殽鼓樂﹐徧趨池館﹐意之所悅﹐必畱飲至夜。﹝又﹞駕之後護衛小底﹐不記其數。﹝帝京景物略﹞雀兒庵在潭柘後山五里﹐金章宗幸此彈雀﹐彈不虛發﹐卽行幄爲庵曰﹕雀兒。

金碧樓臺拱綺霞﹐春風隨處作繁華。泰和殿裏朱明節﹐藉賞東京谷雨花。

﹝大金國誌﹞章宗博學工詩﹐曾於雲龍川泰和殿賞牡丹詠詩﹐時五月初也。詩云「洛陽谷雨紅千葉﹐嶺外朱明玉一枝。地力發生𨿽有異﹐天工造物本無私。」﹝按﹞洛陽在漢唐爲東京﹑東都﹐在宋爲西京。﹝全金詩﹞章宗宮中絕句﹕五云金碧拱朝霞﹐樓閣崢嶸帝子家。三十六宮簾盡捲﹐東風無處不楊花。

翟車風漾竹簾開﹐花下彈棋傍晚回。雅謎編成珠百斛﹐看燈相喚﹖心裁。

﹝金史。輿服志﹞皇后重翟車﹐有紅羅明金緣紅竹簾。﹝故宮遺錄﹞萬歲山有金主圍棋石臺盤。﹝帝京景物略﹞碧雲寺後有金章宗石彈棋盤。﹝七修續稿﹞千文虎序云﹕金章宗好謎﹐選蜀入楊圃祥爲魁﹐有百斛珠刊行。

蒼筤一幅气蕭疏﹐想見承華落墨初。禦筆題簽依宋樣﹐磁藍紙寫瘦筋書。

﹝圖繪寶鑑﹞金顯宗畫獐鹿人馬﹐學李伯時﹐墨竹自成一家。章宗每題其簽。﹝書史會要﹞章宗喜作字﹐專師宋徽宗瘦金書。﹝按﹞瘦金或作瘦筋。﹝癸辛雜識﹞金章宗之母乃徽宗某公主之女也﹐故章宗嗜好書札﹐悉效宣和﹐字畫尢爲逼眞。﹝裝潢志﹞宋徽宗﹑金章宗多用磁藍紙﹑泥金字貼簽﹐殊臻壯偉之觀。﹝宋學士集。題金顯宗所畫墨竹﹞右裕陵所畫墨竹一小枝﹐復自題其右云「大定戊子十一月十三日戲筆承華殿。」濂按﹕裕陵諱允恭﹐興陵嫡子。皇統六年始生。生十六年﹐興陵卽位﹐封爲楚王﹐實大定元年也。二年五月王寅﹐立爲皇太子。八年正月庚戌﹐授皇太子冊寶。二十六年六月庚申崩。所謂戊子﹐乃大定之八年﹐而作此竹時﹐年二十有三﹐正當受冊寶之歲﹐其在靑坊亦已越七載矣。又十八年而厭棄人世﹐未嘗入繼大統。而簽題書曰顯宗皇帝者﹐則其子道陵紹位﹐追謚十字帝號﹐而廟曰顯宗﹐實大定二十九年五月甲午也。顯宗自正儲貳之後﹐專心問學﹐涉獵經史﹐與諸儒講議承華﹐苟無大故﹐無一時不在。稍有餘閒﹐輒遊戲翰墨﹐往往散落於人間者﹐皆彊勁挺拔可玩。或者遂謂其雅好墨竹﹐他無所嗜﹐殊不知其英敏仁厚﹐慨然有志古帝王之治﹐徒以降年不永﹐不得與厥父疊照重熙﹐世方以爲恨。顧乃以翰墨餘事而稱其能﹐不亦厚誣君子也哉。善乎﹐劉文靖公之言曰「天人與竹皆眞龍﹐」其殆有以知顯宗矣。龍泉章君溢出示此卷求題﹐因書而歸之。

蓬顆叢叢碧血凝﹐和龍南望滴紅冰。思鄕莫慰三千女﹐薦福空齋五萬僧。

﹝大金國誌﹞章宗母趙氏﹐卽故降授千牛衛將軍鄆王楷之幼女。承安四年﹐太后寢疾﹐主入白起居﹐宸妃亦至。後曰「我有一心願未遂﹐宸妃能成我意乎﹖我家三四百口爲煬王所殺﹐叢冢在和龍。我欲創一寺在彼﹐以追薦冥福。我不敢費公錢﹐我自有錢七萬可以辦﹐汝但說與皇帝﹐要時時省得﹐我死瞑目矣。」越旬﹐太后薨。宸妃以其遺畱分與中外姻親及諸趙女之在京遠近者。以手詔下和龍府﹐起大明寺﹐建九級浮屠。遣太后殿內侍侯衍往監造﹐務極壯麗。且度僧三萬人﹐施以度牒。時徵行調發﹐民方厭苦﹐聞有度僧之命﹐遠近就﹐遂及五萬人﹐於寺旁建八寺以處之。﹝又﹞宸妃嬖幸用事﹐軍中奏報﹐多屏不奏。會寧陷失﹐平灤破壞﹐主皆不知也。一日謝世云﹑完顏世卿奏言之﹐主始駭然﹐顧問內侍直李汝回曰「汝輩更不說耶﹖」汝回曰「章疏在宸妃處﹐臣等無由得見。」世卿曰「太宗討趙氏之罪﹐凡攜其三千口來。今日亂國家皆是其女孽﹐此天也。」﹝按﹞金史﹐章宗母作孝懿皇后圖克坦氏﹐與大金國誌﹑癸辛雜誌所載異。

夜深宮禁絕喧豗﹐侍燕儒臣醉未回。擘破新橙注酒﹐新詞寵錫軟金杯。

﹝歸潛誌﹞章宗命翰林待制朱瀾侍夜飲詩云「夜飲何所樂﹐所樂無喧嘩。三杯淡醽醁﹐一曲冷琵琶。坐久香成穗﹐夜深燈欲花﹐陶陶復陶陶﹐醉鄕豈有涯。」又擘橙爲軟金杯詞云「纖纖白玉蔥﹐分破黃金彈。借得洞庭春﹐飛上桃花面。」

宮籍書聲滿繡幃﹐莫言監戶出身微。加官盡沐椒庭寵﹐阿閣祥禽向裏飛。

﹝金史。后妃傳﹞章宗元妃李氏師兒﹐其家有罪﹐沒入宮籍監。大定末﹐以監戶女子入宮。是時宮教張建教宮中﹐師兒與諸宮女皆從之學。故事﹐宮教以靑紗隔障蔽內外﹐有不識字及問義﹐皆自障內映紗指字請問﹐宮教自障外口說教之。諸女子中惟師兒易爲領解﹐章宗納之﹐遂大愛幸。兄喜兒舊爲盜﹐與弟特爾格皆擢顯近﹐勢傾朝廷。射利競進之徒﹐爭趨走其門。南京李炳﹑中山李著與通譜系﹐超取顯美。自欽懷皇后崩﹐中宮虛位久﹐章宗意屬李氏﹐而李氏微甚﹐大臣固執不從。帝不得已﹐進封爲元妃﹐而勢位燻赫﹐與皇后侔矣。一日章宗宴宮中﹐優人瑇瑁頭者戲於前。或問﹕「上國有何符瑞﹖」優曰「汝不聞鳳凰見乎﹖」其人曰「知之而未聞其詳。」優曰「其飛有四﹐所應亦異。若向上飛則風雨順時﹐向下飛則五穀丰登﹐向外飛則四國來朝﹐向裏飛則加官進祿。」上笑而罷。

集慶開筵夜未休﹐新添酒令助觥籌。省中黃案憑誰決﹐膝上宸妃唱解愁。

﹝大金國誌。章宗紀﹞宸妃者﹐故南京華原郡王鄭居中之曾孫女也。在世宗晚年﹐甚嬖之。江淵侍上宴﹐因言昭儀善舞﹐主見而喜﹐令淵納之集慶宮。主時酣醉﹐不果視朝﹐三省黃案﹐委令裁決。昭儀或坐膝上批詔內降﹐慧黠便媚﹐善能詼諧。﹝又﹞日夕與宸妃爲長夜飲﹐詔擇民間女子三百人進入禁中﹐教爲酒令。﹝又﹞自愛王之叛﹐師旅大喪﹐頗憂之﹐宸妃執杯勸主﹐遂歌解愁曲。

瓊花仙島接蓬瀛﹐百尺糚臺壓禁城。天子恩深許並坐﹐月華偏向日邊明。

﹝金臺集﹞糚臺﹐李妃所築﹐在昭明觀後。妃嘗與章宗露坐﹐上曰「二人土上坐。」妃應聲曰「一月日邊明。」上大悅。﹝堯山堂外紀﹞金章宗爲李宸妃建梳糚臺於都城東北隅﹐今禁中瓊華島糚臺﹐金時故物也。

蘇合油香勝麝蘭﹐溲煙親制墨千丸。畫眉不用尋蛾綠﹐別有張家小禦團。

﹝談薈﹞金章宗以蘇合油溲煙﹐遂與黃金同價。﹝林伐山﹞金章宗宮中﹐以張遇麝香小禦團爲畫眉墨。

巖洞彎環玉雪扶﹐芳華閣內極歡娛。宣和花石曾亡國﹐看取屏間艮嶽圖。

﹝大金國誌。章宗紀﹞宸妃嘗與主同輦過禦龍橋﹐見石白如雪﹐歸而愛之。白國主﹐於蘇山輦至﹐築巖洞於芳華閣﹐凡用工二萬人﹐牛馬七百乘﹐道路相望。會是冬賞菊東明園﹐見屏間畫宣和艮嶽圖﹐問內侍余琬曰「此底甚處﹖」琬曰「趙家宣和帝運東南花石築艮嶽﹐致亡國敗家。先帝命圖之﹐以爲戒。」宸妃怒曰「宣和之亡不緣此事﹐乃是用童貫﹑梁師成耳。」蓋譏琬也。

漫將家世笑頭巾﹐成國威權擬虢秦。出入宮闈若房闥﹐滿朝自在讓夫人。

﹝歸潛誌﹞宣宗后妃皆出微賤﹐南渡人有云「頭巾王﹐過道史﹐白酒龐。」指三外戚家也。王氏有成國夫人者﹐宣宗皇后之姊﹐末帝之姨﹐奢侈尢甚﹐權勢燻天。當塗者往往納賂取媚﹐積貨如山﹐且出入宮掖無時度﹐號自在夫人。

倥傯連日罷經筵﹐衣襖紛紛賜軟纏。嘆息幽蘭軒內火﹐祇余奉禦哭殘煙。

﹝大金國誌。義帝紀﹞尊師重道﹐經筵有官。勸農薄賦﹐黜陟有條。﹝又﹞國主悉出禦用器皿賞軍士﹐復括民衣襖以賜將士﹐謂之軟纏。﹝又﹞斜烈將從死﹐遺言奉禦絳山使焚之。義宗自縊之所曰幽蘭軒﹐火方熾﹐子城陷﹐近侍左右皆走﹐獨絳山畱﹐爲大軍所執。問之爲誰﹐絳山曰「吾奉禦也。」大軍曰「眾皆走﹐而若獨後﹐何也﹖」絳山曰「吾君已崩﹐吾欲收其骨瘞之。」

羊車軋軋出東華﹐金穀佳人怨落花。身似微云難作雨﹐天風吹送到誰家。

﹝歸潛誌﹞元裕之權國史院編修官時﹐末帝召故駙馬都尉僕散阿海女子入宮﹐俄以人言其罪﹐又令放出。元因作金穀怨樂府詩﹐有云「小小油璧車﹐軋軋出東華。繡帶盤綾結﹐云裙蹋鴈沙。嬌云一片不成雨﹐被風吹去落誰家。」云云﹐詞多不備載。

僞楚附張邦昌﹐魏州冠氏人。靖康元年除觀文殿大學士。金師破京師﹐勒令別立異姓。二年三月初七日﹐邦昌受金冊﹐僭位﹐稱楚。四月初十日避位﹐凡三十三日。後賜死潭州。

紅傘翩翻繞殿斜﹐羣工爭拜假官家。夫人錯認陳橋驛﹐赭色虛勞半臂加。

﹝宋史。張邦昌傳﹞金人持禦衣紅傘﹐設於幕次﹐邦昌出次望金國拜舞﹐跪受璽冊。﹝又﹞與執政侍從以上對坐議事﹐遇金人至﹐則遽易服。衛士等曰「伶人作雜劇﹐每裝假官人﹐今太宰作假官家。」﹝又﹞邦昌僭居禁中﹐華國靖恭夫人李氏數以果實奉邦昌。一夕邦昌被酒﹐李氏擁之曰「大家﹐事已至此﹐尙何言。」因以赭色半臂加邦昌身﹐掖入福寧殿。夜飾養女陳氏以進。

僞齊附劉豫﹐景州阜城人。歷知濟南府﹐叛降金。建炎四年﹐受金冊﹐僭號稱齊。居大名。紹興七年﹐金人執而廢之﹐徙於臨潢﹐封曹王。凡八年滅﹐攺元一。【阜昌。】

子弟雲從護禦﹖﹐祀鱣曾記舊庥祥。內人誰識宮闈制﹐璽冊新封鍼綫娘。

﹝大金國誌。齊劉豫錄﹞豫起四郡彊壯﹐號雲從子弟。﹝又﹞天會間﹐濟南有漁得鱣者﹐豫妄謂神物之應﹐乃祀之。」﹝又﹞皇后錢氏﹐宣和間出宮﹐後爲賊所掠﹐賣身於豫爲鍼綫婢。故宮庭事﹐豫皆取法於錢。

朝班三衛錫新名﹐黼座髙瞻宋北京。鏡裏飛龍鱗角備﹐卻從恩府號門生。

﹝劉豫事迹﹞以境內三代有官或本身有官人爲三衛官﹐目曰翊衛﹑勛衛﹑親衛。﹝又﹞金主遣髙慶裔及知制誥韓昉以璽紱立豫﹐豫得僭位﹐酬慶裔賄賂不可勝計。子麟﹑侄猊皆以恩府門生自稱。﹝又﹞宋以大名爲北京。﹝秋澗集﹞陳教授言﹕豫未貴時﹐一日﹐顧見一白龍現婦翁家大鏡中﹐但無鱗與角耳。及生二子﹐以鱗﹑角名之。或謂二子長﹐豫當大貴﹐後果然。

深宮一朵玉芙蓉﹐下嫁﹖欣賦彼穠。偏是雲中仙子貴﹐不將都尉受新封。

﹝金姬傳別記﹞李嘉謨世爲章邱農家﹐劉豫初僭位﹐外示節儉而內爲淫佚。嘉謨父懼禍﹐見其子年小精敏﹐玉肌瑩白﹐遂命以四郡彊壯應募﹐爲雲從親衛子弟﹐一時軍中呼爲雲中仙子。豫妾錢氏有女玉英﹐豫所鐘愛﹐因納爲壻﹐常與麟並馬出入﹐寵幸無比。豫欲加爵都尉﹐嘉謨堅辭不拜。錢氏彊之﹐嘉謨引妻屏語曰「吾非不知都尉之榮﹐然視汝父母兄弟皆無遠圖﹐且虐割小民﹐斬戮忠義﹐其敗亡可待也。吾與汝身尙不知所托﹐卻更思濫髙位﹐自速夷滅乎﹗」由是竟不拜官。

掖庭春暖聚﹖花﹐固寵爭牽系臂紗。內禦漫愁恩賚少﹐外邊新職拜淘沙。

﹝劉豫事迹﹞豫宮嬪一百七人﹐其子麟侍婢百二十八人。父子皆外示節儉﹐而內存淫佚。以獻女獻妻得官﹑進姨妹得差遣﹐如髙立之﹑宋緝﹐紛紛皆是。中間尢甚者﹐如廉公謹以女奉麟﹐以子妻伴之﹐麟並以二人進豫﹐遂以公謹監禮料庫﹑皇子府差使。惇武郎侯湜出爲長葛令﹐有入已贓萬餘緡﹐事發﹐知不免﹐以侄女進豫﹐豫以爲使功不如使過﹐升湜爲金牌天使﹑陜西五路傳宣撫問。﹝又﹞西京奉先指揮兵士李英賣玉注椀於三路都統﹐豫疑非民間物﹐勘鞫之﹐知得之山陵中。遂以劉從善爲河南淘沙官﹐發掘古今山陵求金將﹐發掘不盡棺中水銀等物﹔以谷俊爲汴京淘沙官﹐發民間埋窖及無主墳墓中物。

△元宮詞

元太祖姓奇渥溫氏﹐名鐵木眞。韃靼部人。都和林﹐稱上都﹐號蒙古。在位二十四年殂﹐葬起輦谷。子太宗窩闊臺﹐立十二年殂﹐葬起輦谷。定宗貴由﹐太宗子。太宗殂﹐皇后乃馬眞氏不奉立孫遺詔﹐自臨朝稱制﹐至十七年乃立帝。三年殂。葬起輦谷。憲宗蒙哥﹐太祖孫。定宗殂﹐皇后海迷失臨朝稱制。越四年﹐大將兀良合臺等奉帝卽位。九年﹐圍宋合州﹐殂於軍。葬起輦谷。世祖忽必烈﹐憲宗母弟。自鄂州引軍北還﹐卽帝位﹐始建國號曰元。定都燕京。在位三十五年崩﹐葬起輦谷。攺元二。【中統﹑至元。】成宗鐵木耳﹐世祖孫﹐太子眞金子。在位十三年崩﹐葬起輦谷。攺元二。【元貞﹑大徳。】武宗海山﹐世祖曾孫。初封懷寧王﹐成宗無子﹐大臣迎帝於北邊。四年崩﹐葬起輦谷。攺元一。【至大。】仁宗愛育黎拔力八達﹐武宗母弟。初大臣迎武宗未至﹐先奉帝監國。武宗旣立﹐以帝爲太子。至大四年﹐武宗崩﹐帝卽位。在位九年崩﹐葬起輦谷。攺元二。【皇慶﹑延佑。】子英宗碩徳八剌﹐立三年﹐爲鐵失所弒﹐葬起輦谷。攺元一。【至治。】泰定帝也先鐵木兒﹐世祖曾孫。初嗣封晉王﹐英宗遇弒﹐諸王迎帝入都﹐卽位。五年崩﹐葬起輦谷。文宗不爲立廟謚﹐世止稱泰定帝。攺元二。【泰定﹑致和。】明宗和世瑓﹐武宗子。初封周王。致和二年正月卽位於和寧﹐未攺元。八月帝自漠北還燕京﹐中道暴殂﹐葬起輦谷。文宗圖帖睦兒﹐明宗母弟。初封懷王。泰定帝崩﹐大臣燕帖木耳方迎立明宗﹐以道遠未至﹐先奉帝卽位﹐下詔稱攝位。明帝卽位﹐遣使立帝爲太子。明宗崩﹐帝復立﹐在位共五年。崩葬起輦谷。攺元二。【天歷﹑至順】。寧宗懿麟質班﹐明宗子。奉文宗遺命卽位﹐越兩月崩﹐未攺元。葬起輦谷。順宗妥歡帖睦兒﹐宋少帝子。少帝爲僧西域﹐納胡婦有身。周王鎭漠北﹐愛而奪之﹐遂生帝。文宗立﹐以非明宗子﹐詔告天下﹐徙之髙麗海島﹐再移廣西。寧宗崩﹐文宗皇后弘吉剌氏迎立之。在位三十六年。明兵克通州﹐帝遁於漠北。攺元三。【元統﹑至元﹑至正。】十四主﹐凡一百六十三年。

九重深處五云排﹐麗正門當千步街。獨樹將軍橋下立﹐誥封新賜小金牌。

﹝宸垣識略﹞世皇建都之時﹐問定大內方向。劉秉忠以麗正門外橋南一樹爲向以對﹐上制可﹐遂封爲獨樹將軍﹐賜以金牌。﹝又﹞千步廊東西接長安左右二門。

玉陛吹笙萬籟﹐大明殿裏瑞煙凝。日髙鵷鷺分班退﹐刻漏頻移七寶燈。

﹝輟耕錄﹞興隆笙在大明殿下﹐凡燕會之時﹐此笙一鳴﹐眾樂皆作。﹝元文類﹞郭守敬於世祖朝進七寶燈漏﹐每朝會張設之﹐應時自鳴。

繡幙垂垂白蓋張﹐瑣窗四面匝回廊。皇城圍宿須嚴密﹐鎭殿還頒大漢糧。

﹝輟耕錄﹞正殿四面朱懸瑣窗﹐文石甃地﹐藉以毳裀。中設扆屏榻﹐張白蓋﹐簾帷皆錦繡爲之。諸王﹑百寮﹑宿衛官侍宴坐牀重列左右。﹝元史。文宗紀注﹞舊制﹕大朝會時﹐皇城外皆無墻垣﹐故用軍環繞﹐名曰圍宿。後相承用之。﹝輟耕錄﹞國朝鎭殿將軍﹐募選身軀長大異常者充﹐凡有所請給﹐名曰﹕大漢衣糧。年過五十﹐方許出官。

九鈞仙樂隸云和﹐舞女花冠錦繡拖。宮裏不教忘舊俗﹐白翎雀語入聲歌。

﹝元詩選注﹞云和署隸儀鳳司﹐樂掌天下樂工。﹝又﹞儀鳳司天下樂工隸焉﹐每宴﹐教坊美女必花冠錦繡﹐以備供奉。﹝輟耕錄﹞白翎雀生於烏桓朔漠之地﹐雌雄和鳴﹐自得其樂。世皇命伶人制曲﹐以名之。

左階執板右持觴﹐宴上羣工喝盞忙。鼓吹黃昏歸去晚﹐只孫衣帶禦鑪香。

﹝輟耕錄﹞天子凡宴饗﹐一人執酒觴﹐立於右階。一人執拍板﹐立於左階。眾樂皆作﹐上飲畢﹐眾樂皆止﹐別奏曲以飲陪位之官﹐謂之喝盞。﹝又﹞只孫宴服﹐貴臣見饗於天子﹐則服之。

庭燎輝輝夜未闌﹐香煙輕繞捲云冠。紅光滿殿明如曙﹐寶石嵌空是忽蘭。

﹝元史。輿服志﹞天子冠珠子捲云冠。﹝博物要覽﹞錫蘭國所產紅寶石﹐夜有光﹐可代燈燭。元時遣官采買﹐得大者一塊﹐嵌於冠上。每大朝會﹐黑夜滿殿紅光如曙﹐名照殿紅。﹝十駕齋養新錄﹞元人以本國語命名。或取顏色。如察罕者﹐白也。哈喇者﹐黑也。昔剌者﹐黃也。忽蘭者﹐紅也。孛羅者﹐靑也。闊闊者﹐亦靑也。

萬歲山臨太液池﹐一灣流水注蟠螭。丹墀莎艸年年綠﹐要體先皇誓儉思。

﹝輟耕錄﹞萬歲山在太液池之陽﹐引金水河至其後﹐汲水至山頂﹐出石龍口﹐注方池。﹝丹邱生藳﹞世祖建大內﹐移沙漠莎艸於丹墀﹐示子孫無忘艸地也。﹝按﹞艸木子謂之誓儉艸。

深宮纂組夜遲眠﹐貼地羊皮步欲穿。漫道江南綾綺好﹐織紬方練舊弓弦。

﹝元史。后妃傳﹞世祖大皇后名察必﹐宏吉剌氏。率宮人親執女紅﹐拘諸舊弓弦練之﹐緝爲紬制衣﹐其韌密可比綾綺。宣徽院羊臑皮向置不用﹐後取之合縫爲地毯﹐曰「天下無棄物。」其勤儉類如此。

守內番僧吽語喧﹐連宵祏室﹖桑門。組鈴扇鼓諸天樂﹐金椅安排十六尊。

﹝元史。祭祀志﹞至元六年﹐命國師僧薦佛事於太廟七晝夜﹐始造木質金表牌位十有六﹐設大榻金椅奉安祏室前﹐爲太廟薦佛事之始。﹝元張光弼輦下曲﹞守內番僧日念吽﹐禦廚酒肉按時供。組鈴扇鼓諸天樂﹐知在龍宮第幾重。

臣妾簽名謝道淸﹐趙家降表入燕京。無端龍爪爬金柱﹐感觸君王夢裏驚。

﹝水雲集﹞醉歌云﹐侍臣已寫歸降表﹐臣妾簽名謝道淸。﹝袁忠徹符臺外集﹞宋幼主北遷﹐元降封爲瀛國公。一夕﹐世祖夢金龍舒爪纏殿柱﹐明日瀛國來朝﹐立所夢柱下。世祖感其事﹐欲除之。瀛國知﹐懼﹐遂乞從釋﹐號合尊大師﹐往西天受佛法。獲免。﹝宋遺民錄﹞余應讀虞集所艸庚申君非周王己子之詔有作云「皇宋第十六飛龍﹐元朝降封瀛國公。元君詔公尙公主﹐時蒙賜宴明光宮。酒酣舒指爬金柱﹐化爲龍爪驚天容。元君含笑語羣臣﹐鳳雛寧與凡禽同。侍臣獻謀將見除﹐公主夜泣沾酥胸。瀛公晨馳見帝師﹐大雄門下參禪宗。幸脫虎口走方外﹐易名合尊沙漠中。是時明宗在沙漠﹐締交合尊情頗濃。合尊之妻夜生子﹐明宗隔帳聞笙鏞。乞歸行營養爲嗣﹐皇考崩時年甫童。

三旬鐘鼓祝延祥﹐聖誕傳宣啟道場。香案迎門新結彩﹐羣工同上萬年觴。

﹝元史。世祖紀注﹞典章云﹕每遇聖誕﹐先期一月﹐文武官親詣寺觀建祝延聖壽萬安道場。本日質明﹐朝臣詣闕稱賀﹐外官則率僚屬﹑儒生﹑耆老﹑僧道人等﹐結彩香案﹐呈舞百獻﹐夾道祇迎﹐就寺觀敍班舞蹈三呼畢﹐公宴而退。

史院春深晝漏遲﹐鰲峯長日對吟詩。光天門外分班立﹐知是編成實錄時。

﹝石田集﹞視艸堂深白晝遲﹐瀛洲仙子到來時。閣鈴不響文書靜﹐相對鰲峯日賦詩。﹝道園學古錄﹞鰲峯者﹐國史院庭中石名也。﹝元史。禮樂志﹞國史院進先朝實錄。是日大昕﹐諸司官具公服立於光天門外﹐侍儀使引實錄案以入﹐監修國史以下奉隨﹐至光天殿前分班立。

劍鍔椒蘭班序分﹐五華寶殿靄香雲。國書譯寫羊皮旨﹐字雜龍蛇古篆文。

﹝解酲語﹞國初序朝班﹐凡執政大臣謂擎天班﹐玉堂淸署謂煥璧班﹐言官法司謂劍鍔班﹐外戚謂椒蘭班﹐親王謂瓊枝班﹐功臣將帥謂豹首班﹐其餘朝臣謂隨班。﹝元氏掖庭記﹞五花殿亦名五華殿。東設吐霓缾曰玉華﹐西設七星雲板曰金華﹐南設火齊屏風曰珠華﹐北設百蕊龍曰木華﹐並中央木蓮花紫香琪座﹐千釣案﹐九朵雲蓋﹐爲五華。﹝丹鉛總錄﹞元朝主中國日﹐用羊皮寫詔﹐謂之羊皮聖旨。其字用蒙古書﹐中國人亦習之。張孟浩詩云「鴻蒙再剖一天地﹐書契復見科斗文。」張光弼輦下曲云「和寧沙中撲遫筆﹐史臣以代鉛槧事。百司譯寫髙昌書﹐龍蛇復見古文字。」

次第宮車出禁城﹐六龍今日幸灤京。大臣跪奏行程記﹐象背先馱幄殿行。

﹝廬陵集﹞輦下曲云﹕當年大駕幸灤京﹐象背前馱幄殿行。國老手鑪先引導﹐白頭聯騎出都城。﹝灤京雜詠﹞納寶盤營象輦來﹐畫簾氈帳弓重開。大臣奏罷行程記﹐萬歲聲傳龍虎臺。

層層氈帳向陽開﹐內宴同傾馬湩杯。有旨起鑾霜乍落﹐鴐鵝天上已先回。

﹝灤京雜詠注﹞馬湩﹐馬奶於也。每年八月開馬奶子宴﹐始奏起程。﹝又﹞每年駕起﹐其夕卽霜。﹝楊鐵崖宮詞﹞天上鴐鵝先有信。注云﹕每歲此禽先駕往返。

翠屏珠閣俯澄泓﹐日影搖光鹿頂明。齊到流杯亭上坐﹐白鷗朱鷺共傳觥。

﹝故宮遺錄﹞流杯亭有石牀如玉﹐刻石爲水獸潛躍其旁﹐塗以黃金。又皆親制水鳥浮杯﹐機動流轉而行﹐勸罰必盡歡洽。繞河沿流金門翠屏回闌小閣﹐多爲鹿頂鳳翅重檐﹐往往於此臨幸。

列聖眞容錦織成﹐春秋祀典最分明。如何太祝升神座﹐歷喚先朝帝後名。

﹝元史。阿納噶木傳﹞阿納噶木﹐尼博囉國人也。善畫塑及鑄金爲像﹐凡兩京寺觀之像多出其手。原廟列聖禦容﹐織錦爲之﹐圖畫弗及也。又﹝成宗紀﹞大徳二年正月﹐特祭太廟﹐用馬一﹐牛一﹐羊﹑鹿﹑野豕﹑天鵝各七﹐餘如舊。注云﹕是爲特祭之始。將奠﹐牲盤酹馬湩﹐蒙古太祝升詣第一座﹐呼帝後神諱致祈語﹐以次列室如之。

野艸閒花插髻螺﹐鐵番竿下舞婆娑。蹋靑人困腰肢軟﹐自按轅條上駱駝。

﹝灤京雜詠﹞鐵番竿下艸如茵﹐淡淡東風六月春。髙柳豈堪供過客﹐好花畱待蹋靑人。注云﹕卽斡耳朵。蹋靑人指宮人也。﹝又﹞翎赤王侯部落多﹐香風簇簇錦盤陀。燕姬翠袖顏如玉﹐自按轅條駕駱駝。注云﹕轅條﹐車前橫木。按之則輕重前後適均。﹝明周定王元宮詞﹞春遊到處景堪誇﹐厭戴名花插野花。笑語懶行隨鳳輦﹐內官催上駱駝車。

比甲彎弓喚打圍﹐晾鷹臺畔馬如飛。上都靑艸今黃盡﹐才自和林避暑歸。

﹝元史。后妃傳﹞世祖後制一衣﹐前有裳無衽﹐後長倍於前﹐亦無領袖。綴以兩襻﹐名曰比甲﹐以便弓馬。﹝帝京景物略﹞南海子中有晾鷹臺﹐元之舊也。﹝元史﹞太祖七年城和林﹐作萬安宮。﹝艸木子﹞元世祖每年四月迆北艸靑﹐則駕幸上都避暑。

瓊島玲瓏萬石攢﹐天風吹動法輪竿。諸王聚會初開宴﹐宣放獅兒出獸欄。

﹝輟耕錄﹞萬歲山在大內西北﹐金人名瓊花島。中統三年修繕之。至元八年賜今名。其山皆疉玲瓏石爲之﹐左右皆有登山之徑﹐縈紆萬石中﹐洞府出入﹐宛轉相迷。﹝元史。世祖紀﹞二十一年二月﹐立法輪竿於大內萬歲山﹐髙百尺。﹝輟耕錄﹞國朝每宴諸王大臣﹐謂之大聚會。是日﹐盡出諸獸於萬歲山。若虎豹熊象之屬﹐一一列置訖﹐然後獅子至﹐身才短小﹐絕類人家所畜金毛猱狗。諸獸見之﹐畏懼俯伏﹐不敢仰視﹐气之相壓也如此。

玉虹金露峙西東﹐廣殿髙寒四面風。夜按梁州秋似水﹐笛聲嘹喨月明中。

﹝輟耕錄﹞廣寒殿在萬歲山頂﹐重阿藻井﹐文石甃地﹐四面瑣窗﹐板密其裏。編綴金紅雲﹐而蟠龍矯蹇於丹楹之上。﹝又﹞金露亭在廣寒殿東﹐玉虹亭在廣寒殿西。﹝周定王元宮詞﹞月宮小殿賞中秋﹐玉宇銀蟾素色浮。官裏猶思舊風俗﹐鷓鴣長笛序梁州。

涼閣溫堂夢乍蘇﹐曈曈曉日上金鋪。風掀銀蒜簾微卷﹐靜倚雕牀整顧姑。

﹝元氏掖庭記﹞大內有迎涼之所曰﹕淸林閣。又有溫室曰﹕春熙堂。﹝天祿識余﹞銀蒜蓋﹐鑄銀爲蒜形﹐以押簾也。元經世大典﹕親王納妃﹐公主下降﹐皆有銀蒜簾押幾百雙。﹝蒙韃備錄﹞凡諸酋之妻則有顧姑冠﹐用鐵絲結成如竹夫人﹐長三尺許﹐飾以紅靑錦繡﹐或珠玉。﹝艸木子﹞云﹕元朝后妃及大臣之妻﹐皆帶姑姑﹐髙圓二尺許﹐用紅羅蓋。金步搖冠之遺制。﹝輟耕錄﹞翰林學士承旨阿目茄八剌帶罟罟娘子十五人。﹝聶碧窗胡婦詩﹞有「爭捲珠簾看固姑」句。﹝按﹞顧姑﹑姑姑﹑罟罟﹑固姑﹐蓋其音無定字﹐實一物也。

鳴鞭分引殿東西﹐鳳蓋龍旗映日低。忽報兩宮升禦榻﹐雞人髙唱眾班齊。

﹝元史。禮樂志﹞元正受朝儀﹕大昕﹐侍儀使引導從護尉﹐各服其服﹐入至寢殿前﹐報外辦﹐皇帝出閣升輦﹐鳴鞭三。侍儀使並通事舍人﹐分左右﹐引擎執護尉﹑劈正斧中行﹐導至大明殿外。劈正斧直正門北向立﹐導從倒捲序立﹐惟扇置於錡。侍儀使導駕時﹐引進使同內侍官﹐引宮人擎執導從﹐入皇后宮庭﹐報外辦。皇后出閣升輦﹐引進使引導從導至殿東門外﹐引進使分退押直至堊塗之次﹐引導從倒捲出。俟兩宮升禦榻﹐鳴鞭三﹐劈正斧退立於露階東。司晨報時雞唱畢﹐尙引引殿前班﹐皆公服﹐分左右入日精﹑月華門﹐就起居位。朝畢﹐宴饗殿上。﹝日下舊聞﹞按前代未有帝後並臨朝者﹐惟元則然。周憲王宮詞﹕「大安樓閣聳雲霄﹐列坐三宮禦早朝。」大安閣在上都﹐然則帝巡上都﹐後亦從﹐朝必並禦也。﹝柳待制集。元日朝回書事詩﹞雪華遙映龍旗動﹐日色才臨鳳蓋閒。

連日君王禦講筵﹐明仁殿啟曉風前。儒臣奏進黃綾本﹐正譯虞書第二篇

。

﹝玩齋集。明仁殿進講詩﹞黃綾寫本奏經筵﹐正是虞書第二篇

。﹝元史﹞亦憐眞班經筵進講﹐每讀譯文﹐必被嘉納。

盤龍穴底噴珠泉﹐綺戶﹖瓏九室連。浴罷溫湯人意懶﹐柳陰分坐晚﹖天。

﹝故宮遺錄﹞萬歲山左數十步﹐萬柳中有浴室﹐爲室凡九﹐皆極明透﹐交爲窟穴﹐至迷所出路。中穴有盤龍﹐左底卬首而吐吞一丸於上﹐注以溫泉﹐九室交湧﹐香霧從龍口中出﹐奇巧莫辧。

春衣已向臘前催﹐內苑人人賜襖材。制得宮袍連夜就﹐明朝好著拜年來。

﹝丹丘生藳注﹞臘前分賜近臣襖材﹐謂之拜年段子。

詐馬筵開集百官﹐風搖雉尾下金鞍。陰晴六月渾難定﹐上起番僧止雨壇。

﹝元詩選注﹞每年六月三日詐馬筵席﹐所以諭其盛事﹐千官以雉尾飾馬入宴。﹝又﹞西番種類不一﹐每卽殊禮。燕享大會﹐則設止雨壇於殿隅。

大安樓閣靄晴煙﹐忽報鑾輿入禦天。導至玉階歌舞住﹐太平天下字當前。

﹝灤京雜詠﹞大安閣下晚風收。自注云﹕大安閣﹐上京大內也。﹝又云﹞又是宮車入禦天﹐鹿姝歌舞太平年。侍臣稱賀天顏喜﹐壽酒諸王次第傳。自注云﹕千官至禦天門俱下馬徒行﹐獨至尊騎馬直入。前有教坊舞女引導﹐且歌且舞﹐舞出天下太平字樣。至玉階乃止。內門曰禦天之門。

紅門曉啟旭暉明﹐放走﹖爭腳力輕。急跪禦前稱萬歲﹐賞銀誰得占頭名。

﹝故宮遺錄﹞南麗正門內千步廊可七百步﹐建靈星門。門建蕭墻﹐周回可二十里﹐俗呼紅門。﹝山居新話﹞皇朝貴由赤﹐每歲試其腳力﹐名之曰放走。監臨者封記其發﹐以一繩攔定﹐俟齊﹐去繩走之。大都自河西務起﹐至大內。上都自泥河兒起﹐至內中。越三時﹐行一百八十里﹐直至禦前﹐稱萬歲禮拜而止。頭名者賞銀一定﹐第二名賞段子四表裏﹐第三名者賞二表裏﹐餘者各一表裏。

佛戒深嚴應帝符﹐賬房金碧煥宏模。詞臣艸就西番詔﹐粉字光明网細珠。

﹝湛然居士集﹞每新君立﹐另設一賬房﹐極金碧之盛。﹝輟耕錄﹞累朝踐祚之始﹐必布告天下。惟詔西番者﹐以粉書詔文於靑繒﹐而繡以白絨﹐网以眞珠。至禦寶處﹐則用珊瑚。遣使賫至彼國。﹝又累朝皇帝先受戒九次﹐方正大寶。

紫駝黃鼠大廚房﹐鳳髓茶淸乳酒香。膳畢羣工齊入奏﹐印花小碗賜湯羊。

﹝薩天錫宮詞﹞紫駝銀甕賜諸王。﹝霏雪錄﹞北方黃鼠味極肥美﹐元朝恆爲玉食之獻﹐置官守其處。﹝灤京雜詠﹞南土至奇誇鳳髓﹐北陲異品是黃羊。﹝注﹞鳳髓﹐茶名。﹝又﹞皮囊乳酒鑼鍋肉。﹝又﹞注云﹕禦前廚常膳有曰﹕小廚房﹑大廚房。小廚房則內人八珍之奉是也﹐大廚房則宣徽所掌湯羊是也。由內及外﹐外膳旣畢﹐羣臣始入奏事。每湯羊一膳﹐具數十六﹐餐余必賜左右大臣﹐日以爲常。﹝格古要論﹞禦土窯者﹐體薄而潤﹐元朝燒小足印花者。內有樞府字者佳。

圓殿紛紛聚茜冠﹐君王親自拜僧官。佛門不用慈悲法﹐日索羊心供戒壇。

﹝解酲語﹞國初起圓殿於西宮中﹐以居西僧﹐僧官皆著茜帽。﹝輟耕錄﹞今上入戒壇﹐見佛前有羊心﹐曰「曾聞用人心肝者﹐有諸﹖」剌馬答曰「凡人萌歹心害人﹐事覺﹐則以其心肝作供耳。」上曰「此羊曾害人乎﹖」帝師無答。

弱腕纖腰曲弋工﹐蘭苕殿啟暮春中。碧鸞衫子秋云帕﹐萼席橫斜滚落紅。

﹝解酲語﹞成宗春暮命宮人埽落花﹐鋪蘭苕殿﹐施金帳。諸嬪衣碧鸞朱綃半袖衫﹐頭纏吉貝錦﹐臂系秋云紫條帕﹐成羣相逐﹐滚蕊翻花。帝曰「上燦黃金﹐下設萼席﹐使美人爲曲弋流蹌之戲。」

衰病侵尋損玉顏﹐天家內俸尙分頒。琵琶一曲曾邀寵﹐不似明妃出玉關。

﹝秋宜集﹞李宮人琵琶引序云﹕鄠縣亢主簿言﹐有李宮人者﹐善琵琶。至元十九年﹐以良家子入宮得幸﹐比之王昭君。至大中﹐入侍興聖宮。比以足疾﹐乃得賜歸侍母﹐給內俸如故。

滿苑梨花月一輪﹐紫斑石上見熊嬪。花亭且莫稱聯縞﹐翻恐名花遜美人。

﹝元氏掖庭記﹞熊嬪性耐寒﹐嘗月夜遊梨花亭﹐露袒坐紫斑石。元帝見其身與梨花一色﹐因名其亭曰﹕聯縞亭。

寶婺星明耀紫垣﹐六宮獻壽各邀恩。腕闌自是南朝物﹐猶帶臙脂井上痕。

﹝元氏掖庭記﹞元妃靜懿皇后誕日受賀﹐六宮嬪妃以次獻慶禮。時南朝宮人有選入後庭者﹐亦以所珍進獻。一人獻柳金簡翠腕闌﹐是景陽宮臙脂井物﹐疑爲張麗華所墜。

數百昭儀盡控鸞﹐巾袍輪日侍雕欄。花開禁苑頻催宴﹐才罷澆紅又潑寒。

﹝元氏掖庭記﹞后妃侍從各有定制﹐後二百八十人﹐冠步光泥金帽﹐衣翻鴻獸錦袍。妃二百人﹐冠懸梁七曜巾﹐衣云肩絳繒袍。嬪八十人﹐冠文縠巾﹐衣靑絲縷金袍。並謂之控鸞昭儀。﹝又﹞宮中飲宴不常﹐名色亦異。碧桃盛開﹐舉杯相賞﹐名曰愛嬌之宴。紅梅初發﹐攜尊對酌﹐名曰澆紅之宴。海棠謂之暖妝﹐瑞香謂之潑寒﹐牡丹謂之惜香。至於落花之飲﹐名爲戀春﹐催花之設﹐名爲奪秀。

竹風亭繞碧瑯玕﹐暖雨初晴細筍攢。換舌羹調新玉板﹐盛來還點杏花酸。

﹝元氏掖庭記﹞淸林閣四面植喬松﹑修竹﹐旁立二亭﹐東名松聲﹐西名竹風。﹝又﹞宮中以玉板筍及白兔胎作羹﹐極佳﹐名換舌羹。﹝又﹞醋有杏花酸﹑脆棗酸。

一曲新涼月上時﹐鶴團鳳隊兩軍嬉。夜深戰罷龍歸洞﹐誰道瑤池勝液池。

﹝元氏掖庭記﹞仲秋之夜﹐武宗與諸嬪妃泛舟於禁苑太液池。舟上各設女軍﹐左曰鳳隊﹐右曰鶴團。又彩帛結成采菱采蓮之舟﹐輕快便捷﹐往來如飛。當其月麗中天﹐彩雲四合﹐帝乃開宴張樂﹐令宮女披羅曳縠﹐前爲八展舞﹐歌賀新涼一曲。帝喜謂妃嬪曰「昔王母宴穆天子於瑤池﹐人以爲古今莫有此樂也。朕今與卿等際此月圓﹐共此佳會﹐液池之樂﹐不減瑤池也。惜無上元夫人在坐﹐不得聞步玄之聲耳。」由是下令兩軍水擊爲戲﹐風旋云轉﹐戟剌戈橫。戰旣畢﹐軍中樂作﹐唱龍歸洞之歌而還。

縈縷連鍼夜未休﹐星河瞻拜動離愁。明朝鬥巧齊開宴﹐九引臺前起彩樓。

﹝元氏掖庭記﹞九引臺﹐七夕乞巧之所。至夕﹐宮官登臺﹐以五彩絲穿九尾鍼﹐先完者爲得巧﹐遲完者謂之輸巧。各出資以贈得巧者焉。至大中﹐洪妃寵於後宮。七夕﹐諸嬪妃不得登臺﹐臺上結彩爲樓﹐妃獨與宮官數人升焉。翦彩散臺下﹐令宮嬪拾之﹐以色艷淡爲勝負。次日設宴大會﹐謂之鬥巧宴﹐負巧者罰一席。

侍臣齊罩疊金羅﹐玉醴晶鹽供奉多。賞到傳呼昔寶赤﹐今朝開宴是頭鵝。

﹝天祿識余﹞元仁宗宴長春殿﹐內臣進饌有咳病﹐帝惡其不潔﹐命爲疊金羅半面圍之﹐許露兩眼下垂至胸﹐後以爲例。﹝元氏掖庭記﹞酒有瓊華汁﹑玉團春﹐鹽有水晶鹽﹑五色鹽。﹝輟耕錄﹞昔寶赤﹐鷹房之執役者。每歲以所養海靑獲頭鵝者﹐賞黃金一錠。頭鵝﹐天鵝也。以首得之﹐且以進禦膳﹐故曰頭。

楊柳芙蓉簇禦舟﹐人來荷葉殿西頭。內家日午添妝罷﹐臙粉亭前更小畱。

﹝日下舊聞﹞張可久一半兒詞云﹕花邊嬌月靜妝樓﹐葉底滄波冷翠溝。池上好風閒﹐禦舟可憐秋。一半兒芙蓉﹐一半兒柳。﹝輟耕錄﹞圜亭又曰臙粉亭﹐在荷葉殿稍西﹐蓋后妃添妝之所也。

龍撥聲髙落棟塵﹐紫檀香暖醉生春。殿前一曲逢君怒﹐不道批鱗出弄臣。

﹝席帽山人梧溪集﹞史騾兒﹐燕人﹐善琵琶。至治間﹐蒙上愛幸。上使酒縱威福﹐無敢諫者。一日﹐禦紫檀殿飲﹐命騾弦而歌之。騾以殿前歡曲應制﹐有酒神仙之句﹐怒叱左右殺之。後問騾不在﹐悔曰「騾以酒諷我也。」前和州同知李澄言於逢﹐逢爲賦一辭云「虎帖耳﹐豹伏首﹐靑天白日雷電走﹐尙食黃羊光祿酒。史騾曲曲春風手﹐蕭王馬蹴滹沱冰。亞父玉碎鴻門斗﹐鳳皇鎩翮蚌珠剖。趙女捨瑟﹐秦娥罷缶﹐飲中八仙方下來﹐禦溝濺赤花飛柳。君不見﹐龍生逆鱗海嶽寒﹐嗚呼史騾乃敢幹。和州孤臣說舊語﹐梨園弟子更新譜。」﹝元氏掖庭記﹞紫檀殿以紫檀香木爲之。﹝玉笥集﹞白翎雀詩﹕■﹝契﹐石代大﹞然一聲震龍撥。

犀山春盡牡丹嬌﹐路入儀天隔水遙。報道鑾輿將北幸﹐移舟先斷往來橋。

﹝輟耕錄﹞儀天殿在池中圓坻上﹐西爲木弔橋﹐長四百七十尺。中闕之﹐立柱架梁於二舟﹐以當其空。至車駕行幸上都﹐畱守官則移舟斷橋﹐以禁往來。犀山臺在儀天殿前水中﹐上植木芍藥。

東風暖入萬年枝﹐棕殿深沈日影遲。宮女傳杯喧細樂﹐延香亭下暮春時。

﹝故宮遺錄﹞延春堂丹墀皆植春松﹐卽萬年枝也。﹝元氏掖庭記﹞延香亭﹐春時宮人各折花傳杯於此。﹝元史。泰定帝紀﹞泰定元年十二月﹐新作棕殿成。二年閏月﹐作棕毛殿。﹝蒲庵集燕京雜詠﹞阿剌聲髙檀板急﹐棕毛別殿宴春回。﹝周定王元宮詞﹞椶殿巍巍西內中﹐禦筵簫鼓奏燻風。﹝又﹞內園張蓋三宮宴﹐細樂喧闐賞牡丹。

鴛鴦翡翠戲蘭苕﹐小景林塘筆細描。禦服盤龍翻舊樣﹐彩絲繡出滿池嬌。

﹝丹丘生藳宮詞注﹞天歷間﹐禦衣多爲池塘小景﹐名曰﹕滿池嬌。﹝又﹞禦服多以大珠盤龍形﹐嵌以奇珍﹐曰﹕鴉忽﹐曰﹕喇者﹐出自西域﹐有直數十萬定者。

門前插艾酒斟蒲﹐重午三宮拜寵殊。絲扇絨﹖猶末品﹐禦詩獨制賜皇姑。

﹝丹丘生藳宮詞﹞玉椀調冰湧雪花﹐金絲纏扇繡紅紗。彩箋禦制題端午﹐敕送皇姑公主家。﹝注﹞皇姑者﹐魯國大長公主﹐皇后之母也。天歷二年端午﹐上賜甚厚﹐並禦詩送之。﹝灤京雜詠﹞酬節涼糕猶末品﹐內家先散小絨絳。﹝注﹞重午節也。

瑤宮春暖碧雲遮﹐球閣花亭蹕路賒。一顆珠光秋月滿﹐夜遊同望五云車。

﹝元氏掖庭記﹞宮中制五云車﹐車有五箱。以火樹爲檻式﹐烏稜爲輪轅﹐頂懸明珠。中箱爲帝座﹐外四箱爲嬪妃座。每晦夜遊幸苑中﹐禦此以行﹐不用燈燭。陳剛中云車夜遊詩云「金根云蓋輅移玉﹐露花不墜瑤艸綠。明珠照乘秋月懸﹐天風吹下簫韶曲。萬年枝上淸光滿﹐八鸞導引雙龍管。夜深如晝翠華來﹐三十六宮碧雲暖。」﹝故宮遺錄﹞苑西有翠殿﹐花亭﹐球閣。

瓊島花深隱繡局﹐采芳館內玉爲欞。暑天博得斑虯殼﹐睡起﹖生六角屏。

﹝元掖庭氏記﹞順帝爲英英起采芳館於瓊華島內﹐設唐人滿花之席﹐重樓金綫之衾﹐浮香細鱗之帳﹐六角雕羽之屏。﹝又﹞尾灑夷得一物如龍皮﹐鱗鱗攢簇﹐玉色可愛。暑月對之﹐涼气自生。遣人進貢﹐時無識者。胡僧曰「此斑花玉虯殼也。」

﹖寵曾教犯火星﹐閒翻彤史問儀型。花箋細擘春膏滑﹐不寫禪經寫孝經。

﹝庚申外史﹞太師女伯牙吾氏爲後﹐見帝寵祁氏﹐心不平之﹐日夜捶楚。一夕﹐又跪祁氏於前﹐加烙其體。翼日﹐司天奏﹕昨夕火星犯后妃。帝𨿽不言﹐心甚責之。﹝按﹞祁氏卽奇氏。﹝元史﹞順帝後奇氏﹐髙麗人﹐主供茗飲。及後遇害﹐立爲第二後﹐居興聖宮。後故能矯飾﹐每暇則取女孝經﹑史書﹐訪問歷代皇后之賢行者爲法。﹝輟耕錄﹞皇太子在端本堂﹐忽一日﹐帝師來啟母后曰「向者太子學佛法﹐頓覺開悟。今乃使習孔子之教﹐恐壞太子眞性。」後曰「我𨿽居深宮﹐不明道徳﹐嘗聞自古及今﹐治天下者須用孔子之道﹐捨此他求﹐卽爲異端。佛法𨿽好﹐乃餘事耳﹐不可以治天下﹐安可使太子不讀書。」帝師赧然而退。﹝潛確類書﹞元有春膏﹑冰玉二箋﹐多寫大藏經傳於世。

富貴浮雲過眼忙﹐百年歌舞樂偏長。煙霞自掌瓊花洞﹐七貴聯翩共遣光。

﹝元氏掖庭記﹞順帝自稱玉宸館佩瓊花第一洞煙霞小仙﹐於萬歲山築垣號紫霓城﹐建玉宸館﹐疊石爲瓊花洞居焉。﹝又﹞與諸嬪嬉遊後宮﹐常曰「百歲光陰等於馳電﹐日夜爲樂猶不滿十萬﹐況其間疾病相侵﹐年壽難必﹐如白雲有期﹐富貴皆非我有矣。何爲自苦﹐以虛度一生乎﹗」由是長歌大舞﹐自暮達旦﹐號曰遣光。﹝又﹞宮嬪進禦無紀﹐佩夫人印者不下百數﹐淑妃則龍瑞嬌﹑程一寧﹑戈小娥﹐麗嬪則張阿元﹑支祁氏﹐才人則英英﹑凝香兒尢其寵愛﹐宮中稱爲七貴云。

宮袍大小品階分﹐鍼綫親操課績勤。手內共擎三套纈﹐肩頭先比四垂云。

﹝輟耕錄﹞鍼綫殿在寢殿後﹐周廡一百七十二間。侍女直廬五所﹐在鍼綫殿後。又有侍女室七十二間﹐在直廬後。﹝丹鉛總錄﹞元時染工有夾纈之名﹐別有檀纈﹑蜀纈﹑漿水纈﹑三套纈﹑綠絲班纈諸名。﹝元史。順帝本紀﹞有云肩﹑合袖天衣。又﹝輿服志﹞云﹕云肩﹐制如四垂云﹐靑緣﹐黃羅五色﹐嵌金爲之。

日上龍墀樂隊開﹐彩幢寶蓋擁樓臺。千官鵠立天顏霽﹐殿下徐牽舞象來。

﹝元氏掖庭記﹞九龍墀﹐龍形九曲﹐金髯玉鱗。﹝續文獻通考﹞元樂舞用樂音王隊。男子三人﹐戴靑面具舞蹈。次爲飛天夜叉隊﹐舞蹈而進。又以婦女二十人﹐執牡丹花舞唱。又以婦女搖日月金腔稍子鼓﹐舞唱相和。次男子五人﹐作五方菩薩相﹐一人作樂音王相歌舞。其壽星隊﹐用男子執金字牌﹐或執梅竹松椿石﹐或作飛鴉之象﹐俱各歌舞而進。又有執寶蓋﹑日月棕毛扇﹐或魚鼓簡子﹑龍竹藜杖﹐齊唱舞而前。禮樂隊用童子五人﹐執香花婦女二十人﹐分爲四行﹐鞠躬拜興舞蹈﹐或執孔雀幢舞唱。男子八人﹐披金甲﹐執金戟﹐一人冠平天冠執圭﹐齊唱舞而前。﹝閒中今古錄﹞元順帝時有一象﹐宴朝臣時拜舞爲儀。

鳳麟寶錦出龍梭﹐左掖門前萬段羅。繡市人來爭認帖﹐誰家麗色得春多。

﹝元氏掖庭記﹞淑妃龍瑞嬌﹐貪而且妬﹐帝賞賜金帛比他妃有加﹐麒麟﹑鸞鳳﹑白兔﹑靈芝﹑雙角五爪龍﹑萬壽福壽字赭黃等段﹐以巨萬數。嬌乃開市於左掖門內﹐發賣諸色錦段﹐如有買者﹐仍給一帖﹐令不相禁。宦官牛大輔掌之。時呼爲繡市﹐又號麗色多春之市。

縹緲輕袍翠欲流﹐昆侖巾上蝶蜂稠。月宮仙子饒天巧﹐進禦親裁絞布裘。

﹝元氏掖庭記﹞麗嬪張阿元性號機敏﹐私制一昆侖巾﹐上起三層﹐中有樞轉﹐又制蜂蝶雜處其中﹐作攢蕊之狀。又置飛瓊流翠之袍﹐趨步之際﹐飄緲若月宮仙子。又爲帝制繡絲絞布之裘﹐雪疊三山之履﹐以進禦。帝服其裘﹐穿其履﹐冠春陽一綫巾。巾乃方士所進﹐云是東海長生公所服。

水上迎祥動樂歌﹐九龍華蓋映澄波。爽心宴裏﹖爭寵﹐﹖殺夭桃戈小娥。

﹝元氏掖庭記﹞每遇上巳日﹐令諸嬪妃祓於內園迎祥亭﹐漾碧池上置紫雲九龍華蓋﹐四面施幃﹐幃皆蜀錦爲之。跨池三橋﹐橋上結錦爲亭﹐中匾集鸞﹐左匾凝霞﹐右匾承霄。三亭鴈行相望。又設一橫橋﹐接三亭之上﹐以通往來。祓畢﹐宴飲於中﹐謂之爽心宴。池旁有潭﹐曰﹕香泉池﹐中置溫玉狻猊﹑白晶鹿﹑紅石馬等物。嬪妃澡浴之餘﹐則騎以爲戲﹐或執蘭蕙﹐或擊球築﹐謂之水上迎祥之樂。惟淑妃戈小娥體白而紅﹐著水如桃花含露﹐帝曰「此夭桃女也。」因呼爲賽桃夫人﹐寵愛有加焉。

龍炬輝煌簇鳳樓﹐柏香堂裏爲勾畱。天廚已設開顏宴﹐玉笛還封圓聚侯。

﹝元氏掖庭記﹞程一寧未得幸時﹐嘗於春夜登翠鸞樓﹐倚闌弄玉龍之笛﹐吹一詞云「蘭徑香銷玉輦蹤﹐梨花不忍負春風。綠窗深鎖無人見﹐自碾朱砂養守宮。」帝忽於月下聞之﹐問宮人曰「此何人吹也﹖」有知者對曰「程才人所吹。」帝𨿽知之﹐未召也。及後夜﹐帝復遊此﹐又聞歌一詞云云。帝遂乘金根車至其所﹐寧見龍炬簇擁﹐遂趨出﹐叩頭俯伏。帝親以手扶之﹐曰「卿非玉笛中自道其意﹐朕安得至此。」攜手至柏香堂﹐命寶光天祿廚設開顏宴﹐笑謂寧曰「今夕之夕﹐情圓意聚。然玉笛卿之三靑也﹐可封爲圓聚侯。」自是寵愛日隆﹐攺樓爲奉禦樓﹐堂爲天怡堂。

蕩漿西湖月色澄﹐玉泉深處冷於冰。翻冠飛履香兒舞﹐一派歌聲唱采菱。

﹝元氏掖庭記﹞凝香兒本部下官妓也﹐以才藝選入宮﹐遂充才人。善鼓瑟﹐曉音律﹐能爲翻冠飛履之舞。京城北有玉泉山﹐帝於夏月嘗避暑於北山之下曰西湖者﹐其中多荷蒲菱芡。帝作采菱小船﹐命宮娥乘之﹐以采菱爲水戲。時香兒亦在焉﹐帝命制采菱曲﹐使篙人歌之。

十六天魔舞袖垂﹐穆淸閣裏﹖腰肢。夜深祕密傳心法﹐共學西僧演渫兒。

﹝元史﹞順帝荒於遊宴﹐以宮女三聖奴﹑妙樂奴﹑文殊奴等一十六人按舞﹐名十六天魔舞。首垂發數瓣﹐戴象牙佛冠。身披纓絡﹑大紅銷金長短裙﹑金雜襖﹑云肩﹑合袖天衣。﹝又﹞重建穆淸閣﹐帝行西僧祕密運气術﹐號演渫兒法。又以宮女十六人作天魔舞﹐遇宮中贊佛﹐則按舞奏樂﹐宮中非受祕密戒者不得與。

魯般天子擅奇才﹐宵旰親操斧削來。屋樣描成頒匠氏﹐九重尺木起樓臺。

﹝庚申外史﹞帝嘗爲近侍建宅﹐自畫屋樣﹐又自制木構宮﹐髙尺餘﹐棟梁楹榱﹐宛轉皆具。付匠者﹐按此式爲之。京師遂稱魯般天子。

東國名姬貌似花﹐中宮分賞大臣家。衣衫盡仿髙麗樣﹐方領過腰半臂斜。

﹝庚申外史﹞祁後宮多蓄髙麗美人﹐大臣有權者輒以此女送之。自至正以來﹐宮中給事使令﹐大半爲髙麗女﹐以故四方衣服靴帽器物﹐皆依髙麗樣子。﹝元張昱宮中詞﹞宮衣新尙髙麗樣﹐方領過腰半臂裁。連夜內家爭借看﹐爲曾著過禦前來。

玉女金神報漏遲﹐百花宮裏晝長時。宰臣莫守移宮例﹐地道巡遊未許知。

﹝元氏掖庭記﹞順帝自制宮漏﹐設玉女捧時刻籌﹐時至輒浮水而上。左右立二金甲神人﹐一懸鐘﹐一懸鉦﹐夜則神人自能按更而擊。﹝庚申外史﹞建淸寧殿﹐外爲百花宮﹐環繞殿側。帝以舊例五日一移宮﹐不厭其所欲﹐又酷嗜天魔舞女﹐恐宰相以舊例爲言﹐乃掘地道﹐盛飾其中。從地道數往就天魔舞女﹐以晝作夜﹐外人初不知也。

僞周附張士誠﹐泰州白駒場人。至正十三年﹐陷泰州﹐據髙郵﹐僭王號﹐稱周。十六年﹐元兵急圍之﹐潰圍走﹐輕兵襲破平江﹐據之。分陷浙東西諸州。後降元﹐拜太尉。二十六年﹐自稱吳王。二十七年﹐徐達討平之。執送金陵﹐自縊死。攺元一。【天佑。】

白墡階墀似雪明﹐玉鱗攢簇浪花生。觀風樓上開燈宴﹐自定新詩望太平。

﹝壠起雜事﹞四飛山產白墡﹐膩滑精細﹐士誠取之作階面之飾﹐有水雲白﹑雪浪花﹑玉鱗墀等名。﹝又﹞元夕張燈﹐士誠登觀風樓﹐開賞燈宴﹐令從者賦詩﹐號望太平。

香桐芳蕙綺羅叢﹐春錦園中望幸同。一曲采芳齊鼓枻﹐歌聲飛入錦帆風。

﹝壠起雜事﹞丞相士信守湖州﹐﹖二美姬以進。士誠起香桐﹑芳蕙二館居之。又選三﹖良家女八十餘人﹐充內使。時宮闕未備﹐就於府後起重樓邃閣數十間﹐以爲閨闈之所﹐總名之春錦園。﹝又﹞城內淤川﹐士誠嘗以彩漆金花舟施錦帆載美人泛此﹐列妓女於上﹐使唱尋香采芳之曲。

筵篿心重女靈氛﹐手折桃花插鬢云。無那三蛆繇未協﹐虛教譔冊命參軍。

﹝金姬傳﹞姬名金兒﹐章邱人李素女也。父精於醫﹑卜﹐悉以其術授之﹐遂自極元妙﹐言人禍福皆響應。父死﹐從母爲金姓。張士誠陷泗州﹐李生一家悉被遊兵所掠﹐金兒時年尙未及笄﹐分配僞太妃曹氏帳中﹐爲侍兒。帳中以金兒言驗﹐稱爲姑姑。﹝又﹞士誠追憶金兒占驗之語﹐使人召之。初士誠見金兒於狼山﹐屬軍旅匆遽﹐危疑未安﹐又爲金兒危言所恐﹐心竊敬畏﹐未敢他有所論。及金兒入舟﹐發容明麗﹐進止端莊﹐幃幄侍禦﹐人人自失。不覺心動﹐紿之曰「我已默有所禱﹐汝試卜之。」意欲金兒自爲卜吉﹐卦成﹐得大畜之觀。進曰「卜辭不協﹐不敢以告。」士誠曰「試舉其詞。」乃以繇進曰「三蛆逐蠅﹐陷墜釜中。灌沸渰殪﹐與母長訣。」士誠曰「吾聞神龜知吉凶而骨植空枯﹐卜可盡信哉﹗」自起取桃花﹐簪其鬢﹐笑曰「以此爲聘。」金兒曰「吾卜處吉凶﹐別然否﹐多中於人。昔獻公貪驪姬之色﹐卜而兆有口象﹐其禍竟流五世。主公方將受命而王﹐豈忍以妾爲驪姬乎﹗」士誠不聽﹐盡出所得曹氏珠翠錦繡賜之﹐立命參軍王敬夫譔冊金姬詞﹐且曰「俟他日加妃號﹐位次劉氏。」金兒苦辭不可﹐忽輕翠已羅體矣。知不能免﹐乃悉召其父母所親﹐各敍訖﹐忽就舟中啟其故篋﹐出香焚之﹐向天列拜﹐長跪私祝。須臾﹐閉目奄然無語﹐父母驚赴﹐抱起呼之﹐已絕息矣。

僞宋附韓林兒﹐欒城人。父山童﹐世以白蓮會惑眾﹐將起兵﹐被執。至正十五年﹐其黨劉福通迎林兒爲帝﹐據亳州﹐僭號稱宋。旣而爲元兵所敗﹐走安丰。十八年﹐福通陷汴梁﹐據其城﹐自安丰迎林兒﹐都之。十九年﹐元兵拔汴梁﹐福通復以林兒走安丰。二十三年﹐福通爲張士誠將呂珍所殺﹐林兒南走。二十六年﹐死於建康。攺元一。【龍鳳。】

龍鳳書年據汴梁﹐滿宮爭拜小明王。可憐花柳無情思﹐嬌倚東風媚少娘。

﹝明史。韓林兒傳﹞劉福通物色林兒﹐得諸碭山夾河﹐迎至亳州。立爲皇帝﹐又以爲小明王。﹝壠起雜事﹞林兒母楊氏﹐𨿽老而善自﹖飾﹐見人則匿其年﹐自稱少娘。司徒杜遵道通焉﹐目之曰﹕少郎。時有好事者榜其門曰「斜倚水開花有思﹐緩隨風轉柳如癡。」花諭楊﹐柳諭杜。

斫鮮髙會倒金甌﹐土市街西樂未休。綺瑟紅裙燈火夜﹐主人沈醉下樊樓。

﹝壠起雜事﹞林兒在汴﹐每事皆決於左右。惟於福源地捕魚以爲樂﹐得魚則鱠之﹐與﹖小沈醉﹐自謂斫鮮之會。又起樊樓於土市街西﹐飾紅裙綺瑟於上﹐將帥出師﹐飲餞於此。林兒自稱樊樓主人﹐或暮夜燈火遊翫。

僞漢附陳友諒﹐沔陽漁家子。初爲徐壽輝將。至正二十年﹐陷太平﹐弒其主壽輝於舟中。僭號稱漢﹐徙居武昌。二十三年﹐兵敗於鄱陽﹐中流矢死。子理奔武昌﹐仍僭立。二十四年﹐明太祖討降之﹐封歸徳侯。後徙髙麗。友諒攺元一。【大義。】

紅粉從軍思不禁﹐苕華妝駕受恩深。無情最是猴溪水﹐嗚咽猶如奏月琴。

﹝雲蕉館紀談﹞友諒愛姬苕華夫人﹐善月琴。友諒出師必以隨﹐呼爲妝駕。未幾物故﹐葬於石耳﹖猴溪橋側﹐樹石月琴以表之﹐至今人名月琴冢。

鹿囿臨江錦繡明﹐金鞍粉綴瑟珠纓。宮人花下肩輿出﹐翦彩春風散滿城。

﹝雲蕉館紀談﹞友諒畜鹿數百於南昌城章江門外﹐謂之鹿囿。嘗自跨一角蒼鹿﹐綴瑟珠爲纓絡﹐縷金爲花鞍﹐羣鹿皆飾以錦繡﹐遨遊江上。﹝又﹞友諒在江州時﹐嘗以春暮結彩爲花樹﹐自府第夾道﹐植至匡山。又翦繡於道上﹐與宮人乘肩輿而行。黃信詩云「錦繡鋪張春色滿﹐小車花下麗人行。」是也。

珍館宏開貴客迎﹐鏤牀寶帳紫霞明。宮袍新賜金絲紐﹐禦膳頻調玉葉羹。

﹝雲蕉館紀談﹞友諒開寶市於僞都﹐招致海商大賈﹐造尊珍館以待。有寶者﹐設賓客卿使之名。得其絕色以進﹐則封爲奇貨上賓。得珠玉以進﹐則封爲珍精貴客。又有華卿麗使﹐亞於賓客也。﹝又﹞有桑妃者﹐陳所至愛。海賈所進金絲紐花襖﹑紫霞帳﹑水晶樓鳳箱﹐皆以賜之。﹝又﹞陳氏喜食玉葉羹﹐以西山羅漢菜﹑曲江金花魚爲之。﹝明史﹞陳友諒造鏤金牀甚工。

僞夏附明玉珍﹐隨州玉沙村人。初爲徐壽輝將。至正二十三年﹐據成都﹐僭號稱夏。後徙重慶。二十六年死。子升嗣。洪武四年﹐廖永忠討降之﹐封歸義侯。後徙髙麗。玉珍攺元一。【大統。】升攺元一。【開熙。】

搗錦亭邊制錦箋﹐銀輝館側貢華鉛。滿宮﹖束饒花粉﹐禦史香分井底泉。

﹝雲蕉館紀談﹞浣花溪﹐自唐薛濤後﹐能以溪水造箋者絕少。珍守蜀時﹐有郡人陸子良能之。珍於溪上建搗錦亭﹐置箋戶十餘家。箋有桃花﹑鳳彩﹑云樣﹑錦幅等名。﹝又﹞城西淸水穴亦名粉水井﹐巴人以爲粉﹐則膏膩鮮明。升建銀輝館於側﹐署官掌之﹐以供公用﹐號爲花粉禦史。

蘇燻錦褥艷宮﹖﹐四面風輪竹簟涼。碾出新茶淸似雪﹐一杯花泛海棠香。

﹝雲蕉館紀談﹞升畏暑﹐作露帳﹐四面駕風輪﹐以花竹簟臥其中。宮庭侈甚﹐席地以蘇燻薦鋪錦褥於上﹐宮人不用凳兀﹐以此爲坐。﹝又﹞升在重慶﹐取涪江靑石爲茶磨﹐令宮人以武隆雪錦茶碾之﹐焙以大足縣香霏亭海棠花﹐味倍於常。海棠無香﹐獨此地有香﹐焙茶尢妙。

甕中琥珀吸香醪﹐荔劈新紅助飲豪。宴罷酒酣思卻醉﹐金罌盛進紫梨糕。

﹝雲蕉館紀談﹞升能飲﹐宴會不用杯盞﹐以大甕盛酒﹐用忠州引藤﹐一吸半甕。﹝又﹞升於荔枝熟時﹐設荔枝宴。有詩云﹕香浮琥珀禦﹖酒﹐色重雞冠新荔紅。﹝又﹞廣安出紫梨﹐升取其汁和紫藤粉爲糕﹐名雲液紫霜﹐食之能卻醉。

●補遺

遼補遺

金補遺

僞楚補遺

元補遺

○遼補遺

王族稱呼世裏標﹐尊居橫帳壓羣僚。漢臣最數酇侯貴﹐恩賜椒房盡姓蕭。

﹝契丹國志﹞契丹部族本無姓氏﹐惟各以所居地名呼之。至阿保機變家爲國﹐始以王族號爲橫帳﹐仍以所居之地名曰世裏著姓。世裏者﹐上京東二百里地名也。今有世裏沒裏﹐以漢語譯之謂之耶律氏﹐復賜後族姓蕭氏。﹝遼史。后妃傳序﹞太祖慕漢髙皇帝﹐故耶律儼稱劉氏。以伊蘇巴哩比蕭相國﹐遂爲蕭氏。

中原艸穀半雕殘﹐車駕南徵冒暑還。帝已成﹖魂尙健﹐射狐先到上京山。

﹝契丹國志。太宗紀﹞會同十一年﹐趙延壽請給上國兵食。帝曰「吾國無此法。」乃縱遼騎四出剽掠﹐謂之打艸穀。﹝又﹞帝謂晉百官曰「天時向暑﹐吾難久畱。」自大梁北歸﹐行至欒城﹐得疾﹐崩於殺狐林。國人剖其腹﹐實以鹽數斗﹐載之北去﹐晉人謂之帝羓。紀異錄曰﹕遼帝太宗在欒城病時﹐上京西十八里山有獵人﹐見太宗容貌如故﹐乘白馬﹐追奔一白狐﹐因射殺之。獵人驚國主南徵未回﹐何忽至此。因獲其死狐並箭﹐失國主所在。不浹旬﹐而凶問至。驗其日﹐乃得疾之日﹔驗其箭﹐則國主南徵所帶之箭﹐失其一矣。國人於其地置堂﹐塑白狐形﹐並箭在焉。名曰﹕白狐堂。

羽獵雲中駕未旋﹐守臣進寶薦名賢。四人兩口先通夢﹐髣髴殷宗得說年。

﹝遼史﹞張儉性端愨﹐舉統和中進士第一。聖宗獵雲中。故事﹐行在所至﹐長吏當有所獻﹐雲中守臣進曰「聖駕辱臨﹐愧臣境無他產。幕僚張儉﹐眞一代之寶﹐願以爲獻。」先是上夢四人侍側﹐賜之食﹐人二口。及是睹儉名﹐悟而異之。卽召見﹐詢時務三十條﹐自此顧遇特異。

兩國休兵慶樂胥﹐往來星使歲無虛。丹靑一卷圖鵝鴈﹐換取南朝飛白書。

﹝契丹國志。興宗紀﹞帝工書﹐善丹靑。嘗以所畫鵝鴈送諸宋朝﹐點綴精妙﹐宛乎逼眞。仁宗作飛白書以答之。是時南北無事﹐歲受南宋饋遺。

祖州方敕起園陵﹐白馬山前艸尙靑。誰勸君王迎母后﹐諫書不及報恩經。

﹝契丹國志。興宗紀﹞帝因獵過祖州白馬山﹐見齊天太后墳冢荒穢﹐又無影堂及灑掃人﹐只空山一孤冢﹐惻然而泣。因詔上京﹐於祖州園陵內選吉地攺葬。先是帝於重熙二年幽母法天太后於慶州﹐旣攺葬齊天后﹐羣僚勸帝復迎之﹐不從。因命僧建佛事﹐聽講報恩經﹐感悟﹐卽遣使迎法天太后﹐館置中京門外。筮日以見﹐母子如初。﹝案﹞法天﹐帝生母。齊天﹐帝嫡母﹐齊天爲法天所害﹐以庶人禮葬白馬山。

僧道紛紛盡拜官﹐中宮易服亦黃冠。至尊笑入伶人隊﹐共作當場傀儡看。

﹝契丹國志。興宗紀﹞法天專制不滿四年﹐帝幽而廢之。旣親政後﹐始自恣﹐尢重浮屠法﹐僧有正拜三公﹑三師兼政事令者﹐凡二十人。貴戚望族化之﹐多捨男女爲僧尼。﹝又﹞嘗夜宴﹐與劉四端兄弟﹑王綱入伶人樂隊﹐命后妃易衣爲女道士。後父蕭磨只曰「番漢百官皆在﹐后妃入戲﹐恐非所宜。」帝擊磨只敗面曰「我尙爲之﹐若女何人耶﹗」

慶州崇奉畫圖張﹐南北交歡誓不忘。燒飯禮同天祖重﹐塗金親寫禦容傍。

﹝契丹國志。道宗紀﹞淸寧十年﹐帝遣使詣宋﹐求眞宗﹑仁宗禦容﹐於慶州崇奉。每夕宮人理衣衾﹐朔日﹑月半上食﹐食气盡登臺燎之﹐曰﹕燒飯。惟祀天與祖宗則然。﹝三朝北盟會編﹞眞宗﹑仁宗禦容﹐所有帝銜﹐求得中國謚號﹐遂塗金字書於象﹖。

詔下親徵括禁軍﹐翁翁那解戢彊鄰。封藩枉鑄東懷印﹐釁起當年打女眞。

﹝契丹國志。天祚紀﹞自天祚親徵敗績﹐中外歸罪蕭奉先﹐於是謫奉先西南面招討﹐擢用耶律大悲奴﹑蕭查敕﹐與吳庸﹑馬人望﹑柴誼等參議。數人皆昏謬﹐不能裁決。當時國人諺曰「五个翁翁四百歲﹐南面北面頓瞌睡。自己精神管不得﹐有甚心情殺女眞。」遠近傳爲笑端。﹝又﹞天慶四年﹐金兵攻破寧江州。先是州有榷場﹐女眞以北珠﹑人參﹑生金之類爲市﹐州人低其直且拘辱之﹐謂之打女眞。州旣陷﹐殺人無遺類。﹝三朝北盟會編﹞阿骨打遣人大遼以求封冊﹐其事有十。天祚付南北面大臣會議﹐蕭奉先等悉從所請﹐策爲東懷國至聖至明皇帝﹐刻東懷印到其國。楊朴以策文非是﹐阿骨打大怒﹐鞭其使卻回之。

○金補遺

百僚名位應星辰﹐諳版官尊率屬分。三十姓推宗室貴﹐馬前爭拜小郎君。

﹝三朝北盟會編﹞女眞官名以九曜二十八宿爲號。曰諳版孛極烈﹐大官人﹔孛極烈﹐官人。其職曰忒母萬戶﹑萌眼千戶﹑毛毛可百人長﹑蒲裏偃牌子頭。孛極烈者﹐糾官也﹐猶中國言總管云。其宗室皆謂之郎君﹐無大小必以郎君總之﹐𨿽卿相盡拜於馬前﹐郎君不爲禮。唐時初稱姓拏﹐至唐末部落繁盛﹐共有三十首領﹐每首領有一姓﹐通有三十姓。

鑌鐵成金國勢堅﹐珊蠻艸創共艱難。燕京已見歸新主﹐騎馬隨軍上五鑾。

﹝三朝北盟會編﹞會太祖以遼天慶五年建國﹐曰「遼以鑌鐵爲國號﹐鑌鐵𨿽堅﹐終有銷壞。惟金赤色﹐最爲奇寶﹐自今本國可號大金。」﹝又﹞兀室姦猾而有才﹐自制女眞法律文字﹐成其一國。國人號爲珊蠻。珊蠻者﹐女眞語巫嫗也。以其通變若神﹐粘罕以下皆莫之能及。﹝又﹞宣和二年﹐詔遣趙良嗣由登州泛海使女眞﹐議約夾攻契丹﹐取燕﹑薊﹑云﹑朔等舊漢州復歸於朝廷。上京城破﹐遂與阿骨打入上京﹐看契丹大內居室﹐相與上馬並轡﹐由西偏門入﹐並馬乘之﹐過五鑾﹑宣政等殿。遂置酒於延和樓。良嗣有云「建國舊碑胡日暗﹐興王故地野風漧。回頭笑謂王公子﹐騎馬隨軍上五鑾。」

遼國王妃舊屬﹖﹐尊前侑酒淚模糊。紅顏馬上頻回首﹐畫出琵琶出塞圖。

﹝大金國誌。太祖紀﹞天輔三年春正月﹐趙良嗣來使﹐國主令從軍。七月回至女眞所居﹐畱飲數日﹐令契丹吳王妃歌舞飲燕。妃配吳王﹐天祚私納之﹐復以他過囚於上京。女眞破上京得之﹐謂良嗣曰「此契丹兒婦﹐令作奴婢﹐遂使人歡。」﹝又﹞平遼所得中原士女﹐艷裝麗色﹐盡掠而北。

樓臺城郭變華風﹐玉﹖犀盤出汴宮。酒匠南來皆尙醞﹐珍珠首薦小槽紅。

﹝大金國誌。太宗紀﹞其國初無城郭﹐四顧茫然﹐皆艸舍以居。至是方營大屋數千間﹐日役萬人﹐規模亦宏侈矣。﹝三朝北盟會編﹞朝廷遣使致問於金人軍前﹐賜花犀酒盤十隻﹐眞玉酒杯十隻。﹝又﹞尙醞絕品曰小槽眞珠紅。﹝又﹞金前軍索酒匠五十人﹑酒三千壺﹐悉與之。

尋幢角抵彩山前﹐眾樂初終頓攺觀。兩鏡髙低隨舞袖﹐錯疑電母下云端。

﹝大金國誌﹞天會二年五月﹐國使往宋﹐告嗣位。宋以著作郎許亢宗爲賀登位使﹐就以所居館燕﹐悉用契丹舊禮﹐如結彩山﹐作倡樂﹐尋幢角抵之伎﹐鬭雞擊鞠之戲﹐與中國同。但於眾樂後﹐飾舞女數人﹐兩手持鏡上下﹐類神祠中電母所爲者﹐莫知其說。

馳逐圍場日未曛﹐追風爭羨小將軍。靑宮年少誇英武﹐敕撰黃￡告廟文。

﹝大金國誌﹞海陵以其子光瑛年十二獲獐﹐取而告太廟。世宗立尢甚﹐有三事令臣下不諫﹐曰﹕作樂﹐曰﹕飯僧﹐曰﹕圍場﹐其重田獵如此。﹝三朝北盟會編﹞小將軍者﹐金主亮所乘小烏騅馬也。

橘枳原難易地生﹐江南文物最關情。廷臣屢奉修宮詔﹐才了燕京又汴京。

橘枳﹐注見前瑤池蓬島首下。﹝大金國誌﹞亮見江南衣冠文物而慕之。﹝又﹞天徳二年﹐亮欲遷都燕。兵部侍郎何卜年曰「燕京地廣土堅﹐人物蕃息﹐乃禮義之所。上都黃沙之地﹐非帝居也。」梁漢臣曰「且未可遽﹐待臣爲郡主起諸州江役﹐修整內苑﹐然後遷都。」主從其言。﹝又﹞正隆三年﹐主坐正隆殿﹐召吏部李通﹑宣徽使敬嗣徽等四人﹐謀欲遷都汴京﹐爲南侵之地。通﹑嗣徽皆言此正合天時。﹝範成大攬轡錄﹞煬主亮始營燕都﹐規模多出於孔彥舟﹐役民夫八十萬﹑兵夫四十萬﹐作治數年﹐死者不可勝計。﹝三朝北盟會編﹞亮欲修汴京大內﹐時復巡幸﹐以梁漢充修汴京大內正使﹐孔彥舟爲副。

一路軍容望欲迷﹐五千精甲紫茸齊。夢中方受天宮策﹐何物多言宋小妻。

﹝大金國誌﹞正隆三年五月﹐上坐燻風殿﹐命吏部尙書李通﹑翰林直學士蕭廉召對﹐因言「朕夜夢至上帝所﹐殿中人語如嬰兒。少頃有靑衣持宣授天策上將﹐令徵宋國。朕受命出﹐上馬﹐見鬼兵無數。朕發一矢射之﹐眾皆喏而應。旣覺﹐聲猶在耳。卽遣人至廐中﹐視其乘馬﹐其汗如水。取箭數之﹐亦亡其一。此異夢也﹐豈非天假手於朕﹐令取江南乎﹖」通等皆賀。﹝又﹞六年﹐令諸處統軍擇其精於射者﹐得五千人﹐皆用茸絲聯甲。紫茸爲上﹐黃茸﹑靑茸次之﹐號硬軍﹐亦曰細軍。時母后方病﹐問曰「聞今廣築汴京﹐簽民造船﹐聚糗糧﹐制軍器﹐有之乎﹖」主曰「有之。」母曰「吾無他病﹐以皇帝用兵不止﹐遠徵江南﹐是吾病也。若行此事﹐民心必離﹐亂之端也。其能免乎﹗」主大怒曰「非朕母﹐乃梁宋國王之小妻也。」遂使護軍將軍赤盞彥忠卽宮中弒之。

○僞楚補遺

南燻門外兩宮辭﹐延福迎居備母儀。故事欲循周太后﹐瑤華宮裏有仙師。

﹝三朝北盟會編﹞靖康二年三月二十八日戊午﹐邦昌詣南燻門﹐遙辭二帝。﹝又﹞四月五日甲子﹐張邦昌迎奉元佑皇后﹐自私第入居延福宮。別錄云﹕太后先居瑤華宮﹐號華陽教主﹑玉淸靜妙仙師。﹝又﹞吳興沈良靖康遺錄云﹕邦昌僭僞位﹐卽遣人迎孟氏入宮。其策云「尙念宋氏之初﹐首崇西宮之禮。」蓋用太祖卽位迎周太后入西宮故事。

○元補遺

殿前隊仗引旍旄﹐夾陛花明五色袍。禦座紅塵飛不到﹐幨幨黃幔護牀髙。

﹝元史。輿服志﹞殿下旗仗分左右以列﹐左前列建天下太平旗﹐右前列建皇帝萬歲旗。每旗執者一人﹐護者四人﹐皆五色絁生色寶相花袍。﹝乃賢宮詞﹞云﹕禦牀不許紅塵到﹐黃幔長教窣地垂。

宮門曉啟腰輿出﹐日照云屏七寶光。導至堊塗齊倒捲﹐紫衣小隊夾成行。

﹝元史。輿服志﹞腰輿制以香木﹐後背作山字牙﹐嵌七寶妝雲龍屏風。又﹝禮樂志﹞元正受朝儀﹕引進使同內侍官﹐引宮人擎執導從﹐入至皇后宮庭。皇后出合升輦﹐導至殿東門外﹐引進使分退押直至堊塗之次﹐引導從倒捲出。又﹝輿服志﹞中宮導從宮人凡二十二人﹐各分左右行﹐冠鳳翅縷金帽﹐銷金絣羅襖﹐紫羅衫。﹝山居新話﹞薩都刺宮詞﹕「深夜宮車出建章﹐紫衣小隊兩三行。」擎執宮人紫衣﹐大朝賀則於侍儀司法物庫關用﹐平日則無有也。

內廷視艸拜恩新﹐翰院班中寄掃鄰。八府員皆稱宰相﹐從知勛貴異羣臣。

﹝元史。百官志﹞內八府宰相﹐掌諸王朝覲儐介之事。遇有詔令﹐則與蒙古翰林院官同譯寫而潤色之。謂之宰相云者﹐其貴似侍中﹐其近似門下﹐故特寵之﹐以是名。﹝山居新話﹞皇朝設內八府宰相八員﹐悉以勛貴子弟爲之。祿秩﹑章服﹐並同二品。寄位於翰林院官掃鄰﹐所職視艸制詞。如詔赦之文﹐又非所掌。﹝輟耕錄﹞星拱門南有禦膳亭﹐亭東有拱宸堂﹐蓋百官會集之所﹐曰﹕掃鄰。

大成雅樂律初融﹐暖入長春柳色同。太上來歆應降福﹐箾韶新奏玉華宮。

﹝元史。禮樂志﹞中統五年﹐以新制雅樂定名曰﹕大成。﹝又﹞樂隊皆奏長春柳之曲。﹝又﹞皇慶二年秋九月﹐用登歌樂祀太上皇睿宗於眞定玉華宮﹐自是歲用之。

有誰說法落天花﹐新入燕姬鬢似鴉。名注樂音王隊後﹐纖腰穩稱錦袈裟。

﹝元史。禮樂志﹞說法隊﹐引隊禮官樂工大樂冠服﹐並同樂音王隊。次二隊﹐婦女十人﹐冠僧伽帽﹐服紫禪衣﹐皁絳﹔次婦女一人﹐服錦袈裟。

繡帽宮人口詔傳﹐聽差常過禦樓邊。象牙牌子腰間掛﹐那許金吾禁不前。

﹝貢師泰灤陽納缽卽事詩﹞云﹕繡帽宮人傳旨出。﹝張翥口號﹞云﹕教坊日日聽差回。﹝楊允孚灤京雜詠﹞云﹕湯羊內膳日差排﹐紅帖呼名到玉階。底事金吾呵不住﹐腰間懸得象牙牌。

教坊有旨趣興和﹐鳳管鸞笙宛轉歌。一曲涼州翻舊譜﹐海東靑下攫天鵝。

﹝元史。百官志﹞教坊司﹐秩從五品﹐掌承應樂人及管領興和等署。﹝灤京雜詠﹞云﹕爲愛琵琶調有情﹐月髙不放酒杯停。新腔翻得涼州曲﹐彈出天鵝避海靑。注﹕海靑拏天鵝﹐新聲也。

聖駕春搜出近郊﹐采旗隊擁柘黃袍。外人指道中書令﹐龍種由來勝鳳毛。

﹝元史。兵志﹞冬春之交﹐天子或親幸近郊﹐縱鷹隼搏擊﹐以爲遊豫之度。前鋒樹皁纛﹐或施采旗。又﹝百官志﹞中書令一員﹐銀印﹐太宗以相臣爲之﹐世祖以皇太子兼之。至元十年立皇太子﹐行中書省令。大徳十一年﹐以皇太子領中書令。延佑三年﹐復以皇太子行中書令﹐置屬監印二員。﹝薩天錫觀駕春搜詩﹞云﹕日奏雲間紫鳳簫﹐春隨天上柘黃袍。又云﹕侍遊亦有中書令﹐七寶雕籠看綠毛。又﹝宮詞﹞云﹕宮娥不識中書令﹐笑問誰家美少年。

一年納寶幾營盤﹐龍虎臺前暑欲殘。駕到黑圍天步轉﹐飛龍原避上槍竿。

﹝灤京雜詠注﹞龍虎臺﹐納寶地也。凡車駕行幸宿頓之所﹐謂之納寶﹐又名納缽。﹝又﹞黑圍﹐地名。大駕經由之所。俗雲龍上槍竿﹐是以禦駕不由此處。

火失氈房絡繹開﹐車如流水滚香埃。行人競避南坡路﹐馳鼓聲聲夾蹕來。

﹝灤京雜詠注﹞火失氈房乃累朝后妃之宮車也。﹝又﹞南坡乃納寶地也﹐故遊人罕至焉。﹝又﹞文宗曾開宴於南坡。﹝又云﹞禦道聲聲駞鼓來。﹝注﹞謂駱駝鼓也。﹝元史。兵志﹞凡行幸先鳴鼓於駝﹐以威振遠邇。

羽獵歸來獻白狼﹐金釵開宴綺羅香。貢余分得皆珍味﹐不數山陰橘綠羊。

﹝灤京雜詠﹞云﹕羽獵山陰射白狼﹐太平天子狩封疆。﹝又﹞淋漓未了金釵宴﹐中使傳宣禦酒來。﹝又﹞注云﹕凡禦膳及民間者﹐謂之貢余。又﹝雜詠﹞云﹕皮囊乳酒鑼鍋肉﹐奴視山陰對角羊。注﹕橘綠羊或四角六角者﹐謂之疊角羊。疊義未詳﹐以其角之相對﹐故曰對角。毛角𨿽奇﹐香味稍別﹐故不升之鼎俎﹐於以見天朝之玉食有等差也。

芍藥生苗入饌初﹐東風吹暖徧穹廬。內園花發紅如斗﹐共道揚州遜不如。

﹝灤京雜詠注﹞艸地芍藥初生軟美﹐居人多采食之。﹝又﹞內園芍藥迷望亭﹐亭直上數尺許﹐花大如斗。揚州芍藥稱第一﹐終不及上京也。

望陵馬酒灑遙山﹐連日西風促駕還。助祭人來同縞素﹐駿奔原是世臣班。

﹝周伯琦立秋日書事詩注﹞云﹕國朝歲以七月七日﹐或九日﹐天子與後素服望祭北方陵園﹐奠馬酒﹐執事者皆世臣子弟。是日擇日南行。

七寶浮圖曜日晶﹐重樓復道接蓬瀛。大安閣是熙春閣﹐誰向灤京憶汴京。

﹝周伯琦扈從上京學宮紀事詩﹞云﹕曾甍復閣接靑冥﹐金色浮圖七寶楹。當日熙春今避暑﹐灤河不比漢昆明。﹝注﹞﹕右詠大安閣﹐故宋汴熙春閣也﹐遷建上京。

恩頒衣幣下丹墀﹐試院開筵賞有差。得士慶逢麟鳳牓﹐天顏喜動唱名時。

﹝周伯琦紀事詩注﹞云﹕至正十一年﹐歲辛卯﹐二月十二日﹐禮闈揭牓﹐傳宣開宴﹐各賜衣幣。牓魁曰李國鳳﹑趙麟﹐號鳳麟牓。又有三家兄弟聯中﹐號棣萼牓﹐皆前所未有也。

碧眼黃須拜玉除﹐拂郎款塞貢龍駒。丹靑奏入慈仁殿﹐奴視曹生九馬圖。

﹝周伯琦天馬行應制序﹞云﹕至正二年﹐西域拂郎國遣使獻馬一匹﹐髙八尺三寸﹐修如其數而加半。色漆黑。後二蹄白。曲項昂首﹐神駿超逸﹐視他西域馬可稱者﹐皆在髃下。馭者其國人﹐黃須碧眼﹐服二色窄衣﹐凡七度海洋﹐始達中國。相臣奏進﹐上禦慈仁殿﹐臨觀稱嘆﹐遂命育於天閒。命工畫者圖之﹐而直學士臣揭徯斯贊之。蓋自有國以來﹐未嘗見也﹐殆古所謂天馬者耶﹗

法書名畫各紛羅﹐妙選奎章俊彥多。羣玉府中方儤直﹐牙牌已報未時過。

﹝元史。謝端傳﹞文宗建奎章閣﹐搜羅中外才俊置其中。﹝日下舊聞考﹞仙居柯九思﹐遇文宗於潛邸。及卽位﹐置奎章閣﹐特授學士院鑑書博士﹐凡內府所藏法書﹑名畫﹑金石鼎彜之器﹐咸命鑑定﹐賜牙章﹐得通禁署。﹝柯九思宮詞注﹞凡禦覽法書﹑名畫﹐羣玉內史掌之。又﹝宮詞﹞云﹕儒臣春直奎章閣﹐玉陛牙牌報未時。注﹕上日禦奎章﹐報未時則還內殿矣。

文石屏風錦作圍﹐淋漓禦筆壁生輝。承平曲宴畱圖本﹐漫把天章比宋徽。

﹝道園學古錄﹞天子在奎章閣﹐有獻文石者﹐平直如砥﹐厚不及寸﹐丹碧光彩﹐有雲气人物山川屋邑之形。勑命攻材制匡廓植以爲屏焉。﹝書史會要﹞文宗開奎章閣﹐自寫閣記﹐甚有晉人法度。云漢昭回﹐非臣庶所能及也。﹝研北雜誌﹞奎章閣壁有宋徽宗畫承平殿曲宴圖﹐並書自制曲宴記。

玄武池前地百弓﹐春風滿苑麥芃芃。聖心最重三推典﹐觀畫時來鹿殿中。

﹝日下舊聞考﹞析津志﹕厚載門乃禁中之苑囿也﹐內有水碾﹐引水自玄武池﹐灌漑種花木﹐自有熟地八頃。內有小殿五所﹐上曾執耒耜以耕﹐擬於耤田也。﹝元史。英宗紀﹞至治二年八月﹐詔畫蠶麥圖於鹿頂殿壁﹐以時觀之。

萬石巑岏一水環﹐樓臺掩映翠微間。金源遺迹供宸賞﹐望气移來絕塞山。

﹝山居新話﹞內苑萬歲山太液池﹐非我朝刱建﹐乃亡金之沼囿也。初聖朝起朔庭﹐絕塞有一山﹐形勢雄壯﹐峯巒秀異。金人望气者言﹐此山有王气﹐當出異人﹐非金之利。因托以入貢爲辭﹐願求此山之土爲報。眾皆鄙笑而許之。金人遂掘其山﹐挽運至幽州城北﹐積累成山﹐開挑海子﹐栽植花木﹐營構臺殿﹐以爲遊幸之所。未幾金亡﹐世祖皇帝登大寶﹐攺築京城﹐山適在禁苑之中。興衰之兆﹐天已默定﹐豈人力所能爲耶﹗

貝闕珠宮鏡面鋪﹐三千歌棹駐蓬壺。玉娥笑道山如畫﹐可及金陵粉本無。

﹝日下舊聞考﹞元陳孚太液池詩﹕一鏡拭開秋萬頃﹐碧天倒浸琉璃影。寒飆夜捲雪波去﹐貝闕珠宮黛光冷。三千歌棹搖綠煙﹐濕鬟吹壓黃金蟬。琪樹颼颼紅鯉躍﹐衮龍正宴瑤池仙。﹝又﹞香殿在石假山上。案﹕石假山﹐明韓雍賜遊西苑記稱賽蓬萊。﹝輟耕錄﹞文帝居金陵潛邸時﹐命臣房大年畫京都萬歲山。大年辭以未嘗至其地﹐上索紙爲運筆布畫位置﹐令按稿圖上。大年得稿敬藏之﹐意匠經營﹐格法通整﹐𨿽積學專工所莫能及。

欲從弓匠問良弓﹐國匠誰能翊九重。捧到金槽休勸酒﹐至尊方戒進三鍾。

﹝輟耕錄﹞中書令耶律文正王楚材﹐金亡歸於我朝﹐從太祖徵伐諸國。夏人常八斤者以治弓見知於上﹐詫王曰「本朝尙武﹐而明公欲以文進﹐不已左乎﹖」王曰「治弓尙須弓匠﹐豈治天下不用治天下匠耶﹗」上聞之喜﹐自是用王益密。﹝又﹞太宗素嗜酒﹐晚年尢甚﹐日與大臣酣飲。耶律文正數言之﹐不聽。一日﹐持酒槽之金口以進﹐曰「此乃鐵耳﹐爲酒所蝕﹐尙致如此。況人之五臟﹐有不損耶﹗」上說﹐賜以金帛﹐乃勑左右﹐日惟進酒三鍾而止。

一段千金付所司﹐紫絨翠羽﹖新奇。琵琶更有西京物﹐同畀黃門送太師。

﹝山居新話﹞至元四年﹐天歷太后命將作院官以紫絨﹑金綫﹑翠毛﹑孔雀翎織一衣段﹐賜伯顏太師。其直計一千三百定。﹝又﹞官庫有昭君琵琶﹐天歷太后以賜伯顏太師妻。

句麗世子沐恩波﹐異卵驚看鳥是駝。香殿詩成同賜酒﹐春風醺及海東多。

﹝日下舊聞考﹞髙麗史列傳﹕帝召見世子於紫檀殿﹐鄭可臣從。帝使之坐﹐仍命脫笠﹐曰「秀才不須編髮﹐宜著巾。」禦案前有物﹐大圓小銳﹐色潔而貞﹐髙尺有五寸﹐內可受酒數斗﹐云摩訶缽國所獻﹐駱駝鳥卵也。帝命世子觀之﹐仍賜世子及從臣酒﹐命可臣賦詩。可臣獻詩云「有卵大如甕﹐中藏不老春。願將千萬壽﹐醺及海東人。」帝嘉之﹐輟賜禦羹。

相臣鴛會樂無央﹐締結宗枝聚眾芳。興聖宮西巫峽夢﹐錯疑賜第是昭陽。

﹝元史。燕帖木兒傳﹞至順二年﹐爲建第於興聖宮之西南﹐賜鷹坊百人。先是自秉權以來﹐肆意無忌﹐取泰定後爲夫人﹐前後尙宗室女四十人﹐或有交禮三日遽遣歸者。一日﹐宴趙世延家﹐男女雜坐﹐名鴛鴦會。至是荒淫日甚。案﹝元史表﹞泰定後尙有亦憐眞八剌皇后﹑忽剌皇后﹑也速皇后﹑卜顏怯裏迷失皇后﹑失烈帖木兒皇后﹑鐵你皇后﹐俱無傳﹐未能定其所取爲何后。

宣文閣下圖書靜﹐端本堂前艸木榮。好獵縱饒鷹背犬﹐喧呼休混讀書聲。

﹝輟耕錄﹞皇太子方在端本堂讀書﹐近侍之嘗以飛放從者輒臂鷹至廊廡間﹐喧呼馳逐﹐以惑亂之﹐將勾引出遊爲樂。太子受業畢﹐徐令左右戒之曰「此讀書之所﹐先生長者在前﹐汝輩安敢狎褻如此。急引去﹐勿召責也。」眾皆驚懼而退。右乃貢尙書師泰授經宣文閣下日﹐所目見者。﹝又﹞北方凡卑鵰作巢所在﹐官司必令人窮巢探卵﹐較其多寡﹐如一巢而三卵者﹐置卒守護﹐日覘視之。及其成鷇﹐一乃狗耳﹐取以飼養﹐進之於朝。其狀與狗無異﹐但耳尾上多毛羽數根而已。田獵之際﹐鵰則戾天﹐狗則走陸﹐所逐同至﹐名曰鷹背狗。

分羹嘗徧禦廚珍﹐東壁西園拱帝宸。一月儒臣三進講﹐液池常得賜遊頻。

﹝陳旅安雅堂集﹞皇帝禦極之初﹐卽命兩丞相與儒臣一月三進講﹐於是益優禮講官﹐旣賜酒饌﹐又以髙年疲於步趨﹐命皆得乘舟太液池﹐經西苑以歸。﹝明周王元宮詞﹞云﹕奎章閣下文詞盛﹐太液池邊遊幸多。﹝薩天錫興聖宮卽事詩﹞云﹕禦廚香動晚分羹﹐七寶琉璃柈柈承。白面內官呼小字﹐隔簾傳旨賜中丞。

西宮巍煥﹖東宮﹐上苑鶯聲睍睆同。白髮詞臣無賦賣﹐誰將冷暖問春風。

﹝元史。后妃傳﹞伯顏忽都皇后﹐宏吉刺氏。性節儉﹐不妬忌﹐動以禮法自持。第二皇后奇氏素有寵﹐居興聖西宮﹐帝希幸東內﹐後無幾微怨望意。﹝薩天錫西宮春日詩﹞云﹕九重春色金銀闕﹐冠帶將軍盡羽林。上苑春鶯隨柳轉﹐西宮午漏隔花深。天開閶闔收金鎖﹐簾捲奎章聽玉音。白髮儒臣賣詞賦﹐長門應費萬黃金。

﹝以上全史宮詞卷十八﹑十九﹞

