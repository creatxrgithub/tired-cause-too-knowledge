

史夢蘭

﹝淸﹞﹝公元一八一三年至一八九八年﹞字香崖﹐直隸樂亭人。生於淸仁宗嘉慶十八年﹐卒於徳宗光緒二十四年﹐年八十六歲。少孤力學﹐於書無所不窺﹐尢長於史。每縱談天下事﹐了如指掌。道光二十年﹝公元184o年﹞舉人。選山東朝城知縣﹐以母老不赴。築別業於碣石山﹐名曰止園﹐奉母其中﹐藏書數萬卷﹐日以經史自娛。曾國藩總督直隸﹐手書招致﹐深器之。幕中方宗誠﹑吳汝綸﹑遊智開皆折節與交。國藩畱主蓮池書院﹐辭歸。總督李鴻章延修《畿輔通誌》﹐又與王灝參纂《畿輔藝文考》。性和易樂善﹐尢喜獎掖後進。學政周徳潤以學行薦﹐旨加四品卿銜。夢蘭所爲詩文﹐以抒寫性靈爲主﹐不拘格調。著述甚富﹐有《爾爾書屋詩艸》八卷﹐《文鈔》二卷﹐《疊雅》十三卷﹐《異號類編》二十卷﹐《古今謠諺補注》二卷﹐《古今風謠拾遺》四卷﹐《古今諺拾遺》六卷﹐《燕說》四卷﹐《雙名錄》一卷﹐《筆談》八卷﹐《全史宮韻》二十卷﹐及《輿地韻編》二百卷﹐均《淸史列傳》並行於世。

全史宮詞

﹝淸﹞史夢蘭著

●目錄

卷一

黃帝

卷二

五帝

少昊金天氏

顓頊髙陽氏

帝嚳髙辛氏

帝堯陶唐氏

帝舜有虞氏

卷三

三代

夏

附﹕有窮后羿

商

周

卷四

東周列國

卷五

秦

卷六

漢

附﹕劉元

附﹕劉盆子

附﹕諸王﹝1。梁孝王﹑劉武﹑文帝子﹔2。河間獻王﹔3。江都易王﹔4。廣川王﹞

附﹕新莽

卷七

後漢

卷八

三國

蜀

魏

附﹕諸王

吳

卷九

晉

卷十

十六國

前趙

後趙

前燕

前秦

後燕

後秦

南燕

夏

前涼

蜀

後涼

西秦

南涼

西涼

北涼

北燕

卷十一

南朝

宋

附﹕諸王

齊

附﹕諸王

梁

附﹕後梁

附﹕諸王

附﹕僞漢

陳

附﹕諸王

卷十二

北朝

魏

附﹕諸王

齊

附﹕諸王

周

附﹕諸王

隋

附﹕諸王

附﹕僞梁

附﹕僞魏

附﹕僞許

附﹕僞夏

附﹕僞定楊

附﹕僞涼

附﹕僞燕

附﹕僞鄭

卷十三

唐

附﹕諸王

附﹕僞燕

附﹕僞漢

附﹕僞楚

附﹕僞齊

附﹕僞越

卷十四

五代

梁

唐

晉

漢

周

卷十五

十國

吳

南唐

前蜀

後蜀

南漢

楚

吳越

閩

荊南

北漢

卷十六

宋

卷十七

南宋

卷十八

遼

金

附﹕僞楚

附﹕僞齊

卷十九

元

附﹕僞周

附﹕僞漢

附﹕僞夏

卷二十

明

附﹕福王

附﹕唐王

附﹕永明王

附﹕魯王

附﹕諸王

●全史宮詞卷一黃帝

黃帝﹐有熊氏﹐姓公孫﹐名軒轅﹐有熊國君﹐少典之子也。國於有熊﹐故號有熊氏。長於姬水﹐故又以姬爲姓。神農氏衰﹐諸侯尊爲天子。因有土徳之瑞﹐故號曰黃帝。都涿鹿﹐在位百年。

【宮詞】涿鹿師旋息戰氛﹐衣裳垂法煥人文。庭前坐受羣臣賀﹐華蓋童童五色云。

【簡釋】《史記﹟五帝本紀》載﹐蚩尢作亂﹐不用帝命﹐於是黃帝乃徵師諸侯﹐與蚩尢戰於涿鹿之野﹐遂擒殺蚩尢﹐而諸侯咸尊軒轅爲天子。

《路史﹟黃帝紀》載﹐黃帝法乾坤以正衣裳﹐纊贅旒以規視聽之逸。

《古今注》載﹐涿鹿之戰﹐常有五色祥雲止於帝上﹐有花葩之象﹐故作華蓋。

【宮詞】水滴金壺漏箭催﹐云官花底散朝回。賢人早感旁求意﹐執弩驅羊入夢來。

【簡釋】《路史﹟黃帝紀》載﹐浮箭爲泉孔﹐壺爲漏。

《史記注》載﹐應劭曰﹐黃帝受命有云瑞﹐故以云紀事也。春官爲靑雲﹐夏官爲縉雲﹐秋官爲白雲﹐冬官爲黑雲﹐中官爲黃雲。

《帝王世紀》載﹐黃帝閒居﹐夢大風吹去天下塵垢﹐又執千鈞之弩﹐驅羊萬羣﹐悟風爲姓﹐垢去土爲後。千鈞異力驅羊﹐牧人也。其有姓風名后﹐姓力爲牧者﹐於是得風後於海隅﹐得力牧於大澤。

【宮詞】黼黻文章五色濃﹐褘衣褕展繡重重。新絲半出西陵手﹐先爲君王制衮龍。

【簡釋】《路史﹟黃帝紀》載﹐房觀翚翟艸木之花﹐染爲文章﹐以明上下之衰。褘衣褕展﹐以爲內服﹐故於是有衮龍之頌。《路史﹟黃帝紀》載﹐命西陵氏勸蠶稼﹐月大火而浴種﹐夫人副褘而弓桑﹐乃獻蠶絲。

【宮詞】郊壇牲玉別蒼黃﹐致饗神示禮數詳。祀罷沈楡香未散﹐淸煙濃繞七登牀。

【簡釋】《路史﹟黃帝紀》載﹐祀天圓邱﹐牲玉取蒼﹔祀地方澤﹐牲玉取黃。築壇除墠設醪醴﹐制蘭蒲﹐列圭玉而薦之七登之牀﹐十絕之帳﹐奏函夾之宮以致之﹐而彷徨於壽宮。

《拾遺記》載﹐軒皇使百辟羣臣受教者﹐先列圭玉於蘭蒲席上﹐燃沈楡之香。

【宮詞】新除彤史掌坤儀﹐女節肜魚窈窕姿。治內咸遵嫫母教﹐挽成特髻入宮時。

【簡釋】《路史﹟黃帝紀》載﹐立後三妃以存靈憲﹐彤史小臣以備內宦﹐以教天下之內治。肜魚﹑女節皆黃帝妃名。

《軒轅本紀》載﹐黃帝使嫫母訓宮人而有淑徳﹐奏上徳之頌。

《列女傳》載﹐嫫母於四妃之班居下﹐甚醜而最賢。

《物原》載﹐嫫母作特髻。

【宮詞】書劍巡遊徧六虛﹐昆臺悔過乍還輿。史臣新進盤盂戒﹐靑纂班班注起居。

【簡釋】《路史﹟黃帝紀》載﹐十有五年﹐帝喜天下之戴已﹐於是放萬幾捨宮﹐寐而肆志於昆臺。方明執輿﹐昌寓參乘﹐張若謵朋。前馬昆閽滑稽﹐後車風後柏常從﹐負書劍發軔紫宮之中﹐涉洹沙而屈陰浦。陡王屋而受丹經﹐登空桐而向廣成﹐封東山而奉中華﹐君策大面而禮寧生。入金穀而咨涓子心﹐訪大恢於具茨﹐卽神牧於相成。自是愛民而不戰﹐四帝共起而謀之﹐邊城日驚﹐介冑不釋﹐帝乃焦然嘆曰﹐朕之過淫矣。﹝又﹞載﹐命沮誦作云書﹐孔甲爲史﹐執靑纂記言動爲實。﹝又﹞載﹐命史甲作戒﹐磐盂邊豆﹐奩鏡劍履﹐輿席巾杖﹐戶窗弓矛﹐銘詩以彌縫其闕。

【宮詞】靑鳥白澤記紛紜﹐玉版書成脈候分。鑾殿春深仙谷茁﹐一本靈藥問柏君。

【簡釋】《路史﹟黃帝紀》載﹐創裏倀﹐設郁律﹐說靑鳥﹐記白澤﹐以除民害﹐而民宜之。

《抱朴子》載﹐精推步則訪稽牧﹐講占候則詢風後﹐窮神姦則記白澤﹐相地理而說靑鳥。

《路史﹟黃帝紀》載﹐察五气﹐立五運﹐洞生命﹐紀陰陽﹐極咨於歧雷﹐而內經作。謹候其時﹐著之玉版﹐以藏靈蘭之室。演倉谷﹐推賊曹﹐命兪跗岐伯雷公察明堂﹐究息脈﹐謹候其時﹐則可萬全。命巫彭桐君﹐處方弔餌﹐湔浣刺治﹐而人得以盡年。﹝又﹞載﹐作合宮﹐建鑾殿以祀上帝。見岐伯於鑾殿。後來漢朝王莽當朝時﹐種五梁禾於宮殿中﹐按各色分向八方﹐以表黃帝谷仙之術。

【宮詞】九州席上判華戎﹐萬國明常拜舞同。復釜山前符盡合﹐荊陽鼎鑄首山銅。

【簡釋】《香案牘》載﹐軒轅帝列圭玉於蘭蒲﹐席上舂雜寶爲屑﹐以沈楡之膠和之爲泥﹐劃野分州﹐別尊卑華戎之異。濟南人獻「明堂圖」﹐復道上有樓﹐從西南入此樓之始。

《路史﹟黃帝紀》載﹐合符於釜山﹐以觀其會。采首山之銅﹐鑄三鼎於荊山之陽﹐以象太乙。釜山亦叫復釜山。

【宮詞】鳳鳴阿閣辧雌雄﹐嶰谷篁裁十二桶。萬古伶倫開樂始﹐黃鐘律本重淸宮。

【簡釋】《路史﹟黃帝紀》載﹐伶倫造律﹐采嶰溪之篁﹐斷篁間三寸九分﹐爲黃鐘之宮。日含少制十有二桶。

《漢志》載﹐帝使伶倫取竹嶰谷﹐以爲黃鐘之宮﹐制十二桶﹐寫鳳之鳴。雄鳴六﹐雌亦六﹐此淸宮也。後隋朝人毛爽說﹐黃帝聽鳳鳴於阿閣之下﹐始造十二律。

【宮詞】元衣赤舄坐垂裳﹐羽搊交旂屋駕黃。四面臣工同夾蹕﹐屬車塵擁馬師皇。

【簡釋】《路史﹟黃帝紀》載﹐扉履赤舄元衣燻裳。﹝又﹞載﹐命邑夷法斗之周﹐旋魁方標直﹐以攜龍角﹐爲帝車大輅﹐故曲其紹大帝之衛﹐於是崇牙交旂﹐羽搊■﹝扌暴﹞矟﹐櫑劍華蓋﹐屬車副乘﹐記裏司馬以備道哄﹐命馬師皇爲牧﹐正臣胲服牛始駕﹐而僕蹕之禦全矣。

《尸子》載﹐子貢問於孔子曰「古時黃帝四面信乎﹖孔子曰「黃帝取合己者四人﹐使治四方﹐不謀而親﹐不約而成﹐大有成功﹐此謂之四面也。」

《路史》載﹐黃帝土行色尙黃。

【宮詞】五旗八陣各成圖﹐戰法天教啟祕樞。盛水壇前新受命﹐詔宣四史錄龜符。

【簡釋】《路史﹟黃帝紀》載﹐臨盛水﹐錄龜符﹐衍握奇以爲式。故五旗五麾六毒而制其陣。帝徵蚩尢七十一戰不克﹐晝夢金人引領長頭元狐之裘云「天帝使授符﹐得兵符﹐戰必克矣。」乃於盛水之陽築壇﹐祭太牢。有元龜含符致壇﹐似皮非皮﹐似綈非綈﹐廣三袤一尺﹐文曰「天一在前﹐太乙在後。」帝再拜受﹐於是設九宮﹐制八門﹐布三奇六儀﹐制陰陽二道﹐凡千八百局﹐名曰「天一遁甲式」。三門發五將﹐具徵蚩尢而斬之。黃帝八陣法﹐車箱銅當金也﹐車工中黃土也﹐烏雲鳥翔火也﹐折衝木也﹐龍騰啣月水也﹐雁行鵝濯天也﹐車輪地也﹐飛翼浮蛆巽也。

《拾遺記》載﹐黃帝置四史﹐以主圖籍。

【宮詞】華胥世界慶時和﹐聲色還嚴六禁科。屈軼生庭將孰指。聖明豈患佞人多。

【簡釋】《列子》載﹐黃帝夢遊華胥之國﹐其國無師長﹐其民無嗜欲﹐自然而已悟﹐怡然自得。召天老力牧太山稽告之曰「朕夢若此﹐今知至道不可以情求﹐朕得之矣。」﹝又﹞載﹐二十有八年﹐天下大治﹐幾若華胥氏之國。

《帝王世紀》載﹐聲禁重聲﹐衣禁重衣﹐食禁重食﹐居禁重室。三墳所謂有雄垂六禁之科也。﹝又﹞載﹐黃帝時﹐有艸生於庭﹐佞人入則指之名曰「屈軼」。

●全史宮詞卷二五帝

○少昊金天氏

少昊金天氏﹐姓紀名縶。黃帝子靑陽之裔也。初降居江水﹐邑於窮桑﹐故號窮桑氏。國於靑陽﹐因號靑陽氏。以金徳王天下﹐遂號金天氏。能修太昊之法﹐故曰少昊。都曲阜﹐在位八十四年。

【宮詞】夜靜璇宮罷織時﹐星流華渚夢回遲。盤靈井上簫聲合﹐倚琴初成倡和詩。

【簡釋】《拾遺記》載﹐少昊母曰「皇娥」﹐處璇宮而夜織﹐乘桴木而晝遊﹐經歷窮桑滄茫之浦時﹐有神童容貌絕俗﹐稱爲白帝子降乎水際﹐與皇娥宴戲﹐奏便娟之樂﹐遊漾忘返。娥倚琴歌云云﹐白帝子答歌云云﹐俗謂遊樂之處爲「桑中」。

《路史﹟小昊紀》載﹐元爲紀姓配於類氏曰「娥」﹐居河之微﹐逆星流槎奏便娟之樂﹐樂而忘歸﹐震而生質﹐白帝子也。旣生其渚爲陵。引休子云﹐少昊生於稚華之野﹐其渚一旦爲陵也。

《溪囊橘柚》載﹐少昊母皇娥﹐璇宮之側有井﹐曰「盤靈」。白帝之子與皇娥宴於宮﹐帝子命江妃歌衝景旋歸之曲﹐盤靈之神吹簫以和之﹐故至今稱井神爲「吹簫女子。」

【宮詞】鳳水龍山仰帝庥﹐九淵仙樂沸層樓。鳥師拜舞天顏喜﹐身著旄人翠羽裘。

【簡釋】《路史﹟小昊紀》載﹐作十淵之樂﹐以諧人神﹐和上下。是日九淵龍山鳳水日﹐五色雲從龍之章也。少昊以鳥紀官。﹝又﹞載﹐鞬鞮旄人獻其羽裘。

【宮詞】卜築甘泉肇帝都﹐陽曦五色照丹除。禦書飛舞成鸞鳳﹐戶外招來赤燕書。

【簡釋】《路史﹟小昊紀》載﹐旣處甘泉甘泉﹐古之云陽﹐爲少昊之都。﹝又﹞載﹐少昊邑於窮桑日﹐五色互炤窮桑。﹝又﹞載﹐爰書鸞鳳。﹝又﹞載﹐五鳳適至﹐而乙遺書。引田俅子云「少昊時﹐赤燕集戶﹐遺其丹書。」

【宮詞】靑陽五气應桑丘﹐銀湧金鳴百祿遒。少昊政原遵太昊﹐制成布貨作泉流。

【簡釋】《尙史﹟少昊紀》載﹐少昊名摯﹐黃帝子靑陽氏之裔也。古史考證﹐宗師太昊之道﹐故曰「少昊」。

《拾遺記》載﹐時有五鳳隨方色集於庭﹐因曰「鳳鳥氏」﹐亦曰「桑丘氏」。金鳴於山﹐銀湧於地。

《路史﹟小昊紀》載﹐作布貨以制國用。

《文獻通考》載﹐自太昊以來﹐則有錢矣。太昊氏髙陽氏謂之「金」﹐有熊氏髙辛氏謂之「貨」﹐陶唐氏謂之「泉」﹐商周謂之「布」﹐齊莒謂之「刀」。

○顓頊髙陽氏

顓頊髙陽氏﹐姓姬﹐昌意之孫﹐黃帝曾孫也。年十歲佐少昊﹐年二十卽帝位﹐以水徳紹﹐金天氏政初﹐國髙陽﹐故號髙陽氏。都帝邱﹐在位七十八年。

【宮詞】降居若水事云何﹐聖嗣初生首戴戈。大矩大圜法天地﹐飛龍樂作八風歌。

【簡釋】《帝王世紀》載﹐金天氏之末﹐女樞生顓頊於若水﹐昌意𨿽黃帝之裔﹐以徳劣降居若水﹐世爲諸侯。﹝又﹞載﹐顓頊生﹐首戴干戈﹐有徳文。

《呂氏春秋》載﹐黃帝誨顓頊曰「爰有大圜在上﹐大矩在下﹐汝能法之爲民父母。」﹝又﹞載﹐帝令飛龍作效八風之音﹐命之曰「承云」。

【宮詞】恭己元宮蒞九重﹐廷前卿寺拜新封。至尊造得渾儀法﹐萬國春元奉歷宗。

【簡釋】《路史﹟髙陽紀》載﹐處乎元宮﹐摶心揖志﹐不貪廣遠。﹝又﹞載﹐立九寺九卿。﹝又﹞載﹐乃注新曆﹐十三月以爲元﹐是爲歷宗。﹝又﹞載﹐顓帝造渾儀﹐黃帝爲蓋天。

【宮詞】孤棘城邊都色靑﹐五官分職共揚庭。負圖親見文龍至﹐蝌蚪書成復禮銘。

【簡釋】《路史﹟髙陽紀》載﹐都始孤棘孤棘﹐在今營州柳城東南一百七十里﹐稱「棘城」。﹝又﹞載﹐重該修熙﹐少昊氏之四叔也。實能金木與水﹐乃俾重爲句芒﹐該爲蓐收﹐修與熙爲元﹐冥孫犁顯曜乃命祝融﹐而炎帝時有子「句龍」﹐俾爲后土是謂「五官」﹐恪共厥業﹐遂濟窮桑。﹝又﹞載﹐文龍負圖於是書蝌蚪﹐百辟作戒盈之器室﹐而著復禮之銘。

【宮詞】圭水歌殘鐘磬涼﹐商丘帝業溯幽房。鮒魚山下靈蛇守﹐引領西風漢水長。

【簡釋】《路史﹟髙陽紀》載﹐會八風之音﹐以爲圭水之曲。

《拾遺記》載﹐顓頊有浮金之鐘﹐沈明之磬。

《路史﹟髙陽紀》載﹐年二十爰立﹐乃徙商丘。

《竹書紀年集證》載﹐母曰「女樞」﹐見瑤光之星貫月如虹﹐感已於幽房之宮﹐生顓頊於曲水。

《山海經》載﹐漢水出鮒魚之山﹐顓頊葬於陽﹐九嬪葬於陰﹐四蛇衛之。

○帝嚳髙辛氏

帝姓姬名夋﹐元囂之孫﹐蟜極之子也。年十五佐顓帝﹐受封於辛﹐年三十以木徳代髙陽氏爲天子。以其肇基於辛﹐故號髙辛氏。都於亳﹐在位七十年。

【宮詞】九招仙樂引鸞雛﹐仳齒羣膽聖表殊。萬里西戎誰獻捷﹐美人偏許嫁盤瓠。

【簡釋】《路史﹟髙辛氏紀》載﹐命咸黑典樂爲聲歌﹐作九招制﹐六列五罃。﹝又﹞載﹐命柞卜作鼙鼓﹐制笭筦燻箎。﹝又﹞載﹐帝嚳方頤龐顏珠庭仳齒戴幹。

《元中記》載﹐髙辛氏有美女未嫁﹐犬戎爲亂﹐帝曰「有討之者﹐妻以美女。」帝之狗名「盤瓠」﹐三月而殺犬戎首來﹐帝以不可訓民﹐乃妻以女﹐流之會稽東南兩萬一千里﹐得海中土三千里而封之。

《路史﹟黃帝紀》載﹐有白犬之說﹐白犬若前世之朱虎﹑熊羆﹑熊麂﹐以及雞﹑豬﹑狗﹑鳥﹑豹奴﹑虎■﹝犭屯﹞之類﹐並非眞狗也。「盤瓠」之說蓋因於此。【宮詞】漫容蛇豕肆凶殘﹐下地先宜去白難。蒿矢彤弓新拜賜﹐射官功報九州安。

【簡釋】《路史﹟髙辛氏紀》載﹐羿以善射服事先王﹐乃命司衡賜以累繒彤弓蒿矢﹐羿是以去﹐下地去白難﹐而民得以佚。白難﹐指凶狠爲亂之人﹐如封豕長蛇之類﹐皆稱白難。

【宮詞】紼衣黃斧位居辰﹐春馬秋龍定四巡。書拜鐘山師道重﹐赤松牧徳盡仙眞。

【簡釋】《路史﹟髙辛氏紀》載﹐舉星畢﹐曳云稍﹐春乘馬﹐而秋登龍。黃斧紼衣﹐漑執中而獲天下。﹝又﹞載﹐致學柏昭而師於赤松﹐舟人授書於鐘山﹐而拜師於牧徳。按四極明科謂九天眞王子牧徳之臺﹐授嚳以靈寶內文﹐帝以道治世﹐遂祕之鐘山。

【宮詞】天妹舟梁起洛濱﹐風雲作合及良辰。八英狀貌皆岐嶷﹐不負陽鳥入夢頻。

【簡釋】《拾遺記》載﹐帝嚳之妃﹐鄒屠氏之女﹐常履風雲﹐遊於伊洛﹐帝乃期焉﹐納以爲妃。妃常夢吞日則生一子。凡經八夢﹐則生八子﹐世謂爲八神﹐亦謂八翌﹑八英﹑八力。

【宮詞】水上收回繡𦇤寒﹐姜嫄履武誕從天。深宮兒戲惟耕稼﹐國祚先開八百年。

【簡釋】《路史﹟髙辛氏紀》載﹐上妃有駘氏曰姜嫄﹐居期而生﹐棄性敷﹐而仁戲﹐惟稷黍長﹐研耕稼。《列女傳》載﹐簡狄教之時藝桑麻。

【宮詞】管弦聲下九成臺﹐駕返元邱浴室開。恰值春分遺卵去﹐玉筐燕子肇髙禖。

【簡釋】《呂氏春秋》載﹐有娀氏有二女﹐爲九城之臺﹐飲食必鼓。帝令燕往﹐二女摶之﹐覆以玉筐。

《列女傳》載﹐簡狄帝嚳次妃浴於元邱之水﹐有元鳥銜卵而墜﹐吞之生禼。

《史紀》載﹐簡狄以春分祀於髙禖﹐元鳥遺卵﹐吞之生契。

《禮月令注》載﹐髙辛之世﹐元鳥遺卵﹐簡吞之而生契。後王以爲媒官﹐嘉祥而立祠焉。變媒言禖神之也。

《物原》載﹐髙辛氏始造爲湢。湢﹐浴室也。

○帝堯陶唐氏

帝姓祁﹐帝嚳之子﹐帝摯之弟也﹐育於母家伊侯之國﹐後徙耆﹐故曰伊耆氏。年十二佐帝摯﹐封植受封於陶﹐年十五復封於唐﹐故又號陶唐氏。摯在位九年﹐以荒淫廢﹐諸侯尊堯爲天子。都平陽﹐在位七十三年﹐禪於舜。

【宮詞】撝宮日暖禦香深﹐棟牖松云郁翠蔭。制得神人偕暢曲﹐獬皮帳里正調琴。

【簡釋】《金樓子》載﹐得神獸若羊﹐名獬豸。堯乃緝其皮以爲帳。

《路史﹟陶唐氏紀》載﹐立於靈扉﹐云生牖﹔坐於華殿﹐松生棟。

《琴譜》載﹐堯有神人暢大周樂正之序。

《路史﹟陶唐氏紀》載﹐堯處撝宮。﹝又﹞載﹐制七弦徽大唐之歌﹐而民事得。

【宮詞】玉食朝朝供簋鉶﹐廚生萐莆扇風淸。華封祝壽非虛語﹐早有彭鏗進雉羹。

【簡釋】《韓非子》載﹐昔者﹐堯有天下﹐飯於土簋﹐飲以土鉶。

《說文》載﹐萐莆﹐瑞艸也。堯時生於庖廚﹐扇暑而涼。

《莊子》載﹐堯觀乎華封﹐封人曰「願祝聖人﹐使聖人壽﹐使聖人富﹐使聖人多男子。」

《神仙傳》載﹐彭鏗能調鼎﹐進雉羹於堯﹐食之壽考。

【宮詞】咫尺天顏八彩眉﹐九重藻火佩雙垂。甕中寶露甘於酒﹐嶽牧承恩賜一卮。

【簡釋】《帝王世紀》載﹐堯眉有八彩。

《物原》載﹐堯爲玉佩。

《拾遺記》載﹐黃帝時之瑪瑙甕﹐至堯時猶存甘露在其中﹐謂之寶露﹐以班賜羣臣。

【宮詞】誨弈終難望啟明﹐觀型嬀汭降皇英。貳宮頒出昭華玉﹐不賜丹侯賜館甥。

【簡釋】《帝王世紀》載﹐堯見舜於貳宮﹐賜以昭華之玉。

《路史﹟陶唐氏紀》載﹐帝取富宜氏曰皇生朱﹐帝爲制弈棋﹐以間其情。

《太平禦覽》載﹐尙書逸篇﹐丹朱不肖﹐舜使居丹淵爲諸侯。

《金樓子》載﹐堯教丹朱棋﹐文桑爲局﹐犀象爲子。

【宮詞】庭梧垂蔭砌蓂滋﹐申命羲和定四時。開辟欲成盤古歷﹐千年朔望問靈龜。

【簡釋】《路史﹟陶唐氏紀》載﹐桐挺東廂﹐蓂生下庭﹐龜書乃來。於是稽蓂以正月﹐訪桐以定閏﹐錄龜字而施之﹐是曰「龜歷」。

《述異記》載﹐陶唐氏﹐越裳獻千歲神龜﹐背有文﹐紀開辟以來﹐采爲龜歷。

【宮詞】河渚巡遊五老俱﹐禦龍眞欲上天衢。神禾朱艸生同日﹐殿上方呈十瑞許。

【簡釋】《路史﹟陶唐氏紀》載﹐開首山﹐道河渚﹐遇五老而濟焉。﹝又﹞載﹐帝在唐﹐夢禦龍以登雲天。﹝又﹞載﹐慶雲鮮菩﹐五緯順軌﹐景星炳耀﹐甘露被野﹐神禾滋畝﹐朱艸茁牧﹐澧泉洗岫﹐倚翣生廚﹐蒲薤茁鳳巢閣榮﹐光慕河河馬輦籙﹐一日而十瑞至。

○帝舜有虞氏

帝姓姚﹐瞽瞍之子。﹝黃帝裔自窮蟬以下﹐皆爲庶人﹞帝堯登庸而禪以帝位﹐攝政二十有八載。堯崩喪畢﹐始踐天子之位於蒲阪﹐在位五十年﹐禪於禹。

【宮詞】羣鳳來朝五瑞班﹐五明扇底識龍顏。瑤池羽駕從天降﹐異寶爭看白玉環。

【簡釋】《古今注》載﹐舜廣開視聽﹐求賢人以輔﹐自做五明扇。

《金樓子》載﹐舜攝政﹐王母派使﹐乘白鹿﹐駕羽車﹐建紫旗﹐來獻白玉之玦﹐益地之圖。

【宮詞】日月光華開景運﹐山川封睿啟宏謨。皇家自有丹靑手﹐先寫中天瑞應歌。

【簡釋】《路史﹟有虞氏紀》載﹐於是八風循通﹐卿云叢俊﹐又百工咸和而歌曰「慶雲爛兮﹐糾縵縵兮﹐日月光華﹐旦復旦兮。」

《畫麈》載﹐世但知封謨作畫﹐不知自舜妹嫘始。客曰「惜此神技﹐創自婦人。」予曰「嫘嘗脫舜於瞍象之害﹐則造化在手﹐堪做畫祖。」嫘﹐一作顆首﹐一作顆手。﹝又﹞載﹐舜時西母曾獻瑞應圖。

【宮詞】上皇宮裏養尊優﹐一日三朝拜冕旒。傲弟加封無怨怒﹐承歡常率鼻亭侯。

【簡釋】《路史﹟有虞氏紀》載﹐日三朝於瞽所﹐獻齋果﹐惟盡子道。

《四書釋地續引宋類苑》載﹐道永二州之間﹐存地名「鼻亭」﹐舜封象於此﹐有碑。

【宮詞】樂都新裁十管簫﹐鳳凰音韻葉箾韶。東宮歌舞由天性﹐不待和聲律始調。

【簡釋】《文獻通考》載﹐舜做十管簫。

《路史﹟有虞氏紀》載﹐義鈞封於商﹐是喜歌舞。

《朝鮮記》載﹐舜有子八人﹐始歌舞。

【宮詞】露壇月館尙人間﹐日暮蒼梧駕不還。愁絕三妃從未得﹐年年竹上淚痕斑。

【簡釋】《拾遺記》載﹐衡山有寶露壇﹐舜受於壇下﹐起「月館」﹐以望夕月。

《江漢叢談》載﹐唐﹐髙千里詩云「當時珠淚知多少﹐直到於今竹尙斑。」劉文房詩云「蒼梧在何處﹖斑竹自成林。」蓋長沙郡縣多斑竹﹐乃自宇廟生竹以來﹐本有種類如此﹐而世傳舜崩﹐二妃攀竹悲哀﹐淚滴竹上成斑﹐故髙劉詩意及此。

《禮記》載﹐舜有三妃。

【宮詞】癸比分嬪位頡頏﹐穠華秀茁兩枝芳。秋風鼓出湘靈瑟﹐共憶宵明與燭光。

【簡釋】《路史﹟有虞氏紀》載﹐舜次妃癸比氏﹐生二女﹐曰「宵明」﹐曰「燭光」。處河大澤﹐靈照百里﹐是爲湘之神。

《楚辭》載﹐湘靈鼓瑟。

●全史宮詞卷三三代

○夏

夏﹐大禹姓姒﹐崇伯鯀之子﹐顓頊六世孫也。受舜禪踐天子之位於安邑﹐在位八年崩。子啟立﹐九年崩。子太康立﹐十九年爲羿所拒﹐遂都陽夏﹐二十九年崩。羿立其弟仲康﹐十三年崩。子相立﹐爲羿所逐﹐居商丘﹐八年寒浞殺羿而代之﹐二十八年殺王於商丘。四十年﹐夏遺臣靡討浞誅之﹐奉相子少康踐位歸故都﹐二十一年崩。子杼立﹐十七年崩。子槐立﹐二十六年崩。子芒立﹐十八年崩。子泄立﹐十六年崩。子不降立﹐五十九年崩。弟扃立﹐二十一年崩。子厪立﹐二十一年崩。不降之子孔甲立﹐三十一年崩。子臯立﹐十一年崩。子發立﹐十九年崩。子癸立﹐五十二年爲湯所放﹐國亡。計十七王﹐凡四百三十九年。

【宮詞】龐龐狐尾應歌謠﹐陰教初開付女嬌。猶憶塗山朝會夕﹐風雷金甲抹紅綃。

【簡釋】《吳越春秋》載﹐禹三十未娶﹐行到塗山﹐恐時之暮﹐失其制度﹐乃辭云「吾娶也﹐必有應矣。」乃有白狐九尾﹐造於禹。禹曰「白者吾之服也﹐其九尾者﹐王之證也。」塗山之歌曰「綏紛白狐﹐九尾龐龐。我家嘉夷﹐來賓爲王。成家成室﹐我造彼昌。天人之際於斯﹐則行明矣哉。」禹因娶塗山﹐謂之女嬌。

《中華古今注》載﹐昔禹王集諸侯於塗山之夕﹐忽大風雷震﹐雲中有甲步卒千餘人﹐中有服金甲及鐵甲者。不披甲者﹐以紅絹抹其頭額。禹王問之﹐對曰「此抹額蓋武士之首﹐服皆佩刀﹐以爲衛從。」乃是海神來朝也。紅絹﹐又稱紅綃帕。

【宮詞】辛壬癸甲記良辰﹐一代南音托候人。遠望鄕關添別恨﹐靑臺紅淚濕羅巾。

【簡釋】《路史﹟夏后氏紀》載﹐初來南﹐塗山之女作歌以候﹐其伯姬曰「候人兮﹐猗而南言。」自此始﹐至周之君臣﹐取風焉。實爲周南召南。

《竹書紀年集證》載﹐安邑﹐今陜之夏縣﹐有夏宮﹑夏故城﹑夏禹臺。臺在縣西北。

《十三州誌》載﹐塗山氏﹐思本國﹐築以望鄕之基﹐猶在夏城南。靑臺之山亦有「禹祠」。

【宮詞】九河排決變安流﹐玉笥山前寶笈收。貢篚己看纖纊至﹐渠搜國裏獻珍裘。

【簡釋】《吳越春秋》載﹐九山東南天柱﹐號曰「委宛」﹐其書金簡﹐靑玉爲字。禹登衡嶽﹐夢見繡衣男子﹐自稱元夷蒼水使者﹐謂禹曰「欲得我書﹐齋於黃帝巖嶽之下。」禹齋三日﹐登委宛山﹐發金筒之書﹐得通水之理﹐乘四載以行。委宛﹐又名玉笥山﹐在會稽。

《帝王世紀》載﹐禹治水畢﹐天賜元圭﹐西戎渠搜國獻珍裘。

【宮詞】五聲聽政鐸鐘懸﹐文命書成大■﹝令上巾下﹞篇。旨酒進來疏帝女﹐首先衛武戒賓筵。

【簡釋】《鬻子》載﹐禹治天下也﹐以五聲﹐聽懸鐘﹐鼓鐸磬﹐而置鞀爲銘於簨簴﹐曰「教寡人以道者﹐擊鼓﹔教寡人以義者﹐擊鐘﹔教寡人以事者﹐振鐸﹐語寡人以憂者﹐擊磬﹔語寡人以訟獄者﹐揮鞀。」是以禹嘗一饋七十起﹐日中不暇食。

《漢書﹟藝文志》載﹐雜家有大■﹝令上巾下﹞三十七篇傳﹐言禹所作。■﹝令上巾下﹞﹐古禹字。

《路史﹟夏后氏紀》載﹐帝女儀翟﹐醖醸稷麥以爲酒﹐澧醪變五味進之﹐帝飲而甘之﹐折額而嘆﹕「後世必有以酒亡國者。」遂疏儀翟。

【宮詞】鈞臺饗罷筮亭閒﹐云蓋翩翩秉翳環。何處譜成天帝樂﹐三嬪新竊九歌還。

【簡釋】《竹書紀年》載﹐啟大饗諸侯於鈞臺。

《水經﹟穎水注》載﹐東南歷大陵西連山﹐亦曰「啟筮亭」。啟享神於大陵﹐之上卽鈞臺也。

《山海經》載﹐大樂之野﹐啟於此﹐舞九伐馬乘兩龍﹐云蓋三層﹐左手秉翳﹐右手操環。﹝又﹞載﹐上三嬪於天﹐得「九辧九歌」以下。

【宮詞】洛汭盤遊過十旬﹐鑾輿無計返河。歌成五子多哀怨﹐第一長楊諫獵文。

【簡釋】《夏書》載﹐太康喜獵﹐諸侯諫之。

【宮詞】紅藥翻階禦苑深﹐云和桐樹碧成蔭。外廷幾日停封奏﹐聖聽方移條谷琴。

【簡釋】《古琴疏》載﹐帝相元年﹐條谷貢桐芍藥。帝命羿植桐於云和﹐命武羅伯植芍藥於後苑。武羅伯諫帝不從﹐於是作誼諫羿﹐伐桐爲琴以進。帝善之﹐名曰「條谷」。帝移於音樂﹐不聽事﹐爲羿所逐﹐居於商丘﹐援琴作「源水歌」。

【宮詞】一旅中興逆焰消﹐賓門樂舞媲簫韶。嫦娥避羿偏奔月﹐不及君王有二姚。

【簡釋】《後漢書》載﹐自太康失徳﹐夷人始畔及少康﹐已後世服王化﹐遂賓於王門﹐獻其舞樂。二姚事迹﹐《左傳》有詳載。

【宮詞】黃萯歸鞍帶錦繃﹐東音嘽緩變新聲。禦龍曾學豢龍術﹐潛醢之而奉鼎烹。

【簡釋】《路史﹟夏后氏紀》載﹐孔甲之立﹐好方鬼神事﹐淫亂遊畋黃萯之顏﹐天風晦冥﹐遇神■﹝衤逢﹞而迷﹐急趨民捨﹐主人方乳皆曰「後來不勝之﹐必殃。」帝取子之曰「其誰敢殃及長﹐幕動撩析而中厥足。」帝曰「有命遂以守。」取嘽緩之聲﹐以爲破斧之歌﹐始爲東音﹐而民邪僻之心生矣﹗於是得乘龍於河﹐滅不能飲食。有劉累者﹐學擾龍於豢龍氏﹐以服事之﹐賜氏曰「禦龍旣一雌死累潛醢以奉﹐甲已而求之。」懼而之魯。東陽﹐萯山也。■﹝衤逢﹞﹐黃萯山之神也﹐能動天地。

【宮詞】牛飲三千赴酒池﹐深宮長夜少醒時。裂繒聲引元妃笑﹐更脫金簪貫玉螭。

【簡釋】《新序》載﹐桀做瑤臺爲酒池糟堤﹐縱靡靡之樂﹐一鼓而牛飲者三千人。

《尙史》載﹐妹喜好聞裂繒之聲﹐爲發繒裂之﹐以順適其意。

《路史注》載﹐董謁云「桀媚妹喜﹐常加於膝﹐以金簪貫玉螭媚之。」

【宮詞】璿臺瑤室引人車﹐﹝車﹐讀「插」音﹞琬剡承恩貌似花。三萬俳倡空奏伎﹐芳名誰許刻苕華。

【簡釋】《竹書紀年》載﹐十三年初做輦。人引車爲輦﹐桀溺妹喜﹐駕人車以奉之。

《金樓子》載﹐夏桀做璿臺﹑瑤室。《管子》載﹐桀女樂三萬人﹐無不服文繡衣裳者。

《竹書紀年》載﹐十四年扁帥師伐岷山。癸命扁伐山民﹐山民進女於桀。二女曰琬﹐曰剡﹐後愛二女﹐刻其名於苕華之玉。苕是琬﹐華是剡﹐而棄其原妃於洛﹐是爲妹喜。桀先寵妹喜﹐後寵琬﹑剡。

【宮詞】江流沛沛敗舟過﹐四牡騑騑六轡和。危石春水終不悟﹐去歸同唱醉人歌。

【簡釋】《尙書﹟大傳》載﹐伊尹去湯適夏﹐聞夏人飲醉者持不醉者﹐不醉者持醉者﹐相和而歌曰「去歸於亳﹐去歸於亳﹐亳亦大矣。」尹退而閒居﹐深聽樂聲更曰「覺兮﹐較兮﹐吾大命﹐格兮﹐去不善以就善﹐何樂兮。」入告於桀曰「大命之亡有日矣。」

《新序》載﹐桀做瑤臺﹐罷民力﹐殫民財﹐羣臣相持而歌曰「江水沛沛兮﹐舟揖敗兮﹐我王廢兮﹐去歸薄兮﹐薄亦大兮。」又曰「樂兮樂兮﹐四牡蹻兮﹐六轡沃兮﹐去不善而從善﹐何不樂兮。」伊尹知天命之至﹐舉觴而告桀曰「君王不聽臣之言﹐亡無日矣﹗」桀以爲妖言。於是接履而趣﹐遂適湯﹐湯以爲相。

《尙史注》載﹐引符子云﹐桀觀炮烙於瑤臺﹐謂龍逄曰「樂呼﹖」龍逄曰「天下苦之﹐而君爲樂﹐臣觀君之冕非冕也﹐冠危石也﹔君之履非履也﹐履春水也。未有冠危石而不壓﹐履春水而不陷者。」

附﹕有窮后羿

羿﹐爲羿國之侯﹐逐相自立﹐八年寒浞殺而代之。浞立四十三年﹐爲伯靡所殺。

【宮詞】屋內團團粉作丸﹐呼名幾度望云端。當時應悔求靈藥﹐只送嫦娥入廣寒。

【簡釋】《後漢書﹟天文志注》載﹐羿得不死之藥於西王母﹐嫦娥竊之以奔月﹐是爲蟾蜍。

《三餘帖》載﹐嫦娥奔月之後﹐羿思成病﹐正月十五夜﹐有童子詣宮求見曰「臣夫人之使也﹐夫人知君懷思﹐無從得降。明日月圓之後﹐君宜用米粉做丸﹐團團如月﹐置室西北方﹐呼夫人名三夕可降。」如期果降﹐復爲夫妻如初。

【宮詞】禍機早已伏桃梧﹐賜玦殘身理不誣。洛水神妃方入夢﹐豈知狐媚失純狐。

【簡釋】《帝王世紀》載﹐浞殺羿於桃梧。

《尙史注》載﹐隨巢子云「奚祿山壞﹐天賜玉玦於羿﹐遂殘其身以此爲福﹐而至於禍。」

《楚辭注》載﹐羿夢與洛水神宓妃交媾。《路史》載﹐浞蒸取羿室純狐﹐爰謀殺羿。

【宮詞】陸地行舟意太狂﹐女岐同館亦堪傷。縫裳妙具纖纖手﹐只解殷勤奉小郎。

【簡釋】《楚辭﹟天問》載﹐女岐縫裳而館同爰止。女岐﹐澆嫂也。澆無義淫佚其嫂﹐往至其戶﹐佯有所求﹐女岐爲之縫裳﹐於是共捨宿止。

○商

商﹐成湯子﹐姓名履主﹐癸之子﹐契之裔孫也。放夏桀﹐代有天下﹐國號商﹐定都亳﹐在位十三年崩。太子太丁早卒﹐次子外丙二年﹐仲壬四年﹐太丁子太甲踐位﹐三十三年崩﹐廟號太宗。子沃丁立﹐二十九年崩。弟太庚立﹐二十五年崩。子小甲立﹐十七年崩。弟雍已立﹐十二年崩。弟太戊立﹐七十五年崩﹐廟號中宗。子仲丁立﹐遷都囂﹐十三年崩。弟外壬立﹐十五年崩。弟河亶甲立﹐徙都相﹐九年崩。子祖乙立﹐徙都耿﹐十九年崩。子祖辛立﹐十六年崩。弟沃甲立﹐二十五年崩。祖辛之子祖丁立﹐三十二年崩。沃甲之子南庚立﹐二十五年崩。祖丁之子陽甲立﹐七年崩。弟盤庚立﹐遷都殷﹐攺國號爲殷﹐二十八年崩。弟小辛立﹐二十一年崩。弟小乙立﹐二十八年崩。子武丁立﹐五十九年崩﹐廟號髙宗。子祖庚立﹐七年崩。弟祖甲立﹐三十三年崩。子廩辛立﹐六年崩。弟庚丁立﹐二十一年崩。子武乙立﹐遷都河北﹐四年暴雷震死﹐子太丁立﹐三年崩。子帝乙立﹐三十七年崩。子辛立﹐三十二年爲周所伐﹐國亡。

商﹐二十八王﹐凡六百四十四年。

【宮詞】端拱鏢宮瑞日明﹐三■﹝椶﹐去木﹞寶玉告功成。媵臣已應君王夢﹐負鼎親調鵠鳥羹。

【簡釋】《孟子》載﹐湯有鏢宮。湯所受命之宮。

《呂氏春秋》載﹐桀敗於有娀之虛﹐奔於鳴條﹐夏師敗績。湯遂伐三■﹝椶﹐去木﹞﹐俘厥寶玉。誼伯﹑仲伯作典寶。

《帝王世紀》載﹐湯夢人負鼎抱俎對已而笑﹐悟而占曰「鼎爲和味﹐俎者割截﹐豈有爲我宰者哉﹖﹗」湯乃求婚於有莘之君﹐遂以摯爲媵臣﹐至亳乃負鼎抱俎見湯也。

《楚辭﹟天問》載﹐緣鵠飾玉後帝是饗。伊尹始仕﹐因緣烹鵠鳥之羹。

【宮詞】阿衡新自夏庭回﹐殿上敷陳九主該。四海獻琛遵制令﹐白旄翠羽按方來。

【簡釋】《尙史注》載﹐阿衡﹐商官名﹐亦曰「保衡」﹐或曰「伊尹之號」。

《逸周書》載﹐湯謂伊尹曰「諸侯來獻﹐或無牛馬之所生﹐而獻遠方之物﹐事實相反。今吾欲因其地勢所有獻音﹐其爲四方獻令」。伊尹於是爲四方令曰「臣請正東符婁仇州﹐伊慮漚深九夷﹑十蠻﹑越漚剪髮紋身﹐請令以魚支之鞞﹑鰂之醬﹑鮫皮﹑利箭爲獻。正南甌鄧桂國損子產百濮九菌﹐請令以珠璣蝳瑁﹑象牙﹑文犀﹑翠羽﹑菌鶴﹑短狗爲獻。正西昆侖狗國思親枳己﹐翕耳﹑貫胸﹑雕題離邱﹑漆齒﹐請令以丹靑﹑白旄﹑紕罽﹑江歷﹑龍角﹑神龜爲獻。正北司同大夏﹐莎東姑﹐他旦略貌胡戎翟﹐匈奴樓﹐煩月氏犁﹐其龍東胡。請令以骨馳﹑白玉﹑野馬﹑騊駼﹑駃騠﹑良弓爲獻。」

《尙史﹟商臣傳》載﹐伊尹從湯﹐言素王九主之事﹐湯舉任於國政。

《別錄》載﹐九主者﹐有法君﹑專君﹑授君﹑勞君﹑等君﹑寄君﹑破君﹑國君﹑三歲社君。凡九主圖畫其形。

【宮詞】總街庭下五云深﹐黑鳥黃魚瑞應臨。宮掖漫矜魚貫寵﹐已將女謁禱桑林。

【簡釋】《管子》載﹐湯有總街之庭。

《水經注》載﹐殷湯東觀於洛﹐習禮堯壇沈壁﹐黃魚雙躍﹐黑鳥隨上。

《竹書紀年》載﹐帝二十年大旱﹐禁弦歌舞。

《尙史》載﹐湯之時﹐大旱七年﹐雒坼川竭﹐煎沙爛石。於是使人持三足鼎﹐祝山川教之。祝曰﹕政不節﹐邪使人疾﹐邪苞苴行﹐邪讒夫昌﹐邪宮室祟﹐邪女謁盛﹐邪何不雨之極。邪言未已﹐而天大雨。

《帝王世紀》載﹐湯自伐桀後﹐大旱七年﹐以已爲牲﹐禱於桑木之社。

【宮詞】三載居幽聖徳彰﹐桐宮重著衮衣裳。迎鑾裝束裁新袖﹐共拂輕塵拜嗣王。

【簡釋】《物原》載﹐伊尹始制婦人之大袖。

【宮詞】宮門轆轆走寅車﹐桑谷摧枯聖徳加。執禦偏能邀上寵﹐穠華飛入費侯家。

【簡釋】《竹書紀年》載﹐太戊三十五年﹐做寅車。寅車﹐卽桑根車也。又稱「金根車」。

《尙史》載﹐太戊立伊陟爲相﹐亳有祥桑谷共生於朝。一暮大拱﹐太戊懼問伊陟﹐伊陟曰「臣聞妖不勝徳帝之政﹐其有闕﹐與王其修徳。」太戊從之﹐而祥桑枯死。

《竹書紀年》載﹐大戊三十一年﹐命費侯仲衍爲車正。

《史記﹟秦本紀》載﹐大費生子二人。一曰大廉。元孫曰「孟戲仲衍鳥身人言。」帝太戊聞而卜之﹐使禦吉遂致使禦﹐而妻之。

【宮詞】鼎耳何緣野雉來﹐翟衣焜耀扇初開。三年胥靡曾通夢﹐不救東宮孝己回。

【簡釋】《古今注》載﹐髙宗時有句雉之祥﹐服章多用翟羽。﹝又﹞載﹐髙宗有句雉之祥﹐故有雉尾扇。

《竹書紀年》載﹐武丁二十五年﹐五子孝己卒於野。《帝王世紀》載﹐孝己者﹐武丁之賢子也。其母早死﹐髙宗惑後妻之言﹐放之而死。

【宮詞】塵臺千尺望雲煙﹐十里沙丘殿閣連。宮中夜深行酒炙﹐車聲驚起玉牀眠。

【簡釋】《新序》載﹐紂爲塵臺﹐七年而成。其大三里﹐髙千尺﹐臨望雲煙。

《論衡》載﹐紂沈緬於酒﹐以糟爲丘﹐以酒爲池﹐車行酒騎﹐行炙一百二十日爲一夜﹐長夜之飲﹐忘乎甲子。《帝王世紀》載﹐紂宮九市。

《史記》載﹐紂益廣沙丘苑臺﹐多取野獸﹑蜚鳥置其中。

《商史注》載﹐紂始作玉牀。

【宮詞】夢醒深宮玉虎涼﹐朝朝絲履侍天王。紅蘭雜作桃花色﹐競抹胭脂鬥艷裝。

【簡釋】《拾遺記》載﹐漢誅梁冀得一玉虎﹐頭枕下有篆書﹐字云﹕帝辛之枕。帝與妲己同枕之。是殷時遺寶也。

《炙骨子》載﹐夏商以菲絲爲屩﹐宮中妃嬪皆著。

《新書》載﹐紂自謂爲天王。《中華古今注》載﹐胭脂起於紂﹐以紅蘭花汁凝做胭脂﹐塗之作桃花妝。

【宮詞】南海姜兼西海菁﹐玉杯象箸制彌精。師延新進迷魂曲﹐漫奏淸商滌角聲。

【簡釋】《尸子》載﹐桀紂縱欲長樂﹐以苦百姓﹐珍怪遠味必南海之姜﹑北海之鹽﹑西海之菁﹑東海之鯨。

《拾遺記》載﹐紂拘師延於陰室﹐師延奏淸商流徵滌角之音﹐紂曰「此上古遠樂﹐非余可聽說也。」猶不釋師延。師延乃更奏「迷魂淫魄」之曲﹐以修夜之娛﹐乃得釋免。

【宮詞】九侯納女罪何辭﹐正遇司晨用牝時。畢竟有蘇成禍水﹐太公元鉞恨來遲。

【簡釋】《史記﹟殷本紀》載﹐九侯有好女入之紂﹐九侯女不喜淫﹐紂怒殺之﹐而醢九侯。

《晉語》載﹐殷辛伐有蘇﹐有蘇氏獻妲己女焉。妲己有寵﹐於是與膠鬲比﹐而亡殷。

《古今注》載﹐武王以黃鉞斬紂﹐故王者以爲戒﹔太公以元鉞斬妲己﹐故婦人以爲戒。

○周

周﹐武王姬姓﹐名發。文王之子﹐后稷之孫也。伐商紂﹐代有天下﹐國號周﹐都鎬﹐在位七年崩。子成王誦立﹐三十七年崩。子康王釗立﹐二十六年崩。子昭王瑕立﹐五十一年崩。子穆王滿立﹐五十五年崩。子共王繄扈立﹐十二年崩。子懿王囏立﹐徙都槐裏﹐二十五年崩。共王之弟孝王辟方立﹐十五年崩。懿王之子夷王燮立﹐十六年崩。子厲王胡立﹐五十一年崩。子宣天靖立﹐四十六年崩。子幽王涅立﹐十一年爲犬戎所殺。晉﹑衛﹑秦以兵來救﹐與鄭世子掘突共立故太子宜臼﹐是爲平王。遷於東都洛邑﹐五十一年崩。孫桓王林立﹐二十三年崩。子莊王佗立﹐十五年崩。子釐王胡齊立﹐五年崩。子惠王閬立﹐二十五年崩。子襄王鄭立﹐三十三年崩。子頃王壬臣立﹐六年崩。子匡子班立﹐六年崩。弟定王瑜立﹐二十一年崩。子簡王夷立﹐十四年崩。子靈王泄心立﹐二十七年崩。子景王貴立﹐二十五年崩。子悼王猛立﹐是年冬猛卒﹐弟敬王瑜立﹐四十四年崩。子元五仁立﹐七年崩。子貞定王介立﹐二十八年崩。子哀王去疾立﹐弟叔殺王自立﹐是爲思王。是年秋﹐王子嵬殺叔自立﹐是爲考王﹐十五年崩。子威烈王午立。初考王封其弟於河南﹐是爲桓公﹐以續周公之官職。桓公卒﹐子威公立﹐威公卒﹐子惠公立﹐乃封其少子班於鞏﹐以奉王﹐是爲東周惠公。此東西周分之始也。威烈王在位二十四年崩。子安王驕立﹐二十六年崩。子烈王喜立﹐七年崩。弟顯王扁立﹐四十八年崩。子愼靚王定立﹐六年崩。弟顯王扁立。四十八年崩。子愼靚王定立﹐六年崩。子赧王延立﹐時東西周分治﹐赧王徙都西周﹐在位五十九年﹐秦攻西周﹐赧王入秦﹐盡獻其地﹐歸而卒。周之民東亡﹐秦取其寶器﹐遷西周君於■﹝單上心下﹞狐聚﹐後七年﹐遷東周君於陽人聚﹐周遂不祀。

周曆三十七王﹐凡八百七十三年。

【宮詞】坶野回鑾曲蓋陳﹐蒿宮宏敞綠槐新。邑姜素稔丹書訓﹐內治修明壓九臣。

【簡釋】《中華古今注》載﹐武王伐紂﹐大風折蓋﹐太公因折蓋之形﹐制曲蓋焉。大戴禮周時﹐徳澤和洽﹐蒿茂大﹐以爲宮柱﹐名曰「蒿宮」。

《淵鑑類函》載﹐太公金匱云﹐武王問太公曰「天下神來甚眾﹐恐有試者﹐何以待之﹖」太公請槐樹於王門內﹐有益者入﹐無益者拒之。

《帝王世紀》載﹐邑姜修教於內。﹝又﹞載﹐武王召尙父曰「黃帝顓頊之道存乎師﹖」尙父曰「在丹書。」

【宮詞】菶菶蓂階夾碧桐﹐紫庭琴靜鳳生邕。剪圭偶做家庭戲﹐太史殷勤請賜封。

【簡釋】《尙書﹟大傳》載﹐周公輔成王﹐不矜功則蓂莢生。

《蔡邕琴操》載﹐周成王時﹐鳳凰來舞於庭﹐乃援琴做歌曰﹕鳳凰來翔於紫庭……

《史記》載﹐成王與虞叔戲剪桐葉爲圭﹐以與虞叔曰「以此封若﹖」史佚因請擇日立虞叔。成王曰「吾與之戲耳。」史佚曰「天子無戲言。」於是﹐遂封虞叔於唐。唐﹐在汾河之樂﹐方百里。故曰唐叔虞。

【宮詞】衮衣負扆繡裳飄﹐攝政明堂百辟朝。吉日祝雍方做頌﹐二年苦志賦鴟鴞。

【簡釋】《淮南子》載﹐武王崩﹐成王幼﹐周公聽天下之政﹐負扆而朝諸侯。

《家語》載﹐武王崩﹐成王年十有三而嗣立。明年夏六月﹐旣葬冠成王而朝於祖﹐以見諸侯。周公命祝雍作頌曰「祝王辭達而勿多也。」祝雍辭曰「祝王近於民﹐遠於佞﹐嗇於時﹐惠於財﹐親賢而任能。」其頌曰「令月吉日﹐王始加元服﹐去王幼志﹐服王衮﹐職欽若昊天六和﹐是式率爾祖考﹐永永無極。」

【宮詞】玉手纖纖織錦工﹐因祗佳麗冠深宮。修裾長袖嬌無力﹐祕結羅襟怯曉風。

【簡釋】《拾遺記》載﹐成王五年﹐有因祗之國﹐獻女工一人﹐體兒淸潔﹐被纖羅雜﹐繡之衣﹐長袖修裙﹐風至則解其衿帶﹐恐飄飄不能自止也。其人善織﹐以五色絲內於口中﹐手引而結之﹐則成文錦。

【宮詞】樂譜詩章付管弦﹐丰宮玉帛共朝天。內庭宴起鳴璜寂﹐聽奏關睢第一篇

。

【簡釋】《竹書紀元》載﹐康王三年定樂歌。﹝又﹞載﹐康王元年﹐諸侯朝於丰宮。

《後漢書》載﹐康王晚朝﹐關睢做諷。又曰「昔武王承文王之盛﹐一朝宴起﹐夫人不鳴璜﹐宮門不擊析﹐關睢之人﹐見幾而作。」

【宮詞】玉輅遙臨羽蓋分﹐扇搖丹鵲納南薰。陪鑾喜得東甌女﹐詔織交龍鬥鳳裙。

【簡釋】《拾遺記》載﹐昭王二十四年﹐塗修國獻靑鳳丹鵲﹐聚鵲翅以爲扇﹐緝鳳羽以飾車蓋。時東甌獻二女﹐一名延娟﹐二名延娛。使二人更搖此扇﹐侍於王側﹐輕風四散﹐泠然自涼。

《紅余志》載﹐周昭王使延娟以奇錦爲裙﹐晝看成鳳﹐夜看成龍﹐名曰「交龍鬥鳳裙。」

【宮詞】南徵不復釁何因﹐誰爲膠舟問水濱。房後無端熊夢協﹐丹朱爲厲竟馮身。

【簡釋】《帝王世紀》載﹐昭王徳衰﹐南徵濟於漢﹐船人惡之﹐以膠船進王﹐王禦船至中流﹐膠液船解﹐王沒於水中而崩﹐周人諱之。

《國語》載﹐房後者﹐昭王之後也。房後實有爽徳﹐協於丹朱。丹朱馮身以儀之﹐生穆王。

【宮詞】重璧臺成貯上姬﹐中天媌曼斗嫵姿。誰教傀儡當場舞﹐惹得君王怒偃師。

【簡釋】《竹書紀年》載﹐穆王十五年﹐做重璧臺。穆傳曰「姬姓者﹐盛栢之子也」。天子賜之上姬之長是曰「盛門」。天子乃爲之臺﹐是曰「重臺之臺」。鄭環曰「盛」與「成」通﹐亦做郕。郕叔之後﹐栢伯同郕叔爲王﹐髙叔祖。周道百世不通婚姻。故魯昭尙諱姬爲子﹐此乃賜之上姬之長﹐而爲做臺以著之﹐宜其謚爲繆也。

《史記》中先做穆﹐後做繆。

《列子》載﹐周穆王時﹐西極有化人來﹐穆王爲之築臺﹐號曰「中天臺」。簡鄭衛處子﹐娥媌靡曼者以滿之。﹝又﹞載﹐穆王巡狩﹐有獻工人﹐名偃師﹐所造能倡者﹐移步俯仰信人也。鎖其頤則歌合律﹐捧其手則舞應節﹐千變萬化﹐惟意所適。王與盛姬內禦並觀之﹐技將終倡者﹐瞬目而招王之左右侍妾﹐王大怒﹐欲誅偃師。

【宮詞】笛聲吹斷雨濛濛﹐八駿馳回萬里風。黃竹白雲春夢幻﹐瑤池仙母下昭宮。

【簡釋】《述異記》載﹐穆王時﹐天下連雨三月﹐王乃吹簫﹐雨遂止。

《穆夫子傳》載﹐天子命駕八駿之乘﹐右服鹵﹐驊驑而左﹔綠耳右﹐驂赤肥驥而左。白莪蟻次本之乘﹐右服渠黃﹐而左逾輪﹐右驂盜驪﹐而左山子。﹝又﹞載﹐天子觴西王母於瑤池之上﹐西王母爲天子謠曰「白雲在天﹐山陵自出﹐道裏悠遠﹐山川間之﹐將子無死﹐尙能復來。」

《竹書紀年》載﹐穆王三十九年﹐王會諸侯於塗山。

《集證》載﹐穆王宿於黃竹﹐夢羿射於塗山﹐至是因令諸侯以會之。﹝又﹞載﹐十七年﹐西王母來朝﹐賓於昭宮。

【宮詞】兪泉駿足走駸駸﹐獵取文犀自社林。莫道下堂王禮褻﹐蜀人瓊玉獻西琛。

【簡釋】《竹林紀年》載﹐夷王二年﹐蜀人呂人﹐來獻瓊玉。六年王獵於社林﹐獲犀牛一以歸。七年虢公帥師伐太原之戎﹐至於兪泉獲馬千馬。

【宮詞】庭燎輝煌夢未醒﹐脫簪永巷立婷婷。向風重奏瑤琴曲﹐須記先王舊刻銘。

【簡釋】《列女傳》載﹐宣王嘗宴起﹐姜後脫簪珥待罪於永巷。

《古琴疏》載﹐宣王有琴曰「向風」﹐背銘云「墻有耳﹐伏寇在」。是武王之遺器也。宣王每朝﹐姜後輒以此銘﹐援琴奏之。王於是益兢兢不忘。

【宮詞】儲君天定漫輕移﹐試看山君弭耳時。底事履卑忘扁石﹐宮中怨寫白華詩。

【簡釋】《尙史﹟幽王紀注》載﹐古文瑣語云﹐幽王將殺太子宜臼﹐立伯服。釋虎將執之﹐宜臼叱之﹐虎弭耳而伏。

【宮詞】檿弧箕服應童謠﹐艸沒驪山恨未銷。拚卻傾城邀一笑﹐諸侯峯火盡來朝。

【簡釋】《史記》載﹐宣王之時﹐童女謠曰「檿弧箕服﹐實亡周國。」於是宣王聞之﹐有夫妻賣是器者﹐宣王使執而戮之。逃於道﹐而向見者﹐後宮童妾所棄妖子出於路者。聞其夜啼﹐哀而收之﹐夫妻遂奔於褒。褒人有罪﹐請入童妾所棄女子者於王以贖罪。棄女子出於褒﹐是爲褒姒。當幽王三年﹐王之後宮見而愛之﹐生子伯服﹐竟廢申後及太子﹐以褒姒爲後﹐伯服爲太子。太史伯陽曰「禍成矣﹐無可柰何﹗」褒姒不好笑﹐幽王欲其笑﹐萬方﹐故不笑。幽王爲烽火大鼓﹐有寇至則舉烽火﹐諸侯悉至﹐至而無寇﹐褒姒乃大笑。幽王悅之﹐爲數舉烽火﹐其後不信﹐諸侯亦不至。申侯與犬戎攻幽王﹐幽王舉烽火徵兵﹐兵莫至﹐遂殺幽王驪山下﹐虜褒姒﹐盡取周賂而去。

【宮詞】修築宮城擁斗川﹐空聞王子諫書傳。緱山早醒繁華夢﹐騎鶴吹笙上碧天。

【簡釋】《國語》載﹐谷洛鬥將毀王宮﹐王欲以土擁之﹐太子晉諫曰「不可防斗川以飾宮﹐是飾亂而佐斗也。」王卒擁之。

《列仙傳》載﹐王子喬﹐周靈王太子晉也。好吹笙做鳳鳴﹐後告其家曰「七月七日待我於緱山頭。」及期﹐果乘白鶴謝時人而去。

●全史宮詞卷四東周列國

幽王敗亡﹐平王懼犬戎﹐遷都洛邑﹐號東周。勢力遂漸削弱﹐形成列國紛爭局面。周天王只虛擁王號﹐而無實力。

【宮詞】武公仲子續良姻﹐繼美元妃壓眾嬪。兩姓眞從天作合﹐手文早定魯夫人。

【簡釋】《左傳》載﹐元妃﹐亦宋女﹐名淑。

【宮詞】待坐深宮夜向晨﹐車聲過闕聽轔轔。絺帷更向中庭設﹐環佩璆然拜聖人。

【簡釋】《列女傳》載﹐靈公嘗與女人夜坐﹐聞車聲轔轔至闕而止﹐過闕復有聲。夫人曰「此必蘧伯玉也﹗」公曰「何以知之﹖」夫人曰「君子不爲昭昭伸節﹐不爲冥冥惰行。吾聞伯玉君子也﹐以是知之﹗」問之﹐果伯玉。

《史記》載﹐孔子至衛﹐南子請見﹐孔子辭謝不得而見之。夫人在絺帷中﹐孔子入門北面而稽首﹐夫人在絺帷中再拜﹐環佩玉聲璆然。

【宮詞】重華臺上擁嬌嬈﹐善諫曾見仲叔敖。卻恨君王煬蔽甚﹐又分恩寵到余桃。

【簡釋】《王孫子》載﹐衛靈公坐重華之臺﹐侍禦數百﹐隋珠照日﹐羅衣從風。仲叔敖入諫曰「昔桀紂行此而亡﹐今君內寵太盛﹗」靈公聽罷拜謝曰「寡人過矣﹗」於是出宮女數百人。

《戰國策》載﹐癰疽與彌子暇二人者﹐專君之勢﹐以蔽左右。復塗偵謂公曰「昔者﹐臣夢見君。」「子何夢﹖」「夢見竈君。」公忿然作色曰「吾聞夢見人君者﹐夢見日。今子夢見竈君﹐而言君也。有說則可﹐無說則死﹗」復塗偵對曰「日並燭天下者也﹐一物不能蔽也。竈則不然﹐前人之煬﹐則後人無所見也。今乃疑人之有煬於君者也﹐是以夢見竈君﹗」公曰「善」。於是﹐廢癰疽﹑彌子瑕﹐而立司空狗。

《說苑》載﹐彌子瑕愛於衛君﹐衛法竊駕君車罪刖。瑕之母疾﹐夜往告之瑕﹐瑕駕君車而出﹐君聞之曰「孝哉﹐爲母犯刖。」瑕其桃而甘﹐不盡而奉君﹐君曰「愛我而忘其口。」

【宮詞】藉圃開筵虎幄張﹐昆吾妖夢竟成映。胡天胡地非關髢﹐何爲髡人助呂姜。

【簡釋】衛莊公事迹﹐詳見《左傳》。

【宮詞】嘉耦爲妃怨耦仇﹐命名早兆子孫憂。素衣朱襮歸桓叔﹐舉國誰憐小子侯。

【簡釋】晉武公事迹﹐詳見《左傳》。

【宮詞】君寵潛移大小戎﹐靈龜早已告襄公。偏衣金闕蕭墻禍﹐盡出優施教泣中。

【簡釋】晉獻公事迹﹐詳見《左傳》。

【宮詞】二五嬖來原有偶﹐三千僕送爲聯姻。奉匜沃盥辰嬴在﹐猶是懷公侍櫛人。

【簡釋】晉文公事迹﹐詳見《左傳》。

【宮詞】風雨崤陵奏凱時﹐緣何不顧唾丹墀。秦囚己許夕嬴請﹐又致三年拜賜師。

【簡釋】晉襄公事迹﹐詳見《左傳》。

【宮詞】宮云低壓九層臺﹐孫息琴聲入耳哀。墻外忽聞人笑語﹐君王方看辟丸來。

【簡釋】《說苑》載﹐晉靈公造九層之臺﹐費用千億。﹝又﹞載﹐孫息學悲歌﹐引琴作鄭﹑衛之音﹐靈公聞之大惑。

【宮詞】門外何來厲鬼嗔﹐膏肓二豎靳嘗新。小臣竟應登天夢﹐始信巫醫術如神。

【簡釋】晉公事迹﹐詳見《左傳》。

【宮詞】汾流渺渺抱樓臺﹐客到虒祈宴屢開。誰爲石言稱可弔﹐諸侯方共賀宮來。

【簡釋】晉平公事迹﹐詳見《左傳》。

【宮詞】物陽時晦過斯災﹐女惑男時蠱自來。內有四姬不知節﹐漫驚實沈與臺駘。

【簡釋】晉平公事迹﹐詳見《左傳》。

【宮詞】泄泄融融本性天﹐何須闕地及黃泉。悟生果悔無妨孝﹐潁谷封人亦適然。

【簡釋】鄭莊公事迹﹐詳見《左傳》。

【宮詞】有女同車漫系援﹐大非吾偶況師眠。救齊不受齊侯室﹐免引雄狐入國門。

【簡釋】鄭昭公事迹﹐詳見《左傳》。

《詩﹟小序》載﹐有女同車刺忽也。刺忽之不眠於齊﹐卒以無大國之助﹐至以見逐﹐國人刺之。

【宮詞】內寵共姬外嬖貂﹐淄澠豈果味能調。賢妃恐惹諸侯笑﹐獨聽雞鳴勸早朝。

【簡釋】《淮南子》載﹐兪兒易牙淄澠之水合者﹐嘗一合水而甘苦之矣。

《孟子﹟疏》載﹐淄澠二水爲食﹐易牙亦知二水之味﹐桓公不信﹐數試始信。

《呂氏春秋》載﹐桓公會諸侯﹐衛人後至﹐公與管仲謀伐衛。退朝而入﹐衛姬望見君﹐下堂再拜﹐請衛君之罪﹐公曰「吾與衛無故﹐子何爲請﹖」對曰「妾望君之入也﹐足髙气盛﹐有伐國之志也。見妾而有動色﹐伐衛也﹗」明日公朝﹐揖管仲而進之。管仲曰「公捨衛乎﹖」公曰「仲文安識之﹖」管仲曰「君之揖朝也﹐恭而言也﹐徐見臣而有慚色﹐是以知之。」公曰「善。仲文治外﹐夫人治內﹐寡人知終不爲諸侯笑矣﹗」

《詩傳》載﹐桓公好內﹐衛姬箴之﹐賦雞鳴。

【宮詞】五公子並六夫人﹐禍起蕭墻霸業淪﹐管氏三歸緣底事﹐女閭七百共爭春。

【簡釋】《戰國策》載﹐齊桓公宮中﹐女市女閭七百﹐國人非之。管仲故爲「三歸之家」﹐以掩桓公。

《禮記》載﹐諸侯娶三姓女﹐大夫娶一姓女。《論語﹟舊注》載﹐何謂三歸﹖指娶三姓之女也。婦女嫁人﹐謂之歸。

【宮詞】轣轆車聲使館開﹐內人規客上重臺。拒知索質革山下﹐只爲房中一笑來。

【簡釋】齊頃公事迹﹐詳見《左傳》。

【宮詞】誰使齊卿廁魯卿﹐國髙媒蘗罪初成。君王遠色宮帷寂﹐乘輦蒙衣夜入閎。

【簡釋】《說苑》載﹐齊頃公歸﹐七年不飲酒﹐不食肉﹐外金石之聲﹐遠婦人之色﹐出會於盟﹐卑下諸侯。齊頃公事迹﹐詳見《左傳》。

【宮詞】奪妻偏使扈申池﹐怨毒謀生共浴時。夫已氏歸深竹裏﹐果然不及戒師期。

【簡釋】齊懿公事迹﹐詳見《左傳》。

【宮詞】歌舞消除路寢愁﹐挈桿操琴樂梁丘。牛山隕涕緣何事﹐折齒還送孺子牛。

【簡釋】《說苑》載﹐景公飲酒梁丘﹐據左操琴右挈桿行歌而至。公曰「樂哉今夕﹐吾飲酒也﹗」齊景公事迹﹐詳見《左傳》。

【宮詞】火聲出出復嘻嘻﹐竟使城門殃池魚。待姆偏稱女不婦﹐春秋責備到共姬。

【簡釋】宋共姬事迹﹐詳見《左傳》。

【宮詞】堤下無端得麗姿﹐娥眉謠諑入宮時。夫人位號難輕假﹐寶錦名駒賄左師。

【簡釋】宋平公事迹﹐詳見《左傳》。

【宮詞】奪將白馬太情癡﹐嬖幸君臣若迷知。珠玉已隨東國去﹐閉門猶作數行詩。

【簡釋】宋景公事迹﹐詳見《左傳》。

【宮詞】漫道東門色似收﹐雞皮三少最妖嬈。乘駒夜返株林路﹐衣袒裝襎戲外朝。

【簡釋】《列女傳》載﹐夏姬狀美好﹐老而復壯者三。陳靈公與孔寧儀行文皆通焉。或衣袒衣﹐或裝其襎﹐以戲於朝。襎﹐漆衣也。﹝又﹞載﹐民諺曰「夏姬得道﹐雞皮三少。」陳靈公事迹﹐詳見《左傳》。

【宮詞】鄧漫觀人術最工﹐千秋巾幗一英雄。臣心不固君心蕩﹐盡在宮帷慧眼中。

【簡釋】楚武王事迹﹐詳見《左傳》。

【宮詞】嬿婉舟姬割愛曾﹐息嬀偏聽蔡侯繩。無言暗滴三年淚﹐兩濕桃花憾不輕。

【簡釋】《說苑》載﹐荊文王得如黃之狗﹐箘簬之矰﹐畋於云夢﹐三月不返。得丹之姬﹐期年不聽朝。保申諫王﹐乃變行。殺如黃之狗﹐折箘簬之矰﹐逐丹之姬﹐務治乎於荊。息嬀事迹﹐詳見《左傳》。唐朝時﹐杜牧有「題桃花夫人廟」詩。詩之夫人﹐卽指息嬀也。

【宮詞】國無冢適費遲疑﹐大室庭前瘞璧時。八拜五人誰壓紐﹐祕將心事問巴姬。

【簡釋】楚共王事迹﹐詳見《左傳》。

【宮詞】美人鐘鼓樂忘疲﹐纓絕燈昏酒醉時。誰識虞丘辭相後﹐一朝霸業出樊姬。

【簡釋】《史記》載﹐楚莊王右抱鄭姬﹐左抱越女﹐坐鐘鼓之間。

《說苑》載﹐莊王賜羣臣酒﹐日暮酒酣﹐燭滅。有引婦人之衣者﹐美人援絕其冠纓﹐告王。王曰「賜人酒使醉失禮﹐柰何顯婦人之節而辱士乎﹖」乃命羣臣皆絕其冠纓而上火﹐卒盡歡而罷。

《列女傳》載﹐莊王好獵﹐樊姬諫而不止﹐乃不食禽獸之肉。王遂攺過﹐勤於政事。王聽朝罷宴﹐姬下堂而迎之曰「何宴也﹖」王曰「與賢人語﹐不知饑倦也。」姬曰「王之所謂賢者﹐何人也﹖」王曰「虞丘子也。」姬掩口而笑。王曰「何也﹖」姬曰「妾執巾幗十一年﹐遺人至鄭﹑衛﹐求美人進於王。今賢於妾者二人﹐同列者七人﹐豈豈不欲擅寵哉﹖不能以私蔽公。虞丘子相楚十餘年﹐未嘗進賢退不肖。妾之所笑﹐不亦可乎﹖」王以告虞丘子﹐虞丘子避舍﹐使迎孫叔敖而進之。叔敖治楚三年﹐莊王以霸業成。

【宮詞】豹舄皮冠气象驕﹐諫臣空爲誦祈招。章華客散停歌舞﹐猶說君王愛細腰。

【簡釋】《墨子》載﹐楚靈王好細腰﹐其臣皆一飯爲節。楚靈王事迹﹐詳見《左傳》。

【宮詞】囿開云夢艸如煙﹐附社臺髙象萬千。生死但期同此樂﹐蔡姬爭及越姬賢。

【簡釋】《列女傳》載﹐楚昭王燕遊﹐蔡姬在左﹐越姬參右﹐王登附社之臺以望之囿﹐觀士大夫逐者旣皛﹐乃顧謂二姬曰「樂乎﹖」蔡姬對曰「樂。」王曰「吾願與子生若此﹐死又若此。」蔡姬曰「固願生俱樂﹑死同時。」王顧謂史書之。復謂越姬﹐越姬對曰「昔者﹐先君莊王﹐淫樂三年﹐不聽政事﹐終而能攺﹐卒霸天下。妾以爲君王能法吾先君﹐將攺斯樂﹐而勤於政也。今則不然﹐而要婢子以死﹐豈可得乎﹖﹗」

【宮詞】王宮班處莫誰何﹐永巷倉皇夜枕戈。亂定不忘鐘建負﹐天教兵裹締絲羅。

【簡釋】《列女傳》載﹐伯嬴者﹐楚平王夫人﹐昭王母也。吳入郢﹐昭王亡。闔閭盡妻其後宮﹐次至伯嬴﹐伯嬴持刀拒之﹐吳王慚退。捨伯嬴與媬﹐阿閉永巷不釋兵。

【宮詞】縹緲相逢夢澤濱﹐行雲行雨幾經春。深宮鄭袖方專寵﹐可似髙唐薦枕人。

【簡釋】《宋玉髙唐賦》楚襄王與宋玉遊於云夢之臺﹐望髙唐之觀﹐上有雲气。王問曰「此何气也﹖」宋玉對曰「所謂朝云者也。昔先王嘗遊髙臺﹐怠而晝寢﹐夢見一婦人曰﹕『妾巫山之女也﹐爲髙唐之客。聞君遊髙唐﹐願薦枕席。』王因幸之。去而辭曰﹕『妾在巫山之陽﹐髙丘之岨﹐旦爲朝云﹐暮爲行雨﹐朝朝暮暮陽臺之下。』」

《史記﹟張儀傳》載﹐靳尙得事楚夫人鄭袖﹐袖所言皆從。

【宮詞】晝遊旦食樂無窮﹐胥母門前九曲通。最是古城春色麗﹐美人多住木蘭宮。

【簡釋】《吳越春秋》載﹐闔閭立夫差爲太子﹐使太子屯兵守楚﹐畱止自治宮室﹐秋冬治城中﹐春夏治城外﹐治姑蘇之臺。旦食組山﹐晝遊蘇臺﹐射於鷗陂﹐馳於遊臺。

《絕書》載﹐蘇臺亦爲胥母。胥門外九曲路﹐以遊姑蘇之臺﹐以望太湖中窺百姓者也。﹝又﹞載﹐古城者﹐所置美人﹐亦稱離城也。

《述異記》載﹐木蘭洲﹐在潯陽江中﹐多木蘭樹﹐吳王闔閭所植﹐備用構宮殿。

【宮詞】兩行紅袖下朱樓﹐戰鼓頻催笑未休。不救君王傷將指﹐空教斷送美人頭。

【簡釋】《史記》載﹐孫武以兵法見於吳王闔閭﹐闔閭曰「可試以婦人乎﹖」孫武對曰「可﹗」於是﹐出宮中美人百八十人﹐武分爲二隊﹐以王寵妃二人爲隊長。旣布乃設鐵鉞﹐卽三令五申之。於是﹐鼓之。婦人大笑。武遂斬隊長二人以徇。

【宮詞】瓊姬飲恨隕殘芳﹐一縷魂飄鶴市涼。獨有相思消未盡﹐長畱殊玉待韓郎。

【簡釋】《太平廣記》中﹐引《錄異傳》載﹐吳王夫差小女曰「玉」﹐與韓重交﹐私許爲妻。重學於齊﹑魯﹐父母求婚於王。王怒不允﹐玉結气而死﹐葬閶門。重歸﹐哭泣往弔﹐見玉墳則贈明珠。重見王說之。王怒其發冢﹐盜珠玉脫走。守墓人訴玉﹐玉因梳妝見王﹐王驚愕悲喜。夫人聞之﹐出而抱之﹐玉如輕煙飄然而去。

《吳越春秋》載﹐闔閭有女勝玉﹐自殺。闔閭葬於閶門外﹐舞白鶴於市﹐令民隨觀﹐因發機掩之。二書所載不同。姑蘇城外﹐卻有「瓊姬墓」﹐乃夫差女也。

【宮詞】館娃宮裏綺羅春﹐履響回廊夢醒頻。勸得君王長夜醉﹐不知旁有臥薪人。

【簡釋】《江南通誌》載﹐館娃﹐乃吳宮名稱。﹝又﹞載﹐響履廊在蘇州靈巖山。吳王建廊而虛其下﹐令西施與宮人步履繞之則響﹐故名。

《禦定歷代題畫詩》載﹐元朝眞桂芳有「題吳王夜宴圖」詩。

《山堂肆考》載﹐越王勾踐﹐臥薪嘗膽﹐欲以報吳仇。

【宮詞】集羽縈塵舞袖拖﹐荃蕪香散動輕歌。黃金臺上千金駿﹐持較佳人未足多。

【簡釋】《拾遺記》載﹐燕昭王卽位二年﹐廣延國來獻善舞者二人﹐一名璇娟﹐一名提謨﹐其舞名縈塵。次日﹐集羽末曲曰「旋懷」。乃設麟文之席﹐散荃蕪之香﹐使二女舞其上﹐彌日無蹤。體輕﹐故也。

【宮詞】馬上彎弓插鵕翿﹐君王雄武懾羣僚。苕榮早赴三生約﹐夢裏熒熒見孟姚。

【簡釋】《史記﹟趙世家》載﹐初簡子夢之帝所﹐帝曰「餘思虞舜之勛﹐適余將以其冑女孟姚﹐配爾七世之孫。」至武靈王卽位﹐夢見處女鼓瑟而歌﹐詩曰「美人熒熒兮﹐顏若苕之榮﹐命乎曾無我嬴。」翌日﹐王欽酒﹐樂數言其所夢。吳廣聞之﹐因內其娃嬴﹐孟姚也。孟姚甚存寵於王﹐是爲惠後。﹝又﹞載﹐趙武靈王胡服招騎射。

《淮南子》載﹐趙武靈王具帶鵕翿而朝﹐趙國化之。

【宮詞】叢臺逐日競笙歌﹐彩幙連岡策馬過。樓上美人爭笑指﹐桓桓武士錦衣多。

【簡釋】《史記﹟鄒陽傳》載﹐全趙之時﹐武力鼎士炫服叢臺之下者﹐日成市案。

《畿輔通誌》載﹐叢臺在邯鄲東北隅﹐趙武靈王所築。北魏劉劭著文﹐名「趙都賦」﹐內中有句曰「朱幕蔽野﹐彩帷連岡」。

【宮詞】大梁城闕枕河濆﹐保障全憑晉鄙軍。何事如姬專寵日﹐盜符只爲信陵君。

【簡釋】《通義》載﹐魏都大梁在大河東﹐故名河東﹐而以故安邑之地﹐爲河內。

《史記﹟信陵君傳》載﹐侯生日﹕「嬴聞晉鄙之兵符﹐在王臥內﹐而如姬最幸﹐出入王臥內﹐能竊之。嬴聞如姬父爲人所殺﹐公子使客斬其仇頭﹐敬進如姬。如姬誓爲公子死無所辭。公了誠一開口請如姬﹐如姬必許諾。則可得虎符﹐奪晉鄙軍﹐北救趙﹐而西卻秦﹐此王霸之伐也。」公子從其計﹐如姬果盜虎符於公子。

【宮詞】夾林叢郁接蘭臺﹐石擁閭須左白該。帳衣依稀鸞鳳舞﹐百花香逗美人來。

【簡釋】《戰國策》載﹐魯君舉觥於梁惠王曰「左白臺﹐而右閭須﹐南威之美也。前夾林﹐而後蘭臺﹐彊臺之樂也。」白臺﹑閭須﹐皆惠王美人名。

《女紅余志》載﹐梁惠王爲閭須﹐制鸞鳳帳﹐焚百花香於內﹐則鸞鳳皆起舞。傳說﹐鸞鳳乃仙蜂血所染。

【宮詞】前魚每以後魚忘﹐釣得金鱗泣數行。從此六宮無粉黛﹐長畱繡被復龍陽。

【簡釋】《戰國策》載﹐魏王與龍陽君共船而釣﹐龍陽君得十餘魚﹐而涕下。王曰「何謂也﹖」龍陽君曰「臣始得魚也﹐甚喜。後得又益大。今臣直欲棄前之所得矣﹗以臣之凶惡而得拂枕席﹐爵至人君。四海美人多矣﹐聞臣之得幸於王也﹐必褰裳而趨王﹐臣亦猶前所得魚也﹐亦將棄矣﹗能無涕出乎﹖﹗」王曰「誤有是心也。何不相告也﹖」於是﹐布令曰「敢言美人者﹐誅。」

【宮詞】漸臺花柳各穠纖﹐望幸朝朝掩畫簾。漫道君子眞好色﹐中宮昨日拜無鹽。

【簡釋】《列女傳》載﹐鐘離春者﹐齊無鹽邑女﹐宣王之正後也。其爲人極醜無雙﹐行年四十無所容﹐人銜嫁不售。於是拂拭短褐﹐自謁宣王﹐願備後宮。宣王納之爲後。「漸臺王重」語﹐亦鐘離春對宣王所語。

【宮詞】睦鄰講信濟時艱﹐智略羣推母后嫻。殿上殷勤謝秦使﹐引椎妙解玉連環。

【簡釋】《戰國策》載﹐君王后者﹐莒太史敫之女也。襄王死﹐子建立﹐爲齊王。君王後事秦謹此諸侯信﹐以故建立四十餘年﹐不受兵。秦昭王嘗遺使送玉連環曰「齊多智而解此環否﹖」君王后以使羣臣﹐羣臣不知解。君王后引椎破之﹐謝秦使曰「謹以解矣﹗」

●全史宮詞卷五秦

秦﹐莊襄王名楚﹐秦孝文王子。其先柏翳佐舜有功﹐賜姓嬴。後非子封秦﹐秦仲始大。莊襄滅周﹐三年死﹐子政繼位﹐是爲始皇帝。始皇帝實姓呂氏﹐在位二十五年﹐並吞天下稱帝。又十二年崩﹐子二世皇帝胡亥立﹐三年爲趙髙所殺﹐立子嬰爲王﹐四十九日降於漢。

秦朝四主﹐凡四十三年。

【宮詞】邯鄲舊夢散輕塵﹐駕返西河恨轉新。長信已誅文信去﹐甘泉深夜更無人。

【簡釋】《史記》載﹐莊襄王爲秦質子﹐於趙見呂不韋﹐姬悅而取之﹐生始皇於邯鄲。﹝又﹞載﹐茅焦說秦王曰「秦方以天下爲事﹐而大王有遷母太后之名﹐恐諸侯由此背秦。」秦王乃迎太后於雍﹐復居甘泉宮。﹝又﹞載﹐秦王封呂不韋爲文信侯﹐封嫪毐爲長信侯。

【宮詞】淩雲髙髻綰靑螺﹐罨晝裙裁五色羅。恩賜酒池陪禦宴﹐半衣夾輦醉顏酡。

【簡釋】《古今注》載﹐始皇詔後梳淩雲髻﹐九嬪梳參鸞髻。﹝又﹞載﹐詔令宮女服五色花羅裙。﹝又﹞載﹐詔令宮人皆服衫子﹐亦曰「半衣」﹐蓋取便於侍奉。

《三輔黃圖》載﹐秦酒池在長安故城中。

【宮詞】銅管噓空眾樂攢﹐五枝燈炬玉螭蟠。宮娥入侍心常怯﹐照膽先防避鏡難。

【簡釋】《西京雜記》載﹐有靑玉五枝燈﹐作螭蟠以口銜燈﹐燈燃﹐鱗甲皆動。復鑄銅人十二枚﹐列在一筵上﹐琴築笙竽﹐各有所執。筵下有二銅管﹐其一管空﹐一管內有繩﹐粗如指。使一人吹空管﹐一人紐繩﹐則眾樂俱作。﹝又﹞載﹐宮有方鏡﹐表裏有明。內子有邪心﹐則膽張心動。始皇帝以照宮人﹐膽張心動者﹐立斬之。

【宮詞】子午髙臺縹緲間﹐樓船無計問三山。玉姜誰賜長生藥﹐洞口嗚琴去不還。

【簡釋】《拾遺記》載﹐始皇起雲明臺﹐子時起工﹐午時已畢﹐秦人皆稱「子午臺」。後人也有說﹐當時在子午之地各築一臺。《陜西通誌》載﹐毛女洞在嶽之西。始皇宮人見國亡﹐負琴入山﹐體生綠毛。至今洞口每有鼓琴之聲。《列仙傳》載﹐毛女﹐字玉姜。

【宮詞】六國樓臺復道通﹐美人鐘鼓集遙空。射鮫一去無消息﹐自碾丹砂飼守宮。

【簡釋】《史記》載﹐秦每破諸侯﹐寫名效其宮室﹐作之咸陽北版上﹐所得諸侯美人﹑鐘鼓以充入之。

《李商隱詩》載﹐「咸陽宮殿郁嵯峨﹐六國樓臺艷綺羅。」

《史記》載﹐方士徐市等﹐入海求神藥﹐數歲不得﹐費多恐譴﹐乃詐曰「蓬萊神藥可得﹐然常爲大鮫魚所苦﹐故不得。願請善射以俱見﹐則以連駑射之」始皇至之﹐罘見巨魚﹐射殺一魚。遂並海西至平原津而病。

《文昌雜記》載﹐守宮﹐秦始皇時﹐有人進之﹐能守鑰﹐故名。又曰「置於宮中﹐宮人有異志者﹐卽吐血污其衣。」守宮﹐卽壁虎。秦時碾丹砂飼之﹐長至五至七斤﹐殺之﹐取其血﹐點宮女胸﹐經久不消﹐如有交媾﹐則去之。故曰「守宮痧」﹐亦稱「守宮痣」。

【宮詞】迢迢天漢亙長空﹐臺苑周回處處通。寇至卽煩麋鹿觸﹐優旃一笑罷宮功。

【簡釋】《三輔黃圖》載﹐咸陽故城﹐自秦孝公至始皇帝﹑胡亥﹐並都此城。諸廟及臺苑﹐皆在渭南。始皇窮極奢侈﹐築咸陽宮﹐因北陵宮殿端門四達﹐以制紫宮﹐象帝居。引渭水灌都﹐以象天漢﹐橫橋南渡﹐以法牽牛。

《史記》載﹐優旃者﹐秦倡侏儒也﹐善爲笑言﹐然合於大道。始皇嘗議欲大苑囿﹐東至函谷關﹐西至雍陳倉。優旃曰「善。多縱禽獸於其中﹐寇從東方來﹐令麋鹿觸之足矣﹗」始皇以故﹐輟止。二世立﹐又欲漆其城。優旃曰「善。漆城蕩蕩﹐寇來不能上顧。難爲蔭室。」於是﹐二世笑之。以其故﹐罷。

【宮詞】長城築就足銷憂。誰道升天不可求。臘攺嘉平便仙去﹐赤城遊戲到元洲。

【簡釋】《史記﹟秦本紀》載﹐燕人盧生﹐使入海還﹐以神鬼事因奏錄圖書曰「亡秦者﹐胡也。」始皇乃使將軍蒙恬﹐發兵三十萬人﹐北擊胡﹐築長城及南越地。

《茅盈內紀》載﹐始皇三十一年九月庚子﹐茅盈曾祖父﹐蒙於華山﹐乘龍駕雲﹐白日升天﹐先是其邑謠曰「神仙得者茅初成﹐駕龍升天入泰淸﹐時下元洲戲赤城﹐繼世而往在我盈﹐帝若學之臘嘉平。」始皇聞謠歌﹐欣然有尋仙之志﹐因攺臘曰「嘉平」。

【宮詞】林光歌舞謝朝班﹐莫把駒光作等間。公子號嗁天子笑﹐金錢宣賜葬驪山。

【簡釋】《三輔黃圖》載﹐林光宮﹐胡亥所造。

《通鑑》載﹐二世謂趙髙曰「人生世間﹐如騁六驥過決隙﹐吾欲悉耳目之所好﹐從心志之所樂﹐以終吾年壽﹐可乎﹖」趙髙曰「此賢主之所能。行而昏﹐亂主之所禁也。然沙丘之謀﹐諸公子及大臣皆疑焉。陛下嚴法而刻刑﹐盡除先帝之故臣﹐更立陛下之所親信﹐則可髙枕肆志寵樂矣﹗」二世然之﹐乃更始法律﹐務益刻深。公子十二人戮死咸陽市﹐十公主死於社。公子將閭呼天自殺﹐公子髙上書﹐請從死先帝﹐葬驪山之下。二世悅﹐賜錢以葬。

【宮詞】阿城宮殿薄層雲﹐私幸蘭池夜未分。禁使人知緣辟鬼﹐璧來誰報鎬池君。

【簡釋】《三輔黃圖》載﹐阿房宮﹐亦曰阿城。惠文王造宮未成而亡。始皇廣其宮﹐規恢三百餘里。﹝又﹞載﹐長安城西有鎬池。秦始皇三十六年﹐使者從關東夜至華陰縣﹐平舒道有人持璧遮使者曰「爲吾遺鎬池君﹐因言曰今年祖龍死。」使者奉璧具以聞始皇﹐默然良久﹐曰「山鬼不過知一歲事。」退言曰「祖龍者﹐人之先也。」使禦府視璧﹐乃二十八年渡江﹐所沈之璧也。

《綱鑑》載﹐盧生說始皇微行﹐以辟惡鬼。所居室勿令人知﹐然後不死之藥﹐殆可得也。始皇乃令﹐咸陽旁三百里內﹐宮觀復道相連﹐所行幸有言其處者﹐死。

【宮詞】金人髙並麗譙樓﹐四海兵銷萬世謀。楚炬一來作焦土﹐靑門只剩種瓜侯。

【簡釋】《三輔黃圖》載﹐秦始皇三十五年﹐收天下兵﹐聚之咸陽﹐銷鋒鏑以爲金人十二﹐以弱天下之人﹐立於宮門﹐坐髙三丈。﹝又﹞載﹐長安霸城門﹐色靑﹐名爲「靑城門」﹐門外售出佳瓜。廣陵邵平﹐爲秦東陵侯。秦破﹐爲布衣﹐種瓜靑門外﹐瓜美。時人謂之「東陵瓜」。杜牧《阿房宮賦》載﹐「楚人一炬﹐可憐焦土。」

●全史宮詞卷六漢

漢﹐髙祖姓劉﹐名邦﹐沛人﹐以布衣起兵﹐滅秦稱帝業﹐都長安﹐在位十二年崩﹐葬長陵﹐廟號太祖。子惠帝盈立﹐七年崩﹐葬安陵。太后呂氏﹐取他人子爲太子﹐立之﹐臨朝稱制八年崩。大臣迎立髙祖子代王恆﹐是爲文帝。誅呂氏所名孝惠子弘等﹐二十三年崩﹐葬霸陵﹐廟號太宗。子景帝啟立﹐十六年崩﹐葬陽陵。子武帝徹立﹐始用年號﹐五十四年崩﹐葬茂陵﹐廟號世宗﹐攺元十一﹝建元﹑元光﹑元朔﹑元狩﹑元鼎﹑元封﹑太初﹑天漢﹑太始﹑徵和﹑後元﹞。子昭帝弗陵立﹐十三年崩﹐葬平陵﹐攺元三﹝始元﹑元鳳﹑元平﹞。帝崩無子﹐立世宗孫﹐昌邑王賀﹐以無道廢。霍光等迎世宗曾孫詢﹐於民間立之﹐是爲宣帝。帝初名病己戾太子據之孫也﹐二十五年崩﹐葬杜陵﹐廟號中宗﹐攺元七﹝本始﹑地節﹑元康﹑神爵﹑王鳳﹑甘露﹑黃龍﹞。子元帝奭立﹐十六年崩﹐葬渭陵﹐廟號髙宗﹐攺元四﹝初元﹑永光﹑建昭﹑竟寧﹞。子成帝立﹐二十六年崩﹐葬延陵﹐攺元七﹝建始﹑河平﹑陽朔﹑鴻嘉﹑永始﹑元延﹑綏和﹞。成帝無子﹐立髙宗孫﹐定陶王康子欣爲太子﹐嗣位是爲哀帝﹐在位六年崩﹐葬義陵﹐攺元二﹝建平﹑元壽﹞。哀帝無子﹐太皇太后王氏徵髙宗孫﹐中山王興子衎﹐入繼大統﹐是爲平帝﹐在位五年﹐爲王莽所鴆﹐葬康陵﹐攺元一﹝元始﹞。平王元子﹐王莽以太皇太后詔徵中宗元孫孺子嬰﹐立爲皇太子﹐攺元居攝。王莽初攝政元年﹐卽廢爲安定公。王莽建立新朝。

此爲前漢﹐亦稱西漢。共十二主﹐凡二百一十二年。

【宮詞】未央髙壓斗城頭﹐龍首山前渭水流。正旦年年循舊例﹐春風門外放雙鳩。

【簡釋】《西京雜記》載﹐蕭相國營未央宮﹐因龍首山制前殿。

《三輔黃圖》載﹐長安城﹐南爲南斗形﹐北爲北斗形﹐至今人呼漢城爲「斗城」。

《太平廣記》載﹐滎陽有厄井﹐漢髙祖避項羽於此﹐爲雙鳩所救。漢朝每正旦輒放雙鳩起於此地。

【宮詞】昭靈幽怨隔黃鄕﹐廣漠魂歸枕席涼。底事上皇思故里﹐新丰惟辟鬥鷄場。

【簡釋】《陳畱風俗傳》載﹐沛公起兵﹐葬母於黃鄕。後以梓宮﹐招魂幽野﹐有丹蛇在水邊﹐入於梓宮。故謚「昭靈夫人」。

《西京雜記》載﹐太上皇移居深宮﹐淒然不樂﹐以所好皆屠販少年﹐沽酒﹑賣餅﹑鬥鷄﹑蹴踘﹐髙祖乃作新丰﹐移諸故人實之。

【宮詞】鹿肚牛肝酒二壺﹐食單逐日付天廚。戚姬別戀洋川米﹐玉釜蒸來粒粒珠。

【簡釋】《新京雜記》載﹐髙祖爲泗水亭長﹐送徒驪山﹐將與故人訣去。徒卒贈髙祖酒二壺﹐鹿肚牛肝各一。後卽帝位﹐嘗具此二炙並酒二壺。

《水經注》載﹐洋川者﹐漢戚夫人所生處也。夫人思慕本鄕﹐追求洋川米﹐髙祖爲驛至長安。

【宮詞】擊築彈琴意暗傷﹐驚心野雉妒鸞凰。楚歌楚舞渾無賴﹐那有商山輔趙王。

【簡釋】《西京雜記》載﹐戚夫人善鼓琴擊築﹐帝常擁夫人﹐倚瑟弦﹐歌畢﹐每泣下流漣。

《史記﹟呂后本紀注》載﹐漢書音義皆諱雉﹐因其呂后﹐名雉。韓愈《諱辧》載﹐漢諱呂后名﹐雉爲野雞。

《史記﹟張良傳》載﹐帝欲廢太子﹐立戚夫人子趙王如意。畱侯諫﹐不聽。及宴置酒﹐太子侍﹐四人從太子﹐須眉皓首﹐衣冠甚偉。帝召戚夫人指示曰「彼羽翼已成﹐難動矣﹗」戚夫人泣。帝曰「爲我楚舞﹐吾爲若楚歌。」

【宮詞】戚裏琴聲撥七絲﹐雞鳴歌士列金墀。等閒奏出房中樂﹐爭羨唐山絕妙詞。

【簡釋】《史記》載﹐張敬叔姊善鼓琴﹐髙祖召爲宮人﹐徙其家就戚裏。

《漢宮儀》載﹐髙祖卽登位﹐鮦陽固始﹐細陽歲遣﹐雞鳴歌士﹐謳於闕下。

《漢書﹟禮樂志》載﹐「房中祠」樂﹐髙祖唐山夫人所作。韋昭﹐唐山夫人之姓也。

【宮詞】大被同眠友愛長﹐連枝應並艸齊芳。可憐養徳儲宮日﹐竟使官奴送緣囊。

【簡釋】《西京雜記》載﹐趙王如意﹐年幼未能親外傅﹐戚姬使舊趙王內傅趙媼傅之﹐號其室曰「養徳宮」。惠帝嘗與趙王同寢處﹐呂后欲殺之而未得。後帝早獵﹐王不能醒﹐呂后命力士於被中縊殺之。及死﹐呂后不之信﹐以綠囊盛之﹐載以小軿車﹐入見﹐乃厚賜力士。力士是東郭門外官奴。帝後知﹐腰斬官奴。呂后不知也。﹝又﹞載﹐樂遊苑自生玫瑰樹﹐下有苜蓿﹐日照其花有光彩﹐茂陵人謂之「連枝艸」。

【宮詞】武庫森嚴傍未央﹐靈金萬丈見光芒。斬蛇劍上銘如舊﹐來自殷宗伐鬼方。

【簡釋】《三輔黃圖》載﹐漢時武庫在未史宮﹐蕭何造﹐以藏兵器。﹝又﹞載﹐太上皇微時﹐佩一刀﹐長三尺﹐上有銘字﹐難辧。傳云﹐殷髙宗伐鬼方時﹐所作也。上皇遊丰沛山中﹐寓居窮谷﹐有人冶鑄﹐上皇問曰「鑄何器﹖」工者笑曰「爲天子鑄劍。得公佩劍﹐雜而冶之﹐卽成神器﹐可克立天下。昴星精爲輔佐﹐木衰火盛﹐此爲異兆。」上皇解匕首投鑪中﹐劍成﹐工卽持授上皇。上皇以賜髙祖﹐髙祖佩之斬白蛇是也。天下卽定﹐藏於寶庫。守藏者見白气﹐狀若龍蛇。呂后攺庫曰「靈金藏」。惠帝名曰「靈金內府」。《拾遺記》上記有「上皇刀上有古字﹐記其年月及成劍﹐其銘尙有」。

【宮詞】牙籠香燼篆煙殘﹐被底金鑪火未寒。昨夜深宮誰最寵﹐侍中新戴鵕鸃冠。

【簡釋】《西京雜記》載﹐漢制以象牙爲火籠。﹝又﹞載﹐長安巧工丁緩者﹐做臥褥香鑪﹐又稱﹐「被中鑪」。

《漢書﹟佞倖傳》載﹐髙祖時有藉孺。孝惠時有閎孺。孝惠時﹐郎侍中皆冠鵕鸃﹐貝帶傅粉﹐皆閎藉屬。

【宮詞】東瀛神使拜丹墀﹐仙館云連黑帝祠。十隊樓臺千段錦﹐詔宣宮女送泥離。﹝離—讀「池」音﹞

【簡釋】《拾遺記》載﹐惠帝二年﹐有道士韓稚越海而來﹐云稱東海神使。﹝時有東極泥離之國﹞來朝帝﹐云方士韓稚﹐解絕國人言。令問人壽幾何﹐經見幾代之事﹐稚以答聞於帝。帝曰「悠哉杳渺﹐非通神達理者﹐誰可語乎斯遠矣﹗」稚於斯而退﹐莫知其所之。帝使諸方士立仙壇於長安城北﹐名曰「韓館」。至二年﹐詔宮女百人﹐文錦萬匹﹐樓船十艘﹐以送泥離之使﹐大赦天下。

《史記》載﹐封禪書﹐髙祖入關﹐問故秦時﹐上帝祠何祠也﹖對曰「四帝有靑﹑白﹑赤﹑黃之祠。」髙祖曰「吾聞天有五帝。」乃立黑帝祠﹐命爲「北」。

【宮詞】明光宮外日瞳曨﹐何處黃頭夢裏通。臺爲百金方罷役﹐倖臣偏賜蜀山銅。

【簡釋】《風俗通》載﹐文帝聽政明光宮。

《漢書》載﹐帝欲造露臺﹐值百金。上曰「百金﹐中人十家之產﹐何以臺爲﹖」﹝又﹞載﹐鄧通爲黃頭郎。文帝嘗夢欲上天不能﹐被一黃頭郎推上天﹐覺而之漸臺﹐見鄧通﹐召問其名姓﹐姓鄧名通。「鄧」猶「登」也。文帝甚悅﹐尊幸之曰曰異。上使善相人者﹐相通曰「當貧餓死。」上曰「能富通者在我﹐何說貧﹖」於是﹐賜通蜀嚴道銅山﹐得自鑄錢。

【宮詞】赤子靑鳥下雲中﹐閣上霞光萬丈紅。淸曉內臣宣夢卜﹐夫人今夜報移宮。

【簡釋】《漢武內傳》載﹐景帝夢一赤彘﹐從雲中下﹐直入崇芳閣。帝覺赤龍來蔽戶牖﹐閣上有丹霞蓊郁而起。占者曰「此閣必生命世之人。」乃使王夫人移居崇芳閣。

《洞冥記》載﹐王夫人誕武帝﹐有靑鳥羣飛於霸城門。

【宮詞】柏梁宮殿啟罘罳﹐甲帳春深日影遲。袍笏滿堂爭上坐﹐至尊首倡七言詩。

【簡釋】《漢書﹟武帝紀》載﹐元鼎二年春﹐起柏梁臺。

《三輔黃圖》載﹐帝嘗置酒其上﹐詔羣臣和詩﹐能七言詩者﹐乃得上坐。帝首倡曰「日月星辰和四時。」上令聯句有「走狗逐兔張罘罳」句。

《漢武故事》載﹐甲帳居神﹐乙帳上自禦之。

【宮詞】靑瑣黃昏拜夕郎﹐仙人掌上露初涼。金根夜半朝長信﹐共給微行五日糧。

【簡釋】《漢舊儀》載﹐黃門郎屬黃門令﹐每日暮入﹐對靑瑣門拜﹐名曰「夕郎」﹐亦稱之「夕拜」。《三輔舊事》載﹐建章宮承露盤﹐以銅爲之。上有仙人掌承露﹐和玉屑飲之。

《獨斷》載﹐天子所乘曰「金根車」。

《東方朔傳》載﹐武帝微行﹐給五日糧﹐會朝長信宮。長信宮﹐太后宮也。

【宮詞】豫樟水殿枕流泉﹐戰罷戈艦換釣船。才自寢園新薦後﹐九街輸到賣魚錢。

【簡釋】《述異記》載﹐武帝於昆明池﹐作豫樟水殿。

《西京雜記》載﹐武帝作昆明池﹐習水戰﹐因養魚以給陵廟祭祀﹐余付長安市賣之。

《三輔黃圖》載﹐昆明池有戈船各數十﹐樓船百艘﹐船上建戈矛。﹝又﹞載﹐長安市有九街﹐乃賭博之所。

【宮詞】眺蟾臺下水生波﹐弄月宣傳赴影蛾。荇藻紛紛開碧网﹐紅燈無數蕩船過。

【簡釋】《三輔黃圖》載﹐武帝鑿池名「習月」﹐旁起望鵠臺﹐以眺月影入池中﹐使宮女乘舟弄月影﹐名「影蛾池」﹐亦稱「眺蟾臺」。

《酉陽雜俎》載﹐漢武昆明池﹐有撒网撈藻者。

【宮詞】羽獵連朝入弄田﹐掖垣人柳日三眠。長生苑裏銅牌鹿﹐上刻臨江進獻年。

【簡釋】《漢書﹟昭帝紀》載﹐上耕於鉤盾弄田。弄田﹐在未央宮﹐指天子燕遊之田。

《三輔故事》載﹐漢武苑中有人柳﹐日三眠三起。

《述異記》載﹐餘千縣有白鹿﹐銅牌在角後﹐書云「漢元鼎二年﹐臨江所獻」。

《嵩嶽諸仙詩》載﹐「至今猶有長生鹿﹐時繞溫泉望翠華」句。

【宮詞】四寶宮中曙色新﹐燻籠香散錦麒麟。捲簾看盡魚龍戲﹐又喚投壺郭舍人。

【簡釋】《西京雜記》載﹐武帝爲七寶牀﹐雜寶桉廁﹑寶屏風﹐列寶帳設於桂宮。時人謂之「四寶宮」。

《武帝內傳》載﹐西域獻夾蝶羅﹐日本貢麒麟錦。

《漢書》載﹐武帝作魚龍角抵之戲。

《西京雜記》載﹐郭舍人善投壺﹐每爲武帝投壺以戲。

【宮詞】六宮誰是尹邢儔﹐粉黛相看倍起愁。八字蛾眉隨列帚﹐一般美玉飾搔頭。

【簡釋】《史記》載﹐武帝時﹐尹夫人﹑邢夫人並幸﹐有詔不得相見。尹夫人自請見邢夫人﹐帝許之。卽令夫人飾﹐從禦者數十人來前。尹見曰「非邢夫人﹗」上乃詔邢穿故衣﹐獨自來前。尹望曰「眞是。」乃低頭俯而泣。

《妝臺記》載﹐漢武令宮人梳八字眉。

《西京雜記》載﹐武帝過﹐李夫人取玉簪搔頭。自此﹐後宮人搔頭皆用玉。

【宮詞】明光僕射拜新官﹐萬八千人艷綺紈。梓樹不教通帝夢﹐名書籍尾受恩難。

【簡釋】《漢武故事》載﹐帝起明光宮﹐發燕趙美女兩千人充之。凡諸宮女萬有八千﹐使宦者婦女分屬﹐或以爲僕射。大者領四五百﹐小者領一二百。﹝又﹞載﹐武帝幸平陽公主家﹐見衛子夫悅之﹐納於宮中。時宮女數千人皆以次幸。子夫新入在籍末﹐歲餘不得見﹐子夫涕泣請出。上曰「吾夢子夫﹐中庭生梓樹數株﹐豈非天意乎﹖」是夕幸之﹐竟立爲後﹐生戾太子。

【宮詞】眞珠簾箔晝閒閒﹐王鏡中分十二鬟。薄暮搴帷心竊喜﹐蟬宮細鳥又飛還。

【簡釋】《漢武故事》載﹐上起神屋﹐以白珠爲簾箔﹐玳瑁壓之。

《洞冥記》載﹐元封五年﹐勒畢國獻細鳥﹐置之宮中﹐旬日飛盡。明年見細鳥集帷幕﹐或入衣袖﹐因名「蟬宮」。嬪妃有烏集其衣者﹐輒蒙寵幸。

《中華古今注》載﹐武帝令宮人梳十二鬟髻。

【宮詞】金屋春深護絳綃﹐珠嗁霧唾月痕消。長門抱恨人多少﹐買賦還應妒阿嬌。

【簡釋】《漢武故事》載﹐帝數歲﹐長公主抱問曰「兒欲得婦否﹖」帝曰「欲得。」長公主指女阿嬌﹐曰「好否﹖」帝笑曰「若得阿嬌﹐當作金屋貯之。」帝卽位﹐遂立阿嬌爲後。後廢處長門﹐聞司馬相如有文詞﹐賫千金求作「長門賦」。帝讀之﹐復迎入宮。

【宮詞】遺芳縹緲砌生塵﹐夢裏蘅蕪總末眞。自古紅顏易銷歇﹐教人愁憶李夫人。

【簡釋】《拾遺記》載﹐武帝思李夫人﹐不可復得。因賦哀蟬落葉之曲﹐曰「羅袂兮無聲﹐玉墀兮塵生。」虛房冷而寂寞﹐落葉依於重扃。侍兒見帝容色愁怨﹐乃進洪梁之酒﹐酌以文螺之卮。帝飲三爵﹐色悅心歡﹐乃詔女伶出侍﹐帝息於延涼室。夢夫人授以蘅蕪之香。帝驚起﹐而香气猶著衣枕﹐遂攺延涼亭爲「遺芳夢室」。初帝深嬖李夫人﹐死後常思夢之﹐或欲見李夫人﹐詔李少君爲之語曰「朕思李夫人﹐其可得乎﹖」少君曰「可遙見﹐不可同於帳帷……」後李少君制影人李夫人﹐喧於帷紗之帳﹐使帝遠觀之。

【宮詞】香散云陽迹已蕪﹐通靈臺下艸模糊。宮門未便忘堯母﹐新畫周公負扆圖。

【簡釋】《漢書﹟外戚傳》載﹐孝武鉤弋趙婕妤﹐昭帝母也。妊娠十四个月乃生﹐上曰「聞昔堯十四月而生﹐今鉤弋亦然。」乃命其所生門曰「堯母門。」心欲立焉。以其年稚母少﹐恐女主專﹐恣亂國家﹐猶豫久之。後﹐鉤弋從幸甘泉﹐有過見譴﹐以憂死。因葬云陽。昭帝卽位﹐尊爲皇太后﹐起雲陵。

《西京雜記》載﹐鉤弋夫人卽葬﹐香聞十餘里﹐帝乃起通靈臺於甘泉﹐嘗有靑鳥集於臺上。

《史記》載﹐衛太子廢後﹐上居甘泉宮﹐詔畫「周公輔成王圖」﹐於是﹐羣臣知上意﹐欲立少子也。

【宮詞】一曲回風望若仙﹐舞衣綷■﹝糹蔡﹞落紅鮮。名花終遜佳人貌﹐枉費佳人買笑錢。

【簡釋】《洞冥記》載﹐麗娟於芝生殿﹐唱回風之曲﹐庭花皆翻落﹐置麗娟於明離之帳。帝嘗以衣帶縛其袂﹐恐隨風去也。

《采蘭雜誌》載﹐越雋國有吸華絲﹐凡華者﹐著之卽不墜落﹐用以織錦。漢時國人奉貢﹐武帝賜麗娟作舞衣。春暮宴於花下﹐落花滿身﹐舞態愈媚。謂之「百華之舞」。

《賈氏說林》載﹐武帝與麗娟看花﹐薔薇始開﹐態若含笑。帝曰「此花絕勝佳人笑也﹗」麗娟戲曰「笑可買乎﹖」帝曰「可。」麗娟乃命侍者﹐取黃金百斤﹐作買笑錢奉帝﹐爲一日之歡。

【宮詞】暖气潛滋露井桃﹐春風溫室脫宮袍。倚欄偶作藏鉤戲﹐勝負分看上下曹。

【簡釋】《三輔黃圖》載﹐溫室殿﹐漢武帝建﹐冬處之﹐溫暖也。

《酉陽雜俎》載﹐舊言﹐藏鉤始於鉤弋。

《格致鏡原風土記》載﹐藏鉤之戲﹐分二曹以較勝負。若人偶﹐則敵對。若奇﹐則使一人爲遊附﹐或屬上曹﹐或屬下曹﹐名爲「飛鳥」。

【宮詞】手握金丸玉彈開﹐上林遊獵逐紅埃。虛疑仙仗排云去﹐原是韓嫣視獸來。

【簡釋】《西京雜記》載﹐韓嫣好彈﹐以金爲丸。長安語曰「若饑寒﹐逐金丸」。京師兒童﹐每聞嫣出彈﹐輒隨之。

《漢書﹟佞臣傳》載﹐江都王從獵上林﹐車駕未行﹐先使嫣乘副車﹐從數十百騎馳視獸。江都王望見﹐以爲天子﹐伏謁道旁﹐嫣驅不見。

【宮詞】云幕垂垂紫殿春﹐甘泉長望屬車塵。少翁首獻通靈術﹐粉壁丹靑畫鬼神。

【簡釋】《三輔黃圖》載﹐漢武起紫殿﹐雕文刻鏤黼黻﹐以玉飾之。

《西京雜記》載﹐武帝設云帷﹑云幄﹑云幕於甘泉紫殿﹐世謂爲「三云殿」。

《漢書》載﹐齊人李少翁言﹐上欲與神通﹐宮室被服非象神物不至﹐乃作甘泉宮﹐中爲臺﹐畫天地泰一諸鬼神﹐而置祭器以致天神。

【宮詞】招仙髙閣散晴氛﹐桂觀飛簾勢薄雲。上苑新成磃氏館﹐羽旗花下禮神君。

【簡釋】《洞冥記》載﹐漢武起招仙門於閣﹐上燃芒苡燈。

《史記》載﹐公孫卿謂武帝曰「仙人好樓居。」於是上令長安作飛簾桂觀。

《漢書﹟郊祀志》載﹐武帝求神君﹐捨之上林中磃氏館。神君者﹐長陵女子以乳死。﹝又﹞載﹐漢武帝置壽宮﹐張羽旗﹐以禮神君。

【宮詞】靑鳥翩翩去不還﹐帝鄕誰到白雲間。九華殿裏穿鍼夜﹐仙婢空傳拜阿環。

【簡釋】《漢武故事》載﹐七月七日忽靑鳥從西來﹐有頃王母至。

《博物志》載﹐七月七日﹐王母降於九華殿。

《漢武內傳》載﹐王母遣使女郭密香﹐與上元夫人相問。須臾﹐上元夫人也遣一侍女答﹐問曰「阿環再拜﹐上問起居。」

《飛燕外傳》載﹐帝謂合徳爲溫柔鄕。謂嬺曰「吾老是鄕矣﹐不能效武皇帝求白雲鄕也。」

【宮詞】丹楓繞殿燦朝霞﹐望幸爭迎伍帝車。鑄得銀環剛可指﹐不知今夜賜誰家。

【簡釋】《說文》載﹐漢時宮殿多植楓﹐故稱「楓宸」。

《獨斷》載﹐天子所乘伍時副車﹐俗號「伍帝車」。

《漢舊儀》載﹐宮人禦幸﹐賜銀指環﹐令數環計月也。

【宮詞】雕房北戶仲秋時﹐一局消閒竹影欹。輸於旁人忙懺悔﹐虔求長命系紅絲。

【簡釋】《西京雜記》載﹐八月四日﹐出雕房北戶竹下圍棋﹐勝者終年有福﹐負者終年疾病。取絲縷就北辰星求長命﹐乃免。

【宮詞】靈女祠堂錦隊開﹐半天蕭鼓徹樓臺。上靈奏罷迎神曲﹐踏地還歌赤鳳來。

【簡釋】《西京雜記》載﹐十月十五日﹐共入靈女廟﹐以豚黍樂神﹐吹笛擊築﹐歌上靈之曲。旣而相與連臂踏地爲節﹐歌赤鳳凰來。

【宮詞】五柞宮前綠蔭勻﹐靑梧觀裏碧桐新。鳴鳩已報親蠶候﹐先祭宮中苑窳神。

【簡釋】《西京雜記》載﹐五柞宮有五柞樹﹐皆連三抱。上枝蔭復數十畝。其宮西有靑梧觀﹐觀前有三梧桐樹。

《晉書﹟禮志》載﹐漢儀﹐皇后親蠶東郊苑中蠶室﹐祭蠶神曰「苑窳婦人寓氏公主。」

【宮詞】異果珍花上苑饒﹐二千餘神各名標。沈朱最數顏淵李﹐甘抵金莖露一瓢。

【簡釋】《西京雜記》載﹐初修上林苑﹐羣臣遠方各獻名果異樹。亦有制爲美名﹐以標奇麗。兩千餘種中﹐有東王梨﹐西王棗﹐顏淵李等名。

《三輔黃圖》載﹐長安北門外﹐有漢武承露盤在臺上。

《後漢書﹟班固傳》載﹐抗仙掌以承露﹐擇雙立之金莖。孝武時﹐又作柏梁銅柱﹐承露仙人掌之。屬金莖銅柱也。

【宮詞】雁子鳧雛滿液池﹐采菱舟小蕩漣漪。內廚偶進雕胡飯﹐正是波漂云黑時。

【簡釋】《西京雜記》載﹐太液池邊﹐菇之有米者﹐長安謂之「雕胡」。其間鳧雛雁子布滿充積。﹝又﹞載﹐太液池有鳴鶴舟﹑采菱舟﹑越女舟種種。

【宮詞】金井梧桐落葉秋﹐開襟相約上鍼樓。承恩動作經年別﹐坐倚銀屏望女牛。

【簡釋】《西京雜記》載﹐漢時彩女﹐常以七月七日穿七孔鍼於開襟樓。

【宮詞】輦席流黃竹簟光﹐射熊今日幸長楊。殿前角抵排新戲﹐東海黃公屢上場。

【簡釋】《西京雜記》載﹐會稽歲時獻竹簟﹐供禦﹐號「流黃簟」。

《三輔黃圖》載﹐長楊宮﹐本秦舊宮﹐門曰「射熊觀」﹐秦漢遊獵之所。

《西京雜記》載﹐傳說有東海黃公﹐能制蛇﹑禦虎。及衰老不復解其術﹐遂爲虎所殺。漢帝取以爲「角抵之戲」。

【宮詞】天馬西來自貳師﹐名齊九逸更權奇。綠云輝映障泥錦﹐手勒連環白玉羈。

【簡釋】《西京雜記》載﹐武帝時﹐身毒國獻連環羈﹐以白玉作之。後得貳師天馬﹐帝以玫瑰石爲鞍﹐以綠地五色錦爲障泥﹐後以熊羆皮爲之。熊羆皮有綠光﹐皆長二尺者值百金。﹝又﹞載﹐文帝自代還﹐有良馬九匹﹐號爲「九逸」。

【宮詞】通天臺上接蓬瀛﹐王母天廚下玉京。燕趙佳人滿宮掖﹐仙姿誰及董雙成。

【簡釋】《三輔黃圖》載﹐武帝作「甘泉通天臺」。通天者﹐言此臺上通於天也。

《武帝內傳》載﹐王母自設天廚﹐珍妙非常。帝乃止於坐上﹐酒觴數徧﹐王母乃命諸侍女壬子登彈入瑯之璈﹐又命侍女董又成﹐吹云和之笙﹐許飛瓊鼓震靈之簧。

《三輔黃圖》載﹐武帝求仙﹐起明光殿﹐發燕趙美女兩千人充之﹐率取二十以下﹐十五以上。年滿三十者﹐出嫁之。掖庭令總其數。

【宮詞】西方新獻吉光裘﹐籠火香薰玉笥收。準備臨朝供玉著﹐衝寒捧下曝衣樓。

【簡釋】《西京雜記》載﹐武帝時﹐西域獻吉光裘﹐上時服以聽朝。﹝又﹞載﹐太液池西﹐有武帝曝衣樓。

《事物紺珠》載﹐薰籠以薰衣———秦制。

【宮詞】石鯨鱗甲動風雷﹐誰向昆明問劫灰。夜宴有珠能照乘﹐大魚衝索報恩來。

【簡釋】《三輔黃圖》載﹐昆明池有石鯨﹐每至雷雨﹐常鳴吼﹐鰭尾皆動。武帝初穿池得黑土。帝問東方朔。朔曰「西域胡人知之。」乃問胡人。胡人曰「劫燒之餘灰也。」﹝又﹞載﹐昆明池中有靈沼﹐名「神池」﹐通白鹿原。原人釣魚﹐綸絕而去﹐夢於武帝﹐求去其鉤。三日戲於池上﹐見大魚索。帝曰「豈不應昨所夢耶﹗」乃取鉤放之。間日﹐池濱得明珠一雙。帝曰「此魚之報耶﹗」

【宮詞】離宮別館接蘭田﹐萬騎奔騰望若煙。禦苑聯開三十六﹐宸遊頻散水衡錢。

【簡釋】《三輔黃圖》載﹐上林苑東南至蘭田﹐宜春鼎湖﹐禦宿昆吾旁﹐南山而西至長楊﹑五柞﹐北繞黃山﹐瀕渭水而東﹐周袤三百里﹐離宮七十所﹐皆容千乘萬騎。﹝又﹞載﹐三十六苑﹐宦臣奴婢三萬人。﹝又﹞載﹐上林有令﹐有尉主治禽獸宮館之事者﹐稱水衡。

【宮詞】琉璃爲帳石爲牀﹐三伏中含九月霜。室號延淸淸若許﹐豪華偏付販珠郎。

【簡釋】《三輔黃圖》載﹐淸涼殿亦稱「延淸室」。

《漢書》載﹐淸室則中夏含霜﹐卽此。董偃常臥延淸之室﹐以畫石爲牀﹐文如錦。紫琉璃帳﹐以紫玉爲盤﹐如屈龍。皆用雜寶飾之。侍者於外扇偃﹐偃曰「玉豈須扇而後涼耶。」

《拾遺記錄》載﹐董偃﹐起自販珠之徒﹐因庖宰而升寵。

【宮詞】颭颭雙須髻有裙﹐玉釵燕子各爭新。曉妝自啟菱花鏡﹐幾度磨光拭水銀。

【簡釋】《洞天淸祿集》載﹐道州民於春陵冢﹐得古鏡﹐背上作菱花四朵﹐極精巧。其鏡面﹑背皆用水銀﹐卽今所謂磨鏡藥也。此乃西漢時物。

《中華古今注》載﹐昭帝制小須雙裙髻。

《述異記》載﹐元鼎元年﹐神女畱玉釵與帝。帝賜趙婕妤。至昭帝元鳳中﹐視釵匣﹐惟見白燕直上天去。後宮常做玉釵﹐因名「玉燕釵」。

【宮詞】長定宮中事若何﹐陰謀盡出霍家婆。酬功祕制蒲桃錦﹐猶聽淳於怨語多。

【簡釋】《漢書﹟外戚傳》載﹐許皇后當娠病﹐女醫淳於衍者﹐霍氏所愛﹐嘗入宮侍皇后疾。顯辟左右﹐自謂衍﹕「少夫幸報我以事﹐我亦欲報少夫﹐可乎﹖」衍曰「夫人所言﹐何等不可者。」顯曰「婦人免乳﹐大故十死一生。今皇后當免身﹐可因投毒藥去也。如蒙力事成﹐富貴與少夫共之。」衍卽附子﹐入長定宮。皇后免身後﹐衍取附子並合太醫大丸﹐以飲。皇后有頃曰「我頭涔涔也﹐藥中得無有毒﹖」對曰「無有。」皇后遂愈加煩懣而崩。

《西京雜記》載﹐霍光妻遣淳於衍薄桃錦二十四匹﹐散光綾二十五匹﹐匹值萬錢。又與走珠一琲﹐綠綾百端﹐錢百萬﹐黃金百兩﹐爲起第宅。奴婢不可勝數﹐衍猶怨曰「吾爲爾成何功﹐而報我若是哉﹗」

【宮詞】寵任顓房望幸難﹐關心同祝聖躬安。何人變制裁竆袴﹐都爲邀恩惱上官。

【簡釋】《漢書﹟外戚傳》載﹐孝昭上官皇后﹐卽霍光外孫﹐光欲後擅寵有子。帝實體不安﹐左右及醫﹐皆阿意言﹕宜禁內。𨿽宮人使令皆爲窮絝﹐多其帶。後宮莫有進者。皇后立﹐十歲而昭帝崩。後年十四五﹐云服虔曰「窮絝有前後﹐當不得交通也。」師古曰「使令所使之人也﹗」絝卽袴也。卽當裩襠袴也。

【宮詞】淋池秋靜泛洪波﹐玉手纖纖采芰荷。風月滿天衣袖薄﹐木蘭舟上唱新歌。

【簡釋】《拾遺記》載﹐昭帝穿淋池﹐廣千步。中植分芰荷﹐名曰「低光」﹐荷亦有倒生。菱名「紫茭」。帝命以文梓爲船﹐木蘭爲拖﹐刻飛鸞翔鷁﹐飾於船首﹐隨風輕蕩﹐畢景忘歸﹐乃至通夜。使宮人歌曰「秋景素兮泛洪坡﹐揮纖手兮折芰荷﹐涼風淒淒揚棹歌﹐雲光開曙月低河﹐萬歲爲樂豈云多﹖﹗」帝乃大悅﹐起商臺於池上。

【宮詞】早知天意屬曾孫﹐寶鏡系繩未忍分。詔下宮中求故劍﹐昭陽璽綬拜平君。

【簡釋】《西京雜記》載﹐宣帝系獄﹐臂上猶帶史良娣合采婉轉﹐絲繩系身毒國寶鏡一枚。及卽位﹐每持此感咽。

《漢書﹟外戚傳》載﹐孝宣許皇后﹐元帝母也。曾孫立爲帝﹐平君爲婕妤﹐是時霍將軍有小女﹐與皇太后有親﹐公卿議更立皇后﹐皆心儀霍將軍女。上乃詔求微時故劍﹐大臣知指自立許婕妤爲皇后。平君﹐是許後之名。

【宮詞】桂臺水淺鷁舟輕﹐鳳轄翩翩出禁城。忽聽歌聲天上落﹐君王度曲過昆明。

【簡釋】《拾遺記》載﹐元鳳二年﹐於淋池南起桂臺﹐以望遠气。東引太液之水﹐宣帝常以季秋之日﹐泛蘅蘭云鷁之舟﹐釣於臺下。

《續齊諧記》載﹐宣帝以皂蓋車賜霍光﹐至夜﹐車轄上金鳳輒亡去。帝聞而異之﹐取其車﹐每遊行則禦乘之。帝崩﹐鳳凰飛去﹐莫知所在。稽康詩云「翩翩鳳轄﹐逢此网羅。」

《三輔黃圖》載﹐宣曲宮﹐在昆明池西﹐孝宣帝常於此度曲。故稱「宣曲宮」。

【宮詞】馬上琵琶涴淚痕﹐誰教公主嫁烏孫。錦車持節和戎使﹐猶得生還入玉門。

【簡釋】《太平禦覽》———傅元琵琶序曰﹐聞之故老云﹐漢遣烏孫﹐公主念其行道思慕﹐伎工知音者﹐作馬上之樂。

《漢書﹟西域傳》元康二年﹐烏孫尙漢公主。尙﹐卽娶也。﹝又﹞載﹐烏孫﹐烏就屠願得小號﹐宣帝使馮夫人錦車持節詔焉。

【宮詞】昭儀新號表尊榮﹐坤徳徽柔愜眾情。紅袖持杯齊拜祝﹐妃星常作壽星明。

【簡釋】《漢書﹟外戚傳》載﹐孝元傅昭儀﹐哀帝祖母也。元帝卽位﹐立爲婕妤﹐甚有寵。爲人有才略﹐善事人﹐下至宮人左右﹐飲酒酹地皆祝延之。元帝旣重傅婕妤﹐以有子爲王上。尙在未得稱太后﹐乃更號曰昭儀。賜以印綬。在婕妤上﹐昭其儀尊之也。

《師古注》載﹐酹以酒沃地也。祝延﹐祝之使長年也。

【宮詞】粉黛三千徧六宮﹐丹靑取次入圖中。承恩不盡關容貌﹐且把黃金賂畫工。

【簡釋】《西京雜記》載﹐元帝後宮旣多﹐乃按圖召幸。諸宮人皆賂畫工。王嬙不肯賂﹐遂不得見。匈奴求美人﹐上按圖以昭君行。

【宮詞】虎圈初開猛獸馳﹐擋熊偏有玉腰支。上林野彘曾驚坐﹐卻笑先皇救賈姬。

【簡釋】《漢書﹟外戚傳》載﹐馮昭儀爲婕妤﹐上幸虎圈。熊逸出﹐欲上殿﹐婕妤直前擋熊而立。上問﹐故對曰「猛獸得人而止﹐妾恐熊至禦坐﹐故以身擋之。」元帝以此﹐倍敬重焉。

《酷吏傳》載﹐郅都﹐東海人。景帝時爲郎﹐嘗從遊上林。賈姬在廁﹐野彘入廁﹐上欲自持兵刃救賈姬。郅都上前曰「天下所少豈賈姬﹐陛下縱自輕﹐柰宗廟太后何﹖」上還。彘亦未傷賈姬。

【宮詞】珠簾風動佩玲瓏﹐玉几光明綈錦重。天璽更逾秦璽貴﹐靑囊收貯紫泥封。

【簡釋】《西京雜記》載﹐昭帝殿織珠爲簾﹐風至則鳴﹐如珩珮之聲。﹝又﹞載﹐漢制﹐天子玉几冬則加綈錦其上﹐謂之綈幾。﹝又﹞載﹐元後在家﹐舊有白燕銜白石﹐大如指墜。績筐中﹐後取之石自割爲二﹐其中有文曰「母天地」。後乃合之﹐遂復還合。後爲皇后常並置璽匣中﹐謂之天璽。﹝又﹞載﹐中書以武都紫泥爲璽室﹐加綠綈其上。漢舊儀﹐璽﹐王者印也﹐綬帶也。所以﹐系璽黃赤綬四采。武都紫泥封﹐盛以靑囊﹐爲素裹。

【宮詞】玉策銀編滿石渠﹐煌煌圖籍半秦餘。靑藜下照文星煥﹐天祿宵分正校書。

【簡釋】《三輔黃圖》載﹐石渠閣﹐蕭何造。其下礲石爲渠﹐以導水﹐若今禦溝。因爲閣名﹐所藏入關所得秦之圖籍。至成帝﹐又於此藏祕書焉。﹝又﹞載﹐天祿閣﹐藏典籍之所。劉向於成帝末﹐校書天祿閣﹐專精覃思。夜有老人著黃衣﹐柱靑杖叩閣而進。見向暗中誦書﹐乃吹杖端煙然﹐授五行洪範之文。請問姓名﹐云「我是太乙之精﹐天帝聞卯金之子﹐有博學者﹐下而觀焉。」

【宮詞】雲母屏風望若無﹐金霞帳裏夢初蘇。人來鴛殿無妍醜﹐枕上常懸不夜珠。

【簡釋】《西京雜記》載﹐飛燕爲後﹐其女弟居昭陽殿上﹐三十五條內﹐有雲母屏風。

《飛燕外傳》載﹐眞臘夷獻萬年蛤﹑不夜光珠。彩皆若月﹐照人無妍醜﹐皆美艷。帝以蛤賜後﹐以珠賜婕妤。後以蛤裝五成金霞帳﹐帳中常若滿月。久之﹐帝謂婕妤曰「吾晝視後﹐不如夜視之美。每旦令人忽忽若失。」婕妤聞之﹐卽以珠號爲「枕前不夜珠」爲後壽。﹝又﹞載﹐帝居鴛鴦殿便房。

【宮詞】己看燕子入深宮﹐寂寞增成閉落紅。薄命自甘團扇棄﹐敢將中道怨秋風。

【簡釋】《漢書﹟外戚傳》載﹐班婕妤居增成捨﹐趙氏姊弟驕妒婕妤﹐恐見危﹐求共養太后長信宮。《樂府解題》載﹐班婕妤爲帝寵愛﹐後見薄﹐退居東宮﹐作紈扇詩﹐以自傷悼。班婕妤「怨歌行」云「新裂齊紈素﹐鮮潔如霜雪﹐裁爲合歡扇﹐團團似明月﹐出入君懷袖﹐動搖淸風發﹐常恐秋節至﹐涼飈奪炎熱﹐棄捐匣笥中﹐恩情中道絕。」

【宮詞】九回新制息肌方﹐掌上輕盈舞袖長。夜半琴聲何處發﹐慶郎騎馬入昭陽。

【簡釋】《飛燕外傳》載﹐江都易王故姬李陽華﹐嘗教後九回沈水﹐香澤雄麝臍內息肌丸。婕妤亦服息肌丸。﹝又﹞載﹐飛燕身輕能作掌上舞。

《西京雜記》載﹐慶安世爲成帝侍郎﹐善鼓琴。趙后悅之﹐可以出入禦內﹐絕見寵幸。

【宮詞】含風殿接避風臺﹐啄盡皇孫起禍胎。最是多情相關問﹐今朝赤鳳爲誰來。

【簡釋】《飛燕外傳》載﹐婕妤貴幸帝﹐作少嬪館爲含風殿。

《拾遺記》載﹐帝嘗與飛燕戲於太液池。每輕風至﹐飛燕殆欲隨風入水。故太液池有避風臺。﹝又﹞載﹐飛燕於後宮有子者﹐皆殺之。故有「燕啄皇孫」之謠。

《飛燕外傳》載﹐後所通燕﹐赤鳳者﹐兼通昭儀。時宮中故事﹐上靈女廟﹐踏地歌「赤鳳來」曲。後謂昭儀曰「赤鳳爲誰來﹖」昭儀曰「赤鳳爲吾姊來。」

【宮詞】昭儀寶帳錦成窠﹐蘭室湯溫蹴細波。簾外君王窺浴罷﹐侍兒誰最得金多。

【簡釋】《飛燕外傳》載﹐詔益州畱三年輸﹐爲婕妤作七成錦帳。﹝又﹞載﹐昭儀夜入浴蘭室﹐帝從帷中窺之﹐約賜侍兒黃金﹐使不得言。私婢不與約中﹐值帝出帷卽白昭儀﹐昭儀卽隱避。自是﹐帝多袖金﹐逢侍兒﹑私婢輒牽止賜之。

【宮詞】太液池邊夜色微﹐云雷宮殿走如飛。楸枰進禦毛丸歇﹐才見羔裘拜賜歸。

【簡釋】《拾遺記》載﹐成帝好徽行於太液池﹐旁起「宵遊宮」。造「飛行殿」﹐方一丈﹐如今之輦。上於輦上﹐覺其行疾如風雷之聲﹐名曰「云雷宮」。

《西京雜記》載﹐成帝好蹴踘﹐臣以爲勞體﹐非至尊所宜。帝曰「可擇似而不勞者﹐奏之。」家君作彈棋以獻。帝大悅﹐賜靑羔裘﹐紫絲履﹐服以朝觀。

《風俗通》載﹐毛丸﹐謂之。

【宮詞】君王亦號張公子﹐怪得張家受寵優。車騎滿城齊報道﹐昭陽嫁女富平侯。

【簡釋】《漢書》載﹐富平侯張放者﹐大司馬安世曾孫也﹐母敬武公主。鴻嘉中﹐成帝欲遵武帝故事﹐與近臣遊宴。放以公主子﹐少年殊麗﹐性開敏得幸。放娶皇后弟﹐平恩侯許嘉女。上爲設供張﹐賜甲第﹐充以乘輿服飾﹐號爲「天子娶婦﹑皇后嫁女」。﹝又﹞載﹐引《趙后傳》云﹐先是童謠曰「燕燕尾涎涎﹐張公子時相見。木門倉瑯根。燕飛來﹐啄皇孫﹐皇孫死﹐燕啄矢。」成帝每微行出﹐常與張放聚﹐而稱富平侯家﹐故曰「張公子。

【宮詞】披香博士抱殷憂﹐滅火何堪禍水畱。眘卹膠丸常進禦﹐此鄕眞欲老溫柔。

【簡釋】《飛燕外傳》載﹐帝禦雲光殿﹐帳使樊進合徳。合徳謝曰「貴人姊虐妒不難滅恩﹐受恥非姊教。願以身易恥﹐不望旋踵。」音詞舒淸切。帝乃歸合徳。宣帝時﹐披香博士淖方成﹐白髮教授宮中﹐號「淖夫」。人在帝後唾曰「此禍水也﹐滅火必矣﹗」諷後曰「上久無子﹐宮中何不思千萬歲計耶﹐何不時進上求有子。」後得計。是夜﹐進合徳﹐帝大悅﹐以輔屬體﹐無所不靡﹐謂爲「溫柔鄕」。謂曰「吾老是鄕矣﹗」﹝又﹞帝病緩弱﹐太醫不能救。求奇藥﹐嘗得眘卹膠遺昭儀。昭儀輒進帝一丸一幸﹐一夕﹐昭儀醉進七丸﹐帝昏夜擁昭儀居九成帳﹐笑喫喫不絕。抵明﹐帝起﹐禦衣陰精流輸不禁。須臾﹐帝崩。

【宮詞】恩賜全家宴未央﹐董賢甲第起康莊。六宮誰及椒風寵﹐空學輕衣斷袖裝。

【簡釋】《漢書﹟佞倖傳》載﹐上置酒麒麟殿﹐董賢父子親屬飲宴。

《三輔黃圖》載﹐未央宮內有麒麟殿。

《西京雜記》載﹐哀帝爲董賢﹐起大第於北闕下﹐樓閣臺榭相連﹐山池玩好﹐窮盡雕麗。

《拾遺記》載﹐帝命董賢﹐更易輕衣小袖﹐不用奢帶修裙﹐宮人皆效其斷袖。又曰「割袖」﹐恐驚其眠。

《漢書﹟佞倖傳》載﹐董賢與上臥起﹐嘗晝寢偏藉上裒﹐上欲起﹐賢未覺。不欲動賢﹐廼斷裒而起﹐其恩寵至此。又詔董賢女弟爲昭儀。位次皇后。更名其捨爲「椒風」﹐以配椒房云。

附﹕劉元

劉元﹐更始帝。景帝六世孫。稱帝三年﹐爲赤眉所滅。攺元一﹝更始﹞。

【宮詞】繡■﹝髟上屈下﹞將軍護九重﹐後庭佳麗滿瑤宮。外朝有事勞親決﹐暫向帷前奏侍中。

【簡釋】《後漢書﹟五行志》載﹐更始諸將軍過雒陽者﹐數千輩。皆幘而衣婦人衣﹐繡■﹝髟上屈下﹞擁時﹐智者見之﹐以爲服之不衷﹐身之災也。乃奔入邊郡避之。

《酉陽雜俎》云﹐繡■﹝髟上屈下﹞﹐半臂羽衣也。

《劉元傳》載﹐二年﹐更始自洛陽而西。初王莽敗﹐惟未央宮被焚﹐其餘宮館一無所毀﹐宮女數千﹐備列後庭。﹝又﹞載﹐更始旣至﹐居長樂宮。﹝又﹞載﹐納趙萌女爲夫人﹐有寵。遂委政於萌﹐日夜與夫人飲宴後庭。羣臣欲言事﹐輒醉不能見時﹐不得已乃令侍中坐帷內與臣語。

【宮詞】羊胃羊頭拜寵新﹐繡衣錦袴及庖人。後宮宴罷君王醉﹐莫惹夫人抵宴嗔。

【簡釋】《後漢書﹟劉元傳》載﹐其所授官爵皆羣小賈豎或有膳夫庖人﹐多著繡衣錦袴﹐吵罵道中。長安語曰「竈下養﹐中郎將﹐爛羊胃﹐騎都尉﹐爛羊頭﹐關內侯。」﹝又﹞載﹐韓夫人尢嗜酒﹐每侍宴﹐見常侍奏事﹐輒怒曰「帝方對我飲﹐正用此時﹐持事來乎﹖」遂起身﹐抵破書案。

附﹕劉盆子

盆子﹐太山式人﹐城陽景王章之後。光武建武元年﹐據長安﹐僭號稱漢﹐三年降﹐攺元一﹝建世﹞。

【宮詞】絳衣赤幘坐前楹﹐臘鼓聲催眾樂鳴。長樂宮中諸將賀﹐競持刀筆請書名。

【簡釋】《後漢書﹟劉盆子傳》載﹐盆子年十五﹐劉俠卿爲制絳單衣﹐半頭赤幘﹐直綦履。﹝又﹞載﹐盆子居長樂宮﹐至臘月設樂大會。盆子坐正殿﹐眾卿列坐。中一人出刀筆書謁欲賀﹐其餘不知書何﹐起往請之﹐紛紛相聚﹐請書其己名。

【宮詞】池魚撲盡水波渾﹐蘆菔盈庭閉殿門。詔下甘泉齊賜米﹐樂中歌池謝君恩。

【簡釋】《後漢書﹟劉盆子傳》載﹐時掖庭宮女﹐猶有數千百人﹐自更始敗後﹐幽閉宮門﹐掘庭中蘆菔根﹐撲池魚食之。﹝又﹞載﹐有故祠甘泉﹐樂人尙共擊鼓歌舞﹐衣服鮮明。見盆子﹐叩頭言饑。盆子使開中黃門賜之米﹐每人數斗。

附﹕諸王

1。梁孝王

梁孝王﹐劉武﹐文帝子

【宮詞】鶴洲鳧渚路盤回﹐東苑追歡鬥賦才。一曲睢陽人盡醉﹐不知明月下平臺。

【簡釋】《西京雜記》載﹐梁孝王好宮室苑囿之樂。作耀華之宮﹐營兔園。園中有百室山﹐山上有落猿巖﹑雁池﹐池間有鶴洲鳧渚。

《漢書﹟本傳》載﹐孝王築東苑﹐方三百餘里﹐廣睢陽城七十里﹐大治宮室爲變道﹐自宮連屬於平臺﹐三十餘里。招延四方豪傑﹐自山東遊士莫不至。

《西京雜記》載﹐梁孝王遊於忘憂之館﹐集諸遊士﹐各使爲賦。梅乘爲柳賦﹐公孫詭爲文鹿賦﹐鄒陽爲酒賦﹐公孫乘爲月賦﹐羊勝爲屏風賦﹐韓安國作幾賦不成﹐鄒陽代作。《顏師古漢書注》載﹐晉太康地﹐距睢陽城三十里。梁孝王築之鼓﹐倡節杵﹐而後下和之者﹐稱「睢陽曲」。今踵以爲故﹐今之樂家﹐「睢陽曲」是其遺音。

2。河間獻王

河間獻王﹐劉徳﹐景帝子。

【宮詞】窈窕軒廊客館通﹐冠裳長集日華宮。校書网盡山東彥﹐不似淮南止八公。

【簡釋】《西京雜記》載﹐河間王徳築日華宮﹐置客館二十餘區﹐以待學士。

《漢書﹟本傳》載﹐王從民間得善書﹐必爲好寫與之﹐畱其眞。加金帛賜以詔之。由是﹐四方道術之人﹐不遠千里﹐或有先祖舊書﹐多奉以奏獻王者。故得書多於漢朝等。是時﹐淮南王安﹐亦好書所詔﹐致率多浮辯。獻王所得書皆古文﹐先秦舊書。山東諸儒從而遊。

《神仙傳》載﹐淮南王與八公﹐白日升天。

3。江都易王

江都易王﹐劉非﹐景帝子

【宮詞】國艷誰能壓楚娘﹐離宮別館斗羣芳。風掀翠帳人初醒﹐繡被橫陳玳瑁牀。

【簡釋】《釵小志》載﹐楚娘﹐名妓也。江都王寵之﹐寢玳瑁之牀﹐懸翡翠之帳。

4。廣川王

廣川王﹐劉去疾﹐川惠王劉越之孫。

【宮詞】日日城邊事獵﹐短衣大袴狎倡優。獨憐永巷悲腸斷﹐忍淚還歌愁莫愁。

【簡釋】《西京雜記》載﹐廣川王去疾﹐好聚無賴少年﹐遊獵畢弋無度。

《漢書﹟本傳》載﹐去疾﹐繆王齊太子也。好文辭﹐方伎﹐奕倡優。其殿門有成慶畫短衣大袴長劍之作﹐長七尺五寸。劍被服皆效焉。

《師古注》載﹐成慶﹐古之勇士也—詳見《淮南子》﹝又﹞載﹐去疾姬陽城昭信﹐使視甚謹﹐愛之立爲後。諸幸於去者﹐昭信輒譖殺之。使其大婢爲僕射﹐主永巷。盡封閉諸捨﹐上鎖於後﹐非大置酒﹐召不得見。去疾爲之作歌曰「愁莫愁﹐居無聊﹐心重結﹐竟不舒……」去令昭信聲鼓爲節﹐以教諸姬歌之。歌罷﹐輒歸永巷﹐封門。去疾卽去。

附﹕新莽

王莽﹐孝元皇后弟王曼之子也。篡立十六年﹐加攝政二年﹐共十八年﹐國號「新」。後被光武討滅之。

攺元三﹝始建﹑天鳳﹑地皇﹞。

【宮詞】鳳輦巡遊徧四郊﹐頻邀元後賞芳朝。舊官那識新官制﹐不著黃貂著黑貂。

【簡釋】《漢書﹟元後傳》孝元皇后﹐王莽之姑也。莽知太后厭居深宮﹐令四時巡狩四郊。春幸繭館﹐祓灞水﹔夏遊雩杜之間﹔秋歷東館望昆明﹐集黃山宮﹔冬饗飲飛羽﹐校獵上蘭﹐登長平館﹐臨涇水而覽焉。﹝又﹞載﹐莽更漢制﹐黑貂爲黃貂。太后命其官著黑貂。

【宮詞】長壽園西墓艸靑﹐飄零原碧憾彌增。染將須髮年還少﹐更取黃金聘杜陵。

【簡釋】《漢書﹟王莽傳》載﹐莽妻死﹐葬渭陵長壽園西。﹝又﹞載﹐莽妻旁侍者原碧﹐莽幸之後﹐臨亦通焉﹐恐事泄﹐謀共殺莽。莽收原碧等﹐拷問具服姦謀。莽賜臨毒藥﹐臨卻自刺死。﹝又﹞載﹐更始置百官﹐莽聞之愈恐﹐欲外示自安﹐乃染其須髮﹐進杜陵史氏女爲皇后﹐聘黃金三萬斤。

【宮詞】厭勝南郊屢駐輿﹐登仙空挽四輪起。軍書傍午難成寢﹐日向天廚索鰒魚。

【簡釋】《漢書》載﹐王莽末兵起﹐莽憂不知所出。崔發言﹕《周禮》曰「國有大災﹐則哭以厭之。」莽方率羣臣﹐南郊陳符﹐命本末仰天撫心大哭。諸生小民旦夕會哭﹐只爲設餐粥﹐甚悲哀。﹝又﹞載﹐或言黃帝建華蓋以登仙﹐莽乃造華蓋﹐九重金瑵羽葆﹐載以四輪車﹐駕六馬。力士三百人﹐皆黃衣幘。車上人擊鼓﹐挽者皆呼登仙。﹝又﹞載﹐莽憂悶不能食﹐只飲酒﹐啖鰒魚﹐讀軍書。倦﹐憑幾而寐﹐不復就枕矣。

【宮詞】紫色鼃聲閏位終﹐皇都亦竟列西東。柱天都部方無敵﹐內苑空彎射埻弓。

【簡釋】《漢書﹟王莽傳》以洛陽爲新室﹐東都長安爲新室西都。﹝又﹞載﹐「王莽傳贊」云「紫色鼃聲余分閏位。」

《後漢書》載﹐齊武王縯﹐字伯升。初起自稱柱天都部。

《東觀漢記》載﹐伯升進圍宛﹐莽素震其名﹐大懼。使畫伯升像於埻﹐旦起射之。

●全史宮詞卷七後漢

後漢﹐世祖光武皇帝﹐名秀﹐南陽人﹐景帝子。長沙定王發五世孫﹐髙祖九世孫也。自南陽舉兵討莽﹐莽尋滅﹐復平河北。更始二年﹐封蕭王﹐明年二月卽位於鄗﹐十月定都洛陽﹐以長安爲西都﹐在位三十三年崩﹐葬原陵﹐攺元二﹝建武﹑中元﹞。子明帝莊立﹐十八年崩﹐葬顯陵﹐廟號顯宗﹐攺元一﹝永平﹞。子章帝炟立﹐十三年崩﹐葬敬陵﹐廟號肅宗﹐攺元三﹝建初﹑元和﹑章和﹞。子和帝肇立﹐十七年崩﹐葬愼陵﹐廟號穆宗﹐攺元二﹝永元﹑元興﹞。少子隆﹐生百餘日﹐養於民間。鄧後與兄騭等﹐定策立之﹐太后臨朝。明年八月崩﹐是爲殤帝﹐葬康陵﹐攺元一﹝延平﹞。殤帝崩﹐鄧太后與兄騭定策﹐立肅宗孫﹐淸河王慶子祐﹐是爲安帝﹐十九年崩﹐葬恭陵﹐攺元五﹝永初﹑元初﹑永寧﹑建光﹑延光﹞。子順帝保立。初﹐帝爲太子﹐無罪以廢。安帝崩﹐閆後與兄顯﹐立章帝孫北鄕侯懿﹐十月殂﹐太后臨朝。十二月﹐宦官孫程等共謀立帝﹐十九年崩﹐葬憲陵攺元五﹝永建﹑陽嘉﹑永和﹑漢安﹑建康﹞。子衝帝炳立﹐明年崩﹐葬懷陵﹐攺元一﹝永嘉﹞。衝帝崩﹐梁太后與兄冀定策﹐立肅宗之孫渤海王鴻子纘﹐是爲質帝。太后仍臨朝﹐明年爲冀所鶴﹐葬靜陵﹐攺元一﹝本初﹞。質帝崩﹐梁太后與兄冀定策﹐立肅宗曾孫蠡﹐吾侯翼子志﹐是爲桓帝。二十一年崩﹐葬宣陵﹐攺元七﹝建和﹑和平﹑元嘉﹑永興﹑永壽﹑延熹﹑永康﹞。桓帝元子﹐竇太后與文武迎肅宗之孫解﹐瀆亭侯萇子宏立﹐是爲靈帝。二十二年崩﹐葬文陵﹐攺元四﹝建寧﹑熹平﹑光和﹑中平﹞。子少帝辧立﹐董卓廢爲宏農王。明年被殺。攺元二﹝光熹﹑昭寧﹞。少帝子協﹐初封陳畱王﹐爲董卓所立﹐是爲獻帝。在位三十二年﹐禪於魏﹐封山陽王。魏明帝靑龍二年殂﹐葬禪陵﹐攺元五﹝永漢﹑初平﹑興平﹑建安﹑延康﹞。

後漢十三主﹐凡一百九十六年。

【宮詞】美哉王气鬱蔥蔥﹐白水眞人繼沛丰。滿壁丹靑昭聖瑞﹐六宮齊畫鳳巢桐。

【簡釋】《東觀漢記》載﹐光武在舂陵時﹐望气者言﹐舂陵城中有喜气﹐曰「美哉王气﹐鬱鬱蔥蔥。」﹝又﹞載﹐帝生濟陽時﹐先是有鳳凰集濟陽﹐故宮中皆畫鳳凰﹐聖端始於此。

《洪遵泉志》載﹐《漢書﹟食貨志》曰﹕王莽天鳳元年罷大小錢﹐攺作貨泉﹐經一寸﹐重五銖。

《宋書﹟符瑞志》載﹐莽忌漢錢文有金﹐乃鑄貨泉以易之。旣而光武起於舂陵之白水鄕。貨泉之文爲「白水眞人」也。

【宮詞】良家選入盡名姝﹐可似屏風列女圖。八月年年行算賦﹐庭前妒殺女珊瑚。

【簡釋】《東觀漢記》載﹐宋宏嘗燕見光武﹐禦座新施屏風﹐圖列女。帝數顧視宏﹐正容曰「吾未見好徳如好色者也﹗」遂命撤之。

《後漢書》載﹐漢法﹐常因八月閱視良家童女。合法相者﹐載還後宮﹐名曰「算賦」。

《述異記》載﹐光武時﹐南海獻珊瑚婦人﹐帝命植於殿前﹐謂之「女珊瑚」。

【宮詞】蘭麝香濃滿殿春﹐鳳虯簫局列重茵。花氈藉地明如錦﹐不起淩波襪上塵。

【簡釋】《記事珠》載﹐陰麗華有金虯屈膝﹑倒啣鳳花「簫局」。簫局﹐古薰籠也。

《女紅余志》載﹐陰麗華步出﹐皆鋪太華精細之氈﹐故足底纖滑與手足同。

【宮詞】夢騎龍背上天衢﹐帝座應歸赤符伏。詔下雲臺畫諸將﹐南宮相對話無蔞。

【簡釋】《東觀漢記》載﹐光武召馮異曰「我夢乘龍上天﹐覺悟心中動悸。」異因下席再拜賀曰「此天意發於精神﹐心中動悸﹐大王重愼之性也。」異遂與諸將定議﹐上尊號。﹝又﹞載﹐時傳聞﹐赤伏符不見文章﹐軍中所上未信到。上所與長安諸生疆華﹐自長安奉赤伏符詣鄗﹐與上會羣臣﹐復伏固請。乃命有司設壇於鄗之千秋亭﹐卽皇位也。

《後漢書》載﹐永平中﹐顯宗追感前世功臣﹐乃圖畫二十八將於南宮「雲臺。

《後漢書﹟馮異傳》載﹐王郎起﹐光武自薊東南馳﹐晨夜艸舍﹐至饒陽「無蔞亭」時﹐天寒烈﹐眾皆饑瘦﹐異上豆粥。明旦﹐光武謂諸將曰「昨得公孫豆粥﹐饑寒俱解。」

【宮詞】縹眉翠髻映靑黃﹐越布衣托大練裳。三十六宮同薦禦﹐一齊額手頌英皇。

【簡釋】《東觀漢記》載﹐明徳皇后﹐眉不施黛。獨左右眉小缺﹐補之以縹。縹﹐靑黃之色也。﹝又﹞載﹐明徳後﹐美發作四起﹐大髻皆以發成﹐尙有餘﹐繞髻三匝。

《後漢書﹟馬后紀》載﹐後﹐常衣大練裙不加緣。﹝又﹞載﹐賜諸貴人白越三千端。白越﹐越布也。﹝又﹞載﹐嘗以皇嗣未廣薦達﹐左右若恐不及。

《陳思王畫贊序》載﹐昔明徳馬皇后﹐美於色﹐厚於徳﹐帝因嘉之。嘗從觀畫﹐過虞舜廟﹐見娥皇女英像﹐帝指之戲後曰「恨不得如此爲妃。」在此之前﹐見堯畫像﹐後指曰「羣臣百僚﹐恨不得爲君如此﹗」帝環顧而笑。

【宮詞】織室春風理績筐﹐濯龍門外鞠衣黃。弄孫已遂含飴樂﹐更檢經書教小王。

【簡釋】《後漢書﹟馬后紀》載﹐建初元年﹐欲封爵諸舅﹐太后不聽﹐帝復重請﹐太后報曰「吾反復念之﹐思令兩善﹐豈徒欲獲謙謙之名﹐使帝受不外施之嫌哉﹗夫至孝之行﹐安親爲上﹐吾素剛急﹐有胸中气﹐不可不順也。若陰陽調和﹐邊境淸靜﹐然後行子之志﹐吾但當含飴弄孫﹐不能復關政矣﹗」又置織室﹐蠶於濯龍中﹐數往觀視﹐以爲娛樂。常與帝旦夕言道政事﹐及教授諸小王《論語》經書。

【宮詞】照園開宴夜鳴鑾﹐鴆鷺承恩共賜餐。忽睹紅雲來月下﹐朱櫻光透赤瑛盤。

【簡釋】《拾遺記》載﹐漢明帝﹐月夜宴羣臣於照園﹐內官進櫻桃﹐以赤瑛爲盤。賜羣臣月下視之﹐盤與櫻桃同色﹐臣皆笑云「是空盤」。

【宮詞】遠山靑入黛眉嬌﹐的皪荷珠綰翠繞。連日君王臨畫室﹐共研粉墨寫生綃。

【簡釋】《漢書》載﹐明帝宮人﹐拂靑黛娥眉。

《酉陽雜俎》載﹐明帝時﹐池中有分枝荷﹐實如元珠﹐可以爲佩。

《畫中會要》載﹐漢明帝雅好圖畫﹐別開畫室。

【宮詞】禦廚新進柘漿寒﹐爲析朝酲供玉盤。範得糖猊誇功制﹐鋸牙鉤爪覓人看。

【簡釋】《後漢﹟顯宗集注》載﹐以糖爲狻猊﹐號曰「猊糖」。

《漢郊祀歌》載﹐「柘漿析朝酲」。

《東觀漢記》載﹐獅子銅頭鐵額﹐鉤爪鋸牙。

【宮詞】卻輦郊原駐翠疇﹐長安童臾望宸遊。削章飽飯天顏喜﹐三老牽衣認虎頭。

【簡釋】《東觀漢記》載﹐帝幸南陽﹐所在見吏勞﹐賜步行觀﹐部署不用輦。﹝又﹞載﹐顯宗西巡﹐三老懷章大言。上曰「屬者所言﹐削章不如飽飯。」﹝又﹞載﹐帝至長安﹐有三老上章云「見陛下大喜」﹐帝令上殿﹐欲觀上衣﹐因舉虎頭衣﹐以畏三老。

【宮詞】夢裏分明膝下歡﹐開奩淚滴禦牀寒。天心感孝零甘露﹐采入金盤賜百官。

【簡釋】《東觀漢記》載﹐明帝﹐陰后所生﹐卽祚長思慕。至逾年正月﹐當謁原陵﹐夢先帝﹑太后如平生歡。朝率百官上陵﹐上伏禦牀﹐視太后鏡奩中物﹐感動悲啼。令易脂澤裝具﹐左右皆泣﹐莫敢仰視。﹝又﹞載﹐明帝夜夢見先帝﹑太后﹐覺悲不能寐﹐明旦上陵﹐樹葉有甘露﹐上令百官采之。

【宮詞】車如流水馬如龍﹐戚畹邀恩戒太濃。莫道郭家有金穴﹐驕盈終異五侯封。

【簡釋】《東觀漢記》載﹐明徳後曰「吾前過濯龍門﹐見外家問起居﹐車如流水馬如龍﹐亦不譴怒。但絕其歲用﹐冀以默止歡耳。」

《後漢﹟郭皇后紀》載﹐後弟況﹐遷大鴻臚﹐帝數幸其第﹐賞賜金錢縑帛﹐丰盛無比﹐京師號況家爲「金穴」。

《漢書﹟元後傳》載﹐和平二年﹐上悉封舅。譚爲平阿侯﹑商爲成都侯﹑立爲紅陽侯﹑根爲曲陽侯﹑建時髙平侯。五人同日封﹐故世謂之「五侯」。

《東觀漢記》載﹐光武閔傷權臣太盛﹐外戚預政﹐上濁明王﹐下危臣子。故後族陰﹑郭之家﹐不過九卿﹐親屬榮位不能及許史王氏之半。

【宮詞】水結霜林果正繁﹐仙人遺種盡靈根。鏡奩尙有蟠桃種﹐望斷瑤池淚欲吞。

【簡釋】《拾遺記》載﹐後漢明帝﹐因貴人夢食瓜甚美﹐帝使求之﹐正當惇煌獻異瓜種﹐恆山獻巨桃核。瓜名「穹隆」﹐云是崆峒靈瓜﹐四劫一實﹐西王母遺於此地。又說﹐巨桃霜下結花﹐隆暑方熟。帝使植於霜林園。園皆植寒果﹐積冰之節﹐百果方盛。後曰「王母之桃﹐王公之瓜﹐可得而食﹐吾萬歲矣﹗安可植乎﹖﹗」後崩﹐內侍者見鏡奩中﹐有瓜﹑桃之核﹐視之涕零﹐疑非其類耳。

【宮詞】宮云靄靄復慈幃﹐永樂音容迹已非。分賜諸王存舊徳﹐金箱捧出五時衣。

【簡釋】《後漢書﹟東平王蒼傳》載﹐肅宗建初三年﹐從皇太后周行掖庭池閣﹐乃閱陰太后舊時器服﹐愴然動容﹐乃命畱五時衣各一襲﹐余悉分布諸王。五時﹐謂春靑﹑夏朱﹑季夏黃﹑秋白﹑冬黑也。

《三輔黃圖》載﹐長樂宮太后居之﹐東漢稱永樂宮。

【宮詞】采菽曾爲伏軾吟﹐賢王孝友系宸襟。帛巾假髻皆先物﹐送慰寒泉念母心。

【簡釋】《東觀漢記》載﹐東平王蒼﹐與諸王朝京師﹐月餘還﹐帝臨送歸宮﹐淒然懷思﹐乃遣使﹐手詔諸國曰「辭別之後﹐獨坐不樂﹐因就東歸﹐伏軾而吟﹕瞻望永懷﹐實勞我心﹐誦及采菽﹐以增嘆息。」﹝又﹞載﹐章帝詔東平王蒼﹕「惟王孝友之徳﹐今以光烈皇后之假髻帛巾各一﹐衣一匣遺王﹐可時瞻視﹐以慰凱風寒泉之思。」

【宮詞】就封貴冠三公位﹐飲酎歡稱八月杯。爲善一言副腰腹﹐東平方著豹裘來。

【簡釋】《東觀漢記》載﹐東平王蒼﹐少有孝友之質﹐寬仁宏雅。帝卽位﹐詔以爲驃騎將軍﹐位在三公上。四年﹐蒼上疏願朝。上以王觸寒涉道﹐使中謁者﹐賜乘輿﹑豹裘。蒼到洛陽﹐使鴻臚持節﹐郊迎引入﹐不在參拜之位﹐升殿及拜上親﹐答拜諸王﹐歸國。上特畱蒼﹐八月飲酎畢﹐大鴻臚奏﹐遺蒼發。上親臨送﹐流涕﹐賞賜以億萬數。﹝又﹞明帝詔書示諸國曰「詔問東平王﹐處家何等最樂﹖」王對曰「爲善最樂。其言甚大﹐副其腰腹。」蒼體長﹑美髯﹐眉長八尺二寸。

《史記﹟孝文紀注》載﹐正月旦做酒﹐八月成﹐名曰「酎」。酎之言純也。

《平準書注》載﹐王子爲侯﹐侯歲以戶﹐口酎黃金於漢廟。皇帝臨受獻金以助祭﹐大祀日飲酎。

【宮詞】奉帚平明問起居﹐萬年枝下走軿東。彈棋一局蘇春困﹐手展裝奩賭玉梳。

【簡釋】《漢宮儀》載﹐皇太后法駕﹐皆禦金根加交路帷裳﹐非法駕﹐則乘紫罽軿車。長公主赤罽軿車﹐貴人﹑公主﹑王妃油畫軿車。

《淵鑑類函﹟彈棋經後序》載﹐漢衝質以後﹐彈棋藝中絕。獻帝建安中﹐博奕具皆得置宮中。宮人以金釵﹑玉梳戲於裝奩之上。

【宮詞】校書東觀集名賢﹐講論詳同白虎篇。紅燭兩行圍起艸﹐案頭同展蔡侯箋。

【簡釋】《後漢書﹟宦者蔡倫傳》載﹐自古書契多編以竹簡﹐其用縑帛者﹐謂之爲紙。縑貴而簡重﹐並不便於人。倫乃造意用樹膚﹑麻頭及敝布﹑魚网等以爲紙。元興元年﹐奏上之。帝嘉其能﹐故天下咸稱「蔡侯紙」。元初四年﹐帝以經傳之久﹐多不正定﹐乃選通儒謁者劉珍﹐及博士良史詣東觀﹐校讎漢家法令﹐倫監典其事。﹝又﹞載﹐章帝建初四年﹐作白虎議奏﹐卽今「白虎通」。

【宮詞】偃月姿容拜寵嘉﹐圖中列女記無差。澤均雲雨前星耀﹐魚貫新升虞大家。

【簡釋】《後漢書﹟梁后紀》載﹐後少好書史﹐常以列女圖畫於左右﹐以自監戒。永建三年﹐選入掖庭﹐相工茅通驚曰「此所謂日角偃月。」相之極貴﹐遂以爲貴人。常特被引禦。從容辭於帝曰「陽以博施爲徳﹐陰以不專爲義。願陛下思雲雨之均澤﹐識貫魚之次序。」由是﹐帝加敬焉。﹝又﹞載﹐後無子﹐美人虞氏子立﹐是爲衝帝。衝帝早夭﹐故抑而不登﹐但稱大家而已。

【宮詞】垂簾已應捫天夢﹐省獄還符召雨心。多少宮嬪頌樛木﹐貴人曾賜步搖金。

【簡釋】《東觀漢記》載﹐和熹太后常夢捫天﹐體蕩蕩正靑滑﹐若有鐘乳。後仰嗡之﹐以訊占夢﹐言堯舜攀天而上﹐湯夢及天﹐舐之。皆聖主之夢﹐吉不可言。﹝又﹞載﹐鄧太后賜馮貴人步搖一具。﹝又﹞載﹐鄧後稱制﹐京師旱至五月朔。太后幸洛陽寺﹐省庶獄﹐伸冤囚﹐杜冷行。未還宮﹐澍雨大降。

【宮詞】西園裸館郁嵯峨﹐一曲招商傍晚歌。明日初升入競浴﹐茵墀香散夜舒荷。

【簡釋】《拾遺記》載﹐靈帝遊西園﹐起裸遊館﹐使宮之奏「招商之曲」﹐渠中植夜舒荷﹐亦曰「月出則舒」也。茵墀香煮以爲湯﹐宮人以之浴浣﹐使以余汁入渠﹐名曰「流香渠」。

【宮詞】腰間一例裹齊襠﹐梳就瑤臺別樣裝。燭影搖紅君半醉﹐雞聲喔喔滿華堂。

【簡釋】《古今注》載﹐靈帝賜宮人蹙金絲合勝襪肚﹐亦曰「齊襠」。﹝又﹞載﹐令梳瑤臺髻。﹝又﹞載﹐作「雞鳴堂」﹐多畜雞。每醉迷於天曉﹐內侍競作雞鳴﹐以亂眞聲。乃以燭炬投殿前﹐帝乃驚悟。

【宮詞】天街塵淨六龍出﹐門外翻車運渴烏。風送雕輪香滿路﹐宮袍多半是春蕪。

【簡釋】《後漢書﹟宦官傳》靈帝鑄「天祿蝦蟆」﹐吐水於東門外橋東﹐轉水入宮。又作「翻車渴烏」﹐施於橋西﹐用灑南北郊路﹐以省百姓灑道之費。

《西京雜記》載﹐光和元年﹐波弋國獻神精香艸。一名「春蕪」﹐可爲布﹐堅密如水紈﹐握之一片﹐滿宮皆香。

【宮詞】玉堂昆苑五雲中﹐天祿蝦蟆盡鑄銅。新拜三公輸禮到﹐河間奼女數錢工。

【簡釋】《後漢書﹟靈帝紀》載﹐中平三年﹐復修玉堂殿。鑄銅人四﹐黃鐘四﹐及「天祿蝦蟆」。天祿﹐獸也。

《金樓子》載﹐靈帝起「罼圭靈崐苑」﹐以昆玉爲壁﹐以博山柏節爲牀。

《山堂肆考》載﹐東漢拜三公者﹐輸西園禮錢。

《後漢書﹟五行志》載﹐桓帝初﹐京師童謠曰「東班班﹐入河間﹐河間奼女工數錢。」河間奼女﹐指靈帝母永樂太后。

●全史宮詞卷八三國

○蜀

蜀漢﹐昭烈皇帝姓劉名備﹐涿郡人﹐景帝子﹐中山王勝之後。建安十九年﹐取益州﹐二十四年取漢中﹐稱漢中王。又二年卽帝位﹐都成都﹐在位三年崩﹐葬惠陵﹐攺元一﹝章武﹞。子後主禪立﹐在位四十一年﹐降於魏﹐封安樂公。晉泰始七年殂﹐攺元四﹝建興﹑延熙﹑景耀﹑炎興﹞。

蜀二主﹐凡四十三年。

【宮詞】桑樓佳气應黃龍﹐派衍中山起漢中。不是軍功休濫賞﹐鑄錢方毀帳鉤銅。

【簡釋】《三國誌》載﹐蜀先主備﹐涿郡人﹐漢景帝子﹐中山靖王勝之後。少孤﹐與母販履織网爲業。捨東南角﹐有桑樹﹐生髙五丈餘﹐童童如小車蓋。往來者皆怪此樹非凡﹐或謂當出貴人。先主少時﹐與宗中諸小兒與樹下戲言「吾必當乘此羽葆蓋車。」叔父子敬謂之曰「汝勿妄語﹐滅吾門也。」﹝又﹞載﹐二十四年﹐先主遂有漢中﹐羣臣上先主爲漢中王。﹝又﹞載﹐前後上書者八百餘人﹐咸稱﹐述符瑞﹑圖讖﹑明徵間﹐黃龍見武陽赤水﹐九日乃去。龍者﹐君之象也。大王當龍升﹐登帝之位也。

宋蕭常《續後漢書》載﹐帝性儉約﹐嘗毀帳鉤銅﹐以鑄錢。非軍功﹐不妄賜予﹐以固國用﹐不至潰乏。

【宮詞】雪擬肌膚月擬神﹐白綃帳裏淨無塵。承恩漫詡顏如玉﹐爭寵人方妒玉人。

【簡釋】《拾遺記》載﹐蜀先主甘後﹐沛人。先主嘗置後於白綃帳中﹐望者如月下聚雪。河南獻玉人﹐髙三尺﹐乃取玉人置後側。後與玉人潔白齊潤﹐嬖寵者非惟妒甘後﹐而亦妒玉人也。

【宮詞】南云何處望皇慈﹐愁憶當陽割愛時。東海佳人新入侍﹐千間寶庫助軍資。

【簡釋】《三國誌﹟蜀後傳》載﹐甘後隨先主於荊州﹐產後主。值曹公軍至﹐追及先主於當陽長阪。於時困逼﹐棄後及後主﹐賴趙雲保護得免於難。後卒﹐葬於南郡。章武二年﹐追謚「皇思夫人。

《三國誌﹟麋竺傳》載﹐竺﹐東海朐人。呂布襲下邳﹐虜先主妻子﹐竺於是進妹於先主爲夫人﹐奴客三千﹐金銀貨幣以助軍資。

《拾遺記》載﹐麋竺有寶庫千間﹐時三國交鋒﹐軍用萬倍﹐乃輸其寶物﹑車服﹐以助先主。

【宮詞】斷江虎將截吳舟﹐妃去依然未可畱。誰勸宸嬴配重耳﹐辟宗應愧順平侯。

【簡釋】《三國誌﹟趙雲傳注引別傳》載﹐先主入益州﹐云領畱營司馬。此時﹐先主孫夫人以權妹驕豪﹐多將吳吏兵縱橫不法﹐先主以云嚴重必能整齊﹐特任掌內事。權聞備西徵﹐大遣舟船迎妹﹐而夫人內欲將後主還吳﹐云與張飛勒兵截江﹐乃得後主還。﹝又﹞載﹐云領桂陽太守﹐伐趙範。範寡嫂曰樊氏﹐有國色﹐範欲以配云。云辭曰「相與同姓﹐卿兄猶我兄。」固辭不許。﹝又﹞載﹐云謚「順平侯」。﹝又﹞載﹐先主穆皇后﹐陳畱人也。父與劉焉有舊﹐遂爲子瑁納後。瑁死後﹐寡居。先主旣定益州﹐而孫夫人還吳﹐羣下勸先主娉後。先主疑與瑁同族。法正進曰「論其親疏﹐何與晉文公之於子圉乎﹖﹗」於是﹐納後爲夫人。

【宮詞】步障明珠事渺茫﹐夫人歸國翠幃涼。江東侍婢迎郎日﹐猶記刀光滿洞房。

【簡釋】《三國誌﹟蜀先主傳》載﹐先主旣定益州﹐而孫夫人還吳。

《華陽國誌》載﹐孫夫人才捷剛猛﹐有諸兄風﹐侍婢百人﹐皆仗劍侍主。先主每下車﹐心常凜凜。呂溫《劉郎浦》詩曰「吳蜀成婚此水潯﹐明珠步障握黃金。」

【宮詞】敬哀中道鳳鸞分﹐香散南陵日已曛。姊妹椒房堪繼美﹐冊儀宣命左將軍。

【簡釋】《三國誌﹟蜀後傳》載﹐後主敬哀皇后﹐車騎將軍張飛長女也﹐死葬南陵。後主張皇后﹐乃敬哀皇后之妹也。建興十五年﹐入爲貴人。延熙元年﹐策曰「朕統承大業﹐君臨天下﹐奉郊廟社稷﹐今以貴人爲皇后﹐使行丞相事。」左將軍向朗﹐持節授璽綬。勉修中饋恪肅禋祀皇后﹐其敬之哉。

【宮詞】宗姓風流荷舊恩﹐結歡長樂豈無因。如何命婦停朝賀﹐五百撾妻竟有人。

【簡釋】《三國誌》載﹐蜀劉琰﹐魯國人也。先主在豫州﹐辟爲從事﹐以其宗姓﹐有風流﹐善言論﹐厚親待之。建興中﹐琰失志恍惚。十二年正月﹐琰妻胡氏入賀太后﹐太后令特畱胡氏﹐經月乃出。胡氏有美色﹐琰疑其與後主有私﹐呼卒五百﹐撾胡氏﹐至於以履摶面﹐而後棄遣。胡具以告琰﹐琰坐下獄。有司議曰「卒非撾妻之人﹐面非受履之地。」琰竟棄市。自此﹐大臣妻母朝慶遂絕。

《三輔黃圖》載﹐太后常居長樂宮。

【宮詞】老臣謀國豎降旗﹐北地賢王哭廟疾。零落宮花飛入洛﹐女貞獨有李昭儀。

【簡釋】《三國誌﹟注引漢晉春秋》載﹐後主將從譙周之策﹐北地王諶怒曰「若理窮力屈﹐禍敗必及﹐便當父子﹑君臣背城一戰﹐同死社稷﹐以見先帝﹐可也﹗」後主不納言﹐遂送璽綬。是日﹐諶哭於昭烈之廟﹐先殺妻﹑子﹐而後自殺。左右無不爲之涕泣者。﹝又﹞載﹐張皇后﹐咸熙元年﹐隨後主遷於洛陽。﹝又﹞載﹐蜀降﹐魏以蜀宮人賜諸將無妻者。宮中李昭儀曰「我不能二三屈辱﹗」乃自殺於宮門。

○魏

魏﹐髙祖文帝﹐姓曹名丕﹐譙人﹐魏王操太子。操以建安元年﹐自兗州引兵入洛陽﹐迎漢獻帝﹐都許昌。尋自爲丞相。二十一年由魏公進爵爲王。二十四年殂﹐子丕嗣立。明年受漢彈﹐都洛陽﹐在位七年殂。葬首陽陵﹐攺元一﹝黃初﹞。子明帝睿立﹐十三年殂﹐葬髙平陵。廟號烈祖﹐攺元三﹝太和﹑靑龍﹑景初﹞。養子齊王芳立﹐十五年爲司馬師所廢﹐乃歸齊王。國至晉武受禪降﹐封邵陵縣公﹐泰始十年卒﹐攺元二﹝正始﹑嘉平﹞。髙貴鄕公髦﹐文帝孫﹐東海王霖子﹐嘉平六年﹐爲司馬師所立﹐在位七年﹐以討司馬昭不克﹐遇殺。攺元二﹝正元﹑甘露﹞。常道鄕公奐﹑文帝弟燕王宇子﹐甘露五年﹐爲司馬昭所立﹐在位六年﹐禪於晉﹐封陳畱王﹐惠帝太安元年殂﹐攺元二﹝景元﹑咸熙﹞。

曹魏五主﹐凡四十六年。

【宮詞】幾章雅樂制新成﹐歌女依稀百囀鶯。就裏翻新惟絳樹﹐一聲雙曲聽分明。

【簡釋】《三國誌注》載﹐魏太祖登髙必賦﹐及造新詩﹐被之管弦﹐皆成樂章。

《瑯嬛記》載﹐絳樹一聲能歌兩曲﹐二人細聽各聞一曲﹐一字不亂。人疑其一聲在鼻﹐竟不測其何術。當時有黃華者﹐雙手能寫二牘﹐或楷或艸﹐揮毫不輟﹐各自有意。謂之「絳樹兩聲﹐黃華二牘」。絳樹﹐系魏武時之宮女。

【宮詞】盌注東渠酒色靑﹐赤粱禦粥煮銀槍。食經戲借東宮補﹐共制駞蹏七寶羹。

【簡釋】《中華古今注》載﹐魏武以車渠石爲酒盌。

《格致鏡原》載﹐魏武以遼東赤粱爲禦粥。﹝又﹞載﹐陳思王制駞蹏爲羹﹐一甌值千金﹐號「七寶羹」。

【宮詞】賣履分香說舊恩﹐秋風銅雀易黃昏。腰間猶有金獅帶﹐眼望西陵掩淚痕。

【簡釋】《古今注》載﹐魏武帝賜宮人「金隱起獅子銙腰帶」。

《黃豢魏略》載﹐太祖顧命曰「汝等時時登銅雀臺﹐望吾西陵。」又云「餘香可分與諸夫人﹐諸捨中。無所爲學﹐作履組賣也。」

【宮詞】塵霄人到鳳樓開﹐萬點星球繞燭臺。爲報外邊停織造﹐鍼神親制衮衣來。

【簡釋】《拾遺記》載﹐薛靈蕓初別父母﹐以玉唾壺承淚﹐及至京師﹐淚凝如血。文帝以文車十乘迎之﹐膏燭之光﹐相繼不絕。時人謂之「塵霄」。﹝又﹞載﹐文帝築土爲臺﹐列燭於臺下﹐名曰「燭臺」﹐遠望如列星墜地。行者歌曰「靑槐夾道多塵埃﹐龍樓鳳閣望崔嵬﹐淸風細雨雜香來。」﹝又﹞載﹐夜來妙於鍼功﹐非所縫制﹐帝不服也﹐宮中號曰「神鍼」。夜來﹐文帝宮女也。

【宮詞】早慮密策定儲皇﹐獻納時時啟智囊。蟬鬢蛾眉皆國色﹐陰謀終讓女中王。

【簡釋】《三國誌﹟魏后妃傳》載﹐文徳郭皇后﹐安平廣宗人也。後少﹐而父永奇之曰「此吾女中王也。」遂以女王爲字。後有知數﹐時時有所獻納﹐文帝定爲嗣﹐後有謀焉。及踐祚﹐爲貴嬪。甄后之死﹐由後之寵也。黃初三年﹐立爲皇后。

《中華古今注》載﹐魏宮人好畫長眉﹐令作「蛾眉驚鶴髻」。文帝宮人絕所愛者﹐有莫瓊樹﹑薛夜來﹑陳尙衣﹑段巧笑。瓊樹始制爲蟬鬢﹐望之縹緲如蟬翼﹐故曰「蟬鬢」。

【宮詞】玉箸雙垂濕繡巾﹐鄴中不似故宮春。含情獨綰靈蛇髻﹐珍重陳王賦洛神。

【簡釋】《六帖》載﹐甄后﹐面白﹐淚雙垂如玉箸。

《采蘭雜記》載﹐甄后入後宮﹐有一綠蛇每日盤結一髻於後前﹐後因效而爲髻﹐號「靈蛇髻」。曹植之「洛神賦」﹐系爲甄后作。

【宮詞】錦衣絲履繡羅裙﹐粉浣桃花色似醺。裝就每邀天一顧﹐金星璨燦耀元云。

【簡釋】《中華古今注》載﹐段巧笑錦衣絲履﹐作紫粉傅面。

《女紅余志》載﹐段巧笑挽髻用園頂簪﹐一隻插之。文帝見而曰「元云黯藹兮﹐金星出。」

【宮詞】無雙才藝尙衣誇﹐舞態歌喉壓禁花。嬌病年年勞擁惜﹐紅泥滿壁抹丹砂。

【簡釋】《中華古今注》載﹐文帝宮人元尙衣﹐能歌善舞。

《女紅余志》載﹐尙衣多病﹐文帝以原砂塗四壁﹐以避邪﹐謂之「紅壁」。

【宮詞】駕返西園月滿庭﹐天風吹透水晶屏。官家最愛彈棋戲﹐閒坐花間談博經。

【簡釋】《曹植詩》載﹐西園遊上才。文帝每以月夜﹐集文人才士遊西園。

《采蘭雜誌》載﹐薛夜來初入魏宮﹐一夕﹐文帝在燈下詠﹐以「水晶七尺屏風」障之﹐夜來至﹐不覺面觸屏﹐傷處如曉霞將散。自是﹐宮人皆用胭脂仿畫﹐號稱「曉霞妝」。

《太平廣記》載﹐彈棋﹐魏宮內用﹐裝棋戲也。文帝爲之﹐特妙。用手中角拂之﹐無不中者。

《談薈》載﹐魏文帝時有皇博經。

【宮詞】黃龍丹鳳各西東﹐列殿遨遊蹕路通。內職新除頒位號﹐姓名都在八坊中。

【簡釋】《金樓子》載﹐魏明帝時﹐鑄黃龍鳳凰各一﹐置內殿前。又於列殿北﹐立八坊。諸才人以次第處其中。貴人﹑夫人以上﹐轉南附焉﹐其名擬百官之數﹐帝嘗宴遊在內。

【宮詞】總章太極郁嵯峨﹐谷水縈回繞殿過。曼衍魚龍陳百戲﹐桂舟輕度越人歌。

【簡釋】《三國誌﹟魏明帝紀》載﹐靑龍三年﹐秋七月﹐洛陽崇華殿災。八月﹐復修崇華﹐攺名「九龍殿」。﹝又﹞載﹐是年起太極諸殿﹐築總章觀﹐髙十丈餘﹐建翔鳳於其上。又於芳林園中起陂池﹐楫棹越歌﹐通引谷水過九龍前﹐爲玉井。綺欄水轉百戲﹐魚龍曼延﹐弄馬倒騎﹐備如漢西京之制。

【宮詞】築成髙觀號崇文﹐博士詞臣聚若云。別有尙書居內職﹐譽髦可許勝釵裙。

【簡釋】《三國誌﹟魏明帝紀》載﹐靑龍四年﹐置崇文觀﹐徵善屬文者﹐以充之。﹝又﹞載﹐又三年﹐選女子知書可付信者六人﹐爲女尙書。

【宮詞】爲念慈親寶璽彰﹐玉衣猶記舊時祥。列侯爵襲平原主﹐戚裏加恩重渭陽。

【簡釋】《三國誌﹟魏甄后傳》載﹐後明帝母﹐父逸﹐上蔡令。太和元年﹐追封逸謚曰「敬侯」。適孫象襲爵。四月初﹐營宗廟﹐掘地得玉璽﹐方一寸九分﹐其文曰「天子羨思慈親」。明帝爲之攺容﹐以太牢告廟。又嘗夢見後﹐於是差次舅氏﹐親疏髙下敍用各有差﹐賞賜累巨萬。又特爲起大第﹐名其裏曰「渭陽裏」﹐以追思母氏也。六年﹐明帝愛女淑死﹐追封淑謚爲「平原懿公主」。取後亡從孫黃與之合葬﹐追封「黃列侯」。以夫人郭氏從弟直爲之後承甄氏姓﹐封直爲平原侯﹐襲公主爵。甄后於漢光和五年十二月丁酉生﹐每寢寐﹐家中仿佛見如有人持玉衣﹐覆其上。

【宮詞】久聞戚苑笑侯身﹐寵眷安能舊及新。未宴後園休報怨﹐長門猶閉鄴宮人。

【簡釋】《三國誌﹟魏明帝紀》載﹐元後﹐河內人也。黃初中﹐以選入東宮。及明帝卽帝位﹐以爲貴嬪。太和元年﹐立爲皇后。後父嘉拜騎都尉。初﹐明帝爲王﹐始納河內虞氏爲妃﹐帝卽位﹐虞氏不得立爲後﹐太皇卞太后慰勉焉。虞氏曰「曹氏自好立賤﹐未有能以義舉者也。然後職內事﹐君聽外政﹐其道相由而成。苟不能以善始﹐未有能善終者也。殆必由此亡國喪祀矣﹗」虞氏遂黜還鄴宮。進嘉爲奉車都尉。頃之﹐封博平鄕侯。嘉本典虞車工﹐卒暴富貴。明帝命朝臣﹐會其家飲宴。其容止舉動甚蚩﹐騃語輒自謂侯身﹐時人以爲笑﹐帝之幸郭元後也。後受龐日馳。景初元年﹐帝遊後園﹐召才人以上﹐曲宴極樂。元後曰「宜延皇后。」帝弗許﹐乃禁左右﹐使不得宣後知之。明日帝見後﹐後曰「昨日遊宴北園﹐樂乎﹖」帝以左右泄之﹐所殺十餘人。賜後死。

【宮詞】芙蓉髙髻綰瑤簪﹐日整霞裝望幸臨。不識君子鐘愛處﹐釵頭爭佩辟寒金。

【簡釋】《中華古今注》載﹐魏宮好曉霞裝。﹝又﹞載﹐魏宮好芙蓉髻。

《拾遺記》載﹐明帝時﹐昆明國獻嗽金鳥﹐常吐金屑。此鳥畏霜雪﹐乃起小屋貯之﹐名「辟寒臺」。人爭以鳥吐之金飾釵佩﹐謂「辟寒金」。宮人相嘲曰「不服辟寒金﹐那得帝王心。」於是﹐媚惑者爭此金爲飾﹐以邀寵幸。

【宮詞】半袖輕揚帽影髙﹐君王淸宴謝焦勞。何人笑把衣裳賭﹐入帳居然著錦袍。

【簡釋】《三國誌﹟楊阜傳》載﹐阜常見明帝著帽﹐被縹綾半裒袖。阜問帝曰「此於禮何法服也﹖」

《三國誌﹟曹肇傳》載﹐肇有殊色﹐明帝寵幸之。肇嘗與帝戲賭衣物﹐有不獲﹐輒入禦帳服之。其見寵愛之甚如此。

附﹕諸王

【宮詞】壯志何須博士爲﹐黃須帝子亦奇才。傾城聲價千金值﹐只換名駒白鵲來。

【簡釋】《三國誌﹟任城王彰傳》載﹐彰謂左右曰「丈夫一爲衛﹑霍﹐將十萬騎馳沙漠﹐立功建號耳﹐何做博士耶﹖﹗」﹝又﹞載﹐太祖持彰須曰「黃須兒﹐竟大奇也﹗」

《釵小志》載﹐魏曹彰﹐性倜儻﹐偶逢駿馬愛之﹐其主所惜﹐彰卽曰「彰有美妾﹐可換﹐惟君所擇﹖」馬主遂指一妓﹐彰遂換之。馬名曰「白鵲」﹐故後人作「愛妾換馬」詩﹐付之弦歌焉。

【宮詞】縹碧樽開玳瑁筵﹐夜深平樂宴羣賢。鴨頭鵲尾殷勤勸﹐莫惜香醪斗十千。

【簡釋】劉禎《瓜賦序》載﹐曹植坐﹐廚人進瓜﹐植命爲賦﹐促立成辭﹐曰「布象牙之席﹐薰玳瑁之宴﹐憑彤玉之幾﹐酌縹碧之樽。」

曹植《名都篇》載﹐「歸來宴平樂﹐美酒斗十千。」

《八王故事》載﹐陳思有巧思﹐爲「鴨頭杓」浮於九曲酒池。王意有所勸﹐鴨頭則回向之。又爲「鵲尾杓」柄長而直﹐王意有所到處﹐於罇上旋之﹐鵲則指之。

○吳

吳﹐太祖大皇帝姓孫名權﹐富春人﹐豫州刺史堅次子﹐討逆將軍策母弟。堅以初平元年﹐舉義兵討董卓﹐二年攻劉表﹐戰歿。四年策統父兵﹐取江東。建安五年﹐遇害﹐權代統其眾。章武元年﹐徙治武昌﹐稱藩﹐於魏封吳王。明年﹐自稱黃武元年﹐卽帝位﹐遷都建業﹐以武昌爲行都﹐在位二十四年殂﹐葬蔣陵﹐攺元六﹝黃武﹑黃龍﹑嘉禾﹑赤烏﹑太元﹑神鳳﹞。子亮立﹐七年爲孫綝所廢﹐至景帝永安三年﹐又黜爲侯﹐遂自殺﹐攺元三﹝建興﹑五鳳﹑太平﹞。景帝休﹐太祖第六子﹐初封瑯琊王﹐太平三年﹐爲孫休所立﹐七年殂﹐葬定陵﹐攺元—﹝永安﹞。景帝殂﹐子幼。丞相濮陽興迎太祖孫﹐太子和子皓立之。復徙都武昌﹐尋還建業。十七年降於晉﹐封歸命侯﹐太康四年卒﹐攺元八﹝元興﹑甘露﹑寶鼎﹑建衡﹑鳳皇﹑天冊﹑天璽﹑天紀﹞。

東吳國四主﹐凡五十九年。

【宮詞】太初宮徙武昌材﹐大禹卑宮儉徳該。水旱關心勞顧問﹐羅陽王婢降神來。

【簡釋】《三國誌》載﹐吳赤鳥十年二月﹐權適南宮﹐三月攺作「太初宮」。

《江表傳》載﹐權詔曰「建業宮乃朕從軍來所作將軍府﹐柰爾材柱率細﹐皆以腐朽﹐常恐損壞。今未復﹐西可徙武昌宮﹐材瓦更繕治之。」有司奏言曰「武昌宮已二十八歲﹐恐不堪用﹐宜下所在通伐。」權曰「大禹以卑宮爲美﹐今軍事未已﹐所在多賦﹐若更通伐﹐妨損農桑﹐徙武昌﹐材瓦自可用也。」﹝又﹞載﹐太平元年夏五月﹐初臨海﹐羅陽縣有神自稱王表﹐周旋民間。語言﹑飲食與人無異﹐然不見其形。又有一婢﹐名紡績。是月﹐遣中書郎李崇﹐持輔國將軍羅陽王印綬﹐迎表。表隨崇俱出所歷山川﹐輒遣婢與其神相聞。秋七月﹐崇與表至權於蒼龍門外﹐爲立第捨數﹐使近臣持酒食﹐往表。說水旱小事﹐往往有驗。

【宮詞】侍宴崇臺醉未休﹐玉壺香唾灑紅橊。誰知織室迎來日﹐卻愛圖中一段愁。

【簡釋】《拾遺記》載﹐吳主潘夫人﹐父坐法﹐輸入織室﹐吳主使圖其容貌。夫人憂戚漸瘦﹐工人寫其眞狀﹐以進。吳主見而喜之曰「此神女也﹗愁貌尙能惑人﹐況在歡樂﹗」乃命就織室迎之﹐納於後宮。夫人遊宣昭之臺﹐醉唾於玉壺﹐侍婢瀉於臺下﹐得火齊指環﹐卽掛石橊枝上。因其處﹐起臺名「環橊臺」。有諫者曰「今吳蜀爭雄﹐環橊之名﹐將爲妖矣﹗」乃攺名「橊還臺」。

【宮詞】歌舞嬌生太子池﹐額畱紅暈助妖姿。美人自是多艷骨﹐錯使人誇獺髓時。

【簡釋】《拾遺記》載﹐孫和悅鄧夫人﹐和於月下舞「水精如意」。誤傷夫人額﹐命太醫用白獺髓﹐雜玉與琥珀屑治之。琥珀太多﹐及擦面有赤點﹐益感其艷嬖。人欲邀寵﹐皆以丹脂點額﹐而後進幸。

《寰宇記》載﹐吳國有太子池———乃孫和築。

【宮詞】列國圖成五色絨﹐機絲雙絕繡尢工。伏波聚米何堪數﹐河嶽分明匹練中。

【簡釋】《拾遺記》載﹐吳主趙夫人﹐能於指間﹐以彩紡織雲霞龍蛇之錦﹐宮中謂之「機絕」。孫權常以魏﹑蜀未平﹐思得善畫者﹐圖山川地勢軍陣之象。夫人乃刺繡制列國圖﹐時人謂之「鍼絕」。權倦暑紫綃之帷﹐夫人曰「此不足貴。」乃扸發以神膠續之﹐織羅紗裁爲幔。視之﹐飄飄如煙﹐气輕動而房內自涼﹐時人謂之「絲絕」。

【宮詞】蒙蒙香霧襲重欄﹐衣袂翻風四气團。媚寢宵深人睡去﹐琉璃屏外月光寒。

【簡釋】《拾遺記》載﹐吳主亮做綠琉璃屏風﹐甚薄而瑩徹﹐每於月下舒之。嘗寵愛四姬﹐皆絕色。一曰「朝妹」﹐二曰「麗居」﹐三曰「珍洛」﹐四曰「潔華」。使四人坐屏風內﹐望之若無。隔帷香气不通於外。爲四人合四气香﹐香沾衣﹐百浣不歇﹐名「百濯香」。所居之室名「思香媚寢」。

【宮詞】螺鬟髙擁碧油光﹐髻上犀釵壓鬢長。漫把玉云誇寶櫛﹐洛成常閣鏡奩傍。

【簡釋】《奚囊橘柚》載﹐麗居﹐孫亮愛姬也。眞發香淨﹐一生不用洛成﹐疑其有辟塵犀釵子也。洛成﹐卽今之篦梳之類。《女紅余志》載﹐吳主亮夫人洛珍﹐有櫛﹐名曰「玉云」。

【宮詞】揚云奇字制來偏﹐名命■﹝雨上單下﹞■﹝雷上火下﹞避諱便。公子振振盡麟趾﹐誰如宗室有顏淵。

【簡釋】《三國誌﹟孫休傳注引吳錄》載﹐休詔曰「人之有名﹐以相紀別禮名。子欲令難犯易避。孤今爲四男做名字。太子名■﹝雨上單下﹞■﹝雨上單下﹞﹐音如湖水灣澳之灣。次子名■﹝雷上火下﹞■﹝雷上火下﹞音兕觥之觥。三子名■﹝壴巨﹞﹐音如艸莽之莽。四子名■﹝亠﹝先攵﹞■﹝亠﹝先攵﹞。音如裒衣下寬大之裒。此都不與世所用者。同故鈔舊文會合作之。」

《三國誌﹟孫桓傳注引吳書》載﹐桓﹐儀容端莊﹐器懷聰朗﹐博學彊記﹐能論議應對﹐權常稱爲「宗室顏淵」。

【宮詞】舊人都尉職新除﹐樓下銜名爲典酤。奉敕一兵養一犬﹐朝朝撲兔進天廚。

【簡釋】《三國誌﹟孫皓傳注引江表傳》載﹐何定﹐汝南人﹐本孫權給使也﹐後出補吏。定佞邪僭媚﹐自表先帝舊人﹐求還內侍。皓以爲樓下都尉典知酤糴事﹐專爲威福。使諸將各上好犬﹐皆千里遠求﹐一犬至值數千匹。禦犬率具纓﹐值錢一萬。一犬一兵養以撲免﹐供廚。所獲無幾。吳人皆歸罪於定。而皓以爲忠勤﹐賜爵列侯。

【宮詞】步搖假髻費千緡﹐木偶裝成欲喚眞。寄語廷臣須夙退﹐宮中又拜左夫人。

【簡釋】《三國誌注》載﹐皓以張布女爲美人。後殺之﹐思其顏色﹐使工刻木作美人像﹐置座側。布大女適馮純﹐卽奪之入宮﹐拜爲左夫人。晝夜房宴﹐不聽朝政。使以金作華燧步搖假髻﹐以千數﹐令宮女著以相撲﹐朝成夕敗。

【宮詞】紫蓋黃旗入洛陽﹐東南王气亦荒唐。順天思應吳天子﹐雪擁鑾輿路正長。

【簡釋】《三國誌﹟孫皓傳注引江表傳》載﹐初﹐丹陽刁元使蜀﹐得司馬徽與劉異論「運命歷數」事﹐元詐增其文﹐以誑國人曰「黃旗紫蓋見於東南﹐終有天下者﹐荊揚之君乎﹗」又得國中降人言﹐壽春下有童謠曰「吳天子當上。」皓聞之喜曰「此天命也﹗」卽載其母﹑妻子及後宮數千人﹐從牛渚陸道﹐西上云靑。蓋入洛陽﹐以順天命。行遇大雪﹐道塗陷壞﹐兵士被甲執杖﹐百人共引一車﹐寒凍殆死﹐兵人不堪﹐皆曰「若遇敵﹐便當倒戈耳﹗」皓聞之﹐乃還。

●全史宮詞卷九晉

晉﹐世祖武皇帝姓司馬名炎﹐溫人﹐魏太傅懿孫﹐晉王昭世子。正始十年﹐懿殺大將軍曹爽﹐始專魏政。子師﹑昭繼之。咸熙二年九月﹐昭卒﹐炎嗣立。十二月受魏禪﹐都洛陽。太康元年﹐平吳﹐天下始一統。在位二十六年崩﹐葬峻陽陵﹐攺元四﹝泰始﹑咸寧﹑太康﹑大熙﹞。子惠帝囊立﹐永寧元年正月﹐趙王倫篡立攺元﹝建始﹞。四月﹐齊王冏等討伐誅之﹐帝復位﹐在位十七年﹐中毒崩﹐葬太陽陵﹐攺元十﹝永熙﹑永平﹑太安﹑永安﹑永寧﹑元康﹑永康﹑建武﹑永興﹑光熙﹞。弟懷帝熾立﹐五年爲劉聰執歸平陽﹐封會稽公。又二年遇害﹐攺元一﹝永嘉﹞。湣帝﹐名業﹐世祖孫﹐初嗣封秦王。洛陽陷後﹐大臣荀藩等﹐奉帝入長安﹐稱皇太子。聞懷帝凶訊﹐始卽位﹐都長安。四年﹐爲劉聰所執﹐遇害於平陽﹐攺元一﹝建興﹞。其間﹐四主凡五十二年。中宗元皇帝名睿﹐宣帝曾孫﹐瑯邪王覲子。初爲安東將軍﹐及湣帝遇害﹐乃卽位於建康。﹝建康———卽建業。因避湣帝諱攺﹞。是爲東晉。六年崩﹐葬建平陵﹐攺元三﹝建武﹑大興﹑永昌﹞。子明帝紹立﹐三年崩﹐葬武平陵﹐廟號肅宗﹐攺元一﹝太寧﹞。子成帝衍立﹐十七年崩﹐葬興平陵﹐廟號顯宗﹐攺元二﹝咸和﹑咸康﹞。弟康帝嶽立﹐二年崩﹐葬崇平陵﹐攺元一﹝建元﹞。子穆帝■﹝耳甘﹞立﹐褚太后臨朝。在位十七年﹐崩﹐葬永平陵﹐廟號孝宗﹐攺元二﹝永和﹑升平﹞。哀帝丕立﹐丕﹐顯宗子﹐初封瑯邪王﹐孝宗無子﹐褚太后立之。四年崩﹐葬安平陵﹐攺元二﹝興和﹑興寧﹞。海西公奕﹐哀帝母弟﹐初封瑯邪王﹐哀帝無子﹐褚太后立之。六年爲桓溫所廢﹐孝武太元元年殂﹐攺元一﹝太和﹞。太宗簡文皇帝﹐名昱﹐中宗少子。初封會稽王﹐太和六年﹐爲桓溫所立﹐明年崩﹐葬髙平陵﹐攺元一﹝咸安﹞。子孝武帝曜立﹐二十四年爲張貴人所殺﹐葬隆平陵﹐廟號烈宗﹐攺元二﹝寧康﹑太元﹞。子安帝徳宗立﹐元興二年﹐桓元篡位﹐明年二月﹐下邳太守劉裕﹐自京口起兵討平﹐五月帝復位﹐二十二年爲裕所殺﹐葬休平陵﹐攺元三﹝隆安﹑元興﹑義熙﹞。恭帝徳文﹐安帝母弟﹐初封瑯邪王﹐義熙十四年﹐爲劉裕所立﹐二年禪於宋﹐封零陵王。明年遇害﹐追加遵謚﹐葬衝平陵﹐攺元一﹝元熙﹞。

其間十一主﹐凡一百零四年。

【宮詞】祁祁宮局簡良家﹐玉臂誰偏系絳紗。早知君王憐將種﹐不須鹽竹引羊車。﹝車﹐讀「插」音﹞

【簡釋】《晉書﹟后妃傳》載﹐胡貴嬪﹐名芳。泰始九年﹐帝多簡良家子女﹐以充內職。擇其美者﹐以絳紗系臂。時帝多內寵﹐莫知所適。常乘羊車﹐恣其所之。宮人乃取竹葉插戶﹐以鹽汁灑地﹐而引帝車。然﹐胡芳最蒙愛幸﹐始有專房之寵焉。帝嘗與之撈蒲爭矢﹐遂傷帝指。帝怒曰「此固將種也﹗」芳對曰「北伐公孫﹐西拒諸葛﹐非將種而何﹖﹗」帝聞之﹐有慚色。

【宮詞】一賦離思卓不羣﹐朝朝珥筆制奇文。五千納盡吳宮妾﹐獨爲憐才重左芬。

【簡釋】《晉書﹟后妃傳》載﹐左貴嬪﹐名芬。善輟文拜修儀。受詔做「愁思」之文﹐因爲「離思賦」﹐帝重芬辭藻﹐每有方物異寶﹐必詔爲賦頌。﹝又﹞載﹐芬貌陋無寵﹐以才徳見禮。

《五行志》載﹐元康二年六月﹐泰山﹑江夏大水。時平吳后﹐廣收吳姬五千納之後宮。此其應也。女者爲水也。

【宮詞】蕓薇流馥沁妝臺﹐月下荷香入幔來。人到宮中常白晝﹐漆盤新賜夜明苔。

【簡釋】《拾遺記》載﹐咸寧四年﹐立芳蔬園於金墉城東。有菜名「蕓薇」﹐類有三種﹐常以三蔬供禦膳。宮人采帶其莖葉﹐其香歷日不歇。﹝又﹞載﹐泰始十年﹐浮支國獻「望舒艸」﹐其葉如荷。因穿池廣百步﹐名「望舒荷池」。祖梁國獻「蔓金苔」。宮人有幸者﹐以金苔賜之﹐置漆盤中﹐照耀滿室﹐故名「夜明苔」。

【宮詞】使車四出禁婚姻﹐妙選良家備九嬪。妒總難消空掩扇﹐短靑長白盡佳人。

【簡釋】《晉書﹟武元楊皇后傳》載﹐初﹐賈充妻郭氏﹐使賄後求一女爲太子妃。及議太子婚﹐帝欲娶衛瓘女。然﹐後盛贊賈後有淑徳﹐又密使太子太傅荀顗進言﹐帝乃聽之。泰始中﹐帝博選良家女﹐以充後宮。先下書禁天下嫁娶﹐使宦者乘使車﹑給騶騎﹐馳傳州郡﹐召充選者﹐使後擇選。後性妒﹐惟取潔白﹑長大﹐其端莊美艷者﹐並不見畱。時﹐卞藩女﹐有美色。帝掩扇謂後曰「卞氏女佳﹗」後曰「藩三世後族﹐其女不可枉以卑位。」帝乃止。﹝又﹞載﹐元後納賈﹑郭親黨之說﹐欲婚賈氏。帝曰「衛公女有五可﹐賈公女有五不可。衛家種賢而多子﹐美而長白﹐賈家種妒而少子﹐丑而短黑。」

《晉書﹟后妃傳序》載﹐自太祖始﹐親選良家女。旣而帝掩紈扇躬行﹐請托後采長白﹐實彰妒忌之情。賈納短靑﹐竟踐復亡之轍。

【宮詞】碎剪雲霞五色勻﹐一時花樣競翻新。宸遊未到華林苑﹐先見宮中著手春。

【簡釋】《事物原始》載﹐晉惠帝正月﹐百花未開﹐令宮人剪五色通艸花。漢王符潛論諷譏「花采之費」。晉﹐新野君傳家﹐剪花爲業。有染絹爲芙蓉﹐撚臘爲菱藕﹐剪梅若生之事﹐則花朵剪彩起於晉矣﹗

《晉書﹟左貴妃傳》載﹐帝每遊華林﹐輒回輦過之。

【宮詞】嵯峨魯國逼靑宮﹐徳應金■﹝艸登﹞事已空。折柳歌謠滿京洛﹐白沙無力畏南風。

【簡釋】《拾遺記》載﹐武帝爲撫軍時﹐府內後堂砌下﹐忽生艸三株﹐狀似金■﹝艸登﹞。有一羌人﹐姓姚﹐名馥。妙解陰陽之術﹐云「此艸以應金徳之瑞。」後以府地賜張華﹐猶有艸在。故茂先作《金■﹝艸登﹞賦》。至惠帝元熙元年﹐三株艸化爲三樹﹐枝葉似楊﹐以應「三楊擅權」之事。時有楊駿﹑楊珧﹑楊濟三兄弟﹐號曰「三楊」。

《晉書﹟五行志》載﹐太康未﹐京洛爲折楊柳之歌。是時﹐三楊貴盛而被族滅﹐太后廢黜﹐幽死中宮。折楊柳之應也。﹝又﹞載﹐元康中﹐京洛童謠曰「南風起﹐吹白沙﹐遙望魯國何嵯峨﹐千歲骨髏生齒牙。」南風﹐賈後名也。白﹐晉行也。沙門﹐太子小字也。魯﹐賈謐國也。言﹐賈後將與謐爲亂﹐以危太子。而趙王因釁咀嚼豪賢﹐以成篡奪﹐不得其死之應也。

【宮詞】香湯浴罷屋潭潭﹐未許官蛙破睡酣。天上樓臺誰得到﹐暗偸春色入城南。

【簡釋】《水經﹟谷水注引晉中州記》載﹐惠帝聞蝦蟆聲﹐問人﹕「是官蝦蟆﹐還是私蝦蟆﹖」侍臣賈允對曰「在官地爲官﹐在私地爲私。」帝曰「若是官蛙﹐可給廩﹗」先是有讖云﹕竊。小吏云﹕先行逢一老嫗﹐說家有疾病﹐卜云宜得城南少年厭之。欲暫相煩。於是隨去﹐上車下帷﹐內簏箱中﹐行可十餘里﹐過六七門限﹐開簏箱﹐忽見樓闕好屋﹐問此是何處﹖云﹕是天上。卽以香湯見浴。將入﹐見一婦人﹐年可三十五六﹐短形﹐靑黑色﹐眉後有疵。見畱數夕﹐臨出贈此。眾人聽罷﹐知是賈後。

【宮詞】小馬埤車宮市通﹐儲君嬉戲竟無終。王家已上離婚表﹐枉寫魚函寄惠風。

【簡釋】《晉書﹟湣懷太子傳》載﹐賈後忌太子有令譽。密敕閹宦媚諛於太子。太子所幸蔣美人﹐生男。言宜隆其賞賜﹐多爲皇孫造玩弄之器。太子從之﹐於是慢弛益彰﹐或廢朝。侍恆在後園遊戲﹐愛埤車小馬﹐令左右馳騎﹐斷其鞍勒﹐使墜地爲樂。又於宮中爲市﹐使人屠酤。﹝又﹞載﹐後爲太子聘王衍小女﹐名惠風。太子廢﹐王衍表請離婚。太子至許﹐遺妃。

【宮詞】羅褂婉轉兩襠柔﹐艷艷珠松翠羽稠。文履不須誇絳地﹐新來齊著伏鳩頭。

【簡釋】《淵鑑類函》載﹐晉起居注曰「拜鄭夫人右婕妤﹐按儀應服雀釵褂。」

《晉書﹟五行志》載﹐元康未﹐婦人出兩襠﹐加乎交領之上。此內出外也。

《晉書﹟輿服志》載﹐皇后首飾﹐則假髻步搖﹐俗謂之「珠松」是也。金題白珠璫﹐繞以翡翠。

《炙轂子》載﹐晉永嘉元年﹐始用黃艸爲履﹐宮內妃禦皆著之。謂之「伏鳩頭履」。

【宮詞】金墉城外暗云愁﹐地下冤應訴不休。儲位𨿽移神器重﹐那容韓壽共香偸。

【簡釋】《晉書﹟惠帝紀》載﹐永平元年三月﹐賈後矯詔﹐廢皇太后爲庶人﹐徙於金墉城。二年二月﹐賈後殺皇太后於金墉城。九年十二月﹐廢皇太子遹爲庶人﹐及其三子幽於金墉城﹐殺太子母謝氏。永康元年三月﹐賈後矯詔害庶人遹於許昌。﹝又﹞載﹐初﹐太后尙有侍禦十餘人。賈後奪之﹐絕饍而崩﹐時年三十四。賈後又信妖巫﹐謂太后必訴冤先帝﹐乃覆而殯之﹐施諸厭劾符書﹑藥物。

《晉書﹟賈後傳》載﹐初﹐後詐有身﹐內藳物爲產具。遂取妹夫韓壽子慰祖養之托﹐諒暗所生﹐故不顯。遂謀廢太子﹐以所養代立。《晉書﹟賈充傳》載﹐韓壽﹐美姿貌。充女見而悅焉﹐潛通音好。時﹐西域貢奇香﹐一著人則經月不散。帝惟賜充。充女密盜﹐以遺韓壽。

【宮詞】洛陽府藏盡凋殘﹐臺判東西亦枉然。早見錢神成互市﹐三千惟賸被囊錢。

【簡釋】《晉書﹟惠帝紀》載﹐穎與帝單車走洛陽﹐服禦分散﹐倉卒上下無賫﹐侍中黃門被囊中賫私錢三千﹐詔貸用所在買飯﹐以供宮人。止食於道中客捨﹐帝令張方具車載宮人﹑實物。軍人因妻略﹐後宮分爭府藏。魏晉以來之積﹐掃地無遺矣。河間王顒迎於霸上﹐以西徵府爲宮。惟僕射荀藩﹐司隸劉暾﹐太常鄭球﹐河南尹周馥﹐與其遺官在洛陽﹐爲畱臺﹐承制行事﹐號爲「東西臺」。﹝又﹞載﹐帝之爲太子也﹐朝廷咸知不堪政事﹐及居大位﹐政出羣下﹐賄賂公行﹐更相薦舉﹐天下謂之「互市」。髙平王沈﹐作《釋時論》﹐南陽魯褒作《錢神論》﹐皆疾時之作也。

【宮詞】天教神璽報中興﹐恭儉眞堪帝祚膺。繼馬已符銅馬讖﹐早知王气在金陵。

【簡釋】《晉書﹟元帝紀》載﹐於時有玉冊見於臨安。白玉麒麟神璽﹐出於江寧。其文曰「長壽萬年」。日有重暈﹐皆以爲中興之象焉。﹝又﹞載﹐始皇時﹐望气者云﹕五百年後﹐金陵有天子气。元帝之渡江也﹐乃五百二十六年。眞人之應在於此矣。﹝又﹞載﹐初元石圖﹐有牛及馬后﹐故宣帝深忌牛氏。遂以二其一口﹐以貯酒焉。帝先飲佳者﹐而以毒酒鴆其將牛金﹐而恭王妃夏侯氏﹐竟通小吏牛氏﹐而生元帝﹐亦有符云。

《晉書﹟夏侯太妃傳》載﹐國初﹐有讖云「銅馬入海建業期」。太妃小字銅環﹐而元帝中興於江左焉。

【宮詞】江東一馬化龍時﹐建業宮中起練絲。漫向天廚誇禁臠﹐聖心方戒覆杯池。

【簡釋】《晉書﹟元帝本紀》載﹐太安之際﹐童謠曰「五馬浮渡江﹐一馬化爲龍。」﹝又﹞載﹐帝性儉﹐冬施靑布﹐夏施靑絲帷帳。

《晉書﹟謝混傳》載﹐元帝始鎭建業﹐每得一豚﹐以爲珍膳。項上臠尢美﹐輒以薦帝﹐呼爲「禁臠。」

《六朝遺事》載﹐覆杯池在建業城北三里﹐又稱西池。晉元帝初﹐頗以酒廢政。王導諫之﹐因覆杯於池中﹐以爲戒。

【宮詞】南掖門前杜姥家﹐休徵一夕記生牙。無端織女銀河暗﹐髻上齊簪素柰花。

【簡釋】《晉書﹟成恭杜皇后傳》載﹐後﹐少有姿色﹐然長猶無齒﹐及帝納采之日﹐一夜﹐齒盡生。崩年僅二十一歲。先是三吳女子相於簪白花﹐望之如素柰。傳言天上織女死﹐爲之著服。至是後崩﹐孝武帝立﹐以後母爲廣徳縣君﹐立第南掖門外﹐世所謂「杜姥宅」之說。

【宮詞】白妙帷幙暗龍樓﹐太極臨軒重委裘。阿子一聲腸已斷﹐簾歌鳴咽不勝愁。

【簡釋】《晉書﹟穆帝紀》載﹐太后設白紗帷於太極殿﹐抱帝臨軒。﹝又﹞載﹐升平中﹐兒童忽歌阿子聞﹐曲終輒云「阿子汝聞不﹖」無幾﹐帝崩。太后哭曰「阿子汝聞不。」﹝又﹞載﹐升平末﹐俗間忽作簾歌﹐少時而穆帝晏駕。

【宮詞】雀釵蟬鈿曉妝添﹐假髻峨峨倚鏡奩。制得金環憑指試﹐紫磨光繞筍芽尖。

【簡釋】《晉書﹟輿服志》載﹐貴人太平髻七■﹝釒奠﹞﹐公主﹑夫人五﹐世婦三。

《晉書﹟五行志》載﹐太元中﹐公主婦女必緩鬢傾髻﹐以爲盛飾。用髲旣多﹐不可恆戴﹐乃先於木及籠上妝之名曰「假髻」﹐亦稱「假頭」。

《格致鏡原》載﹐俗說晉哀帝王皇后﹐有紫磨金指環。至小﹐只可容五指帶。雀釵﹐謂之雀形之釵。

【宮詞】鳳凰昨夜報雛生﹐寶殿眞堪百子名。何處遊韁過禦路﹐白門風送麥花輕。

【簡釋】《晉書﹟五行志》載﹐海西公初生皇太子﹐百姓歌曰「鳳凰生一雛﹐天下莫不喜﹐本言是馬駒﹐今定成龍子。」其歌甚美﹐其旨甚微。海西公不男﹐使左右向龍與內侍接﹐生子﹐以爲已子。

《廣博物志》載﹐晉宮閣名﹐有「淸暑殿」﹑「芙蓉殿」﹑「九華殿」﹑「百兒殿」之稱。

《晉書﹟五行志》載﹐太和中﹐百姓歌曰「靑靑禦路楊﹐白馬紫遊韁﹐汝非皇太子﹐那得甘露漿。」識者曰「白者金行﹐馬者國族﹐紫爲奪正之色。明以紫亂朱也。」﹝又﹞載﹐謠曰「犁牛耕禦路﹐白門種小麥。」及海西公被廢﹐百姓耕其門﹐以種小麥。遂如謠言。

【宮詞】新除漏史報回廊﹐艸詔深宮晝刻長。寶殿風來香气散﹐梅花吹影上雕梁。

【簡釋】《類函﹟晉起居注》載﹐孝武太元中﹐置漏刻使。

《晉書﹟劉邈傳》載﹐時孝武帝觴樂之後﹐多賜侍臣文詞詔。義有不雅者﹐邈輒焚之。其他侍臣被詔﹐或宣揚之。故誦者以此多邈。

《類函﹟金陵覽古》載﹐晉孝武作「太極殿」﹐欠一梁﹐有梅木流至石頭城下﹐因取用之。畫梅花於梁上﹐以表瑞焉﹐因名「梅花殿」。

【宮詞】昆侖來自織坊中﹐崇訓深宮福最隆。日月入懷龍枕膝﹐吉徵原勝夢熊熊。

【簡釋】《晉書﹟后妃傳》載﹐李太后本生微賤﹐時徐貴人生新安公主﹐以徳美見寵。帝常翼之有娠﹐而彌年無子。帝乃令善相者﹐召諸愛妾而示之。皆曰「生子非其人。」又悉以諸婢媵示焉。時後爲宮人﹐在織坊中。形長而色黑﹐宮人皆謂之「昆侖」。旣至﹐相者驚曰「生子此其人也。」帝召之侍寢。後﹐數夢兩龍枕膝﹐日月入懷﹐竟以爲吉祥﹐向儕類說之﹐帝聞而異焉。果生孝武帝及會稽文孝王﹑鄱陽長公主。及孝武帝卽位﹐尊爲皇太后﹐稱「崇訓宮」。安帝卽位﹐尊爲太皇太后。

●全史宮詞卷十十六國

○前趙

前趙﹐匈奴人劉淵所建。劉淵﹐左部帥豹之子。晉永興元年﹐據離石僭號稱漢﹐後徙平陽卒。僞謚光文﹐攺元三﹝元熙﹑永鳳﹑河瑞﹞。子和立﹐旋弟聰殺而代之﹐攺元四﹝光興﹑嘉平﹑建元﹑麟嘉﹞。子粲立﹐攺元﹝漢昌﹞﹐爲僞司空靳準所殺﹐族子曜討準自立﹐攺國號曰趙﹐徒都長安﹐攺元﹝光初﹞。咸和四年﹐爲石勒所滅。

共五主﹐凡二十八年。

【宮詞】一寸二分呈玉璽﹐五宗三祖溯金刀。秀容早葉魚龍夢﹐表表當心見赤毫。

【簡釋】《十六國春秋﹟劉淵傳》載﹐汾水中得玉璽﹐髙一寸二分﹐方四寸。文曰「有新保之」﹐王莽時物也。得者﹐因增「淵海光」三字﹐而獻之。淵以爲已瑞﹐乃大赦境內﹐攺元「河瑞」。﹝又﹞載﹐元熙元年﹐十月爲壇南郊﹐卽漢王位。攺晉永興元年爲元熙元年﹐大赦天下。追尊劉禪爲孝懷皇帝﹐立髙祖以下三祖五宗之神主而祭之。﹝又﹞載﹐劉豹之妻呼延氏﹐祈子於龍門﹐有一白魚﹐頂有一角﹐軒鬐躍鱗﹐至於祭臺﹐久之乃去。其夜﹐夢所見魚變爲人﹐左手持一物﹐大如雞子﹐光亮非常﹐授呼延氏曰「此是日精﹐服之生貴子。」醒來告豹﹐豹曰「此吉徵也。」自是﹐十五月而生淵。及長﹐當心有赤毫毛三根﹐長三尺六寸。

《太平寰宇記》載﹐秀容城﹐卽漢時汾陽縣城﹐劉元海所築。元海因感神而生﹐姿容秀美﹐故自名其城曰「秀容城」。

【宮詞】太保門楣喜气張﹐六劉聯袂入昭陽。脫簪諫止■﹝皇鳥﹞儀殿﹐外輔原資內輔長。

【簡釋】《十六國春秋﹟劉聰傳》載﹐聰後呼延氏卒﹐將納太保劉殷女。太弟義固諫。聰以問太宰延年﹑太傅景景等﹐對曰「臣聞太保自云劉康公之後﹐與陛下殊源﹐納之何害﹖﹗」聰悅﹐使大鴻臚李宏﹐拜殷二女英﹑娥爲左右貴妃。又納殷孫女四人爲貴人﹐於是六劉之寵傾於後宮。

《十六國春秋﹟聰後劉氏傳》載﹐劉氏武宣皇后﹐新興人。太保劉殷少女﹐名娥﹐字麗華。聰將起■﹝皇鳥﹞儀殿於後庭。廷尉陳元達鎖腰切諫﹐聰怒將斬之。後聞之﹐私敕左右停刑。於是手疏啟曰「今宮室已備﹐無煩更營。陛下爲妾營殿﹐而殺諫臣﹐妾復何面目仰侍中櫛﹐請歸死以塞陛下誤惑之過﹗」聰覽之﹐變色﹐引元達而謝之。以後疏示之曰「外輔如公﹐內輔如後﹐朕復何憂﹖﹗」

【宮詞】論罷詩文數射籌﹐龍顏不見幾經秋。柘弓銀硯情堪念﹐割愛拌教到小劉。

【簡釋】《十六國春秋﹟前趙錄》載﹐劉聰引懷帝入宴﹐從容謂曰「卿昔爲豫章王時﹐朕與王武子造卿﹐以所制樂府歌示朕與武子﹐俱爲盛徳頌。卿稱善者久之。又引朕射於皇堂﹐朕得十二籌。卿與武子俱得九籌。卿贈朕柘弓銀硯﹐卿頗記否﹖」懷帝曰「臣安敢忘之。但恨爾日不早識龍顏耳﹗」聰喜﹐以小劉貴人賜帝。

【宮詞】比肩三後位同尊﹐璽綬累累更數人。禍水原是飛燕起﹐何堪瓊寢污輕塵。

【簡釋】《十六國春秋﹟前趙錄》載﹐聰以皇后靳氏爲上皇后﹐左貴妃劉氏爲左皇后﹐右貴妃劉氏爲右皇后。左司隸陳遠達以「三後並立非禮也」﹐極言切諫。聰不納。﹝又﹞載﹐聰立樊氏爲上皇后。樊氏﹐卽已故張皇后之侍婢也。時﹐四後之外﹐佩皇后璽綬者﹐復有七人。﹝又﹞載﹐中常侍王沈養女﹐年十四有妙色。聰立爲左皇后。尙書令王鑑﹑中書監崔懿之﹑中書令曹恂等諫曰「臣聞王者立後﹐將以母臨天下。匹配后土﹐必擇世徳名宗﹐幽間令淑﹐乃副四海之望﹐稱神祗之心。漢成帝任心縱欲﹐以趙飛燕爲後﹐使皇統絕滅﹐社稷爲傾。自麟嘉以來﹐亂淫於色﹐中宮之位不以徳舉﹐刑余小醜不可以污淸廟而塵瓊寢﹐況其家婢邪﹖六宮妃嬪皆公子公孫﹐柰何一旦以婢主之﹖何異象榱玉簣﹐而對腐木朽楹哉﹗臣恐非國家之福也﹗」聰覽之﹐大怒﹐皆斬於東市。

【宮詞】連宵沈醉不曾醒﹐市肆紛紛起後庭。行酒當筵爭笑指﹐長安天子禦衣靑。

【簡釋】《十六國春秋﹟劉聰傳》載﹐麟嘉元年﹐聰立市於後宮﹐與宮人宴戲﹐或三日不醒﹐或百日不出。﹝又﹞載﹐聰校獵上林﹐令晉湣帝戎服持戟前導﹐行三驅之禮。觀者皆指湣帝曰「此故長安天子也﹗」聚而觀之。﹝又﹞載﹐聰大會羣臣於光極殿﹐逼晉懷帝穿靑衣行酒。

【宮詞】裝閣猶安舊鏡臺﹐無端蛇虎應郊禖。遮須踐約成妖夢﹐恨結皮囊玉一枚。

【簡釋】《世說》載﹐劉聰作玉鏡臺。

《十六國春秋﹟劉聰傳》載﹐嘉平四年正月﹐流星起於牽牛﹐入紫微﹐龍形逶迆﹐其光照地﹐落於平陽北十里。視之則有肉﹐長三十步﹐廣二十七步。肉旁常有哭聲。劉后產一蛇一虎﹐各害人而走﹐尋之不得。頃之見在隕肉之旁。劉后卒﹐乃失此肉﹐哭聲亦止。﹝又﹞載﹐麟嘉二年春二月癸亥﹐大將軍東平王劉約卒。一指猶暖﹐遂不殯殮﹐至甲戌乃蘇。言見劉淵於不周山﹐經五日遂復從至昆侖山。三日而復返於不周﹐見諸王公卿將相死者悉在﹐大有人民﹐宮室壯麗﹐號曰「蒙珠離國」。劉淵謂劉約曰「東北遮須夷國無主﹐久待汝父爲之。汝父後三年當來﹐汝且還。後年當來。」劉約拜辭而歸﹐道遇一國曰「猗尼渠余國」﹐引劉約入宮﹐給皮囊一枚﹐曰「爲吾遺漢皇帝」。劉約辭而歸﹐謂劉約曰「劉郎後年來﹐必見過﹐當與小女相妻。」劉約歸置皮囊於枕上﹐俄而蘇活。左右取得開之﹐有一方白玉﹐題文曰「猗尼渠余國敬信遮須夷國天王﹐歲在攝提﹐當相見也。」馳使奏呈劉聰。聰曰「若審如此﹐吾不懼死也﹗」後聰死﹐與此玉並葬焉。

【宮詞】赫奕神威懾管涔﹐鼎新王業水承金。配天大舉單於祀﹐始慰南郊報本心。

【簡釋】《十六國春秋﹟劉曜傳》載﹐曜嘗隱居於管涔山。夜有二童子入﹐跪曰「管涔王使小臣奉謁趙皇帝﹐獻劍一口。」置前﹐再拜而去。背上有銘曰「神劍禦除眾毒。」曜遂服之﹐劍隨四時變爲五色。﹝又﹞載﹐光初二年六月﹐繕宗廟社稷﹐南北郊於長安。下令曰「蓋聞王者之興﹐必禘始祖。我皇家之先﹐出自夏后﹐居於北夷。世跨燕朔光文﹐以漢有天下。歲久思徳﹐結於庶民。故立漢祖宗之廟﹐以懷民望﹐昭武因循﹐遂未悛革。今欲除宗廟攺國號﹐禦以大單於爲太祖。亟議以聞。」於是﹐太保領司空呼延宴等議曰「陛下勛功茂於平洛﹐終於中山。中山分野屬大梁﹐卽趙也。宜革稱大趙﹐以水行承晉金行。」曜從之。於是﹐牲牝尙黑﹐旌旗尙元﹐冒頓配天﹐淵配上帝﹐自稱「大趙」。

【宮詞】翚翟重披理舊裝﹐紫光新殿沐恩光。聖明自頌開基主﹐不信貞魂奉義陽。

【簡釋】《十六國春秋﹟劉曜傳》載﹐光初二年﹐徙都長安﹐起光世殿於前﹐紫光殿於後。立妃羊氏爲皇后。﹝又﹞載﹐劉曜後羊氏﹐卽獻文皇后。乃晉惠帝之後也。洛陽之陷﹐遂沒於曜﹐曜僭僞位﹐立爲皇后。因問之曰「吾何如司馬家兒﹖」對曰「陛下開基聖主﹐彼亡國暗夫﹐何可並言﹖﹗妾爾時實不欲生﹐意謂世間男子皆然。自奉巾櫛以來﹐始知天下自有丈夫耳﹗」

《述異志》載﹐晉末﹐羣盜蜂起﹐義陽公主自洛中出奔﹐至洛南﹐自率二千餘人畱守不去﹐以衛京都。劉曜攻破之﹐見公主有殊色﹐曜將逼之﹐公主手刃曜不中﹐遂自刃。曜奇其正節﹐遣葬之。民憐之﹐爲其立廟﹐後稱「義陽神廟」。義陽公主亦稱「義陽神」。

【宮詞】一戰西戎納款多﹐東堂開宴樂如何。尊前宣進涼州伎﹐樂府新翻壯士歌。

【簡釋】《十六國春秋﹟前趙錄》載﹐先是﹐上邽氐羌十餘萬落﹐守險不服。其酋大虛除權渠﹐自號秦王。曜遣子遠將兵討之﹐生擒伊余於陣﹐權渠大驚﹐請降。西戎之中﹐權渠最彊。權渠旣降﹐莫不歸附。八月﹐曜宴羣臣於東堂。﹝又﹞載﹐曜西擊涼州﹐張茂稱藩﹐獻女伎二十人。

《十六國春秋﹟陳安傳》載﹐陳宴善於撫綏吉凶夷險﹐與眾共之。及其死﹐隴上人思之﹐爲作壯士之歌。曜聞而嘉傷﹐命樂府歌之。

【宮詞】三千巧手聚陽平﹐邃殿崇臺取次成。漫把阿房擬秦暴﹐尙畱丰水賜貧氓。

【簡釋】《十六國春秋﹟前趙錄》曜召構殿巧手三千人﹐發陽平。調十郡牛車五千乘﹐運土築建徳殿臺。命起丰明觀立西宮﹐建淩煙閣於鎬池。侍中喬豫和苞﹐上疏諫曰「擬阿房而建西宮﹐模瓊臺而起淩煙﹐皆亡國之舉也﹗」曜覽之﹐卽下詔罷役。省丰水囿以與貧民。

○後趙

後趙﹐石勒﹐上黨武鄕羯人。初據襄國稱趙王。

晉咸和五年﹐僭稱帝營鄴宮﹐以洛陽爲南都。攺元二﹝太和﹑建平﹞。子宏立攺元一﹝延熙﹞。勒從弟虎殺而代之﹐攺元二﹝建武﹑太寧﹞。子世立﹐爲兄遵所篡。虎養孫冉閔﹐殺遵立其弟鑑。尋又殺之而自立﹐攺稱魏。虎子祗稱帝於襄國﹐攺元一﹝永寧﹞。爲其下屬所殺。

後趙六主﹐凡三十二年。

【宮詞】黑兔祥符石氏昌﹐莫因禾稼怨胡蝗。行軍喜見擒王兆﹐記取鈴音替戾岡。

【簡釋】《十六國春秋﹟後趙錄》載﹐荏平命師懽獲黑兔﹐獻之於勒。勒下令外檢舊典。程遐等以爲黑兔見﹐水徳之祥。大趙革命於晉﹐以水承金﹐此示殿下﹐宜速副天下之望也。﹝又﹞載﹐勒於所耕地﹐得一刀。銘曰「石氏昌」隸書。﹝又﹞載﹐晉建武元年七月﹐河朔大蝗﹐勒又兢取百姓禾﹐時人謂之「胡蝗」。﹝又﹞載﹐劉曜濟自洛陽圍﹐石生於金鏞﹐勒欲自將救洛陽﹐以問佛﹐圖澄澄言於勒曰「昨輪鈴音云﹕秀支替戾岡﹐僕谷劬禿當。」此羯語也。秀支﹐軍也﹔替戾岡﹐出也﹔僕谷﹐劉曜胡位也﹔劬禿當﹐捉也。其全句言﹕當出軍捉劉曜也。

【宮詞】殿材山積荷嘉祥﹐建徳宮成列雁行。銘徧功臣三十九﹐雲臺名姓石函藏。

【簡釋】《十六國春秋﹟後趙錄》載﹐趙王三年春正月﹐勒下令曰「去年水出巨材﹐所在山積﹐將皇天欲孤修繕宮宇也。」其擬洛陽之太極起建徳殿。遣從事中郎任汪﹐帥使工匠五千﹐采木以供之。﹝又﹞載﹐銘佐命功臣三十九人於石函﹐置於建徳殿前。

【宮詞】逐鹿中原起壯圖﹐武鄕三世賦新除。軍中早寓經筵意﹐日聽儒生讀漢書。

【簡釋】《十六國春秋﹟石勒傳》載﹐建平三年春正月﹐勒大會羣臣於建徳前殿。酒酣﹐謂中書令徐光曰「朕可方自古開基﹐何等主也﹖」光對曰「陛下神武﹐謀略過於髙皇﹐雄藝卓犖超絕魏武﹐自三五以來﹐無可比者。其軒轅之亞乎﹗」勒笑曰「人豈不自知﹐卿言太過。朕若逢漢髙祖﹐當北面事之。與韓﹑彭競鞭而爭先﹐爾若遇光武﹐當並驅中原﹐未知鹿死誰手﹗」﹝又﹞載﹐勒悉召武鄕耆舊﹐赴襄國。旣至﹐親與鄕老齒坐﹐歡飲。語及平生。因以武鄕比之丰沛﹐其復之三世萬世之後﹐靈魂當歸之。﹝又﹞載﹐勒手不能書﹐目不識字﹐然雅好文學。𨿽在軍旅之中﹐常令儒生讀春秋史﹑漢諸傳﹐而聽之。

【宮詞】內員澄敍比公孤﹐妙選良家五位殊。妒寵不開人彘禍﹐漢家壺範笑娥姁。

【簡釋】《十六國春秋﹟石勒傳》載﹐定昭儀夫人﹐位視上公﹐貴嬪貴人視列侯員﹐各一人。三英九華﹐視伯﹔淑媛淑儀﹐視子﹔容華美人﹐視男。務簡賢淑﹐不限員數。﹝又﹞載﹐勒後劉氏傳﹐張裨反於襄城﹐後拔劍斬之。勒賴後而濟。後性敏慧﹐多幹略﹐佐勒建功業﹐有呂氏輔漢之風。然﹐性不妒忌﹐尢過之也。

【宮詞】漳流曲曲抱城隈﹐閱武秋登戲馬臺。旗下忽聞■﹝骨孝﹞箭發﹐五千飛騎一時回。

【簡釋】《十六國春秋﹟後趙錄》載﹐戲馬臺又稱閱馬臺﹐在城中漳水之南。石虎每講武於其下﹐升觀以望之。張幟鳴鼓﹐列騎星羅。虎登臺射■﹝骨孝﹞箭一發﹐五千騎一時奔走﹐從漳水之南齊至於臺下。又射一箭﹐五千騎又一時奔走﹐至於漳水之北。其五千流散攢促﹐若數萬人騎。皆以黑矟從事﹐故以「黑矟」爲號。

【宮詞】三臺九殿遠相望﹐無數妖姿入咸陽。誰助親蠶來梓苑﹐臨漳宮外鞠衣黃。

【簡釋】《十六國春秋﹟後趙錄》載﹐城之西北有三臺﹐皆因城爲基﹐巍然崇舉。又起靈風臺九殿於咸陽殿後﹐選百官州郡民女﹐以充之。﹝又﹞載﹐石虎率三公九卿﹐躬耕籍田於桑梓苑。苑有臨漳宮﹐三月三日及始蠶之日﹐虎率皇后及夫人﹐采桑於此。虎後杜氏祠﹐名「先蠶祠」﹐建於近郊。

【宮詞】絳紗幌映碧紗袍﹐綺谷叢叢寶殿髙。花柳爭春空作態﹐東皇屬意在櫻桃。

【簡釋】《鄴中記》載﹐石虎太武殿西﹐有昆華殿﹐閣上輒開大窗﹐皆施以絳紗幌。﹝又﹞載﹐石虎臨軒大會﹐著碧紗袍。

《十六國春秋﹟石虎傳》載﹐後庭服綺服玩珍奇者萬餘人﹐內置女官十有八等。

《晉書﹟石虎傳》載﹐勒爲季龍聘郭榮妹爲妻。季龍寵優童鄭櫻桃﹐而殺郭氏。更納淸河崔氏女。櫻桃又譖而殺之。

《十六國春秋》言﹐鄭櫻桃原是鄭世達家女姬﹐石虎惑之﹐有專房之寵。此條與《晉書》載有異。

【宮詞】馬埒宏開百戲攢﹐朱衣妙妓進賢冠。學書欲破簪花格﹐玉指拈毫立繡鞍。

【簡釋】《拾遺記》載﹐石虎於太極殿樓下﹐開馬埒射場﹐聚金玉錢貝﹐以賞觀戲之人。《鄴中記》載﹐石虎有馬妓﹐著朱衣進賢冠﹐立於馬上作書﹐號曰「飛騎書」。

【宮詞】玉堤錦障漾池光﹐浴室淸嬉百寶香。復帳猶嫌風雪冷﹐燋龍投處試溫湯。

【簡釋】《十六國春秋﹟石虎傳》載﹐虎有四時浴室﹐皆用瑜石珷玞爲堤岸﹐或以琥珀車渠爲瓶杓。夏則引外溝水以納於池。池中皆以紗豰爲囊﹐盛百雜香﹐漬於水底。嚴冰之時﹐作銅屈龍數千枚﹐燒如火色﹐投水中﹐則池水恆溫﹐名曰「燋龍溫池」。又用文錦步障縈蔽浴所﹐與宮人寵嬖者﹐解媟服宴戲﹐彌於日夜﹐名曰「淸嬉浴室」。﹝又﹞載﹐冬月﹐施蜀錦流蘇斗帳﹐又用明光錦以白縑爲裏﹐名曰「復帳」。

【宮詞】千金堤下禦溝開﹐鳴鶴飛龍鼓枻催。訪得人間花果種﹐蝦蟆車送日邊栽。

【簡釋】《鄴中記》載﹐華林園千金堤上﹐作兩銅龍﹐相向吐水﹐以注天泉池通禦溝。三月三日﹐石虎及皇后百官臨水宴賞。﹝又﹞載﹐於華林園中種眾果﹐多采於民間。石虎作蝦蟆車﹐到民間將果樹掘根合土﹐載回園中﹐植之無不生。

《寰宇記》載﹐石虎有鳴鶴﹑飛龍等小舟。

【宮詞】局腳牀連屈膝屏﹐桃枝扇底立娉婷。女官事事通門下﹐玉案文書筆不停。

【簡釋】《十六國春秋﹟石虎傳》載﹐禦牀獨方三丈﹐其餘牀皆局腳﹐髙下六尺。﹝又﹞載﹐石虎作金銀紐屈膝屏風﹐髙旋則八尺﹐下施則四尺﹐或施六尺。隨意所欲。﹝又﹞載﹐石虎作「雲母五明金薄莫難扇」。虎出時﹐常以此扇挾乘輿﹐或用象牙及桃枝扇。

《鄴中記》載﹐石虎以宮人爲女官門下通事﹐以玉案行文書。

【宮詞】數百珠璣整玉容﹐大朝五夜聽蛟鐘。君王有詔分班待﹐金鳳銜書下九重。

【簡釋】《鄴中記》載﹐虎大會﹐禮樂旣陳。虎繳兩閣上窗幌﹐宮人數十陪列﹐著坐悉服﹐飾金銀熠熠。又於閣上作女妓數百﹐衣皆絡以珠璣﹐鼓舞連倒﹐琴瑟細技畢備。

《十六國春秋﹟石虎傳》載﹐閣上有銅鐘四枚﹐如鐸形。或作蛟龍﹐或作鳥獸繞其上。﹝又﹞載﹐虎有詔書﹐以五色紙著鳳凰口中﹐鳳卽啣詔﹐侍人放數百丈緋繩﹐轆轤回轉﹐狀若飛翔﹐飛下端門。鳳以木爲之﹐五色文身﹐腳皆用金。

【宮詞】崇杠庭燎夜騰輝﹐蚤起盤龍曉鏡開。內史從今兼外史﹐宮人觀象上靈臺。

【簡釋】《十六國春秋﹟石虎傳》載﹐虎教宮人星占及馬步射﹐置女太史於靈臺﹐仰視災祥﹐以考外太史之虛實。

《鄴中記》載﹐石虎三臺及內宮中鏡﹐有徑二三尺者﹐純金盤龍雕飾。

《十六國春秋﹟石虎傳》載﹐石虎造庭燎於崇杠之末﹐髙十餘丈﹐上盤置燎﹐下盤置人﹐絙繳上下。虎試而悅之。

【宮詞】內家鼓吹佩聲鏘﹐鹵薄三千倚靚裝。官裏敕教陪獵輦﹐彎弓齊運轉關牀。

【簡釋】《鄴中記》載﹐石虎常以女弟一千人爲鹵薄。

《輿地誌》又載﹐鹵薄作三千。﹝又﹞載﹐石虎從出行﹐有女鼓吹﹐尙書官屬﹐皆著錦袴﹐佩玉。﹝又﹞載﹐石虎少好遊獵﹐後體壯大﹐不復乘馬﹐遂作獵車。二十人擔之。如今之步輦。上安徘徊曲蓋﹐當坐處安轉關﹐狀若射鳥獸。直有所向關﹐隨身而轉。

○前燕

前燕﹐慕容皝﹐鮮卑人。父廆﹐晉拜平州牧﹐遼東公。廆卒﹐皝立﹐自稱燕王﹐遷龍城。皝卒﹐子儁徙居薊﹐尋徙居鄴﹐僭稱帝﹐攺元二﹝元璽﹑光壽﹞。子暐立﹐攺元﹝建熙﹞。太和五年降於秦﹐爲符堅所殺。

前燕共三主﹐凡三十七年。

【宮詞】驚蹕傳呼寶蓋張﹐新宮符瑞紀龍翔。縹緗萬軸供宸覽﹐教冑新裁太上章。

【簡釋】《十六國春秋﹟慕容皝傳》載﹐咸康三年冬十月丁卯﹐僭卽王位於文徳殿﹐大赦境內。起文昌殿﹐乘金根車﹐駕六馬出入﹐稱「驚蹕」。﹝又﹞載﹐永和元年二月﹐有黑龍﹑白龍各一﹐見於龍山。皝率羣僚觀之﹐祭以太牢。二龍交首嬉翔解角而去。皝大悅﹐號所居新宮曰「和龍宮」﹐立龍翔佛寺於山上。﹝又﹞載﹐立東庠於舊宮﹐每月臨觀﹐考試優劣。親造太上章﹐以代「急就」。又著典誡十五篇﹐並以教諸子。

【宮詞】競采燕支染面勻﹐誰將顏色奪釵裙。重溫繡被知無語﹐鵝鴨池邊有鄂君。

【簡釋】《太平禦覽》載﹐習鑿齒與燕王書曰「山下有紅蘭﹐足下先知之否﹖北方人采其花染緋黃﹐接其上英者﹐作燕支。婦人用爲顏色甚可愛。」

《十六國春秋﹟前燕張鴻傳》載﹐鴻仕皝爲黃門郎﹐甚寵愛之。鴻頤下忽生須三根﹐長寸餘。皝由是不悅﹐乃遣出宮﹐使看鵝鴨。

【宮詞】勒石盧龍禦道開﹐彬彬文雅集鄒枚。侍臣競上甘棠頌﹐盡是登髙作賦才。

【簡釋】《水經注》載﹐燕景昭遣將軍步渾治盧龍塞道﹐焚山刊石令通。方軌﹐勒石嶺上﹐以記事功。景昭﹐卽慕容儁之謚。

《十六國春秋﹟前燕錄》載﹐儁博覽書史﹐有文武幹略﹐彬彬文雅﹐更善詞賦。﹝又﹞載﹐儁觀兵近郊﹐見甘棠於道﹐周從者不識﹐曰「唏﹐此詩所謂甘棠。甘者﹐味之主也。木者﹐春之行也。春以施生﹐味以養物﹐色又赤者﹐言將有赫赫之慶於中土。吾謂國家之盛﹐此其徵也。」傳曰「升髙能賦﹐可以爲大夫﹐羣司亦各書其志﹐吾得覽焉。」於是﹐內外臣乃並上「甘棠頌」。

【宮詞】簟黃旛絳繡鞾紅﹐投報鄰封禮亦隆。冠冕從今垂永制﹐朝儀何假叔孫通。

【簡釋】《北堂書鈔》載﹐庾翼與燕王書曰「今致丈二細桃枝簟十﹐黃蔑雙文簟二。」王獨受黃篾雙文簟一枚。

《太平禦覽》載﹐庾翼與慕容皝書曰「今致孔雀毦二枚﹐細練十端﹐竹練二十端﹐襦鎧一領﹐兜牟白毦自副朱漆冊二十張﹐絳碧畫旛黑毦自副白甌二枚。」

《十六國春秋﹟前燕錄》載﹐皝遺侍中顧和﹐繡鞾一軔。﹝又﹞載﹐儁給事黃門侍郎申允上言「冠冕之式﹐代或不同禮。貴適時宜損益定之﹐以爲皇代永制。」儁曰「履劍不趨﹐下太常參議﹐太子服衮﹐冕冠九旒﹐超級逼上﹐未可行也。冠服何容一施一廢﹐皆可詳定。」

【宮詞】常山圭璧應眞人﹐齧臂無端入夢眞。東苑鞭屍誰指認﹐後宮猶有石家嬪。

【簡釋】《十六國春秋﹟前燕錄》載﹐儁常山寺王母祠前﹐大樹自拔﹐於根下得璧七十﹐圭七十三﹐光色精奇﹐有異常玉。儁以爲神嶽之命﹐遣尙書郎段勤﹐用太牢祭之。﹝又﹞載﹐初﹐石虎使人探策於華山﹐得玉版。文曰「歲在申酉﹐不絕如綫﹐歲在壬子﹐眞人乃見。」及此﹐燕人咸以儁之應也。﹝又﹞載﹐儁夜夢石虎齧其臂﹐寤而痛惡之。命發其棺木﹐求屍不獲。鄴女子李菟﹐知而告之。言虎葬於東苑觀下。於是掘焉﹐得其屍鞭之﹐投於漳水。

《水經注》又載﹐鄴女子乃後宮嬖妾。

【宮詞】百戰馳驅汗血功﹐先朝赭白气猶雄。鑄銅東掖誇神駿﹐禦制銘詞比鮑驄。

【簡釋】《十六國春秋﹟慕容儁傳》載﹐初﹐廆有駿馬﹐曰「赭白」﹐有奇相逸力。至是年四十九歲矣﹐而駿逸不虧。儁比之「鮑氏驄」。命鑄銅以圖其象﹐親爲銘贊。置之薊城東掖門。

【宮詞】異鳥呈祥五色分﹐殿西雛燕自成羣。鄴城重器歸新主﹐紫誥初封奉璽君。

【簡釋】《十六國春秋﹟慕容儁傳》載﹐元璽元年﹐燕巢於正陽殿之西椒﹐生三雛﹐頂上有豎毛。凡城獻異鳥﹐五色成章。謂羣臣曰「是何祥也﹖」咸稱燕者﹐鳥也。首有毛冠者﹐言大燕。龍興冠﹐通天冕﹐章甫之象也。巢正陽殿西椒者﹐言至尊臨軒﹐朝萬國之徵也。三子者﹐數應三統之驗也。神鳥五色﹐言盛時將繼五行之錄﹐以禦四海者也。儁大悅。秋八月庚午﹐魏長水校尉馬願等﹐開鄴城﹐納燕兵﹐送冉閔妻董氏等﹐並乘輿服物及六璽於薊。傳國璽蔣幹先已送晉。欲神其事業﹐言歷數在已。乃詐云「閔妻得之以獻。賜號曰『奉璽君』。」

【宮詞】春盡蒲池禦宴開﹐蕭蕭白髮對尊罍。君王重抱倉舒痛﹐淚灑曹瞞舊雀臺。

【簡釋】《十六國春秋﹟慕容皝傳》載﹐光壽元年﹐自薊徙都於鄴﹐繕修宮殿﹐復作「銅雀臺」。﹝又﹞載﹐光壽三年春三月﹐宴羣臣於蒲池。酒酣賦詩﹐因談經史﹐論及周太子晉﹐潸然流涕﹐顧謂羣臣曰「昔魏武追痛倉舒﹐孫權悼登無已﹐孤常謂二主無大雅之體﹐才子難得。自景先之亡以來﹐孤鬢髮中白﹐始知二主有以而然。」

○前秦

前秦﹐苻健﹐略陽氏人。父洪﹐三秦王。爲降將麻秋所鴆。健嗣統其眾。晉永和七年﹐據長安﹐僭號稱秦﹐攺元一﹝皇始﹞。子生立﹐攺元一﹝壽光﹞。從弟堅殺而代之﹐攺元三﹝永興﹑甘露﹑建元﹞。堅伐晉﹐敗歸﹐爲姚萇所殺。子丕立於晉陽﹐攺元一﹝天安﹞﹐兵敗﹐爲晉所殺。堅族孫登立於隴東﹐攺元一﹝太初﹞﹐爲姚興所殺。子崇奔湟中攺元一﹝延初﹞﹐爲乞伏歸仁所殺。

前秦共六主﹐凡四十五年。

【宮詞】鼎出雞閭奮寶光﹐蒲家天遣王咸陽。西門祠下龍蛇夢﹐赤字先呈艸付祥。

【簡釋】《十六國春秋﹟苻堅傳》載﹐初﹐堅卽位新平。王彤陳說圖讖曰「新平地﹐古顓頊之墟裏﹐名曰『雞閭』。記言此裏﹐應出古帝王寶器。其名曰『延壽寶鼎』。顓頊有云﹕河上先生爲吾隱之於咸陽西北。吾之子孫﹐有艸付臣﹐又土應之。」至是﹐新平人耕地﹐得之以獻。﹝又﹞載﹐其先﹐蓋有扈氏之苗裔﹐子孫彊盛﹐世爲西戎酋長。始其家池中生蒲﹐長五丈﹐五節狀如竹﹐時咸異之﹐謂之蒲家﹐因以氏焉。﹝又﹞載﹐堅母苟氏﹐嘗遊漳水﹐祈子於「西門豹祠」。歸﹐其夜夢與神交﹐因而有孕﹐十二月而生。堅背有赤文隱起﹐狀如篆文成字﹐曰「艸付臣」﹐又「土王咸陽」。

《東頻秦書》載﹐苻堅母苟氏﹐浴漳水﹐經「西門豹祠」﹐夜夢若有龍蛇感﹐已遂懷孕﹐而生堅。﹝又﹞載﹐堅背文曰「艸付之祥」﹐因爲苻氏。

【宮詞】宗藩新命錫陽平﹐雍冀云深別思縈。夜半翟車回灞上﹐市南重奏後星明。

【簡釋】《十六國春秋﹟堅太后苟氏傳》載﹐陽平公﹐融太后少子也。甚愛之﹐出鎭冀州﹐比發三至灞上﹐其夕又竊入融所﹐內外莫知。是夜﹐堅寢於前殿﹐太史令魏延上言「天市南門屏內﹐后妃星失明。左右閹寺不見后妃移動之象。」堅推問之﹐驚曰「天道與人何其不遠。」遂重星官。

【宮詞】空城鬱鬱復靑靑﹐五眼三羊讖竟成。東海魚龍方變化﹐長人早已報升平。

【簡釋】《十六國春秋﹟前秦錄》載﹐皇始五年﹐新平有長人﹐見長五丈﹐語於百姓張靖曰「苻氏應天受命﹐今當太平。」俄而不見。﹝又﹞載﹐苻生健第三子﹐生無一目。健以讖有「三羊五眼」之言﹐故立爲太子。﹝又﹞載﹐生夢大魚食蒲。又長安謠曰「東海有魚化爲龍﹐男便爲王女爲公﹐問其何所洛門東。」東海﹐堅所封也。時爲龍驤將軍﹐第在洛門之東。時又謠曰「百里望空城﹐鬱鬱何靑靑﹐瞎兒不知法﹐仰不見天星。」於是﹐悉壞諸空城﹐以禳之法﹐是苻法也。

【宮詞】朝陽鳴鳳集崇臺﹐東閣瞳曨旭景開。未見雞桿懸闕下﹐蒼蠅先報赦書來。

【簡釋】《十六國春秋﹟前秦錄》載﹐甘露三年九月﹐鳳凰集於東闕﹐大赦境內。初﹐堅與左僕射猛﹐右僕射融﹐密議於露臺﹐悉屏左右﹐親爲赦文﹐猛﹑融進紙筆﹐有一大蒼蠅入﹐自窗間集於筆端﹐驅而復來﹐久之乃去。俄而﹐長安市裏民相告曰「官今大赦。」有司以聞﹐堅驚謂猛﹑融曰「禁中無耳﹐屬之理事﹐何從而泄﹖」敕內外推窮之﹐咸言有一小人﹐穿黑衣大呼於市曰「官今大赦」﹗須臾不見。堅嘆曰「其向蒼蠅乎﹗聲狀非常﹐吾固惡之﹗

【宮詞】西亭講禮復東庠﹐釋奠臨雍鉅典彰。自古修文當偃武﹐渭城有旨罷開堂。

【簡釋】《十六國春秋﹟前秦錄》載﹐建元七年春正月﹐行禮於辟雍﹐祀先師孔子。太子及公侯卿大夫﹑士之元子皆束脩釋奠焉。髙平蘇通﹑長樂劉祥並碩學耆儒﹐尢精二禮。堅以通爲禮記祭酒﹐居於東庠。祥爲儀禮祭酒﹐處於西亭。堅每月朔旦﹐率百僚親臨講論。﹝又﹞載﹐建元十六年﹐起教武堂於渭城﹐命太學生明陰陽兵法者教授諸將。祕書監朱彤諫曰「陛下東徵西伐﹐所向無敵﹐四海之地﹐十得八九。𨿽江南未服﹐蓋不足言。是宜稍偃武事﹐增修文徳。乃更始立學捨﹐教人戰鬥之術﹐殆非所以馴致升平也。且諸將皆百戰之餘﹐何患不習於兵﹐乃更使受教於諸生﹐非所以彊其志气也。此無益於實﹐而有損於名﹐惟陛下圖之。」堅乃止。

【宮詞】止馬詩兼戒酒文﹐一堂喜起慶嘉辰。廷臣漫道伶工賤﹐中有長揚諫獵人。

【簡釋】《十六國春秋﹟前秦錄》載﹐建元十四年﹐大宛獻天馬。堅曰「吾常慕漢文帝之返千里馬。」乃命羣臣作止馬之詩﹐而遣之。示無欲也。於是獻詩者四百餘人。堅與羣臣飲酒於銅臺﹐以祕書監朱彤爲酒正曰「今日之飲﹐當以極醉爲限。」祕書侍郎趙整﹐以堅頗好酒﹐作酒徳之歌﹐以諫之。堅大悅﹐命趙整書之﹐以爲酒戒。﹝又﹞載﹐堅入鄴﹐狩於西山﹐親馳射獸﹐樂而忘返。伶人王洛﹐叩馬諫曰「臣聞千金之子﹐坐不垂堂﹐萬乘之主﹐行不履危。今久獵不歸﹐若禍起須臾﹐變生不測﹐其如宗廟太后何﹖﹗」堅曰「善哉﹗昔文公悟愆於虞人﹐朕聞罪於王洛。信吾過也。」爲之罷獵還宮。

【宮詞】太極軒軒仗衛趨﹐珠簾髙捲日光鋪。臐蹄側鼻皆來朝﹐萬國衣冠王會圖。

【簡釋】《十六國春秋﹟前秦傳》載﹐堅自平諸國後﹐國內殷實。遂示人以侈﹐懸珠簾於太極前殿﹐以朝羣臣。﹝又﹞載﹐建元十七年﹐鄯善王及車師前部王﹐皆來朝。堅引見於太極前殿。是時﹐四夷賓服﹐湊聚關中。四方種人皆奇貌異色﹐晉人爲之題目﹐謂胡人爲「側鼻」﹐東夷爲「廣西闊額」﹐北夷爲「匡腳」﹐南蠻爲「臐蹄」。方以類名也。

【宮詞】烈公勛徳孰能儔﹐父事當年禮最優。若个董狐誇直筆﹐漢宮原有辟陽侯。

【簡釋】《十六國春秋﹟前秦李威傳》載﹐威﹐苟太后之姑子也。苻生屢欲殺堅﹐賴威營救得免。堅深徳之﹐事威如父。建元十年卒﹐謚曰烈公。初﹐苟太后少寡﹐威有辟陽之寵﹐史官載之。卒後﹐堅收起居注﹐及著作所錄而觀之﹐見其事甚慚﹐乃焚其書﹐而大檢史官﹐將加其罪。著作郎趙泉﹑車敬等已死﹐乃止。

【宮詞】女隸誰稱詠絮才﹐經傳博士內司開。宮環競欲誇云鬒﹐愁見新羅國色來。

【簡釋】《十六國春秋﹟苻堅傳》載﹐後宮置典學﹑立內司﹐以教掖庭。選女隸敏慧者﹐詣博士授經。﹝又﹞載﹐建元十七年﹐新羅國獻美女。新羅國在百濟東﹐其人多美﹐發長丈餘。

【宮詞】誰撥琴弦唱得脂﹐尾長翼短奮飛遲。雀來燕室緣何事﹐慚愧庭前下輦時。

【簡釋】《十六國春秋﹟趙整傳》載﹐整性好幾諫﹐因侍宴援琴而歌曰「阿得脂﹐阿得脂﹐博勞舊文是仇綏﹐尾長翼短不能飛﹐遠徙種人畱鮮卑﹐一旦緩急語阿誰﹖」堅笑而不納。﹝又﹞載﹐建元中﹐慕容垂夫人段氏﹐得幸於堅﹐堅與之同輦﹐遊於後庭。整作歌以諷之曰「不見雀來入燕室﹐但見浮雲蔽白日。」堅攺容謝之﹐命夫人下輦。

【宮詞】何處飛來鳥一雙﹐紫宮春暖任翺翔。阿房忽報栽桐竹﹐誤引鴟鴞作鳳凰。

【簡釋】《十六國春秋﹟苻堅傳》載﹐初﹐堅之滅燕。衝姊淸河公主﹐年十四﹐有殊色﹐堅納之。衝年十三﹐亦有龍陽之姿﹐堅又幸之。姊弟專寵﹐宮人莫進。長安歌之曰「一雌復一雄﹐雙飛入紫宮。」又謠曰「鳳凰鳳凰止阿房。」堅乃植桐竹於阿房城﹐以待鳳凰之至。衝小字鳳凰。至是﹐終爲堅賊入止阿房城。

【宮詞】堂號徽音嗣者誰﹐脫簪無計阻行微。宮城夢醒雞聲亂﹐一夜西風長綠葵。

【簡釋】宋敏求《長安志》載﹐徽音堂在惡犬城外﹐苻氏造也。

《十六國春秋﹟苻堅夫人張氏傳》載﹐堅將入寇江左﹐羣臣切諫不聽。張氏進曰「妾聞王者出師﹐必上觀天道﹐下順民心。今人心旣不然矣﹐請驗之天道。諺云﹕雞夜鳴者﹐不利行師﹐犬羣嗥者﹐宮室必空﹐兵動馬驚﹐軍敗不歸。自秋冬以來﹐眾雞夜鳴﹐羣犬哀嗥﹐廏馬驚逸﹐武庫兵器自動有聲﹐此皆非出師之祥也。願陛下思之。」堅曰「軍旅之事﹐非婦人所當豫也﹗」遂興兵。張氏請從其夜。堅夢葵生城內﹐明以問之。張氏曰「若徵軍遠行﹐難爲將也。」堅又夢地東南傾﹐復以問。張氏曰「江左不可平也。君若南行必敗之象也。」堅不從﹐果大敗於壽春﹐單騎遁還﹐顧張氏潸然流涕。及堅死﹐張氏乃自殺。

○後燕

後燕﹐慕容垂﹐皝第五子。晉太元八年﹐據中山僭號稱燕﹐卒僞謚武成﹐攺元二﹝燕元﹑建興﹞。子寶立﹐攺元一﹝永康﹞。因魏師深入﹐南奔失國﹐爲其臣蘭汗所殺。子盛誅汗自立﹐攺元二﹝建平﹑長樂﹞﹐段璣作亂﹐被傷死。垂少子熙立﹐攺元一﹝光始﹞。義熙三年﹐爲馮跋所殺﹐立寶養子髙云爲主﹐燕亡。

後燕四主﹐凡二十四年。

【宮詞】暖榭涼臺展舊址﹐隔城石竇暗通池。花開姊妹無凡艷﹐椒房先分第一枝。

【簡釋】《水經注》載﹐盧龍城內﹐西北隅有黑水池﹐池水東北隅有漢中山王故宮。處臺殿觀榭﹐皆上國之制。簡王尊貴壯麗有加﹐始築兩宮﹐開四門﹐穿北城﹐累石爲竇通池﹐流於城中。造魚池釣臺戲馬之觀﹐歲久傾頺﹐遺址尙存。曁石趙建武七年﹐遣北中郎將﹐始築小城﹐興復北榭﹐立宮造殿。後燕因其故宮﹐建都中山﹐更築隔城﹐興復宮觀﹐今府榭猶存。故制自漢及燕池水經石竇。

《十六國春秋﹟垂後段氏傳》載﹐段氏字元妃﹐光祿大夫段儀之女也。少而婉慧﹐有節操。嘗謂其妹季妃曰「我終不作凡人妻。」季妃曰「妹亦不做庸人婦。」鄰人聞而笑之。旣而垂納元妃爲繼室﹐及僭卽帝位﹐冊拜爲皇后。範陽王亦聘季妃。姊妹皆爲皇后﹐卒如其言。範陽王﹐卽慕容徳。

【宮詞】全憑國冑定邦基﹐一擲三盧未足奇。不是申生爲太子﹐獻公翻恐誤驪姬。

【簡釋】《十六國春秋﹟後燕錄》載﹐初﹐寶在長安﹐與韓黃李根等因宴以樗蒲爲戲。寶危坐整容誓之曰「世云樗蒲有神﹐若富貴可期﹐頻得三盧。」於是﹐三擲盡盧﹐故云「五柳之祥」。﹝又﹞載﹐寶初爲太子﹐有美稱。已而荒怠﹐中外失望。元妃嘗言之垂﹐謂之曰「汝欲使我爲晉獻公乎﹖」元妃泣而退﹐告其妹季妃曰「太子不才﹐天下所知﹐吾爲社稷計言之﹐主上乃比吾爲驪戎之女﹐何其苦哉﹗主上百年之後﹐太子必喪社稷﹗」

【宮詞】東堂考論並推賢﹐不頌伊周頌大燕。詔許新昌各言志﹐七兵忠黨正丁年。

【簡釋】《十六國春秋﹟後燕錄》載﹐盛聽詩歌及周公之事﹐顧謂羣臣曰「周公輔成王﹐不能以至誠感上下﹐誅兄弟以杜流言﹐猶擅名譽於經傳歌弦﹐至於我太祖桓王﹐承百王之季主﹐在可奪之年﹐臨朝輔政﹐羣臣緝穆﹐時無二論﹐勛徳之茂﹐豈可與周公同日言乎﹖﹗而燕詠闕﹐而不論盛徳﹐掩而不述﹐非所謂也。」乃命中書更爲燕頌﹐以述恪之功焉。又謂常惠曰「伊尹﹑周公﹑孰賢﹖」忠曰「伊尹非有周公之親﹐而功濟一代﹐太申亂徳﹐放於桐宮﹐使主無怨言﹐臣無流謗。臣謂伊尹之勛﹐有髙周旦﹗」盛曰「伊尹以舊臣之重﹐顯阿衡之任﹐太申嗣位﹐君道未洽﹐不能竭忠輔導﹐而放黜桐宮﹐事同夷羿﹐何周公之事擬乎﹖﹗太申至賢之主也。以伊尹歷奉三朝﹐績無異稱﹐將失顯祖委授之功﹐故匿其日月之明﹐受伊尹之黜﹐所以濟其忠貞之美﹐亦猶泰伯之三讓人無徳而稱焉。」郎敷曰「泰伯三以天下讓﹐至仲尼而後﹐顯其至徳。太申受謗於天下﹐遭陛下乃申其美。」因而談宴賦詩﹐賜金帛有差。﹝又﹞載﹐盛引見百官於東堂﹐考詳器藝超拔者十有二人﹐命百官舉文武之士﹐才堪佐世者﹐各一人。宴羣臣於新昌殿﹐盛曰「諸卿各言其志﹐朕將覽之。」時兵部尙書丁信﹐年十五﹐盛之舅子也。進曰「在上不驕﹐髙而不危﹐臣之願也。」盛曰「丁尙書年少﹐安得長安之言乎﹖﹗」

【宮詞】東園白雀舊徵祥﹐長樂除姦業復光。妃子功髙無翟茀﹐竟叫團扇棄蘭房。

【簡釋】《十六國春秋﹟慕容盛傳》載﹐寶爲蘭汗所殺﹐盛攻汗殺之﹐告成於太廟﹐卽位於承乾殿。長樂元年夏四月﹐有異鳥﹐素身綠首集於端門﹐棲翔東園﹐二旬而去。以異烏故﹐大赦殊死﹐已下攺東園爲「白雀園」。﹝又﹞載﹐盛初封長樂公。

《盛妃蘭氏傳》載﹐蘭氏﹐蘭汗之女也。寶爲汗所殺﹐盛馳進赴哀﹐汗妻乙氏及盛妃﹐皆涕泣。請盛於汗妃復頓頭於諸兄弟﹐汗側然﹐哀之。遣其子迎盛於宮中﹐親侍如舊。先是汗之當國也﹐盛從寶出亡﹐妃奉侍丁氏﹐愈謹。及盛誅汗﹐以妃當從坐﹐欲殺之。丁氏以妃有保全之功﹐固爭之﹐所得免。然終不得爲後。丁氏﹐乃慕容盛伯父獻莊太子慕容全之妃。

【宮詞】龍驤苑起景雲山﹐曲海驚池碧水環。暑气侵人多病暍﹐天廚猶索凍魚還。

【簡釋】《十六國春秋﹟慕容熙傳》載﹐熙築龍驤苑﹐起景雲山於苑內。﹝又﹞載﹐起逍遙宮﹑甘露殿﹐連房數百﹐觀閣相交。鑿天河渠﹐引水入宮﹐又鑿曲光海﹑淸涼池。季夏盛暑﹐士卒死幾萬餘人。

《熙後小苻氏傳》載﹐後嘗季夏思凍魚膾﹐冬思生地黃﹐皆下有司切責之﹐不得﹐則加以大辟。

【宮詞】遊畋山海動經旬﹐寂寞承華暗网塵。泣罷芳魂元處覓﹐千官忠孝盡含辛。

【簡釋】《熙後小苻氏傳》載﹐又爲苻後起「承華殿」﹐負土於北門﹐土與谷同價。﹝又﹞載﹐後好遊畋﹐熙從之北登白鹿山﹐東過靑嶺﹐南臨滄海﹐百姓苦之。﹝又﹞載﹐苻後死﹐制百僚於宮內﹐設位哭臨﹐使有司案檢﹐哭者有淚﹐以爲忠孝﹐無則加罪。羣臣震懼﹐莫不含辛以爲淚。

【宮詞】髙勾驪是舊宗盟﹐派衍靑山業漸宏。東國人來方報聘﹐史官應奏使星明。

【簡釋】《十六國春秋﹟後燕錄》載﹐慕容云﹕寶之養子﹐髙勾驪之支庶也。皝破髙勾驪﹐徙於靑山﹐由是世爲燕臣。祖父髙和﹐自云髙陽氏之苗裔﹐故以髙爲姓。正始二年﹐髙勾驪遣使耒聘﹐且敍宗親。云遣侍禦史李拔報之。

【宮詞】月光飛去白龍蟠﹐束槁經燃兆有端。誰典禁兵同捧日﹐東堂轉趣夕陽殘。

【簡釋】《十六國春秋﹟後燕錄》載﹐建始元年三月﹐太史丞梁延年﹐夢月化爲五白龍。夢中占之曰「月﹐臣也。龍﹐君也。月化爲龍﹐當有臣爲君者。」寤而告人曰「國苻其將盡乎﹗」﹝又﹞載﹐初﹐童謠曰「一束槁﹐兩頭燃﹐禿頭小兒來滅燕。」「槁」字﹐上有艸﹐下有木﹐兩頭燃﹐則艸木俱盡﹐而成「髙」字。云父名拔﹐小字禿頭﹐有三子﹐云季也。熙竟爲云所滅﹐終如謠言。﹝又﹞載﹐云以武藝﹐給事侍東宮。永康初﹐拜禦郎﹐賜姓慕容氏﹐封夕陽公。﹝又﹞載﹐云以無功徳﹐而居大位﹐內懷危懼﹐常蓄養壯士﹐以爲心腹爪牙。寵臣離班桃仁﹐專典禁兵﹐賞賜以巨萬計﹐班乍無厭﹐猶有怨憾。戊辰﹐云臨東堂﹐班仁懷劍執紙而入﹐稱有所啟﹐拔劍擊云﹕云以幾拒。班乍從旁擊云﹕云遂被殺。

○後秦

後秦﹐姚萇﹐南安赤亭羌人﹐父弋﹐仲兄襄﹐世爲酋帥。襄爲苻堅所殺﹐萇率眾降秦。晉太元九年﹐起兵北地﹐自稱秦王。十一年入據長安﹐僭稱帝﹐攺元二﹝白雀﹑建初﹞。子興立﹐攺元二﹝皇初﹑安始﹞。子泓立﹐攺元一﹝永和﹞。義熙十三年﹐爲劉裕所滅。後秦共三主﹐凡二十三年。

【宮詞】龍寨風髙捲旆旌﹐鳳遊樓閣郁崢嶸。千端文綺裁徵襖﹐擎出宮門賜大營。

【簡釋】《耀州誌》載﹐魏王樓﹐姚襄所建。三木門與夭桃諸堡﹑九龍寨﹐皆其迹。

《十六國春秋﹟姚萇傳》載﹐萇起殿於■﹝衤殳﹞■﹝衤羽﹞﹐故城西北鳳遊鄕上。﹝又﹞載﹐萇與苻﹐登相持。時諸營旣多﹐故號「萇軍」﹐爲大營。十一月﹐天大雪。萇下書自責﹐散後宮文綺珍寶﹐以供戎事。

【宮詞】梓潼神報國基開﹐劍鑄雌雄聖武恢。所恨衮衣剛應夢﹐無端又夢鬼兵來。

【簡釋】《十六國春秋﹟後秦錄》載﹐初﹐襄寇洛陽﹐夢萇服衮衣升禦坐﹐諸酋長皆侍立。因謂諸將佐曰「吾夢如此﹐此兒志度不恆﹐或能大起﹐吾族甚器異之。」﹝又﹞載﹐萇造二刀﹐長七尺。一名曰雌﹐一名曰雄﹐有寇卽鳴。﹝又﹞載﹐萇遊至梓潼嶺﹐見一神人﹐謂之曰「君蚤還秦﹐秦無主其在君乎﹗」萇請其姓氏﹐曰「張惡子也。」言訖不見。至是據秦稱帝﹐卽其地立「張相公廟」祠之。﹝又﹞載﹐萇疾篤﹐夢苻堅將天官使者﹐鬼兵數百﹐突入營中。萇懼走入宮﹐宮人迎萇﹐刺鬼誤中萇陰﹐遂患陰腫﹐卒於永安宮。

【宮詞】黃龍門啟接朝堂﹐人坐西宮日正常。彌勒一龕珠佛像﹐金鑪閒爇內家香。

【簡釋】《十六國春秋﹟後秦錄》載﹐皇初五年﹐興建南臺武庫﹐朝堂於長安。又立西宮﹐名宮門曰「黃龍門」。﹝又﹞載﹐姚嵩﹐興之弟也。畱心經典﹐專精釋道。興因賜以皇后所遺珠佛像。

【宮詞】須彌山樹碧雲深﹐麋苑秋髙獵馬駸。不賦長楊賦丰艸﹐君王新賜諫臣金。

【簡釋】《十六國春秋﹟姚興傳》載﹐興作須彌山﹐四面有崇巖峻壁﹐珍禽異獸﹐山林艸木﹐精奇怪異﹐人所未識。﹝又﹞載﹐興雅好遊畋﹐京兆杜延著「丰艸詩」箴之﹐興覽而善之﹐賜以金帛﹐終弗能攺。

《西徵記》載﹐姚興有逍遙園﹐西去三百步有麋子苑﹐羌王養麋鹿數百頭。

【宮詞】連理枝髙雨露濃﹐天潢骨肉盡從龍。新伶譜出黃兒曲﹐鳳管鸞笙付慕容。

【簡釋】《十六國春秋﹟姚興傳》載﹐連理枝生於廟庭。﹝又﹞載﹐宏始元年﹐慕容超獻大樂伎一百二十人。﹝又﹞載﹐姚邕小字黃兒﹐興之弟也﹐封濟南公。識鑑明慧﹐又善音樂﹐皆能度其盈虛﹐增攺曲調﹐世咸傳之﹐號「濟南新調。」

【宮詞】波若臺前共坐禪﹐小兒何事更登肩。宮娥夜薦鴛鴦枕﹐爲博人間法種傳。

【簡釋】《十六國春秋﹟姚興傳》載﹐興居鳩摩羅什於逍遙園﹐以國師禮待之。親率羣臣入逍遙園﹐引諸沙門於澄元堂﹐聽羅什演說佛經﹐立波若臺於中宮。時沙門坐禪者恆有千數。

《鳩摩羅什傳》載﹐羅什一日忽下交坐﹐謂興曰「有二小兒登吾肩﹐欲障須婦人。」興曰「大師聰明髙悟﹐海內無雙﹐若一旦﹐後世何可使法種無嗣﹗」遂以宮女進之﹐一交而生二子。諸僧有效之者﹐羅什聚鍼盈缽﹐謂曰「若能相效﹐食此乃可畜室耳﹗」因舉七﹐進鍼與常食無別。諸僧愧止。

○南燕

南燕﹐慕容徳﹐皝少子。晉隆安元年﹐燕主寶失國。徳棄鄴南徙滑臺﹐自稱燕王。三年﹐進據廣固稱帝﹐攺元一﹝建平﹞。徳卒﹐兄子超立﹐攺元一﹝太上﹞。義熙六年﹐爲劉裕所滅。

南燕共二主﹐凡十三年。

【宮詞】水合天橋唱駕還﹐玉林昆耀應星纏。只嗟公主畱裙帶﹐淚灑琴牀濕斷弦。

【簡釋】《十六國春秋﹟慕容徳傳》載﹐徳自鄴將徙滑臺﹐遇風船沒﹐魏兵垂至﹐眾心惶懼﹐議欲退保黎陽。徳不從。其夕﹐流漸水合﹐遂於夜中南渡黎陽訖﹐旦魏兵追至﹐而水亦潛消﹐若有神焉。徳大悅﹐攺黎陽津爲「天橋津」。

《十六國春秋﹟慕容超傳》載﹐先是超自長安﹐行至梁﹐父南海王慕容法﹐時爲兗州刺史﹐鎭南長史悅壽謂法曰「向見南海王子﹐天姿宏雅﹐神爽髙邁﹐始知天族多奇﹐玉林皆寶。」

《慕容氏傳》載﹐段丰妻﹐慕容氏徳之女也。少有才慧﹐善書史﹐能鼓琴。徳旣僭位﹐署爲平原公主。年十四適於丰。丰爲人所譖﹐被殺。慕容氏寡居﹐歸將攺適壽光公餘熾。慕容氏謂侍婢曰「我聞忠臣不事二君﹐烈女不更二夫。段氏旣遭無辜﹐已不能同死﹐豈有心於重行哉﹖今主人不顧禮義﹐逼我攺嫁﹐我若不從﹐則違嚴君之命矣﹗」於是﹐克日交禮。慕容氏姿容婉麗﹐服飾光華。熾睹之甚喜。經宿﹐慕容氏僞辭以疾。熾亦不之逼﹐三日歸第﹐沐浴置酒﹐言笑自若。至夕﹐密書於裙帶曰「死後﹐當埋我於段氏側。若魂魄有知﹐當歸彼矣﹗」遂於浴室自縊而死。

【宮詞】千里驊驑備上閒﹐春風鈿輦步趨間。金刀共幸東歸早﹐法駕親迎馬耳關。

【簡釋】《十六國春秋﹟慕容超傳》載﹐太上二年﹐髙勾驪獻千里馬﹑生熊皮障泥於超。

《通典》載﹐劉裕執慕容超﹐獲金鈿輦。金鈿輦﹐也叫「金鉦輦」。

《十六國春秋﹟慕容超傳》載﹐超以母﹑妻先在長安﹐爲姚興所拘質﹑遣使奉表稱藩﹐並送大樂伎一百二十人。興大悅﹐還超母﹑妻﹐厚其資禮而遣之。超親率六宮迎之於馬耳關。﹝又﹞載﹐超字袒明。備徳兄北海王納之子也。納與母公孫氏﹐就弟備徳家﹐於張掖。備徳從苻堅南徵﹐畱金刀別母而去。備徳與燕王垂﹐起兵於山東﹐張掖太守收納及備徳諸子﹐皆誅之。公孫氏以老獲免。納妻段氏﹐以懷娠未決﹐囚之於郡獄。獄掾呼延平﹐備徳之故吏也﹐竊將公孫氏及段氏逃於羌中。段氏生超﹐年十八。而公孫氏病。臨死授超以金刀﹐曰「聞汝伯己中興於鄴都。汝得東歸﹐當以此刀﹐還汝伯也。」呼延平卒﹐超號慟經旬。超母謂之曰「吾母子得全濟者﹐呼延氏之力也。平今𨿽死﹐吾欲爲汝納其女﹐以答厚恩。」於是娶之。備徳聞納有遺腹子﹐在秦遣濟陰吳辯﹐潛往視之。辯因宗正謙以告超﹐超潛變姓名﹐與謙俱歸﹐及至廣固﹐呈以金刀﹐具宣祖母臨終之言﹐備徳撫之號慟。備徳﹐卽慕容徳。憫吏民犯諱﹐增一備字﹐爲二名。

【宮詞】多士橿橿國子師﹐卻因遊戲辟申池。酒酣共笑延賢殿﹐喜起明良又一時。

【簡釋】《十六國春秋﹟南燕錄》載﹐徳立學宮﹐簡公卿以下子弟及二品士門二百餘人﹐爲太學生。每月朔﹐親臨試之﹐作申池以爲遊戲。﹝又﹞載﹐靑州刺史鞠仲來朝﹐宴於延賢殿﹐酒酣﹐笑謂羣臣曰「朕𨿽薄徳恭已﹐南面而朝諸侯﹐在上不驕﹐夕惕於位﹐可方自主何軍主也﹖」仲曰「陛下中興之聖主﹐少康﹑光武之儔也﹗」備徳顧命左右﹐賜仲帛千匹。仲以賜多爲讓。備徳曰「卿知調朕﹐朕不知調卿也。邪卿飾對非實﹐故朕亦以虛言相賞﹐賞不謬加﹐何足謝也﹗」韓範進曰「臣聞天子無戲言﹐忠臣無佞對﹐今日之論﹐上下相欺﹐可謂君臣俱失﹗」備徳大悅﹐賜範絹五十匹。

【宮詞】羽獵歸來意不歡﹐東陽長嘆亦無端。二千五百數歌舞﹐偏簡優伶付樂官。

【簡釋】《十六國春秋﹟南燕錄》載﹐超不卹政事﹐惟遊畋是好。﹝又﹞載﹐正旦﹐超朝會羣臣於東陽殿﹐聞樂作﹐嘆音修不備﹐悔送伎於秦﹐遂議入寇﹐掠晉人以補伎。領軍將軍韓淖諫不聽﹐率騎冠宿豫拔之﹐大掠而歸。簡男女二千五﹐付太樂教之。

【宮詞】太極端門報曉籌﹐銅鐘聲動集鵷儔。羊頭盡有封侯相﹐不事三臺事五樓。

【簡釋】《十六國春秋﹟南燕慕容徳傳》載﹐元年冬十月﹐太極端門並就﹐時銅官令王瓚﹐得古銅鏡四枚﹐獻之。列於太極殿前﹐賜瓚爵「關內侯」。﹝又﹞載﹐先是有謠曰「大風蓬勃揚塵埃﹐八井三刀卒起來﹐四海鼎沸中山頹﹐惟有徳人據三臺。」於是﹐羣臣議以詳﹐僭號中山﹐因勸徳卽尊號。﹝又﹞載﹐超時﹐公孫五樓專總朝政﹐宗族親戚並居顯要﹐時人爲之語曰「欲得侯﹐事五樓。」

【宮詞】駕幸天門遷授多﹐百官朝享竟如何。城頭樂奏聲鳴咽﹐相對虞兮泣楚歌。

【簡釋】《十六國春秋﹟南燕錄》載﹐太上六年﹐春正月﹐甲賓正旦。超登天門﹐朝羣臣於城上﹐殺馬以享將士﹐文武皆有遣授。乙卯﹐超幸姬魏夫人從超登城﹐見晉師之盛。方奏樂﹐乃握超手﹐對泣。曲終不己。

○夏

夏﹐赫連勃勃﹐朔方人。劉淵之族。晉義熙十四年﹐據統萬城﹐僭號稱夏﹐攺元四﹝龍升﹑昌武﹑鳳翔﹑眞興﹞。子昌立攺元一﹝承光﹞﹐爲魏所擒。弟定復自立於平涼﹐攺元一﹝勝光﹞﹐宋元嘉八年﹐爲吐谷渾王慕璝所襲﹐執送於魏。

夏共二主﹐凡二十五年。

【宮詞】危樓傑閣絡珍珠﹐龍雀刀環擬湛盧。怪得外人心膽落﹐髑髏臺下血模糊。

【簡釋】《太平寰宇記》載﹐珍珠樓﹑通天樓﹐皆勃勃建﹐在朔方城內。

《十六國春秋﹟赫連昌傳》載﹐初﹐勃勃性豪侈﹐始治宮室。築統萬城。臺榭壯大﹐飛閣相連﹐皆雕鏤圖畫﹐被以綺繡﹐飾以丹靑。

《十六國春秋﹟勃勃傳》載﹐造百煉鋼刀五口﹐背上爲龍雀大環﹐號曰「大夏龍雀」。銘其背曰「古之利器﹐吳楚湛盧﹐大夏龍雀﹐名冠神都。」﹝又﹞載﹐積人頭爲景觀﹐號曰「髑髏臺」。

【宮詞】果城花發碧洲環﹐鼓枻蓮池翠一灣。靑海回鑾馳道攺﹐招魂空到契吳山。

【簡釋】《水經注》載﹐薄骨律鎭﹐城在河渚上﹐赫連果城也﹐桑果余林乃列洲上。

《寰宇記》載﹐淥蓮池在靈州﹐赫連勃勃每畋﹐於三交淥蓮池。

《段龜龍涼州記》載﹐契吳山﹐在縣北七十里﹐赫連勃勃北遊契吳而嘆曰「美哉斯阜﹐臨廣澤而帶靑海。吾行地多矣﹐自嶺以北﹐大河以南﹐未有如斯之壯麗矣﹗」

《太平禦覽》載﹐赫連昌發二百里內民兩萬五千人鑿嘉平陵﹐七千人繕淸廟於契吳﹐以勃勃平昔之意也﹐故立廟焉。葬勃勃於城西十五里﹐起行宮﹐模寫統萬宮殿﹐飾以金銀珠璣。葬訖﹐焚之。

【宮詞】宗支剛銳皆成鐵﹐宮殿輝煌盡飾金。偶上衝天臺上望﹐長安千里碧雲深。

【簡釋】《十六國春秋﹟夏錄》載﹐勃勃恥姓鐵弗﹐攺爲赫連。下書曰「帝王系天爲子﹐其爲徽赫﹐實與天連﹐今攺姓赫連氏﹐庶協皇天之意﹐不可令支庶同之。其非正統者﹐皆以鐵伐爲氏庶﹐朕宗族子孫﹐剛銳如鐵﹐皆堪伐人也。」﹝又﹞勃勃復鑄銅爲大鼓﹐及飛簾翁仲﹑銅駝龍虎之形﹐皆以黃金飾之﹐列於宮殿之前。﹝又﹞起衝天臺於統萬南山﹐欲登之﹐以望長安。

【宮詞】服涼平朔气何振﹐四扇門開黑水濱。忽見紅裙懸槊上﹐羣花飛作魏宮春。

【簡釋】《十六國春秋﹑夏錄》載﹐勃勃攺築都城於朔方水之北﹐黑水之南﹐名曰「統萬城」。﹝又﹞載﹐勃勃好自矜﹐大銘其四門。南曰「朝宋門」﹐東曰「招魏門」﹐西曰「服涼門」﹐北曰「平朔門」。﹝又﹞載﹐赫連昌奔上邽﹐魏乘勝追逐﹐至於城北﹑諸門悉閉。世祖入其宮中﹐得婦人裙﹐系之槊上﹐乘之而上﹐獲昌。諸母姊妹妻妾宮人﹐以萬數。以昌宮人頒賜將士﹐納勃勃三女爲貴人。

○前涼

前涼﹐張軌﹐安定烏氏人。晉永康二年﹐爲涼州牧﹐居姑臧。二子實茂繼之。茂傳從子駿﹐駿傳子重華﹐重華始稱涼王。子曜靈繼立﹐庶兄祚廢而代之﹐攺元一﹝和平﹞﹐爲其下所殺﹐立曜靈弟元靚﹐攺元一﹝建興﹞。其叔父天錫又殺而代之﹐仍稱涼州牧。太元元年爲苻堅所滅。

前涼共九主﹐凡七十六年。

【宮詞】犧象曾占霸業隆﹐姑臧千里秀靈鐘。珊珊龍女來抱罕﹐恰稱宮城住臥龍。

【簡釋】《十六國春秋﹟張軌傳》載﹐軌以晉室多難﹐陰圖保據河西﹐追竇融故事筮之。遇泰之觀﹐軌喜曰「霸者之兆﹗」乃求爲涼州刺史。﹝又﹞載﹐光熙元年﹐大城姑臧﹝其城本匈奴所築也﹞地有龍形﹐故曰「臥龍城」。漢末博士惇煌侯瑾謂其門人曰「後城西泉水當竭﹐有雙闕起其上﹐與東門相望﹐中有霸者出焉。」至是﹐張氏遂霸河西。

《臨洮府誌》載﹐晉永嘉五年﹐抱罕令嚴根妓產一龍女﹐涼州牧張軌育之宮中。

【宮詞】賓遐觀裏燕鶯嬌﹐曉日珠簾斗舞腰。幸喜酪醇能化妒﹐莫悔宮怨入瓊霄。

【簡釋】《十六國春秋﹟張駿傳》載﹐鄯善王元禮獻女姝﹐號曰「美人」﹐立賓遐觀﹐以處之。

《涼州記》載﹐呂纂時﹐胡人發張駿冢﹐得白珠薄簾。

《十六國春秋﹟張大錫傳》載﹐會稽王道子問其西土所出何物爲美﹖對曰「桑葚甘香﹐鴟鴞革向﹐淳酪養性﹐人無妒心。」

《後涼錄﹟呂纂傳》載﹐涼州人胡據盜發張駿墓﹐得眞珠簾箔﹑雲母屏風﹑琉璃蓋白玉樽﹑赤玉簫﹑白玉笛﹑珊瑚鞭﹑瑪瑙鐘﹑黃金勒……

【宮詞】王母祠成石室髙﹐珠璣同動響云璈。四城果熟秋容淡﹐誰獻瑤池千歲桃。

【簡釋】《十六國春秋﹟馬岌傳》載﹐岌爲酒泉太守﹐上言「酒泉南山﹐卽昆侖之體也。周穆王見西王母﹐樂而忘歸﹐卽謂此山。山上有石室爲王母堂﹐珠璣鏤飾煥若神宮。宜立王母祠﹐以裨朝廷無疆之福。」駿從之﹐乃爲立祠祀之。

《類函王隱晉書》載﹐涼州牧張駿﹐增築四城廂﹐各千步。東城植園果﹐命曰「講武場」﹐北城植園果﹐命曰「元武圃」﹐皆有宮殿。

【宮詞】金玉輝煌起繡籠﹐謙光王殿占春風。泉臺灑掃酬君寵﹐先遣香泥葬落紅。

【簡釋】《十六國春秋﹟張駿傳》載﹐駿起謙光殿﹐畫以五色﹐飾以金玉。殿之四面﹐各起一殿。東曰「宜陽靑殿」﹐春三月居之﹔南曰「朱陽赤殿」﹐夏三月居之﹔西曰「政刑白殿」﹐秋三月居之﹔北曰「元武黑殿」﹐冬三月居之。﹝又﹞載﹐天錫妾﹐閆氏﹑薛氏﹐並有殊寵。天錫寢疾﹐謂之曰「汝二人將何以報我﹖我死之後﹐豈何更爲人妻乎﹖」皆曰「君若不諱﹐妾請效死於前﹗供灑掃於地下耳﹗誓無他志也﹗」天錫疾篤﹐二姬皆自刎。及病瘳﹐天錫追悼之﹐以夫人禮葬焉。

【宮詞】涼州倚柱看秦川﹐萬國鳧趨玉璽傳。閒豫堂前張曲宴﹐銅龍光耀禦池邊。

【簡釋】《十六國春秋﹟前涼錄》載﹐張實時﹐焦松陳安舉兵寇隴右﹐東與劉曜相持。秦雍之人﹐死者十八九﹐惟涼州獨全。先是永嘉中﹐長安謠曰「秦川中﹐血沒腕﹐惟有涼州倚柱看。」至是﹐謠言應也。﹝又﹞載﹐咸康元年﹐駿得玉璽於河﹐其文曰「執萬國建無極」。﹝又﹞載﹐駿有閒豫堂﹐堂前有閒豫池﹐池中有五龍。晝日見彩﹐移時乃滅。遂鑄銅龍於其上。

【宮詞】趯趯微虫伏艸根﹐逆行何故上宮門。風詩舊詠螽斯羽﹐謬比周王育子孫。

【簡釋】《十六國春秋﹟前涼常據傳》載﹐重華末年﹐有螽斯虫﹐集安昌門外﹐緣壁逆行。據因諫曰「螽斯是祚小字﹐今乃逆行﹐災之大焉。願請祚出﹐以安涼土。」重華曰「子孫繁盛之徵﹐何爲災也﹗吾昨夢﹐祚攝位方委以周公之事﹐使輔幼子﹐君是何言也﹗」及重華卒祚﹐果殺靈曜。

【宮詞】萬幾多曠戲遊便﹐寵幸連朝拜賜錢。樂部新翻天竺曲﹐雅歌譜入五條弦。

【簡釋】《十六國春秋﹟前涼錄》載﹐重華好與羣小遊戲﹐屢出錢帛﹐以賜左右寵臣。又喜博奕﹐頗廢政事。﹝又﹞載﹐永和四年﹐天竺國重譯來貢﹐其器有鳳首箜篌﹑琵琶。有五弦笛﹑銅鼓﹑毛圓都曇銅鼓等﹐可爲一部工十二人歌﹐曲有「沙石疆舞曲」及「天曲」。

【宮詞】永訓宮中久不朝﹐園池隨處縱遊遨。白瓜滿殿成妖讖﹐突見兵來綠錦袍。

【簡釋】《十六國春秋﹟前涼錄》載﹐天錫元日與嬖幸褻飲﹐旣不受羣臣朝賀﹐又不朝於永訓宮。﹝又﹞載﹐天錫數宴園池﹐政事頗廢。﹝又﹞載﹐天錫夢一綠色狗﹐從東南入欲咋之﹐天錫牀上避﹐匝乃墜地。後﹐苟萇來破姑臧﹐著綠錦袍﹐從東南門入﹐皆如所夢。﹝又﹞載﹐天水太守史稷﹐暴疾而卒。五旬乃蘇﹐云見涼州謙光殿中﹐皆生白瓜。至是﹐秦使中書令梁熙等來伐。熙﹐小字「白瓜」。永訓宮﹐重華嫡母嚴氏所居。天錫僭位﹐乃尊爲太王太后也。

○蜀

蜀﹐李雄﹐略陽臨渭人。父特﹐初以流人起兵稱益州牧﹐爲刺史羅尙所殺﹐雄逐尙自立。晉永興元年﹐據成都僭號稱成﹐後稱蜀。攺元三﹝建興﹑晏平﹑玉衡﹞。兄子班嗣立﹐爲雄庶子期所篡﹐攺元一﹝玉衡﹞。特從子壽又廢而代之﹐攺國號曰漢﹐攺元一﹝漢興﹞。子勢立﹐攺元二﹝太和﹑嘉寧﹞﹐永和二年﹐爲桓溫所滅。

蜀其五主﹐凡四十一年。

【宮詞】夢裏雙虹肇帝基﹐尊賢禮重約章時。素輿未到鑾輿出﹐執版階前迓太師。

【簡釋】《十六國春秋﹟李雄傳》載﹐雄母羅氏﹐夢雙虹自地升天。二虹中斷﹐旣而生蕩﹐後生雄。嘗言「吾二兒若有先亡者﹐必大貴。」蕩竟前死。﹝又﹞載﹐雄晉永興元年﹐僭稱成都王﹐攺元建興﹐除晉法﹐約法七章。

《十六國春秋﹟範長生傳》載﹐長生自西山乘素車詣成都﹐雄迎之於門﹐執版延接﹐尊之曰「範賢」。尋加「天地太師」之號﹐封西山侯。

【宮詞】遠人來共白頭烏﹐四境踙民貢賦輸。宮裏不忘舊風俗﹐氍毺席上巴渝舞。

【簡釋】《十六國春秋﹟蜀錄》載﹐晏平三年﹐有白烏赤足來翔。雄以問範長生﹐長生曰「烏有反哺之義﹐必有遠人懷惠而來。」果﹐關中流民相繼請降。﹝又﹞巴人呼賦爲賨﹐因謂之賨民。關中又善歌舞﹐漢髙祖時愛其舞﹐詔樂府習之﹐今稱「巴渝舞」是也。

【宮詞】鼎新宮闕倚靑冥﹐天子何妨止數齡。殿上銘功宣太史﹐大書羯使貢來庭。

【簡釋】《十六國春秋﹟蜀錄》載﹐漢興元年﹐任調等勸壽稱帝。壽命筮之﹐占者曰「可數年天子。」調喜曰「一日尙足﹐況數年乎﹗」解思明曰「數年天子﹐孰與百世諸侯﹖」壽曰「朝聞道﹐夕死可以﹗任侯之言﹐策之上也。」遂以晉咸康四年﹐僭卽帝位。﹝又﹞載﹐壽興尙方禦府﹐發州郡工﹐巧以充之。廣修宮室﹐引水入城﹐務於奢侈。﹝又﹞載﹐石虎爲書遺之﹐並致楛矢﹑石弩。壽下書曰「羯使來庭﹐貢其楛矢。」

【宮詞】官號股肱皆要旨﹐臣稱艸莽亦名流。詔書大舉明經士﹐好學居然拜列侯。

【簡釋】《十六國春秋﹟蜀錄》載﹐壽以董皎爲相國﹐羅桓﹑馬當爲股肱﹐李奕﹑任調﹑李閎爲爪牙﹐解思明爲謀主。以安車束帛﹐聘龔壯爲太師。壯誓不仕壽。所贈遺﹐一無所受。特聽縞衣素帶居師友之位。壯上封事﹐自稱「艸莽臣」。﹝又﹞載﹐壽下書﹐令州郡舉明經者﹐封「好學侯」。

【宮詞】太師品秩孰能齊﹐卻爲分災位始躋。宮府事多行不得﹐鷓鴣城下盡情嗁。

【簡釋】《十六國春秋﹟蜀錄》載﹐壽常居內﹐罕見公卿。史臣屢陳災﹐譴乃加董皎爲太師。以名位優之﹐實欲與分災情。﹝又﹞載﹐地震生毛鷓鴣﹐集於城下。

【宮詞】漫將粉水鬥芳鮮﹐金翠層城已化煙。貴主不隨蛇虎變﹐飄零畱待老奴憐。

【簡釋】《華陽國誌》載﹐巴郡有淸水穴﹐巴人以此水爲粉﹐則曜鮮芳。常貢京師﹐名曰「粉水」。

《酉陽雜俎》載﹐蜀石筍街﹐夏中大雨﹐往往得雜色小珠。蜀僧惠疑曰「前史說﹐蜀少城﹐飾以金璧珠翠﹐桓溫惡其太侈﹐焚之﹐合在此地。」

《十六國春秋﹟李勢傳》載﹐先是勢未亡時﹐頗有怪異。宮人張氏化爲大蛇﹐鄭美人化爲雌虎﹐未幾而死。

《世說》載﹐桓宣武平蜀﹐以李勢妹爲妾。主始不知﹐旣聞﹐與數十侍婢﹐拔白刃將襲之。正值梳頭﹐發委地﹐膚色玉曜﹐不爲動容。徐曰「國破家亡﹐無心至此。若能見殺﹐乃其本懷。」主投刃而搶之曰「我見猶憐﹐何況老奴﹗」南康長公主﹐乃桓溫之妻﹐晉明帝之女也。

○後涼

後涼﹐呂光﹐略陽氐人﹐初爲苻堅將。晉太元二十一年﹐據涼州白稱天王。隆安三年﹐立其子紹爲天王﹐自稱太上皇帝。攺元三﹝太安﹑麟嘉﹑龍飛﹞。紹庶兄纂﹐殺紹自立﹐攺元一﹝咸寧﹞。又爲從兄超所殺﹐讓其兄隆。攺元﹝神鼎﹞。元興二年﹐爲姚興所滅。

後涼共四主﹐凡十八年。

【宮詞】蕃部新歌付樂工﹐蒲桃美酒醉春風。六宮不納龜玆女﹐代結紅絲系梵宮。

【簡釋】《十六國春秋﹟呂光傳》載﹐光討龜玆﹐大敗之﹐入其城。國人奢侈﹐厚於養生。家有蒲桃酒﹐或至千斛﹐經十年不敗。士卒淪沒酒藏者。相繼因得其樂器﹐有箜篌﹑琵琶﹑五弦﹑笛﹑簫﹑觱篥﹑毛圓鼓﹑都曇鼓﹑腰鼓﹑羯雞﹑婁鼓。其歌曲有﹐善善摩尼解曲﹑婆迦爾舞曲﹑天殊勒監曲。獲天竺沙門鳩摩羅什﹐彊妻以龜玆王女﹐拒而不受。光飲以醇酒﹐同閉密室。羅什旣被逼﹐遂虧其節。

【宮詞】內苑開筵賀冊妃﹐仇池故劍昨迎歸。光明幾襲蕃王布﹐詔制宮袍盡染緋。

【簡釋】《十六國春秋﹟呂光傳》載﹐麟嘉元年﹐光妻石氏﹐自仇池來﹐至姑臧。光迎於城東﹐立爲王妃﹐宴羣臣於內苑新堂。

《涼州記》載﹐呂光麟嘉五年﹐疏勒王獻火浣布﹑善馬。

《魏書》載﹐涼州染緋甲於天下。

【宮詞】都街深夜鬼啾啾﹐靑角門開紫閣愁。一樹琪花風雨惡﹐美人又墜綠珠樓。

【簡釋】《十六國春秋﹟呂紹傳》載﹐先是光未亡時﹐有鬼叫於都街﹐曰「兄弟相滅﹐百姓獘徼。」吏尋視之﹐則無所見。其年光死紹立﹐五日爲纂所殺。

《十六國春秋﹟呂纂傳》載﹐纂入自靑角門﹐升謙光殿﹐紹自殺於紫閣。

《十六國春秋﹟紹美人張氏傳》載﹐張氏淸辧有操行﹐紹見殺﹐便請爲沙門。隆見而悅之﹐欲污其行。於是升門樓自投於地﹐二踵俱折﹐口誦佛經﹐顏色自若﹐俄然遂卒。

【宮詞】酒池沈酗日夢夢﹐洛汭盤遊似有窮。新爲東廂更殿榜﹐飛龍直與井蛙同。

【簡釋】《十六國春秋﹟後涼錄》載﹐纂昏虐﹐任情遊畋無度﹐荒耽酒色﹐不卹政事。太常楊穎諫曰「糟邱酒池﹐洛汭不返﹐皆陛下之殷鑑﹗」纂終不能攺。﹝又﹞載﹐有龍出東廂井中﹐到殿前蟠臥﹐比旦失之。纂以爲美瑞﹐號大殿爲「龍翔殿。」

【宮詞】墜混殘花泣濕紅﹐空移東苑到東宮。連枝不念棠華詠﹐同室操戈愧侍中。

【簡釋】《十六國春秋﹟後涼錄》載﹐咸寧二年春三月﹐大司馬番禾公宏﹐自以功名崇重﹐恐不爲纂所容。纂亦以宏功髙位逼﹐深忌嫉之。宏以東苑之兵作亂﹐纂遺將擊之﹐宏眾潰出奔廣武。纂縱兵大掠﹐悉以東苑婦女賞軍。宏之妻女亦爲士卒所辱。纂笑謂羣臣曰「今日之戰何如侍中。」房晷對曰「天禍涼室﹐釁起戚藩﹐先帝始崩﹐隱王以幽﹐逼致殂山陵﹐甫訖﹐大司馬以驚疑肆逆﹐京邑流血﹐昆弟接刃。𨿽宏自取夷滅﹐亦由陛下無棠棣之恩﹐宜省己責躬﹐以謝百姓。而反縱兵大掠﹐囚辱士女。釁自宏起﹐百姓何罪﹖且宏妻陛下之弟婦﹐宏女陛下之侄女也﹐柰何使無賴小人污辱爲婢妾。無地神明豈忍見此﹖﹗」因欷歔悲泣。纂攺容謝之﹐及召宏妻及男女於東宮﹐厚撫之。

【宮詞】明光歌舞動珠櫳﹐未斫胡奴局已終。人去昆華春意盡﹐楊花無復逐東風。

【簡釋】《涼州記》載﹐呂纂之明光殿﹐在漸臺西﹐以金玉珠璣爲簾箔。

《十六國春秋﹟呂纂傳》載﹐纂未死時﹐嘗與鳩摩羅什博戲﹐或共圍棋﹐殺羅什子曰「斫胡奴頭」。羅什曰「不能斫胡奴頭﹐胡奴將斫人頭。」此言有爲﹐而纂不能悟。光弟寶﹐有子名超﹐小字「胡奴」。後竟以殺纂﹐終應羅什之言。﹝又﹞載﹐纂引超及諸臣﹐同宴於內殿。超兄隆﹐屢勸纂酒﹐已致昏醉﹐乘步輓車將超等遊禁內﹐至昆華堂東閣﹐車不得過﹐纂親將竇川駱騰﹐倚劍於壁﹐推車過閣﹐超取劍刺纂殺之。

《十六國春秋﹟呂纂妻楊氏傳》載﹐楊氏美艷有義烈。纂爲超所殺﹐見其有色﹐欲納之。謂其父桓曰「後若自殺﹐禍及卿宗。」桓以言告楊氏。楊氏曰「大人本賣女爲氐﹐以圖富貴﹐一之已甚﹐豈可復使女辱於二氐乎﹖﹗」遂自殺。

○西秦

西秦﹐乞伏國仁﹐隴西鮮卑人。晉太元十年﹐據苑川稱秦河二州牧﹐攺元一﹝建義﹞。十二年﹐苻登封爲苑川王﹐尋卒。弟乾歸稱河南王﹐遷金城。繼稱秦王﹐遷西城。繼復遷苑川﹐兵敗降姚興。尋逃歸﹐徙都度堅山﹐復稱秦王。後又徙都譚郊﹐攺元二﹝太初﹑更始﹞﹐爲兄子公府所殺。子熾盤討公府自立﹐遷抱罕﹐攺元二﹝永康﹑建宏﹞。子慕末立﹐攺元一﹝永宏﹞。宋元嘉八年﹐爲赫連定所滅。

西秦共四主﹐凡四十七年。

【宮詞】秦河州牧起鴻圖﹐列郡星羅勇士都。輔相同班分左右﹐冠裳羣拱大單於。

【簡釋】《十六國春秋﹟西秦錄》載﹐乞伏國仁以晉孝武太平十年﹐自稱大都督﹑大將軍﹑大單於﹐領秦河二州牧﹐攺秦建元二十一年﹐爲建義元年。署置官屬﹐以其將乙旃童泥爲左相﹐屋引出支爲右相﹐獨孤匹蹏爲左輔﹐武羣勇士爲右輔﹐弟乾歸爲上將軍。自余拜授有差﹐乃分其地﹐置武城﹑武陽﹑安固﹑武始﹑漢陽﹑天水﹑略陽﹑漒川﹑甘松﹑匡明﹑白馬﹑苑川十二郡。築勇士都城﹐以居之。

【宮詞】翟茀西歸領後宮﹐掌珠昆耀愛偏鐘。王姬未必嫻中饋﹐下嫁空思賦肅雝。

【簡釋】《十六國春秋﹟邊氏傳》載﹐乾歸妻邊氏﹐金城人。乾歸僭立﹐遂以太初元年﹐立爲王后。及乾歸奔降於秦﹐降號太妃。旣而返國﹐復爲王后。

《十六國春秋﹟焦遺傳》載﹐遺子華至孝﹐遺曾病甚﹐冬中思食瓜。華忽夢人謂之曰「聞爾父思瓜﹐故送助養﹐汝以此進之﹗」華跪受。寤而瓜果在手﹐香美非常。遺食之﹐病愈。乾歸欲以女妻之。辭曰「凡要妻者﹐欲與之共事二親也。今以王姬之貴﹐下嫁蓬茅之士﹐臣懼其闕於中饋﹐非所願也。」

【宮詞】格磔春園鳥亂飛﹐淩霄觀裏伴遊歸。落紅滿頰桃花損﹐一彈金丸伏命催。

【簡釋】《十六國春秋﹟辛進傳》載﹐進從熾盤遊於後園淩霄觀。進彈飛鳥﹐誤中慕末之母﹐傷其面。及慕末卽位﹐問傷母面之由。母以狀告﹐卽日收進殺之。

【宮詞】金城柳色翠眉顰﹐並蒂花開異地春。魚鑰不來深殿閉﹐琴心終誤左夫人。

【簡釋】《十六國春秋﹟乞伏乾歸傳》載﹐乾歸遷都金城。

《十六國春秋﹟禿發氏傳》載﹐王后禿發氏﹐傉檀之女﹐太子虎臺之妹也。密與虎臺謀殺熾盤。後妹爲熾盤左夫人﹐有寵。知其謀而告之﹐熾盤殺後及虎臺。﹝又﹞載﹐左夫人禿發氏﹐利鹿孤之宗女也﹐有寵。於是盤讒殺其姊及虎臺。後與慕未弟軻殊羅私通﹐慕未知而禁之。軻殊羅懼﹐謀殺慕未﹐使禿發氏盜門鑰於內﹐鑰誤﹐門不得開。門者以告禿發氏﹐乃自殺。

【宮詞】國婿頻年致異方﹐冶城蘿蔦系平昌。翩翩歸妹占良袂﹐新卻河西萬斛糧。

【簡釋】《十六國春秋﹟乞伏乾歸傳》載﹐太初八年﹐索虜禿發如苟來降﹐乾歸妻以宗女。九年﹐秦長水校尉姚珍來奔﹐乾歸以女妻之。吐谷渾王視熊﹐以子宕豈爲質﹐乾歸以宗女妻之。十二年﹐鮮卑疊掘河內﹐率戶五千自魏來降﹐乾歸以宗女妻之。

《十六國春秋﹟慕未傳》載﹐永宏二年﹐河西王蒙遜遣太子興國攻定連﹐慕未逆擊之於冶城﹐擒之。蒙遜遣使送谷三十萬斛﹐來贖世子興國。慕未不許﹐以妹平昌公主妻之。

【宮詞】端門曉日照銀牀﹐汲井亭前水兆殃。磕磕有聲光似血﹐丹魚絕異白魚祥。

【簡釋】《十六國春秋﹟西秦錄》載﹐永宏四年夏六月﹐夏王殺慕未及其宗族五百人。先是熾盤都長安﹐端門外有一井﹐人常宿汲水亭之下。夜間磕磕有聲﹐驚起照視﹐甕中如血﹐中有丹魚﹐長可三寸﹐而有寸光。東羌西虜共相爭伐﹐至是而亡。

○南涼

南涼﹐禿發烏孤﹐河西鮮卑人。晉隆安元年﹐據廉川稱西平王。國號涼﹐攺元一﹝太初﹞。繼攺稱武威王﹐徙治樂都置涼州於西平。以其弟利鹿孤鎭之。利鹿孤嗣之﹐遂徙治西平﹐更稱河南王﹐攺元一﹝建和﹞。利鹿孤卒﹐弟傉檀襲位﹐更稱涼王﹐遷樂都﹐繼遷姑臧﹐後爲蒙遜所敗﹐復還樂都﹐攺元一﹝宏昌﹑嘉平﹞。義熙十年﹐爲乞伏熾盤所滅。

南涼共三主﹐凡十八年。

【宮詞】衣錦涼州耀故鄕﹐金昆繼統萼聯芳。夢中白馬稽先徳﹐繡被嬰啼早兆祥。

【簡釋】《十六國春秋﹟禿發傉檀傳》載﹐宏昌王年﹐傉檀遣西曹從事史暠﹐聘秦姚興。謂暠曰「車騎坐定涼州﹐衣錦本國﹐其徳我乎﹗」

《十六國春秋﹟利鹿孤傳》載﹐建和三年三月﹐利鹿孤寢疾﹐遺令曰「昔我諸兄弟﹐傳位非子者﹐蓋以泰伯三讓周道以興﹐故也。」其令車騎﹐經緯百揆﹐以成先王之志。

《十六國春秋﹟禿發烏孤傳》載﹐其先﹐與魏同出八世祖匹孤﹐匹孤卒﹐子壽闐立。初﹐壽闐之在孕﹐其母夢一老父﹐被髮左衽﹐乘白馬謂曰「爾夫𨿽西移﹐終當東返﹐至涼必生貴男。」言終﹐胎動而寤﹐後因寢而產於被中﹐乃以「禿發」爲號。其俗謂被覆之義。

【宮詞】萬里河湟繞虎臺﹐髫衫簇擁畫屏開。髫齡解賦髙昌殿﹐爭頌東宮七步才。

【簡釋】《甘肅通誌》載﹐虎臺在西寧府城西五里﹐相傳爲南涼王所築。

《拓跋涼記》載﹐宏昌二年﹐乙弗部獻紫罽衫一百二十領。

《十六國春秋﹟禿發傉檀傳》載﹐次子歸﹐雋爽聰悟﹐檀甚寵之。年十三﹐命爲髙昌殿賦﹐援筆立成。檀而嘉之﹐擬比曹子建。

【宮詞】朱明置酒亦匆匆﹐教冑須知道義隆。宣徳堂開今似舊﹐百年幾易主人翁。

【簡釋】《十六國春秋﹟南涼錄》載﹐建和元年六月﹐呂纂西擊段業﹐傉檀乘虛襲姑臧。置酒朱明門上﹐鳴鐘鼓﹐以饗將士。耀兵於靑陽門﹐虜八千餘戶而歸。﹝又﹞載﹐建和二年六月﹐利鹿孤謂羣臣曰「吾自負乘在位三載﹐於玆而刑政未能允中﹐風俗多凋敝。戎車屢駕﹐無辟地之功﹐務進賢良而下猶淹滯。豈所任非才﹐將吾不明所致也﹗」二三子其直言無諱。祠部郎中史嵩對曰「王者行師﹐全國爲上﹐破國次之。拯溺救焚﹐東徵西怨。今陛下命將出徵﹐往無不捷﹐然不以綏寧爲先﹐惟以徙民爲務。民安土重遷﹐故多離叛。此所以斬將克城﹐而地不加廣也。今取士拔才﹐必先弓馬﹐文章學藝視爲無用之條﹐孔子曰不學禮﹐無以充。宜建學校﹐開庠序﹐選耆徳碩儒﹐以訓冑。」利鹿孤善之。於是以田元衝﹑趙誕爲博士祭酒﹐教使冑子。

《十六國春秋﹟孟禕傳》載﹐禕仕於姚興﹐爲涼州刺史王尙別駕。司馬興後﹐以傉檀代尙爲涼州刺史。禕出迎於道左﹐旣至﹐宴羣僚於宣徳堂。仰視而嘆曰「古人有言﹐作者不居﹐居者不作﹐信矣﹗」禕進曰「昔張文王築城苑﹐繕宮廟﹐爲貽厥之資萬世之業。秦師濟河﹐漼然瓦解。梁熙據全州之地﹐擁十萬之眾﹐軍敗於酒泉﹐身死於彭濟﹐呂氏以彭山之勢﹐主有西夏﹐率土崩離﹐銜璧秦雍寬饒﹐有言『富貴無常﹐忽輒易人』此堂之建﹐年垂百載﹐十有二主矣﹗惟信順可以久安﹐仁義可以永固﹐願大王勉之。」傉檀謝曰「非君無以聞眞言也﹗」

【宮詞】宮門深閉月昏黃﹐病骨懨懨繡闥涼。錫杖漫誇波若眼﹐可憐不是返魂香。

【簡釋】《十六國春秋﹟南涼錄》載﹐沙門云霍者﹐未識何許人。蔬食苦行﹐專以神力化物。利鹿孤僭號稱王﹐霍從河南來﹐至於西平。持以錫杖﹐令人跪之曰「此是波若眼﹐奉之可以得道。」時人咸異之。傉檀有女﹐病篤。請霍救療。霍曰「人之生死﹐自有定期。聖人亦不能轉禍爲福﹐吾安能延命耶﹖只可知早晚耳﹗」傉檀固請之。時後宮門閉﹐霍曰「急開後門﹗及開則生﹐不及開則死﹗」傉檀命開之﹐不及。

○西涼

西涼﹐李暠﹐隴西成紀人。晉隆安四年﹐據燉煌﹐稱涼公。義熙九年﹐自稱秦涼二州牧﹐遷治酒泉﹐攺元二﹝庚子﹑建初﹞。子歆立﹐攺元一﹝嘉興﹞。宋永初元年﹐爲沮渠蒙遜所虜。弟恂復自稱涼州刺史﹐攺元一﹝永建﹞。蒙遜攻之﹐恂自殺。

西涼共三主﹐凡二十二年。

【宮詞】早聞虎語告庥祥﹐百勝神威總未降。扳聘只緣歸愛女﹐夜深星使入南邦。

【簡釋】《煌新錄》載﹐晉隆安元年﹐涼州牧李暠﹐微服出城﹐逢虎道邊。虎化爲人﹐遙呼暠爲西涼君。

《十六國春秋﹟李暠傳》載﹐暠造珠碧刀二口﹐鉻其背曰「百勝」———隸書。﹝又﹞載﹐建初二年﹐南涼禿發傉檀送暠女敬善於酒泉———初﹐暠之立也﹐畱女敬愛﹐養於外祖尹文家。至是﹐傉檀假道於北山鮮卑﹐使裒送敬愛於酒泉﹐並通和好。暠大悅﹐遣使報聘。

【宮詞】漫道李尹王燉煌﹐三載無言意自傷。念舊尙餘哀誄在﹐辛夷花落故宮涼。

【簡釋】《十六國春秋﹟妻尹氏傳》載﹐尹氏幼而好學﹐淸辯有志節。初適扶風馬元正。元正卒﹐爲暠繼室。自以再醮之故﹐三年不言。暠之創業謀謨經略﹐多所贊毗。故西州諺曰「李尹王燉煌。」

《十六國春秋﹟李暠傳》載﹐暠前妻﹐同郡辛納女﹐貞順有婦儀。先卒﹐乃自爲之誄。

【宮詞】曲水開筵倒玉卮﹐堂廉賡和柏梁詩。酒酣共話興王事﹐白額駒生正及時。

【簡釋】《十六國春秋﹟西涼錄》載﹐建初九年春三月上巳﹐暠宴於曲水﹐命羣僚賦詩﹐而親爲之序。﹝又﹞載﹐暠嘗與呂光﹑太史令郭黁及同母弟宋繇同宿。黁起謂繇曰「君當位極人臣﹐如李君者﹐終當有國土之分。家有艸﹐馬生白額駒。此其時也。」光龍飛二年﹐建康太守京兆段業叛光﹐自稱涼州牧署。暠爲效﹐榖令宋繇亦仕於業。燉煌護軍郭謙﹑沙州治中索仙等﹐以暠溫毅有惠政﹐推爲寧朔將軍﹑惇煌太守。暠初難之﹐會宋繇自張掖告歸惇煌﹐言於暠曰「段業無經濟遠略﹐終必無成。兄忘郭黁之言耶﹖白額駒今己生矣﹗暠乃從之。

【宮詞】於闐玉璽市初還﹐气繞宮槐色正殷。聖帝明王作圖贊﹐靖恭堂上集鵷班。

【簡釋】《十六國春秋﹟西涼錄》載﹐辛丑二年夏四月﹐初﹐呂光之稱王也﹐遺使市六璽玉於於闐。至是﹐玉至惇煌納之郡府。﹝又﹞載﹐庚子元年﹐暠所居後園﹐有赤气起。﹝又﹞載﹐壬寅三年﹐暠於南門外﹐臨水起堂。名曰「靖恭」之堂﹐以議朝政﹐閱武事。圖贊﹕自古聖帝明王﹑忠臣孝子﹑烈士貞女。暠親爲序﹐頌以明鑑之義。當時文武羣臣亦皆圖焉。﹝又﹞載﹐建初四年初﹐河右不生楸槐柏漆。張駿之世取於秦隴而植之﹐終於皆死。至是﹐而酒泉宮之西北隅﹐有槐樹生焉。乃著槐樹賦﹐以寄情。

○北涼

北涼﹐沮渠蒙遜﹐臨松廬水胡人。晉隆安五年﹐襲殺涼州牧段業﹐自稱涼州牧﹑張掖公。義熙八年﹐遷姑臧﹐稱河西王。攺元四﹝永安﹑元始﹑承元﹑義和﹞。子牧犍立﹐攺元一﹝永和﹞。宋元嘉十六年﹐降於魏﹐後被殺。

北涼共二主﹐凡三十九年。

【宮詞】聖躬保護仗媌娙﹐侍寢新臺夢乍醒。靖亂功髙非恃貌﹐黛眉應厭雀頭靑。

【簡釋】《十六國春秋﹟蒙遜妻孟氏傳》載﹐孟氏﹐武威人﹐有勇力。蒙遜寢於新臺﹐閹人王懷祖擊之﹐傷其左足﹐孟氏擒而斬之。承元二年﹐蒙遜復遣使詣宋。獻靑鳥頭黛百斤。

【宮詞】百里岸中顯化身﹐法王獅象淨聞塵。聖賢像繪遊林苑﹐獨爲談經賜宴頻。

【簡釋】《十六國春秋﹟沮渠蒙遜傳》載﹐蒙遜專宏事佛﹐於涼州南百里崖中﹐大造佛像﹐千變萬化。﹝又﹞載﹐元始六年﹐起「遊林堂」於內苑﹐圖列古聖賢之像﹐大宴羣臣﹐談論經傳。

【宮詞】鄯善沙門出罽賓﹐何來祕法誤宮嬪。螽斯不藉周南化﹐共祝多男拜聖人。

【簡釋】《十六國春秋﹟沮渠蒙遜傳》載﹐初﹐罽賓沙門曇無讖﹐東入鄯善﹐自云能使鬼神治病﹐且有祕術﹐令婦人多子。與鄯善王妹曼頭陛林淫通﹐發覺逃奔涼州。蒙遜甚重之﹐號曰「聖人無讖」。以男女交接之術﹐教授婦女。蒙遜諸子及子婦﹐皆往受術。

【宮詞】妻爵從夫議禮宜﹐誰將穠李嫉王姬。酒泉棄置翻成幸﹐解毒無勞送禦醫。

【簡釋】《十六國春秋﹟茂虔妻拓拔氏傳》載﹐拓拔氏﹐魏世祖元妹武威公主也。茂虔先娶李暠女爲婦﹐永和五年﹐魏以公主妻之。茂虔遣右相宋繇奉表詣謝﹐獻馬五百匹﹑黃金五百斤。繇又表請公主定號。世祖使羣臣議之﹐皆曰「妻從夫爵。公主於其國內﹐可稱王后﹐於京師則稱公主。」世祖從之。後茂虔淫於嫂李氏。李氏與茂虔姊共毒公主。世祖遣解毒醫﹐乘救之得愈。茂虔﹐卽牧犍也。《十六國春秋﹟西涼李暠妻尹氏傳》載﹐蒙遜娶其女爲茂虔婦﹐及世祖以妹武威公主妻茂虔﹐尹氏與女遷居酒泉﹐頃之女卒。

【宮詞】制定朝堂百度新﹐貢來西域盡稱臣。求書才得搜神記﹐侍寢偏勞系鬼人。

【簡釋】《十六國春秋﹟北涼錄》載﹐元始七年﹐蒙遜命徵南將軍姚艾﹑尙書左丞房晷﹐撰朝堂制行之。旬日﹐百姓振肅。﹝又﹞載﹐元始九年﹐鄯善王比龍入朝﹐西域三十六國皆詣蒙遜稱臣﹐貢獻。﹝又﹞載﹐承元二年﹐蒙遜遣使詣宋入貢﹐就司徒王宏求「搜神記」﹐宏寫與之。﹝又﹞載﹐義和三年夏四月﹐蒙遜寢疾﹐左右常白日見鬼﹐以劍擊之。未幾薨於路寢。

【宮詞】元處先生到酒泉﹐陸沈觀裏拜師虔。阿誰書報涼王祚﹐三十年還若七年。

【簡釋】《十六國春秋﹟北涼錄》載﹐劉昞﹐字彥明。惇煌人。初仕西涼李暠﹐蒙遜克酒泉﹐拜爲祕書郎中﹐專管注記。蒙遜下令曰「祕書郎中劉彥明﹐學冠當時﹐道光區內﹐可授『元處先生』之號﹐以三老之禮﹐築陸沈觀於西苑﹐以居之。」每月﹐蒙遜使人致以羊酒。茂虔尊爲國師﹐親自致拜。命官屬以下﹐皆北面受業焉。﹝又﹞載﹐永和三年正月十五日﹐有一老父見於惇煌﹐東門投書﹐忽然不見。其書一紙八字﹐文曰「涼王三十年若七年」。茂虔訪於奉常張愼﹐愼曰「昔虢之將亡﹐神降於莘。深願陛下崇徳修政﹐以享三十年之祚。若盤以遊畋﹐荒於酒色﹐臣恐七年將有大變。」茂虔聞之不悅。

○北燕

北燕﹐馮跋﹐長樂信都人。晉義熙五年﹐髙云爲幸臣離班桃仁所殺。跋討亂自立﹐居龍城﹐攺元一﹝太平﹞。跋卒﹐弟宏殺其子而代之﹐攺元一﹝大興﹞。宋元嘉十二年﹐爲魏所逼﹐請迎於髙勾麗。十三年﹐魏復伐之。髙勾麗來迎﹐宏遂焚和龍而東。尋爲髙勾麗所殺。

北燕二主﹐凡二十八年。

【宮詞】樓閣祥雲覆畫廊﹐宵衣勤政坐東堂。中宮料理三盆手﹐務本先栽萬樹桑。

【簡釋】《十六國春秋﹟馮跋傳》載﹐跋所居﹐上常有雲气﹐狀若樓閣﹐時人咸異之。﹝又﹞載﹐跋下書曰「桑柘之益爲資生之本﹐此土桑少﹐人未見其利。可令百姓人植桑百株﹑柘二十株。」﹝又﹞載﹐跋每遣守宰﹐必親見於東堂﹐問爲政事之要。

【宮詞】三千騏驥締姻盟﹐公主琵琶換北聲。莫爲和戎悲道遠﹐柔然送女入龍城。

【簡釋】《十六國春秋﹟蝚蠕斛律傳》載﹐蝚蠕斛律﹐跋之婿也﹐本塞北夷人。初﹐遣使獻馬三千匹﹐求婚於跋。跋以樂浪公主妻之。旣而﹐斛律嫁女與燕﹐跋納爲昭儀。蝚蠕﹐本爲柔然。魏世祖謂其無知﹐有類於虫﹐故稱其爲「蝚蠕」。

【宮詞】大邦聘使廢將迎﹐驕蹇安能望太平。按項披襠終不屈﹐持旄又見漢蘇卿。

【簡釋】《十六國春秋﹟北燕錄》載﹐太平六年秋八月﹐魏太宗使謁者於什門來聘﹐至於和龍﹐跋黃門郎常陋迎之於道。跋爲不稱臣﹐怒而不見。及至﹐跋又遺陋勞之什門﹐忿而不入。跋使人牽逼令入﹐見跋不拜。跋使人按其項﹐被褲後襠﹐以辱之。終不肯降。跋遂畱之不遣。大興四年﹐馮宏上表稱藩﹐請罪於魏世祖﹐許之。乃送使者於什門還魏﹐什門在燕二十一年﹐不屈節。世祖下詔﹐褒稱曰「什門奉使和龍﹐狂豎肆虐﹐勇志壯厲﹐不爲屈節﹐𨿽昔蘇武﹐僅以加之。」﹝又﹞載﹐跋造刀一口﹐銘曰「太平」。

【宮詞】臨軒倉卒付儲君﹐一日三朝誤牝晨。宅近中山塵暗起﹐飄風原自宋夫人。

【簡釋】《十六國春秋﹟北燕錄》載﹐太平二十一年春二月﹐有飄風從徵南大將軍﹑上黨公姚昭宅﹐至司徒﹑中山公馮宏宅而散。二十二年秋八月﹐跋寢病﹐九月疾甚﹐輦而臨軒﹐命太子翼攝國事﹐勒兵聽政﹐以備非常。跋妾宋夫人規立其子受居﹐惡翼聽政﹐謂之曰「主上病將瘳﹐柰何便欲代父臨天下乎﹗」翼性仁弱﹐遂還東宮﹐一曰三往省疾。宋夫人矯詔﹐遏絕內外﹐遣閽寺傳問而已。翼及諸子﹑大臣皆不得見。惟中給事胡福﹐獨得出入﹐專掌禁衛。福乃言於中山公馮宏曰「主上疾甚﹐宋夫人專擅﹐羣佞用事﹐恐一旦不諱﹐國家殊未得安。不可不爲之計也。」宏深然之﹐於是命壯士數十人﹐裹甲入禁中爲亂﹐宿衛左右皆不戰而散。宋夫人命閉東閣。馮宏家僮庫斗頭﹐勁捷有勇力﹐越閣而入。至於皇堂﹐射殺女禦一人﹐跋驚懼而死。馮宏遂卽天王位。

●全史宮詞卷十一南朝

○宋

宋﹐髙祖武皇帝﹐姓劉名裕。漢髙祖弟楚王劉交之後。世爲彭城人﹐後徙京口。桓元篡晉﹐裕舉兵平亂。義熙十二年﹐封宋公。元熙元年晉爵爲王。明年受晉禪﹐都建康﹐在位三年殂﹐葬初寧陵﹐攺元一﹝永初﹞。子營陽王義符立﹐二年爲徐羨之等所廢﹐尋被害﹐攺元一﹝景和﹞。太祖文皇武﹐名義隆﹐髙祖第三子﹐初封宣都王。徐羨之等迎立之﹐三十年爲太子劭所殺﹐葬南寧陵﹐攺元一﹝元嘉﹞。世祖孝武皇帝名駿﹐太祖第三子﹐初封武陵王。舉兵討劭卽位﹐十一年殂﹐葬景寧陵﹐攺元二﹝孝建﹑大明﹞。子廢帝子業立﹐爲左右壽寂之等所殺﹐攺元二﹝永光﹑景和﹞。太宗明皇帝名。太祖第十一子﹐初封湘東王。廢帝被殺﹐建安王修仁等﹐奉帝卽位﹐八年殂﹐葬髙寧陵﹐攺元二﹝泰始﹑太豫﹞。養子蒼梧王昱立﹐五年爲左右楊玉夫所殺﹐攺元一﹝元徽﹞。順皇帝名準﹐太宗養子﹐初封安成王﹐爲蕭道成所立﹐三年禪位於齊﹐封汝陰王﹐尋被害﹐葬遂寧陵﹐攺元一﹝升明﹞。

宋共八主﹐凡六十年。

【宮詞】龍行虎步相非常﹐早向嵩神卜世長。伐荻新洲傳吉語﹐斬蛇眞似漢髙皇。

【簡釋】《南史﹟宋武帝紀》載﹐桓元妻劉氏﹐嘗見帝謂元曰「劉裕龍行虎步﹐視瞻不凡﹐恐不爲人下。」﹝又﹞載﹐伐荻新洲﹐見大蛇長數丈﹐射之傷。明日復至洲﹐聞有杵臼聲﹐往觀之﹐見童子數人﹐皆靑衣搗藥。問其故﹐答曰「我王爲劉寄奴所射﹐合散傅之。」帝曰「王神何不殺之﹖」答曰「劉寄奴王者﹐不死。」帝斥之﹐皆散。﹝又﹞載﹐冀州道人釋法稱告弟子曰「蒿神言﹐江東有劉將軍﹐漢家苗裔﹐當受天命。吾以璧三十二﹐鎭金一餅﹐與之。劉氏卜世之數也。」

【宮詞】絲竹無聲石榻涼﹐那容局腳作金裝。色荒方納廷臣諫﹐風送宮花出禁墻。

【簡釋】《南史﹟宋武帝紀》載﹐上淸簡寡欲﹐後庭無紈綺絲竹之聲。初﹐朝廷未備音樂。長史段仲文以此言帝﹐帝曰「日不暇給﹐且所不解。」仲文曰「屢聽自然解之。」帝曰「政以解則好之﹐故不習耳﹗」﹝又﹞載﹐宋臺建有司奏﹕東西堂施局腳牀﹐金塗釘。上不許使用直腳牀﹐釘用鐵。帝素有熱病﹐坐臥常需冷物。後有人獻石牀﹐寢之極以爲佳。﹝又﹞載﹐平關中﹐得姚興從女﹐有盛寵﹐以之廢事。謝晦諫之﹐卽時遣出。

【宮詞】苮席橫陳映葛籠﹐膳房禦米進桃紅。尙餘耨耜藏天府﹐畱示兒孫舜禹風。

【簡釋】《南史﹟宋武帝紀》載﹐帝微時﹐躬耕於丹徒﹐及受命﹐耨耜之具頗有存者﹐皆命藏之﹐以畱於後。文帝幸舊宮﹐見而問焉﹐左右以實對。文帝色慚。有近侍進曰「大舜躬耕歷山﹐伯禹親事土木﹐陛下不觀列聖遺物﹐何以知稼穡之艱難﹑先帝之盛徳乎﹖﹗」﹝又﹞載﹐帝所居陰室﹐壁上掛葛燈籠﹑麻繩拂。﹝又﹞載﹐宋武節儉過人。張妃房惟碧紗帳三﹐齊苮席五﹐盞盤桃花米飯。

【宮詞】額點梅花仿壽陽﹐春風閣內集夫娘。灑鹽未得潘妃術﹐日聽羊車過別房。

【簡釋】《裝樓記》載﹐宋武帝女壽陽公主﹐臥含章殿﹐梅花落額上﹐拂之不去﹐後人效爲「梅花妝」。

《丹鉛總錄》載﹐南宋蕭齊﹐崇尙佛法﹐閣內夫娘﹐皆令持戒見法琳辧正論﹐夫娘之稱本此。謂夫人娘子﹐蓋是美稱也。

《南史﹟宋分后妃傳》載﹐文帝好乘羊車﹐經諸房。潘淑妃密令左右﹐以鹽水灑地﹐帝每至戶﹐羊輒舐地不去。帝曰「羊乃爲汝徘徊﹐何況人乎﹗」於是﹐愛傾後宮。

【宮詞】寶殿嵯峨玉燭開﹐無邊錦銹障樓臺。外臣騶從須回避﹐曾被昆侖擊杖來。

【簡釋】《通鑑》載﹐孝武大修宮室﹐土木披錦繡﹐壞髙祖所居陰室﹐於其處起「玉燭殿」。﹝又﹞載﹐孝武寵一昆侖奴﹐令以杖擊羣臣﹐惟憚蔡興宗﹑方嚴不敢。

【宮詞】妃子魂歸惠帳寒﹐空將通替制金棺。謝莊哀策傳都下﹐細寫花箋不忍看。

【簡釋】《南史﹟后妃傳》載﹐殷淑妃﹐寵冠後宮﹐及死﹐帝常思之﹐遂爲「通替棺」﹐欲見﹐輒引替觀屍。時有巫者﹐能見鬼。說帝言貴妃可致。帝令召之﹐少頃﹐果於帷中見形如平生。帝欲與之言﹐默然不對。於是﹐擬「李夫人賦」以寄意。謝莊作哀策文奏之﹐帝流涕曰「不謂當今復有此才。」都下傳寫﹐紙墨爲之貴。

【宮詞】內苑天裝共效尢﹐紅砂點額露華浮。邀恩卻讓劉家子﹐一哭殷姬得豫州。

【簡釋】《潛居錄》載﹐八月朔﹐取樹葉露﹐研辰砂點身上﹐消百病﹐謂之「天灸」。宋孝武殷妃﹐取以點額﹐謂之「天裝」。

《宋書》載﹐劉徳順爲世祖所狎侮。宏姬殷氏葬畢﹐謂徳順曰「卿哭貴姬若悲﹐當加厚賞。」徳順應聲便號﹐涕泗交流。上悅﹐以爲豫州刺史。

【宮詞】班劍分行下紫宸﹐山陰陪輦逐雕輪。竹林堂上歡聲沸﹐面首趨承三十人。

【簡釋】《南史﹟前廢帝紀》載﹐山陰公主﹐淫恣過度﹐謂帝曰「陛下後宮數百﹐妾駙馬一人﹐事不均平何以至此﹖﹗」帝乃爲立面首三十人﹐給鼓吹一部﹐加班劍二十人。帝每出﹐公主與朝臣常共陪輦。先是帝好遊華林園之竹林堂﹐使婦人裸衣相逐。有一婦人不從﹐命斬之。於是﹐巫覡云「此堂有鬼」。帝與山陰公主及六宮彩女﹐隨羣巫捉鬼。

【宮詞】新蔡承恩姓已更﹐齇奴何竟得寧馨。南宮北邸多佳麗﹐玉樹偏誇出謝庭。

【簡釋】《南史﹟前廢帝紀》載﹐帝以文帝第十女新蔡公主爲貴嬪﹐攺姓謝氏。﹝又﹞載﹐帝以在東宮﹐不爲孝武所愛﹐及卽位﹐肆罵孝武爲「齇奴」。﹝又﹞載﹐太后疾篤﹐呼帝。帝曰「病人間多鬼﹐那可往﹗」太后怒﹐謂侍者曰「將刀來破我腹﹗那得生寧馨兒﹖﹗」﹝又﹞載﹐以石頭城爲長樂宮﹐東府城爲未央宮﹐北邸爲建章宮﹐南第爲長楊宮。

【宮詞】司風隨處報輕颸﹐殿閣髙寒夏著皮。對禦一枰佯敗北﹐君王方詡是飛棋。

【簡釋】《南史﹟循吏虞願傳》載﹐宋明帝體肥憎風﹐夏月常著小皮衣。拜左右二人爲司風令﹐使風起方面﹐輒先啟聞。﹝又﹞載﹐明帝好圍棋﹐甚拙。去格七八道﹐物議共欺﹐以爲第三品與第一品。王抗圍棋﹐依品賭博。抗饒借帝曰「皇帝飛棋﹐臣抗不能斷。」帝終不覺﹐以爲信然。

【宮詞】紅裝相觀笑成團﹐獨對春風障扇紈。眞帝已拼成贗帝﹐貪歡偏怪外家寒。

【簡釋】《南史﹟宋明恭王后傳》載﹐上嘗宮內大集裸婦人觀之﹐以爲歡笑。後以扇障面﹐獨無所言。帝怒曰「外舍家寒﹐乞今共作笑樂﹐何獨不視﹖﹗」後曰「爲樂之事﹐其方甚多﹐豈有姑姊妹集聚﹐而裸婦人形體﹐以此爲樂﹖外舍爲歡﹐適與此不同﹗」帝怒﹐命後起。

《南史﹟恩戴法興傳》載﹐道路之言﹐謂法興爲眞天子﹐帝爲贗天子。

【宮詞】托孤已敕黃羅巾﹐避諱猶防犯白門。三百年終期更展﹐可憐借苑獨承恩。

【簡釋】《南史﹟宋明帝紀》載﹐明帝未年好鬼神﹐多忌諱。言語﹑文書有禍敗凶喪疑似之言﹐均應回避。犯卽加戮。攺「騧馬」之「騧」字爲「馬邊瓜」﹐以避「禍」字。常以南苑﹐借張永言﹐且給三百年﹐期盡更請宣陽門。謂之白門不詳﹐諱之。尙書左丞江謐﹐誤犯。上變色曰「白汝家門。」

《南史﹟褚延回傳》載﹐明帝寢疾﹐召褚入曰「吾近危篤﹐故召卿﹐欲使著黃羅。」黃羅﹐時乳母服也。

【宮詞】百官日日拜恩除﹐詔敕全歸阮佃夫。漫道錢盈胡母槖﹐穴中原自有靑蚨。

【簡釋】《南史﹟宋明帝紀》載﹐阮佃夫﹑王道隆皆擅威權﹐言爲詔敕。郡守令長一缺十除﹐內外混然﹐官以賄命﹐王阮家富於公室。中書舍人胡母穎專權﹐奏無不可。時人語曰「禾絹開眼」。諾胡母大張槖禾絹謂上也。﹝又﹞載﹐令小黃門於殿內埋錢﹐以爲私藏。

【宮詞】賭跳長日上蠻岡﹐胡舞翩翩樂未央。明月滿城聞犬吠﹐露車酣醉出僧房。

《南史﹟宋後廢帝紀》載﹐昱與左右作羌胡伎爲樂。又於蠻岡賭跳﹐因乘露車往靑園尼寺﹑新宴寺偸狗﹐就曇度道人飲酒。

【宮詞】市集華林夜不停﹐破岡埭起競揚舲。外兵已自東門入﹐醉臥龍舟尙未醒。

【簡釋】《南史﹟宋少帝紀》載﹐帝所爲多乖戾﹐皇太后令暴帝過惡﹐廢爲營陽王。奉迎宜都﹐王義隆入篡皇統。是日﹐檀道濟﹑謝晦領兵居前﹐徐羨之等隨後。因東掖門開﹐入自雲龍門。先戒宿衛﹐莫有禦者。時帝於華林園爲列肆﹐親自酤賣﹐又開瀆聚士﹐以象破岡埭﹐與左右引船唱呼﹐以爲歡樂。夕遊無泉池﹐卽龍舟而寢。其朝未興兵進﹐殺二侍者於帝側﹐傷帝指。扶出東閣﹐就收璽綬。

【宮詞】穿鍼樓上集妃嬪﹐仁壽宮中夜欲分。誰向銀河問消息﹐黃姑應笑李將軍。

【簡釋】《南史﹟宋後廢帝紀》載﹐楊玉夫常得意﹐忽然見憎﹐遇輒切齒。是夜七夕﹐令玉夫伺織女度報已﹐因與內人穿鍼訖﹐大醉﹐臥於仁壽殿東阿氈幄中。玉夫侯帝眠熟﹐取千牛刀殺之。﹝又﹞載﹐帝母陳氏﹐李道兒妾。明帝納之﹐故人呼帝爲「李氏子」。帝亦自稱「李將軍」。

附﹕諸王

【宮詞】儉約家風五盞盤﹐誰教古器索朝端。狗枷犢鼻金箱送﹐合當殷瑚夏鼎看。

【簡釋】《江夏王義恭武帝子﹟宋書本傳》載﹐髙祖性儉約﹐諸子食不過五盞盤。而義恭愛寵異﹐常求須果食﹐日中無笇﹐得未嘗啖。

《太平廣記》載﹐江夏王義恭﹐性愛古物﹐常徧就朝士求之。侍中何勗已有所送﹐而王徵索不及﹐何甚不平。常出行道中﹐見狗枷犢鼻﹐乃命左右取之﹐還以箱擎送之。箋曰「承命復取古物﹐今奉『李斯狗枷』﹑『相如犢鼻』。」時人﹐諷以爲笑談。

【宮詞】匆匆單舸載紅裝﹐江上風髙烈火揚。笑煞項王千敗後﹐虞姬馬上尙男裝。

【簡釋】《南郡王義宣武帝子﹟南史本傳》載﹐義宣反至梁山﹐垣護之等因風縱火﹐焚其舟。煙火復江﹐諸將乘風火之勢縱兵攻之。義宣單舸走﹐相隨者船舸﹐猶有百餘。至江陵﹐郭外竺等人具羽儀迎之。左右翟靈寶﹐戒使撫慰眾賓﹐以臧質違指授之。「宜用致失利﹐今治兵繕甲﹐更爲後圖﹐昔漢髙百敗﹐終成大業」。而義宣誤云「項羽千敗」﹐眾咸掩口而笑。﹝又﹞載﹐所愛妾五人﹐皆著男子服相隨。

○齊

齊﹐太祖髙皇帝﹐姓蕭名道成﹐南蘭陵人。受宋禪﹐都建康。在位四年殂﹐葬泰安陵﹐攺元一﹝建元﹞。子武帝賾立﹐十一年殂﹐葬景安陵﹐廟號世祖﹐攺元一﹝永明﹞。郁林王昭業﹐世祖孫文惠太子長懋子立﹐一年爲蕭鸞所殺﹐攺元一﹝隆昌﹞。弟海陵王昭文立﹐尋爲蕭鸞所廢﹐攺元一﹝延興﹞。蕭鸞﹐太祖兄始安王道生子﹐廢海陵自立﹐是爲髙宗明皇帝﹐五年殂﹐葬興安陵﹐攺元二﹝建武﹑永泰﹞。子東眠侯寶卷立﹐三年爲張稷所殺﹐攺元一﹝永元﹞。和帝寶融﹐髙宗第八子﹐初封南康王﹑蕭穎冑及蕭衍﹐以東眠失徳﹐立帝於江陵。明年﹐禪於梁﹐封巴陵王﹐尋遇害﹐葬恭安陵﹐攺元一﹝中興﹞。

齊共七主﹐凡二十四年。

【宮詞】紫履裝皮帳捲紗﹐深宮服禦謝豪華。傳宣制得金釵鑷﹐卻餉周公阿杜家。

【簡釋】《南史﹟齊髙宗紀》載﹐後宮器物﹐以銅爲飾者﹐皆攺用鐵。內殿施黃紗帳﹐宮人皆著紫皮履。

《齊書﹟周盤龍傳》載﹐盤龍愛妾杜氏﹐上送金釵鑷二十枚。手敕曰「餉周公阿杜。」

【宮詞】玉鳳瓏璁采女環﹐仙蛾裝束侍瓊筵。葅羹茗粣平生嗜﹐別有槎頭縮項鯿。

【簡釋】《南史》載﹐齊後宮才人﹐位登采女者﹐依例賜玉鳳凰。

《妝臺記》載﹐魏武帝令宮人掃靑黛眉﹑連頭眉﹐謂之「仙蛾妝」。齊梁間多效之。

《南史﹟齊后妃傳》載﹐永明九年﹐詔太廟四時祭。宣帝薦起麵餅﹑鴨■﹝月隺﹞﹔孝皇后薦筍鴨卵脯﹑醬炙白肉﹔髙皇帝薦肉膾葅羹﹔昭皇帝薦茗粣﹑炙魚。生平所嗜也。

《襄陽耆舊傳》載﹐漢水出鯿魚﹐常禁人撲。采以槎頭斷水﹐謂之「槎頭鯿」。齊髙帝求此魚。宋張敬兒作陸艫船﹐置魚獻曰「奉槎頭縮項鯿﹐一千六百頭。」

【宮詞】香箋幾幅白如銀﹐綈幾春風拂硯塵。愛煞神童書鳳尾﹐太翁親賞玉麒麟。

【簡釋】《紙箋譜》載﹐齊髙帝造銀光紙。

《南史﹟齊江夏王鋒傳》載﹐鋒五歲﹐髙帝使學鳳尾諾﹐一學卽工。帝大悅﹐以玉麒麟賜之。﹝又﹞載﹐郁林王五歲﹐戲髙帝前﹐帝鑷白須問曰「我誰也﹖」對曰「太翁﹗」

【宮詞】班管斜簪綠巾橫﹐舞人嫋嫋玉腰輕。當筵好勸官家醉﹐新得虞家醒酒鯖。

【簡釋】《山堂肆考》載﹐齊永明中﹐舞人冠巾皆簪筆。

《齊書虞悰傳》載﹐武帝就虞悰﹐求諸飲食方。獻「醒酒鯖」一方而已。

【宮詞】閒摹宸翰映簾籠﹐花木書成點畫工。買得臨池一牀筆﹐更將三昧問韓公。

【簡釋】《山堂肆考》載﹐花木書始於齊武帝﹐睹落葉茂木爲之。

《在窮記》載﹐南朝呼筆﹐四管爲一牀。

《南史﹟齊后妃記》載﹐婦人韓蘭英有文辭﹐武帝以爲博士。教六宮書學。以其年老多識﹐呼爲「韓公」。

【宮詞】內庭環臥笑號並﹐舞女歌姬最系情。黃土埋香空悵望﹐美人哀怨入吳聲。

【簡釋】《金樓子》載﹐齊武帝常於內殿環臥﹐令歌姬舞女奏樂於帷幔之前。爲歡曲則拊幾稱佳﹐起哀聲則引巾拭淚。﹝又﹞載﹐武帝有寵姬何美人。美人死﹐常深淒愴﹐後因射雉﹐登巖石﹐望其墳。乃命布席﹐奏伎呼工歌陳尙﹐歌之。爲吳聲鄙曲﹐帝掩嘆久之。

【宮詞】瑯琊城外扈宸遊﹐埭口雞鳴曉色幽。裝閣未醒阿監喚﹐鐘聲已報景陽樓。

【簡釋】《南史﹟齊武穆皇后傳》載﹐置鐘於景陽樓上﹐應五鼓及三鼓﹐宮人聞鐘聲﹐早起裝飾。車駕數幸瑯琊城﹐宮人常從早發至湖北埭﹐雞始鳴。故呼爲「雞鳴埭」。

【宮詞】太平百歲說奇逢﹐猶憶靑溪舊日蹤。夢裏分明添兩翅﹐龍兒早已應飛龍。

【簡釋】《南史﹟齊武帝紀》載﹐帝於盆城掘塹﹐得一大錢﹐文曰「太平百歲」。﹝又﹞載﹐帝生於建昌縣之靑溪宮﹐將產之夕﹐孝皇后﹑昭皇后並夢龍據屋﹐故小字爲龍兒。年十三﹐夢人以畫身左右爲兩翅﹐又著孔雀羽衣裳﹐空中飛舉。

【宮詞】乾光寶殿旭輝揚﹐鐘磬東西備兩廂。自昔中宮虛位久﹐承恩同幸近昭陽。

【簡釋】《南史﹟齊武穆皇后傳》載﹐舊「顯陽」﹑「昭陽」二殿﹐太后皇后所居也。永明中﹐無太后皇后﹐羊貴嬪居昭陽殿西﹐範貴妃居昭陽殿東。乾光殿東西置鐘磬﹐兩廂皆宴樂之處。

【宮詞】宣徳宮中歲月殘﹐新衣舊飾等聞觀。慈闈侍從翻前例﹐詔選丁男代女官。

【簡釋】《南史﹟齊文安王皇后傳》載﹐建元四年﹐爲皇太子妃﹐無寵。太子宮人制新麗衣裳及首飾﹐而後牀惟陳故古舊釵鑷十餘枚。永明十一年﹐爲皇太孫太妃。郁林卽位﹐尊爲皇太后﹐稱「宣徳宮」﹐置男左右三十人﹐前代所未有也。

【宮詞】金錢昨日賜楊婆﹐天位初登樂若何。喜字書成三十六﹐囊中黃紙拜官多。

【簡釋】《南史﹟郁林王紀》載﹐帝在西州﹐令女巫楊氏﹐禱祀速求天位。及文惠死﹐謂因楊氏之力﹐倍加敬信﹐呼爲「楊婆」。宋氏以來﹐人間有楊婆兒歌﹐蓋此徵也。

《南史﹟何氏傳》載﹐南郡王侍書人馬澄﹐年少色美﹐甚爲妃悅。常與鬥腕較力﹐南郡王以爲歡樂。

《南史﹟郁林王紀》載﹐時﹐何妃在西州﹐武帝未崩﹐數日疾稍危﹐與何氏書紙﹐中央作一大「喜」字﹐又作三十六个小「喜」字繞之。﹝又﹞載﹐凡諸小人並逆加官爵﹐皆書官名號於黃紙。使各囊盛以帶之。許面南之日﹐卽便施行。

【宮詞】重重齋閣夜深開﹐馬埒喧天尙未回。儂作博山歡作火﹐叛兒心總不成灰。

【簡釋】《南史﹟郁林王紀》載﹐卽位未越旬﹐便毀武帝所起「招婉殿」。於其處爲「馬埒」。﹝又﹞載﹐皇后亦淫亂﹐齋閣通夜洞開﹐內外淆雜。楊叛兒歌﹐無名氏作。《唐書﹟樂志》載﹐齊隆昌時﹐女巫之子楊閔﹐隨母入宮。及長﹐爲何后所寵愛。時有童謠曰「楊婆兒共戲來所歡。」語訛遂成「楊叛兒」。歌云「暫出白門前﹐楊柳可藏鳥﹐歡作沈香水﹐儂作博山鑪。」

【宮詞】上庫金錢用已虛﹐顚童能得幾歡娛。太官不進蒸魚菜﹐眞个天王遜市酤。

【簡釋】《南史﹟郁林王記》載﹐武帝聚錢上庫五億萬﹐齋庫亦出三億萬﹐金銀布帛不可稱計。卽位未越歲﹐所用已過半。﹝又﹞載﹐先是文惠太子﹐立樓館於鐘山下﹐號曰「東田」。太子屢遊幸之。東田﹐反語爲「顚童」也。﹝又﹞載﹐文惠太子每禁其起居﹐節其用度。帝謂豫章王妃庾氏曰「阿婆佛法言﹐有福生帝王家﹐今見作天王﹐便是大罪。左右主帥動見拘執﹐不如市邊屠酤富兒百倍。」

《南史﹟海陵王紀》載﹐是時﹐宣城王鸞輔政﹐帝起居皆諮而後行。帝思食蒸魚菜﹐太官答﹕「無錄公命。」竟不與。

【宮詞】金鼓喧天夜不休﹐早朝誰與報更籌。號來破涕翻成笑﹐脫巾居然一禿秋。

【簡釋】《南史﹟齊東昬侯紀》載﹐日夜於後堂戲馬﹐鼓譟爲樂。合夕便擊金鼓﹑吹角。常以五更就臥﹐至晡乃起。王侯以下﹐卽朔朝見﹐晡後方前﹐或際暗遣出。﹝又﹞載﹐明帝崩﹐羊闡入臨﹐無發。號痛俯仰﹐巾遂脫地。帝輟哭大笑﹐謂宦者王寶孫曰「此謂禿秋號來乎﹖﹗」

【宮詞】隊主聯翻射雉場﹐長圍馳逐樂成荒。陪鸞騎客皆神駿﹐錦繡珠璣一樣裝。

【簡釋】《南史﹟齊東昬侯紀》載﹐置射雉場二百一十六處﹐每出與鷹犬隊主徐令孫﹑媒翳隊主兪靈運齊馬而走。時人以其所圍處﹐稱爲「長圍」。﹝又﹞載﹐馬乘具用錦繡處﹐患爲雨所濕﹐織雜采珠爲復﹐蒙備諸雕。巧教黃門五十六人爲騎客。

【宮詞】閱武堂前楊柳靑﹐屠沽滿苑各紛爭。令嚴頓使天威減﹐新敕威儀禁大荊。

【簡釋】《南史﹟齊東昬侯紀》載﹐帝於苑中立店肆﹐與宮人閹豎共爲稗販。以潘妃爲市令﹐自爲市吏。錄事將斗者﹐就潘妃罰之。帝小有得失﹐潘則與杖﹐乃敕虎賁威儀﹐不得進大荊子閣內﹐不得進實中荻﹐於時百姓歌云「閱武堂﹐種楊柳﹐至尊屠肉﹐潘妃酤酒。」

【宮詞】華光鎧仗五音袍﹐逐鹿冠名亦服妖。漫道新林天子气﹐鳳凰今己度三橋。

【簡釋】《南史﹟齊東昬侯紀》載﹐受刀敕等﹐教著五音兒衣﹐登城望戰﹐還與禦刀﹐左右及六宮於華光殿立軍壘﹐以金玉爲鎧仗。﹝又﹞令左右作逐鹿帽﹐形甚窄狹。後果有逐鹿之事。又與羣小別立帽﹐騫其口而舒兩翅﹐名曰「鳳度三橋」。梁武帝舊宅在三橋﹐而「鳳度」之名﹐鳳翔之驗也。﹝又﹞載﹐永和中﹐望气者云「新林婁胡靑溪並有天子气。」於其處大起樓苑﹑宮觀。武帝屢遊幸之﹐以應其驗。至是﹐並將眾軍紮於新林。

【宮詞】紫閣朱樓耀日光﹐豪華豈只一阿房。無端鬼讀西京賦﹐又勸君王起建章。

【簡釋】《南史﹟齊東昬侯紀》載﹐跨池水立紫閣﹐諸樓壁上畫男女私褻之像。明帝時多聚金寶。至是﹐金以爲泥﹐不足周用。張欣泰嘗謂舍人裴長穆曰「宮殿何事頓爾﹐夫以秦之富起一阿房而滅﹐今不及秦一郡﹐而頓起數十阿房﹐其危殆矣﹗」﹝又﹞載﹐火燒殿閣三十餘間皆盡。左右趙鬼能讀西京賦云「柏梁旣災﹐建章是營。」於是大起諸殿。

【宮詞】貼池蓮花步步輕﹐珠簾錦幔麝流馨。夜深玉笛聲初歇﹐仙帳風搖九子鈴。

【簡釋】《南史﹟齊東昬侯記》載﹐鑿金爲蓮花以貼地﹐令潘妃行其上。曰此「步步生蓮花」也。﹝又﹞載﹐塗壁皆以麝香﹐錦幔竹簾窮極其麗。﹝又﹞載﹐江左舊物﹐有古玉律數枚﹐悉裁以鈿笛。﹝又﹞載﹐爲潘妃作「飛仙帳」。﹝又﹞載﹐莊嚴寺有玉九子鈴﹐取以施潘妃殿飾。

【宮詞】請命朝朝拜蔣侯﹐軍稱出蕩似俳優。雲龍門啟兵潛入﹐一曲吹笙正倚樓。

【簡釋】《南史﹟齊東昬侯記》載﹐帝偏信蔣侯神﹐迎來入宮﹐晝夜祈禱。﹝又﹞載﹐虛設鎧馬齋仗千人﹐稱「蔣王出蕩」。﹝又﹞載﹐崔叔智夜開雲龍門﹐禦刀丰勇爲內應。是夜﹐帝在含徳殿吹笙﹐歌作「女兒臥未熟」﹐聞兵入﹐出北戶直後。張齊斬首送蕭衍。

附﹕諸王

【宮詞】宮車雷動小眠齋﹐問病宣傳聖駕來。烏帽稱觴紅袖侍﹐樂聲齊送上桐臺。

【簡釋】豫章王蕭嶷﹐髙帝第二子。

《南史本傳》載﹐嶷啟曰「北第舊邸﹐往歲作小眠齋﹐皆補接爲辦無乖格制﹐要是柏之華﹐一時新淨﹐東府又有此齋﹐亦爲華屋。而臣頓有二處住止﹐下情竊所未安。」﹝又﹞載﹐嶷妃庾氏﹐嘗有病瘳﹐上幸嶷邸﹐後堂設金石樂﹐宮人畢至﹐登桐臺。使嶷著烏紗帽﹐極日盡歡。嶷謂上曰「古言壽比南山﹐或稱萬歲﹐殆近兒言如臣所懷﹐實願陛下極壽百年﹐亦足矣﹗」

【宮詞】淸風自占首陽巓﹐塞屋何須十萬錢。薇蕨慣諳貧士味﹐■﹝魚邑﹞魚菘菜入宴筵。

【簡釋】武陵王蕭曄﹐髙帝第三王子。

《南史本傳》載﹐曄惟輕財重義﹐有古人風。齋中錢不滿萬﹐常曰「兄作天子﹐何畏弟無錢。」名後堂山爲「首陽」﹐蓋怨貧薄也。﹝又﹞載﹐豫章王於邸起土山﹐列種桐竹﹐號曰「桐山」。武帝幸之﹐飲酒爲樂﹐顧臨川王蕭映曰「邸亦有嘉名否﹖」映曰「臣好棲靜﹐因以爲稱。」帝又問曄﹐曄曰「臣山卑﹐不曾棲靈昭景﹐惟薇蕨﹐直號『首陽山』」。﹝又﹞載﹐尙書令王儉﹐詣曄。曄畱儉設食﹐盤中菘菜﹑■﹝魚邑﹞魚而已。儉重其率眞﹐爲飽食盡歡而去。

【宮詞】恩歇菱花並照時﹐玉牀扶起病腰肢。憐他一裹神明藥﹐不出醫師出畫師。

【簡釋】鄱陽王蕭鏘﹐髙宗第七子。

《南史﹟劉瑱傳》載﹐瑱妹爲齊鄱陽王妃﹐伉儷甚篤。王爲齊明帝所誅﹐妃追傷﹐遂成痼疾﹐醫所不療。有殷倩者﹐善畫人面。瑱令倩畫王形像﹐並圖王平日所寵姬﹐共照鏡﹐狀如欲偶寢。乃密使媼你示妃﹐妃視畫乃唾之﹐因罵曰「故宜其早死﹗」於是﹐恩情旣歇﹐病亦除矣。

【宮詞】身遊紫闥意靑雲﹕數卷巾箱手迹存。再拜阿姨開舊篋﹐敗廚殘錦隕啼痕。

【簡釋】衡陽王蕭鈞﹐髙帝第十一子﹐出繼元王蕭道度。

《南史本傳》載﹐鈞遊孔圭家園﹐圭曰「殿下處朱門遊紫闥﹐詎得與山人交也﹖」鈞答曰「身處朱門﹐而情遊江海﹐形入紫闥﹐而意在靑雲﹗」圭悅﹐大美之。﹝又﹞載﹐鈞常手自細書﹐寫五經﹐置巾箱中﹐以備遺妄。諸王效之。巾箱五經自此始。﹝又﹞載﹐鈞年五歲﹐生母區貴人病﹐便加慘悴﹐左右依常以五色■﹝飠半﹞飴之﹐不食。曰「須待姨病愈。」﹝又﹞載﹐先是﹐貴人以華釵廚子並剪刻錦繡中倒炬鳳凰蓮芰星月之屬﹐賜鈞﹐以爲玩弄。貴人亡後﹐每歲時及朔望﹐輒開視再拜﹐哽咽。見者皆爲之悲。

【宮詞】雞籠山畔邸新開﹐紫袖靑綃笑語陪。刻燭深宵方幾寸﹐滿堂學士鬥詩才。

【簡釋】竟陵王蕭子良﹐武帝第二子。

《南史本傳》載﹐馬良移居雞籠山西邸﹐集學士抄五經百家﹐依皇覽列爲「四部要略」。﹝又﹞載﹐馬良嘗夜集學士﹐刻燭爲詩﹐四韻者則刻一寸﹐以此爲率。《釵小志》載﹐竟陵王靑綃執拂﹐紫袖吹簫。

【宮詞】文酒風流七步才﹐古阡開宴倒尊。違和不用蘆茹藥﹐才向樊姬禱祀來。

【簡釋】隨郡王蕭子隆﹐武帝第八子。

《南史本紀》載﹐武帝以子隆能屬文﹐謂王儉曰「我家東阿也﹗」﹝又﹞載﹐子隆體過充壯﹐常合蘆茹丸以服﹐自銷損。《渚宮故事》載﹐齊隨王嘗率佐使﹐上樊姬墓酣宴。其夕﹐夢樊姬怒曰「獨不念封崇之義﹐柰何混我﹖﹗」詰旦﹐王病。延巫覡引過﹑設祀。積日方愈。

○梁

梁﹐髙祖武皇帝﹐姓蕭名衍。南蘭陵人﹐與齊同族。明帝末年﹐爲雍州刺史﹐後尊立和帝於江陵﹐封梁王。尋受齊禪﹐都建康﹐在位四十八年。侯景作亂﹐攻陷都城﹐帝以餒殂﹐葬修陵﹐攺元七﹝天監﹑普通﹑大通﹑中大通﹑大同﹑中大同﹑太淸﹞。子太宗簡文皇帝綱立﹐二年爲侯景所廢﹐尋遇害﹐葬莊陵﹐攺元一﹝大寶﹞。景立髙祖曾孫豫章王棟﹐攺元一﹝天正﹞﹐甫四月﹐景又害之。湘東王繹﹐髙祖第七子﹐討景卽位於江陵﹐是爲世祖孝元皇帝﹐在位三年﹐西魏攻拔江陵﹐帝出降﹐見殺﹐攺元一﹝承聖﹞。子敬帝方智﹐初封晉安王﹐大臣王曾辧﹑陳霸先等迎至建康﹐立之。三年禪於陳﹐封江陰王﹐尋遇害﹐攺元二﹝紹泰﹑太平﹞。永嘉王莊世祖孫王綝自齊迎立於郢州﹐三平伐陳兵敗﹐奔齊﹐卒﹐攺元一﹝天啟﹞。

梁共六主﹐凡五十九年。

【宮詞】橫陳經案禮花鬘﹐甘露濃濃殿陛間。舊事尙談龍王色﹐漢濱擘絖贈金環。

【簡釋】《南史﹟梁后妃傳》載﹐丁貴嬪初生﹐有神光之異﹐故以光爲名。武帝鎭樊城﹐嘗登樓以望﹐見漢濱五彩如龍﹐下有女子擘絖﹐則貴妃也。帝贈以金環﹐納之。嘗於供奉經案側﹐仿佛若見神人。及武帝宏佛﹐教貴嬪長進蔬膳﹐受戒日甘露降於殿前。

【宮詞】美人賜姓拜修容﹐溪水於今號阮公。爲感明蟾新入夢﹐回裾私謝幔前風。

【簡釋】《南史﹟梁后妃傳》載﹐阮太后﹐本姓石。初﹐齊始安王遙光納焉。遙光敗入東眠宮﹐建康城平﹐爲武帝采女。﹝又﹞載﹐帝母在采女次侍﹐始褰戶幔﹐有風回裾﹐武帝意感幸之。采女夢月墜懷中﹐遂孕生帝﹐有紫胞之異﹐武帝奇之﹐因賜采女姓阮﹐進爲修容。

《西吳裏語》載﹐梁石靈寶女﹐有姿容﹐爲武帝采女生元帝﹐爲修容賜阮姓。因名其所居爲「阮公溪」﹐溪中有大靑石﹐曰「美人石」。

【宮詞】佩錢枉說與男宜﹐寵亞潘余望幸遲。誰道倉庚能療妒﹐金瓶猶祀毒龍祠。

【簡釋】《南史﹟豫章王綜傳》載﹐綜母吳淑媛﹐在齊東眠宮﹐寵在潘余之亞﹐及得幸於武帝﹐七月生綜。

《錢譜》載﹐布錢謂之「男錢」。

《梁書》載﹐布錢重四銖半﹐婦人佩之﹐卽生男也。

《淵鑑類函》載﹐梁武帝平齊﹐獲侍兒十餘輩﹐頗娛於目。爲郗後所察﹐動止皆隔拗﹐憤恚成疾。左右識其情者進曰「臣讀山海經﹐以倉庚爲膳﹐可以療其病。使不忌陛下﹐蓋試諸。」帝從之。郗茹膳﹐妒減半。

《南史﹟梁后妃傳》載﹐郗後酷妒﹐及終化爲龍﹐入於後宮﹐通夢於帝。帝體將不安﹐龍輒激水﹐騰湧於露井。上爲殿衣服委積﹐常置銀鹿廬﹐金餅灌百味以祀之。故帝卒不置後。

【宮詞】珠裙掩映覆蓮繩﹐抱被孤眠對曉窗。啼鳥一聲驚好夢﹐單情何日得成雙。

【簡釋】《事始》載﹐梁武帝作五色綠裙﹐以朱繩眞珠爲飾。

《升庵詩話》載﹐梁宮人前溪歌曰「當曙與未曙﹐百鳥啼前窗﹐獨眠抱被嘆﹐憶我懷中儂﹐單情何時雙。」用韻甚古。

【宮詞】自捨重云殿裏身﹐禦容入夢幻耶眞。女官奏進紅鸞席﹐共頌中華有聖人。

【簡釋】《南史﹟梁武帝紀》載﹐帝捨身「光嚴重云殿」。﹝又﹞載﹐海中浮鵠山﹐去余姚千餘里﹐上有女人﹐年三百歲﹐有女官道士﹐四五百人﹐年並出百﹐但在山學道。遣使獻紅席﹐帝方捨身。其使適至云「此艸常有紅鳥居﹐下故以爲名觀﹐其圖狀則鸞鳥也。」《南史﹟夷貊傳》載﹐千拖利國﹐在海南洲上﹐天監元年﹐其王瞿曇修跋拖羅﹐夢一僧﹐謂之曰「中國有聖主﹐十年後佛法大興。汝宜遣貢敬禮。」乃於夢中至中國﹐拜見天子。旣覺﹐心異之。拖羅工畫﹐乃寫夢中所見容質﹐遣使並畫工﹐奉表獻玉盤等物﹐摸寫帝容以還。此本畫則符同焉。

【宮詞】方自無遮大會還﹐佛天歡喜到紅顏。道林貴主尋妖夢﹐穠李夭桃落滿山。

【簡釋】《南史﹟梁武帝紀》載﹐帝幸同泰寺﹐設無遮大會。

《合肥縣浮槎山福嚴寺碑》載﹐梁武帝第五女﹐夜夢一山﹐爲尼詰。朝奏帝﹐乃取「名山圖」﹐展看得此山﹐恍如夢境。以天監三年﹐敕本山造道林寺﹐寺成﹐遂入山祝發﹐號「總持大師」﹐嬪從悉聽爲尼。

【宮詞】降表何時定計成﹐日逢乙卯記新正。善言別殿經聲歇﹐夢裏分明報太平。

【簡釋】《南史﹟侯景傳》載﹐景以太淸元年二月﹐遣其行臺郎中丁和﹐上表求降﹐羣臣皆議納景非便﹐景帝不從。初﹐景帝以是歲正月乙卯﹐於善言殿誦佛經﹐因謂左右黃慧弼曰「吾昨夢天下太平﹐爾其識之﹖」及和至校﹐景實以乙卯日定計﹐由是納入。

【宮詞】鹿娘聖觀郁崔嵬﹐蕭寺千層寶剎開。那似雲光能說法﹐天香紛墜雨花臺。

【簡釋】《太平廣記》載﹐江陰有鹿﹐產一女。及長出家爲道士﹐時人謂之「鹿娘」。梁武帝爲置觀﹐名曰「聖觀」。

《唐史補》載﹐梁武帝造佛寺﹐令蕭子云﹕飛白大書一「蕭」字﹐號曰「蕭寺」。

《六朝事迹》載﹐梁武帝與雲光法師講經﹐感天降雨花﹐因築「雨花臺」。

【宮詞】昭陽同拜女中師﹐元圃談經佐睿思。宮體數篇初脫稿﹐看教嬪禦念新詩。

【簡釋】《南史﹟梁后妃傳》載﹐簡文王皇后﹐諱靈賓﹐幼而柔明。叔父暕見之﹐曰「吾家女師也﹗」﹝又﹞載﹐簡文帝嘗於元圃述武帝所制五經講疏﹐聽者傾朝野。雅好詩賦﹐然傷於輕靡﹐時人稱之「宮體」。

【宮詞】飛輪無轍鏡無臺﹐冷月淒涼照殿隈。膎絕連朝艱一肉﹐禦廚甘露進幹苔。

【簡釋】《南史﹟侯景傳》載﹐初簡文寒夕詩云「雪花無有蒂﹐水鏡不安臺」。又詠月詩云「飛輪了無轍﹐明鏡不安臺」。後人以爲詩讖謂﹕「無蒂者是無帝﹐不安臺者﹐臺城不安﹐輪無轍者以邵陵名綸﹐空有赴援名也。」﹝又﹞載﹐城中圍逼旣久﹐膎味頓絕﹐簡文上廚﹐僅有一肉之膳。﹝又﹞載﹐禦甘露廚﹐有幹苔﹐膎味酸鹹﹐分給戰士﹐

【宮詞】雉尾燒殘未解圍﹐敕書空見紙鴉飛。溧陽公主同南面﹐絲竹聲中泣淑妃。

【簡釋】《南史﹟侯景傳》載﹐景百道攻城﹐柳津命作地道﹐毀外山﹐擲雉尾炬燒其櫓﹐城外山崩﹐壓城且盡。﹝又﹞載﹐城中援絕﹐有羊車兒獻計﹐作紙鴉系以長繩﹐藏敕於中。簡文出太極殿前﹐因西北風而放﹐冀得書達﹐賊射下之。﹝又﹞載﹐大寶元年﹐三月甲申﹐景請簡文禊宴於樂遊苑。帳飲三日﹐簡文還宮。景卽與溧陽公主共據禦牀﹐南面並坐。羣臣文武列坐侍宴。四月辛卯﹐景又詔簡文幸西州。景與其僞儀同陳慶﹑索超世等西向坐。溧陽公主與其母範淑妃東向坐。上聞絲竹淒然下泣。景起謝曰「陛下何不樂﹖」上乃命景起舞﹐景卽下席﹐應弦而歌。上顧命淑妃起舞﹐淑妃固辭﹐乃止。

【宮詞】傳到臺城信未眞﹐刻檀寶殿暗生塵。羣王欲學丁蘭孝﹐定省朝朝拜偶人。

【簡釋】《南史﹟梁元帝紀》載﹐始居﹐文宣太后尢依丁蘭作木母。及武帝崩﹐祕葬逾年﹐乃發凶問﹐方刻檀爲像﹐置於「百福殿」事之甚謹。其虛矯如此。

【宮詞】花鈿宮錦賜妖姬﹐珍重揮毫作啟時。說到西歸添別恨﹐舊人常憶李桃兒。

【簡釋】《侍兒小名錄》載﹐梁元帝爲妾宏夜姝﹑謝東宮﹑賫合心花釵。啟曰「夜姝昔往陽臺﹐𨿽逢四照﹐曾遊灃浦﹐慣識九衢未有仍我爵釵﹐還勝翠羽飾以南金﹐裝玆麗土。」﹝又﹞載﹐爲妾夏玉丰﹑謝東宮賫錦﹐啟曰「舒將並石﹐堪來暮雨﹐縈持結纜﹐剩可蕩舟。」

《南史﹟廬陵王續傳》載﹐元帝之臨荊州﹐有宮人李桃兒者﹐以才慧得進。及還﹐以李氏行時行宮﹐戶禁重續﹐具狀以聞。元帝泣對使述於簡文﹐簡文和之不得。元帝猶懼﹐送李氏還荊州。世所謂﹕西歸內人。

【宮詞】角枕詩成贈賀郎﹐多情常覓醉爲鄕。羣王空制金樓子﹐羞殺徐妃半面妝。

【簡釋】《南史﹟梁后妃傳》載﹐元帝徐妃﹐以帝眇一目﹐每知帝將至﹐必爲半面妝以侍。帝見則大怒以出﹐妃嗜酒多洪醉﹐帝左右曁季江有姿容﹐與淫通。季江每嘆曰「柏直狗﹐𨿽老猶能獵蕭溧陽。馬𨿽老猶駿﹐徐娘𨿽老﹐猶尙多情。」時有賀徽者﹐美色。妃要之於普賢尼寺﹐書白角枕爲詩﹐相贈答。後逼令自殺。帝制「金樓子」詞﹐紀其淫行。

附﹕後梁

後梁﹐中宗宣皇帝名祭﹐髙祖孫昭明太子統子。初封嶽陽王﹐爲雍州刺史。後與元帝構隙﹐以雍州歸附西魏﹐引魏兵攻拔江陵。魏因取雍州割江陵地三百里﹐立爲帝。在位八年殂﹐葬平陵﹐攺元一﹝大定﹞。子明帝巍立﹐二十四年殂﹐葬顯陵﹐廟號世宗﹐攺元一﹝天保﹞。子琮立﹐二年隋徵入朝﹐廢爲莒公﹐國除﹐攺元一﹝廣運﹞。

後梁共三主﹐凡三十三年。

【宮詞】長門深鎖擁宵寒﹐樹隔昭陽望幸難。花下擔輿齊罩發﹐細裁蓮葉制新冠。

【簡釋】《南史﹟蕭祭傳》載﹐祭不好聲色﹐尢惡見婦人。﹝又﹞載﹐惡見人發﹐擔輿者冬月必須裹頭﹐夏月則加蓮葉帽。

附﹕諸王

【宮詞】寶履輕盈蹴軟鉤﹐百千佳麗貯瓊樓。承恩獨有江無畏﹐翠毦珠羈控紫驑。

【簡釋】臨川王蕭宏﹐文帝第六子。

《南史本傳》載﹐宏後庭數百千人﹐皆極天下之選﹐所幸江無畏服玩侔於齊東眠潘妃寶履﹐值千萬。

《女紅余志》載﹐臨川王宏妾江無畏﹐善騎馬﹐翠毦珠羈﹐玉珂金鐙。

【宮詞】靑溪宮外水潾潾﹐舊苑亭臺盡鼎新。好士宏開遊客省﹐籠鑪飲扇款佳賓。

【簡釋】南王平蕭偉﹐文帝第八子。

《南史本傳》載﹐齊世靑溪宮﹐攺爲芳林苑﹐天監年初﹐賜偉爲第。又加穿築果木珍奇﹐窮極雕靡﹐令遊客省寒暑得宜﹐冬有籠鑪﹐夏設飲扇。每與賓客遊其中﹐命從事中郎蕭子範爲之記。梁藩邸之盛﹐無過焉。

【宮詞】雕文舸子蕩池心﹐無圃禽魚寄興深。絲竹不須宣女伎﹐自來山水有淸音。

【簡釋】昭明太子蕭統﹐武帝長子。

《南史﹟本傳》載﹐統遊後池﹐乘雕文舸﹐以摘芙蓉。﹝又﹞載﹐統性愛山水﹐於元圃穿築更立亭館﹐與朝士名素者遊其中﹐嘗泛舟於後池。番禺﹑侯軌稱此中宜奏女樂。太子不答﹐吟左思《招隱詩》云「何必絲與竹﹐山水有淸音。」

附﹕僞漢

僞漢﹐侯景﹐朔方人﹐篡立。五月爲羊鵾所殺。攺元一﹝太始﹞。

【宮詞】昭陽髙坐禦公卿﹐濟濟朝班位號更。立朝枉稱天子七﹐先人惟記阿爺名。

【簡釋】《梁書﹟侯景傳》載﹐先是丹陽陶宏景﹐嘗爲詩曰「夷甫任散誕﹐平叔坐談空﹐不意昭陽殿﹐化作單於宮。」大同末人士競談元理﹐不習武事。至是﹐景果居昭陽殿。﹝又﹞載﹐景攺左民尙書爲殿中尙書﹐五兵尙書爲七兵尙書﹐直殿主帥爲直寢。景三公之官﹐動置十數﹐儀同尢多。其左僕射王偉﹐請立七廟。景曰「何謂七廟﹖」偉曰「天子祭七世祖考﹐故置七廟。並請七世之諱﹐敕太常具祭祀之禮。」景曰「前世吾不復憶﹐惟阿爺名標。」眾聞咸竊笑之。景黨有知景祖名周者﹐自外悉是﹐王偉制其名位。

【宮詞】永吉傳呼寶殿開﹐轜車鼓呼下層臺。華林曉日飛鳥散﹐紗帽靑袍挾彈來。

【簡釋】《梁書﹟侯景傳》載﹐景以轜車﹐牀載鼓呼。﹝又﹞載﹐僞有司攺警蹕爲永吉﹐避景之名諱。﹝又﹞載﹐景自篡立後﹐時著白紗帽﹐披靑袍﹐或匹馬戲於宮內。及華林苑﹐彈射烏鴉。

○陳

陳﹐髙祖武皇帝姓陳名霸先﹐吳興人。梁太平二年封陳公﹐進爵爲王。尋受梁禪﹐都建康﹐在位三年殂﹐葬萬安陵﹐攺元一﹝永定﹞。世祖文皇帝蒨祖兄始興王道談子﹐初封臨川王﹐髙祖殂﹐皇子在長安。大臣侯安都定策﹐立帝。七年殂﹐葬永寧陵﹐攺元二﹝天嘉﹑天康﹞。子伯宗立﹐二年成安王頊廢爲臨海王﹐尋遇害﹐攺元一﹝光大﹞。頊﹐世祖弟﹐廢伯宗自立﹐是爲髙宗宣皇帝﹐十四年殂﹐葬顯寧陵﹐攺元一﹝大建﹞。子叔寶立﹐七年爲隋所執﹐封長城公﹐仁壽四年卒﹐攺元二﹝至徳﹑禎明﹞。

陳共五主﹐凡三十三年。

【宮詞】刺閨封事夜紛披﹐閣外雞人報漏移。試問銀竿投幾度﹐君王夢醒已多期。

【簡釋】《南史﹟陳文帝紀》載﹐帝起自布衣﹐知百姓疾苦。一夜內刺閨取外事分判者﹐前後相續。每雞人伺漏﹐令投竿於階石上﹐鏗然有聲﹐云「吾𨿽得眠﹐亦令驚覺。

【宮詞】甘露亭前聖駕回﹐雲龍門外火成灰。奉盤瓦器家風儉﹐誰送羅紋錦被來。

【簡釋】《南史﹟陳宣帝紀》載﹐太建七年四月﹐陳姚根上織成羅紋錦被表各二﹐詔於雲龍門外焚之。九年﹐甘露頻降﹐樂遊苑。輿駕幸苑﹐采甘露﹐宴羣臣﹐詔於苑龍舟山立甘露寺。

《南史﹟陳武帝紀》戴﹐帝雅尙儉素﹐常膳不過數品﹐私饗曲宴﹐皆瓦器奉盤。

【宮詞】求賢殿裏秋風涼﹐手積圖書卸艷妝。夜不畱人人自去﹐閒翻貝葉禮空王。

【簡釋】《陳書﹟后妃傳》載﹐後主陳皇后﹐身居儉約﹐衣服無錦繡之飾﹐左右近侍百許人﹐惟錄閱圖史及釋典爲事。﹝又﹞載﹐沈皇后素無寵﹐別居求賢殿。陳後主戲贈沈後云「畱人不畱人﹐不畱人也去﹐此處不畱人﹐自有畱人處。」

【宮詞】寶帳珠簾護玉牀﹐風來曉殿蹴塵香。疏條未了張妃倦﹐笑倚君王索隱囊。

【簡釋】《南史﹟張貴妃傳》載﹐至徳二年﹐於光照殿前﹐起臨春結綺望仙之閣。其窗戶﹑壁帶﹑懸楣﹑欄檻之類﹐皆以沈檀香爲之﹐外施珠簾﹐內有寶牀﹑寶帳。每微風暫至﹐香聞數里。

《南部煙花集》載﹐陳宮人臥履皆以薄玉花爲飾。內散以龍腦諸香屑﹐謂之「塵香」。

《南史﹟張貴妃傳》載﹐後主怠於政事﹐百司啟奏﹐並因宦者蔡臨兒﹑李善度進。後主倚隱囊﹐置張妃於膝上﹐共決之。李﹑蔡所不能記者﹐貴妃並爲疏條﹐無所遺脫。

【宮詞】春林雨過落殘紅﹐鳳佩鏘鏘放柘弓。最是楊花輕薄甚﹐點人衣袖故隨風。

【簡釋】《南部煙花記》載﹐陳宮人喜於春林放柘彈。﹝又﹞載﹐陳宮人佩玉﹑盡畫鸞鳳。

《類記》載﹐後主與麗華遊後園﹐有柳絮點衣。麗華謂後主曰「何物能點人衣﹖」後主曰「輕薄物識卿意也﹗」麗華笑而不答。

【宮詞】臨春結綺燦朝霞﹐學士分題斗藻葩。新得封書三十六﹐采箋還譜後庭花。

【簡釋】《南史﹟張貴妃傳》載﹐後主以宮人有文學者袁大捨等爲女學士﹐每引賓客對。貴妃遊宴﹐使諸貴人及女學士與狎客賦詩﹐互相答贈。采其尢艷麗者﹐以爲曲調。其曲有「玉樹」﹑「後庭花」﹑「臨春樂」等。

《南史﹟陳後主紀》載﹐後主常使張貴妃﹑孔貴人等八人夾坐﹐江總﹑孔範等十人預宴﹐號曰「狎客」。先令八婦人擘采箋制五言詩﹐十客一時繼和﹐遲者則罰酒。

《大業拾遺記》載﹐煬帝遊雞臺﹐恍惚間與陳後主相遇。後主曰「人生各圖快樂﹐曩時﹐何見罪之深也﹗三十六封書至﹐今使人怏怏不樂﹗」

【宮詞】掠削金釵兩鬢垂﹐相思無那斂雙眉。小窗夢醒斜陽晚﹐愁誦君王碧玉飛。

【簡釋】明張溥《陳後主集題詞》載﹐世言陳後主輕薄最甚者﹐莫如「黃鸝畱」﹑「玉樹」﹑「後庭花」﹑「金釵兩鬢垂」等曲。今曲不盡傳﹐惟見「玉樹」一篇。陳後主《長相思樂府》載﹐「帷中看枝影﹐對鏡斂雙眉」。﹝又﹞載﹐小窗詩云「午醉醒來晚﹐無人夢自驚﹐夕陽如有意﹐偏傍小窗明。」﹝又﹞載﹐寄侍兒碧玉詩云「離別腸應斷﹐相思骨合銷﹐愁魂若飛散﹐憑仗一相招。」

【宮詞】神仙飄緲笑臨風﹐豈識齊云召寇縱。密啟頻來桃葉渡﹐總堆牀下未開封。

【簡釋】《南史﹟張貴妃傳》載﹐嘗於閣上靚妝﹐臨於軒檻﹐宮中遙望若神仙。

《南史﹟陳後主紀》載﹐後主起齊云觀。國人歌曰「齊云觀﹐寇來無際畔。」﹝又﹞載﹐先是江東謠﹐多唱王獻之桃葉辭。辭云「桃葉復桃葉﹐渡江不用揖﹐但渡無所苦﹐我自迎接汝。」及晉王廣軍於六合鎭﹐其山名爲桃葉﹐果乘陳船而渡。﹝又﹞載﹐當賀若弼渡京口﹐彼人密啟告急﹐叔寶爲飲酒﹐遂不省之。髙熲至日﹐猶見啟在牀下﹐未開封。亦是可笑。

【宮詞】玉樹輕盈璧月籠﹐萬幾難曠作詩功。突來敗興韓擒虎﹐誤卻新詞寫砑紅。

【簡釋】《南史﹟張貴妃傳》載﹐後主曲云「碧月夜夜滿﹐瓊樹朝朝新。」大抵所歸皆美張貴妃﹑孔貴嬪之容色。﹝又﹞載﹐隋文帝嘆陳後主事﹐曰「將作詩功夫﹐何如思安時事﹖﹗」《南部煙花記》載﹐每憶爾時﹐麗華方憑臨春閣﹐試東都紫毫書小砑紅綃﹐和江令碧月詞。未終﹐見韓擒虎領數萬騎直來捉﹐人都無去就意。

【宮詞】山鳥爭呼帝柰何﹐桂宮猶自戲嫦娥。胭脂井底甘同穴﹐才信君恩固結多。

【簡釋】《南史﹟陳後主紀》載﹐禎明二年﹐蔣山眾鳥鼓兩翼﹐以附膺曰「柰何帝﹐柰何帝。」

《南部煙花記》載﹐陳後主爲張麗華造桂宮於光昭殿﹐後作圓山如月﹐障以水晶。後庭設素粉罘罳﹐庭中空洞無他物﹐惟植一桂樹﹐樹下置藥杵臼。使麗華恆馴一白兔。麗華披素袿裳﹐梳淩雲髻﹐插白通艸蘇朵子靸。麗華飛頭履﹐時獨步於中﹐謂之「月宮」。帝每入宴﹐呼麗華爲「張嫦娥」。

《江南通誌》載﹐景陽井在臺城中。《南史》載﹐隋克臺城﹐陳後主與張麗華﹑孔貴嬪﹑俱入井。隋軍出之﹐其井有石欄。舊傳﹐欄有石脈﹐以帛試作胭脂痕。

附﹕諸王

【宮詞】史司經廚發古香﹐讀余髙閣醉霞觴。金盤蜜浸烏梅果﹐借補醫家醒酒方。

【簡釋】永陽王陳伯智﹐文帝第十二子。

《南史本傳》載﹐伯智少惇厚有器局﹐博涉經史。

《云仙雜記》載﹐陳永陽王宿酲未解﹐則爲蜜浸烏梅﹐每啖下二十八﹐淸醒乃已。

【宮詞】沐猴百戲曉盈庭﹐銀燭搖光夜不扃。奪得謝家塋地後﹐漫誇刺血涅槃經。

【簡釋】始興王陳叔陵﹐宣帝第二子。

《南史本傳》載﹐叔陵爲沐猴百戲。﹝又﹞載﹐夜常不臥﹐執燭達曉。﹝又﹞載﹐晉世王公貴人﹐多葬梅嶺。及所生母彭氏卒﹐及發故大傅謝安墓﹐棄去安柩﹐以葬其母。初喪日﹐僞有哀毀﹐自稱刺血寫涅槃經。※※※※※※古典小說之家備份區http﹕／／club。xilu。com／wave2002／

本帖地址﹕http﹕／／club。xilu。com／wave99／msgview﹣950484﹣31177。html﹝復制地址﹞﹝樓主﹞﹝2樓﹞作者﹕沈思曲發表時間﹕2008／03／0818﹕11﹝加爲好友﹞﹝發送消息﹞﹝个人空間﹞回復修攺來源刪除《全史宮詞》中

﹝淸﹞史夢蘭著

●全史宮詞卷十二北朝

○魏

魏﹐太祖道武皇帝﹐姓拓跋氏﹐名圭。其先鮮卑部人﹐後徙漠北。先世猗盧﹐晉湣帝建興中﹐封代王。太祖始取大名之義﹐攺國號曰魏﹐都平城。晉隆安二年﹐卽帝位﹐在位十二年﹐爲子紹所殺﹐葬金陵﹐攺元四﹝登國﹑皇始﹑天興﹑天賜﹞。長子明元皇帝名嗣﹐字木末。初封齊王﹐誅紹卽位﹐十五年殂﹐葬金陵﹐廟號太宗﹐攺元三﹝永興﹑神瑞﹑泰常﹞。子太武皇帝燾立﹐二十九年爲宦官宗愛所殺﹐葬金陵﹐廟號世祖﹐攺元六﹝始光﹑神嘉﹑延和﹑太延﹑太平眞君﹑正平﹞。孫文成皇帝睿﹐景穆太子晃之子﹐宗愛殺逆立﹐南安王余﹐尋復殺之﹐大臣陸麗等﹐討愛誅之﹐奉帝卽位﹐十四年殂﹐葬金陵﹐廟號髙宗﹐攺元四﹝興安﹑興光﹑太安﹑和平﹞。子獻文皇帝弘立﹐六年禪位太子宏﹐自稱太上皇。帝爲太后馮氏所酖﹐葬金陵﹐廟號顯祖﹐攺元二﹝天安﹑皇興﹞。宏受內禪﹐更姓元氏﹐遷洛陽﹐是爲孝文皇帝﹐在位二十九年殂﹐葬長陵﹐廟號髙祖﹐攺元二﹝延興﹑承明﹑太和﹞。子宣武皇帝恪立﹐十六年殂﹐葬景陵﹐廟號世宗﹐攺元四﹝景明﹑正始﹑永平﹑延昌﹞。子孝明皇帝詡立﹐十三年爲太后胡氏所酖﹐葬定陵﹐廟號肅宗﹐攺元五﹝熙平﹑神龜﹑正光﹑孝昌﹑武泰﹞。太后立臨洮王世子釗﹐大都督爾朱榮﹐自晉陽舉兵入洛。沈太后及幼主於河﹐迎顯祖孫彭城王勰之子﹐長樂王子攸立之﹐是爲孝莊皇帝。在位三年﹐誅容﹐容從子兆﹐引兵陷洛陽﹐遷帝於晉陽﹐殺之。葬靜陵﹐廟號敬宗﹐攺元二﹝建義﹑永安﹞。節閔皇帝名恭﹐顯祖孫﹐廣陵王羽子。初﹐爾朱兆等共立長廣王曄﹐尋廢曄立帝。晉州刺史髙歡起兵討兆﹐明年兆等敗走﹐歡入洛陽﹐遂廢帝﹐尋遇害﹐攺元一﹝普泰﹞。孝武皇帝名修﹐髙祖孫﹐廣平王懷子﹐初封平陽王。髙歡始舉兵﹐立章武王融子郎﹐尋廢朗立帝。在位三年﹐帝密謀除歡﹐不克。歡自晉陽引兵逼洛陽﹐帝西奔長安﹐依宇文泰。爲泰所﹐葬云陵﹐攺元二﹝太昌﹑永熙﹞。孝靜皇帝名善見﹐髙祖曾孫﹐淸河王子﹐爲髙歡所立﹐遷都鄴。魏於是分東西焉。在位十七年禪於齊﹐封中山王。明年遇害﹐攺元四﹝天平﹑元象﹑興和﹑武定﹞。文皇帝各寶矩﹐髙祖孫﹐京兆王愉子。初封南陽王﹐爲宇文泰所立﹐時東魏天平二年。在位十七年殂﹐葬永陵﹐攺元一﹝大統﹞。子廢帝欽立﹐三年宇文泰廢之﹐尋被殺。恭帝廓﹐文帝子。初封齊王﹐爲宇文泰所立﹐攺稱元年。時﹐梁承聖三年﹐齊天寶五年。在位三年﹐禪於周﹐封宋公﹐後遇害。

魏共十五主﹐凡七十二年。

【宮詞】定襄王气應新遷﹐諸部雲從助祭天。皇帝舅家何處是﹐九霄曾見下輜軿。

【簡釋】《北史﹟魏記》載﹐神元皇帝諱力徵。先是西部內﹐依於沒鹿回部大人竇賓﹐賓將分國之半奉帝﹐帝不受。及進其愛女。及賓臨終﹐戒其二子﹐使謹奉。神元三十九年遷於定襄之盛樂﹐四月祭天﹐諸部君長皆來助祭。﹝又﹞載﹐聖武皇帝諱詰汾﹐嘗田於山澤﹐見輜軿自天而下。旣至﹐見美婦自稱「天女」﹐受命相遇。旦日請還﹐期年周時復會於此﹐言終而別。及期﹐帝至先田處﹐果見天女以挽幼兒﹐授帝曰「此君之子也﹗當世爲帝王。」語訖而去。卽始祖神元皇帝也。故時人諺曰「詰汾皇帝無婦家﹐力徵皇帝無舅家。」

【宮詞】擬鑄金人願未酬﹐位卑卻得受恩優。秦云萬里添鄕思﹐紅袖臨風倚白樓。

【簡釋】《北史﹟魏后妃傳》載﹐太宗姚後﹐姚興女﹐西平長公主也。以鑄金人不成﹐未升尊位﹐然帝寵禮如後。﹝又﹞載﹐魏故事﹐將立皇后﹐必令手鑄金人﹐以成者爲吉﹐否則不得立也。

《太平寰宇記》載﹐朔州「白樓郡國」志云﹐卽後魏納姚興女爲後﹐後悲思故國﹐造此樓登望﹐飾之鉛粉﹐故名之。

【宮詞】椒房魚貫奉宸歡﹐多恐堯門做母難。偏是酬恩隆乳保﹐磨瓶又置守陵官。

【簡釋】《魏書》載﹐魏氏王業之兆﹐𨿽始於神元﹐至於昭成之前﹐世崇儉質﹐妃嬪嬙禦率多闕焉﹐惟以次第爲稱。而章﹑平﹑思﹑昭﹑穆﹑惠﹑煬﹑烈八帝妃後無聞。太祖尊祖妣﹐皆從帝謚爲皇后﹐始立中宮。余妾或稱夫人﹐多少無限﹐然皆有品次。世祖稍增左右昭儀及貴人。椒房中式數等﹐後庭漸已多矣。﹝又﹞載﹐魏故事﹐後宮產子﹐將爲儲貳﹐其母皆死。

《魏書﹟后妃傳》載﹐先是世祖保姆竇氏﹐初以夫家坐事入宮。太宗命爲世祖保姆。世祖感其恩訓﹐奉養不異所生。及卽位﹐尊爲保太后。後尊爲皇太后。眞君元年崩﹐葬崞山。從後之意也。髙宗乳母常氏﹐太延中以事入宮﹐世祖選乳髙宗。髙宗卽位﹐尊爲保太后﹐尋爲皇太后﹐謁於郊廟。和平元年崩﹐葬於廣寧磨瓶山﹐太后遺願也。別立寢廟﹐置守陵三百﹐樹碑頌徳。

【宮詞】母后臨朝據紫宸﹐邦交先貴睦彊鄰。星曹妙選通和使﹐卻被人呼女國臣。

【簡釋】《北史》載﹐魏桓帝中﹐子惠帝賀辱立﹐以五年爲元年﹐帝未親政事。太后臨朝﹐遣使與石勒通和﹐時人謂之「女國使」。

【宮詞】瓜步行宮萬壘屯﹐南邦修好到皇孫。卻緣鄭忽師婚戒﹐只許通和不許婚。

【簡釋】《北史﹟魏世祖太武帝紀》載﹐太平眞君十一年十二月﹐車駕臨江﹐起行宮於瓜步山。諸軍同日皆臨江﹐所過城邑莫不望塵奔潰。宋文帝使獻百牢﹐貢其方物。又請進女於皇孫﹐以求和好。帝以師婚非禮﹐許和而不許婚。

【宮詞】索頭苗裔溯根源﹐洛下初遷攺姓元。拓跋相傳原漢種﹐無人敢道李陵孫。

【簡釋】《南齊書﹟魏虜傳》載﹐魏虜﹐匈奴種也。姓拓跋氏﹐被髮左衽﹐故呼爲「索頭」。﹝又﹞載﹐宏都洛陽﹐攺姓元氏。初匈奴女名拓跋﹐妻李陵。胡俗以母爲姓﹐胡虜爲李陵之後。虜甚諱之。有言其是陵後者﹐輒見殺。至是﹐攺姓焉。

【宮詞】踏徧天壇繞幾周﹐帳中百子宴初收。宮庭盡仿江南式﹐巧奪公輸蔣少遊。

【簡釋】《南齊書﹟魏虜傳》載﹐宏於己巳歲﹐立圓丘方澤﹐置三夫人﹑九嬪。九年遣使﹐李道固﹑蔣少遊報使。少遊有機巧﹐密令觀京師宮殿楷式。淸河崔元祖﹐啟世祖曰「少遊﹐臣之外甥﹐特有公輸之思。宋世陷虜﹐處以大匠之官﹐今爲副使﹐必欲模範﹐宮闕豈可以氈鄕之鄙取象天宮。臣謂且畱少遊﹐令使主反命。」世祖以非通和﹐意不許。少遊﹐安樂人。虜宮室制度﹐皆從其出。﹝又﹞載﹐宏西郊﹐卽前相天壇處也。宏與僞公卿乘二十餘騎﹐戎裝繞壇。宏一周﹐公卿七匝。謂之「踏壇」。明日復戎裝登壇祭天。宏又繞三匝﹐公卿七匝﹐謂之「繞天」。以繩相交﹐絡紐木枝棖﹐覆以靑繒﹐形制平圓﹐下容百人坐﹐謂之「爲繖」﹐也稱「百子帳」。於此下宴息。

【宮詞】玉盤金杯進朝脯﹐帳暖流蘇坐錦毹。千里明駝馱水到﹐當筵宣付阿眞廚。

【簡釋】《南齊書﹟魏虜傳》載﹐正殿施流蘇帳﹐龍鳳朱漆畫屏風﹐織成幌坐施氍毹﹐前施金香鑪﹐琉璃缽金杯﹐盛雜食器。設客長盤一尺﹐禦饌圓盤廣一尺。﹝又﹞載﹐飲食廚名「阿眞廚」。

《魏書》載﹐髙祖不飲洛水﹐嘗以千里足明駝﹐向恆州取水﹐以供膳焉。

【宮詞】義孝紛紛執紼出﹐中山新樂聽模糊。聖心自有鐘情處﹐殿上方懸捍虎圖。

【簡釋】《魏書﹟恩倖王睿傳》載﹐髙祖與文明太后﹐率百僚臨虎圈。有逸虎﹐睿乃執戟禦之﹐故親任轉重﹐後進爵中山王。及終﹐詔圖其捍虎狀於諸殿﹐造新聲爲「中山王樂」﹐送葬者千餘﹐謂之「義孝」。

【宮詞】馬上新裝鎧著銀﹐風搖彩幰滚香塵。靈泉獻斝排鵷鷺﹐胡舞翩翩拜雁臣。

【簡釋】《南齊書﹟魏虜傳》載﹐魏車服有大小輦﹐皆五層。下施四輪﹐三二百人牽之﹐四施絙索備傾倒。軺車建龍旗尙黑。妃後則施雜彩﹐幰﹐無幢絡。太后出﹐則婦女著鎧騎馬﹐近輦左右。

《北史﹟魏文成馮後傳》載﹐太后與孝文幸靈泉池﹐宴羣僚及蕃國使人諸方渠帥﹐各令爲其方舞﹐孝文上壽。太后欣然作歌。遂命羣臣各言其志。於是﹐和歌者九十人。

《洛陽伽蘭記》載﹐元魏時﹐北邊酋長遣子入侍。嘗秋來春去﹐以避中國之熱。時人謂之「雁臣」。

【宮詞】景明寺裏佛千身﹐閶闔宮前取次陳。等待旛幢齊到後﹐香花分散滿重闉。

【簡釋】《洛陽伽蘭記》載﹐景明寺﹐宣武帝立。四月七日京師諸像皆來此寺。至八日﹐以次入宣陽門﹐向閶闔宮前受皇帝散花。

【宮詞】執捲閒教帝妹書﹐後宮同作女生徒。傳經占得宣文席﹐不用堂前隔絳廚。

【簡釋】《魏書﹟李彪子志傳》載﹐彪有女幼而聰﹐令彪每奇之﹐教之書學﹐誦讀經傳。世宗聞其名﹐召之婕妤﹐以禮迎引﹐在宮常教帝妹書。後宮咸師宗之。

【宮詞】安昌內寢簡嬙媛﹐新放宮娥出禁垣。不是古公眞好色﹐一時怨曠盡沾顏。

【簡釋】《北史﹟魏髙祖孝文帝紀》載﹐太和十五年﹐依古六寢﹐權制二室。以安昌殿爲內寢﹐皇信堂爲中寢﹐四下爲外寢。﹝又﹞載﹐太和元年﹐以宮女賜貧人無妻者。十一年出宮人﹐不執機杼者。十三年出宮人﹐賜北鎭人貧鰥者。

【宮詞】鴻雁池邊鹿苑通﹐一灣流水貫西東。春風魚躍歌於牣﹐禦駕親漁薦寢宮。

【簡釋】《北史﹟魏太祖道武帝紀》載﹐天興二年﹐起鹿苑於南臺。陰鑿渠引武川水注之。苑中疏爲三溝﹐分流宮城內﹐外又穿鴻雁池。﹝又﹞載﹐天興三年﹐作東西魚池。﹝又﹞載﹐四年三月﹐帝親漁﹐薦於寢廟。

【宮詞】姊妹花明並姿麗﹐顓房寵獨在昭儀。緣何菩薩開淫戒﹐貞謹應慚練行尼。

【簡釋】《北史》載﹐魏孝文廢皇后馮氏﹐太師熙之女也。孝文後重引後姊昭儀﹐至洛有寵﹐後禮愛漸衰﹐𨿽性不妒嫉﹐時有愧恨之色。昭儀譖構百端﹐尋廢後爲庶人。後貞謹有徳操﹐遂爲練行尼。幽皇后亦馮熙女﹐有姿媚﹐偏見愛幸。當夕宮人稀得﹐進見拜爲左昭儀﹐後立爲皇后。帝頻歲南徵﹐後遂與中官髙菩薩私通。

【宮詞】誕降曾聞有赤光﹐早知貴表應儲皇。椒庭盡爲貪生誤﹐不祝男祥祝女祥。

【簡釋】《北史﹟魏宣武靈皇后傳》載﹐宣武靈皇后胡氏﹐司徒國珍之女也。母皇甫氏﹐產後之日赤光四照。有趙胡者善卜相﹐云「有大貴之表」。宣武初﹐召入掖庭﹐爲承華世婦。而椒庭之中以國舊制﹐相與祈祝﹐皆願生諸王公主﹐不願生太子。惟後每稱﹕「夫人等言﹐何緣畏一身之死﹐而令皇家不育冢嫡也。」明帝在孕﹐同列猶以故事相恐﹐勸爲諸計。後幽夜獨誓﹕「但願所懷是男﹐次弟當長子﹐子生身死﹐不辭﹗」旣誕明帝﹐進爲充華嬪。及明帝踐祚﹐尊爲皇太后﹐臨朝聽政﹐猶曰「殿下」。後攺令稱「詔」﹐羣臣上書曰「陛下」﹐自稱曰「朕」。

【宮詞】君王恭已敕慈英﹐申訟常陪鳳蹕行。左藏開封同賜絹﹐獨憐公主得廉名。

【簡釋】《魏書﹟后妃傳》載﹐宣武靈皇后胡氏﹐肅宗踐作﹐尊爲皇太后﹐臨朝聽政。與肅宗幸華林園﹐宴羣臣於都亭曲水﹐令王公以下各賦七言詩。太后詩曰「化光造物含气貞」﹐帝詩曰「恭已無爲賴慈英」。王公以下賜帛有差。﹝又﹞載﹐先是太后敕造「申訟車」﹐時禦焉﹐以納冤訟。﹝又﹞載﹐後幸左藏﹐王公嬪主以下﹐從者百餘人。皆令任力負布絹。卽以賜之。多者近二百匹﹐少者百餘匹。惟長樂公主手持絹二十匹而出﹐示不異眾﹐而無勞也。世稱其廉。

【宮詞】緇衣脫卻入皇家﹐秋去春來感歲華。恨殺窗前雙燕子﹐歌殘無處覓楊花。

【簡釋】《梁書》載﹐楊華少有勇力﹐魏太后逼通之。華懼及禍﹐乃率其部曲降梁。太后思之﹐爲作楊白花歌﹐使宮人連臂踏足歌之﹐聲甚淒惋。其詞曰「陽春二三月﹐楊柳齊作花﹐春風一夜入閨闥﹐楊花飄蕩落南家。含情出戶腳無力﹐拾得楊花淚沽臆﹐秋去春來雙燕子﹐願銜楊花入窠裏。」太后姓胡﹐初爲尼﹐宣武召入掖庭﹐立爲後。

【宮詞】六宮學道卸華妝﹐寶蓋云幢滿洛陽。佛土從來稱淨域﹐忽教奪婿到瑤光。

【簡釋】《洛陽伽蘭記》載﹐瑤光寺﹐宣武皇帝所立﹐椒房嬪禦學道之所﹐掖庭美人並在其中。永安三年﹐爾朱兆縱兵大掠﹐時有秀容胡騎數十人入寺﹐淫穢京師。諺曰「洛陽男兒急作髻﹐瑤光寺尼奪女婿。」

【宮詞】殺气馮陵朔吹涼﹐和親萬里靖邊疆。鑾儀入境皆東面﹐蠕蠕原來是故鄕。

【簡釋】《北史﹟魏后妃傳》載﹐文帝悼皇后郁久﹐閭氏﹐蠕蠕主阿那環女也。初﹐蠕蠕屢犯北邊﹐文帝乃與約通婚姻﹐王孚受使奉迎。蠕蠕俗以東爲貴﹐後之來營幕戶席皆東向。孚請正南面﹐後曰「我見魏主﹐故蠕蠕女也。魏仗向南﹐我自東面。」浮無以辭對。

【宮詞】當筵同詠詩有意﹐晻晻愁雲暗九女。惟向懷中取明月﹐狗來嚙索是焦梨。

【簡釋】《北史》載﹐魏孝武永熙三年十月﹐髙歡推淸河王子善見爲主﹐遷都鄴﹐是爲東魏。魏於此始爲二。帝之在洛也﹐從妹不嫁者三﹐一曰平原公主明月﹐南陽王同產也﹔二曰安徳公主﹐淸河王懌女也﹔三曰蒺藜﹐亦封公主。帝內宴﹐令諸婦人詠詩。或詠鮑照樂府曰「朱門九重門九閨﹐願逐明月入君懷。」帝旣以明月入懷﹐蒺藜自縊。宇文泰使元氏諸王﹐取明月殺之。帝不悅。君臣由此不安。始宣武﹑孝武時﹐民間謠曰「狐非狐﹐貉非貉﹐焦梨狗子嚙斷索。」識者以謂索本「索發」﹐焦梨狗子———指宇文泰﹐俗謂之黑獺也。

【宮詞】徳讓虞賓位不終﹐雅歌空有孝子風。誰憐玉體期黃髮﹐泣念遺簪別六宮。

【簡釋】《北史》載﹐魏孝靜皇帝﹐禪位髙澄﹐口詠範蔚宗《後漢書》贊云「獻身不辰﹐身播國屯﹐終我四百﹐永作虞賓。」所司奏請發。帝曰「古人念遺簪敝履﹐欲與六宮別﹐可乎﹖」髙隆之曰「今天下猶陛下之天下﹐況在後宮﹗」乃與夫人﹑嬪以下訣﹐莫不唏噓掩涕。嬪趙國李氏誦陳思王詩云「王其愛玉體﹐俱享黃髮期。」皇后以下皆哭。遂入北門﹐直入南宅﹐遇酖而崩。﹝又﹞載﹐帝好文﹐佳辰宴會﹐多命羣臣賦詩﹐從容沈雅﹐有孝文風。

附﹕諸王

【宮詞】迎風館側麝蘭芬﹐文柏堂前酒半醺。唱到金牌盈坐後﹐歌聲翻妒綠朝云。

【簡釋】河間王琛﹐文成皇帝孫。

《洛陽伽蘭記》載﹐河間王琛﹐造文柏堂﹐形如徽音殿。又造迎風館於後園。

《云仙雜記》載﹐河間王夜飲﹐妓女謳歌一曲﹐下一金牌。席終﹐金牌盈坐。

《采蘭雜誌》載﹐河間王琛﹐有妓曰「朝云」﹐善歌。又有綠鸚鵡﹐善語。朝云每歌﹐鸚鵡和之﹐聲若出一。琛愛之﹐號「綠朝云」。

【宮詞】鳳鈴龍佩響叮咚﹐三百蛾眉錦綺叢。不道吹篪能破敵﹐美人聲價重追風。

【簡釋】《洛陽伽蘭記》載﹐琛窗戶之上﹐玉鳳銜鈴﹐金龍吐佩。﹝又﹞載﹐妓女三百﹐盡皆國色。有婢朝云﹐善吹篪﹐能爲團扇歌「隴上聲」。琛爲秦川剌史﹐諸羌外叛﹐屢討不降。琛令朝云﹐假爲貧嫗﹐吹篪而乞。諸羌聞之﹐悉爲流涕﹐疊相謂曰「何爲棄墳井﹐在山谷爲寇也﹗」卽相率歸降﹐秦民語曰「快馬健兒﹐不如老嫗吹篪。」﹝又﹞載﹐琛向西域求名馬﹐得千里馬﹐號曰「追風赤」。以銀爲槽﹐金爲鏁﹐環。

【宮詞】春風弦管醉年芳﹐珍木連陰竹復塘。麼鳳舞殘雙髩側﹐氍愈席上整飛黃。

【簡釋】髙陽元雍﹐獻文皇帝子。

《洛陽伽蘭記》載﹐雍爲丞相﹐貴極人臣﹐出則鳴騶禦道文物成行﹐入則歌姬舞女絲竹疊奏。其竹林魚池﹐侔於禁苑﹐芳艸若積﹐珍木連陰。﹝又﹞載﹐王有二姬﹐一名修容﹐一名艷姿。修容能爲綠水歌﹐艷姿善麼鳳舞。

《女紅余志》載﹐元雍姬艷姿﹐以金箔點髩﹐謂「飛黃髩」。

【宮詞】羅衣瑟瑟下朱樓﹐白殿春深囀玉喉。制得明妃辭漢曲﹐月華新譜入箜篌。

【簡釋】《洛陽伽蘭記》載﹐雍居止宅第﹐匹於帝宮。白殿丹楹﹐窈窕連亙﹐僮僕六千﹐妓女五百﹐隨珠照日﹐羅衣從風﹐自漢晉以來﹐諸王豪侈未有也。﹝又﹞載﹐雍妓徐月華﹐善彈箜篌﹐能爲明妃出塞之歌﹐聞者莫不動容。

【宮詞】斜峯入戶沼環堂﹐賓客樓臺共舉觴。日暮酒闌歌管歇﹐春風滿樹奏鶯簧。

【簡釋】淸河王元懌﹐孝文皇帝子。

《洛陽伽蘭記》載﹐懌第宅丰大逾於髙陽﹐西北有樓出淩雲臺﹐樓下有儒林館。退賓堂土山釣魚臺﹐冠於當世。斜峯入戶﹐曲沼環堂﹐樹響飛嚶﹐階叢花藥。懌愛賓客﹐重文藻﹐海內才子莫不輻輳。至於淸晨明景﹐騁望南臺﹐芳醴盈罍﹐佳賓滿席﹐使梁王愧兔園之遊﹐陳思慚雀臺之燕。

【宮詞】霜露淒淸夜不眠﹐逆謀早見象垂天。柰何玉几金牀誤﹐只付宮人唱可憐。

【簡釋】咸陽王元禧﹐獻文帝子。

《北史﹟本傳》載﹐初孝文觀臺宿有逆謀气﹐言於禧曰「玄象變﹐汝終爲逆謀﹐會無所成﹐但受惡而已。」至此﹐果如言。其宮人爲之歌曰「可憐咸陽王﹐柰何作事誤﹐金牀玉几不能眠﹐夜踏霜與露﹐洛水湛湛彌岸長﹐行人那得渡。」

○齊

齊﹐顯祖文宣皇帝﹐姓髙名洋。其先渤海人﹐後徙懷朔鎭。東魏大丞相﹑渤海王歡次子。歡以節閔普泰元年﹐舉兵平爾朱兆﹐尊立孝武﹐始專國政。歡卒﹐世子澄嗣﹐爲膳奴所害﹐洋以母弟繼立﹐受魏禪﹐都鄴﹐在位十年殂﹐葬武寧陵﹐攺元一﹝天保﹞。子廢帝殷立﹐明年爲常山王渲所廢﹐攺元一﹝乾明﹞。渲﹐顯祖母弟廢少主自立﹐是爲肅宗孝昭皇帝。一年殂﹐葬久靜陵﹐攺元一﹝皇建﹞。弟湛﹐初封長廣王﹐奉遺詔卽位﹐是爲世祖武成皇帝﹐五年禪位太子緯﹐自稱太上皇。又四年殂﹐葬永平陵﹐攺元二﹝太寧﹑河淸﹞。緯在位十二年﹐攺元三﹝天統﹑武平﹑隆化﹞。禪位太子恆﹐攺元一﹝承光﹞。明年周師克鄴﹐與恆俱出走﹐周人執之以歸﹐封溫公﹐尋遇害。

齊共六主﹐凡二十八年。

【宮詞】靑鳥飛來入鄴城﹐可憐羽翮化爲鸚。新宮蔚起團焦地﹐南宅猶存舊日名。

【簡釋】《北史﹟齊髙祖神武皇帝紀》載﹐先是童謠曰「可憐靑雀子﹐飛來鄴城裏﹐羽翮垂欲成﹐化作鸚鵡子。」好事者竊言「雀子」謂魏地淸河王﹐「鸚鵡」謂神武也。﹝又﹞載﹐從爾朱榮徙據並州﹐抵揚州。邑人龐蒼鷹止團焦中﹐蒼鷹母數見團焦上赤气赫然屬天﹐又見赤蛇蟠牀上。及得志﹐以其宅爲第號曰「南宅」。𨿽門巷開廣﹐堂宇崇麗﹐其本所住團焦﹐以石灰塗之﹐畱而不毀。至文宣時﹐始爲宮。

【宮詞】較射新從木井還﹐擬教女將並登壇。舊人漫妒新人寵﹐聽取低聲稱下官。

【簡釋】《北史﹟齊后妃傳》載﹐彭城太妃﹐爾朱榮女﹐魏孝莊後也。神武納爲別室﹐敬重逾於婁妃﹐見必束帶稱「下官」。神武迎蠕蠕公主還﹐爾朱氏迎於木井北﹐公主引角弓射翔鴟﹐應弦而落。妃引弓射飛鳥﹐亦一發而中。神武喜曰「此二婦並堪擊賊﹗」

【宮詞】歌舞顚癡總不休﹐枉將羖■﹝羊歷﹞應童謠。從此莫道樞臣貴﹐大肚楊郎進廁籌。

【簡釋】《北史﹟齊文宣紀》載﹐帝躬自鼓舞﹐歌謳不息。﹝又﹞載﹐遊行市廛﹐問婦人曰「天子何如﹖」答曰「顚顚癡癡﹐何稱天子﹖﹗」﹝又﹞載﹐先是童謠曰「一束槁﹐兩頭燃﹐河邊羖■﹝羊歷﹞飛上天。」「槁」燃兩頭﹐是爲「髙」。「河邊」爲水邊羊﹐指帝名也。﹝又﹞載﹐𨿽以楊愔爲宰輔﹐使進廁籌﹐以其體肥﹐號爲「楊大肚」。

《北史﹟楊愔傳》載﹐愔尙太原長公主﹐乾元元年爲孝昭所誅﹐太皇太后哭曰「楊郎忠而獲罪﹗」

【宮詞】赭衣幾隊扈宸遊﹐膽落輿前供禦囚。惟有佳人難再得﹐琵琶柈上雙淚流。

【簡釋】《北史﹟齊文宣紀》載﹐詔斬鄴下系徒﹐罪至大辟者﹐簡取隨駕﹐號爲「供禦囚」。手自刃殺﹐持以爲戲。﹝又﹞載﹐所幸薛嬪﹐無故斬首﹐藏之於懷﹐於東山宴﹐勸酬始合﹐忽探出頭﹐投於柈上﹐肢解其屍﹐弄其髀爲琵琶﹐一座驚怖﹐莫不喪膽。帝方收取﹐對之流淚云「佳人難再得﹐甚可惜也﹗」

【宮詞】三臺遊豫樂融融﹐日盡三千六百中。侍宴分排乾象殿﹐羣官舞蹈賀新宮。

【簡釋】《北史﹟齊顯祖文宣帝紀》載﹐發丁匠三十餘萬人﹐營三臺於鄴。因其舊基而髙博之﹐大起宮室及遊豫園。車嘉至﹐自晉陽登三臺﹐禦乾象殿﹐朝宴羣臣。以新宮成﹐大赦內外﹐文武官並進一大階。﹝又﹞載﹐先是謠云「馬子入石室﹐三千六百日。」帝以午年生﹐故曰「馬子」。「三臺」乃石季龍舊居﹐故曰「石室」。三千六百日﹐卽「十年」也。

【宮詞】國子先生品孰優﹐東宮監國集名流。孝經講罷邀恩賫﹐白髮儒臣許散愁。

【簡釋】《北史﹟齊文宣紀》載﹐廢帝殷﹐文宣帝長子也。天保元年﹐立爲皇太子。初詔國子博士李寶鼎傅之。寶鼎卒﹐復詔國子博士邢峙侍講。九年﹐文宣在晉陽﹐太子監國。集諸儒﹐講《孝經》﹐令楊傳旨﹐謂國子助教許散愁曰「先生在世﹐何以自資﹖」許散愁對曰「散愁自少以來﹐不登孌童之牀﹐不入季女之室﹐服膺簡策﹐不知老之將至﹐平生素懷若斯而已﹗」太子曰「顏子縮屋稱貞﹐柳下嫗而不亂﹐未若此翁白首不娶者也﹗」賫絹百匹。

【宮詞】重重錦繡擁胡牀﹐玉鏡臺髙七寶裝。一笑珠裙花下解﹐旨教握槊召和郎。

【簡釋】《北史﹟齊武成胡氏傳》載﹐胡氏武成妃。武成崩後﹐胡氏數出詣佛寺﹐與沙門曇獻通﹐布金錢於獻席下﹐又掛「寶裝胡牀」於獻壁。武成平生之所禦也。乃置百僧於內殿﹐托以聽講﹐日夜與獻寢處。僧徒遙指太后以弄曇獻乃至﹐謂之爲「太上者」。

《太平廣記》載﹐胡太后使沙門靈通﹐造七寶鏡臺﹐合有三十六座。

《北史﹟齊武成胡氏傳》載﹐武成寵幸和士開﹐每與胡氏握槊﹐因與姦通。﹝又﹞載﹐武成爲胡氏造眞珠裙袴。

【宮詞】流杯池上綺筵開﹐水抱山亭曲曲回。酒到禦前船自住﹐兩邊絲竹應聲來。

【簡釋】《太平廣記》載﹐北齊沙門靈昭﹐甚有巧思﹐武成帝令於山亭造流杯池﹐船每至帝前﹐引手取杯﹐船卽自住。上有木小兒撫掌﹐遂與絲竹相應。

【宮詞】琵琶聲調出參軍﹐天帝何期遇世神。勸得君王解行樂﹐一朝快活敵千春。

【簡釋】《北史﹟和士開傳》載﹐天保初﹐武成封長廣王辟士開﹐開府行參軍傾巧便辟﹐又有彈胡琵琶﹐因致親寵。謂王曰「殿下非天人也﹐是天帝也。」王曰「卿非世人也﹐是世神也。」其深愛重﹐如此。﹝又﹞載﹐開說武成帝云「自古賢愚盡爲灰土﹐堯舜桀紂竟有何異﹖陛下宜及少壯﹐恣意行樂﹐卽是一日快活敵千年。國事分付大臣﹐何慮不辦﹐無須自爲勤約也﹗」帝聞悅之。

【宮詞】己見萱花萎北宮﹐賜衣猶憶手親縫。緋袍飲酒童謠應﹐浴海虛誇第九龍。

【簡釋】《北史》載﹐齊武明皇后婁氏﹐性寬厚不妒忌﹐神武侍姬咸加恩待﹐慈愛諸子﹐不異己出。躬自紡績﹐人賜一袍一褂﹐手縫戎服﹐以帥左右。天保初﹐尊爲皇太后。大寧二年崩於北宮。太后凡孕六男二女﹐皆感夢孕。孕文襄則夢一斷龍。孕文宣則夢大龍﹐首尾屬天地﹐張口動目﹐勢若懷人。孕孝昭則夢龍蠕於地。孕武成則夢龍浴於海。孕魏二後﹐並夢月入懷。孕襄成﹑博陵二王夢鼠入衣下。後未崩時﹐有童謠曰「九龍母死不作孝。」及後崩﹐武成不攺服﹐緋袍如故。未幾﹐登三臺﹐置酒作樂﹐宮女進白袍﹐帝怒﹐投諸臺下。帝於昆季次﹐實九。蓋其微驗也。

【宮詞】提婆母子荷殊恩﹐寶帳裝成聖女尊。姉姉同呼乾阿你﹐令萱眞是北堂萱。

【簡釋】《北史》載﹐穆提婆﹐本姓駱﹐父超﹐以謀叛伏法。提婆母陸令萱﹐配入掖宮。提婆爲奴後﹐後主在𦇤褓中﹐令其鞠養。謂之「阿你」﹐呼「沛沛」。遂爲胡太后暱愛﹐又佞媚穆昭儀﹐養之爲女。是以提婆攺姓穆。自武平三年後﹐令萱母子﹐勢傾中外。自太后以下﹐皆受其指麾。太后欲以胡昭儀正位﹐後宮力不能遂。乃卑辭厚禮﹐以求令萱。令萱亦以胡氏寵幸方睦﹐不得己而白後主立之。然意在穆昭儀。一旦﹐忽以皇后服禦衣被穆昭儀﹐又先別造寶帳﹐爰及枕席器玩莫匪奇珍﹐坐昭儀於帳中﹐謂後主曰「有一聖女﹐出將大家看之﹐如此人不作皇后﹐遣何人作皇后﹖」於是﹐立穆氏爲右皇后﹐立胡氏爲左皇后。尋復黜胡﹐以穆爲正嫡。

【宮詞】開奩自啟粉脂囊﹐內苑爭誇時世妝。除得女官分入品﹐偏■﹝髟上月下﹞髻子復眉長。

【簡釋】《丹鉛總錄》載﹐北齊後宮之服﹐女官八品﹐偏■﹝髟上月下﹞髻。■﹝髟上月下﹞所交切發復眉也﹐蓋夷中少女之飾。其四垂短髮﹐僅復眉目﹐而頂心長髮繞爲短髻。宋詞所謂「鬢軃偏荷葉」。

《酉陽雜記》載﹐北齊婦人﹐夏至日﹐進扇及粉脂囊﹐各有詩詞。

【宮詞】誰將璽瑞應城東﹐七寶香車拜賜隆。拼卻淸觴滿杯酌﹐黃花原不耐西風。

【簡釋】《北史﹟齊后妃傳》載﹐後主穆後﹐小字黃花。初元正烈於鄴城東水中得璽以獻。文曰「天皇后」。璽蓋石氏所作﹐詔書頒告以爲穆後之瑞焉。後主爲後造七寶車。先是童謠曰「黃花勢欲落﹐淸觴滿杯酌。」言黃花不久也。後主自立穆後﹐昏飲無度。故云「淸觴滿杯酌」。

【宮詞】唱到無愁未忍聞﹐貧兒村市日紛紛。買官不過同鷹犬﹐多少儀同與郡君。

【簡釋】《北史﹟齊幼主紀》載﹐盛爲無愁之曲﹐帝自彈胡琵琶而唱之﹐人謂之「無愁天子」。﹝又﹞載﹐於華林園立貧兒村﹐帝自敝衣爲乞食兒。又爲窮兒之市﹐躬自交易。﹝又﹞載﹐帑藏空竭﹐及賜諸佞倖賣官。﹝又﹞載﹐馬及鷹犬﹐乃有「儀同﹑郡君」之號。

附﹕諸王

【宮詞】山池重向鄴城開﹐曾被君王勸舉杯。風蕩龍舟波影動﹐共揚幡矟水堂來。

【簡釋】河南王髙孝瑜﹐文襄長子。

《北史本傳》載﹐武成卽位﹐禮遇特隆。帝在晉陽手敕之曰「吾飲汾淸三杯﹐勸汝於鄴酌兩杯。」其親愛如此。﹝又﹞載﹐初﹐文襄於鄴東﹐起山池。遊觀時俗眩之。孝瑜遂於第作水堂龍舟﹐植幡矟無數﹐集諸弟宴射爲樂。

【宮詞】新將入陣譜弦歌﹐共識蘭陵賈輿多。制得舞胡工歡酒﹐當宴宛轉客顏酡。

【簡釋】蘭陵王髙長恭﹐文襄第四子。

《北史本傳》載﹐突厥入晉陽﹐長恭擊之﹐大捷。武士共歌謠之﹐稱「蘭陵王入陣曲」。

《太平廣記》載﹐北齊蘭陵王﹐有巧思﹐爲舞胡子﹐王意欲所勸﹐胡子則捧盞以揖之。人莫知其所由。

○周

周﹐孝閔皇帝姓宇文﹐名覺﹐武川人。西魏大冢宰﹑安定公泰世子。魏恭帝二年﹐稱周公。明年受魏禪﹐都長安﹐在位九月﹐大冢宰宇文護廢而殺之﹐葬靜陵。世宗明皇帝毓﹐閔帝庶兄﹐爲宇文護所立。四年護酖之﹐葬昭陵﹐攺元一﹝武成﹞。髙祖武皇帝邕﹐世宗弟﹐奉遺詔卽位﹐十八年殂﹐葬孝陵﹐攺元四﹝保定﹑天和﹑建徳﹑宣政﹞。子宣帝贇立﹐一年傳位太子闡﹐自稱天元皇帝。二年殂﹐葬定陵﹐攺元一﹝大成﹞。闡初名衍﹐受內禪﹐是爲靜帝。三年禪於隋﹐封介國公﹐尋遇害﹐葬恭陵﹐攺元二﹝大象﹑大定﹞。

周共五主﹐凡二十六年。

【宮詞】襆頭禦制皂紗巾﹐翚翟頒來式更新。領褾一般分鳪■﹝卓鳥﹞﹐端詳肥瘦稱腰身。

【簡釋】《文獻通考》載﹐後周武帝初﹐服常冠以皂紗﹐全幅向後﹐發乃裁爲四腳。﹝又﹞載﹐後周制後服﹐受繭則服衣﹐采桑則服鳪衣﹐見賓客﹑聽女教則服■﹝敝上鳥下﹞衣﹐使命婦歸寧則服■﹝卓鳥﹞衣。衣俱十有二等﹐以翚翟爲領。

【宮詞】黃妝翻盡黛眉靑﹐綽約桃花隱畫屏。見說君王耽象戲﹐布將星日演棋經。

【簡釋】《中華古今注》載﹐周詔宮人作桃花妝。

《談薈》載﹐天元帝令宮人黃眉黑妝﹐又謂「黃妝」。

《丹鉛錄》載﹐象棋爲周武帝制。

《後周書》載﹐天和四年﹐帝制象經成﹐殿上集百僚講說。周武帝象經﹐有日月星晨之象意者。以兵機孤虛衝破﹐寓子局間。當時象棋﹐並非今之象棋「車﹑馬﹑炮」之類。

【宮詞】敕下人間粉黛捐﹐深宮五帳各爭妍。內家且莫矜君寵﹐天杖朝朝設禦前。

【簡釋】《北史﹟周宣帝紀》載﹐禁天下女子﹐皆不得施粉黛﹐惟宮人得加粉黛。

《山堂肆考》載﹐周主贇﹐立五後﹐造五帳使各居之。

《後周書﹟宣帝楊皇后傳》載﹐帝自稱「天元皇帝」﹐號後爲「天元皇后」。尋又立「天皇后」及「左右皇后」﹐與後爲「四皇后」焉。尋又立「天中大皇后」﹐與後爲「五皇后」。

《北史﹟周宣帝紀》載﹐每捶人以一百二十爲度﹐名曰「天杖」。宮人內職亦如此。

【宮詞】殿壁輝煌五色凝﹐蟬冠髙聳气驕橫。新添忌諱皆知避﹐多恐君前尙誤稱。

【簡釋】《北史﹟周宣帝紀》載﹐每對臣下自稱爲天﹐以五色土塗所禦天徳殿﹐旣自比上帝﹐不欲令人同己﹐常冠通天冠加金附蟬﹐見武戲上有金蟬﹐令去之。又不聽人有髙者﹑大者之稱﹐官稱名位﹐凡謂「上」及「大」者﹐攺爲「長」﹐有「天」者﹐亦攺之。

【宮詞】紅袖翩■﹝扁遷﹞玉笏攢﹐蛾眉班許廁鵷鸞。殿前奏伎天顏喜﹐水沃胡兒競乞寒。

【簡釋】《北史﹟周宣帝紀》載﹐詔內外婦女皆執笏。﹝又﹞載﹐禦正武殿﹐聚百官及宮人﹑內外命婦﹐大奏伎樂﹐又縱胡人乞寒﹐用水澆沃﹐以爲戲樂。

【宮詞】尊彜取次列瓊筵﹐妙舞輕歌選少年。臺下山呼衣五色﹐羣官齋戒共朝天。

【簡釋】《北史﹟周宣帝紀》載﹐與後宮﹐與皇后等列坐﹐用宗廟禮器﹐尊彜圭瓚之屬﹐以次食焉。﹝又﹞載﹐令京城少年﹐爲婦人服飾﹐入殿歌舞﹐與後宮觀之﹐以爲喜樂。﹝又﹞載﹐所居稱「天臺」﹐冕二十四旒。﹝又﹞載﹐詔天臺侍衛者﹐皆著五色及紅﹑紫﹑綠衣﹐以雜色緣名曰「品色衣」。有大事與公服間服之。又令羣臣朝天臺者﹐致齋二日﹐淸身一日。

【宮詞】春元親受路門朝﹐大赦雞竿出殿髙。兩陛衣冠皆漢魏﹐眾星羣拱絳紗袍。

【簡釋】《北史﹟周宣帝紀》載﹐大象元年春正月已丑﹐受朝於路門﹐帝服通天冠絳紗袍﹐羣臣皆服漢魏衣冠﹐大赦﹐攺元爲「大成」。

【宮詞】魚龍爛熳總無休﹐鼓樂幡旗縱豫遊。式道新增三百六﹐蹕傳馬上到同州。

【簡釋】《北史﹟周宣帝紀》載﹐散樂雜戲﹐魚龍爛熳之伎﹐常在目前。﹝又﹞載﹐行幸同州﹐增侯正前驅﹐式道爲三百六十重﹐自應門至赤岸澤﹐數十里間﹐幡旗相蔽﹐鼓樂俱作。又令武賁執戟馬上﹐稱「蹕警」﹐以至同州﹐攺同州宮爲「天宮」。

【宮詞】東歸幾日入靑門﹐道苑環觀萬眾屯。莫怪天分中左右﹐至尊南面並天尊。

【簡釋】《北史﹟周宣帝紀》載﹐車駕至﹐自樂巡大陳軍伍﹐親披甲冑﹐入自靑門。皇帝衍備法駕﹐從百官﹐迎於靑門外。﹝又﹞載﹐幸道會苑大醮﹐以髙祖武皇帝配醮﹐初復佛像及天尊像﹐帝與二像俱南面坐﹐大陳雜戲﹐令京城士庶縱觀。﹝又﹞載﹐攺「天元帝」後﹐朱氏爲「天皇后」﹐立妃元氏爲「天右皇后」﹐妃陳氏爲「天左皇后」。﹝又﹞載﹐又置「天中大皇后」。

【宮詞】峨峨宮殿起雲端﹐玉戶珠簾易舊觀。新自中山祈雨到﹐九衢歌管唱迎鑾。

【簡釋】《北史﹟周宣帝紀》載﹐所居宮殿帷帳﹐皆飾以金玉珠寶﹐光華炫耀。﹝又﹞載﹐幸中山祈雨﹐至鹹陽宮雨降﹐還宮。令京城士女於衢巷﹐作音樂以迎侯。

附﹕諸王

【宮詞】綈衣隊裏斗嬋娟﹐身是前朝馮小憐。獨抱琵琶思舊寵﹐幾回腸斷拂膠絃。

【簡釋】代王宇文達﹐文帝子。

《北史本傳》載﹐達雅節儉﹐食無兼膳﹐侍姬不過數四﹐皆衣綈衣。齊淑妃馮氏﹐爲後主所幸見獲﹐帝以達不彌聲色﹐特以馮氏賜之。

《北史﹟齊馮淑妃傳》載﹐周以淑妃賜代王達﹐甚嬖之。淑妃彈琵琶﹐因絃斷﹐作詩曰「𨿽蒙今日寵﹐猶憶昔時憐﹐欲知心斷絕﹐請看膠上絃。」

【宮詞】舞衫歌扇可憐生﹐看伎堂前酒數傾。倡和新詩誰應教﹐北園花醉庾蘭成。

【簡釋】趙王宇文招﹐文帝子。

《後周書》載﹐招好屬文﹐學庾信體詞﹐多輕艷。

《庾子山和趙王看伎詩》載﹐「綠珠歌扇薄﹐飛燕舞衫長」。﹝又﹞載﹐北園新齋成﹐應趙王教詩。

○隋

隋﹐髙祖文皇帝﹐姓楊名堅﹐武川人﹐周宣帝後父。宣帝暴崩﹐自爲大丞相專政。進爵隨王﹐受周禪﹐攺國號去「走之」作隋﹐都長安﹐在位二十四年﹐爲太子廣所殺﹐葬太陵﹐攺元二﹝開皇﹑仁壽﹞。廣一名英﹐小字阿■﹝麻外女內﹞﹐是爲煬帝。十四年遇殺於江都﹐攺元一﹝大業﹞。恭皇帝侑﹐煬帝孫﹐元徳太子昭之子。初封代王﹐大業十一年﹐煬帝在洛陽﹐畱鎭京師。十三年﹐唐公李淵引兵入長安﹐奉帝卽位﹐遙尊煬帝爲太上皇﹐明年禪於唐﹐封酅國公﹐攺元一﹝義寧﹞。恭皇帝侗﹐亦昭子﹐初封越王﹐大業十二年﹐煬帝幸江都﹐畱守洛陽。十四年煬帝凶訊至﹐大臣元文都等奉帝卽位﹐明年王世充篡立﹐被殺。攺元一﹝皇泰﹞。

隋共四主﹐凡三十九年。

【宮詞】凱歌髙歌自驪山﹐分賜宮奴更數千。亡國音多似啼訴﹐秦鐘越鼓一時捐。

【簡釋】《北史﹟隋文帝紀》載﹐開皇九年﹐陳國平。幸驪山親勞旋師。擢陳之文武眾才而用之。宮奴數千﹐可歸者歸之﹐其餘盡以分賜將士及王公貴臣。毀所得秦漢三大鐘﹐越二大鼓。又設亡陳女樂﹐謂公卿等曰「此聲似啼﹐朕聞之甚不喜﹐故與公尊一聽亡國之音﹐俱爲永鑑焉﹗」

【宮詞】君王單騎返山阿﹐二聖交歡事已和。不道妒深同芮母﹐廢儲亦爲寵人多。

【簡釋】《北史﹟隋文獻皇后獨孤氏傳》載﹐後雅好讀書﹐識達今古。凡言事皆與上意合﹐宮中稱爲「二聖」。然性尢妒忌﹐後宮莫敢進禦。尉遲回女孫有美色﹐先在宮中。帝在仁壽宮見而悅之﹐因得幸。後伺帝聽朝﹐陰殺之。帝大怒﹐單騎從苑中出﹐不由徑路﹐入山谷間三十餘里。髙熲﹑楊素等追及﹐叩馬諫之。帝嘆息曰「吾貴爲天子﹐不得自由﹗」熲曰「陛下豈爲一婦人而輕天下﹗」帝意少解﹐駐馬良久﹐夜方還宮。後侯帝於閣內﹐及帝至﹐流涕拜謝熲素等和解之功。後自此﹐意頗折。﹝又﹞載﹐後見諸王及朝士有妾甚多﹐勸帝斥之。時皇太子多內寵﹐妃元氏暴死﹐後意太子愛妾雲氏害之﹐由是廢太子﹐立晉王廣﹐皆後之謀也。

【宮詞】舍利親頒七寶箱﹐梵經幾卷弁宸章。鼓鐘聲裏餐麻豆﹐聞道前身是法王。

【簡釋】《談薈》載﹐隋文帝嘗云「朕興崇佛法﹐好食麻豆﹐前身是從道人來﹐由少時在寺﹐至今愛聞鐘鼓之聲。」﹝又﹞載﹐隋智髙等賫梵經﹐自西域還。敕付有司﹐帝親爲制序。又親以七寶箱奉三十舍利﹐自內而出﹐置於金琉璃瓶。

【宮詞】宮燈髙照柘袍明﹐侍從分班到列楹。酒律笑林新進禦﹐君王淸問到侯生。

【簡釋】《唐六典》載﹐自隋文帝制柘黃袍以聽朝﹐至今遂以爲常。

《蘇氏演義》載﹐侯白﹐字君素。魏郡鄴人﹐始舉秀才﹐隋朝頗見貴重。博聞多知﹐諧謔辯論﹐應對不窮。越公甚加禮重。文帝將侍從以備顧問。撰「酒律笑林」﹐人皆傳錄。

【宮詞】花朵紛披五色濃﹐翠翹低映面芙蓉。蜀州八月黃柑進﹐玉指拈來啟蠟封。

【簡釋】《妝臺記》載﹐隋文帝宮中﹐插翠翹桃葉搔頭﹐貼五色花子。

《隋史》載﹐文帝嗜柑﹐蜀州摘黃柑﹐皆以蠟封蒂獻﹐日久猶鮮。

【宮詞】容華絕代壓羣芳﹐金屋修成杏作梁。綠綺窗前橫竹影。每扶淸夢到瀟湘。

【簡釋】《女紅余志》載﹐隋文帝爲蔡文華作「蕭湘綠綺窗」﹐上飾黃金芙蓉﹐琉璃网護﹐文杏爲梁。

【宮詞】金合開封幾斷腸﹐仙都重理舊霞裳。可憐隔歲神傷賦﹐結得同心結未長。

【簡釋】《隋書﹟后妃傳》載﹐宣華夫人陳氏﹐文帝崩時﹐太子遣使者賫金合子﹐以賜夫人。夫人見合中﹐有同心結數枚﹐恚而卻坐﹐不肯致謝。諸宮人逼之﹐乃拜使者。其夜﹐太子焉。及煬帝嗣位﹐出居仙都宮﹐尋詔入﹐歲餘而終。帝深悼之﹐爲制《傷神賦》。

【宮詞】宮中官職署瓊姬﹐六局分兼廿四司。每遇釵冠頒賫日﹐也披云鶴拜丹墀。

【簡釋】《隋書﹟后妃傳》載﹐煬帝時﹐增置女官準尙書省﹐以六局管二十四司。一曰「尙官局」﹐二曰「尙儀局」﹐三曰「尙服局」﹐四曰「尙食局」﹐五曰「尙寢局」﹐六曰「尙工局」。

《中華古今注》載﹐煬帝常以端午日﹐賜百僚玳瑁釵冠。﹝又﹞載﹐宮中有云鶴﹐金銀披襖子。

【宮詞】東西閣道倚雲開﹐妙楷臺連寶畫臺。向晚觀書宸意倦﹐日光斜射電窗來。

【簡釋】《隋書﹟經籍志》載﹐集魏以來古迹名畫﹐於殿後起二臺﹐東曰「妙楷臺」﹐藏古迹﹐西曰「寶畫臺」﹐藏古畫。《南部煙花記》載﹐帝觀書處﹐窗戶玲瓏相望﹐號「閃電窗」。

【宮詞】萬點流螢散火球﹐淸歌夜夜出迷樓。君王欲識桃花面﹐詔取紅妝戴襆頭。

【簡釋】《隋書﹟煬帝紀》載﹐大業十二年﹐帝於景華宮徵求螢火﹐得數斗。夜出﹐遊出放之﹐光徧巖谷。

《迷樓記》載﹐項升自言能構宮室﹐召有司供具料木﹐經歲而成。帝幸之大喜﹐顧左右曰「使眞仙遊其中﹐亦當自迷也﹗」自此﹐號曰「迷樓」。

《大業雜記》載﹐帝好以月夜﹐從宮人數千騎遊西苑﹐作「請夜遊曲」於馬上奏之。

《妝臺記》載﹐隋宮紅妝﹐謂之「桃花面」。

《中華古今注》載﹐席帽﹐本古之圍帽也﹐男女通服之。煬帝淫侈﹐欲見女子之容﹐詔去帽﹐戴襆頭。

【宮詞】芳艸成窠玉輦遲﹐侯姬腸斷錦囊時。君王縱殺毛延壽﹐爭柰明妃已不知。

【簡釋】《南部煙花記》載﹐迷樓宮女無數﹐多不得進禦﹐有侯夫人者﹐忽自縊於棟﹐下臂懸錦囊﹐得自感詩三首。云「庭絕玉輦迹﹐芳艸自成窠﹐隱隱聞簫鼓﹐君恩何處多。」又云「毛君眞可戮﹐不肯寫昭君。」帝見其詩﹐感之。急召中使﹐賜自盡。

【宮詞】瑟瑟珠鈿插髩斜﹐羅裙錦襪暗籠花。夜來扶醉宮袍浣﹐薄澣催頒玉女沙。

【簡釋】《中華古今注》載﹐煬帝令宮人﹐插瑟瑟鈿朵﹐皆垂珠翠。﹝又﹞載﹐大業中﹐制五色夾纈花羅裙﹐以賜宮人。又制單絲羅﹐以爲花籠裙。﹝又﹞載﹐煬帝宮人﹐織成立鳳朱錦襪。

《太平寰宇記》載﹐緱氏八風溪﹐岸有沙﹐細潤可以澡濯。隋代常進後宮﹐雜以香藥﹐以當玉屑﹐號曰「玉女沙」。

【宮詞】寶帳香沈漏刻移﹐玉拳款款夢來時。俊蛾棄置悲團扇﹐贏得君王兩鬢絲。

【簡釋】《南部煙花記》載﹐煬帝迷樓上﹐張四寶帳﹐帳各異名。一名「散香愁」﹐二名「醉忘歸」﹐三名「夜酣香」﹐四名「延秋月」。

《大業拾遺記》載﹐帝沈湎失度﹐每睡須搖頓四體﹐方就一夢。侍兒韓俊蛾﹐尢得意。每寢﹐必召令振聳支節﹐然後成寢﹐賜名爲「來夢兒」。他日﹐蕭后誣罪去之﹐帝不能止。暇日登迷樓題云「暗暗侵愁骨﹐綿綿病欲成﹐須知潘嶽鬢﹐彊半爲多情。

【宮詞】洞房曲曲辟千夢﹐任意車搖響碎瓊。屏內含羞君莫怪﹐烏銅照影太分明。

【簡釋】《迷樓記》載﹐何稠進轉關車﹐車周輓之可以開樓閣﹐如行平地。車中禦女則自動搖﹐乃賜名「任意車」。車輓垂鮫綃网﹐雜綴片玉鳴鈴。行搖玲瓏﹐以混車中笑語﹐冀左右不聞也。

《南部煙花記》載﹐上官自江外﹐得「替回鑄鳥銅屏」數十面﹐磨以成鑑﹐環於寢所。帝禦女﹐纖毫皆入於鑑中。

【宮詞】五湖春水碧迢迢﹐苑樹蒼茫隱畫巧。手撥菇蔣催下種﹐吳中新進白魚苗。

【簡釋】《海山記》載﹐於西苑鑿五湖。

《避暑錄話》載﹐大業中﹐吳郡送太湖白魚子種﹐置苑內湖中。其法取魚子著菇蔣﹐上者刈之。

【宮詞】汴水南流引禦楂﹐吹簫鳴鼓競豪華。思元龍女翻新曲﹐不念勞歌穆護砂。

【簡釋】《南部煙花記》載﹐煬帝在揚州﹐每集童女鳴鼓吹簫﹐歌「龍女思元」之曲。

《升庵詞品》載﹐樂府有「穆護砂」﹐皆隋開汴河時﹐詞人所制「勞歌」也。

【宮詞】沙鷗顏色賽芙蓉﹐泛泛春流細艸茸。拆字恰成三品鳥﹐舍人碧海賜新封。

【簡釋】《淸異錄》載﹐隋宦者劉繼詮﹐得芙蓉鷗﹐帝甚喜﹐置北海中﹐曰「鷗﹐三品鳥﹐亦封碧海夫人。」

【宮詞】神仙畱客女行觴﹐玉膾金齏供饌忙。海錯最憐龍鳳蟹﹐制來亦作鏤金裝。

【簡釋】《升庵詞品》載﹐「玉女行觴」﹑「神仙畱客」﹐皆煬帝曲名。

《膳夫錄》載﹐隋煬帝有鏤金龍鳳蟹。

《南部煙花記》載﹐吳都獻「松江鱸魚」﹐煬帝曰「所謂金齏玉膾﹐東南之佳味也﹗」

【宮詞】手握花枝傍輦旋﹐緣憨卻得受君憐。幽香一斛裙襦滿﹐博取佳名肉水仙。

【簡釋】《大業拾遺記》載﹐長安貢禦車女袁寶兒﹐年十五﹐帝寵優厚。時洛陽進「合蒂花」﹐會帝駕適至﹐因名「迎輦花」。帝令寶兒持之﹐號「司花女」。虞世南應詔爲絕句﹐云「學畫蛾黃半未成﹐垂眉撣袖太憨生﹐緣憨卻得君王意﹐手握花枝傍輦行。」

《談薈》載﹐袁寶兒每夜采水仙一斛﹐服其衣裙以見帝。帝謂之曰「肉身水仙」。

【宮詞】錦帆千里入江都﹐殿腳靑蛾魚貫入。漫道承恩徒在貌﹐文綾獨賜女相如。

【簡釋】《大業拾遺記》載﹐帝幸江都﹐至汴梁﹐帝禦龍舟﹐簫妃乘鳳舸。每舟選妙麗女子﹐執雕板鏤金楫﹐號曰「殿腳女」。錦帆過處﹐香聞十里。帝至廣陵﹐有進「合歡果」者﹐帝令小黃門﹐以一雙馳騎賜絳仙。絳仙私附紅箋上進曰「驛騎傳雙果﹐君王寵念深﹐爭知辭帝裏﹐無復合歡心。」帝嘆曰「絳仙眞女相如﹐不獨貌也﹗」時越溪進耀光綾﹐帝獨賜「司花女」及絳仙﹐他姬莫預。

【宮詞】自研蛾綠畫長眉﹐一顆珠光帶上垂﹐爲感君王餐秀色﹐水晶簾下綻新蕊。

【簡釋】《大業拾遺記》載﹐絳仙善畫長蛾眉﹐帝擢爲龍舟首揖﹐號「崆峒夫人」。由是﹐殿腳女爭效爲長蛾眉。司官吏日給螺子黛五斛﹐號爲「蛾綠螺子」黛出波斯國﹐後徵賦不足﹐雜以銅黛給之。獨絳仙得賜眞螺黛不絕。帝每倚簾視絳仙﹐移時不去。顧內謁者曰「古人言﹐秀色可餐。如絳仙﹐眞可療饑矣﹗」

《女紅余志》載﹐吳絳仙有夜明珠﹐赤如丹砂﹐恆系於蓮花帶上﹐著之夜行﹐遠望如初出月輪。

【宮詞】別館離宮聚萬花﹐春蘭秋菊各名家。玉鉤斜畔香魂散﹐偏向雞臺夢麗華。

【簡釋】《淵鑑類函》載﹐隋煬帝自長安至江都﹐建離宮四十餘所。

《大業拾遺記》載﹐帝嘗遊吳公宅雞臺﹐恍惚間與陳後主相遇﹐舞女中有一女迥美﹐帝屢目之﹐後主曰「卽麗華也﹗」因請麗華舞「玉樹」﹑「後庭花」。後主問帝﹕「蕭妃何如此人﹖」帝曰「春蘭﹑秋菊各一時之秀也﹗」

《楊州記》載﹐玉鉤斜江都西﹐煬帝葬宮人處。

【宮詞】月下飛觴笑語融﹐禦牀常與侍臣同。何來傀儡當筵舞﹐竟使郎當到上公。

【簡釋】《隋書》載﹐柳■﹝巧上言下﹞﹐字顧言﹐仁壽初﹐爲東宮學士﹐甚見親待。每召入臥內﹐與之宴謔。又嗜酒﹐言雜徘諧。由是﹐彌爲太子所親狎。煬帝嗣位﹐拜祕書監﹐封漢南縣公。帝每與嬪後對酒﹐時逢興會﹐輒遣命之至與同榻共席﹐恩若友朋。帝恨不能夜召﹐於是命匠刻木偶人﹐施機關﹐能坐起拜伏﹐以像於■﹝巧上言下﹞。帝每在月下對酒﹐輒令宮人置之於坐﹐與相酬酢爲歡笑。

【宮詞】孝烈將軍荷寵褒﹐木蘭的是女中豪。君王重色方加盼﹐不把戎衣換翟袍。

【簡釋】《來集之倘湖之樵書》載﹐孝烈將軍。隋煬帝時人﹐姓魏氏﹐本處子﹐名木蘭。亳之譙人。時﹐方徵遼募兵﹐孝烈痛父老羸﹐弟妹皆秩﹐慨然代行﹐服甲冑躍馬操戈而往。歷一紀閱十有八戰﹐人莫識之。後凱旋﹐天子嘉其功﹐除尙書不受﹐懇奏省視及還醮。釋其戎服﹐衣其舊裳。同行者駭之﹐遂以事聞於朝。被詔赴闕。帝方恣酒色﹐奇之。欲納諸宮中。木蘭對曰「臣無媲君之理﹐以死誓拒﹗」迫不己﹐遂自盡。帝驚憫﹐追贈將軍﹐謚「孝烈」。

《甲乙剩言》云﹐完州城北有木蘭廟﹐銘曰「孝烈將軍」。土人言是木蘭戰處。

《圖書集成》引《鳳陽府誌》云﹐木蘭隋恭帝時人。

附﹕諸王

【宮詞】王門珠復盡彬彬﹐餅果紛羅酒數巡。堂上忽聞傳女妓﹐太妃開宴慶嘉辰。

【簡釋】蔡景王楊智積﹐文帝弟﹐楊整之子。

《北史本傳》載﹐智積聽政之暇﹐端坐讀書﹐門無私謁﹐有侍讀公孫尙義﹑山東儒士府佐楊君英﹑蕭徳言﹐並有文學。時延於坐﹐所設惟有餅果﹐酒才三酌。家有妓﹐惟年節嘉慶﹐奏於太妃前。

【宮詞】白虹如練貫宮門﹐天上前星象已昏。堪嘆阿云成禍水﹐後苑空築庶人村。

【簡釋】房陵王楊勇﹐文帝長子。

《北史本傳》載﹐勇多內寵﹐昭訓雲氏嬖幸﹐禮匹於嫡而妃﹐元氏無寵﹐嘗遇心疾﹐二日而薨。獻皇后意有他故﹐甚責望。勇又自妃死﹐云昭訓專擅內政﹐後彌不平。晉王廣知之﹐彌自矯飾皇后﹐由是愈薄勇﹐而稱晉王徳行。楊素入侍宴﹐後泣曰「我兒大﹐孝順新婦亦大﹐可憐我使婢去﹐常與同寢共食﹐平時與阿云相對而坐﹐終日酣席。」素旣知意﹐盛言太子不才。遂遺素金﹐始有廢立之意。勇知其謀﹐憂懼。計無所出﹐聞王輔賢能占侯﹐召問之。輔賢曰「白虹貫東宮門﹐太白襲月。皇太子廢退之象也。可於後園作『庶人村』﹐屋宇卑陋﹐太子時於中寢息﹐布衣艸褥﹐冀以當之。」楊勇小字爲「睍地伐」。

【宮詞】水殿空月鏡影磨﹐靑裙紅袖弄絃歌。幕離不用姬人戴﹐七寶裝成細馬馱。

【簡釋】秦王楊俊﹐文帝三子。

《北史本傳》載﹐俊爲妃作七寶幕離﹐重不可戴﹐以馬負之而行。又爲「水殿」﹐香塗粉壁﹐玉砌金階﹐梁柱楣棟之間﹐周以明鏡﹐間以寶珠﹐極瑩飾之美。每與賓客妓女弦歌於其上。

【宮詞】應運虛將姓字分﹐成都宮外鎖愁雲。余風尙有琴千面﹐散入人間譜舜薰。

【簡釋】蜀王楊秀﹐文帝四子也。

《北史本傳》載﹐秀旣幽逼﹐憤悶不知所爲﹐乃上表陳己愆。請與其愛子瓜子相見。帝乃下詔﹐數其罪。有曰「重述木易之姓﹐更修成都之宮﹐妄說禾乃之名﹐以當八千之運。」

《尙書故事》載﹐蜀王嘗造「千面琴」﹐散在人間。蜀王卽隋文帝之子﹐楊秀也。

附﹕僞梁

梁師都﹐夏州朔方人。義寧元年﹐據朔方﹐僭號稱梁﹐唐貞觀二年﹐其從弟斬以降﹐攺元一﹝永隆﹞。

【宮詞】呈來寶印競傳觀﹐狼毒門前護可汗。天子自今稱解事﹐城南瘞玉立郊壇。

【簡釋】《新唐書﹟梁師都傳》載﹐僭皇帝位﹐祭天於城南﹐坎地瘞玉得印﹐以爲瑞。始畢可汗遺以狼頭毒。號「大度毗伽可汗解事天子」。

附﹕僞魏

李密﹐長安人﹐義寧元年﹐據鞏稱魏公。唐武徳元年降﹐尋復叛﹐總管盛顏師斬之。攺元一﹝永平﹞。

【宮詞】攻城炮賜將軍號﹐云旝翩翩繞洛河。未得成功先作樂﹐淸詞教與雪兒歌。

【簡釋】《新唐書﹟李密傳》載﹐城洛口﹐周四十里﹐居之。命護軍將軍田茂廣﹐造云旝三百﹐具以機發石﹐爲攻城械﹐號「將軍炮」。

《釵小志》載﹐雪兒者﹐李密愛姬也。每見賓客﹐文章有奇麗者﹐付雪兒協律歌之。

附﹕僞許

宇文化及﹐代郡武川人﹐隋左翊衛大將軍﹐宇文述之子。大業十四年﹐殺煬帝﹐僭立於魏縣﹐國號許。武徳二年﹐爲竇建徳所殺﹐攺元一﹝天壽﹞。

【宮詞】驍果西歸據六宮﹐帳中南面醉顏紅。下牙啟狀誰參決﹐舞袖歌喉斗曉風。

【簡釋】《隋書﹟宇文化及傳》載﹐化及遣令狐行達﹐殺煬帝於宮中。惟畱秦孝王浩﹐立以爲帝。十餘日﹐奪江都人舟楫﹐從水路西歸﹐至顯福宮﹐於是入據六宮﹐其自奉一﹐如煬帝故事。每於帳中﹐南面端坐﹐人有白事者﹐默然不對。下牙時方收取啟狀共奉義方﹑裕良愷等參決之。﹝又﹞載﹐其將陳智略﹐率嶺南驍果萬餘人﹐張童兒率江東驍果數千人投李密。化及尙有眾二萬﹐北走魏縣﹐兵勢日蹙﹐兄弟不和﹐更無他計﹐但相聚酣宴﹑奏女樂。

附﹕僞夏

竇建徳﹐貝州漳南人﹐義寧元年據樂壽僭號稱夏﹐後徙都洺州。唐武徳四年﹐以救王世充﹐敗於虎牢﹐被擒﹐斬於長安﹐攺元二﹝丁丑﹑五鳳﹞。

【宮詞】萬春宮闕俯臨洺﹐五鳳徵祥業欲成。可惜英雄出巾幗﹐空將妙策獻書生。

【簡釋】《新唐書﹟竇建徳傳》載﹐陷洺州﹐虜刺史袁子幹﹐遂遷都矣。更號「萬春宮」。﹝又﹞載﹐始都樂壽﹐號「金城」。冬至﹐大會僚吏﹐有五大鳥聚其宮﹐羣鳥從之﹐攺元「五鳳」。﹝又﹞載﹐淩靜說建徳曰「今唐以重兵圍東都﹑守虎牢﹐我若悉兵濟河﹐取懷州﹑河陽以重兵戌之﹐然後鳴鼓建旗﹐越太行﹐入上黨﹐傳檄旁郡﹐進壺口﹐以駭蒲津﹐收河東地﹐此上策也﹗」建徳將從之﹐而王琬﹑長孫安世﹐日請兵西﹐又陰賫金玉以賄諸將﹐以撓其謀。眾乃曰「淩靜書生﹐豈知戰﹖﹗」建徳乃謝曰「今士心銳﹐天助我也﹐師將大捷。方從眾議﹐不得如公言﹗」淩靜固爭之﹐建徳怒﹐命扶出靜。其妻諫曰「祭酒﹝淩靜官稱﹞計﹐甚善。王應用之﹗」建徳曰「此非女人所知﹗」

《唐書﹟地理誌》載﹐洺州﹐廣平郡臨洺縣。

附﹕僞定楊

劉武周﹐瀛州景城人。義寧元年﹐據馬邑僭號稱定楊。唐武徳三年﹐秦王平之﹐走突厥﹐尋爲所殺﹐攺元一﹝天興﹞。

【宮詞】陛前大纛建狼頭﹐馬邑雄飛據上游。人去汾陽宮盡閉﹐樓煩國艷換驊驑。

【簡釋】《新唐書﹟劉武周傳》載﹐父匡﹐徙馬邑。母趙﹐嘗夜坐庭中﹐見若雄鷄光燭地﹐飛投其懷﹐起振衣而娠﹐生武周。﹝又﹞載﹐武周因襲破樓煩﹐進據汾陽宮﹐繼之賄賂突厥王始畢可汗﹐報以馬﹐其眾遂大攻﹐取定襄。突厥以狼頭纛立武周爲「定楊可汗」﹐僭稱皇帝。

附﹕僞涼

李軌﹐姑臧人﹐唐武徳元年﹐據武威﹐僭號稱涼﹐二年安興貴擒之。攺元一﹝安樂﹞。

【宮詞】誰言圖讖李當王﹐西帝期同東帝彊。玉女不來西宮冷﹐臺前別酒太蒼黃。

【簡釋】《新唐書﹟李軌傳》載﹐曹珍曰「我聞讖書﹐李氏當王。今軌賢非天啟乎﹗」遂共降﹐拜以聽命。﹝又﹞載﹐有胡巫妄曰「上帝將遣玉女從天來。」遂招兵築臺﹐以侯女。多所糜損。﹝又﹞載﹐因間訪興貴﹐以自安策。興貴對曰「若舉河西地﹐奉圖東歸﹐𨿽漢竇融﹐未足吾比。」軌默不答﹐久之曰「昔吳王濞以江左兵﹐猶稱己爲東帝﹐我今舉河右﹐不得爲西帝乎﹖𨿽唐彊大如我﹐何君勿爲唐誘致我﹗」﹝又﹞載﹐軌敗入城﹐攜妻子上玉女臺﹐屬酒爲別。

附﹕僞燕

髙開道﹐滄州信陽人。唐武徳元年﹐陷漁陽﹐自稱燕王。先是懷戎浮屠髙曇晟﹐因縣令具供與其徙﹐襲殺之﹐僞號「大乘皇帝」。以尼靜宣﹐爲耶輸皇后。建元法輪﹐遣使約開道爲兄弟﹐封齊王。開道引眾從之﹐居三月﹐殺曇晟﹐並其眾﹐復稱燕王。建元署﹑置百官﹐起兵。凡八年滅。

【宮詞】帳前金樹變榛荊﹐衛閣郎羣夢裏驚。夜半酒酣刀矟動﹐火明堂上妓無聲。

【簡釋】《新唐書﹟髙開道傳》載﹐初開道﹐募鄕丁數百爲養子衛閣下﹐及劉黑闥將張君立亡歸﹐開道命與愛將張金樹分督之。金樹潛令左右﹐僞與諸養子戲﹐至夕入閣﹐絕其刀弦﹐又取刀矟﹐聚牀下。旣明﹐金樹以其徒﹐噪攻之。君立舉火外城應之。帳下大擾﹐養子窮爭歸金樹﹐開道顧不免擐甲挺刃﹐據堂上與妻妾奏樂飲酒。金樹畏不敢前。天且明﹐開道先縊其妻妾及諸子﹐而後自殺。

附﹕僞鄭

王世充﹐本姓支﹐西域人。唐武徳二年﹐據洛陽﹐僭號稱鄭。四年﹐秦王討降之。攺元一﹝開明﹞。

【宮詞】驅羊讖應堪稱帝﹐獻烏書來亦拜官。新賜大夫天祿號﹐輔和惟藉酒杯寬。

【簡釋】《新唐書﹟王世充傳》載﹐術士恆法嗣﹐自言能決讖﹐乃上孔子閉房﹐記畫男子持一干﹐驅羊狀。因說世充曰「隋﹐楊姓也。於幹下『一』字﹐爲王。王處羊後﹐大王代隋之兆也﹗」又陳莊得飛鳥書﹐言世充有帝命。

《淸異錄》載﹐王世充僭號﹐謂羣臣曰「朕萬幾繁忙﹐所以輔朕和气者﹐惟酒功耳﹗宜封酒爲天祿大夫﹐永賴醇徳﹗」

●全史宮詞卷十三唐

唐﹐髙祖神堯皇帝﹐姓李名淵﹐其先隴西人﹐後徙長安﹐周柱國虎之孫﹐襲祖爵爲唐國公。隋大業十三年﹐舉義兵尊立恭帝﹐自爲大丞相﹐進爵爲王。義寧二年受禪﹐都長安﹐在位九年﹐傳位太子﹐又十年崩﹐葬獻陵﹐攺元一﹝武徳﹞。太宗名世民﹐髙祖次子。初封秦王﹐首創大業﹐平定天下。太子建成及齊王元吉﹐忌功謀害。武徳九年六月﹐帝勒兵誅之。遂立爲太子﹐八月受內禪﹐在位二十三年崩﹐葬昭陵﹐攺元一﹝貞觀﹞。子髙宗治立﹐三十四年崩﹐葬乾陵﹐攺元十四﹝永徽﹑顯慶﹑龍朔﹑麟徳﹑乾封﹑總章﹑咸享﹑上元﹑儀鳳﹑調露﹑永隆﹑開耀﹑永淳﹑宏道﹞。子中宗顯立﹐明年太后武氏廢帝爲廬陵王﹐遷之均州﹐繼遷房州﹐立豫王旦﹐太后臨朝稱制﹐俄自稱帝﹐更國號周。攺元十八﹝文明﹑光宅﹑乘拱﹑永昌﹑載初﹑天授﹑如意﹑長壽﹑延壽﹑證聖﹑天冊萬歲﹑萬歲登封﹑萬歲通天﹑神功﹑聖歷﹑久視﹑大足﹑長安﹞。神功元年﹐迎帝還洛陽﹐立爲太子。神龍元年﹐大臣張柬之等勒兵入宮﹐誅張易之﹑張宗昌﹐遷太后於上陽官﹐帝復位﹐爲皇后韋氏所殺﹐前後在位七年﹐葬定陵﹐攺元三﹝嗣聖﹑神龍﹑景龍﹞。豫王旦﹐髙宗第八子﹐武后立帝稱制﹐及革命立爲皇嗣﹐後攺封相王。景龍四年﹐中宗遇殺﹐韋後立溫王重茂﹐攺元﹝唐隆﹞。俄臨淄王討平逆黨﹐奉帝卽位﹐是爲睿宗﹐在位三年﹐傳位太子﹐又四年崩﹐葬橋陵﹐攺元四﹝景云﹑太極﹑延和﹑先天﹞。元宗名隆基﹐睿宗第三子﹐初封臨淄王﹐以平內亂﹐功進封平王﹐尋立爲太子。太極元年八月﹐受內禪﹐在位四十四年。安祿山陷潼關﹑帝出奔蜀﹐太子亨立於靈武﹐尊帝爲太上皇﹐明年遷長安。又五年崩﹐葬泰陵﹐攺元二﹝開元﹑天寶﹞。肅宗名亨﹐初名嗣升﹐又名玙﹐在位七年崩﹐葬建陵﹐攺元四﹝至徳﹑乾元﹑上元﹑寶應﹞。子太宗豫立﹐十七年崩﹐葬元陵﹐攺元三﹝廣徳﹑永泰﹑大歷﹞。子徳宗適立﹐二十六年崩﹐葬崇陵﹐攺元三﹝建中﹑興元﹑貞元﹞。子順宗誦立﹐八月以暗疾﹐傳位太子﹐明年崩﹐葬丰陵﹐攺元一﹝永貞﹞。憲宗名純﹐初名淳﹐順宗太子。在位十五年﹐爲宦官陳宏志所殺﹐葬景陵﹐攺元一﹝元和﹞。子穆宗恆立﹐四年崩﹐葬光陵﹐攺元一﹝長慶﹞。子敬宗湛立﹐二年爲軍將蘇佐明所殺﹐葬莊陵﹐攺元一﹝寶歷﹞。文帝昂﹐穆宗第三子﹐初封江王。宦官王守澄﹐討平逆亂﹐奉帝卽立。十四年崩﹐葬章陵﹐攺元二﹝太和﹑開成﹞。武宗炎﹐穆宗第五子﹐初封穎王﹐文宗大漸﹐宦官仇世良等立爲太弟﹐尋卽位﹐六年崩﹐葬瑞陵﹐攺元一﹝會昌﹞。宣宗忱﹐憲宗第十三子﹐初封光王﹐武宗大漸﹐諸宦官立爲太叔﹐尋卽位﹐十三年崩﹐葬貞陵﹐攺元一﹝大中﹞。子懿宗漼立﹐十四年崩﹐葬簡陵﹐攺元一﹝咸通﹞。子僖宗儇立﹐十五年崩﹐葬淸陵﹐攺元五﹝乾符﹑廣明﹑中和﹑光啟﹑文徳﹞。弟昭宗曄﹐初封壽王。僖宗大漸﹐宦官楊復恭﹐立爲太弟﹐尋卽位。十六年朱全忠劫帝遷洛陽﹐尋被殺﹐葬和陵﹐攺元七﹝龍紀﹑大順﹑景福﹑乾寧﹑光化﹑天復﹑天祐﹞。昭宣光烈帝﹐名祝。昭宗第九子﹐初封輝王。天祐元年八月卽位﹐不攺元﹐仍稱天祐。在位三年﹐禪於梁﹐封濟陰王﹐尋被殺﹐追加尊謚﹐葬溫陵。唐朝二十主﹐並武后殤帝﹐共二百八十九年。

【宮詞】孔雀屏風早肇祥﹐天生妃耦異尋常。阿婆一語先稱賀﹐堂主分明主大唐。

【簡釋】《新唐書﹟后妃傳》載﹐髙祖太穆皇后竇氏﹐京兆平陵人。父毅嘗謂主曰「此女有奇相﹐何可妄於人﹗」因畫二孔雀於屏間﹐請昏者使射二矢﹐陰約中目則許之。髙祖最後射中各一目﹐遂歸於帝。

《芝田錄》載﹐神堯髙顏皺面﹐煬帝目爲「阿婆面」。神堯忿恚不樂﹐歸第告竇皇后。後躍曰「此言可以室家相賀﹐公封於唐。阿婆乃是堂主。堂者﹐唐也﹗」神堯渙然冰釋。

【宮詞】禦府泉刀出九圜﹐開通元寶式新頒。摩挱爪印端詳認﹐幕上痕畱月一灣。

【簡釋】《畫墁錄》載﹐唐髙祖武徳初﹐鑄開通錢﹐仰篆隸八分體﹐十文重一兩﹐爲「開通元寶」﹐亦曰「開元通寶」。背有眉﹐乃文徳竇皇后指甲痕也。進樣時﹐誤以指甲承之。髙祖竇后﹐謚太穆。太宗長孫皇后﹐謚文徳。太穆之崩在髙祖卽位前﹐《新舊唐書》有誤。

【宮詞】共引貔貅掃亂氛﹐平陽公主奏奇勛。淩煙閣上丹靑手﹐畫像應添娘子軍。

【簡釋】《新唐書﹟太宗紀》載﹐貞觀十七年﹐圖功臣於淩煙閣。

《新唐書﹟平陽公主傳》載﹐主嫁柴紹﹐引精兵萬人﹐與秦王分定京師﹐號「娘子軍」。

【宮詞】續續淸音撥四弦﹐羅家妙伎冠伶官。隔帷一曲番酋懼﹐手握琵琶不敢彈。

【簡釋】《朝野僉載》載﹐太宗時﹐西國進一胡女﹐善琵琶﹐上每不欲胡人勝中國。乃置酒髙會﹐使羅黑黑隔帷聽之﹐一徧而得﹐謂胡人曰「此曲吾宮中能爲之﹗」遂取大琵琶於帷下﹐令黑黑彈之﹐不遺一字。胡人謂是宮女也﹐驚嘆辭去。西國聞之﹐降者數十國。

【宮詞】揮灑屏風禦墨新﹐筵前飛白賜羣臣。登牀常侍疏狂甚﹐不顧君王殿上嗔。

【簡釋】《尙書故事》載﹐貞觀十四年﹐帝自眞艸書屏風﹐以賜羣臣。嘗召三品以上賜宴於元武門﹐帝操筆做「飛白書」﹐眾臣乘酒﹐就太宗手中相競。散騎常侍劉洎﹐登禦牀引手﹐然後得之。其不得者﹐咸稱洎登牀罪﹐當死。太宗笑曰「昔聞婕妤辭輦﹐今劉常侍登牀。」遂不加罪。

【宮詞】街鼓咚咚曉漏移﹐昭容雙引坐朝時。日髙騎馬陪鑾出﹐花外紅裝著幕離。

【簡釋】《古今注》載﹐唐舊制﹐京城內金吾昏曉傳呼馬周﹐請置六街鼓﹐名「咚咚鼓」。

《文昌雜錄》載﹐唐制﹐天子坐朝﹐宮人引至殿上。故杜詩云「戶外昭容紫袖垂﹐雙瞻禦坐引朝儀。」

《古今注》載﹐唐武徳﹑貞觀年﹐中宮人騎馬﹐多著幕離。而全身蔽障。至永徽中﹐皆帷帽施裙到頸﹐漸爲淺露。至神龍末﹐幕離殆絕。

《合璧事類》載﹐唐殿庭間﹐多種花柳﹐故杜詩云「退朝花底散﹐歸院柳邊迷。」

【宮詞】擬就離騷早負才﹐妝成把鏡且徘徊。美人一笑千金重﹐莫怪君王召不來。

【簡釋】《新唐書﹟后妃傳》載﹐太宗賢妃徐惠﹐八歲曉屬文。父孝徳嘗使離騷爲「小山篇」﹐太宗聞之﹐召爲才人。

《全唐詩》載﹐太宗嘗召賢妃不至﹐怒之。進詩曰「朝來臨鏡臺﹐妝罷且徘徊﹐千金始一笑﹐一召詎能來。」

【宮詞】終南山翠入簾分﹐落雁宮前日未曛。寫得金函傳洛下﹐內家催放鶻將軍。

【簡釋】《長安志》載﹐大明宮﹐北據髙原﹐南望爽塏﹐每天晴日郎﹐南望終南山如指掌。

《朝野僉載》載﹐太宗養一白鶻﹐號曰「將軍取鳥」。嘗驅至殿前﹐然後擊撲﹐謂之「落雁殿上」。恆令送書自京至東都﹐與魏王。仍取報曰「往返數回﹐亦陸機黃耳之徒。」

【宮詞】舊夢依稀憶洛陽﹐橊裙揜淚疊空箱。紛紛朱碧情無賴﹐小曲親調如意娘。

【簡釋】《全唐詩》載﹐「如意娘」商調曲﹐則天所作也。其詞曰「看竹成碧思紛紛﹐憔悴支離爲憶君﹐不信此來常下淚﹐開箱驗取石橊裙。」

《升庵詩話》載﹐武后「如意曲」云﹕張君房脞說。云千金公主進洛陽男子﹐淫毒異常﹐武后愛幸之﹐攺明年爲「如意」元年。是年﹐淫毒男子亦爲情殫疾。死後思之﹐作此曲被於管弦。

【宮詞】誰教酒骨醉難蘇﹐院號回心望已無。狐媚從來情似鼠﹐六宮不許聘貍奴。

【簡釋】《舊唐書﹟髙宗廢後王氏傳》載﹐武后立爲昭儀﹐與王氏及良娣蕭氏﹐遞相譖毀﹐帝終不納王氏言﹐而昭儀寵遇日厚。王氏懼不自安﹐密求巫祝厭勝。事發﹐帝大怒﹐廢王氏及蕭氏爲庶人﹐囚之別院。遂立昭儀爲皇后。良娣大罵曰「願阿武爲鼠﹐吾爲貓兒﹐生生扼其喉﹗」。武后怒﹐自是宮中不畜貓。初囚﹐髙宗念之﹐閒行至其所﹐見其室封閉極密﹐髙宗惻然呼曰「皇后﹑淑妃安在﹖」庶人泣而對曰「妾等得罪廢棄﹐何得更有尊稱﹖﹗」言訖悲咽﹐又曰「今至尊思及疇昔﹐使妾等再見日﹐望攺此院爲『回心院』。」髙宗曰「朕卽有處置﹗」武后知之﹐令人杖庶人各一百﹐截去手足﹐投酒甕中﹐曰「令二嫗骨醉﹗」

【宮詞】莫教浪語阿婆嗔﹐喫酒張公慣醉人。控鶴新銜知最稱﹐原來子晉是前身。

【簡釋】《朝野僉載》載﹐咸亨以後﹐皆云「莫浪語﹐阿婆嗔﹐三叔聞時笑殺人。」後果則天卽位﹐至孝和嗣之。阿婆者﹐則天也。三叔者﹐孝和爲第三也。﹝又﹞載﹐天后時﹐謠言曰「張公喫酒李公醉。」張公者﹐斥易之兄弟也﹔李公者﹐言李氏大盛也。

《唐書﹟則天皇后傳》載﹐自薛懷義死﹐張易之﹑張昌宗得幸﹐乃制控鶴府。

《隋唐嘉話》載﹐張昌宗之貴也﹐武三思謂之「王子晉後身」。

【宮詞】畫衣結隊出金鑾﹐萬歲髙呼烏語歡。十六變成十六字﹐舞郎階下整金冠。

【簡釋】《文獻通考》載﹐武后作聖壽﹐舞用一百四十人。金銅冠﹐五色畫衣。舞之行列﹐必成字。凡十六變而畢﹐有「聖超千古﹐道泰百王﹐皇帝萬年﹐寶祚彌昌」之字。﹝又﹞載﹐武后時﹐有鳥能人言「萬歲」﹐故造鳥歌「萬歲樂。」

【宮詞】九勝分棚占采頭﹐今朝詩思讓誰優。錦袍縱向龍門奪﹐爭及張郎集翠裘。

【簡釋】《紀纂淵海》載﹐武后自置九勝局﹐形如雙陸﹐令文武百官分棚爲此戲。

《隋唐嘉話》載﹐則天幸龍門﹐令從官賦詩。東方虯詩先成﹐則天以錦袍賜之。及宋之問詩成﹐則天稱詩更髙﹐奪袍以賜之。

《事文類聚》載﹐則天時﹐南海貢集翠裘﹐後以賜張昌宗。狄仁傑奏事﹐命與昌宗雙陸。則天曰「賭何物﹖」梁公曰「以臣紫絁袍爲對﹐賭昌宗翠裘。」則天曰「此裘價逾千金。」梁公曰「臣袍乃大臣朝見之衣﹐翠裘乃嬖幸寵愛之服﹐對臣之袍﹐臣猶怏怏﹗」昌宗神沮气索﹐累局連北。梁公對禦褫裘而出。

【宮詞】無端苾挈滿城歌﹐人面蓮花受寵多。鏡殿春深初睡起﹐金輪輕著赭黃羅。

【簡釋】《朝野僉載》載﹐周垂拱以來﹐京師唱「苾挈兒歌」﹐皆是邪曲。張易之小名「苾挈」。

《綱目》載﹐或譽張昌宗之美曰「六郎面似蓮花。」楊再思曰「不然﹐乃蓮花似六郎耳﹗」

《藝林伐山》載﹐髙宗時造鏡臺﹐適武后之意也。四壁皆安鏡﹐爲白晝祕戲之需。劉仁軌入諫﹐立命剔去。髙宗崩後﹐復建之。

《古今注》載﹐則天以赭黃羅上銀泥襖子以燕居。

【宮詞】十二辰車侯暗催﹐上林風雪翠華來。東皇亦畏明空勢﹐滿苑名花一夜開。

【簡釋】《朝野僉載》載﹐則天如意中﹐造十二辰車。

《事物紀原》載﹐武后冬月﹐將遊後苑﹐敕詩曰「明朝遊後苑﹐火速報春知﹐花須連夜發﹐莫待曉風吹。」次早﹐百花俱開﹐牡丹獨不開﹐遂貶洛陽。

【宮詞】春開上節醉霞漿﹐內樣花糕百和香。九飣尋常心易厭﹐牙盤先進冷修羊。

【簡釋】《全唐詩》載﹐武皇早春夜宴詩云「九春開上節﹐千門敞夜扉。」又云「務使霞漿興﹐方乘泛洛陽。」

《武則天花朝遊》載﹐則天遊園﹐令宮人采百花和米搗碎蒸糕﹐以賜羣臣。

《盧氏雜說》載﹐唐禦廚進食用九飣食﹐以牙盤九枚裝食味於其間﹐亦曰「香食」﹐又稱「九飣餖」。

《淸異錄》載﹐天后好食冷修羊腸﹐張昌宗手札曰「珍郎殺身以奉國。」

【宮詞】相臣方對小延英﹐疊日論書禦武成。眞本蘭亭渺難睹﹐寶章一集重連城。

【簡釋】《尙書故事》載﹐今延英殿﹐靈芝殿也﹐謂之「小延英。」苗韓公晉卿居相位﹐以足疾步驟微蹇﹐上每於此待之。宰相對於「小延英」。自此始。﹝又﹞載﹐武后朝﹐宰相王方慶﹐瑯琊王也。武后嘗禦武成殿閱書畫﹐問方慶曰「卿家舊法書存乎﹖」方慶集自右軍以下至僧虔智永禪師等二十五人﹐各書一卷﹐進上。後令崔融作序﹐謂之《寶章集》。﹝又﹞載﹐太宗酷愛書法﹐有大王眞迹三千六百紙﹐獨「蘭亭」爲最。奉諱之日﹐用玉匣貯之﹐藏於昭陵。

【宮詞】區聯七府各爭榮﹐墨敕斜封滿帝京。豪貴全歸皇太女﹐定昆池更勝昆明。

【簡釋】《舊唐書》載﹐安樂公主﹐中宗最幼女﹐下嫁武宗訓﹐請爲皇太女。魏元忠諫不可。公主曰「元忠﹐山東木彊烏足論國事﹐阿武子尙爲天子﹐天子女有不可乎﹖﹗」與太平等七公主皆開府。而主府官屬尢濫﹐皆出屠販﹐納貲售官﹐降墨敕斜封授之﹐故號「斜封」。公主營第﹐嘗請以昆明池爲私沼。帝曰「先帝未有以與人者﹗」公主不悅﹐自鑿「定昆池」﹐延袤數里﹐定言可抗訂之也。

【宮詞】雲光五色畫衣箱﹐覆轍將追武媚娘。無子才醒雙陸夢﹐禦牀又復點籌忙。

【簡釋】《舊唐書》載﹐中宗韋庶人時﹐昭容上官氏﹐常勸後行「則天故事」。帝在房州時﹐常謂後曰「一朝見天日﹐誓不相禁忌。」及得志﹐受上官昭容邪說﹐引武三思入宮中﹐升禦牀﹐與後雙陸。帝爲點籌﹐以爲歡笑。丑聲日聞於外。景龍二年春﹐宮中希旨妄稱後衣箱中有五色云出﹐帝使畫工圖之。出示於朝。

《樂苑》載﹐髙宗永徽末﹐天下歌舞媚娘﹐未幾﹐立爲「武后舞」。

《國史補》載﹐天后常夢「雙陸」不勝﹐狄梁公言「宮中無子是也。」

【宮詞】昏鏡迷人意若何﹐桑條韋竟入新歌。伶兒慣博昭陽笑﹐一曲回波受賞多。

【簡釋】《新唐書﹟韋庶人傳》載﹐太史迦葉志忠﹐表上「桑條韋歌」十二篇﹐言後當受命曰「昔髙祖時﹐天下歌桃李﹔太宗時﹐歌秦王破陳﹔髙宗時﹐歌堂堂﹔天后時﹐歌武媚娘﹔皇帝受命﹐歌英王石州。」「後今受命﹐歌桑條韋﹐蓋后妃之徳﹐專蠶桑﹐共宗廟事也。」

《太平廣記》載﹐中宗朝﹐禦史大夫裴談﹐畏妻。時中宗亦畏韋庶人。內宴唱「回波調」﹐一優人曰「回波爾時栲栳怕婦也﹐是大好。外邊只有裴談﹐內裏無過李老。」後大喜﹐以束帛賜之。

《朝野僉載》載﹐韋庶人好厭禱﹐並將昏鏡照人﹐令其迷亂。

【宮詞】滿堂花燭禦屏開﹐白髮蠻婆下鏡臺。卻扇吟成人笑語﹐內家爭看阿■﹝父上者下﹞來。

【簡釋】《通鑑》載﹐中宗戲竇懷貞﹐以老乳母王氏嫁之﹐令懷貞誦「卻扇詩」數首。唐人成婚之夕﹐有「催妝詩」﹑「卻扇詩」。

《新唐書﹟竇懷貞傳》載﹐歲除﹐中宗夜宴近臣﹐謂曰「聞卿喪妻﹐今朝繼室﹐可乎﹖」懷貞唯唯。俄而禁中寶扇障衛﹐翟衣出者﹐乃韋後乳媼﹐故蠻婢也。懷貞納之﹐每謁見﹐輒自署皇后阿■﹝父上者下﹞人。時人﹐也謂之「國■﹝父上者下﹞」。

【宮詞】員增學士館宏開﹐妙手稱量擅俊才。看尋華箋紛落處﹐幾人樓下袖詩來。

【簡釋】《新唐書﹟后妃傳》載﹐上官昭容﹐名婉兒﹐大被信任。勸帝侈。大書館增學士員﹐引大臣名儒充造數。賜宴賦詩﹐君臣賡和。婉兒嘗代帝及後﹑長寧﹑安樂二主﹐連篇並作﹐而采麗益新﹐又超過羣臣所賦﹐賜金爵。胡朝庭靡然成風。初﹐婉兒母方妊﹐夢人畀一稱曰「持此稱量天下。」婉兒生逾月﹐母戲曰「稱量者豈爾耶﹖」輒啞然應。

《景龍文館記》載﹐中宗幸昆明池賦詩﹐羣臣應之。時上官婉兒於結彩樓上﹐帝命賦詩飄下。羣臣悉集樓下﹐須臾﹐紙落如飛﹐羣臣各自爭掄而懷之。

【宮詞】玄元皇帝配穹蒼﹐祈谷年年肅裸將。今歲南郊誰亞獻﹐詔遴紅粉作齋娘。

【簡釋】《文獻通考》載﹐唐孟春辛日﹐祈谷祭南郊﹐以元帝配。﹝又﹞載﹐唐中宗親祀南郊﹐以皇后爲亞獻﹐補大臣李嶠等女爲齋娘。

【宮詞】玉臺金闕斂寒光﹐聖駕迎春出禦莊。滿苑花開同剪采﹐東風還比剪刀忙。

【簡釋】《唐中宗立春日遊苑迎春詩》載﹐「神臯福地三秦色﹐玉臺金闕九仙家﹐寒光獨戀甘泉樹﹐淑景偏憐建始花。」

《景龍文館記》載﹐中宗立春日﹐宴別殿內﹐出剪采花﹐令學士賦詩。宋之問云「今年春色好﹐應爲剪刀催。」

【宮詞】積善坊邊閣道斜﹐繟聯王宅競繁華。九龍輿上逍遙炙﹐獨賜金仙道士家。

【簡釋】《唐書》載﹐睿宗五子﹐列第東都積善坊。號「五王宅」。

《淸異錄》載﹐睿宗聞金仙玉眞公主欽素﹐日以九龍食輿﹐裝逍遙炙賜之。

【宮詞】夢中金甲气森嚴﹐爲有神人護貴男。那識藥鑪三復後﹐一堂天子竟連三。

【簡釋】《次柳氏舊聞》載﹐元宗在東宮﹐爲太平公主所忌﹐時元獻皇后方娠﹐欲令服藥除之﹐張說以侍讀得進﹐懷去胎藥三劑﹐以獻。元宗盡去左右﹐構火殿中煮﹐未及熟﹐怠而假寐﹐影響之際﹐有神人金甲操戈﹐繞藥三匝﹐藥盡覆。三煮皆然。乃止。﹝又﹞載﹐肅宗在東宮﹐章敬吳皇后侍寢﹐魘不寤﹐肅宗呼問之﹐後以手按其右脇曰「妾向夢中﹐有神人操劍﹐顧謂妾曰﹕『帝命吾與汝爲子﹐自左脇以劍抉而入﹐抉處痛不可忍』。」肅宗驗之燭下﹐則有而赤者在焉。遂生代宗。誕三日﹐上幸東宮﹐賜金盆以浴。謂力士曰「此殿有三天子﹐與太子飲樂焉﹗」

【宮詞】相臣雅望系皇猷﹐姚宋崔盧孰與儔。賫弼方教龍入夢﹐天心應感覆金甌。

【簡釋】《次柳氏舊聞》載﹐元宗凡命相﹐皆先以禦筆書其名姓﹐置案上。會太子入侍﹐上舉金甌﹐覆其名﹐以告之曰「此宰相名也﹗汝猜中賜卮酒。」肅宗拜而稱曰「非崔琳﹑盧從願乎﹖」上曰「然﹗」乃賜卮酒。是時﹐琳與從願皆有宰相望。元宗將倚爲相者數矣﹗後以宗族繁盛﹐慮附托者眾﹐卒未用。

《龍城錄》載﹐上皇初登極﹐夢二龍一符自紅霧中來。上有隸書「姚崇宋璟」四字﹐貼之兩大樹上。夢回﹐上召申王圓﹐兆王進﹐曰「兩木﹐相也。二人名爲天遣龍致於樹﹐知崇璟當爲輔相兆矣﹗」。遂共嘆異之。

【宮詞】翠羽飄搖隕曉風﹐何時吉夢葉羆熊。脫將半臂共湯餅﹐泣請三郎念阿忠。

【簡釋】《新唐書﹟后妃傳》載﹐明皇后王氏廢﹐當時王諲作「翠羽帳賦」﹐以諷。

《廣異記》載﹐開元初﹐元宗以皇后無子﹐令葉淨能道士奏章上玉京。天帝問後有子否﹖久之﹐章下批云﹕無子。

《摭異記》載﹐王皇后恩寵日衰﹐一日泣訴於上曰「三郎獨不念阿忠脫新紫半臂﹐更爲一斗面爲三郎生日湯餅耶﹗何忍不追念前時﹖﹗」上惻然攺容。

【宮詞】院裏新成聖壽歌﹐禦前進點舞婆娑。當場忽睹籠衫褪﹐五色光明露繡窠。

【簡釋】《教坊記》載﹐開元聖壽樂﹐令諸女著五方色衣﹐以歌舞之。﹝又﹞載﹐凡欲出戲﹐所司先進曲名。上以墨點者﹐卽舞。謂之「進點」。﹝又﹞載﹐聖壽樂舞﹐衣襟皆繡一大窠﹐隨其衣本色﹐制純縵衫﹐下襟及帶﹐若短汗衫者﹐以籠之。所謂「藏繡窠也」。樂人初出樂次﹐皆是縵衣舞﹐至第二疊﹐相聚場中﹐卽於眾中從領上抽去籠衫﹐各納懷中。觀者忽見眾女﹐咸文繡炳煥﹐莫不驚異。

【宮詞】破曉崖公召教坊﹐一齊蜆斗弄笙簧。金衣公子歌紅樹﹐妒煞殿前禦史娘。

【簡釋】《教坊記》載﹐諸家散樂呼天子爲「崖公」﹐以歡喜爲「蜆斗」。

《開天遺事》載﹐明皇於禁苑中﹐見黃鶯﹐呼爲「金衣公子」﹑「紅樹歌童」。

《桂苑叢談》載﹐國樂婦人有「永新婦」﹑「禦史娘」﹑「柳春娘」……皆一時之妙。

劉禹錫詩云「天下能歌禦史娘﹐花前月下奉君王。」

【宮詞】明月仙臺放火蛾﹐傳柑宴共遞黃羅。上陽宮裏樓千尺﹐不信涼州燈更多。

【簡釋】《開天遺事》載﹐正月十五造火蛾兒。

《淵鑑類函》載﹐唐故事﹐上元以黃柑遺近臣﹐以黃羅包之﹐謂「傳柑宴」。

《明皇雜錄》載﹐上在東都﹐遇正月﹐望夜移仗上陽宮﹐結繒采爲燈樓二十間。

《太平廣記》載﹐開元初﹐元夜結采樓三十餘間。葉法善曰「西涼府燈亦亞於此。」令元宗閉目﹐已在霄漢。降而及地﹐睹影燈亙數十里。

【宮詞】上巳同頒細柳圈﹐踏靑新履印苔班。大同殿外相投贈﹐貪戀家人不久還。

【簡釋】《酉陽雜俎》載﹐唐制三月三日﹐賜侍臣細柳圈﹐言載之免災毒。

《輦下歲時記》載﹐唐人巳日﹐在曲江傾都禊飲﹑踏靑。盧公範饋飾儀三月三日﹐上踏靑鞋履。

《中朝故事》載﹐唐每歲上巳﹐許宮女於興慶宮大同殿前﹐與骨肉相見﹐家眷更相遺贈。

【宮詞】結隊春宵戲半仙﹐梨花畱月照嬋娟。才過寒食分新火﹐內庫還頒白打錢。

【簡釋】《開天遺事》載﹐宮中寒食﹐立秋千爲樂﹐帝呼「半仙之戲」。

《輦下歲時紀》載﹐唐於淸明﹐取柳楡火賜近臣。

《王建宮詞》載﹐寒食﹐內人常白打﹐庫中先散與金錢。

【宮詞】蟋蟀金籠報早秋﹐驪山新脫碧芬裘。曉開玉盒看蛛网﹐昨夜曾登乞巧樓。

【簡釋】《開天遺事》載﹐秋時宮人﹐競以小金籠捉蟋蟀﹐置之枕函側﹐夜聽其聲。

《明皇雜錄》載﹐元帝與貴妃﹐避暑興慶宮﹐命進碧芬之裘。碧芬﹐出林氏國。

《開天遺事》載﹐帝與貴妃﹐每至七月七日夜﹐在華淸宮遊宴﹐時宮女各捉蜘蛛於小盒中﹐至曉開視﹐蛛网稠密﹐以爲得巧之侯。

【宮詞】秋老籠山獸正肥﹐赤鷹黃鶻合重回。三驅禮畢簫笳靜﹐玉彈雙開導輦歸。

【簡釋】《唐六典》載﹐禁苑翠微宮﹐籠山也。禽獸蔬果﹐莫不毓焉。

《開天遺事》載﹐申王有赤鷹﹐岐王有黃鶻﹐上甚愛之﹐每獵必置於駕前﹐因爲「決云兒」。

《冊府元龜》載﹐唐元宗開元三年十月﹐制曰「間者四方無事﹐百谷有成﹐因孟冬之月﹐臨右輔之地﹐戒玆五校﹐爰備三驅﹐非謂獲多﹐庶以除害。」

《唐書﹟禮樂志》載﹐駕至圍所﹐皇帝鼓行入圍。鼓吹令以鼓六十陳於東南西向﹐六十陳於西南東向﹐皆乘馬各備簫角。

《同話錄》載﹐余家舊畫《楊妃上馬圖》﹐無他衛杖﹐但有兩璫﹐各執彈前導。意其燕遊戲具﹐非有謂也。後乃聞乘輿﹐燕遊前以擊彈﹐代鳴鞘器物———此唐制也。

【宮詞】檐澑垂垂玉箸勻﹐凍雲開處月光新。宮中刺繡初添綫﹐共薦辛盤借早春。

【簡釋】《開天遺事》載﹐冬至大雪﹐至午雪霽﹐檐澑皆爲冰條﹐妃子使侍兒敲下二條﹐看玩。帝問﹕「何物﹖」妃子笑曰「妾所玩者﹐玉箸也﹗」

《唐韓偓冬至夜詩》載﹐「九重先覺凍雲開……」《明皇雜錄》載﹐唐宮中﹐以女紅揆日之長短。冬至後﹐比常日增一綫之功。

《天祿識余》載﹐唐時冬至﹐賜百官辛盤﹐謂之「借春盤」。

【宮詞】廊下傳餐水陸兼﹐羣工朝退賜同沾。消熊棧鹿天廚供﹐聞道君王嗜玉尖。

【簡釋】《五代會要》載﹐唐室升平日﹐常參官。每朝退﹐賜食。謂之「廊餐」。

《淸異錄》載﹐趙宗儒在翰林時﹐聞中使言「今日早饌進玉尖面﹐用消熊棧鹿爲內餡。上甚嗜之。」宗儒問其形制﹐卽民間尖饅頭也。又問消熊棧鹿之說。答曰「熊之極肥者﹐爲消熊。鹿旣獲﹐以倍料精養﹐稱棧鹿。」李宗儒﹐開元中進士。

【宮詞】明珠窗外月輪髙﹐醉臥流黃脫錦袍。連夜承恩爭彩局﹐平明羞見桂紅膏。

【簡釋】《女紅余志》載﹐元宗武惠妃﹐窗上皆掛明光之珠。

《字典》載﹐會稽竹蕈供禦﹐號「流黃蕈」。《唐詩》載﹐「珍蕈醉流黃」。

《淸異錄》載﹐開元中﹐後宮繁眾﹐難以取捨﹐爲彩局以定之。集宮嬪用骰子擲﹐最勝一人﹐乃得專夜。宦璫私號骰子爲「剉角媒人」。

《云仙雜記》載﹐開元初﹐宮人被進禦者﹐以綢繆記印於臂上﹐文曰「風月常新」。印畢﹐漬以桂紅膏﹐水洗不退。

【宮詞】蝶粉蜂黃各鬥艷﹐朝朝惟望賭金錢。羨他手制徵袍女﹐竟得今生了夙緣。

【簡釋】《張仲素滿江紅詞》載﹐「蝶粉蜂黃都過了﹐枕痕一綫紅生玉。」蝶粉﹑蜂黃皆唐人宮妝。

《本事詩》載﹐開元中﹐頒賜邊軍纊衣﹐制於宮中。有兵士於短袍中得詩曰「蓄意多添綫﹐含情更著棉﹐今生已過也﹐重結後生緣。」兵士以詩白帥﹐帥進之元宗。元宗命以詩通示後宮﹐有一宮人自言「萬死」。元宗遂以嫁得詩兵士。謂曰「我與汝結今生緣。」

《開天遺事》載﹐明皇未得妃子﹐嬪妃投金錢賭﹐以侍帝寢。

【宮詞】漫道花神種藝工﹐君王方自喚天翁。仙春館裏春如海﹐認取枝頭一撚紅。

【簡釋】《龍城異人錄》載﹐宋單文﹐有種花藝術﹐可使牡丹變異千種。元宗召至宮中﹐委以驪山種花。內人呼爲「花神」。﹝又﹞載﹐元宗時﹐有獻牡丹者﹐詔栽於仙春館。時貴妃勻面口脂在手﹐印於花上。來歲花開﹐瓣上有指甲痕﹐帝名爲「一撚紅」。

《羯鼓錄》載﹐明皇遊列殿﹐柳杏將吐﹐嘆曰「對此景物﹐不可不與判斷﹗」呼髙力士取羯鼓﹐縱擊一曲﹐名《春光好》﹐回顧柳杏皆發﹐又嘆曰「不謂我作天公耶﹗

【宮詞】鐘乳分頒出禁中﹐江心今日鑄新銅。粉團角黍髙擎處﹐競挽香羅握角弓。

【簡釋】《淵鑑類函》載﹐天寶中﹐以五月五日於揚子江心鑄鏡。

《大唐新語》載﹐端午節賜宰臣鐘乳。

《開天遺事》載﹐宮中端午﹐造粉團角黍﹐貯盤中﹐以小角弓射之﹐中者得食。

【宮詞】滿院梨雲淡不收﹐一枝紫玉笛誰偸。至尊友愛無猜忌﹐韡韡輝騰花萼樓。

【簡釋】《楊妃外傳》載﹐明皇制五王帳﹐長枕大被﹐與兄弟共處。其間楊妃無何﹐竊寧王紫玉笛吹。

《新唐書﹟讓皇帝傳》載﹐先天後以隆慶舊邸爲興慶宮。於宮西南﹐置樓其西。署曰「花萼相輝」之樓。南曰「勤政務本」之樓。聞諸王作樂﹐必召升樓﹐與同榻坐。

【宮詞】一騎紅塵貢荔枝﹐正逢卯酒乍醒時。承歡最念旋鳳舞﹐偸發明駝賜祿兒。

【簡釋】《新唐書﹟貴妃楊氏傳》載﹐妃嗜荔枝﹐必欲鮮致之。乃置驛傳送﹐走數千里﹐味不變已至京師。

《楊妃外傳》載﹐明皇登沈香亭﹐召太眞。時太眞卯醉未醒﹐侍兒扶而至﹐明皇曰「非是妃子醉﹐海棠睡未足耳﹗」﹝又﹞載﹐安祿山能爲旋風舞。

《丹鉛總錄》載﹐唐制﹐驛站有明駝使﹐非邊塞軍機﹐不得擅發。楊妃私發明駝﹐使賜安祿山荔枝。

【宮詞】露華淸浸玉魚涼﹐吸徧花枝肺腑香。日暮海棠初睡足﹐新詩閒教雪衣娘。

【簡釋】《開天遺事》載﹐妃每宿酒初醒﹐多苦脈熱。嘗淸晨獨遊後苑﹐口吸花露潤肺。﹝又﹞載﹐每日含一玉魚於口中﹐蓋借其涼津潤肺也。

《讀賓錄》載﹐天寶中﹐嶺南獻白鸚鵡﹐上及貴妃皆呼爲「雪衣女」。上命以近代詞臣篇詠授之﹐數徧使可諷誦。

【宮詞】望仙樓上開酺宴﹐博士分曹律呂調。二十五郎吹管逐﹐歌喉終讓念奴嬌。

【簡釋】《元稹連昌宮詞》載﹐上皇正在望仙樓﹐太眞同憑欄立於樓上。樓前盡珠翠炫轉﹐熒輝照天地———「歸來如夢復如癡﹐何暇備言宮中事。初過寒食一百六﹐店捨無煙宮樹綠﹐夜半月髙弦索鳴﹐賀老琵琶定場屋﹐力士傳呼覓食奴。念奴潛伴諸郎宿。須臾覓得又連催﹐特敕街中許燃燭。春嬌滿眼睡紅綃﹐掠削雲鬢旋裝束﹐飛上九天歌一聲﹐二十五郎吹管逐。」念奴﹐天寶中名「倡善歌」﹐每歲樓下酺宴﹐累日之後﹐萬眾喧溢嚴安之。韋黃裳輩辟易不能禁。眾樂爲之罷奏﹐髙力士大呼於樓上﹐曰「欲遣念奴唱歌﹐分二十五郎吹小管逐﹐看人能聽否﹖」未嘗不悄然奉詔。其爲當時所重如此。念奴嬌﹐自始成曲牌名。

《唐書》載﹐開元二年。置內教坊於蓬萊宮側。有音律第一曹﹐第二曹博士。

【宮詞】月照觚稜夜色淸﹐飄飄雲外笛飛聲。隔墻偸得新翻曲﹐恰被宮中識姓名。

【簡釋】《無稹連昌宮詞》載﹐「李謩擪笛傍宮墻﹐偸得新翻數般曲」。明皇嘗於上陽宮﹐夜按新翻一曲。明夕正月十五日﹐潛遊燈下﹐忽聞酒樓上有笛奏前夕新曲﹐密捕笛者﹐詰驗之。自云「其夕於天津橋上玩月﹐聞宮中度曲﹐遂於橋柱上插譜記之。臣卽長安少年善笛者李謩也﹗」明皇異而遣之。

【宮詞】鐘鼓樓前瑞靄環﹐大同寶殿十三間。雲煙滿壁吳生畫﹐盡是嘉陵江上山。

【簡釋】《長安志》載﹐太和三年﹐修大同殿十三間。殿前左右有鐘鼓樓。

《唐畫記》載﹐元宗天寶中﹐忽思蜀中嘉陵江山水﹐遂假吳生﹐驛遞令往寫。及回日﹐帝問其狀。奏云「臣無粉本﹐並記於心。」帝遣於大同殿圖之。嘉陵江三百里山水﹐一日而畢。時有李將軍﹝思訓﹞﹐擅山水﹐亦畫大同殿壁﹐數月方畢。元宗曰「李思訓數月之工﹐吳道元一日之迹﹐皆極其妙也﹗」

【宮詞】雨過華淸樹影涼﹐風來前殿玉龜香。至尊浴罷金輿出﹐嬪禦分尋十六湯。

【簡釋】《續畫史》載﹐宋徽宗臨張萱《宮騎圖》﹐其侍從有挈金駝者﹐蓋唐時宮人以金駝貯酒﹑玉龜藏香。

《開天遺事》載﹐華淸宮中﹐除供奉兩湯外﹐更置長湯十六所﹐嬪禦之屬浴焉。

【宮詞】賀老琵琶聽不明﹐圍棋深院子叮叮。君王欲負妃先覺﹐抱取康猧上石枰。

【簡釋】《開天遺事》載﹐明皇與親王棋﹐令賀懷智奏琵琶﹐妃子立於棋前觀之。上欲輸次﹐妃子將康國猧子放之﹐令於局上亂其輸蠃。上甚悅焉。

【宮詞】花外憑肩倚畫欄﹐鸂■﹝氵束鳥﹞鴛鴦恰回看。乳柑果似知人意﹐也向枝頭結合歡。

【簡釋】《開天遺事》載﹐明皇與貴妃幸華淸宮﹐因宿酒初醒﹐憑妃子肩頭﹐同看木芍藥。上親折一枝﹐遞與妃子嗅。曰「不惟萱艸忘憂﹐此花亦能醒酒﹗」﹝又﹞載﹐遊興慶池﹐宮妃爭看雌雄鸂■﹝氵束鳥﹞戲水中﹐帝時擁貴妃謂宮嬪曰「水中鸂■﹝氵束鳥﹞﹐爭如被底鴛鴦﹗」

《楊妃外傳》載﹐江陵進乳柑種﹐上種於蓬萊宮﹐結一合歡實。上與妃子持玩曰「此果似知人意﹗」

【宮詞】解語花來蝶幸荒﹐畫披空理舊衣裳。神妝正得君王冠﹐偸向簾前喚雁娘。

【簡釋】《開天遺事》載﹐千葉白蓮盛開﹐帝指妃謂左右曰「何如此解語花﹗」﹝又﹞載﹐明皇每至春時﹐使嬪禦爭插艷花﹐帝親促粉蝶放之﹐隨蝶所止而幸之。後因貴妃專龐﹐遂不復作此戲。

《中華古今注》載﹐女人披帛﹐古無其制。開元中﹐詔令二十七世婦及寶林禦女﹑良人等尋常宴參侍﹐令披畫披帛。

《采蘭雜誌》載﹐雁娘膏神﹑天軼黛神﹑子占粉神﹑與贅脂神﹑妙好首飾神﹑厭多衣服神。楊妃妝束時﹐每件呼之﹐謂之「神妝」。

【宮詞】雙鳳琵琶撥綠絲﹐朝來帝子獻仙師。阿蠻奏伎偏承寵﹐宣命紅桃賜臂支。

【簡釋】《楊妃外傳》載﹐妃子琵琶﹐羅沙檀有金縷紅紋蹙成。雙鳳弦﹐乃未訶彌羅國所貢綠冰蠶絲。諸王郡主﹐妃之姊妹皆師妃﹐爲琵琶第子。廣有獻遺。妃子謂謝阿蠻曰「爾貧無可獻師長﹐待我與爾﹗」乃命侍兒紅桃娘﹐取紅粟玉臂支﹐賜阿蠻。

【宮詞】萬幾偸暇捉迷藏﹐錦帕蒙頭繞曲廊。側步回身誇便捷﹐手揮紅汗漬香囊。

【簡釋】《致虛閣雜俎》載﹐元宗與玉環﹐恆於月下以錦帕裹目﹐互相捉戲。一夕﹐玉環於袿服﹐袖多結流蘇香囊。上屢捉屢失。玉環故以香囊惹之﹐上得香囊無數﹐謂之「捉迷藏」。

《開天遺事》載﹐貴妃夏月﹐常衣輕綃﹐使待兒交扇鼓風﹐猶不解其熱。每有汗出﹐紅膩而多香﹐拭於巾帕﹐色如桃紅。

【宮詞】鳳毛衣袂燦朝霞﹐障隔金雞笑語嘩。腹內赤心何處辧﹐效忠首進助情花。

【簡釋】《林下詩談》載﹐鳳毛金者﹐鳳凰頸下有毛若綬﹐光明與金無二﹐而細軟如絲﹐遇春必落﹐山下人取織爲錦﹐名「鳳毛金」。明皇時﹐國人奉貢﹐宮中多以飾衣。惟貴妃所賜最多﹐裁以爲帳﹐燦若白日。

《開天遺事》載﹐明皇每宴﹐使安祿山坐於禦側﹐以金雞障隔之。﹝又﹞載﹐安祿山進助情花香百粒﹐每當寢﹐含香一粒筋力不倦。上祕之曰「此亦漢之愼膠也﹗」

《安祿山事迹》載﹐上嘗指其腹曰「此中何有其大﹖」祿山對曰「只有赤心耳﹗」

【宮詞】旗幟翻翻兩隊齊﹐霞披錦被蕩東西。宮中自結風流陣﹐不問漁陽禦鼓鼙。

【簡釋】《開天遺事》載﹐明皇每至酒酣﹐令妃子統宮妓百餘人﹐上統小中貴﹐亦百餘人﹐排兩陣於掖庭中﹐自爲「風流陣」。以霞披錦被爲旗幟﹐攻擊相鬥﹐輸者罰之。

【宮詞】夾城五隊綺羅香﹐墜舄遺鈿滿路旁。虢國蛾眉偏淡掃﹐紫驄騎上合歡堂。

【簡釋】《新唐書﹟貴妃楊氏傳》載﹐帝幸華淸宮﹐五宅車騎皆從﹐家別一隊﹐隊一色﹐俄五家隊合﹐爛若萬花﹐川谷成錦繡。國忠導以劍南旌節﹐遺鈿墜舄﹐瑟瑟璣琲﹐狼藉於道﹐香聞數十里。

《明皇雜錄》載﹐虢國夫人每入禁中﹐常乘紫驄馬。

《鄭嵎津陽門詩》云「八姨新起合歡堂。」

《杜甫詩》云「淡掃蛾眉朝至尊。」均言虢國夫人狀。

【宮詞】含元新曲按淩波﹐秦國夫人坐聽歌。三百萬錢供一局﹐纏頭偏讓阿姨多。

【簡釋】《楊妃外傳》載﹐上制淩波曲﹐按於含元殿。寧王吹玉笛﹐上羯鼓﹐貴妃琵琶﹐馬仙期方響﹐李龜年觱篥﹐張野狐箜篌﹐賀懷智扣板﹐秦國夫人端坐觀之。上戲曰「阿瞞﹐樂籍今日幸得供奉夫人﹐請以纏頭。」夫人曰「豈有大唐天子阿姨無錢用耶﹖出三百萬爲一局。」

【宮詞】一斛珍珠賜卻回﹐君王不見鬥茶來。笛聲猶作驚鴻舞﹐落盡樓東幾樹梅。

【簡釋】《梅妃傳》載﹐梅妃姓江名采蘋。性喜梅﹐所居欄檻悉植數株。上榜曰「梅亭」。以其所好﹐戲名曰「梅妃」。後上與妃鬥茶﹐顧諸王戲曰「此梅精也﹗賜白玉笛﹐作驚鴻舞﹐一座光輝。鬥茶今又勝我矣﹗」會太眞入侍﹐遷於上陽宮。妃以千金壽髙力士﹐求詞人擬司馬相如爲《長門賦》﹐欲邀上意。力士方奉太眞﹐且畏其勢﹐報曰「無人解賦。」妃乃自作《樓東賦》。恰嶺表使歸。妃問左右﹕「何處驛使來﹐非梅使也﹗」對曰「庶邦貢楊妃果實使。」妃悲咽泣下。上在花萼樓命封珍珠一斛﹐密賜妃。妃不受﹐以詩付使者曰「柳葉雙眉久不描﹐殘妝和淚污紅綃﹐長門自是無梳洗﹐何必珍珠慰寂寥。」上覽詩﹐悵然不樂。令樂府以新聲度之﹐號《一斛珠》。

【宮詞】上陽宮裏夜沈沈﹐臘去春回思不禁。耒歲休祥私自祝﹐戲將盞水瀉黃金。

【簡釋】《梅妃傳》載﹐妃遷於上陽宮。《瑯嬛記》載﹐除夕﹐梅妃與宮人戲熔黃金﹐散瀉水中﹐視巧拙﹐以卜來年否泰。梅妃一瀉得金鳳二支。

【宮詞】料峭寒風透綺疏﹐硯池冰結玉蟾蜍。宮嬪領敕呵牙管﹐遞付詞臣艸詔書。

【簡釋】《開天遺事》載﹐李白便殿艸詔時﹐天寒筆凍﹐帝敕宮嬪十人﹐各持牙管呵之﹐令白遞取書字。

【宮詞】玉驄蹀躞拂三花﹐宮女揚鞭胡帽斜。主宴宣呼花鳥使﹐搊彈小隊競箏琶。

【簡釋】《名畫要錄》載﹐開元天寶間﹐多愛三花飾馬。三花者﹐剪鬉爲之瓣。白樂天詩曰「舞衣裁四葉﹐馬鬣剪三花」是也。

《古今注》載﹐開元初﹐宮人馬上著胡帽﹐靚妝露面。

《天中記》載﹐天寶中﹐選六宮風流艷態者﹐名「花鳥使」﹐主宴。

《教坊記》載﹐平人女以容色選入內者﹐教習琵琶﹑三弦﹑箜篌﹑箏等﹐謂「搊彈家。」

【宮詞】國色天香擬正當﹐勝人豈只在霓裳。何來佛氏銜花鹿﹐消受君王一尺黃。

【簡釋】《龍城異人錄》載﹐明皇問陳正己﹐牡丹詩誰爲稱首﹖對曰「李正封詩云﹕『國色朝酣酒﹐天香夜染衣』。」因謂妃曰「妝鏡臺前飲一紫金盞﹐則正封之詩見矣﹗」

《楊妃外傳》載﹐上在便殿﹐覽漢成帝內傳﹐時妃子後至﹐上笑曰「飛燕身輕﹐欲不勝風。帝爲制避風臺﹐恐其四肢不禁也﹗爾則任吹多少﹖」蓋妃微有肌﹐故上有此戲。妃曰「霓裳羽衣一曲﹐可拼千古。」

《靑瑣髙議》載﹐宮中貢一尺黃。帝未及賞﹐爲鹿所銜。佞人奏曰「釋氏有鹿銜花﹐以獻金仙。」後應祿山事。

【宮詞】兩院歌喉內伎殊﹐舞臺分隊上紅珠。筵前最怕黃旛綽﹐當面髙呼屈突姑。

【簡釋】《教坊記》載﹐戲日﹐內伎出舞﹐垂手羅﹑回波樂﹑蘭陵王﹑春鸚半﹑社渠﹑借席﹑鳥夜啼之屬﹐謂之「軟舞」。阿遼柘枝﹑黃獐拂林﹑大渭州達摩之屬﹐謂之「健舞」。凡樓下兩院進雜婦女﹐上必召內人姊妹入內﹐賜食。於是﹐納妓與兩院歌人﹐更代上舞臺唱歌。內妓歌則「黃旛綽」贊揚之。兩院人歌則「旛綽」輒訾詬之。有肥大年長者﹐卽呼爲「屈突幹阿姑」。貌稍胡者﹐卽云「康大賓阿妹」。遂類名之﹐標弄百端。

【宮詞】樂進淸平曲調和﹐沈香亭北聽新歌。倚妝飛燕休相擬﹐旁有讒人怨鞾脫。

【簡釋】《楊妃外傳》載﹐開元禁中重木芍藥﹐卽今牡丹也。會花方繁開﹐詔選梨園子弟中尢者。李龜年以歌﹐擅一時之名。上曰「賞名花對妃子焉﹗用舊樂詞爲命。」龜年持金花箋﹐宣翰林學士李白﹐立進「淸平樂」詞三篇。白援筆賦之。上命梨園略約詞調﹐撫絲竹﹐促黽年以歌。妃持玻璃七寶杯﹐酌西涼葡萄酒﹐笑領歌意甚厚﹐飲罷斂繡巾﹐再拜。上自是顧李翰林﹝白﹞異於他學士。會力士以脫靴爲恥﹐異日妃重吟前詞。力士戲曰「始謂妃子怨白﹐深入骨髓。何翻拳拳如是耶﹖」妃子驚曰「何學士能辱人如斯﹖」力士曰「以飛燕指妃子賤之甚矣﹗」妃然之。上嘗三欲命李白官﹐卒爲宮人所捍乃止。

【宮詞】勤政樓前妓樂張﹐應聲誰詠戴竿娘。貴妃膝上施巾櫛﹐萬目爭看傅粉郎。

【簡釋】《明皇雜錄》載﹐元宗禦勤政樓﹐大張樂。羅列百妓。時教坊有王大娘者﹐喜戴百尺竿﹐竿上施木山﹐狀瀛州方丈。令小兒持絳節出入其間﹐歌舞不輟。時劉晏以神童爲祕書正字﹐年方十歲。元宗召於樓中簾下﹐貴妃置於膝上﹐爲施粉黛﹐與之中櫛。令詠「王大娘戴竿」。晏應聲曰「樓前百戲競爭新﹐惟有長竿妙爲神﹐誰得綺羅翻有力﹐猶自嫌輕更著人。」元帝與貴妃﹐及諸嬪禦歡樂。移時﹐聲聞於外﹐因命牙笏及黃文袍﹐以賜之。

【宮詞】鐵鉅金毫養气雄﹐雞坊也自有神童。小兒五百隨鑾駕﹐斗起胡塵入禁宮。

【簡釋】《東城老父傳》載﹐老父﹐姓賈名昌﹐長安宣陽里人。元帝在藩邸時﹐樂民間淸明節﹐鬥鷄戲。及卽位﹐治雞坊於兩宮間﹐索長安雄鷄金毫﹑鐵鉅﹑髙冠﹑昂尾千數﹐養於雞坊。選六軍小兒五百人﹐使訓擾教飼。帝出遊﹐見昌弄木雞於雲龍門道旁﹐召人爲雞坊小兒。詔試殿庭﹐卽日爲五百小兒長﹐甚愛幸之。開元十三年﹐籠雞三百從封東嶽。十四年三月﹐衣鬥鷄服﹐會元帝於溫泉。當時天下號爲「神雞童」。上生於乙酉﹐雞晨使人朝服鬥鷄﹐兆亂於太平矣﹗

【宮詞】神語頻傳阿馬婆﹐東封才罷又西過。金橋圖裏窺天表﹐羽衛中間擁白騾。

【簡釋】《開天傳言記》載﹐元宗東封﹐次華陰﹐見嶽神數里迎謁﹐帝問左右﹐左右未見。獨老巫阿馬婆奏云「在路左﹐朱鬒紫衣﹐迎侯陛下。」帝顧笑之﹐乃勒阿馬婆敕神先歸。帝至廟﹐見神厚鞬俯伏殿庭東南大柏之下﹐又召阿馬婆問之﹐對如帝所見。帝加禮敬﹐命阿馬婆致意而旋。尋詔先諸嶽﹐封爲「金天王」。﹝又﹞載﹐元帝封泰山﹐回車駕次上黨﹐及過金橋﹐禦路縈轉。上見數千里間﹐旗纛鮮潔﹐羽衛齊整。上召吳道元﹑韋無忝﹑陳閎﹐令同制《金橋圖》﹐及聖容與上所乘「照夜白馬」。陳閎主之。﹝又﹞載﹐元宗將登泰山﹐益州進白騾至﹐上親乘之。柔習安便﹐不知登降之勞也。

【宮詞】興慶宮中五十秋﹐玉環奏罷淚紛流。池龍最是通靈物﹐先去嘉陵侯禦舟。

【簡釋】《次柳氏舊聞》載﹐興慶宮﹐上潛龍之地。時天下無事﹐號「太平」者﹐垂五十年。及羯胡犯闕﹐上欲遷幸﹐復登樓置酒﹐回顧無人﹐乃命奏玉環。玉環者﹐睿宗所禦琵琶也。上潸然淚出。﹝又﹞載﹐天寶中﹐興慶池上﹐小龍嘗出遊宮垣南溝水中。及鑾輿西幸﹐先一夕皆見龍乘雲雨﹐自池中往西而去。上至嘉陵江﹐將乘舟﹐有龍翼舟而進﹐上泫然流涕﹐顧謂左右曰「此吾興慶池中龍也﹗」命以酒沃酹之。於是﹐龍振甲登天。

【宮詞】八尺虹蜺畫麗姝﹐馬嵬人去故宮蕪。艱難蜀道歸來日﹐添得蛾眉十樣圖。

【簡釋】《楊妃外傳》載﹐屏風名「虹蜺」﹐刻前代美人﹐乃隋文帝所造。

《妝樓記》載﹐明皇幸蜀﹐令畫工作十眉圖。橫云﹑斜月……皆其名。

【宮詞】水調歌殘戰鼓催﹐頗梨碑暗長莓苔。象牀尙展珍珠被﹐不見當年罨颯來。

【簡釋】《鄭嵎津陽門詩注》載﹐上止華淸宮﹐罨颯公主﹐嘗爲上晨召﹐聽按「新水調」。主愛起晚﹐遽遺珍珠被而出。及寇至﹐倉荒隨駕出宮﹐及上歸﹐再入此宮﹐罨颯之被宛然﹐而塵積矣﹗上猶感焉。﹝又﹞載﹐溫泉堂碑﹐其石臺徹見人形影﹐宮中號爲「頗梨碑。」

【宮詞】一曲淋鈴欲斷腸﹐月明兩內衣偏長。牛女誓在蓬山渺﹐枉折金釵謝上皇。

【簡釋】《楊妃外傳》載﹐上於棧道雨中﹐聞鈴聲隔山相應﹐上悼念貴妃﹐因采其聲爲《雨淋鈴曲》﹐以寄恨焉。﹝又﹞載﹐避暑驪山宮﹐牛女相見之夕﹐上憑肩而望﹐因仰天感牛女事﹐密相盟心願﹐世世爲夫妻。﹝又﹞載﹐道士楊通幽自云「有李少君之術﹐絕大海﹑跨蓬壺﹐見有洞戶﹐署曰『玉環太貞院』﹐碧衣延入﹐玉妃問上皇安否﹖取金釵鈿合拆其半﹐授使者曰『爲我謝太上皇﹗』」

《綱目》載﹐上元二年﹐遷太上皇於西內﹐肅宗畏張后﹐不敢朝西內。

【宮詞】靈武歸來未罷兵﹐長安消息隔江城。一杯鴟腦君王醉﹐內殿惟聞打子聲。

【簡釋】《酉陽雜俎》載﹐肅宗張皇后專權﹐每進酒﹐常置鴟腦酒﹐令人久醉健忘。

《綱鑑會纂》載﹐上與張良娣博「打子」﹐聲聞於外。李泌言諸軍奏報停壅﹐上乃潛令刻乾樹雞爲子﹐不欲有聲。良娣以是怨泌。

【宮詞】絳囊猶裹上淸珠﹐太上慈恩報得無。自選飛龍親試過﹐望賢樓下手雙扶。

【簡釋】《酉陽雜俎》載﹐肅宗爲兒時﹐常爲元宗所器。因命取上淸珠﹐以絳囊裹之﹐系於頸。及卽位﹐寶庫中往往有神光。帝曰「豈非上淸珠也﹖」遂令出之。

《唐書》載﹐明皇自蜀還﹐禦「望賢宮」南樓﹐肅宗望樓辟易下馬趨進﹐再拜稱賀。扶明皇升殿選飛龍廏。禦馬必先親試﹐然後進禦。

【宮詞】籍入梨園換舊裝﹐宜春深院斗羣芳。相思暗裏拋紅豆﹐誰識韋家記曲娘。

【簡釋】《唐書》載﹐宮女數百﹐亦爲梨園子弟﹐居宜春院。

《樂府雜錄》載﹐張紅紅者﹐初﹐韋靑納爲姬﹐有樂工侑歌於靑。靑召紅紅於屏後聽之﹐以小豆數合記其拍節﹐樂工歌罷﹐卽隔屏歌之﹐一聲不失。後入宜春院。號「記曲娘」。一日吏奏靑卒﹐一慟而絕。

【宮詞】紅錦弓鞾侍帝閽﹐歸來深院閉黃昏。盂蘭會近盤金綫﹐自繡眞容七聖旛。

【簡釋】《圖畫見聞記》載﹐唐代宗朝﹐令宮人侍左右者﹐穿紅錦。

《舊唐書》載﹐代宗七月望日﹐內道場造盂蘭盆﹐又設髙祖以下七聖神座﹐各書尊號於靿上﹐以識之。舁出內庭﹐陳於寺觀。是日﹐排儀杖﹐百僚序立於光順門以侯之。靿花鼓舞迎呼道路。歲以爲常﹐而識者嗤其不典。

《王建宮詞》載﹐看得中元齋日到﹐自盤金綫繡眞容」。

【宮詞】雅淡仙姿羽客裳﹐舊傳鴉女字虫娘。赤繩新向蘇家系﹐花燭分排換艷裝。

【簡釋】《酉陽雜俎》載﹐元宗禁中﹐嘗稱阿瞞﹐亦稱鴉壽安公主﹐曹野那姬所生也。以其九月而誕﹐遂不出降﹐常令衣道服﹐主香火。小字「虫娘」。上呼爲師娘﹐爲太上皇侍代宗起居。上曰「汝在東宮甚有令名。」因指壽安虫娘爲「鴉女」﹐汝後一名號。及代宗在靈武﹐令蘇澄尙之﹐封壽安焉。

【宮詞】瑞云髙捧日光浮﹐國寶分呈應冕旒。內職應知蠶事重﹐上天新購采桑鋤。

【簡釋】《酉陽雜俎》載﹐代宗卽位日﹐慶雲見黃气抱日。初﹐楚州獻定國寶十二﹐乃詔上監國。初﹐楚州有尼眞如﹐忽有人接去天上。天帝言﹐下方有災。令此寶鎭之﹐其數十二。楚州刺史崔先﹐表獻焉。其第十一日﹐皇后采桑﹐鉤細如著﹐屈其末。

【宮詞】舞馬盤回勤政樓﹐年年聖節祝千秋。老鴟隨駕當檐舞﹐猶認先皇在上頭。

【簡釋】《明皇雜錄》載﹐上令教舞馬四百匹。又施三層板牀﹐乘馬而上﹐撲轉如飛。樂工數十人環立﹐皆衣淡黃衫﹐每千秋節舞於勤政殿下。《因話錄》載﹐徳宗登勤政樓﹐外無知者﹐見一綠衣乘驢至樓下﹐仰視久之﹐俯而東去。上遣京尹物色之。及至﹐對曰「吾天寶教坊樂工也。上皇數登此樓﹐每來鴟必集樓上﹐號『隨駕老鴟』﹐今見羣鴟盛集﹐又覺景象宛似昔時。」

【宮詞】潼關西入巳逢牛﹐河水洋洋送禦舟。夢裏黃衣傳好語﹐慶功宣賜九花虯。

【簡釋】《杜陽雜編》載﹐代宗廣徳元年﹐吐蕃犯便橋﹐上幸陜。及回潼關。上嘆曰「河水洋洋送我東去。」上至陜﹐因望鐵牛﹐蹶然謂左右曰「朕年十五六﹐宮中有尼﹐號『功徳山』﹐言事往往神驗﹐屢撫吾背曰『天下有災﹐遇牛方回』。今見牛也﹐朕將回爾﹗」是夜﹐夢黃衣童子歌於帳前曰「中午之徳方峨峨﹐胡胡呼呼可柰何﹗」詰旦﹐上具言其夢﹐侍臣咸稱﹐土徳當王﹐胡虜破滅之兆也﹗是月﹐副元帥郭子儀﹐克服京師﹐吐蕃大潰。上還宮闕﹐圖功臣於淩煙閣。上因謂子儀曰「安祿山僭亂中原﹐是卿再安皇祚﹐昨朕蒙塵﹐卿復戮力﹐今日天下乃卿與我也﹗」因命禦馬九花虯﹐並紫玉鞭轡以賜子儀。子儀知「九花」之異﹐固陳讓者久之。上曰「此馬髙大﹐稱卿儀質﹐不必讓也﹗」

【宮詞】鑾輿西幸己回驂﹐禦院春深花木酣。手把瑞鞭指神駿﹐笑稱二絕已成三。

【簡釋】《杜陽雜編》載﹐貞觀三年﹐中常侍自蜀使回﹐進瑞鞭一。其文有麟﹑鳳﹑龜﹑龍之象﹐於暗中揮之﹐如有電光。一日﹐花木方春﹐上欲幸諸苑﹐內廏控馬侍者﹐進瑞鞭。上指二駿語近臣曰「昔朕西幸﹐有二駿﹐謂之二絕﹐今獲此鞭﹐可謂三絕矣﹗」

【宮詞】樂府編成示萬方﹐每逢令節賜宸章。夜深寶殿頻移燭﹐學士談詩侍浴堂。

【簡釋】《全唐詩》載﹐貞元十四年﹐上禦中春麟徳殿﹐會百僚觀新樂詩﹐令太子書示百官。中書門下謝賜詩﹐請頒示天下﹐編入樂府。﹝又﹞載﹐每學生言詩於浴殿堂﹐夜分不寐﹐三令節禦制詩敕羣臣﹐賡和品等優劣。

【宮詞】共展蠻箋寫麗詞﹐聯吟頻召鮑文時。鑾坡豈少才人筆﹐笑煞淮南準敕詩。

【簡釋】《負暄雜錄》載﹐唐時﹐中國紙未備﹐多取於外。故唐詩中﹐多用蠻箋﹐字亦有爲也。髙麗歲貢蠻紙﹐書卷多用爲襯。

《宮閨小名錄》載﹐鮑君徽﹐字文姬。徳宗召入禁中﹐與侍臣賡和。

《翰苑羣書》載﹐俗稱翰林學士爲「坡」。蓋唐徳宗時﹐嘗移學士院於金鑾坡上﹐故亦稱「鑾坡」。

《羣居解頤》載﹐杜佑鎭淮南﹐進崔叔淸詩百篇。徳宗語使者曰「此惡詩焉﹗」用進﹐時人呼「準敕惡詩」。

【宮詞】羣仙珥筆試神京﹐宣政開簾費禦評。賦罷特蒙三等放﹐蕊珠榜下認門生。

【簡釋】《杜楊雜編》載﹐徳宗試制科於宣政殿﹐有稱旨者﹐卽徧示宰臣學士曰「此皆朕門生也﹗獨孤授試放「馴象賦」﹐上甚嘉之﹐特書第三等。

【宮詞】魚藻宮前戲彩舟﹐液池鋪錦玉泉流。煎茶自品酥椒味﹐散作琉璃碧眼浮。

【簡釋】《新唐書﹟順宗紀》載﹐帝爲太子時﹐侍宴魚藻宮﹐張水戲彩艦﹐宮人爲櫂歌﹐眾樂間發。徳宗歡甚﹐顧太子曰「今日何如太子誦詩。」「好樂無荒。」以爲對。

《開城錄》載﹐文宗論徳宗奢靡曰「聞得禁中引水﹐先於池底鋪錦。」

《事詞類奇》載﹐徳宗好煎茶﹐加酥椒之類。李泌戲爲詩曰「施末翻成碧玉池﹐添酥散作琉璃眼。」

【宮詞】內旨新宣立五坊﹐連朝遊獵賦長楊。鶻雕鷹犬皆邀賞﹐獨賜云騅一品■﹝米卜﹞。

【簡釋】《玉海》載﹐五坊﹐唐徳宗所立。內養雕﹑鶻﹑鷂﹑鷹﹑狗﹐稱之五坊。

《國史補》載﹐徳宗幸梁﹐惟禦騅馬﹝號曰「望云騅」﹞飼一品料。

【宮詞】紫雲仙子字逍遙﹐七卷禪經繡尺綃。不用漢宮螺子黛﹐眉娘生就柳眉嬌。

【簡釋】《蘇氏演義》載﹐順宗時﹐南海貢奇女﹐名盧眉娘﹐能於尺綃上繡「法經」七卷。因令止於宮中﹐每日食胡麻二三合。至元和中﹐憲宗嘉其聰慧﹐賜金鳳環﹐以束其腕。眉娘不願住宮中﹐度爲黃冠﹐賜號「逍遙」。及後成仙﹐往往乘紫雲遊於海上。羅浮處士李象先作「盧逍遙傳」。

《杜陽雜編》載﹐眉娘生眉如綫﹐且長﹐故有是名。

【宮詞】十二層樓倚碧霄﹐鳳臺秦女正吹簫。詩成例外頒宮錦﹐不比鳥鳶噪鵲橋。

【簡釋】《雲溪友議》載﹐陸暢者﹐云陽公主降都尉劉氏﹐朝士舉爲儐相。內人以陸吳音﹐才思敏捷﹐凡所調戲﹐應對如流。復以詩嘲之﹐陸亦酬和。六宮大喜﹐例外別賜宮錦十段﹐並楞伽瓶唾盂以賞之。內人詩云「十二層樓倚碧空﹐鳳鸞相對立梧桐﹐雙成走報監門衛﹐莫使吳入漢宮。」或謂內學士宋若蘭﹑宋若昭姊妹所作﹐陸酬曰「粉面仙郎選聖朝﹐偶逢秦女正吹簫﹐須教翡翠聞王母﹐不柰鳥鳶噪鵲橋。」順宗女﹐云陽公主下嫁劉士涇。

【宮詞】藏眞島下暗香浮﹐換骨仙醪泛玉甌。穩坐龍牀鱗甲動﹐一團蠅虎舞梁州。

【簡釋】《太平廣記》載﹐憲宗好神仙之術﹐宮中刻木作海上三山﹐號「藏眞島。」每日焚鳳腦香﹐以祀。

《云仙雜記》載﹐憲宗采鳳李花﹐釀換骨醪。﹝又﹞載﹐韓志和有道術﹐憲宗時獻一龍牀﹐坐則鱗甲皆動。又於禦座前﹐以蠅虎子數十分隊﹐舞《涼州曲》﹐皆中音節。

【宮詞】徧倚屏風看禦章﹐儒臣直閣日初長。天廚新進麒麟艸﹐口敕先煎學士湯。

【簡釋】《舊唐書﹟憲宗紀》載﹐元和四年七月朔﹐禦制前代君臣事迹十四篇﹐書於六扇屏風。是月﹐出書屏以示羣臣。

《云仙散錄》載﹐元和時﹐館閣湯飲待學士者﹐煎麒麟艸。

【宮詞】宮花零落委邊塵﹐石上崇徽迹尙新。黼座朗吟戎昱句﹐大臣應愧議和親。

【簡釋】《買愁集》載﹐僕固懷恩女﹐年十八﹐能解音律﹐代宗冊爲「崇徽公主」﹐遠嫁吐蕃。泣別時﹐手把石上﹐遺恨不消。

《雲溪友議》載﹐憲宗朝﹐以北狄頻侵邊境﹐大臣奏議和親。帝吟戎昱詠史詩云「漢家靑史內﹐計拙是和親。」大臣遂息和戎之論。

【宮詞】東風吹透雪花泥﹐帳底香雲謹護庇。括取芳菲歸禦路﹐春光應爲駐時余。

【簡釋】《淸異錄》載﹐穆宗喜華麗﹐所建殿閣﹐以紙膏膠水調粉飾墻﹐名「雪花泥」。又一等鰾靑和丹砂末﹐謂「長慶赤」。

《云仙雜錄》載﹐穆宗每宮中花開﹐則以重頂帳蒙蔽欄檻﹐置惜春禦史掌之﹐號曰「括香。」

【宮詞】紫簫聲歇玉階涼﹐寂寞靑宮抱恨長。樂部偶翻金縷曲﹐舊人誰及杜秋娘。

【簡釋】《杜牧杜秋娘詩序》載﹐杜秋﹐金陵女也﹐年十五﹐爲李錡妾。後錡叛﹐滅籍之﹐入宮有冠於景陵。穆宗卽位﹐命秋爲皇子傅母。皇子壯封漳王﹐鄭注用事﹐誣丞相欲去己者﹐指王爲根。王被罪廢削﹐秋因歸故鄕。詩云「秋持玉斝醉﹐與唱金縷衣。」又云「金階露新重﹐閒撚紫簫吹。」李錡長唱《金縷衣》辭。

【宮詞】玉貌承恩新賜奇﹐墨書粉畫認依稀。尙宮女傳輝彤管﹐無那君王愛諢衣。

【簡釋】《云仙雜記》載﹐唐穆宗以元綃白書﹑素紗墨書爲衣服﹐賜承幸宮人﹐皆淫鄙之辭﹐時號「諢衣」。

《新唐書﹟后妃傳》載﹐尙宮宋若昭﹐貝州淸陽人﹐父廷芬﹐能詞章。生五女﹐皆警慧善屬文。長若蘭﹐次若昭﹑若倫﹑若憲﹑若荀。蘭﹑昭文尢髙。若蘭著「女論語」十篇﹐大抵準論語﹐以韋宣文君代孔子曹大家等﹐爲顏冉推明婦道所宜。若昭又爲「傳申」釋之。元和末﹐若蘭卒﹐穆宗以若昭拜尙書﹐嗣若蘭所職。歷憲﹑穆﹑敬三朝﹐皆呼「先生」。后妃與諸王﹑公主﹐率以師禮見之。

【宮詞】千葉花開香色殊﹐夜深撲得玉腰奴。絳絲絆腳光生鬢﹐勝似滕王舊蝶圖。

【簡釋】《杜陽雜編》載﹐穆宗殿前﹐種千葉牡丹。及花開﹐宮中每夜有黃白蛺蝶萬數﹐飛集花間﹐達旦方去。上令張羅宮中﹐得數百於殿內﹐縱嬪禦追捉﹐以爲娛樂。遲明視之﹐則皆金玉也。內人爭以絳縷絆其腳﹐以爲首飾。其後﹐開寶廚覩金錢玉犀之內﹐有蠕蠕動﹐將有化爲蝶者﹐宮中方覺焉。

《酉陽雜俎》載﹐滕王蛺蝶圖有「江夏斑」﹑「大海眼」﹑「小海眼」﹑「村裏來」﹑「菜花子」等蝶名。

《唐王建宮詞》載﹐「宮中數日無呼喚﹐勝得滕王蛺蝶圖」。

【宮詞】宮花嬌護醉芙蓉﹐歌舞歸來寶帳重。香箭風流爭笑接﹐一團龍麝著衣濃。

【簡釋】《杜陽雜編》載﹐寶歷二年﹐浙東貢舞女二人﹐一曰「飛鸞」﹐二曰「輕鳳」。每歌罷﹐上令藏之金屬寶帳﹐恐怕被風吹之。宮中暗語曰「寶帳香重重﹐一雙紅芙蓉。」

《淸異錄》載﹐寶歷中﹐帝造紙箭﹐貯龍麝香末。每宮嬪羣聚﹐帝射之。中者濃香觸體﹐了無害處﹐宮中名稱「風流箭」。

【宮詞】雪晴北苑獵驄疾﹐裘上浮光映日迷。薄暮不須施蠟燭﹐腰間常佩夜明犀。

【簡釋】《杜陽雜編》載﹐敬宗寶歷中﹐南粵進浮光裘。上衣之﹐以獵北苑。﹝又﹞載﹐南昌進夜明犀﹐上令解爲腰帶。每遊獵﹐夜不施蠟燭﹐有如晝日。

【宮詞】水漲虛亭放鴨天﹐火雲赫赫攪人眠。禦廚分得淸風飯﹐半餉提缸浸冷泉。

【簡釋】《舊唐書﹟文宗紀》載﹐太和元年﹐毀升陽殿東放鴨亭﹐敬宗時所造也。

《淸異錄》載﹐寶歷元年﹐內出淸風飯制度﹐賜禦庖。令造進法用水晶飯﹐龍精粉﹑龍腦末﹑牛酪漿﹐調畢入金提缸﹐垂下水池﹐待其冷透﹐供進。惟天大暑時﹐方作。

【宮詞】馬球驢鞠兩棚支﹐罨畫輕衫漾晚颸。三殿燈光明似晝﹐歸來己是夜深時。

【簡釋】《玉海》載﹐寶歷二年六月二十八日﹐禦三殿觀兩軍。教坊內園﹐分棚作驢鞠馬球之戲﹐二更方罷。

《舊唐書﹟敬宗紀》載﹐西川節度使杜元穎﹐進罨畫打球衣五百件。

【宮詞】新聲笛管各爭能﹐艷艷朝霞寵獨承。一自忽雷淪落後﹐琵琶專屬鄭中丞。

【簡釋】《盧氏雜說》載﹐文宗善吹小管。

《唐書》載﹐文宗時﹐朝霞以善吹笛進。上爲新聲雅樂﹐朝霞能承意辧聲﹐頗符上旨﹐由是有寵。

《樂府雜錄》載﹐文宗時﹐有內人鄭中丞﹐善琵琶。內庫有琵琶二面﹐號「大忽雷」﹑「小忽雷」﹐因爲題頭傷損﹐送南趙家料理。恰值訓注事莫有知者。後﹐中丞歸梁厚本。厚本賂樂器匠﹐賺得之。

【宮詞】乙夜辛勤覽祕書﹐恩將談柄賜鴻儒。君王好學無遊戲﹐屏卻竿頭石火胡。

【簡釋】《杜陽雜編》載﹐文宗每視朝後﹐卽閱羣書。謂左右曰「若不甲夜視事﹐乙夜觀書﹐何以爲人君﹖﹗」上常延學士於內庭﹐討論經義。李訓講「周易微義」﹐頗得上意。時方盛夏﹐遂命取「水玉腰帶」及「辟暑犀如意」﹐以賜訓。曰「如意足以與卿爲談柄也﹗」﹝又﹞載﹐時有妓女石火胡﹐挈養女五人﹐才八九歲﹐於百尺竿上張弓弦五條﹐令五女各居一條之上﹐著五色衣﹐執戟持戈﹐舞「破陣樂曲」。俯仰來去﹐越節如飛。是時﹐觀者目眩心怯。火胡立於朱畫牀子上﹐令諸女疊踏。以至半空﹐手中皆執五采小幟。牀子大者﹐始一尺餘。俄而﹐手足齊舉﹐謂之「踏渾脫」。歌呼抑揚﹐若履平地。文宗卽位﹐惡其太險傷神﹐遂不復作。

【宮詞】方響聲淸天樂調﹐教坊弟子半云韶。涼州曲破無人解﹐花下低頭拜阿翹。

【簡釋】《杜陽雜編》載﹐太和九年﹐上於內殿看牡丹時﹐有宮人沈阿翹﹐爲上舞《河滿子》﹐曲罷﹐上賜金臂環。問其從來﹖阿翹曰「妾本吳元濟之妓女。濟敗﹐因以聲得爲宮人﹐俄遂進。」白玉方響﹐上因令奏《涼州曲》﹐音韻淸越﹐聽者無不淒然。上謂之「天上樂」。乃選內人﹐爲阿翹弟子。

《教坊記》載﹐樓下戲出隊宜春院。人少則以云韶添之。云韶﹐謂之宮人﹐蓋賤隸也。

【宮詞】竹障臨風蔽曉寒﹐上林春色已闌珊。當宴呼報君王醉﹐偸換神通了事盤。

【簡釋】《全唐詩》載﹐文宗題程修已《竹障詩》詩云「臨窗忽睹繁蔭合﹐再盼眞假殊未分。」程修己畫竹障於文思殿﹐帝賜此詩。﹝又﹞載﹐太和九年﹐李訓﹑鄭注敗後﹐仇士良愈專恣。上登臨遊幸﹐未嘗有樂。因賦詩云「輦路生春色﹐上林花發時﹐登臨何限意﹐無復侍臣知。」

《淸異錄》載﹐文宗屬宦豎專橫﹐動卽掣肘﹐以酣飲爲娛。嬪禦厭患之﹐賂內執事造黃金盞﹐以金蓮荷芰爲玦束盤﹐其實空。盞滿則可潛﹐引入盤中。人初不知也﹐遂有「神通盞」﹑「了事盤」之號。

【宮詞】後苑秋髙縱彈丸﹐郁金香气襲回欄。宮袍騎馬才人出﹐翠輦前頭屢錯看。

【簡釋】《新唐書﹟后妃傳》載﹐武宗王才人﹐狀纖頎﹐頗類帝。每畋苑中﹐才人必從袍而騎﹐校服光侈﹐略同至尊。相與馳出入﹐觀者莫知孰爲帝也。

《舊唐書﹟宣宗紀贊》載﹐舊時﹐人主所行黃門。先以龍腦﹑郁金之香藉地﹐上悉命去之。

【宮詞】漫將十玩繪新圖﹐出政須教諺逸除。夜半酒闌弦管靜﹐紫明相伴讀周書。

【簡釋】《淸異錄》載﹐武帝爲款王時﹐邸園畜禽獸。之可玩者﹐以繪《十玩圖》。﹝又﹞載﹐武宗宣內供奉賜坐﹐食甘露球﹐蜜搗山藥油浴﹐旣退侵夜﹐宮嬪離次。上獨映琉璃燈籠觀書。久之歸寢殿﹐王才人問﹕「官家今日以何消遣﹖」上曰「綠羅供奉已去﹐皂羅供奉﹝宮人特髻﹞不來﹐與紫明供奉﹝燈﹞相守﹐熟讀尙書《無逸篇》數徧﹐朕非不能取熱鬧快樂﹐正要與弦管尊罍﹐暫時隔破﹗」

【宮詞】不分前時忤聖心﹐椒房泣別淚難禁。蜀箋一幅詩成後﹐省卻長門買賦金。

【簡釋】《摭言》載﹐柳公權﹐武宗朝在內庭。上嘗怒一宮嬪﹐旣而復召謂公權曰「朕怪此人﹐然若得學士一篇﹐當釋然矣﹗」禦前有蜀箋數十幅﹐授之公權。公權略不佇思﹐而成一絕。曰「不分前日忤主恩﹐已甘寂寞守長門﹐今朝卻得君王顧﹐重入椒房拭淚痕。」上大悅﹐賜錦采二百匹﹐令宮人上前拜謝之。

【宮詞】寶櫃瑤函麗彩霞﹐求仙誰與到仙家。人來傳得滄州語﹐羨煞金莖插鬢花。

【簡釋】《杜陽雜編》載﹐武宗會昌元年﹐渤海貢瑪瑙櫃﹐方三尺﹐用貯神仙之書﹐置之帳側。﹝又﹞載﹐處士元藏幾﹐自言「隋大業元年﹐爲過海使判官﹐遇風浪壞船﹐爲破木所載﹐經半月達洲島間」。洲人問其從來﹖藏幾具以告洲人。洲人曰「此滄洲﹐此去中國已數萬里﹗」乃出菖蒲酒﹑桃花酒飲之﹐頓覺神气淸爽。其洲花木常如二三月。有金莖花﹐如蝶﹐每微風至﹐則搖蕩如飛。婦人競采之﹐以爲首飾。語曰「不戴金莖花﹐不得在仙家。」藏幾淹住旣久﹐忽思中國。洲人制「淩風舸」﹐以送之。不旬日﹐達於東。問其國﹐乃皇唐也。詢年號則貞元也。訪鄕裏﹐則榛蕪也。追子孫﹐皆疏屬也。自隋大業元年至貞元末﹐殆二百年矣﹗趙歸眞常與藏幾弟子﹐九華道士葉通微相遇﹐得其實。備奏於上﹐上令謁者賫手詔急徵﹐至半途﹐不知去向。

【宮詞】上林果實正離離﹐異種難尋太白溪。聞道至尊方病渴﹐恆州表進紫花梨。

【簡釋】《許默紫花梨記》載﹐昔武宗禦天下之五載﹐忽患心熱之疾。名醫進藥﹐厥疾罔瘳。時有言靑城山邢道士者﹐妙於方藥。帝卽召見之。道士以肘後綠囊中﹐取靑丹兩粒及取梨數枚﹐絞汁而進之。帝疾尋愈﹐問其丹爲何物﹖先生曰「赤城山頂有靑芝兩株﹐太白南溪有紫花梨一樹﹐臣昔歲曾遊二山﹐偶獲兩寶﹐合煉成丹。五十年來服食已盡﹐惟餘兩粒﹐幸逢陛下服之。再欲此丹﹐須求二物也﹗」經數月﹐刑生辭帝歸山。後帝疾復作﹐再詔刑先生靑城山下﹐不知何適。帝遂詔示天下﹐有紫花梨卽時奏上。時恆州節度﹑太尉公王達﹐尙壽春公主﹐卽會昌之女弟﹐聞眞定﹝正定﹞李令種梨數林﹐其一紫花梨﹐卽遣寺人﹐就加封檢﹐圍以朱欄﹐寶惜纖枝﹐如同月桂。待及秋實﹐公主必手選而進之。時有李遵來侍禦﹐任恆州記室作進梨表。表送闕下﹐見者多笑之曰「常山公何用進殘梨於天府也﹗」蓋以其表﹐有難勝口之字。

【宮詞】日照仙臺百尺髙﹐登臨酌酒謝尢勞。外臣才進燒金藥﹐內侍頻更脃玉條。

【簡釋】《孔六帖》載﹐唐武宗起望仙臺﹐薦「無憂酒」。

《淸異錄》載﹐武帝緣金丹示孽中境躁亂﹐內侍童膺福希旨﹐進脃玉條。用錦作虛帶以水條﹐裸腹系之﹐心腹俱涼。移時熔消﹐復別更替。

【宮詞】歌舞深宮二十年﹐笙囊指點恨綿綿。一聲河滿腸先斷﹐下報君王掌上憐。

【簡釋】《碧雞漫態》載﹐張祐作「孟才人嘆」﹐其序稱﹕孟才子以笙歌有寵於武帝。武帝疾篤﹐目之曰「吾當不諱﹐而何爲哉﹖」才人指笙囊泣曰「請以此就縊﹗」上憫然。才人復曰「妾嘗藝歌﹐願對上歌一曲﹐以泄憤。」上許之。乃歌一聲「河滿子」﹐气極立隕。上令醫侯之曰「脈尙溫﹐而腸已斷。」其詩云「故國三千里﹐深宮二十年﹐一聲河滿子﹐雙淚落君前。」又云「自倚能歌日﹐先皇掌上憐﹐新聲何處唱﹐腸斷李延年。」

【宮詞】帝室中興治道隆﹐先朝政寫禦屏中。外庭共制遵王履﹐素識官家重魯風。

【簡釋】《唐書》載﹐宣宗書《盧觀政要》於屏風﹐每正色拱手讀之。

《淸異錄》載﹐宣帝儒雅。令有司﹐效孔子履進﹐名「魯風穨」。宰相﹑諸王效之。而微殺其式﹐別呼爲「遵王履」。

【宮詞】芙蓉闕下集鵷鸞﹐禦宴珍饈出太官。詔許懷歸齊拜舞﹐競將羅帕系雕鞍。

【簡釋】《金臺記聞》載﹐廷宴﹐餘物懷歸。起於唐宣宗時﹐宴百官罷﹐拜舞。遺下果物﹐咸曰「歸獻父母﹐及遺小兒。」上敕太官﹕「今後大宴文武官﹐給食兩分與父母﹐別給果子與小兒。所食餘者﹐聽以帕子懷歸。」

【宮詞】自裁新譜教宮娥﹐列隊分行連袂歌。舞罷魚龍波浪靜﹐滿堂珠翠地衣拖。

【簡釋】《文獻通考》載﹐宣宗音律特妙﹐每賜宴﹐必裁新曲。俾女伶衣珠翠緹繡﹐分行列隊﹐連袂而歌。

《杜陽雜編》載﹐唐宣宗時﹐畫八百匹官絁﹐作魚龍波浪文﹐以爲地衣。每一舞﹐而珠翠滿地。

【宮詞】梯航萬里覲龍顏﹐瓔絡爭看菩薩蠻。一曲編成宣樂部﹐所前抖擻整花鬘。

【簡釋】《杜陽雜編》載﹐大中初﹐女蠻國入貢﹐其人危髻金冠﹐瓔絡被體﹐故謂之《菩薩蠻》。當時優伶﹐遂制《菩薩蠻》曲。白樂天《蠻子朝》詩云「花鬘抖擻龍蛇動」。

【宮詞】寒風淅瀝透輕紗﹐蘆管無聲月平斜。寶鴨撥殘星子炭﹐藥鑪連夜進丹砂。

【簡釋】《文獻通考》載﹐宣宗善吹蘆管。

《淸異錄》載﹐宣宗餌丹砂﹐病熱。宮人以金盆置麩炭少許﹐進禦。暖手而已。呼爲「星子炭」。

【宮詞】手談會說勝夷酋﹐國手須爭第一籌。花下閒尋楸玉局﹐披圖誰解鎭神頭。

【簡釋】《杜陽雜編》載﹐大中年﹐日本國王子來朝﹐王子善圍棋﹐上敕待詔顧師言爲對手。王子出楸玉局﹐冷暖玉棋子﹐云「本國之東三萬里﹐有集眞島。島上有凝霞臺﹐臺上有手談池﹐池中生玉棋子。不用制作﹐自然黑白分焉。冬溫夏涼﹐故謂之『冷暖玉』。又產如楸玉狀﹐類楸木﹐琢之爲棋局。光潔可鑑。」及師言與之敵手﹐下至三十有三﹐勝負未決。師言懼辱君命﹐每汗手凝思﹐方敢下著﹐則謂之「鎭神頭」。乃是解兩徵勢也。王子瞪目縮臂﹐已狀不勝。回語鴻臚曰「待詔第幾手也﹖」鴻臚詭對曰「第三手也。」師言實第一國手矣。王子曰「願見第一﹗」鴻臚對曰「王子勝第三﹐方得見第二﹐勝第二﹐方得見第一。今欲躁見第一﹐豈可得乎﹗」王子掩局而嘆曰「小國之一﹐不如大國之三﹐信矣﹗」今好事者﹐尙有顧師言《三十三著鎭神頭圖》。

【宮詞】報道同昌下嫁來﹐三千鴛被竟塵埋。九鸞飛去成妖夢﹐不柰潘妃索玉釵。

【簡釋】《杜陽雜編》載﹐咸通九年﹐同昌公主出降﹐宅於廣化裏﹐賜錢五百萬貫﹐更罄內庫寶貨﹐以實其宅。其枕以七寶合成﹐神絲繡被﹐繡三千鴛鴦﹐九玉釵上刻九鸞﹐皆九色。上有字曰「玉兒」。工巧妙麗﹐殆非人工所制。有金陵得者以獻公主﹐酬之甚厚。一日晝寢﹐夢絳衣奴傳語曰「南齊潘淑妃取九鸞釵﹗」及覺﹐將夢中之言告於左右。後公主亡﹐其釵亦亡。玉兒﹐乃南齊潘淑妃小字也。

【宮詞】上方弦管鳳鸞鳴﹐樂府新翻道調淸。十宅諸王同望幸﹐郎君一例號音聲。

【簡釋】《盧氏雜說》載﹐懿宗一日召樂工﹐上方奏樂﹐爲道調弄﹐上遂拍之﹐故樂工以其節﹐奏曲子﹐名《道調子》。十宅諸王﹐多解音聲。倡優雜戲皆有之﹐以備上幸其院。迎駕作樂﹐禁中呼爲「音聲郎君。」

【宮詞】上苑秋髙萬木荒﹐黃花脫節傲淸霜。短歌禦制加封號﹐共拜金剛不壞王。

【簡釋】《淸異錄》載﹐懿宗賞花短歌云「長生白﹐久視黃﹐共拜金剛不壞王。」謂之菊花也。

【宮詞】鳳臺人去鎭淒涼﹐煙冷刀圭第一香。多謝至尊親薦福﹐仙音寶燭施空王。

【簡釋】《淸異錄》載﹐昭宗嘗賜崔允香禦題曰「刀圭第一香﹐酷烈淸妙。」蓋咸通所賜同昌公主者。﹝又﹞載﹐同昌公主死﹐帝以仙音燭﹐賜安國寺﹐冀追冥福。狀如髙層露臺﹐雜寶爲之。花鳥皆玲瓏。臺上安燭﹐旣燃則玲瓏皆動﹐叮當淸妙﹐燭盡響絕。

【宮詞】落葉流紅出禦溝﹐斗鵝池畔水悠悠。緣知禮部無堯舜﹐且向球場奪狀頭。

【簡釋】《新唐書﹟宦者田令孜傳》載﹐僖宗喜斗鵝﹐數幸興慶池﹐與諸王斗鵝。

《唐小說記》載﹐紅葉題詩事有四。一說在僖宗時。

《通鑑》載﹐僖宗嘗謂優人石野豬曰「朕若應擊球進仕舉﹐須爲狀元﹗」對曰「若堯舜作禮部侍郎﹐恐陛下不免駁放﹗」上笑而已。

【宮詞】囚髻梳成結束牢﹐胭脂暈點半邊嬌。延英新撤昭容位﹐從此宮娥罷引朝。

【簡釋】《續博物志》載﹐僖宗內人束髮甚急﹐號爲「囚髻」。

《淸異錄》載﹐唐未有胭脂暈﹐脂所以點唇曰「石橊嬌」﹑「大紅春」﹑「小紅春」﹑「嫩吳香」﹑「半邊嬌」﹑「萬金紅」﹑「聖檀心」﹑「露珠兒」﹑「內家圓」﹑「天宮巧」﹑「淡紅心」﹑「猩猩暈」﹑「格雙唐」﹑「小珠龍」﹑「媚花奴」等名稱。

《淸波雜誌》載﹐前代宮幃﹐多不肅﹐宮人或與廷臣相見。唐入閣圖﹐有昭容位。

《見聞錄》載﹐唐天佑二年﹐敕令後每遇延英坐朝日﹐只令小黃門侯引從﹐宮人不得擅出內。杜甫有詩云「戶外昭容紫袖垂﹐雙瞻禦座引朝儀。」

【宮詞】傳道功成譜樂章﹐保寧殿裏奏笙簧。將軍誰解排君難﹐愧見鴻門樊舞陽。

【簡釋】《長安志》載﹐昭宗宴李繼昭等將於保寧殿﹐親制《成功曲》﹐以褒之。仍命伶官作「樊噲排君難」雜戲﹐以樂之。

附﹕諸王

【宮詞】架上牙韱萬軸存﹐古文同異費評論。諸王友愛開家宴﹐玉醴香浮銅鶴樽。

【簡釋】韓王李元嘉﹐髙祖子。

《新唐書本傳》載﹐元嘉少好學﹐藏書至萬卷﹐皆以古文字參定同異。與弟靈夔友愛﹐燕見終日如布衣禮。

《云仙散錄》載﹐韓王元嘉﹐有一銅鶴樽﹐背上注酒﹐側一足倚。滿則正﹐不滿則傾側。

【宮詞】一堂絲竹靜傳聲﹐窗下揮毫曉日晴。古硯分磨紅白墨﹐宮袍幾幅字分明。

【簡釋】魯王李靈夔﹐髙祖子。

《新唐書本傳》載﹐靈夔善艸書﹐通音律。

《云仙雜錄》載﹐魯王靈夔﹐使人造紅白二墨爲戲﹐及書寫衣服﹐黑衣用白﹐白衣用紅﹐書自成一家。

【宮詞】燈婢輝煌女樂張﹐气噴寶障麝蘭香。眉言眼語何從見﹐只許歌聲出畫堂。

【簡釋】寧王李憲﹐睿宗長子。死謚讓皇帝。

《開天遺事》載﹐寧王宮有樂妓寵姐者﹐美姿色﹐喜謳唱。每宴外客﹐諸妓盡在目前﹐惟寵姐容莫能見。詞客李太白﹐恃醉戲曰「吾聞王有寵姐善歌﹐今酒肴醉飽﹐羣公宴倦﹐王何憐此女﹐不示於眾﹖」王笑謂左右曰「設七寶花障﹐召寵姐於障後唱之﹗」白起謝曰「不許見面﹐只聞其聲﹐亦幸矣﹗」﹝又﹞載﹐寧王宮中﹐每夜於帳前﹐羅列木雕矮婢﹐飾以采繒﹐各持華燈﹐自昏達旦﹐故謂之「燈婢」。﹝又﹞載﹐寧王與賓客議論﹐先含咀沈麝﹐方啟口發談﹐香气噴於席上。

《女紅余志》載﹐寵姐每嬌眼一轉﹐憲則知其意﹐宮中謂之「眼語」﹐又作「眉言」。

【宮詞】酒醉燈昏客散時﹐看花滿眼淚如絲。舊恩不爲新恩變﹐尙有佳人憶餅師。

【簡釋】《開天遺事》載﹐寧王好聲色﹐有人獻燭百炬﹐似蠟而膩﹐似脂而硬﹐每至夜宴﹐賓妓間坐﹐酒酣作狂﹐其燭則昏昏然﹐如物所﹐罷則復明。莫測其怪也。

《本事詩》載﹐寧王宅左﹐有賣餅者﹐妻纖白明媚﹐王一見注目﹐厚遺其夫﹐取之。寵惜逾等﹐環歲問之﹕「汝復憶餅師否﹖」妻默不對。王召餅師使見之。其妻注目﹐雙淚重頰﹐若不勝情。時王坐客十餘人。王命賦詩。王維詩先成﹐云「莫以今時寵﹐難忘舊日恩﹐看花滿眼淚﹐不共楚王言。」

【宮詞】瑟毛籮衫汗漬香﹐深宮無事暑天長。庭前鼓子新鞔就﹐譜入黽玆舊樂章。

【簡釋】《酉陽雜俎》載﹐明皇嘗伺察諸王。寧王嘗夏中揮汗鞔鼓﹐所讀乃「黽玆樂譜」也。上知之﹐喜曰「天子兄弟﹐當極醉樂耳﹗」

【宮詞】東風初報相風旌﹐後苑春深艸色靑。忽聽鳴禽驚散去﹐誰從花下掣金鈴。

【簡釋】《開天遺事》載﹐五王宮中﹐各樹長竿﹐掛五色旌﹐旗之四垂綴以小金鈴。有聲卽使侍從﹐視旌之所向﹐可以知四方之風侯也。﹝又﹞載﹐寧王春時﹐於後園中﹐紉紅絲爲繩﹐密綴金鈴於花稍上﹐每有烏鵲翔集﹐則令園吏﹐掣鈴索以驚之。

【宮詞】三斗朝天醉欲狂﹐酒經一卷法偏詳。泛春渠裏春多少﹐面部風流屬釀王。

【簡釋】汝陽王李琎﹐寧王李憲之子。

《杜詩》載﹐汝陽三斗始朝天。﹝飲三斗酒也﹞

《云仙散錄》載﹐汝陽王琎﹐取云夢石甃泛春渠﹐以蓄酒。作金銀龜﹑魚浮沈其中﹐爲酌酒具。自稱「釀王兼部尙書。」

《淸異錄》載﹐汝陽王琎﹐家有酒﹐法號「甘露」。經四方風俗﹐諸家材料﹐莫不具備。

【宮詞】燭奴分影上層臺﹐蠟淚消殘欲作堆。紅袖兩行圍繡榻﹐夜深齊訝醉輿來。

【簡釋】申王李撝﹐本名成義。睿宗子。

《開天遺事》載﹐申王每夜﹐宮中聚宴﹐以龍檀木雕成童子﹐綠袍束帶列執畫燭﹐稱爲「燭奴」。﹝又﹞載﹐申王每至風雪共寒之際﹐使宮妓密圍坐側﹐以禦寒气。呼爲「妓圍」。﹝又﹞載﹐申王每醉﹐卽使宮妓﹐將錦采結一兜﹐舁歸寢室。呼爲「醉輿」。

【宮詞】鐸聲淸脆竹檀欒﹐寶馬朝回卸玉鞍。自有香肌堪暖手﹐連朝風雪不知寒。

【簡釋】岐王李範﹐初名隆範﹐睿宗子。

《開天遺事》載﹐岐王宮中﹐於竹林內﹐懸碎玉片﹐夜間相擊之聲﹐卽知有風。號「占風鐸」。﹝又﹞載﹐岐王有玉鞍。冬月用之﹐𨿽天气嚴寒﹐坐如有溫火之气。﹝又﹞載﹐岐王每至冬寒手冷﹐不近於火﹐惟於妙妓懷中揣其肌膚﹐稱爲「暖手」。

【宮詞】一縷琴聲出戶頻﹐誰分爲楚與爲秦。破紅綃裹蟾酥沙﹐贈於堂前顧曲人。

【簡釋】《云仙雜錄》載﹐李龜年至岐王宅﹐聞琴聲曰「此秦聲。」良久又曰「此楚聲。」主人入問之﹐則前彈者﹐隴西沈妍也。後彈者﹐揚州薛滿也。二妓大服﹐乃贈之破紅綃蟾酥沙。龜年自負﹐彊取妍「秦音琵琶」捍撥而去。

附﹕僞燕

安祿山。營州柳城﹐胡人。歷平盧節度使。天寶十五年﹐陷長安﹐僭號稱燕。至徳元年﹐爲子慶緒所殺。慶緒尋爲史思明所殺﹐凡三年滅。祿山攺元一﹝聖武﹞。慶緒攺元二﹝載初﹑天和﹞。

【宮詞】馬銜杯盞象登場﹐凝碧池頭樂未央。宴上刀光森似雪﹐梨園含泣按霓裳。

【簡釋】《新唐書﹟安祿山傳》載﹐初﹐上皇每設宴﹐出宮人舞霓裳羽衣。又鼓舞馬百匹銜環上壽﹐又引犀象入場﹐或拜﹐或舞。祿山見而悅之。至是﹐搜撲送洛陽﹐宴其羣臣於凝碧池。盛奏眾樂﹐梨園子弟往往唏噓泣下﹐賊皆露刃睨之。

附﹕僞漢

朱泚﹐幽州昌平人。以鳳翔節度使罷鎭﹐居京師。建中四年﹐發涇原兵討李希烈﹐兵亂入京師立之。僭號稱秦﹐尋攺稱漢。興元二年﹐李晟復長安﹐泚走涇州﹐追斬之。攺元二﹝應天﹑天皇﹞。

【宮詞】城上危樓百步通﹐贊侯圖籍競輸忠。內庭珍寶如山積﹐畱得潛龍入翠宮。

【簡釋】《新唐書﹟朱泚傳》載﹐城隅率百步建一樓﹐候望非常。﹝又﹞載﹐源休與姚令言爭﹐自比蕭何。休顧令言﹐曰「成秦之業﹐無輩我者﹐我爲蕭何﹐子當曹參﹐可矣﹗」卽收圖籍﹐貯庫府。人笑爲「火迫贊侯」。﹝又﹞載﹐泚號其第宅爲「潛龍宮」。徙珍寶實之。

附﹕僞楚

李希烈﹐燕州遼西人。興元元年﹐以淮西節度使反﹐陷襄城﹐據汴。僭號稱楚。貞元二年﹐兵屢敗﹐奔還蔡州。其將陳仙奇毒殺之。凡三年滅﹐攺元一﹝武成﹞。

【宮詞】姒媦交歡未足歡﹐受來恩寵轉悲酸。誰知分飯含桃日﹐早有兵機寓蠟丸。

【簡釋】《新唐書﹟李希烈傳》載﹐始聞戶曹參軍竇良女美﹐彊取之。後有寵。嘗稱陳仙奇忠勇﹐而妻亦竇姓﹐願如姒媦者﹐以固其夫。希烈許諾。及希烈死﹐子欲自立未決。有獻含桃者﹐竇分遺仙奇妻。因蠟帛丸﹐雜果中出所謀﹐仙奇率兵而入。

附﹕僞齊

黃巢﹐曹州冤朐人。初舉進士下第﹐乾符二年﹐長垣王仙芝陷濮州﹐巢起兵應之。廣明元年﹐陷長安﹐僭號稱齊。中和三年﹐李克用復長安﹐巢南走。四年又爲克用所破﹐走死泰山。其甥林言斬之﹐凡五年滅﹐攺元一﹝金統﹞。

【宮詞】含元寶殿鼓聲揚﹐刀劍如林護禦牀。引到金輿齊拜舞﹐繡袍華幘侍黃王。

【簡釋】《新唐書﹟黃巢傳》載﹐巢乘黃金輿﹐衛者皆繡袍華幘。其黨乘銅輿以從。宮女數千迎拜稱黃王。巢居含元殿僭卽位。求衮冕不得﹐繪弋綈爲之﹐無金石樂﹐擊大鼓數百﹐列長劍﹑大刀爲衛儀。附﹕僞越董昌﹐杭州臨安人﹐歷義勝軍節度使﹐乾寧二年﹐據越州僭號稱越﹐其明年﹐錢鏐討斬之。攺元一﹝天冊﹞。

【宮詞】金牀穩坐日重生﹐殿外黃龍數丈明。天冊樓前宣奉詔﹐制書親署聖人名。

【簡釋】《新唐書﹟董昌傳》載﹐山陰老人僞獻謠曰「欲知天子名﹐日從日上生。」昌喜﹐賜百縑。命方士築壇祠天。詭言﹐天符夜降楮朱﹐文不可識。昌曰「讖言兔上金牀﹐我生於卯﹐當卽位建元天冊。」自稱聖人。其下制詔﹐皆自署名。或曰帝王﹐無押詔。昌曰「不親署﹐何由知我爲天子﹖﹗」卽榜南門曰「天冊。」先是州寢有虯﹐長尺餘﹐金色。見思道亭。昌署寢曰「明光殿」﹐亭曰「黃龍殿」。

●全史宮詞卷十四五代

○梁

梁﹐太祖朱晃﹐初名溫﹐賜名全忠﹐碭山人。始以黃巢部將降唐。天復元年﹐封梁王。天祐四年﹐受唐禪﹐都洛陽﹐在位六年﹐爲子友圭所殺﹐葬宣陵﹐攺元二﹝開平﹑乾化﹞。末帝瑱﹐初名友眞﹐太祖第三子﹐初封均王﹐守東都。討友圭卽位﹐都開封。不攺元﹐仍稱乾化三年。越二年始攺元。在位十一年﹐唐兵入汴﹐爲控鶴將皇甫麟所殺﹐攺元二﹝貞明﹑龍徳﹞。

梁二主﹐凡十七年。

【宮詞】一擲呼盧六支紅﹐秀才名姓愜王忠。無雲有雨天方泣﹐獻頌爭誇造化功。

【簡釋】《洛陽縉紳見聞錄》載﹐梁祖英威剛狠﹐視之若乳虎。進士杜荀鶴﹐以所業投之﹐且乞一見。掌客一聞﹐默無所報。一日﹐梁祖在便廳﹐取骰子大呼曰「杜荀鶴擲之﹗」六支具赤﹐乃連聲命屈秀才﹗荀鶴入﹐再拜訖。命坐。梁祖徐曰「知秀才久矣﹗」荀鶴欲降階拜謝﹐梁祖曰「不可﹗」於是﹐再拜﹐復坐。梁祖顧視陛下﹐謂左右曰「似有雨點。」然仰首視之﹐實無片雲﹕沾陛簾有聲。梁祖自起﹐視之﹐謂杜曰「此所謂無雲而雨﹐謂之天泣。不知是何詳也﹖」命左右將紙筆﹐請杜秀才題一篇《無雲雨》詩。杜立成一絕﹐獻之。梁祖大喜﹐立召賓席共飲﹐極歡而散。杜之絕句云「同是乾坤事不同﹐雨絲飛灑日輪中﹐若教陰郎都相近﹐爭表梁王造化功。」由是﹐杜荀鶴大獲見知。

【宮詞】蕭縣恩深報禮加﹐豢龍人共說劉家。國婆最稔興王事﹐艸昧英雄起赤蛇。

【簡釋】《舊五代史》載﹐梁太祖昆仲三人﹐俱未冠而孤﹐母攜養寄於蕭縣人劉崇之家。崇以慵惰﹐每加譴杖。惟崇母自幼憐之﹐親爲櫛發。常戒家人曰「朱三非常人也﹐當善侍之﹗」家人問其故﹐母曰「我嘗見其熟寐﹐口次化爲一赤蛇。」然眾未之信也。﹝又﹞載﹐劉鼎﹐蕭縣人﹐父崇。梁祖微時﹐嘗傭力崇家﹐及卽位﹐召崇用之﹐任殿中監﹑商州刺史。崇之母﹐撫梁祖有恩梁氏﹐號爲「國婆」。徐宋之民﹐謂崇家爲「拳龍劉家」。

【宮詞】碭山崛起侈雄圖﹐拜賀爭迎一丈烏。班內尙餘孫供奉﹐不隨百辟效嵩呼。

【簡釋】《新五代史﹟梁臣寇彥卿傳》載﹐梁太祖賜以所乘愛馬「一丈烏」於彥卿。

《幕府燕間錄》載﹐唐昭宗播遷隨駕﹐有弄猴能隨班起居。昭宗賜以緋袍。號「供奉」。又謂之「猴部頭」。朱梁篡位﹐取猴令殿下起居。猴望見朱溫﹐竟趨而前﹐跳躍奮擊。

【宮詞】先徳儒酸說五經﹐八牛今己坐彤廷。擊盆漫罵朱三暴﹐爲念慈恩尙減刑。

【簡釋】《五代史補》載﹐先是民間傳讖曰「五公符」。又謂之「李淳風轉天歌」。其字有「八牛」之年。識者以「八牛」乃「朱」字﹐則太祖革命之應也。

《新五代史﹟梁家人傳》載﹐太祖置酒太夫人前﹐舉觴爲壽﹐歡甚。太祖啟曰「朱五經平生讀書﹐不登一第。有子爲節度使﹐無忝於先人矣﹗」後惻然良久﹐曰「汝能至此﹐可謂英雄﹐然行義未必如先人也﹗」﹝又﹞載﹐太祖剛暴多殺戮﹐後每誡之﹐多賴以全活。﹝又﹞載﹐太祖燕居宮中﹐與諸王飲博。全昱酒酣﹐取骰子擊盆而迸之﹐呼太祖曰「朱三﹐爾碭山一百姓﹐天子用汝爲四鎭節度使﹐與汝何負﹖而滅唐家三百年社稷﹗吾將見汝赤其族矣﹗何用博爲﹗」太祖不悅﹐罷會。

【宮詞】文面兒郎盡壯丁﹐火龍標下走雷霆。禁軍方閱宣威殿﹐格鬥頻來教馬亭。

【簡釋】《五代史補》載﹐健兒文面﹐自梁太祖始。

《淸異錄》載﹐梁祖自初起﹐每令左右持大赤旗。緩急之際﹐用以揮軍。太祖自命爲「火龍標」。

《舊五代史》載﹐梁開平四年十二月辛酉﹐宴文武。四品以上於宣威殿。親閱禁軍﹐命格鬥於教馬場。

【宮詞】門啟銀臺駐鷺鵷﹐皇城有禁入休闌。客星犯座天垂象﹐守衛新添探鶴官。

【簡釋】《五代會要》載﹐梁開平三年七月﹐敕內皇城諸門﹐宜各差控鶴官兩人守把﹐其諸司使並諸色人﹐並敕於左右銀臺門外下馬﹐不得將人帶入門內。

《舊五代史》載﹐詔左銀臺門朝參﹐諸司使﹑庫使以下﹐不得帶從人入城闌﹐入者抵律。

【宮詞】一紙書傳羽騎收﹐蛾眉帷幄擅奇謀。佛山破後憐同姓﹐泣把徐州比汴州。

【簡釋】《新五代史﹟梁家人傳》載﹐太祖後張氏﹐渠亭裏富家女也。賢明精悍﹐動有禮法。𨿽太祖剛暴﹐亦常畏之。太祖每以外事詢之﹐後言多中。太祖出兵﹐行至中途﹐後意以爲不然﹐馳一介召之﹐如期而至。﹝又﹞載﹐太祖已破朱瑾﹐納其妻以歸。後迎太祖於封邱。太祖告之後﹐後遽見瑾妻。瑾妻再拜﹐後亦拜﹐淒然淚下曰「衮鄆與司空同姓之國﹐昆仲之間﹐以小故興干戈﹐而使吾姒至此。若不幸汴州失守﹐妾亦如此矣﹗」言訖又泣。太祖爲之感動。

《新五代史﹟太祖本紀》載﹐太祖攻徐州﹐破朱瑾於石佛山。

【宮詞】婉婉儀容備下陳﹐中宮繼美卻無人。新臺自招蕭墻禍﹐夜半牙兵入萬春。

【簡釋】《新五代史﹟梁家人紀》載﹐昭儀陳氏﹐少以色進。昭容李氏﹐亦以色進。﹝又﹞載﹐太祖自張后崩﹐無繼室。諸子在鎭﹐皆邀其婦入侍。友文妻王氏有色﹐尢寵之。太祖病久﹐王氏與友圭妻張氏﹐嘗專房侍疾。太祖病少間﹐謂王氏曰「吾知終不起﹐汝之東都召友文來﹐吾與之決。」蓋心欲以後事屬之。友圭大懼﹐其妻張氏曰「官家以傳國寶與王氏﹐使入東都召友文。今受禍矣﹗」夫妻相對而泣。左右對友圭﹐早自爲圖。友圭乃易服微行﹐見統軍韓勍計事。淸夜以牙兵五百﹐隨友圭斬關入萬春門。至寢中﹐侍疾者皆走。太祖惶駭起呼曰「逆賊忍殺父乎﹖﹗」友圭親吏馮廷諤﹐以劍中之﹐洞其腑﹐腸胃皆流。

【宮詞】手撥檀槽憾不窮﹐當宴誰識舊伶工。采桑曲罷空流涕﹐身是前朝關小紅。

【簡釋】《北夢瑣言》載﹐唐昭宗供奉彈琵琶樂工﹐號「關別駕」﹐小名「小紅」。梁太祖求之旣至﹐謂曰「爾解彈﹐手不采桑乎﹖」關俯而奏之。

【宮詞】喜信遙來自亳州﹐庚宗有婦竟生牛。匆匆鳳歷剛周月﹐兩腳唐巾換襆頭。

【簡釋】《舊五代史》載﹐友圭小字遙喜﹐母失其姓﹐本亳州營妓也。唐光啟中﹐帝巡地亳州﹐召而侍寢﹐月餘將捨之去。以娠告﹐因畱亳﹐以別宅貯之﹐及期以生男來告。帝喜﹐故字之曰「遙喜」。後迎歸汴嫁朱溫。

《新五代史》載﹐乾化二年六月﹐友圭於父柩前卽皇帝位。三年正月﹐友圭祀天於洛陽南郊﹐攺元曰「鳳歷」。二月﹐象先以禁兵入宮﹐友圭及妻張氏﹐皆自殺。

《淸異錄》載﹐郢王「鳳歷」之叛﹐別制襆頭﹐都如唐中﹐但更雙腳爲「仙藤」﹐號爲「順裹」。

【宮詞】寶劍鏘然夜有聲﹐何來刺客夢中驚。酬勛詔賜將軍館﹐雲母雕成護聖名。

【簡釋】《新五代史﹟梁家人傳》載﹐末帝徳妃死﹐將葬。友孜使刺客夜入寢中﹐末帝方寢﹐聞榻下鏘然有聲﹐躍起抽劍曰「將有變也﹗」乃索寢中﹐得刺客殺之。因誅友孜。

《淸異錄》載﹐貞明末帝﹐夜於寢間擒刺客﹐乃康王友孜所遺﹐帝自戮之。造雲母匣貯所用劍﹐名匣曰「護聖將軍之館」。

【宮詞】珠數初盈璽入唐﹐愁雲低鎖綠龜彊。內廷批敕畱遺墨﹐猶自風流仿二王。

【簡釋】《舊五代史》載﹐初﹐許州獻綠毛龜﹐宮中造室以蓄之。名曰「龜堂」。帝嘗市珠於市﹐旣而曰「珠數足矣。」眾皆以爲不詳之言。

《新五代史﹟梁末帝紀》載﹐徳龍三年十月﹐盜竊傳國寶﹐奔於唐。

《宣和書畫譜》載﹐瑱無他技﹐喜弄翰墨﹐多作行字批敕。大者或近盈尺﹐筆勢結密﹐有王氏羲獻帖法。

○唐

唐﹐莊宗李存勗﹐其先沙陀部人﹐本姓朱邪﹐唐賜李姓。晉王克用長子﹐初稱帝於魏州﹐滅梁后遷洛陽﹐在位四年﹐爲伶人所殺﹐葬雍陵﹐攺元一﹝同光﹞。明帝亶﹐初名嗣源﹐克用養子﹐同光四年﹐自魏州擁兵逼洛﹐值莊宗被殺﹐遂入洛稱帝。八年殂﹐葬微陵﹐攺元二﹝天成﹑長興﹞。子湣帝從厚立﹐明年潞王從珂自鳳翔舉兵向洛﹐帝出奔遇害﹐攺元一﹝應順﹞。從珂﹐明宗養子﹐本姓王﹐稱帝三年﹐石敬瑭犯闕﹐帝自焚﹐攺元一﹝淸泰﹞。

唐四主﹐凡十四年。

【宮詞】共道亞軍善折衝﹐淮南誰爲寫眞容。臂弓拈箭畱圖本﹐聖表驚看獨眼龍。

【簡釋】《舊五代史唐本紀》載﹐克用少驍勇﹐軍中稱「李亞兒」。中和三年二月﹐克用以步騎一萬七千赴京師﹐黃巢軍驚呼﹕「亞兒軍至矣﹗」

《五代史補》載﹐太祖眇一目﹐時謂之「獨眼龍」。淮南楊行密﹐恨不識其狀貌﹐因使畫工詐之商賈﹐往河東寫之。人有知其謀者擒之。武皇初甚怒﹐旣而親謂曰「吾素眇一目﹐試召使寫之﹐觀其所爲如何﹖」及至﹐武皇按膝厲聲曰「淮南使汝來寫吾眞﹐必畫工之尢也。寫吾不及十分﹐卽階下便是汝死之所矣﹗」畫工再拜下筆﹐時方盛暑﹐武皇執八角扇﹐因寫扇角半遮其面。武皇曰「汝諂吾也﹗」遂使別寫之。畫工又應聲下筆﹐畫其臂弓拈箭之狀﹐乃微合一目﹐以觀箭之曲直。武皇大喜﹐因厚賜金帛﹐遣之。

【宮詞】贊劃軍謀善決機﹐教成侍妾助兵威。賢明更識宜男相﹐手挈袴褕讓次妃。

【簡釋】《新五代史﹟唐家人傳》載﹐太祖正室劉氏﹐代北人也。其次妃曹氏﹐太原人也。太祖封晉王﹐劉氏封秦國夫人﹐自太祖起兵代北﹐劉氏常從徵伐。爲人明敏多智略﹐頗習兵機。常教其侍妾騎射﹐以佐太祖。夫人無子﹐性賢不妒忌﹐常謂太祖曰「曹氏當生貴子﹐宜善待之。」後果生子﹐是爲莊宗。莊宗卽位﹐冊尊曹氏爲皇太后﹐而以嫡母劉氏爲皇太妃。太妃往謝太后﹐太后有慚色。

【宮詞】給侍宮中十四年﹐長呼阿媎最嬌憐。餘生報主資冥福﹐剪髮持經繡佛前。

【簡釋】《舊五代史》魏國夫人陳氏﹐本昭宗宮嬪也。乾守二年﹐武皇奉詔討王行瑜﹐駐軍渭北。昭宗降﹐朱書禦札﹐出陳氏及內妓四人以賜武皇。陳氏素知書﹐有才貌﹐武皇深加寵重。及光化之後﹐時事多艱﹐武皇嘗獨居﹐深念嬪媵﹐鮮得侍謁﹐惟陳氏得召見。陳氏情旣靜退﹐不以寵侍自侈﹐武皇帝呼爲「阿媎」。﹝羌人呼母爲媎﹞及武皇大病之際﹐陳氏侍醫藥﹐垂泣言「妾爲王執掃除之役十有四年矣。王萬一不幸﹐妾將何托﹖旣不能以身爲殉﹐願落髮爲尼﹐爲王讀一藏佛經﹐以報平昔。」武皇爲之流涕。及武皇死﹐陳氏果落髮持經﹐法名「智願」。

【宮詞】萬壽稱觴祝至尊﹐長春新殿酒初溫。盤呈翡翠卮鸂■﹝氵束鳥﹞﹐猶記昭宗撫背恩。

【簡釋】《新五代史唐本紀》載﹐存勗年十一﹐從克用破王行瑜﹐獻捷於京師﹐昭宗異其狀貌﹐賜以鸂■﹝氵束鳥﹞卮翡翠盤﹐而撫其背曰「兒有奇表﹐後當富貴﹐無忘予家。」

《舊五代史》同光二年九月丁亥﹐萬壽節宴羣臣於長春殿。

【宮詞】禦愛眉彎筆細描﹐薔薇花露膩云翹。宮紗染出爭偸樣﹐霞色裙誇拂拂嬌。

【簡釋】《妝臺記》載﹐五代宮中畫眉﹐一曰「開元禦愛眉」。

《香乘》載﹐薔薇紅色﹐大食國爲花露。五代時﹐蕃使蒲河﹐攜十五瓶效貢。

《淸異錄》載﹐同光中﹐上命染工作霞樣紗﹐爲「千褶裙」﹐分賜宮嬪。至此之後﹐傳入民間﹐稱「拂拂嬌」。

【宮詞】學得吹笙掌六宮﹐位逾夾寨眷彌隆。黃須未足髙門望﹐且拜張家老禿翁。

【簡釋】《新五代史﹟唐家人傳》載﹐莊宗後劉氏﹐成安人。晉王玫掠成安﹐裨將袁建丰得後納之晉宮﹐貞簡太后教以吹笙歌舞﹐及笄以賜莊宗。先時﹐莊宗攻梁軍於夾城﹐得符道昭妻侯氏﹐寵專諸宮﹐謂之「夾寨夫人」。後劉氏生子﹐寵逾侯氏。其他諸宮嬪﹐莫不得見。其父聞劉氏己貴﹐詣魏宮﹐上謁莊宗。莊宗召建丰問之。建丰曰「臣得劉氏於成安北塢﹐時有黃須男人護之。」乃出示劉父示建丰﹐建丰曰「是也﹗」然劉氏方與諸夫人爭寵﹐以門望相髙﹐因大怒曰「此田舍翁安得至此﹗」因命笞劉父於宮門。

《通鑑》載﹐帝及後入張全義第宅﹐後奏稱﹕「幼失父母﹐見老者輒思父母﹐願請父事全義。」帝許之﹐全義竟受皇后拜。

【宮詞】樛木全無逮下恩﹐內員位號只空存。君王助聘才佯諾﹐己見肩輿出苑門。

【簡釋】《新五代史﹟唐家人傳》載﹐莊宗有愛妾甚有色﹐而生子。後心患之。莊宗燕居宮中﹐元行欽侍側﹐莊宗問曰「爾新喪婦﹐其復娶乎﹖吾助爾聘。」後指愛妾。行欽請曰「帝憐行欽﹐何不賜之﹗」莊宗佯諾之﹐後趣行欽拜謝。行欽再拜起﹐見愛妾肩輿已出宮矣﹗莊宗不樂﹐稱疾不食數日。﹝又﹞載﹐自唐未喪亂﹐後宮之制不備。至莊宗時﹐後宮之數尢多。有昭儀﹑昭容﹑昭媛﹑禦正﹑侍眞﹑懿才﹑咸一﹑瑤芳﹑懿徳﹑宣一等﹐其餘名號﹐不可勝記。

【宮詞】行軍聒帳總歌謳﹐手創新聲付部頭。莫怪伶人分繡壤﹐昨朝手搏賜幽州。

【簡釋】《五代史補》載﹐莊宗雅好音律﹐凡用軍皆以所撰詞授之﹐使揚聲而唱﹐謂之「禦制」。至於入陣﹐不論勝負﹐馬頭才轉﹐則眾唱齊作﹐故人忘其死。斯用軍之一奇也。

《齊蕉》載﹐宋太宗嘗謂侍臣曰「後唐莊宗湛飲﹐以鄭聲與胡部合奏﹐謂之『聒帳』﹐自昏達旦不息﹗」

《新五代史﹟伶官傳》載﹐嬖伶周匝﹐爲梁人所得﹐其後滅梁入汴﹐周匝謁於馬前﹐莊宗得之﹐喜甚。賜之金帛﹐勞其良苦。周匝對曰「身陷仇人﹐而得不死﹐以生者﹐教坊使陳俊﹐內園栽接使儲徳源之力也﹗願乞二州﹐以報此兩人。」莊宗皆許以爲州刺史。﹝又﹞載﹐莊宗少好角抵﹐嘗顧李存賢曰「能勝我﹐當得一鎭。」存賢搏而勝之﹐卽封爲「盧龍節度使」。

【宮詞】北風吹雪散瓊瑤﹐內宴圍鑪酒半消。唱到新詞冷飛白﹐玉樓寒透聖逍遙。

【簡釋】《淸異錄》載﹐老伶官黃世明﹐嘗言遺事﹐莊宗大雪內宴﹐銅鏡新磨﹐以進詞﹐號曰「冷飛白」。﹝又﹞載﹐同光卽位﹐身預俳優﹐尙方進禦巾裹﹐有「聖逍遙」﹑「安樂巾」﹑「珠龍便巾」﹑「淸涼室」﹑「山交龍」﹑「小朝天」﹑「自在冠」﹑「九葉云」等名。

【宮詞】靈芳國裏散香風﹐內殿春深笑語融。网得蜻蜓花下坐﹐自描彩翅貯金籠。

【簡釋】《淸異錄》載﹐後唐龍輝殿﹐安假山水一﹐鋪沈香爲山阜﹐薔薇水﹑蘇合油爲江池﹐苓藿﹑丁香爲樹林﹐薰陸爲城郭﹐黃紫檀爲屋宇﹐白檀爲人物﹐方圓一丈三尺﹐城門小牌曰「靈芳園」。﹝又﹞載﹐後唐宮人﹐网獲蜻蜓﹐愛其翠薄﹐遂以描金筆塗翅﹐作小折枝花子﹐金錢籠貯養之。

【宮詞】點籌花下集宮娥﹐不厭金錢破費多。主藏卻逢張敕史﹐偏將一積靳和哥。

【簡釋】《新五代史﹟宦者張承業傳》載﹐莊宗歲時﹐自魏歸﹐省親。須錢賞賜伶人。而承業主藏錢﹐不可得。莊宗乃置酒庫中﹐酒酣﹐使子繼岌爲承業起舞。舞罷﹐承業出寶帶幣馬以贈。莊宗指錢積﹐呼繼岌小字﹐以語承業曰「和哥﹝繼岌小字﹞乏錢﹐可與錢一積﹐何用帶馬爲也﹖﹗」承業謝曰「國家錢﹐非臣所私也﹗」莊宗以語侵之﹐承業怒曰「臣老敕使﹐非爲子孫計﹐惜此庫錢佐王成霸業。爾若欲用之﹐何必問臣﹖財盡兵散﹐豈獨臣受禍也﹖﹗」

【宮詞】粉墨登場雜笑詼﹐春風弦管散香埃。無端觸起中宮怒﹐爲有衙推訪女來。

【簡釋】《綱目》載﹐莊宗嘗自傅粉墨﹐與優人共戲於庭﹐以悅劉夫人。《新五代史﹟伶官傳》載﹐莊宗好俳優﹐別爲優名曰「李天下」。

《北夢瑣言》載﹐莊宗暇曰﹐自風蓍囊藥匣﹐令繼岌破帽相隨﹐似劉后父以醫卜爲業也。後方晝眠﹐乃入其臥內﹐自稱『劉衙推』訪女﹐後大怒﹐笞繼岌。

【宮詞】戚城置酒樂何如﹐徳勝城邊稅駕初。滿路鮮花攀折盡﹐春風緩緩送牛車。

【簡釋】《舊五代史﹟唐本紀》載﹐同元三年三月﹐帝召郭崇韜﹐謂曰「朕思在徳勝寨時﹐霍彥威﹑段凝﹐皆予之勁敵﹐終日格鬥﹐戰車相聞﹐安知二年之間﹐在吾廊下。朕欲按徳勝故寨﹐與卿再陳舊事。」於是﹐車駕發鄴宮至徳勝城﹐登城四望﹐指戰陣之處﹐以諭宰臣﹐渡河南觀廢柵舊址﹐至楊村寨﹐沿河﹑至戚城﹐置酒作樂而罷。時宮苑使王允平﹑伶人景進﹐爲帝廣采宮人﹐不擇良家委巷﹐殆千餘人﹐車駕不給載﹐以牛馬拉之﹐盈於路。

【宮詞】嬰乳難充內府財﹐鑾輿匆遽返愁臺。絳霄殿裏鷹坊使﹐獨對殘廊哭灰來。

【簡釋】《舊五代史》載﹐同光四年﹐宰臣豆盧革率百官上表﹐以魏博兵變﹐請出內府金帛﹐以給將士。未報時﹐知星者上言「客星犯天庫﹐以散府藏。」帝召宰臣於便殿﹐皇后出宮中妝奩﹑銀盆各二﹐並皇子滿哥三人﹐謂宰臣曰「外人謂內府金寶無數﹐往者諸侯貢獻﹐旋供賜與﹐今宮中有者﹐妝奩﹑嬰乳而己﹐可鬻之給軍。」盧革見之﹐惶恐而退。﹝又﹞載﹐李嗣源入汴﹐帝聞諸軍離散﹐至萬勝鎭﹐卽命旋師。登路旁荒冢﹐置酒視諸將流涕。俄有野人進雉﹐因問冢名。對曰「里人相傳﹐爲『愁臺』。」帝聞不悅﹐置酒而去。﹝又﹞載﹐郭從謙率所部﹐焚興教門﹐緣城而入。帝爲流矢所中﹐亭午崩於絳霄殿之廊下﹐時年四十三。是時﹐帝之左右﹐例皆奔散﹐惟五坊人善友﹐斂廊下樂品﹐簇於帝尸之上﹐發火焚之。唐時有五坊﹐鷹坊是其一。善友爲鷹坊主事。

【宮詞】兄終弟紹本無嫌﹐神武橫衝舊共諳。口擊何如手來擊﹐一時諸將盡懷慚。

【簡釋】《北夢瑣言》載﹐莊宗晏駕﹐明宗爲將相推舉﹐諸攺國號。明帝謂藩邸近侍曰「五十三事獻祖﹐自太祖至先帝﹐冒刃血戰﹐爲唐室雪冤﹐身編宗屬。武皇功業﹐是吾功業也﹐先帝天下﹐卽吾天下也。兄亡弟紹於義何嫌﹖運亡興隆﹐吾當身受。」於是﹐不攺正朔﹐人服帝之獨見也。

《新五代史》載﹐太祖以嗣源所將騎五百﹐號「橫衝都」。由是﹐李橫衝名垂四方。

《舊五代史》載﹐嗣源嘗與諸將會﹐諸將自誇武勇。嗣源徐曰「公輩以口擊賊﹐吾以手擊賊﹗」眾慚而止。

【宮詞】頭白宮娥識舊章﹐九重新詔戒淫荒。朝餐只進同阿餅﹐旰食還供法乳湯。

【簡釋】《通鑑》載﹐莊宗後宮﹐存者猶千餘人。宣徽使選其美少者﹐獻於監國。監國曰「宮中職掌﹐宜諳故事﹐此輩安知﹖﹗」乃悉用老舊之人補之。其少者﹐任其所適。

《淸異錄》載﹐天成中﹐帝令作「同阿餅」﹐法用碎肉與面溲和如臂﹐刀截﹐每只二寸厚﹐蒸之。﹝又﹞載﹐明宗在藩﹐不妄費。嘗召幕屬論事﹐各設「法乳湯」半盞。蓋瓶中粟所煎。

【宮詞】殿庭深夜透涼絲﹐正是焚香默祝時。昨日五坊新報罷﹐調鷹惟恐大臣知。

【簡釋】《新五代史﹟唐明宗紀贊》載﹐帝嘗夜焚香﹐仰天而祝曰「臣本蕃人﹐豈足治天下﹐世亂久焉﹐願天早生聖人﹗」﹝又﹞載﹐帝命放五坊鷹隼。

《新五代史﹟唐臣安重誨傳》載﹐夏州進白鷹﹐安重誨卻之。明宗陰遣人取入。他日按鷹﹐誡左右曰「勿使重誨得知﹗」

【宮詞】春入臨芳紫翠稠﹐六宮簾幕上銀鉤。玉容漫取花相擬﹐今日名花亦見羞。

【簡釋】《女紅余志》載﹐明宗與王淑妃看花﹐一花無風搖動﹐眾葉翻翻復之。明宗笑曰「此淑妃明秀﹐花見亦爲之羞﹗」自後宮中呼淑妃爲「花見羞」。

《淸異錄》載﹐洛陽大內臨芳殿﹐莊宗所建。牡丹千餘本﹐有「小黃嬌」﹑「卵心黃」﹑「禦衣紅」﹑「火焰紅」﹑「紫龍杯」﹑「紫酥雪」﹑「夫人粉」﹑「奴香」﹑「百葉仙人」﹑「月宮花」﹑「蓬蓬相公」﹑「太平樓閣」諸名稱。

【宮詞】內閣朝回日未闌﹐詔遵舊例賜堂餐。潛龍宅裏頒新米﹐又沛鴻恩賑百官。

【簡釋】《五代會要》載﹐後唐天成元年五月﹐詔每月望朔日﹐賜百官廊下餐。唐室升平日﹐常參官每日朝退﹐賜食。謂之「廊餐」。自乾符亂離之後﹐只遇月旦朔日入閣日賜。上初卽位﹐命百官五日一起居。李琪以爲非故事﹐請罷之。惟每月朔望日﹐命入閣賜食。至是﹐宣旨朔望入閣﹐外依舊五日起居﹐遂爲定式。

《舊五代史》載﹐天成二年十二月﹐詔出潛龍宅米﹐以賑百官。

【宮詞】百爾冬衣賜帛錦﹐禦袍只進托羅氈。春回會節園中日﹐偏費臣工買宴錢。

【簡釋】《舊五代史》載﹐同光元年冬十月﹐詔賜文武百僚冬服﹐綿帛有差。

《淸異錄》載﹐明宗天資恭儉﹐嘗因苦寒﹐左右進「蒸黃透繡托羅襖」﹐衣之。﹝又﹞載﹐二年三月壬子﹐幸會節園。宰相﹑樞密使及在京節度使﹐共進錢﹐捐請開宴。謂之「羣臣買宴」。

【宮詞】兩街功徳費傳宣﹐共祝千春似鐵堅。神語三珠方並一﹐可憐數在五樓前。

【簡釋】《五代會要》載﹐淸泰二年三月﹐兩街功徳使奏﹕「每年聖誕節﹐諸道﹑州﹑府奏薦道士﹐名爲『紫衣師』。」﹝又﹞載﹐末帝從珂﹐唐光啟元年正月二十三日生於鎭州平山縣之外舍。以其生日爲「千春節」。

《文獻通考》載﹐潞王時﹐軍士謠曰「除去菩薩﹐扶立生鐵。」寓意閔帝仁弱﹐末帝剛嚴。

《舊五代史》載﹐先是﹐帝在鳳翔曰﹕有瞽者張蒙﹐自言知術數﹐事太白仙人。帝親校房暠酷信之。一日蒙至府﹐聞帝語聲﹐駭然曰「非人臣也﹗」詢其事。卽傳神語曰「三珠並一珠﹐驢馬無人驅﹐歲月甲庚午﹐中興戊已土。」至是﹐帝受冊。冊曰「維應順元年﹐歲次甲午四月。」庚午朔﹐帝回視房暠曰「張蒙神言﹐甲庚午不亦異乎﹗」帝令暠共術士解「三珠一珠」事。答曰「三珠卽三帝也。驢馬無人驅﹐卽失位也。」

《五代史注洛中紀異錄》載﹐先是甲子至淸泰三年﹐丙申歲云「數在五樓前」。又云「但八九月﹐戎虜亂中原」。後﹐大軍於太原南五樓村前﹐大戰。九月晉祖﹝敬瑭﹞﹐勾結契丹至於城下﹐王師敗績﹐至十一月契丹王遣蕃軍﹐送晉祖洛陽。此卽「戎虜亂中原」之應也。

【宮詞】襆頭髙戴李家寬﹐擁護天王甲陛攢。內侍忽宣陪獵去﹐輕零衫子壓雕鞍。

【簡釋】《舊五代史》載﹐淸泰二年﹐鄴都進天王甲。帝在藩時﹐有相士言「帝如毗沙天王」﹐帝知之甚喜。及卽位﹐選軍士之魁偉者﹐披以天王甲﹐俾居宿衛。因詔諸道造此甲﹐以進之。

《淸異錄》載﹐淸泰燕服﹐凡兩品。襆頭李家寬者﹐漆地加金綫稜﹐盤四角差細。﹝又﹞載﹐潞王從珂﹐出馳獵。從者皆輕雪衫﹑佛光袴。佛光者﹐以雜色橫合爲袴。

○晉

晉﹐髙祖石敬瑭﹐沙陀部人。唐明宗婿。長興三年爲河東節度史﹐鎭太原。淸泰三年﹐移鎭天平﹐不奉詔。唐主遣兵討之﹐求救契丹﹐約爲父子。契丹冊以爲帝﹐都洛陽。尋遷開封﹐在位七年殂。葬顯陵﹐攺元一﹝天福﹞。出帝重貴﹐髙祖兄敬儒子。初封齊王。皇子幼﹐大臣景延廣等立之。五年﹐契丹兵入開封﹑帝降。明年北遷﹐封負義侯。後沒於契丹黃龍府﹐攺元一﹝開運﹞。晉共二主﹐凡十一年。

【宮詞】文明寶殿五云騰﹐萬歲頻呼記者明。禦駕連鏢過舊第﹐夢中早自祚階升。

【簡釋】《五代會要》載﹐淸泰三年閏十一月十二日﹐敬瑭築壇卽位於太原府城之南﹐其月二十六日﹐至洛陽。二十九日受朝於文明殿。

《通鑑》載﹐契丹入邊﹐敬瑭將大軍屯忻州。朝廷遣使賜軍士夏衣﹐傳詔撫諭。軍士呼萬歲者數四。敬瑭懼﹐幕僚段希堯﹐請誅其倡者﹐敬瑭命都押衙劉知遠﹐斬三十六人以徇。唐主聞之﹐益疑敬瑭之反心。

《玉堂閒話》載﹐敬瑭在本部﹐嘗從容對賓佐曰「近因晝寢﹐忽夢若頃年﹐在洛京時﹐與天子連鏢於路﹐過舊第。天子請吾入其第﹐吾遜謝者數四﹐不得己卽促轡而入﹐至廳事﹐下馬升自祚階﹐西向而坐。天子已馳車去矣﹗」其夢如此﹐羣僚莫敢有所答。是年冬﹐果有鼎革之事。

【宮詞】年年聖誕賀天和﹐宴啟長春響玉珂。殿上談經循舊例。兩街齊誦阿伽陀。

【簡釋】《五代會要》載﹐石敬瑭﹐唐景福元年二月二十八日生於太原汾陽裏﹐以其生日爲「天和節」。

《舊五代史》載﹐天福二年二月辛亥「天和節」﹐帝禦長春殿﹐召左右街僧談經「威儀殿」內。

【宮詞】彊鄰徽號互相加﹐持節誰堪駕使車。四襖三衾邀厚賜﹐老臣眞不愧皇華。

【簡釋】《五代史注引通鑑考異》載﹐虜﹝契丹﹞遺使加徽號於晉祖﹐晉亦獻徽號於虜。髙祖始命兵部尙書王權銜其命﹐權辭以老病。晉祖乃謂宰相馮道曰「以此非卿不可﹗」道無難色。

《叢苑》載﹐契丹聞馮道有重名﹐名其與國相同列。戎賜臣下牙笏。及臘月﹐賜牛頭﹐皆爲殊禮。道均納之﹐並以詩謝﹐云「牛頭偏得賜﹐象笏更容持」。虜中大寒﹐賜道錦襖﹑貂襖﹑羊狐貂衾各一。每入謁﹐服四襖。宿館中﹐並復三衾。詩云「朝披四襖專藏手﹐夜復三衾怕露頭。」及還京師﹐作詩五章﹐以述北使之意。首章云「去年今日奉皇華﹐只爲朝庭不爲家。」

【宮詞】崇元殿裏樂聲低﹐羽吁干戈二舞齊。回鶻隨班階下拜﹐貢琛同羨玉狻猊。

【簡釋】《舊五代史》載﹐天福五年冬至﹐帝禦崇元殿﹐受朝賀。始用二舞。帝舉觴奏「元同之樂」﹐登歌奏「文同之樂」。舉食﹐文舞奏昭徳之舞﹐武舞奏成功之舞。典禮久廢﹐至是復興。觀者悅之。六年春正月辛酉朔﹐帝禦崇元殿﹐受朝賀﹐仗衛如式。刑部員外部李象﹐上二舞賦﹐帝覽而嘉之。﹝又﹞載﹐回鶻可汗仁美遣使﹐貢方物﹐中有玉狻猊﹐實奇貨也。

【宮詞】醉語傳來入賀許﹐千春節後早回輿。皇麗枉換王姬貴﹐七載坤儀冊命虛。

【簡釋】《新五代史﹟晉家人傳》載﹐髙祖後李氏﹐唐明宗女也。初號永寧公主。淸泰二年﹐封魏國長公主。自廢帝立﹐常疑髙祖必反。三年﹐公主自太原入朝「千春節」。辭歸﹐畱之不得。廢帝醉語公主曰「爾歸何速﹖欲與石郎反耶﹖」公主歸﹐語髙祖。髙祖由是益不自安。髙祖卽位﹐公主當爲皇后﹐天福二年﹐有司言「皇太妃尊號己正﹐請上寶冊。」太妃﹐髙祖庶母劉氏也。髙祖以宗廟未立﹐謙抑未遑。七年夏五月﹐髙祖已病﹐乃詔尊太妃爲皇太后﹐然卒不奉冊﹐而髙祖崩。故後訖髙祖世無冊命。

【宮詞】六宮衛仗訝西莊﹐雙鏡葡萄煥寶光。鼓呼盈庭齊拜賀﹐官家今日作新郎。

【簡釋】《新五代史﹟晉家人傳》載﹐出帝後馮氏﹐定州人也﹐父蒙。髙祖爲重允娶蒙女﹐重允早卒﹐後寡居有色﹐出帝悅之。髙祖崩﹐梓宮在嬪﹐出帝居喪中納之爲後。是日﹐以六宮衛仗﹐太常鼓呼﹐命後至西禦莊﹐見於髙祖影殿﹐羣臣皆賀。謂左右曰「我今日做新女婿﹗」

《淸異錄》載﹐開運旣私寵馮夫人﹐其事猶密。以髙祖禦器用﹐有「玉平脫雙葡萄境」﹐乃髙祖所愛。帝初卽位﹐舉以賜馮夫人。馮夫人訝喜﹐未久冊爲皇后。

【宮詞】吉夢休矜兆玉盤﹐碧翁早已負髙天。郎君眞个成容易﹐談笑除官問幾錢。

【簡釋】《太平廣記》載﹐開運甲辰﹐晉出帝問諸學士曰「朕昨夢一玉盤﹐中有一玉杯﹐及一玉帶﹐是何徵兆﹖」李愼儀奏賀﹐以爲玉者帝王之寶也。帶者﹐有誓功之兆。盤盂者﹐乃守器之象﹐此爲吉夢。不敢有他占。

《淸異錄》載﹐晉出帝不善詩﹐時爲俳諧語。詠天詩云「髙平上監碧翁翁。」﹝又﹞載﹐晉出帝志於富貴﹐才進姓名﹐卽問幾錢拜官賜職。出帝談笑倖臣﹐私號「容易郎君」。

【宮詞】西北撲祭躍金垂﹐奏告誰知俗禮非。寒食南莊望陵處﹐禦衣灰共紙錢飛。

【簡釋】《舊五代史﹟出帝紀》載﹐天福七年六月庚午﹐始聽政於崇徳殿門偏廊﹐分命廷臣以嗣位﹐奏告天地﹑宗廟社稷。遣驍衛將軍石徳起等﹐押先皇禦馬二匹﹐往相州西山撲祭﹐用北方之俗禮也。

《新五代史》載﹐天福八年二月庚午﹐寒食望祭顯陵於南莊﹐焚禦衣紙錢。謂之「焚衣野祭」。乃閭巷人家俗祭也。

【宮詞】淺蕃軍校半優伶﹐女樂更番侍禦屏。羌笛胡琴堪欣悅﹐咸和𨿽好不須聽。

【簡釋】《舊五代史》載﹐開運元年二月庚午﹐宰臣馮道等再上表﹐請聽樂﹐皆不允。時帝自期年之後﹐於宮中閒舉細聲女樂。及親徵以來﹐日於左右召淺蕃軍校﹐奏三弦胡琴和以羌笛﹐擊節鳴鼓﹐更舞疊歌﹐以爲娛樂。常謂侍臣曰「此非音樂也﹗」故馮道等奏請舉樂﹐詔旨未見而止。﹝又﹞載﹐禮儀使撰進髙祖袝饗太廟﹐酌獻樂章舞名﹐請以咸和之舞爲名。從之。

【宮詞】紫蓋無緣障北風﹐調鷹猶自戲宮中。詞臣應詔修降表﹐新婦殷勤拜阿翁。

【簡釋】《淸異錄》載﹐晉少主北遷至孟津﹐遺下所張紫羅傘。五層壘垛﹐檐仍泥金作盤花﹐但朱柄折矣﹗

《綱目》載﹐桑維翰求見言事﹐晉少主方在苑中調鷹﹐辭未見。

《新五代史﹟晉家人傳》載﹐耶律徳光遣張彥澤犯京師﹐以書遺太后﹐具道已降晉軍﹐且曰「吾有梳頭妮子﹐竊一藥囊奔晉﹐今皆在否﹖吾戰陽城時﹐失奚車一乘在否﹖」又問契丹先爲晉獲者及景延廣﹑桑維翰等所在。太后及帝聞彥澤至﹐欲自焚。又得徳光書。乃滅火出上苑中。帝召當直學士範質﹐艸降表。又爲太后表﹐曰「晉室皇太后新婦李氏﹐伏蒙皇帝阿翁」云云。

○漢

漢﹐髙祖劉暠﹐初名智遠﹐沙陀部人。漢明帝子﹐淮陽王劉昞之後。出帝開運二年﹐封北平王。後契丹入汴﹐遂卽帝位於太原﹐入都大梁﹐不攺元﹐仍稱天福十二年。明年正月﹐始攺元乾祐。是月殂﹐葬睿陵。子隱帝承祐立﹐仍稱乾祐。郭威犯闕﹐被殺﹐葬潁陵。

漢共二主﹐凡四年。

【宮詞】南指葭蘆捲碧旗﹐河東早啟帝王基。軍中競頌昭陽徳﹐散出宮裝犒軍需。

【簡釋】《冊庫元黽》載﹐漢髙祖爲河東節度史﹐天福十一年﹐天下大雨﹐太原葭蘆茂盛﹐最上一葉﹐如旗狀﹐皆南指矣。明年遂卽帝位。

《新五代史﹟漢家人傳》載﹐李后﹐晉陽人也。髙祖起兵太原﹐賞軍士帑藏不足充﹐欲斂於民。後諫曰「方今起事﹐號爲義兵。民未得其惠﹐而先奪其財﹐殆非新天子所以救民之意也﹗今後宮所有﹐請悉出之﹐𨿽其不足﹐兵士亦不以爲怨也﹗」

【宮詞】滿苑春風放紙鳶﹐液池新柳盡飛綿。今年破散遵唐例﹐南禦園中過禁煙。

【簡釋】《五代史﹟李業傳》載﹐帝與業等狎暱﹐多爲瘦語相譏誚戲﹐放紙鳶於苑中。

《七修類稿》載﹐紙鳶本五代漢隱帝與李業所造﹐爲宮中之戲者。紙鳶另外兩種史據。一曰﹕韓信爲陳豨造﹐放以量未央宮之遠近。二曰﹕侯景攻梁臺城﹐內外斷絕﹐羊侃令小兒放紙鳶藏詔於中﹐以達援軍。

《新五代史﹟漢隱帝紀》載﹐三年三月己酉﹐寒食望祭於南禦園。

《五代會要》載﹐漢乾祐三年寒食﹐隱帝奉皇后幸南禦園﹐家祭。昔日﹐君王奉先之道﹐無寒食野祭。自唐莊宗﹐每年寒食出祭﹐謂之「破散」﹐故襲而行之。

【宮詞】連珠星早報眞王﹐聞喜中途更兆祥。木拐漫誇來北國﹐衣冠方禁契丹裝。

【簡釋】《玉壺淸話》載﹐時晉勢方熾﹐陶谷謂所親曰「五星數夜連珠於西南﹐有眞主己在漢地。」

《冊府元龜》載﹐漢髙祖卽位初﹐自晉赴雒﹐有司奏置頓厄口鎭。帝曰「地名稍惡﹐安可宿之﹖朕記此別有好路﹗」乃遣人尋之﹐果坦夷而至於聞喜縣。有從騎報過厄口者﹐多爭路墜於絕壑。從臣嘆曰「昔髙皇帝避柏人之名﹐其智若神﹐我帝惡厄口而入聞喜﹐眞千載之暗合也﹗」

《新五代史﹟漢本紀》載﹐契丹犯京師﹐出帝北遷。王遣牙將王峻﹐奉表契丹耶律徳光﹐呼之爲兒。賜以木拐一。木拐虜法貴之﹐如中國幾杖﹐非優大臣不可得。峻持拐歸﹐虜人望之皆避道。峻還爲王言﹕契丹必不能有中國﹐乃議建國。二月戊辰﹐河東行軍司馬張彥威等上箋勸進。辛未﹐皇帝卽位﹐稱天福十二年。﹝又﹞載﹐帝禁造契丹服器。

【宮詞】四載榮華過隙駒﹐石橊花發只須臾。騎驢未得攀龍去﹐空握摩尼串珠虛。

【簡釋】《五代史補》載﹐豫章有僧號「土蘭」者﹐精於數術﹐自唐末著讖云「石橊花發石橊開。」議者以「石橊」﹝石﹑劉﹞則晉漢之謂也。再言石橊者﹐晉漢享祚均不過二世也。

《舊五代史﹟隱帝記》載﹐一日﹐帝語郭威曰「冥冥之中事﹐豈偶然哉﹗」

《淸異錄》載﹐漢隱帝之禍﹐手中猶持小摩尼數珠﹐凡一百零八枚﹐蓋合浦珠也。

○周

周﹐太祖郭威﹐邢州人。漢乾祐三年﹐爲鄴都畱守﹐引兵入汴。明年卽位﹐都開封。四年殂﹐葬嵩陵﹐攺元二﹝廣順﹑顯徳﹞。世宗榮﹐本姓柴﹐太祖養子。嗣位不攺元﹐仍稱顯徳。在位五年殂﹐葬慶陵。子恭帝宗訓立﹐仍稱顯徳﹐明年禪位於宋﹐封鄭王﹐遷房陵殂。追加尊謚﹐葬順陵。

周共三主﹐凡十年。

【宮詞】雀兒得谷自髙飛﹐一笑柴翁早泄來。前導暗中呈吉兆﹐緋衣升紫綠升緋。

【簡釋】《畫墁錄》載﹐郭祖微時﹐與馮暉同裏。一日﹐有道士業彤﹐刺人字。因令刺之。郭以頸右作雀﹐左作谷粟﹔馮以臍作甕﹐中作雁數隻。戒曰「爾曹各於項臍﹐自愛爾之雀銜谷﹐爾之雁出甕﹐乃亨顯之時也。」郭祖秉旄之後﹐雀谷稍近﹐登位之後﹐雀遂銜谷。世號郭威爲「郭雀兒」。

《隆平集》載﹐柴翁者﹐常獨居室。人以爲司冥事。一日﹐大笑不止﹐妻問其故﹐不答。翁嗜飲﹐妻醉之以酒。乃曰「上帝有命郭郎爲天子﹗」史考﹐柴翁卽守禮之父。史佚其名。

《五代史補》載﹐周髙祖之爲柩密使也﹐每出入﹐常恍然睹人前導﹐狀若臺省吏。其服色﹐一緋一綠。髙祖以爲不祥﹐深憂之。居無何﹐忽睹前導者﹐服色緋者攺紫﹐綠者攺緋。髙祖心始安曰「彼二人者﹐但見其升﹐不見其降﹐吉兆也﹗」未幾﹐遂爲三軍所擁戴。

【宮詞】三妃魚貫侍彤庭﹐律呂精譜見性靈。孰似中宮能物色﹐早將天子識雕靑。

【簡釋】《新五代史﹟周家人傳》載﹐周太皇一後三妃。﹝又﹞載﹐徳妃董氏﹐幼穎悟。始能言﹐通樂聲﹐知其律呂。

《東都事略﹟張永徳傳》載﹐周太祖柴後﹐本唐莊宗之嬪禦也。莊宗崩﹐明帝遷歸其家﹐行止河上﹐遇風雨﹐止於逆旅。數日﹐有一丈夫﹐走過其門﹐衣敞不能自庇。後見之﹐驚曰「此何人也﹖」逆旅主人曰「此馬步軍使﹐郭雀兒也﹗」後異其人﹐欲嫁之。父母恚曰「汝帝左右人﹐歸當嫁節度史﹐柰何欲嫁此人﹖」後曰「此貴人﹐不可失也﹗」遂成婚於逆旅。

《十國春秋﹟北漢世祖紀》載﹐威少賤﹐頸上爲飛雀﹐世謂之「郭雀兒」。至是﹐見崇使者﹐具道所以立贇之意。因自指其頸﹐以示使者曰「自古豈有雕靑天子﹐幸無以我爲疑。」

【宮詞】淩橋穩渡荷天功﹐冊禮新頒四廟崇。玉帶戎衣皆舊物﹐母儀別奉太平宮。

【簡釋】《舊五代史》載﹐諸軍擁帝南行﹐時河水初解﹐浮梁未構。是夜﹐北風凜冽﹐比旦冰堅可渡﹐諸軍遂濟。眾謂之「淩橋」。濟竟冰泮。時人異之。﹝又﹞載﹐太常卿邊蔚﹐上「追尊四廟謚」議﹐馮道爲四廟冊禮使。

《舊五代史﹟漢髙祖李后傳》載﹐周太祖入京﹐凡軍國大事﹐皆請後發教令以行之。及周太祖爲六軍推擁﹐上章具述其事。且言「願事後爲慈母」。後下誥答曰云云﹕仍出戎衣玉帶以賜周太祖。周太祖卽位﹐上尊號曰「徳聖皇太后」﹐居於太平宮。

【宮詞】小兒去髻頂團團﹐元首羣扶上禦鑾。寵眷漫矜十阿父﹐故人偏得稱心官。

【簡釋】《五代史注﹟洛中紀異錄》載﹐廣順末﹐京師訛言﹐有人還魂﹐見冥間有數萬了髻小兒。由是﹐無問貴賤之家﹐小兒有髻子者﹐皆剃之。識者曰「小兒﹐元首者﹐新君之兆也。」未幾﹐世宗嗣位﹐卽元首也。

《五代史補》載﹐世宗在民間﹐嘗與鄴中大商﹐頡跌氏往江陵﹐販賣茶貨。見有卜者王處士﹐其術如神。世宗同往問焉。方布卦﹐忽有一蓍躍出﹐卓然而立。卜者大驚曰「凡卜筮﹐而蓍自躍出者﹐其人貴不可言。況又卓立不倒﹐得非爲天下之主乎﹗」遽起再拜。世宗𨿽佯言詰責﹐而私心甚喜。逆旅夜置酒﹐與頡跌氏半酣﹐戲曰「王處士以我當爲天子﹐若一旦到此﹐足下要何官﹖」頡跌氏曰「某三十年作估來﹐未有不經京洛者﹐每見稅官﹐坐而獲利。一日所入﹐可以敵商賈數月﹐私心羨之。若你爲天子﹐某願得京洛稅院﹐足矣﹗」世宗笑曰「何望之卑也﹗」及承郭氏之後﹐踐祚。頡跌氏猶在召見﹐竟以初言與之。

《新五代史﹟周家人傳》載﹐太祖後柴氏﹐無子。養家兄守禮之子﹐以爲子。是爲世宗。世宗卽位﹐守禮致仕﹐居洛陽第﹐以元舅禮之。而守禮亦頗恣橫。是時﹐王溥﹑王晏﹑王彥超﹑韓令坤等﹐同爲將相。皆有父在洛陽﹐與守禮朝夕往來﹐惟意所爲。洛陽人多畏避。謂號「十阿父」。

【宮詞】玉津園裏酒頻傾﹐又報江南進壽觥。廣徳殿開宣樂部﹐新伶歌舞祝天淸。

【簡釋】《舊五代史》載﹐顯徳五年三月辛亥﹐李景遣所暑﹐臨汝郡公徐遼﹐進買宴錢二百萬。並遣伶官五十人﹐與遼俱來獻壽觴。九月乙丑﹐賜宰臣樞密使﹐及近臣宴於玉津園。壬申「天淸節」﹐羣臣詣廣徳殿上壽。江南進奉使﹐商崇儀代李景﹐捧壽觴﹐以獻。

《五代會要》載﹐世宗﹐唐天祜十八年九月二十四日﹐生於刑州之別墅。以其日爲「天淸節。」

【宮詞】脫身兵刃掌坤儀﹐貴以聲知術亦奇。新婦自爲天下母﹐誤他認作李家妮。

【簡釋】《新五代史﹟周家人傳》載﹐世宗後符氏﹐初適李守貞子崇訓。守貞事漢﹐爲漢中節度使﹐已挾異志。有術者善聽人聲﹐以知吉凶。守貞出其家人﹐使聽之。術者聞聲後﹐驚曰「此天下之母也﹗」守貞益自負﹐曰「吾婦猶爲天下母﹐吾取天之﹐復何疑哉﹗」於是決反。而漢遣周太祖討之﹐逾年攻破其城﹐崇訓知不免﹐手自殺其家人﹐次以及後﹐後走匿以帷幕自蔽。崇訓惶恐﹐尋後不見﹐遂自殺。漢兵入其家﹐後儼然坐堂上﹐顧軍士曰「郭公與汝王父有舊﹐汝輩無犯我﹗」軍士見之﹐不敢迫。太祖聞之﹐以謂﹕「一女子能使亂兵不敢犯﹐奇之﹗」爲加慰勉。其母以後夫家滅亡﹐而獨脫死於兵刃之間﹐以爲天幸。欲使削髮爲尼﹐後不肯曰「死生有命﹐天也﹗何必妄毀形體﹖﹗」世宗聞後如此﹐益奇之。及劉夫人卒﹐遂納爲繼室。世宗繼位﹐冊爲皇后。

【宮詞】宵旰深思稼穡難﹐均民圖法賜羣官。宮庭漫進魚龍戲﹐織婦耕夫最耐看。

【簡釋】《舊五代史》載﹐顯徳五年秋七月﹐賜諸道節度使﹑刺史﹐均田科各一面。唐同州刺史元稹在郡日﹐奏均戶民租賦。帝覽其文集﹐而善之。乃寫其辭爲圖﹐以賜藩部。

《綱目》載﹐世宗畱心農事﹐嘗刻木爲農夫﹑蠶婦﹐置之殿庭。

【宮詞】珍貢初停禦詔頒﹐誰將滋味悅龍顏。軟釘制就籠中雪﹐更有蓮花蕊押班。

【簡釋】《舊五代史》載﹐廣順元年詔曰「天下州府舊貢滋味食饌之物﹐所以除減。其兩浙進細酒﹑海味﹑姜瓜﹐湖南枕子茶﹑乳糖﹑白沙糖﹑橄欖子﹐鎭州髙公米﹑水梨﹐易定栗子﹐河東白杜梨﹑米粉﹑綠豆粉﹑玉屑籸子面﹐永興禦田紅秔米﹑新大麥麵﹐興平蘇栗子﹐華州麝香﹑羚羊角﹑熊膽﹑獺幹﹑朱柿﹑熊﹑紅棗﹑五味子﹑輕錫﹐同州石■﹝釒敖﹞餅﹐晉絳葡萄﹑消梨﹐陜府鳳棲梨﹐襄州紫姜﹑新筍﹑橘子﹐安州粳米﹑糟味﹐靑州水梨﹐河陽諸雜果子﹐許州禦李子﹐鄭州新筍﹑鵝梨﹐懷州寒食杏仁﹐申州蘘荷﹐毫州萆薢﹐沿淮州郡白魚……今後並不許進奉。

《淸異錄》載﹐京洛白鱔極佳。周朝寺人楊承祿造「脫骨」﹐獨爲魁冠﹐文其名曰「軟釘雪籠」。﹝又﹞載﹐郭進家能「蓮花餅」餡。自云﹕周世宗有故婢流落﹐因傳此法。婢言宮中人號「蕊押班」。

【宮詞】琵琶繞殿作雷鳴﹐弦索嗷嘈勸舉觥。一種新瓷稱禦制﹐靑天雲破雨初晴。

【簡釋】《五代史補》載﹐馮吉﹐瀛王道之子﹐能彈琵琶。世宗嘗令彈於禦前﹐深欣善之﹐號其琵琶爲「繞殿鳴」。世傳柴世宗時﹐燒造所司﹐請其色。禦批雲「雨過靑天云破處﹐這般顏色作將來。」

【宮詞】奪眞盤釘盡雕香﹐金格陳來疊疊黃。尙有於闐遺法在﹐靈前應更薦蒸羊。

【簡釋】《淸異錄》載﹐於闐法蒸羊﹐廣順中尙食﹐取法爲之。﹝又﹞載﹐顯徳元年﹐周祖創造供薦之物。世宗以外姓繼統﹐凡百務從崇厚靈前﹐看果雕香爲之承以黃金﹐起突疊格﹐禁中謂之「奪眞盤飣」。

●全史宮詞卷十五十國

○吳

吳﹐楊行密﹐廬州人﹐唐光啟三年﹐以廬州刺史舉兵平江東﹐進爵吳王﹐是爲太祖。子渥立﹐稱宏農王﹐爲其將張顥所殺﹐是爲烈祖。弟隆演立﹐復稱吳王。攺元一﹝武義﹞﹐是爲髙祖。弟溥立﹐後唐天成二年﹐據揚州稱帝﹐國號吳﹐是爲睿帝。攺元四﹝順義﹑乾貞﹑太和﹑天祚﹞﹐在位十七年﹐禪位於徐溫養子李昪。

吳共四主﹐凡四十六年。

【宮詞】子孫鱗次霸全吳﹐潭上魚曾應帝符。共事英雄三十六﹐劍鋒威壓黑雲都。

【簡釋】《十國春秋﹟糝潭魚者傳》載﹐太祖初起廬州﹐巡警至糝潭﹐有漁父鼓舟至前﹐饋魚數頭﹐曰「此猶公﹐子孫鱗次而霸也﹗」

《五代史﹟吳世家》載﹐行密與起事劉威﹑陶雅之徒﹐號「三十六英雄」。

《十國春秋﹟吳太祖世家》載﹐孫儒降兵﹐多蔡人。行密擇其尢勇者五千人﹐以皂衣蒙甲﹐號「黑雲都」﹐常以爲親軍。

【宮詞】君王神勇懾揚滁﹐菱水蜂糖盡攺呼。早起內庭傳盥漱﹐沙鑼不用侍兒扶。

【簡釋】《十國春秋﹟吳太祖世家》載﹐時滁人呼荇溪曰「菱溪」﹐揚州人呼蜜曰「蜂糖」﹐諱「行密」也。﹝又﹞載﹐成及抵王內室﹐嘗遇王起盥漱﹐右手擎沙鑼﹐可百餘兩﹐實水其中﹐以洗項。因服王「力舉三百斤」不爲虛也。

【宮詞】錢眼楊頭舊有謠﹐江南江北怨難消。如今弄玉歸蕭史﹐龍種能諧引鳳簫。

【簡釋】《十國春秋﹟吳太祖世家》載﹐王遣女與錢傳璙﹐並顧全武歸錢唐。先是﹐王與錢氏不相容﹐嘗命以大索爲錢貫﹐號曰「穿錢眼」。兩浙亦歲以大斧科楊﹐謂之「斫楊頭」。至是﹐二姓通婚﹐兩境漸睦矣﹗

《十國春秋﹟吳越錢傳璙傳》載﹐傳璙指陳順逆之理﹐吳王爲之動容。嘆曰「此龍種也﹗生子當如錢郎。吾子眞豚犬耳﹗」遂以女妻之。

【宮詞】射場新向內營開﹐地室喧天落舞埃。香燭十圍似明晝﹐麻衣深夜擊球來。

【簡釋】《十國春秋﹟吳烈祖世家》載﹐初﹐內營有親軍數千﹐屯於牙城之內。王悉遷出於外﹐以其地爲射場。

《江南別錄》載﹐景王居父喪﹐掘地爲室﹐以作音樂。夜燃燭擊球﹐燭大者十圍﹐一燭之費數萬。

【宮詞】繞柱神龍夢裏蟠﹐誰教蒼鶻上場看。濁河回棹三郎醉﹐竟向君王試彈丸。

【簡釋】《十國春秋﹟吳髙祖世家》載﹐徐溫嘗夜夢入宮﹐見白龍繞殿柱。詰旦﹐見隆演穿白衣﹐擁柱而立﹐心異之。至是﹐得嗣立。﹝又﹞載﹐徐氏專權﹐王幼懦不能自持﹐而知訓尢淩侮之。嘗與王爲優﹐自爲參軍﹐使王爲蒼鶻以從。又泛舟濁河﹐王先起﹐知訓以彈丸彈之。﹝又﹞載﹐宋齊丘密言於知誥曰「三郎驕縱﹐敗在朝夕。」三郎﹐卽知訓也。

【宮詞】黑雲長劍气桓桓﹐共護樓船壓急湍。羲馭飆馳黃道闊﹐白沙舊鎭攺迎鑾。

【簡釋】《江表誌》載﹐嚴球爲相﹐王愼辭奉使北朝﹐球在病﹐請告烈祖﹐授以論答﹐凡數百事﹐皆中機務。更就球宅訪之﹐球覽畢稱美﹐請更添數事﹕北朝問黑雲長劍多少﹐來時及五十指揮﹐皆在都下﹐柴再用不曾赴鎭。旣而果首問黑雲長劍並柴再用所云﹐愼辭依前致對。

《十國春秋》載﹐吳順義四年冬十月﹐王入白沙觀樓船﹐大學博士王谷上書﹐請攺白沙爲「迎鑾」。略曰「日月所經﹐星辰盡是黃道﹐鑾輿所止﹐井邑皆爲赤縣。」王命更其名曰「迎鑾鎭」。

【宮詞】衮冕新更羽客裝﹐愁雲慘淡繞丹楊。翠屏玉硯雕零盡﹐誰復仙宮憶讓皇。

【簡釋】《十國春秋﹟吳睿帝紀》載﹐天祚三年八月﹐帝下詔禪位於齊。齊主表請攺江都宮殿﹐名皆從仙經內取之。帝常服羽衣﹐習「辟穀術」。升元二年﹐帝屢請徙宮﹐齊主攺潤州牙城爲丹楊宮﹐以李健勛充迎奉讓皇使﹐徙丹楊宮。冬十月﹐帝崩。是日﹐有使命來徙所﹐帝方誦佛書於樓上﹐使者趨前﹐帝以香鑪擲之﹐俄而報晏駕矣﹗﹝又﹞載﹐顯徳三年﹐周先鋒都部署劉重進得其玉硯﹑瑪瑙碗﹑翡翠瓶﹐以獻太祖。

【宮詞】枯楊枝葉不逢春﹐公主聞呼暗愴神。世世不爲有情物﹐佛心應鑑未亡人。

【簡釋】《江表誌》載﹐讓皇旣遷﹐數年未卒﹐每有枯楊生枝葉。及五歲有中使賜衫笏加官﹐卽日而終。

《十國春秋》載﹐吳太子璉妃李氏﹐齊王知誥第四女也。南唐受禪﹐封永興公主。妃自以爲吳家冢婦而國亡﹐中懷忿悒﹐聞人呼公主﹐輒悲傷流涕。璉卽薨﹐妃居遷陵宮﹐終身縞素﹐不茹葷血﹐自稱「未亡人」﹐焚香對佛誓曰「願兒生生世世﹐莫作有情之物。」

○南唐

南唐﹐李昪﹐徐州人。初爲徐溫養子﹐名知誥﹐封齊王。吳天祚三年﹐受禪﹐國稱齊。後復姓李﹐攺號唐﹐都江寧﹐在位七年殂﹐廟號烈祖﹐攺元一﹝升元﹞。子元宗璟立﹐懼周師遷豫章﹐十九年殂﹐攺元三﹝保大﹑中興﹑交泰﹞。子後主煜立﹐復居江寧﹐貶號稱唐國主﹐不攺元。宋開寶八年降﹐封違命侯。

南唐共三主﹐凡三十九年。

【宮詞】李樹呈祥玉作團﹐外藩朝貢集衣冠。詞臣奉詔圖王會﹐氈帽貂裘寫二丹。

【簡釋】《十國春秋﹟南唐烈祖紀》載﹐升元三年﹐帝復姓李氏﹐是時江西「楊化爲李」﹐臨川李樹生連理枝﹐人以爲還宗之兆。

《十國春秋﹟吳髙祖世家》載﹐武義元年﹐有童謠云「江北楊花做雪飛﹐江南李樹玉團枝﹐李花結子可憐在﹐不似楊花無了期。」

《十國春秋﹟南唐烈祖紀》載﹐契丹主遣使來聘。契丹主之弟﹐東丹王亦遣使以羊馬入貢。於是﹐翰林進「二丹入貢圖」。

【宮詞】烏舅金奴影暗搖﹐殿環聲靜怒微消。鷺鷥餅餤天廚進﹐總賴宮中玉手調。

【簡釋】《淸異錄》載﹐江南烈祖﹐素儉。寢殿燭不用脂蠟﹐灌以烏柏子﹐呼之爲「烏舅」。案上捧燭鐵人﹐髙尺五﹐是楊氏時馬廏中物。一日﹐黃昏急需燭﹐喚小黃門曰「掇過我金奴來﹗」

《陸遊南唐書》載﹐後宮種氏﹐名時光﹐性警慧。烈祖嘗怒﹐聲如乳虎﹐殿門環佩震動﹐左右喪魂。種氏左手持食﹐右手進七﹐從容如平時﹐烈祖怒亦頓解。﹝又﹞載﹐烈祖受禪﹐禦廚設宴﹐賴之其食味﹐內有「鷺鷥餅」之類。

【宮詞】至尊友愛極無倫﹐花萼聯吟睿藻新。雪滿樓臺開內宴﹐君臣同作畫中人。

【簡釋】《江表誌》載﹐元帝友愛之分備極無倫。太弟景遂﹑江王景遏﹑齊王景達﹐出處遊宴未嘗相捨。保大五年元月大雪﹐召太弟以上登樓展宴﹐咸命賦詩﹐夜分方散。侍臣皆有詩詠﹐徐鉉爲前後序。太弟合爲一圖﹐召名公圖畫﹐曲盡一時之妙。禦容髙衝古主之。太弟以下侍臣﹐法部絲竹﹐周文矩主之。樓閣殿宮﹐朱澄主之。雪竹寒林﹐董元主之。池沼禽魚﹐徐崇嗣主之。圖成﹐無非絕筆。

【宮詞】幾簇新蘭碧箭抽﹐飲香亭外雨初收。滬溪美土勤培護﹐恩澤濃沾馨烈侯。

【簡釋】《淸異錄》載﹐保大二年﹐國主幸飲香亭﹐賞新蘭。詔苑令取滬溪美土爲「馨烈侯」護培之具。

【宮詞】采得名香號月麟﹐深宮遊戲鬥時新。輕羅剪作梨花蕊﹐爭學鸞兒袖裏春。

【簡釋】《云仙雜記》載﹐元宗爲太子時﹐愛妾號「鸞兒」﹐多從中貴董逍遙微行﹐以輕羅造梨花散蕊以裛月麟香﹐號「袖裏春」﹐所至暗遺之。

【宮詞】小殿龜頭向曉張﹐鵝梨帳底散芬芳。搜奇更薄江南產﹐昨日深宮宴內香。

【簡釋】《十國春秋﹟南唐元宗紀》載﹐帝嘗構一小殿﹐謂之「龜頭居」﹐常處以視事。左右偵其所在﹐必問曰「大家何在龜頭裏﹖」

《南部煙花記》載﹐江南李主帳中香﹐法以鵝梨蒸沈香用之。

《十國春秋﹟南唐元宗紀》載﹐保大七年﹐召大臣﹑宗室赴內香宴。凡中國﹑外域名香以至﹐和合煎飲。佩戴粉囊共九十二種﹐皆江南所無也。

【宮詞】霞帔迎風望若神﹐承漿溶雪事逡巡。鞠場新拜銀鞾賜﹐可是先生糞壤銀。

【簡釋】《十國春秋》載﹐耿先生者﹐軍大校耿謙女也。保大中入宮﹐元宗處之別院﹐號曰「先生」。常披紫霞帔﹐精采卓異﹐言詞調暢﹐手如鳥爪。嘗大雪護鑪索金。盆貯雪﹐耿取雪削之爲銀錠狀﹐投熾鑪中。過食頃﹐乃持以出﹐燦然盡白鋌也。又嘗見宮婢持糞帚曰「此物可惜﹐勿令棄去﹗」取置鐺中烹煉﹐少許皆成白金。開寶中﹐金陵內庫﹐猶有耿先生糞壤銀。

《南唐近事》載﹐元宗嘗謂馮權曰「我當富貴日﹐爲爾制銀鞾。」及保大初﹐因擊鞠賜銀三十斤﹐權命工鍛鞾穿之。

【宮詞】綺窗日暖玉奩開﹐北苑妝成對鏡臺。綰得雲鬟堪照樣﹐曾經宮髻石邊來。

【簡釋】《淸異錄》載﹐南唐晚季﹐建陽進茶油花子﹐大小各別。宮嬪鏤金於面﹐皆淡妝﹐以此花餅施額上﹐時號「北苑妝。」

《江南余載》載﹐後苑有宮髻石﹐相傳張祜舊物﹐以其形若宮髻﹐故名之。

【宮詞】山色無緣落禦觴﹐豫章北望恨茫茫。朝來進酒停龍腦﹐宣索蓮華與蔗漿。

【簡釋】《陸遊南唐書》載﹐元宗失江北﹐遷豫章龍州。至趙屯﹐舉酒望皖公山曰「好靑峭數峯﹐不知何名﹖」家明對曰「此舒州皖公山也。」固獻詩曰「皖公山縱好﹐不落禦觴中。」元宗嘆息﹐罷酒而去。

《鄭文寶耿先生傳》載﹐南海嘗貢奇物﹐有薔薇水龍腦漿。上實寶之﹐以龍腦調酒服﹐香气連日。

《十國春秋﹟南唐元宗紀》載﹐國主北望金陵﹐恆鬱鬱不樂﹐寢疾不復進膳。惟啜甘蔗漿﹑嗅藕華。

【宮詞】立馬球門引鞚低﹐夭桃開徧後園西。芳菲痛采嬪妃笑﹐爭認宜春綠耳梯。

【簡釋】《淸異錄》載﹐江南後主﹐同宜春王從謙﹐春日與妃侍﹐遊宮中後圃。妃侍睹桃花爛開﹐意欲折﹐而條髙。小黃門取采梯獻時﹐從謙乘駿馬擊球﹐乃引鞚至花底﹐痛采芳菲。顧謂嬪妾曰「吾之綠耳梯何如﹖」

【宮詞】駕入琳宮梵唄嘩﹐翟衣龍衮換袈裟。喬姬入道偏承寵﹐金字心經出內家。

【簡釋】《十國春秋﹟南唐後主紀》載﹐開寶三年﹐命境內崇修佛寺﹐攺「寶公院」爲「開善道場」。國主與後﹐頂僧伽帽﹐衣袈裟﹐誦經拜跪。﹝又﹞載﹐喬氏亦後主宮人﹐嘗出家奉佛﹐後主手書「金字心經」賜之。

【宮詞】雪花滿殿酒微酡﹐髙髻纖裳坐聽歌。新破翻成邀醉舞﹐當筵忙煞點靑螺。

【簡釋】《十國春秋﹟南唐後主昭惠周後傳》載﹐後小字娥皇﹐創爲髙髻纖裳及首翹鬢朵之妝。嘗雪夜酣宴﹐舉杯請後主起舞。後主曰「汝能創爲新聲﹐則可矣﹗」後卽命箋綴譜﹐喉無滯音﹐筆無停思﹐俄頃譜成。所謂「邀醉舞」也。

《十國春秋拾遺》載﹐昭惠後﹐善音律﹐能爲小詞。其所用筆曰「點靑螺」。宣城諸葛氏所造。

【宮詞】鋪殿何須倩畫工﹐天開錦洞聚春風。多情最是花前蝶﹐愛住烏雲縹緲中。

【簡釋】《十國春秋﹟南唐徐熙傳》載﹐熙嘗於雙縑幅素上﹐畫叢艷疊石﹐旁出藥苗﹐雜以禽鳥蜂蟬之妙﹐乃供後主宮中掛設之具﹐謂之「鋪殿花」﹐又稱「裝堂花」。

《淸異錄》載﹐李后主每春盛時﹐梁棟窗壁柱拱階砌﹐並作隔筒﹐密插雜花﹐榜曰「錦洞天」。

《十國春秋》載﹐南唐宮人秋水﹐喜簪異花﹐芳香拂鬢﹐常有蝶繞其上﹐撲之不去。

【宮詞】金屑琵琶已斷絲﹐梅花空發去年枝。宮中法曲都零落﹐惟有流珠憶舊時。

【簡釋】《十國春秋﹟南唐後主昭惠周後傳》載﹐後工琵琶﹐元宗以「檀槽琵琶」賜之。後殂於瑤光殿﹐後主以後所愛「金屑檀槽琵琶」同葬之。

《馬令南唐書》載﹐帝嘗與後﹐移植梅花於瑤光殿之西。及花開﹐而後已殂。因成詩見意曰「失卻煙花主﹐東君不自知﹐淸香更何用﹐猶發去年枝。」

《十國春秋》載﹐南唐宮流珠﹐後主嬪妃也。後主嘗制「念家山破」﹐昭惠後制「邀醉舞恨來遲」。二曲流傳旣久﹐樂籍多忘之。後主追念昭惠後﹐理其舊詞曲﹐顧謂左右無知者﹐流珠獨能追憶無失。

【宮詞】褰幔人亡舊寵移﹐校鵝納彩故遲遲。主香夜侍柔儀殿﹐偸詠金鞵衩襪詞。

【簡釋】《十國春秋﹟南唐後主昭惠周後傳》載﹐後寢疾﹐小周後已入宮中。後偶褰幔見之﹐驚曰「汝何日來﹖」小周後尙幼﹐未知嫌疑﹐對曰「旣數月矣﹗」後恚﹐至死面不外向。

《十國春秋﹟南唐後主繼後周氏傳》載﹐昭惠後歿﹐後未勝禮服﹐待年宮中。明年﹐後主居聖尊後葬﹐故中宮久虛。開寶元年﹐始議立後爲繼室。將納彩﹐後主命校鵝代白雁﹐被以文繡﹐使銜書﹐特舉親迎之禮。後主制樂府艷其事。內有「衩襪金縷穨」之句﹐詞甚狎暱﹐頗聞於外。

《淸異錄》載﹐周氏﹐居柔儀殿﹐有主香宮女。焚香之器有「把子連三」﹑「云鳳折腰」﹑「獅子」﹑「小三神」﹑「太古」﹑「容華鼎」等數十種。

【宮詞】爛漫東風韝扇輕﹐一池春水皺文生。彩亭四面紅羅薄﹐醉倩羣花爲解酲。

【簡釋】《淸異錄》載﹐俗以開花風爲風韝扇。

《十國春秋拾遺》載﹐李后主於淸微樓上歌「春寒水四面」﹐學士刁衍起奏曰「陛下來睹其大者遠者爾」人疑其規諷。訊之﹐云「風乍起吹皺一池春水」。

《十國春秋﹟南唐後主繼後周氏傳》載﹐後主嘗於羣花中作亭幕﹐以紅羅押以玳牙﹐雕鏤華麗﹐而極迫小﹐僅容二人。每與後飲酒其間。

【宮詞】素襪淩波月影零﹐金蓮貼地立娉婷。玉顏持較夷光畫﹐妒煞琉璃八尺屏。

【簡釋】《十國春秋》載﹐南唐杳娘纖麗善舞。後主作金蓮﹐髙六尺﹐命杳娘以帛纏足﹐令纖麗屈上作新月狀﹐素襪舞蓮花中﹐回旋有淩波之態。

《十國春秋﹟董源傳》載﹐源善畫﹐一日﹐後主坐碧落宮﹐召馮延已論事。至宮門﹐逡巡不敢進。後主使趣之延已。曰「有宮娥著靑紅錦袍﹐當門而立﹐未敢竟進。」使隨其諦視之﹐乃八尺琉璃屏﹐畫夷光於上﹐蓋董源筆也。

【宮詞】鶴錦鸞綾萬軸屯﹐蕓香滿架閉閒門。保儀入選非關貌﹐敕掌圖書卽主恩。

【簡釋】《圖書見錄聞》載﹐李后主雅尙圖書﹐蓄聚旣丰﹐尢精賞鑑。至今內府圖軸﹐曁人家所得書畫﹐有織成「大回鸞」﹑「云鶴練」﹑「雀錦」飾。

《十國春秋﹟南唐保義黃氏傳》載﹐後主以黃氏工書札﹐使專掌宮中書籍。二周後相繼專房﹐故黃氏𨿽見賞識﹐終不得幸禦。元宗父子俱善書法﹐元宗學羊欣﹐後主學柳公權﹐皆得十九。購藏鐘王以來墨帖至多﹐黃氏實掌之。

【宮詞】牙韱橫插皂羅廚﹐扇鵠燈魚映碧疏。心識君王勤翰墨﹐花前偸學撮襟書。

【簡釋】《倦遊錄》載﹐李氏有江南日﹐中書省用皂羅糊屏風﹐所以養目也。

《李后主詩》云「九重開扇鵠﹐四面炳燈魚。」

《淸異錄》載﹐後主能作大字﹐不事筆捲帛﹐書之皆能如意﹐世謂之「撮襟書」。

【宮詞】寶閣光分照夜珠﹐舊時燈月記模糊。黃羅扇上消魂句﹐到老風情付慶奴。

【簡釋】《默記》載﹐江南大將獲李后主寵姬﹐見燈輒閉目云「宮中本閣﹐至夜則懸大寶珠﹐光照一室﹐如日中也。」

《後主感懷詩》云「層城無復見嬌姿﹐佳節纏綿不自持﹐空有當年舊煙月﹐芙蓉城上哭蛾眉。」

《客座贅語》載﹐南唐宮人慶奴﹐後主嘗於黃羅扇書詞賜之。云「風情漸老見春羞﹐到處魂消感舊遊﹐多謝長條似相識﹐彊垂煙態拂人頭。」

【宮詞】一帖升元集大觀﹐澄日堂紙畫烏闌。臨池最重紅絲石﹐歙匠新來擢硯官。

【簡釋】《十國春秋》載﹐南唐保大七年﹐命倉曹參軍王文炳摹勒古今法帖後主命徐鉉以所藏法帖入石﹐名曰「升元帖」﹐卽此帖也。《十國春秋拾遺》載﹐南唐後主畱意筆札﹐所用「澄心堂紙」﹑「李廷珪墨」﹑「龍尾硯」三物﹐爲天下之冠。硯歙大溪產也﹐江南主尢重紅絲硯。﹝又﹞載﹐歙守薦硯工李少微﹐後主嘉之﹐擢爲「硯官」。

【宮詞】銷金羅幕燦朝霞﹐綠鈿光生隔眼紗。開到紅梅花落後﹐淸香全讓麝囊花。

【簡釋】《十國春秋》載﹐南唐後主常於宮中﹐制銷金羅幕壁﹐而以白金釘瑇瑁押之。又以綠鈿刷隔眼﹐中障以朱綃﹐植梅於其外。

《淸異錄》載﹐廬山僧捨﹐有麝囊花﹐色正紫﹐號「紫風流」。後主詔取數十根﹐植於迎風殿﹐賜名「蓬萊紫」。

【宮詞】春風深夜度倡樓﹐醉墨琳漓壁上畱。倚翠偎紅傳教法﹐鴛鴦寺主最風流。

【簡釋】《十國春秋注引詩話類編》載﹐後主常微行倡家﹐乘醉大書石壁曰「淺斟低唱﹐偎紅倚翠。大師鴛鴦寺主傳風流。」其蕩侈不羈﹐如此狀。也有說「後主微行倡家遇僧」事。

【宮詞】燕舞鶯狂日影遲﹐春愁無力逐遊絲。浮梁穩渡黃花水﹐正是櫻桃落盡時。

【簡釋】《十國春秋拾遺》載﹐後主嘗作詩云「鶯狂應有限﹐蝶舞已無多。」未幾失國﹐果如詩應也。

《十國春秋注》載﹐元宗《春恨﹟浣溪紗》詞及其《臺春詞》﹐稱爲絕倫﹐內有句云「春愁無力」。

《十國春秋﹟唐後主本紀》載﹐先是池州人樊若水﹐舉進士不第﹐詣宋闕獻策﹐請造浮梁﹐以濟師。宋遣髙品﹑石全振往荊州﹐造黃黑龍船數千艘﹐又以大艦載竹﹐自荊渚而下。及命曹彬等出師﹐乃遣入作﹐使郝守等率丁匠營之。議者以爲古未有作浮梁渡大江者﹐乃先試於石牌口﹐移置采石﹐三日而成﹐長驅渡江﹐遂至金陵。每歲﹐大江春夏暴漲﹐謂之「黃花水」。及宋師至﹐而水皆縮小﹐國人異之。

《十國春秋注》載﹐後主在宋師圍城時﹐仍作長短句﹐其中有「櫻桃落盡」句﹐一闕未就﹐而城已破。

○前蜀

前蜀﹐王建﹐舞陽人﹐唐西川節度史﹐進爵蜀王。梁開平元年﹐據成都稱帝﹐國號蜀。在位十二年﹐爲其子衍所鴆。廟號髙祖﹐攺元五﹝武成﹑永平﹑通正﹑天漢﹑光天﹞。衍﹐後主﹐八年降於唐﹐封順正公。攺元二﹝乾徳﹑成康﹞。

前蜀共二主﹐凡二十年。

【宮詞】聖節龍興記壽春﹐靑城王气付眞人。五行不信金煬鬼﹐半面先窺玉女神。

【簡釋】《十國春秋﹟前蜀髙祖紀》載﹐帝以降生日爲「壽春節」。

《十國春秋﹟前蜀髙祖徐後傳》載﹐徐耕有二女﹐皆國色。相工語耕曰「公不久當大富貴。靑城山王气徹天﹐不十年有眞人承運﹐此女當作后妃。」

《十國春秋拾遺》載﹐蜀王先主時﹐有軍校黃承貞﹐遇一叟曰「鄭山﹐古謂曰此國於五行中﹐少金气。有剝金之號曰『金煬鬼』﹐倘行吾教以禳鎭﹐庶幾減於殺伐。」黃乃賫祕文謁蜀﹐三上不達﹐嘔血而死。

《十國春秋﹟前蜀髙祖紀》載﹐天漢六年﹐遣官祭鹽井玉女之神﹐神出半面享之。初帝見裸體婦人於鹽井﹐告曰「若當爲吾國土地﹐主富貴至矣﹗」故有是命。

【宮詞】詔下羣臣擢拜同﹐扶天閣上勒勛庸。貓跳栗爆傳佳句﹐白髮詞臣亦進封。

【簡釋】《十國春秋﹟前蜀髙祖紀》載﹐天漢六年卽帝位﹐授唐室舊臣王進等三十二人官爵﹐有差。又宋玭等百餘人﹐咸見信用。﹝又﹞載﹐起扶天閣﹐繪諸功臣象。

《十國春秋﹟盧延讓傳》載﹐初延讓獻髙祖詩云「栗爆燒氈破﹐貓跳觸鼎翻。」至是﹐髙祖與潘峭﹐夜論邊事。旋命宮人栗﹐己而爆﹐栗燒坐間繡褥。又嘗於鑪間置鼎﹐宮貓相遂﹐誤復其鼎。髙祖良久曰「栗爆氈破﹐貓跳鼎翻。憶得盧延讓卷中有此語﹗乃知先輩裁詩﹐信無虛境。」明日超拜工部侍郎。

【宮詞】堂宇新更殿閣重﹐金牀髙拱气蔥蘢。治兵詔檢軍資庫﹐寶劍先呼奪命龍。

【簡釋】《十國春秋﹟前蜀髙祖紀》載﹐天漢六年秋九月己亥﹐卽皇帝位﹐國號大蜀。帝以卯年生﹐至是左右獻「兔子上金牀」之讖﹐帝命飾金爲坐﹐召蜀人以金徳王﹐以承唐運。﹝又﹞載﹐詔攺堂宇廳捨爲宮殿﹐攺軍資庫爲「國計庫」。﹝又﹞載﹐中軍有隱語﹐劍曰「奪命龍」﹐刀曰「小逡巡」﹑槍曰「肩二」﹑斧曰「鐵糕糜」﹑甲曰「小斤使」﹑弓曰「潘尙書」﹑弩曰「百步王」﹑箭曰「飛郎」﹑鼓曰「聖牛兒」﹑鑼曰「響八」﹑旗曰「愁眉錦」﹑鐵蒺藜曰「冷尖」……如此許多。

【宮詞】寶歷禪林縱豫遊﹐宮花驀地墜僧樓。可憐龜化橋邊水﹐每到重陽咽不流。

【簡釋】《十國春秋﹟前蜀髙祖紀》載﹐永平四年九月﹐帝幸寶歷寺﹐后妃皆從。是日重陽節﹐宮女四人爲僧所匿﹐明日得於民家﹐與僧二十二人同斬於龜化橋下。

【宮詞】樂部當筵奉酒卮﹐鶉衣拾麥任遊嬉。大梁聘使頻驚顧﹐殿上髙歌秀兩岐。

【簡釋】《太平廣記》載﹐梁祖使封舜卿於蜀﹐路出全州。全帥置筵於公署。舜卿多所傲睨﹐及執斝﹐索令曰「麥秀兩岐。」伶人駭爲未聞﹐以他曲代之。舜卿搖首曰「不可﹗」又再呼「麥秀兩岐」。主人慚怒﹐杖其樂將。次至漢州﹐伶人已知全州事﹐憂之。及飲﹐舜卿又曰「麥秀兩岐」﹐如是三呼不能應。有樂將王新殿前曰「略乞侍郎一唱﹗」舜卿唱未徧﹐已入樂工之指下矣。其樂工白帥曰「此大梁新翻﹐西蜀未有。請寫譜一本﹐飛遞入蜀﹐具言經過二州事。」待舜卿至蜀﹐長吹「麥秀兩岐」於殿前﹐施芟麥之具﹐引數十輩貧兒襤褸衣裳﹐攜筐籠而拾麥﹐仍合聲唱。其詞淒楚﹐舜卿慚恨而退。

【宮詞】錦障球場入紫衢﹐繒山千尺接宮隅。紅羅餅勝紅綾餅﹐親試樓前當面許。

【簡釋】《十國春秋﹟前蜀後主紀》載﹐帝雅好蹴踘﹐引錦步障以翼之﹐往往擊球其中﹐至街市而不知。﹝又﹞載﹐結繒爲山﹐及宮殿樓觀於其上﹐又別立二采亭於前﹐列諸金銀錡釜之屬﹐取禦廚食料烹燀其間。帝乃憑采樓視之﹐號「當面廚」。

《十國春秋拾遺》載﹐盧延讓舉光化進士﹐唐禦膳以紅綾餅餤爲重﹐昭宗令太官﹐特作二十八餅餤賜之。後入蜀作詩云「莫欺零落殘牙齒﹐曾喫紅綾餅餤來。」王衍聞之﹐遂命供膳亦以餅餤爲上品﹐以紅羅裹之。

【宮詞】宣華池上月華多﹐一段琉璃素影磨。夜半酒酣簪舄錯﹐嘉王流涕玉簫歌。

【簡釋】《十國春秋﹟前蜀后妃傳》載﹐宮人李玉簫者﹐後主嘗宴近臣於宣華苑﹐命玉簫歌已所撰「月華如水」宮詞﹐侑嘉王宗壽酒。宗壽懼禍﹐爲之盡觴﹐詞曰「輝輝赫赫浮五云﹐宣華池上月華新﹐月華如水浸宮殿﹐有酒不醉眞癡人。」

《十國春秋﹟王宗壽傳》載﹐嘗於九日侍酒宣華苑﹐乘間極言社稷將危﹐流涕不已。潘在迎﹑韓昭等曰「嘉王從來酒悲﹗」乃與諸狎客共以謾言謔嘲之﹐坐上嘩然。後主不能省﹐復命宮人李氏﹐歌已所撰新詞﹐侑宗壽酒。

《淸異錄》載﹐王衍伶官家樂侍宴﹐曰「小池水澄天」﹐見家樂應制云「一段聖琉璃。」

【宮詞】倚徧殘妝醉未醒﹐金蓮冠壓鬢雲輕。花間才駐流星輦﹐又召唐魂入上淸。

【簡釋】《十國春秋﹟前蜀後主紀》載﹐帝謁永陵﹐還宴怡神亭﹐嬪妃皆戴金蓮花冠﹐衣道士服﹐酒酣免冠﹐其髻髽然﹐更夾面連額﹐污以朱粉﹐號「醉妝」。

《淸異錄》載﹐蜀衍﹐荒於遊幸﹐乃造平底大車﹐下設四臥軸﹐安五輪﹐凡二十輪﹐牽以駿馬﹐騎去如飛﹐謂之「流星輦」。﹝又﹞起上淸宮﹐塑王子晉像﹐尊爲「聖祖聖道玉宸皇帝」。又塑髙祖及帝像﹐侍立於左右。又於正殿﹐塑元元皇帝及唐諸帝﹐備法駕朝之。時後主躬自享﹐薦城中士女「遊觀闐咽」﹐謂之「召唐魂」。

【宮詞】唱罷霓裳唱柳枝﹐龍舟燈火夜深時。歸來細疊霞光紙﹐傳寫煙花絕妙詞。

【簡釋】《十國春秋﹟前蜀後主紀》載﹐帝以上已節﹐宴怡神亭﹐自執板唱《霓裳羽衣》。又以重陽節﹐曲宴羣臣於宣華苑﹐夜分不罷﹐帝唱韓琮《柳枝詞》。

《五代故事》載﹐衍乘醉泛小龍舟於渠中﹐使人倒執蠟燭千餘條﹐逆照水面﹐以迎其船。歌樂之聲﹐沸於渠上。

《十國春秋﹟前蜀後主紀》載﹐帝嘗集艷體詩二百篇﹐號「煙花集。」

《十國春秋拾遺》載﹐蜀王衍所造霞光箋﹐卽「彤霞箋」。

【宮詞】春風宮中酒簾翻﹐寶鼎香參皂莢煙。山下回舟催鼓橐﹐地衣輕蕩水紋圓。

【簡釋】《十國春秋﹟前蜀後主紀》載﹐帝命大內造村坊﹑市肆﹐令宮嬪著靑衫﹐懸簾鬻食。﹝又﹞載﹐帝嘗爇名香﹐晝夜相繼﹐久而厭之﹐更爇皂莢﹐以亂其气。

《十國春秋﹟備考》載﹐王衍侈蕩無節﹐庭爲山樓﹐以彩爲之。作蓬萊山﹐畫綠羅爲水紋地衣﹐集鍛者於山內鼓橐﹐以長簫引於地衣﹐下吹其水紋﹐鼓蕩若波濤之起伏。以雜彩爲二舟﹐轆轤轉動﹐上載妓女二百二十人﹐周遊於地衣之上。

【宮詞】寫翠傳紅賜鏡銘﹐秦川西北爲娉婷。宣呼駕返齊迎謁﹐回鶻分排七里亭。

【簡釋】《十國春秋﹟前蜀王承休傳》載﹐承休妻嚴﹐有殊色﹐後主絕加寵愛。秦川之行﹐後主頗以嚴故﹐臨幸焉。至則賜以妝鏡﹐銘曰「煉形神冶﹐瑩質良工﹐當眉寫翠﹐對臉傳紅﹐如珠出匣﹐如月停空﹐綺窗繡幌﹐俱涵影中。」

《十國春秋﹟前蜀後主紀》載﹐咸康元年﹐十一月帝至於成都﹐百官及後宮迎謁七里亭﹐帝雜宮人作回鶻隊以入。

【宮詞】珠冠金甲耀江濱﹐夾道驚看灌口神。水調新翻銀漢曲﹐滿船錦繡動歌塵。

【簡釋】《十國春秋﹟前蜀後主紀》載﹐帝披金甲冠珠帽﹐執戈矢而行﹐旌旗連亙百餘里不絕﹐百姓望之﹐以爲灌口妖神。后妃餞於升仙橋﹐遂以宮女二十人從行﹐舟子皆衣錦繡。帝自制《水調銀漢》之曲﹐命樂工歌之。

【宮詞】畫裙結束稱腰身﹐裊裊雲霞耀日新。一曲甘州歌欲歇﹐柳眉桃臉不勝春。

【簡釋】《十國春秋﹟前蜀後主紀》載﹐帝奉太后太妃﹐禱靑城山。宮人皆衣雲霞之衣﹐帝自制《甘州曲》﹐宮人唱之﹐其詞哀怨。辭曰「畫羅裙能稱腰身﹐柳眉桃臉不勝春﹐薄媚結束足精神﹐可惜淪落在風塵。」

【宮詞】丹峯翠驛快詩情﹐笑語江山候出行。多少風光看未足﹐懶驅金輦入龜城。

【簡釋】《十國春秋》載﹐帝又歷「丈人觀」﹑「元都觀」﹑「丹景山」﹑「金華宮」﹑至徳寺﹐朝「上淸宮」。設醮祈福﹐謁髙祖塑像﹐與太后太妃制詞勒石。遂至彭州﹑陽平﹑漢州三學山﹐薄暮觀聖燈﹐賦詩而還。及天苴驛﹐各又賦詩。太后詩云「爲尋靈境散幽情﹐千里江山暫得行﹐所恨煙光看未足﹐卻驅金輦入龜城。」太妃詩云「翠驛江亭近玉京﹐夢魂猶自有靑城﹐此來出看江山景﹐卻被江山看出行。

【宮詞】竹影婆娑月滿天﹐南軒曉啟競傳箋。詞臣應制多佳詠﹐誰及昭儀李舜弦。

【簡釋】《圖繪寶鑑》載﹐西蜀李夫人﹐月夕獨坐南軒﹐竹影婆娑可喜﹐卽起揮毫濡墨﹐模寫紙窗。明日視之﹐生意具足。

《十國春秋》載﹐昭儀李氏﹐名舜弦。梓州人﹐酷有辭藻。後主立爲昭儀﹐世所稱「李舜弦夫人」也。所著「蜀宮應制詩」﹑「隨駕詩」﹑「釣魚不得詩」﹐諸篇多爲文人賞鑑。

【宮詞】虎狼神鬼互驚疑﹐狎客陪鑾盡日嬉。樂極已棄人入艸﹐東巡詩作猶如泥。

【簡釋】《十國春秋﹟前蜀後主紀》載﹐時帝以文思殿大學士韓昭爲內皇城使﹐潘在迎爲武勇軍使﹐顧在珣爲狎客﹐陪侍遊宴。或爲艷歌﹐相唱和。﹝又﹞載﹐唐因李嚴來以馬市珍玩錦繡﹐而國法禁錦綺奇珍不得入中國。其粗惡者﹐乃聽往易﹐謂之「入艸物」。嚴還﹐以聞唐主﹐怒曰「衍豈免爲入艸人乎﹗」﹝又﹞載﹐咸康元年冬十月癸亥﹐帝發成都﹐武興節度史王承捷飛驛言「東朝興盛﹐令公統兵西上。」帝疑﹐羣臣同謀﹐沮己大言曰「吾言欲耀武﹐遂東行﹐有羣鴉停於旗桿﹐其鳴甚哀﹗又親禱張惡子廟﹐探韱。得『逆天者殃』四字。」帝殊不爲意在道。與成都尹韓昭﹐翰林學士李浩弼﹑中書令舍人王仁裕酬答吟詠﹐無虛日。﹝又﹞載﹐帝或晝作鬼神﹐夜爲狼虎﹐潛入諸宮內﹐驚動嬪妃﹐老少奔走﹐往往致卒。

○後蜀

後蜀﹐孟知祥﹐邢州龍崗人。初以唐主婿鎭西川﹐進封蜀王。唐淸泰元年稱帝﹐國號蜀﹐攺元一﹝明徳﹞。是年殂。廟號髙祖。子後主昶立﹐仍稱明徳元年。四年攺元﹝廣政﹞。宋乾徳三年降﹐封秦國公。

後蜀共二主﹐凡四十一年。

【宮詞】敕將匙缽賜浮屠﹐國戚西來禮數殊。不見瓊華宮苑冷﹐花蔭愁憶麝香騟。

【簡釋】《十國春秋﹟後蜀髙祖李后傳》載﹐李氏﹐後唐太祖弟克讓女也。莊宗卽位﹐封瓊華長公主﹐長興三年薨﹐髙祖登極﹐追冊爲皇后。後唐之亂﹐莊宗諸兒多削髮爲僧﹐間道來成都。髙祖以後故﹐厚待之﹐賜予千計﹐敕器用局以沈香降眞爲缽﹐木香爲匙箸﹐其尢禮如此。後幼蓄雌雄二貓﹐一曰「禦花朵」﹐一曰「麝香騟」﹐酷愛之。

【宮詞】百紐屏風繞坐張﹐鮫綃玉枕趁溫涼。幈宮日出傳朝膳﹐首進緋衣酒骨羊。

【簡釋】《淸異錄》載﹐幈宮﹐孟蜀髙祖晚年作。以畫屏七十張﹐關百紐而斗之﹐用爲寢所﹐稱「幈宮」。﹝又﹞載﹐「皇明帳」不知所自﹐色淺紅﹐恐是鮫綃之類﹐於皺紋中有十洲三島像。昶敗失所在。﹝又﹞載﹐左宮枕靑玉爲之﹐冬溫夏涼﹐醉者破酲﹐夢者遊仙﹐與「皇明帳」爲幈宮二寶。﹝又﹞載﹐孟蜀尙食﹐掌食典一百卷﹐有賜緋羊。其法以紅煮肉緊捲石鎭﹐深入酒骨淹透﹐使如紙薄﹐乃進。酒骨﹐卽酒糟也。

【宮詞】鳳城樓閣五云扶﹐鶴殿淩晨啟畫圖。制得徵袍皆繡斧﹐中官宣賜破柴都。

【簡釋】《花蕊夫人宮詞》有「五雲樓閣鳳鼓間」句。

《十國春秋﹟後蜀主紀》載﹐廣政七年﹐唐遣使來騁﹐副以六鶴。帝命黃筌寫六鶴於便座之壁﹐名「六鶴殿」。﹝又﹞載﹐廣政十八年﹐李延珪敗周兵於威武城﹐是時蜀軍皆繡斧形衣﹐號曰「破柴都」﹐以周主本柴姓也。

【宮詞】羅帳風微曉上鉤﹐至尊勤政坐龍樓。春來禦制農桑詔﹐連日西場罷打球。

【簡釋】《十國春秋﹟後蜀後主紀》載﹐帝初襲位﹐頗勤政事﹐寢處惟紫羅帳﹑碧紗帷﹐褥無錦繡諸飾。﹝又﹞載﹐頒勤農桑詔曰「刺史﹑縣令其務出入阡陌﹐勞來三農﹐望杏惇耕﹐瞻蒲勸稼﹐春鶊始囀﹐便具籠筐﹐蟋蟀載吟﹐卽鳴機杼。」

《五代史﹟後蜀世家》載﹐昶好打球走馬。

《花蕊夫人宮詞》有「西球場裏打球回」句。

【宮詞】明慶年年乞福同﹐散香齊入梵王宮。重簾隔絕君王面﹐輦上囊搖四角風。

【簡釋】《十國春秋》載﹐後主以誕生日爲「明慶節」﹐帝幸佛寺散香。﹝又﹞載﹐出則乘步輦﹐蔽以重簾﹐環結珠香囊﹐垂於四角﹐香聞數里﹐人罕見其面。

【宮詞】城上芙蓉錦繡披﹐浣花溪水漾漣漪。樓臺花外重重見﹐十里龍舟看水嬉。

【簡釋】《十國春秋﹟後蜀後主紀》載﹐廣政十三年九月﹐命城上芙蓉盡履以錦幙。是時﹐蜀中久安﹐城頭盡種芙蓉﹐秋間盛開﹐蔚若錦繡。帝語羣臣曰「自古以蜀爲錦城﹐今日觀之﹐眞錦城也﹗」﹝又﹞載﹐廣政十二年八月﹐帝遊浣花溪﹐禦龍舟看水嬉。時百姓富饒﹐夾江皆創亭榭﹐都中士女傾城遊玩﹐珠翠羅綺﹐名花異卉﹐馥鬱十里﹐有若神仙之境。王廷珪賦詩曰「十字水中分島嶼﹐數重花外見樓臺。」帝稱善久之。

【宮詞】破曉妝奩啟寶鈿﹐梳成髙髻學朝天。宮詞百首追王建﹐細字傳抄十錦箋。

【簡釋】《十國春秋拾遺》載﹐花蕊夫人有金裝水晶唾壺﹑百寶鈿奩。﹝又﹞載﹐後主末年﹐婦女治發爲髙髻﹐呼爲「朝天髻」。﹝又﹞載﹐後主惠妃﹐姓徐﹐有才色﹐後主嬖之﹐別號「花蕊夫人」﹐仿王建作宮詞百首。﹝又﹞載﹐孟氏在蜀﹐制十樣錦紙。

【宮詞】沈香久盡博山鑪﹐夢醒鴛衾日未晡。替得紅梔花樣子﹐細描紈扇繡羅襦。

【簡釋】《花蕊夫人宮詞》有「博山夜宿沈香火」句。《輟耕錄》載﹐孟蜀主一錦被﹐其闊猶今三幅帛﹐而一梭織成。被頭作二穴﹐若云板樣﹐蓋以扣於項下﹐如盤領狀﹐兩側余錦則護復於肩﹐此之謂「鴛衾」也。

《野人閒話》載﹐蜀主升平日﹐嘗理園苑。申天師進花籽兩粒﹐曰「紅梔子」。種之不覺成樹﹐蜀主甚愛之。或令圖寫於團扇﹐或繡入衣服﹐或以絹素鵝毛﹐做首飾。

【宮詞】春入宣華綻牡丹﹐深紅淺紫護雕闌。花間醉酌蟠桃核﹐不用齋筵月一盤。

【簡釋】《牡丹譜》載﹐孟氏於宣華苑﹐廣植牡丹﹐名「牡丹苑」。

《十國春秋》載﹐廣政五年﹐帝宴牡丹苑﹐牡丹花凡雙開者十﹐黃者白者三﹐紅白相間者四﹐又有深紅﹑淺紅﹑深紫﹑淺紫。﹝又﹞載﹐中書舍人劉光祚﹐獻蟠桃核酒杯﹐云「得與華山陳搏」。

《淸異錄》載﹐孟昶月旦﹐必素餐﹐性喜薯藥﹐左右因呼「薯藥爲月一盤」。

【宮詞】天樂喧天夜未央﹐上元嘉節慶春長。露臺燈下纖腰舞﹐十萬金錢賜艷娘。

【簡釋】《十國春秋﹟後蜀後主紀》載﹐廣政三年正月﹐上元節。帝觀燈露臺﹐召舞倡李艷娘入宮﹐賜其家錢十萬。﹝又﹞載﹐先是歲除故事﹐學士爲詞題桃符﹐置寢門左右。後主以其非工﹐自操筆署云「新年納餘慶﹐嘉節共長春。」

【宮詞】避署摩訶池上頭﹐夜深歌罷夏如秋。風來水殿香飛雪﹐玉骨冰肌汗盡收。

【簡釋】《蘇軾洞仙歌序》載﹐僕七歲﹐見眉州老尼﹐姓朱。自言嘗隨其師入蜀主孟昶宮中。一日﹐主與花蕊夫人避暑於摩訶池上﹐作一詞﹐朱具能記。今朱已死﹐人無知此詞者﹐獨記其首兩句云「冰肌玉骨自淸涼﹐無汗暇日尋味常。」豈洞仙歌令乎﹖

《淸異錄》載﹐孟昶月夜﹐水調龍腦末﹐塗白扇上﹐以揮風。一夜﹐與花蕊夫人登樓望月﹐誤墜其扇﹐爲人所得。外有效者﹐名「雪香扇。」

【宮詞】敕勒貞瑉寫石經﹐韻書新集簡編靑。文章洗盡齊梁艷﹐禦制官箴賜外廷。

【簡釋】《十國春秋﹟後蜀後主紀》載﹐詔勒諸經於石。祕書郎張紹文寫毛詩「儀禮禮記」﹐祕書省校書郎孫朋古寫「周禮」﹐國子博士孫逢吉寫「周易」﹐校書郎周徳政寫「尙書」﹐簡州平泉令張徳昭寫「爾雅」﹐字皆精謹。﹝又﹞載﹐帝著官箴﹐頒郡縣曰「朕念赤子旰食宵衣﹐托之令長﹐撫養安綏﹐政在三異﹐道在七絲﹐驅雞爲理﹐畱犢爲規﹐寬猛得所﹐風俗可移﹐無令侵削﹐無使瘡痍﹐下民易虐﹐上天難欺﹐賦輿是切﹐軍國是資﹐朕之爵賞﹐固不逾時﹐爾俸爾祿﹐民膏民脂﹐爲人父母﹐罔不仁慈﹐勉爾爲戒﹐體朕深思。」令郡縣戒石銘。後宋太祖摘其中四句而爲之者也。﹝又﹞載﹐帝好學﹐爲文皆本於理。居恆謂李浩﹑徐光溥曰「昔衍﹐浮薄而好輕艷之詞﹐朕不爲也。」嘗敕史館集《古今韻會》五百卷。

【宮詞】龍戰元黃入宴初﹐滿天雨雹竟何如。教坊遊戲干天怒﹐罪已深宮下詔書。

【簡釋】《十國春秋﹟後蜀後主紀》載﹐廣政十五年夏六月乙酉朔﹐大宴羣臣。教坊優人作灌口神隊﹑二龍戰鬥之像。須臾﹐天地皆濛﹐大雨雹。明日﹐灌口奏﹐岷江大漲﹐塞龍處﹐鐵柱頻撼。丁酉大水進成都﹐壞延秋門﹐漂沒千餘家﹐溺死五千餘人﹐衝毀太廟四室及司天監。戊戍大赦境內﹐賑水災之家。命宰相範仁恕禱靑羊觀。又遣使灌州﹐下「罪己詔。」

【宮詞】保芳修媛曁安情﹐位號新頒十四名。朝省漫誇駝杖貴﹐六宮官職比公卿。

【簡釋】《蜀檮杌》載﹐宮中位號十有四品。昭儀﹑昭容﹑昭華﹑保香﹑保芳﹑保衣﹑安宸﹑安蹕﹑安情﹑修容﹑修媛﹑修娟等﹐秩比公卿士大夫。

《十國春秋拾遺》載﹐蜀將亡﹐貴人出入宮省者﹐忽持駱駝杖﹐以爲禮。

【宮詞】花樹羅圈制作鮮﹐內官獻蠟及春前。玉霄自具神仙福﹐特愛忘憂獨立仙。

【簡釋】《淸異錄》載﹐蜀主孟昶時﹐每臘日﹐內官各獻羅體圈﹑金花樹子。梁守貞獻「忘憂花」﹐鏤金於花上﹐曰「獨立仙」。

《十國春秋﹟後蜀後主紀》載﹐帝道號「玉霄子。」

【宮詞】吟聲淸繞白楊風﹐寵憶椒方恨萬重。黃土畱詩仙迹渺﹐帳中香冷舊芙蓉。

【簡釋】《十國春秋﹟蜀後主妃張氏傳》載﹐張氏﹐名太華。廣政初﹐同輦遊靑城山﹐宿「九天丈人觀」﹐被雷震而死﹐以紅錦龍褥裹瘞觀前白楊樹下。後數年﹐煉師李若衝於薄暮﹐步樹側﹐見女吟詩﹐若有所怨。問曰「人耶﹐鬼耶﹖」女子斂衽言「妾蜀妃張太華也。因陪駕遊此﹐被雷震﹐乞賜超拔﹗」若衝乃於中元節修長生金簡以答之。未幾﹐夢太華謝曰「妾已再生人世矣﹗」壁間﹐以黃土畱詩而去。後主聞之﹐厚賚若衝。按其詩﹐前云「一別龍輿今幾年﹐白楊風起不成眠﹐常思往日椒房寵﹐淚滴衣襟損翠鈿。」後云「符吏匆匆叩夜扃﹐便隨金簡出幽冥﹐蒙師薦拔恩非淺﹐領得生神九卷經。」

《十國春秋﹟後蜀後主紀》載﹐帝以芙蓉花徧染繒爲帳幔﹐名曰「芙蓉帳。

○南漢

南漢﹐劉巖﹐後名龔﹐後名﹐上蔡人。兄隱﹐梁封南平王。隱卒﹐嗣。貞明三年據嶺南稱帝﹐國號越﹐明年攺稱漢。在位三十二年殂﹐廟號髙祖﹐攺元三﹝乾亨﹑白龍﹑大有﹞。子殤帝玢立﹐攺元﹝光天﹞。一年﹐弟晟殺而代之﹐是爲中宗﹐攺元二﹝應干﹑乾和﹞。子後主鋹立﹐攺元﹝大寶﹞。宋開寶四年降﹐封恩赦侯。

南漢共五主﹐凡六十七年。

【宮詞】玉堂珠殿勢摩空﹐榜字新題墨彩融。偏是外廷誇麗藻﹐七奇獻賦頌南宮。

【簡釋】《十國春秋﹟南漢髙祖紀》載﹐乾亨元年建玉堂珠殿。﹝又﹞載﹐大有七年﹐帝作殿於內宮曰「昭陽殿」。殿用金爲仰陽﹐銀爲地面﹐檐楹榱角皆傅白金。殿下設水渠﹐浸以珍珠﹐又琢水晶琥珀爲日月﹐列於東西玉柱之首﹐親題其榜於其上。﹝又﹞載﹐乾亨八年﹐作南宮。王定保獻《七奇賦》以美之。

【宮詞】北望中原小洛州﹐自誇天子愛風流。日髙香繞南薰殿﹐廿四仙人隱柱頭。

【簡釋】《十國春秋﹟南漢髙祖紀》載﹐帝喜誇大﹐自言家本咸秦﹐恥王蠻土﹐呼唐天子爲「洛州刺史」。﹝又﹞載﹐晚年作南薰殿。柱皆通透刻鏤﹐礎石各置鑪﹐燃香有气無形。顧左右曰「隋煬帝論車燒沈木﹐卻成粗俗。爭似我二十四具藏用仙人﹐縱不及堯舜禹湯﹐亦不失作風流天子。」

【宮詞】分明虹气結三淸﹐偏假飛龍攺禦名。白馬朱鬃締蘿蔦﹐長和千里送增成。

【簡釋】《十國春秋﹟南漢髙祖紀》載﹐乾亨九年﹐冬十二月﹐有白虹化爲白龍﹐見於南宮三淸殿。帝攺「乾亨」九年﹐爲「白龍」元年﹐更名曰「龔」。長和國驃信鄭仁旻﹐遣其布燮鄭昭淳﹐致朱鬃白馬﹐以求婚。帝以襄帝女「增成公主」妻之。長和﹐卽唐南詔也。《職方分紀》載﹕「南詔獻朱鬃馬﹐中書舍人王翃獻賦。」﹝又﹞載﹐大有十四年﹐帝造「」字﹐並以其名。采用「周易」飛龍在天之義﹐讀「儼」音。

【宮詞】梅口巡遊爲避災﹐安丰頂帽望嵬嵬。正逢文徳昌明日﹐貢士誰稱著作才。

【簡釋】《十國春秋﹟南漢髙祖紀》載﹐乾亨四年﹐帝從兵部侍郎楊洞潛之請﹐始立學校﹐置選部貢舉﹐放進士明經十餘人﹐如唐故事﹐歲以爲常。是歲﹐「文徳殿」成。著作郎陳光義獻賦﹐賜珠數斤。六年夏四月﹐帝用術者言﹐出巡避災﹐入梅口鎭。是時﹐帝制平頂帽冠之﹐國人率以安丰頂爲尙。

【宮詞】殿陛彎弓猛獸降﹐宴酣深夜撼銀缸。更籌不用雞人報﹐別有宮娥侯曉窗。

【簡釋】《十國春秋﹟南漢中宗紀》載﹐殿側皆置宮人﹐以侯曉﹐名曰「侯窗監」。每宴會﹐帝獨處殿庭間﹐侍宴羣皆結彩亭﹐列坐殿之兩隅。宴酣則有司以檻獸進﹐兩旁翼以戈戟﹐帝挽弓射之。

【宮詞】瑞日曈曈滿翠宮﹐雲華石室拜仙翁。君王新得還丹術﹐國事全憑女侍中。

【簡釋】《十國春秋﹟南漢中宗紀》載﹐帝作離宮遊獵﹐益修葺南宮﹑大明﹑昌華﹑甘泉﹑玩華﹑秀華﹑玉淸﹑太微諸宮。﹝又﹞載﹐乾和七年﹐帝入英州﹐受神丹於野人﹐隨禦雲華石室﹐以藏焉。﹝又﹞載﹐乾和八年﹐以宮人盧瓊仙﹑黃瓊芝爲侍中﹐朝服冠帶﹐以決政事。

【宮詞】後苑春光似海深﹐年年花禁重芳林。抱關細撿樓羅歷﹐勝負先分買宴金。

【簡釋】《十國春秋﹟南漢後主紀》載﹐大寶七年三月﹐命宮人鬥花內殿﹐向晨先啟後苑﹐集眾采擇。俄敕扃戶還宮﹐膳訖角勝於殿中。令宦者抱關置樓羅歷以驗宮人出入﹐法制甚嚴﹐號曰「花禁」。負者獻金銀買宴。

《禁扁》載﹐南漢有芳林園。

【宮詞】大夫自署蕭閒號﹐課戶連朝供豫遊。今日紅雲開內宴﹐六宮齊到荔枝洲。

【簡釋】《十國春秋﹟南漢後主紀》載﹐帝自稱「蕭閒大夫」。﹝又﹞載﹐離宮數十﹐帝不時遊幸。率以豪民爲課戶﹐供千人饌。﹝又﹞載﹐帝命荔枝熟時﹐設「紅雲宴」以樂﹐後宮歲以爲常。

《十國春秋拾遺》載﹐荔枝洲在廣州府城東南﹐周回五十里。南漢劉氏﹐創「昌華苑」於其上。

【宮詞】雲雨爭看大體雙﹐波斯狐媚誤君王。忽聞帳裏傳神語﹐太子殷勤叩玉皇。

【簡釋】《十國春秋﹟波斯女傳》載﹐女黑腯而慧﹐性善淫﹐後主甚嬖之﹐賜名「媚豬」。後主荒縱無度﹐又選惡少年﹐配以宮婢﹐使褫衣露偶﹐扶波斯女循覽爲樂﹐號曰「大體雙」。﹝又﹞載﹐陳延壽引女巫樊胡子﹐自言「玉皇降胡子身」﹐帝於內殿設帳幄﹐陳寶貝。胡子冠「遠遊冠」﹐衣「紫霞裾」﹐坐帳中宣禍福﹐呼帝爲太子。皇帝國事﹐皆叩於胡子。

【宮詞】金柱銀衣費萬緡﹐魚英椰子極雕剜。媚川都裏還催課﹐親制珠龍九五鞍。

【簡釋】《十國春秋﹟南漢後主紀》載﹐立「萬政殿」﹐飾一柱﹐凡用白金三十鋌﹐又以銀爲殿衣﹐間以雲母。無名之費﹐日有萬千。﹝又﹞載﹐置媚川都於合浦縣。定其課﹐令入海采珠﹐所居宮殿以珠﹑玳瑁飾之。益置魚英托﹐鏤椰子立壺﹐諸寶器藏其中。魚英者﹐故魚腦骨﹐治之成器﹐嶺南人以爲稀有者也。又以珠結鞍勒﹐爲戲龍之狀﹐名曰「珠龍九五鞍」。

【宮詞】扇子亭邊萬綠涵﹐蘇園蕉葉迹堪探。素馨花以人名貴﹐應更爭彊壓小南。

【簡釋】《淸異錄》載﹐廣主嘗與幸姬李蟾妃微行﹐至蘇氏園憩酌綠蕉林。廣主命筆大書蕉葉曰「扇子仙」。於是﹐蘇氏於其所﹐起「扇子亭」。﹝又﹞載﹐南漢地狹力貧﹐不自揣度﹐有欺四方﹐傲中國之志。每見北人﹐盛誇嶺南之彊。世宗遣使入嶺館﹐接者遺以茉莉﹐文名曰「小南彊」。後面縛到洛陽﹐見牡丹大駭。有縉紳謂之曰「此名『大北勝』﹗」

《十國春秋》載﹐南漢時﹐有宮人素馨﹐以殊色進。性喜插白花﹐遂名其花曰「素馨花」。

【宮詞】全憑宦寺作鹽梅﹐令僕公師盡內推。進秩先從蠶室過﹐狀頭可有腐遷才。

【簡釋】《十國春秋﹟南漢後主紀》載﹐帝性愚﹐以羣臣自有家室﹐顧子孫不能盡忠﹐惟宦者親近﹐可任中官﹐至七千餘。加三公三師者﹐不一而足。女官亦有師傅﹑令僕之目。《十國春秋﹟陳延壽傳》載﹐後主信任宦者﹐凡羣臣有才能及進士狀頭﹐或僧道可與談者﹐先下蠶室﹐然後得進。亦有自宮以求用者﹐有三公三師等官﹐稍加「內」字以別之。因謂士人爲「門外人」。

○楚

楚﹐馬殷﹐許州鄢陵人。梁初封楚王。後唐天成二年﹐進封楚國王。長興元年卒﹐謚武穆。遺教諸子兄弟相繼。衡陽王希聲立﹐三年卒。文昭王希範立﹐十六年卒。廢王希廣立﹐四年爲庶兄恭孝王希萼所縊。希萼立一年﹐入於後唐﹐遷金陵。

楚共五王﹐凡五十七年。

【宮詞】執棒曾聞報太平﹐湖湘今見九州並。詞人獻頌誇新制﹐一曲當筵唱瑞卿。

【簡釋】《十國春秋﹟武穆王世家》載﹐諸將遣姚彥章﹐迎殷邵州。方值夜﹐殷猶豫未行。比曉﹐忽見一人﹐黑色﹐執大棒趨報曰「軍國內外平安﹗」俄而不見﹐殷以爲嘉兆。

《五代史補》載﹐歐陽彬工詞賦﹐馬氏時﹐將希其用。有歌人瑞卿者﹐延於家。瑞卿能歌﹐每歲武穆王生辰﹐必歌於筵上。時湖南舊管七郡外﹐又加武陵﹑嶽陽﹐是爲九州。彬作「九州歌」﹐以授瑞卿﹐至時使歌之。

【宮詞】摘山算茗徧湖湘﹐國用從來仗八牀。納稅新教綾絹代﹐民風從此重蠶桑。

【簡釋】《十國春秋﹟武穆王世家》載﹐開平二年秋七月﹐王奏梁於汴。荊襄唐郢復諸州﹐置四圖務運茶河之南北﹐以易繒纊﹑戰馬。仍歲貢茶二十五萬斤。梁主詔曰「可由是屬內民﹐皆得摘山算茗。算募戶置邸閣以居。」茗號曰「八牀主人」。歲收數十萬﹐國用遂足。﹝又﹞載﹐湖南不事蠶桑。髙郁勸王﹐令輸稅者以帛代錢﹐由是機杼大盛。

【宮詞】雅事春園倒玉卮﹐香風黛雨入新詩。流杯池上花飛雪﹐已過重三禊飲時。

【簡釋】《湖南通誌》載﹐流杯池在長沙縣北。五代馬希範鑿﹐爲上已祓禊宴集之所。

《湖南故事》載﹐馬氏作「會春園」﹐開宴。徐東野作詩賦﹐有數聯﹐爲當時所稱。云「珠璣影冷偏粘艸﹐蘭麝香濃卽損花」﹐「山色遠堆螺黛雨﹐艸稍春戛麝香風」﹐「衰蘭寂寞含愁綠﹐小杏妖嬈弄色紅」。

【宮詞】銀棆部署衛宮門﹐曉殿香煙繞柱噴。望見襆頭人盡肅﹐八龍趨捧一龍尊。

【簡釋】《十國春秋﹟文昭王世家》載﹐王置銀棆都。爲長槍大槊鋈以白金。募富民年少者﹐充之。﹝又﹞載﹐作「九龍殿」﹐刻沈香爲八龍抱柱﹐相向作趨捧之勢﹐已居其中﹐自言「身一龍也」。頭腳長丈許﹐以象龍角﹐向晨﹐將禦殿﹐先焚香龍腹中﹐煙气郁然而出﹐若口噴焉。

【宮詞】長春開宴畫堂舒﹐日影遲遲藻共擄。學士登瀛仍舊數﹐詩成誰得玉蟾蜍。

【簡釋】《十國春秋﹟楚拓拔恆傳》載﹐文昭王開「天策府」﹐乃以廖匡圖﹑李宏臯等十八人爲「天策府」學士﹐而恆首與其選。

《十國春秋﹟楚石文徳傳》載﹐他日會宴長春堂﹐王出玉杯賞賦詩者。李宏臯詩先成﹐得之。文徳繼進加美﹐王復賚以玉蟾蜍。

【宮詞】天策府中錢鑄錫﹐長沙宮裏帶橫犀。居喪猶踵蒸豚例﹐日費庖人五十雞。

【簡釋】《十國春秋﹟武穆王世家》載﹐是時﹐開冶鑄「天策錢」﹐文曰「天策府寶」﹐乃用錫鑄。

《通鑑》載﹐湖南專用錫錢。

《十國春秋﹟武穆王世家》載﹐天成二年秋八月﹐唐冊禮使尙書左丞李序至於潭州。序執節奏朝廷朱書禦札﹐許自開國立臺承制﹐置官屬﹐分天子之半矣﹗是月﹐王始開國﹐以潭州爲長沙府。立宮殿﹐置百官﹐皆如天子制。而微更其名。

《十國春秋﹟衡陽王世家》載﹐希聲居喪無戚容。嘗聞梁太祖嗜食雞﹐私心慕之﹐命庖人日烹五十雞臛﹐以供膳。二年冬﹐武穆王將葬於衡陽﹐且發引矣。希聲不入泣﹐頓食雞臛數器而起。朝臣潘起﹐譏之曰「晉代阮籍﹐居喪食蒸豚﹐世故不乏賢者。」王性惡而好貨。海商有鬻犀帶者﹐值數百萬。晝夜有光﹐洞照一室。王殺商而取之﹐逾月光遂滅。

【宮詞】內苑聯吟喚小東﹐西堂春暖帳重重。月沈花謝禪機靜﹐永夜愁聽七寶鐘。

【簡釋】《王侍兒小名錄》載﹐小東﹐長沙伎人。以能詩﹐得幸於馬氏。

《十國紀年》載﹐馬希範﹐少愛倡伎徐降香。及嗣立﹐號「西堂夫人」。

《十國春秋﹟文昭王順賢夫人彭氏傳》載﹐彭氏累封爲「秦國順賢夫人」。天福二年崩。先是﹐夫人嘗上香「報恩禪院」報恩。僧問曰「夫人何家婦女﹖」夫人以其詞之忽也﹐遽索檐子疾歸。且以其言告文昭王。王笑曰「此釋氏禪機耳﹗何不答以彭家女﹐馬家婦。則禪機立解矣﹗」﹝又﹞載﹐秦國夫人崩﹐天策學士各撰挽詞以進。石文徳亦撰十餘章﹐其一云「月沈湘浦冷﹐花謝漢宮愁。」王得詩大驚﹐品爲挽歌第一。

《天中記》載﹐七寶鐘﹐乃七寶所鑄。孟昶以之爲馬希範壽﹐後希範以賜君山寺。

【宮詞】十六樓髙接五堂﹐地衣隨候變溫涼。四儀入洞門斜﹐月出雲開路正長。

【簡釋】《十六國春秋﹟文昭王世家》載﹐王建「天策府」於長沙城西北。作「天策」﹑「光政」等十六樓及「天策」﹑「勤政」等五堂﹐極棟宇之盛﹐欄檻皆飾金玉﹐塗壁用丹砂數十萬斤。地衣春夏以角簟﹐冬秋以木棉爲之。

《湘湖馬氏故事》載﹐徐雅休﹐長沙人。因馬希範夜宴﹐迎四儀夫人賦云「雲路半開千里月﹐洞門斜一天春。」

【宮詞】五百蛾眉望帝鄕﹐君王病酒厭壺觴。雞坊新進昆侖蔗﹐應勝貧家纏齒羊。

【簡釋】《十國春秋﹟文昭王世家》載﹐王好學善詩﹐頗優禮文士﹐然奢靡喜淫。先王媵妾多加無數﹐又令僧尼潛搜士庶家女。有容色者﹐彊委擒焉。前後數百人﹐猶有不足之色﹐曰「吾聞軒轅禦五百女以升天﹐吾其庶幾乎﹖﹗」﹝又﹞載﹐雞狗坊卒長當馬氏時﹐善種子母蔗。灌漑有法。凡三種曰「蠟蔗」﹐曰「荻蔗」﹐曰「赤昆侖」﹐蔗一時稱絕盛焉。

《淸異錄》載﹐袁居道不求聞達﹐馬希範延入府。希範病﹐酒厭膏膩。居道曰「大王今日使得貧家纏齒羊。」詢其故則蔬茹。

【宮詞】長街何事不栽槐﹐釁啟湘宮竟招災。楊柳橋邊氛甚惡﹐披緇惟念寶如來。

【簡釋】《十國春秋﹟楚廢王世家》載﹐先是﹐潭州多夾道植槐。廢王時﹐盡易其柳幹。童謠曰「湖南有長街﹐栽柳不栽槐。」不栽槐者﹐兄弟失禮懷也。﹝又﹞載﹐王兄希萼﹐自朗州來奔喪﹐王止之於碧湘宮﹐不許入見。希萼憤然而去。﹝又﹞載﹐王命眾僧﹐日夜誦佛經。王自披緇衣﹐膜拜念寶勝如來﹐謂之「禳災」。郎州步軍指揮使何敬眞﹐以蠻兵三千﹐陳於楊柳橋。望見韓禮﹐旌旗紛錯。曰「彼眾己懼﹐易破也﹗

○吳越

吳越﹐錢鏐﹐臨安人。唐末據浙東西﹐昭宗授以節鎭﹐封彭城王。梁唐之世並封吳越王﹐乃自帝其國。以杭州爲西府﹐越州爲東府。在位四十一年卒﹐謚武肅﹐攺元三﹝天寶﹑寶大﹑寶正﹞。子文穆王元瓘立﹐十年卒。子忠獻王宏佐立﹐七年卒。弟忠遜王宏倧立﹐是年胡進思爲變﹐迎其弟忠懿王俶立之。倧徙居東府。宋太平興國三年﹐俶納土降﹐封淮海國王。

吳越共五王﹐凡八十四年。

【宮詞】寢宮風透敝帷單﹐警枕欹斜到夜闌。直宿共知龍不睡﹐隔墻幾度應銅丸。

【簡釋】《吳越備史》載﹐武肅王夫人﹐嘗以王寢帳毀裂﹐造靑練帳將易之。王曰「作法於儉﹐猶恐爲奢。」卒不用。﹝又﹞載﹐王在軍中﹐未嘗安寢。用圓木作枕﹐睡熟則欹﹐由是得寤﹐曰「警枕」。﹝又﹞載﹐每夕﹐彈金丸於墻樓之外﹐使值宿者皆應。

《九國誌》載﹐晉天福中﹐契丹使至﹐朝廷以近侍李泳爲監﹐伴使。有判官幽薊人﹐謂泳曰「吳越王嘗不睡乎﹖」詰其故﹐答曰「嘗聞五臺山王子大師云﹐浙中不睡龍。今已歸矣﹗」

【宮詞】壺漿夾道喚婆畱﹐錦繡江山十四州。父老同登歡喜地﹐還鄕一曲揭吳喉。

【簡釋】《十國春秋﹟武肅王世家》載﹐始誕之夕﹐鏐父寬﹐方他適。鄰人急奔告曰「適過君家後捨﹐聞甲馬聲甚眾﹗」寬疾馳歸﹐而鏐已生﹐復有紅光滿堂。寬怪之。將棄於邱氏之井。鏐大母知非常人﹐固不許﹐因小字曰「婆畱」﹐而井亦以爲名。﹝又﹞載﹐天寶三年﹐王親巡衣錦軍。有鄰媼年九十餘﹐攜壺漿迎王曰「錢婆畱寧馨富貴。」王下車拜之﹗王置酒﹐髙會父老男婦。八十歲以上者﹐金尊﹐百歲以上者﹐玉尊。王執爵上壽﹐制「還鄕歌」曰「三節還鄕兮﹐掛錦衣。碧天朗朗兮﹐愛日暉。功臣道上兮﹐列旌旗。父老遠來兮﹐相追隨。家山鄕眷兮﹐會時稀。今朝設宴兮﹐觥散飛。鬥牛無孛兮﹐民無欺。吳越一王兮﹐駟馬歸﹗」時父老不能解。王復髙揭吳音爲歌﹐舉座賡之﹐叫笑振席。

《十國春秋拾遺》載﹐至今﹐呼其設宴處﹐爲「歡樂地」。

《嘉靖臨安縣誌》載﹐錢武肅王﹐衣錦還鄕﹐盛宴父老。山林皆復以錦﹐故名臨安爲「十錦」。

《貫休投詩》云「滿堂花醉三千客﹐一劍雙飛十四州。」

【宮詞】馬海東西綠艸肥﹐錦將軍樹已成圍。花開陌上春風爛﹐寄語香車緩緩歸。

【簡釋】《夢梁錄》載﹐吳越王牧馬於錢塘門外﹐東西馬塍號曰「馬海」。

《十國春秋﹟武肅王世家》載﹐號其幼時所常戲大樹曰「衣錦將軍」。

《十國春秋﹟莊穆夫吳氏傳》載﹐夫人每歲春必歸﹐衣錦軍以爲恆。武肅王語之曰「陌上花開可緩歸」。時人用其語﹐以爲歌曲﹐至今傳之。

【宮詞】射潮精選水犀軍﹐疊雪樓前怒浪分。一紙題詩通水府﹐濤神眞避海龍君。

【簡釋】《十國春秋﹟武肅王世家》載﹐天寶三年八月﹐始築捍海石塘。先是﹐江濤洶湧﹐板築不時就。王於疊雪樓﹐設彊弩五百以射﹐漲潮爲頓斂。

《吳越備史》載﹐武肅王以梁開平四年八月﹐築捍海塘。怒潮急湍﹐板築不就﹐表告於天。禱胥山寺函詩一章﹐置海口門﹐云「傳與龍王並水府﹐錢塘借與築錢城。」因采山陽之竹﹐造箭三千隻﹐羽以鴻鷺之羽﹐飾以丹珠﹐煉剛火之鐵爲鏃。旣成﹐用葦敷地﹐分箭六處。幣用東方靑九十丈﹐南方赤三十丈﹐西方白七十丈﹐北方黑八十丈﹐中央黃二十丈。鹿脯煎餅﹐時果淸酒棗脯茅香淨水各六分。香鑪布置以丙夜三更子時﹐屬丁曰「上酒」。三行禱云「鏐以此丹羽之矢﹐射蛟滅怪﹐渴海枯淵﹐千精百鬼勿使妄阻﹐惟願神君佐我﹐助我﹐令我功行早就﹗」禱訖﹐明日募彊弩五百人﹐以射濤頭。人用六矢﹐每潮一至﹐射以一矢。射止五矢﹐潮乃退。

《宣和書譜》載﹐錢鏐削平江浙﹐獨有方面。浙人目之曰「海龍君」。言富盛如彼也。

【宮詞】玉帶名駒愜素襟﹐北方奇士更搜尋。殿廷寫進銀光面﹐鸞手虔承握發心。

【簡釋】《十國春秋﹟武肅王世家》載﹐王遺使詣大梁﹐陳取淮南之策。梁主問進奏吏曰「錢王平生有所好乎﹖」吏曰「好玉帶﹑名馬﹗」梁主笑曰「眞英雄也﹗」﹝又﹞載﹐王負知人之明﹐尊賢下士。惟曰不足﹐名其居曰「握發殿」﹐取周公吐哺握發之意。常使畫工數十人﹐居淞江﹐號「鸞手校尉」。伺北方流移來者﹐咸寫貌以聞﹐擇淸俊福厚者﹐用之。胡方嶽渡江﹐畫工以貌進﹐王睹而嘆曰「面有銀光﹐奇士也﹗」卽時召見。

【宮詞】小閣崔巍倚設廳﹐蓬萊仙境入靑冥。朝天門上鐘初動﹐聚議同來八會亭。

【簡釋】《十國春秋﹟武肅王世家》載﹐天復三年﹐王建亭於虛白堂之基﹐曰「八會亭」。以平吳定越﹐講武計議﹐凡入會於此也。未幾﹐更名「都會堂」。又建閣於設廳之後﹐名曰「蓬萊」。直議門﹐稱「設廳」。﹝又﹞載﹐城門﹐凡十一﹐曰「朝天門」。

《西湖志》載﹐朝天門樓臺疊石﹐髙四仞四尺﹐樓貯鐘鼓﹐以司漏刻。

【宮詞】撩淺軍分四部都﹐太湖水接澱山湖。赤松澗米供宸膳﹐別有仙田五十區。

【簡釋】《十國春秋﹟武肅王世家》載﹐天寶八年﹐置都水營﹐使以主水事﹐募卒爲都﹐號曰「撩淺軍」﹐亦謂之「撩淸」。命於太湖旁置撩淸卒四部﹐凡七八千人﹐常爲四事﹐治河築堤。一路徑下吳淞江﹐一路自急水港﹐下澱山湖入海。居民旱則運水種田﹐澇則引水出田。又開東府南湖﹐立法甚備。是時﹐婺州道士周某﹐獻「赤松澗米」於王。米故仙種﹐止五十區。區﹐讀「書」音。

【宮詞】連番吉夢協熊羆﹐逮下咸歌樛木詩。聞道玉羊曾有兆﹐團圓更祝到旁枝。

【簡釋】《十國春秋﹟文穆王世家》載﹐王名元瓘﹐先是有僧人持玉羊﹐大有數寸﹐獻武肅王﹐且曰「得此當生貴兒﹗」元果於歲丁未生焉。

《十國春秋﹟錢鏢傳》載﹐鏢﹐武肅王同母弟也。以嗜酒殺人出奔﹐時有子二人﹐長者生五年矣﹐次者未周晬。武肅王憐之﹐養於宮﹐令與諸子同研席。名其長曰「可團」﹐次曰「可圓」﹐冀其父得歸相聚。﹝又﹞載﹐恭穆夫人鄜氏﹐生宏僔﹑宏倧。許氏生宏佐。吳氏生宏俶。眾妾生宏偡﹑宏億﹑宏偓﹑宏仰﹑宏信。旣長﹐恭穆夫人均皆養之。

【宮詞】嬉嬉銀鹿戲堂前﹐頭角相看盡嶄然。夢裏闍黎才入帳﹐外廷宣鑄洗兒錢。

【簡釋】《十國春秋﹟恭穆夫人馬氏傳》載﹐夫人聰慧﹐勤於職。武肅王常禁中外畜聲伎。而文穆王年逾三十無子﹐夫人爲之請。武肅王喜曰「我家宗祀﹐幸得主之矣﹗」乃聽文穆王納諸姬。夫人常置銀鹿於帳前坐﹐羣兒於上而弄之﹐喜動顏色。

《十國春秋﹟錢儼傳》載﹐儼生之夕﹐母崔夫人合瞑時﹐見一僧坐帳前。旣寤﹐仿佛如睹﹐乃生儼。文穆王喜﹐命鑄金銀大錢﹐爲「洗兒具」。

【宮詞】悟主常懷泣罪心﹐練衣調軫徳愔愔。後庭樂部歸新月﹐獨愛秋堂百衲琴。

【簡釋】《十國春秋﹟吳越夫人傳》載﹐吳氏﹐名新月。善鼓琴﹐性慈惠而節儉﹐頗尙黃老學﹐居常被道士服﹐惟布練而已。每聞王決重刑﹐必顰蹙﹐以仁恕爲言。﹝又﹞載﹐許氏﹐名新月﹐雅善音律。文穆王后庭樂部﹐悉命夫人掌焉。

《十國春秋拾遺》載﹐錢氏有雷威琴﹐中有題云「嶧陽孫枝﹐匠成雅器﹐一聽秋堂﹐三月忘味。」

《雲煙過眼錄》載﹐吳越五百衲雷威琴﹐極薄而輕﹐異物也。

【宮詞】大會羣仙訂有期﹐府開鹿脯兆先知。骰盤六赤誰先擲﹐靑史樓前賭墅時。

【簡釋】《十國春秋﹟忠獻王世家》載﹐初孝獻世子﹐居監撫文穆王﹐治其府於城北﹐將俾居之。一日﹐世子與宏佐﹐戲采於靑史樓﹐遽謂宏佐曰「君王方爲我營府署﹐願與若博之﹗」比四擲﹐而宏佐得六赤。世子失色﹐宏佐從容曰「五哥入府﹐宏佐當將符印之命﹗」因再拜。世子竟不懌投骰於樓下而去。俄而世子不祿。

《十國春秋﹟孝獻世子宏僔傳》載﹐先是﹐王治世子府﹐謠言曰「何處有鹿脯﹖」。及將歿﹐又有人題所居屏障曰「四月二十九日大會羣仙。」凡署字數處。天福五年﹐果以病薨﹐年十六。

【宮詞】東府園林久系思﹐深宮開宴聚連枝。酒酣自序天倫樂﹐七寶琵琶按拍時。

【簡釋】《十國春秋﹟忠遜王世家》載﹐廣順中﹐徙王東府。忠懿王命東府以官物充王取﹐給西寢之後﹐卽臥龍山。爲王置亭園﹐以栽植花木﹐周徧上下。遇良辰美景﹐王披道士服﹐擁妓樂日暮登賞。王常於山亭擊鼓﹐聲聞於外。守衛者遽聞忠懿王。忠懿王曰「吾兄以閒適爲懷﹐非鼓樂不歡。」乃命裝金魚水鼓四面﹐奉之。

《十國春秋﹟錢宏儀傳》載﹐宏儀﹐文穆王第十一子﹐曉音律﹐尢工琵琶。忠懿王嘗宴集兄弟﹐欲使儀彈琴﹐而難於面命。乃別設一榻﹐置七寶琵琶於上﹐復以黃錦。酒酣﹐儀果白王曰「此非忽雷乎﹖願奏一曲爲王壽﹗」時王叔﹐元璫亦知音﹐王命之拍。曲終﹐王大悅﹐賜儀北綾五十段﹐元璫錢千緡。當時以爲美談。

【宮詞】珍錯紛羅祕色盤﹐連朝瓜戰有餘歡。西湖使宅魚新到﹐鮮鮓還教制牡丹。

【簡釋】《髙齋漫錄》載﹐今祕色瓷器﹐世言錢氏有國日﹐越州燒進爲供奉之物﹐不得臣庶用之。故曰「祕色」。

《淸異錄》載﹐吳越稱上瓜。錢氏子弟避暑﹐取一瓜﹐各言子之數。言定﹐剖觀。負者張宴﹐謂之「瓜戰」。﹝又﹞載﹐吳越有一種玲瓏牡丹鮓﹐以魚葉斗成牡丹狀。旣熟﹐出盎中﹐微紅﹐如初開牡丹。

《漁隱叢話》載﹐錢氏有國﹐西湖漁者﹐日納魚數斤﹐謂之「使宅魚」。一日﹐羅隱題磻溪垂釣曰「呂望當年展廟謨﹐直鉤釣國更誰如﹐若教生得西湖上﹐也是須供使宅魚。」王覽詩﹐蠲其徵。

【宮詞】淸門處士伴蕭閒﹐沈水香逾旖旎山。爲結佛緣畱寶鎭﹐一枝龍蕊入禪關。

【簡釋】《淸異錄》載﹐海舶來﹐有一沈香翁﹐剜刻若鬼工﹐髙尺餘。舶酋以上吳越王。王名爲「淸門處士」﹐發源於心淸﹐聞妙香也。﹝又﹞載﹐髙麗舶主王大世﹐選沈木近千斤﹐疊爲旖旎山﹐像衡嶽七十二峯。錢俶許黃金五百兩﹐竟不售。﹝又﹞載﹐吳越孫妃﹐嘗以一物施「龍興寺」﹐形如朽木筋﹐僧不以爲珍。偶出﹐示舶上。胡人曰「此日本國龍蕊簪也﹗」遂增價至一萬二千緡﹐易出。

【宮詞】水族加恩舊有名﹐碧波仙客費量評。庖人舊識葫蘆樣﹐造出陶家學士羹。

【簡釋】《十國春秋﹟吳越毛勝傳》載﹐勝以生居水國﹐饜享羣鮮﹐號「天饞居士。」又以地產魚蝦海物四方所無﹐因造「水族加恩薄」﹐假以滄海龍君之命﹐品敍精奇文章曲瞻。

《十國春秋﹟吳越忠懿王世家》載﹐陶谷來使﹐忠懿王宴之。因食蝤蛑﹐詢其族類。王命自蝤蛑至蟚■﹝虫越﹞﹐凡十餘種以進。谷曰「眞所謂一解不如一解。」蓋以譏王也。王因命進葫蘆羹﹐曰「此先王時﹐有此品味﹐庖人依樣造者。」谷在中朝﹐或作詩嘲之曰「堪笑翰林陶學士﹐年年依樣畫葫蘆。」故王此戲焉。又云「谷使於我。」王因舉酒令曰「白玉石﹐碧波亭上迎仙客。」谷對曰「口耳王﹐聖明天子客錢塘。」

【宮詞】古佛莊嚴螺髻靑﹐浮屠七級俯禪扃。君王欲賽黃妃願﹐拜手親書塔上經。

【簡釋】《十國春秋﹟忠懿王妃孫氏傳》載﹐又有黃妃者﹐嘗於南屏山「雷峯顯嚴院」建塔﹐奉藏佛﹐螺髻發﹐名「黃妃塔」。建塔時﹐以石刻「華嚴經」﹐鱗甃其下。

《吳越國王錢俶﹐建黃妃塔碑記》載﹐諸宮監﹐尊禮佛螺髻發﹐猶佛生存﹐不敢私祕宮禁中﹐恭率瑤具創窣﹐堵波於西湖之滸﹐以奉安之。宮監私願之。始以千尺十三層爲率﹐爰以事力未充﹐故從七級梯昊。初志未滿爲歉﹐塔成之日﹐又刻華嚴諸經﹐圍繞八面眞成不思議劫數﹐大精進幢。於是﹐合十指爪﹐以贊嘆之。塔曰「黃妃」﹐云「吳越國王錢俶拜手謹書於經之尾。

○閩

閩﹐王審知﹐光州固始人﹐兄潮﹐唐未據福建﹐昭宗卽命爲帥。審知繼之。梁開平三年﹐封閩王﹐是爲太祖。子延翰立﹐弟鏻殺而代之。後唐長興四年﹐稱帝﹐國號閩﹐攺元﹝龍啟﹞。三年被殺﹐廟號惠宗。子昶立﹐攺元﹝通文﹞﹐是爲康宗。五年遇殺﹐太祖子曦立﹐攺元﹝永隆﹞﹐是爲景宗。四年遇殺。弟延政立﹐攺國號曰殷﹐攺元﹝天徳﹞。三年爲南唐李景所滅。

閩共六主﹐凡五十五年。

【宮詞】閩疆昆季號三龍﹐白馬三郎秀獨鐘。不欲閉門作天子﹐合沙讖已應登庸。

【簡釋】《十國春秋﹟閩司空世家》載﹐潮與弟審邽﹑審知﹐以才气知名﹐號曰「三龍」。

《十國春秋﹟太祖世家》載﹐太祖常乘白馬﹐軍中號曰「白馬三郎」。天祐二年﹐築南北夾城﹐謂之「南北月城」。南月城之門曰「登庸門」﹐以登庸名門者﹐應郭璞合沙之讖。門有橋曰「合沙橋。」時四方竊據﹐有勸其稱帝者﹐太祖曰「我寧爲開門節度﹐不作閉門天子也﹗」。或曰﹐惠宗僭號﹐以禦衣披於太祖之廟﹐太祖寓夢於惠宗﹐責之。不肯服其靈﹐爽有如此。

【宮詞】冊裏羅城啟壯觀﹐還珠雙闕聳云端。鑄成銠■﹝反力﹞供支計﹐富戶新除利市官。

【簡釋】《十國春秋﹟閩太祖世家》載﹐築福州外羅城四十里。﹝又﹞載﹐西天國聲明三藏來賓﹐築還珠門。

《泉志》載﹐王審知鑄大鐵錢﹐以「開元通寶」爲文。以五百文爲貫﹐俗謂之「銠■﹝反力﹞錢」。

《十國春秋﹟閩陳峴傳》載﹐峴﹐爲人有心計。初事太祖﹐爲孔目吏。時開府多事﹐經費不給﹐峴獻計﹐請以富人補「利市官」﹐姿所徵取﹐薄酬其值。峴由是得寵﹐遷「支計官」。

【宮詞】城跨西湖復道開﹐水晶宮苑許追陪。練師獨說西天法﹐新向禪宗問信回。

【簡釋】《十國春秋﹟閩嗣王世家》載﹐王跨城西西湖﹐築室十餘里﹐號曰「水晶宮」。每攜後庭遊宴﹐從子城復道以出。﹝又﹞載﹐嗣王夫人崔氏﹐雅信佛法。奉福州僧慧稜爲師﹐自稱曰「練師」。

《五燈會元》載﹐閩帥夫人崔氏﹐遣使送衣物與慧稜禪師﹐曰「練師就大師請回信。」師曰「傳語練師﹐領取回信。」須臾﹐使卻來師前揖便回。師明日入府。練師曰「昨日謝大師回信。」師曰「卻請昨日回信看﹗」練師展兩手。帥問師曰「練師適來﹐呈信還愜大師意否﹖」師曰「猶較些子﹗」

【宮詞】美女峯前土未幹﹐錦溪人散夜風寒。宮花落盡妝樓寂﹐嶺上胭脂尙作團。

【簡釋】《十國春秋﹟閩龍啟太后黃氏傳》載﹐黃氏﹐泉州人。惠宗其所出也。惠宗謁黃氏家廟﹐田鋪緹錦﹐木被彩繒﹐因名裏曰「錦裏」﹐驛曰「錦田」﹐居曰「錦第」﹐溪曰「錦溪」﹐墓院曰「錦溪院」。太后卒﹐葬靈秀山﹐名曰「美女峯」。﹝又﹞載﹐郡主失其封﹐號太祖女也。福州之北嶺﹐有胭脂團﹐周二百餘步﹐四時作殷紅色。相傳﹐郡主梳妝樓在焉。

【宮詞】杯盤取次喚娉婷﹐夜半長春醉未醒。龍燭搖光羞顧影﹐涼風吹透水晶屏。

【簡釋】《十國春秋﹟閩惠宗後陳氏傳》載﹐陳氏﹐小字金鳳。開平三年﹐太祖召爲才人。惠宗時﹐禦紫宸門﹐宣見大悅﹐封爲淑妃。龍啟元年﹐立爲後。始築長春宮居之。惠宗數於其中﹐爲長夜之飲。每宴輒燃金龍燭數百枝﹐環左右光明如晝。敕宮婢十﹐擎杯盤﹐以次遞進﹐不設幾筵。酒酣﹐裸逐嬉笑以爲樂。

《金鳳外傳》載﹐延鈞﹐張長枕大牀﹐擁金鳳與諸宮女﹐裸臥。又遣使於日南﹐造水晶屏風﹐周圍四丈三尺﹐與金鳳淫狎於內﹐令宮女隔屏觀之。

【宮詞】已過桑溪修禊天﹐短衣鼓棹傍龍船。樂遊一曲同聲和﹐人在靑蒲紫蓼邊。

【簡釋】《金鳳外傳》載﹐二月上已﹐延鈞修禊桑溪。金鳳偕後宮﹐雜衣文錦﹐列坐水次。﹝又﹞載﹐端陽日﹐造彩舫數十於西湖。每舫載宮女二十餘人﹐衣短衣鼓棹爭先﹐延鈞禦大龍舟以觀。金鳳作樂遊曲﹐使宮女同聲歌之。曲曰「龍舟搖曳東復東﹐采蓮湖上紅復紅。波澹澹﹐水溶溶﹐奴隔荷花路不通。」又曰「西湖南湖鬥彩舟﹐靑蒲紫蓼滿中洲。波渺渺﹐水悠悠﹐長奉君王萬歲遊。」

【宮詞】君王沈病罷朝堂﹐樂舞宮中樂未央。誰識九龍仙帳裏﹐夜深惟許貯歸郎。

【簡釋】《十國春秋﹟閩惠宗後陳氏傳》載﹐金鳳善歌舞。﹝又﹞載﹐惠宗晚年﹐得風疾。後遂與幸臣歸守明私通。惠宗嘗命錦工﹐造「鏤金五彩九龍帳」於長春宮﹐旣成進之。守明日宿於內﹐國人歌曰「誰謂九龍帳﹐惟貯一歸郎。」

【宮詞】那用茶膏獻耐重﹐淸人樹獨鬱蔥蘢。堂前共作傾筐會﹐摘得新芽帶露濃。

【簡釋】《淸異錄》載﹐有得建州茶膏﹐取作「耐重兒」。枚膠以金縷﹐獻於閩王曦。﹝又﹞載﹐閩堂前﹐兩株茶樹﹐郁茂婆娑﹐宮人呼爲「淸人樹」。每春初﹐嬪嬙戲摘新芽﹐堂中設「傾筐會」。

【宮詞】雙鶴翩翩下碧空﹐上方受錄寶皇宮。大羅仙主方需次﹐六十年華指顧中。

【簡釋】《十國春秋﹟閩惠宗紀》載﹐長興二年六月﹐作「寶皇宮」﹐以道士陳守元爲宮主。守元稱寶皇之命。語王曰「王避位受道﹐當爲天子六十年。」問﹕「六十年天子﹐後將安歸﹖」守元傳寶皇語﹕「六十年後﹐爲大羅仙主。」

《閩海叢談》載﹐閩王鏻﹐日祈太乙神冊﹐逾年雙鶴徘徊而下﹐遂謀僭號。

【宮詞】千里將軍驥國公﹐可能汗血建奇功。沙鑼命中誇神武﹐手送江山入麂東。

【簡釋】《十國春秋﹟閩康宗紀》載﹐通文元年﹐詔以金錢市馬。得良馬五﹐賜號曰「金鞍使者」﹑「千里將軍」﹑「致遠侯」﹑「渥窪郎」﹑「驥國公」。﹝又﹞載﹐帝性狂躁﹐卽位之初﹐常欲練兵襲吳﹐乃於殿庭設大沙鑼﹐於射堂示眾曰「一發中之﹐當平定江南。」射棚去階際﹐裁數十武﹐沙鑼復甚寬廣﹐果一發命中。左右同聲賀曰「此一箭定天下矣﹗」帝大悅﹐遂發兵至境上﹐吳人聞之﹐詬責第曰「湣其有大志耳﹗蓋實戲之也﹗」

《十國春秋﹟閩惠宗紀》載﹐龍啟二年﹐有野麂入東門。帝曰「朕土地𨿽小﹐不可屬東麂也﹗」時閩語﹐以兩浙爲東麂。故及之云。後福州卒歸吳越﹐人謂有先兆。

【宮詞】香雲濃鬱漾簾波﹐臺下朝昏動樂歌。後苑春開三昧宴﹐天花紛落曼陀羅。

【簡釋】《十國春秋﹟閩康宗紀》載﹐通文四年﹐作「三淸殿」於內庭。日焚龍腦﹑薰陸諸香無算。作樂臺下﹐晝夜不輟。云如此可求「大還丹」。

《淸異錄》載﹐閩昶﹐春餘宴後苑﹐飛紅滿空。昶曰「彌勒經雲﹐雨天曼陀羅花﹐此景近似。今日觀化工之兩天三昧﹐宜召六宮設『三昧宴』﹗」

【宮詞】燕子飛飛入玉樓﹐昭陽蕭瑟已先秋。國翁不解長門賦﹐一葉隨風落禦溝。

【簡釋】《十國春秋﹟葉翹傳》載﹐翹﹐永泰人。惠宗擢爲福王友﹐官六軍判官﹐教福王以師傅禮待之﹐宮中稱爲「國翁」。福王旣嗣位﹐是爲康宗。進翹內宣徽院使﹐參政事。元妃梁國夫人者﹐李敏女也。賢妃李春燕被寵﹐夫人頗不見答。翹諫曰「夫人先帝之甥女也﹐陛下聘以禮﹐柰何固所愛﹐而棄之如遺乎﹖﹗」康宗不能從﹐殊爲不平。未幾﹐翹復上書言事。遂署其楮尾曰「一葉隨風落禦溝﹐放歸永泰以壽終。」

【宮詞】金柱珠簾整復斜﹐紫薇宮冷夜棲鴉。多情最是蓮花冢﹐猶發鴛鴦樹上花。

【簡釋】《金鳳外傳》載﹐延鈞爲春燕﹐造東華宮。以珊瑚爲櫨﹐琉璃爲欞瓦﹐檀楠爲梁棟﹐珍珠爲簾﹐範金爲柱礎。

《十國春秋﹟閩康宗後李氏傳》載﹐李氏﹐本惠宗宮人﹐名春燕﹐有色﹐康宗烝焉。嗣位立爲賢妃。及通文攺元﹐復立爲皇后。別造紫薇宮﹐爲皇后遊幸之所﹐土木之盛﹐逾於東華。重遇之亂﹐康宗同後出北關至梧桐嶺﹐爲皇從子繼業所殺﹐葬蓮花山側。冢上有樹﹐生異花似鴛鴦交頸﹐時人名曰「鴛鴦樹」。

【宮詞】銀葉杯傾酌玉漿﹐誰來買宴又開觴。當筵莫勸如泥醉﹐準備君王驗酒腸。

【簡釋】《十國春秋﹟閩景帝紀》載﹐帝曲宴羣臣﹐皆醉去﹐獨周維嶽在座。帝曰「維嶽身甚小﹐何飲酒之多﹖」左右曰「酒有別腸﹐不必長大﹗」帝欣然命推維嶽下殿﹐剖視酒腸以驗。有解之者曰「殺維嶽﹐無人陪陛下劇飲﹗」乃捨之。帝常鍛銀葉爲杯﹐賜羣臣飲。銀葉柔軟﹐因名爲「冬瓜片」﹐又名曰「醉如泥。」酒旣盈﹐卽不復置他所﹐惟飲盡始得釋手。

○荊南

荊南﹐髙季興﹐本名李昌﹐陜西硤石人。初爲朱全忠將﹐賜爵渤海王。後唐同光二年﹐進封南平王﹐居江陵﹐在位十六年卒﹐謚武信。子文獻王從誨立﹐十九年卒。子貞懿王保融立﹐十三年卒。弟侍中保勗立﹐三年卒。貞懿王長子侍中繼衝立﹐逾年降於宋。

荊南共五主﹐凡五十七年。

歐陽修《五代史》稱「南平」﹐張唐英《補九國誌》稱「北楚」。此稱「荊南」。

【宮詞】雄楚樓髙气欲吞﹐金堤鞏固俯荊門。繡衣舊拜中朝賜﹐上有唐皇指爪痕。

【簡釋】《十國春秋﹟武信王世家》載﹐梁乾化二年﹐季昌潛有據荊南之意﹐乃治城塹﹐設樓櫓。奏築江陵外城﹐復建「雄楚樓」﹑「望江樓」爲捍敵。﹝又﹞載﹐梁貞明三年﹐王築堤﹐以障襄漢之水。居民賴之﹐名曰「髙氏堤」。

《江陵余志》載﹐髙氏嘗築金堤﹐厥後﹐江勢攺徙﹐堤遷於外。﹝又﹞載﹐唐主嘗問曰「朕將有事於蜀﹖」王請以本部兵先進。唐主大悅﹐以手撫其背。王因命工﹐繡其手迹於衣﹐以爲榮耀。

【宮詞】西天瑞象現香臺﹐慘淡宮花五寺開。淨果更參華定水﹐湯神逐日獻茶來。

【簡釋】《十國春秋》載﹐武信王五女﹐失其名。相傳俱幼年好道﹐薙發爲女僧﹐各止一處。一曰「佛華寺」﹐二曰「菩提寺」﹐三曰「莊嚴寺」﹐四曰「石佛寺」﹐五曰「法輪寺」。﹝又﹞載﹐文了﹐吳僧也。雅善烹茗。武信王時﹐來遊荊南﹐延住紫雲禪院。日試其藝﹐王大加欣賞﹐呼爲「湯神」﹐奏授「華定水大師」﹐人皆目爲「乳妖」。

《江陵余志》載﹐彌勒瑞像﹐淸泰間隨船至荊﹐髙氏迎至萬壽寺。

【宮詞】稽功山下郢城開﹐主器羣稱霸業恢。猶憶夢中金甲護﹐執戈扶起泰山頹。

【簡釋】《十國春秋﹟荊南武信王世家》載﹐乾化二年﹐季昌奏築江陵外城。是時﹐稽課土功於郢城北﹐土人因名其山曰「稽功山」。

《十國春秋﹟荊南武信王夫人張氏傳》載﹐張氏﹐王愛姬﹐而文獻王之母也。武信王隸梁戲下時﹐每行軍﹐每挾夫人與俱。一夕﹐軍敗誤入深澗中﹐恰夫人方妊文獻王﹐宛轉不能起。王懼追兵且至﹐見夫人熟睡﹐遂以劍刺兩岸﹐期岸崩而壓之﹐勿被敵獲。旣而夫人驚呼曰「適夢泰山頹﹐壓妾身﹐賴金甲執戈者抵之﹐獲免﹗」王遂攜以行。未幾﹐生文獻王﹐以富貴終。

【宮詞】江漢朝宗此建樓﹐堂開杞梓眾材收。君王喜怒偏無定﹐一笑麟兒萬事休。

【簡釋】《十國春秋﹟荊南武信王世家》載﹐天成二年﹐築內城以自固﹐名曰「子城」。建樓於內城東門上﹐曰「江漢樓」。

《十國春秋﹟荊南文獻王世家》載﹐開運二年﹐建杞梓堂。意取《左傳》楚材晉用之典。﹝又﹞載﹐保勗﹐文獻王第十子﹐初在媬﹐文獻王獨鐘愛之。或盛怒﹐見必釋然而笑﹐荊人目爲「萬事休。」

【宮詞】五花賓館綺爲寮﹐食品紛羅盌足髙。宴上紅裝齊醉舞﹐朱弦輕按紫檀槽。

【簡釋】《南部新書》載﹐荊南舊有「五花館」﹐待賓之上地也。

《三楚新錄》載﹐髙從誨時﹐荊南尙使瓷器﹐皆髙其足﹐謂之「髙足」。

《十國春秋﹟文獻王世家》載﹐晉學士王仁裕來聘﹐王出十妓彈琴以樂之。從誨有句云「紅裝齊抱紫檀槽﹐一抹朱弦十四條」。

【宮詞】江波常繞望沙樓﹐洞口桃花逐水流。怪煞白蓮開徧野﹐淸風池畔渚宮秋。

【簡釋】《十國春秋﹟荊南文獻王世家》載﹐天福五年﹐晉翰林學士陶谷﹐爲王生辰信使﹐來聘於荊南。王宴谷於望沙樓﹐大陳戰艦於樓下。

《禁扁》載﹐望花樓下有桃源洞。﹝又﹞載﹐天福八年﹐王鑿江陵城西南隅爲池﹐立亭於上曰「渚宮」。先是﹐城東南舊有「渚宮」﹐楚頃襄王之離宮也﹐王特仿其名而稱之。又置亭於側曰「迎春」。

《江陵余志》載﹐淸風池在城東北隅﹐方數百步﹐深淸靜潔﹐潭而不流。髙氏之所鑿也。

《天中記》載﹐荊文獻王未死前數年﹐凡溝池﹑城隍悉開白蓮花。

【宮詞】瑯玕深護海珠叢﹐臺榭參差曲檻通。鎭日垂簾看不足﹐巫山雲雨夢魂中。

【簡釋】《十國春秋﹟侍中保勗世家》載﹐保勗頗有治事才﹐至是淫逸無度。日召娼妓﹐集府署﹐擇士卒健壯者﹐令恣調謔﹐乃與姬妾垂簾共觀﹐以爲娛樂。又好營造亭榭﹐窮極土木之工。有估客自嶺外來﹐得龍眼一枝﹐獻於保勗﹐命作瑯玕檻子置之﹐名曰「海珠叢」。

【宮詞】手撥琵琶韻繞梁﹐麻姑法曲勝霓裳。雲間鶴去元音渺﹐誰續仙人獨指商。

【簡釋】《十國春秋》載﹐荊南仙女﹐平江節度史王保義女﹐五歲通黃庭內外經。及長﹐善琵琶。一夕﹐夢麻姑傳以樂曲﹐自是﹐每夕輒夢遇之﹐卽指授音律﹐歲餘得百餘調﹐都非人間所有。其尢者﹐名「獨指商」﹐以一指彈一曲﹐更爲擅奇。已而適文獻王子保節﹐復夢麻姑至日卽當相邀。明日庭中聞云鶴音樂﹐仙女奄然而逝。

○北漢

北漢﹐劉旻﹐初名崇漢﹐髙祖母弟﹐周廣順元年﹐周祖代漢﹐因自立都太原﹐稱乾祐四年﹐在位四年殂﹐廟號世祖。子睿宗承鈞立﹐仍稱乾祐八年﹐至十年始攺元﹝天會﹞﹐十四年殂﹐養子紀恩立﹐遇殺。弟繼元立﹐仍稱天會十二年﹐至十八年始攺元﹝廣運﹞。宋太平興國四年降﹐封彭城郡公。

北漢共四主﹐凡二十八年。

歐陽修《五代史》稱「東漢」。

【宮詞】重瞳勤政坐凝旒﹐閣啟飛鸞瑞靄浮。天廏新添三品料﹐將軍自在屬黃驑。

【簡釋】《十國春秋﹟北漢世祖紀》載﹐世祖目有重瞳子。﹝又﹞載﹐帝爲黃驑治廏﹐食以三品料﹐號「自在將軍」。《禁扁》載﹐北漢劉旻﹐有「勤政閣」﹑「飛鸞閣。」

【宮詞】賈客來王集眾官﹐殊方異果辧應難。竹靑棗拜官家賜﹐卻愛金稜略綽盤。

【簡釋】《十國春秋﹟郝貴超傳》載﹐又有禁帥郝惟慶者﹐爲人椎﹐無文不識物情。時﹐諸方物產未通﹐賈客自閩粵來﹐以橄欖子獻於世祖。詰旦﹐分頒大僚。惟慶曰「此果類吾鄕竹靑棗﹐食久方少得味﹐官家何用賜﹗臣所喜者﹐金稜略綽盤耳﹗」聞者大噱。

【宮詞】駿馬添都盡逸羣﹐定王來踏五臺云。三衣頂帽談經夜﹐偏向禪宗假握君。

【簡釋】《十國春秋﹟定王繼顒傳》載﹐繼顒﹐故燕王劉守光子也。削髮爲浮屠﹐後居五臺山。睿宗嗣位﹐用宗姓例﹐拜鴻臚卿。繼顒能講「華嚴經」﹐手執香如意﹐紫檀鏤成﹐芬馨滿室。五臺當契丹界上﹐繼顒常得其馬以獻﹐號「添都馬」﹐年率數百匹。

《十國春秋﹟北漢英武帝紀》載﹐帝美風儀﹐善談論﹐頗通禪學。居潛邸時﹐常假僧繼顒紫檀如意﹐每接僧﹐則頂帽具三衣﹐秉此揮灑﹐名爲「握君。」

【宮詞】佛樓突兀俯宮城﹐鼓呼神旗扈蹕行。記向無遮修法事﹐大遼聖節重天淸。

【簡釋】《李惲天龍寺千佛樓碑銘》載﹐帝宅之西﹐五里而遙﹐北自乾坎﹐南距申酉。往者﹐北齊啟國﹐後魏興邦﹐各營避暑之宮﹐用憩鳴鑾之駕。於是乎﹐金人塔廟﹑老氏宮觀﹐星布於巖石矣﹗馴嶺西下﹐約三百步﹐有髙寺﹐榜曰「天龍」。今英武皇帝﹐應千齡之運﹐居九重之尊﹐每屈良辰﹐必親行幸至。壬申歲十二月﹐詔有司於殿後﹐正面造重樓五間﹐鑄賢劫自拘畱孫如來以降鐵佛千尊﹐上禦宇之。八年乙亥歲﹐天贊皇帝累飛詔示﹐必以備物典冊﹐將加徽號﹐鴻名果降貴。近受英武皇帝兼頒龍衣﹑玉帶﹑駟馬雕鞍﹐別賜神旗﹑鼓呼。英武皇帝嚴整儀衛﹐親率公卿屆初禪之境﹐臣幸陪天仗﹐親奉徳音﹐歡心有待﹐謹作銘。

《十國春秋﹟北漢英武帝紀》載﹐廣運三年﹐遣使於遼﹐言「天贊皇帝天淸節﹐我國設『無遮會』﹐飯僧祝釐。」

【宮詞】故第宏開顯聖宮﹐巍巍七廟盡追封。叔皇報聘頒新賜﹐玉帶橫腰飾九龍。

【簡釋】《十國春秋﹟北漢睿宗紀》載﹐天會元年七月﹐初立七廟於髙祖舊第﹐號「顯聖宮」。

《十國春秋﹟北漢世祖紀》載﹐乾祐四年夏四月﹐帝命宰相鄭珙﹐以厚賂謝遼﹐自稱侄皇帝﹐致書於叔天授皇帝。六月﹐遼主冊命帝爲「大漢神武皇帝」。妃爲皇后。又以黃驑九龍﹐十二稻玉帶報聘。

【宮詞】十二州環似拱辰﹐無端皆唱赤眞人。雪花六出霏宮樹﹐臺館惟爭一夜春。

【簡釋】《十國春秋﹟北漢世祖紀》載﹐乾祐四年﹐帝繼位於晉陽﹐仍用乾祐年號。所有者﹐並﹑蔚﹑汾﹑沂﹑代﹑嵐﹑憲﹑隆﹑沁﹑遼﹑麟﹑石諸州之地。

《十國春秋﹟北漢睿宗紀》載﹐天會二年冬﹐國中大雪﹐國人唱曰「生怕赤眞人﹐都來一夜春。」人以爲宋受命之應。

●全史宮詞卷十六宋

宋﹐太祖姓趙﹐名匡胤﹐涿郡人。事周世宗﹐屢立戰功。以殿前都檢點﹐領歸徳軍節度史。恭帝顯徳七年﹐引軍北徵﹐兵變還都﹐遂受周禪。都開封﹐在位十七年崩﹐葬永昌陵﹐攺元三﹝建隆﹑乾徳﹑開寶﹞。太宗名炅﹐初名光義﹐太祖母弟﹐在位二十二年崩﹐葬永熙陵﹐攺元五﹝太平興國﹑雍熙﹑端拱﹑淳化﹑至道﹞。子眞宗恆立﹐二十五年崩﹐葬永定陵﹐攺元五﹝咸平﹑景徳﹑大中祥符﹑天禧﹑乾興﹞。子仁宗禎立﹐四十一年崩﹐葬永昭陵﹐攺元九﹝天聖﹑明道﹑景祐﹑寶元﹑康定﹑慶曆﹑皇祐﹑至和﹑嘉祐﹞。英宗曙﹐太宗曾孫﹐濮王允讓子。仁宗無子﹐立爲皇子。在位四年崩﹐葬永厚陵﹐攺元一﹝治平﹞。子神宗頊立﹐十八年崩﹐葬永裕陵﹐攺元二﹝熙寧﹑元丰﹞。子哲宗煦立﹐十五年崩﹐葬永泰陵﹐攺元三﹝元祐﹑紹聖﹑元符﹞。徽宗佶﹐神宗第十一子﹐初封端王。哲宗無子﹐帝奉向太后命卽位。二十五年﹐金兵深入﹐帝傳位太子﹐京城陷﹐金人執之以歸﹐封徳公﹐後封天水郡王﹐至髙宗紹興五年殂於五國城。梓宮還臨安﹐葬永固陵。攺元六﹝建中靖國﹑崇寧﹑大觀﹑政和﹑重和﹑宣和﹞。欽宗名桓﹐徽宗太子﹐受內禪。明年金兵陷京師﹐帝出降﹐北遷﹐封重昬侯﹐至紹興三十年遇害﹐攺元一﹝靖康﹞。

以上是爲北宋﹐共九主﹐凡一百六十七年。

【宮詞】招軍格子破尋常﹐貔虎桓桓掃八方。紅日當天星光退﹐禦樓幾度納降王。

【簡釋】《畫漫錄》載﹐太祖招軍格﹐不全取長人﹐要琵琶腿﹑車軸身。取多力。

《庚溪詩話》載﹐太祖微時﹐客有「詠初日」者﹐上所不喜。其人請上詠之﹐卽應聲曰「太陽初出光赫赫﹐千山萬山如火發﹐一輪傾刻上天衢﹐逐退羣星與殘月。」蓋本朝以「火徳」王天下。及上登極﹐僭竊之國﹐以次削平﹐混一之志﹐先形於言﹐規模遠矣﹗

《六一詩話》載﹐李文正公﹐進永昌陵﹐挽歌詞云「奠玉五回朝上帝﹐禦樓三度納降王。」所謂三降王者﹐廣南劉鋹﹐西蜀孟昶﹐江南李后主也。

【宮詞】猊座莊嚴禮寶龕﹐黃袍衛護仗瞿曇。君王欲薦慈闈福﹐宣賜神仙的乳三。

【簡釋】《淸異錄》載﹐太祖陳橋時﹐太后方飯僧於寺﹐懼不測﹐寺主僧誓以身蔽。上受禪﹐賜「的乳三神仙」。

《宋史﹟太祖紀》載﹐次陳橋驛﹐軍士控弦露刃﹐直扣寢門﹐相與扶太祖出聽事﹐被以黃袍。諸軍列拜曰「諸軍無主﹐願策檢點爲天子。」傳呼萬歲﹐聲聞數十里。

【宮詞】國家武備莫輕妄﹐內院頻開蹴鞠場。花下一丸塵起處﹐至尊敵手是韓王。

【簡釋】《元王惲題宋太祖蹴鞠圖詩注》云﹐凡六人對蹴者﹐趙普旁看者﹐太宗八王一道士與從者﹐普封韓王。

【宮詞】藩臣千里貢名鷹﹐雨血風毛徧九坰。■﹝口木﹞嗽書存今東閣﹐君王新卻海東靑。

【簡釋】《五總志》載﹐登州海崖林中﹐有鶻。能自髙麗﹐一飛渡海﹐號曰「海東靑」。本朝夏帥趙保全得之以獻太祖﹐太祖卻之曰「朕久罷田遊﹐盡放鷹犬﹐無所事此﹐卻以賜卿。」

《肎綮錄》載﹐臨安有人好養鷹﹐嘗見其幾間有書一帙。上題「■﹝口木﹞漱」二字。皆飼鷹之法。問所從來﹐則曰「先人在北﹐司諸閹﹐往來最厚﹐以此見遺。」「■﹝口木﹞」字﹐沈存中《筆談》載﹐養鷹鸇者﹐其類相語﹐謂之「■﹝口木﹞」。

【宮詞】宣徳樓前月色明﹐禦街處處聽鳴鉦。深宮葉子消長夜﹐容易蝦蟆報六更。

【簡釋】《東京夢華錄》載﹐坊巷禦街﹐自宣徳樓一直南去﹐約闊二百餘步。

《孔氏雜說》載﹐今之更點———擊鉦。

《農田餘話》載﹐今之「葉子戲消夜圖」﹐相傳始於宋。太祖令宮人皆習之﹐以消夜。

《宋稗類抄》載﹐宋祖建隆庚申受禪﹐後聞陳希夷﹐「只怕五更頭」之言﹐命宮人轉六更﹐方嚴鼓鳴鐘。殊不知「庚」與「更」同音也﹐宋歷五「庚申」而亡。六更名「蝦蟆」。

【宮詞】王師新自錦城還﹐花蕊承恩劇可憐。詭托宜男酬帝問﹐香箋一幅畫張仙。

【簡釋】《金臺紀聞》載﹐世所傳「張仙像」者﹐乃蜀王孟昶挾彈圖也。初﹐花蕊夫人入宋宮﹐念其故主﹐偶攜此圖﹐遂懸於壁﹐且祀之謹。太祖幸而見之﹐致詰焉。夫人詭答之曰「此蜀中張仙神也。祀之能令人有子。」非實有所謂「張仙」也。

【宮詞】元舅加恩賜壽卮﹐君王情重渭陽詩。誰期虎節朝天日﹐竟是龍衣拂地時。

【簡釋】《玉壺淸話》載﹐杜審琦﹐昭憲皇太后之兄也。建寧州節請覲﹐審琦視太祖﹑太宗皆甥也。一日﹐陳內宴於福寧宮﹐昭憲後臨之。太祖太宗以渭陽之重﹐終侍宴焉。爲壽之際﹐二帝皆捧觴列拜。樂人史金著者﹐粗能屬文﹐致詞於簾階之外﹐其略曰「前殿展君臣之禮﹐虎節朝天。後宮伸骨肉之情﹐龍衣拂地。」太祖太宗特愛之。

【宮詞】廟享欽遵四孟時﹐牙盤別設踵唐制。太常禮畢羣班退﹐夾室焚香讀碑詞。

【簡釋】《文獻通考》載﹐宋制﹐太廟歲以四孟月及季冬﹐凡五享。開寶初﹐上親享太廟﹐見所陳之籩豆簠簋﹐問曰「此何物也﹖」左右以禮器對。上曰「吾祖宗寧識亟。」命撤去﹐進常膳﹐如平生。旣而曰「古禮不可廢也﹗」命復設之。於是﹐判太常寺和峴言「按唐天寶中﹐享太廟禮料外每室加常食一牙盤。五代以來﹐遂廢其禮﹐今請如唐故事﹗」乃詔別設牙盤食﹐袷時享皆用之。

《避暑漫錄》載﹐太祖受命之三年﹐密刻一碑﹐立於太廟寢殿之夾室﹐謂之「誓碑」。用銷金黃幔蔽之﹐門鑰封閉甚嚴。因敕有司﹕「自後時享﹐及新天子卽位﹐謁廟禮畢﹐奏請恭讀誓詞。」羣臣及近侍﹐皆不知所誓何事。靖康之變﹐門皆洞開﹐人得縱觀誓詞。誓詞三行。一云﹐柴氏子孫﹐有罪不得加刑﹐縱犯謀逆﹐止於獄中賜盡﹐不得市曹刑戮﹐亦不得連坐支屬。一云﹐不得殺士大夫及上書言事人。一云﹐子孫有渝此誓者﹐天必殛之。

【宮詞】內旨宣來半錄黃﹐白麻傳語曼聲長。班齊未聽牙牌報﹐暫進朝房厚朴湯。

【簡釋】《宋史﹟職官志》載﹐中書省大事奏稟﹐得旨者爲畫黃﹐小事擬進﹐得旨者爲錄黃。

《老學庵筆記》載﹐蘇子容詩云「起艸才多封卷速﹐把麻人眾引聲長。」蘇子由詩﹕「明日白麻傳好語﹐曼聲微繞殿中央。」蓋昔時宣制﹐皆曼延其聲﹐如歌詠之狀。

《二老堂詩話》載﹐歐公詩云「玉勒爭門隨仗入﹐牙牌當殿報班齊。」或未解其事﹐今朝殿爭門者﹐往往隨仗而入﹐及在廷排立定﹐駕將禦殿閣門﹐持牙班排齊﹐小黃門接入。上先坐後﹐黃門復出﹐揚聲曰「入。」人齊未行門﹐當頭者應云「人齊。」上卽出﹐方轉照殿﹐衛士卽鳴鞭罷﹐此乃是駕出時也。

《溫公詩話》載﹐文徳殿﹐百官常朝之所也。宰相奏事畢﹐乃來押班﹐常至日旰。守堂卒好以厚朴湯飲朝士﹐朝士有久無差遣﹐厭苦常朝者﹐戲爲詩曰「立殘階下梧桐影﹐喫盡街頭厚朴湯。」亦朝中之實事也。

【宮詞】棣萼情深勸舉卮﹐階前催喚折花枝。寧哥一箭楊妃死﹐絕異驪山侍宴時。

【簡釋】《聞見近錄》載﹐金城夫人得幸太祖﹐頗恃寵。一日﹐宴設後苑。上酌臣觥﹐以勸太宗。太宗固辭﹐上復勸之。太宗顧庭下曰「金城夫人親折此花來﹐乃飲﹗」上遂命之。太宗引弓射而殺之﹐卽再拜而泣﹐抱太祖足曰「陛下方得天下﹐宜爲社稷自重﹗」而上飲如故。

【宮詞】紫磨金帶巧雕鏤﹐約束龍衣寶焰流。除卻曹王承禦賜﹐外閒誰識紫雲樓。

【簡釋】《格古要論》載﹐「王佐紫雲樓金帶考」云﹐太宗得巧匠﹐親督視於紫雲樓下﹐造金帶﹐得三十條。以一賜曹彬﹐一以自禦﹐餘皆貯庫﹐號「鎭庫帶」﹐封鎖甚嚴。其金紫磨地﹐光艷溢目。其文作醉拂■﹝艸秫﹞﹐人皆突起﹐長不及寸﹐眉目生動。其華紋則又六七級﹐鏤篆之精﹐若入鬼神。

【宮詞】廣慧夫人侍禦觴﹐桂花滿殿散秋香。揮毫妙寫回文記﹐如見蘇家織錦娘。

【簡釋】《宋太宗廣慧夫人織錦回文記》載﹐蘇惠織錦回文﹐及今已久﹐欲見其彩色﹐宛然如蕙之手著者﹐甚爲難得。八月二十日﹐駕幸翠微殿賞桂﹐詔令賦詩。見禦案一幅五色相宣﹐讀之易明。因照式制之﹐以志不忘。至道元年十一月六日書。

【宮詞】招箭班頭列雁行﹐三山相對采侯張。禦前絕技誇銀碗﹐中的歸來宴射堂。

【簡釋】《東京夢華錄》載﹐駕詣射殿射弓﹐垛子前列招箭班二十餘人。皆長腳襆頭﹐紫繡抹額﹐紫寬衫黃義襴﹐雁翅排立。禦箭去﹐則齊聲招舞。合而復開﹐箭中的矣﹗又一人口啣一銀碗﹐兩肩兩手共五支箭來﹐則能承之。射畢駕歸宴殿。

《徽宗宮詞》載﹐云「弓矢尋常鎖太淸﹐三山相對射侯明﹐乘閒自習和容藝﹐金碗時聞中的聲。」

【宮詞】玉堂深處畫簾施﹐猶記當窗引燭時。院外忽聞鈴索動﹐鵲聲驚下海棠枝。

【簡釋】《夢溪筆談》載﹐玉堂東承旨閣子﹐窗格上有火燃處。太宗嘗夜幸玉堂﹐蘇易簡爲學士﹐已寢。遽起﹐無燭具衣冠。宮嬪自窗格中﹐引燭入照之。至今不易﹐以爲玉堂盛事。

《蘇耆次續翰林誌》載﹐唐﹐學士院森嚴﹐非本院人﹐不可遽入。𨿽中使宣示﹐及有文書﹐必先動鈴索﹐立於門外。五代以來﹐其制久廢。公因召對言之﹐上可其奏。自是﹐院內復置鈴索焉。

《孔氏談苑》載﹐院中有雙鵲﹐棲於玉堂海棠樹﹐或鳴噪﹐必有大詔令或宣召之事。因謂之「靈鵲。」

【宮詞】金明池上戲銀甌﹐競渡爭標浪影飄。三月宜秋門外路﹐大書黃榜許來遊。

【簡釋】《宋史》載﹐淳化三年三月﹐帝幸金明池﹐命爲競渡之戲﹐擲銀甌於波間﹐令人泅波取之。

《淸波別誌》載﹐舊都﹐歲自元霄後﹐都人結伴上池﹐遨遊之。盛當二月末﹐宜秋門外揭黃榜﹐云「三月一日﹐三省同奉聖旨﹐開金明池﹐許士庶遊行。」

【宮詞】編摹古帖搨雲箋﹐親貴分頒墨色鮮。眾體獨推宸翰備﹐探囊閒看禦書錢。

【簡釋】《考盤餘事》載﹐宋太宗搜訪古人墨迹。於淳化年中﹐命侍臣王著摹勒上石。用澄心堂紙﹐李廷珪墨拓打。親王大臣各賜一本。

《玉海》載﹐國初﹐錢文曰「宋元通寶」。淳化元年﹐攺鑄「淳化元寶」錢。上親書其文。作眞﹑艸﹑行三體。《孔子談苑》載﹐前世錢文﹐未有艸書者﹐淳化中﹐太宗以宸翰之。旣成﹐以賜近臣。王元之有詩云「還有一般勝趙壹﹐囊中猶貯禦書錢。」

【宮詞】繡扇紗籠引鈿車﹐﹝車﹐讀「chā」音﹞淸明天气柳飛花。奉先寺外朝陵路﹐記得宮人有舊斜。

【簡釋】《東京夢華錄》載﹐淸明禁中前半月﹐發宮人朝陵。亦詣「奉先寺」﹐祀宮人墳。莫非金裝紺幰﹐錦額珠簾﹐繡扇雙遮﹐紗籠前導。

【宮詞】槐楸滿苑翠蔭籠﹐險韻詩成晝漏終。誰似金華邀上賞﹐十聯詩寫禦屏風。

【簡釋】《合璧事類》載﹐宋殿庭惟植槐楸。

《石林燕語》載﹐太宗畱意藝文﹐琴棋亦造極品。王元之詩分題「宣險韻翻﹐勢得仙棋」。蓋當時事也。

《山堂肆考》載﹐楊徽之能爲詩。太宗寫其警句十聯於禦屏。梁周翰詩曰「誰似金華楊學士﹐十聯詩在禦屏風」。

【宮詞】軟繡天街半里嬌﹐火城五夜駐鸞鏢。羅江犬吠鵷班定﹐鵠立通明侍早朝。

【簡釋】《淸異錄》載﹐本朝以親王尹開封﹐謂之「判南衙」。羽儀散從﹐燦如圖畫。京師人嘆曰「好一條軟繡天街。」士大夫騎吏繁華者﹐亦號「半里嬌。」

《小畜集待漏院記》載﹐相君至止煌煌火城。

《淵鑑內函》載﹐淳化中﹐和州貢羅江犬﹐甚小而慧﹐常訓擾於禦榻前。每坐朝﹐犬必掉尾先吠﹐人乃肅然。

《蘇文公詩》云「侍臣鵠立通明殿﹐一朵紅雲捧玉皇。」

【宮詞】簇簇燈輪鵓鴿旋﹐鼇山鳳輦下遙天。元宵大展金吾禁﹐吳越新輸買夜錢。

【簡釋】《東京夢華錄》載﹐駕入燈山﹐禦輦院人員輦前喝﹕「隨竿媚來。」禦輦團轉一遭﹐倒行觀燈﹐謂「鵓鴿旋。」

《華陽集元夕詩》云「雙鳳雲中扶輦下﹐六鼇海上駕山來。」

《孔氏談苑》載﹐京師上元放燈三夕﹐錢氏納土進錢﹐再買兩夜。卽十七﹑十八是也。

【宮詞】蒲中酒法本先皇﹐玉食批皆屬禁方。佳節相逢多饋贈﹐最先春社辣驕羊。

【簡釋】《曲洧舊聞》載﹐內中酒﹐蓋用蒲中酒法也。太祖微時﹐喜飲之。卽位後﹐令蒲中進其方﹐至今用而不攺。

《說郛》載﹐有宋玉食批一卷。

《淸異錄》載﹐和魯公﹐嘗以春社送節饌﹐用奩惟一新樣大方碗﹐復以剪鏤蠟春羅﹐碗內品物不知其幾種也﹐物十而飯二焉。禁庭社日爲之﹐名「辣驕羊」。

【宮詞】妙勢新圖指畫工﹐一枰花下對春風。龍膏魚媚誇時樣﹐卻怨君王避六宮。

【簡釋】《肎綮錄》載﹐今面油謂之「玉龍膏」。文昌雜錄言﹐宋朝太宗始合此藥﹐以白玉碾龍團合子貯之﹐因以名焉。

《聞見錄》載﹐宋淳化間﹐京師婦女競剪黑光紙團靨﹐又裝縷魚鰓首﹐號「魚媚子」﹐乃古花鈿之遺也。

《孔子談苑》載﹐太宗善奕棋。諫臣乞竄待詔賈元於南州﹐言「元每進新圖妙勢﹐悅惑明主。」上曰「朕非不知﹐聊避六宮之惑耳﹗」

【宮詞】犦矟龍旗夾轂回﹐南郊輦路淨無埃。趙家天子同聲應﹐朱崔門前勘箭來。

【簡釋】《文獻通考》載﹐宋玉輅後﹐左太常繡日月星辰﹐右龍旗繡蛟龍。﹝又﹞載﹐犦矟﹐擊聲也。一云象犦牛善斗﹐唐金吾將軍執之。宋朝制﹐如節有袋﹐上加碧油﹐常置朝堂。車馬鹵薄出則八枚﹐前導。

《畫漫錄》載﹐熙寧以前﹐凡郊祀﹐大駕還內﹐至朱雀門外﹐忽有綠衣人出道中﹐蹣跚潦倒﹐如醉狀。乘輿爲之少抳﹐謂之「天子避酒客」。及門兩扇遽合﹐門內抗聲曰「從南來者﹐何人﹖」門外應曰「是趙家苐幾朝天子。」又曰「是也不是﹖」應曰「是。」開門乘輿乃進﹐謂之「勘箭」。

【宮詞】玉階人靜漏聲遲﹐赤腳仙人入夢時。臺下墜釵心暗卜﹐天顏有喜近臣知。

【簡釋】《宋史》載﹐李宸妃有娠﹐從帝臨砌臺﹐玉釵墜﹐妃惡之。帝以卜「釵完當生男子」。左右取以進釵﹐果不毀。帝甚喜﹐巳而生仁宗。﹝又﹞載﹐仁宗母﹐夢一羽衣之士﹐跣足從空中而下﹐云「來爲汝子﹗」故仁宗幼年﹐每穿鞋襪卽亟﹐令脫去﹐皆呼「赤腳仙人」。

【宮詞】三千珠翠簇花叢﹐階下迎鑾唱喏同。爲語銷金休犯禁﹐杜姬已送太和宮。

【簡釋】《孔氏談苑》載﹐景徳中﹐上在拱宸殿按舞﹐命索新詞。夏文莊進「喜遷鸞」有「三千珠翠護宸遊﹐水殿按梁州」句。﹝又﹞載﹐眞宗禁銷金。自東封還﹐杜婕妤迎駕服之﹐上怒﹐送太和宮出家。由此人莫敢犯。

【宮詞】秋水髙吟滿殿驚﹐綠衣翠髻可憐生。承恩不爲閒歌舞﹐摘取南華作小名。

【簡釋】《貴耳錄》載﹐眞宗宴近臣﹐語及「莊子」﹐忽命秋水至﹐則翠鬟綠衣一小女童﹐誦「秋水」一篇﹐聞者竦立。

【宮詞】鎖院春風蕊榜黃﹐宴開聞喜賜宸章。十篇試卷新謄出﹐照例焚香告影堂。

【簡釋】《貢父詩話》載﹐太宗好文。每進士及第﹐賜「聞喜宴」﹐常作詩賜之﹐累朝以爲故事。仁宗在位四十一年﹐賜詩尢多。

《歸田錄》載﹐眞宗重儒學。今科場條例制﹐皆當時所定。至今每親試﹐進士已放及第﹐自十人以上﹐禦試卷子﹐並錄本﹐於眞宗影殿前焚燒。制舉登科者﹐亦然。

【宮詞】月照髙樓啟綺筵﹐上方請客撤金蓮。詩成兩袖珠花滿﹐聊當宮娥潤筆錢。

【簡釋】《錢氏私誌》載﹐岐公在翰苑時﹐中秋有月﹐上命小殿對設二位﹐召來賜酒﹐夜漏下三鼓。上悅甚﹐令左右宮嬪﹐各取領巾裙帶﹐或團扇手帕﹐求詩。來者應之﹐略不停輟。上云「豈虛辱﹐須與學士潤筆。」遂各取頭上珠花三朵﹐裝公襆頭。簪不盡者﹐置公服袖中。宮人旋取鍼綫﹐縫聯袖口。宴罷﹐月將西沈。上命撤金蓮燭﹐令內侍扶掖歸院。都下盛傳「天子請客」。

【宮詞】璀燦金花十六株﹐儀天冠上耀名殊。垂簾不立劉家廟﹐誰獻明空負扆圖。

【簡釋】《文獻通考》載﹐明道元年﹐禮官議謂皇太后﹐宜準皇帝衮服減二章。衣去宗彜﹐裳去藻﹐不佩劍。金龍花十六珠﹐前後垂珠翠﹐各十二旒﹐以衮衣爲名。詔名其冠曰「儀天」。

《宋史﹟劉后世家》載﹐仁宗卽位﹐尊後爲皇太后。軍國大事﹐權取皇太后處分。垂簾聽政﹐詔書稱吾。以生日爲「長寧節」。出禦大安輦﹐鳴鞭侍衛﹐如乘輿。於是小臣方仲弓上書﹐請依武后故事﹐立劉氏廟。而程琳亦獻《武后歸朝圖》。後擲於地曰「吾不作負祖宗事﹗」

【宮詞】一領恩袍賜狀頭﹐聖朝文教播遐陬。桂香艸色天章麗﹐織入獠人錦臂韝。

【簡釋】《水燕談錄》載﹐魯人李廷臣﹐頃官瓊管。一日過市﹐有獠子持錦臂韝﹐鬻於市者織成詩﹐取而視之﹕仁廟景祐五年﹐賜進士詩也﹐云「恩袍艸色動﹐仙籍桂香浮。」仁廟文章淡麗﹐足以流播。

【宮詞】聖祖曾聞下界來﹐依稀鸞仗九霄排。尊崇敬仿立元例﹐四海同頒金寶牌。

【簡釋】《朝野類要》載﹐眞宗皇帝尊九天司命天尊爲「聖祖天尊大帝」。蓋仿唐尊老君故事也﹐其詳載於國史。又祕書有「聖祖天尊大帝降臨記」。

《淸波雜誌》載﹐天聖初元﹐內出聖祖「神化金寶牌」。令景靈宮分於在京宮觀寺院﹐及外州名山聖迹之處。文十二曰「玉淸昭應宮成天尊萬壽金寶」﹐背文五曰「永鎭福地敕」。其周郭﹐隱應虯龍花葩之狀。

【宮詞】太平花下夕陽開﹐玉管銀笙弄幾回。五十四腔皆禦定﹐新詞何用醉蓬萊。

【簡釋】《劍南詩注》載﹐瑞聖花﹐出劍南﹐似桃﹐四出千百包並萃成朵。天聖中﹐獻至京。仁宗賜名「太平瑞聖花」。

《玉海》載﹐仁宗曉音律﹐每禁中度曲﹐出以賜教坊﹐或命教坊撰進﹐凡五十四曲。

《後山詩話》載﹐柳三變﹐作新樂府﹐傳禁中。仁宗愛其詞﹐每對酒必使侍從歌之再三。三變聞之﹐作宮詞﹐號「醉蓬萊」。因內宮達後宮﹐且求其助。仁宗覺之﹐自是不復歌其詞。

【宮詞】天气虫虫未沛霖﹐宮中新出範觀音。含情莫念前時寵﹐取忌都緣受寵深。

【簡釋】《聞見近錄》載﹐慈聖光獻皇后﹐養女範觀音﹐得幸仁宗﹐溫成患之。一歲﹐大旱。仁宗祈雨甚切﹐至燃臂香以禱天意﹐弗答。溫成養母賈婆婆﹐陰謀丞相﹐請出宮人﹐以彌災變。上從之。溫成乃白上﹕「非出所親厚者﹐莫能感天意。首出其養女﹐以率六宮。」範氏遂被出﹐而雨未應。

【宮詞】命薄何心更乞恩﹐宮闈須識諫官尊。綠衣奉敕圖椒壁﹐禦筆親題右正言。

【簡釋】《東都事略﹟后妃世家》載﹐溫成皇后張氏﹐慶曆元年﹐封淸河郡君。歲中爲才人﹐遷修媛。三年忽被疾﹐曰「妾姿薄﹐不勝寵名﹐願爲美人。」許之。皇祐初﹐進貴妃。後五年而薨。﹝又﹞載﹐唐介爲禦史﹐裏行時造「龍風車」於啟聖院內﹐出珠玉爲嚴飾。介言「此太宗神禦所在﹐不可慢。況爲後宮奇靡之器哉﹗」仁宗卽令徙出。﹝又﹞載﹐劾宰相文彥博﹐知蓋州日﹐作閒金奇錦﹐因中人入獻宮掖﹐因此爲執政。仁宗怒甚﹐急召二府以奏。示之曰「介言﹐彥博因貴妃得執政。此何言也﹖」卽貶介爲春州別駕﹐明日攺英州別駕。介自是以直聞天下。

《曲洧舊聞》載﹐唐質肅公﹐在諫垣日﹐仁宗密令圖其像﹐置溫成閣中。禦題曰「右正言唐介﹐時猶衣絳﹐外庭不知。」逮質肅薨於位。裕陵乃以此畫像﹐賜其家人。始知之。

【宮詞】寶轂雕輪狹路逢﹐恩教小宋作乘龍。鷓鴣一曲成佳偶﹐不信蓬山隔萬重。

【簡釋】《詞苑叢談》載﹐宋子京嘗過繁臺街﹐逢內家車子。中有掀簾者﹐曰「小宋也﹗」子京因作「鷓鴣天」詞云「寶轂雕車狹路逢﹐一聲斷腸繡幃中﹐身無彩鳳雙飛翼﹐心有靈犀一點通。金作屋﹐玉爲籠﹐車如流水馬如龍。劉郎已恨蓬山遠﹐更隔蓬山幾萬重。」其詞傳達禁中﹐上召子京﹐從容語及。子京惶懼無地。上笑曰「蓬山不遠。」因以內入賜之。

【宮詞】蒞政常披瀚濯衣﹐九重恭儉率宮闈。定州瓷器雞籠錦﹐誰背官家獻貴妃。

【簡釋】《曲洧舊聞》載﹐仁宗好服浣濯之衣。當未明求衣之時﹐嬪禦私易新衣﹐輒推去之。遇浣濯﹐隨破隨洗將徧﹐猶不肯易。

《歸田錄》載﹐仁宗性恭儉。至和二年春﹐不豫兩府。大臣日至寢閣﹐問聖體。見上器服簡質﹐用素漆唾壺﹐盂子素瓷器進藥﹐禦榻上衾褥皆黃﹐色已故暗。

《聞見錄》載﹐仁宗幸張貴妃閣﹐見定州紅瓷器﹐帝怪問曰「安得此物﹖」妃以王拱宸所獻對。帝怒﹐以所持柱斧碎之。妃又嘗侍於端門﹐服所謂「雞籠錦」者﹐上亦怪問。妃曰「彥博所獻。」上終不樂。或云「潞公夫人遺妃﹐公不知也。」

《北窗炙輠》載﹐周正夫曰「仁宗皇帝百事不會﹐只會做官家。」

【宮詞】禍水難畱戒牝晨﹐梳頭人去六宮顰。似聞慈聖空傳諭﹐莫勸君王拒諫臣。

【簡釋】《曲洧舊聞》載﹐仁宗至誠納諫﹐自古無比。一日朝退﹐喚梳頭者來﹐方理髮。次見禦懷中有文字。問曰「是何文字﹖」帝曰「乃臺諫章疏也﹗」問所言何事﹖帝曰「霖淫久﹐恐陰盛之罰。嬪禦太多﹐宜應裁減。」掌梳頭者曰「兩府兩制﹐各有歌舞官職﹐稍如意往往增置不已。官家根底有一兩人﹐則言陰盛﹖若果行請以奴﹐願首出。」蓋恃帝寵也。帝聞卽起﹐呼老中貴﹑及夫人掌宮籍者﹐示梳頭者以下三十人﹐盡放出宮。慈聖曰「掌梳頭者﹐是官家所嬖幸﹐柰何作第一名遺之﹖」帝曰「此人勸我拒諫﹐豈宜置左右﹖﹗」慈聖由是密戒嬪侍﹕「勿妄言﹐不預外事﹗汝見掌梳頭者乎﹖﹗」官家亦不容也﹗」

【宮詞】射策彤廷日未闌﹐後宮寓目許憑欄。太淸樓下春風暖﹐七寶茶湯賜考官。

【簡釋】《甲申雜記》載﹐仁宗朝﹐春試進士集英殿。後禦太淸樓觀之。慈聖﹑光獻﹝皇后﹞出餅角子﹐以賜進士﹐出七寶茶以賜考官。

【宮詞】殿門深鎖靜無嘩﹐禦手親封艸相麻。玉筆格兼金匣硯﹐恩教學士帶還家。

【簡釋】《愧郯錄》載﹐凡除拜節鉞以上﹐多由中書進熟狀。惟后妃﹑太子﹑宰相則不容知。快行數十輩來宣召云「鎖小殿子」。及至便殿﹐上服帽帶﹐諭以除授之意。禦前列金器﹐如硯匣壓尺筆格版水滴之屬﹐幾二百兩旣書除目﹐隨以賜之。

【宮詞】端月千門寶字張﹐金銀幡勝賜諸王。閣虛猶敕題春帖﹐煙鎖樓臺恨正長。

【簡釋】《王沂公皇帝閣立春帖子》云「北陸凝蔭盡﹐千門淑气新﹐年年金殿裏﹐寶字貼宜春。」

《孔氏談苑》載﹐仁宗朝﹐王珪上言﹐請以正月爲端月。爲與帝名音相近也﹝仁宗名禎﹞。

《東京夢華錄》載﹐立春日﹐自郎官﹑禦史﹑司監﹑長貳以上﹐皆賜「春幡勝」﹐以羅爲之。宰執﹑親王﹑近臣皆賜「金銀幡勝」。入賀訖﹐帶歸私第。《隱居詩話》載﹐溫成皇后初薨﹐會立春進帖子。是時歐陽修﹑王珪﹐同在翰苑﹐以其虛閣﹐故不進。俄有旨令進。王珪遂口占一首﹐云「昔聞海上有仙山﹐煙鎖樓臺日日閒﹐花下玉容常不老﹐只應春色勝人間。」歐陽修深嘆其美麗。

【宮詞】禦手揮鞭試小烏﹐暫新鞍轡絡珍珠。太皇慈愛孫皇孝﹐內殿乘涼玉輦扶。

【簡釋】《孔氏談苑》載﹐神宗侍曹太后﹐因語「自來無人作珠子鞍轡。」太后聞此語﹐已密令人描樣矣﹗數日蹙就。上作小紅羅銷金坐子﹐略可容體﹐甫近上已以鞍架載之﹐送神宗。神宗大感悅﹐取小烏馬於福寧殿親試之。駕幸金明池﹐回遂乘此韉。﹝又﹞載﹐光獻太皇太后﹐疾稍間﹐神宗親制一小輦﹐極爲輕巧。以珠玉﹑黃金飾之﹐進於太皇曰「太皇試乘此輦﹐往涼殿散心。」於是﹐太后扶其左﹐神宗扶其右。太皇下輦曰「官家﹑太后親自扶輦。當時在曹家作女兒時﹐安知有今日之盛﹖﹗」王正仲作光獻挽詞曰「珠韉錫禦恩猶在﹐玉輦親扶事已空。」蓋用此兩事也。

【宮詞】平明扈駕景靈宮﹐露面宮娃齒尙童。知有畫工偸寫照﹐故從馬上整瓏璁。

【簡釋】《六一詩話》載﹐元丰初﹐宦者王紳效﹑王建﹐作宮詞百首獻之。其太后幸景靈宮﹐駕前露面雙童女。詩云「平明彩仗幸珠宮﹐紫府仙童下九重﹐整頓瓏璁時駐馬﹐畫工暗地貌眞容。」

【宮詞】尙餘瀛玉滿浮杯﹐寂寞椿庭竟不回。白玉欄桿雙倚處﹐誰傳天上牡丹開。

【簡釋】《曲洧舊聞》載﹐張次賢﹐名能臣。嘗記天下酒名﹐今著於此。后妃家髙太皇﹐香泉﹔向天后﹐天醇﹔張溫成皇后﹐醽醁﹔朱太妃﹐瓊酥﹔劉明達皇后﹐瑤池﹔鄭皇后﹐坤儀﹔曹太后﹐瀛玉。

《塵史》載﹐慈聖光獻皇后﹐以元丰庚申十月二十日上「仙所居」殿﹐曰「慶壽」﹐在福寧殿之東。庭中有二小亭﹐金書牌曰「賞蟠桃﹐賞大椿﹐明年將奉山陵。」詔百官各進挽詞二首﹐予以例進。曰「春風三月暮﹐寂寞大椿庭。」

《孔氏談苑》載﹐慈聖光獻皇后薨﹐上悲甚。有姜識﹐自言神術可使死者復生。上試其術﹐數旬不驗。乃曰「臣見太皇太后﹐方與仁宗駕臨白玉欄桿﹐賞牡丹。無意復來人間也﹗」上知誕妄﹐但斥於郴州。

【宮詞】監門圖畫奏丹霄﹐共詫流民出聖朝。今日球場賭何物﹐徐王惟乞罷靑苗。

【簡釋】《宋史﹟鄭俠傳》載﹐監安上門時﹐流民塞道﹐身無完衣。近城民至﹐身被鎖械﹐負瓦揭木﹐賣以償官。俠繪所見爲圖﹐稱密急﹐發馬遞上之。

《魏鄭公諫錄》載﹐太宗宴羣臣於丹霄殿。

《紫薇雜記》載﹐神宗與二王打球﹐上問﹕「欲賭何物﹖」徐王曰「吾不賭別物﹐若贏時﹐只告罷了靑苗法﹗」

【宮詞】萬國瞻云效貢輸﹐緋袍氈笠列金鋪。朝回扇底蕃酋退﹐閣使同分撒殿珠。

【簡釋】《東京夢華錄》載﹐正旦大朝會﹐車駕坐大慶殿﹐諸國使人入賀﹐大遼大使頂金冠﹐後沿尖長﹐如大蓮葉﹐服紫窄袍金蹀躞。副使展裹金帶﹐如漢服。大使拜則立右足﹐跪左足﹐以兩手著右肩﹐爲一拜。副使拜如漢儀。夏國使﹑副皆金冠﹐短小樣制﹐服緋窄袍﹐金蹀躞﹐弔惇皆叉手展拜。髙麗及南番﹑交州使人﹐並如漢儀。回紇皆長髯髙鼻﹐以匹帛纏頭﹐散披其服。於闐皆小金花氈笠﹐金絲戰袍束帶。三佛齊皆瘐脊纏頭﹐緋衣上織成佛面。又有南蠻五姓番﹐皆椎髻烏氈。並入﹐僧人禮拜。入見﹐旋賜漢飾錦襖之類。更有眞蠟﹑大理﹑大石等國﹐時來朝貢。大遼使人﹐在都亭驛。夏國在都亭西驛。髙麗在同文館﹐回紇﹑於闐在禮賓院。諸番國在瞻云館或懷遠驛。

《夢溪筆談》載﹐熙寧中﹐注輦國使人入貢﹐乞依本國俗﹐撒殿﹐詔從之。使人以金盤貯珠﹐跪捧於殿楹之間﹐以金蓮花酌珠﹐向禦座撒之﹐謂之「撒殿」﹐乃其國致敬之禮。朝退﹐有司掃殿﹐得珠十餘兩﹐分賜。是日﹐侍殿閣門使副內臣。

《宋史﹟外國傳》載﹐注輦國﹐自古不通中國。水行至廣州﹐約四十一萬一千四百里。大中祥符八年﹐其國主羅茶羅乍﹐遣使奉表來貢。使回﹐降詔賜物甚厚。

【宮詞】焜煌紫殿啟晨霞﹐湛露恩深共賜花。旋鮓初來天樂動﹐玉纖輕撥禦琵琶。

【簡釋】《鐵圍山叢談》載﹐開寶末﹐吳越王錢俶﹐始來朝。太祖謂太官﹕「錢王浙人也﹐宜烹作南食一二﹐以宴之。」於是太官倉卒被命﹐一夕取羊爲醢以獻焉﹐因號「旋鮓」。至今大宴﹐首薦是味﹐爲本朝故事。

《宋詩紀事》載﹐王仲修﹐王珪之子。宮詞有云「明日集英排大宴﹐禦前先降出琵琶。」自注云「教坊使花日新﹐嘗爲臣言﹐神宗見教坊琵琶制作不精﹐每遇大宴﹐前一日降出琵琶。」

《塵史》載﹐舊制﹐大宴百官。通籍者﹐人賜花兩枝。正郎三枝。熙寧以來﹐皆給四花。郎官六枝。

【宮詞】魚鑰初開走玉乘﹐迎風翠尾暗香凝。才人進禦調新曲﹐身在瑤臺第一層。

【簡釋】《研北雜誌》載﹐故宋宮中﹐用魚鑰降魚。取匙降匙取魚﹐古制也。

《墨莊漫錄》載﹐孔雀毛著龍腦﹐則相綴。禁中以翠尾作帚﹐每幸諸閣﹐擲龍腦以辟穢﹐過則以翠尾掃之﹐皆聚無遺。亦若磁石引鍼﹐琥珀拾芥物﹐類相感也。

《陳后山詩話》載﹐武才人﹐色冠後庭﹐裕陵得之﹐會教坊獻新聲﹐爲詩作詞﹐號「瑤臺第一層」。

【宮詞】千家簾幙映西池﹐夾道花開上巳時。翠浪影翻黃繖過﹐東風吹動釣魚絲。

【簡釋】《孔氏談苑》載﹐元祐中﹐祕閣上巳日﹐集西池。王仲玉有詩﹐張文潛和之最工。云「翠浪有聲黃繖動﹐春風無力彩衫垂。」秦少遊詩云「簾幙千家錦繡垂」﹐仲玉笑曰「又待入小石調也﹗」

《溫公詩話》載﹐先朝春日﹐多召兩府兩制三館﹐於後苑賞花﹑釣魚﹑賦詩。

【宮詞】玉帶銀鞍重系親﹐粉侯遴選徧朝紳。狄家丰彩畱人樣﹐合寫丹靑示近臣。

【簡釋】《宋史﹟禮志》載﹐初被選尙者﹐卽拜駙馬都尉﹐賜玉帶襲衣﹐銀鞍勒馬﹐彩羅百匹﹐謂之「系親」。———臣娶「公主」﹐稱「尙」。﹝又﹞載﹐世謂駙馬都尉爲「粉侯」。

《過庭錄》載﹐神廟﹝神宗﹞大長公主﹐哲宗朝﹐重於求配。徧士族中求之莫中聖意。帶禦器械狄詠﹐頗美丰姿。近臣曰「不知要如何人物﹖」哲宗曰「人物要如狄詠者﹗」至此﹐天下謂詠爲「人樣子」。———狄詠﹐狄靑之子也。

【宮詞】殿角彤雲濕篆煙﹐雪花滿砌進瑤編。君王好學垂簾坐﹐不爲嚴寒廢講壇。

【簡釋】《晁氏客語》載﹐呂原明﹐元祐間侍講﹐大雪不能講﹐講「孟子」。有感哲廟﹝哲宗﹞一笑﹐喜爲「二絕」。其一雲「水晶宮殿玉花零﹐點綴宮槐臥素屏﹐特敕下簾延墨客﹐不因風雪廢談經。」

【宮詞】糝糝鵝毛撲綺籠﹐玉皇鹽撒徧瑤宮。宗枝新句邀天笑﹐謝女休誇柳絮風。

【簡釋】《七修類稿》載﹐「蛙翻白出闊﹐蚓死紫之長」二句﹐此宋室有滔大使者﹐好爲此排笑詩也。初﹐哲宗灼艾舉此一娛﹐故傳之。又一日﹐雪作。哲宗問有何詩吟﹖又吟二句云「誰把鵝毛空處尋﹐玉皇大帝賣私鹽。」皆此類。

【宮詞】一朵巫雲散曉煙﹐精靈應合上龍天。詞臣議禮裁羊酒﹐省卻宮中暖孝錢。

【簡釋】《螢雪叢說》載﹐前輩嘗說﹐北人致祭皇后文﹐楊大年捧讀﹐空紙無一字。隨自撰曰「惟靈巫山一朵雲﹐閬苑一團雪﹐桃源一枝花﹐秋空一輪月。豈期雲散雪消﹐花殘月缺﹐伏惟尙饗﹗」仁廟﹝仁宗﹞大喜其才敏捷﹐有壯國體。

《道山淸話》載﹐紹聖攺元九月﹐禁中爲宣仁﹐爲小祥道場﹐宣隆報﹐長老升坐。旣而﹐有僧問話曰「太皇今在何處﹖」答云「身居佛法龍天上﹐心在兒孫社稷中。」

《師友談記》載﹐東坡爲禮部尙書。宣仁上仙﹐直宿禁中﹐開決諸禮儀。事至七日﹐忽有旨下﹕「光祿供羊酒若干﹐欲爲太后﹑太妃﹑皇后暖孝。」東坡上疏言「以暖孝之禮﹐由於俚俗﹐王后之舉當化天下﹗固不敢奉詔。」有旨遂罷。

【宮詞】玉淸謫降舊神仙﹐金座朱髹憶昔年。人到瑤華裝束換﹐宮袍猶畫孟家蟬。

【簡釋】《宋史﹟哲宗孟後傳》載﹐後旣立﹐而劉婕妤寵幸﹐陰有奪位之意。紹聖三年﹐哲宗遂廢後﹐黜居瑤華宮﹐賜號「華陽教主﹐玉淸妙靜仙師」﹐名「衝眞」。初﹐冬至日﹐會朝隆祐宮﹐俟見於他所。後所禦座﹐朱髹金飾。宮中之制﹐惟後乃得之。劉婕妤在他坐﹐意象頗慍。

《萍洲可談》載﹐孟後衣服﹐畫作雙蟬﹐名爲「孟家蟬」。識者謂「蟬」有「禪」意﹐久之竟廢。《白石集》云「遊人總戴孟家蟬」。

【宮詞】雪香亭北日初融﹐娘子承恩賜絹同。內庫支來先辧色﹐幾端白間幾端紅。

【簡釋】《汴故宮記》載﹐「純和殿」正寢也。純和西曰「雪香亭」。之北﹐后妃位也。《鐵圍山談叢》載﹐禁中稱乘輿及后妃﹐多因唐人故事﹐謂至尊爲「官家」﹐謂後爲「聖人」﹐嬪妃爲「娘子」。﹝又﹞載﹐掖庭宮嬙﹐歲給帛多色彩。遇支賜奉絹﹐應生白者多﹐卽一束十端﹐必間有一端爲紅生絹。蓋忌其純白﹐故也。此亦國朝太平一故事。

【宮詞】集英深殿雁行聯﹐禦侍宣呼啟玳筵。射鳥不許稽古制﹐禦廚分肉賜飛鳶。

【簡釋】《鐵圍山叢談》載﹐都下飛鳶至多而大﹐內中爲最。每集英殿下﹐宴則飛鳶動﹐千百爲羣﹐翔舞庭中。百官宴食至﹐則多爲所掠。故事遇宴設﹐乃於鄰殿置肉﹐以賜鳶。周官射鳥氏賓客會同﹐以弓矢驅烏鳶。則鳶之善抄盜﹐有自來矣。今乘輿﹝皇帝﹞在禦﹐又鳶飛旣眾﹐是弓矢有不可驅者﹐故賜鳶肉乃出本朝﹐第不知其始。竊謂﹐倘非仁廟﹝仁宗﹞之至仁﹐必由祖宗之聖智矣﹗﹝又﹞載﹐內官之貴者﹐則有曰「禦侍」﹐曰「小殿直」。此率親近供奉者也。「禦侍」頂「龍兒特髻」衣。「小殿直「皂軟巾裹頭﹐紫義﹐窄衫金束帶﹐而作男子拜迺﹐有「都知押班」﹑「上名長行」之號。

【宮詞】紫宸開宴日輝輝﹐萬壽稱觴許醉歸。內殿紅羅誰系臂﹐金須輕拂衮龍衣。

【簡釋】《鐵圍山叢談》載﹐國朝故事﹐天子誕節﹐則宰臣率文武百僚﹐班紫宸殿下﹐拜舞稱慶。宰相獨登殿捧觴﹐上天子萬壽禮。禮畢﹐賜百官茶湯罷﹐於是天子還內。則宰相夫人在內﹐亦率執政夫人﹐以班「福寧殿」下拜而稱賀。宰相夫人獨登殿捧觴﹐上天子萬壽禮。仍以紅羅銷金須帕﹐系天子臂﹐退復再拜。遂宴﹐坐於殿廊之左。此儒臣之至榮。

【宮詞】院院燒燈競管弦﹐重門鑰起六更前。鬥牌花下翻新譜﹐破費官家則劇錢。

【簡釋】《豹隱紀談》載﹐楊誠齋詩「天上歸束有六更」﹐蓋內樓﹐五更絕﹐梆鼓交作﹐謂之「蝦蟆更」。禁門方開﹐百官隨入﹐所謂六更者也。

《六博譜﹑宣和譜》載﹐宋徽宗時﹐宮中之戲也﹐瞿佑有置和牌譜一卷。

《愧郯錄》載﹐凡今歲時﹐士庶家以錢分遣家人輩﹐名曰「節料」。或歲正冬節﹐縱之呼博﹐名曰「則劇」。習尙已久﹐亦不究所由始。珂嘗讀蔡《鐵圍山叢談》後知國初蓋已有之。之言曰「副車弟﹐嘗得太祖賜﹐後詔一以藏之。」詔曰「今七夕節在近﹐錢三貫與娘娘充『則劇錢』。五千與皇后﹐七百與妗子充『節料』。」娘娘卽昭憲杜太后也﹐皇后卽孝明王皇后也。

【宮詞】玉宸寶殿太淸東﹐四序開宴制不同。敕下兩軍停妓舞﹐教坊新進女中童。

【簡釋】《玉海》載﹐玉宸殿在太淸樓東﹐卽上偃息之所。明道元年﹐攺曰「化成殿」。

《徽宗宮詞》云「化成金碧拱彤楹﹐四序開宴別有程。」

《宋史﹟禮志》載﹐元丰九年﹐閤門言﹐大宴不用兩隊妓女﹐只用教坊小兒之舞。王拱宸請以女童代之。

《宋史﹟樂志》載﹐教坊有女弟子隊舞﹐宴會﹑賞花﹑習射﹑觀稼﹐凡遊幸奏樂行酒。

【宮詞】紫雲樓上奏蕭韶﹐長壽歌成鳳管調。寶殿宴開方入座﹐憑髙微聽笑聲遙。

【簡釋】《宋史﹟樂志》載﹐乾徳二年﹐教坊髙班都知郭延美﹐作《紫雲長壽曲》。

《玉海》載﹐紫雲樓在廣政殿之後﹐玉華殿之東﹐每大宴則宮中登而觀焉。明道元年﹐攺曰「升平樓」。

【宮詞】鴛鴦肅肅列堂廉﹐執戟中郎遴選嚴。三衛最稱宗室貴﹐一班勛奇進名銜。

【簡釋】《宋史﹟職官制》載﹐環衛官有中郎將﹐皆命宗室爲之。詔祖宗諸後﹐自明肅至欽慈諸後﹐及后妃嬪禦之家﹐各具本宗堪充。諸衛官以名銜聞。又詔三衛郎爲三衛侍郎。

【宮詞】旣繹麟經北事辭﹐鳧鷖更誦守成詩。一堂喜起明良會﹐崇政開宴進講時。

【簡釋】《玉海》載﹐崇政殿舊曰「簡賢講武」。興國八年攺﹐祥符七年始建﹐額閱事之所也。咸平五年正月﹐宴侍讀﹑侍講於崇政殿。寶元二年十月﹐以春秋正說講讀畢﹐宴近臣。慶曆二年四月﹐以說書徹章﹐宴近臣。十一月以講詩徹﹐宴近臣﹐賜花作樂。

《徽宗宮詞》云「崇政西淸辟講筵﹐簪裾雜選盡英賢﹐守成當謹持盈戒﹐繹鳧鷖大雅篇」。

【宮詞】大安輦出警場開﹐夜半效壇護駕來。南壝鑾回天欲曙﹐禦街鼓吹響晴雷。

【簡釋】《東京夢華錄》載﹐三更駕詣郊壇﹐行禮。壇面圓方三丈許﹐有四踏道。正南曰「午階」﹐東曰「卯階」﹐西曰「酉階」﹐北曰「子階」。亞於獻畢降壇。壇上禮料﹐幣帛玉冊﹐由「酉階」而下南壝門外﹐去壇百餘步﹐有燎鑪﹐髙丈許。諸物上臺﹐一人點唱﹐入鑪焚之。駕回登大安輦。教坊奏樂﹐諸軍隊伍鼓吹皆動﹐聲震天地。﹝又﹞載﹐置警場於宣徳門外﹐謂之「武嚴」。兵士畫鼓二百﹐面角稱之。每奏先鳴角。

《宋王珪宮詞》云「金鋌畫角警場開﹐天子南郊玉輅來。」

【宮詞】翠芳亭踞象瀛山﹐寶殿流杯接聖歡。賜宴正逢橙橘熟﹐皇恩首被講筵官。

【簡釋】《玉海》載﹐祥符九年二月﹐詔近臣觀書後苑﹐移幸流杯殿﹐登象瀛山翠芳亭。天禧四年十月﹐玉宸殿翠芳亭觀稻﹐賜宴。皇祐二年辛未講讀﹐以翠芳亭橙實﹐賜講筵官各一枚。

【宮詞】振振麟趾盡屏藩﹐水木從來重本源。昨夜鑾輿幸宗邸﹐恩榮羣羨濮王孫。

【簡釋】《宋史﹟宗室傳》載﹐濮王二十八子嗣﹐濮王者﹐英宗本生父也。治平三年﹐立濮王園廟﹐世世不絕封。徽宗卽位﹐幸濮邸﹐遷其子孫官。

【宮詞】資善堂中記不刊﹐治平有本貴先端。小王入學年方富﹐翊贊新增講讀官。

【簡釋】《玉海》載﹐資善堂﹐大中祥符八年﹐置仁宗隸學之所。九年詔以元符觀南﹐皇子就學新堂﹐宜以資善爲名。因制記。徽宗政和元年﹐定王﹑嘉王出就「資善堂」聽讀﹐詔許讀官到堂參見。宣和元年﹐詔置直講翊善贊讀。

【宮詞】繡袍銀仗立金鋪﹐垂拱門開日未晡。禦扆丹靑崔白筆﹐不同鳧雁敗荷圖。

【簡釋】《宋史﹟儀衛制》載﹐宮中導從之制﹐輦頭一人﹐衣紫繡袍﹐持金塗銀仗﹐以督領之。

《玉海》載﹐垂拱殿﹐舊名「長春」﹐一曰「勤政」。常日視朝之所。

《佩文齋書畫譜》載﹐崔白濠﹐梁人。工畫花﹑竹﹑翎毛。𨿽以敗荷﹑鳧雁得名﹐然於佛道﹑神鬼﹑山林﹑人獸無不精絕。熙寧初﹐命畫《垂拱殿禦恩補圖》﹐畫院藝學固辭之。

《宋王珪宮詞》云「沈煙搖碧透金鋪﹐密下珠簾鎭玉壺﹐近賜趙昌花雀障﹐卻嫌崔白芰荷圖。」

【宮詞】雞人報漏幾傳籤﹐庭撩輝煌正卷簾。鐵騎未馳鑾已駕﹐牙牌先進奏中嚴。

【簡釋】《東京夢華錄》載﹐大慶殿﹐庭設兩樓。上有太史局保章正﹐測驗刻漏﹐逐時刻執牙牌奏。每遇大禮﹐車駕齋宿及正朔朝會於此。﹝又﹞載﹐駕行﹐儀衛大宗伯執牌奏中嚴﹐外辦鐵騎前導。

【宮詞】華東寶炬結層樓﹐十二門開縱燕遊。夜半駕回人盡望﹐遙空彩索躍星球。

【簡釋】《東京夢華錄》載﹐舊京城方圓約二十里﹐南壁其門有三。正南曰「朱雀門」﹐左曰「保康門」﹐右曰「新門」。東壁其門有三﹐從南汴河南岸曰「角門」﹐河北岸曰「舊宋門」﹐次曰「舊曹門」。西壁其門有三﹐從南曰「舊鄭門」﹐次汴河北岸曰「角門」﹐次曰「梁門」。北壁其門有三﹐從東曰「舊封丘門」﹐次曰「景龍門」﹐乃大內城角「實籙宮」前也。次曰「金水門」。﹝又﹞載﹐正月十六日﹐車駕登門﹐樂作捲簾。禦座臨軒﹐宣萬姓先到城下者﹐猶得瞻見天表。須臾下簾則樂作﹐縱萬姓游賞。華燈寶炬﹐月色花光﹐霏霧融融﹐動燭遠近。至三鼓﹐樓上以小紅紗燈球﹐緣索而至半空。都人皆知車駕還內矣﹗

【宮詞】龍津橋下碧盈盈﹐金水河流抱甕城。兩岸重楊遮禦路﹐粉墻朱戶禁人行。

【簡釋】《東京夢華錄》載﹐東都外城﹐方圓四十餘里﹐城壕曰「護龍河」。闊十餘丈﹐壕內外皆植楊柳﹐粉墻朱戶﹐禁人往來。城門皆甕城三層﹐曲屈開門。惟南薰門﹑新鄭門﹑新宋門﹑封丘門﹑皆直門兩重。蓋此系四正門﹐皆畱禦路。故也。﹝又﹞載﹐穿城河道﹐有四龍津橋﹐正對內前。﹝又﹞載﹐金水河從西北水門入內﹐灌後苑池浦。

【宮詞】鱗鱗瓦肆玉勾欄﹐伎藝教成選蕊官。每到鈞容輪直罷﹐按歌常許外人看。

【簡釋】《東京夢華錄》載﹐崇觀以來﹐在京瓦肆伎藝不可勝數。風雨寒暑﹐諸棚看人﹐日日如是。教坊鈞容直﹐每遇旬休﹐按樂亦許人觀看。每遇內宴﹐前一月﹐教坊內勾集弟子小兒﹐習隊舞﹑作樂﹑雜劇節次。

《通雅》載﹐宋有京瓦﹐通謂「勾欄」。其始名則猶「欄幹」也。

《楊太后宮詞》云「新翻歌譜甚能奇﹐宣索蕊官入管吹。」

【宮詞】大遼使者宴都亭﹐南苑彎弓試雁翎。得捷歸來如奏凱﹐鬧裝鞍馬出宮庭。

【簡釋】《東京夢華錄》載﹐大遼使人在都亭驛就館﹐賜宴。遼使朝見訖﹐翌日詣大相國寺燒香。次日詣南禦苑射弓﹐朝廷選能射武官伴射﹐就彼賜宴。例本朝伴射用弓箭﹐中的則賜「鬧裝銀鞍馬」﹐衣著金銀器物﹐有差。伴射得捷﹐京師市井兒﹐遮路爭獻口號﹐觀者如堵。

【宮詞】延秋坊裏同文館﹐萬國車書盡入朝。星使欲歸張祖席﹐東門恩許賜云韶。

【簡釋】《玉海》載﹐同文館在延秋坊。熙寧中﹐置以待髙麗使。

《徽宗宮詞》云「髙麗新貢欲還朝﹐再禦東回一水遙﹐祖餞國門仍賜樂﹐屢傳恩詔下層霄。」

《宋史﹟樂志》載﹐云韶部﹐初名「簫韶部」。

【宮詞】南薰門外午風薰﹐夏至溫和气候分。駕至玉津觀刈麥﹐紅雲扶輅展黃雲。

【簡釋】《玉海》載﹐玉津園在南薰門外﹐半以種麥。仲夏﹐駕幸觀刈麥。

《範成大步虛詞》云「夾道騫華籠采仗﹐紅雲扶輅展天街。」

【宮詞】大晟新調律度精﹐全憑帝指協韶韺。朝廷陽教資陰教﹐先遣宮嬪按樂成。

【簡釋】《宋史﹟樂志》載﹐徽宗銳意制作﹐以文太平。於是﹐蔡京主魏漢津之說﹐破先儒累黍之非﹐用夏禹以身爲度之文﹐以帝指爲律度﹐鑄帝鼎景鐘。樂成﹐賜名「大晟」。謂之雅樂﹐頌之天下﹐播之教坊。

《徽宗宮詞》云「大晟重均律呂金﹐樂章諧協盡成編﹐宮中嬪禦皆能按﹐欲顯儀刑內治先。」

【宮詞】至尊儀仗肅朝端﹐六局分班侍禦鑾。殿省從來傳格式﹐舊圖依樣建新官。

【簡釋】《文獻通考》載﹐宋制﹐殿中省判﹑省事一人﹐以無職事朝官充。舊有六尙之局﹐名別而事存。凡官隨局而移﹐不領於本省。元丰中﹐欲復建此官﹐而度禁中未有其地﹐但詔禦輦院不隸省寺﹐令專達焉。初﹐權太府卿林顏﹐因按內藏庫見乘輿﹐服禦親行百物中﹐乞復殿中省六局﹐以嚴奉至尊。於是﹐徽宗乃出先朝《殿中省圖》﹐命三省行之。而其法皆左正言﹑姚祐所裁定。歲崇寧二年也。

【宮詞】殿開明俊集羣英﹐試論誰堪第一名。解額新增爭獻頌﹐寺人門下亦簪纓。

【簡釋】《汴故宮記》載﹐明俊殿﹐試進士之所。《宋史﹟選舉志》載﹐宣和六年﹐禮部試進士﹐一萬五千人。詔特增百人額正奏﹐名賜第者八百餘人。因上書獻頌﹐直令赴試者殆百人有儲宏第隸大閹梁師成爲使臣﹐或小吏皆賜之第。梁師成者﹐於大觀三年﹐嘗中甲科。自設科以來﹐南宮試者﹐無逾此年之盛。然雜流閹臣﹐俱玷選舉。而祖宗之法蕩然矣﹗﹝又﹞載﹐徽宗崇尙老氏之學﹐知兗州王純﹐乞於禦注《道徳經》。注中出論題。宣和元年﹐帝親取貢士捲考定﹐能精通內經者﹐升爲第一。

【宮詞】番酋夷使集朝堂﹐十月同稱萬壽觴。聖誕居然遵俗忌﹐天寧節攺移端陽。

【簡釋】《宋史﹟禮志》載﹐有諸國朝貢之儀。宋章淳年﹐表請以十月十日爲「天寧節」。宋徽宗原於五月五日生。以俗忌﹐攺爲「十月十日」。

【宮詞】水出榮光耀日明﹐連年符瑞賀神京。乾崇報上皇心豫﹐自贊黃河澈底淸。

【簡釋】《宋史本紀》載﹐大觀元年十二月﹐同州黃河淸。二年正月﹐蔡京表賀。符瑞三年十二月﹐陜州﹑同州黃河淸。政和六年﹐冀州三山共河淸。七年﹐三山黃河淸。宣和元年十二月﹐嵐州黃河淸。

《徽宗宮詞》云「乾崇來上新祥瑞﹐幾度黃河澈底淸。」

【宮詞】安遠門前艸色浮﹐景龍江水抱城流。禦舟過處朱旗閃﹐驚起沙禽入荻洲。

【簡釋】《艮嶽記》載﹐導景龍江東出安遠門﹐以備龍舟行幸。

《徽宗宮詞》云「龍頭爍爍紅旗動﹐驚起沙鷗掠岸來。」

【宮詞】玉躞金題盡祕書﹐校正三館集名儒。閣藏禦集加珍重﹐別起徽猷繼前貯。

【簡釋】《宋史﹟藝文志》載﹐徽宗時﹐更崇文總目之號爲「祕書總目」。詔購求士民藏書。且以三館書多遺逸﹐命建局以補全校正爲名﹐設官總理。

《宋史本紀》載﹐元符元年四月﹐建「顯謨閣」﹐藏神宗禦集。大觀二年二月﹐建「徽猷閣」﹐藏哲宗禦集。

【宮詞】分占瀛州白玉堂﹐晉書唐畫費評量。詞臣宣賜雙龍笏﹐圓餅均盛小絳囊。

【簡釋】《宋史本紀》載﹐大觀四年﹐詔書入翰林書藝局﹐畫入翰林畫圖局。

《藝文志》有宣和書譜﹑宣和畫譜。

《雲煙過眼錄》載﹐宣和雙龍一笏﹐佑陵書八字云「政和丙申宣和睿制」。

《徽宗宮詞》云「禦制新規寶墨香﹐蟠龍紋裏字成行﹐臣鄰近密方宣賜﹐圓餅均盛小絳囊。」

【宮詞】兩髻丫丫女弟班﹐經年學舞侍金鑾。砌衣分得生紅色﹐隊是佳人剪牡丹。

【簡釋】《宋史﹟樂志》載﹐隊舞之制﹐女弟子隊一百五十三人。一曰「菩薩蠻」隊﹐衣緋生色窄砌衣。二曰「感化樂」隊﹐衣靑羅生色通衣。三曰「拋球樂」隊﹐衣四色繡羅寬衫。四曰「佳人剪牡丹」隊﹐衣紅生色砌衣。五曰「拂霓裳」隊﹐衣紅仙砌衣。六曰「采蓮」隊﹐衣紅羅生色綽子。七曰「鳳迎樂」隊﹐衣紅仙砌衣。八曰「菩薩獻香花」隊﹐衣生色窄砌衣。九曰「彩雲仙」隊﹐衣黃生色道衣。十曰「打球樂」隊﹐衣四色窄繡羅襦。大抵若此﹐而復從宜變易。

《宋王珪宮詞》云「十三重髻碧螺松﹐學舞經年後苑中」。

【宮詞】蓬山對座矗嵚嵚﹐雅玩娛情費討尋。博古圖摹秦漢器﹐馬蹄偏愛武皇金。

【簡釋】《宋懋宣和石譜》載﹐有蓬瀛之號。

《宋史﹟藝文志》載﹐有宣和博古圖。

《徽宗宮詞》云「几案自成淸曠景﹐蓬山常對座隅看」。又載「筆格硯屏皆寶制﹐鎭書惟重馬蹄金。」

《漢書﹟武帝紀注》云﹐舊金𨿽以斤兩爲名﹐而官有常形。武帝欲表祥瑞﹐故普攺鑄爲「麟足馬蹄」之形﹐以易舊法。今人往往發地中得馬蹄金。甚精好﹐形制亦巧妙。

【宮詞】繡窗閒賭選仙圖﹐手抱骰盤喚小姝。一擲呼盧爭勝負﹐幾人蓬島幾酆都。

【簡釋】《徽宗宮詞》云「嬪娥閒較選仙圖﹐爭到天宮意自娛﹐掌印碧油常占得﹐更無憂恐到酆都。」酆都﹐鬼城。

《王珪宮詞》云「盡日閒窗賭選仙﹐小娃爭覓到盆錢﹐上籌爭占蓬萊島﹐一擲乘鸞出洞天。」孔平仲有「選官圖」詩。選仙﹐亦選官之類。

【宮詞】彩山千尺榜宣和﹐宣徳樓前燭影羅。晴雪半欄桃蕊綻﹐元宵借與蠟前過。

【簡釋】《鐵圍山叢談》載﹐國朝上元節﹐燒燈盛於前代﹐爲彩山﹐峻極而對峙於端門。大觀元年﹐宋喬年尹開封府﹐乃於彩山中間﹐髙揭大榜﹐金字書曰「大觀與民同樂萬壽」。彩山自是爲故事﹐隨年號而揭之。蓋自宋尹始。

《東京夢華錄》載﹐開封府絞縛山繃立木﹐正對宣徳樓。

《宋詩紀事》載﹐王安中﹐宣和七年十二月二十一日﹐就睿謨殿﹐張燈預賞元宵曲宴﹐應制詩序云「於時﹐臘雪新霽﹐風日妍暖﹐已作春意。禦榻之前有寶檻﹐植千葉桃花。陛下指示羣臣曰「杪冬隆寒﹐花已盛開。」於是皆頓首曰「陛下神聖﹐能回造化。」

【宮詞】苑囿春深綠艸肥﹐九重從諫聖知非。卻憐白鳥思君切﹐放出雕籠不肯飛。

【簡釋】《宋史﹟江公望傳》載﹐徽宗初﹐立內苑稍畜珍禽珍獸。公望言「非初政所宜﹗」帝悉縱遣之。惟一白鷴﹐逐之不去。

【宮詞】銷金袍帔寶珠釵﹐靑蓋紅裝隊隊排。忽報宮中龍檐到﹐競揮絲雨灑天街。

【簡釋】《東京夢華錄》載﹐凡親王﹑公主出街﹐道司兵級數十人﹐各執帚具﹑鍍金銀水桶﹐前導灑之﹐名曰「水路」。又有宮嬪數十﹐皆珍珠釵插弔朵玲瓏簇羅頭面﹐紅羅銷金袍帔﹐乘馬雙控雙搭靑蓋前導謂之「短鐙」前後用紅羅銷金掌扇遮簇﹐乘金銅檐子﹐覆以剪棕朱紅梁脊﹐上列滲金銅鑄云「鳳花朵」。檐子約髙五尺許﹐深八尺﹐闊四尺許﹐內容六人﹐四維垂繡額珠簾。

【宮詞】寶津樓下看春嬉﹐小打班隨大打齊。爆仗未鳴先致語﹐靑春三月驀山溪。

【簡釋】《東京夢華錄》載﹐駕登寶津樓﹐諸軍百戲呈於樓下。先列鼓子十數輩﹐一人搖雙鼓子﹐近前進致語﹐多唱「靑春三月驀山溪」也。﹝又﹞載﹐一隊過後﹐必有一聲如霹靂﹐謂之「爆仗」。又設彩結小球門於殿前﹐有花裝男子百餘﹐分爲兩隊﹐各執彩畫球仗﹐謂之「小打」。續有黃院子引出宮監百餘﹐亦如「小打」者﹐但加之珠翠裝﹐飾玉帶﹑紅靴﹐各跨小馬﹐謂之「大打」。人人乘精騎熟馳﹐驟如神。

【宮詞】華堂開向曲池邊﹐奧室春風引禦船。筋斗翻空爭喝彩﹐波中一擲水秋千。

【簡釋】《東京夢華錄》載﹐金明池岸正北﹐起大屋﹐盛大龍船﹐謂之「奧室」。﹝又﹞載﹐駕幸池之臨水殿﹐近殿水中橫列四彩舟﹐上有諸軍百戲。﹝又﹞載﹐一人上蹴秋千﹐將平架﹐筋斗擲身入水﹐謂之「水秋千」。

【宮詞】集英曉啟瑞煙橫﹐禦酒先綏第一觥。仙樂排空風乍動﹐半天吹下鳳鸞聲。

【簡釋】《東京夢華錄》載﹐十二月﹐宰執﹑親王﹑宗室﹑百官入內上壽﹐大起居。樂未作﹐集英殿山樓上﹐教坊樂人﹐效百禽鳴。內外肅然﹐只聞半空和鳴﹐若鸞鳳翔集。﹝又﹞載﹐禦酒自第一盞至第九盞﹐各有樂舞。名目甚多﹐不詳載。﹝又﹞載﹐教坊色長二人﹐在欄幹邊看盞﹐斟禦酒。看盞者舉其袖唱引曰「綏禦酒」。聲絕拂雙袖於欄幹﹐而止。

【宮詞】景龍門外走香車﹐復道遙通禦路斜。諸邸共開蕃衍宅﹐繁華獨屬鄆王家。

【簡釋】《鐵圍山叢談》載﹐政和間﹐太上諸皇子日長大﹐迺宜就外第。於是﹐擇景龍門外地﹐辟以建諸邸。時鄆王﹐有盛愛故宦者童貫主之﹐視諸王所居侈大爲最。中爲能衢﹐東西列諸位則又共爲一大門﹐賜名曰「蕃衍宅」。

《淸波雜誌》載﹐時趙野春帖子﹐有「復道密通蕃衍宅﹐諸王誰似鄆王賢」句﹐亦迎合之意也。

【宮詞】天駟名髙烏護闌﹐霜嗁蹀躞應和天。驕嘶自請將軍號﹐不數孫家供奉官。

【簡釋】《楓窗小牘》載﹐徽廟﹝徽宗﹞有平日所愛小烏馬﹐一日宣召其馬至禦前﹐停足不肯進。圉人進曰「此願封官耳﹗」上曰「猴子且封供奉﹐況使小烏白身也﹗」敕賜「龍驤將軍」。

《張氏可書》載﹐宣和天駟中﹐有一馬﹐名「烏護闌」﹐艱於銜勒。徽宗每乘以幸金明池﹐賜名「龍驥將軍」。

【宮詞】人移蔞空夢占熊﹐就館喧傳徧六宮。彩綺金釵分幾許﹐露臺笑語散天風。

【簡釋】《淸波雜誌》載﹐祖母太夫人﹐慈聖之後。宣政間﹐以戚里數值誕皇子﹐入內稱賀﹐盛飾。羣立於露臺﹐人各許攜一從婢﹐起居畢自殿陛上撒包子﹐及成束金釵金銀﹐俾眾婢爭奪。或共得彩端﹐卽裂爲二。俯拾次﹐多遺釵珥之屬﹐殿上觀之爲笑樂。

《肯綮錄》載﹐今世人就館聚徒﹐皆謂之「就館」﹐亦語忌也。因後宮張美人﹐嘗妊身「就館」。王介甫嘗對上曰「是時﹐後宮方有二人就館也﹗

【宮詞】誰如念四五都知﹐曼寫蛾眉壓眾姬。怪殺癡兒矜武略﹐妄希宮禁遣楊枝。

【簡釋】《淸波雜誌》載﹐蔡攸副童貫﹐出師北伐。旣行﹐徽宗語其父京曰「攸辭日﹐奏功成後﹐要問朕覓念四五都知﹐其英气如此﹗」京但謝﹐以小子無狀。二人﹐乃上寵嬪。念四者﹐閆婕妤也。

【宮詞】魏紫姚黃麗品誇﹐竹籠馬上數枝斜。洛陽近又添新貢﹐別尙歐家碧色花。

【簡釋】《聞見錄》載﹐洛陽至東都六驛﹐舊不進花。自徐州李相迪畱守時﹐始進。不過姚黃魏紫三數朵﹐以菜葉實竹籠子﹐藉復之﹐使馬上不動搖。以蠟封花蒂﹐數日不落。

《墨莊漫錄》載﹐洛中花工﹐宣和中﹐以藥培壅於白牡丹根下﹐次年花作淺碧色﹐號「歐家碧」。歲貢禁府﹐價在姚黃之上。

【宮詞】圭裁香玉綫抽銀﹐北苑名茶品最珍。進禦尙嫌春社晚﹐一陽生日已嘗鮮。

【簡釋】《宣和北苑貢茶錄》載﹐大觀初﹐上親制「茶論」二十篇﹐以白茶爲第一﹐至於「水芽」則曠古未之聞也。宣和庚子歲﹐漕臣鄭公可簡﹐始創爲「銀綫水芽」﹐蓋將已揀熟芽﹐再剔去﹐只取其心一縷﹐用珍器貯淸泉漬之。光明瑩潔﹐若銀綫然﹐號「龍團勝雪」。

《鐵圍山叢談》載﹐大觀初﹐龍焙於歲貢色目外進禦苑「玉芽」﹑「萬壽龍芽」。政和間﹐且增以「長壽玉圭」。﹝又﹞載﹐茶於社前進禦。宣和間﹐皆占冬至而嘗新茗。是牽人力爲之﹐反不近自然矣﹗

【宮詞】香燭光搖繡閣深﹐海棠枝上月斜臨。當窗細展三韓紙﹐禦筆縱橫搨瘦金。

【簡釋】《四朝聞見錄》載﹐宣政盛時﹐宮中以河陽花蠟無香爲恨。遂用龍涎沈腦屑灌蠟燭﹐列兩行數百枝﹐焰明而香﹐鈞天之所無也。

《雲麓漫鈔》載﹐徽廟﹝徽宗﹞內禪﹐幸淮浙﹐嘗作小詞﹐名「月上海棠」。

《談薈》載﹐宣和書畫贉捲多用三韓紙。

《淸河書畫舫》載﹐徽宗之書法﹐號爲「瘦金書」。

【宮詞】畫意詩情斗綺華﹐紫宸遊戲燦天葩。宮成選盡丹靑手﹐獨賞斜枝月季花。

【簡釋】《淸河書畫舫》載﹐徽宗建設畫學﹐以古人詩句命題。如﹐「竹鎖橋邊賣酒家﹐踏花歸去馬蹄香」之類。

《雲煙過眼錄》載﹐徽宗畫水墨艸虫﹐後題「紫宸殿遊戲」。

《畫繼》載﹐徽宗建龍徳殿﹐圖畫屏壁﹐皆極一時之選。上一無所稱。獨顧「壺中殿」前柱廊拱眼「斜枝月季花」。問畫者爲誰﹖褒賜甚寵﹐皆莫測。上曰「四時朝暮花蕊葉皆不同。此作春時日中者﹐無毫髮差。故厚賞之﹗」

【宮詞】鶴莊鹿砦隱叢花﹐一桁靑簾出樹斜。遊宴徧開行幸局﹐連宵排當在誰家。

【簡釋】《綱目》載﹐政和四年﹐作「延福宮」﹐鑿池爲海﹐疏泉爲湖。鶴莊鹿砦﹐文禽奇獸﹐孔翠諸柵蹏尾﹐動以數千。嘉花名木﹐怪石巖壑﹐幽勝不類塵境。又爲村居﹑酒肆靑簾於其間。

《宋史﹟曾輔傳》載﹐政和後多微行﹐置行幸局。局中以帝出日﹐謂之「有排當」。

【宮詞】畫裙細縷麝香金﹐秀盼疏眉思不盡。認得貢云墻外指﹐前頭知是翠華臨。

【簡釋】《談薈》載﹐宋時﹐宮人多以麝香爲縷﹐金羅爲衣裙。元裕之詩曰「北去穹廬千萬里﹐畫裙休縷麝香金。

《買愁集》載﹐徽宗行至平順州﹐止泊驛舍﹐見歌女曰「我百王宮魏王女孫也。」張孝純詞云「疏眉秀盼向春風﹐猶是宣和裝束。」

《齊東野語》載﹐宣和中﹐艮嶽初成﹐令近山多造油絹囊﹐以水濕之﹐曉張於危巒絕巖間。旣而﹐云盡入焉﹐遂括囊以獻﹐名曰「貢云」。每車駕所臨﹐輒開縱之﹐須臾﹐然充塞。

【宮詞】禦溝花傍禦廊開﹐十里春風繡作堆。淸蹕一聲黃道靜﹐玉拳鐵棒拂云來。

【簡釋】《東京夢華錄》載﹐坊捲禦街兩旁﹐乃禦廊﹐舊許市人買賣於其間。自政和間﹐司禁止。各安黑漆杈子﹐路心又安朱漆杈子。杈子裏有磚石甃砌禦溝水雨道。宣和間﹐盡植蓮落﹐近岸植桃李梨杏﹐雜花相間﹐春夏之間﹐望之如繡。

《鐵圍山叢談》載﹐太上﹝指宋徽宗﹞以政和六七年間﹐始講漢武帝期門故事。初﹐出侍左右宦者﹐必攜從二物﹐以備不虞。其一﹐玉拳﹐其二﹐鐵棒也。玉拳﹐眞於闐玉﹐大倍常人手拳﹐紅錦爲組以系之。鐵棒者﹐乃太祖仄微時﹐以至景命後所持鐵棒也。

【宮詞】四十餘年夢乍醒﹐深宮花竹閉娉婷。長齋不禦天廚味﹐自撥鑪火誦佛經。

【簡釋】《歸田錄》載﹐仁宗周貴妃生兩公主。帝崩﹐妃日一蔬食﹐屏處一室誦佛書。睏則假寢﹐醒則復誦﹐晝夜不解衣者四十年。徽宗主﹐詔出外﹐與親戚相往來。歷五朝﹐勤約一致。

【宮詞】淋漓宸翰灑齊紈﹐續句淸新愜主歡。莫怪朝來餐飯少﹐禦廚滋味欠梅酸。

【簡釋】《話腴》載﹐徽廟一日幸「來夫人閣」。偶灑翰於小白團扇﹐書七言十四字。而天思稍倦﹐顧在側璫曰「汝有能吟之客﹐可令續之﹗」乃薦鄰里太學生。旣宣入﹐內侍省恭讀宸翰﹐不知指意。乞爲取旨。上曰「朝來不喜餐﹐必惡阻也﹗當以此爲詞﹐續進。」上禦詩曰「選飯朝來不喜餐﹐禦廚空費八珍盤。」生續進曰「人間有味都嘗徧﹐只許江梅一點酸。」

【宮詞】昨夜宸遊夢化城﹐淩晨天上下云駢。繡鵝簾捲春風暖﹐侍輦趨陪鵓鴿靑。

【簡釋】《淸河書畫舫》載﹐徽宗自畫《夢遊化城圖》。

《宋史﹟輿服志》載﹐芳亭輦﹐前後垂簾。政和之制﹐以紅羅繡鵝爲額。

《揮塵錄》載﹐徽宗禦駁騾﹐名「鵓鴿靑」。

【宮詞】玉眞軒裏篆煙霏﹐檜竹蔭濃隔綺闈。午夢初醒渾似醉﹐金門羽客拜安妃。

【簡釋】《碧湖雜誌》載﹐玉眞軒內﹐有玉華閣﹐卽安妃妝閣也。林靈素以左道得幸﹐謂上爲「長生帝君」﹐妃爲「九華玉眞安妃」。每祀妃像﹐妃方寢而覺有酒容。蔡元長最承恩遇﹐賦詩殿壁。云「瓊瑤錯落密成林﹐檜竹交加午有蔭﹐恩許凡塵時縱步﹐不知身在五云深。」侍宴於保和殿﹐上令妃見京﹐先有詩曰「雅興酒酣添﹐逸興玉眞軒﹐內見安妃命﹐京賡補成篇。」京卽題曰「保和新殿麗秋暉﹐恩許塵凡到綺闈。」靈素﹐號「金門羽客」。京卽指蔡京也。

【宮詞】翠華深夜訪嬌嬈﹐恰值銀河駕鵲橋。離別漫添牛女恨﹐君恩有約在鮫綃。

【簡釋】《宣和遺事》載﹐宣和五年七夕﹐道君﹝徽宗﹞宿李師師家。臨別約再會﹐乃解龍鳳鮫綃直系爲信。都巡官賈奕﹐乃師師結髮之情也。深妒其事﹐題「南鄕子」詞。云「閒步小樓前﹐見个佳人貌似仙﹐暗想聖情渾似夢﹐追歡﹐執手蘭房恣意眠。一夜說盟言﹐滿掬沈檀噴瑞煙。報道早朝歸去晚﹐回鑾﹐畱下鮫綃當宿錢。」

【宮詞】六宮風讓韻誰髙﹐進禦爭裁韻纈袍。滿掬珠光嵌寶髻﹐玉簪斜綰一雙桃。

【簡釋】《鐵圍山叢談》載﹐宣和殿小庫者﹐天子之私藏也。頃聞之以寵妃之侍從者﹐頒首飾﹐上喜而賜之。命內侍取北珠匣來。上開匣﹐禦手親掬﹐而酌之。凡五七酌以賚焉。

《淸波雜誌》載﹐王黼奉敕﹐撰「明節和文貴妃」墓志。云「六宮稱之曰韻﹐時以婦女有標致者﹐爲韻。曾叩於故老。宣和間﹐衣曰『韻纈』﹐果曰『韻梅』﹐曲曰『韻令』。乃梁師成爲鄆邸﹐倡此讖。」

《劉屏山集﹟汴京紀事詩》云「篤耨淸香步障遮﹐並桃冠子玉簪斜﹐一時風物堪魂斷﹐機女猶挑韻字紗。」

《侯鯖錄》載﹐宣和五六年間﹐上方織綾謂之「徧地挑」﹐又曰「急地綾漆」。冠子做「二桃」樣﹐謂之「並桃」﹐天下效之。至金人犯闕﹐無貴賤皆逃﹐亦此讖也。

【宮詞】聲聲鼓柝繞回廊﹐崇政宮前正作場。躍馬彎弓誇射柳﹐羽林扭頭愧紅裝。

【簡釋】《淸波雜誌》載﹐政和五年四月﹐宴輔臣於宣和殿。先禦崇政殿﹐閱子弟五百餘人馳射挽彊銳﹐畢事賜坐。出宮人列於殿下﹐鳴鼓擊柝﹐躍馬飛射﹐剪柳枝﹐射繡球﹐擊丸﹐據鞍開神臂弓﹐妙絕無倫﹐衛士皆有愧色。

【宮詞】驂鸞天下舊仙娥﹐玉燕雙雙插碧螺。共道吟詩方有禁﹐後宮偏許賜詩多。

【簡釋】《宋詩紀事》載﹐王安中「妃嬪閣」立春帖子云「玉燕翩翩入鬢云﹐花風初掠縷金裙﹐神霄宮裏驂鸞侶﹐來侍長生大帝君。」

《幼老春秋》載﹐王安中以文章有時名﹐交結蔡攸。攸引入禁中﹐太上賜安﹐飲半酣。是時﹐鄭妃有寵﹐猶未正中宮。上出之﹐鄭妃簪玉花﹐上有雙飛玉燕。攸謂安中曰「豈可無詩﹖﹗」安中卽作詩﹐進之。太上﹝徽宗﹞大喜。

《避暑錄話》載﹐政和間﹐大臣有不能爲詩者﹐因建言「詩爲元祐學術﹐不可行。」何丞相伯通﹐適領修敕令﹐因爲科云「諸士庶﹐傳習詩賦者﹐杖一百」。

《東都事略》載﹐顯肅皇后鄭氏﹐初封賢妃﹐有異寵。徽宗多賚以詞章﹐天下歌之。

【宮詞】華陽門內綠蔭攢﹐湖石亭前荔子丹。詔與庭臣分賜罷﹐大璫執薄奏金鑾。

【簡釋】《鐵圍山叢談》載﹐艮嶽正門曰「華陽」。自華陽門入﹐則夾道荔枝八十株。當前椰實一株。有太湖石曰「神運昭功」﹐髙四十六尺。其中爲亭﹐以復之。每召儒臣遊覽其間﹐則一璫執荔枝薄立石亭下﹐中使一人宣旨﹐人各賜若干。於是主者乃對薄按樹以分賜﹐朱銷而奏審焉。

【宮詞】禁城東畔起嶕嶢﹐異獸珍禽入貢遙。縱使山名稱萬歲﹐可堪花木盡芭蕉。

【簡釋】《艮嶽記》載﹐徽宗登極之初﹐有方士言「京城東北隅﹐地協堪輿。但形勢稍下﹐倘增髙之﹐則皇嗣繁衍矣﹗」上遂命土培其岡阜。政和間﹐遂卽其地﹐大興工役築山﹐號「壽山艮嶽」。《癸辛雜誌》載﹐蔡攸言予帝﹐令苑囿中聚珍禽異獸。都下每秋風靜夜﹐禽獸之聲不絕。

《淸波雜誌》載﹐宣和間﹐鈞天樂部焦徳者﹐以諧謔被遇﹐時借以諷諫。一日﹐從幸禁苑﹐指花竹艸木﹐以詢其名﹐徳曰「皆芭蕉也﹗」上詰之。乃曰「禁苑花竹皆取於四方﹐在途之遠﹐及至上林﹐則已焦矣﹗」上大笑。艮嶽﹐卽「萬歲山」。

【宮詞】凝暉殿外燦朝霞﹐黃院傳呼撥食家。禦用不煩中瓦市﹐時新花果進東華。

【簡釋】《東京夢華錄》載﹐西廊面東﹐曰「凝暉殿」。相對東廊門樓﹐乃殿中省六尙局﹑禦廚。近裏皆近侍﹑中貴﹑黃院子﹐只候宣喚。及宮禁買賣﹐進貢皆由此人。每遇早晚進膳﹐及殿中省對﹐「凝暉殿」禁衛成列﹐勾欄不得過往省門。上有一人呼喝﹐謂之「撥食家」。﹝又﹞載﹐東華門外﹐市井最盛。蓋禁中買賣在此。凡飲食﹑時新花果﹐無非天下之奇。﹝又﹞載﹐東角樓街巷東去﹐則徐家瓠羹店﹐街南桑家瓦子﹐近北則中瓦﹐次裏瓦。其中大小勾欄五十餘座。

【宮詞】佑神珍觀郁亭臺﹐池上迎祥傍晚回。朱雀門前人散後﹐遙看飛騎拂云來。

【簡釋】《東京夢華錄》載﹐朱雀門外「佑神觀」﹐近東卽「迎祥池」。夾岸垂楊﹐菇蒲蓮荷﹐鳧雁游泳其間。橋亭臺榭﹐棋布相恃。每歲淸明日﹐放百姓燒香遊觀一日。

《徽宗宮詞》云「佑神珍觀五雲開﹐髙倚層霄疊玉臺﹐笑語半空知遠近﹐縱觀飛騎拂云來。」

【宮詞】孱顏秀色五云排﹐花石綱前進獻來。神運獨推仁智殿﹐太平巖自玉京開。

【簡釋】《宋常懋宣和石譜》載﹐有「排云」﹑「軃云」﹑「銳云」﹑「慶雲」﹑「望云」﹑「坐龍」之名。謂之「五云」。

《汴故宮記》載﹐仁智殿有二大石。左曰「敷錫神運萬歲峯」﹐右曰「玉京獨秀太平巖。」

【宮詞】花縈鳳舸香雲散﹐柳鎖虹橋禦路蔭。華觜岡前人蟻聚﹐遙知聖駕在瓊林。

【簡釋】《東京夢華錄》載﹐駕方幸瓊林苑。在順天門大街西北﹐與金明池相對。大門牙道﹐皆古松怪柏。苑之東南隅﹐政和間﹐築「華觜岡」﹐髙數丈﹐上有橫觀層樓﹐金碧相射。下有錦石纏道﹑寶砌池塘﹑柳鎖池塘﹑花縈鳳舸。

【宮詞】宮詞三百繼關睢﹐聖學眞堪號緝熙。欲使天潢分賞徧﹐編摩親付孔昭儀。

【簡釋】《徽宗宮詞跋》載﹐自建中靖國二年﹐至宣和六年﹐「緝熙殿」收藏禦宮詞共三百首。命左昭儀孔禎﹐同嬪禦章安顗等﹐類而成書﹐頒降六宮﹐及太子﹑諸王宮﹐與夫公主﹑郡主﹑天眷﹑皇族之家﹐永爲珍襲。宣和六年八月一日﹐帝姬長公主書。※※※※※※古典小說之家備份區http﹕／／club。xilu。com／wave2002／

﹝樓主﹞﹝3樓﹞作者﹕沈思曲發表時間﹕2008／03／0916﹕06﹝加爲好友﹞﹝發送消息﹞﹝个人空間﹞回復修攺來源刪除《全史宮詞》下

﹝淸﹞史夢蘭著

●全史宮詞卷十七南宋

南宋﹐髙宗構﹐徽宗第九子﹐初封康王﹐靖康二年﹐卽帝位於南京。建炎三年﹐南渡。紹興八年﹐定都臨安﹐稱臣於金。在位三十六年﹐傳位太子﹐又二十六年崩﹐葬永思陵﹐攺元二﹝建炎﹑紹興﹞。孝宗昚﹐太祖子秦王徳芳六世孫。髙宗無子﹐立爲皇嗣。受內禪。二年復與金和﹐始正敵國禮。在位二十七年﹐傳位太子。又五年崩﹐葬永阜陵﹐攺元三﹝隆興﹑乾道﹑淳熙﹞。光宗名惇。孝宗太子。在位五年﹐傳位嘉王擴﹐又六年崩﹐葬永崇陵。攺元一﹝紹熙﹞。寧宗名擴﹐光宗第二子﹐在位三十年崩﹐葬永茂陵﹐攺元四﹝慶元﹑嘉泰﹑開禧﹑嘉定﹞。理宗昀﹐太祖子燕王徳昭九世孫﹐寧宗崩﹐史彌遠矯詔立之﹐在位四十年崩﹐葬永穆陵。攺元八﹝寶慶﹑紹定﹑端平﹑嘉熙﹑淳祐﹑寶祐﹑開慶﹑景定﹞。度宗禥﹐理宗弟沂王與芮子。理宗無子﹐立爲皇嗣﹐在位十年崩﹐葬永紹陵。攺元一﹝咸淳﹞。子少帝顯立﹐二年元兵至臨安﹐帝出降。尋北遷﹐封瀛國公。居燕八年﹐命入西域爲僧﹐號「木波講師」﹐後居甘州。元英宗時﹐遇害﹐攺元一﹝徳﹞。端宗昰﹐少帝庶兄。徳祐二年﹐立於福州。三年崩於碙州﹐葬永福陵。攺元一﹝景炎﹞。後少帝昺﹐端宗弟。景炎三年﹐卽位於碙州﹐明年駐崖山。元兵擊破之﹐諸軍潰散﹐大臣陸秀夫負帝沈於海。攺元一﹝祥興﹞。

南宋共九主﹐凡一百五十三年。

【宮詞】天畱神器付眞王﹐恭儉風髙白木牀。皂莢胭脂多尙禁﹐那教雕鏤到檀香。

【簡釋】《夢梁錄》載﹐敬恭儀王趙仲湜﹐靖康時眾軍欲推立之。仗劍諭諸軍曰「自有眞王﹗」其軍猶未退﹐遂自拔劍欲刺﹐六軍方退。約以逾月﹐眞王出。眾喏﹐言若眞王不出﹐則王當立矣﹗王陽許之﹐而陰實緩其期。未幾﹐髙廟﹝髙宗﹞立於應天﹝南京﹞。

《老學庵筆記》載﹐髙宗在徽宗服中﹐用白木椅子。錢大主入覲見之曰「此檀香椅子也﹖」張婕妤掩口笑曰「禁中用胭脂皂莢多﹐相公已有語﹐更敢用檀香作椅子也﹖﹗」時﹐趙鼎﹑張浚作相也。

【宮詞】牡蠣灘頭禦艇過﹐歡聲雷動聖顏和。玉音親賜夫人號﹐恩到村姬蔭襲多。

【簡釋】《輟耕錄》載﹐金龞山枕海﹐屬臨海縣章安鎭。初宋髙宗在潛邸日﹐泰州人徐神翁云「能知前來事」﹐徽宗召至﹐以賓禮接之。一日獻詩於帝曰「牡礪灘頭一艇橫﹐夕陽西去待潮生﹐與君不負登臨約﹐同上金龞背上行。」及兩宮北狩﹐匹馬南渡。建炎庚戌正月三日﹐帝航海次章安鎭﹐灘淺擱舟﹐落帆於鎭之「福濟寺」前﹐以候潮。顧問左右曰「此何山﹖」答曰「金龞山」。又問﹕「此何所﹖」答曰「牡礪灘。」髙宗因恩神翁之詩﹐乃屏去警蹕﹐徒步登岸。見此詩在寺壁題之﹐墨若新。始信其爲異人也。時主持僧﹐方升坐﹐道祝聖之詞。帝止﹐聞稱贊語﹐仍無喜色。少時﹐千乘萬騎畢集﹐始知爲天子臨幸。山下曰黃椒村﹐村之婦女﹐聞天子至﹐咸來瞻拜龍顏﹐歡聲如雷。帝始喜﹐皆敕封「夫人」﹐各自隨便。故至今村婦皆曰「夫人」﹐𨿽易世﹐其稱謂尙然不攺。

【宮詞】皇族來歸下詔書﹐朔風雁影總模糊。南班愼選皆家寶﹐合補仙源積慶圖。

【簡釋】《經世奇謀》載﹐畱遇僧者﹐碭山人也。金人見之曰「全似趙家少帝。」遇僧竊喜。紹興十年﹐三京路通﹐詔求宗室。遇僧自言「少帝第二子」。守臣遺赴行在﹐乃詔劾治﹐遇僧服罪。後有自北至者﹐曰「淵聖小大王訓﹐現居五國城。」

《朝野雜記》載﹐建炎五年﹐有自稱「徐王棣」者﹐聞於朝。上遣使逆之﹐旣至審驗﹐則富順男子李悖也﹐遂坐誅。有婦人自稱「榮徳姬」者﹐按驗﹐則婦人易氏也﹐亦杖死。上曰「吾寧受百欺﹐冀得一眞。」紹興三年﹐詔皇族有來歸者﹐令州縣驗實以聞。

《愧郯錄》載﹐嘗考典故祖宗袒免親以上備環衛官屬籍﹐謂之「南班」。

《宋史》載﹐不■﹝百上心下﹞﹐嗣濮王宗暉曾孫也。孝宗嘉其忠諒﹐顧太子曰「此賢家寶也﹗」

《通誌略》載﹐有本朝《仙源積慶圖》一卷。

【宮詞】君臣相勵誦車攻﹐巾幗聲名達九重。大將功成緣內助﹐禦書一軸獎張穠。

【簡釋】《中興編年》載﹐紹興五年﹐上書《車攻詩》以賜輔臣曰「當於卿等勉勵﹐以修政事。」

《雪履齋筆記》載﹐張俊有愛姬﹐乃錢塘妓張穠﹐頗涉書史。柘臯之役﹐俊發書囑以家事。穠引「霍去病」﹑「趙雲」事﹐以堅其心。俊以其書繳奏﹐上親書獎諭。

【宮詞】海上彎弓護禦楂﹐國仇未復尙堪嗟。戎裝笑向官家請﹐臣妾前驅裹皂紗。

【簡釋】《四朝聞見錄》載﹐髙宗憲聖吳后﹐侍髙宗航海﹐金騎猝至﹐欲掠禦舟。後發一矢﹐應弦而倒。髙宗重於視師﹐後奏曰「臣妾裹五尺皂紗﹐須一往矣﹗」

《宋史》載﹐吳后常以戎服侍左右。

【宮詞】南內消閒日易曛﹐娛情偏愛說新聞。聧車志與夷堅志﹐盡是齊諧誌怪文。

【簡釋】《貴耳錄》載﹐憲聖在南內﹐愛神怪幻誕等書﹐如郭彖《聧車志》始出﹐洪景盧《夷堅志》繼之。

【宮詞】耕織新圖進紫宸﹐風詩仿佛聽歌。深宮披覽閒題字﹐點畫穠纖儼洛神。

【簡釋】《玉海》載﹐紹興中﹐於潛令樓瓙畫《耕織二圖》。髙宗召對﹐宣示後宮。

《太平淸話》載﹐四明樓瓙畫《耕織圖》後﹐此圖流傳人間﹐見逐段下有「憲聖慈烈」皇后題字。皇后姓吳﹐配髙宗﹐其書絕相似。

《書史會要》載﹐髙宗自言「學書惟視筆法精神﹐朕得王獻之『洛神賦』六行﹐日閱數十過﹐自覺於書有得。」

【宮詞】又到淸明攺火時﹐攢宮滿目艸離離。誰知茸母煙生處﹐淚灑春風念趙岐。

【簡釋】《夢梁錄》載﹐寒食第三日﹐卽淸明節。每歲禁中﹐命小內侍於閣門﹐用楡木鉆火。先進者﹐賜金盌﹐絹三匹。宣賜臣僚巨燭﹐正所謂「鉆燧取火者」﹐卽此時也。前五日﹐發宮人車馬﹐往紹興攢宮朝陵。

《詞品》載﹐徽宗在北﹐遇淸明日﹐詩云「茸母初生認禁煙﹐無家對景倍淒然﹐帝城春色誰爲主﹐遙指鄕關涕淚漣。」茸母﹐艸名。

《孤臣泣血錄》載﹐徽廟北狩﹐有諜者持一黃巾單來﹐禦書云「趙岐註孟子﹐付黃潛善﹐諸人審思之。」蓋孟卽瑤華太后﹐趙卽康王。髙宗由是中興。

【宮詞】雲際瑲瑲玉佩鳴﹐鴿鈴淸脆趁天晴。北飛倘逐賓鴻去﹐也許傳書五國城。

【簡釋】《四朝聞見錄》載﹐東南之俗﹐以養鵓鴿爲樂﹐內侍尢甚。寓金鈴於尾﹐飛而蕩空﹐風力振鈴﹐鏗如雲間之佩。紹興中﹐有賦詩者﹐曰「鐵勒金似錦鋪﹐暮收朝放費工夫﹐爭如養取南來雁﹐沙漠能傳二帝書。」

【宮詞】東觀巍巍殿閣重﹐硯儲百九重珪琮。點頂未必同頑石﹐準敕偏邀一字封。

【簡釋】《硯箋》載﹐祕閣硯﹐髙宗禦押鄭亨仲詩「石渠東觀天尺五」﹐右文「儲硯一百九」。今所見僅存七十五耳。

《老學庵筆記》載﹐祕閣有硯「思陵」。禦書一「頑」字﹐因謂之「準敕頑硯」。

【宮詞】江上芙蓉並蒂姿﹐相歡眞合謫仙詩。如何傾國名花句﹐竟遣君王怒淨師。

【簡釋】《子素集》載﹐髙宗《二劉妃圖》詩云「秋風落盡故宮槐﹐江上芙蓉並蒂開﹐畱得君王不歸去﹐鳳皇山下起樓臺。」

《遊名山記》載﹐臯亭山廣巖院僧淨師﹐紹興初﹐被詔作艸首書「名花傾國兩相歡」。宋主不悅﹐賜罷。

《朝野雜記》載﹐徳壽劉妃﹐臨安人。時有小劉氏者﹐進婕妤。皆有寵宮中號妃爲「大劉娘子」﹐婕妤爲「小劉娘子」。

【宮詞】女教場中看點操﹐紅裝小隊雁翎刀。中原未返燕云地﹐羞著團花舊戰袍。

【簡釋】《詞苑叢談》載﹐杭州女教場﹐在鳳皇山麓。宋南渡﹐嬪妃演武於此。

《玉海》載﹐乾道二年﹐命軍器所造雁翎刀﹐以三千柄爲一料。

【宮詞】倉皇半臂南歸鄕﹐二勝交環腦後忘。江上玉孩出魚腹﹐猶聞封典到廚娘。

【簡釋】《三朝北盟會編》載﹐徽宗自燕山﹐密遣曹勛至﹐賜帝絹半臂﹐書其領曰「便可卽眞來援父母」。

《宋稗類鈔》載﹐楊存中在建康旗上﹐畫「雙勝連環」﹐謂之「二勝環」﹐取兩宮北還之意。後得美玉﹐琢爲帽環﹐以進。有一伶在旁﹐髙宗指示之﹐曰「此楊太尉所進二勝環﹗」伶人跪捧諦觀﹐徐奏曰「可惜二勝環卻放在腦後﹗」髙宗聞之﹐攺容。

《錢塘遺事》載﹐髙宗宴大臣﹐見張循玉持一扇﹐有玉孩兒扇墜兒。上識是十年前﹐往遊四明﹐誤落於水中﹐屢尋不獲之物。乃詢於張﹐張對曰「臣於淸河坊鋪家買得。云於候潮門外﹐陳宅廚娘破魚腹得之」。上大悅﹐以爲失物復還之兆。於是﹐廚娘誥封爲孺人。

【宮詞】莫道錢塘勝汴梁﹐南屏望祭故陵荒。耳邊不忍聽鸚鵡﹐猶向承塵喚卜娘。

【簡釋】《宋會要》載﹐南渡後﹐諸陵在西洛。設「望祭殿」於南屏山絕頂。

《楓窗小牘》載﹐髙宗在建康﹐有大赤鸚鵡﹐自江北來﹐集行在承塵上﹐比上膳行在艸艸無樂。鸚鵡大呼「卜尙」﹐樂起方響。久之曰「卜娘子不敬萬歲﹗」蓋道君﹝徽宗﹞時﹐掌樂宮人以方響引樂者﹐故猶以舊格相呼。髙宗爲罷膳﹐泣下。

【宮詞】檀板朱弦鳳掖秋﹐仙韶深苑動歌喉。鈞容舊譜無人識﹐宣索當年菊部頭。

【簡釋】《齊東野語》載﹐思陵朝﹐有菊夫人者﹐善歌舞﹐爲仙韶院之冠﹐號爲「菊部頭」。然頗以不獲際幸爲恨﹐旣而稱疾﹐告歸。一日﹐徳壽按「梁州曲」﹐舞不稱旨﹐提舉官奏曰「此非菊部頭不可﹗」遂令宣喚﹐再入。

《朝野類要》載﹐教坊之名﹐唐時屬太常。本朝增東西兩教坊﹐又別有「化成殿鈞容班」﹐中興後﹐因之。

【宮詞】展捲臨池到日闌﹐螺書龍畫任意觀。經筵講罷多淸宴﹐內侍承宣進小冠。

【簡釋】《玉海》載﹐髙宗書法斷鰲玄極息馬論道﹐龍畫螺書旁紛編列。又嘗書「無逸圖」曰「朕一無所好﹐惟閱書作字﹐自然無倦。」

《播方大全文粹》載﹐王璧禦書「無逸圖」﹐贊紹興攺元之五年四月﹐皇帝陛下親灑宸輸。書《尙書﹟無逸篇》爲圖﹐以揭於經筵。銀鉤絢彩﹐鳳輦鸞翔﹐而淸宴之。閒於以省覽研猗﹐此盛徳事也。

《雲麓漫鈔》載﹐髙宗時﹐隆祐太后﹐遺以小冠。曰「此祖宗燕閒之所服也﹗」

【宮詞】鳳舄霞裳返朔方﹐龍綃收淚品詩章。迎鑾自有文臣賦﹐獨爲將軍換道裝。

【簡釋】《三朝北盟會編》載﹐車駕入臨平﹐奉迎太后。上初瞻慈容﹐喜深感極﹐淚濕龍綃。衛軍歡聲動天地。太後進宮﹐入居於慈寧殿。文武百官上表稱賀﹐亦有獻賦頌雅歌﹐稱美聖徳者。令中書舍人程惇厚﹐第其髙下。

《誠齋集》載﹐題曹仲本出示譙國公《迎請太后圖》。詩曰「輦中似是瑤池母﹐鳳舄霞裳剪重霧。」

《南宋雜事詩注》載﹐迎鑾七殿﹐題分爲七﹐實只一篇。

《七修類稿》載﹐韋太后北歸至臨平﹐因問﹕「何不見大小眼將軍耶﹖」指問嶽飛。人曰「嶽飛死獄矣」﹗遂怒帝﹐欲出家。故終身在宮中﹐道服也。

【宮詞】芍藥花開香滿庭﹐依稀如見待康亭。臨摹禊貼同宸翰﹐靜對雕窗寫六經。

【簡釋】《天中記》載﹐髙宗吳后父嘗夢至一亭﹐匾曰「待康」。旁植芍藥﹐獨放一花﹐妍麗可愛﹐花下白羊一。寤而異之。及生後﹐年十四時﹐髙宗爲康王﹐被選入宮。

《書史會要》載﹐髙宗吳后﹐博習書史﹐妙於翰墨。帝嘗書「六經」﹐賜國子監刊石。稍倦﹐卽命後續寫﹐人莫能辧。

《蘭亭考》載﹐一修城所得本﹐前有薛稷書兩行﹐十八字。後髙宗取石入徳壽宮﹐宸翰題曰「禊帖」。

《中興小錄》載﹐吳后嘗臨「蘭亭帖」﹐佚在人間。

【宮詞】妙選深宮掌禦書﹐奉華堂裏碧紗廚。閉關頌酒源堪溯﹐寶篆親塡補衮圖。

【簡釋】《書史會要》載﹐劉夫人宇希﹐建炎間掌內翰文字﹐及寫宸翰﹐善畫。畫上用「奉華堂記印」。

《繪事備考》載﹐尙衣夫人劉氏﹐畫有《宮衣塡綫圖》《枚卜圖》《補衮圖》《宮繡圖》。

《志雅堂雜鈔》載﹐劉娘子有「閉關頌酒之裔」一印。此劉家事﹐然以婦人用之﹐恐不類也。

【宮詞】紗帷晝暖墨華施﹐宸翰淋漓玉潤姿。手制禦前三十帖﹐樗蒲錦襯紫裱制。

【簡釋】《玉海》載﹐紫石硯屏紗帷﹐晝暖墨花春。

《書畫眼》載﹐思陵筆法﹐其源出於「玉潤帖」。

《玉海》載﹐紹興十三年﹐貴妃吳氏﹐題禦書云「機政之暇﹐擇鐘王而下三十帖﹐親禦豪素﹐並加臨寫。龍蟠鳳翥希偉績也。」

《齊東野語》載﹐思陵妙悟八法﹐訪求法書名畫﹐故紹興內府所藏不減宣和﹐其裝裱裁制各有紫駞尼裏樗蒲錦裱。

【宮詞】萬歲藤邊靑蒂開﹐曾經拂石坐蒼苔。天顏獨爲梅巖喜﹐妒殺蕭洲奉敕梅。

【簡釋】《四朝聞見錄》載﹐光堯親祀南郊﹐因過「易安齋」﹐爲賦梅巖。孝宗和云「東君欲奉天顏喜﹐故遣融池放早花。」髙宗嘗問主僧云「此梅﹐喚作甚梅﹖」僧對曰「靑蒂梅」。又曰「梅邊有藤﹐喚作甚﹖」對曰「萬歲藤。」稱旨賜僧階。上嘗拂石而坐﹐至今謂之「禦坐石」。

《已瘧編》載﹐畫梅有名者﹐如宋時楊補之作梅﹐自負淸瘦。有持入徳壽者﹐內中頗不便於逸興﹐謂曰「村梅」。因自題曰「奉敕村梅」。

《春雨集》載﹐楊補之無咎﹐所居蕭洲﹐有梅臨之以進徽廟﹐戲曰「村梅」。

【宮詞】赤岸風寒雪滿天﹐賀正人到已明年。花餳宣賜班荊館﹐先遣冰篺訝北船。

【簡釋】《武林舊事》載﹐北使到闕﹐先遣伴使賜禦宴於赤岸之「班荊館」中。使傳宣撫司﹐賜龍茶一斤﹐銀臺二十兩﹐並風藥花餳。

《雲麓漫鈔》載﹐賀正多值風雪。有司作浮筏﹐前用巨碓搗冰﹐謂之「冰篺」﹐以迎北使。

【宮詞】侍宴頻傾金屈卮﹐蠻獅分列柱東西。熰魚酒蟹鹽蛇鮓﹐賜食靑宮領禦批。

【簡釋】《東京夢華錄》載﹐禦宴酒盂﹐皆金屈卮。如菜盌﹐而有手把子。

《二老堂雜誌》載﹐殿上大宴﹐有蠻人控金獅子﹐對設柱間。

《隨隱漫錄》載﹐每日賜太子玉食﹐批司膳﹐內人所書也。如酒醋白腰子﹑三鮮筍﹑炒鵪子﹑烙■﹝火贊﹞石首魚﹑土步辣羹﹑海鹽蛇鮓﹑煎臥烏﹑熓糊﹑魚糊﹑酒蟹﹑江■﹝虫兆﹞﹑靑蝦辣羹﹑酒醋蹄酥片﹑生豆腐﹑醋腦子﹑淸汁雜熰﹑湖魚肚辣羹之類。

【宮詞】院子非時供禦羹﹐饔人何事拂宸情。伶官一語天顏霽﹐年月原推丙甲生。

【簡釋】《夢梁錄》載﹐大內進膳﹐有紫衣裹捲腳襆頭者﹐謂之「院子家」。托一合黃繡龍合衣籠罩﹐左手攜一條紅羅繡手巾進入。若非時取喚名曰「汛索」。

《霏雪錄》載﹐宋髙祖時﹐饔人煮餛飩不熟﹐下大理寺。優人扮兩士人﹐各問其年。一曰「甲子生」﹐一曰「丙子生」。優人告曰「此二人皆合下大理寺﹗」髙祖問故。優人曰「裌子﹑餅子皆生﹐與餛飩不熟者同罪﹗」髙祖大笑﹐赦原饔人。

【宮詞】樂部風流屬舊京﹐平康人物最關情。蔡奴小影師師傳﹐共播芳名入禁城。

【簡釋】《後村詩話》載﹐汴妓郜六﹐卽蔡奴也。元丰中﹐命待詔崔白﹐圖其貌﹐入禁中。

《老學庵筆記》載﹐潘子賤題「蔡奴傳」曰「嘉祐間﹐風塵中人亦如此﹐嗚呼盛哉」﹗則蔡奴畱影正南宋事。潘子賤﹐紹興中人。《敏求記》載﹐「李師師小傳」﹐一卷。臨安刊於榷場中。

【宮詞】紅絲小鎧破旗槍﹐雀舌光嘗第一綱。韻果簇成龍鳳樣﹐繡茶原異蠟茶香。

【簡釋】《陸遊煎茶詩》云「紅絲小鎧破旗槍。」

《宣和北苑貢茶錄》載﹐一旗一槍﹐號「揀芽」。舒王《送人官閩中》詩云「新茗齋中試一旗」。或者謂茶芽未展爲槍﹐已展爲旗。

《武林舊事》載﹐仲春上旬﹐福建漕司﹐進第一綱蠟茶。此乃「雀舌」﹑「水芽」所造。﹝又﹞載﹐禁中大慶賀﹐則用大鍍金盆﹐以五色韻果簇飣龍鳳﹐謂之「繡茶」。不過悅目而已﹐亦有專其工者。

【宮詞】飛來峯對冷泉堂﹐聚遠樓髙助遠望。移得西湖來禁院﹐蘭橈常在水中央。

【簡釋】《武林舊事》載﹐聚遠樓﹐髙宗雅愛湖山之勝﹐恐數蹕煩民﹐乃於宮內鑿大池﹐以象西湖。冷泉疊石作飛來峯。因取坡﹝蘇東坡﹞詩「賴有髙樓能聚遠﹐一時收拾與閒人」名之。孝宗禦制《冷泉堂詩》以進髙宗。髙宗和韻﹐時爲盛事。﹝又﹞載﹐禦舟有「蘭橈」﹑「荃橈」。

【宮詞】秋千庭館絮池塘﹐占斷東風第一香。太上垂衣今上拜﹐牡丹花下進瑤觴。

【簡釋】《貴耳錄》載﹐慈寧殿賞牡丹時﹐椒房受冊﹐三殿極歡。上自制曲﹐名「舞楊花」。命小臣賦詞﹐俾貴人歌以侑玉卮爲壽詞。有云「正秋千庭館﹐風絮池塘﹐占東君誰比花王。」

《楊萬里徳壽宮慶壽口號》云「太上垂衣今上拜﹐百王曾有个家風。」

【宮詞】數聲龍笛逗淸涼﹐徳壽宮中秋夜長。橘子初黃新酒熱﹐一軒風月召秦王。

【簡釋】《都城紀勝》載﹐淳熙間﹐徳壽宮龍笛藝使四十名。每中秋或月夜﹐令獨奏龍笛﹐聲聞人間﹐誠淸樂也。

《齊東野語》載﹐秦王以元舅之尊﹐徳壽特親愛之。一日﹐以小詩召之曰「趁此一軒風月好﹐橘香酒熱待君來。」

【宮詞】畫舫輕橈逐水仙﹐春風十里麗人天。年年湖上龍舟會﹐五嫂魚羹進禦前。

【簡釋】《武林舊事》載﹐淳熙間﹐壽皇每奉徳壽三殿﹐遊幸湖山﹐禦大龍舟。凡遊賞﹑買賣皆無所禁﹐或有以輕橈趁逐求售者。歌妓舞鬟嚴妝自炫﹐以待招呼﹐謂之「水仙子」。小舟時有宣喚﹐賜予。如宋五嫂魚羹﹐嘗經禦賞﹐遂成富媼。一日﹐禦舟經斷橋﹐橋旁有酒肆。中飾素屏﹐書「風入松」詞於上﹐光堯稱賞久之。其詞云「一春長費買花錢﹐日日醉湖邊。玉驄慣識西泠路﹐驕嘶過沽酒樓前。紅杏香中歌舞﹐綠楊影裏秋千﹐東風十里麗人天。花壓鬢云偏﹐畫船載取春歸去﹐餘情在湖水湖煙。明日再攜殘酒﹐來尋陌上花鈿。」上笑曰「此詞甚好﹐但末句未免儒酸﹗」因攺定云「明日重扶殘醉」﹐則大不同矣。

【宮詞】宮奴新入髻雙丫﹐嫋嫋瓊華與綠華。阮譜教成三十曲﹐笑將則劇納官家。

【簡釋】《武林舊事》載﹐乾道三年三月﹐車駕與皇后﹑太子過宮﹐起居二殿訖﹐同至後苑看花。太后邀太皇官家﹐同到劉婉容位奉華堂﹐聽摘阮奏。曲罷﹐婉容進茶訖﹐遂奏太后云「本位近教得二女﹐名瓊華﹑綠華﹐並能琴阮﹑下棋﹑寫字﹑畫竹﹑背誦古文。欲得納於官家則劇。」遂令各呈伎藝﹐並進自制阮譜三十曲。

【宮詞】當筵同祝歲千秋﹐玉帝嫦娥共奉甌。殿上紅裙相對舞﹐木犀花香滿重樓。

【簡釋】《武林舊事》載﹐八月二十一日﹐壽聖皇太后生辰。上壽並同「天申節」。儀第七盞﹐小劉婉容進自制「十色菊千秋歲」曲﹐又有瓊瓊﹑柔柔對舞。又移坐「靈芝殿」﹐有木犀處進酒。

《七修類稿》載﹐嘗得趙千里畫﹐便面帝﹑後﹐步入宮殿。一人牽鹿﹐二人函進珊瑚樹意﹐此《徳壽宮慶壽圖》也。伶官進詞曰「玉帝來朝玉帝﹐嫦娥捧獻嫦娥。」珊瑚者﹐山呼也。寓祝意。

【宮詞】九重淸儉卻饈珍﹐玉肺朝朝奏紫宸。還是宮廚生菜美﹐牡丹花片咀殘春。

【簡釋】《山家淸供》載﹐眞粉﹑油餅﹑芝麻﹑松子﹑胡桃﹑蒔蘿六者爲末﹐拌和入甑﹐蒸熟﹐切作肺樣﹐後苑名曰「禦愛玉灌肺」。以此見九重崇儉﹐不嗜殺之意。﹝又﹞載﹐憲聖太后喜淸儉﹐令後苑進生菜。必采牡丹花片和之。

《羣芳譜》載﹐亦用梅花。

【宮詞】躍馬茅灘滚鞠塵﹐護軍八百鸛鵝陳。日斜幄殿回鑾晚﹐共進都亭酒一巡。

【簡釋】《武林舊事》載﹐壽皇畱意武事﹐在位凡五大閱﹐或幸白石﹐或幸茅灘﹐或幸龍山。先一日﹐諸軍先赴教場。質明﹐上自祥曦殿戎服乘馬太子﹑親王﹑宰執﹑近臣並戎服乘馬﹐以從。護聖馬軍八百騎﹐分執槍旗弓矢等兵器﹐馳入教場。上禦金裝甲冑﹐登將臺幄殿。鳴角「戒嚴殿」﹐帥奏取聖旨﹐馬步軍整隊成屯﹐以備教戰教陣。訖﹐射生官進獻羣鹿。上更戎服﹐賜宰臣以下對禦酒「五行殿」。帥奏取旨謝恩﹐唱喏。訖﹐駕出教場。是日﹐太上皇於都亭驛﹐設簾幄以觀駕至﹐邀上入幄﹐宣喚管軍官﹐賜大金盌酒於簾外。

【宮詞】別館春深戶晝扃﹐絲鞵長日禦彤亭。拜除姓字關宸慮﹐一一黃簽上畫屏。

【簡釋】《老學庵筆記》載﹐禁中舊有絲鞋局﹐專供禦絲鞋。壽皇卽位﹐惟臨朝服絲鞋﹐退則以羅鞋易之。遂廢此局。

《孝宗儉徳記》載﹐上在禁中﹐凡先皇遊玩之處﹐多扃鐍不禦。

《方輿勝覽》載﹐選徳殿﹐孝宗新作。金漆大屏風﹐分畫諸道各列監司郡守於兩行﹐以黃簽標示居官者職位﹑姓名。其背爲「華彜圖」。

《楊后宮詞》云「天下監司兩千石﹐姓名都在禦屏中。」

【宮詞】白蓮花開月輪明﹐邃閣層樓貯水晶。夜半簫韶聲乍歇﹐小劉承敕弄瑤笙。

【簡釋】《詞苑叢話》載﹐淳熙九年八月十五日﹐孝宗過徳壽宮起居﹐上皇因畱賞月﹐宴「香遠堂」。堂東有「萬歲橋」。大池十餘畝﹐植千葉百蓮花。南岸列女樂﹐月上簫韶稍止。上皇召小劉妃﹐獨吹白玉笙。侍宴官開府﹐進百字令詞。有云「不信羣仙髙宴處﹐移下水晶宮殿。」上賜寶盞﹐更餘還宮。是夜西興﹐亦聞天樂。

【宮詞】三世丁年應運生﹐湯孫禹子共升平。東宮漫進烏髭藥﹐天意方教示老成。

【簡釋】《錢塘遺事》載﹐孝宗禦宇﹐髙宗在徳壽﹐光宗在東宮﹐寧宗在平陽邸﹐本支百世。楊誠齋之賀光宗誕辰詩云「祖堯父舜眞千載﹐禹子湯孫共一家。」又云「天意分明倡大徳﹐誕辰三世總丁年。」蓋髙宗生丁亥﹐孝宗生丁未﹐光宗生丁卯也。

《四朝聞見錄》載﹐光皇春秋已富﹐又自東宮尹天府入侍重華。從容啟上曰「有贈臣以烏髭藥者﹐臣未敢用﹐上語。」光皇曰「朕欲示老成於天下﹐何以此爲﹖」

【宮詞】歲歲紗綾貢禁中﹐抹胸裹肚制彌工。新來北紫裁衫袖﹐閒卻當年不肯紅。

【簡釋】《施宿會稽志》載﹐歲貢越綾十匹﹐輕容紗五匹。

《建炎以來朝野雜記》載﹐乾道邸報﹐臨安府浙漕司﹐所進成恭後禦衣﹐有粉紅紗抹胸﹐正紅羅裹肚。

《通雅》載﹐淳熙間﹐北方染紫極鮮明﹐中國亦效之﹐謂之「北紫」。

《老學庵筆記》載﹐唐有一種色﹐謂之「退紅」。紹興末﹐縑帛有一等似皂而淡者﹐謂之「不肯紅」。

【宮詞】閣道東西滚畫球﹐龜玆新樂合涼州。繡旗風颭芙蓉晚﹐馬上傳呼得上籌。

【簡釋】《宋史》載﹐有司﹐除地東西爲球門﹐加以彩繽。承旨二人守門。衛士二人持小紅旗唱籌﹐禦龍官綿繡衣﹐持哥舒棒﹐周衛球場。東西建日月旗﹐教坊設龜玆樂於兩廊。鼓各五閣門﹐預定分棚狀。取親王﹑近臣﹑駙馬都尉以下悉預服異色繡衣。左棚黃襴﹐右棚紫襴。烏皮鞾冠以華﹐插腳折上巾。天廏院供訓習馬。帝乘馬出教坊﹐大合「涼州曲」﹐馬背結尾﹐內侍發金盒﹐出朱漆球﹐擲殿前。通事舍人奏云「禦棚打東門」。帝擊球﹐教坊作樂﹑奏鼓。球旣度颭旗﹐鳴鉦止鼓。帝回馬﹐從臣奉觴﹐上籌貢物以賀﹐始命諸王﹑大臣馳馬爭擊。球門兩旁置繡旗二十四﹐而設虛架於東西階下﹐每棚得籌﹐卽插一旗架上﹐以識之。帝得籌﹐樂少止﹐從官呼萬歲。羣臣得籌﹐則唱好。得籌者下馬稱謝。又有步擊者﹐乘驢騾擊著。時令供奉看棚戲﹐以爲樂。

《玉海》載﹐淳熙四年九月﹐閱蹴球於「選徳殿」。

《周必大年譜》載﹐同宰執芙蓉閣﹐觀擊球﹐內宴「選徳殿」。

《通鑑》載﹐淳熙四年閣門稽太宗朝擊球典﹐故仍先習儀。

【宮詞】繞殿風輪散異芬﹐屏間卓舞納南薰。內家不識炎天味﹐金合驚看豹腳蚊。

【簡釋】《武林舊事》載﹐禁中避暑﹐置茉莉﹑素馨﹑建蘭等南花數百盆於廣廷。鼓以風輪﹐淸香滿殿。

《寓意編》載﹐好事者﹐家藏宋馬遠畫﹐南薰殿淺色屏障。

《齊東野語》載﹐壽皇語崇王曰「聞湖州多蚊﹐果否」﹖後侍宴﹐因以小金盒貯豹腳蚊數枚﹐進之。

【宮詞】英武曾傳小使君﹐夕陽紅濕句彌新。振振公子俱麟秀﹐道是皇宮家里人。

【簡釋】《宋史﹟宗室傳》載﹐趙不尢﹐有武力﹐嘗與金人戰﹐稱雄漳河南北﹐盜皆避其鋒﹐曰「此小使君也﹗」

《貴耳集》載﹐趙介葊﹐名延瑞﹐宗室之秀。有賦西湖詞﹐「波裏夕陽紅濕」句﹐甚妙。上問﹕「誰作﹖」左右曰「延瑞。」上曰「我家里人也會作此等語。」甚喜。

《鼠璞》載﹐今稱宗寺曰「麟寺」﹐玉牒曰「麟牒」。宗秀曰「麟趾之秀」。

【宮詞】內宴方酣出殿遲﹐綠簽幾度泛瓊卮。墨香酒气余羅帕﹐檀口爭吟海野詞。

【簡釋】《姚氏殘語》載﹐孝宗坐側有牙簽﹐凡二十﹐半白半綠。酒至出白簽﹐斟止半杯﹐出綠簽則滿。泛一席之間﹐用綠簽止二三而已。

《齊東野語》載﹐孝宗內宴酒酣﹐內人以帕子﹐向曾覿乞詞。曾覿﹐字純甫。有《海野詞》一卷。

【宮詞】繡龍屏外燭光斜﹐白髮儒臣拜寵嘉。天子淸歌妃勸酒﹐進羹忙煞滿頭花。

【簡釋】《經筵玉音問答》載﹐隆興元年五月三日晚﹐侍上於後殿之內閣﹐蒙出示答金人書﹐命余坐於側﹐艸換書頃﹐予以書稿進呈。上自讀數次﹐曰「卿之才識學問﹐可謂過朕。」時將日暮﹐旨喚內侍廚司「滿頭花」辦酒。上坐於中﹐禦七寶交椅﹐繡龍曲屏風。旨以靑玉團椅兀賜余。旨謂宦子王隆曰「胡侍讀年老﹐豈可無椅坐者﹗」乃入內取通螺鈿屏風至。上用玉荷杯﹐予用金鴨杯。初盞﹐上自取酒﹐令潘妃唱《賀新郎》﹐令蘭香執上所飲玉荷杯﹐上注酒﹐顧余曰「賀新郎者﹐朕自賀得卿也﹗」酌以玉荷杯者示。「朕飲食與卿同器也﹗此酒當滿飲﹗」予乃拜謝。上自以手扶。乃就坐﹐食兩味八寶羹。上親唱一曲﹐名《喜遷鶯》。以酌酒。且謂予曰「朕每在宮﹐不妄作此﹐只是侍太上宴間﹐被上旨令唱。今夕與卿相會﹐朕意甚歡﹐故作此樂。」次盞蒙旨﹐潘妃取玉龍盞至﹐又令蘭香取明州蝦脯至﹐特旨令妃勸予酒。予再辭不獲﹐上旨謂妃曰「胡侍讀能飲﹐可滿酌﹗」歌《聚明良》一曲。

【宮詞】紗羅衫子間紅黃﹐大袖長裙斗綺裝。別有翠毛云雁錦﹐內批左藏賜親王。

【簡釋】《文獻通考》載﹐孝宗乾道中﹐中宮常服有司進深紅大袖﹐紅羅生色爲領。紅羅長裙﹐紅霞帔﹐藥玉爲隊﹐背子用紅羅。衫子用水黃紗。襠袴以白衫裙﹐以明黃短衫﹐以粉紅紗爲之。﹝又﹞載﹐乾道二年﹐戶部言「左藏東西庫﹐每歲所賜袍﹐親王﹑宰執以全匹﹐裁裂給之。請旨照以全匹﹗」上從之。又賜窄錦袍。有翠毛﹑宜男﹑雪雁﹑細錦等七種。

《霏雪錄》載﹐宋故事﹐禁中處分事付外﹐謂之「內批」﹐又謂之「禦批」﹐皆內夫人代書。

【宮詞】詞臣深住玉堂中﹐蓮燭光搖鎖院紅。學士新來承熟狀﹐內封名色看屏風。

【簡釋】《玉堂雜記》載﹐淳熙丁酉九月﹐宣召侍讀進少保﹐賜宴「澄碧殿」。抵暮賜以金蓮燭﹐宿玉堂直廬。﹝又﹞載﹐凡鎖院或親被旨﹐或受熟狀﹐卽關闔門。闔門旣報﹐禦史赴「文徳殿」聽宣。﹝又﹞載﹐內封名色不一﹐直時﹐或未詳其體﹐院吏必以片紙錄舊作於前﹐謂之「屏風兒」。

【宮詞】萬朵芙蓉瞰碧瀾﹐東園花奉北宮歡。龍舟過處紅雲裹﹐撤去欄帷待臥看。

【簡釋】《四朝聞見錄》載﹐髙宗登遐﹐憲聖獨處北宮。春秋髙﹐孝宗以不得日侍定省爲歉﹐及內禪光宗﹐實獻聖所命﹐孝宗始得日奉長樂宮﹐極天下之養﹐盡人子之歡。宮與東園最近﹐浹旬間﹐卽恭請憲聖臨幸。矚芙蓉臨池秀發﹐遂白獻聖﹐請登龍舟﹐撤去欄幕﹐臥看尢佳。憲聖欣然從之。

【宮詞】聚景門開朱柏重﹐春光七十二亭濃。宮車路入西湖曲﹐望見甘園禦愛松。

【簡釋】《武林舊事》載﹐聚景園淸波門外﹐孝宗致養之地。淳熙中﹐屢經臨幸。

《錢塘志》載﹐天逸閣載聚景亭臺﹐尙有「花醉」﹑「澄瀾」諸名﹐則七十二亭。

《淸波小志》載﹐甘園﹐宋內侍甘升園也﹐一名「湖曲園」。曾經臨幸﹐至今有「禦愛松」﹑「望湖亭」﹑「小蓬萊」﹑「西湖一曲」名。

【宮詞】景陽鐘罷日曈曈﹐閶闔宏開曉色融。忽聽雷聲繞金殿﹐千官舞蹈共呼嵩。

【簡釋】《夢梁志》載﹐元旦禁中﹐景陽鐘罷﹐百官皆冠冕朝服﹐諸州進奏吏﹐各執方物之貢﹐諸外國正副賀使﹐隨班入賀。上禦正衙﹐禁衛人髙聲嵩呼聲甚震﹐名爲「繞殿雷」。

【宮詞】冉冉紅雲簇禦輪﹐散將春色徧羣臣。景靈宮裏回鑾後﹐內殿遙呼女聖人。

【簡釋】《武林舊事》載﹐大禮後﹐擇日詣景靈宮﹐行恭謝禮。上乘輦自後殿門出﹐教坊都管己於祥曦殿南迎駕。起居前守入太乙宮﹐參神禮畢﹐宣宰臣以下坐官﹐並簪花對禦賜宴。上服襆頭﹐不簪花。禦筵畢﹐百官﹑侍衛吏卒等﹐並賜簪花從駕。縷翠滴金﹐各競華麗。望之若錦繡。姜白石詩曰「六軍文武誥如雲﹐花簇頭冠樣樣新﹐惟有至尊渾不戴﹐盡將春色賜羣臣。」又曰「萬數簪花滿禦街﹐聖人先自景靈回﹐不知後面花多少﹐但見紅雲冉冉來。」是日﹐皇后及內中車駕﹐先還宮中﹐呼「後」爲「聖人」。

【宮詞】麗正門前羽扇開﹐鶴童親捧詔書來。太平萬壽宣恩處﹐先搶金雞下赦臺。

【簡釋】《武林舊事》載﹐肆赦日﹐駕自文徳殿詣麗正門禦樓。教坊作樂﹐宮架奏曲﹐簾捲扇開。宰臣以下﹐分班立。中書令稱有敕「立雞桿」﹐雞桿一起﹐門上仙鶴童子﹐捧敕書降下閣門。提點開拆授宣﹐敕舍人起居。舍人一員擇句讀﹐宰臣以下再拜。俟讀至咸赦除之獄級﹐奏脫枷訖﹐罪囚應諾﹐三呼萬歲而出。金雞桿髙五丈五尺﹐四面各百戲。一人緣索而上﹐謂之「搶金雞」。先到者得利物﹐呼萬歲。諸州奏進﹐院各有遞鋪﹐腰鈴黃旗者數人。俟宣赦訖﹐卽先發太平州﹑萬州﹑壽春府。取「太平萬壽」之語。樓下排列次第﹐有「宣赦臺」。

【宮詞】隊隊歌頭彩幟斑﹐蠻奴控象舞回旋。潮沙築路平如席﹐閃試城南五輅便。

【簡釋】《武林舊事》載﹐三歲一郊。先差官兵修築泥路。自太廟至泰禋門﹐又自嘉會門至麗正門﹐計九里三百二十步。皆以潮沙塡築﹐其平如席﹐以便王輅之往來。每隊各有歌頭﹐以彩旗爲號﹐又命象院﹐教象前導。朱旗以二金三鼓爲節。各有襆頭紫衣蠻奴乘之﹐旋轉跪起﹐悉如人意。又以車五乘﹐壓之以鐵﹐多至萬斤﹐與輅輕重適等﹐以觀徐疾傾側之勢。至前一月進呈﹐謂之「閃試」。

【宮詞】萬樹宮鴉靜不鳴﹐鳳山樓閣月斜明。夜闌聽徹連珠諾﹐多少官人促那行。

【簡釋】《四朝聞見錄》載﹐紹興中﹐髙宗建行闕於鳳山。山中林木蓊郁﹐鴉以千萬計﹐噪嗚聒天。髙宗在汴﹐未嘗聞此﹐至則大駭﹐命內臣張去爲領修內司諸兒聚彈射而驅之。臨平﹑赤崖間﹐未幾復如初。《學詩初稿》載﹐夜步臨安內門詩﹕「靜夜孤燈人未眠﹐等閒行過內門前﹐一聲唱徹連珠諾﹐碧檻朱欄綠柳邊。」皇城﹐夜間唱「連珠諾」。

《老學庵筆記》載﹐有官入殿門﹐羱門輒促之曰「那行」。

【宮詞】綠袍白簡拜丹墀﹐天子臨軒策士時。殿上呼名誰第一﹐綾巾爭乞狀元詩。

【簡釋】《武林舊事》載﹐上禦集英殿﹐拆號唱進士名﹐各賜綠袍﹑白簡黃襯衫。賜狀元等三人酒食五盞﹐餘人各賜泡飯。前三名各進謝恩詩一首。

《耆舊續聞》載﹐夏文莊﹐舉制科對策庭下。有老宦者﹐前揖曰「吾閱人多矣﹗視賢良他日必貴。求一詩以志今日之事」。因以吳綾手巾展前﹐公乘興題曰「簾內衮衣明黼黻﹐殿中旗旆雜龍蛇﹐縱橫落筆三千字﹐獨對丹墀日未斜。」至今殿試唱名﹐宦者例求三名詩。

【宮詞】馬踏西畻雨似塵﹐繁華獨占紹興春。鑾輿不爲看花出﹐剪落金盤賜近臣。

【簡釋】《夢梁錄》載﹐錢塘門外﹐東西馬畻諸圃皆植怪松﹑異檜﹐奇花﹑巧果﹐多呈龍幡鳳舞之狀。每日市於都城。《天彭牡丹譜》載﹐牡丹有名「紹興春」﹐「祥雲子花」也﹐大者徑尺﹐紹興中始傳。

《藏拙稿宮詞》云「牡丹春禦正濃華﹐有旨今年不看花﹐剪落金盤三百朵﹐內批分賜近臣家。」

【宮詞】江風吹老玉蓮秋﹐迎弄戈船據上游。持較金明如兒戲﹐十分打扮是杭州。

【簡釋】《武林舊事》載﹐玉蓮堂﹐原名「一淸堂」﹐競渡爭標於此。

《都城紀勝》載﹐西湖春仲﹐浙江秋仲﹐皆有龍舟爭標。

《隨隱漫錄》載﹐余少觀金明池水戰﹐爲之目動心駭。比見錢塘水軍戈船飛虎﹐迎弄江濤﹐出沒聚散如神﹐以視金明池如兒戲耳﹗

《在軒集》載﹐競渡棹歌云「建雲遊﹐建雲遊﹐士風到處總相憂﹐朝了霍山朝嶽帝﹐十分打扮是杭州。」

【宮詞】日和天气日遲遲﹐一縷春風掩畫絲。薺菜挑殘人未散﹐生薑冷水笑多時。

【簡釋】《雲麓漫錄》載﹐紹興末﹐中官以小竹編聯籠﹐以衣畫風雲鷺鷥﹐名曰「畫絲」。好事者﹐大其制施於酒席或野次﹐可以障風﹐易其名曰「掛罳」。罳﹐卽罘罳﹐古代設在宮門或城角的屏﹐有孔﹐形似网﹐用於守望和防禦。

《武林舊事》載﹐二月一日﹐爲之「中和節」﹐宮中排辦挑菜禦宴。先是內苑預備朱絲花斛﹐上植生菜﹑薺花諸品。自中殿以次﹐各以金篦挑之。賞則珠玉金銀﹐罰則舞唱吟詩﹑飲冷水﹑念佛﹑喫生薑之類。以資戲笑焉。

【宮詞】爆竹聲中歲暗除﹐禁園鼓吹又喧呼。年年埋祟龍池上﹐不似民間打夜狐。

【簡釋】《夢梁錄》載﹐禁中除夕﹐以教樂所伶工﹐裝將軍﹑府吏﹑判官鐘馗﹑六丁六甲神兵﹑五方鬼使﹐竈君﹑土地﹑門神﹑戶尉等神。自禁中﹐動鼓呼﹐驅出東華門外龍池灣﹐謂之「埋祟」。﹝又﹞載﹐後街貧丐裝鐘馗﹑小妹等形﹐敲鑼擊鼓﹐沿街乞錢﹐謂之「打夜狐」。

【宮詞】宸遊方趁杏花天﹐滿地香風撲繡韉。試上艮山東麓望﹐一彎新綠畫春煙。

【簡釋】《齊東野語》載﹐太皇極喜歌。木笪人者﹐以歌「杏花天」﹐補教坊都管。

《歲寒堂集》載﹐艮山東麓﹐南渡宸遊﹐看新綠之處。

【宮詞】酒泛菖蒲水浴蘭﹐石橊花映赤欄幹。進來通艸天師像﹐競啟紅紗金看盤。

【簡釋】《夢梁錄》載﹐浴蘭令節﹐內司以紅紗彩金盤子﹐以通艸雕刻「天師馭虎像」於中。

《楊后宮詞》云「酒闌昌歌泛瑤觴。」

【宮詞】內造春盤巧思多﹐金雞玉燕共紛羅。福寧殿裏鞭牛後﹐金彩爭酬直閤婆。

【簡釋】《武林舊事》載﹐立春前一日﹐臨安府造進大春牛﹐設之福寧殿。及駕臨﹐內官用五色彩絲杖鞭牛。余屬直閤婆掌管﹐預造小春牛數十﹐分送殿閣巨璫﹐各隨以金銀錢彩爲酬。是日﹐後苑辦造春盤供進﹐翠縷﹑紅絲﹑金雞﹑玉燕﹐備極精巧。

【宮詞】天樂宣天夜未休﹐秋暉堂上賞中秋。外邊競博江神悅﹐萬盞燈光水面浮。

【簡釋】《武林舊事》載﹐中秋有賞月﹑延桂排當。如「倚掛閣」﹑「秋暉堂」﹑「碧岑」。皆臨時取旨﹐夜深天樂直徹人間。此夕﹐浙江放「一點紅」羊皮小水燈﹐數十萬盞﹐浮滿水面﹐燦如繁星。或謂此乃江神所悅﹐非徒事觀美也。

【宮詞】海門激浪捲秋飆﹐雪嶺銀城橫玉腰。雉扇遠從天際出﹐髙臺縹緲正觀潮。

【簡釋】《武林舊事》載﹐禁中例﹐觀潮於天開﹐圖畫髙臺﹐下瞰如在指掌。都人遙望黃繖雉扇﹐於九霄之上﹐如蕭臺蓬島。浙江之潮﹐天下之偉觀也。自旣望至十八日﹐爲最盛。方其遠出海門﹐僅如銀綫﹐旣而漸近﹐則玉城雪嶺﹐際天而來﹐吞天沃日﹐勢極雄豪。楊誠齋詩云「海湧銀爲郭﹐江橫玉系腰。」形象也。

【宮詞】牡丹裀接繡球屏﹐萬朵分排燦若星。宴到隨花春已暮﹐賜來分插內窯瓶。

【簡釋】《武林舊事》載﹐禁中賞花不一。至於「鐘美堂」賞大花﹐爲極盛。堂前三面﹐以花石爲臺﹐各植名品。臺後分植玉繡球數百株﹐儼如鏤玉。屏堂中設牡丹紅綫地。自中殿妃嬪﹐至內宮﹐各賜翠葉牡丹﹑分枝鋪翠牡丹﹐禦書畫扇﹑龍涎金盒之類。至伶官樂部應奉等人﹐亦沾恩賜﹐謂之「隨花宴」。

《輟耕錄》載﹐中興渡江﹐有邵成章提舉後苑﹐號「邵局」。襲故京遺制﹐置窯於修內司造靑器﹐名「內窯」。

【宮詞】殿前橙橘壓霜條﹐滿院黃花貼地嬌。早過鰲山燈節會﹐菊燈又似過元宵。

【簡釋】《武林舊事》載﹐禁中例﹐於八日作重九排當﹐設「慶瑞殿」。分列黃菊﹐燦然眩目。且點菊燈﹐略如元宵之夜。或於淸燕殿綴金亭﹐賞橙橘。﹝又﹞載﹐元夕﹐鰲山多於「復古」﹑「膺福」﹑「明華」等殿張掛菊燈。

【宮詞】明遠樓前駐輦時﹐彤雲低繞萬年枝。鑪中添爇胡桃炭﹐共倚雕欄看雪獅。

【簡釋】《淸波雜誌》載﹐南渡後﹐有司降樣下﹐外郡置禦鑪﹐炭胡桃紋﹐鵓鴿色。

《武林舊事》載﹐禁中賞雪﹐多禦「明遠樓」。後苑進大小雪獅兒﹐並以金鈴彩縷爲飾。且作雪花﹑雪燈﹑雪山之類。

【宮詞】酬功新建府君祠﹐泥馬巍然立殿直。天使淩晨飛騎出﹐正逢重六降香時。

【簡釋】《淸波小志》載﹐聚景園前﹐舊有「顯應觀」。爲髙宗敕建﹐以祀磁州崔府君者。每年六月六日﹐內庭差天使﹐降香設醮﹐今爲甌脫之場矣。余友錢他石﹐有詩云「玉宇金庭化成灰﹐西風涼露藕花開﹐黃羅帕子沈香盒﹐不見天邊一騎來。」

《南渡錄》載﹐髙宗自金逸歸﹐假寢於崔府君廟中﹐夢神人曰「金人追及﹐速去之。」康王驚醒﹐馬已在側﹐躍馬南馳。旣渡河﹐馬不復動﹐下視之﹐乃「泥馬」也。崔府君﹐唐人﹐名玨。或作崔瑗非。

【宮詞】銀牀桐葉墜秋煙﹐宮井葫蘆甃玉磚。忽睹黃金牌上字﹐前騶急引六龍旋。

【簡釋】《遂昌雜錄》載﹐宋巨璫﹐李太尉者﹐宋亡爲道士。元祐童時﹐嘗侍其遊故內﹐指點歷歷如在。適過葫蘆井﹐揮涕曰是。蓋宋時﹐先朝位。上釘金字大牌曰「皇帝過此﹐罰金百兩。」

【宮詞】彤墀濟濟列鵷鸞﹐暗賜明宣雨露寬。更有捧香恩例在﹐一時裙帶共除官。

【簡釋】《朝野類要》載﹐俗謂﹐經由羱門﹐有司出給關照之物﹐爲「明宣賜」。不經由有司﹐特旨賜之曰「暗宣賜」。﹝又﹞載﹐后妃親屬﹐該恩得官者﹐謂之「捧香恩例」。﹝又﹞載﹐親王南班之婿﹐號曰「西官」﹐卽所謂「郡馬」也。俗謂之「裙帶頭官」。

【宮詞】產閣新開方位分﹐老娘踏逐各殷勤。犀錢玉果紛相送﹐祝壽還裁淨發文。

【簡釋】《武林舊事》載﹐宮中誕育﹐內司奏排辦產閣﹐令太醫宿直﹐供畫產圖方位﹐合用藥材﹑催生物件﹑合本位踏逐老娘﹑伴人乳婦﹐抱女洗澤人等。申學士院﹐撰述「淨胎發祝壽文」。

《容齋隨筆》載﹐車駕都錢塘以來﹐皇子在邸生男女﹐則戚衙三髙。浙漕﹑京尹皆有餉獻﹐隨卽致答金帛以外﹐洗兒錢果﹐動以十數合﹐極其珍巧。

【宮詞】和寧門外走鈿車﹐報道昭陽謁母家。親眷分頌恩禮重﹐金釵繡領翠冠花。

【簡釋】《武林舊事》載﹐皇后歸謁家廟﹐太史局預擇日降旨﹐命禮寺參酌禮典﹐所屬排辦。至日﹐皇后出宮至祥曦殿﹐上升龍檐﹐出和寧門﹐至皇后家廟。﹝又﹞載﹐賜筵﹐皇后坐於堂中﹐南向。堂前施簾﹐親屬並常服詣廳下﹐南向謝恩。俟皇后升堂﹐供進酒食﹐如家人禮。﹝又﹞載﹐皇后散付本府親屬﹐宅眷﹑幹辦使臣以下金盒﹑金瓶﹑金環﹑金盤盞﹑金錠﹑金釵﹑金錢銀盤盞。細色緞匹翠領﹑翠花﹑翠冠﹑翠扇﹑翠篦環﹑畫扇﹑龍涎香﹑刺繡領﹑畫領生色羅。

【宮詞】四聖祠堂湖上開﹐慈寧宮裏進香回。金神護駕環弓劍﹐盡道招兒眼見來。

【簡釋】《建炎以來朝野雜記》載﹐延祥觀﹐紹興十四年建﹐以奉四聖眞君。初﹐靖康末﹐上自康邸北使。將就馬﹐小婢「招兒」見四金甲神﹐各執弓劍以衛。顯仁後聞之曰「我事四聖香火甚謹﹐必其陰助。」及曹勛南歸後﹐令奏。上宜加崇奉﹐以答景兄云。觀﹐今在西湖上﹐極壯麗。修繕之費﹐皆出慈寧宮」﹐有司不與焉。

【宮詞】篆鳧燻鑪日漸長﹐鑄銅巧式愛姜娘。紅窗倦繡頻添火﹐細品龍涎禦制香。

【簡釋】《居易錄》載﹐南宋姜娘子﹐善鑄銅器。

《佩楚軒客談》載﹐浩然齋﹐有古龍涎香。自復古﹑古睿﹑東閣﹑瓊英﹑勝古﹑淸觀﹑淸燕﹑閱古以下﹐凡數品。

【宮詞】簇簇宮花滿禁林﹐紅霞恩並紫霞深。冊儀獨有中宮貴。潤筆先頒二百金。

【簡釋】《畱靑日札》載﹐紅霞帔﹐宋宮人品名。紹興中﹐如張頑兒﹑馮十一娘﹑張正奴﹑劉翠奴之類。又有紫霞帔﹐王受奴。

《武林舊事》載﹐冊皇后儀﹐先一日宣翰林學士﹐鎖院艸詔。賜學士潤筆金二百兩。

【宮詞】柱史纏分紫極星﹐憑將言動記彤庭。綠衣執簡螭頂立﹐班列蛾眉一點靑。

【簡釋】《宋費衮梁溪漫記》載﹐二史立螭﹐舊多服綠者﹐謂之「一點靑。」其職曰「記言﹐記動」。則人主起居﹐皆所當侍。而乘輿行幸﹐未嘗扈從﹐此亦闕文。近歲始命「起居郎」﹐「起居舍人」從駕﹐乃合建官本意。柱下史﹐星在紫微垣左右﹐史之象也。

【宮詞】朝陵昨日奉傳宣﹐春露秋霜序易遷。記得唐園在中頓﹐一年兩駐內家船。

【簡釋】《武林舊事》載﹐淸明前三日﹐爲「寒食節」。朝廷遣臺臣中使宮人﹐車馬朝饗諸陵。開鑪日﹐遣使朝陵﹐如寒食儀。

《南宋施樞蕓隱橫舟稿》載﹐唐園詩云「幽居已似水中仙﹐更有髙臺在屋邊﹐擬作小圖難畫處﹐一年兩駐內家船。」內入朝陵﹐此園供午頓。頓﹐卽飯。

《宋史﹟吳越世家》載﹐上嘗賜從臣﹐食於中路頓。

【宮詞】玉海金柈出禦庖﹐不名更使聖恩叨。點心喫盡籠炊百﹐欲請君王賦老饕。

【簡釋】《吹劍錄》載﹐孝宗詔﹐每日早朝不必宣宰相名。趙雄奏﹕「君前臣名﹐禮也」。上曰「蘇洵嘗言﹐名呼而進退之非所以禮貌﹐大臣丞相不必辭。」

《宋稗類鈔》載﹐趙溫叔丞相﹐孝宗素喜之。且聞其善喫﹐數倍常人。時史忠惠進玉海﹐容酒三斤。一日問曰「朕作點心相請。」命中貴捧玉海賜酒。至六七﹐繼以金柈捧籠炊百枚﹐遂食盡﹐上爲之一笑。

【宮詞】雲頭香燼曙光融﹐覽鏡秋窗志常雄。幸有小嵇能接骨﹐不愁騎射損皇躬。

【簡釋】《齊東野語》載﹐宣和時﹐嘗造香於「睿思東閣」。南渡後﹐如其法制之。所謂「東閣雲頭香」也。

《庚溪詩話》載﹐孝宗不忘中興之圖﹐每形於詩詞。如《新秋雨過述懷》云「平生雄武心﹐覽鏡朱顏在。」

《兩浙名賢錄》載﹐嵇淸仁伯﹐由汴扈蹕南渡﹐世傳祕術。壽皇躬騎射時﹐有誤損。應期而瘳。宮中詫曰「小小嵇﹐眞能接骨也﹗」

【宮詞】彩雲仙子郁金裳﹐應制更番侍畫廊。影戲才過宣隊戲﹐中官催進李端娘。

【簡釋】《文獻通考》載﹐宋女弟子隊曰「彩雲仙隊」。

《太平淸話》載﹐禦前應制﹐多女流也。棋爲沈姑姑﹐演史爲張氏﹑宋氏﹑陳氏。說經爲陸妙慧﹑妙靜。小說爲史惠英。隊戲爲李端娘﹐影戲爲王潤卿。

【宮詞】長松修朱蔭方塘﹐積雪光凝禦坑旁。三伏人來寒起粟﹐近臣方侍翠寒堂。

【簡釋】《武林舊事》載﹐禁中避暑﹐多禦翠寒堂納涼。長松修竹﹐寒瀑飛空﹐下注大池﹐可十畝﹐菡萏萬柄。禦坑兩旁﹐積雪如山。聞洪景盧學士﹐嘗賜對於翠寒堂﹐三伏中身體戰粟﹐不可久立。上問故笑﹐遣中貴人﹐以北綾半臂賜之。則境界可想見矣﹗

【宮詞】鴛鴦打散雁龜陳﹐嬪禦當場按拍頻。分判霓裳三十六﹐一番歌舞一番新。

【簡釋】《癸辛雜識》載﹐故都徳壽宮舞譜﹐其中皆新制曲。多嬪妃諸閣所進。內有「左右垂手雙拂合蟬舞」﹑「頭舞尾打鴛鴦場」等。曲皆前所未聞。又有「五花兒」﹑「雁翅兒」﹑「龜背兒」。

《齊東野語》載﹐「混成集修」﹐內司所刊古今詞歌之譜﹐靡不備具﹐霓裳一曲﹐共三十六段。太后令內人歌之﹐凡用三十六人﹐每番十人﹐奏音極髙妙。

【宮詞】髙閣淩虛敞玉邊﹐酴醿引蔓柳參天。水堂中路長橋亙﹐口敕鸞輿暫息肩。

【簡釋】《二老堂雜誌》載﹐淳熙七年﹐三月十八日﹐車駕詣徳壽宮﹐恭請太上皇帝與壽聖皇后。於是﹐乘輿至大內﹐於淩虛閣下。三面設酴醿﹑牡丹花﹐皆層級﹐髙數尺。一面垂簾設樂酒三行。太上皇帝﹑壽聖皇后聯步輦以行。今上亦步輦從﹐至翠寒堂﹐酒復數行。至水堂中路石橋上﹐上肩輿小憇﹐面對酴醿花架﹐髙柳參天﹐芳菲照坐﹐馥鬱襲人。上亦滿飲﹐對酬者三。

【宮詞】一部鈞韶隸樂宮﹐新來嘌唱啟天庭。喜生拍扳宜娘笛﹐總是勾欄弟子容。

【簡釋】《武林舊事》載﹐諸色伎藝人﹐丁未年撥入勾欄弟子。嘌唱賺色十四人﹐鼓板十四人。陳宜娘笛﹐陳喜生拍﹐極佳。

《宋史﹟樂志》載﹐鈞韶九﹐奏度春風彩仗﹐煥儀容。

【宮詞】鎭殿將軍主畫楹﹐遙瞻玉座日華明。廷臣誰是朱云直﹐盾陛常畱折檻名。

【簡釋】《夢梁錄》載﹐禁中大朝會﹐駕坐大慶殿。有介冑長大武士四人﹐立殿陛之角﹐謂之「鎭殿將軍」。樞密臣候稱壽畢﹐登殿立折檻側﹐百僚俱鞠躬聽制。

《徽宗宮詞》云「麟堤千尺盡塗丹﹐文瓦雕甕敞殿寬﹐折檻盡循前朝制﹐當中一曲不安欄。」

【宮詞】文徳臨軒日表和﹐三魁同賜綠襴鞾。今科喜遇龍飛榜﹐黃甲沾恩倍覺多。

【簡釋】《夢梁錄》載﹐士人赴殿試﹐上禦文徳殿﹐臨軒唱名﹐進呈三魁試卷。天顏親睹三魁﹐排定姓名﹑資次﹐然後宣喚其三魁聽宣。喚數次方敢應名而出。叩問三代﹑鄕貫﹑年甲﹑同方﹐請入狀元侍班處﹐更換所新賜綠襴鞾簡。如遇龍飛年分﹐則三魁黃甲﹐及其餘進士﹐皆倍加恩例。

【宮詞】新涼昨夜透疏櫳﹐未報秋來信已通。太史年年占葉落﹐賣楸聲裏進梧桐。

【簡釋】《夢梁錄》載﹐立秋日﹐太史局委官吏於禁庭內﹐以梧桐樹植於殿下﹐俟交立秋時﹐太史官奏曰「秋來其時﹐梧葉應聲飛落一二片。」以寓報秋意﹐都城內外﹐淸晨滿街叫賣楸葉。婦人女子及兒童﹐爭買之。剪如花樣﹐插於鬢邊﹐以應時序。

【宮詞】屈指殘秋九月過﹐連宵霜信入庭柯。授衣節近開鑪日﹐禦服先催進夾羅。

【簡釋】《夢梁錄》載﹐十月朔日﹐有司進暖鑪炭。

《武林舊事》載﹐開鑪日﹐禦前供進夾羅禦服。臣僚服錦子夾公服﹐授衣之意也。自此﹐禦鑪日設火﹐至明年二月朔止。

【宮詞】敕下臨安撥樂工﹐部頭色長各成叢。當筵作劇天威近﹐艷段偏寬無過虫。

【簡釋】《夢梁錄》載﹐教坊十三部﹐惟以雜劇爲正色。色有色長﹐部有部頭。紹興年間﹐廢教坊職名。如遇大朝會﹐聖節﹐禦前排當﹐及駕前導引奏樂。並撥臨安府衙前樂人。每一場四人﹐或五人﹐先作尋常熟事一段﹐名曰「艷段」。次作正雜劇通名兩段。未泥色主﹐張引戲色分付﹐副淨色發喬﹐副未色打諢。或添一人﹐名曰「裝孤」。先吹曲「破斷送」﹐謂之「把色」。大抵全以故事﹐務在滑稽。唱念應對通徧﹐此本是鑑戒﹐又隱於諫諍﹐故從便跣露﹐謂之「不過虫」。駕前承應﹐亦無責罰。一時取聖顏笑。

【宮詞】賜冰來自鎭江遙﹐淸暑樓髙渴盡消。晝漏方長添夏課﹐學庸兩卷問宮僚。

【簡釋】《楊太后宮辭》云「翰林學士知誰直﹐今日傳宣與賜冰。」

《雞肋編》載﹐二浙少冰雪﹐韓世忠在鎭江﹐率以舟載至行在﹐晝夜牽挽﹐謂之「進冰船」。

《武林舊事》載﹐禁中有「淸暑亭」。

《詩林韶護眞徳秀宮夏詩》云「午漏遲遲滴玉壺﹐淸蔭幕幕布庭除﹐直教底事消長日﹐大學中庸兩卷書。」

【宮詞】滿城燈光醉芳筵﹐獨自巡檐看月圓。琴罷遙聞歌管沸﹐人間知是樂丰年。

【簡釋】《西湖志》載﹐元夕後三日﹐宣嗣秀王及其諸子宴壽皇。外間鼓呼喧天﹐想是民間歡樂。王曰「連年丰稔﹐所以至此。」王因問壽皇﹕「亦領略否﹖」壽皇曰「十四日嗣帝過此﹐排當。十五日不飲﹐鼓樂兩曲。」遂出巡檐看月。

【宮詞】海棠經雨蝶初醒﹐安石黃袍簇繡屏。聞道君王心不放﹐半簾花影讀盤銘。

【簡釋】《海棠譜》載﹐光宗禦制詩曰「東風用意施顏色﹐艷麗偏宜著雨時﹐朝詠暮吟看不足﹐羨他逸蝶宿深枝。」

《松隱集》載﹐光宗題禁中黃石橊云「安石開花比禦衣」。

《藤蔭札記》載﹐光宗讀朱子﹐編次盤銘書丹﹐語朱子曰「宮中常讀之﹐其要在求放心﹗」

【宮詞】天寒屏外挽車回﹐且請官家進一杯。半載重華虧定省﹐負他仙客作良媒。

【簡釋】《四朝聞見錄》載﹐光宗久缺問安。布衣謝嶽甫伏闕奏書。上爲動﹐降旨「翌日過宮」。上已出禦屏﹐慈懿挽上入。曰「天色冷﹐官家且進一杯酒」。百僚侍衛俱失色。﹝又﹞載﹐髙宗時﹐皇甫眞人出山求見。上叩其所以來﹐曰「作媒來。臣爲陛下尋得个好孫媳婦。」後卽爲太子妃。訴太子左右﹐於髙孝兩宮。髙宗不悅﹐謂憲聖曰「終是將種﹐吾爲皇甫所誤」﹗

【宮詞】仙娥多住鳳凰城﹐天上春來百卉榮。惟有內人諳故事﹐女兒花開舊時名。

【簡釋】《四朝聞見錄》載﹐金鳳花﹐如鳳咮﹐飛舞中都﹐習宮闈娭語。謂「鳳兒花」。慈懿名「鳳娘」﹐六宮避諱﹐故稱金鳳花爲「好女兒花」。《中州集》載﹐吳彥髙遇老嫗﹐善鼓瑟。自言梨園舊籍。因賦《春從天上來》詞。

【宮詞】雕梁風靜燕飛回﹐紅杏絲楊簇砌臺。春滿園亭催設宴﹐黃門先負小屏來。

【簡釋】《詞筌》載﹐宋寧宗《浣溪紗﹟看杏花》詞云「珠萡半鉤風乍暖﹐雕梁新語燕初飛。」

《夢梁錄》載﹐聚景園﹐孝﹑光﹑寧常幸。陸遊詩雲「水殿西頭起砌臺﹐綠楊鬧處杏花開。」

《四朝聞見錄》載﹐寧皇﹐用小黃門常揹二小屏前導﹐隨其所至﹐卽面之屏書戒曰「少飲酒﹐怕吐﹔少食生冷﹐怕痛。」析二事爲二屏。所幸後苑﹐有若進上以酒﹐及勸上以生冷者﹐指二屏以示之。

【宮詞】中宮小妹擅才華﹐宸翰臨摹妙並誇。博得香名傳畫院﹐遠山一角署楊娃。

【簡釋】《弇州四部稿》載﹐馬遠畫﹐有書「賜兩府」三字﹐並有楊娃印章。遠在光寧朝後﹐先待詔寧後楊氏。楊娃﹐卽後妹也﹐以藝文供奉內庭。凡遠畫進禦﹐及頒賜貴戚﹐皆命楊妹子署題。後兄石位太師﹐稱大兩府。書兩府者﹐卽石也。

《書史會要》載﹐楊妹子書似寧宗。

《珊瑚綱》載﹐世評馬遠畫﹐多殘山賸水﹐不過南渡偏安之風景也。又稱爲「馬一角」。

【宮詞】紫宸殿裏集衣冠﹐榜上朝儀照例看。北使山呼丹陛肅﹐誰知綸綍出中官。

【簡釋】《建炎以來朝野雜記》載﹐北使至闕﹐闔門官入位﹐說朝見儀﹐投朝見榜子。明日入見﹐上禦紫宸殿﹐北使見畢退﹐赴客省茶酒。

《癸辛雜識》載﹐寧宗不慧而訥於言﹐每北使入見﹐陰以宦者代答。

【宮詞】曹家姊妹受封新﹐通籍椒房混假眞。寄語太師休怙寵﹐中宮方怒四夫人。

【簡釋】《白獺髓》載﹐寧宗恭淑後上仙﹐而曹氏爲婕妤﹐平原特以爲親屬。偶值眞裏富國進馴象至﹐平原語公瑾曰「不知有眞裏富國。」公瑾曰「如今有假楊國忠」﹗

《朝野遺記》載﹐婕妤曹氏姊妹﹐通籍禁中﹐皆爲女冠﹐賜號「虛無自然先生」者﹐「左右街都道錄」者﹐皆厚於韓侂冑﹐或謂亦與之。

《四朝聞見錄》載﹐侂冑所幸妾﹐同甘苦者﹐爲三夫人﹐號「滿頭花」。新進者曰「四夫人」。至通宮籍﹐慈明嘗召入﹐賜坐以示優寵。四夫人者﹐卽與慈明偶席。蓋騃也。慈明心銜之﹐迨韓爲鄭發所刺﹐諸婢皆遣還其父母。慈明特旨﹐令京尹杖四夫人﹐而遣之。

【宮詞】應候春衫拜賜歸﹐銷金花朵鬥芳菲。輕羅上有金龍印﹐珍重琱箱禦退衣。

【簡釋】《徽宗宮詞》云「銷金花朵徧輕羅﹐剪作春衣賜下多。」

《癸辛雜識》載﹐大臣家賜與帝後衣﹐謂之「禦退衣」﹐服四角皆有金龍印。

【宮詞】羣工瞻笏眾星羅﹐不執宮牌莫謾過。遙向闔門聽贊喝﹐聲音常怪鮑魚多。

【簡釋】《老學庵筆記》載﹐紹興中﹐朝參止磬折﹐遂拜。今闔門習儀﹐先以笏叩額拜。拜皆然﹐謂之「瞻笏」。不知起於何時。

《癸辛雜識》載﹐淳熙禁中﹐獲僞號人包四﹐搜出「敕入宮門」假印一面。於是﹐盡易敕號。內宮門號「八角樣」﹐禁衛號「銀錠樣」﹐殿門號「四如意樣」。

《貴耳集》載﹐孝廟時﹐取北人於閣門充贊喝﹐聲雄如鐘﹐有京洛气象。嘉定來多以明臺﹐溫越人聲皆鮑魚音矣﹗

【宮詞】手撥琴弦倚畫樓﹐美人常替相臣愁。停徽細向輿圖看﹐暗識新恩是遠州。

【簡釋】《南宋書﹟宗室傳》載﹐鎭王竑﹐宗室希瞿子。初爲沂靖惠王﹐立後賜名貴和。景獻薨﹐攺爲皇子。竑疾﹐中彌遠專政。彌遠覺之知其好鼓琴﹐買美人善琴者﹐納諸禦﹐而厚廩其家﹐使窺竑動息﹐必以告。竑嬖之壁有輿地圖﹐竑指瓊崖曰「他日置彌遠於此﹗」又嘗呼彌遠爲「新恩」﹐以他日非﹐新州則恩州也﹗

【宮詞】樊惱原是自取來﹐生菱破碎爲誰災。持箋泣阻君還泣﹐六部橋邊去不回。

【簡釋】《四朝聞見錄》載﹐韓﹝侂冑﹞用兵旣敗﹐須鬢皆白﹐莫知所爲。伶優因上賜宴﹐設樊遲樊噲。旁一人曰樊惱﹐揖問﹕「樊遲誰與取名﹖」對曰「夫子所取。」又揖問樊噲曰「爾誰取﹖」對曰「漢髙祖所命」。又揖樊惱云「誰名汝﹖」對曰「樊惱自取。」又因郭倪﹑郭杲敗﹐值賜宴。以生菱進於桌。上命二人移桌﹐忽生菱墜地﹐盡碎。一人云「苦苦壞了多少生菱﹝生靈﹞﹐只因移木桌。」﹝倪﹑杲之音﹞﹝又﹞載﹐虎符半在禁中。半在殿巖。開禧間﹐慈明陰贊寧皇﹐誅侂冑。出禦批授錢象祖。象祖授殿巖夏震﹐震遣其帳下鄭發﹑王斌。邀韓於六部橋﹐徑出玉津園夾墻﹐韓身裹軟鎧﹐用鐵鞭中韓陰乃死。地名「磨刀坑」。﹝又﹞載﹐寧皇時﹐聞韓出玉津園﹐亟用箋批殿司前往﹕「追回韓太師。」慈明執箋泣﹐且對上云「若欲追回他﹐我請先死﹗」寧皇抆淚而止。

【宮詞】玉娥遺影拜眞妃﹐院籜宮桃事已非。敕祭文成愁更絕﹐五云縹緲在晴暉。

【簡釋】《七修類稿》載﹐閆妃像在集慶寺。

《仇仁近山村集》載﹐閆氏園池詩曰「眞妃已返鳳臺仙﹐獨立池亭思愴然﹐海嶽不傳靑鳥信﹐石房誰伴白雲眠。宮桃移種難生實﹐院籜初翻又引鞭﹐凝碧荒涼弦管靜﹐萍花浮滿釣魚船。」

《隨隱漫錄》載﹐姚勉述敕祭閆妃文﹐曰「五云縹緲﹐誰叩玉扃。」上曰「朕𨿽不徳﹐未如明皇之盛也﹗」

【宮詞】香肌疹退玉生光﹐又遇金篦刮膜方。假後爭如眞後福﹐燈山靈鵲兆嘉祥。

【簡釋】《宋史》載﹐理宗謝皇后﹐諱道淸﹐天臺人。父渠伯﹐祖深甫。後生而黧黑﹐瞖一目。初﹐深甫爲相﹐有援立楊太后功﹐太后徳之。理宗卽位﹐議擇中宮﹐太后遂選謝氏諸女。後獨在室﹐諸女攑伯不可﹐曰「卽奉詔納女﹐異時不過一老宮婢。」奚益會元夕﹐縣有鵲來朝燈山﹐眾以爲后妃之祥﹐乃供進就道。後旋病疹膚蛻﹐瑩白如玉﹐醫又藥去目瞖。時賈涉女﹐有殊色﹐同在選中。理宗意欲立賈。太后曰「謝女端重有福﹐宜正中宮。」左右亦竊語曰「不立眞皇后﹐乃立賈皇后耶﹖」帝不能奪。

【宮詞】定一名亭義若何﹐彤庭方試狀元科。天門造榜機先泄﹐蓉鏡光生墨一螺。

【簡釋】《三朝政要》載﹐嘉熙二年﹐廷對。有邵澤攜京墨﹐甚佳。有中貴欲之﹐邵無吝色。中貴曰「主上禦苑中﹐方建一亭﹐名曰「定一」﹐上曰『有士人用此立說﹐取爲狀元』﹗」邵得其祕﹐揮毫如飛。上得此卷﹐欲加榜首。時已取周坦﹐乃以澤爲榜眼。

《墨史》載﹐南宋稱墨爲「螺」。

【宮詞】病思懨懨掩繡帷﹐連宵寒熱互相摧。禁中自有當差扇﹐不用輕羅喚醫回。

【簡釋】《神仙通鑑》載﹐皇甫坦先生﹐善布气﹐韶位有甄娘娘病躄累年﹐經布气而後能步。太后命先生亦爲布气﹐卽釋踴而行。及將還山﹐畱一扇於禁中﹐曰「有發寒熱者﹐以此扇當差。」未幾﹐宮中多患瘧﹐用之皆驗。

《萬曆杭州府誌》載﹐陳沂﹐其先汴人﹐護蹕而南﹐遂爲錢塘人。嘗治康王妃疾﹐有奇效﹐賜禦前羅扇。凡宮人有疾﹐欲不時召之者﹐聽執扇入禁中﹐金吾閹宦﹐皆不得阻。

【宮詞】禦園新賜相臣家﹐葛嶺遙通蹕路斜。金榜璇題髙掛處﹐歷朝宸翰走龍蛇。﹝蛇﹐讀「chā」音﹞

【簡釋】《夢梁錄》載﹐西湖有集芳禦園﹐理宗賜與賈秋壑爲宅第。

《武林舊事》載﹐葛嶺集芳禦園﹐後賜賈平章。內有假山石洞﹐通出湖濱﹐名曰「後樂園」。有蟠翠﹑雪香﹑翠嶺﹑倚秀﹑挹露﹑玉蕊﹑淸勝。以上皆髙宗禦題﹐集芳舊物也。理宗禦書「秋壑」﹐亦有「容堂」﹐度宗書。

【宮詞】瀲艷波光水際樓﹐百花十錦幾輕舟。小湖園裏香楠楫﹐只聽傳宣貴主遊。

【簡釋】《夢梁錄》載﹐杭州湖船百花十樣錦﹐其名甚多。又有禦舟安頓小湖園水次﹐其船精巧﹐俱用香楠木爲之。只是周漢國公主遊玩之用。

【宮詞】燕遊儀仗入丹靑﹐後苑頻看步輦停。幾日荷亭花滿盡﹐又將移作賞梅亭。

【簡釋】《志雅堂雜鈔》載﹐理宗有《燕遊圖》一卷。

《天中記》載﹐理宗時﹐禁苑漸頺。賞荷池宴﹐但張蓋設屏於烈日中。董宋臣默會意﹐不日而成一亭﹐上大喜。冬月賞梅園﹐又見一亭﹐上意不樂。宋臣曰「此梅亭卽前荷亭也。」上問故﹐對曰「此乃折卸摺疊之亭。」上愈稱賞之。

【宮詞】靈鵲聲聲應曉簽﹐梳妝樓上鏡開奩。盤龍髙髻畱偏頂﹐上馬香鞵蹙軟尖。

【簡釋】《談薈》載﹐宋穆陵宮中﹐有靈鵲石。石中有鵲﹐每天將旦﹐咸聞噪聲。

《宋史﹟五行志》載﹐理宗朝﹐宮妃系前後掩裙﹐而長也﹐名「趕上裙」。梳髙髻於頂﹐名曰「不走落」。束足纖直﹐名「快上馬」。粉點眼角﹐名「淚妝」。剃削童發﹐必畱大錢許於頂左﹐名「偏頂」﹐或畱之頂﹐前束以彩繒﹐若博焦之狀﹐或曰「鵓角」。

《西湖志》載﹐報國寺有「梳妝樓」遺迹。

【宮詞】玉笛瑤笙送盞同﹐天基節裏壽筵丰。乍從黃繖窺龍表﹐尙覺蕭齋寫未工。

【簡釋】《宋史》載﹐髙宗天申節﹐五月二十一日。孝宗會慶節﹐十月二十二日。光宗重明節﹐九月四日。寧宗瑞慶節﹐十月十九日。理宗天基節﹐正月五日。度宗乾會節四月九日。

《武林舊事》載﹐今偶得理宗朝禁中﹐壽筵樂次﹐因列於此。天莖盛節排當樂次﹐上壽第一盞觱栗起﹐第二盞笛起﹐第三盞笙起﹐第四盞方響起。

《太平淸話》載﹐宋理宗禦像﹐郭蕭齋所寫。

《宋季三朝政要》載﹐理宗資貌龐厚﹐號爲「烏太保」。

【宮詞】南樓風月作淸冷﹐望斷江淮入幻冥。暗拭龍巾兩行淚﹐芙蓉閣上酒初醒。

【簡釋】《元詩選注》載﹐宋理宗南樓風月橫披﹐自題絕句其上﹐有「並作南樓一夜涼」之句。

《吳淵穎集》載﹐理宗在宮中﹐嘗被酒上芙蓉閣﹐見淮上有黑祲﹐十餘年不散。南望江﹐淒然淚下。【宮詞】珠冠翠領各添房﹐勛賓紛來助寶妝。明日帝姬催下嫁﹐承宣同看殿西廊。

【簡釋】《癸辛雜識》載﹐周漢國公主下嫁﹐諸閫及權貴各獻添房之物。

《武林舊事》載﹐南渡以來﹐公主無及嫁者﹐惟理宗朝﹐周漢國公主出降楊鎭﹐禮文頗盛。先一日宣宰執﹐詣北殿西廊看公主房﹐奩有珍珠九四鳳冠﹐北珠冠﹑花篦環﹑珍珠翠領﹑四時衣服等物。

《卻帚篇》載﹐政和間﹐采周之王姬之稱﹐而攺公主曰「帝姬」﹐郡主曰「宗姬」﹐縣主曰「族姬」。公主之號﹐建炎初﹐復之。

【宮詞】樓臺髙接鳳城隅﹐路艸林花入畫圖。宮婢何須愁道遠﹐主家今不住淸湖。

【簡釋】《柳待制集》載﹐右開元宮圖一卷本曰「宋理宗女﹐周漢國長公主﹐第在杭州淸湖橋西。第成於景定辛酉﹐公主實以是年﹐下嫁駙馬都尉楊鎭。」初﹐理宗無子﹐度宗自福邸入正儲貳。而謝後女獨有公主﹐兩宮最所鐘愛。有司希旨﹐爲治第帷帳﹐供禦下乘輿﹐一等。居半歲﹐又以遠掖庭﹐更卜和寧門內﹐東穿垣爲直道內宮。宮婢朝夕通饋向。於是﹐賜第在淸湖者﹐惟居楊氏母。《句曲外史集》載﹐題周漢國公主甲第圖詩云「主家樓觀蔚參差﹐想是當年全盛時﹐宮艸細分乘輿道﹐林花深隱泛舟池。」

【宮詞】倖臣希旨進妖姿﹐召入香蘭奏妓時。偏是春風善噓拂﹐倡條移作上林枝。

【簡釋】《夢梁錄》載﹐官妓如金賽蘭﹑範都宜﹑唐安安等﹐後輩𨿽有歌唱者﹐比之前輩﹐終不如也。

《野獲集》載﹐理宗暮年﹐眷杭妓唐安安﹐不時召幸。

《宋史新編》載﹐理宗在位久﹐董宋臣﹑盧允升作「芙蓉閣」﹑「香蘭亭」﹐宮中進倡優﹑傀儡﹐以奉帝遊宴。

【宮詞】殿閣齋錢拜賜隆﹐禦前宮觀獨從丰。翔龍舊是潛龍邸﹐惟有宗陽祀典同。

【簡釋】《夢梁錄》載﹐禦前宮觀﹐在杭州城者六﹐湖邊者三。多是潛邸攺建琳宮﹐以奉元命﹐或奉感生。帝屬內侍提舉宮事﹐設立官司守衛兵士﹐凡宮中事務﹐出納金穀﹑日膳﹑道眾﹑修崇醮款﹐凡有修整宮宇﹐及朝家給賜銀帛﹐殿閣貼齋錢帛﹐並皆主計給散羽士﹐俱沾恩甚隆。外官皆不及也。龍翔宮在後市街﹐理廟潛邸升爲上祀。宗陽宮在三聖廟橋東﹐以徳壽宮地一半建宮賜名。規制﹑祀典﹑並視龍翔宮行。

【宮詞】大節剛逢浴佛天﹐徳生堂外放生還。羣班共祝無疆壽﹐昨日今朝盡賜筵。

【簡釋】《夢梁錄》載﹐四月初八日﹐壽和福聖皇太后聖節。文武官於廣化寺﹐起「祝聖道場」。出西湖徳生堂放生﹐然後回府治賜宴簪花。

《三朝野史》載﹐四月初八日﹐謝太后壽崇節。初九日﹐度宗乾會節。賈似道命司封郎中黃蛻作祝語。內中一聯云「壽母神子萬壽無疆亦萬壽無疆﹔昨日今朝一佛出世又一佛出世。」滿朝縉紳皆喜之。

【宮詞】萬頃玻璃浸曲房﹐湖山爭護百花堂。淸歌快活聲聲慢﹐宮裏船亭正歇涼。

【簡釋】《陳盼兒傳》載﹐庚申八月﹐太子請兩殿幸本宮「淸齋亭」﹐賞芙蓉﹑木樨。昭部頭陳盼兒捧牙板歌「尋尋覓覓」一句。上曰「愁悶之詞﹐非所宜聽﹐可令陳盛一撰。」一卽景撰《快活聲聲慢》。

《霏雪錄》載﹐元帥夏謹齋﹐若水居錢塘西湖之「昭慶灣」。第宅百餘間﹐乃故宋謝太后歇涼廳。如眉壽堂﹑百花堂﹑一碧萬頃堂﹑湖山淸觀等﹐皆宏麗特甚。又架船亭水中﹐每元夕﹐諸堂皆施五色簾﹐放華燈﹐上下輝映。

【宮詞】宮扇親書祝嘏辭﹐滿堂賓客喜若癡。珠衣戲效萊衣舞﹐共說長虹入夢時。

【簡釋】《吳淵穎集》載﹐宋度宗禦書「福王慶壽宮扇」詩﹐云「漢家諸侯奉大統﹐會稽故邸王封重。歲周甲子壽宴開﹐賓客滿堂宮扇來。掖庭嬪禦侍圖史﹑聖筆巡逡鸞鳳似。淸風外撲龍阜花﹐明月中函鏡湖水。南國爲家日已微﹐禮官考官是耶非。前殿君臣朝玉笏﹐後宮父子曳珠衣。」

《夢窗甲稿》載﹐宴淸都。壽榮王夫人詞云「長虹夢入仙懷﹐便洗日銅華碧渚。」度宗父福王與芮﹐理宗弟﹐皆榮王子。

【宮詞】玉棋和漏報昏晨﹐直閣夫人入侍頻。若个承恩書月日﹐可憐別是一家春。

【簡釋】《徐文長別記》載﹐度宗朝﹐有十二玉棋﹐子上有十二時﹐字置盆水中﹐逐時浮出﹐不差晷刻。

《隨隱漫錄》載﹐會寧郡夫人﹑昭儀王秋兒﹑順安兪修容﹑新興胡美人﹑永陽朱梅兒﹑資陽朱春兒﹑髙安朱夏兒﹑南平朱端兒﹑東陽周冬兒﹑順政右潤兒﹑髙平周賽兒﹑通化聞閏兒﹑潯陽陳宜兒。胡﹑安﹑化﹑沈﹑咸﹑寧﹑黃﹑新﹑平皆上所幸也。初﹐東宮以春﹑夏﹑秋﹑冬四夫人直書閣爲最﹐親王能屬文爲尢。親王非以色事主﹐度宗亦悅徳者也。

《通鑑輯略》載﹐度宗旣立﹐耽於酒色。故事﹕嬪妾進禦﹐晨詣閣門謝恩。主者書其月日。及帝之初一日﹐謝恩者三十餘人。

《武林舊事》載﹐亭名「別是一家春」。度宗初立﹐嘗謂「非佳讖也」﹗未幾﹐果驗。

●全史宮詞卷十八

○遼

遼﹐太祖耶律憶﹐本名阿保機﹐契丹部人。梁貞明二年﹐稱帝﹐都臨潢﹐國號契丹。在位十一年殂﹐葬祖陵﹐攺元三﹝神冊﹑無贊﹑天顯﹞。太宗徳光﹐太祖次子。太祖殂﹐述律太后黜長子突欲而立。帝始攺國號爲遼。在位二十二年﹐滅晉入汴﹐引還殂於欒城。葬懷陵﹐攺元二﹝會同﹑大同﹞。世宗阮﹐一名兀欲﹐太宗兄東丹王突欲子。太宗途殂﹐大臣奉帝卽位。五年遇殺﹐葬顯陵﹐攺元一﹝天祿﹞。穆宗璟﹐一名述律﹐太宗子。十九年遇殺﹐袝葬懷陵。攺元一﹝應歷﹞。景宗賢﹐世宗子。十四年殂﹐葬乾陵﹐攺元二﹝保寧﹑乾亨﹞。子聖宗隆緒立﹐復國號大契丹。在位四十九年殂﹐葬慶陵﹐攺元三﹝統和﹑開泰﹑太平﹞。子興宗宗貞立﹐二十五年殂﹐袝葬慶陵﹐攺元二﹝景福﹑重熙﹞。子道宗洪基立﹐復攺國號曰遼。在位四十七年殂﹐袝葬慶陵﹐攺元五﹝靖寧﹑咸雍﹑太康﹑太安﹑壽隆﹞。天祚帝延禧﹐道宗太孫﹐昭懷太子濬之子。在位二十五年﹐金兵陷中京﹐天祚西走﹐金人執之於應州﹐封海濱王。攺元三﹝統乾﹑天慶﹑保大﹞。

遼共九主﹐凡二百一十年。

【宮詞】米團分擲五更時﹐繞帳鈴聲到日移。昨夜春書剛進禦﹐和風已上碧繒旗。

【簡釋】《契丹國志》載﹐正旦﹐國主以糯米飯﹑白羊髓相和爲團﹐如拳大﹐每帳賜四十九枚。戊夜﹐帳內窗中擲米團於外。數偶﹐動樂飲宴。數奇﹐令巫十二人﹐鳴鈴執箭﹐繞帳歌呼。帳內爆鹽鑪中﹐燒地迫鼠﹐謂之「驚鬼」。居七日方出。

《遼史》載﹐立春﹐婦人進春書﹐刻靑繒爲幟﹐像龍銜之﹐或爲「蟾蜍」書幟﹐爲宜春。

【宮詞】艾衣輕襲禦鑪香﹐內院纏絲祝命長。筵上題糕同九日﹐天廚頻喚大黃湯。

【簡釋】《遼史》載﹐五月重五午時﹐采艾葉和綿著衣七事﹐以奉天子。北南臣僚各賜三事﹐君臣宴樂。渤海膳夫進艾糕﹐以彩絲爲索﹐纏臂﹐謂之「合歡結」。又以彩絲宛轉爲人形﹐簪之﹐謂之「長命縷」。

《契丹國志》載﹐進艾糕各點﹐大黃湯下之。

【宮詞】夏至年年進粉囊﹐時新花樣盡塗黃。中官領得牛魚鰾﹐散入諸宮作佛妝。

【簡釋】《遼史》載﹐夏至日﹐婦人進彩扇﹐以粉脂囊相贈遺。

《契丹國志》載﹐北婦以黃物塗面﹐如金﹐謂之「佛妝」。

《孔氏談苑》載﹐契丹鴨綠水牛魚鰾﹐制爲魚形﹐婦人以綴面花。

【宮詞】都烏河畔艸如煙﹐又屆重三飲禊天。射鹿平原爭上馬﹐負棚奉酒勝棚前。

【簡釋】《契丹國志》載﹐境有訥都烏河。番語﹐山爲胡都﹐水爲烏。﹝又﹞載﹐三月三日﹐國人以木雕爲鬼﹐分兩棚﹐走馬射之﹐先中者勝。其負棚﹐下馬跪奉勝棚酒。勝棚於馬上﹐接杯飲之。

【宮詞】殿門新酒灑茱萸﹐射虎同隨禦馬驅。鹿舌兔肝先預備﹐今朝一席是誰輸。

【簡釋】《契丹國志》載﹐九月九日﹐國主打團斗射虎﹐少者輸「重九」一筵席。射罷﹐於地髙處設帳﹐與番漢臣登髙飲菊花酒。出兔肝生切﹐以鹿舌醬拌食之。﹝又﹞載﹐以茱萸研酒﹐灑門戶間﹐辟惡。

【宮詞】告天儀節重番柴﹐革帶氈冠拜兩排。詔下千官齊鵠立﹐內臣馬上遞銀牌。

【簡釋】《契丹國志》載﹐凡受冊﹐積柴升樓﹐上大會番夷﹐其下燃柴告天﹐而漢人不得預。﹝又﹞載﹐國母與蕃官﹐皆蕃服。國主與漢官﹐則漢服。蕃官戴氈冠﹐上以金華爲飾﹐或加珠玉翠毛。蓋漢魏時﹐遼人步搖冠之遺像也。服紫窄袍﹐加義襴﹐紫■﹝革占﹞鞢帶﹐以黃紅色絳﹐裹革爲之。﹝又﹞載﹐銀牌形如方響﹐刻蕃書「宜速」二字﹐使者執牌馳馬﹐日行數百里﹐牌所至﹐如國主親臨。需索更易﹐無敢違者﹐

【宮詞】丫丫鹿角割雙岐﹐刀把金鑲骨咄犀。爲是君王親手射﹐大家呼引亂山西。

【簡釋】《遼史﹟夷蠟葛傳》載﹐遼法﹐鹿岐角者﹐惟天子得射。

《續松漠紀聞》載﹐契丹重骨咄犀﹐紋如象牙﹐帶黃色。作刀把﹐以爲無價。

《雲煙過眼錄》載﹐骨咄犀﹐乃蛇角也。

《契丹國志》載﹐每秋﹐則衣氈裘﹐呼鹿射之。

【宮詞】暑气將殘出上徑﹐氈裘騎馬獵禽鳴。秋風長泊飛鵝鴨﹐扁鼓聲中放海靑。

【簡釋】《契丹國志》載﹐夏居炭山﹐或上徑避暑。﹝又﹞載﹐長泊多鵝鴨﹐國主射獵﹐擊扁鼓繞泊﹐驚鵝鴨起﹐乃縱海東靑擊之。﹝又﹞載﹐每入秋﹐則衣氈裘。

【宮詞】行宮飲宴過中元﹐番樂聲殘漢樂喧。佳節迎來還送去﹐一天月色正黃昏。

【簡釋】《契丹國志》載﹐七月十三日夜﹐國主離行宮﹐向西三十里設帳宿。先於彼處造酒食﹐至十四日﹐動番樂設宴﹐日暮乃歸行宮﹐謂之「迎節」。十五日﹐動漢樂﹐大宴。十六日﹐復往西方﹐令隨行軍伍﹐大喊三聲﹐謂之「送節」。此節爲「賽離捨」﹐漢人譯曰「賽離」是月﹐「捨」是好﹐謂之「月好」。

【宮詞】明年又屆再生辰﹐錦褓安排產寶新。自是君王多孝思﹐每逢一紀禮重申。

【簡釋】《遼史﹟禮祀》載﹐再生儀﹐凡十有二歲﹐皇帝本命前一年﹐季冬之月﹐擇吉除地﹐置再生室﹑母后室﹑先帝神主輿﹐再生室東南側﹐植三岐木。其日﹐以童子及產醫媼置室中﹐一婦人執酒﹐一臾持矢箙。皇帝入室釋服跣﹐以童子三過岐木之下。每過﹐產醫媼致詞﹐拂拭帝躬。童子過岐木七﹐皇帝臥木側﹐臾擊箙曰「生男矣﹗」。太巫蒙皇帝首﹐羣臣稱賀再拜﹐產醫媼受酒於執酒婦﹐以進太巫奉𦇤褓﹑彩結等物﹐贊祝之。

【宮詞】香車轣轆畫堂開﹐口敕傳宣賜酒杯。門外罌縢初到後﹐主婚先拜奧姑來。

【簡釋】《遼史﹟禮志》載﹐皇帝納後之儀﹐將至宮門﹐宰相傳敕﹐賜皇后酒﹐徧及送者。皇后車至便殿東南七十步止。特哩衮夫人請降車﹐負銀罌縢履黃道行﹐後一人張羔裘若襲之﹐前一婦人捧鏡卻行﹐置鞍於道﹐後過其上。

《遼史考證》載﹐按國語解﹐凡納後﹐卽族中選尊者一人﹐當奧而坐﹐以主其禮﹐謂之「奧姑」。送後者﹐拜而致敬﹐謂之「拜奧」。

【宮詞】混同江上棹梭舟﹐更逐雕窠獵犬遊。捺缽一年無定所﹐東西南北四髙樓。

【簡釋】《契丹國志》載﹐其俗﹐刳木爲舟﹐長可八尺﹐形如梭﹐曰「梭船」。用以捕魚。﹝又﹞載﹐北地﹐雕窠中出獵犬。﹝又﹞載﹐太祖於木葉山置樓﹐謂之「南樓」。大部落東﹐謂之「東樓」。大部落西﹐謂之「北樓」。大部落內﹐謂之「西樓」。四季遊獵﹐往來於此間。

《焚椒錄》載﹐國語解﹐四時捺缽﹐謂「四時畋」﹐魚行在所也。

《遼史》曰「捺缽」爲「巴納」。

【宮詞】王族稱呼世裏標﹐尊居橫帳壓羣僚。漢儀最數酇侯貴﹐恩賜椒房盡姓蕭。

【簡釋】《契丹國志》載﹐契丹部族﹐本無姓氏。惟各以所居地名呼之。至阿保機變家爲國﹐始以王族號爲「橫帳」。仍以所居地﹐名曰「世裏」著姓。「世裏」者﹐上京東二百里地名。今有「世裏」﹑「沒裏」﹐以漢語譯之﹐謂之「耶律氏」。復賜後族﹐姓蕭氏。

《遼史﹟后妃傳序》載﹐太祖慕漢髙祖﹐故耶律儼稱劉氏。以伊蘇巴哩比蕭相國﹐遂爲蕭氏。

【宮詞】戰勝何須猛火油﹐屬珊曾記避靑牛。先皇地下誰傳語﹐風雨驚心斷腕樓。

【簡釋】《遼史﹟太祖淳欽皇后傳》載﹐吳主李昪獻猛火油﹐以水沃之愈熾。太祖選三萬騎﹐以攻幽州。後曰「豈有試油﹐而攻人國者。萬一不勝﹐爲中國笑﹗」﹝又﹞載﹐後簡重﹑果斷﹐有雄略。二河之會﹐有女子乘靑牛車﹐倉卒避路﹐忽不見。未幾﹐童謠曰「靑牛嫗﹐曾避路。」蓋諺謂「地只爲靑牛嫗」云。《契丹國志》載﹐晉末﹐契丹主部下兵﹐謂之「大帳」。有皮室兵約三萬人騎﹐皆精兵也﹐爲其爪牙。國母述律部下兵﹐謂之「屬珊」﹐有眾二萬。﹝又﹞載﹐太祖之崩也﹐後屢欲以身殉。諸子泣告﹐惟截其右腕於柩中。上京置「節義寺」﹐立「斷腕樓」。先是﹐後任智用權﹐立中子徳光。在其國稱太后﹐左右有桀黠者﹐輒謂曰「爲我達語於先帝。」至墓所卽殺之﹗前後所殺以數百。

【宮詞】木葉山中起佛堂﹐大悲形相記端詳。夢中送與燕云地﹐天敕原非爲石郎。

【簡釋】《契丹國志》載﹐契丹主徳光﹐嘗晝寢﹐夢一神人語曰「石郎喚汝﹐汝當去﹗」醒告其母﹐忽之不以爲異。後復夢﹐卽前神人也﹐衣冠儀貌﹐宛然如故。曰「石郎已使人來喚汝」。旣覺而驚﹐復以告母。未浹旬﹐唐石敬瑭反於河東﹐許割燕云求兵爲援。徳光曰「我非爲石郎興師﹐乃奉天帝敕使也」﹗遂率兵十萬﹐直抵太原。唐師遂敗﹐立石敬瑭爲晉帝。後至幽州城中﹐見大悲菩薩佛像﹐大驚。告其母曰「此卽向來夢中神人﹗」因立祠木葉山﹐名「菩薩堂」。

【宮詞】中原艸穀半雕殘﹐車駕南徵冒暑還。帝已成羓魂尙健﹐射狐先到上京山。

【簡釋】《契丹國志﹟太宗紀》載﹐會同十一年﹐趙延壽請給上國兵食。帝曰「吾國無此法。」乃縱遼騎﹐四出剽掠﹐謂之「打谷艸」。﹝又﹞載﹐帝謂晉百官曰「天時向暑﹐吾難久其腹﹐實以鹽數斗﹐載之北去﹐晉人謂之「帝羓」。

《紀異錄》曰﹐遼帝太宗﹐在欒城病時﹐上京西十八里﹐山有獵人見太宗容貌如故﹐乘白馬追奔一白狐﹐因射殺之。獵人驚曰「國主南徵未回﹐何忽至此﹖」因獲其死狐﹐並箭矢﹐不見國主所往。不浹旬﹐而凶訊至。驗其日乃國主得疾之日。驗其箭﹐則國主南徵所帶之箭失其一矣﹗國人於其地置堂﹐塑白狐形﹐並箭在矣﹐其名「白狐堂」。

【宮詞】延昌宮外夜冥冥﹐侍宴嬪娥冷倚屏。四鼓將殘齊聒帳﹐何曾喚得睡王醒。

【簡釋】《契丹國志》載﹐穆宗年少﹐好遊獵﹐不親國事。每夜酣飲達旦﹐日中方起﹐國人謂之「睡王」。﹝又﹞載﹐帝气體卑弱﹐惡見婦人。卽位後﹐嬪禦滿前﹐並不一顧。﹝又﹞載﹐述律宮又稱「延昌宮」。﹝又﹞載﹐有諢子部百人﹐夜以五十入番直﹐四鼓將盡﹐歌於帳前﹐號曰「聒帳」。

【宮詞】唐宗事要不停披﹐聲律篇章擅妙計。帳外分排南北面﹐侍臣同譯白詩句。

【簡釋】《契丹國志﹟聖宗紀》載﹐帝好讀書。其「貞觀事要」又親以契丹字譯成。又曾譯「白居易諷諫詩」﹐昭番臣讀之。﹝又﹞載﹐帝律呂音聲﹐特所精妙﹐又喜吟詩。﹝又﹞載﹐番臣謂之「北面」﹐以其在牙帳之北﹐以主番事。漢臣謂之「南面」﹐以其在牙帳之南﹐以主漢事。

【宮詞】脫巾促席醉琵琶﹐玉腕擎杯舞袖斜。筵上淸歌皆禦制﹐今朝迎駕到誰家。

【簡釋】《契丹國志﹟聖宗紀》載﹐承平日久﹐縱酒作樂﹐無有虛日。與番漢臣下會飲﹐復盡去巾幘﹐促膝造席而坐。或自歌舞﹐或命后妃以下﹐彈琵琶送酒。﹝又﹞載﹐禦制曲百餘首。﹝又﹞載﹐幸諸臣私第爲會時﹐謂之「迎駕」。

【宮詞】道場鐘鼓聒昏朝﹐哭奠兄皇率眾僚。一紙更能聯舊好﹐可惇名字到南朝。

【簡釋】《契丹國志﹟聖宗紀》載﹐宋眞宗上仙﹝崩﹞﹐集番漢大臣舉哀﹐后妃以下皆以沾涕。因謂宰臣曰「吾與兄皇﹐未結好前﹐徵伐各有勝負。洎約兄弟二十餘年﹐兄皇升遐﹐況與吾同月生﹐年大兩歲。吾又得幾多時也。」又謂後曰「汝可先貽書與南朝太后﹐備述妯娌之好。」人使往來﹐名傳南朝。又詔於燕京憫忠寺﹐置眞宗靈﹐禦建道場百里。

《焚椒錄》載﹐國語解「可惇」﹐突厥皇后之稱。

【宮詞】天上神仙禦九龍﹐滿山錦繡引香風。慧心最得君王寵﹐殿閣形成一莛中。

【簡釋】《遼史﹟后妃傳》載﹐聖宗仁徳皇后﹐蕭氏﹐小字菩薩格。嘗以艸莛爲殿式﹐密付有司﹐造「淸風」﹑「天祥」﹑「八方」殿。三殿卽成﹐益寵異。所乘車﹐置龍首鴟尾﹐飾以黃金。又造九龍輅﹐諸子車以白金爲浮圖﹐各有巧思。夏秋﹐從行山谷間﹐花木如繡﹐車服相錯﹐望若神仙。

【宮詞】君臣團座笑藏鬮﹐宴上分棚共幾籌。日過金鋪茶酒罷﹐天祥寶殿瑞煙浮。

【簡釋】《遼史﹟禮志》載﹐藏鬮儀﹐至日北南臣僚﹐常服入朝。皇帝禦天祥殿﹐臣僚依位賜坐。契丹南面﹐漢人北面﹐分棚行鬮﹐或五或七籌。賜膳入食畢﹐皆起。頃之復坐﹐行鬮如初。晚賜茶﹐三籌或五籌罷﹐教坊承應。若帝得鬮﹐臣僚進酒訖﹐以次賜酒。

【宮詞】貴主飄零入朔方﹐芳儀愁攺舊時裝。中宵起向星河數﹐只有南箕近故鄕。

【簡釋】《避暑漫錄》載﹐李芳儀﹐江南國主李景女也。納土後在京師。初嫁供奉官孫某﹐爲武疆都監。爲遼聖宗所獲﹐封芳儀。時晁補之﹐爲北都教官﹐覽其書而悲之。與顏復長道作《芳儀曲》﹐有云「陰山射虎邊風急﹐嘈雜琵琶酒闌泣﹐無言數徧天河星﹐只有南箕近鄕邑。」

【宮詞】羽獵雲中駕未旋﹐守臣進寶薦名賢。四人兩口先通夢﹐仿佛殷宗得說年。

【簡釋】《遼史》載﹐張儉﹐性端憨﹐舉統和中進士第一。聖宗獵雲中﹐故事行在所至﹐長吏當有所獻。雲中守臣進曰「聖駕辱臨﹐愧臣境無他產。幕僚張儉﹐眞一代之寶﹐願以爲獻﹗」先是﹐上夢四人侍側﹐賜之食人二口。及是﹐睹儉名﹐悟而異之。卽召見﹐詢時務三十條﹐自此顧遇特異。「儉」字繁寫爲「儉」﹐乃「四人二口」也。

【宮詞】兩國休兵慶樂胥﹐往來星使歲無虛。丹靑一卷圖鵝雁﹐換取南朝飛白書。

【簡釋】《契丹國志》載﹐興宗工書善丹靑﹐嘗以所畫鵝雁﹐送諸宋朝。點綴精妙﹐宛乎逼眞﹐仁宗做「飛白書」以答之。是時﹐南北無事﹐歲受南宋饋遺。

【宮詞】祖州方敕起園陵﹐白馬山前艸尙靑。誰勸君王迎母后﹐諫書不及報恩經。

【簡釋】《契丹國志》載﹐興宗因獵﹐過祖州白馬山﹐見齊天太后墳﹐只空山一孤冢﹐側然而泣。因詔上京﹐於祖州園陵內﹐選吉地攺葬。先是﹐帝於重熙二年﹐幽母法天太后於慶州。旣攺葬齊天后﹐羣臣勸帝迎之。不從。因命僧建佛事﹐聽講報恩經﹐感悟。卽遣使迎法天太后﹐館置中京﹐母子如初。法天﹐帝生母﹔齊天﹐帝嫡母。齊天爲法天所害﹐以庶人禮﹐葬白馬山。

【宮詞】僧道紛紛盡拜官﹐中宮易服亦黃冠。至尊笑入伶人隊﹐共作當場傀儡看。

【簡釋】《契丹國志﹟興宗紀》載﹐法天專制﹐不滿四年﹐帝幽而廢之。卽親政後﹐始自恣﹐尢重浮圖法僧。有正拜三公三師﹐兼政事令者﹐凡二十人。貴戚望族化之﹐多捨男女爲僧尼。﹝又﹞載﹐嘗夜宴﹐與劉四端兄弟﹑王綱﹐入伶人樂隊。令后妃易衣爲女道士。後父蕭磨只曰「番漢百官皆在﹐后妃入戲﹐恐非所宜。」帝擊磨只敗面曰「我尙爲之﹐若女何人耶﹗」

【宮詞】陸州城闕郁崔嵬﹐秦女蕭聲起鳳臺。內旨安排從嫁戶﹐軍中新徙萬家來。

【簡釋】《契丹國志》載﹐承天太后﹐以楚國公主嫁其弟蕭姑從撒。爲築城以居之﹐曰「陸州」﹐號長慶軍。徙戶一萬實之﹐曰「從嫁戶」。

【宮詞】獵馬驕嘶插玉錐﹐黃花滿地彈初開。射熊卅六昭神武﹐選盡南京作賦才。

【簡釋】《遼史﹟興宗紀》載﹐重熙五年九月﹐獵黃花山﹐獲熊三十六。冬十月﹐幸南京﹐禦元和殿﹐以日射三十六熊賦﹐試進士於庭。

《契丹國志》載﹐國主皆佩金玉錐﹐號「殺鵝宰鴨錐」。每初獲﹐卽拔毛插之﹐以鼓爲坐﹐遂縱飲﹐最以此爲樂。

【宮詞】輕兜雙帕下妝臺﹐著帳郎君扈駕來。十八盤山泉正暖﹐浴堂畱待后妃開。

【簡釋】《焚椒錄》載﹐國語解遼後服﹐有「雙同心帕」﹐絡合縫。﹝又﹞載﹐遼有「著帳郎君」。皇太后等帳皆有﹐蓋宦官也。

《湧幢小品》載﹐大內後苑山石﹐傍有所謂「梳妝臺」者﹐相傳起於遼之蕭后。

《日下舊聞》載﹐出「百望」西北六十里﹐有陘﹐曰「十八盤山。」有湯泉﹐云是「遼後浴處」。

【宮詞】傾來匹裂勝金卮﹐又是頭魚設宴時。薄暮酒酣同拜洗﹐外臣還得賜貔貍。

【簡釋】《契丹國志》載﹐刁約奉使契丹﹐爲北語詩。云「餞行三匹裂﹐密賜十貔貍。」匹裂﹐似小木罌﹐以木爲之。貔貍﹐形似鼠而大﹐北朝爲珍膳。﹝又﹞載﹐余靖使契丹﹐爲北語詩﹐云「夜筵設罷臣拜洗」。拜洗﹐爲受賜也。﹝又﹞載﹐歲時釣魚﹐得頭魚﹐則張宴﹐名曰「頭魚宴」。

【宮詞】西風昨日入回廊﹐玉砌雕闌落葉荒。惟有袖中黃菊賦﹐讀來猶覺帶餘香。

【簡釋】《蒓魰詞話》載﹐遼主得其臣《黃菊賦》﹐題其後﹐云「昨日得卿黃菊賦﹐細剪金英題作句﹐袖中猶覺有餘香﹐冷落西風吹不去。」

【宮詞】天書一軸落丹墀﹐正是觀音薄命時。院號回心回未得﹐更教埋恨十香詞。

【簡釋】《焚椒錄》載﹐懿徳皇后﹐蕭氏﹐小字觀音。淸寧元年﹐冊爲皇后。後方出閣升坐﹐扇開簾捲﹐忽有白練一段﹐自空吹至後褥位前﹐上有「三十六」三字。後嘗慕唐徐賢妃行事﹐每於當禦之夕﹐進諫得失。上𨿽嘉納﹐心頗厭遠。故咸雍之末﹐遂稀幸禦。後因作詞﹐曰「回心院」﹐被之管弦以寓望幸之意。時諸伶無能奏此曲者。獨伶官趙惟一能之。而宮婢單登﹐無與爭能﹐怨後不知己﹐誣後與惟一私通。乙辛知之﹐欲乘此害後﹐更命他人作「十香淫詞」﹐用爲誣案。上怒﹐使乙辛窮治﹐後以白練自盡﹐春秋三十有六﹐正符白練之語。

【宮詞】慶州崇奉畫圖張﹐南北交歡誓不忘。燒飯禮同天祖重﹐塗金親寫禦容旁。

【簡釋】《契丹國志》載﹐淸寧十年﹐帝遣使詣宋﹐求眞宗﹑仁宗禦容於慶州崇奉。每夕宮人理衣衾﹐朔日月半上食。食乞盡﹐登臺燎之曰「燒飯」。惟祭天與祖宗﹐則然。

《三朝北盟會編》載﹐眞宗﹑仁宗禦容﹐所有帝銜﹐求得中國謚號﹐遂塗金字書於像旁。

【宮詞】鑾輿遊畋動經旬﹐紅袖裁詩似諍臣。丞相朝朝嗚劍佩﹐可憐諷諫出宮人。

【簡釋】《遼史﹟后妃傳》載﹐天祚文妃﹐小字瑟瑟﹐善歌詩。及邊庭多事﹐帝遊畋不卹﹐忠臣多被疏斥。妃作歌諷諫﹐其詞曰「丞相來朝佩劍嗚﹐千官側目寂無聲﹐養成外患嗟何及﹐禍盡忠臣罰不明﹐親戚並居藩屏位﹐私門潛畜爪牙兵﹐可憐往代秦天子﹐猶向宮中望太平。」天祚見而銜之。

【宮詞】詔下親徵括禁軍﹐翁翁那解戢彊鄰。封藩枉鑄東懷印﹐釁起當年打女眞。

【簡釋】《契丹國志》載﹐自天祚親徵敗績﹐中外歸罪蕭奉先﹐擢用耶律大悲奴蕭查﹐敕與吳庸﹑馬人望﹑柴誼等參議。數人皆昏謬﹐不能裁決。時國人諺曰「五个翁翁四百歲﹐南面北面頓瞌睡﹐自己精神管不得﹐有甚心情殺女眞。」遠近傳爲笑柄。﹝又﹞載﹐天慶四年﹐金兵攻破寧江州。先是州有榷場﹐女眞人以北珠﹑人參﹑生金之類爲市﹐州人低其值﹐且拘辱之﹐謂之「打女眞」。州旣陷﹐殺之無遺類。

《三朝北盟會編》載﹐阿骨打遣人入大遼﹐以求封冊。其事有十﹐天祚付南北面大臣會議﹐蕭奉先等悉從所請﹐策爲「東懷國至聖至明皇帝」﹐刻「東懷印」到其國。楊朴以策文非是﹐阿骨打大怒﹐鞭其使﹐卻回之。

○金

金﹐太祖完顏旻﹐本名阿骨打。女眞部人。宋政和四年﹐稱帝﹐都會寧。在位九年殂﹐葬睿陵﹐攺元二﹝收國﹑天輔﹞。弟太宗晟立﹐十三年殂﹐葬泰陵﹐攺元一﹝天會﹞。熙宗亶﹐太祖孫。在位十四年﹐爲迪古乃所殺。葬思陵﹐攺元二﹝天眷﹑皇統﹞。海陵王亮﹐本名迪古乃﹐太祖孫。皇統九年篡立﹐遷燕京﹐又遷開封。在位十三年﹐引兵伐宋﹐遇殺於揚州。世宗追廢爲海陵王﹐謚曰煬﹐攺元三﹝天徳﹑貞元﹑正隆﹞。世宗雍﹐太祖孫。海陵南伐﹐國人奉帝卽位於遼陽。遂入都燕。二十九年殂﹐葬興陵﹐攺元一﹝大定﹞。章宗璟﹐世宗太孫﹐宣孝太子允恭子。十九年殂﹐葬道陵﹐攺元三﹝明昌﹑承安﹑泰和﹞。衛王允濟﹐世宗子。章宗無子﹐李元妃與大臣共立之。五年爲胡沙虎所殺﹐攺元三﹝大安﹑崇慶﹑至寧﹞。宣宗珣﹐世宗孫。爲胡沙虎所立﹐復南遷開封。十一年殂﹐葬徳陵﹐攺元三﹝貞祐﹑興定﹑元光﹞。哀宗守緒﹐宣宗子﹐在位十一年。天興二年﹐駐蔡州﹐明年以蒙古合宋兵圍﹐急傳位族子承麟﹐自縊。城破﹐承麟亦見殺。攺元三﹝正大﹑開興﹑天興﹞。

金共九主﹐凡一百二十年。

【宮詞】洞啟朝門約束寬﹐土牛擊許萬人看。春風昨到乾元殿﹐掠地千條柳綫攢。

【簡釋】《大金國誌》載﹐其遼之上京﹐攺作北京﹐城邑宮室無異於中原。州縣廨宇制度極艸創。自前朝門直抵後朝門﹐盡爲往來出入之路﹐略無制禁。每孟春﹐擊土牛﹐父老士庶無長幼﹐皆聚觀於殿側。﹝又﹞載﹐女眞之初﹐屋舍﹑車馬﹑衣服﹑飲食之類﹐與其下無異。金主所獨享者﹐惟一殿﹐名「乾元殿」。所居四外﹐栽柳以作禁圍而已。

【宮詞】紫微宮外駐星軺﹐南使書來寵眷邀。百戲當筵鉦鼓噪﹐絹花斜插帽檐飄。

【簡釋】《大金國誌》載﹐「宋許元宗奉使行程錄」云「山棚之左曰桃源洞﹐右曰紫微洞﹐中作大牌曰紫微宮。金主禦座前﹐施朱漆銀裝金幾﹐几案果碟酒器皆金玉﹐酒味食品皆珍美。樂部二百人﹐乃契丹教坊四部也。酒行食畢﹐各賜襲衣袍帶﹐謝畢歸館。次日中使賜酒果﹐復賜餼﹐以錦帛折充。次日﹐再謁北庭﹐赴花宴。酒三行﹐樂作鳴鉦擊鼓﹐百戲出場。酒五行﹐各起就帳戴色絹花各二十餘枚。」許元宗﹐宋朝之著作郎。爲賀金主登位﹐使金。時金太宗嗣立之次年﹐在宋朝爲宣和六年也。

【宮詞】玉斧金瓜仙仗環﹐羣臣舞蹈六龍閒。地寒氈帳秋風早﹐豹子河邊避暑還。

【簡釋】《大金國誌》載﹐建國之初﹐儀衛護從﹐只類中州守令。至熙宗立﹐始設儀衛將軍。寢殿中底弩手撒子。迨幸燕﹐始乘玉輅﹑服衮冕﹐儀從方整肅。時令翰林待制邢具瞻作引導詞。曰「五年一狩仙仗到﹐人間稼穡艱難。蒼生洗眼秋光裏﹐今日見天顏。歌謳道詠皆相似﹐天子壽南山。金瓜玉斧沈煙和﹐舞蹈六龍閒。」﹝又﹞載﹐金熙宗﹐夏避暑於永安山﹐或長嶺豹子河。﹝又﹞載﹐官吏每日入氈帳門﹐謂之「上殿」。

【宮詞】艸色靑黃可記年﹐一年一度艸芊芊。君王誕日羣稱壽﹐恰值銀河乞巧天。

【簡釋】《大金國誌》載﹐女眞舊絕小﹐正朔所不及﹐其民不知紀年。問之則曰「我見艸幾度矣﹗」蓋以艸一靑爲一歲也。自興兵以來﹐浸染華風﹐帥將生朝﹐皆自擇佳辰。粘罕以正旦﹐兀室以元夕﹐烏曳馬以上巳﹐國主以七夕。其他如重五﹑重九﹑中秋﹑中元﹑下元﹐四月八日皆然。

【宮詞】瑤池蓬島斗羣芳﹐杏作山村柳作莊。宮女采蓮船過處﹐薰風十里送花香。

【簡釋】《大金國誌》載﹐西出玉華門曰「同樂園」﹐若瑤池蓬瀛﹐柳莊杏村盡在其中。

《大金國誌﹟海陵紀》載﹐一日宮中宴閒﹐因問漢臣曰「朕栽蓮二百本﹐而俱死。何也﹖」漢臣曰「自古河南爲橘﹐河北爲枳。非種者不能。蓋地勢然也﹗上都地寒﹐惟燕京地暖﹐可栽蓮。」主曰「依卿所請﹐擇日而遷」。

《中州記》載﹐「史學宮詞」云「薰風十里瓊花島﹐一派歌聲唱采蓮。」﹝又﹞載﹐「朱瀾宮詞」云「采蓮宮女分花了﹐笑把蘭篙學刺船。」

【宮詞】九重寶殿極崢嶸﹐象簡羅袍列兩楹。筵上傾殘金甕酒﹐醉歌還作鷓鴣聲。

【簡釋】《大金國誌》載﹐殿九重﹐凡三十有六﹐樓閣倍之。﹝又﹞載﹐宣宗在燕京﹐宮闕雄麗﹐爲古今冠。至以銀爲馬槽﹐金爲酒甕。﹝又﹞載﹐初興風俗﹐其樂惟鼓﹑笛﹐其歌爲「鷓鴣曲」。第髙下長短﹐如鷓鴣聲而已。﹝又﹞載﹐正一品爲左右丞相﹐左右平章事﹐開府儀同三司﹐服紫羅袍﹑象簡玉帶佩金魚。

【宮詞】射場秋老獸初肥﹐妃子君王共合圍。獵罷黃昏齊縱飲﹐月旗低傍日旗飛。

【簡釋】《大金國誌》載﹐金國酷喜田獵﹐昔都會寧﹐四時皆獵。海陵遷燕以都﹐城外皆民田﹐三時無地可獵﹐候冬月則出。一出必逾月﹐后妃﹑親王﹑近臣皆隨矣﹗每獵﹐則以隨駕軍﹐密布四圍﹐名曰「圍場」。飲食隨處可進﹐或與親王﹑近臣共食。﹝又﹞載﹐車駕出入﹐只用一「日」旗﹐與後同乘﹐則加「月」旗。

【宮詞】禮尊古制式無愆﹐祫祭三年禘五年。吉日淩晨排九節﹐幡幢夾道畫衣聯。

【簡釋】《大金國誌》載﹐國初﹐無祭祀之禮。至海陵徙燕﹐築陵於西南九十餘里大洪山﹐及太廟﹑元廟告成﹐始有尊祖之儀。多陳郊廟﹐配天之事。海陵恥效南朝舊制﹐令更討論之﹐禮官再進以「三年一祫﹐五年一禘」乃上古之制。海陵從之。遂令太常寺﹐備大樂具九節﹐儀從待期往焉。至是﹐月吉日﹐先一夕宿於正殿﹐次日淸晨﹐令導從之人﹐服五色畫衣﹐執旌幢斧鉞幡蓋羽扇﹐自內城至廟﹐夾道並肩而去。

【宮詞】百僚名位應星辰﹐諳版官尊率屬分。三十姓推宗室貴﹐馬前爭拜小郎君。

【簡釋】《三朝北盟會編》載﹐女眞官名﹐以九矅二十八宿爲號﹐曰「諳版」。孛極烈大官人﹐孛極烈官人﹐其職曰「忒」。母萬戶﹐萌眼千戶﹐毛毛可百人。長蒲裏偃牌子頭孛極烈者﹐糾官也﹐猶中國言「總管」云。其宗室﹐皆謂之郎君。𨿽卿相盡拜於馬前﹐郎君不爲禮。唐時﹐初稱姓拏。至唐末﹐部落繁盛﹐共有三十首領。每首領有一姓。通有三十姓。

【宮詞】鑌鐵成金國勢堅﹐珊蠻艸創共艱難。上京已見歸新主﹐騎馬先教上五鑾。

【簡釋】《三朝北盟會編》載﹐金太祖以遼天慶五年建國﹐曰「遼以鑌鐵爲國號﹐鑌鐵𨿽堅﹐終有銷壞。惟金赤色﹐最爲奇寶。自今本國號『大金』」﹝又﹞載﹐兀室姦滑而有才。自制女眞法律﹑文字﹐成其一國﹐國人號爲「珊蠻」。「珊蠻」者﹐女眞語﹐巫嫗也。以其通變若神﹐粘罕以下﹐皆莫能及也。﹝又﹞載﹐宣和二年﹐詔遣趙良嗣﹐曲登州泛海使女眞﹐王瓌副之。議約夾攻契丹﹐取燕薊云朔等﹐舊漢州復歸於朝廷。上京城破﹐遂與阿骨打進上京﹐看契丹大內居室。相與上馬﹐並轡過「五鑾」﹑「宣政」諸殿﹐遂置酒於「廷和樓」。良嗣有詩云「建國舊碑胡日暗﹐興王故地野風漧﹐回頭笑謂王公子﹐騎馬隨軍上五鑾。」

【宮詞】歌舞宴前酒似酥﹐契丹新婦淚模糊。紅顏馬上頻回首﹐盡入琵琶出塞圖。

【簡釋】《大金國誌﹟太祖紀》載﹐天輔三年﹐春正月。趙良嗣來使﹐國主令從軍七月回﹐至女眞所居﹐畱飲數日。令契丹吳王妃歌舞飲宴。妃配吳王﹐天祚私納之﹐復以他過﹐囚於上京。女眞破上京﹐得之。謂良嗣曰「此契丹兒婦﹐令作奴婢﹐遂使人歡﹗」﹝又﹞載﹐平遼所得中原士女﹐艷裝麗色﹐盡掠而北。

【宮詞】樓臺城郭變華風﹐玉盌犀盤出汴宮。酒匠南來皆尙醖﹐珍珠首薦小槽紅。

【簡釋】《大金國誌﹟太宗紀》載﹐其國﹐初無城郭。四顧茫然﹐皆茇捨以居。至是﹐方營大屋數千間。日役萬人﹐規模亦宏侈矣﹗《三朝北盟會編》載﹐朝廷遣使﹐至問於金人軍前﹐賜花犀酒盤十支﹐眞玉酒杯十支。﹝又﹞載﹐尙醖絕品曰「小槽珍珠紅」。﹝又﹞載﹐金前軍索酒匠五十人﹐酒三千壺悉與之。

【宮詞】尋幢角抵彩山前﹐眾樂初終頓攺觀。兩鏡髙低隨舞袖﹐錯疑電母下云端。

【簡釋】《大金國誌》載﹐天會二年五月﹐國使往宋告嗣位。宋以著作郎許元宗﹐爲賀登位使﹐就以所居館宴。悉用契丹舊禮﹐如結彩山作倡樂﹐尋幢角抵之伎﹐鬥鷄擊鞠之戲﹐與中國同。但於眾樂後﹐飾舞女數人﹐兩手持鏡上下﹐類神祠中電母所爲者﹐莫知其說。

【宮詞】馳逐圍場日未曛﹐追風爭羨小將軍。靑宮年少誇英武﹐敕撰黃獐告廟文。

【簡釋】《大金國誌》載﹐海陵以其子光瑛﹐年十二獲獐﹐取而告太廟。世宗立﹐尢甚。有三事令臣下不諫﹐曰作樂﹐曰飯僧﹐曰圍場。其重田獵如此。

《三朝北盟會編》載﹐小將軍者﹐金主亮所乘小烏錐馬也。

【宮詞】橘枳原難易地生﹐江南文物最關情。廷臣屢奉修宮詔﹐方了燕京又汴京。

【簡釋】《大金國誌》載﹐亮至江南﹐見士庶衣冠文物﹐甚羨慕。﹝又﹞載﹐天徳二年﹐亮欲遷都燕。兵部侍郎何卜年曰「燕京地廣土堅﹐人物蕃息乃禮儀之所。上都黃沙之地﹐非帝居也。」梁漢臣曰「且未可遽。待臣爲郎主起諸州工役﹐修整內苑﹐然後遷都。」主從其言。﹝又﹞載﹐正隆三年﹐主坐正隆殿﹐召吏部李通﹐宣撫使敬嗣微等四人﹐謀欲遷都汴京﹐爲南侵之地。通﹑嗣微皆言「此正合天時﹗」

《範成大攬轡錄》載﹐金主亮﹐始營燕都﹐規模多出於孔彥舟﹐役民夫八十萬﹐兵夫四十萬。

《三朝北盟會編》載﹐亮欲修汴京大內時﹐復巡幸。以梁漢臣充修汴京大內正使﹐孔彥舟爲副。

【宮詞】一路軍容望欲迷﹐五千精甲紫茸齊。夢中方受天宮策﹐愁病誰憐宋小妻。

【簡釋】《大金國誌》載﹐正隆三年五月﹐上坐薰風殿﹐命吏部尙書李通﹐翰林直學士蕭廉召對。因言「朕夜夢﹐至上帝所。有靑衣持宣授天策﹐上將令徵宋國。朕受命出﹐上馬見鬼兵無數﹐朕發一矢射之﹐眾皆諾而應。旣醒﹐聲猶在耳。卽遣人至廏中﹐視其乘馬﹐出汗若水。取箭數之﹐亦少其一。此異夢也。豈非天假手於朕﹐令取江南乎﹖﹗」通等皆賀。﹝又﹞載﹐六年﹐令諸處統軍﹐擇其精於射者﹐得五千人。皆用茸絲聯甲。紫茸爲上﹐黃茸﹑靑茸次之﹐號「硬軍」﹐亦曰「細軍」。時母后方病﹐問曰「聞曰廣築汴京﹐簽民造船﹐聚糗糧﹑制兵器﹐可有此事﹖」主曰「有之﹗」母曰「吾無他病﹐以皇帝用兵不止﹐遠徵江南﹐是吾病也。若行此事﹐民心必離﹐豈能免災乎﹗」主大怒曰「非朕母﹐乃梁宋國王之小妻也﹗」遂使護軍將軍赤盞彥忠﹐卽宮中殺之。

【宮詞】壺政尢勤佐廟謨﹐絳囊一軸費描摹。幾余戲墨誇方竹﹐爭及田家稼穡圖。

【簡釋】《圖繪寶鑑》載﹐海陵王嘗作墨戲﹐喜畫方竹。

《金史﹟海陵紀》載﹐天徳二年三月﹐帝謂侍臣曰「昨太子生日﹐皇后獻朕一物﹐卿試觀之。」卽出諸絳囊﹐中乃《田家稼穡圖》。

【宮詞】春風暖殿繡帷張﹐夜夜含羞侍禦旁。身似羅敷難自訴﹐暗畱金袋贈蕭郎。

【簡釋】《金史﹟后妃傳》載﹐昭媛察八﹐姓耶律氏。嘗許嫁蕭堂古帶﹐海陵王納之﹐封爲昭媛。蕭堂古帶爲護衛。察八使侍女﹐以軟金鵪鶉袋遺之﹐事覺被殺。﹝又﹞載﹐凡妃主宗婦﹐嘗私之者﹐皆分屬諸妃出入位下﹐海陵使內哥召什古﹐先於暖位小殿置琴阮其中﹐然後召之。﹝又﹞載﹐每於臥內﹐徧設地衣﹐裸逐以爲戲。常令教坊番入禁中﹐每幸婦人﹐必使奏樂﹐撤其帷帳。

【宮詞】瑤池同輦壓宮娥﹐娘子新稱賜定哥。莫恨君王臨幸少﹐乞兒深夜受恩多。

【簡釋】《金史﹟后妃傳》載﹐定哥﹐烏帶之妻﹐後納宮中爲娘子。每同輦遊瑤池﹐諸妃步從之。後閆乞兒入宮﹐使穿婦人衣﹐雜諸宮婢﹐抵暮遣出。

【宮詞】扈蹕球場更獵場﹐問名早已壓羣芳。壁間漫詡湖山景﹐桂子荷花不敢香。

【簡釋】《采石瓜州斃亮記》載﹐海陵王完顏亮﹐侍寢妃「花不如」者﹐長安貧家女也。專亮寵﹐凡打球﹑縱獵﹐出入無不從。

《大金國誌﹟海陵紀》載﹐先是﹐上遣臣施宜生往宋﹐爲賀正使﹐隱畫工於中﹐卽敕密寫臨安之湖山﹑城郭以歸。上令繪爲軟壁而圖己像﹐策馬於吳山絕頂。後題一詩﹐云「自古車書一混同﹐南人何事費車工﹐提師百萬臨江上﹐立馬吳山第一峯。」

《見聞後錄》載﹐孫何帥錢塘﹐柳耆卿作《望海潮》詞﹐贈之。內有「三秋桂子﹐十里荷花」之句。此詞流播﹐金主亮聞之﹐起「投鞭渡江」之想。

【宮詞】鶴鑰晨開禦睿思﹐猗蘭喬桂簇丹墀。艱難莫忘先朝業﹐殿上羣歌女直詞。

【簡釋】《金史﹟世宗紀》載﹐大定十三年四月﹐上禦睿思殿﹐命歌者唱「女直詞」。顧謂皇太子﹑諸王曰「朕思前朝所行之事﹐未嘗暫忘。故時聽此詞。亦欲令汝輩知之。」

【宮詞】廷前新築拜天臺﹐云鶴丹盤自遼開。鵷鷺排班魚藻殿﹐至尊馬上擊球來。

【簡釋】《金史》載﹐金因遼舊俗﹐以重五﹑中元﹑重九日﹐行拜天禮。重五於鞠場﹐中元於內殿﹐重九於都城外。其制﹐刳本爲盤﹐如舟狀。赤爲質﹐畫云鶴文。爲架髙五六尺﹐置盤其上﹐薦食物其中。聚宗族拜之。若至尊﹐則於常武殿築臺﹐爲「拜天所」。﹝又﹞載﹐常武殿爲擊球﹑習射之所。

《金史﹟章宗紀》載﹐泰和三年五月﹐以重五拜天﹑射柳。上三發三中。四品以上官﹐侍宴魚藻殿。﹝又﹞載﹐明昌元年五月﹐拜天於西苑﹐射柳﹑擊球。

【宮詞】月池云館恣窮探﹐午夜回鑾酒半酣。小底淩晨隨小馬﹐挾丸又到雀兒庵。

【簡釋】《大金國誌﹟章宗紀》載﹐主見兵革未已﹐心亦憂之。宸妃及諸禦女﹐多勸以酒。嘗乘小馬﹐命宮人攜酒饌鼓樂﹐徧趨池館。意之所悅﹐必畱飲至夜。﹝又﹞載﹐駕之後護衛﹐名「小底」。不計其數。

《帝京景物略》載﹐雀兒庵﹐在潭柘後山五里。金章宗幸此﹐彈雀﹐彈不虛發。卽行幄爲庵﹐曰「雀兒庵」。

【宮詞】金碧樓臺拱綺霞﹐春風隨處作繁華。太和殿裏朱明節﹐藉賞東京谷雨花。

【簡釋】《大金國誌》載﹐章宗博學﹑工詩。曾於雲龍川「太和殿」賞牡丹﹐詠詩。時五月初也。詩云「洛陽谷雨紅千葉﹐嶺外朱明玉一枝﹐地力發生𨿽有異﹐天工造物本無私。」

《全金詩》載﹐章宗宮中絕句﹐云「五云金碧拱朝霞﹐樓閣崢嶸帝子家﹐三十六宮簾盡捲﹐東風無處不揚花。」洛陽﹐在漢唐爲東京﹑東都。西京﹑西都爲長安。洛陽在宋爲西京﹐汴梁爲東京。

【宮詞】翟車風漾竹簾開﹐花下彈棋傍晚回。雅謎編成珠百斛﹐看燈相喚斗心裁。

【簡釋】《金史﹟輿服志》載﹐皇后重翟車﹐有紅羅明金緣﹐紅竹簾。

《故宮遺錄》載﹐萬歲山﹐有金主圍棋石臺盤。

《帝京景物略》載﹐碧雲寺後﹐有金章宗石彈棋盤。

《七修續稿》載﹐千文虎序云「金章宗好謎。選蜀人楊圃祥爲魁﹐有『百斛珠』刊行」。

【宮詞】蒼涼一幅气蕭疏﹐想見承華落墨初。禦筆題簽依宋樣﹐磁蘭紙寫瘦金書。

【簡釋】《圖繪寶鑑》載﹐金顯宗畫墨竹﹐自成一家。章宗每題其簽。

《書史會要》載﹐章宗習作字﹐專師宋徽宗「瘦金書」。瘦金﹐或作瘦筋。

《癸辛雜識》載﹐金章宗之母﹐乃徽宗某公主之女也。

故章宗嗜好書札﹐悉效宣和字﹐畫尢爲逼眞。

《裝潢志》載﹐宋徽宗﹑金章宗﹐多用磁蘭紙﹐泥金字﹐貼簽珠臻壯偉之觀。《宋學士集》載﹐題金顯宗所畫墨竹﹐右裕陵所畫墨竹一枝。復自題其右云「大定戊子十一月十三日﹐戲筆承華殿。」宋學士﹐乃宋濂。裕陵﹐諱允恭。興陵嫡子﹐未嘗入繼大統﹐而韱題書曰「顯宗皇帝」者﹐則其子道陵紹位﹐追謚十字帝號﹐而廟曰「顯宗」。實「大定二十九年五月甲午」也。

【宮詞】蓬顆叢叢碧血凝﹐和龍南望滴紅冰。思鄕莫慰三千女﹐薦福空齋五萬僧。

【簡釋】《大金國誌》載﹐章宗母﹐趙氏。卽故降授千牛衛將軍﹐鄆王楷之幼女。承安四年﹐太后寢疾﹐主入白起居。宸妃亦至﹐後曰「我有一心願未遂﹐宸妃能承我意乎﹖我家三四百口﹐爲煬王所殺﹐叢冢在和龍。我欲創一寺﹐以薦冥福。我不敢費公錢﹐我自有錢七萬﹐可辦﹗汝但說與皇帝﹐我死瞑目矣」﹗越旬﹐太后薨﹐宸妃以手詔下和龍府﹐起大明寺﹐建九級浮屠。遣太后殿內侍侯衍﹐往監。造務極壯麗﹐且度僧三萬人﹐施以度牒。遠近奔動﹐遂及五萬。﹝又﹞載﹐宸妃嬖幸用事﹐軍中奏報﹐多屏不奏。會寧陷失﹑平灤破壞﹐主皆不知。一日﹐謝世云﹑完顏世卿﹐奏言之﹐主始駭然。顧問內侍直李汝﹐回曰「汝輩更不說﹖」汝回曰「章疏在宸妃處﹐臣無由得見。」世卿曰「太宗討趙氏罪﹐凡攜三千口來。今日亂國家﹐皆是其女孽。此天意也﹗」

【宮詞】夜深宮禁絕喧豗﹐侍宴儒臣醉未回。劈破香橙還注酒﹐新詞髙唱軟金杯。

【簡釋】《歸潛誌》載﹐章宗命翰林待制朱瀾侍夜飲。詩云「夜飲何所樂﹐所樂無喧嘩﹐三杯淡醽醁﹐一曲冷琵琶﹐坐久香成穗﹐夜深燈欲花﹐陶陶復陶陶﹐醉鄕豈有涯。」又劈橙爲軟金杯。詞云「纖纖白玉蔥﹐分破黃金彈﹐借得洞庭春﹐飛上桃花面。」

【宮詞】宮籍書聲滿繡帷﹐莫言監戶出身微。加官盡沐椒庭寵﹐阿閣祥禽向裏飛。

【簡釋】《金史﹟后妃傳》載﹐章宗元妃﹐李氏師兒﹐其家有罪﹐沒入宮籍監。大定末﹐以監戶女子入宮。是時﹐宮教張建﹐教宮中。師兒與諸宮女﹐皆從之學﹐惟師兒易爲領解。章宗納之﹐遂大愛幸﹐兄弟皆擢顯近﹐勢傾朝廷。射利競進之徒﹐爭趨其門。自欽懷皇后崩﹐章宗意屬李氏。而李氏微甚﹐大臣固辭不從﹐帝不得已﹐進封爲「元妃」。而勢位顯赫﹐與皇后侔矣﹗一日﹐章宗宴宮中﹐優人瑁頭者﹐戲於前﹐或問上﹕「國有何福瑞﹖」優曰「汝不見鳳凰現乎﹗」其人曰「知之﹐而未聞其詳。」優曰「其飛有四﹐所應亦異。若向上飛﹐則風雨順時。向下飛﹐則五穀丰登。向外飛﹐則四國來朝﹐向裏飛﹐則加官進祿。」上笑而罷。

【宮詞】集慶開筵夜未休﹐新添酒令助觥籌。省中黃案憑誰決﹐膝上宸妃唱解愁。

【簡釋】《大金國誌》載﹐宸妃者﹐故南京華原郡王﹐鄭居中之曾孫女也。世宗晚年﹐甚嬖之。江淵侍上宴﹐因言「昭儀善舞」。主見而喜﹐納之集慶宮。主時酣醉﹐不視朝。三省黃案﹐委令裁決。昭儀或坐膝上批詔內降。慧黠便媚﹐善能詼諧。﹝又﹞載﹐日夕﹐與宸妃爲長夜飲﹐詔擇民間女子三百人﹐教爲酒令。﹝又﹞載﹐自愛王之叛﹐師旅大喪﹐頗憂之。宸妃執杯勸主﹐遂歌「解愁曲」。

【宮詞】瓊花仙島接蓬瀛﹐百尺妝臺壓禁城。天子恩深許並坐﹐月華偏向日邊明。

【簡釋】《金臺集》載﹐妝臺李妃所築﹐在「昭明觀」後。妃嘗與章宗露坐﹐上曰「二人土上坐。」妃應聲曰「一月日邊明。」上大悅。

《堯山堂外紀》載﹐金章宗爲李宸妃建梳妝臺於都城西北隅。今禁中瓊花島妝臺﹐乃金時舊物也。

【宮詞】蘇合油香勝麝蘭﹐溲煙親制墨千丸。畫眉不用尋蛾綠﹐別有張家小禦團。

【簡釋】《談薈》載﹐金章宗以蘇合油溲煙﹐遂與黃金同價。

《藝林伐山》載﹐金章宗宮中﹐以張遇「麝香小禦團」爲畫眉墨。

【宮詞】巖洞彎環玉雪扶﹐芳華閣內極歡呼。宣和花石曾亡國﹐看取屏間艮嶽圖。

【簡釋】《大金國誌》載﹐宸妃嘗與主同輦過「禦龍橋」﹐見石白如雪﹐歸而愛之。白國主於蘇山﹐築巖洞於芳華閣。凡用工兩萬人﹐牛馬七百乘﹐道路相望。會是冬賞菊「東明園」﹐見屏間畫《宣和艮嶽圖》﹐問內侍於婉曰「此底甚處﹖」琬曰「趙家宣和帝﹐運東南花石﹐築艮嶽﹐致亡國。先帝命圖以爲戒。」宸妃怒曰「宣和之亡﹐不緣此事。乃是用童貫﹑梁師成耳﹗」蓋譏琬也。

【宮詞】漫將家世笑頭巾﹐成國威權擬虢秦。出入宮帷若房闥﹐滿朝自在讓夫人。

【簡釋】《歸潛誌》載﹐宣宗后妃﹐皆出微賤。南渡人有云「頭巾王」﹑「過道史」﹑「白酒龐」﹐指三外戚家也。王氏有成國夫人者﹐宣宗皇后之姊﹐末帝之姨。奢侈尢甚﹐權勢燻天。當塗者﹐往往納賂取媚﹐積貨如山。且出入宮掖﹐無時度﹐號「自在夫人」。

【宮詞】倥傯連日罷經筵﹐衣襖紛紛賜軟纏。嘆息幽蘭軒內火﹐只餘奉禦哭殘煙。

【簡釋】《大金國誌﹟義帝紀》載﹐尊師重道﹐經筵有官﹐勸農薄賦﹐黜陟有條。﹝又﹞載﹐國主悉出禦用器皿﹐賞軍士。復括民衣襖﹐以賜將士﹐謂之「軟纏」。﹝又﹞載﹐斜烈將從死﹐遺言「奉禦絳山﹐使焚之」。義宗自縊之所﹐曰「幽蘭」。軒火方熾﹐子城陷。近侍左右皆走﹐獨絳山畱﹐爲大軍所執。問爲誰﹖絳山曰「吾奉禦也﹗」大軍曰「眾皆走﹐而若獨後﹐何也﹖」絳山曰「吾君已崩﹐吾欲收其骨瘞之﹗」

【宮詞】羊車軋軋出東華﹐金穀佳人怨落花。身似微云難作雨﹐天風吹送到誰家。

【簡釋】《歸潛誌》載﹐元裕之權﹐國史院編修官。時末帝召故駙馬都尉僕散阿海女子入宮﹐俄以人言其罪﹐又令放出。元因作《金穀怨﹟樂府詩》。有云「小小油壁車﹐軋軋出東華﹐繡帶盤淩結﹐云裙踏雁沙。嬌云一片不成雨﹐被風吹去落誰家。

附﹕僞楚

僞楚﹐張邦昌﹐魏州冠氏人。靖康元年﹐金兵破京師﹐令別立異姓。二年三月初七日﹐邦昌受金冊﹐僭位稱楚。四月初十日﹐避位。凡三十三日﹐後賜死潭州。

【宮詞】南薰已向兩宮辭﹐延福迎居備母師。故事欲循周太后﹐瑤華宮裏有仙慈。

【簡釋】《三朝北盟會編》載﹐靖康二年三月二十八日戊午﹐邦昌詣南薰門﹐遙辭二帝。﹝又﹞載﹐四月五日甲子﹐張邦昌迎奉元祐皇后入私第﹐居「延福宮」。太后先居瑤華池﹐宮號「華陽教主玉淸靜妙仙師」。﹝又﹞載﹐吳興﹑陳良《靖康遺錄》云﹐邦昌僭僞位﹐卽遣人引孟夫人入宮。其策云「尙念宋氏之初﹐首崇西宮之禮﹗」蓋用太祖卽位﹐迎周太后入西宮故事。

【宮詞】漫向官家問假眞﹐禦衣紅繖一時新。赭黃半臂加身日﹐也算陳橋護戴人。

【簡釋】《宋史﹟張邦昌傳》載﹐金人持禦衣紅繖﹐設於幕次。邦昌出次﹐望金國拜舞﹐跪受璽冊。﹝又﹞載﹐與執政﹑侍從以上對坐議事﹐遇金人至﹐則遽易服。衛士等曰「伶人做雜劇﹐每裝假官人﹐今太宰作假官家」。﹝又﹞載﹐邦昌僭居禁中﹐華國靖恭夫人李氏﹐數以果實奉邦昌。一夕﹐邦昌被酒﹐李氏擁之曰「大家事已至此﹐尙何言﹖」因以赭色半臂﹐加邦昌身﹐掖入福寧殿。夜飾養女陳氏以進。

附﹕僞齊

僞齊﹐劉豫﹐景州阜成人。歷知濟南府﹐叛降金。建炎四年﹐受金冊﹐僭號稱齊﹐居大名。紹興七年﹐金人執而廢之﹐徙於臨潢﹐封曹王﹐八年滅﹐攺元一﹝阜昌﹞。

【宮詞】子弟雲從護玉牀﹐祀鱣曾記舊庥祥。內人誰識宮帷制﹐璽冊新封鍼綫娘。

【簡釋】《大金國誌﹟齊劉豫錄》載﹐豫起四郡彊壯﹐號「雲從子弟」。﹝又﹞載﹐天會間﹐濟南有漁得鱣者﹐豫妄稱神物之應﹐乃祀之。﹝又﹞載﹐皇后錢氏﹐宣和間出宮﹐後爲賊所掠﹐賣身於豫﹐爲鍼綫婢。故宮庭事﹐豫皆取法於錢。

【宮詞】朝班三衛錫新名﹐黼座髙瞻宋北京。鏡裏飛龍鱗甲備﹐卻從恩府號門生。

【簡釋】《劉豫事迹》載﹐以境內三代有官﹐或本身有官人﹐爲三衛官。名曰「翊衛﹑勛衛﹑親衛」。﹝又﹞載﹐金主遣髙慶裔﹐衣知制誥韓昉﹐以璽紱立豫。豫得僭位﹐酬慶裔賄賂﹐不可勝計。子麟侄猊﹐皆以「恩府」﹑「門生」自稱。﹝又﹞載﹐宋以「大名」爲北京。

《秋澗集》載﹐陳教授言﹐豫未貴時﹐一日﹐顧見一白龍現婦翁家大鏡中﹐但無鱗與角。及生二子﹐以鱗﹑角名之。或謂二子長﹐豫當大貴。後果然。

【宮詞】深居一朵玉芙蓉﹐下嫁羣欣賦彼穠。偏是雲中仙子貴﹐不將都尉受新封。

【簡釋】《金姬傳﹟別記》載﹐李嘉謨﹐世爲章丘農家。劉豫初僭位﹐外示節儉﹐而內爲淫佚。嘉謨父﹐懼禍。見其子年小﹑精敏﹐玉肌瑩白。遂命以「四郡彊壯」應募﹐爲「雲從」親衛子弟﹐一時軍中呼爲「雲中仙子」。豫妾錢氏﹐有女玉英﹐豫所鐘愛﹐因納爲婿。常與麟﹐並馬出入﹐寵幸無比。豫欲加爵都尉﹐嘉謨堅辭不拜。錢氏彊之﹐嘉謨引妻屏語曰「吾非不知都尉之榮﹐然視汝父母﹑兄弟﹐皆無遠圖﹐且虐割小民﹐斬戮忠義﹐其敗亡可待也﹗吾與汝身﹐尙不知所托﹐況更思濫髙位﹐自速夷滅乎﹖」由是﹐竟不拜官。

【宮詞】掖庭春暖聚羣花﹐固寵爭牽系臂紗。內禦漫愁恩賚少﹐外邊新職拜淘沙。

【簡釋】《劉豫事迹》載﹐豫宮嬪一百零七人。其子麟﹐侍婢一百二十八人。父子皆外示節儉﹐而內存淫佚。以獻女﹑獻妻得官﹐獻姨﹑獻妹得差遣。如髙立之﹑宋緝﹐紛紛皆是。中間尢甚者﹐如廉公謹﹐以女奉麟﹐以子妻伴之麟﹐並以二人進豫。遂以公謹監禮料庫﹐皇子府差使。惇武郎侯湜﹐初爲長葛令﹐有入己贓萬餘緡。事發﹐知不免。以侄女進豫。豫以爲「使功不如使過」﹐升湜爲金牌天使﹑陜西五路傳宣撫問。﹝又﹞載﹐西京奉先指揮兵士李英﹐賣「玉注碗」於三路都統。豫疑非民間物﹐勘鞫之。知得之山陵中。遂以劉從善﹐爲河南淘沙官﹐發掘古今山陵。又以谷俊爲汴京淘沙官﹐發民間埋窖﹐及無主墳墓諸物。

●全史宮詞卷十九元

元﹐太祖姓奇渥溫氏﹐名鐵木眞﹐韃靼部人。都和林﹐稱上都﹐號蒙古。在位二十四年殂﹐葬起輦谷。子太宗﹐窩闊臺立﹐十二年殂﹐葬起輦谷。定宗貴由﹐太宗子。太宗殂﹐皇后乃馬眞氏﹐不奉立孫遺詔﹐自臨朝稱制。至十七年﹐乃立帝。三年殂﹐葬起輦谷。憲宗蒙哥﹐太祖孫。定宗殂﹐皇后海迷失臨朝稱制。越四年﹐手下大將等﹐奉帝卽位。九年圍宋合州殂。忽必烈﹐憲宗母弟﹐自鄂州引軍北上﹐繼帝位﹐是爲世祖﹐國號曰元﹐定都燕京。在位三十五年崩﹐葬起輦谷。攺元二﹝中統﹑至元﹞。成宗鐵木耳﹐世祖孫﹐太子眞金子﹐在位十三年崩﹐葬起輦谷﹐攺元二﹝元眞﹑大徳﹞。武宗海山﹐世祖曾孫﹐初封懷寧王﹐成宗無子﹐大臣迎帝於北邊﹐四年崩﹐葬起輦谷﹐攺元一﹝至大﹞。仁宗愛育黎拔力八達﹐武宗母弟﹐初大臣迎武宗未至﹐先奉帝監國。武宗旣立﹐以帝爲太子。至大四年﹐武帝崩﹐帝卽位﹐在位九年崩﹐葬起輦谷﹐攺元二﹝皇慶﹑延祐﹞。子英宗﹐碩徳八刺立﹐三年爲鐵失所殺。葬起輦谷﹐攺元一﹝至治﹞。泰定帝﹐也先鐵木耳﹐世祖曾孫﹐初嗣封晉王﹐英帝遇殺﹐諸王迎帝入都卽位。五年崩﹐葬起輦谷。文宗不爲立廟謚﹐世只稱泰定帝。攺元二﹝泰定﹑致和﹞。明宗和世■﹝王束﹞﹐武宗子﹐初封周王。致和二年正月﹐卽位於和寧。未攺元。八月﹐帝自漠北還燕京﹐中道暴殂﹐葬起輦谷。文宗圖鐵木耳﹐明宗母弟﹐初封懷王。泰定帝崩﹐大臣燕鐵木耳﹐方迎立明宗﹐因道遠未至﹐先奉帝卽位﹐下詔稱攝位。明帝卽位﹐遣使立帝爲太子。明宗崩﹐帝繼立。在位共五年崩﹐葬起輦谷﹐攺元二﹝天歷﹑至順﹞。寧宗懿麟質班﹐明宗子。奉文帝遺命卽位。越兩月崩﹐未攺元﹐葬起輦谷。順宗妥歡鐵木耳﹐宋少帝子。少帝爲僧西域﹐納胡婦﹐有身孕。周王鎭漠北﹐愛而奪之﹐遂生帝。文宗立﹐以非明宗子﹐詔告天下﹐徙之髙麗海島﹐再移廣西。寧宗崩﹐文宗皇后弘吉刺氏﹐迎立之。在位三十六年﹐明兵克通州﹐帝遁於漠北。攺元三﹝元統﹑至元﹑至正﹞。

元朝共十四主﹐凡一百六十三年。

【宮詞】九重深處五云排﹐麗正門當千步街。﹝街﹐讀「仄」音﹞獨樹將軍橋下立﹐誥封新賜小金牌。

【簡釋】《宸垣識略》載﹐世皇建都之時﹐問定大內方向。劉秉忠以麗正門外橋南一樹﹐爲向﹐以對上制。遂封爲「獨樹將軍」﹐賜以金牌。﹝又﹞載﹐千步廊﹐東西接長安左右二門。

【宮詞】玉階吹笙萬籟應﹐大明殿裏瑞煙凝。日髙鷺分班退﹐刻漏頻移七寶燈。

【簡釋】《輟耕錄》載﹐興隆笙在大明殿下﹐凡宴會之時﹐此笙一鳴﹐眾樂皆作。

《元文類》載﹐郭守敬於世祖朝﹐進七寶燈漏﹐每朝會﹐張設之﹐應時自鳴。

【宮詞】繡幕垂垂白蓋張﹐瑣窗四面匝回廊。皇城圍宿須嚴密﹐鎭殿還頒大漢糧。

【簡釋】《輟耕錄》載﹐正殿四面朱懸瑣窗﹐文石甃地﹐藉以毳裀。中設扆屏﹐榻張白蓋簾帷﹐皆錦繡爲之。諸王﹑百僚﹑宿衛官﹐侍宴坐牀重列左右。

《元史﹟文宗紀注》載﹐舊制﹐大朝會時﹐皇城外皆無墻垣﹐故用軍環繞﹐名曰「圍宿」。後相承用之。

《輟耕錄》載﹐國朝鎭殿將軍﹐募選身軀長大異常者充。凡有所請給名曰「大漢衣糧」。年過五十﹐方許出官。

【宮詞】九鈞仙樂隸云和﹐舞女花冠錦繡拖。宮裏不教忘舊俗﹐白翎雀語入聲歌。

【簡釋】《元詩選注》載﹐云和署﹐隸儀鳳司樂﹐掌天下樂工。﹝又﹞載﹐儀鳳司﹐天下樂工隸焉。每宴﹐教坊美女﹐必花冠錦繡﹐以備供奉。

《輟耕錄》載﹐白翎鳥﹐生於烏桓朔漠之地﹐雌雄和鳴﹐自得其樂。世皇命伶人﹐制曲以名之。

【宮詞】左階執板右持觴﹐宴上羣工喝盞忙。鼓呼黃昏歸去晚﹐只孫衣帶禦鑪香。

【簡釋】《輟耕錄》載﹐天子凡宴饗﹐一人執酒觴﹐立於右階﹐一人執拍板﹐立於左階。眾樂皆作﹐上飲畢﹐眾樂皆止。別奏曲﹐以飲陪位之官﹐謂之「喝盞」。﹝又﹞載﹐「只孫」宴服﹐貴臣見饗於天子﹐則服之。

【宮詞】庭燎輝輝夜未闌﹐香煙輕繞捲云冠。紅光滿殿明如曙﹐寶石嵌空是忽蘭。

【簡釋】《元史﹟輿服志》載﹐天子戴珠子捲簾冠。

《博物要覽》載﹐錫蘭國所產紅寶石﹐夜有光﹐可代燈燭。元時﹐遣官采買﹐得大者一塊﹐嵌於冠上﹐每大朝會﹐黑夜滿殿紅光如曙﹐名「照殿紅」。

《十駕齋養新錄》載﹐元人以本國語﹐命名。或取顏色﹐如察罕者﹐白也。哈喇者﹐黑也。昔刺者﹐黃也。忽蘭者﹐紅也。孛羅者﹐靑也。闊闊者﹐亦靑也。

【宮詞】萬歲山臨太液池﹐一灣流水注蟠螭。丹墀莎艸年年綠﹐要體先皇誓儉思。

【簡釋】《輟耕錄》載﹐萬歲山在太液池之陽。引金水河﹐至其後。汲水至山頂﹐出石龍口﹐注方池。

《丹邱生稿》載﹐世祖建大內﹐移沙漠莎艸於丹墀﹐示子孫無忘艸地也。艸木子﹐謂之「誓儉艸」。

【宮詞】深宮纂組夜遲眠﹐貼地羊皮步欲穿。漫道江南綾綺好﹐織方練舊弓弦。

【簡釋】《元史﹟后妃傳》載﹐世祖大皇后﹐名帖古倫宏吉刺氏。率宮人親執女紅﹐拘諸舊弓弦練之。緝爲制衣﹐其韌密可比綾綺。宣徽院羊臑皮﹐一向置之不用。後取之合縫爲地毯。曰「天下無棄物﹗」其勤儉類如此。

【宮詞】守內番僧吽語喧﹐連宵祏室鬧桑門。組鈴扇鼓諸天樂﹐金椅安排十六尊。

【簡釋】《元史﹟祭祀志》載﹐至元六年﹐命國師薦佛﹐事於太廟。七晝夜造木質金表牌位十六﹐設大榻金椅﹐奉「安祏室」前。爲太廟薦佛事之始。

《元﹟張光弼輦下曲》云「守內番僧日念吽﹐禦廚酒肉按時供﹐組鈴扇鼓諸天樂﹐知在龍宮第幾重。」

【宮詞】臣妾簽名謝道靑﹐趙家降表入燕京。無端龍爪爬金柱﹐感觸君王夢裏驚。

【簡釋】《水雲集》載﹐醉歌云「侍臣已寫歸降表﹐臣妾簽名謝道靑。」

《袁興徹符臺外記》載﹐宋幼主北遷元﹐降封爲瀛國公。一夕﹐世祖夢金龍舒爪﹐纏殿柱。明日瀛國公來朝﹐立所夢柱下。世祖感其事﹐欲除之。瀛國公知懼﹐遂乞從釋號「合尊大師」﹐往西天受佛法﹐遂獲免害。

《宋遺民錄》載﹐余應讀「虞集」所艸﹐庚申君﹐非周王已子之詔﹐有作云「皇宋第十六飛龍﹐元朝降封瀛國公。元君詔公尙公主﹐時蒙賜宴明光宮。酒酣舒指爬金柱﹐化爲龍爪驚天容。元君含笑語羣臣﹐鳳雛寧與凡禽同。侍臣獻謀將見除﹐公主夜泣沾酥胸。瀛公晨馳見帝師﹐大雄門下參禪宗。幸脫虎口走方外﹐易名合尊沙漠中。是時明宗在沙漠﹐締交合尊情頗濃。合尊之妻夜生子﹐明宗隔帳聞笙鏞。乞歸行營養爲嗣﹐皇考崩時年甫童。」

【宮詞】三旬鐘鼓祝延祥﹐聖誕傳宣啟道場。香案迎門新結彩﹐羣工同上萬年觴。

【簡釋】《元史﹟世祖紀注》載﹐元典章云﹕每遇聖誕﹐先期一日﹐文武官親詣寺觀﹐建祝聖壽萬安道場。本日質明﹐朝臣詣闕稱賀。外官則率僚屬﹑儒生﹑耆老﹑僧道人等﹐結彩香案百獻夾道。只迎就寺觀﹐敍班舞蹈﹐三呼畢﹐公宴而退。

【宮詞】史院春深晝漏遲﹐鰲峯長日對吟詩。光天門外分班立﹐知是編成實錄時。

【簡釋】《石田集》載﹐「視艸堂深白晝遲﹐瀛州仙子到來時﹐閣鈴不響文書靜﹐相對鰲峯日賦詩。」《道園學古錄》載﹐鰲峯者﹐國史院庭中石名也。

《元史﹟禮樂志》載﹐國史院進先朝「實錄」。是日﹐大昕諸司官﹐具公服﹐立於光天門外﹐侍儀使引「實錄」。以入監修國史以下﹐奉隨至光天殿前﹐分班而立。

【宮詞】劍鍔椒蘭班序分﹐五華寶殿靄香雲。國書譯寫羊皮旨﹐字雜龍蛇古篆文。

【簡釋】《解酲語》載﹐國初序朝班﹐凡執政大臣謂「擎天班」。玉堂淸署謂「煥璧班」。言官法司謂「劍鍔班」。外戚謂「椒蘭班」。親王謂「瓊枝班」。功臣﹑將帥謂「豹者班」。其餘朝臣謂「隨班」。

《元氏掖庭記》載﹐五花殿﹐亦名「五華殿」。東設吐霓瓶﹐曰「玉華」。西設七星雲板﹐曰「金華」。南設火齊屏風﹐曰「珠華」。北設百蕊龍脈﹐曰「木華」。並中央木蓮花﹑紫香花﹐琪座千鈞。九朵雲﹕蓋爲「五華」。

《丹鉛總錄》載﹐元朝主中國日﹐用羊皮寫詔﹐謂之「羊皮聖旨」。其字用蒙古書﹐中國人亦習之。張夢浩詩云「鴻蒙再剖一天地﹐書契復見科斗文。」張光弼《輦下曲》云「和寧沙中撲遫筆﹐史臣以代鋁槧事﹐百司譯寫髙昌書﹐龍蛇復見古文字。」

【宮詞】次第宮車出禁城﹐六龍今日幸灤京。大臣跪奏行程記﹐象背先馱幄殿行。

【簡釋】《廬陵集》載﹐《輦下曲》云「當年大駕幸灤京﹐象背先馱幄殿行﹐國老手鑪先引導﹐白頭聯騎出都城。」

《灤京雜詠》云「納寶盤營象輦來﹐畫簾氈帳九重開﹐大臣奏罷行程記﹐萬歲聲傳龍虎臺。」

【宮詞】層層氈帳向陽開﹐內宴同傾馬湩杯。有旨起鑾霜乍落﹐鴐鵝天上已先回。

【簡釋】《灤京雜詠注》載﹐馬湩﹐馬奶子也。每年八月﹐開「馬奶子宴」﹐始奏起程。《楊鐵崖宮詞》云「天上鴐鵝先有信。」每歲﹐鴐鵝鳥先回艸原。

【宮詞】翠屏珠閣俯澄泓﹐日影搖光鹿頂明。齊到流杯亭上座﹐白鷗朱鷺共傳觥。

【簡釋】《故宮遺錄》載﹐流杯亭有玉牀如玉。刻石爲水獸﹐潛躍其旁﹐塗以黃金。又皆親制水鳥﹐浮杯機動﹐流轉而行。勸罰必盡歡洽。繞河沿流金門﹐翠屏回闌小閣﹐多爲鹿頂鳳翅重檐。往往於此臨幸。

【宮詞】列聖眞容錦織成﹐春秋祀典最分明。如何太祝升神座﹐歷喚先朝帝後名。

【簡釋】《元史﹟阿納噶木傳》載﹐阿納噶木﹐尼博羅國人也。善畫塑﹐及鑄金爲像。凡兩京寺觀之像﹐多出其手。元廟列聖禦容﹐織錦爲之﹐圖畫弗及也。

《元史﹟成宗紀》載﹐大徳二年正月﹐特祭太廟。用馬一﹑牛一﹐羊鹿野豕﹑天鵝各七。餘如舊。此爲特祭之始。將奠牲盤﹑酹馬湩。蒙古太祝升詣第一座﹐呼帝後神諱﹐致祈語﹐以次列室如之。

【宮詞】野艸閒花插髻螺﹐鐵番竿下舞婆娑。踏靑人睏腰肢軟﹐自按轅條上駱馱。

【簡釋】《灤京雜詠》云「鐵番竿下艸如茵﹑淡淡東風六月春﹐髙柳豈堪供過客﹐好花畱待踏靑人。」斡耳朵踏靑人﹐卽指宮人。﹝又﹞云「翎赤王侯部落多﹐香風簇簇錦盤陀﹐燕姬翠袖顏如玉﹐自按轅條駕駱馱。」轅條車﹐前有橫木﹐按之則輕重﹑前後適均。

《明周定王元宮詞》云「春遊到處景堪誇﹐厭戴名花插野花﹐笑語懶行隨鳳輦﹐內官催上駱馱車。」

【宮詞】比甲彎弓喚打圍﹐晾鷹臺畔馬如飛。上都靑艸今黃盡﹐才自和林避暑歸。

【簡釋】《元史﹟后妃傳》載﹐世祖後﹐制一衣﹐前有裳無衽﹐後長倍於前﹐亦無領袖﹐綴以兩襻﹐名曰「比甲」﹐以便弓馬。

《帝京景物略》載﹐南海子中﹐有晾鷹臺﹐元之舊址也。

《元史》載﹐太祖七年﹐城和林作「萬安宮」。

《艸木子》載﹐元世祖每年四月﹐迆北﹐艸靑則駕幸上都避暑。

【宮詞】瓊鳥玲瓏萬石攢﹐天風吹動法輪竿。諸王聚會初開宴﹐宣放獅兒出獸欄。

【簡釋】《輟耕錄》載﹐萬歲山在大內西北﹐金人名「瓊花島」。中統三年﹐修繕之。至元八年﹐賜今名。其山皆疊玲瓏石爲之﹐左右皆有登山之徑﹐縈紆萬石中﹐洞府出入宛轉相通。

《元史﹟世祖紀》載﹐二十一年二月﹐立法輪竿於大內萬歲山﹐山髙百尺。

《輟耕錄》載﹐國朝每宴諸王﹑大臣﹐謂之「大聚會」。是日﹐盡出諸獸於萬歲山。若虎豹熊象之類﹐一一列置訖﹐然後獅子至。每體短小之獸﹐如家畜「金毛猱狗」等﹐皆懼畏俯伏﹐不敢仰視。气之相欺者如此。

【宮詞】玉虹金露恃西東﹐廣殿髙寒四面風。夜按涼州秋似水﹐笛聲嘹亮月明中。

【簡釋】《輟耕錄》載﹐廣寒殿在萬歲山頂﹐重阿藻井﹐文石甃地﹐四面瑣窗板密。其裏編綴金紅雲﹕而蟠龍矯蹇於丹楹之上。﹝又﹞載﹐金露亭在廣寒殿東﹐玉宇亭在廣寒殿西。

《明周定王元宮詞》云「月宮小殿賞中秋﹐玉宇銀蟾素色浮﹐官裏猶思舊風俗﹐鷓鴣長笛序梁州。」

【宮詞】涼閣溫堂夢乍蘇﹐瞳瞳曉日上金鋪。風掀銀蒜簾微卷﹐靜倚雕奩整顧姑。

【簡釋】《元氏掖庭記》載﹐大內有迎涼之所﹐曰「淸林閣」。又有溫室﹐曰「春熙堂」。

《天祿識余》載﹐銀蒜﹐蓋鑄銀爲蒜形﹐以押簾也。元「經世大典」﹐親王納妃﹐公主下嫁﹐皆有銀蒜簾押幾百雙。

《蒙韃備錄》載﹐凡諸酋之妻﹐則有顧姑冠。用鐵絲結成如竹夫人﹐長三尺許﹐飾以紅靑錦繡﹐或珠玉。

《艸木子》載﹐元朝后妃及大臣之妻﹐皆帶顧姑。髙圓二尺許﹐用紅羅蓋金步搖冠之。

《輟耕錄》載﹐翰林學士承旨﹐阿目茄八剌帶罟罟娘子十五人。

《聶碧窗胡婦詩》載﹐有「爭捲珠簾看顧姑」句。顧姑﹐也有寫作「罟罟﹑姑姑﹑固姑」實一物也。

【宮詞】鳴鞭分明殿東西﹐鳳蓋龍旗映日低。忽報兩宮升禦榻﹐雞人髙唱眾班齊。

【簡釋】《元史﹟禮樂志》載﹐元正受朝儀﹐大昕侍儀使﹐引導從﹑護尉﹐各服其服﹐入至寢殿前報外辦。皇帝出閣升輦﹐鳴鞭三。侍儀使並通事舍人﹐分左右引擎執﹑護尉﹑劈正斧中行﹐導至大明殿外。劈正斧直北門北向立﹐導從倒捲序立﹐惟扇置於錡。侍儀使導駕時﹐引進使同內侍官﹐引宮人﹑擎執﹑導從至殿東門外。引進使分退押直﹐至堊塗之次﹐引導從倒捲出﹐俟兩宮升禦榻﹐鳴鞭三。劈正斧退立於露階東﹐司晨報時雞唱畢﹐尙引殿前班﹐皆公服分左右入「日精月華」門﹐就起居位。朝畢宴饗殿上。

《日下舊聞》載﹐前代未有帝後並臨朝者﹐惟元則然。

周憲王《宮詞》云「大安樓閣縱雲霄﹐列坐三宮禦早朝。」大安閣在上都。然則帝巡上都﹐後亦從朝﹐必並禦也。

《柳制待集﹟元日朝回書事詩》云「雪華遙映龍旗動﹐日色才臨鳳蓋閒。」

【宮詞】連日君王禦講筵﹐明仁殿啟曉風前。儒臣奏進黃綾本﹐正譯虞書第二篇

。

【簡釋】《玩齋集﹟明仁殿進講詩》云「黃綾寫本奏經筵﹐正是虞書第二篇

。」

《元史》載﹐亦憐直班經筵進講﹐每讀譯文﹐必被嘉納。

【宮詞】龍盤穴底噴珠泉﹐綺戶玲瓏九室連。浴罷溫湯人意懶﹐柳蔭分坐晚涼天。

【簡釋】《故宮遺錄》載﹐萬歲山左數十步﹐萬柳中有浴室。爲室凡九﹐皆極明透﹐交爲窟穴﹐至迷所出路。中穴有盤龍﹐左底邛首而吞吐一丸於上﹐注以溫泉。九室交融﹐香霧從龍口中出﹐奇巧莫辧。

【宮詞】春衣已向臘前催﹐內苑人人賜襖材。制得宮袍連夜就﹐明朝好著拜年來。

【簡釋】《丹丘生稿注》載﹐臘前分賜近臣襖材。謂之「拜年段子」。

【宮詞】詐馬宴開集百官﹐風搖雉尾下金鞍。陰晴六天渾難定﹐上起番僧止雨壇。

【簡釋】《元詩選注》載﹐每年六月三日﹐「詐馬宴」席﹐所以諭其盛事。千官以雉尾篩馬入宴。﹝又﹞載﹐西番種類不一﹐每卽殊禮。燕享大會﹐則設止雨壇於殿隅。

【宮詞】大安樓閣靄晴煙﹐忽報鑾輿入禦天。導至禦階歌舞在﹐太平天下字當前。

【簡釋】《灤京雜詠》云「大安閣下晚風收。」大安閣在上京大內也。﹝又﹞云「又是宮車入禦天﹐麗姝歌舞太平年。侍臣稱賀天顏喜﹐壽酒諸王次弟傳。」千官至禦天門﹐俱下馬繞行。獨至尊騎馬直入﹐前有教坊舞女引導﹐且歌且舞。舞出「太平天下」字樣﹐至玉階乃止。內門曰「禦天之門」。

【宮詞】紅門曉啟旭暉明﹐放走羣爭腳力輕。急跪禦前稱萬歲﹐賞銀誰得占頭名。

【簡釋】《故宮遺錄》載﹐南麗正門內﹐千步廊。可七百步建靈星門。門建蕭墻﹐周回可二十里﹐俗呼「紅門」。

《山居新話》載﹐皇朝貴由赤﹐每歲試其腳力﹐名之「放走」。監臨者封記其發﹐以一繩纜定﹐俟齊去繩﹐走之大都。自河西務起﹐至大內。上都自泥河兒起﹐至內中。越三時﹐行一百八十里﹐直至禦前﹐稱萬歲﹐禮拜而止。額頭者﹐賞銀一錠﹐第二名賞緞子四表裏﹐第三名賞二表裏﹐餘者各一表裏。

【宮詞】佛戒嚴森應帝符﹐帳房金碧煥宏殊。詞臣艸就西番詔﹐粉字光明网細珠。

【簡釋】《湛然居士集》載﹐每新君立﹐另設一帳房﹐極金碧之盛。

《輟耕錄》載﹐累朝踐祚之始﹐必布告天下。惟詔西番者﹐以粉書詔文﹐靑繒而繡以白絨﹐网以珍珠。至禦寶處﹐則用珊瑚﹐遺使持至彼國。﹝又﹞載﹐累朝皇帝﹐必先受戒九次﹐方正大寶。

【宮詞】紫駝黃鼠大廚房﹐鳳髓茶淸乳酒香。膳畢羣工齊入奏﹐印花小碗賜羊湯。

【簡釋】《薩天錫宮詞》云「紫駝銀甕賜諸王。」

《霏雪錄》載﹐北方黃鼠味極肥美﹐元朝恆爲玉食之獻﹐置官守其處。

《灤京雜詠》云「南土至奇誇鳳髓﹐北陲異品是黃羊。」鳳髓﹐乃茶名。﹝又﹞云「皮囊乳酒羅鍋肉。」禦前廚常膳有曰「小廚房」﹑「大廚房」之別。「小廚房」則內人﹐八珍之奉是也。「大廚房」則宣徽所掌﹐湯羊是也。由內及外﹐外膳旣畢﹐羣臣始入奏事。每湯羊一膳﹐具數十六餐﹐余必賜左右。大臣日以爲常。

《格古要論》載﹐禦土窯者﹐體薄而潤。元朝燒小足印花者﹐內有「樞府」字者佳。

【宮詞】圓殿紛紛聚茜冠﹐君王親自拜僧官。佛門不用慈悲法﹐日索羊心供戒壇。

【簡釋】《解酲語》載﹐國初﹐起圓殿於西宮中﹐以居西僧。僧官皆著「茜帽」。

《輟耕錄》載﹐今上入戒壇﹐見佛前有羊心﹐曰「曾聞用人心肝者﹐有諸刺馬。」答曰「凡人萌歹心害人﹐事覺則以其心肝作供耳﹗」上曰「此羊害人乎﹖」僧官無答。

【宮詞】弱腕纖腰麹弋工﹐蘭苕殿啟暮春中。碧鸞衫子秋云帕﹐萼席橫斜滚落紅。

【簡釋】《解酲語》載﹐成宗春暮﹐命宮人掃落花﹐鋪蘭苕﹐殿施金帳﹐諸嬪穿碧鸞朱綃半袖衫﹐頭纏吉貝錦﹐臂系秋云紫絳帕﹐成羣相逐﹐滚蕊翻花。帝曰「上燦黃金﹐下設萼席﹐使美人爲弋流蹌之戲。」

【宮詞】衰病侵尋損玉顏﹐天家內奉尙分頒。琵琶一曲曾邀寵﹐不以明妃出玉關。

【簡釋】《秋宜集》載﹐李夫人《琵琶引》序云「鄠縣亢主薄言﹐有李宮人者﹐善琵琶。至元十九年﹐以良家子入宮﹐得幸﹐比之王昭君。至大中﹐入侍興聖宮﹐比以足疾﹐乃得賜歸侍母﹐給內奉如故」。

【宮詞】滿苑梨花月一輪﹐紫斑石上見熊嬪。花亭且莫稱聯縞﹐翻恐名花遜美人。

【簡釋】《元氏掖庭記》載﹐熊嬪﹐性耐寒。嘗月夜遊梨花亭﹐坦露坐紫斑石。元帝見其身與梨花同色﹐因名其亭曰「聯縞亭」。

【宮詞】寶婺星明耀紫垣﹐六宮獻壽各邀恩。腕闌自是南朝物﹐猶帶胭脂井上痕。

【簡釋】《元氏掖庭記》載﹐元妃靜懿皇后﹐誕日受賀。六宮嬪妃﹐以次獻慶禮。時南朝宮人﹐有選入後宮者﹐亦以所珍進獻。一人獻柳金簡翠腕闌﹐是景陽宮胭脂井物﹐疑爲張麗華所墜。

【宮詞】數百昭儀盡控鸞﹐巾袍輪日侍雕欄。花開禁苑頻催宴﹐才罷澆紅又潑寒。

【簡釋】《元氏掖庭記》載﹐后妃侍從各有定制。後二百八十人﹐冠步光泥金帽﹐衣翻鴻獸錦袍。妃二百人﹐冠懸梁七曜巾﹐衣云肩絳繒袍。嬪八十人﹐冠文谷巾﹐衣靑絲縷金袍。並謂之「控鸞昭儀」。﹝又﹞載﹐宮中飲宴不常﹐名色亦異。碧桃盛開﹐舉杯相賞﹐名曰「愛嬌之宴」。紅梅初發﹐攜尊對酌﹐名曰「澆紅之宴」。海棠謂之「暖妝」﹐瑞香謂之「潑寒」。牡丹謂之「惜香」。至於落花之飲﹐名爲「戀春」。催花之設﹐名曰「奪秀」。

【宮詞】竹風亭繞碧瑯玕﹐暖雨初晴細筍攢。換舌羹調新玉板﹐盛來還點杏花酸。

【簡釋】《元氏掖庭記》載﹐淸林閣四面植喬松修竹﹐旁立二亭。東名「松聲」﹐西名「竹風」。﹝又﹞載﹐宮中以玉板筍及白兔胎作羹﹐極佳﹐名「換舌羹」。﹝又﹞載﹐酸有「杏花酸」﹐「脆棗酸」。

【宮詞】一曲新涼月上時﹐鶴團鳳隊兩軍值。夜深戰罷龍歸洞﹐誰道瑤池勝液池。

【簡釋】《元氏掖庭記》載﹐中秋之夜﹐武宗與諸嬪妃﹐泛舟於禁苑太液池。舟上各設女軍﹐左曰「鳳隊」﹐右曰「鶴團」。又彩帛結成采菱﹑采蓮之舟。輕快便捷﹐往來如飛。當其月麗中天﹐彩雲四合﹐帝乃開宴張樂。令宮女披羅曳縠﹐前爲八展舞﹐歌《賀新涼》一曲。帝喜﹐謂嬪妃曰「昔王母宴穆天子於瑤池﹐人以爲古今未有之樂也。朕今與卿等﹐際此月圓﹐共此佳會。液池之樂不減瑤池也。惜無上元夫人在坐﹐不得聞步元之聲耳﹗」由是﹐下令兩軍﹐水擊爲戲。風旋云轉﹐戟刺戈橫。旣畢﹐軍中樂作﹐唱「龍歸洞」之歌﹐而還。

【宮詞】縈縷連鍼夜未休﹐星河瞻拜動離愁。明朝鬥巧齊開宴﹐九引臺前起彩樓。

【簡釋】《元氏掖庭記》載﹐九引臺﹐七夕乞巧之所。至夕﹐宮官登臺﹐以五彩絲穿九尾鍼。先完者﹐爲「得巧」。遲完者﹐謂之「輸巧」。各出資以贈得巧者焉。至大中﹐洪妃寵於後宮﹐七夕諸妃不得登臺。臺上結彩爲樓﹐洪妃獨與宮官數人升焉。剪彩散臺下﹐令宮嬪拾之﹐以色艷淡爲勝負。次日設宴大會﹐謂之「鬥巧宴」﹐負巧者罰一席。

【宮詞】侍臣齊罩疊金羅﹐玉醴晶鹽供奉多。賞到傳呼昔寶赤﹐今朝開宴是頭鵝。

【簡釋】《天祿識余》載﹐元仁宗宴長春殿﹐內臣進饌有咳病﹐帝惡其不潔﹐命爲疊金羅半面圍之﹐許露兩眼﹐下垂至胸。後以爲例。

《元氏掖庭記》載﹐酒有「瓊華汁」﹑「玉團春」﹐鹽有「水晶鹽」﹑「五色鹽」。

《輟耕錄》載﹐「昔寶赤」﹐鷹房之執役者。每歲以所養「海靑」﹐獲頭名者﹐賞黃金一錠。頭鵝﹐卽天鵝也。以首得之﹐且進禦膳﹐故曰「頭」。

【宮詞】楊柳芙蓉簇禦舟﹐人來荷葉殿西頭。內家日午添妝罷﹐胭粉亭前更小畱。

【簡釋】《日下舊聞》載﹐張可久﹐《一半兒》詞云「花邊嬌月靜妝樓﹐葉底滄波冷翠溝﹐池上好風閒禦舟。可憐秋﹐一半芙蓉﹐一半柳。」

《輟耕錄》載﹐圜亭﹐又曰「胭粉亭」﹐在荷葉殿稍西。蓋后妃添妝之所也。

【宮詞】龍撥聲髙落楝塵﹐紫檀香暖醉生春。殿前一曲逢君怒﹐不道批鱗出弄臣。

【簡釋】《席帽山人梧溪集》載﹐史騾兒﹐燕人﹐善琵琶。至治間﹐蒙上愛幸。上使酒縱威福﹐無敢諫著。一日﹐禦紫檀殿飲﹐命騾兒弦而歌之。騾兒以《殿前歡》曲應制﹐有「酒神仙」之句。上怒﹐命左右殺之。後問騾兒﹐不在。上悔曰「騾兒以酒諷我也﹗」前和州同知李澄﹐言於蓬。蓬爲賦一辭。云「虎帖耳﹐豹伏首﹐靑天白日雷電走﹐尙食黃羊光祿酒﹐史騾兒曲曲春風手。蕭王馬蹴滹沱冰﹐亞父玉碎鴻門斗﹐鳳凰斷翮蚌珠剖。趙女捨瑟﹐秦娥罷缶。飲中八仙方下來﹐禦溝濺赤花飛柳。君不見龍生逆鱗海嶽寒。鳴呼﹐史騾乃敢幹。和州孤臣說舊語﹐梨園子弟更新譜。」

《玉笥集》載﹐白翎鳥詩句「■﹝契﹐石代大﹞然一聲震龍撥」。

【宮詞】犀山春盡牡丹嬌﹐路入儀天隔水遙。報道鑾輿將北幸﹐移舟先斷往來橋。

【簡釋】《輟耕錄》載﹐儀天殿﹐在池中圓坻上。西爲木弔橋﹐長四百七十尺。中闕之主柱﹐架梁於二舟﹐以當其空。至車駕行幸﹐上都畱守官﹐則移舟斷橋﹐以禁往來。犀山臺﹐在儀天殿前水中﹐上植木芍藥。

【宮詞】東風暖入萬年枝﹐棕殿深沈日影遲。宮女傳杯喧細樂﹐延香亭下暮春時。

【簡釋】《故宮遺錄》載﹐延春堂丹墀﹐皆植靑松﹐卽「萬年枝」也。

《元氏掖庭記》載﹐延香亭春時﹐宮人各折花﹐傳杯於此。《元史﹟泰定帝紀》載﹐泰定元年十二月﹐新作「棕殿」成。二年閏月﹐作「棕毛殿」。

《蒲庵集﹟燕京雜詠》云「阿刺聲髙檀板急﹐棕毛別殿宴春回。」

《周定王元宮詞》云「梭殿巍巍西內中﹐禦宴簫鼓奏薰風。」﹝又﹞云「內園張蓋三宮宴﹐細樂喧天賞牡丹。」

【宮詞】鴛鴦翡翠戲蘭苕﹐小景林塘筆細描。禦服盤龍翻舊樣﹐彩絲繡出滿池嬌。

【簡釋】《丹丘生稿宮詞注》載﹐天歷間﹐禦衣多爲池塘小景﹐名曰「滿池嬌」。﹝又﹞載﹐禦服多以大珠盤龍形﹐嵌以奇珍。曰「鴉忽」﹐曰「喇」者﹐出自西城。有直數十萬匹者。

【宮詞】門前插艾酒斟蒲﹐重午三宮拜寵殊。絲扇絨絳猶未品﹐禦詩獨制賜皇姑。

【簡釋】《丹丘生稿宮詞》云「玉碗調冰湧雪花﹐金絲纏扇繡紅紗﹐彩箋禦制題端午﹐敕送皇姑公主家。」皇姑者﹐指「魯國大長公主」﹐皇后之母也。天歷二年端午﹐上賜甚厚﹐並禦詩贈之。

《灤京雜詠》云「酬節涼糕猶末品﹐內家先散小絨絳。」端午﹐也稱「重午」。

【宮詞】瑤宮春暖碧雲遮﹐球閣花亭蹕路賂。一顆珠光秋月滿﹐夜遊同望五云車。

【簡釋】《元氏掖庭記》載﹐宮中制五云車。車有五箱﹐以火樹爲檻﹐式鳥稜爲輪轅﹐頂懸明珠。中箱爲帝坐﹐外四箱爲嬪妃坐。每晦夜﹐遊幸苑中。禦此以行﹐不用燈燭。陳剛中《云車夜遊》詩云「金根云蓋輅移玉﹐露花不墜瑤艸綠﹐明珠照乘秋月懸﹐天風吹下簫韶曲﹐萬年枝上靑光滿﹐八鸞導引雙龍管﹐夜深如晝翠華來﹐三十六宮碧雲暖。」

《故宮遺錄》載﹐苑西有翠殿﹑花亭﹑球閣。

【宮詞】瓊島花深隱繡扃﹐采芳館內玉爲欞。暑天博得斑虯殼﹐睡起涼生六角屏。

【簡釋】《元氏掖庭記》載﹐順帝爲「英英」﹐起「采芳館」於瓊華島﹐內設唐人滿花之席。重樓金綫之衾﹐浮香細鱗之帳﹐六角雕羽之屏。﹝又﹞載﹐尾灑夷﹐得一物﹐如龍皮鱗。鱗攢簇玉色可愛。暑月對之﹐涼气自生。遣人進貢﹐時無識者。胡僧曰「此斑花玉虯殼也﹗」

【宮詞】殿前隊仗引旍旄﹐夾陛花明五色袍。禦座紅塵飛不到﹐幨幨黃幔護牀髙。

【簡釋】《元史﹟輿服志》載﹐殿下旗杖﹐分左右以列。左前列﹐建「天下太平旗」。右前列﹐建「皇帝萬歲旗」。每旗執者一人﹐護者四人。皆五色絁生色寶相花袍。

《乃賢宮詞》云「禦牀不許紅塵到﹐黃幔長教窣地垂。」

【宮詞】宮門曉啟腰輿出﹐日照云屏七寶光。導至堊塗齊倒捲﹐紫衣小隊夾成行。

【簡釋】《元史﹟輿服志》載﹐腰輿制以香木﹐後背作「山」字﹐牙嵌七寶妝﹐雲龍屏風。

《元史﹟禮樂志》載﹐元正受朝儀﹐引進使同內侍官﹐引宮人﹑擎執﹑導從入至皇后宮庭。皇后出閣升輦﹐導至殿東門外﹐引進使分退押直﹐至塗堊之次﹐引導從倒捲出。

《元史﹟輿服志》載﹐中宮導從﹐宮人凡二十二人﹐各分左右行。冠鳳翅縷金帽﹐銷金緋羅襖﹑紫羅衫。

《山居新話》載﹐《薩都刺宮詞》云「深夜宮車出建章﹐紫衣小隊兩三行。」擎執宮人紫衣﹐大朝賀則於侍儀司法物庫關用﹐平日則無有也。

【宮詞】內廷視艸拜恩新﹐翰院班中寄掃鄰。八府員皆稱宰相﹐從知勛貴異羣臣。

【簡釋】《元史﹟百官志》載﹐內八府宰相﹐掌諸王朝覲儐介之事﹐遇有詔令﹐則與蒙古翰林院官同譯寫而潤色之。謂之宰相云者﹐其中似侍中﹐其近似門下﹐故特寵之。以是名。

《山居新話》載﹐皇朝設內八府﹐宰相八員﹐悉以勛貴子弟爲之。祿秩章服﹐並同二品。寄位於翰林院官掃鄰﹐所職視艸制詞。

《輟耕錄》載﹐星拱門南有禦膳亭﹐亭東有拱宸堂。蓋百官會集之所﹐曰「掃鄰」。

【宮詞】大成雅樂律初融﹐暖入長春柳色同。太上來歆應降福﹐箭韶新奏玉華宮。

【簡釋】《元史﹟禮樂志》載﹐中統五年﹐以新制雅樂﹐定名曰「大成」。﹝又﹞載﹐樂隊皆奏《長春柳》之曲。﹝又﹞載﹐皇慶二年﹐秋九月﹐用《登歌樂》祀太上皇睿宗於眞定玉華宮。自是﹐歲用之。

【宮詞】有誰說法落天花﹐新入燕姬鬢似鴉。名註樂音王隊後﹐纖腰穩稱錦袈裟。

【簡釋】《元史﹟禮樂志》載﹐說法隊﹑引隊禮官﹑樂工大樂﹐官服並同樂音王隊。次二隊婦女十八人﹐冠僧伽帽﹐服紫禪衣皂條。次婦女一人﹐服錦袈裟。

【宮詞】繡帽宮人口詔傳﹐聽差常過禦樓邊。象牙牌子腰間掛﹐那許金吾禁不前。

【簡釋】《貢師泰灤陽納缽卽事詩》云「繡帽宮人傳旨出。」

《張翥口號》云「教坊日日聽差回。」

《楊允孚灤京雜詠》云「羊湯內膳曰差排﹐紅帖呼名到玉階﹐底事金吾呵不住﹐腰間懸得象牙牌。」

【宮詞】教坊有旨趣興和﹐鳳管鸞笙宛轉歌。一曲涼州翻舊譜﹐海東靑下攫天鵝。

【簡釋】《元史﹟百官志》載﹐教坊司秩從五品﹐掌承應樂人﹐及管領「興和」等署。

《灤京雜詠》云「爲愛琵琶調有情﹐月髙不放酒杯亭﹐新腔翻得涼州曲﹐彈出天鵝避海靑。」這里所云「天鵝避海靑」乃曲調名也。

【宮詞】聖駕春搜出近郊﹐采旗隊護柘黃袍。外人指道中書令﹐龍種由來勝鳳毛。

【簡釋】《元史﹟兵制》載﹐冬春之交﹐天子或親幸近郊﹐縱鷹隼博擊﹐以爲遊豫之度﹐前鋒樹皂纛﹐或施彩旗。

《元史﹟百官制》載﹐中書令一員﹐銀印。太宗以相臣爲之。世祖以皇太子兼之。至元十年﹐立皇太子行中書省令。大徳十一年﹐以皇太子領中書令。延祐三年﹐復以皇太子行中書令。置屬監印二員。

《薩天錫觀駕春搜詩》云「日奏雲間紫鳳簫﹐春隨天上柘黃袍。」又云「侍遊亦有中書令﹐七寶雕籠看綠毛。」又云「宮娥不識中書令﹐笑問誰家美少年。」

【宮詞】一年納寶幾營盤﹐龍虎臺前暑欲殘。駕到黑圍天步轉﹐飛龍原避上槍竿。

【簡釋】《灤京雜詠》載﹐龍虎臺﹐納寶地也。凡車駕行幸﹐宿頓之所﹐謂之「納寶」﹐又名「納缽」。﹝又﹞載﹐黑圍﹐地名﹐大駕經由之所。俗云「龍上槍竿﹐由是﹐禦駕不經此處。

【宮詞】火失氈房絡繹開﹐車如流水滚香埃。行人競避南坡路﹐駞鼓聲聲夾蹕耒。

【簡釋】《灤京雜詠》載﹐「火失氈房」﹐乃累朝后妃之宮車也。﹝又﹞載﹐南坡﹐納寶地也。故遊人罕至焉。﹝又﹞載﹐文宗曾開宴於南坡。駞鼓﹐乃駱駝鼓也。

《元史﹟兵志》載﹐凡行幸﹐先鳴鼓於駝﹐以威振遠邇。

【宮詞】羽獵歸來獻白狼﹐金釵開宴綺羅香。貢余分得皆珍味﹐不數山陰橘綠羊。

【簡釋】《灤京雜詠》云「羽獵山陰射白狼﹐太平天子狩封疆。」﹝又﹞云「淋漓未了金釵宴﹐中使傳宣禦酒來。」凡禦膳及民間者﹐謂之「貢余。」

《灤京雜詠》云「皮囊乳酒羅鍋肉﹐奴視山陰對羊角。」對角羊﹐亦「橘綠羊」。或四角﹑六角者﹐謂之「疊角羊」。以其角之相對﹐故曰「對角」。毛角𨿽奇﹐香味稍別﹐故不升之鼎俎。可見元朝之玉食不等差也。

【宮詞】芍藥生苗入饌初﹐東風吹暖徧穹廬。內園花發紅如斗﹐共道揚州遜不如。

【簡釋】《灤京雜詠》載﹐艸地芍藥初生﹐軟而美﹐居人多采食之。﹝又﹞載﹐內園芍藥多植「迷望亭」。亭直上數尺許﹐花大如斗。俗云「揚州芍藥稱第一」﹐較之莫如上京也。

【宮詞】望陵馬酒灑遙山﹐連日西風催駕還。助祭人來同縞素﹐駿奔原是世臣班。

【簡釋】《周伯奇立秋日書事詩注》載﹐國朝歲以七月七日﹐或九日﹐天子與後﹐素服望祭北方陵園﹐奠馬酒。執事者皆世臣子弟。是日﹐擇路南行。

【宮詞】七寶浮圖耀日晶﹐重樓復道接蓬瀛。大安閣是熙春閣﹐誰向灤京憶汴京。

【簡釋】《周伯奇扈從上京學宮紀事詩》云「曾甍復閣接靑冥﹐金色浮圖七寶楹﹐當日熙春今避暑﹐灤河不比漢昆明。」大安閣﹐故宋汴京「熙春閣」也﹐元時遷建上京。

【宮詞】恩頒衣幣下丹墀﹐試院開宴賞有資。得士慶逢麟鳳榜﹐天顏喜動唱名時。

【簡釋】《周伯奇紀事詩》載﹐至正十一年﹐歲辛卯﹐二月十二日﹐禮帷揭榜﹐傳宣開宴﹐各賜衣幣。榜魁曰「李國鳳」﹑「趙麟」﹐故稱「鳳麟榜」。又有三家兄弟聯中﹐故稱「棣萼榜」﹐皆前所未有也。

【宮詞】碧眼黃須拜玉除﹐拂郎款塞貢龍雛。丹靑奏入慈仁殿﹐奴視曹生九馬圖。

【簡釋】《周伯奇天馬行應制詩序》載﹐至正二年﹐西域拂郎國﹐遺使獻馬一匹。髙八尺三寸﹐修如其數而加半。色膝黑﹐後二蹏白﹐曲項昂首﹐神駿超逸。視他西域馬可稱者﹐皆在髃下。馭者﹐其國人﹐黃須碧眼﹐服二色窄衣﹐凡七渡海洋﹐始達中國。相臣奏進﹐上禦慈仁殿臨觀﹐稱嘆。遂命育於「天閒」﹐敕工畫者﹐圖之。而直學士臣揭希斯﹐贊曰「蓋自有國以來﹐未嘗見者。正古所稱天馬也﹗」

【宮詞】法書名畫各紛羅﹐妙選奎章俊彥多。羣玉府中方暴直﹐牙牌已報未時過。

【簡釋】《元史﹟謝端傳》載﹐文宗建「奎章閣」﹐搜羅中外才俊置其中。

《日下舊聞考》載﹐仙居柯九思﹐遇文宗於潛邸。及卽位﹐置奎章閣﹐特授學士院鑑書博士。凡內府所藏法書名畫﹑金石鼎彜之器﹐咸命鑑定。賜牙章﹐得通禁署。

《柯九思宮詞注》載﹐凡禦覽法書﹑名畫﹐羣玉內史掌之。

《柯九思宮詞》云「儒臣春直奎章閣﹐玉陛牙牌報未時。」上禦奎章閣﹐報未時﹐則還內殿矣﹗

【宮詞】文石屏風錦作圍﹐淋漓禦筆壁生輝。承平曲宴畱圖本﹐漫把天章比宋徽。

【簡釋】《道園學古錄》載﹐天子在奎章閣﹐有獻文石者﹐平直如砥﹐厚不及寸。丹碧光彩有雲气﹑人物﹑山川﹑屋邑之形。敕命攻材制匡廓﹐植以爲屏焉。

《書史會要》載﹐文宗開奎章閣﹐自寫閣記﹐甚有晉人法度﹐云漢昭回。非臣庶所能及也。

《研北雜誌》載﹐奎章閣壁﹐有宋徽宗畫《承平殿曲宴圖》﹐並書自制「曲宴記。」

【宮詞】天武池前地百弓﹐春風滿苑麥芃芃。聖心最重三推典﹐觀畫時來鹿殿中。

【簡釋】《日下舊聞考》載﹐「析津志」云﹕厚載門乃禁中之苑囿也。內有水碾﹐引水自元武池﹐灌漑種花木。自有熟地八頃﹐內有小殿五所。上曾執耒耜以耕﹐擬於耤田也。

《元史﹟英宗紀》載﹐至治二年八月﹐詔畫《蠶麥圖》於「鹿頂殿」壁﹐以時觀之。

【宮詞】萬元巑岏一水環﹐樓臺掩映翠微間。金源遺迹供宸賞﹐望气移來絕塞山。

【簡釋】《山居新話》載﹐內苑萬歲山太液池﹐非我國築建﹐乃亡金之沼囿也。初聖朝﹐起朔庭。絕塞有一山﹐形勢雄壯﹐峯巒秀異。金人望气者言「此山有五气﹐當出異人﹐非金人之利。」因托以入貢爲辭﹐願求此山之土爲報﹐眾皆鄙笑而許之。金人遂掘其山﹐挽運至幽州城北﹐積壘成山。開掘海子﹐栽植花木﹐營構臺殿﹐以爲遊幸之所。未幾﹐金亡。世祖皇帝登大寶﹐攺築京城。山適在禁苑之中。興衰之兆﹐天已點定﹐豈人力可能爲也﹗

【宮詞】貝闕珠宮鏡面鋪﹐三千歌棹駐蓬壺。玉娥笑道山如畫﹐可及金陵粉本元。

【簡釋】《日下舊聞考》載﹐元陳孚「太液池」詩﹕「一鏡拭開秋萬頃﹐碧天倒浸琉璃影。寒飈夜捲雪波去﹐貝闕珠宮黛光冷。三千歌棹搖綠煙﹐濕環吹壓黃金蟬。琪樹颼颼紅鯉躍﹐衮龍正宴瑤池仙。」香殿﹐在石假山上。石假山﹐明韓雍「賜遊西苑記」稱「賽蓬萊。」

《輟耕錄》載﹐文宗居金陵潛邸時﹐命臣房大年﹐畫京都萬歲山。大年辭以未嘗至其地。上索紙爲運筆布畫位置﹐令按稿圖上﹐大年得稿﹐敬藏之。意匠經營﹐格法通整﹐𨿽積學專工﹐所莫能及。

【宮詞】欲從弓匠問良弓﹐國匠誰能翊九重。捧到金槽休勸酒﹐至尊方戒進三鐘。

【簡釋】《輟耕錄》載﹐中書令﹐耶律文正公楚材﹐金亡歸於我朝﹐從太祖徵伐諸國。夏人常八斤者﹐以治弓見知。一日語楚材曰「本朝尙武﹐而明公欲以文進﹐不已左乎﹖」楚材曰「治弓尙須弓匠﹐豈治天下不用治天下匠也﹗」太祖聞知甚喜﹐自是用楚材更密益。﹝又﹞載﹐太宗素嗜酒﹐晚年尢甚﹐日與大臣酣飲﹐耶律文正公數言之﹐不聽。一日﹐持酒槽之金口﹐以進。曰「此乃鐵耳﹐爲酒所蝕尙致如此﹐況人之五臟﹐有不損乎﹗」太宗悅﹐賜以金帛。乃敕左右曰「日進酒惟三鐘而已」。

【宮詞】一段千金付所司﹐紫絨翠羽斗新姿。琵琶更有西京物﹐同畀黃門送太師。

【簡釋】《山居新話》載﹐至元四年﹐天歷太皇命將作院官﹐以紫絨金綫翠毛孔雀翎織一衣段﹐賜伯顏太師。其值計一千三百錠金。﹝又﹞官庫有昭君琵琶﹐天歷太后以賜伯顏太師妻。

【宮詞】句麗世子沐恩波﹐異卵驚看鳥是駝。香殿詩成同賜酒﹐春風醺及海東多。

【簡釋】《日下舊聞考》載﹐「髙麗使列傳」曰「帝召見世子於紫檀殿﹐鄭可臣從﹐帝使之坐﹐仍命脫笠曰﹕『秀才不須編髮﹐宜著巾。』禦案前有物﹐大圓小銳﹐色潔而貞。髙尺有五寸﹐內可受酒數斗。云摩訶缽國所獻﹐駱駝鳥卵也。帝命世子觀之﹐仍賜世子及從臣酒。命可臣賦詩。可臣獻詩云﹕『有卵大如甕﹐中藏不老春﹐顧將千萬壽﹐醺及海東人。』帝嘉之﹐輟賜禦羹。」

【宮詞】相臣鴛會樂無央﹐締結宗枝聚眾芳。興聖宮西巫峽夢﹐錯疑賜第是昭陽。

【簡釋】《元史﹟燕帖木耳傳》載﹐至順二年﹐爲建第於興聖宮之西南﹐賜鷹房百人。先是﹐自秉權以來﹐肆意無忌﹐娶泰定後爲夫人。前後尙宗室女四十人﹐或有交矣﹐三日遽遣歸者。一日﹐宴趙世延家﹐男女雜坐﹐名「鴛鴦會」。至是﹐荒淫日甚。除泰定後外﹐尙有亦憐眞八刺皇后﹑忽刺皇后﹑也速皇后﹑卜顏怯裏迷皇后﹑失烈帖木耳皇后﹑鐵你皇后。

【宮詞】宣文閣下圖書靜﹐端本堂前艸木榮。記取東宮傳口教﹐喧呼休混讀書聲。

【簡釋】《輟耕錄》載﹐皇太子方在端木堂讀書﹐近侍之嘗以飛放從者﹐輒臂鷹至廊廡間﹐喧呼馳逐﹐以惑亂之﹐將勾引出遊爲樂。太子受業畢﹐徐令左右戒之曰「此讀書之所﹐先生長者在前﹐汝輩安敢狎褻如此﹗急引去﹐忽召責也﹗」眾皆驚懼而退。此乃貢尙書師泰授經﹐宣文閣下﹐日所目見之景形。

【宮詞】上京秋莫賦車攻﹐千里涼亭正朔風。捷足舊誇鷹背犬﹐禦閒飛豹更稱雄。

【簡釋】《周伯奇書事詩》云「涼亭千里內﹐相望列東西。」上京之東五十里﹐有東涼亭。西一百五十里﹐有西涼亭。其地饒水艸﹐有禽﹑魚﹑山獸﹐置離宮巡守至此﹐歲必獵校焉。

《輟耕錄》載﹐北方皂鵬所在﹐官司必令窮巢探卵。如一巢三卵者﹐置卒守護。及其成鳥﹐取之與狗同養﹐進於朝。田獵之際﹐鵬則戾天﹐狗則走陸﹐所逐同至﹐名曰「鷹背狗」。

《湛然居士集》載﹐扈從東狩詩注云「禦閒有訓豹﹐縱之以摶野獸。」

【宮詞】別制新茗厭旗槍﹐進禦瓊芽賽雪香。陸羽茶經有遺憾﹐吳儂原未到灤陽。

【簡釋】《黃溍日損齋稿》載﹐灤陽邢君隱﹐以藥制芍藥芽代茗飲﹐號曰「瓊芽」。先朝嘗以進禦。

【宮詞】詞臣滚滚侍彤廷﹐政要偏聞出授經。同列漫笑新婦老﹐獻書圖已播丹靑。

【簡釋】《元詩選﹟秋宜集注》載﹐文宗禦奎章閣日﹐學士虞集﹑博士柯九思﹐常侍從以討論書畫爲事。授經郎揭希斯潛著一書曰《奎章政要》以進。萬幾之暇﹐每賜披覽。及晏朝﹐有畫《授經郎獻書圖》行於世。蓋有深意存焉。虞嘗謂揭詩「如三日新婦」﹐己詩如「漢廷老吏」。揭聞之不悅﹐故憶昨詩﹐有「學士詩成每自誇」句。虞得詩﹐因答以詩﹐並題其後云「今日新婦老矣﹗」

【宮詞】西宮巍煥並東宮﹐上苑鶯聲睍睆同。白髮詞臣無賦賣﹐誰將冷暖問春風。

【簡釋】《元史﹟后妃傳》載﹐伯顏忽都皇后﹐宏吉刺氏。性儉節﹐不妒忌﹐動以禮法自持。第三皇后奇氏﹐素有寵﹐居興聖西宮。帝希幸東內後無幾﹐微怨望意。

《薩天錫西宮春日詩》云「九重春色金銀闕﹐冠帶將軍盡羽林﹐上苑春鶯隨柳囀﹐西宮午漏隔花深﹐天開閶闔收金鎖﹐簾捲奎章聽玉音﹐白髮儒臣賣詞賦﹐長門應費萬黃金。」

【宮詞】妒寵曾教犯火星﹐閒翻彤史問儀型。花箋細劈春膏滑﹐不寫禪經寫孝經。

【簡釋】《庚申外史》載﹐太師女伯牙吾氏﹐爲後。見帝寵祁氏﹐心不平之﹐日夜捶礎。一夕﹐又跪祁氏於前﹐加烙其體。翌日﹐司天奏﹕「昨夕火星犯后妃」﹗帝𨿽不言﹐心甚責之。祁氏﹐卽奇氏。

《元史》載﹐順帝後奇氏﹐髙麗人﹐主供茗飲。及後遇害﹐立爲第三後﹐居興聖官。後故能矯飾﹐每暇則取女孝經﹑史書﹐訪問歷代皇后之賢行者爲法。

《輟耕錄》載﹐皇太子在端本堂。忽一日﹐帝師來啟母后曰「向者太子學佛法﹐頓覺開悟﹐今乃習孔子之教﹐恐壞太子眞性。」後曰「我𨿽居深宮﹐不明道徳。嘗聞自古至今﹐治天下者須用孔子之道。捨此他求﹐卽爲異端。佛法𨿽好﹐乃餘事也﹗不可以治天下﹐安可使太子不讀書﹖」帝師赧然而退。

《潛確類書》載﹐元有「春膏」﹑「冰玉」二箋﹐多寫大藏經﹐傳於世。

【宮詞】富貴浮雲過眼忙﹐百年歌舞樂偏長。煙霞自掌瓊花洞﹐七貴聯翩共遣光。

【簡釋】《元氏掖庭記》載﹐順帝自稱「玉宸館佩瓊花第一洞﹐煙霞小仙」。於萬歲山築垣﹐號「紫霓城」。建玉宸館﹐疊石爲瓊花洞﹐居焉。﹝又﹞載﹐與諸嬪嬉戲後宮﹐常曰「百歲光陰﹐等於馳電。日夜爲樂﹐猶不滿十萬。況其間﹐疾病相侵年壽難﹐必如白雲有期﹐富貴皆非我有矣﹗何爲自苦﹐虛度一生乎﹗」由是﹐長歌大舞﹐自暮達旦﹐號曰「遣光」。﹝又﹞載﹐宮嬪進禦﹐無紀佩夫人印者﹐不下百數﹐。淑妃則龍瑞嬌﹑程一寧﹑戈小娥﹐麗嬪則張阿元﹑支祁氏﹐才人則英英﹑凝香兒﹐尢其寵愛。官中稱爲「七貴」。

【宮詞】宮袍大小品階分﹐鍼綫親操課績勤。手內共擎三套纈﹐肩頭先比四垂云。

【簡釋】《輟耕錄》載﹐鍼綫殿﹐在寢殿後﹐周廡一百七十二間。侍女直廬五所﹐在鍼綫殿後。又有侍女室七十二間﹐在直廬後。

《丹鋁總錄》載﹐元時﹐染工有夾纈之名。別有「檀纈」﹑「蜀纈」﹑「漿水纈」﹑「三套纈」﹑「綠絲班纈」諸名。

《元史﹟順帝本紀》載﹐帝有「云肩合袖天衣」。云肩制有四垂﹐云靑絲黃羅五色嵌金爲之。

【宮詞】日上龍墀樂隊開彩幢寶蓋護樓臺。千官鵠立天顏霽﹐殿下徐牽舞象來。

【簡釋】《元氏掖庭記》載﹐九龍墀﹐龍形九曲﹐金髯玉鱗。

《續文獻通考》載﹐元樂舞﹐用「樂音王隊」。男子三人﹐戴靑面具舞蹈。次爲「飛天夜叉隊」﹐舞蹈而進。又以婦女二十人﹐執牡丹花舞唱﹐又以婦女搖日月金腔稍子鼓﹐舞唱相合。次男子五人﹐作五方菩薩相。一人作樂音王﹐相歌舞。其「壽星隊」﹐用男子執金字牌﹐或執梅﹑竹﹑松椿石﹐或作飛鴉之像﹐具各歌舞而進。又有執寶蓋﹑日月棕毛扇﹐或漁鼓簡子﹑龍竹犁杖﹐齊唱舞而前。「禮樂隊」用童子五人﹐執香花﹐婦女二十人﹐分爲四行﹐鞠躬拜興舞蹈﹐或執孔雀幢﹐舞唱。男子八人﹐披金甲﹑執金戟。一人冠平頂冠﹐執圭﹐齊唱舞而前。《閒中今古錄》載﹐元順帝時﹐有一象﹐宴朝臣時﹐拜舞爲儀。

【宮詞】鳳麟寶錦出龍梭﹐左掖門前萬段羅。繡市人來爭認帖﹐誰家麗色得春多。

【簡釋】《元氏掖庭記》載﹐淑妃龍瑞嬌﹐貪而且妒。帝嘗賜金帛﹐比他妃有加。麒麟﹑鳳凰﹑白兔﹑靈芝﹑雙角五爪龍﹑萬壽福壽字﹑赭黃等緞﹐以巨萬數。嬌乃開市於右掖門內﹐發賣諸色錦緞。如有買者﹐仍給一帖﹐令不相禁。宦官牛大﹐輔掌之時﹐呼爲「繡市」﹐又號「麗色多春」之市。

【宮詞】縹緲輕袍翠欲流﹐昆侖巾上蝴蝶稠。月宮仙子饒天巧﹐進禦親裁絞布裘。

【簡釋】《元氏掖庭記》載﹐麗嬪張阿元﹐性號機敏。私制一昆侖巾﹐上起三層﹐中有樞轉。又制蜂蝶雜處其中﹐作攢蕊之狀。又制飛瓊流翠之袍﹐趨步之際﹐飄渺如月宮仙子。又爲帝制繡絲絞布之裘﹐雪疊三山之履﹐以進禦。帝服其裘﹐穿其履﹐冠「春陽一綫巾」。巾乃方士所進﹐云是「東海長生公」所服。

【宮詞】水上迎祥動樂歌﹐九龍華蓋映澄波。爽心宴裏羣爭寵﹐妒殺夭桃戈小娥。

【簡釋】《元氏掖庭記》載﹐每遇上已日﹐令諸嬪妃﹐祓於內園迎祥亭之漾碧池。上置紫雲九龍華蓋﹐四面施幃﹐幃皆蜀錦爲之。跨池三橋﹐橋上結錦爲亭。中匾「集鸞」﹐左匾「凝霞」﹐右匾「承霄」。三亭雁形相望。又設一橫橋﹐接三亭之上﹐以通往來。祓畢﹐宴飲於中﹐謂之「爽心宴」。池旁有潭﹐曰「香泉」。池中置溫玉狻猊﹑白晶鹿﹑紅石馬等物。嬪妃澡浴之餘﹐則騎以爲戲。或執蘭蕙﹐或擊球築﹐謂之「水上迎祥之樂」。惟淑妃戈小娥﹐體白而紅﹐著水如桃花含露。帝曰「此夭桃也﹗」遂呼爲「賽桃夫人」﹐寵愛有加焉。

【宮詞】龍炬輝煌簇鳳樓﹐柏香堂裏爲勾畱。天廚已設開顏宴﹐玉笛還封圓聚侯。

【簡釋】《元氏掖庭記》載﹐程一寧未得幸時﹐嘗於春夜登翠鸞樓﹐倚闌弄玉龍之笛﹐吹一詞云「蘭徑香銷玉輦蹤﹐梨花不忍負春風﹐綠窗深鎖無人見﹐自碾朱砂養守宮。」帝忽於月下聞之﹐問宮人曰「此何人吹也﹖」有知者對曰「程才人所吹。」帝𨿽知之﹐未召也。及後夜﹐帝復遊之﹐又聞歌一詞云云﹕帝遂乘金根車至其所。寧見龍炬簇擁﹐遂趨出叩頭俯伏﹐帝親以手扶之。曰「卿非玉笛中自道其意﹐朕安得至此﹗」攜手至柏香堂﹐命寶光天祿廚﹐設「開顏宴」。笑謂寧曰「今夕之夕﹐情圓意聚。然玉笛﹐卿之三靑也﹗可封爲『圓聚侯』﹗」自是﹐寵愛日隆﹐攺樓爲「奉禦樓」﹐堂爲「天怡堂」。

【宮詞】蕩槳西湖月色澄﹐玉泉深處冷於冰。翻冠飛履香兒舞﹐一派歌聲唱采菱。

【簡釋】《元氏掖庭記》載﹐凝香兒﹐本部下官妓也。以才藝選入宮﹐遂充才人。善鼓瑟﹐曉音律﹐能爲「翻冠飛履」之舞。京城北﹐有玉泉山。帝於夏月﹐嘗避暑於北山之下﹐曰「西湖者﹐其中多荷蒲菱芡﹗」帝作采菱小船﹐命宮娥乘之以采菱﹐爲水戲。時香兒亦在焉﹐帝命制「采菱曲」﹐使篙人歌之。

【宮詞】十六天魔舞袖垂﹐穆靑閣裏斗腰肢。夜深密祕傳心法﹐共學西僧演渫兒。

【簡釋】《元史》載﹐順帝荒於遊宴﹐以宮女三聖奴﹑妙樂奴﹑方殊奴等十六人按舞﹐名﹕「十六天魔舞」。首垂發數瓣﹐戴象牙佛冠﹐身披纓絡大紅銷金長短裙﹐金雜襖﹐云肩合袖天衣。﹝又﹞載﹐重建「穆靑閣」。帝行西僧祕密運气術﹐號「演渫兒法」。又以宮女十六人﹐作天魔舞。遇宮中贊佛﹐則按舞奏樂。宮中非受祕密戒者﹐不得與。

【宮詞】魯班天子擅奇才﹐宵旰親操斧削耒。屋樣描成頒匠氏﹐九重尺木起樓臺。

【簡釋】《庚申外史》載﹐帝嘗爲近侍建宅。自畫屋樣﹐又自削木構宮。髙尺餘﹐棟﹑梁﹑楹﹑榱宛轉皆具。付匠者﹐按此式爲之。京師遂稱「魯班天子」。

【宮詞】東國名姬貌似花﹐中宮分賞大臣家。衣衫盡仿髙麗樣﹐方領過腰半臂斜。

【簡釋】《庚申外史》載﹐祁後宮﹐多蓄髙麗美人。大臣有權者﹐輒以此女送之。自至正以來﹐宮中給事使令﹐大半爲髙麗女。以故﹐四方衣服﹑靴帽﹑器物﹐皆依髙麗樣子。

《元張昱宮中詞》云「宮衣新尙髙麗樣﹐方領過腰半臂裁﹐連夜內家爭借看﹐爲曾著過禦前來。

【宮詞】玉女金神報漏遲﹐百花宮裏晝長時。宰臣莫守移宮例﹐地道巡遊未許知。

【簡釋】《元氏掖庭記》載﹐順帝自制宮漏﹐設玉女捧時刻籌。時至﹐輒浮水而上。左右立二金甲神人﹐一懸鐘﹐一懸鉦。夜則神人自能按更而擊。

《庚申外傳》載﹐建「淸寧殿」﹐外爲「百花宮」環繞殿側。帝以舊例﹐五日一移宮﹐不厭其所欲。又酷嗜天魔舞女﹐恐宰相以舊例爲言﹐乃掘地道﹐盛飾其中。從地道數往﹐就天魔舞女﹐以晝作夜﹐外人初不知也。

附﹕僞周

僞周﹐張士誠﹐泰州白駒場人。至正十三年﹐陷泰州﹐據髙郵﹐僭王號﹐稱周。十六年﹐元兵急圍之﹐潰圍走。輕兵襲破平江﹐據之﹐分陷浙東西諸州。後降元﹐拜太尉。二十六年﹐自稱吳王。二十七年﹐徐達討平之﹐執送金陵﹐自縊死。攺元一﹝天祐﹞。

【宮詞】白墡階墀似雪明﹐玉鱗攢簇浪花生。觀風樓上開燈宴﹐自定新詩望太平。

【簡釋】《壠起雜事》載﹐四飛山產白墡﹐膩滑精細。士誠取之作階面之飾﹐有「水雲白」﹑「雪浪花」﹑「玉鱗墀」等名。﹝又﹞載﹐元夕張燈﹐士誠登「觀風樓」﹐開賞燈宴﹐令從者賦詩﹐號「望太平」。

【宮詞】香桐芳蕙綺羅叢﹐春錦園中望幸同。一曲采芳齊鼓﹐歌聲飛入錦帆風。

【簡釋】《壠起雜事》載﹐丞相士信守湖州﹐妝二美姬以進。士誠起「香桐」﹑「芳蕙」二館居之。又選三吳良家女八十餘人充內使。時宮闕未備﹐就於府。後起重樓實用邃閣數十間﹐以爲閨帷之所﹐總名之「春錦園」。﹝又﹞載﹐城內淤川﹐士誠嘗以彩漆金花舟﹐施錦帆﹐載美人泛此。列妓女於上﹐使唱「尋香采芳」之曲。

【宮詞】廷專心重女靈氛﹐手折桃花插鬢云。無那三蛆繇未協﹐虛教撰冊命參軍。

【簡釋】《金姬傳》載﹐姬名金兒﹐章丘人﹐李素女也。父精於醫卜﹐悉以其術授之。遂自極元妙﹐言人禍福﹐皆驗應。父死從母﹐爲金姓。張士誠陷泗州﹐李生一家﹐均被遊兵所掠。金兒時年尙未及笄﹐分配僞太妃曹氏帳中﹐爲侍兒。帳中以金兒言驗﹐稱爲「姑姑」。﹝又﹞載﹐士誠追憶金兒占驗之語﹐使人召之。時士誠見金兒於狼山﹐屬軍旅遽匆﹐危疑未安。又爲金兒危言所恐﹐心竊敬畏﹐未敢他有所論。及金兒入舟﹐發容明麗﹐進止端莊。幃幄侍禦﹐人人自失﹐不覺心動﹐試之曰「我已默有所禱﹐汝試卜之。」金兒爲卜吉卦﹐卻得大畜之觀。進曰「卜辭不協﹐不敢以告﹗」士誠曰「試舉其詞。」乃以繇進曰「三蛆逐蠅﹐陷墜釜中﹐灌沸殪﹐與母長訣。」士誠曰「吾聞神龜知吉凶﹐而骨植空枯﹐卜可盡信哉﹖」自起﹐取桃花簪其鬢﹐笑曰「以此爲聘﹗」金兒曰「吾卜處吉凶﹐別然否﹐多中於人。昔獻公貪驪姬之色﹐卜而兆有口象﹐其禍競流五世。主公方將受命﹐而豈忍心以妾爲驪姬乎﹖」士誠不聽﹐盡出所得曹氏珠翠錦繡賜之。立命參軍王敬夫﹐撰冊金姬詞。且曰「俟他日﹐加妃號﹐位次劉氏。」金兒苦辭不可﹐忽輕翠已羅體矣﹐知不能免﹐乃悉召其父母所親﹐各敍訖。忽就舟中﹐啟其故匣﹐出香焚之。向天列拜﹐長跪私祝﹐須臾閉目﹐奄然無語。父母所親驚抱齊呼﹐已絕气息矣﹗

附﹕僞漢

僞漢﹐陳友諒﹐沔陽漁家子。初事徐壽輝。至正二十年﹐陷太平﹐殺其主壽輝於舟中﹐僭號稱漢﹐徙居武昌。二十三年﹐兵敗於鄱陽﹐中流矢死。子理﹐奔武昌﹐仍僭立。二十四年﹐明太祖討降之﹐封歸徳侯﹐後徙髙麗。友諒攺元一﹝大義﹞。

【宮詞】紅粉從軍思不禁﹐苕華妝駕受恩深。無情最是猴溪水﹐嗚咽猶如奏月琴。

【簡釋】《雲蕉館紀談》載﹐友諒愛姬苕華夫人﹐善月琴。友諒出師﹐必以隨﹐呼爲「妝駕」。未幾﹐物故﹐葬於右耳峯猴溪橋側﹐樹石月琴﹐以表之。至今人名「月琴冢」。

【宮詞】鹿囿臨江錦繡明﹐金鞍紛綴瑟珠纓。宮人花下肩輿出﹐剪彩春風散滿城。

【簡釋】《雲蕉館紀談》載﹐友諒蓄鹿數百﹐於南昌城章江門外﹐謂之「鹿囿」。嘗自跨一角蒼鹿﹐綴瑟珠爲纓絡﹐縷金爲花鞍。羣鹿皆錦繡﹐遨遊江上。﹝又﹞載﹐友諒在江州時﹐嘗以春暮﹐結彩爲花樹﹐自府邸夾道﹐植至匡山。又剪繡於道上﹐與宮人乘肩輿而行。黃信詩云「錦繡鋪張春色滿﹐小車花下麗人行。」

【宮詞】珍館宏開貴客迎﹐鏤牀寶帳紫霞明。宮袍新賜金絲紐﹐禦膳頻調玉葉羹。

【簡釋】《雲蕉館紀談》載﹐友諒開寶市於都。招至海商大賈﹐造「尊珍館」﹐以待有寶者。設賓客卿使之名﹐得其絕色以進﹐則封爲「奇貨上賓」。得珠玉以進﹐則封爲「珍精貴客」。又有華卿麗使﹐亞於賓客也。﹝又﹞載﹐有桑妃者﹐陳所至愛。海賈所進金絲紐花襖﹑紫霞帳﹑水晶樓鳳箱﹐皆以賜之。﹝又﹞載﹐陳氏喜食玉葉羹﹐以西山羅漢菜﹐曲江金花魚爲之。

《明史》載﹐陳友諒造鏤金牀﹐甚精工。

附﹕僞夏

僞夏﹐明玉珍﹐隨州玉沙村人。初爲徐壽輝將。至正二十三年﹐據成都﹐僭號稱夏。後徙重慶﹐二十六年死。子昇嗣。洪武四年﹐廖永忠討降之﹐封歸義侯﹐後徙髙麗。玉珍攺元一﹝大統﹞。攺元一﹝開列﹞。

【宮詞】搗錦亭邊制錦箋﹐銀輝館側貢華鋁。滿宮裝束饒花粉﹐禦史香分井底泉。

【簡釋】《雲蕉館紀談》載﹐浣花溪﹐自唐薛濤後﹐能以溪水造箋者﹐絕少。珍守蜀時﹐有郡人陸子良﹐能之。珍於溪上建「搗錦亭」﹐置箋戶十餘家。箋有桃花﹑鳳彩﹑云樣﹑錦幅等名。﹝又﹞載﹐城西淸水穴﹐亦名「粉水井」。巴人以爲粉﹐則膏膩鮮明。昇建「銀輝館」於側﹐置官掌之﹐以供公用。號爲「花粉禦史」。

【宮詞】蘇薰錦褥艷宮妝﹐四面風輪竹簟涼。碾出新茶淸似雪﹐一杯花泛海棠香。

【簡釋】《雲蕉館紀談》載﹐昇畏暑﹐作露帳。四面駕風輪﹐以花竹簟臥其中。宮庭侈甚﹐席地以蘇薰薦鋪錦褥於上。宮人不用凳兀﹐以此爲坐。﹝又﹞在重慶﹐取涪江靑■﹝虫麻﹞石﹐爲茶磨。令宮人以武隆「雪錦茶」碾之﹐焙以大足懸「香霏亭」。海棠花味倍於常海棠﹐稱爲香焙茶﹐甚妙。

【宮詞】甕中琥珀吸香醪﹐荔劈新紅助飲豪。宴罷酒酣思卻醉﹐金罌盛進紫梨糕。

【簡釋】《雲蕉館紀談》載﹐昇能飲。宴會不用杯盞﹐用甕盛酒﹐以忠州引藤﹐一吸半甕。﹝又﹞載﹐昇於荔枝熟時﹐設「荔枝宴」。有詩云「香浮琥珀禦醿酒﹐色重雞冠新荔紅。」﹝又﹞載﹐廣州出紫梨﹐昇取其汁﹐和紫藤粉爲糕﹐名「雲液紫霜」﹐食之能卻醉。

●全史宮詞卷二十明

明﹐太祖姓朱﹐名元璋﹐鐘離人。至正十二年起兵﹐二十八年卽帝位﹐都應天。在位三十一年崩﹐葬孝陵﹐攺元一﹝洪武﹞。恭閔惠皇帝允炆﹐太祖孫﹐懿文太子標子。在位四年﹐燕王舉兵犯闕﹐城破﹐帝自焚。成祖立﹐革除建文年號﹐世稱建文君。後大淸乾隆元年﹐追加尊謚。攺元一﹝建文﹞。太宗棣﹐太祖第四子。初封燕王﹐永樂元年﹐攺北平府爲順天府﹐號北京﹐以應天爲南京。十八年遷順天﹐二十二年崩﹐葬長陵﹐攺元一﹝永樂﹞。子仁宗髙熾立﹐一年崩﹐葬獻陵﹐攺元一﹝洪熙﹞。子宣宗瞻基立﹐十年崩﹐葬景陵﹐攺元一﹝宣徳﹞。子英宗祁鎭立。十四年帝親徵也先﹐敗於土木。也先執帝以北。景帝卽位﹐遙尊爲太上皇。景泰元年八月﹐還都居南宮。七年正月﹐徐有貞等﹐迎帝復辟。八年崩﹐葬裕陵﹐攺元二﹝正統﹑天順﹞。景帝祁鈺﹐英宗弟。英宗被執入北﹐孫太后命帝監國。在位八年﹐帝寢疾﹐英宗復位﹐廢爲郕王。尋殂﹐葬西山。成化初﹐追加尊謚。攺元一﹝景泰﹞。憲宗見深﹐英宗子。二十三年崩﹐葬茂陵﹐攺元一﹝成化﹞。子孝宗樘立﹐十八年崩﹐葬泰陵﹐攺元一﹝宏治﹞。子武宗厚照立﹐十六年崩﹐葬康陵﹐攺元一﹝正徳﹞。世宗厚熜﹐憲宗孫﹐興王祐杭子。初嗣封興王﹐武宗無子﹐張太后與大臣楊延和等﹐徵帝立之。四十五年崩﹐葬永陵﹐攺元一﹝嘉靖﹞。子穆宗載垕立﹐六年崩﹐葬昭陵﹐攺元一﹝隆慶﹞。子神宗翊鈞立。四十八年崩﹐葬定陵﹐攺元一﹝萬曆﹞。子光宗常洛立﹐一月崩﹐葬慶陵﹐攺元一﹝泰昌﹞。子熹宗由校立﹐七年崩﹐葬徳陵﹐攺元一﹝天啟﹞。莊列湣皇帝由檢﹐熹宗弟。初封信王﹐熹宗無子﹐遵遺詔卽位。十七年﹐李自成陷都城﹐帝自縊煤山。大淸順治元年﹐追加尊謚﹐葬思陵。攺元一﹝崇禎﹞。

明朝共十六主﹐凡二百七十六年。

【宮詞】大練衣裙淺淡妝﹐殘繒敗縷賜諸王。一言更溥膠庠惠﹐太學新添紅板倉。

【簡釋】《明史﹟后妃傳》載﹐太祖馬后﹐平居服大練浣濯之衣﹐𨿽敝﹐不忍易。

《彤史拾遺》載﹐髙皇后馬氏﹐緝裁余繒帛﹐及織工治絲有荒落者﹐纂集爲衣帔﹐以賜諸王﹑公主。

《明史》載﹐帝幸太學還﹐後問﹕「生徒幾何﹖」帝曰「數千。」後曰「人才眾矣﹗諸生有廩食﹐妻子將所仰給﹖」於是﹐立「紅板倉」積糧﹐賜其家。太學生家糧﹐自後始。

【宮詞】珍重農功睿慮勞﹐後庭刈稻晚風髙。賞丰共飲香雲閣﹐別供皇妃引口醪。

【簡釋】《椒宮舊事》載﹐成穆貴妃孫氏﹐嘗與上登「香雲閣」﹐觀後苑刈稻。上命宮人取酒來﹐爲「賞丰飲」。令妃誦詩侑酒。妃爲歌李紳《憫農詩》﹐上大悅﹐賜予有加。﹝又﹞載﹐皇淑妃李氏﹐性不愛酒。上爲造「引口醪」﹐每宴飲﹐特設以供妃。

【宮詞】方領藍衫禦手裁﹐曾將儒服共頒來。尙功局裏新承旨﹐更舉人間女秀才。

【簡釋】《椒宮舊事》載﹐孝慈見秀才巾服﹐與胥吏同﹐乃更制儒巾藍衫﹐令上著之。上曰「此眞儒服也﹗」遂頒天下。

《靜志居詩話》載﹐明初﹐識字婦女得舉女秀才﹐入「尙功局」。

【宮詞】夜靜鑪香繞玉闌﹐淸茶閒品小龍團。宮中給事多才女﹐閣上看書召講官。

【簡釋】《玉堂叢語》載﹐洪武初﹐凡觀經史中有未明者﹐必詔翰林儒臣質之。𨿽有知書女侍能文﹐宮人不能近侍講。方希直有詩云「風暖彤庭尙薄寒﹐禦鑪香繞玉闌干﹐黃門呼報文淵閣﹐天子看書召講官。」

《續文獻通考》載﹐洪武二十四年﹐敕進茶﹐必碾而揉之﹐壓以銀板﹐爲大小「團龍」。

【宮詞】漫把騎牛笑阿婆﹐笛聲吹出太平歌。馬嵬靑冢空埋怨﹐人到深宮薄命多。

【簡釋】《明詩綜》載﹐範氏﹐淸江人槨孫女﹐早寡。選入禁中﹐偶題畫寄意﹐髙後見之﹐封爲夫人﹐遺還鄕。其題《老嫗騎牛吹笛圖》。云「玉環賜死馬嵬坡﹐出塞昭君怨更多﹐爭似阿婆牛背穩﹐笛中吹出太平歌。」

【宮詞】宮車晚出地天哀﹐佛子諸天送雨雷。負帝猶畱圖畫在﹐瓣香同祝馬如來。

【簡釋】《剪勝野聞》載﹐馬后旣薨﹐臨葬日﹐大風雨﹑雷電。太祖甚不樂﹐召僧宗泐至﹐曰「太后將就窀穸﹐汝其宣偈﹗」泐應聲曰「雨落天垂淚﹐雷鳴地舉哀﹐西方諸佛子﹐同送馬如來。」宣己﹐帝大悅。頃復朗霽﹐遂起輀。﹝又﹞載﹐太祖嘗爲漢兵所逐﹐馬后負之而逃﹐太子私繪爲圖。

【宮詞】灑掃泉臺待蜃車﹐可憐芳艸葬羣花。朝天女戶承新命﹐眼望西宮泣暮霞。

【簡釋】《彤史拾遺》載﹐洪武三十一年七月﹐建文帝以張鳳﹑李衡﹑趙福﹑張弼﹑汪賓﹑孫瑞﹑王斌﹑楊忠﹑林良﹑李成﹑張敏﹑劉政﹐由錦衣衛所試百戶散騎帶刀舍人﹐進爲本所千戶。其官皆世襲﹐以諸人皆西宮殉葬宮人父兄﹐世所稱「朝天女戶」是也。

【宮詞】飛飛燕子入金川﹐海嶠云迷月半邊。聞道外廷天使出﹐依稀猶說訪張仙。

【簡釋】《明史紀事本末》載﹐明谷王穗與李景隆守金川門。燕兵至﹐遂開門降。先是﹐建文中﹐有道士歌於途曰「莫逐燕﹐逐燕日髙飛﹐髙飛上帝畿。」至是﹐始驗其言。

《堅瓠集》載﹐建文初生﹐頂顱頗偏。髙皇視之﹐心甚不悅。嘗撫而名之曰「半邊月兒」。

《震澤紀聞》載﹐太宗師渡江破都城﹐建文君闔宮自焚死。然或傳﹐實自火逃出。或傳蜀府兵來赴難﹐竊載以去﹐莫察其實。故遣胡濙﹐巡行天下﹐以訪「張仙」爲名﹐實訪建文也﹐終莫知所往。

【宮詞】相夫同邀聽雞鳴﹐柔徳親頒內訓精。命婦朝回應竊語﹐今朝幸拜女諸生。

【簡釋】《彤史拾遺》載﹐徐皇后﹐成祖後也。嘗召諸命婦﹐賜以冠服鈔幣﹐且諭之曰「凡婦相夫﹐豈只衣服饋食云爾﹐必將有徳行之助。明友之言﹐有從有違。夫婦之言﹐婉而易入。爾其思之。」又召翰林學士解縉﹑黃淮﹑胡廣﹑胡儼﹑楊榮﹑楊士奇﹑金幼孜妻﹐見之「柔徳殿」﹐各賜勸勉。後嘗輯《女憲》《女誡》諸書﹐采其要者﹐作《內訓》二十篇。﹝又﹞載﹑後幼時﹐讀書史﹐一過不忘﹐人稱「女諸生」。

【宮詞】中秋賞月聖宴開﹐惆悵嫦娥面不回。學士詩成云幔捲﹐始知人有奪天才。

【簡釋】《野獲編》載﹐永樂中﹐上中秋開宴﹐月爲雲遮。命學士解縉賦詩。因口占《落梅風》以進。云「嫦娥面﹐今夜圓﹐下云簾﹐不著臣見。拼今宵倚不去眠﹐看誰過廣寒宮殿。」上大喜﹐復命以此意賦長歌《半夜月復明》。上大喜曰「才子﹐可謂奪天手段也﹗」

【宮詞】左右毬官判兩棚﹐宴開東苑午風晴。太孫拜賜羣工賀﹐一統山河日月明。

【簡釋】《野獲編》載﹐永樂十一年五月﹐午節。車駕幸東苑﹐觀擊球﹑射柳。聽文武羣臣﹑四夷朝使﹐及在京耆老聚觀。先是﹐命行在禮部議分擊毬官爲兩棚。駙馬都尉﹑廣平侯袁容﹐領左棚。寧陽侯陳懋﹐領右棚。自皇太孫而下﹐諸王﹑大臣以次擊射。皇太孫連發皆中﹐上大喜。射畢﹐進皇太孫嘉勞之。因曰「今日華夷畢集﹐朕有一言﹐爾思對之。曰『萬方玉帛風雲會。』」太孫卽叩頭對曰「一統山河日月明。上喜甚﹐賜名馬﹑錦綺紗羅﹐及番國布。因命儒臣賦詩﹐賜羣臣宴。

【宮詞】鵲來靈囿記休祥﹐翯翯蹌蹌擬正當。賀表盡誇官樣好﹐切題文字屬西楊。

【簡釋】《野獲編》載﹐永樂間﹐北京得白鵲。時仁宗監國﹐令宮官撰表爲賀。楊士奇以爲﹐不著題﹐卽賀白龜﹑白鹿亦可。仁宗卽命士奇攺作。云「與鳳同類﹐蹌蹌於帝舜之庭﹔如玉其翬﹐翯翯在文王之囿﹗」仁宗大喜。云「方是帝王白鵲。」命設內膳賜之。楊士奇﹐號稱「西楊」。

【宮詞】王聖姦邪鑑在殷﹐如何開國市私恩。加封乳母詒謀誤﹐已種茄花累後昆。

【簡釋】《野獲編》載﹐永樂三年﹐追封乳母馮氏爲「保聖貞順夫人」。此封保姆之始﹐翊聖﹑衛聖二嫗﹐遂因之。此後﹐因以爲例。客魏用事時﹐有「魏鬼當頭坐﹐茄花滿地生」之謠。

【宮詞】忽傳天外魫燈過﹐知是君王夜聽歌。貢女中宵向東望﹐玉簫吹處月明多。

【簡釋】《彤史拾遺》載﹐權妃﹐朝鮮人。永樂七年﹐朝鮮貢女充掖庭。上見妃色白而質復穠粹﹐問其技。出所攜玉琯吹之﹐窈渺多遠音。上大悅﹐遽拔妃出眾女上。逾月﹐冊賢妃。《續文獻通考》載﹐永樂中﹐增定鹵薄﹐有燈二對。

【宮詞】秋聲滿院月黃昏﹐香盡燻鑪閉殿門。欲試江南新進種﹐羅巾輕拭戧金盆。

【簡釋】《呂瑟小史》載﹐宣宗酷好促織之戲﹐遺取之江南﹐價貴至十數金。吳梅村有宣宗「戧金蟋蟀盆」歌。

《格致鏡原》載﹐宣徳銅器﹐以鑪鼎爲首。入賞鑑者﹐如「魚耳鑪」﹑「鰍耳鑪」﹑「乳鑪」﹑「百摺彜鑪」﹑「戟耳鑪」﹑「天雞彜鑪」﹑「方圓鼎」﹑「石橊足鑪」﹑「橘囊鑪」﹑「香鑪」﹑「髙足押經鑪」。以上諸款﹐皆上品賞鑑也。

【宮詞】仙姬新自鳳陽來﹐詫體椒宮賢而才。一覺自知春夢短﹐詩詞激作楚聲哀。

【簡釋】《明史﹟后妃傳》載﹐宣宗郭嬪﹐名愛﹐鳳陽人。賢而有文﹐入宮二旬而卒。自知死期﹐書「楚聲」以自哀。曰「修短有數兮﹐不足較也。生而如夢兮﹐死則覺也。吾親而歸兮﹐慚予之失孝也。心淒淒而不能已兮﹐是則可悼也。

【宮詞】睿藻玢璘畫裏詩﹐剡溪湘浦寄遐思。淸涼無暑非關扇﹐自染冰紈作折枝。

【簡釋】《野獲編》載﹐宣宗皇帝﹐天授奇慧。所禦書畫﹐俱非臣下可及。曾見禦書一扇﹐上畫折枝花及竹石﹐自題六言於端。云「湘浦煙霞交翠﹐剡溪花雨生香﹐掃盡人間炎暑﹐招回天上淸涼。」烘染設色﹐直追宋人。

【宮詞】金貂貴客伴嬋娟﹐賜出天恩事亦偏。不道古言遭剪舌﹐滿宮爭頌李神仙。

【簡釋】《野獲編》載﹐內臣陳蕪﹐交阯人。以永樂丁亥﹐傅太孫於潛邸。旣禦極﹐是爲宣宗。以舊恩﹐升禦馬監太監﹐賜姓名爲「王瑾範」。金印曰「心迹雙淸」﹐曰「金貂貴客」。且出宮女二人﹐賜之爲夫人。其時﹐有李校尉者﹐極諫﹐謂「閹人有辱宮嬪之禮﹗」上大怒﹐命剪其舌。後不死﹐人戲呼爲「李神仙」。

【宮詞】樂部三千方出宮﹐宮人新放例從同。朝鮮佳麗齊歸國﹐遠播皇恩到海東。

【簡釋】《野獲編》載﹐宣徳十年﹐英宗卽位﹐諭禮部曰「教坊樂工數多﹐其擇堪用者﹐量畱。余悉發爲民。」凡釋教坊樂工三千八百餘人。又朝鮮國婦女﹐自宣徳初年取來﹐上憫其有鄕土父母之恩﹐命中官遣還其國﹐令國主遺還家﹐勿令失所。

【宮詞】城隍雨地滿城謳﹐朔漠風寒入禦樓。怪道臚傳金殿日﹐廷臣先報失龍頭。

【簡釋】《野獲編》載﹐正統十四年八月﹐車駕陷於土木。其年三月﹐進士傳臚﹐適狀元彭時以假寢不至。殿庭相顧疑駭﹐謂「龍首所失﹐是何祥也﹗」未幾﹐果龍馭不返。人間始有「喪元」之說。先是﹐正統中﹐京師有「雨地城隍」之謠。雨﹐禦也﹐地﹐帝也﹝皆音相近﹞。

【宮詞】誦到三官舊日經﹐教人回憶小南城。上皇玉食資鍼繡﹐盡是中宮手制成。

【簡釋】《野獲編》載﹐南內﹐在禁城外巽隅﹐卽景泰時錮英宗處﹐所稱「小南城」者是也。聞之老中官﹐不特室宇湫隘﹐侍衛寂寥﹐卽膳饌從竇入﹐亦不時具。錢後日以鍼繡出貿﹐以供禦食。今所傳頌「三官經」﹐爲英宗無聊時所作。

【宮詞】萬顆珠璣灑綺扉﹐宮娥宮監簇成圍。黃金鑄豆猶難給﹐碎剪銀壺作蝶飛。

【簡釋】《堅瓠集》載﹐景泰在位﹐頗好聲色。嘗以銀豆﹑金錢灑地﹐令宮人﹑宦侍爭拾﹐以供嬉戲。編修楊守陳﹐賦銀豆謠。曰「尙方承詔出九重﹐冶銀爲豆驅良工﹐顆顆均勻奪天巧﹐朱函進入蓬萊宮﹐禦手親將十餘把﹐瑯瑯亂灑金階下﹐萬顆珠璣走玉盤﹐一天雨雹敲鴛瓦﹐中宮跪拾多盈袖﹐金璫半墜羅衣皺﹐贏得天顏一笑歡﹐拜辭歸來坐淸晝﹐聞知昨日六宮中﹐翠蛾紅袖承春風﹐黃金作豆親拾得﹐羊車不至愁煙空﹐另有銀壺薄如葉﹐並刀剪碎盈丹匣﹐也隨銀豆灑金階﹐滿地春風飛玉蝶。君不見﹐民餐樹皮和艸根﹐夢想豆食如八珍。官倉有米無銀糴﹐操瓢盡作溝中瘠。明主由來愛一嚬﹐安邦只在卹窮民。願將銀豆三千斛﹐活取枯骸百萬人。」

【宮詞】七年天子事成空﹐檢點衣裝出禁宮。艸沒金山何處望﹐進闌腸斷玉玲瓏。

【簡釋】《彤史拾遺》載﹐景皇后汪氏﹐遷外王府﹐齋素事佛。後英宗索玉玲瓏腰系﹐後對以無有。卽而語人曰「是實有之﹐但景帝𨿽廢﹐亦嘗爲天子七年。一腰系何不可消受﹖乃追取也﹗當上索時﹐吾實怒﹐而投之井矣﹗」王葬金山。

【宮詞】十六人中碩果存﹐含山壽考拜新恩。親親並仰髙皇志﹐博鬢冠加九翟尊。

【簡釋】《野獲編》載﹐含山公主下嫁﹐駙馬尹淸。永樂間﹐進長公主。洪熙初﹐進大長公主。至天順六年﹐方薨﹐年八十三。於太祖位下二十五子﹐十六女中﹐最爲壽考。天順五年七月﹐上致書含山大長公主﹐特遣太監藍忠﹐賚送珠翠九翟﹐博鬢冠一頂。博鬢冠﹐惟皇后得用之。國初﹐王妃亦許用。永樂間﹐革之。親藩曾有請﹐而不許。今特以賜含山公主﹐蓋異數也。

【宮詞】繡袍香染鶴鑪煙﹐爭拾文華殿上錢。按日輪番催進講﹐禁中更有小經筵。

【簡釋】《日下舊聞》載﹐天順八年﹐始開經筵。歲以二八月中旬始﹐四十月下旬止。先期於文華殿設金鶴香鑪﹐於寶座之南﹐左右各一香鑪。之東南設禦案﹑講案各一。案上置進講書﹐鎭以金尺。至期﹐知經筵官﹑勛臣﹑閣學﹑講官曁九卿﹑鴻臚﹑錦衣指揮使﹐及四品以上寫講章官﹐俱繡金緋袍。展書翰林官﹐與侍儀禦史﹑給事中﹐俱靑繡服。諸臣行禮畢﹐講官出班立﹐展書官二員﹐出班對立。講官行禮與展書官膝行﹐詣禦案﹐展四子書講議。講官進講畢﹐退西。展書官展經義﹐儀亦如之。講畢﹐乃詣左順門﹐宴日講官。凡四員﹐日輪二員進講。講畢﹐宴於文華門外西廡。禁中謂之「小經筵」﹐亦謂之「小講」。﹝又﹞載﹐經筵始開。相傳每講畢﹐命中官散金錢於地﹐令講官拾之。以爲恩典。

【宮詞】袴褶前驅導禦鑾﹐貴妃騎馬萬人看。宮中誰進房中術﹐紙尾臣名署萬安。

【簡釋】《彤史拾遺》載﹐上游幸﹐必令萬妃﹐袴褶爲前導。

《明史﹟萬安傳》載﹐帝一日於宮中﹐得疏一匣。皆論「房中術」者﹐末署名﹐曰「臣安進」。

【宮詞】夜來飲錄候彤闈﹐何日前星■﹝光夭﹞紫微。手把啄金杯自祝﹐赤鸚靑鳥各雙飛。

【簡釋】《丹鉛總錄》載﹐周禮﹐掌王之陰事﹐陰令。陰事﹐羣妃禦見之事。漢掖庭令晝漏不盡﹐八刻白錄所記﹐推當禦見者。今宮中亦有之名「欽錄薄」﹐則其來古矣。

《兩浙■﹝車曺﹞軒錄詩注》載﹐茂陵有鸚鵡啄金杯。上刻赤鸚﹑靑鳥各二﹐櫻桃十六顆。義取四妃十六子也。侯朝宗「壯悔堂集」﹐有《鸚鵡啄金杯》歌。

【宮詞】安樂堂中淚暗吞﹐蠻花零落閉長門。兒來膝上忘兒母﹐嘆息黃袍尙寡恩。

【簡釋】《彤史拾遺》載﹐孝穆紀太后者﹐憲宗妃﹐孝宗母也﹐本蠻土官女。上嘗行內藏﹐後應對稱旨悅之﹐一幸有孕。萬貴妃知之而恚甚﹐乃謫居安樂堂﹐久之生孝宗。使門監張敏溺焉。敏驚曰「上未有子﹐柰何棄之。」藏之他室。至五六歲﹐未敢剪胎發。上一日召張敏櫛發﹐照鏡嘆曰「老將至﹐而無子﹗」敏伏地曰「有。但恐不能保﹗」上卽日幸西內﹐遺使迎皇子。後抱孝宗泣曰「事已覺﹐吾無生矣﹗兒去見黃袍有須者﹐卽兒父也﹗」皇子衣小緋袍﹐乘小輿擁至階下。發垂地﹐走投帝懷。帝置之膝﹐撫視久之。其六月﹐妃暴薨。

【宮詞】第一名傳作論初﹐內中學士職新除。繡窗日永調鸚鵡﹐好爲君前誦尙書。

【簡釋】《靜志居詩話》載﹐烏程女子沈瑩中﹐初入掖庭﹐泰陵試以「守宮論」爲題。云「甚矣﹐秦之無道也﹗宮其必守哉﹖」泰陵大悅﹐擢居第一﹐給事禁中﹐授女學士。吳興人至今呼爲「女閣老」。瑩中在大內﹐暇飼白鸚鵡﹐教之誦《尙書﹟無逸篇》。此宜載之彤管者也。瑩中﹐名瓊蓮。

【宮詞】院本新添弋與﹐教坊官裏幾伶倫。近來貴比朝紳列﹐拋卻豬靴卍字巾。

【簡釋】《野獲編》載﹐內庭諸戲劇﹐俱隸鐘鼓司。皆習相傳院本﹐沿金元之舊相事。多於教坊相通。至今上始設諸劇於玉熙宮﹐以習外戲﹐如弋陽﹑海鹽﹑山諸家俱有之。﹝又﹞載﹐教坊官在前元﹐最爲尊顯﹐秩至三品。我朝教坊之長﹐𨿽只正九品﹐然而禦前供役﹐亦得用襆頭﹑公服﹐望之儼然朝士也。按祖制﹐樂工俱戴靑卍字巾﹐系紅綠搭膊。常服則綠頭巾﹐以別於士庶。又有穿帶毛豬皮靴之制。今進賢冠束帶﹐竟與百官無異。

【宮詞】正位東宮玉一枝﹐金蓮結子總堪疑。浣衣局裏談前事。猶記紅氈裹送時。

【簡釋】《野獲編》載﹐當宏治末﹐孝康皇后張氏專寵﹐六宮不得進禦。自武宗生後﹐正位東宮更無支子。京師遂有浮言「太子必中宮出」者。時武城尉軍余鄭旺﹐有女進內。因結內侍劉山﹐宣言「其女今名鄭金蓮﹐現在太皇太后周氏宮中﹐實東宮生母也。」孝宗聞之大怒﹐殛劉山並鄭旺論斬﹐後遇赦﹐得免。至正徳二年﹐又布前言。始成獄﹐正法。此案倡議甚怪﹐如果妖言﹐旺乃罪魁﹐不卽加刑﹐何也﹗然則﹐武宗果爲鄭金蓮所出﹐而孝康攘爲嫡子耳﹐抑更有他皇子也﹗至旺復理前說﹐時孝康及武宗母子恩深﹐豈有更攺之理﹖旺不死﹐更何待哉﹗若金蓮者﹐則編修王贊﹐教內侍書於司禮監。親見其紅氈裹送浣衣局﹐內臣皆起立迎入﹐侍之異常。其後日處分﹐則不可考矣﹗

【宮詞】不謂批鱗出宦官﹐銅缸聲震詎無端。何人自恃椒房戚﹐遊戲宮中頂玉冠。

【簡釋】《野獲編》載﹐太監何文鼎者﹐浙之餘姚人。宏治間﹐供事內庭。時壽寧候張鶴齡﹐建昌侯張延齡﹐以椒房被思﹐出入禁中無恆度。文鼎心惡之。一日﹐二張入內觀燈﹐孝宗與飲。偶起入廁﹐除禦冠於執事者。二張起﹐戲頂之。次日﹐文鼎上疏極諫。上怒﹐發錦衣衛拷問主使者。文鼎對曰「有。」問曰「何人﹖」文鼎對曰「孔子﹑孟子也﹗」上怒不解。爲孝康張皇后﹐杖死於海子。尋上自聞禦前銅缸有聲﹐其聲如文鼎訴冤者。會淸寧宮災﹐邢部主事陳鳳梧﹐應詔陳文鼎之冤﹐上感悟﹐以禮收葬。且禦制文﹐祭之。詞林某﹐有詩弔之。云「外戚擅權天下有﹐內臣抗疏古今無。」亦指實也。

【宮詞】空傳同日冊雙妃﹐尙寢無司六局非。隴右花氈新進禦﹐帳房出哨錦成圍。

【簡釋】《彤史拾遺》載﹐沈賢妃﹑吳貴妃﹐皆武宗妃也。故事選後﹐以二女陪選。正徳攺元﹐上大婚﹐三妃陪後進﹐慈聖太后卽命封爲妃。越一月﹐命禮部上冊妃儀。

《武宗外紀》載﹐故事宮中六局﹐官有尙寢者﹐司上寢處事。而文書房內官﹐每記上幸宿所在﹐及所幸宮嬪年月﹐以俟備考。上悉令除卻省記注﹐掣去尙寢諸所司事。遂徧遊宮中﹐日率小黃門﹐爲角抵﹑踏踘之戲。隨所駐﹐輒飲宿不歸。﹝又﹞載﹐敕陜西進上﹐用花氈帳房一百六十二間。凡重門﹑堂廡﹑庖廐﹑混湢﹐及戶牖﹑椿橛﹑影壁﹑圍幕﹑地衣之類皆具。且有壇內遊幸﹐出哨趕聲息﹐諸名號﹐凡一年乃成。

【宮詞】詠絮簪花並擅長﹐新隨雕輦幸漁陽。溶溶一派溫泉水﹐好爲君王洗冷腸。

【簡釋】《彤史拾遺》載﹐王妃﹐順天人。能詩﹐工筆札﹐以才色爲武宗所幸﹐嘗侍上幸薊州溫泉。命妃爲詩﹐妃手自書之﹐刻於石。詩云「塞外風霜凍異常﹐水池何事暖如湯﹐溶溶一派流千古﹐不爲人間洗冷腸。」

【宮詞】六店周回禦路斜﹐跳猿騙馬競喧嘩。宮人敕入勾欄院﹐廊下當壚賣酒家。

【簡釋】《武宗外紀》載﹐自寶和至寶延﹐凡六店。歷與貿易﹐別令作市﹐正調和之。擁至廊下家﹝廊下家者﹐中官住永巷﹐賣酒家也﹞。箏■﹝秦﹞﹑琵琶嘈嘈然﹐坐當壚婦於其中。凡市戲跳猿﹑騙馬﹑鬥鷄﹑逐犬﹐所至環集﹐且實宮人於勾欄﹐扮演侑酒﹐醉卽宿其處。

【宮詞】彩燈花樣四時標﹐殿閣胡將赤舌招。回望尙聞新宅笑﹐一棚煙火勝元宵。

【簡釋】《武宗外紀》載﹐上自卽位後﹐每歲宮中張燈爲樂﹐所費以數萬計。至九年﹐寧王宸濠﹐獻新樣四時燈數百。其制不一﹐多著柱附壁﹐以取新異。上復於庭軒問﹐設氈幙而貯火藥於其中。偶不戒﹐遂延燒宮殿﹐乾淸門以內﹐皆灰燼矣。當火盛時﹐上猶在豹房。回顧光燄烘烘然﹐笑曰「是一棚大煙火也﹗」﹝又﹞載﹐上稱豹房爲新宅。

【宮詞】三千海戶抱城雄﹐南苑初開驟玉驄。七十二橋同踏徧﹐賞功親手賜花紅。

【簡釋】《明史﹟武宗紀》載﹐正徳十一年﹐錄自宮男子三千四百餘人﹐充海戶。

《帝京景物略》載﹐南海子﹐方一百六十里﹐中有殿。殿旁晾鷹臺﹐臺臨三海子﹐築七十二橋以渡。元之舊物也。

《武宗外紀》載﹐上幸南海子還﹐賜文武羣臣銀牌於左順門。一﹑二﹑三品﹐鏤文其上曰「慶功」﹐四﹑五品曰「賞功」。各被以紅簪花﹐次第出。

【宮詞】中外爭誇時世裝﹐四家兵甲盡衣黃。至尊新署將軍號﹐過錦頻開內教場。

【簡釋】《武宗外紀》載﹐上初好武﹐江彬﹑許泰皆以邊將得幸。乃立內教場。後益以神周劉暉四人﹐皆賜國姓﹐名四家兵﹐又名外四家兵。上乃自統一營﹐謂之「中軍」。晨夕下操﹐上親閱之﹐名曰「過錦」。言度眼如錦也。時諸軍﹐悉衣黃罩甲。中外化之﹐號「時世裝」。﹝又﹞載﹐武宗自稱「威武大將軍」。

【宮詞】新得妖姬騎射能﹐龜玆番樂入深宮。教坊竟沐椒房寵﹐禍本男戎藉女戎。

【簡釋】《彤史拾遺》載﹐馬氏﹐馬昂妹﹐教坊供奉女也。馬氏善騎射﹐解於闐﹑龜玆諸樂﹐能道番語。遂絕幸﹐封兄昂右軍都督。馬氏一門無大小﹐皆賜蟒衣。禦史程啟充等言「內寵爲嬖﹐是爲女戎。外寵爲幸﹐是爲男戎。妹喜伐夏﹐妲巳伐商﹐褒姒伐周﹐此女戎也。莽卓伐漢﹐賈趙伐晉﹐安史伐唐﹐此男戎也。馬昂﹐本驕淫橫暴﹐而濟之以姦﹔馬姬﹐乖佞多能﹐而濟之以媚。是兼內外之戎於一家﹐積夏﹑商﹑周﹑漢﹑晉﹑唐之患﹐於一時也﹗」

【宮詞】騰禧寶殿墨云流﹐侍輦空聞諫豫遊。密約金簪陪鳳舸﹐繡旛名字徧揚州。

【簡釋】《金鰲退食筆記》載﹐「騰禧殿」復以黑琉璃瓦。明武宗幸宣府﹐悅樂伎劉良女﹐載歸。居騰禧殿﹐俗呼爲「黑老婆殿」。﹝又﹞載﹐武宗每縱獵﹐輒以劉姬諫﹐而止。

《彤史拾遺》載﹐上將南徵﹐約以他舟迎美人﹐美人脫一簪爲信。上過盧溝﹐馳馬失簪﹐乃獨乘舸至張家灣﹐親迎美人﹐載而南。及上至揚州﹐自上方寺至南京﹐所臨寺觀﹐幡幢錦繡﹑梵貝夾冊﹐有爲上所錫賚者﹐悉署上與夫人劉氏名字。

【宮詞】少年阿監俊逸裝﹐日日承恩侍豹房。誰把羊脂蒙賜號﹐玉容應妬老兒當。

【簡釋】《野獲編補遺》載﹐武宗初年﹐選內臣俊美者﹐以充寵幸﹐名曰「老兒當」﹐猶云「等輦」也。時皆用年少者﹐而曰「老兒」﹐蓋反言之。其後又有「金剛老兒當」﹐其人皆用事大璫﹐如張忠輩在其中。﹝又﹞載﹐武宗南幸﹐至楊文襄一淸家﹐有歌童侍焉。上悅其白皙﹐問何名﹖歌童曰「楊芝。」上悅﹐賜名「羊脂玉」﹐命從駕北上。

《明史﹟武宗本紀》載﹐正徳二年八月丙戌﹐作豹房居之。

【宮詞】可憐一夢誤終身﹐沒入官奴恨正新。得侍君王仍薄命﹐傷心不獨浣衣人。

【簡釋】《彤史拾遺》載﹐浣衣王滿堂者﹐時感異夢﹐嫁道士段鋹。後鋹敗﹐沒入官奴。送浣衣局﹐旣而召入侍豹房﹐大幸。世宗嗣位﹐復出浣衣局。又謂之「王浣衣」。

【宮詞】誰占東西兩院春﹐時聞弦索動梁塵。趙姬可許如飛燕﹐竟號昭陽殿里人。

【簡釋】《明詩綜》載﹐明制﹐南北都各立教坊司。北有東西二院﹐南有十四樓。﹝又﹞載﹐趙麗華﹐字如燕﹐南院妓﹐自稱「昭陽殿中人」。

《靜志居詩話》載﹐如燕父﹐名銳。以善歌樂府﹐供奉康陵。如燕年十三﹐錄籍教坊﹐能綴小詞﹐被入弦索。

【宮詞】繭館春風手自繅﹐采桑臺畔綠蔭繞。苑中建有親蠶殿﹐不用宮車出北郊。

【簡釋】《金鰲退食筆記》載﹐親蠶殿在萬壽宮西南。有齋宮具服殿。蠶室繭館﹐皆如古制。采桑臺髙一尺四寸﹐廣一丈四尺。

《明世宗實錄》載﹐禮部上言「皇后出郊親蠶不便﹐議移之西苑。」上曰「朕惟農桑重務﹐欲於宮前建『土谷壇』﹐宮後爲『蠶壇』﹐以時省視。」

【宮詞】扮演宣傳鐘鼓司﹐苑中打稻早秋時。駕來敕錫儒臣宴﹐進講豳風七月詩。

【簡釋】《野獲編》載﹐世宗初﹐建「無逸殿」於西苑。翼以豳風亭。蓋取詩書義﹐以重農務﹐而時率大臣遊宴其中。又命閣臣李時﹑翟鑾輩﹐坐講豳風七月之詩。

《日下舊聞錄》載﹐打稻之戲﹐駕幸「無逸殿」﹐鐘鼓司扮農夫﹑農婦﹐及田畯官吏﹐徵租納稅等事。

【宮詞】太極衣方進禦來﹐春風憔悴閉樓臺。玉顏空預良家選﹐只爲延年作藥材。

【簡釋】《野獲編補遺》載﹐世宗朝﹐罷任府丞朱隆禧﹐作太極衣以獻﹐蓋「房中術」也。上大喜﹐進禧爲侍郎。﹝又﹞載﹐嘉靖中葉﹐上餌丹藥有驗。至壬子冬﹐命京師內外選女﹐八歲至十四歲者三百人入宮。乙卯九月﹐又選十歲以下者﹐一百六十人。蓋從陶仲文言﹐供煉藥用也。其法名「先天丹鉛」﹐久進之﹐可以長生。主用少女初潮經血。

《王弇州嘉靖宮飼》云「兩角鴨靑雙筋紅﹐靈犀一點未曾通﹐只緣身作延年藥﹐憔悴春風雨露中。」

【宮詞】小小蓬萊別有天﹐君王禮斗夜遲眠。大臣暴直來西苑﹐分賚銀孩金壽仙。

【簡釋】《宸坦識略》載﹐淸虛殿側﹐作九曲池﹐多立奇石﹐名「小蓬萊」。相傳世宗禮鬥於此。

《金鰲退食筆記》載﹐明世宗晚年﹐愛靜﹐常居西內。勛輔大臣直宿「無逸殿」﹐日有賜賚﹐如「銀孩兒」﹑「金壽仙」之類。

【宮詞】蕉園松檜影交加﹐圓殿穹窿綠蔭遮。薄暮醮壇風日暖﹐香煙沁入牡丹花。

【簡釋】《宸垣識略》載﹐蕉園松檜蒼翠﹐中有前明「崇智殿」舊址。後圓殿穹窿﹐爲「千聖殿」。明時﹐崇智殿後﹐有牡丹數十株﹐又名「椒園」。有二下馬牌﹐是世宗建醮時所立。

【宮詞】丹鳳元龜應候來﹐天池釣叟碧霄回。白綾袋裏雷軒藥﹐徧賜人間壽域開。

【簡釋】《野獲編》載﹐世宗自號「天池釣叟」。在直詞臣﹐各賦詩。惟李文定公﹐最當聖意。卽今所傳「拱極眾星爲玉餌﹐懸空新月作銀鉤」是也。﹝又﹞載﹐世廟居西內﹐事齋醮。一時詞臣以靑詞得寵眷者甚眾﹐而最稱上意者﹐無如袁文榮「煒董尙份」﹐然皆荒妄不典之言。如世所傳對聯云「洛水元龜初獻瑞﹐陽數九﹐陰數九﹐九九八十一﹐數數原乎道﹐道通元始天尊﹐一誠有感﹔岐山丹鳳兩呈祥﹐雄聲六﹐雌聲六﹐六六三十六﹐聲聲聞於天﹐天生嘉靖皇帝﹐萬壽無疆。」

《暖姝由筆》載﹐嘉靖二十三年﹐施藥京師。爲丸凡三十五﹐以治百病﹐俱有湯引。以白綾作袋﹐上刻板作印﹐云「凝道雷軒施袋中﹐貯銀五分作方片。」嘉靖錢七枚雷軒。「雷軒」﹐朝庭道號也。

【宮詞】萬歲山陰小碣鐫﹐獅龍變化最堪憐。持杯暗向霜眉酹﹐尙怪君王雨露偏。

【簡釋】《日下舊聞》載﹐嘉靖中﹐禁中有貓﹐微靑色﹐惟兩眉潔瑩。名曰「霜眉」﹐善伺上意。凡有呼召﹐或有行幸﹐皆先意前導。伺上寢﹐株橛不移。上最憐愛之。死後﹐敕葬萬歲山陰。碑曰「虯龍冢」。

《靜志居詩話》載﹐「霜眉」死﹐命以金棺葬萬歲山﹐薦以齋醮。袁文榮撰詞﹐有「化獅爲龍」語﹐因題碑曰「虯龍冢」。

【宮詞】外宮冷落病何堪﹐紅藥低吟意妙含。一語宏恩畱故國﹐不教選女到江南。

【簡釋】《彤史拾遺》載﹐邵貴妃者﹐興獻王母也。時萬妃妒甚﹐妃托微疾﹐居外宮。偶夜坐﹐自詠所制《紅藥詩》。憲宗過聞之﹐大喜﹐遂召幸。﹝又﹞載﹐世宗繼大統﹐進稱皇太后。太后嘗曰「女子入宮無生人樂﹐以後選女入宮﹐勿下江南。此我畱大恩於江南女子者也﹗」

【宮詞】貂帳宵深燭影微﹐雛姬新入稱尙美。明朝聖誕羣稱壽﹐萬壽宮前冊壽妃。

【簡釋】《野獲編》載﹐萬壽宮﹐文皇帝舊宮也。世宗初﹐名永壽宮。自壬寅從大內移蹕此中﹐已二十年。至四十年冬﹐十一月之二十五日﹐夜火大作﹐凡乘輿一切服禦﹐及先朝異寶﹐盡付一炬。相傳﹐上是夕被酒﹐與新幸宮姬尙美人者﹐於貂帳中試「小煙花」﹐致延燒遂熾﹐未記詳景。至四十五年八月﹐命拜未封宮禦尙氏﹐爲壽妃。封妃之日﹐距聖誕僅二日﹐上春秋恰周一甲子。蓋極尊貴之﹐以備大慶。上觴。﹝又﹞載﹐世宗一日誦經﹐動手擊磬﹐偶誤搥他處。諸侍女皆頫首﹐不敢仰。惟一幼者﹐失聲大笑。上注目顧之﹐咸謂命在頃刻矣﹗上經輟後﹐遂承更衣之寵。卽世所稱尙美人者﹐是也。時年僅十三歲。

【宮詞】琉璃彩結禦河水﹐一片光明鏡面菱。西蒼雪晴來往便﹐胡牀穩坐快云騰。

【簡釋】《酌中誌》載﹐河由北安門入﹐蘆葦茂盛水禽上下﹐儼若江南風景。至冬﹐冰凍可拖牀﹐以木板上加交牀﹐一人前引繩﹐可拉二三人行冰如飛﹐積雪殘云點綴如畫。世廟晚年多居西內﹐壬寅正月﹐皇太子自宮中往見﹐絕河冰而過。時閣臣夏言﹐詞云「胡牀穩坐渡層冰」。正詠此也。

【宮詞】品重絲窩虎眼糖﹐內中甜食有專房。勾欄巷裏松榛餅﹐傳入深宮亦禁方。

【簡釋】《酌中去》載﹐甜食房造辦絲窩虎眼糖﹐裁松餅減煠等樣。其造法﹑器具﹐皆內臣經手﹐不令人見。是以絲窩虎眼糖﹐外廷最爲珍味。

《野獲編》載﹐穆宗嘗思食果餅﹐詢之近侍。俄頃尙食監及甜食房﹐各開買辦松榛粻糖等物﹐值數十金﹐以進。上笑曰「此餅只需銀五錢。便於東長安大街勾欄胡同買一大盆。何值多金﹗」內臣俱縮頸退。蓋上在潛邸﹐稔知其價也。

【宮詞】戲竹分排引樂官﹐慶成開宴聖恩寬。當筵屢聽黃門報﹐天語諄諄勸飲幹。

【簡釋】《續文獻通考》載﹐明宴會「樂舞儀注」云﹕大樂二人執戲竹﹐引大樂工陳於丹陛西。

《天祿識余》載﹐明禮典中﹐有「慶成宴」。每宴必傳旨曰「滿斟酒」﹐官人每飲幹。故李西涯詩云「酒傳天語飲教幹」。蓋紀實也。

【宮詞】蓮步珊珊倚曉風﹐蛾眉分列艷裝紅。有緣系得金跳脫﹐暫住元暉小殿中。

【簡釋】《明史﹟莊烈周後傳》載﹐故事宮中選大婚一﹐後以二貴陪升。中選則皇太后幕以靑紗帕﹐取金玉跳脫系其臂。不中則以年月帖子﹐納淑女袖﹐侑以銀幣﹐遣還。

《酌中誌》載﹐凡諸王錧﹐選中淑女﹐候欽差某封﹐某位娘娘親到元暉殿。選不中者﹐送出。凡選中者﹐或後或妃或王妃﹐皆先居於此﹐以便次第奏﹐舉行吉禮也。

【宮詞】乾淸門外散朝回﹐水滴銅壺漏暗催。路遇金牌齊側立﹐殿中方報午時來。

【簡釋】《酌中誌》載﹐刻漏房銅壺滴漏﹐凡八刻水則交一時﹐直殿監門抱時辰牌﹐赴乾淸門內換之。牌長尺餘﹐石靑地金字書某日時﹐途遇者必側立讓行﹐坐者起立。蓋「敬天時」之儀。

【宮詞】月滿天街唱太平﹐提鈴相應一聲聲。遙聞別殿笙歌發﹐未許雞人報五更。

【簡釋】《日下舊聞》載﹐明宮人有罪﹐罰提鈴。每夜自乾淸門至日精門﹑月華門﹐仍還乾淸宮前方止。髙唱「天下太平」四字﹐聲緩而長﹐與鈴聲相應。

【宮詞】女官雙手牽龍章﹐尙寶新更符璽郎。揭帖傳來先告滌﹐項間捧掛大條黃。

【簡釋】《酌中去》載﹐尙寶監﹐掌禦用寶璽﹐敕符將軍印信。尙寶司所領者﹐曰「皇帝奉天之寶」﹐郊天齋醮用之。曰「尊親之寶」﹐上尊號用之。曰「親親之寶」﹐有大小二顆﹐與藩府用之。誥命之寶﹐敕命之寶﹐廣運之寶﹐則用之最多也。凡寶﹐皆內尙寶女官掌之。遇用寶﹐則尙寶司以揭帖赴尙寶監﹐監請旨﹐然後赴內司領取。歲用寶三萬餘顆。

《龍湖文集》載﹐國初﹐設符璽郎﹐後攺曰「尙寶司」。

《玉光劍气集》載﹐每年三月二十九﹑九月二十九﹐爲用寶之期。先期請出洗滌﹐尙寶太監用大黃絨絳﹐兩手恭捧﹐掛於項。尙寶卿以金盆盛水濯之﹐次日乃用。

【宮詞】宮鴉繞樹曉風寒﹐病骨消磨興欲闌。聽得履聲彊坐起﹐經書指於主兒看。

【簡釋】《彤史拾遺》載﹐穆宗繼後陳氏﹐通州人。先是﹐神宗在東宮時﹐後病居別宮。神宗生母李后﹐尙爲貴妃。神宗每詣奉先殿﹐朝帝及貴妃畢﹐卽往候後。曰「娘娘寂寞﹐禮不可曠﹗」後聞履聲﹐卽喜。彊起﹐取經書指而問之。明宮中﹐呼太子曰「主兒」。

【宮詞】龍樓弦管一時鳴﹐令節承歡奉輦行。初命四齊陳百戲﹐君王先己候乾淸。

【簡釋】《彤史拾遺》載﹐神宗嘗設四齊近侍二百人﹐陳百戲爲兩宮歡。每遇令節﹐先於乾淸宮大殿﹐設兩宮坐﹐使貴嬪請導上預。俟雲臺門下拱而立﹐北向久之。仁聖輿至景運門﹐慈聖輿至隆宗門。上居中﹐向北跪。少頃﹐兩輿齊來前已復齊﹐至乾淸門﹐上起。於是﹐中宮王皇后﹐扶仁聖輿﹔皇貴妃鄭氏﹐扶慈聖輿﹐導而入。少憩﹐請升坐。自捧觴安幾﹐以及獻饌﹑更衣﹐必膝行稽首﹐屏顧懾息﹐皆從來儀注所未有者。於是﹐始陳戲劇﹐歡乃罷。

【宮詞】密約焚香寫誓詞﹐君王溺愛貴妃癡。他年玉盒開封驗﹐記否髙元殿裏時。

【簡釋】《日下舊聞》載﹐萬曆中﹐皇三子生。鄭貴妃卽乞憐於上﹐欲立爲太子。北上西門之西﹐有「大髙元殿」﹐以祀眞武。貴妃要上詣殿行香﹐設密誓禦書誓詞﹐緘玉盒中﹐存貴妃所。後廷臣惇促建儲﹐慈聖又堅主立長。上始割愛立皇長子。旣立﹐遺人往貴妃處索玉盒至﹐封識宛然﹐內所書已蝕盡﹐只存四腔素紙而已﹐上悚然異之。

【宮詞】祝釐禁禦啟祗林﹐宮女含羞演梵音。佛號暗隨宮漏轉﹐自鳴鐘應自鳴琴。

【簡釋】《酌中誌》載﹐神廟在宥﹐孝侍兩宮聖母﹐琳宮梵剎徧峙郊圻。皇城內舊設漢經廠﹐內臣若干員其僧伽帽﹑袈裟﹑緇衣與僧同﹐惟不落髮。神廟曾選精典精熟﹑心行老誠者數員﹐教習宮女數十人﹐亦能於佛前做法事﹐行香念經若尼姑。

《帝京景物略》載﹐天主堂在宣武門內。瑪竇自歐羅巴國﹐航海入中國﹐神宗命給廩賜第。此邸其俗工奇器﹐候鐘應時自擊有節﹐天琴鐵弦﹐隨所按音調如譜。

【宮詞】金簪劃破玉階苔﹐十字縱橫八面開。滿屋幾多銀豆葉﹐掉城同向禦前來。

【簡釋】《酌中誌》載﹐神廟宮中﹐偶興「掉城」之戲。於禦前十餘步外﹐畫界一方城。於城內斜正十字﹐分作八城﹐挨寫十兩至三兩。只令司禮監掌印﹐東廠秉筆。及管事牌子﹐遞以銀豆葉八寶投之﹐落於某城﹐卽照數賞之。若落到城外﹐或壓綫者﹐卽收其所擲焉。

【宮詞】雙樹婆娑蔭玉除﹐九蓮遺迹認模糊。英華殿裏陪鑾去﹐采得菩提作念珠。

【簡釋】《酌中誌》載﹐英華殿前﹐有菩提樹二株﹐結子可作念珠。詞臣張志範﹐作偈。其序文略曰「大內西北偶﹐建有英華殿。殿前菩提樹二株﹐聞系九蓮菩薩﹑慈聖皇祖母所植。神廟以聖母上賓奉禦容﹐於樹之東北別殿。值朔望節﹐卽親詣行禮。每瞻仰雙樹﹐若有懷眷之思焉。」因上尊號曰「九蓮菩薩」。

【宮詞】明朝萬壽啟瓊筵﹐早起忙尋一把連。帽上鐸鍼雙蝠抱﹐共將洪福祝齊天。

【簡釋】《西河詩話》載﹐鐸鍼插宮帽巾者﹐其制用珍珠﹑珊瑚﹑金銀方勝等﹐應時做彩。萬壽節上有洪福齊天諸彩。所謂洪福齊天者﹐先做「齊天」字﹐以紅色蝙蝠﹐綴兩旁是也。鐸鍼﹐乃內臣佩服之一。

《酌中誌》載﹐宮中舊制﹐凡掌印﹑秉筆﹑管事牌子﹐在殿內直宿。其餘者﹐候聖駕安寢﹐散歸直房。其各家經管衣帽官人﹐卽將官帽一頂﹐貼裏道袍大襖﹐或褂﹐共上一條領者一付總綴兩條帶子﹐將提系絳。牌繐亦掛得停當﹐名曰「一把連﹐緊安於所歇牀旁。凡猝然夜間禦前有事﹐便立刻衣冠。此從耒貴近大臣之體﹐亦內臣小心敬愼﹐分內事也。

【宮詞】詩圖數盡尙餘寒﹐走馬東郊蠟雪殘。二十四園花未放﹐灰池先進咬春盤。

【簡釋】《酌中誌》載﹐冬至﹐司禮監刷印《九九消寒詩圖》。﹝又﹞載﹐立春前一曰﹕於東直門外迎春。凡勛戚﹑內臣赴春場跑馬﹐以較優劣。至次日﹐無貴賤者﹐皆咀蘿卜﹐名曰「咬春」。

《宸垣識略》載﹐南苑設二十四園﹐以供花果。

《金鰲退食筆記》載﹐南花園﹐明時爲灰池﹐種植瓜蔬﹐以備春盤薦生之用。立春進鮮蘿卜﹐名曰「咬春」。

【宮詞】回龍觀裏海棠開﹐六角亭邊錦作堆。紅粉揚鞭呼答應﹐官家走馬看花來。

【簡釋】《日下舊聞》載﹐回龍觀﹐舊多海棠。旁有六角亭﹐每歲花時﹐上臨幸焉。

《酌中誌》載﹐嬪妃以下﹐有「大小答應」諸名色。

【宮詞】杏子微黃四月交﹐嘉蔬取次進天庖。一團碧玉忙收裹﹐宮女相呼打菜包。

【簡釋】《日下舊聞》載﹐司苑局進用蔬菜﹐俱用竹籠筐盒裝盛。

《酌中誌》載﹐四月﹐以各樣精肥肉﹑姜蒜﹐如豆大﹐拌飯。萵苣大葉裹食之﹐名曰「包兒飯」﹐今俗名「打菜包」。

【宮詞】云錦光明五色條﹐蠶池機杼響淸宵。七襄乞得天孫巧﹐應候宮衣繡鵲橋。

【簡釋】《酌中誌》載﹐七夕﹐宮眷穿鵲橋補子﹐設乞巧山子。兵仗局進乞巧鍼。《宸坦識略》載﹐蠶池東臨西範﹐明宮人織綿之處。

【宮詞】金鰲坊下水如綾﹐積翠堆雪列幾層。秋到椒園修法事﹐藉花深處放河燈。

【簡釋】《日下舊聞》載﹐太液池有大石橋二。其一跨海子東西﹐曰「金鰲玉蝀」。其一跨橘花島之南﹐曰「積翠堆云」。

《金鰲退食筆記》載﹐蕉園﹐一名「椒園」。七月十五日﹐西苑作法事﹐放河燈。

【宮詞】連天雨雪朔風驕﹐金鴨香溫炭餅消。簾捲玉樓人盡望﹐三千寶帚掃瓊瑤。

【簡釋】《升弇外集》載﹐石炭﹐發香煤也。今制﹐宮中搗炭爲末﹐以棗梨汁合之爲餅﹐置於鑪中以爲香藉﹐卽此物也。

《野獲編》載﹐明制﹐大內每雪後﹐於京營內﹐撥三千名入內庭掃雪。又南京舊制﹐有揀花舍人﹐額設五百名。蓋當年供奉薦薪﹐及玉食糖煌之用。五百揀花﹐三千掃雪﹐亦兩都佳話也。

【宮詞】曲曲黃河柳覆堤﹐洗妝樓下路髙低。當前盡灑金銀豆﹐耍外同過玉蝀西。

【簡釋】《李默遊西內記》載﹐北行﹐松間隱隱見岡阜﹐至則小軒崎其前。又前甃石爲九曲黃河﹐山上有梳妝樓遺址﹐舊傳爲遼後遊處。

《王世貞宮詞》云「雜沓香車看不見﹐好登遼後梳妝樓。」

《日下舊聞》載﹐往時﹐宮中出遊西苑﹐有「大耍外」﹐「小耍外」之名﹐賞賜無算。臨晚﹐以金銀豆灑地。聽內豎爭拾取爲笑樂。此例﹐崇正悉罷﹐易以胡桃﹑紅棗等物。

【宮詞】葵花衫子瘦宜身﹐半是靑霞室里人。侍輦歸來香領膩﹐玉山紙換不嫌頻。

【簡釋】《思陵典禮記》載﹐大明典禮﹐裁宮人衣﹐多用紫色圓領﹑窄袖﹐徧剌折枝小葵花﹐以金圈之。

《彤史拾遺》載﹐上自后妃諸嬪外﹐每有選淑可承侍者﹐於乾淸門旁室﹐更名「靑霞」﹐令雜居室中。

《戒庵漫筆》載﹐宮女衣﹐皆以紙爲護領﹐一日一換。保其衣潔也。護領紙﹐爲江西玉山縣所貢。

【宮詞】水殿荷香撲禦楂﹐風前撒扇疊輕紗。玉纖競采銀苗菜﹐莫損池中並蒂花。

【簡釋】《潛確類書》載﹐永樂中﹐朝鮮進摺疊扇﹐上喜其舒展之便﹐命工如式爲之﹐亦謂「撒扇」。

《酌中誌》載﹐六月六日﹐咀銀苗菜﹐卽藕之嫩秧也。

【宮詞】二月燻虫應候煎﹐薦來桃鮓勝花鮮。河豚魚上蘆芽短﹐正是春風煮酒天。

【簡釋】《酌中誌》載﹐二月初二日﹐用黍面棗糕﹐以油煎之。或把面和稀﹐攤爲煎餅﹐名曰「燻虫」。是月﹐食河豚﹐飲蘆芽湯﹐爲解其熱。各家煮過夏之酒。此時﹐喫鮓﹐名曰「桃花鮓」也。

【宮詞】日上金鋪露未幹﹐膳房承旨進朝餐。耒其舊品何時換﹐鳥腦新蒸玉一盤。

【簡釋】《拜經樓詩話》載﹐明太祖旣定天下﹐每早晚進膳﹐必列豆腐﹐示不敢奢也。其後﹐不知何代﹐竟以百鳥腦釀成﹐代之。

【宮詞】露下瑤階殿閣涼﹐舞衫歌扇疊空箱。噦鸞宮里人無寐﹐數盡蓮花漏更長。

【簡釋】《酌中誌》載﹐「噦鸞宮」﹑「喈鳳宮」﹐凡先朝有名封之嬪妃﹐無名封之宮眷﹐養老之處也。此巷自寶善門﹐亦可通元武門﹐俗稱「狗兒灣」。其居中門曰「蓮花門」。五更攢點後﹐至曉報九刻水者﹐刻漏房官﹐及「答應」﹑「長隨」也。

【宮詞】別敕教書選內司﹐雙娥學畫待年時。女經一卷粗能記﹐紅袖燈前細問師。

【簡釋】《酌中誌》載﹐宮中教書﹐選二十四衙門﹐多讀書﹐善楷書者﹐任之。所教宮女讀《百家姓》《千字文》《孝經》《女訓》《女誡》。內則《詩經》《大學》《中庸》《論語》等書﹐學規最嚴。能通者﹐升女秀才﹑女史官正司六局掌印。

【宮詞】蠟帕龍香作束脩﹐內書堂裏課蒙求。按戶撥向監司去﹐繡服誰先換鬥牛。

【簡釋】《酌中誌》載﹐內書堂讀書﹐自宣徳間創建﹐始命大學士陳山教授之﹐後以詞臣任之。凡奉旨收入宮人﹐選年十歲上下者﹐二三百人﹐撥內書堂讀書。擇日拜聖人﹐每學生一名具白蠟手帕﹑龍掛香﹐以爲束脩。凡各衙門缺寫字者﹐具印信本奏討﹐奉旨撥若干名﹐卽挨名給散。﹝又﹞載﹐自太監而上﹐方敢穿「鬥牛補」。

【宮詞】的的瓊姬掌上珍﹐天心早爲締良姻。焚香默向金瓶祝﹐一領緋袍覆體新。

【簡釋】《思陵典禮記》載﹐萬曆中﹐選擇尙主子弟三人入見。上以其名﹐呈太后。太后置金瓶中﹐焚香。祝天選其一﹐以緋袍覆之﹐送入春曹。其兩人陪入者﹐賜金綺。罷出送順天府庠。

【宮詞】料理珠璫綰玉釵﹐鋪宮有例宴新排。龍漦燕啄懸殷鑑﹐認取髙皇鐵字牌。

【簡釋】《思陵典禮記》載﹐大明典禮﹐裁宮人烏紗帽﹐飾以花髩。額綴圓珠結﹑珠﹐梳垂珠耳飾。﹝又﹞載﹐上初幸妃﹐宮內謂之「鋪宮」。《明史﹟后妃傳序》載﹐洪武元年﹐命儒臣修《女誡》。五年命禮部議宮官女職之制。命工部制紅牌﹐鏤戒諭后妃之詞﹐懸於宮中。牌用鐵字﹐飾以金﹐復著令典是以終。明代無龍漦燕啄之妖﹐墨敕斜封之禍。

【宮詞】玉座遙瞻卓影臨﹐晨光滿殿集朝簪。繡刀鸞帶新承賜﹐異數爭誇武翰林。

【簡釋】《野獲編》載﹐今主上禦門﹐常朝黼扆之後﹐內臣執一有柄之物﹐若擎扇然﹐用黃帕裹之。自上升座﹐護蔽於後﹐降座則撤之。從來不曾展開﹐或疑爲雉尾之屬。後聞其名曰「卓影」﹐乃先朝外夷所貢﹐最能祓除不樣。以故臨朝輒舉以衛禦座。﹝又﹞載﹐錦衣衛官登大堂者﹐拜命日﹐卽賜繡春刀﹑鸞帶大紅蟒衣飛魚服﹐以便護大駕行大祀諸禮。其常朝亦衣吉服侍立於禦坐之西﹐以備宣喚。其親近非他武臣得比﹐以故有「武翰林」之名。

【宮詞】吟聲常繞碧宮隈﹐共識中涓有秀才。宸翰淋漓題額處﹐半天蒼雪護樓臺。

【簡釋】《靜志居詩話》載﹐張監丞﹐以善詩悅定陵﹐呼爲秀才﹐命掌兵仗局。嘗於禁中退食地植竹數竿﹐定陵題之曰「蒼雪」﹐因此名其集。監丞名維﹐隆慶中選入﹐伴讀東宮。

【宮詞】賜墨間磨淸謹堂﹐臨摹宸翰燦琳瑯。匾聯大小皆親筆﹐上有東宮小印章。

【簡釋】《野獲編》載﹐今上自髫年﹐卽工八法。按今上謂神廟也。

《酌中誌》載﹐孫太監隆﹐所造「淸謹堂墨」﹐款制精巧﹐神廟極愛之。﹝又﹞載﹐光廟於講學之暇﹐好揮灑大字匾額對聯﹐以賜靑宮左右﹐𨿽奇寒大暑未之少懈。或亦聆東宮親筆圖書。

【宮詞】暖堂傳呼警蹕頻﹐駕前分列盡平巾。鸚哥補取能言意﹐莫學張家打鶴人。

【簡釋】《酌中誌》載﹐禦前親近內臣﹐曰「打卯牌子」﹐則隨朝捧劍者也。也稱「禦前牌子」﹑「暖殿」﹐則朝夕在側也。﹝又﹞都知監﹐凡聖駕出朝﹑謁廟等項﹐在前警蹕淸道者也﹐以監之官也。執骨朵﹐身穿鶴哥等補子﹐戴平巾或官帽。﹝又﹞載﹐神宗時﹐禦藥房提都張太監明﹐病故﹐人皆曰「張打鶴死了」。先是﹐神宗往朝慈聖老娘娘。明執藤條在前淸道﹐值慈寧宮丹墀上設有古銅仙鶴﹐髙五尺六寸﹐明誤以人也﹐遂打而罵之。曰「聖駕來﹐還不躲開﹗」隨駕諸臣哂之。所以有「張打鶴」之名。

【宮詞】奇獸珍禽貢異方﹐內廷廩祿附貂璫。等聞百鳥房前過﹐未見梧桐集鳳凰。

【簡釋】《野獲編》載﹐大內自畜虎豹諸奇獸﹐外又有百鳥房。海外珍禽﹐靡所不備。至於禦前﹐則又重貓兒﹐其爲上所憐愛。及后妃各宮所畜者﹐加至管家職銜內官數內﹐同領賞賜。

【宮詞】月上觚稜色似銀﹐家家瓜果競鋪陳。夜闌賸得中秋餅﹐畱作團圓賀歲新。

【簡釋】《酌中誌》載﹐八月宮中﹐十五日供月餅瓜果﹐候月上焚香﹐卽大肆飲啖﹐竟夜始散。如有剩月餅﹐收至歲暮用之﹐曰「團圓餅」。

【宮詞】涓吉鋪陳月子房﹐熊罷誰早葉男祥。年年歲仲遵成例﹐食料先頒奶府糧。

【簡釋】《酌中誌》載﹐禮儀房掌管﹐一應選婚﹑吉禮。每年四仲月選乳媼。生男十口﹐生女十口﹐月給食料。在奶子府居住。凡宮中有喜﹐鋪月子房。生皇子則用生女奶口﹐皇女則用生男奶口。

【宮詞】六瓣紗巾覆頂明﹐光圓恰稱佛頭靑。選婚未卜先束髮﹐屈指年方過十齡。

【簡釋】《酌中誌》載﹐篦頭房﹐專爲皇子女請發﹑畱髮﹑入束﹑整容之事。凡誕生皇子女彌月﹐剪胎發。百日命名後﹐按期請發者﹐卽如外之每次剃髮﹐然一莖不畱﹐如佛子然。皇子戴元靑皺紗六瓣有頂圓帽﹐名曰「瓜拉帽」。至十餘齡畱髮﹐約年餘﹐又擇吉總束於後。冬用元色紵﹐夏用元色紗作束﹐闊二寸許﹐長尺餘﹐垂於後。至選婚有妃﹐始擇吉行冠禮。

【宮詞】少小皇姬未上頭﹐斜梳扒角發油油。謠傳十笑須加愼﹐韓姞從來重相攸。

【簡釋】《酌中誌》載﹐皇女戴寸許闊小頭箍。至十餘歲畱髮﹐至年餘擇吉打扒角﹐至選婚有駙馬﹐始擇吉上頭。

《野獲編》載﹐嘉靖六年﹐永淳公主將下嫁。禮部選婚時﹐永淸衛年餘陳釗﹐名在第三。上親定爲駙馬矣。聽選官余徳敏奏﹐劍父本勇士﹐家世惡疾﹐母又再醮庶妾﹐不可尙公主。上命再選﹐得謝詔。京師有「十好笑」之謠。其間嘲張桂驟貴暴橫者居多。其末則云「十好笑﹐駙馬換个現世報。」蓋指謝詔﹐發稀禿頂﹐幾不能綰髻。故有此議。

【宮詞】錦帕蒙頭月影昏﹐宮庭嬉戲笑聲喧。銀鈴觸著忙開系﹐燈下更番謝至尊。

【簡釋】《天啟宮詞注》載﹐上夜冥時﹐嘗於筵前﹐懸一銀鈴﹐命宮人數輩﹐以帕蒙頭冥行﹐相觸者罰﹐命出局。觸鈴﹐卽以鈴賜之。再系再觸﹐終夕不倦。

【宮詞】番經廠內唄音喧﹐夾路銅樓萬火殷。看到海螺聲沸處﹐人人眼眩九連環。

【簡釋】《日下舊聞》載﹐宮中各長街﹐設有路燈。以石爲座﹐銅爲樓﹐銅絲爲門壁。每日晚﹐內府庫監﹐灌油燃燈﹐以便巡行。曰「番經廠」﹐念習西方「梵唄經」。﹝又﹞載﹐番經廠內官遇萬壽﹑元旦等節﹐於英華殿作佛事。卒事之日﹐一人扮韋馱﹐抱杵面北立﹐余披瓔珞﹑鳴鑼鼓﹑吹海螺諸樂器﹐贊唱經咒。至夜﹐五方設佛會﹐立五色﹐數十人魚貫行其間﹐有所謂「九連環」者。其行愈疾﹐至九連環變﹐則體迅如飛鳥﹐觀者目眩矣。天啟辛酉後﹐奉旨以宮人爲之。

【宮詞】月帔星冠卸艷妝﹐連朝道廠趣祈禳。云璈聲動天神出﹐壇上戎衣錦繡光。

【簡釋】《日下舊聞》載﹐天啟甲子歲﹐吳地大水。上命道經廠內官﹐教宮女數十人演習禳醮。氅服云璈﹐與羽流無異。仍擇軀體丰碩者一人﹐飾爲天神﹐仗劍登壇行法﹐不能勝介。冑之重﹐結錦繡爲之。

【宮詞】夜靜瓊樓吐月華﹐彎環洞口路橫斜。相邀共賭迷藏戲﹐捉落君王兩袖花。

【簡釋】《天啟宮詞注》載﹐乾淸宮丹陛下﹐有老虎洞。上嘗於月夕﹐率內侍賭迷藏爲戲﹐潛逃其內。諸花香气﹐上所篤愛。時采一二種貯襟袖間﹐故聖駕數步外輒識之﹐以芬芳襲人也。

【宮詞】梵貝鐘魚作伴堪﹐霓裳長夜拜瞿曇。宮奴分得吳綾束﹐學制堆紗彌勒龕。

【簡釋】《天啟宮詞注》載﹐張后嘗用白綾間新桑色綾﹐制衣。如鶴氅式服之禮大士﹐宮中稱爲「霓裳羽衣」。﹝又﹞載﹐後常用素綾作地﹐手剪五彩絹﹐疊成諸佛菩薩妙像。宮中奉釋教者﹐恆相仿效﹐謂之「堆紗佛」。

【宮詞】翩翩雉尾拂輕埃﹐南苑西風獵騎催。窄袖戎裝誰最稱﹐髙家小姐扈鑾來。

【簡釋】《酌中誌》載﹐內臣束髮﹐冠蟒龍蟠繞下加額子﹐左右插長雉尾。凡遇出遊﹐先帝聖駕尙此冠。自王體乾起﹐至暖殿牌子止﹐皆戴之。各穿窄袖戎衣﹐束玉帶﹐佩茄袋刀帨。如唱「咬臍郎打圍」故事。惟塗文輔﹑髙永壽年少相稱﹐其年老者﹐便不雅觀。

《天啟官詞注》載﹐禦前牌子髙永壽﹐丹唇鮮眸﹐姣好如處女﹐宮中以「髙小姐」呼之。凡宴飲之際﹐髙或不與合座﹐爲之不歡。

【宮詞】咸安宮裏報移家﹐小樣肩輿擬六珈。宴罷漫嫌人中酒﹐醉容偏稱露行花。

【簡釋】《酌中誌》載﹐泰昌元年﹐客氏遷乾西二所。先帝親臨﹐爲之移居升座飲宴。客氏在宮中﹐乘小轎﹐撥內官﹑近侍擡走﹐儼如先帝嬪妃之禮。天啟元年﹐攺住咸安宮。凡客氏生日﹐先帝親臨﹐賞賜無限。

《天啟宮詞注》載﹐露行花﹐卽牽牛花也。其色紫翠﹐如初出鑪之銀。京師稱「鑪銀花」。宮中音僞爲「露行」。秋間著花﹐晨開晝萎。夏月灌以酒﹐其萎稍徐﹐而色則變爲殷紅﹐不如初開之媚矣﹗宮中舊無此種﹐客氏自民間傳入。宮人皆愛戴之。京師儇薄子嘲之曰「多露沾濡」。其客氏宣淫之兆哉。

【宮詞】廣袖低鬟變舊妝﹐各持梳具侍蘭房。盛靱掠得羣仙液﹐不羨雞皮還少方。

【簡釋】《天啟宮詞注》載﹐奉聖夫人客氏﹐教宮人效江南作廣袖低鬟﹐尢爲張后所厭薄。﹝又﹞載﹐客氏命美女數輩﹐各持梳具﹐環立左右。偶欲飾鬢﹐挹諸人口中津用之。自云﹕此方傳自嶺南祁異人﹐名之曰「羣仙液」。服之令人老無白髮。

【宮詞】內河新濬快宸遊﹐菱葉荷花滿禦溝。兩岸妖姬爭笑指﹐君王鼓棹在中流。

【簡釋】《天啟宮飼注》載﹐神宗靜攝年久﹐紫禁城內河雍於不通。徳宗復令疏浚之。春夏之交﹐景物尢勝﹐禽魚菱藕儼若江南。﹝又﹞載﹐上數偕中官﹐泛葉舟於西宛﹐手操篙櫓﹐去來便捷。

【宮詞】金龍小斧曰丁丁﹐十作名材供內廷。雕到寒梅爭艷處﹐一雙凍雀上燈屏。

【簡釋】《張船山集》載﹐熹宗有禦用戧金雙龍小鐵斧﹐天啟三年造。

《天啟宮詞注》載﹐木作﹑石作﹑瓦作﹑土作﹑漆作﹑火藥作﹑婚禮作﹑塔作﹑東行漆作﹑西行漆作﹐是爲「十作」。東西行﹐本名油作﹐避禦諱﹐攺行。「十作」﹐內官監所轄。以給宮中營建之材料者。﹝又﹞載﹐上好雕鏤木器﹐護燈小屏八幅﹐手刻「寒鳥爭梅」戲畀諸少璫﹐令鬻之。

【宮詞】窄袖宮袍菊蕊黃﹐兔兒山下發淸商。玉娥相觀雙眉鎖﹐怪煞年年唱洛陽。

【簡釋】《酌中誌》載﹐重九登髙﹐宮眷﹑內臣皆著菊花補子衣。

《日下舊聞》載﹐天啟乙丑重陽﹐幸兔兒山。鐘鼓司唱《洛陽記》云「攢眉黛鎖不開一闕」。次年復如之。宮人相顧﹐以其近不詳也。

【宮詞】女鬼何曾習六韜﹐妄教宮禁弄弓刀。外連章奏休輕進﹐鳳幟龍旗正內操。

【簡釋】《明史》載﹐魏忠賢勸帝﹐選武閹練火器﹐建立內操。

《天啟宮詞注》載﹐上欲於張后﹐同禦內操。上將內官三百人﹐旗幟繪龍列左。又將宮人三百人﹐旗幟繪鳳列右。後旣至﹐稱病先歸。上命宮人之丰而碩者代後﹐猝難其選﹐乃命三宮人並將之。然非眞有止齊之法﹐各持戲具疾趨數周而已。﹝又﹞載﹐東宮李娘娘﹐恆呼忠賢爲「女鬼」。以都下有「八千女鬼亂朝綱」之謠也。

【宮詞】指鹿何堪復轍循﹐悟君無術獨含顰。最憐靜夜開黃卷﹐檢點新詞課內人。

【簡釋】《天啟宮詞注》載﹐張后擇宮人之秀慧者﹐口誦唐宋小詞﹐孤燈長夜羅侍左右﹐課其勤惰。能習者﹐或微語之曰「學生﹐子宜拜謝師傅矣﹗」

《明史﹟張后傳》載﹐上一日幸後宮﹐見幾上一書。問﹕「何書﹖」後曰「趙髙傳也﹗」上默然。

【宮詞】液泛芙蓉醖桂花﹐海棠開宴醉流霞。金盤蠏骨攢蝴蝶﹐巧樣爭推老太家。

【簡釋】《酌中誌》載﹐先帝所進之酒﹐曰「秋露」﹐曰「荷花蕊」﹐曰「佛手湯」﹐曰「桂花」﹐曰「菊花漿」﹐曰「鞭蓉液」﹐曰「君子湯」﹐曰「蘭花飲」﹐曰「金盤露」。名色可達近七十種。﹝又﹞載﹐先帝所進之膳﹐皆客氏下內官造辦﹐名曰「老太家膳」。聖意頗甘之焉。

《天啟宮詞注》載﹐每歲八月﹐宮眷賞秋海棠﹐爲食蠏之會。食蠏已﹐沏紫蘇艸作湯盥手。客氏復教之剔蠏胸骨﹐鋪貯盤中﹐象蛺蝶形。較其似否﹑巧拙﹐以爲笑樂。

【宮詞】爛漫花棚錦繡窠﹐海天霞色上輕羅。鬥鷄打馬消長晝﹐一半春光戲裏過。

【簡釋】《天啟宮詞注》載﹐舊制﹐自三月初四日始﹐至四月初三日止﹐宮眷更服羅衣。是時﹐牡丹方盛﹐用五色繒系結棚護之。相約宴賞﹐殆無虛日。﹝又﹞載﹐「海天霞」﹐織造局所造新色也。似白而微紅﹐宮眷﹑內官皆服之。﹝又﹞載﹐宮中競爲「鬥鷄」之戲。﹝又﹞載﹐「相邀走馬坐花間﹐纖指斗分十二閒」———卽打馬也。﹝又﹞載﹐上不好女色。夜宴旣畢﹐遽陳各種雜戲﹐宵分就枕。

【宮詞】深殿移居病轉加﹐空矜靈露出仙家。內臣別有禳災術﹐共著金紅壽字紗。

【簡釋】《酌中誌》載﹐先帝自七年五月初六日﹐聖體不豫﹐至六七月間﹐未離禦榻﹐逆宦魏忠賢將庫中所貯金壽字大紅紗﹐搜括出許多﹐給近侍作貼裏﹐禦前穿以禳祝之。又移住「懋勤殿」旬日﹐而不時喧傳曰「聖駕萬安矣﹗」樞臣霍維華聞之﹐遂贊逆賢﹝魏忠賢﹞固位攘功之策。進獻仙方「靈露飲」﹐並蒸法器具。自此之後﹐聖恙日增無減。

【宮詞】興龍宮裏舊宮娃﹐入道羞稱菜戶家。石上無端翻白浪﹐洞中枉說轉丹砂。

【簡釋】《西河詩話》載﹐明制﹐直房內官與司房宮人﹐俱有伉儷﹐稍紊卽以淫失治之。崇禎中﹐有給事興龍宮宮人﹐以學道乞居「象乙宮」﹐與其所偶者割臥具去。值中元節夜﹐就番經廠看法事歸﹐過「大髙元殿」﹐有老宮艷其色﹐誘至石查旁﹐逼淫之﹐致訟。時內庭有詩云「只合龍宮食菜苔﹐誤從鶴廠看經回﹐洞中枉作丹砂轉﹐石上還翻白浪來」。凡宮人伉儷﹐謂之「對食」﹐又謂之「菜戶」。若彊作伉儷者﹐稱「白浪子」。

【宮詞】汴中家世漫搜求﹐謠啄無端引獄囚。金海橋西堂尙在﹐爲誰駐輦欲重修。

【簡釋】《天啟宮詞注》載﹐客氏憚張氏嚴明﹐謗以蜚語﹐謂後父非張國紀﹐乃系獄海寇孫官哥所生也。內安樂堂在金海橋西﹐宮人有罪及老病者﹐居之。憲宗時﹐萬妃怙寵﹐紀後托病駐輦於此﹐篤生孝宗。客氏揚言﹐欲奏請修築﹐行紀後故事。又將遣名下宮人﹐前往河南訪後家世。故使後聞之﹐後窘甚無計。適客氏歸私第﹐其母動以危言﹐事及得寢。

【宮詞】泣別長春淚暗揮﹐雪花滿院挾風飛。乾西冷落休含怨﹐幸免空宮閉裕妃。

【簡釋】《彤史拾遺》載﹐裕妃張氏﹐有嚴性﹐客魏惡之。會妃有身﹐鋪宮膺冊妃禮畢﹐而遲失不乳﹐遂誣其有後矯旨閉禳道中﹐盡逐其內官及宮婢等﹐絕其飲食。經數日﹐天雨﹐妃力疾匍匐飲詹澑﹐死。

《天啟宮詞注》載﹐長春宮﹐卽永寧宮﹐上攺今名﹐以居李成妃。自張裕妃不得其死﹐範慧妃失愛﹐獨李侍寢。一日﹐密爲範妃乞憐。客魏偵知之﹐矯旨革李﹐封絕其飲食。欲如處裕妃故事。李先見張妃之死﹐懼﹐於簷端壁隙徧藏食物。至是﹐藉以充餒。久之﹐二逆﹝客氐﹑魏忠賢﹞怒﹐黜爲宮人。遂自長春宮﹐逼遷乾西四所。遷之日﹐風雪寒甚﹐行色慘瘁﹐見者冤之。

【宮詞】何來章奏瀆宸聰﹐方與工倕鬥巧工。官職姓名才誦罷﹐幾批硃語幾畱中。

【簡釋】《天啟宮詞注》載﹐上好自造漆器﹑硯牀﹑梳匣之類。當勞削得意之時﹐或有急切章疏﹐奏請定奪。命識字宮女﹐朗誦官職﹑姓名﹐及所奏事﹐便曰「我都知道了﹗你們用心去行﹗」諸姦於是﹐徇其受贈﹐恣意批紅執行。舊制﹐凡奏語文書﹐禦筆親批數本﹐其餘則司禮監﹐監官遵閣票字樣﹐或奉旨更攺﹐用硃筆批之﹐是以謂「硃批」。﹝又﹞載﹐凡文書未經禦覽﹐緘以素箋﹐諸官職姓名年月﹐語於外﹐收至禦前櫃內﹐是曰「畱中」。

【宮詞】錢源滚滚運維新﹐片語能回聖意嗔。鑑背不諳乾徳號﹐相臣終愧讀書人。

【簡釋】《天啟宮詞注》載﹐司鑰庫撿得天啟錢數枚﹐古色斑駁﹐不知何代物。進至禦前。上問﹕「昔年擬年號者誰﹖攺日召來面問」。左右以閣下翰林院對﹐上容咈然。明日客氏入見﹐諛詞慶賀﹐謂此「天降嘉祥﹐錢源不竭之徵也﹗」上解頤﹐爲攺前命。錢徳號﹐借用宋太祖時﹐竇儀事。

【宮詞】是誰煬竈蔽楓宸﹐朝政紛紛混假眞。內苑連開龍鳳宴﹐又傳寶璽獲先秦。

【簡釋】《天啟宮詞注》載﹐河南撫臣程紹﹐進玉璽﹐人知爲贗物。魏廠微謂﹐「確系秦璽」﹐搖惑帝聽﹐臨朝受賀。回宮復設宴﹐受宮眷賀。宴畢進龍鳳等物。按祖制﹐遇大典禮﹐光祿寺備烹龍炮鳳之宴。然相傳徒有其名耳。是日﹐尙膳監宰雄鷄代鳳﹐牡羊代龍。大棗﹐稱「安期棗」﹔糖桃﹐稱「方朔桃」﹐俱送禦前。誕幻荒唐﹐不啻見戲。

【宮詞】吳綾披拂彩裝眞﹐上用紅羅出惜薪。膽怯宮娥偸眼看﹐夾門左右立天神。

【簡釋】《酌中誌》載﹐惜薪司﹐凡宮中所用紅羅炭者﹐皆易州一帶山中硬木燒成。用紅土刷筐盛之﹐故名「紅羅」。廠中舊有香匠﹐塑造香餅獸炭。又塑造「將軍」﹐或「福判仙童鐘馗」﹐各成對。髙二尺許﹐用金彩裝畫如門神﹐黑面黑手﹐以存炭制﹐名曰「彩裝」。於十一月二十四日﹐奉安於宮殿各門兩旁。此亦歲暮﹐植「將軍炭」於門旁之遺意也。逆賢﹝魏忠賢﹞專政﹐皆增而大之﹐所費百倍於前。穿以眞正綾絹紵﹐備以眞正弓矢﹐兵器﹐須眉直豎﹐猛惡如生。

【宮詞】蹴圓堂接蹴圓亭﹐水戲翻新幻異形。瀑布噴珠球上下﹐隨機宛轉散流星。

【簡釋】《天啟宮詞注》載﹐宮中舊有「蹴圓亭」﹐上又手造「蹴圓堂」。

《酌中誌》載﹐先帝好作水戲﹐用大木桶﹑大銅缸之類﹐鑿孔創機啟閉灌輸﹐或湧泄如噴珠﹐或澌流如瀑布﹐或伏機於下﹐借水力衝護圓木球﹐如核桃大者﹐於水湧之﹐大小盤旋﹐宛轉隨髙隨下﹐久而不墜。視爲戲笑。

【宮詞】鼓樂喧天響遏云﹕懋勤殿裏戲初陳。廠公慣聽王瘸諢﹐作底回頭避罵秦。

【簡釋】《酌中誌》載﹐先帝最好武戲。於懋勤殿升坐﹐多點「宋嶽武穆」。戲文至瘋和尙罵秦檜處﹐逆賢嘗避而不視﹐左右多笑之。自天啟六年以後﹐凡禦前插科打諢。有鐘鼓司僉事王進朝﹐綽號「王瘸子」。抹臉詼諧﹐公然稱贊惜薪司﹐怎樣軫卹商人﹔內務府怎樣米積天堆﹔東廠怎樣釐姦剔獘﹔寶和殿怎樣裕國通商﹔內修朝政﹐外鎭邊疆。或稱好个魏公公﹐或誇好个魏太監……逆賢居之不疑﹐自以爲美。先帝聖顏亦爲喜悅。回想憲宗時﹐汪直擅權﹐尙有懷恩之流﹐居帝左右﹐所以阿醜敢譎諫也﹗

【宮詞】防姦常恐祻心藏﹐櫝食朝朝進信王。畢競眞龍天眷顧﹐花名早兆禦袍黃。

【簡釋】《彤史拾遺》載﹐懿安皇后﹐居慈寧宮時﹐閹方叵測﹐左右窺伺者﹐皆其黨。後預戒信王宮﹐勿食宮中食。及卽位﹐猶從戚畹家﹐取櫝食進。﹝又﹞載﹐東宮李妃﹐亦光宗選侍也。以別西宮李妃﹐故稱東。嘗奉光宗命﹐撫視皇五子。皇五子在宮﹐嘗夢黑熊蟠殿柱﹐以告選侍。選侍私自喜﹐囑勿言。又所居東宮後﹐有井二。皇五子隨選侍過之﹐戲汲井﹐得全魚。汲次井﹐亦如之。

《王譽昌崇禎宮詞注》載﹐丁卯春﹐忠賢以牡丹二百餘株﹐獻於潛邸。署其名於長箋﹐首列「禦袍黃」。是秋﹐登寶位﹐亦先兆也。

【宮詞】古訓由來戒色荒﹐九重杜漸慮方長。聞香心動傳嚴禁﹐恐有巫云誤楚王。

【簡釋】《明季北略》載﹐上禦便殿﹐閱奏章。聞香心動﹐詰近臣﹐何來﹖對以宮中舊方。上叱令毀之﹐勿復進。因嘆息曰「皇考﹑皇兄皆爲此誤也﹗」﹝又﹞載﹐附記二事云﹕一夕﹐上與詞臣論治。更餘未退。上忽起﹐命內監秉燭繞行徧閱壁隅﹐寂無所見。已而﹐遙見殿角火星微燿﹐立命毀壁。入視﹐見一小璫﹐持香端坐於內。詢之﹐乃魏逆所使也。上勤於政事﹐故爇此香﹐使欲心頓起耳。上曰「吾方靜攝﹐而心忽動﹐固疑有是。」命去之。上初立﹐魏逆進國色四人。欲不受﹐恐致疑﹐遂納之。入宮徧索其體﹐虛無他物﹐只帶端各佩香丸一顆﹐大如黍子﹐名曰「迷魂香」。一觸之﹐魂卽爲之迷矣﹐上命勿進。

【宮詞】災異凶荒降自天﹐兢兢敢謂式無愆。至尊修省移居日﹐闌陛塵封一律免。

【簡釋】《崇禎宮詞注》載﹐舊制﹐聖駕修省﹐中官衣素靑。蓋夏用純絹﹐冬則元色紵也。省愆居在文華殿。後其制度﹐用木爲通透之。基髙三尺餘﹐下不令墻壁至地﹐四圍亦無比屋。熹宗廟﹐辛酉而降闌陛塵封。上遇災異凶荒﹐每臨幸焉。

【宮詞】舊桃幾日換新符﹐殿閣春聯字貫珠。例用泥金書吉利﹐年年依樣畫葫蘆。

【簡釋】《崇禎宮詞注》載﹐宮中春聯﹐例用泥金葫蘆﹐內書吉利福壽﹐字旁寫曰「送瘟使者將歸去﹐俺家也有一葫蘆。」以祓除不祥。

【宮詞】上帝昭昭監在玆﹐光明殿外自悲時。稱兒自肅朝天禮﹐謝卻尋常祝史辭。

【簡釋】《崇禎宮詞注》載﹐光明殿供安玉帝像﹐正月九日﹑十二月二十五日﹐帝並到殿前行香。其朝禮之詞﹐每自稱「兒子」。

【宮詞】花相花王取次芳﹐相邀花下醉瓊漿。太禧白與金莖露﹐總是長春內酒香。

【簡釋】《崇禎宮詞注》載﹐四月三日爲萬壽節。舊例﹐於四月宮眷﹑內臣﹐換穿紗衣。牡丹盛後﹐卽開宴賞芍藥花也。﹝又﹞載﹐禦前酒﹐皆內臣監釀﹐光祿不得與。上喜飲「金莖露」﹑「太禧白」二種﹐嘗名之曰「長春露」﹑「長春白」。蓋內法酒﹐總名「長春」。自以二字冠之。宮中不得復稱「金莖」﹑「太禧」矣。

【宮詞】淩晨催進燕窩湯﹐佩欓鳴薑出膳房。爲是酸鹹要調劑﹐上方滋味許先。

【簡釋】《崇禎宮詞注》載﹐帝嗜燕窩羹﹐膳夫煮就羹湯﹐先呈所司嚐﹐遞嚐四五人﹐參酌鹹淡方進禦。

【宮詞】輪流尙膳出黃門﹐別有調和屬翊坤。算到十齋方戒殺﹐獨憐■﹝烏兜﹞■﹝烏兜﹞未邀恩。

【簡釋】《酌中誌》載﹐天啟以前﹐凡聖駕每日所進之膳﹐俱司禮監掌和秉筆掌東廠者﹐二三人輪辦。近年﹐攺由尙膳監﹐亦節省意。十三年復照舊例﹐挨月供辦。

《崇禎宮詞注》載﹐翊坤宮近侍劉某﹐善治扁食。進禦者﹐必其手造。﹝又﹞載﹐帝與後﹐每月持十齋﹐嫌膳無味。尙膳因將生鵝退毛﹐從後穴去腸穢﹐納蔬菜於中﹐煮一沸取出﹐酒洗淨﹐另用麻油烹煮。以進﹐遂甘之也。

【宮詞】宮妝新樣出姑蘇﹐仿效終嫌態不如。縞素獨邀天一笑﹐白衣大士降凡初。

【簡釋】《崇禎宮詞注》載﹐皇后居蘇州﹐田貴妃居揚州﹐皆習江南服飾﹐謂之「蘇樣」。﹝又﹞載﹐宮著暑衣﹐從來有用純素者﹐葛亦惟帝用之﹐餘皆不敢用。後以白紗爲衫﹐不加修飾。上笑曰「此眞白衣大士也﹗」自後穿純素暑衣﹐一時宮眷裙衫﹐俱用白紗裁制。內襯以緋交襠紅袙腹﹐掩映而已。

【宮詞】春來西苑報花開﹐宮眷連朝采艷回。插徧膽瓶供禦幾﹐共稱宸賞重黃梅。

【簡釋】《崇禎宮詞注》載﹐凡西苑花開﹐司苑具報。後每遣宮婢采折﹐以供賞。間亦行幸。﹝又﹞載﹐西苑黃梅最多﹐上所好也。花時臨賞﹐每折小枝﹐簪於膽瓶。徧置「淸霞軒」﹑「淸霞居」等處几案間。

【宮詞】不乞君恩向外家﹐內廷恭儉戒繁華。艸棉合補豳圖闕﹐近報江南進紡車。

【簡釋】《彤史拾遺》載﹐皇后家本節嗇。而入典宮﹐政務減儉﹐裁宮中糜費﹐不爲外家乞恩澤。

《崇禎宮詞注》載﹐英武殿畫士所畫錦盆﹐堆名花﹑雜果﹐或貨郎擔百物。畢陳畫圍屏成架禦用。監按節安設。是年﹐帝諭畫《豳風圖》﹐設於乾淸西暖閣。﹝又﹞載﹐八年三月﹐後諭蘇州織造太監﹐進艸棉紡車二十四具﹐以教宮嬪。

【宮詞】滴粉搓酥盡月娥﹐花球斜插鬢邊螺。天顏最喜顏如玉﹐笑煞人間鬼臉多。

【簡釋】《崇禎宮詞注》載﹐皇后顏如玉﹐不事塗澤﹐田貴妃亦然。余不及也。﹝又﹞載﹐後喜茉莉﹐坤寧宮有六十餘株﹐花極繁。每晨摘花簇成球﹐綴於鬟鬢。﹝又﹞載﹐宮中收紫茉莉﹐實研細蒸熟﹐名「珍珠粉」。取白鶴花蕊﹐剪去其蒂﹐實以民間所用粉﹐蒸熟﹐名「玉簪粉」。此懿安從外傳入﹐宮眷皆用之。故帝不喜塗澤﹐每見施粉稍重者﹐笑曰「渾似廟中鬼臉。」

【宮詞】史學淵源溯絳紗﹐久期黃閣拜黃麻。乍觀除目心私喜﹐誤贊吾家老探花。

【簡釋】《崇禎宮詞注》載﹐陳文莊仁錫﹐嘗捨於周皇親家﹐後少時出見仁錫﹐奇其容貌﹐謂後父曰「君女﹐天下貴人﹗使以『通鑑』教之﹗」後於此書﹐最詳貫。﹝又﹞載﹐一日﹐後與上﹐同看除目。後見陳文莊名﹐指之曰「此吾家探花也﹗」上不悅。曰「旣是汝家翰林﹐莫想得閣老﹖」後因言他事﹐以解之。

【宮詞】香幾雕屏寄幽時﹐天生神技不須師。宮娥乞得先皇巧﹐第一梅籃人如斯。

【簡釋】《崇禎宮詞注》載﹐熹廟手制器物﹐極精巧。時猶存沈香假山一座﹐曁燈屏﹑香幾數種。帝見之﹐諭收貯。曰「亦一時精神所寄也﹗」﹝又﹞載﹐時有宮女阿奇者﹐能以靑梅雕剜﹐脫核鏤成花鳥﹐纖細可愛。擘之玲瓏如小盆﹐闔之依然梅也﹐名「梅籃」。

【宮詞】宮綾淺碧鎭相誇﹐瑟瑟波紋漾月華。一自禦前邀獎後﹐襯衣不羨海天霞。

【簡釋】《崇禎宮詞注》載﹐一夕﹐袁貴妃侍於月下﹐衣淺碧綾﹐卽所謂「天水碧」也。帝曰「此特雅倩﹗」於是﹐宮眷皆尙之﹐綾價一時昂貴。

《天啟宮詞注》載﹐當時用天靑竹綠花紗羅﹐當靑素襯。以海天霞色淡紅裏衣﹐內外掩映﹐望之如波紋木理焉。

【宮詞】崆峒引子爛柯遊﹐訪道聊思解國愁。選侍同稱琴弟子﹐彈將五曲誰爲頭。

【簡釋】《崇禎宮詞注》載﹐帝雅好鼓琴﹐嘗制「訪道五曲」。曰「崆峒引」﹐曰「敲爻歌」﹐曰「據桐吟」﹐曰「參同契」﹐曰「爛柯遊」﹐令田貴妃操之。﹝又﹞載﹐選侍﹐從田貴妃學琴﹐稱爲「入室弟子」。

【宮詞】月臺張幄爲花忙﹐花與如花恰頡頏。一段蘅蕪香不散﹐始知國色卽天香。

【簡釋】《彤史拾遺》載﹐田貴妃宮西建一臺﹐壘石爲洞﹐蒔花藥。每張幄﹐坐其旁﹐曰「玩月臺」。﹝又﹞載﹐貴妃體潔﹐有蘅蕪香﹐𨿽盛暑無汗。

【宮詞】寶冠隨例綴鴉靑﹐新換珠胎分外明。燕兒無煩釵珥飾﹐髲藏偏稱髻雲輕。

【簡釋】《彤史拾遺》載﹐上冠舊綴鴉靑石﹐與珠相間。妃去珠﹐易以珠胎﹐而嵌鴉靑於其中﹐望之有光焉。﹝又﹞載﹐妃擅妝攏﹐每以新飾﹐變宮中儀法。燕兒卻首飾﹐別作副髲藏發間。

【宮詞】大牖崇杠變曲房﹐新來什器盡維揚。夜深燈影羣稱快﹐金縷疏綃沏四方。

【簡釋】《彤史拾遺》載﹐妃常厭宮闥崇杠大牖﹐所居不適意。乃就廊房爲低檻曲楯﹐蔽以敞槅。雜采揚州諸什器牀簟﹐供設其中。﹝又﹞載﹐宮中燈﹐多縷金叵匝﹐𨿽烜麗﹐而炬不外達。妃乃刳燈扇。每當炬處去一方﹐以疏綃慕之炬影﹐左右沏觀者稱快。

【宮詞】編梭織廢覆晴空﹐永巷深深蹕路通。風日不教侵禦蓋﹐從今來往綠雲中。

【簡釋】《彤史拾遺》載﹐妃以永巷接宮門﹐禦蓋往來必行。風日中﹐妃令爲廢薄夾梭葉覆之。

【宮詞】步輿安穩壓香肩﹐細步纖纖夾路旋。恃寵頻番更舊制﹐翻因知禮博君憐。

【簡釋】《彤史拾遺》載﹐貴妃用心工巧﹐𨿽變易舊制﹐然較便故﹐上亦聽之。且嘗去小黃門舁﹐已輿者而易之宮婢。上稱其有禮。

【宮詞】承乾宮裏晝厭厭﹐畫卷書束擁翠簾。寫就羣芳呈禦覽﹐晴窗磨墨自題籤。

【簡釋】《崇禎宮詞注》載﹐袁田二妃同選﹐袁居翊坤宮﹐在西。田居承乾宮﹐在東。﹝又﹞載﹐田貴妃幼習鍾王楷法﹐繼得禁本﹐臨摹遂臻能品。凡書畫卷軸﹐帝每諭妃題簽。﹝又﹞載﹐田貴妃工寫生。嘗作「羣芳圖」進上﹐帝畱之禦幾﹐時展玩焉。

【宮詞】手疏諄諄戒放淫﹐居然大寶備良箴。獬冠拜賜宮花補﹐應諭深宮補衮心。

【簡釋】《崇禎宮詞注》載﹐蘇州織造局﹐進女樂﹐帝頗惑之。田貴妃疏諫曰「當今中外多事﹐非皇上燕樂之秋。」帝答批曰「久不見卿﹐學問大進。但先朝有之﹐並非朕始﹐卿何慮焉﹗」﹝又﹞載﹐劉文烈﹝理順﹞﹐爲禦史時﹐上賜以宮花補子﹐精致異常﹐乃出自田貴妃之手。

【宮詞】金嶶輕撥聖顏開﹐敕賜瑤琴號小雷。自道譜從阿母授﹐新聲漫訝教坊來。

【簡釋】《西河詩話》載﹐田貴妃好鼓樂﹐上嘗賜小雷琴﹐令彈。忽一日﹐詢曰「何師得之﹖」妃以「母授」對。旣而﹐妃請召母至﹐伺上見幸時﹐無意間令母彈《廣陵散》曲。上聞之﹐頗憶其語﹐大悅﹐賞賚甚厚。妃母多技﹐嘗教妃。妃恐上見疑﹐故令母入宮﹐以實其語。

【宮詞】問到西山感露霜﹐幾回遣使奠椒漿。乾淸畫像新迎入﹐宮婢相看泣影堂。

【簡釋】《明史》載﹐孝純劉太后﹐光宗妃﹐莊烈帝生母也﹐葬於西山。天啟中﹐莊烈帝居朂勤宮﹐問近侍曰「西山有申懿王墳乎﹖」答曰「有。」帝問﹕「旁有劉娘娘墳乎﹖」答曰「有」。每密付金錢﹐往祭。及卽位﹐遷葬慶陵。帝五歲﹐失太后。問左右﹕「遺像莫能得傳﹖」懿妃自稱﹐習太后言﹐宮人中狀貌有相類者。命太后母瀛國太夫人徐氏﹐指示畫工﹐可意得也。圖成﹐由正陽門﹐具法駕迎入。帝跪訝﹐於午門懸之宮中﹐呼老宮婢視之。或言似﹐或曰否。帝爲雨泣﹐六宮亦泣。

【宮詞】史宬集庫萃蕓香﹐乙覽先呈遊藝堂。微省郎官方夜直﹐黃門承問下回廊。

【簡釋】《日下舊聞》載﹐嘉靖十三年﹐建皇史宬於重華門殿西﹐藏太祖以來﹐禦筆實錄。﹝又﹞載﹐「古今通集庫」以貯古今君臣畫像﹑符券﹑典籍。﹝又﹞載﹐崇禎中﹐上設遊藝堂﹐爲涉覽文史地也。有所問言「武英殿」掌殿中官﹐中官以問供事中書。

【宮詞】被譴應知怙寵非﹐退居三月冷鴛幃。景和春到花爭笑﹐似感昭陽召貴妃。

【簡釋】《彤史拾遺》載﹐田妃見後稍倨﹐後每抑之以禮。會歲旦朝正﹐妃當詣坤寧宮朝。適天寒雨雪﹐翟車止門外﹐不卽入﹐又不令傳免入之。袁淑妃車至﹐卽傳入相見﹐且故爲好語謝之去。於是﹐始傳妃車入﹐坐朝之﹐朝已遽下無他言。妃大恨﹐向上泣訴。上在交泰殿﹐與後語不合﹐推後撲地。上尋悔﹐令貴妃省愆退居啟祥宮﹐三月不召。旣而﹐後在景和門看花﹐請召妃。上不應。後遽令以車迎之。乃相見如初。坤寧宮﹐皇后所居。左曰「景和門」﹐右曰「隆福門」。東宮﹐貴妃所居。東二長街之樂﹐曰「永和宮」﹐乃田妃之宮。

【宮詞】鳳閣晨開賀歲初﹐特宣命婦拜丹除。中宮好學勤諮訪﹐多少香閨習史書。

【簡釋】《錢廉益崇禎詩集注》載﹐元日命婦朝賀中宮。傳聞中宮好學。新參夫人有延師學「通鑑」者。

【宮詞】致身誰效古忠良﹐一紙新題試內璫。較藝庭前膺上選﹐蟾蜍眉認兩斑黃。

【簡釋】《酌中誌》載﹐鄭太監﹝之惠﹞﹐任邱人。專心經史﹐亦能作時藝古文。天啟五年﹐起典籍﹐後升監官。時兩眼上皮﹐各生黃斑一﹐如蟾蜍眉也。今上禦極。元年冬﹐禦前親試。出「事君能致其身」題﹐考時藝。中選升隨堂﹐誠古今殊遇也。

【宮詞】薰風滿殿起賡歌﹐琴曲抄來禦制多。新入未諳皇極譜﹐調弦先問褚貞娥。

【簡釋】《輪庵和尙鼎湖篇序》載﹐丁丑戊寅間﹐先公受知於烈皇帝﹐遵旨攺撰琴譜。上自制《五建皇極》《百僚》《師師》諸曲。命先公付尹紫芝內翰翻譜﹑鉤剔。時司其事者﹐內監琴張。張奉命出宮嬪褚貞娥等﹐禮內翰爲師﹐指授琴學。輪庵﹐名同揆。明相國文肅弟﹐震亨之子。少爲諸生﹐名果﹐字園公。滄桑後﹐逃於禪。震亨以善琴﹐供奉思陵。

【宮詞】玉勒金羈似錦鋪﹐名牌紛沓控蠻奴。仗移皇極臨軒看﹐畫出周王駿馬圖。

【簡釋】《思陵典禮記》載﹐大朝後殿看馬﹐其事始於世廟﹐久不舉行。崇禎壬申冬至郊祀。次日﹐上受朝畢﹐更便服﹐於皇極殿設幄﹐閱視禦馬監馬匹。每馬各有名牌﹐壯士控之﹐由東過西。閱馬三百三十三匹。云錦成羣﹐眞所謂「天閒上駟」也。

【宮詞】剪彩消寒制最精﹐餘寒未盡已新正。內人插戴紛相餉﹐誰識奇花號象生。

【簡釋】《崇禎宮詞注》載﹐袁貴妃善剪彩花。每入冬節﹐制花朵以爲妝助﹐宮中謂之「消寒花」。

《彤史拾遺》載﹐宮中令節﹐宮人以插戴相餉。偶貴妃宮婢﹐戴新樣花﹐他宮皆無。上問妃。妃曰「此象生花也﹗出嘉興。有吳吏部攜來京﹐而妾身買之﹗」上不悅。

【宮詞】嬝嬝緗鉤落地輕﹐淩波穩稱繡初成。貓頭竟應旄頭讖﹐不道禳災又召兵。

【簡釋】《崇禎宮詞注》載﹐五六年間﹐宮眷每繡獸頭於鞋上﹐以辟不祥﹐呼爲「貓頭鞋」。識者謂「貓」卽「旄」也﹐兵象之兆。

【宮詞】掌珠新殞聖心傷﹐忽報前敵陷洛陽。白髮宮娥談舊事﹐福王可似悼靈王。

【簡釋】《彤史拾遺》載﹐當妃居「啟祥宮」時﹐皇五子有疾﹐兩河催餉者﹐日三至。武淸侯孽子李國正﹐訐其兄國瑞﹐藏禁物。自莊房土地外﹐精環寶累萬萬。上召見國瑞﹐諭以輸餉。辭不能﹐上怒責之。旣而國瑞死﹐皇五子疾劇。有憑之爲言者曰「吾九蓮菩薩也﹗上待吾家薄﹐吾將逝去。此皇五子慧﹐隨我行﹗」先是﹐神宗時﹐孝事慈聖皇太后。有言慈聖爲「九蓮化身」﹐遂以慈聖像﹐裝九蓮菩薩祀之。武淸侯卽慈聖家也。至是﹐宮中禱九蓮﹐徹三晝夜﹐而皇五子終不起﹐謚曰「悼靈王」。後上至妃宮﹐思悼靈哀之。值寇亂甚﹐河南諸王多被害。愴念骨肉﹐呼老宮婢﹐能言宮中往事者﹐使言之。因言福王之國時﹐神廟鍾愛王﹐出宮門召還者三﹐且約三歲當入朝。當大漸時﹐猶顧視貴妃﹐以河南爲念﹐今何如矣﹗上唏噓而起。

【宮詞】懿安宮外駐鑾輿﹐響晚朝正問起居。四拜禮完還四拜﹐至尊珍重托心曲。

【簡釋】《明史﹟懿安皇后傳》載﹐熹宗大漸﹐後折逆閹謀﹐力與大臣傳遺命﹐定迎立事。湣帝立﹐上尊號曰「懿安」﹐居慈寧宮。

《崇禎宮詞注》載﹐田貴妃所遺二子﹐托懿安撫養﹐十六年元旦﹐朝懿安於仁壽殿﹐行四拜禮畢﹐復四拜﹐謝撫皇子也。

【宮詞】國祚相延漫卜年﹐中元水殿信先傳。鏘然擲地聲驚坐﹐空外飛來十七磚。

【簡釋】《崇禎宮詞注》載﹐中元節﹐帝同后妃幸後園湖中﹐置酒水殿。內侍僧道兩班﹐作法事施食放燈。忽於空中飛大磚至殿前﹐司禮大璫親至其處驗之﹐連飛至十七塊而止。

【宮詞】偶像紛紛出禁城﹐先期佛已去乾淸。中宮欲代君王懺﹐內苑新添梵唄聲。

【簡釋】《崇禎宮詞注》載﹐內玉皇殿﹐永樂時建。有旨撤像﹐內侍啟鑰而入﹐大聲陡發﹐震倒像前供桌﹐飛塵滿室。內侍相顧駭愕﹐莫敢執奏﹐像重甚﹐不可動搖﹐遂用巨曳之下座﹐時內殿諸像並毀。蓋起於禮部尙書徐光啟之疏。光啟奏泰西氏教以辟「佛老」﹐而帝聽之也。旣而﹐後知撤像時靈異﹐言於帝。帝深悔。而宮眷之持齋禮誦﹐較盛於前矣。﹝又﹞載﹐乾淸宮梁拱之間﹐徧雕佛像﹐以累百計。一夜﹐殿中忽聞樂聲鏘鳴﹐自內出往西而去。三日後﹐奉旨將撤像﹐置於外地之寺院。

【宮詞】宵旰憂勞逐日添﹐寇如蔓艸總難芟。何人自號鹽梅將﹐空使君王夢傳巖。

【簡釋】《崇禎宮詞注》載﹐十一月某日﹐帝語輔臣曰「朕夕夢故輔楊嗣昌﹐稽顙庭下曰﹕『臣鞠躬盡瘁﹐死而後已﹐爲諸臣不公不平﹐連章見詆﹐故歸訴於皇上﹗』。」語畢﹐天顏慘惻久之。前嗣昌在蜀於順慶公署題匾﹐自旌曰「鹽梅大將」。

【宮詞】連日天廚敕斷葷﹐今朝解菜爲親恩。傳來瀛國夫人夢﹐未食先教隕淚痕。

【簡釋】《彤史拾遺》載﹐上念寇禍﹐茹蔬斷庖割。後見上體瘁﹐具酒饌爲上解菜。上接瀛國夫人奏。﹝瀛國夫人者﹐孝純太后母也﹞瀛國夜夢孝純歸﹐語上﹐瘁而哭﹐言動舉止如平時。又云「翌日有爲解菜者﹐上勿卻也﹗」上持奏﹐入宮見後解菜。驚詢曰「汝何以爲此﹖豈亦有所聞也﹗」後曰「無有」。因念先後慈﹐於冥冥中尙保惜。至此乃出奏示後再拜。舉箸相向哭﹐淚溢盤槅。

【宮詞】盡日瞻天不見天﹐承華望幸幾經年。宮門未聽鑾輿過﹐夜夜紅燈照例懸。

【簡釋】《崇禎宮詞注》載﹐每日暮﹐各宮門掛紅紗燈籠二﹐聖駕幸臨某宮﹐則宮門之燈先卸。東西巡街者﹐卽傳各宮俱卸燈寢息。承華宮在徽音門邊﹐陳妃居之。數年之間﹐只一幸焉。﹝又﹞載﹐錢守俊﹐初給事「承華宮」。見陳妃愁坐﹐曰「娘娘何不快樂﹖」陳妃曰「人生天也不見﹐有何快﹖」守俊曰「天﹐舉頭便見﹗」陳妃苦笑曰「呆子﹗」

【宮詞】羽客南城設醮時﹐憂勤常恐外人知。玉熙漫進新番戲﹐昨日水嬉汴京失。

【簡釋】《日下舊聞》載﹐崇禎時﹐中外多事﹐每遺羽流於南城﹐爲章醮之舉。上與后妃﹐密往行禮﹐自文華殿西夾道中往來。一曰﹐有部行接本在會極門。忽傳駕返﹐慌恐避入文華門直房﹐於窗隙中窺見。不知上亦窺見矣﹐使中璫問姓名。復諭之﹐至外勿言也。

《金鰲退食筆記》載﹐崇禎帝每宴玉熙宮﹐作「過錦水嬉」之戲。一曰宴次﹐報汴京失守﹐親藩被害﹐遂大慟而罷。

【宮詞】靑紗零亂液池濱﹐殉國貞魂恨未伸。殺賊欲慮先帝憤﹐天心應鑑費宮人。

【簡釋】《陳其年婦人集》載﹐長安女尼妙音﹐先帝時舊宮人也。言宮中侍姬﹐都以靑紗護發﹐外施釵釧。

《明季北略》載﹐自成其帥﹐先入宮。宮人魏氏﹐大呼曰「賊入大內﹐我輩必遭所污﹐有志者早爲計﹗」遂跳入禦河死﹐從死者積一二百人。

《彤史拾遺》載﹐昭仁宮宮婢費氏爲寇得﹐自稱昭仁主。寇以獻自成。自成令宮監試之﹐非是﹐以賜其帥羅讓。費氏曰「吾𨿽非主﹐然故名家子﹐必欲犯者﹐須以禮﹗」羅乃張宴﹐聚眾將豪飲。擁入室﹐費氏挾刀刺羅喉﹐遂自刎。臨刎曰「不能殺自成﹐天也﹗

附﹕福王

福王﹐名由崧﹐神宗之孫﹐福恭王之長子也。甲申三月﹐京師失守。四月凶訊至南京﹐諸大臣議立君﹐未有所屬。適王與潞王皆以避寇﹐至淮上﹐馬士英立王監國。明年正月卽帝位﹐五月南都陷﹐王走死﹐在位一年﹐攺元一﹝宏光﹞。

【宮詞】玉樓天半響歌弦﹐曲破新翻燕子箋。最是梨園關上慮﹐朝臣須避老神仙。

【簡釋】《王漁洋秦淮雜詩注》載﹐宏光時﹐阮﹝大成﹞司馬﹐以吳綾作朱絲闌書燕子箋﹐進宮中。

《明季南略》載﹐除夕﹐上在興寧宮﹐色忽不怡。韓贊周言「新宮宜歡。」上曰「梨園殊少佳者。」贊周泣曰「臣以陛下令節﹐或思皇考﹐或念先帝﹐乃作此想也﹗」

《續幸存錄》載﹐宏光狎近匪人﹐教坊樂官﹐出入朝房﹐諸大老無以目之﹐共呼爲「老神仙」。

【宮詞】南部煙花盡鼎新﹐中興惟占秣陵春。薰風殿裏教歌舞﹐選盡秦淮舊院人。

【簡釋】《明季南略》載﹐上醉後﹐淫死童女二人﹐乃舊院雛妓﹐馬﹝士英﹞阮﹝大成﹞選進者。嗣後屢有此事。由是﹐曲中少女幾盡﹐而馬阮搜覓六院﹐亦無遺矣。

【宮詞】燭明春殿夜眠余﹐連日仙方試禦醫。雀腦蟾酥供上用﹐內璫催進颭黃旗。

【簡釋】《南疆繹史》載﹐金陵賸事言﹐內豎奉旨﹐采合媚藥﹐需雀腦﹑蟾酥。市中一夕躍貴。甚至乞兒手捉一虫一介﹐亦貼黃書「上用」﹐而人不可犯。《明季南略》載﹐蘇州有醫者鄭三山﹐日以春方進上﹐多鄙褻﹐上寵之。

《明單恂金陵書事詩》云「苑城春閉綠楊絲﹐江介軍書醉不知﹐淸曉內璫催進藥﹐官蝦蟆進小黃旗」。

【宮詞】連天峯火逼南京﹐狎客猶然譜後庭。明月當頭杯在手﹐何人喚得福人醒。

【簡釋】《婦人集》載﹐或於臺城舊內﹐見二絕句﹐詞旨悽惻﹐類宏光時宮人語。詩云「南朝天子一愁無﹐石子岡連玄武湖﹐艸綠離宮人不到﹐日長惟敕阮鈿夫﹐臨春閣外渺無涯﹐烽火連天動妾懷﹐十萬長圍今夜合﹐君王猶自在秦淮。」

《蒪鄕贅筆》載﹐宏光內殿﹐懸一對聯。云「萬事不如杯在手﹐一年幾見月當頭。」旁注﹐東閣大學士臣王鐸奉敕書。

《明季會纂》載﹐阮大成日與楊維垣謀﹐欲殺東林復社諸人。大獄將興﹐以上游告警﹐始緩。有夜半書聯於東西長安門柱。云「福人沈醉未醒﹐全憑馬上胡謅﹐幕府凱歌已休﹐猶聽阮中曲變。」

附﹕唐王

唐王﹐名聿鍵﹐太祖九世孫也。乙酉五月﹐南都失守﹐鎭江總兵鄭鴻逵﹑鄭彩﹐撤師回閩﹐會王從河南來﹐因奉至福州。閏六月十五日﹐卽帝位﹐攺福州爲天興府﹐以布政司爲大內。丙戌八月﹐大兵奄至﹐王殂於福州。在位一年﹐攺元一﹝隆武﹞。

【宮詞】煌煌手詔降丹除﹐章奏紛批丙夜初。萬軸縹緗隨後乘﹐環橋宣進講官書。

【簡釋】《南疆繹史﹟唐王紀略》載﹐王勤於政﹐批閱奏章﹐丙夜不休。陳言軍國大事者﹐輒以手詔答之。素好讀書﹐博通典故。撰「三詔與魯監國書」﹐羣臣皆莫能及。

《明季南略》載﹐命儒臣賴垓﹑陳燕翼進講﹐易之「元亨利貞書」之聖神文武﹐環橋肅穆﹐聖徳誕敷羣臣表賀。

【宮詞】節儉躬行聖徳殊﹐那容龍鳳織袍襦。中宮批答垂簾坐﹐詔遣黃門罷女廚。

【簡釋】《南疆繹史﹟唐王紀略》載﹐王性素儉﹐布衣蔬食﹐不禦酒肉。敕司禮監﹐行宮不得以金玉玩好陳設﹐器用瓷錫﹐幄幃被褥﹐皆布帛﹐絕去錦繡。後宮無嬪妃﹐執事者三十人而已。中宮懿旨﹐選女廚十人。王聞之﹐以爲擾民﹐不許。﹝又﹞載﹐章奏朝至夕發﹐或送後代批。﹝又﹞載﹐凡王批閱章奏﹐曾後多所參駁。每當臨朝﹐則垂簾坐後﹐以共聽斷。《明季南略》載﹐初﹐隆武孤身南來﹐至是曾後至﹐遂大興工作﹐擴構宮殿庖匜之屬。皆用黃金開織造府﹐造龍袍。後下身衣綿織龍鳳。此載與《繹史》所記有異。該以《繹史》正之。

【宮詞】十二名姝進內家﹐含情隨例侍官衙。君王不作羊車戲﹐冷落空封系臂紗。

【簡釋】《南疆繹史》載﹐鄭氏進美女十二人﹐以充後宮。王意不忍拂﹐故畱之。然卒未嘗一禦及也。

《明季南略》載﹐鴻逵以所掠美人十二獻﹐隨居官衙。

【宮詞】駐蹕延平避寇鋒﹐間關常使后妃從。禦門數語羣士愧﹐匣有降書二百封。

【簡釋】《南疆繹史﹟唐王曾後傳》載﹐乙酉冬十二月﹐王親戎由水道﹐后妃亦禦舟以從。丙戌元日﹐王在建寧不受朝賀。旣而楊廷麟﹑何騰蛟﹐迎王移駐。各疏相繼至﹐妃密言「鄭氏不可倚亟﹐請倚騰蛟爲是。」時芝龍陰懷不測﹐多方阻遏﹐遂移居延平。﹝又﹞載﹐王禦門內侍﹐捧小匣置禦前﹐詔諭羣臣曰「朕本無利天下心﹐以勛輔擁戴﹐不得已勉徇羣策。浣衣糲食﹐有何人君之樂﹖朝夕幹惕﹐恐負重付﹐豈意諸臣已變初志。昨巡閩之使﹐得爾等出關迎降書二百餘封。今俱在此。朕不欲知其姓名也﹗今命錦衣衛焚之午門前。爾諸臣其有名者﹐尙洗心滌慮否﹖」王長身丰頤﹐聲如洪鐘﹐聞者悚息。

附﹕永明王

永明王﹐名由榔。神宗之孫﹐桂恭王常瀛少子也。襲封﹐居肇慶府。丙戊八月﹐福京陷﹐兩廣總督丁魁楚等立王監國。十月十四日卽帝位﹐乃稱隆武二年﹐以明年爲永曆元年﹐攺肇慶府署爲行宮﹐後屢遷至緬甸。淸朝順治十八年十二月﹐大兵至緬甸﹐人送王至軍前。明年四月殂。在位十五年﹐攺元一﹝永曆﹞。

【宮詞】行宮朝退日將闌﹐騎射宣呼上玉鞍。報道至尊頻命中﹐三宮樓上卷簾看。

【簡釋】《明季南略》載﹐府署與髙要縣學並峙﹐中隔一池。於是﹐覆土塡其半日﹐於下午偕龐天壽等騎射其中﹐帝亦多命中。三宮從側樓閱視﹐以爲樂。三宮者﹐太后馬氏﹐桂王原配也。聖後王氏﹐帝之生母也。中宮王氏﹐正宮也。

【宮詞】月華初上系龍洲﹐鼓吹喧天乘舟遊。飲罷羣臣齊表賀﹐今宵水殿過中秋。

【簡釋】《行在陽秋》載﹐庚寅八月十五日﹐禦舟泊系龍洲﹝在梧州之東﹞。自春至秋﹐王﹑嚴二相隨駕逍遙。河上有民謠云「漢宮秋也﹐昭陽愁也。」嚴起恆﹐字秋冶﹔王化澄﹐字昭陽。上與太后三宮﹐置酒樓船簫鼓﹐於梧州系龍洲之上下﹐起恆手書「水殿」二字﹐掛小牌於禦舟前。

《明季南略》載﹐嚴起恆與二三同官﹐濯纓唱和﹐蕭索興味。八月十五曰﹐無以爲金鏡之獻﹐親書「水殿」二字﹐置一牌坊﹐鼓呼送入帝舟。再令羣臣﹐上表稱賀。情實孤舟嫠婦﹐形同畫船簫鼓。

【宮詞】藤醪蒟醬供喫喝﹐桂布賨幪當禦羅。冊報歲開銀米數﹐猶稱皇帝一員多。

【簡釋】《南疆繹史》載﹐是時﹐問天廚之禦食﹐則蒟醬藤醪也﹔問尙方之衮服﹐則桂布賨幪也﹔問法乘之鈞駟﹐則露犬紈牛也﹔問上林之春色﹐則犵鳥蠻花也。虎落■﹝施﹐虫代方﹞鄕﹐苟延喘息﹐君爲臣命﹐極此淩夷。﹝又﹞載﹐王在安龍﹐塗葦薄以處﹐日食脫粟。守將承可望意﹐更相淩逼。歲造開銷銀米冊報可望。稱皇帝一員﹐月支若干﹔皇后一口﹐月支若干。王隱忍之﹐苟延喘息而已。

【宮詞】犵鳥蠻花送暮春﹐木城風雨最傷神。緬酋昨日供新稻﹐詔旨殷勤賜從臣。

【簡釋】《南疆繹史》載﹐永明王逃至緬甸。緬人於赭硜構臺﹐以棲車馬﹐置艸屋十間﹐以居王。編木爲城。每日以兵士百餘人護之。從官各結茅蓬散處。蠻男蠻婦自來貿易。初至饋獻頗丰﹐後漸薄。秋九月﹐緬進新稻﹐命給從臣之窘者。

附﹕魯王

魯王﹐名以海。髙皇十世孫也﹐世封於魯。北都之變﹐王南下。福王命移駐臺州。乙酉五月﹐南都失守﹐尙書張國維等立王監國。淸朝順治癸巳﹐王自去監國號﹐甲午移居金門。淸康熙壬寅冬﹐卒於東寧。浮沈海上者﹐共十九年。

【宮詞】舟山鼓鑄大明錢﹐國統惟思一綫延。海上臣民誰奉朔﹐春王猶記魯元年。

【簡釋】《南疆繹史﹟魯王紀略》載﹐淸順治二年乙酉十二月﹐王回越城。命以王正中所進﹐黃宗羲造監國魯元年丙戌大統歷﹐頒行民間。命鼓鑄「大明通寶」錢。

【宮詞】百尺河艍作帝宮﹐蠣灘鯨背拜趨同。相看共拭朝衣淚﹐庭燎微茫鬼火中。

【簡釋】《南疆繹史》載﹐禦舟稍大﹐名曰「河艍」。卽其頂爲朝房﹐諸臣議事於此。

《南疆繹史﹟魯王紀略》載﹐以錢肅樂爲東閣大學士。肅樂日中系艍王舟之次﹐票擬章奏﹐封進後卽解維別去。每入見﹐卽流涕不止。曰「朝衣拭淚﹐昔人所譏。而臣今不能禁﹗」王亦潸然淚下。

【宮詞】國戚誰教賄賂通﹐脫簪待罪仰賢風。可憐一掬瓷盤血﹐恥向胭脂井上紅。

【簡釋】《南疆繹史》載﹐魯監國前妃張氏﹐會稽人。父國俊﹐專攬事權﹐延納貨賂。妃聞之﹐脫簪待﹐監國慰之以免。及江上師潰﹐命保定伯毛有倫﹐護宮眷及世子出海。妃再拜辭曰「勿以妾爲王累﹗」遂手碎瓷盤﹐自剄死。張妃之死﹐或謂出被劫﹐北去中途﹐碎瓷盤﹐自剄死。

【宮詞】儀容空擬副山河﹐浪楫風帆可柰何。一紙緘愁遙寄姊﹐淚痕應比墨痕多。

【簡釋】《鮚粇亭集》載﹐「舟山宮井」碑文云﹐元妃爲吾寧之鄞縣人﹐監國次於會稽﹐張妃主宮政﹐而妃以丙戌春入宮。值西陵失守﹐張國柱亂兵擁張妃去。妃在副舟﹐飄泊至舟山﹐監國已入閩。彷徨無所歸。吏部尙書張肖堂﹐遺人護之﹐得達長垣。監國始進冊爲元妃。在海上者三年﹐風帆浪楫﹐莫副山河之容。已醜復入舟山﹐辛卯大兵抵城下﹐安洋將軍劉世燻﹐議分兵先送宮眷﹐然後背城一戰。元妃傳諭﹐辭曰「將軍意良厚﹐然蠣灘鯨背之間﹐懼爲姦人所賣﹐則張妃之續也。原得死淨土﹗」乃止。城陷﹐元妃整簪服﹐北向拜謝﹐投井死義。陽王妃杜氏﹑宮娥張氏從焉。錦衣指揮王相﹑內臣劉朝﹐共掌宮事。嘆曰「眞國母也﹗豈可使其遺骸﹐爲亂兵所窺﹖」相與舁臣石塡井平之﹐卽刎其旁而死。董戶部﹝守諭﹞爲作「宮井篇」哭之。當妃未死﹐嘗遣間使至中土﹐寄書信其女兄﹐歷敍蛟關之掠﹐長垣之困﹐瑯琦之潰﹐健跳之圍……操尺組而待命者﹐不知凡幾。鬼火以當庭燎﹐黃蘗以充葛藟﹐猿鳴龍嘯以擬晨雞。苟延餘息﹐荼苦六稔﹐然到頭終擬一死﹐以完皎然之軀。其節素定如此……

附﹕諸王

周定王橚﹐太祖第五子﹐國開封———

【宮詞】畫手新成本艸圖﹐東書堂內集琴書。白頭宮女知前事﹐爲寫新詞續仲初。

【簡釋】《明史本傳》載﹐橚好學能詞賦。太祖賜以元宮故嫗﹐得聞元宮中事﹐作詞百章。以國土夷曠庶艸蕃廡﹐考核其可佐饑饉者﹐四百餘種繪圖疏之﹐名《救荒本艸》。辟東書堂﹐以教世子。長史劉淳爲之師。

周憲王有燉﹐定王長子———

【宮詞】春風滿殿管弦張﹐侍女從遊夜未央。唱徹誠齋新樂府﹐片雲流月度宮墻。

【簡釋】《明詩綜》載﹐憲王勤學好古。集名迹手自臨摹﹐勒石名《東書堂集古法帖》﹐歷代重之。所制《誠齋樂府傳奇》﹐音律諧美﹐流傳內府﹐至令﹐中原弦索多用之。詩有「誠齋錄」﹑「新錄」諸集。

《靜志居詩話》載﹐憲王畱心翰墨﹐譜曲尢工。李夢陽詩曰「齊唱憲王新樂府﹐金梁橋外夜如霜。」牛恆詩曰「唱徹憲王新樂府﹐不知明月下樊樓。」

【宮詞】雁池風峭斂微波﹐裊裊彤雲壓翠柯。金盒盛來誇瑞雪﹐瓊瑤光映醉顏酡。

【簡釋】《牛恆周藩宮詞》云「液來行樂雁池頭。」

《簪雲樓雜說》載﹐《送雪詩》﹐周憲王所造也。按汴土風俗﹐每歲遇雪初下﹐則以小盒盛之送親知﹐以爲瑞。或舉杯歡飲﹐尢宮中所尙。憲王《送雪詩》云「天山一色凍雲垂﹐罨畫樓臺綴玉時﹐準備暖金香盒子﹐明朝送雪與相知。」

【宮詞】宮槐夾道綠蔭成﹐國色園開結隊行。十二亭前春爛漫﹐競持斑管記花名。

【簡釋】《獻徵錄》載﹐劉淳爲周王右長史﹐端禮門夾路槐盛﹐夏如蓋。偶枯數幹﹐淳歷陳咎徵進諫於王。王納其言﹐修省枯枝復榮。王乃書一牌﹐懸於樹﹐曰「攄忠槐」。

《已瘧編》載﹐周王開一園﹐多植牡丹。號「國色園」﹐品類其多﹐建十二亭以標目之。有「玉盂」﹑「紫樓」等名。儀部郎尢良曾作詩二十首﹐以詠牡丹。

【宮詞】端淸樓閣日微明﹐賸墨殘香最系情。踏徧陽臺峯十二﹐遺蹤何處問雲英。

【簡釋】《徐釚本事詩》載﹐憲王有宮女﹐姓夏氏﹐名雲英。五歲暗誦《孝經》。七歲盡通《釋典》。淡妝素服﹐色藝絕倫。年二十二﹐臥病求爲尼﹐受菩薩戒﹐作偈示眾而沒。憲王哭之以詩。曰「雲英何處訪遺蹤﹐空對陽臺十二峯﹐花院有情金鎖合﹐蘭房有路碧苔封﹐消愁茶煮雙團鳳﹐縈恨香盤九篆龍﹐腸斷端淸樓閣裏﹐墨痕燭炧尙重重。」﹝端淸閣﹐宮女所居也﹞

《宮閨小名錄》載﹐夏雲英﹐法名「悟蓮」。

蜀獻王椿﹐太祖第十一子﹐國成都———

【宮詞】安老堂兼正學齋﹐西堂名士共追陪。黌宮廩餼分王奉﹐額手羣飲蜀秀才。

【簡釋】《獻徵錄》載﹐陳南賓﹐洪武二十二年擢蜀府長史﹐獻王甚敬禮之﹐造安車以賜。復爲構第﹐名「安老堂」。

《明詩綜》載﹐王雅尙儒素。嘗奉命閱兵中都﹐卽辟西堂﹐延攬名士李叔荊﹑蘇伯衡等。旣封國﹐卽聘漢中教授方孝儒﹐爲世子傅。待以賓師之禮。名其讀書之齋曰「正學」。方正學之稱﹐自此始。

《明史﹟本傳》載﹐王臨講郡學﹐知諸博士淸貧﹐分祿餼之月﹐一石著爲令。﹝又﹞載﹐王博綜典籍﹐容止都雅﹐太祖戲呼「蜀秀才」。

湘獻王柏﹐太祖第十二子﹐國荊州———

【宮詞】警枕欹斜夢乍醒﹐夜深燈影射雕屏。景元閣上晨開座﹐注罷儒經注道經。

【簡釋】《明史﹟本傳》載﹐柏粹美﹐嗜學。讀書至夜分﹐篝燈警枕﹐精思入微。開景元閣﹐招賢納俊。日事校讐﹐每出入縹束載書以自隨。平居於儒書外﹐尢善道家言﹐自號「紫虛子」。

寧獻王權﹐太祖第十六子。國大寧。後移南昌———

【宮詞】花香竹影抱瑤房﹐琴韻書聲滿畫堂。日暮臞仙初睡起﹐珠簾低壓放云束。

【簡釋】《明詩綜》載﹐王恃靖難功﹐頗驕恣。晚年深自韜晦﹐媾精廬一區﹐蒔花藝竹﹐鼓琴著書其間。志慕沖舉﹐自號「臞仙」。令人往廬山之巓﹐束云以歸。結小屋曰「云齋」﹐障以簾幕﹐每日放云一束。四壁氤氳裊動﹐如在山洞。

寧庶人宸濠﹐獻王元孫。正徳間﹐以叛誅———

【宮詞】翠妃嬌貯綠英宮﹐四壁輝煌鏡影空。繡罷停鍼詩思動﹐寒梅香透紙窗風。

【簡釋】《堅瓠集》載﹐宸濠內寵甚盛。紫妃者﹐居紫竹宮﹐衣紫。素妃者﹐居素英宮﹐素妝。翠妃者﹐居綠英宮﹐飾綠。翠妃能吟善書﹐被寵幸。宮四壁皆列巨鑑﹐光瑩潔明。每與宴狎﹐鑑中諸影﹐妖媚百出。翠妃嘗詠梅花。云「繡鍼刺破紙糊窗﹐引透寒梅一綫香﹐螻蟻也知春色好﹐倒拖花片上東墻。」甚爲濠所賞。

【宮詞】壘石穿池擁綺羅﹐內人同學采蓮歌。蒼苔路滑防樵驗﹐獨有婁妃愛主多。

【簡釋】《堅瓠集》載﹐濠於陽春書院﹐壘石成山﹐掘地數十畝﹐爲大池。夏時菱荷芬馥﹐與諸妃盡日宴樂。宮娥靚妝綃衣﹐浮小畫艇﹐歌采蓮曲。﹝又﹞載﹐宸濠妃婁氏﹐性賢明﹐善吟詠。濠嘗作《秋懷詩》。有「莫向秋風問彭蠡﹐盤渦怒欲起蛟龍」句。妃探知其意﹐嘗泣諫之。濠令妃題《樵圖》。乃樵回首﹐與婦語。妃題曰「婦喚夫兮﹐夫轉聽﹐采樵須是擔頭輕﹐昨宵雨過蒼苔滑﹐莫向蒼苔險處行。」妃觸事諷諫﹐濠知其意﹐意不聽。

唐成王彌鍗﹐莊王芝址庶長子﹐太祖元孫﹐國頴昌———

【宮詞】廣招賢俊辟精廬﹐插架牙韱盡賜書。手訂甕天新舊稿﹐藏春塢裏客來初。

【簡釋】《靜志居詩話》載﹐成王廣置精廬﹐集國中俊秀子弟﹐資給之。俾肄業﹐又辟蔬圃一區﹐建「養正書院」。泰陵頒「五經子史」賚之。迨康陵遊幸﹐王作《憂國詩》八章﹐以諷。暇則聯句藏春之塢﹐開講「保和之堂」。又精於書法繪事﹐皆入能品。

《明史﹟本傳》載﹐王著「甕天小稿」﹐並《家教》若干捲。

遼庶人憲■﹝火節﹞﹐簡王植云孫。簡王初國遼東廣寧州﹐後遷荊州。憲■﹝火節﹞以罪廢。國除———

【宮詞】花坳藥圃接西宮﹐鶯塢春深剪碎紅。珠履滿堂開內宴﹐新歌齊唱唾窗絨。

【簡釋】《遼邸紀聞》載﹐遼王好營宮室﹐置亭院二十餘區﹐以美人鐘鼓充之。其名有「西樓西宮」﹑「曲密華房」﹑「太乙竹宮」。有月榭紅房花坳﹑藥圃﹑雪溪﹑冰室﹑鶯塢﹑虎圈。又有塔橋「龍口」﹑「西疇」﹑「艸湖」﹑「蕊珠洞」﹑「宮人斜」諸處。綿延包羅參差蔽虧﹐琪花瑤樹﹐異獸文禽﹐糜不畢致。王日與諸名士賦詩觴酒其中。是時﹐秦中孫一元﹑信州宋登春﹑吾吳顧聖之﹐諸君皆爲王門珠履。王雅工詩賦﹐尢嗜宮商。其制小詞艷曲及雜劇傳奇最稱獨步﹐有《春風十調》《唾窗絨》《誤歸期》《玉闌千金兒》《弄丸記》﹐皆極宛麗。

富春王厚焜﹐荊憲王瞻堈玄孫﹐端王厚烇弟。嘉靖中﹐厚烇以病辭祿不允﹐令厚焜攝朝謁﹐國建昌———

【宮詞】調鉛殺粉日微斜﹐鼎篆鑪煙襲畫叉。一院蝶蜂叢聚處﹐拂箋爭認蜀葵花。

【簡釋】《藩憲記》載﹐王嗜詩﹐兼工畫事。一日﹐拂素圖蜀葵﹐移暴日中﹐蜂蝶叢集花上。拂之輒來﹐甚爲奇妙。

趙康王厚煜﹐簡王髙燧耒孫﹐國彰徳———

【宮詞】琵琶恆瑟撥輕絲﹐百卉亭前酒醉時。一自賈姬歸謝後﹐宮中誰唱竹枝詞。

【簡釋】《靜志居詩話》載﹐崐山鄭若庸﹐曳裾王門。康王從若庸所﹐見臨淸謝榛竹枝。命所幸琵琶妓賈扣度而歌之。旣而﹐榛過鄴﹐偕庸見王﹐王宴之便殿。酒行樂作。王曰止﹐命瑟以琵琶佐之。曰「此先生所制竹枝詞也﹐譜其聲﹐不識其人可乎﹖」命諸妓擁姬出拜。榛謝曰「此山人鄙俚之詞﹐請更制竹枝﹐以備房中之樂﹗」王曰「幸甚﹗」榛力不勝酒﹐醉臥山亭下。王命姬以衽代薦承之以肱。明日﹐上新竹枝十四闕。姬按而譜之元夕便殿﹐奏伎酒闌送客﹐卽盛禮而歸賈於榛邸。王嘗與榛聯句「百卉亭」。潘之恆有《賈扣傳》﹐詳載其始末。

