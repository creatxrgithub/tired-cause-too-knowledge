六十種曲香囊記明邵璨

香囊記

﹝明﹞邵璨著

繡刻演劇十本

第一套

琵琶荊釵香囊浣紗尋親千金精忠鳴鳳八義三元

繡刻香囊記定本

●香囊記目錄

第一出家門

第二出慶壽

第三出講學

第四出逼試

第五出起程

第六出途敍

第七出題詩

第八出投宿

第九出憶子

第十出瓊林

第十一出看策

第十二出分岐

第十三出供姑

第十四出點將

第十五出起兵

第十六出榮歸

第十七出拾囊

第十八出授詔

第十九出聞訃

第二十出敗兀

第二十一出尋兄

第二十二出羈虜

第二十三出問卜

第二十四出設祭

第二十五出辭婚

第二十六出義釋

第二十七出趕散

第二十八出寄書

第二十九出郵亭

第三十出避難

第三十一出潛回

第三十二出媾媒

第三十三出說親

第三十四出賞雪

第三十五出南歸

第三十六出彊婚

第三十七出得書

第三十八出治吏

第三十九出祈禱

第四十出相會

第四十一出酬恩

第四十二出褒封

第一出家門

【鷓鴣天】﹝末上﹞一曲淸歌酒一巡。梨園風月四時新。人生得意須行樂。只恐花飛減卻春。

今卽古。假爲眞。從敎感起座間人。傳奇莫作尋常看。識義由來可立身。

【沁園春】爲臣死忠。爲子死孝。死又何妨。自光嶽气分。士無全節。觀省名行。有缺綱常。那勢利謀謨。屠沽事業。薄俗偸風更可傷。怎如那歲寒松柏。耐歷冰霜。

閒披汗簡蕓牕。謾把前修發否臧。有伯奇孝行。左儒死友。愛兄王覽。罵賊睢陽。孟母賢慈。共姜節義。萬古名垂有耿光。因續取五倫新傳。標記紫香囊。

【風流子】蘭陵張氏。甫兄和弟。夙學自天成。方盡子情。彊承親命。禮闈一舉。同占魁名。爲忠諫忤違當道意。邊塞獨監兵。宋室南遷。故園烽火。令妻慈母。兩處飄零。

九成遭遠謫。持臣節十年身陷胡庭。一任契丹威制。不就姻盟。幸遇侍禦。捨生代友。得離虎窟。晝錦歸榮。孝友忠貞節義。聲動朝廷。

賢徳母慈能敎子。

貞烈婦孝不遺親。

王侍禦捨生死友。

張狀元仗節忘身。

第二出慶壽

【齊天樂】﹝生上﹞讀書無意登廊廟。所志豈求安飽。菽水承歡。虀鹽樂道。孝悌乃立身之要。﹝外上﹞靑雲夢杳。且就學趨庭。繼晷焚膏。﹝合﹞兄弟怡怡。向慈闈躬把甘旨調。

﹝生﹞洙泗千年道不傳。淵微至理在遺編。一生未悟誠明了。百行須知孝悌先。﹝外﹞追往聖。企前賢。鳶飛魚躍性中天。三遷曰佩慈親教。夙夜遑遑更勉旃。﹝生﹞兄弟。入則孝。出則悌。行有餘力。則以學文。今日是母親壽誕。暫輟講習之功。就此花前捧觴稱慶。以敍�倫之樂。多少是好。﹝外﹞哥哥。爲此春酒。以介眉壽。況又兄弟旣翕。和樂且耽。就當攜取酒肴果饌。一同嫂嫂扶持母親出來。﹝下﹞

【花心動】﹝旦上﹞閨夢驚回。聽流鶯報道瑣窗春曉。﹝貼上﹞潘鬢垂絲。萊彩翻霞。閒身且自逍遙。﹝外持酒上﹞夜來南極祥光照。﹝合﹞親壽日喜遇花朝。對碧桃同把壽樽傾倒。

﹝貼﹞老身崔氏之女。張門之母。良人棄世之時。二子尙幼。骨肉淒涼。家業凋廢。教誨提攜。黽勉夙夜。如今皆已成立。大的孩兒張九成。新娶媳婦邵氏貞娘。且喜他徳性幽閒。功容盡善。頗稱淸白之風。第二的孩兒張九思。未遂室家之願。且待他溫習經書。又作區處。正是不求金玉貴。但願子孫賢。孩兒。你請我出來則甚。﹝生外跪介﹞吿覆母親。且喜萱花無恙。棠棣聯芳。𨿽無王母蟠桃之宴。聊效萊子戲彩之歡。況身閒無事。當此春和景明之時。聊具蔬酒。爲母親介壽。﹝貼﹞正是萬兩黃金未爲寶。一家安樂値錢多。

【錦堂月】﹝生﹞紅入僊桃。靑歸禦柳。鶯啼上林春早。簾捲東風羅襟曉寒猶峭。喜僊姑書附靑鸞。念慈母恩同烏鳥。﹝合﹞風光好。但願人景長春。醉遊蓬島

【前腔】﹝外﹞難報。母氏劬勞。親恩罔極。只願壽比松喬。定省晨昏。連枝尙有兄嫂。喜春風棠棣聯芳。娛晚景松筠同操。﹝合前﹞

【前腔】﹝旦﹞祈禱。親壽彌髙。童顏自若。春色故偏萱艸。蘭茝生馨。靑蓮已見龜巢。喜一門和气如春。總萬兩黃金非寶。﹝合前﹞

【前腔】﹝貼﹞垂老。素髮飄蕭。朱顏委謝。不復鏡中年少。敎子成名。只指望異日封褒。孩兒。那時節喜十年雪案螢囊。換五色金花鸞誥。﹝合前﹞

【醉翁子】﹝生﹞難效。那閔損與曾參子道。且竭力承顏。盡心行孝。﹝旦﹞論討。看古往今來。耿耿名從靑史標。﹝合﹞祈壽考。願鶴算綿綿。福海滔滔。

【前腔】﹝外﹞聽吿。論爲子事親當顯耀。但親在髙堂。怎敢遠遊相拋。﹝貼﹞從敎。奮萬里鵬程。莫學區區兒女曹。﹝合前﹞

【僥僥令】﹝生﹞檐花明繡襖。﹝旦﹞庭艸亂靑袍。﹝合﹞但見兩兩僊童歌金縷。玉女奏云璈。舞楚腰。

【前腔】﹝外﹞銀缸燃鳳腦。玉碗送羊羔。﹝合﹞一任銅壺催更箭。明月送淸宵。轉斗杓。

【十二時】得歡笑處須歡笑。想來日陰晴難料。萬事莫縈懷抱。

﹝貼﹞春風戲彩醉花前。

﹝生﹞五福從來壽是先。

﹝旦﹞直見蟠桃開兩度。

﹝外﹞卻敎龜鶴羨長年。

第三出講學

【窣地錦襠】﹝末上﹞三年篤學不窺園。刺股懸梁志亦堅。文章亦可選靑錢。問友尋師更勉旃。

自家髙秀才便是。今年正當大比之年。學中幾个朋友相期講學。不免尋訪則个。

【水底魚兒】﹝醜上﹞坐破寒氈。燈牕苦十年。試官批捲。定爲第一篇

。

﹝末﹞時敍關睢爲首章。這的是第一篇

。

【前腔】﹝淨上﹞騏驥爭先。雲程快著鞭。是人欽羨。道咱作狀元。

﹝末﹞英才滿天下。偏你作狀元。﹝淨﹞小子志量如此。老兄何故當面搶白。﹝末﹞將軍手裏戟如霜。這便是當面搶白。﹝醜﹞我便要一个足下白。﹝末﹞人迹板橋霜。這便是足下白。﹝淨﹞我要一个身上白。﹝末﹞滿頭風雪卻回來。這便是身上白。﹝醜﹞我又要一个白裏白。﹝末﹞梨花院落溶溶月。這便是白裏白。﹝淨﹞我要个白白白。﹝末﹞諢不過三。今當大比之年。試期將近。且去尋訪幾个朋友。講習學問。多少是好。﹝淨﹞君子講學。以文會友。以友輔仁。有何不可。

【駐雲飛】壯志軒昂。自小遊從翰墨場。文字皆官樣。容貌非凡相。嗏。盧駱與王楊。豈爲吾黨。便遇韓柳歐蘇。未必多謙讓。﹝合﹞目短曹劉十仞墻。目短曹劉十仞墻。

【前腔】﹝醜﹞學問荒唐。終日陶陶入醉鄕。縱酒情偏蕩。舞劍年方壯。嗏。裘馬任淸狂。且耽遊賞。你看雲淡風輕。花外晴絲揚。﹝合﹞細柳鶯聲出畫墻。細柳鶯聲出畫墻。

【前腔】﹝末﹞綺陌塵香。多士如雲遇試忙。負笈紛來往。問友爭尋訪。嗏。逸足騁康莊。肯畱羈鞅。志气淩霄。才思殊英爽。﹝合﹞筆陣生風戰堵墻。筆陣生風戰堵墻。

【前腔】﹝生上﹞幼習文章。曾佩軻親敎子方。甘旨躬調養。名利誰承望。嗏。鑿壁且偸光。寸陰休曠。悟卻誠明。義理從條暢。﹝合﹞免使他年悔面墻。免使他年悔面墻。

﹝眾相見介淨﹞動問尊兄髙姓。﹝生﹞學生姓張。﹝淨﹞立早弓長。﹝生﹞子張之張。﹝淨﹞甚表。﹝生﹞九成。﹝淨﹞必有个出處。﹝生﹞書曰。簫韶九成。鳳凰來儀。﹝淨﹞承教承教。此位老兄髙姓。﹝末﹞學生姓髙。﹝淨﹞你倒會使乖。我問你髙姓。你就說姓髙。怎麼不說姓低。﹝末﹞姓怎麼換得。﹝淨﹞甚表。﹝末﹞八座。﹝淨﹞也有出處。﹝末﹞史記云。尙書六曹幷令僕二人爲八座。﹝淨﹞將就將就。此位老兄髙姓甚表。﹝丑﹞小子取名時也不曾看書。只有一句猜謎詩。﹝末﹞願聞。﹝醜﹞道是菊殘猶有兩三枝。﹝末﹞莫不是鄭五花。﹝醜﹞正是正是。﹝末﹞足下髙姓。﹝淨﹞口天。﹝末﹞姓吳。﹝淨﹞要倒下口字來。﹝末﹞那有吞字姓。﹝淨﹞祖上原姓吳。父親生小子。口大能吞食。說古人曾有田騈。大口做了顯官。以此好讖。故攺作姓吞了。﹝末﹞甚表。﹝淨﹞你是一句詩取名。我小子是三句詩得名。﹝末﹞願聞。﹝淨﹞第一句你猜。雪暗逢人不舉杯。﹝末﹞這是寒夜客來茶當酒。﹝淨﹞第二句。自小貪杯到白頭。﹝末﹞這是斷送一生惟有酒。﹝淨﹞第三句。故人相見且銜杯。﹝末﹞這是客來謾酌淸樽酒。﹝淨﹞喫你都猜著了。小子平日貪杯。又作得三句好詩。與古人詩相合。就以此爲名。﹝末﹞三句詩皆有杯字。莫不是吞三杯。﹝淨﹞正是正是。﹝諢介末﹞且不要浮言浪語。秀才家相見。講些文字。以求進益也好。﹝淨﹞正是。都要把本經講一篇。﹝丑﹞張兄治何經。﹝生﹞春秋。﹝淨﹞春秋大義何如。﹝生﹞春秋以褒貶爲義。屬詞比事。微文隱義。聖人作春秋而亂臣賊子懼。﹝淨﹞承教。髙兄治何經。﹝末﹞毛詩。﹝醜﹞大義何如。﹝末﹞詩以道性情。善者可以感發人之善心。惡者可以懲創人之逸志。﹝淨﹞承教。鄭兄治何經。﹝丑﹞小子治禮記。﹝末﹞大義何如。﹝醜﹞禮以敬爲主。經天緯地。本之則太一之初。原始要終。體之則人情之大。﹝淨﹞這經義切體。今日朋友聚會。小子不曾學得禮數。請教道一番。﹝醜﹞隨諸公要講那一篇。﹝末﹞內則少儀鄕飮射義。隨意講了一篇。﹝醜﹞不瞞老兄說。孔子問禮於老聃之時。學生年幼。不曾聞得。諸公若要問我經義。待我去問二戴老先生來。﹝末﹞又道是當仁不讓於師。﹝丑﹞吞先生治何經。﹝淨﹞周易。﹝末﹞大義何如。﹝淨﹞若要知大義。就在此坐聽講三五日去。﹝末﹞那得許多工夫。略說些經旨。﹝淨﹞我就說伏羲畫八卦。文王重之爲六十四卦。周公作爻辭。孔子作十翼之辭。以後李之才傳於穆修。穆修傳於種放。種放傳於陳摶。陳摶傳於邵康節先生。小子便是邵康節先生親授業的髙徒。你怎麼駁問我經義起來。﹝末﹞且不要誇口。只要解太極兩儀四象之義還我。﹝淨﹞我那曉得兩儀四象。只把八八六十四卦斷些吉凶便了。列位若要問前程。就取課錢出來。﹝末﹞此間張兄是道學之士。休得胡柴。﹝淨﹞不敢。

【皁羅袍】﹝生﹞爲學本知趨向。論修身須盡儉讓溫良。求仁未入仲由堂。安貧且臥顏回巷。﹝合﹞男兒志气。努力自彊。聖賢經傳。潛心會講。奎光直透三千丈。

【前腔】﹝末﹞自忝朝廷作養。盡勞形雪案。苦志螢囊。十年燈火困寒牕。一朝姓字題金榜。﹝合前﹞

【前腔】﹝淨﹞我禮度從來豪放。恃三軍筆掃。五彩胸藏。須敎白屋出朝郞。爭誇月斧歸天匠。﹝合前﹞

【前腔】﹝醜﹞莫笑我狂言誇奬。似神魚失勢。暫困濠梁。禹門一日會飛揚。春風鼓動桃花浪。﹝合前﹞

﹝生﹞焚膏繼晷惜三餘。

﹝淨﹞管領春風到艸廬。

﹝末﹞富貴必從勤苦得。

﹝醜﹞男兒須讀五車書。

第四出逼試

【花心動】﹝貼上﹞淸白家聲。嗣箕裘奕世尙遺勛蔭。兒肄詩書。婦主蘋蘩。何須囊有嬴金。﹝旦上﹞布荊慚遇梁鴻選。喜賢母慈愛恩深。旦暮間奉侍升堂將袵。

﹝臨江仙﹞﹝貼﹞曉鏡離鸞羞覩影。孤琴久絕朱弦。只應腸斷柏舟篇。姆儀崇四徳。教子慕三遷。﹝旦﹞燕爾新婚諧伉儷。嬌容尙怯芳年。躬持婦道未能全。職供南澗藻。心戀北堂萱。﹝貼﹞媳婦。自你來到我家。方才半月。尙不知我許多心事。﹝旦﹞婆婆。請說與奴家知道。﹝貼﹞比初你公公棄世之時。你丈夫與叔叔皆在孩幼。內外俱無期親之賴。柰家業凋零。朝夕艱窘。勉以詩書。教育二子。如今幸得他卓立成人。但不知前程之事如何。﹝旦﹞婆婆。不知公公亡過幾年了。

【瑣窗寒】﹝貼﹞守孤幃幾度淚沾衿。二十年餘喪槁砧。把詩書敎子。每苦難禁終宵耿耿。何曾安枕。只愁他罄囊虛廩。﹝合﹞古今。惟有孟母與曾參。這般賢孝堪欽。

【前腔】﹝旦﹞聽雞鳴妝鏡慵臨。寤寐常懷奉母心。恐西山日近。老景加侵。躬操井臼。還勞織袵。向晨昏怎辭興寢。﹝合﹞古今。惟有孟母與曾參。這般賢孝堪欽。

【前腔】﹝生外上﹞論爲學須惜分陰。瞬息風檐歲月侵。奉慈親彊學扇枕溫衾。兒心祗恐。春秋髙甚。那戀著腰黃衣錦。﹝合﹞古今。惟有孟母與曾參。這般賢孝堪欽。

﹝見貼旦介貼﹞孩兒。養子不教。父之過。訓道不嚴。師之惰。自你父親亡後。訓育之功。都是我一身擔了。且喜汝等年紀長大。學業有成。但家貧不爲祿仕。是以朝夕憂念。今當大比之年。你兄弟可去求取功名。多少是好。﹝生﹞母親。自古道。事親孝。故忠可移於君。孩兒於事親之禮。尙未能盡。豈可先於事君乎。﹝外﹞母親。李密陳情。猶懷烏鳥之私。臯魚出仕。致有風木之恨。語云。父母在。不遠遊。孩兒情願在膝下習些孝悌之道。不敢違親遠出。﹝貼﹞孩兒。子路負米。固能盡養親之禮。其後𨿽有崇爵之貴。厚祿之享。思欲奉親而不可得。爲終身之恨。我如今年紀髙大。生前不得一享封爵之榮。死後有三牲五鼎之祭。亦必飮恨於九泉之下矣。﹝生﹞兄弟。母親嚴命再三。你年幼。恐不能任薪水之勞。待我在家事母。你去求官便了。﹝外﹞哥哥。少者當任其勞。況哥哥負經濟之才。取靑紫如拾芥。兄弟學未成章。其實難去。﹝貼﹞你兩个𨿽年齒大小。皆受十年燈窗之苦。都去一取功名。方顯我教子之功。﹝旦﹞官人休要固辭。一則抗親之命。二則不能養親之志。你與叔叔同去。婆婆在堂。奴家當自服勞奉養。不必掛念。﹝生﹞旣然如此。只得順親之志。收拾行李。早晚起程便了。

【三學士】只得含情從母命。早辦行李登程。事親未得榮三釜。敎子空勞授一經。﹝合﹞但願錦衣歸定省。忠和孝兩盡情。

【前腔】﹝外﹞暫脫斑衣事遠行。免不得戴月披星。母親。倚門他日休思子。仗劍明朝又逐兄。﹝合前﹞

【前腔】﹝旦﹞親在髙堂當暮景。甘旨我自應承。妾身已受蘋蘩托。婦道須傾葵藿誠。﹝合前﹞

【前腔】﹝貼﹞半世孤燈身共影。孩兒。爲汝等多少勞形。若非一舉登科日。怎顯得三遷敎子名。﹝合前﹞

﹝貼﹞當今黃榜選英才。

﹝生﹞母命如何敢拒推。

﹝外﹞正是窗前勤苦學。

﹝旦﹞須敎馬上錦衣回。

第五出起程

【一翦梅】﹝生外同上生﹞胸藏星鬥气沖霄。甘老靑袍。豈戀藍袍。﹝外﹞桃花浪暖禹門髙。日近天遙。水遠山遙。

﹝生﹞兄弟。事孰爲大。事親爲大。守孰爲大。守身爲大。昨日母親苦逼我和你赴舉。𨿽一時勉彊承命。以思終夜不寐。其實難行。﹝外﹞哥哥。善事父母爲孝。善事兄長爲悌。兄弟於孝悌之道。尙未能行。豈敢求務於外。﹝生﹞然此必待母親出來。婉容苦吿則个。

【繞地遊】﹝貼同旦上貼﹞憂心悄悄。歷盡冰霜操。論敎子軻親難效。﹝旦﹞雞聲報曉。問寢髙堂早。執婦道肯求安飽。

﹝貼﹞孩兒。夜來分付你兄弟收拾行李。一同赴試。如何了。﹝生﹞母親。行李𨿽備了。孩兒三思起來。一則母親年老。止有媳婦在家。井臼之勞。尙不堪任。安能盡得溫凊之禮。二則早晚有些欠缺。女流之輩。濟得甚事。是以猶豫。不敢承命。﹝貼﹞自古道。貧窮患難。親戚相救。婚姻死喪。鄰保相助。同鄕共井。平日皆以恩信相結。凡有欠缺。老身自能理會。我兒。你兩个放心前去。

【忒忒令】常把文章敎兒曹。只指望立身行道。況我衰暮。百年事難保。及早去取功名。及早去取功名。沐恩寵。顯母妻。五花封紫誥。

【前腔】﹝旦﹞官人。你才學從來壓俊髦。豈終可在家懷寶。若非求仕。柰家貧親老。休恁的苦推辭。休恁的苦推辭。步雲程。取靑紫。早把親顯耀。

【沈醉東風】﹝生﹞論忠節忍學那趙苞。也只願事親行孝。晨夕裏念劬勞。晨夕裏念劬勞。私情烏鳥。因此上敢違慈敎。

【前腔】﹝外﹞爲功名把慈闈忍拋。怎做得絕裾溫嶠。哥哥。我和你出去後呵。甘旨有誰調。甘旨有誰調親恩難報。空淚灑北堂萱艸。

【福靑歌】﹝醜扮鄰母上﹞少年郞讀書豪气。赴春闈必登髙第。老娘積祖是鄰居。特來賀喜。餞行程少助盤費。

﹝相見介貼﹞王鄰母請坐。﹝醜﹞老安人。老娘聞得二位秀才上京求官。特來探望一番。﹝貼﹞多多起動王鄰母。我十年教子。喫了多少艱辛。也只要光門耀戶。今著他去赴舉。兩个在此再三推調不從。﹝生﹞鄰母。母親嚴命。固不敢違。但我兄弟去後。家中並沒一个親人。恐有空乏。如何是好。﹝醜﹞秀才。自古道遠親不如近鄰。老娘忝爲鄰捨。衣食稍爲贏餘。日後倘有欠缺。都是老娘應當。﹝生﹞多謝鄰母。﹝外﹞鄰母。哥哥才富力彊。固當去取功名。卑人年紀未壯。才學未成。情願在家奉養。望鄰母一言。勸解則个。﹝醜﹞秀才。老娘不識世事。但聞得俗語云。恭敬不如從命。老安人便是差見。也索逆來順受。不可推拒。就此拜辭了起程去。老身有些小白銀。奉爲路費。﹝生外﹞多謝鄰母。

【園林好】吿膝下兒今遠離。暫撇下斑斕舞衣。早赴文場科試。﹝合﹞知甚日拜庭闈。知甚日拜庭闈。

【前腔】﹝貼﹞喜天賦良才與我兒。肯甘做山林布衣。及早飛黃千里。﹝合﹞揚姓字耀門楣。揚姓字耀門楣。

﹝生﹞娘子。母親在堂。好生與我侍奉。

【神仗兒】﹝旦﹞髙堂母氏。他鄕遊子。愼勿多憂慮。﹝生﹞娘子。母親在堂如何。﹝旦﹞我自供調甘旨。﹝合﹞晨夕裏彊支持。晨夕裏彊支持。

【前腔】﹝醜﹞裙釵老嫗。鄰家居住。喜白頭相聚。匱乏我當周濟。﹝生外貼旦合﹞凡百事望提攜。凡百事望提攜。

【川撥棹】﹝貼﹞深感激恩和義。我兒行當記取。﹝生外﹞會有日身上云梯。會有日身上云梯。這深徳焉能負虧。﹝合﹞願恩榮返故廬。願恩榮返故廬。

【前腔】﹝旦﹞早賦歸期莫待遲。念白髮慈親頻倚閭。﹝生外﹞但只恐旅泊天涯。但只恐旅泊天涯。萬里思歸不可歸。﹝合﹞這離懷欲訴誰。這離懷欲訴誰。

【意不盡】﹝合﹞辭親捨。赴帝畿。柰萬水千山迢遞。頻寄緘書慰母妻。

﹝生﹞骨肉傷情爲別離。

﹝外﹞好將三策獻明時。

﹝貼﹞十年窗下無人問。

﹝合﹞一舉成名天下知。

第六出途敍

【鵲橋僊】﹝生上﹞花飛江路。鳥啼紅苑。過眼流光指撚。﹝外上﹞思親回首望家鄕。又隔斷靑山不見。﹝淨末上﹞山程歷盡。水程經徧。驥足康莊未展。﹝合﹞方今天子网英賢抱玉向明庭投獻。

﹝末﹞水流花謝兩無情。送盡東風過楚城。﹝生﹞蝴蝶夢中家萬里。杜鵑枝上月三更。﹝外﹞天涯遊子髙堂母。一度沾巾一回首。﹝淨﹞相逢逆旅且停驂。借問酒家何處有。動問尊兄髙姓。﹝生﹞姓張。﹝淨﹞甚表。﹝生﹞九成。﹝淨﹞此間老兄。﹝外﹞亦是姓張。﹝淨﹞甚表。﹝外﹞九思。﹝淨﹞想必與此間昆仲了。﹝生﹞正是。﹝淨﹞僊鄕何處。﹝生﹞毗陵。﹝淨﹞此位老兄髙姓。﹝末﹞姓樊。﹝淨﹞甚表。﹝末﹞光遠。﹝淨﹞僊鄕何處。﹝末﹞梁溪。﹝外﹞足下髙姓。﹝淨﹞第一。﹝外﹞那有此姓。﹝淨﹞百家姓上第一。﹝末﹞是姓趙。﹝外﹞貴表。﹝淨﹞做出來。﹝外﹞僊鄕何處。﹝淨﹞吳興。諸公在此。大家鄕土。要說一个出產之物。以古人詩爲證。﹝生﹞只憑足下道來。﹝淨﹞蘭陵出產。﹝生﹞好酒。﹝淨﹞怎見得好酒。﹝生﹞李白有詩云。蘭陵美酒郁金香。玉碗盛來琥珀光。﹝淨﹞其實好。老兄見賜一兩甁。﹝生﹞路途中那裏帶得。﹝淨﹞九思老兄有何出產。﹝外﹞春茗。﹝淨﹞怎見得。﹝外﹞盧仝有詩云。天子未嘗陽羨茶。百艸不敢先開花。﹝淨﹞樊老兄有何土產。﹝末﹞泉水。﹝淨﹞水是那裏沒有。﹝末﹞是天下第二泉。﹝淨﹞怎見得第二泉。﹝末﹞姚合有詩云。何時定買梁溪棹。同試山中第二泉。﹝淨﹞將就。﹝末﹞僊鄕出產。﹝淨﹞我那裏有十分好物。﹝末﹞請道。﹝淨﹞我那裏出得好大蘿卜。﹝末﹞怎見得。﹝淨﹞俗語云。湖州蘿卜賽過金壇藕。﹝諢介﹞一个是好酒。一个是好茶。一个是泉水烹茶。就沒有下酒。小子出蘿卜做小菜。有何不可。﹝末﹞這不是古人詩句。﹝淨﹞古詩甚有。小子因習舉業文章。沒工夫去記。這句言語。也是古人傳下來的。﹝末﹞那些叫做是古非今。﹝淨﹞適來見張兄說了蘭陵好酒。忍不住流涎。況又行路辛苦。同諸公那裏市上沽三杯。少解勞頓如何。﹝生﹞此間荒僻去處。沒有酒店。趲行前面揚州城裏歇息則个。﹝淨﹞也說得是。趲行趲行。

【朝元歌】﹝生﹞花邊柳邊。燕外晴絲捲。山前水前。馬上東風軟。自嘆行蹤有如蓬轉。盼望鄕山畱戀。鴈素魚箋。離愁滿懷誰與傳。日短北堂萱。空勞魂夢牽。﹝合﹞洛陽遙遠。幾時上九重金殿。幾時上九重金殿。

【前腔】﹝外﹞十載靑燈黃卷。螢窗苦勉旃。雪案費精硏。指望榮親。姓揚名顯。試向文場鏖戰。禮樂三千。英雄五百爭後先。快著祖生鞭。行贍尺五天。﹝合前﹞

【前腔】﹝末﹞攜取琴書筆硯。行裝只半肩。客計甚蕭然。水宿風餐。怎生消遣。天晚長途人倦。芳艸芊綿。王孫豈不思故園。看落日下平川。歸人爭渡喧。﹝合前﹞

【前腔】﹝淨﹞滚滚紅塵拂面。東風花滿煙。春事正睻姸。對此韶華。且宜遊衍。誰道人離鄕賤。寶劍靑氈。行囊盡余沽酒錢。何處卸行躔。向長安都市眠。﹝合前﹞

﹝生﹞子規啼斷落花風。

﹝外﹞遊子傷情客路中。

﹝末﹞正是十年成底事。

﹝淨﹞致令羸馬走西東。

第七出題詩

﹝醜上﹞楊柳靑靑間杏花。淸風翠幔出林斜。停驂謾許遊人醉。抱甕無妨稚子賒。浮臘蟻。泛晴霞。缾罇曲蘗是生涯。中山傳得神僊術。不比尋常買酒家。自家開一个小店。在揚州城外津要路口。多有官員人客來到沽酒。不免淨掃屋宇。鋪設坐位。伺候則个。﹝末扮呂洞賓上﹞朝遊北海暮蒼梧。袖裏靑蛇膽气麤。三醉嶽陽人不識。浪吟飛過洞庭湖。自家煙霞色相。土木形骸。眞海外之僊流。豈塵中之幻質。朝遊吳楚。暮返齊梁。浮蹤不定。兩舃只似飛鳧。變態無常。一身猶如化鶴。口誦黃庭兩卷經。修成寶籙。肘傳丹篆千年術。養就金砂。曾陪王母宴。見方朔偸桃。嘗過蔡經家。被麻姑鞭背。開山種玉。點石成金。壺中甲子潛消。洞裏乾坤不老。數著殘棋江月曉。一聲長嘯海天秋。貧道呂巖的便是。曾授管霄霞長生不死之術。二百年浪迹於三山五嶽間。人皆知爲道人。今日經過睢陽城外。此間有一个酒肆。不免取醉一回。酒保那有。﹝丑﹞師父有何分付。﹝末﹞好酒取三五百文錢的過來。﹝醜﹞自家開一个小店在此。來來往往並不曾見有人喫得四五十文錢的酒。這个道士就要買三五百錢。看他也不是凡間人相。豈不聞黃鶴樓老嫗之事乎。且不要與他論價。只將酒器多多鋪設在此。看他喫得多少。正是神僊畱玉佩。卿相解金貂。﹝下末坐飮酒介淨扮漁翁上﹞罷釣歸來不系船。江村月落正堪眠。縱然一夜風吹去。只在蘆花淺水邊。﹝見末介﹞店官買酒。﹝末﹞漁翁不要用錢買。我盡沽得在此。就喫了幾甌去。﹝淨諢介﹞客官。你是那裏。感承你賜酒。十分快活。我唱一个曲兒與你喫。

【剗鍬兒】魚竿釣罷菇蒲岸。扁舟泊在蓼花灘。濯足楚江晚。時過杏壇。﹝合﹞相逢此間。傳杯弄盞。那管世途風波滿眼。

【前腔】﹝末﹞山盂半杓胡麻飯。僊瓢數粒九華丹。從敎白石爛。滄溟水漧。﹝合前﹞

【前腔】﹝淨﹞煙波萬里誰爲伴。忘機數點白鷗閒。東西沒牽絆。風宿水餐。﹝合前﹞

【前腔】﹝末﹞身穿紫帔煙霞暖。腰橫寶劍雪霜寒。雲蹤任蕭散。朝遊暮還。

﹝合前淨作醉介末﹞這个漁翁他到來問我是那裏。你怎麼曉得我。

【沽美酒】我采山花可療饑。收木葉可紉衣。身似流云迹似飛。吞六气。去三尸。經幾度伐毛洗髓。一顆粟密藏人世。三尺劍快斬妖魑。揮羽扇能分江水。握神符曾爲霖雨。老漁翁你好癡。要知我住居。笑指著白雲天際。

﹝題詩介﹞鴻雁聯登第。豺狼不可當。沙場千萬里。會合紫香囊。﹝下﹞醉餘回首是歸路。數點遠峯蒼海東。﹝下淨醒介﹞呀。道士那裏去了。我也唱个山歌回去了罷。

【山歌】楊柳靑靑江水平。菇蒲深處釣舟橫。瓦盆沽酒醺醺醉。不脫蓑衣臥月明。﹝下﹞

第八出投宿

【似娘兒】﹝生上﹞客路換風煙。家漸遠望眼懸懸。﹝外上﹞思親情緖難消遣。﹝末淨上﹞忙投旅邸。同尋酒店。暫且畱戀。

﹝畫堂春﹞﹝生﹞聲聲杜宇怨殘春。不堪遊子初聞。﹝外﹞感時傷別倍思親。幾度消魂。﹝末﹞飛絮欲隨去騎。落花應戀徵輪。﹝淨﹞解衣今夜宿江村。沽酒論文。﹝末﹞路途辛苦。諸公。尋宿歇如何。﹝淨﹞正合下懷。此間有酒店。當共諸公典衣一醉。酒保那有。﹝醜上﹞釀成春夏秋冬酒。醉倒東西南北人。官人有何分付。﹝淨﹞有好酒麼。﹝醜﹞隨官人要甚麼樣酒。﹝淨﹞胡說。你有多少樣酒。﹝醜﹞洞庭春。石凍春。羅浮春。土窟春。梨花春。竹葉春。珍珠紅。葡萄綠。玉膏靑。秋露白。桂髓椒漿。蘭英桑落。烏程白墮。醥醑醍醐。般般有。品品髙。直須儀狄齊名。那許新丰奪市。﹝淨﹞我只要掃愁箒和那釣詩鉤。﹝醜﹞這个酒不曉得。﹝淨﹞便喫我問倒了。罷罷。你只揀上品香醪取過來。﹝醜﹞正是三杯和萬事。一醉解千愁。﹝下淨﹞諸公在此喫酒。中間要說个文字令。道不出的便罰酒。﹝生﹞怎的道。﹝淨﹞要一个五字數。頂著兩句五言詩。﹝末﹞什麼五字數。﹝淨﹞便如五行金木水火土之類。﹝生﹞小子道五位公侯伯子男。男兒立大節。不武便爲文。﹝淨﹞好好。且是气象。﹝外﹞小子道五數一十百千萬。萬里人南去。三春雁北飛。﹝淨﹞好好。﹝末﹞我道五色靑黃赤白黑。黑上生紅本。黃猿領白兒。﹝淨﹞都說得好。不罰酒。﹝末﹞今次輪到足下了。﹝淨﹞我道五常仁義禮智信。信使可覆。器欲難量。﹝末﹞後面這兩句不是詩。又只是四言。不中。﹝淨﹞小子再道五樣酒淸甜滑辣香。﹝末﹞將就。要頂詩句來。﹝淨﹞遲日江山麗。春風花艸香。﹝末﹞詩𨿽好。只是不頂著香字。﹝淨﹞有什麼難。便作回文念。香艸花風春。麗山江日遲。﹝末﹞不準。請罰三杯。﹝生﹞﹝西江月﹞斷送一生惟有。破除萬事無過。﹝外﹞花開如綺鳥如歌。不飮傍人笑我。﹝淨﹞詩興憑他喚起。春愁萊爾消磨。﹝末﹞杯行到手莫辭多。誰識醉鄕奇貨。﹝淨遞酒介﹞

【排歌】內苑糟丘。中山醴泉。須敎渴吻流涎。相逢拚取杖頭錢。一斗休論價十千。﹝合﹞金蘭嫩。玉薤鮮。長安市上酒家眠。淸如聖。濁似賢。玉樓人醉杏花天。

【前腔】﹝生﹞菽水違情。鶯花枉姸。持杯使我淒然。空聞急管與繁弦。懶與時人學少年。

﹝合前淨﹞你道古人好酒的有誰。

【前腔】﹝外﹞放達劉伶。風流阮宣。休誇艸聖張顚。知章騎馬似乘船。蘇晉長齋繡佛前。

﹝合前淨﹞好酒的如此。樊兄便說多少人品。

【前腔】﹝末﹞學士黃封。佳人繡筵。爭如解佩神僊。古人何必愛逃禪。試看鯨吸百川。

﹝合前眾看壁詩介末淨﹞呀。鴻雁聯登。張兄昆玉必然髙中。況張兄又帶香囊。正合詩意。恭喜恭喜。

﹝淨﹞莫厭傷多酒入唇。

﹝生﹞淸歌妙舞樂靑春。

﹝外﹞相逢不飮空歸去。

﹝末﹞洞口桃花也笑人。

第九出憶子

【薄幸】﹝貼上﹞淑气驅寒。東風扇暖。看小庭芳艸。落紅零亂。也知春與鏡中顏換。﹝旦上﹞僊郞遠。把鳳管。吹殘楚調。幾度見秦樓月滿。

﹝菩薩蠻﹞﹝貼﹞一番風雨催春老。夜來花落知多少。﹝旦﹞杜宇自無情。偏教思婦驚。﹝貼﹞春愁知幾許。愁極渾無語。﹝旦﹞芳艸易斜陽。行人悲故鄕。﹝貼﹞媳婦。自從孩兒去。又是兩月光景了。怎的書信也沒有一封回來。﹝旦﹞婆婆。想必路途迢遞。人事蹉跎。是以便音難寄。﹝貼﹞去時節花柳芳姸。早春天气。如今又見綠暗紅稀。已是淸和時景了。

【黃鶯兒】風雨杏花殘。捲簾時人倚闌。長途遊子悲春晚。愁腸刃剜。愁眉翠攢。柰衡湘信杳無魚雁。﹝合﹞望長安。天髙日遠。人在五云端。

【前腔】﹝旦﹞人去妾身單。爲多愁損舊顏。曉臨妝鏡心慵懶。香消麝蘭。釵分鳳鸞。紫簫聲斷行雲散。﹝合前﹞

【簇禦林】﹝貼﹞山迢遞。水渺漫。嘆人間行路難。倚門慈母空腸斷。怎能勾他平步登霄漢。﹝合﹞省愁煩。金錢問卜。多應是錦衣還。

【前腔】﹝旦﹞身勞悴。力苦艱。奉髙堂菽水歡。只愁他日近桑楡短。問蒼天人去也何時返。﹝合前﹞

﹝貼﹞聚散空嗟類轉蓬。

﹝旦﹞春光欲盡思無窮。

﹝貼﹞魚書欲寄何由達。

﹝旦﹞水遠山長處處同。

第十出瓊林

﹝醜扮令史上﹞少小須勤學。文章可立身。滿朝朱紫貴。盡是讀書人。自家乃是禮部衙門內一个令史。今年張狀元及第。賜宴瓊林。本官著我鋪排筵席。點檢食次。眾官到也。不免在此伺候則个。

【哭岐婆】﹝末扮首領官上﹞金鞍驃裊。宮花壓帽。封章奏了。新承恩詔。瓊林賜宴集時髦。僊儀擁入蓬萊島。﹝合﹞嗹哩哩囉囉哩嗹嗹哩哩囉囉哩嗹。

自家乃是禮部一个首領官。張狀元兄弟登科。今日赴瓊林宴。堂上委著下官提調令史每太僕寺掌鞍馬祗候。怎生不見。﹝醜叫介淨上﹞廳上一呼。階下百諾。覆大人。有何鈞旨。﹝末﹞今日狀元遊街。鞍馬完備了未。﹝淨﹞俱已完備了。且是好馬。﹝末﹞怎見得好馬。有多少名色。﹝淨﹞﹝西江月﹞只見赤電超光越影。奔雷躡景踰輝。晨鳧挾翠絕塵飛。紫燕浮雲翻羽。﹝末﹞更有甚麼。﹝淨﹞更有騰霧驊驑叱撥。追風騄駬纖離。的盧一躍過檀溪。爭似烏騅千里。﹝末﹞怎生模樣。﹝淨﹞﹝臨江僊﹞點點流珠凝赤汗。騰騰口吐紅光。驂驂龍尾棹雲長。竹批雙耳峻。花趁四蹄香。﹝末﹞怎生妝扮。﹝淨﹞金凳纖纖垂繡絡。雕鞍閃閃銀妝。文絲裊裊紫遊韁。錦韉花爛熳。朱鞚玉叮當。﹝末﹞旣完備了。只在午門外伺候。﹝淨﹞正是金勒馬嘶芳艸地。玉樓人醉杏花天。﹝下末﹞排設的令史。筵席完備了未。﹝丑﹞吿大人。俱已完備了。﹝末﹞什麼食品。﹝醜﹞﹝西江月﹞翠釜駝峯骨聳。銀盤鱠縷絲飛。鳳胎虯脯素麟脂。犀筯從教厭飫。﹝末﹞更有什麼。﹝醜﹞異品朱櫻綠笱。香葅紫蕨靑葵。五齏七醢與三臡。總是僊庖珍味。﹝末﹞怎生鋪設。﹝醜﹞﹝臨江僊﹞只見馥鬱沈煙噴瑞獸。氤氳酒滿金罍。綺羅繚繞玳筵開。人間眞福地。天上小蓬萊。繡褥金屛光燦爛。紅絲翠管喧豗。瓊林瀟灑絕纖埃。紛紛人簇擁。候取狀元來。﹝末﹞狀元來了未。﹝丑﹞遠遠望見一簇人馬紛鬧。想是狀元來了。﹝末﹞兀的你伺候著。﹝醜﹞只教他酒淹衫袖濕。花壓帽檐低。﹝末﹞玉殿傳金榜。君恩賜狀頭。英雄三百輩。相逐步瀛州。

【窣地錦襠】﹝生外上﹞洛陽新林染宮袍。特領天恩下九霄。羽林冠蓋豎旌旄。方顯得男兒志气髙。﹝合﹞嗹哩哩囉囉哩嗹嗹哩哩囉囉哩嗹。

【哭岐婆】﹝淨上﹞長安禦道。東風芳艸。遊人鬧吵。桃花爭笑。紅樓簾捲美人嬌。多情卻被無情惱。﹝合前﹞

【窣地錦襠】﹝末﹞瓊林春色醉僊桃。聖澤千年此日遭。詩成珠玉在揮毫。池上於今有鳳毛。

﹝合前末﹞此是杏園。請狀元住馬。﹝淨﹞見說狀元赴宴瓊林。都有作詩舊例。狀元請先賦一詩作倡。然後資次賡和。老夫叨於年末。亦當效顰。如詩不成。罰依金穀酒數。﹝末﹞狀元請。﹝生誦詩介﹞天下英雄入彀時。紛紛隨我步龍墀。雲程直上九萬里。月桂髙攀第一枝。銀甕香分官寺酒。彩毫先賦杏園詩。北堂慈母春秋邁。敢把泥金報喜遲。﹝淨﹞妙妙。如今該張探花作。也要步韻。﹝外﹞金鑾憶昨拜恩時。衣惹天香下玉墀。中廐馬從乘上駕。內園花許折髙枝。預沾王母蟠桃宴。曾賦湘靈鼓瑟詩。十九人中最年少。功名到手肯嫌遲。﹝淨﹞好好。又彊似乃兄之作。﹝末﹞老進士。如今輪到足下了。﹝淨﹞老夫已作過了。﹝末﹞不曾。﹝淨諢介﹞適來𨿽不曾。在先作得盡有。老夫如今年邁。沒心緖搜索枯腸。偸今換古。就把老年登科作一首。﹝末﹞願聞。﹝淨﹞開寶二年來應舉。紹興三載始成名。﹝末﹞開寶是太祖皇帝寶號。你到是一百七十歲了。﹝淨﹞老夫年衰昏眊。是差了。卽是元佑二年。﹝末﹞後末句。﹝淨﹞饒他白髮簪中滿。誰信靑雲足下生。觀榜已無朋友在。到家惟有子孫迎。也知年少登科好。方信龍頭屬老成。﹝末﹞這詩𨿽好。一來是古人梁狀元做的。二來不曾和前韻。不準不準。﹝淨又諢介末﹞請。﹝淨﹞七步之才。打什麼緊。﹝誦詩介﹞年老今非少壯時。諸公挈我拜丹墀。金杯禦酒吞三盞。烏帽宮花插一枝。腹內自知全欠學。人前不敢彊吟詩。驊驑趷踏爭先去。莫笑鴛駘進步遲。﹝末﹞詩便好。但後有趷踏兩个字。﹝淨﹞老拙信口嘲來。不可求全責備。拚得罰酒了。

【畫眉序】﹝生﹞三策獻重瞳。獨占鰲頭聖恩重。念鯫生何幸。此日登庸。雲程遠方舊鯤鵬。天闕近爭來麟鳳。﹝合﹞大家同赴瓊林宴。人人在錦繡叢中。

【前腔】﹝末﹞才子气如虹。下筆文源似泉湧。羨難兄難弟。並列儒宗。謾誇他千里神駒。爭似你雙飛靈鳳。﹝合前﹞

【前腔】﹝外﹞文史勉三冬。經濟才華愧晁董。喜文場一戰。奏捷詞鋒。奮身誇荀氏八龍。覽徳羨河東三鳳。﹝合前﹞

【前腔】﹝淨﹞四海樂時雍。聖主垂衣禦天統。看堯庭疊見。總是英雄。起賢佐渭水飛熊。表嘉瑞岐山鳴鳳。﹝合前﹞

【滴澑子】﹝生﹞微臣的。微臣的荷蒙聖躬。今日裏。今日裏喜沾厚寵。感恩空懷慚悚。葉心贊廟謨。賡歌聖宋。期取功名勒鼎鍾。

【大和佛】﹝淨外﹞閬苑蓬壺春正濃。宮花壓帽紅。瓊膏玉髓。僊釀瀉黃封。鯨吻吸千鍾。﹝合﹞都拚取解下金龜醉春風。都拚取解下金龜醉春風。

【前腔】﹝末﹞僊庖異饌傳供奉。無非翠釜紫駞峯。金屛繡褥。香暖綺羅叢。觴詠且從容。﹝合﹞直喫到醉後人扶上靑驄。直喫到醉後人扶上靑驄。

【雙聲子】﹝合﹞天街晚。天街晚。歸馬緩。黃金鞚。人驟處。人驟處。彩簇引。笙歌擁。明月上。明月上。花影重。花影重。看歡聲鼎沸。笑臉春融。

【余文】﹝合﹞從今更撰賢臣頌。報國丹心務秉忠。願追蹤伊呂簉羽夔龍。

﹝生﹞酒痕狼籍污春衣。

﹝淨﹞宴罷瓊林竟落暉。

﹝外﹞一色杏花紅十里。

﹝合﹞僊郞歸去馬如飛。

第十一出看策

【普賢歌】﹝醜扮堂候官上﹞衮衣天上未朝回。人擁沙堤相府開。公文滿案堆。六曹星火催。執事紛紛專等待。

自家乃是秦丞相府中一个堂候官。俺丞相入朝奏事。此時相將回府。恐有差命。免不得在此伺候。

【夜遊朝】﹝淨上﹞燮理陰陽調鼎鼐。依日月位正臺階。世掌絲綸。門盈冠蓋。堪忿書生狂態。

自家官居黃閣。位逼丹霄。贊廊廟之謀謨。爲朝廷之耳目。順兩儀。遂萬物。須教玉燭調和。鎭百姓。撫四夷。願保金甌無缺。眞是八柱擎天。髙明之位列。以致四時成歲。停毒之功存。堂堂舟楫濟川材。落落鹽梅調鼎手。這幾日朝廷有事。下官不曾得暇檢閱省中案牘。見說新狀元張九成廷試三策。專言大臣失職。時政有乖。明明詆毀下官。尀耐書生才得進步。輒敢如此無禮。正是恨小非君子。無毒不丈夫。堂候官那有。﹝醜﹞覆恩相。有何鈞旨。﹝淨﹞你去中書省取出新狀元禦試策三道來看。﹝醜﹞理會得。﹝下取策上﹞狀元策在此。﹝淨看策笑介﹞第一策道。奉迎二帝於朝廷。宜盡父子溫凊之禮。修治諸陵於中土。當雪祖宗憤恥之讎。第二策道。省徭賦以蘇久困之民。固城池以備不虞之患。這个也罷。第三策道。權臣誤國。而姦佞盈朝。邊將寢兵。而英雄喪气。這兩句分明直指下官主和議之非。呀。多少勛舊大臣。尙且箝口結舌。不敢誹謗於我。況是一个閭閻豎子。反來如此無禮。堂候官。更要尋思計策。好生區處他。﹝醜﹞領鈞旨。

【前腔】﹝末扮黃門官上﹞紫府潭潭深似海。九重丹詔鳳銜來。雨露沾恩。雲霞散彩。啟沃鼎臣元宰。

朝廷有旨。官吏每香案迎接。﹝淨醜跪介末﹞新狀元張九成。探花張九思。兄弟二人上表乞恩養親。著中書省議報。﹝淨醜﹞萬歲萬歲萬萬歲。使臣請坐看表。﹝淨看表笑介﹞他旣有老母在堂。當元先誰著他兄弟同來赴選。忠孝怎能兩全。罷罷。如今只著張探花回家就祿養親。聞得張狀元有文武全才。就選他做督府參謀。一同嶽元帥領兵北伐便了。堂候官。著他卽日辭朝謝恩前去。此系軍旅急務。不許停畱。﹝醜﹞領鈞旨。﹝淨笑介﹞

【瑣窗郞】笑狂生質類駑駘。獻廷策太不才。專非內省歷詆西臺。他憑河暴虎。如今難悔。﹝合﹞管敎他風塵千里向邊塞。親戰伐受顚沛。

【前腔】﹝末﹞綠衣郞獨占髙魁。乃國家梁棟材。﹝淨﹞他什麼梁棟材。﹝末﹞丞相。你恩沾九命。位列三臺。尊賢禮士。何必深罪。﹝合前﹞

【前腔】﹝丑﹞這書生好是癡呆。掉筆舌生禍胎。方圖貴顯。反受飛災。﹝跪介﹞恩官雅度。只須寬貸。

﹝合前淨﹞堂候官。恐張狀元兄弟來參見。著他休要入來。﹝醜﹞領鈞旨。

﹝淨﹞尀耐書生謗大臣。

﹝醜﹞管敎漂泊陷邊塵。

﹝淨﹞平生不作皺眉事。

﹝丑﹞世上應無切齒人。

第十二出分岐

【西地錦】﹝生上﹞折檻無人廷諍。左袵忍及生靈。封章朝奏匡時政。夕貶萬里邊城。

一封朝奏九重天。夕貶潮陽路八千。東去伯勞西去燕。斷腸回首各風煙。自家爲親命彊來赴選。忝中髙魁。柰老母在堂。恐報劉之日短。故與兄弟一同進表乞恩歸省。不想廷試二策。違忤權臣。致生禍釁。蒙聖恩除授督府參謀。卽日監兵北伐。本欲再上疏陳情。又非臣子之禮。罷罷。王陽不失爲孝子。王尊不失爲忠臣。忠孝怎能夠兩全。旣得兄弟還家養母。已付大事。下情𨿽得寬慰。但恐關塞迢遙。音書阻絕。如何是好。好悶呵。

【前腔】﹝外上﹞滿眼春風桃杏。爭如棠棣聯榮。錦衣歸省躬溫凊。服勞夜寢晨興

﹝生﹞兄弟。雙桂聯芳。擢居首選。君上之恩。無以加矣。不想權臣忿恨。謫官邊塞。事君之理。艱險固非所避。但母親年老。不能廝見。臯魚之恨。尙自不免。﹝外﹞哥哥。自古道爲臣死忠。爲子死孝。當初不來赴選。也由得我和你。今日旣受朝廷之爵。卽當致身報國。不必更以家事爲慮。母親甘旨之奉。兄弟當以勉力應承。﹝生﹞兄弟此情一言難盡。

【江頭金桂】爲學本希賢希聖。幸遭逢起一經。誰想權臣當路。操弄國柄。把忠良牢陷穽。因此上疏奏承明。要除邪佞。卻被姦謀謫貶。遠塞監兵。飄飄置身一羽輕。我也休要恨他。只是命該如此。謾尢人怨己。謾尢人怨己。榮枯有命。論人生。須信弱艸棲塵坌。畱取丹心照汗靑。

【前腔】﹝外﹞哥哥。你自負胸中耿耿。況龍頭屬老成。自古爲人臣子。當盡忠鯁。怎辭得烹五鼎。﹝生﹞這是我分內之事。母親在上如何。﹝外﹞哥哥。你旣身在朝廷。敢圖家慶。只得向黃雲白艸。萬里邊塵。把諸蕃虜塵都掃淨。看呼韓稽顙。看呼韓稽顙。單於系頸。那時節標功鐵柱呵樹勛名。也知道蘇武空持節。須信終軍枉請纓。

【前腔】﹝生﹞我一身似流萍漂梗。又向遐荒萬里行。回首孤云何處。空念鄕井。幾時得歸定省。只愁他鶴髮星星漸入楡景。最苦天涯兄弟。執手叮嚀。吞聲更將別淚零。嘆人生聚散。嘆人生聚散。行藏不定。秦相國謾憑淩。你只道蓬迹隨風轉。我自是葵心向日傾。

﹝外﹞哥哥。只是我和你來此赴舉的不是。

【前腔】想當日難違母命。攜書上帝京。誰信道掛名金榜。遭此不幸。俾儒臣習戰徵。向九萬鵬程。雁鴻分影。試看鶺鴒原上。兩兩飛鳴。顧急難無限情。嘆西堂夢杳。嘆西堂夢杳。姜肱被冷。弟和兄。本爲月殿攀雙桂。翻做風波逐雨萍。

﹝生﹞兄弟。限在今日起程。不得從容一敍手足之情。柰何。﹝外﹞哥哥。君命召。不俟駕而行。況又軍旅之事。豈可稽緩。兄弟別去。有何囑付。﹝生﹞養親之禮。料你能自盡。不�我叮嚀教戒。但母親問你行色。不可直言利害。稍稍寬慰便了。﹝外﹞哥哥。沙塞風霜。須自保重。兄弟就此拜別。﹝拜生介﹞

【憶多嬌】心慘戚。愁似織。同羣旅鴈分羽翼。兩處孤飛聲哀嚦。﹝合﹞路途南北。從此關山阻隔。

【前腔】﹝生﹞臣子職。當勉力。柰驅馳王事歸未得。腸斷髙人人垂白。﹝合前﹞

【斗黑麻】﹝外﹞心只慮吾兄護兵遠謫。邊塞上風霜。豈曾慣歷。離別去轉憂憶。打破愁城。我心匪石。﹝合﹞雲橫絕域。萬山遮故國。那有鱗鴻寄書咫尺。

【前腔】﹝生﹞我只願朝廷去姦進直。秦相國。你莫說謫貶我。便刀斧加誅。此心肯易。我到邊上。待戎事稍暇呵。還須上萬言策。拚取微軀。裹屍馬革。﹝合前﹞

﹝生﹞參差鴻鴈落哀音。

﹝外﹞兄弟漂零感慨深。

﹝生﹞異國他鄕千里夢。

﹝外﹞同枝連气百年心。

第十三出供姑

【霜天曉角】﹝旦上﹞離鸞罷舞。羞把菱花覩。誰道嬋娟早誤。嫦娥永夜同孤。

只爲洛陽花好看。拆散鴛鴦伴。又被春風吹夢斷。從此釵橫鬢亂。朱顏日夜凋殘。妾身豈怨孤單。只愁家貧親老。難效菽水承歡。奴家自從丈夫去後。遭此歲時饑饉。家中一向狼狽。朝夕無可爲甘旨之奉。難得鄰家王姆不時應濟。日長歲久。難以周全。今早因缺少柴米。尙未供膳。方才覓得升合之米。不免做飯充饑則个。

【香徧滿】古來人道。媳婦事舅姑。所欲當進取。誰信我家貧。日晏方炊黍。看流匙軟粒。似玉還似珠。這般荒歉之時。誰家不絕糧。婆婆。你擔饑受餒。休怨著裙釵女。

飯已做在此。本待具些蔬肴之味。又無錢鈔可買。適來在鄰捨家。覓得野菜一束。做一碗羹。聊爲下飯。

【前腔】野園荒圃。挑摘取艸蔬。露葉香可茹。翠盎盛來。暫假供匙筯。看柔絲嫩甲。未必成五俎。語云。七十非肉不飽。不是奴家不爲肥甘之奉。幸親甘淡泊。肯怨著憂葵女。

蔬飯已具在此。請婆婆出來喫早膳。

【霜天曉角】﹝貼上﹞孩兒出路。老景添淒楚。冷室塵生翠釜。日髙未辦朝餔

媳婦。這般時候。才具早膳。﹝旦﹞婆婆只因少米。故此遲了。﹝貼﹞媳婦。我和你朝暮生受。多虧負東鄰王婆婆。每日來陪我喫飯。今日怎麼不請他來。﹝旦﹞因無蔬菜。不曾去相請。王婆婆已自來了。

【臘梅花】﹝醜上﹞佳人賢孝絕代無。休問徐吾與李吾。你看那野禽能反哺。遶庭三匝叫慈烏。

老娘是張安人的鄰捨。自他兩个秀才上京去後。家中十分艱難。老娘不時周給他。好一个賢孝媳婦。每日供膳。必來請我相陪。今早有些不快。不曾去得。不免去探望一回。﹝見介貼﹞王鄰母請坐。﹝醜﹞老安人。怎麼才喫早膳。﹝旦﹞因缺少柴米。以此遲了。﹝丑﹞大娘子。怎不早來與我說。送些與你。﹝旦﹞婆婆已害多番。難以啟齒。﹝醜﹞你說那裏話。如此不成鄰捨了。

【羅帳裏坐】﹝貼﹞鄰母。我時遭坎坷。家業盡無。晨昏生受。甚蒙看顧。懷恩慘戚。怎忘鄰母。﹝合﹞菜羹蔬食彊支吾。幸有這辛勤孝婦。

【前腔】﹝醜﹞老安人。大娘子。我與你同鄰共井。況又恩洽義孚。艱危緩急。我當扶助。你當初秀才不肯去赴舉。也是我攛掇。曾許他支當一應欠缺。一言旣出。決無耽誤。﹝合前﹞

【前腔】﹝旦﹞我兒夫出外。家惟婦姑。舉眼蕭索。有誰堪訴。荷髙鄰厚徳。怎生辜負。﹝合﹞菜羹蔬食彊支吾。怎做得崔家孝婦。

﹝貼﹞媳婦。這般凶荒時歲。教你也沒柰何。

【劉潑帽】桂薪玉粒眞無措。也只須飯糗羹蔬。若得我孩兒做得一官半職回來呵。三牲五鼎依朝暮。﹝合﹞萬事總由天。且隨分同甘苦。

【前腔】﹝醜﹞老安人。你童無五尺應門戶。虧殺那女娘荊布。怎知賢母無嗔怒。﹝合前﹞

【前腔】﹝旦﹞自憐靑鏡顏非故。料奴家此生難度。婆婆在堂呵。彊將菽水供餐素。

﹝合前丑﹞大娘子。今後切不可避嫌。但有欠缺。只在我家來取。﹝貼旦﹞多謝王鄰母。

﹝貼﹞施恩布惠謝髙鄰。

﹝醜﹞饋乏賙窮豈憚頻。

﹝旦﹞惟有感恩幷積恨。

﹝合﹞千年萬載不成塵。

第十四出點將

﹝末上﹞萬竈貔貅气象雄。秋風劍戟倚崆峒。將軍已定平胡策。奪取龍驤第一功。小人乃是嶽節使麾下一个兵校。俺節使大人眞个是將家第一。國士無雙。怎見得。看他气宇堂堂。威風凜凜。乃朝廷之心膂。爲邦家之爪牙。坐帷幄而決勝千里。慷慨謀謨。握羽扇而指揮三軍。從容談笑。金印累累如斗大。錦裘燁燁似翚飛。三戰三捷。休誇方叔無勛。七縱七擒。謾說武侯妙算。駐節而寇兵星散。望風而虜气煙消。銜枚疾走。不聞人馬之聲。到陣橫奔。惟見風雲之色。進以鼓。退以金。那一个敢爭先卻後。張我弓。挾我矢。那一个不奮勇揚驍。左擊右突。而兵藏四機。前驅後衝。而將嚴八陣。何用奇謀祕計。不須髙壘深溝。山河誓重恩光大。雷電威嚴號令明。休誇軍令嚴明。且說他戎事整齊。只見牙爪桓桓。闞如虓虎。武夫赳赳。猛若熊羆。閃閃三千金縷甲。總是水犀紋。英英十萬鐵兜鍪。無非皮索貫。虎韔中納取燕角麋膠。朱弦黑幹夾弧弓。曾見號猿走斃。魚腹內藏著鐵絲雪羽。金鏃霜鋒恆茀矢。從教宿鳥驚飛。利槊夷予簇簇。長戈短戟森森。走朱輪。麾畫轂。徵車雜沓驟如雷。踏玉■﹝釒凳﹞。據金鞍。戰馬奔騰紛似蟻。紫電淸霜。劍鍔稜稜。泣陰山之鬼魅。朱竿赤羽。旌斾獵獵。動碧漢之龍蛇。馬前行帳錦模糊。腰下佩刀金錯落。正是一身扶日月。四海望風雲。道猶未了。節使大人早來。

【番卜算】﹝外上﹞推轂荷君恩。特拜元戎職。玉門關外霍嫖姚。肉眼何曾識。

﹝滿江紅﹞怒髮衝冠。憑闌處蕭蕭雨歇。擡望眼仰天長嘯。壯懷激烈。燥吻饑餐胡虜肉。笑談渴飮匈奴血。莫等閒白了少年頭。空悲切。靖康恥。猶未雪。臣子恨。何時竭。直待駕長車踏破賀蘭山缺。三十功名塵與土。八千里路云和月。待從頭收拾舊山河。朝金闕。嶽飛。表字鵬舉。相州湯陰人也。自小好習左氏春秋。孫吳兵法。劉宣撫擢舉於士民之間。宗統制薦拔於麾幙之下。西驅劉豫。北剿楊麼。戰伐有功。以次升爲都統。今蒙聖恩拜受元帥之職。著張狀元護從。一同徵伐。聞得北虜酋首卻是兀朮。這廝𨿽是勇鷙多謀。怎當得我手下王貴牛臯諸將。正是嫩艸怕霜霜怕日。惡人自有惡人磨。兵校每那有。﹝末﹞覆元帥。有何鈞旨。﹝外﹞著將士每聽發號令。﹝末應叫介淨上﹞用箭當用長。挽弓當挽彊。射人先射馬。擒賊當擒王。﹝醜上﹞老馬夜知道。蒼鷹饑著人。臨危經久戰。用意始知神。覆元帥。有何鈞旨。﹝外﹞契丹侵擾中原。兀朮下兵書刻期交戰。諸將士每。戎伍要整齊。甲馬要精神。鼓進金退。盾前兵後。矢不離弦。劍不入鞘。違令者斬。﹝眾應介外﹞督府大人怎生不見。﹝末﹞督府大人已到。

【番卜算】﹝生上﹞一卷呂公書。七紙陳琳檄。甲兵十萬在胸中。筆底收功績。

﹝相見介外﹞大人。兀朮下兵書。約在時下交戰。﹝生﹞軍士每。一聽元帥號令。臨陣不許卻顧。步兵騎卒。不許淆混。斬首級多者論功升賞。﹝眾﹞領鈞旨。

【四邊靜】﹝外﹞天驕恣肆侵疆埸。邊烽夜不息。介士困風塵。生靈死鋒鏑。﹝合﹞三軍努力。致身報國。馬上旗纛明。塞外陣云黑。

【前腔】﹝生﹞儒臣自有平胡策何曾袵金革。報主只孤忠。昭昭寸心赤。﹝合前﹞

【福馬郞】﹝末﹞督府樞謨能贊畫。大將軍容盛。聲烜赫。文武威千里動蠻貊。﹝合﹞一戰破戎狄。名和姓勒取燕然石。

【前腔】﹝淨醜﹞自小從戎能騎射。對陣揚弓矢。無懼色。幙下從來號萬人敵。﹝合前﹞

﹝生﹞大將桓桓士气雄。

﹝外﹞膻腥一掃陣云空。

﹝末﹞從敎靑海無傳箭。

﹝合﹞管取天山早掛弓。

第十五出起兵

【北點絳唇】﹝淨扮兀朮上﹞鼙鼓喧聲。旌旗蕩影。三軍猛。離卻邊庭。直入中華境。

你看那邊上好光景。只見鴈塞茫茫。龍荒漠漠。蒼蒼涼涼。天淸日淡。黯黯慘慘。霧結煙愁。迢迢隱隱。金城圍繞控燕臺。裊裊巍巍。銅柱髙標分漢界。突突兀兀的崇墉雉堞。依依稀稀的斥堠狼墩。黑隼蒼鷹。艸鵰靑鶻。往往來來。髙髙下下。出沒戲靑霄。玄狐赤豹。白兔黃熊。祁祁戢戢。僕僕儦儦。縱橫馳艸莽。凜凜冽冽。冰雪沍陰山。那分冬夏。冥冥迷迷。風塵暗沙磧。不辧昏朝。靉靉叇叇。氛气護儲胥。岧岧峣峣。峯巒橫邏些。星星散散。部落屯兵。何止貔貅十萬。整整齊齊。沙場牧馬。那數騋牝三千。皤皤娑娑。髠顱擾擾舞番童。絡絡繹繹。搥髻紛紛走胡婦。琵琶聲喞喞嘈嘈。撥盡穹廬夜月。觱■﹝口栗﹞調淒淒切切。吹殘邊戍秋風。濯濯甡甡的牛羊徧地。無非給口餱糧。班班剝剝的弓矢橫腰。總是隨身行仗。正是天生一般種族。地分兩處山河。自家兀朮的便是。諸部稱爲四太子。機謀變詐。膂力麤豪。靴尖踢倒天關。鎗柄戳穿地肺。聞气而蚩尢喪膽。望風而項羽消魂。只因天時暑熱。一向休兵解甲。如今風髙气肅。弓彊馬肥。正是徵戰之秋。不免整點戎陣。演習武藝。期日分道南侵。還定中原。多少是好。頭目每那有。﹝末上﹞風生紫塞秋橫劍。月落黃河夜渡兵。﹝醜上﹞巴童戍久能番語。胡馬調多解漢行。將軍有何分付。﹝淨﹞前下戰書去中朝。定在目下交兵。都要整著弓馬。演習武藝。﹝末醜﹞領鈞旨。﹝淨﹞今日就在祁連前面打圍。不許部落分散。頭目每各要逞說本事來。﹝末﹞骨冬冬亂敲畫鼓。急繃繃滿挽弓號。腷膊膊云外落雙鵰。靃靡靡五■﹝豸巴﹞踣倒。﹝淨﹞且說對陣本事。﹝末﹞光爍爍旌旗蕩揚。气騰騰戰馬咆哮。亂霍霍兩手舞金刀。撲碌碌人頭如刈艸。﹝淨﹞好勇漢。﹝醜﹞昏慘慘冥迷天日。淅索索亂撒風沙。嗶■﹝口栗﹞■﹝口栗﹞前後奏胡笳。躑躅躅爭奔獵馬。﹝淨﹞對陣時節。﹝丑﹞只見忽喇喇箭鋒似雨。密蹡蹡戈戟如麻。黑瞳瞳雙眼亂飛花。戰競競怎當驚嚇。﹝末笑介﹞你只好陣後興兵。﹝淨﹞這廝沒用。拿去罰罪。﹝醜渾介淨﹞且饒他。各要向前打獵。不論飛禽走獸。多得者重賞。沒有者受罰。﹝眾應介﹞

【紅繡鞋】﹝淨﹞悠悠羽斾云旌。云旌。蓬蓬羯鼓神鉦。神鉦。馳獵犬。臂胡鷹。人辟易。馬飛騰。﹝合﹞醉穹廬且飽膻腥。醉穹廬且飽膻腥。

【前腔】﹝末﹞胡兒馬上爲生。爲生。那管露宿霜徵。霜徵。氈帳暖。鐵衣輕。秋气肅。暮煙橫。﹝合前﹞

【前腔】﹝醜﹞打圍直入長城。長城。漢人往往奔驚。奔驚。弓落月。箭流星。邊日淡。隴云平。﹝合前﹞

【前腔】﹝淨﹞羣醜暫且歸營。歸營。明日管取交兵。交兵。心猛烈。气崢嶸。攻澤潞。取幽幷。﹝合前﹞

﹝淨﹞飛走紛紛塞艸腥。

﹝醜﹞且櫜弓矢偃旄旌。

﹝末﹞洗兵魚海云迎陣。

﹝合﹞秣馬龍沙月照營。

第十六出榮歸

【金瓏璁】﹝貼上﹞孩兒辭故里。途路歷盡艱危。空使我寸心馳。﹝旦上﹞堂前姑老矣。天上遊子歸遲。情脈脈。思依依。

﹝踏莎行﹞﹝貼﹞目斷孤鴻。書沈雙鯉。靑山渺渺云千里。悶懷蕭索怕驚秋。梧桐葉落西風起。﹝旦﹞翠黛愁橫。紅鉛淚洗。美人只隔湘江水。歸期暗卜已無憑。鵲聲爭似燈花喜。﹝貼﹞媳婦。家事蕭條。老懷抑鬱。孩兒又不回來。如何是好。﹝旦﹞婆婆。生意艱難。奴家自當區處。孩兒在外。想在早晚回家。婆婆請自寬心。﹝貼﹞春間別去。如今將已秋暮。書信也沒有一封回來。途路上風霜疾病。如何保得。

【二犯傍妝臺】我終日倚門閭。謾勞慈母朝夕望兒歸。想應在途路裏。莫不是寓京畿。孩兒。你休戀上林春富貴。須念髙堂日暮時。﹝合﹞又驚時變九月授衣。敎人屈指數歸期。

【前腔】﹝旦﹞一從夫壻赴春闈。幾多心事只恐老親知。愁不敢垂玉筯。貧不敢皺蛾眉。緣何未收書一紙。忽見關河朔鴈飛。﹝合前﹞

【生查子】﹝外上﹞儒冠豈誤身。平步靑霄上。親捨久淒涼。客路多勞攘。

﹝進見介貼﹞孩兒。你回來了。﹝外拜貼介﹞母親。只爲功名之事。久缺甘旨之奉。望恕孩兒不孝之罪。﹝拜旦介﹞嫂嫂。母親在堂。多謝扶持侍養。﹝旦﹞叔叔。路上風霜辛苦。且喜脫白掛綠。﹝貼﹞孩兒。你如何獨自回來。

【刮鼓令】﹝外﹞當時赴選場。念萱親獨在堂。蒙撫養劬勞難報。又荷詩書敎子方。﹝貼﹞敢是你兄弟都得中試了。﹝外﹞雙桂喜聯芳。﹝貼﹞你哥哥中第幾名。﹝外﹞吾兄幸然名魁虎榜。﹝貼﹞孩兒。你中第幾名。﹝外﹞孩兒名忝探花郞。﹝貼﹞你怎的先回。﹝外﹞中榜之後。一同哥哥上表乞恩歸省。哥哥被畱在朝選用。獨放我回。爲親老恩賜早還鄕。

﹝貼﹞孩兒。你父親早喪。我爲你兄弟受了多少艱苦。

【前腔】良人嘆早亡。困蓬茅無所望。歷盡了虀鹽貧苦。守孤幃到鬢霜。敎子學文章。難禁這許多勤勞鞅掌。孩兒。幸今日身顯姓名揚。只一件。你哥哥畱在朝。幾時能夠回來。念吾兒衣錦滯他鄕。

【前腔】﹝旦﹞心中自忖量。頓敎人添感傷。﹝外﹞嫂嫂因甚傷感。﹝旦﹞你兄弟當時別去。苦家貧遭歲荒。我竭力事姑嫜。﹝外﹞多虧負嫂嫂了。﹝旦﹞晨昏恨無肥甘奉養。你哥哥呵。旣登髙第沐恩光。他怎生不與共還鄕。

【前腔】﹝外﹞嫂嫂。不須用悒怏。聽一言說審詳。幸兄弟方沾恩命。又被風波分雁行。﹝旦﹞爲著什麼。﹝外﹞爲三策獻君王。忠言忤違當朝宰相。因此上難脫利名韁。﹝旦﹞哥哥如今在那裏。﹝外﹞被丞相懷忿。除授帥府參謀。差往北方徵戰了。﹝旦悲介外﹞嫂嫂不須煩惱。料哥哥不久就得回家。典軍務謫宦在氈鄕。

﹝貼﹞鳳只鸞孤兩處分。

﹝外﹞更堪鴻鴈怨離羣。

﹝旦﹞玉關此去三千里。

﹝合﹞要寄音書那得聞。

第十七出拾囊

﹝淨扮軍士上﹞胡虜驅兵入漢關。秋風殺气暗秦山。英雄一奮匡時力。不放沙場匹馬還。養兵千日。用在一朝。俺嶽爺爺眞个是天下無敵。連日與契丹大戰。弓彊兵銳。所向無前。士气轟騰。無不一以當百。兀朮部下軍馬。喫殺得片甲無存。只一件。自古道嬴軍一萬。自損三千。𨿽得屢勝。手下將士亦被害了無數。小人被飛箭射傷。難受軍中苦楚。便是違了號令也沒柰何。只得逃回家去。將養性命。有一个兄弟亦在陣上亡了。不免到戰場內一尋骸骨。殯葬也好。只見衰艸茫茫。風沙四起。髑髏重疊。戰血模糊。那裏認得。此間到有一个繡袋兒。不免拾去賣幾文錢。路上做盤費。也彊似沿門求乞。及早逃奔回家。正是將軍不下馬。各自奔前程。﹝下﹞

第十八出授詔

【髙陽臺】﹝生上﹞弓矢斯藏。干戈載戢。三軍且休戎服。紫塞煙淸。中原今有頗牧。你看那思歸將士呵。胡笳亂奏靑雲外。猛然裏亂我心曲。走風塵勤勞王事。鬢絲銷綠。

漢將承恩西破戎。捷音先奏未央宮。天子預開麟閣待。祇今誰數貳師功。自家只因對策違忤權臣。除授只今官職。監兵徵討。到此邊境。連日交戰。且喜斬首萬級。虜軍敗北。已有捷音飛報朝廷了。等待聖旨到來。方敢旋師。且將刀劍解下。換了戎衣。少息勞頓。呀。紫香囊怎的不見了。這个物是我母親元先親手制的。佩帶二十餘年。因念手澤。不忍遺棄。如今卻失在戰場內了。﹝苦介﹞因人感物。爲物思人。我母親妻子兄弟一向隔遠。不能夠廝見。其如愁悶何。詩云。王事靡盬。不遑將母。公義私恩。怎能兩盡。正是提兵身萬里。懷土淚千行。

【前腔】淚染徵衫。香消舞彩。髙堂有人孤獨。兄弟參商。那些个如手如足。鵬霄洛鯁分鴛侶。謾自憐有女如玉。念孤身家鄕萬里。旅愁千斛。

﹝外上﹞據鞍談笑把金戈。平寇何須斬獲多。聖代中興重制頌。洗兵誰爲挽天河。﹝見生介生﹞元帥智通萬務。勇冠三軍。用兵如神。戰無不利。班爵論功。當在孫武穰苴之右。﹝外﹞狀元何說此話。一則天子中興之福。二則督府參贊之功。下官何能之有。﹝生﹞元帥連得戰勝。已有捷書飛報朝廷去了。須待旨意到來。方可還軍耶。﹝外﹞正說得是。頭目每那裏。﹝淨醜上﹞鳴笳疊鼓擁回軍。破虜平番昔未聞。丈夫鵲印搖邊月。大將龍旗掣海云。覆元帥。有何號令。﹝外﹞如今收斂兵器。將士各歸營壘休息。直待聖旨到來。方可回軍。如有私逃回者斬。﹝淨醜﹞領鈞旨。

【山花子】﹝生﹞凱旋重獻中興頌。遐荒大播皇風。看梯航萬國盡通。四塞斷絕邊烽。﹝合﹞把三邊虜塵掃空。捷書夜飛淸晝同。明朝管取朝九重。方顯元戎。報國精忠。

【前腔】﹝外﹞轅門落日旌旄擁。數組萬竈羆熊。管敎取天山掛弓。直須劍倚在崆峒。﹝合前﹞

【前腔】﹝淨﹞紛紛犬戎。落落氐羌種。空有聚蟻屯蠭。看前徒倒戈自攻。蹀血漂杵流紅。﹝合前﹞

【前腔】﹝醜﹞三千隊中。我飛騎偏驍勇。戎伍慣直前鋒。且休誇周瑜呂蒙。何曾數馬武臧宮。﹝合前﹞

【紅繡鞋】﹝合﹞三軍气猛威雄。威雄。連衡左右折衝。折衝。歸上國。奏膚功。呼萬歲。覲重瞳。麟閣上。畫形容。

【番卜算】﹝末扮使臣上﹞喜色動龍顏。恩詔傳丹鳳紅塵飛騎赴邊陲。文武均沾寵。

聖旨已到。跪聽宣讀。皇帝詔曰。朕承中葉。遭家不造。天步艱難。人心騷動。氐羌蠹侵於西土。獫狁蜂擾於中原。生靈荼毒。朕實憫焉。所賴文武同心。將士戮力。內平禍亂。外靖邊塵。參謀張九成狥國無家。護兵有略。升授刑部侍郞。前往五國城候問太上皇帝淵聖皇帝起居消息。元帥嶽飛用兵神武。臨陣機謀。升授天下都元帥。仍去邊郵。剿除賊寇。其下將士論功爵賞有差。嗚呼。盡忠匡國。惟臣子之至情。崇徳報功。乃朝廷之通典。欽予時命。恪守厥職。望闕謝恩。﹝生外﹞萬歲萬歲萬萬歲。

【十二時】﹝合﹞山呼萬歲天恩重。諸將士喧傳聲哄。仰荷黃麻詔一封。

﹝生﹞叩首欽承君命。

﹝外﹞爵賞人人歡慶。

﹝末﹞朝中天子三宣。

﹝合﹞閫外將軍一令。

第十九出聞訃

【山坡羊】﹝旦上﹞荒涼涼髙秋時序。冷蕭蕭淸霜天气。怨嘹嘹西風雁聲。啾喞喞四壁寒蛩語。這般時節。邊塞徵人呵。方授衣。遠懷愁幾許。沾襟淚點空如雨。這个衣服。和淚緘封。憑誰將寄。﹝合﹞天涯。人迢迢書未歸。傷悲。心搖搖怨別離。

深閨乍冷開香篋。玉筯微微濕紅頰。忽聞徵雁叫秋云。邊信未來情已怯。一夜霜風楊柳窮。徵夫迢遞轉淒涼。手展齊紈欲裁翦。金刀未下先斷腸。繒紋瑩奪澄江色。愁撚銀鍼紉不得。回頭顧影綠窗空。惆悵無人試寬窄。奴家自從丈夫去後。獨奉萱堂。甘旨。世務艱難。久不事於刀尺。如今暮秋天气。家家砧杵。爲禦寒之備。適在婆婆處供早膳畢。不免暫時偸暇。整理些舊衣服。做些鍼指則个。

【前腔】亂葺葺柔絲分縷。軟撲撲輕綿鋪絮。碎紛紛縫紉故繒。疊層層裝就遮寒褚。看此衣。綫痕千萬緖。也應把我窮愁綴。只怕緖少愁多。離情難系。﹝合﹞丈夫。思之。裙釵來舉案時。須知。牛衣中對泣時。

你看這衣服經了多少挪挲折挫。好似奴家此身。

【前腔】淅瀝瀝鳴秋機杼。響督督敲寒砧杵。斷截截把金刀翦裁密纖纖綴續鍼和黹。想此衣。到今難稱體。丈夫。你便是腰金衣紫。莫忘了貧賤之時。懸鶉百結君須記。這个故衣你好棄得。須信道糟糠妻室難棄。

﹝淨扮乞兒上﹞廚中有冷飯。路上有饑人。娘子。求乞些糧米。﹝淨跪介旦﹞漢子。你手裏拿著什麼東西。﹝淨﹞是一个羅袋兒。換些糧米充饑。﹝旦看介﹞

【香柳娘】看香羅紫囊。看香羅紫囊。是我姑親制。兒夫佩取長安去。﹝淨﹞娘子。你看了這羅袋兒。爲何掉淚。﹝旦苦介﹞我覩物感傷。我覩物感傷。心下自憂疑。其中有情獘。這饑寒武士。這饑寒武士。你在何方住居。這个物事呵。從何得取。

【前腔】﹝淨﹞苦饑寒在途。苦饑寒在途。欠缺糧米。逢人只得長拜跪。﹝旦﹞你是那裏來。﹝淨﹞我是從軍的健兒。我是從軍的健兒。戰敗苦瘡痍。還鄕且逃避。﹝旦﹞這个物事那裏得來。﹝淨﹞在沙場戰地。在沙場戰地。見縱橫臥屍。其間拾取。

﹝旦﹞漢子。你是從軍的。在那裏徵戰來。﹝淨﹞小人隨著嶽元帥在北方徵戰。一个兄弟在陣亡了。因此戰場內尋認屍骸。拾得這个羅袋兒。沿路賣些錢米。充饑則个。﹝旦﹞旣在北方徵戰。不曾見說有一个張參謀大人在軍中麼。﹝淨﹞我曉得。就是我這裏同府人。﹝旦﹞他如今怎麼了。﹝淨﹞見說也被傷害了。那時節荒荒張張。小人身被亂箭射傷。疾忙走了。逃得性命到此。娘子可憐見。求乞些糧米。﹝貼上﹞隔墻須有耳。窗外豈無人。媳婦。有什麼人在門首鬧炒。﹝旦﹞一个求乞的軍士。他說在北方戰敗逃回。我問他緣故。﹝貼﹞你曾問孩兒的消息麼。﹝旦﹞便是。他說在軍中傷死了。他有一个繡香囊在手裏。我看來好與我丈夫帶的相似。特來與婆婆認看。﹝貼看驚介﹞呀。正是我當初做的。他說是那裏得來。﹝旦﹞他說是戰場裏拾來。﹝貼﹞兀的我孩兒死了。﹝倒介淨拾香囊介﹞小人家裏只在此左近。因路上饑寒。將這羅袋兒賣幾文錢。這个娘子問我幾句閒話。和那媽媽驚倒在地。不知爲著什麼。我是行路的。巴不得到家。那裏管著閒事。正是一心忙似箭。兩腳走如飛。﹝先下醜上﹞家貧顯孝子。國難見忠臣。聽得鄰家張老安人門首鬧炒。不知爲著什麼。待老娘去探問一番。呀。怎麼老安人和大娘子都倒在地上。﹝叫介﹞大娘子請起。大娘子請起。﹝旦起介丑﹞大娘子。你兩个爲著什麼。倒在地上。﹝旦﹞王鄰母。一言難盡。適來門首一个叫化軍士。賣著一个紫香囊。婆婆認看。正是我丈夫帶的。﹝醜﹞曾問他官人的消息麼。﹝旦﹞便是。他說在軍中傷害了。因此婆婆驚殞在地。﹝丑﹞大娘子。沒柰何。生死前緣分定。無以爲死傷生。且含淚忍情。扶救婆婆起來。將好言慰解他。﹝旦﹞正說得是。婆婆蘇醒。﹝貼起介醜﹞老安人請起。

【江兒水】﹝貼﹞我心如醉。魂似飛。誰知物在人亡矣。﹝醜﹞老安人請起。料沒有此事。﹝貼﹞我兒。你本是个飛騰靑雲器。翻做个戰死沙場鬼。我兒。不是你將親拋棄。自恨我當初。彊逼去蟾宮攀桂。

【前腔】﹝旦﹞我本是儒家女。如今做鬼妻。丈夫。不如勇絕從君逝。只一件。你親在髙堂無依倚。偸生只合供甘旨。暫且割恩全義。猶恐他心傷。背把羅襟拭淚。

【前腔】﹝醜﹞老安人。休煩惱。大娘子。莫痛悲。我心頭展轉猶疑慮。見說大官人離此將有三千餘里路。人去迢迢三千里。其間未審眞和僞。聽我一言寬慰。日後自有的信回來。謾且尋風。再問吉凶詳細。

﹝醜﹞寬心自慰免傷悲。

﹝貼﹞妻念夫兮母念兒。

﹝旦﹞世上萬般哀苦事。

﹝合﹞無非死別與生離。

第二十出敗兀

【步蟾宮】﹝淨扮兀朮上﹞力拔山兮气蓋世。時不利兮騅不逝。時乎時乎可柰何。蒼天故屈英雄志。

兀朮自起兵來。二十餘年。未嘗敗北。今日遇了嶽元帥那廝。連戰不利。鐵浮圖盡被摧殘。拐子馬皆爲戮斃。鎧杖輜重。委棄無遺。將士望風而靡。三四十萬軍馬。不剩得一二千。如今正要拔營回去。昨日中朝有一个書生與我說。權臣在內。豈有大將立功於外者。嶽少保且不免。以此中心猶豫。待頭目出來。再得計議。頭目每那有。﹝末醜上﹞力盡弧弓軟。時違鐵馬遲。裹瘡猶出戰。飮血復登陴。將軍有何分付。﹝淨﹞我如今連被嶽家軍殺敗。收聚些殘兵敗將。濟不得事。目下就要拔營回去如何。﹝末﹞吿將軍。嶽爺爺手下猛將如虎。戰士如蜂。云屯星聚。布滿四方津要去處。你看那裏不豎著嶽字旗號。其實難去。﹝醜﹞吿將軍。撼山易。撼嶽家軍難。小人但是見說了一个嶽字。心膽驚破。其實不敢行動。﹝淨﹞卻怎麼好。﹝末﹞將軍不如畱下散卒。隨了王鎭崔慶等諸將。權在太行山下險固之地。堅壁守住。將軍只帶十數騎士。潛自逃去方可。﹝淨﹞也說得是。我心上好焦忿。

【包子令】怒气沖天心噴火。心噴火。英雄壯士未消磨。未消磨。今日皇天將殲我。兵疲馬倦欲如何。欲如何。﹝合﹞須時再整舊山河。須時再整舊山河。

【前腔】﹝末﹞百萬精兵眞磊砢。眞磊砢。中原將帥有廉頗。有廉頗百戰無功遭衄挫。不如歸去罷干戈。罷干戈。﹝合前﹞

【前腔】﹝醜﹞鐵壘金城曾打破。曾打破。三吳百越盡經過。盡經過。今日偸生逃難躱。嶽爺爺便是活閻羅。活閻羅。﹝合前﹞

﹝淨﹞英雄失志受人欺。

﹝末﹞白刃無光戰馬疲。

﹝醜﹞得意狐貍彊似虎。

﹝合﹞敗翎鸚鵡不如雞。

第二十一出尋兄

【霜天曉角】﹝外上﹞同攀月桂。兩處分棠棣。春艸空勞夢寐。何時疊奏塤箎。

兄南弟北兩依依。遠道風塵信息稀。春塞愁聞鴻雁過。秋原夢逐鶺鴒飛。下官自從那年春榜之後。與俺哥哥在京師分別。轉首又是三年。書信也沒有一封回來。骨肉淒涼。朝夕想念。其柰母親愁煩成病。不免待母親出來解慰一番。

【前腔】﹝貼上﹞懨懨病體。漸覺形憔悴。﹝旦上﹞謾有愁眉鎖翠。空敎淚眼垂珠。

﹝相見介外﹞母親。孩兒在外幾日。有違定省。哥哥信息。想只在目下回家。母親請稍解愁懷。﹝貼﹞孩兒。你兩日出外。尙不知哥哥的凶信。﹝外﹞母親。卻怎麼說。﹝貼﹞昨日有一个軍士在門首求乞。他說隨嶽元帥出徵。戰敗逃回。說你哥哥死在軍中了。﹝外﹞他是那裏人。定不是的語。﹝貼﹞他說是這里本府人。手裏拿著一个紫香囊。說在戰場裏拾的。不料是我當初做與你哥哥帶的。方信道他是實話。

【泣顏回】﹝外﹞聽說淚交頤。頓敎人如醉如癡。同胞同气。怎知道死喪溝渠。我心中暗疑。恐那人錯做了傳來語。嘆骨肉永訣哀傷。也難如兔死狐悲。

【前腔】﹝貼﹞嗟吁。痛想我孩兒。指望榮歸膝下。那知物故天涯。風沙邊地。誰與他掩覆虆梩。他魂無所依。念骨肉豈把屍骸棄。孩兒。你須當遠涉尋求。早登程不用趦趄。

【前腔】﹝旦﹞思之。百戰履艱危。他魂依艸莽。身飼狐貍。當時範■﹝木巳﹞良身死長城之下。其妻孟姜女就去求屍埋葬了。堪憐姜女。獨去萬里求屍。奴家今日呵。煢煢寡妻。路途遙怎到得沙場裏。叔叔。你須憐手足情深。看荊花並蔕連枝。

﹝貼﹞孩兒。死喪之戚。兄弟孔懷。原隰裒矣。兄弟求矣。哥哥旣死了。你可去戰場之內。尋認骸骨埋殯。也慰解我痛傷之念。﹝外﹞手足之情。豈可推阻。但母親年紀髙大。有缺奉養。哥哥之信。猶恐未的。可不虛費了這遭跋涉之勞。﹝貼﹞孩兒。我心中哀苦之甚。你只索去走一遭。﹝旦﹞叔叔。事出無柰。你哥哥便是沒有此事。訪問得一个消息回來。也慰婆婆愛憶之情。﹝外﹞兀的只索拜辭了母親和嫂嫂。就起程去。

【催拍】﹝外﹞𨿽則是吉凶未知。承親命孩兒敢辭。今膝下暫違。心戀慈顏。景入桑楡。嫂嫂。親老孤單。望嫂扶持。﹝合﹞馳驛去萬里邊陲。心割兩淚沾衣。

【前腔】﹝貼﹞孩兒。汝兄爲皇家死綏。想應是天不愸遺。吾今已老矣。柰地网天羅。値此危時。骨肉存亡。母子東西。﹝合前﹞

【前腔】﹝旦﹞未亡人銜哀慘淒。念一家生別死離。衷情訴與誰。幾處飄零。兩下孤嫠。節孝持身。誓死無虧。﹝合前﹞

【一撮棹】﹝貼﹞孩兒去。懸望早歸。﹝外﹞看親年老程途敢遲遲。﹝旦﹞沙場遠。風霜未免驅馳。﹝合﹞兄和弟。未卜死生期。但願凶回吉。憂愁變爲喜。同戲彩佳气藹庭闈。

﹝貼﹞生離死別最傷神。

﹝外﹞一騎蕭蕭萬里塵。

﹝旦﹞流淚眼觀流淚眼。

﹝合﹞斷腸人送斷腸人。

第二十二出羈虜

【風入松】﹝生上﹞當時通籍向金閨。恨冷落斑衣。思親萬里書難寄。走岐路容顏凋獘。黃閣從他視艸。丹心只自傾葵。

客捨幷州已五霜。歸心日夜憶咸陽。無端更渡桑幹水。卻指幷州是故鄕。自家只因當時對策忠諫。被丞相懷恨私忿。選爲帥府參謀。幾年督戰沙場。奏捷旋師。將謂還朝乞恩。得遂歸省之願。不料又被姦謀設計。差往朔漠。候問太上皇帝淵聖皇帝起居消息。這个是臣子分內之事。有何怨苦。只是我母親妻子在家。不能無私恩之念。傳曰。求忠臣必於孝子之門。忠孝怎能兩全。正是平生仗忠義。今日任風波。如今且喜到得五國城內。見說二帝行在正是此處。不免將公服穿了。入朝則个。

【神仗兒】關山萬里。關山萬里。來朝宸陛。柰重闈嚴邃。死生眞難回避。何處是帝王居。何處是帝王居。

﹝淨醜上﹞朝廷號令風霜肅。王邸光華日月髙。﹝淨﹞你是什麼人。在此何干。﹝生﹞我是中朝使臣。﹝淨渾介﹞我在中國來往得熟。曉得南方言語。待我說與他知道。﹝醜渾介淨﹞此間正是。王庭之外。不許在此打攪。﹝下生﹞這裏旣是王庭。想必是二聖皇帝在那壁廂住呵。

【前腔】揚師振旅。揚師振旅。張皇兵勢。闞貔貅堪畏。要全君臣恩義。須俛首拜單於。須俛首拜單於。

﹝淨醜上﹞手執雕弓彎似月。腰懸寶劍瑩如霜。﹝喝介﹞你是什麼人。到此處。﹝生﹞下官是中朝使臣。奉聖旨來見太上皇帝淵聖皇帝。把都們。煩與我通報。﹝淨醜﹞俺君主號令。但有中朝使臣到此。不許私自通問。﹝生﹞俺奉聖旨來此。豺狼作陣。竟沒區處。如何是好。﹝淨﹞休衝蛇虺毒。﹝醜﹞莫犯虎狼威。﹝下﹞

【滴澑子】﹝末扮黃門官上﹞風雲護。風雲護九重禁闈。兵戈擁。兵戈擁豈容進取。小臣是中朝通使。倘吾皇有璽書。疾忙報語。望日瞻天。從實奏知。

【前腔】﹝生﹞臣欽奉。臣欽奉聖朝旨意。特來拜。特來拜上皇聖主。事君當行臣禮。望伊一指麾。通聞行寓。俯伏鞠躬。天髙聽卑。

﹝末﹞下官乃是黃門通使。奉侍上皇淵聖二帝。但有本朝使臣到此。通使下官接應。﹝生﹞黃門大人。下官張九成。職授刑部侍郞。奉聖旨到此。欲一朝見二帝。煩與通報。﹝末﹞大人。契丹知道中朝使臣往往表奏不一。恐怕漏泄事機。嚴設禁衛。不許私自通問。大人如有表章。就此北面叩頭奏啟。下官與你傳達天聽。﹝生跪介﹞

【雙鸂■﹝氵束鳥﹞】﹝生﹞誠惶頓首拜啟。太上皇淵聖皇帝。小臣張九成欽奉朝廷勑旨。道自那失守誤陷身邊地。要親迎龍駕嗟無計。

溫凊禮久相違。謹保持社稷邦畿。拜上二聖皇帝。朝夕裏望南歸。敢上箋奏犯天威。念小臣不任屛營之至。

﹝淨醜上﹞可汗傳令。南朝新來使臣張侍郞。一同舊使臣洪皓王倫等暫且拘收四太子兀朮下。不許還國。正是在他檐下過。怎敢不低頭。﹝下末﹞張大人。犬羊之類。無仁無義。盡他威勢逼脇。不可屈身。有損名節。﹝生﹞多承指教。

【三換頭】孤忠自許。操若冰霜堅厲。況蒙君寵遇。把節旄自持。從敎羝乳。盼鄕關何處是。料慈親終無見期。痛殺王孫母倚門懸望兒。﹝合﹞爲國忘家。怎肯把終身名行虧。

【前腔】﹝末﹞身淹虜庭。職供王事。況腰金衣紫。敢偸安避危。虛叨祿位。事君於顚沛裏。又何必懷歸故廬。羨殺平原感恩捐此軀。﹝合前﹞

﹝生﹞南冠萬里困胡塵。

爲國從來不顧身。

﹝末﹞正是疾風知勁艸。

須知版蕩識忠臣。

第二十三出問卜

【掛眞兒】﹝旦攜藥上﹞紫火金丹何處有。僊方未授神樓。且盡芹誠。躬調藥餌。願母病康寧如舊。

﹝醉落魄﹞孝當竭力。怎憚多勞役。思量轉覺心悲戚。生離死別。兩下無消息。髙堂偃添憂憶。時來病勢殊加劇。祗將藥餌供朝夕。惟願沈屙一旦皆冰釋。奴家婆婆自從得了丈夫凶信已後。叔叔又出門去。一向孤愁。做成病癥。欲待請醫調治。又無門可覓。昨在市上贖些藥餌。巳煎在此。請婆婆出來喫些則个。

【前腔】﹝貼上﹞老態侵淩加癥候。良醫信是難求。﹝旦﹞展放愁眉。調和病體。願從此安躋遐壽。

﹝貼﹞媳婦。自從得你丈夫信息。愁煩成疾。﹝旦﹞婆婆請自寬心。毋以死傷生。叔叔出去。敢有喜信回來。也未可期。奴家煎得些藥在此。請婆婆喫些。

【二郞神慢】﹝貼﹞形衰朽。悶懨懨我憂心孔疚。﹝旦﹞婆婆請寬心。但願婆婆一百二十歲。﹝貼﹞媳婦。指望你百年同聚首。柰一身坎坷。飄飄命似浮漚。﹝旦﹞婆婆。這藥是肘後僊方。請喫一口。﹝貼﹞謾說道是仙方傳肘後。這惡味難當苦口。﹝合﹞彊擡頭。飮此藥。願從今病勢全瘳

【前腔】﹝旦﹞含愁。看他心煩意苦。形枯貌醜。气息奄奄如病酒。總刀圭妙劑。料應也難下咽喉。便遇秦和醫國手。只恐他病在膏肓怎救。

﹝合前貼﹞媳婦。兩个孩兒生死俱無信息。

【囀林鶯】骨肉存亡知是否。眼前欲見無由。媳婦。只是多多虧負了你。晨昏奉侍多生受。感恁深恩。料此生難酬天長地久。靑史上誰書俺賢婦。﹝合﹞淚珠流。早難道萱花可以忘憂。

【前腔】﹝旦﹞中途自傷分鳳友。念他鄕戰骨誰收。柰何薄命遭陽九。望天可憐見。願慈闈無恙。海屋添籌。恩深意厚。這賢徳難忘我慈母。

﹝合前醜上﹞福無雙至猶難信。禍不單行果是眞。自家爲何說這兩句言語。鄰家張老安人兩个孩兒都做了大官。誰想道一个死在軍中。一个去沙場尋取屍骸。至今不得回家。因此老安人憂愁思慮。以致伏枕在牀。飯食湯藥奉侍。其實虧那賢孝媳婦。老娘不免去探望一回。﹝相見介﹞老安人病體若何。﹝貼﹞王鄰母。多多拜謝你看顧。孩兒又不回來。怎麼是好。﹝醜﹞請寬心。我聞說大秀才也沒事。小秀才只在早晚回家。大娘子。有一个賣卦先生。終日在門首過。他說禍福至靈。你可請他一卜婆婆病勢如何。再卜二位秀才消息如何。也省愁慮。﹝旦﹞也說得是。

【水底魚兒】﹝淨上﹞終日營營。驗蓍龜兆最靈。知天知命。不須排五星。

老夫姓踢名禿。歷數星書廣讀。窮透先天後天。分出大畜小畜。也有困蒙重離。也有交泰休復。也曾說長安發卦。也曾向成都賣卜。先生那數邵雍。同輩盡欺郭璞。只憑四象三爻。便說休囚禍福。奪得隗子蓍龜。括破鄭人蕉鹿。舌能翻髙就低。語皆騈四麗六。近來歲歉時荒。課錢專討米粟。遇窮漢只要三升。見財主便索一斛。這般趁得錢米。家裏並無積蓄。年年食缺衣單。日日兒啼女哭。辛勤六十餘年。枉自奔波碌碌。你看我家好異樣門墻。﹝內﹞豈不有廣廈千萬間。﹝淨﹞那里。只見兩堵頹墻破屋。﹝內﹞這的是破屋數間而已矣。﹝淨﹞賣卦賣卦。﹝丑﹞先生。此間張孺人家裏請你卜卦。﹝淨﹞孺人拜揖。不知卜甚麼卦。﹝旦﹞俺婆婆伏枕在牀。煩先生卜病勢如何。﹝淨卜諢介﹞沒事沒事。再卜甚麼。﹝旦﹞我丈夫除授督府參謀。監兵北伐。見說有不好的消息。以此叔叔去戰場尋問了。﹝淨再卜諢介﹞也沒事。兩卦皆吉。不妨不妨。﹝丑﹞先生。再與他卜一家宅。﹝淨又卜介﹞呀。不好不好。早晚卻有天番地覆。這等一頭橫禍。﹝旦悲介醜﹞孺人。你婆婆是病人。不要哀傷。只說前面這兩卦皆吉便了。﹝旦﹞也說得是。﹝貼﹞媳婦。先生卦卜如何。﹝旦﹞道婆婆病體就得平安。﹝貼﹞你丈夫與叔叔的消息如何。﹝旦﹞丈夫亦沒事。只在早晚與叔叔同回。﹝貼﹞且喜且喜。﹝旦﹞先生。適來的禍福不是謊麼。﹝淨﹞孺人怎麼說這等話。老夫只憑八卦判斷。豈肯說謊。你聽我道。

【一封書】咸蒙與。鼎恆驗羲文列卦名。孺人。你問市上人道我卜卦如何。吾術藝頗精。論吉凶多顯應。休咎榮枯皆分定。看取靑囊幾卷經。﹝合﹞謾勞形。且忘情。萬事由天信五行。

孺人。老夫吿辭。求些卦錢。﹝旦﹞多生受了。﹝淨﹞正是逢人只好少說話。賣卦不須多計錢。﹝下貼﹞王鄰母。適來見先生說了。心上稍覺寬快些。但不能夠得孩兒回來。如何是好。﹝醜﹞老安人。休要煩惱。

【前腔】﹝貼﹞我心中自三省。爲孩兒愁病成。兄和弟遠徵。是何時得轉程。﹝丑﹞先生說只在目下回來。﹝貼﹞暫假蓍龜占動靜。禍福冥冥未可徵。﹝合前﹞

【前腔】﹝旦﹞憂和喜兩幷。吉和凶猶未明。姑疾勢稍平。想亡夫事怎生。但願他時雙喜慶。母子團圞得保寧。

﹝合前貼悲介﹞王鄰母。老身値此厄苦。如何是好。

【前腔】﹝醜﹞老安人。不須用悶縈。恐愁煩疾轉增。﹝旦﹞鄰母。婆婆病癥怎能得平安。﹝丑﹞大娘子。你不須用淚零。且安心調母病。這个先生卜卦十分之吉。會見離鸞全破鏡。彩鳳雙飛晝錦榮。﹝合前﹞

﹝貼﹞信八卦六爻三兆。

﹝旦﹞憂變喜且寬懷抱。

﹝醜﹞靑龍共白虎同行。

﹝合﹞吉凶事全然未保。

第二十四出設祭

﹝末上﹞暑往寒來春復秋。夕陽西下水東流。將軍戰馬今何在。野艸閒花滿地愁。自家乃是隨侍張探花的祇候。俺大人特到此戰場內。尋認張狀元屍骸。先著小人來此設奠。你看那戰場風景。眞个好淒慘。只見日薄風悲。艸枯蓬斷。鳥飛不下。獸挺亡羣。屍塡巨港之涯。血滿長城之窟。鬼神聚兮云漠漠。魂魄結兮天沈沈。利鏃傷骨者呻吟於風雨之時。白刃破骸者悲號於星月之下。折戟殘鎗。土花昏翳。荒岡故壘。煙蔓蕭條。燕齊趙魏。貴賤盡委於泥沙。秦漢隋唐。老幼同歸於塵土。正是一時豪傑成何事。千里江山怨落暉。

【縷縷金】﹝淨扮老漢上﹞彊壯日此從軍。風塵堪白首。老轅門。自恨溝渠殍。饑寒難忍。向墦間祭處乞壺飧。誰人肯憐憫。

﹝末﹞老的是甚麼人。來此何干。﹝淨﹞小人是流落軍士。恐有人到戰場內祭掃。特來求乞則个。﹝末﹞大人每到也。閃過去。﹝淨作慌狀坐介﹞

【前腔】﹝外上﹞乘驛傳好艱辛。水村才過了。又山村。見說沙場。前途將近。望疎林影裏又斜曛。停驂解勞頓。

左右。那里是戰場。﹝末﹞吿大人。這里人煙絕迹。骸骨成堆。正是戰場了。

【小桃紅】﹝外﹞平沙斷磧。落日荒云。舉目愁無盡也。只見枯蓬底白骨亂紛紛。總古今戰爭人。知他是趙和燕。魏和秦。齊和晉也。歲久天荒無可問。看那狐兔縱橫。鳥雀滿荊榛。

【下山虎】野花如繡。野艸如茵。無限傷心事。敎人怎不斷魂。看這滿地屍骸。說甚麼螻蟻何疎。那管烏鳶可親。新鬼銜寃舊鬼呻。獘形成灰燼。惟有陰風吹野燐。慘霧愁煙起。白日易昏。剩水殘山秋復春。

奠儀陳設在此。那曉得哥哥骸骨去處。只得望空祭奠呵。

【蠻牌令】看骸骨怎生認。知何地喪兄身。萬里羈魂招不返。空落得淚沾巾。念骨肉顚連無吿。只須將薄奠來陳。酹椒觴把哀情少伸。望尊魂來享殷勤。

【尾聲】天涯不得歸旅櫬。兄和弟永作死生分。腸斷楚些哀文。

左右那里。艸際眠的是甚麼人。﹝末﹞是一个求乞的軍士。﹝淨﹞吿大人。救濟則个。﹝外﹞左右。把酒飯與他喫了。﹝末與酒飯介淨﹞多謝大人。﹝外﹞左右。聽他言語。與我南方人相似。怎麼從軍的到這般狼狽。﹝末﹞老漢。大人問你是那里人氏。爲何這般狼狽。﹝淨﹞吿大人。老漢是常州府江陰人。往年從嶽元帥麾下到此徵戰。以後嶽元帥精選士卒。把我兒子代役。西去討賊。止剩老漢一身。流落在此。饑餓不得還鄕。﹝外﹞呀。你旣在嶽元帥手下徵戰。可曉得一个張參謀大人。﹝淨﹞也是我同府人。怎麼不曉得。﹝外﹞如今怎麼了。﹝淨﹞那時節殺敗了契丹軍馬。正要點兵回去。朝廷旨意到來。著俺張大人北往五國城探望太上皇帝消息。一去四五年。至今未回。小的日夜懸望他到此帶我還鄕。﹝末﹞可是的話。﹝淨﹞大人前老漢怎敢說謊。﹝外﹞左右。看他也不是說謊的人。你問他。我如今就在驛馬上帶他還鄕去卻如何。﹝末﹞老漢。大人說要帶你還鄕。你心上如何。﹝淨﹞總領官。這大人是那里。﹝末﹞正是同裏。﹝淨﹞如此。大人是我重生父母。連夜隨侍老大人回去。但恐跛■﹝牜羊﹞隨赤驥。靑雲飛走不容攀。

【好姐姐】﹝外﹞聽他詳說事因。頓除下中心寃恨。誰想我兄。在虜庭爲帝臣。﹝合﹞消愁悶。幸得異鄕平安信。萬里南歸一騎塵。

【前腔】﹝末﹞你們得遇使君。今帶汝同歸鄕郡。蠅隨驥尾。豈須愁路貧。﹝合﹞消愁悶。幸得異鄕平安信。免作荒郊一聚塵。

【前腔】﹝淨﹞念吾南都小民。流落在邊城艱窘。荷公相見憐。怎忘周濟恩。﹝合﹞消愁悶。幸得異鄕平安信。那管沙場吹戰塵。

﹝外﹞幾年骨肉恨飄蓬。

﹝末﹞萍水相逢喜信通。

﹝淨﹞今日得君提掇起。

﹝合﹞免敎身在污泥中。

第二十五出辭婚

【菊花新】﹝生上﹞邊庭艸色幾回新。萬里湖天月滿蘋。獨旅暗銷魂。顚沛尙懷忠藎。

鄕書有雁。晏裘凋獘成長嘆。旅食無魚。馮鋏歌殘厭久居。親幃遠別。忽驚鬢乍千絲雪。臣節終完。惟有心存一寸丹。自家奉朝命來此探候二帝。被契丹拘禁在此。不能還朝。臣子之分。固當自盡。但我老母在堂。寡妻在捨。不能無私恩之念。行囊中曾帶得幾卷書史。且將來一看。散悶則个。﹝看書介﹞這是毛詩。毛詩中說道。夙興夜寐。毋忝爾所生。我𨿽不敏。料無玷於父母。又道夙夜匪懈。以事一人。我在困辱。亦爲事君之故。這是孟子。孟子道。大孝終身慕父母。今日撇了母親。卻不能夠廝見。又道仕則慕君。不得於君則熱中。逗畱在此。旣不得見二帝一面。又不能立朝事君。卻做兩下擔誤了。你看聖賢書裏。那一處不說著忠孝二字。我今旣不能事君。又不能事親。當時母親教我讀書。也只要識些禮義。知而不能行。看他何用。

【解三酲】念孩兒幼承母訓。習詩書禮義之文。今日淹滯在此呵。天涯彩衣思報本。空含淚望孤云。柰何不能還家。歸遲恐懷風木恨。不得髙堂終養親。還思忖。總然是天長地久。怎負親恩。

母子之私旣不能盡。君臣之義將何如。

【前腔】七志六經曾解讀。二典三謨知未聞。他鄕錦衣思補衮空回首望楓宸孤衷自持臣子分。不得當朝親事君。還思忖。總然是天髙日遠。怎負君恩。

【菊花新】﹝末上﹞爲臣當以效三仁。軒冕何如道義尊。就裏自評論。攺節此心何忍。

下官姓王。名倫。乃先朝文正公之曾孫也。忝登張狀元榜進士。除授侍禦之職。奉使到此。被契丹拘禁兩年。不得南還。單於要授我官職。怎負宋朝大恩。有乖君臣之義。見說單於有一公主。要選張狀元爲壻。卽今著湯思退議婚。但未知張狀元立志如何。待我假意試他一試。此間正是他寓所。不免進去。﹝見介末﹞狀元賀喜。﹝生﹞何喜可賀。

【勝葫蘆】﹝淨上﹞奉命單於議結婚。甥舅國做朱陳。若是書生成合巹。管敎月老得寵冠三軍。

下官乃是湯思退。職授行人。奉朝命出使到此。特蒙契丹主恩遇加厚。卽今要選張侍郞爲壻。著我來作伐。只是這个人有些執古相。不通世俗。這裏正是他寓居。待我進去一探。﹝相見介生﹞湯使臣請坐。﹝淨﹞狀元。小子有一事相干。不敢啟齒。﹝生﹞但說不妨。﹝淨﹞契丹主曉得足下人才出眾。要把長公主選招爲壻。特著小子來作伐。﹝生﹞下官自有荊婦在家。如何使得。﹝淨﹞田舍翁多收十斛麥。尙欲易婦。你如今腰金衣紫。便討了兩个妻子。也何害於理。﹝生﹞這等敗壞風俗的言語。不要說起。﹝淨﹞他到怪我了。﹝生﹞王大人。你與我莫逆之交。可與我好言一贊襄。﹝末背云﹞待我假意一試他。﹝轉身介﹞張大人。貴易交。富易妻。人情乎。﹝生﹞王大人所讀何書。你也這般輕覷我。﹝淨﹞狀元。成就了罷。他也是一个君主。恐怕反而無情。那時節悔之晚矣。﹝生﹞王大人豈不聞顏常山段司農之事乎。我何愛一死。﹝淨﹞顏杲卿是死於國難。你要學他忠烈。段秀實以笏擊賊。終不然要打我。你說話好沒分曉。﹝末﹞湯使臣請息怒。自有公議。﹝淨﹞這等沒家的所在。誰來公議。罷罷。我做月老的須索喫些下賤。沒柰何。只得再把好言一勸化。張大人。成了這頭親事。我和你說不盡富貴。

【啄木兒】﹝生﹞乞垂憫。聽訴因。自古道儒爲席上珍。念宋弘自有荊妻。嘆王蠋元是齊臣看古人豈將名節損。昭昭史書垂不泯。君恩妻義。俱不可爽。我怎肯背義忘恩絕大倫。

【前腔】﹝淨﹞休推阻。略具陳。張大人。人生富貴。百年有幾。嘆浮世光陰眞一瞬。豈不聞卓文君潛奔之事乎。順時變須羨相如。死臣節空笑辛賓。﹝末﹞狀元。王庭美人諧秦晉。他形驅勢迫宜隨順。莫負了殷勤冰上人。

【三段子】﹝生﹞緬懷帝閽。料蘇卿終懷虜塵。引刃自刎。﹝淨諢介生﹞料田橫終拚棄身。﹝淨﹞只怕他無情虜酋心懷忿。把咱每棄戮成齏粉。這段良緣翻做禍釁。

【前腔】﹝生﹞任他怒嗔。我何顏應承此因。﹝淨﹞好笑你念頭差了。他若要招我爲壻。連夜就成。﹝生﹞任伊笑哂。我赤心孤忠自存﹝末﹞想他也不怕嬰鋒刃。湯使臣。伊家莫把言相窘。張大人且寧耐。尙有老夫人在堂。子道臣忠須當兩盡。

﹝淨﹞張狀元。再四苦勸。你不肯從我。如今把你的言語去報與他知道。日後莫要懊恨我。﹝末﹞湯使臣。更有宛曲計議。﹝淨﹞王大人。你不肯攛掇。我也去對他說。你休要怪我。

﹝生﹞一段姻緣似撚沙。

﹝淨﹞心偏性執笑伊家。

﹝末﹞落花有意隨流水。

﹝生﹞流水無情戀落花。

第二十六出義釋

﹝末上﹞三軍斂手待和戎。擾擾遷都避敵鋒。安得上方三尺劍。直從天上斬姦雄。自家不是別人。乃是宋江手下一个兄弟。大宋爲秦賊弄權。困辱諸將。契丹占擾中原。勢逼南畿。卽日遷都臨安。士民奔走。哭聲載道。其間多有以彊淩弱。以眾欺寡。俺哥哥著我每沿路巡走。務要抑彊制暴。卹寡周貧。行些好事。正是天上人間。方便第一。﹝下﹞

【水底魚兒】﹝醜挑行李上﹞瓦解沙崩。指臨安爲上京。人煙奔競。邊烽日夜驚。

契丹侵擾。大宋遷都避難。兵火連綿。人家播蕩。老的無處存身。只得向前奔走。正是寧作太平犬。莫作離亂人。﹝下淨末上諢介外上﹞三尺龍泉萬卷書。老天生我意何如。山東宰相山西將。彼丈夫兮我丈夫。自家宋江的便是。兄弟三十六人。橫行天下。云聚星散。蹤迹無定。鳴鑼擊鼓。剽掠有時。除非黃榜可招安。餘下官軍收不得。兄弟每那里。﹝淨末﹞覆哥哥。有何鈞旨。﹝外﹞如今宋室南遷。士民奔走。路上彊暴。侵淩寡弱。你每馬上巡視。但有富豪商旅。分掠他些金帛衣服。如遇孤苦貧窮。就要分贈與他。不可違我號令。﹝淨末應介﹞

【縷縷金】﹝貼旦上﹞家蕩散。業飄零。攜筐還負筥。離家庭。兩口無依倚。身如蓬梗向人煙驟處奔前程。何時得安靖。

﹝淨末﹞住了。﹝貼旦跪介外﹞婦人。你怎麼兩个行路。男子漢也沒有一个。敢是背夫逃走。或是官宦人家驅奴使婢。從實說來。﹝貼﹞吿將軍。兩个孩兒仕宦在外。止有這一个媳婦奉侍老身。今遇遷都。家業播蕩。出來逃難則个。﹝外背介﹞想是个良家女眷。待我試他一試。﹝轉身介﹞兄弟每。拿那小婦人殺了。﹝淨末應介﹞

【園林好】﹝貼﹞吿將軍熊威暫停。容老妾一言訴鳴。﹝外﹞這个婦人敢不是好的。﹝貼﹞我媳婦羅敷節行。﹝外﹞羅敷是烈女。不信他有這等賢行。﹝貼﹞老身怎敢說謊。乞矜恕。放殘生。乞矜恕。放殘生。

﹝外﹞旣是這等。殺了那老的。畱了小的罷。﹝淨末應介﹞

【前腔】﹝旦﹞望將軍哀憐下情。我姑氏今當暮齡。苟若要傷殘他命。妾代死。敢偸生。﹝淨﹞你就替他殺也不管你。﹝旦﹞妾代死。敢偸生。

﹝外﹞這兩个婦人到有賢行。兄弟每。放了他罷。﹝淨末應介﹞

【前腔】﹝外﹞看老嫗孤寒可矜。這少婦貞烈可旌。想不是鶉奔妾媵。兄弟。與他些金帛。婦人收了。﹝淨與金帛介外﹞賜金帛。濟餘生。賜金帛。濟餘生。

【前腔】﹝淨末﹞俺渠魁乾坤徧經。卹孤寡朝邦有聲。故將此衣裝相贈。凶變吉。死回生。凶變吉。死回生。

﹝外﹞婦人。俺不是別人。乃是宋江將軍。憐你兩个孤苦。況又恩義相結。故將此金帛資助。前路如有人搶奪。只說宋江將軍與你的。﹝貼旦﹞多謝將軍。﹝外淨末﹞正是當權若不行方便。如入寶山空手回。﹝並下貼倦坐介旦﹞一斟一酌。莫非前定。奴家爲著遷都擾亂。荒荒張張。扶著婆婆出外逃避。一文盤費也沒有。不料中路遇著彊寇宋江獲住。幾被殺害。因見婦姑恩愛。乃授金帛相贈。自古道。智士不飮盜泉之水。廉者不受嗟來之食。本待將此非義之物遺棄在路。柰婆婆年老無措。只得隱小過以全大義。正是饑時得一口。勝如飽時得一斗。﹝扶貼下﹞

第二十七出趕散

【水底魚兒】﹝末負行李上﹞笳鼓喧轟。四方多戰爭。離鄕別井。怎當心戰兢。

亂離時世。盜賊如麻。此處不是安身之地。正是心慌來路遠。事急出家門。﹝下淨醜上﹞假饒走到焰摩天。腳下騰雲須趕上。自家乃是太行山艸寇。今被契丹占奪中原。挾眾到江南。以劫掠爲生。夜聚曉散。著處爲家。且喜宋朝多故。並無官軍禁止。適來見一个漢子。背著行李。在此經過。怎麼不見了。必在樹林中藏著。且在此躱避。伺候則个。

【縷縷金】﹝旦扶貼上﹞愁雨臥。怯霜徵。程途勞跋涉。苦伶俜。悵恨姑年老。妾身羸病。況弓鞋窄小怎生行。萍蹤幾時定。

﹝淨醜喝介貼旦慌介淨醜﹞不要慌張。在此少住。﹝貼倒落包旦坐介﹞

【鎖南枝】﹝貼﹞娘和女。苦又孤。﹝淨﹞不管你孤苦。只要財物。﹝貼﹞蕭然此身無抱負。﹝淨醜打介貼﹞垂老死何辜。難禁這淒楚。﹝醜﹞把金帛來。﹝貼﹞金與帛半點無。望將軍莫嗔怒。

﹝淨醜﹞小婦人怎的說。

【前腔】﹝旦﹞念我離鄕井。在路途。將軍可憐容吿訴。﹝淨醜﹞你兩个婦人不要討打喫。﹝旦﹞逃難避遷都。孤身最貧苦。﹝淨醜打貼介﹞老婦人快把衣服來。﹝旦﹞休摧挫乞恕奴。只得將身來彊回護。

﹝淨醜打貼旦護介淨醜推倒貼奪包袱介旦﹞這是宋江將軍與我的。﹝淨﹞我每做了二十年寇盜。不曾見這兩个婦人姦猾。他把金帛衣裝掩在身下。只說沒有。及至搜檢出來。又胡說是宋江將軍與他的。他便施得仁義。我每不管。只要些財物。本要砍他一刀。﹝醜﹞罷罷罷。旣得他的財物傷他性命何用。正是尋思總是一場夢。﹝淨﹞你是何人我是誰。﹝下貼醒介﹞

【前腔】神初醒。气不蘇。羸身彊前難舉步。媳婦怎生不見只見煙樹蒼茫。歸鴉亂噪。又是天晚了。只見煙樹亂啼烏。空山欲昏暮。空嗟嘆枉叫呼。怎不見我媳婦。

媳婦。媳婦。﹝下旦醒起介﹞

【前腔】荒村裏。遇賊徒。行裝罄然遭劫擄。弱體彊支吾。蒼黃此顚僕。天色昏暝。婆婆那里去了。煙光慘人影疎。向誰行問前路。

婆婆怎不見了。只得向前去尋。﹝下貼上﹞媳婦那里去了。

【前腔】天欲暮。日易晡。茫茫此身迷處所。望眼已模糊。憂心又驚怖。空嗟嘆枉叫呼。怎不見我媳婦。

﹝叫介﹞正是濃霜偏打無根艸。橫雁偏尋薄命人。﹝下旦上叫介﹞婆婆那里去了。

【前腔】心酸痛。念我姑。神魂恍然失舉措。他衰病倩誰扶。饑寒有誰顧。煙光慘人影疎。向誰行問前路。

﹝叫介﹞正是屋漏更兼連夜雨。船遲又被打頭風。

第二十八出寄書

【鳳凰閣】﹝生上﹞遐荒淹滯。回首鄕關何處是。謾憐靑鏡舊顏非。灑盡思親千點淚。驅馳王事。爲公義私恩暫違。

辛苦遭逢起一經。干戈落落四周星。山河破碎風飄絮。身世浮沈浪打萍。持漢節。困胡庭。時將長劍倚髙冥。人生自古誰無死。畱取丹心照汗靑。下官爲使命來此。只因不就契丹親事。被他拘禁。不容南還。光景倏忽。歲聿五更。知我家中母親安否何如。知我兄弟妻子侍奉若何。正是𨿽無千丈綫。萬里系人心。

【出隊子】﹝外上﹞霜凋愁鬢。歲久邊塵客寓居。何時按劍上彤墀。把誤國姦邪來斬取。一點丹心他人怎知。

下官姓洪。名皓。乃宋朝禮部侍郞。奉君命出使於此。被契丹畱住。見說張狀元爲招壻不從。亦被拘禁在此。不免去一探問。少敍鄕情則个。此間正是他寓所。不免進去。﹝見介生﹞洪大人請坐。﹝外﹞狀元。賊臣誤國。邊將寢兵。內有秦丞相之姦。外有湯思退之佞。將我和你拘畱在此。無益於朝廷。如何是好。﹝生﹞便是。他姦邪結黨。不能祛除。我前番被湯思退讒譖。贊助單於。逼我爲壻。不勝一時之忿。就欲拔劍斬那佞臣之首。然後自刎。又被王侍禦苦勸道。一則老母在堂。不宜自盡。二則天子之使。不宜擅殺。有傷孝義。是以不果。﹝外﹞正說得是。旣有老夫人在上。權且寧耐。但不要屈節於膻腥之類便了。姑遲歲月。苟得還朝。把那姦佞之徒卻做區處。﹝生﹞謹受教了。

【梁州序】風塵孤客。皇華天使。節苦冰霜堅厲。丹心一點。終身誓死無虧。但只慮髙堂日短。破鏡鸞孤。兩下無依倚。舉頭親捨遠。片雲飛。愁覩斑斕五彩衣。﹝合﹞臣子分竭忠義。念親恩育養全遺體。當國難怎生避。

﹝外﹞你看那淸霜滿地。白艸連天。胡馬亂鳴。哀笳亂髮。當此之時。寧無故國之思。

【前腔】淸霜衰艸。黃沙邊地。日晚胡笳哀淚。天涯遊子。離心轉覺傷悲。況那衡陽雁杳。湘浦魚沈。苦道書難寄。幾回魂欲斷。思淒迷。夢繞關河月落時。﹝合前﹞

【前腔】﹝生﹞醉心胸賢聖詩書。存性分朝神淸气。問平生辛苦。所學何事。湯思退那姦佞之徒。只貪一時僥幸。卻笑那甘心降虜。俛首歸戎。此輩眞忘恥。楚囚邊塞遠。任風吹。須把金戈挽落暉。﹝合前﹞

【前腔】﹝外﹞想古人在顚沛流離。未嘗肯貪生逐利。這班班靑史。尙垂芳譽。看那牧羊還漢。潰腹歸唐。苦操眞難比。袖中三尺劍。吐光輝。不斬樓蘭誓不歸。

﹝合前外﹞見說朱使臣今日南還。下官要附寄一封家書。不知準行否。﹝生﹞便是。下官亦修書在此相待。少刻就到。

【出隊子】﹝末上﹞別離情況。愁斷河梁五字詩。故人相見在天涯。欲寄平安書咫尺。歸興匆忙。只須暫辭。

下官朱弁的便是。奉使到此。事畢南還。昨日張狀元再四與我說寄家書回去。只索去一吿別。此間正是他寓所。不免直入去。咱不須童子將命。期與故人覿顏。﹝見介﹞二位大人。下官特來吿辭。﹝生﹞朱大人請坐。﹝末﹞下官去促。不必畱坐。﹝外﹞下官亦煩附帶一書。﹝末﹞當得當得。﹝生﹞客邊愧乏餞行之禮。休怪。﹝遞書介﹞

【玉山頹】﹝生﹞憑君傳語。﹝末﹞傳與何人。﹝生﹞我萱親不須念兒。自當時一別容顏。到今來幾易寒暑。更煩你傳示我嬌妻幼弟。望早晚躬調甘旨。﹝末﹞謹領謹領。﹝合﹞萬里人南去。唱驪駒。一封書寄數行啼。

【前腔】﹝外﹞南冠拘系。﹝末﹞大人幾時還鄕。﹝外﹞問南還猶未有期。嘆終朝目斷孤鴻。更那堪信絕雙鯉。雲橫遠樹。難把我鄕心遮住。﹝合前﹞

【前腔】﹝末﹞陽關別意。嘆徵人先怯路岐。只慮著苦雪繁霜。怎跋涉萬山千水。帶著雲箋數紙。恐路杳浮沈無計。﹝合前﹞

﹝外﹞鄕關萬里隔風煙。

﹝生﹞一紙音書托便傳。

﹝末﹞正是雁飛不到處。

﹝合﹞果然人被利名牽。

第二十九出郵亭

﹝末扮驛卒上﹞車如流水馬如星。南北紛紛走不停。落日長途天欲曙。行人翹首望郵亭。自家乃是驛傳裏一个供用使卒。天色將晚。恐有官員每到此停宿。免不得伺候則个。

【六麼令】﹝貼上﹞兵戈擾擾。嘆孤身患苦雜逃。中途骨肉又相拋。空悲怨謾啼號。婦姑兩下難尋討。婦姑兩下難尋討。

媳婦怎生不見。遠遠望見一个婦人來了。莫不是我的媳婦。且在此等候咱。﹝醜扮婦人上﹞母子不相顧。士民方亂奔。蒼茫途路遠。日暮正愁人。母親怎不見了。﹝叫介﹞又不是。俺母親在外逃難。適來路上遇著幾陣軍馬。只在樹林下躱避。慌慌張張失了母親所在。只道前面走的媽媽是了。誰想不是。天色昏暝。如何是好。﹝貼﹞愁人莫向愁人說。說與愁人轉轉愁。老身不見了媳婦。一路裏尋問來。遇著一个女娘。元來他也是失了母親。娘子。天色晚了。前面又沒村落。我和你只得在此間驛裏借宿一宵。﹝醜背介﹞情知不是伴。事急且相隨。便是。奴家是一个婦人。又沒處去。望媽媽挈帶一挈帶。﹝貼﹞老身面羞。難以啟齒。娘子。你須對驛使一說。﹝醜﹞驛使哥。奴家二人欲在此借宿一宵。望乞憐憫則个。﹝末﹞娘子。人煙擾攘。此間驛裏多有官員每來往。婦人家不便。及早向別處尋宿去。﹝醜﹞媽媽。他不容如何是好。﹝貼﹞你再去一央懇。

【前腔】﹝醜﹞天光暝了。看林間宿鳥歸巢。長亭渺渺路迢迢。煩借宿過今宵。﹝合﹞望君就裏聽哀吿。望君就裏聽哀吿。

﹝末﹞不是我作難。

【前腔】郵亭要道。看馳車驟馬紛交。空房往往寓官僚。若官僚每知道有婦人在此呵。咱罪罰是誰招。﹝貼醜﹞沒柰何望照顧一番。﹝末﹞女娘謾且來聒炒。女娘謾且來聒炒。

﹝貼醜﹞吿覆驛使。事出無柰。望容歇一宵。自當酬謝。﹝末背云﹞這兩个婦人舉止羞澀。想是好人家的宅眷。欲待不容。他又再四哀吿。罷罷。自古道。與人方便。自己方便。便是大官員到來。只得與他一遮掩。娘子。你二人權在此回廊下就地歇宿一宵。﹝貼醜﹞如此多謝。﹝貼﹞娘子。我和你在此一坐罷了。﹝醜﹞正是。

【前腔】﹝貼﹞和衣睡倒。向回廊就地鋪茅。﹝醜﹞中心哀苦思無聊。尋骨肉盼來朝。﹝末﹞娘子。恐有官員每到此。你們在此休喧噪。你們在此休喧噪。

【前腔】﹝淨隨外上﹞孤云縹渺。盼鄕關去路非遙。髙堂音問久寥寥。從今把甘旨調。左右。分付驛使不要傳報前驛。就此間安歇了。﹝淨﹞領臺旨。﹝叫介合﹞管敎候吏休傳報。管敎候吏休傳報。

﹝末﹞這是什麼大人。﹝淨﹞張探花大人。﹝外﹞左右。著驛子收拾宿處。﹝淨應叫介末﹞已打點在正堂上了。請大人就此歇宿。﹝外﹞驛使。我行路辛苦。在此歇息。閒雜人等。不許鬧炒。﹝末﹞大人請安穩。此處沒人打攪。﹝外作睡介淨末諢介貼﹞黃昏時候。驛館中眞个好冷落。

【集賢賓】黃昏古驛人靜悄。坐來寒气蕭蕭。破壁殘燈和雨照。惟瘦影孤形相弔。容顏漸槁。何日裏得寬懷抱。心似搗。﹝醜﹞媽媽。你爲什麼這般愁怨。﹝貼﹞爲子婦離愁多少。

﹝內擂鼓介外﹞譙樓上又報更了。

【前腔】初更畫角聲裊裊。聽敲窗亂葉風飄。﹝內作雁聲﹞月暗江天孤雁叫。嘆絕塞音書難到。西堂夢杳。吟不就池塘春艸。心似搗。爲手足離愁多少。﹝淨諢介﹞

【鶯啼序】﹝醜﹞樓頭戍鼓方二敲。冷風刮面猶峭。受饑寒這苦難熬。此身無所依靠。正四方干戈戰爭。況滿路豺狼紛擾。心似搗。﹝貼﹞娘子。你爲何煩惱。﹝醜﹞爲骨肉離愁多少。

﹝內鼓聲介末﹞譙樓上更漏聲又是夜半了。

【前腔】﹝貼﹞三更漏點出麗譙。中宵魂夢顚倒。嘆一家瓦解冰消。也知生死難料。避兵火慌忙走奔。柰客路遭逢彊暴。心似搗。爲子婦離愁多少。﹝內雞聲介﹞

【琥珀貓兒墜】﹝外﹞四更時分。歸夢已驚覺。野店雞聲何太早。髙堂親鬢嘆衰老。﹝合﹞煩惱。怎能勾骨肉團圓。母子相保。

【前腔】﹝醜﹞五更將盡。庭樹野烏噪。月淡霜濃天漸曉。徵夫催起正喧鬧。

﹝合前外﹞左右。館驛子那里。﹝末跪介﹞有有。﹝外﹞驛使。我馬上辛苦。正要安寢一夜。五鼓只聽得這壁廂又哀怨。那壁廂又啼哭。多似婦人聲音。敢有什麼婦人在廊屋下歇。﹝末﹞沒有。﹝外﹞休要說謊。左右你同去看。有甚麼人啼哭。著他入來。﹝淨應同末出看介末﹞你兩个娘子。好意畱你一宿。只管哀哭。成夜聒炒。如今事發連累我。大人在正堂上。你自去回話。﹝醜﹞是這个媽媽啼哭。不幹奴家事。﹝末﹞媽媽。你自去見大人。﹝醜﹞媽媽。你先去回話。我隨後來。奴家在路上不見了母親。昨晚到此投宿。巴不能得天明。上路尋問。那里去管閒事。正是雙手擘開生死路。一身跳出是非門。﹝下貼進見介外﹞來的婦人到和我母親廝似。呀。正是我母親。母親。你緣何到此。﹝淨諢介﹞誰想是老夫人。早是我不曾罵他。﹝外哭介﹞

【哭相思】﹝貼﹞當日母子分離難拚捨。誰知此地相逢也。

﹝外﹞母親。你獨自到此。嫂嫂怎生不見。

【五更轉】﹝貼﹞値亂離。遭兵火。這風波怎柰何。拋家兩口出逃躱。怎想中途。忽逢彊虜。姑與婦兩處分。喫折挫。衰年到此沒結果。地轉天翻。何時安妥。

【前腔】﹝外﹞自那時離膝下。去沙場道路賒。天南地北心牽掛。轉首三年。才瞻親捨。﹝貼﹞你哥哥消息怎麼了。﹝外﹞念我兄經戰伐。無凶禍。﹝貼﹞旣無凶禍。如今卻在那里。﹝外﹞被朝廷使命北遷播。骨肉淒涼。人離家破。

母親。不知嫂嫂在那里折散了。﹝貼﹞只在亭山腳下。其時天色昏暝。被彊賊索要財物。揪打昏悶在地。醒來時兩下失所了。﹝悲介外﹞母親。且不要煩惱。料嫂嫂只在人家村裏。一壁廂差人尋問。哥哥在北地。料在早晚回來。母親宜自保重。﹝貼﹞孩兒。只是心中撇不下。﹝外﹞左右。將錢二百文。賞那驛使。﹝淨﹞有有。﹝外﹞驛使整理轎馬。﹝末﹞齊備在此了。﹝外﹞母親。家業旣已蕩盡。且到舊時朋友家借居了。再作區處。母親請上轎。

﹝貼﹞三年骨肉嘆西東。

﹝外﹞萍水相逢傳捨中。

﹝淨﹞無限心中不平事。

﹝末﹞一番淸話又成空。

第三十出避難

【月云髙】﹝旦上﹞兩眉長皺。愁懷與誰剖。奔走長途裏。更苦遭彊寇。仰訴蒼天。望將奴暗中佑。痛苦姑年老。怎得親承箕箒。掩面無言只淚流。骨肉蕭條無限愁。

﹝玉樓春﹞芙蓉秋老顏非故。雲嚲翠鬟蓮困步。鈿釵零落鏡鸞孤。爲憐殘影時回顧。懷羞忍恥生難度。負苦含辛誰控欣。間關冒刃救親姑。妾身豈是盧家婦。奴家昨日扶持了婆婆出路避難。急遽之中。一些行李也不曾將得。路上遇著一陣騎兵。自稱宋江將軍。憐我婦姑貧苦。反贈許多衣帛金銀。自意涸鱗得水。可濟殘生。行到山僻去處。天色將冥。又被彊徒剽掠俱盡。將我與婆婆淩虐。一時昏倒在地。及至蘇醒起來。日已昏慘。艸樹冥迷。失了婆婆所在。當時就欲赴水自盡。猶恐婆婆身無下落。以此苟畱殘生。隨路尋問。竟沒消息。其柰不曾經慣路途滋味。如何是好。正是佳人已屬沙吒利。義士今無古押衙。不免再行幾步。

【前腔】路途生受風塵怎馳走。其柰弓鞋小。欲進還卻後。孤影棲棲。何殊喪家狗。至此身狼狽。想是時遭陽九。四顧茫茫何處投。未語人前先害羞。

看日影銜山。歸鴉成陣。天色將晚。稱早尋个宿處。那村林裏想必有人家居住。不免向前去扣門則个。開門。

【普賢歌】﹝淨上﹞夫因兵難喪邊郵。寂寞蓬茅老寡妻。林深客到稀。何人扣破扉。﹝內作犬吠介﹞落日孤村山犬吠。

天色將晚。山深地僻。有甚麼人來扣我門。待老娘出去一探看。﹝旦叫介淨﹞疾風暴雨。不過寡婦之門。這般亂離時世。有甚事來聒鬧。不開不開。﹝旦﹞奴家是落難之人。望畱歇則个。﹝淨﹞是个婦人聲音。待我開門看看。﹝旦﹞婆婆萬福。﹝淨﹞娘子。我看你也是个好人家宅眷。夜晚有何急事到此。﹝旦﹞奴家在患難之中。事出無柰。望憐憫則个。﹝淨﹞且請裏面坐。問你原故。﹝旦進介淨﹞娘子請坐。你在何處被難。說與老身知道。﹝旦﹞婆婆。一言難盡。﹝淨﹞但說不妨。

【孝順歌】﹝旦﹞我衷腸事欲訴誰。間關此身經亂離。兵火滿鄕閭。拋家出逃避。朝東暮西。﹝淨﹞大宋遷都。人家多被兵難。﹝旦﹞誰想中途。豺狼相遇。把財帛擄掠無遺。窘迫難存濟。﹝淨﹞可憐患難中又被彊暴。﹝旦﹞遭辱挫受禍危。顚沛中失姑氏。

﹝淨苦介﹞又不見了婆婆。

【前腔】﹝旦﹞身孤苦力倦疲。饑寒怎當怯路岐。終死向溝渠。聊生已無計。愁懷幾許。念憶親姑。知他何處。身似浪裏浮萍。蕩迹無根蒂。﹝淨﹞娘子。你原在那里住居。誰家宅眷。﹝旦﹞鳴珂巷是祖居。張九成我夫壻。

【鎖南枝】﹝淨﹞看他形憔悴。心慘淒。生離死別眞可悲。聽說那情由。莫是吾家舊恩主。﹝旦嗟嘆介淨﹞休嗟嘆莫淚垂。在妾家暫居住。

﹝淨﹞娘子。你官人如今那里去了。

【前腔】﹝旦﹞方才鳳諧侶。又辭家往帝畿。﹝淨﹞去做甚麼。﹝旦﹞只爲春闈催試。﹝淨﹞可曾得中試。﹝旦﹞獨占金榜髙魁。一向牽名利。﹝淨﹞去幾年了。﹝旦﹞六七年不見歸。未審飄零在何地。

﹝淨﹞娘子莫不是張狀元家。﹝旦﹞正是。﹝淨﹞老身正是伊家舊奴。見說狀元去徵剿未歸。

【前腔】﹝淨﹞你鴛鴦伴。兩處飛。家園蕩散無所依。娘子。途路遇逢伊。須當報恩義。﹝旦﹞婆婆莫不誤了。﹝淨﹞休拒阻莫致疑。妾是伊家老奴婢。

【前腔】﹝旦﹞我愁腸暫輕慰。喜鷦鷯得故枝。免向人前羞恥。幸爾老嫗相畱。感荷殷勤意。但不知婆婆在那瑞安身了。心下苦人怎知。念骨肉何時再完聚。

﹝淨﹞娘子。不瞞你說。我丈夫叫做周全。原是你公公手裏家奴。後因代役西徵。死在軍中了。止剩得老媳婦一身。守困於此。且是山深地僻。沒人打攪。你可權在此安頓了身己。謾謾的尋問老夫人下落。﹝旦﹞苦婆婆年紀髙大。如何撇得下。﹝淨﹞休要煩惱。老夫人在路上奔走。人曉得是張狀元的母親。料是收畱他。﹝旦﹞如此多謝。無恩可報。

﹝旦﹞家空夫喪妾飄蓬。

幸免流離道路中。

﹝淨﹞一葉浮萍歸大海。

人生何處不相逢。

第三十一出潛回

【謁金門】﹝生上﹞愁思亂。天際一聲哀雁。心戀慈親楡景晚。幾番腸欲斷。﹝末上﹞十載風塵遊宦。報國務輸忠款。長夜漫漫猶未旦。謾敎歌石爛。

﹝踏莎行﹞﹝生﹞漢室堂堂。王臣蹇蹇。一身困厄終難免。邦危主辱死何妨。妻孤母老生猶戀。﹝末﹞那飮藥譙玄。納肝弘演。髙風勁節眞堪羨。滄溟波浪能幾枯。歲寒松柏何曾變。﹝生﹞王大人。我和你奉君命來此。卻被小人讒譖。拘禁不容還國。柰何柰何。﹝末﹞狀元。智者不惑。仁者不憂。勇者不懼。天生徳於予。桓魋其如予何。古人一飯之徳。尙且不忘。況我和你腰金衣紫。駟馬髙車。而受任責如此。且說我和你穿的。

【紅衲襖】穿的是繡雲裘戴著鐵豸冠。手捧著紫泥書執著白象簡。我和你出入呵。七香車引著黃羅傘。五花驄擁著碧玉鞍。這般富貴呵。受君祿。心怎安。負君恩知愧赧。須信是爲臣難更難。

【前腔】﹝生﹞我也曾侍黃麻在供奉班。也曾賜金蓮接士館。只爲封章奏入承明諫。致此萬里邊庭凋素顏。總然使困桁楊拘狴犴。我這里苦冰霜。節自完。至死心存一寸丹。

【前腔】﹝末﹞我也曾挽天潢濯肺肝。也曾采蕨薇充糗飯。怎做得餐氈嚙雪終歸漢。怎做得狗盜雞鳴潛度關。一點心怎忘君父難。六尺身可當朋友患。我一死須敎輕泰山。

﹝生﹞年兄大人。只是我和你生不遇時。

【前腔】値此漢中衰天步艱。致此國分崩朝政亂。俺忠良盡被蠻荒竄。那險邪盡做了臺省官。怎能勾離膻鄕持節返。那時節立朝綱當辯姦。我這里正气漫漫塞兩間。

﹝末﹞狀元。我見你所志甚大。但不知羈縻於此。終身如何是了。﹝生﹞便是。他犬羊之類。不顧仁義。若論二帝受此困辱。卽欲捨生全義。柰上有老親之故。下無宗祀之承。似此淹畱歲月。﹝末﹞狀元。實不瞞你說。昨日湯思退與我一符節。著下官與洪侍郞同回。因你不就單於親事。拘禁終身。不許南還。﹝生﹞君臣之義。固當自盡。其柰母親妻子懸望。如之柰何。﹝末﹞罷罷。自古道爲朋友者死。苟巨伯負拒胡之義。柳宗元有易播之恩。我思想起來。忝辱十年之愛。將此符節與足下先回。下官畱此。或有挫辱。卽當罵賊而死。﹝生﹞荷君軫念。死生骨肉之情。何以克當。但恐公義所不容。﹝末﹞不妨。見義不爲無勇也。一則可以雪二帝之憤。而盡臣子之職。二則可以全足下骨肉之情。而盡朋友之義。一死何憾。﹝生﹞語云。君子有殺身以成仁。毋求生以害仁。足下固有成仁之美。下官難逃害義之名。﹝末﹞你說那里話。足下旣有經濟之才。宜致君以澤民。下官又無父母之慮。當殉身以報國。公孫刎而程嬰佐趙。召伯死而管仲匡齊。古人所爲。惟義是從。何必再四拘拘然。但此事不可泄漏。你聽我道。

【東甌令】我懷忠憤。你困顚越。密事藏機休漏泄。君危友辱心何忍。恩義兩相結。你看古人當患難之際。多是見危受命。嚴顏之首杲卿舌。淸操厲冰雪。

【前腔】﹝生﹞他言忠信。气英傑。視死如歸心似鐵。死於國難。理之當然。公孫豈爲程嬰刎。忠義兩能竭。懷思無語自悲咽。心事與誰說。

旣荷足下有生全之義。下官今夜子時之分。就與洪侍郞潛地同行了。﹝末﹞恐有邏騎驚覺。自宜保重。又有一事。﹝生﹞卻怎的。﹝末﹞見說中原俱被契丹占了。入國時須要備禦。﹝生﹞承指教。

【四邊靜】中原路阻音塵絕。兵戈正騷屑。戀國更思親。歸心大刀折。﹝合﹞忠言剴切。忍離別。荒艸漫龍沙。誰收侍中血。

﹝末﹞我和你畱此十年。不得一見二帝之面。

【前腔】孤臣此恨何由滅。甘心死縲紲。你看白日貫長虹。天應眷忠烈。

﹝合前生﹞王大人。就此拜別。﹝拜介﹞

【前腔】銜恩飮義中腸熱。情深怎拋撇。鳧雁兩分飛。從今死生訣。﹝合﹞燕歌慘切。故人別。泣把李陵衣。相看淚成血。

【前腔】﹝末﹞英雄壯气吞胡羯今當盡臣節。大人。寄語我天王。無由拜金闕。﹝合前﹞

﹝生﹞十年同患故人情。

﹝末﹞義在何曾較死生。

﹝生﹞南入男兒終不屈。

﹝末﹞皇天上帝眼分明。

第三十二出媾媒

【雙勸酒】﹝淨上﹞家聲縉紳。雌雄州郡。十年鼓盆。難諧秦晉。試尋月老去求姻。已選定吉日良辰。

小子生來豪气。原是簪纓家世。祖公曾做臺卿。父親見爲運使。積得米粟如山。藏下金珠鋪地。那數金穀繁華。卻笑陶朱富侈。一生做事彊梁。只是倚官托勢。須知爲富不仁。自來見利忘義。若與我錢鈔分文。便索低頭下跪。自古道。與其角者去其齒。與其翼者兩其足。人生在世。事無十全。自家膏粱之子。百事稱心。只有一件掛念。喪偶二十餘年。豪家貴族。問了多少年庚吉帖。並無一个女子中懷。近聞得比先張狀元娘子。寄居在鄰近周老嫗家。守寡已多年了。一則宦家貴眷。二則才貌兼全。十分中意。不免叫左右出來。與他商量則个。﹝叫介末上﹞人間天上事難憑。夙世姻緣定赤繩。若是兩家非配偶。燻天气勢也無能。覆官人。有何使令。﹝淨諢介﹞你與我快叫張媒婆來說話。﹝末﹞官人央他說親。同去一請。尊重其事。﹝淨﹞說得是。這里正是他家。快叫一聲。﹝末﹞張媒婆有請。

【前腔】﹝醜上﹞終朝苦辛。東西尋趁。堪憐老身。遭時不順。釜中無米爨無薪。怎得个人來說親。

﹝見介﹞呀。貴公子怎到寒門。媒婆媒婆。每日奔波。一身如轉轂。兩腳似飛梭。議婚姻因鍼而引綫。作生計執斧以伐柯。曾說配河間織女。曾問盟月裏嫦娥。遇著達官長者。乖張也要諧和。若是妝喬慳吝。好事也要多磨。近來星辰得利。上門買賣何多。盡得金銀鈔貫。廣受段疋紗羅。東村送我十甁好酒。西家又送幾對肥鵝。今日運使宅相請。笑口便作呵呵。﹝淨﹞張媒婆。難得我貴公子上門。適來好酒肥鵝。請我一請不得。﹝丑﹞公子。你那里曉得。這是做媒婆的門面。說便是這等說。鵝毛也沒有在家裏。﹝淨﹞不要調舌。且說正經事。﹝丑﹞公子有何分付。﹝淨﹞小子喪偶已十餘年了。著處議親。不能廝似。見說此張狀元小娘子。守寡在南門村周老嫗家裏多年了。聞得他才貌絕人。特央你去說親。﹝醜﹞這个容易。公子是豪門貴族。娘子又美貌芳年。有何不可。﹝淨﹞左右。你去取那紫香囊來。﹝末應下取上﹞官人。紫香囊在此。﹝淨﹞張媒婆。我父親做官。用無數銀鈔。買得此物。就將去爲聘。﹝丑﹞公子且畱下。待我先去口說一番。後次將聘物去。﹝淨﹞也說得是。﹝背云﹞這東西那里値得什麼。舊時有一个求乞的軍士。在門首叫賣。我見他饑餓狼狽。止用二升米買他的。只哄張媒婆是無價古物。他那里曉得。﹝轉身介﹞張媒婆。卽日煩你去。你聽我道。

【六麼令】鄰居左近。有嬌娥美貌靑春。相如未得遇文君。空思慕卷中人。﹝合﹞料知此去必從允。料知此去必從允。

【前腔】﹝醜﹞蒙君說此因。便向他家轉達殷勤。桃源有路可通津。何難會景中人。﹝合前﹞

【前腔】﹝末﹞裙釵守困貧。寄食他家舉眼無親。豪門欲與締朱陳。憑傳語意中人。﹝合前﹞

﹝淨﹞淑女正芳容。

﹝末﹞靑鸞信易通。

﹝醜﹞門闌多喜色。

﹝合﹞女壻近乘龍。

第三十三出說親

【金瓏璁】﹝旦上﹞寒來仍暑往。那堪懷舊悲涼。嗟薄命。嘆空房。孤身成骯髒。時有血淚沾裳。勞織紝罷梳妝。

髙堂無處問平安。夫喪邊城骨已寒。自信佳人多薄命。時危轉覺此身難。正是春蠶到死絲方盡。蠟燭成灰淚始幹。奴家逃難到今。感蒙周老嫗畱此同居。歲月如流。不覺又是十年光景。但不知我婆婆流落在何處。丈夫生死如何。柰我獨自一身。況又遭此亂離時世。沒處尋問一个消息。只得焚香禱吿天地則个。這一炷香。願得我萱親老身無恙。晚年平安。二炷香。願得我丈夫魂魄有歸。保佑我此身康健。三炷香。願得時平世泰。一家骨肉團圓。

【香羅帶】齋心禮上蒼。聽奴吿禳。親姑老年無倚傍。知他流落在何方也。身孤另思彷徨。晨昏寢食誰奉將。骨肉傷情也。幾時得相逢萍水鄕。

【前腔】漂零及死喪。柰皇天降殃。燻鑪更添一炷香。良人爲國難赴邊疆也。拋戰骨在沙場。求屍怎能如孟姜。除非是夢裏相逢也。幾時得魂來歸故鄕。

﹝淨上﹞月方圓處雲遮影。花正開時雨打枝。世上萬般哀苦事。無過死別共生離。孺人。今日是長至之節。爲何在此哭泣。﹝旦﹞周老嫗。我寓居於此。晨夕重承溫顧。今日是書云令節。思想我婆婆與丈夫。死生骨肉之情。無以自遣。因此焚香禮拜。禱吿天地神明。保扶生者康健。死者超升。是以不勝哀痛之甚。﹝淨﹞你聽我道。大凡死者不可復生。絕者不可復續。死別生離。固有前定。無以死傷生。且自寬解悶懷則个。﹝旦﹞周老嫗。你說那里話。便做道

【駐雲飛】歲久天荒。節孝終身念怎忘。姑老誰供養。夫死誰收葬。嗏。骨肉嘆存亡。舉家漂蕩。身世浮沈。彼此無依仗。﹝合﹞一度相思一斷腸。一度相思一斷腸。

【前腔】﹝淨﹞上吿娘行。死別生離固有常。世路多磨障。人事如翻掌。嗏。夫壻與萱堂。幾時撇漾。休爲死傷。生感泣添淒愴。﹝合﹞只恐人聞也斷腸。只恐人聞也斷腸。

【字字雙】﹝醜上﹞奴家容貌勝王嬙。絕樣。爲媒說合最彊梁。的當。多有曠夫怨女守空房。惆悵。管敎你連夜配鴛鴦。非誑。

﹝淨﹞孺人。有人在外廂說話。待我出去一看。呀。原來是張媒婆。你手裏拿著斧子做甚麼。﹝醜﹞周媽媽。你不曉得。常言道匪斧不克。匪媒不得。這是做媒的行頭。﹝淨﹞一向不曾到老娘家裏。今日來此。必有貴幹。﹝醜﹞我那鄰近趙運使舍人。聞得張狀元娘子在你家居住。他夫人已死十餘年了。特央我來作伐。﹝淨﹞這个娘子𨿽在我家同住。不曉得他心志如何。你自去與他對面說看。﹝丑﹞娘子萬福。﹝旦﹞婆婆是那里。﹝淨﹞他是張媒婆。見說孺人守寡多年。他鄰近有个趙舍人。特央他來作伐。﹝旦﹞周老嫗。我守志已十年了。豈肯變易初心。受人恥笑。﹝丑﹞娘子。秋月春花。等閒易過。莫要因循歲月。誤了靑年。趙舍人宅裏且是豪富。聞得娘子才貌出眾。故此相攀。望勿作謙。以賜明報。

【大迓鼓】﹝旦﹞休來說短長。我甘心守困。苦志居孀。他只道萍梗隨波浪。怎知松柏傲冰霜。自是荊釵甘效孟光

﹝下醜﹞周媽媽。這个娘子害羞。先去了。望你一攛掇。好言回報。﹝淨﹞老娘這里也難說。

【前腔】﹝淨﹞這姻緣誰主張。料藍田種玉。未有成雙。總橋髙架銀河上。怎能勾織女並牛郞。他是个寒門貞孟光。

【前腔】﹝醜﹞聞知此女娘。似文禽失侶。彩鳳求凰。﹝淨﹞只怕他不是這般樣人。﹝醜﹞謾言僊女無他想。管敎中路遇裴航。須信梁鴻要選孟光。

周媽媽。俺趙舍人曉得這娘子容貌絕人。定要成親。望媽媽努力贊襄。自當重謝。﹝淨﹞老娘理當攛掇。只怕俺娘子堅心不從。

﹝淨﹞佳人聲譽重南金。

﹝醜﹞專望靑鸞寄好音。

﹝淨﹞畫虎畫皮難畫骨。

﹝合﹞知人知面不知心。

第三十四出賞雪

【步蟾宮】﹝末上﹞懶去折腰辭五斗。三徑在菊松依舊。微軀此外更何求。肯厭羹藜飯糗。

年老心閒無別事。麻衣艸座亦容身。相逢盡道休官去。林下何曾見一人。自家姓蹇。名倫。世居巴蜀。從父宦寄外。占籍宜興。昔年忝登張九成榜進士。蒙聖恩拜爲司諫之職。只因秦檜姦黨在朝。不能進賢退不肖。當時納節還家。不料宋室南遷。鄕閭播蕩。來此山僻去處。人迹罕到。烽火不驚。有一故人張探花。爲因家產廢盡。無處寄身。一同母親來此居住。但恨家貧。無以供膳。常切於心。今日雪天無事。不免安排酒饌。與他暖寒則个。

【前腔】﹝外上﹞厚祿故人先解綬。仰髙義長懷慚負。豺狼當道事堪憂。且向衡門株守。

﹝見介末﹞張大人。我和你致政於此。未及數載。朝廷內外。榮辱變更。不可枚舉。﹝外﹞便是。聞得嶽少保父子俱被秦檜寃獄戮死。引進董徳元等。邪佞盈朝。朝廷多故。忠良避位。如何是好。﹝末﹞我和你𨿽隱居無預。恐有剝牀之災。未免憂葵之嘆。﹝外﹞天下安危。固不可料。但我親手足被他陷害。十年不得還鄕。中心豈無怨恨。秦賊。

【懶畫眉】你枉有虛名在金甌。秦賊。你枉戴峨冠似沐猴。秦賊。你謾誇勛業等伊周。棄元佐親戎寇。秦賊。你不管野艸閒花滿地愁。

【前腔】﹝末﹞秦賊。你把狗苟蠅營盡封侯。秦賊。你把義士忠臣作寇讎。秦賊。你懷朋挾黨恣姦謀。上方劍誰當授。秦賊。你不到烏江不肯休。

張大人。今日雪天無事。聊備蔬酒一杯。與老母暖寒。消遣悶懷則个。﹝外﹞尊兄。多多擾害。何以克當。﹝末﹞吾翁卽若翁何必記念。﹝外﹞母親有請。

【掛眞兒】﹝貼上﹞遊子天涯音信杳。賢孝婦猛地相拋數載淒惶。終朝懊惱。心事有誰知道。

﹝末﹞母親有請。

【海棠花】﹝醜上﹞風色冷蕭蕭。窮巷何人到。

張母萬福。﹝貼﹞蹇母萬福。﹝醜﹞孩兒請我出來則甚。﹝末﹞今日雪天。聊具蔬酒。請母親陪張老母暖寒則个。﹝貼﹞何以克當。﹝醜﹞張姆姆。你看風色曉寒新。冰花亂撒銀。﹝貼﹞長途長餓莩。邊塞有徵人。﹝外﹞葭管將傳臘。梅花暗度春。﹝末﹞一尊聊撥悶。應不笑家貧。﹝醜﹞孩兒把酒。

【畫眉序】﹝末﹞風雪掩衡茅。窮巷何人問幽悄。喜尊盈臘蟻。俎有山肴。昔曾向江左分氈。休問取山陰回棹。﹝合﹞苦天气。同杯酒。無事且寬懷抱。

【前腔】﹝外﹞旅泊過終朝。荏苒風塵幾時了。在窮途靑眼。賴有同袍。想天意憔悴荊花。怪雪色侵淩萱艸。﹝合前﹞

【前腔】﹝醜﹞雲气掩重霄。曠野江空絕飛鳥。看羣山失翠。總是瓊瑤。三白應歲事占祥。六出喜天公施巧。﹝合前﹞

【前腔】﹝貼﹞終日困蓬蒿。涸轍餘生嘆枯槁。念鄕園何處。骨肉蕭條。紫塞外遊子牽愁。靑鏡裏流年催老。﹝合前﹞

【撲燈蛾】﹝貼﹞荷蒙頻寵招。懷恩怎生報。﹝外﹞重感故人意。對酒且須傾倒也。念離多會少。論友朋親義似同胞。﹝合﹞總然是範張管鮑。這情深契厚。不啻生死交。

【意不盡】﹝合﹞寸腸莫爲閒愁攪。且對景酣歌喧笑。憑取淸尊破寂寥。

﹝貼﹞柴門風雪曉寒加。

﹝末﹞飮罷淸尊酒更賒。

﹝醜﹞休戀故鄕生處好。

﹝外﹞受恩深處便爲家。

第三十五出南歸

【滿庭芳】﹝生上﹞客夢闌珊。鄕心迢遞。瞢騰似被餘酲。﹝外上﹞風沙吹鬢。月冷曉霜淸。﹝生﹞婁大人怎生不見。﹝末上﹞十載淹畱邊地。嘆徵裘染盡膻腥。﹝淨負行李上合﹞重回首。帝城何處。詣闕請長纓。

﹝外﹞西山東海莫容身。芒履蕭蕭萬里塵。﹝生﹞遊說尙存三寸舌。死生惟有一慈親。﹝末﹞丹心故國江云冷。白骨他鄕塞艸春。﹝合﹞俯仰乾坤成浩嘆。黃金橫帶是何人。﹝生﹞洪大人。婁使臣。昨日王侍禦憐我有老母在堂。把他的符節與我。著下官潛自逃回。正是萬死一生。實出無柰。如今且喜脫離朔漠王庭。只恐前路尙有阻滯。﹝外﹞旣有符節在手。料無方礙。﹝末﹞你看星河錯落。煙霧橫斜。想是四更時分了。恐有追騎後來。只得趲行幾步。

【甘州歌】﹝生﹞殘星破暝。想夜寒關隘未有雞聲。歸心如箭。怎憚路途馳騁。﹝外﹞聞得漢臣蘇武。畱此十九年。始得歸國。﹝生﹞丹心尙存容鬢攺。持節還鄕悲子卿。﹝合﹞瞻親捨。脫虜庭。遙隨星斗向南徵。趨王命。轉帝京。腰橫長劍气崢嶸。

【前腔】﹝外﹞東方日未生。見破云殘月尙隨人影。愁煙霏霧。一望裏野色冥冥。﹝生﹞這个臺是漢李陵的望鄕臺。﹝外﹞髙臺望鄕空在眼。降虜當年羞李陵。﹝合﹞思鄕念。遊宦情。哀鴻過處旅魂驚。丹心老。客鬢星。何時飛舃拜朝廷。

【前腔】﹝末﹞川原一望平。在路途何意顧瞻風景。陰山閒靜。難禁這爽气嚴凝。著處艸都是白的。這搭兒艸怎麼靑。空憐漢妃孤冢在。艸色經寒猶自靑。﹝合﹞風塵臥。霜露徵。驂騑馳驟駱駝輕。狼烽堠。驃騎營。貔貅彪虎怎畱停。

【前腔】﹝淨﹞胡笳幾處鳴。又數聲譙角嗚嗚相應。旌旗成陣。愁遇著邏騎遊兵。﹝末﹞這个鐵柱。是晉時南平太守所立。﹝淨﹞當時晉臣徵戰地。勛業尢存鐵柱名。﹝合﹞經沙障。涉水程。千山才過萬山迎。胡塵暗。獵火明。愁雲低鎖漢長城。

【尾聲】﹝合﹞嘆飛蓬何時定。憂親戀國思無憑。淚灑西風一片冰。

﹝生﹞思家戀闕共沾襟。

﹝外﹞迢遞關河思不禁。

﹝末﹞正是路遙知馬力。

﹝淨﹞須知日久見人心。

第三十六出彊婚

【七娘子】﹝旦上﹞人離業敗家何在。念親姑幾回傷慨。數載漂零。何時歡會。也知否極當通泰。

兔絲附蓬麻。引蔓固不長。嫁女與徵夫。不如棄路傍。暮婚晨吿別。無乃太匆忙。佳人多薄命。底須重悲傷。允矣君子心。豈是薄幸郞。柰爲王事縻。宦遊赴邊疆。彼蒼不憗遺。嬰此鋒刃殃。徵魂誰爲招。白骨委沙場。嗟予未亡人。十年尙居孀。不須怨截耳。不須歌采桑。素心堅似石。淸節凜如霜。三復寡鵠公。淒涼斷人腸。奴家自從夫喪。守志如昨。了無辱身之慮。寄居於此。朝不保暮。幾欲自經於溝瀆。柰婆婆漂流他處。身無下落。望天可憐見。早晚得一相會。奉事以終天年。全此節孝之名。實爲萬一之幸。憂惶偃蹇。思不能堪。昨日又被那老乞婆來惱一場。心上好悶。正是龍逢淺水遭蝦戲。鳳入深林被雀欺。

【生查子】﹝淨上﹞桃源舊主人。恩遇心難背。菽水奉晨昏。自愧無鮭菜

﹝見介﹞孺人。連日見你眉間黃色。莫不有些喜事來也。﹝旦﹞周老嫗也來取笑我。自從丈夫去後。身經患難。借居於此。將及數載。苟有禽獸之行。卻不連你也玷辱了。昨日這个老乞婆好生輕覷我。如若再來無禮。定不與他干休。﹝淨﹞孺人不要怪他。他是做媒的。受人央凂只要婚姻事成就。自古道樹正不怕月影斜。且自耐心。

【前腔】﹝醜帶香囊上﹞張家才歇迎。李家忙接待。奔走不曾停。只是貪財賄。

﹝見介﹞周媽媽。我昨日回去。那趙舍人自到我家裏抵死相央。就將聘禮來。選定十五吉日。就要成親。望媽媽贊襄。自當重謝。﹝淨﹞他是我的主母。怎敢多言。張媒婆。不知將什麼定禮來。﹝醜﹞只將此香囊爲定。臨到吉日。別有羊酒禮物上門。﹝淨﹞老奴不曉得。這个繡囊。直得幾文錢。﹝醜﹞你不識得。古人重義。曾有荊釵作聘。這香囊到是無價古物。望娘子容納則个。﹝旦﹞老乞婆恁般無禮。

【桂枝香】流離顚沛。一身狼狽。誰憐我寡鵠陶嬰。守困蓬門七載。念結髮舊恩。念結髮舊恩。移天難再。如何納采。老乞婆。笑你𨿽爲媒。便有藍田玉。今生事不諧。

﹝醜﹞周媽媽。好言一攛掇。

【前腔】﹝淨﹞看他眉攢愁黛。容含羞態。堪憐守寡樊姬。怎肯把初心更攺。﹝旦﹞不要采那老乞婆。﹝丑﹞娘子。你不要假乖。﹝淨﹞不須用論爭。不須用論爭。娘行休罪。只應寧耐。笑良媒。枉付靑鸞信。須知事不諧。

【前腔】﹝丑﹞娘子。伊家休怪。非妾輕凂。柰緣他富室檀郞。要選那嬌娥爲配。想赤繩系足。想赤繩系足。姻緣廝對。也是無如之柰。周媽媽。我慣爲媒。已定藍橋約。何愁事不諧。

周媽媽。這个趙丙舍人。倚官托勢。豪彊無比。見說此間娘子。容貌絕人。定要爲婚。已選正月十五之吉成親。特著老娘將此香囊爲定。再無輾轉。周媽媽。你就做一个主張。終不然要娘子自家出口。﹝淨﹞張媒婆。不要恃彊做事。必須通个商量。﹝醜﹞商量商量。做過難當。憑你作見。收了香囊。正是情到不堪回首處。一齊吩咐與東風。﹝下淨﹞好笑好笑。這个張媒婆不由分說。撇下聘物。到加禍在老娘身上。孺人。這般無籍。如何對付他。﹝旦接香囊悲介﹞

【玉胞肚】乞婆無賴。故生獰彊納聘財。全不顧禮義綱常。向人前滿口胡柴。尋思就裏。敎人覩物淚盈腮。誰信香囊是禍胎。

【前腔】﹝淨﹞娘行聽解。且休爲閒非惱懷。料陰霾暫掩靑天。有一日霧散雲開。他花言巧語。誇張聘物勝金釵。羞殺溫家玉鏡臺。

【前腔】﹝旦﹞香囊堪愛。我姑嫜親自制裁。嘆於今物在人非。念夫壻去時曾佩。追思往事吾家舊物是何來。老乞婆。教你舌劍唇鎗反受災。

﹝淨﹞孺人。你旣怪那老乞婆無禮。不要收他聘物便了。適來怎麼執著香囊。到有畱戀之意。﹝旦﹞周老嫗。豈不聞李氏斷臂。淸風滿耳如生。文君夜奔。遺臭千年未冺。你𨿽與我數年同處。那里知道衷曲之事。﹝淨﹞想必是愛此香囊做得好樣制。故此畱意。﹝旦﹞我在流離之際。那有此閒情。這个香囊。原是我婆婆做的。丈夫佩帶二十多年。因見軍中身死。被一个軍士在那戰場內拾回。如今不知怎麼又落在那無籍之徒手裏。卻將來做聘物。覩物傷情。以此不勝哀苦。﹝淨﹞不鉆不穴。不道不知。我那里曉得這个香囊原是老安人做的。又是大官人帶的。流落在戰場內。千鄕萬里。又被軍士拾回。想必爲趙運使家買了。今日卻將來做聘物。姻緣幅輳。事有如此。孺人。這个趙舍人家勢豪橫。臨期定來促逼。早要思量計策回他。﹝旦﹞周老嫗。古之列女。節重生輕。我所以不能自盡者。只爲婆婆尙存之故。倘若彊暴果來無狀。豈肯戀惜殘生。有玷名節。﹝淨﹞孺人。聞得有个觀察使大人。將按臨本府。我隨侍你且到城中尼姑寺寄居數日。待大人下馬。就帶這香囊一竟到察院裏陳吿。以絕其念。﹝旦﹞也說得是。

﹝淨﹞孤貧無倚受人欺。

﹝旦﹞覩物傷情感舊時。

﹝淨﹞雪隱鷺鶿飛始見。

﹝合﹞柳藏鸚鵡語方知。

第三十七出得書

【破陣子】﹝貼上﹞綠鬢因愁變盡。朱顏爲病凋殘。﹝外上﹞遠書有雁何由到。長鋏無魚只自彈。幾時懷抱寬。

﹝重疊金﹞﹝貼﹞東風吹盡山川凍。梅花枝上春光動。﹝外﹞獨有宦遊人。偏驚物候新。﹝貼﹞北來鴻雁少。塞上音書杳。﹝外﹞沙晚鶺鴒寒。誰能故急難。﹝貼﹞孩兒。鄕園自遭兵火之難。客捨在蹇大人家。又是十年光景。嫂嫂的消息。竟沒處尋問。你哥哥畱在虜地。總爲朝廷之事。身不由己。如何書信也沒有一封寄來。我心上好煩惱。﹝外﹞母親且省愁苦。料只是路途間阻。沒有便風。

【懶畫眉】﹝貼﹞看那寒襦上點點淚痕斑。晨鏡裏蕭蕭形影單。怎能夠佳兒佳婦再團圞。只因故里遭兵難。幾處淒涼百事難。

【前腔】﹝外﹞誰道是詩書誤儒冠。豈是髙臥衡門學素餐。聊將菽水奉親歡。喜得逆旅逢靑眼。免使破甑生塵愁範丹。

【不是路】﹝末上﹞渡水登山。邊塞蕭條行路難。風霜苦。今朝幸喜到鄕關。暫偸閒。爲故人就裏傳書簡。﹝貼﹞孩兒。門外有甚麼人來。﹝外﹞未審何人到此間。好啟柴門看。如逢故友忙迎款。﹝見介﹞呀。使君枉臨何干。

【前腔】﹝末﹞大人。我是故友朱弁。﹝外﹞從何處來。﹝末﹞五國城中奉使還。狀元處。一封書寄報平安。﹝外﹞重勞煩。家兄未審何時返。﹝末﹞未得回家。爲王事間關滯外藩。﹝外﹞朱大人。裏面請坐。﹝末﹞不必畱坐了。就此吿別。天將晚。一心去速還朝伴。恐違欽限。

﹝下貼﹞孩兒。是誰。﹝外﹞朱使臣附寄哥哥書來。﹝貼﹞且喜且喜。孩兒。書上怎麼說。

【小桃紅】﹝外﹞九成百拜。母親尊前。到此離程遠。歲時屢遷。料媳婦能調膳。﹝貼悲介外﹞兄弟解承顏。恨此身滯犬戎。困辱終難免。未審何時返故園。偶有人歸便。略付寸箋。魂斷南云萬里天。

﹝貼﹞恁的幾時能夠回來。

【蠻牌令】我衰年値乖蹇。他絕塞苦顚連。空敎神思亂。望得眼兒穿。我終日裏愁腸九轉。到如今尺素空傳。越敎人中心慘然。料爲憂愁斷送殘年。

【前腔】﹝外﹞他一身累軒冕。萬里困鮏羴。我十年勞夢寐兩地望風煙。念骨肉何由會面。況夷夏阻絕山川。論忠孝應難兩全。且請慈親暫自消遣。

﹝貼﹞弟念兄兮母念兒。

﹝外﹞一封書到更添悲。

﹝貼﹞天長地久有時盡。

﹝外﹞此恨綿綿無絕期。

第三十八出治吏

【普賢歌】﹝淨上﹞靑燈黃卷恨無緣。充補糧房一吏員。上司不見憐。腌臢受萬千。峻法嚴刑憂怎免。

末名喚做蕭驥。本是酇侯遺裔。曾充府學生員。其柰時乖不利。學校大人小考。道我文章不濟。被他剝下藍衫。打做糧房司吏。根腳𨿽是低微。出門多少豪气。對官府一似同僚。見上司猶如兒戲。背律令如背蒙求。作行移似作對句。跟隨不用直司。使喚全是皁隸。賄賂不離私門。苞苴常盈下處。誰知近日官司。都變了往年時勢。見府官似鼠見貓。接上司如狗爬地。朝朝在馬后奔馳。日日在案前立跪。動不動扯下圓領頭巾。打得我皮穿肉碎。喫不過這苦楚勤勞。恨不得投河自縊。﹝哭介﹞我那里是提控外郞。﹝內云﹞你是誰。﹝淨﹞我是个風流子弟。﹝內云﹞休說出本相來。﹝淨﹞見說觀察使大人將次下馬。該房文卷不淸。定受刑責。不免尋个能事的與他商議。

【前腔】﹝醜上﹞內庭天使下旬宣。威惠能廉贊化權。公文星火煎。只愁得罪愆。若念鄕情須顧戀。

﹝見介﹞你怎麼這等面帶憂容。﹝淨﹞你不知。觀察大人將到。掌生殺之權。不是作耍。我糧房數目。一筆也不淸。如何是好。﹝醜﹞不妨事。你多買些酒肉請我。與你一條活路。﹝淨﹞就此典衣沽酒。望指教一番。﹝醜﹞如今來的大人是本府人。我自小與他同窗。我就與你陪話。﹝淨﹞你不要調嘴。見說鎭江北路官吏打殺了無數。又有一件不好。﹝醜﹞卻怎的。﹝淨﹞本府大人都往西邊接了。就沒一个人役向前答應。如何是好。﹝醜﹞我一力包荒。沒事沒事。﹝末上﹞一封丹詔下彤闈。萬里淸風動繡衣。將見陽春窮海宇。不須金斧動霜威。觀察使大人到也。閒雜人閃開。

【似娘兒】﹝生上﹞今日是何年。優詔許持返故園。遐荒萬里循行徧。周貧卹困。摧豪擿隱。從敎黎庶無寃。

日日河邊見水流。傷春未已復悲秋。山中舊宅無人住。來往風塵共白頭。下官自從那年勉承母命。獻策聖朝。忝中甲榜之魁。因當道忿恨。竄逐遐荒。十年不得還鄕。幸遇故人王侍禦。捨生全義。得脫身於虎狼之窟。正是一身去國六千里。萬死投荒十二年。如今且喜姦黨消澌。朝綱正道。蒙聖恩拜爲觀察使。循行郡縣。咨訪民風。自謂晝錦歸榮。得遂定省之願。不料帝郡自遭遷都之難。鄕閭搖蕩。故舊凋零。母親妻弟俱流離轉食於他處。正是山河風景原無異。城郭人民半已非。左右那在。﹝末﹞覆大人。有何鈞旨。﹝生﹞這是我父母之邦。休得張皇。驚怖下民。﹝末﹞領鈞旨。﹝生﹞這一角文書速發下郡縣。訪問老夫人崔氏。夫人邵氏。張探花大人三口下落。香金一百貫。送去玄妙觀中。修設好事。保佑合家眷屬。明日上元之節。親自到觀中拈香。﹝末﹞理會得。﹝生﹞那跪在丹墀下的是甚麼人。﹝醜﹞小人是六房都吏。﹝生﹞府縣官怎麼不見。﹝淨諢介﹞謝提控你回話。﹝醜﹞聞知大人威風震懾。府縣官都往他州迎接去了。﹝生﹞不許出郭迎接。那有此理。﹝醜﹞吏典不敢說謊。委的去接兩个月了。﹝生﹞你兩个外郞是甚麼出身。﹝醜﹞吏典是儒學生員。因賣明理補任兵房。﹝淨﹞吏典亦是生員。見充糧房司吏。﹝生﹞旣是儒學出身。必然曉得書義。﹝淨醜﹞盡曉得。﹝生﹞那兵房外郞。我且問你。棄甲曳兵而走怎麼說。﹝醜﹞這个要問他臨陣逃回。﹝生﹞問他書義。到講在律上去了。著糧房外郞來問他。﹝淨﹞有有。﹝生﹞原思爲之宰。與之粟九百。辭。子曰。毋以與爾鄰里鄕黨乎。﹝淨﹞這是那移出納。典吏這里升合不敢。﹝生﹞這廝好打。問他書義。都講律條。也罷。那兵房外郞就講讀兵律一篇。﹝醜﹞戰馬豈宜私賣。從徵不敢違期。罪科邊境索軍需。飛報軍情擅調官軍者斬。事同失誤軍機。乖方撫馭亦當誅。總犯了朝廷律例。﹝生﹞糧房外郞也要背律。﹝淨﹞律是蕭何定的。與吏典這里無干。﹝生﹞胡說。幹著錢糧條款律說將來。﹝淨﹞這个容易。春月載陽。北風其涼。趙錢孫李。項祝董梁。子路負米。男效才良。子建八斗。器欲難量。戶封八縣。老少異糧。﹝生﹞滿口胡柴。左右打那廝。﹝淨﹞可憐見。大人要背糧律。吏典句句不敢少糧字。﹝生﹞月遞支收數來看。﹝淨﹞大人下馬急了。府官又不在。一時不曾備得糧數。﹝生﹞這廝好生無禮。左右。剝下衣服打五十下。趕出門去。﹝醜﹞看鄕裏面上。望饒恕些。

【風馬兒】﹝生﹞我奉天詔循行郡縣。察民情懲惡勸善。無知吏曹才識淺。對吾行敢彊辯。甘受刑罰喫棍鞭。甘受刑罰喫棍鞭。

【前腔】﹝末﹞俺恩相霜威鐵面。巡四國褰帷露冕。探微擿伏能視遠。休得犯風憲。尀耐無知敢妄言。尀耐無知敢妄言。

【前腔】﹝醜﹞我自小曾親筆硯。頗有些髙明識見。人人都稱爲大掾。弄刀筆。換文卷。誰道淸廉不愛錢。誰道淸廉不愛錢。

【前腔】﹝淨﹞枉做个糧房典吏。背律令一籌不展。作獘瞞官遭罪譴。望停威賜方便。誰信吾曹有二天。誰信吾曹有二天。

﹝末﹞使相威聲播九州島。

﹝醜﹞動搖山嶽鬼神愁。

﹝生﹞正是奉法朝朝樂。

﹝淨﹞須信欺公日日憂。

第三十九出祈禱

﹝醜扮道士上﹞掃石焚香禮碧空。露華偏濕蕊珠宮。如今說得天壇上。萬里無雲月正中。小道乃是玄妙觀中一个表白。今日上元佳節。本觀鋪設淨壇。啟建黃籙大齋。不揀追薦先亡。保安本命。一切檀那都到此聚會。遠遠見兩个娘子來。想必是聚會的。且念幾句消災經。

【翫仙燈】﹝旦上﹞寶殿瑤庭。紫極上淸眞境。到此來瞻神禮聖。﹝淨上﹞只見巨鼎騰煙。華燈散影。俛首皈依。聽演黃庭內景。

﹝醜﹞二位娘子到此何干。﹝旦﹞見說僊觀修設勝事。特來赴會。望提典一回向。﹝醜﹞不知是祈安薦亡。就此拈香。通說情旨。

【亭前柳】﹝旦﹞姑老久漂零。夫死滯幽冥。﹝醜﹞旣是這等。又要禳星。又要薦亡。﹝旦﹞爲姑行善果。生死兩安寧。﹝合﹞志誠一念通三省。生者消殃。亡者早超升。

﹝醜﹞媽媽也通情旨來。

【前腔】﹝淨﹞稽首禮三淸。我夫死在邊城。況遭兵難苦。仗此薦亡靈。﹝合前﹞

【前腔】﹝醜﹞一卷洞玄經。萬點法華燈。管敎都一照。免使暗中行。

﹝合前﹞門外一簇人馬鬧炒。想必是官員每來上香。你二位回避。﹝旦淨﹞大抵乾坤都一照。免教人在暗中行。﹝下﹞

【玉臺令】﹝末隨生上﹞十載邊塞風煙。怎想一家播遷。叩首禱龍天。保禳特賜周全。

﹝見介醜﹞大人稽首。﹝生﹞你是甚麼執事。﹝醜﹞小道是表白。﹝生﹞請法官出來。﹝丑﹞師父有請。﹝淨上﹞貧道身微賤。出家三第院。不戴七星冠。頭插一枚箭。不著五銑衣。身披一幅絹。腳穿破靸鞋。手執幹木片。日裏化齋糧。夜間眠藳薦。好酒喫三甁。那通咒百卷。肥肉啖二觔。那燒丹百煉。口腹恣貪求。修得兩足健。徒長六十年。不曾識州縣。見說上司來。嚇得心兢戰。沒處可逃身。只索去參見。稽首拜大人。望看天尊面。大人。小道來遲。望乞恕罪。﹝生﹞道士起來。只要法事虔誠。﹝淨﹞不知大人做甚功果。﹝生﹞只爲母親妻子兄弟三人漂流他處。與我祈安集福。一家早得完聚。﹝淨﹞小道啟請洞中玄虛太極無極中山神咒元始玉文按行五嶽八海知聞。凶穢消蕩。道气常存。上開八門。飛天法輪。僊道鬼道。生門死門。神道釋道。景門休門。人道業道。開門杜門。畜生地獄。驚門傷門。北斗七星。太乙十神。左輔右弼。五福四神。蕊珠碧玉。靑華凝神。衝玄長星。五殿正神。虔誠稽首。來叩玉宸。爲因骨肉。漂散離分。朝夕痛念。情悃無仲。母親崔氏。鞠育之恩。室家邵氏。結髮之恩。兄弟九思。手足之恩。早來聚會。仰乞洪恩。至心皈敬禮星君九天應元雷聲普化天尊。請大人上香。

【江兒水】﹝生﹞堪悲故鄕。自遭兵火。骨肉亂離。災危未免。未知何地再團圓。﹝合﹞時逢上元。人修善緣。保一家相逢如願。

【前腔】﹝末﹞三乘九皇。望賜方便。玉燭寶香。特來上獻。俺恩官懇禱意精虔。﹝合前﹞

【前腔】﹝淨醜﹞淸都貴神。妙林經卷。祈禳眾生。廣開寶殿。星冠鶴氅禮重玄。﹝合前﹞

﹝生﹞爲因骨肉痛傷心。

﹝末﹞特過玄壇啟法音。

﹝淨﹞但願應時還得見。

﹝醜﹞果然勝似嶽陽金。

第四十出相會

【光光乍】﹝醜扮經歷上﹞幙府是公廳。案牘甚勞形。見上司忙把衣衫整。跪伏在階庭供給應。

下官乃是本府一个經歷。觀察使大人出去行香未到。不免打掃公廳。伺候則个。﹝淨末喝道上旦上跪介﹞大人吿狀。﹝淨﹞閃開閃開。﹝旦起身介﹞

【水底魚兒】﹝旦﹞富室侵淩。到官司特訴鳴。髙臺明鏡。暫將節駕停。﹝末﹞婦人過去。大人來了。﹝生上﹞攬轡徐行。管敎民庶寧。施仁發政。坐看獄訟平。

﹝旦跪介﹞大人吿狀。﹝生﹞吿甚麼狀。﹝旦﹞吿彊橫非法事。﹝生﹞旣是非法事。著他到衙門裏來吿。﹝末﹞大人著你到衙門裏來吿。﹝生作進衙門坐介旦隨入跪介﹞

【前腔】﹝旦﹞俯伏階庭。怎當心戰兢。大人可憐見。孤豚落穽。望哀憐一濟生。﹝末﹞天使威聲。四方神鬼驚。休來觸令。敎咱喫罪刑。

﹝生﹞不要驚他。等他仔細說來。﹝末﹞婦人。大人著你說來。﹝生﹞你吿甚麼狀。

【好姐姐】﹝旦﹞土豪﹝生﹞名姓甚麼。﹝旦﹞官余趙丙。平白地將奴婚聘。﹝生﹞把甚麼爲聘。﹝旦﹞把香囊撇下。指空逼事成。﹝生﹞你不從便罷。﹝旦﹞彊淩並。婦人怎和男兒競。貧者難同富者爭。

【前腔】﹝生﹞看他情實可矜。這聘物將來作證。我推姦辯詐。料應難隱情。抑彊橫。從實訴供名和姓。枉直昭然辯明。

﹝生﹞婦人。你家裏就沒有父母兄弟。如何自來吿狀。

【前腔】﹝旦﹞念奴孤身寡影。況逃難他鄕別井。孀居困窮。此身甘布荊。﹝生﹞你丈夫死後。能守志如初麼。﹝旦﹞潛追省。守志願同共姜行。豈負亡夫張九成。

﹝淨喝介末﹞怎麼說著老爺的名字起來。﹝生﹞不要鬧炒。且問你丈夫是什麼人家。何年身故。﹝旦﹞丈夫是張狀元。被秦丞相差往徵戰。死在邊疆。已十餘年了。﹝生﹞娘子請起。下官負義了。﹝淨諢介生旦拜介﹞

【糖多令】﹝生﹞王事苦羈縻。終身別鳳幃。﹝旦﹞邊程萬里信音稀。怎想重諧連理。﹝合﹞深感慨。好傷悲。

﹝生﹞夫人手裏什麼東西。﹝旦﹞是紫香囊。﹝生﹞這物是我失在戰場。如何得到此間。正是延平之劍再合。洛浦之珠復還。好怪好怪。必是祥瑞之兆。夫人。但不知母親在那里。﹝旦﹞爲遷都兵亂。在外逃難。已分散十年了。﹝生悲介﹞

【大聖樂】﹝旦﹞欲語淚已先垂。想當初遇難時。婦與姑漂散如風絮。此生安否怎生知。﹝生﹞夫人。你卽今在那瑞安身。﹝旦﹞若非是周家老姥相周濟。怎能夠今日和伊諧鳳侶。﹝合﹞憑誰語。爲生離死別。無限憔悴。

【前腔】﹝生﹞恨一身遠阻天涯。換星霜十載余。爲萱堂鎭日頻流淚。爲室家終日皺雙眉。只指望還鄕盡把愁腸洗。誰想道翻使離愁添幾許。

﹝合前﹞夫人。母親兄弟。幾年上和你分散。你且備細說與我知道。﹝旦﹞當時自中春闈試。汝弟歸來養親志。家慶方才歲一周。忽有西徵凶問至。萱親聞此痛心傷。命子求屍赴戰場。適値遷都賊兵起。鄕閭烽火警蒼黃。勉力扶親出奔竄。豈料中途遭寇難。空山日暮思昏迷。婦北姑南遂分散。從此漂零十二年。存亡消息竟茫然。舊恨新愁說不盡。兩行涕淚空漣漣。﹝生﹞夫人。且不要哀苦。料母親必有下落處。我已差人各處訪問了。﹝旦﹞離亂之中。只恐疾病死生柰何。﹝生悲介﹞夫人。且到後堂換了衣服出來。﹝旦﹞不是一番寒徹骨。怎得梅花撲鼻香。﹝下﹞

【夜行船】﹝貼同外上貼﹞晝錦煌煌歸故里。靈鵲報喜動慈幃。﹝外﹞遊子依依。親難兄將弟。﹝合﹞光彩頓生眉宇。

﹝末﹞吿大人。老夫人已到了。﹝生迎接介﹞

【步步嬌】﹝生﹞嘆當初只爲功名事。俾母子成遐棄。怎想漂零在路隅﹝貼﹞幸今日又得團圞喜。﹝外﹞弟和兄只道永參商。從今友愛歌棠棣。

【翫仙燈】﹝旦上﹞琴瑟久乖張。整宮商重調角徵。

﹝見介﹞婆婆也在此了。

【步步嬌】嘆鄕閭播蕩遭時否。只意做溝渠鬼。途路風波兩處飛。婦姑彼此無依倚。﹝合﹞天敎今日此相逢。喜一家骨肉重完聚。

﹝生旦拜貼介生﹞少小離鄕老大回。鄕音不攺鬢毛衰。山河風景原依舊。城郭人民眞可哀。﹝旦﹞藳砧零落悲中路。姑氏漂零嘆衰暮。破鏡鸞孤喜再圓。北堂萱老椿如故。﹝外生旦拜介外﹞蕭條關塞未休兵。有路無家問死生。子由深戀伯兄義。韓子難忘丘嫂情。﹝貼﹞風波滿眼遭顚沛。骨肉東西今十載。日落山陽笛又哀。雲橫秦嶺家何在。﹝淨丑末﹞正是孝誠忠義格天心。夫妻子母重相會。﹝貼﹞媳婦。你如何得到此。﹝旦﹞奴家因被趙丙將紫香囊彊聘爲婚。特來察院陳吿。以此邂逅相會。﹝貼﹞孩兒。你在邊地幾年。磨了多少風霜苦楚。﹝生﹞母親。一言難盡。

【玉交枝】音塵迢遞。飄泊孤身淹外夷。爲功名未遂男兒志。北堂久冷斑衣。傷心載歌陟■﹝山巳﹞詩。瞻云已灑思親淚。﹝合﹞看香囊離合有期。對靑燈渾如夢寐。

【前腔】﹝旦﹞兵戈時世。婦和姑伊東我西。婆婆。驅馳遠道誰扶侍。朝夕裏痛苦酸嘶。﹝貼﹞媳婦。你在何處棲身這幾年。﹝旦﹞皇皇此身無所依。幸周家老姥相畱住。﹝合前﹞

【前腔】﹝外﹞一從登第。與吾兄分別帝畿。驚聞訃報來邊地。奉親命遠去求屍。歸來故園皆已非。幸郵亭母子得相會。﹝合前﹞

【前腔】﹝貼﹞孩兒你兩个當時別去。値遷都鄕關亂離。荒忙兩口出逃避。怎想中路艱危。那時被賊分散了。孤身自憐何處歸。你兄弟偶爾回來。天敎會合郵亭裏。﹝合前﹞

【川撥棹】﹝合﹞這會合眞奇異。況一門全孝義。上表章奏達丹墀。上表章奏達丹墀。願吾皇褒封璽書。﹝合﹞顯門墻耀閭裏。顯門墻耀閭裏。

【前腔】﹝合﹞晝錦聯榮世所奇。況孝義與忠貞人怎知。看山川艸木增輝。看山川艸木增輝。會天恩加封母妻。﹝合前﹞

【余文】從他使盡牢籠計。誓此生節義無虧。須信道人欺天不欺。

﹝貼外﹞十年骨肉恨飄零。

﹝生旦﹞今日相逢訴別情。

﹝淨醜﹞管取一封天子詔。

﹝末合﹞表揚四海孝賢名。

第四十一出酬恩

【逍遙樂】﹝貼旦上﹞鏡裏容顏攺。惡說干戈盈四海。﹝生外上﹞山陽笛響不堪聞。風光冷淡。故舊銷沈。往事難論。

﹝貼﹞孩兒。往事淒涼不可論。暮年傷感亦消魂。﹝旦﹞羞臨破鏡窺容鬢。肯把殘妝拭淚痕。﹝生﹞終散黃金酬士死。難將寸艸報親恩。﹝外﹞六龍城外兵戈地。故老於今有幾存。﹝貼﹞孩兒。我和你今日母子兄弟夫妻再得團圓。實出於萬死一生之幸。兵戈之際。多少仁人義士。泯迹無聞。亦可傷慨。況你奉朝廷特旨。觀察天下民風。舉賢旌義。乃是職所當爲。孩兒到此地位。報恩施惠。將來待何日。﹝生﹞母親言之有理。孩兒在胡。被契丹逼招爲壻不從。情願就死。卻被拘禁終身。不許還鄕。幸得同年王侍禦憐我有老母在堂。捨死就義。脫身南還。今日骨肉相親。皆故人之恩賜。如此大徳。中心豈敢有忘。早晚當奏朝廷。作一區處。﹝貼﹞我和你兄弟昔在患難之中。若非蹇司諫大人仗義施仁。亦難保生於今日。媳婦多虧周老姥奉養之恩。亦不可不報。﹝生﹞母親。孩兒卽當奉命。只是王鄰母不知漂泊何處。﹝貼﹞亦當尋訪。﹝生﹞左右那里。﹝醜上﹞廳上一呼。階下百諾。覆大人。有何鈞旨。﹝生﹞你與我去三山南首請蹇大人到此。就往城中尼姑寺尋周老姥速來相見。﹝醜﹞領鈞旨。

【前腔】﹝末上﹞故友恨飄蓬。兵戈信不通。正是十年勞遠別。一笑喜相逢。

﹝醜﹞吿大人。蹇大人在門首。﹝生﹞請進來。﹝醜報末進見介生﹞老母援溺之情。小弟提攜之義。大恩未報。又辱先施。﹝末﹞大人殉身持節。當居典屬國之先。衣錦還鄕。豈在會稽守之列。非特故人私喜。直與中夏增輝。﹝見外貼旦介生﹞大人請坐。﹝淨上﹞挾輔明大義。賜炙成私恩。老身見說觀察使大人是我那張狀元。特來參異。﹝進見介﹞老夫人。且喜骨肉團圓。﹝貼﹞周老姥。孺人多蒙解衣推食之恩。未得補報。﹝旦﹞相公。漂母拯饑。曾以千金之報。翳桑餓士。猶懷簞食之恩。蹇大人髙義。宜懸旌揚顯。周老姥私恩。理宜酬謝。﹝生﹞夫人也說得是。左右。取金十笏。絹十端。幷酒果之禮來。﹝醜﹞正是劍誅無義漢。金贈有恩人。吿夫人。酒果金帛在此。﹝生﹞周老姥。白金十笏。絹十端。聊表薪水之勞。再容重謝。﹝淨﹞老夫人。大人。奴婢待主之常情。不當如此。不須掛懷。決不敢受。﹝生﹞收了。﹝旦﹞周老姥。多多虧你。可受了罷。﹝淨﹞恭敬不如從命。老夫人大人在上。不敢固辭。多謝賞賜。

【臨江仙】﹝末﹞大人。十載朝廷持漢節。天敎晝錦榮歸。﹝外﹞故人相見眼偏靑。綱常鐘鼎。身世羽毛輕。

【前腔】﹝貼﹞今日團圞多喜气。當時苦恨漂零。﹝旦﹞周姥濟死肯忘情。恩深轉無語。懷抱自分明。

﹝生﹞左右將酒過來。﹝醜﹞酒在此。

【一封書】﹝生﹞陳策佐聖君。爲朝綱多佞臣。從當道怒嗔。誓遐荒棄此身。舊業都隨徵戰盡。滿目山陽笛裏人。﹝合﹞倒芳尊。暗消魂。生死難忘骨肉親。

【前腔】﹝外﹞君多行寡倫。不須矜雷與陳。論交義可珍。未須誇廉與藺。患難能將恩義盡。此道曾爲舊主人。

﹝合前末﹞大人。下官也賀喜一杯。﹝生外﹞如此多承。

【前腔】﹝末﹞記當日覲帝宸。又分違十二春。空回首暮云。想風神入夢頻。今日晝錦榮歸呵。公義私恩能兩盡。忠孝如君有幾人。﹝合前﹞

【前腔】﹝貼﹞自鄕關動戰塵。避兵戈愁路貧。蒙公相禮義眞。與恩波濟涸鱗。佩徳懷私言怎盡。孩兒。結艸銜環來報恩。

【皁羅袍】﹝旦﹞那日身遭艱窘。向窮途逃難。進退無門。何由北海遇孫嵩。多蒙老姥相憐憫。﹝合﹞幾年相顧。怎生負恩。千金相贈。未足報恩。敎人感激縈方寸。

【前腔】﹝淨﹞老嫗孤身貧困。恨朝昏菽水。未盡殷勤。荷蒙恩賜帛和金。懷羞負赧眞忘本。﹝合前﹞

【僥僥令】﹝生﹞風波遭險運。骨肉受艱辛。﹝外﹞念君傾蓋渾如故。卻笑白頭仁不仁。

【前腔】﹝貼﹞居安還自忖。感舊欲沾巾。﹝旦﹞況地北天南無信音。知是死和生兩處分。

【尾聲】﹝合﹞風塵往事今休問。都撇下舊愁新恨。須把長歌賦厄迍。

﹝生外﹞銜杯敍舊益淒涼。

﹝末淨﹞鄰笛聲中又夕陽。

﹝貼旦﹞心爲感恩長慘戚。

﹝醜合﹞鬢因經亂早蒼浪。

第四十二出褒封

【柳穿魚】﹝淨上﹞官司差點做都官。案牘勞形幾時閒。聞說玉京天詔下。奉迎奔走甚煩難。排儀仗。列旌幹。疾忙到此設香案。

自家是个本縣耆老。今有詔書到郡。旌表張狀元門閭。特差我打點彩旗金鼓。迎接香案則个。

【六麼令】﹝醜上﹞天恩渙汗。使者星軺遠下朝端。微臣一念動龍顏。施忠義革凶姦。﹝合﹞管令海宇陽春滿。管令海宇陽春滿。

自家宜興縣大尹是也。聞得朝廷有詔書到來。著耆老整備香案。不知完備未曾。﹝淨﹞香案完備了。﹝醜﹞正是雷霆嚴號令。雨露沛洪恩。

【前腔】﹝生旦貼外上﹞緋袍象簡。紫誥輝連鳳帔花冠。皇恩飛。男和女列淸班。

﹝合前見介醜﹞大人。公服在身。不敢行禮。﹝生﹞宰公。下官聞得詔書到來。﹝醜﹞大人。朝廷知道忠臣孝子。節婦義夫。兄弟竭恭愛之情。朋友盡急難之義。人事旣合。吉慶宜來。﹝生﹞多蒙宰公諭美。

【前腔】﹝末捧詔書上﹞云章錦燦。一紙丹書萬里傳頒。五云回首是長安。瞻天表拜金鑾。

﹝合前﹞聖旨已到。跪聽宣讀。詔曰。風化之原。實系綱常。人倫之本。莫先孝悌。其有節義者。可不奬勸。以勉將來。邇者常州郡守申奏。觀察使張九成。持節十年。不屈身於戎虜。拋家萬里。恆切念於庭闈。報國以忠。事親以孝。張九思棄官就養。克盡事母之誠。赴難求屍。尢切愛兄之義。其母崔氏。授經教子。志有逮於軻親。勉子成名。行不忝於滂母。其妻邵氏。服勞奉養。操行貞廉。不遺親於顚沛之間。終守節於流離之際。孝忠之道。萃於一門。節義之風。軌乎萬世。張九成升授蘭陵郡公。張九思升授金紫光祿大夫。母崔氏封懿徳夫人。邵氏封蘭陵郡夫人。其父張廉。追贈吳興郡公。兼訪得禮部侍郞洪皓。秉忠義而不忘乎主。際艱危而不辱其身。司諫蹇倫。棄職而懷嫉姦之心。納交而厚卹難之義。都元帥嶽飛。治兵仁勇。而屢收徵討之功。報國精忠。而卒墮姦權之計。侍禦王倫。全節事君。不慚先令公之徳。捨生死友。誠有古烈士之風。丞相秦檜。誤國諛佞欺君。潛懷虜寇之私。有失人臣之道。行人湯思退。屈節於鮏羴之區。俛首有狗彘之行。曰忠曰義。惟佞惟姦。洪皓升授資善大夫柱國。蹇倫升授浙江提刑使。嶽飛追贈鄂武穆王。王倫追贈禮部尙書。秦檜湯思退並加誅削。嗚呼。旌善懲惡。申公匪私。死者旣沐恩光之賁。生者宜享爵位之榮。欽此欽遵。謝恩。﹝眾﹞萬歲萬歲萬萬歲。

【山花子】﹝生﹞舉家飄蕩遭兵火。連年困辱鮏羴。幸全軀生還故園。豈圖耀後光前。﹝合﹞聖明朝褒功尙賢。黃麻紫泥丹鳳傳。仙槎使節來九天。億兆騰歡。四海傳宣。

【前腔】﹝外﹞萱庭幸得身康健。荊花喜復枝連。錦云袍文章燦然。鶴冠鳳帔聯翩。﹝合前﹞

【前腔】﹝旦﹞釵荊寄食甘貧賤。冰霜苦節彌堅。喜鸞膠再續斷弦。樂昌破鏡重圓。﹝合前﹞

【前腔】﹝貼﹞詩書敎子惟吾願。難效孟母三遷。喜鸞章褒封暮年。恩光又賁及黃泉。﹝合前﹞

【節節髙】﹝眾﹞煌煌晝錦旋。耀山川。天恩特厚褒封典。金章炫。花誥鮮。門楣顯。丹書五彩雲霞絢。舉頭誰道天顏遠。﹝合﹞蔭子封妻世應稀。加官進爵人爭羨。

【前腔】﹝眾﹞淸朝紫禁僊。撫黎元。觀風四國巡行徧。持天憲。節義全。經綸展。臣忠子孝從來鮮。須知百行爲冠冕。﹝合前﹞

【余文】人間善惡宜懲勸。管取紫香囊五倫新傳。萬古丹心照簡編。

忠臣孝子重綱常。

慈母貞妻徳允臧。

兄弟愛恭朋友義。

天書旌異有輝光。

香囊記終

