六十種曲荊釵記明柯丹邱

荊釵記

﹝明﹞柯丹邱著

繡刻演劇十本

第一套

琵琶荊釵香囊浣紗尋親千金精忠鳴鳳八義三元

繡刻荊釵記定本

●荊釵記目錄

第一出家門

第二出會講

第三出慶誕

第四出堂試

第五出啟媒

第六出議親

第七出遐契

第八出受釵

第九出繡房

第十出逼嫁

第十一出辭靈

第十二出合巹

第十三出遣僕

第十四出迎請

第十五出分別

第十六出赴試

第十七出春科

第十八出閨念

第十九出參相

第二十出傳魚

第二十一出套書

第二十二出獲報

第二十三出覓眞

第二十四出大逼

第二十五出發水

第二十六出投江

第二十七出憶母

第二十八出哭鞋

第二十九出搶親

第三十出祭江

第三十一出見母

第三十二出遣音

第三十三出赴任

第三十四出誤訃

第三十五出時祀

第三十六出夜香

第三十七出民戴

第三十八出意旨

第三十九出就祿

第四十出姦詰

第四十一出唔壻

第四十二出親敍

第四十三出執柯

第四十四出續姻

第四十五出薦亡

第四十六出責婢

第四十七出疑會

第四十八出團圓

第一出家門

【臨江僊】﹝末上﹞一段新奇眞故事。須敎兩極馳名。三千今古腹中存。開言驚四座。打動五靈神。六府齊才幷七步。八方豪气淩雲。歌聲遏住九霄雲。十分全會者。少不得仁義禮先行。﹝問答照常﹞

【沁園春】才子王生。佳人錢氏。賢孝溫良。以荊釵爲聘。配爲夫婦。春闈催試。拆散鸞凰。獨步蟾宮。髙攀仙桂。一舉鰲頭姓字香。因參相。不從招贅。攺調潮陽。

修書遠報萱堂。中道姦謀變禍殃。嶽母生嗔。逼淩攺嫁。山妻守節。潛地去投江。幸神道匡扶撈救。同赴瓜期往異鄕。吉安會。義夫節婦。千古永傳揚。

王狀元不就東牀壻。

萬俟相攺調潮陽地。

孫汝權套寫假書歸。

錢玉蓮守節荊釵記。

第二出會講

【滿庭芳】﹝生上﹞樂守淸貧。恭承嚴訓。十年燈火相親。胸藏星斗。筆陣掃千軍。如遇桃花浪暖。定還我一躍龍門。親年邁。且自溫衾扇枕。隨分度朝昏。

﹝古風﹞越中古郡誇永嘉。城池闤闠人奢華。思遠樓前景無限。畫船歌妓顏如花。詩禮傳家忝儒裔。先君不幸早傾逝。柰何家業漸凋零。報效劬勞未如意。盡交彈鋏嘆無魚。甘守虀鹽樂有餘。萱堂淑賢齊孟母。諄諄教子讀詩書。刺股懸頭曾努力。引光夜鑿匡衡壁。胸中拍塞書五車。舌底瀾翻浪千尺。嗟吁歲月不我畱。親年老邁喜復憂。甘旨柰何缺奉養。功名況且志未酬。一躍龍門從所欲。麻衣換卻荷衣綠。丹墀拜舞受皇恩。管取全家食天祿。小生姓王名十朋。表字龜齡。溫州在城居住。不幸椿庭早逝。惟賴母親訓育成人。家無囊橐。忝列庠生之數。學有淵源。慚無驛宰之榮。明日府尊堂試。他時大比。未知若何。此乃天命所賦。亦非人意所期也。日昨已曾相約朋友們講學。以明經史。在此等候。

【水底魚】﹝末上﹞白屋書生。胸中醉六經。蛟騰鳳起。管登科。爲上卿。

自家府學生員王士宏。明日府尊堂試。已約朋友會講。不免到梅溪家去。迆邐行來。此間就是。梅溪有麼。﹝生﹞四明請了。﹝末﹞請了。﹝生﹞半州爲何不至。﹝末﹞隨後來了。

【前腔】﹝淨上﹞白面兒郞。學疎才不廣。粗豪狂放。指銀瓶。索酒嘗。

自家孫汝權。府尊堂試。來到梅溪家會講。迆邐行來。梅溪有麼。﹝生見介﹞明日本府堂試。我等各把本經講習一篇。﹝淨末﹞君子講學。以文會友。有何不可。﹝生﹞如此。先把四書講一講。﹝淨﹞講甚麼書。﹝末﹞若講四書。先講論語。梅溪學而時習之。不亦悅乎。半州有朋自遠方來。﹝生﹞學生亂道了。﹝淨﹞願聞。﹝生﹞學之爲言效也。人性皆善。而覺有先後。後覺者必效先覺之所爲。乃可以明善而復其初也。習鳥數飛也。學之不已。如鳥飛也。管見如此。望二位攺教。﹝末﹞講得有理。﹝生﹞四明。不亦悅乎。怎麼講。﹝末﹞學生亂道。﹝生﹞願聞。﹝末﹞旣學矣。而又時習之。則所學者熟而中心喜悅。其進自不能已矣。請二位攺教。﹝生﹞講得有理。﹝末﹞半州。有朋自遠方來。不亦樂乎。怎麼講。﹝淨﹞我也要講。免了罷。﹝末﹞這个如何免得。﹝淨﹞鵬大鳥也。一飛九萬里。果是遠方之外落者。是調也。那大鵬在遠方之外飛來。不想飛得羽垂翅折。在半空中停翅而想。說道。我有些乞力了。莫不要調下去。說言未盡。蹼蹬。此乃不亦樂乎。﹝末﹞半州差了。你我同心爲友。合志爲朋。怎麼到說了飛禽。﹝淨﹞二位滿腹文章。無忝同類。我學生不通古今。一味粗俗。誠所謂馬牛而襟裾。飛禽與走獸。正是同類。﹝末﹞休要取笑。

【玉芙蓉】﹝生﹞書堂隱相儒。朝野開賢路。喜明年春闈已招科舉。窗前歲月莫虛度。燈下簡篇可捲舒。﹝合﹞時不遇。且藏諸韞櫝。際會風雲。那時求價待沽諸。

【前腔】﹝末﹞懸頭及刺股。掛角幷投斧。嘆先賢曾受許多勤苦。六經三史靡溫故。諸子四書可誦讀。﹝合前﹞

【前腔】﹝淨﹞家私𨿽富足。心性忒愚魯。向書齋剛學得者也之乎。無才學休想學幹祿。有才的便能身掛綠。﹝合前﹞

﹝生﹞聖朝天子重英豪。

﹝末﹞常把文章敎爾曹。

﹝淨﹞世上萬般皆下品。

﹝合﹞思量惟有讀書髙。

第三出慶誕

【髙陽臺】﹝外上﹞兔走烏飛。星移物換。看看鬢髮皤然。嗣息無緣。幸生一女芳年。溫衣飽食堪過遣。賴祖宗遺下田園。喜一家老幼平安。謝天周全。

﹝鷓鴣天﹞華發蕭蕭鬢若霜。老來無子實堪傷。箕裘事業誰承繼。詩禮傳家孰紹芳。閒議論。細思量。欲將一女贅賢良。流行坎坷皆前定。只把丹心托上蒼。老夫姓錢名流行。溫城人也。昔在鴻門。忝考貢元。衣冠世裔。時乖難顯於宗風。閥閱名家。學淺粗知乎禮義。不幸先妻早逝。只存一女。年方二八。欲招王十朋爲壻。以繼百年。自愧再婚姚氏。幸喜此女能侍父母。正是子孝雙親樂。家和萬事成。今日是老夫賤誕。聊備蔬酒。少展良辰。李成那裏。﹝末上﹞一點祥光現紫薇。匆匆瑞气藹庭幃。齊簪翠竹生春意。共飮瑤巵介壽眉。老員外有何鈞旨。﹝外﹞請老安人出來。﹝末﹞老安人有請。

【臘梅花】﹝淨上﹞年華老大雙鬢皤。胭脂膩粉幸丟抹。市人都道我。道奴相像夜叉婆。

﹝末﹞牛頭獄卒做渾家。此不是夜叉婆。﹝淨﹞老員外萬福。

【前腔】﹝醜上﹞奴奴體兒多裊娜。嫦娥也賽奴不過。市人都道我。道奴相像緊那羅。

﹝末﹞小心金鼓手。此不是緊拿鑼。﹝醜見介﹞願嫂嫂千年朱頂鶴。願哥哥萬代綠毛龜。﹝外﹞甚麼說話。﹝淨﹞姑娘。今日是你哥哥誕日。爲何來得能遲。﹝醜﹞在家整備些薄禮。因此來遲。﹝外﹞妹子自家。如何送許多禮。﹝醜﹞沒有什麼。牽得一隻黃狗。與哥哥慶壽。﹝外﹞狗慶得壽的。﹝醜﹞黃耉無疆。願哥哥受天之慶。﹝淨﹞每年間是你把盞。今年你侄女長成了。該他把盞。學些禮體。待我去叫他出來。孩兒那裏。

【珍珠簾】﹝旦上﹞南極耿耿祥光燦。明星爛。慶老圃黃花娛晚。﹝眾﹞去了靑春不再返。且暫把身心遊翫。﹝旦﹞疎散。喜團圓歡會。慶生華誕。

﹝外﹞紛紛紅紫競芳塵。日永風和已暮春。﹝旦﹞但願年年當此日。一杯壽酒慶生辰。﹝外﹞𨿽然如此。一則以喜。一則以憂。﹝淨﹞所喜者何也。﹝外﹞所喜者家庭溫厚。骨肉團圓。﹝醜﹞所憂者。﹝外﹞所憂者柰我女兒姻親未遂。若得了汝終身。永無掛念。﹝旦﹞吿爹爹知道。念玉蓮溫凊之禮尙缺。蘋蘩之事未諳。且自開懷暢飮。不必掛念。﹝淨﹞我兒說得有理。今日是壽日。說什麼招女壻。有了這等如花似玉的女兒。怕無門當戶對的女壻。﹝醜﹞自古道腰間有貨不愁窮。取酒來。該你把盞。

【錦堂月】﹝旦﹞華發斑斑。韶光荏苒。雙親幸喜平安。慶此良辰。人人對景歡顏。畫堂中寶篆香銷。玉盞內流霞光泛。﹝合﹞齊祝贊。願福如東海。壽比南山。

【前腔】﹝醜﹞筵間。繡幙圍環。奇珍擺列。渾如洞府仙寰。美食嘉殽。堪並鳳髓龍肝。簪翠竹同樂同歡。飮綠醑齊歌齊唱。﹝合前﹞

【前腔】﹝淨﹞堪嘆。雪染雲鬟。霞綃杏臉。朱顏去不回還。椿老萱衰。只恐雨僽風僝。但只願無損無傷。咱共你何憂何患。﹝合前﹞

【前腔】﹝外﹞幽閒。食可加餐。官無事擾。情懷並沒愁煩。人老花殘。於心尙有相關。待招贅百歲姻親。承繼我一脈根蔓。

﹝合前淨﹞李成收了罷。﹝外﹞媽媽。正不曾喫得酒。就收拾了。你這等慳吝。﹝淨﹞老兒。

【醉翁子】非慳。論治家千難萬難。休只管喫得甕盡杯幹。﹝醜﹞今番慶生席面。難做尋常一例看。﹝合﹞重換盞。直飮到月轉花梢。影上闌桿。

【前腔】﹝外﹞神僊。滿座間人閒事減。慶眉壽。樽前席上。正宜疎散。﹝眾﹞歡宴。樂人秪應。品竹彈絲敲象板。﹝合前﹞

【僥僥令】﹝眾﹞銀臺燒絳蠟。寶鼎噴沈檀。望乞蒼穹從人願。﹝合﹞骨肉永團圓。保歲寒。

【前腔】炎涼多反復。日月易循環。但願歲歲年年人康健。﹝合前﹞

【尾】玉人彈唱聲聲謾。露春纖把錦箏低按。曲罷酒闌人散。

四時光景疾如梭。

堪嘆人生能幾何。

遇飮酒時須飮酒。

得髙歌處且髙歌。

第四出堂試

【謁金門】﹝小外雜從上﹞簡命分專邦甸。報國存心文獻。蒲鞭枉昭公椽。三載民無怨。

千里承恩秉郡旄。矢心曾不染秋毫。公門旣許淸如水。吏筆何須利似刀。無徳政。起童謠。聿修文事贊皇朝。願將廉範龔黃意。布政歐城教爾曹。自家溫州府太守吉天祥是也。卽今賓興之秋。又當堂試之日。下官今日考試諸生。左右。喚秀才進來。

【轉山子】﹝末扮學官上﹞六經慚負管窺天。可信燈氈恁有緣。士子作章編。爭望登髙選。

送生員手本。﹝外﹞趲生員進來。教官出去罷。﹝末應下﹞

【水底魚】﹝生上﹞仰之彌髙。鉆之彌堅。忽焉在後。瞻之忽在前。

【前腔】﹝末上﹞學問無邊。如人臨廣淵。意深趣遠。玄玄復又玄。

【前腔】﹝淨上﹞身似神僊。金銀積萬千。無心向學。終朝只愛眠。

﹝眾見介外﹞眾生員起來作揖。﹝眾應介淨﹞學生皆膚見之學。望大人賜淺些題目。﹝外﹞眾秀才。今日考試汝等。不意分巡大人報到。將就考一道策罷。起來聽題。

【紅衲襖】﹝外﹞問古人君所以賢。古人臣所可言。聖王汲汲思爲善。爲善還當何者先。子輩燈窗已有年。所得經書學問淵。悉心爲我敷陳也。毋視庸常泛泛然。

﹝眾遞卷介外﹞叫左右。拿那生員背起來打。﹝淨﹞老大夫何以賜責。﹝外﹞我什麼衙門。令人代作文字。﹝淨﹞怎麼代作文字。﹝外﹞這捲與這捲明明是一个人寫的字。若肺腑流出。必然成誦。眾生員始初送捲的。各背爾所作上來。

【前腔】﹝生﹞對古明君在重賢。古良臣貢舉先。巫咸傅說初皆賤。伊尹曾耕莘上田。臯陶旣舉不仁遠。四皓出而漢祚安。恭承執事詢愚見。敢不諄諄露膽肝。

﹝外﹞此篇以薦賢立論。是知國家之首務者。宜取以冠首。

【前腔】﹝末﹞對古賢王在獵畋。古賢臣開墾先。孟軻十一言猶善。八口同耕井字田。庸言民乃國之本。故曰食爲民所天。躬承執事詢愚見。敢不精心進數言。

﹝外﹞此篇以井田十一立意。足見其有憂國憂民之意。可喜。可喜。

【前腔】﹝淨﹞對古剛明須積錢。臣奉行須聚斂。治財理賦稱劉晏。功數蕭何饋餉先。徵糧要他加二三。糧完時賞他一个錢。若今府庫充盈也。大敵聞之不敢言。

﹝外﹞此篇陳辭未純。立論不正。宜加刻苦之功。須革富貴之相。方免馬牛襟裾之誚。庸勉庸勉。諸生過來。先遞卷的甚麼名字。﹝生﹞生員王十朋。

﹝外﹞今朝堂試汝魁名。

他日須知作上卿。

﹝眾﹞大惠及民誇徳政。

又將文字數書生。

第五出啟媒

【荷葉魚兒】﹝外上﹞春雨新收。喜見山明水秀。萬花深處有鳴鳩。軟紅泥踏靑時候。試躡靑鞋。慢拖斑竹。去尋良友。

自分老林丘。詩酒朋儔。昔年璧水壯遨遊。學冠同流。嗟吁獨負鄧攸憂。一子難畱。且求佳壻續箕裘。是亦良謀。老夫昔在太學曾試貢元。人故以貢元呼之。至親三口。繼室小女而已。田園足以供衣食。廬舍足以蔽風雨。中郞有女傳書業。伯道無兒嗣世家。老夫聞得王景春之子王十朋。近日堂試魁名。欲浼將仕郞南陽郡許文通爲媒。求作小女之壻。故此扶笻而來。不免到他門首。且咳嗽一聲。老將仕在家麼。

【前腔】﹝末上﹞靜把詩書閒究。竹扉上是誰頻扣。

呀。原來是老貢元。請了。﹝外﹞過竹方通徑。穿雲始見山。﹝末﹞家因貧故靜。人爲老而閒。連日少會。今日下顧。必有佳敎。﹝外﹞只因小女未有佳配。昨聞故人王景春之子。堂試魁名。去後必有好處。敢煩將仕作伐。往彼一說。成此姻緣。但恐輕瀆。有屈神勞。﹝末﹞鄙夫卽當往議此親。諒此富彼貧。必無辭。且請一茶。﹝外﹞不勞賜茶。但得早爲玉成。多幸。

【三學士】弱息及筓姻未偶。故來拜屈同遊。書生已露魁人手。山老因營繼嗣謀。﹝合﹞若得良媒開笑口。這求親願必酬。

【前腔】﹝末﹞解綬歸來爲至友。果然同气相求。爾玉人窈窕鍾閨秀。那君子殷懃須好求。﹝合﹞管取兩門開笑口。這求婚願必酬。

【前腔】﹝外﹞人世姻緣天所授。惟媒妁得預其謀。■﹝麻﹞瓢兀自浮仙澗。紅葉猶能上溯流。﹝合前﹞若得

【前腔】﹝末﹞謹領尊言求鳳偶。管敎配合鸞儔。雲英志不存田玉。織女期嘗訂鬥牛。﹝合前﹞管取

﹝外﹞釐降篇成事豈虛。

﹝末﹞詩言夫婦首關雎。

﹝外﹞人間未結前生契。

﹝合﹞天上先成月下書。

第六出議親

【遶地遊】﹝老旦上﹞桑楡暮景。將往事空思省。家貧窘。悶懷耿耿。共姜誓盟。慕貞潔甘守孤零。喜一子學問有成。

老身柏舟誓守。自甘半世居孀。楡景身安。惟愛一經教子。錐有破茅之地。盡可容身。囊無挑藥之資。旋謀糊口。翦發常思侃母。斷機每念軻親。正是不求金玉貴。惟願子孫賢。老身張氏。少適王門。自從丈夫亡後。不幸祖業凋零。止生一子。名十朋。𨿽喜聰慧。才學有成。柰緣時乖運蹇。功名未遂。今乃大比之年。且訓誨一番。十朋那裏。

【風入松】﹝生上﹞靑霄萬里未鵬摶。淹我儒冠。布袍𨿽擬藍袍換。榮枯事皆由天斷。且自存心奉母。何須著意求官。

母親。拜揖。﹝老旦﹞春榜動。選場開。收拾行李。上京科舉。﹝生﹞母親。事業要當窮萬卷。人生須是惜分陰。正是學成文武藝。貨與帝王家。孩兒只爲家貧親老。不敢遠離。﹝老旦﹞孩兒。豈不聞孝經云。始於事親。終於事君。君親一體。若得你一官半職回來。也顯做娘的訓子之功。﹝生﹞敢不遵命。﹝老旦﹞兒。還有一件事。前日雙門巷錢貢元央許將仕議親。無物爲聘。以此不敢應承。只恐今日又來如何是好。﹝生﹞母親。豈不聞古人云。娶妻莫恨無良媒。書中有女顏如玉。孩兒只慮功名未遂。何慮無妻。﹝老旦﹞兒。你也說得有理。自從你父親亡後。做娘的呵。

【黃鶯兒】半世守孤燈。鎭朝昏幾淚零。到今猶在淒涼景。寒門似冰。衰鬢似星。﹝生﹞母親爲何調淚。﹝老旦﹞爲只爲早年不幸鸞分影。﹝合﹞細評論。黃金滿籯。不如敎子一經。

【前腔】﹝生﹞父喪母勞形。論孩兒當報恩。柰何人事不相稱。﹝老旦﹞只怕你學未成。﹝生﹞非學未成。﹝老旦﹞只怕你己未能。﹝生﹞非己未能。爲只爲五行不順男兒命。﹝合前﹞

【簇禦林】﹝老旦﹞親師範。近友朋。把詩書勤講明。聚螢鑿壁眞堪敬。他們都顯父母。揚名姓。﹝合﹞奮鵬程。名題雁塔。白屋顯公卿。

【前腔】﹝生﹞親年邁。家勢傾。恨腴甘。缺奉承。臥冰泣竹眞堪並。他們都感天地。登臺省。

﹝合前末上﹞受人之托。必當終人之事。錢貢元央老夫到王宅議親。此間有人麼。﹝老旦﹞兒。有人在外。你去看。﹝生﹞待孩兒去看。呀。老將仕。失迎了。﹝末﹞令堂有麼。﹝生﹞家母有。﹝末﹞老夫求見。﹝生﹞少待。母親。許將仕在外。﹝老旦﹞請進來。﹝見介﹞許大人請。重蒙貴步到寒家。有何見諭。﹝末﹞老夫非爲別事。只因錢貢元前番央老夫來說令郞親事。老安人不允。近聞得賢郞堂試魁名。貢元不勝之喜。今著老夫送吉帖到宅。望乞安人允就。不必推辭。﹝老旦﹞多蒙貢元見愛。又蒙將仕周全。只是家窘。不敢應承。﹝末﹞貢元說道。不問人家貧富。只要女壻賢良。聘禮不拘輕重。隨意下些。便可成親。﹝老旦﹞貢元乃丰衣足食之家。老身乃裙布荊釵之婦。惟恐見誚。﹝末﹞安人何必太謙。

【桂枝香】﹝老旦﹞年華衰邁。家私窮敗。要成就小兒姻親。全賴髙賢擔帶。論才難布擺。錢難揭債。物無借貸。﹝拔釵介﹞兒。自你父親去後之時。再無所遺。止有這荊釵。權把他爲財禮。只愁事不諧。

【前腔】﹝生﹞萱親寧耐。冰人休怪。小生呵。貧居陋室多年。惟苦志寒窗十載。倘時運到來。功名可待。姻親還在。母親。這荊釵又不是金銀造。如何做聘財。

【前腔】﹝末﹞安人容拜。秀才聽解。那貢元呵。不嫌你禮物輕微。偏喜愛熟油苦菜。但心無忌猜。物無妨礙。人無雜壞。方才聘禮取過來一觀。﹝生﹞請觀。﹝末﹞昔日漢梁鴻聘孟光。荊釵遺下。豈不是達古之家。這荊釵𨿽不是金銀造。非是老夫面奉。管取門闌喜事諧。

﹝老旦﹞將仕回見貢元。只說禮物輕微。表情而已。﹝末﹞謹領。謹領。

﹝生﹞寒家乏聘自傷情。

﹝老﹞權把荊釵表寸心。

﹝末﹞著意種花花不發。

﹝合﹞等閒插柳柳成陰。

第七出遐契

【秋夜月】﹝淨上﹞家富豪。少甚財和寶。未畢姻親。縈牽懷抱。思量命犯孤星照。沒一个老瓢。

自家號做孫汝權。牛羊無數廣田園。無瑕美玉白似雪。沒孔珍珠大似拳。白銀積下如土塊。黃金堆垜似方磚。溫州城裏第一个財主。件件稱心。樣樣如意。說也惶恐。夜夜縮腳眠。前日學中回來。偶見一家門徑裏面。四个大字。爲善最樂。正看之際。閃出二八佳人。生得描不成畫不就。十分美貌。若得此女爲妻。不枉了今生一世。

【駐雲飛】思憶多嬌。想他十指纖纖一撚腰。兩瓣金蓮小。賽過西施貌。妖。其實是俊多嬌。想他身材小巧。敎我日夜相思。時刻縈懷抱。若得成親。我也不枉了。

呸。想他也沒用。我家裏有个才六才七。只好管些家事。有个朱吉能言語。我未曾說起。他就曉得我心事。叫他出來商議。朱吉那裏。﹝末上﹞聽得叫朱吉。慌忙走來立。大膽寸難行。小心盡去得。官人有何分付。﹝淨﹞朱吉。前日我在學中回來。打從雙門巷裏經過。一家門前寫著爲善最樂。你曉得是那一家。﹝末﹞是錢貢元家裏。﹝淨﹞你怎麼認得。﹝末﹞小人常在他門首經過。認得。﹝淨﹞他家好个女兒。﹝末﹞官人怎麼曉得。﹝淨﹞我在學中回來。偶見此女。生得十分美貌。我要取他爲妻。沒个人去說合。﹝末﹞他家對門賣燒餅的張媽媽。是錢貢元的妹子。姑娘說侄女。有何不可。﹝淨﹞我兒好聰明。姑娘說侄女。有何不依。小廝。取文房四寶過來。﹝末﹞要文房四寶何用。﹝淨﹞寫个票兒拿他來。﹝末﹞這就不是。求親猶如吿債。須是登門相請才可。﹝淨﹞你不知道。這媽媽聞得他嘴頭子極快。他問道官人多少年紀。方才娶親。教我怎麼回他。﹝末﹞只說髙來不成。低來不就。蹉跎了歲月。少說些年紀便了。﹝淨﹞你分付家裏。只說我學中去了。﹝末叫後科淨﹞出得家門口。此間已是大街坊。﹝末﹞待我去請他。﹝淨﹞有理。﹝末叫﹞張媽在家麼。﹝醜上﹞來了。

【秋夜月】蒙見招。打扮十分俏。走到門前人都道。道奴奴臉上胭脂少。搽些又好。抹些又俏。

﹝末﹞搽多了。好與關大王作對。﹝醜﹞你來我家何干。﹝末﹞孫官人要見。﹝醜﹞呀。相公請了。﹝淨﹞媽媽請了。﹝醜﹞看茶。﹝淨﹞媽媽請。﹝醜﹞相公。接待不周。春牛上宅。並無災厄。﹝淨﹞我今閒走。特來看你這母狗。﹝末﹞出言太毒。將人比畜。﹝淨﹞怎麼屎口傷人。﹝醜﹞慣有這毛病。﹝淨﹞茶來。﹝醜﹞免茶。﹝淨﹞免茶不是你說的。﹝醜﹞討茶也不是你說的。﹝淨﹞我在家裏討慣了。﹝醜﹞相公。今日到此貴幹。﹝淨﹞他問我貴幹。我怎麼回他。﹝末﹞便說煩媽媽爲媒。﹝淨﹞特煩媽媽爲媒。﹝醜﹞不知取與第幾位令郞。﹝淨﹞小兒尙未有母。就是這小花男子。﹝丑﹞相公今年髙壽了。﹝淨﹞一百八十歲。﹝末﹞一十八歲。﹝淨﹞看一十八歲。﹝丑﹞好少年老成。要取那家女兒。﹝淨﹞朱吉。怎麼回他。﹝末﹞便說令兄宅上有个令愛。要娶他做娘子。﹝淨﹞媽媽。聞知令愛宅上。有个令兄。取他做个掌家娘子。﹝丑﹞我哥哥六十歲了。還饒他不過。﹝淨﹞都是你只管令令令。都令差了。巧言不如直道。便說你哥哥家裏有个丫頭。我要討他做老婆便了。﹝末﹞是令兄宅上有个令愛。財主取他做掌家娘子。﹝丑﹞若說我侄女兒。只教你雪獅子向火。酥了一半。看我侄女兒。長不料料窕窕。短不局局促促。他眉灣新月。髻挽烏雲。臉襯朝霞。肌凝瑞雪。有沈魚落鴈之容。閉月羞花之貌。秋波滴瀝。雲鬟輕盈。淡掃蛾眉。薄施脂粉。舒翠袖。露玉指。春筍纖纖。下香階。顯弓鞋。金蓮窄窄。這雙小腳。剛剛三寸三分。﹝淨﹞好。連夜就成。朱吉。這媽媽說小姐的腳剛剛三寸三分。這是賣弄金蓮。就値一千兩。請問媽媽要多少價錢。﹝末﹞這就差了。買牛馬便說價錢。親事只說財禮。﹝淨﹞你曉得我的。我若過一兩遭。便曉得苦惱。小花男子那裏曉得。你敎我便好。﹝末﹞請問媽媽要多少財禮。﹝丑﹞相公。我哥哥是詩禮之家。出得你的門。進得我哥戶。樣樣成雙。件件成百。﹝淨﹞有。大人家幹事不小。小人家幹事不大。只管出得我家門。進得你令兄家戶。媽媽。成親之後。自有禮物登門謝媒。花紅羊酒錦段贈之。朱吉。今日是个好日。你連忙回去。取金釵一對。壓釵銀四十兩。相煩媽媽就去。

【豹子令】聞說佳人多裊娜。多裊娜。端的容貌賽嫦娥。賽嫦娥。此親若得周全我。酬勞財禮敢虛過。﹝合﹞花紅羊酒謝媒婆。﹝醜﹞成親之後。就是姑婆。﹝淨﹞朱吉。你牽羊擔酒謝姑婆。

【前腔】﹝醜﹞非是冰人說彊呵。說彊呵。成敗都是女蕭何。女蕭何。若是才郞拚財禮。管敎織女渡銀河。﹝合前﹞

﹝淨﹞爲媒作伐莫因循。

﹝醜﹞管取敎君成此親。

﹝末﹞匹配姻緣憑月老。

﹝合﹞調和風月仗冰人。

第八出受釵

【似娘兒】﹝外上﹞一女貌天然。緣分淺。親事遷延。願天早與人方便。絲蘿共結。蒹葭可倚。桑梓相聯。

男子生而願爲之有室。女子生而願爲之有家。老夫昨央將仕王宅議親。回來便知端的。﹝末上﹞仗托荊釵成好事。何須紅葉作良媒。昨蒙貢元央我王宅議親。不免回覆。有人麼。﹝外﹞將仕。有勞動問。親事如何。﹝末﹞老夫初到王宅。說起親事。王老安人再三推辭。已後將尊言說明。才得允從。﹝外﹞將何物爲聘。﹝末﹞聘物𨿽有。只是輕微。將不出。﹝外﹞老夫有言在先。不拘輕重。只要成其姻事。﹝末﹞聘物在此。請收。﹝外﹞好罕物。昔日漢梁鴻聘孟光荊釵。至今遺下。豈不是達古之家。老安人那裏。﹝淨上﹞姻緣本是前生定。曾向蟠桃會裏來。那个在此。﹝外﹞是將仕。﹝淨﹞不是來說我兒親事麼。﹝外﹞正是。﹝淨﹞李成看茶來。將仕公。外日多蒙厚禮。我說李成去請將仕公來喫些壽麵。說你不在家。一缽頭面。放了三日。把與狗喫了。﹝外末﹞這什麼說話。﹝淨﹞敢問將仕。說我女兒親事怎麼了。﹝末外﹞親事已成了。﹝淨﹞旣成了。幾時下盒子。﹝末外﹞就是今日。﹝淨﹞今日教我怎麼安排得酒與來人喫。﹝末﹞都是幹折。袖裏來。袖裏去。﹝淨﹞看雞鵝污屎。壞了衣服。﹝末﹞不是這个幹折。﹝淨﹞小廝討天平來。﹝外﹞要天平做什麼。﹝淨﹞要他兌銀子。﹝外﹞銀子希什麼罕。﹝淨﹞銀子不希罕。什麼希罕。﹝外﹞一股荊釵。只怕你不曉得。﹝淨﹞你拿來我看。多少年紀。不曉得這是什麼東西。聞又不香。拿在手又不重。待我磨一磨。﹝外﹞這是寶貝。擦不得的。﹝淨﹞人到禁擦。他到不禁擦。﹝外末﹞什麼說話。﹝淨﹞這木頭簪子。一分銀子買了十根。討得十个媳婦。﹝外﹞不要多說。﹝淨﹞我曉得。當初漢梁鴻。仗他討了个娘子。如今又將來討我女兒。是二婚人了。﹝末﹞休得取笑。﹝淨﹞你便說何人置造。甚人遺下的。

【柰子花】﹝末﹞論荊釵名本輕微。漢梁鴻已仗得妻。芳名至今畱傳於世。老安人。休將他恁般輕視。聽啟。明說道表情而已。

【前腔】﹝淨﹞𨿽然是我女低微。他將我恁般輕覷。一城中豈無風流佳壻。老員外。偏只要嫁著窮鬼。老許。你做媒氏。疾忙與我送還他的財禮。

【前腔】﹝外﹞這財禮𨿽是輕微。你爲何講是說非。婆子。你不曉得。那王秀才是个讀書人。一朝顯達。名登髙第。那其間夫榮妻貴。這財禮呵。縱輕微。旣來之且宜安之。

【前腔】﹝醜上﹞富家郞央我爲媒。要娶我侄女爲妻。說開說合非通容易。也全憑虛心冷气。匹配。端的是老娘爲最。

﹝淨﹞姑娘那裏來。﹝醜﹞我在家裏來。特來與女兒說親。﹝淨﹞不要說這親事。我老員外憑了那老許。把女兒許與王什麼朋。﹝醜﹞不是王景春的兒子王十朋。娘兒兩个過活的。﹝淨﹞正是他家。不知富貴發積何如。﹝醜﹞就是孤老院裏趕出跎子來。窮斷了他的脊觔。風掃地。月點燈。﹝淨﹞你說的是誰家。﹝醜﹞我說的是孫半州孫官人。名頭也有十七八个。金銀使秤稱。珠子使斗量。先將金釵一對。壓釵銀四十兩。交了年庚吉帖。就有禮物登門。﹝淨﹞如此只許他家罷。姑娘。只說我不曾見你進來。你就說退了王家。我就說嫁了孫家。﹝醜﹞正是。﹝淨﹞只是老許在裏面。不好說得。﹝醜﹞自古道男不作媒。女不保債。若是老許搶我這媒做了。汗都弄他的出來。嫂嫂你先進去。﹝淨﹞老許還不去。﹝醜﹞哥哥嫂嫂。此是那个。狗也不養出我來。我到人一般敬他。他到驢了眼看我。我到深深拜一拜。他到直了腰哈人。﹝末﹞老人家曲不倒腰。只是這等。﹝醜淨﹞老人家曲不倒腰。彭祖公公不唱喏的。男有男行。女有女伴。請出去。待我們說幾句家常話。哥哥。特來與我侄女說頭親事。﹝外﹞妹子來遲了。女兒許了王秀才。聘禮受了。就是王景春之子王十朋。﹝醜﹞那个做媒的。千百擔柴煮不爛的老狗。這是女人家勾當。那王家朝無呼雞之食。夜無引鼠之糧。若是嫁了他。餓斷了絲腸。若餓死我家女兒。要與老許討命。﹝外﹞什麼說話。﹝淨﹞姑娘。你說的是那家。﹝醜﹞我說的是孫半州。前門進去一百條水牛。有老許大。﹝淨﹞就嫁這水牛。﹝醜﹞後門進去一百條黃牛。不要說他珍珠財寶。只這象牙屛風底下。冰幹也有一千擔。﹝淨外﹞冰見了日頭就洋了。怎麼曬得冰幹。﹝醜﹞各天一方。有這等天曬得這冰幹。嫂嫂。生藥鋪裏賣的是什麼。﹝淨﹞這是冰片。﹝醜﹞正是。正是。退了王家。嫁那孫家。﹝外﹞你不曉得。就是那孫汝權極姦詐。我也配他不來。還了他聘禮。﹝淨﹞這等人家不與他。如今退了王家。許了孫家。﹝外﹞你那婆子。曉得什麼。一家女子百家求。求了一家便罷休。﹝淨﹞唊了嘴。一家女子百家求。九十九家不罷休。﹝醜﹞只有一家不求得。扒在屋上打磚頭。一失了打了老許的頭。

【駐馬聽】﹝外﹞巧語花言。竟不顧男女婚姻當遴選。此子才堪梁棟。貌比璠玙。學有淵源。我孩兒非比孟光賢。那書生亦遂梁鴻願。這親事也由我不得。也由你不得。﹝合﹞萬事由天。一朝契合。做了百年姻眷。

【前腔】﹝淨﹞才貌兼全。親老家貧囊又艱。羞殺荊釵裙布。繡褥金屛。綺席華筵。好姻緣番做惡姻緣。富親眷彊似窮親眷。﹝合前﹞

【前腔】﹝醜﹞四遠名傳。那个不識孫汝權。他貌如潘嶽。富比石崇。徳並顏淵。輕裘肥馬錦雕鞍。重裀列鼎珍羞饌。﹝合前﹞

【前腔】﹝末﹞五百年前。月老曾將足系纏。不用詩題紅葉。書附靑鸞。玉種藍田。瑤池曾結並頭蓮。畫堂中已配豪家眷。﹝合前﹞

﹝外﹞今日未可便相從。

﹝淨﹞須信豪家意頗濃。

﹝末﹞有緣千里能相會。

﹝醜﹞無緣對面不相逢。

﹝外﹞怎成得人家。一个客在此。也沒茶水。到有許多不賢之處。﹝淨﹞還不跪。﹝醜﹞跪了嫂嫂。﹝外﹞妹子。一家好人家。是你攪壞了。我也做不得主。我兒在繡房中。你將兩家聘禮問女兒。願嫁金釵。就是孫家。願嫁荊釵。就是王家。﹝淨醜﹞正是。﹝外﹞只說王家是詩禮之家。那孫家一味村濁。﹝淨﹞再說一个大巴掌。﹝外﹞罷罷。我再不管了。﹝先下丑﹞世間無難事。只怕歪絲纏。一个老官人。被你一纏就纏壞了。玉蓮就比我小時節。只要有得喫有得著。這等人家不嫁。倒去嫁窮鬼。好計。計就月中擒玉兔。謀成日裏捉金烏。﹝下﹞

第九出繡房

【戀芳春】﹝旦上﹞寶篆香消。繡窗日永。又還節近朱明。暗裏時更換。月老逼椿庭。惟願雙親福壽康寧。

鏡中常自嘆嬋娟。生長閨門二八年。惟喜椿庭身在室。何堪萱室魄歸天。工徳悉兼全。玉質無瑕賽月圓。春去秋來多世事。金蓮那肯出房前。奴家侍奉早膳已畢。且向繡房做些鍼指。

【一江風】繡房中。裊裊香煙噴。翦翦輕風送。但晨昏問寢髙堂。須把椿萱奉。忙梳早整容。忙梳早整容。惟勤鍼指功。怕牕外花影日移動。

【前腔】聽鵲鴉。噪得我心驚怕。有甚吉凶話。念奴家不出閨門。莫把情懷掛。依然繡幾朵花。依然繡幾朵花。天生怎比他。再繡出薔薇架。

【靑哥兒】﹝醜上﹞豪門議親。哥哥嫂嫂已許諧秦晉。未審玉蓮肯從順。且向繡房詢問。

開門。﹝旦﹞是誰。﹝醜﹞是你姑娘。﹝旦﹞姑娘那裏來。﹝醜﹞我兒。這就不是了。怎麼攔門拜。詩禮人家。只象小家子出身。好歹等姑娘坐定了拜才是。﹝旦﹞多謝姑娘指教。﹝醜﹞這才是。我兒坐了。﹝旦﹞姑娘。吿坐了。﹝醜﹞你在這裏做什麼。﹝旦﹞這是枕方。﹝醜﹞這是什麼花。﹝旦﹞並頭蓮。﹝醜﹞這是做親的意思了。﹝旦﹞姑娘休要取笑。﹝醜﹞下面是鴨是鵝哺雞。﹝旦﹞鴛鴦。﹝醜﹞鴛鴦嘴長了七八鍼。這是什麼書。﹝旦﹞是烈女傳。﹝醜﹞我兒。這書且放過一邊。我要說正經。我兒。特來與你說一頭親事。﹝旦﹞不是爹爹許那王。﹝醜﹞虧你不羞。不出閨門的女兒。曉什麼王白。好歹等姑娘說出來。你爹爹許了王家。母親見他艱難。將你許了孫半州。他是溫州城裏第一个財主。我兒若嫁了他。一生受用不盡。這是王家的聘禮。這是孫家的聘禮。﹝旦﹞姑娘。他乃豪家富貴。玉蓮乃家寒貌醜。不敢應承孫家。﹝醜﹞嫁孫家是。聽我說他富貴。

【梁州序】他家私疊等。良田千頃。富豪聲振歐城。他又不曾婚聘。專浼我來求親。﹝旦﹞他恁的錢物昌盛。愧我家寒貌醜難廝稱。﹝醜﹞這段姻緣料想是前定。入境緣何不順情。休得要恁執性。

【前腔】﹝旦﹞他有雕鞍金凳。重裀列鼎。肯娶我裙布荊釵。我須房奩不整。反被那人相輕。﹝醜﹞𨿽是你房奩不整。他見你恭容自然相欽敬。﹝旦﹞嚴父將奴先已許書生。君子一言怎變更。實不敢奉尊命。

【前腔】﹝醜﹞你爹娘俱已應承。問侄女緣何不肯。恁推三阻四。莫不是行濁言淸。﹝旦﹞枉了將人淩並。便刎下頭來。斷然不依允。﹝醜﹞論我作伐。宅第盡聞名。十處說親九處成。誰學你假惺惺。

【前腔】﹝旦﹞做媒的。﹝醜﹞做媒的不是做賊的。﹝旦﹞做媒的个个誇能。也多有言不相應。信著你都被誤了終身。﹝醜﹞合窮合苦沒福分。丫頭彊廝挺。令人怒憎。﹝旦﹞出語傷人。你好不三省。榮枯事總由命。

【尾】﹝醜﹞這段姻緣非廝逞。少什麼花紅送迎。﹝旦﹞誰想番成作畫餅。

﹝旦﹞姻緣自是不和同。

﹝醜﹞無分榮華合受窮。

﹝旦﹞雪裏紅梅甘冷淡。

﹝合﹞羞隨紅葉嫁東風。

第十出逼嫁

【福靑歌】﹝淨上﹞只因我女嬌媚。富家郞要結姻契。姑娘在此作良媒。尋思道理。彊如嫁著窮鬼。

常言道。會嫁嫁田莊。不會嫁。嫁才郞。好笑我老兒將女兒許嫁王十朋。姑娘來說的溫州城內第一个財主孫汝權。如今姑娘繡房中與女兒議親。待姑娘來便知端的。

【前腔】﹝醜上﹞玉蓮賤人無理。激得我怒從心起。腌臢蠢物太無知。千推萬阻。敎我受了這場嘔气。

﹝淨﹞姑娘。爲何這般气。﹝醜﹞嫂嫂。只說人家養女兒。你當初把他如金寶。如今把你當蒿艸。我便領你的命。到繡房中去。他便閉著門兒。我便叫開門。他便不該就是攔門拜。我該奉承他一分便好。我不合教道他。他便怪我搶白了。心裏有些不自在我。我便說特來與你做媒。他到嗞了這張嘴。說道姑娘莫不是爹爹說王。我就說不出閨門的女兒。曉得什麼王白好歹。等姑娘說出來。又說爹是親的。娘是繼母。不知是那一个養漢老淫婦。不知他是那裏來的。便是這等跟我爹的。還要拿他到稅課司去稅他一稅。羞也羞殺了他。﹝淨﹞他是這等無理。七歲無了母。是我扶養長成。說我做主不得。我且喚他出來。肯嫁孫家。我有一處。要嫁王家。也有一處。﹝醜﹞嫂嫂不要說我說的。﹝淨﹞玉蓮那裏。

【七娘子】﹝旦上﹞芳心未許春搬弄。傍紗牕繡鸞刺鳳。﹝淨﹞玉蓮。﹝旦﹞母命傳呼。奴當趨奉。金蓮輕舉湘裙動。

﹝旦﹞母親。﹝淨﹞撒開。不是你娘。﹝旦﹞姑娘。﹝醜﹞不是你姑娘。﹝淨﹞你好欺心。𨿽無十月懷胎。且有三年乳哺。怎麼得你長大嫁老公。姑娘與你說親。肯不肯好好回他。怎麼說爹是親的。娘是繼母。做主不得。罵我許多。﹝旦﹞是那个來說的。﹝淨﹞姑娘說的。﹝旦﹞姑娘曾在那裏罵。﹝醜﹞你罵來。﹝淨﹞賤人罵得好。

【鎖南枝】﹝旦﹞休發怒。免性焦。一言望乞聽奴吿。這聘禮荊釵。休恁看得小。﹝淨﹞是金的。﹝旦﹞非是金。﹝醜﹞敢是寶。﹝旦﹞非是寶。﹝淨﹞非金非寶。要他何用。﹝旦﹞將來聘奴家。一似孟徳耀。

【前腔】﹝淨醜﹞聽他道。越气惱。無知賤人不聽敎。因甚苦死執迷。惹得娘焦燥。他禮物有甚好。比著玉鏡臺。羞殺晉溫嶠。

﹝旦﹞母親。豈不聞商相埋名。版築巖前曾。避世。阿衡遁迹。躬耕莘野未逢時。買臣見棄於其妻。季子不禮於其嫂。先朝蒙正運未通。破窯困苦。昔日韓信時不遇。當道餓寒。王秀才𨿽窘。乃才學之士。孫汝權縱富。乃姦詐之徒。才學之士。不難於富貴。姦詐之徒。必易於貧窮。王秀才一朝風雲際會。發迹何難。﹝淨﹞姑娘。丫頭𨿽小。且是識人多矣。不知那裏尋許多苦堆一處。

【四換頭】賊潑賤閉嘴。數黑論黃講甚的。我是你什麼人。﹝旦﹞是娘。﹝淨﹞恰又來。娘言語怎違。那裏是順父母顏情卻是你。﹝旦﹞順父母顏情。人之大禮。話不投機。敎人怎隨。富豪戀貪。貧窮見棄。惹得傍人講是非。

【前腔】﹝醜﹞呆蠢丫頭。出語污人耳。恁推三阻四。話不投機。豪家求汝效於飛。他有甚相虧。出言抵撞。你好沒尊卑。

【前腔】﹝旦﹞非奴失禮儀。望停嗔。聽拜啟。婚姻事有之。恐誤了終身難攺移。﹝淨﹞嫁去好。多住幾日。不好。回來再嫁。﹝旦﹞怕一時貪富侈。恐船到江心補漏遲。

【前腔】﹝淨醜﹞好言勸你。再三阻推。娘是何人你是誰。﹝旦﹞母親暫息雷電威。休恁自差池。今日裏緣何將我苦禁持。﹝淨﹞自今和你做頭敵。﹝旦﹞謾威逼。斷然不與孫氏做夫妻。

﹝旦下外上﹞自不整衣毛。何須夜夜嚎。爲何在此喧嚷。﹝淨﹞老賊養得好女兒。把我一頓打。若無姑娘勸。幾乎打死。﹝外﹞媽媽。玉蓮最孝順。敢不是他。﹝淨﹞且住。待我思想。我扯住他衣服。他灑調跑了去。方才打。姑娘。是你打的。﹝外﹞妹子回來一次。惹得他母子鬧炒。今後再不要你回來。﹝醜﹞我爲你女兒親事。今後再不回來了。﹝淨哭﹞我的姑娘。﹝醜哭﹞我的嫂嫂。﹝外﹞呸。好人好家。哭怎麼的。﹝醜﹞耍戲有哭有笑。﹝淨﹞依我嫁孫家。多與他房奩首飾。若不肯嫁孫家。剝得赤條條。揀个十惡大敗日。一乘破轎子。送到王家。房奩首飾。一些沒有。再不管他。﹝外﹞將機就機。明日乃是一好日。只說不好。媽媽。十惡大敗之日。就是明日送去。﹝淨﹞也罷。就是明日。﹝外﹞媽媽。你送去。﹝淨﹞我不去。﹝外﹞妹子。你送去。﹝醜﹞嫂嫂。一个泥人。送到廟裏去。看个下落。就是我去。

﹝外﹞不貪富貴自甘貧。

﹝淨﹞叵耐無知小賤人。

﹝醜﹞惟有感恩幷積恨。

﹝合﹞萬年千載不成塵。

第十一出辭靈

【破陣子】﹝旦上﹞翠黛深籠寶鏡。蛾眉懶畫春山。絲蘿𨿽喜依喬木。椿樹還憐老歲寒。偸將珠淚彈。

我生胡不辰。𦇤褓失慈母。鞠育賴椿庭。成立多艱楚。此日遣於歸。父命曷敢阻。進退心恐傷。有淚出肺腑。奴家被繼母逼嫁孫郞。我爹爹不允。將機就計。只說今日是十惡大敗之日。匆遽之間。將奴出配王家。首飾衣服。並無一件。苦呵。若是親娘在日。豈忍如此骯髒。不免到祠堂中拜別親娘神主。此間已是祠堂中了。這一位是我親娘呵。一入祠堂心慘淒。百年香火嘆無兒。涓埃未報母恩徳。返哺忍聞烏夜啼。

【玉交枝】﹝旦﹞音容不見。望冥中聽奴訴言。甫離懷抱娘恩斷。目應怎瞑黃泉。誰知繼母心太偏。逼奴攺嫁相淩賤。我那親娘。孩兒今日出嫁。本待做一碗羹飯與你。料他決不相容。苦莫說羹飯。我要痛哭一場。﹝合﹞怕他們聞之見嫌。只得且吞聲。淚痕如綫。

我的親娘在日。豈是今日。

【前腔】不能光顯。嘆資裝十無一完。爹爹母親。荊釵裙布奴情願。只是我爹爹年老在堂。奴家去後。嘆無人膝下承顏。我的親娘。七歲拋離了你。受他折磨難盡言。孩兒倘有一些差處。非打卽罵。他全無骨肉親相眷。

﹝合前外上﹞荊釵與裙布。隨時逼婚嫁。﹝醜上﹞三夜不息燭。相思何日罷。﹝外﹞我兒哭得這等模樣。你在此怎麼。﹝旦﹞我在此別母親神主。﹝外﹞我的兒。

【憶多嬌】你且開鏡奩。整翠鈿。休得界破殘裝玉筋懸。今日我做爹爹的骯髒了你。首飾全無眞可憐。﹝合﹞休得愁煩。喜嫁个讀書大賢。

【前腔】﹝旦﹞愁只愁你子嗣慳。爹老年。何忍敎兒離膝前。爹爹。你與母親不諧。孩兒去了。凡事忍耐些罷。莫惹閒非免掛牽。

﹝合前醜﹞我兒。你若依了我。嫁了孫家。大樣妝奩。十分富貴。今日什麼來由。到嫁這个窮鬼。﹝外﹞你好胡說。

【斗黑麻】自古姻緣事非偶然。五百年來赤繩系牽。兒今去。聽敎言。我的兒。你到王門做媳婦。勿慢勿驕。必欽必敬。孝順姑嫜。數問寒喧。﹝合﹞燈前淚漣。生離各一天。它有日歸寧。吾心始安。

我兒。上轎去罷。﹝旦﹞待孩兒請母親出來拜辭。﹝外﹞孩兒。那老潑賤。你去拜別他怎麼。﹝旦﹞爹爹。天下無有不是的父母。孩兒何忍不辭而去。﹝醜﹞侄女言之有禮。待我去請他來。嫂嫂。女兒請你出來拜別。﹝淨在內說﹞不出來。一似張果老倒騎驢。永遠不要見這畜生的而。﹝醜﹞侄女兒。你母親不肯出來受你的拜別。﹝旦﹞旣不肯出來。待奴自去請。母親。開門。開門。﹝淨內說﹞不開。不開。﹝旦﹞母親旣不開門。不免就此房門前拜別。我的娘。孩兒呵。

【前腔】蒙敎養成人。恩同昊天。﹝淨內應﹞我又不是你親娘。說什麼昊天。﹝旦﹞我的娘。𨿽不是你親生。多蒙保全。兒別去。免憂煎。娘。你是个年老之人。休惹閒气。倘爹爹有些不是處。忍耐些罷。努力加餐。望把愁顏變笑顏。﹝合﹞燈前淚漣。生離眞可憐。﹝外﹞我兒。他衣飾也無一件與你。哭他怎麼。﹝旦﹞裙布荊釵。奴身自便。

﹝醜﹞侄女兒。拜了爹爹。上轎去罷。﹝外﹞不要拜了。

【臨江僊】﹝旦﹞百拜哀哀辭膝下。及門無母施鞶。未知何日返家園。出門銀燭闇。白日照魚軒。﹝旦醜吹打下外弔場﹞

【前腔】半壁孤燈相弔影。蕭蕭白髮盈顚。那堪弱息離身邊。叮嚀辭別去。情痛不成幹。

第十二出合巹

【風馬兒】﹝老旦上﹞株守窩居事桑麻。形憔悴。鬢藍參。﹝生上﹞家寒世薄精神減。淒涼一擔。母憂愁。子羞慚。

﹝老旦﹞孩兒。姻緣之事非偶然。前番許將仕來說親事。我因將荊釵爲定。此人一去許久。不見回報。敢是不成了。﹝生﹞母親。姻緣前生分定。苦苦掛懷則甚。

【瑣寒牕】﹝老旦﹞這門親非是我貪婪。無柰人來說再三。送荊釵只愁富室褒談。良媒竟沒一言回俺。反敎娘掛腸懸膽。﹝合﹞早間只聞得鵲噪牕南。有何親舊相探。

【前腔】﹝生﹞嘆連年貧苦多諳。尢在淒涼一擔擔。事萱親朝夕愧缺腴甘。劬勞未答。常懷淒慘。議姻親斷然不敢。﹝合前﹞

【前腔】﹝末淨上﹞論人生嫁女婚男。不是姻緣怎妄貪。謾誇他豪門首飾衣衫。嬌娥志潔。甘居淸淡。那聽他巧言啜賺。這姑姑因此臉羞慚。此來必定喃喃。

此間已是。有人麼。﹝老旦﹞有人在外。出去看來。﹝生﹞待孩兒去看。﹝末﹞老夫要見令堂。﹝生﹞請將仕少待。﹝老旦﹞請見。﹝末﹞老安人賀喜。﹝老旦﹞寒門似水。喜從何來。﹝末﹞錢老員外送小姐過門。以此賀喜。﹝老旦﹞倉卒之間。諸事不曾整備。怎生是好。﹝末﹞不費老安人的心。錢宅也沒有人來。止有張姑媽送親。他恰有些絮刮。不要聽他。﹝淨﹞只要對了新官人。諸事不要管。張老安人出轎。華堂今夜喜筵開。拂拂香風次第來。畫鼓頻敲龍笛響。新人挪步出庭階。

【寶鼎兒】﹝醜上﹞親送侄女臨門。管取今朝沈醉。

﹝淨﹞請老安人迎接姑婆。﹝老旦﹞姑婆請。﹝醜﹞親家請。﹝淨﹞請行禮。再行禮。﹝老旦醜行禮醜﹞此間是那个。﹝末﹞就是新官人。﹝醜﹞你不曉得。這是瓊林之瓊。親家面上爲何能黃。﹝老旦﹞生成的。﹝丑﹞這房子爲何都是曲的。﹝老旦﹞這是舊房。﹝醜﹞不是舊房。正是喬木之家。﹝末淨﹞這話才說得好。﹝醜﹞親家裏面有什麼冰窨。﹝老旦﹞沒有什麼冰窨。﹝醜﹞爲何冷气直衝。親家。夜來我哥哥嫂嫂分顏。如今送侄女臨門。首飾房奩。諸事不曾完備。望親家包荒。﹝老旦﹞家下倉卒之間。諸事不曾整備。望姑婆包荒。﹝醜﹞實不相瞞親家說。沒有喜娘。還要我一身充兩役。扶我侄女出轎。酒是好歹兩桌。都是我的了。﹝末﹞且不要多說。扶持新人出轎。﹝淨﹞伏以身騎白馬搖金凳。曾向歌樓列管弦。醉後不知明月上。笙歌引入畫堂前。

【花心動】﹝旦上﹞適遣匆匆。柰眉峯慵畫。鬢云羞籠。

﹝淨﹞一對新人請上花毯。齊眉並立。一派笙歌列綺羅。女郞今夜渡銀河。羞聞織女笑呵呵。今夜斷然饒不過。﹝老旦﹞請受禮。﹝醜﹞同受禮。﹝淨﹞老安人請訓事。﹝老旦﹞姑婆請訓事。﹝醜﹞親家請。﹝老旦﹞占了。夫妻交拜。相敬如賓。務要上和下睦。夫唱婦隨。常如鸞鳳之和鳴。早葉麒麟之應瑞。姑婆請。﹝醜﹞勤事桑麻。織紬做布。莫學自己。嫁了這个窮酸餓醋。喜筵獨桌。擺在那裏。﹝老旦﹞姑婆。倉卒之間。諸事不曾整備。

【惜奴嬌】只爲家道貧窮。守荊釵裙布。謹身節用。今爲姻眷。惟恐玷辱親家門風。﹝旦﹞空空。愧乏房奩來陪奉。望髙堂垂憐寵。﹝合﹞喜气濃。悄似僊郞僊女會合僊宮。

【前腔】﹝醜﹞忻逢。夫壻寬洪。可畱心遵守四徳三從。﹝末﹞勤攻詩賦。休得要效學飄蓬。﹝生﹞重重。命蹇時乖長如夢。﹝老旦﹞謝良言。開愚蒙。﹝合前﹞

【斗黑麻】﹝旦﹞家中。𨿽忝儒宗。論蘋蘩箕帚。尙未諳通。愧無能。豈宜適事英雄。﹝老旦﹞融融。非獨外有容。必然內有功。﹝合前﹞

【前腔】﹝生﹞愚蒙。欲步蟾宮。柰才疎學淺。未得蜚衝。愧無能。豈宜先自乘龍。﹝醜﹞雍雍。才郞但顯功。嬌妻擬贈封。﹝合前﹞

【錦衣香】﹝末﹞夫性聰。才堪重。婦有容。徳堪重。天生美質奇才彩鸞鳳。﹝生﹞自慚非是漢梁鴻。何當富室。配著孤窮。﹝旦﹞念妾非孟光。奉親命遣侍明公。今日同歡共。想也曾修種。夫和婦睦。琴調瑟弄。

【漿水令】﹝老旦﹞恕貧無香醪泛鍾。恕貧無美食獻供。﹝醜﹞又無些湯水飮喉嚨。妝甚麼大媒。做什麼親送。﹝末﹞休相笑。莫妄衝。惟恐外人相譏諷。﹝老旦﹞非缺禮。非缺禮。只爲窘中。凡百事。凡百事。望乞包籠。

【尾】﹝眾﹞佳人才子徳堪重。更人才又兼出眾。夫妻到老和同。

﹝生﹞合巹交歡喜頗濃。

﹝老﹞琴調瑟弄兩和同。

﹝醜﹞今宵剩把銀缸照。

﹝合﹞猶恐相逢在夢中。

第十三出遣僕

【出隊子】﹝外上﹞追思前事。追思前事。心下如同理亂絲。𨿽然頗頗有家私。爭柰年髙無後嗣。怎不敎人怨咨。

萬般皆是命。半點不由人。當初招王十朋爲壻。誰知我那婆子嫌貧愛富。定要嫁孫家。我女不從。因此變作參商。番成仇怨。是我一時將機就機。將孩兒送過王門。如今赴京科舉。思慮他家無人。意欲整西邊書房。去請親家女兒同居住。早晚也好看顧。李成那裏。﹝末上﹞水將杖探知深淺。人聽言詞見腹心。員外有何分付。﹝外﹞李成。王官人往京求取功名。我思量他家無人。欲將西首書房。去請老安人小姐到家居住。早晚也好看顧。﹝末﹞如此甚好。只怕老安人不容。﹝外﹞有我在此。不妨。﹝末﹞小人就去。

【好姐姐】﹝外﹞聽吾一言說與。那王秀才欲求科舉。他若去時。必定家空虛。﹝合﹞堪憂慮。形隻影單添淒楚。暮想朝思愈困苦。

【前腔】﹝末﹞解元爲功名利祿。他應難免分開鴛侶。妻孤母獨。怎不愁滿腹。﹝合前﹞

【前腔】﹝外﹞我欲把西邊空屋。相請他萱親荊婦。移來並居。早晚堪照顧。﹝合﹞親骨肉。及早取來同居住。彼此心歡意滿足。

【前腔】﹝末﹞小僕蒙東人付囑。到彼處傳說衷曲。他聞此語。擬定無間阻。﹝合前﹞

﹝外﹞不忍他家受慘淒。

﹝末﹞恩東惜樹更連枝。

﹝外﹞黃河尙有澄淸日。

﹝末﹞豈可人無得運時。

第十四出迎請

【掛眞兒】﹝老旦上﹞天付姻緣事諧矣。夫和婦如魚似水。﹝生上﹞貧處蝸居。羞婚燕爾。惟恐傍人談恥。﹝旦上﹞菽水承歡勝甘旨。親中饋未能周備。﹝生﹞慈母心歡。賢妻意美。深喜一家和气。

母親。蘋蘩已喜承宗嗣。功名未遂平生意。黃榜正招賢。囊空無一錢。﹝老旦﹞孩兒。家寒難斡運。謾自心頭悶。﹝旦﹞今舉若蹉跎。光陰能幾何。﹝生﹞母親。孩兒自與娘子成親之後。不覺半載。卽日黃榜動。選場開。郡中刻限十五日起程。爭柰缺少盤纏。如何是好。﹝老旦﹞孩兒。自你父親亡後。家私日漸凋零。你今缺少盤費。教娘實難措辦。﹝旦﹞官人。此系是前程之事。況兼官府催行。𨿽則家道艱難。如何辭免。可容奴家回去。懇及爹娘。或錢或鈔。借些與官人路上盤纏。不知尊意如何。﹝生﹞如此卻好。只恐嶽丈不從。﹝旦﹞這个不妨。﹝末上﹞若無漁父引。怎得見波濤。自家蒙老員外著我到王秀才家去請取。這裏便是。有人在此麼。﹝老旦﹞孩兒。是誰在門首。﹝生﹞待孩兒去看。﹝生﹞足下何來。﹝末﹞小人是錢宅來的。﹝生﹞少待。母親。元來嶽丈家裏來的人。﹝老旦﹞媳婦。你去看是誰。﹝旦﹞待奴家去看。元來是李成。﹝末﹞是小人。﹝旦﹞一向爹媽好麼。﹝末﹞俱各平安。﹝旦﹞今日著你來。有何話說。﹝末﹞老員外聞知秀才官人上京應舉。思慮宅上無人。著小人打點空房一所。特著小人來請老安人小姐同家另住。﹝旦﹞這是貧人遇寶。有何不可。你進來見了婆婆。須要下禮。﹝末﹞大人家兒女曉得。﹝老旦﹞媳婦。是誰。﹝旦﹞婆婆。是奴家裏使喚的李成。﹝老旦﹞元來是李成舅。請他進來。﹝旦﹞李成進來。﹝末﹞老安人拜揖。﹝老旦﹞李成舅萬福。二位親家安否。﹝末﹞托賴俱各平安。﹝老旦﹞如今親家著你來有何干。﹝末﹞老安人請坐。待小人說。

【宜春令】恩東命。遣僕來上覆。近聞說官人赴都。解元出路。人去家空。必定添淒楚。意欲把西首房屋。待相邀安人居住。爲此特令男女到宅傳語。

【前腔】﹝老旦﹞蒙錯愛。爲眷屬。這恩徳深銘肺腑。柰緣艱苦。迆邐不能勾參嶽父。到如今又蒙相呼。頓敎娘心中猶豫。試問我孩兒媳婦。怎生區處。

【前腔】﹝生﹞因科舉。欲赴都。免不得拋妻棄母。千思百慮。母老妻嬌。卻敎誰爲主。旣嶽翁惜寡憐孤。這分明連枝惜樹。且自隨機應變。愼勿推阻。

【前腔】﹝旦﹞夫出路。百事無。況家中前空後虛。晨昏朝暮。慮恐他人生疾妬。旣相招共處同居。暫幽棲蓽門蓬戶。未審婆婆夫主。意中何如。

﹝末﹞安人。且聽小人吿稟。俺老員外說得好。解元赴選。家中惟有女流。外無老僕。內無小僮。俺小姐旣受蘋蘩之托。恐缺甘旨之奉。爲此將西邊空屋。請安人小姐另處。父子又得相親。婦姑況得其所。安人以爲半世尙守孤燈。今而有婦。不肯因人而熱。辭之固當矣。據小人愚見。早晚仰賴無人。倘有不測。何以堪處。我家空屋。固非廣廈髙堂。亦有重疊門戶。不使雀穿牖。毋使犬吠室。實爲有托。可保無虞。解元衣錦榮歸。不惟壯觀老員外之門楣。抑且增益老安人之福履。休得三思。幸垂一諾。﹝旦﹞婆婆。李成之言有理。請問去否。﹝老旦﹞兒。你道怎麼不去。

﹝老﹞家寒羞往見新親。

﹝生﹞世務艱難莫認眞。

﹝旦﹞此去料應無攺易。

﹝末﹞徑傳消息報東人。【繡衣郞】﹝老旦生旦弔場﹞半生在陋巷幽棲。樂守淸貧苟度時。重蒙不棄。大廈千間相周庇。望孩兒異日榮貴。報嶽翁今日恩義。﹝合﹞願從今奮前程萬里。願從今奮鵬程萬里。

【前腔】﹝生﹞自歷學十載書幃。黃卷靑燈不暫離。春闈催試。鏖戰功名在科場內。金鸞殿擬著荷衣。廣寒宮必攀僊桂。﹝合前﹞

【前腔】﹝旦﹞想蒼天不負男兒。一舉成名天下知。倘登髙第。雁塔題名身榮貴。若能勾贈母封妻。也不枉了爭名奪利。﹝合前﹞

【前腔】﹝老旦﹞黃河尙有澄淸日。豈可人無得運時。皇都得意。那時好个風流壻。﹝生﹞我寒儒顯赫門楣。太嶽翁傳揚名譽。﹝合前﹞

﹝生﹞春闈催試迫違期。

﹝旦﹞但願皇都得意回。

﹝老﹞躍過禹門三級浪。

﹝合﹞管敎平地一聲雷。

第十五出分別

【卜算子】﹝外上﹞從別女孩兒。心下常縈系。昨日令人去請歸。彼此心歡喜。

雪隱鷺鷥飛始見。柳藏鸚鵡語方知。昨日著李成去搬取王親媽秀才與我女孩兒同家另居。待李成回來。便知分曉。

【疎影】﹝老旦上﹞韶光荏苒。嘆桑楡暮景。貧困相兼。﹝旦上﹞半載憂愁。一家艱苦。未知何日回甜。﹝生上﹞麄衣糲食心無歉。爲親老常懷淒慘。﹝末上﹞安人賢會。秀才儒雅。小姐貞潔。

老安人。這裏正是本宅門首。待小人進去通報。老員外。老安人秀才官人小姐都來了。﹝外﹞在那裏。﹝末﹞都在門首。﹝外﹞看坐來。親家。請裏面相見。﹝老旦﹞老親家先請。﹝外﹞親家。老夫接待不周。勿令見罪。﹝老旦﹞親家。老身貧乏。無一絲爲聘。遣荊釵言之可羞。﹝外﹞小女愧無百輛迎門。奉蘋蘩惟恐有失。﹝老旦﹞未遑造謝。反蒙寵招。﹝外﹞重荷輝臨。不勝忻羨。﹝老旦﹞老親家。親母如何不見。﹝外﹞老荊有些小恙。不及侍陪。容日再拜。乞恕。乞恕。﹝老旦﹞孩兒過來。見了老親家。﹝生﹞念十朋一介寒儒。三尺童稚。忝居半子之情。托在萬間之庇。有違參拜。無任戰兢。﹝外﹞好賢壻。﹝旦﹞爹爹。久別尊顏。且喜無恙。﹝外﹞孩兒起來。親家母。我聞知令郞起程。慮恐親家宅上無人。老夫如今打點西邊空房屋一所。請親姆到來。與我孩兒同住。未知尊意如何。﹝老旦﹞老身來此叨擾尊府。﹝外﹞賢壻幾時起程。﹝生﹞小生就是今日起程。﹝外﹞李成看酒來。﹝末﹞酒在此。﹝外﹞此一杯酒。一來與老親家接風。二來與我賢壻餞行。酒三巡。權爲餞行之禮。親家。我家中沒有髙堂大廈。

【降黃龍】艸舍茅檐。蓬蓽塵蒙。网羅風颭。尊親到此。但有無一一望親遮掩。﹝老旦﹞恩沾萬間周庇。悄似寒灰撥焰。使窮親歡生愁腹。喜生愁臉。

【前腔】﹝旦﹞安然。同效鶼鶼。爲取功名。反成拋閃。君今此行。又恐怕貪富別取房奩。﹝生﹞休言。我守忠信。自古道貧而無諂。肯貪榮忘恩失義。附熱趨炎。

【前腔】﹝老旦﹞淹淹。貧守齏鹽。常慮衣單。每憂食缺。今爲眷屬。尢恐將宅第門風辱玷。﹝外﹞休謙。旣成姻眷。又何故相棄相嫌。敢攀尊親寵臨。老夫過僭。

【前腔】﹝生﹞叨忝。母訓師嚴。三史諳通。九經博覽。今承召舉。到試闈定有朱衣頭點。﹝旦﹞春纖。捧觴低勸。好將心事拘拑。到京師閒花野艸。愼勿沾染。

【黃龍衮】﹝生﹞休將別淚彈。休將別淚彈。且把愁眉展。背井離鄕。誰敢胡沾染。﹝老旦﹞路途迢遞。不無危險。才日暮。問路程。尋宿店。

【前腔】﹝生﹞萱親免愁煩。萱親免愁煩。嶽丈休憶念。﹝老旦﹞記取叮嚀。客邸當勤儉。﹝外﹞此行只願鰲頭髙占。功名遂。姓字香。門楣顯。

【尾聲】﹝生﹞隨身不慮無琴劍。慮只慮行囊缺欠。﹝外﹞些少白金相助添。

﹝生﹞多謝嶽父厚意。﹝外﹞你去路上要小心。早去早回。﹝老旦﹞孩兒。你過來。我分付你幾句。﹝生﹞母親有何分付。﹝老旦﹞你未晚先投宿。雞鳴起看天。逢橋須下馬。過渡莫爭先。古來寃枉事。皆在路途間。做娘的就比樹頭上黃葉。荷葉上水珠。朝不保暮了。我的兒呵。

【臨江僊】渡水登山須仔細。﹝外﹞朝行須聽曉雞啼。﹝旦﹞成名先寄好音回。﹝末﹞藍袍將掛體。及第便回歸。﹝生﹞重荷萱親勤訓誨。感蒙嶽丈提攜。娘子。好生侍奉我親幃。李成。在家勤照顧。﹝末﹞及第便回歸。﹝旦扯生介﹞半載夫妻成拆散。婆婆年老怎支持。成名思故里。切莫學王魁。﹝生﹞你不須多囑付。我及第便回歸。

﹝生先下眾弔場﹞正是流淚眼觀流淚眼。斷腸人送斷腸人。﹝外﹞孩兒。你夫壻上京取應。好把婆婆恭敬。﹝旦﹞甘旨一一趨承。謹依爹爹嚴命。﹝老旦﹞多幸多幸。骨肉團圓歡慶。

【園林好】深感得親家見憐。助白銀恩徳萬千。更廣廈容畱。貧賤得所。賜喜綿綿。蒙所庇。意拳拳。

【沈醉東風】﹝外﹞我孩兒三生有緣。與才郞忝爲姻眷。今日赴春闈。程途遙遠。助盤費尙憂輕鮮。﹝旦﹞婆當暮年。父當老年。只願我兒夫榮歸故苑。

【川撥棹】﹝老旦﹞他憑取才學上京赴選。又恐怕他功名緣分淺。﹝末﹞老安人且莫縈牽。那秀才文章燦然。管登科。作狀元。管登科。作狀元。

【紅繡鞋】﹝老旦﹞旦夕祝吿蒼天。周全。願他獨占魁選。榮顯。母妻封贈受皇宣。門楣顯。姓名傳。得魚後。怎忘筌。得魚後。怎忘筌。

【尾】從今且把眉舒展。遇良辰自宜消遣。骨肉永遠團圓。

﹝外﹞舉子紛紛爭策藝。

﹝老﹞此行願取登髙第。

﹝旦﹞馬前喝道狀元來。

﹝合﹞這回好个風流壻。

第十六出赴試

【水底魚】﹝生上﹞天下賢良。赴選臨帝鄕。白衣卿相。暮登天子堂。

【前腔】﹝末上﹞爲功名紙半張。引得吾輩忙。人人都想。要登龍虎榜。

【前腔】﹝淨上﹞有等魍魎。本是田舍郞。妝模作樣。也來入試場。

﹝生﹞三年大比選場開。滿腹文章特地來。爭看世人增價買。信知吾輩是英才。﹝淨﹞梅溪。我和你一學朋友。不須通名。趲行則个。

【甘州歌】﹝生﹞自離故里。謾回首家鄕極目何處。萱親年老。一喜又還一懼。晨昏幸托年少妻。深感嶽丈相憐一處居。﹝合﹞蒙囑付。牢記取。敎我成名先寄數行書。休悒怏。莫嘆嗟。白衣換卻錦衣歸。

【前腔】﹝末﹞芳春景最奇。正可人不暖不寒天气。千紅萬紫。開徧滿目芳菲。香車寶馬逐隊隨。不見來往遊人渾似蟻。﹝合﹞爭如我折桂枝。十年身到鳳凰池。身榮貴。回故里。人人都道狀元歸。

【前腔】﹝淨﹞迆邐松篁徑裏。見野塘溶溶水沒沙嘴。鷗鳧往來。出沒又還驚飛。危橋跨澗人過稀。只見漠漠平沙接遠堤。﹝合﹞途中趣。眞是奇。綠楊枝上囀黃鸝。難禁受。聞子規。聲聲叫道不如歸。

【前腔】﹝眾﹞聞知皇都近矣。尙還隔幾重煙水。餐風宿水。豈憚路途迢遞。一心指望入試闈。恨不得脇生雙翅飛。﹝合﹞尋宿處。莫待遲。竹籬茅舍掩柴扉。天將暮。日墜西。漁翁江上釣魚歸。

【尾】問牧童。歸村市。香醪同飮典春衣。圖得今宵沈醉歸。

﹝生﹞琢磨成器待春闈。

﹝末﹞此去前程唾手回。

﹝淨﹞靑雲有路終須到。

﹝醜﹞金榜無名誓不歸。

第十七出春科

﹝末上﹞欽奉朝廷命。敷施雨露恩。魚龍皆變化。一躍盡朝天。自家不是別人。禮部伺候的便是。往來聽候。侍奉官員。今乃大比貢舉之年。正當設科取士之際。國朝委請試官。已在貢院之內。府縣郡召舉子。俱列棘闈之前。如今將次考試。只得在此伺候。怎見得設科取士。但見開設著茂才科。賢良科。方正科。齊齊整整。印捲所。彌封所。對讀所。謄錄所。密密嚴嚴。委請有總考官。同考官。易考官。書考官。詩考官。春秋考官。禮記考官。人人飽學。提調官。供給官。巡綽官。受卷官。彌封官。總監臨官。都幹辦官。个个淸廉。但是天下才子。先到禮部報名。第一場以四書擬題。內選程文四書三篇。五經四篇。務要文章峻潔。第二場以性理羣書擬題。內選程論詔誥一篇。表判一篇。俱用禮義精純。第三場策問五道。無非曉達時務。何必經史辧疑。中式舉人。定爲三甲。授官進士。分作九階。第一甲賜進士及第。官授從六品。第二甲賜進士出身。官授正七品。第三甲賜同進士出身。官授從七品。廷策一道。列名狀元榜眼探花。遊街三日。賜宴瓊林。鹿鳴鹵薄。正是一封才下興賢詔。四海應無遺棄才。道猶未了。試官早到。

【夜遊朝】﹝外雜從上﹞錦袍銀綬掌春宮。輔佐承明一統。聖主求賢心重。网羅天下英雄。

烏紗玉帶紫金魚。出入千人擁一車。若問榮華何自至。少年曾讀五車書。下官蒙差考試。爲天子之輔臣。系文章之司命。榮身食祿。豈容尸位素餐。報主匡時。敢不矢心殫力。今當會試之春。命主禮闈。天下英才。云屯蟻聚。左右。舉子入試者。用意搜檢。以防懷挾。著他魚貫而進。

【水底魚】﹝生上﹞天降皇恩。詔我眾書生。魚龍變化。直上九霄雲。

【前腔】﹝末上﹞慈親衰倦。弟兄無一人。無人奉養。時刻常掛心。

【前腔】﹝淨上﹞我是文人。聲名天下聞。若還髙中。管取第一名。

﹝眾見外﹞眾舉子。我奉九重之命。掄四海之才。每歲考試。不過經書詩對。盡是俗套虛文。我今奏準裁革。第一場各把本經做一篇。第二場破題。第三場作詩。天地人三號。各歸號房。挨次呈來。無得錯亂。取責不便。﹝雜﹞生員領題。﹝外﹞天字號就把本經做一篇來。

【黃鶯兒】﹝生﹞魯史紀周正。﹝外﹞正名之實。何者爲先。﹝生﹞重明倫。先正名。先明王霸之分。尊王賤霸功難泯。﹝外﹞五霸桓文爲盛。事業如何。﹝生﹞齊桓公會諸侯於葵丘。次師召陵以伐楚。晉文公會諸侯踐土。天王狩於河陽。葵丘序盟。召陵誓兵。河陽踐土誠陵分。﹝外﹞春秋以賞罰爲事。無乃爲僭乎。﹝生﹞春秋天子之事也。故仲尼曰。罪我者其惟春秋乎。知我者其惟春秋乎。細推評。刑誅爵賞。誰識素王情。

﹝外﹞此篇深得春秋賞罰之旨。眞內聖外王之學也。可喜可喜。地字號把你本經做一篇來。

【前腔】﹝末﹞五典與三墳。見重華。思放勛。﹝外﹞昔左史倚相能讀墳典丘索之書。子亦能是乎。﹝末﹞不敢。此分內事也。九丘八索吾能省。﹝外﹞旣然讀上古書。且說欲爲君盡君道。欲爲臣盡臣道。二者當法何人。﹝末﹞君人之道。至文武而盡。人臣之義。當以伊周爲法。文謨克勤。武烈繼明。商衡周鼎輝相映。﹝外﹞如或知汝。則何以哉。﹝末﹞有用我者。務引君當道而已。際風雲。鹽梅舟楫。一徳務臣君。

﹝外﹞此篇深有宰輔器量。深爲朝廷得人賀也。人字號把你本經做一篇來看。

【前腔】﹝淨﹞四聖首彌綸。道陰陽。說鬼神。﹝外﹞易主卜筮者說。可信麼。﹝淨﹞聖人作易。神以知來。知以藏往。是故知幽明之故。知來藏往昭無朕。天根杳冥。月窟渾淪。﹝外﹞何爲天根。何爲月窟。﹝淨﹞堯夫云。乾遇巽時觀月窟。地逢雷處見天根。﹝外﹞夏商之時。易有何名。﹝淨﹞夏易首艮。是曰連山。商易首坤。是曰歸藏。皆無足傳者。連山云斷歸藏隱。﹝外﹞此子年齒𨿽逾。學識頗到。﹝淨﹞不敢。我學生八八六十四卦。三百八十四爻。無不精曉。﹝外笑﹞可知你日親筆硯。﹝淨﹞惶恐。且休顰。韋編三絕。觀國利王賓。

﹝外﹞此篇易學頗精。非研窮義理。不能到也。﹝生﹞生員領題。﹝外﹞第二場我出个破題與你做。臣事君以忠。﹝生﹞論輔乎君者。當盡忠於君也。﹝末﹞生員領題。﹝外﹞第二場我出破題與你做。其爲人也孝悌。﹝末﹞性稟天地之貴。道尊日月之長。﹝淨﹞生員領題。﹝外﹞第二場我出破題與你做。學而第一。學而時習之。不亦說乎。有朋自遠方來。不亦樂乎。人不知而不慍。不亦君子乎。﹝淨﹞大人。不是這學。乃是鶴兒第一。鶴乃是鶴之子。時乃時時之習也。蓋鶴有千歲。得爲有壽之禽。小鳥朔飛。漸漸飛髙飛遠。其母豈不說乎。忽一日飛在靑田之內。赤壁之間。同類見他飛得髙遠。也飛來做了一處。此乃同類相從。豈不樂乎。雄鶴見了雌鶴。就欺心起來。一飛飛起來。站在雌鶴身上。牢牢立定。而不滚也。雌鶴把頭來對了雄鶴。雄鶴。你爲何欺心。雄鶴答曰。人不知而不慍。不亦君子乎。﹝外﹞天字號第三場。就把桂花爲題。光香郞韻。作詩一首。﹝生﹞花如金粟占秋光。月殿移來萬斛香。試問嫦娥仙子道。一枝畱與狀元郞。﹝外﹞地字號第三場。就把梅花爲題。光香郞韻。作詩一首。﹝末﹞橫斜疎影透波光。玉骨冰肌分外香。昨夜前村雪初霽。今朝應有探花郞。﹝外﹞人字號第三場。就把橘子爲題。光香郞韻。作詩一首。﹝淨﹞橘子生來耀日光。又酸又澀又馨香。後來結成一个大疙瘩。剖開來到有七八囊。﹝外﹞郞字韻怎麼囊。﹝淨﹞大人囊得過就罷了。﹝外﹞學問粗疎。回去用心讀書。畱在下科。﹝淨﹞三場文字不得中。六个饅頭落得吞。﹝外﹞這幾篇皆通。獨有天字號爲最。天字號那方人氏。姓甚名誰。﹝生﹞溫州府永嘉縣人氏。姓王。名十朋。﹝外﹞去秋解元是你。今科會元又是你。我把你文字封上禦前親閱定奪。

【風檢才】﹝眾上﹞舉子讀書大賢。錦繡文章可觀。象簡羅袍恁作穿。宮花插帽檐偏。﹝合﹞頭名是王狀元。

﹝小生﹞聖旨下。奉聖旨。策三道詞理平順。條對詳明。宜居第一甲第一名王十朋。第二甲第一名王士宏。第三甲第一名周璧。各賜袍服冠帶。整備鼓樂。迎送狀元及第。遊街畢日。卽赴翰林謝恩。﹝眾﹞萬歲。萬歲。萬萬歲。

﹝外﹞五百名中第一人。

﹝生﹞烏靴紗帽綠袍新。

﹝末﹞明朝早赴瓊林宴。

﹝眾﹞斜插宮花謁至尊。

第十八出閨念

【破陣子】﹝旦上﹞燈燦金花無寐。塵生錦瑟消魂。鳳管臺空。鸞箋信杳。孤幃不斷離情。巫山夢斷銀缸雨。繡閣香消玉鏡蒙。十朋。休怨懷想人。

妾慚非淑女。父命嫁洪儒。矢心共貧素。布荊樂有餘。旦夕侍巾櫛。齊眉愧不如。兩情正歡洽。一旦赴徵書。折此藍田玉。分我合浦珠。翠鈿空零落。綠鬢漸蕭疎。登樓試晚妝。鏡破意躊躇。羞看舞雙燕。交彩入空虛。況有髙堂親。憂懷日倚閭。願言遠遊子。及早賦歸歟。奴家自從才郞別後。每日雞鳴而起。敬奉姑嫜。勤事父母。如今天尙未明。意欲對鏡梳妝。爭柰離愁千種。想起別時。不覺垂淚。

春風吹柳拂行旌。

憶別河橋萬種情。

天上杏花開欲徧。

才郞從此步雲程。【四朝元】雲程思奮。迢迢赴玉京。爲策名僊籍。獻賦金門。一旦成孤另。自驪駒唱斷。自驪駒唱斷。空憶艸碧河梁。柳綠長亭。一騎天涯。正是百花風景。到此春將盡。嗏。寂寞度芳辰。鳳帳鴛衾。翠減蘭香冷。君行萬里程。妾懷萬般恨。別離太急。思思念念。是奴薄命。

薄命佳人多苦辛。

通宵不寐聽雞鳴。

髙堂侍奉三親老。

要使晨昏婦道行。【前腔】婦儀當盡。昏問寢興。聽譙樓更漏。紫陌雞聲。忙把衣衫整。要殷勤定省。要殷勤定省。自覷堂上姑嫜。萱艸椿庭。白髮三親。也索一般恭敬。不敢辭勞頓。嗏。端不爲家貧。欲盡奴情。願采蘋蘩進。兒夫事遠徵。親年當暮景。孝思力罄。行行步步。是奴常分。

事親一一體天心。

無暇重調綠綺琴。

憔悴容顏愁裏變。

妝臺從此懶相臨。【前腔】慵臨妝鏡。菱花暗鎖塵。自曲江人去。鳳折鸞分。羞覩孤飛影。漸脂憔粉悴。漸脂憔粉悴。說甚眉掃靑山。鬢挽烏雲。玉筯痕多。只爲荊釵情分。腸斷當年聘。嗏。欲照又還停。只見貌減容消。展轉添愁悶。團團寶鑑明。蕭蕭翠環冷。爲思結髮。絲絲縷縷萬千愁病。

愁病懨懨瘦損神。

只因夫壻寓瑤京。

那堪雁帛魚書杳。

腸斷香閨獨宿人。【前腔】從離鄕郡。皇都覓利名。想龍門求變。豹文思炳。鳳閣圖衣錦。柰歸期未定。柰歸期未定。便做折桂蟾宮。賜宴瓊林。須念蘭房。有奴孤形獨影。莫向紅樓憑。嗏。獨坐暗傷神。雁杳魚沈。敎奴望斷衡湘信。長安紅杏深。家山白雲隱。早祈歸省。孜孜翕翕。舉家歡慶。

【尾聲】時光似箭如梭擲。勤把萱親奉侍。專等兒夫返故里。

只爲求名豈顧親。

兒夫必定離京城。

眞个路遙知馬力。

果然日久見人心。

第十九出參相

﹝末上﹞碧玉堂前列管弦。珍珠簾捲裊沈煙。不聞閫外將軍令。只聽朝中天子宣。自家不是別人。乃是萬俟丞相府中堂候官的是也。且說我那丞相。眞个官髙極品。累代名家。身居八座之尊。班列羣僚之上。論文呵。對先聖夜讀詩書。論武呵。總元戎時觀韜略。巍巍駕海紫金梁。兀兀擎天碧玉柱。休說官髙極品。先誇相府軒昂。泥金樓閣。重檐疊棟。直起上一千層。碾玉欄桿。傍水臨階。斜連著十二曲。窗橫面面碧琉璃。磚砌行行紅瑪瑙。屛開翡翠。獸鑪中噴幾陣香風。簾捲蝦須。仙仗間會三千朱履。門排畫戟。坐擁金釵。響當當的是玉佩聲搖。明晃晃的是珠簾色耀。後堂中安一張影玲瓏光燦爛數十層雕花刻艸八柱象牙牀。正廳上閒放著四圍香散漫色鮮姸幾多樣描鸞畫鳳九鼎蓮花帳。金間玉。玉間金。雕鞍寶凳。紅暎紫。紫暎紅。繡褥花裀。人人道是玉橋邊開著兩扇慷慨孟嘗門。鳳城中蓋著一所異樣神僊窟。道猶未了。丞相早到。

【賀聖朝】﹝淨上﹞幾年職掌朝綱。四時燮理陰陽。一人有慶壽無疆。兆民賴之安康。

爵尊一品。爲天子之股肱。位總百官。乃朝廷之耳目。廟堂寵任。朝野馳名。正是一片丹心能貫日。四方志气可淩雲。自家萬俟丞相是也。吾有一女。小字多嬌。𨿽年及筓。爭柰姻緣未遂。今年狀元。乃是溫州人氏。姓王名十朋。此人才貌兼全。俺要招他爲壻。不知緣分如何。他今日必來參拜。且叫堂候官分付。堂候官那裏。﹝末﹞珍珠簾下忽傳聲。碧玉堂前聽使令。覆丞相。有何鈞旨。﹝淨﹞堂候官。今年狀元乃是溫州人氏。姓王名十朋。此人才貌雙全。欲要招他爲壻。只今便要成親。你怎麼說。﹝末﹞吿丞相。小姐是瑤池閬苑神仙。狀元是天祿石渠貴客。若成了姻緣。不枉天生一對。﹝淨﹞正是。他今日必來參拜。你在衙門首。來時節須先露其意。﹝末﹞暫辭恩相去。專等狀元來。

【菊花新】﹝生上﹞十年身到鳳凰池。一舉成名天下知。脫白掛荷衣。功名遂少年豪气。

引領神仙下翠微。雲間相逐步相隨。桃花已透三千丈。月桂髙攀第一枝。閬苑應無先去客。杏園惟有後題詩。男兒志气當如此。金榜題名天下知。小生得了頭名狀元。深蒙聖恩。除授饒州僉判。方已朝回。必須參見萬俟丞相。﹝末見介﹞狀元賀喜。﹝生﹞何喜可賀。﹝末﹞丞相有一多嬌小姐。欲招狀元爲壻。只今便要成親。﹝生﹞小生自有寒荊在家焉敢望此。煩請通報。﹝末﹞少待。﹝介﹞吿丞相。狀元已在門首。﹝淨﹞著他進來見我。﹝末﹞請狀元進去相見。﹝生見拜介﹞小生一介寒儒。久困山澤。郡乏賢才。勉使來試。忝蒙天眷。皆賴丞相提攜之賜。謹造鈞墀參拜。不勝愧感之至。﹝淨﹞狀元且休閒說。休閒講。我有一事與你說。男子生而願爲之有室。女子生而願爲之有家。我有一女。小字多嬌。欲招你爲壻。只今就要成親。你心下如何。﹝生﹞深蒙不棄微賤。感徳多矣。柰小生已有寒荊在家。不敢奉命。﹝淨﹞你是讀書之人。何故見疑。自古道。富易交。貴易妻。此乃人情也。﹝生﹞丞相豈不聞宋弘有云。糟糠之妻不下堂。貧賤之交不可忘。小生不敢違例。﹝淨怒﹞我到違例。

【八聲甘州歌】窮酸魍魎。對我行輒敢數黑論黃。妝模作樣。惱得我气滿胸膛。﹝生﹞平生頗讀書幾行。豈敢紊亂三綱並五常。﹝末﹞斟量。不如且順從何妨。

【前腔】﹝淨﹞端詳。這搊搜伎倆。怎做得潭潭相府東牀。出言挺撞。那些个謙讓溫良。﹝生﹞微名忝登龍虎榜。肯做棄舊憐新薄幸郞。望參詳。料烏鴉怎配鸞凰。

【解三酲】﹝末﹞狀元你且休閒講。這姻事果是無雙。當朝宰相爲嶽丈。論門戶。正相當。﹝生﹞寒儒怎敢過望想。自古道糟糠妻不下堂。﹝淨﹞忒無狀。把花言巧語。一赸胡謊。

【前腔】﹝末﹞你千推萬阻。靡恃己長。只怕你舌劍唇鎗反受殃。﹝生﹞謾自相勞讓。停妻再娶誰承望。又何苦。恁相當。﹝淨﹞朝綱選法咱把掌。使不得禍到臨頭燒好香。不輕放。定攺除遠方。休想還鄕。

﹝淨﹞堂候官。與我趕出去。

﹝淨﹞叵耐窮酸太不良。

﹝生﹞有妻焉敢贅髙堂。

﹝末﹞大隹飛上梧桐樹。

﹝合﹞自有傍人說短長。

﹝淨弔﹞這畜生無理。我招他爲壻。到有許多推故。堂候官。他除授那裏做官。﹝末﹞除授江西饒州僉判。﹝淨﹞第二名王士宏除授那裏。﹝末﹞他在廣東潮陽僉判。﹝淨﹞西江是魚米之地。廣東潮陽是煙瘴地面。有何難處。眉頭一蹙。計上心來。卻將第二名王士宏除授饒州僉判。將王十朋攺調潮陽。絕他歸計。明日張榜示眾。﹝末﹞是好計。

﹝淨﹞攺調潮陽禍必侵。

﹝末﹞敎他必定喪殘生。

﹝淨﹞平生不作皺眉事。

﹝末﹞世上應無切齒人。

第二十出傳魚

【醉落魄】﹝生上﹞鄕關久別應多慮。幸登髙第得銓除。修書欲寄報平安。浼承局。帶回歸。

虧心折盡平生福。行短天教一世貧。念小生貧寒之際。以荊釵爲聘。遂結姻親。臨行又蒙嶽丈接取母親妻子一同居住。仍贈盤纏赴京。得了頭名狀元。深蒙聖恩。除授饒州僉判。本欲回鄕視親。不合參見萬俟丞相。反要招我爲壻。只因不從。被他拘畱聽候。不得回鄕。只得寫封家書回去。通報母親妻子知道。我昨日在省門外。有一承局差往溫州下文書。與他說了。約我今日來取書。待我寫完。在此等他。

【一封書】男百拜拜覆。母親尊前妻父母。離膝下到都。一舉成名身掛綠。蒙除授饒州僉判府。待家眷臨京往任所。寄家書。附承局。艸艸不恭兒拜覆。

書已寫完。在此等待承局到來。﹝末上﹞傳遞急如火。官差不自由。自家承局的是也。公差到浙江遞送公文。昨日王狀元與我說要寄家書回去。不免到下處取書。﹝生﹞承局起動你來了。﹝末﹞狀元寫完在此未曾。﹝生﹞寫完在此了。﹝末﹞旣完了。送在那裏去。﹝生﹞此書煩附與溫州在城雙門巷裏錢貢元家下。﹝末﹞狀元姓王。爲何到錢宅。﹝生﹞是我嶽丈家中。

【懶畫眉】煩伊傳遞彩雲箋。你到吾家可代言。因參相府被畱連。不能勾歸庭院。傳與我萱親莫掛牽。

【前腔】﹝末﹞狀元深念北堂萱。料想尊堂憶狀元。泥金先把好音傳。他必定生歡忭。正是一紙家書抵萬錢。

﹝生﹞平安一紙喜重重。

﹝末﹞闔宅投呈喜信通。

﹝生﹞只恐匆匆說不盡。

﹝末﹞行人臨發又開封。

第二十一出套書

【雙勸酒】﹝淨上﹞儒冠誤身。一言難盡。爲玉蓮可人。常懷方寸。若得他配合秦晉。那其間燕爾新婚。

凡人不可貌相。海水不可斗量。誰想王十朋得了頭名狀元。除授饒州僉判。見說萬俟丞相招他爲壻。推阻不從。打聽得承局到溫州公幹。王十朋教他寄書。我不免在門首等承局來。也教他寄一封回去。

【前腔】﹝末上﹞官差限緊。心中愁悶。途路上苦辛。怎辭勞頓。只恐怕誤了公文。那其間有口難分。

﹝淨﹞足下莫不是承局哥麼。﹝末﹞小子正是承局。﹝淨﹞你認得我麼。﹝末﹞有些面善。不知官人上姓。﹝淨﹞我是溫州五馬坊大門樓孫半州便是。﹝末﹞孫官人也是溫州。與王狀元同鄕。﹝淨﹞正是。﹝末﹞王狀元有書在此。教我稍回去。我才在他下處取得書在此。﹝淨﹞元來如此。﹝末﹞官人你在此貴幹。﹝淨﹞說不得。﹝末﹞爲什麼說不得。

【劉潑帽】﹝淨﹞念我到此求科舉。因不第羞回鄕裏。修書欲報娘和父。待浼承局。只怕相推阻。

【前腔】﹝末﹞自家𨿽在京城住。溫臺路來往極熟。官人若有家書附。休得要躊躇。咱與你稍回去。

﹝淨﹞承局哥。旣蒙允肯。同到下處寫書與你。﹝末﹞如此同行。﹝淨﹞這裏便是下處。請坐。﹝末﹞不敢。﹝淨﹞承局哥。我本待畱你喫一杯淡酒。一來沒人在此不便當。送一錢銀子與你。自去酒肆中去喫三杯。待我寫完了書。你來取。﹝末﹞多謝。無功蒙厚祿。不敢受。﹝淨﹞褻瀆尊前。請收了。﹝末﹞如此受了。我去喫了酒。官人你寫完了。我就來取。﹝淨﹞我就寫在此。﹝末下淨叫介﹞孫官人。怎麼又叫我。﹝淨﹞我與你說。這个包兒。倘若到酒肆中喫醉了。這包兒放在那裏。不如放在此。喫了酒一發來取。﹝末﹞我曉得。你說道我拿了一錢銀子去了。不來取書。拿我包在此做當頭。﹝介﹞我便放在此。你不要動。裏面有王狀元的書在裏面。﹝淨﹞我生疔瘡也不動。﹝淨末﹞自沽三酌酒。早寫萬金書。﹝末下淨弔場﹞不施心上無窮計。怎得他人一紙書。想承局去遠了。我把包袱開將起來。且喜王狀元書已在。待我讀一徧。

【一封書】男百拜拜覆。母親尊前妻父母。離膝下到都。一舉成名身掛綠。蒙除授饒州僉判府。待家小臨京往任所。寄家書。附承局。艸艸不恭男拜覆。寫得好。我與他同學。況字迹與我相同。他寫家書。我寫休書。一句攺一句。專怪錢貢元不肯將女兒嫁我。今攺休書一封回去。且待我攺起來。﹝攺介﹞男百拜拜覆。母親尊前妻父母。正是才人。一句包了一家門。﹝攺﹞男八拜拜覆。媽媽萱親想萬福。離膝下到都。一舉成名身掛綠。﹝攺﹞孩兒已掛綠。蒙除授饒州僉判府。﹝攺﹞僉判饒州爲郡牧。待家小同臨往任所。若不攺傷情。怎得玉蓮到手。﹝攺﹞我取了萬俟丞相女。可使前妻別嫁夫。寄家書。免嗟吁。艸艸不恭兒拜覆。﹝攺﹞我到饒州來取汝。

丈二的和尙。只教摸我的頭不著。且放他在包袱裏。如今寫我的。

【淸江引】求名未遂。羞歸鄕裏。淹滯在京都地。拜覆我爹娘。休把兒牽系。指日間到家庭重賀喜。

﹝末上﹞折梅逢驛使。寄與隴頭人。﹝淨﹞我在這裏等你。書已寫完了。你包袱原封不動。這是我的家書。煩老兄帶到五馬坊開典當的才六七開拆。﹝末﹞不須分付。﹝淨﹞聊奉白金一兩。以爲路費。﹝末﹞多謝厚賜。

【朱奴兒】﹝淨﹞因科舉離鄕半春。從別後斷羽絕鱗。今日天敎遇你們。趁良使附歸音信。﹝合﹞還歷盡山郭水村。指日到東甌郡。

【前腔】﹝末﹞是則是公文限緊。蒙相委怎敢不允。拚十朝與半旬。到宅上備說元因。﹝合前﹞

﹝淨﹞休憚山髙與路長。

﹝末﹞此書管取到華堂。

﹝淨﹞不是一番寒徹骨。

﹝合﹞爭得梅花撲鼻香。

第二十二出獲報

【臨江僊】﹝老旦上﹞憑欄極目天涯遠。那人去遠如天。﹝旦上﹞鱗鴻無事竟茫然。今春才又過。何日是歸年。

﹝老旦﹞春闈催試怕違期。一紙音書絕雁魚。﹝旦﹞此去定應攀月桂。拜恩衣錦聽榮除。﹝老旦﹞自從你丈夫去後。杳無音信回來。﹝旦﹞婆婆。想沒有便人。﹝老旦﹞我與你倚門而望。﹝旦﹞婆婆請先行。奴家隨後。

【傍妝臺】﹝老旦﹞意懸懸。倚門終日。望得眼兒穿。自他去京歷鏖戰。杳無一紙信音傳。﹝旦﹞多應他在京得中選。因此上無暇修書寄故園。﹝老旦﹞他旣登金榜。怎不錦旋。越敎娘心下轉縈牽。

【前腔】﹝旦﹞何勞憂慮恁拳拳。且自把愁眉暫展。閒消遣。𨿽眼下人不見。終有日再團圓。﹝老旦﹞愁只愁他命乖福分淺。又恐怕客邸淹畱疾病纏。﹝旦﹞死生有命。富貴在天。不須憂慮淚漣漣。

【不是路】﹝末上﹞渡口離船。早來到錢家宅院前。咱不免偸閒先下彩雲箋。﹝老旦﹞甚人言。因何直入咱庭院。﹝末﹞爲一舉登科王狀元。﹝老旦﹞那个王狀元。﹝末﹞就是王十朋狀元。﹝老旦旦﹞可有書麼。因來便。特令稍帶家書轉。﹝老旦旦﹞喜從人願。喜從人願。

【前腔】﹝旦﹞先生。他爲何不整歸鞭。付與你書時說甚言。﹝末﹞敎傳語道因參丞相被畱連。﹝旦﹞婆婆。畱連不得回來了。﹝老旦﹞媳婦。且省憂煎。可備些薄禮酬勞倦。﹝旦﹞就把銀釵當酒錢。﹝老旦﹞物輕鮮。權充支費休辭免。﹝末﹞小人公文緊急。不敢久稽。多謝了。去心如箭。去心如箭。﹝下﹞

【皂角兒】﹝老旦﹞想連年時乖運蹇。喜今日姓揚名顯。步蟾宮髙攀桂枝。跳龍門首登金殿。繡宮花斜插戴。帽檐偏瓊林宴。勝似登僊。﹝合﹞早辭帝輦。榮歸故苑。那時節夫妻母子。大家歡忭。

【前腔】﹝旦﹞想前生曾結分緣。與才郞共成姻眷。喜得他脫白掛綠。怕嫌奴體微名賤。若得他貧相守。富相連。心不變。死而無怨。﹝合前﹞

【尾】﹝外淨上﹞鵲聲喧。燈花艷。﹝末上﹞老員外。老安人。姐夫中了狀元。有書回來了。﹝外淨﹞果然今有信音傳。整備華堂開玳筵。

親家且喜。我兒且喜。﹝老旦﹞小兒有書回來。正欲著令愛來請親家看書。﹝旦﹞正要來請爹爹。﹝淨﹞親家請坐。連日有慢。聞得小官人有家書來。我們兩老口特來看書。﹝老旦﹞送上去令尊看。﹝旦﹞爹爹。書在此。﹝外﹞還送與婆婆開拆。﹝淨﹞老員外。你看封皮上寫那个開拆就是了。﹝外﹞此書煩附嶽父大人親手開拆。

【一封書】男八拜上覆。媽媽萱親想萬福。﹝旦﹞此書起句就差了。兒子寫書與母親。頓首百拜須是。怎麼只寫八拜。﹝外﹞便是。孩兒。﹝淨﹞不差。正是八拜。親家兩拜。我也是兩拜。夫妻之情。也是兩拜。湊成八拜。﹝旦﹞此書不是有才學人寫的。旣稱媽媽。又是萱親。萱親就是媽媽。媽媽就是萱親。一人到有兩樣稱呼。﹝淨﹞正是有才學人寫的。媽媽是我。萱親是你的婆婆。﹝外﹞孩兒已掛綠。僉判饒州爲郡牧。﹝淨﹞怎麼便叫掛綠。﹝外﹞做了官。便是掛綠。親家。且喜賢壻做了官了。﹝淨﹞親家。我這兩隻眼。就是識寶的回回。我說道王官人兩耳垂肩。定做朝官。鼻如截筒。一世不窮。我說也不曾說。﹝外﹞說來說來。﹝淨﹞說我親家■﹝一上肉下﹞建﹞■﹝一上肉下﹞建﹞■﹝一上肉下﹞愛﹞■﹝一上肉下﹞愛﹞。定做奶奶。看我女兒裊娜娉婷。定做夫人。我說也不曾說。﹝外﹞說來說來。﹝旦﹞爹爹。僉判是佐貳官。郡牧是正堂官。如何一人到做兩樣官。﹝淨﹞我兒你不曉得。這是饒的。﹝外﹞官也有得饒。﹝淨﹞你再念。﹝外﹞僉判饒。﹝淨﹞恰又來。僉判是饒。﹝外﹞饒州是地方。﹝淨﹞你不曾說出州字來。﹝外﹞不要多說。待我再念。我娶了萬俟丞相女。可使前妻別嫁夫。﹝旦﹞爹爹。這書有頭無尾。不要看了。﹝外﹞這是沒志气人寫的。不要看了。﹝淨﹞大凡幹事都要幹了。若不了當。你也不快活。我也不快活。﹝外﹞也罷。待我看了。寄休書。免嗟吁。我到饒州來取汝。

﹝淨﹞老賊招得好女壻。賤人嫁得好老公。我一了說他娘兒兩个。腦後見腮。定是無義之人。可可的信了我的嘴。﹝外﹞初起說他許多好。如今又說他不好。﹝淨﹞我要他好便好。要他不好便不好。﹝外﹞我這賢壻。決無此情。﹝老旦﹞親家媽。我孩兒不是忘恩負義的人。﹝淨﹞窮了八萬年的王敗落。快走出去。

【剔銀燈】﹝老旦﹞親家母不須怒起。容老身一言咨啟。我孩兒頗頗識法理。肯貪榮忘恩失義。須知天不可欺。決不肯停妻娶妻。

【前腔】﹝淨﹞忘恩義窮酸餓鬼。才及第輒敢無理。只因我賤人不度己。敎娘受腌臢惡气。他今日卻元來負你。呸。羞殺了丫頭面皮。

【前腔】﹝旦﹞書中句全無禮體。竟不審其中詳細。葫蘆提便說他不是。罵得我無言抵對。娘。休疑說閒是非。決不肯將奴負虧。

【前腔】﹝外﹞媽媽且回嗔做喜。我孩兒不須垂淚。終不然爲著家書至。將好意番成惡意。娘兒休辯是非。眞和假三日後便知。

﹝外﹞一紙家書未必眞。

﹝淨﹞思量情理轉生嗔。

﹝老﹞霸王空有重瞳目。

﹝合﹞有眼何曾識好人。

﹝淨弔﹞李成那裏。你來。你來。﹝末上﹞老安人爲何嚷亂。﹝淨﹞不好了。你姐夫贅在萬俟丞相府中做了女壻了。﹝末﹞敢沒有此事。﹝淨﹞怎麼沒有此事。休書寫了家來了。﹝末﹞老安人不要惱。待我與老員外同到街坊上問个實信。﹝淨﹞你同老員外打聽消息。沒有這樣的事情便好。你若不打聽得眞信回來。不要見我的面。

第二十三出覓眞

﹝末上﹞萬事不由人計較。一生都是命安排。王秀才把荊釵爲定。如何便得成親。只因小娘子不從孫宅。老安人忿性。把他嫁了王秀才。結親之後。上京應舉。至今不回來。說道得了頭名狀元。入贅萬俟丞相府中。教娘離了媳婦。因此僝僽攪惱。今日老員外出去。體問虛實。未知若何。只得在此等候。

【普賢歌】﹝外﹞書中語句有差訛。致使娘兒絮刮多。眞僞怎定奪。是非爭柰何。尺水番成一丈波。

﹝末﹞老員外回來了。﹝外﹞李成。我今日出去體問王秀才消息。未知端的。我與你同行到妹子家去走一遭。﹝末﹞小人同去。轉灣抹角。此間便是。﹝叫介﹞

【前腔】﹝醜上﹞奴奴方始念彌陀。忽聽堂前誰叫我。偸睛把眼脧。卻是我哥哥。阿三。快把柴來燒焰火。

﹝末﹞媽媽。燒焰火怎麼。﹝醜﹞你不曉得。客來看火色。沒茶也過得。﹝末﹞這等𨿽無焰頭。且是熱鬧。﹝醜﹞哥哥。入門不問榮枯事。觀察容顏便得知。哥哥有何緣故。眉頭不展。面帶憂愁。﹝外﹞妹子。說不得。﹝醜﹞哥哥但說不妨。

【蠻牌令】﹝外﹞兒壻往京畿。前日附書回。道重婚丞相女。使母棄前妻。我兒道非夫寫的。你嫂嫂怒從心起。眞和假俱未知。爲此特來詢問詳細。

【前腔】﹝醜﹞哥哥聽咨啟。不必恁憂慮。我隣居孫官人。赴選近回歸。他在京必知事體。問他音信。便知端的。﹝外﹞無由去他宅裏。你可令人請來問个詳細。﹝淨上﹞日裏莫說人。夜裏莫說鬼。方才說小子。小子便來至。﹝末﹞未相請。誰來報你。﹝淨﹞我在戲房中聽得。﹝末﹞這科諢休要提。且與東人相見施禮。

﹝淨見介﹞媽媽。此位是誰。﹝醜﹞這是我的哥哥。﹝淨﹞元來是你令兄。正是有眼不識泰山。小子前番求親。不蒙允肯。﹝外﹞非是不從。乃是姻緣不到。﹝淨﹞令壻得了頭名狀元。除授饒州僉判。曾有書回麼。﹝外背云﹞且住。我只說道沒有書回。﹝介﹞不曾有書回來。﹝淨背云﹞怎麼沒有書回來。且將錯就錯。且說與他知道。﹝介﹞可知道沒有書回來。他在萬俟丞相府中做了女壻了。﹝外﹞足下如何知道。﹝淨﹞我與他赴試。如何不知。﹝醜﹞此事實麼。﹝淨﹞小子親眼見他。如何不實。﹝醜﹞實不相瞞。前日有一个承局遞書回來。﹝淨﹞怎麼說的。﹝醜﹞哥哥正在狐疑之間。足下親見。此事實了。﹝淨﹞可知道小子最老實的。不敢說謊。﹝醜﹞王十朋負義的賊。﹝淨﹞我說道被他負了。

【川撥棹】我當初問親。你們不聽允。到今日被他負恩。﹝外﹞當初是我忒好意。誰想他們忘了本。

【前腔】﹝淨﹞咱心裏願續此親。﹝外﹞貧窮老漢。沒福分攀豪俊。﹝淨﹞休恁言辭謙遜。我先拜了尊丈人。

﹝末插科﹞正是不來親者彊來親。﹝醜﹞若不嫌棄。仍舊妙員作媒。﹝淨﹞如蒙允肯。事不宜遲。小子今日送財禮。明日就要成親。﹝醜﹞孫官人。你送什麼財禮。﹝淨﹞我送黃金一百兩。段子一百疋。胡羊寶鈔好酒都是一般送。﹝醜﹞旣停當了。便回去安排禮物送來。﹝淨﹞如此。小人吿退。貌兒光光。好做新郞。分付鄰捨。與我暖房。﹝末﹞便見熱鬧。﹝淨﹞正是人心金石堅相似。花有重開月有圓。﹝先下外弔﹞妹子。𨿽然如此。不知我的婆婆意下如何。﹝醜﹞不妨。待我去與嫂嫂說。

【生薑芽】﹝外﹞從他往京畿。兩月餘。一心指望登科第。回鄕裏。忍捨得輕辜負。相門重贅多嬌女。不思量撇下荊釵婦。﹝合﹞棄舊憐新小人儒。虧心折盡平生福。

【前腔】﹝丑﹞畜生反面目。太心毒。辜恩負義難容恕。眞堪惡。且放懷。休疑慮。他旣貪圖榮貴重婚娶。咱這裏別選收花主。﹝合前﹞

【前腔】﹝末﹞恩東免嗟吁。且聽覆。言淸行濁心貪污。違法度。恩和義。都不顧。半載夫妻曾廝聚。一時間卻把嬋娟誤。﹝合前﹞

﹝外﹞骨肉參商淚滿襟。

﹝醜﹞哥哥不必再沈吟。

﹝末﹞人情若比初相識。

﹝合﹞到老終無怨恨心。

第二十四出大逼

【字字雙】﹝淨上﹞試官沒眼他及第。得志。戀著相府多榮貴。入贅。不思貧窘棄前妻。忘義。叵耐窮酸太無知。嘔气。

黃柏肚皮甘艸口。才人相貌畜生心。叵耐辜恩負義賊。棄舊憐新。入贅萬俟丞相府中了。前日寄書回來。教母親離了媳婦。這气如何忍得。我家老賊兒今早出去。體問消息。未知若何。待他回來。便知分曉。

【玉胞肚】﹝外上﹞讀書豪俊。忍撇下歐城故人。﹝醜上﹞負心賊有才實無信。才及第。棄舊憐新。﹝合﹞他貪奢戀侈。實丕丕使不仁。行短天敎一世貧。

﹝外﹞只因差一著。滿盤都是空。﹝淨﹞老兒。體問消息如何了。﹝外﹞一言難盡。﹝淨﹞怎麼說。﹝醜﹞好教嫂嫂知道。恰才哥哥到我家中。說那王秀才的情節未盡。恰好孫官人近日在京回來。正好到我家中探望。我將此事問他。眞个贅在萬俟丞相府中了。言語並不差池。﹝淨﹞實也不實。﹝醜﹞怎麼不實。﹝淨﹞我說道老賊不聽我說。你做得好事。

【漿水令】你當初不由我們。卻元來被他負恩。﹝外﹞世間誰是預知人。何須斗口與我相爭。﹝醜﹞都忍耐。莫解分。家必自毀令人哂。﹝合﹞尋思起。尋思起。敎人气忿。誰知道。誰知道。恁般不仁。

【前腔】﹝醜﹞那孫官人來說事因。他依然要願續此親。﹝淨﹞那人果不棄寒門。敎他選日下定成親。﹝外﹞聽伊言。心自忖。只恐我兒不從順。

﹝合前淨﹞姑娘。旣然孫小官人果有此心。事不宜遲。﹝醜﹞便是。他今日送財禮。明日就成親。﹝淨﹞若如此甚好。﹝醜﹞我便去報與他知道。教哥哥便去對玉蓮說。教他整備成親。﹝外﹞我難對他說。你們自去與他說。﹝淨﹞姑娘。待我自與玉蓮說。你二人自回去。﹝介﹞情到不堪回首處。一齊分付與東風。﹝外醜先下淨﹞且叫玉蓮與他說。肯嫁孫家。房奩首飾。件件與他。若不肯時。頭上剝到腳下。打他半死。不怕不從。玉蓮。

【金蕉葉】﹝旦上﹞柰何柰何信讒言。母親怪我。尺水番成一丈波。天那。是何人暗地裏調唆。

﹝見介淨﹞孩兒。早知今日。悔不當初。早依我說。不見如此。你爹爹出去體問你丈夫消息。委實贅在萬俟丞相府中了。你爹爹說道。他那裏重婚。我這裏攺嫁。因此將你許了孫家了。你可梳妝整備。﹝旦﹞母親差矣。王秀才是賢良儒士。未必辜恩負義。玉蓮是貞潔婦人。焉敢再嫁。他果然重婚相府。奴家情願在家守節。﹝淨﹞什麼守節。要知山下路。須問過來人。我當時若守得定時。爲何又嫁你老子。守節二字。只好口說。一个時辰也熬不得的。﹝旦﹞母親。此乃傷風化之言。不須提起。﹝淨﹞我兒。今番斷不由你了。依了娘說。我與你母子相親。再若不從。朝一頓。暮一頓。打得你黃腫成病。教你湯不得喫。水不得進。嫁不嫁。今日還我个明白。

【孝順歌】孫員外家富足。他們有的是金共玉。你一心嫁寒儒。緣何棄撇汝。﹝旦﹞容奴稟復。未必兒夫將奴辜負。那一个橫死賊徒。忒兀自生疾妬。﹝淨﹞這紙書你重看取。明寫著贅相府。

【前腔】﹝旦﹞書中句都是虛。沒來由認眞閒气蠱。他曾讀聖賢書。如何損名譽。﹝淨﹞你這腌臢蠢物。他棄舊聯新。情如朝露。你原自不攺前非。又敢來胡推阻。﹝旦﹞富與貴人所欲。論人倫焉敢把名污。

【前腔】﹝淨﹞他登髙第身掛綠。侯門贅居諧鳳侶。﹝旦﹞他爲官理民庶。必然守法度。豈肯停妻再娶。﹝淨﹞他負義辜恩。一籌不數。你因甚苦死執迷。不聽娘言語。﹝旦﹞空自說要攺嫁奴。寧可翦下發做尼姑。﹝淨打旦介﹞

【前腔】賊潑賤敢抵觸。吿官司拷打你不孝婦。﹝旦﹞官司要厚風俗。終不然勒奴再嫁夫。﹝淨﹞抵觸得我好。﹝旦﹞非奴抵觸。﹝淨﹞惱得娘心頭騰騰發怒。便打死你這丫頭。罪不及重婚母。﹝旦﹞打死了奴。做个節孝婦。若要奴再招夫。直待石爛與江枯。

﹝淨﹞賤人。石頭怎得爛。江水怎得枯。你敢說三个不嫁麼。﹝旦﹞不嫁。不嫁。只是不嫁。﹝淨﹞好回得停當。我要你嫁孫家。一片好心。你到反爲不美。罷罷。自從今日。脫下衣服首飾還我。與你三條門路。刀上死也得。水裏死也得。繩上死也得。只憑你。肯嫁孫家。進我門來。不肯嫁。好好走出去。

﹝旦﹞萱親息怒且相容。

﹝淨﹞母命如何不聽從。

﹝旦﹞休想門闌多喜慶。

﹝淨﹞管敎女壻近乘龍。

﹝旦弔﹞自古道忠臣不事二君。烈女不更二夫。焉肯再事他人。母親逼奴攺嫁。不容推阻。如之柰何。千休萬休。不如死休。倘若落在他圈套。不如將身喪於江中。免得玷辱此身。以表貞潔。

【五更轉】心痛苦。難分訴。丈夫。一從往帝都。終朝望你諧夫婦。誰想今朝。拆散中途。我母親信讒言。將奴誤。娘呵。你一心貪戀。貪戀他豪富。把禮義綱常全然不顧。

母親。你今日聽信假書。逼奴攺嫁。此事決然不可。

【前腔】奴哽咽。難移步。不想堂前有老姑。婆婆。奴家今日撇了你去。千愁萬怨。休怨兒媳婦。也不是你孩兒將奴辜負。婆婆。奴家若不攺嫁。又不投江。恐母親逼勒奴生嗔怒。罷罷。賢愚壽夭天之數。拚死黃泉。丈夫。不把你淸名辱污。

【滿江紅】拚此身來。早去跳江心。撈明月。﹝下﹞

第二十五出發水

﹝末上﹞溫州棠樹綠陰濃。今佐閒優鎭國東。海甸圻墻千里外。蓬萊官賜五雲中。春回畫省苗陰合。雨過靑林茘子紅。莫倚凡情宮內重。回來方嶽拜三公。吾乃錢安撫衙裏親隨。我本官前任是溫州府太守。今蒙聖恩除授福建安撫。欲去之任。今日就在此江心渡口上船。明日侵早開港出洋。行李俱已完備。夫人與家眷都上舟了。惟我相公府裏辭官便來。恐有分付。男女只得在此等候。

【粉蝶兒】﹝外上﹞一片襟期。淸似五湖秋水。喜聲名上達丹墀。感皇恩。蒙聖寵。遷除福地。秉忠心肅淸姦獘。

下官遠離北地。來任東歐。紫綬金章。官閒五馬。擢居太守之尊。朱旛皂蓋。守鎭三山。升爲安撫之職。才兼文武雙全。徳化軍民兩益。行李未曾離浙左。聲名先已到閩南。﹝淨上﹞永嘉縣縣丞遞人夫手本。﹝外﹞取上來。多了。﹝淨﹞不多。兩隻船。一百七十人夫。不多。﹝外﹞起去伺候。左右何在。﹝末﹞頻聽指揮黃■﹝門外臺內﹞下。忽聞呼喚畫堂前。覆相公。有何使令。﹝外﹞與我喚船家來分付他。﹝末叫介﹞

【山歌】﹝醜上﹞做稍公。做稍公。起樁開船便拔篷。相公要往福州去。願天起陣好順風。

﹝末﹞好好。說得利市。﹝外﹞稍子。明早開船。﹝醜﹞明早賽神好開船。﹝外﹞合用對像說將來。﹝醜道介外﹞你且聽我說。夜來寢睡之間。忽有神人囑付言語。說有節婦投江。使吾撈救。又道此婦人與吾有義女之分。汝等駕幾隻小船。沿江巡哨。不拘男婦。撈救得時。重重賞你。﹝眾﹞領鈞旨。

【鏵鍬兒】﹝外﹞乘桴浮海非吾願。算來人被利名牽。登舟過福建。須要防危慮險。﹝合﹞明早動船。開洋過淺。願陣好風。吉去善轉。

【前腔】﹝醜﹞撐船道業𨿽微賤。水晶宮裏活神仙。鋪蓋且柔軟。蓑衣簟眠。﹝合前﹞

﹝外﹞今朝船上且淹宵。

﹝末﹞來早江頭看落潮。

﹝醜﹞撐駕小舟歸大海。

﹝合﹞這回不怕浪頭髙。

第二十六出投江

【梧葉兒】﹝旦上﹞遭折挫。受禁持。不由人不淚垂。無由洗恨。無由遠恥。事臨危。拚死在黃泉作怨鬼。

自古道河狹水緊。人急計生。來到江頭了也。天那。夫承寵渥。九重仙闕拜龍顏。妾受淒涼。一紙詐書分鳳侶。富室彊謀娶婦。惑亂人倫。萱堂怒逼成親。毀傷風化。妾豈肯從新而棄舊。焉能反正以從邪。爭如就死忘生。不可辜恩負義。一怕損夫之行。二恐誤妾之名。三慮玷辱宗風。四恐乖違婦道。惟存節志。不爲邀名。拴原聘之荊釵。永隨身伴。脫所穿之繡履。遺棄江邊。妾𨿽不能效引刀斷鼻朱妙英。卻慕取抱石投江浣紗女。

【香羅帶】一從別了夫。朝思暮苦。寄來書道贅居丞相府。母親和姑媽逼勒奴也攺嫁孫郞婦。奴豈肯再招夫。萱堂苦苦責打奴。只得拚死在黃泉路。免得把淸名來辱污。

【胡搗練】傷風化。亂綱常。萱親逼嫁富家郞。若把身名辱污了。不如一命喪長江。﹝投江介醜上救旦下﹞

【五供養】﹝外上﹞餐風宿水。海舟中多少憂危。終宵魂夢裏。似神迷。披衣彊起。玉宇淸髙如洗。江風緊。海潮回。側聽鄰岸曉雞啼。

人平不語。水平不流。叫稍水。什麼人。

【山歌】﹝醜上﹞夜行船裏撈救一枝花。五更轉說天淨紗。脫布衫跳下江兒水。一隻紅繡鞋。失落在浣溪沙。

稟老爹。夜至五更前後。有一婦人投水。小的撈救在船。﹝外﹞果有一婦人。寧可信其有。不可信其無。快請夫人出來。一壁廂把投水婦人換了衣服。帶過來。

【菊花新】﹝貼旦上﹞日上三竿猶未起。聞呼未審何因。

﹝外﹞夜來有一婦人投江。稍手救得在小船上。夫人。你把些幹衣服與他換了濕的。來見我。

【糖多令】﹝旦上﹞無柰禍臨頭。今朝拚死休。如癡似醉任飄流。不想舟人撈救。我身出醜。臉慚羞。

﹝見介外﹞婦人。我且問你。你是何等人家兒女。因何短見投水。必有緣故。

【玉交枝】﹝旦﹞容奴伸訴。﹝外﹞你那裏住居。﹝旦﹞念妾在雙門住居。﹝外﹞姓甚名誰。﹝旦﹞玉蓮姓錢儒家女。﹝外﹞元來與我同姓。你曾嫁人麼。﹝旦﹞年時獲配鴛侶。﹝外﹞旣有丈夫。丈夫姓甚名誰。在家出外。﹝旦﹞王十朋是夫出應舉。﹝外﹞且住。王十朋是你丈夫。他得中了頭名狀元。有書回來麼。﹝旦﹞數日前有傳尺素。﹝外﹞旣有書來。爲何投水。﹝旦﹞因此書骨肉間阻。因此書銜寃負屈。

﹝外﹞書中必有緣故。

【前腔】﹝旦﹞書中緣故。道休妻重婚在相府。﹝外﹞他是讀書人。豈肯違法度。我曉得了。莫不是朋黨嫉妒。﹝旦﹞萱親信聽讒詐書逼奴攺嫁孫郞婦。﹝外﹞怎麼不從母命。﹝旦﹞論貞潔不更二夫。奴焉敢傷風敗俗。

﹝外﹞元來是王狀元的貞烈夫人。快請起來。

【前腔】聽他言語。論貞潔他人怎比。思量我也難畱你。左右叫舟子。不如送還伊父。﹝旦﹞若還送奴歸故里。不如早喪黃泉路。到顯得名傳萬古。盡敎他前婚後娶。

【前腔】﹝外﹞不須憂慮。且帶你同臨任所。修書遣人饒州去。管敎你夫婦重會。﹝旦﹞若還這般周濟奴。猶如久旱逢甘雨。便是妾重生父母。望公相與奴做主。

﹝外﹞旣然如此。不肯回去。我不是別人。乃是前任本府太守。今蒙聖恩除授福建安撫。卽日將帶家小之任。你丈夫旣爲饒州僉判。與福建相隔不遠。你如今不肯回去。就在我船上。與我老夫人同臨任所。我想起來。一路上怎麼稱呼。他也姓錢。我也姓錢。你拜我爲義父。到任所修一封書。差人到饒州報與你丈夫知道。教他取你去。夫婦重會。缺月再圓。心下如何。﹝旦背云﹞若無鈞眷在船。事有可疑。旣有鈞眷在船。去也無妨。只是撇了婆婆。於理不當。﹝介﹞若得老相公如此周全。重生父母。再養爹娘。﹝外﹞將酒來。遞了我的酒。﹝介﹞梅香。左右。都要稱小姐。

【黃鶯兒】﹝旦﹞公相望垂憐。感夫人意非淺。又蒙結拜爲姻眷。恩徳萬千。何日報全。願公相早登八位三臺顯。﹝合﹞淚漣漣。雙親遠別。重得遇椿萱。

【前腔】﹝外﹞不必淚漣漣。這相逢非偶然。同臨任所爲姻眷。聊附寸箋。饒州報傳。管敎你夫婦重相見。﹝合﹞免憂煎。夫妻有日。重得遇椿萱。

【前腔】﹝貼﹞天賜這姻緣。喜他們也姓錢。同臨任所作宛轉。明日動船。開洋過淺。願一陣好風。急去登福建。﹝合前﹞

【前腔】﹝旦﹞溺水自心酸。我婆婆苦萬千。堂前繼母心不善。兒夫去遠。家尊老年。何日得見王僉判。﹝合前﹞

﹝外﹞夫妻憂慮各西東。

﹝老﹞會合今朝喜气濃。

﹝旦﹞一葉浮萍歸大海。

﹝合﹞人生何處不相逢。

第二十七出憶母

【喜遷鶯】﹝生上﹞從別家鄕。期逼春闈。催赴科場。鵬程展翅。蟾宮折桂。幸喜名標金榜。旅邸憶念。孤鸞幽室。萱花髙堂。魚雁杳。信音稀。使人日夜思想。

人在東歐。身淹上苑。望中山色空迷眼。終朝旅思嘆蕭條。髙堂親鬢愁衰短。秦嶺雲橫。藍關雪漫。潮陽未到魂先斷。春歸花落久棲遲。愁深那覺時光換。

【雁魚錦】長安四月花正飛。見殘紅萬片皆愁淚。何苦被利祿成拋棄。如今把孤身旅泊天涯。意懸懸止不住思維。音書曾有回。只怕他望帝都欲赴愁迢遞。望目斷故園。知他知也未。

【前腔】當時。痛別慈幃。論奉親行孝也縈懷不寐。年華有幾。總然是百歲如奔騎。論早晚須問起居。論寒暑須當護持。論供養。要甘肥。因赴舉。把蘋蘩饋托與我妻。知他看承處怎的。俺這裏對靑山。望白雲。鎭日瞻親捨。他那裏翹白首。看紅日。終朝憶帝畿。

【前腔】嗟吁。鳳別鸞離。怎如得儔鶯偶燕時相聚。淒楚寒牕。寂寞旅況。閃殺當時。甘效於飛。孤燈夜雨。澑聲不斷。卻把寸心滴碎。只爲那釵荊裙布妻難棄。總有紫閣香閨人怎迷。

【前腔】猛思。那日臨行際。蒙嶽丈惜伊玉樹。兼愛我寒枝。念行囊空虛。欣然便周全助路資。召共居。感此義山恩海深難棄。細躊躇。甚日酬取。敎我怎生忘渠。但願得一家到此沾祿養。也顯得半子從今展孝私。

【前腔】論科舉。本圖看春風杏枝。玉馬驟香衢。豈知他陷我在瘴嶺煙區。愁只愁身歸鳳池。恨只恨釁生鴛侶。人不見。气長吁。只爲蠅頭蝸角微名利。致使地北天南怨別離。

左右過來。﹝醜上﹞廳上一呼。階下百諾。相公有何指揮。﹝生﹞前月寄書回去。接取老夫人幷家眷來此同赴任所。經今日久。將次來到。你可到十里長亭伺候迎接。不得有違。﹝醜﹞如此便去。﹝下﹞

﹝生﹞家鄕千里隔相思。

目斷歐城人到遲。

旅邸難禁長日靜。

魂消幾度夕陽時。

第二十八出哭鞋

【梧葉兒】﹝老旦上﹞兒媳婦。哭啼啼。昨夜三更出繡幃。今早起來沒尋處。使我無把臂。一重愁番做兩重悲。使我淚偸垂。

天有不測風雲。人有旦夕禍福。我媳婦被逼嫁不從。哭了一夜。今早不知那裏去了。﹝末上﹞莫取非常樂。須防不測憂。老安人。不好了。小人到江邊去訪問。見許多人說我小姐投江死了。拾得繡鞋在此。﹝老旦﹞呀。果是我媳婦的。痛殺我也。﹝倒地介﹞

【山坡羊】撇得我不尷不尬。閃得我無聊無賴。親家。你一霎時認眞逼他去投江海。怎布擺禍從天上來。你嫡親父母尙且不遮蓋。反將他諧老夫妻生打開﹝合﹞哀哉。撲簌簌。淚滿腮。傷懷。生擦擦。痛怎捱。

﹝外淨上﹞隔墻須有耳。窗外豈無人。親家爲何啼哭。﹝老旦﹞親家。不好了。我的媳婦投江死了。﹝外﹞怎麼曉得。﹝老旦﹞見有繡鞋在此。﹝外哭倒介﹞

【山坡羊】兒。你不念我年華髙邁。不念我形衰力敗。不念我無人養老。不念我絕宗派。我想這樁事。不是別人。都是你老禍胎。受了孫家婚聘財。逼得他銜寃負屈投江海。親家。我有一搭地。指望令郞與小女把我兩塊老骨頭埋葬。不想令郞又贅在相府。不得回來。小女又投江死了。我好命苦。閃得我有地無人築墓臺。﹝合﹞哀哉。撲簌簌。淚滿腮。傷懷。生擦擦。痛怎捱。

﹝淨﹞親家。你令郞贅在相府做了女壻。我女投江死了。如今與你沒相干了。寺裏觀音請出。﹝外﹞我的女兒肉尙未冷。你就趕他出去。﹝淨﹞你兩个做了一家。我出去了罷。﹝外﹞親家。你聽那老不賢。在這裏與他難相處。莫若到京見令郞。不知意下如何。﹝老旦﹞老身正欲如此。耐我身伴無人。怎生去得。﹝外﹞我著李成送親家前去。﹝淨﹞我自要他去不得。﹝外﹞誰要你多言。﹝老旦﹞親家。老身不識進退。有一言相懇。﹝外﹞親家但說不妨。﹝老旦﹞欲往江邊祭奠。以表婦姑之情。﹝外﹞可憐。不勞親家費心。李成今晚整備祭品。等候王老安人祭奠。﹝老旦﹞親家。老身就此拜別。

【勝如花】辭親去。別淚零。豈料登山驀嶺。只因人遞簡傳書。敎娘離鄕背井。未知道何日歡慶。﹝合﹞愁只愁一程兩程。況未聞長亭短亭。暮止朝行趲長途曲徑。休辭憚跋踄奔兢。願身安早到京城。願身安早到京城。

【前腔】﹝外﹞我爲絕宗派。結婚姻。指望一牢永定。誰知他又贅在侯門。今日番成畫餅。辜負了田園荒徑。﹝合前﹞

【前腔】﹝淨﹞他家鍋中米沒半升。去戀著豪門。不思舊親。到如今一旦身榮。撇卻糟糠布荊。短行處敎人怒衝。

﹝合前外﹞李成。你送王老安人到京。面會王狀元。卽便回來。﹝末﹞男女理會得。

【前腔】蒙員外分付情。對狀元一訴明。幸喜得日暖風恬相送起程。傷目兮桑楡暮景。﹝合前﹞

生離死別痛無加。

路上行人莫嘆嗟。

花正開時遭雨打。

月當明處被雲遮。

第二十九出搶親

﹝淨﹞莫信直中直。須防仁不仁。我本等是一段美意。不想這丫頭行此拙路。老員外止生這女兒。今被他日夜啼哭。教我怎麼過得日子。如今送親家去了。這一回來。教我躱在那裏。躱在這裏罷。﹝外﹞有這等事。一家好人家。都被那老不賢弄壞了。𨿽是王十朋贅在相府。未審虛實。今日也逼孩兒攺嫁。明日也逼孩兒攺嫁。受不過淩辱忿气。投江身死。你那裏去。老潑婦。如今走在天上去。﹝淨﹞老員外不要惱。要打便打。要罵便罵。我跪在這裏了。﹝外﹞老潑婦。誰教你逼死了我兒。我也不要你了。﹝淨﹞我也只要他做好人。後邊靠他。誰想女兒認眞苦惱。你若趕我出去。那个要我。﹝外﹞鄰舍人家去。﹝淨﹞十家鄰捨九家斷。那裏去�。﹝外﹞親友人家去。﹝淨﹞平昔沒有盤盒來往。做人不好。也去不得。﹝外﹞和尙寺裏去。﹝淨﹞屈嫁和尙是好惹的。我去也罷。怕被人笑話你。﹝外﹞原來沒處去。

【憶虎序】當初娶汝。﹝淨﹞正是大盤大盒娶的。﹝外﹞指望生男育女。﹝淨﹞你到說我沒用。你頭未上牀腳先睡了。那个沒用。依了我。十个還養得出哩。﹝外﹞老潑婦。今日也與我孩兒嚷亂。明日也與我孩兒嚷亂。逼勒我孩兒投江身死。﹝淨﹞他自壽命短促。自家死的。與我甚麼相干。﹝外﹞我寫狀經官。經官呈吿你。﹝淨﹞吿我得何罪。﹝外﹞吿你是不賢婦薄幸妻。若到官司。打你皮綻肉飛。

﹝淨﹞當初是我不合討了他的便宜。如今我就下他一个禮。也沒人笑我。

【前腔】我當初嫁你。也是明媒正娶。又不是暗地裏偸情。彊來隨你。相隨百步。尙有徘徊之意。免吿官司。免吿官司。和你團圓到底。

﹝外﹞起去。﹝淨﹞嗄。他被我一哭。心就軟了。﹝外﹞我趕他出去。被人笑話。過來。﹝淨﹞嗄。﹝外﹞畱你在家。要依我三件事。﹝淨﹞勿要說三件。十件也依你。﹝外﹞第一件事。我與人講話。不要你多嘴。﹝淨﹞若有我的說話。添這等一句兒。﹝外﹞第二件。不要與我同喫飯。﹝淨﹞我自有王帝喫。那个要與你同喫。﹝外﹞那个王帝。﹝淨﹞竈君王帝。你也要依我三件事。﹝外﹞那三件。﹝淨﹞魚漧酸湯白米飯。喫飽了。朝也喀。暮也喀。養還你班稍抉。﹝下外弔場﹞禍福無門。惟人自召。我那老不賢聽信讒書。接了孫家財禮。逼令女兒攺嫁。只因受逼不過。已自投江死了。況孫家是个無籍之徒。必來我家打鬧。我更年老力弱。難以抵對。如何是好。

【梨花兒】﹝醜上﹞侄女許了孫汝權。受他財禮千千貫。今日成親多喜歡。嗏。姑娘只要長長段。

呀。哥哥。今日嫁女吉日。因何在此愁悶。﹝外哭介﹞都是你害我女兒投江死了。還要說。﹝醜﹞眞个好苦。﹝外﹞你且不要哭。這孫家事怎生回他。﹝醜﹞人旣死了。終不然撚一个與他。若沒有人。拚得還他財禮便了。若說不來。財禮也不要還他。更又賴他。﹝外﹞賴他什麼。﹝醜﹞賴他倚恃豪富。威逼成親。以致我女身死。﹝外﹞這都是你生出來許多事端。我不管。你自去回他。﹝醜﹞哥哥。孫汝權不是好人。怎肯罷休。我有一計在此。將幾件衣服與我穿了。哄上轎去。我到他家裏。與他說話便了。﹝外﹞旣如此。我自進去。正是野花不種年年有。煩惱無根日日生。﹝下﹞

【前腔】﹝淨眾上﹞今日娶親諧鳳鸞。不知何故來遲緩。莫非他人生異端。嗏。須知人亂法不亂。

﹝醜﹞孫相公。來了麼。﹝淨﹞張姑媽。快請新人上轎。我在此親迎。﹝醜﹞曉得了。分付眾人在靑龍頭轉一轉。﹝淨分付眾轉介﹞禮人與我快請新人。﹝請介醜帶兜頭哭上介轉介淨﹞禮人拜了家廟就結親。﹝喝禮介拜介淨揭蓋﹞好也。好也。你受了我財禮。藏了侄女。賴我親事。﹝醜﹞我不是騙你。我侄女已投江死。拚得還你財禮。大家罷休。﹝淨﹞一倍還我十倍。我也只要老婆。﹝醜﹞呸。小鬼頭兒。你倚恃豪富。威逼我侄女投水已身死。你要怎的。﹝淨﹞這潑皮到來誣賴我。

【恁麻郞】我吿你局騙人財禮。﹝丑﹞我吿你威逼人投水。﹝淨﹞怎誤我白羅帕見喜。﹝醜﹞悶得他黃泉做鬼。﹝末﹞息怒威。寧耐取。﹝淨﹞休想我輕輕放過你。﹝醜﹞我怕你彊橫小賊驢。﹝淨﹞我那怕你腌臢臭■﹝骨﹝皮上川下﹞。﹝末﹞算從來男不和女敵。自古道窮不共富理。﹝醜﹞打你嘴。﹝淨﹞踢你的腿。﹝末﹞須虧了中間相勸的。﹝醜﹞這事情天知地知。﹝淨﹞這見識心黑又意黑。﹝末﹞怎辧別他虛你實。也難明他非你是。﹝淨﹞不放你。﹝醜﹞不放你。﹝末﹞自古饒人不是癡。

﹝淨﹞你藏了女兒。誣賴人命。若見了屍首。萬事俱休。不見屍首。教你粉碎。

﹝淨﹞窩藏侄女忒無知。

﹝醜﹞威逼成親事豈宜。

﹝淨﹞好手中間逞好手。

﹝醜﹞喫拳須記打拳時。

第三十出祭江

【風馬兒】﹝老旦上﹞柳拂徵衣露未央。可憐年邁往他鄕。﹝末﹞謾自殷勤設奠。血淚灑長江。

﹝老旦﹞渺渺茫茫浪潑天。可憐辜負你靑年。﹝末﹞小姐。你淸名須並浣紗女。白髮親姑誰可憐。老安人。正在此處拾的繡鞋。﹝老旦﹞就此擺下祭禮。

【綿搭絮】尋縱覓迹到江邊。李成舅。可曾帶得香來。﹝末﹞小人不曾帶得。﹝老旦﹞我那兒。只一塊香沒福受用。﹝苦﹞只得撮土爲香。禮𨿽微表姑情意堅。望靈魂暫且聽言。指望松蘿相倚。誰想你抱石含寃。這也不要埋怨你丈夫。都是你的親娘把乘龍女壻嫌。

【憶多嬌】﹝末﹞愁哽咽。情慘切。萱堂苦逼中道絕。暮憶朝思難訴說。﹝合﹞喪溺江心。喪溺江心。永遠傳揚孝烈。

﹝老旦﹞我那媳婦的兒。我有半年糧食。也不見得到你家來。

【綿搭絮】只爲家貧無倚。在他閭閻。是你的兒夫去經年。杳沒音信傳。是你的繼母呵。信讒言。鎭日熬煎。熬煎得你抱屈含寃。我那兒。撇得我無倚無依。你帶我的孝。才是順理。今日呵。反披麻哭少年。

【憶多嬌】﹝末﹞心痛惜。情慘戚。將身赴江學抱石。可憐夫婦鸞鳳拆。﹝合﹞卽日登程。渺渺音容遠隔。

﹝末﹞老安人。不須啼哭。趲行前去。

【風入松】﹝老旦﹞嘆連年貧苦未逢時。誰想一旦分離。我孩兒自別求科舉。怎知道妻房溺水。但說來又恐驚駭我兒。決不可與他知。﹝末﹞安人不必恁憂慮。且聽男女咨啟。只說狀元催逼起。先令我送安人來至。那其間方說就裏。決不要使驚疑。

【急三鎗】﹝老旦﹞痛易情難訴。痛易情難訴。常思憶。常憂慮。心戚戚。淚如珠。﹝末﹞且自登程去。且自登程去。休思憶。休憂慮。途路上。免嗟吁。

【風入松】﹝老旦﹞如何敎我免嗟吁。我這老景憑誰。年華老邁難移步。旦夕間有誰來溫顧。恨只恨他們繼母逼他嫁。死得最無辜。﹝末﹞果然死得最無辜。論貞潔眞無。姻緣契合從今古。拆散了夫妻皆天數。漫騰騰洛陽近也。今且喜到京都。

萬里關山去路長。

可憐年邁往他鄕。

江邊不敢髙聲哭。

恐怕猿聞也斷腸。

第三十一出見母

【夜行船】﹝生上﹞一幅鸞箋飛報喜。垂白母料已知之。日漸過期。人何不至。心下轉添縈系。

雁塔題名感聖恩。便鴻昨已寄佳音。思親目斷雲山外。縹緲鄕關多白雲。下官前日修書附承局帶回。請取家小。同臨任所。一去許久。不見到來。使我常懷憂念。正是𨿽無千丈綫。萬里系人心。

【前引】﹝老旦﹞死別生離辭故里。經歷盡萬種孤恓。﹝末上﹞昨過村莊。今入城市。深感老天垂庇。

﹝老旦﹞這裏是那裏了。﹝末﹞京師地面了。﹝老旦﹞聞說京師錦繡邦。果然風景異他鄕。﹝末﹞紅樓翠館笙歌沸。柳陌花街蘭麝香。﹝老旦﹞李成舅。你曉得狀元行寓在何處。﹝末﹞小人一路打聽。行館就在四牌坊。老安人把孝頭梳藏了。謾謾說也未遲。﹝老旦﹞這也說得有理。﹝末﹞牌子。這裏可是王狀元行館麼。﹝淨上﹞這裏就是。﹝末﹞通報家裏有人在此。﹝淨﹞稟老爺。家裏有人在外。﹝生﹞著他進來。﹝末﹞老爺。李成磕頭。﹝生﹞起來。老安人小姐來了。﹝末﹞來了。﹝生接背問末介﹞小姐爲何不見。﹝末﹞後面來了。﹝生﹞母親請坐。孩兒拜見。一路風霜。久缺甘旨。恕孩兒不孝之罪。﹝老旦﹞兒。你在此一向好麼。﹝生﹞母親聽稟。

【刮鼓令】從別後到京。慮萱親當暮景。幸喜得今朝重會。娘。又緣何愁悶縈。李成舅。莫不是我家荊。看承母親不志誠。﹝末﹞小姐且是盡心侍奉。﹝生﹞我的娘。分明說與恁兒聽。你媳婦呵。怎生不與共登程。

【前腔】﹝老旦﹞心中自三省。轉敎人愁悶增。你媳婦多災多病。況親家兩鬢星。家務事要支撐。敎他怎生離鄕背井。爲你饒州之任恐畱停。兒。你嶽丈先令人送我到京城。

﹝生﹞母親言語不明。李成舅。你備細說與我知道。

【前腔】﹝末﹞當初待起程。﹝生﹞正要問你起程。小姐怎麼不來。﹝末﹞到臨期成畫餅。﹝生﹞母親。李成舅說甚麼畫餅。﹝末背﹞若說起投江一事。恐唬得恩官心戰驚。﹝生﹞李成舅。說甚麼驚字。﹝末﹞是有个經字。小姐呵。途路上少曾經。當不得許多髙山峻嶺。餐風宿水怕勞形。﹝生﹞老安人也來了。他到來不得。﹝末﹞便是。小姐有些病體。老員外呵。因此上畱住在家庭。

【前腔】﹝生﹞端詳那李成。語言中猶未明。娘。把就兒裏分明說破。免孩兒疑慮生。﹝老旦背生﹞呀。母親。因甚的變顏情。長吁短嘆珠淚零。﹝老旦袖出孝頭髻介生﹞袖兒裏脫下孝頭繩。莫不是恁兒媳婦喪幽冥。

﹝生﹞我的娘。孝頭繩那裏來的。﹝老旦﹞兒。千不是萬不是。都是你不是。﹝生﹞娘。怎麼到是兒不是。﹝老旦﹞唗。還說你的是。當初承局書親附。拆開仔細從頭覩。道你狀元僉判任饒州。兒。這下一句不該寫。﹝生﹞那一句。﹝老旦﹞休妻再贅萬俟府。﹝生﹞母親。語句都差了。﹝老旦﹞語句𨿽差字迹同。嶽翁見了心生怒。﹝生﹞嶽母沒有話說。﹝老旦﹞嶽母卽時起毒心。逼妻攺嫁孫郞婦。﹝生﹞我妻從麼。﹝老旦﹞汝妻守節不相從。苦這句難說了。﹝生悲介﹞娘一發說了罷。﹝老旦﹞將身跳入江心渡。﹝生﹞呀。渾家爲我守節而亡。兀的不是痛殺我也。﹝跌倒介﹞

【江兒水】﹝老旦﹞嚇得我心驚怖。身戰簌虛飄飄一似風中絮。爭知你先赴黃泉路。我孤身流落知何處。不念我年華衰暮。風燭不定。死也不著一所墳墓。

【前腔】﹝生﹞一紙書親附。我那妻。指望同臨任所。是何人寫套書中句。攺調潮陽應知去。迎頭先做河泊婦。指望百年完聚。半載夫妻。也算做春風一度。

【前腔】﹝末﹞狀元休憂慮。且把情懷暫舒。夫妻聚散前生注。這離別只說離別苦。想姻緣不入姻緣簿。聽取一言伸覆。須信人生萬事莫逃天數。

﹝老旦﹞孩兒。你且省愁煩。﹝生﹞孩兒只爲不就萬俟丞相親事。卻將我攺調潮陽。害我身命。我肯辜負他。﹝老旦﹞孩兒。他旣死了。無可柰何。且到任所。做些功果追薦他。﹝生﹞這个少不得如此。﹝末﹞小人吿狀元。老安人起程之時。老員外曾分付小人。送老安人面會狀元。你就趕回來。如今稟狀元。小人吿回。﹝生﹞李成舅。我身伴無人。同到了任所。那時我修書與你去。﹝末﹞旣如此。小人願隨狀元去。

﹝老﹞追想儀容轉痛悲。

﹝生﹞豈期中道兩分離。

﹝末﹞夫妻本是同林鳥。

﹝合﹞大限來時各自飛。

第三十二出遣音

【破陣子】﹝外上﹞野外江山幽雅。城中景物繁華。﹝貼旦旦醜上﹞六街三市堪描畫。萬紫千紅實可誇。﹝合﹞閩城景最佳。

﹝外﹞夫妻幸喜到閩城。跋踄程途爲利名。﹝貼﹞大布仁風寬政令。廣施徳化慰黎民。﹝外﹞夫人。我自到任三月。且喜詞淸訟簡。盜息民安。﹝貼﹞乃相公治政所致。相公曾許孩兒書去報他丈夫知道。兒。管教你夫妻重會。﹝旦﹞爹爹。這裏到饒州。多少路程。﹝外﹞約有一月之程。﹝旦﹞爹爹多與他些盤纏。﹝外﹞教我多與他些盤纏。我在此呵。

【橊花泣】守官如水。胸次瑩無瑕。薄稅斂。省刑罰。撫安民庶禁行猾。幸喜詞淸訟簡。無事早休衙。﹝旦﹞依條按法。想繩一戒百誰不怕。待三年任滿期瓜。詔書來早晚遷加。

【前腔】﹝貼﹞覷著他花容月貌勝仙娃。忍將身命掩黃沙。天敎公相救伊家。好似撥云見日。枯樹再開花。﹝外﹞貞潔可誇。恁捐生就死令人訝。恁萱親怎不詳察。全不道有傷風化。

【漁家傲】﹝旦﹞若提起舊日根芽。不由人不兩淚如麻。恨只恨一紙讒書。搬得我母親叱吒。﹝外﹞他見差。逼汝身重嫁。那些个一鞍一馬。這書劍令人遣發。管成就鸞孤鳳寡。

﹝外﹞夫人。我到堂上去來。開門。﹝眾﹞各官免揖。﹝外﹞叫一个打差舍人進來。﹝淨上﹞該小人輪班。﹝外﹞你叫什麼名字。﹝淨﹞小人叫苗良。﹝外﹞苗良。我有一封書。著你到饒州王三府處投下。要回書。限你二十个日子。與你二兩銀子盤纏。星夜趕去。

【前腔】﹝淨﹞今日裏拜辭都爺。明日裏到海角天涯。一心要傳遞佳音。不憚路途波查。﹝外﹞關門。﹝旦﹞爹爹。下書人去也不曾。﹝外﹞去了。﹝旦﹞我還有一句話。﹝外﹞有什麼話。﹝旦﹞見他只說三分話。﹝醜﹞姐姐。便多說幾句怎麼。﹝旦﹞又恐他別娶渾家。﹝外﹞你把閒言一筆都勾罷。回來便知眞共假。

【尾】月再圓。花重發。那其間歡生喜洽。重整華筵泛紫霞。

﹝外﹞饒福相看數日程。

﹝旦﹞修書備細說緣因。

﹝醜﹞分明好事從天降。

﹝末﹞重整前盟合舊盟。

第三十三出赴任

【臨江仙】﹝老旦上﹞客夢悠悠雞喚醒。窗前尙有殘燈。﹝生末上﹞攬衣披枕自評論。今日飄零。何日安寧。

﹝老旦﹞孩兒。促整衣裝及早行。區區只爲利和名。﹝生﹞拚卻餐風並宿水。﹝末﹞不愁帶月與披星。﹝老旦﹞孩兒。就此趲行前去。

【朝元歌】騰騰曉行。露濕衣襟冷。徐徐晚行。月照遙天暝。秪爲功名遠離鄕背井。渡水登山驀嶺。帶月披星。車塵馬足不暫停。晴嵐障人形。西風吹鬢云。﹝合﹞潮陽海城。到得後那時歡慶。

﹝淨上﹞三山巡檢接老爺。人夫手本在此。﹝生﹞拿上來。你那官兒回去。弓手送我過梅嶺。﹝淨﹞梅嶺上猢猻太多。﹝生﹞怎麼有許多猢猻。﹝淨﹞老爺此去指日封侯。﹝生﹞生受你。去罷。﹝淨下﹞

【前腔】幾處幽林曲徑。松杉列翠屛。回首亂雲凝。禪關掩映。聽遠鐘三四聲。欽奉綸音。命遊宦。宿郵亭。遠離京城。盼陽關把往事空思省。水程共山程。長亭復短亭。

﹝合前醜上﹞潮陽府陰陽生接老爺。﹝生﹞這裏到府。還有多少路。﹝醜﹞還有五十里之程。﹝生﹞那个差來的。﹝醜﹞本府太老爺差來的。﹝生﹞選在幾時上任。﹝醜﹞太老爺分付三月十五日請老爺城隍廟宿山。十六日午時上任。﹝生﹞多拜上老爺。﹝醜下﹞

【前腔】危巓絕頂。飛流直下傾。嘆微名奔兢。身似浮萍。鷓鴣啼。不忍聽。野花開又馨。消遣羈旅情。到處艸茵。題詠眼前無限景。牧笛隴頭鳴。漁舟江上橫。﹝合前﹞

【前腔】﹝老旦﹞八九處人家寂靜。柴門半掩扃。溪洞水泠泠。路遠離別興。自來不慣經。遙望酒旗新。買三杯。消渴脗。哀猿晚風輕。歸鴉夕照明。

﹝合前淨上﹞城隍廟道士接爺爺宿山。

﹝老﹞長亭渺渺恨綿綿。

﹝生﹞遠望潮陽路八千。

﹝末﹞正是雁飛不到處。

﹝合﹞果然人被利名牽。

第三十四出誤訃

【探春令】﹝外上﹞人生最苦是別離。論貞潔他人怎如。

窗外日光彈指過。庭前花影坐間移。我前日差苗良去到饒州。怎麼不見回來。﹝淨上﹞轉眼垂楊綠。回頭麥子黃。萬事分已定。浮生空自忙。苗良進。﹝外﹞苗良回來了。﹝淨﹞小人回來了。﹝外﹞可有回書。﹝淨﹞回書在此。﹝外﹞這是我的。﹝淨﹞因此老爺的書不曾投下。故此回書。﹝外﹞怎麼不曾投下。﹝淨﹞小人到饒州。徑進東門。正遇行喪。銘旌上寫僉判王公之柩。小人又到私衙去問。都說到任三月。不伏水土。全家而亡。﹝外﹞可惜。人無百歲期。枉作千年計。請夫人小姐出來。

【一枝花】﹝貼上﹞書緘情慘切。煙水多重疊。﹝旦醜上﹞報道有書回。故人如見也。

﹝見介外﹞孩兒遞書人回來了。﹝貼﹞遞書人回來。必有好音。﹝外﹞原書也不曾投下。有什麼好音。

【漁家傲】﹝旦﹞莫不是明月蘆花沒處尋。﹝外﹞明月蘆花一片白。那裏去尋。﹝旦﹞莫不是舊日王魁。嫌遞萬金。﹝外﹞他也不是王魁。你也不是桂英。﹝旦﹞莫不是忘了半載同衾枕。﹝外﹞也不是。﹝旦﹞莫不是不曾之任。﹝外﹞怎麼不曾之任。﹝旦﹞爹爹。欲言不語情難審。那裏是全拋一片心。﹝外﹞咱語言說到舌尖聲還噤。若提起始末緣因。敎你愁悶怎禁。兒。此生休想同衾枕。要相逢除非是東海撈鍼。如今兀自不思省。不投下佳音回訃音。

﹝旦﹞爹爹。佳音便怎麼。訃音便怎麼。﹝外﹞喜信是佳音。死信是訃音。你丈夫到任三月。不服水土。全家而亡了。﹝旦﹞丈夫死了。兀的不是痛殺我也。

【梧桐樹】我爲你受跋踄。我爲你遭磨折。丈夫。我爲你投江。我爲你把殘生捨。今日怎知先傾逝。這樣淒涼。剗地裏和誰說。稟爹爹。可容奴家帶孝。﹝外﹞兒。在任穿些素縞罷。﹝旦﹞與我除下釵梳。盡把羅衣卸。持喪素服存貞潔。

【東甌令】﹝外﹞休嗟怨。免攧屑。分定恩情中道絕。夫妻本是同林鳥。限到各分別。生同衾枕死同穴。誰肯早拋撇。﹝旦﹞念妾得蒙提挈。只指望同諧歡悅。誰知道全家病滅。不由人不撲簌簌淚珠流血。

【金蓮子】﹝貼﹞休憂此生鸞鏡缺。常言道救人須救徹。﹝醜﹞聽覆取休得要哽咽。姐姐。待等三年孝滿。別贅豪傑。

【尾】﹝旦﹞再醮徒然費唇舌。共姜誓盟甘自悅。守寡從敎髻似雪。

﹝旦﹞甘守共姜誓柏舟。

﹝外﹞分明塵世若浮鷗。

﹝淨﹞三寸气在千般用。

﹝合﹞一日無常萬事休。

第三十五出時祀

【一枝花】﹝老旦上﹞細雨霏霏時候。柳眉煙鎖常愁。﹝生末上﹞昨夜東風驀吹透。報道桃花逐水流。﹝合﹞新愁惹舊愁。

﹝老旦﹞極目家鄕遠。白雲天際頭。﹝生﹞五年離故里。灑淚濕徵裘。吿母親知道。孩兒夜來夢見渾家扯住兒衣袂。說十朋只與你同憂。不與你同樂。覺來卻是一夢。﹝老旦﹞敢是與你討祭。﹝末﹞祭禮俱已完備。請老夫人主祭。﹝老旦﹞非是兒夫負你情。只因姦相妬良姻。生前淑性甘貞潔死後英魂脫世塵。餐玉饌。飮瑤樽。水晶宮裏伴仙人。你兒夫任滿朝金闕。與汝伸寃奏紫宸。

【新水令】﹝生﹞一從科第鳳鸞飛。被姦謀有書空寄。幸萱堂無禍危。痛蘭房受岑寂。捱不過淩逼。身沈在浪濤裏。

【步步嬌】﹝老旦﹞將往事今朝重提起。越惱得肝腸碎。淸明祭掃時。省卻愁煩。且自酬禮。須記得聖賢書。看酒。﹝生﹞兒女何勞母親遞酒。﹝老旦﹞道不與祭如不祭。

﹝生﹞看香來。

【折桂令】爇沈檀香噴金猊。昭吿靈魂聽剖因伊。自從俺宴罷瑤池。宮袍寵賜。相府勒贅。俺只爲撇不下糟糠舊妻。苦推辭桃杏新室。致受磨折。攺調俺在潮陽。妻。因此上耽誤了恁的歸期。

【江兒水】﹝老旦﹞聽說罷衷腸事只爲伊。卻元來不從招贅生姦計。懊恨娘行忒薄幸。淩逼你好沒存濟。母子虔誠遙祭。望鑑微忱。早賜靈魂來至。

【雁兒落】﹝生﹞徒捧著淚盈盈一酒巵。空列著香馥馥八珍味。慕音容。不見你。訴衷曲。無回對。俺這裏再拜自追思。重相會。是何時。搵不住雙垂淚。舒不開咱兩道眉。先室。俺只爲套書信的賊施計。賢妻。俺若是昧誠心。自有天鑑知。

【僥僥令】﹝老旦﹞這話分明訴與伊。須記得看書時。懊恨娘行忒薄劣。拋閃得兩分離在中路裏。兩分離在中路裏。

【收江南】﹝生﹞呀。早知道這般樣拆散呵。誰待要赴春闈。便做到腰金衣紫待何如。說來又恐外人知。端的是不如布衣。端的是不如布衣。俺只索要低聲啼哭自傷悲。

【園林好】﹝老旦﹞免愁煩回辭奠儀。拜馮夷多加護持。早早向波心中脫離。惟願取免沈溺。惟願取免沈溺。

﹝生讀祝文介﹞維大宋熙寧七年吉月辛卯朔日己酉。賜進士及第任潮陽浙江溫州府永嘉縣孝夫王十朋。謹以淸酌素饌之奠。致祭於亡過妻玉蓮錢氏夫人前而言曰。惟靈之生。抱義而歸。惟靈之死。抱節而歸。義也。嗚呼噫嘻。昔受荊釵爲聘。同甘苦於茅廬。春闈一赴。鸞鳳分飛。詐書一到。骨肉分離。姑娘爲奪婚之媒。繼母爲逼嫁之威。捱不過連朝折挫。抵不過晝夜禁持。拜辭睡昏昏之老姑。哭出冷淸淸之繡幃。江津渡口。月淡星稀。脫鞋遺迹於岸邊。抱石投江於海底。江流哽咽。風木慘淒。波滚滚而洪濤逐魄。浪層層而水泛香肌。哭一聲妻。寒壑應猿啼。叫一聲妻。雲愁雨怨天地悲。妻魂不寐。默而鑑之。於戲哀哉。尙饗。

【沽美酒】﹝生﹞紙錢飄。蝴蝶飛。紙錢飄。蝴蝶飛。血淚染。杜鵑啼。覩物傷情越慘淒。靈魂恁自知。靈魂恁自知。俺不是負心的。負心的隨著燈滅。花謝有芳菲時節。月缺有團圓之夜。我呵。徒然間早起晚寐。想伊念伊。妻。要相逢除非是夢兒裏再成姻契。

【尾】昏昏默默歸何處。哽哽咽咽思念你。直上姮娥宮殿裏。

﹝生﹞年年此日須當祭。

歲歲今朝不可違。

天長地久有時盡。

此恨綿綿無絕期。

第三十六出夜香

【一枝花】﹝旦上﹞花落黃昏門半掩。明月滿空階砌。嗟命薄。嘆時乖。華月在。人不見。好傷懷。

昔恨時乖赴碧流。重蒙恩相得相畱。深處閨門重閉戶。花落花開春復秋。奴家自那日投江。不期遇著錢安撫撈救。畱爲義女。勝如親生。只是無以報他。今宵明月之夜。不免燒炷淸香。以求蔭庇。

【園林好】想那日身投大江。蒙安撫恩徳怎忘。勝似嫡親𦇤褓。如重遇父和娘。奴家燒此夜香呵。願他增福壽。永安康。

想我母親亡過之後。又虧繼母呵。

【川撥棹】親鞠養。我爹爹呵。擇良人求配鴛行。誰知道命合遭殃。命合遭殃。遞讒書逼奴險亡。蒙天眷。遇賢良。奴家燒此夜香呵。保佑他永安康。保佑他永安康。

想我婆婆取奴家呵。

【好姐姐】指望終身奉養。誰知道中途骯髒。存亡未審。使奴愁斷腸。心淒慘。奴家燒此夜香呵。願得親姑早會無災障。骨肉團圓樂最長。

想我丈夫有了奴家呵。

【香柳娘】又重在洞房。重在洞房。將奴撇漾。奴家一身猶可。你不思父母恩徳廣。奴家指望你還有相見之日。誰想你到先亡了。痛兒夫夭亡。痛兒夫夭亡。不得耀門墻。拋棄萱花堂上。奴家燒此夜香呵。願他魂歸故鄕。遣他魂歸故鄕。免得此身渺茫。早賜瑤池宴賞。

【尾】終宵魂夢空勞攘。若得相逢免悒怏。再爇明香答上蒼。

香煙緲緲浮淸碧。

衷曲哀哀訴聖祗。

致使更深與人靜。

非干愛月夜眠遲。

第三十七出民戴

﹝末上﹞一喝千人諾。單行百吏隨。恁般多富貴。端的是男兒。自家乃是本府親隨隸兵。你看時光好疾。日月相催。自從本官到任潮陽勾當。不覺又是五年。眞个淸廉如水。上下相安。前日忽有上司文書到府。將俺相公升除吉安太守。卻是因禍致福。元先我相公原除饒州僉判。只因不就丞相親事。卻將攺調潮陽。如此更遷。意欲陷害在潮陽。如今朝廷別立丞相。廉知相公治事淸廉。持心公正。因此升除吉安太守。今日促裝行李。那來的鼓樂彩旗。敢是與相公送行的。

【賞宮花】﹝淨醜上﹞耆宿社長。聽榮除。特舉觴。五年民沾惠。盡安康。臥轍攀鞍無計策。離歌別酒眾難忘。

﹝末﹞許多什麼人嚷。﹝淨醜﹞郞中。我們聞知相公髙升。眾鄕民特來送行。﹝末﹞難得你們厚意。問你髙姓。﹝淨﹞老漢叫做李違玉。年紀方才五十六。在城開張雜賣鋪。家中財貨頗丰足。年年差我做方正。因此營充做耆宿。聖節賀正預公宴。簪花飮酒與喫肉。有時迎接上司官。見我必先問風俗。一句話也不曾回。五十六棒不罰贖。那時無計可施爲。依舊歸家賣蠟燭。﹝末﹞免教人在暗中行。這个老人髙姓。﹝醜﹞老漢積祖姓丁。並無手藝營生。圖小利討充社長。誰知也不安寧。又要報寫粉壁。又要催討常行課程。又要報淘砌河勘。又要辦水桶麻繩。又要勸農栽種。又要督造坊城。只有催關鹽票。是我覓鈔門庭。有錢與我的。便把他口數減。無錢與我的。便把他口數增。若還官司賑濟。這場買賣非輕。若有人吿投社長。一件件並不容情。被吿詐他十貫五貫。原吿喫他三甁五甁。有錢與我的。私下和允。無錢與我的。便打他腳筋。我怕事如探湯老狗。我愛錢如見血蒼蠅。這人戶家家作念。﹝末﹞想必說你好。﹝醜﹞那裏是。都罵我沒分曉老鴨精。﹝末﹞這一下打得你嘴匾。﹝淨﹞我們百姓無造化。這等好官升了。﹝醜﹞便是他五年在此。深虧他。如今升了江西吉安府知府。我們眾老人都到長亭送行。脫他靴來釘在儀門上。千年遺迹。後官來看。

【前腔】﹝生上﹞潮陽海邦。坐黃堂。名譽彰。﹝老旦上﹞省臺飛薦剡。看文章。擢任三山爲太守。叩頭萬歲謝吾皇。

自離京苑到潮陽。烏兔相催曉夜忙。﹝生﹞自覺因循經五載。追思中饋好心傷。母親。孩兒得蒙聖恩升授吉安知府。且喜相去家鄕不遠。﹝淨醜﹞我們眾老人特來與老爺餞行。﹝生﹞老人做甚麼。﹝淨﹞老爺自到任以來。一廉如水。百姓今喜髙升。小老人具禮遠送。大奶奶。老人磕頭。﹝老旦﹞生受你。﹝淨﹞老爺。小老人沒有什麼孝心。安排果酒旗帳。聊表野人獻芹之意。﹝生﹞我在此沒有好處。何勞許多禮物旗帳。﹝淨﹞老爺怎麼沒有好處。老爺未曾下車之時。蠻獠侵擾。盜賊猖狂。百姓橫行。瘟疫難當。弟彊兄弱。子罵爺娘。兒啼女哭。餓斷絲腸。無衣無食。有褲無襠。西風一起。凍得狗叫汪汪。﹝醜﹞自老爺下車之時就好。﹝生﹞怎麼就好。﹝醜﹞蠻獠遠遁。盜賊潛藏。家家樂業。戶戶安康。新新舊舊。衣服盈箱。粗粗細細。米爛陳倉。家家快活。專買石牀。只聽得浪蕩都。浪蕩都。打个村裏亞鴣。

【月上海棠】﹝淨醜﹞吾郡間。萬民沾惠恩無限。喜升吉安。餞別陽關。無計畱攬轡攀鞍。爲霖雨須還淸盼。﹝合﹞程途趲。拚擔些巇崄。受此■﹝鸞﹞跧。

【前腔】﹝老旦﹞衰老年。只愁煙瘴爲吾患。幸家門吉慶。子母平安。今日裏子擢髙官。飮別酒應難畱戀。﹝合前﹞

【前腔】﹝生﹞心愧赧。備員竊祿常嗟嘆。想劉寬難並。趙並果難攀。偶然間盜息民安。非徳化何勞稱贊。﹝合前﹞

﹝老﹞一箚丹書降紫宸。

﹝生﹞兼程之任肯因循。

﹝淨﹞勸君更盡一杯酒。

﹝末﹞西出陽關無故人。

﹝下﹞﹝淨醜弔場﹞老爺請脫靴。﹝生﹞不消罷。﹝淨醜﹞畱遺百姓瞻仰。﹝生﹞一官去了一官來。你眾人去罷。﹝淨醜﹞老爺臨去。說一官去了一官來。﹝醜﹞老爺曉得你我有學問老人。畱這一句詩在。我和你聯。﹝淨﹞我聯第二句。教人望得眼巴巴。﹝醜﹞你再吟一句。結句就是我。﹝淨﹞三府老爺來到任。﹝醜﹞竹片拶指不曾挨。﹝淨﹞如今老爺去了。我和你眾人們出銀三分。教木匠做靴匣漆好了。釘在儀門上。也見我和你一點心。﹝醜﹞那个管工。﹝淨﹞是我管。﹝醜﹞木梢我要一根。﹝淨﹞你要木梢怎麼。﹝醜﹞我要他做灰扒柄﹝淨﹞你做老人。思量幹這樣。也罷。我有个使舊的與你罷。﹝下﹞

第三十八出意旨

【菊花新】﹝老旦上﹞雲鬟衰鬢玉龍蟠。羞覩妝臺鏡裏鸞。﹝生末﹞日月似梭竄。嗟嗟人事暗中偸換。

﹝老旦﹞憶昔家中苦。別離家鄕。已經五載。因爲潮陽路遠。不能見你嶽父母。如今旣任吉安。與溫州不遠。何不差人搬取嶽父母到任。同享富貴。﹝生﹞謹依母親。明年正月十五日玄妙觀起醮大會。我已曾差人分付追薦我妻。卽便修書差李成回去便了。﹝淨﹞龍歸大海。道奔豪門。大叔。起動你通報。玄妙觀道士特來與老爺討意旨。﹝末報介生﹞著他進來。﹝淨﹞太夫人。磕頭。請問太夫人。小夫人因何病癥而亡。好寫意旨。

【泣顏回】﹝老旦﹞說起便心酸。抱屈溺水含寃。鴛鴦失伴。做了寡鵠孤鸞。﹝淨﹞聞說事端。便鐵心見說肝腸斷。仗良緣拔靈魂。使亡者早得超凡。

【前腔】﹝生﹞潛觀。慈母兩眉攢。他歡無半點。愁有千般。朝夕縈絆。敎人痛苦鍼鉆。﹝淨﹞河泊水官。那其間怎把人勾喚。致令得死別生離。如何會意悅心歡。

【賺】﹝末﹞擎捧雕盤。送出魂旛絹一端。更有些醮金三十貫。權收管。必須齋沐虔誠。休敎功果不圓滿。﹝淨﹞天怎瞞。小貧道謹辭臺回觀。

【撲燈蛾】﹝老旦生﹞薦亡𨿽已完。邀親豈宜緩。若請嶽翁至。同臨觀中遊翫。也趁天時地暖。便起程休得盤桓。是則是夜長晝短。論朝行暮宿。休憚路漫漫。

【尾】生的報答心方穩。死的薦拔情頗寬。好事完成意始歡。

報答存亡兩痛情。

來朝遣僕遞佳音。

思親但得重相見。

方信家書抵萬金。

第三十九出就祿

【三臺令】﹝外上﹞夜來花蕊銀燈。曉起鵲聲翠屛。﹝淨上﹞何喜報門庭。頓敎人側耳頻聽。

﹝外﹞每日心懷耿耿。終朝眼淚盈盈。只爲孩兒成畫餅。教人嘔气傷情。﹝淨﹞𨿽然燈花結蕊。那堪鵲噪聲頻。﹝外﹞料我寒家冷似冰。量無好事到門庭。

【前腔】﹝末上﹞近別南粵郵亭。又入東甌郡城。水秀山明。覩風物喜不自勝。

自離吉安。又到溫州。此間已是自家門首。不免徑入。﹝淨﹞李成回來了。﹝外﹞李成在那裏。﹝淨﹞這不是李成。﹝外﹞你撇得我好。怎麼只管不回來。教我終日望你。﹝末﹞小人送王老安人到京。見了狀元。本欲便回。因被苦畱相送赴任。不能回來。﹝淨﹞他是忘恩負義的人。送他怎麼。﹝末﹞老安人。那狀元不是負義的人。他當時除授饒州僉判。因姦相招贅不從。攺調潮陽。意欲陷害。後因朝廷體知處事能爲。持心公正。升任吉安知府。因此修書迎請老員外老安人到任所。同享榮華。書已在此。﹝外﹞我也看不見。李成。你字字行行念與我聽。前番一封書害得家破人亡。

【一封書】﹝末﹞壻百拜嶽父前。自離膝下已數年。因姦相不見憐。攺調潮陽路八千。今喜升爲吉安守。遣僕相迎到任間。匆匆的奉寸箋。仗乞尊顏照不宣。

﹝外﹞我聽此書呵。

【下山虎】見鞍思馬。覩物傷情。觸起關心事。怎不淚零。如今我壻得沐聖朝寵榮。我女一身成畫餅。取我到吉城。値此寒冬。怎出外境。﹝合﹞天寒地冷。未可離鄕背井。且待春和款款行。

【亭前柳】﹝淨﹞老兒垂鬢已星星。弱體戰兢兢。況兼寒凜凜。那更冷淸淸。此行怎去登山嶺。

【下山虎】﹝末﹞義深恩厚。恨遶愁縈。久絕鱗鴻信。悶懷倍增。因此母子修書遣僕來請。料想恩官必待等。天气最嚴凝。暮止朝行。我當奉承。﹝合前﹞

【亭前柳】﹝淨﹞老兒不去恐生嗔。欲去怕勞形。李成兒。你須先探試。臨事怎支撐。﹝末﹞小人只索從臺命。﹝合﹞且過新年。待春暖共登程。

﹝末﹞昔日離家過五秋。

﹝外﹞今朝書到解千愁。

﹝合﹞來年同到吉安府。

﹝合﹞不棄前姻過白頭。

第四十出姦詰

【霜天曉角】﹝小生雜從上﹞黃堂佐政齊黎庶。肯將淸。似月揚輝。如淵徹底。願效漢循良吏。勤簿書。門館無私。日以刑名爲事。

五馬侯中列郡推。導之以政冀無違。此心一點如丹赤。敢學虞庭向日葵。下官溫州府推官周璧。表字符卿。乃王十朋同榜進士。職列黃堂。不作牛刀之試。食天廚之廩祿。平治郡之刑名。欲向丹墀排鷺序。先須甸服養鵷輪。昨日堂尊送一紙狀來。卻是孫汝權吿錢流行圖賴婚姻事。孫汝權是个生員。錢流行是个太學生。曾考貢元。斯文分上。不好執法審問。我行牌去提原媒審問。便知端的。叫左右。帶那第一起犯人審問。﹝雜﹞俱齊了。﹝小生﹞帶進來。﹝外淨醜上﹞錢流行孫汝權一邊伺候。錢氏。定是你巧語花言。說來說去。致令構訟了。﹝醜﹞爺爺。小婦人非是慣做媒的。錢流行是我哥哥。﹝小生﹞你從實說來。

【啄木兒】﹝丑﹞吾兄女。將及筓。﹝小生﹞曾許甚人麼。﹝醜﹞許配王生尙未歸。﹝小生﹞婦人謂嫁曰歸。後來。﹝醜﹞那孫呆忽至吾家裏。﹝小生﹞到你家來怎麼。﹝醜﹞也要取我侄女。他浼央老妾爲媒氏。﹝小生﹞曾說去麼。﹝醜﹞吾領言曾到兄家去。老爺。小婦人的哥哥。他是个讀書君子。執意不從。我嫂嫂是个女流之輩。嫌王氏之貧。喜孫氏之富。便欲憐新將舊悔。

﹝小生﹞後你哥哥如何說。

【前腔】﹝丑﹞吾兄意。執不從。﹝小生﹞你侄女也肯麼。﹝醜﹞侄女堅將節操持。我嫂嫂定不相容。吾兄就應變隨機。將侄女送到王門去。﹝小生﹞王家旣成了親。孫家再不該議親了。﹝醜﹞結親後卽赴科場裏。誰想一舉成名天下知。

﹝小生﹞就是王十朋麼。﹝醜﹞正是。﹝小生﹞到是我年兄家裏的事。得中狀元。有書回麼。

【前腔】﹝醜﹞因承局。附信歸。﹝小生﹞有書回是喜事了。﹝醜﹞喜气番成怨气吁。﹝小生﹞一紙家書抵萬金。怎麼是怨气。﹝醜﹞老爺。那裏是萬金佳音。元來是一紙休書。﹝小生﹞王狀元是个讀書君子。焉有此事來。﹝醜﹞他母疑是親筆迹。女言道攺書中句。只爲字迹相同亦起疑。

﹝小生﹞其時書來。說在那家爲壻麼。

【前腔】﹝醜﹞贅在萬俟府。爲女壻。﹝小生﹞你哥哥也曾去訪問不曾。﹝醜﹞曾訪問來。正遇孫郞下第歸。他與吾兄面述其言。他說道果贅侯門。﹝小生﹞孫汝權道你兄受他財禮。﹝丑﹞孫汝權肉面對肉面。你家行甚財和禮。上有靑天。我家那个來接取。﹝淨﹞老大人。依他說起來。把學生財禮一些不認了。﹝醜﹞爺爺。財禮是小事。就是我哥哥陪也陪得起的。致使我侄女投江身寃死。

﹝小生﹞王夫人死了。﹝醜﹞老爺。只爲孫汝權一句話。﹝小生﹞孫秀才。他不吿你人命也罷。你反吿他圖賴婚姻事。﹝末上﹞上命遣差。身不由己。小的是吉安府王爺差來送書在此。﹝小生﹞那个在吉安府做官。取上來。﹝末﹞書在此。﹝小生﹞年弟王十朋頓首緘書。呀。王年兄升太守了。下書人起來。伺候回書。若非他存心以仁。道民以禮。焉有此不次之遷。忻慰忻慰。卽豸元卿年兄執事下。遽爾別來。屢經歲月。向攺調時。深辱俯慰。因瘴鄕無便。故久乏音問。玆幸寸進守吉。懷抱𨿽則少伸。又有不得已事。仰幹執事下。向寓京時。倩人持書迎候嶽父母山妻。不想中途被人套換書信。致使山妻守節而亡。已獲原寄書人承局。奏送法司。鞫問間供稱止有孫汝權開包。望將此情轉達太父母大人。乞將孫汝權解京。與承局面證完捲。再稟嶽父母。以富家不厭貧寒。以女妻之。生將謂終身養老之計。今山妻𨿽死。義不可絕。特差人舟相候。冀推年誼。借重一言。贊襄嶽父母上道。以全半子終養之情。感徳豈尠尠哉。明年朝覲。想得京中一會。時下寒暖不均。伏惟調護。以膺天寵。不宣。十朋再拜。﹝介﹞吏讀與他們聽。﹝念介小生﹞錢老先生。這一封書是令壻命轉送老先生的。請收去。﹝介﹞老先生。請出去換了衣巾。進來相見。錢氏無干。出去。﹝外丑下小生﹞皂隸選大板子。拿那孫汝權下去打四十。﹝打介﹞討牌。﹝寫介﹞發監。待文書完了。送到堂上。解他京裏去完捲。﹝帶淨下小生﹞請錢老先生進來。﹝請外上介小生﹞老先生請坐。﹝外﹞老大人請上。容學生拜謝。﹝小生﹞不勞不勞。﹝外﹞老大人。上開藻鑑。下判姸媸。冰釋厚誣。心銘大徳。﹝小生﹞學生失於龍蛇之辧。致有鼠雀之牙。撫己多慚。見公甚愧。請坐了。﹝外﹞不敢。﹝小生﹞老先生前輩。令壻又忝同年。不必太謙。﹝外﹞學生吿坐了。﹝小生﹞適間令壻書上。著學生專請老先生到他任所。必須就起程前去。﹝外﹞老大人。學生年邁。朝暮不能保。豈能遠涉路途。

【歸朝歡】﹝小生﹞賢東坦。賢東坦。敎音下期。令賤子。令賤子。翁前轉致。須宜是。須宜是。行囊且攜。恐他們懸望伊。﹝外﹞家筵𨿽小誰爲理。田園頗廣誰爲治。欲去還畱心兩持。

【三段子】﹝小生﹞翁今幾兒。﹝外﹞念箕裘無人可倚。﹝小生﹞族分幾。﹝外﹞念宗支無人可悲。﹝小生﹞你旣然只有身一己。如何不去倚賢壻。況是他殷懃想伊。

﹝小生﹞叫左右。與我打點馬船人夫。送錢相公到吉安府去。﹝外﹞如此多感多感。

﹝小﹞行囊速整莫蹉跎。

﹝外﹞景物相催老去何。

﹝合﹞一夜相思千里外。

﹝合﹞西風吹馬渡關河。

第四十一出唔壻

【小蓬萊】﹝外上﹞策馬登程去也。西風裏犖落艱辛。淡煙荒艸。夕陽古渡。流水孤村。﹝淨上﹞滿目堪圖堪畫。那野景蕭蕭。冷浸黃昏。﹝末上﹞樵歌牧唱。牛眠艸徑。犬吠柴門。

﹝臨江仙﹞﹝外﹞綠暗汀洲三月景。錦江風靜帆收。垂楊低映木蘭舟。半篙春水滑。一段夕陽愁。﹝末﹞灞水橋東回首處。美人親捲簾鉤。落花幾陣入紅樓。行雲歸處水。流鴉噪枝頭。老員外。今日日麗風和。花明景曙。加鞭趲行幾步。

【八聲甘州】﹝外﹞春深離故家。嘆衰年倦體。奔走天涯。一鞭行色。遙指剩水淺霞。墻頭嫩柳籬畔花。見古樹枯藤棲暮鴉。嗟呀。徧長途觸目桑麻。

【前腔】﹝淨﹞呀呀。幽禽聚遠沙。對彷佛禾黍。宛似蒹葭。江山如畫。無限野艸閒花。旗亭小橋景最佳。見竹鎖溪邊三兩家。漁槎。弄新腔一笛堪誇。

【解三酲】﹝外﹞爲當初被人謊詐。把家書暗地套寫。致吾兒一命喪在黃泉下。受多少苦波查。今日幸得佳壻來迎也。又愁著逆旅淹畱人事賒。﹝合﹞空嗟呀。自嘆命薄難苦怨他。

【前腔】﹝末﹞步徐徐水邊林下。路迢迢野田禾稼。景蕭蕭疎林暮靄斜陽掛。聞鼓吹。鬧鳴蛙。一經古道西風鞭瘦馬。謾回首。盼想家山淚似麻。﹝合前﹞

髙山迢遞日初斜。

綠柳依稀路更賒。

目斷前村煙未暝。

不知今夜宿誰家。

第四十二出親敍

【懶畫眉】﹝生上﹞紫簫聲斷彩雲開。膩粉香朦玉鏡臺。燈前孤幌冷書齋。血衫難挽仙裾返。造化能移泰嶽來。﹝老旦上﹞荊釵博你鳳頭釵。重義輕生脫繡鞋。一回思想一回哀。鳳釵還在人何在。我那兒。可陰佑你雙親到此來。﹝外淨末上﹞館甥位掌五侯臺。千里裁封遣使來。令人更喜復悲哀。哀吾弱息今何在。喜他母子恩情得再諧。

﹝末﹞老員外。這裏是府門首。﹝外﹞你可通報。﹝末﹞那个在門上。老老爹來了。﹝醜﹞大叔來了。﹝報介生﹞嶽父嶽母到了。請母親同去迎接。

【哭相思】一自別來容鬢攺。恨公衙失迎冠蓋。﹝外﹞生別重逢。死離難再。﹝生﹞罷愁思且加親愛。

﹝外﹞親母。小女姻緣淺。終身地下游。﹝老旦﹞他鄕迎舊戚。便覺解深愁。﹝生﹞半子情方盡。終身願已酬。﹝淨﹞休嫌山婦拙。思好莫思仇。﹝老旦﹞親母何出此語。﹝淨﹞人之所以異於禽獸者。以其有仁義也。﹝老旦﹞言重言重。

【玉交枝】感你恩深如海。我一壞土塡得甚來。久銘肺腑時時戴。特此遠迎冠蓋。兒。快令人把綺席開。親家。洗塵莫怪輕相待。﹝合﹞細思想荊釵可哀。細思想荊釵可哀。

【前腔】﹝外﹞蒙承過愛竟忘哀。夫妻遠來。想當初在捨慚餔待。望尊親海涵寬貸。賢壻。你腰金忘勢眞大才。不比薄情人轉眼生驕態。﹝合前﹞

【前腔】﹝淨﹞自慚睚眥。望尊親休勞掛懷。一時我也出無柰。莫把我做人看待。人家晚母休學我忌猜。逼兒攺嫁遭毒害。﹝合前﹞

【前腔】﹝生﹞慚予一介。荷深恩扶出艸萊。微名五載忘親愛。豈知中路變禍災。當初指望白首諧。誰知靑歲遭殘害。

﹝合前醜﹞老爺。酒席已完備了。﹝老旦﹞親家請後堂坐。﹝外﹞請了。

﹝外﹞幾年遠別喜相逢。

﹝生﹞又訝相逢似夢中。

﹝淨﹞果是稠人難物色。

﹝合﹞信知女壻近乘龍。

第四十三出執柯

【普賢歌】﹝淨上﹞侯門涉水最難求。願適賢良王太守。自家非彊口。管敎成配偶。且請媒人喫喜酒。

正是作伐全憑斧。引綫必須鍼。我年兄有个令愛守寡。央我爲媒。要招本郡太守王梅溪。他鼓盆已久。未有夫人。央我去說親。鄧興。這裏府前了。通報。﹝末﹞是誰。﹝醜﹞鄧老爺相訪。﹝末﹞老爺有請。

【玩仙燈】﹝生上﹞兀坐書齋。聞道有客來訪。

﹝見介﹞生賤職所拘。未得拜訪。﹝淨﹞荷蒙與進。豈勝榮幸。﹝生﹞惶恐惶恐。﹝淨﹞臺下治政甚佳。黎民無不感仰。﹝生﹞皆賴老先生教指。﹝淨﹞外蒙公祖見賜胙肉。老荊見了。叫小廝連忙與我煮起來喫飯。煮在鍋中連連燒了七八十滚。還是硬的。我老荊作詩一首。蒙君賜胙肉。合家盡喜歡。柴燒七八擔。水煮幾鍋幹。硬似丁靴底。猶如嚙馬鞍。齒牙三十六。个个不平安。﹝生﹞豬婆肉。﹝淨﹞不是豬婆。小豬的娘。﹝生﹞休得取笑。﹝淨﹞老夫今日一來相訪。二來有一句話。﹝生﹞何事見教。﹝淨﹞老夫有一同年錢載和。有一小姐。守寡在家。聞得公祖大人鼓盆已久。今特央老夫爲媒。望守公成全此親。甚是美事。﹝生﹞老先生在上。念學生貧寒之際。以荊釵爲聘。遂結姻親。山妻守節而亡。焉肯忘義再娶。﹝淨﹞公祖大人幾位令嗣。﹝生﹞未有子息。﹝淨﹞公祖大人。不孝有三。無後爲大。卻不絕嗣了。﹝生﹞正欲螟蛉一子。以續後嗣。﹝淨﹞吾聞螟蛉者。嗣非其類。鬼神不享其祀。公祖大人讀書之人。如何逆理。冒瀆冒瀆。

【啄木兒】﹝生﹞乞情恕。聽拜稟。自與山妻合巹婚。才與他半載同衾。一旦鳳拆鸞分。他抱寃守節先亡殞。我辜恩再娶心何忍。行短天敎一世貧。

【前腔】﹝淨﹞他八兩。你半斤。彼此爲官居上品。論閥閱戶對門當。眞个好段姻緣。你意驕性執不從順。故千推萬阻令人恨有眼何曾識好人。

【三段子】﹝生﹞事當隱忍。未可便一時怒嗔。﹝淨﹞你再不娶親。我只愁你斷子絕孫誰拜墳。﹝生﹞言激心惱空懷忿。我今縱不諧秦晉。也不會家中絕後昆。

【歸朝歡】﹝淨﹞你沒思忖。不投分。那裏是儒爲席上珍。﹝生﹞我做官守法言忠信。名虧行損遭談論。縱獨處鰥居。決不可再婚

﹝淨﹞性執心迷見識差。

﹝生﹞婚姻不就且回家。

﹝淨﹞落花有意隨流水。

﹝生﹞流水無心戀落花。

第四十四出續姻

【杜韋娘】﹝旦上﹞朔風寒凜冽。云布墅。捲飛雪。看萬木千林都凍折。小牕前梅花再綴。冰稍數點幽潔。澹月黃昏。暗地香淸絕。早先把陽和漏泄。又葭管灰飛地穴。

痛憶我亡夫。感念嗟吁。轉頭又是五年餘。安撫收畱恩不淺。補報全無。今日乃是冬至令節。等待爹媽出來。拜賀則个。

【麻婆子】﹝丑上﹞做奴做奴空惆悵。何時得嫁馬上郞。做奴做奴空勞攘。只落得曉夜忙。遇冬節。巧梳妝。身穿一套好衣裳。市人市人都誇奬。道我是个風流好養娘。

﹝拜介﹞時遇新冬。喜气重重。拜節之後。願小姐招一个老公。﹝旦﹞休得胡說。相公。夫人來了。

【海棠春】﹝外貼上﹞時序兩推遷。莫惜開芳宴。

孩兒。金烏似箭。玉兔如梭。不覺來此又是五年。前日鄧尙書來相探。閒話間說起王太守未有夫人。因此將你吉帖付與他去。了汝終身。﹝旦﹞爹爹。但願終身守節。再醮難言。﹝外﹞你丈夫未死。不肯嫁禮之所當。汝夫已死多年。不嫁將何倚靠。﹝旦﹞望爹爹爲我螟蛉一子。以爲終身後嗣。﹝外﹞如此終無結果。﹝旦﹞妾聞仁者不以盛衰攺節。義者不以存亡易心。截耳殘形。永杜重婚之議。劈面流血。難從再醮之言。自古及今。芳名不滅。使妾有失志節。聽此寧無愧乎。誓以柏舟。甘效共姜。死而後已。若窺隙鉆窬。潛奔司馬。則非奴所願也。若不容奴於相府。則賤妾仍喪於江中。﹝外﹞夫人。我尋思這般志節也難得。孩兒。你要守節。攺日過房一子。與你爲後嗣。﹝旦﹞如此甚感爹爹。爹媽請坐。待奴家拜節。看酒來。

【集賢賓】一陽气轉春透徹。履長歡慶冬節。驗歲瞻云人意切。聽殘漏曉臨臺榭。今年是別。黃雲讖爭書吉帖。﹝合﹞芳宴設。沈醉後。管弦聲咽。

【前腔】﹝外﹞日晷漸長人盡悅。繡紋弱綫添些。待臘將舒堤柳葉。凍柔條未堪攀折。百官擺列。賀亞歲齊朝金闕。﹝合前﹞

【鶯啼序】﹝貼﹞光陰迅速如電掣。斷送了多少豪傑。遇良辰自宜調燮。且把閒悶拋撇。進履襪歡看婦儀。炷寶鼎對天答謝。﹝合前﹞

【前腔】﹝醜﹞道消長空嘆嗟。畫堂中且安享驕奢。看紛紛綠擁紅遮。綺羅香散沈麝。醉寒屛開元此日。曾遠貢喧傳朝野。﹝合前﹞

【琥珀貓兒墜】﹝眾﹞玉燭寶典。今古事差疊。遇景酣歌時暫歇。珠簾垂下且莫揭。﹝合﹞歡悅。那獸炭紅鑪。焰焰頻爇。

【前腔】﹝眾﹞小寒天气。莫把酒樽歇。醉看歌姬容艷冶。春容微暈酒黯頰。﹝合前﹞

【尾】玉山頹低日已斜。酒散歌闌呼侍妾。把錦紋烘熱。從敎醉夢賒。

天時人事日相催。

冬至陽生春又來。

云物不殊鄕國異。

開懷且覆掌中杯。

第四十五出薦亡

﹝淨扮道士上﹞揑訣驚三界。扣齒動百神。狗肉喫兩塊。好酒飮三甁。等到天明後。依然去誦經。門徒聞不善。道我不志誠。今日上元令節。本觀修設醮會。太老爺拈香。道人打起鐘磬。待我把經文誦完。肚中空虛。要喫也無。八个餛飩。使我自然田螺棘螺。共買五錢。喫了三碗。吐瀉半年。頭頭利市。和合仙官。召請必竟來臨。取出云璈。贊揚法事。癩頭婆娘請我。時時到他家裏。正値肚饑。便喫蒸餅。爛煮豬蹄。油煎雞卵。熱炒鴨兒。鹽拌白菜。醬煮烏龜。糟鏖豆腐。及攢鹽虀。臨臨兩碗。筍幹粉皮。般般喫盡。不剩些兒。肚中膨脹。飽病難醫。尿糞急送。不可遲疑。忽然阿出。污了道衣。怕人哂笑。火速走歸。道婆看見。一頓擂搥。打得不可思議功徳。

【翫仙燈】﹝生上﹞節屆元宵。燈月燦然髙。到觀門拈香薦悼。

﹝淨﹞道士接爺爺。﹝生﹞功果都完了麼。﹝淨﹞經文都完了。專等老爺拈香。

【一封書】﹝生﹞特朝拜上淸。仗此名香表志誠。亡妻滯水濱。願神魂得上升。﹝淨﹞橫死孤魂都召請。請到壇前聽往生。﹝合﹞誦仙經。薦亡靈。仗此功勛超聖境。

【前腔】﹝旦丑上﹞前日已預名。屆此良辰來殿庭。拈香炷寶鼎。望慈悲作證盟。﹝淨﹞惟願亡靈來受領。獻取香花酒果餅。﹝合前﹞

【前腔】﹝生﹞驀然見俊英。與一丫鬟前後行。潛地想面形。轉敎人疑慮生。﹝末﹞他兩次三回常觀顧。覷了恩官也動情。﹝合前﹞

【前腔】﹝旦﹞回廊下撞迎。頓敎人心暗驚。那燒香上卿。好似亡夫王十朋。﹝醜﹞休得輕言當三省。燒罷名香轉看燈。

﹝合前下生﹞見鞍思馬。覩物思人。適才那婦人。好像我夫人。叫道士過來。適才婦人。那家宅眷。﹝淨﹞錢都爺小姐。﹝生﹞元來天下有這般相似的。

﹝生﹞忽覩佳人意自疑。

拈香已畢早回歸。

思量總是一場夢。

你是何人我是誰。

第四十六出責婢

【步步嬌】﹝旦上﹞觀裏拈香驀相會。使我心縈系。﹝醜﹞小姐。如今枉致疑。旣認得眞時。何不問取詳細。﹝旦﹞梅香。這就理你怎知。恐錯認了風流壻。

﹝醜﹞你道這官人是誰。﹝旦﹞是誰。﹝醜﹞本府太守。前日鄧尙書來說親的。﹝旦﹞元來是他。

【紅衲襖】意沈吟。情慘傷。步趦趄。心悒怏。﹝醜﹞見了娘行好生著意想。莫不是遞書人回來胡調謊。﹝旦﹞料判州。名未彰。論太守。職未當。﹝丑﹞自古男兒當自彊。

【前腔】小姐。你曾和他共鴛衾。同象牀。直恁的你認不得他形共龐。﹝旦﹞面貌身材果然廝像。行動舉止沒兩樣。﹝外暗聽醜﹞旣認得眞時合主張。﹝旦﹞如何主張。﹝醜﹞你把往事相問當。﹝旦﹞尢恐錯認陶潛作阮郞。

拈香相遇兩沈吟。

且自歸家問的眞。

好似和鍼吞卻綫。

刺人腸肚系人心。

﹝外上﹞唗。你那賤人。欲人不知。莫若不爲。我家三世無犯法之男。五代無再婚之女。你言而無信。行亦有虧。江心渡口溺水。非因守節。玄妙觀中私語。必是通情。鄧尙書說親。直恁千推萬阻。見王太守樂意。卻不顧五典三綱。不思玷辱門墻。問出姦情。押還原籍。教你𨿽無尾生難。也有屈原愁。﹝打梅香介﹞

【錦纏道】治家邦。正人倫。有三綱五常。你潛說出短和長。怎不堤防他人須有耳隔墻。講甚麼晉陶潛認作阮郞。卻不道誓柏舟甘效共姜。﹝打醜介﹞先打後商量。問出你私情勾當。押發離府堂。文牒上明開供狀。抵多少衣錦去還鄕。

【前腔】﹝醜﹞小梅香。待回言。恐觸突了使長。不回言。這無情棒打難當。怎知道禍從天降。他本是守荊釵寒門孟光。﹝外﹞潛奔之女。什麼孟光。﹝醜﹞休錯認做出墻花淮甸雙雙。我說起這行藏。﹝外﹞說什麼來。﹝醜﹞他說道燒香的王太守。好似亡夫模樣。尋思痛感傷。因此上和妾在此閒講。又不曾想象赴髙唐。

【前腔】﹝旦﹞守孤孀。薦亡靈。親臨道場。燒香罷。轉回廊。偶相逢。不由人不覩物悲傷。﹝外﹞你這賤人要做鶯鶯。﹝旦﹞那裏是西廂下鶯鶯伎倆。﹝外﹞你這賤人就是紅娘。﹝旦﹞怎麼的就打梅香。生紐做紅娘。當初去投江。﹝外﹞虧你不識羞。還說投江。﹝旦﹞把原聘物牢拴在髻上。荊釵義怎忘。妾豈肯隨波逐浪。卻不道辱沒宗祖把惡名揚。

【前腔】﹝外﹞假乖張。賤奴胎。把花言抵搪。全不顧外人揚。惱得我气滿胸膛。你本是王月英畱鞋在殿堂。怎不學浣紗女抱石投江。﹝打介﹞你這賤人還不說。﹝醜﹞雪上更加霜。自不合與他人閒講。誰知惹禍殃。閒話裏沒些度量。怎知道一霎時禍起在蕭墻。

﹝外﹞旣有釵。取上來。且進去。﹝旦﹞滿懷心腹事。盡在不言中。﹝下外﹞這妮子荊釵遮飾。未可信憑。明日假意納聘作席。請鄧尙書王太守。把此釵虛說是聘物。將出觀看。若是王太守認此釵。便有區處。若不認此釵。押赴本鄕。

正是

混濁不分鰱共鯉。

水淸方見兩般魚。

第四十七出疑會

﹝淨上﹞致仕歸家二十年。水邊亭子屋邊田。饒他白髮簪中滿。老景康寧便是仙。老夫鄧謙。年過八十。位至三臺。享朝廷之洪福。賴祖宗之陰庇。每日登山飮酒。求詩畫的纏得慌。鄧興。去門首看。若有求詩的來。只說老爺不在。請喫酒。便說在家。﹝末﹞領卻都爺書。早到尙書府。有人麼。﹝醜﹞是那个。﹝末﹞要見你們老爺。﹝醜﹞老爺不在家。﹝末﹞旣不在家。我去了。﹝醜﹞轉來。是請老爺喫酒麼。﹝末﹞正是。﹝醜﹞旣然請喫酒。在家。﹝末﹞起初說不在家。﹝醜﹞你不曉得。我們老爺分付。但有求詩畫。只說不在家。﹝末﹞通報。﹝醜﹞住著。實是請喫酒的麼。﹝末﹞說道是。﹝醜﹞老爺。請喫酒的在外。﹝淨﹞說在家便好。﹝醜﹞說在家。﹝淨﹞我說下頦子癢。定有酒喫。﹝醜﹞老爺。下頦準不要鉆龜。﹝淨﹞唗。叫他進來。﹝醜﹞大哥進來。﹝末﹞老爺。磕頭。﹝淨﹞那裏來的。﹝末﹞小人錢爺差來的。﹝淨﹞那个錢爺。﹝末﹞有帖在此。﹝淨﹞取上來。年弟錢載和頓首拜請司空鄧年兄執事下。原來是我年兄。﹝丑﹞那个錢爺。﹝淨﹞你不曉得。就是做安撫的。﹝醜﹞嗄。就是送攺機來的。裁衣服少了兩幅。做不成罷了。﹝淨﹞旣是他來者來之。勞者勞之。﹝醜﹞爺該賞他。﹝淨﹞賞他什麼東西便好。﹝醜﹞與奶奶說討一兩銀子與他。﹝淨﹞這等不做家的。今早買菜剩得一个錢。賞他罷。﹝醜﹞怎麼賞得出。﹝淨﹞你不要管。長官沒有什麼賞你。一个錢且收下。﹝末﹞一个錢買酒喫不醉。買飯喫不飽。要他何用。﹝淨﹞就不是做家的。拿這錢去做買賣。﹝末﹞這一个錢做甚買賣。﹝淨﹞一錢爲本。萬錢爲利。﹝末﹞好讖語。小人收去。﹝淨﹞下書人去了。﹝醜﹞去了。﹝淨﹞明日也要擺酒請錢爺。﹝醜﹞辦什麼茶飯。﹝淨﹞後圈豬殺一个。﹝醜﹞豬昨夜養下。也沒有老鼠大。如何用得。﹝淨﹞你不曉得。君子略嘗滋味。快打轎。﹝醜﹞打轎轎夫不在。只得我一个。不如我鴕去罷。﹝淨﹞不如自走了罷。

正是

數日不相見。

今日又相逢。

第四十八出團圓

【紫蘇丸】﹝外上﹞若認此荊釵。其中可宛轉。﹝淨上﹞安撫開華宴。相招意非淺。﹝生上﹞侯門宴請來。催赴跨靑驄。﹝外﹞蒙君不棄。蝸居門戶生光彩。

﹝淨﹞老夫感蒙過愛。特辱寵招。不勝愧感之至。﹝外﹞寒門不足以淹車騎。近爲小女納聘。請大人一觀。﹝淨﹞老拙作伐不從。今聘他人。﹝生﹞此乃一言爲定。﹝淨﹞外者多蒙賜柴炭。感感在心。正要到府拜謝。不想年兄相招。所以不果。﹝生﹞不敢。﹝淨﹞我這公祖少年老成。居民無不瞻仰。老夫感激深恩。正是年近雪下。且是寒冷。與我老妻思想。若得一簍炭便好。說言未盡。新書柴炭俱送來了。年兄。如今的人只有錦上添花。那肯雪中送炭。﹝生﹞言重。﹝淨﹞老夫昨夜與老妻受了一驚。﹝外﹞爲何。﹝淨﹞被盜。﹝生﹞有這等事。﹝淨﹞這盜無理。公祖大人恰要懲治他。﹝外﹞不知偸了什麼。﹝淨﹞偸了我一擔糞去。﹝外﹞這是小事。﹝淨﹞你就不明了。寧可偸了金。這个糞學生捨不得。若無糞壅稻苗。怎得穀子成器。這糞滋五穀土養民。老夫不要。望公祖追來公用。﹝外﹞年兄請了﹝淨﹞還是公祖大人坐。﹝外﹞年兄請坐。﹝淨﹞學生怎敢占坐。還是公祖大人坐。﹝外﹞年弟有句話。守公到怕不知。吉長官起送守公。已後是陶長官。陶長官去後。卻是學生補任三月。﹝生﹞如此上司�﹝跪介外﹞請起。﹝生﹞學生侍坐。﹝外﹞還是年兄坐。﹝淨﹞若如此老夫占了。﹝生﹞學生傍坐。﹝外﹞怎麼是這等。擡那桌兒下來。﹝生淨﹞吿坐。﹝外﹞請坐。年兄。福建好地方。﹝淨﹞年兄。你可省得他說話。﹝外﹞我從在那裏。不曾聽得這話。年兄學與我聽一聽。﹝淨﹞我學生頭一年在那裏。半句也不省。後�就省得了。一日在船上。只見岸上一簇人在那裏啼哭。我問那門子。那些人爲何啼哭。那門子說�有了个臉。我說打官話說來。他說道沒有了个兒子。在那裏啼哭。我方才曉得臉是兒子。﹝外﹞女�叫什麼。﹝淨﹞叫東婆臉。﹝外﹞女兒叫什麼。﹝淨﹞叫娘臉。﹝外﹞他那裏路道難行。﹝淨﹞路道崎嶇�行。他那裏有菡萏灘難行。﹝外﹞什麼灘。﹝淨﹞菡萏灘。﹝外﹞守公。年兄學那福建詞到好聽。唱一个�﹝淨﹞這就不該了。你我是年家頑慣。祖父母在此。焉敢放肆。﹝外生﹞這个不必謙。﹝淨﹞恰不當。鄧�你依唱。﹝淨諢唱﹞今宵五彩團圓。將手掩上房門。郞脫褲。奴脫裩。齊著力。養个兒子做狀元。﹝外﹞�兄。一个字也不省。﹝淨﹞叫做什麼賀新郞。那門子寫出來。方才曉得。﹝外﹞請了。﹝淨﹞今日喜酒落得喫一杯﹝外﹞年兄出一令。﹝淨﹞老拙說个數目口令。說著數。就是他喫。﹝外﹞年兄出令。﹝淨﹞要一二三四五六七八九十。﹝外﹞如今年兄起。﹝淨﹞一二兩三四五六六七八九十。﹝外﹞年兄多了兩六。﹝淨﹞如今公祖起。一二不要。兩三四五六七八九十。﹝外﹞又是年兄。﹝出釵介淨﹞擡禮過來觀看。老夫鄧識寶。取在手內。便知什麼寶貝。﹝外﹞送去鄧爺看。﹝淨看﹞聞又不香。揑又無痕。起初鄧識寶。如今不識寶。公祖大人識窮天下寶。讀盡世間書。還是祖父母大人看。﹝外﹞送去王爺看。﹝生看介﹞

【一江風】見荊釵不由我不心驚駭。是我母親頭上曾插戴。這是那得來。敎我揵耳揉腮。欲問猶恐言相礙。心中展轉猜。元是我家舊聘財。天那。這是物在人何在。

﹝外﹞守公覩物傷情。必有緣故。何不對我一說。﹝生﹞實不瞞老大人說。這荊釵下官聘定渾家之物。﹝外﹞旣是守公聘定令正之物。願聞詳細。

【駐馬聽】﹝生﹞聽訴因依。昔日卑人貧困時。忽有良媒作伐。未結婚姻。愧乏財禮。荊釵遂把聘錢氏。﹝外﹞成親幾年。﹝生﹞結親後卽赴春闈裏。幸喜及第。﹝外﹞除授那裏。﹝生﹞除授饒州僉判叨蒙恩庇。

﹝外﹞爲何潮陽去。

【前腔】﹝生﹞再聽因依。說起敎人珠淚垂。﹝外﹞中間必有緣故。﹝生﹞爲參萬俟丞相。招贅不從。反生惡意。將吾拘系。奏官裏。一時攺調蠻煙地。﹝外﹞爲何攺調。﹝生﹞要陷我身軀。同臨任所。五載不能僉贊。

﹝外﹞曾有書回。

【前腔】﹝生﹞曾寄書回。深恨孫郞故換易。﹝外﹞你家須認得字迹。﹝生﹞柰我妻家不辧字迹差訛。語句眞異。嶽翁妻母見差池。逼勒荊婦重招壻。﹝外﹞令正從否。﹝生﹞苦不遵依。將身投溺江心裏。

【前腔】曾薦亡妻。原籍視臨在宮觀裏。我在回廊之下。見一佳人。與妻無二。敎人展轉痛傷悲。今朝又見荊釵記。覩物傷悲。人亡物在。空彈珠淚。

【前腔】﹝外﹞休皺雙眉。聽俺從頭說仔細。我在東甌發足。渡口登舟。一夢蹺蹊。﹝生﹞夢見甚的。﹝外﹞道五更一女來投水。急令稍水忙撈取。休得傷悲。夫妻再得諧連理。

【前腔】﹝淨﹞此事眞奇。節婦義夫人怎比。年兄。疾忙開宴。請出夫人。就此相會。天敎今日重完聚。金杯捧勸須當醉。﹝生﹞深感提攜。從今萬載傳名譽。

﹝淨﹞夫守義。眞是傑。妻守節。眞是烈。年兄申奏朝廷。禮宜旌表。下官吿退。有緣千里能相會。無緣對面不相逢。﹝下外﹞梅香。請小姐出來。

【哭相思】﹝旦上﹞妮子傳呼意甚美。尙未審凶和喜。﹝外﹞兒。王守公正是你丈夫。﹝生旦﹞每痛憶伊作幽冥鬼。不料重逢你。﹝外﹞快去府裏。請太夫人相見。﹝老旦上﹞公相相招會兒婦。焉敢躊躇。

﹝旦﹞婆婆。自從那日別離。今日又得相會。

【紅衫兒】﹝老旦﹞自那日投江隨潮去。痛苦傷悲。忽聞人報道身亡。轉敎人痛悲。若不遇公相相畱。怎能勾夫妻重會。效銜環結艸。當報恩義。

﹝末上﹞山入朝廷。彊似蕊宮仙島。聖旨已到。跪聽宣讀。詔曰。朕聞禮莫大於綱常。實正人倫之本。爵宜先於旌表。益厚風俗之原。邇者福建安撫錢載和。申奏吉安府知府王十朋。居官淸正。而徳及黎民。其妻錢氏。操行端莊。而志節貞異。母張氏。居孀守共姜之誓。敎子效孟母之賢。似此賢妻。似此賢母。誠可嘉尙。義夫之誓。禮宜旌表。今特升授王十朋福州府知府。食邑四千五百戶。妻錢氏封貞淑一品夫人。母張氏封越國夫人。亡父王徳昭。追贈天水郡公。宜令欽此謝恩。﹝生﹞萬歲。萬歲。萬萬歲。

【大環著】﹝外﹞那一日江道。那一日江道。得夢蹊蹺。靈神對吾曾說道。見佳人果然聲韻髙。投水江心早。稍公救撈。問眞情取覆言詞了。畱爲義女。帶同臨任所福州道。﹝合﹞怎知今日夫妻母子。子母團圓。再得重相好。腰金衣紫還鄕。大家齊歡笑。百世永諧老。

【前腔】﹝旦﹞念奴家年少。念奴家年少。適侍英豪。在雙門長成身自嬌。守三從四徳遵婦道。蘋蘩頗諳曉。母姑性驕。見孫郞富勢生圈套。家尊見髙。就將奴與君成配了。﹝合前﹞

【前腔】﹝老旦﹞想當初窮暴。想當初窮暴。豈有今朝。蒼天果然不負了。幸孩兒喜得名譽髙。門閭添榮耀。合家旌表。感皇恩母子得寵招。加官賜爵。受天祿滿門福怎消。﹝合前﹞

【前腔】﹝生﹞嘆椿庭喪早。嘆椿庭喪早。母氏劬勞。想當年運乖時未遭。對靑燈簡編莫憚勞。萱親況年老。深蒙泰山。送荊釵豈嫌寒舍小。春闈應舉。助白金與我恩怎消。﹝合前﹞

【越恁好】﹝生﹞自上長安道。自上長安道。步蟾宮掛紫袍。爲不就萬俟丞相寵招。不從贅配多嬌。﹝合﹞潮陽任所被攺調。受千辛萬苦。因此上五年傷懷抱。

【前腔】﹝旦﹞詐書傳報。詐書傳報。苦逼奴嫁富豪。遂投江幸得錢安撫。急撈救。免隨潮。

【尾】移宮換羽𨿽非巧。仿古依今敎爾曹。奉勸諸君行孝道。

夫妻節義再團圓。

母子重逢感上天。

深恨詐書分鳳侶。

痛憐渡口溺嬋娟。

潮陽隔別三山恨。

玄妙相逢兩意傳。

夙世姻緣今再會。

佳名千古二儀間。

荊釵記終

