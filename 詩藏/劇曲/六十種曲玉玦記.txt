《六十種曲玉玦記》

﹝明﹞鄭若庸著

﹝明﹞毛晉輯

玉玦記

﹝明﹞鄭若庸著

繡刻演劇十本

第五套

錦箋蕉帕紫簫水滸玉玦灌園種玉雙烈獅吼義俠

繡刻玉玦記定本

●玉玦記目錄

第一出標題

第二出賞春

第三出博弈

第四出送行

第五出接詔

第六出訪友

第七出憶夫

第八出入院

第九出行刺

第十出祝壽

第十一出報信

第十二出賞花

第十三出設誓

第十四出擄掠

第十五出定計

第十六出訪姨

第十七出投賢

第十八出截髮

第十九出赴試

第二十出觀潮

第二十一出對策

第二十二出攺名

第二十三出接望

第二十四出傳旨

第二十五出夢神

第二十六出擄忠

第二十七出侵南

第二十八出交兵

第二十九出商嫖

第三十出渡江

第三十一出索命

第三十二出陽勘

第三十三出詔封

第三十四出陰判

第三十五出宿廟

第三十六出團圓

第一出標題

【月下笛】﹝末上﹞日月跳丸。黃花綻了。幾番重九。英雄袖手。阻風雲。困圭竇。閒將五色胸中綫。雜組懸河辯口。貴坐間談虎。愯然神變。試敎沾袖。

和璧悲瑕垢。恨紅殞啼花。翠眉顰柳。揚州夢覺。是非一笑何有。從來敏徳多畦徑。爲看盤銘在否。這優孟諷諫君聽取。謾嘲悠謬。﹝問答照常﹞

【滿江紅】巨野王生。閥閱裔。腹胞琳球。長安下第羞歸。去。向狹邪遊。薄幸娼樓懲虎穴。多情才子敝貂裘。遇呂公館谷向蕓窗。還自修。

降虜將。成畔謀。統胡騎。陷神州。把令妻秦氏。系作俘囚。婦守三從甘毀面。夫終一舉占鰲頭。拜貤封重會癸靈廟。作話畱。

戒煙花傾家殞命。

表貞烈截髮毀容。

臨安郡書生雪恥。

癸靈廟玉玦重逢。

第二出賞春

【逍遙樂】﹝生扮王商上﹞靜裏光陰好。棨戟門庭春至早。浮名於我等鴻毛。文抒日采。志擬崧髙。气壓江濤。

﹝生﹞﹝鷓鴣天﹞家世韋平身業文。金貂文武襲餘芬。直教紈袴能傳緖。未許楊袁競策勛。詞倒峽。气淩雲。待將長劍學從軍。狂來醉墨縱橫甚。書破羊欣白練裙。卑人王商。表字說濟。世家巨野。皇朝學士禹穪之後。先君王枌。官拜戶部侍郞。母封沛國。不幸俱喪。朱輪華轂。未墜家聲。黃卷靑箱。請存世業。念良弓之子。恥不爲箕。履旣畱之餘。慚非肯構。安敢望河汾之譽。且幸免平泉之譏。妻房秦氏慶娘。荊襄鎭撫秦貞之女。徳性幽柔。工容閒冶。愼周南蘋藻之職。兼衛女衣裳之能。正是室家攸宜。琴瑟靜好。靑春無事。欲往郊外遊賞一番。且待娘子出來。試問則个。﹝旦扮秦氏上旦﹞

【遶地遊】春眠乍曉。處處聞啼鳥。問開到海棠多少。﹝生﹞章臺路渺。何處無芳艸。想甚日遊還到。

﹝旦﹞昨夜鳥聲春。驚鳴動四鄰。﹝生﹞今朝芳樹下。定有詠花人。﹝旦﹞官人萬福。﹝生﹞娘子拜揖。﹝旦﹞官人。流光迅速。才過元宵。不覺花朝至矣。﹝生﹞你看紅入桃花。靑歸柳色。眞个好風景也呵。

【集賢賓】﹝生﹞靑歸柳葉顰尙小。春容漸入庭臯。綺羅餘寒驚料峭。看映日檐花迎笑。朱門靜悄。簾幕上紅塵不到。﹝合﹞琴瑟好。何處是玉京瑤島。

【前腔】﹝旦﹞彤光影徹芳砌曉。幽禽獨語紅條。飛去花枝空裊裊。正粉蝶黃蜂爭鬧。蛾眉淡掃。似窈窕河洲匹鳥。﹝合﹞琴瑟好。何處是玉京瑤島。

【琥珀貓兒】﹝生﹞尋芳車馬。應已徧西郊。處處吹笙醉碧桃。紅樓十二倚春嬌。明朝。好趁佳辰。辦取遊鑣。

【前腔】﹝旦﹞韶華逝水。屆始在春宵蠹簡螢窗莫憚勞。董帷經史夜焚膏。明朝。好趁天風。直上靑霄。

﹝生﹞娘子。乘此春明。小生欲待整理鞍馬。踏靑遊衍。意下如何。﹝旦﹞官人。豈不聞縱欲敗度。積學成身。君當努力靑雲之業。上繩祖武。豈可無事漫遊。玷辱家聲。況且今年大比。何不上京赴選。圖个顯親揚名。卻不是好。﹝生﹞娘子言之極當。卽便治裝。卜日啟行。﹝旦﹞如此恰好。

【簇禦林】﹝旦﹞君才气。倚馬豪。吐虹蜺。星斗髙。荊山何事空懷寶。振書香再把箕裘紹。﹝合﹞免遊遨。驅車上國。雲水路迢遙。

【前腔】﹝生﹞司唐制。珥漢貂。料天池。有鳳毛。泥封方下徵賢詔。絕南溟未許神魚誚。﹝合﹞免遊遨。驅車上國。雲水路迢遙。

﹝生﹞聖學工夫惜寸陰。

﹝旦﹞且從無逸戒荒淫。

﹝合﹞從今獻賦甘泉去。

不信無媒魏闕深。

第三出博弈

【光光乍】﹝丑上﹞生不荷鋤犂。觸處落便宜。算來都只爲蠅頭利。受盡了他人閒嘔气。

﹝醜﹞自家臨安城中一个浪子解幫閒。家無二頃田。口有三寸舌。走動處花林錦陣結交的酒友博徒。念幾句落塹眞言。饒你漢張飛。終難跳過。奉一个迷魂太歲。由他楚屈原。不得獨醒。九里山陣圖。比俺縱橫的圈套。五丈原妙算。輸俺啜行白機關。許人話捉影追風。騙人財探囊取物。﹝笑介﹞說甚麼萬法皆通。只落得一貧如洗。饒君縱有千般計。命裏無時莫彊求。自家一生專好幫閒鉆熟。這幾日全沒買賣。有个昝喜員外。是个大財主。極要嫖賭。待尋俺結義哥張鬼熟同去。賺他幾兩銀子。呀。卻早望見張哥來了。﹝末上﹞

【醉落魄】終朝糊口無恆計。求魚緣木竟何濟。閒心欲與海鷗期。知甚日忘機。

﹝末﹞出去般般足。歸來日日貧。一生都是命。半點不由人。﹝醜﹞哥哥拜揖。﹝末﹞兄弟拜揖。﹝醜﹞哥哥。這幾日不見你。卻元來去做賊來。﹝末﹞那有這話。﹝醜﹞你才說出去搬一搬就足。歸來十日又貧了。卻不是做賊的勾當。﹝末﹞不是。我平生專靠幫閒掇賺。每日出去尋著个貴遊公子。喫的用的穿的都趁了他的。這是般般足了。將得些家來。又不勾用。卻不是日日貧的。﹝醜﹞有理有理。外有餘而內不足。堂堂乎張也。我的受用與哥哥不同。﹝末﹞且說喫的。﹝醜﹞炰鱉膾鯉。嘉肴大具。熊掌雞■﹝後﹞。猩唇燕髀。每食三萬般。猶云無下筯。﹝末﹞好好。只怕你食而不知其味。﹝醜﹞那裏得到口。每日街坊上遇著尙食監。賜飯與大官人家。打我身邊過。被我一嗅。都打從鼻子裏去。其實聞而知之。﹝末﹞又道是風來餅裏香。穿的如何。﹝醜﹞雉襦狐白。具文蛟梭。冰蠶獨繭。羔羊五紽。縞袂宜紈素。輕衫厭綺羅。﹝末﹞好好。只怕你服之無斁。﹝醜﹞那裏得上身。我的兄弟是个裁縫匠。每日出去。人家做了些綾羅錦繡。家來說長說短。都被我聽了。卻像是我的一般。這是耳熱於紈。﹝末﹞又道如聞裂繒聲。用的如何。﹝醜﹞大具南金。驪珠璞玉。玄龜象齒。朽貫腐粟。鐘乳三千兩。胡椒八百斛。﹝末﹞好好。只怕你爲富不仁。﹝醜﹞那裏得入手。我家對門開典庫的。但見了的便家來與妻兒說。至今還說不盡。這是開口見錢。﹝末﹞又道隨何舌在是黃金。且莫閒說。這兩日有些生意沒有。﹝醜﹞便是不濟。如今昝喜員外。京城中第一个財主。專好花酒賭博。揮金如土。我和你到他家裏。只說你要賭錢。設个計兒。哄他些銀子。卻不是好。﹝末﹞承挈了。﹝行介醜叫介﹞昝員外在家麼。﹝淨上﹞

【光光乍】﹝淨﹞寶炬照蛾眉。花蕊亞簾衣。日髙丈五時方才起。鸚鵡忽傳聲聞客喜。

﹝淨﹞京華遊俠兒。由來富鎡基。金多賤於土。揮霍鬼可欺。手不把書卷。身不擐戎衣。春來日日出。服禦何輕肥。朝從博徒飮。暮有娼樓期。指廩償酒債。堆金選蛾眉。聲色狗馬外。其餘一無知。自家昝喜。夜來賞花醉了。今早起遲。不知甚人來到。呀。解大哥。﹝末醜云﹞員外拜揖。﹝淨﹞二位拜揖。此位是誰。﹝醜﹞湧金門外張兄。倜儻多能。尢善博弈。﹝淨﹞貴表。﹝末﹞混名張鬼熟。﹝淨﹞久聞久聞。﹝醜﹞員外。張兄久慕髙風。今日一來拜望。二來欲與員外弈。不知可否。﹝淨﹞最好最好。待我去取一千兩銀子來。﹝末醜﹞不要許多。﹝淨﹞少也得五百兩才勾。我去我去。﹝末﹞兄弟。我兩人沒一文在此。怎麼好。﹝醜﹞不必多說。自有道理。﹝淨﹞博弈從來慣。輸贏總未眞。解兄。銀子在此。張兄有多少。﹝丑﹞張兄才帶五百兩銀子來。隨從的馱了跟不上。少間便到。員外且借一百兩與我們應手。﹝淨﹞使得。﹝與銀介末醜接介淨﹞把甚麼賭。﹝丑﹞張兄善圍棋。﹝淨﹞圍棋也好。賭一百兩。﹝醜﹞只好五十兩。﹝淨﹞也罷。就只賭五十兩。﹝取棋枰介﹞

【皂羅袍】落子聲遲瑤砌。看身如蜩甲。兀化難移。宣城得守未云奇。淮淝破敵方爲喜。﹝醜﹞員外輸了。﹝合﹞雌雄勝負。兵家怎期。盈虧得喪。天心有機。何妨百萬輸劉毅。

﹝淨﹞圍棋不好。解兄。我與你打雙陸。百兩一注。﹝醜﹞這也好。﹝淨﹞取雙陸來。﹝取雙陸打介﹞

【前腔】﹝醜﹞再把樗蒲閒理。嘆點籌帝子。作鑑宮闈。馬箠未毀莫言歸。豬奴枉誚尢堪戲。﹝淨﹞我雙陸不髙。又輸了。將去將去。﹝合﹞雌雄勝負。兵家怎期。盈虧得喪。天心有機。何妨百萬輸劉毅。

﹝末﹞旣然如此。我與員外擲骰子。再賽一百兩。﹝淨﹞這个又好。﹝丑﹞取骰子來。﹝擲介﹞

【前腔】﹝末﹞莫詫咸陽客裏。且狂呼博賽。五白稱宜。玉纖深裏憶名姬。緋衣驟躍驚純雉。﹝丑﹞張兄勝了。﹝淨﹞與你銀子將去。﹝合﹞雌雄勝負。兵家怎期。盈虧得喪。天心有機。何妨百萬輸劉毅。

﹝淨﹞不信偏我會輸。拿象棋來。我與張兄一局。就這一百五十兩作孤注賭了罷。﹝末﹞就是就是。

【前腔】﹝淨﹞車馬森然成勢。儼鴻溝楚漢。犄角相持。沈機吿捷井陘麾。神姦入夢邯鄲騎。我又輸了。都將去。﹝合﹞雌雄勝負。兵家怎期。盈虧得喪。天心有機。何妨百萬輸劉毅。

﹝淨﹞你二位且住。我再取一千兩與你賭一賭。﹝醜﹞員外。天色已暮。愚弟兄吿回。明日再來相陪。﹝淨﹞不可失信。

﹝淨﹞花影庭階日易晡。

﹝醜﹞一番淸話又成虛。

﹝末﹞等閒百萬逢場戲。

﹝合﹞莫問家無擔石儲。

第四出送行

【一翦梅】﹝生旦同上生﹞膏車秣馬起長徵。莫訴離情。添我離情。﹝旦﹞攬衣推枕聽雞聲。欲問登程。怕問登程。

﹝生﹞海棠風外獨沾巾。千里雲霄未致身。﹝旦﹞忽見陌頭楊柳色。安排靑眼送行人。官人萬福。﹝生﹞娘子拜揖。﹝旦﹞官人。聞說今日起程。未知眞否。﹝生﹞行李已具。卽日便行。﹝旦作悲介﹞伉儷之愛。情不能捨。功名之事。義不可畱。教奴家如何是好。﹝生﹞小生此行。功名成否。不過半載。卽便回家。不須煩惱。﹝旦﹞春英。將酒過來。﹝醜﹞淒淒命杯酒。言餞千里遊。行人𨿽念路。爲爾暫淹畱。酒在此。﹝旦遞酒介﹞

【三學士】﹝旦﹞閥閱蟬聯知有幸。扶搖好薦鵬程。當思貽谷三槐在。莫負還鄕駟馬行。﹝合﹞飮餞臨岐心耿耿。歸來後喜气生。

【前腔】﹝生﹞靑鏡孤鸞愁舞影﹝旦﹞官人須是頻頻寄書。﹝生﹞書封雁足難憑。憐余尙惜牽衣別。慰子終朝佩印行。﹝合﹞飮餞臨岐心耿耿。歸來後喜气生。

【前腔】﹝醜﹞待價藏珠未可輕。一朝持獻明廷。碧山肯爲移文恥。白馬終看奉詔行。﹝合﹞飮餞臨岐心耿耿。歸來後喜气生。

﹝生﹞不須酒了。小生就此起程。﹝旦﹞官人因慕軒冕之榮。故割房幃之愛。瞥然去眼。寧不傷心。莫戀章臺。不思故國。妾有玉玦。贈君佩之。若得成名。決須早回。勿使妾有白頭之嘆。﹝生﹞玉玦在身。如覿卿面。勿庸多囑。斷不淹畱。就此拜別。﹝拜科﹞

【香柳娘】﹝生﹞念匆匆遠行。念匆匆遠行。含悲自省。天涯已在須臾頃。﹝旦﹞我愁煩倍增。我愁煩倍增。鴻迹等浮萍。銀瓶怯修綆。﹝合﹞聽陽關淚傾。聽陽關淚傾。殷勤渭城。不堪孤另。

【前腔】﹝旦﹞想淒涼怎生。想淒涼怎生。綺羅春靜。枕花紅泣鴛鴦並。﹝生﹞怕淸宵漏永。怕淸宵漏永。繡被擁雞聲。梨花月痕冷。﹝合﹞聽陽關淚傾。聽陽關淚傾。殷勤渭城。不堪孤另。

﹝生﹞白首螢窗未見招。越山無路水迢迢。﹝旦﹞自從車馬出門去。便入空房守寂寥。﹝旦下生弔場﹞傷離復傷離。別後增郁紆。戚戚意不伸。轉顧仍踟躕。不知馬在何處。王便那裏。﹝未挑行李上﹞迢遞京華道。蒼茫日暮天。馬在此。請官人便行。﹝做行科﹞

【香柳娘】﹝生﹞把金韉乍整。把金韉乍整。滿前孤興。馬蹄香散飛花徑。聽嚶嚶鳥鳴。聽嚶嚶鳥鳴。芳艸最關情。萋萋織煙暝。﹝合﹞想臨安玉京。想臨安玉京。雙龍紫庭。紅雲遮映。

【前腔】﹝末﹞嘆驅馳未寧。嘆驅馳未寧。蒼蒼暮景。垂楊古渡黃塵迥。望炊煙已靑。望炊煙已靑。樵斧隔林聲。斜舂半村影。﹝合前﹞

﹝生﹞問酒依山館。

﹝末﹞相將慰旅愁。

﹝合﹞應時還得見。

勝似覓封侯。

第五出接詔

【西地錦】﹝外上﹞戎馬關河云擾。戮力誓滅天驕。一封未下彤庭詔。目斷魏闕岧峣。

﹝外﹞建牙吹角不聞喧。亂世登壇眾所尊。家散萬金酬士死。身持一劍答君恩。下官姓耿。名京。山東人氏。少諳韜略。起自艸萊。不幸遭値胡虜猾夏。犬羊充斥。中原板蕩。乘輿播遷。邇來倡義起兵。志圖匡復。手下將士總管張安國。勇敵萬人。可當韓信。監軍辛棄疾。才稱七步。不亞陳琳。被吾殺敗金酋猛安。奪了東平府。假稱刺史。攝守此邦。已曾遣監軍到臨安上表。不見回來。不免叫總管試問聲息如何。﹝叫介淨扮張安國上﹞蓮花穿劍鐲。明月掩刀環。坐待空沙漠。功成閉玉關。覆元帥。有何鈞旨。﹝外﹞這幾日金兵消息如何。﹝淨﹞聞得金人南侵至揚子江。被虞允文殺敗了。﹝外﹞可喜可喜。如今辛監軍臨安上表。待他回來。聞知大駕行在整搠人馬。大進勤王。

【賞宮花】﹝外﹞鸞輿望遙。欃槍照夜髙。枕戈圖國計。擐徵袍。﹝合﹞拜爵可期班定遠。成功不數霍嫖姚。

【前腔】﹝淨﹞宮墻野蒿。咸陽王气消。一射聊城箭。恥兒曹。﹝合﹞拜爵可期班定遠。成功不數霍嫖姚。

【前腔】﹝醜﹞羣胡正驕。風塵入混淆。三軍張武斾。逞英豪。﹝合﹞拜爵可期班定遠。成功不數霍嫖姚。

﹝外﹞張總管。且到教場演習軍馬。﹝淨應介﹞得勝莫忘戰。居安當慮危。﹝淨下末扮辛棄疾上﹞

【西地錦】﹝末﹞龍衮得瞻天表。轅門又睹旌旄。馬蹄歷徧關山道。塵土染盡徵袍。

此間已是帥府。不免徑入。﹝外﹞辛監軍回來了。﹝末拜云﹞元帥。久違帳下。無任惓惓。﹝外﹞監軍。途路風霜。多有生受。此去事情若何。﹝末﹞容稟。

【降黃龍】﹝末﹞銜命趨朝。天限長江。幾重云嶠。﹝外﹞路上有胡騎麼。﹝末﹞干戈滿地。犯虎狼得藉。武林京兆。﹝外﹞都中風景如何。﹝末﹞蕭條。翠華遊幸。正返鐘山旟旐。﹝外﹞且喜聖駕已從建康回了。你上表如何說。﹝末﹞已銘功旗常彛鼎。寵封將到。

【前腔】﹝外﹞迢遙。子獨賢勞。艸昧風塵。信由天造。星軺遄往。念幾番役役。委遲周道。﹝末﹞元帥領兵。還有金酋犯境麼。﹝外﹞還敎。倒戈攻北。蹀血東蒙原艸。喜淸宵月明刁鬥。四郊寧好。

﹝淨上報云﹞黃麻多冊拜。細柳忽傳呼。吿元帥。聖旨到了。﹝雜扮使臣上﹞

【神仗兒】﹝眾﹞天常俶擾。遭家不造。恨豺狼當道。匡復元功不小。傳錫命。下丹霄。下丹霄。

聖旨已到。跪聽宣讀。詔書勑攝東平刺史耿京。朕惟崇徳報功。帝王盛制。頃者履玆不靖。國步惟艱。肆彼犬羊。污我疆宇。朕實恥之。爾耿京勤兵薄伐。克復山東。鄒魯之邦。不淪左袵。功曷懋焉。已命書勛太常。俾世世爲義者勸。可進爵天平軍節度使。仍知東平府。錫以赤鳳寶刀。金印玉節。辛棄疾張安國並進二階。宜令準此。謝恩。﹝眾拜謝科﹞

【降黃龍】﹝外﹞遭遇皇朝。國步艱難。犬羊紛擾。衡茅下賤。痛阪疆割裂。恨縈懷抱。﹝合﹞難饒。毀夷宗社。不共戴天須報。整戎旃勤王倡義。早成忠孝。

【前腔】﹝醜﹞功髙。已格璇霄。一面金湯。儼然堪保。黎民安堵。漢官儀復睹。口碑盈道。﹝合﹞難饒。毀夷宗社。不共戴天須報。整戎旃勤王倡義。早成忠孝。

【黃龍滚】﹝淨﹞雙環赤鳳刀。五彩回鸞誥。﹝外﹞寵錫榮加。版屋增光耀。﹝合﹞胡塵蕩掃。中華再造。盟帶礪。勒鼎鐘。登廊廟。

【前腔】﹝末﹞冠裳憤未消。葵藿誠難效。﹝外﹞紅日重扶。率土窮臨照。﹝合﹞胡塵蕩掃。中華再造。盟帶礪。勒鼎鐘。登廊廟。

【尾聲】微軀莫惜沙場老。看破竹先聲傳噪。辦取忠眞答聖朝。

﹝外﹞擬將功業勒燕然。

﹝末﹞會見三軍奏凱旋。

﹝淨醜﹞聞說君門在天上。

﹝合﹞乘槎直犯鬥牛邊。

第六出訪友

【步步嬌】﹝生上﹞客館流鶯啼春去。夢斷愁千緖。花飛故苑空。一片雲山。把人遮住。何處寄雙魚。便緘題愧殺泥金縷。

﹝如夢令﹞﹝生﹞帝裏衣冠輻湊。滚滚英雄入彀。掩面笑劉蕡。肯信明珠不售。銅臭。銅臭。莫問夏卿懷袖。王商自從離家來此指望功名成就。不想下第。羞歸故里。幸得囊有餘貲。且只得在此京中遊樂幾日。再作計較。正是冶金終耀誰能識。徑屮無媒我自慚。

【前腔】﹝生﹞五色日華空成賦。柰苦李無人顧。慚非貴主奴。八翼天門。竟悲岐路。桂玉久難居。怕緇衣染卻京華土。

王便何在。﹝末﹞漸存骨肉遠。轉放奴僕親。覆官人。有何使令。﹝生﹞前日來望我的解官人。只在那前街上住。與我請來。﹝末﹞男女看這等之人。無策資身。傍人糊口。外多狐媚。內實狼貪。小可以破人之家。大可以傾人之國。亡身殞命。亂俗敗常。無非此輩。官人不可近他。﹝生﹞不必多言。我自有主張。快去請來。﹝末﹞理會得。﹝末叫介醜上﹞

【字字雙】﹝丑﹞我每生長在京華。豪富。破襪破帽破衣裙。無袴。朝朝趕趁受馳驅。沒路。開張大口似鮎魚。喫醋。

﹝末﹞你到做得个宰相。鼻吸三斗醋。如何不喫別的。﹝丑﹞小子慣會幫嫖。別人請■﹝行外亢內﹞■﹝微﹐亍代攵﹞。我專喫一味好寡醋便罷。﹝末﹞好一个酸丁。解官人。我相公請你。﹝醜﹞那个相公。﹝末﹞山東王相公。後街趙家店裏住的。﹝醜﹞知道了。我便去。﹝相見介生﹞解兄。小生下第不快。欲在此尋一个遊樂去處。﹝醜﹞勾闌裏如何。﹝生﹞也可。不知有甚麼好妓者。﹝丑﹞前日到有西子。楊妃。南威。莫愁。秋娘。絡秀。樊素。小蠻。都在這裏。因惱了我。都被我趕去了。有个朝云。是先年太守蘇東坡所愛。前日也死了。只有一个李翠翠。是先朝徽宗皇帝所幸李師師妹子。他有个親生的女兒。叫做娟奴。見在南瓦子住。果是天香國色。﹝生﹞旣然如此。明日相煩同去走一次。﹝醜﹞當得當得。

【六麼令】﹝醜﹞燕姬趙女。小桃紅深護幽居。煙霓被服總明姝。調綠綺。待相如。﹝合﹞遊韁且問章臺路。

【前腔】﹝生﹞瓊樓紺宇。稱春風笑語驩呼金塘秋水映紅蕖。迷下蔡。竟何如。﹝合﹞紫驑嘶向平康路。

【前腔】﹝末﹞干戈多故。恐田園已就荒蕪。也勝花柳滿皇都。須念取。咸焚如。﹝合﹞桂枝莫誤靑雲路。

﹝生﹞相約過平康。

﹝末﹞春城綺陌香

﹝合﹞百年終日醉。

三萬六千場。

第七出憶夫

【薄幸】﹝旦上旦﹞暖日蒸花。輕煙蘸柳。看野園風景。年年如舊。綠陰靑子。杜鵑啼後。﹝醜上合﹞春知否。聽雊雉朝飛隴上。又滿地漸漸麥秀。

﹝生查子﹞﹝旦﹞郞如陌上塵。妾似堤邊絮。一別兩悠揚。蹤迹無尋處。﹝醜﹞粉面妬靑春。淚眼零紅雨。過了別離時。還解相思苦。﹝旦﹞春英。花信闌珊。春光且過。官人去了幾時。不知功名若何。怎的不見音信回來。﹝醜﹞小姐。官人得意。必有佳音。不須憂慮。﹝旦﹞如今蠶已三眠。將及上簇。與你去門前桑園裏。采些葉兒飼蠶則个。﹝醜﹞小姐這等富貴人家。有的是奴僕。多的是綺羅。何爲自苦。﹝旦﹞婦女之職。供衣服。納酒漿。我豈偸安不親蠶事。﹝醜﹞如此小姐請行。

【羅江怨】﹝旦﹞盈盈陌上頭。桑枝正柔。常記七月詩云。導彼女桑。以伐遠揚。古人尙且如此。遠揚未伐言采劉。徘徊樹底自含羞也。無柰樛枝。黃鳥聲求友。蕭郞事遠遊。蕭郞事遠遊。怕忘了秋胡婦。

【前腔】﹝醜﹞蠶饑葉未稠。忡忡隱憂。傾筐欲墍遵道周。攀條選樹更移鉤也。鬢亂釵橫。怎顧飛蓬首。﹝醜﹞小姐。你看前邊溪上。王孫士女遊玩的。好錦繡衣服。﹝旦﹞不要管他。羅紈恣冶遊。羅紈恣冶遊。卻敎愧殺癭癅婦。

【香徧滿】﹝旦﹞采來盈掬。沃若露未收。繭簇將成候。願萬縷長絲。似妾心中有。把回文錦字。杼柚還織愁。怕貂裘敝損。羞見我機中婦。

【前腔】﹝醜﹞野陰舒蓋。采掇不少畱。豈卹難再茂。想洞口桃花。綠葉曾攀否。恨春風惱亂。破萼爭未休。把劉郞殢卻。空嘆了邯鄲婦。

【好姐姐】﹝新增合﹞綠茵盡摘不畱。且莫惜明年難茂。柔枝嫩葉。多應人采揪。輕舒手。羅裙寬褪腰肢瘦。低處相攀雲鬢蔸。

【香柳娘】﹝新增﹞想桃源洞口。想桃源洞口。劉郞在否。空敎奴繡戶輕寒透。一春事已休。一春夢已休。才子玉京遊。淹淹不回首。別相將半周。別相將半周。封書未投。暗拋紅豆。

【尾聲】歸期約在春深後。夏日初臨願未酬。空使妝臺人自憂。

﹝旦﹞日色將午。且自歸去罷。

﹝旦﹞啼鴂惜餘春。

﹝醜﹞采桑多苦辛。

﹝合﹞徧身綺羅者。

不是養蠶人。

第八出入院

【金瓏璁】﹝占扮李翠翠上占﹞風流悲旣往。鉛華曾擅平康。徒老大。在空房。黃金散盡。敎得歌舞成行。花塢外馬蹄忙。

花月樓臺近九衢。吹簫秦女繡羅襦。妝成每被秋娘妬。閒倚春風唱鷓鴣。老妾姓李。名翠翠。祖居汴京。是宣和教坊一个角妓。俺姐姐李師師。曾侍奉徽宗皇帝。常幸俺家。姐姐死後。畱下老身。聖駕還都。隨到此僑居。有个親生女兒。喚做娟奴。年方二八。美貌無雙。吹彈歌舞。風流蘊藉。所事皆會。還有兩个丫頭。從小兒買的。收拾起來。趕著我孩兒叫二姐三姐。常伏侍俺娘兒每。人面前一般擡舉他。把些脂粉東塗西抹。也哄過江湖子弟。覓些錢鈔。只是我孩兒年少。不會哄人這兩日我出去了。家中沒客。不免叫孩兒問他則个。大姐起來了不曾。﹝小旦扮娟奴上﹞

【前腔】﹝旦﹞春風驚繡幌。柳梢初日橫牕。扶曉鏡。照紅妝。靑樓多薄幸。無柰遊子顚狂。空只學野鴛鴦。

媽媽萬福。﹝占﹞孩兒。我兩日喫酒忙。家中有客麼。﹝小旦﹞那裏有个客。﹝占﹞孩兒。我這樣人家。全憑巧語花言。才哄得人東西。因你不曉這話。故此沒有客。﹝小旦﹞怎麼的便好。﹝占﹞我教你个法兒。只要梳妝漧淨。若有風流子弟過往。把个笑臉兒迎他。就請裏面奉茶。待他坐定。一面喫茶攀話。一面著妹子每在裏面調箏弄弦。他自然動興。便肯拿錢出來整酒。動興處說幾句知心的話兒。幫襯他一幫襯。他道你知趣。自然住一兩夜。去時須畱下宿錢。若問你多少。你假意說鴇子有甚麼盡處。任意多少罷。他若與得勾數。你便收下。若還少時。你將銀子到我跟前幌一幌。做个臉兒。說我只愛錢。全沒仁義。那人曉得。自然添上。只說你有他的心了。就使了錢。想著你還來。但凡有錢的。住得長遠。便放些空與他也罷。若只一兩次的主顧。狠死抓他一下。不要饒他。﹝小旦﹞如今人都乖了。不肯使錢。﹝占﹞只怕他乖而不來。那怕他來而使乖。且看門外有甚人來。﹝醜﹞掇座常常醉。幫閒日日過。算來都爲口。兩腳受奔波。大媽拜揖。﹝占﹞解官人。貴人一向不到我家。﹝醜﹞便是。大姐有麼。﹝占﹞有。大姐來拜見官人。﹝相見科醜﹞好个猱兒。﹝占﹞呸。好不識羞。猱兒是你叫的。﹝丑﹞北方人都叫大姐是猱兒。我怎麼叫不得。﹝占﹞也罷。說你慣嫖。你且解猱兒兩个字。﹝醜﹞猱是山中小獸。善能與虎猱癢。那虎因他猱得快活。伏地爬在虎頭上。猱破頂骨。喫了腦髓。虎死尙然不知。比似你大姐。把俺子弟們猱死了多多少少。終是迷而不悟。﹝占﹞可知道哩。﹝醜﹞俺也問你。你是个鴇兒。要解鴇兒兩个字。﹝合﹞鴇兒是山中之鳥。有雌沒雄。與百鳥交合。把來比俺們一般。﹝醜﹞這等還要叫做蛇兒便好。﹝占﹞怎麼是蛇兒。﹝醜﹞你不聞蛇與龜交。﹝占﹞天殺的。到好話兒。﹝小旦﹞你也只聽得人說。那曾見蛇與龜交。﹝醜﹞大姐想是偸的。不與人看見了。你看眞武腳下那个蛇兒。把龜子纏死也不放哩。﹝占﹞且莫取笑。今日光降。想必有好事作成俺家。﹝醜﹞有个秀才。是山東王侍郞公子。特來請大姐。﹝占﹞如此恰好。丫頭快看茶。﹝醜﹞待門前看一看。﹝生上﹞

【似娘兒】﹝生﹞懷抱易悲涼。尋翠館暫且徜徉。玉人家近天街上。門庭似水。笙歌競沸。笑語生香。

解兄來了。有勞久待。﹝醜﹞不敢不敢。大姐在裏面專待。﹝生與占小旦相見科生﹞久慕芳姿。幸得一覩。實愜素心。﹝小旦﹞貴公子屈過寒門。不勝光寵。﹝占﹞東道已完備了。快將酒來。﹝生﹞待小生先奉媽媽一杯。﹝遞酒介﹞

【排歌】﹝生﹞好鳥調歌。殘花雨香。秋千麗日門墻。可憐飛燕倚新妝。半捲朱簾春恨長。﹝合﹞花源畔。玉洞傍。免敎仙犬吠劉郞。瓊樓啟。翠幰張。不知何處是他鄕。

﹝占﹞老身回敬姐夫一杯。大姐唱个曲兒。﹝醜﹞大姐通書博古。就說幾个古人。比諭王相公。﹝小旦﹞如此污耳了。

【北寄生艸】﹝小旦﹞河陽縣栽花客。﹝醜﹞是好一个潘安。﹝小旦﹞錦官城題柱郞﹝醜﹞好个相如。﹝小旦﹞山公立志多豪放。張良舉足分劉項。蘇秦唾手爲卿相。這相逢不似楚襄王。怕思歸學了陶元亮。

﹝生﹞起動起動。小生與大姐同飮一杯。

【排歌】﹝生﹞薄扇回風。輕塵遶梁。凝雲暗激淸商。樂中歌曲斷人腸。鶯囀春林繡陌長。﹝合﹞花源畔。玉洞傍。免敎仙犬吠劉郞。瓊樓啟。翠幰張。不知何處是他鄕。

﹝占﹞敬解官人一杯。大姐舞一个兒。我也把古時幾个美人比俺女兒。列位休要見笑。﹝小旦舞介﹞

【北醉扶歸】﹝占﹞獺髓添微絳。﹝生﹞是像个鄧夫人。梅瓣貼宮妝。﹝生﹞是像个壽陽公主。檀屑餐來玉體香。﹝生﹞綠珠也不及他。行踹金蓮上。﹝生﹞正好比著潘妃。謾說道臨邛夜亡。﹝生﹞好个文君。﹝占﹞索把章臺傍。

﹝生﹞大姐到有柳氏之容。怕小生做不得韓翃。﹝醜﹞起動起動。我也謝你一杯。

【排歌】﹝醜﹞佩轉鸞裾。釵低鳳梁。終曲初破霓裳。暖絲無力自悠揚。轉更郞當舞袖長。﹝合﹞花源畔。玉洞傍。免敎仙犬吠劉郞。瓊樓啟。翠幰張。不知何處是他鄕。

﹝占﹞老身也唱个曲兒。合席奉一杯。

【前腔】﹝占﹞寶帳流蘇。金鋪洞房。枕屛雙度鴛鴦。澹雲輕雨拂髙唐。兔走烏飛不覺長。﹝合﹞花源畔。玉洞傍。免敎仙犬吠劉郞。瓊樓啟。翠幰張。不知何處是他鄕。

﹝生﹞酒多了。﹝醜﹞天色已晚。小子吿回。明日再來看。﹝生﹞請了。﹝醜﹞我送王兄入房去了才回。﹝生﹞籃轝相訪可淹畱。﹝醜﹞南國佳人號莫愁。﹝小旦﹞日暮酒闌人已散。任他明月下西樓。﹝生丑先下占﹞大姐你來。我看這王姐夫是个富貴子弟。這樣人到肯使一分好錢。你今夜陪他。與他个甜頭兒。等他心上熱了。起發他些東西。首飾衣服都是錢。﹝小旦﹞怎麼便好討。﹝占﹞你不要開口。只敎妹子們洋洋的到他面前說。某人與大姐置衣服。某人又與大姐置首飾。他聽了自然要與你。你還推不要。定不少了你的。這是个法兒。解官人去了。你進去睡罷。﹝小旦﹞謹依母親指教。﹝占﹞待我關了門。﹝淨扮乞兒上﹞羞者不做。做者不羞。﹝占﹞呀。這貧子。黃昏時候沒處討了。﹝淨﹞我不是討的。﹝占﹞你不是討的。倒是請小娘兒的。﹝淨﹞也說不定。﹝占﹞呸。癩蝦麻想天鵝肉喫。﹝淨﹞媽媽。不瞞你說。我今日街坊上拾得一錠銀子。我想起來。沒福招他。不如請个大姐。歇了一夜。送與他罷。﹝占﹞那有這樣話。快走。﹝淨﹞且住。這媽兒不信我有銀子。且將這一錠。把一條細繩結了中間。背在背上走。他必然看見銀子叫我。媽媽。你眞个不畱我。﹝占﹞不畱你。﹝淨﹞不畱我罷。且到別家去。﹝做行介占﹞那乞兒轉來轉來。我本待不畱你。看你後面好。畱了你罷。﹝淨﹞可知道說你怎麼不畱我。我把銀子與你。﹝占﹞旣如此。你住在外邊。我與女兒商量。二姐出來。﹝醜上占﹞你去打發那人。﹝醜見淨諢科見占介﹞不知娘教我把甚麼打發他。﹝占﹞要請你哩。﹝醜做不肯介占打介﹞這不做家的賤人。我只要他銀子便罷。管什麼好歹。﹝醜﹞旣然如此。教他把破衣服脫在房門外。洗了浴。與他睡一夜。明日五更。打發他去。只不要人看見。﹝占﹞也罷。那个人進來。﹝醜見淨哭介淨﹞姐姐。你到與我好了。不要哭。明日去了。拾得銀子再來。﹝醜﹞呸。

【梨花兒】﹝醜﹞銀箏寶瑟番新調。敎坊部內價名髙。尀耐媽媽沒分曉。嗏。只要錢來不論好。

【前腔】﹝淨﹞你有花不折空年少。有馬不騎空自勞。有酒不醉常煩惱。嗏。得歡笑處須歡笑。

【前腔】﹝醜﹞得歡笑處須歡笑。料伊歡笑只今宵。來日依舊街前叫。嗏。拚卻今朝一醉飽。

【前腔】﹝淨﹞你花容柳貌甚妖嬈。我牽雲弄雨甚風騷。你羅衣不比我蓑衣好。嗏。你嬌謳歌不出我的蓮花落。

﹝醜﹞堪笑窮兒暴富。

﹝淨﹞有錢便是主顧。

﹝占﹞不是長久夫妻。

﹝淨﹞也算春風一度。

第九出行刺

﹝末扮胡人上﹞曾記嫖姚破敵年。不乘胡馬服鮏羴。鐵衣臥月關山夢。尢在祈連部落邊。自家野宿是也。本是女眞部落金國一个蒲裏衍。先年投降耿元帥。收在張安國部下。那張國公見我膂力絕人。騎射精巧。解衣推食。結爲心腹。只因受他厚恩。不忍背去。一向差我把守營門。今日喚我到幕府。不知有何說話。且在此伺候則个。﹝淨上﹞

【秋夜月】﹝淨﹞膽气雄。叱詫山嶽動。枉有英豪吞云夢。狂奴獨把兵權弄。這怨憤滿胸。這怨憤滿胸。

﹝淨﹞野宿何在。﹝末﹞覆恩主。有何使令。﹝淨﹞想我有萬夫不當之勇。與耿元帥起兵。指望封侯列土。身經百戰。方得這東平郡。朝廷拜他爲節度使。我有功不賞。怏怏不樂。昨夜反說我怨望。要就軍門撻我。此恨怎生幹罷。待要尋个勇士。刺殺那廝。收了軍馬。投降金國。殺盡南朝。取富貴如反掌。只沒个幹事的人兒。﹝末﹞小人受相公厚恩。常懷死報。旣有此意。小人敢去殺他。﹝淨﹞如此卻好。他每夜常到後園。獨觀天象。你黃昏時潛入園中。等他出來。一箭射死。吾之願也。﹝末﹞小人便去。

【懶畫眉】﹝淨﹞甲兵十萬在心胸。安肯俯首低眉田舍翁。敢殲后羿學逢蒙。取斗印無旋踵。自擁雙旌出漢宮。

【前腔】﹝末﹞路邊戈甲正重重。﹝淨﹞你怎麼去。﹝末﹞我待到黃昏人靜。入到園中。行露潛依艸蔓叢。聽百花春隔景陽鐘。手把烏號控。敎他怨血空流杜宇紅。

﹝淨﹞卽忙打點便去。﹝末﹞理會得。箭穿楊葉知無失。夢入槐根定不歸。﹝末下淨﹞若得野宿幹了此事。謝天謝地。今晚該到帥府發放軍事。只索走一遭。﹝行介﹞此間已是帥府。早已升堂。不免伺候。﹝外扮耿京上﹞

【生查子】﹝外﹞銅虎錫殊勛。建節君恩重。匡輔久懷憂。但願皇圖鞏。

﹝浣溪沙﹞﹝外﹞甲帳牙旗擁道傍。雕戈鏤鎧晝生光。丹心一點答吾皇。靑海東頭沈羽箭。黑山西畔虜名王。歸來麟閣姓名香。自家蒙聖恩拜爲節度之職。深愧無功。有辜天寵。精練人馬。待秋髙之後。復奪中原。誓死報國。今日無事。不免分付將校巡守營竈。將校何在。﹝淨應有外﹞監軍在那裏。﹝淨﹞也到了﹝末﹞功蓋三分國。名成八陣圖。誓將淸塞漠。系頸北單於。覆元帥。候鈞旨。﹝外﹞如今休兵息甲。方此暮夜。怕有姦細在境。張總管領左翼。城中巡視。辛監軍率領右哨。城外把守。各要仔細。﹝眾應﹞得令。制勝不在敵。防微各有機。﹝淨末下外﹞不覺日色已暮。且到園亭占看天象。多少是好。呀。來到此間。只見夜色蒼茫。星河燦爛。想已黃昏了。且喜三臺帝座。俱有光彩。

【懶畫眉】﹝外﹞紫微佳气鬱蔥蔥。牛女分野。怎麼旄頭星現。正在吳越帝都之地。可怪牛女妖氛燭地紅。呀。將星如何不在。只怕晶光一夕隕隆中。攙槍星又明了。這是胡虜猖獗之兆。又恐怕烽煙動。天下將治。五星聚於東井。願得開祥及早逢。

﹝末暗上聽介外﹞記得傳說是箕星下相武丁。如今秦檜死了。湯思退執政。怎比那時。

【前腔】﹝外﹞安得騎箕賢相佐殷宗。齊景公時。熒惑守心。發一善言。熒惑退舍。轉祻爲祺羨景公。漢時陳仲弓荀季和父子。隱居不仕。徳星出現。哲人今在楚江東。唐太宗時歲君居心。宰相權徳輿作頌以紀祥瑞。爭得見賢臣頌。羣邪在朝。天下賢臣俱隱遁了。便如嚴子陵動得星象的。只作湘江一釣翁。

呀。有賊有賊。﹝末射介外倒介內鳴鑼吶喊介淨上﹞

【東甌令】他苞桑懈禍機伏。百戰雄圖歸箭鏃。邯鄲富貴今何許。炊黍早先熟。﹝合﹞軍門如堵弛房箙。左袒盡歸屬。

【前腔】﹝末﹞看輸贏勢幾終局。未策雲臺先鬼錄。螗蜋賈卻鳴蜩勇。黃雀已相逐。﹝合﹞軍門如堵弛房箙。左袒盡歸屬。

﹝淨﹞野宿。分付三軍。把帥府圍住。放火燒了。各城門不許放辛監軍進城。﹝內應介﹞吿元帥。東門報來。辛監軍單馬望東走了。﹝淨﹞也罷。野宿。教軍士找過首級。放起火來。﹝末﹞小將理會得。

一箭穿楊事已成。

空敎汗馬立功名。

從今十萬橫行卒。

血染沙場艸不靑。

第十出祝壽

【夜行船】﹝占旦小旦同上占﹞乳燕初飛華屋迥。花事罷尙有殘鶯。﹝小旦﹞蕙葉翻風。槐陰匝地。﹝合﹞簾幕晝長人靜。

﹝柳梢春﹞﹝占﹞似日中霜。似風前雪。似雨餘雲。﹝小旦﹞薄比飛花。蕩如柳絮。煞也無情。﹝占﹞西湖南陌東城。任管定年年送春。﹝小旦﹞薄幸東風。薄情遊子。薄命佳人。母親萬福。﹝占﹞孩兒。王姐夫連日如何。﹝小旦﹞昨日與了我十兩金子。又定二十套衣服。只教我燒个香疤兒。﹝占﹞我兒。這香燒刺字是个苦肉計。且早哩。此人只有千來兩銀子。不消幾時。哄了它的。撚他去罷。前日解官人又說。這城中昝喜員外說請你。先送了一十兩銀子來。且看此人是个大財主。與他燒个兒。起一主大錢。也不見得。﹝小旦﹞這裏怎麼回它。﹝占﹞你說等去時與你燒。我兒。如今再設个法兒起它。﹝小旦﹞怎麼說。﹝占﹞要與我做生日。﹝小旦﹞怕它不信。﹝占﹞你兩口兒坐者。教四兒來說。淮上張官人送一百兩銀子來。替媽媽做生日。教大姐不要畱人。等它要做。你說就拿銀子出來。今日先做了。好打發那人去。﹝小旦﹞此計卻好。﹝占﹞四姐那裏。

【雙勸酒】﹝淨﹞煙花戶庭。風塵心性。張郞不成。李郞不應。十人見我九人憎。羞殺我一貌傾城。

﹝淨﹞媽媽大姐。叫我甚的。﹝占﹞我要王姐夫做生日。﹝淨﹞我來了一个月。看媽媽做三遭生日了。怎的又做。﹝占﹞這奴才。你窠子人家來的。不知我每的勾當。你只依我。﹝淨諢介占小旦說介﹞正是計就月中擒玉兔。謀成日裏捉金烏。﹝占小旦下淨﹞王姐夫。出來耍子則个。

【夜行船】﹝生﹞夢攬鄕魂常不定。紅合外小婦調箏。宿酒醒人。殘花驚眼。底是沈郞多病。

﹝生﹞大姐。你在此則甚。﹝小旦﹞耍子。﹝生﹞要你燒个香疤兒。今日燒了罷。﹝小旦﹞不要慌。等你臨去著。﹝淨﹞不鉆不透。不說不知。你兩个好快活。我有樁事兒報你。淮上張官人送一百兩銀子來。與媽媽做生日。教姐姐不要畱人。﹝小旦﹞怕沒有這話。﹝淨﹞這人見在前面。﹝小旦﹞四姐。回了他媽媽又惱。不回他有王姐夫在這里。怎麼好。﹝淨﹞只教王姐夫自做了。回他罷。﹝生﹞這个不妨。小生取二百兩銀子與大姐。今日便做了。﹝小旦﹞如此極好。四姐整酒。請媽媽來。﹝淨﹞媽媽有請。

【海棠春】﹝占﹞簾外忽傳聲。倒屣忙來應。

姐夫姐姐。請老身有何話說。﹝生取銀送介﹞聞知媽媽誕日。聊備薄禮。慶賀則个。﹝占﹞生受生受。﹝生將酒送介﹞

【錦堂月】﹝生﹞舞架紅英。翻階翠葆。修篁數枝相映。小靨圓荷。池塘乍弄初晴。花暖春駐瑤桐。菜暗晝長金井。﹝合﹞延麗景。但歌徹南飛。共酬佳興。

【前腔】﹝小旦﹞堪並。岱嶽崢嶸。駢來五福。遐齡已見川增。萼綠飛瓊。相將駐顏同永。蓬壺上鶴算齊翻。繡幌內鸞箆初整。﹝合﹞延麗景。但歌徹南飛。共酬佳興。

【前腔】﹝淨﹞歡慶。金屋娉婷。紅顏嫚笑。芳姸可妬雙成。靑鬢流年。花滿玉臺明鏡。舞霓裳時度云和。歌寶扇重尋月影。﹝合﹞延麗景。但歌徹南飛。共酬佳興。

【前腔】﹝占﹞思省。花月一生。歌臺舞榭。猶憶少年馳騁。暮去朝來。眞如覆塵難憑。靑陰重巫峽春歸。黃葉慘潯陽秋冷。﹝合﹞延麗景。但歌徹南飛。共酬佳興。

【醉翁子】﹝生﹞忻逢。只淑女芳年鼎盛。且莫惜黃金。更羞囊罄。﹝小旦﹞畢竟。誓白首同歸。比翼鶼鶼效此生。﹝合﹞拚酩酊。算此樂人間。不減登瀛。﹝淨﹞須聽。論衣紫腰金有命。信閒處光陰。隙駒難定。﹝占﹞那更。怕堅閉愁城。攻破時敎仗酒兵。﹝合﹞拚酩酊。算此樂人間。不減登瀛。

【僥僥令】﹝生﹞檐牙斜日暝。﹝小旦﹞簾額晚風輕。﹝合﹞看湖上好風一帶靑來迥。新月上山城。天際明。

【前腔】﹝淨﹞蓮花紅燭影。﹝占﹞鐵撥紫槽聲。﹝合﹞一任履舃交爭競。香霧轉冥冥。云錦屛。

【余文】﹝十二時﹞王侯甲第多鐘鼎。念此日風流還勝。但只恐素髮盈盈老此生。

錦屛香暖護鳴箏。

不惜千回醉復醒。

人定月明池水上。

輕羅小扇撲流螢。

第十一出報信

【唐多令】﹝旦醜上旦﹞遊子久忘歸。傷心泣蕙幃。﹝醜﹞遠書無雁到天涯。盡日闌干獨倚。情默默。意淒淒。

﹝謁金門﹞﹝旦﹞眉黛淺。只爲病多妝懶。﹝醜﹞寂寞鏡臺塵霧滿。額花餘半靨。﹝旦﹞聞道長安天遠。幽夢曾尋幾徧。﹝醜﹞紈素欲裁明月扇。玉纖和淚翦。﹝旦﹞春英。官人出去。又是經年。怎麼不見个書信回來。﹝醜﹞路途迢遞。人事差池。以此不能將寄。﹝旦﹞恐功名不遂。畱滯京華。干戈擾攘。田園荒蕪。如之柰何。﹝醜﹞官人去了。終有歸時。目下干戈。久當平定。小姐且省愁煩。﹝旦﹞只教我終日懸懸而望。怎生是好。

【桂枝香】﹝旦﹞含情凝睇。天涯無際。心驚黃鳥雙翰。月斷碧雲千里。花時又闌。花時又闌。恐有一襟紅淚。愁來難寄。暗沾衣。懊恨淸淮水。東流去不回。

【前腔】﹝醜﹞香枯蘭佩。光沈鈿翠。庭花夜合慵看。砌艸忘憂空對。湘江正深。湘江正深。迢迢煙水。無憑緘鯉。杳難期。不信衡陽雁。春來亦解回。

小姐。你這幾日。鉛華盡洗。筆硯慵親。只怕成病了。

【醉扶歸】﹝旦﹞恨崔徽常把靑鸞委。笑文君空有彩毫題。本圖他駟馬耀門楣。反落得网戶蠨蛸起。丈夫便爲龍一躍奮天池。忍將我比目雙魚棄。

【前腔】﹝醜﹞玉釵閒塵土孤鳳翳。羅襦暗淚點繡鴛欹。畫梁間羞覩燕雙棲。荷花內怕有花同蒂。官人。想漁舟誤被武陵迷。把簫聲竟向秦樓廢。﹝外上報介﹞

【不是路】﹝外﹞心急行遲。兩足龍鐘怯路岐。重門閉。呀。可憐可憐。京華遊子未言歸。﹝外叩門介旦﹞自生疑。忽驚小犬迎人吠。恐有泥金報喜知。春英。我與你門前一看。﹝見外介﹞呀。元來春英父親秦祿。你如何這等慌張。﹝外﹞老夫人使小人來報小姐。忙傳意。一朝祻起蕭墻裏。疾當回避。

【前腔】﹝旦﹞聽說魂飛。鼠顧狼奔是怎的。﹝外﹞小姐不知。張安國謀殺耿元帥。投了金邦。擄掠山東。將到巨野了。胡塵起。中原血戰已紛披。﹝醜﹞擁旌旗。漁陽鼙鼓喧天地。及早藏形遠禍機。﹝旦悲介﹞空揮淚。萍蹤梗迹將安寄。此生何濟。

﹝外﹞這城外大野湖邊。蠶尾山中。可以避兵。小姐卽忙收拾便行。小人也去尋个別遠逃生去了。將軍不下馬。各自奔前程。﹝下旦﹞春英。這家計都管不得了。只取些金珠在身。與你去罷。

【木丫叉】﹝旦﹞鼎沸山河。瓜分邑裏。一霎時把太虛蒙翳。九陽厄運。上帝心厭禍黔黎。是處見徵旗。滿四郊密匝匝幾多烽燧。國破家亡徒自苦。何地鷦鷯得暫棲。空敎人啼做杜鵑。孤怯怯生死難期。

【麼篇】﹝醜﹞洶洶吞鯨。紛紛斗蟻柰飄零蕩絮東西。觸景更成悲。徒有金屛繡幌。怎免得茂林荒隧。爲問干戈淸偃。知何日再得旋歸。

【余文】長天暮。紅輪墜。尋枝烏鵲盡南飛。豺虎縱橫道路危。

胡兵一動朔方塵。

蓬梗何年是住身。

明日與君滄海上。

相逢俱作異鄕人。

第十二出賞花

﹝末上﹞幾樹垂楊隱畫橋。西湖湖水不通潮。暖風燻得遊人醉。多少黃金向此銷。自家王便是也。俺相公與李大姐今日遊賞。使小人到西湖上治酒。來到此間。眞个好景致。但見寶鑑無塵。畫屛施采。重重金碧。樓閣麗層霄。隱隱丹靑。峯巒浮玉气。迆迆邐邐。髙髙下下。一帶千雉金城。遠遠近近。盤盤旋旋。幾座雙珠寶塔。天竺寺。靈隱寺。淨慈寺。瑪瑙寺。昭慶寺。靈芝寺。依依約約。一聲鐘磬坐來聞。二髙峯。月桂峯。虎林峯。飛來峯。紫雲峯。天竺峯。崔崔嵬嵬。千古興亡看不足。六橋柳岸。咿咿啞啞。搖落樹梢新月。時度魚榔。九里松蹊。摐摐丁丁。敲殘塢內斜陽。忽傳樵斧。山缺處。氤氤氳氳。或聚或散的雲峯。水窮時。絡絡繹繹。或密或疎的林藪。葳葳蕤蕤。婷婷裊裊。芙蕖映水。幻出鏡裏靑娥。輕輕盈盈。三三兩兩。鷗鷺眠沙。攢就機中素羽。王孫公子。齊齊整整。紫驑赤撥。無非玉轡金鞍。舞妓歌姬。妖妖嬈嬈。雀舫龍舟。總是銀箏象板。管弦絲竹。嘈嘈雜雜。不斷的春夏秋冬。商旅衣冠。往往來來。那知他燕陳楚趙。正是擅將山水勝。磨盡古今人。呀。酒舡在此。不免叫梢子起來打點伺候。梢子哥上來。﹝淨應﹞來了。來了。

【吳歌兒】﹝淨﹞南髙峯相對北髙峯。十里荷花九里紅。水面金魚無盡數。不如湖上做梢公。

【又】湖上花船日日來。黃金散盡不曾回。多少人家傾廢去。只有梢公不走開。

﹝見諢介﹞大哥。酒已端正了。怎麼相公不到。﹝末﹞只在城門外便就來了。

【紫蘇丸】﹝生﹞柳陰旭日光映。艤蘭舟管弦聲競。﹝小旦﹞試歌桃葉問卿卿。共展登臨興。

﹝烏夜啼﹞﹝生﹞水漫江洲新綠。雲開罨嶂微靑。﹝小旦﹞殘花不見成陰后。鶗鴂寂無聲。﹝占﹞笑傲坡仙一夢。風流杜牧三生。﹝小旦﹞西湖依舊人中景。來去竟難憑。﹝生﹞王便。酒船整齊不曾。﹝末﹞完備在此。請官人大姐上舡。﹝上船介﹞

【甘州歌】﹝生﹞東南勝景。控武林都會。亙古名城。瓊田玉界。隱約碧澄千頃。云連竺寺三天境。路轉松濤九里聲。﹝合﹞浮塵斷。宿雨晴。蘭臯蘅渚杳然靑。紅芳盡。綠陰榮。動人香艷一枝明。

【前腔】﹝小旦﹞煙霞最上層。又飛來何處。峭峯髙並。樓臺鐘磬。天風引落南屛遊人尙識呼猿洞。鳴鳥空依放鶴亭。﹝合﹞丘樊繞。蘿薜縈。短檐茅屋酒旗靑。金丸小。羅袂輕。雕鞍玉勒照花明。

【前腔】﹝末﹞重湖入望平。似西施眉黛。倒涵山影。六橋陳迹。猶傳白傅髙情。逋仙嶼中梅已老。蘇小堤邊柳自生。﹝合﹞菱歌起。漁唱停。片鷗飛破水痕靑。紅衣裊。翠蓋擎。隔花人語綺羅明。

【前腔】﹝淨﹞樓船載酒行。驟鴛鴦驚起。雙飛明鏡。朝云何處。空憐艸宿寒坰。石邊欲覓三生話。閣上誰題四照名。﹝合﹞吳宮瀦。越榭傾。霸圖零落暮山靑。釵金冷。麈玉橫。唾花香漬舞衫明。

【尾聲】惜芳辰。耽余景。西陵先有月華生。好向津頭問去程。

﹝小旦﹞相公。早些回家。明日和你癸靈廟燒香去也。﹝生﹞王便。快收拾回去。

﹝生﹞柳底花陰壓路塵。

﹝小旦﹞一回遊賞一回新。

﹝合﹞不知買盡長安咲。

活得蒼生幾戶貧。

第十三出設誓

﹝外扮廟令呂公上﹞晝夜潮聲拍岸沙。門前古木舞神鴉。癸靈歲歲專祈報。煙火錢塘十萬家。老漢是這錢塘江口。癸靈神王廟中。一个廟令。俺這癸靈爺爺。靈異無比。臨安一郡人民。無不欽奉。老漢在此焚修。托賴神庇。盡可度日。算這錢財也不虛丁神貺。只是常行方便。濟人利物。正是莫將容易得。便作等閒看。早上怕有人來拈香問卜。不免開門伺候。呀。早有一簇人來了。

【少年遊】﹝生﹞朱甍畫棟。雕墻峻宇。江樹應參差。﹝小旦﹞誓海盟山。金釵鈿合。相同語恩私。

﹝末﹞此間已是癸靈廟了。請官人大姐下馬。﹝生小旦見外科外﹞大姐久不到俺廟中了。這位是誰。﹝小旦﹞是巨野王公子。﹝外﹞好好。想必到此燒香。﹝生﹞正是。小生因蒙大姐相愛。在此一年餘了。與俺有婚姻之約。來對神歃血爲盟。﹝外﹞是。大姐。這相公是个讀書君子。你不要往常這等哄他。﹝小旦目視外介﹞呂公休取笑。我只遭眞要嫁他。﹝外﹞如此。怎麼通情旨。﹝生﹞小生有一玉玦。是俺荊妻臨別所贈。相期決意早歸。只因大姐畱住。約爲婚姻。如今將此玉玦。系於癸靈大王佩刀鞘之上。與大姐同效於飛。取歸見俺荊妻。亦顯小生一點誠心。﹝外收玉玦系神上介﹞待老漢通情旨。然後說誓。

【急板令】﹝外﹞仰蒼天照臨罔私。布忱悃神明鑑玆。望云軿降此。巨野秀才王商。東京信女李娟奴。同寓臨安。他兩个瑚璉靑衿。粉澤紅兒。灑酒刑牲。特薦瑤巵。﹝合﹞申盟約歃血叢祠。如在上。儼來斯。

﹝生﹞大姐。你先說誓。﹝小旦說誓介﹞

【前腔】﹝小旦﹞念妾身蒲質柳姿。羞自逞殘膏棄脂。願婚姻迨時。願婚姻迨時。蘿蔦靑春。早附松枝。繡幕紅窗。絕勝牽絲。﹝生﹞王便。取歃血盤來。﹝末﹞在此了。﹝小旦歃血介﹞妾身若負王商。有如此血。﹝合﹞申盟約歃血叢祠。如在上。儼來斯。

【前腔】﹝生﹞彼姝子顏如務施。久繾綣曾無怨咨。心中自思。﹝小旦﹞只怕老母多索聘財。﹝生﹞阻隔好事。三斛明珠。肯卹髙貲。﹝小旦﹞神聖在。不可心變。。江漢朝宗。百折東之。﹝生歃血介﹞小生若負娟奴。有如此血。﹝合﹞申盟約歃血叢祠。如在上。儼來斯。

﹝末﹞小人也燒一炷香。

【前腔】﹝末﹞我東人虹蜺吐辭。瑞世寶甘泉紫芝。望大聖佑我東人。去邪歸正。倘刻意師資。談笑風雲。鴻漸臺司。莫謂靑蠅。使白璧瑕疵。﹝合﹞申盟約歃血叢祠。如在上。儼來斯。

﹝生﹞大姐。小生就要過江。看一朋友。明日回來。﹝小旦﹞官人。你去便回。﹝生﹞與子意相親。﹝小旦﹞精誠格鬼神。﹝外末﹞要知山下路。試問過來人。﹝外小旦下生﹞王便。快喚江上渡船來。﹝末﹞小人久有一言。稟復官人。因李大姐在旁。不曾敢說。﹝生﹞你且說來。﹝末﹞官人才稱倚馬。志欲攀龍。業累萬金。貂傳五世。柰捐棄家室。迷戀煙花。京華縱好。孰若故鄕。脂粉空姸。終非結髮。負大娘子伉儷之義。玷老相公淸白之風。官人可以三思。莫教大錯。﹝生﹞你不知我心中之事。不要胡說。﹝末﹞官人聽稟。

【人月圓】﹝末﹞鴻鵠志。久戢衝霄翅。那娼妓呵。花柳心情渾似紙。如今官人還有銀子。他這等奉承。黃金散盡相輕視。﹝生﹞他不哄我。待我再試看。﹝末﹞百丈淵泉難歷試。從今去。須防鉤餌請自深思。﹝生怒介﹞

【前腔】休縱肆。倉卒心攜貳。簧口無端生棘刺。﹝末﹞小人怕官人被這潑賤。誤了功名大事。﹝生﹞胸中禮樂三千字。蛟龍涸轍時不至。從今去。好緘喉舌。且自深思。

﹝末﹞官人不肯去。小人先回去了。﹝生怒打末介﹞這奴才好生無禮。不用你了。快去快去。﹝打末倒介﹞勢敗奴欺主。身衰鬼弄人。﹝下末醒介﹞官人。你好不三思。如今不肯去。只怕要去去不得。那時進退無門。今日不聽忠言。將我趕逐了。我想起來。昔日陶侃之僕。常遭主公捶撻。有人勸他逃去。答曰。吾主多才。不忍棄也。我官人有陶侃之才。不能立志。也沒用處。怎忍見他流落。不如且走他州外郡。再作區處。罷罷。

曲突無功最可憐。

焦頭受賞已徒然。

分明指與平川路。

錯把忠言當惡言。

第十四出擄掠

【菊花新】﹝淨上﹞長驅胡騎翦提封。誰奪龍沙斬將功。劍戟倚崆峒。始信王侯無種。

萬戶傷心生野煙。中原黎庶逐鮏羴。爲看汶水湯湯去。盡是胡兒飮馬泉。張安國。只因殺了耿京。投順金邦。拜爲兵馬都統。著俺領十萬鐵騎。收復山東。擄掠子女金帛無算。今日已到巨野了。且打破城池。搜索一番。將士何在。﹝外眾上﹞城郭逃亡後。山河血戰餘。﹝淨﹞點起兵馬。整搠器械。但不投降的。盡皆殺了。﹝眾﹞領將命。

【紅繡鞋】﹝淨﹞紛紛鐵騎如龍。如龍。英英羽斾隨風。隨風。驅俴駟。整車攻。金甲耀。寶刀雄。﹝合﹞看席捲。奏膚功。看席捲。奏膚功。

【前腔】﹝外﹞軍聲雷動轟轟。轟轟。妖氛霧起蒙蒙。蒙蒙。昏岱嶽。撼東蒙。傾上郡。破崇墉。﹝合﹞看席捲。奏膚功。看席捲。奏膚功。

【縷縷金】﹝旦醜﹞行匿影。步潛蹤。捧頭如畏鼠。怕人逢。四野豺狼滿。干戈冗冗。﹝內鳴鑼鼓旦醜慌介﹞看兵連禍結正無窮。浮生已如夢。

﹝旦﹞春英。你看殺聲振地。金鼓喧天。人民逃竄。無處逃生。我和你那瑞安身。﹝醜﹞小姐。蠶尾山去不遠。趲行前去。﹝旦﹞後邊軍馬來得近了。怎麼好。﹝醜﹞且向茂艸叢中躱過他。﹝旦醜﹞正是寧爲太平犬。莫作亂離人。﹝並下﹞

【紅繡鞋】﹝眾﹞輝輝列戟長鏦。長鏦。林林聚刃銛鋒。銛鋒。奔駭鹿。起驚鴻。人貫搠。鳥傷弓。﹝合﹞看聚落。盡成空。看聚落。盡成空。

﹝眾﹞前面湖邊蠶尾山中多有避難的。且殺向山邊去。﹝淨眾下介﹞

【縷縷金】﹝旦醜﹞荒艸徑。蒺藜叢。免身鋒鏑下。苦匆匆。﹝內鳴鑼介醜﹞小姐不好。蠶尾山中都是軍馬了。﹝旦悲介﹞怎麼好。蠶尾蒼山迥。旌麾先擁。看兵連禍結正無窮。浮生已如夢。

﹝旦醜欲下眾趕介﹞拿住拿住。

【紅繡鞋】﹝眾﹞靈鼉奏鼓逢逢。逢逢。吞鯨舞浪洶洶。洶洶。屯委燒。堠連烽。追赤電。映流虹。看聚落。盡成空。看聚落。盡成空。

拿過來。你是那里。﹝旦﹞妾身巨野百姓。﹝淨﹞那里去。從實說來。

【馬蹄花】﹝旦﹞云擾山東。劉項持兵鹿未窮。﹝淨﹞你是何等人家。﹝旦﹞念我家如墜甑。命比遊魚。迹類飄風。﹝淨﹞看你是个宦家女子。不如隨我享此富貴。饒你性命。﹝旦﹞不辭血染會稽鋒。肯將名污髙堂夢。﹝淨﹞見你一貌如花。未忍加害。不要執迷。﹝旦﹞將軍且休猜逐水浮花。也須知傲雪貞松。

﹝淨﹞那小婦人怎的說。

【前腔】﹝醜﹞毒霧漫空。故國荊扉一夢中。﹝淨﹞你是他甚麼人。﹝醜﹞念我身當衣綠。﹝淨﹞元來是个婢子。﹝丑﹞手執流黃。﹝淨﹞你會織作。一發從我罷。﹝醜﹞心愧啼紅。﹝淨﹞你若不肯。就殺了。﹝醜﹞就刑融女可全忠。﹝淨﹞到此不怕你走上天去。﹝醜﹞突圍荀灌非無勇。﹝淨﹞這等醜貌。又不肯從。不要殺他。趕了去罷。﹝醜﹞將軍。妾身有主母在此。願俱亡不負傾葵。肯偸生去學飛蓬。

﹝淨﹞把這兩个婦人押去俘囚女子中監禁了。我事稍定。慢慢問他。﹝眾應介﹞

﹝淨﹞玉關門外見明妃。

﹝外﹞憔悴紅顏逐馬蹄。

﹝旦﹞應有孤魂悲塞月。

﹝醜﹞家山牢落戰塵西

第十五出定計

【粉蝶兒】﹝占小旦同上占﹞爍日炎威。懵騰酒醒人倦。正橊花映日初然。﹝小旦﹞結新盟。渝舊好。似夏云多變。﹝合﹞這門庭迎送。眞如郵傳。

﹝占﹞心情無定在。笑語暫相親。﹝小旦﹞番訝梁間燕。偏依舊主人。﹝見介占﹞大姐。王秀才如何。﹝小旦﹞又有二百兩銀子在此。﹝與占收介占﹞他還有麼。﹝小旦﹞前日見我與說誓歸來。連箱子都與我了。他怕也沒了。﹝占﹞旣沒了。撚他去罷。﹝小旦﹞媽媽且放從容。﹝占﹞我知道你與他好。你是我親生的。還任你些性兒。若是討的。容他不得。昝員外送了幾次銀子。今日王秀才出去。俺已著人與解官人說了。他兩个一定來也。

【麻婆子】﹝淨﹞有錢有錢人爭羨。猗頓與我使半年。有才有才人爭羨。曹植見我走一邊。﹝丑﹞天生我好心偏。囊空不貯一文錢。腹中墨水無半點。﹝合見笑介﹞和你富貴賢愚總妄言。

﹝淨﹞解兄。李大媽請俺和你。不知如何。這里是他家。你叫一聲。﹝醜叫介占小旦見介淨﹞重勞相招。有何見諭。﹝占﹞員外不要性急。老身因王秀才不肯離俺大姐。定个金蟬脫殻之計。在武林門外稅下一所空房。央俺一个親的伍大姐住下了。今晚教王秀才與大姐去看姨娘。兩口兒那里宿了。老身在此。把家火搬開。明日到那里。使王秀才先回。員外來接了俺娘兒與伍大姐去。那王秀才兩頭走空。必然回也。﹝淨﹞好計好計。只怕日後也這等弄我。﹝占﹞員外說那里話。人有不同。休要取笑。﹝淨﹞旣如此。我們且去。﹝占﹞略具小酌在荷亭上。員外不棄少坐。﹝淨﹞不必了。﹝醜﹞員外不可辜他好意。﹝淨﹞也罷。看一看。果然好荷花。將灑來。﹝小旦遞酒介﹞

【山花子】﹝淨﹞若耶溪上春風面。傾城一笑嫣然。水沈微霓裳乍搴。江妃羅襪蹁躚。﹝合﹞比名花靑娥少年。千鍾美酒供笑喧。紅顏萎謝空自憐。不信天臺別有神仙。

【前腔】﹝醜﹞六郞玉貌悲遊輦。亭亭翠蓋田田。走驪珠圓明露旋。鮫人夜泣重淵。﹝合﹞比名花靑蛾少年。千鍾美酒供笑喧。紅顏萎謝空自憐。不信天臺別有神仙。

【前腔】﹝小旦﹞風回沼邊。忽度桃花扇。冷香飛上詩篇。翦黃金葳蕤斗。姸玉奴徐步階前。﹝合﹞比名花靑娥少年。千鍾美酒供笑喧。紅顏萎謝空自憐。不信天臺別有神仙。

【前腔】﹝占﹞宸遊畫旃。太液新妝徧。宮衣巧妬雙鴛。反魂香誰畱可憐。還看解語嬋娟。比名花靑娥少年。千鍾美酒供笑喧。紅顏萎謝空自憐。不信天臺別有神仙。

﹝淨﹞天熱。不須酒了。我且去到武林門相接。﹝占﹞不可失約。﹝淨﹞一定一定。小宴追陪散。﹝醜﹞平橋步月回。﹝占小旦﹞來朝申密約。花下有殘杯。﹝淨醜先下占﹞大姐。王姐夫將回了。你今夜與他到武林門去。決不可誤。﹝小旦﹞我曉得了。﹝占﹞將新變故。重富輕貧。﹝占下介﹞

【粉蝶兒】﹝生﹞滿目黃埃。長天火雲如煉。怪燭龍尙自加鞭。就淸涼還試展玉人紈扇。水亭中花色何如嬌面。

方才城外飮酒回來。不覺天色晚了。呀。大姐。這等熱天。你每日鉛粉全拋。今日爲何濃妝不解。怕有人來望你。﹝小旦怒介﹞我一意與君。盟言在耳。豈可輕發狂言。將人奚落。有个姨娘。在汴京初來。住武林門外。待你同去看他。﹝生﹞天色晚了。明日去罷。﹝小旦﹞骨肉久違。急欲一面。和你乘此夜涼去罷。明日回來。不要拗我。﹝生﹞旣然如此。小生與大姐同行。﹝小旦﹞轎馬已具在門首。

【駐雲飛】﹝生﹞緩鞚金韉。煙靄龍城日暮天。水淨流螢軟。樹密昏鴉戰。嗏。黃鳥羽翩翩。尋芳遊衍。宿穩花枝。已忘危巢戀。﹝合﹞明日重鋪歌舞筵

【前腔】﹝小旦﹞魚鎖方嚴。宵柝重城玉漏傳。燈火樊樓遠。星斗明河轉。嗏。牛渚思空懸。相看淸淺。烏鵲難憑。只恐佳期變。﹝合﹞明日重鋪歌舞筵。

﹝生﹞異鄕憐骨肉。

﹝小旦﹞未見已心驚。

﹝合﹞不惜履行路。

與君淸夜行。

第十六出訪姨

【賀聖朝】﹝旦扮伍氏上旦﹞落花正是飄零。那知流水無情。暮朝雲雨總難憑。看巫峽崢嶸。

煙花隊裏竊兵符。九里山前列陣圖。一笑曲中人不見。湘江疑■﹝山童﹞碧模糊。老身喚作伍大姐。前日李大媽稅這所空房。央老身住在此間。妝喬弄假。脫嫌王商秀才。旣得了他千金。不可如此狠毒。這俺門戶中的勾當。不要管他。受人之托。必當終人之事。昨夜娟奴與那王商秀才同到此處。不曾敍話。今日不免把一套謊話對付他。閒講片時。待李大媽來。自有區處。

【花心動】﹝生﹞殢酒粘花。到長安頓忘歸興。人有姬姜。盟有朱陳。何須更笑云萍。﹝小旦﹞參商骨肉渾無定。忻逢面還慰離情。﹝合﹞且共伊升堂歡笑。淹畱淸景。

﹝生小旦見姨媽介旦﹞姐姐姐夫。夜來有慢。﹝生小旦﹞多有打攪。﹝旦﹞惶恐惶恐。姐姐。媽媽怎生還不來。﹝小旦﹞家裏無人。想必就到來。姨娘。幾時不見我媽媽了。﹝旦﹞姐姐。我說與你。

【好姐姐】﹝旦﹞憶從金輿遠徵。與你媽媽兩个。連枝上分開雙柄。姐姐。你那時才有一歲兒。嬌香稚蕊。今看玉樹成。﹝合﹞知忻慶。山河破碎多萍梗。骨肉相逢眼自靑。

姐姐。你如今家中還有甚麼人兒。

【前腔】﹝小旦﹞那時僑居上京。娘和女相依形影。﹝旦﹞你媽媽怕也老了。﹝小旦﹞風鬟云鬒。今來鬢已星。﹝合﹞知忻慶。山河破碎多萍梗。骨肉相逢眼自靑。

﹝旦﹞姐夫仙鄕何處。

【前腔】﹝生﹞遠居金鄕古城。﹝旦﹞好好。元來是山東人。幾時到來的。﹝生﹞探上國出墻紅杏。﹝旦﹞姐夫是前年科舉來。想是包了我家大姐。﹝生﹞靑樓夢覺。今將系赤繩。﹝旦﹞且喜取了大姐。正是一家骨肉。﹝合﹞知忻慶。山河破碎多萍梗。骨肉相逢眼自靑。

【寶鼎現】﹝占﹞骨肉驟見天涯。相逢反生悲哽。

﹝旦﹞呀。姐姐來了。﹝占做悲介﹞呀。妹子。二十年闊別。且喜容顏如故。﹝旦﹞姐姐。衰容凋謝。舊業伶俜。不足掛齒。且喜姐姐別來無恙。﹝占﹞將就粗安。﹝旦﹞姐姐請坐。﹝占﹞且住。俺三口兒都在這里。家中放不下。等王姐夫先回。﹝旦﹞怎麼姐夫又要去。﹝占﹞家裏都是些討的丫頭。托他不得。姐夫是我的親女壻。還須他去看顧家中。大姐陪你半日兒。晚上與我同回。姐夫。與你鑰匙。快回去罷。﹝生﹞小生便行。北門鎖鑰應堪任。﹝占背介﹞東海撈鍼沒處尋。﹝生下占﹞謝天謝天。我計成也。怎麼得昝員外來。﹝淨上﹞爲憶桑中約。來尋梁下期。﹝笑介﹞算人眞自算。堪笑我癡迷。昨日李大媽約定賺了王商去。等我接他母子去。王商想是去了。此門正是。不免徑入。﹝眾云﹞呀。員外來了。快去打疊家夥房子。交還屋主。﹝淨﹞房子還鎖了。﹝占﹞鎖他怎的。﹝淨﹞等我明年到這裏望姨娘。﹝占小旦﹞又取笑。﹝淨﹞有只小舡在城下。先請大姐上船。﹝占﹞這些家夥與我姊妹怎麼去。﹝淨﹞後邊還有船來。﹝占﹞比這船大些麼。﹝淨﹞前船便是後船的樣子。不要問。﹝占﹞員外只管胡說。且快上船。﹝淨﹞大姐大姐。想我教解官人約你多少時了。

【玉抱肚】﹝淨﹞蜂媒曾訂。恨花朝屢作變更。﹝占﹞大姐如今是你的了。﹝淨﹞喜扁舟已逐鴟夷。且休論越敗吳成。心中自省。人生大夢信無憑。蠻觸徒然有鬥爭。

﹝占﹞那王秀才有限的錢。怎到得員外。

【前腔】﹝占﹞狙奴徒逞。問囊空可得再盈。老身受員外厚贈。於心不安。怕辜他玉杵先投。使藍橋早睹雲英。﹝合﹞心中自省。人生大夢信無憑。蠻觸徒然有鬥爭。

【前腔】﹝小旦﹞鶯期才整。爲新歡已失舊盟。﹝淨﹞章臺柳。章臺柳。往日靑靑今在否。

小旦﹞看長條攀折他人。想韓郞空賦靑靑。﹝合﹞心中自省。人生大夢信無憑。蠻觸徒然有鬥爭。這王秀才兩處尋不見你們。

【前腔】﹝旦﹞狐疑難定。管敎它聽徹層冰。大媽。又得老身與你成了此計。算玉車得解重圍。也堪旌紀信功成。﹝合﹞心中自省。人生大夢信無憑。蠻觸徒然有鬥爭。

﹝淨﹞王秀才。你

﹝淨﹞重到天臺訪玉眞。

﹝占﹞三山不見海沈沈。

﹝旦﹞侯門一入深如海。

﹝小旦﹞從此蕭郞是路人。

第十七出投賢

【生查子】﹝生上﹞多情燕子樓。馬足空馳驟。欲探武陵春。迷卻桃源口。

莫信直中直。須防仁不仁。方才媽媽在姨娘家。教我先回。到他家裏。悄無一人。家夥都不見了。好怪好怪。莫非那些粉頭乘機逃去。也不見得。不免再到姨娘家裏報他母子。迆邐行來。此間便是。呀。如何閉了門。開門。開門。﹝做慌科又再叫介內應云﹞這是空房。﹝生﹞早間有人在此。如何是空房。﹝內應﹞前日李媽媽稅來喫酒。今日搬去。沒人在此。﹝生﹞原來是煙花之計。早不信王便之言。如今把我囊貲哄盡。行李俱無。去住兩難。怎生是好。將心托明月。誰知明月照溝渠。且住。前癸靈廟呂公到也認得娟奴。且去試問他平素蹤迹。再去尋訪。﹝行科﹞這裏是癸靈廟。緣何也無一人在此。開門。開門。

【前腔】﹝外上﹞江村絕往來。樹蔭移淸晝。掩卷罷黃庭。誰把雙扉扣。

﹝見介﹞呀。王官人。連日不見。李大姐不來麼。﹝生﹞呂公。一言難盡。昨日與小生同去看姨娘。他母子住下。使小生先回。到家止有空房。都搬去了。﹝外﹞你還到姨娘家去。﹝生﹞已去了。也只是空房。﹝外﹞這等你被他計賺了。你怎麼不防他。﹝生﹞前日猶自說誓。怎麼防他。﹝外﹞官人。它一年在此與人說誓。不知多少。那里信得他。你這等久戀他家。必有緣故。﹝生﹞呂公。

【紅衲襖】我豈知他劣心情似風絮浮。﹝外﹞拿不定它。﹝生﹞錯與他守盟言盤石厚。﹝外﹞不止你一个錯。有令正麼。﹝生﹞不下堂遠棄了鸞鳳偶。倚市門隨著鹿豕遊。他算得那楚重瞳垓下愁。賺得阮步兵窮途走。只敎我空戴南冠學楚囚。

【前腔】﹝外﹞官人。你本是搦管的紫微堂國士儔。運斤的丹鳳樓天匠手。只爲艷笙歌胡塗了金石奏。濫杯觴沈溺了鐘鼎謀。管甚麼王仲宣難上樓。曾子輿不蔽肘。你不到烏江不肯休。

【前腔】﹝生﹞他見我侈黃金囊未羞。便只待獻紅顏身可售。如今我囊金巳盡。只見那雲歸楚峽空餘岫。卻笑那水遶天臺只漫流。﹝外﹞官人。你道他那里去了。﹝生﹞知他囀春鶯何處求。多應向章臺還折柳。又抱琵琶過別舟。

﹝外﹞官人。怎麼不曉那娼家行徑。

【前腔】﹝外﹞他紫金釵是殺人的兩刃矛。翠云翹是陷陣的三尖冑。羅网般迷魂衾與裯。酖毒的奪志觴和豆。若是貪戀他的。饒你鄧通錢無盡畱。便做子建才遭讒詬。人若是悔气的撞了他。不是寃家不聚頭。

﹝外﹞官人。你如今怎麼好。﹝生﹞便是。小生囊篋罄然。家園迢遞。進退無路。特問公公指引。再去尋他。﹝外﹞官人。你尋他不得。老漢見這里解幫閒說。昝喜員外包了他家中去了。﹝生﹞好好。解幫閒曾與小生相交。若去問他。必然肯說。﹝外﹞這樣人翻雲覆雨。見利忘義。前日是朋友。今日也不認你了。官人旣無處去。只在老漢家中權住。溫習經史。艸衣糲飯。不須掛心。﹝生﹞如此多謝。但小生還要一見解幫閒。﹝外﹞旣然要去。老漢相伴同行。﹝行介外﹞這裏是他家。解小哥。﹝醜﹞誰叫誰叫。豪門送物鵝伸頸。好客臨門鱉縮頭。﹝外﹞小哥。頭不是好縮的。﹝醜﹞學你的。﹝外﹞老漢還彊健。沒有縮頭。﹝醜﹞近來學得烏龜法。得縮頭時且縮頭。一向一向。二位到此貴幹。﹝生﹞小生特來相問。李家搬到那里去了。﹝醜﹞你不達時務。我又不是鸞鳳官。那管得你這歪事。﹝生﹞當初是足下同去的。﹝醜﹞你這樣人會嫖。我做甚麼跟隨你。﹝生﹞反面無情。非人所爲。﹝醜﹞你這个敗家之子。是个禽獸。反來說我。﹝生﹞不記得喫我的。用我的。就不認我了。﹝怒介﹞

【大迓鼓】﹝生﹞衣冠似沐猴。肯嫌牛後。慣逐蠅頭。縱蘇張得志懸河口。也爭知天道如鉤。鬼蜮無端。令人怨尢。

【前腔】﹝醜﹞憐伊乳尙畱。笑黔驢無技。遼豕堪羞。﹝外﹞他是飽學君子。不可粗鹵。﹝醜﹞想仲尼亦似忘家狗。不信你這樣人做官。也難知鵰鶚解橫秋。黃口無知。令人怨尢。

【前腔】﹝外﹞君言且莫讎。他轍魚方困。器鼠難投。小哥不要反了面。想買臣衣錦歸白晝。也須知覆水難收。得失由天。何須怨尢。

﹝外﹞官人不必鬭口。回去罷。

﹝生﹞詞賦曾誇鸀鳿流。

﹝外﹞鄕人今正賤東丘。

﹝醜﹞海翁不是忘機者。

﹝合﹞好爲裁書謝白鷗。

第十八出截髮

【一疋布】﹝淨上﹞都將帥。擁兵權。四郊已晏然。謀謨談笑酒尊邊。腰間斗印懸。

事虜今懷將印。忘君曾豎降旗。笑罵從他笑罵。好官我自爲之。下官因降大金。得此美爵。且喜北兵正勁。南朝甚靡。邊境不擾。風塵寧謐。前日擄得些山東女子。多有從我的。只有巨野秦氏。誓死不屈。加以兵刃。全然不怕。欲要彊逼他。他必然就死。卻不可惜。今日不免帶他出來。緩緩勸他。小校何在。﹝末﹞玉帳秋風肅。蓮壺晝漏遲。覆元帥。有何鈞旨。﹝淨﹞快去俘囚中帶巨野秦氏兩个婦人來。﹝末﹞領鈞旨。﹝下帶旦醜上介﹞

【霜天曉角】﹝旦﹞舊家庭院。燕麥今應徧。國破家亡命蹇。爭如早喪黃泉。﹝淨﹞

你這婦人。怎麼不肯順我。﹝旦﹞忠臣不事二君。烈女不更二夫。斷不學狗彘之行。玷衣冠之風。不攺初心。寧蹈白刃。﹝淨﹞小校。把這兩把劍放在它面前。看他肯也不肯。﹝擲刀介旦醜搶刀介淨﹞奪了奪了。﹝旦﹞吾頭可斷。刃不可奪。汝若近前。當手刺叛奴。然後自盡。將軍不須苦苦逼我。你且回避。待從容梳妝。﹝淨﹞得它心肯日。是我運通時。﹝淨末諢下醜﹞小姐。你不從它。梳妝怎麼。﹝旦﹞春英。我被它淩逼。故設此計。如今截髮破面。殘毀形容。他想也不要我了。倘或再來逼迫。將此寶劍。臥起操持。危急之時。自刎而亡。若這叛賊。因容顏損棄置了。畱此殘生。再見兒夫一面。也不見得。﹝悲介醜﹞小姐且莫愁煩。

【憶多嬌】﹝醜﹞身隕越。家破滅。無瑕白璧安肯湼。效北海累臣甘氈雪。﹝合﹞死殉全節。看虞姬劍血。

﹝旦解發介﹞古人云。身體發膚。受之父母。不敢毀傷。如今也顧不得了。﹝悲介﹞

【斗蛤麻】﹝旦﹞我帛束玄云。知難再結。恨墮馬妖妝。污人齒頰。我這頭也不要他了。何況此發。頭須斷。發先截。﹝悲介﹞丈夫。白首無期。與君共穴。﹝截髮介合﹞衷腸義結。鼎烹甘自決。忍恥輕身。待山崩海竭。

【憶多嬌】﹝醜﹞你言剴切。我心斷絕。捐軀有志堅比鐵。拚靑冢孤魂悲沙月。﹝合﹞死殉全節。看虞姬劍血。

﹝旦﹞本爲花容。誤我受苦。今來也消瘦。﹝悲介﹞

【鬭蛤麻】﹝旦﹞我玉貌芳姿。愁來又別。忍沐首膏唇。爲容取悅。丈夫。你不在面前。那里再有眼看人。眉羞嫵。目堪抉。我若失節呵。丈夫。九地逢君。赧顏厚甲。﹝破面介合﹞衷腸義結。鼎烹甘自決。忍恥輕身。待山崩海竭。

【水底魚兒】﹝淨﹞玉質天然。摧殘更可憐。得成姻眷。勝郵亭一夜眠。

﹝淨﹞這婦人不從我也罷。怎麼截髮毀容。這亂離世那个知道。

【剗鍬兒】﹝淨﹞春紅自破桃花面。殺靑誰紀柏舟篇。蛾眉逐徵戰。空悲少年。你若從了我。無限富貴。﹝合﹞瑤階上仙。金屛妙選。離黍秋風。休思故苑。

【前腔】﹝旦﹞堂堂頍弁英雄漢。好施巾幗比紅顏。﹝淨﹞他到罵我似婦人。﹝旦﹞忘讎作鷹犬。偸生苟延。﹝淨﹞我十萬雄兵。害你一婦人。有何難處。﹝醜合﹞貔貅在前。從敎血濺。﹝末﹞娘子。回心罷。﹝旦﹞匪石吾心。休思再轉。

【前腔】﹝末﹞頭顱禿發如闐產。爭敎蜀女且從桓。浮生疾飛電。何妨二天。﹝合淨﹞你不見我許多姬妾。瑤階上仙。金屛妙選。離黍秋風。休思故苑。

【前腔】﹝丑﹞生慚污迹同蠅黽。死畱香骨蘭荃。紅鑪任百■﹝火夷﹞。眞金自堅。﹝合旦﹞貔貅在前。從敎血濺。匪石吾心。休思再轉。

﹝淨﹞他旣把花容損壞。也沒用了。還監在俘囚女子中。慢慢區處他。﹝末應介﹞

﹝淨﹞雪彩冰姿未足誇。

﹝末﹞窮途淪落困泥沙。

﹝旦﹞紅顏勝人多薄命。

﹝醜﹞莫怨春風當自嗟。

第十九出赴試

【破陣子】﹝生上﹞殘暑方歸篋扇。新涼乍怯絺衣。故園夢有吟螿弔。荒館愁應落葉知。旅懷空自悲。

﹝重疊令﹞﹝生﹞山陽忽奏桓伊弄。驚回一覺揚州夢。虫語自淒涼。遊人增感傷。家園煙樹眇。獨鴈南來早。何處覓佳音。關河起戰塵。王商。自從別了妻子。來此京都。不覺三載。尀耐潑賤煙花。將我閃賺。幾至亡身。幸蒙呂公相畱在家。僅免饑寒。溫習舊業。想我空有滿腹詩書。不能早取靑紫。展轉人下。豈不自恥。況又家鄕迢遞。杳無信音。近聞張安國殺了耿節度。大亂山東。不知我妻子存亡若何。只爲洛陽花好看。卻教連理不成枝。﹝生﹞

【玉芙蓉】長城五字奇。脫穎毛錐利。困泥塗吹徹。冷虀懲艾。記得王章家貧時節。與妻子對泣牛衣之內。我如今有王章之貧。又不得見妻子。﹝悲介﹞牛衣不共空流涕。狗盜無媒只噬臍。﹝合﹞身淹滯。謾髙歌劍鋏。樂道安貧。待時終覓上天梯。

想馬周未遇。流落新丰。後來得常何薦他。做了大官。我終不然落後了。

【前腔】新丰客思迷。望國鄕心起。念長房不遇。豈堪縮地。天或者伸我。也不見得。埋龍自惜輝光蔽。失馬難將禍福期。﹝合前外上﹞

【七娘子】男兒未遂平生志。在窮途有誰憐濟。學業三冬。鵬程千里。也知終是靑雲器。

官人拜揖。﹝生﹞呂公拜揖。小生經年在此。多蒙恩顧。何以報徳。﹝外﹞貧家澹薄。管待不周。惶愧惶愧。﹝生﹞小生一身得藉提攜。已無憂慮。爭柰家山兵燹。不知薄業山妻成廢存亡若何。﹝外﹞官人何不且圖歸計。路上盤纏。老漢盡可效力。﹝生﹞小生不得一官。何面目見江東父老。﹝外﹞元來如此。今年正大比之年。官人及早打點入試。看你才學。取科第如反掌。不要蹉過。老漢有粗衣一襲。黃金十兩相助你。﹝生﹞如此多謝。

【鴈來紅】鹽車正可悲。荷孫陽得見知。他日呵。倘追風電康莊裏。蒭秣難忘義。柰李廣未侯眞數奇。﹝合﹞時還遇。春風馬蹄。向皇都誇得意。﹝外﹞念蛟龍久在池。挾風雲會有期。看作霖雨乘元气。枯稿皆沾霈。那時節翁子東歸免見嗤。

﹝合前外云﹞粗衣在此。﹝生﹞

【朱奴兒】若非是綈袍見貽。懸鶉結安得蔽體。﹝外﹞但願羔羊試委■﹝施﹐虫代方﹞。早襦袴政成千里。﹝合﹞須記取。推食解衣。得志後銜環再歸。﹝外﹞黃金在此。愧不腆兼金饋伊。﹝生﹞這个決不敢受。﹝外﹞官人何故推卻。又不是暮夜可畏。腰印能如季子稀。恐擲地賦聲難比。

﹝生﹞小生當初因與這煙花設誓。將山妻玉玦。寄放此廟。如今再煩呂公與我收下。成名之後。取歸見俺妻子。﹝外﹞謹領謹領。

長安爲客幾經春。

一望關山淚滿巾。

惟有感恩幷積恨。

萬年千載不成塵。

第二十出觀潮

【秋蕊香】﹝淨﹞秋滿碧梧枝上。飛葉已堪惆悵。﹝貼﹞織烏馳景。催華壯選。何妨歡賞。

﹝貼﹞木落風髙天气淸。錢塘江上暗潮生。﹝淨﹞吳兒十歲能欺浪。應爲金多視死輕。大姐。今日看潮。酒已安排在此。且與你到江岸邊閒看一回呵。﹝貼﹞員外請行。﹝淨﹞呀。遠遠望見兩个道士來了。﹝末﹞

【北淸江引】蓬萊五城遊半餉。回首遙天上。靑虵袖裏藏。白鶴雲中放。乾坤一壺春自廣。

﹝末﹞咱們方上雲遊。專靠燒丹煉藥。江湖上覓利度日。聞得昝員外在此看潮。此人可哄。不免試他一試。﹝諢介﹞兄弟。近前稽首。﹝見介淨﹞二位仙長何來。俺不知貴姓。有甚道術。﹝末﹞貧道馬扁。略曉內事。﹝淨﹞願聞。﹝末﹞

【北水仙子】一生身怪兩輪忙。半顆丹成九轉長。十年夢覺三尸放。問黃婆知未忘。把離龍坎虎能降。腹內嬰兒長。胎中婉女藏。這事成了呵。白日翺翔。﹝小旦﹞

這位師貴姓。﹝醜﹞貧道姓貝名戎。頗知外丹。﹝淨﹞這个我每又好願聞。﹝醜﹞

【前腔】白銅除鐵轉晶光。錫軟還知縮貨彊。逢鉛脫皂成眞相。試倭鉛金白黃。打紅茆不犯砒礵。艸汞幹來易。靈砂母不傷。這事成呵。直甚千箱。

﹝淨﹞此事卻好。請二位到家下投拜爲師。﹝丑末﹞容日叩謁。﹝淨﹞在此間看了潮。今日就同家去。權且小酌一敍。﹝末﹞難得佳辰。遇著員外。又有大姐。不可虛度。各出小令。取樂何如。﹝淨﹞是。妙妙妙。要兩句古人看潮詩。第二句比著席間一位。後來還要頂一句古詩。小子占先了。仙長似內丹。我就說李白詩云。海神來過惡風回。潮似連山噴雪來。﹝醜﹞後韻。﹝淨﹞好比丹成生羽翼。碧桃花滿玉成堆。﹝醜﹞好一个仙人。﹝小旦﹞我就貝師父外丹之術。朱餘慶詩云。暗雪噴山雷鼓聲。客帆皆過浪難平。莫非丹鼎中央敗。汞海翻秋失太淸。﹝淨﹞好个沒用丹客。這鼎銀使不成了。﹝末﹞貧道斗膽。奉比員外。劉禹錫詩。八月淸聲吼地來。頭髙數丈觸山回。員外眞如福地多儲積。郿鄔黃金自作堆。﹝醜﹞好好一主大錢。貧道不當比著大姐。羅隱詩云。怒聲隱隱熱悠悠。羅隱江邊地欲浮。大姐卻似明朝送人別。淚珠常傍枕函流。﹝末﹞怎麼有許多眼淚。﹝醜﹞那敎你有這許多錢。﹝末﹞原來見財起意。我和你來作甚麼。﹝醜﹞休道本相。﹝淨﹞將酒過來。

【惜奴嬌】天塹錢塘。瀉滄溟千里濫觴。非妄分洪■﹝氵﹝夂上巾下﹞。帶束禹門巖障。遐想。罔象神姦。水伯冰姨。乘波吞浪。﹝合﹞凝望。想赤實自流萍。得似楚人曾賞。﹝小旦﹞

【前腔】悲涼。霸業興亡。問何如潮汐。幾番消長。煙波上。磨盡古今英爽。踉蹌。桂棹蒲帆。利舸名舠。繽紛來往。﹝合﹞惆悵。念擊楫向中流。那有祖生襟量。

﹝眾﹞潮來了。﹝末﹞

【蛤■﹝虫麻﹞序】汪洋。析木扶桑。乍鯨鯢波巷。混迷霄壞。見銀山初合。恍移蓬閬。神喪。風驟羽斾張。云屯驃騎驤。﹝合﹞影微茫。只見怒賈夷鴟。素陣風來乘漲。﹝醜﹞

【前腔】疊宕。沃日湯湯。怕髙陵爲谷。倒翻銀浪。看這神州百雉。忽驚搖蕩。遊漾。柔櫓蟻隊揚。輕身鳥羽翔。﹝合﹞且徜徉。不見射弩英雄。玉匣又陳宿莽。﹝淨﹞

【錦衣香】紫陌長。朱樓敞。綺縠香。珠璣晃。士女王孫。馬蹄車鞅。﹝小旦﹞紛紛七貴競新妝。花生繡芾。月偃明璫。﹝合﹞想人間樂事。稱心懷幾多豪放。浮蟻餘春盎。管弦嘹喨。髙歌勝集。無邊淸況。﹝末﹞

【漿水令】儼陽侯倏回肸蠁。望靈潮逡巡已降。﹝醜﹞髙城落日半林黃。汀洲澹澹。煙景茫茫。﹝合﹞澄秋練。明似掌。遺鈿墮羽紛相向。天街晚。天街晚。歸人鬧攘。紗籠照。紗籠照。巷陌生光。

【尾聲】﹝合﹞千金莫惜供醅釀。對景逢時歡暢。來日陰晴未可量。

﹝淨﹞請二位同回。﹝末醜﹞員外先請。貧道明日準到。﹝淨﹞拱伺。

縱酒髙吟興更饒。

帝城秋日似春朝。

一年好景君須記。

過了錢塘八月潮。

第二十一出對策

【上林春】﹝外﹞明鏡無塵。朱絲恆直。南宮裏已看徹棘。英雄濟濟蹌蹌。多少靑霄門客。

﹝外﹞彤日罘罳映玉除。未央初駕五云車。萬言獨對天人策。借問誰如董仲舒。下官宋朝中翰林承旨。奉上命省闈校文。今日率領舉子臨軒策問。不免在此伺候。﹝生﹞

【步蟾宮】初聞嚴蹕傳淸禁。丹墀肅鹵簿方陳。日華浮動衮衣新。願竭艸茆忠悃。

﹝生﹞賈誼登朝日。終軍對策年。校文升廣內。撫劍入崇賢。王商。得蒙呂公助資應試。且喜成名。今當大廷敷對。聖駕已升殿了。﹝外﹞廷試諸生。不得近前。只此敷奏。皇帝淸問方今致治保邦之急務。各陳所見。以備采擇。﹝生﹞臣對。臣聞國家之患。莫先於北虜。爲治之要。在急於復仇。切見靖康中徽欽二聖。﹝生﹞

【刮鼓令】鸞輿陷虜塵。竟號弓塞月昏。空夢斷長陵壞土。朔漠當悲杜宇春。當時二三執政。立議和好。因循忘戰。廟議主和親。父母之仇不共戴天。兄弟之仇不反兵。與氈裘戴天。神人共憤。願吾皇薪膽幸畱神。念齊襄九世恨猶伸。

﹝外﹞方今國計。更有何者爲急。﹝生﹞臣聞王者必親中國以爲天下樞。今中原旣失。偏安一方。非遠略也。﹝生﹞

【前腔】乾坤久戰氛。嘆黃圖已陸沈。江左偏安如黑子。九鼎相將睨楚人。﹝外﹞只恐壤地褊小。不能興復。﹝生﹞百里可行仁。包羞爲痛。衣冠左袵。願吾皇宵旰法惟勤。念太康一旅再興殷。

﹝外﹞恢復之策。何者爲先。﹝生﹞若欲興師。莫先任將。

【前腔】宣神武播聞。作鷹揚須虎臣。敵愾執俘仍辟土。可乏長城細柳軍。命將得人。則邦家奠枕。國命此攸存。分符授鉞。當專委任。願吾皇推轂早咨詢。念周宣方叔建殊勛。

﹝外﹞知人則哲。惟帝其難。何道可以遂得良將。﹝生﹞若欲知人。當先擇相。宰相之職呵。﹝生﹞

【前腔】貞庶尹秉鈞。亮天工弼一人。看論道經邦廊廟。進退賢愚乂我民。宰相得人。則天下不勞而治。苟非其人。民受其殃。治亂豈無因。人情夢卜。前聞未泯。願吾皇睿鑑別蕕燻。念成湯伊尹學而臣。

﹝外﹞王省元諸策。條對詳明。識見超異。天顏甚喜。就有玉音傳降。﹝生﹞多謝先生提攜了。﹝旦淨舉袍笏上眾﹞

【滿園春】晁董文章入紫宸。神龍一躍到云津。袍賜椒宮。臚傳金殿。名題仙禁。

奉旨。巨野王商。第一甲第一名。授翰林學士。鴻臚寺具鼓樂送狀元歸第。﹝生謝恩介生﹞

【二段鮑老催】繩樞賤貧。分柴桑終淹此身。一朝發軔。向楓陛躬逢湛恩。康莊逸足驊驑迅。平生伏櫪堪紓忿。看文章貴。五色絲。天機錦。十年牕下無人問。﹝合﹞聲名一日天下聞。男兒到此眞豪俊。﹝外﹞

【前腔】藏珠席珍。際亨嘉堪爲鳳麟。拔茅匯進。奉天語方傳帝閽。神魚燒尾轟雷奮。從前謝卻泥沙困。看頭顱異。淸路塵。依龍衮。還抒經濟胸中蘊﹝合前醜﹞

【節節髙】官袍柳色醇。照靑春。玉驄蹀躞香街穩。姮娥近。綺繡圍。簫韶引。紅樓十二歡聲震。長安得意花如錦。﹝合﹞簉羽夔龍贊明良。雍容載歌賡堯舜。

【前腔】﹝旦占﹞紅綾禦餅新。薦芳芬。八珍異饌天廚進。芝封印。玉筍英。泥金信。巍巍鴈塔榮光峻。玉階金許聯方寸。﹝合前﹞

【余文】他年佩取黃金印。看宇宙崇功還振。始信文章可立身。

﹝生﹞對罷丹墀日未斜。

﹝外﹞相如詞賦萬人誇。

﹝合﹞春風得意馬蹄疾。

一日看盡長安花。

第二十二出攺名

【丹鳳吟】﹝淨﹞情如撒沙。恥如出胯。風流子弟光光乍。甘盡苦來。做場話靶。

小子爲人最庸。生來便靠祖宗。豈知鍋兒鐵鑄。飯飽不問農工。日日輕裘肥馬。街坊慣嚇兒童。誰料災星照命。撞了煙花五通。只管吹彈歌舞。那知春夏秋冬。黃金視如土塊。白鏹當作靑銅。害得人離業破。反面不肯相容。教我有家難奔。跟他做个樂工。﹝內云﹞這是忘八。不好做他。﹝淨﹞正是明知故犯。也因業在其中。昝喜。前日頗有家貲。因爲這李娟奴。兩三年間。破費幾盡。又撞了兩个煉丹的。哄我那輳千金。指望復本。被他夜間放火焚盡。拐了銀子去。使我上無片瓦。下無寸土。這裏又要撚我出去。怎生是好。且待李大姐出來。計較則个。﹝旦﹞

【行香子】弄柳拈花。粉黛從誇。有髙枝任卻棲鴉。相親敢論俗子豪家。逐興衰。觀成敗。受波渣。

﹝淨﹞大姐爲何愁眉不展。﹝旦﹞我兩日爲你受盡了气。不如死休。﹝淨﹞我曉得媽媽要撚我去。只是我已無家可歸。又且撇你不得。﹝旦﹞我卻雇你不得。兩日沒使用。被你妨占。不好畱人。媽媽打我。﹝淨﹞你自畱人。我不喫醋。﹝旦﹞人來見你。有甚名色。﹝淨﹞只說是後生便了。﹝旦﹞且看媽媽怎麼說。

【石橊花】尢雲殢雨。堪笑似飛霞。愁緖起。亂如麻。﹝淨﹞是我累你受气。﹝旦﹞門庭誶語鎭喧嘩。﹝淨﹞許嫁我也空了。﹝旦﹞料今生難倚蒹葭。你也怪我不得。我是梁園艷葩。恨彩幡無力與東風嫁。也空敎碧玉多情。恐明朝又屬豪家。﹝淨﹞

【前腔】嬌紅嫣紫。貪看洛陽花。膠與漆。似摶沙。毫釐千里定誰差。也空勞夢遶琵琶。我前日未來之時。豪腴可誇。想燎毛已被傍人詫。悔當初錯認仙源。使劉郞歸去無家。

﹝占上﹞人無千日好。花無百日紅。只因一著錯。滿盤都是空。孩兒。家裏沒柴沒米。外邊債主又來。你只貪快活。那肯雇我。﹝內叫﹞大姐有客。﹝旦下占﹞姐夫。我這人家。只圖錢財。不顧禮義廉恥。你在此難道不要你使錢。不如歸家。尋些營運。有暇再來。免得誤你。﹝淨﹞媽媽。你明知我房屋一空。妻子又出了家。人離財散。無處可歸。不要奚落我。如今由大姐畱人。﹝跪介﹞念我無家。容住少時。另有計較。人來見我。只假做後生便了。﹝占﹞要做便做。怎麼假得。這是哄人的法兒。﹝淨﹞你哄了千千萬萬人。我怎哄得你。﹝占做怒介﹞

【泣顏回】塡臆气交加。子陽眞井底之蛙。﹝淨﹞你女兒曾許嫁我。﹝占﹞呸。我的女兒。金屛幽雅。怎終敎彩鳳隨鴉。休如艾豭。便胡塗不肯相干罷。彼一時也。此一時也。不比前日了。也須知王謝堂前燕。應歸百姓人家。﹝淨﹞

【前腔】嗟呀。使我失光華。身依井閈。迹類天涯。﹝占﹞你還歸去了罷。﹝淨﹞人消物化便歸去呵。悵黃臺抱蔓無瓜。﹝占怒扶淨出介﹞我不管你。快出門去。﹝淨﹞媽媽。情願做了後生。伏侍你家罷。﹝占﹞你若是不肯幹事呵。莫怪我要打你。﹝淨跪介﹞鞭策可加。論傭奴怎敢辭嗔罵。想何如季布難歸也。髠鉗自賣朱家。

媽媽。諸般肯做。只不要差我遠去。﹝占﹞遠去怎麼。﹝淨﹞怕你到姨娘家裏去了。﹝打諢介﹞

﹝淨﹞舞裙歌曲逐時新。

﹝占﹞散盡黃金只此身。

﹝合﹞寄語富兒休暴殄。

儉如良藥可醫貧。

第二十三出接望

【謁金門】﹝生上﹞愁思重。飛葉滿階秋送。回首家山歸路永。幾番頻入夢。

﹝阮郞歸﹞宮枹新惹。禦鑪香殘。不知燻麝蘭。八磚晴日度雕檐。紫薇花影團。簫引鳳。鏡羞鸞。梨云幽夢寒。故園長望路漫漫。相思楓葉丹。皂隸。衙門口伺候。怕有客來通報。﹝丑介生﹞王商。幸喜登第。叨蒙聖恩。備員學士。平生志願已遂。羞恥盡雪。爭柰我妻子遠在一方。道路干戈阻絕。不能彀接得他來。共享富貴。如何是好。且待奏過朝廷。覓一差遣還家便了。我當初只道塡委溝壑。爭知又有今日。夜來直宿。曾蒙招問。撤禦前蓮燭送歸。這等榮寵。

【風入松】靑藜宵永玉堂空。又金蓮撤送。盤雕賜錦沾恩寵。是鑿壁囊螢曾種。若非呂公警省。我已作他鄕之鬼。幾璺玉昆岡火中。須還念徙薪功。

昔人待賢。夏屋渠渠。每食四簋。以爲隆禮。我今呵。

【前腔】尙方珍饌給飱饔。盡天廚供奉。追思寄食眞如夢。喜充鼎雉膏成用。念不得糟糠婦同。空懷愧祿千鍾。﹝末上﹞

【謁金門】土宇方驚騷動。問辠欲全忠勇。天討堂堂鋤竊弄。肯將羣醜縱。

下官辛棄疾。昔爲天平節度耿京監軍。張安國賊殺耿京。下官志欲討賊。單騎逃回。不想臥疾家居。忽已二載。方得請命王上。已下中書省詔遣張浚徵討。緣系重臣。又差學士王商慰勞。下官不免先到王學士寓所報知。此間就是。門上通報。﹝醜﹞報介。﹝生接見介生云﹞大人貴職。﹝末﹞下官天平節度監軍。﹝生云﹞不是大人上表討張安國麼。﹝末云﹞謀之不衷。惶恐惶恐。﹝生云﹞忠義之士。何幸快覩。昨聞廷議。欲遣下官慰勞張節使。不知果否。﹝末云﹞聖旨已下中書了。﹝生云﹞辛大人。且試說耿公何以被殺。﹝末云﹞那耿節度三年之前。﹝末﹞

【五供養】節旄初擁。銅虎承恩。保障山東。反戈驚內訌。玉帳殞元戎。﹝生云﹞那張安國後來如何。﹝末﹞他殺了耿節度。投了那金邦。稱臣委質。狐鼠方私榮寵。下官一向臥疾家居。未抒袁粲志。徒抱伍員忠。幸喜得請於朝。閶闔天閽。已傳丹鳳。﹝生﹞

【前腔】兵戈冗冗。目斷枌楡。謾有新丰。﹝末﹞王大人離鄕幾時了。﹝生﹞一官方結綬。三載困飛蓬。風塵故園。荊棘空悲丘壠。﹝末﹞府中更有何人。﹝生﹞耦耕慚冀缺。舉案憶梁鴻。﹝末﹞元來有夫人在宅。﹝生﹞爲問柴桑。幾時歸詠。

﹝醜堂候官上﹞羽檄連朝暮。戎旃匝邇遐。將軍待明詔。一舉靖胡沙。自家中書省堂候官。奉丞相老爹之命。王學士衙中稟事。不免參見。﹝見生介生﹞你是那裏。﹝醜﹞中書省堂候官。丞相差來拜上老爹。聖旨差往張節度軍前慰勞。請先治行裝。命下便行。﹝生﹞回去拜上。已曉得了。﹝丑應下末﹞王大人。明日想必有旨下來。下官到寓所收拾。相待同行。

【江兒水】暗想秦庭下。淚雨紅。包胥怒血如泉湧。六月䢐徵王師動。螳螂敢奮當車勇。那叛賊呵。怎保醢雞天甕。﹝合﹞獻馘來歸。聽取凱歌傳諷。﹝生﹞

【前腔】舉目山河異。豹虎叢。縱橫胡馬鮏羴眾。四牡委遲心無恐。王程靡盬遑將奉。辛大人。你此去綱常增重。﹝合前﹞

﹝生﹞眼中羣盜尙縱橫。

誰識逋逃家客情。

﹝合﹞邊將祇今多衛霍。

犬戎巢穴一時平。

第二十四出傳旨

【宜春令】﹝外淨上﹞憶當年汗馬勞。矢石間功成建旄。維藩隆委。猶慚頗牧營邊徼。掃寇讎玉輅重歸。奠邦家金甌還保。﹝合﹞方顯事君以忠。史書垂耀。

﹝鷓鴣天﹞﹝外﹞天地塵昏九鼎危。大貂曾出武侯師。一心忠赤山河見。百戰功名日月知。傳詔日。受降期。徵西車馬羽書遲。金輿遠幸無人問。正是將軍效死時。下官非別。乃是張浚。見任江淮節度使。於時多難。累立戰功。得蒙聖恩。方推重鎭。如今全師駐札淮陽。且喜軍威遠播。胡虜側目。漸有興復之機。曾柰廟堂決策。動輒齟齬。如何是好。不免整飭戎務。待時而動。眾小校何在。﹝內應介外﹞方今秋髙馬肥。恐有胡騎犯境。傳令各營將士。用心設備。﹝外﹞

【前腔】徧淸淮秋已髙。亂悲笳邊風怒號。胡兒鐵騎。莫敎牧馬沙場艸。立戰功須要搴旗。壯軍聲何妨增竈。

﹝合前外﹞轅門外甚人喧嚷。﹝淨﹞吿老爹。聖旨到了。﹝外﹞疾忙迎接。﹝生﹞

【轉仙子】四牡皇華關山道。柰鞅掌迢遙。﹝末﹞邊塞靜狼堠煙消。禁遠龍城天渺。﹝合﹞見轅門正肅。萬騎弓刀。

﹝末﹞王大人。此間帥府。和你徑入。﹝外接介生讀﹞皇帝手勅。付江淮節度使張浚。頃者張安國賊殺節度耿京。叛降金酋。荼毒東土。瀆紀犯順。實攖朕懷。卿之忠勤。朕所倚賴。特遣近臣。慰勞軍前。其率全師東徵。討貳胡虜者。俘馘以聞。爰有殊賞。以答元功。辛棄疾可授行營都總管。執功遷擢。往哉毋忽。﹝眾謝恩外﹞學士大人請坐。﹝生﹞節使大人請。﹝外﹞總管坐了。﹝末﹞不敢。﹝坐介外﹞學士大人。遠勞銜命。何以克當。﹝生﹞王命下臨。安敢自惜。君父之讎。臣子共憤。望大人早蚤興師。﹝外﹞下官素有恢復之志。曾柰廟議蹉跎。是以如此。想京都不勝黍離之恨。

【梁州序】龍盤皇國。霞開淸廟。葉滿空官馳道。甘泉宸駕。鸞旗遠簇江臯。當時扈蹕之臣。那有血沾嵇紹。擔荷桓康。負恥終難效。自今當誓死破賊。玉門拚白首。老班超。直取扶桑銅柱標。﹝合﹞圖死戰。靖羣盜。君恩誓卻捐軀報。社稷植忠孝。﹝生﹞

【前腔】登壇名將。專徵元老。帷幄從容談笑。謀謨先定。胸中已失蕭曹。試看亞夫營壘。光弼旌旗。武略由來少。漢家應只數。霍嫖姚。一寸心懸日月髙。

﹝合前外﹞辛總管。耿元帥當時也有將才。﹝末﹞

【前腔】擬掀天獨樹勛勞。柰溘露先逢殘暴。如此呵。但荊榛荒冢。斷猿啼嘯。下官今日空有新亭悲憤。入廁孤忠。白刃誠甘蹈。一封天子詔。下丹霄。結束徵車換黑貂。﹝合前淨﹞

【前腔】建保釐東土旟旐。膺寵眷西徵裘帽。這桓桓神武。並驅方邵。謾有圍碁別墅。誅月髙樓。國事縈懷抱。山河兵革裏。羽書交。折戟沈沙鐵未銷。

﹝生末﹞今日王命敷宣。將軍領兵。須索在意。﹝外云﹞謹領謹領。

﹝外﹞奉命山東撫亂師。

﹝生﹞日馳三百尙嫌遲。

﹝合﹞羌胡血變黃河水。

梟首當懸白鵲旗。

第二十五出夢神

【憶秦娥】﹝旦上﹞神不定。秋聲到夜偏難聽。﹝醜﹞偏難聽。酣風戰葉。蕭蕭相應。

﹝醉太平﹞﹝旦白﹞愁多病慵。心間夢中。未歸遊子如蓬。阻關山萬重。﹝醜﹞離魂感悰。牕寒夜空。不禁斜月疎鐘。﹝旦﹞更長天斷鴻。春英。我和你當初被這賊擄來。幾番臨逼。因我截髮毀容。又得這口寶劍自衛。僅免污辱。此賊一向跟隨兀術徵戰。把我拘囚在此。二年有餘。指望得見兒夫。忍死以待。我想起來。怎得个團圓之日。不如乘此賊未回。決意自盡。免遭毒手。﹝醜﹞小姐請自寧耐。且待臨難而死。未爲遲也。﹝旦﹞你看囹圄寂靜。秋夜蕭條。怎捱這淒涼之景。﹝旦﹞

【山坡羊】夜迢迢圜扉人靜。气蕭蕭桁楊秋冷。露蒙蒙月輪半明。昏慘慘照我形和影。旅鴈徵。嘹嘹入塞聲。昔人曾托鴈足傳書。如今縱寄得書呵。長安蕩子居無定。怕淚血空緘素帛行。﹝合﹞浮生。春來薄似冰。離情。秋來葉又零。﹝醜﹞

【前腔】恨綿綿鸞分靑鏡。心怨怨瓶沈深井。語淒淒閒階候蛩。幽寂寂一室如懸罄。魂暗驚。誰家砧杵鳴。想這時節寒衣都成了。我官人呵。天涯正切無衣詠。肯信寒衣寄不成。

﹝合前醜﹞小姐。夜深了。和你去睡罷。﹝旦﹞我也要睡了。﹝睡介旦﹞春英春英。我也顧你不得了。叛賊歸來。倘又逼我。少不得也是死。不如先死。落得完名。本待拔劍自刎。又恐血污衣裳。不若解下裙帶。絞死便休。﹝旦﹞

【二郞神】罹災眚。嘆三年把身拘坎穽。念修短榮枯皆已定。要成仁取義。鴻毛視死何輕。古來烈女。多少慷慨殺身的。刎頸投崖心耿耿。誰待去偸全首領。烈錚錚。史書上敎人永播芳聲。﹝旦﹞

【囀林鶯】丈夫呵。和伊結髮同死生。你如今呵。存亡尙自難明。我便先死了呵。在九地黃壚須待等。只怕似從前玉玦無憑。眞成薄命。罷罷。縱然地下不能見你。也落得个不虧名行。淚盈盈。料此身終天抱恨幽冥。

﹝拔劍看科﹞這口寶劍。與我相守三年。今日何忍棄他。

【啼鶯兒】魚腸出匣風雨鳴。想你鑄時節呵。雄雌躍冶曾並。柰一朝分影丰城也還同我孤另。我想子胥文種。這等忠賢。不免鐲鏤之厄。何況於我。便鐲鏤沾濡血痕。劍呵。要學你心腸剛硬。徐君愛季札之劍。懸於墓上。我要你爲殉。那得葬所。想靑萍。髙懸宰樹。何處是佳城。

臥起操持。多虧此劍衛我之身。今日永別不免拜他幾拜。﹝旦﹞

【禦林鶯】操持久。臥起幷。幸無他豹虎攖。不堪長別添悲哽。不是我棄了你。將成令名。須拚此生。蜉蝣那得延俄頃。恨難平。山頭化石。只作望夫形。

﹝做絞科倒地介外﹞神理昭昭疾。天明聽視長。爲非有鬼責。作善降百祥。吾乃癸靈廟神是也。廟在錢塘江上。王商狀元妻子秦氏慶娘。被擄守節。自絞而死。此人後當兩國封恩。不久夫妻重會。不免救他還魂則个。鯨波使者何在。﹝淨上舞介外﹞卽忙與我掣斷衣帶。救取烈婦返魂。﹝淨救介外﹞秦慶娘。擡起頭來。聽吾分付。叛賊將誅滅。夫君已顯榮。團圓逢玉玦。咫尺在神京。大抵乾坤都一照。免教人在暗中行。﹝並下﹞

【憶秦娥】﹝醜﹞新霜初入衣裳冷。荒雞叫斷驚魂醒。天色明了。﹝見旦做詭介﹞呀。小姐蘇醒了。﹝旦醒介旦﹞驚魂醒。夢中神語。分明昭應。

﹝醜﹞小姐爲何如此。﹝旦﹞我想叛賊回來。恐遭其手。夜來解帶自盡。忽見兩个天神救我。明明說道。反賊將滅。夫君已貴。不久神京玉玦再逢。或者丈夫得了功名。也不見得。只不知我幾時得見玉玦之而。﹝作悲介醜﹞小姐。鬼神之理。不可不信。且自安心待時便了。

【黃鶯兒】﹝旦﹞冥漠有歸程。向溝渠甘自經。瓦全爭願圖僥幸。若得見我丈夫呵。花開雨晴。云收月明。似秦生破械天心應。﹝拜天介合﹞謝明靈。精神感格。從此是餘生。

【前腔】﹝旦﹞天暮若爲明。頓敎人涕滿膺。三年縲紲相依憑。若依夢中之言。鏡分可幷。珠沈再徵。神靈救你。也非偶然。想河神不爲瓊纓請。﹝合前﹞

﹝旦﹞平生堅節傲冰霜。

﹝醜﹞一點丹心格上蒼。

﹝合﹞千古綱常終不死。

漢宮徒說返魂香。

第二十六出擄忠

【梁州令】﹝外上﹞絕江向夜捲紅旌。伺南國遊兵。暗維舴艋待揚舲。﹝末﹞楊柳岸。桃葉渡。蓼花汀。

蕭蕭落木大江空。宿鷺州邊斷葦中。亭長艤船知有意。恐教項羽過江東。自家乃是金國元帥相錡部將季籌。俺主帥見在眞州駐兵。差俺領一枝軍卒。江上巡邏。打探南朝軍機消息。此間已是金山了。謀克過來。﹝末應介外﹞今夜月明。恐有南人渡江。和你輕舟伏在蘆葦之中。但有人來。卽忙拿住。﹝末﹞領鈞旨。

【四邊靜】﹝外﹞淸秋淨練方澄碧。煙空楚天夕。一舉困曹瞞。周郞有奇策。﹝合﹞旌旗偃抑。藏機遁迹。沙渚月明寒。扁舟定誰識。﹝末﹞悲風野樹生蕭瑟。銜枚枕長戟。半渡擊龍且。淮陰已先得。﹝合前做移舟伏睡科﹞

【梁州令】﹝生﹞玉堂金馬魯諸生。爲王事遐徵。似宣尼微服宋郊行。風月好。秋江上。暮潮平

虎穴遊行獨愴神。孤忠寧似伍胥眞。見葭極月連沙岸。誰是沈舟漁丈人。王商奉命張宣撫軍前慰勞。竣事還朝。來到瓜州。虜騎出沒之地。怕有疎虞。將隨行騎從頓放十里之外。微服輕身渡江。此間到有个小船。不免叫他渡過江去。﹝叫介外末做聽科﹞這是个南人聲音。快撐船就岸。﹝見介生上船見外做驚科外﹞好好。正是南朝人。拿去拿去。﹝生﹞我是个書生。拿我怎的。﹝外﹞正要拿你。謀克。先到金山寺去。﹝做行到介外﹞疾忙報主帥。拿了一个南朝書生。覊禁金山寺中。聽候鈞旨。﹝末應介外﹞先生此行何往。﹝生﹞你不必問我。﹝外﹞先生必有謀王斷國之才。俺敢舉你主帥軍前重用。立取富貴。﹝生﹞你不知道。

【四邊靜】﹝生﹞天池彩鳳雙飛翼。安能止荊棘。許國有葵心。萇弘血同赤﹝合﹞臨安帝邑。長江限隔。歸去節毛零。相將鬢絲白。

﹝外﹞如今金國彊盛。不比往時。﹝外﹞

【前腔】憑陵冒頓眞勍敵。樓船久無績。城下舊盟寒。欒盈幾時釋。

﹝合前外﹞先生有此人才。時下與南朝相徵。正要戰書。煩與俺一作。﹝生怒﹞

【福馬郞】五色如椽餘彩筆。肯效中郞貴。從叛逆。你若要俺做呵。但有徵蠻詔。諭巴檄。﹝合﹞生死竟難測。忠和義一似海沈石。

﹝外﹞你不見李陵。

【前腔】﹝外﹞漢將英雄圖死擊。深入單於地。還屈膝。他便有才呵。謾說河梁句。水陽什。﹝合前﹞

﹝生﹞蘇武餐氈阨數窮。

﹝外﹞張巡嚼齒竟成空。

﹝合﹞紫臺月落關山曉。

十載長安是夢中。

第二十七出侵南

【北新水令】﹝淨﹞龍爭虎鬥幾年餘。解徵鞍華山歸牧。手中持玉節。腰下佩金魚。脫卻戎服。把貔貅暫停駐。

下官張安國。自投順北朝。收復山東。累官都元帥。一向提兵。跟隨郞主徵戰。今方罷戰歸來。且把三軍暫憩。想俺憑著武藝。歷了多少死戰呵。

【北慶宣和】撼動天關與地軸。到處收復。你只看那血戰韓彭在何許。勢與命歟。

算這功名也沒用處。到不如棄官歸。

【北折桂令】﹝淨﹞我愛殺那陶潛五柳疎疎。柳下東籬。多少黃菊。直待要迷卻詩魔。勾將酒債。擲了兵符。問甚麼臺築就風雲雙轂。賦裁成華藻三都。謾問賢愚。那論贏輸。俺如今呵。急待懸車。謝卻居諸。

【北鴈兒落】﹝末﹞冷颼颼霜蕪蘼綠汀。陰慘慘風葉酣紅樹。忽律律星馳一道塵。愁黯黯夜走千山路。

早已到轅門上了。吿主帥機事。﹝淨﹞探子。有甚麼聲息。﹝末﹞

【北得勝令】亂紛紛插羽曉馳書。急爭爭張弦夜鳴鏃。﹝淨﹞還見甚麼。﹝末﹞驟昏昏四下裏塵頭聚。﹝淨﹞這是車騎來了。﹝末﹞鬧喳喳林端鳥雀呼。﹝淨﹞莫不是有伏兵。你見他多少軍馬。﹝末﹞密匝匝的徵車。撲通通不住價喧鼙鼓﹝淨﹞有步卒麼。﹝末﹞猛赳赳武夫。﹝淨﹞有多少旌旗。遠悠悠斾旃呵想你趁逐。

﹝淨﹞他爲甚麼起兵。

【北鴛鴦煞】﹝末﹞辛監軍妄奏南朝主。﹝淨﹞元來辛棄疾那廝一个領兵。﹝末﹞降皇宣惱殺張安撫。﹝淨﹞他幾時過淮。﹝末﹞十萬雄兵卽時飛渡。﹝淨﹞他那裏有甚麼陣勢韜略。管甚麼數組風雲。韜略諳龍虎。﹝淨﹞他軍馬到那裏。﹝末﹞未搗幽燕。直待要收東魯。須索是張武斾。建牙纛。及早轅門戒戎伍。

﹝淨﹞不怕他。急忙整理迎敵。

【北絡絲娘煞尾】﹝末﹞俺這裏片時間揚威奮武。管教他一霎時地缺戕破斧。

﹝淨﹞軍門都尉何在。﹝醜上﹞靑海聞傳箭。天恩報合圍。一朝提劍起。上馬卽如飛。覆主帥。有何號令。﹝淨﹞南朝遣張浚統兵來取山東。你先領一萬步卒。五十里外掘一陷坑。別遣驍將領兵。一路埋伏。相機截殺。俺大軍隨後而來。一鼓擒之。乘勝殺向南朝。論功升賞。﹝眾﹞領鈞旨。﹝淨﹞

【南倒拖船】嚴部伍。選徵徒。選徵徒。登城奮臂且髙呼。且髙呼。縱有如雲千萬旅。長平戰骨盡敎枯。盡敎枯。﹝合﹞學取中山張刺史。烏丸戈甲混輿圖。

【前腔】﹝醜﹞占暘雨。相孤虛。相孤虛。兵家神變在須臾。在須臾。設伏疾趨乘隘險。馬陵萬弩定先儲。定先儲。

﹝合前﹞。

【前腔】﹝末﹞乘勝去。襲皇都。襲皇都建瓴南下好長途。好長途。一拔金城如壓卵。逡巡銜璧出降車。出降車。﹝合前﹞

﹝淨﹞放火燒奚悵。

﹝醜﹞分旗築漢城。

﹝末﹞十年騎戰馬。

﹝合﹞今日始知名。

第二十八出交兵

【女冠子】﹝外上﹞鷫鸘裘冷。淒風淡日邊城。破壘殘營。黃沙白艸。但聞斷角悲笳相應。﹝末﹞彤庭今得請。更喜方叔桓桓。千里提兵。﹝合﹞爲看宣威神武。閫外一聲將軍嚴令。

﹝外﹞衛靑開幕府。楊僕將樓船。﹝末﹞欲斷陰山路。單於莫近邊。﹝外﹞辛總管。這是那裏。﹝末﹞吿元帥。正是東平境上。﹝外﹞傳令三軍。安營造飯。克期交徵。怕有伏兵。先遣一將搜山開路。﹝末﹞領鈞旨。﹝傳令介﹞

【柰子花】﹝外﹞統熊羆萬騎天兵。度山川古磧分營。藏機蓄銳。殲夷鴞獍。張九伐廟謨先定。﹝合﹞且須聽。把功業早銘鍾鼎。

【前腔】﹝末﹞看雕戈鏤甲崢嶸。盡褰旗斬將豪英。鮏羴羣醜。一朝戡定。試七擒運籌決勝。

﹝合前末﹞吿主帥。營壘已安。行伍皆備。就來進兵攻擊。﹝外﹞快去快去。﹝眾﹞援桴且作三軍气。奪槊還梟大將頭。﹝下﹞

【金錢花】﹝淨領眾上﹞鐵馬逐電飛騰。飛騰。甲士如虎橫行。橫行。秋風吹勁綠弓鳴。揮羽扇。掉云旌。整部曲。快先登。

﹝淨﹞前面塵頭起處。想是南朝人馬。快擺了陣勢。﹝外領眾上﹞

【前腔】﹝眾﹞聚米先識山形。山形。破竹方振軍聲。軍聲。看千羣面縛向天京。狐兔穴。盡沙崩。還再築。受降城。

﹝外﹞上前打話。﹝醜諢介末﹞那叛賊。耿元帥有何負你。把他夷滅。天兵到此。兀自不肯投伏。﹝淨﹞天命在內。非汝鼠輩所知。上前交戰。不須口舌。﹝做戰縛淨介外﹞張安國。你這廝當元是耿節度裨將。謀殺了他。投了北虜。背人之徳不義。斬人之祀不仁。廢臣之節不忠。今日到此有何話說。﹝淨乞命介外﹞把張安國檻車囚解到禦前。隨住家屬俘囚人口。俱到京師處置。﹝眾應介﹞

【生薑牙】﹝外﹞天河洗甲兵。蠢蠻荊。長蛇封豕空馳騁。銜王命。討不庭。掃侵境。岱山哀哭無苛政。﹝合﹞捷書先奏未央宮。他年麟閣揚名姓。

【前腔】﹝末﹞終軍憤未平。請長纓。盧龍已系單於頸。遷商鼎。鞭楚平。城鄢郢。除凶雪恥功全盛。﹝合前﹞

【前腔】﹝醜﹞戎車甫載徵。儼雷霆。徐方枕奠淮夷靜。疲癃拯。黎庶寧。衣冠幸。漢家營壘旌旄正。﹝合前﹞

﹝外﹞貳師殊賞懸。

﹝末﹞三箭天山定。

﹝醜﹞借問行路人。

﹝合﹞何如霍去病。

第二十九出商嫖

【三臺令】﹝小旦﹞繡幃香合豪奢。何以中林兔罝。暗裏自傷嗟。又還恐打艸驚蛇。

不如意事常八九。可與人言無二三。自從昝喜來俺家中。把家貲蕩盡。此人別無養生之術。撚他不去。情願做了小郞。叫他做招財。因被他使酒作鬧。人都怕來了。媽媽懷恨。要害他性命。是我不肯。𨿽然如此。終非久計。怎生是好。正謂可人期不來。俗子揮不去。﹝淨﹞此處不畱人。那有畱人處。大姐喞喞噥噥。說些甚麼。﹝小旦﹞招財。你如今不可使酒。人面前露出本相來。只說俺家沒上沒下。﹝淨﹞你這人家有甚麼上下。我如今再不了。﹝小旦﹞走起去。有客進來了。

【吳小四】﹝醜﹞風又狂。雪又斜。鄰家無酒賒。忽聽弦歌在那些。望卻朱樓近狹邪。何妨駐小車。

彩雲樓宇傍江開。乘興探梅踏雪來。欲解千金供買笑。﹝淨﹞看君明歲做招財。﹝小旦見醜介醜﹞這个小郞到有些文彩。他說我招財。好利市。好利市。﹝淨﹞說我的招財。﹝丑﹞怎麼說。﹝小旦背扯淨介﹞官人不要說他。它說姐夫到此。定有賞賜。卻不是他招財。﹝丑﹞正是正是。﹝小旦﹞官人貴姓何處。﹝醜﹞我是江西茶商馮五郞。﹝小旦﹞莫不是當初馮魁員外一家麼。﹝醜﹞正是正是。我有一擔好茶。送與大姐。﹝小旦﹞怎麼用許多。﹝丑﹞如今子弟喫空茶的多了。﹝淨﹞我不是喫空茶的。﹝醜﹞呵呵。這奴才你到是子弟。﹝淨﹞俺不是子弟。你便是徒弟。﹝醜﹞怎麼徒弟。﹝淨﹞要你替頭。﹝小旦扯淨介﹞快整酒來。﹝淨諢下醜﹞怎的這小郞沒規矩。﹝小旦﹞元有些風顚病。﹝淨﹞有錢鬼可使。無錢身做主。酒在此。﹝小旦﹞馮官人。且請一杯。﹝醜﹞大姐。央你唱一套馬東籬百歲光陰。﹝小旦做北調唱介醜﹞我不喜北音。要做南調唱才好。﹝小旦﹞也罷。

【集賢賓】﹝小旦﹞光陰百歲如夢蝶。回首往事堪嗟。昨日春來花又謝。急罰盞夜闌燈滅。秦宮漢闕。但衰艸牛羊平野。﹝合﹞無話說。盡廢了漁樵周折。

﹝醜﹞我也學你唱个兒。

【前腔】﹝醜﹞荒墳廢壠余斷碣。縱橫不辧龍蛇。投至得狐蹤與兔穴。問多少英雄豪傑。魏耶晉耶。恨鼎足三朝分裂。

﹝合前﹞我也唱一个兒。﹝淨﹞

【鶯啼序】天敎伊富莫太奢。無多好天良夜。富家郞直恁鐵心。空辜錦堂風月。斬眼間紅輪又西。靑鏡裏朝添白雪。﹝合﹞鳩計拙。胡蘆提且敎妝呆。

﹝醜﹞到是招財唱得。賞酒與他。﹝做與酒淨背扯小旦替飲醜做見介小旦遮掩科﹞

【前腔】﹝小旦﹞人生迅疾坡走車。上牀鞋履相別。喜紅塵不到門前。靑山正補墻闕。又屋角偏遮綠陰。雅稱我竹籬茅舍。

﹝合前丑﹞招財。斟酒與大姐。﹝淨斟酒飮殘與小旦醜做見介小旦掩介﹞

【琥珀貓兒墜】﹝醜﹞晚蛩吟罷。一覺甫寧帖。萬事雞鳴無罷歇。爭名奪利幾時徹。﹝合﹞差疊。穰穰蜂衙蟻兵蠅血。﹝淨偸酒醉﹞

【前腔】﹝淨﹞裴公綠野。陶令白蓮社。愛殺黃花秋那些。帶霜紫蟹煮紅葉。﹝合﹞歡悅。幾个登髙酒杯時節。﹝淨做醉席上諢介﹞

【尾聲】莫敎北海來淸夜。囑付頑童記者。爲道東籬醉了也。﹝醜怒罵淨鬧介淨﹞

馮五郞何必太猖狂。招財有萬貫盡了怕還鄕。他家無別幹。學得會燒湯。你來定折本。與我湊成雙。﹝醜﹞元來這等。去了去了。夜靜水寒魚不食。滿船空載月明歸。﹝下小旦怒介﹞今日接這个人。你又趕去了。﹝淨怒介﹞你這反面無情。潑賤煙花。前日怎麼奉承我。如今便這等相待。﹝小旦﹞不識羞。你自不爭气。沒了錢。卻怨誰來。﹝占將碗上﹞人無害虎心。虎無傷人意。昝姐夫不要惱。再喫這碗酒。教大姐陪你歇罷。﹝淨﹞媽媽從來不達時務。今日這等好。﹝做飮酒吐介占﹞大姐。扶他後邊水閣上去。﹝小旦扶下荒上﹞媽媽。扶得去就死了。怎麼好。﹝占云﹞不妨。想他在此打攪。不得了時。方才與他這碗藥酒。酖死了他。後邊水閣。正近大江。等到更深。推下水去。昝喜昝喜。這是你自取之也。休要怪我。我這樣人家呵。

【北醋葫蘆】饒你有黃金盛滿車。到得來似湯澆雪。誰敎你有錢兒全不想沒時節。你貪著鳳枕鴛衾錦繡疊。換得个鶉衣百結。這的是下場頭受用好豪傑。

﹝小旦﹞平生只好酒。今死在酒中。

【麼】你則與荷鍤劉伶爭較些。每日價耽圖曲蘗。誰知道殷懃呵杯酒有弓虵。﹝占﹞這樣人弄得个死無葬身之地。﹝小旦﹞只索向海藏龍宮尋地穴。便是你髙封馬鬣。不枉了風流浪子自差別。

﹝占﹞得好休時便好休。

﹝小旦﹞風流子弟下場頭。

﹝合﹞假饒決盡湘江水。

難洗今朝一面羞。

第三十出渡江

【金蕉葉】﹝生﹞痛傷痛傷。怎敎人隨波逐浪。天獨向野寺淒涼。人謾憶故園惆悵。

﹝吳小四﹞﹝生﹞花滿空。絮滿空。天女裁冰云出工。江寒夜正中。云幾重。樹幾重。上國冥迷楚水東。難憑雁帛通。下官因奉朝命。慰勞張宣撫。回到京江。被金酋所虜。拘幽在金山寺裏。逼俺降順。幾番待要罵賊而死。爭柰先人墳慕。尙在山東。妻子不知存亡下落。俺若死了。使文正公之祀斬然血食。豈不可哀。權且隱忍偸生。只不屈節便了。虜將季籌。在此監守。這兩日左右將校。俱往眞州。俺已陰礪霜刃。捱至更深。待他熟睡。手殺這廝。逃走南還。方稱吾意。你看那寒天雪景。山色江聲。好慘人也呵。

【山桃紅】飄風密雪。獨夜空江。浮玉荒寒嶂也。古渡漁燈起。野色正蒼蒼。混霄壤。入微茫。說謾鶴氅遊。驢背吟。羔兒帳也。何似忠臣遙海上。嘆身世顚危。觸景可沾裳。

【下山虎】﹝生﹞嵯峨蓮宇。燦爛銀妝。還璧慚無計。宵閒玉堂。學不得李愬功成。到做袁安臥僵。遠望。思歸心易傷。百感空悲壯。令人斷腸。何況山川非故鄕。

﹝做聽介﹞且喜賊將酒酣寢熟。正好下手。﹝取刀看科﹞鬼雄好向陰風語。怨血教沾匕首紅。﹝生下提人頭上﹞

【蠻牌令】﹝生﹞湛盧鍔怎能障。樓蘭血濺寒光。剩有孤魂依宿莽。啼落月。嘯淸霜。卻恨那秦庭環柱。盡羞他博浪逋亡。念甘陳於今有光。待陰山還虜名王。

【尾聲】天南故國徒神往。隔盈盈一水正相望。何事折葦難航。

天色將明。山僧未起。正好渡江。怎麼得个船來。且到岸邊一看。呀。遠遠望見一个小船來了。﹝叫介末﹞來了。來了。﹝生﹞待把首級藏在囊中。方可上船。﹝末扮梢子搖船上﹞

【桃李爭放】﹝末﹞煙際驚聞喚渡。一葉輕移蘭槳。

自家江上渡子。這金山寺多有胡人駐紮。日常不敢近前。如今聽得是南人聲音。把船搖傍岸去。﹝見生介﹞呀。官人。你要那里去。﹝生﹞往南岸去。﹝末﹞這等快上船來。﹝生下船末看驚介﹞官人。我不渡了。囊中是个人頭。你身邊一口寶刀。血漉漉的。不要累我。你上去也罷。﹝生﹞快不要。俺是南朝使臣。前日過江。被胡酋虜在金山寺中。被俺夜殺守者。脫走還朝。渡江到南岸。重重賞你。﹝末﹞元來如此。請大人穩便。小人卽忙駕船。

【庭前柳】﹝生﹞岐路正亡羊。喜津口出鳴榔。函關人已去。漢闕道何長。﹝合﹞片帆衝巨浪。正彷徨。問何如訪戴行藏。

【前腔】﹝末﹞血滓太阿鋩。看腥污髑髏囊。子龍渾義膽。許楮有剛腸。﹝合前﹞

﹝生﹞聖主懷冰憤未消。

小臣衝雪敢辭勞。

﹝末﹞匈奴自此知名姓。

休傍陰山更射鵰。

第三十一出索命

【月兒髙】﹝小旦病上﹞彩鸞凋盡。羅衣久寬褪。秋晚隋堤柳。慚詠黃金嫩。曲局雙髦。紅銷頰邊粉。昨日專房寵。今日誰來存問。野艸閒花爭較春。落盡東風無主人。

﹝南柯子﹞舞態閒中憶。歌聲夢裏尋。煙花行徑足傷心。無那三般老病死相侵。鬼癥淹難起。孤房冷自深。偏教今日苦難禁。悔卻從前錯認是知音。妾身自從媽媽謀殺了昝喜。心神恍惚。得這癥候。十分沈重。家裏料我不起。再無湯藥看顧。做這樣人。也是前生業障。不如早死爲彊。媽媽今日也不來看我了。神思困倦。暫且打睡一番。﹝淨扮鬼上﹞

【五方鬼】﹝淨﹞只爲風流命先殞。鴟夷稔怨越江濱。厚地茫茫將雪憤。申生得請下天閽。

昝喜生前只爲娟奴。家破人離。被他藥酒酖死。沈於江中。含恨九泉之下。幸得癸靈大王見了。差鬼使引來索命。思想起來。𨿽是虔婆殺我。娟奴是禍首罪魁。追了他去。這虔婆先受陽誅。後遭陰對。呀。鬼來了。﹝醜﹞

【前腔】破浪淩波步來緊。靈旗倏忽轉風雲。孽自人興誰管得。還敎詛楚悔嬴秦。

吾乃癸靈部下鬼使。只因李娟奴每每到俺大王祠下說誓。口是心非。侮慢明神。欺誘良善。罪惡盈滿。差我引取寃家。同來索命。昝喜怎生不見。﹝淨見科醜﹞此間是他臥房。與你入去。﹝小旦驚介﹞有鬼有鬼。﹝淨丑下介﹞

【月云髙】﹝小旦﹞鬼神難信。驚魂已先引。伯有今爲厲。二豎還乘釁。恨我無情。誰將肯憐憫。滿目鴛鴦伴。若个堪敎同殯。蠶老絲空難愛身。到底辛勤只爲人。

﹝淨虛上復下小旦驚叫﹞有鬼有鬼。﹝占﹞著論知無鬼。捫心覺有天。你病勢若何。怎生這般大驚小怪。﹝小旦﹞方才夢中看見昝喜與一鬼卒同來索命。病已不好了。﹝占﹞這是心事。不要信他。且到我房中去睡罷。﹝扶下醜扮乞兒上﹞錢塘江上雪漫天。東郭先生履上穿。十謁朱門九家閉。風流誰識解幫閒。自家一生趕趁度日。不料酒醉跌折了腿。免不得求乞過活。一向不到李娟奴家。日前多有作成他處。近日又聞得謀死了昝喜。必然怕我。此去定不虛空。李大媽有麼。﹝占﹞天有不測風雲。人有旦夕禍福。呀。老解。多時不見。怎生這等狼狽了。﹝醜﹞因醉跌壞了這腿。沒些生意。特來求借。大姐有麼。﹝占﹞不好說。兩日病重。方才气絕了。﹝丑﹞呀。可惜可惜。如今快打點送終之具。﹝占﹞那里討。﹝醜﹞也要棺材。﹝占﹞有錢買棺材。到做件衣服與活的穿了。少不得把一牀艸薦卷他罷。﹝醜﹞葬在何處。﹝占﹞左右丟去千人坑裏。﹝醜﹞他與你掙許多錢。心上何忍。﹝占﹞你莫管。娼家行徑如此。﹝醜﹞又有那个來了。﹝淨﹞郭璞山經最熟閒。雙瞳電掣口河懸。誰知萬事皆天定。穴在人心不在山。自家喚做靑烏子。地理最髙。聞得這人家有喪。怕要尋墳。不免進去。﹝見科占﹞先生貴姓。來此何干。﹝淨﹞在下喚作靑烏子。善相風水。特來獻一好穴。﹝醜﹞媽媽自有好穴。出不盡銀子。﹝淨﹞這穴不好。是陷人坑。又是千人坑。不好不好。﹝占﹞我正要這千人坑。先生聽我說。﹝西江月﹞地理由來玄妙。時人肉眼凡庸。要錢只是攺靑龍。白虎遂教搬動。鈐記時常偸做。克應偶爾遭逢。旣然有妙穴等得富貴呵。自家且去葬公公。指與別人何用。﹝淨﹞罷罷。你不信便休。方才你說要千人坑怎麼。﹝占﹞要把這丫頭去葬。﹝淨﹞我替你擡去。﹝醜﹞我的主雇。怎麼奪了。﹝占﹞你兩个不必爭。擡了你罷。﹝醜﹞把多少銀子與我每。﹝占﹞一錢﹝醜﹞少少。要五兩銀子。﹝占﹞我又不是謀死人。怎的要許多。﹝醜﹞昝員外便好。不要人擡。﹝占﹞你擡便擡。不然你自去了。不要在這裏胡言亂道。

【一盆花】﹝醜﹞好怪你心懷殘忍。似猩猩能語。狼子難馴。你這女兒近錢時。見你何等哄他。若醴甘言總非眞。成家錢樹還忘本。﹝合﹞榮衣正新。舞衣又塵。看取靑春寂寞。雀网閒門。

古人敝幃不棄。爲埋馬也。敝蓋不棄。爲埋狗也。你這女兒狗也不直。

【前腔】﹝占﹞敝蓋難敎心忍。想眞娘空望。三尺孤墳。弔客靑蠅任爲鄰。親膚螻蟻從相混。﹝合前﹞

【前腔】﹝淨﹞葬法傳來多準。把撼龍神術。顚倒乾坤。你蝮毒天敎一生貧。牛眠自祕前岡穩。﹝合前﹞

﹝醜﹞莫作娼樓女。

﹝占﹞從來賤且輕。

﹝淨﹞生爲萬人婦。

﹝合﹞死入千人坑。

第三十二出陽勘

【胡搗練】﹝生﹞離虎穴。返神京。垂衣我後眞明聖。皂蓋彤幨千騎整。謾敎稽古羨桓榮。

月蝕西方破敵時。及早歸日未云遲。家山一望空陳迹。誰在誰亡兩不知。下官自從金山寺中殺了虜將。復命還朝。叨蒙聖恩。攺擢京兆府尹。職守旣隆。富貴已極。只不知家中消息若何。前日曾托辛大人寄書訪問。待他班師。必有分曉。今日放吿日子。且開了衙門。理會政事。皂隸何在。﹝末淨﹞煙火千家望。公門一日開。饒他全是理。也索帶錢來。覆老爺。有何鈞旨。﹝生﹞拿放吿牌出去。有吿狀的著他入來。﹝淨末叫醜介﹞

【普賢歌】﹝醜﹞煙花潑妓太無情。人命關天那可輕。今朝赴訟庭。從公爲辧明。免死孤魂悲耿耿。

﹝見淨末諢見生介生﹞吿什麼狀。﹝醜﹞吿人命。﹝生﹞打死的。謀死的。﹝醜﹞臨安縣昝喜。被人謀死。﹝生﹞你是他什麼人。

【鎖南枝】﹝醜﹞雷陳友。﹝生﹞那昝喜平日做甚麼。﹝醜﹞他有花柳情。﹝生﹞在那家。﹝醜﹞在李娟奴家。黃金散盡業已傾。﹝生﹞回也不曾回。﹝醜﹞不曾回去。做傭保墜家聲。又被老鴇子李翠翠。把狂藥喪軀命。﹝生﹞藥死了。屍首在那裏。﹝醜﹞滄波底。魚鱉朋。覆盆寃。待明鏡。

﹝生﹞皂隸。拿李翠翠母子來。﹝末應下拿李翠翠上﹞

【寶鼎兒】﹝占﹞凡事作過從前。今日齊來沒興。

﹝見生介生﹞你這煙花賤婦。哄誘善良子弟。傾家蕩產。謀害性命。是何道理。女兒怎生不到。﹝占﹞吿老爺。女兒死了。﹝生﹞謀死昝喜。是你不是。﹝占﹞不曾有。﹝與丑對辧科生﹞兩个都上起刑來。﹝做打占醜科占認﹞有有。﹝生﹞快供狀來。﹝占﹞老爺。不合我做了這樣人。

【鎖南枝】﹝占﹞風雲態。朝暮更。﹝生﹞你怎麼這等薄幸。﹝占﹞娼樓古有薄幸名。﹝生﹞哄費。了昝喜家業。把他做招財。怎的又把他藥死。﹝占﹞鵷羽豈無憑。爲鵲巢久妨病。﹝生﹞妨占你家。趕了去也罷。直得謀死。你知罪麼。﹝占﹞天好還。甘典刑。﹝生﹞該問你斬罪梟首。﹝占﹞槁街懸。目須瞑。

﹝生﹞你還有妹子在那裏。﹝占﹞沒有。﹝生﹞擡起頭。認得武林門外的妹子麼。﹝占荒介﹞老爺。婦人該死該死。﹝生﹞當初是那个引他來你家。﹝占﹞是這解幫閒。﹝丑推介生﹞再打這廝。﹝打介生﹞你慣哄人家子弟。亡家破產。皆由於你。兀自誚仲尼喪家之狗。記得也不記得。﹝醜﹞老爺。小人該死該死。﹝生﹞李翠翠處斬。梟首示眾。秋後處決。解幫閒決脊四十。刺配嵐州牢城。左右。都上了枷杻。押去監了。﹝淨帶占醜﹞滿腹神機難緩死。渾身是口不能言。﹝先下生﹞飛蛾赴火。自速其災。下官未遇之時。受此二人無限荼毒。若非呂公。亦不免轉死溝壑。不想今日都犯在我手裏。這忿恥已雪了。只是呂公之徳未報。於心怏怏。今早已曾差人請他。卽時想必來也。﹝末扮王便上﹞谷利終難去。昆侖久已逋。地余令復見。爭得拜蒼梧。小人王便。前日被俺相公趕出去。走到山東。人離家破。無處托身。今日相公做了官。定然憶王便好言。不見怪了。不免到府裏見他。﹝入見生科生﹞王便那裏來。﹝末﹞小人被相公趕逐。走到山東潛躱這幾時。﹝生﹞家中如何了。﹝末﹞聽小人拜稟。

【孝順歌】﹝末﹞風塵起。兵刃橫。狼吞蠶食多戰爭。小人到家裏呵。只見鳥雀徧榛荊。人民異鄕井。﹝生﹞娘子在那里。﹝末﹞那時兵火滿城。人家都四散逃難。拋家遠徵。﹝生﹞到那裏去。﹝末﹞蠶尾山中。鷦鷯棲定。﹝生﹞蠶尾山住下又何如。﹝末﹞其時海水泛漲。一山人民。多遭漂沒了。俺家娘子呵。便是漸水忘符。墊溺將安拯。﹝生做驚介﹞有這等事。﹝末﹞腸刀斷。淚雨零。不要說小人。便做那春燕歸不識舊門徑。

﹝生﹞你這話的也不的。﹝末﹞小人親到山東。看見蓬蒿蔽野。白骨成堆。果是漂沒了。﹝生﹞兀的不是痛殺我也。﹝倒介末﹞相公蘇醒蘇醒。﹝生悲介﹞

【前腔】﹝生﹞神先喪。心暗驚。終天抱痛悲九京。妻呵。你畱玦未渝盟。淩波嘆孤影。番成畫餅。花誥鸞封。已虛恩命。我如今呵。便舟楫商家。柰苦海波千頃。腸刀斷。淚雨零。悵懷沙夜臺永。

明日快請天師。建起黃籙大齋追薦。

【寶鼎現】﹝外﹞蛟龍終自飛騰。富貴逼人難並。

﹝見生介生﹞小人貧賤無行。困辱泥塗。多口交攻。鄙薄不齒。老丈拂逆人情。眾惡能察。翼扶成就。久背厚恩。﹝外﹞大人美玉明珠。沈淵在璞。時人貴耳賤目。負謗蒙譏。何足介意。老漢幸有一日之雅。飛黃騰達。於湯有光。﹝生﹞左右。取金子出來。﹝外﹞老漢面領玉玦。今當返璧。﹝生﹞多蒙畱意。﹝悲介﹞物在人亡。教我不勝悲感。﹝外﹞不必愁煩。料無此事。﹝末取金上﹞劍誅無義漢。金贈有恩人。黃金在此。﹝生﹞黃金十鎰。奉爲小生一向薪水之費。白金五十兩。與我修造癸靈祠宇。﹝外﹞修廟的老漢收去。這黃金決不敢領。﹝生﹞你說那里話。

【園林好】﹝生﹞念昔日魚龍未明。論物色塵埃可輕。多感老丈。引手直從淵穽。懷厚徳。敢忘情。懷厚徳。敢忘情。

﹝外﹞如此老漢拜謝了。

【前腔】﹝外﹞厭藜藿曾同釜鐺。飽公餗今余豆登。始信榮枯前定。都將相。拜公卿。都將相。拜公卿。

【川撥棹】﹝末﹞嘆義俠眞堪敬。愧炎涼生俄頃。﹝生﹞自銜恩骨鏤心銘。元振從今有令聲。﹝合﹞這相逢眼倍靑。這相逢眼倍靑。﹝外﹞

【前腔】好學成都駟馬行。看列戟門墻光彩生。念一家寥落晨星。怕彭澤歸無稚子迎。﹝合﹞越敎人百感增。越敎人百感增。

【意不盡】懷鄕國。滯帝京。想潘嶽愁顏難整。白髮新添四五莖。

﹝生﹞胸中恩怨已分明。

﹝外﹞名振金閨步玉京。

﹝末﹞我貴我榮君莫羨。

﹝合﹞十年前是一書生。

第三十三出詔封

【稱人心】﹝外上﹞旌旗散采。韜戈捲甲歸來。﹝末﹞三軍勇歡生壯懷。載道喧傳歌凱。﹝合﹞丹心匪懈。應甄錄汗馬勛勞。還展布負暄忠愛。

﹝外﹞要與中原靖寇仇。﹝末﹞功成卻進手中籌。﹝生扮牙兵押淨上﹞將軍莫話封侯印。惜取沙場萬髑髏。﹝外﹞下官徵討張安國。生擒元惡。得勝回軍。且喜已到臨安城下。辛總管把三軍札住。昨已有捷書飛報朝廷。且待綸音降來。才可區處。﹝末﹞前面鼓吹喧天。旌旗夾路。想是玉音來了。﹝醜扮使臣上﹞

【風檢才】﹝醜﹞帝命忽傳上臺。細柳營門已開。郤縠堪誇大將才。排香案。聽宣差。整袍笏。朝玉階。

勑兩淮宣撫使張浚。總管辛棄疾。卿等奉命克復山東。削平寇亂。實愜朕懷。張浚加魏國公。余職如故。辛棄疾右監門衛將軍福州防禦使。並令隨朝幹辦。大小將士賚予有差。張安國棄市。俘囚子女。付京兆尹王商錄實奏聞。謝恩。﹝醜見外科外﹞天使請坐。﹝醜﹞不敢。宣撫大人帷幄成功。可喜可賀。﹝外﹞襪綫之才。勉奉王命。深媿無功。﹝醜﹞總戎大人。介冑勤勞。不孤殊賞。﹝末﹞臣子之職。安敢圖報。﹝醜﹞這便是張安國麼。﹝末﹞正是。﹝醜淨諢介淨﹞天使大人。方才詔命。不知聖上如何處我。﹝醜﹞封你做齊景公。﹝淨﹞莫哄我。我也不要。﹝醜﹞這等你掉頭歸去罷。﹝外﹞天使請坐茶飯。﹝醜﹞不必坐。請大人卽便趨朝。

【瑣牕郞】﹝外﹞想禡牙昔日登臺。指河朔夜渡淮。五兵超乘。萬纛齊開。鷹揚虎旅。功兼收蔡。﹝合﹞喜今朝桓桓天討靖邊塞。論爵賞。遲封拜。

【前腔】﹝末﹞把蒼生命墮顚崖。構戎狄爲亂階。移山堪誚。愚叟癡呆。吠堯跖狗。鼎烹難貸。﹝合前﹞

【前腔】﹝醜﹞喜令公文武全才。屈羣力無貳猜。風霆迅擊。掃蕩氛霾。射天蓬矢。鴟鴞先鎩。﹝合前﹞

【前腔】﹝淨﹞似窮猿押虎銜哀。悔大策招禍災。雌雄蜀壠。一覺南槐。圖王業霸。而今安在。

﹝外﹞司徒急爲破幽燕。

﹝末﹞戰勝身歸拜慶年。

﹝醜﹞唐史上頭功第一。

﹝合﹞春風雙佩好朝天。

第三十四出陰判

【北沈醉東風】﹝外扮癸靈神上﹞淸虛殿蛟鯨靜守。水晶宮魚鱉分。鰲山日月幽。蝦島乾坤久。結樓臺蜃气常浮。俺呵致雨興雲甚時休。小子做三百六鱗虫貫首。

吾乃癸靈神是也。生居巨壑。職守天臺。竭涸九州島。封疆自固。沃焦萬里。湯沐相仍。垂衣裳。蒞域中。凝旒端冕。騰川澤。雨天下。振鬣揚鬐。橫行都尉。元緖參軍。奔走禦侮的。多少桓桓赫赫。長須侍中。洞玄內史。疏附後先者。豈乏濟濟蹌蹌。湘浦鼓瑟羣。曾共他月明風細。江濱解佩侶。還充俺蘭寢椒宮。靑精飯螺女供來。紫絹衣蛟人織就。湍回驚日月。任教精衛泥塡。浪動覆星河。不怕胡僧火煮。誰云地下無官府。別是人間一洞天。小聖職掌水曹。每年冬月。檢校塵中善惡。東京妓女李娟奴。累次到廟。與人歃血說誓。轉眼背盟。欺天罔人。莫此爲甚。陽算將終。已差鬼卒率領他寃家昝喜追攝去了。又有巨野王商。當年曾與娟奴說誓。此人是京兆府尹。後當拜相。昨日又來興造祠宇。奉祀吾神。且是虔信。亦曾差睡魔請來夢中證此陰報。顯俺神通。多少是好。﹝睡魔引生冠帶上﹞

【南海棠春】﹝生﹞眞成蹈海流。不似乘桴叟。

﹝見外跪介外﹞狀元登殿講禮。﹝生登殿拜外答拜介外﹞狀元請坐。﹝生﹞大王洋海明神。王商塵土下士。得借云階。已出望外。寵分半席。誠不敢當。﹝外﹞蓋世文章。鬼神所重。君不聞劉向李賀之事乎。請坐請坐。﹝生侍坐介外﹞狀元頗憶錢塘玉玦之言否。﹝生﹞凡入欲火所惱。冒瀆威靈。望乞赦宥。﹝外﹞子誠無害。娟奴陽數方終。當受陰譴。屈君證明。以昭神理。﹝生﹞謹奉神旨。﹝鬼卒押淨小旦上﹞

【哭虔婆】﹝淨﹞尋花問柳。輕塵飛澑。文君非偶。顏淵不壽。﹝小旦﹞無聊莫傍鬼門愁。有言直向龍宮奏。

﹝淨問丑介﹞鬼使。這傍邊坐的是何神道。﹝醜﹞是陽官王商狀元。﹝淨﹞阿呀。元來是他。﹝叫介﹞王姨夫。王姨夫。昝喜一向失禮。﹝王﹞認了姨娘。討得个死。如今又認姨夫。﹝諢介外﹞娟奴。你累次廟中說誓。轉眼背盟。欺人乎。欺天乎。﹝小旦﹞啟大王。賤妾𨿽作娼流。亦有恆性。爭柰做龜子鴇兒的。每每逼勒。不能自專。﹝外﹞從實說來。

【玉交枝】﹝小旦﹞堪悲掣肘。厄逢辰生不自由。家裏見有錢的。便人奴廝養皆親厚。﹝外﹞王狀元這等一个才子。也不低了你。﹝小旦﹞他無錢呵。任才儗鮑謝如讎。做我這樣人呵。襟裾𨿽具如馬牛。﹝外﹞怎生不從良。﹝小旦﹞布荊怎得供箕帚。﹝合﹞信穹蒼無私顯幽。若雷霆難欺屋漏。

﹝外﹞昝喜怎的說。

【前腔】﹝淨﹞他如簧笑口。腹腸中包藏虎彪。有許多哄人之法。看謀六出良平手。都是那龜子與鴇兒。坐帷幄借箸前籌。我呵。生慚不省魚中鉤。死悲難學狐丘首。

﹝合前﹞娟奴娟奴。記得說誓否。

【前腔】﹝生﹞傾心握手。口血存盟言已休。只是貪戀的不是。謾敎覆鼎空號救。直須是染指還收。浪誇金屋如置郵。恐將貝錦污文繡。

﹝合前外﹞酒不醉人人自醉。色不迷人人自迷。

【前腔】﹝外﹞囮媒自有。嘆無知縱橫往投。狀元。人孰無過。攺之爲貴。倘一朝洗濯從無垢。曾何損玉瓚黃琉。達人厲志豈刻舟。狂夫任性終濡首。

﹝合前外﹞娟奴罰三世爲牝豬。昝喜不惜家產。罰做野鷗。使他漂泊無家。以彰陰果。鬼卒。押赴冥府轉輪殿去。﹝醜淨小旦﹞善惡到頭終有報。皇天上帝眼分明。﹝下生﹞妻子秦氏漂沒湖中。久墮幽陰。望乞上聖指引一見。﹝外﹞賢閫有三載幽囚之災。向者臨危。小聖已曾救取。不久重逢。後有大祿。天色將曙。狀元可歸矣。

【月上海棠】﹝生﹞天网周。明明視聽無聲無臭。念鎬池嵩語。神理非幽。縱王勃焚楮難酬。怕溫嶠燃犀獲咎。﹝合﹞從今後。看取五福駢來。百祥輻輳。

【前腔】﹝外﹞賢聖禱。修文回賜君知否。羨詩成五字。鬼泣神愁。樂昌鏡三歲重圓。太官膳萬年堪受。﹝合前﹞

﹝生﹞華胥一覺已通神。

﹝外﹞說與癡人總未眞。

﹝合﹞黃帝孔丘何處問。

安知不是夢中人。

第三十五出宿廟

【掛眞兒】﹝旦醜﹞馬足車輪愁鞅掌。累囚裏受盡淒涼。﹝占扮俘囚老婦﹞帝闕方歸。家山何處。﹝淨管勾押上﹞到此轉堪惆悵。

娘子。張安國昨日斬了。俘虜婦女。但從他的。與張安國家屬一同沒入掖庭。因你這起守志的。聖旨差京兆府尹錄奏。各放還家。如今張宣撫把你們覊候癸靈廟裏聽審。此間就是。權且廊下安歇。我回家便來。﹝眾﹞管勾哥。多有生受。﹝淨叫﹞廟令公公。京兆府一起聽審人犯在此。與你知會。我去少刻便來。﹝內應﹞知道了。﹝淨﹞只因丁口累。落得一身忙。﹝下﹞﹝鶯聲遶紅樓﹞﹝旦﹞樹樹梅花作雪飛。可憐人瘦似花枝。﹝占﹞舞風飄泊向天涯。髙樓玉管催。﹝醜﹞一帶傷心色。蒼山抱野廟江湄。﹝旦﹞紅顏憔悴逐徵旗。相看鬢色絲。張媽媽。我和你三年受了無限之苦。才脫虎口。謝天謝地。﹝占﹞娘子。犬羊之類。不識人倫天道。喜得神明默佑。全節全生。只不知甚日得見家鄕。﹝醜﹞朝廷必有區處。﹝旦﹞這江空歲晚。古廟荒涼。教人怎不淒慘。

【一江風】﹝旦﹞凍雲黃。野廟澄江上。風撼潮聲響。嘆孤蹤流轉西東。似斷梗隨漂浪。京兆果存亡。雙眉鎖恨長。丈夫。你便見了我呵。容貌不比往日。這花容不比前日樣。

【前腔】﹝醜﹞到虛牕。鼓角聲悲壯。遊徼嚴宵榜。夢難通無定河邊。謾有春閨想。無語淚千行。幷州非故鄕。小姐。蘇武持節歸來。須髮盡白。我每今日呵。添來白髮也三千丈。

【前腔】﹝占﹞守共姜。歷盡多磨障。才解兵戈网。你兩个似江梅雪壓冰欺。不攺柯條暢。貞白重寒芳。飄零亦自香。同時被擄多少女子。止有我每保身完節。羞隨紅紫向東風放。

娘子。且睡一覺。再作道理。﹝旦﹞張媽媽先請。﹝占﹞曲枕且待黃粱熟。翹首還看白馬來。﹝下旦﹞春英。前日神明救我。分明說與神京玉玦再逢。今日恰好到京。莫非得見官人之面。寒夜不寐。且去癸靈廟前。撮土爲香。禱吿一番。﹝醜﹞小姐說得是。

【五更轉】﹝旦﹞禮碧空。拈黃壤。齋心致懇詳。回生艸露昭靈響。南北干戈。相持■﹝虫矞﹞蚌。鸚鵡籠。翡翠囚。今無恙。鸞釵未合還凝望。望神明保佑。未知丈夫存亡下落。﹝合﹞生不同衾。死當同葬。

【前腔】﹝醜﹞夜气淸。天壇爽。空虛轉彗光。沈幽早冀沾明貺。甘露來蘇。驕陽方亢。兵刃鋒。道路塵。今無恙。家園桃李悲淪喪。望神明保佑。早早還鄕。﹝合﹞縱好他山。不如窮巷。

﹝旦﹞怕明日官來審問。且去假寐待旦便了。

﹝旦﹞南隨越鳥北燕鴻。

﹝醜﹞身似流星迹似蓬。

﹝合﹞題柱吹簫兩無據。

未知何日得相從。

第三十六出團圓

【靑玉案】﹝生﹞象簡魚囊專城貴。塞路擁東方騎。爲問蒼天知也未。愁腸萬結。家山一望。更玉人千里。

﹝昭君怨﹞素抹輕雲凝練。碧染遙山如綫。盡處是吾家。幾重遊。夢遠竹籬茅舍。魂斷玉堂瓊榭。甚日慰愁懷。且歸來。﹝淨﹞稟老爺。已到癸靈廟中了。﹝生﹞住了馬。

【粉蝶兒】﹝外﹞忽聽鳴騶。想憶舊時丰沛。

﹝見科外﹞大人臨降。老慢不能遠接。﹝生﹞老丈何出此言。下官前日夢中。分明見癸靈大王報應之事。正欲到此拈香。恰有聖旨差我勘問俘囚婦女。元來也覊候在此。事有偶然。﹝外﹞張宣撫因見這幾个節婦。不忍下獄。故此覊候在這里。﹝生﹞旣如此。待我拜了神明。審問一番。﹝外點香燭介生拜﹞王商久叨神貺。得集體禎。夢寐感通。精爽如在。更望明靈昭格。玉玦再逢。﹝外﹞大人。老漢有一言拜稟。這里俘囚女子三个。是大人同鄕。一个姓張。兩个姓秦。那秦氏根由。頗似大人的事體。﹝生﹞老丈曾問他麼。﹝外﹞那个女子不肯對人說話。都張媽說知。﹝生﹞左右。喚巨野張氏來問。﹝淨叫外﹞老漢且回避。﹝生﹞請了。﹝外下占上﹞

【前腔】萬轉千回。方吐胸中寃气。

﹝見生跪介生﹞你是何處人氏。﹝占﹞小婦是巨野人氏。張安國擄掠。囚禁三年。俘獲到此。﹝生﹞你曉得你同鄕秦氏根由。一一說來。

【橊花泣】﹝占﹞藳砧懷藝。赴選向京畿。﹝生﹞回來不曾。﹝占﹞三歲裏竟忘歸。﹝生﹞家中何如。﹝占﹞東平叛將盜軍麾。蠶山避難。中路有艱危。﹝生﹞怎生艱危。﹝占﹞虞羅橫罹。﹝生﹞元來被張安國擄去。﹝占﹞作俘囚怎脫牢籠內。﹝生﹞那叛賊曾相犯麼。﹝占﹞虧殺那秦氏與他侍女春英兩个呵。誓投崖竇氏同心。張安國見他守志不從。鎖春風銅雀雙棲。

﹝生﹞把他囚禁卻何如。

【漁家燈】﹝占﹞那秦氏呵。晨夕裏只待捐軀。抱靑鋒起臥操持。﹝生﹞怎麼就不曾被那叛賊污了。﹝占﹞痛只痛他截斷雲鬢。又把粉容劃碎。他曾把衣帶自盡。救回賴有神明衛。﹝生﹞他名喚甚的。﹝占﹞慶娘是簪纓世美。﹝生﹞他丈夫姓甚名誰。﹝占﹞王商良人姓字。﹝生﹞他是何等人家。﹝占﹞官戶部先朝獨貴。

﹝生﹞我曉得了。你起來。與你這玉玦。待我取問秦氏。等他到階除之下。把與他看。有甚說話。﹝占﹞領鈞旨。﹝生﹞左右。取過那秦氏來問。﹝淨叫介旦醜上介﹞

【金菊對芙蓉】﹝旦醜﹞故園無期。浮生如寄。﹝占﹞秦娘子。你看這東西。﹝旦見驚哭介﹞堪悲物在人非。﹝生﹞夫人請起。下官無恙。﹝生旦悲介﹞形容憔悴。出九死尙爾驅馳。﹝合﹞天涯驟見。眞同夢寐。無限淒其。

﹝生﹞前日分明夢見癸靈神。曾說救你。不久夫妻重會。今日果然。鬼神之理。不可不信。﹝旦﹞妾身亦有此夢。﹝生﹞春英。虧你守志不移。人情所難。﹝醜﹞只分與主母同死他鄕。不意再見天日。﹝旦﹞官人。你一向在那里。爲甚得此官職。﹝生﹞夫人。一言難盡。

【剔銀燈】自當日龍門抱恥。怯韋布周南畱滯。顚危恨落煙花計。虧這呂公濟我。喜三策同登賈誼。﹝合﹞含悲。相看隕淚。把愁悶從前盡洗。

【前腔】﹝旦﹞遭厄運王綱廢墜。逐胡馬三秋轉徙。流離分作他鄕鬼。學令女全貞自劓。﹝合前﹞

【前腔】﹝醜﹞江沱賤生何所系。托唇齒存亡依倚。完名未必論葑菲。也不愧鄭玄家婢。

﹝合前旦﹞你旣登第。怎不差人回來。﹝生﹞當時選了翰林學士。正要差人取你。

【前腔】銜王命山陽戰壘。蹈虎尾幾遭咥噬。一朝撫劍除凶穢。賞介子功髙莫比

﹝合前旦﹞王便怎生不見。﹝生﹞他逃去三年。又來歸我。前日差往山東。訪你消息去了。﹝旦﹞官人。張姥與妾身有恩。不可負他。﹝生﹞旣如此。帶到府中。再作區處。﹝令淨叫外占上生﹞叫左右。快整轎馬。﹝淨應外﹞老漢相送到府中去。﹝生﹞如此也好。﹝眾﹞五載暌違久。三年患苦深。今朝逢玉玦。勝似嶽陽金。﹝淨﹞吿大人。已到府前了。﹝生﹞夫人。且回後堂。換了衣服。﹝旦丑下生﹞呂公請坐。﹝外﹞不敢。﹝生﹞張姥且在府中住下。慢慢奏聞。送你回去。﹝占﹞多謝大人恩徳。﹝淨﹞詔書到。﹝生接介末扮使臣上﹞

【菊花新】傳來天語下龍墀。烈婦忠臣世所稀。靑簡看畱題。黃紙且敎褒異。

﹝旦鳳冠霞帔醜隨上隨眾跪介末﹞聖旨已到。跪聽宣讀。皇帝詔曰。朕惟藎臣貞婦。匪由兩途。所貴之死靡他。從一不貳。偉哉人紀。於此攸基。厥有奮志綱常。超邁等倫者。不加褒異。曷以風於人人。爾京兆尹王商。密勿近臣。銜命千里。遇虜不辱。斬將來歸。忠孰先焉。其妻秦氏。陷賊守眞。毀容完節。並可嘉尙。王商授禦史中丞。特賜紫金魚袋。秦氏邢國夫人。食邑五百戶。爾父王份。追贈太師。謚國公。母贈宜城郡君。貞女春英。義士呂玄光。各賜黃金十斤。有司歲給粟帛終身。嗚呼。褒崇名器。率由典章。彜倫懋昭。式裨新化。播吿郡國。用知朕惇尙之意。謝恩。﹝眾謝恩介生旦外與末見敍科生﹞辛大人。下官才見寒荊。聖上如何就有寵命。﹝末﹞下官在軍中。已知大人與賢夫人之事。前日陛見。具表奏聞。意欲待旨下才來奉報。誰想大人已先會合了。﹝生﹞多蒙垂念。﹝末﹞不敢不敢。

【大環著】﹝生﹞仰三槐華裔。仰三槐華裔。奕葉生輝。念弓裘在吾當力繼。恨無良自速身阽危。知過不能悔。天風借吹。去塵埃通藉金閨裏。從今流美。盡忠賢。不遣家聲墜。﹝合﹞此生何幸。否復屯亨。玉玦歡重會。丹書再錫。封銜湛露皆沾霈。赫耀已無比。

【前腔】﹝旦﹞念時丁顚沛。念時丁顚沛。觸犯危機。値豺狼此身遭累系。誓柏舟矢心不再移。效死成仁義。泉臺又回。盼家山有路歸無計。遐方畢軌。掃昏蒙日月重開霽。﹝合前﹞

【前腔】﹝外﹞信珪璋成器。信珪璋成器。困厄塗泥。洛陽花誤他攀月桂。向桐岡已忘鸞鳳棲。逆耳言猶記。靑雲自梯。服狐裘未把綈袍委。前羞盡洗。在窮途頓敎增赤幟。﹝合前﹞

【前腔】﹝末﹞想鯨鯢吞噬。想鯨鯢吞噬。竊弄潢池。痛貞良屛藩遭覆墜。恨姦雄枳棘成蔓滋。攘袂操戈起。張皇義旗。仗天威一戰淸邊鄙。崆峒劍倚。殄羣凶已得功名遂。﹝合前﹞

【越恁好】﹝眾﹞篋金徒匱。篋金徒匱。算章臺計已非戒衣袽未及。沈舟可爲。甑還墜。悔何遲。汪洋欲海深無底。荒淫昝子。於今了了堪懲艾。

【前腔】瑜瑕莫棄。瑜瑕莫棄。失幹城二卵奇。縱驪黃未遂。伯樂怎知。不得志。勿相欺。大鵬一日同風起。君看厲志。王生耿耿昭英畏。

【余文】知幾補過存忠義。這玉玦癸靈祠記。一掃陳編幾處題。

﹝生﹞雙龍闕下勅恩初。

﹝旦﹞彩鳳朝銜五色書。

﹝外﹞不是君王重詞賦。

邑人爭識漢相如。

玉玦記終

