六十種曲琴心記明孫梅錫

琴心記

﹝明﹞孫梅錫著

繡刻演劇十本

第三套

春蕪﹝朱玉﹞琴心﹝相如﹞玉鏡﹝溫嶠﹞懷香﹝韓壽﹞彩毫﹝李白﹞運甓﹝陶侃﹞鸞鎞﹝杜恙﹞玉合﹝韓翊﹞金蓮﹝蘇軾﹞四喜﹝宋郊﹞

繡刻琴心記定本

●琴心記目錄

第一出家門始終

第二出相如倦遊

第三出文君新寡

第四出設館都亭

第五出王孫作醵

第六出孤紅窺宴

第七出挑動春心

第八出私通侍者

第九出臨流守約

第十出夜亡成都

第十一出臨邛夜追

第十二出相偕抵捨

第十三出漢宮春曉

第十四出家徒四壁

第十五出杜門謝客

第十六出當壚市中

第十七出勉撥房貲

第十八出歸途遇寇

第十九出得意薦揚

第二十出誓志題橋

第二十一出陽關送別

第二十二出給管求文

第二十三出空閨永嘆

第二十四出持節錦行

第二十五出姦臣誤國

第二十六出牛酒交歡

第二十七出金閨榮返

第二十八出招安絕域

第二十九出花朝舉觴

第三十出唐蒙設陷

第三十一出文君信誑

第三十二出相如受紲

第三十三出空門遇使

第三十四出靑囊阻嫁

第三十五出獄中哀泣

第三十六出廷尉伸寃

第三十七出茂陵春色

第三十八出卓老覓女

第三十九出長門望月

第四十出吟寄白頭

第四十一出賷金買賦

第四十二出錦江曉發

第四十三出片帆追送

第四十四出魚水重諧

第一出家門始終

【月下笛】﹝末上﹞屈指少年。無端過了幾番寒食。流光可惜。白駒馳。錦梭擲。頻敎燕子畱春住。盡力畱他不得。但黯然春去。落紅成陣。暮云凝碧。

無那新愁積。把才子文章。美人顏色。全憑翠管。巧將一段春織。風流寫入宮商調。勸取騷場浪客。願休辭潦倒。看俯仰古今陳迹。

今日是滿座風流才子。四方儒雅先生。喜聽錦囊佳句。願聞白雪新聲。所演的乃是相如琴心記。聽道家門始終。

【滿庭芳】蜀郡相如。臨邛卓氏。風流兩愛琴聲。當筵挑動。私約去都亭。可柰家徒壁立。勉當壚滌器營生。一旦題橋奮志。詞賦動朝廷。

時來君寵渥。持旌奉使。太守郊迎。從此王孫獻食。謟奉文君。不道姻緣寧貼。白頭吟尙自伶仃。感長門千金一賦。重洽舊時情。

第二出相如倦遊

【髙陽臺引】﹝生上﹞鵬困圖南。騅傷逐北。命乖時蹇難說。一點羈心。功名兩字消滅。願言守志蓬蒿裏。柰秋風漸凋華發。但淒然臨瑟羨竽。背燈彈鋏。

鷓鴣天﹞有志能令气不羣。無緣空自績殷勤。縱橫已廢魚腸劍。涉獵難消鳥篆文。愁白日。覩靑雲。長安何處是明君。虛將兩淚滄江上。葉落蕭蕭不可聞。下官司馬長卿。蜀郡成都人氏。父母愛之。字曰犬子。有懷藺相如之爲人。故自更名相如。久矣椿萱雙逝。傷哉琴瑟孤盟。曩歲以貲求郞。得爲武騎常侍。聊欲攄蘊藉於當年。陳經濟於世主。爭柰景廟好談黃老。擯薄名儒。一時詞賦賢才。多歸梁國。遂謝病西遊。與諸生同事。𨿽幸蒙知遇之隆。尙未逞逸羣之志。不意孝王捐館。賓客解散。挾綃者懷珠自悲。曳裾者搴裳濡足。良可嘆也。思欲退歸田園。徒苦蕩析家業。江湖不能遂其志。廊廟弗克展其才。命也何尢。幸有相知王吉。筮仕臨邛。昨日修書來邀。不免暫過一回。再作區處。正是雲淡水平煙樹簇。鴈飛汾上不宜秋。已曾分付靑囊。收拾行李。想已完備。靑囊何在。﹝醜上﹞翠篋乘黃卷。靑囊伴綠琴。蕭然何處去。千里覓同心。相公。行李已備。就請起程。﹝生﹞靑囊。你曉得此行呵。心中有多少不平之气。那一件所感之事。所觸之景。不關上愁來。﹝醜﹞相公。怎見得。﹝生﹞你不知道。

【髙陽臺序】命壓孤身。愁深雙淚。英雄到底埋沒。有用文章。番成無限悲切。酸咽。空敎幾度秋風也。向蕭條夢裏分說。這早晚塵途。怎如他朝臣待漏。玉珂金闕。

﹝醜﹞相公。這功名事怪你不得。

【前腔】堪噎。紫閣垂紳。朱門授簡。當時已慚裾曳。何況飄蓬。轉眼又成胡越。愁殺。那更路渺雙親也。論姻緣未諧閥閱。把一生合受團圓。變爲殘缺。

﹝生﹞靑囊。你看這景色呵。

【前腔】銷骨。短劍無鋩。孤琴罷響。荒村野店黃葉。一點徵鴻。愁共遠天俱絕。心裂。貂裘已破黃金盡。這凍魂仗誰醫熱。怕從今無限淒涼。恨深啼鴂。

【前腔】﹝醜﹞相公。休怯。你病入凋梧。貧依衰艸。一時計窮途拙。且自藏珍。張儀尙存余舌。須達。終還有个與我提攜起。成就了無心事業。那時節云翼飛騰。身名雙絕。

相公。天色已暮。古道無人。快請趲行前去。

【尾】﹝合﹞臨邛遠在孤云末。天邊歸鳥隨云疾。人去云空和鳥沒。

故人書寄北風遙。

千里心旌望去軺。

今日夕陽衰柳畔。

一鞭秋色馬蕭蕭。

第三出文君新寡

【梨花兒】﹝淨扮女婢上﹞春蘭喫苦常叫天。夏蓮不見男兒面。秋菊心酸知幾徧。嗏。冬梅較我還輕賤。

自家卓府中使女山茶便是。因老相公著我每在後花園中輪班打掃。只得在此伺候。如何同伴的不見到來。呀。話猶未了。來得恰好。玉蘭姐已至。﹝醜上﹞

【前腔】梅香似我天下難。春心一發無由散。從入朱門愁不挽。嗏。知心常似天涯遠。

﹝淨見諢介醜﹞閒事休纏。今日秋風颯颯。必有殘葉堆階。怕老相公到來遊翫。不如乘此打掃一回何如。﹝淨﹞玉蘭姐言之有理。我和你到碧梧亭一帶掃去來。﹝掃介﹞

【淸江引】碧梧亭下殘枝滿。擁篲羅裙短。行過木樨軒。重到芙蓉館。向池頭。戲鴛鴦。愁無伴。

玉蘭姐。這壁廂打掃已完。再到丁香亭去來。你看幽香雲澹。空翠煙霏。好生景致也。﹝醜﹞是好景致。如今待我掃。

【前腔】水晶簾額丁香館。挽處遊絲斷。輕靄碧林重。斜日蒼苔滿。過欄桿。怕風來。吹頭亂。

山茶姐。我和你打掃已完了。倘那女娘公子到來。你卻奉承那一个。﹝淨﹞我喜那似娘兒鬥百花。只見滿宮花。滿路花。一庭花。後庭花。錦上花。雨中花。一枝花。一叢花。金錢花。木蘭花。蝶戀花。解語花。花開多少懷春女。難道山茶不惜春。﹝醜﹞好好。你春興發作了。﹝淨﹞休取笑。你卻奉承那一个。﹝醜﹞我喜那醉公子惜餘春。只見錦堂春。漢宮春。月宮春。鳳樓春。玉樓春。武陵春。絳都春。沁園春。塞垣春。燕臺春。上林春。春來多少貪花漢。難道玉蘭不是花。﹝淨﹞好好。我的春興發作。你的花心也動了。內作鴉鳴介醜淨驚介﹞呀。不好了。去了罷。怕老相公到此。惹出閒事來。老天老天。莫使鴉鳴鵲噪。早成鳳友鸞交。﹝下﹞

【西地錦】﹝旦上﹞舞鸞衾翠減。啼珠鳳蠟紅殘。畫屛空自遶湘山。人共楚天俱遠。

香肌縮處損纖腰。欲減羅衣寒未消。風觸珠簾自無賴。葉喧涼吹漸蕭條。奴家卓氏。小字文君。同胞弟妹。只有卓勝文姬。自身叨長。毓秀閨房。初憑爹爹諾竇太后之侄竇圭爲妻。不幸芳年十七。未字而寡。冰蘗之操。𨿽執之甚堅。柰萱親旣逝。空閫無聊。春鶯秋燕。甚難爲情。隨身侍女𨿽眾。僅足以供使令。只有孤紅小妮子。從幼伴奴習些鍼黹。讀些典籍。悶來閒話。頗似知音。今日爹爹在後園賞桂。邀我同遊。不免喚他把鏡兒來。恐怕發亂了也。孤紅何在。﹝貼上﹞惜春常怕花開早厭漏偏愁月上遲。咬碎羅衫人不識。風情惟有絳唇知。小姐。孤紅萬福。﹝旦﹞孤紅免禮。﹝貼﹞小姐。你爲何這幾日玉減香消。花慵月懶。敢有甚麼心事來。﹝旦﹞女孩兒家那有心事。﹝貼﹞小姐。那婚姻大數也。夫婦大倫也。大數固不偶。大倫容可廢乎。況鳳管未逢蕭史。藍橋不識裴航。旣無一夜之恩。安有百年之義。竇郞無緣。一旦捐館。小姐芳姿絕世。妙韻可人。當有名賢爲配。國士成雙。烏得拘拘小節。遂缺陷半生。﹝旦﹞孤紅。言之差矣。忠臣不易主。烈女不更夫。此古聖之言也。豈有未嫁易節。以身殉欲者乎。若老相公知道。就要罪你了。今後決不可如此。我才喚你。要取鏡兒。可到繡奩中。帶取一枝花朶來。﹝貼應介﹞照花前後鏡。花面交相映。莫作鏡中花。霧隔頭難並。﹝暫下取鏡上﹞能照千■﹝髟上坙下﹞發。難諳一片心。小姐。鏡兒在此。﹝旦照介﹞

【二郞神】雲鬟亂。苦愁容。對菱花獨看。恨倦倚纖腰春未半。使秋光先到。黃花瘦入朱顏。竟何事鈿蟬零落徧。鳳釵橫一朝分散。鏡兒。羨甚麼團圓。怪人間到有孤單。

孤紅。你看我呵。綠鬢易銷春思淺。靑絲難掠晚妝殘。眞好苦也。﹝貼﹞小姐。你臉如芙蓉。眉如遠山。肌膚柔滑如脂。這等芳容。難道終身孤另。

【前腔】幽閒。春山橫黛。秋波蘸眼。那映水芙蓉凝嫩臉。柰淚珠拋盡。靑絲一味蕭閒怨。結髮今松愁鬢寬。知甚日赤繩重綰。鏡兒。少一个畫眉郞官。使淸光瘦減嬋娟。

小姐。可憐你月思盡淹秋水下。風情卻老鬢雲間。待何日揚眉對月。櫛發乘風。﹝旦﹞孤紅。我忽然身子不快。不去後園遊翫了。﹝貼﹞旣不去呵。那琴是小姐所好的。何不以此自娛。﹝旦﹞不要。

【集賢賓】鍾郞已死虞舜遠。知音寡矣羞彈。﹝貼﹞琴旣不用。看書如何。﹝旦﹞不要。識字番令愁莫展。怎看得書中題怨。﹝貼﹞繡牀上完些女紅如何。﹝旦﹞也不要。蓮花並幹。怎繡得心中絲斷。﹝貼﹞小姐。俱不好呵。待奴家吹簫一曲如何。﹝旦﹞也不要。秦樓畔。聲裂處鳳來人散。

﹝貼﹞小姐。俱見差了。那琴兒

【前腔】朝飛雉緲聲固遠。須知九嶷幽恨堪憐。書中意呵。不是淫詞和浪簡。終未可午窗拋倦。女紅呵。休認做閒拈鍼綫。看眼底鸞回鳳轉。那簫呵也何妨。銀橋畔。明月夜玉人敎徧。

﹝淨副淨上﹞靜臨蘭檻卸頭時。鈿葉菱花錦帶垂。欲勸主娘花下去。膽甁先贈木犀枝。小姐。老相公在西園賞桂。等候多時。又著我們來請。望乞就移蓮步。﹝旦﹞我身子不快。不去了。﹝貼﹞小姐。嬌體𨿽可惜。父命不可違。孤紅與你久滯深閨。也帶挈耍一耍。﹝旦﹞旣如此。勉彊走一遭。

【貓兒墜】綺花似翦。錦步獨承蓮。裊娜腰肢悶不前。蕭蕭梧葉角門邊。﹝合﹞走徧。直待要歷盡林亭。轉過秋千。

﹝淨副淨﹞小姐。快些請罷。

【前腔】西園又晚。銀月忽籠煙。絳燭光生碧樹間。花梢珠斗又斕斒。﹝合前﹞

【尾】此行共入天香院。看河漢粼粼碧淺。好一似隨著嫦娥到廣寒。

絳綃風動怯身寒。

行到花間待月看。

漫掩朱扉合金鎖。

不容人倚玉欄桿。

第四出設館都亭

【一翦梅】﹝小生上﹞故人寥落寄窮途。音問常孤。魂夢常孤。便鴻曾附數行書。知在成都。知在神都。

昔日金蘭誼。今朝雲水遙。如何千里別。能使一心焦。下官王吉。表字祥甫。今爲臨邛縣令。追念故人司馬相如。宦遊不遂。曾作書往邀。如何久無消息。昨夢可喜。想是今朝到也。不免喚吏去問亭長。可曾打掃都亭未。司吏何在。﹝副末上﹞得諳三尺法。勝讀五車書。吿老爺。有何鈞旨。﹝小生﹞差你到都亭中去問亭長。可曾打掃完備。待司馬相公到時。請在亭中暫歇。就來通報。﹝副末﹞理會得。相期楊柳天邊客。分付梅花驛裏人。﹝下小生﹞叫皂隸。著直當老人。整備果酒。都亭伺候。﹝眾應介小生﹞渭北江東人未見。暮云春樹獨依依。﹝下﹞

【風檢才】﹝淨上﹞皂羅袍著來又破。烏紗帽帶來偏大。說起接官心也苦。鎭日間受饑餓。如此卑官不思做。

自家都亭長便是。到任不多時。只見上司來往。年紀又大。常例又無。不知受了許多辛苦。前日大爺分付。教我打掃都亭。有鄕裏來到。不免伺候一回。呀。一个提控又來。畢竟也爲他了。

【前腔】﹝末上﹞要當該非干小可。守房科其實難過。容易三年沒事務。到後來落一个。大使倉官雜職做。

恰才遵大老爺之命。來到都亭。且喜亭長在此。與他作揖。﹝見介末﹞大老爺差我來問都亭。可曾打掃完備了。﹝淨﹞提控。你自請看呀。那牌頭也來了。

【前腔】﹝小醜上﹞气轟轟承牌似火。腳騰騰拿人似虎。事出官差豈是我。孔雀毛不多大。也到令人膽驚破。

自家皂隸頭張虎勢便是。大老爺差我來喚直當老人買辦。各處尋他不見。來到都亭前。只都亭長提控在那裏。不免問他一聲。﹝見介﹞亭長提控。可見申明亭王八老人。﹝淨﹞那遠來滿頭灰的不是他。

【前腔】﹝小淨上﹞破頭巾枯桑葉補。爛須絳綿紗索做。鄕下奔來筋裸裸。媳婦兒極親我。常放公公殺些火。

﹝眾﹞怎麼喫你殺了火。﹝小淨﹞難道公公會爬灰。煨媳婦不著的。﹝眾﹞卻原來你到是一个火頭。﹝小淨﹞休取笑。牌頭。你尋我做甚。﹝小醜﹞大老爺著你整備果酒。在此等鄕裏到來。﹝小淨﹞這个有。﹝小醜﹞也看我與外郞相公在此。你兩人請我一請。﹝淨小淨﹞就到酒肆中去。﹝合﹞

【前腔】買鋪陳好歹賺个。賫廩給左右沒數。喫得些兒無罪過。上小樓兩傍坐。逢酒須吞不論大。

偸得官身。

刻些公帳。

大家一醉。

不許畱剩。

第五出王孫作醵

【一江風】﹝生丑上﹞喜停車已入仙郞縣。政治民安堵。滿城中聲徧弦歌。敎化如東魯。田野艸萊除。田野艸萊除。公門鳥雀虛。不三年成了彈琴治

﹝淨上﹞方才說大老爺鄕裏要到。你看遠遠來的莫不是他。我且問那相隨的人。便知分曉。﹝問醜介﹞你家相公可是大老爺鄕裏。﹝醜﹞正是。你問他怎的。﹝淨驚介﹞亭長跪見。﹝生﹞請起。﹝淨﹞請相公在亭中少坐。王老爺就來了。﹝生﹞曉得了。煩你通報一聲。﹝淨﹞通報通報。疾忙來到。﹝下﹞

【生查子】﹝小生眾上﹞官況托冰壺。友誼惇芳醑。數載夢中孤。今日樽前聚。

﹝眾報介見介生﹞久別丰儀。常念一雙鳧舃。﹝小生﹞自違顏範。每懷四海交情。﹝生﹞祥甫民人社稷。已伸仕學之功。忠信明察。不愧臨民之本。聖門三善。施以一心。可敬可嘉。﹝小生﹞長卿學貫天人。暫系衝霄之翼。術兼文武。聊羈軼駕之才。富貴逼人。功名在邇。至如小弟薄劣。何足爲長者道哉。特治水酒一杯。與兄洗塵。左右將酒過來。﹝遞酒介﹞

【惜奴嬌】特進醍醐。忝當年舊雨。今洗塵塗。愁城內願破許多辛苦。從來淪落世途。君須屈指樽前徧數。飛鳧喜能到海云邊。握手舊人相訴。

【斗寶蟾】﹝生﹞追思鮑叔夷吾。總交情似水。久要如故。看乾坤今古。有幾人爲伍。幸遇。當歌豪气逸。橫劍俠心孤。且傾壺。君須念入秦張祿。投朱季布。﹝小生﹞

久不奉晤。須索痛飮。就求一令行酒。﹝生﹞是如此不敢辭。﹝行令介﹞

【生查子】﹝外上﹞身老愛才華。座上皆珠履。﹝末上﹞相約駕香車。芳艸迷遊處。

卓老先生拜揖。﹝外﹞程先生拜揖。適承走使相期。同往都亭。以拜嘉客。柬帖已備。就請同行何如。﹝末﹞領命。﹝外﹞飄飄飛蓋欲訪花。行過都亭駕小車。﹝末﹞日暮水聲山色裏。畫橋煙樹接平沙。﹝眾﹞吿相公。此間已是都亭了。﹝外﹞進去通報。﹝淨接柬報介生對小生云﹞素不相識。避之如何。﹝小生﹞二公皆邑中好客之士。相見何妨。請進來。﹝眾請見介外末對生云﹞久欲登龍。幸玆攀鳳。﹝生﹞自慚薄劣。何幸光臨。﹝外末對小生﹞父母大人。久隔鳴琴之教。﹝小生﹞卓程二公。常懷挾彈之期。﹝小生討茶介推坐介外末﹞老漢不敢輕瀆。瞻仰貴鄕裏髙風。明日聊治一杯奉敍。不知大人心下何如。﹝小生﹞敬當領命。﹝生﹞不勞了。

【錦衣香】愧陋儒。承枉顧。柰中途餐風露。客病難依。朋情獨負。相招豈敢漫支吾。試看野鶴。始信山臞。﹝小生﹞長卿。念諸公治具。爲英賢盍簪圖聚。莫使人旁午。殷勤申慕。早求車馬。同行共赴。

【漿水令】﹝外末﹞顧鄙夫樗材遲暮。仰貴客山斗規模。思扳寵澤賁茅廬。敢僭邀羽從鸞車。如蒙拒。羞蓬戶。林泉無計光生路。惟求晤。惟求晤。髙風美度。父母大人。相傾蓋。相傾蓋。借吹噓。

﹝小生﹞領命。﹝外末﹞學生就此拜別。早是馬嘶歸路黑。不妨香袖半籠鞭。﹝下小生﹞學生亦就此暫別。望吾兄息駕此亭。早晚自當躬候。﹝生﹞旣托相知。不勞掛念。且有大政。就請回車。﹝小生﹞領命。叫左右分付本亭人役。好生服侍司馬相公。﹝眾應介小生﹞杯酒追歡心更赤。故人相見眼逾靑。﹝下﹞

【尾】﹝生﹞綠■﹝艸縻﹞蕪。來路阻。日落空亭聽鷓鴣。此夜臨邛獨睡初。

﹝下醜﹞都亭長。恰才的甚麼人。﹝淨﹞他是本縣富人。常要奉承官府。想是那卓王孫有女在家。要認你相公做女壻哩。﹝醜﹞難道。﹝淨﹞委實有个女兒新寡。小字文君。工容言徳無有不備。方才你挑這一張琴。他也曉得弦上音的。果若配合。卻好夫妻。﹝醜﹞我沒有老婆。怎生是好。﹝淨﹞呸。這樣人家。豈沒有个使女。若得到他家。正是主人喫肉剩也有骨頭呀。﹝醜﹞啐。﹝生內叫介丑﹞來了。

客館相依賴故人。

新知何事遠招賓。

一枝且寄鷦鷯月。

數盞還辭曲米春。

第六出孤紅窺宴

【薄幸】﹝旦上﹞楚館云空。秦樓月小。問玉簫淸絕。何方聲杳。翠幃孤夢。碧窗驚曉。﹝貼上﹞愁無了。柰眼底花殘蝶懶。知甚日春風重到。

﹝旦﹞容如露井桃。命似風堤絮。花落絮飄揚。共逐東流去。﹝貼﹞絮好不成綿。花開難結子。誰與問東君。畢竟春誰主。﹝旦﹞孤紅。你每常時動不離身。今早如何喚你不見。﹝貼﹞不瞞小姐說。聞老相公大開東閣。廣設玳筵。往召都亭貴客。奴家偸覷一回。那席面好生擺得富貴齊整也。你聽我道來。只見

【羅裾怨】鸞笙雜鳳簫。紅牙板敲。羽衣戍削旋六麼。鶯聲宛轉遶梁嬌也。濕透弓鞋。人傍金盤艸。喫的湯品呵。猩唇鳳髓調。猩唇鳳髓調。駝峯絲膾攪。更麟脯和龍腦。

不識那人有何福分。享得我家如此款待也。﹝旦﹞孤紅。那人有福沒福。與你甚麼相干。要遊玩呵。到不如隨我。

【前腔】閒遊十二橋。同攀翠條。看花趕蝶芳樹梢。紅鸞小扇恣逍遙也。捲起湘簾。喚醒金籠鳥。相呼玳瑁貓。相呼玳瑁貓。蓬松金鳳翹。大家捉餵蜻蜓飽。

﹝貼背云﹞小姐不知。我心中要見的。

【香徧滿】彩銷紅袖。不若皂錦袍。共斗西園艸。怎似我將花故與東君拗。覷風流樣子。勝伴俏媌■﹝女條﹞。便心情不恁麼。偏餓眼看來飽。

﹝旦扯貼介﹞丫頭。你春心動了。決不可如此。我對你說。你如今呵。

【前腔】目前𨿽另。到底有佳招。不似奴空老。見洞口桃花也被他偸笑。恨綺羅香減。眼底春事消。這翠眉封恨。約略知多少。

孤紅。秋色澄淸。趁此光景。去耍則个。你先去開了角門。待我後來。﹝貼應介﹞先將金鎖撤。報道玉人來。﹝下旦﹞恰才聞孤紅之言。不覺爲彼所動。未免靠晚些兒。悄自堂前窺那貴客怎生人物也。天呵。

有女正懷春。

更爾悲秋色。

試聽寒蛩聲。

獨自眠不得。

第七出挑動春心

【小重山】﹝生上﹞半畝桐陰秋未衰。淡煙籠雨過。濕空階。阿誰驚起鹿羣開。﹝醜上﹞忙報取。邀酒使重來。

吿相公。卓家又差人在此邀飮。﹝生﹞你去回報他相公。身子不快。不來了。就到書房中抱取綠綺琴過來。試彈一曲。以消旅懷則个。﹝丑應介﹞靑鳥不傳云外信。陽春偏入指中音。﹝下生﹞天呵。你看這客館蕭條。秋容慘淡。好生悶人也。陰廊畫雜苔花老。廢壁云深薜茘寒。﹝醜攜琴上﹞拍托勾剔。打抹挑泛。小人不知。相公彈慣。吿相公。琴在此。﹝生﹞靑囊。我在此撫琴。你去烹一壺茶來。今後卓家人至。可決意回報他。﹝醜﹞相公。你不去飮酒。計亦左矣。小人聞知他家有个小姐。喚名文君。容羞閉月。才擅知音。近日新寡。未曾許配。想是欲招相公爲壻。故此擺下會親酒。﹝生﹞咄。豈有此理。他是敬我人才。二來王老爹分上。故此相邀。不許胡說。﹝醜﹞相公。你若不去。待我替喫了。先領他一个梅香來做老婆。相公又省得去嫖。大家用一用。卻不是兩得其便。﹝生﹞咄。胡說。快烹茶來。﹝醜﹞喏。你看我相公外貌𨿽恭。中心實喜。且潛躱在此。聽他怎麼說。﹝生﹞這廝所言。倘或有之。就浼王祥甫作伐。有何不可。﹝醜偸上﹞相公。不消王老爹作伐。聞知小姐好音。若飮酒之時。將機就機。把琴去挑動他。那時或者天作良緣。勾引他逃別處去。也到省出茶禮錢。﹝生﹞教你烹茶。到來閒話。好打。你去門外伺候。王老爹到時。卽來通報。﹝丑應下生﹞琴呵。委實是挑動得他。彊似央人做媒。莫作嘲風弄月。須知戲鳳調凰。廿載相攜未就。今宵萊爾成雙。

【駐雲飛】幸履仙階。一曲冰弦事早諧。了卻煙花債。全仗絲桐在。嗏。魆地好音來。調成歡愛。密意深情。願爾多才解。休使雙飛鳳足歪。休使雙飛鳳足歪。

【西地錦】﹝小生上﹞自愧牛刀未解。堪憐鵠操能哀。﹝生﹞呀。王兄來了。多因滿目雲山隘。悶時獨上琴臺。

﹝小生﹞卓氏待兄久矣。如何不屑一顧。﹝生﹞委實有恙。非敢固辭。﹝小生﹞安有不赴之理。他爲吾兄虛席以待。一座不敢嘗食。因此小弟自來相邀。車馬人從。門外久候。吾兄屈駕枉顧。小弟交誼有光。﹝生﹞旣如此。只得領命。﹝小生﹞仗劍追遊。攜琴訪客。髙懷旣展。風月不孤。就命靑囊。抱此綠綺。過諧歡宴何如。﹝生﹞靑囊。你抱琴隨來。﹝丑應﹞只因將進酒。從此罷催茶。﹝下﹞

【小重山】﹝外上﹞仙客如何阻上臺。空敎階日轉。半侵苔。﹝末上﹞前驅擁篲亦虛哉。橫榻處。今夕待誰來。

卓老先生拜揖。﹝外﹞程先生拜揖。老夫代公治具。往召相如。柰何邀之者數四。辭之者再三。適間王父母來。見他不在。只得自往迎之。想是故人。決不忍拒。一定偕來。﹝末﹞日將昃矣。恐不來了。

【西地錦】﹝生小生丑眾上﹞白馬遙嘶靑蓋。朱扉迥映蒼槐。多應賢主勞相待。喜看入座風來。

﹝眾報介外末見介生﹞相如白面。繆承靑眼。幸念采薪之憂。少原方命之罪。﹝外末﹞無能山野。久慕髙風。已幸識荊。又承光賁。﹝小生﹞諸公景行惟賢。足占美主。﹝外末﹞父母交遊投分。雅稱嘉賓。﹝外﹞將酒過來。﹝遞介﹞

【駐雲飛】﹝合﹞涼滿瑤臺。舉目南山入座佳。碧樹凝淸靄。丹桂飄香界。嗏。爽气又西來。遠峯橫黛。秋水長天。都映軒窗外。金盞須傾一百杯。彩袖須翻幾十回。

【玉交枝】﹝生﹞碧雲天外。雁飛時黃花已開。蒼山幾點家何在。空憐落日荒臺。暮蟬聲咽多感懷。臨風搔首寬羅帶。﹝合﹞應暫羈悲秋賦才。且圖盡看花酒債。

【前腔】﹝小生﹞垂楊渚外。喜芙蓉貼水乍開。衝波白鷺能無賴。蓼花汀上飛來。天邊紅樹葉似裁。參差遠帶靑林外。﹝合前﹞

【前腔】﹝外末﹞盈空仙籟。聽松風輕飄露臺。鶴鳴江上音何快。相隨玉笛飛來。金風白薴紫鳳釵。淸涼同住神仙界。﹝合前﹞

【前腔】﹝生眾﹞新涼堪愛。月華生淸光滿懷。樽前玉樹浮光彩。水沈香遶蓬萊。徘徊醉踏花滿階。夜深秉燭春如海。

﹝合前外﹞司馬先生。請令行酒。﹝生﹞但求豪飮。照席行去。﹝眾﹞領命。﹝生﹞道逢曲車口流涎。﹝小生﹞長鯨一气吸百川。﹝外﹞白眼仰望無靑天。﹝末﹞長安市上酒家眠。﹝生﹞好好。正是醉鄕深處便爲家了。﹝旦上﹞玉佩傳情遠。仙香出袖微。寄言江上客。從此覓神妃。奴家聞爹爹相邀貴客。不免到堂前偸覷一回。多少是好。呀。你看他淸標應物。如春月之濯柳。英气逼人。似野鶴之出羣。髙才幸遇。雅況難通。怎得臨身。使奴默覬。﹝生﹞小子更衣就來。﹝暫下旦﹞你看他下席更衣。是天使然也。不免將聲低咳。使他感意凝眸。﹝咳介生驚撞見介﹞呀。這是那一陣仙風。﹝外﹞司馬先生。出神那裏去了。﹝生﹞偶想一句墳典。﹝旦﹞呀。不好了。爹爹知道。事必敗矣。且潛躱一廂聽著。﹝下介小生﹞長卿。你旅況不佳。髙情難愜。乞展錦囊。聊揮焦尾。一者見江湖之妙手。二者延賓主之淸歡。幸諒素交。勿嫌不揣。﹝生﹞學生已醉。彈不得了。要與卓老先生借取書齋。暫時少憩。酒醒之後。請教何如。﹝外﹞就請到棲鳳齋中。我們移席在碧華臺伺候。﹝生﹞多謝多謝。﹝眾行介外﹞先生。此間已是小齋。請進則个。﹝生別介眾﹞喜見淸風吹玉榻。醉看華月上仙臺。﹝下生﹞靑囊。帶進琴來麼。﹝醜﹞琴在齋中了。相公。這墻外樹影參差。峯巒秀拔。想是他家花園了。怎得小姐出來。﹝生﹞咄。又來花嘴。快出去。﹝醜﹞喏。明知不是伴。豈敢又相隨。﹝下生﹞小生本非眞醉。只因席上聞聲。想是文君咳嗽。欲待眼角畱情。又恐眾人窺見。思欲將琴挑動。又怕識者猜疑。只得佯醉。借榻書齋。少待更深人靜。那時仗一曲瑤琴。吹到他耳朵裏去。若是委實有情。難道不打動他。我且閒佇一回。再作區處。呀。這是誰人題詠在粉垣上。可柰花陰遮了。不免細看他出來。呀。到是一篇漁父詞。﹝旦上﹞朦朧澹月云來去。人間沒个安排處。滿庭重疊綠苔斑。空畱影弔連枝樹。奴因偸覷令客。怕爲爹爹所知。只得潛聽一廂。如今聞他借榻西齋。攜進琴去。未必無心於我。且行到西園墻外。聽那琴中彈出什麼來。﹝貼內云﹞小姐那裏。﹝旦﹞呀。不好了。且去哄他睡著。才好安心出來。正是澹月疎煙凝竹處。有情無柰亂鴉啼。﹝下生﹞天呵。景致𨿽好。只是這時分怎捱得過。

【玉胞肚】殘砧瀟灑。更寒虫啾喞暗階。想輕羅扇撲流螢。使烏紗帽側西齋。愁看駭鵲。三飛繞樹去還來。莫似銀河有路開。

小姐。你若是不來呵。

【前腔】將人廝害。好良宵辜負不才。單枕畔翠被寒生。小屛中碧簟秋來。蕭條宋玉。云空月暗楚陽臺。枉對燈檠手托腮。

你若是到來呵。

【前腔】眞憐病客。女娘行風情滿懷。臉上霞暖透酥胸。鬢邊花春滿金釵。沈香亭畔。朦朧忽轉鳳頭鞋。碧玉欄前獨步來。

老天。你不要做歹了。

【前腔】放些寬債。把月輪雲中暫埋。三通鼓禁手毋敲。五更雞閉口休開。池邊宿鳥。悠悠直夢曉光來。月落烏啼慢慢捱。

﹝醜內云﹞相公。夜深了。睡一睡罷。﹝生﹞且去發付他。再出來伺候。未爲遲也。

美人來不來。

今夕爲何夕。

第八出私通侍者

【霜天曉角】﹝旦上﹞珊瑚鉤蕩。悞觸冰弦響。驀地偸開錦帳。琴心遶徧檀郞。

銀潢耿耿霜稜稜。可憐綫斷風檐箏。齋中有人睡未起。羅裙窣地潛蹤行。奴因貴客丰儀。春心飄動。聞知借榻西齋。欲到那廂潛聽。又被孤紅驚喚。一時春思難降。恰才脫得身來。如何悄無聲響。莫是那生睡著了也。細聽則个。

【下山虎】﹝生﹞河橫玉樹。月轉回廊。猛見花陰去。心中自忙。小姐。或者你正來時。我又睡著。還愁你云度空陰。又恐那天回曉光。展眼驚心不可當。﹝旦﹞呀可怪。蒼苔路濕。湮透弓鞋。腰肢瘦損。不禁延佇。且倚著花梢。再聽則个。﹝生﹞且住。你看宿鳥微驚。庭枝低亞。莫是多嬌在那廂了。樂意相親傍。花生暗香。咫尺天臺隔短墻。

如今待取琴來。對西園下試彈一曲如何。墻髙不掩相思路。紙帳燈昏曲意來。﹝下旦﹞呀。你聽隔墻人聲。想是那生了。不免踮著鞋尖。聳聽則个。﹝生攜琴上﹞一樹花中連理夢。七弦絲內五陵人。琴呵。數年相隨。全在今夜一更。玉成好事。不免橫膝而彈。﹝整介﹞呀。爲何第五弦松了。再整一整才好。﹝旦﹞呀。已有整琴之聲。聽他所彈何曲。

【前腔】低頭獨立。不語情傷。漫捲香羅袖。閒拈翠璫。先生。未聽你指上髙山。難示我心中遠況。兩下風流正未降。天呵。只怕孤紅睡醒。來尋著我。怕我春心蕩。邀歸洞房。那時節番與梅花做主張。

﹝生﹞古怪。爲何第三弦又斷了。再整則个。﹝整介貼上﹞娟娟明月鑑空帷。花下尋人步款移。行到畫欄幽絕處。冷香吹入縷金衣。我家小姐向人前一味冰霜。及至沒人去處。便生下許多風月。早上道我偸看堂中貴客。十分埋寃。如何口是心非。藏姦賣巧。背了孤紅。竊窺文士。這个也罷了。如今蝶戀花紅。鶯尋柳綠。金閨空掩。錦帳寂然。想是潛出西園去了。我且悄地藏身。追尋蹤迹。看他怎生模樣。呀。你聽那壁廂弄琴在棲鳳齋中。呀。你看這壁廂潛身在太湖石畔。多應弄出好事來也。細聽則个。小姐。你被孤紅偸著眼。可容野雉謾藏頭。﹝聽介醜上﹞好事多磨障。還資一路人。相公背我彈琴。必有所爲。怕他弄出事來。不免潛去追蹤則个。呀。你看你看。要尋老底板。便脫醜靑囊。不免仔細聽著。﹝聽介生﹞琴已整完。試向西園彈一曲鳳求凰以自寓如何。﹝彈介﹞

【戀牌令】鳳兮倦家鄕往。﹝旦﹞鳳兮鳳兮歸故鄕。他自比了。﹝生﹞欲尋伴遠求凰﹝旦﹞遨遊四海求其凰。是乏配的了。﹝生﹞柰無所相將爲聘。豈今夕造斯堂。﹝旦﹞時未遇兮無所將。何期今夕兮升斯堂。說我家召他。﹝生﹞喜絲蘿偸縈筵上。有嬋娟明艷閨房。﹝旦﹞有艷女兮在閨房。說著奴家了。﹝生﹞室空邇人遐異方。渺難從。毒我衷腸。﹝旦﹞室邇人遐毒我腸。說我難得相近。﹝生﹞鴛鴦呵。也有接雙頸交文吭。成好事共翺翔。偏我不能似他。﹝旦﹞何緣交頸爲鴛鴦。相頡頏兮共翺翔。他言及至此。不覺我有相從之志。﹝生﹞天呵。怎能勾顚鸞倒鳳。一地裏兩情忘。﹝旦﹞得托字尾永爲妃。交情通體心和諧。若成伉儷。定有恩私。﹝生﹞嘆知音從來絕響。有誰能中夜相亡。﹝旦﹞中夜相從更有誰。我也願隨你。只是閨門緊急。孤紅無賴。如何是好。﹝生﹞奮雙翼共起髙翔。勿相孤使餘悲傷。

﹝旦﹞雙翼俱起番髙飛。無感我思使餘悲。良可嘆也。﹝作長嘆介﹞翩翻情意三回指。委曲叮嚀一再行。按下身心渾不得。喃喃兀自念書生。﹝生﹞事有古怪。你聽墻外低吟。其聲淸婉。莫是小姐果在那廂。待我手扳庭樹。跳過髙墻。正是盡情傳綠綺。拚死爲紅顏。﹝跳介醜﹞呀。相公。不要性急。倘是別人。怎生是好。﹝生﹞咄。不要管我。﹝醜﹞旣是這等。待小人過去打探一回。才好做事。﹝生﹞這廝每事有見。只得用你過去。﹝醜﹞相公擡我一擡。﹝生﹞我就擡你。切要仔細著。﹝擡介醜跌介末上﹞開門開門。王老爹醉了。逃下碧華臺。差我來請司馬相公同回。﹝生﹞呀。不好了。怎生區處。﹝醜﹞相公。不妨得。你自出去。小人有理會在此。﹝生﹞也罷也罷。若見小姐之時。多將美言打動。不可露出自家窮困的話兒。﹝醜﹞這个不勞分付。﹝末又敲門介生﹞來了來了。

【尾】將成好事多魔障。天上人間祇隔墻。寃家。你便略慢些兒做甚謊。﹝下旦﹞

那廂琴聲已罷。無路相從。芳魂飛動。如之柰何。﹝貼偸上云﹞你看小姐呵。瞥地見時猶可可。卻來閒處暗思量。不免叫破他。與之寬慰一番。﹝旦﹞不免捱進房去。再尋計策。正是好事若成眞好事。相思無路苦相思。﹝行介貼﹞小姐不勞掛心。奴家有計在此。﹝旦驚背云﹞呀。不好了。﹝醜跳介﹞梅香姐。妙計在此。﹝旦貼背云﹞呀。又不好了。﹝貼﹞小姐。想是那生了。你且住在這壁廂。待我去問他。咄。你爲何黑夜入人家。﹝醜﹞卻不道非姦卽盜。﹝貼﹞啐。我道甚麼人。到是一个油嘴囚根。不好了。賊在此。﹝醜扯貼介﹞梅香姐。不要忙。我不是賊。我是司馬相公的使者。差我跳過墻來。與你小姐討一个慈悲善心。﹝貼﹞啐。虧你相公這樣窮酸嘴臉。求甚麼慈悲善心。﹝醜﹞梅香姐。沒柰何。若小姐肯結幽盟。潛謀脫計。月下藍橋不遠。就中富貴難量。﹝貼﹞又不打你。誰要招這許多閒話。﹝醜﹞打不打是个和姦。﹝貼﹞啐。快走出去。明夜這時分。我自與小姐偸從都亭一帶遊耍。你不要又來胡纏。﹝醜﹞一定在那邊伺候。﹝貼﹞且住。你家主是那裏人。﹝醜﹞是成都人。﹝貼﹞還未回家麼。﹝醜﹞一待小姐相會。後日就回。﹝內叫介﹞靑囊。﹝醜﹞呀。不好了。只得過去。﹝扯貼渾嘴介跳介﹞未嘗鍋內肉。光落嘴邊肥。﹝下貼﹞小姐。你往常時動輒瞞我。如今說不得了。也罷。你不要藏羞。且去睡著。左右孤紅與你成此好事。﹝旦背云﹞我有甚麼瞞你不得。

【桃李爭放】有何他事情慌。賴伊今夜包藏。

﹝貼﹞小姐。你還硬嘴。待我從頭說來。你起初時呵。

【亭前柳】帶笑滅銀缸。那步出蘭房。我悄悄裏隨著。見你喜尋新學士。偸避小梅香。﹝旦﹞我自家遊翫。有甚麼尋學士。﹝貼﹞是誰聽琴。口裏說著許多話。一聲琴韻切。細端詳。許多話兒我也不言了。誰要與去鳳翺翔。

﹝旦背云﹞天呵。秋老愁多如昨日。夜長人去是今宵。

【前腔】羞臉好難藏。遠況倩誰降。﹝轉拜貼介﹞孤紅姐。沒柰何。可憐我蕭條頻惜玉。冷淡獨憐香。﹝貼笑介﹞小姐。當初是你管我。如今是我管你了。也罷。且進去。隔墻人去遠。事休忙。終是我與你成雙。

只爲七弦琴。

弄出相思調。

落得夢魂中。

猶怕丫鬟叫。

第九出臨流守約

【破陣子】﹝生上﹞著意栽花未盛。關心待月難明。濕煙著霧全迷景。薄雨含雲半阻晴。佳期望未成。

云自無心水自閒。今朝何事忽相關。祇因雲水溪邊意。同在孤亭客夢間。自家在卓家弄琴之後。精神恍惚。如醉如癡。昨夜靑囊說此事十分可成。但不知文君心上如何。侍者畫計如何。道途通塞。家中謹急如何。好生掛牽人也。不免喚靑囊出來。再與他商議則个。靑囊何在。﹝丑應上﹞慣作偸花使。甘爲引鳳人。﹝見介生﹞靑囊。我問你。昨夜所云。委實眞的麼。﹝醜﹞這个怎敢胡說。只愁他出門時女人家道路生疎。被人識破了。待到晚些。小人潛躱在卓家近處。等他出來時。卽便遠遠招呼。才保他無事。﹝生﹞說得有理。你進去與我收拾行裝。一待到時。卽同走成都。卻不是好。決不可使左右人識破。那時王老爹就知道了。﹝醜﹞理會得。﹝生﹞且住。我對你說。

【傾杯序】把重門仔細扃。但取琴書整。再不要管寓房中事。也莫顧水凍花瓶。火冷香鑪。紙破幃屛。剛求會得嫦娥月。穩度牽來織女星。你呵須遵命。把機關自省。休直與外人猜破暗中情。

﹝醜﹞一心專督。小人就去收拾。博得意轉心回。便是主歡僕喜。﹝下末上﹞讀律無如我。詳刑不讓人。將來新典吏。已往舊農民。自家臨邛縣吏。因正堂老爺差送請帖與鄕裏先生。此間就是。竟入則个。﹝見介﹞小人是王老爺差送請帖吏。因老爺縣中有事。失來相陪。靠晚治酒在明遠樓奉敍。昨晚卓程諸公。俱已相邀奉陪。不久就來了。望相公早臨。﹝生﹞夜來中酒。身子不快。決不勞了。明早自來面叩。﹝末應介﹞但願不來喫酒。免得驢前馬后。﹝下生﹞王祥甫。你好生不知趣。差人若再來逼我呵。

【前腔】偌大寃家自此生。送我懨煎病。那人來時。倘不遇我。斷送了綽約腰肢。美滿姻緣。妥貼恩情。二更酒醉愁難醒。滿枕春寒恨怎生。天呵。使王兄不來召我。眞僥幸。與嬋娟相趁。那一座臨卭縣。恍如那靑天移下五云城。

靑囊。完備未曾。﹝丑上﹞先將行李安排了。漫把歸途取次行。吿相公。琴書俱已收拾了。﹝生﹞王老爹在此邀飮。如何是好。﹝醜﹞待小人去再覆一聲便了。只是天色已晚。該去守候小姐。相公只在臨流去處潛等才是。﹝生﹞曉得曉得。你須在意者。﹝醜﹞這个不勞分付。全憑三寸舌。牽惹一枝花。﹝下生﹞待我鎖上書齋。閒步一回則个。

【玉芙蓉】云深客鎖亭。露下虫鳴井。小姐這時呵。想靑鸞共侶。早已飛騰。只怕金鈴小犬驚疑影。玉樹嬌鸚苦喚名。魂難定。與寒波廝競。衠一味愁援羅帶遶溪行。

小姐。你正是花枝明月多嬌態。積下三般可恨人。﹝下醜上﹞人靜更深花落處。好天良夜鳳來時。恰才辭過王老爺。來候卓小姐。如何杳無消息。天。你也可憐見我家相公。

【前腔】郵亭冷似冰。客路飄如梗。望觀音出世。普救殘生。呀。你看這後園晚景。一溝水月流難定。幾樹煙花暗不明。我且守守罷。潛心等。望朱門寂靜。眼見得依依螢火砌邊生。

這裏不見。還到前門去。正是驚心怕膽成何事。受惱擔煩著甚來。﹝下生﹞癡心脈脈嫌更短。望眼迢迢怯路長。有約不來。好生悶人也。

【前腔】相思債已成。間阻人難並。柰人間天上。咫尺蓬瀛。金閨尙隔千重錦。玉洞猶遮萬樹春。陽臺境。與神妃寂靜。怎能勾巫山雲起片時成。

如今不免再候上去。望盡白雲渾落寞。卻嫌明月更模糊。﹝下醜上﹞望得眼睛穿。急得肝腸斷。自家到前門去。不見小姐。還到後門去。只怕相公呵。

【前腔】磨穿腳底疼。咬得牙根冷。罵我道這囚根掇賺。哄得伶仃。梅香姐。你須念三分好事三分命。一半姻緣一半情。﹝內笛聲介﹞呀。誰髙興。向梧桐樹底。悠悠吹笛到天明。

﹝內作人聲介﹞呀。不好了。怕有人從園中出。待我潛躱一邊。天。今夜一場好事。止怪得

北裏笙吹秋後月。

西園人語夜來風。

第十出夜亡成都

【鵲橋仙】﹝旦上﹞漫捲珠簾。暗離香閣。羅袂寒生落葉。欲隨行雨過巫山。又恐怕巫山云疊。

睡鴨鑪中香篆冷。翔鸞屛上畫江寒。蓬山萬里春應別。只恐乘風拂袖難。奴家昨夜聽琴心動。一時爲孤紅所知。不覺惶愧無已。幸他憐念。相許周全。如何漏下二鼓。他兀自杳無佳意。好生悶人也。未免乘此月下。禱吿上蒼。一求孤紅休另。二求爹爹脫空。三求早會那人。便諧歡慶。天與月呵。好聽著奴家道來。

【孝順歌】嫦娥伴應念妾。從來美事天作合。今夜呵。願奇計脫金蟬。幽情付黃蝶。佳期暗浹。與弄琴人一時歡接。事得早完。何辭多拜。不惜泥染羅裙。跪寫心重疊。呀。簪兒墜。雲鬢闒。這也不論了。但令鵲橋人早和貼。

天呵。這等時候。怎得孤紅出來。響鐵檐前風力軟。小樓西角月華沈。﹝貼上﹞百尺蝦須懶上鉤。妝成不語自含羞。情多意澀燈花暗。欲別深閨一段愁。俺小姐心欲潛奔。孤紅已願相隨。不免哄他一哄。看伊怎生模樣。呀。小姐。不好了。事已敗矣。﹝旦驚介﹞怎麼說。﹝貼﹞恰才卷下包兒。正出凝香閣。被飛霞撞見。竟到老相公跟前首我。牽誘小姐爲非。若老相。公信著。盤究起來呵。小姐。只恐怕

【前腔】蛛絲网苦罥蝶。魚封早被狐貍劫。鷟鸑未褷翎。虎豹已張鬛。思量起來。我便把菱花碎跌。一問朱顏爲何流血。眞个錦片前程。難寫偸花押。如今卻怎麼好。﹝旦﹞孤紅姐。教我計無所出。只圖自盡罷了。﹝貼﹞且住。我若救得你。何以相酬。﹝旦﹞沒柰何。你若有計出門。我就把你。﹝貼﹞把我做甚。﹝旦﹞把你做夫人大。﹝貼﹞你做甚麼。﹝旦﹞我便爲侍妾。願求早行程見寃業。

﹝貼背笑云﹞女孩兒家未出閨門。又會分大小了。也罷。我做大時。你須盡爲小之禮。

【鎖南枝】湘裙幅仔細折。盤龍髻綰花替插。立綻鳳頭鞋。凋殘杏花頰。鴛鴦被早鋪疊。立傍象牙牀守家法。

﹝旦背云﹞若是這等。丫頭大了。嫁人何用。也罷。我且哄他出門。變卦不遲。姐姐。一定從你。﹝貼﹞你旣從我。我先從你。如今悄地潛行。我自有計在此。﹝扶行介﹞

【前腔】﹝合﹞雕欄畔兩口囁。咳嗽吞聲將指搯。並拽短衫行。時分手來搭。﹝貼﹞這是中門了。待把匙鑰偸開。朱門啟金鎖掣。猶怕鑰匙聲響鳴鐵。

小姐且住。我有包兒。在牡丹亭下。待取同行。﹝旦笑云﹞原來起初話兒都是掉謊。只是如今身上生寒。如何是好。﹝貼﹞包內自有衣服。待出門時與你穿。﹝內作人聲介旦驚介﹞姐姐。不好了。

【憶多嬌】重辛苦。我也休訴說。只是四下人聲奴心怯。﹝貼﹞這是管園人巡警。不要打從那裏去。竟自矮墻中跨出就罷。待我扶了你。﹝合﹞扳著花枝將身拽。呀。一聲樹拉。一聲樹拉。不覺心驚膽懾。

﹝貼﹞小姐。後園已出。不可如此妝束。我偸一套冠服。是老相公燕居之衣。好到幽僻去處換著。有人相遇。只道男子行動。快換去來。﹝旦同下介﹞能教月色穿林過。瞞得花香拂袖來。

【前腔】﹝醜﹞心內怯。气未接。做事不成渾沒法。奔走東西空望切。自家守候小姐多時。如何杳無音問。天呵。腳蹤空躡。腳蹤空躡。咽吐空勞內熱。

這裏不見。還到後門去。小姐。你不可永夜閒階臥桂影。卻忘新約在心頭。﹝下﹞

【前腔】﹝旦貼上﹞袍錦褪。紗帽壓。香羅襕束腰一撚。粉底靴兒根頭遢。﹝貼﹞小姐。你看我靑衣小帽。像也不像。﹝旦﹞怎生不像。只見兩肩窩狹。兩肩窩狹。似一个官人侍妾。

﹝貼﹞我聞都亭去此三里餘。遠在南關外。自家道路生疎。不免竟自南行則个。老相公。東君東君。覺也未曾。有花飛去。早已難尋。﹝下﹞

【前腔】﹝生上﹞人影寂。更漏徹。懊恨風前心更裂。月色梅花兩愁絕。情事難說。情事難說。只恐番成惡業。

小生伺候文君。只愁路人知覺。未免捱將上去。體探何如。正是風泛蕙香空裊裊。月將花意竟沈沈。﹝下旦貼上﹞行行重行行。好事成不成。今夜一輪月。隨人明不明。﹝醜上渾介﹞梅香姐。明不明大家照照。等得我好苦。﹝貼﹞啐。你好風顚了。喚我梅香。﹝醜﹞你若不是梅香。定變一隻羵羊。﹝貼﹞怎麼變著羵羊。﹝醜﹞滿身臊气。﹝貼﹞啐。你自前走。﹝醜﹞不要撇我。待我隨了你。相公就在前面。﹝各行介生上﹞呀。你看遠來的。如何有女子態度。莫是小姐與那丫鬟做這般喬妝束。我且看一个仔細下手。正是情慌禁不住。行近恐難眞。﹝旦﹞孤紅。我走不動了。﹝貼﹞小姐。來路已多。料應相去不遠。趲行幾步。恐怕後邊有人追來。﹝生應介﹞有小生在此。那个敢追。﹝旦貼驚介醜﹞咄。你是甚麼人。﹝打生介生﹞咄。靑囊。是我。﹝醜﹞呀。相公失瞻了。此間就是小姐。﹝貼﹞那个靑童是誰。﹝醜﹞他是官人的性命。娘子的寃家。他把小人捉空。小人叫他乖乖。﹝貼打醜介﹞啐。窮酸家主。不中我意。誰希罕你來。﹝生跪介﹞今夜感小姐一言難盡。謝梅香四拜非多。只是小姐花月姿容。卻不耐風霜辛苦。則怕有人追著。此非久居之地。不如直走成都。才保無事。不知小姐意下如何。望梅香姐攛掇一聲。﹝貼﹞我與小姐行不動了。要你馱去。﹝生﹞教我一个怎馱兩人。教靑囊替了罷。﹝貼﹞不去。不去。﹝醜﹞待我來。待我來。正是和尙偸婦人。樂駝。樂駝。﹝貼打渾介﹞小姐。事出無柰。勉請前行。

【斗黑麻】﹝生﹞止賴得一聲瑤琴譜牒。便上了數行月書婚帖。﹝醜﹞誰似我奮雄鬛。欲渡無梁。做了濟川舟楫。﹝合﹞從今意愜。從今意愜。路多甘遠涉。碾破關山半輪秋月。

【前腔】﹝旦﹞爲隔葉黃鸝偸遷山峽。把帶雨梨花羞飛下榻。﹝貼﹞誰似我冒家法。脫卻龍潭。來尋鳳穴。

﹝合前內云﹞趕上去。﹝眾驚介生﹞不好了。棄了行李。快走。快走。我扶了小姐。靑囊扶了梅香姐。﹝貼﹞不要。𨿽是倉忙之際。不可失了禮。我扶了小姐。你兩人自行。﹝生丑﹞這个不去。﹝奪扶行介﹞

【尾】追來逸騎何■﹝爕﹞蹀。這个寃家難對答。偸情的下場頭地行須捷。﹝下﹞

第十一出臨邛夜追

﹝末上﹞重門不鎖金蟬計。千里空尋彩鳳巢。自家卓府中院子便是。只因小姐文君。帶了孤紅。黑夜潛逃。老相公差俺輩分路追他。俺想起來。有心去了。必無處尋覓。分明是前日弄琴的天殺。哄了他去。呀。且住。爲何有包兒在此。莫是小姐遺下的。我且將此回報。圖免受責。小姐。小姐。我贈你四句歪詩。

只有私奔勢甚難。

一重山似萬重山。

眠時不敢輕安席。

夢裏常愁未出關。

第十二出相偕抵捨

【少年遊】﹝生旦貼丑上﹞煙花命運。風流業債。今日事初諧。疋馬靑山。孤帆綠水。相送到天臺。

﹝生﹞萬里秋風萬里身。﹝旦﹞含羞相對意中人。﹝貼﹞歸來欲識行藏處。﹝醜﹞滿地蓬蒿滿座塵。吿相公。家中已到。容小人先去打掃。﹝生﹞正是。你先去。﹝醜到家打掃介﹞天呵。我家這等淒涼。小姐不打緊。那个誇嘴丫頭怎生住得。打掃已完。且去燒茶則个。他家但喫洗塵酒。我家只有接風茶。﹝下生﹞小姐。此間已是敝廬。請進去。﹝貼作悔狀趦趄不行介旦扯貼云﹞且進去。再作區處。﹝同進介生揖旦介﹞小姐。辱你見愛。棄家相隨。勉受目前貧困。漸圖日後榮華。﹝旦﹞說那裏話。﹝生﹞靑囊。小姐行得勞頓了。快烹茶來。﹝丑攜茶上生遞旦介﹞小姐。

【急板令】念狂鯫困窮不才。勿生嗟埋寃此來。看時回運泰。終有日馬奮天衢。鳳起蓬萊。飛騰靑漢。穩步金階。﹝合﹞權消受破壁靑苔。殘葉戶小茅齋。

﹝旦﹞長卿。妾身旣已屬君。何論貧苦。

【前腔】愧此身無能女釵今屬你多能秀才。這也是時該命該。願守春風。錦片花開。肯怨秋光。苦霧云埋。

﹝合前貼﹞靑囊過來。我對你說。

【前腔】你好把空頭盡埋。往常間花言頓乖。﹝推醜介﹞你且去。天呵。追思可哀。早知今日呵。你就賭盡黃金。著我難猜。罷罷。只得好歹守他。正是船到江心。事到頭來。

﹝合前醜﹞孤紅姐。不要惱。你小姐呵。也𨿽是

【前腔】掌中珠今日破胎。我相公呵。也自有席上珍靑年久懷。倘賣與皇家。你自有紅錦爲纒。白玉爲釵。我呵。也不是今日行酒靑衣。汲水芒鞋。

﹝合前旦﹞長卿。我且散步一回。看你家行徑何如。呀。這東南上朱甍畫棟。峻宇雕墻的。是那一家。﹝生﹞卑人不好說。這是相如祖基。曩歲以貲求郞。已屬之他人了。﹝旦笑介﹞旣如此。你名利兩失。將何倚賴。﹝生﹞惜哉。畫虎不成。屠龍空誚。其實好羞慚也。

【人月圓】徒感慨。業蕩家聲壞。頷下珠空云自邁。堂前燕去春何在。﹝醜﹞相公。目今消乏。與他理會些濟急也好。﹝生﹞咄。肯把心胸豪气敗。﹝合﹞須寬待。終有日門閭鼎耀。富貴重來。

﹝旦﹞長卿。奴亦甘於淡薄。只願你名成身顯。不孤今日相從之意。正是

【前腔】有志客。必取文章價。翔鸞翥鳳人終愛。黃金白璧時終在。﹝貼﹞小姐。倘或他名利不就。只恐塵土雲霄成感慨。

﹝旦﹞豈不聞下機金印。伏跨登壇。﹝合前生﹞小姐。路上風霜了。請進安歇一回則个。

去時孤另返時雙。

隨分安眠對小窗。

今夜相逢眞是夢。

對君歡笑剔銀缸。

第十三出漢宮春曉

【菊花新】﹝貼扮宮人上﹞未央前殿月輪低。簾外春寒報曉雞。起著繡羅衣。一盞綠荷燈細。

正殿雲開露冕旒。下方珠翠壓鰲頭。天雞唱罷南山曉。春色先歸十二樓。奴家乃是漢宮中美人。皇上聖神文武。非婦人之所敢知。帝後淑善溫良。豈妾等可能稱頌。只是自家選入宮來。常叨侍從。每得乘驂。賴二人之恩休。擅六宮之寵幸。玉食錦衣。不愧沈魚落鴈。珠璫翠佩。無慚閉月羞花。寶鏡簪香。喜見曉星之歷歷。銅溝棄粉。閒看春水之溶溶。開徧海棠。先報長公主夜來消息。踏殘芳艸。只愁病王孫日後思量。繡罷碧紗牕下。偸添一綫紅絲。閒來白玉橋邊。打起數聲黃鳥。聽銅壺初下。借新月鉤簾。鳳額繡旌風乍約。望燭龍未舒。染白雲爲幌。獸鐶朱戶露將晞。舞靑霓。歌白雪。靑瑣闥中供奉。調專子夜之奇音。持象板。捧鸞笙。碧桃花下朝天。樂奏咸池之大雅。身穿石竹羅衣。悶嚲蜚襳鬥艸。頭戴山花寶髻。開揄阿錫藏鉤。雙雙對立鴛鴦殿。數隊掌案仙官。可是爭姸負寵。兩兩相偎翡翠樓。幾班弄咮神女。更無妬愛憎憐。春滿梨花夜月。長門空揜恨。秋髙砧杵曉風。幽合別含愁。誰言天上逍遙。且看鬥牛七夕。冷浸一盤冰藕。試問人間快活。休云鸞鶴千秋。寒徹九淸霜籟。望姑蘇臺烏夜啼。問西施何方去也。亦自興悲。盼阿房宮麋鹿走。念弄玉不可歸歟。能無致感。此一人之樂。萬人之憂。前人之轍。後人之鑑也。今日山河一統。民物咸熙。深宮無事。行樂有餘。更喜新冊聖後。乃是大長公主之女。阿嬌陳氏。帝未卽位。一見心喜。許以金屋相貯。今正後宮。寵幸莫先。昨上駕臨宮內。至今未出。不免伺立開門。隨班朝見。呀。爲何同伴的不見到來。你看這宮中景色呵。露井銀牀凍不收。深宮花暗曉鶯愁。殘紅滿地無人掃。一半隨風落禦溝。﹝旦上﹞閒行復閣路髙低。新入深宮處處迷。不怪內人嚴鎖鑰。園東常得到園西。﹝相見介貼﹞長宮貴人。我和你春眠乍醒。曉妝初罷。同入仙班。往朝聖駕何如。﹝旦﹞如此領命。行介丑淨扮宮監上﹞

【前腔】九重殿闕五雲飛。柳外春星逐箭移。爲問禁鶯啼。傳報六宮來未。

﹝開門介﹞呀。貴人來了。聖上有旨。令六宮參見的都入坤順門伺候。﹝旦貼﹞東君似惜花枝嫩。故意風藏別殿頭。﹝下丑淨﹞我和你閒立在此。大家打球如何。﹝淨﹞這个使得。﹝打介﹞

【憶鶯兒】﹝旦貼上﹞香染衣。露染裾。謁罷君王歸院遲。宣政門前日乍移。春光正宜。春心頗娛。翠翹金鳳新妝洗。恣遊嬉。鳴鳩乳燕先在碧牕西。

﹝醜淨﹞貴人已出。我和你戲他一戲來。﹝潛上介﹞

【前腔】花又飛。鳥又啼。花落鳥啼思欲迷。如鳥如花眞可悲。香回翠車。風掀翠裾。春心欲禁憑誰主。﹝扯旦貼介﹞惜芳菲。可容蝴蝶偸過畫橋西。

貴人。貴人。你長顰知有恨。貪耍不成妝。心中無限事。試說與何妨。﹝旦貼﹞啐。冰心本付梧桐月。肯與疎星點落暉。﹝下醜淨﹞啐。一場春興無聊賴。打起鴛鴦不放眠。﹝下旦貼上﹞

【前腔】艸滿蹊。水滿陂。惱得楊花壓路飛。無限傷春春自知。鶯花滿堤。煙霞滿衣。春愁漫逐遊絲去。畫闌低。珠簾髙掛惟有燕雛飛。

今日在宮無事。不免到第六院中。相尋五姨七姨同耍則个。五姨七姨有麼。﹝內應﹞來了。﹝醜淨扮姨上﹞懶結芙蓉帶。愁松翡翠裙。曉來香閣坐。常恐又斜曛。﹝見介﹞貴人。當此春光。正欲相邀共敍。來得恰好了也。侍兒。快烹龍團來。﹝旦﹞茶到不勞。我和你隨喜耍將去。五姨。這朶花兒開得好也。﹝醜﹞這是紅躑躅。﹝旦﹞是好牡丹花。勑賜一棵紅躑躅。謝恩未了奏花開。﹝貼﹞這个紅耳霜毛的是甚麼。﹝淨﹞這是玉兔。聖上前日打獵。取將回來的。﹝貼﹞是好白兔。天子不教人射殺。玉鞭遮到馬蹄前。﹝丑﹞長宮貴人。你常立案傍。身近起居。一日用下許多紙。﹝旦﹞只因聖上常在後宮。每日請來金鳳紙。殿頭無事不多書。﹝淨﹞二姨。這頭門怎麼常閉了。﹝貼﹞這是魚藻宮。﹝淨﹞是魚藻宮。魚藻宮中鎖翠娥。君王近處不曾過。﹝旦﹞今日大家行樂。不要負此佳景。就把漢宮春曉爲題。聯詩一首。不成者就罰金釵一股。﹝眾﹞如此。昭容請。﹝旦﹞不虛遜了。日照仙人掌上霞。﹝眾﹞好好。正切今上故事。﹝貼﹞朝回金屋駐香車。﹝眾﹞又切娘娘故事。如今是我們了。日暮漢宮傳蠟燭。倒澆一朶合歡花。﹝旦貼﹞不好。不好。意又粗俗。題又迂遠。罰金釵二股。﹝醜淨﹞願輸二釵。求兩位聯成。﹝旦貼﹞銀甁先汲甘泉水。欲噴宮前幾樹花。﹝醜淨﹞妙作妙作。再請遊去。

【石橊花】﹝旦﹞蓬萊深處。花底聚羣妃。叢綠鬢。坐圍棋。楸枰忽見花陰碎。過沈香亭外遊嬉。愛嬌鶯亂啼。帶春聲飛入昭陽裏。﹝合﹞笑回身紫燕朱樓。漫凝眸粉蝶金堤。

【前腔】﹝貼﹞香鑪煙气。常繞繡屛飛。吹玉管。奏新詞。金花箋上獨題詩。刺桐邊孰掩朱扉。怪美人睡時。抱琴來無興調纖指。﹝合﹞湘裙短佇立金階。鳳鞋小學步丹梯。

【泣顏回】﹝醜﹞行轉綠楊枝。欲攀處忽自躊躕。君王昔日。曾於此玉輦經時。立瓊軒自思。到如今春別千門裏。﹝合﹞且璚漿待月亭東。試金丸打鴨池西。

【前腔】﹝淨﹞何處鳳笙吹。和鸞車隱隱聲馳。胭脂滿徑。等閒間又送春歸。謾傷情片時。怪桃花欲謝偏無主。﹝合﹞休戀著紫陌遊深。只恐怕玉殿宣遲。

﹝內云﹞娘娘有旨。聖上在太液池賜宴。著六宮美人同領君恩。

【尾】﹝合﹞轉向花陰行路迷。忙到瑤池日又西。定有承恩獨賜衣。

人間天上得春風。

獨有深宮春最濃。

十二時中花與月。

管弦催處不曾空。

第十四出家徒四壁

【賀聖朝】﹝貼上﹞愁看芳艸迷魂。新妝一日何曾。能消幾个悶黃昏。把離恨支撐。

愁重不禁秋色老。體輕空被主人憐。奴家記得聖人有云。三思而行。再斯可矣。當初隨小姐與長卿同來。本圖他有个榮華日子。誰想到不彌月。那窮酸鬼口食不周。把小姐的衣飾都費盡了。他兀居甕牖。尙對殘編。如何救得饑也。早遣靑囊出村借米。至今未歸。破甑生塵。空囊垂罄。我且乘小姐臥時。到門外拾些枯柴。挑些苦菜。煮碗湯與他充饑。天呵。這四壁淒涼。孤琴冷淡。好不羞死了文章魁首。仕女班頭。﹝拾柴介﹞

【花心動】落葉荒村。攪西風去來飄滚葉呵。今日歸根。何日逢春。相沾雨露深恩。只怕花開鐵樹渾無準。空令我役損愁魂。做一場南柯虛夢。將心勾引。

不免將柴堆下去。挑菜兒。﹝挑介﹞

【好姐姐】土泥輕沾指痕。傷心處盈盈嬌嫩。菜呵。我就是你。偏諳苦味。同生一處根。如今將伊喫呵。只爲饑難忍。無方設計堪輸藎。借此聊生學獻芹。

料得此時。小姐也應起身。我且進去煮湯則个。正是時挑野菜和根煮。旋斫生柴帶葉燒。﹝下﹞

【前腔】﹝旦上﹞黯然思量斷魂。都忘了他時鉛粉。𨿽遭苦運。甘爲薄命人今何恨。巖巖瘦骨空擔病。裊裊微肢漫損神。

景色蕭蕭道路難。佳人流淚上花班。愁來自拔金釵股。劃出瞿塘十二灘。奴家一時背父。千里從夫。豈料居徒四壁。食減三餐。終日相捱。莫能存活。思量目悔。左右一身當災。教孤紅圖甚。也受這股苦楚。也罷也罷。長卿𨿽則貧困。決不久居人下。我且隱忍過去。再作區處。幸得諳些女紅。且去繡完一幅裙襕。將來易些柴米用度則个。﹝繡介﹞

【前腔】可憐鴛鴦浪紋。愁緖亂暗縈方寸。花空開連理。誰知沒下根。魂難倩。才添彩綫絲重亂。認得金鍼眼又昏。

呀。我好饑了。不免喚孤紅討早膳喫。﹝喚介貼上﹞錦帳添香睡。銀羹信手調。如今番寂寞。靑菜污紅綃。小姐喚我。必爲早膳。待取湯去。聊與充饑。小姐。一碗淸湯在此。請些則个。﹝旦﹞呀好苦。如何早膳也無。這碗淸湯。教我如何喫得下。﹝貼﹞小姐。不瞞你說。靑囊借米未回。故薦此湯充饑。𨿽不是烹龍宰鳳。也彊如嚙雪吞氈。倘一日苦盡甘來。這个中滋味也該曉得些。就請略略沾唇。權當些些充腹。﹝旦﹞便喫他也不能飽。恰才繡得裙襕在此。你去易些薪米來。﹝貼﹞好苦也。當初刺鳳描龍手。今做尋柴換米人。呀。你看那窮酸的又來要早膳喫了。

【寶鼎兒】﹝生上﹞可怪進退雙難。羝羊觸藩偏困。

相如不自度徳量力。私挾文君至此。可柰貧不自給。對面成羞。他𨿽無怨尢之心。以我大丈夫處此。寧不愧死無地。自昨至今。尙無粒食。早遣靑囊借米。想是已回。聞小姐起身。不免喚他同喫早膳。小姐。﹝旦﹞呀。來得恰好。就請用些。﹝生喫介﹞呀。怎生是碗苦菜湯。小姐。相如罪當萬死。﹝哭介﹞

【雁來紅】你虀湯可惱情。比糟糠更苦吞。﹝旦﹞糟糠之妻。我也甘做。只是你讀書呵。太羹難把鹽梅進。空受酸辛運。﹝貼﹞先生。這滋味你道如何。小姐呵。不是擔饑忍餓人。你呵。空懸甑。蕭條起塵。苦把分羹爲合巹。

﹝生﹞孤紅。事已至此。不須嘲笑。呀。靑囊回了。快取米來。﹝醜上﹞上山擒虎易。開口吿人難。淚眼拋來濕。喉嚨叫得幹。有皮剛剩骨。無膽只畱肝。不說心中苦。先疼眼下酸。﹝生﹞咄。我要米用。怎生在此胡說。﹝醜﹞相公。一言難盡。小人到沈小二家借米。那妻子道我家自用也不勾。那裏有得借人。小人苦苦求他。反被一場羞辱。因此含淚而歸。胡謅幾句。不意相公聽見了。﹝生﹞有這等事。教我有何面目。不如投井而死罷。﹝投介醜叫介旦貼救介旦﹞長卿。你大丈夫一至此哉。當時第居臨邛。或從昆弟假貸。猶足爲生。何至自苦如此。﹝生﹞相如𨿽則貧困。怎肯仰給於人。﹝旦﹞可惜你讀書的。不識古人遇難時。

【前腔】不記得過昭關倦伍員。不記得過函關苦晉文。不記得霸王曾向吳門困。不記得李廣郵亭悶。不記得尼父皇皇病在陳。﹝貼﹞你還要顧名義。不肯去空銜恨。將聲謾吞。守寒枝棲不穩。

﹝生﹞小姐。我就去呵。

【園林好】不慮著他人見嗔。只怕你父親廝近。倘伊知覺。中起風波。恰不是驀地裏悲歡難論。須臾鳳折鸞分。須臾鳳折鸞分。

﹝丑折生云﹞相公。這等淒涼四壁。又圖甚合宅團圓。你看這

【沈醉東風】攪人魂風酸雨昏。斷人腸病容愁鬢。偏苦著冷秋天鴈迷孤陣。怎能勾笑口相親。教他兩人。實住不得。愁松布裙。悶壓破茵。怎柰得此際淒涼時運。

﹝旦﹞你慮我父親呵。若去而免禍。正是死中求活。

【川撥棹】他若念天親。有些意分。管和你夫妻原廝近。他若宿忿未消。有傍人和勸解紛。長卿。我眞心將來勸君。非是大限來時各自分。

靑囊。你明日就去買船。到臨邛再作區處。

【紅繡鞋】﹝合﹞須道骨肉私恩。情親。看來不是外人。須信。明朝早泛蜀江云。投他郡。背孤村。將來事。且休論。

﹝生﹞靑囊。米又借不回家。好生饑餓。我還有鷫鸘裘一領。你去陽昌家典下一壺酒來。我與小姐解悶。﹝脫介﹞

【尾】重裘脫卻身無分。追歡且解今宵悶。﹝貼醜﹞只恐醒來背不溫。

第十五出杜門謝客

【卜算子】﹝外上﹞醜事莫輕題。賤女淫奔去。骨肉總分離。生死休完聚。

冷面皮博得憂煩少。熱心腸招攪是非多。自家卓王孫。一時錯見。誤召相如。私挑賤女夜奔。嘔气追尋成病。自不肖去後。不曾計較侍女。不免喚這些丫頭出來。問一端的。嬌羞尋芳那裏。﹝醜淨上﹞嬌羞羞殺人。尋芳尋出事。試聽相公聲。決無好意思。吿相公。有何鈞旨。﹝外﹞咄。小賤人。你且跪著。一一招那不肖去的根由。何人哄誘。若說不明。定用重責。﹝醜﹞小姐在時。輪班伏侍。那日起事之時。不在嬌羞番上。﹝外﹞尋芳怎麼說。﹝淨﹞𨿽則丫鬟直日。委未知情。﹝外﹞還要遮掩。﹝打介淨﹞容尋芳細稟。﹝外﹞你從實說來。

【解三酲】﹝淨﹞記當時堂中設席。是孤紅報與他知。﹝外﹞報甚。﹝淨﹞他說道都亭貴客將至矣。那時小姐就心動了。托言鬥艸出香扉。﹝外﹞你怎不隨他去。﹝淨﹞敎奴細調鸚鵡語。他到進房時。月上花梢影已西。只聽得進門來。啞啞咿咿如覓侶。相偸話錦香叢來。不許人知。

﹝外﹞後來怎麼。﹝淨﹞那日去時。嬌羞直日了。﹝丑﹞老相公息怒。容嬌羞吿稟。

【前腔】他那日呵。照徧菱花梳掠懶。半揭珠簾挑繡遲。向蒼苔屢試弓鞋底。老相公。不好說得。分明是燕銜春去欲潛飛。臨到月上些兒。偸香低拜姮娥語。禱吿之後。兩下偎肩相去時。嬌羞也不知道。只見夜分之際。倒換燻籠。忽怪銀牀冷落。錦被虛鋪。才曉得重門啟。驚忙叫孤紅不見。自此方知。

﹝外﹞這事不消說。是孤紅了。你們也不得無罪。且去整他衣飾過來。到堂前聽候。不許羈遲。﹝丑淨應介外﹞叫左右。由他親貴人來。只說相公有疾。不勞進見。﹝眾應介外﹞不是志同泄柳避。敢言疾爲孺悲辭。﹝下﹞

【卜算子】﹝末上﹞閒事莫相關。祇爲招閒气。事若到頭來。抵死難推去。

自家程鄭。當初好意。偕卓老治酒。往招相如。謂此人天馬在廐。所以香■﹝禾未﹞聊陳。那知他社燕尋巢。番惹得落花成片。久不往晤。深懷愧赧。早承王父母相期。不免同拜。以贖罪愆。道尢未了。王父母已至。

【金雞叫】﹝小生眾上﹞可怪狂鯫事。相累慚顏無地。

下官王吉。曩念相如。作書圖聚。詎謂風情旣暢。碩徳遂涼。文君之行。千載一笑。向來政事羈身。未及卓家請罪。早約程君同往。不免造門一見。呀。程君來了。相見則个。﹝見介小生﹞早間相約。望卽偕行。﹝末﹞領命。請大人同行。滿牀錦繡畱寃帳。一樹鉛華生禍苗。﹝下副淨上﹞管門惟白鶴。封鎖只靑苔。自家卓府院子。因相公杜門不接賓客。只得守候在此。相公。你好癡。賊出關門。屁出掩臀。當防不防。癡老猢猻。﹝下﹞

【前腔】﹝小生末眾上﹞帶笑推朱戶。來勸主人休怒。

﹝眾﹞吿老爺。卓府已到了。﹝小生﹞通報。﹝眾敲門介內云﹞敲門是誰。﹝眾﹞大老爺。同程相公來拜。﹝內﹞老相公有疾。見客不便。著小人候謝。﹝小生﹞程先生。想是卓老見罪。托此爲辭。學生先返。望公曲求一見。尙容異日同荊請。﹝末﹞領命。﹝小生別介﹞明知鼓琴者。故作采薪憂。﹝下末﹞掌門的一定與我通報。只說故人求見。彊起何妨。﹝內應介外上﹞慚迎驚寢客。先得叩門心。恰才小廝進報。程君苦欲相見。必爲不肖的事。拒他也罷。又沒處吿此宿忿。只得相見。訴此心曲。左右開門。請程相公相見。﹝眾應介末外見介末﹞老先生。一向違教。有何尊恙。﹝外﹞請坐請坐。不須提起。

【一封書】言之怒越隨。這場羞不可追。﹝末﹞老先生息怒。﹝外﹞當日事怎知。他把洗塵樽做了合巹杯。我只道借書齋呵。染得文章新翰墨。那知他錯賦風流舊楚詞。這七弦絲。身自隨。到是鸞膠暗續時。

﹝末﹞還是學生之罪。因此踵門。我則道

【前腔】蛟龍有困時。向鹽池憐視之。那知他岐山鳳引雌。向丹丘挾翅飛。當初若學生治具。也有弱息在家。只恐怕眼底藍橋他意遠。屛上巫山錯夢馳。這畜生委實無理。也罷。老先生。他有顯貴之時。或者駕龍車。掣鳳旗。可道風流女壻歸。

﹝外﹞休得嘲笑。還恨自家淫賤丫頭。

【前腔】吾生値命奇。再羞言掌上珠。當初教他嫁人不肯從。心姦貌似癡。由你豪門貴戚。只說守冰霜莫浪題。到如今呵。傾倒傳家三世業。違棄過庭廿載規。我只是棄絕了他。任奔馳。遠羈棲。花落花開總不知。

﹝末﹞適間王父母也來請罪。因使者見拒。只得去了。他也多拜上。

【前腔】狂生事已非。望仁人念少垂。也看令愛分上。親生骨肉兒。到頭來莫苦追。相如呵。𨿽則是彊把他根求並蒂。老先生。你不可把令愛輕忍奇葩當別枝。倘有還鄕之日。恕兒愚。望親慈。轉把幽盟作好期。

坐久勞神。就此吿別。﹝外﹞深承寬慰。足紉雅情。相見王公。爲生致謝。﹝末﹞無端半日烹茶話。都爲三杯怨酒來。﹝下外﹞嬌羞尋芳那裏。﹝醜淨上﹞物在人何在。春歸燕未歸。可憐明鏡黑。花片積羅衣。吿相公。衣飾在此。﹝外﹞嬌羞點首飾。尋芳點衣服。不許亂了。仔細點來。﹝淨﹞待我先點首飾。

【十五郞】這是鵲金釵相配俱齊。這是穩犀簪雕鳳螭。這是碧琳冠子回風髻。這是靑玉佩。赤玟箆。這是鏤珊瑚寶釧雙龍制。這是■﹝勹外盍內﹞葉玲瓏翠靨兒。這是昆明珠。夜光珥。

首飾點完了。﹝醜﹞如今衣服是我點。

【前腔】這是雜纖羅霧縠垂霓。這是織芙蓉彩色衣。這是新裁齊紈蜀錦靑霞縷。這是金錯袿。繡成襦。這是帖畫鴛鴦一幅鮫。綃袂。這是雞舌香燻百和裾。這是金華縭。紫輪被

衣服點完了。﹝外﹞你們且去看守。待二小姐適人。並此贈嫁。﹝醜淨﹞小姐回來。怎生是好。﹝外﹞咄。他是薄福的人。我已杜絕了他。誰要你說。快去跟隨二小姐。不要做鶯雛雙出。廐馬一空。那時一發悶死我也。天呵。年老身閒無外事。誰腔此恨上心頭。﹝下醜淨﹞老相公。老相公。再莫去請人罷。

終朝宰鳳烹龍。

到去遺珠泣玉。

不若慳吝之徒。

自家喫些酒肉。

第十六出當壚市中

【三臺令】﹝旦上﹞釀成三月春濃。人倚臨邛肆中。﹝貼﹞不語怨東風。怎憔悴一朶芳叢。

﹝醉太平﹞﹝旦﹞恩深怨深。愁臨病臨。向來蕭索難禁。﹝貼﹞悔聽墻外琴。﹝旦﹞芳菲懶尋。年華易侵。到今休說知音。﹝貼﹞空孤隨鳳心。﹝旦﹞孤紅。我你因見長卿貧困。勸歸臨邛。本意與昆弟假貸。猶足爲生。豈意人情惡薄。竟孤所望。幸賴奴家乳母張老媼見憐。將些家財助我僦捨。奴家只得自身當壚。喪名虧恥。也不論了。只是相如自著犢皮褌。滌器於市。類保庸雜作。何羞如之。且喜今日晴和。當有市飮者過此。他與靑囊負薪未歸。你何不去喚一聲。﹝貼﹞待我去。待我去。婦道順夫子。縫衣幕酒漿。如何今日裏。陪笑倩人嘗。好不羞殺了酒坊神也。﹝下﹞

【水紅花】﹝淨副淨上﹞曉來齊跨五花驄。控雕弓芳堤打哄。珊瑚鞭子袖微籠。過新丰妖姬目送。笑指銀瓶蘭甕。共取醉春風。滿■﹝扌棄﹞取沈湎曲波中也囉

﹝淨﹞黃鶯飛上綠楊枝。正是間關春晝時。﹝副淨﹞滿地楡錢收不盡。大家畱取醉金巵。﹝淨﹞老兄。你好撒漫也。楡葉都當了錢使。﹝副淨﹞楡葉當不得錢使。那滚地楊花怎喫我當了錦褥眠。﹝淨﹞𨿽則楊花心性。你也睡不穩些。﹝副淨﹞不打緊。會使口穿錢。那怕攔街睡。﹝淨﹞休取笑。前面有美姬當壚。同去沽飮一壺何如。﹝副淨﹞使得使得。就請就請。﹝做撞見旦介副淨﹞老哥。你看他家酒淡。那婦人眼裏都是水。﹝淨﹞啐。你不曉得。這是絕妙的婦人。豈不聞眉偃春山。眼橫秋水。﹝副淨﹞卻元來店眼若好。喫水也甜。﹝進諢介旦怒叫貼介生上﹞丈夫淪落竟何言。犢鼻含羞只自寃。﹝貼丑上﹞他日乘鸞歸去後。空餘酒肆在人間。﹝生﹞呀。已有酒客在此。孤紅靑囊。你去整點與他喫。﹝貼醜﹞好羞好羞。﹝各做介旦當壚生雜作介淨﹞今日之樂。花酒兼全。滿拚沈醉。盡興而歸。﹝副淨﹞不惟腰下金龜可換。還有店中紅粉堪憐。人生那裏不使錢。賺錢折本。也俱不論。﹝淨﹞待我先唱只曲兒打動他。

【排歌】柳葉初濃。桃花正紅。畫橋流水村東。如花人面乍相逢。春色迷魂暗裏通。﹝合﹞風光艷。天气融。戲看飛燕掠芳叢。歌三疊。酒數鍾。頓敎餘量十分充。

﹝副淨﹞如今是我唱。店娘子。將酒來。﹝貼遞介渾介貼﹞啐。﹝下﹞

【前腔】﹝副淨﹞十二秦樓。三千漢宮。何如野店嬌紅。當杯人手莫匆匆。仔細看花花萬重。﹝合﹞眉間俏。眼裏紅。涉江何用采芙蓉。春情蕩。耍興濃。不妨潦倒杏花中。

﹝淨﹞我和你把小梅香爲題。聯詩一首。可怪他家小老婆。搖搖擺擺腳來那。﹝副淨走下渾貼介﹞梅香姐。不知你洞口萋萋艸。可似區區嘴上多。﹝醜怒打介又渾旦介生怒打介末上﹞才出靑山外。重過金市東。自家程鄭。踏春過此。如何前面酒徒喧嚷。叫左右打他過去。﹝眾應問介﹞呀。到是卓家小姐開店在此。待我報與相公知道。﹝醜﹞且不要。﹝淨副淨驚介﹞呀。不好了。去了罷。誰知窠子人家。現出拿魂太歲。﹝下生旦驚介﹞不好了。事敗矣。﹝下眾報末介末驚介﹞有這等事。快請司馬相公出來。﹝眾請介內云﹞靑囊。你去多拜上相公。事出無柰。沒顏相見。攺日面叩。千萬勿與卓家知道。﹝丑應答末介末﹞旣如此。我去罷。教相公寬心。大丈夫不可如此。天呵。誰想英雄漢及此地位。不得不去再勸卓老速來看覷。正是區區陌路猶心痛。何況他家骨肉爲。﹝下生旦貼上旦﹞長卿。長卿。你好羞死人也。今日出乖露丑。遺笑程君。柰何。﹝生﹞小姐。且不要埋怨了。

【北醋葫蘆】隨你有調羹手功也必圖那鹽梅足。休道是啖黃虀便羞比天廚祿。須知他丈夫得意居金屋。也出自商巖版築。不見那漢齊王乞食淮陰曲。

﹝旦﹞他日固有亨泰之時。但今朝污辱如此。怎生忍耐得過。

【麼】我只道是金鼎銀鑪錦繡鐺受用盡千鍾美粟。誰承望杏花村卻把那靑旗矗。枉恨殺倚市人兒紅粉辱。這些酒徒無賴。欲待罵絕了他。又恐怕生涯斷續。只索向甕頭春底埋頭哭。

﹝貼﹞小姐。一日辛苦多了。請去安歇罷。﹝旦﹞壚邊人似月圓時。皓腕空凝雙雪姿。﹝貼﹞落得人間千載後。身名俱污說雄雌。﹝下生﹞靑囊。今日之事。實我不才。你好生收拾進去。明日早些張肆。﹝醜﹞怕有卓家人來。如何是好。﹝生﹞這也說不得了。

退難縮後進難前。

俯則羞人仰愧天。

若怕主娘埋怨你。

便須佯醉腳根眠。

第十七出勉撥房貲

【普賢歌】﹝外上﹞平生不作皺眉人。懊恨寃家累老親。今日聲自吞。今日羞自忍。只爲骨肉之情忘气分

自家因不肖之女。憤憤成疾。柰何又歸臨邛當壚賣酒。辱及萬千。本意杜門不納。又被親朋苦勸。只得撥還他往昔備嫁之物。並錢百萬。家童百人。使之善歸成都。不致目前遺笑。早間分付掌家的。如何不來回覆。﹝小外上﹞人似西門豹。身管北門鑰。可爲趙孟老。我是孟公綽。啟吿相公。撥與小姐的衣飾人財。俱已完備。﹝外﹞喚那領頭的過來。﹝小外應介丑淨上﹞

【梨花兒】我在家中喫飯喫方穩。如何又要出家門。你看我男子燒湯女傅粉。嗏。臨邛市上不折本。

老相公。有何鈞旨。﹝外﹞你去對那不肖的說。當初背父淫奔。圖受千般富貴。如今隨夫出醜。空憐四壁蕭條。小肆當壚。窮坊滌器。豈大人家女子所爲。我本意不分一錢。又爲骨肉兩字。勉依親友。彊給人財。自今歸去。早圖生理。不許再無廉恥。滅絕家風。若要重見父親。除帶了鳳冠霞帔。白日回來。才許進門。﹝下醜淨﹞官差不自由。只得去。只得去。

【前腔】他們坐得好安穩。我們行得好酸辛。趁早去。趁早去。把他那店上東西喫一頓。嗏。茅廝裏面窠出快活糞。

天有不測風雲。人有旦夕禍福。小姐昨日眼淚汪汪。今朝手頭碌碌。﹝下﹞

【剔銀燈】﹝貼上﹞春來苦愁容瘦損。與小姐一味氳成悶。只爲賣些酒呵。惹他浪蝶紛成陣。博不得許多錢呵。被他們羞得倒褪。又難去赤臉認眞。只得把餘恨自吞。

相如窮酸的。你當初著靑囊牽誘之時。只說許多受用。如今教我呵。

【前腔】舊時事重還喚醒。罵寃家幾徧愁難盡。你風流惹下淒涼運。把那甜語花言。心口全然不應。今日到此淸溪之下。采芹爲羹。教我不勝回首。只見嫩芹芽波上滚。和一片沈沈水雲。

呀。不好了。你看遠遠來的。好似府內院子。和小姐手下梅香。擡著甚麼東西來也。我且藏在綠楊樹下。假以采芹爲由。覷他過去。﹝小外末醜淨上﹞溪邊說有胡麻飯。行盡桃源不見人。我每走徧市中。再尋小姐不見。你看水邊一个妮子。不免問他一聲。小娘子。你曉得卓小姐酒壚何在。﹝貼﹞不曉得。﹝醜﹞且住。恰像孤紅嘴臉。待我去喚他。孤紅。﹝貼﹞我是八黑。不是孤紅。﹝眾﹞你若不認呵。莫怪我每說來。

【前腔】你本是伶俐閨房老倩。如何哄小姐呵。驀地裏陰諧秦晉。牽合以來。到今又與秋相近。你呵鎭日間醉鄕勞頓。快起來罷。你引咱相見一人。我報你春來萬分。

﹝貼﹞事已至此。走不脫了。只索見罷。呀。到是列位哥哥姐姐。﹝眾﹞孤紅。你不要驚惶。這些東西。都是老相公付與小姐的。只是你一向隨他。有何受用。﹝貼﹞消受不起。你聽我說。

【前腔】盡圖他花柳叢中解悶。不喫飯淸泉消困我與小姐呵。濃妝日日增金粉。﹝低云﹞羞只見賓客塡門。相公親爲薦鼎。倒不盡甕頭佳醞。﹝眾﹞這等事忙。你何暇至此。﹝貼﹞爲小姐咬得菜根。因此上自來采芹。

﹝眾﹞休得誇稱肆中樂事。快率我們去見小姐。還有一件。老相公只要你回來。伏侍二小姐。重牽一个好姐夫。﹝貼﹞啐。又來了。又來了。

莫道當壚不妙。

今日送來錢鈔。

人人學得文君。

个个倚門賣俏。

第十八出歸途遇寇

【縷縷金】﹝末上﹞人似虎。馬如龍。馳驅山阪下疾如風。膂力眞驍勇。天生奇種。來的莫問好英雄。金銀且畱用。

自家臨邛道中有名響馬是也。慣一嘯聚山谷。出沒溪洞。的派祖是九江王布。從堂叔是五斗賊魯。喝下馬的話兒是傳家之美訓。奪將去的勾當乃教子之良謀。三枝飛箭。忽剌剌去鳥驚開。一道煙塵。黑湫湫寒云閃過。芒碭山好風水。俺要住他一个月。烏江路沒盡頭。至今不學八千人。正是吞舟之魚跳梁。不若毒蛇當道。蔽海之蝦跋扈。爭如白虎臨頭。天生一个好資質。豈可今生不做賊。閒話休題。那遠來的想有金銀在車。不免隱在鹿園中。待他過來。卽便斷路。在咱山下過。怎敢不低頭。﹝下﹞

【前腔】﹝生旦丑貼眾上﹞筋力倦。路途窮。相馳千里外嘆離蹤。流水潺潺送。半經云隴。﹝末上﹞來的莫問好英雄。金銀且畱用。

咄。下車來。﹝生﹞可憐貧儒行路。絕無東西。﹝末﹞胡說。先殺那婦人。怕你不將與我。﹝生﹞大王息怒。但饒性命。聽取財物。﹝末﹞將過來。﹝生遞哭介末﹞誰知無本生涯。做出有錢勾當。﹝下眾哭介醜﹞相公。且喜山童等一車未至。請略寬心。﹝旦﹞內中柔軟的都去了。縱使後車無恙。也濟得許多事。﹝醜﹞小姐。前路昏黑。恐怕又有彊梁。不如進覓人家。暫住一宵。明日行罷。﹝生旦﹞言之有理。﹝行介﹞

【前腔】嗟命薄。嘆時窮。誰知中路裏遇姦凶。猛把刀鋒動。幾成長痛。吁吁兩气恨無從頓覺餘愁重。﹝下﹞

第十九出得意薦揚

【菊花新】﹝小外上﹞漢家天子重英豪。驚見文章思俊髦。始信讀書髙。萬里帝星偏照。

江山千里頭俱白。骨肉十年眼尙靑。追念舊人渾不見。故園回首最關情。自家楊得意。蜀人也。見爲狗監事上。只因聖躬好獵。常得侍奉天顏。早間從過長楊。因檢閱梁王書籍。得子虛賦。深加激賞。自以不得與此人同時爲恨。得意因言。故人司馬相如所獻。上爲驚起。卽詔遣成都召之。此來必有好處。未免喚家僮楊名。隨往一遭。楊名那裏。﹝末應上﹞欲覓鱗鴻路。先辭虎豹圈。吿公公。楊名見。﹝小外﹞急趲人夫到成都去。﹝末﹞不知有何事情。﹝小外﹞我兒。正要問你。可曉得司馬相公向來消息如何。﹝末﹞公公。他自往年回家。幸遇王吉相公臨邛作令。聞其顚沛。作書邀之。那時有富人卓王孫者。聞其才名。治酒相召。不意有女好音。相如故以琴心挑動。遂至一宵歡慶。四壁潛依。夫婦窮坊出醜。王孫掩戶遮羞。後來𨿽蒙救濟。近復被寇蕭條。看他蹤迹如此。只怕憂愁日積。生死難憑。﹝小外驚介﹞有這等事。倘若不幸呵。一負朝廷重望。二負故人相薦。三負生平志气。也罷。且到成都。再作區處。

【賞宮花】云深去軺。故鄕千里遙。黃葉迷徵路。寒雁下空濠。﹝合﹞長卿。你苦得過呵。受盡山林泉石趣。重登廊廟賦詞髙。

﹝末﹞吿老公公。落霞殘照。程途易晚。請趲行罷。

【前腔】星隨使軺。皇都回首遙。苜蓿回關路。荒蘚徧城濠。長卿。只怕你預塡溝壑呵。﹝合﹞淚向山陽笛裏盡。魂從宿艸露中招。

﹝眾﹞吿公公。前面是皇華驛了。﹝小外﹞進去安歇。

天子虛前席。

親臣下九重。

試聽雷雨動。

艸莽蟄潛龍。

第二十出誓志題橋

【虞美人】﹝生上﹞秋來底怪添僝僽。病壓淸霜候。寒螿喞喞樹颼颼。愁聽夢中哀雁度南樓。

相如自與文君當壚。幸遇王孫悔悟。不料中途狼狽。至今搤■﹝月厄﹞生愁。文君抱病。積日多矣。柰何越加沈重。聞有嚴君平賣卜。卦兆通神。不免到升仙橋一問。以決狐疑。再過醫士王艸頭家。求些妙藥。得文君早早身痊。不免叫靑囊隨去。靑囊那裏。﹝丑應上介生﹞隨我去問卜討藥。教孤紅在小姐跟前用心伏侍。﹝丑應內應介生﹞明醫兼暗卜。生死就分明。﹝下外扮賣卜人上﹞

【上春花】天人術業仙人口。問窮通暫將機剖。﹝笑介﹞人間空指泛靈槎。道我卜窮星斗。

休問成都賣卜人。隱居不仕是嚴遵。楊雄昔亦來從學。卻怪違時後事新。自家嚴君平。乃上羅天眞降世。因痛下民玆蠢。仗卜以示玄機。你看文昌星司馬相如遠臨。多爲其妻卓氏之故。且待到來。當以定數示之。﹝生丑上﹞路遙行處急。天遠問時遲。靑囊。前面是君平肆了。進見則个。﹝見介生﹞嚴先生。艸率進拜。實有所求。﹝外﹞有何見諭。﹝生﹞賤內有恙。敢煩一卜。以示吉凶。﹝外﹞領命。﹝卜介﹞司馬先生。數起於一。厄於三。通於五。三五會於八。陽外而陰中。剛彊而柔弱。自君卜之。深合貞悔之理。不惟夫人病妥。先生之運亦亨矣。可慶可慶。﹝生﹞倘有此日。報貺非輕。小小謝儀。幸先揮頓。﹝外﹞不消了。不消了。﹝辭介生彊介淨扮王艸頭挑船上﹞

【前腔】庸人度量庸醫手。問靈丹全然不究。﹝笑介﹞父親傳下艸頭方。學得殺人如澑。

﹝生外做見介﹞王先生。父親心法。怎麼相傳。﹝淨﹞他道胡亂人家病發。一味用些刻罰。外感認做內傷。虛損謂之勞發。不問神聖工巧。莫辧望聞問切。作些聰明哄他。撞得著時便活。只怕一帖蹺蹊。背了藥箱便豁。所以小子急時。常叫藥師菩薩。﹝生﹞休取笑。學生房下有疾。要求幾服藥。﹝淨﹞說病源來。﹝生﹞胸膈飽滿。心腹疼痛。飮食不進。咳嗽身熱。﹝淨﹞這个不打緊。待我簇這幾帖藥去。一喫就好。﹝簇介﹞

【瑣窗郞】看將來病起憂愁。這般癥非一頭。胸膈飽滿。是鬱結所致。當用陳皮枳實。心腹疼痛。是有積血。當喫糖酒三甌。咳嗽身熱。飮食少進。該用麥冬錢半。五分■﹝木巳﹞枸。若到煎時。切記三片生薑。二碗水煎久。先生。若喫好之時。你呵須重謝大開手。

﹝生﹞只怕你是个劫藥。﹝淨怒介﹞若是劫掠。我是賊郞中了。不做這等事。不做這等事。﹝生﹞休取笑。休取笑。這藥金請收下。﹝淨推介外勸受介生別介﹞問醫圖勿藥。求卜願通神。﹝外淨﹞藥醫不死病。卜度有緣人。﹝下生﹞靑囊。我行得勞頓了。且在升仙橋坐一坐去。﹝坐介醜﹞相公。無人在此。有一言奉稟。﹝生﹞有話便說。﹝醜﹞小人聞知。幽鳥不飛。難遷喬木。潛龍久蟄。終困鹽池。鴛儔翠館。何如鷺序朱門。寶鳳靑樓。不若玉堂金馬。如今小姐厥疾不瘳。尙爾賴扶藥石。可柰相公跣足視地。安圖穩步雲霄。自謂美玉待沽。還有連城日也。豈念遺珠自泣。終無合浦時乎。倘幸妝臺病起。急須鞍馬登程。欲圖偕老西施。早決興吳之計。保護虞姬。重盟霸楚之謀。休得懨懨風月。擔悞一天雷雨。淒淒花艸。胡遮萬里春光。失此不爲之所。他年悔亦晚矣。不識相公之志。寒灰可復燃耶。﹝生驚起揖丑介﹞靑囊。你忠言相勸。我怎不從。一待小姐病痊。決向前程進取。若今生不乘駟馬髙車。誓不過此橋。我且題柱爲盟。借取筆硯來。﹝丑借介生題介﹞

【柰子花】天應念淪落狂鯫。奮靑雲穩取封侯。河橋望裏錦袍歸晝駕仙騶山川增秀。﹝合﹞輻輳。願英聲一時騰茂。

【前腔】﹝醜﹞喜題柱刻畫銀鉤。願東人早占鰲頭。相公。你對此橋呵。秦王鞭石奇功立就。勿淹畱鵲河塡守。﹝合前﹞

【前腔】﹝生﹞靑囊。男兒漢壯气吞牛。丈夫志豈困荒丘。我此去呵。定逢黃石圮橋功就。恁驚看拿云雙手。

﹝合前醜﹞相公。𨿽則這等說。還怕你放小姐不下。

【前腔】尾生志終溺狂流。向藍橋只戀鸞儔。好不誤了生平志气。待小人也拜這橋幾拜。只願我相公呵。從橋誓畢有如此口。果若得意回來。看蒼頭馬前歡走。

﹝合前醜﹞相公。或者小姐病中煩躁。就請回罷。﹝生﹞靑囊。小姐一好。我就到京去了。﹝醜﹞只怕枕頭上恩情重大。明日又忘了。

不爲妻友激。

多被僕夫言。

他日風雲會。

看過駟馬軒。

第二十一出陽關送別

【卜算子】﹝旦上﹞怕捲繡羅幃。轉展長吁气。﹝生上﹞莫把新愁怨落暉。鏡裏人憔悴。

﹝旦﹞池塘淺蘸煙蕪。簾幙門垂風絮。﹝生﹞拋卻鬭艸工夫。冷落踏靑心緖。﹝旦﹞只因病損愁多。落得花飛春去。﹝生﹞可憐繡閣生苔。常對月華籠砌。﹝旦﹞長卿。奴家臥病日久。醫藥難痊。不識何方可堪調治。聞你昨日問卜。未審吉凶何似。乞從實道來。﹝生﹞我去問卜。乃是嚴君平先生。一占就得美數。不惟卿卿病可。抑帶區區福至。前程萬里。指日騰騫。若此數獲符。才報你的恩義。只怕好事難憑。徒生妄想。﹝旦﹞只願有此一日。不負患難相從。﹝生﹞呀。孤紅攜藥來了。﹝貼﹞遮淚摶輕扇。含愁揭繡幃。可憐香閣伴。烏發病中稀。小姐。藥在此。﹝旦﹞好苦。喫不下。﹝貼﹞小姐。沒柰何勉彊求生。好聽奴家奉勸。

【黃鶯兒】你應恨夜亡時。到如今重悔之。懨懨病欲擔憂死。你還把嬌身自持。窮愁自支。寬心守待他榮貴。你若病體不保。他得意之時。又自有春風桃李效雄雌交鸞舞鳳誰憶舊棲枝。

﹝旦﹞孤紅。事到如此。爲甚求生。不如死罷休。﹝醜跑上﹞吿相公。不知朝裏怎生差一个使臣到來。﹝旦貼驚下﹞

【玩仙燈】﹝小外上﹞迢遞下彤墀。爲文星遠來招取。

老監楊得意。恭承王命。特至成都。欽召相如。且喜到他門首。不免徑入。﹝生見介小外﹞聖旨已到。跪聽宣讀。皇帝札曰。咨爾相如。聖人蒞世。必資臣工。不學恥問。無以翼不逮也。今朕獲居臣民之上。以承宗廟之祀。欲肆力墳典。以軼皇王故轍。朕不敏是用惕惕。近閱梁孝王籍。得子虛賦。讀之茫然。自以爲不及。深恨不得與卿同時。旣聞楊得意進言。知卿所作。特詔卿偕來入朝。朕將親試焉。毋以不明。棄而不往。亟欲陳於篇之周之密之重之閉之興。以啟朕躬。烏虖念之。其亟來毋怠。欽哉。望闕謝恩。﹝生謝介拜外介﹞楊兄。豈意蓬窗衰腐。遽燭龍光。﹝小外﹞賢弟。本是暘谷飛雛。始朝天日。﹝生﹞只是山妻有疾。不忍出門。如何是好。﹝外﹞長卿差矣。君命召不俟駕而行。遲且不可。豈應不去。惡有細君之恩。大於人君之命乎。就請束裝。不可濡滯。老漢略轉家中一看。竟到升仙橋拱候了。﹝生﹞請坐洗塵。﹝外﹞不勞了。願求早奮靑雲步。莫得癡迷錦帳叢。﹝下生﹞小姐。快些出來。﹝旦貼上﹞不怪呼聲急。惟嫌出戶遲。長卿。詔書爲何到此。﹝生﹞向遊梁王門下。曾作子虛賦獻之。幸爲今上所知。特遣楊兄召我。此去必受榮華。只是舍卿不下。﹝旦﹞長卿。奴家病根。實在憂困中來。你若果有好處。我也甘心就死。只是早回。實奴深望。﹝生﹞一定就回。﹝旦﹞孤紅。你去治一杯酒來。我與長卿送別。一面收拾行裝。不可遲了。﹝貼應介﹞今朝始信文章好。莫道丫鬟不識人。﹝下旦﹞長卿。你去興匆匆。我離愁疊疊。想當初到不如不隨你呵。那曉得

【步步嬌】花惜分香雲別雨。一旦縈愁緖。無限別離悲。苦淡酸辛許多滋味。十分空結並頭歡。半生忽灑相思淚。

長卿。我百種艱辛。無多廝守。時遭寡鵠。命犯孤辰。如之柰何。﹝生﹞小姐。龍虎難逢。鴛鴦易散。今日之別。豈是下懷。

【園林好】爲君命相應便馳。把妻恩霎時割去。總幸得文章知遇。﹝合﹞偏憐著故人違。偏憐著故園非。

【前腔】﹝旦﹞淒涼處新恨有餘。斷腸時舊愁無際。須臾頃頓迷煙樹。﹝合﹞相看處斷雲飛。相看處斷鴻低。

【江兒水】﹝生﹞悵與幽閨遠。愁將客館依。知心的何處人兒去。柰天涯風景今遭際。怎知道鵷鷺成行隊。害得鴛鴦折配。﹝合﹞把翠館靑樓。翻蔽了斷雲孤寺。

【前腔】﹝旦﹞忽自松蟬鬢。須臾鎖黛眉。盼知心咫尺成千里。長卿。你此去呵。短琴孤劍荒村裏。頻將好夢安排睡。須念鴛衾恩意。只怕到了京畿。別見紅樓思娶。

﹝生﹞小姐何出此言。

【五供養】旣承相契。錯受知音當壚苦依。便敎新貴顯。怎把舊盟違。我一上靑雲。便問錦江魚水。肯因春好看。悞了月明時。﹝合﹞管取榮還福雙至。﹝旦﹞長卿。你回來不見我呵。﹝哭介﹞好向荒坵蒿裏。葉落蕭蕭西風勁時。相尋寒骨處。奠酒一陳辭。哀聲啼處。也使芳魂知遇。不孤飛雉遠。早慰鶴羣思。﹝生﹞小姐休提。﹝合﹞管取榮還舉案與眉齊。

﹝醜上﹞早是出門常見月。可憐分袂又經秋。吿相公。天色將暮。前路難行。楊公公又著人相請。﹝生﹞回報他就來了。﹝丑應介生﹞小姐。只此吿別。﹝旦﹞且住。孤紅快些出來。﹝貼﹞澆酒入愁腸。化作相思淚。日暮下西樓。人遠心重醉。小姐。行裝一束。別酒一樽在此。﹝旦﹞取過來。﹝遞介﹞長卿。你就去了。

【玉交枝】愁多難語。暗傷情惟牽去衣。我這殷勤盡付眉尖處。悶把一杯頻注。苦杯行猶在纖手低。魂飄已出纖雲際。﹝合﹞嘆今宵魂夢怎依。嘆他年榮辱怎知。

﹝貼﹞我也奉相公一杯。

【前腔】眞心休廢。念相從幾成禍危。記都亭月下徘徊處。四壁歸來秋去。賣花聲在金市西。醉鄕開在紅塵地。你呵。再休題瑤琴自隨。再休題靑囊自隨。

﹝醜﹞相公去了罷。﹝生﹞來了。來了。﹝別介﹞

【川撥棹】﹝合﹞拋紅袖。上翠車。向津橋。穿林樹。看此去彩鳳朝飛看此去紅日朝輝。盡道相如衣錦歸。﹝生﹞馬嘶殘雨春蕪濕。人立朱門翠袖長。﹝下旦﹞孤紅。他已遠去了。好苦也。昨日相知今又非。昨夜成雙今不知。誰知命運當奇。忽看成咫尺天涯。孤紅。只怕他風情滿壯思。我幽情損瘦肢。

【尾】從今莫說團圓處。願鱗鴻早傳書去。莫使路遠人迷。

蕭蕭疋馬出關門。

四野荒煙遶亂村。

莫道徵人看不見。

一鞭殘照易黃昏。

第二十二出給管求文

【北點絳唇】﹝末上﹞獨掌朝班。每依仙輦。把珠簾捲。細拂龍牀。謹退向丹墀站。

自家漢朝一个中常侍也。官居禁苑。職理詞章。貴出列侯之上。權齊卿相之間。不說在下淸髙。朝廷富貴。只看今日皇上出獵。這鑾輿整肅。鹵簿端嚴。那裏說得盡。但見似靄龍香。曲引昭儀過復闕。如雷象輦。大開閶闔下平門。雙鳳花袍來廣漢。都看仙仗回旋。交螭團扇聽騊駼。盡訝神儀閃爍。前馳道。後護駕。莫非鐵甲之將軍。左紀言。右編事。悉屬金章之太史。輦過長楊。細雨忽來淸蹕。駕臨云夢。淸風預爲祛塵。表林麓而廓艸萊。虞旌遞引。翦荊棘而夷蕪穢。晉鼓喧推。奉轡馳驅。暗有追輪造父。弭旌護從。潛回轉禦纖阿。沈弓綠。燒火紅。云旗白。林谷爲之變遷。猛車厲。迅乘出。羽騎馳。雷電爲之交作。江河阹而大山櫓。曾無得脫之蜚廉。幹將戟而烏嘷弓。豈有偸奔之解廌。前開一面。除非可軼遺風。預設三驅。或者能逃野馬。但見上殺歸田。咸謂割鮮輪染。不道東津講武。相從大狩威施。奼楚誇齊休足論。渭川漆澤近郊圻。君王豈是荒遊日。本爲邊疆習鼓鼙。呀。聖駕未出。奏事官早到。

【劉潑帽】﹝生小外上﹞五云縹緲龍光閃。入皇都帝闕遙瞻。天威咫尺將身斂。拜舞謁丹墀。祇應受重瞳鑑。

﹝生﹞昔日西秦今又來。咸陽依舊殿門開。﹝外﹞須知聖帝非常主。不學秦王坑俊才。﹝生﹞楊兄。路途迢遞。飽歷風霜。不在話下。你看雲霄咫尺。帝闕森嚴。何等王气也呵。﹝外﹞長卿。風雲易失。雨露難逢。你在孝景之時。淪落不偶。今日忽逢天上傳宣。又是一番模樣了。此是午門外廂。仔細進見則个。

【前腔】﹝合﹞九重日射黃金殿仰天王不勝驚膽。玉鑪香霧空中染。﹝拜闕介﹞忽見彩霞端。萬雉回團扇。

﹝末﹞伏謁的是何官。﹝外﹞臣狗監楊得意。奉詔往召相如。今來伏謁。﹝末﹞旣如此。吾當轉達。身掛紫袍垂气象。口傳天語出絲綸。﹝下內云﹞聖上有旨。朕卽欲往獵。聞相如已至。急宣進謁。﹝生行介﹞

【六麼令】忙趨急斂。上金階謹拂朝衫。云邊側耳聽傳宣。天語近。拜應前。鯫生何幸膺髙薦。

兢兢心一小。默默口三緘。﹝下末上﹞出入金階誰結襪。髙低丹陛自傳臚。適宣召的官員。暫且在此間候一回則个。呀。楊內相。那官好生端整也。﹝外﹞此人文章冠絕天下。豈惟都雅。近獵時名。﹝末﹞原來皇上爲愛文章如此。人生豈可不讀書哉。﹝外﹞便是。

【前腔】﹝合﹞這回有感。論文章必顯兒男。誰人得似起幽潛。方奮翮。正圖南。無窮恩露從今染。

﹝內云﹞聖上有旨。適見相如。甚慰朕想。許尙書給筆札。中常侍送入東閣。朕獵還卽欲觀文。毋悞。欽此。﹝末﹞奉聖旨。﹝生上﹞

【劉潑帽】天顏有喜文詞艷。坐絲綸此地非慚。我不枉將書那日窮硏徧。十載破靑氈。一旦朝金殿。﹝小生扮尙書給筆札上﹞

【前腔】親持彩筆文光煥。更幾重蜀紙湘縑。行看頃刻雲煙徧。須信讀書男。終久芳名炫。

﹝對生云﹞先生請收下。下官吿辭。管城子卽日抒詞。楮先生行當黻藻。﹝下外﹞長卿。聖上有何說話。﹝生﹞皇上一見就問。子虛賦卿所作乎。相如對是臣所作。此諸侯之事不足觀。請爲天子遊獵賦以進。上爲大悅。因命入東閣成文。﹝外﹞好好。不負所舉。此文一成。富貴無限。賢弟。只望你著意呈進。生﹞何勞掛念。

【出隊子】賦才無玷。賦才無玷。定有奇花上筆尖。風雲月露讓誰擔。不學雕冰文字險。﹝合﹞奏達雲霄。必定喜添。

﹝外﹞中常侍。我這兄弟文章呵。

【前腔】鬼神驚戰。鬼神驚戰。萬斛珠璣信手拈。翔風直是玉樓仙。一瀉江河驚倒撼。﹝合﹞眞个是才擅京西。望切斗南。

﹝外﹞老夫本欲奉陪。恐駕出有妨。就此暫別。請問操觚客。何如捧轡人。﹝下末﹞先生。請到東閣去。﹝生﹞常侍請。﹝末﹞先生。此間已是東閣了。

【前腔】﹝合﹞紫薇花爛。紫薇花爛。幾樹芭蕉映碧檐。玉鉤初下午時簾。金鑰門開鶯數點。一笑掀髯。文思頓酣。

﹝末﹞左右看茶。

【前腔】﹝合﹞茶煙書卷。茶煙書卷。金鴨香銷冷玉函。庭前白鶴忽乘軒。幾上靑雲隨筆轉。眞个是玉堂學士。翰苑神仙。

﹝末﹞學生吿辭。﹝生﹞天使大人有勞了。﹝末﹞送人遊閬苑。復自入天門。﹝下生﹞未卜風雲事。先沾雨露恩。﹝下﹞

第二十三出空閨永嘆

【破陣子】﹝旦上﹞一自才郞別去。新愁和淚俱增。﹝貼上﹞疎簾常掛淒涼月。破壁空懸慘淡燈。﹝合﹞誰憐悵別情。

﹝旦﹞手撚花枝意似癡。一春常是憶人時。如何說得憑闌處。風裊垂楊千萬絲。孤紅。長卿一去經旬。更無音問。好生悶縈懷也。﹝貼﹞小姐。山川修阻。魚雁難憑。請寬心保重則个。﹝旦﹞孤紅。我這病體𨿽痊。可柰落紅點地。新月鉤空。幽景離懷。共成愁絕。不免庭下閒步一回。你去煎些茶來遣興。﹝貼應介﹞莫道月團心內苦。暫將雷莢口中甜。﹝下醜淨巡更上﹞月子𨿽明光未圓。幾家憂悶幾家歡。好像髙燈臺點火偏弗照。則我夾被牽綿苦則單。﹝下旦﹞呀。你聽墻外行歌。好生慘人也。

【四朝元】黃昏初靜。歌從月下聞。道幾家歡樂。同對淸景。也有人呵異鄕拋獨影。漫支頤自省。漫支頤自省。怎得團圓。此夜雙淸。只怕薄絮絲空。繡衾香冷。虛受纒綿病。嗏。眞自悔長生。靈藥𨿽偸。碧海心空另。今日呵。寒云枉自行。暗雨徒相競。與誰廝倩。朝朝暮暮。陽臺之徑。

﹝貼攜茶上﹞磵底松聲初罷響。水邊雲气乍移來。小姐。茶在此。﹝旦﹞孤紅。把水沈香燒一炷來。﹝貼﹞積火終須暖。寒灰亦自燃。﹝下醜淨巡更上﹞荷葉團圞秋裏衰。亮月團圞云裏埋。鏡子團圞奴房裏照。梅子團圞心裏歪。﹝旦﹞長卿。

【前腔】佳期無定。思君夢不成。柰露侵雙襪。月弔孤影。使愁人驚怨冷。把吳歈再審。把吳歈再審。他道敗葉秋殘。皓魄陰生。靑鏡塵空。梅花子另。虛卻團圞景。嗏。君在五云城。妾在空閨。獨立依金井。似朱闌系玉瓶。素纖牽翠綆。水聲不定。涓涓滴滴。夜長更永。夜長更永。

﹝貼攜香上﹞芳蘭漫爇愁焚液。靈麝𨿽香苦囓臍。小姐。燻鑪在此。﹝旦﹞孤紅。乘此月明之下。去取吳綾一幅。和那翦尺來與我。要做一兜肚。寄與長卿。見我千絲萬緖。常系心頭也。﹝貼﹞秋來只恐君心冷。寄取吳吞一纊綿。﹝下醜淨上﹞瞿塘峽口冷煙消。白帝城頭月子髙。欲寄徵夫書一紙。成都門外不通潮。﹝下旦﹞呀。你聽竹枝詞越越驚人。好生淒愴也。

【前腔】瞿塘煙冷。是傷懷第一層。況那些碧雲輕瑣。綠窗初靜。掛城頭孤月明。欲緘書遠贈。欲緘書遠贈。他又道江上無潮。難通紙上多情。這萬里橋髙。盼不見五陵人迥。咳。空畱下淚滴冰綃冷。嗏。說甚麼貌娉婷。盡受著半路蹊蹺。和那个九死懨煎病。天。我這命窮𨿽然是限五行。長卿。你夫婦也應同一命。這些八字呵。誰人擺定。分分兩兩。較來偏稱。較來偏稱。

﹝貼上﹞抽思拔慮憐鍼綫。割肚牽腸是翦刀。小姐。吳綾翦尺。彩綫金鍼。俱在此了。﹝旦﹞你且畱下。好去鋪著牀兒。我欲托此良宵。夢寐一見相如也。﹝貼﹞鴛鴦枕上華胥國。鸞鳳衾中宋玉臺。﹝下醜淨上﹞夫戍蕭關妾在吳。西風吹妾妾憂夫。一行書信千行淚。寒到君邊衣到無。﹝下旦﹞呀。好生怪。此行歌使人重有所感。﹝縫介﹞

【前腔】淒聲相應。分明夫戍紫塞城。妾便是悲秋楚國。望云秦嶺。說不盡淒涼景。更西風釀冷。更西風釀冷。攪渾了血點模糊。淚滴飄零。閃不過雨暗雲愁。空消受月華燈影。更一个半年愁病。嗏。這離恨怎支撐。苦則苦我這裏信難通。怕則怕他那裏心難定。枉教我肥瘦兒胸中遙自忖。寬和澀刀上空相應。這衣帶呵。願與我將他拘定。長長短短。使伊追省。使伊追省。

﹝貼上﹞寂寞繡屛香一炷。綠窗風雨夢來時。吿小姐。牀已鋪完。月陰將雨。請進去安歇。明日做完罷。﹝旦﹞與我好生收拾進去。

【尾】初心看月消殘病。不道滿耳悲歌感興。酩子裏長吁付短檠。

破雲遮月忽朦朧。

欲夢還愁夢不通。

夢後欲知前夢處。

一牀衾枕半牀空。

第二十四出持節錦行

【生查子】﹝生上﹞雄文對日裁。到闕瞻天拜。﹝醜上﹞奏罷五雲開。望絕彤芝蓋。

﹝生﹞歲去愁終攺。春還命自來。﹝醜﹞何須問丞相。東閣幾時開。﹝生﹞靑囊。不意我淪落不偶。竟謝文章之力。得蒙皇上寵召。命入東閣。遂夢黃衣老。命我作大人賦獻之。因以神仙之事感上。早間奏過。令在金馬門待詔。倘賜披閱。必有好處。你就回家報與小姐知道。呀。遠來的敢是楊公公麼。

【前腔】﹝小外上﹞金堤繞碧苔。玉樹紛靑靄。十里錦風來。隱隱穿仙界。

老漢昨日侍從出獵。不知長卿進賦如何。不免去聽些消息。呀。長卿已先在此。皇上見賦否。﹝生﹞賦已獻過。令相如待詔此間。﹝末持冠服金段上﹞

【前腔】皇恩海樣該。帝眷天來大。捧旨下瑤階。齊聽綸音賚。

聖上有旨。適見相如之賦。使朕意欲淩雲。深以相見爲晚。然非得意所薦。朕安知之。玆拜相如爲著作郞。賜錦四疋。楊得意賜金十斤。以彰進賢之美。欽此。謝恩。先生請易冠服。﹝生易介﹞

【駐雲飛】自顧微骸。寵被君王特召來。媿此疎愚在。敢望郞官拜。嗏。本謂自沈埋。牛衣甘耐。肯信如今一旦腰橫帶。得上黃金市馬臺。得上黃金市馬臺。

﹝末﹞楊內相。這賜金請收下。﹝外受拜介﹞

【前腔】爲舉賢才。數笏黃金賜滿懷。報國微誠在。謝友推恩大。嗏。珍捧下瑤階。光生天外。始信文髙無限恩波貸。﹝合﹞願祝皇家日進才。願祝皇家日進才。

﹝內云﹞聖上有旨。著相如有事咨問。﹝外別生介﹞老夫在門外奉候。且到五龍樓。待看單鳳下。﹝下生伏闕介內云﹞聖上問著作郞司馬相如。朕卽位以來。遂遣唐蒙往賓夜郞邛■﹝束束﹞上火下﹞。不過使其來享也。今違朕旨。略通具制。糜費兵革。巴蜀吏民無不嗟怨。問卿何以治之。更問邛筰之君。多欲請爲內附。卿以何策處置。可條對詳答。不得輕議悞事。﹝生﹞臣奏陛下。

【駐馬聽】虜貴懷來。豈可無謀作禍胎。唐蒙不能體陛下之意。致使良民怨望。財用虛供。撫輯無才。爲今之計。正宜曉諭巴蜀吏民。招服夜邛諸國。擒取唐蒙。罪吿天下。邛筰之君長旣欲請爲臣妾。亦宜曲爲容納。不可拒絕。以孤外夷歸附之誠。當今四海盡爲家。何妨萬國齊瞻戴。莫負忠懷。從款塞一一梯山航海。

【滴澑子】﹝旦貼持符節上﹞君恩到。君恩到紫羅城外。兵權到。兵權到玉門關外。看他徵南功大。親持此節歸。收功絕塞。賜宴金門。共叨恩拜。

聖旨到來。就此拜著作郞司馬相如爲中郞將。領兵三千。建節往使。用馳四乘之傳。卽日辭朝。檄諭巴蜀民。以鑑朕意。招安西南夷。以入王廷。就取唐蒙治罪。歸報之日。另行升賞。毋得生事。以負朕托。欽此。謝恩。﹝生受節介旦貼﹞執節承恩重。還宮進步輕。﹝下生﹞王事不敢久稽。就此起程。

【駐馬聽】頓首三臺。敢露丹心幸帝諧。慚愧孫吳將略。衛霍功勛。賈董文才。皇風自此掃氛埃。何辭苦楚行荒塞。看奏凱回來。謳歌滿路遙拜九天恩賚。

﹝外上﹞忽聞蒼龍蟄。俄動野鷗眠。適聞長卿出使。特來餞送。來的敢是他。﹝見介外﹞賢弟恭喜。特奉水酒奉餞。﹝內云﹞聖上有旨。急召楊得意入朝。欲問虎圈中事。﹝外﹞來了來了。賢弟。不得表情。勿怪勿怪。朋情𨿽所急。君召莫容遲。﹝下生﹞靑囊何在。﹝醜上﹞才在宮墻看流水。俄從車馬出都門。相公有何鈞旨。﹝生﹞我出使事體。你知道麼。﹝醜﹞小人才聽虎賁衛點兵三千。相從中郞將出使。因此知道。﹝生﹞叫左右取盔甲過來。﹝眾應上﹞晨韜史氏之筆。暮握使臣之斧。始知學劍學書。不愧能文能武。吿老爺。盔甲在此。﹝生換介﹞就此起程。

【水底魚】耀日戈開。森森劍戟排。紅旗一派。遙從畫角來。遙從畫角來。

【前腔】﹝眾﹞玉塞門開。黃雲覆地埋。夷酋早拜。天敎飛將來。天敎飛將來。

天子重三推。

將軍儼若雷。

塡塡旗鼓出。

人在黑雲隈。

第二十五出姦臣誤國

【連珠令】﹝淨扮唐蒙率眾上﹞身作藩臣衣紫緋。■﹝豸皮﹞貅百萬久徵西。多因腹內無忠膽。故使身肥國不肥。

大節何須問。姦謀且自藏。試看忠國者。千古浪傳芳。自家武功將漢使唐蒙。𨿽名通夷。實圖自利。上不管朝廷。下不念百姓。卽今夜邛才服。取貨如山。只有■﹝束束﹞上火下﹞中未去。所進難量。今日便欲登程。不識巴蜀吏卒轉漕奉幣的可曾完備麼。﹝內﹞俱已完備。﹝淨﹞如此就行。

【淸江引】隋何陸賈非眞使。服虜誰能事。言到橫行時。談及招安處。﹝合﹞上天山。勒漢功。神威至。

【前腔】﹝眾﹞雲開瀚海天兵至。馬上橫戈刺。飛箭石頭搖。神劍韜中覷。﹝合﹞凱歌回。奏君王。蒙恩賜。

此去倂山河。

功名史上多。

只愁金鵲印。

無福柰君何。

第二十六出牛酒交歡

【夜行船】﹝末上﹞承乏一方爲保障。應不愧漢吏循良。五馬髙車。二千石俸。猶自見人俯仰。

下官蜀郡太守是也。聞知中郞將司馬相如。馳傳巴蜀。所到之處。無不郊迎。下官爵非卑下。分之所在。不敢有違。昨探消息。知是今日臨境。以此出郊迎候。如何臨邛令不見到來。﹝眾﹞王知縣來了。

【前腔】﹝小生上﹞新築沙堤行宰相。喜今朝鳳翥龍驤。燕友逢春。鶯朋出谷。此際歡生遐壤。

自家臨邛令王吉。向與相如分手。彼落天涯。生叨久任。近聞帝眷。詔拜郞官。持節使經縣界。只得候見一回。聞府尊大人在此。不免進去相見。﹝眾﹞臨邛縣知縣見。﹝末﹞賢令請起。天使將至。館捨完備未曾。﹝小生﹞吿大人。天使乃知縣故人。凡事必不深較。﹝末﹞賢令。汝言謬矣。𨿽云故人。今承君命。乃天使也。敢不敬奉。一定要遠接。你須負弩前行。﹝小生﹞領命。﹝末﹞這鼓吹喧騰。車塵雜沓。想是使車已至。須要進接。不可違慢。﹝小生﹞是。

【前腔】﹝生上﹞馳驛擁旄爲大將。急王程帶月披霜。水泛僊槎。星隨使節。萬里獨專虎帳。

﹝眾﹞稟將軍。臨邛縣已到了。﹝生﹞叫左右傳示迎接官知道。將軍有令。本郡太守不必郊迎。縣令不勞負矢。俱到驛中相見。﹝眾應介﹞都亭長接老爺。﹝生﹞起去。著府縣官參見。﹝末跪介生﹞請起。﹝末﹞不敢。﹝生﹞一定請起。﹝小生進跪介生亦跪介﹞王祥甫。豈有故人不貴。而貴中郞將者乎。一定請起。就與郡守公同坐一坐。還有心曲之言奉吿。﹝末﹞天使大人。學生暫辭出外。恐與王縣令別有話講。﹝生﹞旣如此。先請。﹝末辭暫下生哭介﹞祥甫。你知道麼。我憶當初。

【刮鼓令犯】承寵召到此方。正秋風落葉黃。這都亭中呵。也曾寓宿牀頭孤劍響。恰才經行之所。也曾寄迹花邊綠酒香。誰知今日重來。衣錦復還鄕。亭前風月看更揚。壚頭芳艸到偏長。﹝合﹞風雲會不可量。從來奇遇信天將。英雄志到底償。空將窮達笑炎涼。

﹝小生﹞吾兄榮華至此。也是積學使然。須信道。

【前腔】文共武捲與藏。到時來自有方。蓬蓽從來生宰相。這艸昧何能困霸王。昔日今朝。事實不同。誰道忽生光。塵中傳捨棲驌驦。人間酒肆寄仙郞。﹝合﹞眞堪羨孰敢方。頓敎旌斾爛生光。情懷展笑語芳。誰言國士信無雙。

﹝生﹞王兄。還有一言奉吿。﹝小生﹞有何見諭。﹝生﹞言之可羞。不得不爲知己道。

【前腔】當日事謝女娘。肯相從作夜亡。弟又困窮無似。他一心願淒涼。盡恁顚連不廝放。害盡嬌羞病幾場。小弟只爲功名心急。割捨他病軀入京。生死勢難量。欲待回家一看。又因王事在身。如何是好。空懸望眼愁斷腸。未知何日始還鄕。專望吾兄呵。相憐念賜慨慷。周全汝嫂舊糟糠。異日歸來。當圖報一拜堂。泰山髙義爲君揚。

﹝小生﹞這个不勞分付。小弟就差人奉候。長卿。我與你呵。

【前腔】膠漆愛舊誼長。喜今朝掛錦裳。說著尊嫂之事。委實可慶。我不是冰人當受賞。眞个是月下婚書暗有光。當初旣忝其始。如今敢不厚其終。心事願相將。泥金敢憚奔走忙。看飛騎到華堂。管使尊嫂呵。﹝合﹞愁眉翠喜色黃。鳳樓簾捲試新妝。金閨啟錦席張。欲看金印笑迎忙。

﹝生﹞王兄。向來官況如何。﹝小生復寒溫介﹞

【憶多嬌】﹝外上﹞司馬郞。怨未降。淫女當時惱夜亡。肯信今朝大有光。頗自羞惶。猶恐前愆未忘。

老漢卓王孫。惡女文君。偸奔司馬。𨿽曾少濟。未盡周全。豈意一旦髙貴。令人自抱羞慚。如今建節都亭。萬方瞻仰。眞个好男子也。只恨當時。何不明嫁與他。旣不見日前揚丑。又不見目下乖違。一著之差。滿盤俱廢。我今特備牛酒。以圖交歡。此間已是駐節所在。聞府尊大人伺候在此。不免央他轉致。以求一見。府尊大人有請。﹝末上﹞呀。卓老先生。﹝外﹞公祖大人。老夫欲見小壻。求公祖轉致一聲。﹝末﹞這个使得。﹝進見介﹞吿天使大人。尊嶽丈求見。﹝生﹞請起。﹝作驚背低唱介﹞

【滴澑子】吾何有。吾何有泰山嶽丈。何曾去。何曾去坦腹東牀。是了。這是卓老趨炎了。酒壚中緣何情狀。如今呵。都亭建節時有許多佳況。罷罷。君子無絕人已甚。況親連瓜葛。也曾受惠。舊日綈袍猶存念想。

公祖大人。此老𨿽系親情。只是待生過當。今日不接。乃爲薄幸了。可著他進來。﹝末應介生﹞王祥甫。還是我配他女兒不是。﹝小生﹞天作之合。與兄何干。﹝外進介﹞老夫卓王孫。特來獻賀。﹝生﹞嶽丈請上。小生有一拜。﹝外﹞不敢。﹝末小生勸介﹞

【和佛兒】﹝生拜介﹞謝得當初醉錦堂。笙歌沐寵光。到後來呵。酒壚忍恥。垂賜濟空囊。思欲踵門拜謝。又恐峻門防。﹝外﹞不敢。﹝生﹞因此上直待成名兩鬢霜。直待成名兩鬢霜。

老先生。如今令愛好去看他了。﹝外﹞一送天使登程。就去請回。專待榮歸。拜納門下。向來有失看待。老夫罪甚。因此特奉牛酒爲歡。公祖父母二大人。

【前腔】都因老漢沒緣當。風流不識俊才郞。因此之故。特來荊請。塵驛拜仙裝。於湯與有光。﹝合﹞須信道籬鶠何曾識鳳凰。籬鶠何曾識鳳凰。

﹝末小生﹞老先生。若請令愛。府縣添差人夫防護。不知幾時遣人。﹝外﹞明日遂行了。﹝生﹞公祖先生。朝廷此使。一欲檄諭巴蜀吏民。以唐蒙略通生事。非由上意。一欲往招邛筰冉駹。使皆內附。那一紙榜文。好生廣示。相如就此拜辭。﹝末﹞知府不敢動問。暫屈使軺。今晚都亭少憇如何。﹝生﹞王程有限。斷然不敢。喚左右起程。列位請回罷。﹝眾﹞一定送至郊外。﹝小生負弩前行介﹞

【雙聲子】仙騶動。仙騶動。旗半捲。鼓全響。都亭遠。都亭遠。樹欲暝。月初上。穿林莽。穿林莽。渡海航。渡海航。看歸途列炬。去驛焚香。

﹝生﹞眾官去罷。

【尾】山崗陟峻川滉瀁。車馬無愁客路長。不怪寒星漸渺茫。﹝下末小生對外云﹞

令壻𨿽則怏怏。老先生自當老成。不可掛念。﹝外﹞老夫豈敢。﹝下小外上﹞報報。小人是京中探子。來報王老爺髙升了禦史大夫。﹝末﹞可喜可喜。叫左右賞賜探子。送王老爺進察院。﹝小生辭介末行跪介﹞

窄狹無如仕宦途。

朝來低首暮髙呼。

誰人肯把功名棄。

軒冕泥塗稱丈夫。

第二十七出金閨榮返

【臨江仙】﹝旦上﹞江空樹遠彤雲渺。倚闌望也心焦。夫君何事去迢迢。芳緘無使達。雙淚付鮫綃。

﹝如夢令﹞曾共錦幃閒哄。一曲舞鸞歌鳳。常記別伊時。和淚出門相送。如夢。如夢。窗外梅花風動。奴家自別長卿。時光易失。風月難消。綠窗淒冷。撫錦帳而魂消。秦嶺迢遙。望碧雲而目斷。回腸一日九煎。倒枕終宵千徧。昨夜寒燈吐蕊。好夢牽情。想有佳音來到。且喚孤紅出來。教他尋問消息一回。多少是好。孤紅那裏。﹝貼上﹞

【前腔】燻鑪撥盡寒煙渺。可憐翠被香消。倚闌聞得喚聲嬌。要知心腹事。多半憶風騷。

小姐叫孤紅。不知有何話說。﹝旦﹞孤紅。你知我心中事麼。﹝貼﹞小姐有事。說與孤紅知道。﹝旦﹞長卿遠別。愁緖縈牽。握手無期。懷心日切。﹝貼﹞小姐。目下想有人回。不須愁損。﹝末小外上﹞路遠行來急。官差恨去遲。自家臨邛縣差來皂隸。迎接司馬夫人。訪得此間是他門首。敲門則个。﹝旦﹞呀。孤紅。聽敲門聲。

【紅衲襖】莫不是近鄰家沽濁醪。﹝貼﹞小姐未嘗乞假。不是。﹝旦﹞莫不是遊春侶邀歡笑。﹝貼﹞小姐又無女伴。不是。﹝旦﹞莫不是踏靑人誤作桃源到。莫不是捕魚翁錯認酒家敲。﹝貼﹞小姐。不是奴家取笑說。如今不在臨邛店了。不是不是。待我再聽。﹝合﹞聽一聲驚魂易飄。忖一回愁心亂攪。𨿽不是相府侯門我這冷落深閨也。怎許詩人帶月敲。

﹝旦﹞孤紅。問一端的。才可開門。﹝貼﹞敲門是誰。﹝末小外﹞我是臨邛縣差來皂隸。﹝旦﹞呀。事有古怪。孤紅且不要開。你再去問他。莫不是

【前腔】王相公爲故人千里寄書勞。莫不是馬相如有平安兩字佳音到。莫不是遇鷹鸇禍事從天到。莫不是報泥金且喜在今朝。因甚來此。﹝貼應問介末小外﹞正是。你老爺奉朝命出使。近經本府。相見卓老相公。教他來請夫人。因此府縣添差人船。在此迎接。﹝旦﹞有這等事。﹝合﹞聽一聲悶懷忽消。問一回愁眉頓掃。須信道虎略龍韜終不能困英雄也。豈是區區兒女曹。

孤紅。著他在外安歇。再問他。卓家人幾時到來。﹝貼﹞呀。道猶未了。喜紅姐早到。﹝淨上﹞離家無十日。做夢有千遭。自家老相公差我迎接小姐。訪道此間是他門首。果然不差。﹝見介﹞呀。小姐。小姐。夫人。夫人。喜紅磕頭。﹝旦﹞你爲何到此。﹝淨﹞容喜紅吿稟。你家相公近日做官。經過臨邛縣。那个不羨他。

【前腔】那戴的是紫金冠更有貂蟬耀。穿的是赭紅袍坐的是五山轎。龍旗虎帳卻向馬前繞。錦旃羅傘又早車上飄。我老相公呵。爲見了驛亭中新壻嬌。就把那酒壚中舊恨消。因此上命咱千里來邀也。乞早登程上紫霄。

﹝旦﹞我不去。旣有今日鐘情。何必當初寡愛。﹝貼﹞小姐。炎涼世態。都是自家中起。一定該去。想不比舊時了。﹝旦﹞孤紅。你不知我呵。

【前腔】𨿽則是見爹行到增著俺閒煩惱。𨿽則是會親人反被他稱笑。﹝貼﹞笑甚麼來。﹝旦﹞他道這畫屛後靜悠悠會聽琴的夫人到。他道這酒肆中假惺惺會哄人的小姐喬。又說道這當初離洞房一雙腳。這當初跨墻頭一撚腰。只管喞喞噥噥那些个女伴彈唇也。羞殺桃花滿面嬌。

﹝淨﹞小姐。如今老相公另造一院。分付家僮禁說前愆。但稱新喜。你急須榮返。不可兀自猜量。﹝貼﹞待孤紅怎麼。﹝淨﹞把一副玉磨賞你。﹝貼﹞要他何干。﹝淨﹞這个上好撮頭。﹝貼﹞啐。休取笑。﹝旦﹞孤紅。你著到來人役。俱至南關伺候。打點行裝。就起程罷。﹝貼應眾下副淨上﹞開門。開門。﹝貼﹞是誰。﹝副淨﹞本縣聞夫人歸家。特差人舟防送。倂送盤費在此。﹝旦﹞收了盤費。人到南關等候。﹝副淨下醜上﹞頭禿面偏扮。身短腳到長。誰知窮嘴臉。一半惡心腸。自家沈小二妻。聞得司馬夫人回家。特來相送。你聽他家中喧嚷。想是便起程了。不免進去。呀。夫人。夫人。恭喜。恭喜。聞知回府。特備些薄禮相送。﹝旦﹞娘子尊姓。實未相聞。今日先施。誠爲過當。﹝醜﹞拙夫沈小二便是。﹝貼﹞卻原來。禮到不勞。見賜米糧數升何如。﹝醜﹞惶恐。惶恐。大姐。你家裏做官。無米也八千粞了。不用罪我罷。夫人旣不受饋。願送登舟。﹝旦﹞沈娘子。旣承相送。就請前行。﹝醜﹞夫人請。﹝旦﹞孤紅。這條路兒。我與你當初呵。

【大迓鼓】相隨月下逃。明時錦袖。暗裏靑綃。更尋春酒市羞歸棹。重憐遭寇病蕭蕭。﹝合﹞肯信如今。歡過畫橋。

【前腔】﹝貼﹞小姐。須知福分髙。喜春風猶到。花蕊還嬌。看芙蓉城裏度鸞簫。錦江兀自上春潮﹝合﹞萬里升仙。如駕鵲橋。

【前腔】﹝醜淨﹞從今福正饒。看鳳冠歸舍。虎帳還朝。使佳人才子共逍遙。重經此路不爲勞。﹝合﹞共禦香車。同過翠橋。

﹝末外眾上﹞稟夫人。各處人夫俱在此。請問下那一座船。﹝旦﹞我在卓家船上。你們防送便了。沈娘子。請回罷。有勞了。﹝醜﹞夫人。路途保重。

相送仙娥上寶舟。

今朝離別不須憂。

一帆風送長江鷁。

知入雲霞最上頭。

第二十八出招安絕域

【水底魚兒】﹝生領兵上﹞仗節開關。長風萬里閒。堂堂朝使。此去壓諸蠻。此去壓諸蠻。

叫左右。喚本地官員過來。﹝眾應介外小生上﹞只因天使大。顯得地官卑。犍爲太守越雋太守見。﹝生﹞聖上所諭之事。一則檄諭父老。二則譴取唐蒙。三則略定西夷。今日已到長城地面。俱不用隨我出邊。卽便開張榜文。羈取唐蒙。歸卽施行。違者重究。﹝外小生應介生﹞開關去。

【前腔】不斬樓蘭。烏號豈用彎。輸情招虜。帝旨馬前傳。帝旨馬前傳。﹝下﹞

【前腔】﹝醜淨上﹞毳幙鮏羴。隨咱驀地眠。長驅打獵。打到玉關前。打到玉關前。

吾乃邛筰冉駹二大王。近聞夜邛■﹝束束﹞上火下﹞中與漢朝通。多得賞賜。俱爲內附。向遣通事奏知。也要歸順。他若不容。我便殺將去。呀。那遠來的是中國人麼。

【前腔】﹝生眾上﹞萬里關山。垂鞭看凱還。玉階金闕。遙拜賀龍顏。遙拜賀龍顏。

喚通事過來。﹝小生﹞慣行異域隨何力。會聽禽言公冶長。﹝生﹞去通與邛筰冉駹二酋長知道。漢皇帝因你欲求內附。特差天使到此。你若容置郡縣。當歲賞金帛。倘或不從。大兵壓境來了。﹝小生打話介丑淨羅拜介生﹞旣除邊關。關益斥道。叫左右。取賞錦幣千端。黃金萬兩。卽其所屬之地。列爲郡縣罷了。﹝眾應付金帛介醜淨覆拜唱前曲下生﹞大事已定。到牂牁郡去。待取唐蒙到來。請旨定奪。左右。起程前去。

【前腔】斥道除關。華夷共一天。不須三箭。瀚海靜波瀾。瀚海靜波瀾。

第二十九出花朝舉觴

【步蟾宮】﹝外上﹞門闌多喜春重到。更兼蔗境逍遙。不妨綠酒醉花朝。人共靑山老。

養子不教父之過。不如養女身受富。不肖空憐作馬牛。富貴猶能耀門戶。我卓王孫。家資富足。身體康彊。一子二女。所不足者非財也。向因長女文君。不問而嫁相如。深以爲恨。豈知近日得官。經過臨邛。自家只得獻牛酒以交歡。喜得文君已回。相如不日還家。我的面皮何等榮耀。前已另造一院。欲分與他一應財帛。俱與男等。趁此花朝吉日。特備喜筵。送女歸院。早上已曾分付庖丁。不知可曾完備麼。庖丁何在。﹝淨上﹞小子是庖丁。茶湯樣樣精。饅頭如石塊。索粉似麻繩。豬肺將糖蘸。肝腸用醋烹。一逢霜雪下。肴饌冷如冰。﹝外﹞咄。這樣庖丁。要他何用。﹝淨﹞吿相公。這是打發小人家的。若到府中。自有手段。﹝外﹞怎見得。﹝淨﹞鎗戳還魂鹿。刀劖牽命羊。■﹝垂刂﹞。魚先用藥。捉狗乃燒湯。鵝掌拖黃■﹝扌牛﹞。雞■﹝巴上毛下﹞帶糞嘗。要知辣手段。一味用生薑。﹝外﹞不好。打出去。﹝眾打介﹞不好了。稟相公。他口內都含肉。腰間盡帶椒。作裙包鴨腿。兜肚塞胡桃。兩肋皆藏藕。空臀又夾糕。原來頭上發。一半是豬毛。﹝外﹞有這等事。快不要他。﹝淨﹞饒了這次。小心伏侍。﹝外﹞也罷。湯水要像模樣。﹝淨應﹞湯水要像模樣。一味濃鹽赤醬。﹝下外叫﹞春英請大小姐。秋芳請二小姐。鶴駕請大叔。都到茂椿堂飲宴。不得稽遲。

【前腔】﹝旦上﹞陌頭柳色驚看早。正晚妝樓上無聊。﹝貼上﹞忽聽牕外語相邀。應赴花間召。

﹝旦﹞孤紅。奴家自前日回來。卽蒙爹爹款待。攺造別院。與我居住。今日又設喜筵。定應送我入院。但不知長卿歸信。心上掛牽。聞爹爹堂上多時。不免向前趨拜。﹝貼﹞待我先行。﹝旦﹞怎麼到是你先行。﹝貼﹞若不是孤紅帶挈你。那有今日。恰不是我先行。去喫第一席。﹝旦﹞這丫頭又來取笑。呀。妹子兄弟也來了。

【前腔】﹝小旦上﹞春藏步帳花開早。喜雲鬟翠嚲香綃。姐姐萬福。﹝旦﹞妹子免禮。﹝醜上﹞讀書未得換靑袍。卻被傍人笑。

﹝旦﹞笑你甚麼來。﹝醜﹞他笑我考不上的老童生。呀大姐姐。你爲何這幾日越越瘦了。想是憶著姐夫之故。我勸你。今日爹爹設宴。把那肥豬肉多喫幾塊。也好補一補。﹝旦﹞咄。油嘴毛頭。爹爹在堂上。快去相見。﹝丑應介旦小旦﹞爹爹萬福。﹝外﹞大孩兒免禮。你是夫人了。﹝旦﹞爹爹在上。孩兒與妹同胞。豈敢以小貴自尊。﹝外﹞孩兒有理。我言之謬矣。﹝醜﹞爹爹。孩兒閉眼。﹝外﹞咄。怎麼閉眼。﹝醜﹞一隻釘釘在裏頭。拔不出哩。﹝外﹞畜生。你妬我愛姐姐。你怎不學他丈夫做官。﹝醜低云﹞這也容易。我也揀著人隨了。做得官時也是一个後進夫人。﹝外﹞大孩兒。我與你另造一院。俱已完備。今日是个吉日。又喜花朝。特備酒席送你。﹝旦﹞多謝爹爹。﹝外﹞孩兒。今日韶華。更覺倍增。畫橋東風裏。燕子歸來尋舊壘。餘寒猶峭。紅日薄侵綠綺。﹝旦﹞嫩艸方抽碧玉茵。媚柳輕拂黃金縷。鶯轉上林。魚遊春水。幾曲闌干徧倚。又是一番新桃李。﹝眾﹞佳人應怪歸遲。梅妝淚洗。﹝旦貼﹞鳳簫聲絕沈孤鴈。望斷淸波無雙鯉。雲山萬重。寸心千里。﹝外﹞看酒過來。

【梁州序】雕軒花嫩。瓊林鶯小。正是東君未老。隔簾柔影。翻飛社燕尋巢。忽見酸風逃去。小雨偸來。惹得芳菲惱。錦堂春透也管弦嘈。看酒暈桃花滿面嬌。﹝合﹞紅袖舞。玉樽倒。向良辰美景同歡笑。眞樂事勝蓬島。

【前腔】﹝旦﹞綠窗飛絮。瑤階芳艸。點綴春光空好。梨花夢冷。虛將粉蝶痕消。你看翠綃封淚。羅袖分香。新恨憑誰吿。秦關何處是碧雲遶。懶向花間聽鳳簫。

﹝貼﹞小姐。老相公在上。不必感懷。﹝合前﹞

【前腔】﹝小旦貼﹞惜風光簾幙春宵。惹風花池塘春曉。看雙飛舊燕。認巢歸繞。怪得落花芳磵。綠樹蒼云。不見仙郞到。海棠知未放且藏嬌。﹝貼﹞畱取風枝杜宇巢。﹝合前﹞

【前腔】﹝眾﹞畫樓前翠管風飄。朱簾外綠楊煙渺。漸黃昏人靜。碧山歸鳥。不怪華燈礙月。飛袖妨花。笑引金樽倒。去年人面也舊丰標。只恐風流減楚腰。

﹝合前外﹞孤紅過來。我賞你一杯酒。﹝貼﹞謝老相公。﹝外﹞好生伏侍小姐。老爹回時再賞你。叫左右。與我擡下金珠錦繡五十杠。胡椒飴蠟八百斛。點差家僮侍女二百人。送小姐歸院。﹝眾應提燈行介﹞

【節節髙】﹝合﹞紗籠燭影搖。度赤欄橋。仙香遞引金童導。行芳沼。過碧桃。經云嶠。瓊樓玉宇人難到。王孫富貴人間少。﹝合﹞看取堂前錦衣歸。共拜一封丹鳳詔。

﹝眾﹞吿相公夫人。院中已到了。

【前腔】朱門映水遙。笑聲髙。雲鬟綽約天人妙。風光好。簾影搖。歌聲杳。花臺柳榭東風巧。流蘇帳暖春雞報。﹝合前﹞

【尾】人歸別院笙歌鬧。看天明曙色漸髙。明日開筵莫憚勞。

﹝外﹞孩兒。此是內室。你進去整頓。點檢物件仔細。

錦步承行踏落花。

親恩珍重惜嬌娃。

侍兒羣笑搴珠箔。

共指紅樓是主家。

第三十出唐蒙設陷

【探春令】﹝淨上﹞怒從心起怎饒人。爲寃家難忍。思量欲把深讎報。恨不得寃業盡。

下官唐蒙。向爲夜邛諸域未安。朝廷命我招討。其實存心不忠。借托通幣。夤緣爲姦。不意爲朝廷所知。特遣司馬相如領節密計擒我。今已爲郡縣羈縻在此。思量計無所出。左右身名俱廢。這仇不可不報。有二計在此。不免喚手下善謀的梅盛林過來。與他商議。梅盛林那裏。﹝醜上﹞旣能善謀。又能善斷。由你鐵漢。也做兩段。恩主有何鈞旨。﹝淨﹞你曉得我今日爲何受難。﹝醜﹞這个都是司馬相如。﹝淨﹞著手著手。過來。有事與你計較。一要差人到卓家去。以司馬遷下蠶室之事。假云相如受刑。以此驚動文君。那父親極勢利的。就要攺嫁他了。這个誰去得。﹝醜﹞小人去。﹝淨﹞一面差人入京。多使金銀。揚言相如在西夷壞事。朝廷知道。必來拿他。這是何人去。﹝醜﹞徐孝去。他有親兄做內官。一去就定當。﹝淨﹞這个好。還有一件。要到相如那裏。哄他妻子病故。教因私廢公。這是誰去。﹝醜﹞陳奉去。﹝淨﹞我兒。你好中得我意也。幹得事成。把一半家私分你。天呵。

【泣顏回】弄假要成眞。到臨邛管嫁文君。攪亂他朝廷心變。酩子裏气喪三軍。使鸞離鳳分。霎時間打破他煙花陣竟未知一朝生死。說甚麼萬里功勛。

【前腔】﹝醜﹞休說寶和銀。把家私唾手平分。但能消除君怨。這便是圖報君恩。﹝淨﹞不要漏了消息。﹝醜﹞這个不勞囑付。我機深意深。看前行萬事都無損。他那裏禍不單行。俺這裏福自雙生。

舌上生飛劍。

心中起毒蛇。

慣能傷性命。

極會敗人家。

第三十一出文君信誑

【祝英臺】﹝旦上﹞盼長天秋欲暮。哀鴈寥寥度。﹝貼上﹞絕塞云空。書斷關山路。﹝合﹞怎當得玉笛飛聲。碧梧零露。是晚庭移步。

﹝旦﹞合歡未已離愁繼。相見無多會面難。﹝貼﹞只有春山消瘦劇。近來添得淚痕斑。﹝旦﹞孤紅。自從歸家。𨿽蒙爹爹款待。只是想著長卿。無限煩惱。聞他對爹爹說。不日就回。如何杳無音問。教人倚閭而望。好生愁悶也。你隨我到爹行前去。央他遣人打探一回消息。多少是好。﹝貼﹞這个使得。小姐請行。呀。老相公已來了。

【謁金門】﹝外﹞人家須養女。今日悔生兒。閥閱增輝人助喜。風流美壻。仙旌指日回輿。

自家兩日不見女兒。欲去看他一回。呀。女兒到與孤紅在此。﹝見介﹞女兒連日好麼。﹝旦﹞爹爹如此慈愛。有何他憂。只是丈夫無信。欲求大人訪問一回。﹝外﹞我正有此意。叫卓然過來。﹝末上﹞卓然卓然。就到眼前。相公有何鈞旨。﹝外﹞你到都亭中去。訪問司馬老爺邊方消息。速來回報。﹝末﹞要知邊上信。須聽驛中言。﹝下外與旦敍寒溫介﹞

【唐多令】﹝醜上﹞機事關心不苦。忙到賺人頭路。

在下梅盛林。承恩主唐蒙之命。來哄文君。因此妝一个抄化軍士。到他門首。未免髙叫一聲。有人問及。我就將機就機回他。老爹奶奶。可憐梅盛林。抄化些錢財。﹝末上﹞咄。這抄化的不許在此喧嚷。﹝醜﹞院公。可憐流落軍士。﹝末﹞且住。你是那裏來的。﹝醜﹞我隨司馬老爺往夜邛■﹝束束﹞上火下﹞中。因他罪犯朝廷。下了蠶室。故此獨自逃回。﹝末﹞怎麼下了蠶室。﹝醜﹞便是割去了那話兒。﹝末﹞咄。老爺不日就回。你到胡說。還不走。﹝醜﹞還不走。還不走。文君聽見難開口。總然有日放回來。要緊東西全沒有。﹝下末報介﹞相公。小姐。不好了。﹝外旦驚介﹞怎麼說。﹝末﹞小人才出門。撞見了一个抄化軍士。他說道司馬老爺往邊。爲因得罪朝廷。下了蠶室。故得逃回。以此小人進報。﹝外旦﹞快去喚他轉來。﹝末應下外﹞孩兒不要驚。待我自去問王大尹。﹝旦﹞全賴爹爹。﹝外﹞我就去了。﹝下旦貼弔場哭介﹞孤紅。我夜夢不祥。不意有此信來。倘有這事。教我怎生下落。天呵好苦也。去年今日別君時。忍淚含羞一送之。不道關河烽火隔。等閒燒斷合歡枝。長卿。長卿。不料你生平際遇。一至此乎。

【新水令】嗟哉夫子亶通儒。嗟哉夫子亶通儒。有雄才劍橫奇技。又多能綜眾書。慕前賢易相如。嗟落魄無侶。空遊倦鳳凰羽。

【步步嬌】﹝貼﹞梁國去曾成子虛賦。畢了駟馬髙車志。追思舊好初。孔美雍容仰彼憐予。傳綠綺。兩心娛。怨知情卻爲知音起。

【折桂令】﹝旦﹞因此上謝冰弦永托爲妃。藉淸樽不恥當壚。肯知道命也難扶。生年淺促。薄福自苦。竟撇我放不下中庭影孤。哭難招長夜魂阻。枉使淒惻。願你在患苦須知。若這九原可從呵。我也願成一个夫婦每生死同墟。

【江兒水】﹝貼﹞枉笑著風流主好事非。恨書生窮遇終不濟。負卻彈琴當日意。拋閃得人也沒由去。驀地思量心碎。小姐。怎知他綠綺雙調。今做了靑鸞孤處。

﹝內云﹞孤紅姐。卓然在此回覆。沒處尋那抄化的軍士。﹝旦﹞這軍士果然不見了。沒處討一个的信了。如何放得下。

【雁兒落】空步著郁萋萋亂艸枯。虛聽著哀嚦嚦斷鴻度。哭聲兒吞不吐。痛魂也馳難赴。邊上將軍。你那裏果也不果是卓文夫。先惹得淚痕多。天呵。我這裏秋天暮。他那裏長夜䢐。肯信道兩下裏成牽顧。孤也麼孤。今夜裏瑣窗前啞啞啼夜烏

【僥僥令】﹝貼﹞相公舊情空記取。專房寵幸到今非。𨿽欲歸來重事你。只怕你到春歸人不歸。春歸人不歸。

小姐。還有一慮。相公總然遇難。靑囊爲何不回。﹝旦﹞便是。

【收江南】總然是馬相如犯罪呵。今此信付胡塗。難道是靑囊不得上徵途。歸來說與信音乎。偏累我睜睜眼枯。偏累我睜睜眼枯。孤紅。只恐怕靑囊擔病死無辜。

﹝貼﹞小姐不必過哀。

【園林好】且躊躕。眞言未知。漫追思。人言有虛。且待老相公回來。便知分曉。但願得逃軍傳誤。才免得兩心孤。才免得兩心孤。

﹝旦﹞倘爹爹回來。又沒有眞信呵。

【沽美酒】望天涯難覓夫。怨軍士閃人孤。轉眼風波當地多。今生命復孤。爹爹呵。是一个狠心徒。是一个狠心徒。誰念親故。禽獸有同羣之顧。艸木有連枝之素。他呵。淸波中泛起泥污。打奴罵奴。呀。枉捱著幾年虛度。

【尾】悠悠咽咽魂難措。迢迢遠遠音不赴。死死生生誰與顧。

﹝貼﹞小姐。下蠶室是何等罪刑。﹝旦﹞你不曉得。言之可羞。呀。爹爹來了。﹝外上﹞不聞天外信。難慰合中情。女兒。方才問王大尹。他尙不知。你不要愁煩。且到妹處散悶一回。﹝旦﹞謝爹爹。孩兒身子不快。不去了。﹝外﹞明知心腹事。兩下不開言。﹝下旦﹞孤紅。你知爹爹之意麼。﹝貼﹞不曉得。﹝旦﹞也罷。我也不去說破他。

獨有春風惡劣。

慣把嬌枝吹折。

一發將花揉碎。

問他怎生輕別。

第三十二出相如受紲

【罵玉郞】﹝生上﹞月裏嫦娥水上仙。隔了蟾宮影洛浦煙。人間天上久無緣。漫勞牽。去沈沈動別經年。問何事不還。問何事不還。只因路阻關山。待何時始旋。待何時始旋。說一句夢裏心言。得與你片時相見。也勝如今日。也勝如今日。邊城萬里。獨受風煙。自熬煎。到如今欲回難轉。眞个是到頭來不由人便。

仗節邊城自拊髀。勑書何事望來稀。朝中怕有姦雄在。不使書生衣錦歸。叨蒙皇上重委。招安西域。擒取唐蒙。事𨿽定奪。但上表請旨。未見勑諭。淹畱日久。事有可疑。況兼思憶文君。朝夕憂懼。未免先發靑囊回家。一待旨到。卽馳臨邛便還。卻不是好。靑囊那裏。﹝醜上﹞身在牂牁心在蜀。不知何日始歸家。吿老爹。有何鈞旨。﹝生﹞取硯筆來寫書。差你回去。﹝醜﹞筆硯在此。﹝生﹞相如再拜小姐妝次前。

【前腔】憶昔輕分九月天。獨自經溪峽上瀨船。奔流一夜過千山。水潺湲。悶沈沈回首頻看。放不下你望眼欲酸。你望眼欲酸。放不下你病體多般。總君王見憐。總君王見憐。博得个淺職微官。柰其間又多牽絆。靑囊。你去多拜上。自都亭駐節。自都亭駐節。你親前囑付。曾有心言。到今年。多應是歡喜家還。休道是薄情人恩多成怨。

靑囊過來。還有心言對你講。﹝側耳低言介末上﹞一身都是膽。滿口盡胡柴。自身陳奉便是。承恩主唐蒙之命。來哄相如。此間是他轅門。假妝一个賣箭的。撞進去。自有話兒動他。軍士們。要買好箭麼。﹝眾﹞咄。不許喧嚷。﹝末﹞不打緊。你門老爺是我鄕裏。﹝生﹞左右。甚麼人喧嚷。拿進來。﹝眾拿介生﹞你是何人。敢來喧嚷。﹝末﹞爺爺。小的是臨邛人。賣箭的。﹝生﹞旣是臨邛。家住那裏。﹝末﹞將軍聽稟。

【歸朝歡】西郊外。西郊外九塢樹前。﹝生﹞爲何到此。﹝末﹞聞得將軍鎭此邊。敢來望。敢來望貴眼一看。﹝生﹞這箭呵。我軍中也用得。你可認得卓王孫家麼。﹝末﹞小人認得。家近柏臺書院。﹝生﹞他家沒有事麼。﹝末﹞小人不敢說。﹝生﹞便說何妨。﹝末﹞聽他家小姐今受蹇。﹝生驚介﹞怎麼受蹇。﹝末﹞一朝春謝花零片。﹝生﹞曉得小姐是那一个。﹝末﹞想是將軍舊有緣。

﹝生哭介﹞我妻。你若死了呵。教我

【前腔】何心去。何心去做个好官。衣錦敎誰帶笑看。終須去。終須去撫著你棺。哭得眼昏腸斷。天呵。怨當初爲甚輕分散。早知長別無由見。且自相捱過一年。

﹝末﹞將軍不必悲啼。卻是小人有罪了。就此拜辭。﹝生﹞也罷。我箭亦不用了。賞你一兩銀子去。﹝末拜介﹞多謝將軍。此言眞是箭。直使透肝腸。﹝下小外上﹞在朝無直士。專閫失忠臣。自家親承聖旨。來責相如。此間是他衙門。竟入則个。聖上有旨。跪聽宣讀。皇帝詔曰。朕因夜邛諸國。爲唐蒙生事。因遣司馬相如往彼招安。豈故違朕諭。多得西域金錢。致令諸國怨望。甚爲誤旨。著彼處有司。卽使儖車解京。沒其在官行資。不許梢經本處。欽此。﹝生﹞天使大人。相如有何負國。朝廷這等待我。﹝小外﹞將軍不必怨悵。你功髙望重。不久自明。

【前腔】𨿽則是。𨿽則是朝廷廢賢。你功名著在邊。應有日。應有日君王自憐。你勛名左則全。不見人生運命多遷變。世途成敗無須怨。畢竟天心與保全。

﹝生﹞若像今日。做那官有何用。

【前腔】誰還願。誰還願鵷行豸冠。待漏趨朝萬國天。誰還願。誰還願虎符豹冠。倚劍橫衝萬里煙。如今呵。沈沈宦海迷難轉。拘拘利鎖將人繾。戰馬嘶風自可憐。

﹝外﹞學生吿辭了。從今六月霜飛處。何日三年雨到時。﹝下生哭介﹞靑囊。你俏俏逃回。訪問小姐之信。若他不死。不要說這樁事。倘然死了。到墳上拜哭一回。若相如有生還之日。這窮骨頭左右和你葬一處。﹝醜哭﹞相公。小人去了。放心不下。怎生是好。﹝生﹞我兒。你不要啼哭。被人知道。連你也帶住了。不如趁早去罷。﹝醜﹞好苦也。眼看惟恐去。魂斷欲相隨。到晚孤亭宿。哀哀哭向誰。﹝下末﹞可恨柔姦誤人國。更將陰險害忠臣。自家牂牁太守。聞朝廷有旨。著下官拿下相如。此必唐蒙設陷。然事出朝廷。豈敢有違。且去進見。﹝眾﹞牂牁太守見。﹝生﹞取小帽來。﹝末進見介生﹞郡守公。小生被譖。送入檻車。此古來常事。就將過來。﹝末﹞豈敢。﹝生﹞郡守大人。我只怨當初讀書做甚麼。

【大聖樂犯】讀詩書番上髙竿。弄筆如鎗光未寒。柰余鋒倒向胸中竄。今日呵。逢書蠹。遇刀瘢。說甚鱗甲逢時見。空使須髯系獄看。自從離家以來。江云斷。海气連。山妻生死見無緣。誰承望圜扉內。犴狴間。英雄翻做福堂仙。

﹝末﹞將軍。朝廷自有公道。

【前腔】混蓬蒿必辧芝蘭。翥鳳終須勝集鸇。陰雲自有晴天見。看主聖。釋臣賢。將軍呵。天將大任行當念。野鶴遭籠暫受愆。還多慰。幸勉旃。到頭休說下場言。他日功名白。竹帛鐫。終看千古姓名傳。

將軍還請到敝衙去。

長煙落日孤城閉。

澹月淸霜怨角來。

寄語孤臣勿回首。

故鄕千里獨登臺。

第三十三出空門遇使

【謁金門】﹝外上﹞蟾宮開未穩。空爾住天孫。薄福牛郞身已殯。憑敎別箭。重穿孔雀金屛。

老病無端惜暮年。可堪餘恨日芊芊。如今也有開懷日。不復都亭拜馬前。自家悔識相如。他往使之時。只得獻牛酒以交歡。誰道這廝輕薄。將言見詆。那時因他髙貴。所以勉彊低顏。豈料邊疆僨事。今爲朝廷所執。不覺出我嘔气。見有田太尉鼓盆。欲思續弦。昨日官媒來說。已曾許下文君。今日行禮。明日成親。觀其勢力又大。閥閱又稱。不怕女兒不從。何患相如有說。正是暗裏來暗裏去。旣無定親茶。莫做吾家壻。來過此間。未免喚文君出來。只說相如已死。我勸你攺嫁罷。看他怎麼說。文君何在。﹝旦貼上﹞

【菊花新】從知邊信日銷魂。病身嬌怯懶開門。忽聽爹行聲喚緊。除非巢燕早歸春。

錦字書封了。銀河鴈去遲。只愁關路隔。不得到遼西。﹝旦﹞孤紅。我自聞凶信之後。不覺病體懨懨。爹爹在堂相喚。莫是得他眞信回了。相見則个。﹝外﹞孩兒。相如已死了。見有田太尉失配。你嫁與他罷。﹝旦哭﹞爹爹差矣。相如訃音。有何可據。出此異言。斷不敢從。﹝外﹞咄。淫賤東西。竇圭初死之時。你言與此何異。﹝貼﹞老相公。當初不得爲貞女。如今必欲爲烈婦。豈可復失身於人哉。﹝外﹞咄。討棍來。凡事是你牽誘。先把你打上一頓。看他嫁也不嫁。﹝旦﹞爹爹息怒。不須打得。任憑何日成親便了。﹝外﹞好好。我兒。你出此言。方爲孝順。我去與你打點妝奩。喜看乘龍客。相諧引鳳人。﹝下貼怒介﹞小姐。你方才此言。敢是忘了相如了。﹝旦哭介﹞孤紅。你不曉得。我見他要打你。故將此言哄他。如今事已迫矣。快取翦刀來。待將頭髮翦下。就與你逃入山去便了。﹝貼﹞小姐旣然如此。待我取翦刀來。我也說不得了。﹝旦哭翦介﹞

【香羅帶】追思結髮人。愁空鬢云。翦刀颼颼颯颯寒怎聞。發兒長長短短人空誚也。誰念我卓文君。苦從今翦去除怨根。鐵。總憑你削下頭來也。翦不斷我心中鏡裏人。

﹝貼哭介﹞好苦。我也翦下來。

【前腔】發兒。空隨繡閣人。經今幾春。如何一旦香竟分。寒蟬兩翼痛銷魂也。這菱花鏡暗昏昏。翦刀。你就是心腸鐵打也難聞。當時綰出盤龍也。今日飄爲陌上塵。

﹝旦﹞孤紅。我和你竟到峨眉山中小巫山廟裏去罷。﹝貼﹞小姐。此去不多路。出城數里便是。打從後門幽徑中去好。相如。當初爲你離香閣。今日因君過碧山。落得鳳頭鞋子綻。空畱香迹在人間。﹝下小尼上﹞霧捲黃羅帔。云凋白玉冠。野煙溪洞冷。林月石橋寒。自家尼姑通性。在小巫山廟裏出家。釋名比丘尼是也。教未入於中國。法已播於南方。一心淸淨。兩手皈依。風月襟懷。煙霞態度。曇缽淸泉。散處作爲甘露。山齋余飯。設時用變天花。菩提樹下談玄。忘補朝陽之衲。貝葉經邊入定。搜空透筍之衣。廬嶽髙僧。一別知經數臘。茅山道士。望來已隔三還。花心中迸出百和香。下山門人人爭嗅。頭頂上現出九光火。開佛殿个个忙參。淨掃松關。林外馬來蹀■﹝爕﹞。皆吾比比之儔。閒開竹徑。嚴端錫下逍遙。盡是如此之輩。小行者年無二八。到起賊心。太師行壽有三千。偏多妄想。珠幢遠立蒼苔。綽約風吹羅漢。寶磬頻生石塔。逶迆路遶金剛。旣謂鎖骨菩薩化身。正要靈感昭應。發菩提念。捨身如來轉世。偏能慈悲普救。起度筏心。尼姑色相如此。正是楊枝一滴非消渴。亟作山河大地春。你看那來的婦人。舉止行動。好似大人家出來的。且待他到來。必有話說。不免將山門掃淨。再作理會。﹝旦貼上﹞

【前腔】行尋野廟門。松杉遶云。忽逢暮雨輕灑塵。感奴一念叩靈神也。今受難爲何因。巫山之神。襄王寂寞今幾春。你翠幄空圍也。露泣花愁不柰人。

風流今古惜年華。虛發瞿塘口上花。雲雨自從分散後。人間無復到仙家。孤紅。此間想是巫神廟。看空山寂寂。古木森森。好生悲感。未免徑進參神。暫圖安歇則个。呀。尼姑少禮。﹝尼﹞娘子請坐。徒弟看茶來。﹝醜上﹞黃藕濃云冠。靑煙絳節籠。品流巫峽外。命籍紫微中。師父。茶在此。﹝尼﹞那位娘子爲何不坐。想是名分所在。﹝旦﹞尼姑。遠來相投一言難盡。

【三仙橋】堪憐兒夫薄運。爲朝廷遇囚困。因親攺嫁。苦逼諧秦晉。尼姑。事出無柰。爲此翦香雲。忙逃奔。願棄人間進佛門。只得來投你。苦死不見丈夫身。生不得與親。人近。我看你這裏景致呵。像一个望夫山沈沈眼昏。似一个逍遙谷又帶著九嶷峯恨。﹝尼﹞娘子眞个可憐。那位姐姐也翦下了發兒。莫是官人的次妻。﹝旦﹞尼姑。你不知道。兩淚流來兩樣分。非似哭丈夫的親情分。

﹝尼﹞這等說起來。想是隨從娘子的。爲主母而然。一發難得。﹝旦貼﹞我們二人。今日特來拜你爲師父。﹝尼﹞你要做我的徒弟。只怕受不得許多淡薄。你聽我說。我這裏呵。

【前腔】只好著麻衣坐穩。不似你羅衣寬褪。只好喫黃虀當齋。不似你珍羞廝混。我這裏是山林靜。那更虎狼羣也。又不似你鴛鴦成陣。要誦些佛讖與經文。打參時牢閉門。又不似你施朱傅粉。便上了西方成南無這般淸困。你休棄了在家的繁華錯認了出家的淸淨。

娘子。請到裏面去坐一坐。再作理會。﹝旦貼﹞欲棄鉛華來過此。﹝尼﹞不妨淸淨入空門。﹝下醜上﹞哭到東時哭到西。無過死別共生離。茫茫走徧關山路。愁聽寒猿索莫啼。自家在牂牁郡。別了相公入獄。又到臨邛縣。訪得小姐入山。因此追來這裏。是个古廟。不免問聲。有人麼。﹝尼貼上﹞聽取敲門者。多應問路人。小娘子旣爲徒弟。當給使令。外廂有人。你可去回他。﹝貼﹞師父。我從來不知規矩。今日師父暫去回了。自此之後。俱是奴家。﹝尼﹞你在伽藍後聽著。客官何來。﹝醜﹞我是問信的。才有兩个婦人經過。尼姑可曾見他。﹝尼﹞不曾見。﹝醜哭介﹞好苦。教我那裏尋他。﹝尼﹞客官。你尋他做甚。﹝醜﹞尼姑。你不知道。

【鶯啼序】我東人受謗遇災迍。一時气喪邊軍。更虛言謬傳家信。道夫人葬埋紅粉。﹝貼﹞事有古怪。聽那人聲气。多似靑囊。待我上前些。再聽他道來。﹝醜﹞因此上差我回來。那知他被逼潛逃。向深山削髮爲尼。與一个知心同奔。若這裏不見。教我何處追尋。望前難進。斷人魂夕陽時分。

未免再趕上去。﹝貼跑上﹞靑囊。靑囊。且住。且住。﹝醜﹞呀。小姐在那裏。﹝貼﹞小姐在此。﹝尼﹞待我請他出來。﹝旦上﹞靑囊。你爲何到此。﹝醜﹞相公特差我來看小姐。﹝旦﹞且住。你停了气息。說與我別來緣故。﹝醜﹞小姐聽稟。

【前腔】他去京師得遇聖主恩。到臨邛曾拜王孫。囑付了小姐恩親。到邊方廣安諸郡。那曉得唐蒙這廝。恨相公拿了。反譖相公受賂。朝廷將他下獄。把忠良誤作姦邪。使鶴羣被籠遭困。這个也罷了。他又傳虛信。﹝旦﹞怎麼虛信。﹝醜﹞道娘行病死。亂人方寸。

因此教我逃回。一看下落。不意撞見了張老娘。說道小姐爲相公逼嫁。逃入峨眉山去了。以此特地追尋。﹝旦﹞相公受刑。不是下蠶室麼。﹝醜﹞那有這話。﹝貼﹞小姐好了。𨿽然蠟燭猶餘淚。幸得春蠶尙有絲。﹝旦﹞孤紅。兩邊遭難。𨿽不至死。只是命運乖張。如何有出迹之日。

【琥珀貓兒墜】呼天不應。獨遭這時運。長卿。我今做了霜花忽飄隕。敎伊又落在枯纒井。

﹝合﹞偏悶。聽不得此夜山中。落葉成陣。﹝醜﹞小姐與孤紅住在此。待我去見你老相公。看他怎生回我。尼姑出來。你與我款待小姐在此。待與老爹說了。重重謝你。﹝尼﹞說那裏話。我是出家人。天上人間。方便第一。﹝醜﹞小姐。靑囊去了。明日再來回報。空手入寶山。拾得連城玉。﹝下尼﹞夫人請進去。到裏面安歇。

【前腔】我與你空門暫隱。且將六根淨。莫恨塵緣猶未盡。黃粱有夢還堪信。﹝合﹞權進。休得去枉賺相思。自取勞頓。﹝合﹞畫眉不盡。且去接殷勤。把臂論心到夕曛。莫敎異日聞芳訊。回首空山一片雲。

難從父命入荊扉。

喜見家奴萬里歸。

今夜相思知較可。

笑隨孤夢隔江飛。

第三十四出靑囊阻嫁

【北端正好】﹝醜上﹞兩腳受奔波一味擔饑餓。恨滿充腸胃。气滿塞胸脯。柰全家拆得伶仃苦。嘆傍人見我誰知我。

自家尋著小姐。要見卓老兒。此間將近。如何有鼔吹之聲。莫是田太尉那廝。思量娶親了。待去訪一的實。才可撞進。正是待彼張聲處。爲吾下手時。﹝下淨上﹞會做媒人罵兩頭。一千三百再加甌。只愁反被兩頭罵。喝去呼來勝似牛。自家官媒便是。近日與田太尉卓小姐做一頭親事。昨日行禮。今日過門。因此特來迎候。你看掌禮也到了。﹝副淨上﹞爛破頭巾紙褙多。夫妻行禮喝興拜。落得問龍幷撒帳。偸些喜果獻家婆。﹝淨﹞獻家婆。到是我喫多。﹝副淨﹞月老老休取笑。你看那新人不肯出門。莫是二婚娘子到要妝俏。﹝淨﹞不是妝俏。還是裏面洗澡。﹝副淨﹞若是洗澡。這盆浴湯我要。﹝淨﹞你要他做什麼。﹝副淨﹞晚老婆的尿。好澆飯喫。而況洗澡水。這滋味說不盡。﹝淨﹞閒話休題。他家裏人來了。大家上前去問他。怎麼不開門。

【前腔】﹝醜上﹞肚裏毒蛇窠。臉上鋼刀刴。將了掂颩棒。發起大干戈。惱人腸迸出咆哮虎。頭頂上將長江水來救火。

恰才去訪張老娘。果是今日成親。不免到他門首。打那廝一番。﹝淨副淨﹞大哥。借問一聲。你家裏怎不開門。﹝醜﹞怎不開門。打你囚根。﹝打介淨﹞不要打。﹝醜﹞你是何人。﹝淨﹞我是官媒。﹝醜﹞你是官媒。打做一堆。﹝又打介﹞掌禮過來。你姓甚麼。﹝副淨﹞我是張待詔。﹝醜﹞你是張待詔。打得你做狗叫。﹝又打介末上﹞自家卓老相公。因小姐逃出。差我對月老說另攺一个日子。如何門外許多喧嚷。﹝看介淨副淨﹞大哥救我一救。﹝末﹞打的是誰。﹝醜﹞打的是誰。賞你一个擂槌。你是卓家人麼。你老賊嫁了我家夫人去。有何言語答我老爺。都要隨我到官司去。做一个了斷。﹝眾﹞大哥。委實我們不是了。情願跪你一跪罷。﹝醜﹞跪了。聽我說。﹝打淨介﹞媒人這賊。你

【前腔】不在月中來。怎向冰間過。截了藍橋水。激起楚江波。彊姮娥到去聯河鼓。﹝打介﹞待把你這頭來砍腰下斧。

﹝打副淨介﹞掌禮這賊。

【前腔】你不識五倫尊。怎信三從大。便掌成雙禮。去唱合歡歌。你這般莽撞喫不成撒帳果。只怕你惡姻緣到頭來纒得苦。

﹝打介﹞卓家的狗囚。你那老賊呵。

【北滚繡球】也到是一个鬼魔。也到是一个賊奴。閃些兒點污了婚姻簿。猛可的硬心腸扯斷絲蘿。郞不郞。秀不秀。文不文。武不武。到去與油煠猢猻的人做夫婦。那裏管傷倫敗俗也犯了蕭何。要使你乞憐學做亡家狗。忍气甘爲縮頸鵝。始罷干戈。

你們且去。老爹回來。自有分曉。

可怪王孫太不仁。

如何反去怨媒人。

空敎掌禮遭淩辱。

回報田家別娶親。

第三十五出獄中哀泣

【喜遷鶯】﹝生上﹞窮愁難訴。柰地遠天髙。物在人故。獄底思君。他鄕念婦。都成影只形孤。一點赤心虛負。九曲黃泉漫阻。徒自苦。對霜天淸角。永夜長呼。

文章憎命欲如何。始信天階有网羅。羞殺榮華歸晝錦。酒痕番少淚痕多。小生囚拘三年。辛苦萬狀。不知文君死葬何處。靑囊身泊何方。舉目無依。空懷悲切。幸有獄官憐念。少弛枷鈕。常得呻吟風雨之際。悲歌霜霰之時。今日天陰慘淡。鬼哭神號。不勝酸鼻生餘恨。一度思量一度愁。

【雁魚錦】追傷。自昔如夢鄕。記靑年束髮多惆悵。從小有慕藺生髙尙。相如攺號名揚。向靑雲萬里。每自軒昂。屠龍豪气長。羨胸中堆錦繡。筆底千層浪。看玉貌甚都。謾叨稱美望。

圖王。彈劍遊梁。一時際會也。須道風雲壯。髙文共奬。那其間名壓鄒枚上。兔園笑吟登賦場。煙霞句就臺榭光。玉堂翰墨垂芳。閃些个君王捐館悲亡。分披難禁這兩廂。這些時奔走中飄零琴劍悲司馬。那些時歡娛處歌舞樓臺憶孝王。

彷徨。利鎖名韁。嘆從來倦遊滋味誰能狀。四海空囊。綰著客騎古道秋風。訪舊他方。相逢气爽。都亭朝謁。更足美情佳況。只爲那王孫座上朱弦響。又惹出丹穴雙飛兩鳳皇。

玉樓瓊閣。琴心飄蕩。月明風細。相引赴髙唐。柰家貧運衰。依然新愁和淚長。生受酒壚蒙恥。臨邛店笑迎商。煙花主張。敎我受盡淒涼。又早是多情雅量憐嶽丈。與我帶卻金珠歸故鄕。

逢歡賞。賴子虛金門薦。揚美譽旣流芳。天書遠召。拜節中郞。悶來屈指呵。辜負了錦心繡腸。羞殺了鸞衾鳳帳。今日裏嘆行藏。正是燈前半夜生平事。和雨都來惱客腸。

﹝淨扮獄官上﹞呀呀。這是誰人啼哭。閘獄老爺來了。呀。原來是司馬先生。請到本房裏去。聞知新廷尉老爺王吉。是你鄕裏。他到時必有好處。﹝生﹞此信眞的麼。﹝淨﹞這个那有假。﹝生﹞如此且喜。多謝多謝。﹝並下﹞

第三十六出廷尉伸寃

【稱人心】﹝小生上﹞陰雲蔽久。靑天乍得舒眸。忠臣恨三年未酬。幸賴一封朝奏。君王肯首。一霎時春回枯樹。驀地裏光生敝帚。

友道君恩不易全。誰能披日撥雲煙。今朝信有回天力。不負交情二十年。下官大廷尉王吉。當時與契兄司馬相如。都亭一別。本謂收功絕域。衣錦榮還。那知唐蒙行譖。反害他下吏三年。無人一白。小生叨居此任。只得冒死以聞。幸皇上聖明。旨下廷尉議了來說。小生直以相如爲唐蒙所譖。情所當恕。唐蒙傾陷忠良。法宜重究。覆本去了。如何不見聖旨倒下。呀。前面來的想是玉音了。

【海棠春】﹝小外上﹞可嘆久要人。臨難憐朋舊。

旨下廷尉王吉。前議司馬相如之罪。皆唐蒙造言。乃復其官爵。唐蒙卽日磔誅市朝。以彰國家大典。欽此。﹝見介小生﹞叫左右。獄中去請司馬老爺出來。請他換了冠服相見。﹝眾應下小生﹞叫左右。錦衣衛獄中。快取唐蒙來。﹝眾應下﹞

【前腔】﹝生上﹞肯信轍中魚。斗水重蒙救。

相如自分九死一生。誰料王祥甫奏明朝廷。拔我寃獄。友誼至此。蔑以加矣。今來喚我。不免向前趨謝。呀。楊兄也在此。﹝相見哭拜介小生﹞長卿本意九死爲期。不意陽和忽布。且喜又復官爵。還令文園。﹝小外﹞唐蒙這賊。也去獄中拿了。﹝生﹞且喜且喜。天呵。不覺孤忠感泣。待我望闕一拜。

【瑣窗郞】想當年蒙恥拘囚。諒微骸棄不收。一時遭困。覆轍翻舟。圜扉啼怨。血沾襟袖。﹝合﹞感一時雲開霧散春還又。逢聖主。遇良友。

【前腔】﹝小生﹞自都亭款接綢繆。別離後羨貴遊。誰知機伏。塞馬生愁。虛排忠義。受寃讒口。

﹝合前生﹞王楊二兄。你不知小弟另有一種憂思。

【前腔】悔當初欲覓封侯。忍輕拆鸞鳳儔。堪憐別後。竟掩荒丘。至今魂夢。斷煙衰柳。﹝小生小外﹞這到不曉得。﹝合﹞恨今朝前程美滿誰能又。人再聚。花重茂。

【前腔】﹝小外﹞長卿。嘆人生聚散云浮。才生喜忽變憂。春風一夜。霜露三秋。不須成惋。且共消愁。﹝合﹞看他年前程美滿誰能又。人再聚。花重茂。

﹝小外﹞此信必是唐蒙生造。不可聽他。﹝眾押淨上﹞犯人唐蒙一名取出。﹝小生﹞綁去西角頭斬了。﹝淨﹞爺爺。小的當死。請問何罪。﹝小生﹞還要胡說。你壞了邊方大事。又去傾害忠良。事干大典。法難輕恕。綁去罷了。﹝眾押下小生小外﹞長卿。請到貴衙門去。明日小弟二人同來奉賀。﹝作別介﹞

人生悲喜苦難憑。

今日相知不負盟。

萬事到頭終有報。

天心人意自分明。

第三十七出茂陵春色

【掛眞兒】﹝小旦上﹞紅杏枝頭春已到。看雙蝶花外飄颻。隔葉黃鸝。映階碧艸。抵死將人情攪。

有女懷春人不知。知心惟有素羅衣。腰間常帶宜男艸。袖裏時藏贈客珠。香脈脈。思依依。流蘇帳裏怕聞雞。玉郞那得常爲伴。心事空憐阿母疑。自家茂陵園東鄰女是也。年紀破瓜。芳姿傾國。幽情含玉。慧性宜人。喜見風花性度。悶來無事顰眉。愁耽鍼黹工夫。懶罷不勝回首。楊柳垂條。比不得許多絲緖。藕花落瓣。顯不盡些子蓮心。隔芭蕉獨立斜陽。自憐默默緣何事。倚闌干細看新月。竊嘆盈盈獨受孤。時與梧桐影閃過鄰東。盼不見操琴學士。每聽子規聲啼過柳外。喚不醒挾彈郞君。池塘夜雨。燒殘絳燭空悲。簾幙東風。敲斷玉釵虛嘆。正是綠徧芳郊。果擲桑間。無處覓紅深遠陌。詩題葉上有誰知。知心旣少。薄幸偏多。野合無緣。幽期莫遂。近有西鄰茂陵園中。有一个郞官在內讀書。其人丰姿都雅。骨格淸奇。每聽他長吁聲罷。便調一曲瑤琴。短步時停。忽就數行飛艸。風流難遇。歲月易遷。每向東墻偸覷。那人略不關心。正是相見無言還有恨。幾回拚卻又思量。好生掛牽人也。未免乘他閒暇。再去送情。得他回心。是奴適意。﹝登梯介﹞

【懶畫眉】云梯三疊鳳鞋髙。斜捲春衫荳蔻梢。你看他遠遠步出西齋來了。烏紗帽側過芭蕉。我欲賣弄一个風前俏。故把靑梅作彈拋。﹝拋介﹞

【前腔】﹝生上﹞孤眠常自背夭桃。只爲病酒懨懨犯五癆。呀。這的是何來飛燕掠梅梢。呀。卻原來露出如花貌。盡一个風前月下妖。

𨿽然如此。不必看他。彼有流酸之心。我無止渴之意。自家讀些書史便了。﹝取書介﹞這是三墳。我也怕看他。這是孫子十三篇。我也不看你。都喫你誤了我。這是軒岐之書也到好。我這病中學些服食。則有生理。﹝背讀介小旦﹞他已見我了。爲何假賣風情。待咳嗽一聲。將我心去換他轉來。﹝咳嗽介﹞

【前腔】丁香欲吐暗芳飄。又早似茉莉風吹幾陣髙。﹝嘆介﹞我嘆一聲呵。分明掗賣海棠嬌。薄情的故把春光眼底成消耗。害得我一點香涎咽不消。

﹝生背云﹞他咳嗽之聲。鐘情於我。𨿽則是色授魂消。心愉目送。只是自家妻子尙不知生死下落。那有好心腸看他。

【前腔】謾思當日鳳琴調。番惹得紛紛淚暗拋。茂陵女。你杏花墻外任妖嬈。我舊枝未得春風信。肯學那浪蝶偸棲風露梢。

﹝小旦﹞虧心薄幸交。何事隔藍橋。﹝生﹞藍橋𨿽咫尺。無意渡春潮。東鄰女。我𨿽感你之情。你不知我有心事來。我自有

【桂枝香】秦樓鳳渺。楚山云杳。茫茫煙樹迷人。盼斷故園春老。你新巢空壘。呢喃空好。於飛難效。謝多嬌。好入梨花去。休思畫棟巢。

﹝小旦﹞你好薄情也。負我

【前腔】一時魂遶。千回心倒。空慚薄命紅顏。不遇多才年少。把心香浪燒。把心香浪燒。恨前緣不到。使我嬌姿空老。任妝喬。不能錦帳勾春睡。虛使銀缸和淚挑。

﹝生轉對小旦云﹞東鄰女。非是小生薄幸。有事關心。無緣作合。下墻去罷。怕有人來。不當穩便也。﹝下小旦﹞好生薄幸人。

祅廟雲深水滿橋。

楚陽臺下雨空勞。

今宵坐向月明裏。

腸斷髙樓碧玉簫。

第三十八出卓老覓女

﹝外上﹞黃梅落雨晴何在。蛛网牽絲心自知。老夫前日聞知相如受罪。一時難忍。逼嫁文君。可柰此子。不從父命。眷戀夫情。夜拉丫鬟。逃奔雙出。尋覓多方。杳無蹤迹。我思相如之信。又恐難眞。倘若回來。將何抵當。只得把他住院暫時封鎖。一面打聽相如消息。一面細訪女兒下落。再作區處。正是冷熱竈中燒火。難猜滿肚炎涼。只有老夫腹內。甜酸苦辣都嘗。﹝下﹞

第三十九出長門望月

【憶秦娥】﹝小旦上﹞愁難竟。長門望月偏孤另。﹝淨女婢上﹞偏孤另。愁人怨魄。淒淒相並。

﹝小旦﹞初入承明日。深深報未央。長門七八載。無復見君王。寒風入骨淸。獨臥愁空房。躧履步庭下。幽懷空感傷。平日所愛惜。自待卻非常。色美反成棄。命薄何可量。君恩實疎遠。妾意徒彷徨。家豈無骨肉。偏親老北堂。此身無羽翼。何計出髙墻。性命誠所重。棄割憐自戕。悠悠長門月。淸宵每斷腸。詞賦若可買。千金不吝。償。妾身陳后是也。當時爲皇上寵幸。貯我金屋。何等榮貴。後因子夫奪寵。貶妾長門。色未就衰。寵已先弛。追思往昔。無限興悲。只恐殘花易敗。缺月常孤。泣雨愁風。生不如死。﹝淨﹞吿娘娘知道。禍福無常。憂喜難定。聖上一日心悔。娘娘卽便榮還。何苦悲淒。自傷玉貌。且請保重則个。﹝小旦﹞你看這深宮景色。好生慘人也。

【山坡羊】露瀼瀼黃金階冷。月明明珍珠簾靜。葉蕭蕭南宮雁聲。虫喞喞永巷和愁聽。數暗螢。雙雙縱復橫。碧雲掩鏡憐無影。靑鳥沈書漫有情。﹝合﹞君心。淒涼玉井冰。君恩。蕭疎曉殿星。

﹝淨﹞娘娘眞个好苦也。你看

【前腔】杵悠悠金砧衣冷。漏沈沈銀牀風靜。水潺潺銅溝怨聲。煙漠漠絡緯驚霜聽。盼遠螢。天河參已橫。南枝去鵲畱空影。深院孤鸞鎖別情。﹝合前﹞

【前腔】﹝小旦﹞柳依依芙蓉池冷。艸萋萋梧桐園靜。亂紛紛昭陽笑聲。悶悄悄獨傍朱門聽。懶撲螢。闌干身半橫。銀缸火暗三秋影。玉笛霜飄永夜情。﹝合前﹞

【前腔】﹝淨﹞霧昏昏鴛衾香冷。曉冥冥羊車音靜。思沈沈寒鴉數聲。雞喔喔忽向朦朧聽。一點螢。金塘猶自橫。舞衣香斷臨風影。團扇秋深對月情。

﹝合前淨﹞娘娘。天色已曙。一夜好生消受了。請去安歇罷。﹝小旦﹞老宮媼。君王心背。百計難回。必待何人。可以轉諷。﹝淨﹞吿娘娘。聖上所好者詞賦。前日狗監楊得意云。有成都人司馬相如。皇上所愛。若能求得此人作賦諷諫。或者有回天之力。﹝小旦﹞果有髙才美賦。何惜千金一買。就著楊得意卽便與我賚金往叩。務要周全。﹝淨﹞領懿旨。奴婢就去。

眞成薄命久尋思。

不覺今宵淚似絲。

但得黃金買詞賦。

昭陽重見月明時。

第四十出吟寄白頭

【小重山】﹝醜上﹞淚咽無言祇自傷。不勝心腹事。步郞當。可憐天外薄情郞。深負了棲棲孤雁行。

九疑易隔無情面。海水難量薄幸心。今日悔思前日事。錯教人聽斷弦琴。自家因小姐差往都亭。訪問相公消息。始知官爵已復。不應又戀了茂陵女子。要娶爲妾。把小姐一片眞心。盡付東流。本身又爲無人擔汲薪水。不得工夫上京。好生煩惱。若他果然薄幸。我也不去隨他了。你看這山門黃葉。掃卻還堆。好生慘人也。我且閒坐一回。且待孤紅出來。與他商議一番。才去見小姐。呀。說猶未盡。孤紅姐已出來了。

【香柳娘】﹝貼上﹞望天涯路長。望天涯路長。茫茫煙浪。如何魚也難遊上。盼靑霄渺茫。盼靑霄渺茫。空著雁排行。誰傳這愁況。向神前合掌。向神前合掌。勤燒暗香。消除業障。

妾因小姐同入山中。三年以來。望斷京師消息。今早教靑囊打聽。至晚不回。以此小姐著奴家到山門首望他。未免參了神明乃去。﹝參介見介﹞呀靑囊。爲何不來回覆小姐。反在此間閒耍。呀且住。你爲何拋下淚來。我猜著你了。﹝醜﹞你猜著甚麼。

【前腔】﹝貼﹞豈東君受禍殃。豈東君受禍殃。遭罹法网。﹝醜﹞不是。﹝貼﹞山廚莫少齋和釀。你空擔餓腸。你空擔餓腸。﹝醜﹞不是。﹝貼﹞我猜著了。莫是念家鄕。偏生業緣想。﹝醜﹞不是。﹝貼背云﹞事有古怪。這腌臢醜狀。這腌臢醜狀。除非發狂。癡心妄想。

﹝醜﹞孤紅姐。我的苦。就是你的苦。﹝貼﹞怎麼。

【前腔】﹝醜﹞見夫人慘傷。見夫人慘傷。暗添悒怏。﹝貼﹞又爲甚麼。﹝醜﹞玉京人已今天上。﹝貼﹞這是喜信了。爲何下淚。﹝醜﹞柰輕迷艷妝。柰輕迷艷妝。桃李正芬芳。春風忽飄蕩。﹝貼哭介﹞有這等事。他好負心人。教我與小姐怎生下落。﹝合﹞恨寃債未償。恨寃債未償。銀河漸朗。又生風浪。

靑囊。教我怎去回覆小姐。﹝醜﹞便是。我若說了。教他何以爲情。呀。小姐亦自出來了。

【前腔】﹝旦﹞爲恩多易傷。爲恩多易傷。肯敎情放。修眉懶畫春山樣。枉靈幡繡長。枉靈幡繡長。不得見才郞。空孤佛心賞。呀。我教孤紅看靑囊回來。如何在此下淚。不好了。這丫頭豈春情已蕩。豈春情已蕩。東君無主。頓敎花放。

孤紅。你兩人在此。說甚言語。不要弄出歹事來。若空門怕守。你自出山去罷。﹝貼醜背哭介﹞小姐。不好對你說。﹝旦側聽介﹞

【五更轉】﹝貼醜﹞我眉頭蹙心內怏。回思各斷腸。你怪我們壞事。卻不知他如今紅被重翻浪。﹝旦﹞呀。你言及至此。豈長卿有甚惡意來。﹝貼﹞若欲追問緣由。敎我淚珠先放。﹝旦扯貼介﹞孤紅。必有緣故。你就說與我知道。﹝貼﹞孤紅不曉得。還問靑囊。﹝旦﹞靑囊。你過來。我問你。﹝醜﹞小人也不曉得。只聽見人說。在京師。仍貴顯。多佳況。﹝旦﹞有何佳況。﹝貼扯醜云﹞不要說。﹝旦﹞咄。怎生不要他說。﹝貼背云﹞小姐。人情淺薄難逆量。﹝旦﹞難逆量呵。莫是薄情的變著心了。﹝醜﹞好羞人也。又做出當初弄琴模樣。

﹝旦哭介﹞天呵。有這等事。﹝跌倒介貼﹞小姐蘇醒。﹝旦﹞孤紅。不意薄情的斷送至此。我今進退無門。如何是好。﹝貼﹞小姐且不要煩惱。他旣辧了寃迹。做了髙官。難道就把你的恩情。我每的苦楚忘了。這段姻緣。左則我二人做的。你就寫下一封書。待奴家自去。遞與他看。那一个惜風情的。怎生又好似我們俊小姐。你書中把一言半語打動他。自然回心轉意。﹝旦﹞天呵。妾意憐靑鬢。君心棄白頭。請量東海水。看取淺深愁。書中有何言語。我只以白頭自嘆。與之吿絕罷了。孤紅取筆硯來。﹝貼﹞小姐。筆硯在此。須盡情寫下。﹝旦哭介﹞

【前腔】我皚如山雪深。皎如雲月亮。可柰你山云竟渺茫。空孤雪月難親傍。又似鬥酒城中相逢歡賞。今日鬥酒歡。祖席間。西溝上。明朝水忽東流往。渺渺雙溝。咫尺東西波漲。

﹝貼﹞小姐。你著意打動他。

【前腔】﹝旦﹞又似東郭樵。西郭響。共丁丁木兩廂。隔空山聲似相推讓。猛被執柯人斷聲柯上。天。嫁休啼。娶休想。淒淒悵。安得一心人。相從白首終無恙。男兒欲相知。何用錢刀爲。正是魚尾離簁。裊裊風竿孤賞。

孤紅。書已寫就。我有金釧一隻。與你當作盤費。路上小心。定要討个實信回來。﹝貼醜﹞這个不消分付。就此拜別前去。

【前腔】卸袈裟。出道場。前途苦去路長。身隨徵雁橫孤嶂。相公。你錦水空流東北鴛鴦虛蕩。教小姐呵。女蘿枝。空自彊。誰親傍。罷罷。小姐。你前生受業今遭障。旣出家在此。還要消遣空門。暫作維摩行相。

﹝貼﹞師父出來。有話煩你。﹝尼上﹞坐視三千界。冥遊不二城。忽聞龕外哭。猶有未空情。小娘子。叫我爲何。﹝貼醜﹞我們聞得老爺喜信。要到京中去走一遭。煩你伴小姐一兩个月。不時就來迎接。重重相酬。﹝尼﹞且喜。夫人早暮扶持。俱在我身上。﹝貼醜﹞小姐就此去罷。﹝別介﹞且住。還有一言相勸。莫捲龍須席。從他生网絲。﹝行介又轉介﹞且畱琥珀枕。或有夢來時。﹝下旦﹞尼姑。二人已去。我和你到那佛前。祈禱一回則个。﹝尼﹞使得。夫人先行。﹝旦行介﹞

【祝英臺】叩慈悲。來方丈。都爲負心郞。他步入秦樓。撇下陽臺。偏把舊時人曠。淒惶。寃家■﹝扌棄﹞卻難丟。欲待忘他又想。﹝合﹞甚日也保佑夫妻隨唱。﹝尼﹞夫人休怏。拜如來。稱大寶。業果自然忘。你身在靑山。目斷瑤京。空把遠愁添上。不如今夜裏呵。繩牀。松濤幾陣牕前。帶卻茶鑪聲響。﹝合﹞我和你共坐一燈煙幌。

一封書去泬寥天。

行盼神都意惘然。

可惜平生弄琴手。

挑燈來卜擲金錢。

第四十一出賷金買賦

﹝小外眾持金上﹞玉階初賜紫金來。欲覓文園作賦才。莫怪長門掩秋扇。春風重上柏梁臺。自家狗監楊得意。奉陳后之旨。賚金百斤。賜與相如。求賦長門。以悟主上。聞得他養病茂陵園中。不免到彼尋訪。傳宣後旨則个。正是馬卿作賦日。狗監薦賢時。﹝下﹞

【步蟾宮】﹝生上﹞朱明又過端陽矣。感時序景是人非。那堪多病更相思。臥起新蟬聲裏。

一度思家一惘然。天涯度日更如年。那能一滴金莖露。救取文園渴吻煎。相如別家日久。悶懷難撥。前著靑囊訪問文君消息。爭柰杳然。近日東鄰有女。𨿽自美好。非我思存。況兼舊疾復作。消渴難堪。當此炎蒸。益難驅遣。呀。你聽門外人聲。莫有佳客過訪。左右看來通報。﹝小外上﹞大暑去酷吏。淸風來故人。左右。此間已是茂陵園。敲門則个。﹝眾介報介見介生﹞楊兄久別。何幸光臨。﹝小外﹞長卿。你髙才獨步。紫禁傳芳。陳后久謫長門。奉旨賷金求賦。得卿含宮嚼羽。轉悟天心。則幽谷生春。寒灰重暖。仙家有千歲之感。相知益百倍之光。謹獻匪儀。幸爲畱意。﹝生﹞小弟爲賤內未來。思念成疾。後旨𨿽不敢違。鄙賦且容緩進。﹝小外﹞吾弟蜚英騰茂。下筆如神。不須謙讓。就請揮毫。吿辭了。﹝生﹞待茶。﹝小外﹞不勞了。恐妨彩筆人。急返黃金殿。﹝下生長嘆介﹞帝後失寵。願以黃金買賦。至如世間夫婦。一旦愛弛。將何以回恩義。不覺重有所感。左右取筆硯來。閒人不許喧嚷。﹝眾應介﹞

【前腔】﹝貼醜上﹞封愁緘恨人千里。風花性何處佳期。別來心事且休題。探取新撩雲雨。

﹝貼﹞行來愁頓劇。香汗濕羅衫。﹝醜﹞欲探東君意。先藏信一緘。孤紅姐。此間已是茂陵園了。你且暫住一回。藏下這封書。待我空身進去。只說小姐已死。看他戀了新人。怎生放出薄情話兒。那時你便進遞書。﹝貼﹞有理。﹝醜進見介﹞相公磕頭。﹝生﹞靑囊來了。你卻爲何一別四年。教我望穿兩目。百事休題。且說夫人近來。﹝醜﹞夫人被相公气死了。﹝生﹞怎生是我气死。﹝醜﹞夫人聞相公官爵已復。娶了茂陵女爲妻。忘了舊情。一時抱忿縊死。﹝生哭介﹞天呵。這是那一个造謊。害得好苦。我這四年間。謝柳辭花。悲鸞泣鳳。卻爲甚來。我今左則一死罷了。﹝醜﹞相公果無此事。不須煩惱。夫人遣孤紅來探相公。﹝生﹞又調謊了。孤紅在那裏。﹝醜﹞在門外。孤紅姐進來。﹝貼﹞無可柰何花落去。似曾相識燕歸來。﹝見介﹞相公恭喜。新夫人在那裏。我要見他一面。只是我小姐薄福。巴不得相公得意。卻又如此。﹝生﹞孤紅不要罪我。聽我道

【綿搭絮】書生薄命有誰知。從來好事都非。徧數離愁無盡期。害人癡夢想俱迷。小姐不念多情畱戀。番將薄幸猜疑。寃恨如天。畢竟時乖和運否。畢竟時乖和運否。

﹝貼﹞難道沒有這話。我則道

【前腔】新人嬌俺姐何如。肯信賭咒推辭。洗得來淸沒一絲。好花枝瞞卻開時。你知道小姐爲父親逼嫁。削髮爲尼。自把風流蘊藉。都付與救苦慈悲。﹝胸中扯書投介﹞這便是小姐送來的書。可憐那無限心情。全在這封張半紙。

﹝生哭拾讀介﹞呀。到是白頭吟五解。小姐。你不惟秀色可餐。這文詞益妙。眞个女相如也。靑囊。你過來。說一个明。﹝醜﹞當初小人到臨邛。訪問小姐下落。問知有个逃軍。假報說相公下獄。那時卓老輕信。逼嫁勢嚴。爲此小姐與孤紅潛自削髮。竟逃入小巫山廟中。小人一時尋著。不敢輕離。四年無信。近日始知此情。因此著小人同孤紅來奉書吿絕。並無他故。﹝生﹞有甚吿絕。指日相敍便了。你便回去。卽請夫人入京。無人伴送。就央尼姑同來。﹝醜﹞孤紅怎麼不去。﹝貼﹞我亦要回。只恐去後。怕生別情。姑畱看管。小姐問及。就將此意回報。﹝醜﹞我不去說。只說你到做了茂陵女。戀著相公。不肯回來。﹝貼﹞啐。﹝生﹞靑囊。你去茶飯。討些盤纏。快快起身。﹝醜﹞如此吿辭。苦盡甘來在此遭。奔波誰念路程遙。歸來飽飯黃昏後。博得孤紅一个麼。﹝下生﹞孤紅。你到裏邊歇息。待我完了長門賦就出來。有話問你。﹝貼﹞相公有何要緊。這等匆忙。﹝生﹞你不知道。皇后退貶長門。上情莫奪。賷金求賦。欲還舊寵。今日狗監坐待。不敢有違。﹝貼﹞卻原來。天下未嘗無對。相公無情。皇上也無情。娘娘薄福。小姐也薄福。君臣同病。夫婦同傷。有這等奇事來。陳娘娘。陳娘娘。你好癡。你好癡。莫把黃金買詞賦。相如自是薄情人。也罷。奴家且進去。看殺薄情人。怎說多情話。﹝下生﹞眞个今日之事。好生有感。我且作了賦。再作理會。

【前腔】夫何一佳人兮。步逍遙以自娛。魂逾不返。貌槁空居。願賜問而自進兮。得尙君之玉音。何地承君愁。望離宮只自吁。陰雲翳而四塞兮。天窈窈而晝陰。聽輕雷響象君車。日黃昏而望絕兮。悵獨托於空堂。空盼淸宵明月。淒涼寂寞庭除。援雅琴以變調兮。奏愁思之不可長。可憐著流徵聲沈。我思悠悠誰對語。

貫歷覽其中操兮。意慨慷而自卬。

【前腔】徘徊倚袖。涕泗沾衣。無面目之可顯兮。遂頹思而就牀。夢到君傍。可怪雞鳴驚喚予。望天星耿耿朝稀。忽見相躔畢昴。東方曉日輝輝。望中庭之靄靄兮。若季秋之降霜。夜漫漫其若歲兮。懷鬱鬱其不可再更。不柰偃蹇躊躕。荒落亭亭嗟獨居。

﹝貼偸上云﹞言語巧偸鸚鵡舌。文章分得鳳皇毛。相公在此作賦。待我悄悄裏聽他做些甚麼來。﹝生﹞賦已作完。不覺動了痰火。且在石牀上養息一回。待與孤紅講話。﹝貼﹞相公。你作賦完了。﹝生﹞完了。﹝貼﹞講與奴家聽一聽。﹝生﹞詞賦語長。一時難講。不過怨望而已。﹝貼﹞難道奴家不知音。就不肯說。也罷。我自去了休。﹝生﹞孤紅姐轉來。我有知音話兒對你說。﹝貼﹞有甚麼知音話。﹝生﹞作賦過勞。痰疾忽動。我要眠息一回。央你暫時扇枕。半晌煎茶。醒時謝你。﹝貼﹞正當驅使。﹝生﹞不要驚了我。手弄生綃白團扇。孤眠全仗北牕風。枝頭莫放黃鶯語。驚機瑤臺夢不通。﹝睡介貼打扇介﹞癆病鬼。你教我打扇呵。分明要

【皂角兒】扇底風晚涼作雨。煎茶呵。分明要鑪中火夜深求水。只怕你夢兒中上楚臺熱心已消。到華胥風情走矣。只願你做一个遶南柯蛺蝶飛。夢西園池塘樹。枕上淸虛。﹝生睡中驚作抱態介貼﹞呀。不好了。這極情的。早應見鬼。魂靈亂飛。不免把扇兒打醒他。﹝打介﹞笑微微。借將團扇。打伊驚起。

﹝生醒抱貼介﹞孤紅姐。沒柰何救我一條性命。﹝貼﹞啐。﹝扭身﹞不要胡廝纏。我看你這病兒呵。

【前腔】瘦骨頭削尖了嘴。啞喉嚨咳灣了背。小姐來時。你要敍舊情鳳羽顚飛。又要與隔墻那人呵。戀新枝燕巢偸壘。只此兩下。怕你打發不去。恰又要恣風情勾春興。摘花心偸香味。你好貪癡。﹝生﹞便死也不顧了。﹝渾介貼﹞不要是這等。休扯羅衣。斷了帶圍。被人知。笑伊村殺。叫做風流鬼。

﹝生﹞也罷。我與你到水亭上去。﹝扶行介貼推介﹞

【尾】喜得荷亭涼似水。把牀上殘書拾去。將與鴛鴦作陣飛。﹝下﹞

第四十二出錦江曉發

【髙陽臺】﹝旦上﹞檐鵲頻驚。燈花旋結。夜來好夢關情。寂寂空山。誰憐甲子頻更。﹝尼上﹞淸心試禮伽藍問。知甚日信轉瑤京。﹝合﹞齋鐘罷。松扉共倚。愁看野雲生。

﹝旦﹞尼姑。我昨夜獨坐幽窗。最喜燈花雙結。今朝閒憑小檻。又看喜鵲羣鳴。若非妄生。定爲佳兆。我與你到山門首閒步一回。或者有消息到來。亦未可知。﹝尼﹞夫人請行。呀。那遠遠來的。不是你家大官。﹝旦﹞呀。果然是靑囊。﹝醜淨上﹞人逢喜事精神爽。路到平安不覺多。自家奉相公之命。來請夫人。不覺又至山中了。梢水的。你在此。待我進去。﹝見介旦﹞呀。爲何孤紅不見。﹝醜﹞怕相公又生別情。只得畱身在彼。﹝旦笑云﹞他不回之意。我已明了。相公見書麼。﹝醜﹞書已見了。前日之言。都是假的。特差人船在錦江灘上。候請夫人。就央尼姑伴送。望乞早早登程。﹝旦﹞尼姑放這裏不下。如何是好。﹝尼﹞夫人要去。敢不奉陪。些小山門。自有徒弟看守。﹝旦﹞此去錦江灘。有許多路。﹝尼﹞夫人。一過山灣。就是通津了。﹝尼朝內云﹞徒弟。你好好看守山門。我送夫人上京。不日就回。﹝內應介尼﹞夫人請行。相送仙姬共出山。﹝旦﹞待看飛錫復南還。﹝醜﹞不復回頭戀空廟。﹝淨﹞隨潮直上錦江灘。﹝梢水的吿夫人﹞潮已平了。請下船解纜。好風好風。待我扯起蓬來。

【甘州歌】﹝旦﹞篷窗漫興。見山髙月落。石沒潮升。平堤初漲。多少野鷗飛競。風飄翠袖空中舉。日照新妝水底明。波紋皺。釵影橫。煙花疑在鏡中行。溪蒲綠。津樹靑。帆檣如入畫中生。

【前腔】﹝尼﹞禪關望已扃。看白雲縹渺。亂封諸嶺。薜蘿衣薄。盡使峽風吹冷。遙山晚帶楓林翠。別浦寒流石竹靑。恆沙渺。彼岸平。從敎寶筏濟羣生。慈航度。法海澄。悠然還學渡杯僧。

【前腔】﹝醜﹞桃花浪幾層。看魚吹春漲。鳥下云屛。淸江碧漢。爭覩畫鷁飛騰飄飄雪捲蘆花白。獵獵風吹荇帶靑。村居遠。驛岸平。云鳩拖雨過前汀。蘭槳蕩。桂棹輕。芰荷香裏畫船行。

【前腔】﹝淨﹞偏諳水上情。看開篙浪急。捩柁風生。靑錢不用。行看篛裹魚烹。長年江上誰憐我。黃帽溪頭別有名。桃葉渡。楊柳汀。盡敎沙嘴落帆輕。煙波闊。風日晴。不須千里問歸程。

【尾】﹝合﹞從敎仙子多乘興。駕雲騰霧上瑤京。爭羨鵲度銀河牛女星。

半篙春水滑。

一段夕陽愁。

行雲離蜀峽。

飛夢入神州。

第四十三出片帆追送

﹝外上﹞萬事有分定。浮生空用忙。不勝心腹事。今日自羞惶。自家待文君夫婦。其實過當了些。那曉得女兒出外。相如又復官爵。他日相逢。有何面目。訪知文君在小巫山廟中。不免去看他一番。只說父親錯誤。不必記懷。今日特來護送入京。必定回心轉意。迆邐行來。已到廟中。不免敲門則个。﹝內云﹞是誰。﹝外﹞我是來看司馬夫人的。﹝內云﹞今早京中差人來請。連我師父都送去了。﹝外﹞天呵。再早得一步兒也好。送他不著。好生煩惱。也罷。且回去卽趲人船。追送罷了。正是

自家勢利自家親。

只爲孩兒識好人。

枉使當時情狀惡。

敎人都罵卓王孫。

第四十四出魚水重諧

【似娘兒】﹝生上﹞巧夕遇新秋。穿鍼伴悵望西樓。﹝貼上﹞鵲橋早已安排久。佇看鳳幄。行瞻龍駕。相會牽牛。

﹝生﹞辭家遠客悵秋風。千里寒云與斷蓬。今夜銀河風浪靜。蟾光鵲影笑相逢。孤紅。昨日靑囊有信附來。說小姐今日進京。你可曾打掃房櫳。整治菓酒。﹝貼﹞這个不勞分付。呀。靑囊來了。﹝醜上﹞吿相公。夫人到了。﹝生貼﹞且喜且喜。我須與你出去迎接則个。

【前腔】﹝旦上﹞景色藹新秋。逢四美反起餘愁。﹝尼上﹞佳人才子今成偶。舊愁萬種。新愁千緖。一筆都勾。

﹝生﹞呀。夫人拜揖。﹝旦背介生﹞夫人。向來恩情拋擲。得罪萬千。且轉過來。小生拜罪。﹝旦又背介生﹞尼姑。特央你勸。自當酬謝。﹝尼﹞夫人且與相公相見了。有話到房裏說。﹝旦﹞我要新人相見。﹝生﹞小姐。相如若有此事。上天可鑑。﹝貼﹞小姐。孤紅磕頭。前話果是虛傳。就請相見罷了。﹝旦轉行禮介生﹞憶昔相離衰柳前。﹝旦﹞經今倏忽六餘年。﹝生﹞空門歲月卿何苦。﹝旦﹞絕塞風霜我亦憐。﹝生﹞莫怪浪傳紅葉信。﹝旦﹞須知愁寄白頭篇。﹝合﹞願今同指星河誓。常似中秋月倍圓。﹝生﹞夫人。今日是七夕良辰。相逢甚異。小生特備果酒。與夫人歡賞。休追往事。且樂新歡。孤紅取酒來。﹝貼﹞洗塵兼敍舊。消怨更遮羞。﹝下尼﹞吿老爺夫人。尼姑就此吿回。﹝生﹞尼姑。夫人在你山中。多多生受了。且住在此間耍幾日。差人送你回去。﹝尼﹞尼姑一則放山中不下。二則趁此便船。不敢久畱。﹝生﹞叫左右。快將白金百兩。送與尼姑。助修神廟。待我回來。再當酬謝。﹝尼謝拜﹞但願老爺夫人。生男必做公卿將相。生女必配君宰侯王。福共山川俱積。壽同日月無疆。﹝下貼﹞相逢不是尋常會。此酒方爲第一杯。相公小姐。果酒在此。﹝生﹞待我遞小姐一杯。

【畫眉序】梧葉始知秋。勸取天孫別來酒。喜西齋風景依然還又。聽琴心浥露生寒。求鳳侶見花添瘦。﹝合﹞常敎景色增新也。惟有故人依舊。

﹝旦﹞我也回奉一杯。

【前腔】團扇早辭秋。肯信今朝更攜手。看胸前猶系別時紅豆。嘆龍宮漂泊孤鸞。喜鳳幄歡娛雙宿。

﹝合前旦﹞孤紅靑囊過來。今日是牛郞織女相會之期。你二人也看隨我夫婦。受了許多辛苦。就拜了天地。今夜成親。上下大小一樣團圓。﹝生﹞再賞你黃金百兩。﹝貼背云﹞不去配與那尖嘴油頭。﹝醜﹞盡勾盡勾。﹝旦﹞不要推辭了。靑囊去扯他過來行禮。﹝醜扯介貼﹞羞人搭搭。怎生下跪。﹝拜介﹞

【前腔】﹝貼﹞斜月掛淸秋。怨指紅鸞彊諧偶。若瑤池仙眷錯配兒儔。小姐。都是你做冷欺花。相公。君也忍將煙困柳。﹝合前﹞

【前腔】﹝醜﹞恩主共千秋。雙捧金壺笑斟酒。願人間天上共效綢繆。賀郞君玉潤冰淸。祝小姐枝繁葉茂。

﹝合前外上﹞旣作虛心事。甘爲反面人。自家追送女兒來京。此間是他寓所。不免含羞而入。﹝生旦接介外﹞賢壻賢壻。久違尊範。每靳老懷。孩兒。一別四年。幸逢雙喜。﹝生旦﹞前事休提。且同今樂。﹝小生小外上﹞錦鴛方得侶。珠履更生春。楊兄。適聞長卿夫人已到。合當往賀。我與你同走一遭。﹝見介生﹞二兄請坐。妻父也在此。﹝小生小外﹞恭喜恭喜。呀。嫂嫂拜揖。﹝旦行禮介眾跑上﹞聖旨到來。聖旨到來。﹝末持詔上﹞有緣成眷屬。無價是文章。聖旨已到。跪聽宣讀。皇帝詔曰。咨爾文園令司馬相如。夫襃徳錄賢。勸善刑暴。帝王所繇昌也。朕徳菲薄。不明於禮義。迨至元光五年。廢後陳氏。安置長門。已墮萬化之原。太始二年。俾卿隱處去位。冒寃失職。元首股肱之義蔑如也。是何朕耄不徳至此哉。前過東掖便門。見卿作賦感朕。使昭然有聞。其復冊陳氏爲後。進卿中二千石。妻卓氏貞心不替。厥迹可嘉。封蜀郡夫人。廷尉王吉。狗監楊得意。理辜進賢。法當上賞。其以三適之賞賞之。靑囊爵百戶。孤紅亦給牛酒。卓王孫姦滑賊倫。應籍其家資。卿其祗命。以弼朕徳。以丕洪基。毋懈。欽哉。望闕謝思。﹝生眾謝介小生﹞天使請坐。﹝末﹞不勞了。九重宣詔罷。一騎望云回。﹝下外﹞我無顏相對諸公。暫進裏面歇息一回。諸公請自在。憶昔都亭招宴日。誰知此際喪家時。﹝下生﹞山妻初到。治一杯水酒。敢畱二兄少坐。聊敍故舊之情。﹝小生小外﹞幸逢喜事。只得領命了。﹝生﹞左右將酒過來。﹝生旦貼丑﹞

【鮑老催】殷勤鬥酒。感仁兄薦拔頻垂手。相同歡笑憐朋舊。﹝生﹞再取酒來。望二兄多飮幾杯。何妨扇底歌。尊前舞。花間漏。開懷共醉黃昏後。﹝合﹞馬蹄踏碎月明階。金鞭醉拂行人首。

﹝小生小外﹞學生回敬兄嫂一杯。

【前腔】英雄困久。雲番雨覆君知否。榮華富貴天成就。官爵髙。才名茂。鸞鳳偶。人生美願酬八九。

﹝合前眾﹞今日謝天不盡。

【雙聲子】難消受。難消受。百年人同福壽。同福壽。古今誰更有。﹝合﹞君恩厚。君恩厚。難報酬。難報酬。願天長地久。萬歲金甌。

【前腔】新聲奏。新聲奏。傳奇應難朽。應難朽。料知音同笑口。﹝合前﹞

【尾】康寧富貴皆輻輳。願子子孫孫稱壽。樂不盡滿堂春晝。

才子文章冠古今。

佳人傾國更知音。

花間每憶相思調。

月下常追隔壁琴。

分散莫嫌淸夜怨。

團圓須記白頭吟。

誰人爲寫云和曲。

落魄孫生萬古心。

琴心記終

