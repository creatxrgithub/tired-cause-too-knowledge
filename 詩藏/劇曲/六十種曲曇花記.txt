《六十種曲曇花記》

﹝明﹞屠隆著

﹝明﹞毛晉輯

曇花記

﹝明﹞屠隆著

繡刻演劇十本

第六套

白兔殺狗曇花龍膏飛丸東郭節俠雙珠四賢牡丹

繡刻曇花記定本

●曇花記目錄

第一出本傳開宗

第二出定興開燕

第三出祖師說法

第四出僊伯降凡

第五出郊遊點化

第六出辭家訪道

第七出僊佛同途

第八出雲遊遇師

第九出從師學道

第十出夫人內修

第十一出檀施積功

第十二出羣魔歷試

第十三出天曹采訪

第十四出姦相造謀

第十五出士女私奔

第十六出讎邪設謗

第十七出羣僊會眞

第十八出公子尋親

第十九出遊戲傳書

第二十出夫人得信

第二十一出超度沈迷

第二十二出嚴公寃對

第二十三出眞君顯聖

第二十四出西來遇魔

第二十五出魔難不屈

第二十六出聖力降魔

第二十七出公子思親

第二十八出公子受封

第二十九出面聖辭官

第三十出冥官迓聖

第三十一出卓錫地府

第三十二出閻君勘罪

第三十三出徧遊地獄

第三十四出冥司斷案

第三十五出普度羣生

第三十六出眾生業報

第三十七出郊行卜佛

第三十八出陰府凡情

第三十九出窺園遘難

第四十出禮佛求禳

第四十一出眞君驅邪

第四十二出上游天界

第四十三出尼僧說法

第四十四出羣仙會勘

第四十五出凶鬼自嘆

第四十六出討賊立功

第四十七出木侯夜巡

第四十八出東遊仙都

第四十九出凱旋見母

第五十出西遊淨土

第五十一出義僕遇主

第五十二出菩薩降凡

第五十三出西來悟道

第五十四出還鄕報信

第五十五出法眷聚會

第一出本傳開宗

【玉女搖仙佩】﹝末上﹞千秋壯气。一點靈臺。蹭蹬風雲世路。貝葉香廬。桃花僊塢。急辦英雄退步。妝閣陳歌舞。嘆風流一往。都無深趣。請細看璚宮繡戶。盡屬衰艸寒煙荒土。何物最傷情。墓上牛羊。天邊烏兔。

追省楚宮掩袖。漢殿裁紈。總是蛾眉生妒。燒卻彩毫。鮑郞才盡。何事又拈綺語。身在淸虛府。須不是當日雕龍繡虎。試娓娓光明慧月。廉纖法雨。湼盤甘露。人應悟。別開一種金函部。【瑞龍吟】英雄漢。淸泰裂土封王。朝歡暮宴。西郊寶馬鈿釵。片言契合。瞥遊汗漫。眞堪羨。感悟夫人回首。蓮花庵院。二姬亦卸濃妝。焚香掃地。

永辭弦管。正遇天王鑑考。施恩救苦。衣珠盡散。曠野一身淒涼。千種魔難。尋蹤訪迹。孝子悲云翰。歸來踵尊公勛業。扶王定亂。西竺蓬萊苑。天堂地府俱遊徧。百煉靈光現。衛氏亦逢師三車盡演。一門同證。曇花重見。

會撒手的定興王金精鐵鏈。

蚤回頭的衛夫人玉潔冰淸。

建功業的大小侯麒麟並畫。

秉堅貞的兩裙釵龍象同行。

第二出定興開燕

【滿庭芳】﹝生扮木淸泰旦扮衛徳棻貼扮郭倩香小旦扮賈淩波生冕服上﹞胡馬南來。翠華西幸。衣冠盡染鮏羴。手提一劍。長嘯靖烽煙。贏得金書鐵券。玉■﹝王靈﹞瓏冠珥貂蟬。陳歌舞。鈿釵繡襖。行樂且當年。

靈武鑾輿入帝宮。咸陽依舊滿歌鍾。功臣亦自開朱邸。妙舞淸歌燭影中。木淸泰表字西來。太原雲中人也。姿貌魁秀。膽智沈雄。幼習韜鈐。略涉經史。授劍術於白猿。變幻風雲之態。傳素書於黃石。包藏神鬼之機。邇者唐祚衰於中葉。天子久厭萬機。艷妃煽禍。羯虜乘危。六飛雲奔。百官星散。三靈失位。九廟震驚。下官與汾陽王郭子儀。同起節鎭。戮力王家。逆賊芟除。鑾輿返正。天子吿廟郊天。論功序爵。封子儀爲汾陽王。下官爲定興王。皂帽金貂。東朝賜第。衮衣玉帶。南面稱孤。富貴爵賞極矣。下官思量起來。戰爭良苦。且少饗其歡娛。盛滿難居。政不妨於奢欲。九死艱難。致有今日。百年迅速。爲歡幾何。下官愚見與汾陽王意頗同。夫人衛氏。名曰徳棻。螽羽逮下。雞鳴相夫。貴以無驕。美能不妒。侍妾郭倩香。回眸掩扇。春風楊柳。裊裊難禁。賈淩波顧影拂衣。秋水芙蓉。亭亭獨照。眞个是當歌憐子夜。爲樂及丁年。不免請夫人喚侍妾們後堂開宴一番。夫人有請。

【菊花新】﹝旦上﹞紅樓歌吹若爲姸。靑鏡年華私自憐。急管與繁弦。可道流光如箭。

【前腔】﹝貼小旦﹞才勻眉黛曉妝前。又著羅衣上舞筵。日照百花然。花色何如人面。

﹝旦﹞相公萬福。﹝生﹞夫人拜揖。﹝貼小旦﹞倩香淩波叩頭。﹝生﹞二姬起來。﹝眾﹞眾侍女叩頭。﹝生﹞夫人。今日春景融和。鶯花韶麗。正宜與夫人宴賞。侍女將酒過來。

【梁州序】﹝生﹞風淸皇路。云回帝輦。依舊堯封禹甸。秋槐宮井。千官此日朝天。還想我捐軀赴難。泣血勤王。只手把天河挽。君王開爵土。畫淩煙。不負金釵玳瑁筵。﹝合﹞紛舞袖。搖歌扇。丹唇素手紅牙按。天不夜。酒如泉。

【前腔】﹝旦﹞金刀腥在。徵袍血濺。身上瘡痕猶滿。間關誓死。收回百二河山。堪羨你補天浴日。攫雨拏雲。九廟孤忠見。功成身合退。老林泉。雁柱鸞箏送暮年。﹝合前﹞

【前腔】﹝貼﹞盛擺列綺席琱柈。盡著送金虀玉饌。賜天廚珍供。內部梨園。眞个是紅雲不度。絳月全低。仙子淸都宴。雙成隨阿母。下瑤天。六甲靈飛五嶽篇。﹝合前﹞

【前腔】﹝小旦﹞瑤階下碧艸芊綿。芳樹上黃鸝睍睆。喜晴和風日。正好流連。雅稱的華堂錦罽。寶埓香塵。羅襪靈妃淺。上公花底坐。暈朱顏。都道華陽句曲僊。﹝合前外庭作樂﹞

【節節髙】﹝合唱﹞笙歌戶外傳。鎭喧闐。珠簾似隔蓬萊院。王家宴。十萬錢。朝朝辦。酒中恩賞人人徧。綺縑金鐲連珠串。﹝合﹞今日淸尊共看花。人生莫遣花如綫。

【前腔】淋漓錦瑟邊。亞雲鬟。臨風玉樹嬌扶倩。衙官散。夜色闌。春星燦。監奴撤席收金盞。侍兒拂枕鋪羅薦。﹝合前﹞

【余文】時淸更喜逢身健。得歡娛且開笑顏。老去何人再少年。

﹝生﹞劍藏玉匣箭弢房。

﹝旦﹞粉黛盈盈列兩行。

﹝貼小旦﹞解得百年終日醉。

﹝合﹞祇應三萬六千場。

第三出祖師說法

﹝外扮西天祖師賓頭盧上﹞阿僧祗劫修行。剎那時間瀟灑。六時貝葉經中。五體蓮花座下。誰識泥牛渡河。又道石人騎馬。有則萬法俱來。無時一絲不掛。貧僧乃釋迦如來大弟子西天祖師賓頭盧是也。秪緣絫劫修行。得遇給孤良會。金鎞抉翳。全蒙迦老鉗錘。玉杵降魔。亦仗韋馱抖擻。貫頂一鍼。言下便超有漏。當機半句。立時頓悟無生。只因大事因緣。來此娑婆世界。我想世上這些眾生好苦也。沈酣世味。渾如酒蠁尋酸。苦戀火坑。一似燈蛾赴焰。爛臭底一副皮袋。說俊說美。骷髏紅粉。名爲糞裏鉆香。好險的兩字功名。說富說貴。傀儡戲場。眞是刀頭餂蜜。戀著處一味口裏流涎。直待漏幹娑竭海。怒來時一霎眼中出火。便欲燒卻須彌山。古今淪墮。無非爲鬧攘攘的六欲牽纏。晝夜奔忙。總只是黑漫漫的三途路徑。如電如霜。最迅速不住停的是百年光景。爲蕉爲沬。極危脆不堅牢的是四大身軀。牀席上分明一个死屍。還說爭名爭利。喉嚨裏才有半點气息。尙思報怨報讎。直日功曹。是个有記人。上善惡簿子裏直書。定盤星分文不爽。閻家老子是个無情漢。盡罪福業鏡中照出。至公堂毫髮難容。人世難升易墜。上得一步。骨碌碌滚將下。好一似跛鱉爬深缸。人身難得易失。頭路一差。白茫茫何處尋。好似盲龜撞浮木。但使自沈苦趣。落塹投坑。一去永無回轉日。縱然再得人身。攺頭換面。重來不識自家人。咳。誰信此一件大事。人人本有。个个不無。迷則佛是眾生。穿瓔珞的也曾披毛戴角。悟則眾生是佛。被枷杻的立可坐象騎獅。大眾。你們不信哩。你不聞釋迦佛子未成佛日。逐輪回徧歷諸趣。廣額屠兒放下屠刀。不半晌立證菩提。迷時寸步千里。風塵踏破鐵鞋。悟時千里目前。日月髙懸金鏡。衣珠而一向行乞。咳。誰知道衣裏有珠。提燈而鄰家借炊。呸。卻原來燈卽是火。莫說成佛在靈運後。單了个無明無無明。便趨寂滅。莫說生天在靈運前。直爬上非想非非想。難免輪回。若是不悟本心。隨他絕代聰明。過人學問。只播弄得三世精魂。倘然不知佛性。任教格天事業。蓋世英雄。到頭來是一場春夢。會得的好似關將。百萬軍中。單鎗直入。手刺顏良。不會的好似項羽。八千兵散。疋馬逃亡。身迷大澤。有如執有死生。怎脫得胞胎驢馬。假饒撥無因果。又未免業報狝猴。大凡要種福田。先除業識。莫求聖解。且盡凡情。天上一般樣的雨。天宮落的是珍寶。修羅宮落的是刀鎗。人間落的是雨。元隨法界業因。地下一般樣的水。天見是琉璃。餓鬼見是膿血。魚見是窟穴。人見是水。總屬眾生情見。業因不盡。縱如摩酰異相。報盡還來。情見未忘。便如鶖子辯才。終非了義。理因頓悟。機鋒合下承當。如破數節之竹。事以漸除。階級必有次第。如登九層之臺。字必前阿而後茶。地必化城而寶所。自了非普度之聖。𨿽神通變化。不是住頭。恐黃蘗砍吾雙足。苦行非圓頓之門。卽徳行孤髙。尙難歇腳。笑懶融輸彼三車。舟行大海。風波裏牢把定柁竿。馬臨峻阪。危險中急收回韁勒。萬人坑裏。打破疑團。才喜得離窠臼。千丈崖巓。踢翻筋斗。這遭永脫輪回。將此身心奉塵剎。是則名爲報佛恩。定興王木淸泰。乃是西天散聖焦鏡圓。因微過謫於人間。爲唐朝節度使。安祿山反叛入都。唐天子播遷幸蜀。淸泰與郭子儀翦滅妖氛。肅淸宮禁。鑾輿返正。唐室中興。論功進爵。裂土封王。勛名何加。富貴已極。但恐其沈身苦海。失足迷途。秪執現在之身。忘卻來時之路。如來遣貧僧點化此人。早還淨土。須索走一遭也。﹝弔場﹞

第四出僊伯降凡

﹝末扮山玄卿上﹞靈峯髙嵯峨。貝闕中天起。靑霞繡柱外。白霧琱窗裏。婆娑淩歊塵。乘化觀無始。朝遊碧山阿。暮還淸溪沚。飆輪無去來。天地相終始。自家蓬萊仙客山玄卿。寂寞棲幽。淸虛遠俗。尋師了道。度世登眞。玄竅開通。煉得三花聚頂。河車升降。養成五炁朝元。知念中無念。黍米結子。混沌如綿。了生外有身。神化脫胎。虛空若粉。霧縠霞衣。何用寒披檞葉。天廚玉饌。豈須饑采山花。碧落飛行。雲路霎時萬里。滄波淸淺。仙期少別千年。定興王木淸泰。原是東華仙卿。後證西方散聖。近因微過。被謫塵寰。破賊立功。封王受爵。太上慮其秪貪後福。遂昧前因遣貧道下凡點化此子。須索走一遭也。遠遠望見一位聖僧來了。﹝相見介末﹞呀。元來是西天祖師賓頭盧。祖師稽首。﹝外﹞仙子免禮。﹝末﹞請問祖師。到此何干。﹝外﹞你不知道。吾奉如來法旨。來此娑婆世界。點化木淸泰。﹝末﹞祖師元來如此。貧道亦爲此而來。﹝外﹞如此同往。

【淸江引】閻淨世人眞苦惱。爭似我西天好。貧迷衣領珠。賊劫吾家寶。怕你失卻人身何處討。

【前腔】﹝末﹞茫茫百丈紅塵道。爭似我仙家好。胸中膏火煎。鏡裏容顏槁。你看古冢累累盡荒艸。﹝並下﹞

第五出郊遊點化

【傳言玉女】﹝生領將士女伎騎吹上﹞春滿皇州。車馬西郊馳驟。雨拋金鎖。苔臥沈鎗時候。英雄閒卻。且消受紅妝翠袖。試尋芳出郭。水明山秀。

十隊紅妝結束齊。馱笙載酒出郊西。佳人金縷靑絲髻。駿馬銀鞍碧玉蹄。芳艸平鋪官路軟。垂楊斜罨畫樓低。踏歌連袂紛遊女。一曲襄陽過大堤。下官閒居無事。値此勝景良晨。風日熙明。山川秀朗。分付左右將士準備鞍馬。優童侍女打點笙歌。山西郊外尋春行樂一番。袛候何在。﹝袛候上﹞前隊貔貅衝曉色。後車鶯燕雜春聲。稟大王。寶馬鈿車。銀鞍玉勒。步障隱囊。花氈繡毯。縷衫檀板。錦瑟瑤笙。悉皆齊備。請大王出郭尋春。﹝生﹞傳入後堂。令郭賈二姬帶領隨行女使一班同往。﹝貼小旦帶領女使攜笙簫將士弓劍鼔吹上﹞

【疎影】蛾眉描就。試輕添粉黛。重整衫袖。緊紮弓彎。頻揎繡帶。又將金紐牢扣。﹝合﹞石橊裙罩桃花馬。生只怕寶釵欲澑。請看柳媚花嬌。正是尋春時候。

﹝相見介生﹞分付眾人一齊上馬。

【畫眉序】勝日好郊遊。一帶山川錯如繡。看霞紅樓閣。水綠汀洲。虹梁照縹渺仙都。鴛瓦暎參差云構。﹝合﹞麗人齊鬭春風面。家家繡戶簾鉤。

【前腔】﹝貼小旦﹞玉勒傍銀彄。笑捉金鞭怯纖手。道蓮生寶凳。別樣風流。春山遠黛色初勻。野水淨縠痕微皺。

﹝合前生﹞左右。前面甚麼所在。﹝眾﹞前面山下。平坡如掌。細艸濃花。諸貴戚王公臺榭都在此處。可以下馬散步。﹝生﹞快到那邊停車下馬。

【前腔】柳外系驊驑。一曲淸歌一尊酒。喜妖童嬌女。錦瑟箜篌。園林遶宛轉銀塘。亭榭嵌玲瓏巖岫。﹝合前﹞

【前腔】﹝貼小旦﹞含笑復含羞。無柰人來疾回首。盡頻看約指。佯整搔頭。雕鞍上暖日融和。香襪裏汗衫濕透。﹝合前﹞

【前腔】﹝生﹞錫土列王侯。帶礪山河聖恩厚。願君王行樂。萬歲千秋。瞻城闕薄暮言歸。徵歌舞明朝還又。﹝合前齊上馬科﹞

【滴澑子】﹝眾﹞風日好。風日好共成勝遊。人生裏。人生裏歡娛不久。名姓史書盡有。現前未老身。頻開笑口。不掛無端世上憂。

【鮑老催】車馳馬驟。王孫行處人煙輳。鳳簫細續鸞笙奏。嘆英雄回首。中藏機彀。試問燕秦丘隴何人守。韓彭葅醢君知否。這盛衰須參透。

【雙聲子】郊西路。郊西路。桑葉亂羅敷首。城南騎。城南騎。柳絲拂王孫袖。人如織。人如織。擁道周。擁道周。看樓前蹴踘。花裏藏鉤。

【余文】風光歲歲還依舊。靑鬢俄驚又白頭。便是明日陰晴也未可謀。

﹝外扮醉僧上攔路﹞平生醉裏顚蹶。醉裏卻有分別。明朝酒醒歸何處。楊柳岸曉風殘月。﹝左右呵喝不動介﹞稟大王。前面有一个醉僧攔路。﹝末扮風魔道人上攔路﹞倒翻銀河半灣。撞碎昆侖一角。上帝罰我害風。四海蓬頭赤腳。﹝左右呼喝不動介﹞稟大王。前又一个風魔道人攔路。﹝生﹞和尙道人過來。你兩人旣爲僧道。怎麼不守戒律。飮酒風狂。擋吾去路。﹝外﹞我不參禪不說法。終日醺醺醉曲蘗。假饒撞著老迦文。當頭一棒便打殺。﹝生﹞道人。你爲何如此風狂。敢是有病麼。﹝末﹞人人道我有風癥。卻是風魔不是病。世間多少假惺惺。不識自家眞性命。﹝生﹞這僧道說話𨿽狂。卻似有意。和尙近前來。我問你住在何方。是何名字。﹝外﹞我虛飄飄雲水。何處是我家鄕。圓陀陀本身。那裏有甚名字。大王。我且問你。你今自叫做木淸泰。太原雲中人氏。你前生是甚麼名字。住在何處。﹝生怒﹞這禿廝。我怎麼知道。﹝外﹞你卻不知。﹝生﹞道人。你的風病何年染成的。如何不醫治他。﹝末﹞我自混沌初分得病。也不記得起自何年。我怪世人惺惺。因此不醫此病。﹝生﹞這兩个風魔僧道。在我王侯面前無禮。敢說這等大話。﹝外﹞大王。得罪了。你說是王侯。你聽我道者。

【混江龍】你道是王侯位髙。千年胙土錫分茅。眞个是堂迎珠履。戶擁旌旄。帳下義兒懸玉帶。𦇤中孺子插金貂。響一派裊裊遏云璈。列兩行楚楚如花貌。受用的晝添桂釀。夜續蘭膏。

﹝生﹞我蕩寇立功。取黃金印如斗大。懸之肘後。好不富貴也。

【油葫蘆】﹝外﹞只道是富貴黃金鑄得牢。又誰知一旦拋。須臾少壯成衰老。身子裏紫綬𨿽堪貴。頭兒上白髮不曾饒。悲來有今夜。運去沒明朝。恩情那得戀。歌舞爲誰嬌。容華謝桃李。憔悴掩蓬蒿。恨無情抔土。斷送幾英豪。今古價有誰逃。

【天下樂】﹝末﹞當日功名仗寶刀。掙爵士與兒曹。到頭來湯雪消。從此後枉持杯向墳上澆。冷落了宛轉吳謠。消停了娉婷楚腰。又何須上銅臺那魂怎覺。

生﹞我抱負經綸才調。通今博古。那些不曉來。你那僧道知些甚麼來。

【北節節髙】﹝外末﹞抱負了經綸經綸才調。只不曾悟禪悟禪開道。偌大英雄正好。得意時無常來到。挽了夫人。覷了愛妾。將兒孫囑著。捨了金寶。撇了愛寵。辭了聖朝。獨自个苦伶仃黃泉路遙。

﹝貼小旦﹞大王。這兩个風狂僧道無禮。一味胡言。大王不要聽他。撚了他去罷。﹝生﹞不須撚。且聽他再說。

【元和令】﹝外﹞這兩个分明孽妖。直害得人眼光落。準備著管弦夜夜與朝朝。盡人前賣弄俊嬌。有一日水流花謝。粉褪香消。你風情那里討。

【上馬嬌】大王。你是个大丈夫怎迷戀兒女曹。呀。只逞目下莽雄豪。卻等閒忘卻來時道。怎不覓舊根苗。

【勝葫蘆】﹝末﹞你只看古冢新墳侵野潦。有多少貴官僚。早見狐貍穿墓道。珠襦玉柙。桐棺瓦器。一樣艸蕭蕭。﹝左右﹞天色已晚。請大王回府。﹝生﹞且消停。這个僧人還有話。﹝外﹞料此際錦席華堂燈燭耀。待歸去好良宵。綽約金屛珠翠繞。歌開檀口。弦攏纖指。河漢轉星杓。

﹝生﹞你這僧道可知我府中風景麼。

【後庭花】﹝外﹞只愛著錦堂春風景好。那裏管月華沈天色曉。假饒千載常如是也。便盡風流將擔子挑。不逍遙。猛可裏做水痕兒微泡。戲棚兒收拾早。弄虛脾猢猻圈套。有幾个夜與朝。報閻王柬帖兒招。形骸瘦。鬢髮焦。一場兒沒下梢。

﹝生﹞和尙。這个都說的是。你旣是這等有道有識。怎麼自家喫得這般兒醺醺兒醉。可也不照管自己。

【柳葉兒】﹝外﹞呀。你笑我自家不照。恁醺醺終日酕醄。妝喬做喬。怎便肯泄眞消耗。待梅香噴雪兒消。那時節才和你說不醉的心苗。

﹝生﹞你出家人有什麼好處。﹝末﹞有好處。﹝外末合﹞

【寄生艸】三花樹開應徧。九蓮臺路不杳。把僧伽換卻烏紗帽。云衣瓔珞香煙罩金沙細路幢幡導。只這个天宮七寶佛莊嚴。煞似王家五等官封號。

【尾聲】蠹蝕桂花凋。鼠嚙枯藤倒。便從此撒手回頭欠早。莫等到席冷筵殘人散了。一沈苦海中永劫難撈。但靈消誰認皮毛。鬼窟翻身知幾遭。平生意气豪。只爭一些兒不到。這時節那裏尋貴王公官品兒髙。

﹝並下生﹞左右。我被這兩个僧道說得一片熱腸冰冷了。快收拾回去。

﹝生﹞邂逅逢僧話。

﹝貼小旦﹞狂言卻指迷。

﹝左右﹞早知燈是火。

﹝眾﹞飯熟已多時。

第六出辭家訪道

﹝小生扮木龍駒院子上﹞昨日繁華。今日冷淡。苦海無邊。回頭是岸。俺老爺從西郊回來。忽然分付小人制一副道衣。說要雲遊出去。夫人公子知道。好生驚訝。不免在此伺候則个。﹝生道裝上﹞

【憶秦娥先】西天近。金繩覺路明勾引。明勾引。道情頓起。壯心消盡。

誰把金錍劈面撇。明人不用多饒舌。丈夫胸懷烈火燒。沃我醍醐冷如雪。化去知他黃鼠肝。噆來多少靑蠅血。弩下逃生急不收。一朝便與妻兒別。我木淸泰世間奇男子。濟世愛民。扶危定難。忠勛不小。爵位已髙。靑史許我標名。紅妝可以送老。世事到此足矣。只是我這一點靈性。無處追尋。一副骨頭。沒有下落。昨日在西郊遊覽。遇著兩个醉和尙風道人。說一片言語。機鋒頗對。覿面相撩。撥得我心花頓開。毛骨盡悚。我如今思量起來。終日戀這个火坑中。何時有出頭日子。早上修成一本。封進與皇上。辭了爵位。別了妻孥。我待逍遙雲水。訪道尋眞去也。不免請出夫人公子和侍妾們辭別則个。﹝旦貼小旦上﹞

【憶秦娥後】東君若个傳春信。眉端一夜添新恨。﹝小生上﹞添新恨。且倩取舞衫佐酒。名花消悶。

﹝相見介旦﹞相公。你今日怎麼忽然這般打扮。﹝生﹞夫人。我思量百戰功成。五衰相現。年光有限。盡皆野艸荒墳。閻老無情。不問王公貴戚。麟脯龍肝。早起仍還枵腹。蛾眉鸞鏡。轉盼已是衰容。恩情寵愛。百年未免分離。富貴榮華。一夢都成虛幻。泉路茫茫。那得親知在眼。遊魂渺渺。惟有罪業隨身。狐蹤兔穴。盡教艸土縱橫。馬腹驢胎。一任冥司差遣。眼下欲逃生死。惟有學道修禪。我如今特請夫人兒子們出來辭別。去雲水之間。尋一條出世的大路。倘得成道。日後自有相逢。兒子龍駒。伶俐老成。可以襲封繼後。不墜家聲。侍妾郭倩香賈淩波。靑年難守。我有貧交二人。同郡秀士呂非熊。蒲東秀士令狐翹。並年壯負才。家貧未娶。夫人可做主張。將二女嫁與兩生。勿索其寸絲爲聘。我從此逝矣。﹝旦驚介﹞相公如何忽生此念。莫不是驚殺我也。倩香淩波過來。相公昨日帶你們往郊外遊翫回來。從何忽有此話。﹝貼小旦﹞昨日老爺在西郊外行春。偶遇兩个醉和尙風魔道人。講了一片說話。卻不知老爺怎的便生此念。﹝旦﹞相公。不要說這个話。功成名遂。正好爲歡。若要修行。在家亦可。分情破愛。遠別何之。快不要。﹝小生﹞爹爹年力未衰。朝廷倚重。兒子春秋尙幼。孝養全虧。怎便捨得撇了母子。飄然遠去。聞言驚詫。請爹爹三思。﹝貼小旦﹞老爺雲遊遠涉。辛苦怎禁。僧道風狂。語言難信。侍妾輩不足論。怎忍撇了夫人。棄了愛子。永辭榮貴。獨受淒涼。雲水之言。請勿再道。﹝生﹞吾意已決。不必多言。

【園林好】辭榮去母子休得要怨嗔。辭榮去尋師問津。思量起流光何迅。我怎肯戀紅塵。我怎肯戀紅塵。﹝旦哭介﹞

【前腔】君本是天朝貴臣。怎做得雲遊道人。平白地飄零一瞬。好敎我痛傷神。好敎我痛傷神。

【江兒水】﹝貼小旦﹞頃刻添離緖。低頭掩淚痕。無端饒舌把闍黎恨。花言暗地裏將人引。漁翁釣罷金鉤褪。骨肉如何投奔。﹝合﹞悔去尋春。須信歡爲禍本。

【前腔】﹝小生﹞堂上歌鐘在。階前萊彩新。一朝分手把天涯問。遼陽路遠也難通信。鶴歸千載無憑準。父子恩深怎忍。﹝合前﹞

【五供養】﹝生﹞鐘鳴漏盡。轉眼衰殘鬢髮如銀。萬緣俱是假。一法幾曾眞。﹝旦﹞相公。你如今要往那裏去。﹝生﹞從此去雲水間東西休論。流沙應有路。弱水豈無垠﹝合﹞縱使歸來。怕道容難認。

【前腔】﹝旦﹞君無出門。俺娘兒倚傍何人。一生逢泰運。此日遇災屯。你飄飄只此身。何處去風霜淒緊。旅邸誰爲伴。衣冷誰與溫。﹝合前﹞

【玉交枝】﹝貼小旦﹞心中暗忖。盼天涯已在腳跟。佳人薄命應先隕。從玆眉黛羞勻。君今脫身歸白雲。妾寧易主調紅粉。﹝合﹞最可憐生前永分。最可憐別後斷魂。

【前腔】﹝小生﹞煙姿霞韻。也應知生來往因。把金章紫綬看塵坌。霎時剖愛分恩。如今叔卿行采眞。他年度世難尋問。

﹝小生﹞爹爹苦要去訪道。如何一人獨行。小心勤愼的家奴帶一个。客中也好伏事。﹝生﹞我出家要修苦行。豈可帶家奴伏事。不消不消。﹝旦﹞妾有金珠八寶。乃皇后娘娘賜與妾身的。將此盛一小囊。縫在相公衣裏。聊表夫婦之情。前途亦可濟急。﹝生﹞濟急二字說得卻好。夫人。這个到使得。﹝旦取金珠縫囊科﹞

【前腔】孤身前進。怎生禁淒涼路貧。把雄貲巨萬都拋盡。一家陌上遺塵。﹝旦停鍼拭淚科﹞衣間寶珠妾自紉。眼中紅淚如綫滚。

﹝合前生﹞夫人。我家曇花閣下。有曇花樹一株。我折一枝插在庭前。此是西土佛樹。東土難栽。若此行得證道果。後會有期。曇花無根。生長茂盛。若是無成。曇花萎死。畱此爲記。﹝折取插科﹞

【前腔】西方奇品。看曇花婆娑映人。一枝手插畱幡信。願東皇暗長靈根。從知百花皆有神。況兼諸佛來相印。

﹝合前生﹞夫人。大丈夫旣興出世之心。豈復存兒女之戀。欲超苦海。先斷愛河。我去也。我去也。﹝下眾哭倒科﹞

【川撥棹】﹝合唱﹞君行緊。一家人俱哭損。但願得果證三身。但願得果證三身。早歸來曇花正春。﹝合﹞怎敎人不悵神。便途人也不忍聞。

【前腔】從此羅衣空疊塵。從此燻籠香不焚。急面君王將此情陳。急面君王將此情陳。把玉帶貂蟬還與君。﹝合前﹞

【余文】封王拜將懸金印。陡然間山林遠遁。始信英雄自不羣。

﹝旦﹞采菱歌斷木蘭舟。

﹝貼﹞嫁得蕭郞愛遠遊。

﹝小生﹞日暮未知投宿處。

﹝合﹞滿天風雨下西樓。

第七出僊佛同途

﹝外末同上外﹞道術分三教。源流本一家。﹝末﹞仙人拾瑤艸。佛子坐蓮花。﹝外﹞南贍州堪度。西天路不賒。﹝末﹞悟時冰泮水。迷處飯蒸沙。﹝外﹞仙子。我與你商議。六度萬行。我祖渡河寶筏。全在慈悲。八百三千。你家升天靈梯。亦先功行。弘慈普度。你我宿心。爭柰此世界眾生罪累深重。根器淺薄。沈沈黑業。碌碌紅塵。不信法輪。轉生疑謗。以故地府惟專治有罪。佛祖不能度無緣。可嘆可嘆。你我並奉祖師法旨。來度世人。定興王木淸泰。被我二人三言兩語。撥轉他心。飄然辭家。尋眞訪道。果是个有宿根的善知識。猛回頭的大丈夫。但恐其塵緣久汨。道念難堅。我和你須教他徧歷諸境。磨煉身心。要積福田。先修苦行。﹝末﹞祖師所見極是。仙道淸虛。佛門廣大。弘慈普度。原讓如來。祖師此後大闡門風。弟子在傍拱聽法旨。﹝外﹞眞空妙有。無生不說長生。忠孝淨明。仙道原非外道。菩提妙覺。最上無倫。髙眞上玄。亦自可貴。仙道淸虛不染。若要再超。須用皈依三寶。佛門廣大無邊。旣云普度。豈得獨捨諸仙。如來與上眞在虛空中道法相與。師徒甚歡。只是無知的野道人不聞佛法。詆祖位爲精靈。不廣的禪和子未究仙宗。罵眞人是外道。兩家聚訟。積漸成仇。此是後世子孫所爲。並非當時老祖之意。我如今與你同在一塊。正是欲明此事哩。木公將到。可以迓之。﹝末﹞待木公到來。善巧方便。祖師無恡撩牙。藝壓當行。弟子不須開口。

﹝外﹞莫怪老僧饒舌。

﹝末﹞此僧老婆心切。

﹝合﹞願希普門大士。

不作辟支菩薩。

第八出雲遊遇師

【一枝花】﹝生道裝上﹞籠裏家雞初放。雲中野鶴翺翔。且喜凡身尙無恙。木落歸根一夜霜。尋師道路長。

兒女牽衣泣淚頻。丈夫此處度關津。仰天大笑出門去。我輩豈是蓬蒿人。木淸泰棄官爵富貴。撇妻子家筵。眼見得脫了火坑也。只是孤身渺渺。前路茫茫。求道未有入門。進步不知去向。昨日撞遇這兩个方外人。尙未知他是凡是聖。只言語可也不凡。他旣撥我出家。因緣必有个下落。大丈夫業已出世。一身便是浮雲。且信步聽天。再作道理。

【新水令】一朝揮手謝君王。脫朝衣把布袍兒穿上。才離了歌舞地。蚤來到水雲鄕。兩袖飄揚。兩袖飄揚。覺耳畔天風響。

【步步嬌】苦海茫茫深千丈。今古皆淪喪。英雄沒主張。誰駕慈航。穩載我離風浪。今日裏一旦悟無常。神魚跳出靑絲网。

【折桂令】出華堂。拜別糟糠。離了靑閨。撇卻紅妝。還想我沐雨經霜。身中鎖甲。手裏沈鎗。博換得玉帶金章。忽然間野服新裝。這才是猛烈英雄。小可的凡腹難量。

【江兒水】煙水千層碧。雲山一帶蒼。忘機的野鳥閒來往。好風吹去蘆花舫。娟娟月照在漁竿上。物外年光。別是一般情況。

【雁兒落】待尋个老衲子薜荔房。怎戀著粉骷髏芙蓉帳。磬聲中薝卜香。幡影外優曇放。終日裏稽首向空王。親眼見玉毫光。參師祖經威棒。問天醫借藥方。何妨。衠一味混俗的風魔樣。相當。我且去訪雲門叩石霜。

【僥僥令】昨日金鍼手內藏。明挑出繡鴛鴦。覿面相逢肯廝放。撩撥得兩投機心自想。兩投機心自想。

【收江南】呀。明說道好筵席定散。歡樂過轉爲殃。夢甫覺邯鄲一枕熟黃粱。瞥然回首悟無常。因此脫功名戲場。怎等到身兒衰朽鬢兒蒼。

【園林好】老闍黎知他那廂。病風魔多應是假狂。口吐出金莖蔗漿。頓使我熱心降。頓使我熱心降。

【沽美酒】踹芒鞋走道旁。提托缽乞齋糧。誰識當今侯與王。𨿽然侯與王。渾不是舊行藏。舊行藏。攺卻僧伽樣。潮汐有晨昏消長。烏兔有東西來往。我呵從此永辭畫堂。遠離故鄕。要歸來除非是擁幡幢在蓮花座兒上。

【尾聲】孤云野鶴身飄蕩。大地山河才一掌。便西去恆沙也只半餉。﹝下﹞

第九出從師學道

﹝外末同上﹞天上英雄豈無故。富貴功名艸頭露。金鍼一撥轉瞳人。回頭便指西天路。木淸泰被我兩人喚醒。辭家入道雲遊來了。仙子。我和你不免接引他一番。遠遠望見來也。﹝生上﹞雲山煙水路茫然。竹杖芒鞋散誕仙。繡帶鴛鴦畱得在。金鍼知落阿誰邊。遠遠望見二位僧道。想必就是前日西郊相遇的了。﹝相見介﹞二位師父。木淸泰昨日蒙二位師父點化。猛然省悟。回家卽便別了妻子。棄了功名。來隨師父修行辦道。出門信步。岐路茫茫。無處尋覓髙人蹤迹。正在此苦楚傍惶。幸得邂逅相遇。只望眞師接引。了道歸眞。出離生死。﹝外﹞我兩人邋遢雲遊。止求衣食。豈能度人。昨日酒後狂言。何必深信。大王你怎麼就起這个念頭。莫非錯了。﹝生﹞師父。你休要瞞我。你昨日言言良藥。句句慈航。豈不是有道的髙人。我弟子旣已出家。理無退轉。伏望慈悲。指引路頭。﹝下拜科外﹞大王。你旣眞心出家。吾當指引。我且問你。你今辭榮遣愛。能不悔麼。道門淸苦。戒律甚嚴。你能持否。儻或不能。出家也無用。﹝生﹞大丈夫旣已捨樂就苦。決定甘心受戒持齋。必然不犯。當發誓願。請勿過疑。﹝外﹞可喜可喜。你能如是。何患大道不成。我等敢辭拔濟。﹝末﹞大王。你便當拜大和尙做本師。﹝外﹞大王。你當拜道者做導師。﹝生拜外科﹞一自蒙師指授。驀然鍼芥相投。伐薪給水願從遊。長侍蓮花夜漏。﹝生拜末科﹞宿世因緣輻輳。云輧遠自丹丘。金匙銀鑰片言抽。合下玄關開透。﹝外﹞原自西方法友。﹝末﹞偶然失足閻浮。﹝外﹞一言半句便回頭。﹝末﹞鞭影良駒馳驟。

【駐馬聽】﹝生﹞印度西方。玉界金沙路渺茫。全仗明師指導。暗室香燈。苦海慈航。願離五濁向云堂。長依七寶遊龍藏。﹝合﹞選佛名場。栴檀座下。跏趺合掌。

【前腔】﹝外﹞一入禪房。壞色麤衣燻戒香。須要削除煩惱。打滅塵勞。深念無常。一朝了悟見靈光。幢幡導引在蓮花藏。﹝合前﹞

【前腔】﹝末﹞洞府仙鄕。授汝長生不老方。須要九還七返。凝神絳府。積炁黃房。皮毛脫落木經霜。此時便是如來藏。

﹝合前外﹞西來。修行之事。理𨿽頓悟。功必漸修。要煉身心。須歷境界。佛國仙都。天堂地獄。俱是遊到的。你卻不可不知。﹝生﹞憑師父指引。

﹝外﹞莫問一花開五葉。

﹝末﹞且修禪土住香臺。

﹝生﹞山中昨夜西風急。

﹝合﹞攧落羅浮萬樹梅。

第十出夫人內修

【逍遙樂】﹝旦道裝上﹞自君之出矣。棨戟門庭淸似水。年華何況鬢邊催。收除釵釧。褶疊羅襦。結束緇衣。

少小住華屋。復閣連雕檐。良人耀蟬冕。妾亦榮鸞簪。但知召歌舞。何嘗親桑蠶。邀人傅脂粉。不自著羅衫。一朝光景異。惠風扇囂炎。良人脫朝服。稽首事瞿曇。賤妾亦何爲。孤棲戀香奩。願學優婆夷。三寶同修參。妾身衛氏。嫁與木郞。夫君棄室尋師。辭榮入道。鐘鳴鼎食之家。一旦冷如冰雪。妾身思量起來。男子旣能省悟。我婦人何獨癡迷。鸞誥龍章。錦衣玉食。數十年於我足矣。如今已令人築一淨室。名曰蓮花庵。皈依三寶。燻修六時。優塞亦有優夷。龐婆要追龐老。旣可了我生死。亦不玷辱夫君。豈不美哉。相公臨行。囑付將倩香淩波二妾出嫁秀才。不免喚孩兒二妾出來。分付則个。﹝貼小旦上﹞

【遶地遊】紅妝盡洗。蟬鬢無心理。盼不到天邊夫壻。﹝小生上﹞雲山煙水。何處尋遊履。流不盡思親雙淚。

﹝相見介旦﹞倩香淩波過來。老爺臨行囑付。將你二人出嫁秀才。便可遵老爺嚴命治裝。我盛備房奩相送。孩兒。你可將此意好生傳與呂非熊令狐翹二秀才。玉成好事。免誤靑春。﹝小生諾貼小旦跽云﹞好吿夫人得知。老爺旣辭家訪道。夫人亦在宅修行。二妾𨿽裙釵賤流。葑菲下體。豈無道念。亦有人心。身披羅綺。口饜膏粱。一向受老爺與夫人撫養深恩。未能報答。老爺旣脫履掛冠。持甁缽而遊方外。二妾豈忍施珠浥粉。抱琵琶而過別船。願做兩个道姑。在淨室中伏事夫人焚香掃地。一同修行。一則表犬馬戀主之情。一則希蛤蜊生天之福。二人意已決矣。望夫人矜容。﹝旦﹞說那裏話。你二人靑春尙幼。白日難挨。豈能受此淸苦。﹝貼小旦﹞夫人現受淒涼。二人願同甘苦。想夫人不信我二人至誠。不免對天設誓。天地三光。若郭倩香賈淩波二人修行意思。不信不誠。情願生受災殃。死墮地獄。﹝旦﹞好好。你二人能如此。我心甚喜。修行是好事。卻大家與老爺爭口气。我如何不聽從。眼見得蓮花庵中三淨尼也。

【集賢賓】蓮臺寶剎新構起。云冠嚴淨毗尼。瓔珞如來幢蓋裏。看紺髮參差螺髻。曇花旖旎。紅合外鑪煙裊細。﹝合﹞天似洗。塵不到竹牀髹幾。

【前腔】﹝貼﹞歌樓舞榭扃不啟。生疎子夜前溪。淸梵斜陽金磬裏。正水綠霞紅鮮霽。香燻戒體。新學得靑蓮半偈。﹝合前﹞

【琥珀貓兒墜】﹝小旦﹞莊嚴七寶。木槵對軍持。同向蒲團禮六時。跏趺未慣整霞衣。休疑。死抱芙蓉。冷落荒陂。

【前腔】﹝小生﹞香殘日晚。明月伴琉璃。一卷楞嚴手自披。迦陵啼過竹林西。堪悲。寂寞龐家。盡向菩提。

母親。一家俱已入道。教孩兒獨自一个支持門戶。好生苦楚。父親雲遊。杳無下落。孩兒明日要出門尋訪。儻得一面。死亦甘心。﹝旦﹞孩兒。乾坤落落。雲水茫茫。那裏去訪。就是尋訪不著。也盡你一點孝心。儻天憐念。得一相逢。也不見得。這个我不阻你。但你父親飄零。你又出去。怎教爲娘的不憂念。倘得父親消息須急早回來。慰我懸望。孩兒。你便可收拾行李。明日起身。﹝合唱﹞

【簇禦林】尋消息盼路岐。訪松林傍竹扉。行蹤多在淸涼地。若相逢問取歸來未。﹝合﹞遶天涯。桃花源水。雲樹恐淒迷。

【前腔】驂玄鶴駕赤螭。杖爲龍舟是杯。好風颯颯吹雙耳。遣凡情不灑臨岐淚。﹝合前﹞

﹝旦﹞一家骨肉各西東。

﹝貼小旦﹞腳底雲山千萬重。

﹝小生﹞聚散人生應有數。

﹝合﹞浮萍大海也相逢。

第十一出檀施積功

【浪淘沙】﹝貼扮黃妙瓊淨扮呂翁外上﹞說法墜天花。寶積楞伽。言言妙義是摩他。悟得靑蓮生足下。彈指恆沙。

【前腔】﹝末上﹞洞口碧桃花。棗大如瓜。石梁仙鼠白於鴉。要得靑鸞云裏跨。一粒丹砂。

【前腔】﹝生上﹞只履踏天涯。西去誰家。回頭不戀舊繁華。白馬靑牛看並駕。覺路無差。

﹝外﹞西來。我們三人雲水同遊。不須問路。且信步閒行。散誕逍遙則个。﹝生﹞師父。如此卻好。﹝貼哭上﹞羅敷遇千乘。提筐在桑間。鼠牙速我訟。都只爲紅顏。三位師父稽首。﹝生﹞娘子何處人氏。是甚姓名。緣何獨行路途啼哭。﹝貼﹞師父。不敢相瞞。妾乃閿鄕人黃氏妙瓊。嫁與同邑鄭生爲妻。巨豪洪貫。貪妾姿色。百計謀占不遂。陷夫死罪系獄。家貧如洗。資糧盡絕。巨豪欲以計斃妾夫於獄中。只得沿街求乞。且圖控吿世間豪俠丈夫。意气男子。出力相救。師父們慈悲方寸。容妾一言。

【小桃紅】紅顏薄命。白璧堪嗟。妾禍從天降也。相逢狹邪。要我重婚嫁。豈做出墻花。願配一鞍跨一馬。忍又抱琵琶也。總爲蛾眉生鼠牙。死葬靑陵下。泉路未賒。肯學無言息國娃。

﹝生﹞這娘子說得好苦。師父。激起我生平千秋俠气。一片熱腸。娘子。我不是道人。乃定興王木淸泰是也。喬裝到此。我與閿鄕令交好。作書一紙。救你丈夫。我衣裾中帶有金珠八寶一小囊。盡行布施與你。去救取丈夫。不免借道旁客店修書者。﹝入修書上﹞書與金珠在此。娘子。你收了去。管教你夫婦重圓也。﹝貼拜謝﹞多謝相公。妾身有眼不識貴人。﹝拜外末﹞拜謝二位師父。灰心只道逢禪客。擡眼誰知是貴人。﹝下淨上﹞無兒恨伯道。有女如中郞。嫁女與徵夫。不如棄道旁。前面來的道士。我認得是定興王木公。緣何道裝在此。待我向前試一問他。﹝相見介淨﹞相公是定興王。緣何這等打扮。﹝生﹞不要閒說。請問老翁何人。﹝淨﹞小老是章丘呂翁。家貧無子。止生一女。老景饑寒。只得將女賣與西徵將士。今日去與媒氏通言。

【下山虎】苦逢厄運。垂老無家。生得娉婷女。年才破瓜。將他遠嫁邊城。眼見飄零路花。馬上明妃悲塞笳。忍聽淒涼話。晚景何人送歲華。形影孤燈下。怎禁得霜冷月斜。死有靑蠅來弔咱。

﹝生﹞老翁如此年邁。止生一女。怎忍遠嫁邊塞。你旣識我。我作數字與你。到我家中。取白金百兩相助。我頭上道巾。有玉環一枚。身上道衣二件。盡數與你畱下。此女從容嫁與本處人氏。老景有靠。﹝淨泣拜謝﹞怎當得相公如此深恩。殺身難報。昔魏妾父老人杜回之鬼結艸以報魏公。衰朽遊魂。願附此義。﹝生﹞區區小事。不足掛懷。請了。﹝淨下外﹞西來。你慈悲拯物。功徳甚好。只是旣已出家。須當埋名滅迹。如何又與人說出舊日行藏。﹝末將佩瓢取法水噀生面﹞師父。西來是王朝貴臣。天下何人不識。雲遊往來不便。弟子將法水噀面。頗攺容顏。師父你還認得否。﹝外﹞我慧眼如何不識。但可以瞞過肉眼凡夫耳。西來。我有一事與你商量。我在西天爲如來構大殿一所。功程浩大。費用數十萬金。久不能就。你家產盡捐。便可完成美事。你捨得麼。﹝生﹞師父。出家之人。檀波爲上。頭目腦髓。尙且要捐。何況區區家產。便當盡數布施。不敢畱下分毫。﹝外﹞這等卻好。只是日後你妻子未免饑寒。如何是好。﹝生﹞骨肉假緣。恩愛枷鎖。學道之人。豈顧妻孥。﹝外﹞旣如此。你可修書一紙與我。去對你兒子取用。卻不可悔言。﹝生﹞一言旣出。決無追悔。﹝入修書科﹞師父請收。何日去領。﹝外笑﹞貧僧那裏要錢。西方何嘗造殿。不過試西來本心耳。善哉善哉。你本心如此。入道如箭。﹝生﹞多謝師父教道。

【蠻牌令】甘冷澹。棄榮華。參幻泡。覷空花。黃金如土塊。白璧等泥沙。翛然一物都無罣。只尋覓道種根芽。望師尊金鞭蚤加。妙轉孤輪。速證三車。

【憶多嬌】﹝外末合﹞心可嘉。行不瑕。六度檀波具落伽。一念慈悲印釋迦。記取龍華。記取龍華。自度還須度他。﹝同下﹞

第十二出羣魔歷試

﹝生上﹞迦葉聞箏起舞。阿難聽樂心狂。宿世曾司曲部。始知結習難忘。木淸泰從師入道。世念漸灰。昨日被黃妙瓊訴巨豪作橫。妙瓊夫婦深寃。不覺雄心勃興。故態復見。慨行拔救。自道姓名。被師父覷破。當門一鍼。不覺茫然自失。今日同師父行到曠野。天色漸晚。人影盡絕。止有古廟一所。教我在此住著。二位師父往前村乞食去了。看看紅日沈山。黑雲布野。空堂寂寂。香火寥寥。鼯鼠緣階。怪鴟啼樹。好淒涼光景也。不免在石凳上少坐。待師父回來。

【脫布衫】想當年提劍遐徵。掃狼煙手斬長鯨。殄豺虎收復神京。畫麒麟盡畱名姓。

【小梁州】到如今一悟翻然出火坑。木落霜淸。英雄气盡薄浮名。還思省。風靜浪花平。

【麼】烏啼日落空山暝。走蠑蚖狐兔交幷。樹葉鳴。人煙靜。殘陽古廟。藤竹亂縱橫。

【上小樓】婆娑疎影。跏趺石磴。想著我朝宴華堂。晝出荒郊。夜宿寒坰。這是俺出家人修身苦行。當日雪山叟也從玆得證。

更深夜靜了。二位師父還不見來。

【麼】他可禮如來。依淨瓶。乞香積。搖金磬。不念我野曠天寒。日暮人稀。隻影孤形。﹝內作雷電科﹞呀。卻怎麼云乍合。風轉勁。靊霳布令。霎時電掣與雷轟。四野裏山鳴谷應。

頃刻間大雷擊碎廟門。烈火燒我衣袂。雷神。我木淸泰是个豪傑。平生不曾作負心事。何怕你天丁力士六甲四哥一齊來也。

【耍孩兒】蠻雷使者威權盛。挾仙火邵陽爲政。如拳雪雹打疎欞。古叢祠棟宇將傾。莫不是投壺帝笑天孫女。竊玉神追太白精。我慮澹神還定。道心何切。性命何輕。

﹝巨蟒上科生﹞又有巨蛇數頭。張牙露吻向我。

【五煞】看巴蛇吞象能。鋸爲牙骨若陵。腥風毒霧彌蒼嶺。莫不是階前郗後生前報。林下妖童搗藥靈。業趣還相應。只世髙能度。料劉寄何驚。

﹝猛虎上科﹞巨蛇已去。猛虎又來。此山今夕怪事何多也。

【四煞】這於菟跑地鳴。先驅到鬼倀。山君舊號何凶獰。叱威曾說巢居叟。解鬥猶傳峯頂僧。業畜迷眞性。你有雛自愛。忍食啖眾生。

﹝鬼上科﹞呀。又有許多鬼物來了。你看奇形異狀。百怪千妖。曠野之中。風雨之夜。安得無此。吾心秉正。汝輩柰我何哉。猶記古徳云。山鬼之技倆有限。老僧之不見不聞無窮。我木淸泰𨿽不才。願學此老。

【三煞】向更深敢現形。嘯空梁颯有聲。山魈木魅紛蹤影。妖狐九尾能爲崇。老表千年亦作精。何心照張華鏡。自信我靈光不動。一任你伎倆相呈。

﹝鬼作語科﹞我輩是戰場上鬼兵。生前被木淸泰殺死。今日特來索命。﹝鬼向近生科生﹞咄。小鬼。休得無禮。我是世上奇男子。今日𨿽孤身曠野。豈肯怕汝鬼物。就是戰場上廝殺。一鎗一劍。非你卽我。我爲王家出力。那怕索命。

【二煞】沙場苦戰爭。刀頭決死生。這是爲王家出力殲梟獍。迦文殺盜曾超劫。軒後成仙亦用兵。我和你覿面還相證。定知是黃泉不負。堪笑你白骨空靈。

﹝鬼又作語介﹞戰場對壘相殺。猶可解者。我輩是被你這廝枉殺的。自然要償命。﹝生笑﹞你說枉殺。我卻不知。也罷。明日到陰府殿前證明。果是枉殺你。我何難償汝性命。君不聞釋迦猶報金鎗。師子尙償宿債乎。我木淸泰是頂天立地的丈夫。斫頭陷胸的男子。那怕死來。﹝鬼退科生﹞

【一煞】想因宿障多。懸知道力輕。一身歷試當諸境。手中未有降魔劍。心內彌堅出世情。猛可裏來深省。假饒是千魔不動。不負我百戰豪英。

【煞尾】終夜怪已消。東方天漸明。雲開依舊是晴和景。想著我師尊。團瓢兒上在那裏瞑。

﹝外末上﹞萬境俱是幻。諸怪豈爲眞。幻中了卻幻。始見本來身。木公。夜來失陪了。﹝生﹞二位師父不在。弟子在此廟中。被千魔萬怪。師父你怎的也不來搭救我。﹝外末﹞善哉善哉。諸魔沓來。一心不亂。炯炯靈明。眞个是好男子也。

﹝外﹞認取道髙一尺。

﹝末﹞莫問魔髙一丈。

﹝生﹞小舟曾遊大海。

﹝合﹞那怕拍天風浪。

第十三出天曹采訪

﹝末朱衣襆頭扮毗沙門天王使者領眾神將力士曹使上﹞上帝神霄迥。天王使者尊。巡行周四部。轄治徹三輪。位遜須彌頂。光應日月鄰。平衡毫不爽。明鏡照無垠。小聖乃毗沙門天王部下采訪使者是也。皂襆金銷。南天隸籍。緋衣玉帶。吾王貴臣。掌天上之威權。書人間之善惡。閻浮男女。廣作愆尢。怙終不攺。天界君臣。互相巡察。賞罰無差。每月初八二十三是我天王使者。十四二十九是天王太子。月望月晦。是天王自身。下來世界。逐一考察人間所作不忠不孝。謀反劫盜。貪虐殺生。暴殄淫邪。嫉妒嗔恨。欺妄陰謀。侵淩讒害。謗毀聖賢仙佛。褻瀆天地神明等罪。若是淸心寡欲。正直慈悲。重重功徳。悉記善曹。以須賞激。假饒濁亂貪污。姦回殘忍。重重惡愆。直書惡簿。聽候行誅。或現前花報。或死後果償。善者生遘吉祥。死還升濟。最上遂成佛道。次亦不失人天。一往日躋覺路。惡者生逢凶禍。死溢沈淪。漂轉於三塗。纏綿於八難。萬劫不得翻身。秉公明而察善惡。大圓鏡毫髮難逃。按善惡以行賞誅。定盤星毫釐不爽。如屋上的雨。大雨大澑。小雨小澑。一點一滴。神靈極是分明。又如地上的種。種粟得糧。種蘭得香。一根一苗。造物豈差公案。不獨是俺們天王部。諸佛菩薩。上帝髙眞。眞官仙長。及諸天曹使者上將。逐日逐時。下世界考校。善惡賞罰。因果報應。盛水也不漏哩。可恨世人尙自迷而不悟。今日是月之初八。小聖不免下世間考察一番。分付神將力士曹吏隨行。﹝眾諾末﹞曹吏過來。我下人世考察。或親自按臨。或憑各境直日功曹城隍土地申報。須要逐一登記分明。毋有差錯。取罪不便。﹝曹吏諾末﹞聞得定興王木淸泰。他原是東華仙卿。後證西方散聖。偶因微過。謫降人間。破賊立功。封王受爵。近爲西方祖師賓頭盧。蓬萊仙人山玄卿點化。棄官入道。根器原好。徳行甚髙。吾奉天王勑命。令我一倂查他果是如何。須索走一遭也。﹝並下﹞

第十四出姦相造謀

﹝淨扮盧■﹝木巳﹞藍面上﹞利大機應險。官髙勢自炎。名花扶繡轂。華燭映珠簾。气奪三光暗。威行萬口鉗。人知心不赤。天使面常藍。自家唐朝大丞相盧■﹝木巳﹞是也。地尊元輔。禮絕百僚。天性貪殘。機謀險譎。簧鼓一搖。萬乘播吾舌底。劍鋒雙蹙。千人死我眉端。生前富貴。不問社稷之安危。死後浮名。那管史書之香臭。才運有方。星斗難逃其布算。謀深無底。神鬼莫測其機關。雲奔霧集。衣冠曉候門屛。山積泉流。金寶夜輸庫藏。酣宴則坐擁金錢。趙女燕姬。盡皆列屋。出入則道陳兵衛。王公貴戚。誰不回車。只叵耐那尙書顏眞卿這廝。自負先朝老臣。粗立名檢。彊項骨鯁。不肯順從。卻又在人前說我家君被難時。這廝親舐頸血。本無此事。故造狂言。一班好名躁進狂生。附了他與我作對。大小文武。約略三百餘人。若不翦艸除根。一网打盡。難消我胸中忿气。抑且後患須防。今日退朝無事。不免步入書齋。屛除左右。思量妙計。傾害眾官。多少是好。﹝入書齋科末帶將吏上暗察科淨﹞顏眞卿這廝頗有名聲。百官倚重。且這廝每事執拗。面折下官。各官觀望所系。首當翦除。﹝思量科﹞有計了。李希烈背叛朝廷。法當徵討。只說眞卿重望老臣。遣他去說希烈。可不煩兵而下。奏過官裏。就差這廝。不怕他不去。希烈凶惡異常。眞卿倔彊猶昔。眼見得斷送這老兒也。其餘文武官員。重則誣他謀逆。輕則坐以姦貪。或打探其酒筵詩文言語之罪。或摘發其帷簿牀第曖昧之情。或赤其九族。或去其首領。或削籍淸朝。或竄身荒裔。此時誰不落膽驚魂。誰不箝口結舌。富貴長保。後患永消。好計好計。諸公諸公。不要道我太狠。利欲美物。味類■﹝口朁﹞蚊。權勢危機。事同騎虎。不得不然耳。

【皁羅袍】莫怪心懷坑塹。柰觸機太險。噆味還甜。刀頭切玉未云銛。火光燒海方爲焰。口中鼓舌。身誅族殲。手中搖筆。投荒弔炎。眞卿晚景遭吾陷。

有人說。功名富貴。天命安排。暗室陰謀。神靈監察。這个也不管他。天道難明。神靈誰見。縱然有之。我也只圖目前罷了。﹝末怒科﹞

【前腔】﹝淨﹞天道神明無驗。且身披綺繡。口饜肥甘。一輪車轂紫驑驂。兩行花燭紅妝艷。百年富貴。將人口箝。千秋史冊。由他筆尖。死圖珠玉還含殮。

吾計已就。明早上本。坐政事堂就行事了。

管取眞卿歿賊庭。

百官以次受非刑。

誰言天表有神察。

且喜垣邊無耳聽。

﹝末大怒﹞盧■﹝木巳﹞這賊。功曹地司時時報他罪業。今日我親臨。不想他險惡如此。將吏。你們可將盧■﹝木巳﹞陰謀。直筆細書。回奏天主。顏眞卿賢良君子。討賊立功。懷忠抱道。不幸以正直忤■﹝木巳﹞。眼見得老死姦臣之手。我們可以出力救他麼。﹝神吏﹞顏眞卿夙慕大道。名列仙班。祇以宿愆。當陷賊庭。尸解得道。遂證上仙。大數已定。不必拔救。﹝末﹞這說得是。

人間私語。

天聞若雷。

暗室虧心。

神目如電。

第十五出士女私奔

【一翦梅】﹝小生扮顧雕龍小旦扮陳木難小生上﹞少年吐語气成虹。名字雕龍。才自雕龍。月明有女約房櫳。地是臨邛。人是臨邛。

小生顧雕龍。西蜀成都人氏。薄有才華。頗饒風韻。雲箋彩筆。擅才子於西川。翠羽明珠。懷佳人於洛浦。與比鄰女子陳木難。才色相憐。心期自許。約以今夕乘月來奔。只得燒燭焚香。燻衾拂枕。以俟玉人。只見星疎銀漢。檀燼金鑪。桂魄漸低。蘭膏半滅。緣何尙不見來。好生盼殺人也。

【前腔】﹝小旦上﹞亭亭秋水照芙蓉。心許題紅。心愧題紅。欄桿花影月朦朧。欲赴桑中。怕赴桑中。

妾身陳木難是也。鍼挑刺鳳。工蘇蕙之錦機。曲寫求凰。慕相如之綠綺。與文士顧雕龍有約。月夜赴之。陽臺非遠。結想爲云。桑濮可期。敢辭多露。行到這裏。就是顧生門首。不免叩門則个。﹝小生開門相見科小生﹞女娘揚娥極態。允稱南國佳人。小生倚馬未工。深媿西園才子。今者握雨攜雲。未睹卿面。迎風待月。實勞我心。重門𨿽掩。雙睫不交。數視明河。頻聽淸漏。幸惠玉趾。香閣生春。使小生喜而欲狂矣。﹝小旦﹞兒之不才。不能徵禮雁奠。乃爾托志鶉奔。非止動於麗情。亦雅慕其才藻。故將圖百歲之好。非僅邀一夕之歡。旣見君子。我心則悅。

【香柳娘】想星河路通。想星河路通。巫山有夢。疎簾絳蠟微風動。慕君才■﹝虫帝﹞蝀。慕君才■﹝虫帝﹞蝀。羅襪露華濃。輕綃月痕重。﹝合﹞恐相逢夢中。恐相逢夢中。銀缸正紅。繡衾初共。

【前腔】﹝小生﹞羨金蓮步工。羨金蓮步工。月華相送。東鄰好事成窺宋。看柔姿妙容。看柔姿妙容。秋浦落驚鴻。朝陽麗丹鳳。

﹝合前同下末同將吏上﹞眾將吏。你看文士顧雕龍心惟好色。同巫臣之竊夏姬。女子陳木難情起懷春。效卓氏之奔司馬。並牽愛河。不以禮義。同沈欲海。自作罪愆。顧雕龍命合早中巍科。官登九列。今有才無行。以情欲私良家女子。合當削祿減算。請奏天主施行。﹝眾諾齊下﹞

第十六出讎邪設謗

﹝醜扮孟豕韋外扮關眞君醜上﹞念我心非毒。讎人眼自憎。生來點白玉。死去做靑蠅。下官散騎常侍孟豕韋是也。與司農卿蕭黃流有不共之讎。日夜忿他不過。思量設一計策。害了他一家兒。造計不難。只恐謀事無成。反遭大禍。我衙門中有關眞君祠。不免去卜問一靈簽。成敗如何。﹝拜科﹞拜吿眞君。下官孟豕韋。與司農卿蕭黃流有不共之讎。眞君所知。此讎不可不報。下官欲造一大謗。奏知皇上。害了他一家。不知此事成敗如何。望眞君報應。﹝卜簽﹞呀。此簽大凶。眞君。我豕韋終不然就罷了。此生誓不與仇人同朝。還當再卜。﹝祠後大聲響簽盡飛出筒裂﹞呀。祠後大聲。簽飛筒裂。眞君大怒。不許我行此事。眞君。眞君。你與蕭黃流有甚分義。直恁這般庇護他。難道我孟豕韋就不做了。自古道。矢在弦上。不得不發。眞君。有罪了。﹝醜回至書齋末暗上介醜﹞來到書房。不免掩上房門。尋思計較。有了。安慶緖旣死。史思明新叛。我不免誣奏蕭黃流交通逆賊。同與反謀。前日蕭黃流與我同席。席上曾說史思明也是一員良將。朝廷不能驅使。以致披猖。此語同席上的士大夫盡聞。不免將此情扭揑。寫在本內。事便實了。﹝侍女捧茶叩門醜開門﹞丫鬟。你送茶來門外幾時了。﹝女﹞相公關門。不敢便叩。門外等待多時了。﹝丑﹞你可聽得說些甚麼話。﹝女﹞也聽得些。相公要將謀反情由。謀害蕭黃流哩。﹝醜背語﹞此語怎麼好令丫鬟聞之。自古道。謀及婦人。宜其敗也。不得不除了他。﹝取劍科﹞丫鬟。你先進去回覆夫人。我隨後就入臥房也。﹝女行醜從後砍殺科﹞女子。女子。這也是你命該如此。不先不後。來湊在危機上。誰令探虎口。贏得送蛾眉。不免修下奏章。﹝末怒科﹞

【玉胞肚】﹝醜﹞陰謀祕計。禍臨門蕭郞怎知。那關眞君呵。縱拏云只手從空。料通天羅网難提。來朝一紙叩丹墀。敎他七尺云亡九族危。

只是可憐無辜殺了這丫鬟呵。

【前腔】珠沈玉碎。怕漏春光梅英柳絲。偶然間來叩房櫳。怎知他誤蹈危機。韶顏稚齒送蛾眉。血污遊魂何處歸。

﹝下末大怒科﹞孟豕韋這賊子好狠也。﹝外上﹞落落英名蓋世。昂昂義膽包身。玉帝殿前拜命。金仙座下問津。朗陵西臺執法。玄元北極歸眞。定見靈明作佛。豈終英烈爲神。某關眞君是也。毗沙門天王使者下來世界。考察人間善惡。不免與他相見一番。﹝相見平禮科末﹞眞君久別。孟豕韋這賊子。毒過蛇虎。姦深鬼狐。旣造大謗。謀殺忠良。又以無辜。戕殺婢子。眞君可見麼。﹝外﹞使者。我怎麼不見。方才此賊以謀害蕭黃流事問卜於我。我以大凶簽報之。欲沮其凶謀。他不肯悛攺。再行問卜。我稍顯威靈。簽飛筒裂。他竟不回頭。方當設計下手殺婢子時。我便欲手誅此賊。柰他陽算未終。蕭生大難數定。是以躊躕耳。﹝神吏上﹞稟復使者。據各處功曹地司諸神申報。下界眾生。造惡彌天。種種不一。中間作善者𨿽有。不如造惡者多。只有定興王木淸泰。勤王討賊。竭忠建勛。入道辭榮。淸修苦行。從師雲遊。見閿鄕婦人黃妙瓊夫婦受寃。行乞道路。修書與閿鄕令。力救寃民。罄賜囊中金寶。見章丘呂叟家貧年老。鬻女遠方。作書到家。賜他白金百兩。又解頭上玉環一枚。脫身上道衣二襲。盡賜老人。單身露體。全然不顧。西天賓頭盧尊者欲試其本心。假以造殿。盡取家貲。一筆立書。不顧妻孥凍餒。陽間作善。無如此人。﹝外﹞使者可識此人麼。此人原是西天散聖焦鏡圓。以微過得謫。今功行將滿。道品轉髙。可敬可敬。使者考察已完。將回奏天主。小聖奉別者。﹝下末﹞分付將吏。將世間善惡。開載黑白二簿。逐一分明。毋得朦朧遺漏。就還上界。回奏天主去也。

【好事近】絳節下雲霄。萬國山河臨照。金幢繡蓋。仙音一派繚繞。斑龍先導。禦飛輪瞬息寥天杳。破靑痕滄海猶微。帶黑點神州何小。

【前腔】職司采訪領功曹。總一切大地閻浮考校。貞邪善惡。寶鏡當空明了。巡行四部。奉天王宣化揚丹詔。錄金書善者褒嘉。仗斧鉞惡行誅討。

【千秋歲】陷官僚。姦相陰謀巧。七尺危。九族難保。賣國欺君。任賣國欺君。只手把日月等閒籠罩。瞿塘峽深機竅。太行險藏嚬笑。富貴千秋好。盡家盈金寶。座擁娥媌。

【前腔】逞風騷。美姿色多才調。桑濮上目挑心招。月下花前。向月下花前。偸韓窺宋荒淫不道。彌天謗關門造。殺身禍憑空掉。作孽眞非小。千生不赦。萬劫難逃。

【越恁好】﹝合﹞幽房密室。任幽房密室。看烱烱察秋毫。百神森布列。張電目垂天表。鐵錚錚俊髦。鐵錚錚俊髦。赤灑灑撇紅妝脫了紫袍。虛飄飄水雲。冷淒淒百衲衣掛著癭瓢。甘冷澹。棄繁華。苦行因求道。宜名書帝闕。寵膺眞誥。

【前腔】徧巡還徧察。離紅塵返絳霄。霞旗映空舉。駈日馭指星杓。響璫璫佩搖。響璫璫佩搖。翠巍巍玉■﹝虫帝﹞蝀駕著彩橋。矗亭亭帝居。濟蹌蹌白玉階千官正朝。吹龍■﹝遂﹞。咽鳳簫。玄豹蒼虯遶。紛鑾聲出戶。桂香夾道。

【紅繡鞋】至尊禦殿臨朝。臨朝。紅雲紫霧飄蕭。飄蕭。覆金函。回玉詔。呈寶籙。奏云璈。經睿覽。散仙曹。

【尾聲】大明六合無私照。蕩滌淸虛理自超。因緣果報。莫謂天公沒分曉。

﹝末﹞一日巡行四部中。

飛輪萬里禦罡風。

饒他暗室瞞天計。

﹝合﹞怎脫雲霄照膽銅。

第十七出羣僊會眞

【金瓏璁】﹝末扮李泌外扮羅公遠小外扮邢和璞末上﹞匡扶回帝輦。乞恩再返衡山。餐絳雪。駐朱顏。門多鸞鶴駕。討論服炁還丹。題寶籙。列仙班。

夜抱九仙骨。朝披一品衣。不食千鍾粟。惟餐兩顆梨。李泌字長源。神童應舉。荷上皇丱角之知。藩邸遊從。蒙今上布衣之好。抱道懷才。蚤期公輔。飡霞辟穀。幼慕長生。不幸羯胡逆命。上皇駕幸於西川。將士咸推。太子卽位於靈武。下官猥以舊驩。遂參帷幄。力贊廟算。克復神京。乃以性愛煙霞。志輕絓組。乞恩拜表。復歸衡山。自眷丘中之賞。永謝車馬長安。益多物外之交。半是雲霄伴侶。羅公遠方士。邢和璞眞人。近日遠訪下官。山居盤桓良久。今日是下官賤降之辰。安排酒脯。奉約二仙淸燕。想必來也。﹝外小外上﹞

【前腔】鸞驂雲路遠。道衣盡染蒼煙。眠海月。祝融巓。鄴侯仙骨就。來商出世因緣。探祕檢。訂眞詮。

﹝相見科外﹞今日是長源華誕。貧道有度索金桃爲公壽。﹝小外﹞貧道有瑤池玉李爲壽。﹝末﹞金桃玉李。人得食之。壽當萬歲。下官何徳以當之。感謝感謝。秪候將酒過來。

【排歌】﹝末﹞守靜存虛。忘情斷緣。霎時開透玄關。河車升降入丹田。結就靈珠黍米圓。﹝合﹞加溫養。煉汞鉛。琴心三疊舞胎仙。抽添好。火候全。回陽換骨得長年。

【前腔】﹝外﹞絕智忘形。虛無自然。窗塵片片飛煙。煉敎混沌軟如綿。粉碎虛空別一天。﹝合﹞昆侖頂。太乙巓。陽神八極任周旋。驂玄鶴。跨白鸞。木公金母去朝元。

【前腔】﹝小外﹞列職淸微。書名玉編。暫居洞府蓬玄。積功八百與三千。金闕虛皇丹詔宣。﹝合﹞飛形上。拔宅仙。雞鳴犬吠白雲間。寥陽殿。香案班。逍遙永劫謝紅緣。

﹝外﹞二公知道麼。定興王木淸泰辭官棄家。從師學道。將證佛果。超出仙宗。其子龍駒遠來尋父。今日未時。謁見長源也。﹝小外﹞定興從師。已往登萊海邊去了。其子徧覓無蹤。好生苦楚。長源可指示他往文登界上。𨿽不得遇。必有消息。﹝末﹞我輩見他不必明言。只指他東行便了。﹝外小外﹞我二人暫時別去。明日或者再會。﹝末﹞多謝二位眞人。

﹝末﹞名山仙果助長生。

﹝外﹞自是丹臺注姓名。

﹝小外﹞相業已成辭帝闕。

﹝合﹞仙風初播指瑤京。

第十八出公子尋親

【金蕉葉】﹝小生道裝上﹞朝思暮思。爲嚴親奔波路岐。行不盡山間水涯。止不擇茅庵野寺。

父似雲中鶴。兒如陌上塵。茫茫天地裏。何處訪吾親。龍駒離家尋父。蹤迹杳然。路上有人說。同方外僧道。往衡山來了。行到此處。已是衡州地方。一路聞宰相李泌隱居衡山下。大開玄門。門多雲水。或者他家有甚麼消息。尋問至此。已是李公門首。不免隱下姓名。只作雲遊道人。求見則个。門上有人麼。貧道雲水間人。聞相公大開玄門。特來求見。﹝門上通報科末上﹞山中芝艸長。鑪內藥苗新。座少乘軒客。門多控鶴人。道者何來。﹝小生﹞相公尊坐。容貧道訴稟。貧道𨿽托迹方外。卻有苦情。一言難盡。﹝末﹞我看你眉宇朗秀。器質溫良。卻像大家子弟。不類艸野道流。你實對我說。﹝小生﹞家鄕姓名。未敢便對相公說。且容訴苦情。

【二郞神】心中事未開言先垂雙淚。念貧道呵。自幼朱門嬌養子。今來岐路。那曾慣受淒其。只爲嚴父遠從方外侶。訪遊蹤乾坤無際。枉歔欷。恨天涯盼斷迷離。

﹝末﹞道者。你緣何尋訪到這裏來。

【前腔】﹝小生﹞悲啼。逢人借問說南遊湘澧。衡嶽峯頭捫只履。又聞公相。天然道骨仙姿。門外時時到雲水。儻萬一知些因依。尋消息。沒柰何來叩階墀。

﹝差官上﹞稟上老爺。小官是汾陽王郭老爺差官。老爺華誕。特具薄禮。祝賀千秋。﹝末﹞生受你遠來。禮物權且收下。教祗候送差官耳房裏坐。安排酒飯待他。﹝官見小生科﹞呀。這是定興王木爺公子。怎麼道家裝扮。來在此間。﹝末﹞原來是木公子。差官你認得麼。﹝官﹞定興王老爺是家老爺極厚同僚。通家往來。小官怎麼不認得。﹝小生﹞相公。貧道不是甚麼公子。此差官莫非認錯了。﹝官叩小生頭科﹞小官常隨家老爺到木老爺府中。相見公子。怎麼會錯。是了是了。近日木老爺棄官訪道。雲遊無信。公子想必出外尋覓到此。﹝末﹞我原說此道者像一个大家子弟。不類艸野道流。適才差官叩頭。你不答禮。卻不覺露出貴介行藏了。公子。請以實情吿我。我知你尊公消息。不必再諱。﹝小生﹞相公旣知家君消息。小生不敢諱了。便望相公指示去向。﹝末﹞公子請坐。老夫𨿽不曾識荊公子。卻與尊公同朝相厚。你把令尊訪道情由。一一見教老夫。要知他的行蹤。這裏也不難。﹝小生﹞相公在上聽稟。

【囀林鶯】西郊車馬春日裏。瞥然遇个闍黎。金鍼詞組還相契。明朝道服撒手去天涯。牽衣執袂。做冥鴻難系衝霄翅。記庭幃。優曇手插。花發是歸期。

﹝末﹞尊公去後。家中事體如何。令堂夫人安否。﹝小生﹞

【前腔】門庭一旦涼似水。我慈親靜室禪棲。晨昏只與蒲團對。爲兒怎忍安坐戀香閨。跟尋到此。顧不得萬山千水。總堪悲。流萍飛絮。父子各東西。

﹝末﹞你是貴遊公子。自小嬌養。如何僕從也不帶一二人。孤身獨行。﹝小生﹞相公聽稟。

【啄木公子】我那家君呵。穿芒屩擁衲衣。萬里孤身無所倚。我爲兒敢帶家奴。也只獨走天涯。瘦怯風霜愁欲死。行路相憐空浪指。指向前途到又非。望公相說因依。

﹝末﹞不瞞公子說。今日有二位雲水髙人見訪。他知尊公消息。同方外僧道。雲遊往登萊海邊去了。你可急追到彼處。必有下落。﹝小生﹞多謝相公。

【前腔】舒愁況指路岐。東望蓬萊只杖底。怎敢辭雨帽風巾。又何論重繭胼胝。玉舃安期尋故里。蜃气樓臺海市裏。又怕三山云嶠迷。便去莫稽遲。

小生就此拜別相公。﹝末﹞公子大孝尋親。不敢稽畱。想不曾攜甚路費。左右。取白金數笏。奉贈公子。﹝贈金科小生﹞本不敢受。柰長者之賜。敬拜領一金。多則爲累。﹝末﹞這也是。不敢相彊。

﹝末﹞孝子尋親實可憐。

﹝小生﹞芒鞋蹤迹徧山川。

﹝末﹞要知杖履仙遊處。

﹝合﹞只在微茫雲海邊。

第十九出遊戲傳書

﹝醜扮半天遊戲神繡襖上﹞小子生來伶俐。性情有些狡獪。輕松舌似絲綿。細滑身如油膩。少年場裏馳名。歌舞行中得意。慣能射覆藏鉤。又會折白道字。謳歌讓我祖師。蹴踘尊我把勢。也只對景逢場。不用陰謀設計。金銀到手不貪。花柳幫閒少睡。何常學問秀才。到底風流子弟。上帝說道此人。佻■﹝亻達﹞無甚大罪。酆都地獄虧他。蓬島仙鄕難去。特敕六部諸曹。署我半天遊戲。愈加好耍好頑。落得無拘無制。那問往北來東。頃刻上天下地。銀河偸覷天孫。蟾宮調弄月姊。曾陪方朔偸桃。又看麻姑擲米。太白無賴老兒。偸拐嫦娥侍婢。被我窣地拿姦。雙雙磕頭下跪。昨到東海遨遊。龍王畱我一醉。戲將鼉鼓打穿。又把珊瑚擊碎。揶揄分水夜叉。稱贊織綃娘子。蝦將嫌他長須。鱉吏嘲他短尾。大王怪我無知。龍女笑我有趣。也曾爬上天門。九關虎豹猛厲。銀瓜武士狼形。金甲將軍粗气。被我兩語三言。大笑絕倒無地。撞遇上帝弄臣。小可受他罵詈。﹝內叫﹞弄臣緣何罵你。﹝醜﹞道我恁地聰明。平地便生妬忌。生怕上帝喜歡。奪了他的權位。小子乃半天遊戲兒郞是也。昨日蒙西天祖師賓頭盧尊者分付。太原定興王公子木龍駒來尋父親。雲山煙水。無處跟尋。道路啼哭。甚般苦惱。祖師與我一緘。說是他父親的手書。教我到山東文登縣海邊。交與木公子。對他說。父親隨西天祖師蓬萊仙客雲遊。十分快樂。不必掛牽。及早回家。唐天子查問定興。要將公子封王襲職也。小子扮作樵夫。迆�行來。已到文登界上。木公子不知那裏。﹝小生哭上﹞

【霜天曉角】嚴親何處。道路迷雲樹。無限傷心淒楚。臨岐望自躊躕。

好苦。我木龍駒辭別母親。出外尋訪父親雲遊消息。天涯海角。四處跟尋。並無蹤迹。鄴侯李公。前日說與兩个僧道東遊蓬萊海邊。急忙追來。此是山東文登界上。怎麼得有父親消息。遠遠望見一个樵夫來了。不免問他一聲。﹝相見介小生﹞樵夫哥。你可曾見有三个僧道。在路上行走麼。小生借問。﹝醜﹞小人見來。借問官人何處。髙姓大名。﹝小生﹞小生姓木。名龍駒。山西雲中人氏。父親定興王。近日辭家入道。隨著兩个僧道雲遊。小生放心不下。四處跟尋。行了數月。不知經過多少路程。並無消息。好苦也。﹝小生哭科丑﹞官人不須啼哭。原來是一位王侯貴公子。如何不攜僕從。單身獨行。﹝小生﹞樵夫哥。我家豈少僕從。只是父親孤身雲遊。不帶一人。小生誓同艱苦。亦是單行。﹝醜﹞元來是行孝的官人。有緣有緣。令尊大人。小人曾會來。前日我自山中負薪入城。在客店中邂逅令尊大人。對小人說。我有家書一封。托付與你。儻遇我家小兒跟尋至此。可爲我一轉付與他。說我從師遠遊。孤云野鶴。茫無定蹤。急早回家。封王襲爵。不必苦追。有書在此。﹝丑付書小生看科﹞原來是一首詩。野鶴元無定迹。孤云到處爲家。直待蓮生足下。他年相會曇花。這詩果是我父親手筆。曇花亦是我父親臨別手栽。是了是了。樵夫哥。但不知我父親見你之後。卻又從何處去了。樵夫哥。你可憐我孤身流落。實對我說个去向。﹝扯住醜科丑﹞公子休癡。你父親業從雲水之遊。豈肯便返。旣有曇花之約。何必多憂。須索快回去也。

【香徧滿】﹝小生﹞遠來東土。迢遞裏訪蓬壺蹤迹我嚴父。誰想道雲海茫茫欲覓知何處。嘆咫尺不見。空畱下一紙書。這書札空畱在也。轉敎我心頭苦。

【前腔】﹝醜﹞勸君休苦。你父在異鄕云外侶。知他是白鵠淩霄羽。蓮臺得證日。曇花有時聚。這書札應畱在也。好轉慰你髙堂母。

﹝小生﹞樵夫哥。你說我的母親起。越教我好苦也。

【靑歌兒】我母親朝夕裏相盼覷。懊恨我當初不便相隨去。到如今何處去追尋。報深恩做未得慈烏反哺。便能如丁令威化鶴歸。怕遼陽人民非故。

樵夫哥。自從我父親出門求道。我母親傷感。也奉佛修行了。

【前腔】我父親脫朝服去遠尋印度。我母親卸花誥禮佛持齋素。我父諸姬並解羅襦。甘守著梁家的荊布。三寶香淸還洞府。我一身冰冷支門戶。

﹝醜﹞原來如此。一家都已入道。難得。難得。公子。修行是好事。不必苦苦傷情。令尊大人眼見得成道也。

【前腔】你至親骨肉並離垢污。汝父有慧根蚤見靈光透露。況有明師引金繩指修行徑路。又何如龐居士散寶珠。一家兒同登蓮土。

﹝小生﹞樵夫哥。是則是修行好事。爭柰父子恩深。此情難忍。

【前腔】﹝丑﹞情關父子心自苦。且回家列職承茅土。願你精忠報主努力起雄圖。父擁幢幡趨紫府。兒榮冠蓋昌朱戶。

公子。你尊公旣有下落。又得手書。快回去慰你令堂太夫人。努力功名。豈不是好。﹝小生﹞如此別了回去。多謝帶書。請問樵夫哥姓名。異日重逢。可以相謝。﹝醜﹞我山林野客。不畱姓名。偶爾致書。何勞稱謝。公子請了。﹝下﹞

﹝小生﹞嚴親雙足追飛電。

遠自空中墮云翰。

上窮碧落下黃泉。

兩處茫茫尋不見。

﹝下醜上﹞我小子一生遊戲。六合飄零。到底無歸。終成淪墮。昨日在三天門下。見天王使者對將士說善惡因果。今日又聞木淸泰一家入道。使我悔心頓起。道念勃興。遊戲門中。如何是了。不免將遇見木公子致書一節。回覆西天祖師。便求度脫者。﹝下﹞

第二十出夫人得信

【菊花新】﹝小貼扮房瓊瑤旦上﹞朝來合掌叩蓮臺。親見蓮花葉葉開。﹝貼小旦﹞金粉褪香腮。久矣不勻眉黛。

﹝相見科﹞郭賈二姬。我和你們在此庵中。焚香洗缽。禮佛參禪。甚覺淸幽。只是相公雲遊無信。孩兒尋訪未回。好生牽掛人。縱有楊枝水。怎生消此離恨。﹝貼小旦﹞夫人。我老爺蓋世英雄。雲遊必有下落。公子靑年純孝。皇天必相吉人。想目下回來。不須愁悶。﹝小貼上﹞

【意難忘】鏡匣慵開。看門庭似水。綦履誰來。幽禽鳴玉砌。文石繡蒼苔。遊子去幾時回。雲水路瀠洄。消不盡蘼蕪帶。恨瑤瑟含哀。

妾身房氏。小字瓊瑤。乃太尉房管之女。嫁與木公子爲妻。公公訪道無音。夫壻尋親未返。門戶好生淒冷。婆婆在庵中禮佛修行。不免省候則个。婆婆萬福。﹝旦﹞媳婦到來。﹝貼小旦相見小貼﹞婆婆。公公訪道無音。夫壻尋親未返。婆婆又與二姬在庵中修道。偌大門戶。如何教媳婦女流。獨自承當。﹝旦﹞媳婦。其實生受你。你丈夫尋親。去了數月。公公見與不見。好歹早晚回來。你且寬心。

【紅衲襖】﹝旦﹞我想著賦遊仙郞杳然。又可柰去尋親兒未返。望雲山不知人近遠。倚空門都著忘歲年。他待要駕金鰲踏寶蓮。又待要驂白鵠乘琱輦。因此上揮手紅塵泛紫煙。

【前腔】﹝小貼﹞堪嘆他訪庭幃途路艱。只是我守房櫳緣分淺。但願取覓孤鴻有信傳。又何須畫雙蛾諧繾綣。自與他折垂楊春路邊。轉眼是冷蒹葭秋浦滿。只落得一水銀河兩眼穿。

【前腔】﹝貼小旦﹞我當日按笙歌紅象板。今日裏頂星辰碧玉冠。蚤晚間靜焚香淸可憐。也未免夢爲云難自遣。知他去禮慈容在兜率天。又未知抱仙骨在蓬萊院。只落得銀海茫茫路幾千。

﹝淨上﹞仙風超八極。俠气重千秋。義愧銜珠報。恩將結艸酬。我老兒蒙定興王木公憐我家貧賣女。贈我玉環一枚。道衣二領。又賜一帖。教我到他府中領白金百兩。我老兒得此。盡可過活。愛女免嫁遠方。不當得隴望蜀。但木公雲遊。家中必無消耗。我旣得遇。如何不去報个信兒。來到此間。訪得夫人們一輩都在蓮花庵中修行。不免竟到那門首一看。呀。元來庵門緊閉。不免髙叫一聲。裏面有人麼。﹝旦﹞倩香。庵門外有人髙叫。敢是公子回來。你快出門前一看。﹝相見科淨﹞娘子拜揖。小老路上得遇你家定興王老爺。特來報信。要見夫人。﹝貼﹞原來如此。夫人在庵內。待我進去稟過。召你相見。稟夫人。外面有个老翁。說在路上曾見老爺。傳得有信。要見夫人。﹝旦﹞旣有老爺信息。快召他進來。﹝召見科淨﹞夫人。小老跪見。﹝旦﹞老者不必行禮。你在何處得見我老爺。快說。﹝淨﹞稟吿夫人。小老是章丘人氏。家貧年老。單生一女。事出無柰。只得賣與徵西將士爲妻。正在路上啼哭。偶然撞遇定興王老爺。道家裝扮。同兩个方外人行來。小老原認得定興老爺的。就上前去相見動問。因而吿訴苦情。老爺惻然動念。就把玉環一枚。道衣二領。賜與小老。又賜一帖。教小老徑到潭府。領取白金百兩。供養老景。免使有女仳離。小老兒思量起。老爺恩深如海。義重如山。只此已是難酬。怎敢得隴望蜀。只是思量老爺雲遊消息。想府中未知。小老旣得遇老爺。如何不來一報。非是爲無厭之求。﹝旦﹞生受你老人家。旣來報老爺路途消息。我這裏金銀不難。我且問你。老爺有何憑據與你。見後又往何處去了。﹝淨﹞夫人。小老別老爺時。也曾問老爺去向。他說孤云野鶴。何有定蹤。有書一紙。送上夫人看驗。﹝旦拆書看悲介﹞媳婦二姬。你看這書果然是老爺手迹。只教發銀百兩。給助呂翁。並不曾說起家中事情與路上風景。你看他一味道念。一片剛腸。我看此書。轉添愁悶。老爺善行。不可食言。我在庵中久不理家事。媳婦。你可去取白金百兩。給助此翁。以全老爺信義。﹝小貼取金奉旦旦﹞老者。你可領此金去。儻日後再得老爺消息。你可再來一報。﹝淨﹞夫人與老爺大徳。小老怎麼又可叨冒。不是報信。只來求金了。﹝旦﹞不必固辭。快領了去。﹝淨拜謝科﹞秪傳一紙信。又得百金還。﹝下旦﹞媳婦二姬。老爺𨿽有書來。依舊不知去向。如何是好。

【江頭金桂】才喜得天邊魚雁。又誰知冥鴻竟杳然。只待檀波六度。廣種悲田。斷恩情骨肉緣。隔萬水千山。行行更遠。贈別時有繡囊珍寶。敎你緊帶身邊。又誰知你不畱一錢。料饑寒難免。料饑寒難免。淒涼怎遣。謾憂煎。你本是相府貂蟬客。怎做得沿門托缽禪。

【前腔】﹝小貼﹞報一幅雲箋乍展。早已向遙天滅霧煙。他則怕有人物色。轉生畱戀。因此行蹤更遠。﹝貼小旦﹞𨿽則是訪佛求仙。別離鄕縣。也須念的親骨肉。直恁大飄然。又不知東遊海山西閬苑。枉臨風哀怨。枉臨風哀怨。龍須席捲。和那雁柱箏寒。好一似藕斷絲難斷。萬里關河一綫牽。

【不是路】﹝小生上﹞踏徧雲山赤縣。神州腳底穿。波淸淺。蓬萊海畔。阜鄕邊有書傳。只逢片紙難逢面。鶴背安期不可攀。空勞倦。壽昌尋父無由見。只恐慈親又淚漣。敎我怎生宛轉。

﹝相見科旦﹞孩兒。你回來了。可曾得見父親麼。﹝小生﹞母親聽稟。孩兒一路打聽父親消息。有人說我父同兩个雲遊僧道往山東登萊海邊去了。一路追趕到文登縣。遇著一个樵夫。偶然詢訪。誰想這樵夫在旅店之中。正好曾遇我父親。與他一封書札。教遇孩兒時。交付與我。書現在此。﹝旦﹞你旣遇此樵夫。說遇你父親。寄有書札。便好問他父親下落。可曾得相會麼。﹝小生﹞孩兒此時急問父親去向。樵夫說交付書札。卽便別去。那裏知他去向。因此不曾得會。﹝旦悲科﹞止見書札。不見父親一面。卻也枉然。取書來看。﹝小生﹞書札在此。﹝旦看科﹞原來是一首詩。野鶴元無定迹。孤云到處爲家。直待蓮生足下。他年相會曇花。這是你父親親筆書。旣見此書。也便知雲遊眞消息了。你父臨行手插曇花爲記。如今書中又道及此。必有緣故。自你父親去後。我一向不曾到曇花閣前。我們大家同去一看。你父親手插。榮枯何如。﹝行科看曇花科旦﹞好奇怪。好奇怪。曇花果然生長。長葉抽枝。西方佛樹。東土難栽。且又無根。如何得活。書中道及。事豈偶然。我再思量起來。你父親寄書。怎麼就知道樵夫必然遇你。更不寄與他人。同行僧道兩人。或者就是前日郊遊撞遇的。若非聖賢。焉能片言點化。你父親此時多應成道也。

【憶多嬌】見此札。心轉切。曇花果茂枝與葉。是我夫君畱爲別。﹝合﹞采眞問法。采眞問法。看取如來記莂。

【前腔】﹝小生﹞空遠涉。親怎覓。苦欲渡河無寶筏。猶喜曇花經時茁。﹝合前﹞

【斗黑■﹝虫麻﹞】﹝小貼﹞丈夫。你萬里孤身。迢遙遠撇。我一日三秋。相思怎歇。箋鴻到。鏡鸞合。轉念髙堂淒風凍月。﹝合﹞悲笳暮咽。東鄰機杼軋。縱有寒衣。縱有寒衣。關山何處可達。

【前腔】﹝貼小旦﹞老爺。你浪逐萍蹤。芒鞋自挈。我冷落花房。被紋自疊。心應斷。意難說。彊把金鑪名香夜爇。﹝合前﹞

﹝旦﹞雲海路沈沈。

﹝小生﹞家書抵萬金。

﹝小貼﹞無從天外覓。

﹝貼小旦﹞好去夢中尋。

第二十一出超度沈迷

﹝醜扮陳瑚小外扮汾陽王小貼扮紅銷花神外末上﹞滚滚紅塵天外碾。絲絲白髮鏡中催。﹝生﹞上牀別了鞋和襪。天曉知他來不來。弟子好吿師父。弟子昔日奉肅宗皇帝命。往西蜀奉迎上皇鑾駕回京。因與西川節度使嚴武有八拜之交。此人豪俠好義。似有宿根。弟子願往彼勸化此人。同來入道。不知師父髙見如何。﹝外﹞此人外節可觀。內行多缺。近被寃家訴吿上帝。惡業纏身。你旣與他交好。急去救度。亦見你朋情。我兩人不須同往。送到潼關相別。待你回去。又在潼關相候。那時同赴天堂地獄。一度眾生。﹝生﹞多謝師父。如此同行。﹝醜騎驢上﹞日暮蒼山遠。天寒白屋貧。柴門聞犬吠。風雪夜歸人。今日天气寒冷。好風雪也。﹝外看醜科﹞萬形𨿽有異。一性本無差。對面不相識。孩兒騎阿爺。﹝醜怒﹞這禿廝可惡。你看我騎著驢子。怎麼對著我說這个話。﹝外﹞你不要罵我。且自問他。﹝驢子忽作人語介﹞我陳瑚之父陳贊是也。這是我兒子。我爲這畜生苦掙家產多使機關。廣行侵害。以是罪業。受報驢身。畜生無知。旣騎了我。又罵菩薩。天豈容你。﹝醜驚下痛哭拜外科﹞原來如此。凡夫昏迷。旣不知父親墮在畜生。又不知和尙是个菩薩。罪該萬死。只望菩薩慈悲。救脫吾父。﹝悲淚叩顙科末生﹞愚夫無識。苦惱可憐。惟願慈悲。不恡說法。﹝外﹞也罷。陳贊今生造業。應墮此胎。宿有善根。故得遇我。我將西天梵語。與他說四諦十二因緣度脫他。﹝作梵語科﹞陳贊陳贊。我適才與你說萬形𨿽有異。一性本無差。對面不相識。孩兒騎阿爺。我問你甚麼叫做有異。甚麼叫做無差。對的是何人。識的是何物。﹝掌拍驢背一下﹞你省得麼。﹝驢作人語科﹞我省得了。省得了。拜謝菩薩度脫。﹝磕頭謝跌死科外﹞好了好了。陳瑚。汝父乘吾法力。已脫驢身。上生忉利天去也。﹝瑚泣拜謝介﹞多謝菩薩拔濟父親。如此深恩。萬劫難泯。弟子從此回去亦辦道修行矣。﹝下末生﹞師父如此慈悲。不惟陳氏父子含恩。我弟子兩人不勝感激。﹝外﹞西來。我三人雲遊。次第乞食。前面髙門大宅。就是郭汾陽家。我們進去一化齋何如。﹝生﹞師父。弟子與汾陽舊僚相善。或者不好去得。﹝外﹞不妨不妨。他如今也不認得你面龐了。﹝生﹞如此同行。﹝同到郭府科守門將上﹞棨戟侯王第。沙堤宰相家。你這三个僧道到此何干。﹝外﹞要見郭老爺化齋。﹝門將﹞老爺在。待我替你們稟過。﹝小外上﹞大將三朝老。中書二十秋。兒孫俱尙主。子壻盡封侯。把門將吏。門外何人。﹝門﹞稟上老爺。門外有三个僧道化齋。求見老爺。﹝小外﹞僧道化齋。不須見我。也罷。叫進來相見。﹝外末生﹞相公拜揖。﹝小外﹞好不知禮。從何方來。﹝外﹞貧道們是從西方來的。只如世法。大將軍原有揖客。若論佛法。沙門不拜王者。﹝小外﹞這和尙不凡。看坐。﹝外上坐科小外﹞和尙。看你气貌。必是有道髙僧。請問佛法。﹝外﹞佛法者無佛可做。無法可說。若云有佛可做。是名謗佛。若云有法可說。是名謗法。無佛無法。是爲佛法。﹝小外﹞講得有理。果是髙僧。道者。請問仙道。﹝末﹞仙道長生。對彼短命。凡夫學仙。須學長生。及至成仙。生亦不用。生旣不用。長短何爲。蹔住玄門。終趣覺路。﹝小外﹞也講得好。這一位道者。像似新出家的。我且借問。我有一僚友定興王木淸泰。辭榮入道。蹤迹杳然。你三位旣在雲水。可曾相遇麼。﹝外﹞曾相遇來。他如今從師往西川去了。﹝小外﹞他是蓋世英雄。破浪乘風。急能回棹。我已暮年衰朽。臨崖勒馬。尙未收韁。可嘆可嘆。﹝外﹞他能回棹須云早。公便收韁也未遲。﹝小外﹞這又說得好。叫左右看齋來。葷素各備。還將酒來。惟三位師父所用。﹝左右設酒席科小外﹞三位師父。用素用葷。﹝外﹞葷素都用。只不戒酒。﹝小外送酒與三師父科﹞

【八聲甘州】逢場對景倚畫屛。把酒何妨乘興。朱門香徑。達人看做柴荊。今朝喜無軒冕迎。雲水相逢分外淸。﹝合﹞寫情。蹔相將綺席瑤京。

﹝外末飮酒噉肉科生不用小外﹞這一位道者何獨不用酒肉。﹝生﹞貧道有戒。﹝小外﹞難道這二位師父是不戒的。﹝生笑﹞此非公所知。

【前腔】﹝外末生﹞王門偶然掉臂行。看金屛繡褥。不礙壺冰。污泥淸水。香發蓮花瑩淨。流風徐度歌管聲。殘雪初回舞袖輕。

﹝合前小外﹞叫左右。後堂喚侍姬紅綃白紵。帶領一班女樂侑酒。﹝左右呼姬侍眾上﹞

【不是路】鸞鏡翠蛾輕。蟬鬢玉釵橫。宋禕翾風。歌舞分行逐隊行。弦初整。玉人指冷怯銀箏。喚卿卿。花氈繡毯安排定。羅襪香塵莫蹔停。裊婷婷。紅綃白紵舊知名。爲誰承應。

﹝左右﹞今日老爺宴三个雲水僧道。喚你們承應哩。﹝眾姬笑介﹞僧道出家人。怎麼要看我們歌舞。稟上老爺。侍姬紅綃白紵帶領一班女樂叩頭。﹝小外﹞見了三位師父。﹝眾姬﹞三位師父萬福。﹝小外﹞眾姬歌舞。替三位師父送酒。﹝眾姬諾送酒與外末接科送生不接生﹞貧道不敢。

【解三酲】﹝眾姬﹞雪花飛光搖金鏡。梅英綻香撲銀罌。箜篌彈傍疎簾冷。雲水士煙霞性。誰令來聽弦上聲。又只見玻璃盞盡傾。雕欄憑。雕欄憑。蕩春心似不轉雙睛。

【前腔】﹝小外﹞是髙人玉壺相朗暎。他自對景解忘情。未可評將看做行雲流水都不定。歌宛轉舞輕盈。歌宛轉舞輕盈。歌舞場中邀得仙人下玉京。眞僥幸。眞僥幸。小可的疑是天樂蓬瀛。

【黃龍滚犯】﹝外末生﹞你看步搖輕條脫冷。步搖輕條脫冷。簾蒜屛綃隔障生。蘭麝銷金鼎。蘭麝銷金鼎。又聽響一派別院簫聲。斷送晚天將暝。

【前腔】調鳳管炙鵝笙。調鳳管炙鵝笙。又見銀臺絳蠟明。卻被雪風吹酒醒。雪風吹酒醒。最喜良會未央淸宵正永。怕的是斗轉參橫。

【滚徧】﹝眾姬﹞繡闥琱楹。雪色燈光相並。只聽得城上譙樓。角聲嗚嗚。初報嚴更。主人分付。舞衫休冷。歌喉重整。﹝合﹞華堂添許多風景。華堂添許多風景。

【前腔】銀蟾耿耿。素手亭亭。一片寒香疎影。夜深何處落梅聲。夜深何處落梅聲。江上飄來鐵笛橫。﹝合前﹞

【前腔】雪銷殘嶺。雁度寒汀。鴛瓦棲烏不定。﹝指外科﹞山僧布衲冷如冰。山僧布衲冷如冰。宿火琉璃映膽瓶。﹝合前﹞

【前腔】嬌癡不醒。女觸金屛。臺上銀缸半暝。﹝指末科﹞道人倦枕蕊珠經。道人倦枕蕊珠經。縱有靑鸞跨未成。﹝合前﹞

【鵝鴨滿渡船】﹝外末生﹞只見歌殘玉樹傾。粉褪胭脂冷。風入燈。霜侵鏡。漏盡聞鐘磬。可惜好花枝。春去也誰管領。無多良宵好光景。從古歌樓舞榭皆荒徑。

【尾聲】眼前盡詫豪華盛。流霞飛電眞俄頃。不如回首尋淸淨。

﹝小貼﹞稟上老爺。那僧道臨了的說話盡有道理。只是他們旣爲僧道。如何不持戒行。飮酒食肉。﹝小外笑﹞師父。這是那妮子說得是。﹝外末﹞相公說不食。不食的就是。貧道們奉還。﹝外末吐介眾驚科﹞老爺大怪事。這二位師父吐出魚兒。變做活的。肉轉鮮美。酒卻噴香。﹝小外﹞可知二位師父不是凡人。下官適聞收韁之語。心頗有省。𨿽不能如木公離家學道。從此以後當稍減聲妓。在捨修行也。左右。整三處館捨。畱三位師父宿了。明日還要請教。

﹝外﹞歌罷筵收夜色闌。

﹝末生﹞天廚香積一般餐。

﹝貼﹞琱柈吐出渾無恙。

﹝合﹞始信江南有膾殘。

﹝生弔場﹞一從雲水已蕭然。何意重登歌舞筵。舊日風情磨滅盡。這回眞个火中蓮。師父相挈到郭汾陽家。汾陽都不復識我面貌。神仙妙用。如此妙哉。行雲流水。不妨便宿王家。且待我打坐片時。免生昏散。﹝花神上﹞百花娘子占芳菲。萬紫千紅好讓誰。獨憐靑帝能相護。妒殺封家十八姨。妾乃汾陽園中花神是也。奉西方祖師命令。我假扮作汾陽府中侍妾紅綃。去試木西來道念。來此就是他的宿館。不免叫開門開門。﹝生﹞何人叩門。﹝開門科﹞呀。小娘子何來。﹝神﹞妾乃汾陽侍女紅綃是也。弦歌選伎。竊自恨於朱顏。琴瑟和聲。願永諧於白髮。今見師父道素襟懷。英雄气色。使妾半生愜願。一見輸心。妙選才調。非止如卓女之奔相如。渴慕英賢。敢自附紅拂之歸李靖。惟師見容。﹝生﹞說那裏話。貧道雄心盡剗。欲念全消。旣歸道門。更持僧律。任他天女。覷爲革囊。豈放摩登。毀吾戒體。汾陽乃一世豪傑。三事大臣。汝爲其家姬。豈可犯此宵露。敗彼門風。便當速回。勿貽後悔。﹝神﹞師父差矣。豈不聞婆須唼舌。不礙成眞。羅什吞鍼。猶然畜婦。何況我師乎。朱門甚密。淸漏已沈。妾旣呈身。理無退步。惟師裁之。﹝生﹞胡說。彼大菩薩如污泥蓮花。妙在不染。我初學人如洪鑪點雪。豈敢試嘗。便請速回。遲必取悔。

【金穀園】﹝神﹞朱門閉嘆終無下梢。靑鬢老問幾時還少。徵歌舞何年是了。因此我這紅綃待學紅拂訪英豪。

【嘉慶子】你雄姿秀骨風度好。瞥然見把人魂消。又不是琴心相挑。一意願詠桃夭。諧白髮附靑霄。

【忒忒令】﹝生﹞托身在煙巒霞嶠。那管你風情月調。旣撇卻兔絲了。旣撇卻兔絲了。豈復惹閒花艸。虛勞你神女陽臺。自信襄王夢寂寥。

【伊令】﹝神﹞知君當日原是濟時豪。女蘿裊裊願得附松喬。況値此淸漏正沈朱門悄。錦衾羅薦。問明日天涯遠道。燕約鶯期。百歲鶼鶼在此宵。

【品令】﹝生﹞你花容月貌。空自逞妖嬈。我守著寂寞禪心。我守著寂寞禪心。衠一味冰淸玉皎。梅花信杳。桃源路遙。好收拾錦堂中風月。好收拾錦堂中風月。休賣弄朱顏。只把蛾眉自描。

【玉交枝】﹝神﹞於飛堪效。雨雲期休辭暮朝。念奴亦是連城寶。一宵兒千金怎消。已來河畔鵲塡橋。空歸洞口花相笑。諧鳳侶寒更正寥。怕雞叫房櫳淸曉。

【豆絲黃】﹝生﹞休撥琵琶別調。我這裏貞心怎撩。只道你是蘭蕙堅操。只道你是蘭蕙堅操。郭府紅綃。誰知你是花柳風騷。侯門女妖。休恁苦相邀。休恁苦相邀。纏枝葉轉生禍苗。

【江兒水】﹝神﹞玉鏡人歸嶠。秦樓女嫁蕭。仙家種玉藍田好。金屛牽綫紅絲巧。桃花引入天臺妙。勸你不須推調。成就一夕云翹。須仗五百年前月老。

【川撥棹】﹝生﹞令人惱。我鐵石心怎變了。可惜你柳媚花嬌。可惜你柳媚花嬌。沾惹了煙藤露梢。玷侯門犯正條。污鸞釵羞鳳簫。

【尾聲】繁華棄擲因求道。論弦歌吾家不少。爲甚孤身云外飄

女子快回避。你主人知道。看你爲何如人。若稍遲延。吾當取壁間寶劍斬汝。﹝神﹞元來木公道念淸潔如此。可敬可敬。不免回覆祖師去罷。海水可竭。泰山可傾。彼道人者。秉志堅貞。﹝下生﹞這女子忽然不見。想是花月之妖。我說汾陽府中必無此事。

可是花妖可是狐。

崔家玉盌只歸盧。

革囊見試無勞爾。

心比蓮花愛水枯。

第二十二出嚴公寃對

【夜行船】﹝淨扮嚴武挾侍兒上小旦扮王婉娘﹞手握貔貅身似虎。嗟一病喘息殘軀。粉黛慵看。弦歌厭聽。早晚黃泉舊路。

下官西川節度使嚴武。磊落雄姿。昂藏俠骨。西蜀擁旄。身當虎將。南山射獵。手格熊羆。不想近日偶染一病。遂至郞當。昏憒難支。淹延待盡。侍兒。一切人事且都不要報我。待我靜攝一番則个。

【前腔】﹝生上﹞才出潼關經蜀土。過棧閣已到成都。城閃朱旗。衙開畫戟。千里轅門訪故。

木淸泰芒鞋托缽。已到成都。此間就是嚴公帥府。不免叩門求見則个。﹝內宅舍人上生﹞貧道是嚴老爺故友。特從長安來相訪。煩爲通報一聲。﹝捨﹞俺老爺有病。怎麼敢報。也罷。難爲你迢遞遠來。待我替你一報。相見可也不定。你在門上伺候。﹝鬼卒帶王婉娘鬼魂頸帶琵琶弦上﹞

【前腔】﹝小旦﹞脈脈寃魂沈水府。親叩闕得請天都。寶劍淸霜。牙旗旭日。且向髙人泣訴。

﹝與生相見科﹞木相公萬福。﹝生﹞娘子何來。﹝小旦﹞妾乃鬼也。本姓王氏。小字婉娘。長安人氏。乃金吾小校王驤之女。頗諳音樂。素善琵琶。西川節度使嚴武未第時。流落長安。與妾鄰居。窺見妾姿色。用計誘挑。妾不合允從。竊帶宵奔。西出潼關。妾父訴之金吾大將軍。奏聞朝廷。差羽林軍星夜追拿。嚴武負心。見追勢甚急。將琵琶弦勒死妾身。沈屍川江。追軍拿獲。查無實迹。僥幸脫免。官至節鎭。妾在泉下。沈寃二十餘年。近日始訴寃上帝。許妾索命報讎。來到此處。幸遇大師。將寃情控訴。妾要見負心人。乞大師帶我一進去。﹝生﹞原來如此。待我先進去。替你轉達。﹝捨﹞稟上老爺。門外有一道士。說是老爺故友。特從長安來相訪。求見老爺。未知容否。﹝淨﹞我有病不見客。旣是方外道士。或者是个異人。有海上奇方。可療我病。請他入來。﹝捨﹞諾。請。﹝生進見科﹞嚴節度相公。貧道不敢稽首了。與相公別來許久。有何貴恙。﹝淨﹞素不曾相識。有勞光顧。﹝生﹞曾與相公有舊。想貴人忘了。請問尊體如何。﹝淨﹞下官一向彊健。近日偶染一病。十分沈重。道者有甚奇方。可療賤恙。﹝生﹞奇方頗有。貧道有一言唐突。適才候見。門首有一女鬼。顏色甚麗。向貧道行禮。說也要求見相公。報仇索命。不得不以奉吿。﹝淨怒介﹞這妖道胡說。下官負意气人。平生不曾作甚虧心事。焉得有此。﹝生﹞相公。貧道焉敢妄言。此女頸帶琵琶弦。血尙淋漓。想必就進來了。豈是浪語。﹝淨驚懼就幾上叩頭求救科﹞是了是了。大師聖人也。果有此事。本末已露。焉敢相瞞。旣蒙通言。便望大師救拔。﹝生﹞倘可相救。貧道不敢辭。你看女子進門來了。﹝小旦入門見科﹞嚴公別來無恙。妾爲女子。失身從公。是妾之罪也。千里宵奔。豈無恩愛。官軍追急。棄妾而逃。亦無不可。柰何殺妾。沈屍川江。公心不太忍乎。好色則竊女而潛奔。急難則殺人以自免。公眞負心人也。渺渺重泉。沈沈長夜。寃魂不散。屢泣江波。近日始得伸寃於上帝。許我索命報讎。吾奉天敕而來。頸血未消。鵾弦尙在。可速就死。毋得稍遲。﹝淨又叩頭科﹞不才知罪了。當時事勢窘急。計出匆忙。負卿深恩。情罪甚的。一死何辭。不才意欲爲卿修懺誦經。裝佛造塔。廣作功徳。超度寃魂。庶幾彼此兩利。貸我一死。娘子意下如何。煩大師爲不才善言方便。﹝生﹞娘子。是則是嚴公負你。今來索命。嚴公難辭一死。然於娘子無益。不如容他廣作功徳超度。誠爲彼此兩利。娘子請細思之。﹝小旦﹞大師。這个卻使不得。

【桂枝香】重泉無路。幽魂誰訴。靈隨夜月波濤。泣斷寒江煙霧。羅衣盡消。羅衣盡消。玉骨都無埋處。愁來千緖。謾欷歔。縱有琵琶調。湘靈不共居。

﹝生﹞娘子說來。其實慘戚。事已往矣。請自寬懷。﹝小旦恨科﹞

【前腔】宵行多露。恩情忍負。試看頸上鵾弦。是妾傷心痛處。家鄕又遙。家鄕又遙。空望一江雲樹。誰澆椒醑。望成都。猿嘯連腸斷。鵑聲帶血呼。

﹝淨乞哀科﹞娘子。不才罪惡深重。不消說了。只望娘子寬貸。後恨難消。前情可念。﹝小旦又恨科﹞賊。事已至此。還講甚麼情分。你本是个最歹心人。方在髫年。便手刃父妾。拾遺杜老。曠世逸才。遭逢兵難。以窮歸你。一言不投。便欲按劍。屢次將拾遺綁赴市曹。若不是冠纓屢掛簾鉤。你母親急救。一代才子。死在汝手久矣。你久鎭西土。枉殺平民。不計其數。我得請上帝。先發難端。後來索命者紛紛尙眾。你勿謂死者無知。我今現在。上帝分明。汝豈能逃死。

【剗鍬兒】天宮髙聳紅雲護。寃情上徹紫霄居。蛾眉一伸訴。英雄吿䢐。鵂鶹晝呼。妖蛟夜舞。蚤赴酆都。難逃地府。

﹝淨又乞哀科﹞功徳超度。必然有益。便不報前仇也罷了。﹝小旦﹞賊子遲了。

【前腔】𨿽然佛力能超度。何當怨鬼在冥途。昔彭生枉死。黑豕人啼。如意酖亡。蒼狗晝現。司馬捐生。淩逵爲厲。桓溫絕命。殷涓常車。鼌錯不忘十代之讎。楚王難免六世之烈。自古報寃。豈止於我。從來盡償負。寃深怎逋。血痕尙污。哀情正苦。急辦紅羅。安排黃土。

﹝下淨﹞罷罷罷。我嚴武也是个好漢。怎麼苦苦向裙釵手中求活。分付家人。急辦後事。大師遠來。好生受你。多慢了。侍兒著人相送。

英雄蓋世气橫秋。

一旦淹淹作楚囚。

寄與世人休造罪。

寃寃相報幾時休。

﹝生弔場﹞嚴公嚴公。木淸泰遠來。指望點化你入道。誰想墮落至此。空負我一場好意。臨行之時。我祖師將此事早已說破。吾師眞聖人也。不免回到潼關相會則个。豈無寶筏駕玄津。爭柰裙釵意轉嗔。正是藥醫不死病。秪應佛度有緣人。﹝生欲下小旦去頸弦整衣巾上介﹞大師大師。賤妾重泉下鬼。難遇至人。幸借天緣。敢求一言超拔。﹝生﹞你報怨雪仇。嗔心正盛。我奉齋持戒。道力尙微。佛法人我雙忘。寃親平等。若要消除災障。晨昏一句彌陀。﹝小旦﹞大師。世人那个不曉得念一句彌陀。﹝生﹞世人口念彌陀。心馳雜想。有如口口彌陀。心心淨土。何患不蓮生足下。旛現眼前。﹝小旦﹞多謝大師指教了。﹝下生﹞眞个藥醫不死病。果然佛度有緣人。﹝下﹞

第二十三出眞君顯聖

【瑞鶴仙】﹝外帶將卒上﹞靑史錚錚者。論英雄義烈。眞傾夷夏。炎精欲灰也。待只手風雲。雙擎日月。古今正气不消磨。列名天闕。只靈臺一點。皈依三寶。蓮花座下。

三天上將萬神欽。仗劍皈依功徳林。淘洗得來惟淨業。消磨不盡是雄心。蕩妖馘怪天曹事。救困扶危烈士襟。只手拿雲飛電去。魔軍戈戟正陰森。自家關眞君是也。寸心萬死。從眞主於顚危。一劍三分。吹炎劉於將燼。日月山河。長存正气。嬰兒女子。咸識英名。蹔畱曹魏。竟謝姦雄。急知己而奔劉。用伸臣節。坐鎭荊襄。威揚華夏。柰天數之去漢。豈曰人謀。生握銅符。望麾蓋者魂銷。气壓三分虎將。死歸金闕。登將壇而气肅。威行八部龍神。天曹列爲大帥。緋袍玉帶。久著蕩馘之勛。上帝錄我微勞。靑札瑤編。遂證眞人之位。誦貝葉眞經。入彼土梅檀之林。討其淨行。參蓮花寶座。取佛前楊枝之水。灑我壯心。今日在云端。照見唐朝定興王木淸泰。棄官入道。持戒修行。禪心甚堅。道果將證。近從西蜀回來。被小魔王這廝。嫉妒髙人。懼其成道。中路發十萬魔軍。圍住木公。木公𨿽雄槪千古。力敵萬夫。止有一身。怎當魔軍十萬。眼見困厄。我爲佛門大護法主。豈容坐視。不免點起天兵十萬。一面奏聞上帝。一面徵剿則个。分付眾將校。點起天兵。剿滅魔軍。就此前去者。﹝眾應科﹞

【北新水令】﹝外﹞手提一劍掃羣邪。見空中陡興妖孽。怪風吹八表。黑雲彌四野。敢肆凶劣。逗引我怒懷起壯心熱。

【南步步嬌】想當初國難從昭烈。一片精忠竭。羣雄亂似麻。誓死間關大江百折。驅馳劍戟走龍蛇。蒼茫南北無寧帖。

【北折桂令】嘆王孫四海無家。把錦繡江山做瓜果分裂。好敎人苦費周折。鞍不離馬。路不停車。捱過多少百戰豪傑。那一時不拚了胸中熱血。才掙得鼎足勛業。不爭差一些英雄送也。又柰可五丈原將星宵滅。

【南江兒水】往事休題者。澘然情慘切。夷陵黑土銷兵鐵。永安黃艸平宮闕。蜀山空顯軍書峽。白帝城余暮堞。先主祠荒。那裏覓翠華玉柙。

【北雁兒落帶得勝令】不爭道萬夫敵。不下的雄威傑。單收我一點攧不折的忠心烈。擔乾坤掛日月。姓名兒注帝闕。仗蕩魔朗陵鉞。建執法西臺節。休劣。假饒是逆天心我便待行天罰。手兒裏定盤星太分別。

【南僥僥令】那英雄駈正轍。邪鬼漫相遮。疾速點起天兵者。自古道救人時須救徹。

【北收江南】呀。𨿽則是蓋世大英傑。柰眾寡不敵些。則怕補天浴日手受磨滅。虛負咱們護法急打疊。磨旗擂鼓發丁甲。

【南園林好】明晃晃剛刀偃月。密札札長殳耀雪。排陣勢軒轅法。禡大牙玄武訣。飄屋瓦走飛沙。

【沽美酒帶太平令】看蜀道蠶叢路賒。妖气暗三巴。大漢天師曾殄絕。今日還猖獗。抖撒起衝冠怒發。用得著舊時俠烈。指顧間把魔軍抺摋。不霎時將髙人救拔。忙發疾發。若是稍遲些。那重圍怎生得撤。

【尾聲】天兵十萬親提挈。一道流星飛電躡。雷撼天關龍戰野。﹝並下﹞

第二十四出西來遇魔

﹝淨扮小魔王領眾上﹞生平欲怒逞豪雄。貌似修羅气吐虹。一與諸天鏖戰後。至今擁眾住魔宮。自家小魔王之神是也。在三界稱雄。住七寶宮殿。聚百萬之鬼兵。抗衡上帝。乘五行之敗气。蠱毒生靈。赤臉獠牙。盛列前隊。花容麗質。充滿後宮。樂戰鬥而行威。極荒淫而娛志。與天界爲敵國。視佛子猶水火。下方但有成道者。則我魔宮震動。闔室不寧。以此不得不八口飛精。多方嬈敗。近日窺見下界定興王木淸泰。棄家學道。勇猛精進。屢經磨煉。大道將成。大不利於我。不得不除之。聞其獨身自西蜀還潼關。不免點起十萬魔兵。中路圍而擒之。又聞此人雄槪千古。力敵萬夫。𨿽然驍勇。孑然一身。怎當得我雄兵十萬。眾寡不敵。必成擒矣。分付將校。點起眾兵。疾往西蜀路上。生擒木淸泰。論功行賞。﹝眾應下生上﹞西州迢遞返潼關。棧閣巍峨不可扳。若要度人先自度。身無寶筏只空還。木淸泰從成都返潼關。崎嶇千里。志願不酬。空勞跋涉。呀。忽然間黑霧漫天。陰風刮地。飛沙走石。好生怪事。又見陰兵十萬。彌山塞野而來。不知何故。﹝淨統兵上大叫科﹞大小眾軍。齊力向前生擒木淸泰。﹝眾持兵仗前捉生生奪仗斗科生﹞你們何處陰兵。誰爲主帥。素無仇怨。何故見侵。﹝淨﹞我乃小魔王之神是也。久慕雄風。欲收你在部下相助一臂之力。怕你不從。特起大兵劫你。你可望風納款。當署爲大將。掌握重權。倘或不從。立爲齏粉。﹝生﹞吾已入道爲佛弟子。焉肯陷入魔軍。有死無二。吾師佛祖仙卿。道力弘大。我天生豪傑。旣歸佛門。何懼汝小魔。﹝淨怒大戰三合淨大叫﹞木淸泰果英勇絕倫。分付十萬雄兵。合圍圍住。定要生擒此人。﹝又戰生被擒科淨﹞好好。木公。你旣已被擒。料得難脫羅网。可便降順。必當重用。勿自取危亡。﹝生﹞我一代英雄。皈心三寶。今日有死而已。豈肯降魔。﹝淨怒介﹞這廝無禮。叫眾將校。可將木淸泰上了銅枷鐵肘。押送黑山獄中牢禁。﹝眾諾﹞

﹝淨﹞戰敗成擒尙不臣。

敎伊頃刻化微塵。

﹝生﹞頭顱腦髓憑君取。

一點靈光是佛民。

第二十五出魔難不屈

﹝淨上﹞帳下貔貅雄似虎。宮中粉黛美如花。行樂宣淫聊快我。泥犂阿鼻且由它。自家小魔王之神。拿得木淸泰。果是英雄好漢。押入黑山獄中。要他降順。今日不免親到黑山。大張威勢。不怕他不從。來此就是。叫黑山獄將。押犯人木淸泰出來。﹝獄將押生扭肘上﹞

【生查子】﹝生﹞本待度迷津。誰料逢衰運。猛拚死魔軍。誰肯輕降順。

﹝淨﹞木先生。你是个蓋世英雄。非常豪傑。我這裏富貴上擬天宮。威權不讓玉帝。你肯降順。管教官封上將。富敵侯王。﹝生﹞胡說。我木淸泰棄家學道。苦志修行。大唐天子的王公也不願做。做你魔鬼的部將。﹝淨怒﹞可惡。料你网中窮鳥。釜底遊魚。一犯吾威。立教齏粉。你敢在我跟前大言違抗。﹝生﹞小魔。我辭家出門那一會兒。也將性命置之度外了。饑鷹可餵。餓虎可餐。那怕你來。

【錦纏道】我本是大丈夫回頭采眞。行萬里只孤身。出門來已將性命浮雲。俺也曾扶王室。定江山。掃淸虜塵。那怕你逞凶威妖鬼魔神。看浩气塞乾坤。這頭顱兒屬英雄數盡。我丹心耿耿存。拚七尺何妨齏粉。肯無端俛首作魔民。

﹝淨﹞這廝無禮。教將士綁出去斬了。

【普天樂】﹝生﹞盼師尊潼關近。望不得云端信。這是我這是我命合災屯。願捨我水泡波痕。作靑天鬼燐。單保得這靈臺一點無塵。

﹝淨﹞左右。一刀殺了他。到便宜了。教擡萬鈞鼎鑊。滿中置油。大火燒起。叉這廝活烹了。﹝眾諾設鼎爇火科﹞

【古輪臺】﹝生﹞任魔人。總然一死又何分。烹當五鼎。男兒事陰陽熾炭。大冶洪鑪。分明是釜底遊鱗。頭斬春風吹光割水。緣知四大本非眞。也彊似熬煎欲火。竭脂膏翠黛紅裙。還想那金鎗迦老。刎頭師子。宿寃安世難至豈無因。從今去蓮花一路涅盤門。

【尾聲】形骸糜爛何須恨。燒卻虛空幻影塵。才證毗盧不壞身。

﹝下探子上﹞報報報。大王。禍事到了。﹝淨﹞探子報何事。喘息稍定。慢慢說上來。

【北雁兒落】﹝探子﹞顫巍巍旌旗風雨翻。莽騰騰號令雷霆迅。忽喇喇江翻地軸搖。撲冬冬鼓響天關震。

﹝淨﹞那裏兵來。

【北鴛鴦煞】﹝探子﹞關眞君親掛先鋒印。領天兵大擺軒轅陣。六甲隨車。五丁夾盾。更兼那八部從徵。蠻雷齊奮。要翦彊梁。聲聲道扶持危困。飛虎躍。火龍奔。大王呵。急戒車徒早徵進。

﹝淨﹞獄將把木淸泰依舊收監。傳令將士。火速點起神兵。迎敵則个。﹝眾應科﹞

【北倒拖船】﹝淨﹞傳號令。點三軍。點三軍。抽戈躍馬走風雲。走風雲。那怕天兵雄十萬。管敎一戰化微塵。﹝合﹞頭觸不周山亦破。至今天雨漏秋旻。

【前腔】﹝眾﹞刀似雪。劍如銀。劍如銀。前駈戈戟後車輪。後車輪。將領區區何足論。從來上帝戰波旬。

﹝合前淨﹞分付十萬神兵。將三萬分爲左右二翼。二萬牢把中軍。三萬畱作後隊。更進疊退。二萬在險處設下埋伏。吾自有神通法術。制伏天兵也。﹝眾應﹞

﹝淨﹞五行乘其敗气。

﹝眾﹞劫運肆我羣魔。

﹝淨﹞從古橫行三界。

﹝眾﹞天兵其如予何。

第二十六出聖力降魔

﹝外領眾上﹞叫眾將校。前面陰風黑霧之中。是魔軍屯札所在。木道者已戰敗成擒。我們放陣殺上去。﹝兩軍相接科外﹞你那魔鬼。生前依憑血气。播惡生靈。死後自署魔王。宣淫宮殿。嫉妒熾盛。罪惡貫盈。廣積罪愆。必入無間地獄。萬劫不得翻身。尙不思悛攺。侵害大徳髙人。天兵到此。火速投降。去邪歸正。稍若遲延。立爲齏粉。﹝淨﹞不必多言。俺這裏只管廝殺。﹝混戰不分勝敗外與淨對陣﹞

【北出隊子】﹝外﹞你可也道天兵來到。早則見你魂已消。尙兀自刀仗陣前挑。怎當我靑龍偃月刀。呀。管敎你餘生斷送了。﹝戰科外﹞

【倘秀才】那怕你神妖鬼妖。則敎你魂消膽消。俺八面威風透九霄。遭逢爲碎粉。觸著化塵囂。你波旬怎逃。﹝又戰魔兵放火科外﹞

【慶東原】那怕你滿口吹將妖火燒。也不須吞江吸海把水來澆。只憑俺龍泉三尺。那怕鬼計千條。只將刀頭兒一搖。妖光隨手滅。烈焰一時消。

﹝又戰淨﹞火被滅了。﹝魔兵作大風科外﹞

【雁兒落】你待使林下封家嫂。我則見枝頭少女逃。我旌旗不動搖。你瞬息旛竿倒。

﹝又戰淨﹞風又息了。﹝魔兵作大霧科外﹞

【沈醉東風】作氛霾將乾坤暗罩。五里霧你待學張超。俺胸中气星辰耀。手中刀將日月挑。只一晃早見靑天如掃。堪笑你鬼妝喬。弄甚圈套。只怕伎倆窮時。手腳兒露了。

﹝又戰淨﹞大霧又散了。怎麼好。﹝作驚介外﹞

【十憂傳】俺喝一聲喝得天關掉。掂一下掂得地軸搖。指頭兒將你瞳神子撬。刀尖兒將你天靈蓋敲。把鑌鐵兒剖你尻。將水晶兒鹽你腦。殘軀兒難藏藕竅。斷魂兒送入鐵圍牢。千年好漢風煙盡。一世英雄湯雪澆。這是你自取也難饒。

﹝又戰淨大敗走科外生擒魔部將綁科﹞魔兵大敗。小魔王遁走。餘眾星散。不必追拿了。

【滚繡球】你看魔軍四散逃。旌旗滿路拋。血淋漓髑髏猶跳。聲慘切新鬼號咷。委屍骸藉道旁。折肝腸塗野艸。俺鼓笳連凱歌正鬧。流矢疾捷騎飛跑。宣九天絳霄金闕號。代三寶神將藥叉勞。委實雄梟。

【醉太平】嘆木公人品髙。那魔子枉爲妖。英雄百煉秉堅操。喜麼麼盡剿。奉揚帝命張天討。扶危濟困行天道。功成振旅覆天曹。不負俺奔波這遭。

帶那魔將過來。如來弟子木淸泰。如今現在那裏。﹝魔將﹞稟上眞君。小魔王將他上了銅枷鐵肘。禁在黑山獄裏。﹝外﹞叫將士。押了這魔將。急到黑山。救出木公。﹝行到黑山取生放枷肘科與外相見科生拜謝科﹞貧道冢中枯骨。獄底遊魂。幸蒙眞君天兵救拔。此恩何時得報。﹝外﹞公王室熊羆。佛門龍象。應證上果。豈陷魔軍。小聖位列天曹。職掌護法。擒剿稽遲。致驚大徳。惶恐惶恐。﹝生﹞再生之恩。萬劫難泯。

【尾聲】除妖蕩怪功非小。一霎時乾坤朗耀。準擬金書爵位超。﹝同下﹞

第二十七出公子思親

【謁金門】﹝小生上﹞自嘆生來魔障。展轉添惆悵。四海尋親空策杖。慚恨乾坤俯仰。

有父裹布袍。單身走空谷。有子披羅衣。僮奴侍華屋。父旣巢雲松。子當念風木。哀哀蓼莪篇。把詩不可讀。木龍駒生身不辰。骨肉萍梗。父旣遠遊訪道。母亦矢志孤棲。止有不肖之兒。終日守妻子。饗膏梁。尋思二親。慚愧天地。如之柰何。荊人房氏。頗有孝心。見舅姑飄零。夫君愁苦。他亦早晚同戚。了無歡容。父親久無音耗。寢食何以自安。不免與娘子共嘆一番。娘子何在。﹝小貼上﹞

【前腔】何處芒鞋一緉。雲水愁難訪。定省晨昏今久曠。子婦同懷悒怏。

朱門豈不貴。何事長離憂。姑久掩一室。舅也愛遠遊。良人日以苦。妾心能不愁。棄脂復捐粉。含淚下妝樓。﹝相見介小生﹞娘子。你公公遠遊久別。隔絕無音。婆婆縞素淸齋。幽棲良苦。你我綺羅梁肉。心豈能安。卑人欲待再出去尋訪。爭柰雲海渺茫難覓。母親寂寞無依。展轉悲愁。如何是好。﹝小貼﹞官人力行孝道。欲窮雲水之蹤。賤妾亦有人心。敢戀房幃之愛。只是四海無家。一時難覓。足下此身。木氏關系不輕。君再思之。

【風入松】﹝小生﹞我少年生長在華堂。幾時解淒淸境況。綺羅叢裏笙歌響。又早進金盤嘉釀。今日裏洊罹禍殃。親骨肉。兩參商。

【前腔】﹝小貼﹞堂空客散燭無光。嘆門闌暗結蛛网。依然鼎鐘和繡牀。又不是生災生障。一霎時梧凋葉黃。秋雨後轉悲涼。

﹝舍人上﹞仙客遠從云外去。天恩近自日邊來。稟上公子。小人是汾陽王郭爺舍人。俺老爺將木爺棄家學道。及公子文武全才。一一奏聞聖上。聖上褒奬老爺。拜公子官爵。早晚必有玉音下了。老爺特差小人來奉報。﹝小生﹞叫手下送郭舍人廂房茶飯。﹝內應科舍人下小貼﹞原來有此事。寂寞之中。得此一喜。﹝小生﹞娘子。聖上褒奬公公道徳。誠爲可喜。封拜卑人。此心不願。你公公無過是雲遊訪道。我兒子怎麼襲職受封。果有此事。還要上本力辭。﹝小貼﹞官人所見極當。

【鎖南枝】﹝小生﹞聞新命心轉傷。我父親雲遊知那方。祿不逮髙堂。官封怎安享。願布衣甘艸莽。明日面君王。把此情去奏上。

【前腔】﹝小貼﹞夫受爵妻有光。翟冠鳳翹垂裲襠。聞命意倉皇。躊躕暗思想。榮可羨親怎忘。好去面君王。君心定相亮。

﹝小生﹞紫綬金章不敢當。

﹝小貼﹞一封明早奏君王。

﹝小生﹞親爲萬里煙霞客。

﹝合﹞子願終身田舍郞。

第二十八出公子受封

【粉蝶兒】﹝小生上﹞奕葉貂蟬。報國方當年少。看家傳豹略龍韜。錄忠勛。褒隱逸。聞道璽書將到。柰親恩罔極。君恩難報。

老臣已逐漁樵去。聖主難忘麟閣功。延賞又沾門蔭貴。敕書新下未央宮。小生木龍駒是也。伯父汾陽王郭公。將我父親棄官學道事情。具本申奏聖上。聖上不忘靖亂之勛。深惜老臣之去。將以蔭敍錄用小生。今早汾陽著人來報云。詔書將到。只得設案焚香。在此伺侯。﹝左右上報云﹞稟上公子。朝廷遣汾陽王郭老爺賫詔勑封公子官爵。已到門首。﹝小生迎接科小外上﹞奉天承運皇帝詔曰。據中書令汾陽王郭子儀奏稱。定興王木淸泰。當安史之逆節。丁王室之流離。力翦元凶。蕩平大難。功莫茂焉。爵頒茅土。盟指山河。綿祚永福。朕方當與卿共之。爾乃引分知幾。辭榮入道。遠追子房之迹。近紹鄴侯之風。世所罕聞。良足嘉尙。可賜號圓照大師。其子龍駒。才兼文武。秉志忠良。授驃騎將軍。襲封定興侯。嗚呼。輕珪組而踐大道。臣子之髙標。奬隱逸而錄忠勛。朝廷之盛典。爾其不忘猷吿。益務操修。欽哉毋斁。謝恩。﹝小生﹞萬歲萬歲萬萬歲。﹝小生﹞伯父請上。容小侄拜謝。﹝小外﹞賢侄免禮。﹝小生拜小外答拜科小生﹞老父黑頭遠引。聊以全生。小侄黃口無知。謬膺簡命。蒙朝廷作養之賜。荷伯父推薦之恩。不任戰矜。何勝感激。﹝小外﹞尊公辭榮晚節。味道淸眞。賢侄砥行茂齡。承家忠孝。喬梓同躋令聞。老夫幸竊餘光。望你勉竭臣勞。務酣主徳。﹝小生﹞多謝伯父訓誨。但小侄尙有苦情相吿。老父訪道未回。爲人子受爵何安。還要面聖辭官。望乞伯父張主。﹝小外﹞尊公旣已辭爵。賢侄理合受封。這也不消辭。聖上一定也不準。中書省中有事。老夫就此吿別。鳳穴雛眞美。龍門客又新。﹝下小生﹞不免喚出妻子。同到蓮花庵中。拜謝母親。左右。請新夫人出來。﹝小貼上﹞

【西地錦】紫禁新來天詔。靑閨乍整云翹。封侯夫壻年猶少。早看玉帶橫腰。

相公萬福。﹝小生﹞夫人拜揖。﹝小貼﹞相公新拜小侯。龍章承寵。賤妾亦因夫貴。鸞誥分榮。可喜可喜。﹝小生﹞下官新承寵命。常圖捧日之忠。老父久賦仙遊。轉切望云之想。柰何柰何。我和你同到蓮花庵中。拜謝母親養育之恩。﹝小貼﹞正該如此。﹝同行科﹞

【前腔】﹝旦上﹞日气全澄蓮沼。香煙初散松寮。﹝貼小旦上﹞上方諸品圓明照。花陰曉日團瓢。

﹝旦﹞紺目澄淸四大海。玉毫宛轉五須彌。﹝貼小旦﹞大士普門隨物現。願教得度比丘尼。﹝小生小貼同拜﹞孩兒新承門蔭。拜將封侯。衣緋腰玉。容孩兒拜謝母親養育之恩。﹝旦﹞孩兒免拜罷。孩兒。你做官好。只是你父親雲水無蹤。使爲娘的終日掛念。﹝小生﹞稟吿母親。爹爹人中豪傑。又遇方外異人。大道可成。仙遊無恙。這曇花無根茂盛。料必不是偶然。適才朝廷詔敕。旌奬父親淸髙恬退。賜號圓照大師。﹝旦﹞好好。聖主知重。道號顯加。這也不負你父親淸修苦行了。

【降黃龍】云外逍遙。地北天南。遊蹤皆到。門庭冰冷。幸吾兒新拜五侯綸詔。明朝。謝恩北闕。好去彤墀徼道。須勉圖顯親報主。承家忠孝。

【前腔】﹝小生﹞劬勞。屢葉金貂。黃石遺編。赤松無耗。承家開國。念親恩主徳總來難報。須敎。枕戈汗馬。努力塞云邊艸。幾時得功成大漠。鶴歸華表。

【前腔】﹝小貼﹞岧峣。日麗丹霄。夫壻朝回。禦鑪香遶。東方千騎。看鬑鬑白晳人都道好。還敎。秉忠竭節。不負金裝裘帽。好追蹤辟疆傳祚。畱侯不老。

【前腔】﹝貼小旦﹞蕭條。戶网蠨蛸。看鳳雛龍種。郞君淸妙。恩波優渥。拜何家驃騎門閭重耀。靈苗。曇花正盛。相映階庭芝艸。願函關眞人紫气。歸來須早。

【黃龍滚】﹝旦﹞琱弓犀革弢。寶劍龍紋鞘。﹝小生﹞舊日櫜鞬。部曲還來到。﹝合﹞紅雲天表。朱旗日照。榮簪笏。寵林壑。加封號。

【前腔】﹝小貼﹞麒麟通袖袍。鸞鳳泥金誥。﹝貼小旦﹞羅雀門前。朱履今重到。﹝合前﹞

【尾聲】仙郞結束登廊廟。轉念慈親修道。依舊蓮花伴寂寥。

﹝小生﹞好吿母親得知。爹爹雲遊。定有還家之日。孩兒如何受爵襲封。顯是忘親慕祿。稟過母親。明日少不得上表。爲爹爹謝恩。倂辭封爵。﹝旦﹞孩兒。你這个所見亦是。

﹝旦﹞年少郞君初拜侯。

﹝小生﹞思親不見轉添愁

﹝小貼﹞明朝具疏陳情去。

﹝貼小旦﹞爲道新恩未易酬

第二十九出面聖辭官

【唐多令】﹝小生上﹞新命下丹霄。封章謝聖朝。親闈何處路迢遙。多少煙波云嶠。辭印綬。訪漁樵。

拜爵王朝寵渥優。況兼道號賁林丘。白雲望斷千山遠。紫綬何心萬戶侯。木龍駒叨蒙聖恩。旣拜定興小侯。賞延世冑。又以圓照大號褒寵家君。恩數無以復加。但老父暫行訪道。必遄返於家園。爲子輒受爵襲封。置嚴親於何地。趨庭之念方切。立朝之意何安。夜來修下一疏。伏闕面君。一則爲老父拜謝寵褒。一則爲下官固辭新命。來到此處。已是朝門。不免伺候聖主升殿。呀。朝鐘已動。文武皆齊。不免隨班朝見則个。萬歲萬歲萬萬歲。﹝內叫科﹞大小官員。有事則奏。無事退班。﹝小生﹞臣有短疏。冒奏天顏。﹝內侍上﹞旣有奏章。送上來替你轉奏。﹝小生﹞臣有下情。還求口奏。﹝內侍﹞奏來。

【步步嬌】﹝小生﹞臣父當年辭榮蚤。遠去因求道。寬容荷聖朝。不罪逋逃。更加封號。煌煌勑命寵林臯。君恩如海眞難報。

﹝內侍問科﹞皇帝問。卿父淸泰。壯年慕道。黑髮辭榮。朕旣仰遠引髙風。又惜老成去國。時廑於懷。不審雲遊有信否。﹝小生悲科﹞

【沈醉東風】感吾皇尙思遺老。使微臣不勝悲悼。一自遠遊遨。做撒手冥鴻去。杖履久無消耗。臣走天涯徧尋海島。咫尺間柰三山路遙。

【忒忒令】遇樵夫有雲箋順梢。問何之仙蹤又杳。因此上把黃泉碧落都遊到。念微臣兩虧忠孝。只落得瞻帝闕。望親捨。時時暗地裏淚拋。

﹝內侍﹞皇帝有旨。卿父遠遊。旣有報書。足知山中無恙。徐訪仙蹤。退班。﹝小生﹞臣還有下情。面奏聖上。﹝內侍﹞奏來。﹝小生﹞

【好姐姐】天朝。侯封寵褒。錫微臣。一封丹詔。臣父雲遊定返。臣官何太早。忍叨冒金章紫綬𨿽榮耀。慕祿忘親罪怎逃。

﹝內侍﹞皇帝有旨。卿父雲遊。必有還期。但旣已辭榮。豈肯再受。勛臣封爵。不可久虛。卿靑年異才。允宜擢用。已有成命。不必固辭。

【嘉慶子】﹝小生﹞念臣親山林養髙。捨一官棲遁欲老。甘著那澹薄修道。臣未得晨昏問寂寥。

【雙蝴蝶】臣父呵。穿著百衲的藍布袍。系著一條的黃束絳。喫著苦菜與藜蒿。隨著苦行的水雲僧道。晚來隨處宿殘庵古廟。到得曉來托缽走荒郊。

【園林好】臣怎忍官尊爵髙。臣怎忍垂纓珥貂。臣怎忍一身榮耀。餐美食。進香醪。因此上訴皇朝。

﹝內侍﹞皇帝有旨。卿父全身入道。卿能盡忠報國。豈不兩全。

【川撥棹】﹝小生﹞恩非小。豈不願竭忠報效。儻忘親自立功勞。儻忘親自立功勞。那些个求忠於孝。願辭官守艸茅。願尋親去問采樵。

【錦衣香】若論臣才呵。文不能經廊廟。武不能先徵討。何由上補龍光。只落得下慚烏鳥。哀鳴君父訴心苗。望鑑臣微悃免賜官寮。便芒鞋薴襖。敢辭那水曲山椒。誓把天涯遶。東窮蓬島。南尋衡嶽。西抵河洮。

【漿水令】臣稽首謝恩丹徼。臣稽首拜還紫誥。望君王寬容寵包。犯雷霆神魂戰搖。天恩定擬捐軀報。也有時朝端環佩。塞上弓刀。年猶少。气未消。他年七尺輕於艸。又何辭。又何辭碎塗肝腦。千萬歲。千萬歲頌徳唐堯。

﹝內侍﹞聖旨下。木龍駒身初拜爵。心不忘親。可稱純孝。據口奏情詞。良可矜憫。但朝廷旣重酬勛。臣子分當許國。所封官爵不準辭。卽當擇吉供職。叩頭謝恩。﹝小生謝科﹞

【尾聲】辭官不允重頒詔。從此衣冠候蚤朝。叢桂何緣再見招。

一心只要訪遊蹤。

爭柰辭官上不從。

自是朝靴換芒履。

宵衣初聽未央鐘。

第三十出冥官迓聖

﹝小醜扮綽消丸小外扮顏杲卿小醜笑上﹞閻王殿下綽消丸。三寸斕斑珠走盤。撮哄銅肝王太尉。笑開鐵臉馬靈官。帝孫見我渾忘織。仙子開言也送丹。只爲舌端畱地府。至今長夜黑漫漫。小子黃旛綽是也。以謳歌琴弈。伏事玄宗皇帝。出入宮禁。三寸舌尖兒好一似五色繡球。滴澑澑滚將去。說得楊妃破顏。六宮絕倒。三郞饒他十分大惱怒不快活時。但聽我三兩句巧舌頭。也就開懷了。太眞娘娘十分喜我。我曾與皇帝對局。他碁輸了不好意思。太眞放出康國猧子上幾兒亂了碁局。皇帝大悅。此時太眞身上燻外國龍腦香的繡帶。被風飄在我巾兒上一拂過去。那巾兒整整香了三个月。這也不在話下。死見閻羅天子。考校罪惡。道此人𨿽巧弄舌尖。出入宮禁。卻不曾招攬勢利。且有譎諫微勞。饒他拔舌。署我在地府做个傳送官兒。誰知宿業難忘。依舊花言巧語。地府中受苦眾生。鐵丸當食。入口火起。苦不可言。愁眉淚臉。無一刻歡容。但聽我淸話一場。愁顏便展。地府中人都說。聽黃旛綽說話。胸中鐵丸兒也消了。因此上都叫名綽消丸。近日傳聞西天祖師賓頭盧。蓬萊仙客山玄卿。帶一个新度弟子。乃是定興王木淸泰。來遊地府。想祖師之意。一則要將地獄眾苦。警省木公。堅其道念。一則要隨緣方便。度脫地獄眾生。目下將到。閻羅天子命曹吏差官迎接聖僧。曹吏與我相善。就差了我。順便往陽間花花世界遊耍一回。好快活也。呀。遠遠望見敢司連苑宮大將顏公來了。﹝小外上科﹞日落常山鼓力微。孤城矢盡鬥兵稀。陰風獵獵旌旗暗。血染遊魂未得歸。自家常山太守顏杲卿。安祿山逆賊之叛。罵賊而死。玉帝憐我精忠。拜爲大夫。敢司連苑宮大將。尊貴權勢。代天行化。思量起來。生爲烈士。死作天神。𨿽然正气英名。終是不了生死。近聞得西天祖師賓頭盧。發大弘願。度化眾生。不免去參禮聖僧。求道問法。多少是好。﹝小醜﹞冥府傳送官綽消丸。叩見大將軍﹝小外﹞怎麼叫做綽消丸。﹝小醜﹞小子在冥府以口舌得官。花言巧語。能使眾生聞者消卻胸中鐵丸。以此得名。﹝小外﹞胡說。爲人不做正人。話正話。怎麼花巧舌頭。﹝小醜﹞是。大將軍舌頭會罵賊。小子舌頭會消丸。也爭不多哩。﹝小外﹞又胡說。以後攺過。不爾。吾當以三尺劍親斷汝舌。﹝小醜﹞不敢。﹝外末生同上﹞三點疎星曲。一灣新月斜。披毛從此得。作佛也由他。我們三人相約同到地府一遊。看那地府風景如何。木西來。假如不成大道。不了生死。這處所是你我安身立命的窩兒。怎麼不來一看。﹝小醜相見科﹞大師。弟子叩首。閻羅天子聞大師三位來遊地府。差傳送官綽消丸迎接。﹝外﹞生受你。旣如此。你可相送隨行。﹝小外上﹞故常山太守。今拜敢司連苑宮大將。弟子顏杲卿。參拜西天祖師山仙伯木先生。見禮了。﹝外﹞檀越此來何事。﹝小外﹞弟子特來禮祖師。參請佛法。﹝外﹞檀越是忠烈丈夫。丈夫元只有一點靈明。迷則小束形骸。悟則大包沙界。將靈明作惡業。便是惡人。將靈明作忠烈。便是烈士。將靈明作佛事。便是佛子。若對姦佞。忠烈是大善因。若入佛門。忠烈也用不著。寂寂無事。烱烱常明。﹝小醜﹞我綽消丸是巧舌。祖師能化盡三千大千世界。須化不得我三寸舌頭。﹝小外﹞怎麼你舌頭就化不得。﹝小醜﹞世界眾生有心故可化。我舌頭是無心的。以此化不得。﹝外﹞錯了。三寸長的是舌。那會說話的不是舌頭。﹝小外拜謝介﹞弟子省得了。﹝小醜謝介﹞弟子也省得了。

﹝外﹞二子一言並悟。

﹝末生﹞投機良馬神鞭。

﹝小外﹞從此心空白刃。

﹝小醜﹞還應舌長靑蓮。

第三十一出卓錫地府

﹝小生扮閻羅天子冕旒神將曹官左右侍從上﹞玉階金殿森羅。鐵面銅頭來往。善惡幽隱悉知。報應毫釐豈爽。人言地府幽冥。日月大明髙敞。業眼看做冥冥。道眼看做朗朗。愁人見月淒涼。歡士對之欣賞。天宮雨是寶珠。修羅雨是兵仗。名爲循業發現。福業各隨情想。閻羅本性大慈。忍把羣靈笞榜。父祖痛撻兒孫。元要兒孫成長。眾生苦痛一番。臨別諄諄誘奬。誰知一去便迷。更長無明伎倆。可憐才脫火坑。轉眼又投羅网。業因似影隨形。果報如聲應響。閻羅何有成心。至戚也難阿黨。我今奉勸世人。愼勿迷眞逐妄。自家閻羅天子是也。今蚤升殿視事。且要迎接西天祖師。此時想可到也。﹝曹官吏跪白﹞稟上大王。罪人過惡多端。案卷一一奉呈大王覽決。又有白起一案。曹操一案。崔浩傅弈一案。事體重大。屢年未結。望大王上裁。﹝小生﹞一切案卷。俱發各殿各曹勘問同覆。這三大案。寡人親自裁決。﹝吏﹞又有新收各犯公案。酷吏周興來俊臣一案。淫毒篡唐武氏一案。彊奸誤國李林甫一案。反叛安祿山一案。專權召亂楊國忠一案。謀害忠良盧■﹝木巳﹞一案。宣淫蔑檢顧雕龍一案。挾仇造謗孟豕韋一案。並求大王勘問。﹝小生﹞武氏安祿山李林甫三案。事體重大。寡人親問。盧■﹝木巳﹞事情。上帝先勑仙官顏眞卿等會勘。其餘幷發各殿曹勘明回覆。明日先勘結曹操等三舊案。﹝吏諾小醜上﹞稟大王。西方祖師。蓬萊仙客。定興王木淸泰。已到殿前。﹝小生﹞快迎接。﹝小生出迎相見科小生﹞祖師稽首。﹝外﹞大王稽首。﹝小生﹞仙伯拜揖。﹝末﹞大王拜揖。﹝生﹞大王尊坐。容木淸泰拜見。﹝小生﹞公已入道。戒行淸髙。殊爲可敬。只常禮罷。祖師上坐。弟子與山仙伯木定興分東西。﹝坐科小生﹞幽冥下界。粗濁凡夫。幸蒙聖師卓錫。望弗恡金鎞。開我昏翳。蠢玆大眾。咸望慈航。﹝外﹞眾生迷墮。爲縛凡情。但盡凡情。別無聖解。貧僧心存普度。道愧弘慈。大王宿徳上根。何難頓悟。我三人此來。欲借觀大王考校肅爽靈威。徧閱陰府泥犂。用堅初學耳。﹝小生﹞仙伯長生不老。淸虛絕塵。願假三淸。解我五濁。﹝末﹞僕玄都下品。北面聖僧。第轉法輪。無煩鄙教。﹝小生﹞分付曹官。潔具香齋淸供。請祖師三位到別館安居。寡人粗了今日公案。卽當奉陪。﹝別科曹吏送三師詣別館同下小生﹞叫吏卒帶白起一班罪人過來。﹝眾諾﹞稟大王。白起一班罪人當面。﹝小生﹞白起。長平之坑。四十萬人同日倂命。枯骸山積。寃气滔天。情罪甚明。本非疑獄。承問官並少風力。何有稽遲。可卽便驅入阿鼻獄中。不須再勘。﹝小生﹞再帶崔浩傅弈兩起罪人過來。﹝眾諾﹞稟大王。崔浩傅弈兩起罪人當面。﹝小生﹞崔浩傅弈。佛是西方大聖。精微廣大。妙湛圓明。三界獨尊。萬劫不壞。不惟酆都濁世。同切皈依。卽上界諸天。盡皆頂禮。汝是何人。敢行誹謗。不曾窺見佛門之一班。輒肆口舌於三寶。闡提重罪。阿鼻何辭。諸司所以不決者。以此二人薄有文藝。頗著名節殊不知謗佛罪深。小節莫贖。速入無間。不必再推。曹操極惡通天。姦深如鬼。殺人甚多。尢多名臣義士。戕殺國母一節。尢爲公論所痛忿。明日請祖師三位。同坐殿上。鞫問元凶。以爲一快。吏卒且散去。﹝眾諾﹞

﹝小生﹞目電九幽明皎日。

手提三尺凜秋霜。

卽將嚴訓爲慈訓。

﹝眾﹞始信囹圄是福堂。

第三十二出閻君勘罪

【齊天樂】﹝醜扮曹操小醜扮華歆貼扮伏后小生上﹞殿堂業鏡髙懸。虛明朗照。轟雷閃電。蓋世雄心。偸天巧手。到此俱成冰炭。﹝外末生同上﹞陰風晝慘。嘆熱鐵烊銅。渴飮饑餐。撫景淒然。好淸齋香供禮金仙。

﹝相見科外﹞大王。你今日勘事。須升殿南面正坐。我三人略退在王座之後。借閱公事。﹝小生﹞如此有罪了。叫吏卒請三位尊師後面看坐。官吏。帶曹操。華歆。漢後伏氏。一起過來。﹝眾諾帶見科小生﹞曹操。你圖謀漢鼎。殺害忠良。多少豪傑。何限軍民。斷送在你手裏。只圖一身富貴。那管四海遭殃。我且問你。你爲人一世。春秋最髙。不過百年。衣食男女。受用幾何。何苦使盡心機。作盡凶惡。貪百年之受享。貽萬劫之災殃。你也可想有今日麼。你一定剗除因果。抹摋神明。把上帝與俺閻王的公坐輕輕兒撤過了。才敢是這等肆行無忌。﹝醜﹞大王。曹操到此地位。怎敢相瞞。平生𨿽是姦雄。其實粗莽。全不知有上帝閻羅。善惡因果。道是生前且圖得志。死後冥漠無知。若早知有今日。怎麼敢肆志如此。﹝小生﹞這等說。你一發可笑了。你臨死之時。囑付銅臺諸伎。每日奏樂上食。若死者無知。誰來受饗。如其有知。你罪惡深重。受報不遑。何暇來聽樂饗祭。﹝醜﹞罪人果然是千般姦狡。一味胡塗。﹝小生﹞孔融楊修禰衡諸君遭你荼毒事。並已勘明。只弒伏后一節。你屢有辭展辯。從實供招。勿再饒舌。﹝醜﹞弒伏后一事。實是華歆逢迎罪人。輒行弒逆。操未曾知。﹝小生﹞華歆怎麼說。﹝小醜﹞大王。曹操以伏完之事。遷怒伏后。召歆於密室之中。屬歆帶將吏入宮行事。事成之日。官升九列。直至三公。華歆一時畏禍。只得勉彊應承。若操不使華歆。華歆也是个愛名節的人。怎敢一旦狼藉至此。﹝小生﹞華歆好一个愛名節的人。破壁取後。揪發跣足。行過上前。伏后呼上求救。上曰。我命不知盡在何時。此時慘動天地。不知你這賊子還也少動心否。此等大事。若不奉曹操之命。誰肯擅行。這也不消照業鏡。直須以理斷之。曹操快招。如尙展辯一詞。鐵鞭亂下。﹝醜驚懼科﹞罪人這番招了。﹝小生﹞伏后過來。我固憐你一死。卻還惱你。主上不才。人生至此。堂堂國主。不能庇其一妻。猶然在姦賊手中求須臾之命。何其無丈夫气也。按劍而起。與汝同死。豈不快哉。伏后。你可手執鐵鞭。親行箠楚。﹝貼﹞吿大王。妾一裙釵女子。兩臂無力。不能行刑。﹝小生﹞叫階下金瓜武士。借神力助他。﹝貼忽生大力鞭科小生﹞伏后。你還罵他。﹝貼﹞謝大王。容妾慢慢細數其罪。

【山坡羊】日曈曨宮簾乍捲。鏡團圞妝臺初展。髻葳蕤鸞釵未簪。粉輕盈新拂蛾眉淺。朱戶喧。宮蛾忽亂傳。帶兵直入。直入昭陽殿。玉碎香殘頃刻間。我在深宮。外庭事體怎麼知道。銜寃芳魂泣蜀鵑。誰憐。湘靈斷楚弦。

想起當時光景。好不痛殺人也。

【前腔】嘆鬔松香雲靑亂。更淋漓啼痕紅濺。走蒼茫鞋弓褪蓮。衠搖拽肉袒花枝顫。過帝前。含悲不敢言。六宮掩涕。掩涕回妝面。眼見生離結髮緣。朱顏。銷來不記年。黃泉。今來始雪寃。

賊。你爲臣子。忍戕國母呵。

【二郞神】你流毒徧。多少忠良命蚤捐。誰不思爲主分憂除國難。我裙釵何用。忍將粉黛摧殘。嚇得君王心膽寒。剛說道存亡蚤晚難畱戀。枉斷送了鳳姿鸞頸。霧鬢風鬟。

華歆賊子。你假修行義。要與管幼安齊名。一旦狼狽。爲姦相作鷹犬。手弒國母。僥幸三公。你平生名檢安在。幼安家狗。豈肯食汝之餘。﹝小生﹞伏后。你也自持鐵鞭。鞭華歆這賊子。﹝貼鞭科﹞

【集賢賓】你假修名行心太姦。要與髙士齊肩。割席分金情已見。一朝裏富貴垂涎。把王家力翦。甘做了權門鷹犬。今日空悲怨。恨切齒讎人相見。

曹操。你當時翦滅王室。荼毒生靈。覷天子如小兒。辱公卿如奴隸。你今日英雄那裏去了。﹝丑﹞苦今日還講甚麼英雄。﹝小生﹞曹操。你也知道當時得志的日子短。後面受苦的日子長麼。﹝醜﹞大王。我那裏知道。當初利比貪狼。勢成騎虎。也只管向前做去了。早知今日。悔不當初。

【黃鶯兒】﹝貼﹞一手掌河山。挾風雷指顧間。誅鋤義士把羣雄翦。神機鬼關。難逃老姦。陰謀晝夜無停算。我那漢天子呵。枉爲萬乘之主。不能庇其一妻。淚澘然。睜睜兩眼。看我去送紅顏。

﹝鬼卒跪科﹞稟上大王。小人聽那娘娘說起來。感激小人。十分苦楚。十分忿怒。容小人痛打這曹操一場。萬死無悔。﹝小生﹞這个使得。看這人倒有些義气。華歆。你爲名士。到也不如他。﹝卒打醜科醜哭介﹞我曹操時不利。恁般人也來欺我。﹝貼﹞賊。你掌握了天下。百官受你牢籠。將士出你麾下。四海財帛入你府庫。天下歌舞美麗歸你房帷。號爲魏王。身加九錫。出入建天子旌旗。只不曾正皇帝的大號。畱下與兒子爲之。還要瞞當時。欺後世。自比周文王。吾誰欺。欺天乎。

【啄木兒】人堪紿。天可瞞。萬乘旌旗九錫壇。已做了王莽吞劉。兀自比文王佐漢。如花二八紅妝選。如流四海黃金輦。到如今落得淒風伴冷煙。

賊子。你欺人說。天下若無孤。不知幾人稱王。幾人稱帝。以此爲你的功勛麼。我家髙祖創劉。力掃秦項。光武興漢。亦蕩羣雄。並名正言順。救世安民。你這賊縱能翦滅諸侯。不得稱王稱帝。只成就得你一个享用。荼毒生靈。生靈受你的荼毒。與受他人荼毒一般。假令他人爲之。凶惡未必如你。你說此話。謂是有功於誰來。﹝小生﹞伏后此言。一發有理。說得是。

【三段子】﹝貼﹞你道是雄才大展罩乾坤。猛可裏諸侯悉殄。這的是炎精气散。嘆生靈數應塗炭。惡魔神獨把凶威煽。刀鋒觸著無能免。覷滅姓夷宗何曾眨眼。

賊。你平生負心太多。常怕人陰害你。自言能噉野葛。睡中殺人。身後之計。直設七十二疑冢。開辟以來姦人。未有如你這賊子者。

【啼鶯兒】生前何人窺汝姦。身後遺機尢險。怕戮屍破冢伸寃。七十二所難辧。黑心腸都無上天。也抹此閻君五殿。享千年。誰知今日剗地受迍邅。

﹝醜﹞娘娘彀了。饒了我罷。﹝貼﹞曹操。你當初肯饒了那个來。賊子。你銅雀臺上。多收美人。羅列粉黛。死後尙要奏樂上食。皇帝一結髮妻子。也不容他白頭到老。你這賊好狠也。人都道今古姦凶。並有惡報。只曹操極惡。反被他令終牖下。不知你生曹丕這一个逆子。毒死母弟。不許卞氏營救。你宮中妃嬪。悉被丕烝淫。無一得免者。當時花報。不爲不慘矣。曹髦之死。刃出於背。自古亡國之旤。未有慘於斯者。誰謂天道不分明也。

【禦林鶯】別妻孥赴九泉。囑銅臺奏管弦。只指望一靈依舊同歡宴。酆都鐵鞭。泥犂苦煎。縱然歌舞何由見。勿多言。生丕一子。盡足報曹瞞。

﹝小生﹞伏后數曹操之罪也彀了。操罪旣明。著同華歆押赴無間地獄。伏后寃死無辜。合早生善地。只因執對。久滯冥塗。著轉輪司將他速轉男身。安享富貴。請三位尊師出來。﹝吏諾貼﹞多謝大王。女身今喜變男形。千古沈寃一洗淸。善惡到頭終有報。皇天上帝眼分明。﹝下外﹞曹操姦凶。滅絕天理。大聖問斷。甚快人心。望王遣一使者。送我三人一觀地獄。﹝小生﹞快著的當人役。送三位尊師。﹝鬼眾上科﹞眾鬼是東京戰卒。被定興王計紿枉殺。特來訴寃。定興現在。望大王勘問施行。﹝吏﹞稟上大王。木淸泰旣被訴寃。法當拿下。﹝小生﹞拿了。﹝眾就座上拿生去巾幘跪科小生﹞木淸泰旣被眾鬼訴寃。未知虛實。著判官照業鏡。倂取直日功曹報帖。查明回覆。﹝判官持帖上﹞稟大王。據直日功曹報。至徳二載。郭子儀等恢復東京。木淸泰將所部軍。斬安慶緖兵一千五百。今訴寃眾鬼。悉是陣中合戰斬戮。與業鏡照出相同。並非枉殺。﹝小生﹞這眾鬼不知逆順。爲叛賊力戰被誅。今又妄訴不實。著各打鐵鞭一百。押入刀山地獄。木淸泰無罪。以禮相待。仍給衣巾。﹝生﹞謝大王。﹝外末生﹞我等三人暫別。﹝小生﹞請了。﹝並下﹞

第三十三出徧遊地獄

﹝外末生同上﹞諸惡從心生。竟亦從心滅。緣境俱欲空。因果不可撥。使者。你把輕重地獄。一一指點我們一看。﹝使者指科﹞這是八寒地獄。這是八熱地獄。這是號叫地獄。這是刀山地獄。這是劍樹地獄。這是火車地獄。這是鑊湯地獄。這是沸屎地獄。這是銅柱地獄。這是鐵機地獄。這是鐵丸地獄。這是尖石地獄。這是飮銅地獄。這是炭坑地獄。這是黑砂地獄。這是釘身地獄。這是火井石臼地獄。這是黑暗地獄。這是拔舌地獄。這是遊增地獄。這是鬲子地獄。這是灰河地獄。這是阿鼻地獄。這是假地獄。﹝外﹞佛說經上不曾有假地獄之名。﹝使﹞祖師。這是我大王近日新創的獄名。只因近日士大夫迷眞逐假。矯飾欺人。一切道學气節。詩文仙佛。往往多是作假的。我大王惡之。故新創是獄。以處此輩。﹝外﹞我知道這是使者惡此輩贗物。故設是語。大王不創新獄。﹝使﹞實不相瞞。此是大叫喚地獄分出的小叫喚地獄。弟子戲言耳。但作僞諸公。相應另有此獄。﹝外﹞哀哉。此輩眾生。都是佛子。只因迷卻本性。廣起無明。故墮此趣。要脫苦趣。須滅罪根。要滅罪根。須知懺法。懺分事理。不外一心。事懺者朝夕禮拜祈哀。不敢再犯。理懺者端居而念實相。罪業性空。懺悔精勤。罪根自滅。罪根旣滅。福慧自生。豈止永免於苦趣。便可修證乎道果。﹝末生拜謝科﹞多謝大師指教。﹝下﹞

第三十四出冥司斷案

﹝小生上﹞苦塡不滿火坑。屢償難了寃債。安得三輪盡空。化作蓮花世界。自家閻羅天子。日夜爲眾生造業。勘磨公案。判斷罪獄。不得安閒。世人造業。不論廣眾大庭。暗室屋漏。不論施爲行事。動念舉心。這裏幽隱悉知。毫髮畢照。人都道是照以業鏡。燭以火珠。查考功曹。對驗文簿。如此而已。不知我自家神光悉能照見。今日有許多罪囚。不免查問一番。判官吏卒何在。﹝判官吏卒上吏﹞稟上大王。第一起淸河張嫣兒謀殺親夫夏璜事。﹝問嫣嫣辯﹞稟上大王。丈夫其實病故的。如何寃枉奴家。﹝夫辯﹞此婦人與奸夫黃振合謀。以索絞小人至死。﹝小生﹞令取業鏡來照。﹝照科吏﹞稟上大王。業鏡照出張嫣兒與黃振通情。醉其夫以酒。二人合謀。用繩索絞死夏璜是實。﹝小生﹞是了。將重犯各用扭肘。押入地獄。﹝吏﹞稟大王。第二起絳州參軍範博平將妻金氏推溺淮河身死事。﹝小生問金氏答﹞大王。妾農家之女。委果出身微賤。範博平布衣時。娶妾爲妻。貧窮相倚。妾紡織裁縫。資夫學業。淸秋寒夜。妻織夫讀。相共一燈。後博平得官。身榮心變。嫌妾寒微醜陋。豈堪爲士大夫之妻。韓平章有女。許嫁博平。載妾行至淮河。誘妾乘夜開窗玩月。從後推墮溺死。竟贅平章之家。﹝範﹞大王。金氏其實登艫望月。偶誤失足墮水。博平頗讀書知大義。豈敢作此負心事。﹝小生﹞也罷。叫鬼卒火速去召淮河水神來問。﹝卒諾下吏﹞稟大王。第三起太原王延叟吿人謀子占產事。﹝小生問王延叟答﹞稟上大王。小人王延叟。家富子幼。以家產托友人陳神願家僕臧義兒。兩人謀死兒子。盡占家財。產業盡空。宗祀遂絕。負義不仁。莫大於是。﹝陳﹞此皆臧義兒做的事。小人頗知其謀。屢屢戒止。反辱罵小人。不仁不義之事。小人其實不曾同謀臧義。﹝臧﹞都是陳神願造謀。小人區區一个家奴。怎做得逆天大事。﹝小生﹞這也不難。令兩人以手自摸其心。負心者手黑。不負者手白。﹝卒命兩人摸心科卒﹞稟上大王。陳神願的手白。臧義兒的手黑。﹝小生﹞義兒。你如今怎麼說。﹝臧﹞小人今番招了。﹝小生﹞叫判官。把這廝著實用刑一番。押入地獄。﹝判諾押下卒帶淮水神上神﹞淮河水神叩見大王。﹝小生﹞絳州參軍範博平妻金氏溺死淮水。你知道麼。﹝神﹞小神知道。大王聽稟。範氏博平貧士。金家女子寒微。少小娶爲結髮。夫妻頗號齊眉。伉儷紅顏相得。誓死白首同歸。多少靑燈夜雨。共捱淡飯黃虀。不是夫君薄幸。爭柰勢異時移。小家兒女可厭。相國婚姻又催。撇此荊釵裙布。戀他翠繞珠圍。名士尙慕富貴。賢相亦棄扊扅。紿此登艫逞望。因而舉手輕推。不是嫦娥尋伴。還因河伯娶妻。菇葉云沈黑米。蓮房波冷紅衣。一曲湘靈寫怨。千年精衛含悲。大王要知此事。君其問諸水湄。﹝小生﹞我知道了。淮神就此請回。﹝神諾下小生﹞將範博平押入重大地獄裏去。﹝吏﹞稟大王。第四起散騎常侍孟豕韋謗司農卿蕭黃流交通逆賊事。﹝醜﹞稟上大王蕭黃流其實交通史思明。不是小官造謗。﹝小生﹞胡說。這件事也不照業鏡。也不問功曹。只以我神光照你。你那一日欲造謗謀害蕭黃流。卜之關眞君。關眞君報汝大凶簽。你尙不肯止。再求再卜。神明大怒。筒裂簽飛。這是有的麼。﹝醜驚﹞大王。這是有的。﹝小生﹞你回到密室。閉門造謀。婢女送茶到門。聞你凶謀。懼恐事泄。手刃此婢。這是有的麼。﹝醜驚﹞大王。是有的。﹝小生﹞你造言謗蕭黃流交通史思明謀逆。說蕭黃流曾在客坐上說史思明也是一員良將。朝廷不能驅使。以致猖獗。卽此言語。扭揑成謗書。這是有的麼。﹝醜驚﹞大王。是有的。情罪已露。神鑑無私。罪人不敢再置一辯了。﹝小生﹞孟豕韋造此彌天大謗。致蕭黃流身死家破。骨肉仳離。著判官押去。先拔讒人之舌。然後送入地獄。﹝吏﹞稟大王。眾生多犯淫欲。共若干起。求大王判斷。﹝小生﹞此輩爲欲火所煎。可入湯火及八熱等地獄。﹝吏﹞稟大王。眾生多犯殺生。共若干起。﹝小生﹞此輩合入刀山劍樹等地獄。﹝吏﹞稟大王。眾生多犯慳貪謀奪彊占。瘠人肥已。毫釐不捨。共若干起。﹝小生﹞此輩貪習生水。結水爲冰。合入寒冰吒吒波波羅羅等地獄。﹝吏﹞稟大王。眾生多犯驕慢輕淩。不敬天地三光。褻瀆聖賢。欺侮尊長師友。共若干起。﹝小生﹞此輩驕逸馳流。奔騰放縱。合入血河灰河熱沙毒海融銅灌吞等地獄。﹝吏﹞稟大王。眾生多犯嗔怒。至於相殺相讎。寃對無已。共若干起。﹝小生﹞怒火交攻。鑄气爲金。宜入刀劍鐵捆斧鉞鎗鋸等地獄。﹝吏﹞稟大王。眾生多犯姦詐欺誑。共若干起。﹝小生﹞欺誑之人。精神幽暗。心志飛揚。宜入黑暗械鎖塵土屎尿等地獄。﹝吏﹞稟大王。眾生多犯罵詈咒詛誣謗等罪。共若干起。﹝小生﹞此等矯枉壓人。橫作口舌。宜入拔舌犂耕合山合石碾磑舂磨等地獄。﹝吏﹞稟大王。眾生多犯五逆十惡。及謗經毀佛等。共若干起。﹝小生﹞此輩名爲極惡大罪。宜入阿鼻地獄。直待劫終。乃得出獄。其謗經毀佛者。此劫𨿽終。復寄在他方地獄。永無出期。﹝卒押下科小生﹞判斷公事已完。請三位尊師相見。﹝卒請科外末生上外﹞三途渺渺苦無邊。﹝末﹞長夜漫漫幾時曉。﹝生﹞閻王努目折萬靈。﹝合﹞菩薩低眉悲六道。﹝小生﹞公事在身。失陪三位尊師。有罪了。﹝外﹞大王鑑觀有赫。公判無私。可敬可服。﹝小生﹞眾生屢劫受苦。只是執迷。如之柰何。望尊師普度。﹝外﹞千聖證道。俱發大弘誓願。眾生普度不盡。誓不自證菩提。爭柰罪業難盡。地獄不空。佛亦無如之何也。貧僧回至西天。當稟過如來。大轉法輪。使地獄眾生。小蘇苦報。就此奉別大王。﹝小生﹞不敢久畱杖鍚。容弟子奉送。地府冥冥無日月。尼珠何幸照迷途。﹝外末生﹞願移天地爲金界。便攪長河盡酪酥。﹝並下﹞

第三十五出普度羣生

﹝外末生同上外﹞陰府遊徧。風景可悲。初學之人。永當念此。已別大王。我三人不免回閻浮世界去罷。苦海茫茫不盡流。慈航只在一回頭。聖賢元是凡夫做。爭柰凡夫不肯修。﹝同行科﹞

【懶畫眉】﹝外﹞冥冥地府徧經過。晝夜眾生苦折磨。愚帆癡网自張羅。欲將盡置蓮花座。爭柰迷情不了何。

﹝醜女上﹞昔爲人所愛。今爲人所憎。人憎與人愛。顏色總無憑。好苦好苦。伏望聖師救度。﹝外﹞汝是何人。﹝女﹞奴家越國西施。﹝外﹞西施天下絕美女子。怎麼是這樣醜的。﹝女﹞師父。這皮囊原是假的。閻羅怪我妖媚。惑亂吳王。以致亡國。故罰作醜女羞我。實無顏見人。﹝外﹞你的業障。全在美貌。今日衰丑人不愛你。你安能惑人。業障去了。可喜可喜。﹝女﹞多謝聖師指教。﹝下﹞

【前腔】﹝末﹞刀山劍樹與灰河。羅剎阿旁來往多。悲心不忍再經過。凡夫好把無明破。回首天堂只剎那。

﹝老病人扶杖上﹞一息不來時。英雄立枯槁。哀哉彊弩末。不能穿魯縞。好苦好苦。伏望聖師救度。﹝外﹞汝是何人。﹝老﹞弟子西楚霸王項羽是也。﹝外﹞怪哉怪哉。項羽拔山舉鼎。如何這等羸弱。﹝老﹞生前拔山舉鼎气力。只爭喉嚨裏一綫兒。一綫不來。蓬艸也舉不得了。閻王惡我雄壯。殺人太多。故罰做一个最尪羸老兒。在地府裏做个榜樣。如今一步兒也離拄杖不得。好苦。﹝外﹞只怕你離得柱杖時。又作偌大的罪業﹝老﹞師父說得妙。知道了。弟子拜謝。﹝下﹞

【前腔】﹝生﹞茫茫苦海萬層波。多爲生前墮愛河。蒙師指我退羣魔。假饒不蚤離韁鎖。難免無常此處過。

﹝二乞人上﹞業重難辭苦。金多不鑄身。黃泉無富室。何處去求人。好苦好苦。伏望聖師救度。﹝外﹞你兩人是誰。﹝丹﹞弟子是範丹。﹝崇﹞弟子是石崇。﹝外﹞範丹先生。我知道你是貧士。行乞是該得的。石崇。你極富之人。因何故也做此營生。﹝崇苦科﹞不瞞老師父說。家中盡有。此處帶不將來。﹝外﹞大凡人苦趣多起慳貪。勸你再轉陽世時。慈悲喜捨。力行六度檀波。牢記吾言。﹝崇謝﹞多謝大師指教。﹝下﹞

【醉羅歌】﹝外﹞美好美好能爲禍。老醜老醜不招魔。嘆西施綽約似仙娥。傅粉燻香坐。朱顏綠鬢。堆雅擁螺。耶溪笠澤。殘陽逝波。一堆膿血紅羅裹。釵繡蝕。骨嵯峨吳王泉下可知麼。

【前腔】﹝末﹞喑啞喑啞諸侯奪。叱吒叱吒萬夫挫。倚英雄赤手割山河。自取彭城坐。靑絲匼匝。黃金叵羅。健兒送酒。虞姬進歌。一朝軍敗爲逃虜。豪气盡。壯心磨。拔山舉鼎尙能麼。

【前腔】﹝生﹞史云史云貧無那。季倫季倫富敵國。柰皇天分得不均何。司命權應錯。山莊水碓。田園占多。香塵步障。王侯怎過。悲來身死家仍破。容瘦損。鬢摩挲。黃金去也再來麼。﹝同下﹞

第三十六出眾生業報

﹝醜扮楊再思叩頭上﹞自家唐朝楊再思是也。閻羅天子惡我生平爲人諂佞。罰我做个叩頭虫。逢人便叩。﹝內叫﹞叩頭虫是會說話的。﹝楊﹞你們不知道。大凡眾生有聲的都是說話。人自不省。你們不省得福建人鄕談。難道不是言語。﹝祝欽明跳上﹞自家唐朝祝欽明是也。閻王惡我輕跳。罰我做个虼蚤。到也快活。虱行十步。不如我一跳。﹝內叫﹞任你會跳。也終日不出人褲襠裏。﹝祝﹞你不曉得。那孫行者神通。一个筋鬥打八萬四千里。也終日不出觀世音手掌中。﹝李林甫上﹞自家李林甫是也。只爲生前心腸太毒。被閻王罰作大毒蟒蛇。別樣也罷。只是餓得荒。﹝內叫﹞林甫。你自知太毒。何不攺變了心腸。﹝李﹞咳。這是我的舊業障。自古道無毒不丈夫。﹝伯嚭上﹞自家吳國伯嚭是也。只因生前專一讒謗忠良。陷害伍子胥。被罰做个杜鵑鳥兒。口中終日流血。﹝內叫﹞你那口血幾時流得幹。﹝嚭﹞幾時得幹。這也是一千年來流不盡的英雄血。﹝張昌宗上﹞自家張昌宗是也。只因生前無行。淫穢宮禁。被罰做个糞蛆。這糞也覺好生香美。﹝內叫﹞糞是爛臭之物。如何到說香美。﹝張﹞這是我宿業所招。你今日移我在沈檀麝腦中。教我好不自在哩。﹝元載上﹞自家唐朝元載是也。一生貪婪。酷好積聚。財利迷心。不顧後患。被罰作个撲燈蛾兒。狠死向前。不到焦頭爛額。也決不肯止。﹝王戎上﹞自家晉朝王戎是也。一生貪恡。不捨一个錢兒。只一个李子。也鉆了核兒與人。被罰做个蜣蜋。終日抱著糞團兒。抵死也不肯放哩。﹝宋之問上﹞自家唐朝文士宋之問是也。一生文采。只是性行不端。躁進勢利。做了明河篇詩兒。妄想非分。閻王愛我文采。惡我無行。被罰做个鸚哥鳥兒。毛羽盡好。說話盡伶俐。只不離了匾毛。﹝司馬懿上﹞自家晉朝司馬懿是也。平生爲人姦險幽暗。深藏不測。被罰做个癩黑蟆。終日只躱在泥坑裏。好生气悶。﹝曹丕上﹞自家曹丕是也。生前憑借父親威勢。害盡骨肉。殺盡好漢。淫盡美色。一生享用。富貴滔天。閻王道我也忒受用。忒凶狠過度了。被罰做一个水牯牛。一生耕田拖犂。負重走遠。好生辛苦。臨了也還要償人一刀。好苦好苦。﹝楊﹞列位請了。我們皆因宿罪。墮在苦趣。﹝眾生﹞聞西天祖師來遊地府。都要去相見。求他度脫。大家追到這裏。怎的不見。借問路上人。西天祖師那裏去了。﹝內應﹞祖師回陽界去了也。﹝楊﹞苦。我輩俱無緣。不得一見聖僧。柰何柰何。𨿽然苦惱。我們苦中作樂。大家唱个曲兒回去罷。

【降黃龍】﹝眾﹞一辭人世。黃泉路上少親知。形骸離我。業識相隨。白玉黃金將不得。兒啼子哭也爲誰。四時麥飯枉傳杯。一堆荒土空標紙。壘嘉城只爲狐貍造室。疊羅綺單替螻蟻裁衣。

【油葫蘆】泉路茫茫鎭慘淒。何曾分晝夜。那裏辧東西。從前作過自知虧。平生寃債都來至。怎能逃光明業鏡臺。怎出得檢校功曹吏。只道是磨燒千樣形骸毀。卻怎知黑風一陣又吹回。

【天下樂】造業身軀只一堆。難當眾罪歸。質對分明事怎推。銅撾兒只亂搥。鐵鞭兒只亂揮。唬得人魄散魂飛。

【上馬嬌】誰知道各眾生都會言。肉團兒也有知。一靈與我不差池。又乘著業力爲寃對。謀性命。取家貲。殘骨肉。啖。膏脂。心棘刺。口戈殳。廣造無明。一味貪癡。到此方知悔是遲。任阿旁又入泥犂。

【寄生艸】受苦無寧息。號聲不住嘶。劍和刀當做衣穿體。魄和骸一似糧舂碓。水和漿那得充饑餒。更可憐形粗七尺廣由旬。又可柰日長一夜如年歲。

【後庭花】想當初只憑著莽見識。又倚著粗血气。爭名利直做千年計。道光陰相延萬歲期。綺羅堆。田宅美。官髙身貴。眼前花且受些。身後事不須提。說天堂你好癡。論地獄在那裏。毀如來絕影迹。撥因果沒巴臂。

【靑歌兒】呀。誰想道善與惡有人有人密計。因與果到頭到頭難避。無漏無差毫與釐。脫得泥犁。掙得輪回。面目𨿽殊。業趣還隨。披毛帶角總堪悲。下場頭看我輩。

【尾聲】叩頭虫體疲。毒蟒蛇腹餒。跳蚤兒幾時出得人裩褲內。蛆虫兒怎當惡滋味。黑蟆兒受用些土气息。燈蛾兒戀火坑。蜣蜋把糞丸兒當做了寶貝。水牯牛拖犂負重無休息。只有鸚哥兒毛羽美。杜鵑兒說曾爲蜀望帝。可也沒个憑據。勸世人及早回頭策厲。莫待失了人身呵那裏去還尋你。﹝並下﹞

第三十七出郊行卜佛

【梁州令】﹝末扮木韜小生扮郭曖旦上﹞春光不攺舊門墻。爲何事淒涼。﹝貼小旦上﹞遊仙人去冷華堂。塵掩鏡。妝褪粉。被銷香。

﹝旦﹞一從仙子去天涯。何處蓬萊是爾家。白日有人乘野鶴。靑天無路入桃花。二姬。自從老爺去後。音信杳然。又不知他尋仙訪道。東泛蓬萊。又不知他禮佛參禪。西遊天竺。你我久住庵中。好生放心不下。聞得都城宜春門外大悲禪寺。觀音菩薩屢著肸蠁。簽詩極靈。我和你三人坐綠輿往彼隨喜。問一靈簽。求个消息。老爺至心訪道。當爲大士悲憐。必有感應。你去叫老蒼頭木韜。帶幾个家僮。隨從一行。你二人意下如何。﹝貼小旦﹞太夫人此行。一則頂禮名山大士。一則叩問老爺信音。有何不可。二妾願從。﹝喚末帶從人上貼小旦﹞院公。太夫人要到宜春門外大悲寺求靈簽。問老爺消息。你們可隨行。﹝眾應旦貼小旦升車行﹞

【黃鶯兒】﹝旦﹞出郭探春陽。帶靑樓紫陌長。晴空日暖遊絲揚。林花薦香。山鶯奏簧。秋千架出垂楊上。委傾筐。城南少婦。羅袂拂柔桑。

【前腔】﹝貼小旦﹞士女競尋芳。卻敎儂魂暗傷。笙歌猶記前春賞。衣飄繡襠。驑垂紫韁。如今轉眼成惆悵。別檀郞。名花無主。寂寞度年光。

﹝末﹞稟太夫人。來到此處。已是大悲寺前了。請進拈香。﹝尼僧出迎科﹞大悲寺尼僧迎接太夫人。﹝尼引旦入拈香拜科貼小旦以次拜介﹞

【前腔】﹝旦﹞夫壻定興王。翦凶妖立廟廊。功勛圖畫麒麟像。風波飽嘗。煙霞興長。一朝道服飄然往。去何鄕。願求寶炬。好爲照迷方。

【前腔】﹝貼小旦﹞遠望玉毫光。禮慈容拈戒香。良人汗漫遊禽尙。何曾裹糧。蕭條布裳。不知西尋天竺東蓬閬。水雲鄕。渺茫難覓。因此上叩云堂。﹝旦求簽科詩云﹞

由來仙佛是天生。有志須教事竟成。莫道優曇難得見。學人功到自圓明。原來得此簽。號爲上上。尼姑。你曉得優曇是何物。﹝尼﹞稟上夫人。優曇花產西方佛國。佛經上說道。優曇花難見面。﹝旦﹞奇哉奇哉。原來優曇就是曇花。倩香。淩波。如來分明說出我家事情。如來果靈。老爺求道可望矣。不免謝了如來。同回去罷。﹝拜謝科旦﹞郭賈二姬。今日春日甚好。我和你二人且不要升輿。步行一程。散悶回去。﹝貼小旦﹞太夫人。如此卻好。﹝步行科﹞

【山坡羊】﹝旦﹞暖醺醺春光如釀。碧溶溶波紋微漾。蘸裙邊鋪裀艸纖。襯弓彎堤路平如掌。映綺疏朱樓大道旁。江州新綠。新綠蘼蕪長。何處王孫。天涯惆悵。洋洋。河魴泳水鄕。雙雙。鴛鴦遇野塘。

【前腔】﹝貼小旦﹞峭層層山圍靑障。細茸茸麥翻翠浪。試單衫遊人漸多。載芳樽車騎紛來往。怕相逢將身柳外藏。新妝無復。無復當時樣。仙履云鑲。道衣霞氅。思量。花源隔阮郞。淒涼。佳時負艷陽。

﹝同下科小生騎馬帶隨從上﹞出郭問遊驂。靑驄映紫衫。垂楊人似蟻。春色在城南。自家汾陽公子郭曖是也。今日春色甚佳。城南遊覽。你看林花似繡。車騎如雲。眞个好光景也。

【步步嬌】紫陌靑驄駈輪鞅。處處亭臺敞。平蕪錦翼翔。日射花光。香滿春衫上。便欲解明璫。隔一派笙歌響。

呀。遠遠望見一隊女兒行春來也。﹝旦貼小旦上小生偸覷科﹞

【前腔】﹝旦貼小旦﹞南陌盈盈聊遊賞。徐步還凝望。空門守歲長。夜漏琉璃。何限離人況。春日小徜徉。月痕依舊梅花帳。

﹝下小生﹞誰家女子。國色天姿。如西施耶溪出浣。日照新妝。羅敷南陌采桑。風飄素袖。不由人不目送也。

【五更轉】浣溪沙西施樣。似羅敷出采桑。又是這等雅素道裝呵。瑤臺仙子。仙子幢幡降。蘼蕪惹恨長。芍藥難懷想。漢渚人解佩誰承望。爲雲爲雨。爲雨髙唐上。去覓夢裏襄王。爭得明珠入掌。﹝下﹞

【江兒水】﹝旦貼小旦上﹞郭外人如蟻。輪蹄直恁忙。琳宮半插靑霄上。城隅斜刺丹霞傍。杏花微拂靑簾揚。無數隱囊步障。喚客當壚。妝點春郊景象。

【園林好】想夫君雕鞍繡裳。侍姬們羅裙錦襠。正此日牙旗列仗。追往事嘆滄桑。追往事嘆滄桑。﹝小生上覷科旦貼小旦下﹞

【玉交枝】﹝小生﹞云冠鶴氅。是天人偶來下方。雙成萼綠雲中降。影蹁躚並侍西王。不將脂粉污澹妝。天然丰韻非凡相。更羨他容端貌莊。更敬他人柔意良。

侍兒輩。這分明是董雙成萼綠華隨侍西王母降下凡世也。﹝眾﹞公子休癡。這想是大家宅眷。有綠輿從人。俱在後面。﹝小生﹞侍兒們。想我家不少三千粉黛。八百嬌娥。那裏有這二位女郞丰韻。定應天上仙姬。豈是塵中艷質。﹝眾﹞公子。俺們府中豈少此二人。久居華屋。轉羨茆庵。饜飫珍饈。反思靑菜。文字是自己的彊。美色是他人的勝。此亦人情耳。請公子尊重。

【玉胞肚】﹝小生﹞琱輿翠帳。大家兒如何素妝。細看他道骨仙姿。時露些艷態嬌龐。吾心暗想。府中粉黛列成行。那得花間二女郞。﹝下﹞

【玉山頹】﹝旦貼小旦上﹞天靑日朗。看朱戶花陰過墻。踏靑苔軟印鞋跟。落紅多燻染衣香。城隅薄暮。轉鬧馬蹄車鞅。歸路橫塘上。綠微茫。水晴沙暖映垂楊。

【三學士】西指香臺久相傍。羞言南國明璫。齋心蓮土參開士。何意桑園遇貴郞。好去云房仍下鎖。云封戶月在廊。

﹝小生又上撞遇科旦怒﹞叫左右。前面是誰家蕩子。敢行無禮。只管往來偸覷。唐突王侯宅眷。著人查來。左右。看後面車馬。我們待升輿回去者。﹝升輿科末問介﹞前面誰家蕩子。敢行無禮。只管偸覷。唐突王侯宅眷。﹝郭使﹞咄。我們是汾陽王郭老爺公子。郊外行春到此。你們甚等樣人家。敢來查問。﹝末﹞我們是定興王木太夫人同二位侍姬。往大悲寺燒香回來。﹝郭使稟知小生作羞愧科﹞咳。不好了。那裏曉得是木府通家伯母。唐突了。父親知道。何以爲人。不免向前吿罪。﹝輿前跪科﹞小侄郭曖。是汾陽王長子。偶在西郊。醉酒疎狂。不知是通家伯母車從。唐突尊嚴。罪該萬死。望伯母太夫人亮其無知寬宥。﹝旦在輿中答﹞爲貴家子弟。不應如此疎狂。旣是郭公子。失於不知。此亦無妨。請回罷。﹝小生﹞伯父辭榮入道。世仰髙風。伯母亦掃室淸修。古今罕有。家尊正要上本。表揚令徳。且推轂世兄。小侄喜得在此處邂逅伯母軒車。便當回去稟知家君。速入朝上疏了。﹝旦﹞這也不勞。公子請回。蓮花幾載比丘身。偶訪名山叩淨因。寄語王孫休住馬。提筐不是采桑人。﹝下小生﹞我郭曖也是个老成人。從來不曾放蕩。偶然學看女子。看出禍來了。怎麼好。

【解三酲】走春郊偶來遊賞。適邂逅仙姝路傍。一時間心招目挑神魂蕩。做來桑濮行藏。誰知道通家一老堂。攜著雙姬叩法王。羞難向羞難向。只恭身屈體露罪娘行。

﹝眾﹞公子豈不聞夫婦同行陌上者。夫挑人婦。人亦挑其妻願公子以此爲戒

【川撥棹】﹝小生﹞休閒想。莫輕彈陌上桑。況蓮心已守在空房。況蓮心已守在空房。斷巫云何知楚襄。羨仙卿道未量。恨凡夫欲未降。恨凡夫欲未降。

【人月圓】想寂寞空門歲月長。一盞寒燈一炷香。虧煞他夜雨秋霜。虧煞他夜雨秋霜。鐘罷紅殘漏未央。況良人去渺茫。斷音塵雲水鄕。

【僥僥令】莫登靑雀舫。好系紫驑韁。怎做大道靑樓喬劣相。少年行沒下場。少年行沒下場。

【尾聲】望吾家烏衣朱桁。不少金釵紅粉妝。且回去鸞鎞奏響。蠟炷生光。﹝下﹞

第三十八出陰府凡情

﹝小醜扮北幽太子上﹞寶馬銀鞍南陌頭。誰家少婦踏靑遊。鈿釵邂逅垂楊下。惱亂春風不自由。自家北幽太子是也。姿容秀異。性格風流。昨日帶騎從在長安宜春門外閒遊。陌上遇兩个女子。一个名郭倩香。一个名賈淩波。乃定興王木淸泰侍姬。國色天姿。不數石家之宋禕。歌喉舞態。絕勝漢武之麗娟。令小子一見動情。神魂飄蕩。聞得木公雲遊在外。二姬廝守空房。不免教一女使。假充作昨日相遇公子郭曖家婢。徑到他庵中說合。二姬心動見許。便當迎娶。恐他不從。隨差鬼使。將二人神魂纏倒。不怕不從。又聞那木夫人以家事蹔離庵中。正好行事。女使胡媚兒那裏。﹝胡上﹞後宮多粉黛。惟有妾專房。此鄕眞可老。何事別思量。太子呼喚奴家何干。﹝小醜﹞不瞞你說。我昨日在南郊遊春。見兩个女子。一个名郭倩香一个名賈淩波。乃定興王木公侍妾。天然國色。人世罕有。聞得木公雲遊在外。二姬廝守空房。差你假充作汾陽郭公子家使女。徑到他庵中說合。道郭公子昨日南郊相遇渴慕芳姿。欲娶二位爲次夫人。你可盛道郭公子家富貴。令他心動見許。我便當迎娶。﹝胡﹞太子貴妃利害。況妾又是專房。眼中盡彀寄情。何故又生別念。我不去。﹝小醜﹞胡說。看你嘴臉。說此話好不知羞。﹝胡﹞也盡去得。﹝小醜﹞你不去時。發在重囚獄中。﹝胡﹞我去我去。南陌佳人色艷。北幽王子情濃。蜂媒蝶使入花叢。只恐花心難動。﹝下小醜﹞鬼使何在。﹝鬼使二人上﹞太子有何分付。﹝小醜﹞你二人可隨胡媚兒徑到木府庵中。將郭賈二姬神魂纏倒。我隨後到也。﹝鬼﹞理會得。﹝下小醜﹞夜雨靑燈映綠蕉。可憐人度可憐宵。同來陰府供歌舞。絕勝空房守寂寥。﹝下﹞

第三十九出窺園遘難

【唐多令】﹝貼上﹞春色滿名園。千花齊鬥姸。﹝小旦上﹞偸閒好去倚雕欄。枝上幽禽何限。﹝合﹞人不到。景悠然。

﹝貼﹞經年一室對禪棲。門外春光總不知。﹝小旦﹞聞道階前紅藥長。芳園元只隔簾兒。郭姐姐。昨日我們同夫人郊外回來。頗覺春遊亦暢。只是被那輕薄公子唐突一場。這也不在話下。我二人同夫人在庵中三年。春去秋來。花園只在門兒外。並不曾出去一玩。昨晚公子迎夫人蹔過舊宅。我二人自家在此園中。花事正盛。同出門去一看如何。﹝貼﹞略到園中一看就回不妨。﹝同行鎖門科貼﹞賈妹子。你看園中芳樹交加。名花爛熳。人迹不到。幽鳥自啼。想桃源僻處。不過如此。﹝小旦﹞姐姐。眞个好幽閒景致。

【石橊花】﹝貼﹞偸移蓮步。片餉看名園。風日好。百花姸。靑苔紅藥媚雕欄。暗垂楊橫過樓前。含風裊煙。境全幽盡日無人見。泛胡麻難入漁郞。隱仙姝絕勝桃源。

【前腔】﹝小旦﹞相攜女伴。消遣艷陽天。剛數步。卽家園。花紅水綠映澄鮮。聽幽禽芳樹間關。啼聲可憐。看蘼蕪驀動王孫怨。蝶蜂兒自領春風。送年光誰伴韶顏。

﹝胡媚兒上﹞朱門寂寂鎖嬋娟。春色緣何到此間。爲認桃香因得路。止循源水卻逢仙。二位娘子萬福。﹝貼小旦驚科﹞侯門如海。人迹罕到。汝是何人。輒得至此。﹝胡﹞妾身唐突。知罪了。適才見貴府花園門開。大膽直入。不想有幸。得遇天仙。﹝貼小旦﹞汝是誰家宅眷。爲何到此。﹝胡﹞實不相瞞。賤妾是汾陽王府中一个女婢。昨日公子郭曖。偶出南郊遊春。得邂逅二位娘子。國色天姿。整整思想了一夜。俺公子說木老爺雲遊不返。二位娘子寂寞空房。白日如流。靑春有幾。俺公子願以明珠一斛。聘娶二位娘子。二位娘子是知道的。俺汾陽王府權可傾朝。富堪敵國。豪華絕世。受用非輕。伏望娘子慨許。﹝貼小旦﹞公子之言差了。俺老爺蹔去雲遊。焉知終身不返。你公子通家子弟。安可輒萌此心。況郭府粉黛盈房。豈少我二人之容色。我二人洗妝入道。怎遂變三載之初心。就請抽身。勿勞饒舌。﹝胡﹞二位娘子。聽賤妾一言。

【泣顏回】南陌遇神仙。使王孫意惹情牽。舞裙歌扇。忍淒涼斷送芳年。金釵翠鈿。論豪家富貴誰不羨。莫空辜秋月春花。好追歡暮管朝弦。

【前腔】﹝貼小旦﹞羅敷守志在郊園。使君有婦休問桑間。紅銷翠減。卸鉛華寂寞枯禪。空門種蓮。肯當歌又逐桃花扇。況豪家不少紅妝。又何須老去朱顏。

﹝胡﹞我實對你說。那裏是郭府。是北幽大王太子。昨日見了二位姿色。要娶你們。少刻鬼兵就到。不怕你不從。﹝貼小旦﹞原來是妖鬼。我們仰仗三寶之力。那裏怕你。﹝鬼卒二人上陰風衝倒貼小旦科鬼卒下胡扶回至庵中胡下貼小旦﹞來到花園。不想是妖鬼。我兩人不覺身體昏沈。如何是好。且入臥房睡去。待夫人來。再作區處。偶然園裏看花。自信花心不動。謾說妖由人興。可是神衰鬼弄。﹝同下﹞

第四十出禮佛求禳

【似娘兒】﹝旦上﹞只合守空庵。怎敎他私出房奩。無端鬼病誰招攬。問因何得此。蓮心未淨。柳性猶拈。

我昨日以家中急務。被孩兒迎過舊宅。住了一時。不想郭賈二姬。私到花園玩賞。惹成一病。說有鬼怪相侵。神魂不定。怎生是好。已著小鬟去請孩兒龍駒。想必就到。男子來時。病或者就好。

【遶地遊】﹝小生上﹞朱扉常掩。皓月淸池湛。怪玉人何事懨懨。

﹝相見合旦﹞孩兒。昨日我暫過家。郭賈二姬到花園中閒玩。驀地染成一病。說是鬼物相侵。我思三寶門中。安得有此。同去一看他病果是如何。﹝二小鬟扶貼小旦上﹞

【前腔】淸閨夢魘。曉黛愁蛾斂。漸香肌瘦損腰纖。

﹝旦﹞二姬。你昨日到花園閒玩。怎的忽染此癥。快說一个緣由。﹝貼小旦﹞昨我二人因太夫人不在。不合私到花園閒玩一回。只見一个女使。忽從外入。問從何來。說是郭曖公子差來的。因南郊一見。驀然起意。要娶我二人。峻辭正色以卻之。此婢忽變容顏。云那裏是甚麼郭府。乃北幽大王太子。昨在南郊撞遇。要娶你二人。頃刻鬼兵且至。不怕你不從。說猶未了。只見兩个鬼卒。藍面獠牙。徑衝至面前。我兩人忽然昏暈倒地。又是此婢。扶我二人回至庵中。都不見了。因此得病。﹝旦﹞是何妖怪。敢無狀如此。﹝小生﹞木龍駒是个剛猛義烈男子。豈容妖物橫行。俟其再來。當仗劍斬之。﹝鬼忽作人語不見形﹞木小侯。知你是个好漢。但我輩神通變化。出有入無。汝𨿽有劍。安能斬我。﹝小生﹞妖物。汝旣能言。何不速現汝形。與我相持廝鬥。分个勝負。﹝取壁上劍科鬼﹞君神力義勇。不減尊公。如何敢與你相鬥。你只無柰我何。﹝旦﹞這是三寶淨地。有天神護法。汝輩何得至此。﹝鬼﹞佛是大慈悲聖人。有則充滿沙界。無則對面不逢。庵中此時不見有佛。故我輩得以至此。可速送此二姬與俺王子成親。免受騷擾。﹝旦﹞如來不臨。伽藍不護。想是弟子修行尙少精虔。待我焚香頂禮。懇求如來則个。﹝焚香禮拜科﹞

【金索掛梧桐】毫眉染郁藍。海目揚淸紺。丈六金身。烈火雙肩焰。焚香辦至誠。叩莊嚴。二女窺園乍捲簾。忽驚一病成消減。道有妖神向此探。眞寃濫。風情月思幾曾諳。魂夢都懨。言語都譫。仰望龍天鑑。

【前腔】﹝小生拜科﹞金仙住寶龕。那許妖邪瞰。敢肆神姦。欺侮裙釵孱。梁間下藻廉。語喃喃。風雨花枝弱不堪。因此上投誠三寶來修懺。他說北府幽都太子銜。眞靈驗。公然白晝現香奩。頂禮瞿曇。稽首伽藍。願借降魔劍。

【前腔】﹝貼小旦﹞春光只隔檐。夜月慵窺檻。是不合潛行。繡履西園站。雕牀彊自扶。暗羞慚。剗地妖來病轉添。花容憔悴愁難鑑。體不勝衣髻未簪。身如痁。風流擔子那曾擔。紅粉寧殲。黃土寧淹。定不把淸名玷。

﹝旦﹞二姬。你們運偶衰弱。心實堅貞。料得邪魔終不能爲害。我與公子叩求三寶。必有冥佑。你且安心養病則个。

【東甌令】休自憾。莫生嫌。一點虔心佛可參。天神必定相憐念。豈墮妖坑塹。韋馱玉杵手中拈。會見鬼形潛。

【前腔】﹝小生﹞慚勇敢。愧兒男。三尺龍泉空自銛。欲提將魔子頭顱砍。罪孽應須勘。天兵得請下塵凡。妖黨一時芟。﹝並下﹞

第四十一出眞君驅邪

【髙陽臺引】﹝外扮許旌陽眞君帶將吏金童玉女上﹞奉道明王。授書諶姆。淨明忠孝爲則。綰授旌陽。符籙神丹施徳。救災卹苦蘇黔首。漸三千八百崇積。斬蛟螭手握靑蛇。大江波赤。

【前腔】叨蒙上帝金冊。拜髙明太史。上淸仙客。碧落遙空。紅霞暮雨千尺。石函遺記遊帷觀。讖地仙龍沙生塞。喜功成龍車鳳輦。一門拔宅。

神人授訣煉丹砂。濟世功圓躡彩霞。千載柏枝能拂地。萬年生鐵不開花。九江秋冷妖蛟哭。三楚天淸劍气賒。但願時人修入道。他年定許會龍沙。自家旌陽許眞君是也。淨明忠孝。大道本於人倫。救病除妖。功行先於拯物。故得出一飛形。驂鸞鶴於天上。升眞拔宅。鳴雞犬於雲中。絳闕神霄。班髙仙長。金書玉冊。位證眞君。定興王木淸泰宿世上根。今勤修煉。其妻衛氏勵志雙修。感化二姬。亦誓同苦行。前日從大悲寺回家。道遇北幽大王之子。少年無度。遂起邪謀。欲以勢力。彊娶二姬爲妾。衛氏子母虔禱如來。觀音大士勑吾拔救。北幽大王性行公平。宣勞冥府。子𨿽不肖。太上有議功議貴之典。北幽之功。所謂以十世宥者。未可輒行誅戮。只宜嚴示訓懲。王子地尊勢重。難以遣人。小聖親往。一問其罪。不免扮做一法官道士。徑往木家。呼吸之間。便可到彼。將吏侍者。暫且散去。﹝眾應下外扣門小生上﹞何人扣庵門。原來是一位道者。從何處來。﹝外﹞貧道從豫章來。﹝小生﹞有勞髙人遠顧。何以見教。﹝外﹞貧道聞貴府有二位娘子被邪魔侵害。貧道頗有法力。能制此魔。故此遠來。﹝小生﹞寒家果有此事。多謝法師光降。﹝小醜領眾上﹞親迎神女到陽臺。烏帽緋衣云錦裁。不是黃姑先駕鵲。帝孫爭肯渡河來。自家北幽王子。聘娶木家二姬。推調不允。只得親到奉迎。不怕他不去。呀。來到其家門首。緣何有金甲神將重重圍繞。﹝鬼卒﹞稟上王子。許旌陽眞君降臨木府。﹝小醜驚科﹞他來做甚麼。此公𨿽然道法最髙。我乃玉葉金枝。地尊禮絕。以禮聘娶姬妾。王家常事。與他無干。不怕他撓阻。直入則个。叫左右。好生伏事郭倩香賈淩波升輿而去。﹝眾應小醜與外相見小生亦見王子科外仗劍科﹞咄。小兒休得無禮。汝父位列冥君。粗立功效。汝不思懷公秉正。勉繼前修。何乃倚勢作妖。彊奪良婦。上得罪於玉帝。下玷辱於祖先。本當飛劍立斬汝首。姑念汝父薄分。權貸汝死。可速斂戢。攺過自新。若再不悛。身首異處。﹝小醜﹞眞君差矣。吾非下鬼小妖。堂堂王子。正位東儲。連姻帝族。精兵百萬。神將千員。以禮聘娶姬人。王家常事。何預於君。妄行呵斥。若不得已而至於用兵。豈遂出君下。﹝外﹞小妖敢爾。見色迷心。宣其淫徳。是爲不仁。定興王至徳人豪。無故欲奪其二姬。是爲無禮。不念爾考。以淫慝。敗其家聲。是爲不孝。不畏上帝之大命。不顧眞官之三尺。是爲不智。有此死罪四。尙敢飾辭逞辯。汝豈謂吾劍不利耶。﹝仗劍作法科小醜大懼欲遁不得科﹞小妖。吾金甲神將密匝圍汝數十重。豈能逃脫。可速納款。攺過自新。不爾無及。﹝小醜跪吿罪乞哀科﹞

【髙陽臺】﹝外﹞駕霧鞭霆。破山伐廟。蕩掃修羅鬼國。玉節金幢。恭行上帝符冊。麾斥。手提神劍誅邪黨。假饒是犯正條違天律。那怕你神通六臂。插天雙翼。

【前腔】赫奕。金甲神人。銅頭猛將。密密滿空戈戟。霹靂飛光。妖氛何處藏匿。姦慝。絳闕丹霄頒詔旨。況如來更傳佛勑。早敎你驚魂破膽。竄身辟易。

【前腔】堪惜。冥府崇階。神明貴冑。如何不行正直。作橫宣淫。等閒妄逞胸臆。輕擲。把金枝玉葉斷送了。還累你家尊淸白。想王家娥媌不少。忍幹三尺。

【前腔】女徳。陡洗鉛華。力依三寶。你卻要污他白璧。大將藥乂。護法韋馱肯釋。蕩滌。古人知過皆能攺。早懲愆賢賢易色。﹝小醜﹞不肖知罪了。望眞君寬宥。﹝外﹞我代天行化。寶劍在手。於汝孺子何有哉。顧念慈悲好生。貸汝一死。還當取吾皇詔旨。量行戒飭。

也罷。釋汝回去。洗心攺行。永作正神。行正事。﹝小醜﹞多謝眞君。﹝下外﹞木侯過來。汝家二姬被鬼气所侵。病勢沈重。賜汝神丹一顆。可中分食之。疾可立愈。就此吿別。﹝小生﹞多謝天師。救此二命。快請母親小鬟扶二姬出來。一同拜謝天師者。﹝外﹞不必致謝。吾去也。寶劍當空除大魔。神丹入口起沈屙。竦身忽指雲霄去。下見滄溟浸白波。﹝下旦貼小旦上小生﹞好吿母親。適才仗劍除妖道者。事畢騰空而去。元來是一位天上聖師。想是佛天差來的。我們大家望空拜謝。﹝眾拜謝科小生﹞天師臨去時。畱下神丹一粒。教與二姬分食。沈屙立愈。﹝貼小旦分食科﹞呀。果然才入口時。神气頓爽。眞仙丹也。

【二犯傍妝臺】﹝旦﹞稽首謝天師。云端降下。剗地救災危。多應仗三寶力。宣法旨五丁隨。早見北幽王子威風減。免得南國佳人粉黛摧。﹝合﹞眞君仙仗。浮空羽旗。七星冠映九霞衣。

【前腔】﹝小生﹞鸞笙鳳吹響參差。神符寶印。六甲帶靈飛。風雲掃妖气滅。雷電閃劍光馳。只見魁臺使者明戈甲。又有叱火天丁聽指揮。﹝合前﹞

【前腔】﹝貼小旦﹞狂風驟雨妒花枝。拏云只手。救取兩蛾眉。望子恨蔣帝廟。太乙撿華山祗。幸仗靑霜寶劍降魔事。又賜絳雪神丹續命絲。

﹝合前旦﹞孩兒。二姬這場災禍。原從郊外禮拜觀音大士惹得來的。我又同你苦求佛力救護。眞君此來。必是菩薩差遣。我和你們還當拜謝如來。﹝回身拜如來科﹞

【下山虎】﹝旦﹞龍天護佑。佛法加持。勑遣眞君至。驅邪片時。全憑大士弘慈。恍惚金容在玆。不枉蓮花兩淨尼。合十投五體。但見靑螺紺髮齊。轉覺形骸穢。何年脫離彈指迦毗盧國西。

【前腔】﹝小生﹞渡河香象。擘海金鳷。絳闕靑鸞使。云端一麾。只見神仗散葳蕤。冥帥走離披。玉葉玉孫泣路岐。何處求佳配。羞殺銀屛繡幄期。鴉鳳原非類。終難並棲。到底蓮花不染泥。

【小桃紅】﹝貼小旦﹞紅妝久洗。翠館長辭。不復禦羅衣也。禪心淨持。明月瑣窗知。何事遇狂且。自分香可殘。玉可碎。甘做琉璃脆也。忍去王宮再畫眉。仰賴龍天庇。扶衰濟危。幸免如來戒體虧。

﹝旦﹞孩兒。這一位天師。旣除妖孽。又賜神丹。法力甚弘。恩徳非小。只不知他是何仙眞。臨行又不敢動問。柰何柰何。﹝小生﹞孩兒在邊廂聽得那北幽太子從人說。是許旌陽眞君下降。﹝旦﹞原來如此。旌陽眞君。拜上帝金印寶籙。神劍靈符。總統羣眞。仙品最貴。不是此一位上仙。如何有這等法力。﹝貼小旦﹞好吿太夫人。二妾蒙上眞如此大恩。無以爲報。意欲裝塑眞君一金像。供養如來之旁。一同朝夕禮拜。夫人尊意若何。﹝旦﹞知恩報恩。這个正該如此。

【長拍】﹝眾﹞許氏眞君。許氏眞君。髙明太史。授寶籙仙班極貴。除凶蕩穢。曾禹步快斬蛟螭。拔宅上天梯。又畱下一行行石函金字遺記。龍沙妖孽在。寶劍當空霹靂飛。鎭長江玉隆畱鐵柱。萬神擁繡蓋華旗。

﹝旦﹞孩兒。二姬。我們今日蒙如來感應。又蒙眞君降臨。若不是老爺修行證道。福徳弘深。怎能感格仙佛。顯應如此。我仔細推詳起來。老爺雲遊消息可知矣。此又是一大喜事。﹝小生貼小旦﹞夫人所見極是。

【短拍】﹝眾﹞佛印曇花。佛印曇花。仙蹤函記。雲遊消息眞奇。抉瞖有金錍。又降靈官劍佩。定不是偶然來至。此去西參耆崛。歸來日已證摩尼。

【余文】﹝眾﹞天香裊。仙音沸。遙瞻帝闕隱璇題。想見眞君奏玉墀。

﹝旦﹞破暗慧燈須佛法。

﹝小生﹞驅邪寶劍仗仙人。

﹝貼小旦﹞旣披戒服參西聖。

﹝眾﹞又頂星冠朝上眞。

第四十二出上游天界

﹝小生扮香案吏小外扮雷師皓翁小生上﹞晃晃彌羅宮。巍巍郁蕭殿。始劫幹延康。大道超龍漢。玉牓靑霞標。金闕紅雲爛。上帝肅神霄。侍衛無昏旦。■﹝王靈﹞瓏七寶牀。綽約五明扇。上主忉利中。下轄須彌半。無私宰羣方。玄機妙吹萬。握鏡像昭回。平衡化敷誕。祕檢弢金箱。靈文一何燦。迹隱蝌蚪書。理顯龍鳳篆。幸哉列淸班。詞曹領香案。下官玉皇掌書香案吏是也。舊隸下方之仕籍。今叨上界之仙官。修文積學。稍長靈機。砥行積功。兼棲眞宅。故得位列淸班。職司祕檢。常侍寶座。日近至尊。身心轉虔。夙夜匪懈。世人不知天界景象。下官略道數語。流傳人間。須知上帝髙居。不比人王宮殿。玉階金埓。非玉非金。乃元气淋漓而結就。龍車鳳輦。眞龍眞鳳。亦陰陽苞絡而化成。桂樹叢生夾道。左右護以蒼虯。桃花蘤■﹝艸靃﹞當門。上下守多赤豹。靈官佩印。靑絢之履飛雲。婇女撾笙。碧玉之冠偃月。花中之雨繽紛。時演法於梵唄。殿上之光晃射。非借耀於璘儀。太乙領翠娥而來朝金闕。盡推五丁之火輪。天尊偕雷師而講道玉虛。齊啟九天之電鑰。玄都開大洞之章。芒纏象緯。仙伯簡淸微之籙。聲軋云韶。學道始自鞭心。登眞必由澡行。九晨七禦。遞相統轄。尊卑體秩森嚴。千官萬靈。各有司存。政務紀綱悉舉。常憍持鬘大赤禹余分玉淸列太霄。名號種種不同。同隸於上帝。淸景索眞明晨侍書掌瓊笈撿瑤編。職掌紛紛不一。一屬於天曹。大道廓而無央。何限出無入有。神工運而不宰。但見時行物生。上界之考校勸懲。斟酌權衡。玄機莫測。大要貴在淸虛。下方之治亂興亡。主張劫運。妙用難窮。只視人間罪福。得道者鞭霆駕霓。坐麟趺鳳。逍遙於碧落霞宮。失道者屑云雕雪。檄龍命鴉。勞苦於紫虛雷部。道無色象玄黃。出思議見聞之表。修有等倫階級。總虛無寂嘿爲宗。九關使者來報。西天祖師賓頭盧來遊天界。佛理願聞。聖僧難遇。下官恐上帝欲請見。只得在此伺候。遠望聖僧飛錫來也。﹝外末生同上外﹞玉府瓊宮帝闕髙。﹝末﹞靑書琳札列諸曹。﹝生﹞眞人幸假雲霄翼。耳畔天風泛海濤。﹝外﹞貧僧與仙伯西來一同來遊天界。萬靈咸仰。九闕不同。且喜已到帝居了。﹝末生﹞眞个好淸虛境界也。﹝小生相見科﹞西方祖師。弟子掌書香案吏稽首。﹝外﹞掌書仙子少禮。﹝末﹞掌書仙長拜揖。﹝小生﹞蓬萊仙客拜揖。﹝生﹞掌書大仙客。下界木淸泰參拜。﹝小生﹞奉道髙人。不勞行禮。天界淸虛。罕聞西教。幸祖師儼然卓錫。願暫畱天宮。大轉法輪而去。﹝外﹞貧僧志願弘慈。道慚無上。未窺一乘之極則。敢忝三界之師模。新度弟子。久混塵勞。因迷宿本。善心𨿽發。道念難堅。先引入酆都。歷觀苦趣。再拽升天界。參究樂因。用以鞭策凡流。成就新學耳。此來未奉如來法旨。不敢輕會帝君。常見天主輩衝挹太盛。執禮過恭。以此不便參承。潛觀天界景象去也。﹝小生﹞佛法難聞。聖僧難遇。祖師此來。不會我上帝。恐上帝罪及下臣。柰何。﹝外﹞貧僧偶爾微行至此。若會帝主。事體重大。非奉佛旨。不宜輕舉。帝心必亮。爾亦何辜。請別了。﹝小生﹞如此。弟子亦不敢私請佛法。恐重得罪。﹝外﹞佛無多法。只修一心。若要修心。無過寂照。﹝小生﹞多謝祖師教誨。﹝相別介小生下小外白髯上﹞職列淸班侍玉樞。瑯編曾訂太霄書。玉皇駕幸長生殿。手板親扶白鳳輿。下官雷師皓翁是也。奉上帝勅命。來見西天祖師。﹝相見科﹞祖師稽首。﹝外﹞雷師稽首。﹝小外﹞天宮有幸。得蒙聖師光臨。上帝聞聖師卓錫大喜。欲屈登寶座。講楞伽寶積金光明等經。今日適駕幸髙上神霄宮。會長生大帝。紫微大帝。靑靈大帝。六波天主。太極眞人。會議唐朝劫運事。未得燕閒。明日奉屈。拂席焚香以待。﹝外﹞講經說法。廣利人天。大是美事。往時西方沙門。赴天宮講經。必奉如來法旨而來。此番貧僧偶同新度弟子潛遊天宮。欲以開化新學。未奉佛旨。不敢輕易登壇。容貧僧回西天稟過如來。卽當至此叨冒講筵。幸爲多謝上帝。﹝小外﹞下官敬依尊命。回覆上帝去也。﹝下生﹞蒙祖師相攜。先遊地府。後到天宮。吾師大恩。人生良遘。但弟子未知天堂地獄。何以苦樂之懸殊。善惡因緣。路徑從何而分別。望大師指教。﹝外﹞苦樂之途。分於善惡。善惡之介。起自一心。純善無惡。是爲天堂。純惡無善。是爲地獄。善惡均等。是爲人道。五戒十善。則生天堂。五常五戒。則生人中。盡破五戒。廣行十惡。則入地獄。天人路徑。大要以五戒爲本。五戒不持。人天路絕。至於一心旣了。萬行俱純。由修行而得戒。由解法而悟道。頓悟至理。漸滿萬行。空有兩妙。善惡雙忘。則爲無上菩提。貧僧稍識路窺門。愧未登峯造極耳。﹝末生同拜科﹞多謝大師指教。

【玉芙蓉】﹝外﹞罡風兩鬢颾。灝气雙臚耀。耳氤氳忽吹一派笙簫。罘罳玉宇瓊香罩。羃歷金牀寶扇髙。塵不到。信淸虛穹昊。咫尺間看羣靈來往擁云璈。

【前腔】﹝末生﹞丹幢婇女飄。絳節芝童導。驀然來殿前香案淸曹。瑯書寶字祥光遶。玉版幖緗祕檢弢。誰能道。信淸都玄奧。天榜中問班行何處列吾曹。

﹝並下﹞

第四十三出尼僧說法

【掛眞兒】﹝旦上﹞寂寂云堂今幾載。趺坐裏金磬飄來。﹝貼小旦﹞瓶水初澄。鑪香正裊。﹝合﹞檐角風篁淸籟。

﹝重疊令﹞﹝旦﹞地無人迹精藍靜。頻伽鳥下花枝定。﹝貼小旦﹞旭日散松陰。涼颸浣竹林。﹝旦﹞函經金字好。寶軸霞光遶。﹝貼小旦﹞誰爲演三車。身堪與散花。﹝旦﹞倩香。淩波。我和你三人在此庵中焚修。不覺三載。禮佛持齋。且喜禪心稍寂。翻經閱藏。爭柰妙理未詮。此間絕無來往。便有髙僧講師。不敢延見。我和你們且精修戒律。以俟機緣。﹝貼小旦﹞太夫人所見極是。﹝靈照上﹞難難難。十石油麻樹上攤。易易易。百艸邊頭祖師意。也不難。也不易。饑來喫飯困來睡。貧道襄陽龐公之女靈照是也。從吾父學禪。同證道果。蓮花上品。已見如來。貝葉眞詮。頗通了義。在西方淨土中。照見太原木淸泰之妻衛氏。及其二姬。禮佛一庵。參禪三載。奉齋持戒。𨿽能收攝身心。屏迹孤棲。無從參請佛法。我嘉其有志。扮作雲水尼僧。特來相訪。稍稍開示他法門大略。開門開門。﹝旦﹞何人叩門。淩波去一看。﹝相見科照﹞貧道雲水尼僧。求見太夫人。﹝小旦﹞稟太夫人。門外有一雲水尼僧。求見太夫人。﹝旦﹞適言佛法無處參求。旣是尼僧。不妨相見。或者他知道些法門。﹝請見科照﹞太夫人稽首。﹝旦﹞師父稽首。﹝貼小旦相見科旦﹞師父雲水浮蹤。遠蒙垂顧。必有見教。弟子請問佛法。﹝照﹞貧道頗知佛法一二。但不知太夫人尊意要從何處說起。﹝旦﹞請問何爲十法界。﹝照﹞十法界者。佛菩薩緣覺聲聞天人阿修羅餓鬼地獄畜生。上四界乘有大小。總入聖位。名爲四聖。下六界趣有苦樂。不離凡情。名爲六凡。眾生只一心。分爲十法界。一心若自了。十界一齊忘。佛界亦不立。九界又何有。﹝旦﹞講得好。多謝師父。再問何爲十善十惡。﹝照﹞十惡者。貪嗔癡殺盜淫妄言綺語兩舌惡口。戒去十惡。便是十善。十善還有止作二義。旣止其惡。還行其善。如止貪行布施。止殺行放生之類。上善生天。中善生人。十惡三途。極惡地獄。﹝旦﹞何爲止觀。﹝照﹞止者。外除雜念。觀者。內照靈心。心要靈悟。須止非心。止若不成。須用覺照。止而不觀。恐有昏憒。觀而不止。恐致紛飛。﹝旦﹞何爲定慧。﹝照﹞定從戒得。外邪不染。內境自寧。慧從定生。定水不波。心珠自現。用止觀工夫。才到定慧境界。所以道止觀是因。定慧是果。﹝旦﹞請問如何便罷了心。﹝照﹞了心之法。不是無心。不是有心。寂寂不動。何得言有。惺惺常照。何得云無。有無雙冥。心又何了。﹝旦同貼小旦拜謝科﹞多謝師父指教。使弟子輩心地豁然。﹝旦﹞請畱師父淸齋。﹝照﹞貧道不用齋的。就此吿別。偶爾來閻浮。頃刻還淨土。生則決定生。去則實不去。﹝下眾驚介﹞呀。忽然就不見了。這師父原來不是凡人。聖賢可憐我們在此淸苦。下來指教我們。不免望空拜謝。﹝同拜科﹞

【一江風】﹝旦﹞奉香齋。還受優婆戒。淡飯黃虀菜。感如來特降云軿。遠自淸涼界。妙義寶蓮開。天花落講臺。剖眞詮頓使生深解。

【前腔】﹝貼小旦﹞掩蒿萊。靜室聞淸唄。云外飄幢蓋。是如來現比丘尼。說法垂玄誨。不用拂塵埃。菩提種自栽。駕慈航一路超香海。

【不是路】﹝生上﹞徑滿蒼苔。盡日無人戶不開。舊形骸。別來面目使人猜。暢奇哉。前度劉郞此日回。羨他淸淨女裙釵。持齋戒。只愁相見淚盈腮。情緣猶在。

蕭索秋江木葉幹。鐵鞋踏破褐衣單。前村依舊無梅信。贏得孤身徹骨寒。自家木淸泰。雲遊三年。回家一看。此處就是蓮花庵了。開門開門。﹝旦﹞門外又有人叩門。快去一看。﹝貼開門驚科﹞太夫人。老爺回來了。﹝旦﹞有這等事。快請進來。﹝旦貼小旦相見各悲喜科旦﹞別來三載。雲水飄零。無時不念。且喜回來。﹝生﹞夫人聽稟。不才因一時爲風狂僧道所誤。艸艸出門。萬里山川。孤身流落。髙人不遇。大道無成。受盡饑寒。一身襤褸。只得歸來。

【好姐姐】雲水無端三載。走天涯踏破芒鞋。海中何處有蓬萊。無聊賴。西方佛國今安在。只落得形容瘦似柴。

【醉扶歸】﹝旦﹞自君行不復勻眉黛。兩裙釵也自拋羅帶。瑣窗裏璧月掩房櫳。佛龕前金磬和淸籟。仙蹤今日喜歸來。朱門依舊生光彩。

【油葫蘆】﹝貼小旦﹞人歸日門庭未攺。徑荒涼菊松猶在。遼陽何必經千載。好相守佛日香臺。

﹝生﹞夫人。我想出家艱苦。仙佛渺茫。黑髮未衰。朱門無恙。不如依舊享爵土之封。諧夫婦之好。無空流落他鄕。身死艸野。﹝旦正色白﹞相公差矣。相公英雄本色。可無出世修行。旣已修行。豈可半途退轉。不惟仙佛之大道無成。抑且一生之人品亦壞。進退何憑。萬口之嘲怎免。戒行毀破。三塗之業難逃。況孩兒已受侯封。甫勤王事。朝廷賜號圓照。欽挹髙風。一旦墮落。將若之何。賤妾旣別相公。業托身於三寶。二姬亦守苦志。共焚修於六時。不惟相公當愛蕉沫之體。妾亦豈肯再污蓮花之身。君是賢豪。豈不亮此。

【解三酲】美津津云生金界。白泠泠月浸瑤階。飄然一往靑天外。怎生般墮落塵埃。你香消薝卜眞堪誡。我泥污蓮花事可哀。君須愛。君須愛。怕難逃五濁。自取三災。

【前腔】﹝生﹞我只道樂邦可待。又誰知苦事難捱。窮途受盡淒涼態。不由人意冷心灰。莫思量銀海三千界。且受用金尊十二釵。重相會。重相會。恁關情慘淡。顧影徘徊。

夫人適才言語。甚是有理。但我雲遊無遇。以窮來歸。夫人安得無伉儷之情。難道復教我逐飄零之迹。﹝旦﹞相公回來。妾不勝歡喜。何謂無情。但當念彼無常。破戒可懼。又當裁以大義。物論須防。今日勸相公勿復雲遊。在家修道。相公請別開靜室。賤妾則仍守此庵。一宅分居。各修淨業。庶幾可耳。﹝貼小旦﹞老爺。夫人之言甚是。相公只宜如此。

【前腔】旣然是萍蹤無賴。又何苦浪蕩天涯。傍家好把茆庵蓋。一樣的淸梵香齋。辦翹勤各向三尊拜。儻異日同登九品臺。眞無賽。眞無賽。鎭雙修雙證。永脫輪回。

﹝生﹞罷罷。夫人旣不相容。我亦何顏戀此。依然浪遊去也。妻孥不相容。依舊尋雲水。成道他鄕仙。不成他鄕鬼。﹝下旦貼小旦悲科旦﹞相公。相公。非我無情。直以大義有所不可耳。三年遠別。一旦歸來。旣無好眼看他。又以峻辭唐突。相公匆匆忿气而去。相見之間。勉爲正色。出門之後。能不傷心。﹝貼小旦﹞老爺之行。又不知何往。多是不好消息了。

【一江風】﹝旦悲科﹞趁芒鞋。三載天涯外。斷影分恩愛。蹔歸來正喜相逢。驀地將他怪。伉儷忍輕開。徘徊轉自猜。怕人言又怕犯了如來戒。

【前腔】﹝貼小旦﹞嘆歸來。履破衣衫敗。落得形骸在。好淹畱火宅蓮花。消取相思債。蹤迹又天涯。淒涼事怎捱。料今生無復重相會。

﹝旦﹞郭賈二姬。相公怪我不把好言相畱。匆匆懷恨去了。如何是好。你二人快去對孩兒說。備些路費衣裝。急追往前路送與他。也是你我一點情分。﹝小旦﹞理會得。

﹝旦﹞憔悴歸來道未成。

﹝貼小旦﹞飄然又去逐浮萍。

﹝旦﹞髙僧說法無憑準。

﹝合﹞閣下曇花也不靈。

﹝生又上科﹞自家不是木西來。乃木府土地是也。奉菩薩龐靈照法旨。著我化形假作西來。回到蓮花庵中。試取木夫人及二姬修行道念如何。誰想那夫人冰淸玉潔。義正辭嚴。眞是成道之器。不免回覆菩薩去也。﹝下﹞

第四十四出羣仙會勘

﹝外扮顏眞卿末扮李長源小生扮李太白外金冠錦袍隨將吏上﹞丹心直與山河壯。赤手能扶社稷傾。曾餌神丹陶八八。天教尸解證仙卿。自家魯公顏眞卿是也。秉節立朝。抗忠勛於國難。淸心好道。授神丹於異人。晚景以直道忤盧■﹝木巳﹞。爲其所陷。遣使李希烈。矢志不屈。畢命賊庭。上帝優敍死事之忠。遂證神仙之位。丞相盧■﹝木巳﹞。懷姦罔上。蠹國害賢。以致徳宗駕再蒙塵。祚幾傾覆。姦險無極。罪惡貫盈。南天王采訪使者親考過惡。回奏天王。近勅下官同蓬萊仙卿李長源李太白會勘其罪。二位仙長來也。﹝末上﹞九仙骨就差堪快。一品衣披未足云。曾以抱懷蒙帝寵。卻因枕股動天文。自家宰相鄴侯李泌是也。天樂來迎。柰家人之搗蒜。相臣學道。煩天子之燒梨。暫衣紫而定國難。勛紀旗常。終脫屣以歸衡山。名書丹籍。上帝命下官與顏魯公同勘盧■﹝木巳﹞。不免去走一遭。﹝小生上﹞百篇艸就人猶醉。八極神遊去不還。帝命蓬萊署仙伯。欲畱彩筆照人間。自家翰林供奉李白是也。憑陵才气。蒙賀老之吹噓。瀟灑丰神。遇子徵之賞識。捧硯調羹。發麗藻於沈香亭北。騎鯨捉月。送英靈於采石江邊。上帝命下官與顏魯公同勘盧■﹝木巳﹞。不免去走一遭。﹝相見科外﹞二位仙卿作揖。﹝末小生﹞顏仙長拜揖。﹝外﹞長源一代異人。標神奇於童丱。兩朝輔相。樹勛烈於艱危。太白天才超邁。詞藻冠於寰中。道韻蕭疎。衝情寄於物表。並登仙籍。同住蓬萊。可敬可敬。﹝末小生﹞魯公抗節晚景。洵靑萍百煉之剛。慕道髫年。授絳雪九還之術。宜躋上秩。願拜下風。﹝外﹞二公過奬。愧不敢當。請問太白有近作見教一篇。﹝小生﹞下官近稍習靜。以詩爲戒。篇章寂寥。頃謁東華大帝君。適値大帝新宮成。命白賦一詩。應制口占。請爲二公誦之。東華結眞炁。塊北浮無央。玄精蕩析木。靑旭麗摶桑。帝宮倚太霄。玲瓏合旁唐。大材儗鵬運。崇構颯龍驤。峭蒨聳云棟。夭矯飛虹梁。未經丹堊手。忽閃金碧光。三山倏遠近。五緯逼低昂。洪濤春自如。元气翕以張。神澹豁敞宇。矑瞬搖精芒。霞褰翡翠幄。日照珊瑚牀。眞官紛來落。琱墄文履蹌。瓊管叫紫煙。瑤姬列翠房。別有小酉室。靈臺祕檢藏。洞章弢玉。版。瑯書庋金廂。帝暇趺九鳳。香華散廣堂。斯堂灰不劫。滄海塵或揚。﹝外﹞大是妙什。非此詩不稱此宮。﹝末﹞太白詩故飄灑。今更沈鬱。當是道進耶。﹝小生﹞二公勿笑。﹝外﹞下官與二公奉上帝勅旨。會勘盧■﹝木巳﹞。不免帶此囚過來。﹝將吏﹞稟三位大仙。盧■﹝木巳﹞帶到。﹝外﹞盧■﹝木巳﹞。你立心不端。懷姦事主。我慮你始而食人。終當爲人所食。外禍四海。內亦不保其九族。我每事奉勸。固也愛君。亦是愛你。尊公死難時。我親舐其頸血。此是實情。你說我故造此語。我顏眞卿好男子。豈肯造此等大妄語。不相體亮。反行仇恨。陷我於死。我死何足惜哉。此不過一人私仇。只是你作相姦險。罪過多端。這是怎麼說。﹝淨﹞罪人性旣稟於姦回。後又迷於大利。悔之無及。﹝末﹞盧■﹝木巳﹞。你的罪過。擢發難數。只是那李懷光千里勤王。破賊靖難。卻以私恨。力阻他不得朝見天子。遂致勛臣轉爲叛賊。國復多難。駕再蒙塵。只這一場公案。怎麼了得。﹝外﹞南天王采訪使者報你幽室密計。謀害文武官員大小三百餘人。計𨿽不曾盡行。你心也太狠了。﹝小生﹞莊子云。兵莫慘於忍。鏌鋣爲下。■﹝木巳﹞之此舉。三百人𨿽不盡死。殺機已發。罪業遂成。﹝末笑科﹞這說得是。太白不獨長於詩篇。且又精於律法。﹝外﹞你造謀時。說道天道難明。鬼神誰見。誰知天王使者此時正在旁看你。會勘已明。將罪人押赴大獄。具文回奏天曹。﹝將吏諾下外﹞二位仙卿在此。難得相會。我們三人各把自家心事略說幾句如何。﹝末小生﹞如此甚好。

【惜奴嬌】﹝外﹞國步艱危。嘆二十四郡望風皆靡。我懷忠義。肯惜一身螳臂相持。面折姦雄。老陷封疆。餘生猶寄。﹝合﹞天意。幸曾餌異人丹。得證上淸仙史。

【前腔】﹝末﹞童時。志在幽棲。願飡霞絕粒。閬風瑤水相遭際。王室翦焉中否。驅馳。靈武承祧。西蜀回鑾。艱難誰倚。﹝合﹞遺世。看珪珇似浮雲。便脫宰臣衣紫。

【蛤■﹝虫麻﹞序】﹝小生﹞新題宿酒淋漓。賦名花傾國。禍生妃子。嘆朝辭供奉。暮投煙水。顦顇。倉皇走六飛。神京九廟移。﹝合﹞轉淒遲。只得托酒淸狂。消取壯心塊壘。

【前腔】﹝外﹞今日喜脫塵羈。共驂鸞跨鶴。禦風騎炁。任災期劫運。幾番興廢。得意。縹緲碧霞衣。回翔赤玉墀。﹝合﹞莫淒其。請看東第侯王。轉眼北邙蒿裏。

【錦衣香】﹝末﹞絳闕隈。玄都裏。滄海湄。淸溪沚。火棗交梨。金桃玉李。﹝小生﹞羣仙來往疾如飛。才朝阿母。又會安妃。﹝合﹞想長安世事政如碁。是非鋒起。不到淸虛地。云階月所。逍遙自領無邊況味。

【漿水令】﹝眾﹞奉天符勘明姦■﹝木巳﹞。共回朝奏申公事。瑤空日晚月痕微。簫聲裊裊。旛影垂垂。詩如織。才何綺。明朝應制還嘉麗。龍墀下。龍墀下千官舊侶。鸞箋掃。鸞箋掃百幅新詞。

【尾聲】賢良並列仙班貴。香案前頭侍起。不負精忠報主時。﹝並下﹞

第四十五出凶鬼自嘆

﹝鬼卒押淨枷杻上淨﹞虎狼生性應難攺。富貴迷人不自由。墮馬前頭還墮馬。沈舟側畔又沈舟。自家盧■﹝木巳﹞。生前盡著力量。無惡不爲。今日受此苦楚。地獄之中。那一樣刑罰不受過。也虧我受。也虧我受。我盧■﹝木巳﹞還是个好漢受得。﹝鬼卒打一下﹞不怕你不受。﹝淨﹞我好漢受刑。不向你小人吿免。﹝卒痛打科淨哭乞哀科卒﹞盧■﹝木巳﹞。方才好漢受刑。怎麼又做這个模樣。﹝淨哭﹞獄卒哥。我盧■﹝木巳﹞皮肉也是娘生父養的。怎麼不痛苦。想著我做唐朝大丞相時節。皇帝在我手掌心裏翻身。文武百官在我嘴唇皮兒上過活。但眉峯兒蹙一蹙。直令千里流血。筆尖兒搖一搖。教他九族遭殃。喝水成冰。排山倒海。誰想有今日哩。這會兒獄中略得蘇息。不免自嘆一番。

【耍孩兒】搥胸跌腳恓惶淚。到今日懊悔何追。追思當日秉權時。片言不合千條計。一計才成九族危。曉夜裏無休息。直弄得个三光晦蝕。萬乘流離。

若論我當時的榮華富貴呵。可也不輕。

【五煞】宴華堂睡得遲。臥紅妝門未啟。千官伺候如流水。人人著眼看顏色。个个挨親討面皮。到今日成何濟。只落得形骸枯瘦。骨肉離披。

我盧■﹝木巳﹞用盡機關。苦掙富貴。也無非爲妻妾兒孫。到今日妻妾𨿽亡。兒孫尙在。他們還是承籍我。享用我。紅燭兒點起。花筐鼓兒打起。直恁的歡樂。怎知我在地獄中受這般苦楚。佛也不替我念一聲。便是春秋二祭。擺著幾碗菜。斟著幾鍾酒。我這魂靈兒欲待要一救饑腸。爭柰我罪業深重。一霎時都化了火焰。把我好燒得七零八落。頃刻成灰。奉勸世人。爲那妻妾兒孫也全無用處。

【四煞】鬧攘攘爲甚的。急煎煎子與妻。思量衣食能消幾。我千般黑業皆因你。今日裏萬苦黃泉你怎知。永劫沈阿鼻。祭都無益。哭也何爲。

當初謀害顏眞卿等文武官員三百餘人時。我在密室中說天道難明。鬼神誰見。不想這一會兒天王使者正在旁邊覷著。聽著。咳。人在世時。絕不知有此地獄。有此果報。及至到這地位了。又寄不得个信兒與世間人。好苦好苦。

【三煞】只道是皇天瞑瞑的。又誰知神明密密窺。纖毫善惡難逃避。眞官考較能詳細。獄卒行凶苦禁持。﹝卒怒科﹞盧■﹝木巳﹞。你造極惡。倒說我獄卒行凶。﹝淨﹞縱有信也難稍寄。儻得个翻身掙脫。只恐怕依舊還迷。

閻羅天子說道。眾生受了地獄極苦。日久之後。得个轉身。臨行拳拳囑付。切切提撕。教此去要學好爲人。誰想才喫孟婆湯。又入迷魂陣。被十个月血水。浸得人一靈兒昏了。甫掙出去。依舊作惡。咳。可憐可憐。所以王莽之後。又有曹操。司馬懿之後。又有桓溫。李林甫之後。又有我盧■﹝木巳﹞。我盧■﹝木巳﹞做秀才時。也曾罵過李林甫來。不知怎的輪得到我。卻又迷了。糞蛆噆糞。火蛾赴火。直是身不由己。只怕從此以後。罵我盧■﹝木巳﹞的不少。做我盧■﹝木巳﹞的還多。

【二煞】地獄苦難自支。史書罵沒了期。誰知依舊多盧■﹝木巳﹞。那顏眞卿二李爲人正直善良。卻做了大仙。逍遙快樂。昨日座上坐起。將我奚落禁持。嚇得我一言無對。備爲座上客。布爲帳下虜。好气好气。原來爲善終升濟。到底行凶必受虧。追悔也今何及。只落得一身狼狽。兩淚波澌。

【煞尾】世人還未明。如今我已知。若要世人似我能追悔。除非是一旦無常到這裏。

﹝內叫科﹞查獄判官老爺來了。﹝盧與卒驚下﹞

第四十六出討賊立功

【菊花新】﹝小外扮李晟醜扮姚令言淨扮源休小外戎裝領將士上﹞逆奴犯闕播鑾輿。鳳子龍孫泣路衢。彊寇滿皇都。只把丹心報主。

故宮禾黍欲離離。政是忠臣畢命時。誓掃妖氛淸帝闕。營門灑泣對王師。下官神策河北行營節度使兼平章李晟是也。百戰威名。久聞夷夏。一腔忠義。仰貫蒼穹。玆者姚令言激眾興兵。鴟張京邑。朱泚乘機竊命。虎據長安。百官染污於賊庭。萬乘流離於艸莽。下官聞變投袂。泣血禡牙。兵出飛狐。聲先秣馬。孤軍深入。二寇正彊。下官用奇謀間賊營。以忠義激將士。眾𨿽單弱。銳气不衰。故定興王木淸泰之子木龍駒。將門英傑。年少知兵。下官特奏舉爲副帥。協同討賊。擇今日起兵收復長安。左右。待定興侯到帥府通報。

【前腔】﹝小生上﹞君恩世受誓捐軀。報國縱橫見丈夫。一旅願前驅。逆賊誰當旗鼓。

﹝左右報到科﹞定興侯老爺到。﹝相見科小外﹞副元帥。將門出將。腰間久佩龍泉。官上加官。肘後定懸鵲印。副帥好當前隊。老夫願步後塵。﹝小生﹞元帥親帥六師。運奇謀而制勝。小將願當一隊。擐甲冑而先登。張英風於虎牙。附功名於驥尾。﹝小外﹞將校過來。木將軍領步騎先登。我統大軍齊發。設伏張奇。四路俱進。云梯地窖。百道攻城。俱要死戰立功。以一當百。先斬令言。後擒朱泚。掃淸宮禁。奉迎鑾輿。退縮不進者斬。﹝眾諾起兵科﹞

【紅繡鞋】﹝小外﹞雄兵十萬長驅。長驅。先登列戟橫殳。橫殳。摧勁敵。搗孤虛。殲鬼蜮。翦妖狐。﹝合﹞寧士庶。靖皇都。

【前腔】﹝小生﹞前鋒手執■﹝犛﹐牙代未﹞弧。■﹝犛﹐牙代未﹞弧。中軍親自援枹。援枹。山嶽震。海濤呼。張義旅。奮天誅。

﹝合前探子﹞稟上二位老爺。姚令言督兵拒戰。﹝小外﹞向前打話。

【前腔】﹝醜領兵上﹞雄威席捲東都。東都。貔貅控帶羌胡。羌胡。天子遁。百官逋。誰復敢。抗戎車。

﹝合前小外﹞姚令言這廝。身爲節鎭。手統彊兵。不思盡忠報國。卻乃首倡逆謀。震驚至尊。暴犯陵寢。三軍切齒。萬姓寒心。眾軍努力向前。先斬逆賊。﹝小生與丑戰斬醜賊軍敗﹞

【縷縷金】﹝眾﹞騰殺气。展雄圖。前軍殲賊將。覆車徒。乘勝擒元惡。功成一鼓。看都民垂泣漢宮儀。壺漿滿岐路。

﹝探子﹞稟上二位老爺。朱泚遣源休督大兵前來拒戰。

【前腔】﹝淨領兵上﹞扶帝業。創皇都。山河歸指掌。盡誅鋤。誰復張螳臂。敢當羆虎。管敎一戰血模糊。橫屍暴霜露。

﹝小外﹞源休這廝。官爲少卿。職列淸要。享朝廷之大祿。受主上之弘恩。何故背國忘君。造謀佐逆。寢祖宗之神器。致主上於蒙塵。天兵問罪。汝逆賊難逃。大小三軍。一齊乘勝。﹝小外與淨戰斬淨淨兵齊哭投降科﹞稟上元帥老爺。小人等皆是節鎭官兵。羽林衛士。被朱泚迫脇興師。情願投降。再見天日。﹝小外﹞你眾人不知逆順。本當重處。姑念脇從。許爾自新。眾將士們。將斬軍降。賊膽已破。誰爲城守。就此整旅入城。生擒朱泚。﹝探子上﹞稟上老爺。逆賊朱泚帶妻子出都城北門逃走了。﹝小外﹞副元帥可領鐵騎三千。追擒朱泚。老夫入城。埽淸宮掖。奉迎聖駕還朝。﹝小生諾下﹞

【縷縷金】﹝眾﹞開北戶。走狂奴。乘風追鐵騎。盡芟除。號令須嚴肅。京城按堵。急掃淸宮禁奉鑾輿。宮幃喜如故。

﹝小外﹞請掌書記於公異。﹝於上﹞上將兵如風雨。參軍筆掃虹霓。不習長鎗大劍。有時用著毛錐。﹝相見長揖科﹞且喜逆賊已平。公可艸露布一通。飛報天子。借爾雕龍之手。且須倚馬之才。﹝於諾小外﹞分付將士。火速整眾入城則个。﹝眾諾﹞

﹝小外﹞蕩寇已展云旗。

﹝於﹞搦管先成露布。

﹝小外﹞報道鐘簴不移。

﹝眾﹞更言廟貌如故。

第四十七出木侯夜巡

【北正宮端正好】﹝小生扮健兒上﹞鼓聲髙。兵气壯。驅鐵騎追捕逃亡。妖星夜隕營門帳。一派銅焦響。

下官奉元帥將令。領三千鐵騎。追擒朱泚。泚賊屯營龍首山下。地形險阻。猝難攻打。今夜天气寒肅。霜月微明。扮做健兒。私向朱泚營壘觀看地形。明日進兵攻圍。一鼓擒之。行到此處。只見邊風颯颯。野艸茫茫。萬竈偃旗。數聲殘角。好淒慘光景也。呀。遠遠望見一人在煙月微茫中行來了。不免閃身樹林。看是何人至此。﹝鬼上﹞陰房鬼火靑。壞道哀湍寫。野曠寂無人。獨嘯霜月下。小鬼乃臨洮人氏。身充禁軍。被叛賊朱泚駈脇從亂。與李節度對壘。戰敗被殺。前後二陣。死者三十萬人。血濺黃沙。身膏白艸。天靑月慘。鬼哭神號。向年安祿山之亂。吾父死於亂軍。今我又喪身鋒鏑。君王無道。萬姓當災。數也命也。■﹝穴上幻下﹞■﹝穴上幻下﹞冥冥。一靈不昧。思鄕念故。好生淒楚。趁此月夜。嗟嘆一番。有何不可。

【滚繡球】三靈降禍殃。萬姓當災障。健兒們都送在邊疆上。天遣惡魔王。煽動刀鎗。東平難釀宮闈。太尉禍起蕭墻。蹂踐得神京板蕩。兩番兒捲旌旗血戰沙場。無端壯士刀頭喪。多少英雄劍下亡。說起悲傷。

【叨叨令】壞神器無道的莽君王。亂朝綱誤國的權姦相。將祖宗的社稷輕搖宕。致使小麼麼僥幸圖非望。兀的不恨煞人也麼歌。兀的不苦煞人也麼歌。害得俺裹創飮血皆淪喪。

【倘秀才】新鬼呵覓頭顱哭夜霜。舊鬼呵傍陰厓啼宿莽。盼家鄕何人酹酒漿。暴屍骸有誰爲埋土壤。委實恓惶。

【滚繡球】隴西宿將彊。河北軍容壯。殺得那朱泚軍投戈棄仗。百忙裏擁妃嬪奔走倉皇。旌旗曉色昏。欃槍夜無光。似龍虎追來飛將。明日裏軍敗身亡。只可憐宮闈粉黛捐荒野。文武衣冠委道旁。暮雨斜陽。

【白鶴子】俺只見漠漠寒煙迷紫塞。又只見獵獵陰風吼白楊。收不疊萬眾寃魂。磨不盡千秋靈爽。

【煞尾】山圍古戰場。月黑元戎帳。連營的空倚著龍首爲屛障。木將軍策一道流星鐵鞭兒響。

﹝下神�抱擁眾上﹞分付神吏。吾奉九幽大帝命。點收陣亡將士姓名。送入陰府。須逐一查點明白。登記簿籍。明日朱泚敗死。還有許多陣亡將士。須另行點收。呀。此處那得有生人气。手下替我查來。﹝小生仗劍喝科﹞吾乃徵剿逆賊副元帥木龍駒是也。何物小鬼。敢來查問。﹝神吏眾驚下小生﹞呀。鬼神之事。原來不可不信。霜月之下。有鬼獨嘆。言語朗朗可聽。神明擁眾來此曠野。點查陣亡將士。被我仗劍一喝。卽時星散。鬼與神通。都說朱泚明日敗亡。我也不必再看地形。明日進兵。擒泚必矣。

野曠天髙霜滿空。

夜深鬼語月明中。

來朝一鼓擒逃虜。

麟閣標名第一功。

第四十八出東遊仙都

【紫蘇丸】﹝生上﹞三山半落靑天外。挾仙遊乘風差快。月明人語在瑤臺。眞是淸涼界。

﹝小重山﹞一緉芒鞋到處行。天風生兩腋。上瑤京。玉童花下奏鸞笙。風物好。徙倚盼層城。凡骨煉難成。願教餐絳雪。吸金莖。丹臺石室早藏名。東華闕。誰遣鶴書迎。淸泰蒙二位師眞相挈。來遊蓬萊山。玄卿師父教我且在洞府門外伺候。他與西方祖師先進去會列仙。良久不見出來。想是列仙畱住祖師。求他講了佛法。我伺候許久。腹中饑餒。你看絳桃文杏。仙果累累。淸泰是个謹愼人。𨿽忍饑不敢偸取一枚。遠遠望見一位仙女來也。﹝仙女上﹞仙班充下陳。靈境閒且適。時約女郞嬉。淸溪弄白石。此處焉得有這个俗人。三尸濁亂。腥穢觸人。分明是一堆白骨。何由得到此淸都地界。守壇神將在那裏。何不令蒼虎驅出。﹝蒼虎撲生科生﹞我木淸泰來此。豈是孟浪。亦有因緣。西方祖師賓頭盧。蓬萊仙伯山玄卿。挈我至此。﹝仙女﹞胡說。祖師是西方聖人。玄卿是淸都仙長。豈肯挈你這个穢物。二師現在淸冷臺上。與眾仙講道。旣然挈你來。何故不令進入洞府。卻逗𨖻此間。叫金瓜將士打落山去。﹝金瓜將士欲打科外末同上科外﹞休打休打。金瓜將士。你不認得此人。此人是唐朝定興王木淸泰。勇冠千古。力敵萬夫。你怎麼出得他手。他只爲至心求道。不露雄風。你休錯了。﹝仙女神將並下末﹞西來候久腹餒。待我取絳桃一枚與你。﹝末取桃與生噉科生﹞絳桃入口。腹中不饑。神气更爽。﹝外﹞貧道有西方黑棗。食之可以永辟饑腸。兼知過去未來事。一向不曾與你一枚。今以相贈。﹝取黑棗與生噉科生﹞黑棗入口。心地更淸。果知過去未來事。原來弟子前身是西方散聖焦鏡圓。數十年來一場夢也。多謝二師濟度。﹝末﹞師父與西來旣到此間。遊覽一徧如何。﹝外﹞如此卻好。﹝生﹞師父。你看萬山黛色。靑削芙蓉。一水澄泓。碧涵明鏡。金堂玉室。盡嵌峯巒。玲瓏耀日。翠榭紅亭。半出晴昊。縹緲飛霞。奇花瑤艸。夾道叢生。蒼兕班麟。當門偃臥。紫府中起。白波外抱。遠睇神州。茫茫黑點。仰看星漢。澹澹微痕。仙都之境。勝妙如此。祖師。西方比此處如何。﹝外笑﹞我那西方境還好些。﹝生﹞弟子此時也省得些了。

【甘州歌】﹝外﹞茫茫銀海。走洪波一帶。遠抱丹臺。金堂玉室。繚繞頳霞蒼靄。月痕斜控瓊簾捲。水色虛含繡戶開。﹝合﹞行迷處。路轉回。中峯忽起更崔嵬。長松下。古洞隈。爲憐疎影立徘徊。

【前腔】﹝生﹞峯巒碧水洄。似新磨明鏡。倒窺靑黛。絳桃花外。靈禽幾个飛來。東華何事鸞驂候。南嶽相邀鶴使催。﹝合﹞靑童送。桐柏陪。靈妃仙帔紫煙裁。鵝笙奏。龍■﹝遂﹞諧。人間弦管不須哀。

【前腔】﹝末﹞淸都曾住來。嘆紅塵一別。俄驚千載。喜君重到。琱窗無恙瑤階。新開覺路今才識。舊長靈根不用栽。﹝合﹞餐桃實。飮露杯。三偸方朔謝仙材。金棺葬。玉柙埋。憐他白骨盡寒灰。

【前腔】﹝眾﹞波聲吼似雷。想幾番成敗。桑田滄海。朱顏委謝。早鏡中素髮毰毸。百年陽九難逃算。一粒神丹可脫胎。淩歊地。絕點埃。淸虛東土說蓬萊。超生死。免劫災。恆沙西去有蓮臺。

【尾聲】俗情消。凡容攺。仙人相挈采眞回。只怕城郭人民安在哉。

﹝外﹞海山舊日是君家。

﹝生﹞一別淸都幾歲華。

﹝末﹞仙籍長生眞可學。

﹝合﹞樓前近已種曇花。

第四十九出凱旋見母

﹝小生戎裝將士隨上﹞虎體熊腰將相孫。金貂家世受君恩。亂軍盡入含元殿。天子宵奔苑北門。身督六軍倡銳气。心知九廟鑑忠魂。天淸宮闕回鑾日。父老人人掩淚痕。木龍駒腰有靑萍。家傳黃石。身當國難。志立功名。玆者姚令言倡亂。朱泚乘危。遂據長安。篡移鼎祚。節度使李晟謂下官人豪將種。年少知兵。上疏特薦。朝廷用其言。遂拜下官前部先鋒。將兵討賊。再戰再捷。遂破長安。泚賊走死。聖駕回京。李節度表上功次。優序下官。想必有爵賞。今日回軍。已到家了。不免到庵中相見母親則个。﹝旦貼小旦上旦﹞夫壻尋眞去不還。有兒仗劍赴行間。﹝貼小旦﹞王師徑出蜚狐口。戰士齊屯倒馬關。﹝旦﹞何處流云隨竹杖。每因明月想刀環。﹝貼小旦﹞風塵不到禪棲處。門掩琉璃盡日閒。﹝卒叩門報貼﹞太夫人。小侯回來了。﹝小生進見科旦﹞孩兒回來了。前者有人來庵中報你平服靖亂。克復神京。麟閣之勛。踵美汝父。可喜可喜。﹝小生﹞孩兒蒙李公推轂。擐甲先登。令言喪元。朱泚傳首。聖駕遄復。宮禁肅淸。李公表上功次。優序孩兒。想朝廷必有爵賞。只是父親離家十載。音信杳無。教孩兒日夜思念。﹝旦﹞孩兒。你且寬懷。慢慢打聽便了。

【黃鶯兒】﹝旦﹞慷慨擐戎衣。奮孤忠國步危。幸然一戰成功易。塵淸鼓鼙。鑾回帝畿。百官依舊朝丹陛。凱旋歸。喧傳里巷。不負將門兒。

【前腔】﹝小生﹞灑淚赴戎機。念宮闈賦黍離。枕戈蓐食無回計。臨風禡旗。盟天誓師。匡扶社稷除腥穢。轉含悲。欲持報父。何處訪庭幃。

【前腔】﹝貼小旦﹞門戶有光輝。羨雲霄接武時。虎符金印應堪系。轅門奪旗。名山采芝。丹臺云閣名相似。想天涯。遼東跨鶴。何日到令威。

﹝旦﹞此日勒旗常。

何時訪云壑。

也應此父子。

同畫麒麟閣。

第五十出西遊淨土

﹝外末生同上外﹞蹤迹徧天涯。臨了歸極樂。猢猻入布袋。老鼠進牛角。貧僧同二子遊西方。看看來到。上游天堂。下觀地府。東泛蓬萊。西歸淨土。並是我與玄卿以神通攝化。彈指便到。玄卿西來。你兩人遊過淨土。不由人不捨玄關入佛門也。你看西方光景呵。

【六犯宮詞】﹝梁州序﹞岧峣畫閣。玲瓏繡戶。何限金沙鋪路。交光涉入。罘罳帝网明珠。﹝桂枝香﹞祗樹千行直。蓮花九品舒。﹝甘州歌﹞疎枝亞。碧蘂敷。莊嚴眞不數天都。﹝傍妝臺﹞堪羨八功徳水涵金鏡。又有七寶池波湛玉壺。﹝皁羅袍﹞巍巍窣堵。神飆自扶。香臺處處紅雲護。﹝黃鶯兒﹞嵌珊瑚。硨磲瑪瑙。光射月輪孤。

看風景大約如此。我再說西方三聖與你聽者。

【前腔】﹝梁州序﹞瓊林花遶。香渠流注。三聖常居淨土。金身丈六。無非本性毗盧。﹝桂枝香﹞螺髻垂瓔珞。云衣映綺疏。﹝甘州歌﹞霞幢覆。寶座趺。靈光隨處現眞如。﹝傍妝臺﹞你聽潮音鐘磬聲能發。佛號頻伽鳥自呼。﹝皁羅袍﹞金鎞妙義。瑯函梵書。玄津寶筏人皆度。﹝黃鶯兒﹞地淸虛。三災五濁。全不到精廬。

東方亦有妙喜國阿閦毗佛何故勸學人只生西方。待我再說一徧。

【玉山頹】修行徑路。論娑婆煩囂滿衢。羨西方明鏡離塵。怕東土靑蓮染污。聖師髙座。指前途化城寶所。一往無回步。莫躊躕。恆沙西去樂何如。

禪與淨土。𨿽分兩途。其實修禪須兼淨土。待我將修西方法門。再講一徧。

【前腔】禪兼淨土。兩修持應無錯途。論生時非佛非凡。究眞詮卽心卽土。資糧儻具。一彈指花開立悟。萬劫消諸苦。莫趦趄。幡幢天樂只須臾。

﹝末生﹞蒙大師指教西方極樂。多謝。但不知何以修持。便得往生。﹝外﹞往生徑路。只在一心。旣要守如來之戒。亦須知觀想之方。以十六觀爲用工。以三觀爲妙法。十六觀者。想西方樂景。共有一十六種。三觀者空假中。運入十六觀。圓融心景。妙達性空。使心機純熟。常來往於西方諸佛如來入眾生之心想。必定往生。永無退轉矣。﹝末生拜謝﹞多謝大師指教。﹝末﹞弟子從此亦當捨離仙道。回向西方。﹝外﹞善哉善哉。塵世凡夫。未免惡業。宿障旣重。往生尙難。仙子徳行淸虛。道心靈悟。往生淨土。如菜作虀。往只剎那。生必上品。可喜可喜。

﹝外﹞我贊西方眞樂土。

﹝末﹞無有惡業無眾苦。

﹝生﹞花開見佛悟無生。

﹝合﹞不退菩薩爲伴侶。

第五十一出義僕遇主

【十二時】﹝小外扮木韜皓髯拄杖上﹞豪傑天生就。爲求道把情分愛割。一撇家鄕。煙波云岫。遠覓拚衰朽。盼邊州。兩腳龍鐘難走。

丈夫胸懷難捉摸。木落山空水痕涸。風吹日曬篛笠穿。雪凍霜寒艸鞋著。豪華鼎沸王侯家。一朝棄之如朽索。不知何日能驂鸞。贏得門前可羅雀。自家定興王木老爺府中一个老蒼頭木韜是也。跟隨老爺出徵。親斬首級。積有功勞。蒙老爺擡舉。官至羽林將軍。年已七十。吿老在家。自從俺老爺雲遊訪道。夫人公子朝夕在家憂念。杳無下落。公子曾出門尋訪。走徧四海。歷盡苦辛。不曾得一面。我老奴受恩主大恩。原是帳下敢死之士。今𨿽年老。那怕路途艱苦。也索尋訪一回。縱不得相遇。也盡我一點報主之情。前日稟過夫人公子。出門行了半月。來到此處。是楡關地方。你看塞云邊艸。一望荒涼。那裏覓老爺蹤迹。呀。遠遠望見三个佛道來了。或者天可憐念。就是我老爺也不見得。不免閃在艸林之中。待他來近。﹝外末生上外﹞九地攢眉入。三天掉臂行。洪鑪百煉過。寶劍鑄將成。西來。曇花會近。梅信須通。我已托靈照菩薩將你我遊蹤盡報你家知道。如今你家老蒼頭遠來尋訪。不妨見他一面。﹝生﹞師父。不見爲是。﹝外﹞不妨相見。﹝三人行小外撞出抱住生痛哭科小外﹞自從老爺出門。杳無信息。家中夫人公子無日不憂念。老爺何自苦如此。﹝生﹞木韜。你年紀老大。何苦遠來。﹝小外﹞老奴婢受老爺撫養之恩。老爺辛苦長途。老奴何忍在家安坐。但得一面。死亦甘心。老爺離家十年矣。如今卽便同老奴回去一看。以慰夫人公子懸望。﹝生﹞我未回。你先去罷。﹝小外﹞老爺鐵石心腸。此番若再不回家。老奴立死在路旁。決不先回。二位師父。你多方掇賺我家老爺出門。果有道術。相隨十年。也應度得他身生羽翼了。害得一家伶俜。於心何忍。如今也該勸我家老爺一回。﹝外末笑科小外﹞夫人傷感老爺長別。也築了一室。名蓮花庵。禮佛修行。郭賈二姬也不肯出嫁。同夫人只在庵中。

【二郞神】離家久。嘆夫人將空房獨守。公子蒙朝廷襲封爲定興侯。賜老爺道號圓照大師。公子傷老爺不回。上本固辭官爵。聖旨再三慰諭。不準辭。公子辭官把丹闕叩。朝廷下溫旨彊敎拜將封侯。朱泚叛逆。西平王李老爺舉薦公子文武全才。同去討賊立功。喜平大亂。勛名與老爺一般。一舉成功平巨寇。卻等閒取著金印如斗。只爲父雲遊。對官僚時時雙淚交流。

老爺別後。不知蹤迹何處。衣食何來。老奴想起好苦。﹝哭科﹞

【前腔】還憂。你身衣口食窮途那有。想只是托缽生涯權搭救。你少甚金寶和那百味珍羞。何自苦凍雨淒風枉生受。又不見西方活佛佑。恨悠悠。這兩个平空掇賺何繇。

料夫人終歲在庵中。也只是出於無柰。

【轉林鶯】他經年只將佛事究。家中萬樣俱丟。天涯盼斷無回首。也只得借經典解離愁。老爺。也只虧這二位小娘子呵。他何嘗窺牖。庵堂只管焚香操帚。伴淸幽。和夫人晨夕。一樣學燻修。

﹝小外跪扯生衣哭﹞老爺回去。

【前腔】芒鞋飄泊十載遊。行蹤走徧神州。儻神仙已煉丹砂就。好歸問人民城郭何事尙淹畱。若是未得偶。算來此事怕荒唐悠謬。蚤回頭。田園未蕪。你盡可度春秋。

﹝生﹞木韜。你老人家何苦如此。﹝小外﹞老爺何苦如此。

【啄木鸝】老奴苦一時經僝僽。想當初沙場歷戰鬭。小可的生死須臾。博換得秉笏垂旒。如今早做了山林叟。看破衣百衲多埃垢。若知道這般的行藏。夫人淒楚幾時休。

﹝生﹞老兒不必多言。快回去。﹝小外﹞老爺。

【前腔】尋難見見怎休。忍便與大恩人相分手。假饒是執性的不歸。老奴願死荒丘。怎生敎我空回首。你這兩个僧道呵。把老爺爲甚明相誘。爲甚暗相鉤。敎人罵詬。宿世有何讎。

老爺。家中也好修行。

【金衣公子】大宅與髙樓。好修行住上頭。何須浪蕩向天涯走。如夫人在庵中修行。何等不淸幽。百八在手。彌陀在口。晨昏功課惟經咒。勸雙修。在家居士。骨肉免離憂。

﹝生﹞木韜。多多拜上夫人公子。這聖師分付我回來日子近了。你快回去。﹝外﹞你到家時。你家夫人也有信了。快回去。﹝小外﹞如此卻好。求老爺數字回去。﹝生﹞旣回。不必作字。﹝小外﹞如此沒柰何。小人只得吿回。﹝拜辭科﹞

【前腔】迢迢邊塞遊。滿黃雲白艸秋。偶然道路能相遘。肝腸似抽。悲啼不收。幸蒙許約歸期候。莫遲畱。一家顒望。心折大刀頭。

﹝小外﹞相逢頃刻又分離。

﹝生﹞爲報曇花會有期。

﹝末外﹞世上情緣難得斷。

﹝眾﹞一番離合數行啼。

第五十二出菩薩降凡

【似娘兒】﹝旦貼小旦上旦﹞一夢見神靈。夢中言歷歷分明。也應心與如來證。待燻香沐體。侵晨入靖。翹勤拱候云軿。

好怪好怪。郭賈二姬。你道我爲何五鼔起來香湯沐浴。昨夜三更時分。夢見本宅土地來對我說。三年前到我庵中說法的。不是尼僧。乃襄陽龐公之女靈照菩薩。化身雲水尼僧。那回來的也不是我家老爺。乃就是宅中土地。奉靈照的命。扮作老爺模樣。來試你我的道心。他說靈照菩薩。今日午時要降臨我庵中。與我相見。教他夢中報我。須急沐浴焚香。拱候幢幡寶蓋。此事稀奇。須索準備。郭賈二姬。你們也速去香湯沐浴一番。我入靜室焚香拂幾也。﹝貼小旦諾下旦入室焚香拂幾科﹞

【桂枝香】臺懸蓮鏡。香焚寶鼎。經攤棐幾塵消。花插軍持水淨。我心歡又驚。我心歡又驚。夢與神明相應。說有佛臨凡境。辦虔誠。可是西歸近。親勞幢蓋迎。

【前腔】﹝貼小旦上﹞家尊嚴命。驀然修省。玉肌澡豆重添。衣裓燻香又整。信夫人念淸。信夫人念淸。眞个水澄珠映。了了分明夢境。謝神靈。報道如來降。相將入化城。

﹝貼小旦驚科﹞夫人。好怪事。靖室西角。忽起一道白光。閃閃爍爍。必有緣故了。﹝旦﹞你們覺得麼。西北角又有異香聞來。﹝小旦﹞隱隱一派仙樂來近也。﹝玉女從室西下科﹞西方靈照菩薩降臨。快迎接。﹝靈照上﹞

【神仗兒】才離寶所。才離寶所。來遊東土。奉西方敎主。超度閻浮善女。縹緲慈云。廉纖法雨。親灌頂。灑醍醐。親灌頂。灑醍醐。

﹝旦貼小旦望西跽迎接科靈照菩薩侍金童玉女幢蓋從室西下相見科照﹞徳棻與二女子請起相見。﹝旦貼小旦起就上安座菩薩就座禮佛科旦﹞弟子色身垢穢。根器下凡。何幸蒙大士降臨。五體投地。不勝悲仰。﹝貼﹞善哉善哉。你早棄繁華。棲心淸淨。外緣不擾。內境常寧。眞靈根法器。你還記得三年前雲水尼僧麼。我也。﹝旦﹞弟子凡人肉眼。不識菩薩。死罪死罪。﹝照﹞你宿有道緣。今生行好。蓮臺注籍。淨土必生。二子亦得同生。品稍中下耳。我故來摩頂。汝可皈心。起來。侍立說話。﹝旦謝起侍立介貼小旦﹞二人賤品。不敢起。﹝照﹞一同起來。﹝貼小旦謝起侍立照﹞徳棻。你良人雲遊幾載。可有音信麼。﹝旦悲淚科﹞弟子良人雲遊十載。杳絕無音。存亡不審。﹝照﹞可惜你這一淚。遲你十年淨土。汝良人蹤迹。我悉見悉聞。往年西郊外來點化的沙門。是西天賓頭盧祖師。道士是蓬萊仙子山玄卿。你良人辭家出門。便遇此二師。備嘗艱辛。歷試皆過。二師挈之上游天堂。下游地府。東泛蓬萊。西觀佛國。諸境旣歷。道念彌堅。此時已證道果。將返太原。與你相見。他年同往樂邦。你須預辦西資。努力精進。閻浮眾生。得婦人身者。最爲不幸。大抵宿染欲根。牽纏恩愛。體多不淨。更易妒嗔。以故女人成佛者少。你聽我教道你們一番。

【粉蝶兒】玉貌蛾眉。最苦是玉貌蛾眉。沾惹了宿生來那粉香油膩。愛穿著繡帶羅衣。髻盤龍。釵舞鳳。安排得臉紅眉翠。喬妝些俊俏丰姿。要人說那娘行嬌媚。

【泣顏回】諸事不須題。只在菱花鏡裏。新妝時樣便待要描寫他的邢姬太美。尹夫人便雙眼低垂淚。愛單衫花映靑郊。弄輕紈月滿秋閨。

【上小樓】準備著淸矑巧倩使人癡。聽得說人隘若耶溪。又道是陽城意惑。下蔡魂迷。昭陽飛燕後。繡嶺太眞妃。只這个裊亭亭。只這个裊亭亭俊龐兒中了君王意。冷淸淸六宮六宮都閉。直恁妒心多。直恁妒心多。全不管人顦顇。又誰知光景不多時。

【泣顏回】芙蓉爲面柳爲眉。早紅輪滚滚。靑鏡絲絲。暗消風韻減香肌。鶴髮雞皮。幾人老醜。又有那彩雲易散琉璃脆。被人罵香粉骷髏。端的是朱顏易委。

【黃龍滚犯】苦懨懨皁帕蒙頭。苦懨懨皁帕蒙頭。慘淒淒紅羅覆體。野茫茫黃土煙沈。野茫茫黃土煙沈。冷蕭蕭白楊風起。那時節誰念當初是美姿。你可不信問路傍兒。狐兔走蘇小墳穿。狐兔走蘇小墳穿。鼷鼠穴眞娘墓毀。

【撲燈蛾犯】總不如洗幹紅粉妝離香閨。腳踏淸涼地。修夜課佛火映琉璃。誦晨經磬鐘兒聲細。禮如來玉毫光裏。照禪心皓月臨淸池。擗藕絲。刳情破愛。方顯得蓮花此日出污泥。

【小樓犯】消災障木槵子。灑淨水楊柳枝。只一味身坐團瓢。只一味身坐團瓢。心想西方。口念阿彌。再休題人在房櫳。再休題人在房櫳。裙染胭脂。香燻羅綺。這些時才有个往生的消息。

【疊字兒】妙妙西方景美。細細金沙鋪地。層層的七寶欄。密密的雙行樹。閃閃巍巍。樓臺兒空際。隱隱見繡蓋華旗。隱隱見繡蓋華旗。裊裊聽仙樂參差。晃晃莊嚴花冠瓔珞。明明現如來大士擁伽黎。

【尾聲】愛河欲海深無底。一換容顏知是誰。我返西方專待你。

﹝下旦貼小旦望西拜送科旦﹞好也。大士良言。千萬年做女人的寶訓。我和你兩人朝夕書紳。今日旣得見佛。又得了老爺消息。可喜可喜。你們快去報與我孩兒知道者。

﹝旦﹞丹霞縹緲見金幢。

﹝貼小旦﹞去後猶畱滿室香。

﹝旦﹞口吐醍醐來灌頂。

﹝合﹞爭敎心地不淸涼。

第五十三出西來悟道

﹝生﹞祖師辦獠牙。跳下獅子座。嚼得舌頭酸。虛空嚼不破。﹝外暗上將生肩後打一掌﹞這回嚼破虛空了。﹝生大驚笑呵呵﹞阿也。是了是了。呸。原來只是這等。夜來卻被風吹去。只在蘆花淺水邊。原來只是這等。師父。你爲何哄我走這許多路。﹝外﹞你走過的路在那裏。﹝生又笑﹞多謝師父了。﹝外﹞你十年來那一日不說多謝師父。只不曾有个了字。﹝生又笑末上﹞夜眠淸早起。更有不眠人。你兩个在這裏弄快刀子的手段。怎麼出的我。﹝外﹞知道你兩个是猢猻跳出圈兒。你只爭先跳出一步。﹝三人大家笑科醜小醜上醜﹞遊戲失神通。如今轉老實。﹝小醜﹞消丸丸不消。卻是消丸日。﹝二人見外科與二師相見科﹞師父稽首。﹝丑﹞向日蒙師父點化。遊戲神通走了。﹝小醜﹞向日蒙師父點化。莫說鐵丸。蠟丸兒也消不得了。﹝外﹞好好。霜降水涸。木落歸根。﹝醜小醜﹞我兩弟子求師父攺个名字。﹝外﹞遊戲神攺名三昧道人。綽消丸攺名廣長道人。你兩个來得好。木西來道成。數應歸故鄕相會曇花。就差你兩人到他家去報信。﹝二人諾領法旨並下生﹞弟子也要師父攺个名字。﹝外﹞自無始以來。那个是你的名字。人有个眞。名都是假。赤灑灑原是本來。圓陀陀豈有名字。今生做木淸泰。就認做淸泰是我。淸泰以前。不知經了多少淸泰。定興而後。還存多少定興。只是一个淸泰。經歷了千百億个淸泰。千百億个定興。只是一个定興。可憐攺頭換面。前後各不相知。及至相知。原來只是一个。當其不了。千百億無有窮時。及至了時。一个也不可得。臂如舟在大海。不知經了多少風浪。及至到岸。風浪一時都息。又如人在長途。不知經了多少郵傳。及至到家。郵傳一个也無。我當初曾問木公淸泰以前是誰。公答應不知。旣只是你。何故不知。旣云不知。何只是你。知者名悟。不知者名迷。誰令公迷。只是迷其所悟。誰令公悟。只是悟卻所迷。此處應須尋究。究去不知。知者現在。﹝末笑﹞老和尙葛藤了也。﹝外笑﹞問說。假饒透脫時。八十一卷華嚴只是一句。假饒不透脫時。單提半偈纏不了的葛藤。貧僧要從葛藤裏打筋斗出來哩。﹝生﹞只許州官放火。不許百姓點燈。﹝外﹞他也莫點燈。我也莫放火。誰想林檎花。結个頻婆果。

【泣顏回】﹝生﹞拍手笑嘻嘻。卻原來只恁般的。珠藏衣裏。怎敎咱踏徧天涯。都無甚奇。把虛空嚼破全沒味。又何須向外馳。求得將來只自家的。

【前腔】﹝外﹞休將黃葉止他啼。眞金到手暴富窮兒。波消爲水。這才是煩惱菩提。紅輪乍推。照千山六合開昏翳。忽然間打破疑團。這番來永脫輪回。

【前腔】﹝末﹞蓬萊回首隔云泥。拋他世寶換得摩尼。無生無滅。又何論壽與天齊。將蔬作虀。轉關兒唾手眞容易。再休提鸞鶴東行。且同他龍象西歸。

【古輪臺】﹝眾﹞霧消時。瑤天如洗映玻璃。寶王剎現毫端裏。山河大地。湛定水心珠。世界法身無際。石洞曹溪。徳山臨濟。這棒喝一筆不須提。悟時聞喜。把文殊獅子輕揮。風柯月樹。黃花翠竹。靑山綠水。種種露禪機。賓頭不語。度金鍼再難拈起。

【前腔】虛脾。剗卻天界泥犂。還抺摋佛國仙都。才明眞諦。屢劫沈迷。今日顯風光本地。從此撒手懸崖。一絲不系。饒他業火三災土爲灰。靈明不毀。受風霜徹骨寒威。鐵鞋踏破。羅浮一夜。梅香撲鼻。再拜謝明師。覺路金繩指。大千日月徧浮黎。

【余文】尋消息。走路岐。比得來工夫不費。此是眞歇門中了手時。

﹝生﹞稟吿大師。弟子赴曇花之會。還當如何行徑。弟子意欲仍只扮做凡夫。弢光混俗。免駭世人。﹝外﹞弟子。不然。你棄了王爵。雲遊訪道。那个不知。那个不笑。今日成道。須當寶珞香衣。金幢繡蓋。明白與世人做个榜樣。勸化凡情。及早回首。豈可暗地朦朧。轉生疑謗。﹝生﹞謹依大師嚴命。還求二位尊師一同弟子到寒家。照臨凡界。勸化世人。﹝外末﹞我二人原要同行。靈照菩薩業已奉如來法勅。降臨你家。我二人禮應在彼迎候。﹝生﹞如此甚好。弟子幸遇聖師。一門同證。只兒子尙纏婚宦。不得超升。如之柰何。﹝外﹞你今日豈尙不知。令郞根器不凡。將來亦必入道。今日且立功報主。先盡人倫耳。﹝生﹞多謝大師指教。﹝下﹞

第五十四出還鄕報信

【少年遊】﹝旦上﹞風來云去。鳥啼花落。妙旨印禪心。﹝小生小貼﹞沈水香淸。博山煙裊。﹝貼小旦﹞慧日照檀林。

﹝旦﹞孩兒媳婦。倩香淩波。昨日菩薩降臨。說老爺消息甚的。今日看閣下曇花。爛熳盛開。老爺成道無疑了。只不知何年得一相見。﹝小旦笑﹞還是夫人髙見。誰想年前回來的卻不是眞老爺。彼時夫人若畱了他。怎麼好。﹝旦﹞婢子胡說。﹝三昧廣長上﹞悉達證如來。耶須生忉利。借問羅■﹝日侯﹞羅。曇花開也未。﹝相見科﹞稟上夫人公子。圓照大師已成大道。奉菩薩法旨。歸看曇花。先差貧道二人報知。須整備香花法座。迎接幡幢。明日辰時。大師到也。﹝並下旦﹞原來如此。可喜可喜。靈照菩薩之靈不虛矣。孩兒快收拾前堂。擺香案伺候。﹝小生﹞理會得。﹝小外上﹞踏破鐵鞋無覓處。得來全不費工夫。老奴回來了。行到楡關。偶然得遇老爺。修行無恙。報說目下就回來了。﹝旦﹞生受你。這裏也有信也。﹝小外﹞元來如此。可喜可喜。

【急板令】念良人長懷道心。棄妻子從師遠尋。淒涼到今。淒涼到今。一逐浮蹤。十載無音。忽報仙姿。再返雲林。﹝合﹞明日裏幢蓋來臨。開法界。聽潮音。

【前腔】﹝小生﹞訪庭幃山長水深。無覓處他鄕淚淋。天憐苦忱。天憐苦忱。鶴使雲中。遠送歸音。已頂霞冠。永脫朝簪。﹝合前﹞

【前腔】﹝小貼﹞嘆髙堂棲遲遠岑。盼晨昏憐予藳砧。啼痕滿襟。啼痕滿襟。書報華陽。劍返津鐔。無恙家門。松竹陰森。﹝合前﹞

【前腔】﹝貼小旦﹞閉妝臺塵蒙素琴。守空房香銷冷侵。白頭罷吟。白頭罷吟。靈骨初成。道行堪欽。已際爲漕。誰度金鍼。﹝合前﹞

【前腔】﹝小外﹞拚殘軀迢迢遠尋。幸邊關相逢痛心。牽衣捉襟。牽衣捉襟。親囑歸來。指日園林。不道家中。已有佳音。

﹝合前旦﹞分付一家人都要香湯沐浴。迎候西方聖人。﹝眾﹞謹依嚴命。

﹝旦﹞十載雲遊世念輕。

﹝小生﹞蹔歸只恐又西行。

﹝小貼﹞也知法眷非凡眷。

﹝貼小旦﹞不說離情說道情。

第五十五出法眷聚會

【滿江紅】﹝生緋袍皁冠幢蓋上﹞覺路界金繩。仙樂引珠幢寶珞。喜水痕霜降。天根木落。﹝外末金爛袈裟上﹞佛印換他金印貴。雲臺豈似香臺樂。﹝合﹞嘆英雄大夢幾千場。今方覺。

﹝生﹞選佛場中及第還。時人莫問鐵鞋穿。﹝外末﹞此歸不比遼陽鶴。﹝生﹞屈指離家只十年。二位大師。已到寒家門首。家人想必出來迎候。﹝旦小生小貼貼小旦並衣冠上﹞

【遶地遊】﹝同唱﹞經函香閣。繡戶開金鑰。掃華堂盡褰瓊箔。座設沈檀。香焚雞藿。候西方金仙大覺。

﹝相見科旦﹞弟子拜見二位大師。良人累劫修持。稍培種智。英雄面目。未悟本來。蒙大師不恡寶筏。使良人遂度玄津。浩劫可灰。佛恩難報。﹝拜謝科小生﹞弟子拜見二位大師。家尊偶來夢境。幸遇大徳指迷。西返舊鄕。實賴明師指路。五體投地。闔室知恩。﹝小貼貼小旦拜見科旦與生同拜見旦﹞相公單身逆旅。千重芒屩雲山。妾亦獨守禪房。十載琉璃夜火。辭家而出門。常想牽衣之別。道成而還裏。何啻晝錦之榮。可賀可賀。﹝生﹞夫人道心玉瑩。將來必證眞空。閫徳冰淸。且亦有功名教。難得難得。﹝小生小貼拜見科﹞大人雲遊遠去。久缺甘旨之歡。證道歸來。止享伊蒲之供。抱愧無地。不孝通天。﹝生﹞兒子尋親靖難。忠孝兩全。媳婦理家奉姑。婦道不缺。可喜可喜。﹝貼小旦拜見科﹞老爺遠遊良苦。夫人亦厲志燻修。庵主朝夕翹勤。二妾亦幸供灑掃。一門證道。萬古希聞。﹝生﹞本勅汝圖伉儷於靑年。乃亦能收身心於淨業。良亦可嘉。﹝左右上報﹞稟老爺夫人。西平王李爺賫聖旨到。﹝小生﹞快排香案迎接。﹝西平宣詔科外﹞木淸泰曾爲朝廷大臣。今𨿽成道出世。不可失人臣之禮。﹝眾跪介外末下西平宣﹞奉天承運皇帝詔曰。鳩摩辭國。大闡玄宗。龐蘊修眞。闔門同證。朕欽挹其人久矣。玆爾故太師定興王木淸泰。百戰勤王。策奇勛於靖亂。一朝回首。銷壯气於枯禪。辭榮學道。玄風大播八埏。見性明心。證品已髙四果。眞寰中希有。物外髙標。其妻衛氏。雅志雙修。旣不愧龐家之婦。塊形孤處。又不忝侃母之賢。女範可師。道果應證。二妾郭氏賈氏。矢志靡嫁。已不忝於良人。持戒無虧。亦增光於法席。淸泰子定興侯龍駒。萬里尋親。恭勤子職。孤軍討賊。克紹父勛。其妻房氏。理家戢眾。門戶肅雍。相夫奉姑。婦道無缺。淸淨咸皈三寶。賢孝萃於一門。朕甚嘉之。木公淸泰可賜號妙湛至徳圓照大師如故。衛氏賜號妙湛至徳圓照夫人。郭氏賈氏賜紫綃道衣各一襲。龍駒討平朱泚。克復神京。樹玆懋勛。式光先烈。可進爵襲封定興王太師中書令。其妻房氏。封定興王夫人。圓照師仍著有司以禮送入大內。朕將一叩其玄宗。助我弘化。師幸惠臨道駕。以副朕拳拳欽挹至意。謝恩。﹝眾謝恩西平與眾相見畢辭回靈照幡幢上﹞西方彌陀如來有旨。敕弟子賓頭盧。新度弟子木淸泰忠勇樹勛。精堅求道。解衣救難。六度始於檀波。歷境遭魔。百折不迷本性。行解相應。福慧雙圓。衛氏閉戶焚修。婦儀旣已淸肅。齋心持戒。佛事又自莊嚴。郭氏賈氏靖室同棲。心地能離塵垢。戒行無玷。靈根漸長道芽。山玄卿夙隸仙籍。玄風久超。近入禪宗。慧心頓朗。並佛門之上足。大道之津梁。各證道果。永脫輪回。其益務弘慈度人。精進寶所。賓頭盧徧歷諸趣。拯拔頗多。許超上果。頓入圓信。敕西天護法善神。香花幢蓋。迎歸淨土。衛氏以良人之故。一動悲心。愛河未斷。著住疑城十年。方許西歸故敕。﹝眾叩頭科﹞南無阿彌陀佛。﹝靈照與眾相見外﹞我們同到曇花閣前一看。﹝外﹞原來手插曇花。無根茂盛。奇花燦爛。不減西方。可喜可喜。﹝生﹞弟子博地凡夫。沈迷宦海。若非二師點化。菩薩鉗錘。焉能證悟。萬劫知恩。﹝旦﹞弟子閨中愚質。索居無聞。幸蒙靈照大師指導。得有今日。﹝眾同拜謝三師科﹞

【山花子】﹝生﹞當初撒手辭卿相。長途飽歷冰霜。感吾師西陳樂邦。悟還本地風光。﹝合﹞喜歸來曇花正芳。滿堂賢聖揚寶幢。盈空天樂和異香。永斷輪回。劫外徜徉。

【前腔】﹝外﹞勛名磊落雲臺上。回頭瞥悟無常。試羣魔精金煉剛。一朝遂現靈光。﹝合前﹞

【前腔】﹝靈照﹞蓮花一室依方丈。六時禮佛焚香。說多羅初開講堂。西歸早辦資糧。﹝合前﹞

【前腔】﹝末﹞神丹久餌蓬萊長。東華忽轉西方。悟無生長依覺王。何如不死仙鄕。﹝合前﹞

【前腔】﹝旦﹞良人遠別成淒愴。翻然遂掃云房。謝龎師把瑯函闡揚。一悲十載他鄕。﹝合前﹞

【前腔】﹝貼小旦﹞生身粉黛多魔障。相倚阿母禪牀。對蒲團蓮花漏長。明燈幸借餘光。﹝合前﹞

【前腔】﹝小生小貼﹞一門並去遊華藏。羞予紫誥金章。柰蹉跎紅塵路旁。何當一指津梁。﹝合前﹞

【大和佛】﹝眾﹞丹鳳銜書下建章。龍象有輝光。宣揚玄化。天語贊西方。九品發蓮香。依稀繡閣交珠网。又見玉毫金口佛語布洋洋。開普度慈門甘露空中降。並許著香花幢蓋。長侍如來寶座旁。

﹝小外上﹞木韜稟知祖師老爺。鄕裏父老男女。聞老爺得道。同祖師歸會曇花。嘆羨感悟。俱各回頭。持齋奉戒。求見佛爺。﹝外﹞分付眾人。回家努力精進。相見有日。﹝小外分付科內應科﹞

【錦衣香】﹝眾﹞照下方。尼珠朗。駕葦航。超風浪。法雨均沾。玄風遐暢。醍醐一灑盡淸涼。雪山肥膩香滿期場。感明師導引。產金沙蓮花十丈。演樹林同水鳥佛音嘹喨。十萬由旬剎那來往。

﹝小外﹞稟知祖師老爺。法音廣布。大眾一時回頭。漁獵戶折了釣竿。碎了网罟。屠沽戶撇了屠刀。壞了酒器。種種迷人。俱各省悟。持齋奉戒。求見佛爺。﹝外﹞分付眾人。回家努力精進。相見有日。﹝小外分付科內應科﹞

【漿水令】﹝眾唱﹞吹大螺法音流廣。擊大鼓六合飄揚。閻浮從此悟無常。呼吸之間地府天堂。斷迷習。消塵障。彌陁本性原無恙。看三聖。看三聖金容瑞相。親接引。親接引徑往西方。

【尾聲】往西方。只片餉。永脫死生流浪。萬古英雄作話揚。

﹝眾﹞對境逢場日幾回。

靈根便向此中栽。

兔毫不弄閒風月。

龍藏曾參大辧才。

艷曲如今翻法曲。

歌臺回首是香臺。

從來遊戲成三昧。

舌底蓮花瓣瓣開。

曇花記終

