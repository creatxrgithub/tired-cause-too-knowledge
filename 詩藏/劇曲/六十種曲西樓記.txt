《六十種曲西樓記》

﹝淸﹞袁於令著

﹝明﹞毛晉輯

西樓記

﹝淸﹞袁於令著

繡刻演劇十本

第四套

繡襦﹝亞仙﹞靑衫﹝興奴﹞紅梨﹝素秋﹞焚香﹝桂英﹞霞箋﹝麗容﹞西樓﹝素徽﹞投梭﹝縹風﹞玉環﹝玉簫﹞金雀﹝彩鳳﹞贈書﹝輕煙﹞

繡刻西樓記定本

●西樓記目錄

第一出標目

第二出覓緣

第三出砥志

第四出檢課

第五出倦遊

第六出私契

第七出銜恚

第八出病晤

第九出庭譖

第十出閽忤

第十一出鸇逐

第十二出緘誤

第十三出疑謎

第十四出空泊

第十五出計賺

第十六出集艷

第十七出

之任

第十八出

離魂

第十九出淩窘

第二十出

錯夢

第二十一出俠槪

第二十二出自語

第二十三出虛訃

第二十四出情死

第二十五出言祖

第二十六出邸聚

第二十七出巫紿

第二十八出泣試

第二十九出假諾

第三十出載月

第三十一出捐姬

第三十二出羣嘬

第三十三出歸訉

第三十四出衛行

第三十五出詰信

第三十六出喜雋

第三十七出巧逅

第三十八出會玉

第三十九出遊街

第四十出乘鸞

第一出標目

【臨江仙】﹝末上﹞白髮無根愁種就。勸君及早徜徉。風流節俠滿詞場。尊前顏似玉。燈下語如簧。

試看悲歡離合處。從敎打動人腸。當筵誰者是周郞。縱思敲字句。無敢亂宮商。﹝問答照常﹞

【沁園春】穆氏於生。西樓曲意。兩逗情腸。柰庭幃起譖。禍因歌譜。拆散鸞凰。寄迹錢塘。被姦掇賺。羨殺佳人節似霜。於叔夜鐘情特甚。一病幾亡。

訛傳謊報堪傷。穆氏聞之縊繡房。旅邸又驚。燕樓虛信。無心待榜。星夜走還鄕。胥俠士捐姬奪穆。送至京師徧覓郞。除姦黨。重逢舊玉。千載播詞場。

於叔夜死與素徽期。

胥長公生把輕鴻棄。

種愁根幾句楚江情。

載癡緣一部西樓記。

第二出覓緣

【戀芳春】﹝生晉巾靑圓領上﹞劍閃秋霜。硯飛寒雨。唾壺不叩長鳴。季子黃金𨿽盡。舌在堪憑。夢想秦臺鳳影。柰緣淺空餘愁病。還思省。何事蒼天。恁般虛付才情。

風韻蕭疎一少年。病多愁劇嘆迍邅。荊山空有投瑜淚。漢水難期解佩緣。只索舉杯邀素月。漫勞搔首問靑天。從來去路黑如漆。且聽時人笑眼前。於鵑字叔夜。禦史雪賓公之子。南畿解元也。技擅雕虫。素重長安紙價。功耽刻鵠。曾分太乙藜輝。人說我二酉爲胸。長淮爲口。怎柰葉公有龍圖之好。涓人無駿骨之求。未得上國觀光。且向寒廬抱影。政是富貴在天終莫彊。功名到手始爲眞。不在話下。咳。只是一件。向爲父任隨行。母憂守制。𨿽成冠禮。未遂姻盟。我想婚姻乃百年大事。若得傾國之姿。永愜宜家之願。天那。你便克減我功名壽算。也謝你不盡了。目下綠綺無弦。玄霜乏杵。如之柰何。咦難道三生石上。半笑也沒有。或遲速不同耳。今上元佳節。多少女子遊玩。不免觀看周遭。萬一夙緣。不期而會。也未可知。文豹何在。﹝醜扮書童上﹞掌管圖書府。遨遊翰墨林。相公有何分付。﹝生﹞你鎖了書房。隨我看燈去。﹝醜﹞恰才李相公差人來約相公住在家裏。要來同去看燈。﹝生﹞旣如此。我進書房。你在門首少待。竹裏茶初沸。門前客正來。﹝生暫下﹞

【臨江梅】﹝臨江仙﹞﹝末巾服上﹞飮酒歌騷不愛醒。漫將花鳥推評。﹝小淨巾服上﹞

【一翦梅】紅樓十二盡畱名。東院聞箏。西院聽笙。

﹝末﹞小生李節。字貞侯。﹝小淨﹞自家趙祥伯將是也。呀。貞侯兄何往。﹝末﹞偶訪於叔夜兄看燈去。﹝小淨﹞挈弟何如。﹝末﹞總是相知。同去便了。﹝小淨﹞行行去去。此間已是。有人麼。﹝丑忙應介﹞呀。兩位相公來了。相公有請。﹝生﹞來了。﹝見介﹞政欲看燈。小廝說李年兄來約。伯將兄不期而至。可稱勝遊矣。﹝末﹞就此同行。﹝生﹞吿茶。﹝小淨﹞沒心想喫茶了。去去去。﹝末﹞伯將兄請。﹝生﹞隨意走罷了。﹝行介﹞

【繡太平】﹝繡帶兒﹞﹝生﹞東風靜。溶溶夜景。﹝醜指介﹞到處都是花燈。有趣。﹝末﹞徧紅樓掛彩燒燈。﹝生﹞多少龍銜寶樹。雞上蓮花。﹝小淨﹞妙。銅芝金藕參差。﹝醜﹞前而鰲山燈。造橋燈。﹝生﹞星橋火樹縱橫。

【醉太平後】﹝末﹞堪驚。平康數里耀人明。﹝丑﹞月起了。﹝小淨﹞更月上素暉相映。﹝醜﹞多少看燈的。﹝生﹞可誇遊興。﹝醜﹞看蒼笻竹馬。往來不定。

﹝小淨﹞我每再到歌院裏走一走何如。﹝生末﹞政有此興。﹝醜﹞趙相公往那裏去。﹝小淨﹞轉灣西去。一帶都是髙樓子。

【三解酲】﹝三學士﹞﹝生﹞曲巷髙樓疏樹影。﹝末﹞一路明璫翠鈿。煞妖嬈也。﹝小淨﹞蜂黃蝶粉輕盈。﹝醜﹞那个姐姐開著簾看相公。﹝生﹞假看珠勒垂紅袖。﹝醜﹞一个在那裏插釵。﹝末﹞倦整金釵倚翠屛。

﹝醜﹞什麼香。

【解三酲】﹝生﹞幾陣香風吹醉醒。﹝醜﹞一陣煙。﹝末小淨﹞這是蘭麝氤氳寶霧橫。﹝醜聽介﹞那壁廂嗚嗚的響。﹝生﹞春纖冷。想綠紗深處。小婦調笙。

﹝小淨﹞且住。眼闝𨿽飽。腹內漸漸裏枵起來。怎麼處。不如向小壚買酒。痛飮一番。﹝生末﹞也使得。此間已是。﹝小淨﹞酒保有麼。﹝小旦靑衣扮酒婆上﹞仙人畱玉佩。學士解金貂。呀。各位相公。﹝小淨﹞有好酒麼。﹝小旦﹞有細曲琉璃碧。陳年琥珀紅。小店呵。座上客常滿。樽中酒不空。﹝小淨諢介小旦﹞請樓上坐。去熱酒來。﹝下﹞眾作登樓。﹝醜斟酒介﹞

【大節髙】﹝大勝樂前﹞傾佳釀。琖內紅生。小壚邊拚醉醒。長歌一曲梁州令。

【節節髙後】風流性。詩酒情。花月興。及時管領繁華境。聲聲漏鼓無多剩。此夜燈前快傳觴。來朝霽雨渾難定。

﹝末﹞小弟醉也。別了罷。﹝生﹞酒闌歌罷已三更。﹝末﹞醉眼看來月倍明。﹝小淨﹞寂寂平康朱戶掩。﹝生﹞教人何處覓娉婷。﹝末小淨﹞請了。﹝生﹞李相公醉了。文豹你可扶送歸去。我自步回也。﹝眾下生弔場介﹞咳。李趙二兄都去了。看天色空靑懸翠釜。月華虛白漾冰壺。此時佳人才子。銷金帳中。沈香火底。無不淺斟低唱。共賞元宵。獨我於鵑形影無依。徘徊中夜。怎生是好。方才燈影中徧選紅妝。總無有解吾情者。天那終不然罷了。旣是書生薄命。你不該生我多情。

【東甌蓮】﹝東甌令前﹞煞薄命。枉多情。腸斷東風少佩聲。良宵美夜偏孤另。悶無語。誰相並。空瞻星斗數殘更。

【金蓮子後】管盼殺翠紅鄕。綺羅叢。款軟話綿藤。

【尾聲】這段緣難廝稱。巫云夢影未分明。惟有淸光照淚橫。﹝長嘆介﹞

行歌處處月明中。

獨我牢愁郁未通。

攜取梅花數升酒。

醉尋江岸哭東風。

第三出砥志

【祝英臺近】﹝旦淡妝上﹞夢初回。燈未燼。鴉噪綺窗曉。自照菱花。羞點翠眉小。謾敎選伎徵歌。彊爲歡暢。滿腔恨。有誰知道。

朝朝淺淡妝。不競鉛華侈。太陽升輕霞。芙蓉出淥水。莫道人斷腸。每自銷魂死。風塵浪得名。淪落何時已。奴家姓穆。名麗華。字素徽。居住西樓。教坊出身也。七歲能謳桃葉。十三善舞柘枝。曲曲連娟。爭呼昔日修眉史。纖纖束素。不減當年來夢兒。只是性厭鉛華。無柰闐門車馬。心憐才雋。空誇滿壁圖書咳。倘得援琴之挑。永遂當壚之願。吾事畢矣。看來再沒有一个。只有做錦帆樂府的於叔夜。是天下奇才。我日夜習其歌曲。心欲歸之。但不知邂逅何日。緣分有無。今日托病謝客。不免把他歌曲。玩味一番。﹝做翻譜介﹞呀。是他做的楚江情。待我謄寫在花箋上則个。﹝做口念手寫介﹞朝來翠袖涼。燻籠擁牀。昏沈睡醒眉倦揚。懶催鸚鵡喚梅香也。把朱門悄閉。羅幃漫張。一任他王孫駿馬嘶綠楊。夢鎖葳蕤。怕逐東風蕩。蜂兒鬧紙窗。蜂兒鬧紙窗。蝶兒過粉墻。怎解得咱情況。﹝看箋沈吟介﹞

【桃柳爭春】﹝老旦妓妝上﹞輕妝恁嬌。特來探問鄰家。不知因甚病倒。

奴家歌院劉楚楚便是。聞得穆家素徽妹子有病。特來候問。妹子開了門。﹝旦做開門接介﹞噯喲。姐姐來也。﹝老旦﹞妹子有甚麼病。﹝旦﹞我沒有甚麼病。﹝老旦﹞又來了。都說你有病在家。兩日不出門。﹝旦﹞這是不出門病。﹝老旦﹞敢是害相思。﹝旦﹞那个是我看得上的。我去思想他。政爲碌碌風塵。無有解者。若提起相思。越教人斷腸矣。﹝老旦﹞我每■﹝行外亢內﹞衒人家。那裏認得眞。只好隨花逐月過日子。﹝旦﹞劉姐姐。

【祝英臺】你只道少年場花似錦。結隊逞妖嬈。歌繞畫梁。舞動香塵。管使座中魂銷。﹝老旦﹞今日煙花部中。還推你第一。﹝旦﹞多嬌。怕一朝春去。門前寶騎雕輪稀了。那時候誰肯憐顰惜笑。

﹝老旦﹞𨿽是這等說。你年當二八。政好風光。

【前腔換頭】你容貌。一似李師師張盻盻不減舊蘇小。那更水暎翠眸。山遠輕眉。果是素喉蠻腰。﹝旦﹞怎柰應酬不暇。知己甚少。﹝老旦﹞你談笑有鴻儒。往來無白丁。交好。無非詞苑名流。與那騷壇年少。怎拚捨西樓月夜花朝。

﹝旦﹞姐姐。

【前腔換頭】你差了。那些流水行雲。豈是久常交。﹝老旦﹞畢竟什麼樣人。方稱得你意。比似有才無情。有情無才。總不入你眼睛。﹝旦﹞咳。姐姐。那見有才的沒有情。惟眞正才人。方是情種。除是沈約宋玉。情種愁魔。方曉得我的根苗。﹝老旦﹞倘王孫公子。要娶你起來怎麼處。﹝旦﹞兒曹。任他白璧黃金。一點芳心難討。漫無緣。可不空負了求凰琴操。

﹝末醜扮家僮上介﹞主命遣差。蓋不由己。我每池相國府中院子。俺三爺差我每去請穆素徽陪酒。此間已是西樓。有人麼。﹝叩門介內應﹞不在家裏。﹝末醜怒介﹞前日請不動。三爺著惱得緊。今日來第三次了。又回我每。怎好去回覆。若在裏面。快些梳起頭來。﹝內應﹞果然是城中崔老爺接去船上陪酒了。﹝末醜﹞旣如此我每去回覆了。但憑三爺。政是有心來漢水。無路入桃源。﹝下旦﹞只聽這些聒噪聲。何日是了。

【前腔換頭】﹝老旦﹞聒噪。是誰家三兩靑衣。促戴翠云翹。﹝旦﹞那知我粉冷絮塵。脂凍桃花。不理舊時笙簫。﹝老旦﹞妹子你這等洗脂謝粉。定有个心上人在那裏。不妨與我說知。﹝旦﹞咳。沒有。﹝袖出譜介﹞只有做這錦帆樂府的於解元。未識其面。先慕其才。是眞正情種。尙不知容貌若何。邂逅何日。﹝老旦﹞佳人才子。原是天生的配偶。只是王嬙遠聘。虞姬嫁遲。姻緣事非偶然也。﹝旦﹞在我也忒不偶然了些。﹝老旦﹞休焦。縱如當日虞姬。只是花星遲照。﹝旦﹞倘終身不得其人。便怎麼處。﹝嘆介﹞怕無成還被東風嘲笑。

﹝老旦﹞這點眞心。不知那於郞可消受得起。待我借這歌譜去看他如何才調。﹝旦﹞我有親筆花箋在內。也是他做的楚江情。不可遺失了。﹝老旦﹞這个自然。﹝做收譜在袖介﹞

春絲未許障秦樓。

心事都從淚裏流。

羞道紅顏多薄命。

由來綠鬢易牽愁。

第四出檢課

【賀聖朝】﹝外冠帶蒼髯末老院子隨上﹞烏臺日冷淸霜。鳳池風裊奇香。拾遺補過盡劻勷。鬢髮漸成蒼。

鳴鳳寧棲谷。丹葵敢向陽。責君惟大道。教子有義方。期不負恩數。無以贊朝綱。憂心千萬縷。都作鏡中霜。下官於魯。號雪賓。進士出身。官受京畿道禦史。皁囊獻替。白簡繩糾。搴帷露冕行春。風漧漫同郭賀。簪筆整襟達旦。忠誠不讓傅玄。畫戟遮門。懷異謀者莫入。赤棒破輦。犯淸路者有誅。自掌事來。墨吏聞風解綬。椒藩斂影避驄。天子襃我爲眞禦史。近因宗王多忌。宦侍生猜。暫且托病吿假。政好理家課子。亡荊顏氏。止生一男。夢鵑而生。因以鵑名。𨿽列桂林。未攀杏苑。柰他雄才自恃。雜藝分心。廣結四方之名流。遂襲一時之虛譽。只怕他把舉子業看輕了。不今不古之學。無以應選。失學在彼。失教實在我矣。

【步步嬌】暮景催人添惆悵。有子年方壯。他才名已擅場。愛他鏤管生花。繡紙翻浪。只是心活得緊。無柰性疏狂。詩酒襟懷放。

今日閒暇。不免查檢文課。訓他一番。叫院子請大相公出來。﹝末﹞想是出去拜客了。﹝外﹞是了。我一向不曾到他書館中。定不防範。我今乘其不在。悄步進去。檢他書課。有何不可。分明有个朝天路。何事男兒不讀書。﹝暫下醜文豹上﹞洗硯魚吞墨。烹茶鶴避煙。自家於相公書童文豹便是。俺相公書房中瑯函萬疉。緗帙千層。都是我收拾。今日出去拜客了。待我整理書籍。磨濃了墨。等他回來寫字。﹝做磨墨介外換便服魆地上﹞轉過曲欄桿。又是深簾幕。寂寞掩雙扉。不鎖葳蕤鑰。﹝醜﹞呀。老爺來了。書又收不及。怎麼處。﹝見外做驚駭介外﹞大相公那裏。﹝醜﹞想拜客去了。﹝外冷笑介﹞終日拜客。再拜不完。咳。可惜明窗淨幾。

【沈醉東風】悄書齋樹陰滿窗。銅雀硯墨花輕漾。﹝看書介﹞呀。這是一卷梅花賦。數闋竹枝詞。鸞箋酬和曲。蘭簿往來詩。﹝做不樂介﹞咦。翻新課。費端詳。呀。這是楚中張太史文集序。這是粵中徐儀部傳記。這是新脫稿的薛文康墓志碑銘。這又是答王山人茶醉詩。答武陵僧偈語。都是和吟酬唱。聖賢書並沒在卓上。這又是種種成帙的泣夢篇。破壺吟。擊築歌。花月評。松風余奏。錦帆樂府。咳。淫詞滿案。艷曲成編。怎麼了。﹝合﹞淫詞艷章。說甚錦心繡腸。兀的笑殺庭前訓義方。

文豹過來。大相公還不見歸來。﹝醜﹞就回的。

【海棠春】﹝生忙斣上﹞名髙無柰交遊廣。酬應畢歸來書幌。﹝做看介﹞噯喲。何事把門開。好費沈吟想。

﹝醜﹞老爺竟步入書房。如今在裏面翻閱書案。﹝生做驚介末﹞大相公歸了。﹝生整冠揖外介外﹞你在那裏閒耍。﹝生﹞拜客。﹝外﹞拜什麼客。﹝生﹞河南馮太史年伯來拜了。特去答拜。﹝外﹞怎麼拜了你。倒不拜我。只怕又是支吾。且住。你平日用什麼功。試說與我聽。

【園林好】﹝生﹞星月淡雞聲曙窗。風雨暗燈花夜缸。五典三墳曾講。只指望繼書香。只指望繼香書。

﹝外﹞這些新制。都是桑間濮上之詞。豈是吾家世學。

【江兒水】這是桑間調。水面腔。宣淫啟亂靡靡響。好付梨園供歌唱。豈堪淸廟明堂賞。怎値把精神滔蕩。祖父遺書盡讀不盡。何暇去撰著詞曲。﹝合﹞庫有靑緗。何不潛心參講。

【五供養】﹝生﹞騷壇伎倆。遊戲余功。正業無妨。披函或倦讀。灑翰漫成章。尋聲問響。逗不破花魔月障。敬佩庭前訓。感難忘。自今不去理宮商。

﹝外﹞張衡研京十年。左思練都一紀。大凡雜著。最是妨功。況俳優所習。綺靡之語。作之益傷雅道。當今以制義選士。待博得金紫。後及詩歌。未爲晚也。若浪擲才華於騷壇酒社間。縱爲山中髙士。實則天下廢人。古人云梁棟不斵。終爲林木。圭璋未剖。何異碔砆。汝旣具有用之才。當知大人之學。亦思上報國恩。遠繩先武。只管悠悠忽忽。一任窗前之駒隙。不愁鏡裏之霜華。吾以爲魯戈難再。江筆可危也。

【玉交枝】丈夫趨向。墨悲絲楊泣路旁。文章事業靑雲上。豈爭些小伎倆。渥丹鏡顏不久蒼。過駒窗影難輕放。﹝合﹞俊才華休得自戕。美田疇莫敎自荒。

【玉胞肚】﹝生﹞才疎學曠。感嚴親諄諄義方。一霎時啟瞶開聾。從今後刺股懸梁。﹝合﹞專心制義獻明光。雁塔爭看姓字揚。

﹝小淨扮閽人持書上﹞爲奴二十年。須鬢已皤然。常防賓客至。守在大門前。外邊馮老爺家有書。送與大相公的。﹝外﹞又是什麼書。﹝取開看介﹞

【川撥棹】封函上半鉗著小印章。展開時素紙凝光。展開時素紙凝光。呀。又是詩詞了。又早是新詩幾行。呀。馮太史是我同年。不好唐突他。管門的只說相公被老爺督課。書簡都不得送進。﹝小淨應介合﹞說庭闈凜似霜。督攻書絕寄將。

﹝小淨應欲下介外復喚轉介﹞從今以後。凡是會文的相公來。都請進廳堂。若是詩人酒客。一切都回。﹝小淨應介﹞曉得。﹝外﹞凡書柬是求詩索字的。也不許送進。﹝小淨﹞這个小人那裏看得出。﹝外﹞也罷一切都回了。孩兒過來。你今後一意舉業。把所制詞曲。不論已成帙未成帙。已刻版未刻版。都將來燒了。決不可再做了。﹝生﹞孩兒謝教了。

【尾聲】﹝外﹞從今休費閒思想。把慧劍掃空魔障。﹝生﹞一心攻有用文章。

當今天子重英豪。

須把文章敎爾曹。

正是萬般皆下品。

果然惟有讀書髙。

第五出倦遊

【探春令】﹝醜扮鴇母上﹞垂楊深巷隱棲鴉。嘆朱門瀟灑。﹝旦上﹞對東風淚濕鮫綃帕。共誰語衷腸話。

﹝醜﹞嫩雨瀟瀟苔蘚細。曉寒猶自侵衣袂。﹝旦﹞幾番欲去整琵琶。病怯更愁纖指脆。﹝醜﹞獨我門前不繡鞍。誰家樓上無髙髻。﹝旦﹞茶鐺藥碾是吾謀。那管梅花滿階砌。﹝醜﹞我兒。我老身乜氏。年紀一把。秖收拾得你一个。從小聰明伶俐。學得歌舞琴棋。果是謔處成詩。行來入畫。蹴踘場中第一。琵琶隊裏無雙。當今四方才士。那个不曉得平康巷西樓有个穆素徽。只是你性厭煙花。心甘箕帚。十二个時辰。怨悵多。快活少。一句說話。二句便惱。春病懨懨不得好。門前車馬空喧鬧。咳。朱簾寂寂幾生塵。教我做娘的怎麼了。﹝旦﹞但是請陪酒的。便好扶病而去。抵暮而回。若要接客。斷然不成矣。﹝醜﹞養嬌了你這般執性。也罷。近有池相國公子有名池三爺。要請你看梅花。自來三次。家人日在外邊伺候。我兒看娘面上。一定要去。﹝旦﹞不去罷。﹝醜﹞來意甚誠。已難推阻。你若再不去。他勢焰滔天。我一家都送在他手內了。﹝旦﹞這樣使勢公子。要我去。倒不如你去了罷。﹝醜笑介﹞我兒又來調戲母親了。我老人家面凍梨花。傅粉皺如雪浪。首飛蓬艸。塗煤暗若煙林。那个要我。我兒不要閒講。他每想必就來接也。

【前腔】﹝小淨上﹞特邀殊麗共尋花。見朱扉低亞。

小子趙伯將。爲池公子邀穆素徽探梅。此間已是。有人麼。﹝醜開門見介小淨﹞池三爺請令愛探梅。等待已久。托小子致意媽媽。快催令愛登舟。﹝丑應旦做換衣介醜小淨敍寒溫介﹞

【大齋郞】﹝淨盛服帶家僮上﹞慣扛紮。少傝■﹝亻﹝夭上韭下﹞。開譚父祖是科甲。艸其腹而花其面。人人喚我蔡趷■﹝答﹞。

﹝笑介﹞自家池相國之子池同是也。久慕穆素徽之名。不得一見。今特請他玄墓探梅。此間已是。快去通報。﹝雜通報相見介﹞久慕大名。如雷應鼓。﹝丑代答介﹞幸辱寵愛。似漆投膠。﹝淨﹞伯將兄早在此了。﹝小淨諢介旦扯醜介﹞你與他先講過了。坐不共幾。食不同器。要依我這兩件方去。﹝醜笑介﹞我兒敢是揪銀子的法兒。﹝旦怒介﹞俗答答那裏說起。果是不願接他。依我便去。﹝醜﹞這又是難題目。難殺我了。﹝旦﹞只說有病。﹝醜向淨介﹞三爺來喚女兒。幾次失迎開罪。﹝淨﹞便是。也不止一二次了。﹝醜﹞只是今日還有一言吿稟。女兒爲有賤恙。且是生瘡。𨿽應三爺之命。必要坐不並幾。食不共器。直待病好了方得共幾而坐。同器而食。﹝小淨﹞這樣作難。﹝淨﹞也罷。小子是極知趣的。但憑令愛便了。就請登舟。﹝醜促旦登舟向小淨介﹞趙相公全仗你照顧。我兒早些回來了。﹝小淨應介丑﹞我自進去也。閉門不管窗前月。分付梅花自主張。﹝下淨﹞只怕天色要雨。﹝旦﹞看來晴意甚少。

【長拍】﹝小淨諢介﹞非雨非晴。非雨非晴。欲晴欲雨。十里冷云如畫。溪橋煙鎖。野渚水滿。曲灣灣並沒人家。蘭檝漫輕劃。到水雲深處。淺堤殘壩。前面有村捨了。隱隱疎林艸舍簇。孤寺矗。斷煙叉。風景果然幽雅。一派都是梅花。試遶山遠望。徧麓梅花。

﹝旦﹞看珠離玉綴。雹布冰懸。宛然庾嶺。不輸官閣。

【短拍】馥馥淸香。馥馥淸香。微微幽韻。白茫茫雪彩霜華。何處最堪誇。幾萬疉蘂宮璚瓦。﹝淨﹞未許空辜此景。俺直待相抱醉流霞。

小廝看酒來。我與穆姑娘喫酒。﹝小淨﹞此時也該了。﹝旦﹞我病不用酒。原說坐不並幾。食不共器的。如何相彊。你自喫酒。我自看花。各適其適便了。﹝淨﹞旣如此。將酒來。我自酌。﹝小淨﹞小弟奉陪。

【羽調排歌】閒雅新妝。輕盈素葩。尊前冷澹堪誇。﹝旦背介﹞梅花梅花。看你冰魂玉魄果無瑕。不向東風鬥麗華。孤芳勁。幽韻嘉。只怕霜欺雪妬委泥沙。﹝淨﹞素徽爲何不飮不歌。秖多嗟嘆。﹝小淨﹞必有心事。﹝合﹞無歡笑。少問答。自將心事語梅花。

﹝旦﹞不是我怠慢你。實是病體難勝酒。愁懷不耐歌。

【前腔】病鬼愁魔。心猿意馬。縈牽萬緖如麻。懶歌白雪按紅牙。倦舞回波落翠鴉。﹝小淨﹞這是爲什麼。﹝旦﹞這是膏肓病。未可拏。風塵不耐受波査。

﹝淨﹞我已醉倒。你又多病。各設一席去睡了。明日送歸罷。﹝小淨﹞三爺知趣得緊。﹝合前﹞

相逢爭柰兩心違。

信是三生緣分稀。

夜靜水寒魚不餌。

滿船空載月明歸。

第六出私契

【吳小四】﹝醜便帽輕衣笑上﹞酒中糟。賭內淘。昏昏暮又朝。因甚年來生意少。大老官人都變了。苦推磨閒絮叨。

頭戴吳江帽。腳套松江履。雙襪細如簫。單衣輕似紙。魂旛闊衣帶。偏衫大袖底。﹝笑介﹞說起伎藝來。眞正要愧死。有个叫化的。吹簫過街市。私去拜從他。學得些兒伎。只因傳派低。到底原如此。提琴弄忒楞。又去彈弦子。串戲身段粗。淸唱喉嚨秕。一句十三腔。白字如流水。侵尋開口唱。天憐卻閉嘴。坐在石場上。磚片一齊起。聽得別人唱。倒把唇來圯。素性喜談人。非咱不度己。慣騙小官人。專嚇無名妓。﹝笑介﹞本事何常動得人。只是一味大言不慚而已。小子老白賞郭思嶠便是。今日同彊三老官阮三郞一班。在劉楚楚家會講伎藝。還不見齊。﹝望介﹞呀。遠遠望見彊三老官來也。

【前腔】﹝淨便帽鮮衣白須上﹞老幫闝。手段髙。招牌慣弄脬。莫笑區區知契少。士夫官員盡見招。誰不識彊夢橋。

﹝醜接介﹞還有个郭思嶠。﹝笑見介﹞二老官攤浪大名。﹝淨﹞不是肉麻說。其實夢橋二字。人人曉得。只管來尋我白賞。苦忙得緊。意欲把橋字攺了秋字。不知可好。﹝醜﹞弗差。極妙。只怕口生。待我叫你應。﹝叫介﹞夢秋。﹝淨應介丑連叫﹞夢生夢老老。﹝淨連應介丑﹞明日送一个紅心軸子與你慶號。﹝淨﹞休得取笑。今日劉楚楚當會講曲。只怕此時該去了。呀。許一官遠遠的來也。

【前腔】﹝小淨扮村妓上﹞態妖嬈。打扮喬。行來頸骨搖。兩片嘴唇闊又趬。眼大眉粗面又凹。只落得彎話騷。

﹝笑見介淨﹞一日不見。髭須滿面。﹝小淨﹞兩日不見。﹝醜﹞汗毛打辮。﹝淨﹞老一伎藝大進。﹝丑﹞前日唱窺靑眼的一套。妙得極。﹝小淨﹞我每那班彎話朋友。少不得我的弋陽曲子。我原苦得甚。﹝淨﹞果然你說話惹聽。客料自然動火。﹝醜﹞當今好姊妹。除了老一。其實少有了﹝小淨拱手介﹞老兄。學生是不受臭局的。﹝淨﹞休要嚼蛆。阮三郞怎地不見。﹝醜﹞他路近。一定先在劉家了。迆邐行來。此間已是。﹝叩門介小生帽服應上小淨﹞果然先在裏面了。﹝小生﹞誰人門外至。喜鵲噪檐端。﹝老旦上﹞繡褥牙牌亂。掀枰玉子殘。﹝總相見介﹞劉妹。三哥。﹝老旦﹞許小一官。打扮得好。總把盤龍髻。金釵兩鬢分。身穿玄色襖。細細佛頭云。﹝小淨怒介﹞慣是穆素徽妹子專奚落我。你也學了他。難道我便打扮不得的。﹝淨醜﹞沒傝■﹝亻﹝夭上韭下﹞。今日是會講曲子。不是大紅帖子請來相罵。還不先起調。﹝小淨﹞人還不齊。穆家妹子呢。﹝老旦﹞池公子接去看梅花了。﹝小淨﹞洪寶兒呢。﹝小生﹞河南棗子客人接去了。﹝醜﹞不要敗了興。就是許一官起調。﹝小淨做遜介眾催唱介小淨﹞唱了新時曲罷。﹝做打掃喉嚨討茶喫做閉眼搖頭擎板唱介眾贊介小淨﹞又來了。唱也不曾唱。先贊好了。可見是戲我。﹝眾﹞曲意先妙了。﹝小淨隨意將時曲一隻唱作誇調介眾笑贊介淨附丑耳云﹞方才老一唱的曲兒。這幾个調。我都摹擬在此了。﹝醜﹞你摹擬像个什麼來。﹝淨﹞那一个闊調呵。

【黃鶯兒】如把破筒敲。﹝醜﹞啞調呢。﹝淨﹞癩蝦蟇猛醋哮。﹝醜﹞低調呢。﹝淨﹞雨中曲蟺啼陰調。翻髙字。雌貓怕交。做拖腔。綿紗漫搖。快來好似鴟鴞叫。﹝淨搔喉介醜﹞把喉搔。接連幾套。﹝小淨﹞越聽越難熬。

【三臺令】﹝生上介﹞曉風偸勒輕鑣。又到平康畫橋。美盻笑相招。盡看徧兩行艷嬌。

呀。何處歌聲。聲在這家。不免徑入。﹝老旦小淨接介淨丑小生﹞我每去走一走。再來講曲。正是前客讓後客。迎郞復送郞。﹝下老旦向生介﹞路隔桃源。何幸仙郞迷棹。﹝小淨﹞煙深柳陌。不知花史停車。﹝生﹞爲聽新歌。特來芳徑。

【集鶯花】﹝集賢賓﹞閒乘駿馬來畫橋。聽歌韻飄蕭。

【黃鶯兒】果然花下鶯簧繞。﹝老旦小淨﹞紅牙緩敲。碧玉漫調。﹝生﹞唱風情不禁秋波俏。

【賞宮花】半縷細沈幽澗響。一聲淸徹彩雲髙。

卓兒上原來一本歌譜。﹝嘆介﹞譜上的曲。政好費推敲也。﹝老旦﹞請教如何便是。﹝生﹞歌之所重。大要在識譜。不識譜。不能明腔。不明腔。不能落板。往往以襯字混入正音。換頭誤爲犯調。顚倒曲名。參差無定。其間陰陽平仄喚押轉點之妙。又盡有未解者。恰才我聽歌半晌。那班少年。功夫政少。﹝小淨﹞盡是盲鰍老白賞。伎藝是不敢勞的﹝老旦﹞相公尊姓貴表。這樣精於曲理。﹝生﹞小生於叔夜。﹝小淨老旦相顧介﹞莫不是制錦帆樂府的於相公麼。﹝生﹞然也。﹝老旦﹞卻又來。穆素徽妹子見了錦帆樂府。日夜稱誦大名。今得幸會。不敢擅便。奴家欲將此譜。校定宮調。點正板眼。不知意下何如。﹝生﹞不妨。我與你校正便了。﹝小淨諢介生看譜介﹞

【禦袍黃】﹝簇禦林﹞硏朱露。蘸彩毫。這都是新曲。咦。這新詞全費敲。不但學疎才淺。此道全然不曉。﹝做塗抹介﹞入平去上都相抝。攺政了方協調。

﹝老旦小淨﹞畢竟宮調如何分別。﹝生﹞那裏枚舉得許多。

【皂羅袍】羽越淸脆。黃鍾最濁。正宮雄壯。商角冷落。這其間就裏多微妙。

﹝老旦小淨﹞當今誰則知此。﹝生﹞

【黃鶯兒】語兒曹。陽春古奏。和者甚寥寥。

攺得幾套在此。𨿽本文單薄。今勉彊協調。可入齒牙矣。呀。住了。這是時人所作。畢竟那个手眼。﹝老旦小淨﹞這幾套都是趙伯將相公新制。﹝生﹞咳。我說像他口气。這个人極不服善的。一時髙興。都把他新曲塗壞了。怎麼處。﹝老旦﹞旣是認得的。這个何妨。﹝小淨諢介生﹞幸得不曾校完。幾乎又遭幾个怪。﹝翻譜得單箋介﹞這是什麼歌曲。呀。這是小生所制楚江情。那个寫的。﹝老旦小淨﹞不要說起。這就是恰才所說穆素徽妹子的親筆。他只喜錦帆樂府。日夜思念相公。常說道一朝得見作歌者。便死花前也遂心。﹝生驚喜介﹞有這等事。可就得一見麼。﹝老旦小淨﹞被池公子接去看梅花了。不然今日也在此。﹝生﹞咳。這樣薄命。﹝細看箋介﹞如何寫得這般風致。

【墜梧枝】﹝貓兒墜﹞好似當年郗衛。筆勢恁飄蕭。﹝老旦小淨﹞小小花箋捲素濤。﹝生﹞看他點的板。不差半下。熒熒錦字點紅麼。

於鵑做一向詞曲。只道世無識者。誰料素徽相愛。眞同調矣。﹝小淨﹞我也是贊的。﹝老旦﹞你唱麼。﹝小淨唱不出諢介﹞

【梧桐花】﹝生﹞可幸新詞中雅好。﹝老旦﹞記歌娘子。顧曲周郞。合是一副。﹝生﹞紅紅有意周郞少。

﹝淨﹞他夢想大名。已非一日了

【玉交枝】未相逢神先訂交。﹝生﹞待我袖此箋去。

箋長嘆介﹞害相思多應這遭。他回時。多乞致意。卽便拜訪也。﹝小淨﹞不干我事。﹝老旦﹞領命了。﹝生別下復上﹞失問了。家在何處。﹝小淨﹞這是要緊的。﹝老旦﹞就在左首。﹝生﹞有記色麼。﹝老旦﹞楊柳髙樓下。銅環雙闔扉。﹝生﹞小生就去訪他。但雙扇門的盡多。﹝老旦﹞記了春聯者。鏤月爲歌扇。裁云作舞衣。﹝生念鏤月二句下小淨別老旦諢下老旦﹞咳。易求無價寶。難得有心郞穆家妹子。終日慕於生。誰想那於生今日來。驀地見他寫的花箋。卻原來就是於生做的楚江情。竟袖了去。還要去訪他。少不得許多情話。從此做出來也。

巫山六六夢難成。

一幅花箋作主盟。

東邊日出西邊雨。

道是無情卻有情。

第七出銜恚

【雙勸酒】﹝小淨方巾便服上﹞心術恁頗。幸災樂禍。口舌又苛。喜談人過。一味面前柔懦。霎時易起風波。

小子趙伯將。今値閒暇。不免到平康一步。呀。此間已是劉楚楚家。爲何一个人也不住在門首。不免徑入則个。﹝看介﹞呀。寂寂瑣窗幽。琴書滿案頭。咦。是咱新樂府。誰把筆來勾。咦。這是於叔夜筆迹。﹝怒介﹞這个畜生。這般無狀。這等可惡。他一向道自家是有名舉人。把我來奚落得緊。今又公然抹壞我的歌譜。

【前腔】﹝老旦上﹞誰行怒訶。爲些什麼。﹝見小淨介﹞原來趙相公。﹝小淨﹞這本歌譜。是那个看的。﹝老旦﹞於叔夜相公校正的。是他親筆校訛。攺易些个。﹝小淨向老旦介﹞這麼校正。他曉得什麼﹝低頭自語介﹞咦。縱是他長於音律。也不合在這里出我的醜。可恨可恨。那譜快將扯破。﹝做扯碎介﹞這一腔憤恨難磨。

楚楚。我去也。﹝老旦﹞他也不知是尊作。出於無心。不必記懷。有慢了。正是各人自掃門前雪。莫管他家瓦上霜。﹝下小淨﹞恨小非君子。無毒不丈夫。於鵑這等可恨。如何弄他一弄便好。眉頭一皺。計上心來。他與穆素徽相好。昨日會考。竟在他家裏頑耍。那穆素徽又是極作喬的。都在我面上可惡得緊。竟將這樁事情。再點綴些。與他父親於雪賓一說。可不快暢。﹝笑介﹞妙妙妙。

【好姐姐】見他父親把舌尖輕簸。說他會文字卻在娼家髙臥。一入此言敎他好柰何。非小可。漫使素徽遭場禍。父子生心家不和。

好計。好計。

全憑三寸舌。

惹起一天愁。

第八出病晤

【懶畫眉】﹝生上﹞漫整衣冠步平康。前日在劉楚楚家見穆素徽寫我的楚江情一曲。袖之而歸。聞得他十分相慕。好生牽掛人也。爲了花箋幾斷腸。藍橋何處問玄霜。記得劉楚楚云。楊柳髙樓下。銅環雙闔扉。還說春聯兩句。鏤月爲歌扇。裁云作舞衣。﹝做看介﹞呀此間已是了。咦。聞得他是第一名姬。塡門車馬。爲何閉門在此。﹝叩門介﹞試叩銅環響。﹝內作丫鬟應介﹞忽聽鶯聲度短墻。﹝咳嗽介﹞

【前腔】﹝醜上﹞誰叩朱門嗽聲揚。不是劉郞定阮郞。敎人答應恁般忙。﹝開門見生介﹞原來是擲果車初降。相公上姓。﹝生﹞姓於。久慕素徽。特來相訪。﹝醜﹞素徽是小女。﹝生﹞令愛在家麼。﹝醜﹞不要說起。自池三爺接去看梅。歸卽染病。至今不好。槪不接見。有慢相公。﹝生﹞原來這个緣故。所以閉門在此。﹝醜﹞可柰懨懨病在牀。

﹝生遲疑介﹞極欲一見。今旣有病。不接賓客。又不好相彊。只得別了罷。攺日再來。﹝醜﹞可有什麼話了。﹝生﹞只說來謝花箋的。便曉得了﹝醜﹞領命了。﹝生﹞相思相見知何日。此時此際難爲情。﹝依違下介丑向鬼門道白﹞我兒。方才這个相公。好笑得緊。什麼謝花箋的。扯淡得緊。﹝內﹞這是於相公了。請他轉來。﹝醜﹞去了。罷了。趕不上了。叫不應了。﹝內連叫﹞一定要請轉來。﹝丑叫生介生上﹞喚小生轉來怎麼說。﹝醜﹞俺素徽聽得謝花箋三字。亂叫請轉。不知他意思。﹝內傳介﹞請問可是於叔夜相公。﹝生﹞正是。﹝內﹞請坐西樓。俺姐姐扶病出來也。﹝醜﹞就是於叔夜相公。失瞻了。俺素徽久慕大才。日夜想念。

【前腔】﹝旦扶病上﹞夢影梨云正茫茫。病不勝嬌懶下牀。欣然扶病認檀郞。﹝看生介生揖介旦低頭介﹞果然可愛風流樣。﹝凝眸相顧介醜笑介﹞阿呀。恁地相逢看欲狂。

﹝醜催茶下旦﹞就是叔夜於相公。尊庚了。﹝生﹞十九。﹝旦﹞曾娶否。﹝生﹞沒有娶。﹝旦﹞曾聘否。﹝生﹞也沒有聘。芳齡幾何了。﹝旦﹞少足下三歲。﹝生﹞久慕雋才。兼得妙楷。今幸一晤。如渴遇漿。只是玉體不安。不合驚動。扶病而出。感次五中矣。﹝旦﹞思慕經年。適逢一旦。喜慰夙懷。死且瞑目。何有於病。﹝生﹞卿與小生。交淺言深。不知何緣。得此雅愛。﹝旦﹞三生畱笑。兩載神交。何言淺也。妾本煙花賤質。君乃閥閱名流。葭玉蘿喬𨿽不相敵。然錦帆三奏。已殷殷司馬之挑。妾鉛槧數行。豈泛泛雪濤之筆。情之所投。願同衾穴。不知意下若何。自薦之恥。伏乞諒之。﹝生﹞小生一向覓緣。碌碌風塵。無能解吾意者。劉楚楚家得卿親筆。且聞相愛已久。不勝驚喜。今蒙以生死相訂。小生永期秦晉。決不他圖。如負恩背義者。有如日。﹝旦﹞片刻相逢。百年定約。如有他志者。亦有如日﹝生﹞只是少媒妁。然我輩意气投合。何須用媒。﹝旦﹞呀。楚江情一曲。是吾媒也。願爲君歌之。﹝生﹞願聞。但恐俚鄙之詞。有污香頰。且吾卿病虛气怯。只是莫歌罷。﹝旦﹞隨歌而沒。亦足明志待吾謾歌你聽。

【楚江情】﹝香羅帶﹞朝來翠袖涼。燻籠擁牀。昏沈睡醒眉倦揚。懶催鸚鵡喚梅香也。把朱門悄閉。羅幃漫張。一任他王孫駿馬嘶綠楊。

【一江風】夢鎖葳蕤。怕逐東風蕩。只見蜂兒鬧紙窗。蜂兒鬧紙窗。蝶兒過粉墻。﹝做气怯不能歌介﹞病後气促。十分費力。﹝生﹞恐怕傷气。住了罷。﹝旦﹞歌完了。怎解得咱情況。

彊按宮商。殊失作者之意否。﹝生﹞歌中之意。摹寫無餘。詞出佳人口。眞令人銷魂死也。

【大迓鼓】淸商繞畫梁。一聲一字。萬種悠揚。髙山流水相傾賞。欲乘秦鳳共翺翔。又恐巫山還是夢鄕。

﹝醜文豹帶馬急上﹞夜放踏殘花底月。曉行嘶破陌頭煙。相公馬在門外了。今日是會文日子。趙相公道相公不到。卻曉得在這裏來了。大聲發話。老爺又要來閱社。轎已發了。請相公快些赴社。﹝生﹞政欲談心。卻忘了今日是會期。﹝遲疑無措介﹞旣如此。只得暫別。停一日再來候問。﹝旦﹞住了。爲何說起要別。不覺肝腸似割。莫不是會期從此少也。﹝生﹞有暇就會的。說那裏話來。﹝旦﹞我有玉簪一隻贈汝。﹝做拔簪墜折介﹞呀。玉簪折了。一發不是好兆。﹝生﹞罷。我有所佩舊玉一塊。不曾帶得來。當取來贈卿服之。後日可以爲記。﹝醜催介﹞

【前腔】﹝生﹞汪汪淚數行。得暇就會的。﹝旦﹞來時總會。此際堪傷。﹝生﹞緊牽紅袖難輕放。章臺柳色系情長。何事花驄嘶得恁忙。

就此別了。﹝旦﹞有暇不住要會。﹝生﹞一準來。﹝別介﹞

琴聲簫意逗情緣。

乍見隨看別淚漣。

東去伯勞西去燕。

斷腸回首各風煙。

第九出庭譖

【西地錦】﹝外上﹞老去蕭條玉樹。鎭日督子攻書。望他平地登雲路。乃不愧我貽謀。

下官於魯。自給假回來。惟以課子爲事。柰他雜念分心。雄才自恃。委難駕馭。今日閒暇。不免去請他社友趙秀才。問他近業如何。他還肯直言。院子何在。﹝末扮老院子上﹞堂上一呼。階下百諾。老爺有何分付。﹝外﹞你去請趙伯將相公來。到時卽便通報。說道帶了前日會簿來。不可有誤。﹝末應外﹞正是雪隱鷺鶿飛始見。柳藏鸚鵡語方知。﹝暫下末﹞行行去去。已是趙相公門首。有人麼。﹝小淨內問﹞是那家。﹝末﹞是於老爺家。﹝小淨﹞不在家裏。﹝末﹞是他聲音。待我挑破紙窗看他。﹝做挑窗見小淨笑介﹞呀。相公現在裏面。﹝小淨在內答﹞只是你不該挑破我窗。快與我糊好。﹝末做糊介﹞請出來。﹝小淨﹞如今又不在家了。﹝末﹞休得取笑。快請出來。﹝小淨上介﹞

【出隊子】方懷夙怒。早見於家一老奴。﹝做看介﹞這个老兒不見你隨於相公。﹝末﹞小人是老爺身邊的。﹝小淨﹞阿呀。我說像位大叔。爲什麼來。﹝末﹞老爺差小人密請相公。家爺專等相公過。﹝小淨﹞可曉得爲什麼說話。﹝末﹞想是怕大相公閒耍。不在會上做文字。故請相公面問。說道帶了會簿來。欲看前宵文會簿。﹝小淨﹞前日你相公赴會。幾時出門的。﹝末﹞說是七篇會。侵早出門的。﹝小淨﹞恰又來。你每相公麼直至眼烏了步來。抹得一篇。不知可曾訂入簿中。不是我當會。文簿也不在我處。﹝低頭自笑介﹞對出機關。﹝指末介﹞使乎使乎。

﹝末﹞說話間已到門首。相公廳上請坐。待我通報。老爺有請。﹝外上﹞堂上有佳賓。倒屣忙相接。﹝見介﹞小兒時沐大教。感激良深。﹝小淨﹞晚輩日仰髙風。儀刑頗切。﹝外﹞今日屈駕。非爲別事。小兒忝列文社。先生必知其學業之消長。志向之邪正。先生其明言之。據老夫看起來。只管耽於歌曲。輕視書史。莫不於此道荒唐了。﹝小淨﹞老先生在上。

【獅子序】令公子掌上珠。晚生每豈敢含讒獻諛。﹝外﹞呀。先生差矣。爲父者有愛勞之心。不用姑息。爲友者有忠吿之道。豈曰讒譖。﹝小淨﹞令郞是髙才。原不消十分用功。那曾有名士甘就時趨。﹝外﹞說起名士。一發是他自誤張本。只爲終日自負了詞壇重名。反以時藝看易了。﹝小淨﹞須是禁他做綺麗詞。﹝外﹞前日老夫曾到他書房。見歌曲滿案。已面諭一番。都把來燒毀了。難道又做。﹝小淨﹞不瞞老先生說。燒得幾何。如今俳優所習。皆令郞歌曲。須是搜索外面底本。懲治演習之人。方斷其作興。還須屛外遊。鎖書齋。限功夫。精神方聚。﹝外﹞咳。藥石之言。老夫謹領命了。正是與君一面語。彊看十年書。

但不知習其歌曲者。那家爲最。﹝小淨﹞待晚生想來。﹝思介﹞𨿽在劉楚楚家塗我的歌譜。楚楚無甚得罪手我。那穆素徽幾次不接我。情理可惡。又與叔夜至交。不免舉薦。﹝向外介﹞有一个穆素徽。凡令郞歌曲。都在他家。俳優所不習者。素徽教之。素徽所未明者。令郞教之。兩人因歌成契。政是如漆似膠。﹝外﹞穆素徽是何人。

【太平歌】﹝小淨﹞他是靑樓女。與公子呵。好似水和魚。﹝外怒介﹞是爲妓女所迷。一發罷了。﹝小淨﹞有幾部新歌畱彼處。﹝外﹞有這等事。他要新歌動人。我每癡兒子。爲其所役。先生如何妙策敎他斷。﹝小淨﹞沒有什麼策。除非是差些使者逐他去。﹝自悔介﹞呸。晚生差了。令郞與素徽非常契合。只管說他。萬一知之。可不是切齒之仇了。﹝外﹞政所以愛之也。這个不妨。﹝小淨﹞隔墻有耳愼防諸。﹝外﹞這个不妨。﹝小淨﹞旣如此。還有一言。逐之一說。不可緩矣。﹝附耳低介﹞斬艸要除根。

﹝外﹞謝教了。且住。我家不肖之子。與這妓女相交幾時了。﹝小淨﹞這个倒不知。只是令郞出來會考。或是赴席。無不到他家裏的。﹝外﹞阿呀。有這等事。恰才正失問了。前日會考七篇。文簿上是完的麼。﹝小淨﹞令郞說家中有事。抵暮方來。止做得一篇。不是晚生當會。文簿在他友處。所以不得如命。﹝外怒﹞一定又在那个姓穆的妓家。可不气殺我也。這一篇定是心粗气浮的說話。看他怎麼。﹝小淨﹞好物不須多。靈丹只一顆。也不是這等論。﹝外怒介小淨勸介﹞請息怒。

【賞宮花】﹝外﹞我言之气阻。這不才無賴徒。終日耽歌賦。又去戀迷途。我只道分心詞賦。尙且當他不起。那曉得又去迷戀靑樓。咳。趙先生。老夫亡荊未葬。年已六旬。秖有此子。又是這般不肖。不要說他的下梢。我夫妻骸骨。不知所之矣。父母後來誰靠傍。不知骸骨待何如。

﹝小淨﹞老先生慮之太過。及今防之。未爲晚也。晚生就此吿別了。﹝外﹞明早敢煩先生指引小僮一往。逐去穆素徽。﹝小淨﹞恰才說話。尙恐隔墻有耳。此事斷不敢與聞了。﹝外﹞恐怕小僮支吾。一定要勞。父在子不得自專。慮他怎的。﹝小淨思介﹞前日受气。今日狐假虎威。發揮他一場。有他父在。怕他怎的。﹝向外介﹞領命了。﹝外﹞難得厚誼。一時著惱。有慢尊客。伏乞諒之。﹝小淨別介﹞須是瞞卻令郞方好。正是舌如鉤與綫。釣出是非來。﹝下外﹞咳。人不說不知。鐘不扣不鳴。不肖子在外邊與妓女交好。竟荒學業。凡是出去。俱說是會考。這都是門上人與書僮文豹蒙蔽我。快叫門上人與書童文豹過來。﹝淨扮老門公醜文豹上﹞何事連呼名字。心頭好費沈思。若問相公之事。只索打點言詞。﹝外﹞院子取大板子過來。各打二十。﹝打介淨﹞老人家打不起了。﹝丑﹞孩子家一發打不起哩。﹝外喝介打完介淨﹞問老爺。爲什麼緣故。﹝外﹞咄。還要問我。你做門上人的。大相公在外閒遊。早出晚歸。豈不知首尾。只管騙我某日是會考。某日是赴席。前日已曉諭了。不許閒人及書柬出入。竟不作準。﹝淨﹞方才搬是非的趙相公。是老爺請來的。﹝外﹞咄。還要胡說。文豹做書童隨大相公花街柳巷去。不與我說。傳消遞息都是你。砍死你這奴才便好。自今日起鎖了廳門。我坐定廳上。就是大相公出去。須與我請匙鑰。若不來報我。打死你每。須索聽者。﹝淨丑應介﹞

【雙聲疉韻】﹝外﹞從今後。從今後敢知痛苦。﹝醜﹞弄得我屁眼疼得緊。﹝外﹞凡百事。凡百事要來報取。報知吾當饒汝。若還不報時。鞭笞受楚。仔細堤防相公起居。

去罷。下次須要小心。﹝淨丑應下﹞

養子不敎父之誤。

敎訓不嚴師之惰。

父子從來不責善。

看得破時忍不過。

第十出閽忤

﹝淨門公醉上﹞我儂看門極在行。迎官接府鎭日忙。憑渠大官府見子我和顏悅色。家主公而上親眷朋友捉我極口介贊揚。只因年紀多子星。合墻門叫我老伯伯。眾伴當大小酒席序齒坐頭一位。囉个敢搶。親筵喜事大門上那少得一分使用。年朝月節。各房頭喫得我介肚膨。出子分上書柬弗怕渠弗來謝我。壓起子手本揭帖。要點■﹝亻奢﹞手裏香香。凡是投靠个。租房个。成田个。借債个。畫包个。糴米个。賣書畫骨董茶葉火腿个。囉个弗來求我。若無好气替渠傳進。教渠立到夜。坐到黑。餓得眼淚汪汪。爬垃圾个。搜壞磚街常時搶把鐵掘。捉著子白日撞。倒要剝渠衣裳。大門前賭博个。捉得頭錢。送我買星小菜。丫頭囝爺娘到偸出好酒。做準是我合嘗。陪絕子謝土个道士。喫絕子下桌个粉湯。捉雞罵狗。落得脾胃。拉春拉會。有我風光。篾繵頭。蠟燭頭。一壁角落。殘拜帖。舊封筒。受子滿房。常常賺點白臉。不時騙呷黃湯。人道看門受用。阿得知我个痛癢。面生人回道弗在屋裏。面熟人說道請進圓堂。又有一種疑惑。客人弗知家主公要見弗要見。弗好回短。弗好回長。有時一淘客人來發作說話。教我極難主張。早晚弗得自在。夏裏要著衣裳。立遲子道是大模樣。應遲子又道慢肚腸。又要登記門簿。寫个長帖古柬■﹝亻奢﹞生■﹝亻奢﹞生。萬一記差子住居。叫進去。罵得頭痛彭彭。內裏失子物事。一槪門上支當。客人無子轎幔。又要我去賠償。咳。且弗要閒言閒語。那裏說起晚頭鬧介一場。老爺道是小家主公出去白賞。盡是門上隱藏。捉我打得兩腿。稀爛。滿身靑滂。正是天有不測風雲。人有旦夕災殃。倒子兩壺糖酒。醉醺醺只要上牀。正是今朝有酒今朝醉。明日乏鈔又商量。﹝做醉倒介生上﹞事不關心。關心者亂。西樓穆素徽。思慕小生。昨往拜訪。因病槪不見客。素徽知我姓字。令人追轉。扶病出接。遂訂終身之約。又借楚江情爲媒。帶喘而歌。涕淚言別。實絕無僅有之奇遇也。不意父親知之。嚴禁出入。又把看門蒼頭。書童文豹責治。想起來日裏已難出入。不免乘此夜深。去會他一面。只是雨大得緊。怎麼處。便冒雨去也說不得了。呀。門已悄的鎖在這裏。看門的。﹝連喚介﹞呀。如何連叫幾聲。一聲也不應我。﹝又喚介淨醉上﹞半夜三更。誰叫學生。是人是鬼。看不分明。﹝生﹞是我。﹝淨﹞你是什麼人。﹝生﹞是你主人。﹝淨﹞這个時候。出來怎麼。﹝生﹞我自有正經事。要出去片時。﹝淨﹞外邊大雨。如何去得。方才連累我打得好。又要出去。﹝生﹞唗。一定要去。﹝淨﹞敢是癡了。﹝生怒介﹞這等無狀。快把鑰匙來開了。方才饒你。﹝淨﹞鑰匙在老爺處。就在這裏。也決不開。

【四邊靜】﹝生﹞惡奴膽大將咱嫚。十分肆潑悍。﹝淨﹞請問大相公。此時有何干。﹝生﹞出言嘲訕。好把臀皮打爛。﹝淨﹞恰才得過了。領過這一杯。解褲請査看。

﹝生﹞唗。不許胡說。快些開門。﹝淨﹞出去做甚。﹝生﹞你不要管。﹝淨﹞怎麼不要管。

【前腔】老爺命我嚴防範。須聽我規諫。﹝生﹞一定要開門。胡言總無干。﹝淨﹞泥滑路爛。獨行不慣。﹝生﹞路上難走。不干你事。﹝淨﹞好沒正經。不是去偸營。又不是逃難。

﹝生背介﹞欲待打他。半夜三更。恐怕驚動父親。﹝怒看淨介﹞咦。可惡可恨。就打死你這个老奴才也不多。

忠臣不怕死。

怕死不忠臣。

勢敗奴欺主。

時衰鬼弄人。

第十一出鸇逐

【靑歌兒】﹝醜鴇母上﹞吾家女病慵愁倦。暗塵生舞衫歌扇。門前車騎漫喧闐。都將謝了。我待如何消遣。

自家穆素徽之母。只因女兒立志從良。池三爺要娶他爲妾。另置一宅。憑他做主。極好的主顧。叵柰女兒嫌他品陋才疎。會幾次酒身也不肯著他。只慕那於叔夜。昨日一見如故。私訂終身之盟。病也都好了。今日又絕早去燒香。多應是祈禱此事。咳。這小娘。好不癡心也。

【上馬踢】於郞是甚緣。偏中乘鸞選。池生枉用情。天臺還路遠。倩女癡心。娘勸他不轉。嘆我老年。只要活動錢兒。那顧煙花賤。

噯呀。爲何不住的眼跳。﹝小淨領眾家僮上﹞

【勝葫蘆】驟到平康畫橋邊。霎瞬的聚人煙。﹝做打進﹞打破家生如雪片。一場慘禍。管使西樓鬧喧喧。

﹝醜忙接介﹞請相公息怒。不知什麼得罪。故來見責。﹝小淨嚷介﹞你每這樣人家。不是輕易騙人的。也要看个來歷。那於叔夜相公。乃是見任京畿道禦史於老爺之子。你每去騙他。闝了幾月。費三百餘金。於老爺曉得了。十分發怒。卽欲寫詞送官。是我解勸暫免。就托我來逐你向遠方去。不許住在這裏。立看搬場。不容片刻。﹝醜驚介﹞噯呀。天那。從不曾畱什麼於相公。那裏說起。一定是那个挾仇的。造出此事。﹝小淨﹞唗。難道是我挾仇。再打家夥。﹝醜﹞旣是要搬。不須打了。﹝小淨﹞立刻搬。﹝醜取銀介﹞趙相公在上。俺家穆素徽又出去燒香。失陪相公。一時不及備飯。敢折白金二十兩。送相公買果子喫。﹝小淨﹞些須之物。那个希罕。難道我趙相公是要銀子的。且暫收在此。﹝一面袖銀介﹞咦。方才忘記了。於老爺還說要我立定拆你房屋。如何但趕搬場。竟不拆屋。啐。這樣有粗無細。快些。﹝眾家僮應向丑賣春介醜﹞再奉二十金。求相公少緩雷霆。免拆房屋。﹝小淨笑介﹞旣如此。卽刻搬場罷了。﹝醜﹞也求寬緩一日。待女兒回來。出脫了房子。尋了一處住居。方好搬去。﹝小淨假怒介﹞這个老媽。是逐腳上的。教他拆屋。情願搬場。教他搬場。又待尋房。﹝笑介﹞也罷。天上人間。方便第一。尋房是等你不及。限你後日午時去罷。不許遲誤。﹝眾﹞且住。趙相公便仁慈。緩他一日。我每受老爺之命。卻緩不得的。﹝醜又取銀介﹞大叔每來怠慢了。不及辦飯。折白銀二十兩請收了。老爺面前。只說搬了。萬乞遲我一日。﹝眾﹞得人錢財。與人消災。也罷。

【掉角兒序】﹝小淨﹞那於生是讀書少年。你家素徽呵。做圈套把他來騙。豈不知嚴明父親。勢炎炎繡衣風憲。到今朝發覺了怒衝天。來驅遣。外州他縣。﹝合﹞早離故苑。方得自全。休做了不識禍福。處堂雀燕。

﹝醜﹞趙相公。蒼天在上。眞正寃枉。

【前腔】素徽兒春來病纏。鎭日的閉著門扇。幾曾畱於家相公。好敎人口難分辯。漫哀求姑寬緩。賜矜憐。與人方便。

﹝小淨眾合前﹞後日一準要搬。﹝醜﹞曉得了。正是閉門家裏坐。禍從天上來。﹝下小淨向眾介﹞方才這些銀子。是不義之財。你每若是拏了。老爺得知。一定要打。不如總放在趙相公處。都送老爺。收不收。再作區處。﹝眾﹞老爺自然不收。難道趙相公拏了不成。﹝小淨﹞我兩日事忙。過了三四日。一定要送還那个老嫗。﹝眾﹞他後日搬場了。三四日後。那得還在。﹝小淨諢介﹞我有些散碎銀子在此。與你每買酒喫罷。去回覆老爺去。還有一件。相公若問起時。只說老爺自家曉得。差你每如此如此。我偶然在那裏遇著。從中勸解。不要說同來的。﹝眾﹞六十兩頭可要說。﹝小淨﹞分文也說不得的。你聽我道。

回覆老恩東。

單瞞大相公。

相思千萬種。

弄做一場空。

第十二出緘誤

【金瓏璁】﹝旦上﹞朝朝珠淚灑。那堪復受波査。平白地起喧嘩。一家如破瓦。飄流信逐煙花。無計策枉嗟呀。

花正開時遭雨打。月當明處被雲遮。奴家穆素徽。病時許香。昨往寺中酬願兼禱於郞與奴家終身之事。歸來家破人離。原來是趙伯將銜恨。不曾接他。竟向於郞父親前讒譖。率領於家狼僕。打毀墻屋。紮詐銀兩。卽刻驅逐。母親再三求懇姑緩。今日把西樓典與劉家姐姐了。收拾行囊。欲往杭州府母族寄居。咳。此番脫了池公子也好。只是那於郞叔夜。我旣以終身許之。隨你到天涯海角。決無他志。不要說原在煙花。就是一馬一鞍。也決不成了。咳。於郞。於郞。空有兩年之神慕。從無一夕之面談。忽起風波。無端間阻。那放得你下。

【桂花偏南枝】﹝桂枝香﹞他是多情何賈。髙才班馬。讀書太乙分輝。撈賦長安騰價。

【鎖南枝】憐他錦帆新制佳。只恁的搬弄才情。總是相思畫。奴家呵。傾慕他。他也知愛咱。一个慕風流。一个愛閒雅。

【江頭金桂】﹝五馬江兒水﹞記前日垂楊停馬。畱他一試茶。爲他輕翻白薴。漫響紅牙。看他聽歌時丰韻加。

【柳搖金】秋水明霞。盈盈堪把。奴家呵。遂以百年相訂。願做倚樹蒹葭。他約暇時來看咱。

【桂枝香】誰想翻成話靶。風波驚詫。好叫我淚如麻。紅顏自古多薄命。莫向東風怨落花。

咳。今日匆匆束裝。別也不得一別。那放得下。不免背了母親。修書一封。約他明夜瞞了父親出來。舟次一會。永決終身之事。死亦瞑目。便是他踰垣鑿壁。衝風冒雨。也說不得了。﹝取筆硯寫書介﹞你看一泓秋水金星硯。半幅寒云玉版箋。咳。我有許多情話。怎寫得盡也。

【海棠醉東風】﹝月上海棠﹞艸素札。訂他中夜偸來話。把山盟海誓再四申罰。這封書若解相思。竟向我於郞投下。

【沈醉東風】寒溫細加。字畫又差。癡心想念。筆兒又倒拏。

還有所截之發。紮做髲子。等才郞贈他。不免封去。﹝做解髲封介﹞周旺在那裏。﹝外周旺上﹞正爾束行裝。又有何差使。﹝旦﹞你把我這封書。送與於相公。﹝外﹞前日畱了幾杯茶。惹出這場大禍。還要去纏他。況門上嚴禁。就插翅也難進。﹝旦哭介﹞我那於郞呵。你狠父親隔得我好苦也。周旺過來。我有白金一兩。與你買酒喫。千萬要傳與他。必要親手遞書。﹝外﹞周旺那敢受姑娘的銀子。待我持去。送與他門上人及書童。或者可得引見。﹝旦﹞如此就去。須要的當。討得一件東西回我。方好信你。﹝外﹞曉得。

【玉枝帶六麼】﹝玉交枝﹞﹝旦﹞此書非耍。面交他。休得送差。

【六麼令】﹝外﹞侯門如海怕難達。﹝旦﹞疾忙去。快來家。這回休得將人詿。這回休得將人詿。

﹝外﹞此去呵。一心忙似箭。兩腳走如飛。﹝旦﹞眼望旌捷旗。耳聽好消息。﹝淨大聲叫上﹞素徽可在家裏。﹝旦﹞是池公子聲音。這个可厭東西又來了。我自托病進房去了。你的書不要露與他看。﹝外﹞曉得曉得。﹝下旦見淨急棄書案奔下淨怒看介﹞

【撥棹入江水】﹝川撥棹﹞眞堪訝。正在這裏寫書發人。一見我來。便拋棄筆硯。急走進去了。這寃家。怎避咱。爲他行喫盡糟茄。爲他行喫盡糟茄。找絕个驀頭醬瓜。

看他桌兒上殘箋剩楮。不免翻閱看。﹝作驚笑介﹞

【江兒水】繡字花押。一幅原書遺下。

噯喲。爲何一封原書。倒遺在這里。咦。待我先看。寫與那个的。辱愛妾穆麗華斂袵泣拜於叔夜夫君足下。﹝笑介﹞這个癡婦人。原來寫與於叔夜那廝的。我未識其面。曾聞其名。難道就是夫君。噯喲。書中難字甚多。寒溫處一句也念不斷的。但是中間一二行可辧。無非是約於生話別。咦。可笑可怪。如今慌慌張張。封去的書。一定倒是空函了。媽媽何在。﹝醜上﹞自不整衣毛。何須夜夜號。﹝見介淨﹞媽媽。你一向風雲得我好。只管說俺素徽有病。不得如三爺意。教我坐不共幾。食不同器。做小娘的這樣作喬。我還道你是好人。今日素徽親筆所約之事。難道你不曉得。﹝醜驚介﹞什麼親筆。又是一出。﹝淨做气出書與醜看隨袖介﹞不要說起。我便不意間撞來。見素徽在房內封書。響與周旺低聲說話。囑付綢繆。我待他封完了。步進去。一見時如避箭一般去了。這是什麼模樣。及至看他卓上殘紙中。竟遺下原書一幅。書中云。今日母親買舟將寄居錢塘母族。明晚發舟矣。子丑二時內君可踰垣破壁。到舟中一會。以決生死之盟云云。後寫辱愛妾穆麗華斂袵泣拜於叔夜夫君足下。如此緣故。原是你二人已許了於生。所以將我奚落。﹝醜﹞呀。果是寫來。三爺不要錯怪我。我每素徽是癡心小娘。不知甚麼緣故。與於相公從無一面。見他歌曲。便要跟他終身。前日來。我已回去。他連忙教人追轉。扶病而歌。攜手哭別。不在話下。不意昨日趙伯將相公。領著於家大叔。說老爺曉得哄騙大相公。托我每驅逐到遠處去。老身只得搬去。明日發舟。不道女兒又要去虎頭上做窠。天那。我那裏曉得風縫。﹝淨﹞如此說。難道素徽自嫁了於郞。你也不知。﹝醜﹞咳。他便是這等癡。若要嫁他。我不肯那个做主。不要說虛言。就排了天平。寫了婚書。還好伸个腰哩。癡女兒可不是做夢。﹝淨﹞假如我情願出銀子。你便怎麼。﹝醜﹞這便是眞正於生了。﹝淨﹞只是令愛那肯到我家去。﹝醜﹞我肯了。怕他不肯。﹝淨﹞有計在此。方才書上說你要到什麼錢塘。不知那裏叫做錢塘。﹝醜笑介﹞呀。三爺又來耍我了。難道錢塘也不曉得。﹝淨﹞你又來作難了。我那裏曉得錢塘。﹝醜﹞就是杭州府錢塘縣。我老身有親眷在彼處。今往寄居。再作計較。﹝淨笑介﹞旣是這等。我又怕老婆的。就討素徽。少不得另置一宅。何不就在杭州。買了別院。你來時只騙素徽是親眷家。待進門後。硬做他成親便了。﹝醜﹞妙計。我如今還要罵他一場。如何又要寫書去惹禍。﹝淨﹞這便淺見了。我每只做不知。待他等而不至。明知相棄。念頭就淡了幾分也。﹝醜﹞有理。有理。

【園林帶僥僥】﹝園林好﹞這空函多應送差。等不來敎他巫山夢遐。

【僥僥令】但是悄載扁舟錢塘去。只說向娘行親眷家。

﹝醜﹞旣如此。明日我只催開船。待他要等於郞。我便決他不至。果應吾言。再冷淡他。他自然丟下念頭。好一心隨三爺也。﹝淨﹞妙妙。我先去收拾房子。今日就送財禮五百兩與媽媽。差小僮遠遠隨行。正是。

無緣對面不相會。

有緣千里定相逢。

結成鸞鳳靑絲网。

碾就鴛鴦碧玉籠。

第十三出疑謎

【一江風】﹝生上﹞意瓓珊幾度荒茶飯。坐起惟長嘆。記西樓喚轉。聲聲扶病而歌。遂把紅絲綰。咳。藍橋咫尺間。誰知風浪翻。好事多磨難。

前日約會穆素徽。不意父親嚴禁。不得去一面。今日喜父親暫出拜客。欲待去會他。恐回來知之。又是害他了。所以展轉中止。畢竟不知如何計較了他。不免差文豹在門前打聽則个。好似和鍼吞卻綫。系人腸肚刺人心。﹝暫下﹞

【秋夜月】﹝外上﹞乍轉彎。前面那家想是了。好問於鄕宦。﹝醜上﹞有些相認白須漢。﹝外﹞呀。文大哥。﹝醜﹞我說是你。如何站定東西看。﹝外﹞老爺可曾計較你。﹝醜﹞不要說起。害咱每念板。今日你來怎麼。﹝外﹞是差來寄柬。

﹝醜﹞天那。又寄什麼柬。呀。相公正差我打聽消息。這書來得正好。我與你傳進罷。﹝外﹞穆姑娘千叮萬囑。教我定要面送。送些酒錢在這裏。求悄然領我一見相公。﹝醜樂收銀介﹞幸喜老爺恰才出去。門上人又病倒。好湊巧。待我悄然領進書房去。﹝外﹞多謝。轉過回廊。又是廳堂。過了廳堂。又是回廊。﹝醜﹞相公有請。﹝生﹞重門深似海。那得外人來。﹝醜﹞有信在這裏。﹝外﹞小的是穆姑娘差來的。﹝生﹞正要問你。俺老爺可曾來計較你家。﹝外﹞不要說起。昨日趙伯將相公。領著宅上一■﹝亻匋﹞大叔。說老爺教他來毀拆房屋。驅向遠方。詐了銀子六十兩。家夥打得雪片。幸得穆姑娘燒香。不在家裏。歸來知之。痛哭不已。﹝生﹞有這等事。﹝外﹞穆姑娘含淚寫書。囑付小人。必欲面見。還要討一件記色。方信小人虛實。明早開船到杭州去。寄居親眷家。要緊說話。都在書上。﹝醜急上﹞老爺在街上喝道來了。快些去罷。﹝外急介生﹞說話多了。不及看書。說道書中之言。定當如命。也寫不及回書了。有舊玉在此。持去作記。﹝醜﹞快去罷。﹝外﹞鯉魚脫卻金鉤去。擺尾搖頭再不來。﹝急走下生恨介﹞畢竟是趙伯將與父親說的。又領我每惡奴去打逐。致令父親嚴禁。教我別也不得一別。回書也寫不得一紙。好生可恨。且住。書中不知有什麼言語。想必生死之約在內。咦。還有一件在裏邊。揑去又不硬又不軟。不知是甚麼東西。咳。封函上圖書密密。花押重重。又貼兩對紙方勝兒。可不用心也。待開只愁腸斷。不開時又忍不過。怎麼好。

【紅衲襖】看他燦瑩瑩盡淚斑。間著那印章紅花字幻。待開時祇恐添悲惋。不開時那得我心上寬。細細將指甲兒挑下闌。乍破緘不覺的香气散。﹝開書介﹞呀。元來一股發兒。直恁的香也。早是一股發兒裊裊的好似烏雲也。呀。爲何一幅素紙。並無半字。恁敎人猜謎難。

待我猜一猜。

【前腔】敢是爲愁多不耐煩。敢是怯纖纖慵染翰。敢是我淚模糊不見蠅頭柬。敢是你暗中揮早忘了筆硯幹。莫不有孫汝權剔弄姦。若是被人換了。如何原封不動。印記分明。且畱香雲在內。想是厭套書寒溫泛。就是不落套語。爲何一句也沒有。呀。是了。他因我父親驅逐。料不成事。把啞謎來回絕我。多應把斷髮空書做了決絕回音也。痛殺人好似剜肺肝。

咳。好痛殺人也。﹝醜﹞相公爲何只管墮淚。

【前腔】﹝生﹞我只爲叫不開離恨關。﹝醜﹞嗟嘆也沒用。﹝生﹞咳。不由人不浩嘆。喉間愁塊何時剗。胸中淚海是甚日幹。難道我與素徽。畢竟是無緣的。天那。怨殺那狠上蒼未可攀。直恁的把我來不掛眼。若是沒有姻緣拚死向黃泉也。怕心窩不肯寒。

﹝小淨上﹞假做笑呵呵。滿肚毒蛇窠。口善心不善。面和心不和。阿呀。叔夜兄。﹝生做忙收書發介﹞文豹回了罷。﹝小淨﹞回不得了。開了門。﹝醜﹞怪人在肚。相見何妨。﹝生﹞如此開門。﹝醜做開門介生﹞爲何而來。﹝小淨﹞特來報兄一信。不知可曉得昨日之事。小弟替兄出盡寡力。﹝生﹞多謝了。若不是兄去。幾乎就搬了。﹝小淨﹞爲何恩將仇報。倒把言語來唐突我。是你令尊不知那裏曉得了。差人發話。我適値在那裏。爲兄解勸。姑緩驅逐。我又不曾先在令尊前搬是非。又不曾托我去發話。好意報兄。難道倒是我不好麼。﹝生冷笑介﹞也好得有數。﹝小淨怒介﹞噯喲。不要與你彊辧。就作是我。趕去一妓。也有何妨。不去懲治家人。埋怨父親。到來與我聒絮。可不是屁話麼。﹝生怒介﹞這便是你文字了。

【大影戲】看你理窮詞遁。故生怒嗔。﹝小淨﹞我不是你嚴親。爲何把我來尋趁。﹝生﹞只問道是誰挑釁。誰趕他去。紮詐他斷艸除根。﹝小淨﹞是我說的。是我紮的。﹝生﹞六十兩。﹝小淨﹞旣做仇人。怎賺金銀。

﹝生﹞你得了銀子。才緩他昨日搬場。

【前腔】﹝小淨背介﹞語多相近。辧來漸眞。﹝向生介﹞是我使方便他感咱恩。送來禮物何須遜。﹝生﹞到說得冠冕。你是个紮火囤癩皮光棍。﹝小淨﹞畜生狗亡八彊盜賊烏龜。交絕不出惡聲。你欺我是个秀才。只管亂罵麼。我拉些朋友。打得你家片瓦無存。﹝生﹞你這樣徹底無賴小人。我與你鬥什麼口。﹝小淨﹞旣是不屑斗口。爲何前日抹壞我歌曲。﹝生﹞只此一句。有今朝破口傷情。﹝小淨﹞咬斷牙齦。誓不登門。

﹝生﹞也不敢勞。

怪伊談笑起風波。

縱做仇人柰我何。

酒逢知己千鍾少。

話不投機半句多。

第十四出空泊

【山歌】﹝末扮梢水上﹞水面生涯最是難。不遇風來只好看。說甚麼九日灘頭坐。一日過九灘。

自家舟子王二是也。穆家媽媽喚我船要往杭州去。不意穆姑娘倒要搖進城去。到錦帆涇歇下。不知什麼意思。我的船急要趕歸攬載的。今日耽誤一日。焦懆得緊。可惜月明風順。不如勸穆親娘開了船罷。親娘。船頭上好月。起來一看。

【卜算子】﹝丑鴇母上﹞花月春江勝。獨我離鄕井。﹝旦上﹞拆散雙鸞兩處鳴。展轉嗟薄命。

﹝末﹞老親娘還是頓載。還是搬場。請問明白。昨日喚船時。周老官說就去就回的。今日不知要等什麼人。耽誤一日。此時不至。不如趁此月明風順。趕到市鎭歇了。做兩日到杭州。歸來約了人家要載的。千萬方便。﹝醜﹞說得有理。﹝旦﹞這廝好生可惡。我分付你要等到明早開船。只管聒絮。你要船銀盡多也是我還。一定要過今夜。我原約於相公在這裏等的。﹝末﹞旣如此。只要酒錢。﹝醜﹞我兒。那个於生。是公子家小官人。還是一時渾一時敗的。他與你一面之交。又不曾宿幾夜。如今見父親嚴禁。意興自然敗盡了。那得出來會你。況虎頭上又去做窠。倘然弄出來。難道又受他家人紮詐。只是快開船罷了。﹝旦﹞若畢竟要開船。不容我一見。便赴水而死矣。﹝醜笑介﹞癡東西。你便是這樣癡。他是決不來的。﹝旦﹞我約他一定要踰垣破壁。衝風冒雨而來。若過子丑二時不到。是永棄我也。生死只在這遭。一定要來。﹝醜﹞侯門如海。這个書那得送到。不知那个哄你。可有回書麼。﹝旦﹞回書是沒有。﹝醜﹞可又來。﹝旦﹞他父親回來。寫不及書。將前日所言舊玉送來爲記。又說道書中之言。決然如命。難道不來。﹝醜﹞我與你拍个手掌。若來了西方日上。﹝旦拍介﹞若不來日上西方。﹝醜﹞只看此時已是深二更了。我等不得。先去艙裏睡也﹝旦﹞正好早哩。

【九回腸】﹝解三酲﹞曲塘西斷橋煙冷。垂楊下古渡月明。人兒不至空廝等。頻掠鬢。屢挑燈。凝眸似來移步影。側耳如聞咳嗽聲。心耿耿。

呀。外邊風雨大作。天漸明了。

【三學士】閏一更漏鼓還僥幸。撳不住兩岸雞鳴。咦。他說道佳期當記書中句。又把舊玉重申樓上盟。

【急三鎗】這就裏堪疑訝。多應是親嚴禁。難道恁無情。

﹝哭介醜上﹞不聽老人言。必有淒惶淚。﹝末上﹞晴幹不肯行。雨到難回避。於相公來了。﹝旦急看介﹞在那裏。﹝醜﹞只好不見來。﹝末﹞唱。﹝旦罵末介末﹞不要罵。昨日耽閣了一日一夜。後來生意又誤約了。好天不走。如今這般風雨。進退兩難。船錢是要逐日加倍算的。﹝旦﹞唗。胡說。﹝醜﹞女兒。

【一封羅】﹝一封書﹞伊執性苦爭。那於生有甚情。﹝旦﹞他須要踐盟。料嚴親防範明。﹝醜﹞

【皂羅袍】老人不聽。恓惶淚零。﹝末﹞晴幹不走。雨天怎行。﹝旦﹞呸。譬如生了一場病。

﹝醜怒介﹞要等情郞郞不至。羞慚到是嘴巴巴。這叫做落花有意隨流水。流水無情戀落花。﹝旦哭介末﹞如今開船罷。﹝醜﹞恐怕於相公來。﹝末﹞親娘倒也會灑落。

【鷓鴣天】﹝旦哭介﹞最苦催人事遠行。疎風細雨總傷情。那堪回首西樓遠。煙樹模糊隔幾層。人漸杳。恨難平。水窗猶自眼睜睜。欲知此際銷魂也。欸乃一聲一淚零。﹝同下﹞

【縷縷金】﹝老旦上小淨急做搖船上﹞忙追去素徽船。到處都尋徧。好熬煎。聞泊錦帆渡。如何不見。奴家劉楚楚。因妹子被於家驅逐。把西樓典與奴家。往杭州暫寓。我爲昨夜好日子。搬到西樓。今早治具送他一程。再尋不見。咳。想是去了。梢水只得回去罷。﹝小淨應介老旦﹞管昨宵開去怕畱連。空辜我設餞。空辜我設餞。

第十五出計賺

【靑玉案】﹝淨上眾家僮隨上﹞鴛鴦此夜牢籠就。最喜是機緣湊。要做新郞勻臉皺。剔括牙膩。洗濯足垢。不住整新衣袖。

我池三爺日夜要娶素徽。素徽把學生全然不睬。一條心卻死在於生身上。如今被他父親驅逐到此杭州地方。寄居母族。學生得其行止。竟與他母親五百兩銀子。做下計較。只騙素徽寄居親眷家。那曉得先已置房設屋。在此等候了。待進門時鼓樂並作。不怕他不成。正是百年夫婦今宵合。一段姻緣天上來。叫小廝住在門首伺候。來時卽便通報。﹝眾應介淨暫下﹞

【駐雲飛】﹝醜旦上外扮周旺持禮盒隨上﹞族落杭州。買棹來玆可暫畱。看里巷非僻陋。前面呵。大宅髙檐澑。嗏。棲鳥揀枝投。未知安否。﹝門上人﹞是那裏來的。﹝醜﹞是穆姑娘來拜。急去通名。還有薄禮。﹝外送禮介﹞薄禮須收受。﹝門上人﹞旣如此。請進內廳。﹝旦醜做行介﹞避難而來滿面羞。﹝內作樂介﹞

【粉孩兒】﹝雜扮侍女上旦作驚介淨揖旦介﹞山雞侶媿難攀鸞鳳偶。望垂憐小子。萬千哀求。﹝旦﹞無魚吞餌彊下鉤。要成婚一死方休。母親。快歸舟去。﹝眾﹞拜堂時怎說歸舟。重門鎖有路難走。

﹝醜﹞女兒。

【紅芍藥】你聽老朽。且放溫柔。休嫌我話不相投。眼見得家中禍殃構。﹝低唱介﹞借他每做過文迆逗。﹝響唱介﹞蘭房桂寢錦繡裯。我孩兒勾伊消受。﹝指淨介﹞況新郞委是風流。﹝淨﹞惶恐。﹝醜﹞落得外語傳已嫁華冑。

【耍孩兒】﹝旦哭介﹞我有一人曾罰咒。﹝醜﹞可不就是於叔夜麼。這樣牙疼咒。那裏作準。﹝旦﹞向日於叔夜肯分地唱出雎鳩。﹝醜﹞可記得前夜麼。停舟。你眼盼盼不肯來相就。你漫想破甑難重湊。癡迷見。全差謬。

【會河陽】﹝旦﹞縱是他差我不罷休。也須當面討回頭。豈甘送入機關。便忘那籌。決不嫁禽和獸。﹝丑掩旦口介﹞噤聲莫把他嘲詬。耐心莫與他廝鬥。﹝向淨介﹞

【越恁好】女兒年幼。女兒年幼。性格少溫柔。望垂見憫。鴛鴦网慢些收。﹝淨﹞只怕他到底不肯。﹝醜﹞從敎順你休待愁。喫團子也有三个口生。只難上口。須索要耐了性相廝湊。須索要做下气學卽澑。

﹝淨﹞咳。

【攤破地錦花】謾胡謅。都背立燈兒後。整萬徧求。再三的未肯回頭。媽媽。夜深了。蘂暗燈檠。篆冷香篝。漏將收。尙兀自淚珠流。

﹝醜﹞女兒。睡了罷。﹝旦﹞除非是層巒生浪。碧波起塵。那時方好如命。﹝醜﹞噯喲。越說得遠了。﹝旦大哭跳介﹞

【添字紅繡鞋】﹝眾﹞雲情雨意都收。都收。冰人月老空羞。空羞。求作合反成仇。一場喜半天愁。﹝合﹞兩處分頭。分頭。誰與話兜兜。誰與話兜兜。

【尾聲】勸娘行只索權迆逗。事到其間不自由。﹝旦﹞呸。除是日上西方才聚首。

﹝淨指眾旦擁旦下眾上介﹞走進空房。把門拴著。再不肯開。﹝淨﹞倘或做些什麼來。怎麼處。差丫鬟每去聽著。若有聲息不好。就來報我。﹝醜﹞三爺。婦人家極執性的。若逼得緊了。就弄出來。須是款款輕輕。方是在行哩。﹝淨﹞光景太凶。﹝醜﹞明早一定要吿別。﹝淨﹞再住幾日。偎得令愛轉便好。﹝醜笑介﹞這个難道三爺不會。倒要我偎。家中人口。都未安頓。一定要別。省得在這裏。倒增他作刁。﹝淨﹞也罷。明日送去。只是令愛已嫁我不是在外光景了。

嫁犬逐犬。

嫁雞逐雞。

色不迷人。

人之自迷。

第十六出集艷

﹝老旦小旦小淨妓妝上﹞羨殺金昌錦繡叢。輕黃淺白雜嬌紅。舞低楊柳樓心月。歌罷桃花扇底風。奴家劉楚楚。請著妹子。﹝指小淨﹞許一官。﹝指小旦﹞洪寶兒。在我家西樓坐地陪酒。﹝小淨小旦﹞今日是什麼酒。﹝老旦﹞不要說起。好笑得緊。今日是李貞侯相公辦的。他爲好同年於叔夜相公。思想穆素徽妹子。一病不痊。道是他小官人家。眼眶不大。只戀著一个素徽。要多請幾位姊妹。去與他解悶喫酒。散他念頭。待念頭散了。就好去收他。也是个楚歌之計。﹝小旦﹞那个於叔夜。這樣執性的。﹝小淨﹞敢是要我每去動他火。使他容易著魂麼。﹝老旦﹞正是這个意思。﹝小淨﹞我是前日看見的了。他倒袖了穆素徽的花箋而去。把我睬也不睬。除是洪寶兒去動他我是先去也。﹝老旦﹞專是你又來作嬌了。這是李相公的意思。怎地要去。﹝小淨﹞待我■﹝扌的﹞他一把。打他一下。抱住他唚幾个嘴。咬他幾口。叫幾聲親肉俊心肝活寶夜明珠。怕他不硬將起來。那時節。那時節。那時節。﹝作嬌態嬌聲摟住小旦介小旦﹞啐。﹝老旦﹞你敢眼花了。﹝小旦﹞老成女客這樣還魂騷。﹝小淨﹞閒在此模擬模擬。有何妨礙。﹝老旦﹞此時怎的不見來也。﹝小生上﹞有福之人人伏侍。無福之人伏侍人。﹝相見介﹞奉主人李相公之命。說道上覆劉姑娘。酒席不要擺在西樓。怕於相公見了穆素徽舊居。益增傷感。千萬移在別院去。﹝老旦﹞也說得有理。分付小廝。快把酒席移在洪寶官家去。﹝小淨﹞若在我家去。剩下些殘東西。好湊做幾遭東道。不作成我。﹝小生﹞還有一說。說道叮囑列位姑娘。坐席間不要提起穆素徽半字。﹝老旦﹞曉得了。你快去請相公來。﹝小生﹞那於相公有病。且等他每老爺出去後。才好偸工夫來赴席。想必就來也。﹝老旦向小旦介﹞我每都到你家去。

【玉女步瑞云】﹝傳言玉女﹞﹝生上﹞病久無力。勉赴綺筵華席。﹝末上﹞

【瑞云濃】邀契友閒譚頃刻。

﹝小旦覆介末﹞小榼已在洪家小園。吾兄先請。﹝生作行介眾妓女相見介小旦﹞請在園上坐。﹝眾﹞碧梧修竹綠云攢。斜照稀微石凳寒。何處晚涼生腋底。爲沈瓜果列冰盤。﹝生﹞今夕是何夕。﹝小淨﹞呀。相公是七夕了。﹝生長嘆介﹞織女牛郞。在今宵渡河矣。﹝末﹞專是牛郞。要想織女。﹝笑介老旦﹞於相公與李相公可要下棋。或者吟詩。﹝末﹞極妙了。﹝生﹞小弟爲心火易發。一向不下棋了。﹝老旦﹞竟聯詩罷。﹝生﹞倒是楚楚起韻。﹝老旦﹞不敢僭先。﹝末﹞竟起韻方是楚楚。﹝老旦﹞小庭開晚宴。驟雨解炎蒸。﹝末﹞好。如今是於兄了。﹝生﹞彊笑因歌妓。呼杯爲酒朋。﹝末﹞嚶鳴憐獨鳥。偶聚嘆浮萍。﹝生﹞兩位續來。﹝小淨﹞我每的詩。不是這樣的。不如於相公完了罷。﹝生﹞無限心中事。南樓未忍登。﹝眾合贊介末﹞好便好。只覺意气未平否。小弟滿引大白。爲兄消之。﹝生﹞多謝了。﹝末遞酒生遜答酒同坐介末﹞披襟解帶。各適其適便了。﹝生﹞兄自解袍。小弟病不能去。

【畫眉序】暑气雨初浥。滿院梧桐翠欲滴。快涼風幾陣。爽然生腋。華堂內珀盌晶盤。湘簾下象牀牙席。﹝小旦﹞可要移酒到池亭上去。﹝生﹞覆階綠蔭堪迆逗。不思又去移席。

﹝老旦﹞奴家送於相公一杯酒﹝末﹞浙東劉采春。舊稱鏡湖春色。楚楚實似之。

【絳都春序換頭】當日鏡湖春色洵爲雨爲雲。傾城傾國。﹝指小旦介﹞試問新妝。獺髓微添吳宮赤。露華輕暈昭陽白。﹝指小淨介﹞偏敎你梅花妝額。﹝小淨﹞風雲我是花面麼。﹝末笑介﹞我贊你的色。﹝小淨﹞不敢欺。虱是其實有兩个的。﹝末﹞漫將佳麗推評。盡是蕙心紈質。

﹝生起自語介﹞咳。這些妓女。那个是我的素徽。不知此時何在。可不想殺人也。

【鬧樊樓】當筵不見傾城色。彊爲歡笑。就中如刺。盼斷錢塘隔。羞見銀河碧。問素徽何處。漫臨風珠淚欲滴。背人前看靑衫袖暗濕。

﹝末眾妓﹞於相公請坐了。﹝小淨﹞行其一令。取其一樂何如。﹝末﹞妙。只是半日。從未飮酒。先送一大杯。﹝生﹞小弟病不勝衣。勉赴知己之約。實不能飮。﹝末﹞這等怎麼處。

【下小樓】病多難勝涓滴。爲深情彊赴席。﹝末﹞開懷且莫多憂憶。試把唇兒一濕。休敎負此七夕。

【鮑老催】﹝眾妓﹞再三太息。繁華院宇番做寂。愕然呆想神如失。停杯久。送色遲。忘罰滴。但聞荷沼香習習。但聞蛩砌聲喞喞。紅燭淚向西風泣。

【滴澑子】休說那燕和趙麗姿艷質。縱列著滿院太眞合徳。柰何非吾儔匹。可惜當筵笑語喧。不知您岑寂。囑付淸光。爲咱照及。

﹝末﹞此時宜奏新聲。以開於兄積抱

【滴滴金】尊前再把鵝笙炙。吹罷重將羯鼓擊。歌當煞尾聲聲急。﹝生﹞楚江情安可得。廣陵散失。莫愁子夜何處覓。才聽艷歌又思那日。

【雙聲子】﹝眾﹞今宵集。今宵集。眾歡笑。獨憂憶。﹝生﹞疲倦極。疲倦極。厭杯酒。思牀席。﹝眾﹞好夜色。好夜色。轉可惜。轉可惜。把歌情舞意。未許狼籍。

﹝末私語老旦﹞他一心只念穆素徽。散他念頭不得。怎麼處。﹝老旦﹞便是

【尾聲】名姝韻士花間集。柰愁病偏將酒興克。須是放開郁積。

﹝生﹞小弟謝別﹝末﹞旣有尊恙。不敢彊畱。反勞重了。﹝小淨諢介眾旦別介﹞

相逢不飮空歸去。

洞口桃花也笑癡。

一腔心事無人識。

惟有淸風明月知。

第十七出

之任

【秋蕊香】﹝外上﹞怪我孩兒愁病祇應爲害著風情。﹝小淨﹞藥餌投來盡不應。可媿我杏林橘井。

﹝外﹞包必濟先生。兩日重勞。不勝感戴。﹝小淨﹞勞而無功。實切惶恐。﹝外﹞小兒病勢若何。﹝小淨﹞大人在上聽稟。

【鎖南枝】賢郞病在七情。三焦火多時上升。更兼積怒。傷肝木克脾家性。﹝外﹞可用得鍼。﹝小淨﹞除非心上鍼。﹝外﹞可灸得。﹝小淨﹞灸不得愁悶縈。任他古巫咸好把眼兒掙。

晚生不識病原。言多戇直。幸勿罪也。

【前腔換頭】﹝外悲介﹞驚聞小兒病。不由人汗滿纓。若是喪明膺痛。一旦搯掌流紅。怎柰桑楡景。﹝小淨﹞且自寬休淚零。漫扶持聽天命。

﹝末捧月報送上﹞報老爺榮升。﹝外念介﹞吏部爲急缺督撫官員事。今照山東盜賊蜂起。非文武全才。不能鎭壓原任京畿道禦史於魯。已升順天府尹。前巡察邊關。風煙一靖正堪此職。擬刻期赴任。聖旨批允。限期甚促。怎麼處。叫左右打發送報的銀兩酒飯去。﹝末謝下小淨﹞恭喜榮升了。﹝外﹞君命難遲。子病又篤。事在兩難。除是載他赴任。請先生同往。服藥調治。庶家國之念。兩無牽掣。﹝小淨﹞怕令郞病體。不堪驅馳必安車緩行。方不勞動。﹝外﹞老夫恐遲赴任之期。竟先一程走。先生同小兒不拘時日慢慢的後來。有何不可。﹝小淨﹞旣如此。晚生當暫時返舍束裝去。但不知何日起程。﹝外﹞禮有云。君言至不宿於家。君命召不俟駕而行。今限期甚迫。卽日起程了。先生同小兒明早上路。一路全仗調理。﹝小淨﹞不消分付。﹝外叫文豹丑應介﹞著你送二十兩銀子與包相公安家。明日同大相公起程。大相公須用安穩車馬。百凡事體。須要小心伏侍包相公。﹝丑應小淨謝介﹞路上有花幷有酒。一程分做兩程行。﹝醜同小淨下眾﹞接老爺的雜役。都在此磕頭。﹝外﹞起去過了。今日皆不宜出行。限期又迫。叫左右就此起程。

【朝元令】﹝眾應行介﹞蕭蕭馬鳴。打動離人聽。悠悠斾旌。移亂垂楊影。兩兩徵軺。參差馳騁。老去猶勤王事。銜詔孤徵。涼風細吹雙鬢輕。云傍馬頭生。山隨人面迎。﹝合﹞村光乍暝。何處去駐紮鞍鐙。駐紮鞍鐙。﹝下﹞

【前腔換頭】﹝朝元歌﹞﹝生乘車小淨乘馬醜執鞭隨上﹞遊子那堪多病。迎醫事遠徵。車馬載愁行。回瞻故苑。煙林隔萬層。

【朝元令本調】想念西樓嬌倩。生死相期。一朝打散如浪萍。幾句楚江情。分明唱渭城。﹝小淨合﹞君須三省。這病體耐些心性。耐些心性。﹝下﹞

【前腔換頭】﹝五馬江兒水﹞﹝外雜隨上﹞使館雞聲。驚聽徵夫盡起程。一路風枝螢焰。露艸蛩聲。看東方天未明。

【四塊金】過樹似人行。來云如岫橫。

【朝天歌】謾憶著兒曹多病。路途愁悶增。

【朝元歌】𨿽有報君誠。能無念子情。﹝合﹞心懷耿耿。豈爲著利名奔競。利名奔競。﹝下生小淨丑上﹞

【前腔換頭】﹝五馬江兒水﹞﹝生﹞怎柰蕭條孤影。西風恨未平。

這遠煙抹翠。一似輕眉。秋水泓然。爭如媚眼。

【柳搖金】羞對晚煙靑。怕見秋波瑩。行行且蹔停。你看馬行一步。又遠他一步了。卽漸遠芳卿。可憐各送入無媒徑。

【朝元令】斜日系鄕情。浮雲指去程。﹝小淨合﹞且開懷對景。直恁的索然無興。索然無興。

令尊大人叮囑我每慢行。怕勞動貴體。今晚早歇了。明日慢行罷。﹝生﹞說得有理。咳。﹝做拭淚介小淨﹞尊恙原從七情上來的。寧可不用藥。決不可添上愁煩。況路途勞頓。極宜保重。﹝生﹞不要閒講。且歇息一宵。明早就道。東去伯勞西去燕。斷腸回首各風煙。﹝同下醜弔場﹞喫盡苦中苦。終爲人上人。我文豹爲何道此兩句。只爲我相公害了相思病。隨任到此山東地方。一路焦躁。不消說起。只說到這衙裏來。終日長吁短嘆。廢寢忘餐。東不是。西不是。平日間極好的性子。自從生了這病。益發難服侍得緊。那包相公又是做身分的。不住使喚。﹝內叫﹞文豹。﹝醜﹞又叫怎的。若非蒸熟地。定是截人參。

第十八出

離魂

【隔重山】﹝生病裝上﹞爲著娘行憔悴矣。耳朵裏受是非。面皮上擔慚媿。骨髓中害相思。猿公怎把愁魔斬。造父難將意馬羈。癡魂無幾。惟與鬼相宜。

於鵑自與穆素徽爲生死之期。祇因讒口。好事難成。他避難錢塘。我又隨任來此。這番怯癥。多應不好了。每日間聞得艸響風聲。突然心動。見了花香月影。輒爾魂迷。思路茫茫。漫與江煙同暗。神情忽忽。恰如空鳥無依。不特寢食俱忘。連曉夜都不辧了。

【桐樹滿山坡】﹝梧桐樹﹞沈沈睡醒遲。不辧天陰霽。惟有樹色模糊。蛩語愁階砌。

【山坡羊】淅歷歷是雨敲的敗荷。響颼颼是廊下茶聲細。不知什麼時候了。呀。朝共夕敎人幾度疑。想來好是黃昏矣。誰把燈兒窗外移。離披。提不動臂兒昏迷。撐不開眼皮。

【金梧落五更】﹝金梧桐﹞我則道腰肢著緊偎。早是孤琴倚。我則道臉搵香腮。卻是枕角支撐嘴。牀兒向那裏。

【五更轉】南北西東。茫無分際。才得个眼睫兒朦朧閉。忽然聳跳心驚悸。冷汗一身。酸麻四體。

【鶯啼春色中】﹝鶯啼序﹞耳邊恍惚誰叫你。再三聽還非。口中的恍出聲兒細。思來自也不知。滿眼是靑黃紫翠。審覷處霧迷煙翳。

【絳都春】搖搖神思。莫不是三魂七魄。早離肢體。

﹝作昏臥介醜急上﹞事不關心。關心者亂。方才在園亭上打水煎藥見相公立在亭子上。轉眼的不見。想是魂靈兒已出了。待我看書房中去呀。相公病勢多應不好了。待我叫他一聲。相公可要蓋被。

【黃鶯帶一封】﹝黃鶯兒﹞被冷再添衣。躁來時火燎皮。幾番蓋了還推起。﹝生﹞素徽。﹝醜﹞咳。別無半語。還叫素徽。看他卽漸無力气。

【一封書】眼昏迷。把頭垂﹝摸介﹞呀。手足如冰面似灰。

﹝髙叫介﹞老爺。不好了。快些快些來。﹝外內應介﹞怎麼說。怎麼說。﹝醜﹞大相公叫不應了。

【香柳娘】﹝外急上﹞聽孩兒病篤。聽孩兒病篤。驟來書院。﹝醜哭介外看生介﹞哎喲。驚看一命懸如綫。﹝醜﹞牙關都閉了。﹝外﹞嘆牙關緊閉。嘆牙關緊閉。我兒。我兒。再叫不醒。人事已茫然。全沒气兒喘。﹝摸生胸介﹞喜得心頭還熱。喜心窩未寒。喜心窩未寒。倘得救轉。謝天恩眷。

文豹。你打一口气。﹝醜做打气介外﹞聞得心頭不冷。死了幾日後。還有復活的。且扶在牀上。請包相公到後堂來救治。﹝扶生介﹞正是閻王注定三更死。決不容人到四更。﹝下小淨笑上﹞藥醫不死病。佛度有緣人。小子被於老先生請醫公子。來到任所調治。又是我幾日前決他不久。不然幾乎弄出話靶。今夜八月二十五日。已死在書房中。有何面目。不如急買小舟。歸家去罷。各人自掃門前雪。不管他家瓦上霜。

【瑣窗郞】﹝瑣窗寒﹞先生那有靈丹藥。箱中虫蛀幹。於郞病體。補瀉兼難。今宵送死。付之一嘆。

【賀新郞】趁匆忙早把歸舟辦。休待要受輕嫚。

服藥人人死。

先生手段精。

今朝脫得去。

便是謝神明。

第十九出淩窘

【雁兒舞】﹝淨上﹞懊恨多嬌。誓不順我。要略近身兒。把我面皮抓破。甚日才認是丈夫。錦帳裏雙雙雁兒舞。

得便宜處朝朝樂。不遂心時悶悶憂。正是有緣千里能相會。無緣對面卻成仇。爲何道此幾句。只爲那穆素徽。我用計娶他。背了妻子。另稅房子在此。討了丫鬟伏侍他。誰想他一心向著於叔夜抵死不從。身也近不得。一走去就要死要活。我見他滴滴秋波。輕輕晚岫又不禁動火。見他惡語廝侵。彊詞不屈。又不禁的懊惱。那老媽不是親生的。打發些銀子。欣然去了。爲今之計。只是少打。須要朝一頓。暮一頓。不怕他不從順。暮一拳。朝一拳。不怕他不團圓。待我走進他房裏去。先看他怎麼樣待我。咦。我到將心托明月。誰知明月照溝渠。﹝暫下﹞

【胡搗練】﹝旦上﹞心上事。淚中流。一段離情兩處愁。歸夢不忘樓上月。癡魂猶記渡頭舟。

根深不怕風搖動。樹正何愁月影斜。這歹賊賺我來家。被我要死要活。不得戲狎。今日爲何大驚小怪。又待進房來。萬一不幸。有死而已。只是放於郞不下耳。﹝淨魆地上﹞素徽。我來了﹝旦﹞池同。你來怎麼。﹝淨﹞唗。見面不曾相觸。怎把我姓名褻瀆。以前把我厭薄。尙說拿班舊袱。如今嫁與區區。須要一心帖服。﹝旦﹞那个要嫁你。﹝淨﹞旣然不是嫁我。如何頭頂我屋。﹝旦﹞啐。只道是來母族寄居。誰想你做下圈套。﹝淨﹞你母親手寫婚書把你明媒賣鬻。財禮五百餘金。那裏是寄居母族。﹝旦﹞好恨好苦呵。﹝淨﹞只圖夜夜歡娛。誰想朝朝痛哭。我又啞气低聲。無不從伊意欲。簇新錦帳牙牀。貯以玉樓金穀。倒將兩鬢鬔松。不理舊時膏沐。公然另住一室。不肯同眠同宿。無非妓女班頭。這等無生無熟。﹝旦﹞旣是妓女。要他怎麼。﹝淨﹞區區不肯干休。定要歡然和睦。若還使性放潑。只苦朝朝鞭朴。﹝旦跌腳介﹞母親害得我好苦也。﹝向淨介﹞今日若能見殺。乃是本懷﹝淨﹞我要你死不難。我偏不容你死。

【玉肚交】﹝玉胞肚﹞你自投機彀。枉傷悲徒然淚流。那敎你母親寫下婚書。茶銀五百親收。﹝旦﹞

【玉交枝】他說錢塘有親權逗畱。幾曾說道成婚媾。這寃屈如何是休。恨娘行將人恁丟。

【玉山供】﹝玉胞肚﹞﹝淨﹞前緣輻輳。到今朝終不然罷休。只圖苦盡甘來。莫將恩變成仇。﹝旦﹞

【五供養】伊家鄙陋。笑有甚琴挑曲逗。﹝淨﹞敢把區區罵。好胡謅。敎咱難忍這般羞。

【玉雁子】﹝玉交枝頭﹞﹝旦﹞冰霜操守。肯從伊出乖露醜。﹝淨笑介﹞■﹝行外亢內﹞衏人家從了良。到說什麼冰霜操守。出乖露醜。不是守那於叔夜麼﹝旦﹞正是。﹝淨﹞你要從他。我先擺布殺他便了。直敎斬艸除根後。有甚別个朋友。

﹝旦﹞好苦呵。

【雁過沙中】在他矮檐難出頭。﹝淨﹞休思低檻憑伊走。﹝旦﹞縱然在此決不久。

不如好好放我去罷。

【玉交枝尾】望超生哀哀拜求。﹝拜介淨﹞敢是要別我而去。﹝旦﹞嘆羅敷夫君自有。

﹝淨﹞呀。你原來只戀於生。抵死不肯順我。你自從前日一見面。便教老媽與我講過。坐不共幾。食不同器。天下那裏有這等事。我只爲愛你。吞聲忍气。但憑發付。也難得我勾了。如今已娶回家。可不該歡天喜地。幾曾見身也不肯著。自居一室。見了我便拖刀弄劍。罷。也是前世寃仇了。不如打死了你罷﹝旦驚介淨怒打介﹞

【四換頭】賊潑賤。沒道理。在我跟前喬弄嘴。惡言語緊追。﹝旦﹞飮恨含寃無好气。要奴相隨。甘心做鬼。﹝淨﹞無計溫存只苦打伊。﹝旦﹞受刑不過。惟求速斃。須惹得傍人講是非。﹝淨﹞苦我打官司。先已弄殺你。﹝旦﹞我也要死。﹝淨﹞敢恁地拖刀弄劍。怕你差池。﹝旦﹞欲言不語淚珠垂。速死待何疑。於郞於郞。西樓枉訂死生期。

﹝急蹌下淨看鬼門道介﹞呀。穆素徽被我打了一頓。含恨尋死。莫不眞去死了。叫丫鬟每。﹝內應介﹞把二娘看好了。﹝內應介﹞咳。要他心肯。反去打他。原是我不在行。不要怪他厭薄我。如今一打之後。且著丫鬟老嫗每去呵轉他。隔幾時慢慢的再去溫存。或者回心轉意。也未可知。咳。

本非連理樹。

彊締並頭枝。

待他心肯日。

是我運通時。

第二十出

錯夢

【二郞神慢】﹝生上﹞心驚顫。見冷浸碧湖一片。是淚影瑩瑩搖夢眼。披衣起。忙尋筆硯。只怕遺忘腸斷句。辜負了滿庭秋怨。精神倦。揮毫無力。素紙乍開還捲。

一簾花影半牀書。抱膝呻吟賦索居今夜月明應有夢。愁多未審夢何如。於鵑爲想素徽。只願一病而亡。決絕了這段姻緣。誰想癡魂不斷。三日後心口還熱。被父親救醒。依舊相思。如今半生不死。又悲傷起頭。是孽債未完魔君還不肯饒我。

【集賢賓】只道愁魔病鬼朝露捐。柰依舊纏綿。祇剩吁吁一綫喘。鎭黃昏。兀首無言。呀。風兒吹滅燈了。風簾自捲。燈火暗。寂寥書院月漸轉。想照到綺窗人面。

文豹。點火來。﹝醜上﹞手銃放不完。朦朧忽睡去。夢進一小房。劈面見老嫗。老嫗抱了我。撮弄我肉具。掀裙剛湊著。精來撳不住。連忙叫噯喲。恨其太急遽。旣是這般快。何如手銃趣相公敢是要我耍子。﹝生﹞唗火暗了。叫你點火。﹝醜﹞鑪內有火。待我吹著。﹝做吹上燈介生﹞咳。書又沒心看。做什麼好。前日袖他花箋上的親筆。待我玩味一番。

【二郞神換頭】﹝做開箋介﹞花箋鍾王妙楷。晶晶可羨。羨殺你素指輕盈能寫怨。記西樓按板。至今餘韻潺湲。怎柰關山憶夢遠。想花容依稀對面。咳。那得他此時就立在面前也。漫俄延。但願得撲瑯生立向燈前。

待我閉了眼。模擬一番也好。﹝丑暗瞧生做鬼臉介﹞

【琥珀貓兒墜】﹝生﹞虛空模擬。﹝閉眼介﹞閉眼見嬋娟。﹝虛空做摟抱介﹞假抱腰肢摟定肩。依稀香气鬢云邊。﹝做低唱介﹞心肝。悄叫一聲。似聞嬌喘。

﹝丑暗下生﹞素徽。我與你縱是緣慳分淺。難道夢裏的緣分也沒有了。今夜天色如水。河影如練。想幽夢可通。芳魂不隔。多應趁此月明來也。只怕夢中去路茫茫。我夢來尋你。你夢又來尋我。又不能彀相値了。﹝做泣介﹞咳。想你愁多無寐。此時政未睡也。﹝沈思介﹞想你倦極無聊。此時多應睡了。且虛著半枕。待你夢來。萬一徘徊片晌。也不負此良夜。

【尾聲】夢中萬一重相見。再向西樓續舊緣。﹝睡介做醒介﹞呀。幾度要朦朧睡去。又幾度驚跳覺了。柰剛得朦朧還覺轉。

﹝做睡介小生扮生魂上﹞十里平康風露幽。美人家住大橋頭。匆匆尋向橋東去。不見當初舊酒樓。於鵑乘此夜靜。偸訪素徽。不知何處是他家裏。

【北新水令】秋髙气爽雁行斜。暗風吹亂蛩悲咽。這般寂靜。想必夜深了。平康人靜悄。呀。路途直恁曲折。深巷路紆折。﹝內作羣犬吠介﹞犬吠不疊。犬吠不疊。﹝做看介﹞呀。舊遊地是這家也。﹝做叩門介﹞

【南步步嬌】﹝醜扮老鴇上﹞看取誰行敲門者。滿地昏黃月。﹝小生﹞開門。﹝醜﹞來了。﹝做絆介﹞呀。階前鼓架斜。卻不道樹暗朱扉。絆了人跌。﹝開門介﹞啟戶漫迎接。﹝小生揖介丑﹞那書生向我深深喏。

﹝小生﹞媽媽。夜靜更深。又勞動你開門。﹝醜﹞有客在堂。不便吿茶。﹝小生自語介﹞咦。怎麼待得我這般冷落。

【北折桂令】怪相逢款待疎節。懶應遲言。沒甚幫貼。﹝向醜介﹞一向素徽身子安否。﹝醜﹞也沒有什麼不好。﹝生﹞倩伊行問我佳人。向他殷勤寄語。快請相接。﹝醜﹞有客在裏面。不得工夫迎接。﹝小生﹞素徽是極愛我的。曾把終身許我。怎麼不出來一見。﹝醜﹞我家素徽。從不曾認得你。那裏說起。﹝笑介﹞想是醉話了。﹝小生﹞噯喲。那日扶病而出。你也在那裏。怎麼生巴巴變卦了。咳。把婚姻霎時賴者。反道我夜深時醉語癡邪。﹝醜﹞夜深了。請回罷。正是花源誤入漁郞棹。星渚何勞使客槎。﹝閉門下小生﹞呀。徑自閉門進去了。看你徑鎖門撅。將人不睬而別。待打斷銅環。踹破雙靴。

待我再叩門。﹝叩門叫介﹞素徽。於叔夜在此。快開了門。﹝小旦扮丫鬟上開門小生﹞好了。好了。小姐姐。你家素徽姐姐可曉得我在這裏。可有說話。

【南江兒水】﹝小旦﹞繡戶傳嬌語。兒郞枉嘆嗟。﹝小生﹞你姐姐敢可憐我於叔夜麼。﹝小旦搖手介﹞俺姐姐說從來不認得於叔夜。﹝小生驚怒介﹞呀呀。我我則道媽媽怠慢我。原來你姐姐也不認我了。我爲他一病幾亡。堅志不娶。他便反面無情。死生之約安在哉。靑樓薄幸。一至於此。快請他出來當面回我。死也死在他身上。﹝小旦﹞那得工夫出來。﹝小生﹞在裏面則甚。﹝小旦﹞在舞榭歌臺燻蘭麝。﹝小生﹞出來片刻也罷。﹝小旦﹞鸞笙象管難拋捨。﹝小生﹞怎生發付我。﹝小旦﹞尊駕不如歸也。﹝小生﹞倘等在此。幾時出來。﹝小旦﹞除是酒散筵撤。或者醉遊明月。

﹝內叫﹞丫鬟。﹝小旦急應閉門下小生﹞又閉門了。我待打門進去。倘素徽當了面。還有好意。反失雅道。不如再耐了等著。好生焦躁也呵。

【北雁兒落帶徳勝令】﹝雁兒落﹞俺則受狠虔婆面數說。又被那小妮子輕拋撇。莫不待分開咱連理枝。敢待要打散俺同心結。

【徳勝令】呀。好敎人盼殺畫樓遮。﹝內作樂介﹞聽簫鼓政喧熱。待得俺腳趔趄。心焦躁。看看待斗初橫。月又斜。寃業。須待當面相決絕。癡呆。眼睜睜只索看定者。

呀的門響。想是出來步月也。待我立在樹陰裏覷著。﹝淨扮夢中素徽作醉態掩面雜扮侍女扶上小淨扮闝客雜扮家僮隨後同上﹞

【南僥僥令】銀河淸影瀉。珠斗澹明滅。夜漏沈沈天街靜。醉擁著佳人閒步月。

【北收江南】﹝小生﹞呀。佩環行恰逐彩雲斜。綺羅香好被晚風揭。﹝指淨介﹞這个是素徽。我便撞死在他身上。也說不得了。﹝趕上扭住淨﹞素徽。你爲何負義忘恩。﹝淨﹞呸呸呸。這是怎麼說。﹝小淨﹞咄咄咄。這是什麼人。我那裏認得你。﹝小生﹞呀。作怪。分明是他。如何近身來變了奇醜婦人。毫釐不像。與西樓相會那嬌怯。全不似半些。全不似半些。﹝淨﹞我便是穆素徽。還有什麼素徽。人也不認得的。﹝眾﹞這个人是盲鰍。只管亂撞。﹝小生﹞好敎我渾身是口費分說。

﹝小淨﹞小廝每。打那廝去。﹝眾應介侍女擁淨小淨諢下眾家僮拉住小生指唱介﹞

【南園林好】這書生胡言亂說。驀忽地狎人愛妾。敢把我拳頭輕惹。﹝攢打小生介﹞請喫打。漫饒舌。請喫打。漫饒舌。

﹝眾混下小生怒介﹞呀。好生古怪。

【北沽美酒帶太平令】﹝沽美酒﹞待將咱死誓決。只道是素徽也。原來是估客村姬。呸。錯認了村姬遭嫚褻。莫不是素徽形容已攺。風流體態。不可得了。咦。是分明看者。早知是變了枯癟。

若這个就是他。我也還要問个明白。不道被狠奴打散了。呀。霎時人都不見。一派都是大水。怎麼處。

【太平令】才轉眼云容山疊。見浩渺水光天接。舊西樓迢迢難越。還怕向怒濤沈滅。我呵。一霎的聽些見些。是河翻海決。呀。嚇得人魂飛魄絕。

﹝內鳴鑼小生急下生做醒介咽轉大哭介﹞我那素徽呵。﹝醜文豹急上﹞相公靠桌而睡在此。爲何夢中大哭。﹝拍生介生看丑介﹞

【北淸江引】猛擡頭看來一會呆。這是那裏。﹝醜﹞是老爺的衙署。相公的書館。﹝生﹞怎地刀鎗密密。﹝醜﹞呀。這是筆架上的筆。﹝生﹞前面都是城池麼。﹝醜笑介﹞在那裏。這是庭下荒臺榭。﹝生﹞火起了。﹝醜﹞這是鑪煙裊幔風。﹝生﹞鬼來了。﹝醜﹞這是樹影搖窗月。﹝生﹞咳。我的眞素徽此時何處也。

﹝醜﹞覺來還是夢話。重重疊疊。卻都是夢。且住。這裏有風。待我扶在牀上。替他解了衣服。睡好了。相公。請在牀上去睡。﹝生閉眼應丑扶生醒介﹞呀。你是文豹。﹝醜﹞正是。相公才是夢醒。﹝生﹞我倦倒了。你扶我在牀上去。﹝醜扶介﹞

夢斷殘宵淚黯然。

續來猶恨隔江天。

癡魂欲渡江天去。

卻是迷離一片煙。

第二十一出俠槪

【粉蝶兒】﹝小生髙冠盛服上﹞一片雄心。終日寄娛花酒。幾年來負此吳鉤。﹝小旦﹞慕貞姬。思義女。芳聲垂後。苦淹畱。伴殺舞裙歌袖。

﹝小生﹞猿公劍術石公書。落魄吳門十載余。﹝小旦﹞選伎徵歌惟買醉。只愁回首歲華虛。﹝小生﹞自家胥表字昭令。名號時常攺易。人但稱我爲江南胥長公。少年曾爲州牧。尺水杯泥。不足供吾舒展。遂棄官歸。﹝指小旦介﹞惟與侍妾輕鴻。選勝湖山。怡情聲伎。亦可優遊卒歲。只是我俠腸一片常欲爲知己者死。柰目前碌碌之輩。無非守財虜。與夫賣菜傭。不足論交。這也不在話下。昨曾以千金購得徐夫人匕首。不免觀看一番。輕鴻。匕首何在。﹝小旦取出匕首介﹞取在此。﹝小生﹞呀。看星文耀日。虹气干云。果是神物。可惜沒處用他。你且系之佩上。以待不時之需。﹝小旦﹞曉得。﹝作佩介小生﹞

【橊花泣】﹝石橊花﹞我生平俠气向誰酬。俗人機彀豈相投。鏡中空自炯雙眸。腰間匕首。還顧轉增羞。

【泣顏回】天涯可遊。載歌姬徧選湖山秀。遇知心贈以頭顱。見不平便起戈矛。

﹝小旦﹞賤妾𨿽屬裙釵。頗聞書史。常慕古時女子。如曹娥苟灌緹縈木蘭。皆以孝著。羅敷陶嬰梁娥焦婦。俱以節稱。妾辱寵愛。無可報答。如之柰何。

【駐馬泣】﹝駐馬聽﹞寵愛綢繆。取媚爭姸祇自羞。漫想泣師關上。覆鴆階前。退虜城頭。忠貞欲報柰無由。堪憐姓字沈箕箒。

【泣顏回】怎能得白刃一朝。遂博他靑史千秋。

韶華零落半生殘。

俠骨嶙峋未肯寒。

欲向史官彤筆載。

細將豪客寶刀看。

第二十二出自語

【破齊陣】﹝破陣子頭﹞﹝旦上﹞病久越添愁況。夢回失喚才郞。

【齊天樂】點點雲山。層層煙水。盡是三生業障。

【破陣子尾】遶砌寒蛩賡悲噫。滿院秋花照淚妝。難捱更鼓長。

﹝舊詞漁家傲﹞疎雨才收淡薴天。微云綻處月娟娟。寒雁一聲人正遠。添幽怨。那堪往事思量徧。誰道綢繆兩意堅。水萍風絮不相緣。舞鏡鸞虛腸寸斷。芳容變。好將憔悴教伊見。奴家穆素徽。堅拒池賊。只想於郞。幾次尋死。又被丫鬟救轉。罷。寧受鞭箠。且畱這條性命。圖與於郞萬一之遇。卻不是好。咳。把往事從頭仔細想來。好傷感人也。

【雁魚錦】﹝雁過聲﹞尋思那日叔夜郞。記相逢共話西樓上。扶了病按他新詞唱。看他眼迷離口顚狂。更憐他的眉際淸揚。匆匆言未詳。隨思做夜奔西明巷。漫牽住袖兒不忍放。

【二犯漁家傲】悲傷。禍起蕭墻。那父親聽了人讒謗。歡娛未講。豈知道驀地生風浪。趙賊彊人向遠方。母親彊人急治裝。奴家彊待商量。差周旺往。囑他傳柬端詳。回來說曾見我郞。他親說是定依書中命。又把那舊玉來寄將。

【二犯漁家燈】娘行。怕被災殃。只有趕路將舟放。奏鼓鳴榔。那堪此際拜吿消停。百計千方。娘親面搶。料他不至。又把掌兒拍向。錦帆月渡空凝望。等得我繡枕翠衾冷麝香。

【喜漁燈】等殘漏鼓。忽聞雞唱忙。驚聽人聲亂沸。又早天亮。這羞慚萬分。那時節娘行笑咱薄幸郞。只說暫時他往尋親眷。更誰想將奴欺誑。池公子早做排場。他那里癡心待結天邊网。俺這里堅守爭如陌上桑。

【錦纏道犯】漫索彊。被奴家別居洞房。鴇母棹歸航。盡貪財全不管我行藏。狠池賊如梟似狼。煞把我鎭日的鞭杖。忍受待於郞。正是不經一度寒徹骨。怎望梅花撲鼻香。

一入侯門深似海。

從此蕭郞是路人。

惟有感恩幷積恨。

萬年千載不生塵。

第二十三出虛訃

【出隊滴澑子】﹝出隊子﹞﹝老旦雜挑行李上﹞琴書裝載。鎖卻西樓向水涯。淸風催我片帆開。﹝小淨上﹞

【滴澑子】是誰輕裝瀟灑。有些識認他。心中自揣。﹝老旦作遇小淨介﹞呀。才離門庭。故人正來。

包先生久違。﹝小淨﹞老一失瞻。﹝老旦﹞先生一向不會。﹝小淨﹞不要說起。我前日被於雪賓大人。請到山東任所。去醫治公子於叔夜。不想他日夜念著穆素徽。那得病好。﹝老旦﹞如今怎麼了。﹝小淨﹞只好想殺了。﹝老旦﹞有這等事。幾時死的。﹝小淨﹞八月二十五日。臨死之時。他父親還道快請包相公救治。難道包必濟是仙人。不過隨了時運做去。要起死回生。就倒掛了我也沒法。誰想我單學一味乖巧。幾日先打點行裝。一待他差池。卽便買舟而回了。﹝老旦﹞咳。可惜。﹝小淨﹞

【啄木兒】可惜那於叔夜國士才。祇爲相思郁未解。怎把他肺腑調和。怎柰他心病難猜。欠些仲宣登樓債。要同尾生橋邊待。抱恨紅泉堪痛哉。

楚楚。半日不曾問得你。匆匆出門。待到那裏去。﹝老旦﹞我正爲穆素徽妹子。被於家驅逐到杭州去。今訪其下落。原來是他母親哄去嫁與池三爺了。聞得素徽妹子生分。不與他同牀。日夜尋死。特去探望他一番。正値路遇了你。又聞於叔夜凶信。﹝小淨﹞偶然看病過此。傳了此信。素徽知道。好不痛殺也。

【三段子】﹝老旦﹞素徽被拐在池家。骨如瘦柴。這苦怎捱。況聞得於郞病乖。華周■﹝木巳﹞梁妻悲噫。一聲管取城崩壞。此樣恩情何處買。

各要趕路。就此別了去罷。

偶爾敍鄕情。

浮蹤浪裏萍。

將軍不下馬。

各自奔前程。

第二十四出情死

【梨花兒】﹝淨上﹞我與素徽緣分少。低聲下气甘陪小。可柰潑娼越做喬。嗏。莫敎惹動三爺惱。

今日也穆素徽。明日也穆素徽。誰料他一心對著於叔夜。把我做了臭厭。可恨可恨。怎麼樣處死了於叔夜。方絕其念。不然人有所願。天必從之。莫要被他走了鑪。小廝門上分付。一切三姑六婆出入。都要盤問。﹝眾﹞有甚麼劉家楚姑娘。要來拜二娘。﹝淨思介﹞劉楚楚來。莫不有什麼傳消遞息。咦。他也不敢。我反托他解勸素徽從我。倒是好機會。小廝來時通報。要先來見我。正是好看千里客。萬里去傳名。﹝暫下老旦丫鬟隨上﹞

【浪淘沙】敢憚水程遙。來訪心交。侯門那許外人敲。正是不因漁父引。怎見波濤。

大叔每與我傳進二娘知道。劉家楚姑娘拜訪。在門首了。﹝眾﹞先是俺三爺接見。﹝報介淨上﹞天上美人瓊苑住。那陣風兒吹下來。﹝相見介﹞噯喲劉老一。一向不見了。因甚到此。﹝老旦﹞特來拜訪。兼看素徽妹子。﹝淨﹞多謝了。小子有話。政欲吿訴。﹝老旦﹞願聞。﹝淨﹞素徽一向把我奚落。教我坐不同幾。食不共器。這个還是當初在外的說話。如今他母親受我財禮。嫁我爲妾。已是甕中之鱉。走往那里去。誰想他到俺家中。日夜拖刀弄劍。跌腳搥胸。開口便罵。動手便打。不要說同眠同坐。就是面也見不得。這个是何道理。我家門坎𨿽低。決不輕放他出去。楚楚。他生是池家人。死是池家鬼。作什麼癡想。政欲倩人曉諭他。今喜楚楚不期而至。十分難得。望乞委曲開諭他一番。倘得他回心攺意。酬謝非輕。﹝老旦﹞說那裏話。﹝淨﹞在此多住幾日。今日小飯。倒不奉陪。省得他厭我。竟自你二人細談半晌。說到其間。千萬千萬。﹝老旦﹞領命了。還有一節喜信報你你可知道於叔夜已死了。﹝淨作滿場滚笑介﹞樂樂樂。樂樂樂。樂殺樂殺。﹝眾扶起介淨﹞楚楚。楚楚。可可可可不是天隨人願麼。﹝揖天介。﹞楚楚。停一回你報與他知若得哭了一場。也斷他念頭了。那時死心隨我。暢暢暢早是你來說。若是別个說。又道是我的計較了。叫小廝後堂擺酒。請二娘陪了楚姑娘。我自向書房中去也。正是人聞喜信精神爽。月到中秋分外明。﹝下眾請旦上﹞

【霜蕉葉】﹝霜天曉角﹞檐牙鵲噪。喜見親人到。﹝老旦﹞

【金蕉葉】久別錢塘信杳。﹝旦﹞盼殺人西樓夢遙。

﹝老旦﹞﹝浣溪沙﹞春夏睽違又是秋。﹝旦﹞何勞垂念買扁舟。﹝老旦﹞你芳容瘦減帶圍收。﹝旦﹞只道不能重會面。﹝老旦﹞今朝復得話西樓。﹝旦﹞相逢不覺放眉頭。奴家自被趙伯將那廝驅逐。母親只說寄居錢塘親眷家。卽日買舟。奴家放於郞不下。寫書去約我面決一番。不意竟無回書。但把舊玉來回我。據周旺說。適値他父親回家。寫不及回柬。及至等到天明。風雨並作。不見於郞來到。﹝老旦﹞其間必有緣故。奴家因四鼓搬到你家西樓。聞得你船還未開。備一杯餞酒。再尋不見。想就開了船。﹝旦﹞生受你。那早就開船趕到杭州。母親還哄我是寄居親眷家去。直待進這裏的大門。笙歌疊響。母親就說道我把你嫁了。閃出來一名就是池同。此時要我同拜。被奴家急尋死路。他便只得住了。直至今日。不與他同房。重門深鎖。恨不能插翅而出。﹝老旦﹞你家媽媽。那里去了。﹝旦﹞哄我到這里。他便卒然不見了。﹝老旦﹞終須不是親生的。得了銀子。便完他事。那顧你死生。那池公子待你如何。﹝旦﹞這个禽獸。不要說起。待我細訴你聽。

【小桃紅】自從那日把家拋。早被彼妝圈套也。萬丈深淵。墜了難撈。不住淚痕交。﹝老旦﹞飮食宮室。也勾華侈了。﹝旦﹞咳。一憑他晝寒食。夜元宵。﹝老旦﹞桂漿浮蘭膏照也。﹝旦﹞誰是鳳友鸞交。念羅敷不受使君挑。

﹝老旦﹞駿馬每馱癡漢走。巧妻常伴拙夫眠。姻緣事那得稱意。﹝旦怒介﹞這不是於郞。怎麼把夫妻兩字說起。﹝老旦﹞

【下山虎】俊才美貌。夢許神交。好事多顚倒。怎禁命薄。你這里翠繞珠圍。勾伊下稍。﹝旦﹞噯喲。旣與於郞生死約。這番怎背了。那得古押衙施計巧。合浦珠仍返。燕歸舊巢。重與仙郞吹鳳簫。

如今於叔夜。可在家裏看書。還在外邊遊蕩。﹝老旦﹞

【五般宜】他爲你終朝消瘦悲沈腰。他爲你詩書廢鎭日飮藥。他又早帶病上星軺。﹝旦﹞又到那里去了。﹝老旦﹞他父親徵起山東巡撫。連夜起程。請醫人包必濟。赴任調理。﹝旦﹞病體怎勞動得。千里萬里。感傷多少。衝寒破曉。穿山渡島。你是个病怯怯書生。怕風霜憔悴了。

﹝咳﹞姐姐。不知我何年月日與他諧秦晉之好。﹝老旦笑介旦﹞怎麼笑我。﹝老旦﹞

【五韻美】怕伊家傷懷抱。幾番待語還住了。﹝旦﹞有甚言語。不妨就說。恁欲言不語費尋討。莫不把別頭娶好。你待將咱嘲笑。﹝老旦又笑介﹞不是。﹝旦﹞怎麼說。好敎我心如刺。體似燒。縱是您做負義王魁。怎柰我桂英拜禱。﹝老旦﹞

【山麻楷換頭】說向你。休悲悼。這種相思。靑史堪標。多嬌。切莫自瘦損了嬌容貌。﹝旦﹞爲何只管安慰我。但說於郞怎麼樣了。﹝老旦﹞嘆於郞似鏡花難采。石燐難照。水月難撈。

﹝旦驚介﹞莫不是死了。﹝老旦﹞也差不多。八月二十五日死的。﹝旦﹞可眞否。﹝老旦﹞是昨日途遇醫人包必濟。他說是目擊的。﹝旦痛哭僕地介老旦扶起介﹞

【江神子】何須血淚交。姻緣事命裏相招。﹝旦﹞只思再續鸞膠。誰知今日這寂寥。信是緣慳分少。

【尾聲】夫妻本是同林鳥。大限來各不相照。一旦東西南北了。

﹝淨上﹞素徽爲何啼哭。﹝旦﹞這厭東西又來了。我暫避也。﹝淨﹞噯喲。見我來。又避去了。楚楚。他這般啼哭。想是曉得於郞死信了。可曾勸得他轉。﹝老旦﹞三爺在上。俺素徽但有痛哭於郞之意。全無順從公子之心。古語云。眼前難會合。到底也埋怨。看起來終非好相識。倘弄出人命來。悔之晚矣。不如及早斵山開路。放捨他去了。倒是上策。不然他的光景。甚是不好。﹝淨﹞難道就死了不成。﹝老旦﹞也不可知。﹝丫鬟急上報介﹞不好了。不好了。二娘含淚進房睡了。■﹝鼻勾﹞■﹝鼻勾﹞的響。我每只道打呼。不想道送茶進去。卻有紅綃系頸。如今气也沒有了。﹝淨急介﹞噯喲。噯喲。噯喲。怎麼處。楚楚。倒是你害死了他也。怎麼處。﹝搶下老旦﹞穆素徽是我結義妹子。極該在這裏看他。只是池公子不是好人。就把惡言廝侵。與他纏什麼。況我在此無益於事。不如乘此匆忙之際。解維而返。省得也在渾水中。正是雙手撥開生死路。一身跳出是非門。﹝下丫鬟上﹞自古道一死一生。乃見交情。我家二娘。鎭日想著那姓於的相公。要死要活。適才他結義姐姐劉姑娘拜訪。報了於相公的凶信。二娘竟自縊死。又虧殺我們眾丫鬟解救得活。方得蘇醒。謝天謝天。今三爺原差我到書房中請那劉姑娘進去勸他。來到此間。劉姑娘何在。﹝看介﹞呀。卻走往那里去了。﹝思介﹞是了。是了。他是个乖人。見匆忙之際。在此沒人陪他。竟自去也。不免回復三爺去。正是急難莫求行路客。他是誰人我是誰。﹝下﹞

第二十五出言祖

【碧玉令前】﹝末上﹞西風瑟瑟江關動。看澄澄秋髙天迥。

小生李節。往京會試。祖帳十里。別酒淋漓。如今天色已晚。喜餞送的都回去了。正好趕路。﹝老旦雜隨持酒榼上﹞

【前腔後】一葉扁舟。載酒話離衷。﹝雜叫住末船相見介末﹞行已遠。感芳卿特來相送。

﹝老旦﹞李相公行促。奴家昨早始知。治榼來送。不意餞送的船隻。擠斷河路。所以遲了。﹝末﹞多謝厚情。﹝老旦﹞如今還是秋末。試期在二月間爲何去得恁早。﹝末﹞一則怕天寒冰凍。船馬難行。亦爲一向荒疎。欲早到京中。靜坐兩日。以掩飾僮婢之耳目。﹝老旦﹞相公才雄學贍。拾金紫如芥耳。何其過遜。﹝末﹞我爲祖席潦倒。酒力不勝。今辱楚楚遠送。難辭再飮。分付挽了船。明早行罷。﹝眾應介老旦﹞吳門煙月。今宵猶共離情。帝裏笙歌。別後難通憶夢。所謂故國一尊酒。天涯萬里心。正此時也。將酒過來。﹝雜﹞有酒在此。﹝老旦送末酒末答介﹞

【念奴嬌序】君行萬里。暫扁舟祖餞尊前。聽奏離鴻。秋老林臯。看晚照紅映山麓霜楓。攀送。對酒歌騷。班荊揮麈。唾壺小叩水聲湧。﹝合﹞堪悵怏灞橋衰柳。渭水秋風。

﹝末﹞楚楚。

【前腔換頭】猶恐咸陽路迥。做黑貂裘敝。當年蘇子悲痛。鏡點霜華。還待做半枕邯鄲癡夢。﹝老旦﹞你是賈董。策獻天人。榜開龍虎。曲江春宴馬蹄紅

﹝合前末﹞楚楚。看云流淡影。水漾淸光。好一派夜色也。

【前腔換頭】明瑩。不知是月爲秋明。秋因月媚。關山搖漾水光中。咦。是那里吹笛。﹝老旦﹞何處來一派笛聲低橫。﹝末﹞夜擁吳姬歌皓月。朝乘蜀馬逐驕暘。人生聚散。有何定準。虛哄。今夜芳尊。明朝瘦馬。可憐佳景已難共。

﹝老旦合前末﹞京中去。多應會得於叔夜著也。﹝老旦笑介末疑問介﹞說了於叔夜。楚楚爲何笑起來敢是有所聞麼。﹝老旦﹞今日是吉行。不敢說。﹝末急問﹞你我兩人。怎麼這般拘泥。不妨明言。他一向有病。莫不有些差池了。﹝老旦﹞奴家也是傳聞。恐未必確。﹝末﹞是那个說的。﹝老旦﹞是請去醫人包必濟回來說的。﹝末駭介﹞呀。這便眞的了。﹝哭介﹞我那叔夜兄呵。﹝老旦﹞萬里之行。自今伊始。不宜如此悲傷。奴家一時失口。悔之莫及矣。﹝末﹞這个何妨。於叔夜與我刎頸之交。今日失此良友。能不痛傷。咳。這都是穆素徽害他。那穆素徽嫁了池公子。政好受用。那知叔夜爲他斷送也。﹝老旦﹞不要說壞了他。穆素徽也爲叔夜死了。﹝末﹞怎麼說。﹝老旦﹞奴家偶訪素徽。將於相公凶信與他說知。他進房去竟自縊死。奴家急了。連夜回來。﹝末﹞有這等事。也罷。冥冥之中。可謂兩不相負。眞正生死姻緣。難得難得。

【賽觀音】故人稀。增悲痛。憐俠女靑鸞鏡空。早並付玉樓仙夢。趁此月明之下。把酒臨風。弔我叔夜。楚楚。你也弔素徽一弔。﹝老旦末同滴酒遙弔介﹞遙賦招魂弔西風。

叔夜風流。素徽殊麗。且逐曉云空矣。吾輩猶然逐利驅名。著甚麼緊。

【人月圓】可信是陽焰空花渾無用。趕利驅名如蜂擁。河橋日夜相迎送。看來往舟車逐浪蓬。眞堪嘆風塵古道。老盡英雄。

【余文】話別離亭情偏重。來朝馬首各西東。行色爭看劍气雄。

一夜秋風萬里塵。

半彎明月照關津。

勸君更盡一杯酒。

西出陽關無故人。

第二十六出邸聚

【杏花天半】﹝生上﹞餘生無志鵬程遠。被嚴親彊來赴選。

於鵑病絕復生。姓字半屬鬼籙。學荒不講。功名拚老賢書。若得穆素徽爲妻。卽終身乞丐。亦所甘心。不得穆素徽爲妻。𨿽指日公卿。非吾願也。怎柰父親彊迫往京赴選。萬不得已。勉上公交車。但得到京會試。卽便歸去。尋穆素徽便了。任所至京不甚遠。一路晏行早歇。呀。這宿店到也潔淨。有人麼。﹝外上﹞不將辛苦藝。難近世間財。呀。相公請進。﹝生坐介末上﹞

【前腔後】行行車馬長途倦。投宿店徵夫聚喧。

﹝見生驚避自語﹞呀。好怪。這店中坐的分明是於叔夜。﹝又看介﹞莫不是撞了鬼。﹝生趨揖介﹞貞侯兄。怎麼避了小弟。﹝末﹞咦。想是傳聞誤了。﹝生﹞莫不是聞弟死信麼。﹝末笑介生﹞這定是醫人包必濟誤傳了。兄從何處聞之。﹝末﹞小弟聞之劉楚楚。楚楚聞之包必濟。有自來矣。請問訛傳之誤。﹝生﹞包必濟同到任所。見弟死了。竟連夜買舟回了。誰想小弟三日後心口還熱。老父救醒。宜乎有此信也。﹝末﹞小弟得罪了。﹝生﹞吾兄受了虛驚也。﹝合﹞

【憶多嬌】音信絕。許久別。山水重重愁恨疊。﹝生﹞可曉得穆素徽怎麼樣了。爲問西樓前世孽。﹝末﹞向因令尊驅逐鴇母。只說寄居錢塘親族。誰想做計把他嫁與池同了。﹝合﹞姦計私設。姦計私設。賺做池家侍妾。

﹝生﹞有這等事。如今不知在池家好否。﹝末﹞小弟也聞得。

【前腔】立志決。守死節。鞭笞痛楚難備說。可嘆明珠今埋滅。﹝生﹞呀。莫不死了。﹝末﹞受盡磨折。受盡磨折。一旦紅綃自絕。

﹝生大哭介丑文豹末同扶介生﹞此信可是確的麼。﹝末﹞是劉楚楚去探望他。他也聞得兄死信。遂向房中自縊。是楚楚親見的。﹝生﹞小弟初會時。以玉簪贈我。投下跌成兩段。原是不祥之兆。前日又夢見他。變做奇醜婦人。不是他容貌。想必那時就死了。﹝痛躍介﹞我那素徽呵。

【斗黑麻】是我緣乖。是他命劣。嘆西樓數語。遂成永訣似空中霧。水中月。待返香魂。憐無絳雪。難禁淚咽。從敎五內裂。我待追到泉臺。追到泉臺。柰幽明路絕。﹝末﹞

【前腔】勞頓長途。況兼病怯。寧堪此悲傷。萬惟自攝。﹝生﹞弟與素徽呵。原說生同被。死同穴。不要說歡娛幾時自西樓一見。直至今日。別也不得一別。未得生離。未得死別。﹝合﹞藍橋水竭。巫山一夜裂。﹝末﹞好事難成。好事難成。彩雲易滅。﹝小生乘馬上﹞

【不是路】輕騎遊燕。歸路還投客店眠。﹝相見生末﹞欣相見。今宵萍聚眞堪羨。﹝生末相顧﹞看那人呵神情遠。眸光炯炯如搖電。舌浪滔滔似倒源。﹝小生﹞同歡忭。﹝指生介﹞因甚君家獨淚漣。就中難辧。

二丈是會試來的麼。﹝末﹞是。﹝小生向生介﹞老丈髙姓大名。﹝生﹞小弟於鵑。﹝小生﹞莫不是叔夜麼。久慕大名。時誦尊制。﹝生﹞老丈上姓﹝小生﹞胥表。﹝生末﹞原來是胥長公。﹝小生﹞此位上姓。﹝末﹞李節。﹝小生﹞是李貞侯。﹝笑介﹞尊前一笑皆知己。不是尋常陌路人。且住。爲何叔夜兄墮淚不已。﹝末﹞他有溺愛名姬。喚做西樓穆素徽。向日愛慕叔夜錦帆樂府。未得面晤。先已心許。及至叔夜訪他。爲歌楚江情。遂訂生死。數語而別。被讎友趙伯將讒譖。逐向杭州。豈意池相國之子池同。用計賺歸。抵死不從。日夜受苦。近有虛傳叔夜訃音於素徽者。素徽聞之。卽自縊而死。所以叔夜在此悲痛。﹝小生怒介﹞咳。趙生讒口傷人。池同忍心害理。致才子佳人。生死零落。小弟聞之。發指眥裂。定當爲兄斷趙生之舌。斬池同之頭只是素徽已死。哭之無益。丈夫須要看破關頭。勿爲兒女子所牽也。﹝生悲介末﹞免愁煩。﹝生﹞小弟不去會試了。竟向錢塘去尋素徽骸骨。同穴而葬。永遂西樓之盟。卻不是好。﹝末小生﹞咳。萬里功名。在此一舉。何出此言。兄衣錦榮歸。那時營建素徽之墓。重泉永慰。枯骨有光矣。客邸風霜。萬勿過悼。且看酒來。爲兄解悶。

【梁州新郞】﹝梁州序﹞客懷無賴。神交堪羨。四座髙談雄辧。眾皆歡笑。﹝指生介﹞獨伊血淚涓涓。記得尾生淹水。倩女離魂。至死情難變。﹝生﹞指望鳳皇臺上也擁飛仙。誰想燕子樓中哭斷猿。﹝末小生﹞

【賀新郞】相解慰。休悲怨。喜今宵偶聚風塵面。村市釀。且頻勸。

【前腔】﹝生﹞嘆佳人已向泉原。望仙女難梯月殿。縱相逢也索與我無緣。﹝末﹞佇看宮袍翦綠。禦墨題紅。十里花看徧。雀屛開處也少年選。那怕無膠續斷弦。﹝合前生﹞

【節節髙】記桃花扇影邊。悄聲言。生盟死誓如書券。眉含怨。齒露姸。空畱戀。迷樓斷送西樓願。陽臺路隔泉臺遠。﹝合﹞腸斷悲風爲玉簫。除非夢中成姻眷。

【前腔】﹝生﹞夫妻信有緣。五百年。三生石上曾識面。﹝小生末﹞你兩人又不同。風情戀。孽債牽。姻緣淺。相思空受魔君騙。渾如畫餅難吞咽。﹝生合前末小生﹞

【尾聲】勸君須念前程遠。惡姻緣休得掛牽。﹝生﹞謝你旅邸相逢贈至言。

﹝小生﹞明日小弟南歸。二丈北上。但是叔夜有所感傷。貞侯丈當解慰之。客路風霜。須宜保重。

今宵旅邸同杯酒。

明朝驛路各風塵。

十年未識君王面。

始信嬋娟解悞人。

第二十七出巫紿

﹝淨上﹞不如意事常八九。可與人言無二三。自家要與穆素徽做夫妻。做下千般計較。費了萬種心機。拜之跪之打之罵之殺之。越觸越生。只是不得相好。終不然我倒費了許多銀子。替別人養老婆在家裏不成。必要弄他心肯。又無計可施。昨去求簽問卜。那起課的說。夫妻不睦。原有一个和合的法兒。一做做了。那婦人便生死要跟他。生男育女。無限妙處。只有觀音堂間壁張娘娘。極會此法。昨就差人去問著他家。送了一兩銀子去請他。說今日來。不知可到。等得我不耐煩也。﹝小淨張巫上﹞

【風蟬兒】女巫術能降神。走熟大家內閫。置符求媚轉人嗔。一心待騙金銀。人稱我雌光棍。

﹝相見介淨﹞張娘娘。﹝小淨﹞池三爺。﹝淨﹞請到僻靜書房裏去。﹝行介﹞這裏來。﹝小淨﹞有何見教。﹝淨﹞有一樁事。特地求你。﹝小淨﹞當得效力。﹝淨﹞我討了一个二娘。想是緣法少些。自從進門。從不肯著身走進房去。便拖刀弄劍。要死要活。不知什麼緣故。﹝小淨﹞或是八字不對。或是做親日子不吉。或是進門方向不利。或是拜堂時被人做了魘倒。或是你初見時當面觸了他。所以不得和合。待我略施法兒。便如膠似漆。百年偕老。只恐三爺不肯重謝。﹝淨笑介﹞果然有此妙法。就是一百兩銀子也容易。今日先送十兩與你收了。應驗後再送九十兩。﹝送銀小淨收介淨﹞這个法兒。可要用什麼。﹝小淨﹞我有羅平州傳來妙藥。南丹山出的相憐艸。一著人身。兩个生死不捨。﹝淨﹞還有麼。﹝小淨﹞要你兩人頭髮指甲。又要三爺著肉的褲子。紅荷包一个。綠綫兩條。﹝淨﹞這都易處。﹝小淨﹞要用三分瑩貝。﹝淨﹞這是什麼東西。﹝小淨﹞就是寶貝之貝。那瑩貝服了。憑他貞烈女子。都要胡亂起來。還要如意珠一分。服了無欲不遂。﹝淨﹞是便是。那里有。﹝小淨﹞我有在末藥內了。只是無價之寶。用過要算銀子的。﹝淨﹞自然。可有咒水。﹝小淨﹞咒水極要緊的。

【駐馬泣】﹝駐馬聽﹞咒水通神。要你夫妻發數根。還要丹山奇艸。瑩貝明珠。著舊單裩。﹝淨﹞今夜可成事麼。﹝小淨﹞今宵調合洞房春。鴛鴦被底雙眠穩。﹝合﹞

【泣顏回】笑融融美愛嬌歡。醉沈沈殢雨尢雲。

﹝淨﹞樂樂殺我也。快做起來﹝小淨作取出藥包介﹞快偸他發籠內的發。幷自己的發。各要十根。三爺的襯褲一條。燒做灰取來。﹝淨﹞楊花何在。﹝醜丫鬟上﹞三爺有何分付。﹝淨低語分付介醜虛下急上出荷包介﹞褲灰頭髮都在裏面。﹝淨﹞不要嚷。﹝小淨﹞不要看。都閉了眼。﹝做加藥入荷包介﹞三爺如今帶了去。摟定二娘。縛在他身上。他便歡喜起來。進門時切不可笑。﹝淨﹞是了。﹝進鬼門道介小淨﹞楊花姐。楊花姐。﹝丑應﹞怎麼說。﹝小淨附醜耳語介﹞如此如此。這般這般。不要破我的法。不要違三爺的意。﹝丑應下淨喊上﹞不好了。不好了。一進門去。潑我滿面熱湯。就閉了門。你哄得我好。

【前腔】一見生嗔。弄劍拖刀難近身。﹝小淨﹞想是你笑了。﹝淨﹞笑是笑一笑的。﹝小淨﹞卻又來。是你不該失笑。破我法術。觸怒佳人。還有一節。你可曾點燈照去。﹝淨﹞點的。﹝小淨﹞又來。婦人見了這藥。眼就昏了。如今還不曾近身。先見了你。所以不驗。待我行月白法。你暗中摸去。他還要自步出來接你。抱了就幹。不要蹉了。如今依我定成親。莫言咒水無憑準。

﹝淨﹞妙妙妙。﹝合前做暗中摸介醜摸上介淨﹞暗廊下隱隱的。想是出來了。﹝小淨﹞我自去也。﹝私下淨﹞

【前腔】月暗朱門。悄地行來粉澤聞。﹝醜抱住淨低唱﹞兩兩輕偎暖頰。款抱纖腰。唚一个嘴。漫吐香唇。﹝醜﹞親肉。﹝淨﹞耳邊低喘叫親親。二娘。從前閒話休評論。

﹝醜﹞三爺可耍得好處。﹝淨合前大笑介﹞快活。快活。丫鬟每。請張娘娘坐了喫夜飯。﹝內應﹞去了。﹝淨﹞楊花。點火來。﹝醜嚷﹞你放了。我去點。﹝淨﹞啐。﹝醜﹞啐。﹝淨﹞啐。﹝醜﹞啐。﹝下淨笑介﹞

送突十兩銀子。

弄差一个丫頭。

知是失時落運。

何須設計施謀。

第二十八出泣試

﹝淨號軍上﹞一天星斗煥文章。諸士紛紛赴選場。從來將相本無種。自古男兒當自彊。自家文場號軍便是。外面唱名已久我每號房的相公。還不見來。只得在此伺候。﹝生靑員領持卷上﹞

【菊花新】風霜連歲病休文。何意重爲上國賓。遙望棘闈門。又待把西樓尋問。

天字一號長官何在。﹝淨﹞在這里。爺是天字第一號。一定是頭名狀元。這裏是號房。請進號。﹝生坐介淨﹞此時還早。爺可要把板兒鋪下睡一睡。﹝生﹞我心上有事那里睡得著不要罷。﹝淨著地坐介生﹞

【尾犯序】軍士擁如雲。滿院朱衣。燈炬輝映。派捲分房。喊吶聲相聞。紛紜。抵多少郢曲自賞。抵多少齊竽濫混。還堪笑懨懨病鬼。重效美人顰。

﹝內喊﹞各號軍領題。﹝淨應虛下急上送題紙生做不看介﹞那題紙且放一邊。待我題詩壁上。少展悶懷。﹝題介﹞姻緣旣已斷。富貴安足論。縱遇月中仙。何如帳裏魂

【前腔】何因復向利名奔。彊赴選場。只爲親命。才展霜毫。又思量招魂。還省。縱敎我鵬摶鳳舉。難消我鶯愁燕恨。怎得你同沾恩寵。做國李夫人。

﹝內喊﹞各號房散碗箸湯飯。﹝淨做接上送生介﹞爺怎麼不住啼哭。再不做文字。莫不身子有些不安麼。﹝生﹞沒有病。﹝淨﹞旣沒有病。怎的不做文字。﹝生﹞我不耐煩。﹝淨﹞這是爺前程出處。極大的大事。怎說不耐煩。﹝生﹞咳。我有心事。你不曉得。﹝淨﹞那見到了科場內。還有別樣心事倒要緊的。爺倒也好笑。﹝生﹞你且坐下。不要聒絮。我不用湯飯。你收去喫了罷。﹝淨收喫介生﹞

【前腔】慵將筆硯親。只待凝眸。一見修文。棘院重重。料難來芳魂。何忍。忍敎我靑雲上騁。忍敎你黃泉下等。你卻做多情的鬼。我做了少情人。

﹝內吶喊介﹞云字十一號。搜出懷挾劍字三號。拿了夾號。各號號軍。都要著意堤防。快催繳卷。﹝淨同內總應﹞嗄。﹝向生介﹞爺可聽得分付。外邊這般嚴緊。如何不寫文字。只管啼哭。莫不是筆下做不出。等一位來抄看麼。不要連累小的。﹝生怒喝介﹞唗。﹝淨﹞旣然做得出。如何不做。只管哭。﹝生﹞我家裏死了人。難道不要哭的。﹝淨﹞死了什麼人。莫不有礙考試的。﹝生﹞咳。是我的妻子死了。﹝淨﹞原來如此。不要怪你。如今及早寫起。內邊著實催捲哩。﹝內又掌號擊鼓介生﹞

【前腔】風檐防範緊。鼓又屢催。燭又將燼。倦眼迷■﹝目奚﹞。夜深來偏昏。﹝淨﹞爺快繳卷。﹝生﹞堪哂。那里是雕龍繡虎。卻都是愁香怨粉。勉彊揮得一篇。呀。還驚問。早被誰行圈點。卻是我啼痕。﹝醜巡場指揮雜捧酒殽上﹞

【歸朝歡】馮太史。馮太史。遣送酒殽。於叔夜。尋覓各號。南直於叔夜相公在那一號。﹝淨﹞在這裏。﹝醜﹞下官巡場指揮。是馮太史差送酒殽的。﹝生﹞又辱年伯垂念。承垂念。承垂念。使人怎消。﹝醜﹞還說快謄完正槁。﹝生﹞外邊還有許多人在號內。﹝醜﹞場中尙存百餘號。吿別了。﹝生﹞特蒙送酒多勞了。﹝醜﹞賚命而來敢憚勞。

﹝急下生﹞長官把酒殽收去喫了。﹝淨﹞這是翰林馮老爺送的好東西。爺一日不用湯飯。多少喫些麼。﹝生﹞你收去喫便了。﹝淨做收喫介生急寫介﹞

【鮑老催】漫揮兔毫。明珠萬顆錯亂搖。黃河瀉流三峽漂。龍虯走。刀劍鳴。煙雲繞。阮生據案成書槁。袁宏倚馬不立艸。免曳白。貽人笑。

﹝淨﹞爺完了。﹝生﹞完了。﹝淨﹞一揮而就。洵是七步之才。爺納捲去。

【尾聲】君才調七步髙。看取龍門遠跳。﹝生﹞爭換與我巫山夢一宵。

十年窗下無人問。

一舉成名天下知。

不遇洞房花燭夜。

誰思金榜掛名時。

第二十九出假諾

【燕歸梁】﹝旦上﹞痛哭風前淚眼枯。何日裏會冥途。

奴家穆素徽。被池同計賺。近聞劉楚楚說於郞已死。奴家自縊而絕。又被丫鬟救醒。如今舉目無親。卻怎麼處。向之日夜尋死。不能一刀決絕者。尙圖與於郞萬一之遇。今西樓之約。已成畫餅。奴家何所掛戀。只是生不能同衾。死不能同穴。易簀之際。不得永訣。歸土之時。不能一拜。好教人痛殺也。﹝哭介﹞今池公子道於叔夜已死。逼奴成親。咳。難道我便背了於郞終身隨這樣人。﹝拭淚介﹞如今只哄池同說於郞旣死。情願相從。只是要服麻戴孝。設水陸道場。做九晝夜功徳。超度他。心願一完。便諧秦晉。那時功徳圓滿。隨卽自盡便了。正是逢人且說三分話未可全拋一片心。﹝淨上﹞素徽何在。﹝向旦介﹞如今於郞已死有何推阻。﹝旦﹞只是一件。生離死別。情所不堪。於郞與奴。生死之約。今一旦杳隔。萬劫茫然。蓋棺時不得一見。於心何忍。就是你死了。你家妻子難道漠不動念的。﹝淨﹞是。如今待要怎生﹝旦﹞要喚集僧道。設做九晝夜水陸道場。超度他早登仙界。功徳一滿。便從尊命。﹝淨笑滚叫樂介﹞多謝二娘。竟是這等罷。﹝旦﹞

【雁過沙】於郞是奴夫。只圖共歡娛。誰知害他直恁苦。又不得見你歸黃土。待看經禮懺相超度。遂奴心願。攺嫁有奴。﹝淨﹞

【前腔】當初苦緣無。從今轉憐我。我直待伊心願足。度得叔夜歸天去。才得與咱爲夫婦。你。並無牽掛。並沒間阻。

﹝旦﹞快請僧道設起水陸道場。﹝淨﹞謹當如命。﹝諢介﹞喜气匆匆不自持。﹝旦﹞姻緣到手肯嫌遲。﹝淨﹞黃河尙有澄淸日。﹝旦﹞豈可人無得意時。﹝下淨看旦下笑介﹞於郞之死。天使其然也。虧我耐到今日。小廝每何在。﹝眾上﹞有何分付。﹝淨﹞

【小醉太平】佳人我拒。今朝口許。﹝眾﹞許什麼。﹝淨﹞做親。﹝眾﹞什麼緣故。就肯起來。﹝淨﹞當初一向念前夫。死卻了嫁吾。

﹝眾﹞爺有這等樂事該排筵設席。裝樂演戲。歡鬧幾日便好。﹝淨﹞不要排筵設席。倒要修懺設醮。不用裝樂演戲。卻要呼僧喚道。﹝眾笑諢介﹞這是什麼意思。﹝淨﹞不要說起。二娘要我把他前夫於叔夜。做九晝夜功徳追薦了。完了心願。方與我成親。你每與二娘討了意旨。到混眞禪寺去。喚集一百禪僧。一百道士。設建水陸道場。明日我同二娘來拜佛。須要整齊潔淨。﹝眾﹞曉得。小的每就去。

【前腔換頭】二娘面許做夫婦。猶如久旱逢甘雨。喚些僧道薦亡夫。爺成了事呵賽登科中舉。

也虧爺好心性。得有今日。

看得熟鴨蛋。

伴得小娘眠。

瓜熟自落蒂。

水到自成川。

第三十出載月

【破陣子】﹝小生同小旦雜隨上﹞燕薊復來越水。蒼茫四海無家。﹝小旦﹞短棹輕橈同載月。坐對琴書試茗芽。閒話古豪俠。

﹝小生﹞﹝舊詞賀聖朝﹞白雪梨花紅粉桃。露華髙。﹝小旦﹞垂楊漫舞綠絲絳。艸如袍。﹝小生﹞風過靜塘微浪起。似江臯。﹝小旦﹞千金莫惜買香醪。且陶陶。﹝小生﹞自京師回來。又歷吳山越水。眞所謂落魄之士也。﹝小旦﹞妾聞丈夫以四海爲家。相公有之。﹝小生﹞我俠气干云。有張巡殺妾之義。你芳姿傾國。無西子覆吳之功。天生兩人。無尺寸之用。能不痛惜。急宜遊歷山川。品題花月。庶不坐困一室。來到越中。泊此錢塘。好一派夜色也。

【錦纏道】載輕娃。暫停舟錢塘水涯。到處景隨佳。昔張志和云。願爲浮家泛宅。往來苕霅間。羨髙人願爲泛宅浮家。我待弄淸狂正平鼓撾。您休怨孤眠商婦琵琶。種了邵平瓜。效範蠡扁舟遠駕。三閭未許誇。悲放逐啼聾泣啞。直恁的困苦欠撐達。

﹝小旦﹞看溶溶春水浸梨花。寂寂橫塘覆楊柳。好景致也。

【普天樂】暖溶溶明月夜。看山影輕如畫。淸溪畔柳可藏鴉。曲橋外似雪梨花。荒村數家。﹝內作犬吠介﹞更■﹝口星﹞■﹝口星﹞犬鳴。一帶籬笆。

﹝小生﹞如此良宵。能無暢飮。取酒過來。﹝眾丫鬟執壺小旦送酒介﹞

【古輪臺】醉流霞。淺斟低唱按紅牙。纖纖素指輕輕下。歌翻子夜。管弄昭華。一派餘音虛架。赤鳳堪乘。彩雲欲化。今宵淸夢遶天涯。風情瀟灑。都付他流水浮花。美人綠鬢。英雄白髮。同歸狼籍。想起淚如麻。須酩酊。莫敎月落漫嗟呀。

﹝停杯聽介﹞何處喧嚷得緊。鼓鐃震天。好古怪。小廝去岸上一問。﹝雜向內問介﹞大哥何處這般喧鬧。﹝內應﹞是前面做水陸道場。化白蓮船的。﹝雜復小生介小生﹞水陸道場。想必盛在那裏。我又閒在此。去觀看一番。有何不可。輕鴻可要去麼。﹝小旦﹞夜靜更深。又在客邊。妾是不去罷。﹝小生﹞旣如此也罷。若有好看去處。我差人來喚你也。﹝小旦﹞這卻有理。

【余文】村落內集眾嘩。俺直待要遊觀一下。﹝眾﹞一路好月。﹝小生﹞喜數里橫塘月正佳。

忽聽荒村鬧炒。

可愛橫塘月好。

靑龍白虎同行。

吉凶全然未保。

第三十一出捐姬

【佛賺】﹝雜和尙上﹞西方盡是慈悲佛。那管人間了宿緣。四大部州皆欲界。幾曾搬得在西天。南無佛。南無慈悲觀世音菩薩。和尙要錢都念佛。面觔豆腐口中啜。誰知背地啖葷腥。後園煨狗松柴罯。味淡又將蔥酒潑。張口橫吞風捲雪。原來此物最興陽。好從牀上傳衣缽。傳衣缽。種善根。師父敎他開便門。徒弟見說心怖畏。便叫那救命靈山大世尊。師父說今生苦趣須嘗過。免敎重做婦人身。南無摩訶薩薩摩訶。

﹝眾僧﹞師父起懺功徳已完。疏頭是怎麼樣寫。﹝師﹞今日是信女穆素徽。追薦亡夫於鵑。﹝眾﹞幾時死的。﹝師﹞卒於八月二十五日。其餘照例寫便了。﹝眾﹞師父。後園甕內的狗肉。燒得稀爛在那裏。拈香的又在後堂。我們偸工夫去喫了就來。﹝師﹞有理有理。正是寧可葷口念佛。不可素口罵人。﹝下雜扮道士法衣鼓樂行香上﹞

【咒】肚中空虛。口內誣言。丁零當郞。哩嗹囉嗹。夜間習慣。屁眼向天。禳星吿斗。請將關仙。謝了葷士。要銀一錢。領盌羹飯。極少三分。鋪燈一地。油米滿前。出空罄子。齋供來塡。葷腥謝將。只管流涎。困虫來到。木魚打穿。科儀不熟。咒水無傳。祈晴禱雨。準要一年。沒人來請。廚竈少煙。法衣狗嚼。版巾油煎。毛竹笏板。蓪艸雷圈。鼓鈸當盡。經懺不全。不如攺業。性命常存。

請神已畢。這些和尙都去喫狗肉了。我們也去喫些葷菜再來。﹝眾﹞疏頭可要收拾了。﹝老道士﹞放在那里。齋主來好看。道人又在此。怕那个偸了去。﹝眾﹞這个道場大得緊。可喫得葷麼。﹝老道士﹞不妨。慈悲勝念千聲佛。造惡徒燒萬炷香。﹝下小生便服步上﹞

【香柳娘】聽松風梵音。聽松風梵音。偶來蕭寺。﹝做翻案看疏介﹞看他疏寫千張紙。齋主是什麼人。姓穆名麗華。姓穆名麗華。呀。原來就是穆素徽。他建道場爲甚。修懺度陰司。爲於郞病怯死。呀。於叔夜死了。待我看幾時死的。﹝做看疏念介﹞八月二十五日捐館。﹝驚疑介﹞又是我來。好一樁怪事。好一樁怪事。沈吟細思。敎人發指。﹝思介﹞

我在涿州飯店上遇於叔夜。其時是十月初旬。他又說素徽聞我死信。自縊而絕。不勝哀痛。會試都不欲去了。我說素徽已死。悲之無益。我遇池同。斬之便了。咦。這里倒是穆素徽薦他。怎麼說。阿。是了。那素徽原不曾死他原認殺劉楚楚之言。故此追薦。且住。我胥表與於郞。𨿽懷夙慕。未得深交。旅邸一面。情投膠漆。見他聞訃哀慟。令我淒然。是个眞正情種。罷。我就把移云換月的手段。少試一試。使彼得諧心願。有何不可。我恨不得卽斬池同。然不取素徽。斬之無益。咦。說便一句千萬人中。怎生取得素徽。有計在此。我有愛妾輕鴻。現在舟中。只得哄他隨喜。換了素妝。混入法堂。密令勇士數人。法堂中胡亂殺起。打滅燈火。一人負輕鴻而走。聲言搶去素徽。月下看不分明。池同一定認著輕鴻是素徽。追趕將近。勇士棄之而逃。不知蹤迹。我一面乘其倉卒。取素徽從間而遁。亦鬼神所不測也。正是計就月中擒玉兔。謀成日裏捉金烏。﹝下旦素服上﹞

【前腔】問靈魂那在。問靈魂那在。﹝做拜生魂座介﹞望伊來至。望伊不見銷魂死。於郞。於郞。我完了道場呵。不崇朝棄世。不崇朝棄世。汝欲會咱時。黃泉暫相俟。把堅貞自矢。把堅貞自矢。悠悠我思。中如錐刺。

﹝淨上﹞素徽。你不要拜壞了。待我替你拜。於郞。復願你早生仙界。莫到寒家。﹝做拜介﹞

【前腔】代殷勤薦度。代殷勤薦度。願你早歸法旨。蓮花生長無塵滓。﹝旦哭介眾僧道合﹞離重重地獄。離重重地獄。今始斷相思。從敎悟生死。﹝旦﹞聽法音梵字。聽法音梵字。縱沈淪地司。生天從此。

﹝淨﹞過哀了。且暫時歇息。﹝同旦下小旦素妝小生同上﹞

【前腔】到巍峨大寺。﹝小旦﹞這樣大寺。到巍峨大寺。﹝小生﹞法事可盛麼。﹝小旦﹞建壇宏侈。﹝小生﹞換了素縞。正好混入法堂。特將縞素更紅紫。﹝小旦﹞混看他盛事。混看他盛事。﹝小生﹞我暫往那里去。﹝急下小旦﹞噯喲。轉眼竟何之。將人哄來至。﹝內嚷介﹞於叔夜在此。﹝小旦驚介﹞沸於郞在此。沸於郞在此。呀。法堂燈火都滅了。匆匆自思。茫無依止。﹝醜勇士上﹞

【水底魚兒】打滅禪燈。惟聞喊殺聲。﹝抱小旦介小旦﹞這怎麼說。﹝醜﹞佳人搶去。有誰來鬥爭。﹝急下淨同僧道家人趕上﹞

【前腔】膽顫心驚。追賊莫暫停。﹝看內介﹞那那那穿白的在前面了。趕上去。有人拿住。送他新海靑。

﹝下小生喊上﹞於叔夜在此。﹝末負旦上﹞在那里。在那里。﹝小生﹞

【前腔】賺得芳卿。這里來。番從間道行。﹝旦﹞在那里。﹝小生﹞在這里。鬼蹤神迹。果然手段精。﹝下小旦急上﹞

【前腔】月色偏明。長堤又不平。﹝淨眾急追上﹞向前撲住。渾如捉兔鷹。

﹝擒住小旦介淨﹞素徽你到那裏去。﹝眾﹞不是他。﹝淨驚看介﹞噯喲。命也不要。才追得著。又不是素徽。依樣一个美婦人。好生古怪。﹝眾諢介淨怒介﹞一色打扮。一定是你來引去的。我也不難在你身上還我素徽便了。不然把你來無所不至。﹝眾﹞你是什麼樣人。﹝小旦﹞

【引軍旗】念奴本是良家妾媵。﹝淨﹞你主人姓甚名誰。﹝小旦﹞失記主人名。﹝淨眾﹞你叫什麼。﹝小旦﹞一時倉卒忘名姓。﹝淨眾﹞來此怎麼。﹝小旦﹞爲觀法事來禪徑。﹝淨眾﹞是了是了。是於生叔夜同謀者。素徽是你來領。

﹝小旦﹞呸。我曉得什麼素徽。﹝自語介﹞咦。是胥長公把我來使計了。﹝一面淨眾盤問小旦介一面小旦自唱介﹞

【前腔】是丈夫賺把素妝來整。到此無蹤影。多應有計安排定。彊徒把我相淩迸。罷罷罷。他有匕首。在我佩上。待我引決赴水。奴家怎把他牽害。苦得了當一命。

﹝做自刎赴水介淨眾驚介﹞噯喲。噯喲。負他的不是叔夜。這婦人又非素徽。一時逼死。素徽反去遠了。不如再去追尋素徽。失了一个佳人。得了一个佳人。得了一个佳人。失了一个佳人。﹝眾下﹞

第三十二出羣嘬

﹝雜地方擁淨上﹞好手中間逞好手。喫拳須記打拳時。池三爺有些走不得了。白白地逼死人命。走在那里去。

【趙皮鞋】﹝小淨上﹞我是趙學生。包攬官司有大名。﹝向淨揖介﹞池老先生不妨事。這場人命十分輕。幸得有區區作見證。

﹝淨﹞全仗全仗。﹝醜縣丞上﹞

【前腔】我是錢縣丞。領帶巡兵十數名。﹝眾地方嚷介﹞池公子逼殺人命。地方拏住。﹝醜﹞只管亂嚷。如何不具地方呈。嚷得我老爺沈醉醒。

﹝淨當而介醜要淨跪介淨不肯介丑﹞父母官怎麼不跪。況且是犯人了。這等放肆。唗。﹝小淨﹞便跪了。﹝醜指淨介﹞

【博頭錢】你好忒彊橫。你好不思省。三四更斷送佳人命。何住所何姓名。﹝眾﹞姓池名同住南利二都十一圖。有名使勢公子。家貲百萬。﹝醜﹞不要嚷。左右先與我打他二十。未枷鎖先用刑。痛加鞭楚快招稱。﹝小淨﹞老父母這个刑法。且求慢些。再口審他一審。﹝淨﹞我挾了愛妾穆素徽。在寺中修懺。蜂擁不知姓名多人。各執挺刃。霹入法堂。打滅燈火。搶去素徽。連忙追趕。不知這个婦人。爲著什麼。自家情急。竟赴水而死。與我毫不相干。﹝醜﹞唗。還說沒相干。只你情急二字。顯見威逼。罪何所逃。﹝小淨﹞希垂聽。且容情。他乃尊就是已故池相公。﹝淨﹞先君臺鼎。身爲監生。有妾穆氏。被賊搶行。﹝醜﹞你自尋妾。怎地威逼無辜。尋妾之說是支吾的話。﹝淨﹞那知追得這嬌倩。他投水命捐傾。

﹝醜﹞可知道。

【前腔】顯見眞人命。休把舌頭硬。你喝令動手何名姓。﹝淨向小淨介﹞還望你作證明。﹝小淨﹞老父母。這樁事情實輕。﹝眾﹞這个秀才。是買出來的呢。﹝醜﹞難道半天突下這屍靈。﹝小淨﹞還求用情。﹝醜低﹞我三年官債。今番要淸。﹝小淨﹞方才口審的幾句。是成不得的。﹝醜﹞審單略換。毫無罪名。﹝淨﹞小廝取些銀子過來。﹝眾﹞許多。﹝淨﹞五百兩。﹝醜﹞少。﹝小淨﹞便是七百。﹝淨﹞那得許多。﹝醜﹞還少。﹝小淨﹞便足了數罷。﹝淨﹞難道一千。便罷。送送送。﹝眾做送銀介醜笑介﹞滿盤都是細絲錠。﹝指淨介﹞造化遇我。還虧我做官淸。

分付差人。著該圖買棺盛這婦人。立刻擡去燒了。﹝眾﹞嗄。﹝醜﹞嫩艸怕霜霜怕日。惡人自有惡人磨。﹝下眾地方﹞是了。官便買他寬放了。我每地方怎肯干休。倘苦主來要屍靈。將什麼還他。上司府縣那里去動个公呈去。﹝小淨﹞列位不要是這樣。池三爺極好的好人。﹝眾﹞是好人逼殺了人。

【包子令】逼死佳人一條命。一條命。微官受賄漫容情。漫容情。地方不肯圖僥幸。上司府縣動公呈。把屍骸藏好待天明。﹝淨對小淨介﹞

【前腔】眾口一辭將我證。將我證。如何消受上司刑。上司刑。﹝小淨﹞除非使得錢財應。那時方免眾人爭。﹝淨作恨介﹞這場骯髒訴誰明。

﹝小淨﹞認了悔气罷。﹝淨﹞列位不要沸嚷。我倒往那一位宅上坐定。差人去取銀子來。便與我燒他屍首。﹝眾﹞也罷。同去。﹝小淨﹞到在家下去。﹝淨﹞要尋穆素徽一个身子又絆定了。又受了許多气。費了許多銀子。好懊惱。好懊惱。﹝眾﹞我每不管。閒話。快走快走。

若伊逼殺千條命。

里甲人人是富翁。

屋漏更遭連夜雨。

船危又被打頭風。

第三十三出歸訉

【醉翻袍】﹝醉扶歸﹞﹝生丑上﹞路途萬里行來倦。餘息半縷病難延。笑我今生恁無緣。到底成虛願。﹝醜﹞

【皂羅袍】芳魂何處。冷風宕煙。孤蹤何往。雲山浪天。﹝生﹞生愁死恨都嘗徧。

於鵑。聞素徽訃音。一悼幾絕。無刻不淚。勉彊入試。艸率完事。今星夜馳歸。尋問素徽屍骸。拜哭一番。死葬其側。亦不負西樓生死之約。一路來鳥啼花落。水綠山靑。無非悲悼。卻怎麼處。

【月落蠻江冷】﹝月兒髙﹞綠樹迎風軟。﹝醜﹞淸波蘸霞淺。﹝生﹞這樣融和候。怎柰人不見。對景漫凝眸。錢塘望中遠。怕聽山凹處。杜宇聲聲怨。

【蠻江令】﹝醜﹞疊疊飛花片。掃開又如翦。萋萋沿路艸。踏殘旋復衍。﹝生﹞花似淚點。艸似我愁牽。萬種傷心處。百計難消遣。

【涼艸虫】細思還自憐。恁般遭偃蹇。不能遂死生願。誰承望長安錦繡旋。病慵愁倦。影瘦形孤。應知不久歸泉。

文豹。我恨不得一口气走到錢塘。怎柰神疲力倦。﹝醜﹞且慢慢的前去。

一年始得一年春。

百歲曾無百歲人。

獨憐京國人南返。

不知何處弔湘君。

第三十四出衛行

【北點絳唇】﹝小生上﹞論兵法黃石深籌。誇劍術白猿髙手。小可的施機彀。恰便是談笑功收。謾道那掇月移宮。推云出岫。

自家在混眞寺中。棄了輕鴻妾。賺得穆素徽。於叔夜在京。我如今護送他去。成就姻緣。但不知素徽果眞心否。待我試他一試。要知心腹事。但聽口中言。素徽何在。﹝旦上﹞

【南劍器令】舊恨變新愁。吉與咎好難尋究。避雷霆又遭霹靂。﹝疑介﹞向前且問根由。

﹝小生﹞素徽。你道我特來取你則甚。﹝旦﹞奴家看你像个有心人。故遲片刻之死。正要問个明白。﹝小生﹞

【北混江龍】我愛你花嬌玉秀。兀的是發拖云。更和那眼凝秋。只指望洛神佩解。與那漢女環畱。﹝旦﹞噯喲。這是那里說起。﹝小生﹞我與你弄玉同登乘鳳臺。太眞齊憑望仙樓。鎭日的呈妙舞。引淸謳。擊方響。按箜篌。浮桂液。爇蘭油。餐白鵠。脯紅虯。眞个是溶溶深院四季混寒暄。更和這層層步障句日的無昏晝。早趁此鵲橋鸞馭。成就此燕侶和那鶯儔。

﹝旦哭介﹞呀。君家差矣。自古忠臣不事二君。烈女不更二夫。奴家生在煙花。志堅金石。

【南桂枝香】夫君曾有。﹝小生﹞姓甚名誰。﹝旦﹞姓於名鵑字叔夜。﹝小生﹞你旣不他適。怎生隨了池同。﹝旦﹞呀。這是仇讎廝守。他與鴇母計賺奴家。奴家生分。不與他成親。恨不能卽斷其頭。近聞於郞已死。自縊房中。又被丫鬟救轉。忽聞訃報傳來。不得親扶靈柩。﹝小生﹞怎在寺中設建道場。﹝旦﹞是奴家與於郞。不能盡夫婦之情。安排靈座。痛哭一番。燒些錠楮。燒些錠楮。﹝小生﹞敢是完了心願。便就一心隨那池同到老。﹝旦怒介﹞咳。說那里話。功徳一完。卽便自盡了。道場完後。別無迆逗。不意又被你劫取。我只道押衙昆侖之輩。尙與你接談。不意又遇池同。旣可隨你。何不就隨了他。如再相逼。君家佩劍。妾當以頷血濺之。﹝小生﹞若肯從我。當以金屋貯卿。﹝旦﹞謾胡謅。金屋非吾願。泉臺是所求。

﹝小生長嘆介﹞呀。你果然有這般貞烈。堪垂靑史。可載彤編。也不枉叔夜一片精神。罷。吾與你說明了罷。

【北油葫蘆】則聽得往事從頭逐一剖。赤緊的把死生盟你便能自守。俺也不是偸香竊玉也待逞風流。則是俺移花換柳。與您諧婚媾。魆把那輕鴻女一樣妝成就。那勇士便便攜之在月下走。池同的把假貨去求。誰道是佳人反在咱每手。活錚錚个於郞您待見否。

﹝旦﹞於郞旣死。那里說起。﹝小生﹞幾曾死來。﹝旦喜介﹞說是八月二十五日死的。﹝小生笑介﹞我十月初旬。從燕京南返。到涿州地方宿店。遇著於郞。前來會試。李貞侯亦在坐。貞侯誤傳劉楚楚之言。說你縊死房中。可是有的麼。﹝旦﹞是有的。﹝小生﹞那時於郞聞之。痛悼幾絕。我每勸他赴選。不在話下。﹝旦﹞呀。有這等事。﹝小生﹞不意自京中回來。偶同小妾輕鴻。遊至杭州。橫塘步月。與觀法事。見你薦亡文疏。立生一計取你。﹝旦﹞請問稠人廣眾。如何搶得奴家。那池同又不來追趕。﹝小生﹞我只得哄妾輕鴻。與你一般妝束。差勇士打滅禪燈。負輕鴻而走。那池同錯追輕鴻。聞鴻已赴水而死。池同被地方拘住。所以不來追趕。如今於郞在京。我送你去便了。﹝旦﹞割愛施謀。竭忠盡力。此恩此徳。何日忘之。恩人請上。奴家有一拜。﹝拜介小生答介﹞何謝之有。﹝旦﹞

【南八聲甘州】經年困守。感君家俠气。妙策神籌。輕捐姬妾。交誼古今希覯。奴家呵。似籠鷹再逐霄漢。舉轍鮒重從江海遊。含羞。這生全恩徳難酬。

大恩人髙姓大名。﹝小生﹞你道我是誰。我姓胥名表。號長公。

【北天下樂】俺本是擊築吹簫江南任俠流。腰橫著吳也麼鉤。吳鉤射鬥牛。驀忽地展半籌。便敎那書生遂好逑。﹝旦﹞君家祇從旅店遇著於郞。還是舊交。﹝小生﹞俺與於郞非舊遊。﹝旦﹞可認得池同那賊。﹝小生﹞前夜若見他。就要動手殺卻。又遲了搶你之事。所以不曾去看他。竟抱了您走。與池同也沒甚讎。只待與有心人。一朝完配偶。

快些趲路。叫小廝。車馬何在。﹝眾帶車馬上﹞佳人金縷靑絲髻。駿馬銀鞍碧玉蹄。﹝旦做登車小生乘馬行介旦﹞

【南解三酲】羨你具古洪機彀。更有那許俊雄遒。似昆侖磨勒難追究。還送我到皇州。一朝遂同千里遊。詞組平消萬種愁。爭馳驟。星犇電走。無暇回眸。

﹝小生﹞一路好風景也。

【北那■﹝口七﹞令】曉風和。岸艸柔。午云深。嶺樹幽。喜聽啼鶯如喚友。遊蜂的似覓儔。﹝旦﹞京師還有許多路。﹝小生﹞神京的在望處浮。使佳人屢送眸。俺便將離恨天補的才完。相思地縮的不就。不由人的鞭策頻抽。

看看起程。又早近京也。﹝旦﹞

【南醉扶歸】曉行暮止甘馳驟。穿山度嶺柰嬌柔。漫想當年話西樓。豈知今日多僝僽。恨不得立時相見訴離愁。怕見面都遺漏。

前面是北京城了。﹝小生﹞到了。我每進城去貢院前尋問去。

【北金盞兒】歷間關赤碌碌早已到皇州。鳳城中闤闠炊煙浮。小廝。你到掛號所在。看簿上登記於相公寓在何處。卽到寓所去問。﹝僮應介﹞待小的去問來。﹝下小生﹞俺待把於郞的行共止。一一的忙尋究。﹝旦﹞莫不場事完了。又去迷戀靑樓。﹝小生﹞休猜做南宮的試畢。又早去迷翠館。醉靑樓。

﹝家僮上﹞聞說洛陽花似錦。偏我來時不遇春。﹝小生﹞怎麼說。﹝僮﹞問到於相公寓所。主人說家裏死了妻子。日夜啼哭。一完場事。榜也不等。星夜回去了。﹝旦哭介小生﹞這樣不湊巧。眞是好事難成。﹝旦﹞

【南安樂神犯】姻緣已就。誰知來到。不獲綢繆。伯勞飛燕早分頭。浮萍浪梗難相湊。﹝小生﹞他揭曉也不待了。﹝旦﹞黃榜無情待。白骨有心求。此段恩何厚。行和止作麼籌。敎人堪恨轉堪羞。彷徨處空淚流。一天歡慶反成愁。

﹝小生﹞這个卻易。不用愁煩。我有宅第一所。在東門梅花胡衕內。髙樓大院。童婢如雲。我到京中。慣在裏面歇息。你可權暫逗畱。我往下路去尋於郞還你便了。﹝旦﹞始終玉成。何施恩之無厭也。﹝小生﹞自古道爲人須爲徹。謀而不忠。非大丈夫也。﹝行介﹞

【北寄生艸】俺有个私宅第可喜的是地最幽。恰稱的九華仙馭權迆逗。盡有驅奴使婢每環前後。且喜是重門朱戶無人叩。一任他門前蜂蝶徧尋求。只索護幽香莫被東風漏。

迆邐行來。此間已是。快開門。﹝眾侍女上﹞日間不作虧心事。半夜敲門不喫驚。﹝見小生介﹞呀。老爺回來了。﹝小生引介旦進介小生﹞眾奴婢。這是於相公的夫人。你每都來叩頭。他遇了難。我畱他暫住在此。我自去尋於相公。你每小心伏侍。不可有慢。早晚把門閉了。是姓於的相公來問便開。小心在意。﹝眾﹞曉得。﹝旦﹞

【南皂羅袍】慚愧姻緣不輳。感君家藏貯翠館朱樓。入海撈鍼費尋求。守株待兔空僝僽。崎嶇古道。敎伊浪遊。繁華別院。與奴遣愁。恩深義重難消受。

﹝小生﹞分宅破家。交誼之常。何足掛齒。你安居在此。我自去尋於叔夜。少不歷盡天涯。也索還你。不要愁煩。﹝袖出書介﹞有書一封。待於郞來時與他開看。﹝旦接書介小生﹞丫鬟每伏侍進去了。﹝旦﹞不戀故鄕生好處。受恩深處便爲家。﹝小生﹞仰天長笑出門去。應知足底是天涯。﹝別旦旦下小生﹞

【北煞尾】甫能彀送將穆氏帝京遊。又尋叔夜江南走。可這千里馬兒不容气吼。紫絲韁何嘗輕放手。忽剌剌一似順風舟。只成就這鳳鸞儔。有一頭早不見一頭。赤潑潑俠腸癢處難拴紐。思量起也著甚由。又不爲熱湯兒半口。又不爲切己的功名兒馳驟。爲他們害相思兩下裏擔憂。好似把紅綃妓與千牛。

第三十五出詰信

【桃紅菊】﹝生上﹞自神京歸來故園。往平康依稀舊年。尋思起素徽不見。尋思起素徽不見。望著了西樓淚漣。

小生歸到故園。尋劉楚楚問穆素徽死信果眞。就到錢塘。與池同廝鬧一場。收他骸骨安葬。呀。迆邐行來。已是西樓矣。風景依然。好傷感人也。﹝老旦上﹞鑪茗窗間坐。輪蹄戶外喧。﹝見生作驚介﹞呀。原來是於相公。﹝生﹞爲何久不相見。一見便自驚疑。﹝老旦﹞得見故人。還是驚喜。何疑之有。﹝生﹞別來又隔一年了。﹝老旦﹞

【惜奴嬌】一別經年。怎河陽花貌。減些嬌倩。﹝生﹞小生帶病隨任。車馬勞頓。官署中一病而亡。三日後才得重醒。﹝老旦﹞有這等事。蕭郞多病。應與舊玉情牽。﹝生﹞西樓之誓。決不肯忘。﹝老旦﹞堪憐。死誓生盟終不變。﹝生﹞早不如不救醒也罷。﹝老旦﹞仗營陵芳魂轉。呀。這等說起來。必濟之言。原是有的。﹝生﹞他見小生气絕。卽便買舟而返。﹝老旦合﹞喜命全。可笑風言浪語。信口訛傳。

相公黃榜在邇。錦鑣將奪。如何倒返家園。﹝生﹞

【前腔換頭】雲天。無志飛鶱。柰嚴親相彊。載筆遊燕。不意途中宿店上遇李貞侯。他亦以我爲鬼。見時不勝錯愕。及問素徽。他說你到池家問訪。素徽聞我死信。卽便縊死。貞侯途遇。說伊妹子歸泉。那時不欲會試。被諸友慫恿不過。又逢一个胥長公。亦力勸我進闈。勉完場事。不及待榜。卽便歸來。先從楚楚問了的信。隨到錢塘收他骸骨。南旋。待與屍骸重廝見。痛分離幽明遠。

﹝老旦﹞奴家目擊素妹之死。偶與貞侯言之。貞侯之言。皆奴言也。誰道素徽原救活了。﹝生笑介﹞可喜可喜。有這等事。﹝合前老旦﹞

【黑麻序】造訪嬋娟。把傳聞誤述。他一命幾捐。被丫鬟救轉。那時奴已歸遠。﹝生作悲介﹞如今可得一見麼。﹝老旦﹞不要說起。還有奇事。﹝生驚介﹞怎麼呢。﹝老旦﹞他參禪。因伊設醮筵。橫塘聚眾喧。﹝合﹞更遭寃。被那彊徒劫去。所向茫然。

﹝生連連急問介﹞怎麼說。又被人劫去了。﹝老旦﹞他欲超度相公。設建水陸道場於橫塘混眞禪寺。做九晝夜功徳。不意三更之後。竟有勇士數人。混入禪堂。打滅燈火。沸言於叔夜搶穆素徽。及至池公子追去。又是一个勇士。馱一美婦人。追至舟次。勇士棄婦人而逃。那婦人不說來由。隨卽自盡。﹝生﹞素徽呢。﹝老旦﹞反被人從間劫去。不知何往了。﹝生﹞有這等事。

【前腔換頭】驚顫。可怪伊言。驟得人肺腑亂起刀箭。恁生離死別。多少更變。我兩人呵。顚連。相如在那邊。文君在那邊。

﹝合前外末淨小淨報喜人混奔喊上﹞報報報。聞得於爺在歌院裏。在什麼西樓內去了。不免打進去。﹝做打進喧嚷介老旦﹞外邊亂嚷。打將進來了。﹝生﹞難道又是趙伯將那廝麼。﹝老旦笑介﹞是報喜的。﹝生﹞這不是我家。不要打家夥。﹝眾擁住生介﹞爺中了第一名。小的在京裏下處去報。說爺已出京了。到太老爺任所去報。爺又不在。如今到貴府。又封鎖在那里今日才尋得著小的每千辛萬苦。快取六紅紵段來寫賞票。﹝老旦虛下取紅紵上生做寫介﹞寫便寫去。只怕太老爺又寫在那裏。有兩倍打發。都到太老爺任所來領罷。這里不是我家。打發你酒飯銀十兩去罷。﹝醜發銀介眾﹞如此。謝爺。正是踏破鐵鞋無覓處。得來全不費工夫。﹝下老旦﹞這是非常之喜。奴家辱顧。無以爲敬。先具杯酒。以敍闊懷。﹝生﹞又生受你。﹝雜排酒桌介老旦舉杯介﹞

【錦衣香】榜上元。人中選。鳳羽鶱。鰲頭變。佇看上苑晨遊。曲江春宴。宮花紅映彩雲鮮。髙車駟馬。晝錦榮旋。幸今宵降玉。泛流霞同醉燈前。身在閒庭院。遐荒名徧。只宜快樂。何須憂怨。

﹝生﹞咳。楚楚。不得素徽。縱做南面王。也只是不快。﹝老旦笑介生﹞

【漿水令】悵孤鴻悲鳴遠天。嘆雙鴛散失浪川。錦般毛羽向誰姸。不從願欲。做甚髙官。承相勸。越淚漣。惟恐素徽尋不見。明日裏。明日裏。急待整鞭。聽譙漏。聽譙漏。怎禁熬煎。

如今原到京中差廣捕徧天下追尋。少不得要見素徽。﹝老旦﹞這个卻好。﹝生﹞只是盤費盡了。與楚楚暫移五十金。到京中便寄還也。﹝老旦﹞這个卻易。﹝虛下復上﹞銀在此。﹝送銀與生收介笑介﹞不是我勢利。你中了便肯把銀子借與你。﹝生﹞休得取笑。文豹。可曾天亮麼。﹝丑﹞還未。﹝老旦﹞爲何這般性急。﹝生﹞情之所至。柰不得了。﹝老旦﹞

【嘉慶子】你情眞至此眞罕見。縱富貴功名未可牽。且把關山歷徧。人快幸。反憂煎。人安樂。反迍邅。

﹝生﹞楚楚。他見了捷錄。才曉得不曾死。又中了第一名。定然歡喜。是捷報上。倒也傳个信了。

【尾聲】他聞捷報應歡忭。想著我還須悲怨。天那。我也不要功名。天若有好意。不如還我素徽罷。怎敎人兩地懸懸。

﹝醜﹞天明了。﹝生﹞可就路罷。楚楚。多擾了。就此別也。﹝老旦﹞多簡褻了。

正是路遙知馬力。

果然日久見人心。

但願應時還得見。

須知勝似嶽陽金。

第三十六出喜雋

【接云鶴】﹝外上﹞祥雲瑞靄滿庭闈。吾兒不見轉憂疑。

自古道酒不醉人人自醉。色不迷人人自迷吾兒於鵑。往京會試中了榜頭到不在京中聞得他日夜在寓中啼哭。倒往下路去尋穆素徽了。風塵遠道。甚是放他不下。老院子何在。﹝末上﹞喜聞公子功名遂。連挈家人增面皮。老爺有何話說。﹝外﹞如今是太老爺了。﹝末﹞是。﹝外﹞只是小老爺不在京中。未揭曉之先。又向下路去了。放他不下。卻怎麼處。﹝末﹞聞了捷音。一定也到京了。﹝外﹞吾家一門榮貴。一則以喜。小老爺飄泊在外。一則以憂。

【催拍】受君恩身爲繡衣。羨吾兒復掄大魁。不覺春生滿室。只道明光策罷。衣錦榮歸。誰想孤蹤浪蕩天涯。尋思起一喜一悲。懸懸望杳難期。

﹝末﹞小老爺一定在京了。不如修書一封。差人到京中寓所去。討个消息。

【一撮棹】休牽憶。傳聞恐不的。修尺素。差人往京國探眞耗。須知好消息。﹝外﹞說得有理。待我卽刻修書差人去。只怕歸去了。不及廷試。怎麼處。臨軒對。只怕趕不及。﹝末﹞知捷報。星飛電馳急。﹝外﹞還未審可得對彤墀。

遊子杳難尋。

空聞捷報音。

𨿽無百丈綫。

千里系人心。

第三十七出巧逅

【福馬郞】﹝小生上﹞任俠橫行無忌憚。爲訪於叔夜將路趲。誰識俺費機關。覓去見嬋娟。延津劍慶重還。

我胥表。爲了於叔夜穆素徽兩人。費盡心力。今素徽已貯之京中。叔夜無從尋覓。幸駕得神馬。名曰驚帆。一日能行千里。不踰三日。已到常州府地方。且消停半晌。﹝暫下生上﹞

【前腔】爲覓佳人往又返。忘卻饑和飽朝共晚。千層水萬重山。一望淚潸潸。嘆我生不幸事多艱。

﹝小生急上﹞呀。前面好像於兄。﹝生﹞莫非胥長公麼。﹝小生﹞正是。叔夜兄。爲何不在京師看榜。到在下路上來。﹝生﹞一言難盡。

【玉芙蓉】自相逢旅店間。彊試忙言返。﹝小生﹞歸來怎麼。﹝生﹞問佳人信息。﹝小生﹞前日貞侯所傳之信眞否。﹝生﹞不要說起。又起波瀾。﹝小生﹞又怎麼了。﹝生﹞爲咱設醮連宵旦。誰知盜賊劫換姦。﹝小生﹞也未必是盜賊。如今兄待怎麼。﹝生﹞還京去。把檄文徧關。怕隨他紙鳶風斷杳難還。﹝小生﹞

【前腔】何須意慮煩。但把京華盼。只這一帶雲山呵。你夫人鸞馭。早在其間。﹝生驚問介﹞這怎麼說。老丈何從知之。莫不是戲謔小弟。﹝小生﹞咳。你只道秦庭信璧憑誰返。﹝生喜介﹞難道是重歸小弟。據老丈說。他已被人劫去了。﹝小生﹞誰知道章臺舊枝咱代攀。﹝生﹞有這等事。﹝小生﹞小弟載月錢塘。見賢嫂設壇薦度。小弟把愛妾輕鴻。與賢嫂一般妝束。混觀法事。忽擁壯士打滅燈火。搶輕鴻而走。池同誤追輕鴻。輕鴻赴水而死。誰知賢嫂卻被小弟負之從間而出矣。今送至京師。吾兄不在。﹝生﹞如今在京中那里。﹝小生﹞小弟有梅花胡衕私宅一所。與賢嫂暫居。兄到一問便知也。﹝生﹞老丈下來何干。﹝小生拱手介﹞特來尋兄。﹝生﹞無甚深交。特發義舉。是古豪傑。是大恩人。此恩此徳。沒世不忘。請上有一拜。﹝作拜介小生答拜介﹞這樣事。小弟常有。何足感激。只要你成姻眷。免鸞孤鳳單。廷試之期在卽。怎麼趕得及。早促伊治安新語覲天顏。

﹝生﹞便是。小弟不得素徽。只管求死。就是會試。亦非本意。今得了素徽。又待廷試了。早些做官。榮耀他卻好。只是日子促了。路途又遠。怎麼處。

【前腔】洛陽花正繁。偏我看花晚。﹝小生﹞不妨。我有駿馬。一日行千里。小弟自燕至吳。祇行四日。贈兄乘之。抵京尙及廷試。﹝生﹞感徳未酬。施恩無厭。何以克當。多謝了。﹝小生﹞有如雲駿馬。號曰驚帆。﹝生﹞堪誇晏子將驂解。不愁敬仁行路難。﹝小生﹞小廝們帶我千里馬來。於相公騎者。﹝雜帶馬上﹞香來知驟近。汗斂覺風吹。﹝生﹞雙瞳挾鏡。兩顴協月。果然好馬。﹝小生﹞休羈絆。快拂衣跨鞍。到京時洞房金榜似邯鄲。

快些乘馬。﹝生作乘馬介﹞請了。路遙知馬力。﹝小生﹞義重識交情。﹝生走馬急下小生看內介﹞看他頭也不回。竟自去了。我心上已安。且向宿店安息一番。有何不可。﹝下淨上﹞

【薔薇花】因選官喜得伯將共我遊。﹝小淨上﹞不因客邸動離愁。池老先。怎簇眉頭。

﹝淨﹞此事不是路上說的。且到肆中細談。﹝小淨﹞有理。就此店中安歇。店主那里。﹝丑上﹞時招千里客。義取四方財。﹝小淨﹞看酒來。﹝丑應下淨﹞咳。伯將。自古道債各有主。寃各有頭。人無遠慮。必有近憂。我與你自從橫塘那日分手。又是幾時了。今欲上京。選一恩官。央你代筆。誰想一路來。沸傳那於鵑中了榜首。﹝恨介﹞不要說試官。天也是沒眼睛的。﹝小淨﹞便是。﹝淨﹞這是我切齒之仇。﹝小淨﹞晚生好惡略同。﹝淨﹞若是他在當道。學生選官之事。不要提起。只怕你我性命也不保。﹝小淨﹞便是。有何妙策。﹝淨﹞我思想起來。不如捐些金銀寶貝。結一刺客。刺死了他。你我方得出頭。方得無恙。﹝小淨﹞好便好。那得這个人。﹝淨﹞我和你旣稱刎頸之交。就替我搠一搠。有何不可。﹝小淨﹞池老先。若是一管筆。我便會搠。老於是个人。這个叫我卻難。不敢應承。﹝淨﹞這般說。此計不成了。﹝小淨﹞且住。一面喫酒再算計。﹝小生上﹞

【新荷葉】得見於郞底事寬。且投店暫棲今晚。

酒保有麼。﹝醜上﹞是那个。﹝小生﹞投宿的。﹝醜﹞上房請坐。﹝小生﹞裏面有客了。﹝醜﹞同臺喫酒。各自還錢。就在這長臺上坐何妨。﹝二淨出席介小生﹞酒保快拿酒來喫。﹝丑應下淨語小淨介﹞那个漢子。我覷他甚是古怪。﹝小淨﹞爲何。﹝淨﹞你看他身長八尺。須髯如戟。腰間佩劍。血气猶腥。想是个俠客。﹝小淨﹞旣如此。探他是何等人物。或能行刺。亦未可知。﹝淨﹞有理有理。﹝小生作自飮介淨﹞先生作揖了。﹝小生﹞呵呀。小生與二位曾未識面。一見遂生疑訝。卻爲何來。﹝淨﹞學生見足下雄姿偉貌。腰掛寶刀。必能爲刺客之事。﹝小生﹞行刺何足道哉。我少年無賴。白晝殺人。長而習武。單騎破賊。袖藏黃石祕書。錦字展開天地小。腰掛白猿靈劍。龍光搖動鬥牛寒。賺入宮府。自有鬼迹神蹤。暗渡關津。不比雞鳴狗盜。觸槐而死。罵岸賈之私人。倚柱就擒。笑燕丹之使客。熱腸有血。赤潑潑沒處可傾。冷面無情。鐵錚錚寧死不變。一言激怒。便思舞槊相加。詞組投機。何惜斷頭以報。正是十年磨一劍。霜刃未曾試。今日把似君。誰有不平事。﹝小淨﹞妙妙。人有所願。天必從之。﹝淨﹞快看酒來。先奉敬一杯。

【劃鍬令】君家意气沖牛斗。腰間寶劍走龍虯。要離佽飛流。何期邂逅。﹝合﹞欣然報讎。非因利誘。此徳此恩。天髙地厚。﹝小生﹞

【前腔】平生素有拏云手。何難斬取越王頭。一言乍相投。隨抽匕首。

﹝淨小淨合前﹞請問足下髙姓大名。﹝小生﹞姓胥名表。字昭令。人號我爲長公。﹝淨﹞久慕足下義膽包天。雄謀蓋世。亦機緣使然。我有一夙恨未申。足下若能相許行刺。事成之後。黃金白璧。酬謝匪輕。﹝小生﹞這个我家盡。有。那个希罕。但不知二位上姓貴表。﹝淨﹞學生姓池名同。﹝小生驚疑審視介小淨﹞學生趙祥。字伯將。﹝小生﹞二位不知要刺那一个。﹝二淨﹞新中的於鵑。﹝小生﹞莫非就叫於叔夜的麼。﹝淨﹞正是此人。﹝小生怒介﹞這裏不好講話。且到曠野去。原來是他。久聞其名。只在飯店上一遇。聞你二人。讒間他父子。拆散他夫婦。我一向畱心。那日醮壇上欲尋你一見。恐見了你。就忍不住動刀。所以只取素徽。不及殺你。你可曉得搶素徽者是我。汝逼死橫塘者。就是我輕鴻妾。今我已送素徽與叔夜成親。他不計較你罷了。反欲刺他。情理難容快取頭顱下來便了。﹝淨小淨急走介小生拔劍攔住介﹞

【撲燈蛾】政欲尋見你。今宵始相會。素徽送於郞。是我弄完佳配也。成人之美。棄妾輕鴻更何惜。那知伊機心頓起。早不如快將頸血濺吾衣。﹝小淨﹞

【前腔】未嘗識認伊。未嘗斗伊气。許把深讎報。誰想反成惡意也。﹝跪拜介﹞哀求下禮。廝趕著敎人魂飛。一時差從今自悔。望君家饒咱狗命是功徳。

﹝小生殺二淨介﹞擊物如鷹隼。潛身似鬼神。劍誅無義漢。金贈有恩人。﹝虛下急上﹞殺了池同趙祥。又來幾多路了。我如今原到京中。私探於郞素徽可曾尋著成親否。萬有他變。始終成之。若旣成親。不必往見矣。欲待修書一封。密地投入。報他昨晚之事。﹝思介﹞罷。恐有泄漏。連書也不修罷。我竟向別處去也。

【北六幺令】我我爲人時須爲徹。斬艸時定除根。非是咱每弄假成眞。祇憐他才子佳人。斷雨殘雲。這衷腸恰勝似那孝子忠臣。咱遇池同便抱不平。輕操白刃。又不冀小惠私恩。只索把五湖煙水遨遊盡。那時節歌傾郢裏。那時節嘯倒蘇門。

熱血滿腔今有屬。

雄心一片向誰酬。

眼底莫敎嗟落魄。

猶存換酒鷫鸘裘。

第三十八出會玉

【三疊引】﹝生上﹞朱樓畫閣連云構。綠覆重重楊柳。庭院恍天臺。試把銅鐶輕扣。

我到京廷試。今訪梅花胡衕內素徽居所。迆邐行來。髙樓大院。想必就是了。待我叩門則个。﹝叩門介內﹞是誰。﹝旦上看介﹞縱使侯門深似海。從今引得外人來。莫不是池同來尋我。呀。這是於郞聲音。快開門。﹝生相見介﹞

【顆顆珠】一別已經秋。今朝相見。不禁淚交流。

﹝生﹞西樓有盟。曾結三生夙好。﹝旦﹞舊玉無恙。終成百歲良緣。﹝生﹞死而復生。離而復好。亦一段奇話也。﹝旦﹞千愁萬恨。不能盡述。試略道幾語。﹝生﹞

【巫山十二峯】﹝三仙橋﹞自那日西樓喜逅。﹝旦﹞楚江情病中奏。﹝生﹞伯將謗口。父親前事漏。

﹝旦﹞那趙伯將帥領多人。逐奴遠方居住。

【白練序】驅走不暫畱。柰鴇母將浮江上舟。﹝生﹞那時你便怎麼。﹝旦﹞端相候。奴家寄發一股。修書一封。約你衝風冒雨踰垣破壁而來。以決生死之盟。誰想只來舊玉。回書沒有。﹝生﹞

【醉太平】適輳。封函未剖。被親歸閃散。無暇緘愁。開書看時。只見香雲。一幅素紙。並沒半字。拆開素紙。只疑啞謎。回頭牽憂。一定有誤了。那時你便怎麼。﹝旦﹞母親只促開船。奴家生分不肯。停舟一夜空廝守。﹝生﹞咳。誤了事也。此去竟向錢塘。﹝旦﹞母親只說寄居親族。鴇母誰知生機彀。那池同放下金鉤。誑投棲卻思締偶。﹝生﹞你可從順他。﹝旦﹞砥冰霜誓不與共衾裯。

聞你又帶病往山東去了。﹝生﹞不要說起。

【犯胡兵】迎醫往任添憔瘦。冥途去久。那知三日還魂。恨醫傳訃謬。﹝旦﹞奴家誤聽劉楚楚之言。自縊而死。又被侍兒救醒。驟聞伊死訃。已拚一命丟。誰知被侍兒救。有今日合成就。

你又那里得我死信。﹝生﹞

【瑣牕寒】赴春闈途遇貞侯。說芳魂一筆勾。那時我只待要死。不欲會試。那个俠客胥長公適遇。安慰我一番。勸我進場。﹝旦﹞那胥長公。也就在那時會的。﹝生﹞勉含愁應舉。歸問根由。

出場便欲歸到錢塘。先就劉楚楚家問你消息。﹝旦﹞倘我果然死了。你卻怎麼。﹝生﹞惟有痛哭而絕。葬卿之側耳。﹝旦﹞怎生曉得我不死。﹝生﹞

【劉潑帽】向劉家楚楚從前叩。知又飄流。諕得人心僝僽。

﹝旦﹞自那日誤聞訃報。建設水陸道場。拜你一拜。卽欲自盡。誰想翻成好事。

【香柳娘】請僧人度伊。請僧人度伊。霎地擁戈矛。搶咱便疾走。我只道誰。卻是郞君義友。他路見不平。弄出押衙妙籌。磨勒髙手。

【賀新郞】送奴家在此權迆逗。去問你遂姻媾。

﹝生﹞那胥長公是个大俠客。我正待到京哭龥九重。徧天下求你。誰想在常州地方遇著他。他細陳顚末。說你下落。得以來此。

【節節髙】相逢笑語稠。指皇州。方知有个藏春藪。﹝旦﹞怎生趕得及殿試。﹝生﹞也虧了胥長公。他計程不及廷試。他贈我以千里馬。四日就到京與試。他道明光奏。途路悠。怕看花後。贈咱千里靑驄驟。

【東甌令】飄然如挾楚雲遊。重得話西樓。

﹝旦﹞我倒忘了。那胥長公還畱書一封在此說於郞來時開看。﹝袖出書介生看介﹞呀。他說如已得面晤。不再至矣。怎麼好。﹝旦﹞他竟不來了。有這等俠气的人。我每還去尋他報徳便好。﹝生﹞便是。但這个人是不求報的。﹝旦﹞在我每不能恝然。﹝生﹞同向空中。拜他一拜。﹝做同拜介﹞

【尾聲】感胥公恩情厚。始終成我鳳鸞儔。遙望空中同頓首。

﹝生﹞今夜的親便成了。歸去拜見父親。須得李貞侯先去作伐。﹝旦﹞李貞侯可曾中。﹝生﹞他也中了探花。﹝旦﹞政好作伐。﹝生﹞遊街過了。卽便吿假回去成親。

何處飛來錦繡叢。

新歡舊愛兩無窮。

今宵剩把銀缸照。

猶恐相逢是夢中。

第三十九出遊街

﹝醜値宴官上﹞人本無心求富貴。誰知富貴逼人來。自家値宴官便是。今日是新狀元遊街。飮瓊林宴。不免在此伺候。呀。遠遠的望見他每來也。﹝生末冠帶乘馬雜執金瓜旗帳鼓樂行上﹞

【神仗兒】五云縹緲。共瞻天表。宮花烏帽。笑看綠袍制巧。正鶯啼紅樹。馬嘶芳艸。扶擁去。气偏豪。扶擁去。气偏豪。

﹝生﹞李年兄可曉得小弟又有一節極喜的事。﹝末﹞莫不是招贅。﹝生﹞咳。不是。是穆素徽原不曾死。與小弟做親。特凂年兄作伐。﹝末喜介﹞有這等事。自當與令尊年伯說知。成親便了。請問所以得合之故。﹝生﹞馬上一言難盡。俟細與兄言之。﹝末﹞這个可喜可賀。

【前腔】平康大道。平康大道。曈曈日耀。旌旗云繞。兩行佳人語笑。笑狀元年少。潘郞容貌。穠麗處。樂陶陶。穠麗處。樂陶陶。﹝並下﹞

第四十出乘鸞

【七娘兒】﹝外於魯上﹞夜來不住燈花墜。卻原來吾兒錦歸。喜不能持。陶然如醉。恍然身在淸都裏。

吾兒榮歸在卽。聞得他已覓得素徽。托同榜李貞侯作伐。事到如今。只得從了他罷。叫院子。﹝雜應介外﹞小老爺同李爺來到。卽便通報。﹝雜應生末上﹞

【前腔】長安得意馬蹄疾。晝歸榮椿庭久違。﹝末﹞媿我同登。羨伊歸娶。月下人好把紅絲系。

﹝末見外介末﹞小侄櫪下駑駘。竟隨驥尾。實分家訓之餘。﹝外﹞吾兒轍中涸鮒。得占龍頭。皆因友資之益。﹝生見外介﹞爹爹在上。孩兒有一拜。子儀有曠。遠遊無方。不孝之罪。伏乞恕之。

【山漁燈】定省荒疎兒之罪。﹝外﹞前日報捷的說你不在京中。倒往下路去了。甚放不下。﹝末﹞令郞呵。一赴春闈。旋到鄕裏。﹝外﹞我又在任。歸去何干。﹝末﹞老年伯在上。令郞向與穆素徽訂盟。生死不忘。幸素徽砥志。死而復生。年兄誤聞死訃。歸尋消耗。尋消耗又對彤墀。﹝外﹞怎趕著廷試。﹝末﹞有一个胥長公。贈以千里馬。且云素徽我已貯之京中矣。﹝外﹞怎麼素徽也到京中去。﹝生﹞堪憐素徽。煙花砥志成婚配。被池公子賺了回歸。他也誤聞孩兒死信。在橫塘薦度孩兒。誰想胥長公路抱不平。做下計策。棄輕鴻妾。換出素徽。送至京師。﹝末﹞這也是一樁奇事。誰知機緣甚奇。明月橫塘逢義士。劫上鳳車還帝畿。﹝外﹞今素徽何在。﹝生﹞已在河下。特請嚴命。敢遂夙盟。﹝末﹞小侄特來作伐。望卽兪允。三生會。況作伐有媒。﹝生﹞怕娶而不吿。卻類鉆窺。﹝外﹞

【朱奴兒】是則是前緣定矣。怕人講良賤不敵。﹝末﹞老年伯在上自古道芝艸無根。醴泉無源。芝艸甘泉源本誰。婚姻事難論髙低。﹝外﹞孩兒過來。有李年丈諄諄在此作伐。你的心願難攺。夙緣已成。今日乃婚姻大吉日。就與你成親罷。索從你室家永宜。﹝向末介﹞謝年丈成人美。

﹝末﹞小侄就此吿別。﹝外﹞勞重了。﹝末﹞花迎喜气皆知笑。鳥識歡心亦解歌。﹝別下生暗下外﹞喚掌禮人來。﹝雜應喚介小淨賓相上﹞結親詩句有千般。喊得喉嚨鐵屑幹。討盡花紅幷賞賜。收些糖果共糕團。﹝見外介﹞太老爺有何分付。﹝外﹞今日我每大爺成親。須要小心說幾句好話。﹝小淨﹞嗄。曉得。有極切詩句在此。﹝向內喝介﹞久旱逢甘雨。他鄕遇故知。洞房花燭夜。金榜掛名時。新貴人緩步請行。﹝內作樂介旦冠服眾鼓樂花燈擁上﹞

【遶紅樓】﹝菊花新﹞簫鼓頻催點鳳翹。輕舉步環佩飄蕭。﹝生紅袍上﹞

【齊天樂】才子佳人。可稱雙妙。﹝合﹞

【緱山月】今夜喜相邀。

﹝小淨﹞二位新人。請上花氈。齊眉並立。先拜天地。後拜髙堂。﹝生旦拜介小淨贊禮﹞

【好事近】寶鼎麝蘭燒。滿座篆煙迷了。香深深處。驚看翠圍珠繞。良時輳巧。畫堂中綺宴安排早。孔雀屛組繡交蕤。鴛鴦帳曲瓊雙爪。

【前腔換頭】良宵。萬里素波搖。更一片紅雲繚繞。秦樓仙倩。翩翩待驂靑鳥。新歡舊好向今宵。合巹齊傾倒。羨佳人寶髻珠瓔。喜才郞繡衣烏帽。

【千秋歲】斗妖嬈。皓月熒熒照。不禁地眉語目笑。追想當年。追想當年。誰料得這回於飛重效。乘鸞晚。登龍早。偸花拙。聯枝巧。漫道姻緣少。但玄霜有杵。應到藍橋。

【前腔】賦桃夭。調葉求凰操。慮只慮唾井相拋。﹝生﹞梁鮑應慚。梁鮑應慚。可羨你似他少君徳耀。三生石。曾畱笑。百年景。同諧老。魚水投歡好。﹝旦﹞媿墻花路艸。附玉依喬。

﹝小淨﹞請新貴人進到後堂新房裏去。坐牀撒帳。做花燭。飮合巹杯。太老爺請外堂少息。﹝外﹞正是歡娛嫌夜短。果然寂寞覺更長。﹝下眾攜燈奏樂引生旦行介﹞

【越恁好】翠紅庭院。翠紅庭院。鬧叢叢景趣饒。海棠花滿樹。從此夜放新葆。正歡娛笑髙。正歡娛笑髙。見墜沈沈粉墻西月掛樹梢。﹝小淨指丫鬟送酒生旦介﹞捧霞觴命白。漫凝眸早忘卻嚴漏麗譙。移燈火。向洞房。晚宴收拾早。見回廊數轉。曲砌深奧。

【前腔】翠笙玉管。翠笙玉管。響嗚嗚引調髙。轉歌酣舞劇。樊素口小蠻腰。側楞箏紫槽。側楞箏紫槽。見小鬟每展紅牙低按漫敲。暖溶溶繡房。綺窗中喜燈花雙綴絳桃。良緣輳。瑞應多。占盡風光好。看夫榮子貴。同拜封誥。

【紅繡鞋】佳人才子風騷。風騷。同娛月夜花朝。花朝。鶯燕侶。鳳鸞交。歡引袖。醉揮毫。把相思一筆勾消。勾消。

【前腔】西樓舊玉根苗。根苗。風流節俠堪驕。堪驕。樂府載。史書標。言志淺。寄情豪。縱周郞不費推敲。推敲。

【意不盡】就中癡事人難到。癡事還須癡想描。韶華易老。黃粱夢濁誰喚覺。

叔夜不常有

穆姬世所無。

輕鴻眞俠女。

胥公是丈夫。

西樓記終

