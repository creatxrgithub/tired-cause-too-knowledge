《六十種曲投梭記》

﹝明﹞徐復祚著

﹝明﹞毛晉輯

投梭記

﹝明﹞徐復祚著

繡刻演劇十本

第四套

繡襦﹝亞仙﹞靑衫﹝興奴﹞紅梨﹝素秋﹞焚香﹝桂英﹞霞箋﹝麗容﹞西樓﹝素徽﹞投梭﹝縹風﹞玉環﹝玉簫﹞金雀﹝彩鳳﹞贈書﹝輕煙﹞

繡刻投梭記定本

●投梭記目錄

第一出家門

第二出敍飮

第三出逼娼

第四出渡江

第五出訂盟

第六出拒姦

第七出恣劫

第八出折齒

第九出卻說

第十出應聘

第十一出謀竄

第十二出忠吿

第十三出閨敍

第十四出出關

第十五出陰伏

第十六出赴宴

第十七出約社

第十八出哭友

第十九出魔見

第二十出鬻女

第二十一出出守

第二十二出賽魔

第二十三出救女

第二十四出��

第二十五出��

第二十六出逆節

第二十七出交戰

第二十八出閨敍

第二十九出獲醜

第三十出逃避

第三十一出奠江

第三十二出大會

第一出家門

【瑤輪第七】﹝末上﹞瑤輪先生貌已焦。何事復呶呶。自從世棄。屛居海畔。煞也無聊。況妻身號冷。子腹啼枵。不將三寸管。何處覓逍遙。

算來日月。只有酒堪澆。一醉樂陶陶。自歌自舞。自斟自酌。暮暮朝朝。但淸風無偶。明月難邀。聊將離索意。說向古人豪。﹝問答照常﹞

【滿庭芳】江左風流。謝郞稱最。居平醉日恆多。東鄰有女。一見締絲蘿。柰可虔婆作梗。輕貧士取鬧投梭。生惡計。巧乘折齒。逼泛豫章艖。

王惇方犯闕。錢鳳繼起。滿地干戈。痛周戴尙書罵賊遭磨。幸有伊尼助陣。戰采石重整山河。縹風氏死中得活。重會秣陵阿。

謝幼輿折齒寧土苴。

元縹風守節幾菹鮓。

兩尙書駢戮得褒封。

鹿大王助陣堪驚詫。

第二出敍飮

【破齊陣】﹝生冠服扮謝鯤上﹞鵷鷺淸班謝卻。林泉雅致堪娛。冠掛東門。吟成梁父。到處詩朋酒侶。鼙鼓中原多俶擾。藜杖西山且挾書。蹉跎光景䢐。

﹝淸平樂﹞中原鼎沸。帶甲滿天地。解組歸來聊自避。寂寂柴門長閉。閒來何事徜徉。筆牀酒盞茶鐺。試問東華熱哄。何如北牖淸涼。下官姓謝。名鯤。字幼輿。陳國陽夏人也。父親任至國子監祭酒。家於秣陵之落星橋。下官賦性落拓。不修威儀。向爲東海王府參軍。因見他作事乖張。遂謝病歸。自家居以來。日惟飮酒讀易。不與外事。但飮量頗弘。又不善生產。薄田陋室。盡作酒資。以此家業蕭然。難以度日。荊妻王氏。乃豫章王車騎之女。不但瑤編彤管。追班氏之芳蹤。且喜裙布釵荊。守孟光之雅操。嶽父見我家貧。時常看濟。這幾時不見來。想因道路遙遠。兵戈阻澀。以此聞問久不相通。連日家中空乏。不知早膳已炊得否。夫人那裏。

【前腔】﹝旦上﹞操作自甘朝暮。服勞豈憚勤劬。狼狽生涯。蠨蛸門戶。謾說樂饑薖軸。自分蓬蒿甘淡薄。寧向花枝鬭麗姝。雲鬟羞整梳。

﹝見介生﹞夫人。我致政歸來樂有餘。閒居不飮待何如。﹝旦﹞相公。學成文武須當貨。何故棲遲泌水隅。相公。我看你志气騰驤。人才超乘。筆下三千牘。學究天人。胸中十萬兵。機參造化。當此龍爭虎鬥之日。正汝鳳翥鸞翔之時。何乃爲飮酒自廢之鄭洎。竟不學乘時赴會之蕭曹。況三餐不繼。半菽嘗虧。日髙未炊。何日是了。﹝生介﹞夫人。卑人豈無當世之志。但須待時而動。當今晉室不綱。五胡云擾。東海王越井蛙■﹝宀舀﹞鼠耳。成得甚事。是以不欲爲其參軍。卑人正恐終不能免耳。夫人乃欲褰裳就之乎。目前窮苦。何足介意。古人三旬九餐。貧豈獨我。

【玉芙蓉】我遺榮忽若無。歸杖眞知足。向波濤乞得泉石閒軀。饑來菘菜和云煮。興到村醪帶月沽。無憂慮。但捫虱自語。任京塵瞇眼。怎到艸茅廬。

【前腔】﹝旦﹞你饑寒迫向隅牢落悲難遇。拙謀生絕似玄晏相如。荊扉盡日無人扣。涸轍何時得水蘇。云衢路。似康莊須騖。勸君家早奮。莫待哭窮途。

﹝生﹞夫人。說話良久。腹中甚饑。不知可有早膳。﹝旦﹞廚中乏米。尙未得炊。﹝生﹞我已罷官。這袍服要他何用。你就與我脫去。央鄰家小二。換了幾貫錢。買些米。多沽些酒來消遣。﹝旦脫衣應介﹞曉得。胸中徒有千金賦。囊裏慚無一貫錢。﹝下生弔場﹞

【新荷葉】﹝外上﹞唱罷銅鞮日欲晡。花前醉樽前起舞。﹝小生上﹞春山無伴訪潛夫。丁丁伐木聲相赴。

﹝外﹞下官周顗。字伯仁。官拜尙書。﹝小生﹞下官戴淵。字若思。官拜尙書僕射。伯仁兄。此間已是謝幼輿家門首。與你徑入。﹝生迎接介外小生﹞江左衣冠愛惜春。時時豪飮任天眞。﹝生笑介﹞知君此興應非淺。笑我藜藿終難作主人。伯仁若思二兄。何以忽蒙枉顧。﹝外小生﹞我輩在新亭飮酒。不得足下。無以爲歡。故此相造。﹝小生﹞幷攜得靑蚨半千。幼輿可去沽些酒來。以完我兩人未闌之興。﹝生﹞小弟正因悶坐無聊。廚中吿匱。已把小弟所穿袍服。倩鄰家小廝換酒去了。二兄少待。﹝向內問介﹞夫人。沽得酒到。就暖來我輩同飮。﹝內應介外﹞小弟一來造飮。二來也要勸幼輿出仕。若是你把袍服都廢。難道絕意仕宦了。所謂幼輿不出。其如蒼生何。﹝小生﹞豈但蒼生。其如數口何。﹝生嘆介﹞

【錦纏道】自笑我計迂疎。似仲蔚蓬蒿滿居。蕪穢積庭除。﹝外小生﹞弟輩聞得幼輿也貧得緊了。不知何以度日。﹝生﹞但饑來采盡山蕨溪魚。﹝外小生﹞難道便足了你一生麼。﹝生﹞我用不了靑山下云犂月鋤。一任他紅塵中伯略王謀。笑傲覷沈浮。管什麼爭龍鬥虎。﹝外小生﹞可不埋沒了英雄。﹝生﹞本是乾坤一腐儒。豈堪與人間張主。自合掩蓬門蝶夢任■﹝艸遽﹞■﹝艸遽﹞。

【朱奴插芙蓉】﹝旦攜壺上﹞雪花釀流霞滿壺。烹葵韭香浮朝露。﹝生﹞想是有酒了。待小弟去取來。﹝出介﹞夫人。可是有酒了。﹝旦﹞自媿匆匆缺雞黍。﹝生﹞不妨。都是相知的。儒家味從來儉素。夫人請進罷。﹝旦下生持酒見介﹞二兄。這是苜蓿具恐不堪下箸似這般貧儒作供。直得一胡盧。

﹝飮介外小生﹞幼輿。弟輩自過江來。還不曾有一日醒哩。

【傾杯序】這是醍醐。澆塊磊。送居諸。誰解得杯中趣。﹝生﹞斷送了幾場蝸戰。幾徧蜂衙。幾處蛙鳴。幾許龍圖。﹝合﹞似這般兵戈蔓衍。中原瓜剖。天地蓁蕪。豈容人睜開醒眼看飛烏。

﹝外小生﹞請問幼輿。當今豪傑是誰。﹝生嘆不答小生﹞王惇卻也豪爽。﹝生笑介﹞王處仲蜂目豺膺。此人得志。飛而食人。不意二兄人倫之鑑。一昏至此。﹝外小生﹞未便如幼輿之言。請問幼輿。何以遂堅丘壑之志。

【小桃紅】﹝生﹞我豈甘落魄山之曲。閒浪蕩溪之澳。笑悠悠若个能刮目。紛紛何地堪投足。沐猴虓虎幹碌碌。只落得坐觀傀儡悲哭。

我輩今日飮酒快甚。如何說起朝家事來。二兄應罰大觥。﹝外小生笑介﹞應罰。應罰。﹝飮介﹞

【福馬郞】對酒何當談世務。且進杯中物。休自誤。花開謝只須臾。天地一丘墟。便宜事醉模糊。

【尾聲】由來酒是人間祿。且濡首旁觀榮共辱。莫問劉興與項蹙。

﹝外小生﹞弟輩醉矣。姑且別去。攺日再來。

酌酒與君君自寬。

山川龍戰血漫漫。

乍逢酒客淸遊慣。

談笑功成恥據鞍。

第三出逼娼

【光光乍】﹝小醜扮元鴇子上﹞老去病來纏。花謝豈重姸。曾擅平康鉛華選。怪的是小猱兒忒寒賤。

﹝昭君怨﹞春到驚翻繡幌。陌上柳條新放。花月傍樓臺。鏡奩開。悶把闌干倚。羞見鴛鴦雙起。休說舊風流。皺眉頭。老身李氏。原是教坊中角妓。此間落星橋有个財主。姓元。名緖。因到我家來闝得意了。遂娶了老身。到得他家。不上十年。家道消折。老兒也就死了。他前妻掉下一个女兒。喚名縹風。年方二八。生得千嬌百媚。從小教他吹彈歌舞。頂眞續麻。風流調笑。諸事皆精。老身無以糊口。只得仍做教坊中勾當。屢屢教他接客。只是不從。今日不免再喚他出來。勸誨一番。縹風兒那裏。﹝占上﹞

【似娘兒】顧影自悲憐。嚴親喪家道顚連。靑銅怯照芙蓉面。朝云懶赴。春陽怕踏。懊惱慵塡。

﹝見介﹞母親萬福。﹝醜﹞﹝菩薩蠻﹞孩兒。你不見春蕪掩映秋千裏。春波搖動鴛鴦起。多少俏王孫。金鞭裊翠裙。﹝占﹞母親。我繡窗閒自坐。那管春光過。任他紅紫飛。春愁不到眉。﹝醜﹞我兒。你在房中做甚。頭也梳得不整齊。花兒也不帶朵。﹝占﹞孩兒在房中繡花。梳甚麼好頭。﹝醜﹞我這樣人家。繡甚麼花。你接了个富貴郞君。怕沒得穿。沒得帶。到自去做生活。依著做娘的。還梳个好角兒。穿套好衫子。搽些脂粉。人來也好看。﹝占﹞母親。這是甚麼說話。父親在日。也是秣陵有名目的人。骨肉未寒。何忍爲此勾當。倚門獻笑。再也休題。﹝醜﹞我兒。那裏是你娘要你做這勾當。自從你父親亡後。家中十分艱窘。開門七事。那一件不在做娘的身上。你若不肯接人。教我如何度日。況你這般容貌。這般年紀。就不說與我掙錢。你自己靑春也不可蹉過。﹝占﹞母親聽稟。

【月上五更】繡榻閒憑徧。春光任流轉。﹝醜﹞你𨿽不肯接客。我今開著門戶在此。只怕那些子弟們也饒你不得哩。﹝占﹞何處閒蜂蝶。敢逐桃花片。﹝醜﹞外邊這般好景。不耍子也是癡。﹝占﹞一任南陌東城。遊絲趁風軟。﹝丑﹞日日坐在房中。難道不悶人。﹝占﹞我金鍼紝罷重添綫。那管他樹底流鶯。檐前飛燕。﹝醜﹞兒。那間房子有甚好處。﹝占﹞有秦川錦玉女梭。幷州翦。閨中此景堪畱戀。﹝醜﹞難道住了你一世。﹝占﹞縱便是歲歲年年。亦何愁何怨。

【蠻江令】﹝醜﹞我這冷落閒庭院。貧窮怎消遣。我與你兩口。朝夕裏七件將何辦。你不見南瓦北瓦整日笑喧闐。偏我把門兒閉匾兒面何曾見。

【月照山】﹝占﹞生小多婉孌。風月閒情淺。那賣笑喬衣飯。未語先羞靦。煙月招牌。明明攝魂券。﹝醜﹞我兒。你不要說盡了。做小娘不好。接了有錢的子弟們。要喫有珍羞百味。要穿有錦繡千箱。﹝占搖頭介﹞娘。羞答答虧你說這話。何須揀食穿衣絹。便是腹餒身寒。也勝是勾闌裏串。母親。旣是家裏艱難。隨分女工鍼指。機梭織紡。孩兒件件都會。情願朝夕無懈。奉事母親。你休心偏。咽他人喉下涎。還則望周全。結孩兒指下緣。

﹝醜背介﹞縹風執性如此。一時未便勸得他轉也。且不要難爲他。他說願做女工。我就將計就計。要他織錦。待織不出時。打他有名。機兒不許他擺在房裏。要擺在當門。等這些過往子弟日日刮他。少不得刮上了。﹝對占介﹞孩兒若肯生理。我又何愁。我思想起來。只有織錦好生理。又怕辛苦難爲你。

【涼艸虫】繰成天女絲。分來園客蠒。無昏曉。須勤勉。只愁你寒窗百慮煎。體嬌心倦。待織到連理花枝。還須畱意纏綿。

﹝醜﹞我兒。明日就去買了機兒。揀好日就動手。你一日不趁。一日不活哩。﹝占﹞曉得。

春風永巷閉娉婷。

曉夜機聲吚■﹝口軋﹞鳴。

唱盡新詞歡不見。

煙花冷落過淸明。

第四出渡江

【雙勸酒】﹝副淨扮錢鳳上﹞籧篨戚施。甘言悅耳。似向火乞兒。承顏順旨。奴顏婢膝任人嗤。好官自我爲之。

生平性格似虺蛇。腹有戈矛臉有花。有甚意頭求富貴。設些巴鼻便姦邪。下官姓錢。名鳳。表字世儀。嘉興人也。若論我平日做人。眞个有許多奇妙。天生成一條爲鬼爲蜮。半明不白。秤鉤兒般的直肚腸。又長成一副斑斑駁駁。花嘴花臉。染缸兒似的好面貌。別沒甚伎倆才能。專一味脇肩諂笑。見貴人蹲低了曹子交的長身。好似頂枯髏的死尾狐。對小民拽紮起閻羅王的狠臉。有如新出林的金錢豹。逞著三寸簸人弄人的快舌。當地便起千丈風波。藏著百般算人哄人的機謀。對面還如九嶷峯嶠。赤頭蠅任爾嗔憎。白日鼠由他譏誚。嘗盡了美甘甘香馥馥董賢鄧通的黃龍陽。嗅盡了臭烏筯泥滑辣五侯七貴的鞾鼻凹。送錢財土門。忙忙伸著頸好似鵝頭。好朋友相訪。請請請縮著頭猶同烏龜。假謙恭賽過王莽。施詭譎不數曹瞞。人都道我是楚元極的教門。我自想還是吳伯嚭的腔調。﹝笑介﹞那曾怕生前三尺難逃。還只愁死後一報還報。我錢鳳蒙王大將軍擡舉。現做參軍。名位𨿽不甚髙。腹心頗頗相托。中軍帳惟我獨尊。前箸籌誰人敢借。目今晉室不綱。刁劉擅政。大將軍現總八州軍馬。聲勢赫奕。朝野震恐。況有親兄王導。現爲丞相。每事與大將軍相爲表裏。眼見得大事可成。受禪有日。那時大將軍做了皇帝。王丞相做了皇兄。我錢鳳豈不是第一个佐命元勛。好暢快活。且待進見之時。勸他早早渡江。呀。轅門掌號。想是大將軍升帳矣。﹝淨扮王惇上﹞

【秋蕊香】睥眤乾坤雄志。幹將劍雙倚雌雄典午衰微棲遲江沚。定伯略必須翦此。

﹝減字木蘭花﹞朝廷多故。須知鼎革天之數。誰廢誰興。可柰狐貍擾玉京。英雄困久。從今得展拏云手。南向揮戈。直搗新亭柰我何。孤姓王。名惇。字處仲。瑯琊臨沂人也。尙武帝襄城公主。拜駙馬都尉。後因翼戴今上。累拜鎭東將軍。都督江南等八州諸軍事。駐札姑熟。我想晉室淩夷。王气將盡。況有劉隗刁協在內弄權。每每排沮孤家。孤今乘累代餘威。藉八州士馬。內有吾兄茂弘。外有參軍錢鳳。晉室宗社。何愁不入吾掌。吾兄已差人在此徵取入朝。不乘此渡江而去。更待何時。﹝笑介﹞蛟龍豈久池中物。騏驥寧甘櫪下終。叫將官。大開轅門。請錢參軍議事。﹝眾介副淨入跪介﹞主公。錢鳳見。﹝淨﹞世儀少禮。世儀。丞相有書來。朝廷亦有使命。取我入朝。何時可去。﹝副淨﹞鳳聞時不可失。卽今日便宜渡江。不可遲滯。﹝淨﹞分付大小三軍。趁此風日晴和。速渡過江去。﹝眾吶喊介﹞

【朝元令】揚旌誓師。千里龍蛇字。橫槊賦詩。千古風流事。整頓艅艎。遠臨江泛。只爲羣狐爭肆。天地無私。干戈斧鉞寧浚時。白羽逐靑絲。龍旗引鳳輜。﹝合﹞風颿如駛。指日見錦衣兵士。錦衣兵士。

【前腔】滚滚波濤吞噬。靈潮萬里澌。天塹勢難支。看京觀陳屍。舟中掬指。窮醜自求顚躓。江左一枝。枯魚呴沫眞可媸。管敎你愁遂楚天滋。恨同吳水咨。﹝合前﹞

【前腔】隱隱金焦山寺。狂瀾砥柱斯。暢望酒頻釃。吳楚分雄。乾坤自爾。笑問朝宗何自。撫景追思。投鞭欲濟誰敢屍矯矯祖生詞。嵬嵬公瑾祠。﹝合前﹞

【前腔】渺渺煙靑峯紫。山巒挺玉芝。雲樹映茆茨。錦浪霞浮。金波日刺。噴浪鯨鯢不試。云影天光。中流自在堪舉巵。短棹泛鸕鶿長汀立鷺鷥。

﹝合前眾﹞稟爺。已到石頭城下了。﹝淨﹞錢參軍。孤已到此。如何百官不出迎接。不來犒師。傳下號令。著軍士髙聲大叫。著晉家宰執軍前議事。﹝副傳介﹞大小三軍。大將軍有令。向城下髙叫。喚晉國大臣軍前議事。﹝眾應喊介外小生醉容上﹞

【三棒鼓】石頭城下酒如淄。色過琥珀瓊脂也。醉何辭。狂來撚髭。醒來抹眵難自搘。還愁明朝欲買無貲也。難賒一鴟。難賒一鴟。

﹝小生﹞伯仁兄。我輩飮酒甚樂。忽聞王惇渡江而來。其意何如。﹝外﹞他不臣之迹。頗頗彰露。果不出幼輿之言。今來入朝。目中那有我輩。相見時和你不宜卑屈。使彼覷江東無人。﹝小生﹞伯仁所見極是。﹝外對小卒介﹞報去。說有周戴兩尙書拜望。﹝卒報介淨﹞錢參軍。相見之禮若何。﹝副淨﹞待錢鳳出去講定了。然後相見。﹝淨﹞說得是。﹝副淨出見介﹞二位老先生拜揖。﹝外小生﹞世儀兄拜揖。﹝副淨﹞二位莫非要見大將軍麼。請問如何行禮。﹝外小生﹞呀。朝廷自有體統。尙書八座之尊。難道停參不成。﹝副淨﹞老先生差矣。大將軍禮絕百寮。位在諸侯王上。況今日手握重兵。江左危於累卵。卽官家尙且拱手。二位老先生何難屈膝。倘以禮數之虛文。賈不測之實禍。那時螳臂奚施。麝臍空噬。莫怪錢鳳此時不言也。﹝外小生笑介﹞世儀。大將軍𨿽尊。同爲朝廷臣子。非有君臣之分。大將軍來而我輩不出。罪在我輩。出而不接。罪不在我。若大將軍不出。我輩也不入。﹝副淨﹞等錢鳳委曲去稟。﹝進介﹞周顗戴淵崛彊之甚。必欲與主公講鈞敵之禮。依錢鳳看起來。主公少自貶損。哄他進來。就說話中間。尋一釁端。殺此老牛。實爲上策。﹝淨﹞參軍之言有理。叫開門。請二位尙書相見。﹝淨出接介外小生進見介淨﹞﹝臨江仙﹞聞道江東花正好。家家庭戶春風。乘流特自泛艨艟。洗兵揚子水。駐馬秣陵峯。﹝外小生﹞王气自來推建業。靈長國運曈曨。處仲兄。我與你猛拚飮散百壺空。且將鴻鵠意。付作馬牛風。﹝淨﹞伯仁兄。若思兄。孤之此來。朝議以爲何如。﹝外小生﹞不知處仲者以爲逆節。深知處仲者以爲忠誠。﹝淨笑介﹞卿可謂能言矣。﹝副淨﹞聞得江東日夜憂恐。果有之麼。﹝外小生笑介﹞世儀差矣。處仲若擁兵犯順。人思賈勇。處仲若戮力王室。且悲其來之晚。何憂恐之有。﹝淨笑介﹞又說得好。﹝副淨﹞只是大將軍到此。百官不可不迎。三軍不可不犒。﹝外小生﹞世儀一發差了。百官各有司存。豈以處仲而離次。三軍未有奇績。難以勤王而望賞。﹝淨笑介﹞久不見卿。詞鋒轉銳。﹝外小生﹞

【二犯江頭金桂】處仲兄。你自昔翩翩雄恣。英名徹遐邇。是王家梁棟。天府彛鼒。展吁謨時捫虱。白璧豈容疵。黃金不可訾。﹝淨﹞聞得朝廷艸創。儀文都陵替了。﹝外小生﹞各守官司。勿得因而。誰敢弄王章同故紙。請問處仲。何時朝見天子。﹝淨﹞還須擇日。﹝副淨﹞二位身爲大臣。不知朝廷典故。大將軍入朝。豈容艸艸。﹝外小生﹞世儀。你那些个言談切偲。一■﹝日迷﹞裏威權憑恃。你敢是覷朝廷作奴下廝。

﹝淨﹞錢參軍。可領二公觀孤舟楫陣勢。﹝副淨﹞得令。大小三軍盡皆出營。列成陣勢。﹝眾軍擺陣吶喊介副淨﹞大小三軍可速歸伍。﹝眾復喊下淨﹞

【前腔】伯仁若思。你不見我艅艎龍似。旌旗舞揚颸。更熊羆云繞。糧艸鱗差。似從心展四肢。﹝副淨﹞二位老先生。你須憑龜與蓍。莫開釁與疵。你不見我主公呵。皤腹於■﹝髟上思下﹞。鳳表龍姿。﹝外小生笑介副淨﹞更英豪輻輳充任使。須知道天心佑慈。人歸如市。你若不識時務呵。則怕斷送你老頭皮雙鬢絲。

﹝外小生笑介﹞天下事不是一人私議的。我輩且吿別。處仲兄請了。家散萬金酬死士。身畱一劍答君恩。﹝外小生下淨弔場介﹞周顗戴淵如此驕傲。主公何不殺之。﹝淨﹞二人頗有詞令。且負時名。畱之不足爲患。殺之反失人心。今初渡江。豈容造次。﹝副淨﹞主公之言有理。﹝雜扮差官上﹞詔下金鑾殿。言投玉帳中。報進丞相府差官下書。﹝報介雜跪介﹞丞相差小官稟上爺。嫌疑之際。不好相見。書中之言。切乞介意。﹝遞書淨看介﹞差官自回。另遣人送回書來罷。﹝雜﹞曉得。將軍不下馬。各自奔前程。﹝下副淨﹞丞相。大爺書中之意若何。﹝淨﹞他前邊勸我誅殺周戴。後邊引薦一人。名曰謝鯤。此人孤亦曾聞其名。收之幕下亦好。參軍。明日就將些禮物去聘來。﹝副淨﹞領旨。

極眺金陵城。

髙風捲斾旌。

孔璋文素重。

萬里可橫行。

第五出訂盟

【懶畫眉】﹝占上﹞小立闌干春晝遲。蕩漾晴光燕子飛。枕痕一綫粉腮欹。忽聽鳥語因風碎。幾度支頤懶畫眉。

﹝烏夜啼﹞小桃落盡殘紅。夜來風。又是一番春事不從容。繡窗畔。機軋軋。恨重重。可惜日長閒掛小簾櫳。奴家縹風。奉母親命織錦爲活。這是女子分內的事。只是教我機兒不要擺在房裏。故意擺在當門。奴家日逐上了機。門外踏春年少。不知有許多來調弄。我𨿽不睬他。卻是欠雅。西鄰有个謝參軍。風流蘊藉。時常過來。看他十分畱意奴家。奴家若得這樣一人。終身事奉。也免了靑樓之醜。只是母親嫌他家貧。每每怠慢他。他𨿽不放在心上。奴家卻過意不去。今日母親人家喫酒去了。不免上機兒趲織一回。

【前腔】手攬金梭思欲迷。寒食飛花香滿畦。挑絲理素機拋擲。鄰姬莫問容顦顇。只許西窗夜月知。﹝生醉上介﹞

【前腔】賞勝尋芳帶醉歸。臥酒吞花日幾回。行行慢到玉樓西。呀。忽驚小婦鳴機織。﹝占作嘆介生﹞看他斂態停梭聲正欷。

小生從西郊踏春而歸。不覺爛醉。前面已是元媽媽家。你看縹風正在機間織錦。看他面如明月。輝如朝霞。色如桃葩。肌如凝雪。乍見如紅蓮透水。近覘如彩雲出山。天下那有這樣好女子。且走上前去。看他如何。﹝揖介﹞小娘子作揖。﹝占﹞機中不便回禮。省了罷。﹝生﹞你就下機來還我一禮。不好麼。也罷。我這个淡喏。不到得拆了本。小娘子。小生酒渴得慌。借杯茶喫。﹝占﹞家貧。沒有現成的。﹝生﹞旣沒有。回去喫罷。﹝欲走又轉介占﹞怎麼去了又轉來。﹝生﹞我想來沒有茶。涼水借甌兒也罷。﹝占﹞前邊河水最淸。好解酒。﹝生﹞又道是酒渴愛江淸。小娘子。小生特來相訪。喜得你老厭駝不在。你就下機來一會兒。有甚虧了你。﹝占﹞我巴不得完此機錦。省得母親聒噪。那有功夫與你閒講。﹝生笑介﹞你不肯下機。我自到機邊來看看。小娘子。這錦也有名麼。﹝占﹞

【香徧滿】這的是天孫云綺。回環繡紋眞个奇。沒倒斷金鍼拈又棄。﹝生﹞小娘子。這是甚麼鳥兒。﹝占﹞彩鴛雙水嬉。﹝生﹞這个花是甚麼花。﹝占﹞紅蓮並蒂偎。﹝生﹞這也到有个取意兒。元有這花樣兒麼。﹝占﹞幽情說向誰。花樣子隨心意。﹝生﹞

【二犯梧桐樹】小娘子。我看你這錦呵。花心爲鳥欹。鳥翅藏花底。就錦字回文也猜不出多情謎。只是一節。怎禁得當窗啼鳥聲聲碎你靜守機梭。只恐春愁消瘦伊。你不見靑驄控引花前轡。多少佳人。笑倒在秋千影裏。﹝占﹞

【浣溪沙】謝老爺。你情意兒我心自會。生憎的命運合頹。娘行逼入煙花隊。教我到紅粉叢中著舞衣。我愁無際。只得向寒機兒度歲月。見人羞說个眞實。﹝生﹞

【劉潑帽】小娘子。看你嬌羞暗把眉兒眥。熱心人聽了心恓。可憐雅志冰霜履。小娘子。你若肯隨了謝鯤呵。也不用媒。願解下腰間佩。

﹝占起身介﹞老爺若肯提拔奴家。不使淪落。願終身奉事。奴家就此拜謝。﹝生﹞只恐你母親不肯。﹝占拜生答介占﹞

【秋夜月】我眞心怎移。願白首如今日。地老天荒時𨿽逝。風淒露冷心無懟。老爺。須不是路李。莫看成野卉。﹝醜上﹞

【東甌令】今朝醉爛似泥。兩腳蹣跚屢舞僛。門前何事人聲沸。﹝看介﹞啊呀。元來又是那个謝窮鬼嘗湯水哩。惱殺人也沒廉恥。﹝見介﹞謝老爹。今朝下顧甚風吹。背地裏耍虛脾。

﹝生笑介﹞元媽媽。你把女兒嫁我罷。﹝醜﹞好好。嫁了你。好一對兒打蓮花落去。不識羞的賤人。前日說了許多不肯接客的說話。背著我機又不織。與人調弄。別个也罷。偏要與謝窮這个不長進的東西閒講。﹝生笑介﹞你那見我窮來。﹝醜﹞

【金蓮子】看你穿一件虼蜋皮。迎風只覺寒酸气。﹝生咄介﹞好好。你當面罵我。女兒不嫁我。不到得饒了你哩。﹝醜﹞做出个沙村勢逞威。﹝占﹞母親少說些罷。孩兒心下也要嫁他哩。﹝醜﹞你要嫁他。早哩。打點个合巹杯。向髙髙山上搭救你塊望夫石。

【尾聲】謝老爹。從今放著傍州例。好向藍田種下雙白璧。那時節才許你擔酒牽羊來娶妻。

不識羞的賤人。還不隨我進來。﹝丑占下生笑介﹞這个老乞婆這等無禮。

朱芾馬嘶楊柳風。

樹頭樹底覓殘紅。

歌聲緩過靑樓月。

只有襄王一夢中。

第六出拒姦

【探春令】﹝旦上﹞酴醿香夢怯春風嘆云髻飛蓬。甘勞苦杼軸燈前控。肯貪耍閒虛哄。

妾本儒家女。深居綠窗裏。結髮嫁謝郞。荊釵布爲被。抱甕朝汲泉。挑燈夜鍼黹。常誦交儆詩。雞鳴勸夫起。所嗟室屢空。食貧世所恥。良人負■﹝斤﹞■﹝也﹞。所遇多荊枳。門戶冷於冰。人情薄似紙。傷哉行路難。悒悒詎能已。奴家王氏。自從相公出去。數日不見回家。家裏十分艱窘。全憑鍼黹度日。我父母家在豫章。許久不知爲何再沒个音信來。這裏要稍个信去。苦無便人。甚是放心不下。我相公雄才大略。不肯出仕。終日只是喫酒。問著他又不說。咳。如何是了。

【桂枝香】蘭閨愁冗。繡牀閒空。金鍼紉就慵拈。彩綫添時恨種。聽黃鸝聲囀。聽黃鸝聲囀。枝頭調弄。閃得我心煩意恐。理殘絨豈因鶉結身難蔽。便向牛衣泣夜中。

相公只是不見回來。外邊什麼人鬧。且把門兒閉上則个。﹝下副淨扮錢鳳眾持禮物上﹞

【不是路】禮物重重。要聘人豪蓮幕同。深山裏。崎崄屈曲路難通。似獵飛熊。若還梁父能輟詠。會見天山早掛弓。﹝眾﹞稟爺。前邊有座茆屋。不知可是謝家。﹝副淨﹞茆檐下。想子眞一覺華胥夢。左右的。你且把玉驄輕鞚。玉驄輕鞚。

錢鳳奉大將軍特旨。來聘謝鯤。我想此人曾做東海王府參軍。不勾一年。就放歸不用。聞他在家整日飮酒。看來也是沒用東西。只是承大將軍命。不敢不去。左右的。可曾問謝老爹家住在那裏。﹝眾﹞一路問來。說在玄武湖邊。門前有柳樹數株。這幾間茆屋想必是了。﹝副淨﹞你去敲門。說有錢參軍來拜訪。﹝眾扣門介旦內答介﹞是誰人扣門。﹝眾﹞我們是錢參軍老爺。特來拜你們謝爺的。﹝旦﹞不在家。﹝眾稟介副淨﹞問在何處。好到那所在去尋覓。﹝眾又問旦回﹞不知去向。﹝眾又回副淨介﹞可再問幾時回來。我們在此待待罷。﹝眾又問旦回﹞歸期做不定的。或十日。或半月。俱不可知。房子狹窄。天色又晚。不好勞得尊官久待。﹝眾又回副淨介﹞這怎麼好。你再傳進去。王大將軍久慕謝爺才名。要聘出去做官。特差錢爺親賷禮物到門。旣謝爺不在。禮物求夫人收下。待謝爺回來。多多拜上。說我在石頭城下相等。﹝眾又傳旦白﹞老爺不在。禮物不好收得。回來說知。自然來謝。﹝眾又回副淨介﹞旣如此。且回。夜靜水寒魚不餌。滿船空載月明歸。﹝眾齊下生急上﹞

【勝葫蘆】落拓終朝醉墻東。寧放酒杯空。乘月歸來途路永。﹝看介﹞呀。前村爲甚燈火照天紅。

已到自家門首。夫人開門。﹝旦﹞空山築茆屋。那有燕飛來。﹝旦開門介﹞呀。相公。這早晚何處回來。﹝生﹞在東村頭喫酒回來。﹝旦﹞相公。你不在家。方才有許多人將了禮物來。說要聘你出去做官。﹝生﹞我途中曾見有許多燈火。夫人可曾問他姓甚。是那裏差來的。﹝旦﹞他說錢爺親自到門。人說是王大將軍著他來的。﹝生﹞原來是王惇錢鳳。夫人不曾受他禮物麼。﹝旦﹞我說相公不在。不好收得。他說在石頭城下等你。請問相公。應聘也還是不應聘。﹝生﹞夫人。君子席珍待用。豈甘懷寶迷邦。然須事得其人。而後名垂千古。王惇尙先帝公主。爲都督尊官。一見晉室顚危。遂爾稱兵犯闕。這樣人。我謝鯤寧可餓死溝壑。不願受其爵祿。﹝旦﹞相公。且把近日朝廷消息。說與奴家知道。﹝生﹞

【桂枝香】秦淮波洶。鐘山塵擁。那王惇呵。憑依累代雄威。擅把八州兵弄。他擁兵石頭。擁兵石頭。鸞輿震竦。寢園騷動。﹝旦﹞相公的意還是如何。﹝生﹞我气豪雄。爲韓欲奮畱侯憤。滅賊期追諸葛功。

﹝旦﹞相公不從王惇。極是正道。難道朝廷聘你。也只是不出。

【前腔】﹝旦﹞你心雄气猛。才髙志橫。據鞍功業宜成。磨劍精神須聳。若禮意已勤。禮意已勤。鹽梅可共。難道鑿壞絕踵。好逞飛驄。早令壇上推韓信。頓使行間識呂蒙。

﹝生﹞王惇篡逆。神人共憤。卑人豈無包胥之志。柰朝廷未嘗見知。終難衒玉自售。

【前腔】我有紫芝堪種。素書堪誦。羊裘五月甘披。鶴禁一生情迥。看柴門晝關。柴門晝關。雲山屛拱。鹿蝦游泳。前日周戴二兄曾勸卑人出仕來。﹝旦﹞相公如何回了他。﹝生﹞我心已逐冥鴻。謾勞故友徐元直。來訪襄陽龐徳公。

﹝旦﹞奴家不知外邊事體。終朝懸望家中消息。原來兵戈阻絕。道路難通。老父老母不知向來安否。﹝旦悲介生﹞王惇從姑熟來。與豫章無干。嶽父嶽母晚景自然康勝。姑待稍稍平靜。我就尋便稍信去。夫人不必深慮。

獨向山中抱素琴。

子期何處覓知音。

祇因烽火連三月。

眞个家書抵萬金。

第七出恣劫

【點絳唇】﹝雜扮黃門官上﹞雉尾開張。龍樓初敞。雞人唱。日射雕梁。看瑞气藹朝門晃。

閶闔迷雲起。巖廊拂霧開。鶯歌聞太液。風吹繞蓬萊。自家晉朝一个小黃門是也。恐上位爺視朝。只得在此伺候。我想晉家自世祖皇帝受禪之後。平吳定蜀。奄有天下。不意五十年後。五胡紛擾。二帝播遷。賴我今上皇帝渡江而南。開基建業。才得偏安一隅。王惇賊臣。常欲稱兵犯闕。國勢甚危。聞得今日朝見。又不知作何景象。咳。我想世祖皇帝好容易得這天下也。

【混江龍】想當初三朝鼎王。孫吳劉蜀魏曹邦。我世祖呵。急攘攘東徵西蕩。雄糾糾斬將擒王。火燒了千尋鐵鎖。蹅平了三月瞿塘。甫能勾車書一統。只指望奕葉千霜。誰知道櫛風沐雨新基業。到做了鬼哭神號古戰場。空惆悵。休道千年建業棲丹鳳。則恐怕一曲伊州淚萬行。怕見的羊車禦駕。系辟宮妝。

說話之間。火城潮緐丞相入朝矣。須索回避咱。﹝醜扮王導蟒衣上﹞

【神仗兒】頭廳宰相。頭廳宰相。威權無兩。正王家鞅掌。有弟來從人望。多應天命來歸吾黨。且就裏暗劻勷。且就裏暗劻勷。

只手擎天天可摧。令行山嶽盡皆移。癡兒不了公家事。男子要爲天下奇。下官當朝丞相王導。字茂弘。晉自二帝陷虜。宗社丘墟。下官與兄弟大將軍處仲。同心戮力。推戴今上爲皇帝。渡江而東。豈意卽位之後。每每排抑吾家。以此大將軍深懷怨恨。從姑熟起兵來此。嘗聞得江東童謠云。王與馬。共天下。此正是晉室當滅。吾宗代興之兆。但吾身爲元宰。恐人議論。以此陰與定計。佯爲不知。事成則與吾弟同其榮。不成不與吾弟共其辱。滿朝人一向也被我瞞過了。日來聞得聖上頗頗疑我。只得在此待罪。呀。周戴兩尙書來矣。不免求他解勸一番。﹝笑介﹞正是欺君誤國無雙士。嚇鬼瞞神第一流。﹝外小生上﹞

【前腔】云凝龍幌。云凝龍幌。霞籠仙仗。羨皇圖威壯。誰料攙槍光莽。須臾間天昏日月失朗。賈餘勇媿螳蜋。賈餘勇媿螳蜋。

﹝外﹞建闕余蛇豕。宮闈盡虎狼。﹝小生﹞何時息爭戰。歸馬華山傍。﹝醜進揖介﹞二位老尙書拜揖。﹝外小生﹞老丞相拜揖。老丞相。令弟入朝。其意如何。﹝醜﹞不知那天不蓋地不載的彊盜畜生做這等勾當。連累我也沒趣得緊。近日有人一發說我也知情的。﹝外小生﹞令弟幹事。果然令兄也難推不知。﹝醜﹞若是王導知情的。永墮阿鼻地獄。聞得聖上深相猜忌。我想王家百口。必是兩位老尙書可以保全。沒柰何。望乞鼎言昭雪。﹝外生笑不答介醜﹞老尙書。王導是知事的。定然重謝。﹝外小生又相顧笑不答醜﹞沒柰何。王導下跪。﹝跪介外小生怒介﹞茂弘兄作何情狀。呀。聖上早已升殿矣。﹝醜﹞王導待罪闕門。不敢朝見。專在此等候回音。正是眼望旌捷旗。耳聽好消息。﹝下外小生弔場末扮晉帝宮女太監武士上﹞

【西地錦】舉目山河悲愴。驚心刁鬥叮咚。咸陽王气都淪喪。離離蒿滿宮墻。

封狐雄虺日成羣。負固憑陵晝結氛。誰解龍韜開玉帳。掃淸君側淨埃塵。寡人大晉大興皇帝。向封瑯琊王。懷湣北狩。洛陽失守。寡人渡江而東。卽位建業。皆賴諸名賢王導王惇翼戴之功。不意二人恃功驕恣。據荊揚八州而反。假以誅討劉隗刁協爲名。屯兵谷口。昨日打進表文。說今日要來朝見。寡人心膽俱碎。不知當何以待之。且待眾文武到來商議則个。﹝外小生進叩首介﹞臣周顗戴淵朝見。願吾皇萬歲。﹝末﹞伯仁卿若思卿少禮。王惇不道。瀆紀犯順。今日朝見。甚攖朕懷。不知二卿有何策以禦之。﹝外小生﹞且待丞相到來。﹝末﹞呀。二卿差矣。王導乃惇之兄。難道王惇作逆。王導不知。朕方欲闔門誅之。二卿反倚爲腹心乎。﹝外小生﹞王導忠誠勤愼。乃心王室。臣等願以百口保之。願陛下不以管蔡而疑周公。﹝末﹞匪卿之言。朕幾誤殺。只是心尙懷疑。今日且免朝見。且說禦敵當出何策。﹝外小生﹞臣觀逆賊貌𨿽貪狼。中心實餒。錢鳳性亦多疑。陛下但閉上朝門。安坐宮中。彼謂內廷有備。必不敢入。子女玉帛。願陛下毋愛。令飽其欲。自然退去。﹝內擂鼓吶喊掌號畢傳介﹞奉大將軍令。著錢參軍帶領眾將官把大內四門攻圍。軍中俱要吹唱。使軍聲徹於宮內。令其喪膽。子女玉帛。糧艸衣甲。盡欲擄入行營。論功升賞。違者軍法。﹝副淨內應得令末﹞

【啄木鸝】軍擾攘。聲沸■﹝口龎﹞。亂我心旌風搖揚。他窮九攻奮擊無遺。我存一旅捍禦何妨。一似空堂幕燕何惚恍。深山放虎相依傍。只落得立盡空宮白日黃。

﹝副淨領眾上﹞大小三軍。你看晉家庫藏衣糧。好不富貴也。﹝走唱﹞

【滴澑子】金和寶。金和寶。千箱萬箱。糧和艸。糧和艸。千倉萬倉。擄去充吾庫藏。須令一旦空。莫敎畱放。還要隊伍分明。前合後仰。

﹝下內傳﹞掌庫藏官啟事。錢鳳率領三軍。將各處庫藏衣糧盡行劫空。乞掌朝門官轉奏萬歲爺。﹝內官跪奏介末﹞伯仁卿。若思卿。如此怎麼好。﹝外小生﹞

【啄木鸝】他威方長。气正揚。貪似豺狼狠若羊。須知道銳始無終。也應柔可勝剛。猶如劣馬嬌難養。還同毒蟒嗔難抗。慢彷徨。看他遊魂血污不久定淪亡。

﹝副淨又領眾上﹞大小三軍。你看江東婦人好不標致也

【滴澑子】如雲女。如雲女。顏如孟姜。秦淮裏。秦淮裏。宛同濮上。擄去充我鴛帳。今宵窈窕娘。不勝歡暢。還要隊伍分明。正齊不爽。

﹝下內傳﹞王城司隸校尉啟事。錢鳳率領三軍。將城中子女盡行搶擄。煩乞掌朝門官轉奏萬歲爺。﹝內官奏介外小生﹞臣啟陛下。王惇不敢入城。到處盡是錢鳳行事。可見其中心懼怯。今志願已遂。將出城矣。﹝內傳﹞城門司隸校尉啟事。錢鳳三軍悉已退出城外。屯住新亭。煩乞掌朝門官轉奏萬歲爺。﹝內官奏介末﹞逆惇𨿽退。勢必復來。卿等有何策以禦之。﹝小生﹞臣啟陛下。城中各衛軍士約有五六萬。臣願率領屯守新亭。以爲聲援。制其再入。他糧盡援絕。或有勤王兵至。自然遁去。若欲與他相持廝殺。則我弱彼彊。非臣所敢必也。﹝外﹞若得若思肯行。亦復何憂。﹝末﹞傳旨卽日拜戴淵爲討虜將軍。﹝小生謝恩介末外﹞

【三段子】你請纓倜儻。僇長鯨龍泉射芒。死綏慨慷。斬蚩尢龍駒快驤。﹝小生﹞未紓王粲登樓況。徒懷平勃興劉望。﹝末﹞管罇俎從容。功成必賞。

﹝小生﹞臣就此拜辭陛下。﹝叩首介﹞銅虎承恩日。牙璋發斾時。云迎出塞馬。風捲渡河旗。﹝小生下末外弔場外﹞戴淵勢孤力弱。難以獨任。臣有一人。名曰謝鯤。江左臥龍也。當今朝廷乏人。伏望陛下以禮聘之。不然恐爲逆惇所先。﹝末﹞朕亦曾聞此人。就是伯仁卿明日將禮幣去。致朕側席至意。﹝外﹞

【歸朝歡】那吳門隱。吳門隱。沈醉曲鄕。絕不問人間波浪。﹝末﹞安車駕。安車駕。竹帛篚筐。似隆中顧頻緐葛相。﹝合﹞若得似渭濱解綸前車訪。莘畊釋耜翻然想。賊惇賊惇。管教你老大頭顱齒劍鋩。

笑道猖狂似禰衡。

何時開閣引書生。

蓮花幕下風流客。

致主何憂不太平。

﹝末下外弔場﹞主上入宮去了。下官也出朝去罷。﹝醜迎上﹞呀。伯仁兄退朝了。所求之事如何。﹝外作不理介﹞今年殺盡諸賊奴。管取金印懸肘後。左右的。打執事回衙去。﹝下醜恨介﹞呀。周顗。周顗。我與你怎的好朋友。我今有難。不値得一言相救。反要殺了我。自做好官去。﹝又恨介﹞你若不撞在我手也罷了。若撞在老王手內。不到得輕輕放過了你哩。正是有恨方君子。無毒不丈夫。﹝下﹞

第八出折齒

【風入松慢】﹝占上﹞落花無主逗闌干。春事將闌。臨風暗把丁香綰。含情處秋水全刊。繡領任垂蓬髻。寒機倚盼雕鞍。

﹝浣溪沙﹞塵壓鴛鴦廢錦機。滿頭空插麗春枝。不知春去幾多時。東鄰舞妓多金翠。紫玉騷頭雲鬢垂。笑翦燈花學畫眉。奴家自與謝郞相約之後。日日想念他。他也常來看望我。獨恨母親重富輕貧。把他十分淩賤。他只爲奴家。十分忍耐。城中有个烏客人。母親苦要奴家接他。奴家𨿽不肯從。只怕還要來纏。呀。言之未已。母親又同他來矣。奴家只推織錦。不睬他便了。﹝上機介淨醜上淨唱﹞

【字字雙】我做商人難上難。﹝醜﹞經販。﹝淨﹞秤金量玉不曾閒。﹝醜﹞手慣。﹝淨﹞生來俏俐又輕儇。﹝醜﹞希罕。﹝淨﹞只是六十無妻號老鰥。﹝醜﹞極漢。

﹝淨笑介﹞極漢極漢。最是撒謾。﹝小醜笑介﹞年前送了我三分銀子。到喫了兩頓酒飯。﹝淨﹞小子江西撫州府臨江縣烏斯道。來此秣陵。賣些瓦楞貨物。元媽媽。兩日女兒如何。﹝小醜﹞老烏。可怪那小妖精。你這一位財主不肯接。偏要與謝窮偸情。今日我與你同去看他。肯便肯。不肯老實打他一頓。﹝淨﹞不可。不可。闝經上說得好。若要佳人近。全憑寡幫襯。你若使性子。落得掃了我的興。依我來。如今到他跟前去。你一句。我一句。做好做歹。不怕他不回心轉意。﹝醜﹞說得是。就去就去。﹝見介醜﹞呀。我兒又在此織錦。生受你。烏爺。我這女兒最孝順。見老身貧窘。織紡供我。自從上了機。腳兒也不踹下來。你道好也不好。﹝淨﹞難得難得。只是這般辛苦。可不消瘦了你玉容。還是散誕散誕。﹝醜﹞兒。烏爺說得好。你就出來散步些兒。與烏爺相叫一聲也好。﹝占﹞孩兒不耐煩下機。

【步步嬌】慢理絲頭。試把機輕按。脆韌難擇揀。慢道龍光蜀錦■﹝女間﹞。只這時樣花紋扣緊難趲。那更縱澀不堪扳。那裏敢拋鍼棄綫胡鉆懶。

﹝醜﹞這烏爺十分富貴。又是娘的好朋友。不可怠慢他。還下機來相見才是。﹝淨﹞大姐只下機來道个萬福。小子就送一百个瓦楞帽兒。﹝醜﹞

【江兒水】兒。他有金滄海銀泰山。良田美屋千千萬。﹝淨諢介﹞則我這頂瓦楞帽兒。冬夏戴他。就値一千貫。﹝醜﹞更風流才調多瀟散。﹝淨諢介﹞不敢欺。宋朝子建其實還沒有這頂帽兒戴哩。﹝醜﹞又畱情燕子靑樓盼。何事將人輕慢。更不道美玉前程。全在你下機一粲。

﹝占不采介醜﹞呸。啞猱兒這等可惡。莫討老娘性起。﹝淨﹞又來使村。你不會說話。怪不得大姐不睬。等我去。包你一說一个肯。大姐作揖。﹝揖介占不采介醜﹞賤人。財主家下禮。你不睬他。﹝淨﹞又來多嘴。淡水喏那裏算帳。大姐。在下不是別人。江西撫州府臨江縣有名的烏百萬烏半州。金銀珠玉整擔兒挑。綾羅錦絹則當布使。只少一个老婆。你若肯隨我。這些東西都是大姐掌管。沒柰何說个肯字兒。小子就下跪。﹝跪介占又不采淨﹞大姐。你頭也不掉轉來。敢還不認得我。且不要說我家中富貴。﹝淨﹞

【玉山供】則我這風流魁岸。也堪稱潘家阿安。但蜂媒有意桃花。我就訂鶯期引扳蘿蔓。大姐。只是不則聲。不肯嫁我了。只得再跪。﹝又跪笑介﹞我含羞自筦。不肯嫁我。睡一夜兒罷。早難道一夜夫妻踏泛。大姐一夜不肯。會个房兒也罷。也當春風過解饞頑。尾生橋柱笑空攀。﹝占﹞

【玉胞肚】那有許多胡訕。看他具襟裾馬牛一般。﹝淨笑介﹞有興好罵。﹝醜﹞啊呀。這个不受人擡舉的賤人。罵了老娘還可。天來大一个財主。你好罵他。老娘手中無情分沒眼珠的棍兒。不到得饒了你哩。少不得打下你半截腿來。﹝占﹞拚得个玉碎珠沈。休思量意轉心反。﹝醜﹞賤人。謝窮鬼爲甚與他弄把戲兒。難道烏爺到不如他。﹝占﹞他風流名士壓騷壇烏鬼寧同仙鶴班。

﹝醜﹞賤人。還不要走出來跪著。領老娘一頓粗棍兒。﹝淨掩醜口諢介﹞媽媽又來粗幫襯。後生家性子。慢慢兒偎他轉來。不要與他作硬。你到我下處去。暖些酒疎气。﹝醜﹞小賤人。你不要快快裏閉了門。落花有意隨流水。﹝淨﹞流水無心戀落花。﹝淨醜下占弔場關門掩淚介﹞縹風。縹風。你若畱得親爹娘在。那見有今日出醜。

【桃紅菊】生要我踏花街把新聲譜翻。學當壚把箜篌抱彈。可不折沒了舊人家風範。人家風範。認錯了羅敷女志慳。﹝生醉上﹞

【園林好】千般恨飛花正珊。百無計畱春再返。放不下花觚酒盞。恰又早步蹣跚。我郊外飮酒。不覺爛醉。此間已是縹風姐門首。呀。爲甚的把門拴。

﹝敲門介占﹞是誰扣門。﹝生﹞是你知心的謝郞。﹝占開門介﹞原來是謝老爹。有酒了。裏頭請坐。﹝生進看占介﹞

【忒忒令】你爲甚的腮邊淚澘。莫不爲春去苦難畱挽。﹝占﹞妾身日坐機上。那知春去。﹝嘆介生﹞你在閨中寂寞。不由人長嘆。﹝抱占看介﹞似一朵淡梨花。映朝霞。含珠露。迷蜂蝶到晚。

縹風姐。我兩日不來。你可想我麼。﹝占﹞

【好姐姐】你看我翠鬟蓬松亂散。望東墻淹淹淚眼。爭柰不做媒的母親呵。終朝絮聒。敎奴呆撒姦。愁無限。何時得孟光接了梁鴻案。見了他惡語侵人六月寒。

﹝生﹞縹風姐。我坐這半日。酒都湧上來。就你機邊借我略睡睡兒。﹝旦﹞請穩便。只是房兒母親鎖著。沒有席子。﹝生﹞要甚席子。地上睡甚好。﹝睡介醜醉上﹞莫信直中直。須防仁不仁。我老身正在老烏家喫酒。有人說謝窮又到我家來了。因此急急趕回。你看起初教他關著門。如今開了。小賤人。誰在此。﹝占﹞謝老爹在此。﹝醜怒介﹞不識羞。什麼謝老爹。不管气殺了老娘。如今在那裏。﹝占﹞他因酒醉。睡在機下。﹝丑看拖生生不醒介丑叫腳踢介﹞謝窮鬼。謝不識羞。還不要起來。﹝占﹞他醉了。由他睡覺。有許多大驚小怪。﹝醜打占介﹞你這小賤人。還敢開口。還不要走進去。﹝占掩淚下丑又踹生生醒起介﹞呀。媽媽回來了。縹風姐那裏去了。討杯茶我喫。﹝醜﹞好扯淡。殺風景。縹風是你的。茶卻有。要與你喫。不如丐兒喫了。﹝生笑﹞媽媽。小生到你家往來。也不見得辱抹了你。怎麼只管怠慢我。﹝醜﹞麻蒼蠅好貨。

【錦衣香】看你衣服殷。多補綻。脊背彎。如病疸。更兼不醋不酸。喬妝喬扮。只虧你撩雲撥雨不胡顏。﹝生笑﹞我自有偸香手段。竊玉機關。著甚閒羞赧。﹝醜跌足介﹞罷了。罷了。依你說來。小賤人被你刮上了。指望梳櫳時。還要起發人一主大錢哩。﹝撞生介﹞甚來頭搶人衣飯。謝窮。今日不與你干休了。﹝生笑介﹞不干休。待怎麼。﹝又撞搶落生巾介生怒﹞風婆子。休得無理。﹝醜﹞你偸竊無昏旦。幫閒調侃。可惜杖兒不在我手裏。狠打一頓才好。﹝生笑介﹞要打由你打。只是要上門。﹝醜捶胸介﹞恨你个砑光儍角。全無忌憚。

﹝生坐機上丑扯不動取梭擲生齒落生掩口介生﹞阿呀。阿呀。不好了。兩个牙齒被你打掉了。﹝醜﹞謝窮。你哄誰來。哄不信老娘哩。﹝生拾齒介﹞這不是。這不是。你看。你看。血斑斑的。﹝丑作慌扭生介﹞你哄誰。﹝內喝道介醜﹞官府來了。扭你吿狀去。﹝外眾上﹞

【漿水令】奉絲綸來扳裏閻。訪賢才作楫濟艱。仲宣何處酒家鼾。呀。左右的。前邊可是謝爺麼。﹝眾﹞正是謝爺。﹝外﹞快住馬。請過相見。﹝眾報介生迎相見介外﹞幼輿兄。小弟造宅不遇。那一處不尋到。卻在這裏。爲何與這婆子結扭。巾都那裏去了。﹝醜做慌背跪求介生﹞我在春郊飮酒。得醉而還。﹝醜叩頭作搖手介生﹞偶與那婆子呵。閒戲耍。相牽挽。﹝外﹞呀。幼輿兄。你身上有許多血迹。口中門牙那裏去了。﹝丑又跪介生笑﹞伯仁兄。牙齒𨿽掉。喜得歌吟笑傲猶能辧。﹝外﹞莫不你這老婦人有些觸犯。﹝醜叩頭﹞小婦人怎麼敢。謝爺牙齒自家掉的。﹝生笑﹞伯仁何須問。何須問常樅齒患。須知道。須知道舌可生瀾。

伯仁兄。你尋小弟則甚。﹝外﹞此間不是說話的所在。還到宅上細講。

【尾聲】堪憐晉室今塗炭。旋轉乾坤在這番。﹝生﹞我則想老守溪頭把釣竿。

惜取明時一薦雄。

十年書劍任漂蓬。

當初諸葛成何事。

只合終身作臥龍。

﹝生外下丑弔場﹞駭死人。幾乎惹出天大樣一場禍來。我那知謝窮到有周尙書這一个好朋友。不合打掉了他兩个牙兒。早是不曾說出。萬一說了。可不是死也。﹝作思介﹞𨿽然如此。到底不好。不免去與老烏商議一番。﹝下﹞

第九出卻說

【髙陽臺】﹝小生戎裝領軍上﹞日閃三山。風悲二水。轅門鼓角聲絕。太白經天。旄頭徹夜光射。長安宮殿生秋艸。多秀歌朝雉飛集。撫靑萍崢嶸壯志。肯敎虛擲。

【換頭】寒煙衰艸凝碧。嘆龍拏虎擲。幾時寧謐。日莫依稀。淮山江水歷歷。丈夫澡發常思奮。柰時艱轉難匡翊。荷君恩深慚屍素。補天何日。

﹝鷓鴣天﹞捲旆生風喜气新。手持龍節靜埃塵。漢家天子圖麟閣。身是當朝第一人。秦苑鹿。漢宮椿。傷心世事不堪聞。東風不管興亡恨。吹落朝元閣裏春。戴淵親承王命。出鎭新亭。豈不欲滅此而朝食。爭柰江東孱弱。荊揚整銳。我方偸一時之安。彼且擁八州之眾。一時也難與爭鋒。只好擁衛朝廷。聊爲聲援。姑俟四方勤王兵至。再作道理。﹝卒引副淨上﹞

【靑歌兒】我參軍十分豪气。大將軍寵幸無比。而今江左勢孤危。兵屯江上。一似魚遊釜底。

我錢鳳奉大將軍命。來探戴淵虛實。幷說他投降。此間已是轅門。左右通報。﹝報介﹞稟爺。錢將軍在此要見。﹝小生﹞請進來。﹝副淨進小生迎介副淨﹞﹝漁家傲﹞若思兄。看你志气翩翩裘帽小。雄威糾糾貔貅遶。開府新亭神鬼嘯。揚旗旐。指揮若定天吳掃。﹝小生﹞世儀兄。你入幕吁謨胸暗飽。投壺帳底供談笑。紫綬垂垂登顯要。誰能到。參軍瀟灑當年少。世儀來顧。必有所諭。﹝副淨﹞若思兄。看你丰儀豪舉。少年美質。江左名賢。實鮮其偶。看來審時識勢。還要讓老錢一步兒。﹝小生笑介﹞怎見得戴淵不識時勢。﹝副淨﹞晉室衰微。姦邪秉政。人心已去。天命可知。王大將軍英雄神武。當世無兩。朝野傾戴。人望攸歸。今來統如山之士馬。壓彈丸之江東。實有泰山壓卵之勢。你不乘此時率眾歸附。爭先迎降。卻乃提一旅之師。抗百萬之眾。何異螳蜋奮臂。羊豚鼓鬣。﹝小生笑介﹞世儀來意。卻是要戴淵如何。﹝副淨﹞若思若能誅斬刁劉。解甲來附。錢鳳自當保舉。大將軍寬仁大度。不念舊惡。那時富貴自不可言。若徒恃兵威。畫江而守。竊恐天兵到日。玉石難分。若思那時悔將奚及。前日大將軍欲親自入朝。卻是錢鳳阻了。若此番入朝。君臣宮府之間盡皆不美。此是錢鳳爲若思明言也。﹝小生怒介﹞呀。錢世儀。你說那裏話。我戴淵一點忠心。九死不顧。王惇篡逆。恨不能磔殺之以安王室。世儀乃爲彼作說客耶。﹝副淨﹞錢鳳不爲大將軍。乃爲足下耳。

【髙陽臺】晉室淩遲。天心厭棄。秣陵王气消畢。鼎革垂成。大將軍已膺圖歷。你不見前日渡江來時。絡繹。紛紛歸附如不及。獨伊家擁兵抗逆。因此奉恩綸特陳利害。莫終沈溺。﹝小生作挹淚介﹞

【前腔】悲憶。目斷金陵。魂棲鐵甕。忍看鹿走宮掖。劍气扶輿。一心要屠姦慝。﹝副淨﹞若思兄。大將軍曾有言。晉室元老舊臣若早歸降。我自念其勛徳。布列要位。這般徳意不肯仰承。你也太執了。﹝小生﹞非執。休將腐鼠來駭嚇。爭如我一腔忠赤。整三軍背城借一。再興王室。﹝副淨﹞

【前腔】休惑。大將軍呵。豁達多奇。龍行虎步。天授豈由人力。你蕞爾孤軍。當車賈勇何益。難得。今朝寵命來首錫。掌樞衡只爭旦夕。願歸誠偃旗息鼓。莫虛前席。﹝小生﹞

【前腔】難滌。白鷺洲邊。靑溪橋畔。春歸夢裏啼泣。委質爲臣。肯容反面從賊。錢鳳。你看我呵。叱風行雷厲霆迅擊。﹝指內介﹞笑遊魂江邊惕息。管功成除凶雪恥。易如掇拾。

叫刀斧手采那賊臣出去。閉上營門。﹝眾推出副淨介小生﹞始信疾風知勁艸。果然世亂識忠臣。﹝下副淨弔場笑介﹞好笑。好笑。我錢鳳奉大將軍命。好意來說戴淵。天下那有這般古怪的漢子。崛嵹的村夫。國家興廢。幹我何事。只顧做好官罷了。怎麼好官不要做。偏要做什麼忠臣。忠臣忠臣。只怕你性命難存。不聽我也就罷了。一發把我推出轅門。聲聲罵我。我如今到丞相大爺處打个關節。到大將軍跟前攛掇一句。尋个計較。一罟兒殺他娘罷了。只教你臨崖失馬收韁晚。船到江心補漏遲。﹝下﹞

第十出應聘

【宜春令】﹝旦上﹞空房靜。永日幽。笑謀生還如拙鳩。槁砧何在。荊扉盡日無人扣。相公。你賦長門不媿相如。貸監河眞同莊叟。且向虛窗閒調鍼黹。蹔消淸晝。

夫君靑雲器。何意常窘迫。三十猶布衣。埋照稱醉客。我相公半世顚狂。一生酩酊。家徒四壁。日缺三餐。𨿽無蹈海心。卻有踰垣操。幾番勸他出仕。只是不肯。家裏十分艱窘。難以度日。早間爲借米出去。還未回來。只得在此坐待。﹝生負米上﹞

【前腔】山中相。壼內侯。傲乾坤云畊月疇。不求聞達。枯魚望活惟升斗。可笑前日錢鳳來聘我。一似喚嬰兒咄去嗟來。我豈肯學閨秀呈姸蓋丑。論人生輕身求售。豈如堅守。

已到自家門首。夫人開門。﹝旦應開門見介生﹞借得米在此。夫人收下。﹝旦看生介﹞相公。你身上爲何斑斑駁駁。有許多血污。﹝生笑介﹞偶然耳。還未暇與夫人細說。周伯仁約我講話。夫人且回避。﹝旦﹞要自狂夫不憶家。窮途日日困泥沙。紅顏自古多薄命。廚靜空如飯一麻。﹝下生弔場外眾上﹞

【前腔】耕莘野。版築求。信風雲心孚意投。客星何處。晶光夜夜幹列宿。﹝眾﹞稟爺。已到謝爺門首了。﹝外﹞我有許多騶從。幼輿必然怕我燻灼。左右的且回避。只在村口相等便了。﹝眾下外﹞且喜開門在此。不免徑入。﹝外進介生迎揖介外﹞幼輿兄。你似蓬池侶到處藏名。夷門隱偏難相遘。但願無嫌小就。共襄時繆。

﹝生﹞伯仁兄。小弟與你相處多年。還不知小弟心迹。

【前腔】我是魚鰕侶鹿豕儔。愛閒心已被白雲款畱。九重丹詔。休敎彩鳳銜來就。媿禰衡誕傲虛名。﹝拱外介﹞謝北海殷勤侶奏。只恐怕操竽鼓瑟。慢勞求售。

﹝外﹞這般時勢。可是你髙臥之日。﹝生﹞伯仁兄。且把今日朝廷的光景。幷下顧的緣故。細細與小弟再說一徧。﹝外﹞

【梁州新郞】乾坤鼎沸。皇輿瓜剖。剗地深宮鹿走。小弟與戴若思呵。捐軀圖報。孟明志決焚舟。因此躬擐甲冑。修我戈矛。志在扶陽九。知君多偉略。似畱侯。聖上呵。宣室須君促膝籌。憤淚濕徵衫袖。韜鈐誰出君家右。望早命駕。莫拖逗。﹝生拱手介﹞

【前腔】謝你个蕭何賢相。無知故友。自愧才能樗朽。靑溪碧障。子陵合把絲鉤。則這些藏頭茆屋。濡首糟丘。已覺難消受。浮雲同富貴。似巢由。遠害朝看麋鹿遊。蒙筐篚親相叩。但駑駘豈可充天廐。﹝起揖介﹞憑知己。謝明後。

﹝外﹞呀。幼輿。朝廷多故。典午運衰。王惇志圖大寶。手移鐘簴。我輩正當覷吳鉤而耳熱。撫漢鼎以心酸。豈可肆志林泉。怡情曲蘗。可不頹盡你志气來。

【前腔】你不見起臥龍昔日興劉。載飛熊當年伐紂。更有那夷吾忍死。相桓功就。他只爲胸藏繡虎。手握靈蛇。豈肯老死田間牖。況今朝廷多鞅掌。志須酬。豈可懷寶迷邦樂一丘。憤淚濕徵衫袖。安危只在君出否。﹝揖介﹞休固執。恁拖逗。﹝生﹞

【前腔】伯仁兄。我謝鯤呵。志掀天擬勒千秋。要浴日功垂九有。肯一丘一壑。拍浮杯酒。但只恐枕戈徒切。負乘貽羞。那時進退多掣肘。感君多意气。許同仇。﹝悲介﹞不覺忿激包胥血淚流。蒙筐篚親相叩。更薄輪麻詔臨山岫。敢偃蹇。辱明後。

﹝外拱手﹞幼輿肯出。豈特小弟之幸。實朝廷之幸也。喚賚捧官快將禮幣過來。﹝眾捧禮上﹞

【節節髙】丹書下鳳樓。彩雲綢。風雲北闕看輻輳。﹝外﹞幼輿。請香案來。俯伏聽宣。﹝生跪聽讀介﹞聖旨到。朕遭家不造。內外多迍。素聞謝鯤深諳韜略。特勑尙書周顗親造其廬。致朕至意。爾其速詣朝堂。朕且側席以俟。特賜白璧一雙。玄纁四表裏。章服一襲。白銀百兩。俟朝見之後。另除官職。謝恩。﹝生呼﹞萬歲。﹝外遞勅書介﹞揚仄陋。禮意稠。天心厚。﹝生﹞豈西京騄駬堪馳驟。只恐遼東白豕貽慚詬。﹝合﹞不達時盡笑許由。非但知音須識鍾期友。

﹝外﹞請幼輿更衣。﹝生更衣笑介﹞

【前腔】伯仁兄。你看我貂余季子裘。態搊搜。沐猴豈識冠和綬。﹝外﹞你看擎天手。閱世眸。懸河口。驪黃牝牡誰能究。塵埃物色難參透。

﹝合前外﹞叫左右擺道。就此入朝去。

【尾聲】哎。歡聲載道人爭逐。盡道皇家結网周。看帶礪勛名誰與侔。

身欲逃名名自隨。

鳳銜丹詔到茅茨。

預知漢將宣威日。

月蝕西方破敵時。

第十一出謀竄

【剔銀燈】﹝醜上﹞謝窮鬼眞眞厭駝。麻蒼蠅見食輒過。並無錢鈔與綾羅。單一味撚酸咽唾。思量無可柰何。打落他門牙兩个。

凡事不可造次。凡人不可輕視。好笑那謝窮。日日來闖寡門。閒打哄。我那小鬼頭兒被他引熱了心。再也不肯接人。那窮鬼時常被我淩辱。只是要來。方才我到烏家。才呷得兩碗酒兒。聞得他又在我家。回來時正睡在縹風機下。不覺一時性起。乘著酒興。就機上拿起梭來。狠死的打將去。剛剛正打在門牙上。血淋淋的把他兩个牙齒打掉了。他到也不認眞。誰想周尙書正來尋他。細問緣故。他竟隱瞞不曾說出。幾乎嚇殺老娘。我忙忙的到老烏家去與他商議。只見街上人亂嚷。說周尙書奉旨欽取落星橋謝老爹出去做官。怎麼好。怎麼好。但不知此話是眞是假。我今悄然到他門首看个虛實。﹝生外眾引導唱前不達時盡笑許由非但知音須識鍾期友隨卽下醜慌吐舌介﹞阿呀。嚇死人。那馬上穿紅的可不是他。我的謝爺爺。我那知你有這一日。早知有紗帽戴的。我頂你在頭上也不多。且住。他今日做了官。明日定來算牙齒帳。怎麼好。快與老烏商議去。﹝走介﹞此間已是。烏爺快來快來。﹝淨上﹞是誰是誰。

【前腔】摟紅裙朝朝按歌。上靑樓時時掇座。風流浪子誰如我。有的是瓦楞奇貨。﹝醜又叫介淨﹞是何人門前鬧呵。﹝相見介淨﹞元來是夜叉鬼婆。

﹝醜﹞囚攮的罵老娘。﹝淨﹞元媽媽。你爲甚剛去就來了。﹝醜﹞不要說起。方才回去。我家縹風坐在機前。機兒下睡著一个人。你道是誰。﹝淨﹞莫不又是謝窮。﹝醜﹞著。正是他。又在那裏調戲我女兒。﹝淨﹞天下有這等不識羞的厭駝。﹝丑﹞那時不覺性發起來。就機上取過梭兒。擘臉的擲將去。剛剛撩在門牙上。把他兩个牙齒打了下來。﹝淨﹞暢妙。打得好。打得巧。可惜我不在那裏。不曾助得你一臂。後來他認眞不認眞。﹝醜﹞他到也自知理虧。笑而受之。正廝鬧間。只見有个周尙書來拜他。﹝淨驚問介﹞可曾見他牙齒麼。﹝醜﹞見哩。周尙書問起緣故。那人竟支吾不說。﹝淨﹞可曾曉得周尙書何故拜這樣人。﹝醜﹞你還不知哩。請他去做官。﹝淨駭白﹞去也不去。﹝醜﹞怎麼不去。方才迎去了。穿了大紅員領。騎著髙頭白馬。他在前邊。周尙書在後邊。好不軒昂。老烏。你正不曾見。連人物比前也都標致了。﹝淨﹞我一向說謝老爺好个人物。必定戴紗帽的。不可怠慢他。你不聽我。如今惹出事來。怎麼好。﹝丑﹞你方才罵他。又要幫我打他。何曾說他好人物。如今恐他來討賠牙齒。特來與你商議。﹝淨﹞我有什麼商議。

【前腔】我是有名的縮頭老鵝。你沒來由惹場災禍。元媽媽。不是我怕事。官府可是好惹的。請伊且向他方躱。休得來招風攬火。﹝做走出醜扯住介﹞那裏去。﹝淨﹞我要去行中覓夥。怎只把衣衫亂拖。﹝醜諢打淨介﹞

【前腔】老烏。你平日間嘴喳喳說開說合。今日裏似燒蔥一堆軟嚲。你就不看我老身體面。全不想猱兒玉貌如花朵。拚得个珠沈玉破。須念我娘兒折磨。﹝拜介﹞拜你个親親好哥。

﹝淨笑介﹞這一聲叫得我快活起來。和你商量。元媽媽。這節事終須有日發作。你這秣陵斷然住不得了。就不說起打牙的緣故。萬一你的女兒被他喚進。你那裏去討。我貨俱發盡。正要算淸帳回去。再裝些景徳貨來賣。你莫若同我到江西去。好歹住幾時。一來避了老謝。二來你女兒到彼。不怕他不從我。我多與你些茶禮。快活了下半世如何。﹝醜拍手笑介﹞老烏。事不宜遲。則這幾日起身便好。﹝淨﹞只愁你女兒不肯去。﹝醜﹞這那得由他。我鞭杖行中自有規矩。自有法度。你卻不要管我。﹝淨﹞

【麻婆子】旣如此。你快把快把行裝裹。衣飾與被窩。﹝醜﹞你火速火速覓輕舸。三板與戇梭。﹝淨﹞只愁那妝麼做勢小妖魔。推三阻四恁般那。﹝醜﹞他若半句兒相推阻。我先把棍來搓。

﹝淨﹞𨿽然如此。女兒前還不要說起。明日我雇船在江東門相等。來日便是端午。只哄他看龍舟。桃葉渡叫个小船。連家夥盡數裝載了。到江東門來上大船。﹝醜﹞曉得。

煙花隊裏竊兵符。

風月場中列陣圖。

此去好憑風月利。

平平穩穩過鄱湖。

第十二出忠吿

【駐馬聽】﹝生外引卒上﹞爽气澄淸。馬首前瞻北斗城。只見燕臺髙聳。虎觀嶙峋。麟閣峻嶒。﹝外﹞須知明主待持衡。可憐赤子方入井。策建良平。西山寇盜。佇看寧靜。

﹝卒﹞稟爺。已到朝門外了。﹝生﹞﹝憶秦娥﹞瞻廊廟。初志不終堪自笑。堪自笑。猿鶴相嘲。溪山見誚。﹝外﹞十年握筆稱文豹。一朝仗劍爲云鶚。爲云鶚。近邁蕭曹。遠方周召。幼輿兄。聖上尙未升殿。且在朝房伺候片時。﹝雜扮差官上﹞

【前腔】相府批呈。宣示尙書取次行。爲有淸朝髙隱。紫詔來迎。卻是白面書生。恐其不諳韜略不諳兵。龍江關都尉敎權領。待後功成。不妨銓敍。另行酌定。

小官是相府差到尙書省去。此間是朝房。不免徑入。﹝見介揖外生還禮外﹞何處差來的。﹝雜﹞小官奉丞相爺命。有聖旨聘到書生一名謝鯤。恐其未諳軍務。特授散騎都尉。把守龍江關。已奏過聖上。免其朝見。限卽日到任。毋違時刻。﹝外﹞原來如此。差官過來。朝廷特聘謝爺出來。爲何授了散職。莫非丞相爺有甚麼見怪麼。﹝雜﹞非關丞相爺事。早間大將軍府打過文書來說。一應升銓。俱要稟命而行。謝爺職■﹝行外缶內﹞。是大將軍定過來的。﹝外﹞知道了。請回罷。﹝雜﹞政事懸敵國。髙賢處下僚。﹝下外﹞幼輿。朝事如此。可笑可笑。此必非聖上之意。下官還要執奏。﹝生﹞伯仁差矣。東西南北。惟君所使。都尉𨿽卑。獨非臣乎。但姦臣遙執朝權。舉國盡如妾婦。恐將來誅賞惟其喜怒。當國者勢必難免。竊爲伯仁兄危之也。﹝外﹞領教。﹝雜扮將官上﹞

【前腔】帥府威靈。宣示當朝文武卿。爲欲東還姑熟。設宴江臯。聊敍離情。龍旗屯處鬼神驚。驪駒唱徹笙歌盛。傳語叮嚀。定須速赴。莫違臺命。

小將是大將軍差官。奉大將軍命。徧請朝臣。此間是朝房。不免徑入。﹝相見拱手外生亦拱手介外﹞何處差來的。﹝雜﹞小官奉大將軍令。後日設宴新亭。徧請眾位老爺相敍。﹝外生﹞此酒爲何而設。﹝雜﹞大將軍偶患微屙。欲還姑熟。故請各衙門老爹們敍別。﹝外生﹞曉得了。請回。﹝雜﹞人心原有鴆。杯酒豈生蛇。﹝下外﹞我輩可出朝矣。幼輿。且到寒家講句話兒。﹝生﹞正欲造謝。﹝外﹞退朝花影亂。﹝生﹞歸院鳥聲頻。﹝外﹞幼輿。此間已是舍下。就請進去。﹝進揖介外﹞幼輿。小弟薦兄。欲使朝廷以大政相畀。兄亦得大展其經綸。不意政府模稜。姦雄恣肆。賞罰大柄。悉歸其手。使兄沈抑散局。惶愧惶愧。﹝生﹞兄以此舉。茂弘丞相知之否。﹝外﹞王惇之反。茂弘每每切齒痛哭。彼亦無可柰何。難道是商確而行的。﹝生﹞兄負江東人望。原來全無人倫之鑑。茂弘向與王惇同謀。待罪朝堂之日。銜兄不與伸救。必欲甘心於兄。今新亭之宴。未必不爲兄與若思也。自宜謹愼之。﹝外﹞幼輿何乃爲此不然之慮。周顗𨿽不肖。是朝廷重臣。他何敢妄有所加。卽伸救一節。周顗何負於茂弘。他難道不知。幼輿不必深慮。﹝生大笑撫掌介﹞伯仁兄。這等說來。新亭之宴。王惇果欲東歸。果欲敍別乎。伯仁。你道王惇何所聞而來。何所見而去。

【紅衫兒】他來周郊問鼎。六師方銳整。況內有親兄。旣欲圖僥幸。豈容輕謝病。沒來由置酒江埛。集朝廷俊英。我則怕弓影成蛇。便胡行亂逞。﹝外笑介﹞

【前腔】幼輿兄。我識鑑如握鏡。況與王茂弘呵。數十年同朝請。我見他每每忠誠。早難道首鼠模稜。助邪萌。便做道賣友欺朋。還須念天王聖明。我今就去赴宴呵。縱然是莽操姦佞。亦何端起競。﹝生﹞

【醉太平】伯仁兄。念我謝鯤呵。酩酊。半生蹭蹬。感君家物色。分外垂靑。我甘爲骨鯁。備籠中藥餌進爾希齡。須聽。休將七尺狥長鯨。不測事還須寤警。況將傾大廈。豈伊獨力可任支撐。﹝外﹞

【前腔】堪敬。君言耿耿。豈惡聞逆耳。漫不思省。但身爲執政。自難容長蛇封豕縱橫。生平。捐軀報國素曾盟。但只願邦家平靜。﹝掩淚介﹞孤忠自勵。惟圖靑史千載垂聲。

﹝生﹞小弟吿別了。﹝外﹞後日新亭相會便了。

入廁孤忠未得酬。

深慚袖底佩雙鉤。

從來戈戟生杯酒。

鉤曲須知可拜侯。

第十三出閨敍

【卜算子】﹝旦上﹞檐牙葵色新。簾額苔痕嫩。深閨盡日兩眉顰。畱待張京尹。﹝生冠帶二卒引上﹞

【前腔】旰食聖情殷。裹革臣心奮。上方無計斬姦臣。空抱孤憤。

﹝卒﹞稟爺。已到本府門首了。﹝生﹞左右。衙門伺候。﹝卒應下生入見介旦﹞呀。相公回來了。相公。你歡喜應聘而出。爲何帶悶而歸。﹝生﹞﹝鷓鴣天﹞夫人。你不見日月無光天地昏。宮墻生艸兔狐羣。六飛久已沈胡虜。九鼎相將睨楚人。﹝旦﹞相公。隱居志。達身行。從來委質便稱臣。丈夫自有旋幹手。何事眉頭蹙皺紋。﹝生﹞夫人。卑人綠蟻一生。靑氈半世。志存丘壑。夢斷巖廊。感得故人推轂。聖主虛席。一時守志不堅。艸艸應命。誰知王惇擁兵江上。遙執朝權。凡公家事體。無大無小。悉用關白而行。至於進退人才。尢爲掣肘。王惇向日曾聘卑人。卑人不出。銜此私忿。昨日打文書到中書省。止授卑人散騎都尉。把守龍江關口。局旣閒冷。施展甚難。𨿽有借劍之心。苦無請纓之路。以此悶悶而歸。﹝旦﹞相公。妾聞不在其位。不謀其政。旣然官居下僚。何必越職行事。姑且陸沈金馬。優遊歲月。待時而行。未爲不可。﹝生﹞夫人言之有理。還有一事。王惇無端設宴新亭。徧請朝士。竊恐此酒必非無爲。苦勸周伯仁堤防。他全不相信。怎麼好。﹝旦﹞相公莫管他人。爾赴也不赴。﹝生﹞如何不赴。只是隨機應變。他定然不能害我。﹝旦﹞相公也要小心。這等世界。全身爲上。就去也要見機而作。﹝生嘆介﹞

【解三酲】痛朝廷冠裳倒紊。妖氛遶濁亂淸旻。望夷宮鹿馬誰人問。慚無計叩天閽。千年化碧英傑恨。萬里流丹壯士勛。謾把靑萍捫。山河易攺。豺虎難馴。

﹝旦﹞相公。有一事問你。那日自外回來。身上有許多血迹。口內又失了兩个門牙。卻是爲何。﹝生笑介﹞待卑人細細說來。只是夫人不要著惱。﹝旦﹞爲甚著惱。﹝生﹞

【長拍】那一日呵。春事闌珊。春事闌珊。芳郊遊衍。銀缾酒已帶微醺。忽驚好女。﹝旦﹞在那个所在。﹝生﹞卻原來正在東鄰。兩意甫殷勤。可恨他母親呵。走將來惡狠狠。有許多尋趁。﹝旦﹞他是什麼人家呢。﹝生﹞他寄籍平康多美譽。﹝旦﹞姓甚名誰。生得如何。﹝生﹞元氏縹風態軼塵。﹝旦﹞旣是娼家。爲何廝鬧起來。﹝生﹞他笑我衣衫貧窘。向機間取金梭相擲。打落牙門。

﹝旦﹞你果然愛此女麼。﹝生﹞

【短拍】也不過是見景生情。見景生情。逢場作戲。酒杯間作態胡云。夫人。那女子到也可喜。親許結朱陳。似飛鳥依人堪憫。﹝旦﹞相公意下如何。﹝生﹞怎做得蕭郞陌路。只恐怕時事兩紛紜。

﹝旦﹞原來如此。相公膝下尙虛。且徐圖之。但是缺了牙齒。覺欠雅觀。﹝生掩口笑介﹞

【尾聲】夫人。齒性剛。原易殞。嘯歌不廢我云云。誕傲方成我輩人。

齒折寧能廢嘯歌。

酒鐺聊且共婆娑。

休論家國興亡事。

話不投機半句多。

第十四出出關

【謁金門】﹝占上﹞庭陰顫。翠展芭蕉舉扇。聞著梁間雙語燕。畫欄空倚徧。

【換頭】暗裏韶華若電。盼望玉郞天遠。佳節端陽蒲艾薦。此情誰與展。

綠樹陰濃夏日長。一簾細雨洗梅黃。落花何處堪惆悵。又見蒲樽泛玉香。奴家縹風。自從謝郞別後。這幾日再不見面。想爲折齒緣故。銜恨不來。昨日母親說他已做官。不知是作耍奴家。又不知果有這話。心上甚是放不下。呀。母親來矣。﹝小醜上﹞心情無定在。笑語便相親。番訝梁間燕。偏依舊主人。昨日與老烏計議今日起身。爲此喚下小船了。且把謊話兒對縹風一說。﹝相見介小醜﹞孩兒起身了。我對你說。今日乃端陽佳節。聞江頭龍舟甚盛。我已喚了大船。在江東門了。與你同去看看便回。﹝貼﹞龍舟有甚好看。孩兒身子不好。不耐煩去。﹝小醜﹞今年的龍舟不比往年。城裏城外。那一家不去看哩。﹝占﹞船裏還有什麼人。﹝小醜背介﹞乖丫頭。恐我又同那老烏去。來問我。﹝搖手介﹞並無一人。老娘曉得你性兒的。怎麼同閒人。只你我母女兩个。本待自去。只是一人沒興兒。不要拗我。同去走遭。﹝占背云﹞你看我母親好不多心。他怕畱我在家。謝郞又來。故此要我同去。﹝對小醜云﹞旣沒有人。便隨母親去。﹝小醜﹞這才是。桃葉渡喚个小船渡去罷。隨身衣服鋪陳。都帶了去。家裏沒人看管。﹝走介﹞擺渡的擺過來。﹝雜扮稍水唱歌上﹞桃葉渡頭桃花紅。桃花紅時桃源洞。可惜一夜無情个催花雨。只見一片西飛一片東。元媽媽那裏去。﹝小醜﹞江東門去。﹝稍﹞上船來。上船來。﹝占小醜上船介﹞

【鎖南枝】桃葉渡。桃已捐。滔滔東去不記年。直恁流水無情。空孤負落花戀。謝郞。謝郞。這活地獄我意堅。只怕死功夫你心倦。

﹝稍﹞媽媽。江東門了。﹝占﹞母親。不見有什麼龍舟。就回去罷。﹝小醜﹞早哩。停回兒少不得來。﹝背云﹞何故老烏還不來。稍水哥。你把船纜好了。我到崖上去看看。﹝稍應小醜立看淨上稍水同上唱吳歌﹞江東門。江東門。江東江水忒多情。目從大姑小姑跟則个彭郞去。至今流淚弗曾停。﹝淨﹞

【前腔】爲有桑間約。花下緣。眈眈兩眸望欲穿。爲甚日已將晡。還不見佳音轉。呀。你看前灘上系小船。﹝小醜手招淨介﹞烏爺這裏來。﹝淨﹞來了。來了。恰相逢喜相見。

元媽媽那裏去。﹝小醜﹞老身領著女兒。特來看龍舟耍子。﹝淨﹞有興有興。要看龍舟。請過我大船上去。﹝占﹞母親不要許他。羞人答答的。怎麼好到別人船上去。﹝小醜﹞孩兒又來了。烏爺什麼別人。﹝占﹞母親認得他。孩兒不認得他。﹝小醜﹞兒。我老實對你說。千不是。萬不是。是老娘前日不合打落了謝老爹的牙齒。如今他做了官。管得我們著的。倘或題起前情。老娘性命可不是也多的。爲此與烏爺商議。權到他江西去住幾時。他已備下大船。盤纒我母子去。難得這般好情分。過船去罷。﹝占﹞呀。母親這話那裏說起。爲何要到江西去。﹝小醜﹞兒。烏爺是你娘的好友。就如在家裏一般。﹝淨﹞我江西人最撒漫。到得我那裏。穿的喫的使用的。一一包足。不勞大姐費心。﹝占﹞母親要去自去。孩兒不去。寧可今日就死。﹝哭介﹞

【孝南枝】咳。縹風縹風。你身如梗。命若懸。嗟我遭際直恁顚。自幼失堂萱。椿庭又先翦。﹝小醜﹞兒。你父母死後。做娘的並不曾難爲你。﹝占﹞虧殺恩慈。可憐養育成人。﹝小醜﹞怎生教道你。﹝占﹞相規相勉。﹝小醜﹞旣如此。也該聽做娘的三分話兒。﹝占跪介﹞非奴敢抗娘親。兒自有心頭願。﹝小醜﹞你心上要怎麼。起來說。﹝占﹞我欲待言不忍宣。待不言時恨怎免。﹝小醜怒挽淨手介﹞

【前腔】烏爺。你看這賊歪賴。會撒姦。嘴喳喳一似鵲噪喧。﹝擎拳介﹞我有鐵打棒兒拳。今日呵領取去閒消遣。﹝淨扯開小醜介﹞待我來勸大姐。聞得你多才又賢。何事今朝不聽娘勸。我有萬種恩情。常把你做涎兒咽。大姐。你把心上人莫掛牽。只這眼前人且方便。

﹝占不理背云﹞縹風。縹風。千死萬死。總是一死。不如就這淸江裏死得漧淨。﹝作跳介小醜淨﹞不好了。不好了。稍水哥救人。救人。﹝稍救介淨醜﹞稍水哥。一竟扶過大船來。﹝稍救過船介﹞打發小船去罷。﹝淨﹞與你靑蚨二十。﹝稍﹞一个白虎番身。一个金蟬脫殼。𨿽然近得靑蚨二十。也落得大姐奶兒一摸。﹝下淨﹞元媽媽。如今怎麼處。﹝小醜﹞只顧開船便了。小賤人還不依我。好好隨我前去。今後若違拗我。我手中的粗棍兒煞也是無情的。﹝占哭介﹞

【前腔】撲通的瓶沈井。支楞的琴絕弦。撒瑯的鏡兒墜落磚。生察察把鸞鳳錦窩掀。痛煞煞將鴛鴦彈兒蹍。﹝小醜﹞還要多說。過來跪著。先打一百殺威棒去。﹝打介淨附耳介﹞不要造次。此間官府最多。激出事來不好。要打還待出關去。﹝占拜介﹞娘親恕愆。願聽孩兒一言自辯。﹝小醜﹞你要怎麼。﹝占﹞兒願一馬一鞍。不入仙音院。﹝淨﹞好了。好了。小生是沒老婆的。正是一馬一鞍。﹝占拜淨介﹞就求烏爺勸勸母親。﹝淨扶介﹞折死烏斯道。那裏消受得起。﹝占﹞我含著淚吿上天。帶著羞對那人面。﹝小醜﹞

【前腔】我央了你千千萬。你偏拗我萬萬千。何曾有猱兒不覓錢。你倒想夫婦並頭蓮。直待你喫過蟠桃宴。﹝占﹞我那娘嗄。﹝小醜﹞伊休淚漣。從來的虔婆誰个是羊兒般善。﹝占﹞娘饒恕恁孩兒罷。﹝小醜﹞若要我意轉心回。除是快把降旗展。小賤人。我曉得你與謝窮。一定有誓願了。我這風月寨那裏討節義傳。前門送張郞後門把李郞騙。

﹝占﹞孩兒果然與謝郞有約。誓不從人。﹝小醜﹞屈屈屈。謝窮有何好處。苦死愛他。﹝占﹞

【前腔】他是玉堂俊。閬苑僊。﹝淨﹞大姐。小子如何。﹝占﹞浪包婁難堪入煙月篇。﹝淨﹞小子容貌略差些。家裏勝他幾萬萬。﹝占﹞你就是玉碾出鳳凰軒。金壘就鴛鴦殿。也無緣可聯。空做了流水恩情。摶沙姻眷。﹝淨﹞請問大姐。老謝也有些家事麼。﹝占﹞他有的是斷簡殘編。花柳中窮原憲。﹝小醜﹞賤人。便依你隨了他。難道呷風度日。﹝占﹞母親你心放寬。我情索專。便做了餓嬋娟亦何怨。

吿母親。要聽孩兒三件事。就隨母親前去。﹝小醜﹞說來說來。那三件事。﹝占﹞第一件。從今日爲始。老烏另自顧船。再不許到我船上。﹝淨﹞是。小子再不敢求見。﹝占﹞第二件。到得彼處。不許逼勒奴家接客。﹝小醜淨﹞使得。﹝占﹞第三件。若有再見謝郞之日。早晚便要相從。﹝小醜淨﹞也使得。都依你。都依你。稍子哥。快趲過關去。﹝淨﹞

【前腔】把雲帆掛。風纜騫。一似鴟夷載得西子還。﹝內掌號小醜淨﹞稍子哥。何處鼓聲喧。﹝稍﹞王惇謀反。江關上好不緊急哩。﹝小醜淨﹞元來是江關有爭戰。稍子哥。須與我今晚趕過關去才好。勿得畱連。明日開船。好乘風便。﹝內又掌號喝開關介淨﹞媽媽。關已開了。歇在此罷。﹝小醜﹞歇了罷。﹝占﹞母親。老烏爲何不過船去。﹝淨揖介﹞我就到別船去也好胡亂眠。只是大姐心腸忒硬些。這等苦低情虧你心不軟。

﹝占﹞月上孤舟夜半情。

離人怕聽落潮聲。

﹝小醜﹞洞房燭影今何處。

﹝淨﹞欲寄相思夢不成。

﹝占下淨﹞縹風竟到艙中去。把門兒反鎖了。﹝小醜﹞今晚且不要抝他。你還到別船去睡。前途去自有法兒。﹝淨﹞說得是。只是今晚放你不過了。﹝下﹞

第十五出陰伏

﹝副淨上﹞江東臣子似湯雞。活剝生擒任我爲。堪笑書生不解事。此生斷送老頭皮。錢鳳與王公渡江而來。指望先議九錫。徐圖受禪。誰知周顗戴淵。都是癡呆老兒。一些也不惹頭。前日去報這信兒與老戴。反有許多怠慢我。被我在主公面前搬鬥了幾句。主公著惱得緊。以此暗與王丞相定下此計。只說主公有病要回。設宴賺他來。就酒席上尋个事端。一刀殺卻。絕了後患。有何不可。好笑還有一人。叫做謝鯤。整日喫得爛醉。口出大言。且有虛名。今日也賞他一刀。叫巡邏官。﹝雜扮巡邏官上﹞朝中天子宣。閫外將軍令。巡邏官磕爺頭。﹝副淨﹞巡邏官。今日新亭設宴請百官。你可帶領鐵甲軍士五百。眾官未到之先。預先埋伏在後堂。人人要藏短劍一口。不許喧嘩囉唣。飮宴中間。不奉呼喚。不許離次。一聞呼喚。不可遲延。違者軍法。﹝雜﹞得令。﹝副淨﹞

【四邊靜】聽我號令。偃旗息鼓如安寢。銜枚持口噤。兔脫莫畱停。狙擊要詳審。﹝合﹞軍機凜凜。軍容磣磣。奉令疾如雷。莫敎有直恁。﹝雜﹞

【前腔】從來杯酒生毒鴆。敢將金革衽。首將旗斾懸。血向刀頭飮。

﹝合前巡邏官下副淨﹞巡邏官去了。下官親領五百勇敢軍士。外廂巡邏去咱。

好去十面埋伏。

須敎一网打盡。

第十六出赴宴

﹝卒引生上﹞長江萬里限江東。不數秦關百二重。訊察若還勤著意。何勞瑣瑣一丸封。下官奉命把守龍江關。職𨿽卑微。任卻重大。況王惇擁兵江口。來往尢當盤詰。如今正是放關時候。叫左右傳令開關。一應往來船隻。須要仔細搜檢。有船引的。登記花名冊子。卽時放過。如無船引。拿來親問。傳令開關。﹝雜應掌號乙通鳴鑼三下喝開關介淨小醜稍上﹞稍子哥。開關了。快討關去。﹝稍子撐船卒擋問介﹞這是什麼船。﹝淨﹞客人賣了貨回鄕去的空船。﹝卒﹞有船引沒有。﹝淨﹞有有在此。﹝卒﹞取船引來。你叫什麼名字。﹝做寫介淨﹞商人一名烏斯道。妻一口李氏。女兒一口。﹝卒﹞什麼名字。﹝淨﹞縹風。﹝卒﹞那裏去的。﹝淨﹞江西豫章郡去的。﹝卒﹞快撐快撐。﹝淨小醜占稍子同下眾喝閉關介﹞稟爺。船放盡了。繳花名冊子。﹝生取看介﹞前邊都是差使馬快官船。後邊卻是民船。﹝又看介﹞這一名是商人烏斯道。妻一口李氏。女一口縹風。前往江西豫章郡。﹝駭介﹞呀。這縹風一定是我東鄰的元縹風了。向來聞得有个烏客人與他母親往來。多應是那虔婆賺去了。可憐這女子到有志向。此去那有出頭日子。左右的。快拿烏斯道轉來。﹝卒叫不應介﹞稟爺。過關的船。趁著順風張帆去遠了。喚不轉了。﹝生﹞

【北仙呂賞花時】他那裏一篙煙雨一檣篷俺這裏萬種躊躇萬喞噥。心逐亂雲橫。今宵魂夢。興在一杯中。

【麼】冷落了靑風銅爵宮。間阻了流水桃源洞。此日意無窮。心中作頌。無語怨東風。

可惜今日要去赴宴。不暇去訪問明白。左右的。打執事到新亭去。﹝下醜上﹞某當朝丞相王導。大將軍兄弟設宴新亭。特來赴席。你道此酒卻是爲何。大將軍不喜歡周戴二老。欲與決一死戰。我勸他只做好意請酒。就席擒之。使其疾雷不及掩耳。二老略不知這機彀。昨去相約。歡然肯赴。此時想將次來到矣。﹝外小生上﹞某尙書周顗。某尙書戴淵。王大將軍相招。特來赴宴。呀。老丞相先已在此了。﹝各拱手道請了內傳﹞大將軍有旨。赴宴官不許攙前落後。直待到齊。排班進見。﹝外小生﹞呀。茂弘。處仲如何妄尊至此。我們來差矣。去罷。﹝醜﹞旣來之。則安之。呀。謝都尉也來了。﹝生上﹞說話之間。早已來到新亭也。﹝相見丑外生拱手介生﹞老丞相。二位老尙書。謝鯤見。﹝略跪介丑外小生卽扶介生﹞請問老丞相。令弟大將軍此酒爲何而設。莫不有甚陰謀麼。老丞相一定知道。﹝醜﹞捨弟患病。思歸姑熟。故設此宴。與眾老先生敍別。並無他意。王導在此。何必多疑。﹝外小生﹞老丞相在此。一定不差。﹝生笑介﹞

【新水令】老丞相。那裏是大將軍幕府玳筵開。分明是宴鴻門當日的機械。現放著闖轅門的樊噲。老丞相。那裏討舞雙劍的項伯。凶和吉轉難揣。鴉與鵲兩同偕。怕沒有天來大一場兒驚駭。

﹝內掌號醜﹞大將軍升帳矣。﹝淨雜上﹞孤王惇是也。錢參軍與丞相哥哥勸我於酒席上誅斬周戴兩人。叫旗牌官。百官旣齊。大開轅門。請丞相大爺先入。其餘挨次魚貫而入。﹝眾傳介醜進見淨﹞丞相哥哥拜揖。﹝醜﹞大將軍兄弟拜揖。﹝外小生進介﹞大將軍拜揖。﹝淨﹞二位尙書拜揖。﹝生見跪介﹞大將軍。謝鯤見。﹝淨扶介﹞此位就是幼輿。久慕久慕。孤前日授卿都尉之職。兩日不蒙卿顧。莫非嫌官小麼。﹝生笑介﹞謝鯤無志仕宦。豈嫌官小。但新入仕途。親朋來賀。日日爛醉。正忘之耳。﹝淨笑介﹞好曠達也。

【沈醉東風】﹝生﹞生長在南嶽則這北岱。醉落在柳陌也那花街。詩酒債。整日忙。鴛鴦社。逐朝賽。這便是老我生涯。﹝淨﹞聞得幼輿身在丘壑。志存廊廟。孤方欲向用你哩。﹝生﹞俺這巧拙賢愚任爾猜。朝家事半星兒何曾得解。

﹝淨﹞不曉得朝家事體。曉得甚的。﹝生﹞大將軍。謝鯤止曉得喫酒。自來家貧。不得美醞。亦不得取醉。今日幸蒙見招。望早賜些。多賜些。﹝淨﹞看酒來。酒要喫。正事也要講。列位滿飮孤家此杯。﹝舉杯介眾飮介生大叫﹞大將軍。謝鯤狂士。不知禮法。願多賜些好酒。聽其自行斟酌。﹝淨﹞巡宴官。看一大壇好酒來。送謝都尉面前。﹝雜送酒生取飮自篩大喊介﹞好美酒也。好美酒也。伯仁若思同幹此杯。﹝外小生舉幹介生﹞

【喬牌兒】瀉瓊漿琥珀。過玉薤光澤。﹝淨﹞幼輿。在孤面前。何無禮也。﹝醜﹞幼輿。大將軍在上。放尊重些。﹝生﹞怎好把將軍禮數樁樁責。可不道遇酒且忘懷。

﹝淨﹞幼輿。近聞得人言云。任達不已。幼輿折齒。我見你果然少了兩个齒。這緣故可使孤聞之麼。﹝生笑介﹞正要說來。奉大將軍一笑。容謝鯤飮幹此甌。起來手之舞之說去。﹝飮介起逐句演唱﹞

【七弟兄】想那日醉騃。向平康亂歪。見一个女裙釵。那寃家帶笑心相愛。俏聲兒許結鳳鸞諧。魂飛在九霄外。

可恨那虔婆呵。

【麼】气吁吁走來。亂紛紛鬧咳。那風婆子似狼豺。恰便是煞神兒降下閻浮界。把門牙打落在塵埃。大將軍。這情理如何柰。

﹝淨﹞你折了齒。甚不好看。﹝生﹞

【收江南】呀。這的是風花隊裏起飛災。抵多少云陽市上哭聲哀。況從來落拓脫形骸。酸秀才。又何必邊幅好丰裁。

大將軍。謝鯤醉也。借席上三尺地。與謝鯤睡覺兒。﹝作睡介淨執杯拱手介﹞眾卿在此。聽孤一言。孤之此來。意欲掃除君側。再造王家。然後解卻朝衫。角巾歸第。與卿等爲鄕社之飮。﹝生作打■﹝鼻勾﹞介淨﹞豈意天違人願。眾附親依。如今欲退不能。卽眞未可。全仗二三卿相等共成之。今日巵酒爲誓。丞相爲明府。從孤者滿飮此杯。日後相忘。使卿等觖望。有如此酒。負孤者亦同之。﹝醜取淨酒對天跪飮復斟酒對外小生﹞二位老先生請飮此酒。作成作成。﹝外小生怒介﹞茂弘。你身爲晉室元老。原來卻是國賊。國家那些兒虧負你兄弟。顧欲反耶。我二人頭頸可斷。此酒斷然不飮。﹝淨怒介﹞老■﹝牜孛﹞牛。這等可惡。﹝背問醜介﹞丞相哥。還是如何。﹝醜附耳云﹞不殺二人。大事不成。﹝淨﹞旗牌官何在。﹝雜﹞有。﹝淨﹞快把周顗戴淵押付市曹。分付錢參軍監臨梟首。立獻首級。﹝雜﹞得令。﹝外小生﹞皇天后土。王導王惇兄弟謀反。今日將我二人誅殺。﹝拜內介﹞生不能報陛下。死當作厲鬼以殺賊。罷罷罷。人生自古誰無死。畱取丹心照汗靑。﹝雜押下丑指生介﹞此人何不一發殺卻。﹝淨﹞孤另有處。﹝丑叫生介﹞幼輿好醒也。﹝生醒介﹞好一覺睡也。

【折桂令】黑模糊歷徧春臺。﹝醜﹞大將軍前這等無禮。﹝生﹞我不衫不履。不受塵埃。﹝醜﹞還不起來謝罪麼。﹝生﹞本是个支離病叟。風魔傲侶。落魄微才。大將軍。飮狂藥難將人責。筵席上怎起風霾。大將軍寬洪大度。不責微愆。丞相你便滿口胡柴。雙眼全白。﹝淨﹞如今你還喫得灑麼。﹝生﹞還喫得。﹝淨﹞巡宴官。再與謝都尉酒。﹝雜應介生﹞畼好是五斗開酲。饒你便一石也堪篩。

請問大將軍。伯仁若思那裏去了。﹝淨﹞他就來也。你喫酒罷了。管甚閒事。﹝生笑介﹞說得有理。喫酒罷了。管甚閒事。﹝飮叫幹介卒持二首級同副淨上﹞善有善緣。惡有惡報。未識人倫。焉知天道。﹝進跪介﹞主公。錢鳳奉旨監斬周顗戴淵。特獻首級。﹝淨﹞參軍取去。放在謝都尉面前。幼輿。崛彊者看樣你可陪他喫一杯。﹝生﹞是。將酒來。我與兩位尙書喫个上馬杯兒。

【沽美酒】伯仁兄請酒。我笑你官八座。列三臺。若思兄請酒。你擁材官護九垓。气槪昂昂稱晉宰。全沒有周身之策。老■﹝孛頁﹞子槁懸街。

【太平令】空撇下美香醪甘如沆瀣。好杯盤過於虀萊。對著你眼張狂不瞅不睬。問著你嘴都盧不尶不尬。﹝淨﹞幼輿。周戴故意抗孤。你道該殺不該殺。﹝生﹞他旣已死哉合埋。何須問合該不該。﹝淨﹞錢參軍。把二賊屍首號令市曹。不許收葬。如有看視者。卽便擒來梟首。﹝副淨得令持頭下生﹞呀。直恁的大驚小怪。

大將軍。鯤已醉飽也。有酒明日再喫。仰天大笑出門去。我輩豈是蓬蒿人。﹝下醜﹞謝鯤這廝好無禮。不謝酒竟自去了。﹝淨﹞由他去罷。孤自來不曾見這樣人。﹝醜﹞大將軍不殺此人。卻是爲何。﹝淨﹞孤看此人。荒淫於酒。然卻有時名。他齒牙且不能顧。何足畏懼。今方誅二大臣。若幷及之。天下以孤不能容人。曹孟徳不殺禰正平。正是此意。況周戴之誅。如殺二鼠。何慮謝鯤乎。﹝醜揖介﹞大將軍神算。非愚兄所及。敬服敬服。𨿽然。朝廷之上。斷容不得。豫章僻遠。又是大將軍管轄地方。愚兄欲打發他出去。還請大將軍尊旨定奪。﹝淨﹞是如此。孤連日身體甚覺不安。暫回姑熟調理。朝廷之上。全仗丞相哥哥主持。﹝醜﹞不須掛念。正當正當。周戴已誅。料無異議矣。

﹝淨﹞顚危欲把一身扶。

堪笑狂夫計太疎。

﹝醜﹞似我已成生富貴。

笑他先下死功夫。

第十七出約社

【遶池遊】﹝外扮王鑑上﹞屛居村落。心賞隨年薄。課桑麻不分昏曉。犬吠村墟。雞鳴樹杪。問同人何時可招。

秋乍來。人遠別。夢斷敲窗梧葉。鴻雁度。蟪蛄鳴。音書寄不成。西山雪。東窗月。結伴不嫌吾拙。已焚車。聊讀書。干戈且掩廬。老夫姓王名鑑字公明。豫章九江人也。向仕本朝爲車騎將軍。因見五胡云擾。中原陸沈。以此棄職歸田。卜居匡廬山下。夫人羊氏。乃太傅公孫女。老夫年老無子。止生一女。嫁秣陵謝幼輿。我這邊到秣陵不過一水上下。向來朝廷無事。道路淸寧。或一月或半月。女孩兒音問時時往來。近來王惇謀反。沿江一帶。十分戒嚴。恰有半載。絕無消耗。心上甚放不下。我看謝郞是个人中之傑。不愁他功名不遠大。只愁目前貧窘。又遇亂離。不知何以度日。且待干戈寧靜。再作道理。老夫自從卜居此山。卻又是數年矣。你看匡廬好山色也。

【小桃紅】匡君何日此遊遨。千載靑不了也。向幽深中結成一座艸團瓢。日對著石門椒。浪誇他紫煙生。紅雨瓢。仙■﹝土玄﹞淨玉京近也。都收入竹幾吟毫。謾說道遠風塵。先已脫險波濤。

呀。夫人來矣。﹝老旦扮王夫人上﹞

【逍遙樂】兒女憂心悄。路阻長江信音杳。西風吹夢到江臯。愁依雁字。恨絕魚書。淚盡雞潮。

﹝相見介老旦﹞相公萬福。﹝外﹞夫人少禮。﹝望遠行﹞碧砌蛩螿夜夜鳴。柴扉永日鎭長扃。門前山色送來靑。市塵不到小茆亭。﹝老旦﹞揚子月。秣陵砧。不傳消息但傳情。漁陽鼙鼓忽然驚。音書阻絕二毛生。相公。我與你年老無子。止有一女。遠嫁謝郞。向來𨿽不得時時見面。音問卻也不絕。近來半載。杳不相通。不知爲何。﹝外﹞夫人。今王惇謀反。道路阻塞。彼此相去千里有餘。那討音問。姑竢少平。我這裏就差人去了。﹝老旦﹞相公。聞得謝郞資身無策。日缺三餐。待得平靜。知是何時。只恐他夫妻二口。索之枯魚之肆耳。﹝外﹞夫人。謝郞人傑。江左無兩。焉有長貧賤者乎。不須多慮。中原騷擾。豺虎縱橫。幸得老夫解卻朝簪。釋去重負。此地又僻。不遭兵燹。正好優遊蔗境。

【下山虎】你看庭深蒿艸。闌長藥苗。門靜堪羅雀。絕無市囂。我自向云賃眠窩。月賒濁醪。攏火時將柏子燒。盡日無人到。環堵蕭然著絕交。蠻觸徒然競不到。我溪前谷■﹝土幻﹞。一枕羲皇絕夢勞。

【前腔】﹝老旦﹞相公。你雄心枯槁。短髮蕭騷。膝下將誰靠。惟有文姬在遙。痛殺我老景孤單。形隻影凋。千里雲山一水饒。半載絕音耗。烽火連天貫斗杓。生死難存料。心頭火燒。﹝悲介﹞我那兒。何日重逢慰寂寥。﹝雜扮賽社四人一老者爲頭打鼓上﹞

【本宮賺】社鼓齊敲。中元節屆鄕村鬧。靈神鑑昭。一月月十風五雨年收好。當祈報。牲醴庶羞盡備著。只愁好女難尋討。獅蠻跳。做來一弄兒歡和笑。唱出吳歌羌調。唱出吳歌羌調。

﹝老者﹞我們都是廬山下鄕民。我這廬山有个伊尼廟。廟中有个伊尼大王。不知是何神道。最是靈顯。方方數百里居民。凡有些小疾病。禱之必應。每歲春秋二祭。卻是上元中元。上元止用燈火鼓樂。烏豬白羊。中元沒有燈火。豬羊之外。要尋一个童身美女。送進廟中祭享。但是齊整虔誠。又有美女。那年自然風調雨順。五穀丰稔。若但有祭品無童女時。霎時就起雷電。一歲疾疫歉收。如今又當中元節屆了。夥計。今年輪該王老爹爲首。我們同到他家去。問他可曾有了童女不曾。這不是當耍的。轉灣抹角。此間已是。王老爹在家麼。﹝外﹞誰在外廂。夫人且進去。待老夫去看來。﹝老旦應下外出見介﹞呀。元來是眾社友。有何見教。﹝眾﹞王老爹。如今中元節到。伊尼廟中祭賽。輪該宅上劇首。金錢寶馬。豬羊酒果。都不打緊。只是童身美女一時難覓。須預先定下。省得臨期無措。﹝外﹞正是。我到忘了。早是諸公見教。

【章臺柳】﹝眾﹞王老爹。神貺屢曾邀。報賽在今朝。寶馬金錢般般妙。只少个女妖嬈。﹝外﹞諸公可曾到各處坊村問一問。﹝眾﹞不論村坊與近遼。顚不刺有萬千曹。王老爹。休誤卻這番秋祭。使神焦躁。

【醉娘子】﹝外﹞我聞言轉焦。我當任劇。這佳人難遇遭。眾社友。時日已迫。勞你列位分頭去問。若有美女。身價隨多寡。我都願出。黃金已在腰。向別處遠方相尋抓。得時休論多和少。

﹝眾﹞我們今日就借宅上敷演社火一番。﹝演介﹞

【豹子令】打鼓如雷震九霄。震九霄。燒香若霧散林郊。散林郊。鬼臉裝成耍鮑老。村姑唱出念奴嬌。﹝合﹞雞豚濁酒樂陶陶。

【前腔】社飯分來香气飄。香气飄。春盤簇處味堪嚼。味堪嚼。老翁得酒將聾療。東方割肉豈蒙嘲。

﹝合前﹞王老爹。我們吿辭了。﹝外﹞還勞列位多方尋訪。有時便來見教。﹝眾﹞曉得。

千尋古木笑聲中。

此日春風屬社公。

但願三登多快樂。

人無疾病稻禾丰。

第十八出哭友

【一枝花】﹝生同卒持祭物上﹞天家嗟隕蹶。國寶亡雙傑。抱琴弦欲絕。月明夜。一代風流。地下修文籍。妖氛方四徹。國事堪嗟。無柰袖手。劻勷謀拙。

﹝山花子﹞泰山頹倒哲人萎。白玉樓成似有期。天地茫茫無可問。轉淒其。滿腔忠義只天知。不顧人間事已非。姦臣未滅身先死。淚沾衣。謝鯤生逢厄運。正値晉室淩夷。昨者新亭之宴。不是詐醉佯狂。幾不脫於虎口。可憐周戴二兄。不聽吾言。果然駢首就戮。如今懸頭西市。不許收葬。吾想欒布奏使事於彭越。北海寄典刑於虎賁。人各盡吾心耳。何暇計利害哉。謝鯤與周戴二兄契結金蘭誼同臭味今日之難。彼旣殺身以成仁。我寧靦顏而事虜。且往西市祭哭一番。聊盡炙雞絮酒之情。素車白馬之義。至於死生利害。姑且聽之。叫左右。可將祭禮到周戴兩尙書號令所在去。﹝卒﹞稟爺。這所在去不得。﹝生﹞爲甚去不得。﹝卒﹞錢參軍統領鐵騎五百。日夜在彼看守。不許人來收葬。就是祭奠者亦俱不許。犯者卽便梟首。就是兩尙書家屬親故。盡不敢往。老爺何故去犯他。﹝生﹞你不曉得。去就罷了。揮淚哭山前。蘭摧自可憐。魂兮如可問。應爲直如弦。﹝卒﹞稟爺。已到西市頭了。這就是兩位尙書號令所在。﹝生哭介﹞呀。伯仁兄。若思兄。你從容就死亦何名。戀國惟君與屈平。從此秣陵煙月夜。杜鵑應作兩般聲。我那伯仁若思兄那。

【山桃紅】你身膏艸野目掛吳堞。罵賊眥爲裂。肝腸似鐵。媿殺那屈身頰。媿殺那乞憐舌。說甚子房錐。董狐筆。和那蘇卿節也。耿耿丹心昭日月。家國悲俱滅。綱摧紀截。﹝悲介﹞二兄那。何日靑城開馬鬣。

叫左右。把祭品鋪陳下了。取酒過來。伯仁兄。若思兄。恁謝鯤兄弟家貧無可爲祭。

【下山虎】止采得東陵瓜瓞。西嶺薇蕨。汨水淸而澈。生蒭一撚。二兄那。聊表你行合情同。方操比潔。別有椒蘭手自爇。二兄那。此恨何時竭。看怨气騰空星斗斜。版蕩誰寧帖。滿目狐蹤鼠穴。恨江左冠紳皆婦妾。

【蠻牌令】楚些意難寫。巫咸在那些。招魂無計也。空自語喋喋。望長天重將酒瀉。對空江滴盡鵑血。何事悠悠中沒話說。但只見澤國迷雲。怒濤捲雪。﹝副淨領眾上﹞

【劃鍬兒】元戎號令誰當越。鵲旗懸首正髙揭。﹝卒﹞稟爺。前邊有个哭屍的在那裏。﹝副淨﹞快拿。﹝卒應副淨﹞何人自作孽。敢來視閱。賊臣竄竊。毒如螫蠍。若不同謀。何從涕泣。

﹝卒﹞稟爺。拿得哭屍人在此。﹝生﹞世儀請了。﹝副淨﹞呀。元來是謝幼輿。周顗戴淵抗違大將軍。故梟斬示眾。懸屍市曹。你不見榜文上明明說。有來看視及祭奠者。罪與本人同科。我道幼輿是知禮法的。何故犯此。﹝生﹞昔者董卓旣誅。懸屍西市。蔡邕哭之甚哀。今日周戴之忠。非董卓比。鯤之感恩。不減蔡邕。今日之哭。誼自不能已耳。鯤所守者。晉家法度。大將軍榜文。實未睹及。世儀何必苦苦相迫耶。﹝哭介﹞伯仁若思兄那。

【五般宜】想著你綰銀黃飄飄气燁。想著你抒文藻翩翩錦纈。想著你俊爽邁前哲。想著你對酒當歌。情輸意協。想著你垂靑下劣。想著你茅齋結轍。二兄那。誰知道一巵酒猶溫。咱和伊成永訣。

﹝副淨笑﹞幼輿。你太認眞了。晉室分崩。周戴又死。有天下者。非大將軍而誰。你若肯相從。我把今日哭屍的事都瞞過了。何愁不得要位。若不然。恐周戴而後。第三个就是你了。﹝生﹞謝鯤志在山野。元無濟世安民之才。大將軍要此樗朽何用。犯了大將軍法。該殺不該殺。是在世儀。謝鯤何敢求生以撓法。

【五韻美】生長在山林樾。追思盡日耽曲蘗。恨微官不覺就羈紲。平生事業。深自媿麼麼瑣屑。但只願新朝寧恢网罝。一任他方外嚴陵。客星夜烈。

﹝副淨﹞這事體錢鳳做不得主。只送到軍中。憑大將軍發落便了。叫左右綁起來。隨我押送軍前去。﹝卒應綁生欲下雜扮差官急上﹞

【江頭送別】前營內昨夜裏將星墜裂。早晨間承密旨來投簡牒。參軍好把三軍撤。莫停畱自幹罪決。

小官奉大將軍密旨。來報機密事。望乞屛去左右。﹝副淨﹞左右回避。﹝生眾虛下雜附耳﹞大將軍行至江寧。病勢十分危篤。特差小官請參軍爺到軍前付托後事。時刻不可遲。請卽刻起行。﹝副淨﹞我曉得了。請先行罷。此事切不可泄漏。須要小心。﹝雜﹞曉得。將軍不下馬。各自奔前程。﹝先下副淨﹞咳。天下事已就八九分。如何忽有此變。始信謀事在人。成事在天。如今我把謝鯤解去。也沒用了。不若做个人情。釋放了他。後日還可相見。叫左右。快松了謝爺綁。請來相見。﹝生﹞世儀何故不把謝鯤解去。﹝副淨揖﹞小弟細思。幼輿篤於友誼。實爲可敬。一時冒瀆。望乞恕罪。小弟軍中有事。就此奉別。誰云謀事在人。畢竟難逃天定。﹝下生﹞好怪。錢鳳起初要將我解赴軍前。見了報事官。就把我釋放了。此必軍中有變。且待回衙。差人往探。便知分曉。

神交憶昔許相同。

死別生離一夢中。

淚灑西風誰會意。

停雲正在大江東。

第十九出魔見

【北仙呂點絳唇】﹝末扮伊尼大王上﹞肸蠁一方。威嚴萬狀。神靈壯。如在洋洋。誰敢不來享。

廟食匡山已百春。威靈顯赫四方聞。從他著論明無鬼。須信空中自有神。小聖伊尼大王是也。本栗陸氏之後裔。祚開中冀。星散瑤光。生長山阿。行遊林麓。每擇晉以爲止。恆走險以爲娛。金母乘以獻環。老聃托而禦世。尾促促而狎至。曾陪大舜於深山。體濯濯以馴肥。常侍姬文於靈囿。身上繡文斑駁。分明玉女散天花。額端修角崢嶸。絕似神龍離大海。歷千年而爲蒼。又百年而變白。又五百而成玄。綿綿纏纏。永永遠遠。長生與天地無疆。或稱爲山客。或稱爲仙騶。或稱爲律主。岐岐嶷嶷。烈烈轟轟。令名與日月並耀。銜花出洞。長眠碧岫閒雲。嚙艸來林。時飮淸溪流水。鄭人覆蕉葉。悟浮生夢幻之無常。女子采薇。識貧富窮通之有定。惱則惱趙中令指我爲馬。借以欺君。喜則喜蘇仙翁稱我爲龍。憑之覲帝。芙蓉露冷。曾在宜春苑裏行。禾黍風生。會向姑蘇臺上走。道士成仙日。眾共躋攀。先生折負時。人淨瞻仰。柰花開後。春光明媚。桃能紅。李能白。灼灼爍爍。燦燦爛爛。伎伎挈伴臥前崗。蘋葉肥時。秋气淸髙。汀有蘭。灘有蓼。芳芳馥馥。澤澤甘甘。麌麌遊牝邀明月。似此閱歷年歲。更兼采盡陰陽。遂能變化神通。奇幻不測。喜時慶雲生。和風降。氤氤氳氳。非煙非霧。滿乾坤瑞彩祥光。怒時駕封姨。鞭列缺。慘慘淒淒。若裂若掣。徧世界翻江倒海。前有麑世子。後有麀夫人。總理內外。整整齊齊。右有麋將軍。左有麕丞相。分掌武文。鏘鏘濟濟。正是𨿽無亭毒權。亦有生殺柄。祈禱若誠心。自然能感應。小聖降生張月。來住匡廬。修眞煉性。取盡日精月華。胚胎已具。气候將成。因能呼風喚雨。出鬼入神。土人爲我立廟。名曰伊尼大王。方數百里。水旱疾疫。有禱必應。土人感我敬我。每歲春秋二祭。春祭看燈。秋祭自牲醴之外。要一童身姜女。名曰侑觴。實以備幸。但祭時有了美女。就與他太平福慶。雨順風調。若還無時。登時雷轟電擊。旱澇愆期。田禾不熟。以此百餘年來。遂成永例。目今正是中元。正該秋祭。某待打點飮喜酒。做新郞也。且喚手下人打點伺候者。麋將軍麕丞相何在。﹝雜二人扮麋麕上﹞匡山五老拂云過。畱得香煙掛紫蘿。溪谷幽深龍虎狎。巖扉嶻嶪鬼神多。大王。臣麋臣麕參見。﹝末﹞丞相將軍。目今中元節屆。例該秋祭。土人料然不缺。但赴宴之時。須要儀仗鮮明。侍衛嚴整。恐有生人窺覘。不當穩便。﹝雜﹞臣等已遣■﹝鹿外幵內﹞元帥。麃先鋒。麈參軍。麂校尉。分頭巡邏護衛。大王不必費心。﹝末﹞丞相。將軍。今我等居此。是好受用也。

【混江龍】則我這雄威气象。索彊似都天大帥總魔王。用不了長林丰艸。看不盡水色山光。居處有琳宮寶殿。簇擁有羽蓋珠幢。護衛有黃幡豹尾。差遣有黑煞勾芒。冷颼颼腰懸寶劍。明晃晃手握金鎗。帶一頂鳳盔髙聳。穿一領兕甲昂藏。鎭守著山巖洞口。降伏了地煞天罡。饒你是九頭王休來輕覷。百眼鬼誰敢張皇。玄丘尉形彰華表。巴西侯夢斷淸霜。斑將軍咆哮盡斂。廬山公躑躅彷徨。金磚舉千條蛇走。火輪發萬道霞張。喜時節和風甘雨。怒時節地塌天荒。則除是千手如來能化誨。誰怕你八臂那叱逞陸梁。永坐山堂。

𨿽則如此。麕丞相鎭守廟中。麋將軍還帶領一千魔軍。四下巡邏。小心在意。﹝雜應同下﹞

第二十出鬻女

【縷縷金】﹝淨扮烏斯道上﹞癡妮子。性姦猾。我饞涎都咽盡。落得眼巴巴。眼飽腹中餓。敎人惱殺。且安排計較坐喬衙。看他怎禁架。看他怎禁架。

小子烏斯道。只爲要娶元縹風。與他母親設計。從秣陵哄到這里。誰知這妮子性格蹺蹊。一路在船上來。我用盡了千方百計。他便有萬阻千推。不從我也罷了。日日要投河落水。我那里看得他許多全。若還死了。可不是眞正人命。那鴇子翻轉面皮。與我討人。卻怎麼好。連日阻風在匡廬山下。昨晚心上不快。上去閒走。只見有許多人說。要尋一个標致童身女子去賽社。肯出五百兩銀子身價。我想世間老鴇兒那一个不愛鈔。肯賣亦未可知。一來推掉了這干紀。二來出我心頭一口忿气。那管他去後死活。船上不好說話。我約元媽媽上埃。這時候想必來也。﹝小醜上﹞孩兒。我上埃去就來。你好好坐在船裏。

【前腔】多生受。恁波查。江間波浪湧。阻天涯。況有癡兒女。千般嬌詫。老娘心下亂如麻。怎生好幹罷。怎生好幹罷。

常言道。男子癡。一時迷。女子癡。沒藥醫。可恨我那縹風。再不肯與老烏做伴。一心只想謝窮。比來老烏何等搊趣。何等幫襯。並不惹頭。打了罵了便尋死。﹝嘆介﹞咳。怎麼好。怎麼好。連日阻風在此。未曾開船。老烏約我到埃上說話。不知說甚話。﹝叫介﹞老烏那裏。﹝淨﹞元媽媽這邊來。﹝相見介﹞媽媽。女兒不肯從我。怎麼好。﹝小醜搥胸﹞不要說起。這妖精教我也沒柰何他。﹝淨﹞我對你說。自從秣陵到此。日日指望他回心轉意。如今看起來。不能夠了。就到我家。也拗他不過。倘或死了。豈不可惜。昨日我在山邊閒走。只見有許多人在那邊說。要買个童身女子去賽社。﹝小醜﹞如何叫做賽社。﹝淨﹞他說這邊有个菩薩。每年做社祭。他要一个女子送進廟中陪酒。今年祭期已近。那女子還沒討處。我想你女兒這般作乖。不像與你掙錢做家的了。不若賣與他陪酒去罷。﹝小醜﹞這妖精怕不肯去陪酒。﹝淨﹞你莫騃。兌了銀子。交付與他。進廟之後。那菩薩連頭搭腦都喫了。還有什麼肯不肯。﹝小醜哭﹞這个不成。我那兒那。我從幼撫養起來。怎割捨得做了喫料。可不痛殺老娘也。﹝淨﹞莫哭莫哭。價錢倒好哩。﹝小醜﹞肯出多少。﹝淨笑﹞不與你說。﹝小醜﹞好哥哥。便說還多少。﹝淨﹞一口就還五百兩哩。﹝小醜拍手大笑介﹞好造化。好造化。這般價錢不賣。更待何時。死是死了別人的女兒。可在老娘肝兒上。那人在那裏。和你就尋他去。﹝淨﹞這夥人說。若有女子。竟到王車騎老爹家來問。前邊黑門樓就是王家。和你就去。﹝小醜﹞正是就走去。如今長手臂的多哩。﹝走介﹞巖路穿黃落。﹝淨﹞人家隱翠微。﹝朝內﹞借問聲。此間正是王老爹家麼。﹝內答﹞正是。﹝淨﹞王老爹在家麼。﹝外應上﹞誰叫。

【前腔】爲賽社。覓嬌娃。村村絕蹤影。好嗟呀。恐犯神明怒。將何報答。門前若个語喳喳。且來早迎迓。且來早迎迓。

誰人在此。﹝見介淨小醜﹞老翁就是王老爹麼。﹝外﹞在下就是。從未相識。二位何乃忽然下顧。﹝淨小醜﹞愚夫婦聞得上宅要尋童身美女。特來造問。﹝外﹞果是有的。莫不二位有在那裏。﹝淨小醜﹞就是小女。情願出賣。﹝外﹞生得如何。﹝淨小醜﹞不敢謙。不像爺。不像娘。變種生的。絕妙絕妙。﹝外﹞在那裏。可著領去看看。﹝淨小醜﹞就在河下船裏。要看就看。只是女孩兒家害羞。不可上船。也不要大驚小怪便好。只在埃上遠而望之。不驚動他便好。﹝外﹞曉得。﹝走介﹞萬木千山落。﹝淨小醜﹞孤舟一棹欹。這枯楊底下第三隻船艙裏坐的就是。如何。好不好。﹝外看介﹞人物果然去得。只是還有話要講。請到寒家去。且邀野老過。笑語蹔盤桓。此間已是寒家。請進。﹝淨小醜作進揖介﹞王老爹拜揖。﹝外還禮﹞二位莫怪老夫多口。

【古輪臺】我且問伊咱。你是何方人氏甚人家。緣何到此來歇馬。孤舟停箚。﹝淨小醜﹞我家住秣陵。積祖在落星橋下。衰薄烏宗。喚名斯道。因逃兵火泛浮槎。﹝外﹞你女兒呵。這般幽雅。莫不是接木移花。幾多年紀。喚何名字。因何不嫁﹝淨小醜﹞兩口止生他。年十八。縹風未受阿誰茶。

【前腔】﹝外﹞休誇。旣然是嫡派根芽。爲甚的賣向他方。將他掗靶。﹝淨小醜﹞欲說還羞。怎禁得家緣消乏。﹝外﹞敢還是年少多情。蜂猜蝶覷。穴隙踰墻被人話。﹝淨小醜﹞老爺。你休將人吒。自生來掌上擎拿。一任他花醲柳釅。風前月下。何曾閒踏。﹝外﹞果是玉無瑕。休言價。願將白璧聘苕華。

﹝淨小醜﹞請問老爹。要娶與那一位公子。﹝外﹞不是。我老實對你說。

【撲燈蛾】我豈無端聘玉人。我豈無端聘玉人。說與休驚怕。有神號伊尼。是匡廬山下活菩薩也。按年年祭法。要佳人作配歡洽。客人。這交易要兩相情願。與你講過才好成。成交後休生牽掛。總塗抹生離死別只一霎。

﹝淨小醜哭介﹞我那兒那。

【前腔】你紅顏當自嗟。你紅顏當自嗟。命裏逢凶煞。不是愛錢財。也非關爹娘恩寡也。﹝外﹞你休將淚灑。把文書親用花押。銀五百當時賚發。﹝淨小醜﹞還要再增些。﹝外﹞休嘈囃。這是常規定價永無差。

﹝淨小醜﹞旣如此。銀子老爹兌準了。明日送女兒到宅上。就把銀子交付我。﹝外﹞這个自然。但不要送到我家來。立了文契。幷女兒竟送到江邊伊尼大王廟裏。我先取了銀子。等在那邊。打發你便了。﹝淨小醜﹞伊尼廟在那裏。﹝外﹞你從來的舊路下水去三十里。地名白鹿村。有所大廟就是。﹝淨小醜﹞曉得了。

【尾聲】臨行再說句衷腸話。切莫向小鬼頭兒說絮搭。我自去弄舌調唇閒嗑牙。

﹝外﹞明珠不惜買娉婷。

要與神祗作證明。

﹝淨醜﹞不是忍將兒女棄。

常言財重六親輕。

﹝小醜淨欲下外﹞轉來。文契須要開寫明白。說道自賣之後。死生存亡。俱無言論。﹝小醜淨應介﹞曉得。﹝同下﹞

第二十一出出守

【喜遷鶯】﹝生上﹞鳥啼花落。正萬恨驚心。千愁作惡。鸞鳳摧翎。豺狼當道。空宮霜滿黃蒿。一代風流都盡。千古興亡堪惱。憂心悄。媿補天無計。塡海徒勞。

﹝虞美人﹞淮水東邊舊時月。夜夜懸北闕。山河浮動酒杯中。縱有長戈挽日向誰雄。長江澹泊孤云沒。伯符霸業空悲咽。暮雲樓閣古今情。一任天荒地老恨難平。自從王惇兄弟篡逆。大肆誅夷。周戴旣亡。朝政盡歸其手。謝鯤𨿽幸得全於酒。然亦靦顏在位。𨿽有請劍之心。苦無太阿之柄。昨日錢鳳見我哭奠二公。便要縛送惇賊。不知爲何。輒又中止。今日反升我爲豫章太守。這明明忌我在朝。打發出去。況豫章又是惇賊所轄。害我何難。我待辭而不赴。恐反生疑。因而惹禍。只得且去到彼。覷便行事便了。夫人那裏。﹝旦上﹞

【七娘子】雙親數載違言笑。盼庭闈碧天路遙。南浦春生。故山云遶。今朝欣舉江幹棹。

﹝相見介﹞相公。喜得你初列朝班。遂膺峻擢。此去豫章。不惟你素志得展。就是奴家也得與爹媽聚首。風日頗佳。不知何日起行。﹝生﹞夫人。王惇王導忌我在朝。故此一麾出守。此去尙未卜凶吉。但限期甚迫。只就今日便要渡江。不知行李完備未曾。﹝旦﹞行李完備多時了。﹝雜扮卒上﹞晴天開祖帳。落日送徵鞍。稟爺。渡江船隻俱已齊備在新亭了。﹝生旦同走介﹞夫人。你看漁笛煙村晚。靑山起暮云。岸花飛送客。檣燕語畱人。就此登舟罷。﹝登舟介生﹞

【錦纏道】泛江臯。片帆衝千層怒濤。愁鬢早雕騷。冷芙蓉窺人暗裏相嘲。我本是射潮人志豪气豪。怎教我倚樓船長嘯無聊。回首興滔滔。黿鼉窟何時淨掃。﹝旦指介﹞相公。前邊那座髙山是何名。﹝生指介﹞這是匡廬積翠髙。香鑪峯煙生日照。﹝旦﹞旣是匡廬。老父老母向來卜居其下。想已近了。﹝生﹞是嶽父嶽母宅上相近了。這些時想眞人睡穩正陶陶。﹝旦﹞

【普天樂】看白雲飛。匡山杪。恩罔極。何由報。何不停帆槳。何不停帆槳。一慰寂寥。到庭闈少展昏朝。﹝生﹞下官正有此意。叫水手。就此匡山下呵將船暫泊。且就丈人行話闊今宵。

﹝雜﹞稟爺。船已挽了。﹝生﹞一壁廂去問王車騎老爺家在何處。我這裏就來了。﹝雜應下雜扮軍士上﹞

【四邊靜】姦雄幸得天誅討。旄頭夜來鑠。急離建康城。疾向大江島。﹝呼介﹞前邊挽的船。可是謝老爺的。﹝雜應﹞正是。﹝軍﹞報去。報事人要見。﹝雜報介生﹞著他上船來。﹝雜上介生﹞那衙門差來的。報甚事。﹝軍﹞小人是龍江關軍士。前蒙老爺差去打探軍情事。王惇行至姑熟。病發身死。特來報與老爺知道。﹝生﹞元來這逆賊已死。可喜。王惇旣死。錢鳳何在。﹝軍﹞王惇已剿。錢鳳又嬈。﹝生﹞他屯兵在何處。﹝軍﹞姑熟據爲巢。軍威動天表。

﹝生﹞叫左右。賞他一壇酒一錠鈔去。﹝軍謝下外老旦雜隨上﹞

【前腔】嬌兒久矣絕音耗。千里忽來到。春星帶艸堂。暗水流花閣。山林可眺。雞黍有約。今夜醉壺觴。燈前共歡笑。

﹝雜﹞老爺少待。容小人報過上船。﹝雜﹞蒙爺差訪王老爺家裏。就在山下。說了老爺在此。王老爺同了老夫人親自來迎。已到船邊了。﹝生旦﹞快請上船。﹝外老旦生迎介﹞

【七娘子】欣迎泰嶽衣顚倒。﹝旦﹞痛暌違各天路遼。﹝外老旦﹞何意今朝。忽瞻玉貌。﹝合﹞燈花昨夜曾開爆。

﹝相見介生﹞嶽丈嶽母。劣壻拜揖。﹝旦﹞父親母親。孩兒萬福。﹝生﹞劣壻家貧路遠。久失起居。偶經貴地。正欲登堂。乃蒙左顧。欣甚慰甚。﹝外老旦﹞豺虎縱橫。江關阻隔。你我音信。兩不相通。不知賢壻現居何職。何便到此。﹝生﹞嶽父嶽母聽稟。

【錦芙蓉】媿才喬。忝分符豫章長僚。﹝外﹞元來是豫章太守。可喜老朽也是治民了。﹝生﹞因之便到山椒。﹝外﹞朝廷之上如何。﹝生﹞痛宗周禾黍。陵寢蘇樵。﹝外﹞周伯仁戴若思如何。﹝生掩淚﹞苦元公頭顱懸槁。﹝外﹞呀。元來周戴二公殺了。何事得罪於朝廷。﹝生﹞那裏是朝廷殺的。是王惇殺的。恨姦賊志願貪饕。他把官家攪。沒銅駝蒿艸。﹝外﹞王惇如今在那裏。﹝生﹞幸天扶典午。早已翦氛妖。

﹝外﹞王惇元來死了。可喜。賢壻不知何時到任。﹝生﹞登堂一拜。便赴南昌矣。﹝旦﹞

【芙蓉紅】相公。我與你向日呵。懷思千里迢。如今呵。對面須臾樂。﹝老旦﹞何不且從容畱滯。竹齋蔬酌時澆。磊落樽頻倒。共語漂零燈漫挑。﹝外﹞況此匡廬嶠。有煙雲五老。正好向飛泉看一飽。

﹝生﹞多謝嶽父嶽母相畱。但恐事勢不能耳。﹝雜扮差官上﹞

【四邊靜】欽承帝命追方召。扁舟到來早。玉帳拜元戎。牙旗統萬竈。﹝叫介﹞前邊挽的船。可是謝老爺的。﹝雜應﹞正是。﹝差官﹞報去。報事人要見。﹝雜報介生﹞著他上船來。﹝差官上生﹞那衙門差來的。報甚事。﹝差官﹞奉萬歲特旨。王惇已死。錢鳳又起。拜老爺都督江州軍馬諸軍事。率兵前往姑熟徵剿。旨已下在中書省了。小官先來報知。限三日內前赴姑熟界上。說王惇已剿。錢鳳又嬈。星夜往前徵。須敎淨邊堡。

﹝生﹞曉得了。生受你。﹝差官﹞將軍不下馬。各自奔前程。﹝下生對外云﹞王惇死後。錢鳳又據姑熟。聖旨拜劣壻爲都督。率兵前討。三日內要到界上。稟上嶽父嶽母。軍中恐不好帶得家眷。令愛權停上宅。等劣壻得勝回朝。就來迎取。又不知夫人意下何如。﹝旦﹞奴家正欲如此。﹝外老旦﹞賢壻但努力建功。小女自有老朽夫婦。不勞掛念。﹝生﹞多謝嶽父嶽母。劣壻則就今日轉船。叫左右。喚三乘轎來。送王爺回宅。我這裏就打點轉船。﹝雜﹞稟爺。天色已晚。前邊無處停泊。怎麼好。﹝外﹞此去三十里地。名白鹿村。有所古廟。那裏可以挽船。﹝生﹞旣如此。就此拜別。﹝拜介﹞

【尾】伊尼廟裏權相托。夫人。你莫向深閨怨離索。﹝外老旦旦﹞須覓取封侯上上爵。

陽關別淚爲誰揮。

萬里從軍事鼓鼙。

別後相思何處是。

一輪落月滿梁輝。

第二十二出賽魔

【山坡羊】﹝貼上﹞風冷衣裳■﹝兀監﹞■﹝兀介﹞。霧瑣雲山靉叇。呀呀賓鴈悲關塞。愁暗排。砧聲續斷來。孤舟冷落無聊賴。人在天涯音信乖。形骸。嬌怯怯瘦似柴。頤該。淚涓涓撒不開。

﹝鷓鴣天﹞一夜秋風客棹欹。玉顏初醒帶寬垂。閣殘吳苑千金笑。低損成都十樣眉。才見面。又分離。別來疑夢復疑非。莫將心向天公語。天上雙星會幾時。縹風隨母親來到匡廬山下。日日停泊在此。可恨烏斯道每每來調戲我。我𨿽不采他。只這耳根邊終須不得淸淨。況別後不知謝郞消息如何。又不知怎生結果。想我母親好不心偏。縹風𨿽不是你親生的。你也如何這般待我。

【前腔】看他冷臉兒似三冬淩塊。硬鼻凹似七重鐵鎧。口甜蜜缽心黃蘗那烏斯道呵是駑下駘。你貪他萬貫財。把我千金軀老擔看賣。這業礶何時塡滿哉。我那謝郞呵。堪哀。生察察分開鸞鳳釵。難捱。密紮紮難逃狼虎儕。﹝小醜淨同上小醜﹞

【水紅花】嬌兒心戀那窮胎。意如騃。娘言不睬。﹝淨﹞眉兒蹙處計兒諧。這安排。神仙難解。﹝合﹞莫怪我心腸忒狠。還是你命兒該。則算做一百日血光災也囉。

﹝淨﹞元媽媽。女兒面前。決不可說出眞話。﹝小醜﹞我曉得。不消分付。你這蠢廝不要露出馬腳來。﹝淨諢介﹞曉得。﹝進見介貼﹞呀。母親萬福。﹝淨揖﹞大姐拜揖。﹝貼不理淨背云﹞你看這丫頭。死在頭上。還是這等大設設的模樣。﹝貼﹞請問母親。爲甚整日坐此江頭。旣不往豫章去。回家也好。﹝小醜﹞我兒。這邊到南昌都是斗水。連日頂風。如何開得船。元來江中有个舊規。不曾了得。再不得順風相送。﹝貼﹞什麼舊規。﹝小醜﹞此去三十里。地名白鹿村。有个伊尼大王。最是靈顯。往來客船。無不祭獻。這規矩不曾了得。隨你坐守一年。也不得過去。﹝淨﹞這大王最靈。且最愛童女。﹝小醜目視淨不說小醜﹞我昨日許下了。又虧老烏備下祭品。我兒同去拜拜。﹝貼背﹞敢又是腔兒。﹝對介﹞母親自去。我不去。﹝小醜﹞說道滿船人一个不到也要作惱。神道是抝得他的。﹝貼﹞如此同行。﹝同行介﹞

【前腔】江風日夜打江崖。滯天涯。好難布擺。江神何處霈甘澤。鎭江淮。寧辭祭賽。遠望森森松柏。見宮殿出山崖。且辦虔誠叩玉仙階也囉。

﹝小醜﹞我兒。這裏已是伊尼大王廟了。就此進去。﹝進看介小醜﹞老烏。如何祭禮還不見來。﹝淨﹞媽媽。我與你到廟門外去等候。﹝小醜﹞正是。我兒。你則在殿上住。拜拜大王。我就與你關上廟門。省得閒人打攪。﹝小醜淨出介貼拜﹞大王爺。念縹風身在煙花。志淩貞柏。如今命懸醜類。難以瓦全。伏望大王暗中保佑。得遂初心。拜禱已畢。且就殿後閒坐片時。﹝虛下小醜對淨云﹞怎麼王老爹還不見來。﹝淨﹞你看那邊許多人來了。﹝末同三社人一老者上末﹞手捧朱提銀。來買紅顏女。自家王車騎老爹家屬。主人差到伊尼大王廟去。此間已是。列位社友。你們則在村口相等。我先進去停當了烏客人。喚你才來。﹝眾﹞是如此。﹝下末做見小醜淨末﹞呀。你夫婦二人先已在此了。﹝小醜淨﹞老兄是那家。﹝末﹞我是王老爹家院子。主人有事不得來。特著我拿銀子在此。你女兒在那裏。文書做了不曾。﹝小醜淨﹞女兒關在殿上。你則就門縫裏張張。不要驚動了他。﹝末做看介﹞果然在後殿。拿文書過來。銀子在此。﹝相換介小醜淨﹞五百兩麼。﹝末﹞一些不少。﹝小醜淨﹞旣如此。大叔隨我進去。收管了人。﹝做進介貼虛上小醜淨﹞孩兒。你再坐一回。擡祭禮的還不見來。﹝貼﹞曉得。﹝小醜淨對末云﹞如今交割過了。是大叔的干紀。愚夫婦吿別了。謾言河伯娶婦。絕似鄧尉拋兒。﹝下末叫﹞社中夥計快來。﹝眾打鑼鼓上﹞

【吳小四】笑咍咍。鬧咳咳。社鼓■﹝音夅﹞■﹝音夅﹞鑼又篩。來到廟中淸涼界。擺列豬羊兼梧帛。願大王速降階。

﹝末﹞眾夥計。這元家小娘子還不知緣故。你們進去。不要囉唣。只我與這位老官兒說話就罷了。﹝眾﹞曉得。﹝作進廟介貼﹞如何有許多人上殿來。母親快來。﹝眾作揖介﹞小娘子作揖。﹝貼﹞母親快來。﹝末老者﹞可是一位老媽媽同一个老官。去遠了。﹝貼背云﹞好古怪。爲何撇下我去了。客官。煩你與我喚一聲。﹝末老者﹞小娘子。喚不轉了。就喚轉也沒幹。﹝貼﹞爲何喚不轉。﹝末老者﹞小娘子。你來得去不得了。﹝貼﹞爲何來得去不得。﹝末老者﹞我們說來。小娘子不要害怕。這伊尼大王最是靈顯。每年秋祭。要送一位夫人與他陪酒。今日中元。正該祭期。前日令尊令堂親到我家講定。五百兩銀子賣了小娘子。方才交過文書。取了銀子。他自去了。待半夜時分。祭獻大王。就把文書燒化與他。﹝貼﹞燒化後便怎麼。﹝末老者﹞這不好說了。﹝貼﹞就說不妨。﹝眾﹞就說便了。大王最喜喫生人。常年燒化之後。祭獻已畢。他就喫了。遺下骨頭。次日爲頭的社人來收拾殯葬。今年你造化。爲頭是王老爹。他爲人最忠厚。定然買好棺木盛殮你。倘是你福分大。今年大王不喫你。也不可知。﹝貼哭介﹞啊呀。這些時好怕人也。娘那。你好狠心也。

【山羊轉五更】﹝山坡羊﹞駭得我魂飛天外。送得我身沈大海。我那娘呵。忍將那骨肉娘兒。等閒間化作人酰醢。我弱體材。如何堪餵狼與豺。﹝眾﹞小娘子不要哭。就是觀世音來。也救不得你了。﹝貼﹞叫不徹落伽山救苦的觀自在。﹝五更轉﹞好一似逢著喪門。撞著弔客。掀翻了風月場。銷繳了花燭期。打抹了鶯花寨。我那娘呵。你是敲人腦髓的活妖怪。我就死在重泉。也饒不過你這般業債。

﹝眾﹞小娘子不要哭。隨了大王。就死也是風流。﹝貼哭介﹞

【金梧系山羊】﹝金梧桐﹞我那亡過的親爹親娘呵。你黃泉早瘞埋。恁孩兒呵。患難誰遮蓋。孩兒今日死了呵。一滴香醪誰向你墳前灑。爹爹。也是你當先不該娶此繼母。你生前隕家聲。死後誰爲代。咳。左右死了。這話兒又說他怎的。不免望空遙拜我父母兩拜。﹝哭介﹞我的親爹娘呵。﹝拜介﹞你罔極深恩止博得這兩兩深深拜。縹風一生。止有謝郞一人識我愛我。如何不拜他一拜。﹝拜介﹞我這香腮。已拚今生伴艸萊。幽懷。還望來生上鳳臺。

﹝眾送衣介﹞小娘子不要啼哭。請更了衣。大王爺不喜人穿舊衣哩。﹝貼﹞我不更。﹝眾送帶介﹞小娘子不更衣。請束了這帶子。﹝貼﹞我也不要束。﹝眾﹞旣不要束。把這帶子捆縛起來。﹝眾縛貼貼叫介﹞爲何捆我。﹝眾﹞大王爺喫你時節。恐怕你牽動。不得不然。休怪休怪。﹝將紅衣披貼身眾擡下﹞

第二十三出救女

﹝生便服帶劍上﹞茅屋疎籬映短莎。江邊髙樹夕陽多。白雲不斷溪橋路。畱與幽人策杖過。下官承朝命進討錢鳳。昨晚停舟白鹿村。不意惡風陡起。朝來越大了。不能渡江。獨酌舟中。無以自遣。因此更衣變服。閒步江坰。正是楓色滿江人隻影。濤聲入耳客孤舟。一路行來。聞得此間有所古廟。不免去瞻看一回。﹝走介﹞

【漁父第一】忽聞得隔林禽語。望煙雲遠遮山嶼。杳杳淸虛處。點紅塵不畱澗曲。呀。前邊果然有座古廟。見琳宮縹緲瓊爲宇。寶樹玲瓏景色殊。好座山門。這廟想蓋造久了。苔侵斷碣經秋雨。松引輕煙遶太虛。看往來倒翻鶴羽。空庭內松聲奏竽。咳。想昆明劫灰飛幾番蠻觸。更槐宮許多蟻聚。我想世人也都是癡。造此大殿。不過祈福耳。朱顏怎倩金丹鑄。寶訣難央玉兔徐。坐到無言覺消慮。便蓬閬何如。

不知是何神道。且到正殿上去看。呀。階下排列的許多什麼東西。嗄。是了。今日是中元令節。想必土人來此祭獻。

【刮地風】無數金錢牲醴貯。香煙散滿庭宇。且看是何神道。這般齊整祭他。﹝取牌位看念﹞伊尼大王神位。﹝沈吟介﹞我道不是水神。定是山神。什麼伊尼大王。我聞佛書謂鹿爲伊尼。這定然是鹿精。爲甚這般敬重他。豈是秦宮逸出來江渚。如何敢把土人愚。﹝內喊介﹞頭頭門要封鎖得好。若還被他走脫。不是當耍的。﹝眾社人上見生介﹞怎麼殿上有閒人在此。﹝問介﹞客官何處。到此何干。﹝生﹞在下從建康來。偶然阻風。在此閒步。請問列位。擺下的許多祭品。祭何神道。﹝眾﹞你不見殿上髙髙坐的最靈顯哩。﹝生﹞這神道姓甚名誰。﹝眾﹞我們那曉得。就曉得也誰敢稱他名姓。只稱他伊尼大王便了。客官。你莫多口。﹝生﹞多口便怎麼。﹝眾﹞多了嘴。大王不相饒你哩。﹝生笑介﹞笑鄕人敬有餘。仗他爲主。想人生凶和吉。寧關此狐鼠。列位。我對你說。這是邪神。不要敬他。﹝眾﹞客官。我好意對你說。莫管閒事。少間就有報應的。不要懊悔。﹝生﹞須知早把淫廟除。也省伊歲歲修築。

﹝眾﹞那裏闖這閒人來。神道不怕的。敢是活得不耐煩討死哩。客官好好趁早出去。天色昏黑下來。大王將到了。﹝生﹞大王來。我也不怕他。陪他喫杯酒兒也好。就有不好處。也與列位無干。﹝眾﹞你便拚死要喫。竟不知大王來時。最惡生人鐵气。若攪擾他。我這裏一方一境。一年都不得太平。你是生人。身邊又帶著口劍。正犯他忌。沒柰何。知趣些。請到廟門外去。﹝內喊介﹞好苦那。救人。救人。﹝生﹞後殿又是什麼人叫苦。﹝眾﹞一發不要你管。這是大王的夫人。﹝生笑介﹞可不又是作怪。大王有夫人的。夫人又是活的。說个明白。我就去。﹝眾掩生口扶生出門﹞沒柰何。出去罷。閒事少管些。﹝生出眾關門作封鎖介﹞閉門不管窗前月。分付梅花自主張。﹝眾下生弔場﹞好笑這夥愚民。把一个鹿兒精這般敬畏他。我如今等在此。定要見个明白。他若從廟外來。我就隨他進去。若在廟內有些聲響。我就打進去便了。﹝虛下末扮伊尼大王眾扮麃先鋒麂校尉提燈同上﹞

【出隊子】笙歌滿路。花燭今宵喜气浮。羊羔美酒醉模糊。醉後瑤臺仙子扶。這樣歡娛。想人間絕無。

﹝生潛上﹞看這孽畜來了也。我且躱過一邊。不要衝散他。﹝麃麂稟﹞大王。禍事到了。謝尙書在前面。﹝伊﹞那个謝尙書。﹝麃麂﹞是新升江州都督的。﹝伊﹞不好了。快回避。﹝欲下生衝上﹞慢走。是何邪神。在此作祟。走的先喫一劍。﹝作拔劍欲斫伊出打躬不起﹞謝大人。請到廟中講話。﹝生﹞廟中你敢算我。我也定不怕。﹝伊﹞誰敢算大人。﹝生眾同入廟生正坐介伊﹞謝大人。小聖有一拜。﹝生﹞免拜罷。你就是伊尼大王麼。﹝伊﹞小聖就是。﹝生﹞我聞佛書稱鹿爲伊尼。敢是多年的鹿精。﹝伊﹞瞞不得大人。小聖果然是鹿。曾爲王母所乘。蟠桃會上。盜食桃實。謫降下方。元系仙獸。一應嶽瀆神靈不敢收捕。廟食於匡廬山下。﹝生﹞此廟建於何年。﹝伊﹞赤烏年間吳大帝建的。﹝生﹞廟宇旣是勑建。大王又是仙種。請過來作揖。﹝揖介﹞只是也不該打攪他方。﹝伊﹞小聖在此。凡一方雨暘。小聖得以請之上帝。是以居人感徳。春秋報賽。非關小聖擾害他。﹝生﹞我奉大晉皇帝勑旨。爲江州都督。此間正是我管轄。今後若再騷擾。我就焚爾廟宇。﹝伊﹞小聖再不敢。若大人肯赦小聖。小聖亦自有報效大人處。酒肴俱備。大人肯用一杯麼。﹝生﹞這也何妨。將過來。﹝伊送酒﹞

【下小樓】幸然得瞻丰度。羨冰淸似玉壺。請大人收過了劍。﹝生收劍﹞爲何要收了劍。﹝伊﹞你威風凜凜透錕鋙。但願杯行無數。開懷暢飮醍醐。

麃先鋒。麂校尉。都上殿來參見大人。﹝眾上生復持劍擊幾介﹞這些都是何物。﹝伊﹞

【滴滴金】大人。休猜異類生疑阻。這是麂校尉雙足能跳舞。這是麃先鋒雙角凶於虎。﹝生﹞喚上殿來。敢與下官相持麼。﹝伊﹞敢相持非弄侮。﹝生﹞爲何要他上殿。﹝伊﹞但巡杯俎。﹝生復坐﹞此類大王手下有多少。﹝伊﹞有三千種類堪馳觸。目下大人往收錢鳳。願遣陰隨。佐伊奏膚。

﹝生﹞這是你報效忠心。成功之日。當爲重修廟宇。以答神庥。﹝內喊救人介生﹞下官到忘了。大王后殿還有什麼夫人。是那裏來的。﹝伊﹞土人秋祭。買一童女送來陪酒。陪酒之後。就隨小聖去了。﹝生﹞殘害生靈。上天所惡。斷斷不可。快與我釋放了。﹝伊﹞領命。﹝生﹞大王不可戲言。取酒灌地爲誓。﹝灌酒介雜﹞天將明矣。請大王返駕。﹝伊﹞

【尾】冬冬街鼓三通五。看曙色依稀在山谷。天將明矣。小聖吿辭。﹝生﹞下官亦從此逝矣。適才之誓。不可戲言。若還不放那女子歸家。請認下我劍。﹝伊駭介﹞不敢。不敢。﹝生﹞大王。還有一言。我意欲渡江。爭柰風兒不便。你須辦一陣東風相送吾。

﹝伊﹞大人只管請行。小聖自當護送。

﹝伊﹞邂逅相逢意甚殷。

陰陽𨿽隔話偏親。

﹝生﹞相逢不用相回避。

世上於今半是君。

﹝生下伊眾弔場伊﹞麂校尉過來。謝大人渡江。你作速與風伯處借一日順風相送。你就護送過江去。﹝麂﹞得令。﹝下伊﹞麃先鋒。謝大人去討錢鳳。錢鳳必然據采石倚江爲險。一時難以取勝。你可帶領鹿砦諸軍前去。等彼相持之際。令諸軍布滿山谷。恣意觸抵。錢鳳𨿽凶。自成擒也。不可有違。﹝麃﹞得令。﹝下眾﹞請問大王。後殿女子。如何發落。﹝伊﹞這有何難。天明之後。眾社夥自然到廟收取屍骨。見他不死。必然討笤。我與他个謎兒。令王車騎領回便了。此女元系謝大人第二位夫人。後日當拜一品之封。你諸人須要小心。不可違慢。﹝眾﹞得令。﹝下﹞

大抵乾坤都一照。

免敎人在暗中行。

第二十四出��

﹝雜扮水夫上﹞盡日舟橫擘岸風。錦帆髙掛豫章東。今朝船尾千層浪。正好乘槎入月宮。小人是謝老爺船上船頭。昨日老爺上埃閒步。分付不許各役隨從。不知宿在何處。至今未回。我們彷徨一夜。天色將明。且挨到前邊去看。﹝下小醜上﹞人無千日計。老至一場空。見物若不取。休嫌命裏窮。老身與烏客人往來。元只尋常。止因他愛我縹風。指望起發一主大錢。故此與他歪廝纏。遠遠隨到這裏。誰想那丫頭不從。只得設計賣了。我如今還跟他家去則甚。他身邊有千來兩銀子。又是孤身。我多日有心算計他。只礙著那丫頭。又是一人。難以動手。這兩日我與這船家長勾搭熟了。昨晚與他定計。擠那烏斯道在江裏。取了銀子。搖著船。往江湖上做生意。那裏來捱查。半夜裏將船放到沒人所在來了。趁此天色未明。正好行事。老烏尙睡熟。被我悄悄偸出船頭上來。不免催家長起來。﹝叫介﹞家長。風息了。開船罷。﹝醜扮船家上﹞來了。來了。﹝低問介﹞媽媽。夜來的話如何。﹝小醜﹞好好。天殺的。這樣幹事。趁此天色未明。正好動手。只管貪睡。呀。你看你看。那邊早有个人影兒。﹝虛下水夫上﹞那邊船頭上明明兩个人站著說話。見了我用指頭兒點著幾點。就不見了。事有可疑。我躱在黑處。務要看个明白。﹝小醜出介﹞好了。那人去了。待我賺他起來。烏老爹快起來。﹝淨上﹞

【香柳娘】正昏昏病醒。正昏昏病醒。只爲夜來酩酊。通宵雲雨多髙興。﹝醜又叫﹞老烏快些來麼。﹝淨﹞爲何事夜驚。爲何事夜驚。顚倒我衣裳。打撓我夢境。且掙開眼睛。且掙開眼睛。﹝小醜又叫﹞天殺的。快到船頭上來。﹝淨﹞他那裏頻頻叫聲。我這裏忙忙答應。

媽媽。天色未明。正好睡哩。叫我則甚。﹝小醜﹞來來來。我對你說話。﹝淨鉆出醜做推下江淨喊介﹞救人。救人。﹝下水夫虛上看介小醜﹞好了。不則聲了。謝天。謝天。並沒一人看見。我與你悄悄進去。等四下開船。同開便了。﹝醜﹞正是。正是。﹝同下水夫﹞奇怪。明明一个婦人。一个男子。哄那船艙裏人出來。擠下水去。我待喊將起來。爭柰孤身在此。恐被他算計。只是站在船傍。天明後與他說話未遲。

【前腔】﹝生上﹞聽神鴉噪鳴。聽神鴉噪鳴。殘星破暝。東方曙色猶埋嶺。我想夜來所見。也甚奇怪。訝山麋降靈。訝山麋降靈。廟貌旣崢嶸。旌旗且嚴整。喜狂風乍停。喜狂風乍停。果爾威靈。堪令人敬。

﹝做見水夫﹞什麼人。﹝水夫﹞小人是船頭。在此迎候老爺。﹝生﹞船在那裏。﹝水夫﹞就在前邊。﹝生行介﹞你看渡口月未落。雞聲入夢啼。好一派早景也。﹝水夫﹞稟老爺。已到船邊了。請老爺上船。﹝生上船介水夫﹞小人有事稟上老爺。方才小人在埃上伺候老爺。只見那邊船上。一个婦人一个男子在船頭上講話。見了小人。就不說了。鉆進船裏去。小人疑心。連忙躱過黑暗裏。那兩人又復到船頭上。喚出船艙裏一人來。竟把他擠下大江裏去了。小人不敢不稟。﹝生﹞有這等事。你該去撈救。﹝水夫﹞小人要救。柰是隻身。恐爲所算。以此不敢。也不敢叫破。﹝生﹞你去拿來。莫不你生事麼。﹝水夫﹞小人不敢。﹝叫介﹞兀那船上起來。﹝醜上﹞誰叫。誰叫。﹝水夫﹞老爺喚你。﹝醜﹞那个老爺。無事喚我則甚。﹝水夫﹞我那曉得。去就明白。還有个婦人。老爺分付都喚來。﹝醜﹞媽媽快來。﹝小醜上﹞是那个。﹝醜附耳﹞什麼老爺來喚。莫不這事決撒了。﹝小醜﹞差人那裏。我自回他。官差哥是那衙門。﹝水夫﹞是都督老爺。﹝小醜伸舌介﹞嚇死人。哥。沒柰何。我這船小。不堪老爺住坐。送些東道與哥。換了別的罷。﹝水夫﹞我那要你東西。你夫婦自回話去。﹝做拿見生﹞稟爺。船家有了。﹝生﹞那船戶叫甚名字。從何處來。﹝醜﹞小人張虎。

【前腔】念來從秣陵。念來從秣陵。﹝生﹞往那裏去。停泊在此。﹝醜﹞豫章華省。爲東風作惡把船頭頂。﹝生﹞船中還有誰。﹝醜﹞有老妻一名有老妻一名。相倚把船撐。相依共爲命。﹝生﹞早間你謀死什麼人在江裏。從實招來。﹝醜﹞啊呀老爺。小人最本分的。那有這事。念從來畏刑。念從來畏刑。有何事可憑。何人爲證。

﹝生﹞你說沒有證麼。且住。喚那婦人上來。﹝背介﹞呀。那婦人儼是元鴇子模樣。婦人姓甚。父母家住在那裏。﹝小醜﹞

【前腔】住秣陵帝京。住秣陵帝京。母家李姓。﹝生低云﹞元來姓李。幾乎錯認是元鴇子。﹝又看介﹞天下那有這般廝像的。秣陵在那一塊住。﹝小醜﹞落星橋下名偏盛。﹝生沈吟介﹞落星橋。又是那人了。你敢是樂戶出身。不是從小跟隨張虎的。﹝小醜﹞念身非樂伶。念身非樂伶。李氏舊家稱。自幼從媒聘。﹝生又看介﹞還則是元鴇子。你在落星橋住。曾認得謝參軍麼。﹝小醜背云﹞怎麼問起謝窮來。則說不認得便了。果有參軍共井。果有參軍共井。但小婦人呵。自幼不出中庭。豈識謝家門徑。

﹝生﹞你果然不認得。﹝小醜﹞實是不認得。﹝生﹞你擡起來看。認得我不認得我。﹝小醜看駭伏﹞啊呀。爺爺。小婦人該死。小婦人沒有眼。不曉得老爺做天大樣的官。﹝生﹞往事不須提。則說今早謀死的是什麼人。﹝小醜﹞爺爺。再不會謀死什麼人。差人來喚。還好好睡著哩。﹝生﹞船頭過來。與他對證。﹝水夫﹞小人親見他擠下江去的。﹝生﹞旣如此。連張虎同拶起來。快招。﹝做拶介生﹞婦人。你方才說不是樂戶。又說自幼跟隨張虎。一剗胡言。那有半句兒眞實。

【前腔】恨花言亂聽。恨花言亂聽。謀人錢財。害人性命。元是你花門行徑。莫不是又將子弟來坑穽。快招上來。﹝小醜醜﹞老爺。再沒有的。﹝生﹞叫船頭快去打撈屍首。﹝水夫﹞稟老爺。江水澑得緊。屍首滚將下去。沒處打撈了。﹝生沈吟﹞屍首旣沒撈處。此事如何問得。﹝思介低唱﹞記龍江驛亭。記龍江驛亭。他有个客同行。今日在何方托形影。那婦人。你過龍江關時。有个客人烏斯道同行。如今他在那裏。﹝小醜﹞他回南昌去了。﹝生﹞他那里是回去。你謀死的一定是他了。想那烏斯道呵。爲財多命傾。爲財多命傾。婦人那。你頭上有神明。我階前有明鏡。

如今招不招。﹝小醜﹞老爺寃枉。烏斯道回去了呢。﹝生﹞這也不難明白。叫左右。到他船裏去搜。前番過江的文引有沒有。﹝雜應下卽上﹞稟爺。搜得文引在此。船上還有許多銀子。﹝生﹞是了。眼見得爲這銀子。謀他性命。若說他回去了。爲何不帶文引而走。那婦人。且問你女兒在那裏。﹝小醜﹞女兒死了。﹝生﹞爲何死了。死在何處。﹝小醜﹞不肯接客。在匡山下跳入江裏死了。﹝生﹞這一發難明。叫左右。把張虎李氏幷文引銀子都發到南康府問明。就教該府行文沿江一帶所在。挨查滚下尸首。再行文到南昌府。查究烏斯道曾回不曾。待我破賊回來。解赴軍前發落。從來天网恢恢。畢竟疎而不漏。﹝雜應小醜丑同下生弔場﹞元來縹風已死。好痛傷人也。﹝掩淚介﹞

【紅衲襖】對著這江浦髙秋水碧澄。不覺的淚潺湲怨气增。我當初只指望同把靑鸞憑。誰承望中路裏先拋碧玉箏。可恨那鴇子呵。你本是賣風月的活妖精。你本是噉郞君的莽梟獍。到如今一似花開卻被狂風橫也。敎我欲化西園蝶未成。

【前腔】縹風。縹風。我只待覓飛鴻傳將宋玉情。誰知你葬江魚甘同屈子醒。想當日織錦時曾與你機間並。幽窗下曾與你密訂盟。咳。縹風。你那裏去了。祇敎我憶愁眉把楊柳憎。思笑口把桃花倩。何時得風淸月朗夢三更也。環佩歸來洛浦汀。

縹風。縹風。不是我謝郞情薄。王命在身。杯酒不曾奠得。姑待班師回日。一來作奠。二來與你究死的緣故。叫左右。快渡江到姑熟去。

沙禽啼斷一江風。

悶倚孤篷惜落紅。

心上新愁難著去。

燈前舊約總成空。

第二十五出��

【六麼令】﹝外扮王車騎同老旦便服上﹞昨朝事冗。賽神明未得相從。通宵展轉意忡忡。須早起赴行宮。階前叩首頻囑頌。階前叩首頻囑頌。

夫人。昨日中元祭賽伊尼大王。因女孩兒初歸。無人料理。不曾親去拈香。通宵不寐。恐是神明見怪。今日特特起早。同你前去補拜。須再備些香燭。﹝老旦﹞正該去補拜。香燭俱已備下。就請相公同行。﹝外﹞還有一事。常年送進童女。大王用後。次日爲頭社人收拾他骸骨。今年是我家爲頭。須要買口棺木盛殮他。﹝老旦﹞這女子最是可憐。棺木須用買好些。我與你先去收拾起來。買亦未遲。﹝外﹞呀。許多社友都來了。﹝眾社人上﹞

【前腔】傾翻社甕。社叟歸來喜气匆匆。人人盡道慶年丰。雨暘若稼禾同。傳神卜瓦爭喧哄。傳神卜瓦爭喧哄。

夥計。今年我們賽社志誠。天色朗晴。想是大王喜歡。秋來收成一定加倍。如今我們請了王老爹到廟去。分些福胙酒醴。拿回家去醉飽一回。有何不可。﹝見介﹞呀。王老爹。老夫人。眾鄰社拜揖。眾人在此請老爹到廟裏分派酒肉。不知可否。﹝外﹞我昨日家裏有事。不曾到得。今日正要去補拜。同行甚好。﹝同老旦走念﹞千林古木聞喧笑。﹝眾﹞此日春風屬社公。此間已是廟前。就請進去。﹝進介眾﹞你看。你看。殿上酒肴狼藉。卓椅傾翻。這把交椅是誰坐的。﹝內一人云﹞你不曉得。一个大王。一个夫人。正該這等坐。閒話休題。只把存下豬羊果酒分開。拿回去便了。老爹。勞你分一分。﹝外﹞且待我拈過香。﹝同老旦拈香拜介﹞

【前腔】瞻依心竦。儼若神明照鑑吾衷。念王鑑同妻羊氏呵。仰惟恩庇佑微躬。優老景起龍鐘。瓣香明炬親賚捧。

﹝外﹞拜禱已畢。眾社友請分福胙。﹝作分介外﹞旣分過了。請先回罷。在下還要收拾女子的骸骨。﹝眾﹞我們也要幫老爹收拾那女子下棺木。擡出郊外才回。﹝內喊﹞救人。﹝眾聽介﹞作怪。後殿怎麼有生人聲音。﹝又聽介內又喊眾﹞到像昨日那女子叫喊。奇怪。難道不曾死。﹝外老旦﹞我們大家開進去就明了。﹝同唱﹞

【前腔】且把門兒輕控。儼似宵來疊疊重封。豈神明未到後宮中。空孤負這花容。敎人心下懷疑恐。敎人心下懷疑恐。

﹝眾﹞昨日是我們捆進這間房裏的。夥計。如今元是我與你開進去看。﹝蹔下卽扶貼上眾﹞王老爹。好奇怪。那小娘子端然在內。捆縛也一些不動。﹝外老旦﹞好好扶過來。等我問他。﹝眾介外老旦﹞小娘子。你把昨夜的光景說與我聽。

【前腔】﹝貼﹞通宵如夢。寂寂無眠暗數銅龍。﹝外老旦﹞可曾見些什麼來。﹝貼﹞但看窗外月蒙蒙。﹝外老旦﹞可曾聽見殿上聲響。﹝貼﹞時聞得語喁喁。﹝外老旦﹞可有什麼人進房來。﹝貼﹞絕無影響來驚聳。絕無影響來驚聳。

﹝外﹞夫人。這怎麼說。常年不曾有饒的。﹝老旦﹞我看此女生得十分美貌。一定還有後福。故此大王不難爲他。﹝外﹞夫人說得是。你且松了他縛。﹝眾攔﹞不可。不可。那裏是什麼後福。眼見得此女不潔淨。惱了大王。今年地方決然不得安靜。好好把此女攛入大江。以謝神怒才是。﹝貼哭喊﹞好苦那。老爹救人。﹝外﹞不要忙。列位說差了。大王尙且饒他。你到要害他。況且大王喫了。便不要償命。靑天白日。把一个人攛在江裏。沒官府的。誰擔這干紀。﹝眾﹞也說得是。這便憑老爹作主罷。﹝外﹞我也沒有主意。﹝老旦﹞不若等老身領回。養在家裏。日後尋个對頭與他。也是陰徳。﹝眾﹞夫人也領不得。這是眾人湊銀子買的。怎麼好領去。拿來分了罷。﹝外﹞這騃子。人是分得的。﹝內一人云﹞有个分法。尋一所空房子。教這女子住下。我們眾人輪流用用。今夜你。明夜我。這叫做不分之分。分而不分。﹝外﹞唗。說什麼話。旣然眾友不肯要我領。則得大王前討一笤。若許在下領。就討个三聖。﹝眾﹞這才說得是。﹝外取笤囑介﹞大王在上。有烏客人同妻李氏。賣來秋祭的女兒。大王不用。我王鑑夫婦願領回家收養。若大王見許。卜得三聖。﹝卜介﹞呀。果是三聖。且就壁間看訣去。﹝念介﹞愛花須是避狂風。欄檻還將錦帳蒙。但願王孫長作主。莫教零落總成空。眾社友來看。大王因我姓王。明明教我作主。﹝眾﹞大王許了。我眾人還有甚話。但是後日有了人家。請我們喫杯喜酒罷。﹝外﹞旣如此。夫人好好松了縛。扶著他回去罷。﹝眾﹞我們眾人也都相送到宅。﹝外﹞還拜謝了大王去。﹝眾同拜畢外﹞都到我家喫酒去。

街坊處處頌神明。

盡賀嬌娘得再生。

猶恐相逢似春夢。

銀缸相對話三更。

第二十六出逆節

【秋夜月】﹝副淨扮錢鳳唐帽披掛卒隨上﹞王气龍蟠奄有長江半。指日江東應納款。且將陣勢排鵝鸛。﹝笑介﹞笑謝鯤見短。好敎人气短。

﹝朝中措﹞一自兵權歸我。滿地盡干戈。休問吾家社稷。但看姑熟山河。處仲已亡。周戴亦死。誰柰我何。獨恨謝鯤作梗。管教裹革江波。錢鳳從王大將軍起兵以來。所到之處。勢如破竹。江東王气。一時都盡。只打點築壇受禪。誰知王大將軍一病身死。軍中事體一應都托付與我。我乘此機會。遣人到京。打个關節與王丞相。就拜我爲八州兵馬大元帥。與王處仲職分一般。一應錢糧士馬。盡屬管轄。眼見得天命有歸。大業可就。好不快哉。我想晉朝所靠者周顗戴淵。盡皆殺了。王導老頭兒是知趣的。只有謝鯤那廝崛彊不服。懊悔當初不曾殺得。如今統領豫章一枝人馬。昨日打過戰書來。要與我廝殺。正不知我這姑熟。外有長江。內有采石。進可以戰。退可以守。況他那裏兵少糧微。我這裏兵精糧足。何足爲慮。今日且與他廝殺。倘或有些不利。再打關節與王丞相。教他收回便了。且喚眾將官出來。整頓迎敵則个。眾將官那裏。﹝雜扮二將上﹞仗劍倚西風。邊河壯節雄。云凝八陣外。月照大江中。覆元帥。有何使令。﹝副淨﹞眾將官。昨日謝鯤打過戰書。要來攻我姑熟。你將陸兵屯於采石。以備不虞。水兵盡上樓船。以備迎敵。奮勇爭先。功成受賞。水軍頭領聽我分付。﹝雜應﹞得令。﹝副淨﹞

【瑣窗郞】長江萬里彌漫。勢委迆形屈盤。洗兵飮馬。賴此洪湍。休敎險失。令彼長驅江畔。﹝合﹞把笳聲桴鼓相呼喚。令羣醜抱頭竄。

﹝副淨﹞陸軍頭領聽吾分付。

【前腔】從來采石是危巒。四周遭似壁垣。更有奇峯丁據。江水爲鞶。好堅壘砦。莫敎遲緩。﹝合﹞把蒺藜鹿角相塞斷。令羣醜望風竄。

﹝雜﹞稟元帥。營砦已安。樓船已備。就此進兵攻擊。﹝副淨﹞正是。就此掌號起兵。﹝眾走唱﹞

【節節髙】軍聲動地歡。气桓桓。恩逾挾纊春風暖。元戎奐。羽扇摶。綸巾冠。指揮若定天花亂。七擒勝策須臾斷。﹝合﹞莫敎春水走曹瞞。陳屍江上爲京觀。

【前腔】貔貅萬竈攢。統材官。長鏦利槊將人貫。天河澣。戈甲完。旌旟煥亞夫壁壘蕭曹算。鯨鯢梟獍誰逃逭。﹝合﹞莫敎春水走曹瞞。他年麟閣聲名滿。﹝下﹞

第二十七出交戰

【尾犯】﹝生戎裝卒隨上﹞轉戰到龍潭。組練萬人。艅艎千纜。淡日淒風。穿營薄艦。登水閣云隨徵蓋。走江幹花迎遠驂。多傷感。深慚衛霍。手把乾坤攬。﹝南鄕子﹞

持節遠橫行。曉度長江雨洗兵。海畔妖氛方熾月光暝。何時淨掃虜云平。神武自天成。不戰功成返斾旌。佇看胡衣熨帖拜神京。彩纛髙於百尺亭。謝鯤承命徵討錢鳳。統領三軍。從豫章渡江。紮寨龍潭。與彼遙相對壘。前日𨿽曾打過戰書去。但彼眾我寡。未知虛實。未敢輕進。昨已差探子打聽去了。待他回時。再作道理。﹝雜扮探子上﹞慘淡陣雲橫。悲涼鼓角聲。且將敵人信。報入主君營。稟爺。探子回來了。﹝生﹞探子。把軍情事慢慢說上來。﹝探﹞

【駐馬聽】前渡江南。不避風濤將虎穴探。只見錢鳳軍中呵。人如彪虎。馬若蛟龍。陣似山巖。更沿江櫓舵尾相銜。揭天鼓角聲搖撼。﹝合﹞勢盛難堪。軍威整肅。破人心膽。

﹝生﹞你曾見錢鳳不曾。﹝探﹞小的曾見來。

【前腔】他志气方憨。親倚胡牀將部伍參。﹝生﹞糧食多否。﹝探﹞無窮糧艸。絡絡輸來。馬運車擔。﹝生﹞他多少營砦。﹝探﹞巢營采石險於嵌。陣排江岸多勇敢。老爺。他似食葉春蠶。急須徵剿。無遺後憾。

﹝生﹞叫左右。賞探子一壇酒。一錠響鈔。免他一月打差。去罷。﹝探謝下生﹞大小三軍。他那裏人馬𨿽多。這裏軍心亦銳。就此揚帆渡江。殺上前去。﹝眾應走介﹞

【紅繡鞋】淸秋淨練如藍。如藍。中流擊檝聲憨。聲憨。厲短劍。列長鑱。趨險隘。上嶄巖。﹝合﹞擊龍且。走章邯。擊龍且。走章邯。

【前腔】姦雄肆志貪婪。貪婪。西徵裘帽無慚。無慚。揮玉麈。姿玄談。標銅柱。表奇男。

﹝合前下副淨領眾唱前出節節髙合急上副淨﹞大小三軍。謝鯤兵已到。須要爭先努力。殺上前去。落後者斬。﹝生領兵上唱紅繡鞋合與副淨遇戰介副淨敗下生追下副淨急上﹞不好了。不好了。大小三軍。謝軍整銳難敵。快退去據守采石營砦。這山周遭大江。壁立萬仞。飛也飛不上去。且待謝鯤食盡退去。邀而擊之。自然取勝。快走快走。﹝下生急上﹞大小三軍。錢鳳已敗。乘勢快追上去。﹝雜﹞稟爺。錢鳳已退入采石。這山峻險。難以上去。﹝生﹞就此紮駐營壘。待我四下觀看。﹝走唱﹞

【馱環著】看山形險賺。看山形險賺。尖削如簪。營帶長江。滔天波濫。大小三軍。與我四下髙聲叫喊。響徹空山。管教他走無門似虎投闌檻。這妙算淮陰不減。笑楚羽聽歌淒慘。把姦雄斬。狐鼠劖管玉輅重寧。金甌無陷。

大小三軍。采石甚險。無路可登。只屯營在此。待時而動。況錢鳳狡計甚多。不可輕進。﹝眾應下﹞

江間波浪洶。

軍中笳鼓兢。

借問行路人。

何如霍去病。

第二十八出閨敍

【金菊對芙蓉】﹝貼上﹞已拚珠沈。還愁鏡破。那知天日重瞻。感東君布徳。育養恩兼。閒將往事來重盡。千般恨頓上眉尖。是前生少欠。身如桃梗。命比春纖。

﹝浣溪沙﹞瘦怯孤身死復生。分明蕉鹿夢中驚。天涯孤苦嘆伶仃。厄閏黃楊難茂盛。逢春衰艸又敷榮。東君爲我忒畱情。縹風爲繼母所賣。幾入虎狼之口。感得上天庇護。祖宗有靈。死裏逃生。一似釜底遊魚。再能聚沫。盎中余肉。猶得更生。至今思之。心常凜凜。感蒙王老爹收回。老夫人看待親生兒女一般。似此深恩。將何報答。但屢屢勸我適人。不知奴家已與謝郞有約。寧死豈違初念。又有一位小夫人。他相公也姓謝。看待奴家姊妹一般。奴家此身。到也略略安寧。在此只不知謝郞消息。時時在念。幾次欲將此情說向。求他尋个消息。卻又害羞。不好說出。卽今授衣天气。風景蕭條。砧搗寒溪。蛩吟晚砌。正是道有豺狼梗。書無鴻雁傳。好傷感人也。

【漁家傲】這些時斗帳寒生起未忺。簌簌地雨打牕紗。風吹繡簾。謝郞。謝郞。你模樣兒在我心坎上頻頻墊。名字兒時時作念。閃殺人海角天涯。更那堪鴻絕鯉潛。祇教人磨損金錢不敢占。

【剔銀燈】金鍼按時時倒拈。羅帕拭汪汪淚點。又恐怕他人暗裏相嘲玷。只得彊支吾陪著笑臉。懨懨。羞窺鏡奩。繡牀上聊將彩撏。

呀。小夫人來矣。﹝旦上﹞

【菊花新】天涯遊子信音淹。幾見天邊滿玉蟾。寒气入重檐。徵衣就剔殘燈焰。

﹝相見介﹞小娘子。﹝少年遊﹞朝來秋气太侵人。獨坐爲誰嗔。﹝貼﹞夫人。我點檢從前。約略去後。無計效吾顰。﹝旦﹞故園兵火何時斷。夢遶大江云。﹝貼﹞偸得餘生。猛添新恨。愁絕秣陵春。﹝旦﹞小娘子。莫怪我多口。你死裏得生。實不幸中之大幸。正宜日尋快活。每常見你眉頭不展。面帶憂容。卻是爲何。莫非我家看待不周麼。﹝貼﹞夫人。妾身幸脫虎口。旋蒙收養。再生之恩。粉身難報。爲何說起看待兩字來。但妾心上有事。不好瀆夫人淸聽。﹝旦﹞小娘子。你自到我家。不曾問得你來歷。我聽你語言。不似這邊人聲口。你元是那裏人。爲何父母賣你做鬼妻。今日閒暇。細細與我說一番。﹝貼﹞夫人聽稟。﹝哭介﹞

【粉孩兒】若提起舊根芽不覺珠淚渰。﹝旦﹞你但直說。不要害羞。﹝貼﹞對夫人豈敢亂遮胡掩。念妾身呵。生來轗軻多恨慊。經幾多苦辣酸甜。﹝旦﹞你父母存否。﹝貼﹞痛椿萱從幼雙亡。﹝旦﹞前日賣你的是什麼人。﹝貼﹞須知道後母傾險。

﹝旦﹞他也是好人家出身麼。﹝貼﹞

【紅芍藥】他那裏占籍閭閻。在平康中粉膩脂黏。﹝旦﹞元來是樂婦。你母親死後。想是你父親娶了他。﹝貼﹞也是我家君命巇崄。入花營險如天塹。那後母自入我家。把家私當做水裏鹽。費盡了書囊琴劍。父親呵。只落得一病懨漸。撇得奴無處逃閃。

﹝旦﹞那時後母把你怎麼。﹝貼﹞

【耍孩兒】他絮聒聒語言終日■﹝口店﹞。處處尋爭鬧。﹝旦﹞尋鬧些什麼。﹝貼﹞硬逼做野宿鶼鶼。﹝旦﹞你從也不從。﹝貼﹞爲不從受盡了辛苦何曾厭。險些兒斷送鬼門槧。今日呵。還只恐魂驚魘。

﹝旦﹞你祖居那裏。﹝貼﹞

【會河陽】祖住京華。秣陵下簾。﹝旦﹞秣陵在那一塊住。﹝貼﹞落星橋左小房苫。﹝旦﹞卻又在落星橋住。你父親姓甚。﹝貼﹞姓元。﹝旦﹞什麼樣人家。﹝貼﹞論聲名閥閱舊家無忝。﹝旦﹞旣是落星橋住。你認爲橋右有个謝參軍麼。﹝貼駭介﹞呀。猛把我心頭檢。﹝背唱旦做聽介﹞爲何說出我多才艷。咳。謝郞。嗄。甚時再覩我多才臉。

﹝旦﹞如此說來。你莫不是元縹風麼。﹝貼﹞妾身果是元縹風。一時亂言。夫人休得見責。﹝旦﹞

【縷縷金】你何須用太疑嫌。﹝貼﹞夫人爲何也認得參軍。﹝旦﹞參軍你道是誰。就是我家相公。元來我與你似葭與蒹。﹝貼﹞夫人何以知有縹風。﹝旦﹞記得投梭事風流曾占。他歸來常把話兒簽。非干我相舔。非干我相舔。

你旣是元縹風。曉得我相公麼。﹝貼﹞

【越恁好】時常思想。時常思想。佳名兒信口拈。﹝旦﹞但不知你肯隨我相公否。﹝貼﹞此是賤妾素願。但恐夫人不用。﹝旦﹞說那裏話。兩邊疼熱情脈脈從今越更黏。﹝貼拜介﹞夫人請上。受賤妾一拜。今朝何幸恩雨沾。﹝旦﹞一言旣定。不可再更。﹝貼﹞奴豈敢言詞獻諂。怪從前虛浪蕩如風颭。喜今朝沐恩澤如波灩。

請問夫人。相公如今在何處。﹝旦﹞

【紅繡鞋】他恭承王命如炎。如炎。腰間寶鋏鋒銛。鋒銛。徵醜類。把渠殲。﹝貼﹞幾時可以回來。﹝旦﹞奏凱日。喜應添。歸相見。笑掀髯。

縹風。你志願如此。深爲可喜。今後老老爹再要將你適人。我就將此情回他。你日後不可懊悔。﹝貼﹞縹風之言。死無更易。

【尾】一任天荒地老云荏苒。﹝旦﹞喜得你情兒浹洽性兒恬。從今後則當做姊妹相隨莫太謙。

兩邊遭遇一般心。

忽漫相逢話更深。

但願應時還得見。

果然勝似嶽陽金。

第二十九出獲醜

【錦上花】﹝副淨上卒隨上﹞采石太嶙峋。采石太嶙峋。軍聲若電。戰士如雲。整三軍。整三軍。好擺个團團陣。

﹝卒﹞稟爺。怎麼叫做團團陣。﹝副淨﹞你不曉得。老爺一向不看謝鯤在眼裏。那知他這般凶勇。前日與他交戰。被他殺得片甲無存。如今只堅守定這采石山。你與我團團四下屯紮。教他插翅也飛不上。﹝卒﹞只恐怕糧食盡了。﹝副淨﹞我家有的是糧食。他們食盡。少不得到朝廷處請糧。我已打過關節與王丞相。再不要應濟他。一月半月。自然走了。那時邀而擊之。無不勝矣。好計好計。﹝同走唱前整三軍三句下生領卒上﹞

【哭岐婆】屯營采石。兵疲糧盡。請兵不發。請糧不運。端的無計叩天閽。包胥怒血如泉搵。

謝鯤提兵來與錢鳳交戰。幸而累戰皆捷。他退守采石山去。倚江爲險。一時難以進取。不意軍中糧盡。士有饑色。前日上表請糧。豈意王導這廝。暗與錢鳳交通。升斗不發。且假旨切責下官。勒要刻期取勝。咳。正所謂姦雄在朝。豈容大將立功於外。可嘆可嘆。

【江兒水】暗想朝廷上白日昏。妖氛魑魅公然奮。可惜孤臣長沙恨。番成嫠婦宗周憫。請劍無由堪憤。若論今日時勢呵。似柙虎窮猿。袖手深慚難振。

﹝雜扮戎裝官急上﹞報報。巡邏官稟事。﹝生﹞稟甚事來。﹝官﹞今日該小官巡邏前軍。小官一徑巡到江邊。

【前腔】遙見髙山上他軍亂逩。﹝生﹞爲何軍士亂起來。敢有救兵到了。﹝官﹞那裏是救兵。只見紛紛麋鹿衝他陣。﹝生﹞有多少麋鹿。﹝官﹞滿山都是。不記其數。一似鬼遣神差齊觸狠。他狼奔鼠竄忙忙慁。﹝生﹞錢鳳如今在那裏。﹝官﹞他無計支吾先遁。老爺。這是天賜功成。斗獸遭逢窮困。

﹝生﹞有這等事。﹝背云﹞明明是伊尼大王助我成功也。﹝對介﹞巡邏官。就著你領一千人馬。抄過采石山後埋伏谷中。只是鳴鑼擊鼓。吶喊搖旗。令錢鳳見之。不敢走歸姑熟。定走前門這路。我這裏整備迎戰。鳳可擒矣。﹝官應領卒下生﹞大小三軍。只看彼軍動移。我這裏就迎殺上去。走了錢鳳。定按軍法。﹝唱天賜功成二句走一遭下副淨領卒急上鹿追上卽下副淨﹞不好了。不好了。天敗吾也。不知那裏走出許多野鹿。整千整萬。把我營壁盡行踐倒。軍士觸死無數。如今怎麼好。如今怎麼好。叫軍士。不要打前山走。只從後門。且回姑熟去。﹝走介內喊介卒﹞稟爺。山谷裏多少旌旗。想是埋伏。﹝副淨﹞旣如此。從前山衝他陣去。﹝生領卒迎上戰介副淨敗逃欲下內鹿兵衝上復與生戰敗擒介生﹞大小三軍。傳下號令。賊首已獲。脇從罔治。帶錢鳳過來。﹝副淨﹞幼輿。錢鳳有一言好說麼。晉室之亡。只在早晚。錢鳳姑熟事業。頗頗就緖。你今解我請功。不過封侯拜將。爲人下孰若自王。今幼輿若能赦我。願把姑熟相讓。鞭鐙之役。自當盡心。﹝生﹞

【江頭金桂】﹝五馬江兒水﹞呀。怪你如簧唇吻。還向我跟前胡亂雲。更不想君恩臣職自有攸分。恨神姦把周鼎捫。﹝副淨﹞幼輿。向日新亭宴上。若非錢鳳。你死久矣。﹝生笑介﹞記得新亭宴陳。堪笑你酒間生釁。不是我佯狂佯醉。已做齏粉。還向我嘴喳喳敍舊恩。把檻車囚下錢鳳。解京獻俘。就此班師回去。﹝走介﹞﹝桂枝香﹞喜天心助順。軍前執訊奏丹宸。道傍野鵲迎金印。馬首郊云拂畫輪。

【朝元歌】姦臣叛臣。指日都消盡。千軍萬軍。此際皆從順。帝室重新。王綱復振你本是豺流犬輩。鼠隊狐羣。怎受得天家雨露恩。你無處可招魂。我還朝好泛樽。志雄才奮。盡唱出凱歌聲韻。盡唱出凱歌聲韻。

第三十出逃避

【天下樂】﹝醜扮王導便服上﹞一國升兮一國沈。升沈何用苦勞心。﹝笑介﹞若還國有千年朕。盤古如何不到今。

自家王導的便是。我想家國有興。自然有廢。與那臣子什麼相干。苦要奪那邊的與這邊。當做什麼。晉室顚危。我家處仲兄弟乘機而動。到也有幾分就緖了。誰想我命中沒有皇兄福分。一病嗚呼。兄弟旣死。我說好朋友做了皇帝。有何不好。因此就幫扶兄弟手下一人。名曰錢鳳。幹起事來。好笑有个謝鯤。每每與我作對。我見他是个酒徒。成不得大事。到著他收服錢鳳。等他敗歸。殺之有名。因此請兵不發兵。請糧不發糧。誰想一戰成功。昨日上表文來。錢鳳竟被拿倒了。且說區區許多姦狡。我想天下有這樣不知趣的漢子。不肯成全人好事。口口要做忠臣。難道晉家的便是官。錢家的不是官。如今班師回來。第一个算計的就是我了。我王導是見機的人。且到揚州去住幾時。待修好了他。再來未遲。出得門來。下此一天大雪不免趲過江去。

【皂羅袍】你看江上寒威凜凜。更彤雲密雪亂灑飛侵。透骨酸風好難禁。一朝失勢成攧窨。﹝合﹞自笑我當年作事。恩深怨深。今來沒興。災尋禍尋。兩般兒合湊愁偏甚。

﹝內作鳴鑼鼓吶喊介醜﹞你看你看。他們今日渡江。好不豪興也。

【前腔】看壯士紛紛衣錦。更歡聲鼎沸似破斧東音。千羣旌斾亂山林。﹝嘆介﹞咳。我幾年締構徒悲喑。﹝合前﹞

得好休時便好休。

莫因權勢結深讎。

假饒掬盡湘江水。

難洗今朝滿面羞。

第三十一出奠江

【金蕉葉】﹝生上雜隨上﹞痛嗟恨嗟。返香魂慚無計也。柰月落梁空影斜。苦花開風媒雨蘗。

﹝眼兒媚﹞憶昔相逢春正殘。小立在闌干。一般心事。兩邊眉角。款款低看。玉容何處堪尋覓。灑淚到江關。依稀似恁。盈盈秋水。淡淡春山。謝鯤班師回來。天顏大喜。超拜兵部尙書。兼八州都督大元帥。錢鳳已戮之市朝。王惇亦剖棺梟磔。周戴收葬已畢。恩卹有待。王導棄職而逃。斥貶可知。朝廷一時淸明。晉室廟貌如故。平生志願遂矣。胸中恩怨明矣。只有伊尼王助陣成功。元縹風守節身死。這兩件尙未報答。冥冥之中。不免有負。昨日上過表文。請加卹典。且待旨意到來。再作區處。聖上又憐謝鯤回來落拓。落星橋居址湫隘。特賜甲第一區。在烏衣巷。夫人在嶽家。已曾差人去。連嶽父嶽母俱迎取過來同住。想必日下到來。今日要到江頭。望空遙奠縹風一番。以盡昔日之誼。叫左右。祭禮完備未曾。﹝雜﹞祭禮完備已久。只是外邊風寒雪緊。恐怕老爺不便行禮。﹝生﹞說那裏話。祭禮先行。我就來也。﹝雜應下生行介﹞九陌淒風勁。彌天密雪飄。江邊行路客。何處弔兒曹。﹝雜﹞請問老爺。祭禮擺在何處。﹝生哭介﹞阿呀。我那縹風嗄。渺渺長江萬里遙。知伊何處狎神鰲。炙雞絮酒𨿽陳設。一片香魂不可招。左右的。祭禮隨分擺下便了。我知道你死在那一塊也。

【小桃紅】只見滿江雨雪把萬山遮。一似恁當日幽情結也。多應爲錦機中相期那段舊枝葉。好敎我想不疊。祇記得你意兒黏。話兒協。情兒濃。不道你性兒烈也。等閒間做了夢裏蝴蝶。不能勾楚臺云。早塵暗鳳樓月。

【山桃紅】玉梭還在。機錦猶疊。誰承望惡離別。則在眉端眼睫。一霎時彩雲滅。一霎時玉釵折。則這些半夜潮。千層浪。都是你冰霜血也。一似抱石捐生浣紗女轍。這苦何時徹。直待江枯海竭。你在何處悠悠沒話說。

【五般宜】好一似鏡中花欲攀怎折。好一似水中月欲撈怎涉。你爲我暗裏受顚蹶。捱盡了無夜無明許多疼熱。老虔婆黃桑棒撚。村郞君鴉靑鈔撇。端只爲當不過兩般兒斷送了我賢姐姐。

叫左右。取酒來。添上些香。﹝雜介生﹞

【山麻稭】醁醴酌。名香爇。縹風。縹風。你是个汨水裙釵。胥江女俠。怎肯隨邪。做了个浪蕊浮花事業。若說你這段貞心呵。頓令人發毛欲豎。齒牙俱冷。淚滿腮頰。

【江頭送別】一杯酒聊當做江頭送別。千行淚盡滴入怒濤捲雪。你重泉靈爽須聽者。我謝鯤呵。定須把你寃泄。

﹝雜扮公差解小醜醜上雜﹞從前作過事。沒興一齊至。小的是南康府差人。奉本府批文。解送犯人到兵部謝老爺處發落。方才到衙門裏去。說在此江頭。特特解來。﹝對雜﹞老哥稟一聲。南康府差人要見。﹝雜稟介生﹞喚進來。﹝公差進遞文書生作看介﹞元來正是張虎與元鴇子那一起。下官當時受這婦人許多淩辱。不想他謀死烏斯道時。剛剛與我匡山相遇。可不是惡貫盈滿。上天假手於我。喚張虎上來。﹝丑介生﹞張虎如何說。﹝醜﹞老爺。小人𨿽曾動手。實都是這婦人教道小人如此。小人一時愚惑從了他。該死該死。﹝生﹞這也是眞情。喚婦人上來。你這煙花賤婦。把好人家兒女。逼他爲娼。爲娼不從。直至害他性命。這還是你女兒。烏斯道𨿽然是个浪子。你哄了他錢財。何忍又謀他性命。今日還有何言說。﹝小醜﹞小婦人該死該死。﹝生﹞元鴇子梟首示眾。張虎絞罪。俱候秋後處決。叫左右。都上了枷扭。原差領了回批。帶去南康府發落。﹝公差應出﹞生爲萬人婦。死入千人坑。﹝同下生﹞左右。取紙錢來燒化了。﹝生揖介﹞縹風。縹風。

【尾】今朝仇恨江邊決。明日封章天外揭。願你及早生天朝帝闕。

左右。一壁廂去請淸眞觀道官建黃籙大醮追薦他。一壁廂差轎馬到江口迎取夫人上埃。﹝雜應介﹞曉得。

煙花潑婦太無情。

人命關天那可輕。

欲免孤魂悲耿耿。

從公爲爾辧分明。

第三十二出大會

【傳言玉女】﹝外老旦旦貼同院子隨上外﹞消盡寒光。梅發幾多佳況。﹝老旦﹞探春回秦淮渡上。﹝旦﹞封侯已遂。喜夫壻榮歸故壤。﹝貼﹞名重巖廊。身都卿相。

﹝外老旦﹞南隨越鳥北燕鴻。身似流星迹似蓬。﹝旦貼﹞只有江峯依舊在。年年不攺玉芙蓉。﹝外﹞孩兒。喜得賢壻成此大功。前日特差人迎取我一家。今已來到龍江關口。聞得已有賜第在烏衣巷裏。不知打從那一路去。﹝旦﹞我們風順來速。相公想還未知。少待自然有人出來迎候。﹝貼﹞請問夫人。縹風不知就該隨進。還該待夫人稟過相公。然後進見。﹝旦對外老旦介﹞孩兒稟知爹媽。縹風一事。孩兒向年因見相公折齒。問起緣故。他說祇爲與東鄰女元縹風調舌。被其母將梭投擊而損。今在伊尼廟中收回的女子。說起來正是東鄰之女。故此孩兒收養在身邊。今尙未知相公意思若何。未可突然而進。爹媽且與縹風在船中少住。姑待孩兒稟過相公。再作道理。﹝外老旦﹞孩兒說得有理。﹝雜扮差官上﹞今古長安道。郵亭任往來。﹝跪介﹞龍江關驛丞奉謝老爺鈞牌。迎候王老爺幷兩位夫人。﹝外﹞起來。尊官請回。轎馬伺候。﹝雜應下外﹞孩兒。你可同院子先行。等你說過。打發院子到船。我這裏就來也。﹝貼﹞夫人。萬望委曲。覘便而言。勿使妾爲觸籓之羝。﹝旦﹞曉得。﹝外老旦貼﹞故山催去斾。虛館駐徵鞍。﹝同下旦院子弔場旦﹞

【翫仙燈】馬隘車塡。盡來往平沙堤上。﹝院﹞稟夫人。此間已是府前了。﹝旦﹞通報。﹝稟生上﹞聽門前笙歌亂嚷。是必徳耀來歸。慰我終朝懸想。﹝相見介合﹞乍對還疑。把銀缸今宵照朗。

﹝西江月﹞﹝旦﹞相公。你門下三千錦帶。營前十萬吳鉤。貂冠綴玉列通侯。灌絳自來非偶。﹝生﹞夫人。我看取今朝富貴。追思昔日風流。﹝掩淚﹞美人何處狎盟鷗。江水湯湯如舊。夫人。嶽父嶽母旣到江關。何以不同進府。﹝旦﹞他有行裝欲整。少畱在船。想將次就來也。相公。我與你久別初逢。況當成功沐寵之日。奴家看你顏色。恰似有事掛心。郁然不樂。卻是爲何。有話就說與奴家知道。﹝生﹞卑人從沒有甚事掛心。﹝嘆介旦﹞夫妻之間。何故隱瞞。﹝生﹞實沒有甚事。﹝雜扮差人上﹞小人蒙謝老爺差請法師。特來回話。﹝見介﹞稟爺。淸眞觀法師已喚過。請問老爺幾時起醮。﹝生﹞且在外廂伺候。﹝旦﹞相公爲何要修設醮事。﹝生笑介﹞如今瞞不得夫人了。待下官從頭說來。

【獅子序】心中事實可傷。記當年尋春興狂。趁東風郊外。爛醉霞觴。﹝旦﹞相公。你那一日不醉。說他怎的。﹝生笑﹞提起那一日的浪蕩。見有个少年娘。似花芳。如玉朗。頻頻回望。﹝旦﹞那時曾與他講句話兒不曾。﹝生﹞卻不道兩情顧許。一盼心降。﹝旦﹞

他講的什麼話來。﹝生﹞

【太平歌】他紓衷悃悄悄訴端詳。說道可喜春花還未放。東君有意來相訪。莫等待風雨來飄揚。﹝旦﹞後來卻怎麼了。﹝生﹞誰知道武陵人去水茫茫。惆悵錦機傍。

﹝旦﹞這風波從何而起。﹝生﹞可恨那老虔婆呵。

【賞宮花】終朝鬧嚷。逼效野鴛鴦。﹝旦﹞他從也不從。﹝生﹞他立志堅如石。不作倚門妝。釁起投梭來折齒。敎他片帆空泛豫章艭。

﹝旦﹞元來不肯接客。竟搬到豫章去住了。到得那邊卻怎麼。﹝生﹞

【降黃龍】他惶惶。守志無移。拋卻琵琶。頓成絕響。眠思夢想。望長江。滴盡血淚千行。可恨老虔婆呵。又多方。將伊逼彊。跳不出寃家磨障。﹝掩淚介﹞咳。可憐因此上餧身魚鱉。漫隨波浪。

﹝旦﹞這信兒相公那裏得來的。可是眞的。﹝生﹞

【大聖樂】當日在江口回翔。那虔婆正在那邊謀死一个客人。恰相逢難隱藏。是他口口親供向。﹝旦﹞請問相公。那女子姓甚名誰。﹝生﹞縹風氏骨猶香。﹝旦﹞當元住在那裏。﹝生﹞落星橋居止。與我相親傍。﹝旦﹞相公。想爲這緣故。要追薦他。﹝生﹞我怎肯做負義虧心薄幸郞。相將薦往。願他脫離海若。早上天堂。﹝旦笑介﹞

【黃龍衮】相公。你休將雨淚滂。你休將雨淚滂。休聽虛言誑。元氏縹風。且喜今無恙。﹝生﹞夫人。休得作耍下官。﹝旦﹞夫壻根前敢將言謊。﹝生﹞有這等事。如今在那裏。﹝旦﹞從匡山下便同來在江邊舫。

﹝生﹞果有這事。喚左右。快到江口迎取王老爺太夫人又有一位小夫人進府來。﹝雜應下生﹞夫人。且把相遇縹風的緣故。說與下官知道。﹝旦﹞相公不知。匡山下有个伊尼大王。

【前腔】他威靈鎭一鄕。他威靈鎭一鄕。報賽從無爽。元來祭享的日子。要尋覓嬌娃。送入銷金帳。那縹風有幸得從釋放。因此我父親呵。領回家付妾身同供養。﹝生﹞

有這等事。可喜可喜。﹝外老旦貼同上雜隨上外﹞

【玩仙燈】大府崢嶸。看人士往來瞻仰。﹝老旦﹞幸今朝同來相傍。﹝貼﹞豈意死裏重生。慰從來懸想。﹝雜﹞稟爺。已是府前了。﹝作同進生旦出迎介合﹞玉潤冰淸。喜今日重逢欣暢。

﹝生揖介﹞嶽父嶽母。劣壻拜揖。﹝外老旦﹞賢壻少禮。﹝旦﹞縹風過來。拜見了相公。﹝貼拜介﹞老爺。請受縹風一禮。﹝生扶看笑介﹞果然是我縹風也。可喜可喜。夫人。卑人一家會合。縹風九死得生。實是人間盛事。宜整慶喜筵席。﹝雜﹞筵席完備多時了。﹝生﹞將酒過來。﹝送酒介﹞

【畫眉序】捧云漿。謾歌百福受天慶。喜江東新造。典午重昌。建殊功麟閣標名。受異寵雲臺圖像。﹝合﹞自今追憶當年事。休笑酒徒無狀。﹝貼送酒介﹞

【前腔】少婦郁金香。玉醴斟來琥珀光。笑當年織錦。拂拭流黃。感一言結就鸞盟。歷九死終歸鴛幌。﹝合前雜扮捧冊官上﹞

【出隊子】恩從天降。貞女良臣世少雙。一朝殊錫兩褒揚。靑簡黃麻麗日彰。共羨恩波湛湛洋洋。

﹝眾報詔書到外老旦生旦貼同出迎跪介官讀﹞聖旨已到。跪聽宣讀。皇帝詔曰。朕惟藎臣貞女。人紀攸關。不加褒異。何以示風。朕實不徳。遭家不造。王惇錢鳳相繼而起。濁亂乾坤。傾危社稷。匪爾謝鯤忠誠貫日。先斬元凶。江左彈丸幾於不屋。是用特拜爾爲太傅右丞相姑熟郡公。其所奏元氏女守節沈江一事。聞已幸免。鯤妻王氏收養不妬。並可嘉尙。王氏封姑熟郡夫人。元氏一品夫人。王鑑同妻羊氏。賜金幣以彰優老。有司仍歲給粟帛。周顗戴淵捐軀狥國。並贈太師。謚忠烈。還著有司築造墳塋。謝鯤焚黃奠祭。伊尼王陰兵助陣。極爲奇異。特賜金五百兩。增修廟宇。攺謚忠義大王。播吿郡國。用知朕惇尙至意。欽哉。謝恩。﹝眾山呼畢起生等﹞天使大人拜揖。請少坐待茶。﹝官﹞聖上立等復命。不勞了。暫辭恩相去。來復至尊言。﹝下生等走唱﹞

【雙聲子】歡聲唱。歡聲唱。和气滿烏衣巷。恩無兩。恩無兩。特旨拜頭廳相。復建剏。復建剏。威百丈。威百丈。藉鷹揚豹變江左名將。

【尾聲】而今應受恩綸寵。半壁東南莫大功。看來盡在區區一醉中。

笑傲當年莫與京。

浮雲功業一毛輕。

醉鄕日月如梭過。

斜對縹風聽曉鶯。

投梭記終

