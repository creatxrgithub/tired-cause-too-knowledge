《全元散曲》﹝一﹞佚名編

《全元散曲》

☆趙秉文

趙秉文﹝一一五九～一二三二﹞﹐金末元初滏陽﹝今河南寶丰縣南﹞人﹐字周臣﹐號閒閒老人﹐大定進士。興定初﹐累拜禮部尙書。哀宗卽位﹐攺翰林學士。仕五帝。性好學﹐自幼至老﹐未嘗一日廢書。工書畫詩文。有《滏水文集》等行世。

○小令

【小石調】靑杏兒

風雨替花愁﹐風雨過花也應休。勸君莫惜花前醉﹐今朝花謝﹐明朝花謝﹐白了人頭。

【幺】乘興兩三甌﹐揀溪山好處追遊。但教有酒身無事﹐有花也好﹐無花也好﹐選甚春秋。

☆元好問

元好問﹐字裕之﹐號遺山﹐太原秀容﹝今山西忻州市﹞人。幼從郝天挺學﹐淹貫經史百家﹐六年學成。下太行﹐渡大河﹐爲禮部趙秉文賞識﹐名震京師﹐時稱「元才子」。金宣宗興定五年登進士第﹐歷任南陽﹑內鄕縣令﹐擢尙書省掾﹐除左司都事﹐轉員外郎。金哀宗天興初年﹐入翰林知制誥。金亡不仕﹐晚年以著作自任。曾於順天張柔處抄《金源實錄》﹐欲成一代之史﹐爲人所阻而止。乃構野史亭於其家﹐采摭金末君臣遺言往行﹐至百餘萬言。後纂修《金史》﹐多本其著。元好問蔚爲一代文宗﹐以文章獨步天下三十年﹐元初文士多經其指授。元世祖在藩邸聞其名﹐將以館閣處之﹐未用而卒。有《遺山集》《中州集》《壬辰雜編》等傳世。其散曲𨿽存不多﹐但於時影響極大。明﹟朱權《太和正音譜》評其詞「如窮崖孤松」。尢其《驟雨打新荷》一首﹐語辭淸新﹐構思超妙﹐唱和傳誦者頗多。

○小令

【黃鐘】人月圓

△卜居外家東園

重岡已隔紅塵斷﹐村落更年丰。移居要就﹐窗中遠岫﹐捨後長松。十年種木﹐一年種谷﹐都付兒童。老夫惟有﹐醒來明月﹐醉後淸風。

玄都觀裏桃千樹﹐花落水空流。憑君莫問﹐淸涇濁渭﹐去馬來牛。謝公扶病﹐羊曇揮涕﹐一醉都休。古今幾度﹐生存華屋﹐零落山丘。

【仙呂】後庭花破子

玉樹後庭前﹐瑤華妝鏡邊。去年花不老﹐今年月又圓。莫教偏﹐和花和月﹐大家長少年。

夜夜璧月圓﹐朝朝瓊樹新。貴人三閣上﹐羅衣拂繡茵。後庭人﹐和花和月﹐共分今夜春。

【中呂】喜春來

△春宴

春盤宜剪三生菜﹐春燕斜簪七寶釵﹐春風春醞透人懷。春宴排﹐齊唱喜春來。梅殘玉靨香猶在﹐柳破金梢眼未開﹐東風和气滿樓臺。桃杏折﹐宜唱喜春來。梅擎殘雪芳心柰﹐柳倚東風望眼開﹐溫柔樽俎小樓臺。紅袖繞﹐低唱喜春來。攜將玉友尋花寨﹐看褪梅妝等杏腮﹐休隨劉阮到天臺。仙洞窄﹐且唱喜春來。

【雙調】驟雨打新荷

綠葉陰濃﹐徧池塘水閣﹐偏趁涼多。海橊初綻﹐妖艷噴香羅。老燕攜雛弄語﹐有髙柳鳴蟬相和。驟雨過﹐珍珠亂糝﹐打徧新荷。人生有幾﹐念良辰美景﹐一夢初過。窮通前定﹐何用苦張羅﹖命友邀賓玩賞﹐對芳樽淺酌低歌。且酩酊﹐任他兩輪日月﹐來往如梭。

☆孫梁

孫梁﹐字正卿﹐中山﹝今河北正定縣﹞人﹐與元好問同時。生平不詳。

○小令

【仙呂】後庭花破子

柳葉黛眉秋﹐菱花妝鏡羞。夜夜長門月﹐天寒獨上樓。水東流﹐新詩誰寄﹐相思紅葉秋。

☆商﹝A155﹞

商﹝A155﹞﹐字正叔﹐一作政叔。曹州濟陰﹝今山東曹縣﹞人。出身於簪纓世家。先祖本姓殷﹐因避宋宣帝趙弘殷諱﹐攺姓商。父錫﹐因正叔兄仕金顯貴﹐封朝大夫。與元好問有通家之好﹐交誼頗厚。好問有《隴山行役圖》詩二首﹐記正叔漂泊生涯及二人友誼﹐中有「隴阪經行十遇春」之句﹐說明他往來東西﹐客居秦隴之地甚久。好問《曹南商氏千秋錄》又說他「滑稽豪俠﹐有古人風」。正叔好詞曲﹐善繪畫﹐曾攺編南宋初年藝人張五牛所作《雙漸小卿諸宮調》﹐爲靑樓名妓趙眞眞﹑楊玉娥所傳唱﹐今已不傳。又曾爲名妓張怡繪「怡圖」。明﹟朱權《太和正音譜》評其詞「如朝霞散彩」。

○小令

【越調】天淨沙

寒梅淸秀誰知﹖霜禽翠羽同期﹐瀟灑寒塘月淡。暗香幽意﹐一枝雪裏偏宜。

剡溪媚壓羣芳﹐玉容偏稱宮妝﹐暗惹詩人斷腸。月明江上﹐一枝弄影飄香。

野橋當日誰裁﹖前村昨夜先開﹐雪散珍珠亂篩。多情嬌態﹐一枝風送香來。

雪飛柳絮梨花﹐梅開玉蕊瓊葩﹐淡簾篩月華。玲瓏堪畫﹐一枝瘦影窗紗。

○套數

【正宮】月照庭

△問花

萬木爭榮﹐各逞嬌紅嫩紫。呈濃淡﹐鬥妍蚩。爲誰開﹖爲誰落﹖何苦孜孜﹖吾來問﹕汝有私﹖

【幺】幕髙張﹐棒出天然艷質。顏如玉﹐體凝脂。綠羅裳﹐紅錦帔﹐貌勝西施。蒙君問﹐盡妾詞。

【最髙樓】發生各自隨時﹐艷治非人所使。鉛華滿樹添妝次﹐遠勝梨園弟子。

【喜春來】淸香引客眠花市﹐艷色迷人酒卮﹐東風舞困瘦腰肢。猶未止﹐零落幕春時。

【六幺徧】聽花言﹐巧才思﹐直待伴落絮遊絲。披離滿徑點胭脂﹐幹忙煞燕子鶯兒。芳苞折盡誰掛齒﹖道杏花不看開時。早尋人做主遮護你﹐煞彊如花貌參差﹐憑誰賦斷腸詩﹖

【幺】妾斟量﹐自三思﹐正芳年不甚心慈。仗聰明國色兩件兒﹐覷五陵英俊。因而漸消香減玉剝幽姿﹐但溫存誰敢推辭。想遊蜂戲蝶有正事﹐向眼前面配了雄雌﹐閃下我害相思。

【尾】先生教妾感承﹐妾身言君試思﹕如今羅紕錦故人何似﹖闌珊了春事﹐惜花人誰肯折殘枝﹖

【南呂】一枝花

△遠寄

粘花惹艸心﹐招攬風流事﹐都不似今日个這嬌姿。伶變知音﹐雅有林泉志。合歡連理枝﹐兩意相投﹐美滿夫妻相似。

【梁州第七】甘不過輕狂子弟﹐難禁受極紂勤兒。撞聲打拍無淹潤。倚彊壓弱﹐滴澑著官司。轟盆打甑﹐走踢飛拳。查核相萬般街市﹐待勉彊過從枉費神思。是他慣追陪濟楚髙人﹐見不得村沙謊廝﹐欽不定冷笑孜孜。可人﹐舉止。爲他十分喫盡不肯隨時﹐變除此外沒瑕疵。聚少離多信有之﹐古今如此。

【賺煞】好姻緣眼見得無終始﹐一載恩情似彈指﹐別離怨艸次。感恨無言謾搔耳﹐後會何時﹖唱道痛淚連灑﹐花箋悶寫相思字﹐托魚雁寄傳示。我志誠心一點無辭﹐無辭憚去伊身上死。

【南呂】一枝花

△嘆秀英

釵橫金鳳偏﹐鬢亂香﹐早是身是名染沈屙。自想前緣﹐結下何因果﹖今生遭折磨﹐流落在娼門﹐一旦把身軀點污。

【梁州第七】生把俺殃及做頂老﹐爲妓路劃地波波。忍恥包羞排場上坐。念詩執板﹐打和開呵。隨髙逐下﹐送故迎新。身心受盡摧挫﹐柰惡業姻緣好家風俏無些个。紂撅丁走踢飛拳﹐老妖精縛手纏腳﹐揀掙勤到下鍬鑊。甚娘﹐過活。每朝分外說不盡無廉恥﹐顚狂相愛左。應有的私房貼了漢子﹐姿意淫訛。

【賺煞】禽唇撮口由閒可﹐毆面梟頭甚罪過﹐聖長裏廝搽抹。倒把人看舌頭斯繳絡﹐气殺人呵。唱道曉夜評薄﹐待嫁人時要財定囫圇課﹐驚心碎唬膽破。只爲你沒情腸五奴虔婆﹐毒害相扶持得殘病了我。

【南呂】梁州第七

△戲三英

暖律回春過臘﹐融和布滿天涯。禁城元夜生和气﹐況金吾不禁﹐良宵歡治。九衢三市﹐萬戶千門。重重繡簾髙掛﹐列銀燭熒煌家家鬥騁奢華。玉簾燈細撚瓊絲﹐金蓮燈勺排艷葩﹐梔子燈碎剪紅紗。壁燈兒﹐巧畫。過街燈照映紗燈﹑戲燈機關妙﹐滚燈﹑轉﹤瓦﹥燈耍。月燈髙懸水燈戲﹐將天地酬答。

【幺】彩結鰲山對聳﹐簫韶鼓吹喧嘩。仕女王孫知多少﹖寶鞍錦轎﹐來往交叉。酒豪詩俊﹐謝館秦樓。會傳杯笑飲流霞﹐見遊女行歌盡《落梅花》。向杜郎家酒館裏開樽﹐王廚家食店裏飯罷﹐張胡家茗肆裏分茶。玉人﹐嬌奼。愛英辧利絳英天然俊﹐共聯臂同把。偶過平康賞茗﹐越女吳姬。

【賺煞】綺羅珠翠金釵插﹐蘭麝風生異香撒﹐弦管相煎聲咿啞。民物熙熙﹐誰道太平無象﹖聽歌舞見風化﹐酩酊歸來﹐控玉驄不記得還家。唱道玉漏沈沈﹐樓頭仿佛三更打。燈影伴月明下﹐醉醺醺婉英扶下馬。

【雙調】新水令

彩聲斷紫鸞簫﹐夜深沈繡幃中冷落。愁轉增﹐不相饒。粉悴煙憔﹐鬢亂倦梳掠。

【喬牌兒】自從他去了﹐無一日不店道。眼皮兒不住了梭梭跳﹐料應他作念著。

【雁兒落】愁聞砧杵敲﹐倦聽賓鴻叫。懶將煙粉施﹐羞對菱花照。

【掛玉鉤】這些時鍼綫慵拈懶繡作﹐愁悶的人顚倒。想著燕爾新婚那一宵﹐怎下得把奴拋調。意似癡﹐肌如削。只望他步步相隨﹐誰承望拆散鸞交﹗

【亂柳葉】爲他﹑爲他曾把香燒﹐怎下的將咱﹑將咱拋調。慘可可曾對神明道﹐也不索﹐和他﹑和他叫。緊交﹐誓約﹐天開眼自然報。

【太平令】罵你个短命薄情才料﹐小可的無福怎生難消。想著咱月下星前期約﹐愛了些無打算淒涼煩惱。我呵﹐你想著﹐記著﹐夢著﹐又被這雨打紗窗驚覺。

【豆葉黃】不覺的地北天南﹐抵多少水遠山遙。一个粉臉兒﹐他身上何曾忘卻。鐘送黃昏雞報曉﹐昏曉相催﹐斷送了愁人﹐多多少少。

【七兄弟】懊惱﹐這宵﹐受煎熬﹐被淒涼一弄兒相刮躁。畫檐間鐵馬兒晚風敲﹐紗窗外促織兒頻頻叫。

【梅花酒】孤幃兒靜悄悄﹐燭滅煙消﹐枕剩衾薄。撲簌簌淚點拋﹐急煎煎眼難交。睡不著﹐更那堪雨瀟瀟﹗

【收江南】淅零零和淚上芭蕉﹐孤眠獨枕最難熬。絳綃裙褪小蠻腰﹐急煎煎瘦了﹐相思滿腹對誰學﹖

【尾】急煎煎每夜傷懷抱﹐撲簌簌淚點腮邊落。唱道是廢寢忘飧﹐玉減香消。小院深沈﹐孤幃裏靜悄。瘦影兒緊相隨﹐一盞孤燈照。好教我急煎煎心癢難揉﹐則教我幾聲長吁到的曉。

【雙調】夜行船

風裏楊花水上萍﹐蹤迹自來無定。席上溫存﹐枕邊僥幸﹐嫁字兒把人來領。

【幺】花底潛潛月下等﹐幾度柳影花陰。錦機情詞﹐石鐫心事﹐半句兒幾時﹐曾應。

【風人松】都是些鈔兒根底假恩情﹐那里有倘買的眞誠。鬼胡由眼下光陰﹐終不是久遠前程。自從少个蘇卿﹐閒煞豫章城。

【阿那忽】合下手合平﹐先負心先贏。休只待學那人薄幸﹐往和他急竟。

【尾聲】俏家風﹐說與那小後生﹐識破這酒愁花病。再不畱情﹐分開寶鏡。旣曾經﹐只被紅粉香中賺得醒。

【雙調】風入松

嫩橙初破酒微溫﹐銀燭照黃昏。玉人座上嬌如許﹐低低唱白雪陽春。誰管狂風過處﹐那知瑞雪屯門。

【喬牌兒】畫堂更漏冷﹐金鑪篆煙盡。廝偎廝抱心兒順﹐百年姻兩意肯。

【新水令】曉雞三唱鳳離羣﹐空回首楚臺褪。枕上歡﹐霎兒恩。漏永更長﹐怎支持許多悶﹖

【攪箏琶】縈方寸﹐兩葉翠眉顰。萬想千思﹐行眠立盹。半世買風流﹐費盡精神。呆心兒掩然容易親﹐喫不過溫存。

【離亭宴煞】客窗夜永愁成陣﹐冷淸淸有誰存問﹖漢宮中金閨夢斷﹐秦臺上玉簫聲盡。昨夜歡﹐今宵恨﹐都只爲風風韻韻。相見話偏多﹐孤眠睡不穩。暮樓閣景蕭疏﹐秋水泛萍湖。幾雙鳴鷺蒹葭浦﹐昏鴉噪爭宿林木。鎖閒愁朱扉半掩﹐約西風繡簾低簌。

【喬牌兒】倦將鴛被舒﹐愁把黛眉蹙。戍樓寒角聲淒楚﹐引初更催禁鼓。

【新水令】夜深香燼冷金鑪﹐對銀甚娘情緒。和淚看﹐寄來書。訴不盡相思﹐盡寫做斷腸句。

【攪箏琶】心忄由忄予﹐剛道不思慮。除飲香醪﹐醉時節睡足。但合眼見他來﹐欲語從初。言不盡受過無限苦﹐恰欲待歡娛。

【離亭宴煞】秋聲兒也是無情物﹐忽驚回楚臺人去。酒醒時鸞孤鳳只﹐夢回時枕剩衾餘。塞雁哀﹐寒蛩絮﹐會把離人對付。翠竹響西風﹐蒼梧戰秋雨。

☆楊果

楊果﹝一一九七～一二六九﹞﹐字正卿﹐號西庵﹐祁州蒲陰﹝今河北安國市﹞人。早年以章句授徒。金正大初登進士第﹐官偃師令﹐以廉幹稱。金亡後﹐楊奐徵河南課稅﹐起用爲經歷。史天澤經略河南﹐舉爲參議。中統元年﹝一二六○﹞官北京巡撫使﹐次年拜參知政事。至元六年﹝一二六九﹞出爲懷孟路總管﹐以老致仕﹐同年卒。《元史》有傳。楊果工文章﹐長於詞曲﹐有《西庵集》。與元好問交好。其散曲作品內容多詠自然風光﹐曲辭華美﹐富於文采。明﹟朱權《太和正音譜》評其詞「如花柳芳妍」。

○小令

【越調】小桃紅

碧湖湖上采芙蓉﹐人影隨波動。涼露沾衣翠綃重﹐月明中﹐畫船不載淩波夢。都來一段﹐紅幢翠蓋﹐香盡滿城風。

滿城煙水月微茫﹐人倚蘭舟唱。常記相逢若耶上﹐隔三湘﹐碧望斷空惆悵。美人笑道﹕蓮花相似﹐情短藕絲長。

采蓮人和采蓮歌﹐柳外蘭舟過。不管鴛鴦夢驚破﹐夜如何﹖有人獨上江樓臥。傷心莫唱﹐南朝舊曲﹐司馬淚痕多。

碧湖湖上柳陰陰﹐人影澄波浸。常記年時對花飲﹐到如今﹐西風吹斷回文錦。羨他一對﹐鴛鴦飛去﹐殘夢蓼花深。

玉簫聲斷鳳凰樓﹐憔悴人別後。畱得啼痕滿羅袖﹐去來休﹐樓前風景渾依舊。當初只恨﹐無情煙柳﹐不解系行舟。

芡花菱葉滿秋塘﹐水調誰家唱﹖簾捲南樓日初上﹐采秋香﹐畫船穩去無風浪。爲郎偏愛﹐蓮花顏色﹐畱作鏡中妝。

錦城何處是西湖﹖楊柳樓前路。一曲蓮歌碧暮﹐可憐渠﹐畫船不載離愁去。幾番曾過﹐鴛鴦汀下﹐笑煞月兒孤。

采蓮湖上棹船回﹐風約湘裙翠。一曲琵琶數行淚﹐望君歸﹐芙蓉開盡無消息。晚涼多少﹐紅鴛白鷺﹐何處不雙飛﹗

【越調】采蓮女

采蓮湖上采蓮嬌﹐新月淩波小。記得相逢對花酌﹐那妖嬈﹐人一笑千金少。羞花閉月﹐沈魚落雁﹐不恁也魂消。

采蓮人唱采蓮詞﹐洛浦神仙似。若比蓮花更彊似﹐那些兒﹐多情解怕風流事。淡妝濃抹﹐輕顰微笑﹐端的勝西施。

采蓮湖上采蓮人﹐悶倚蘭舟問。此去長安路相近﹐恨劉晨﹐自從別後無音信。人間好處﹐詩籌酒令﹐不管翠眉顰。

○套數

【仙呂】賞花時

秋水粼粼古岸蒼﹐蕭索疏籬偎短岡。山色日微茫﹐黃花綻也﹐妝點馬蹄香。

【勝葫蘆】見一簇人家入屏帳﹐竹籬折﹐補苔墻﹐破設設柴門上張著破网。幾間茅屋﹐一竿風旆﹐搖曳掛長江。

【賺尾】晚風林﹐蕭蕭響﹐一弄兒淒涼旅況。見壁指一似桑楡侵著道旁﹐艸橋崩柱摧梁。唱道向紅蓼灘頭﹐見个黑足呂的漁翁鬢似霜。靠著那駝腰拗樁﹐癭累垂脖項﹐一鉤香餌釣斜陽。

水到湍頭燕尾分﹐橋掂河梁龍背穩。流水繞孤村﹐殘霞隱隱﹐天際褪殘。

【幺】客況淒淒又一春﹐十載區區已四旬。猶自在紅塵﹐愁眉鎭鎖﹐白髮又添新。

【煞尾】腹中愁﹐心間悶﹐九曲柔腸悶損。白日傷神猶自輕﹐到晚來更關情。唱道則聽得玉漏聲頻﹐搭伏定鮫綃枕頭兒盹。客窗夜水﹐有誰人存問﹖二三更睡不得被兒溫。

花點蒼苔繡不勻﹐鶯喚垂楊語未眞。簾幕絮紛紛﹐日長人困﹐風暖獸煙噴。

【幺】一自檀郎共錦衾﹐再不曾暗擲金錢卜遠人。香臉笑生春﹐舊時衣裉﹐寬放出二三分。

【賺煞尾】調養就舊精神﹐妝點出嬌風韻﹐將息劃損苔墻玉筍。拂掉了香冷妝奩寶鑑塵﹐舒開系東風兩葉眉顰。曉妝新﹐髙綰起烏。再不管暖日朱簾鵲噪頻﹐從今聽鴉鳴不嗔。燈花誰信﹐一任教子規聲啼破海棠魂。

麗人春風三月天﹐準備西園賞禁煙。院宇立秋千﹐桃花噴火﹐楊柳綠如煙。

【幺】倚定門兒語笑喧﹐來往星眸廝顧戀。彼各正當年﹐花陰柳影﹐月底共星前。

【尾】口兒店﹐心兒怨﹐時急難尋輕便。天也似閒愁無處展﹐蘸霜毫寫滿箋。唱道各辦心堅﹐休教萬里關山靠夢傳。不是雙生自專﹐小卿緊勸﹐只休教花殘鶯老了麗春園。

【仙呂】翠裙腰

鶯穿細柳翻金翅﹐遷上最髙枝。海棠零亂飄階址﹐墮胭脂﹐共誰同唱送春詞﹖

【金盞兒】減容姿﹐瘦腰肢﹐繡牀塵滿慵鍼指。眉懶畫﹐粉羞施﹐憔悴死。無盡閒愁將甚比﹖恰如梅子雨絲絲。

【綠窗愁】有客持書至﹐還喜卻嗟咨。未委歸期約幾時﹐先拆破鴛鴦字。原來則是賣弄他風流浪子﹐誇翰墨﹐顯文詞﹐枉用了身心空費了紙。

【賺尾】總虛脾﹐無實事﹐喬問候的言辭怎使﹖復別了花箋重作念﹐偏自家少負你相思。唱道再展放重讀﹐讀罷也無言暗切齒。沈吟了數次﹐罵你个負心賊堪恨﹐把一封寄來書都扯做紙條兒。

☆杜仁傑

杜仁傑﹝約一一九七～一二八二﹞﹐字仲梁﹐號止軒。先名之元﹐先號善夫﹝一作善甫﹞﹐晚號散人。濟南長淸﹝今屬山東省﹞人。父杜忱﹐金朝進士﹐授京兆錄事判官﹔長於詞賦﹐擅名齊魯間。金末﹐仁傑曾從元好問遊﹐與麻革﹑張澄輩隨元好問隱居於內江山中﹐寄興詩歌﹐商榷風雅。金亡返歸故里﹐客食嚴門﹐後入東平嚴實幕。仁傑工詩能文﹐喜作散曲﹐頗有文名。與胡祗﹑王惲﹑魏初諸公卿名士均有交往。至元十九年﹝一二八二﹞卒於家﹐以其子元素官福建閩海道廉訪使﹐贈翰林院承旨﹑資善大夫﹐謚文穆。所著有《逃空絲竹集》《河洛遺稿》﹐均佚。現存者有淸﹟顧嗣立輯《元詩選》卷三所收《善夫先生集》一卷﹐及《金文最》《靈巖志》等書所收散文十餘篇。

○小令

【雙調】雁兒落過得勝令

△美色

他生得柳似眉蓮似腮﹐櫻桃口芙蓉額。不將朱粉施﹐自有天然態。半折慢弓鞋﹐一搦俏形骸。粉腕黃金釧﹐烏白玉釵。歡諧﹐笑解香羅帶。疑猜﹐莫不是陽臺夢裏來﹖

○套數

【般涉調】耍孩兒

△莊家不識構闌

風調雨順民安樂﹐都不似俺莊家快活。桑蠶五穀十分收﹐官司無甚差科。當村許下還心願﹐來到城中買些紙火。正打街頭過﹐見弔个花碌碌紙榜﹐不似那答兒鬧穰穰人多。

【六煞】見一个人手撐著椽做的門﹐髙聲的叫「請﹑請」﹐道遲來的滿了無處停坐。說道﹕前截兒院本《調風月》﹐背後幺末敷演《劉耍和》。髙聲叫﹕趕散易得﹐難得的妝哈。

【五】要了二百錢放過咱﹐入得門上个木坡﹐見層層疊疊團坐。擡頭覷是个鐘樓模樣﹐往下覷卻是人旋窩。見幾个婦女向臺兒上坐﹐又不是迎神賽社﹐不住的擂鼓篩鑼。

【四】一个女孩兒轉了幾遭﹐不多時引出一夥﹐中間裏一个央人貨﹐裹著枚皂頭巾頂門上插一管筆﹐滿臉石灰更著些黑道兒抹。知他待是如何過﹖渾身上下﹐則穿領花布直裰。

【三】念了會詩共詞﹐說了會賦與歌﹐無差錯。唇天口地無髙下﹐巧語花言記許多。臨絕末﹐道了低頭撮腳﹐爨罷將幺撥。

【二】一个妝做張太公﹐他攺做小二哥﹐行﹑行﹑行﹐說向城中過。見个年少的婦女向簾兒下立﹐那老子用意鋪謀待取做老婆。教小二哥相說合﹐但要的豆穀米麥﹐問甚布絹紗羅。

【一】教太公往前那不敢往後那﹐擡左腳不敢擡右腳﹐翻來復去由他一个。太公心下實焦燥﹐把一个皮棒槌則一下打做兩半个。我則道腦袋天靈破﹐則道興詞告狀﹐地大笑呵呵。

【尾】則被一胞尿﹐爆的我沒柰何。剛捱剛忍更待看些兒个﹐枉被這驢頹笑殺我。

△諭情

我當初不合鬼擘口和你言盟誓﹐惹得你鬼病厭厭掛體。鬼相撲不曾使甚養家錢﹐鬼廝赴刁蹬的心灰。若是攜得歌妓家中去﹐便是袖得春風馬上歸。司獄司蹬弩勞神力﹐望梅止渴﹐畫餅充饑。

【哨徧】鐵球兒漾在江心內﹐實指望團圓到底。失羣孤雁往南飛﹐比目魚永不分離。王屠倒髒牽腸肚﹐毛寶心毒不放龜。老母狗跳墻做得个扌央勢﹐把我做撲燈蛾相戲﹐掠水燕雙飛。

【五煞】臘月裏桑采甚的﹐肚臍裏爆豆實心兒退。木貓兒守窟瞧他甚﹐泥狗兒看家守甚黑。天長觀裏看水庵相識﹐濟元廟裏口願把我拋持。

【四】唐三藏立墓銘空費了碑﹐閒槽枋裏躲酒無巴避。悲田院裏下象無錢遞﹐左右司蒸糕省做媒。蓼兒窪裏太廟幹不濟﹐鄭元和在曲江邊擔土﹐閒話兒把咱支持。

【三】泥捏的山不信是石﹐相撲漢賣藥幹陪了擂。鏡臺前照面你是你﹐警巡院倒了墻賊見賊。大虫窩裏蒿艸無人刈﹐看山瞎漢﹐不辧髙低。

【二】小蠻婆看染紅擔是非﹐張果老切先施鯉。布博士踏鬼隨機而變﹐裹大姐傳神反了面皮。沙三燒肉牛心兒炙﹐沒梁的水桶﹐掛口休提。

【一】秦始皇鞋無道履﹐綿帶子拴腿無繩系。開花仙藏ㄓ過瞞得你﹐街道司衙門唬得過誰。尉遲恭搗米胡支對﹐蜂窩兒呵欠﹐口口是虛脾。

【尾】楮樹下梯要摘梨﹐葬瓶中灰骨是个不自由的鬼﹐谷地裏瓜兒單單的記著你。

【商調】集賢賓北

△七夕

暑才消大火卽漸西﹐斗柄往坎宮移。一葉梧桐飄墜﹐萬方秋意皆知。暮閒聒聒蟬鳴﹐晚風輕點點螢飛。天階夜涼淸似水﹐鵲橋圖髙掛偏宜。金盆內種五生﹐瓊樓上設筵席。

【集賢賓南】今宵兩星相會期﹐正乞巧投機。沈李浮瓜肴饌美﹐把幾个摩訶羅兒擺起。齊拜禮﹐端的是塑得來可嬉。

【鳳鸞吟北】月色輝﹐夜將闌銀漢低﹐斗穿鍼逞艷質。喜蛛兒奇﹐一絲絲往下垂﹐結羅成巧樣勢。酒斟著綠蟻﹐香焚著麝臍﹐引杯觴大家沈醉。櫻桃妒水底紅﹐蔥指剖冰瓜脆﹐更勝似愛月夜眠遲。

【斗雙雞南】金釵墜﹑金釵墜玳瑁整齊﹐蟠桃宴﹑蟠桃宴眾仙聚會。彩衣﹑彩衣輕紗織翠﹐禁步搖繡帶垂﹐但願得同歡宴團圓到底。

【節節髙北】玉蔥纖細﹐粉腮嬌膩。爭妍鬥巧﹐笑聲舉﹐歡天喜地。我則見管弦齊動﹐商音夷則。遙天外鬥漸移﹐喜陰晴今宵七夕。

【耍鮑老南】團圈笑令心盡喜﹐食品愈稀奇。新摘的葡萄紫﹐旋剝的雞頭美﹐珍珠般嫩實。歡坐間﹐夜涼人靜已﹐笑聲接靑霄內。風淅淅﹐雨霏霏﹐露濕了弓鞋底。紗籠罩仕女隨﹐燈影下人扶起﹐尙畱戀懶心回。

【四門子北】畫堂深﹐寂寂重門閉﹐照金荷紅蠟輝。斗柄又橫﹐月色又西﹐醉鄕中不知更漏遲。士庶每安﹐烽燧又息﹐願吾皇萬歲。

【尾】人生願得同歡會﹐把四季良辰須記﹐乞巧年年慶七夕。

【雙調】蝶戀花

鷗鷺同盟曾自許﹐怕見山英﹐怪我來何暮﹖風度修然林下去﹐琴書共作煙霞侶。

【喬牌兒】去絕心上苦﹐參透靜中趣。春潮盡日舟橫渡﹐風波無賴阻。

【金娥神曲】世俗﹐看取﹐花樣巧番機杼。乾坤腐儒﹐天地逆旅﹐自嘆難合時務﹗

【二】仕途﹐文物﹐冠蓋擁靑得路﹐恩詔寵金門平步。出入裏雕輪繡轂﹐坐臥處銀屏金屋。

【三】是非﹐榮辱﹐功名運前生天注。風會一時相遇﹐雷霆震一朝天怒。榮華似風中秉燭﹐品秩似花梢露。

【四】至如﹐有些官祿﹐辧甚麼賢共愚。更那﹐有些金玉﹐識甚麼親共疏﹖命福﹐有些乘除﹐問甚麼有共無﹗

【離亭宴帶歇指煞】天公教富須還富﹐人心待足何時足﹖叮嚀寄語玉堂臣﹐休作抱官囚金穀。民謾作貪才漢﹐銅山客枉教看錢虜。脫塵緣隱華山﹐遠市朝歸盤谷。林杜曲﹐種靑門數畝邵平瓜﹐釀白酒五斗劉伶﹐賞黃花三徑淵明菊。誦漆園《秋水篇》﹐讀屈原《離騷》賦。一任翻覆雨﹐看烏兔走東西﹐聽漁樵話今古。

☆商挺

商挺﹐字孟卿﹐一作夢卿﹐晚年自號左山老人。曹州濟陰﹝今山東曹縣﹞人。曲家商正叔之侄。金未曾北走依趙天錫﹐與元好問﹑楊奐交遊。嚴實居東平﹐聘爲諸子師﹐後辟經歷﹐出爲曹州判官。楊惟中宣撫關中﹐挺從爲郎中。明年﹐升宣撫副使。中統元年﹝一二六○﹞爲陜西﹑四川宣撫副使﹐後僉四川行省事﹐擢參知政事﹐行四川樞密院事。至元元年﹝一二六四﹞﹐入拜參知政事﹐六年﹝一二六九﹞﹐同僉樞密院事﹐累遷樞密副使。後因事系獄﹐俄出。二十五年﹝一二八八﹞卒。《元史》有傳。商挺工詩善書﹐尢長隸書﹐嘗著詩千餘篇。明﹟朱權《太和正音譜》將其列於「詞林英傑」一百五十人之中。

○小令

【雙調】潘妃曲

綠柳靑靑和風蕩﹐桃李爭先放。紫燕忙﹐隊隊銜泥戲雕梁。柳絲黃﹐堪畫在幃屏上。

悶向危樓凝眸望﹐翠蓋紅蓮放。夏日長﹐萱艸橊花競芬芳。碧紗窗﹐堪畫在幃屏上。

敗柳殘荷金風蕩﹐寒雁聲嘹亮。閒盼望﹐紅葉皆因昨夜霜。菊金黃﹐堪畫在幃屏上。

暖閣偏宜低低唱﹐共飲羊羔釀。宜醉賞﹐宜醉賞蠟梅香。雪飛楊﹐堪畫在幃屏上。

小小鞋兒連根繡﹐纏得幫兒瘦。腰似柳﹐款撒金蓮懶擡頭。那孩兒見人羞﹐推把裙兒扣。

小小鞋兒白腳帶﹐纏得堪人愛。疾快來﹐瞞著爹娘做些兒怪。你罵喫敲才﹐百忙裏解花裙兒帶。

冷冷淸淸人寂靜﹐斜把鮫綃憑。和淚聽﹐驀聽得門外地皮兒鳴。則道是多情﹐卻原來翠竹把紗窗映。

帶月披星擔驚怕﹐久立紗窗下。等候他﹐驀聽得門外地皮兒踏。則道是冤家﹐原來風動荼蘼架。

月缺花殘人憔悴﹐冷落了鴛鴦被。望天涯人未歸﹐滿目殘霞景淒淒。塞鴻希﹐有信憑誰寄﹖

早是離愁添秋興﹐那堪鏡破金釵另。懶將鬢整﹐哭啼啼淚盈盈。照得鏡兒明﹐羞睹我臉上相思病。

腸斷關山傳情字﹐無限傷春事。因他憔悴死﹐只怕傍人問著時。口兒裏彊推辭﹐怎瞞得唐裙衤至﹖

目斷妝樓夕陽外﹐鬼病懨懨害。恨不該﹐止不過淚滿旱蓮腮。罵你个不良才﹐莫不少下你相思債﹖

可意娘龐兒誰曾見﹐臉襯桃花片。貼金鈿﹐似月裏嫦娥墜軒。玉天仙﹐醉離了蟠桃宴。

悶酒將來剛剛咽﹐欲飲先澆奠。頻祝願﹕普天下心廝愛早團圓﹗謝神天﹐教俺也頻頻的勤相見。

金縷唐裙鴛鴦結﹐偏趁些娘撇。包髻金釵翠荷葉﹐玉梳斜﹐似吐初生月。

一點靑燈人千里﹐錦字憑誰寄﹖雁來稀﹐花落東君也憔悴。投至望君回﹐滴盡多少關山淚。

寶髻髙盤堆霧﹐釵插荊山玉。離洛浦﹐天仙美貌出塵俗。更通疏﹐沒半點兒包彈處。

煞是你个冤家勞合重﹐今夜裏效鸞鳳。多情可意種﹐緊把纖腰貼酥胸。正是兩情濃﹐笑吟吟舌吐丁香送。

只恐怕窗間人瞧見﹐短命休寒賤。直恁地乞膝軟﹐禁不過敲才廝熬煎。你且覷門前﹐等的無人呵旋轉。

☆劉秉忠

劉秉忠﹝一二一六～一二七四﹞﹐初名侃﹐曾棄吏爲僧﹐又名子聰﹐入仕後始更名秉忠﹐字仲晦﹐自號藏春散人。先世瑞州﹝治所在今江西髙安縣﹞人﹐世代仕遼﹐後移居邢州﹝今河北邢臺市﹞。少年志气英爽不羈﹐年十七卽爲邢臺節度使府令史﹐尋棄去﹐隱居武安山中﹐爲僧人。後遊中﹐爲元世祖所重﹐以徵大理﹑攻南宋。至元初﹐拜光祿大夫﹐位至太保﹐參預中書省事﹐對元代開國制度多有建樹。又曾主持建上都﹑中都兩城。立國號「大元」﹐以中都爲大都﹐皆其力。秉忠自幼善學﹐至老不衰﹐一生著述丰富﹐有《藏春詩集》六卷﹐《藏春詞》一卷﹐《平沙玉尺》四卷﹐《玉尺新鏡》二卷。又有詩文集三十卷。《元史》有傳。《詞品》卷一評其《榦荷葉》曲作「淒惻感慨﹐千古寡和」。

○小令

【南呂】榦荷葉

榦荷葉﹐色蒼蒼﹐老柄風搖蕩。減了淸香﹐越添黃。都因昨夜一場霜﹐寂寞在秋江上。

榦荷葉﹐映著枯蒲﹐折柄難擎露。藉絲無﹐倩風扶。待擎無力不乘珠﹐難宿灘頭鷺。

根摧折﹐柄欹斜﹐翠減淸香謝。恁時節﹐萬絲絕。紅鴛白鷺不能遮﹐憔悴損榦荷葉。

榦荷葉﹐色無多﹐不柰風霜銼。貼秋波﹐倒枝柯。宮娃齊唱《采蓮歌》﹐夢裏繁華過。

南髙峯﹐北髙峯﹐慘淡煙霞洞。宋髙宗﹐一場空。吳山依舊酒旗風﹐兩度江南夢。

夜來个﹐醉如酡﹐不記花前過。醒來呵﹐二更過。春衫惹定茨コ科﹐絆倒花抓破。

榦荷葉﹐水上浮﹐漸漸浮將去。跟將你去﹐隨將去。你問當家中有媳婦﹖問著不言語。

腳兒尖﹐手兒纖﹐髻梳兒露半邊。臉兒甜﹐話兒粘。更宜煩惱更宜タ﹐直恁風流倩。

【雙調】蟾宮曲

盼和風春雨如膏﹐花發南枝﹐北岸冰銷。夭桃似火﹐楊柳如煙﹐穰穰桑條。初出谷黃鶯弄巧﹐乍銜泥燕子尋巢。宴賞東郊﹐杜甫遊春﹐散誕逍遙。

炎天地熱如燒﹐散發披襟﹐紈扇輕搖。積雪敲冰﹐沈李浮瓜﹐不用百尺樓髙。

避暑涼亭靜掃﹐樹陰稠綠波池沼。流水溪橋﹐右軍觀鵝﹐散誕逍遙。

梧桐一葉初凋﹐菊綻東籬﹐佳節登髙。金風颯颯﹐寒雁呀呀﹐促織叨叨。滿目黃花衰艸﹐一川紅葉飄飄。秋景蕭蕭﹐賞菊陶潛﹐散誕逍遙。

朔風瑞雪飄飄﹐暖閣紅鑪﹐酒泛羊羔。如飛柳絮﹐似舞胡蝶﹐亂剪鵝毛。銀砌就樓臺殿閣﹐粉妝成野外荒郊。冬景寂寥﹐浩然踏雪﹐散誕逍遙。

☆嚴忠濟

嚴忠濟﹝﹖～一二九三﹞﹐一名忠翰﹐字紫芝。長淸﹝今屬山東省﹞人。嚴實之子。元太宗時襲父職爲東平路行軍萬戶。從元世祖攻宋﹐有戰功。至元二十三年﹝一二八六﹞授中書左丞﹐行江浙省事。《元史》卷六十七有傳。明﹟朱權《太和正音譜》將其列於「詞林英傑」一百五十人之中。

○小令

【越調】天淨沙

寧可少活十年﹐休得一日無權﹐大丈夫時乘命蹇。有朝一日天隨人願﹐賽田文養客三千。

【雙調】壽陽曲

三閭些﹐伍子歌﹐利名陽幾人參破﹖算來都不如藍采和﹐被這幾文錢把這小兒瞞過。

☆徐琰

徐琰﹝約一二二○～一三○一﹞﹐字子方﹝一作子芳﹞﹐號容齋﹐一號養齋﹐又自號汶叟﹐東平﹝今屬山東省﹞人。少有文才﹐曾肆業於東平府學。元世祖至元初年受人推存入朝﹐任職太常寺﹐後出爲陜西行省郎中。至元二十三年﹝一二八六﹞爲嶺北湖南道提刑按察使﹐二十九年遷江南浙西肅政廉訪使﹐召拜學士承旨。文名顯於當時﹐與侯克中﹑王惲﹑姚燧﹑吳澄等有交誼﹐著有《愛蘭軒詩集》。明﹟朱權《太和正音譜》將其列於「詞林英傑」一百五十人之中。

○小令

【雙調】沈醉東風

△贈歌者吹簫

金鳳小斜髻髻﹐似櫻桃一點朱唇。秋水淸﹐春山恨。引靑鸞玉簫聲韻﹐莫不是另得東君一種春﹐旣不呵紫竹上重生玉筍。

禦食飽淸茶漱口﹐錦衣穿翠袖梳頭。有幾个省部交﹐朝廷友。樽席上玉盞金甌﹐封卻公男伯子侯﹐也彊如不識字煙波釣叟。

【雙調】蟾宮曲

○靑樓十詠

△一初見

會嬌娥羅綺叢中﹐兩意相投﹐一笑情通。傍柳隨花﹐偎香倚玉﹐弄月摶風。堪描畫喜孜孜鸞凰妒寵﹐沒褒彈立亭亭花月爭鋒。嬌滴滴鴨綠鴛江﹐顫巍巍雨迹蹤。夙世上未了姻緣﹐今生則邂逅相逢。

△二小酌

聚殷勤開宴紅樓﹐香噴金猊﹐簾上銀鉤。象板輕敲﹐瓊杯滿酌﹐艷曲低謳。結夙世鸞交鳳友﹐盡今生燕侶鶯儔。語話相投﹐情意綢繆。拚醉花前﹐多少風流。

△三沐浴

酒初醒褪卻殘妝﹐炎暑侵肌﹐粉汗生香。旋摘花枝﹐輕除蹀躞﹐慢解香囊。移蘭步行出畫堂﹐浣冰肌初試蘭湯。回到閨房﹐換了羅裳。笑引才郎﹐同納新涼。

△四納涼

納新涼紈扇輕搖﹐金井梧桐﹐丹桂香飄。笑指嫦娥﹐戲將織女﹐比並妖嬈。坐未久風光正好﹐夜將深暑气潛消。語話相嘲﹐道與多嬌﹕莫待俄延﹐誤了良宵。

△五臨牀

並香肩素手相攜﹐行入蘭房﹐拴上朱扉。香裊龍涎﹐簟舒寒玉﹐枕並玻璃。相會在繡芙蓉靑紗帳裏﹐抵多少泛桃花流水橋西。困倚屏幃﹐慢解羅衣。受用些雨怯嬌﹐煞彊如月約星期。

△六並枕

人嬌蘭麝生香﹐風月彌漫﹐雨相將。繡幕低低﹐銀屏曲曲﹐鳳枕雙雙。賽閬苑和鳴鳳凰﹐比瑤池交頸鴛鴦。月射紗窗﹐燈滅銀。才子佳人﹐同赴髙唐。

△七交歡

向珊瑚枕上交歡﹐握雨攜﹐倒鳳顚鸞。簌簌心驚﹐陰陰春透﹐隱隱肩攢。柳腰擺東風款款﹐櫻唇噴香霧漫漫。鳳翥龍蟠﹐巧弄嬌摶。恩愛無休﹐受用千般。

△八言盟

結同心盡了今生﹐琴瑟和諧﹐鸞鳳和鳴。同枕同衾﹐同生同死﹐同坐同行。休似那短恩情沒下梢王魁桂英﹐要比那好姻緣有前程雙漸蘇卿。你旣畱心﹐俺索眞誠。負徳幸恩﹐上有神明﹗

△九曉起

恨無端報曉何忙﹖喚卻金烏﹐飛上扶桑。正好歡娛﹐不防分散﹐漸覺淒涼。好良宵添數刻爭甚短長﹖喜時節閏一更差甚陰陽﹖驚卻鴛鴦﹐拆散鸞凰。尢戀香衾﹐懶下牙牀。

△十敍別

惠靑樓興卻闌珊﹐僕整行裝﹐馬韝雕鞍。嘆聚會難親﹐想恩愛怎捨﹐柰心意相關。是則是難畱戀休掩淚眼﹐去則去好將惜善保臺顏。便休道鳳只鸞單﹐枕冷衾寒。他日來時﹐不似今番。

○套數

【南呂】一枝花

△間阻

風吹散楚岫﹐水淹斷藍橋路。死分開鶯燕友﹐生拆散鳳鸞雛。想起當初﹐指望待常相聚﹐誰承望好姻緣遭間阻。月初圓忽被陰﹐花正發頻遭驟雨。

【梁州】他爲我畫閣中倦拈鍼指﹐我因他在綠窗前懶看詩書。這些時不由我心憂慮。這些時琴閒了雁足﹐歌歇驪珠。則我這身心恍惚﹐鬼病揶揄。望夕陽對景嗟吁﹐倚危樓朝夜躊躕。我﹑我﹑我﹐覷不的小池中一來一住交頸鴛鴦﹐聽不的疏林外一遞一聲啼紅杜宇﹐看不的畫檐間一上一下鬥巧蜘蛛。景物﹐態度。蛛蛛絲一絲絲又被風吹去﹐杜宇聲一聲聲喚不住﹐鴛鴦對一對對分飛不趁逐﹐感起我一弄兒嗟吁。

【尾聲】再幾時能夠那柔條兒再接上連枝樹﹐再幾時能夠那暖水兒重溫活比目魚﹐那的是著人斷腸處。窗兒外夜雨﹐枕邊廂淚珠﹐和我這一點芳心做不的主。

☆王和卿

王和卿﹐大名﹝今屬河北省﹞人﹐爲人滑稽佻達﹐名播四方。與關漢卿相友善﹐嘗譏謔漢卿。關𨿽極意還答﹐終不能勝。中統初﹐燕市有一蝴喋﹐其大異常﹐和卿卽賦《醉中天》小令﹐由此名聲更顯。卒﹐漢卿曾往弔。明﹟朱權《太和正音譜》將其列於「詞林英傑」一百五十人之中。

○小令

【仙呂】醉扶歸

我嘴著他油髻﹐他背靠著我胸皮。早難道香腮左右偎﹐則索項窩里長吁气。一夜何曾見他面皮﹖則是看一宿牙梳背。

【仙呂】醉中天

△別情

瘦了重加瘦﹐愁上更添愁。沈瘦潘愁何日休﹐削減風流舊。一自巫娥去後﹐平楚岫﹐玉簫聲斷南樓。

△詠大蝴蝶

蟬破莊周夢﹐兩翅架東風。三百座名園一采个空。難道風流種﹐唬殺尋芳的蜜蜂。輕輕的飛動﹐把賣花人扌扇過橋東。

△詠俊妓

裙系鴛鴦錦﹐釵插鳳凰金。俊的是龐兒﹐俏的是心。更待褒彈甚﹐摻土也似姨夫斗侵。交他一任﹐知音的則是知音。

【仙呂】一半兒

△題情

鴉翎般水鬢似刀裁﹐小顆顆芙蓉花額兒窄﹐待不梳妝怕娘左猜。不免插金釵﹐一半兒松一半兒歪。

書來和淚怕開緘﹐又不歸來空再三﹐這樣病兒誰慣耽﹖越恁瘦巖巖﹐一半兒增添一半兒減。

將來書信手拈著﹐燈下姿姿觀覷了﹐兩三行字眞帶艸。提起來越心焦﹐一半兒絲ㄎ一半兒燒﹗

別來寬褪縷金衣﹐粉悴煙憔減玉肌﹐淚點兒只除衫袖知。盼佳期﹐一半兒才幹一半兒濕。

【中呂】陽春曲

△春思

柳梢淡淡鵝黃染﹐波面澄澄鴨綠添﹐及時膏雨細廉纖。門半掩﹐春睡人甜。

△題情

情粘骨髓難揩洗﹐病在膏肓怎療治﹖相思何日會佳期﹖我共你﹐相見一般醫。

【商調】百字知秋令

絳蠟殘半明不滅寒灰看時看節落﹐沈煙燼細裏末裏微分間卽裏漸裏消。碧紗窗外風弄雨昔畱昔零打芭蕉﹐惱碎芳心近砌下啾啾喞喞寒蛩鬧﹐驚回幽夢丁丁當當檐間鐵馬敲。半欹單枕乞畱乞良捱徹今宵﹐只被這一弄兒淒涼斷送的愁人登時間病了。

【越調】小桃紅

△胖妓

夜深交頸效鴛鴦﹑錦被翻紅浪。雨歇收那情況﹐難當﹕一翻翻在人身上﹐偌長偌大﹐偌粗偌胖﹐壓扁沈東陽。

△春寒

春風料峭透香閨﹐柳眼開還閉。南陌蓑鍼不全翠﹐恨芳菲﹐上林花瘦鶯聲未。兜香冷﹐烏衣何處﹖寒勒海棠遲。

【越調】天淨沙

△詠禿

笠兒深掩過雙肩﹐頭巾牢抹到眉邊﹐款款的把笠檐兒試掀。連荒道一句﹕君子人不見頭面﹗

【雙調】撥不斷

△大魚

勝神鰲﹐夯風濤﹐脊梁上輕負著蓬萊島。萬里夕陽錦背髙﹐翻身猶恨東洋小﹐太公怎釣﹖

△綠毛龜

綠毛稠﹐繞池遊﹐口中气吐香煙透。賣卦的先生把你脊骨﹐十長生裏伴定个仙鶴走﹐白大夫的行頭。

△長毛小狗

醜如驢﹐小如豬﹐《山海經》檢徧了無尋處。徧體渾身都是毛﹐我道你有似个成精物﹐咬人的笤帚。

△自嘆

恰春朝﹐又秋宵﹐春花秋月何時了。花到三春顏色消﹐月過十五光明少﹐月殘花落。

△王大姐浴房內喫打

假胡伶﹐騁聰明。你本待洗腌贊倒惹得不漧淨。精尻上勻排七道靑﹐扇圈大膏藥剛糊定﹐早難道外宣無病。

△偸情爲獲

雞兒啼﹐月兒西﹐偸情方暫出羅幃。兢兢業業心兒裏﹐誰知又被人拿起﹐含羞忍恥。

△胖妻夫

一个胖雙郎﹐就了个胖蘇娘﹐兩口兒便似熊模樣。成就了風流喘豫章﹐繡幃中一對兒鴛鴦象﹐交肚皮廝撞。

○套數

【大石調】驀山溪

△閨情

冬天易晚﹐又早黃昏後。修竹小闌干﹐空倚徧寒生翠袖。蕭郎寶馬﹐何處也恣狂遊。

【幺篇】人已靜﹐夜將闌﹐不承望今番又。大抵爲人圖甚麼﹐況彼各靑春年幼。似恁的廝禁持﹐尋思來白了人頭。

【女冠子】過一期﹐勝九秋﹐彊拈鍼綫﹐把一扇鞋兒繡。驀聽的馬嘶人語﹐不甫能盼的他來到﹐他卻又早醺醺的帶酒。

【好觀音】枉了教人深閨候﹐疏狂性慣縱的來自由。不承望今番做的漏斗﹐衣紐兒尙然不曾扣。等的他酒醒時﹐將他來都明透。

【雁過南樓煞】問著時節只辦的擺手﹐罵著時節永不開口。我將你耳朵兒揪﹐你可也共誰人兩个歡偶﹖我將你錦片也似前程﹐花朵兒身軀﹐遙望著梅梢上月牙兒咒﹗

【南呂】一枝花

△爲打球子作

夭桃綻錦囊﹐嫩柳垂金綫。梨花噴白雪﹐芳艸綠鋪茵。春日郊園﹐出鳳城閒遊玩。選髙原勝地面﹐就華屋芳妍﹐將步リ家風習演。

【梁州】列俊逸五陵少年﹐簇豪家一代英賢。把人間得失踏徧。輸羸勝敗﹐則要敬愛相憐。忘機乘興﹐花徑斜穿。髙場上處盤旋﹐要髙名天下人傳。頭捧急鉆徹煙﹐二六緊巧妙兩全﹐髙場中扶輥能眠﹐非是過口身不到﹐三斗聲名顯。論出遠更休選﹐折抹待占。事畫團欒莫施展﹐占鎭中原。

【三煞】四周濃綠圍屏甸﹐一簇深紅罩短垣﹐習行打遠樂霞川。據那義讓廉和﹐有仁徳髙低無怨﹐要知左右識體面。擔捧籠叫須奴趁圈﹐盡日連年。

【二】輕輪月杖驚花片﹐慢輥星丸蕩柳綫﹐一行步從緊相連。諸傳戲都難﹐惟搖丸元無酌獻﹐自古與流傳。想常勝尋思意非淺﹐但犯著死處休言。

【一】舊作杖結束得都虯健﹐絨約手紮拴的彩色鮮。錦衣拋勝各爭先﹐得勝的欣然﹐畫方基荷茵庭院。安員王將袖梢先捲﹐覷上下﹐觀髙低﹐望遠近﹐料得周正無偏。

【尾】暢道引臂員扇﹐棒過處飛星如箭﹐茂林中法頭不善。指覷窩落在花柳場邊﹐不弔上也無一步遠。

☆關漢卿

作者簡介見雜劇部分。

○小令

【正宮】白鶴子﹝四首﹞

四時春富貴﹐萬物酒風流。澄澄水如藍﹐灼灼花如繡。﹝之一﹞

花邊停駿馬﹐柳外纜輕舟。湖內畫船交﹐湖上驊驑驟。﹝之二﹞

鳥啼花影裏﹐人立粉墻頭。春意兩絲牽﹐秋水雙波澑。﹝之三﹞

香焚金鴨鼎﹐閒傍小紅樓。月在柳梢頭﹐人約黃昏後。﹝之四﹞

【仙呂】醉扶歸

△禿指甲

十指如枯筍﹐和袖捧金樽﹔ㄐ殺銀箏字不眞﹐揉癢天生鈍。縱有相思淚痕﹐索把拳頭。

【仙呂】一半兒

△題情﹝四首﹞

鬟霧鬢勝堆鴉﹐淺露金蓮簌絳紗。不比等閒墻外花。罵你个俏冤家﹐一半兒難當一半兒耍。﹝之一﹞

碧紗窗外靜無人﹐跪在牀前忙要親。罵了个負心回轉身。𨿽是我活兒嗔﹐一半兒推辭一半兒肯。﹝之二﹞

銀臺燈滅篆煙殘﹐獨入羅幃淹淚眼。乍孤眠好教人情興懶。薄設設被兒單﹐一半兒溫和一半兒寒。﹝之三﹞

多情多緒小冤家﹐迆逗的人來憔悴煞﹔說來的話先瞞過咱﹐怎知他﹐一半兒眞實一半兒假。﹝之四﹞

【南呂】四塊玉

△別情

自送別﹐心難捨﹐一點相思幾時絕﹖憑闌袖拂楊花雪。溪又斜﹐山又遮﹐人去也﹗

【南呂】四塊玉

△閒適﹝四首﹞

適意行﹐安心坐﹐渴時飲饑時餐醉時歌﹐困來時就向莎茵臥。日月長﹐天地闊﹐閒快活﹗﹝之一﹞

舊酒投﹐新醅潑﹐老瓦盆邊笑呵呵﹐共山僧野叟閒吟和。他出一對雞﹐我出一个鵝﹐閒快活﹗﹝之二﹞

意馬多﹐心猿鎖﹐跳出紅塵惡風波﹐槐陰午夢誰驚破﹖離了利名場﹐鉆入安樂窩﹐閒快活﹗﹝之三﹞

南畝耕﹐東山臥﹐世態人情經歷多﹐閒將往事思量過。賢的是他﹐愚的是我﹐爭甚麼﹗﹝之四﹞

【中呂】朝天子

△書所見

鬢鴉﹐臉霞﹐屈殺將陪嫁。規模全是大人家﹐不在紅娘下。笑眼偸瞧﹐文談回話﹐眞如解語花。若咱得他﹐倒了葡萄架。

【中呂】普天樂

○崔張十六事﹝十六首﹞

△普救姻緣

西洛客說姻緣﹐普救寺尋方便。佳人才子﹐一見情牽。餓眼望將穿﹐饞口涎空咽。門掩梨花閒庭院﹐粉墻兒髙似靑天。顚不刺見了萬千﹐似這般可喜娘罕見﹐引動人意馬心猿。

△西廂寄寓

嬌滴滴小紅娘﹐惡狠狠唐三藏。消磨災障﹐眼抹張郎。便將小組央﹐說起風流況。母親呵怕女孩兒春心蕩﹐百般巧計關防﹔倒賺他鴛鴦比翼﹐黃鶯作對﹐粉蝶成雙。

△酬和情詩

玉宇淨無塵﹐寶月圓如鏡﹔風生翠袖﹐花落閒庭。五言詩句語淸﹐兩下裏爲媒證﹐遇著風流知音性﹐惺惺的偏惜惺惺。若得來心肝兒敬重﹐眼皮兒上供養﹐手掌兒裏髙擎。

△隨分好事

梵王宮月輪髙﹐枯木堂香煙罩。法聰來報﹐好事通宵。似神仙離碧霄﹐可意種來淸醮﹐猛見了傾國傾城貌。將一个發慈悲臉兒朦著﹐葫蘆啼到曉。酩子裏家去﹐只落得兩下裏獲鐸。

△封書退賊

不念《法華經》﹐不理《梁皇懺》﹐賊人來至﹐情理何堪﹗法聰待向前﹐便把賊來探﹐險把佳人遭坑陷﹐消不得小書生一紙書緘。杜將軍風威勇敢﹐張秀才能書妙染﹐孫飛虎好是羞慚。

△虛意謝誠

東閣玳筵開﹐不彊如西廂和月等。紅娘來請﹕「萬福先生。」「請」字兒未出聲﹐「去」字兒連忙應。下功夫將額顱十分掙﹐酸澑澑螫得牙疼。茶飯未成﹐陳倉老米﹐滿甕蔓菁。

△母親變卦

若不是張解元識人多﹐怎生救咱全家禍﹖你則合有恩便報﹐倒教我拜做哥哥。母親你忒慮過﹐怕我陪錢貨﹐眼睜睜把比目魚分破。知他是命福如何﹖我這里軟攤做一垛﹐咫尺間如同間闊﹐其實都伸不起我這肩窩。

△隔墻聽琴

月明中﹐琴三弄﹐閒愁萬種﹐自訴情衷。要知音耳朵﹐聽得他芳心動。司馬﹑文君情偏重﹐他每也曾理結絲桐。又不是《黃鶴醉翁》﹐又不是《泣麟悲鳳》﹐不不是《淸夜聞鐘》。

△開書染病

寄簡帖又無成﹐相思病今番甚。只爲你倚門待月﹐側耳聽琴﹐便有那扁鵲來﹐委實難醫恁。止把酸醋當歸浸﹐這方兒到處難尋。要知是知母未寢﹐紅娘心沁﹐使君子難禁。

△鶯花配偶

春意透酥胸﹐春色橫眉黛﹐新婚燕爾﹐苦盡甘來。也不索將琴操彈﹐也不索西廂和月待﹐盡老今生同歡愛﹐恰便似劉阮天臺。只恐怕母親做猜﹐侍妾假乖﹐小姐難捱。

△花惜風情

小娘子說因由﹐老夫人索窮究﹐我只道神鍼法灸﹐卻原來燕侶鸞儔。紅娘先自行﹐小姐權落後﹐我在這窗兒外幾曾敢咳嗽﹐這殷勤著甚來由﹖夫人你得休便怵﹐也不索出乖弄醜﹐自古來女大難畱。

△張生赴選

碧天﹐黃花地﹐西風緊﹐北雁南飛。恨相見難﹐又早別離易。久已後𨿽然成佳配﹐柰時間怎不悲啼﹗我則廝守得一時半刻﹐早松了金釧﹐減了香肌。

△旅館夢魂

爲功名﹐傷離別﹐可憐見關山萬里﹐獨自跋涉。楚陽臺朝暮﹐楊柳岸朦朧月﹐冷淸淸怎地捱今夜﹖夢魂兒這場拋撇。人去也﹐去時節遠也﹐遠時節幾日來也﹖

△喜得家書

久客在京師﹐甚的是閒傳示﹖心頭眼底﹐橫倘鶯兒。趁西風折桂枝﹐已遂了靑志。盼得他一紙音書﹐卻是斷腸詩詞。堪爲字史﹐顏筋柳骨﹐獻之羲之。

△遠寄寒衣

想張郎﹐空亻孱亻愁﹐緘書在手﹐寫不盡綢繆。修時節和淚修﹐囑咐休忘舊。寄去衣服牢收授﹐三般兒都有个因由﹕這襪兒管束你胡行亂走﹐這衫兒穿的著皮肉﹐這裹肚常系在心頭。

△夫婦團圓

爲風流﹐成姻眷﹐恩情美滿﹐夫婦團圓。卻忘了間阻情﹐遂了平生願。鄭恆枉自胡來纏﹐空落得惹禍招愆。一个賣風流的志堅﹐一个逞嬌姿的意堅﹐一个調風月的心堅。

【商調】梧葉兒

△別情

別離易﹐相見難﹐何處鎖雕鞍﹖春將去﹐人未還。這其間﹐殃及殺愁眉淚眼。

【雙調】沈醉東風﹝五首﹞

咫尺的天南地北﹐霎時間月缺花飛。手執著餞行杯﹐眼閣著別離淚。剛道得聲「保重將息」﹐痛煞煞教人捨不得。好去者﹐望前程萬里﹗﹝之一﹞

憂則憂鸞孤鳳單﹐愁則愁月缺花殘。爲則爲俏冤家﹐害則害誰曾慣﹐瘦則瘦不似今番﹔恨則恨孤幃繡衾寒﹐怕則怕黃昏到晚。﹝之二﹞

伴夜月銀箏鳳閒﹐暖東風繡被常慳。信沈了魚﹐書絕了雁﹐盼雕鞍萬水千山。本利對相思若不還﹐則告與那能索債愁眉淚眼。﹝之三﹞

夜月靑樓鳳簫﹐春風翠髻金翹。雨濃﹐心腸俏﹐俊龐兒玉軟香嬌。六幅湘裙一搦腰﹐間別來十分瘦了。﹝之四﹞

面比花枝解語﹐眉橫柳葉長疏。想著雨和﹐朝還暮﹐但開口只是長吁。紙鷂兒休將人廝應付﹐肯不肯懷兒裏便許。﹝之五﹞

【雙調】碧玉簫﹝十首﹞

黃如風虔﹐蓋下麗春園。員外心堅﹐使了販茶船。金山寺心事傳﹐豫章城人月圓。蘇氏賢﹐嫁了雙知縣。天﹐稱了他風流願。﹝之一﹞

怕見春歸﹐枝上柳綿飛。靜掩香閨﹐簾外曉鶯啼。恨天涯錦字稀﹐夢才郎翠被知。寬盡衣﹐一搦腰肢細。癡﹐暗暗的添憔悴。﹝之二﹞

盼斷歸期﹐劃損短金篦。一搦腰圍﹐寬褪素羅衣。知他是甚病疾﹐好教人沒理會﹐揀口兒食﹐陡恁的無滋味。醫﹐越恁的難調理。﹝之三﹞

簾外風篩﹐涼月滿閒階。燭滅銀臺﹐寶鼎篆煙裏。醉魂兒難掙挫﹐精彩兒彊打挨﹐那里每來﹐你取閒論詩才。ㄉ﹐定當的人來賽。﹝之四﹞

你性隨邪﹐迷戀不來也。我心癡呆﹐等到月兒斜。你歡娛受用別﹐我淒涼爲甚疊﹗休謊說﹐不索尋吳越。咱﹐負心的教天滅﹗﹝之五﹞

席上樽前﹐衾枕柰無緣。柳底花邊﹐詩曲已多年。向人前未敢言﹐自心中禱告天。情意堅﹐每日空相見。天﹐甚時節成煙眷﹗﹝之六﹞

膝上琴橫﹐哀愁動離情。指下風生﹐瀟灑弄淸聲。鎖窗前月色明﹐雕闌外夜气淸。指法輕﹐助起騷人興﹐聽﹐正漏斷人初靜。﹝之七﹞

紅袖輕揎﹐玉筍挽秋千。畫板髙懸﹐仙子墜軒。額殘了翡翠鈿﹐髻松了柳葉偏。花徑邊﹐笑撚春羅扇。扌扇﹐玉腕鳴黃金釧。﹝之八﹞

秋景堪題﹐紅葉滿山溪。松徑偏宜﹐黃菊繞東籬。正淸樽斟潑醅﹐有白衣勸酒杯。官品極﹐到底成何濟﹗歸﹐學取他淵明醉。﹝之九﹞

笑語喧嘩﹐墻內甚人家﹖度柳穿花﹐院後那嬌娃。媚孜孜整絳紗﹐顫巍巍插翠花。可喜煞﹐巧筆難描畫。他﹐困倚在秋千架。﹝之十﹞

【雙調】大徳歌﹝四首﹞

△春

子規啼﹐不如歸﹐道是春歸人未歸。幾日添憔悴﹐虛飄飄柳絮飛。一春魚雁無消息﹐則見雙燕斗銜泥。

△夏

俏冤家﹐在天涯﹐偏那里綠楊堪系馬﹖困坐南窗下﹐數對淸風想念他。蛾眉淡了教誰畫﹖瘦巖巖羞帶石橊花。

△秋

風飄飄﹐雨瀟瀟﹐便做陳摶睡不著。懊惱傷懷抱﹐撲簌簌淚點拋。秋蟬兒噪罷寒蛩兒叫﹐淅零零細雨打芭蕉。

△冬

雪紛紛﹐掩重門﹐不由人不斷魂﹐瘦損江梅韻。那里是淸江江上村﹖香閨裏冷落誰瞅問﹖好一个憔悴的憑闌人﹗

【雙調】大徳歌﹝六首﹞

粉墻低﹐景淒淒﹐正是那西廂月上時。會得琴中意﹐我是个香閨裏鐘子期。好教人暗想張君瑞﹐敢則是愛月夜眠遲。﹝之一﹞

綠楊堤﹐畫船兒﹐正撞著一帆風趕上水。馮魁喫的醺醺醉﹐怎想著金山寺壁上詩。醒來不見多姝麗﹐冷淸淸空載月明歸。﹝之二﹞

鄭元和﹐受寂寞﹐道是你無錢怎柰何﹖哥哥家緣破﹐誰著你搖銅鈴唱換歌。因打亞仙門前過﹐恰便是司馬淚痕多。﹝之三﹞

謝家村﹐賞芳春﹐疑怪他桃花冷笑人。著誰傳芳信﹐彊題詩也斷魂。花陰下等待無人問﹐則聽得黃犬吠柴門。﹝之四﹞

雪粉華﹐舞梨花﹐再不見煙村四五家。密灑堪圖畫﹐看疏林噪晚鴉。黃蘆掩映淸江下﹐斜纜著釣魚航模。﹝之五﹞

吹一个﹐彈一个﹐唱新行大徳歌。快活休張羅﹐想人生能幾何﹖十分淡薄隨緣過﹐得磨陀處且磨陀。﹝之六﹞

○套數

【黃鐘】侍香金童

春閨院宇﹐柳絮飄香雪。簾幕輕寒雨乍歇﹐東風落花迷粉蝶。芍藥初開﹐海棠才謝。

【幺】柔腸脈脈﹐新愁千萬疊。偶記年前人乍別﹐秦臺玉蕭聲斷絕。雁底關河﹐馬頭明月。

【降黃龍衮】鱗鴻無个﹐錦箋慵寫。腕松金﹐肌削玉﹐羅衣寬徹。淚痕淹破﹐胭脂雙頰。寶鑑愁臨﹐翠鈿羞貼。

【幺】等閒辜負﹐好天良夜。玉鑪中﹐銀臺上﹐香消燭滅。鳳幃冷落﹐鴛衾虛設﹐玉筍頻搓﹐繡鞋重扌顚。

【出隊子】聽子規啼血﹐又西樓角韻咽。半簾花影自橫斜﹐畫檐間丁當風弄鐵﹐紗窗外瑯敲瘦節。

【幺】銅壺玉漏催淒切﹐正更闌人靜也。金閨瀟灑轉傷嗟﹐蓮步輕移呼侍妾﹕「把香桌兒安排打快些。」

【神仗兒煞】深沈院捨﹐蟾光皎潔。整頓了霓裳﹐把名香謹。伽伽拜罷﹐頻頻禱祝﹕「不求富貴豪奢﹐只願得夫妻每早早圓備者﹗」

【仙呂】翠裙腰

△閨怨

曉來雨過山橫秀﹐野水漲汀洲。闌干倚徧空回首。下危樓﹐一天風物暮傷秋。

【六幺徧】乍涼時候﹐西風透。碧梧脫葉﹐余暑才收。香生鳳口﹐簾垂玉鉤﹐小院深閒淸晝。淸幽﹐聽聲聲蟬噪柳梢頭。

【寄生艸】爲甚憂﹐爲甚愁﹖爲蕭郎一去經今久。玉臺寶鑑生塵垢﹐綠窗冷落閒鍼銹。豈知人玉腕釧兒松﹐豈知人兩葉眉兒皺﹗

【上京馬】他何處﹐共誰人攜手﹐小閣銀瓶歌酒。早忘了咒﹐不記得﹐低底耨。

【後庭花煞】掩袖暗含羞﹐開樽越釀愁。悶把苔墻畫﹐慵將錦字修。最風流﹐眞眞恩愛﹐等閒分付等閒休。

【南呂】一枝花

△贈朱簾秀

輕裁蝦萬須﹐巧織珠千串﹔金鉤光錯落﹐繡帶舞蹁躚。似霧非煙﹐妝點就深閨院﹐不許那等閒人取次展。搖四壁翡翠濃陰﹐射萬瓦琉璃色淺。

【梁州】富貴似侯家紫帳﹐風流如謝府紅蓮﹐鎖春愁不放雙飛燕。綺窗相近﹐翠戶相連﹐雕櫳相映﹐繡幕相牽。拂苔痕滿砌楡錢﹐惹楊花飛點如錦。愁的是抹回廊暮雨蕭蕭﹐恨的是篩曲檻西風剪剪﹐愛的是透長門夜月娟娟。淩波殿前﹐碧玲瓏掩映湘妃面﹐沒福怎能夠見﹖十里揚州風物妍﹐出落著神仙。

【尾】恰便似一池秋水通宵展﹐一片朝盡日懸。你个守戶的先生肯相戀﹐煞是可憐﹐則要你手掌兒裏奇擎著耐心兒捲。

【南呂】一枝花

△杭州景

普天下錦繡鄕﹐寰海內風流地。大元朝新附國﹐亡宋家舊華夷。水秀山奇﹐一到處堪遊戲。這答兒忒富貴﹐滿城中繡幕風簾﹐一哄地人煙輳集。

【梁州】百十里街衢整齊﹐萬餘家樓閣參差﹐並無半答兒閒田地。松軒竹徑﹐藥圃花蹊﹐茶園稻陌﹐竹塢梅溪。一陀兒一句詩題﹐行一步扇面屏幃。西鹽場便似一帶瓊瑤﹐吳山色千疊悲翠。兀良﹐望錢塘江萬頃玻璃。更有淸溪綠水﹐畫船兒來往閒遊戲。浙江亭緊相對﹐相對著險嶺髙峯長怪石﹐堪羨堪題。

【尾】家家掩映渠流水﹐樓閣崢嶸出翠微。遙望西湖暮山勢﹐看了這壁﹐覷了那壁﹐縱有丹靑下不得筆。

【南呂】一枝花

△不伏老

攀出墻朵朵花﹐折臨路枝枝柳。花攀紅蕊嫩﹐柳折翠條柔﹐浪子風流。憑著我折柳攀花手﹐直煞得花殘柳敗休。半生來折柳攀花﹐一世裏眠花臥柳。

【梁州】我是个普天下郎君領袖﹐蓋世界浪子班頭。願朱顏不攺常依舊﹐花中消遣﹐酒內忘憂。分茶扌顚竹﹐打馬藏鬮﹔通五音六律滑熟﹐甚閒愁到我心頭﹗伴的是銀箏女銀臺前理銀箏笑倚銀屏﹐伴的是玉天仙攜玉手並玉肩同登玉樓﹐伴的是金釵客歌《金縷》捧金樽滿泛金甌。你道我老也﹐暫休。占排場風月功名首﹐更玲瓏又剔透。我是个錦陣花營都帥頭﹐曾玩府遊州。

【隔尾】子弟每是个茅艸岡﹑沙土窩初生的兔羔兒乍向圍場上走﹐我是个經籠罩﹑受索网蒼翎毛老野雞踏踏的陣馬兒熟。經了些窩弓冷箭蠟槍頭﹐不曾落人後。恰不道「人到中年萬事休」﹐我怎肯虛度了春秋。

【尾】我是个蒸不爛﹑煮不熟﹑捶不匾﹑炒不爆響當當一粒銅豌豆﹐恁子弟每誰教你鉆入他鋤不斷﹑斫不下﹑解不開﹑頓不脫慢騰騰千層錦套頭。我玩的是梁園月﹐飲的是東京酒﹐賞的是洛陽花﹐攀的是章臺柳。我也會圍棋﹑會蹴リ﹑會打圍﹑會插科﹑會歌舞﹑會吹彈﹑會咽作﹑會吟詩﹑會雙陸。你便是落了我牙﹑歪了我嘴﹑瘸了我腿﹑折了我手﹐天賜與我這幾般兒歹癥候﹐尙兀自不肯休。則除是閻王親自喚﹐神鬼自來勾﹐三魂歸地府﹐七魂喪冥幽﹐天那﹐那其間才不向煙花路兒上走﹗

【中呂】古調石橊花

△閨思

顚狂柳絮撲簾飛﹐綠暗紅稀。垂楊影裏杜鵑啼﹐一弄兒斷送了春歸。牡丹亭畔人寂靜﹐惱芳心似醉如癡。懨懨爲他成病也﹐松金釧﹐褪羅衣。

【酥棗兒】一自相逢﹐將人來縈系。樽前席上﹐眼約心期。比及道是配合了﹐受了些閒是閒非。咱各辦著个堅心﹐要撥个終緣之計。

【鮑老兒】當初指望成家計﹐誰想瓊簪碎﹔當初指望無拋棄﹐誰想銀瓶墜。煩煩惱惱﹐哀哀怨怨﹐哭哭啼啼﹐回黃倒皂﹐長吁短嘆﹐自跌自堆。

【鮑老三臺滚】俺也自知﹐鸞臺懶傍塵土迷﹔俺也自知﹐金釵款鬢堆﹔俺也自知﹐絕鱗翼﹑斷信息﹑幾時回﹖乍別來肌如削﹐早是我多病多愁﹐正值著困人的天气。

【墻頭花】守香閨﹐鎭日情如醉﹐悶懊惱離愁空教我訴與誰﹖愁聞的是紫燕關關﹐倦聽的是黃鶯嚦嚦。

【賣花聲煞】愁山悶海不許當敵﹐好教我無一个百刂劃﹐耐心兒多陪下些淒惶淚。呼侍婢將繡簾低放﹐把重門深閉﹐怕鶯花笑人憔悴。

【大石調】靑杏子

△離情

殘月下西樓﹐覺微寒輕透衾。華胥一枕旁ㄣ覺﹐藍橋路遠﹐玉峯煙漲﹐銀漢收。

【幺】天付兩風流﹐翻成南北悠悠﹐落花流水人何處﹖相思一點﹐離愁幾許﹐撮上心頭。

【荼コ香】記得初相守﹐偶爾間因循成就﹐美滿效綢繆。花朝月夜同宴賞﹐佳節須酬﹐到今一旦休。常言道好事天慳﹐美姻緣他娘間阻﹐生拆散鸞交鳳友。

【幺】坐想行思﹐傷懷感舊﹐各辜負了星前月下深深咒。願不損﹐愁不煞﹐神天還佑。他有日不測相逢﹐話別離情取一場消瘦。

【好觀音煞】與怪友狂朋尋花柳﹐時復間和哄消愁。對著浪蕊浮花懶回首﹐怏怏歸來﹐原不飲杯中酒。

【尾】對著盞半明不滅的孤燈雙眉皺﹐冷淸淸沒个人瞅﹐誰解春衫紐兒扣﹖

【大石調】靑杏子

△騁懷

花月酒家樓﹐可追歡亦可悲秋。悲歡聚散爲常事﹐明眸皓齒﹐歌鶯舞燕﹐各逞溫柔。

【幺】人俊惜風流﹐欠前生酒病花愁。尙還不徹相思債﹐攜雲挈雨﹐批風切月﹐到處綢繆。

【催拍子】愛共寢花間錦鳩﹐恨孤眠水上白鷗。月宵花晝﹐大筵排回雪韋娘﹐小酌會竊香韓壽。舉觴紅袖﹐玉纖橫管﹐銀甲調箏﹐酒令詩籌。曲成詩就﹐韻協聲律﹐情動魂消﹐腹稿冥搜﹐美恩當受。水仙山鬼﹐月妹花妖﹐如還得遇﹐不許干休﹐會埋伏未嘗泄漏。

【幺】羣芳會首﹐繁英故友﹐夢回時綠肥紅瘦。榮華過可見蔬薄﹐財物廣始知親厚。慕新思舊﹐簪遺佩解﹐鏡破釵分﹐蜂妒蝶羞。惡緣難救﹐痼疾常發﹐業貫將盈﹐努力呈頭。冷餐重餾﹐口刀舌劍﹐吻槊唇槍﹐獨攻決勝﹐混戰無憂﹐不到得落人姦彀。

【尾】展放徵旗任誰走﹐廟算神謨必應口。一管筆在手﹐敢搦孫吳兵斗。

【越調】鬥鵪鶉

△女校尉

換步那蹤﹐趨前退後﹐側腳傍行﹐垂肩袖。若說過論茶頭﹐兼答板摟﹐入來的掩﹐出去的兜。子要論道兒著人﹐不要無拽樣順紐。

【紫花兒】打的个桶子兼特順﹐暗足窩妝腰﹐不揪拐回頭。不要那看的每側面﹐子弟每凝眸。非是我胡謅﹐上下泛前後左右瞅﹐過從的圓就。三鮑敲失落﹐五花气從頭。

【天淨沙】平生肥馬輕裘﹐何須錦帶吳鉤﹖百歲光陰轉首﹐休閒生受﹐嘆功名似水上浮漚。

【寨兒冷】得自由﹐莫剛求。茶余飯飽邀故友﹐謝館秦樓﹐散悶消愁﹐惟蹴リ最風流。演習得踢打溫柔﹐施逞得解數滑熟。引腳躡龍斬眼﹐擔槍拐鳳搖頭。一左一右﹐折疊鶻勝遊。

【尾】錦纏腕﹑葉底桃﹑鴛鴦叩﹐入腳面帶黃河逆流。斗白打賽官場﹐三場兒盡皆有。

【越調】鬥鵪鶉

△又

蹴リ場中﹐鳴珂巷裏﹐南北馳名﹐寰中可意。夾縫堪誇﹐拋聲盡喜。那換活﹐煞整齊。款側金蓮﹐微那玉體。唐裙輕蕩﹐繡帶斜飄﹐舞袖低垂。

【紫花兒】打得个桶子兼特硬﹐合扇拐偏疾。有一千來ㄐ拾。上下泛勻勻的﹐論道兒直。使得个插肩來可喜﹐板摟巢雜﹐足窩兒零利。

【小桃紅】裝蹺委實用心機﹐不枉了誇彊會﹐女輩叢中最爲貴。煞曾習﹐沾身那取著田地。趕起了白踢﹐諸餘裏快收拾。

【調笑令】噴鼻﹐異香吹﹐羅襪長粘見色泥﹐天生藝性諸般兒會。折末你轉花枝勘兼當對﹐鴛鴦叩體樣如畫的﹐到啜賺得校尉每疑惑。

【禿廝兒】粉汗濕珍珠亂滴﹐寶髻偏鴉玉斜堆。虛蹬落實拾躡起﹐側身動﹐柳腰脆﹐丸惜。

【聖藥王】甚旖旎﹐解數兒希﹐左盤右折煞曾習。甚整齊﹐省气力﹐旁行側腳步頻移﹐來往似粉蝶兒飛。

【尾】不離了花前柳影閒田地﹐斗白打官場小踢。竿网下世無雙﹐全場兒占了第一。

【雙調】新水令

楚臺雲雨會巫峽﹐赴昨宵約來的期話。樓頭棲燕子﹐庭院已聞鴉﹐料想他家﹐收鍼指晚妝罷。

【喬牌兒】款將花徑踏﹐獨立在紗窗下﹐顫欽欽把不定心頭怕。不敢將小名呼﹐咱則索等候他。

【雁兒落】怕別人瞧見咱﹐掩映在酴架。等多時不見來﹐則索獨立在花陰下。

【掛搭鉤】等候多時不見他﹐這的是約下佳期話﹐莫不是貪睡人兒忘了那﹖伏冢在藍橋下。意懊惱卻待將他罵﹐聽得呀的門開﹐驀見如花。

【豆葉黃】髻挽烏雲﹐蟬鬢堆鴉﹐粉膩酥胸﹐臉襯紅霞﹔裊娜腰肢更喜恰﹐堪講堪誇。比月裏嫦娥﹐媚媚孜孜﹐那更撐達。

【七弟兄】我這里覓他﹐喚他﹐哎﹗女孩兒﹐果然道色膽天來大。懷兒裏摟抱著俏冤家﹐香腮悄語低低話。

【梅花酒】兩情濃﹐興轉佳。地權爲牀榻﹐月髙燒銀蠟。夜深沈﹐人靜悄﹐低低的問如花終是个女兒家。

【收江南】好風吹綻牡丹花﹐半合兒揉損絳裙紗。冷丁丁舌尖上送香茶﹐都不到半霎﹐森森一向徧身麻。

【尾】整烏雲欲把金蓮さ﹐紐回身再說些兒話﹕「你明夜个早些兒來﹐我專聽著紗窗外芭蕉葉兒上打。」

【雙調】新水令

閒爭奪鼎沸了麗春園﹐欠排場不堪久戀。時間相敬愛﹐端的怎團圓﹖白沒事教人笑﹐惹人怨。

【駐馬聽】錦陣裏爭先﹐緊捲旗幡不再展﹔花營中挑戰﹐勞拴意馬與心猿。降書執寫納君前﹐唇槍舌劍難施展。參破脫空禪﹐早抽頭索甚他人勸。

【喬牌兒】都將咱冷句店﹐心兒裏豈不嫌﹖屯門塞戶剛劍﹐紙糊鍬怎地展。

【天仙子】從今後﹐識破野狐涎。紅粉無情﹐災星不現。村酒釅野花濃﹐再不粘拈。當時話兒無應顯﹐好事天慳。

【尾】料應也不得爲煙眷。有了神前咒怨﹐爲甚腳兒稀﹐尺緊的陽臺路兒遠。

【雙調】新水令

攪閒風吹散楚臺云﹐天對付滿懷愁悶。您那里歡娛嫌夜短﹐俺寂寞恨長更。恰似綫斷風箏﹐絕魚雁杳音信。

【駐馬聽】多緒多情﹐病身軀憔悴損﹔閒愁閒悶﹐將柳帶結同心。瘦巖巖寬褪了絳綃裙﹐羞答答恐怕他鄰姬問。若道傷春﹐今年更比年時甚。

【沈醉東風】蓮臉上何曾傅粉﹐鬢髻松不整烏雲。口兒店﹐心兒裏印﹐捱一宵勝似三春。怕的是黃昏點上燈﹐照見俺孤淒瘦影。

【幺】早是我愁懷悶哽﹐更那堪四扇幃屏。遣人愁﹐添人恨﹐無端怨煞丹靑。畫得來雙雙廝配定﹐做得傷情對景。

【天仙子】一扇兒畫著雙通叔﹐和蘇氏到豫章城﹔一扇兒是司馬文君﹔一扇兒是王魁桂英。畫的來廝顧盼廝溫存﹐比各靑春。這一扇兒比他每情更深﹐是君瑞鶯鶯。

【隨煞】您團圓偏俺孤另﹐擁被和衣坐等。聽鼓打四更過﹐搭伏定鴛鴦枕頭兒等。

【雙調】新水令

寨兒中風月煞經諳﹐收心也合搠淹。再不纏頭戴蜀錦﹐沽酒典春衫。心如柳絮粘泥﹐狂風過怎搖撼。

【喬牌兒】這番天對勘﹐非是俺愚濫。相知每側腳裏來轟減﹐蓋因他酒半酣。

【夜行船】又引起往前風月膽﹐今番做得尷。且休說久遠當來﹐柰何時暫﹐這些時陡羞慘。

【天仙子】咱非參﹐壞怪斗來攙。怎肯襖廟火絕﹐藍橋水淹。難掩蓋潑風聲﹐被各俱耽。怎只恁兩下裏阻隔情分減﹐面北眉南。

【離亭宴煞】你休起風波剁斷漁舟纜﹐得團圓摔破靑銅鑑。冤家行再三﹐再三囑付勤相探。常將好事貪﹐卻休教花星暗。萬一問休將人倒賺﹐眼挫了可憎才﹐心疼煞志誠俺。

【雙調】新水令

鳳凰臺上憶吹簫﹐似錢塘夢魂初覺。花月約﹐鳳鸞交﹐半世疏狂﹐總做了一場懊。

【駐馬聽】黃詔奢豪﹐桑木劍熬乏古定刀﹔雙郎窮薄﹐紙糊鍬撅了點剛鍬。怕不待爭鋒取債戀多嬌﹐又索書名畫字尋人保。枉徒勞﹐供錢買笑教人笑。

【落梅風】姨夫鬧﹐咱便曉﹐君子不奪人之好。他攬定磨桿兒誇俏﹐推不動磨桿上自弔。

【步步嬌】積趲下三十兩通行鴉靑鈔﹐買取个大笠子粗麻罩。妝甚腰﹐眼落處和他契丹交。𨿽是不風騷﹐不到得著圈套。

【甜水令】佳人有意郎君俏﹐郎君沒鈔鶯花惱。如今等惜花人弄巧﹐指不過美話兒排﹐虛科兒套﹐實心兒少。想著月下情﹐星前約﹐是則是花木瓜兒看好。李亞仙負心疾﹐鄭元和下番早。

【雙調】新水令﹝二十換頭﹞

玉驄絲金鞍占﹐系垂楊小庭深院。明媚景﹐艷陽天。急管繁弦﹐東樓上恣歡宴。

【慶東原】或向幽窗下﹐或向曲檻前﹐春纖相對搖紈扇。閒憑著玉肩﹐雙歌《采蓮》﹐斗撫冰弦。遂卻少年心﹐稱了於飛願。

【早鄕詞】九秋天﹐三徑邊﹐綻黃花徧撒金錢。露春纖把花笑撚﹐捧金杯酒頻勸﹐暢好是風流如五柳莊前。

【掛打沽】淺淺江梅驛使傳﹐亂剪碎鵝毛片。旋剖溫橙列著玳筵﹐玉液著金瓶旋。酒暈紅﹐新妝面﹐人道是窮冬﹐我道是虛言。

【石竹子】夜夜嬉遊賽上元﹐朝朝宴樂賞禁煙。密愛幽歡不能戀﹐無柰被名韁利鎖牽。

【山石橊】阻鸞凰﹐分鶯燕﹐馬頭咫尺天涯遠﹐易去難相見。

【幺】心間愁萬千﹐不能言。當時月枕歌眷戀﹐到如今翻作《陽關》怨。

【醉也摩挲】眞个索去也麼天﹐眞个索去也麼天﹗再要團圓﹐動是經年﹐思量殺俺也麼天﹗

【相公愛】晚宿在孤村悶怎生眠﹐伴人離愁月當軒。月圓﹐人幾時圓﹖不似他南樓上斗嬋娟。

【胡十八】天配合俏姻眷﹐分拆開並頭蓮。思量席上與樽前﹐天生的自然﹐那些兒體面。也是俺心上有﹐常常的夢中見。

【一錠銀】心友每相邀列著管弦﹐卻子待歡解動淒然。十分酒十分悲怨﹐卻不道怎生般消遣。

【阿那忽】酒勸到跟前﹐只辦的推延。桃花去年人面﹐偏怎生冷落了今年。

【不拜門】酒入愁腸悶怎生言﹐疏竹蕭蕭西風戰。如年﹐如年似長夜天﹐正是恰黃昏庭院。

【金盞子】咱無緣﹐風流十全。盡可憐﹐芙蓉面。腕松著金釧﹐鬢貼著翠鈿﹐臉朵著秋蓮。眼去眉來相思戀﹐春山搖﹐秋波轉。

【大拜門】玉兔鶻牌懸﹐懷揣著帝宣﹐稱了俺男兒深願。忙加玉鞭﹐急催駿宛﹐恨不聖到俺那佳人家門前。

【也不羅】只聽得樂聲喧﹐列著華筵﹐聚集諸親眷。首先一盞攔門勸﹐走馬身勞倦。

【喜人心】人叢裏遙見﹐半遮著羅扇﹐可喜的風流業冤﹐兩葉眉兒未展。百般的陪告﹐一創的求和﹐只管裏熬煎。他越將个龐兒變﹐咱百般的難分辧。

【風流體】胡猜咱﹐胡猜咱居帝輦﹐和別人﹑和別人相畱戀。上放著﹑上放著賜福天﹐你不知﹑你不知神明見。

【忽都白】我半載來孤眠﹐信口胡言﹐枉了把我冤也麼冤。打聽的眞實﹐有人曾見﹐母親跟前﹐恁兒情願﹐一任當刑憲﹐死而心無怨。

【唐兀歹】不付能告求的繡幃裏頭眠﹐痛惜輕憐。斬眼不覺得綠窗兒外月明卻又早轉﹐暢好是疾明也麼天﹗

【尾】腰肢困擺垂楊軟﹐舌尖笑吐丁香喘。繡帳裏無人﹐並枕低言。暢道美滿姻緣﹐風流繾綣﹐天若肯爲人﹐爲人是今生願。盡老同眠也者﹐也彊如雁底關河路兒遠。

【雙調】喬牌兒

世情推物理﹐人生貴適意。想人間造物搬興廢﹐吉藏凶﹐凶暗吉。

【夜行船】富貴那能長富貴﹐日盈昃月滿虧蝕。地下東南﹐天髙西北﹐天地尙無完體。

【慶宣和】算到天明走到黑﹐赤緊的是衣食。鳧短鶴長不能齊﹐且休題﹐誰是非。

【錦上花】展放愁眉﹐休爭閒气。今日容顏﹐老如昨日。古往今來﹐恁須盡知﹐賢的愚的﹐貧的和富的。

【幺】到頭這一身﹐難逃那一日。受用了一朝﹐一朝便宜。百歲光陰﹐七十者稀。急急流年﹐滔滔逝水。

【淸江引】落花滿院春又歸﹐晚景成何濟﹗車塵馬足中﹐蟻穴蜂衙內﹐尋取个穩便處閒坐地。

【碧玉簫】烏兔相催﹐日月走東西。人生別離﹐白髮故人稀。不停閒歲月疾﹐光陰似駒過隙。君莫癡﹐休爭名利。幸有幾杯﹐且不如花前醉。

【歇拍煞】恁則待閒熬煎﹑閒煩惱﹑閒縈系﹑閒追歡﹑閒落魄﹑閒遊戲。金雞觸禍機﹐得時間早棄迷途。繁華重念簫韶歇﹐急流勇退尋歸計。采蕨薇﹐洗是非﹔夷齊等﹐巢由輩。這兩个誰人似得﹖松菊晉陶潛﹐江湖越範蠡。

【仙呂】桂枝香

因他別後﹐懨懨消瘦。粉褪了雨後桃花﹐帶寬了風前楊柳。這相思怎休﹖這相思怎休﹖害得我天長地久﹐難禁難受﹗淚痕流﹐滴破芙蓉面﹐卻似珍珠斷綫頭。

【不是路】萬種風流﹐今日番成一段愁。淚盈眸﹐雲山滿目恨悠悠。謾追求﹐情如柳絮風前斗﹐性似桃花逐水流。沈吟久﹐因他數盡殘更漏﹐恁般亻孱亻愁﹗恁般亻孱亻愁﹗

【木丫叉】霧鎖秦樓﹐霧鎖秦樓。云迷楚岫﹐禦溝紅葉空流。偸香韓壽﹐錦帳中枉自綢繆﹐蹙破兩眉頭。小蠻腰瘦如楊柳﹐淺淡櫻桃樊素口。空教人目斷去時舟﹐又不知風流浪子﹐何處溫柔。

【幺篇】月下砧聲幽﹐月下砧聲幽﹐風前笛秦。斷腸聲無了無休﹐搗碎我心頭。又加上一場癥候﹐頓使我愁不寐﹐襄王夢雨散雲收。

【余文】薄情忘卻神前咒﹐一度思量一度愁﹐把往日恩情付水流。

☆庚吉甫

庚吉甫﹐名天錫﹐亦作天福﹐大都﹝今北京﹞人。曾任中書省掾﹐除員外郎﹑中山﹝今河北定州市﹞府判。生卒年不詳。元﹟鐘嗣成《錄鬼簿》將其列於「前輩已死名公才人﹐有所編傳奇行於世者」之列。明﹟賈仲明在馬致遠的弔詞裏把他與馬致遠﹑關漢卿﹑白朴等人相提並論。馬﹑關﹑白都是元雜劇蒙元時期的作家﹐故莊一拂在《古典戲曲存目匯考》中言庚氏於「元憲宗元年前後在世」。所作雜劇共十五種﹐今皆不存。其雜劇﹐除《玉女琵琶怨》《秋夜蕊珠宮》本事不詳外﹐另有七个歷史劇﹐卽《隋煬帝江月錦帆舟》《孟嘗君雞鳴度關》《會稽山買臣負薪》《善蓋厲周處三害》《楊太眞霓裳怨》《楊太眞浴罷華淸宮》《中郎將常何薦馬周》﹔兩个神道劇﹐卽《薛昭誤入蘭昌宮》《封騭先生罵上元》﹔四个愛情劇﹐卽《裴航遇雲英》《列女靑陵臺》《秋夜淩波夢》《蘇小卿麗春園》等。賈仲明《淩波仙》弔詞評其雜劇﹕「語言脫灑不粗疏﹐翰墨淸新果自如﹐胸懷倜儻多淸楚。」對照庚氏散曲﹐足見其語言有著脫灑細膩﹐淸新自然的特點。賈氏又云「上紅筆﹐沒半點塵俗。」這主要指其神道劇而言﹐而「尋章摘句﹑騰今換古﹑巽玉噴珠」﹐則指其歷史劇。其雜劇在當時是頗有影響的。賈仲明在弔馬致遠時﹐言馬「共庾﹑白﹑關老齊肩」﹐可見庾氏曾一度被稱爲元曲四大家之一。明﹟朱權《太和正音譜》評其詞「如奇峯散綺」﹐進一步指出了其作品綺麗不俗﹐徧見珠玉的語言風格。

庾氏還是元散曲的代表作家之一。現存七首小令﹑四套散套。元﹟貫云石在《陽春白雪﹟序》中把他和關漢卿並論﹐品評兩人「造語妖嬌﹐卻如小女臨懷﹐使人不忍對」。元﹟楊維楨在《周月湖今樂府﹟序》中稱﹕「士大夫以今樂府鳴者﹐奇巧莫如關漢卿﹑庾吉甫﹑楊淡齋﹑盧疏齋。」又在《沈氏今樂府﹟序》中談散曲之可被弦竹事時說道﹕「士之操觚於是者﹐文墨之遊耳。其於聲文﹐綴於君臣夫婦仙釋之典故﹐以警人視聽﹐使癡人兒女知有古今美惡成敗之勸懲﹐則出於關﹑庾氏傳奇之變。」關﹑庾不僅使散曲被於弦竹而聲文﹐還使之能夠警人視聽﹐搬上舞臺﹐引入雜劇創作。卽明﹟劉楫《詞林摘艷﹟序》中所言「至元金遼之世﹐﹝古樂府﹞則變而爲之樂府﹐其間擅場者﹐如關漢卿﹑庾吉甫……所作﹐體裁𨿽異而宮商相宜﹐此可被於弦竹者也。」庾氏與關氏﹐一道爲開創元曲之一代文學﹐作出了共同的努力。

○小令

【雙調】蟾宮曲

環滁秀列諸峯﹐山有名泉﹐瀉出其中。泉上危亭﹐僧仙好事﹐締構成功。四景朝暮不同﹐宴酣之樂無窮﹐酒飲千鐘。能醉能文﹐太守歐翁。

滕王髙閣江幹﹐佩玉鳴鑾﹐歌舞闌珊。畫棟朱簾﹐朝暮雨﹐南浦西山。物換星移幾番﹖閣中帝子應笑﹐獨倚危闌。檻外長江﹐東注無還。

【雙調】雁兒落過得勝令

春風桃李繁﹐夏浦荷蓮間。秋霜黃菊殘﹐冬雪白梅綻。

四季手輕翻﹐百歲指空彈。謾說周秦漢﹐徒誇孔孟顏。人間﹐幾度黃粱飯﹔狼山﹐金杯休放閒。

名韁廝纏挽﹐利鎖相牽絆。孤舟亂石湍﹐贏馬連云棧。宰相五更寒﹐將軍夜渡關。創業非容易﹐升平守分難。長安﹐那个是周公旦﹔狼山﹐風流訪謝安。

韓侯一將壇﹐諸葛三分漢。功名紙半張﹐富貴十年限。行路古來難﹐古道近長安。緊把心猿系﹐牢將意馬拴。塵寰﹐倒大無憂患﹔狼山﹐白相伴閒。

荒荒時務艱﹐急急光陰換。一局棋未終﹐腰斧柯先欄。百歲霎光間﹐莫惜此時閒。三兩知心友﹐鯨杯且吸漧。休彈﹐玉人齊聲嘆﹔狼山﹐興亡一笑間。從他綠鬢斑﹐欹枕白石爛。回頭紅日晚﹐滿目靑山矸。翠立數峯寒﹐碧鎖暮間。媚景春前賞﹐睛嵐雨後看。開顏﹐玉盞金波滿﹔狼山﹐人生相會難。

○套數

【商角調】黃鶯兒

懷古﹐懷古﹐廢興兩字﹐幹弋疑慮戈幾度﹖問當時富貴誰家﹖陳宮後主。

【踏莎行】殘照底西風老樹﹐據秦淮終是帝王都。愛山圍水繞﹐龍蟠虎踞。依稀睹﹐六朝風物。

【蓋天旗】光陰迅速﹐多半晴天變雨。待揀搭溪山好處﹐吞一杯﹐嚎數曲。身有歡娛﹐事無榮辱。

【應天長】引一僕﹐著兩壺。謝老東山﹐黃花時好去。適意林泉遊未足。煙波暮﹐堪凝佇﹐謫仙詩句。

【尾】一綫寄烏衣﹐二水分白鷺。臺上鳳凰遊﹐井口胭脂污。想玉樹後庭花﹐好金陵建康府。

懷古﹐懷古﹐物換千年﹐星移幾度。想當時帝子元嬰﹐閻公都督。

【踏莎行】彩射龍光﹐云埋鐵柱。迷津煙暗﹐渡水平湖。髙士詞堂﹐旌陽殿宇。洪恩路﹐藕花無數。

【蓋天旗】殘碑淋雨﹐畱得王郎佳句。信步攜筇﹐登臨閒佇。雁驚寒﹐衡陽浦。秋水長天﹐落霞孤鶩。

【應天長】東接吳﹐南甸楚。紺塢荒村﹐蒼煙古木。俯挹遙岑傷未足。夕陽暮﹐空無語﹐昔人何處﹖

【尾】孤塔插晴空﹐髙閣臨江渚。棟飛南浦云﹐簾捲西山雨。觀勝槪﹐壯江山﹐嘆鳴鑾﹐罷歌舞。

△別況

無語﹐無語﹐悶人怕到﹐江天日暮。大都來一種相思﹐柔腸萬縷。

【幺】嫩玉﹐肌膚﹐會調弦理管﹐能歌妙舞。從別後﹐有誰拘束﹖

【垂絲釣】求神問卜﹐道須有團圓一處。柰目下佳期﹐未得相逢愁最苦。正值著秋光﹐暮天淒楚。

【應長天】愁成陣﹐更壓著宋玉。便是鐵石人﹐也今宵耽不去。早是棲惶能對付。難禁處﹐淒涼景﹐窗兒外眼撮聚。

【隨煞】起一陣菊花風﹐下幾點芭蕉雨。風送得菊花香﹐雨打得芭蕉絮。芭焦雨敵庭梧﹐菊花風戰檻竹。

【商調】定風波

△思情

迆秋來到﹐正露冷風寒﹐微雨初收﹐涼風兒透冽襟袖。自別來愁萬感﹐遣離情不堪回首。

【金菊香】到秋來還有許多憂﹐一寸心懷無限愁﹐離情鎭日如病酒。似這等懨懨﹐終不肯斷了風流。

【鳳鸞吟】題起來羞﹐這相思何日休﹐好姻緣不到頭。飲幾盞悶酒﹐醉了時罷手﹐則怕酒醒了時還依舊。我爲他使盡了心﹐他爲我添消瘦﹐都一般減了風流。

【醋葫蘆】人病久﹐何日休﹐思情欲待罷無由。哎﹗你个多情你可便怎下的辜負﹗子我知伊主意﹐料應來倚仗著臉兒羞。

【尾聲】本待要棄捨了你个冤家﹐別尋一个玉人兒成配偶。你道是彊似你那模樣兒的呵﹐說道我也不能夠。我道來勝似你心腸兒的呵﹐到處裏有。

☆白朴

作者簡介見雜劇部分。

○小令

【仙呂】寄生艸

△飲

長醉後方何礙﹐不醒時有甚思。糟腌兩个功名字﹐醅淹千古興亡事﹐曲埋萬丈虹霓志。不達時皆笑屈原非﹐但知音盡說陶潛是。

【仙呂】醉中天

△佳人臉上黑痣

疑是楊妃在﹐怎脫馬嵬災。曾與明皇捧硯來﹐美臉風流殺。叵柰揮毫李白﹐覷著嬌態﹐灑松煙點破桃腮。

【中呂】陽春曲

△知幾

知榮知辱牢緘口﹐誰是誰非暗點頭。詩書叢裏且淹畱。閒袖手﹐貧煞也風流。

今朝有酒今朝醉﹐且盡樽前有限杯。回頭滄海又塵飛。日月疾﹐白髮故人稀。

不因酒困因詩困﹐常被吟魂惱醉魂。四時風月一閒身。無用人﹐詩酒樂天眞。

張良辭漢全身計﹐範蠡歸湖遠害機。樂山樂水總相宜。君細推﹐今古幾人知。

△題情

輕拈斑管書心事﹐細折銀箋寫恨詞。可憐不慣害相思﹐則被你个肯字兒﹐逗我許多時。

鬢懶理松金鳳﹐胭粉慵施減玉容。傷情經歲繡幃空﹐心緒冗﹐悶倚翠屏風。

慵拈粉綫閒金縷﹐懶酌瓊漿冷玉壺。才郎一去信音疏﹐長嘆吁﹐香臉淚如珠。

從來好事天生儉﹐自古瓜兒苦後甜。奶娘催逼緊拘鉗﹐甚是嚴﹐越間阻越情タ。

笑將紅袖遮銀燭﹐不放才郎夜看書。相偎相抱取歡娛﹐止不過疊應舉﹐及第待何如。

百忙裏鉸甚鞋兒樣﹐寂寞羅幃冷篆香。向前摟定可憎娘﹐止不過趕嫁妝﹐誤了又何妨。

【越調】小桃紅

歌姬趙氏﹐常爲友人賈子正所親﹐攜之江上﹐有數月畱。後予過鄧﹐往來侑觴。感而賦此﹐俾卽席歌之。

鬟風鬢淺梳妝﹐取次樽前唱。比著當時囗江上﹐減容光﹐故人別後應無恙。傷心畱得﹐軟金羅袖﹐猶帶賈充香。

【越調】天淨沙

△春

春山暖日和風﹐闌干樓閣簾櫳﹐楊柳秋千院中。啼鶯舞燕﹐小橋流水飛紅。

△夏

收雨過波添﹐樓髙水冷瓜甜﹐綠樹陰垂畫檐。紗廚藤簟﹐玉人羅扇輕縑。

△秋

孤村落日殘霞﹐輕煙老樹寒鴉﹐一點飛鴻影下。靑山綠水﹐白艸紅葉黃花。

△冬

一聲畫角樵門﹐半亭新月黃昏﹐雪裏山前水濱。竹籬茅舍﹐淡煙衰艸孤村。

△春

暖風遲日春天﹐朱顏綠鬢芳年﹐挈攜童跨蹇。溪山佳處﹐好將春事畱連。

△夏

參差竹筍抽簪﹐累垂楊柳攢金﹐旋趁庭槐綠陰。南風解慍﹐快哉消我煩襟。

△秋

庭前落盡梧桐﹐水邊開徹芙蓉﹐解與詩人意同。辭柯霜葉﹐飛來就我題紅。

△冬

門前六出花飛﹐樽前萬事休提﹐爲問東君消息。急教人探﹐小梅江上先知。

【雙調】駐馬聽

△吹

裂石穿﹐玉管宜橫淸更潔。霜天沙漠﹐鷓鴣風裏欲偏斜。鳳凰臺上暮雲遮﹐梅花驚作黃昏雪。人靜也﹐一聲吹落江樓月。

△彈

雪調冰弦﹐十指纖纖溫更柔。林鶯山澑﹐夜深風雨落弦頭。蘆花岸上對蘭舟﹐哀弦恰似愁人消瘦。淚盈眸﹐江州司馬別離後。

△歌

白雪陽春﹐一曲西風幾斷腸。花朝月夜﹐个中惟有杜韋娘。前聲起徹繞危梁﹐後聲並至銀河上。韻悠揚﹐小樓一夜來往。

△舞

鳳髻蟠空﹐裊娜腰肢溫更柔。輕移蓮步﹐漢宮飛燕舊風流。謾催鼉鼓品梁州﹐鷓鴣飛起春羅袖。錦纏頭﹐劉郎錯認風前柳。

【雙調】沈醉東風

△漁夫

黃蘆岸白渡口﹐綠楊堤紅蓼灘頭。𨿽無刎頸交﹐卻有忘機友。點秋江白鷺沙鷗﹐傲殺人間萬戶候﹐不識字煙波釣叟。

【雙調】慶東原

忘憂艸﹐含笑花﹐勸君聞早冠宜掛。那里也能言陸賈﹐那里也良謀子牙﹐那里也豪气張華﹖千古是非心﹐一夕漁樵話。

黃金縷﹐碧玉簫﹐溫柔鄕裏尋常到。靑春過了﹐朱顏漸老﹐白髮凋騷。則待彊簪花﹐又恐傍人笑。

暖日宜乘轎﹐春風宜試馬﹐恰寒食有二百處秋千架﹐對人嬌杏花﹐撲人飛柳花﹐迎人笑桃花。來往畫船遊﹐招靑旗掛。

【雙調】得勝樂

△春

麗日遲﹐和風習﹐共王孫公子遊戲。醉酒淹衫袖濕﹐簪花壓帽檐低。

△夏

酷暑天﹐葵橊發。噴鼻香十里荷花﹐蘭舟斜纜垂楊下。只宜鋪枕簟﹑向涼亭披襟散發。

△秋

玉露冷﹐蛩吟砌。聽落葉西風渭水﹐寒雁兒長空嘹唳。陶元亮醉在東籬。

△冬

密布云﹐初交臘。偏宜去掃雪烹茶﹐羊羔酒添價。膽瓶內溫水浸梅花。

△又

獨自寢﹐難成夢﹐睡覺來懷兒裏抱空。六幅羅裙寬褪﹐玉腕上釧兒松。

獨自走﹐踏成道﹐空走了千遭萬遭。肯不肯疾些兒通報﹐休直到教擔閣得天明了。

紅日晚﹐遙天暮﹐老樹寒鴉幾簇。咱爲甚妝妝頻覷﹐怕有那新雁兒寄來書。

紅日晚﹐殘霞在﹐秋水共長天一色。寒雁兒呀呀的天外﹐怎生不捎帶个字兒來﹖

○套數

【仙呂】點絳唇

金鳳釵分﹐玉京人去﹐秋蕭灑。晚來閒暇﹐鍼綫收拾罷。

【幺篇】獨倚危樓﹐十二珠簾掛﹐風蕭颯。雨晴雲乍﹐極目山如畫。

【混江龍】斷人腸處﹐天邊殘照水邊霞。枯荷宿鷺﹐遠樹棲鴉。敗葉紛紛擁砌石﹐修竹珊珊掃窗紗。黃昏近﹐愁生砧杵﹐怨入琵琶。

【穿窗月】憶疏狂阻隔天涯﹐怎知人埋冤他。吟鞭裊靑驄馬﹐莫喫秦樓酒﹐謝家茶﹐不思量執手臨岐話。

【寄生艸】憑闌久﹐歸繡幃﹐下危樓彊把金蓮散。深沈院宇朱扉亞﹐立蒼苔冷透淩波襪。數歸期空畫短瓊簪﹐啼痕頻濕香羅帕。

【元和令】自從絕雁書﹐幾度結龜卦。翠眉長是鎖離愁﹐玉容憔悴煞。自元宵等待過重陽﹐甚猶然不到家。

【上馬嬌煞】歡會少﹐煩惱多﹐心緒亂如麻。偶然行至東籬下﹐自嗟自呀﹐冷淸淸和月對黃花。

【大石調】靑杏子

△詠雪

空外六花番﹐被大風灑落千山。窮冬節物偏宜晚﹐凍凝沼﹐寒侵帳幕﹐冷濕闌干。

【歸塞北】貂裘客﹐嘉慶捲簾看。好景畫圖收不盡﹐好題詩句詠尢難﹐疑在玉壺間。

【好觀音】富貴人家應須慣﹐紅鑪暖不畏嚴寒。開宴邀賓列翠鬟﹐拚酡顏﹐暢飲休辭憚。

【幺篇】勸酒佳人擎金盞﹐當歌者款撒香檀。歌罷喧喧笑語繁﹐夜將闌﹐畫燭銀光燦。

【結音】似覺筵間香風散﹐香風散非麝非蘭。醉眼朦騰問小蠻﹐多管是南軒蠟梅綻。

【小石調】惱煞人

又是紅輪西墜﹐殘霞照萬頃銀波。江上晚景寒煙﹐霧蒙蒙﹑風細細﹐阻隔離人簫索。

【幺篇】宋玉悲秋愁悶﹐江淹夢筆寂寞。人間豈無成與破﹐想別離情緒﹐世界裏只有俺一个。

【伊州徧】爲憶小卿﹐牽腸割肚。淒惶悄然無底末﹐受盡平生苦。天涯海角﹐身心無个歸著。恨馮魁﹐趨恩奪愛﹐狗行狼心﹐全然不怕天折挫。到如今地喫耽閣﹐禁不過﹐更那堪晚來暮云深鎖。

【幺篇】故人杳杳﹐長江風送﹐聽胡笳瀝瀝聲韻聒。一輪皓月朗﹐幾處鳴榔﹐時復唱和漁歌。轉無那﹐沙汀蓼岸﹐一點漁燈相照﹐寂寞古渡停畫舸。雙生無語淚珠落﹐呼僕隸指潑水手﹐在意扶柁。

【尾聲】蘭舟定把蘆花過﹐櫓聲省可裏髙聲和。恐驚散宿鴛鴦﹐兩飛分也似我。

【雙調】喬木查

△對景

海棠初雨歇﹐楊柳輕煙惹﹐碧艸茸茸輔四野。俄然回首處﹐亂紅堆雪。

【幺篇】恰春光也﹐梅子黃時節﹐映日橊花紅似血。胡葵開滿院﹐碎剪宮纈。

【掛搭沽序】倏忽早庭梧墜﹐荷蓋缺。院宇砧韻切﹐蟬聲咽。露白霜結﹐水冷風髙﹐長天雁字斜﹐秋香次第天徹。

【幺篇】不覺的冰澌結﹐彤雲布﹐朔風凜冽。亂撲吟窗﹐謝女堪題﹐柳絮飛玉砌。長郊萬里﹐粉污遙山千疊。去路賒﹐漁叟散﹐披蓑去﹐江上淸絕。幽悄閒庭院﹐舞榭歌樓酒力怯﹐人在水晶宮闕。

【幺篇】歲華如流水﹐消磨盡﹐自古豪傑﹐蓋世功名總是空﹐方信花開易謝﹐始知人生多別。憶故園﹐漫嘆嗟﹐舊遊池鋪﹐番做了孤蹤兔穴。休癡休呆﹐蝸角蠅頭﹐名親共利切。富貴似花上蝶﹐春宵夢說。

【尾聲】少年枕上歡﹐懷中酒好天良夜﹐休辜負了錦堂風月。

☆魏初

魏初﹝一二二六～一二八六﹞﹐字太初﹐號靑崖﹐弘州順聖﹝今河北陽原縣﹞人。從祖父魏﹐金代進士﹐父思廉﹐金甄官署令。魏初幼好讀書﹐尢長於《春秋》﹐爲文簡而有法﹐曾從元好問學。中統元年﹝一二六○﹞﹐爲中書省掾史兼掌書記。後以祖母老﹐辭歸﹐隱居教授。至元七年﹝一二七○﹞授國史院編修官﹐拜監察禦史﹐歷壯陜西﹑河東按察副使﹐行臺揚州﹑江西按察使等職。《元史》卷一百六十四有傳。

○小令

【黃鐘】人月圓

△爲細君壽

冷云凍雪褒斜路﹐泥滑似登天。年來又到﹐吳頭楚尾﹐風雨江船。但教康健﹐心頭過得﹐莫論無錢。從今只望﹐兒婚女嫁﹐雞犬山田。

☆王嘉甫

王喜甫﹐生平裏籍不詳。字國賓﹐號恕齋。早年與王惲相交﹐與魏初同學。《秋澗先生大全集》卷十四有《送王嘉﹝甫﹞》詩二首﹐魏初《靑崖集》卷三載《送王國賓序》一文。或云王嘉甫卽王利用。《元史》卷一百七○有傳﹕利用字國賓﹐通州滁縣人。幼穎悟﹐弱冠與魏初同學﹐遂齊名。中統初命監鑄司印章﹐歷太府內藏官﹐出爲山東經略司詳議官﹐後拜監察禦使。大徳二年﹝一二九八﹞攺安西﹑興元兩路總管。武宗時贈中書平章政事﹐封潞國公﹐謚文貞。

○套數

【仙呂】八聲甘州

鶯花伴侶﹐效卓氏彈琴﹐司馬題橋。情深意遠﹐爭柰分淺緣薄。香箋寄恨紅錦囊﹐聲斷傳情碧玉簫。都爲可憎他﹐夢斷魂勞。

【六幺徧】更身兒倬﹐龐兒俏。傾城傾國﹐難畫難描。窄弓弓撇道﹐澑刀刀淥老。稱霞腮一點米櫻小﹐妖嬈﹐更那堪楊柳小蠻腰。

【穿窗月】憶雙雙鳳友鸞交﹐料應咱沒分消﹐眞眞彼此都相樂。花星兒照﹐彩雲兒飄﹐不提防壞美眾生攪。

【元和令】謾贏得自己羞﹐空惹得外人笑。多情卻是不多情﹐好模樣歹做作。相逢爭似不相逢﹐有上梢沒下梢。

【賺尾】那回期﹐今番約﹐花木瓜兒看好。舊路髙髙築起界墻﹐盡今生永不踏著。唱道言許心違﹐說的誓尋思暢好脫卯。待等些气髙﹐難禁腳拗﹐不由人又走了兩三遭。

☆奧惇周卿

奧惇周卿﹐女眞人。姓奧惇﹝漢譯又作奧屯﹞﹐名希魯﹐字周卿﹐號竹庵。元﹟鐘嗣成《錄鬼簿》「前輩名公」欄作「奧殷周侍禦」﹐系「奧惇周卿」的脫誤。世祖至元六年﹝一二六九﹞爲懷孟路﹝今河南境內﹞總管府判官﹐後歷官河北﹑河南道提刑按察司事﹐江西﹑江東憲使﹐澧州路總管﹐至侍禦史。當時曲作甚有名﹐兪徳鄰《佩韋齋集》卷十有《奧屯提刑樂府序》評其曲作。

○小令

【雙調】蟾宮曲

西山雨退雲收﹐縹緲樓臺﹐隱隱汀洲。湖水湖煙﹐畫船款棹﹐妙舞輕謳。野猿搦丹靑畫手﹐沙鷗看皓齒明眸。閬苑神州﹐謝安曾遊。更比東山﹐倒大風流。西湖煙水茫茫﹐百頃風潭﹐十里荷香。宜雨宜晴﹐宜西施淡抹濃妝。尾尾相銜畫舫﹐盡歡聲無日不笙簧。春暖花香﹐歲稔時康。眞乃上有天堂﹐下有蘇杭。

○套數

【南呂】一枝花

△遠歸

年深馬骨髙﹐塵慘貂裘敝。夜長鴛夢短﹐天闊雁書遲。急覓歸期﹐不索尋名利。歸心緊歸去疾﹐恨不得鳧斷鞭梢﹐豈避千山萬水﹗

【梁州】龜卦何須再卜﹐料燈花已報先知。並程途不甫能來到家內﹐見庭閒小院﹐門掩昏閨﹐碧紗窗悄﹐斑竹簾垂。將个櫳門兒款款輕推﹐把一个可喜娘臉兒班回。急驚列半晌荒唐﹐慢朦騰十分認得﹐呆答孩似醉如癡﹗又嗔﹐又喜。共攜素手歸蘭捨﹐半含笑半擎淚。些兒春情雲雨罷﹐各訴別離。

【尾】我道因思翠袖寬了衣袂﹐你道是爲盼雕鞍減了玉肌。不索教梅香鑑憔悴﹐向碧紗廚帳底﹐翠幃屏影裏﹐廝著香腮去鏡兒比。

【南呂】一枝花

平林暮靄收﹐遠樹殘霞斂。疏星明碧漢﹐新月轉虛檐。院宇深嚴﹐人寂靜門初掩﹐控金鉤垂繡簾。噴寶獸香篆初殘﹐近繡榻燈光乍閃。

【梁州】一會客上心來煩煩惱﹐恨不得沒人處等等潛潛。想俺悶鄕中直恁歡娛儉。本是連枝芳樹﹐比翼鳴鶼﹐尺緊他遭坎坷﹐俺受拘箝。致欠得萬種愁添﹐不離了兩葉眉尖。自攬場不成不就姻緣﹐自把些不死不活病染﹐自擔著不明不暗淹煎。情思﹐不歡。這相思多敢是前生欠﹐憔翠損杏桃臉。一任教梅香冷句兒店﹐苦痛淹淹。

【尾】藍橋平地風浪險﹐祆廟騰空烈火炎。不由我意兒想﹐心兒思﹐口兒念。央及煞玉纖纖﹐纖纖﹐不住的偸彈淚珠點。

☆胡祗

胡祗﹝一二二七～一二九五﹞﹐字紹開﹐號紫山。磁州武安﹝今屬河北省﹞人。中統初辟爲員外郎。至元元年﹝一二六四﹞授應奉翰林文字﹐兼太常博士。後出爲河東山西道提刑按察副使。宋亡後﹐轉任湖北道宣慰副使。至元十九年﹝一二八二﹞任濟寧路總管﹐後升任山東東西道提刑按察使﹐治績顯著。後召拜翰林學士﹐未赴﹐攺任江南浙西按察使﹐不久以疾辭歸。卒﹐謚文靖。《元史》有傳。祗學出宋儒﹐著述較丰﹐著有詩文集《紫山大全集》﹐今存二十六卷本。卷八有《黃氏詩卷序》《優伶趙文益詩序》《朱氏詩卷序》等文﹐爲研究元曲之珍貴資料。明﹟朱權《太和正音譜》評其詞「如秋潭孤月」。

○小令

【仙呂】一半兒

△四景

輕衫短帽七香車﹐九十春光如畫圖﹐明日落紅誰是主﹖漫躊躇﹐一半兒因風一半兒雨。

紗廚睡足酒微醒﹐玉骨冰肌涼自生﹐驟雨滴殘才住聲。閃出些月兒明﹐一半兒陰一半兒睛。

荷盤減翠菊花黃﹐楓葉飄紅梧幹蒼﹐鴛被不禁昨夜涼。釀秋光﹐一半兒西風一半兒霜。

孤眼嫌煞月兒明﹐風力禁持酒力醒﹐窗兒上一枝梅弄影。被兒底夢難成﹐一半兒溫和一半兒冷。

【中呂】陽春曲

△春景

幾枝紅雪墻頭杏﹐數點靑山屋上屏﹐一春能得幾睛明。三月景﹐宜醉不宜醒。殘花醞釀蜂兒蜜﹐細雨調和燕子泥﹐綠窗春睡覺來遲。誰喚起﹖窗外曉鶯啼。一簾紅雨桃花謝﹐十里淸陰柳影斜﹐洛陽花酒一時別。春去也。閒煞舊蜂蝶。

【中呂】快活三過朝天子

△賞春

梨花白雪飄﹐杏艷紫霞消。柳絲舞困小蠻腰﹐顯得東風惡。野橋﹐路迢﹐一弄兒春光鬧。夜來微雨灑芳郊﹐綠徧江南艸。蹇胃山翁﹐輕衫烏帽﹐醉模糊歸去好。杖藜頭酒桃﹐花梢上月髙﹐任拍手兒童笑。

【雙調】沈醉東風

月底花間酒壺﹐水邊林下茅廬。避虎狼﹐盟鷗鷺﹐是个識字的漁夫。蓑笠綸竿釣今古﹐一任他斜風細雨。

漁得魚心滿願足﹐樵得樵眼笑眉舒。一个罷了釣竿﹐一个收了斤斧。林泉下偶然相遇﹐是兩个不識字漁樵士大夫﹐他兩个笑加加的談今論古。

△贈妓朱簾秀

錦織江邊翠竹﹐絨穿海上明珠。月淡時﹐風淸處﹐都隔斷落紅塵土。一片閒情任捲舒﹐掛盡朝雲暮雨。

☆馬彥良

馬彥良﹐名天驥﹐磁州﹝今河北磁縣﹞人。生卒年不詳﹐元﹟鐘嗣成《錄鬼簿》「前輩名公」中錄「馬彥良都事」。一生不得志。據元﹟王惲《中堂事記》載﹐世祖中統元年﹝一二六○﹞﹐其與胡祗﹑李謙同爲到省聽任人員﹐結果「胡等俱仕顯」﹐惟馬彥良仕迹不著﹝孫楷第《元曲家考略》﹞。世祖至元年間﹐任禦臺史都事。門巋《元曲百家縱論》考其官至侍禦史。元﹟虞集《戶部尙書馬公墓碑》﹝《道園學古錄》卷十五﹞敍其家世頗詳。明﹟朱權《太和正音譜》將其列於「詞林英傑」一百五十人之中。

○套數

【南呂】一枝花

△春雨

潤夭桃灼灼紅﹐洗芳艸茸茸翠。蝶愁扌扇香粉翅﹐鶯怕展縷金衣。堪恨堪宜﹐耽閣釀蜂兒蜜﹐喜調和燕子泥。遊春客怎把芳尋﹐鬥巧女難將翠拾。

【梁州】看一陣陣鎖層巒行雲嶺北﹐一片片泛桃花流水橋西。我醉來時怎臥莎茵地﹖難登紫陌﹐怎看羅衣﹖乾坤慘淡﹐園苑岑寂。每日家陰雨霏霏﹐幾曾見麗日遲遲﹗辛苦殺老樹頭憎婦鳴鳩﹐淒涼也古墓上催春子規﹐闌散了綠陰中巧舌黃鸝。酒杯﹐食晶。可憐不見春明媚﹐正合著襄陽小兒輩。笑殺山翁醉似泥﹐四野雲迷。

【尾】叮嚀這雨聲莫打梨花墜﹐風力休吹柳絮飛。畱待睛明好天气﹐穿一領布衣﹐著一對艸履﹐訪柳尋春萬事喜。

☆王惲

王惲﹝一二二七～一三○四﹞﹐字仲謀﹐號秋澗﹐衛州汲縣﹝今屬河南省﹞人。《元史》卷一百六十七有傳。中統元年﹝一二六○﹞姚樞宣撫東平﹐辟王惲爲詳儀官﹐擢爲中書省詳定官。二年春轉翰林修撰﹐同知制誥﹐兼國史院編修官。世祖至元五年﹝一二六八﹞遷禦史臺﹐後拜監察禦使﹐九年授承直郎﹐十四年除翰林待制拜朝列大夫﹐二十九年授翰林學士﹑嘉議大夫。元貞元年﹝一二九五﹞加通政大夫知制誥﹐同修國史。大徳八年﹝一三○四﹞卒﹐贈翰林學士承旨資善大夫﹐追封太原郡公﹐謚文定。著有《相鑑》五十卷﹐《汲郡誌》十五卷﹐《秋澗先生大全集》一百卷。王惲爲元好問弟子﹐爲文不蹈襲前人﹐獨步當時。其書法遒婉﹐與東魯王博文﹑渤海王旭齊。

○小令

【正宮】雙鴛鴦

△柳圈辭

暖煙飄﹐綠楊橋﹐旋結柔圈折細條。都把發春閒懊惱﹐碧波深處一時拋。

野溪邊﹐麗人天﹐金縷歌聲碧玉圈。解祓不祥隨水去﹐盡回春色到樽前。

問春工﹐二分空﹐流水桃花曉風。欲送春愁何處去﹖一環淸影到湘東。

步春溪﹐喜追陪﹐相與臨流酹一杯。說似碧茵羅襪客﹐遠將愁去莫徘徊。

秉蘭芳﹐俯銀塘﹐迎致新祥拔舊殃。不似漢臯空解﹐歸時襟袖有餘香。

醉畱連﹐賞春妍﹐一曲淸歌酒十千。說與琵琶紅袖客﹐好將新事曲中傳。

【正宮】雙鴛鴦

△樂府合歡曲

讀《開元遺事》去取唐人詩而爲之。一名《百衲錦》﹐因觀任南麓所畫《華淸宮圖》而作。

驛塵紅﹐荔枝風﹐吹斷繁華一夢空。玉輦不來宮殿閉﹐靑山依舊禦墻中。

亂橫戈﹐柰君何﹐扈從人稀北去多。塵土已消紅粉艷﹐荔枝猶到馬嵬坡。

歲東巡﹐洛陽城﹐天樂宮中夜徹明。不憶李暮偸曲去﹐酒樓吹笛有新聲。

雨霖鈴﹐卻歸秦﹐猶是張徽一曲新。長記上皇和淚聽﹐月明南內更無人。

憶開元﹐掌中仙﹐入侍深宮二十年。長記承天門上宴﹐百官樓下拾金錢。

錦城頭﹐錦江流﹐回望長安帝盡愁。那更血魂來夢裏﹐杜鵑聲在散花樓。

驛坡前﹐掩嬋娟﹐慘亂旌旗指望賢。無復一生私語事﹐柘黃袍袖淚潸然。

九龍池﹐百花時﹐樂按《梁州》愛急吹。揭手便拈金碗舞﹐上皇驚笑勃兒。

信音沈﹐淚沾襟﹐秋雨鈴聲閣道深。人到愁來無會處﹐不關情處也傷心﹗

【正宮】黑漆弩

△遊金山寺並序

鄰曲子嚴伯昌嘗以《黑漆弩》侑酒。省郎仲先謂余曰「詞𨿽佳﹐曲名似未雅。若就以『江南煙雨』目之﹐何如﹖」予曰「昔東坡作《念奴曲》﹐後人愛之﹐易其名曰《酹江月》﹐其誰曰不然﹖」仲先因請餘效顰﹐遂追賦《遊金山寺》一闋﹐倚其聲而歌之。昔漢儒家畜聲妓﹐唐人例有音學。而今之樂府﹐用力多而難爲工。縱使有成﹐未免筆墨勸淫爲俠耳。渠輩年少气銳﹐淵源正學﹐不致費日力於此也。其詞曰﹕

蒼波萬頃孤岑矗﹐是一片水面上天竺。金鰲頭滿咽三杯﹐吸盡江山濃綠。蛟龍虛恐下燃犀﹐風起浪翻如屋。任夕陽歸棹縱橫﹐待償我平生不足。

曲山亦作《言懷》一詞﹐遂繼韻戲贈

休官彭澤居閒久﹐縱淸苦愛吾子能守。幸年來所事消磨﹐只有苦吟甘酒。平生學道在初心﹐富貴浮雲何有﹖恐此身未許投閒﹐又待看鳳麟飛走。

【仙呂】後庭花

△晚眺臨武堂

綠樹連遠洲﹐靑山壓樹頭。落日髙城望﹐煙霏翠滿樓。木蘭舟﹐彼汾一曲﹐春風佳可遊。

【越調】平湖樂

平湖云錦碧蓮秋﹐香蘭舟透。一曲菱歌滿樽酒﹐暫消憂﹐人生安得長如舊。醉時記得﹐花枝仍好﹐卻羞上老人頭。

鑑湖秋水碧於藍﹐心賞隨年淡。柳外蘭舟莫空攬﹐典春衫﹐觥船一棹汾西岸。人間萬事﹐暫時放下﹐一笑付醺酣﹗

平陽好處是汾西﹐水秀山挪翠。誰道微官淡無味﹖錦障泥﹐路人爭笑山翁醉。西山殘照﹐關卿何事﹐險忙殺暮鴉啼。

秋風裊裊白雲飛﹐人在平湖醉。云影湖光淡無際﹐錦屏圍﹐故人遠在千山外。百年心事﹐一樽濁酒﹐長使此心違。

采菱人語隔秋煙﹐波靜如橫練。入手風光莫流轉﹐共畱連﹐畫船一笑春風面。江山信美﹐終非吾土﹐問何日是歸年﹖

秋風湖上水增波﹐水底云陰過。憔悴湘累莫輕和﹐且髙歌﹐淩波幽夢誰驚破﹖佳人望斷﹐碧雲暮合﹐道別後意如何。

綠荷相背倚西風﹐涼露煙霏重。翠蓋銀瓶醉時捧﹐使君公﹐徑須傾倒玻璃甕。靑山城郭﹐暮雲樓閣﹐髙下一重重。

安仁雙鬢已驚秋﹐更甚眉頭皺。一笑相逢且開口﹐玉爲舟﹐新詞淡似鵝黃酒。醉歸扶路﹐竹西歌吹﹐人道似揚州。

水邊楊柳綠絲垂﹐倒影奇峯墜。萬疊蒼山洞庭水﹐碧玻璃﹐一川煙景涵珠媚。會須滿載﹐百壺春酒﹐撾鼓蕩風猗。

黃雲罷亞捲秋風﹐社甕春來重。父老持杯十分送﹐使君公﹐秋成不似今年痛。太平天子﹐將何爲報﹐萬壽與天同。

△乙亥三月七日宴湖上賦

春風吹水漲平湖﹐翠擁秋千柱。兩葉蘭橈斗來去﹐萬人呼﹐紅衣出沒波深處。鰲頭遊賞﹐浣花風物﹐好个暮春初。

山陰修禊說蘭亭﹐似覺平湖勝。春服初成靚妝瑩﹐玉雙瓶﹐興來徑入無何境。使君髙宴﹐年年此日﹐歌舞樂升平。

柳邊飛蓋簇晴煙﹐人在平湖宴。碧瀲瑤翻映歌扇﹐綺羅筵﹐人生幾度春風面。江山畫裏﹐一時人物﹐斜日重畱連。

△堯廟秋社

社壇煙淡散林鴉﹐把酒觀多稼。霹靂弦聲斗髙下﹐笑喧嘩﹐壤歌亭外山如畫。朝來致有﹐西山爽气﹐不羨日夕佳。

△壽李夫人六首

眼明欣見太平人﹐環佩嬰香潤。洞裏瑤華自髙韻﹐八千春﹐裊煙已報長生信。一杯更買﹐麻姑蒼海﹐安坐看揚塵。

謝林髙韻本蕭然﹐百歲春風面。白髮兒孫羨康健﹐誥鸞鮮﹐彩雲扶下長生殿。鄕閭盛說﹐一家榮養﹐初不羨魚軒。

南枝消息小春初﹐香滿閒庭戶。見說仙家舊風度﹐壽星圖﹐瑞光浮動云衢婺。繡筵開處﹐散花傳﹐彩袖不曾扶。

小園不借買花錢﹐妝點蟠桃宴。傳語風光莫流轉﹐百年來﹐人生幾度春風面﹖細思誰似﹐君家阿媽﹐康健地行仙。

牙牙長憶點妝紅﹐曾得含飴弄。此日筵前一杯捧﹐白頭翁﹐紫簫吹斷繁華夢。百年畱在﹐故都瓊樹﹐依舊動春風。

慈親康健說誰家﹐李氏人難亞。鏘鳳筵中見多暇﹐醉簪花﹐肩輿勝似宮門畫。從今看取﹐君家餘慶﹐門戶爛生華。

△壽府僚

錦貂千騎朔方豪﹐瀚海淵波浩。畫戟淸香看傾倒﹐醉仙桃﹐秋光𨿽晚人難老。煙花紫禁﹐玉魚金帶﹐新寵照朝袍。

辛卯九月二十五日夜﹐解衣欲睡﹐適有飲興﹐顧樽湛余﹐燈綴玉虫而樂之。然酒味頗酷﹐乃以少蜜漬之。浮大白者再﹐覺胸中浩浩﹐殊酣適也。仍以樂府《絳桃春》歌之。

少年鯨吸酒如川﹐甘苦從人勸。老大含飴最深戀﹐要中邊﹐一甜掩盡黃柑釅。更憐中有﹐百花風味﹐一笑爲君妍。

笑分花露出妝奩﹐香軟金杯瀲。滿著華池潤吾咽﹐展眉尖﹐坡仙釀法眞堪羨。卻憐蜜課﹐蜂兒官府﹐辛苦爲誰甜﹖

☆王修甫

王修甫﹐東平﹝今屬山東省﹞人。約生於金末﹐卒於元世祖至元十年﹝一二七三﹞。一生漫遊齊﹑梁﹑燕﹑衛之間﹐能詩善詞﹐與王惲相交善。《秋澗集》卷七十四有《水調歌頭》《送王修甫東還》詞﹐卷十四有《贈王修甫》﹑卷十六有《挽王修甫》詩。

○套數

【仙呂】八聲甘州

春閨夢好﹐柰覺來心情﹐向人難學。錦屏斜靠﹐尙離魂脈脈難招。遊絲萬丈天外飛﹐落絮千團風裏飄。似恁這般愁﹐著甚相熬。

【六幺徧】自春來到春衰老﹐簾垂白晝﹐門掩淸宵。閒庭杳杳﹐空堂悄悄﹐此情除是春知道。寂寥﹐唾窗紗縷兩三條。

【後庭花煞】無心繡作﹐空閒卻金剪刀。眉蹙吳山翠﹐眼橫秋水嬌。正心焦﹐梅香低報﹐報道晚妝樓外月兒髙。

【越調】鬥鵪鶉

闕蓋荷枯﹐辭柯葉舞﹐敗葉蒼蒼﹐殘花簌簌。露滴梧桐﹐霜欺翠竹。景消疏﹐人淒楚﹐心上離愁﹐腮邊淚珠。

【小桃紅】半簾花影也扶疏﹐冷落了迎風戶。噪晚寒蟬斷腸處﹐謾惆躇﹐西風夜送簾纖雨。淸燈一點﹐知人瀟灑﹐相伴影兒孤。

【醉中天】彩扇空題句﹐錦紙謾修書。海角天涯魚雁疏﹐千里雲山阻。寂寞閒庭院宇﹐芳心一寸﹐愁眉兩葉難舒。

【天淨沙】正歡娛阻隔歡娛﹐道心毒果是心毒﹐生拆散吹簫伴侶。不堪言處﹐痛傷懷鳳只鸞孤。

【金蕉葉】沒緣受似水如魚﹐有分受此枕冷衾寒。地獄海誓山盟﹐肺腑對何人告訴。

【眉兒彎煞】難由緒﹐沒是處﹐喫緊有統鏝的姨夫。果必是个風流俊人物﹐又不敢道間阻﹐間阻﹐免得那些月底星前悄受苦。

☆荊幹臣

荊幹臣﹐生卒年不詳。家居東營﹝元代大寧路興中州﹐今內蒙古寧城西﹞。𨿽生長豪族﹐但能折節讀書。少年時遊學於燕地﹝今河北﹑北京一帶﹞。元﹟鐘嗣成《錄鬼簿》記其官職爲「參軍」﹐元﹟王惲《狄澗先生大全集》卷二十三有《送荊書記幹臣北還詩並序》﹐作「幹臣參議」﹐並記錄了他至元年間曾隨忻都等東徵日本事﹝詳見孫楷第《元曲家考略》﹞。今北京大學有荊幹臣所書《文廟瑞芝記》碑文拓本﹐書前自署官職是「奉訓大夫彰徳路轉運副使」。其詩詞曲均佳。王惲則云幹臣「素能詩」﹝《狄澗先生集》﹞﹐元﹟李庭在《寓庵集》中評價其「據幽發粹以昌其詩﹐語意天出﹐淸新瞻麗﹐無雕鐫艱苦之態。」明﹟朱權《太和正音譜》評其詞「如珠簾鸚鵡」。

○套數

【黃鐘】醉花陰北

△閨情

鴛鴦浦蓮開並蒂長﹐桃源洞春光艷陽。花解語玉生香﹐月戶云窗﹐忽被風飄蕩。分鶯燕﹐拆鸞凰﹐總是離人苦斷腸。

【畫眉序南】虛度了好時光﹐枕剩衾餘怎不淒涼﹗腸拴萬結﹐淚滴千行。愁戚戚恨在眉尖﹐意懸懸人來心上。暗傷﹐何日同鴛帳﹐難捱地久天長。

【喜遷鶯北】自別來模樣﹐瘦懨懨病在膏肓。難當﹐越添惆悵﹐恰便似柳絮隨風上下狂。心勞意攘﹐一會家情牽恨惹﹐一會家腹熱腸荒。

【畫眉序南】欲待要不思量﹐若不思量都是謊﹗要相逢﹐除是夢裏成雙。冰上人不許歡娛﹐月下老難爲主張。暗傷﹐何日同鴛帳﹐難捱地久天長。

【出隊子北】心懷悒怏﹐無一時不盼望。塵蒙了錦瑟助淒涼﹐香盡了金鑪空念想﹐弦斷了瑤琴魂蕩羨。

【神杖兒南】人離畫堂﹐人離畫堂﹔枕剩鴛鴦﹐釵分鳳凰。想當初樽前席上共雙雙﹐偎紅倚翠﹐淺斟低唱。歌金縷韻悠揚﹐依腔調按宮商。

【刮地風北】當初啜賺我的言詞都是謊﹐害的人倒枕垂牀。鸞臺上塵鎖無心傍﹐有似風狂。寂寞了綠窗朱幌﹐空閒了繡榻蘭房。行時思坐時想甚時撇漾﹖你比那題橋的少一行﹐閃的我獨自孤孀。望禹門三汲桃花浪﹐你爲功名紙半張。

【耍鮑老南】手抵著牙兒自思想﹐意躊躊魂蕩漾﹐玉減香消怎不悲傷﹖幾番欲待不思量﹐醫相思無藥方。

【四門子北】玉容寂寞嬌模樣﹐飯不拈﹐茶不湯。一會家思﹐一會家想﹕你莫不流落在帝京旅店上﹖一會家思﹐一會家想﹕你莫不名標在虎榜﹖

【鬧樊樓南】錦被堆堆空閒了半牀﹐怎揉我心上癢﹖越越添惆悵﹗共誰人相傍﹖最難捱苦夜長。

【古水仙子北】我﹑我﹑我自忖量﹐他﹑他﹑他儀表非俗眞棟梁。傅粉勝何郎﹐畫眉欺張敞﹐他﹑他﹑他風流處有萬樁。端的是世上無雙﹐論聰明俊俏人贊揚。更溫柔典雅多謙讓﹐他﹑他﹑他一片俏心腸。

【尾聲南】攀蟾折桂爲卿相﹐成就了風流情況﹐永遠團圓晝錦堂。

【中呂】醉春風

紅袖霞飄彩﹐翠裙香散靄。都將竊玉偸香心﹐攺﹑攺﹑攺。半夜星前﹐五更月下﹐九霄雲外。

【幺篇】旖旎金釵客﹐相蓮花陣側。難娛一笑拚千金﹐買﹑買﹑買。珊枕濃歡﹐綺窗幽夢﹐錦堂深愛。

【喜春來】玉鞭楊柳春風陌﹐繡轂梨花夜月街﹐楚雲湘雨夢陽臺。休分處﹐花柳暗塵埃。

【雙鴛鴦】玉簫哀﹐立閒階﹐彩鳳人歸更不來。隱隱遙山行雲礙﹐萋萋芳艸遠煙埋。

【喜春來】茶不茶飯不飯懨懨害﹐死不死活不活彊彊捱﹐相思何日得明白。愁似海﹐煩惱早安排。

【賣花聲煞】俺疑他指不過走智兒猜﹐他只俺除將罷字兒揣﹐廝等待心腸各寧柰。女貌郎才怎難摘﹖志誠心看誰去敗。

☆李伯瑜

李伯瑜﹐生平不詳。元初王鶚序姬志眞﹝號知常眞人﹞《雲山集》有云「庚戌﹝一二五○﹞夏五月﹐與友人李伯瑜相會。話舊之餘﹐李出知常先生文集一編﹐將以版行垂世。」可知爲金末元初人。明﹟朱權《太和正音譜》將其列於「詞林英傑」一百五十人之中。

○小令

【越調】小桃紅

△磕瓜

木胎氈觀要柔和﹐用最軟的皮兒裹。手內無他煞難過﹐得來呵﹐普天下好淨也應難躲。兀的般砌末﹐守著个粉臉兒色末﹐諢廣笑聲多。

☆侯正卿

侯正卿﹐名克中﹐號艮齋先生﹐眞定﹝今河北正定縣﹞人。生卒年不詳。約生於元太宗三年至九年之間﹐年九十餘卒。曾居汴梁﹐至元中徙浙中。比白林小數歲﹐二人爲總角交。幼年喪明﹐聽人誦書﹐卽能悉記。稍大﹐習詞章﹐自謂不學可造詣﹐旣而悔之。精心治《易》﹐著有《大易通義》《艮齋詩集》等。所作雜劇一種﹐今佚﹐散曲今存套數二﹐殘曲一。天一閣本《錄鬼簿》於其略傳後附賈仲明所補挽詞﹕「吏侯心友艮先生﹐詩酒相酬老正卿。『挽絲韁』味裏『雕鞍憑』﹐隨王孫並馬行。《燕子樓》幺末全贏。《黃鐘》今﹐《商調》情﹐千載標名。」《太和正音譜》列其於「詞勢非筆舌可能擬﹐眞詞林之英傑」的「傑作」中。

○套數

【黃鐘】醉花陰

涼夜厭厭露華冷﹐天淡淡銀河耿耿。秋月浸閒亭﹐雨過新涼﹐梧葉雕金並。

【喜遷鶯】困騰騰鬢鸞釵不欲整﹐正是更闌人靜﹐彊披衣出戶閒行。傷情處﹐故人別後。黯黯愁雲鎖鳳城。心緒哽﹐新愁易積﹐舊約難恁。

【出隊子】闌干斜憑﹐彊將玉漏聽。十分煩惱恰三停﹐一夜ゐ惶才二更﹐暗屈春纖緊數定。

【刮地風】短嘆長吁千萬聲﹐幾時到得天明。被賓鴻喚回離愁興﹐雨淚盈盈。天如懸罄﹐月如明鏡。桂影浮﹐素魄輝﹐玉盤光靜。澄澄萬里晴﹐一縷云生。

【四門子】恰遮了北斗杓兒柄﹐這淒涼有四星。望鴛鴦盡老無孤另﹐乍分飛可慣經。日日疏﹐迆邐生﹐逐朝盼望逐日候等。行裏焦﹐夢裏驚﹐心不暫停。

【水仙子】甚識曾﹐半霎兒他行不至誠。气命兒般看成﹐心肝般欽敬﹐倒將人艸芥船輕。瞞不過天地神明﹐說來的咒誓終朝應。虧心神鬼還靈聖﹐腸欲斷淚如傾。

【塞雁兒】牢成﹐牢成﹐一句句罵得心疼﹐據蹤迹疏狂似浮萍。山般誓﹐海樣盟﹐半句兒何曾應﹖

【神仗兒】他待做臨川縣令﹐俺不做盧州小卿。學亞仙﹑元和﹐王魁﹑桂英。心腸兒可憐﹐模樣兒堪憎。往常時所事依憑﹐𨿽愚濫﹐可慣經。

【節節髙犯】近新來特攺的心腸硬﹐全不問人繡幃帳羅衾剩﹐接雙棲鴛枕共誰並﹖你縱寶馬﹐跳金鞍﹐玩玉京﹐迷戀著良辰媚景。

【掛金索】懵懂心腸﹐捱不過風流病﹐短命冤家﹐斷不了疏狂性。第一才郎。俺行失信行﹐第二佳人﹐自古多簿幸。

【柳葉兒】冷落了綠苔芳徑﹐寂寞了霧帳云屏﹐消疏了象板鸞笙﹐生疏了錦瑟銀箏。

【黃鐘】錦幃繡幕冷淸淸﹐銀臺畫燈碧熒熒。金風亂吹黃葉聲﹐沈煙潛消白玉鼎。檻竹篩酒又醒﹐塞雁歸愁越添﹐檐馬劣夢難成。早是可慣孤眠﹐則這些最難打掙。

【尾】痛恨西風太薄幸﹐透窗紗吹來殘燈﹐倒少了个伴人淸瘦影。

【正宮】菩薩蠻

△客中寄情

鏡中兩鬢皤然矣﹐心頭一點愁而已。淸瘦仗誰醫﹖羈情只自知。

【月照庭】半紙功名﹐斷送關山。云渺渺﹐艸淒淒。小樓風﹐重門月﹐應盼人歸。歸心急﹐去路迷。

【喜春來】家書端可驅邪祟﹐鄕夢眞堪療客饑。眼前百事與心違﹐不投機﹐除賴酒支持。

【髙過金盞兒】舉金杯﹐倒金杯﹐金杯未倒心先醉﹐酒醒時候更淒淒。情似織﹐招攬下相思無盡期﹐告他誰﹖

【牡丹春】忽聽樓頭更漏催﹐別鳳又孤棲。暫朦朧枕上重歡會﹐夢驚回﹐又是一別離。

【醉髙歌】客窗夜永岑寂﹐有多少孤眠況味。欲修錦字憑誰寄﹖報與些淒涼事實。

【尾】披衣彊拈紙與筆﹐柰心緒煩多書萬一。欲向芳卿行訴些憔悴﹐筆尖頭陶寫哀情﹐紙面上敷陳怨气。待寫个平安字樣﹐都是俺虛脾拍塞。一封愁信息﹐向銀臺畔讀不去也傷悲。蠟炬行明知人情意﹐也垂下數行紅淚。

☆伯顏

伯顏﹝一二三七～一二九五﹞﹐姓八鄰氏﹐蒙古族人。長子西域。元世祖至元初年奉使入朝﹐受忽必烈賞識﹐拜中書左丞相﹐後升任同知樞密院事。於至元十一年﹝一二七四﹞統兵伐宋﹐宋亡﹐曾出鎭和林﹐數平諸王叛亂。元成宗朝加太傅錄軍國重事﹐卒贈太師開府儀同三司﹐追封淮安王﹐謚忠武。《元史》有傳。伯顏是有元一代著名的政治家﹑軍事家。統二十萬大軍伐宋﹐如統一人。成功還朝﹐口不言功﹐行囊僅隨身衣被。有關才﹐能詩能曲。

○小令

【中呂】喜春來

金魚玉帶羅衤闌扣﹐皂蓋朱幡列五侯﹐山河判斷在俺筆尖頭。得意秋﹐分破帝王憂。

☆張弘範

張弘範﹝一二三八～一二八○﹞﹐字仲疇﹐人稱張九元帥。河北定興縣人。中統初授禦用局總管﹐攺行軍總管。至元元年﹝一二六四﹞進順天路管民總管﹐次年移守大名﹐後進益都淄萊路行軍萬戶。以攻宋陷襄陽﹑下建康有軍功﹐攺亳州萬戶﹐尋授鎭國上將軍﹑江東道宣慰使。至元十五年﹝一二七八﹞﹐爲蒙古漢軍都元帥攻宋﹐俘丞相文天祥﹔次年攻崖山﹐陸秀夫負宋帝於蹈海死﹐宋亡。至元十七年﹝一二八○﹞病死﹐封淮陽王﹐謚獻武。《元史》有傳。張弘範幼年從郝經學﹐能爲詩歌﹐著有《淮陽集》《淮陽樂府》。其散曲內容主要是以鐵騎徵戰自矜。明﹟朱權《太和正音譜》將其列於「詞林英傑」一百五十人之中。

○小令

【中呂】喜春來

金妝寶劍藏龍口﹐玉帶紅絨掛虎頭﹐旌旗影裏驟驊驑。得志秋﹐喧滿鳳凰樓。

【越調】天淨沙

△梅梢月

黃昏低映梅枝﹐照人兩處相思﹐那的是愁腸斷時。彎彎何似﹖渾如宮樣眉兒。西風落葉長安﹐夕陽老雁關山﹐今古別離最難。故人何處﹖玉簫明月空閒。

【雙調】殿前歡

△襄陽戰

鬼門關﹐朝中宰相五更寒。錦衣繡襖兵十萬﹐枝劍搖環﹐定輸贏此陣間。無辭憚﹐捨性命爭功汗。將軍戰敵﹐宰相淸閒。

☆姚燧

姚燧﹝一二三八～一三一三﹞﹐字端甫﹐號牧庵﹐洛陽﹝今屬河南省﹞人。三歲而孤﹐依伯父姚樞成人。三十八歲被薦爲秦王府學士。至元間﹐官陜西漢中道提刑按察司副使﹑翰林直學士﹑大司農丞。元貞元年﹝一二九五﹞﹐以翰林學士應詔修《世祖實錄》。大徳五年﹝一三○一﹞﹐出爲江東廉訪使﹐九年﹝一三○五﹞拜江西行省參知政事。至大元年﹝一三○八﹞入爲太子賓客﹐進承旨學士﹐尋拜太子少傅﹔二年﹝一三○九﹞授榮祿大夫﹐翰林學士承旨﹐知制誥兼修國史﹔四年後告歸。《元史》有傳。姚燧以文著名﹐與虞集並稱。《元史》稱其「閎肆該洽﹐豪而不宕﹐剛而不厲﹐舂容盛大﹐有西漢風。宋末獘習﹐爲之一變」。張養浩評曰「公才驅气駕﹐縱橫開闔﹐……倡鳴古人﹐羣推牧庵一人。」﹝《牧庵文集》序﹞淸人黃宗羲將其文比諸唐代韓柳﹑宋代歐曾﹑金元之元好問。其散曲與盧摯齊名﹐抒个人情懷之作較多﹐曲詞淸新﹑開闊﹔摹寫愛情之曲作﹐文辭流暢淺顯﹐風格雅致纏綿﹐對散曲發展有一定的影響。著有《牧庵文集》五十卷﹐淸人輯《牧庵集》三十卷。

○小令

【中呂】滿庭芳

天風海濤﹐昔人曾此﹐酒聖詩豪。我到此閒登眺﹐日遠天髙。山接水茫茫渺渺﹐水連天隱隱迢迢。供吟笑﹐功名事了﹐不待老僧招。

帆收釣浦﹐煙籠淺沙﹐水滿平湖。晚來盡灘頭聚﹐笑語相呼。魚有剩和煙旋煮﹐酒無多帶月須沽。盤中物﹐山肴野蔌﹐且盡葫蘆。

【中呂】普天樂

浙江秋﹐吳山夜﹐愁隨潮去﹐恨與山疊。塞雁來﹐芙蓉謝﹐冷雨靑燈讀書捨﹐待離別怎忍離別﹖今宵醉也﹐明朝去也﹐寧柰些些﹗

【中呂】醉髙歌

△感懷

十年燕月歌聲﹐幾點吳霜鬢影。西風吹起鱸魚興﹐已在桑楡暮景。

榮枯枕上三更﹐傀儡場頭四並。人生幻化如泡影﹐那个臨危自省﹖

岸邊煙柳蒼蒼﹐江上寒波漾漾。陽關舊曲低低唱﹐只恐行人斷腸。

十年舊劍長吁﹐一曲琵琶暗許。月明江上別湓浦﹐愁聽蘭舟夜雨。

【中呂】陽春曲

墨磨北海烏龍角﹐筆蘸南山紫兔毫。花箋鋪展硯臺髙﹐詩气豪﹐憑換紫羅袍﹗

石橊子露顏回齒﹐菡萏花含月女姿。不知張敞畫眉時﹐甚意思﹐墨點了那些兒。

金魚玉帶羅袍就﹐皂蓋朱幡賽五侯。山河判斷筆尖頭﹐得志秋﹐分破帝王憂。

筆頭風月時時過﹐眼底兒曹漸漸多。有人問我事如何﹖人海闊﹐無日不風波。

【越調】憑闌人

博帶峨冠年少郎﹐髙髻雲鬟窈窕娘。我文章你艷妝﹐你一斤咱十六兩。

馬上墻頭瞥見他﹐眼角眉尖拖逗咱。論文章他愛咱﹐睹妖嬈咱愛他。

織就回文停玉梭﹐獨守銀燈思念他。夢兒裏休呵﹐覺來時愁越多。

宮髻髙盤鋪綠云﹐仙袂輕飄蘭麝薰。粉香羅帕新﹐未曾淹淚痕。

羞對鸞臺梳綠云﹐兩葉春山眉黛顰。彊將脂粉勻﹐幾回塡淚痕。

寄與多情王子髙﹐今夜佳期休誤了。等夫人熟睡著﹐悄聲兒窗外敲。

兩處相思無計畱﹐君上孤舟妾倚樓。這些蘭葉舟﹐怎裝如許愁。

△寄徵衣

欲寄君衣君不還﹐不寄君衣君又寒。寄與不寄間﹐妾身千萬難﹗

【雙調】蟾宮曲

博山銅細裊香風﹐兩行紗籠﹐燭影搖紅。翠袖殷勤捧金鐘﹐半露春蔥。唱好是會受用文章巨公﹐綺羅叢醉眼朦朧。夜宴將終﹐十二簾櫳﹐月轉梧桐。

【雙調】壽陽曲

酒可紅雙頰﹐愁能白二毛﹐對樽前盡可開懷χ。天若有情天亦老﹐且休教少年知道。

紅顏褪﹐綠鬢凋﹐酒席上漸疏了歡笑。風流近來都忘了﹐誰信道也曾年少﹖

襄王夢﹐神女情﹐多般兒釀成愁病。琵琶慢調弦上聲﹐相思字越彈著不應。

△詠李白

貴妃親擎硯﹐力士與脫靴﹐禦調羹就飧不謝。醉模糊將嚇蠻書便寫﹐寫著甚楊柳岸曉風殘月。

【雙調】撥不斷

△四景

艸萋萋﹐日遲遲﹐王孫士女春遊戲。宮殿風微燕雀飛﹐池塘沙暖鴛鴦睡﹐正值著養花天气。

芰荷香﹐露華涼﹐若耶溪上蓮舟放。岸上誰家白面郎﹐舟中越女紅裙唱﹐逞嬌羞模樣。

楚天秋﹐好追遊﹐龍山風物全依舊。破帽多情卻戀頭﹐白衣有意能攜酒﹐好風流重九。

雪漫漫﹐擁藍關﹐長安遠客心偏憚。瀹玉甌中冰雪寒﹐銷金帳裏羊羔鏇﹐這兩般任揀。

【正宮】黑漆弩

吳王壽席上賦。丁亥中秋遐觀堂對月﹐客有歌《黑漆弩》者﹐余嫌其與月不相涉﹐故攺賦呈雪崖使君。

靑冥風露乘鸞女﹐似怪我白髮如許。問娥不嫁空畱﹐好在朱顏千古。

【幺】笑停雲老子人豪﹐過信少陵詩語。更何消斫桂婆婆﹐早已有吳剛揮斧。

○套數

【雙調】新水令

△冬怨

梅花一夜漏春工﹐隔紗窗暗香時送。篆消金睡鴨﹐簾捲繡蟠龍。去鳳聲中﹐又題覺半衾夢。

【駐馬聽】心事匆匆﹐斜倚云屏愁萬鐘。襟懷冗冗﹐半欹鴛枕恨千重。金釵剪燭曉猶紅﹐膽瓶盛水寒偏凍。冷淸淸﹐掩流蘇帳暖和誰共﹖

【喬牌兒】悶懷雙淚湧﹐恨鎖兩眉縱。自從執手河梁送﹐離愁天地永。

【雁兒落】琴閒吳爨桐﹐簫歇秦臺風。歌停天上謠﹐曲罷江南弄。

【得勝令】書信寄封封﹐煙水隔重重。夜月巴陵下﹐秋風渭水東。相逢﹐枕上歡娛夢。飄蓬﹐天涯悵望中。

【沽美酒】龍濤傾白玉鐘﹐羊羔泛紫金觥﹐獸炭添煤火正紅。業身軀自擁﹐聽門外雪花風。

【太平令】悔當日東墻窺宋﹐有心教夫婿乘龍。見如今天寒地凍﹐知他共何人陪奉﹖想這廝指空﹑話空﹑脫空﹐巧舌頭將人搬弄。

【水仙子】朔風掀倒楚王宮﹐凍雨埋藏神女峯﹐雪雹打碎桃源洞。冷丁丁總是空﹐簌湘簾翠靄重重。寫幽恨題殘春扇﹐敲鬱悶聽絕暮鐘﹐數歸期曲損春蔥。

【折桂令】數歸期曲損春蔥﹐魚深潛鴨頭綠寒波﹐雁唳殘羊角轉旋風。碎寒金照腕徒黃﹐收香鳥藏煙近黑﹐守宮砂點臂猶紅。雪一番﹑霰一陣時間驟擁﹐云一攜﹑雨一握何處行蹤。途路西東﹐煙霧溟﹐魂也難通﹐夢也難通﹗

【尾聲】這冤仇懷恨千鈞重﹐見時節心頭气擁。想盼的我腸斷眼睛兒穿﹐直摑的他腮頰臉兒腫﹗

☆孛羅禦史

孛羅禦史﹐蒙古族﹐先爲山北遼陽等路蒙古軍萬戶。延三年﹝一三一六﹞爲周王和世束﹝卽後來的元明宗﹞常侍。天歷二年﹝一三二九﹞和世束稱帝於和寧之北﹐封孛羅爲禦史大夫﹐授開府儀同三司典四番宿衛。不久和世至大都暴卒﹐孛羅被迫辭官。其曲作《辭官》就是他親身經歷的寫照。後因鎖住一案牽連被誅。事見《元史》卷三十四《文宗本紀》。

○套數

【南呂】一枝花

△辭官

懶簪獬豸冠﹐不入麒麟畫。旋栽陶令菊﹐學種邵平瓜。覷不的鬧穰穰蟻陣蜂衙﹐賣了靑驄馬﹐換耕牛度歲華。利名場再不行踏﹐風波海其實怕他。

【梁州】盡燕雀喧檐聒耳﹐任豺狼當道磨牙。無官守無言責相牽掛。春風桃李﹐夏月桑麻﹐秋天禾黍﹐冬月梅茶。四時景物淸佳﹐一門和气歡洽。嘆子牙渭水垂釣﹐勝潘嶽河陽種花﹐笑張騫河漢乘槎。這家﹐那家﹐黃雞白酒安排下﹐撒會頑放會耍。拚著老瓦盆邊醉後扶﹐一任他風落了烏紗。

【牧羊關】王大戶相邀請﹐趙鄕司扶下馬﹐則聽得撲冬冬社鼓頻撾。有幾个不求仕的官員﹐東莊措大﹐他每都拍手歌丰稔﹐俺再不想巡案去姦猾。禦史臺開除我﹐堯民圖添上咱。

【賀新郎】奴耕婢織足生涯﹐隨分村疃人情﹐賽彊如憲臺風化。趁一溪流水浮鷗鴨﹐小橋掩映蒹葭。蘆花千頃雪﹐紅樹一川霞﹐長江落日牛羊下。山中閒宰相﹐林外野人家。

【隔尾】誦詩書稚子無閒暇﹐奉甘旨萱堂到白髮﹐伴轆轤村翁說一會挺膊子話。閒時節笑咱﹐醉時節睡咱﹐今日裏無是無非快活煞﹗

☆劉敏中

劉敏中﹝一二四三～一三一八﹞﹐字端甫﹐濟南章邱﹝今屬山東省﹞人。至元中﹐由中書掾擢爲兵部主事﹐拜監察禦史﹐因彈劾權臣桑哥﹐得罪辭官歸家。不久﹐又起用爲禦史臺都事﹐出任燕南肅政廉訪副使﹐入爲國子司業﹑翰林直學士兼國子祭酒。大徳年間﹐宣撫遼東﹑山北﹐除彊梁﹐賑災民﹐任東平路總管﹐擢陜西行臺治書侍禦史。大徳九年﹝一三○五﹞召爲集賢學士﹐參議中書省事。武宗時拜河南行省參政知事﹐攺治書侍禦史﹐出爲淮西肅政廉訪使轉山東宣慰使﹐又召爲翰林學士承旨。曾奉詔議弭災之道﹐疏陳七事﹐均爲當時要政。後以疾還鄕﹐延五年﹝一三一八﹞卒。贈光祿大夫柱國﹐追封齊國公﹐謚文簡。

劉敏中擅長散文﹐文風從容﹐理備辭明﹐極得文壇前輩杜仁傑欣賞。著有《中庵集》《平宋錄》。

○小令

【正宮】黑漆弩

△村居遣興

長巾闊領深村住﹐不識我喚作傖父。掩白沙翠竹柴門﹐聽徹秋來夜雨。閒將得失思量﹐往事水流東去。便宜教畫卻淩煙﹐甚是功名了處。

吾廬卻近江鷗住﹐更幾个好事農父。對靑山枕上詩成﹐一陣沙頭風雨。酒旗只隔橫塘﹐自過小橋沽去。盡疏狂不怕人嫌﹐是我生平喜處。

☆盧摯

盧摯﹝約一二四二～一三一五以後﹞﹐字處道﹐一字莘老﹐號疏齋﹐又號嵩翁﹐涿郡﹝今河北涿州市﹞人。二十歲左右﹐由諸生進身爲元世祖忽必烈的侍從之臣﹝顧嗣立《元詩選﹟盧摯傳》說他是「至元五年﹝一二六八﹞進士」﹐據李修生考證﹐顯系錯誤﹐見《盧疏齋集輯存﹟前言》﹞。累遷河南路總管。大徳初﹐授集賢學士﹐持憲湖南﹐遷江東道廉訪使。復入京爲翰林學士﹐遷承旨﹐貳憲燕南河北道﹐晚年客寓宣城。《新元史》補入《文苑傳》。

盧摯官位顯達﹐舊學深厚﹐文學負有盛名。「元初﹐能文者曰姚﹝燧﹞﹑盧」﹔「古今體詩﹐則以摯與劉因爲首。」臨川吳澄謂其「所作古詩類皆魏晉淸言﹐古文出入盤誥中﹐字字土盆瓦缶﹐而有三代虎皿瑚璉之器﹐見者莫不攺觀。」﹝以上所引均見《新元史》﹞。盧摯嘗謂﹕「大凡作詩﹐須用《三百篇》與《離騷》。言不關於世教﹐義不存於比興﹐詩亦徒作。」又云「淸廟明堂謂之古﹐朱門大廈﹐謂之華屋可也﹐不可謂之古﹔太羹玄酒﹐謂之古﹐八珍﹐謂之美味可也﹐不可謂之古。知此可與言古文之妙矣。」﹝《文章宗旨》﹞元代徐明善謂其「凡爲文盡棄古今拙陋之意﹐𨿽抽英搴藻﹐窮極絢粲。而與化工侔巧﹐不失自然﹐玆爲妙矣。」﹝《芳谷集﹟疏齋盧公文後集序》﹞其散曲與姚燧齊名﹐時稱「姚﹑盧」﹐與散曲大家馬致遠﹑雜劇女藝人珠簾秀等相唱和。今存散曲有小令一百二十首﹐殘小令一﹐皆收入隋樹森編篡的《全元散曲》。內容多是懷古唱和﹑寄情山林詩酒﹑寫景詠物等作﹐風格與其詩文不同﹐變典雅蘊藉爲自然活潑﹐表現出元前期北散曲作家淸麗派的特色﹐對散曲的發展有較大影響。貫云石評其曲「媚嫵﹐如仙女尋春﹐自然笑傲」﹝《陽春白雪序》﹞。著有《疏齋集》﹐明初尙存﹐後佚。今有李修生《盧疏齋集輯存》。

○小令

【黃鐘】節節髙

△題洞庭鹿角廟壁

雨晴雲散﹐滿江明月。風微浪息﹐扁舟一葉。半夜心﹐三生夢﹐萬里別﹐悶倚篷窗睡些。

【正宮】黑漆弩

晚泊采石﹐醉歌田不伐【黑漆弩】﹐因次其韻﹐寄蔣長卿僉司﹑劉蕪湖巨川。

湘南長憶嵩南住﹐只怕失約了巢父。艤歸舟喚醒湖光﹐聽我篷窗春雨。故人傾倒襟期﹐我亦載愁東去。記朝來黯別江濱﹐又弭棹蛾眉晚處。

【南呂】金字經

△嵩南秋晚

謝公東山臥﹐有時攜妓遊﹐老我嵩南畫滿樓。樓外頭﹐亂峯云錦秋。誰爲壽﹐綠鬟雙玉舟。

△宿邯鄲驛

夢中邯鄲道﹐又來走這遭﹐須不是山人索價髙。時自嘲﹐虛名無處逃。誰驚覺﹐曉霜侵鬢毛。

【中呂】朱履曲

訪立軒上人於廣教精舍﹐作此命佐樽者歌之﹐阿嬌楊氏也。

相約下禪林閒士﹐更尋將樂府嬌兒﹐鶴唳松雲雨催詩。你聽疏老子﹐地勸分司﹐他只道人生行樂耳。

恰數點空林雨後﹐笑多情逸叟風流﹐俊語歌聲互相酬。且不如攜翠袖﹐撞煙樓﹐都是些醉鄕中方外友。

這一等煙霞滋味﹐敬亭山索甚玄暉﹐玉頰霜髯笑相攜。快教歌宛轉﹐直待要酒淋漓﹐都道快遊山誰似爾。

雪中黎正卿招飲﹐賦此五章﹐命楊氏歌之

數盞後兜回吟興﹐六花飛惹起歌聲﹐東道西鄰富才情。這其間聽鶴唳﹐再索甚趁鷗盟﹐不彊如孟襄陽幹受冷。

恰才見同云旋磨﹐但相邀老子婆娑﹐似臺榭楊花點靑蛾。那些是風流處﹐這才是雪兒歌﹐便有竹間茶也不用他。

𨿽不至ㄎ綿扯絮﹐是誰教剪玉跳珠﹖是誰把溪山粉妝梳﹖且圖待添些酒興﹐管甚凍了吟須﹐看乘風滕六舞。

又沒甚金吾呵夜﹐剩尋將玉女來也﹐一曲陽春助淸絕。便章臺街閒信馬﹐曲江岸誤隨車﹐且不如竹窗深閒聽雪。

泛公子樽中雲液﹐倩佳人掌上金杯﹐淺酌淸歌翠顰眉。直喫到銀燭暗﹐玉繩低﹐雪晴時人未歸。

△天寧北山禪老招飲於雙松精舍

春意滿禪林蔥﹐艷歌聽倚竹嬋娟﹐掩映云龕敞風軒。頓醫回摩詰病﹐彊半是散花仙﹐原來這醉鄕離朝市遠。

脂粉態前生緣業﹐笑渠儂一心邪﹐才誦罷《楞嚴》禮釋伽。管甚空色夢﹐你且近前些﹐與這老雙松作个嬌侍者。

【中呂】普天樂

△湘陽道中

嶽陽來﹐湘陽路。望炊煙田舍﹐掩映溝渠。山遠近﹐云來去。溪上招提煙中樹﹐看時見三兩樵漁。憑誰畫出﹐行人得句﹐不用前驅。

【中呂】喜春來

△贈伶婦楊氏嬌嬌

香添索笑梅花韻﹐嬌傳杯竹葉春﹐歌珠圓轉翠眉顰。山隱隱﹐畱下九臯云。

△陵陽客捨偶書

梅擎殘雪芳心耐﹐柳倚東風望眼開﹐溫柔樽俎小樓臺。紅袖客﹐低唱喜春來。

攜將玉友尋花寨﹐看褪梅妝等杏腮﹐休隨劉阮訪天臺。仙洞窄﹐別處喜春來。

△和則明韻

騷壇坐徧詩魔退﹐步障行看肉陣迷﹐海棠開後燕飛回。�暫息﹐愛月夜眠遲。

春云巧似山翁帽﹐古柳橫爲獨木橋﹐風微塵軟落紅飄。沙岸好﹐艸色上羅袍。

春來南國花如繡﹐雨過西湖水似油﹐小瀛州外小紅樓。人病酒﹐料自下簾鉤。

【商調】梧葉兒

△贈歌妓

紅綃皺﹐眉黛愁﹐明艷信淸秋。文章守﹐令素侯﹐最風流﹐送花與疏齋病叟。

△席間戲作四章

花間坐﹐竹外歌﹐顰翠黛轉秋波。你自在空躊躇﹐我如何肯恁麼﹐卻又可信著他﹐沒倒斷癡心兒爲我。

低聲語﹐嬌唱歌﹐韻遠更情多。筵席上﹐疑怪他﹐怎生呵﹐眼挫裏頻頻地覷我。新來瘦﹐忒悶過﹐非酒病爲詩魔。纖腰舞﹐皓齒歌﹐便俏些个﹐待有甚風流罪過。

全不見白髭鬢﹐才四十整﹐有家珍無半點兒心腸硬。醇一味﹐龐道兒﹐�錦片也似好前程﹐到健如靑春後生。

邯鄲道﹐不再遊﹐豪气傲王侯。琴三弄﹐酒數甌﹐醉時休﹐緘口抽頭袖手。平安過﹐無事居﹐金紫待何如﹖低檐屋﹐粗布裾﹐黍禾熟﹐是我平生願足。

【越調】小桃紅

壽筵添上小桃紅﹐妝點壺天供﹐茜蕊冰痕半浮動。彩雲中﹐生香喚醒羅浮夢。銀杯綠蟻﹐瓊枝淸唱﹐金勝醉鰲峯。

【雙調】沈醉東風

△秋景

掛絕壁松枯倒倚﹐落殘霞孤鶩齊飛。四圍不盡山﹐一望無窮水﹐散西風滿天秋意。夜靜雲帆月影低﹐載我在瀟湘畫裏。

△對酒

對酒問人生幾何﹐被無情日月消磨。煉成腹內丹﹐潑煞心頭火﹐葫蘆提醉中閒過﹐萬里雲山入浩歌﹐一任傍人笑我。

△避暑

避炎君頻移竹榻﹐趁新涼懶裹烏紗。柳影中﹐槐陰下﹐旋敲冰沈李浮瓜。會受用文章處士家﹐午夢醒披襟散發。

△舉子

辭辛苦桑樞甕牖﹐誇榮華鳳閣龍樓。脫布衣﹐披羅綬﹐跳龍門獨占鰲頭。今日男兒得志秋﹐會受用宮花禦酒。

△嘆世

拂塵土麻絳布袍﹐助江山酒聖詩豪。乾坤水上萍﹐日月籠中鳥﹐嘆浮生幾回年少。破屋春深雪未消﹐白髮催人易老。

△適興

舞低簇春風絳紗﹐歌輕敲夜月紅牙。金橙泛綠﹐銀鴨燒紅蠟﹐煞彊如冷齋閒話。沈醉也更深恰到家﹐不記的誰扶上馬。

△七夕

銀燭冷秋光畫屏﹐碧天睛夜靜閒亭。蛛絲度繡鍼﹐龍麝焚金鼎﹐慶人間七夕佳令﹐臥看牽牛織女星﹐月轉過梧桐樹影。

△重九

題紅葉淸流禦溝﹐賞黃花人醉歌樓。天長雁影稀﹐月落山容瘦﹐冷淸淸暮秋時候﹐衰柳寒蟬一片愁﹐誰肯教白衣送酒。

△退步

南柯夢淸香畫戟﹐北邙山壞冢殘碑。風雲變古今﹐日月搬興廢﹐爲功名枉爭閒气﹐相位顯官髙待則甚底﹐也不入麒麟畫裏。

△閒居

雨過分畦種瓜﹐旱時引水澆麻。共幾个田舍翁﹐說幾句莊家話﹐瓦盆邊濁酒生涯。醉裏乾坤大﹐任他髙柳淸風睡煞。恰離了綠水靑山那答﹐早來到竹籬茅舍人家。野花路畔開﹐村酒槽頭搾﹐直喫的欠欠答答。醉了山童不勸咱﹐白髮上黃花亂插。

學邵平坡前種瓜﹐學淵明籬下栽花。旋鑿開菡萏池﹐髙豎起荼コ架﹐悶來時石鼎烹茶。無是無非快活煞﹐鎖住了心猿意馬。

△春情

殘花釀蜂兒蜜脾﹐細雨和燕子香泥。白雪柳絮飛﹐紅雨桃花墜﹐杜鵑聲又是春歸。縱有新詩贈別離﹐醫不可相思病體。

【雙調】蟾宮曲

碧波中範蠡乘舟﹐酒簪花﹐樂以忘憂。蕩蕩悠悠﹐點秋江白鷺沙鷗。急棹不過黃蘆岸白渡口﹐且灣在綠楊堤紅蓼灘頭。醉時方休﹐醒時扶頭。傲煞人間﹐伯子公候。想人生七十猶稀﹐百歲光陰﹐先過了三十。七十年間﹐十歲頑童﹐十載羸。五十歲除分晝黑﹐剛分得一半兒白日。風雨相催﹐兔走烏飛。子細沈吟﹐都不如快活了便宜。

奴耕婢織生涯﹐門前栽柳﹐院後桑麻。有客來﹐汲淸泉﹐自煮茶芽。稚子謙和禮法﹐山妻軟弱賢達。守著些實善鄰家﹐無是無非﹐問甚麼富貴榮華。

沙三伴哥來茶﹐兩腿靑泥﹐只爲撈蝦。太公莊上﹐楊柳陰中﹐磕破西瓜。小二哥昔涎剌塔﹐碌軸上淹著个琵琶。看蕎麥開花﹐綠豆生芽。無是無非﹐快活煞莊家。

△海棠

恰西園錦樹花開﹐便是春滿東風﹐燕子樓臺。幾處門墻﹐誰家桃李﹐自芬塵埃。記銀燭紅妝夜來﹐洞房深掩映閒齋。醉眼吟懷﹐林下風流﹐海上蓬萊。

△白蓮

映橫塘煙柳風蒲﹐自一種仙家﹐玉雪肌膚。淨洗炎埃﹐輕搖羽扇﹐瓊立冰壺。又猜是耶溪越女﹐怕紅裙不稱情姝。香動詩瞿﹐鷗鷺同盟﹐雲水深居。

△丹桂

說秋英媚嫵嫦娥﹐共金粟如來﹐示現維摩。月下幽叢﹐淮南勝韻﹐招隱誰呵。管因爲淸香太多﹐這些時學我婆娑。縱覽巖阿﹐撫節髙歌﹐時到無何。

△紅梅

綴冰痕數點胭脂﹐莫猜做人間﹐繁杏枯枝。天竺丹成﹐山茶茜染﹐照映參差。共倚竹佳人看時﹐素饒他風韻些兒。脈脈奇姿﹐應解癡翁﹐鑑賞妍媸。

△橙杯

摘將來猶帶吳酸﹐繡轂輕紋﹐顏色深黃。纖手佳人﹐用並刀剖出甘穰。波瀲灩宜斟玉漿﹐樣團雅稱金觴。酒入詩腸﹐醉夢醒來﹐齒頰猶香。

△詠別

離人易水橋東﹐萬里相思﹐幾度徵鴻。引逗淒涼﹐滴澑澑葉落秋風。但合眼鴛鴦帳中﹐急溫存雲雨無蹤。夜半衾空﹐想象冤家﹐夢裏相逢。

記相逢二八芳華﹐心事年來﹐付與琵琶。密約深情﹐便如夢裏﹐春鏡攀花。空恁底狐靈笑耍﹐劣心腸作弄難拿。到了偏咱﹐到底虧他﹐不信情雜﹐忘了人那﹗

△麗華

嘆南朝六代傾危﹐結綺臨春﹐今已成灰。惟有臺城﹐掛殘陽水繞山圍。胭脂井金陵艸淒﹐後庭空玉樹花飛。燕舞鶯啼﹐王謝堂前﹐待得春歸。

△蕭蛾

梵王宮深鎖嬌娥﹐一曲離笳﹐百二山河。煬帝荒淫﹐樂淘淘鳳舞鸞歌。瓊花綻春生畫舸﹐錦帆飛兵動干戈。社稷消磨﹐汴水東流﹐千丈洪波。

△楊妃

玉環乍出蘭湯﹐舞按盤中﹐一曲霓裳。羯鼓聲催﹐鬧垓垓士馬漁陽。梧桐雨凋零了海棠﹐荔枝塵埋沒了香囊。痛殺明皇﹐蜀道艱辛﹐唐室荒涼。

△西施

建姑蘇百尺髙臺﹐貪看西施﹐杏臉桃腮。月暗錢塘﹐不堤防越國兵來。吳王冢殘陽暮靄﹐伍員墳老樹蒼苔。範蠡賢哉﹐社稷功成﹐煙水船開﹗

△綠珠

後堂深翠錦重重﹐綠軟紅嬌﹐畱住春風。萬劫情緣﹐想人生樂事難終。寶鑑破香消玉容﹐鳳樓空酒冷金鐘。金穀成空﹐過了繁華﹐洛水流東。

△小卿

暮雲遮野寺山城﹐渡口風來﹐一葉帆輕。宿雁驚飛﹐冷淸淸敗葦寒汀。吳江闊澄波萬頃﹐楚天遙明月三更。金斗蘇卿﹐一首新詩﹐萬古離情。

△巫娥

想巫山仙子風流﹐不念襄王﹐多病多愁。夢斷陽臺﹐冷淸淸玉殿珠樓。會暮雨燈昏綠牖﹐望朝云簾捲金鉤。離恨悠悠﹐舊約新盟﹐往事難酬。

△商女

水籠煙明月籠沙﹐淅瀝秋風﹐硬咽鳴笳。悶倚篷窗﹐動江天兩岸蘆花。飛鶩鳥靑山落霞﹐宿鴛鴦錦浪淘沙。一曲琵琶﹐淚濕靑衫﹐恨滿天涯﹗

△洛陽懷古河南

杜鵑聲啼破南柯﹐恨流盡繁花﹐洛水寒波。金穀花飛﹐天津老樹﹐幾被消磨。向司馬家兒問他﹐怎直教荊棘銅駝。老子婆娑﹐放著行窩﹐不醉如何﹖

△夷門懷古汴梁

想鄒枚千古才名﹐覺苑文辭﹐气壓西京。汴水煙波﹐隋堤困柳﹐枉共春爭。恰鼓板聲中太平﹐鷓鴣啼驚破靑城。河嶽丹靑﹐臨眺枯榮﹐陶冶襟塵。

△咸陽懷古京兆

對關河今古蒼茫﹐甚一笑驪山﹐一炬阿房。竹帛煙消﹐風去日月﹐夢寐隋唐。快尋趁王家醉鄕﹐見終南捷徑休忙。茅宇松窗﹐盡可棲遲﹐大好徜徉。

△鄴下懷古彰徳

笑徵衣伏櫪悲吟﹐才鼎足功成﹐銅爵春深。軟動歌殘﹐無愁夢斷﹐明月西沈。算只有韓家晝錦﹐對家山輝映來今。喬木空林﹐幾度西風﹐憾慨登臨。

△潁川懷古穎州

笑邯鄲奇貨難居﹐似帷幄功成﹐身退誰歟﹖潁水東流﹐嵩丘西去﹐臨眺躊躇。記遊宦三川故都﹐盡龍門風物何如﹖吾愛吾廬﹐欲倩林泉﹐納下樵漁。

△汝南懷古蔡州﹐今汝寧

記元戎洄曲奇勛﹐被雪鵝池﹐驚倒騾軍。誰雜聲沈﹐無端世故﹐幾度兵塵。有客子經過汝墳﹐望飛來遼海愁雲。奄冉西昏﹐倚徧幽軒﹐吟斷蘭生。

△廣陵懷古揚州

對平山懶賦蕪城﹐笑豆蔻枝頭﹐惹住歌行。風調才情﹐靑樓一夢﹐杜牧三生。更誰看橋邊月明﹐是誰畱花裏飛瓊﹖欲問承平﹐牛李賓朋﹐懷斷江聲。

△京口懷古鎭江

道南宅豈識樓桑﹐何許英雄﹐驚倒孫郎。漢鼎才分﹐流延晉宋﹐彈指蕭梁。昭代車書四方﹐北溟魚浮海吞江。臨眺蒼茫﹐醉倚歌鬟﹐吟斷寒窗。

△吳門懷古平江

倚夕陽麋鹿荒臺﹐對平楚江空﹐老樹蒼崖。季子風髙﹐閭門陳迹﹐撫事興懷。誰種下吳宮禍胎﹐薴蘿山華鳥飛來。伏節英才﹐傾國佳人﹐幾度塵埃。

△錢塘懷古杭州

問錢塘佳麗誰邊﹖且莫說詩家﹐白傅坡仙。勝會華筵﹐江潮鼓吹﹐天竺雲煙。那柳外靑樓畫船﹐在西湖蘇小門前。歌舞畱連﹐棲越吞吳﹐付與忘言。

△金陵懷古建康

記當年六代豪誇﹐甚江令歸來﹐玉樹無花﹖商女歌聲﹐臺城暢望﹐淮水煙沙。問江左風流故家﹐但夕陽衰艸寒鴉。隱映殘霞﹐寥落歸帆﹐嗚咽鳴笳。

△宣城懷古寧國

對江山吟斷髙齋﹐想甲第名園﹐棠棣花開。曉夢歌鐘﹐髙城艸木﹐廢沼荒臺。快吹盡陵峯暮靄﹐等麻姑空翠飛來。渺渺予懷﹐天澹雲閒﹐萬事浮埃。

△潯陽懷古江州

笑元規塵ネ淸談﹐便盡自風流﹐用世何堪﹗陶謝醺酣﹐香消蓮社﹐禪悅誰參﹖琵琶冷江空月慘﹐淚痕淹司馬靑衫。惱亂雲龕﹐我欲尋林﹐結个茅庵。

△武昌懷古舊鄂州

問黃鶴驚動白鷗﹐甚鸚鵡能言﹐埋恨芳洲。歲晚江空﹐雲飛風起﹐興滿淸秋。有越女吳姬楚酒﹐莫虛負老子南樓。身世虛舟﹐千載悠悠﹐一笑休休。

△江陵懷古古荊州

槪星槎兩度南遊﹐想神女朝云﹐宋玉淸秋。漢魏名流﹐臨風吹笛﹐作賦登樓。誰學下宮腰種柳﹐又添些眉黛新愁。漁父回舟﹐應笑湘累﹐不近糟丘。

△長沙懷古潭州

朝瀛洲暮艤湖濱﹐向衡麓尋詩﹐湘水尋春。澤國紉蘭﹐汀洲搴若﹐誰與招魂﹖空目斷蒼梧暮云﹐黯黃陵寶瑟凝塵。世態紛紛﹐千古長沙﹐幾度詞臣﹖

△襄陽懷古

鹿門山盡好幽棲﹐且聽甚羣兒﹐爭唱銅。撫節懷予﹐平生傳癖﹐須曰書癡。誰醉著花間接籬﹐更誰家日暮習池。憾慨興衰﹐欲問沙鷗﹐正自忘機。

△箕山感懷

巢由後隱者誰何﹖試屈指髙人﹐卻也無多。漁父嚴陵﹐農夫陶令﹐盡會婆娑。五柳莊瓷甌瓦缽﹐七里灘雨笠煙蓑。好處如何﹖三徑秋香﹐萬古蒼波。

△揚州汪右丞席上卽事

江城歌吹風流﹐雨過平山﹐月滿西樓。幾許華年﹐三生醉夢﹐六月涼秋。按錦瑟佳人勸酒﹐捲朱簾齊按涼州。客去還畱﹐雲樹蕭蕭﹐河漢悠悠。

△廣帥餞別席上﹐贈歌者江云

問江云何處飛來﹐全不似尋常﹐舞榭歌臺。溟海星槎﹐淸秋月窟﹐流水天臺。準備下新愁送客﹐彊教他眉黛舒開。楚楚離懷﹐香動羅襦﹐夢繞金釵。

△寒食新野道中

柳煙梨雪參差﹐犬吠柴荊﹐燕語茅茨。老瓦盆邊﹐田家翁媼﹐鬢髮如絲。桑柘外秋千女兒﹐髻雙鴉斜插花枝。轉眄移時﹐應嘆行人﹐馬上哦詩。

△雲臺醉歸

灝靈宮畔雲臺﹐日落秦川﹐半醉歸來。古道西風﹐荒叢細水﹐老樹蒼苔。萬古潼關過客﹐盡淸狂得似疏齋。翠壁丹崖﹐題罷新詩﹐玉井蓮開。

△醉贈樂府珠簾秀

系行舟誰遣卿卿﹐愛林下風姿﹐云外歌聲。寶髻堆云﹐冰弦散雨﹐總是才情。恰綠樹南薰晚晴﹐險些兒羞殺啼鶯。容散郵亭﹐楚調將成﹐醉夢初醒。

△贈歌者蕙蓮劉氏

問何人樹蕙芳洲﹖便春滿詞林﹐香滿歌樓。紈扇微風﹐羅裙纖月﹐作弄新秋。好客呵風流太守﹐怎生般玉樹維舟。樽酒遲畱﹐醉墨烏絲﹐當得纏頭。

△贈歌者劉氏

白沙翠竹柴門﹐弭節山家﹐已待黃昏。林下瓊枝﹐燈前金縷﹐滿意芳樽。誰恁地教人斷魂﹖是東風吹墮行雲。寶靨羅裙﹐淺笑輕顰﹐不枉畱春。

△陽翟道中田家卽事

潁川南望襄城﹐邂逅田家﹐春滿柴荊。翁媼眞淳﹐杯盤羅列﹐盡意將迎。似雞犬樵漁武陵﹐被東君畫出升平。桃李欣榮﹐蘭蕙芳馨﹐林野髙情。

△江舟中值雨

雨霏霏畫舫亭亭﹐誰喚起江妃﹐驚動山靈。萬壑千巖﹐空霧帳﹐掩映云屏。想猜是孤槎客星﹐待溫存湖海飄零。且向南溟﹐應笑虛名﹐不負平生。

△六月望西湖夜歸

看西湖休比誰呵﹐才說到西施﹐便似了東坡。寶瑟鳴泉﹐煙鬟翠領﹐玉鏡晴波。數十處芙蓉畫舸﹐對三山樓觀嵯峨。問夜如何﹐月下婆娑﹐恰似娥。

△冬夜宿丞天善利軒

聽星簪送響雲林﹐是江上學仙﹐方外知音。飲漑餐松﹐含宮嚼羽﹐戛玉鐘金。向方丈蓬萊夜深﹐莫吹笙不用鳴琴。思滿衝襟﹐一曲將終﹐萬籟俱沈。

△敬亭贈別丁太初憲使

映蒼崖磊孤松﹐待樹蕙滋蘭﹐分付春工。夢短歌殘﹐霜寒木落﹐歲晚江空。且莫說邯鄲道中﹐聽吾詩目送飛鴻。歸棹春容﹐政爾孫劉﹐未害爲公。

△太初次韻見寄﹐復和以答

論詩家剪取吳淞﹐與眾鳥孤云﹐琢句誰工。一笑齋名﹐三生舊夢﹐思滿春空。算今日東風座中﹐寄新詞兩度鱗鴻。驚動山容﹐喚起江聲﹐誰更如公﹖

△正月十四日嵇秋山生日

記春星初度今朝﹐甚卻在秋山﹐梅陣松巢。笑掩蒙莊﹐金紗霧散﹐玉友神交。飛瓊唱偏宜洞簫﹐似麻姑癢處能搔。有客超搖﹐一刻千金﹐最是燈宵。

△賈皓庵樓居卽事

這先生會與雲閒﹐偏獨自樓居﹐攬斷溪山。客子尋眞﹐林端稅駕﹐雪意憑闌。想竹葉知人病懶﹐共梅花笑倒春寒。蕭散襟顏﹐辦下新聲﹐少个仙鬟。

△正卿壽席

問東君借得春來﹐早去綠歌鬟﹐香動梅腮。初度筵開﹐金蘭賓友﹐玉樹庭階。恰侵曉交暉香靄﹐壽星明相近三臺。林壑襟懷﹐文采風流﹐瓊映霜臺。

肅政黎公庚戌除夜得孫﹐翌日見招﹐作此以賀

映梅林修竹髙鄰﹐恰今曰開年﹐昨晚生孫。撫節邀賓﹐銀照夜﹐寶篆畱春。快傳語江東縉紳﹐剩歌謠天上麒麟。昭代人門﹐準備詩書﹐等候風雲。

△辛亥正月十日遊胡仲勉家園

辦烏絲準備揮毫﹐倩昨暮東風﹐照綴今朝。吟斷蘭陔﹐香浮竹葉﹐玉綻梅梢。唱白雪新聲阿嬌﹐萬兩金一刻春宵。歸路休教﹐燈月光中﹐踏破瓊瑤。

【雙調】壽陽曲

銀臺燭﹐金獸煙﹐夜方闌畫堂開宴。管弦停玉杯斟較淺﹐聽春風遏云歌徧。

金蕉葉﹐銀萼花﹐捲長江酒杯低亞。醉書生且休扶上馬﹐聽春風玉簫吹罷。

詩難詠﹐畫怎描﹐欠漁翁玉蓑獨釣。低唱淺斟金帳曉﹐勝烹茶黨家風調。

攢江酒﹐味轉佳﹐刻春宵古今無價。約尋盟綠楊中閒系馬﹐醉春風碧紗窗下。

△別珠簾秀

才歡悅﹐早間別﹐痛煞煞好難割捨﹗畫船兒載將春去也﹐空畱下半江明月。

△夜憶

窗間月﹐檐外鐵﹐這淒涼對誰分說﹖剔銀燈欲將心事寫﹐長吁气把燈吹滅﹗

燈將殘﹐人睡也﹐空畱得半窗明月。孤眠心硬熬渾似鐵﹐這淒涼怎捱今夜﹖

燈將滅﹐人睡些﹐照離愁半窗殘月。多情直恁的心似鐵﹐辜負了好天良夜。

燈下詞﹐寄與伊﹐都道是二人心事。是必你來會一遭兒﹐抵多少夢中景致。

【雙調】湘妃怨

△西湖

湖山佳處那些兒﹐恰到輕寒微雨時。東風懶倦催春事﹐嗔垂楊裊綠絲﹐海棠花偸抹胭脂。任吳岫眉尖恨﹐厭錢塘江上詞﹐是个妒色的西施。

朱簾畫舫那人兒﹐林影荷香雨霽時。樽前歌舞多才思﹐紫雲英瓊樹枝﹐對波光山色參差。切香脆江瑤膾﹐擘輕紅新荔枝﹐是个好客的西施。

蘇堤鞭影半痕兒﹐常記吳山月上時。閒尋靈鷲西巖寺﹐冷泉亭偏費詩﹐看煙鬟塵外丰姿。染絳綃裁霜葉﹐釀淸香飄桂子﹐是个百巧的西施。

梅梢雪霽月芽兒﹐點破湖煙雪落時。朝來亭樹瓊瑤似﹐笑漁蓑學鷺鷥﹐照歌臺玉鏡冰姿。誰亻孱亻愁鴟夷子﹐也新添兩鬢絲﹐是个淡淨的西施。

【雙調】殿前歡

壽陽妝﹐更何須蘭被借溫芳。玉妃不臥鮫綃帳﹐月戶云窗。前村遠驛路長﹐空惆帳﹐憑誰問花無恙﹖被春愁曉夢﹐瘦損何郎。

萬花叢﹐韶光肯放彩雲空。癡呆呆未解三生夢﹐嬌滴滴一撚春風。歌喉過﹣笑語中﹐秋波送﹐依約見芳心動。被啼鶯戀住﹐江上歸鴻。

海棠庭﹐這紅妝也見主人情。被東風吹軟新歌詠﹐都爲花卿。黃鵠飛白鹿鳴﹐山林興﹐佳麗相輝映。是煙霞翠袖﹐錦帳云屏。

小樓紅﹐隔紗窗斜照月朦朧。繡衾薄不耐春寒凍﹐簾幕無風。篆煙消寶鼎空﹐難成夢﹐孤負了鸞和風。山長水遠﹐何日相逢。

作閒人﹐向滄波濯盡利名塵。回頭不睹長安近﹐守分淸貧。足不襪發不巾﹐誰嗔問﹖無事縈方寸﹐煙霞伴侶﹐風月比鄰。

壽陽人﹐玉溪先占一枝春。紅塵驛使傳芳信﹐深雪前村。冰梢上月一痕﹐云初褪﹐瘦影向紗窗上印。香來夢裏﹐寂寞黃昏。

△八葫蘆

酒杯濃﹐一葫蘆春色醉山翁。一葫蘆酒壓花梢重﹐隨我奚童。葫蘆幹興不窮﹐誰人共﹐一帶靑山送。乘風列子﹐列子乘風。

酒頻沽﹐正花間山鳥喚提壺。一葫蘆提在花深處﹐任意狂疏。一葫蘆夠也無﹐臨時覷﹐不夠時重沽去。任三閭笑我﹐我笑三閭。

酒新ド﹐一葫蘆春醉海棠洲。一葫蘆未飲香先透﹐俯仰糟丘。傲人間萬戶侯﹐重酣後﹐夢景皆虛謬。莊周化蝶﹐蝶化莊周。

酒頻傾﹐一葫蘆風味扶詩興。一葫蘆仗挑相隨定﹐荷插銀瓶。愛詩家阮步兵﹐寬沽興﹐身世都休競。螟蛉蜾贏﹐蜾贏螟蛉。

☆髙文秀

作者簡介見雜劇部分。

○套數

【南呂】一枝花

△詠惜花春起早

花間杜宇啼﹐柳外黃鶯囀。銀河靑耿耿﹐玉露滴涓涓。潛入花園﹐露濕殘妝面﹐風吹云髻偏。畫閣內繡幕猶垂﹐錦堂上珠簾未捲。

【梁州】恰行過開爛漫梨花樹底﹐早來到噴淸香芍藥欄邊。海棠顏色堪入羨。桃紅噴火﹐柳綠拖煙。蜂飛﹐蝶舞翩翩。驚起些宿平沙對對紅鴛﹐出新巢燕子喧喧。怕的是罩花叢玉露﹐愁的是透羅衣輕風剪剪﹐盼的是照紗窗紅日淹淹。近前﹐怕遠。蹴金蓮懶把香塵踐﹐忒堅心﹐忒心戀。休辜負美景良辰三月天﹐堪賞堪憐。

【尾聲】則爲這惜花懶入秋千院﹐因早起空閒鴛枕眠﹐廢寢忘餐把花戀。將花枝笑撚﹐斜插在鬢邊﹐手執著菱花鏡兒裏顯。

【黃鐘】啄木兒

朦朧睡巧夢成﹐偶一佳人伴瘦形。正溫存雲雨將興﹐被黃鸝弄聲驚醒。覺來恍惚心不定﹐無端阻我陽臺興﹐鳳友鸞交化作塵。

【前腔】襄王夢仍又成﹐儼似當年楊太眞。正歡娛再結同心﹐被譙樓又打三更。思思想想愁無盡﹐紗窗月轉移花影﹐把我二字姻緣不得成。

【玉抱肚】靜中思省﹐這嬌人何方姓名﹖素不曾識面調情﹐平白地將人勾引。魂飛魄散﹐使我戰兢兢﹐覓盡天涯不見形。

【滴澑子】思量起﹐思量起﹐怎不動情﹖丹靑手﹐丹靑手﹐難描俊英。爲你﹐殷勤幫襯。𨿽然夢寐間﹐風流當盡。堪恨姻緣﹐兩字欠成。

【余文】佳期不得同歡慶﹐夢兒裏和伊言甚﹖盼殺雞聲天又明。

【雙調】行香子

丫髻環絳﹐艸履麻袍﹐翠巖前蓋座團標。塊石作枕﹐獨木爲橋。摘藤花﹐挑竹筍﹐采茶苗。

【喬木查】掩柴扉靜悄﹐不許紅塵到。皓月淸風爲故友﹐肩將梨杖桃﹐閒訪漁樵。

【撥不斷】景瀟瀟﹐性飄飄﹐龍中自有眞修妙。黃葉成堆任俺燒﹐白雲滿地無人掃﹐嘆人間長笑。

【攬箏笆】嫌喧花﹐不掛許由瓢。玉兔金烏﹐從昏至曉。時復飲濁醪﹐且喫的﹐沈醉陶陶。把人間萬事都忘﹐到大來散誕逍遙。

【離亭宴煞】醉時節獨把靑松靠﹐醒時節自取瑤琴操﹐操的是鶴鳴九臯。聽水聲觀山色掀髯笑﹐也不指望歸閬苑超蓬島﹐直恁的淸閒到老。皆說得利名輕﹐消磨得是非少。

☆劉因

劉因﹝一二四九～一三九三﹞原名る﹐字夢驥﹐後更名因﹐字夢吉﹐號樵庵﹐又號雷溪眞隱。河北容城縣人。天資過人﹐六歲能詩﹐七歲能文。及長﹐由不忽木﹑張子有等薦於朝﹐擢承徳郎﹑右贊善大夫﹐未幾以母疾辭歸。至元二十八年﹝一二九一﹞以集賢學士﹑嘉議大夫徵﹐固辭。生平不妄交接﹐不爲苟合。家𨿽貧﹐非其義一介不取。愛諸葛亮「靜以修身」之語﹐表其所居曰「靜修」。延中﹐贈翰林學士﹑追封容城郡公﹐謚文靖。《元史》有傳。著有《靜修集》《丁亥集》《四書精要》等。

○小令

【黃鐘】人月圓

自從謝病修花史﹐天意不容閒。今年新授﹐平章風月﹐檢校雲山。門前報道﹐曲生來謁﹐子墨相看。先生正爾﹐天張翠幕﹐山擁雲鬟。

茫茫大塊洪鑪裏﹐何物不寒灰﹖古今多少﹐荒煙廢壘﹐老樹遺臺。太行如礪﹐黃河如帶﹐等是塵埃。不須更嘆﹐花開花落﹐春去春來。

☆盍志學

盍志學﹐生平不詳。元﹟鐘嗣成《錄鬼簿》將其列於「前輩已死名公有樂府行於世者」﹐名下綴「學士」二字。明﹟朱權《太和正音譜》未載其名﹐而有盍西村﹑闞志學﹐不知是否與其有關。

○小令

【雙調】蟾宮曲

陶淵明自不合時﹐采菊東籬﹐爲賦新詩。獨對南山﹐泛秋香有酒盈卮。一个小顆顆彭澤縣兒﹐五斗米懶折腰肢。樂以琴詩﹐暢會尋思。萬古流傳﹐賦《歸去來辭》。

☆盍西村

盍西村﹐生平不詳。盱眙﹝今屬江蘇省﹞人。元﹟鐘嗣成《錄鬼簿》未載其名﹐而有盍志學﹐或以爲系一人。明朱權《太和正音譜》評其詞「如淸風爽籟」。

○小令

【越調】小桃紅

△臨川八景

△東城早春

暮雲樓閣畫橋東﹐漸覺花心動。蘭麝香中看鸞鳳﹐笑融融﹐半醒不醉相陪奉。佳賓興濃﹐主人情重﹐合和《小桃紅》。

△西園秋暮

玉簪金菊露凝秋﹐釀出西園秀。煙柳新來爲誰瘦﹖暢風流﹐醉歸不記黃昏後。小糟細酒﹐錦堂晴晝﹐拚卻再扶頭。

△江岸水燈

萬家燈火鬧春橋﹐十里光相照。舞鳳翔鸞勢絕妙﹐可憐宵﹐波間湧出蓬萊島。香煙亂飄﹐笙歌喧鬧﹐飛上玉樓腰。

△金堤風柳

落花飛絮舞晴沙﹐不似都門下。暮折朝攀夢中怕﹐最堪誇﹐牧童漁叟偏宜夏。淸風睡煞﹐淡煙難畫﹐掩映兩三家。

△客船晚煙

綠云冉冉鎖淸灣﹐香徹東西岸。官課今年九分辦﹐廝迫攀﹐渡頭買得新魚雁。杯盤不幹﹐歡欣無限﹐忘了大家難。

△戍樓殘霞

戍樓殘照斷霞紅﹐只有靑山送。梨葉新來帶霜重﹐望歸鴻﹐歸鴻也被西風弄。閒愁萬種﹐舊遊雲夢﹐回首月明中。

△市橋月色

玉龍髙臥一天秋﹐寶鏡靑光透。星斗闌干雨晴後﹐綠悠悠﹐軟風吹動玻璃皺。煙波順流﹐乾坤如晝﹐半夜有行舟。

△蓮塘雨聲

忽聞疏雨打新荷﹐有夢都驚破。頭上閒雲片時過﹐泛淸波﹐蘭舟飽載風流貨。諸般小可﹐齊聲髙和﹐唱徹《采蓮歌》。

△雜詠

市朝名利少相關﹐成敗經來慣。莫道無人識眞贗﹐這其間﹐急流勇退誰能辧﹖一雙俊眼﹐一條好漢﹐不見富春山。

古今榮辱轉頭空﹐都是相般弄。我道虛名不中用﹐勸英雄﹐眼前禍患休多種。秦宮漢冢﹐烏江云夢﹐依舊起秋風。

杏花開候不曾晴﹐敗盡遊人興。紅雪飛來滿芳徑﹐問春鶯﹐春鶯無語風方定。小蠻有情﹐夜涼人靜﹐唱徹醉翁亭。

海棠開過到薔薇﹐春色無多味。爭柰新來越憔悴﹐教他誰﹐小環也似知人意。疏簾捲起﹐重門不閉﹐要看燕雙飛。

淡煙微雨鎖橫塘﹐且看無風浪。一葉輕舟任飄蕩﹐芰荷香﹐漁歌𨿽美休髙唱。些兒晚涼﹐金沙灘上﹐多有睡鴛鴦。

綠楊堤畔蓼花洲﹐可愛溪山秀。煙水茫茫晚涼後﹐捕魚舟﹐衝開萬頃玻璃皺。亂雲不收﹐殘霞妝就﹐一片洞庭秋。

晚來羣雀噪茅檐﹐漸漸云收斂。但覺新涼入藤簟﹐喜幽潛﹐佳人學得皆勤儉。閒情幽怨﹐新愁舊恨﹐不許上眉尖。

淡黃楊柳月中疏﹐今古橫塘路。爲問蕭郎在何處﹐近來書﹐一帆又下瀟湘去。試問別後﹐軟綃紅淚﹐多似露荷珠。

【雙調】快活年

閒來乘興訪漁樵﹐尋林泉故交。開懷暢飲兩三瓢﹐只願身安樂。笑了重還笑﹐沈醉倒。

○套數

【正宮】脫布衫

△春宴

柳花風微蕩香埃﹐梨花雪亂點蒼苔。錦繡雲紅窗縹緲﹐麝蘭煙翠簾。

【小梁州】珠箔銀屏次第開﹐十二瑤階。薔薇洞側牡丹臺﹐神仙界﹐何必到天臺。

【幺】金籠鸚鵡舌頭快﹐向人前說的明白。翠檻邊﹐雕欄外﹐金溝一派﹐只許燕鶯來。

【醉太平】梁園賦客﹐金穀英才。吳歌楚舞玳筵排﹐有猩唇豹胎。珊瑚樹拂珍珠蓋﹐鴛鴦衫束麒麟帶﹐芙蓉鬢鳳凰釵﹐千金怎買﹖

☆闞志學

闞志學﹐生平不詳。元﹟鐘嗣成《錄鬼簿》中記有盍志學﹐或以爲系一人。明﹟朱權《太和正音譜》將其列入「詞林英傑」一百五十人之中。

○套數

【仙呂】賞花時

香徑泥融燕語喧﹐彩檻風微蝶影翩。飛絮擘香綿﹐嬌鶯時囀﹐驚起綠窗眠。

【煞尾】惜花愁﹐傷春怨﹐縈系殺多情少年。何處狂遊裊玉鞭﹐謾教人暗卜金錢。空寫徧翠濤箋﹐魚雁難傳。似這般白日黃昏怎過遣﹖靑鸞信遠。紫簫聲轉﹐畫樓中閒殺月明天。

☆陳艸庵

陳艸庵﹐生卒年﹑生平事迹皆不詳。元﹟鐘嗣成《錄鬼簿》稱其「陳艸庵中丞」﹐名列前輩名公之中。孫楷第《元曲家考略》以爲陳艸庵名英﹐曾任宣撫﹐延初拜河南省左丞。門巋繼考其人﹐名英﹐字彥卿﹐號艸庵﹐析津﹝今北京﹞人。元代張養浩《雲莊類稿》卷九《析津陳氏先塋墓碑銘》引陳英自述﹐敍其家世及任職歷程甚詳﹝見《元曲百家縱論》第七三頁﹞﹐可備一說。其存曲多憤世嫉俗之作。

○小令

【中呂】山坡羊

伏低伏弱﹐裝呆裝落﹐是非猶自來著莫。任從他﹐待如何﹖天公尙有妨農過﹐蠶怕雨寒苗怕火。陰﹐也是錯﹔晴﹐也是錯。

身無所幹﹐心無所患﹐一生不到風波岸。祿休幹﹐貴休攀﹐功名縱得皆虛幻﹐浮世落花空過眼。官﹐也夢間﹔私﹐也夢間。

林泉髙攀﹐齏鹽貧過﹐官囚身慮皆參破。富如何﹖貴如何﹖閒中自有閒中樂﹐天地一壺寬又闊﹗東﹐也在我﹔西﹐也在我。

靑霄有路﹐黃金無數﹐勸君萬事從寬恕。富之餘﹐貴也余﹐望將後代兒孫護﹐富貴不依公道取。兒﹐也受苦﹔孫﹐也受苦。

繁華般弄﹐豪傑陪奉﹐一杯未盡笙歌送。恰成功﹐早無蹤﹐似昨宵一枕南柯夢﹐人世枉將花月寵。春﹐也是空﹔秋﹐也是空。

有錢有物﹐無憂無慮﹐賞心樂事休辜負。百年虛﹐七旬疏﹐饒君更比石崇富﹐合眼一朝天數足。金﹐也換主﹔銀﹐也換主。

風波實怕﹐唇舌休掛﹐鶴長鳧短天生下。勸漁家﹐共樵家﹐從今莫講賢愚話﹐得道多助失道寡。賢﹐也在他﹔愚﹐也在他。

陰隨陰報﹐陽隨陽報﹐不以其道成家道。枉劬勞﹐不堅牢﹐錢財人口皆凶兆﹐一旦禍生福怎消﹖人﹐也散了﹔財﹐也散了。

須教人倦﹐須教人怨﹐臨危不與人方便。喫鮏羴﹐著新鮮﹐一朝報應天公變﹐行止不依他在先。饑﹐也怨天﹔寒﹐也怨天。

休爭閒气﹐休生不義﹐終身孝悌心休退。去他疑﹐俺人非﹐得官休倚官之勢﹐家富莫驕貧莫恥。天﹐也順你﹔人﹐也順你。

官資新受﹐功名將就﹐折腰爲在兒曹彀。賦歸休﹐便抽頭﹐黃花恰正開時候﹐籬下自教巾漉酒。功﹐也罷手﹔名﹐也罷手。

三閭當日﹐一身辭世﹐此心倒大無縈系。氵屈其泥﹐啜其ㄤ﹐何須自苦風波際﹐泉下子房和範蠡。淸﹐也笑你﹔醒﹐也笑你。

爭誇聰慧﹐爭誇手藝﹐乾坤一渾淸濁气。察其實﹐不能知﹐時間難辧魚龍輩﹐只到禹門三月裏。龍﹐也認得﹔魚﹐也認得。

生涯𨿽舊﹐衣食足夠﹐區區自要尋生受。一身憂﹐一心愁﹐身心常在他人彀﹐天道若能隨分守。身﹐也自由﹔心﹐也自由。

天於人樂﹐天於人禍﹐不知此个心何若﹖嘆蕭何﹐反調唆﹐未央宮罹惹韓侯過﹐千古史書難攺抹。成﹐也是他﹔敗﹐也是他。

晨雞初叫﹐昏鴉爭噪﹐那个不去紅塵鬧﹖路迢遙﹐水迢迢﹐功名盡在長安道﹐今日少年明日老。山﹐依舊好﹔人﹐憔悴了。

愁眉緊皺﹐仙方可救﹐劉伶對面親傳授。滿懷憂﹐一時愁﹐錦封未拆香先透﹐物換不如人世有。朝﹐也媚酒﹔昏﹐也媚酒。

風流人坐﹐玻璃盞大﹐采蓮學舞新曲破。飲時歌﹐醉時魔﹐眼前多少秋毫末﹐人世是非將就我。髙﹐也亦可﹔低﹐也亦可。

新修宅院﹐多開門面﹐要圖久遠兒孫佃。恣專權﹐橫堆錢﹐更臨危不與人方便﹐一日過深業貫滿。天﹐也降愆﹔人﹐也做冤。

江山如畫﹐茅檐低廈﹐婦蠶繅﹑婢織紅﹑奴耕稼。務桑麻﹐捕魚蝦﹐漁樵見了無別話﹐三國鼎分牛繼馬。興﹐休羨他﹔亡﹐休羨他。

風波時候﹐休教遙受﹐少年場上堪馳聚。酒盈甌﹐錦纏頭﹐休令人老花殘候﹐花退落紅人皓首。花﹐也自羞﹔人﹐也自羞。

淵明圖醉﹐陳摶貪睡﹐此時人不解當時意。志相違﹐事難隨﹐不由他醉了ぴ睡﹐今日世途非向日。賢﹐誰問你﹖愚﹐誰問你﹖

花開花謝﹐燈明燈滅﹐百年夢覺莊周蝶。興時節﹐快活些﹐明朝綠鬢添霜雪﹐石氏鄧通今謾說。人﹐不見也﹔錢﹐不見也。

堯民堪訝﹐朱陳婚嫁﹐柴門斜塔葫蘆架。沸池蛙﹐噪林鴉﹐牧笛聲裏牛羊下﹐茅舍竹籬三兩家。民﹐田種多﹔官﹐差稅寡。

紅塵千丈﹐風波一樣﹐利名人一似風魔障。恰余杭﹐又惇煌﹐雲南蜀海黃茅瘴﹐暮宿曉行一世妝。錢﹐金數兩﹔名﹐紙半張。

塵心撇下﹐虛名不掛﹐種園桑棗團茅廈。笑喧嘩﹐醉麻查﹐悶來閒訪漁樵話﹐髙臥綠陰淸味雅。栽﹐三徑花﹔看﹐一段瓜。

☆馬致遠

作者簡介見雜劇部分。

○小令

【仙呂】靑哥兒

△十二月

△正月

春城春宵無價﹐照星橋火樹銀花。妙舞淸歌最是他﹐翡翠坡前那人家﹐鰲山下。

△二月

前村梅花開盡﹐看東風桃李爭春。寶馬香車陌上塵﹐兩兩三三見遊人﹐淸明近。

△三月

風流城南修禊﹐曲江頭麗人天气。紅雪飄香翠霧迷﹐禦柳宮花幾曾知﹐春歸來。

△四月

東風園林昨暮﹐被啼鶯喚將春去。煮酒靑梅盡醉渠﹐畱下西樓美人圖﹐閒情賦。

△五月

橊花葵花爭笑﹐先生醉讀《離騷》。臥看風檐燕壘巢﹐忽聽得江津戲蘭橈﹐船兒鬧。

△六月

冰壺瑤臺天遠﹐逃炎蒸莫要逃禪。約下新秋數日前﹐閒與仙人醉秋蓮﹐淩波殿。

△七月

梧桐初雕金井﹐月纖妍人自娉婷。獨對靑娥翠畫屏﹐閒只管銀河問雙星﹐無蹊徑。

△八月

銅壺半分更漏﹐散秋香桂娥將就。天遠雲歸月滿樓﹐這淸興誰教庾江州﹐能消受。

△九月

前年維舟寒瀨﹐對蓬窗叢菊花開。陳迹猶存戲馬臺﹐說道丹陽寄奴來﹐愁無柰。

△十月

玄冥偸傳春信﹐只多爲臘蕊冰痕。山遠樓髙雪意新﹐錦帳佳人會溫存﹐添風韻。

△十一月

當年東君生意﹐在重泉一陽機會。與物無心總不知﹐律管兒女漫吹灰﹐閒遊戲。

△十二月

隆冬寒嚴時節﹐歲功來待將遷謝。愛惜梅花積下雪﹐分付與東君略添些﹐丰年也。

【南呂】四塊玉

△恬退

綠鬢衰﹐朱顏攺﹐羞把塵容畫麟臺﹐故園風景依然在。三頃田﹐五畝宅﹐歸去來。

綠水邊﹐靑山側﹐二頃良田一區宅﹐閒身跳出紅塵外。紫蟹肥﹐黃菊開﹐歸去來。

翠竹邊﹐靑松側﹐竹影松聲兩茅齋﹐太平幸得閒身在。三徑修﹐五柳栽﹐歸去來。

酒旋沽﹐魚新買﹐滿眼雲山畫圖開﹐淸風明月還詩債。本是个懶散人﹐又無甚經濟才﹐歸去來。

【南呂】四塊玉

△天臺路

采藥童﹐乘鸞客﹐怨感劉郎下天臺。春風再到人何在﹖桃花又不見開。命薄的窮秀才﹐誰教你回去來﹗

△紫芝路

雁北飛﹐人北望﹐拋閃煞明妃也漢君王。小單於把盞呀剌剌唱。靑艸畔有收酪牛﹐黑河邊有扇尾羊﹐他只是思故鄕。

△潯陽江

送客時﹐秋江冷﹐商女琵琶斷腸聲。可知道司馬和愁聽。月又明﹐酒又醒﹐客乍醒。

△馬嵬坡

睡海棠﹐春將晚﹐恨不得明皇掌中看。《霓裳》便是中原患。不因這玉環﹐引起那祿山﹐怎知蜀道難﹗

△鳳凰坡

百尺臺﹐堆黃壤﹐弄玉吹簫送蕭郎。送蕭郎共上靑霄上。到如今國已亡﹐想當初事可傷﹐再幾時有鳳凰﹖

△藍橋驛

玉杵閒﹐玄霜盡﹐何敢藍橋望行雲﹖裴航自有神仙分。原是个竊玉人﹐做了个賞月人﹐成就了折桂人。

△洞庭湖

畫不成﹐西施女﹐他本傾城卻傾吳。髙哉範蠡乘舟去。那里是泛五湖﹖若綸竿不釣魚﹐便索他學楚大夫。

△臨邛市

美貌才﹐名家子﹐自駕著个私奔坐車兒。漢相如便做文章士。愛他那一操兒琴﹐共他那兩句兒詩﹐也有攺嫁時。

△巫山廟

暮雨迎﹐朝云送﹐暮雨朝雲去無蹤。襄王謾說陽臺夢。云來也是空﹐雨來也是空﹐怎捱十二峯。

△海神廟

彩扇歌﹐靑樓飲﹐自是知音惜知音。桂英你怨王魁甚﹖但見一个傅粉郎﹐早救了買笑金﹐知他是誰負心﹖

【南呂】四塊玉

△嘆世

兩鬢皤﹐中年過﹐圖甚區區苦張羅﹖人間寵辱都參破。種春風二頃田﹐遠紅塵千丈波﹐倒大來閒快活。

子孝順﹐妻賢惠﹐使碎心機爲他誰﹖到頭來難免無常日。爭名利﹐奪富貴﹐都是癡。

帶野花﹐攜村酒﹐煩惱如何到心頭。誰能躍馬常食肉﹖二頃田﹐一具牛﹐飽後休。

佐國心﹐拿云手﹐命裏無時莫剛求。隨時過遣休生受。幾葉綿﹐一片綢﹐暖後休。

帶月行﹐披星走﹐孤館寒食故鄕秋。妻兒胖了咱消瘦。枕上憂﹐馬上愁﹐死後休。

白玉堆﹐黃金垛﹐一日無常果如何﹖良辰媚景休空過。琉璃鐘琥珀濃﹐細腰舞皓齒歌﹐倒大來閒快活。

風內燈﹐石中火﹐從結靈胎便南柯﹐福田休種兒孫禍。結三生淸淨緣﹐住一區安樂窩﹐倒大來閒快活。

月滿輪﹐花成朵﹐信馬攜僕到鳴珂﹐選一間巖嵌房兒坐。淺斟著金曲卮﹐低謳著白雪歌﹐倒大來閒快活。

甑有塵﹐門無鎖﹐人海從教斗張羅。共詩朋閒訪相酬和﹐盡場兒喫悶酒﹐卽席間發淡科﹐倒大來閒快活。

【南呂】金字經

絮飛飄白雪﹐香荷葉風﹐且向江頭作釣翁。窮﹐男兒未濟中﹐風波夢﹐一場幻化中。

擔頭擔明月﹐斧磨石上苔﹐且做樵夫隱去來。柴﹐買臣安在哉﹖空巖外﹐老了棟梁材。

夜來西風裏﹐九天雕鶚飛﹐困煞中原一布衣。悲﹐故人知未知﹖登樓意﹐恨無上天梯。

【中呂】喜春來

△六藝

△禮

夙興夜寐尊師行﹐動止渾絕浮浪名﹐身潛詩禮且陶情。柳溪中﹐人世小蓬瀛。

△樂

宮商律呂隨時秦﹐散慮焚香理素琴﹐人和神悅在佳音。不關心﹐玉漏滴殘淋。

△射

古來射席觀其徳﹐今向樽前自樂心﹐醉橫壺矢臥蓑陰。且閒身﹐醒踏月明吟。

△禦

昔馳鐵騎經燕趙﹐往復奔騰穩似船﹐今朝兩鬢已成斑。機自參﹐牛背得身安。

△書

筆尖落紙生雲霧﹐掃出龍蛇驚四筵﹐蠻書寫畢動君顏。酒中仙﹐一恁醉長安。

△數

盈虛妙自胸中蓄﹐萬事幽傳一掌間﹐不如長醉酒壚邊。是非潛﹐終日樂堯年。

【越調】小桃紅

△四公子宅賦

△春

畫堂春暖繡幃重﹐寶篆香微動。此外虛名要何用﹖醉鄕中﹐東風喚醒梨花夢。主人愛客﹐尋常迎送﹐鸚鵡在金籠。

△夏

映簾十二掛珍珠﹐燕子時來去。午夢薰風在何處﹖問靑奴﹐冰敲寶鑑玎玉。兀的不勝如﹐石家爭富﹐擊破紫珊瑚。

△秋

碧紗人歇翠紈閒﹐覺後微生汗。乞巧樓空夜筵散﹐襪生寒﹐靑苔砌上觀銀漢。流螢幾點﹐井梧一葉﹐新月曲闌干。

△冬

兩軒修竹鳳凰棲﹐雪壓玲瓏翠。慣得閒人日髙睡﹐賴花醫﹐扶頭枕上多風味。門前怪得﹐狂風無力﹐家有辟寒犀。

【越調】天淨沙

△秋思

枯藤老樹昏鴉﹐小橋流水人家﹐古道西風瘦馬。夕陽西下﹐斷腸人在天涯。

【雙調】蟾宮曲

△嘆世

東籬半世蹉跎﹐竹裏遊亭﹐小宇婆娑。有个池塘﹐醒時漁笛﹐醉後漁歌。嚴子陵他應笑我﹐孟光臺我待學他。笑我如何﹖倒大江湖﹐也避風波。

咸陽百二山河﹐兩字功名﹐幾陣干戈。項廢東吳﹐劉興西蜀﹐夢說南柯。韓信功兀的般證果﹐蒯通言那里是風魔﹖成也蕭何﹐敗也蕭何﹐醉了由他。

【雙調】淸江引

△野興

樵夫覺來山月底﹐釣叟來尋覓。你把柴斧拋﹐我把魚船棄。尋取个穩便處閒坐地。

綠蓑衣紫羅袍誰是主﹐兩件兒都無濟。便作釣魚人﹐也在風波裏。則不如尋个穩便處閒坐地。

山禽曉來窗外啼﹐喚起山翁睡。恰道不如歸﹐又叫行不得。則不如尋个穩便處閒坐地。

天之美祿誰不喜﹖偏則說劉伶醉﹐畢卓縛甕邊﹐李白沈江底。則不如尋个穩便處閒坐地。

楚霸王火燒了秦宮室﹐蓋世英雄气。陰陵迷路時﹐船渡烏江際。則不如尋个隱便个閒坐地。

林泉隱居誰到此﹖有客淸風至。會作山中相﹐不管人間事。爭甚麼半張名利紙﹗

西村日長人事少﹐一个新蟬噪。恰待葵花開﹐又早蜂兒鬧﹐髙枕上夢隨蝶去了東籬本是風月主﹐晚節園林趣。一枕葫蘆架﹐幾行垂楊樹﹐是搭兒快活閒住處。

【雙調】壽陽曲

△山市晴嵐

花村外﹐艸店西﹐晚霞明雨收天霽。四圍山一竿殘照裏﹐錦屏風又添鋪翠。

△遠浦帆歸

夕陽下﹐酒旆閒﹐兩三航未曾著岸。落花水香茅舍晚﹐斷橋頭賣魚人散。

△平沙落雁

南傳信﹐北寄書﹐半棲近岸花汀樹。似鴛鴦失羣迷伴侶﹐兩三行海門斜去。

△瀟湘夜雨

漁燈暗﹐客夢回﹐一聲聲滴人心碎。孤舟五更家萬里﹐是離人幾行情淚。

△煙寺晚鐘

寒煙細﹐古寺淸﹐近黃昏禮佛人靜。順西風晚鐘三四聲﹐怎生教老僧禪定﹖

△漁村夕照

鳴榔罷﹐閃暮光﹐綠楊堤數聲漁唱。掛柴門幾家閒曬网﹐都撮在捕魚圖上。

△江天暮雪

天將暮﹐雪亂舞﹐半梅花半飄柳絮。江上晚來堪畫處﹐釣魚人一蓑歸去。

△洞庭秋月

蘆花謝﹐客乍別﹐泛蟾光小舟一葉。豫章城故人來也﹐結末了洞庭秋月。

【雙調】壽陽曲

春將暮﹐花漸無﹐春催得落花無數。春歸時寂寞景物疏﹐武陵人恨春歸去。

一陣風﹐一陣雨﹐滿城中落花飛絮。紗窗外驀然聞杜字﹐一聲聲喚回春去。云籠月﹐風弄鐵﹐兩般兒助人淒切。剔銀燈欲將心事寫﹐長吁气一聲欲滅。磨龍墨﹐染兔毫﹐倩花箋欲傳音耗。眞寫到半張卻帶艸﹐敍寒溫不知个顚倒。從別後﹐音信絕﹐薄情種害煞人也。逢一个見一个因話說﹐不信你耳輪兒不熱。從別後﹐音信杳﹐夢兒裏也曾來到。問人知行到一萬遭﹐不信你眼皮兒不跳。心間事﹐說與他﹐動不動早言兩罷。罷字兒磣可可你道是耍﹐我心裏怕那不怕。人初靜﹐月正明﹐紗窗外玉梅斜映。梅花笑人休弄影﹐月沈時一般孤另。

八千里﹐愁萬縷﹐望不斷野煙汀樹。一會價上心來沒是處﹐恨不得待跨鸞歸去。研香汁﹐展素紙﹐蘸霜毫略傳心事。和淚謹封斷腸詞﹐小書生再三傳示。

實心兒待﹐休做謊話兒猜﹐不信道爲伊曾害﹐害時節有誰曾見來﹐瞞不過主腰胸帶。

江梅態﹐桃杏腮﹐嬌滴滴海棠顏色。金蓮肯分疊半折﹐瘦厭厭柳腰一撚。

思今日﹐想去年﹐依舊綠楊庭院。桃花嫣然三月天﹐只不見去年人面。

蝶慵戲﹐鶯倦啼﹐方是困人天气。莫怪落花吹不起﹐珠簾外晚風無力。

他心罷﹐咱便捨﹐空擔著這場風月。一鍋滚水冷定也﹐再攛紅幾時得熱。

相思病﹐怎地醫﹖只除是有情人調理。相偎相抱診脈息﹐不服藥自然圓備。

心窩兒興﹐奶隴兒情﹐低低的聲相應。舌尖抵著牙縫冷﹐半合兒使的成病。

香羅帶﹐玉鏡臺﹐對妝奩懶施眉黛。落紅滿階愁似海﹐問東君「故人安在」﹖

靑紗帳﹐白象牀﹐晚涼生月輪初上。誰家玉簫吹鳳凰﹐教斷腸人越添惆悵。

如年夜﹐人乍別﹐角聲寒玉梅驚謝。夢回酒醒燈盡也﹐對著冷淸淸半窗殘月。

薔薇露﹐荷葉雨﹐菊花霜冷香庭戶。梅梢月斜人影孤﹐恨薄情四時辜負。

琴愁操﹐香倦燒﹐盼春來不知春到。日長也小窗前睡著﹐賣花聲把人驚覺。

因他害﹐染病疾﹐相識每勸咱是好意。相識若知咱就裏﹐和相識也一般憔悴。

【雙調】湘妃怨

△和盧疏齋《西湖》

春風驕馬五陵兒﹐暖日西湖三月時﹐管弦觸水鶯花市。不知音不到此﹐宜歌宜酒宜詩。山過雨顰眉黛﹐柳拖煙堆鬢絲。可喜殺睡足的西施。

采蓮湖上畫船兒﹐垂釣灘頭白鷺鷥。雨中樓閣煙中寺﹐笑王維作畫師。蓬萊倒影參差。薰風來至﹐荷香淨時。淸潔煞避暑的西施。

金卮滿勸莫推辭﹐已是黃柑紫蟹時。鴛鴦不管傷心事﹐便白頭湖上死。愛園林一抹胭脂﹐霜落在丹楓上﹐水飄著紅葉兒。風流煞帶酒的西施。

人家籬落酒旗兒﹐雪壓寒梅老樹枝。吟詩未穩推敲字﹐爲西湖撚斷髭﹐恨東坡對雪無詩。休道是蘇學士﹐韓退之﹐難裝煞傅粉的西施。

【雙調】慶東原

△嘆世

拔山力﹐舉鼎威﹐暗鳴叱吒千人廢。陰陵道北﹐烏江岸西﹐休了衣錦東歸﹐不如醉還醒﹐醒而醉。

明月閒旌旆﹐秋風助鼓鼙﹐帳前滴盡英雄淚。楚歌四起﹐烏騅漫嘶﹐虞美人兮﹐不如醉還醒﹐醒而醉。

三顧茅廬問﹐髙才天下知﹐笑當時諸葛成何計﹖出師未回﹐長星墜地﹐蜀國空悲﹐不如醉還醒﹐醒而醉。

誇才智﹐曹孟徳﹐分香賣履純狐媚。姦雄那里﹖平生落的﹐只兩字徵西。不如醉還醒﹐醒而醉。

畫籌計﹐墮淚碑﹐兩賢才徳誰相配﹖一个力扶漢基﹐一个恢張晉室﹐可惜都壽與心違﹐不如醉還醒﹐醒而醉。

珊瑚樹﹐髙數尺﹐珍奇合在誰家內﹖便認做我的﹐豈不知財多害已﹐直到東市方知。則不如醉還醒﹐醒而醉。

【雙調】撥不斷

九重天﹐二十年﹐龍樓鳳閣都曾見。綠水靑山任自然﹐舊時王謝堂前燕﹐再不復海棠庭院。

嘆寒儒﹐謾讀書﹐讀書須索題橋柱。題柱𨿽乘駟馬車﹐乘車誰買《長門賦》﹖且看了長安回去。

路旁碑﹐不知誰﹐春苔綠滿無人祭。畢卓生前酒一杯﹐曹公身後墳三尺﹐不如醉了還醉。

怨離別﹐恨離別﹐君知君恨君休惹。紅日如奔過隙駒﹐白頭漸滿楊花雪﹐一日一个渭城客捨。

孟襄陽﹐興何狂﹖凍騎驢灞陵橋上﹐便縱有些梅花入夢香﹐到不如風雪銷金帳﹐慢慢的淺斟低唱。

笑陶家﹐雪烹茶﹐就鵝毛瑞雪初成臘﹐見蝶翅寒梅正有花﹐怕羊羔美酒新添價﹐拖得人冷齋裏閒話。

菊花開﹐正歸來。伴虎溪僧鶴林友龍山客﹐似杜工部陶淵明李太白﹐有洞庭柑東陽酒西湖蟹。哎﹖楚三閭休怪。

浙江亭﹐看潮生﹐潮來潮去原無定﹐惟有西山萬古靑。子陵一釣多髙興﹐鬧中取靜。

酒杯深﹐故人心﹐相逢且莫推辭飲。君若歌時我慢斟﹐屈原淸死由他恁。醉和醒爭甚﹖

瘦形骸﹐悶情懷﹐丹楓醉倒秋山色﹐黃菊雕殘戲馬臺﹐白衣盼殺東籬客﹐你莫不子猷訪戴﹖

布衣中﹐問英雄﹐王圖霸業成何用﹗禾黍髙低六代宮﹐楸梧遠近千官冢﹐一場惡夢。

競江山﹐爲長安﹐張良放火連云棧﹐韓信獨登拜將壇﹐霸王自刎烏江岸﹐再誰分楚漢。

子房鞋﹐買臣柴﹐屠沽乞食爲僚宰﹐版築躬耕有將才。古人尙自把天時待﹐只不如且酩子裏胡捱。

莫獨狂﹐禍難防﹐尋思樂毅非良將﹐直待齊邦掃地亡﹐火牛一戰幾乎喪﹐趕人休趕上。

立峯巒﹐脫簪冠。夕陽倒影松陰亂﹐太液澄虛月影寬﹐海風汗漫雲霞斷﹐醉眠時小童休喚。

○套數

【仙呂】賞花時

△長江風送客

馮客蘇卿先配成﹐愁殺風流雙縣令。撲簌簌淚如傾﹐淒涼愁損﹐相伴著短檠燈。

【幺】愁恨厭厭魂夢驚﹐兩處相思一樣情。風送片帆輕﹐天涯隱隱﹐船去似馭雲行。

【賺煞】碧波淸﹐江天靜﹐旣解纜如何住程﹖滅燭掀簾風越緊﹐轉回頭又到山城。過沙汀﹐煙水澄澄﹐千里洪波良夜永。蛾眉月明﹐恰才風定﹐猛擡頭觀見豫章城。

△孤館雨畱人

鞍馬區區山路遙﹐月暗星稀天欲曉﹐雲气布荒郊。前途店少﹐僅此避風雹。

【幺】客捨過幾朝﹐雨哨紗窗魂欲消。離故國路途遙。柴門靜悄﹐無意飲香醪。

【賺煞】聽林間﹐寒鴉噪﹐野店江村未曉。風刮得關山葉亂飄﹐料前村冷落漁樵。悶無聊﹐心內如燒﹐昏慘慘孤燈不住挑。濃云漸消﹐月明斜照﹐送淸香梅綻灞陵橋。

△掬水月在手

古鏡當天秋正磨﹐玉露寒漸多﹐星斗燦銀河。泉澄潦盡﹐仙桂影婆娑。

【幺】不覺樓頭二鼓過﹐慢撒金蓮鳴玉珂。離香閣近花科﹐丫鬟喚我﹐渴睡也去來呵。

【賺煞】緊相催﹐閒篤磨﹐快道與茶茶嬤嬤。寶鑑妝奩準備著﹐就這月華明乘興梳裹﹐喜無那﹐非是咱風魔﹐伸玉指盆池內蘸綠波。剛綽起半撮﹐小梅香也歇和﹐分明掌上見嫦娥。

△弄花香滿衣

麗日遲遲簾影篩﹐燕子來時花正開。閒繡閣冷妝臺﹐兜鞋信步﹐後園裏遣悶懷。

【幺】萬紫千紅妖弄色﹐嬌態難禁風力擺。時亂點塵埃﹐見秋千掛起﹐芳艸上層階。

【賺煞】猛觀絕﹐宜簪帶﹐行不顧香泥綠苔。曉露未移繡鞋﹐愛尋香頻把身挨。喜盈腮﹐折得向懷揣﹐就手內遊蜂鬥爭采﹐不離人左側。風流可愛﹐貼春衫又引得个粉蝶兒來。

【南呂】一枝花

△惜春

奪殘造化功﹐占斷繁華富﹐芳名喧上苑﹐和气滿皇都。論春秀誰如﹐一任教浪蕊閒花塢。正是斷人腸三月初﹐本待學煮海張生﹐生扭做遊春杜甫。

【梁州】齊臻臻珠圍翠繞﹐冷淸淸綠暗紅疏﹐但合眼夢裏尋春去。春光堪畫﹐春景堪圖﹐春心狂蕩﹐春夢何如﹖消春愁不曾兩葉眉舒﹐春嬌一點心酥。感春情來來往往蜂媒﹐動春意哀哀怨怨杜宇﹐亂春心喬喬怯怯鶯雛。春光﹐怎如﹖綠窗猶唱畱春住﹐怎肯把春負﹖長要春風醉後扶﹐春夢似華胥。

【隔尾】休耽閣一天柳絮如綿舞﹐滿地殘花似錦鋪﹐九十日春光等閒負。云窗月戶﹐狂風聚雨﹐休沒亂殺東君做不得主。

【中呂】粉蝶兒

寰海淸夷﹐扇祥風太平朝世﹐贊堯仁洪福天齊。樂時丰﹐逢歲稔﹐天開祥瑞﹐萬世皇基﹐股肱良廟堂之器。

【迎仙客】壽星捧玉杯﹐王母下瑤池﹐樂聲齊眾仙來慶喜。六合淸﹐八輔美﹐九五龍飛﹐四海升平日。

【喜春來】鳳凰池暖風光麗﹐日月袍新扇影低﹐雕闌玉砌彩雲飛﹐才萬里﹐錦繡簇華夷。

【滿庭芳】皇封酒美﹐簾開紫霧﹐香噴金貌。望楓宸八拜丹墀內﹐衮龍衣垂拱無爲。龍蛇動旌旗影裏﹐燕雀髙宮殿風微。道徳天地﹐堯天舜日﹐看文武兩班齊。

【尾】祝吾皇萬萬年﹐鎭家邦萬萬里。八方齊賀當今帝﹐穩坐盤龍亢金椅。

【大石調】靑杏子

△姻緣

天賦兩風流﹐須知是福惠雙修。驂鸞仙子騎鯨友﹐瓊姬子髙﹐巫娥宋玉﹐織女牽牛。

【憨郭郎】當壚心旣有﹐題柱志須酬﹐莫向風塵內﹐久淹畱。

【還京樂】標格江梅淸秀﹐腰肢宮柳輕柔﹐豈止蘭心蕙性﹐不惟皓齒明眸。芳名美譽﹐鎭平康冠金斗﹐壓盡滹陽十醜。體面妖嬈﹐精神抖擻。作來酒令詩籌﹐坐間解使並州客﹐綠鬢先秋。飛燕體翩翻舞袖﹐回鸞態飄翠被﹐遏云聲畱亮歌喉。情何似情何在﹖恐隨彩雲易收﹐丁香枝上﹐豆蔻梢頭。

【淨瓶兒】莫效臨岐柳﹐折入時人手﹐許持箕帚﹐願結綢繆。嬌羞﹐試窮究﹐博个天長和地久﹐從今後﹐莫教恩愛等閒休。

【隨煞】休道姻緣難成就﹐好處要人消受﹐終須是配偶﹐偏甚先教沈郎瘦。

【大石調】靑杏子

△悟迷

世事飽諳多﹐二十年漂泊生涯。天公放我平生假﹐剪裁冰雪﹐追陪風月﹐管領鶯花。

【歸塞北】當日事﹐到此豈堪誇﹐气槪自來詩酒客﹐風流平昔富豪家﹐兩鬢與生華。

【初問口】雲雨行爲﹐雷霆聲價﹐怪名兒到處裏喧馳的大。沒期程﹐無時霎﹐不如一筆都勾罷。

【怨別離】再不教魂夢反巫峽﹐莫燃香休剪髮﹐柳戶花門從瀟灑﹐不再查﹐一任教人道情分寡。

【擂鼓體】也不怕薄母放訝掐﹐諳知得性格兒從來織下﹐顚不剌的相知不綣他﹐被莽壯兒的哥哥截替了咱。

【賺煞】休更道咱身邊沒ㄎ剝﹐便有後半毛也不拔﹐活繢兒從他套共拓﹐沾泥絮怕甚狂風刮。唱道塵慮俱絕﹐興來詩吟罷酒醒時茶。兀的不快活煞﹐喬公事心頭再不掛。

【般涉調】哨徧

△張玉巖艸書

自唐晉傾亡之後﹐艸書掃地無蹤迹。天再產玉巖翁﹐卓然獨立根基。甚綱紀﹖胸懷灑落﹐意气聰明﹐才徳相兼濟。當日先生沈醉﹐脫巾露頂﹐裸袖揎衣。霜毫歷歷蘸寒泉﹐麝墨濃濃浸端溪。捲展霜縑﹐管握銅龍﹐賦歌赤壁。

【幺】仔細看六書八法皆完備﹐舞鳳戲翔鸞韻美。寫長空兩腳墨淋漓﹐灑東窗燕子銜泥。甚雄勢﹗斬釘截鐵﹐纏葛垂絲﹐似有風雲气。據此淸新絕妙﹐堪爲家寶﹐可上金石。二王古法夢中存﹐懷素遺風盡眞習。料想方今﹐寰宇四海﹐應無賽敵。

【五煞】盡一軸﹐十數尺﹐從頭一掃無凝滯。聲淸恰似蠶食葉﹐气勇渾同猊抉石。超先輩﹐消翰林一贊﹐髙士畱題。

【四】寫的來狂又古﹐顚又實﹐出乎其類拔乎萃。軟如楊柳和風舞﹐硬似長空霹靂摧。眞堪惜﹗沈沈著著﹐曲曲直直。

【三】畫一畫如陣云﹐點一點似怪石﹐撇一撇如展鵬翼。欒環怒偃乖龍骨﹐峻峭橫拖巨蟒皮。特殊異﹐似神符堪咒﹐蚯蚓蟠泥。

【二】寫的來嬌又嗔﹐怒又喜﹐千般醜惡十分媚。惡如山鬼拔枯樹﹐媚似楊妃按羽衣。誰堪比﹐寫黃庭換取﹐道士鵝歸。

【一】顏眞卿蘇子瞻﹐米元章黃魯直﹐先賢墨迹君都得。滿箱拍塞數千卷﹐文錦編挑滿四圍。通三昧﹐磨崖的本﹐畫贊初碑。

【尾】據劃畫難﹐字樣奇﹐就中渾穿諸家體﹐四海縱橫第一管筆。

【般涉調】哨徧

半世逢場作戲﹐險些兒誤了終焉計。白髮勸東籬﹐西村最好幽棲﹐老正宜。茅廬竹徑﹐藥井蔬畦﹐自減風雲气。嚼蠟光陰無味﹐旁觀世態﹐靜掩柴扉。𨿽無諸葛臥龍岡﹐原有嚴陵釣魚磯﹐成趣南園﹐對榻靑山﹐繞門綠水。

【耍孩兒】窮則窮落覺囫圇睡﹐消甚奴耕婢織﹖荷花二畝養魚池﹐百泉通一道靑溪。安排老子畱風月﹐準備閒人洗是非﹐樂亦在其中矣。僧來筍蕨﹐客至琴棋。

【二】靑門幸有栽瓜地﹐誰羨封侯百里﹖桔橰一水韭苗肥﹐快活煞學圃樊遲。梨花樹底三杯酒﹐楊柳陰中一片席﹐倒大來無拘系。先生家淡粥﹐措大家黃齏。

【三】有一片凍不死衣﹐有一口餓不死食。貧無煩惱知閒貴﹐譬如風浪乘舟去﹐爭似田園拂袖歸﹖本不愛爭名利。嫌貧污耳﹐與鳥忘機。

【尾】喜天陰喚錦鳩﹐愛花香哨畫眉。伴露荷中煙柳外風蒲內﹐綠頭鴨黃鶯兒ㄋ七七。

【般涉調】耍孩兒

△借馬

近來時買得匹蒲梢騎﹐气命兒般看承愛惜。逐宵上艸料數十番﹐餵飼得漂息胖肥。但有些穢污卻早忙刷洗﹐微有些辛勤便下騎。有那等無知輩﹐出言要借﹐對面難推。

【七煞】懶設設牽下槽﹐意遲遲背後隨﹐气忿忿懶把鞍來韝。我沈吟了半晌語不語﹐不曉事頹人知不知﹖他又不是不精細﹐道不得「他人弓莫挽﹐他人馬休騎。」

【六】不騎呵西棚下涼處拴﹐騎時節揀地皮平處騎。將靑靑嫩艸頻頻的餵。歇時節肚帶松松放﹐怕坐的困尻包兒款款移。勤覷著鞍和轡﹐牢踏著寶鐙﹐前口兒休提。

【五】饑時節餵些艸﹐渴時節飲些水。著皮膚休使粗氈屈﹐三山骨休使鞭來打﹐磚瓦上休教穩著蹄。有口話你明明的記﹕飽時休走﹐飲了休馳。

【四】拋糞時教漧處拋﹐尿綽時教淨處尿﹐拴時節揀个牢固樁橛上系。路途上休要踏磚塊﹐過水處不教濺起泥。這馬知人義﹐似雲長赤兔﹐如益徳烏騅。

【三】有汗時休去檐下拴﹐渲時休教侵著頹﹐軟煮料艸鍘底細。上坡時款把身來聳﹐下坡時休教走得疾。休道人忒寒碎﹐休教鞭著馬眼﹐休教鞭擦損毛衣。

【二】不借時惡了弟兄﹐不借時反了面皮。馬兒行囑咐叮嚀記﹕鞍心馬戶將伊打﹐刷子去刀莫作疑。則嘆的一聲長吁气﹐哀哀怨怨﹐切切悲悲。

【一】早晨間借與他﹐日平西盼望你﹐倚門專等來家內。柔腸寸寸因他斷﹐側耳頻頻聽你嘶。道一聲「好去」﹐早兩淚雙垂。

【尾】沒道理沒道理﹐忒下的忒下的。恰才說來的話君專記﹐一口气不違借與了你。

【商調】集賢賓

△思情

天涯自他爲去客﹐黃犬信音乖。日日淩波襪冷﹐濕透靑苔。向東風不倚朱扉﹐傍斜陽也立閒階﹐撲通地石沈大海﹐人更在靑山外。倦題宮葉字﹐羞見海棠開。

【幺】春光有錢容易買﹐秋景最傷杯。他便似無根蓬艸﹐任飄零不厭塵埃。假饒是綫斷風筍﹐落誰家也要个明白。近來自知浮世窄﹐少負他惹多苦債﹐別離期限數﹐占卜卦錢排。

【金菊香】敢投了招婿相公宅﹐多就了除名煙月牌﹐迷畱沒亂處猜。柳葉眉兒好﹐等你過章臺。

【浪來裏】更漏永﹐怎地捱﹖砧聲才住角聲哀。有燈光恨殺無月色﹐是何相待﹖娥影占了看書齋。

【尾】聽夜雨無情﹐哨紗窗緊慢有三千解﹐韻欺蛩入耳﹐點共淚盈腮。疏竹響﹐晚風篩﹐地將芭蕉葉兒擺。意中人何在﹖猛隨風雨上心來﹗

【雙調】新水令

△題西湖

四時湖水鏡無瑕﹐布江山自然如畫。雄宴賞﹐聚奢華。人不奢華﹐山景本無價。

【慶東原】暖日宜乘轎﹐春風堪信馬﹐恰寒食有二百處秋千架。向人嬌杏花﹐撲人衣柳花﹐迎人笑桃花。來往畫船遊﹐招靑旗掛。

【棗鄕詞】納涼時﹐波漲沙﹐滿湖香芰荷蒹葭。瑩玉杯﹐靑玉﹐恁般樓臺正宜夏﹐都輸他沈李浮瓜。

【掛玉鉤】曲岸經霜落葉滑﹐誰道是秋瀟灑。最好西湖賣酒家﹐黃菊綻東籬下。自立冬﹐將殘臘﹐雪片似江梅﹐血點般山茶。

【石竹子】錦繡錢塘富貴家﹐簪纓畫戟官宦衙。百歲能歡幾時價﹐可惜韶華過了他。

【山石橊】櫓搖搖﹐聲嗟呀﹐繁華一夢天來大﹐風物逐人化。虛名爭甚那﹖孤舟駕﹐功名已在漁樵話﹐更飲三杯罷。

【醉娘子】眞个醉也麼沙﹐眞个醉也麼沙。笑指南峯﹐卻道西樓﹐眞个醉也麼沙。

【一錠銀】欲賦終焉力不加﹐囊篋更俱乏。自賽了兒婚女嫁﹐卻歸來林下。

【駙馬還朝】想象間神仙宮類館娃﹐俯仰間飛來峯勝巫峽。葛仙翁郭璞家﹐幾點林櫻似丹砂。

【胡十八】云外塔﹐日邊霞﹐橋上客﹐樹頭鴉﹐水亭山閣日西斜。哎﹐老子﹐醉麼﹖宜閬苑泛浮槎。

【阿納忽】山上栽桑麻﹐湖內尋生涯﹐枕頭上鼓吹鳴蛙﹐江上聽甚琵琶。

【尾】漁村偏喜多鵝鴨﹐柴門一任絕車馬。竹引山泉﹐鼎試雷芽。但得孤山尋梅處﹐苫間艸夏﹐有林和靖是鄰家﹐喝口水西湖上快活煞。

【雙調】夜行船

酒病花愁何日徹﹐劣冤家省可裏隨斜。見气順的心疼﹐脾和的眼熱﹐休沒前程外人行言說。

【幺】但有半米兒虧伊天覷者﹐圖个甚意斷恩絕。你旣不棄舊憐新﹐休想我等閒心趄﹐合受這場拋撇。

【鴛鴦煞】據他有魂靈宜賽多情社﹐俺心合受這相思業。牽惹情杯﹐愁恨千疊﹐唱道但得半米兒有擔擎底九千紙教天赦。怕有半米兒心別﹐教不出的房門化做血。

【雙調】夜行船

△百歲光陰

百歲光陰一夢蝶﹐重回首往事堪嗟。今日春來﹐明朝花謝﹐急罰盞夜闌燈滅。

【喬木查】想秦宮漢闕﹐都做了衰艸牛羊野﹐不恁麼漁樵沒話說。縱荒墳橫斷碑﹐不辧龍蛇。

【慶宣和】投至狐蹤與兔穴﹐多少豪傑。鼎足𨿽堅半腰裏折﹐魏耶﹖晉耶﹖

【落梅風】天教你富﹐莫太奢﹐沒多時好天良夜。富家兒更做道你心似鐵﹐爭辜負了錦堂風月。

【風入松】眼前紅日又西斜﹐疾似下坡車。不爭鏡裏添白雪﹐上牀與鞋履相別。休笑巢鳩計拙﹐葫蘆提一向裝呆。

【撥不斷】利名竭﹐是非絕。紅塵不向門前惹。綠樹偏宜屋角遮。靑山正補墻頭缺﹐更那堪竹籬茅舍。

【離亭宴煞】蛩吟罷一覺才寧貼﹐雞鳴時萬事無休歇。何年是徹﹖看密匝匝蟻排兵﹐亂紛紛蜂釀蜜﹐急攘攘蠅爭血。裴公綠野堂﹐陶令白蓮社﹐愛秋來時那些﹕和露摘黃花﹐帶霜烹紫蟹﹐煮酒燒紅葉。想人生有限杯﹐渾幾个重陽節﹖人問我頑童記者﹕便北海探吾來﹐道東籬醉了也。

【雙調】行香子

無也閒愁﹐有也閒愁﹐有無間愁得白頭。花能助喜﹐酒解忘憂。對東籬﹐思北海﹐憶南樓。

【慶宣和】過了重陽九月九﹐葉落歸秋﹐殘菊胡蝶彊風流。勸酒﹐勸酒。

【錦上花】莫莫休休﹐浮生參透。能得朱顏﹐幾回白晝。野鶴孤云﹐倒大自由。去雁來鴻﹐催人皓首。位至八府中﹐誰說百年後﹖則落得莊周﹐嘆打骷髏。愛煞當年﹐魯連乘舟。那个如今﹐陶潛種柳。

【淸江引】靑雲興盡王子猷﹐半路裏干生受。馬踏街頭月﹐耳聽宮前漏﹐知他恁羨甚麼關內侯。

【碧玉簫】鶯也似歌喉﹐佳節若爲酬﹐傀儡棚頭﹐題甚麼抱官囚﹐自也羞﹐則不如一筆勾。錦瑟左右﹐紅妝前後﹐朦朧醉眸﹐覷只頭黃花瘦。

【離亭宴帶歇指煞】花開但願人長久﹐人閒難得花依舊﹐夕陽暫畱。酒中仙﹐塵外客﹐林間友。黃橙帶露時﹐紫蟹迎霜候﹐香醪羨ド﹐酒和花﹐人共我﹐無何有。細杖藜﹐寬袍袖﹐斷送了西風罷手。常待做快活頭﹐永休開是非口。

【南呂】一枝花

△詠莊宗行樂

寵教坊荷葉杯﹐踏金頂蓮花爨﹔常忘了治國心﹐背記了《謁食酸》。鏡新磨無端﹐把李天下題名兒喚。但傳喧聲賴裏喘。教得些年小的宮娥都唱﹐喜春來和風漸暖。

【梁州】聽得那靜鞭響ㄡㄡ聒聒﹐聽得杖鼓鳴恰早喜喜歡歡。近著那獨楊宮創蓋一座宜春館。則這是治梨園的周武﹐掌樂府的齊桓。向三垂崗左右﹑湖柳坡周遭﹐則見沙場上白骨漫漫﹐別人見心似錐剜。那里也石敬瑭前部先鋒﹐周徳威行營的總管﹖那里也二皇兄樂樂停鑾﹖這社稷則是覆盆磽梁江山﹐生紐做宋天下﹐結髦兒是狗家疃﹐投至剎了朱溫﹑壞了黃巢﹑占得汴梁﹑剛得那半載兒忄匆寬。

【隔尾三煞】不肯省刑法﹑薄稅斂﹑新條款﹐每每酒色﹑戀徘優﹐恣淫亂。國政民修心無叛﹐可惜英君十三﹐上石門寺裏保駕﹐朱節兒鎭謀十五載﹐朝屬梁﹐暮屬晉﹐剛掙揣得个散令伶官。

【二】內藏院本三千段﹐抹土搽炭數百般﹐願求在坐一席歡。天子龍袍扇面兒也待團圓﹐貫金綫細沿伴。它那里顫顫巍巍帶著一頂爨巾﹐知它是何代衣冠。

【尾】遲和疾內藏庫內無了歪鏝﹔早晚﹐尙書省散了些火伴。守下次的官家等交攙﹐做雜劇那院酸﹐拴些艷段。我則怕長朝殿裏勾欄兒做不滿。

【雙調】喬牌兒

世途人易老﹐幻化自空鬧。蜂衙蟻陣黃糧覺﹐人間歸去好。

【錦上花】選甚誰低誰髙﹐誰彊誰弱。則不如開放柴扉﹐打下濁醪。山展屏風﹐列一周遭﹐花不知名﹐分外嬌。

【幺】磁鷗喜瀲灩﹐聽水任低髙﹐偃仰在藤牀上﹐醉魂漂渺。啼鳥驚回﹐嘰嘰淘淘﹔窗外三竿﹐紅日未髙。

【淸江引】都想著喫登登馬頭前挑著照道﹐鬧炒炒昏鴉噪﹐點點銅壺催﹐氵急氵急殘星落﹐立在紫微垣天未曉。

【碧玉簫】便有敕牒官誥﹐則是銀漢鵲成橋﹐便有鈔堆金窯﹐似梁間燕營巢。爲甚石崇睡不著﹐陳摶常睡著﹐被那轉世寶﹐隔斷長生道。恁若肯抄﹐擺著手先來到。

【歇指煞】千鐘苟竊人之好﹐一瓢知足天之道﹐有那等愚濁盡教﹐盡教向愚海內鉆﹑紅塵中聚﹑白身裏跳。爭如俺拂袖歸﹐掀髯笑。恁頭見三徑邊淵明醉倒﹐怕不恁北闕利名多﹐我道俺東籬下是非少。

【雙調】夜行船

天地之間人寄居﹐來生去死嗟吁。就裏榮枯﹐暗中貧富﹐人力不能除取。

【喬牌兒】自然天付與﹐彊得來也不堅固。有人參透其中趣﹐何須巧對付﹖

【錦上花】富貴無驕﹐貧窮何辱。貧不憂愁﹐富莫貪圖。富依公﹐天能鳴護。貧富人生﹐各人命福。富呵亨富來﹐貧呵樂貧去。就裏無錢﹐尙良歡娛。袖有黃金﹐到有嗟吁。一日勾來﹐如何做做主。

【江兒水】人生百年如過駒﹐暗裏流年度。似曉露紅蓮香﹐落日夕陽暮﹐沒可裏使心幹受苦。

【碧玉簫】春滿皇都﹐快興到金壺。涼意人郊墟﹐何可憶鱸魚﹐量有無﹐好光陰不可辜。攜著良友生﹐覓著閒遊處。四景又俱﹐羨甚功勞部。

【離亭宴帶歇指煞】公卿自有公卿祿﹐兒孫自有兒孫福。神心自語﹐恁麒麟閣上圖。鳳凰池中立﹐不如俺鸚鵡州邊住。黃紙上名﹐不如俺軟甌中物﹐誰知野夫。列翠圍四屏山﹐引寨練一溪水﹐蓋蝸捨三椽屋。我頭低气不低﹐身屈心難屈﹐一任教風雲捲舒。飯飽一身安﹐心間萬事足。

【雙調】夜行船

簾外西風飄落葉﹐撲簌簌落滿階砌。晚景消疏﹐秋聲嗚咽﹐又是斷腸時節。

【喬牌兒】寸心愁萬疊﹐業眼怎交睫﹖孤幃難捱半夜﹐淒涼何日徹﹗

【風入松】劣冤家眞个負心別﹐陡恁的隨邪。好姻緣取次磨滅﹐謾交人感嘆傷嘆﹗楚岫被雲遮﹐ビ廟火燒絕。

【鴛鴦煞】誰承望半路思他心起﹐待剛來自家冤業。寶鑑分開﹐玉簪掂折。喝道薄幸虧人﹐神天覷者。到如今著堅心兒捱﹐不消分別。負徳辜恩見去也。

△又

一片花飛春意減﹐休直到綠愁紅慘。夜擁鴛衾﹐曉臨鸞鑑﹐病懨懨粉憔胭淡。

【風入松】再休將風月檐兒擔﹐就裏尷尬。付能捱得離坑陷﹐又鉆入虎窟蛟潭。使不著狂心怪膽﹐恁卻甚飽輕諳。

【阿忽令】才見了明暗﹐且做些搠淹﹐倘忽間被他啜賺﹐那一場羞慘。

【鴛鴦煞】有魂靈曉事伊臺鑑﹐沒尋思休惹人嚼啖。恁便坐守行監﹐少不得个面北眉南。唱道小可何堪﹐他親怎敢。恁那鬼廝撲恩情タ﹐得時暫委實受過喫苦難甘﹐恁時節冤家信得俺。

△夜行船

不合靑樓酒半酣﹐據些呵小生該斬。楚岫云迷﹐藍橋水淹﹐沒气性休交人啜賺。

【風入松】對人前排得話兒巖﹐就裏尷尬。嚇破風流膽﹐這一場喫苦難甘。相知每無些店三﹐般得人面北眉南。

【阿忽令】覷了他行賺﹐呼了它言談。動不動口兒潑懺﹐道的人羞慘。

【鴛鴦煞】盡教他統鏝的姨夫喊﹐豈無曉事相知鑑。俺不是曾花裏鉆延﹐酒樓上貪婪。唱道俺气般看他﹐他心肝般看俺。想這場聚散別離尋思好淡。若是奶奶肯權耽﹐俺這合死的敲牙再不敢。

☆吳昌齡

作者簡介見雜劇部分。

○套數

【正宮】端正好

△美妓

墨點柳眉新﹐酒暈桃腮嫩﹐破春嬌半顆朱唇﹐海棠顏色紅霞韻。宮額芙蓉印。

【滚繡球】藕絲裳翡翠裙﹐芭蕉扇竹葉樽。襯緗裙玉鉤三寸﹐露春蔥十指如銀。秋波兩點眞﹐春山八字分。顫巍巍霧鬟雲鬢﹐胭脂頸玉軟香溫。輕拈翠靨花生暈﹐斜插犀梳月破云。誤落風塵。

【倘秀才】莫不是麗春園蘇鄕的後身﹐多應是西廂下鶯鶯的影神﹐便有丹靑畫不眞。妝梳諸樣巧﹐笑語暗生春。他有那千般兒可人。

【脫布衫】常記的五言詩暗寄回文﹐千金夜古斷靑春。廝陪奉嬌香膩粉﹐喜相逢柳營花陣。

【醉太平】這些時春寒繡ブ﹐月暗重門﹐梨花暮雨近黃昏﹐把香衾自溫。金杯不洗心頭悶﹐靑鸞不寄云邊信﹐玉容不見意中人。空教人害損。

【隨煞】想當日一宵歡會成秦晉﹐翻做了千里關山勞夢魂。漏永更長燭影昏﹐柳暗花遮曙色分。酒釅花濃錦帳新﹐倚玉偎紅翠被溫。有一日重會菱花鏡里人﹐將我這受過淒涼正了本。

☆王徳信

作者簡介見雜劇部分。

○小令

【中呂】十二月過堯民歌

△別情

自別後遙山隱隱﹐更那堪遠水粼粼。見楊柳飛綿滚滚﹐對桃花醉臉醺醺。透內閣香風陣陣﹐掩重門暮雨紛紛。怕黃昏忽地又黃昏﹐不銷魂怎地不銷魂。新啼痕壓舊啼痕﹐斷腸人憶斷腸人。今春﹐香肌瘦幾分﹐摟帶寬三寸。

○套數

【商調】集賢賓

△退隱

撚蒼髯笑擎冬夜酒﹐人事遠老懷幽。志難酬知機的王粲﹐夢無憑見景的莊周。抱孫孫兒成願足﹐引甥甥女嫁心休。百年期六分甘到手﹐數支幹周徧又從頭。笑頻因酒醉﹐燭換爲詩畱。

【逍遙樂】江梅並瘦﹐檻竹同淸﹐巖松共久﹐無願何求﹗笑時人鶴背揚州﹐明月淸風老致優﹐對綠水靑山依舊。曲肱北牖﹐舒嘯東臯﹐放眼西樓。

【金菊香】想著那紅塵黃閣昔年羞﹐到如今白髮靑衫此地遊。樂桑楡酬詩共酒﹐酒侶詩儔﹐詩潦倒酒風流。

【醋葫蘆】到春來日遲遲庭館春﹐暖溶溶紅綠稠﹐鬧春光鶯燕語啾啾。自焚香下簾淸坐久﹐閒把那絲桐一奏﹐滌塵襟消盡了古今愁。

【幺】到夏來鎖松陰竹塢亭﹐載荷香柳岸舟。有鮮魚鮮藕客堪畱﹐放白鶴遠邀云外叟。展楸枰消磨長晝﹐較虧成一笑兩奩收。

【幺】到秋來醉丹霞樹飽霜﹐綻金錢籬菊秋﹐半山殘照掛城頭﹐老菱香蟹肥堪佐酒。正值著登髙時候﹐染霜毫乘醉賦歸休。

【幺】到冬來攪淸酣雞語繁﹐漾茅檐日影稠﹐壓梅梢晴雪帶花畱。倚蒲團喚童重蕩酒﹐看萬里冰綃染就﹐有王維妙手總難酬。

【梧葉兒】退一步乾坤大﹐饒一著萬慮休﹐怕狼虎惡圖謀。遇事休開口﹐逢人只點頭。見香餌莫吞鉤﹐髙抄起經綸大手。

【後庭花】住一間蔽風霜茅艸丘﹐穿一領臥苔莎粗布裘﹐捏幾首寫懷抱歪詩句﹐喫幾杯放心胸村醪酒﹐這瀟灑傲王侯。且喜的身登身登中壽﹐有微資堪贍﹐有亭園堪縱遊。保天和自養修﹐放形骸任自由。把塵緣一筆勾﹐再休題名利友。

【靑哥兒】呀﹐閒處嘆蜂喧蜂喧蟻鬥﹐靜中笑蝶訕蝶訕鶯羞﹐你便有快馬難熬我這鈍炕頭。見如今蔬果初熟﹐濁酒新ド﹐豆粥香浮﹐大叫髙謳﹐睜著眼張著口盡胡謅﹐這快活誰能夠﹗

【尾聲】醉時節盤陀石上眠﹐飽時節婆娑松下走﹐困時節布衲裏睡﹤鼻勾﹥﹤鼻勾﹥。偶乘閒細將玄奧剖﹐把至理一星星參透﹐卻原來括乾坤物我總浮漚。

【南呂】四塊玉北

信物存﹐情詞在﹐想著他美貌端莊﹐錦繡文才﹐好教我病懨懨愁冗冗看看害。害的我頭懶擡﹐頭懶擡眼倦開﹐錦繁花無心戴。

【金索掛梧桐南】繁花滿目開﹐錦被空閒在﹐劣性冤家誤得人忒毒害﹐前生少欠他今世裏相思債。失寐忘餐﹐倚定著這門兒待﹐房櫳靜悄如何捱。

【罵玉郎北】冷淸淸房櫳靜悄如何捱﹐獨自把圍屏倚﹐知他是甚情懷。想當初同行同坐同歡愛﹐到如今孤另另怎百刂劃﹐愁戚戚酒倦釃﹐羞慘慘花慵戴。

【東甌令南】花慵戴﹐酒慵釃﹐如今燕約鶯期不見來﹐多應他在那里那裏貪歡愛。物在人何在﹖空勞魂夢到陽臺﹐則落得淚盈腮。

【感皇恩北】呀﹐則落得雨淚盈腮﹐多應是命裏合該。莫不是你緣薄﹐咱分淺﹐都一般運拙時乖。怎禁那攪閒人是非﹐施巧計栽排﹐撕ㄎ碎合歡帶﹐硬分開鸞鳳釵﹐水淹塌楚陽臺。

【鍼綫箱南】把一牀弦索塵埋﹐兩眉峯不展開﹐香肌瘦損愁無柰。懶刺繡﹐傍妝臺﹐舊恨新愁教我如何捱﹖我則怕蝶使蜂媒不再來﹐臨鸞鏡也問道朱顏未攺﹐他早先攺。

【采茶歌北】攺朱顏瘦了形骸﹐冷淸淸怎生捱﹖我則怕梁山伯不戀我這祝英臺。他若是背義忘恩尋罪責﹐我將這盟山誓海說的明白。

【解三酲南】頓忘了誓山盟海﹐頓忘了音書不寄來﹐頓忘了枕邊許多恩和愛﹐頓忘了素體相挨﹐頓忘了神前設下千千拜﹐頓忘了表記香羅紅繡鞋﹐說將起傍人見了珠淚盈腮。

【烏夜啼北】俺如今相離了三月如隔數載﹐要相逢甚日何年再﹖則我這瘦伶仃形體如柴﹐甚時節還徹了相思債。又不見靑鳥書來﹐黃犬音乖。每日家病懨懨懶去傍妝臺﹐得團圓便把神羊賽。意廝投﹐心相愛﹐早成了鸞交鳳友﹐省的著蝶笑蜂猜。

【尾聲南】把局兒牢鋪擺﹐情人終久再歸來﹐美滿夫妻百歲諧。

☆李壽卿

作者簡介見雜劇部分。

○小令

【雙調】壽陽曲

金刀利﹐錦鯉肥﹐更那堪玉蔥纖細。添得醋來風韻美﹐試嘗道甚生滋味﹗

☆於伯淵

於伯淵﹐平陽﹝今山西省臨汾﹞人﹐孟稱舜《錄鬼簿》錄作「平陽令」。生卒年不詳。《錄鬼簿》將其列入「前輩已死名公才人﹐有所編傳奇行於世者」﹐可知他是元代前期雜劇作家。莊一拂先生認爲其「約元世祖中統初前後在世」﹝《古典戲曲存目匯考》卷五﹞。天一閣《錄鬼簿》有賈仲明爲於伯淵作的《淩波仙》挽詞﹕「集成《鬼簿》老鐘仙﹐錄上名公列眾賢。生生邊﹐天花寫上文華選﹐是平陽於伯淵。翠紅鄕風月無邊。花前醉﹐柳下眠﹐命掩黃泉。」可見於伯淵屬於「眾賢」一類﹐做過平陽令的可能性不大。其生活經歷和態度則是沈湎於花前柳下﹐歌樓妓館﹐以至於「命掩黃泉」。可知於伯淵是一个下層文人。但是﹐元前期的平陽是當時全國雜劇繁榮的中心之一﹐這顯然成就了於伯淵。他的雜劇至今可知者有六種﹐卽《丁香回回鬼風月》《白門樓斬呂布》《狄梁公智斬武三思》《呂太后餓劉友》《莽和尙復奪珍珠旗》《尉遲恭病立小秦王》。其題材多寫歷史事件﹐更善寫傳奇人物﹐可惜都已失傳。於伯淵的散曲尙畱一套﹝仙呂﹟點絳唇﹞《憶美人》﹐反復吟詠一位美妓﹐濃態極妍﹐或可表現其「翠柳黃鵬」的風格﹝見《太和正音譜》﹞﹐又是作者本人「翠紅鄕﹐風月無邊」生活經歷的眞實注腳。

○套數

【仙呂】點絳唇

漏盡銅龍﹐香消金鳳﹐花梢弄﹐斜月簾櫳﹐喚醒相思夢。

【混江龍】繡幃春重﹐趁東風培養出牡丹叢。流蘇斗帳﹐龜甲屏風。七寶妝奩明彩鈿﹐一簾香霧裊薰籠﹔慢捲起金花孔雀﹐錦屏開綠水芙蓉。鴉翅袒金蟬半妥﹐翠云偏朱鳳斜松﹐眉兒掃楊柳雙彎淺碧﹐口兒點櫻桃一顆嬌紅﹔眼如珠光搖秋水﹐臉如連花笑春風。鸞釵插花枝蹀躞﹐鳳翹懸珠翠玲瓏﹔胭脂蠟紅膩錦犀盒﹐薔薇露滴注玻璃甕。端詳了艷質﹐出落著春工。

【油葫蘆】鸞鏡光函百煉銅﹐端詳了這玉容。似嫦娥出現廣寒宮﹐襯桃腮巧注鉛華瑩﹐啟朱唇呵暖蘭膏凍。著粉呵則太白﹐施朱呵則太紅。鬢蟬低嬌怯香雲重﹐端的是占斷綺羅叢。

【天下樂】半點兒花鈿笑靨中﹐嬌紅﹐酒暈濃﹐天生下沒褒彈的可意種。翰林才詠不成﹐丹靑筆畫不同﹐可知道漢宮畫愛寵。

【那吒令】露春纖玉蔥﹐掃眉尖翠峯﹐淸香含玉容。整花枝翠叢﹐插金釵玉虫。褪羅衣翠絨﹐縷金妝七寶環﹐玉簪挑雙珠鳳﹐比西施宜淡宜濃。

【鵲踏枝】你是看翠玲瓏﹐玉玎東﹐一步一金蓮﹐一笑一春風。梳洗罷風流有萬種﹐人嬌玉軟香融。

【寄生艸】他生的傾城貌﹐絕代容。弄春情漏泄的秋波送﹐秋波送搬斗的春山縱﹐春山縱勾引的芳心動。鬢花腮粉可人憐﹐翠衾鴛枕和誰共。

【幺】情尢重﹐意轉濃﹐恰相逢似晉劉晨誤入桃源洞﹐乍相逢似楚巫娥暫赴陽臺夢﹐害相思似庾蘭成愁賦香奩詠。你這般玉精神花模樣賽過玉天仙﹐我待要錦纏頭珠絡索蓋下一座花胡同。

【金盞兒】臉霞紅﹐眼波橫。見人羞推整雙頭鳳。柳情花意媚東風。鈿窩兒裏粘曉翠﹐腮鬥兒上暈春紅。包藏著風月約﹐出落著雨雲蹤。

【後庭花】繡牀鋪綠剪絨﹐花房深紅守宮。豆蔻蕊梢頭嫩﹐絳紗香臂上封。恨匆匆﹐尋些兒閒空﹐美甘甘兩意通﹐喜孜孜一笑中。

【六幺序】幾時得鴛幃裏錦帳中﹐願心兒折桂乘龍。怎能夠魚水相逢﹐琴瑟和同﹐五百年姻眷交通。順毛兒撲撒上丹山鳳﹐點春羅一點香嬌﹐鶯雛燕乳歡寵﹐鶯花爛熳﹐雲雨溟。

【幺篇】雲鬢松﹐星眼朦朧﹐錦被重重﹐羅襪弓弓﹐粉汗溶溶。那些兒風流受用﹐兀的不兩意濃。言行功容﹐四徳三從﹐孟光合配梁鴻﹐怎教他齊眉舉案勞尊重﹐俏書生別有家風。金荷燒盡良宵永﹐憐香惜玉﹐倚翠偎紅。

【賺煞】花月巧梳妝﹐脂粉嬌調弄﹐沒亂殺看花的眼睛﹐更那堪心有靈犀一點通﹐惱春光爛熳嬌慵﹐莫不是蕊珠宮天上飛瓊。走向瑤臺月下逢。比及他彩燈照夢﹐且看咱隔墻兒窺宋﹐俊寵兒嬌怯海棠風。

☆王挺秀

王挺秀﹐或作王庭秀﹐字號未詳﹐山東益都﹝今山東益都縣﹞人﹐淘金千戶﹐事迹無考。約元世祖中統前後在世。元人鐘嗣成《錄鬼簿》將其列在「前輩已死名公才人﹐有所編傳奇行於世者」第二十人。賈仲明爲其所補挽詞云「淘金千戶甚風流﹐寶馬金鞍稱俊遊﹐益都人物王挺秀﹐將《坑儒焚典》修﹐《艸庵歌》和尙石頭。馳花陣﹐奪錦籌﹐百世芳畱。」所作雜劇四種﹐惜均失傳。《太和正音譜》評其詞如「月印寒潭」。

○套數

【中呂】粉蝶兒

△怨別

銀燭髙燒﹐畫樓中月兒才照﹐繡簾前花影輕搖。翠屏閒﹐鴛衾剩﹐夢魂初覺。覺來時香汗初消﹐更那堪繡幃中冷落。

【醉春風】珠簾上玉玎東﹐金鑪中香縹緲﹐彩雲聲斷紫鸞簫。那其間惱﹐惱﹐萬種淒涼﹐幾番愁悶﹐一齊都到。

【普開樂】露的海棠肥﹐霜壓的梧桐落。金風淅淅﹐玉露消消。雲中白雁飛﹐砌畔寒蛩叫。夜靜離人添寂寥﹐越教人意穰心勞。眼橫秋水﹐云埋楚岫﹐浪起藍橋。

【十二月】夜沈沈明河皎皎﹐昏慘慘暮景消消﹐低矮矮幃屏靜悄﹐冷淸淸良夜迢迢。悶懨懨把情人去了﹐急煎煎心癢難揉。

【堯民歌】呀﹐愁的是雨聲兒淅零零落滴滴點點碧碧卜卜灑芭蕉﹐則見那梧葉兒滴澑澑飄悠悠蕩蕩紛紛揚揚下溪橋。見一个宿鳥鳥忒楞楞騰出出律律忽忽閃閃串過花梢﹐不覺的淚珠兒浸淋淋漉漉撲撲簌簌濕鮫綃。今宵﹐今宵睡不著﹐輾轉傷懷抱。

【耍孩兒】銀燭淡淡光先照﹐瘦影孤燈對著﹐教人怎不自量度﹐急煎煎業眼難交。虛飄飄魂迷了枕上胡蝶夢﹐笑吟吟喜喜歡歡鸞鳳交。相思病難醫療﹐雲收雨歇﹐魄散魂消。

【尾聲】怕的是吉玎當鐵馬敲﹐病懨懨精神卽漸消﹐從來好事多顚倒﹐好著我短嘆長吁到不的曉。

☆趙孟

趙孟﹝一二五四～一三二二﹞﹐字子昂﹐晚號松雪道人﹐又號水精宮道人。爲宋太祖子秦王徳芳之後。四世祖賜第湖州﹝今浙江吳興縣﹞﹐趙孟遂爲湖州人。十四歲時孟以父蔭補官﹐曾任眞州司戶參軍。宋亡後家居﹐致力於學。元世祖搜羅江南遺逸時﹐被程鉅夫推薦入朝﹐因才气英邁﹐神采煥發﹐受到世祖的贊賞。入朝第二年﹐授兵部郎中。至元二十七年﹝一二九○﹞遷集賢直學士。二十九年﹐怕受人忌﹐力請補外﹐出同知濟南路總管府事。後還京修《世祖實錄》﹐出仕江浙等處儒學提舉。延三年﹝一三一六﹞拜翰林學士承旨﹑榮祿大夫。由於出仕元朝﹐孟深受宋朝遺民的輕視﹐其侄也斷絕往來﹔而元王朝的貴族中又不斷有人反對他﹐所以心中苦悶矛盾﹐常思辭官歸隱﹐後得請南歸。卒追封爲魏國公﹐謚文敏。

孟幼年聰慧過人﹐讀書過目輒成誦﹐爲文操筆立成。其詩文淸邃奇逸﹐讀後常使人有飄飄出塵之感。他不僅長於詩文﹐也工於散曲﹐但不多見﹐以戲贈其妻管夫人的「我爲學士……」一闕最爲流傳。晚年對仕元有所悔恨﹐其《自警》詩說﹕「齒豁頭童六十三﹐一生事事總堪慚。」對宋亡常懷黍離之悲。孟又好書畫﹐書法各體兼工﹐行楷尢其淸揚﹑蔥秀﹑遒潤﹐世稱趙體﹐以此稱雄一代。《元史》本傳記載﹕「篆﹑籀﹑分﹑隸﹑眞﹑行﹑艸書﹐無不冠絕古今﹐遂以書名天下。天竺有僧﹐數萬里來求其書歸﹐國中寶之。其畫山水﹑木石﹑花竹﹑人馬﹐尢精致。前史官楊載稱孟之才頗爲書畫所掩﹐知其書畫者不知其文章﹐知其文章者﹐不知其經濟之學。人以爲知言。」著有《松雪齋文集》。

○小令

【黃鐘】人月圓

一枝仙桂香生玉﹐消得喚卿卿。緩歌金縷﹐輕敲象板﹐傾國傾城。幾時不見﹐紅裙翠袖﹐多少閒情。想應如舊﹐春山澹澹﹐秋水盈盈。

【仙呂】後庭花

淸溪一葉舟﹐芙蓉兩岸秋。采菱誰家女﹐歌聲起暮鷗。亂雲愁﹐滿頭風雨﹐戴荷葉歸去休。

☆不忽木

不忽木﹝一二五五～一三○○﹞﹐或作不忽麻﹑不忽卜﹐一名時用﹐字用臣﹐號靜得。康裏部人。其父名燕眞﹐從元世祖徵戰有功﹐未及大用而卒。因父功爲給事東宮。曾師事太子贊善王恂﹐就學於祭酒許衡。至元十五年﹝一二七八﹞出爲燕南河北道提刑按察副使﹐十九年升按察使﹐二十一年召入拜參議中書省事﹐後連任吏﹑工﹑刑部尙書﹐二十七年﹝一二九○﹞拜翰林學士承旨知制誥﹐兼修國史﹐次年拜平章政事。元成宗元貞二年﹝一二九六﹞拜昭文館大學士﹑平章軍國事。大徳二年﹝一二九八﹞﹐特命行禦史中丞事﹐兼領侍儀司事。卒贈太傅開府儀同三司上柱國魯國公﹐謚文貞。《元史》有傳。明﹟朱權《太和正音譜》評其詞「如閒雲出岫」。

○套數

【仙呂】點絳唇

△辭朝

寧可身臥糟丘﹐賽彊如命懸君手。尋幾个知心友﹐樂以忘憂﹐願作林泉叟。

【混江龍】布袍寬袖﹐樂然何處謁王侯。但樽中有酒﹐身外無愁。數著殘棋江月曉﹐一聲長嘯海門秋。山間深住﹐林下隱居﹐淸泉濯足﹐彊如閒事縈心。淡生涯一味誰參透﹐艸衣木食﹐勝如肥馬輕裘。

【油葫蘆】𨿽住在洗耳溪邊不飲牛﹐貧自守﹐樂閒身翻作抱官囚。布袍寬褪拿云手﹐玉簫占斷談天口。吹簫仿伍員﹐棄瓢學許由。野雲不斷深山岫﹐誰肯官路裏半途休。

【天下樂】明放著伏事君王不到頭﹐休﹑休﹐難措手﹐遊魚兒見食不見鉤。都只爲半紙功名一筆勾﹐急回頭兩鬢秋。

【那吒令】誰待似落花般鶯朋燕友﹐誰待似轉燈般龍爭虎鬥﹐你看這迅指間烏飛兔走。假若名利成﹐至如田園就﹐都是些去馬來牛。

【鵲踏枝】臣則待醉江樓﹐臥山丘﹐一任教談笑虛名﹐小子封侯。臣向這仕路上爲官倦首﹐枉塵埋了錦帶吳鉤。

【寄生艸】但得黃雞嫩﹐白酒熟﹐一任教疏籬墻缺茅庵漏。則要窗明炕暖蒲團厚﹐問甚身寒腹飽麻衣舊。飲仙家水酒兩三甌﹐彊如看翰林風月三千首。

【村裏迓鼓】臣離了九重宮闕﹐來到這八方宇宙。尋幾个詩朋酒友﹐向塵世外消磨白晝。臣則待領著紫猿﹐攜白鹿﹐跨蒼虯。觀著山色﹐聽著水聲﹐飲著玉甌﹐倒大來省气力如誠惶頓首。

【元和令】臣向山林得自由﹐比朝市內不生受。玉堂金馬間瓊樓﹐控珠簾十二鉤。臣向艸庵門外見瀛洲﹐看白雲天盡頭。

【上馬嬌】但得个月滿舟﹐酒滿甌。則待雄飲醉時休﹐紫簫吹斷三更後。暢好是休﹐孤鶴唳一聲秋。

【遊四門】世間閒事掛心頭﹐惟酒可忘憂。非是微臣常戀酒﹐嘆古今榮辱﹐看興亡成敗﹐則待一醉解千愁。

【後庭花】揀溪山好處遊﹐向仙家酒旋ド。會三島十洲客﹐彊如宴公卿萬戶侯。不索你問緣由﹐把玄關泄漏。這簫聲世間無﹐天上有﹐非微臣說彊口。酒葫蘆掛樹頭﹐打魚船纜渡口。

【柳葉兒】則待看山明水秀﹐不戀您市曹中物穰人稠﹐想髙官重職難消受。學耕耨﹐種田疇﹐倒大來無慮無憂。

【賺尾】旣把世情疏﹐感謝君恩厚﹐臣怕飲的是黃封禦酒。竹杖芒鞋任意畱﹐揀溪山好處追遊。就著這曉云收﹐冷落了深秋﹐飲徧金山月滿舟。那其間潮來的正悠﹐船開在當澑﹐臥吹簫管到揚州。

☆珠簾秀

珠簾秀﹐姓朱﹐排行第四﹐藝名珠簾秀。生卒年不詳。是元代雜劇著名的女演員。在元大都﹝今北京﹞雜劇舞臺上非常活躍﹐她「姿容姝麗」﹐雜劇獨步一時﹐駕頭花旦軟末泥等﹐悉造其妙﹐名公文士頗推重之﹐後輩稱之爲「朱娘娘」。珠簾秀與元曲作家有很好的交情﹐諸如關漢卿﹑胡﹑盧摯﹑馮子振﹑王澗秋等相互常有詞曲贈答。現存小令一首﹑套數一套。其曲作語言流轉而自然﹐傳情執著而純眞。曾一度在揚州獻藝﹐後來在杭州嫁一道士﹐晚景不幸。

○小令

【雙調】壽陽曲

△答盧疏齋

山無數﹐煙萬縷﹐憔悴煞玉堂人物。倚篷窗一身兒活受苦﹐恨不得隨大江東去。

△冬季會黎正卿分司席上

開年近﹐釀酒醇﹐是誰傳竹邊梅信﹖小齋中主賓三四人﹐旋蒸來醉鄕風韻。

○套數

【正宮】醉西施

檢點舊風流﹐近日來漸覺小蠻腰瘦。想當初萬種恩情﹐到如今反做了一場亻孱亻愁。

害得我柳眉顰秋波水澑﹐淚滴春衫袖﹐似桃花帶雨胭脂透。綠肥紅瘦﹐正是愁時候。

【並頭蓮】風柔﹐簾垂玉鉤。怕雙雙燕子﹐兩兩鶯儔﹐對對時相守。薄情在何處秦樓﹖贏得舊病加新病﹐新愁擁舊愁。雲山滿目﹐羞上晚妝樓。

【賽觀音】花含笑﹐柳帶羞。舞場何處系離愁﹖欲傳尺素仗誰修﹖把相思一筆都勾﹐見淒涼芳艸增上萬千愁。休﹑休﹐腸斷湘江欲盡頭。

【玉芙蓉】寂寞幾時休﹐盼音書天際頭。加人病黃鳥枝頭﹐助人愁渭城衰柳。滿眼春江都是淚﹐也流不盡許多愁。若得歸來後﹐同行共止﹐便是牡丹花下死﹐做鬼也風流。

【余文】東風一夜輕寒透﹐報道桃花逐水流﹐莫學東君不轉頭。

☆鮮於樞

鮮於樞﹝一二四六～一三○二﹞﹐字伯機﹐晚年營室名「困學之齋」﹐自號困學山民﹐又號直寄老人。薊州﹝今天津薊縣﹞人。元世祖至元年間以才選爲浙東宣慰司經歷﹐後攺江漸行省都事﹐晚年任太常典簿。元成宗大徳六年﹝一三○二﹞卒。爲人豪放耿直﹐常與上司爭是非於公庭之間﹐一語不合﹐則拂袖而去﹐爲百姓愛戴﹐稱「我鮮於公」。好詩歌與古董﹐文名顯於當時﹐書法成就最著。《新元史》有傳。著有《困學齋集》。明﹟朱權《太和正音譜》將其列於「詞林英傑」一百五十人之中。

○套數

【仙呂】八聲甘州

江天暮雪﹐最可愛靑簾搖曳長杠。生涯閒散﹐占斷水國漁邦。煙浮艸屋梅近砌﹐水繞柴扉山對窗。時復竹籬旁﹐吠犬汪汪。

【幺】向滿目夕陽影裏﹐見遠浦歸舟﹐帆力風降。山城欲閉﹐時聽戍鼓﹤音┭﹥﹤音┭﹥。羣鴉噪晚千萬點﹐寒雁書空三四行。畫向小屏間﹐夜夜停。

【大安樂】從人笑我愚和戇﹐瀟湘影裏且妝呆﹐不談劉項與孫龐。近小窗﹐誰羨碧油幢﹖

【元和令】粳米炊長腰﹐鯿魚煮縮項。悶攜村酒飲空缸﹐是非一任講。恣情拍手棹漁歌﹐髙低不論腔。

【尾】浪滂滂﹐水茫茫﹐小舟斜纜壞橋樁。綸竿蓑笠﹐落梅風裏釣寒江。

☆馮子振

馮子振﹝一二五七～一三四八﹞﹐字海粟﹐自號怪怪道人﹑又號瀛州客。湘鄕﹝今屬湖南省﹞人﹐一說爲攸州﹝今湖南攸縣﹞人。《馮氏族譜》又載其生於寶元年﹝一二五三﹞。仕至承事郎﹑集賢待制。爲人博聞彊記而才气橫溢﹔文思敏捷﹐下筆萬言﹐倚馬可待﹔以文章稱雄天下。《元史﹟儒學傳》謂﹕「天臺陳孚其爲詩文大抵任意卽成﹐不事雕鑿。攸州馮子振其豪俊與孚略同﹐而孚極敬畏之﹐自以爲不可及。子振於天下書無所不記﹔當其爲文也﹐酒酣耳熱﹐命侍史二三人潤筆以俟﹐子振據案疾書﹐隨紙數多寡頃刻輒盡。」著有《居庸賦》﹐首尾五千言﹐雄渾正大﹐閎衍鉅麗。曾與元代中峯禪師唱和﹐有《梅花百詠》一卷。所作散曲小令﹐或寫个人閒適生活﹔或嘆世﹑羨仙﹔或卽景生情﹑抒懷寫志﹔或登臨感興﹐弔古傷時﹔多勁逸而瀟爽。今存散曲小令共四十四首﹐其中四十二首均爲﹝鸚鵡曲﹞。大徳六年﹝一三○二﹞冬﹐馮子振畱寓京城﹐聽歌女演唱白賁﹝鸚鵡曲﹞﹐此曲韻險﹐無人和韻作新辭。因友索和﹐一時興發﹐按原韻和作四十二首﹐甚爲有名。元﹟宋景濂稱其詞「橫厲奮發」﹐「眞一世之雄」。貫云石稱其詞「豪辣灝爛﹐不斷古今」﹝均見《陽春白雪序》﹞。馮子振退隱後﹐貫云石曾寫有《寄海粟》﹐以三國時的陳登諭之﹐可見馮子振的爲人與个性。曾著有《海粟集》﹐今人王毅輯有《海粟集輯存》。

○小令

【正宮】鸚鵡曲

序云﹕白無咎有﹝鸚鵡曲﹞云「儂家鸚鵡洲邊住﹐是个不識字漁父。浪花中一葉扁舟﹐睡煞江南煙雨。覺來時滿眼靑山﹐抖擻綠蓑歸去。算從前錯怨天公﹐甚也有安排我處。」余壬寅歲畱上京﹐有北京伶婦禦園秀之屬﹐相從風雪中﹐恨此曲無續之者。且謂前後多親炙士大夫﹐拘於韻度﹐如第一个「父」字﹐便難下語﹔又「甚也有安排我處」﹐「甚」字必須去聲字﹐「我」字必須上聲字﹐音律始諧﹐不然不可歌﹐此一節又難下語。諸公舉酒﹐索余和之﹐以汴﹑吳﹑上都﹑天京風景試續之。

△山亭逸興

嵯峨峯頂移家住﹐是个不喞澑樵父。爛柯時樹老無花﹐葉葉枝枝風雨。【幺】故人曾喚我歸來﹐卻道不如休去。指門前萬疊雲山﹐是不費靑蚨買處。

△榮華短夢

朱門空宅無人住﹐村院快活煞耕父。霎時間富貴虛花﹐落葉西風殘雨。【幺】總不如水北相逢﹐一棹木蘭舟去。待霜前雪後梅開﹐傍幾曲寒潭淺處。

△愚翁放浪

東家西捨隨緣住﹐是个忒老實愚父。賞花時暖薄寒輕﹐徹夜無風無雨。【幺】占長紅小白園亭﹐爛醉不教人去。笑長安利鎖名韁﹐定沒个身心穩處。

△農夫渴雨

年年牛背扶犁住﹐近日最懊惱殺農父。稻苗肥恰待抽花﹐渴煞靑天雷雨。【幺】恨殘霞不近人情﹐截斷玉虹南去。望人間三尺甘霖﹐看一片閒雲起處。

△燕南百五

東風畱得輕寒住﹐百五鬧蝶母峯父。好花枝半出墻頭﹐幾點淸明微雨。【幺】繡彎彎濕透羅鞋﹐綺陌踏靑回去。約明朝後日重來﹐靠淺紫深紅暖處。

△故園歸計

重來京國多時住﹐恰做了白髮傖父。十年枕上家山﹐負我湘煙瀟雨。【幺】斷回腸一首陽關﹐早晚馬頭南去。對吳山結个茅庵﹐畫不盡西湖巧處。

△野渡新晴

孤村三兩人家住﹐終日對野叟田父。說今朝綠水平橋﹐昨日溪南新雨。【幺】碧天邊雲歸巖穴﹐白鷺一行飛去。便芒鞋竹杖行春﹐問底是靑簾舞處。

△漁父

沙鷗灘鷺衤離依住﹐鎭日坐釣叟綸父。趁斜陽曬网收竿﹐又是南風催雨。【幺】綠楊堤忘系孤樁﹐白浪打將船去。想明朝月落潮平﹐在掩映蘆花淺處。

△市朝歸興

山林朝市都曾住﹐忠孝兩字報君父。利名場反覆如雲﹐又要商量陰雨。【幺】便天公有眼難開﹐袖手不如家去。更蛾眉彊學時妝﹐是老子平生懶處。

△陸羽風流

兒啼漂向波心住﹐捨得陸羽喚誰父﹖杜司空席上從容﹐點出茶甌花雨。【幺】散蓬萊兩腋淸風﹐未便玉川仙去。待中泠一滴分時﹐看滿注黃金鼎處。

△顧渚紫筍

春風陽羨微喧住﹐顧渚問苕叟吳父。一槍旗紫筍靈芽﹐摘得和煙和雨。【幺】焙香時碾落雲飛﹐紙上鳳鸞銜去。玉皇前寶鼎親嘗﹐味恰到才情寫處。

△園父

柴門雞犬山前住﹐笑語聽傴背園父。轆轤邊抱甕澆畦﹐點點陽春膏雨。【幺】菜花間蝶也飛來﹐又趁暖風雙去。杏梢紅韭嫩泉香﹐是老瓦盆邊飲處。

△野客

春歸不戀風光住﹐向老拙問訊槎父。嘆匡山李白漂零﹐寂寞長安花雨。【幺】指滄溟鐵网珊瑚﹐袖捲釣竿西去。錦袍空醉墨淋漓﹐是萬古聲名響處。

△城南秋思

新涼時節城南住﹐燈火誦魯國尼父。到秋來宋玉生悲﹐不賦髙唐雲雨。【幺】一聲聲只在芭蕉﹐斷送別離人去。甚河橋柳樹全疏﹐恨正在長亭短處。

△赤壁懷古

茅廬諸葛親曾住﹐早賺出抱膝梁父。笑談間漢鼎三分﹐不記得南陽耕雨。【幺】嘆西風捲盡豪華﹐往事大江東去。徹如今話說漁樵﹐算也是英雄了處。

△處士虛名

髙人誰戀朝中住﹐自古便有个巢父。子陵灘釣得虛名﹐幾度桐江春雨。【幺】睡神仙別有陳摶﹐拂袖華山歸去。漫紛紛少室終南﹐怎不是神仙隱處﹖

△洞庭釣客

年光流水何曾住﹐早忘卻姓呂巖父。記蓬萊閬苑相逢﹐一別風流如雨。【幺】算人間碧海桑田﹐只似燕鴻來去。嶽陽樓劍气淩雲﹐度老樹神仙此處。

△黃閣淸風

箕尾傅說商巖住﹐空桑子伊尹無父。漢蕭何昴宿分英﹐李靖唐時行雨。【幺】出山來濟了蒼生﹐卻捲白雲閒去。一千年黃閣淸風﹐是萬古聲名響處。

△夷門懷古

人生只合梁園住﹐快活煞幾个白頭父。指他家五輩風流﹐睡足胭脂坡雨。【幺】說宣和錦片繁華﹐輦路看元宵去。馬行街直轉州橋﹐相國寺燈樓幾處。

△都門感舊

都門花月蹉跎住﹐恰做了白髮傖父。酒微醒曲榭回廊﹐忘卻天街酥雨。【幺】曉鐘殘紅被畱溫﹐又逐馬蹄聲去。恨無題亭影樓心﹐畫不就愁城慘處。

△溪故事

非熊無夢淹畱住﹐呂望八十釣魚父。白頭翁晚遇文王﹐閒煞溪蓑雨。【幺】運來時表海封齊﹐放下一鉤絲去。至今人想象筌﹐靠蘚石苔磯穩處。

△泣江婦

曹娥江主婆娑住﹐五月五水面迎父。蔡中郎幼婦碑陰﹐古刻荒雲深雨。【幺】夏侯瞞智肖楊修﹐彊說不多來去。怕文章泄漏風光﹐謎語到難開口處。

△蘭亭手卷

蘭亭不肯昭陵住﹐老逸少是獻之父。過江來定武殘碑﹐剝落元刂煙剜雨。【幺】縱新新繭紙臨摹﹐樂事賞心俱去。永和年小艸斜行﹐到野鶩家雞窘處。

△龐隱圖

團欒話裏禪龕住﹐靈昭女對老龐父。利名心不掛絲毫﹐更肯沾風粘雨﹖【幺】嘆黃金散盡還家﹐逝水看流年去。只尋常賣簟籬休﹐這眷屬今無討處。

△拔宅衝升圖

淮南仙客蓬萊住﹐發漆黑變尋髯父。八公山九轉丹成﹐洗盡腥風咸雨。【幺】想雲霄犬吠雞鳴﹐拔宅向靑霄去。勸長安熱客回頭﹐鏡影到流年老處。

△憶西湖

吳儂生長西湖住﹐艤畫舫聽棹歌父。蘇堤萬柳春殘﹐曲院風荷番雨。【幺】艸萋萋一道腰裙﹐軟綠斷橋斜去。判興亡說向林逋﹐醉梅屋梅梢偃處。

△感事

黃金難買朱顏住﹐駟馬客羨跨牛父。石將軍百斛明珠﹐幾日歡雲娛雨。【幺】趁春歸一瞬流鶯﹐萬事夕陽西去。舊嬋娟落在誰家﹖个裏是髙人省處。

△贈園父

春光濃艷城南住﹐一葉價百倍園父。牡丹臺國色天香﹐錦幄無風無雨。【幺】惜花人不惜千金﹐一任蝶來蜂去。酒醒時月上三竿﹐是不是雞聲管處。

△感事

江湖難比山林住﹐種果父勝刺船父。看春花又看秋花﹐不管顚風狂雨。【幺】盡人間白浪滔天﹐我自醉歌眠去。到中流手腳忙時﹐則靠著柴扉深處。

△買臣負薪手卷

赭肩腰斧登山住﹐耐得苦是采薪父。亂雲升急澍飛來﹐拗靑松遮風雨。【幺】記年時雪斷溪橋﹐脫度前灣歸去。買臣妻富貴休休﹐气焰到寒灰舞處。

△燕南八景

蘆溝淸絕霜晨住﹐步落月問倚闌父。薊門東直下金臺﹐仰看樓臺飛雨。【幺】道陵前夕照蒼茫﹐疊翠望居庸去。玉泉邊一派西山﹐太液畔秋風緊處。

△松林

山圍行殿周遭住﹐萬里客看牧羊父。聽神楡樹北車聲﹐滿載松林寒雨。【幺】應昌南舊日長城﹐帶取上京愁去。又秋風落雁歸鴻﹐怎說到無言語處。

△至上京

澶河西北徵鞍住﹐古道上不見耕父。白茫茫細艸平沙﹐日日金蓮川雨。【幺】李陵臺往事休休﹐萬里漢長城去。趁燕南落葉歸來﹐怕迆﹤辶裏﹥飛狐冷處。

△憶雞鳴山舊遊

雞鳴山下荒丘住﹐客弔古問驛亭父。幾何年野屋叢祠﹐滅沒犁煙鋤雨。【幺】默尋思半晌無言﹐逆旅又催人去。指峯前代妤磨笄﹐是血淚當時灑處。

△南城贈丹砂道伴

長松蒼鶴相依住﹐骨老健稱褐衣父。坐燒丹忘記春秋﹐自在溪風山雨。【幺】有人來不問親疏﹐淡飯一杯茶去。要茅檐臥看閒雲﹐梅影轉幽窗雅處。

△別意

花驄嘶斷畱儂住﹐滿酌酒勸據鞍父。柳靑靑萬里初程﹐點染陽關朝雨。【幺】怨春風雁不回頭﹐一个个背人飛去。望河橋斂衽頻啼﹐早驀到長亭短處。

△錢塘初夏

錢塘江上親曾住﹐司馬不是村父。縷金衣唱徹流年﹐幾陣紗窗梅雨。【幺】夢回時不見犀梳﹐燕子又銜春去。便人間月缺花殘﹐是小小香魂斷處。

溪山小景

長繩短系虛名住﹐傾濁酒勸鄰父。艸亭前矮樹當門﹐畫出輕煙疏雨。【幺】看燕南陌上紅塵﹐馬耳北風吹去。一年年月夜花朝﹐自占取溪山好處。

△四皓屏

張良更姓圯橋住﹐夜待旦遇个師父。一編書不爲封畱﹐字字咸陽膏雨。【幺】借箸籌滅項興劉﹐到底學神仙去。待商山四皓還山﹐再不戀人間險處。

逃吳辭楚無家住﹐解寶劍贈津父。十年間隸越鞭荊﹐怒捲秋江潮雨。【幺】想空城組練三千﹐白馬素車回去。又逡巡月上波平﹐暮色在煙光紫處。

靑衫司馬江州住﹐月夜笛厭聽村父。甚有傳舊譜琵琶﹐切切嘈嘈檐雨。【幺】薄情郎又泛茶船﹐近日又浮梁去。說相逢總是天涯﹐訴不盡柔腸苦處。

才郎於咸陽住﹐是个不識字的田父。禦溝西綠水東流﹐乍歇長安秋雨。【幺】恨匆匆一片題情﹐紅葉爲誰流去﹖恰殷勤離得深宮﹐便得到人間好處。

【中呂】紅繡鞋

△題小山蘇堤漁唱

東裏先生酒興﹐南州髙士文聲﹐玉龍嘶斷彩鸞鳴。水空秋月冷﹐山小暮天靑﹐蘇公堤上景。

【雙調】沈醉東風

緣結來生淨果﹐從他半世蹉跎。冷淡交﹐惟三个。除此外更誰插皮﹖減著呵少添著呵便覺多﹐明月淸風共我。

☆姚守中

姚守中﹐字不詳﹐洛陽﹝今屬河南﹞人。姚樞之孫﹐姚燧之侄。曾官平江路吏。約元世祖至元二十七年前後在世。近人孫楷第先生新考出姚守中名埭﹐其先世爲營州柳城﹝今遼寧朝陽市﹞人。《錄鬼簿》將其列在「前輩已死名公才人﹐有所編傳奇行於世者」第二十四人。賈仲明爲其補有挽詞﹕「《掛冠》解印漢逢萌﹐掃筆成章姚守中。布關串目髙之吟﹐《牛訴冤》巧用工﹐扯詔諫《扶立中宗》。麒麟閣﹐狐兔冢﹐怨風雨愁。」所作雜劇三種﹐卽《郝廉畱錢》《逢萌掛冠》《扯詔立東宮》等劇﹐惜均失傳。此外﹐姚守中尙存散套﹝中呂﹟粉碟兒﹞《牛訴冤》﹐全套用頗有寓言意味的擬人化手法﹐以一頭將被屠殺的老牛的控訴﹐抒發了作者對是非顚倒的人間社會的憤怒。全套手法新穎﹐構思巧妙﹐在整个元散曲中﹐不失爲上乘之作。明﹟朱權《太和正音譜》評其詞「如秋月揚輝」。

○套數

【中呂】粉蝶兒

△牛訴冤

性魯心愚﹐住煙村飽諳農務。醜則醜堪畫堪圖﹐杏花村﹐桃林野﹐春風幾度。疏林外紅日西哺﹐載吹笛牧童歸去。

【醉春風】綠野喜春耕﹐一犁江上雨。力田扶耙受驅馳﹐因爲主甘分受苦﹐苦﹑苦。經了些橫雨斜風﹐酷寒盛署﹐暮煙曉霧。

【紅繡鞋】牧放在芳艸岸白古渡﹐嬉遊於綠楊堤紅蓼平湖﹐畫工描我在遠山圖。助田單英勇陣﹐駕老子驀山居﹐古今人吟未足。

【石橊花】朝耕暮墾費工夫﹐辛苦爲誰乎﹖一朝染患倒在官衢﹐見一个宰輔﹐借問農夫﹐气喘因何故﹖聽說罷感嘆長吁﹐那官人勸課還朝去﹐題著咱名字奏鸞輿。

【鬥鵪鶉】他道我潤國於民﹐受千辛萬苦。每日向堰口拖船﹐渡頭拽車。一勇性天生膽气粗﹐從來不怕虎。爲伍的是伴哥﹑王畱﹐受用的是村歌社鼓。

【上小樓】感謝中書部﹐符行移諸處。所在官司﹐禁治嚴明﹐徧下鄕都。里正行﹐社長行﹐叮嚀省諭﹕宰耕牛的捕獲申路。

【幺】食我者肌膚未肥﹐賣我者家私不富。若是老病殘疾﹐卒中身亡﹐不堪耕鋤。告本官﹐送本都﹐從公發付﹐閃得我醜屍不著墳墓。

【滿庭芳】銜冤負屈﹐春工辦足﹐卻待閒居。圈門前見兩个人來覷﹐多應是將我窺圖。一个曾受戒南莊上的忻都﹐一个是累經斷北氵王屠。好教我心驚慮﹐若是將咱賣與﹐一命在須臾。

【十二月】心中畏懼﹐意下躊躇。莫不待將我釁鐘﹖不忍其觳觫。那思想耕牛爲主﹐他則是嗜利而圖﹐被這廝添錢買我離桑樞﹐不睹是牽咱過前途。一聲頻嘆气長吁﹐兩眼ゐ惶淚如珠。凶徒﹗凶徒﹗貪財性狠毒﹐綁我在將軍柱。

【耍孩兒】只見他手持刀器將咱覷﹐唬得我戰撲速魂歸地府。登時間滿地血模糊﹐碎分張骨肉皮膚。尖刀兒割下薄刀兒切﹐官秤稱來私秤上估。應捕人在傍邊覷﹐張彈壓先擡了膊項﹐李弓兵彊要了胸脯。

【二】卻不道聞其聲不忍食其肉﹐地加料物寬鍋中爛煮。煮得美甘甘香噴噴軟如酥﹐把從前的主雇招呼。他則道三分爲本十分利﹐那里問一失人身萬劫無。有一等貪啜的喬人物﹐就本店隨機兒索喚﹐買歸家取意兒庖廚。

【三】或是包饅頭待上賓﹐或是裹餛飩請伴侶。向磁罐中軟火兒蔥椒鳥﹐勝如黃犬能醫冷﹐賽過胡羊善補虛。添幾盞椒花露﹐你裝的肚皮飽旺﹐我的性命何辜。

【四】我本是時苗畱下犢﹐田單用過牯。勤耕苦戰功無補﹐他比那圖財害命情尢重﹐我比那展艸垂韁義有餘。我是一个直錢底物﹕有我時田園開辟﹐無我時倉廩空虛。

【五】泥牛能報春﹐石牛能致雨。耕牛運土遭誅戮﹐從今後艸坡邊野鹿無朋友﹐麥壠上山羊失了伴侶。那的是我傷情處﹐再不見柳梢殘月﹐再不見古木昏烏。

【六】筋兒鋪了弓﹐皮兒鞔做鼓。骨頭兒賣與釵環鋪﹐黑角兒做就烏犀帶﹐花蹄兒開成玳瑁梳。無一件拋殘物﹐好材兒賣與了靴匠﹐碎皮兒回與田夫。

【尾】我元陽壽未終﹐死得眞个屈苦。告你个閻羅王正直無私曲﹐訴不盡平生受過苦。

☆滕斌

滕斌﹐一作滕賓﹐字玉霄。黃岡﹝今屬湖北省﹞人。生卒年不詳﹐主要活動於元武宗至大至英宗至治年間﹝一三○八～一三二三﹞。至大年間任翰林學士﹐出爲江西儒學提舉﹐後棄家入天臺爲道士。其爲人風流篤厚﹐往往狂喜狎酒。其談笑之作﹐爲時人傳誦﹐寶愛不替。元人鐘嗣成對他評價甚髙﹐其《錄鬼簿》稱他和董解元﹑貫云石﹑元好問等「前輩已死名公﹐有樂府行於世者」二十三人「皆髙才重名﹐亦於樂府畱心。蓋文章政事﹐一代典型」。有《玉霄集》。明﹟朱權《太和正音譜》評其詞「如碧漢閒雲」。一說名滕霄﹐仁宗﹑英宗間﹝一三一二～一三二三﹞官翰林﹐嘗客遊興國。又一說滕賓睢陽﹝今河南商丘縣南﹞人。二說均見趙景深﹑張增元編《方誌著錄元明淸曲家傳略》。

○小令

【中呂】普天樂

△酒

謫仙彊﹐劉伶繆。笑豪來鯨吸﹐有甚風流﹖聊復爾﹐無何有。醞釀潮紅春風透﹐興來時付與觥籌。頻頻到口﹐輕輕咂啖﹐少過咽喉。

△色

百年身﹐千年債。嘆愚夫癡絕﹐雲雨陽臺。人易老﹐心猶在。獨倚闌干春風外﹐算人間少甚花開。春光過也﹐風亻孱雨亻愁﹐一葉秋來。

△財

一瓢貧﹐千鐘富﹐是天生分定﹐何必枉圖﹖錦步障﹐黃金塢。狗苟蠅營貪不足﹐爲妻兒口體區區。君家飽暖﹐他人凍餒﹐於汝安乎﹖

△气

少年時﹐風雲志。記篇詩杯酒﹐顚倒羣兒。吾善養﹐今方是。唾面來時休教拭﹐看英雄自古如癡。前程萬里﹐饒人一步﹐卻是便宜。

柳絲柔﹐莎茵細。數枝紅杏﹐鬧出墻圍。院宇深﹐秋千系。好雨初晴東郊媚﹐看兒孫月下扶犁﹐黃塵意外﹐靑山眼裏﹐歸去來兮。

晝偏長﹐人貪睡。新蟬髙樹﹐乳燕低飛。荷蕩中﹐湖光內。款棹蘭舟閒遊戲﹐任無情日月東西。釣頭錦鯉﹐杯中美醞﹐歸去來兮。

翠荷殘﹐蒼梧墜。千山應瘦﹐萬木皆稀。蝸角名﹐蠅頭利。輸與淵明陶陶醉﹐盡黃菊圍繞東籬。良田數頃﹐黃牛二隻﹐歸去來兮。

朔風寒﹐彤去密。雪花飛處﹐落盡江梅。快意杯﹐蒙頭被。一枕無何安然睡﹐嘆邙山壞墓折碑。狐狼滿眼﹐英雄袖手﹐歸去來兮。

日遲遲﹐江山麗。秋千影裏﹐手握肩依。鬧管弦﹐紛羅綺。我愛靑山共流水﹐遊一和困在苔磯。落花啼鳥﹐一般春意﹐歸去來兮。

晚天涼﹐薰風細。浮雲黯淡﹐遠水茫微。江水淸﹐遙山碧。喜駕孤舟瀟湘內﹐伴綸竿篛笠蓑衣。垂楊樹底﹐蘆花影裏﹐歸去來兮。

淡煙迷﹐遙山翠。秋天雁唳﹐夜月猿啼。小徑幽﹐茅檐僻。秋色南山獨相對﹐傲西風菊綻東籬。疏林鳥棲﹐殘霞散綺﹐歸去來兮。

暮霞收﹐彤雲密。朔風凜冽﹐瑞雪紛飛。酒力微﹐茶煙濕。暖炕明窗綿綢被﹐盡前村開徹江梅。日髙未起﹐黑甜睡足﹐歸去來兮。

嘆光陰﹐如流水。區區終日﹐枉用心機。辭是非﹐絕名利。筆硯詩書爲活計﹐樂齏鹽稚子山妻。茅舍數間﹐田園二頃﹐歸去來兮。

仗權豪﹐施威勢。倚彊壓弱﹐亂作胡爲。我勸你﹐休窒閉。此等癡愚兒曹輩﹐利名場多少便宜。尋饑得饑﹐憑實得實﹐歸去來兮。

樂生涯﹐拋活計。麻絳艸履﹐淡飯黃齏。遇酒歌﹐逢場戲。落落魄魄無縈系﹐那里管閒是閒非。遊山玩水﹐埋名隱迹﹐歸去來兮。

☆白賁

白賁﹐原名徵﹐字於易﹐後名賁﹐字無咎﹐號素軒。先世太原文水人﹐後移居錢塘﹝今浙江杭州市﹞。先爲中書省郎官﹐延﹝一三一四～一三二○﹞中出任忻州﹝今屬山西省﹞太守﹐至治﹝一三二一～一三二三﹞間爲溫州路平陽州教授﹐歷常州路知事﹐後爲文林郎南安路總管府經歷。約卒於天歷﹝一三二八～一三三○﹞間。父﹐字廷玉﹐長於詩文。白賁能畫﹐作花古雅﹐可追徐熙﹑黃荃﹑錢舜舉。又工曲﹐所作小令﹝鸚鵡曲﹞極有名﹐後多唱和者。

○小令

【正宮】鸚鵡曲

儂家鸚鵡洲邊住﹐是个不識字漁父。浪花中一葉扁舟﹐睡煞江南煙雨。【幺】覺來時滿眼靑山﹐抖擻綠蓑歸去。算從前錯怨天公﹐甚也有安排我處。

【雙調】百字折桂令

獘裘塵土壓徵鞍鞭倦裊蘆花﹐弓劍蕭蕭﹐一徑入煙霞。動羈懷西風木葉秋水兼葭﹐千點萬點老樹昏鴉﹐三行兩行寫長空啞啞雁落平沙。曲岸西邊近水灣魚网綸竿釣槎﹐斷橋東壁傍溪山竹籬茅舍人家。滿山滿谷﹐紅葉黃花﹐正是傷感淒涼時候﹐離人又在天涯。

○套數

【黃鐘】醉花陰

獨倚屏山把玉纖屈﹐並鴛枕將歸期算徹。一自玉人別﹐瘦骨巖巖﹐趲過裙腰摺。

【出隊子】粉香一撚﹐不思量難棄捨。語憐檀口口咨嗟﹐情怨芳心心哽噎﹐愁壓蛾眉眉暗結。

【幺】秦歡晉愛成吳越﹐料今生緣分拙。四時飲飠善彊捱些﹐千種恩情有間隔﹐海洋相思無處說。

【神仗兒煞】菱花半缺﹐合歡帶絕。楚岫云迷﹐藍橋月缺。銀瓶沈墜﹐瓊簪碎折。錦箏應折弦難接﹐驂鸞夢寧貼﹐修鴛簡更悲切。紫硯飛香﹐墨浮蘭麝。蘸秋毫撇代喉舌﹐訴離情粉箋和淚寫。

【仙呂】祆神急

綠陰籠小院﹐紅雨點蒼苔。誰想東君也是人間客﹐縱分連理枝﹐謾解合歡帶﹐傷春早是心地窄。愁山和悶海﹐暢會栽排。

【六幺徧】更別離怨﹐風流債。雲歸楚岫﹐月冷秦臺。當時眷愛﹐如今阻隔。準備從今因他害﹐傷懷﹐冷淸淸日月怎生捱﹖

【元和令】鸞交何日重﹖鴛夢幾時再﹖淸明前後約歸期﹐到如今牡丹開。空等待翠屏香裏掩東風﹐鋪陳下愁境界。

【賺尾】無情子規聲更哀﹐暢好明白。旣道不如歸去﹐看你幾聲兒攛掇得那人來﹖

【雙調】新水令

離情不柰子規啼﹐更那堪困人天气。紅玉軟﹐綠云低。春晝遲遲﹐東風恨兩眉系。

【風入松】玉鉤閒控繡簾垂﹐半掩朱扉。寶鑑鸞臺盡塵昧﹐鳳凰簫誰品誰吹﹖繡塌空閒枕犀﹐篆煙消香冷金猊。

【不拜門】冷淸淸寂寞在香閨﹐悶懨懨瀟灑在羅幃。畫苔墻劃短金鍇﹐尙未得回歸。

【阿那胡】常記得當時那況味﹐堪詠堪題。取次釵分瓶墜﹐上心來傷悲。

【胡十八】往常時星月底﹐雨雲期。到如今成間闊﹐受孤棲﹐柰何楚岫冷煙迷﹖當初時想伊﹐爲伊﹐消玉體減香肌。

【步步嬌】憶盼了蕭郎無歸計﹐悶把牙兒抵。空嘆息﹐驀聽得中門外玉驄嘶。轉疑惑﹐卻原來是鳥啼得瑯碎。

【離帶歇拍煞】急煎煎愁滴相思淚﹐意懸懸慵擁鮫綃被。攬衣兒倦起﹐恨綿綿﹐情脈脈﹐人千里。非是俺﹐貪春睡﹐勉彊將鴛鴦枕欹。薄幸可憎才﹐只怕相逢在夢兒裏。

☆王伯成

作者簡介見雜劇部分。

○小令

【中呂】陽春曲

△別情

多情去後香畱枕﹐好夢回時冷透衾﹐悶愁山重海來深。獨自寢﹐夜雨百年心。

【仙呂】春從天上來

△閨怨

巡官算我﹐道我命運乖﹐教奴鎭日無精彩。爲想佳期不敢傍妝臺﹐又恐怕爹娘做猜﹐把容顏只恁攺。漏永更長﹐不由人淚滿腮。他情是歹﹐咱心且捱﹐終須也要還滿了相思債。

○套數

【般涉調】哨徧

△項羽自刎

虎視鯨吞相並﹐滅彊秦已換炎劉姓。數年逐鹿走中原﹐創圖基祚隆興。各馳騁﹐布衣學劍﹐隴畝興師﹐霸業特昌盛。今日悉皆掃蕩﹐上合天統﹐下應民情。睢河岸外勇難施﹐廣武山前血猶腥。恨錯放髙皇﹐懊失追韓信﹐悔不從範增。

【幺】行走行迎﹐故然怒激剛彊性。迆逗向垓心﹐預埋伏掩映山形﹐猛圍定。澗溪溝壑﹐列介冑寒光瑩﹐晝夜攻催劫掠﹐爪牙脫落﹐羽翼雕零。一个向五云鄕裏賀升平﹐一个向八卦圖中競殘生﹐更那堪時月嚴凝。

【麻婆子】漢祖勝乘威勢﹐上蒼助顯號令。四野布層陰重﹐六花飛萬片輕。不添和气報丰年﹐特呈凶兆害生靈。手拘束難施展﹐足滑擦豈暫停。

【幺】自淸曉徹終日﹐從黃昏睚五更。趁水澤身難到﹐奪樵路力不能。旋消冰雪潤枯腸﹐凍燒器械焰荒荊。馬無艸人無飯﹐立不安坐不寧。

【墻頭花】軍收雪霽﹐起凜冽嚴風勁﹐汗濕徵衣背似冰。戰欣欣火滅煙消﹐幹剝剝天寒地冷。

【幺】徵夫夢寐淸﹐深夜疆場靜﹐四面悲歌忍淚聽。便不思敗國亡家﹐皆子想離鄕背井。

【急曲子】帳周回立故壁﹐陣東南破去程。眾兒郎已杳然﹐總安眠睡未驚。忽聞嘶困乏徵碗﹐猛喚回淒涼夢境。

【耍孩兒】惟除个植楚懷忠政﹐錯認做姦人暗等。誤截一臂不任疼﹐猛魂飄已赴幽冥。碧澄澄萬里天如水﹐明朗朗十分月滿營。馬首立虞姬氏﹐翠蛾低斂﹐粉淚雙擎。

【幺】絕疑的寶劍揮圓頸﹐不二色的剛腸痛。怎教暴露在效墟﹐惜香肌難入山陵。望碧雲芳艸封髙冢﹐對黃土寒沙赴淺坑。傷情興﹐須臾天曉﹐仿佛平明。

【三煞】衡路九條﹐山垓九層﹐區區縱塹奔荒徑。開基創業時皆盡﹐爭帝圖王勢已傾。軍逐﹐因尋江路﹐誤入陰陵。

【二】付能歸船路開﹐卻懶將踏板登﹐喪八千子弟無蹤影。羞歸西楚親求救﹐恥向東吳再起兵。辭了槍騎﹐伏霜鋒閃爍﹐從二足奔騰。

【一】殺五侯𨿽懼怯﹐柰隻身枉戰爭﹐自知此地絕天命。壯懷已喪英雄气﹐巨口全無叱吒聲。尋思到一場長嘆﹐百戰衰形。

【尾】解委頷把頓項推﹐舉太阿將咽頸稱。子見紅飄飄光的的絳纓先偏側了金盔頂﹐磣可可濕浸浸鮮血早淋漓了戰袍領。

△贈長春宮雪庵學士

過隙駒難畱時暫﹐百年幾度聰明暗。塵事飽經諳﹐嘆狙公暮四朝三。抵自慚﹐遠投蒼海﹐平步風波﹐空擘驪龍頷。謾贏得此身良苦﹐家私分外﹐活計尷尬。寢食玉鎖緊牽連﹐行坐金枷自披擔。世累相縈﹐陰行難修﹐業緣未減。

【幺】因見無常﹐謾勞供養看經懺。𨿽有六親人﹐誰能替入棺函。勸省咱﹐從今白甚﹐則管教人﹐喫粉羹餐酸餡﹐皮骨這回絕卻。三年乳哺﹐十月懷耽﹐長春有景悶時遊﹐大道無極靜中參。出凡籠再不爭攙。

【耍孩兒】牽衣妻子情傷感﹐一任紅愁綠慘。頓然摘脫便奔騰﹐不居土洞石龕。四時風月雙鄰友﹐萬里乾坤一艸庵。松鬢﹐不分髻角﹐焉用冠簪。

【幺】浮雲世態將人賺﹐識破也誠何以堪。布袍獨駕九天風﹐玩無窮綠水靑嵐。東遊瀛海思徐福﹐西度流沙慕老聃。拋持盡雀巢燕壘﹐虎窟龍潭。

【一煞】從釋縛﹐自脫監﹐紙鳶無綫舟無纜。風寒暑濕非吾患﹐昧色聲香莫我貪。休只待﹐船中滿載﹐水低俱淹。

【二煞】莫苦求﹐休彊攬﹐莫教邂逅遭坑陷。恐哉笞杖徒流絞﹐愼矣公侯伯子男。爭誇﹐千鐘美祿﹐一品髙銜。

【三煞】衣錦裘﹐乘駿驂﹐與朋共敝𨿽無憾。簞瓢自樂顏回巷﹐版築誰親傅說巖。君不見﹐花飛樹底﹐日轉天南。

【四煞】手欲翻﹐眼未貶﹐鏡中華發霜勻糝。生來忙似塵中蟻﹐老去空如繭內蠶。明圖甚﹐形骸傴僂﹐涕唾音贊。

【五煞】飯已熟﹐睡正酣﹐盡他世味無如淡。詩囊經卷隨藜杖﹐蒼木黃菁滿藥籃。回頭笑﹐靑錢拍板﹐烏帽藍衫。

【六煞】耳若聾﹐口似緘﹐有人來問佯妝憨。胡蘆提了全無悶﹐皮袋肥來最不憨。漁樵伴﹐山聲野調﹐闊論髙談。

【七煞】不動心﹐已喪膽﹐丹田飽養難搖撼。身欺古柏衰中旺﹐味勝靑瓜苦後甘。功成處﹐臉同蓮萼﹐頭類松杉。

【收尾】甲配了庚﹐離應了坎。是非不在天公鑑﹐那道輪回近得俺。

【越調】鬥鵪鶉

酒力禁持﹐詩魔喚起。紫燕喧喧﹐黃鶯嚦嚦。紅杏香中﹐綠楊影裏。麗日遲﹐節序催。柳綫搖金﹐桃花泛水。

【紫花兒序】香馥馥花開滿路﹐碧粼粼水繞孤村﹐綠茸茸芳艸煙迷。揚鞭指處﹐堪畫堪題。更那堪﹐竹塢人家傍不溪。彩繩髙系﹐春色飄零﹐花事狼藉。

【小桃紅】一簾紅雨落花飛﹐醞釀蜂兒蜜。跨蹇攜壺醒還醉﹐艸淒淒﹐融融沙暖鴛鴦睡。韶光景美﹐和風暖日﹐惹起杜鵑啼。

【禿廝兒】凝眸處黃鶯子規﹐動情的綠暗紅稀。鶯慵燕懶蝶倦飛﹐冷落了芳菲﹐春歸。

【聖藥王】醉似泥﹐僕從隨﹐見小橋流水隔花溪。柳岸西﹐近古堤﹐數枝紅杏出疏籬﹐墻外舞靑旗。

【尾】四圍綿繡繁華地﹐車馬喧天鬧起。看了這紅紫翠鄕中﹐堪寫在丹靑畫圖裏。

☆趙明道

趙明道﹐又作趙明遠﹑趙名遠﹐大都﹝今北京﹞人。生卒年及生平事迹均不詳。鐘嗣成《錄鬼簿》列其爲「前輩已死名公才人﹐有所編傳奇行於世者」之內。賈仲明弔詞云「鐘公《鬼簿》應淸朝﹐《範蠡歸湖》手段髙。元貞年裏﹐升平樂章歌汝曹。喜丰登雨順風調。茶坊中嗑﹑勾肆裏嘲﹕明明徳﹐道泰歌謠。」莊一拂在《古典戲曲存目匯考》中推論趙氏「約元世祖至元中前後在世」。至元﹑元貞﹑大徳時期﹐大都是元雜劇繁榮的中心地區之一﹐關漢卿﹑馬致遠等曾在這里組織了「玉京書會」﹑「元貞書會」等文人團體。趙氏可能參加了此類書會的活動。「茶坊中嗑﹑勾肆裏嘲」﹐可以証之。所作雜劇兩種﹕《韓湘子三赴牡丹亭》屬神仙度脫劇﹐《陶朱公範蠡歸湖》是隱逸樂道劇﹐皆演述歷史人物故事﹐曲折反映作者對蒙元統治階級所采取的不合作態度。可惜兩種雜劇僅存殘本﹐難於深入了解作家思想與作品價值。趙氏雜劇﹐明﹟朱權《太和正音譜》言其「詞如太華淸云」。這主要是鍼對其雜劇的神仙度脫與隱逸樂道之思想而言﹐也指其語言風格。朱權曾云「白無咎之詞如太華孤峯」﹑「孑然獨立﹐巋然挺出﹐若孤峯之插晴昊﹐使人莫不仰視也。宜乎髙薦。」白氏因一首﹝正宮﹞《鸚鵡曲》﹐其語言通俗﹐含義極深﹐耐人尋味﹐且聲調皆美﹐難於唱和。朱權由此把它推爲曲中「最上品」。其《範蠡歸湖》殘曲﹐同有如此特點﹐而且更是淸麗自然﹐如「太華淸云」﹐不僅使人仰視﹐還給人「神遊廣漠﹐寄情太虛」之感。這種藝術感受﹐朱權也感到有點說不淸﹐難以言明﹐遂感嘆趙氏等人的雜劇﹐「俱是傑作﹐尢其勝於前列者﹝指白氏等人﹞。其詞勢非筆舌可能擬。眞詞林之英傑也。」

○套數

【越調】鬥鵪鶉

△題情

燕燕鶯鶯﹐花花艸艸。穰穰勞勞﹐多多少少。媚媚嬌嬌﹐亭亭裊裊。鸞鳳交﹐沒下梢。空耽了些是是非非﹐受了些煩煩惱惱。

【紫花兒】困騰騰頭昏腦悶﹐急煎煎意穰心勞﹐虛飄飄魄散魂消。他風風韻韻﹐艷艷夭夭。日日朝朝﹐雨雨雲云漸縹渺﹐那堪暮秋天道。似這般爽气淸髙﹐那堪夜雨蕭蕭。

【禿廝兒】悶厭厭愁心怎熬﹐昏沈沈夢斷魂勞。秋聲和轆轤砧韻敲﹐淅零零細雨灑芭蕉﹐初凋。

【小桃紅】枕寒衾冷夜迢迢﹐旖旎人兒俏﹐往往難成夢驚覺。好心焦﹐悲悲切切雁兒呀呀的叫。透戶牖﹐金風淅淅﹐滴更長﹐銅壺點點﹐更那堪蛩韻絮叨叨。

【天淨沙】厭厭鬼病難消﹐淒淒心癢難揉﹐漸漸神魂散卻。好教人沒顚沒倒﹐意遲遲業眼難交。

【尾】想當日焰騰騰烈火燒祆廟﹐翻滚滚洪波浸畫橋。明晃晃火燒此時休﹐白茫茫水淹殺未成就的夫妻每到是了。

△名姬

樂府梨園﹐先賢老郎。上殿伶倫﹐前輩色長。承應俳優﹐後進教坊。有伎倆﹐盡誇張。燕趙馳名﹐京師作場。

【紫花兒】雷聲聲梁苑﹐禾惜惜都城﹐蘇小小錢塘。三人聲價﹐四海名揚。紅妝﹐忒旖旎忒風流忒四行﹐堪寫在宣和圖上。有百倍兒風標﹐無半米兒疏狂。

【調笑令】省郎﹐是你舊班行。他訴眞是咱斷腸﹐不知音枉了和他講。有徳行政事文章﹐取功名自來查著省堂﹐煥然有出眾英昂。

【禿廝兒】爲媒的涿郡仲襄﹐保親的蘇君丘祥。靑春二八年正芳﹐配一對錦鴛鴦﹐成雙。

【聖藥王】我豈謊﹐您誠想﹐蘇小卿到底嫁雙郎﹐因爲和樂章﹐動官長。柳耆卿娶了謝天香﹐他知音律解宮商。

【尾】郝大使王玉帶皆稱賞﹐焦治中天然秀小樣。勸你个聰明姝麗俏吳姬﹐就取這蘊藉風流俊張敞。

【雙調】夜行船

△寄香羅帕

多緒多情意似癡﹐閒愁悶禁持。心緒熬煎﹐形容憔悴﹐又添這場縈系。

【步步嬌】一幅香羅他親寄﹐寄與咱別無意。他教咱行坐裏﹐行坐裏和他不相離。若是恁還知﹐淹了多少關山淚。

【沈醉東風】鹿頂盒兒最喜﹐羊脂玉納子偏宜。挑成祝壽詞﹐織成蟠桃會﹐吳綾蜀錦難及。幅尺闊全無半縷紕﹐密實十分柰洗。

【撥不斷】舊痕積﹐淚淋漓﹐越點污越香气。沈醉後堪將口上吸﹐更忙呵休向腰間系﹐怕顯出這場恩義。

【離亭煞】用工夫度綫金鍼刺﹐無包彈撚鍬銀絲細。气命兒般敬重看承﹐心肝兒般愛憐收拾﹐止不過包膽茶朧羅笠﹐就不盡千般旖旎。忙扌若在手兒中﹐荒籠在袖兒裏。

☆李子中

李子中﹐生卒年不詳。大都﹝今北京﹞人。約元世祖至元中前後在世。曾官知事﹐除縣尹。所作雜劇凡二種﹕《崔子弒齊君》《賈充宅韓壽偸香》。又《重訂曲海總目﹟元人雜劇》著錄李子中尙有《範蠡歸五湖》﹐其本事殆取自《史記》卷四十一《勾踐世家》中範蠡事攺編而成。《元人雜劇鉤沈》中輯有元雜劇作家趙明道《陶朱公範蠡歸湖》第四折。惜不知《重訂曲海總目》著錄其所據何。其雜劇皆佚﹐僅有散曲可見。賈仲明在《錄鬼簿》中補挽詞云「先除知事顯其才﹐後轉郎官爲縣宰﹐鐘君《鬼簿》淸名載。播文風﹐流四海﹐承盛時洗蕩吟懷。三場藝﹐七步才﹐音律和諧。」明﹟朱權《太和正音譜》評其詞「如淸廟朱瑟」。

○套數

【仙呂】賞花時

情淚流香淡臉桃﹐髙髻松云鳳翹﹐鴛被冷鮫綃。收拾煩惱﹐準備下捱今宵。

【煞尾】篆煙消﹐銀照﹐和个瘦影兒無言對著。自陽臺雲路杳﹐玉簪折難覓鸞膠。最難熬﹐更漏迢迢﹐綫帖兒翻騰耳謾搔。愁的是斷腸人病倒﹐盼煞那負心賊不到﹐將封寄來書乘恨一時燒。

☆康進之

作者簡介見雜劇部分。

○套數

【雙調】新水令

△武陵春

當年曾避虎狼秦﹐是仙家幻來風韻。景因人得譽﹐人爲景摹眞。佳趣平分﹐人景共評論。

【駐馬聽】花片紛紛﹐過雨猶如彈淚粉。溪流滚滚﹐迎風還似皺湘裙。桃源路近與楚臺鄰﹐麗春園未許漁舟問。兩般兒情廝隱﹐濃妝淡抹包籠盡。

【喬牌兒】風流人常透引﹐塵凡客不相認。地形髙更比天臺峻﹐洞門兒關閉緊。

【沈醉東風】瑤艸細分明舞茵﹐翠鬟松仿佛溪云。蜂蝶莫浪猜﹐魚雁難傳信。好風光自有東君﹐管領紅霞萬樹春﹐說什麼河陽縣尹﹗

【甜水令】難描難畫﹐難題難詠﹐難親難近﹐無意混囂塵。若不是夢裏相逢﹐年時得見﹐生前有分﹐等閒間誰取溫存﹗

【折桂令】美名兒比並淸新﹐比不的他能舞能謳﹐宜喜宜嗔。惑不動他疏勢利的心腸﹐老不了他永長生的鬢髮﹐瘦不的他無病患的腰身。另巍巍居世外天然異品﹐香馥馥產人間別樣靈根。最喜騷人﹐寓意超羣﹐把一段蓬萊境妝點入梁園﹐將半篇錦繡詞互換出韓文。

【隨煞】說淸髙不比那尋常賺客的煙花陣﹐追訪的須教自忖。先辦下無差錯的意兒誠﹐後問的他許成合的話兒準。

☆石子章

作者簡介見雜劇部分。

○套數

【仙呂】八聲甘州

天涯羈旅﹐記斷腸南陌﹐回首西樓。許多時節﹐冷落了酒令詩籌。腰圍似沈不耐春﹐鬢髮如潘那更秋。無語細沈吟﹐心緒悠悠。

【混江龍】十年往事﹐也曾一夢到揚州。黃金買笑﹐紅錦纏頭。跨鳳吹簫三島客﹐抱琴攜劍五陵遊。風流﹐羅幃畫燭﹐彩扇銀鉤。

【六幺徧】爲他迆逗﹐咱扌閏就﹐更兩情廝愛﹐同病相憂。前時喞畱﹐今番抹﹐急料子心腸天生透。追求﹐沒誠實誰道不自由﹗

【元和令】外頭花木瓜﹐裏面鐵豌豆。橫琴彈徹鳳凰聲﹐兩厭難上手。當初說盡海山盟﹐一星星不應口。

【賺尾】洛陽花﹐宜城酒﹐那說與狂朋怪友。水遠山長憔悴也﹐滿靑衫兩淚交流。唱道事到如今﹐收了孛籃罷了斗﹐那些兒自羞。二年三歲﹐不承望空澑澑了會眼兒休。

☆狄君厚

作者簡介見雜劇部分。

○套數

【雙調】夜行船

△揚州憶舊

憶昔揚州廿四橋﹐玉人何處也吹簫。絳燭燒春﹐金船吞月﹐良夜幾番歡笑。

【風入松】東風楊柳舞長條﹐猶似學纖腰。牙檣錦纜無消耗﹐繁華去也難招。古渡漁歌隱隱﹐行宮煙艸蕭蕭。

【喬牌兒】悲時空懊惱﹐撫景慢行樂。江山風物宜年少﹐散千金常醉倒。

【新水令】別來雙鬢已刁騷﹐綺羅叢夢中頻到。思前日﹐值今宵﹐絡緯芭蕉﹐偏恁感懷抱。

【甜水令】世態浮沈﹐年光迅速﹐人情顚倒。無計覓黃鶴﹐有一日舊迹重尋﹐蘭舟再買﹐吳姬還約﹐安排著十萬纏腰。

【離亭宴煞】珠簾十里春光早﹐梁塵滿座歌聲繞﹐形勝地須教玩飽。斜日汴堤行﹐暖風花市飲﹐細雨蕪城眺。不拘束越錦袍﹐無言責烏紗帽。到處裏疏狂落魄。知時務有誰如﹖攬風情似咱少。

☆孔文卿

作者簡介見雜劇部分。

○套數

【南呂】一枝花

△祿山謀反

蒼煙擁劍門﹐老樹屯云棧。西風吹渭水﹐落葉滿長安。近帝都景物凋殘﹐傷感起人愁嘆。只合在邊寒間﹐只見那白茫茫莎艸連天﹐甚的是嬌滴滴鶯花過眼。

【梁州】不幸遣東歸薊北﹐更勝如西出陽關﹐看幾時捱徹相思限﹖怕的是孤燈熒暗﹐殘月弓彎﹐戍樓人靜﹐梅帳更闌。思量玉砌雕闌﹐消磨盡綠鬢朱顏。再幾時染濃香翡翠衾溫﹐迷醉魂芙蓉帳暖﹐解餘酲荔枝漿寒﹖這近間﹐敢病番﹐舊時的衣衤肯頻頻亻替。瘦證候何經慣﹖那的是從來最稀罕﹐單出落著廢寢忘餐。

【三煞】動無喘息行無汗﹐坐也昏沈睡不安﹐兩行淚道漬成斑。每日家做伴的胡友胡兒﹐胡舞胡歌﹐胡吹胡彈﹐知他是甚風範﹖偏恁一曲霓裳寵玉環﹐羯鼓聲幹。

【二煞】拚了教匆匆行色催徵雁﹐止不過拍拍離愁滿戰鞍﹐驅兵早晚到驪山。若奪了娘娘﹐教唐天子登時兩分散﹐休想再能夠看一看。四件事分明緊調犯﹐勢到也怎摭攔﹖

【尾聲】把六宮心事分明的慢﹐將半紙音書黨閉的慳﹐教千里途程阻隔的難。我因此上一點春心醞釀的反。

☆劉唐卿

作者簡介見雜劇部分。

○小令

【雙調】蟾宮曲

博山銅細裊香風﹐兩行紗籠﹐燭影搖紅。翠袖殷勤捧金鐘﹐半露春蔥。暢好是會受用文章巨公﹐綺羅業醉眼朦朧。夜宴將終﹐十二簾櫳﹐月轉梧桐。

☆鄭光祖

作者簡介見雜劇部分。

○小令

【正宮】塞鴻秋

門前五柳江侵路﹐莊兒緊靠白蘋渡。除彭澤縣令無心做﹐淵明老子達時務。頻將濁酒沽﹐識破興亡數﹐醉時節笑撚著黃花去。

雨餘梨雪開香玉﹐風和柳綫搖新綠。日融桃錦堆紅樹﹐煙迷苔色鋪靑褥。王維舊畫圖﹐杜甫新詩句。怎相逢不飲空歸去。

金穀園那得三生富﹐鐵門限枉作千年妒。汨羅江空把三閭污﹐北邙山誰是千鐘祿﹖想應陶令杯﹐不到劉伶墓。怎相逢不飲空歸去。

【雙調】蟾宮曲

半窗幽夢微茫﹐歌罷錢塘﹐賦罷髙塘。風入羅幃﹐爽入疏欞﹐月照紗窗。縹緲見梨花淡汝﹐依稀聞蘭麝餘香。喚起思量﹐待不思量﹐怎不思量。

飄飄泊泊船攬定沙汀﹐悄悄冥冥。江樹碧熒熒﹐半明不滅一點漁燈。冷冷淸淸瀟湘景晚風生﹐淅畱淅零墓雨初晴。皎皎潔潔照櫓篷剔畱團欒月明﹐正瀟瀟颯颯和銀箏失畱疏剌秋聲。見希胡都茶客微醒﹐細尋尋思思雙生雙生﹐你可閃下蘇卿﹖

○套數

【南呂】梧桐樹南

△題情

相思借酒消﹐酒醒相思到﹐月夕花朝﹐容易傷懷抱。懨懨病轉深﹐未否他知道。要得重生﹐除是他醫療。他行自有靈丹藥。

【罵玉郎北】無端掘下相思窖﹐那里是蜂蝶陣﹑燕鶯巢。癡心枉作千年調。不札實似風竹搖﹐無投奔似風絮飄﹐沒出活似風花落。

【東甌令南】情山遠﹐意波遙﹐咫尺妝樓天樣髙。月圓苦被陰雲罩﹐偏不把離愁照。玉人何處教吹簫﹐辜負了這良宵。

【感皇恩北】呀﹐那些个投以木桃﹐報以瓊瑤﹖我便似日影內捕金烏﹑月輪中擒玉兔﹑云端裏覓黃鶴。心腸枉費﹐伎倆徒勞。也是我恩情盡﹑時運乖﹑分緣薄。

【浣溪沙南】我自招﹐隨人笑﹐自古今好物難牢。我做了謁漿崔護違前約﹐采藥劉郎沒下梢﹐心懊惱。再休想畫堂中﹑綺筵前﹐夜將紅燭髙燒。

【采茶歌北】疼熱話向誰學﹖機密事把誰托﹖那里是潯陽江上不能潮﹖有一日相逢酬舊好﹐我把這相思兩字細推敲。

【尾南】我靑春﹐他年少﹐玉簫終久遇韋臯﹐萬苦千辛休忘了。

【雙調】駐馬聽近

△秋閨

財葉將殘﹐雨霽風髙摧木杪﹔江鄕瀟灑﹐數株衰柳罩平橋。露寒波冷翠荷凋﹐霧濃霜重丹楓老。暮云收﹐晴虹散﹐落霞飄。

【幺】雨過池塘肥水面﹐雲歸巖谷瘦山腰。橫空幾行塞鴻髙﹐茂林千點昏鴉噪。日銜山﹐船艤岸﹐鳥尋巢。

【駐馬聽】悶入孤幃﹐靜掩重門情似燒﹔文窗寂靜﹐畫屏冷落暗魂消。倦聞近砌竹相敲﹐忍聽鄰院砧聲搗。景無聊﹐閒階落葉從風掃。

【幺】玉漏遲遲﹐銀漢澄澄涼月髙﹔金鑪煙燼﹐錦衾寬剩越難熬。彊夜永把燈挑﹐欲求歡夢和衣倒﹐眼才交﹐惱人促織叨叨鬧。

【尾】一點來不夠身軀小﹐響喉嚨鍼眼裏應難到。煎聒的離人﹐斗來合噪。艸虫之中無你般薄劣把人焦。急睡著﹐急驚覺﹐緊截定陽臺路兒叫。

☆範康

作者簡介見雜劇部分。

○小令

【仙呂】寄生艸

△酒色財气

常醉後方何礙﹐不醉時有甚思。糟腌兩个功名字﹐醅淹千古興亡事﹐曲埋萬丈虹霓志。不達時皆笑屈原非﹐但知音盡說陶潛是。

花尙有重開日﹐人決無再少年。恰情歡春晝紅妝面﹐正情濃夏日雙飛燕﹐早情疏秋暮合歡扇。武陵溪引入鬼門關﹐楚陽臺駕到森羅殿。

綠珠嬌人無比﹐石崇富禍有餘。全家兒老幼遭誅戮﹐半合兒帑藏無金玉﹐兩般兒景物傷情緒。暗塵埋錦步障花邊﹐亂蟬鳴金穀園中樹。

形骸隨紅塵化﹐功名向靑史標。七英雄事業眞堪笑﹐六豪王蹤迹平如掃﹐兩下裏爭戰圖前鬧。一壁廂淡煙衰艸霸王城﹐一壁廂西風落日髙皇廟。

○套數

【雙調】新水令

△樂道

老來方知幼時非﹐急省悟半途之際。明明的添壽算﹐暗暗的減容儀。白髮相催﹐全不似少年日。

【駐馬聽】日月如飛﹐急急光陰如逝水﹔去年今日﹐看看故友眼前稀。想藏鬮打馬都成非﹐思包商吟詠成何濟﹐何所宜﹐都不如保全一點元陽气。

【喬牌兒】嘆光陰如過隙﹐百年人旅中寄。被宿生冤債將身累。今日還了他方利己。

【沈醉東風】從教師詩書頗習﹐參釋道性命根基。杏林中作生涯﹐橘井內爲活計。煉玄元象帝幽微。有一日三島十洲將名姓題﹐抵多少一官半職。

【雁兒落】一心待悟眞常修物理﹐縈方寸絕名利﹐離塵寰遠世交﹐遊閬苑達仙契。

【得勝令】呀﹗我如今參透靜中奇﹐識破動中機。人我山爲平地﹐是非海波浪息。莫待要呆癡﹐將意馬心猿系。休縱放奔馳﹐現一輪皓月輝。

【折桂令】現一輪皓月光輝﹐朗朗圓明﹐無缺無虧﹐恰一气才分﹐二儀初判﹐早三姓支離。生共死有幾人悟得﹐死與生何處歸依。奧妙玄微﹐不索猜疑。若吞卻一粒金丹﹐怕甚麼六道輪回。

【離亭宴煞】誦《南華》講《道徳》﹐談《周易》見天心﹐察地利明人事﹐須持心煉已。分賓主﹐定浮沈﹔辧疏親﹐識老嫩﹔通造化﹐別眞僞。曉屯蒙否泰交﹐知消長盈虛意。甚的是先天至極﹖打破了太虛空﹐便是那出世超凡大道理。

☆曾瑞

曾瑞﹐字瑞卿﹐家世平州﹝今河北廬龍﹞人﹐一說大興﹝今北京市大興縣﹞人。喜江浙人才景物之盛﹐因家錢塘﹝今杭州市﹞。神采卓異﹐衣冠整肅﹐優遊於市井﹐灑然如神仙中人。志不屈物﹐故不願仕﹐因號「褐夫」。至順﹝一三三○～一三三三﹞初﹐已逾七旬。江淮之達者﹐歲時饋送不絕﹐遂得以徜徉卒歲。臨終之日﹐詣門弔者以千數。善丹靑﹐工畫山水﹐學範寬。能隱語。鐘嗣成《錄鬼簿》云「余嘗接音容﹐獲聞言論﹐勉勵之語﹐潤益良多。」且以﹝雙調﹟淩波仙﹞曲弔其生平﹕「江湖儒士慕髙名﹐市井兒童誦瑞卿。更心無寵辱驚﹐樂幽閒不解趨承。身如在﹐死若生﹐想音容猶見丹靑。」著雜劇《才子佳人誤元宵》﹐惜已失傳。有散曲集《詩酒餘音》﹐已佚。隋樹森《全元散曲》輯有小令九十五首﹐套數十七套。朱權《太和正音譜》評其所撰爲「傑作」﹐且云「其詞勢非筆舌可能擬﹐眞詞林之英傑。」其生平事迹見《錄鬼簿》卷下﹑《圖繪寶鑑》卷五﹑孫楷第《元曲家考略》。

○小令

【正宮】醉太平

相邀士夫﹐笑引奚奴。湧金門外過西湖﹐寫新詩弔古。蘇堤堤上尋芳樹﹐斷橋橋畔沽﹐孤山山下醉林逋。灑梨花暮雨。

【南呂】四塊玉

△述懷

冠世才﹐安邦策﹐無用空杯土中埋。有人跳出紅塵外﹐七里灘﹐五柳宅﹐名萬載。白酒ド﹐黃柑扭﹐樽俎臨溪枕淸流。醉時歌罷黃花嗅。香已殘﹐蝶也愁﹐飲甚酒﹗雞恰啼﹐人忙起﹐利逼名煎苦相催。爭如我夢胡蝶睡。由你好﹐笑我癡﹐彊似你﹗雪滿簪﹐霜垂頷﹐老拙隨緣苦無貪。狂圖多被風波淹。享大財﹐得重銜﹐休笑俺﹗衣紫袍﹐居黃閣﹐九鼎沈如許由瓢。調羹無味教人笑。棄了官﹐辭了朝﹐歸去好。

△閨情

孤雁悲﹐寒蛩泣﹐恰待團圓夢驚回。淒涼物感愁心碎。翠黛顰﹐珠淚滴﹐衫袖濕。

△感懷

春色殘﹐鶯聲懶﹐百歲韶光夢槐安。功名縱得成虛幻。一跳身﹐百尺竿﹐難轉眼。

△嘆世

萬丈潭﹐千尋坎﹐一綫風濤隔仙凡。勸君莫被虛名賺。無厭心﹐呆大膽﹐誰再敢。

△嘲俗子

買笑金﹐纏頭錦﹐得遇知音可人心。倦逢狂客天生沁。扭死鶴﹐劈碎琴﹐不害磣。

△閨情

簪玉折﹐菱花缺﹐舊恨新愁亂山疊。思君凝望臨臺榭。魚雁無﹐音信絕﹐何處也。

△酷吏

官況甜﹐公途險﹐虎豹重關整威嚴。仇多恩少人皆厭。業貫盈﹐橫禍添。無處閃。

△嘆世

羅网施﹐權豪使﹐石火光陰不多時﹐︱活若比吳蠶似。皮作錦﹐繭做絲﹐蛹蕩死。

△閨情

髻亂窩﹐釵橫墮﹐膳減愁添怎存活。抽簽擺卦爲工課。花貌衰﹐鬼病磨﹐何日可。

△美足小

地錦踏﹐香風颯﹐款步金蓮蹴裙紗。纖柔嬌襯淩波襪。軟玉鈞﹐新月牙﹐可喜殺。

△嘲妓家

黃肇村﹐馮魁蠢﹐𨿽有通神鈔和銀。奴非不愛雙生俊﹐孛老嚴﹐坡撇狠﹐錢上緊。

△樂飲

紫蟹肥﹐白醪美﹐萬事無心且銜杯。醉鄕忘盡人間世。定夜鐘﹐報曉雞﹐魂夢裏。鹿煮肥﹐魚煎﹐白酒初熟菊方花。醅渾巾漉何須搾。酒越添﹐量不加﹐生灌殺。

△負心

和曲詞﹐調琴瑟﹐謊我燃香剪靑絲。忘恩剁斷鴛鴦翅。俺左科﹐喬到兒﹐休再使。

△警世

狗探湯﹐魚著网﹐急走沿身痛著傷。柳腰花貌斜魔旺。柳弄嬌﹐花艷妝﹐君莫賞。

△村夫走院

逞富豪﹐沾花艸﹐徧休村筋不曾挑。入門著幾連珠炮。骨髓剜﹐腦子掏﹐可早覺。

【南呂】罵玉郎過感皇恩采茶歌

△四時閨怨

△春

花飛春去愁偏甚﹐情緣惡夢難禁﹐分釵破鑑別離讖。淚滿襟﹐鸞拆衾﹐鴛分枕。弦斷瑤琴﹐髻墜瓊簪﹐玉消香﹐裙退錦﹐釧忄金。郎歡娛未審﹐妾煩惱特深。慵鍼指﹐懶梳掠﹐倦登臨。悶相侵﹐恨相尋﹐閒愁閒悶綠成陰。念想逐宵渾廢寢﹐相思無日不傷心。

△夏

紗廚煙淡波紋簟﹐驚午夢恨厭厭﹐別離情緒難絕念。悶轉添﹐恨轉添﹐愁無厭。

問卜求簽﹐有苦無甜。痛無心﹐調錦瑟﹐對妝奩。淚淹殘杏臉﹐愁壓損眉尖。歡娛儉﹐愁檢束﹐悶拘鉗。近雕檐﹐簌朱簾﹐困人天气扇慵拈。云髻蓬松愁病染﹐緗裙寬掩舞腰纖。

△秋

斜陽萬點昏鴉亂﹐閒樓閣映林巒﹐漫天愁悶爲奴伴。眉黛攢﹐秋水漫﹐柔腸斷。

刀攪錐剜﹐情苦心酸。晚簾櫳﹐籠雙鳳﹐鎖孤鸞。病身屬恨管﹐暮景序愁端。云初判﹐月正圓﹐夜漫漫。景難觀﹐悶難搬﹐流蘇空掩枕衾寬。暗想有緣添恨滿﹐料應無夢繼情歡。

△冬

同云黯黯冰花放﹐梅撲簌絮顚狂﹐嚴凝寒透紅綃帳。情感傷﹐難抵當﹐愁魔障。

風竹敲窗。雪月侵廊。暮寒生﹐歡夢少﹐漏聲長。漫魂勞意攘﹐空腹熱腸荒。何曾忘﹐愁萬縷﹐淚千行。掩空堂﹐鎖餘香﹐消疏景物助淒涼。梅竹無言成悶賞﹐心情懷恨入愁鄕。

△漁父

長天遠水秋光淡﹐天連水影相涵﹐澄波萬頃漁舟泛。月滿潭﹐魚滿籃﹐船著纜。

紫蟹黃柑﹐白酒紅蚶。醉魂酣﹐杯量減﹐酒空壇。賴江湖壯膽﹐仗魚鱉供饞。睚時暫﹐同苦甘﹐共妻男。暮云曇﹐曉山嵐﹐六合爲我一茅庵。富貴榮華難彊攬﹐衣食飽暖更無貪。

△風情

酸丁詞客人多亻﹐歌白薴淚靑衫﹐風流歇豁著坑陷。冷句兒﹐好話兒﹐踏科兒釤。風月貪婪﹐雲雨尷﹤九咸﹥。你妝憨﹐咱﹛朔廾﹜淹。影羞慚﹐惜花心旋減﹐弄玉口牢緘。情絕濫﹐意莫貪﹐眼休饞。出深潭﹐上髙巖﹐方知色界海中淹。美女花嬌休去覽﹐老婆禪奧莫來參。

△惜花春起早

春雞夢斷雲屏夜﹐銀燭短篆煙斜﹐朱簾捲起梨花月。酒暈頰﹐人乍怯﹐風兒劣。

綠映紅遮﹐似錦障周折。金沙軟睡鴛鴦﹐楊柳晴啼杜宇﹐牡丹暖宿蝴蝶。花枝蹀躞﹐花影重疊。木香洞薰蘭麝﹐茶コ架飄玉雪﹐蒼苔徑繡紋纈。秋千外月兒斜﹐西樓畔鳥聲歇﹐海棠絲穿透露珠兒踅。宿酒禁持人困也﹐東風寒似夜來些。

△閨情

才郎遠送秋江岸﹐斟別酒唱陽關﹐臨岐無語空長嘆。酒已闌﹐曲未殘﹐人初散。

月缺花殘﹐枕剩衾寒。臉消香﹐眉蹙黛﹐髻松鬟。心長懷去後﹐信不寄平安。拆鸞鳳﹐分鶯燕﹐杳魚雁。對遙山﹐倚闌干﹐當時無計鎖雕鞍。去後思量悔應晚﹐別時容易見時難。

△閨中聞杜鵑

無情杜宇閒淘气﹐頭直上耳根底﹐聲聲聒得人心碎。你怎知﹐我就裏﹐愁無際。

簾幕低垂﹐重門深閉。曲闌邊﹐雕檐外﹐畫樓西。把春酲喚起﹐將曉夢驚回。無明夜﹐閒聒噪﹐廝禁持。我幾曾離﹐這繡羅幃﹐沒來由勸我道不如歸。狂客江南正道迷﹐這聲兒好去對俺那人啼。

【中呂】迎仙客

△風情

施計策﹐硬栽排﹐把明皇沒扌刷地揣過來。假承塌﹐休﹤門系﹥﹤門坐﹥﹐借債我做著傍牌。可敢別燒上風流怪。成密寵﹐正情濃﹐休聽外人冷句兒噥。劣冤家﹐小業種﹐情我做著屏風。可休別鑿透桃源洞。我共你﹐莫相離﹐肉鐵索更粘如膠共漆。系著眉毛﹐結著﹛髟弟﹜髻﹐硬頂著頭皮﹐熬一个心先退。

【中呂】紅繡鞋

△風情

值暮景煙花領袖﹐點秋霜風月班頭﹐少年狂翻作老來羞。有人處把些禮數﹐無人處結徧綢繆﹐任誰問休道咱共你有。假認義做哥哥般親厚﹐行人情似妹妹般追逐﹐著小局斷兒包藏著鬼胡由。明講著昆仲禮﹐暗結了燕鶯儔﹐似恁般誰猜疑我共你有。祆廟火旣燒著皮肉﹐藍橋水已淹過咽喉﹐緊按捺風聲滿南州。便畢罷了終是點污﹐若成合了到敢風流﹐不恁麼呵也道是有。會雲雨風也教休透﹐閒是非屁也似休亻秋﹐去那無縫鎖上十字兒紐一个封頭。由那快掄鍬的閃著手腕﹐散楚的叫破咽喉﹐俺兩个痛關心的情越有。期白晝家前院後﹐約黃昏雨歇雲收﹐知他是你賣風他負徳我胡ㄐ。由你義秧兒栽个彊證﹐艸本兒指个牽頭﹐見如今他共我有。題橋志文章錦繡﹐駕車心體態溫柔﹐女貌郎才忒風流。語言間情暗許﹐眼色內意相投﹐兩个委實無人道做有。口兒快特婪侃嗽﹐腳兒勤推戀俳優﹐每日家弄子裏茶坊中緊相逐﹐爲俺待的厚﹐也亻來气快要的惡也忒情熟﹐因此上外人觀恰便似有。閒談笑踏科兒尋斗﹐但離別覓縫兒承頭﹐好一會弱一會廝奚酬。著廝拾啜爲了題目﹐閒打罵做了開頭﹐兩个虛難當又眞个有。喬斷案村亻來雜嗽﹐望梅花子弟單兜﹐側腳裏姨夫做了冤仇﹐蘇小小棄了舞榭﹐許盼盼閉上歌樓﹐似恁麼難廝著怎做得有。實鏝的剮皮割肉﹐虛恩情撇閃提﹤鼻勾﹥﹐乾遇訕喬敷演幾時休。妝砌末招人謗﹐哮孛郎兒人羞﹐彊折證剛道他有。

【中呂】喜春來

△遣興

△春

雲鬟霧鬢秋千院﹐翠袖緗裙鼓吹船﹐錦屏花帳六橋邊。眞閬苑﹐人醉杏花天。

△夏

金杯冷酌瓊花釀﹐玉筍冰調荔子漿﹐洛神西子斗濃妝。移畫舫﹐來趁芰荷香。

△秋

靑霄霜降楓林醉﹐白雁風來木葉飛﹐登臨歡酌菊花杯。圖畫裏﹐何必醉東籬。

△離情

雲慳雨澀歡娛儉﹐雁杳魚沈鬱悶添﹐舊愁新恨上眉尖。淹淚臉﹐誰問苦懨懨。

△秋夜閨思

淒惶淚濕鴛鴦枕﹐慘淡香消翡翠衾﹐惱人休自悵蛩吟。驚夜寢﹐鄰院搗寒砧。

△秋閨思

庭愧破夢秋風撼﹐妾淚聊珠夜雨攙﹐朝云無計出湘潭。休問俺﹐司馬淚靑衫。

△春閨思

蜂蝶困歇梨花夢﹐鶯燕飛迎柳絮風﹐彊移蓮步出簾櫳。心緒冗﹐羞見落花紅。

△相思

你殘花態那衣叩﹐咱減腰圍攢帶鉤﹐這般情緒幾時休。思配偶﹐爭柰不自由。

△又

鴛鴦作對關前世﹐翡翠成雙約後期﹐無緣難得做夫妻。除夢裏﹐驚覺各東西。

△妓家

無錢難解雙生悶﹐有鈔能驅倩女魂﹐粉營花寨緊關門。咱受窘﹐披撇見錢親。

△又

沾花惹艸沙中俏﹐傅粉施朱笑裏刀﹐勸君莫惜野花嬌。零落了﹐結果許由瓢。

△閨情

鴛鴦失配誰驚散﹐燕子無雙飛興闌﹐妝樓便當望夫山。凝淚眼﹐無語憑闌干。

△閨怨

當時歡喜言盟誓﹐今日闌珊說是非﹐世間你是負心賊。休賣嘴﹐暗有鬼神知。

△尋樂

湖山遣興還詩債﹐杖屨尋芳釋悶懷﹐村醪滿酌勸吾儕。杯莫側﹐聽唱喜春來。

△詠雪梅

魂來紙帳香先到﹐花放冰梢雪未消﹐浩然驢背霸陵橋。風勢惡﹐休笑子猷喬。

△未遂

功名希望何時就﹐書劍飄零甚日休﹐算來著甚可消愁。除是酒﹐醉倚仲宣樓。

△隱居

牧牛枉嘆白石爛﹐垂釣休嗟渭水寒﹐云深虎豹九重關。非是懶﹐無間近長安。

△江村卽事

女兒收网臨江哆﹐稚子垂釣靠岸沙﹐笛聲驚雁出蒹葭。淸淡煞﹐衰柳纜魚槎。

△閱世

佳章軟語醒時和﹐白雪陽春醉後歌﹐簪花飲酒且婆娑。開悶鎖﹐閒看惡風波。

△賞春

桃花扇影香風軟﹐楊柳樓心夜月圓﹐繁弦急管送歌筵。杯量淺﹐爛醉玉人邊。

△感懷

溪邊倦客停蘭棹﹐樓上何人品玉簫﹐哀聲幽怨滿江臯。聲漸悄﹐遣我悶無聊。

△離愁

奴因寄恨招災禍﹐他爲尋芳中网羅﹐柳嫌花妒百千合。成間闊﹐教俺怎存活。

【中呂】山坡羊

△自嘆

南山空燦﹐白石空爛﹐星移物換愁無限。隔重關﹐困塵寰﹐幾番肩鎖空長嘆。百事不成羞又赧。閒﹐一夢殘。幹﹐兩鬢斑。

△嘆世

雞鳴爲利﹐鴉棲收計﹐幾曾得覺囫圇睡。使心機﹐昧神祗﹐區區造下彌天罪。富貴一場春夢裏。財﹐漚泛水。人﹐泉下鬼。

榮華休傲﹐貧窮休笑﹐循環世態多顚倒。恰春朝﹐早秋宵﹐花開花謝都知道。今歲孟春花更早。花﹐依舊好。人﹐空謾老。

虛名休就﹐眉頭休皺﹐終身更不遭機彀。抱官囚﹐爲誰愁﹐功名半紙難能夠。爭如漆園蝶夢叟。常﹐緊閉口。閒﹐且袖手。

花逢春到﹐人逢時到﹐花開人旺多歡笑。看英豪﹐賞花嬌﹐樂極悲至非人樂。花正發時風又惡。花﹐零落了。人﹐憔悴了。

財帛爭競﹐田園吞並﹐得來未必成嘉慶。幹虛名﹐捨殘生﹐歸來笑殺彭澤令。孤云野鶴爲伴等。鶴﹐飛過境。云﹐行過嶺。

△題情

靑鸞舞鏡﹐紅鴛交頸﹐夢回依舊成孤另。凍雲晴﹐月華明﹐香消燭滅人初靜。窗外朔風梅萼冷。風﹐寒夜景。橫﹐梅瘦影。

△譏時

繁花春盡﹐窮途人困﹐太平分的淸閒運。整乾坤﹐會經綸﹐柰何不遂風雷信。朝市得安爲大隱。咱﹐妝做蠢。民﹐何受窘。

△閨怨

孤幃獨臥﹐良宵空過﹐付能有夢還驚破。病成魔﹐淚如梭﹐淒涼無數來著末。憑誰頓開眉上鎖。咱﹐無柰何。愁﹐無處躲。

△妓怨

春花秋月﹐歌臺舞榭﹐悲歡聚散花開謝。恰和協﹐又離別﹐被娘間阻郎心趄。離恨滿懷何處說。娘﹐毒似蠍。郎﹐心似鐵。

【中呂】快活三過朝天子

△警世

有見識越大夫﹐無轉理楚三閭。正當權肯覓个脫身術﹐那的是髙才處。老孤﹐麵糊﹐休直待虛名誤。全身遠害倒大福﹐駕一葉扁舟去﹐煙水雲林﹐皆無租賦﹐揀溪山好處居。相府﹐帥府﹐那與他別人住。

肉撐翻鼎饕餮﹐土蝕損劍鏌鋣。諸公榮貴不曾絕﹐偏我如鳩拙。命耶﹐運耶﹐窮通內分優劣。蜂衙蟻陣且略別﹐伴四季閒風月。老瓦盆邊﹐無明無夜﹐盆乾時酒再賒。醉也﹐睡也﹐一任教花開謝。

受官廳暮雨殘﹐待漏院曉霜寒。耽耽九虎隔重關﹐更險似連云棧。左難﹐右難﹐牢著腳周公旦。功成名遂不退閒﹐眞个是癡呆漢。夢裏浮華﹐渾無多限﹐覺來時兩鬢斑。試看﹐這番﹐又是个新公案。

△老風情

鶯花寨不受敵﹐雨雲鄕納降旗。簪花人老不相宜﹐枉惹的人牙戲。懺悔﹐罪累﹐要絕了鸞鳳配﹐人心爭柰不是木石﹐長感動思凡意。得遇知心﹐私情機密﹐有風聲我怕誰。你任誰﹐問伊﹐硬抵著頭皮諱。

△自誤

肉肥甘酒韻美﹐多一口便傷食。家傳一甕淡黃齏﹐喫過後須回味。恁地﹐老實﹐尙不可漁樵意。時乎命也我自知﹐無半點閒縈系。枕石眠云﹐蘧廬天地﹐正蝴蝶魂夢裏。曉雞﹐亂啼﹐又驚覺陳摶睡。

△勸娼

花刷子拽大權﹐俏勤兒受熬煎。又待趁風流成就了好姻緣﹐又待認沒幸看錢面。

愛賢﹐愛錢﹐兩件兒都從伊便。愛賢後誰彊如李亞仙﹐愛錢把馮魁纏。敬富嫌貧﹐賢愚不辧﹐想蘇卿也識見淺。當時你眼前﹐若選﹐誰後似雙知縣。

【中呂】山坡羊過靑哥兒

△過分水關

山如佛髻﹐人登鰲背﹐穿雲石磴盤松檜。一關圍﹐萬山齊﹐龍蟠虎踞東南地。嶺頭兩分了銀漢水。髙﹐天外倚﹔低﹐云澗底。行人驅馳不易﹐更那堪暮秋天气﹐拂面西風透客衣。山雨霏微﹐艸虫啾喞。身上淋漓﹐腳底沾泥。痛恨殺仡情鷓鴣啼﹐行不得。

雲山疊翠﹐楓林如醉﹐瀟瀟景物添秋意。過山圍﹐渡山溪﹐揚鞭舉棹非容易。區區只因名利逼。思﹐家萬里。愁﹐何日歸。飄零飄零客寄﹐困長途塵滿徵衣﹐泣露秋虫助客悲。淚眼昏迷﹐病體羸﹐無甚親戚﹐誰肯扶持。行不動哥哥鷓鴣啼﹐人心碎。

【商調】梧葉兒

△贈喜溫柔

蟾宮閉﹐花貌羞﹐鶯嚦嚦囀歌謳。樽前立﹐席上有﹐喜溫柔。都壓盡墻花路柳。

朝云退﹐暮雨收﹐悲秋客淚空流。傷情思﹐非病酒﹐見溫柔。便痊可相思證候。

歌金縷﹐捧玉甌﹐杯巡後越風流。心腸拽﹐模樣兜﹐喜溫柔。偏能會將沒作有。

雲歸岫﹐月轉樓﹐芳景去最難畱。蝶尋對﹐鶯喚友﹐勸溫柔。且飲徹閒茶浪酒。

鴛鴦帳﹐燕子樓﹐孤枕怯夜涼秋。啼痕﹐羅帕溲﹐想溫柔。捱不得天長地久。

秋波澑﹐眉黛愁﹐施展會鬼胡由。查科耨﹐吟句謳﹐喜溫柔。迆逗殺狂朋怪友。

尋破綻﹐覓優頭﹐將恩愛變爲讎。去呵咒﹐來呵瞅﹐逞溫柔。省可裏扭頭拗手。

春歸後﹐花謝休﹐尋春客慵追遊。癡心候﹐堅意守﹐喜溫柔。休蹬風流配偶。

他垂釣﹐誰上鉤﹐休妝賴幾曾有。得你意﹐平生夠﹐喜溫柔。怎禁你行監坐守。

閒尋斗﹐不肯休﹐折證倒看誰羞。人難嗽﹐你撒﹐怨溫柔。自落得出乖弄醜。

【雙調】折桂令

△閨怨

秋霄淡淡輕陰﹐暮景蕭條﹐疏雨霪霖。林外鳥啼﹐天邊雁叫﹐砌下蛩吟。更漏永聲來繡枕﹐篆煙消寒透羅衾。恨殺鄰砧﹐驚散離魂﹐搗碎人心。

秦城望斷簫聲﹐時物供愁﹐夜景傷情。鶴唳松庭﹐風搖檻竹﹐雨滴檐楹。銀燭暗雕盤篆冷﹐繡幃孤翠被寒增。數盡殘更﹐天也難明﹐夢也難成。

【仙呂】寄生艸

△送別

陽關曲﹐歌金縷﹐別離杯﹐倒玉壺。爲功名不可畱君住﹐遠程途無計將奴去﹐想人間最是傷情處。玉容愁過武陵溪﹐雕鞍懶上臨平路。

○套數

【黃鐘】醉花陰

△遠宵憶舊

凍雪才消臘梅謝﹐卻早擊碎泥牛應節﹐柳眼吐些些。時序相催﹐斗把鰲山結。

【喜遷鶯】暢豪奢﹐聽鼓吹喧天那歡悅。好教我心如刀切﹐淚珠兒不疊﹐哭的似癡呆。自從別後﹐這滿腹相思何處說。流痛血﹐瑤琴怎續﹐玉簪難接。

【出隊子】想當初時節﹐那濃歡怎棄捨。新愁裝滿太平車﹐舊恨常堆幾萬疊﹐若負徳辜恩天地折。

【神仗兒】這些時情詩倦寫﹐和音書斷絕。斜月籠明﹐殘燈半滅。恨檐馬玎當﹐怨塞鴻淒切。猛然間想起多嬌﹐那愁悶﹐怎攔截。

【掛金索】業緣心腸﹐那煩惱何時徹。對景傷情﹐怎捱如年夜。燈火闌珊﹐似萬朵金蓮謝。車馬﹤門便﹥闐﹐賽一火鴛鴦社。

【隨尾】見他人兩口兒家攜著手看燈夜﹐教俺怎生不感嘆傷嗟。尙想俺去年的那人何處也。

△懷離

行色匆匆易傷感﹐陡恁般香消玉減﹐無暇理金簪。雲鬢﹛髟﹜﹐比是情淒慘。避不得這羞慚﹐準備遮藏手半掩。

【喜遷鶯】想才郎丰鑑﹐貌堂堂闊論髙談。那堪。並不愚濫﹐一見了春愁獨自攪﹐常好是忒大膽。怕不你心心兒裏待貪﹐又則怕意意兒裏相攙。

【出隊子】想人生時暫﹐在繡房中把歲月耽。描不成映花梢孔雀翠相攙﹐剪不出撲柳絮胡蝶粉亂糝﹐刺不就啄谷穗鵪鶉嘴細兼。

【刮地風】則被這幾對兒家毛團迆逗俺﹐馬兒送的人地北天南。待私奔至死心無憾﹐我則見四野﹐不聽的眾口喃喃。明滴澑參兒相攙﹐剔團月兒初淡。柳色濃﹐桃花謝﹐紅稀綠暗。想才郎常好是做得嚴﹐跳出這虎窟龍潭。

【四門子】要相逢怕甚牙兒占彡﹐呀﹐敢我緊妝著一半憨。過關津怕的是人虛站﹐又道我恰離家初二三。膽兒又虛﹐色兒又慘﹐百忙裏躥行馬兒不住叫喊。腳兒又疾﹐口兒又喃﹐我見他頭低眼斬。

【杏水仙子】將將將紫絲韁緊兜攬﹐是是是春纖長勒不住碧玉銜。颼颼颼摔風過長亭﹐出出出方行過短站。見見見三家店忽的向南﹐淹淹淹映香塵曉日紅含。我我我軟兀剌繡鞍身半探﹐看看看曲彎彎兩葉蛾眉淡﹐瘦怯怯六幅翠裙攙。

【寨兒令】尷﹤九咸﹥﹐尷﹤九咸﹥﹐做的來所事忒嚴。想當初才貌兩相堪﹐一个是嬌仕女﹐一个俊兒男﹐他自把那婚姻勘。

【神仗兒】祆廟鎖乞塔的對巖﹐藍橋下忽剌剌的水淹﹐將一對小小夫妻送的來他羞我慘。嬌嬌媚媚﹐甜甜也那紺紺﹐半路裏被人坑陷﹐我我我則落的眼兒饞。

【尾聲】一擔相思自搖撼﹐我和你兩家擔由自難擔﹐將一个擔不起擔兒卻怎生分付俺。

【黃鐘】願成雙

△贈老妓

嬌鸞態﹐雛鳳姿﹐正生紅鬧簇枯枝。含香蓓蕾未開時﹐沒亂殺鶯兒燕子。

【幺】恰初春又早殘春至﹐只愁吹破胭脂。忽驚風雨夜來時﹐零落了千紅萬紫。

【出隊子】闌珊春事﹐恨題絕羅扇詩。玉容香散粉慵施﹐錦樹花殘蝶倦時﹐正綠葉成陰子滿枝。

【幺】暮年間地知公事﹐所爲兒都敬持。縱千般打罵是好言詞﹐無半點虛脾謊話兒﹐一派眞誠好意思。

【尾】得扶侍容顏越伶俐﹐舊風流不減動些兒﹐一个鞋樣兒到慳了多半指。

【正宮】端正好

△自序

一枕夢魂驚﹐千載風雲過﹐將古來英俊評跋。誰才能誰霸道誰王佐﹐只落得髙冢麒麟臥。

【幺】百年身隙外白駒過﹐事無成潘鬢雙皤。旣生來命與時相挫﹐去狼虎叢服低捋。

【滚繡球】時與命道不合﹐我和他气不和﹐皆前定並無差錯。𨿽聖賢胸次包羅﹐待據六合﹐要並一鍋﹐其中有千萬人我﹐各有天時地利人和。气難吞吳魏亡了諸葛﹐道不行齊梁喪了孟軻﹐天數難那。

【倘秀才】舉伊尹有湯王倚托﹐微管仲無桓公不可﹐相公子糾偏如何不九合。失時也亡了家國﹐得意後霸了山河﹐也是君臣每會合。

【脫布衫】時不遇版築爲活﹐時不遇荊南落魄﹐時不遇逾垣而躲﹐時不遇在陳忍餓。

【小梁州】男兒貧困果如何﹖擊缶謳歌。甘貧守分淡消磨﹐顏回樂﹐知足後一瓢多。

【幺】旣功名不入淩煙閣﹐放疏狂落落陀陀。就著老瓦盆﹐浮香糯﹐直喫的徹。未醒後又如何。

【滚繡球】學劉伶般酒裏酡﹐做坡仙般詩裏魔﹐樂閒身有何不可。說幾句不傷時信口開合﹐折莫待憤悱啟發平科。見破綻呵閒﹐教人道我豪放風魔。由他似斗筲之器般看得微末﹐似糞土之墻般覷得小可﹐一任由他。

【醉太平】看別人揮鞭登劍閣﹐舉棹泛滄波﹐爭如我得磨跎處且磨跎。無名韁利鎖﹐攜壺策杖穿林落﹐臨風對月閒吟課。有花有酒且髙歌﹐居村落快活。

【叨叨令】聽樵歌牧唱依腔和﹐整絲綸獨釣垂鉤坐﹐鋪苔茵展綠張云幕﹐披漁蓑帶雨和煙臥。快活也麼哥﹐快活也麼哥﹐且潛居抱道隨緣過。

【一煞】也不學采薇自潔埋幽壑﹐不學舉國獨醒葬汨羅﹐也不學墨子回車﹐巢由洗耳﹑河老騰雲﹑許子衣褐﹐也不仰天長嘆﹐也不待相宣言﹐也不扣角爲歌﹐卻回光照我﹐圖甚苦張羅。

【二】忘冫食智士齊君果﹐不吐嫌兄仲子鵝。飽養雞豚﹐廣栽桃李﹐多植桑麻。剩種粳禾。蓋數椽茅屋﹐買四角黃牛﹐租百畝莊窠。時不遇也恁麼﹐且耕種置个家活。

【三】甕頭白酒新醅潑﹐碗內黃齏坌醬和。詩裏乾坤﹐杯中日月﹐醉醒由己﹐淸濁從他。我量寬似海﹐杯吸長鯨﹐酒泛洪波。醉鄕寬闊﹐不飲待如何。

【四】忘憂陋巷於咱可﹐樂道窮途柰我何。右抱琴書﹐左攜妻子﹐無半紙功名﹐躲萬丈風波。看別人日邊牢落﹐天際驅馳﹐云外蹉跎。咱圖个甚莫﹐未轉首總南柯。

【尾】旣無那抱關擊柝名煎聒﹐且守這養气收心安樂窩。用時行﹐捨時躲﹐居山村﹐離城郭。對樽﹐遠鼎鑊﹐黃菊東籬栽數科﹐野菜西山鋤幾陀。聽一笛斜陽下遠坡﹐看見縷殘霞蘸淺波。醉袖乘風鵬翼拖﹐蹇个臨溪鰲背馱。杲杲秋陽曝已過﹐淘淘淸江濯幾合。骨角成形我切磋﹐玉石爲自琢磨。華畫幹將劍不磨﹐唾巽經綸手不搓。養拙潛身躲災禍﹐由恁是非滿乾坤也近不得我。

【南呂】一枝花

△買笑

銀箏暗麝塵﹐錦瑟空檀架。靑鸞臨寶鏡﹐丹鳳隔煙霞。同是天涯﹐休辜負春無價。可憎他誰不誇﹐明出著月夜花朝﹐空寂寞鴛幃繡榻。

【梁州】無人暖羅衾易冷﹐漬啼痕珊枕偏多﹐夢回酒醒添瀟灑。昏慘慘孤燈羅幌﹐淡斜月窗紗。卻想美甘甘尢雲雨﹐喜孜孜倒鳳顚鸞﹐便是鐵石人也感嘆嗟呀。休道是俏心腸所事兒通達﹐見別人有破綻著冷句兒塡紮﹐見別人生科泛著笑話兒逼匝。見別人乾廝研著假意兒承塌。放姦﹐放耍﹐我則待盡田園都準做千金價﹐一見了漾不下。據旖旎風流俊雅﹐所爲更有誰如他。

【三煞】憑溫柔舉止特如法﹐論恩愛疏薄卻有差。你則待這回雲雨匿巫峽﹐一任教眉淡了春山﹐也不要張京兆輕盈巧畫。陡恁地變了卦﹐陽臺路新來下了面閘﹐要戀那談笑生涯。

【二】能淸歌妙舞捱時霎﹐會受諢承科度歲華﹐就著這其間覷看你的甚參雜。揀一个可意的冤家﹐酩子裏由伊驅駕。更有行志不謊詐。肯的你舒心兒便許俺﹐我古自未敢道眞假。

【尾】怕你肯不肯回與我句眞實話﹐可休是不是空教人指點咱。細尋思再想咱﹐好前程不是耍。由你徹骨的娘透了的滑﹐你那疑惑心則有半米兒爭差﹐可敢錯系了綠楊門外馬。

【中呂】醉春風

△淸髙

七國謀臣詔﹐三閭賢相貶。官極將相位雙兼﹐險﹐險﹐險。眾口難箝﹐您也久占﹐俺咱常嚴。

【幺】狼虎途中慊﹐山村酒興染。引開醉眼舞靑簾﹐﹐﹐。金橘香甜﹐玉蛆浮酤﹐綠醅醇釅。

【最髙歌】醒時長嘯掀髯﹐醉後髙歌入崦。竹溪花塢山莊掩﹐門映遙岑數點。

【喜春來】客來碗鏇巡山店﹐鶴去松陰轉屋檐。野塘消遣酒頻添﹐杯瀲灩﹐不顧老妻嫌。

【普天樂】無拘鈐﹐絕憂念﹐山嵐湖瀲﹐浪靜風恬。籬菊懺﹐風雲儉﹐隱迹埋名隨時漸﹐任當途誰污誰廉。田租自斂﹐餱糧不歉﹐世事休冉。

【賣花聲煞】懸河口緊閉山水間潛﹐經綸手忙抄塵世上閃。書萬卷撐腸穩支椽﹐有感幽懷露光焰﹐吐虹霓作歌揮劍。

【大石調】靑杏子

△騁懷

花月酒家樓﹐可追歡亦可悲秋。悲歡聚散爲常事﹐明眸皓齒﹐歌鶯舞燕﹐各逞溫柔。

【幺】人俊惜風流﹐欠前生酒病花愁。尙還不徹相思債﹐攜雲挈雨﹐批風切月﹐到處綢繆。

【催拍子】愛共寢花間錦鳩﹐恨孤眠水上白鷗。月宵花晝﹐大筵排回雪韋娘﹐小酌會竊香韓壽。舉觴紅袖﹐玉纖橫管﹐銀甲調箏﹐酒令詩籌。曲成詩就﹐韻協聲律﹐情動魂消﹐腹稿冥搜。宿恩當受﹐水仙山鬼﹐月妹花妖﹐如還得遇﹐不許干休。會埋伏未嘗泄漏。

【幺】羣芳會首﹐繁英故友。夢回時綠肥紅瘦﹐榮華過可見疏薄﹐財物廣始知親厚。慕新思舊﹐簪遺佩解﹐鏡破釵分﹐蜂妒蝶羞。惡緣難救﹐痼疾長髮﹐業貫將盈﹐努力呈頭。冷冫食重餡﹐口搖舌劍﹐吻搠唇槍﹐獨攻決勝﹐混戰無憂。不到得落人姦彀。

【尾】展放徵旗任誰走﹐廟算神機必應口。一管筆在手﹐敢搦孫吳女兵斗。

【般涉調】哨徧

△秋扇

合歡制時人皆悅﹐斫湘川翠竹挑成篾。量分寸短長截﹐充直性見火隨斜。便屈節﹐盤圈攢柄﹐下漆投膠﹐按素練如秋月。龜背羅色同沈麝﹐柄分開白璧﹐圈來定烏蛇。綫纏著萬縷黑龍須﹐囊鼓雙飛玉蝴蝶。樣制孤髙﹐停分無偏﹐圓成不缺。

【幺】自謂奇絕﹐要和時輩爭優劣。得架大人權﹐比蒲葵白羽特別。識破也﹐其中隱漆﹐就裏藏金﹐徒誇外面如冰雪。除一身外余陰難籍﹐力難撐大廈﹐聲不震驚蟄。中途見棄莫傷心﹐誤世淸談謾爭舌﹐幾曾將溺庶攜挈。

【耍孩兒】果然是弄巧番成拙﹐挽造化非同苟且。要移寒暑不由天﹐柰四時正气無邪。當胸捲地兵塵避﹐舉手謾天日色遮。風雲隔﹐本人間器物﹐妝世上英傑。

【幺】最難甘遞互相擡貼﹐賣弄他風流醞藉。只能驅一握掌中風﹐幾曾將煩暑除絕。偏宜皓齒歌金縷﹐不爲生靈奏玉牒。臨臺榭﹐引歌聲蕩漾﹐牽情思和協。

【三煞】寫天涯咫尺間﹐畫雲山千萬疊。縱浮花妝飾皆虛設﹐見胚胎破綻難藏ㄓ﹐有點污替彊打疊。無光攝﹐匹頭上面闊﹐半路裏腰折。

【二】苗稼枯木葉焦﹐湧泉涸井脈竭。曬曝得田畝龜紋裂﹐猶隨酷吏臨軒閣﹐不播仁風到窟穴。民災孽﹐障虛名有剩﹐慰殘喘無些。

【尾】汗沾襟似沸湯﹐地烘鑪如煉鐵。比及盼得到白露中秋節﹐把四海蒼生熱殺也。

△麈腰

千古風流旖旎﹐束纖腰偏稱襄王意。翠盤中妃後逞妖嬈﹐舞春風楊柳依依。喜則喜﹐深兜玉腹﹐淺露酥胸﹐拘束得宮腰細。一幅錦或挑或繡﹐金妝錦砌﹐翠繞珠圍。臥鋪繡褥釀春光﹐睡展香衾暗花溪。粉汗香襲﹐被底無雙﹐懷中第一。

【耍孩兒】帳中偏惹情郎﹐特遺人勞心費力。選二色靑紅相配﹐揀四時錦繡希奇。剪行時蜀錦分花萼﹐鍼過處吳綾聚繡堆。倒鉤著金鍼刺﹐刺得絲絲密密﹐裁得那整整齊齊。

【六煞】礻至痕兒似剪云﹐鍼腳兒如布蟣﹐縫成倒鳳顚鸞翼。穿花偏斜落﹐出水鴛鴦顚倒飛﹐渾繡得繁華異。髙低中不剩﹐寬窄裏元肥。

【五】靑連紅晚霞照楚山﹐紅連靑春云射渭水﹐玉纖款款當胸系。帶兒糸全十二白蝶舞﹐牙子對一雙碧翠飛﹐望得些風流意。拘鈐寂寞﹐仰勒孤淒。

【四】常常得靠柳腰﹐緊緊得貼素體。同行同坐同鴛被﹐本待遮藏秋水冰肌瘦﹐包弄春風玉一圍﹐先泄漏春消息。縱不是你忄總開羅叩﹐多應是我瘦損香肌。

【三】你不肯遮蓋咱﹐咱須當遮蓋你。地褪酥胸落著相思諱﹐不堪錦帳懷君子﹐好向嵬坡襯馬蹄。你不比別衣被﹐有法度鍼綫﹐無那亻贊輕衣。

【二】也不索托香腮轉轉猜﹐伸纖腰細細比﹐不索覷摟帶礻至衫兒礻肯裙兒衤契。則這紅羅鞋寬掩過多三指﹐翠當頭橫攙了少年圍。若見俺風流婿﹐便知消減﹐不索先題。

【尾】爲你知心腹倚仗著伊﹐可便半腰裏無主戚。似不般無恩情不管人憔悴﹐我則向心坎上單單系著你。

△古鏡

起制軒轅始建﹐物來則應堪人羨﹐以此後人傳。本形少規多圓﹐想在先﹐銅熔開金汁﹐泥固定沙模﹐傾寫飛虹電。那的是良工絕妙﹐厚薄相稱﹐周旋無偏。照臨人世待時光。暗香塵度流年。紐氵齒靑埃﹐背漬朱斑﹐面生綠鮮。

【幺】靠侵邊﹐漬斑塞滿龍蛇篆。八卦土勻塡﹐綠云闞定寒泉。意信遣﹐著衣不睹。取火難通﹐空結愁雲怨。一區光容沈匿﹐霞光皆杳﹐惠眼常禪。鄙哉無智不矜﹐仁者存心可哀憐﹐同心結羅帶深穿。

【耍孩兒】香塵花暈銀波淺﹐浮罩長庚甚遠。皓月墜深淵﹐玉紈輕覆雲箋。內明云暗無光闡﹐裏潔煙籠不朗然。塵內蟠龍漸﹐霧昏暗結﹐云翳相聯。

【幺】靑衣布滿如藍氵殿﹐爍爍寒光未轉。可憐內潔幾曾知﹐鸞臺無用空懸。桃腮怎對施朱粉﹐宮額難臨貼翠鈿﹐不稱風流願。香奩寶砌﹐繡袋金圈。

【五煞】照妖鎭釋壇﹐護心保命全。分開後對成姻眷﹐樂昌暗結風流配﹐魯肅深謀斬斫權。憔悴佳人倦﹐愁觀衰貌﹐鼓照芳研。

【四】圓光淨更淸﹐菱花明更堅。可憐世事云千變﹐玉盤本潔蒙塵垢﹐皓月𨿽明障霧煙﹐云暗靑霄掩﹐世情有分﹐物態無緣。

【三】古銅時下收﹐菱花何處選。今來特許良工見﹐气吹黯霧飛天外﹐手撫殘云離月邊。光彩如銀練﹐髙低善辧﹐貌陋能傳。

【二】就中硬勝剛﹐外面軟似綿。冰盆初破如刀剪﹐逢人射影停身分﹐睹物遺形在眼前。分明現﹐秋天朗朗﹐風露涓涓。

【一】分毫無縷瑕﹐光瑩淨玉宣。殘云刮地西風捲﹐寒光皎潔明盈室﹐素魄團圓照滿天。似銀漢冰盤轉﹐鑑窺星斗﹐照耀山川。

【尾】據堅平明正淸﹐非爲俺自專。若回光返照仁人面﹐廉潔分明自然顯。

△思鄕

輦轂下人生有幸﹐樂太平歌舞同歡慶。金綺陌玉娉婷﹐間笙簧歌轉流鶯。斗馳騁﹐粉濃蘭麝﹐肌瑩瓊酥﹐花解語嬌相並。旦暮花魔酒病﹐詩酬酢好句﹐詞賡和新聲。櫻唇月下品玉簫﹐春筍花前按銀箏。正宴樂皇都﹐忽憶吳山﹐頓思越景。

【幺】書劍南行﹐或徵或止無定﹐飄泊若云萍。駕孤舟一葉帆輕﹐似脫穎﹐辭九重鳳闕﹐快萬里鵬程。無名利徒奔競﹐自願瞰東南形勝。湖山畱客醉﹐花柳系人情。梯航海嶠暮云黃﹐轎馬煙嵐亂山靑。屢曾經﹐蓮渚蘆汀。

【耍孩兒】山屏錦幛繁花盛﹐雪霽風和雨晴﹐良工著色畫難成。竹疏梅淡輕盈﹐竹穿壞壁涼陰淺﹐梅枕寒流瘦影淸。貪幽淨﹐懶趨權勢﹐不就功名。

【幺】蹉跎到處閒蹭蹬﹐不覺秋霜鬢冷。客窗幾度夢朝京﹐憶松楸敗境荒荊。見新人百倍增千倍﹐問故友十停無九停。咱徼幸﹐尙天涯流落﹐海角飄零。

【三煞】涎乾沿壁蝸﹐翅守凍蠅。羈縻人舟纜樁橛釘。遲畱荊楚悲王粲﹐久困長沙嘆賈生。思薄命﹐錢未嘗滿貫﹐糧不足空瓶。

【二】𨿽然動的腳根﹐何曾轉的眼睛﹐杜鵑啼感動歸家興。羨孤云易舉離南浦﹐無雙翼髙飛過渭城。行裝並﹐載滿船風月﹐十里旗亭。

【尾】剡溪水半合﹐山陰雪欲平。還鄕子安道無蹤影﹐不回棹先生望誰請。

△羊訴冤

十二宮分了巳未﹐稟乾坤二气成形質。顏色異種多般﹐本性善羣獸難及。向塞北﹐李陵臺畔﹐蘇武坡前﹐嚼臥夕陽外﹐趁滿目無窮艸地。散一川平野﹐走四塞荒陂。馭車善致晉侯歡﹐拂石能逃左慈危。捨命於家﹐就死成仁﹐殺身報國。

【幺】告朔何疑﹐代釁鐘偏稱宣王意。享天地濟民饑﹐據雲山水陸無敵。盡之矣﹐馳蹄熊掌﹐鹿脯獐犭巴﹐比我都無滋味。折莫烹炮煮煎蒸炙﹐便鹽淹將卮﹐醋拌糟焙。肉麋肌可爲珍﹐蒓菜鱸魚有何奇﹐於四時中無不相宜。

【耍孩兒】從黑河邊趕我到東吳內﹐我也則望前程萬里。想道是物離鄕貴有些崢嶸﹐撞著个主人翁少東沒西。無料餵把腸胃都拋做糞﹐無水飲將脂膏盡化做尿。便似養虎豹牢監系﹐從朝至暮﹐坐守行隨。

【幺】見一日八十番覷我膘脂﹐除我柯杖外別有甚的。許下浙江等處惡神祗﹐又請過在城新舊相知。待賃與老火者殘歲裏呈髙戲﹐要雇與小子弟新年中扮社直。窮養的無巴避﹐待準折舞裙歌扇﹐要打摸暖帽春衣。

【一煞】把我蹄指甲要舒做晁窗﹐頭上角要鋸做解錐﹐瞅著頷下須緊要栓撾筆。待生ㄎ我毛裔鋪氈襪﹐待活剝我監兒覃皮。眼見的難回避﹐多應早晚﹐不保朝夕。

【二】火裏赤磨了快刀﹐忙古歹燒下熱水﹐若客都來抵九千鴻門會。先許下神鬼了前膊﹐再請下相知揣了後腿。圍我在垓心內﹐便休想一刀兩段﹐必然是萬剮淩遲。

【尾】我如今剌搭著兩个蔫耳雜﹐滴澑著一條粗硬腿。我便似蝙蝠臀內精精地﹐要祭賽的窮神下的呵喫。

△村居

人性善皆由天命﹐气淸濁列等爲賢聖。萬物內最爲靈﹐又幸爲男子崢嶸。要自省﹐妍媸貴賤﹐壽夭窮通﹐這幾事皆前定﹐使不著吾彊我性。嘆時乖運拙﹐隨坎止流行。旣知鐘鼎果無緣﹐好向林泉且埋名。除去浮花﹐修養殘軀﹐安排暮景。

【幺】量力經營﹐數間茅屋臨人境﹐車馬少得安寧。有書堂藥室茶亭﹐甚齊整。魚池內菱芡﹐溪岸上雞鵝﹐壯觀我乘髙興。繅車響蟬聲相應﹐妻蠶女繭﹐婢織奴耕。隴頭殘月荷鋤歌﹐牛背夕陽短笛橫﹐聽農家野調山聲。

【耍孩兒】𨿽然蔬圃畦徑﹐攙造化奪時發生。也和治世一般平﹐桔橰便當權衡。堤防著雨澇開溝洫﹐準備著天晴澮水坑。栽排定﹐生涯要久遠﹐養子望聰明。

【幺】把閒花野艸都鋤淨﹐尙又怕ㄗ稗交生。桑楡髙接暮云平﹐筍黃菜綠瓜靑。葫蘆花發香風細﹐楊柳陰濃暑气淸。開心鏡﹐靜觀消長﹐閒考虧盈。

【五煞】菜老便枯﹐菜嫩便榮﹐榮枯消長教人爲證。菜因澆灌多榮旺﹐人爲功名苦戰爭。徒然競﹐百年身世﹐數度陰晴。

【四】興來畫片山﹐閒來看捲經﹐推敲訪友鍼詩病。消磨世態杯中酒﹐聚散人情水上萍。心方定﹐但緣有酒﹐與世忘形。

【三】無愁心自安﹐髙眠夢不驚﹐不乏衣食爲僥幸。身閒才見公途險﹐累少方知擔子輕。成家慶﹐頑童前引﹐稚子隨行。

【二】樵夫叉了柴﹐漁翁扳了罾﹐故來下訪相欽敬。盤中熟筍和生菜﹐甕裏新醅潑自淸。行歪令﹐飲竭正盞﹐斟滿罰觥。

【尾】漁說他彊﹐樵說他能。我攢頦抱膝可寧聽﹐閒看會漁樵壯廝挺。

【商調】集賢賓

△宮詞

悶登樓倚闌干看暮景﹐天闊水雲平。浸池面樓臺倒影﹐書去箋雁字斜橫。衰柳拂月戶云窗﹐殘荷臨水閣涼亭。景淒涼助人愁越逞﹐下妝樓步月空庭。鳥驚環佩響﹐鶴吹鐸鈴鳴。

【逍遙樂】對景如靑鸞舞鏡﹐天隔羊車﹐人囚鳳城。好姻緣辜負了今生﹐痛傷悲雨淚如傾。心如醉滿懷何日醒﹐西風傳玉漏丁寧。恰過半夜﹐勝似三秋﹐才交四更。

【金菊香】秋虫夜語不堪聽﹐啼樹宮鴉不住聲。入孤幃彊眠尋夢境﹐被相思鬼綽了魂靈﹐縱有夢也難成。

【醋葫蘆】睡不著﹐坐不寧﹐又不疼不痛病縈縈。待不思量霎兒心未肯﹐沒亂到更闌人靜。

【髙平煞】照愁人殘蠟碧熒熒﹐沈水煙消金獸鼎。敗葉走庭除﹐修竹掃蒼楹。唱道是人和悶可難爭﹐則我瘦身軀怎敢共愁腸競。傷心情脈脈﹐病體困騰騰。畫屋風輕﹐翠被寒增﹐也溫不過早來襪兒冷。

【尾】睡魔盼不來﹐丫鬟叫不應﹐香消燭滅冷淸淸。惟嫦娥與人無世情﹐可憐咱孤另﹐透疏簾斜照月偏明。

【越調】鬥鵪鶉

△風情

連夜銀蟾﹐逐朝媚臉。休再情添﹐淹漸病染。雨初沾﹐尢云乍斂。他不嫌﹐俺正タ。不顧傷廉﹐何曾記點。

【紫花兒】雙歌月枕﹐攜手虛檐。傅粉妝奩﹐歡娛忒釅。收管特嚴﹐如﹐如。載何曾有半句兒諂﹐無一星所欠。浪靜風恬﹐落花泥粘。

【幺】無嫌﹐大排場俺占﹐喬風月咱兼﹐閒是非人店。彊做科撒坫﹐硬熱戀白沾。相簽掄的柄銅鍬分外裏險﹐撅坑撅塹。潘嶽花ㄎ﹐韓壽香苫。

【小桃紅】小婕夫統鏝緊沾粘﹐新人物冤家タ。早起無錢晚夕厭﹐怎拘鈐﹐蘇卿不嫁窮雙漸﹐敗旗兒莫。俏﹛勤心﹜兒絕念﹐魚雁各伏替。

【尾】假眞誠好話兒親曾驗﹐鼻凹裏沙糖怎飫。貪顧戀眼前甜﹐不堤防背後閃。

【雙調】行香子

△嘆世

名利相簽﹐禍福相兼﹐使得人白髮蒼髯。殘花雨過﹐落絮泥沾﹐似夢中身﹑石中火﹑水中鹽。

【幺】跳下竿尖﹐擺脫鉤鉗﹐樂天眞休問人嫌。顧前盼後﹐識恥知廉。是漢張良﹐越範蠡﹐晉陶潛。

【喬木查】盡秋霜鬢染﹐老去紅塵厭。名利爲心無半點﹐莊周蝶夢甜﹐疏散威嚴。

【攪箏琶】君休欠﹐何故苦厭厭。月滿還虧﹐杯盈自灩﹐榮貴路景稠粘。沾惹情タ﹐把穿。絕業貫休再添﹐徒爾趨炎。

【撥不斷】棄雕檐﹐隱閭閻。灰心打滅燒身焰﹐袖手擘開鎖頂鉗﹐柔舌砍鈍吹毛劍。舊由絕念。

【離亭宴帶歇指煞】無錢妝富剛爲僭﹐有財合散休從儉。狂夫不厭﹐爲口腹遙天外置网羅﹐貪賄賂滿肚裏生荊棘﹐爭人我平地上撅坑塹。六印多你尙貪﹐一瓢足咱無欠。君子退謙﹐把兩字利名勾﹐向百歲光陰裏﹐將一味淸閒占。供庖廚野齏香﹐忘寵辱村醪釅。無客至柴荊晝掩﹐臥松菊北窗涼﹐躲風波世途險。

【雙調】蝶戀花

△閨怨

夜月樓頭橫玉管﹐霧帳云屏﹐常恨春霄短。別後身屬新恨管﹐泥金翠袖啼痕滿。

【喬牌兒】舊衣服陡恁寬﹐好茶飯減多半。添鹽添醋人攛斷﹐剛捱了少半碗。

【神曲纏】似這般﹐我怎謾﹐扣處女鄰姬相玩。云堆髻盤﹐釵橫鳳冠﹐這憔悴除他來緩。我怎觀﹐樵爨。殘荷荒涼池畔﹐衰柳拂斜陽樓觀。秋艸比人情一般﹐妝點就閒愁一段。

【幺】悶如何﹐倒斷﹐音塵杳歸期難算。斷久戀花衢妓館﹐想難忘嬌艷濃歡。恨題徧班姬素紈﹐筆書乏蒙氏毫端。鸞腸斷﹐翠﹐恨無个地縫鉆。一會沒亂﹐一會心酸﹐都撮來眉上攢。無甚病﹤疒官﹥﹐釧松冰腕﹐腹中愁堆垛滿。

【離亭帶歇指煞】頓不開眉上連環貫﹐續不上腹內柔腸斷。淒惶業債﹐風流婿魂夢中少團圓。淹漸病晝夜家廝纏繳﹐相思鬼行坐裏常陪伴。暮寒生燈漸昏﹐微雨歇雲初判。添愁釁端﹐風引漏聲來﹐月移花影去﹐物感愁心亂。彊解開悶套頭﹐硬剁斷愁羈絆﹐先擗掠淒涼兩般。懷抱的枕兒溫﹐香燻的被兒暖。

☆蒲道源

蒲道源﹝一二六○～一三三六﹞﹐字得之﹐號順齋。世居眉州靑神縣﹝今屬四川省﹞﹐後徙居興元南鄭﹝今屬陜西省﹞。初爲郡學正﹐皇慶二年﹝一三一三﹞徵爲翰林編修﹐進應奉﹐遷國子博士﹐延七年﹝一三二○﹞辭歸。年七十被召爲陜西儒學提舉﹐不赴。著有《閒居叢稿》。

○小令

【黃鐘】人月圓

△趙君錫再得雄

君家陰徳多多種﹐重得讀書郎。掌中驚看﹐隆顱犀角﹐黛抹朱妝。最堪歡處﹐靈椿未老﹐丹桂先勞。他年須記﹐於門髙大﹐車馬煌煌。

☆趙天錫

趙天錫﹐孫楷第考其名禹﹐又名﹐字天錫。元﹟鄭元《遂昌山樵雜錄》載云「宛丘公諱字天錫。」宛丘﹝今河南淮陽縣﹞元時隸汴梁路之陳州。元﹟鐘嗣成《錄鬼簿》以路名槪之﹐記其爲「汴梁人」﹐並做過「鎭江府判」﹐列其爲「前輩已死名公才人﹐有所編傳奇行於世者」之內。賈鐘明弔詞云「曹公湯餅試何郎﹐天徳名公家汴梁﹐金釵剪燭音響亮。爲府判﹐住鎭江﹐出名閣﹐官樣文章。顯新句﹐貯錦囊﹐金玉鏗鏹。」葉徳均《戲曲小說叢考》中認爲﹕「天徳名公」當爲「大徳名公」之誤﹐並言趙氏爲元貞﹑大徳時人。《遂昌山樵雜錄》載趙氏曾任江浙行省磨照﹐又記其「官至財賦總管」﹐卽所言趙氏曾任江南行省大司農管勾。趙氏雜劇﹐朱權評其詞「如秋水芙蕖」﹐惜趙氏所作《何郎傅粉》《金釵剪燭》皆佚不傳。另外﹐元刊本《陽春白雪》錄有「趙君錫」小令一首。元﹟陶宗儀《輟耕錄》載「宛丘趙君天錫」。任訥校《散曲叢刊》本目錄遂題爲「趙天錫」。可知趙氏雜劇不傳﹐尙有散曲傳世。

○小令

【雙調】蟾宮曲

△題金山寺

長江浩浩西來﹐水面雲山﹐山上樓臺。山水相輝﹐樓臺相映﹐天與安排。詩句就雲山動色﹐酒杯傾天地忘懷。醉眼睜開﹐遙望蓬萊。一半兒煙遮﹐一半兒云埋。

【雙調】雁兒落過淸江引碧玉簫

△美河南王

厭市朝車馬多﹐羨淩煙閣功勞大。蓋村居綠野堂﹐賽蘭省紅蓮幕。濁酒一壺天地闊﹐世態都參閱。悶攜藜杖行﹐醉向花陰臥﹐老官人閒快活。北鎭沙陀﹐千里暮云合。南接黃河﹐一綫衮金波。賽淵明五柳莊﹐勝堯夫安樂窩。紅粉歌﹐笙簫齊和。他﹐訪謝安在東山臥。

秉乾坤秀气淸﹐凜冰雪丹心正。奉朝中天子宣﹐領閫處將軍令。戰馬遠嘶邊月冷﹐捲地旌旗影。風生虎帳寒﹐筆掃狼煙靜﹐咫尺間領三公判內省。

滿腹才能﹐幕府夜談兵。唾手功名﹐麟閣要圖形。諸葛亮八陣圖﹐周亞夫細柳營。羨此行﹐南蠻平定。聽﹐和凱歌回敲金鐙。

【雙調】風入松

△憶舊

怨東風不到小窗紗﹐枉辜負荏苒韶華。淚痕湮透香羅帕﹐憑闌干望夕陽西下。惱人情愁聞杜宇﹐凝眸處數歸鴉。

喚丫鬟休買小桃花﹐一任教雲鬢堆鴉。眉兒淡了不堪畫﹐愁和悶將人禁加。咫尺間那人在家﹐渾一似阻天涯。

記前日席上泛流霞﹐正遇著宿世冤家。自從見了心牽掛﹐心兒裏撇他不下。夢兒裏常常見他﹐說不的半星兒話。

憶劉郎當日到仙苑﹐使自家心緒懸懸。眼兒裏見了心兒裏戀﹐口兒裏不敢胡言。朝夕裏只得告天﹐何時得再團圓﹖

☆吳仁卿

吳仁卿﹐名弘道﹐號克齋。金臺蒲陰﹝今河北安國市﹞人。曹本﹑《說集》本﹑孟本《錄鬼簿》均作名仁卿﹑字弘道﹐惟天一閣本《錄鬼簿》作名弘道。孫楷第《元曲家考略》據元人許善勝大徳五年﹝一三○一﹞《中州啟答刂》序﹐作「仁卿名弘道」﹐遂成定論。邵曾祺《元明北雜劇總目考略》認爲鐘嗣成很可能將吳氏的名和字顚倒了﹐天一閣本糾其誤。據許氏序文﹐弘道曾官江西省檢校緣史﹔《錄鬼簿》記其約在至順元年﹝一三三○﹞前以府判致仕﹔據其小令﹝金字經﹞《頌升平》﹐他還擔任過知縣。《錄鬼簿》列入「方今才人相知者」﹐並謂《錄鬼簿》卷上所載曲家﹐皆「余友陸君仲良﹐得之於克齋先生吳公」。他是與元雜劇流傳很有關系的人物。邵曾祺認爲﹕弘道於大徳年間已有文名﹔他是北方人﹐對大都作家當然熟悉﹐且與關漢卿同鄕﹝如《祁州誌》記載可靠﹞﹐更有條件與這些人接近﹐他應是鐘嗣成的前輩。弘道對中州文獻的搜集保存﹐不遺餘力。除提供了《錄鬼簿》卷上的資料外﹐尙編有《曲海叢珠》﹐今佚﹔《中州啟答刂》四卷﹐今幸有傳本。《四庫全書總目提要》謂﹕「許善勝序﹐稱吳君裒中州諸老往復書尺﹐類爲一編﹐凡若干捲。體制簡古﹐文詞渾成。其上下議論﹐率於政教彜倫有關。風流篤厚﹐典刑具存。今考其所載﹐有趙秉文﹑元好問﹑張斯立﹑杜仁傑諸人答刂子﹐大抵皆一時名流。《永樂大典》載宋元啟答刂最多﹐其猥濫亦最甚。惟此一編﹐猶稍稍近雅。」弘道更是一位重要的曲家﹐作雜劇五種﹕《子房貨劍》《正陽門》《醉遊阿房宮》《楚大夫屈原投江》《手卷記》﹐惜皆無傳。嚴惇易考無名氏雜劇《漢公卿衣錦還鄕》第一折的關目﹐很可能是從吳氏《子房貨劍》一劇的殘本中鈔襲而來的﹝《元劇斟疑﹟衣錦還鄕》﹞。散曲集《金縷新聲》亦不傳。盧前有《金縷新聲》輯本﹐收入《飲虹﹛移﹜所刻本》中﹐收小令二十三首﹐套數四套。今據《全元散曲》﹐存小令３４首﹐套數４套。他遊宦南方﹐頗多眷戀﹐「愁裏南閩﹐客裏東吳﹐夢裏西湖」﹐與南方「士夫」結下了深厚友情。他和許多漢族知識分子一樣﹐感到才不盡用。他做過「窮知縣」﹐他說﹕「晉時陶元亮﹐自負經濟才﹐恥爲彭澤一縣宰」﹐「賦一篇《歸去來》」。這是元曲家普徧存在的心態。朱權《太和正音譜》評其詞「如山間明月」﹐賈仲明補《錄鬼簿》弔詞贊其「錦樂府天下盛行」。

○小令

【南呂】金字經

△傷春

落花風飛去﹐故枝依舊鮮﹐月缺終須有再圓。圓﹐月圓人未圓。朱顏變﹐幾時得重少年﹖

△詠藍采和

紫檀敲寒玉﹐綠袍飄敗荷﹐好个春風藍采和。歌﹐人生能幾何﹖乾坤大﹐小兒休笑他。

△頌升平

太平誰能見﹖萬村桑柘煙﹐便是風調雨順年。田﹐綠云無盡邊。窮知縣﹐日髙猶自眠。

△詠樵

這家村醪盡﹐那家醅甕開﹐賣了肩頭一擔柴。ㄉ﹐酒錢懷內揣﹐葫蘆住﹐大家提去來。

△宿邯鄲驛

夢中邯鄲道﹐又來走這遭﹐須不是山人索價髙。嘲﹐虛名無處逃。誰驚覺﹐曉霜侵鬢毛。

△詠淵明

晉時陶元亮﹐自負經濟才﹐恥爲彭澤一縣宰。栽﹐繞籬黃菊開。傳千載﹐賦一篇《歸去來》。

△崧南秋晚

謝公東山臥﹐有時攜妓遊﹐老我松南書滿樓。樓外頭﹐亂峯云錦秋。誰爲壽﹖綠鬟雙玉舟。

△道情

今人不飲酒﹐古人安在哉﹖有酒無花眼倦開。鼓吹臺﹐玉人扶下階。何妨礙﹐靑春不再來。

道人爲活計﹐七件兒爲伴侶﹐茶藥琴棋酒畫書。世事虛﹐似艸梢擎露珠。還山去﹐更燒殘藥鑪。

太宗淩煙閣﹐老子邀月樓﹐便是男兒得志秋。休﹐幾人能到頭﹖杯中酒﹐勝如關內侯。

海棠秋千架﹐洛陽官宦家﹐燕子堂深竹映紗。茶﹐路人休問他﹐夕陽下﹐故宮驚落花。

【中呂】上小樓

△錢塘感舊

虛名仕途﹐微官苟祿。愁裏南閩﹐客裏東吳﹐夢裏西湖。到寓居﹐問士夫﹐都爲鬼錄﹐消磨盡舊時人物。

△題小卿雙漸

蘇卿告覆﹐金山題句。行哭行啼﹐行想行思﹐行寫行讀。自應舉﹐赴帝都﹐雙郎何處﹐又隨將販茶人去。

△西湖宴飲

人憑畫闌﹐舟橫錦岸。一綫蘇堤﹐兩點髙峯﹐四面湖山。玉箏彈﹐彩袖彎﹐紅牙輕按﹐直喫的酒闌人散。

△春日閨怨

傷春病體﹐殘春天气。縈損柔腸﹐蹙損雙蛾﹐瘦損香肌。喚小梅﹐你快疾﹐重門深閉﹐怕鶯花笑人憔悴。

△西湖泛舟

驕驄錦韉﹐輕羅彩扇。簾捲東風﹐花綻香雲﹐柳吐晴煙。泛畫船﹐列騎筵﹐笙簫一片﹐人都在水晶宮殿。

△春殘離思

春光正濃﹐鶯聲相送。人云蘭堂﹐塵鎖妝臺﹐畫罨簾櫳。錦帳中﹐翠被空﹐無人相共﹐央及煞綠窗春夢。

△佳人送別

鴛鴦共棲﹐鸞鳳相配。夜夜同衾﹐朝朝同樂﹐步步相隨。猛可裏﹐个廝離﹐相畱無計﹐登時間粉憔脂悴。

△佳人話舊

幽欄小軒﹐閒庭深院。同向書幃﹐共坐吟窗﹐對理冰弦。想在先﹐憶去年﹐今番相見﹐思量的人眼前活現。

△靑樓妓怨

正如魚似水﹐早無仁無義。使了錢物﹐置了鞍馬﹐做了衣袂。使見識﹐覓廝離﹐將咱拋棄﹐閃的人脊筋兒著地。

△閨庭恨別

相知笑他﹐傍人毀罵。謝館秦樓﹐柳陌花街﹐浪酒閒茶。若到家﹐下的馬﹐如何干罷﹖和這喫敲才慢慢的說話。

△章臺怨妓

將咱撒開﹐和人伴怪。誤了功名﹐棄了妻男﹐廢了田宅。想起來﹐甚頗耐﹐當時歡愛。都撇在九霄雲外。

【中呂】醉髙歌

△嘆世

風塵天外飛沙﹐日月窗間過馬。風俗掃地傷王化﹐誰正人倫大雅﹖

【商調】梧葉兒

春三月﹐夜五更﹐孤枕夢難成。香銷盡﹐花弄影﹐此時情﹐辜負了窗前月明。花前約﹐月下期﹐歡笑忽分離。相思害﹐憔悴死﹐訴與誰﹖只有天知地知。乜斜害﹐藥難醫﹐陡峻惡相思。懊悔自﹐埋怨你﹐見面時﹐說幾句知心話兒。

桃花樹﹐落絳英﹐和悶過淸明。風才定﹐雨乍晴﹐繡鍼停﹐短嘆長吁幾聲。

△暮春

春云淨﹐芳樹曉﹐花外燕聲嬌。呼紅袖﹐品玉簫﹐泛蘭橈﹐十里春風畫橋。韶華過﹐春色休﹐紅瘦綠陰稠。花凝淚﹐柳帶愁﹐泛蘭舟﹐明日尋芳載酒。

△湖上

舟中句﹐湖上景﹐芳酒泛金橙。云初退﹐月正明﹐雪初晴﹐幾樹梅花弄影。

【雙調】撥不斷

△閒樂

泛浮槎﹐寄生涯﹐長江萬里秋風駕。稚子和煙煮嫩茶﹐老妻帶月包新﹐醉時閒話。

利名無﹐宦情疏﹐彭澤升半微官祿。蠹魚食殘架上書﹐曉霜荒盡籬邊菊﹐罷官歸去。

暮雲遮﹐雁行斜﹐漁人獨釣寒江雪。萬木天寒凍欲折﹐一枝冷艷開淸絕﹐竹籬茅舍。

選知間﹐日相尋﹐山間林下官無禁。閒後讀書困後吟﹐醉時睡足醒時飲﹐不狂圖甚。

○套數

【大石調】靑杏子

△惜春

幽鳥正調舌﹐怯春歸似有傷嗟。虛檐憑得闌干暖﹐落花風裏﹐遊絲天外﹐遠翠千疊。

【望江南】音書斷﹐人遠路途賒。芳艸啼殘錦鷓鴣﹐粉墻飛困玉蝴蝶﹐日暮正愁絕。

【好觀音】簾捲東風飄香雪﹐綺窗下翠屏橫遮﹐庭院深沈裊篆斜。正黃昏﹐燕子來時節。

【隨煞】銀燭髙燒從今夜﹐好風光未可輕別。畱得東君少住些﹐惟恐怕西園海棠謝。

△閨情

梁燕語呢喃﹐九十日春色過三。東風滿院楊花謝﹐離情正苦﹐歸情未準﹐鬼病將擔。

【歸塞北】從別後﹐天北隔天南。玉腕消香金釧忄﹐柳腰束素翠裙攙﹐贏得瘦巖巖。

【好觀音】信步閒庭院闌檻﹐荷錢小池面ソ藍。點檢芳叢總不堪﹐正蜻蜓雨過波紋蘸。

【幺】綠樹成陰和煙暗﹐近香街羞對宜男。錦字書成粉淚緘﹐怕黃昏夢裏將人賺。

【尾】窗下塵蒙靑鸞鑑﹐問章臺何處停驂﹖薄幸才郎不顧咱﹐有誰畫靑山兩眉淡﹖

【越調】鬥鵪鶉

天气融融﹐和風習習。花發南枝﹐冰消岸北。慶賀新春﹐滿斟玉液。朝禁闕﹐施拜禮。舞蹈揚塵﹐山呼萬歲。

【紫花兒序】托賴著一人有慶﹐五穀丰登﹐四海無敵。寒來暑往﹐兔走烏飛。節令相催﹐答賀新正聖節日。願我皇又添一歲﹐丰稔年華﹐太平時世。

【小桃紅】官淸法正古今稀﹐百姓安無差役。戶口增添盜賊息﹐路不拾遺﹐托賴著萬萬歲當今帝。狼煙不起﹐干戈永退﹐齊賀凱歌回。

【慶元貞】先收了大理﹐後取了髙麗。都收了偏邦小國﹐一統了江山社稷。

【幺】太平無事罷徵旗﹐祝延聖壽做筵席﹐百官文武兩班齊。歡喜無盡期﹐都喫得醉如泥。

【禿廝兒】光祿寺瓊漿玉液﹐尙食局禦膳堂食﹐朝臣一發呼萬歲。祝聖壽﹐慶官裏﹐進金杯。

【聖藥王】大殿裏﹐設宴會﹐教坊司承應在丹墀。有舞的﹐有唱的﹐有鳳簫象板共龍笛﹐奏一派樂聲齊。

【尾】願吾皇永坐在皇宮內﹐願吾皇永掌著江山社稷。願吾皇永穿著飛鳳赭黃袍﹐願吾皇永坐著萬萬載盤龍亢金椅。

【越調】鬥鵪鶉

△自悟

棄職休官﹐張良範蠡。釋辭了紫綬金章﹐待看靑山綠山。跳出狼虎叢中﹐不入麒麟畫裏。想爵祿髙﹐性命危。一个个捨死忘生﹐爭宣競敕。

【紫花兒序】你都待重ブ而臥﹐列鼎而食﹐不如我拂袖而歸。急流中勇退﹐見賢思齊。當日个﹐寧武子左丘明孔仲尼。邦有道則仕﹐邦無道則廢﹐齊魏裏使煞个孫龐﹐殷商中餓殺了夷齊。

【鬼三臺】看了些英雄輩﹐爭閒气﹐爲功名將命虧。笑豫讓﹐嘆Θ遷﹐待圖个甚的﹖論功勞勝似燕樂毅﹐論才學不如晉李儀。常言道才廣妨身﹐官髙害己。

【聖藥王】我如今近七十﹐才曉得﹐方知道老而不死是爲賊。指鹿做馬﹐喚鳳做雞。葫蘆今後大家提﹐想誰別辧个是和非。

【調笑令】爲甚每日醉如泥﹐除睡人間總不知。戒之在得因何意﹐老不必爭名奪利。黃金垛到北斗齊﹐也跳不出是處輪回。

【聖藥王】赤緊的烏緊飛﹐兔緊催﹐暫時相賞莫相違。菊滿籬﹐酒滿杯。當喫得席前花影坐間移﹐白髮故人稀。

【尾】想當日子房公會覓全身計﹐一个識空便抽頭的範蠡。歸山去的待看翠巍巍千丈嶺頭云﹐歸湖的待看綠湛湛長江萬頃水。

【越調】梅花引

蘭蕊檀心仙袂香﹐蝶粉蜂黃宮樣妝。紫雲娘﹐彩衣郎﹐東君配偶﹐天然是一雙。

【紫花兒序】丹靑模樣﹐冰雪肌膚﹐錦繡心腸。驚魂未定﹐好事多妨。堪傷﹐不做美相知每早使伎倆。左右攔障﹐笑裏藏刀﹐雪上加霜。

【幺】日沈西浦﹐月轉南樓﹐花暗東墻。盡教人妒﹐誰敢聲揚﹖參詳﹐但得伊家好覷當。問甚淒涼﹐苦樂同受﹐生死難忘。

【禿廝兒】分破金釵鳳凰﹐拆開繡帶鴛鴦﹐離懷擾擾愁悶廣。不由俺﹐到黃昏﹐思量。

【尾】近來陡恁無情況﹐自寫你个勞成不良。三兩徧問佳期﹐一千般到說謊。

☆阿里耀卿

阿里耀卿﹐亦稱裏耀卿﹐西域少數民族散曲家。生卒年不詳。曾入翰林院爲學士。所存散曲僅有反映思婦愁緒的小令﹝正宮﹟醉太平﹞一首。明﹟朱權《太和正音譜》將其列於「詞林英傑」一百五十人之中。

○小令

【正宮】醉太平

寒生玉壺﹐香燼金鑪﹐晚來庭院景消疏﹐閒愁萬縷。蝴蝶歸夢迷溪路﹐子規叫月啼芳樹﹐玉人垂淚滴珍珠﹐似梨花暮雨。

☆孔文升

孔文升﹐字退之﹐乃孔子五十四代孫。生卒年不詳。升父始家杭州﹐宋恭宗徳末﹝一二七六﹞移民建康﹝今江蘇南京市﹞﹐「升就外氏以居﹐遂爲溧陽﹝今屬江蘇省﹞人」。「幼在金陵郡庠﹐從戴表元﹝宋末元初著名文人﹞學﹐後從廉使徐琰遊」﹝見今人王文才《元曲紀事》﹞。至元末﹝一二九四﹞﹐補建康書吏。善屬對﹐工詩。元﹟徐琰謂「退之天資穎異﹐筆力過人﹐擅江淮之英﹐本鄒魯之气」﹝隋樹森《全元散曲》﹞。盧摯亦「雅相推重﹐一遊一宴﹐莫不與退之同處﹔或賦詩詞﹐必先書見示」﹝元﹟趙孟《闕裏譜系序》﹑明﹟蔣一葵《堯山堂外紀》孔文升小傳﹞。

○小令

【雙調】折桂令

△贈千金奴

杏桃腮楊柳纖腰﹐占斷他風月排場﹐鸞鳳窩巢。宜笑宜顰﹐傾國傾城﹐百媚千嬌。一个可喜娘身材兒是小﹐便做天來大福也難消。檀板輕敲﹐銀燭髙燒﹐萬兩黃金﹐一刻春宵。

☆趙巖

趙巖﹐字魯瞻﹐號秋。長沙﹝今屬湖南省﹞人﹐寓居溧陽﹝今屬江蘇省﹞。生卒年不詳。宋代丞相趙葵後代。早年遭遇魯王﹝雕阿不刺﹐弘吉刺氏貼木之子﹞誣謗而退居江南。趙巖長於詩﹐在太長公主前曾立賦八首七律﹐大受贊賞﹐得公主賞賜甚盛。而其出門卽將金銀器皿「皆碎而爲分﹐惠官中從者及寒士」﹝元﹟孔靜齋《至正直記》卷一「趙巖樂府」條﹞。趙巖又好酒﹐人稱「醉後可頃刻賦詩百篇﹐時人皆推羨之」。然一生潦倒﹐晚年醉病而卒﹐遺骨歸長沙。其散曲僅存小令一首。但此曲筆調活潑﹐構思頗見新意﹐在元曲中亦可算作佳作。

○小令

【中呂】喜春來過普天樂

琉璃殿暖香浮細﹐翡翠簾深捲燕遲﹐夕陽芳艸小亭西。間納履﹐見十二个粉蝶兒飛。一个戀花心﹐一个攙春意。一个翩翻粉翅﹐一个亂點羅衣。一个掠艸飛﹐一个穿簾戲。一个趕過楊花西園裏睡﹐一个與遊人步步相隨。一个拍散晚煙﹐一个貪歡嫩蕊﹐那一个與祝英臺夢裏爲期。

☆黃公望

黃公望﹝一二六九～一三五四﹞字子久﹐號大癡﹐又號一峯。世居平江常熟﹝今屬江蘇省﹞﹐本陸氏子﹐名堅﹐自幼過繼永嘉黃氏﹐遂徙富春﹝今浙江富陽縣﹞。天姿孤髙﹐應神童科。至元中浙西廉訪使徐琰辟爲書吏﹐以事罷。延中遊京師﹐爲禦史臺察院掾﹐忤權豪下獄﹐得出﹐遂不復仕。寓居松江﹐往來錢塘﹑吳中﹐晚居西湖筲箕泉。已而歸富春﹐卒。工詩﹐有《大癡道人集》。尢善畫﹐宗董源﹑巨然﹐運思落筆﹐出人意表﹐自成一家﹐爲元四大畫家之一。著有《寫山水訣》。又通音律﹐長詞﹑短曲﹐落筆卽成。

【中呂】醉中天

△李嵩髑髏紈扇

沒半點皮和肉﹐有一擔苦和愁。傀儡兒還將絲綫抽﹐尋一个小樣子把冤家逗。識破个羞那不羞﹖呆兀自五里已單堠。

☆張養浩

張養浩﹝一二六九～一三二九﹞﹐字希孟﹐號雲莊﹐濟南人。幼有才名﹐長遊京師﹐獻書於平章不忽木﹐大以爲奇。累辟禦史臺丞相掾﹐擢監察禦史﹐疏時政萬餘言﹐累官翰林直學士﹑禮部尙書。天歷二年﹝一三二九﹞﹐關中大旱﹐特拜陜西行臺中丞﹐前往賑災﹐得疾不起﹐卒封濱國公﹐謚文忠。有《三事忠告》《歸田類稿》等。散曲集有《云在休居自適小樂府》。明﹟朱權《太和正音譜》謂其曲「如玉樹臨風」。

○小令

【雙調】沽美酒兼太平令

在官時只說閒﹐得閒也又思官﹐直到教人做樣看。從前的試觀﹐哪一个不遇災難﹖楚大夫行吟澤畔﹐伍將軍血污衣冠﹐烏江岸消磨了好漢﹐咸陽市干休了丞相。這幾个百般﹐要安﹐不安﹐怎如俺五柳莊逍遙散誕﹖

【雙調】胡十八

正妙年﹐不覺的老來到。思往常﹐似昨朝﹐好光陰流水不相饒﹐都不如醉了﹐睡著。任金烏搬廢興﹐我只推不知道。

從退閒﹐遇生日﹐不似今﹐忒稀奇。正值花明柳媚大寒食﹐齊歌著壽詞﹐滿斟著玉杯﹐願合堂諸貴賓﹐都一般滿千歲。

客可人﹐景如意﹐檀板敲﹐玉簫吹。滿堂香靄瑞雲飛﹐左壁廂唱的﹐右壁廂舞的。這其間辭酒杯﹐大管是不通濟。

試算春﹐九十日﹐屈指間﹐去如飛。三分中卻早二分歸﹐便醉的似泥﹐渾都有幾時。把金杯休放閒﹐須臾間日西墜。

人會合﹐不容易﹐但少別﹐早相離。幸然有酒有相識﹐對著這般景致﹐動著這般樂器。主人家又海量寬﹐勸諸公莫辭醉。

人笑余﹐類狂夫﹐我道渠﹐似囚拘。爲些兒名利損了身軀﹐不是他樂處﹐好教我嘆吁。喚蛾眉酒再斟﹐把春光且邀住。

自隱居﹐謝塵俗﹐云共煙﹐也歡虞。萬山靑繞一茅屋﹐恰便似畫圖中間裹著老夫。對著這無限景﹐怎下的又做官去。

【雙調】慶東原

海來闊風波內﹐山般髙塵土中﹐整做了三个十年夢。被黃花數叢﹐白雲幾峯﹐驚覺周公夢。辟卻鳳凰池﹐跳出醯雞甕。

人羨麒麟畫﹐知他誰是誰﹖想這虛名聲到底原無益。用了無窮的气力﹐使了無窮的見識﹐費了無限的心機。幾个得全身﹐都不如醉了重還醉。

晁錯原無罪﹐和衣東市中﹐利和名愛把人般弄。付能元刂刻成些事功﹐卻又早遭逢著禍凶。不見了形蹤﹐因此上向鵲華莊把白雲種。

鶴立花邊玉﹐鶯啼樹杪弦﹐喜沙鷗也解相畱戀。一个動開錦川﹐一个啼殘翠煙﹐一个飛上靑天。詩句欲成時﹐滿地云撩亂。

【雙調】慶宣和

參議隨朝天意可﹐又受奔波﹐綽然誰更笑呵呵。倒大來快活﹐倒大來快活。大小淸河諸錦波﹐華鵲山坡﹐牧童齊唱采蓮歌。倒大來快活﹐倒大來快活。

【中呂】最髙歌兼喜春水

△詠玉簪

想人間是有花開﹐誰似他幽閒潔白﹖亭亭玉立幽軒外﹐別是个淸涼境界。

裁冰剪雪應難賽﹐一段香雲歷綠苔﹔空惹得暮云生﹐越顯的秋容淡。常引得月華來﹐和露摘﹐端的壓盡鳳頭釵。

詩磨的剔透玲瓏﹐酒灌的癡呆懵懂。髙車大纛成何用﹖一部笙歌斷送。金波瀲灩浮銀甕﹐翠袖殷勤捧玉鐘。對一縷綠楊煙﹐看一彎梨花月﹐臥一枕海棠風。似這般閒受用﹐再誰想丞相府帝王宮﹖

【雙調】雁兒落兼淸江引

喜山林眼界髙﹐嫌市井人煙鬧。過中年便退官﹐再不想長安道。綽然一亭塵世表﹐不許俗人到。四面桑麻深﹐一帶雲山妙﹐這一塔兒快活直到老。

【雙調】殿前歡

△對菊自嘆

可憐秋﹐一簾疏雨暗西樓。黃花零落重陽後﹐減盡風流。對黃花人自羞﹐花依舊﹐人比黃花瘦。問花不語﹐花替人愁。

△登會波樓

四圍山﹐會波樓上倚闌干。大明湖鋪翠描金間﹐華鵲中間﹐愛江心六月寒。荷花綻﹐十里香風散。被沙頭啼鳥﹐喚醒這夢裏微官。

△玉香球花

玉香球﹐花中無物比風流。芳姿奪盡人間秀﹐冰雪堪羞﹐翠幃中分外幽。開時候﹐把風月都燻透。神仙在此﹐何必揚州。

△村居

會尋思﹐過中年便賦去來詞。爲甚等閒間不肯來城市﹖只怕俗卻新詩。對著這落花村﹐流水堤﹐柴門閉柳外山橫翠。便有些斜風細雨﹐也近不得這薄笠蓑衣。

【雙調】雁兒落兼得勝令

往常時爲功名惹是非﹐如今對山水忘名利﹔往常時趁雞聲赴早朝﹐如今近晌午猶然睡。往常時秉笏立丹墀﹐如今把菊向東離﹔往常時俯仰承極貴﹐如今逍遙謁故知﹔往常時狂癡﹐險犯著笞杖徒流罪﹔如今便宜﹐課會風花雪月題。云來山便佳﹐云去山如畫。出因云晦明﹐云共山髙下。倚仗立雲沙﹐回首見山家﹐野鹿眠山艸﹐山猿戲野花。雲霞﹐我愛山無價。看時行踏﹐雲山也愛咱。

抖擻了元亮塵﹐分付了蘇卿印﹔喜西風範蠡舟﹐任雪滿潘安鬢。乞得自由身﹐且作太平民﹔酒吸華峯月﹐詩吟濼水春。而今﹐識破東華夢﹔紅裙﹐休歌南浦云。

三十年一夢驚﹐財與气消磨盡。把當年花月心﹐都變做了今日山林興。早是不能行﹐那更鬢星星。鏡裏常嗟嘆﹐人前彊打撐。歌聲﹐積漸的無心聽﹔多情﹐你頻來待怎生﹖

自髙懸神武冠﹐身無事心無患。對風花雪月吟﹐有筆硯琴書伴。夢境兒也淸安﹐俗勢利不相關﹐由他傀儡棚頭鬧﹐且向昆侖頂上看。雲山﹐隔斷紅塵岸﹔遊觀﹐壺中天地寬。

也不學嚴子陵七里灘﹐也不學姜太公溪岸﹐也不學賀知章乞監湖﹐也不學柳子厚遊南間。俺住雲水屋三間﹐風月竹千竿。一任傀儡棚中鬧﹐且向昆侖頂上看。身安﹐倒大來無憂患﹔遊觀﹐壺中天地寬。

【雙調】淸江引

△詠秋日海棠

一歲兩回春到來﹐花也多成敗。只爲雲莊秋﹐不避東君怪﹐因此上向西風特地開。

前日彩雲飛上天﹐又向深秋見。翠淡遙山眉﹐紅慘春風面﹐恨燕鶯期天樣遠。霜重物華搖落秋﹐驚見春如舊。一笑疏籬邊﹐更比黃花瘦﹐劃地西風猶帶酒。宋玉每逢秋嘆嗟﹐見此應歡悅。恰被風只開﹐莫遣霜摧謝﹐有他那惜花人來到也。

亭下櫃霜花數叢﹐不與渠同夢。嬌倚秋陰薄﹐瘦怯霜華重﹐幾時盼得日遲遲春晝永﹖

見一日繞觀十數回﹐只恐花憔悴。錦帳遮寒威﹐銀燭添春意﹐端的是太眞妃初睡起。

寂寞一枝三四花﹐弄色書窗下。爲著沈香迷﹐夢見嵬坡怕﹐且潛身在居士家。花竹滿亭髙士居﹐常把春畱住。賞罷芙蓉秋﹐又見胭脂露﹐這的是綽然亭絕妙處。

睡起不禁霜月苦﹐籬菊休相妒。恰與東君別﹐又被西風誤﹐教他這粉蝶兒無是處。

香滿竹籬花正嬌﹐開徹胭脂萼。不幸遭風霜﹐葉兒都零落﹐暢好是有上梢無下梢。昭羣路迷關塞雪﹐蔡琰胡笳月。往事惟心知﹐新恨憑誰說﹐只恐怕夢回時春去也。

【雙調】水仙子

六十相近老形骸﹐安樂窩中且避乖。髙竿上伎倆休爭賽﹐早回頭家去來。對華山翠壁丹崖﹐將小闊闊書房蓋。綠巍巍松樹栽﹐倒大來悠哉。

平生原自喜山林﹐一自歸來直到今。向紅塵奔走白圖甚﹖怎如俺醉時歌醒後吟﹗出門來猿鶴相尋。山隱隱煙霞潤﹐水潺潺金玉音﹐因此上畱住身心。

中年才過便休官﹐合共神仙一樣看。出門來山水相畱戀﹐倒大來耳根淸眼界寬﹐細尋思這的是眞歡。黃金帶纏著憂患﹐紫羅衤闌裹著禍端﹐怎如俺藜仗藤冠﹖

△詠江南

一江煙水照晴嵐﹐兩岸人家接畫檐。芰荷叢一段秋光淡﹐看沙鷗舞再三﹐捲香風十里珠簾。畫船兒天邊至﹐酒旗兒風外﹐愛殺江南﹗

△詠遂閒堂

綽然亭後遂閒堂﹐更比仙家日月長。髙情千古羲皇上﹐北窗風特地涼﹐客來時樽酒淋浪。花與竹無俗气﹐水和山有異香﹐委實會受用也雲莊﹗

【雙調】落梅引

門外山無數﹐亭中春有餘﹐但沈吟早成詩句。笑九臯禽也能相媚嫵﹐駕白雲半空飛去。

野鶴才鳴罷﹐山猿又復啼﹐壓松梢月輪將墜。響金鐘洞天人睡起﹐拂不散滿衣雲气。

山隔紅塵斷﹐云隨白鳥飛﹐只這的便是老夫心事。休誇子房並範蠡﹐肯回頭古人也容易。

野水明於月﹐沙鷗閒似云﹐喜村深地偏人靜。帶煙霞半山斜照影﹐都變做滿川詩興。

流水髙低澗﹐斷雲遠近山﹐愛園林翠紅相間。對詩人怎不教天破慳﹐四周圍水雲無限。

入室琴書伴﹐出門出水圍﹐別人不能夠盡皆如意。每日樂陶陶輞川圖畫裏﹐與安期羨門何異﹖

【雙調】得勝令

△四月一日喜雨

萬象欲焦枯﹐一雨足沾濡。天地回生意﹐風雲起壯圖。農夫﹐舞破蓑衣綠。和余﹐歡喜的無是處﹗

【中呂】喜春來

親登華嶽悲哀雨﹐自捨資財拯救民﹐滿城都道好官人。還自哂﹐比顏禦史費精神。

十年不作南柯夢﹐一旦還爲西土臣﹐空教人道好官人。不自哂﹐閒殺濼湖春。路逢餓殍須親問﹐道遇流民必細詢﹐滿城都道好官人。還自哂﹐只落的白髮滿頭新。

鄕村良善全生命﹐廛市凶頑破膽心﹐滿城都道好官人。還自哂﹐未戮亂朝臣。無窮名利無窮恨﹐有限光陰有限身﹐也曾附鳳與攀鱗。今日省﹐花鳥一般春。一場惡夢風吹覺﹐依舊壺天日月髙﹐白雲深處結團茅。山更好﹐嵐翠滴林梢。一溪煙水奩開鏡﹐四面雲山錦族屏﹐客來沈醉綽然亭。對著這無限景﹐因此上不肯就功名。

拖條藜杖山林下﹐無是無非快活煞﹐王侯卿相不如咱。興來時斟玉﹐看天上碧桃花。

翻騰禍患千鐘祿﹐搬載憂愁四馬車﹐浮名浮利待何如﹖枉幹受苦﹐都不如三徑菊四圍書﹗

△探春

梅花已有飄零意﹐楊柳將垂裊娜枝﹐杏桃仿佛露胭脂。殘照底﹐靑出的艸芽齊。

【雙調】沈醉東風

蔬圃蓮池藥闌﹐石田茅屋柴關。俺這里花發的疾﹐溪流的慢﹐綽然亭別是人間。對著這萬頃風煙四面山﹐因此上功名意懶﹗

班定遠飄零玉關﹐楚靈均憔悴江幹。李斯有黃犬悲﹐陸機有華亭嘆﹐張柬之老來遭難。把个蘇子瞻長流了四五番﹐因此上功名意懶﹗

昨日顏如渥丹﹐今朝鬢髮斑斑。恰才桃李春﹐又早桑楡晚﹐斷送了古人何限﹖只爲天地無情樂事慳﹐因此上功名意懶﹗

郭子儀功威吐蕃﹐李太白書駭南蠻。房玄齡經濟才﹐尉敬徳英雄漢﹐魏徵般敢言直諫。這的每都不滿髙人一笑看﹐因此上功名意懶﹗

苫茅屋白雲數間﹐睡蕓窗紅日三竿。遠近村﹐髙低澗﹐把人我是非遮斷。閬苑蓬萊咫尺間﹐因此上功名意懶﹗

萬言策長沙不還﹐六韜書云夢空嘆。只爲他進身的疾﹐收心的晚﹐終不免有許多憂患。見了些無下梢從前玉筍班﹐因此上功名意懶﹗

筆硯琴書座間﹐松筠梅菊江幹。歡有餘﹐春無限﹐綽然亭只疑在天上。萬事無心一釣竿﹐因此上功名意懶。

△寄閱世道人侯和卿

披一領熬日月耐風霜道袍﹐系一條鎖心猿拴意馬環絳。穿一對聖僧鞋﹐帶一頂溫公帽﹐一心敬奉三教。休指望做神仙上九霄﹐只落得無是非淸閒到老。

【中呂】朱履曲

休只愛誇彊說會﹐少不得直做的貼骨粘皮﹐一旦待相離怎相離。愛他的著他的﹐得便宜是落便宜﹐休著這眼皮兒謾到底﹗

鸚鵡杯從來有味﹐鳳凰池再也休提﹐憂與辱常常不曾離。掛冠歸山也喜﹐擡手舞月相隨﹐卻原來好光景都在這里。

那的是爲官榮貴﹐止不過多喫些筵席﹐更不呵安插些舊相知。家庭中添些蓋作﹐囊篋裏亻贊些東西﹐教好人每看做甚的﹖

客位裏賓朋等候﹐記事兒撞滿欠頭﹐不了的平白地結爲仇讎。裏頭教同伴絮﹐外面教歹人扌愁﹐到命衰時齊下手。

六十歲逡巡輪過﹐便到者稀年應也無多﹐暗想人生待如何﹖古和今都是夢﹐長與短任從他﹐只不如向雲莊閒快活。

弄世界機關識破﹐叩天門意气消磨﹐人潦倒靑山慢嵯峨。前面有千古遠﹐後頭有萬年多﹐量半炊時成得甚麼﹖

正膠漆當思勇退﹐到參商才說歸期﹐只恐範蠡張良笑人癡。腆著胸登要路﹐睜著眼履危機﹐直到那其間誰救你﹖

蕭墻外擁來搶去﹐筵席上似有如無﹐奏事處連忙的退了身軀。付能都堂中妝樣子﹐卻早怯烈司裏畫招伏﹐知他那駝兒是榮貴處﹖

才上馬齊聲兒喝道﹐只這的便是送了人的根苗﹐直引到深坑裏恰心焦。禍來也何處躲﹖天怒也怎生饒﹖把舊來時威風不見了。

【中呂】十二月兼堯民歌

從跳出功名火坑﹐來到這花月蓬瀛。守著這良田數頃﹐看一會雨種煙耕。倒大來心頭不驚﹐每日家直睡到天明。見斜川雞犬樂升平﹐繞屋桑麻翠煙生。杖藜無處不堪行﹐滿目雲山畫難成。泉聲﹐響時仔細聽﹐轉覺柴門靜。

△寒食道中

淸明禁煙﹐雨過效原﹐三四株溪邊杏桃﹐一兩處墻裏秋千。隱隱的如聞管弦﹐卻原來是流水濺濺。人家渾似武陵源﹐煙靄蒙蒙淡春天。遊人馬上裊金鞭﹐野老田間話丰年。山川﹐都來杖屨邊﹐早子稱了閒居願。

△遂閒堂卽事

堂名遂閒﹐偃息其間。對著這靑編四圍﹐翠玉千竿。壁上關仝範寬﹐枕上陳摶。

古銅圍座錦斕斑﹐瑪瑙杯斟水晶寒。靈石相間玉潺﹐筆硯窗前雨聲幹。倒大來淸安﹐柴門勢不關﹐一任雲飛散。

△秋池散慮

池亭艸苫﹐書架牙簽。對著這煙波綠慘﹐霜葉紅酣。太湖石神剜鬼刂﹐掩映著這松杉。恰便似蛟龍飛繞玉巖﹐害的些野鹿山猿半癡憨。呼童忙爲捲疏簾﹐老子無語但掀髯。遙瞻﹐雲山露半尖﹐越顯的秋光淡。

【中呂】普天樂

水挪藍﹐山橫黛。水光山色﹐掩映書齋。圖畫中﹐囂塵外。暮醉朝吟妨何礙﹖正黃花三徑齊開。家山在眼﹐田園稱意﹐其樂無涯。

樹連村﹐山爲界。分開煙水﹐隔斷塵埃。桑柘田﹐相襟帶。錦裏風光春常在﹐看循環四季花開。香風拂面﹐彩雲隨步﹐其樂無涯。

折腰慚﹐迎塵拜。槐根夢覺﹐苦盡甘來。花也喜歡﹐山也相愛。萬古東籬天畱在﹐做髙人輪到吾儕。山妻稚子﹐團欒笑語﹐其樂無涯。

看了些榮枯﹐輕了些成敗。子猷興盡﹐元亮歸來。把翠竹栽﹐黃茅蓋。你便占盡白雲無人怪﹐早子收心波竹杖芒鞋。遊山玩水﹐吟風弄月﹐其樂無涯。

只爲愛山的別﹐耽書的煞。輕輕搽下﹐黃閣烏臺。整八年﹐江村外。償卻從前鶯花債﹐但客至玳瑁筵開。金瓢勸酒﹐玉人同坐﹐其樂無涯。

芰荷衣﹐松筠蓋。風流盡勝﹐畫戟門排。看時節采藥苗﹐挑芹菜。捕得金鱗船頭賣﹐怎肯直搶入千丈塵埃﹖片帆煙雨﹐一竿風月﹐其樂無涯。

楚《離騷》﹐誰能解﹖就中之意﹐日月明白。恨尙存﹐人何在﹖空快活了湘江魚蝦蟹﹐這先生暢好是胡來。怎如向靑山影裏﹐狂歌痛飲﹐其樂無涯。

莫剛直﹐休豪邁。於身無益﹐惹禍招災。放的這眼界髙﹐胸襟大。問甚幾度江南浮雲壞﹐且對靑山適意忘懷。子眞谷口﹐元龍樓上﹐其樂無涯。

布袍穿﹐綸巾戴。傍人休做﹐隱士疑猜。鬢髮皤﹐心神怠。拱出無邊功名賽﹐我直待要步走上蓬萊。神遊八表﹐眼髙四海﹐其樂無涯。

洞壺中﹐紅塵外。友從江上﹐載得春來。煙水間﹐乾坤大。緩步雲山無遮礙﹐勝王家舞榭歌臺。酒斟色艷﹐詩吟破膽﹐其樂無涯。

△辭參議還家

昨日尙書﹐今朝參議。榮華休戀﹐歸去來兮﹗遠是非﹐絕名利。蓋座團茅松陰內﹐便穩似新築沙堤。有靑山勸酒﹐白雲伴睡﹐明月催詩。

△閒居

好田園﹐佳山水。閒中眞樂﹐幾个人知﹖自在身﹐從吟醉。一片閒雲無拘系﹐說神仙恰是眞的。任雞虫失得﹐夔玄多寡﹐鵬髙低。

△秋日

喜歸休﹐中年後。放懷詩酒﹐到處追遊。羅綺圍﹐笙歌奏。正值黃花開時候﹐把陶淵明生紐得風流。霜林簇錦﹐雲山展翠﹐煙水橫秋。

△大明湖泛舟

畫船開﹐紅塵外。人從天上﹐載得春來。煙水閒﹐乾坤大。四面雲山無遮礙﹐影搖動城郭樓臺。杯斟的金波灩灩﹐詩吟的靑霄慘慘﹐人驚的白鳥皚皚。

【雙調】折桂令

想爲官枉了貪圖﹐正直淸廉﹐自有亨衢。暗室虧心﹐縱想致富﹐天意何如﹖白圖甚身心受苦﹐急回頭暮景桑楡。婢妾妻孥﹐玉帛珍珠﹐都是過眼的風光﹐總是空虛。

功名事一筆都勾﹐千里歸來﹐兩鬢驚秋。我自無能﹐誰言有道﹐勇退中流。柴門外春風五柳﹐竹籬邊野水孤舟。綠蟻新ド﹐瓦缽磁甌﹐直共靑山﹐醉倒方休。功名百尺竿頭﹐自古及今﹐有幾个干休﹖一个懸首城門﹐一个和衣東市﹐一个抱恨湘流。一个十大功親戚不畱﹐一个萬言策貶竄忠州。一个無罪監收﹐一个自抹咽喉。仔細尋思﹐都不如一葉扁舟。

△過金山寺

長江浩浩西來﹐水面雲山﹐山上樓臺。山水相連﹐樓臺相對﹐天與安排。詩句成風煙動色﹐酒杯傾天地忘懷。醉眼睜開﹐遙望蓬萊﹐一半兒雲遮﹐一半兒煙霾。

△中秋

一輪飛鏡誰磨﹖照徹乾坤﹐印透山河。玉露泠泠﹐洗秋空銀漢無波。比常夜淸光更多﹐盡無礙桂影婆娑。老子髙歌﹐爲問嫦娥﹐良夜懨懨﹐不醉如何﹖

△鑿池

殷勤鑿破蒼苔﹐把湖濼風煙﹐中半分開。滿意淸香﹐盡都是千葉蓮栽。看鏡裏紅妝弄色﹐引沙頭白鳥飛來。老子方才﹐陶寫吟懷﹐忽見波光﹐搖動亭臺。

△詠胡琴

八音中最妙惟弦﹐塞上新聲﹐字字淸圓。錦樹啼鶯﹐朝陽鳴鳳﹐空谷流泉。引玉杖輕籠慢撚﹐賽歌喉傾倒賓筵。常記當年﹐香案之前﹐一曲春生﹐四海名傳。

△通州巡舟

呼童解纜開船﹐見綠樹靑天﹐兩岸回旋。欹枕篷窗﹐覺風波只在頭邊。桂掉舉搖開翠煙﹐竹彈斜界破平川。老子狂顚﹐髙詠詩篇﹐行過沙頭﹐驚的些白鳥翩翩。

△白蓮隱括﹝木蘭花慢﹞

幽花帶露池塘﹐恨太華峯髙﹐身世相妨。脈脈盈盈﹐何須解語﹐已斷柔腸。羨公子風標異常﹐盡一生何限淸香。華發滄浪﹐夜月壺觴﹐明日新聲﹐付與秋娘。

【正宮】塞鴻秋

春來時綽然亭香雪梨花會﹐夏來時綽然亭云錦荷花會﹐秋來時綽然亭霜露黃花會﹐冬天時綽然亭風月梅花會。春夏與秋冬﹐四季皆佳會﹐主人此意誰能會﹖

【中呂】朝天曲

掛冠﹐棄官﹐偸走下連云棧。湖山佳處屋兩間﹐掩映垂楊岸。滿地白雲﹐東風吹散﹐卻遮了一半山。嚴子陵釣灘﹐韓元帥將壇﹐那一个無憂患﹖

柳堤﹐竹溪﹐日影篩金翠。杖藜徐步近釣磯﹐看鷗鷺閒遊戲。農父漁翁﹐貪營活計﹐不知他在圖畫裏。對著這般景致﹐坐的﹐便無酒也令人醉。

自劾﹐退歸﹐用不著風雲气。疏狂迂闊拙又癡﹐今日才回味。玩水遊山﹐身無拘系﹐這的是三十年落的。翠微﹐更奇﹐知道我閒居意。

玉田﹐翠煙﹐鸞鶴聲相喚﹐靑山搖動水底天﹐把沙鳥都驚散。物外風光﹐同誰遊玩﹖有蓬萊海上仙。綽然﹐四邊﹐滚滚云撩亂。

牧笛﹐酒旗﹐社鼓喧天擂。田翁對客喜可知﹖醉舞頭巾墜。老子年來﹐逢場作戲﹐趁歡如飲數杯。醉歸﹐月黑﹐盡踏得雲煙碎。

翠微﹐四圍﹐無一點塵俗气。水聲不解說是非﹐到處相尋覓。想爲吾儂﹐心灰名利﹐他也要相陪閒坐的。寢食﹐不離﹐倒得人先醉。

日居﹐月諸﹐斷送了人無數。自從開辟君試數﹐那个不到邙山路﹖何況吾儂。些兒名譽﹐向電光中誰做主﹖據著這老夫﹐志趣﹐把烏兔常拴住。

恰陰﹐卻晴﹐來往云無定。湖光山色晦復明﹐會把人調弄。一段幽奇﹐將何酬應﹖吐新詩字字淸。錦鶯﹐數聲﹐又喚起遊山興。

錦屏﹐翠屏﹐極目山無盡。白雲忽向樹杪生﹐似林影波光定。故把淸風﹐遮映搖動﹐水和山俱有聲。興淸﹐半晴﹐天意也還相應。

△詠四景

△春

遠村﹐近村﹐煙靄都遮盡。陰陰林樹曉未分﹐時聽黃鸝韻。竹杖芒鞋﹐行穿花徑﹐約漁樵共賞春。日新﹐又新﹐是老子山林興。

△夏

自酌﹐自歌﹐自把新詩和。人間甲子一任他﹐壺裏乾坤大。流水當門﹐靑山圍座﹐每日家叫三十聲閒快活。就著這綠蓑﹐醉呵﹐向云錦香中臥。

△秋就詠水仙妝白菊花

此花﹐甚佳﹐淡秋色東籬下。人間凡卉不似他﹐倒傲得風霜怕。玉蕊瓏蔥﹐瓊枝低壓﹐雪香春何足誇。羨煞﹐愛煞﹐端的是覷一覷千金價。

△冬

此杯﹐莫推﹐雪片兒雲間墜。火鑪頭上酒自煨﹐直喫的醺醺醉。不避風寒﹐將詩尋覓。笑襄陽老子癡﹐近著這剡溪﹐夜黑﹐險凍的來不得。

【越調】寨兒令

△春

水繞門﹐樹圍村﹐雨初晴滿川花艸新。雞犬欣欣﹐鷗鷺紛紛﹐占斷玉溪春。愛龐公不入城閫﹐喜陳摶髙臥煙雲﹐陸龜蒙長散誕﹐陶元亮自耕耘。這幾君﹐都不是等閒人。

△夏

愛綽然﹐靠林泉﹐正當門滿池千葉蓮。一帶山川﹐萬頃風煙﹐都在幾席邊。壓枝低金杏如拳﹐客來時樽酒畱連。按新聲歌樂府﹐分險韻賦詩篇。見胎仙﹐飛下九重天。

△秋

水影寒﹐藕花殘﹐被西風有人獨倚闌。醉眼遙觀﹐北渚南山﹐照映錦讕斑。利名塵不到柴關﹐綽然亭倒大幽閒。共三閭歌楚些﹐同四皓訪商顏。笑人間﹐無處不邯鄲。

△冬白戰體

天欲明﹐覺寒生﹐打書窗只聞風有聲。步出柴荊﹐遙望郊﹐滚滚勢如傾。四圍山巖壑都平﹐道途間無个人行。愛園林春浩蕩﹐喜天地气澄淸。巧丹靑﹐怎畫綽然亭﹖

△赴詹事丞召開通州感疾還家

幹送行﹐謾長亭﹐被恩書挽回雲水情。才到燕京﹐便要回程﹐你好自在也老先生﹗帶行人所望無成﹐管伴使飲气吞聲。水和山應也恨﹐來與去不曾停。幾曾經﹐不睹是的晉淵明﹖

自掛冠﹐歷長安﹐共白雲往來山水間。名不相干﹐利不相關﹐天地一身閒。綠楊堤黃鳥綿蠻﹐紅蓼灘白鷺翩翩。盡紅塵千萬丈﹐飛不到釣魚灘。只一竿﹐釣出水中仙。

△綽然亭獨坐

白日遲﹐錦鳩啼﹐看兒童汲泉澆菜畦。楊柳風微﹐苗稼云齊﹐桑柘翠煙迷。映靑山茅舍疏籬﹐繞孤村流水花堤。看蜂蝶髙下舞﹐任鷗鷺往來飛。笑嘻嘻﹐不覺日平西。

△壽日燕飲

一雨晴﹐百花明﹐謝諸公不辭郊外行。盡是簪纓﹐充塞門庭﹐車馬鬧縱橫。遞香羅爭祝長生﹐捧金杯斗和歌聲。徹靑霄仙樂響﹐扶翠袖玉山傾。眼睜睜﹐險踏碎綽然亭。

辭參議還家﹐連次鄕會十餘日﹐故賦此

離省堂﹐到家鄕﹐正荷花爛開云錦香。遊玩秋光﹐朋友相將﹐日日大筵張。會波樓醉墨淋浪﹐歷下亭金縷悠揚。大明湖搖畫舫﹐華不注倒壺觴。這幾場﹐忙殺柘枝娘。

【中呂】山坡羊

人生於世﹐休行非義﹐謾過人也謾不過天公意。便亻贊些東西﹐得些衣食﹐他時終作兒孫累﹐本分世間爲第一。休使見識﹐幹圖甚的﹗

休圖官祿﹐休求金玉﹐隨緣得過休多欲。富何如﹖貴何如﹖沒來由惹得人嫉妒﹐回首百年都做了土。人﹐皆笑汝﹔渠﹐幹受苦﹗

如何是良貴﹖如何是珍味﹖所行所做依仁義。淡黃齏﹐也似堂食﹐必能如此方無愧﹐萬事莫教差半米。天﹐成就你﹔人﹐欽敬你。

無官何患﹖無錢何憚﹖休教無徳人輕慢。你便列朝班﹐鑄銅山﹐止不過只爲衣和飯﹐腹內不饑身上暖。官﹐君莫想﹔錢﹐君莫想。

於人誠信﹐於官淸正﹐居於鄕裏宜和順。莫虧心﹐莫貪名﹐人生萬事皆前定﹐行歹暗中天照臨。疾﹐也報應﹔遲﹐也報應。

休學諂佞﹐休學奔競﹐休學說謊言無信。貌相迎﹐不實誠﹐縱然富貴皆僥幸﹐神惡鬼嫌人又憎。官﹐待怎生﹔錢﹐待怎生。

與人方便﹐救人危患﹐休趨富漢欺窮漢。惡非難﹐善爲難﹐細推物理皆虛幻﹐但得个美名兒畱在世間。心﹐也得安﹔身﹐也得安。

眞實常在﹐虛脾終敗﹐過河休把橋梁壞。你便有文才﹐有錢財﹐一時間怕不人耽待﹐半空裏若差將个打算的來。彊﹐難掙揣﹔乖﹐難掙揣。

金銀盈溢﹐於身無益﹐爭如長把人周濟。落便宜﹐是得便宜﹐世人豈解天公意﹐毒害到頭傷了自己。金﹐也笑你﹔銀﹐也笑你。

天機參破﹐人情識破﹐歸來閒枕白雲臥。向巖阿﹐且婆娑﹐琴書筆硯爲功課﹐軒裳倘來何用躲﹖行﹐也在我﹔藏﹐也在我。

△驪山懷古

驪山四顧﹐阿房一炬﹐當時奢侈今何處﹖只見艸蕭疏﹐水縈紆﹐至今遺恨迷煙樹﹐列國周齊秦漢楚。贏﹐都變做了土﹔輸﹐都變做了土﹗

驪山屏翠﹐湯泉鼎沸﹐說瓊樓玉宇今俱廢。漢唐碑﹐半爲灰﹐荊榛長滿繁華地﹐堯舜土階君莫鄙。生﹐人贊美﹔亡﹐人贊美。

△沔池懷古

秦如狼虎﹐趙如豚鼠﹐秦彊趙弱非虛語。笑相如﹐大粗疏﹐欲憑血气爲伊呂﹐萬一座間誅戮汝﹐君也﹐誰做主﹖民也﹐誰做主﹖

秦王彊暴﹐趙王懦弱﹐相如何以爲懷抱﹖不量度﹐剩粗豪﹐酒席間便欲伐無道﹐倘若祖龍心內惱﹐君﹐幹送了﹔民﹐幹送了﹗

△北邙山懷古

悲風成陣﹐荒煙埋恨﹐碑銘殘缺應難認。知他是漢朝君﹐晉朝臣﹖把風雲慶會消磨盡﹐都做了北邙山下塵。便是君﹐也喚不應﹔便是臣﹐也喚不應﹗

△洛陽懷古

天津橋上﹐憑闌遙望﹐舂陵王气都凋喪。樹蒼蒼﹐水茫茫﹐雲臺不見中興將﹐千古轉頭歸滅亡。功﹐也不久長﹔名﹐也不久長。

△潼關懷古

峯巒如聚﹐波濤如怒﹐山河表裏潼關路。望西都﹐意躊躕﹐傷心秦漢經行處﹐宮闕萬間都做了土。興﹐百姓苦﹔亡﹐百姓苦﹗

△未央懷古

三傑當日﹐俱曾此地﹐殷勤納諫論興廢。見遺基﹐怎不傷悲﹐山河猶帶英雄气﹐試上最髙處閒坐地。東﹐也在圖畫裏﹔西﹐也在圖畫裏。

△咸陽懷古

城池俱壞﹐英雄安在﹖雲龍幾度相交代﹗想興衰﹐若爲懷﹐唐家才起隋家敗﹐世態有如雲變攺。疾﹐也是天地差﹔遲﹐也是天地差﹗

【越調】天淨沙

昨朝楊柳依依﹐今朝雨雪霏霏﹐社燕秋鴻忒疾。若不是濁醪有味﹐怎消磨這日月東西。

年時尙覺平安﹐今年陡恁衰殘﹐更著十年試看。煙消雲散﹐一杯誰共歌歡﹖休言咱是誰非﹐只宜似醉如癡﹐便得功名待怎的﹖無窮無地﹐那駝兒用你精細﹖

【南呂】西番經

天上皇華使﹐來回三四番﹐便是巢由請下山。取索檀﹐略別華鵲山。無多慚﹐此心非爲官。

屈指歸來後﹐山中八九年﹐七見徵書下日邊。私自憐﹐又爲塵事纏。鶴休怨﹐行當還綽然。

累次徵書至﹐教人去往難﹐豈是無心作大官﹖君試看﹐蕭蕭雙鬢斑。休嗟嘆﹐只不如山水間。

說著功名事﹐滿懷都是愁﹐可似靑山歸去休。休﹐從今身自由。誰能夠﹐一蓑煙雨秋﹗

○小令

【中呂】朝天子

△攜美姬湖上

遠山﹐近山﹐兩意冰弦散。行雲十二擁翠鬟﹐攙不定春風幔。錦帳琵琶﹐司空聽慣﹐險教人喚小蠻。粉殘﹐黛減﹐正好向燈前看。

錦箏﹐玉笙﹐落日平湖淨。寶花解語不勝情﹐翠袖金波瑩。蘇小堤邊﹐東風一另﹐怕羞殺林外鶯。方酒醒﹐夢驚﹐正好向燈前聽。

玉舟﹐漸收﹐淡淡雙蛾皺。鴛鴦羅帶幾多愁﹐系不定春風瘦。二八芳年﹐花開時候﹐酒添嬌月帶羞。醉休﹐睡休﹐正好向燈前候。

美哉﹐美哉﹐忙解闌胸帶。鴛鴦枕上口腮﹐直恁麼腰肢擺。朦朧笑臉﹐由他搶白﹐且寬心權寧耐。姐姐﹐奶奶﹐正好向燈前快。

△詠美

翠梳﹐淺鋪﹐粉汁香塵素。畫闌誰與月同孤﹐試聽髙唐賦。云堆玉梳﹐多情眉宇﹐有離人愁萬縷。若還﹐寄取﹐羅帕上題詩去。

柳腰﹐翠裙﹐不似昨宵困。輕風吹散曉窗雲﹐花落佳人鬢。璧月多情﹐黃昏誰近﹐素盈盈羅帕塵。淚痕﹐尙存﹐須寄與東風信。

【中呂】紅繡鞋

△贈美妓

手掌兒血噴粉哨﹐指甲兒玉碾瓊雕﹐子見他懷擎瑪瑙泛香醪。眼睛兒冷丟澑﹐話頭兒熱剔選﹐把一个李謫仙險醉倒。荼コ院風香雪霽﹐海棠軒綠繞紅圍﹐他便似碧桃花映粉墻西。梨花云春澹蕩﹐楊柳霧曉淒迷﹐把一个陶學土險愛死。

○套數

【雙調】新水令

△辭官

急流中勇退不爭多﹐厭喧煩靜中閒坐。利名場說著逆耳﹐煙霞疾做了沈屙。若不是天意相合﹐這淸福怎能个。

【川撥棹】每日家笑呵呵﹐陶淵明不似我。跳出天羅﹐占斷煙波。竹塢松坡﹐到處婆婆。倒大來淸閒快活﹐看時節醉了呵﹗

【七弟兄】唱歌﹐彈歌﹐似風魔﹐把功名富貴都參破。有花有酒有行窩﹐無煩無惱無災禍。

【梅花酒】年紀又半百過﹐壯志消磨﹐暮景蹉跎﹐鬢髮渾皤。想人生能幾何﹖嘆日月似攛梭。自相度﹐圖个甚﹖謾張羅﹐得磨駝﹐且磨駝。共鄰叟兩三个﹐無拘束卽脾和。

【收江南】向花前莫惜醉顏酡﹐古和今都是一南柯﹐紫羅衤闌未必勝漁蓑。休只管戀他﹐急回頭好景亦無多。

【離亭宴煞】髙竿上本事從邏邏﹐委實的賽他不過。非是俺全身遠害﹐免教人信口開喝。我把這勢利絕﹐農桑不能理會﹐莊家過活。靑史內不標名﹐紅塵外便是我。

【南呂】一枝花

△詠喜雨

用盡我爲民爲國心﹐祈下些值玉值金雨。數年空盼望﹐一旦遂沾濡。喚省焦枯﹐喜萬象春如故﹐恨流民尙在途。畱不住都棄業拋家﹐當不的也離鄕背土。

【梁州】恨不的把野艸翻騰做菽粟﹐澄河沙都變化做金珠。直使千門萬戶家豪富﹐我也不枉了受天祿。眼覷著災傷教我沒是處﹐只落的雪滿頭顱。

【尾聲】靑天多謝相扶助﹐赤子從今罷嘆吁。只願的三日霖霪不停住﹐便下當街上似五湖﹐都淹了九衢﹐猶自洗不盡從前受過的苦﹗

☆眞氏

眞氏﹐元代女藝人﹐名眞眞。建寧﹝今屬福建省﹞人﹐約元前期人。宋代理學名儒眞徳秀的後代。其父官朔方時﹐因挪用庫金無力償還﹐將她賣入娼家。後流落大都。時姚燧爲承旨﹐一日宴集翰林院。眞氏歌曲﹐所操閩音。姚詢之﹐知其身世後﹐遂告丞相三寶奴﹐請爲落籍﹐並助奩房﹐使之與翰林屬官王棣﹝一本黃棣﹞結爲夫妻。京師傳爲一時盛事。元代名士﹐多有歌詩詠之。今存者有貝瓊《眞眞曲》﹝見《淸江貝先生詩集》卷一﹞﹑王逢《眞氏女》二首﹝見《梧溪集》卷五﹞﹑髙啟《貞氏女》﹝見《髙太史大全集》卷七﹞。

○小令

△【仙呂】解三酲

奴本是明珠擎掌﹐怎生的流落平康﹖對人前喬做作嬌模樣﹐背地裏淚千行。三春南國憐飄蕩﹐一事東風沒主張﹐添悲愴﹐那里有珍珠十斛﹐來贖云娘﹗

☆沈和

沈和﹐字和甫。生年不詳。《錄鬼簿》列其入「方今已死名公才人相知者」﹐小傳中又稱「近年方卒」﹐據王鋼《錄鬼簿三種校訂﹟前者》《錄鬼簿》第一次修訂傳世當在至正二年﹝一三四二年﹞至五年﹝一三四五﹞﹐則其卒年當在元統﹑至元到至正之間﹝一三三四～一三四一﹞。杭州人。其生父早逝﹐母再嫁黃姓。元代後期知名曲家黃天澤卽其同母異父弟。後寓居江州﹝今江西九州﹞。門巋《元曲百家縱論﹟以南北調合腔的蠻子漢卿》認爲其離開杭州去江西﹐可能有家庭的緣故。《錄鬼簿》爲其立傳﹐稱﹕「能詞翰﹐善談謔。天性風流﹐兼明音律。以南北腔合調﹐自和甫始。如《瀟湘八景》《歡喜冤家》等曲﹐極爲工巧。」《錄鬼簿》小傳未言其官否﹐考其所存《仙呂﹟賞花時》套數﹐有「棄朝中俸祿﹐避風波仕途」﹑「得失榮枯總是虛﹐便做道三公位待何如」﹑「不求玉帶掛金魚﹐我則待離塵世訪江湖」等句﹐對功名利祿相當淡薄﹐則其曾出仕爲官﹐或卽官於江西﹐後可能辭官隱居。其能詞曲﹑善書法﹑通音律﹐鐘嗣成極爲尊重﹐所作《淩波仙》弔詞稱﹕「五言嘗寫和陶詩﹐一曲能傳冠柳詞﹐半生書法欺顏字。占風流獨我師﹐是梨園南北分司。當時事﹐仔細思﹔細思量﹐不似當時。」時在江南地區享有相當髙的聲望。《錄鬼簿》小傳錄其文壇雅號﹕「江西稱爲『蠻子關漢卿』者是也。」朱權《太和正音譜﹟古今羣英樂府格勢》評曰「沈和甫之詞﹐如翠羽孔雀。」不過﹐其所作詩詞﹑書法﹐今皆不可得見。所作散曲﹐僅存《瀟湘八景》一套。但這種南北曲調交互使用的新形式﹐不僅使時人耳目一新﹐更主要的是促進了南北地區間民族音樂的交流與融合﹐擴大了曲調的來源和容量﹐丰富了曲的表現功能﹐對於曲的進一步發展是一重大貢獻。所作雜劇﹐《錄鬼簿》著錄五種﹐均佚﹔《太和正音譜》增補一種﹕《瀟湘八景》﹐當今學術界一般認爲是朱權誤補。

○套數

【仙呂】賞花時北

△瀟湘八景

休說功名皆是浪語﹐得失榮枯總是虛﹐便做道三公位待何如﹖如今得時務﹐盡荊棘是迷途。

【幺篇】便是握霧拿云志已疏﹐詠月嘲風心願足﹐我則待離塵世訪江湖﹐尋幾个知音伴侶﹐我則待林泉下共樵夫。

【排哥南】遠害全身﹐淸風萬古﹐堪羨範蠡歸湖。不求玉帶掛金魚﹐甘分向煙波做釣徒。絕塵世﹐遠世俗﹐扁舟獨駕水雲居。嗟塵世﹐人鬥取﹐蝸名蠅利待何如﹖

【那吒令北】棄朝中俸祿﹐避風波仕途﹔身邊引著小僕﹐玩雲山景物﹔杖頭挑酒壺﹐訪煙霞伴侶。近著紅蓼灘﹐靠著白渡﹐潛身向艸舍﹑得這茅廬。

【排歌南】我則將這小舟撐﹐蘭棹舉﹐蓑笠爲活計。一任他紫朝服﹐我不願畫堂居。往來交遊﹐逍遙散誕﹐幾年無事傍江湖。旋ド新酒釣鮮魚﹐終日樂有餘﹐杯中淺﹐瓶內無﹐鄰家有酒也宜沽。吟魂醉﹐飲興足﹐滿身花影倩人扶。

【鵲踏枝兒】見芳艸映萍蕪﹐聽松風響寒蘆﹐我則見落照漁村﹐水接天隅。見一簇﹑帆歸遠浦﹐他每都是些不識字的慵懶漁夫。

【桂枝香南】扁舟灣住﹐在垂楊深處。﹤鼻勾﹥々似鼻息如雷﹐睡足了江南煙雨。聽山寺晚鐘﹐聲聲淒楚。西沈玉兔﹐夢回初。本待要扶頭去﹐淸閒倒大福。

【寄生艸北】春景看山色晴嵐翠﹐夏天聽瀟湘夜雨疏。九秋玩洞庭明月生南浦﹐見平沙落雁迷芳渚。三冬賞江天暮雪飄飛絮﹐一任教亂紛紛柳絮舞空中﹐爭如俺儂家鸚鵡洲邊住。

【樂安神南】閒來思慮﹐自從那日賦歸歟﹐山河日月幾盈虛﹐風光漸覺催寒暑。欲求生富貴﹐須下死工夫﹐且常教兩眉舒。

【六幺序北】園塘外三丘地﹐篷窗下幾卷書﹐他每傲人間駟馬髙車。每日家相伴陶朱﹐弔問三閭。我將這《離騷》和這《楚辭》﹐來便收續﹐覺來時滿眼靑山暮﹐抖擻著綠蓑歸去。看花開花落流年度﹐一任教春風桃李﹐更和這暮景桑楡。

【尾聲南】悟乾坤淸幽趣﹐但將無事老村夫﹐寫入在瀟湘八景圖。

☆範居中

範居中﹐字子正﹐號冰壺。杭州人。生卒年不詳。《錄鬼簿》列入「方今已死名公才人相知者」一類﹐小傳稱其大徳年間﹝一二九七～一三○七﹞陪同妹妹北行赴都﹐後卒於家。據王鋼《錄鬼簿三種校訂﹟前言》《錄鬼簿》第一次修訂傳世當在至正二年﹝一三四二年﹞至五年﹝一三四五﹞間﹐則其活動約在元代中期﹐卒於至正二年之前。《錄鬼簿》小傳敍其家世生平甚詳﹕「父玉壺﹐前輩名儒。假於術爲業﹐居杭之三元樓前。每歲之夕﹐必以時事題於燈紙之上﹐杭人聚觀﹐遠近背知父子之名。公子精神秀異﹐學問該博。嘗出大言於肆﹐以爲筆不停思﹐文不擱筆﹐諸公知其才﹐不敢難也。善琴操﹐能書法。……以才髙不見遇﹐卒於家。」在當時文壇享有一定聲譽﹐鐘嗣成對其多才多藝極爲稱贊﹐爲撰﹝淩波仙﹞弔詞云「向﹑歆傳家振家聲﹐羲﹐獻臨池播令名。操焦桐只許知音聽﹐售千金價未輕﹐有誰知父子才能﹖冰如玉﹐玉似水﹐映壺天表裏澄淸。」惜其所作書法作品﹐今已不見﹔雜劇作品﹐曾與施惠﹑黃天澤﹑沈珙這三位當時名流合撰《裘》﹐亦佚﹔所作散曲﹐僅存南北合腔《秋思》一套﹐寫秋日思戀情人。

○套數

【正官】金殿喜重重南

△秋思

風雨秋堂﹐孤枕無眠﹐愁聽雁南翔。風也淒涼﹐雨也淒涼﹐節序已過重陽。盼歸期何期何事歸未得﹐料天教暫爾參商。晝思鄕﹐夜思鄕﹐此情常是悒怏。

【賽鴻秋北】想那人妒靑山愁蹙在眉峯上﹐泣丹楓淚滴在香腮上﹐拔金釵劃損在雕闌上﹐托瑤琴哀訴在冰弦上。無事不思量﹐總爲咱身上。爭知我懶貪書﹐羞對酒﹐也只爲他身上。

【金殿喜重重南】淒愴。望美人兮天一方﹐謾想象賦髙唐。夢到他行﹐身到他行﹐甫能得一霎成雙。是誰將好夢都驚破﹖被西風吹起啼づ。惱劉郎害潘郎﹐折倒盡舊日豪放。

【貨郎兒北】想著和他相偎廝傍﹐知他是千場萬場﹖我怎比司空見慣當尋常。才離了一時半刻﹐恰便是三暑十霜。

【醉太平北】恨程途渺茫﹐更風波零。我這里千回百轉自彷徨﹐撇不下多情數樁。半眞半假喬模樣﹐宜嗔宜喜嬌情況﹐知疼知熱俏心腸。

【尾聲】往事後期空記省﹐我正是桃葉桃根各盡傷。

【賺南】終日懸望﹐恰原來搗虛撇抗。誤我一向﹐到此才知言是謊。把當初花前宴樂﹐星前誓約﹐眞个崔張不讓。命該凋喪﹐險些病染膏肓﹐此言非妄。

【怕春歸北】白髮陡然千丈﹐非關明鏡無情﹐緣愁似个長。相別時多﹐相見時難﹐天公自主張。若能夠相見﹐我和他對著燈兒深講。

【春歸犯北】自想﹐但只愁年華老﹐容顏攺﹐添惆悵。驀然平地﹐反生波浪。最莫把靑春棄擲﹐他時難算風流帳﹐怎辜負銀屏繡褥朱幌。才色相當﹐兩情契合非彊﹐怎割捨眉南面北成撇漾。

【尾聲北】動止幸然俱無恙﹐畫堂內別是風光﹐散卻離憂重歡暢。

☆施惠

作者簡介見戲文部分。

○套數

【南呂】一枝花

△詠劍

離匣牛斗寒﹐到手風雲助﹐插腰姦膽破﹐出袖鬼神伏。正直規模﹐香檀把虎口雙吞玉﹐沙魚鞘龍鱗密砌珠。掛三尺壁上飛泉﹐響半夜牀頭驟雨。

【梁州】金錯落盤花扣掛﹐碧玲瓏鏤玉妝束﹐美名兒今古人爭慕。彈魚空館﹐斷蟒長途﹐逢賢把贈﹐遇寇卽除。比鏌鋣端的全殊﹐縱幹將未必能如。曾遭遇諍朝才烈士朱云﹐能回避嘆蒼穹雄天項羽﹐怕追陪報私仇俠客專諸。價孤﹐世無﹐數十年是俺家藏物。嚇人魂﹐射人目﹐相伴著萬卷圖書酒一壺﹐徧歷江湖。

【尾聲】笑提常向尊前舞﹐醉解多從醒後贖﹐則爲俺未遂封侯把他久擔誤。有一日修文用武﹐驅蠻靜虜﹐好與淸時定邊土。

《全元散曲》﹝二﹞

☆喬吉

○小令

【正官】醉太平

△題情

離情廝禁﹐舊約難尋。落紅堆徑雨沈沈﹐鎖梨花院深。瘦來裙掩鴛鴦錦﹐愁多夢冷芙蓉枕﹐髻松釵落鳳凰金﹐險掂折玉簪。

△樂閒

鏈秋霞汞鼎﹐煮晴雪茶鐺。落花流水護茅亭﹐似春風武陵。喚樵靑﹑椰瓢傾﹑云淺松醪剩﹐倚圍屏﹑洞仙酣﹑露冷石牀淨﹐掛枯藤﹑野猿啼﹑月淡紙窗明﹐老先生睡醒。

△漁樵閒話

柳穿魚旋煮﹐柴換酒新沽。鬥牛兒乘興老樵漁﹐論閒言倀語。燥頭顱束云擔雪耽辛苦﹐坐蒲團攀風詠月窮活路﹐按葫蘆談天說地醉模糊。入江山畫圖。

【正官】綠幺徧

△自述

不占龍頭選﹐不入名賢傳。時時酒聖﹐處處詩禪﹐煙霞狀元﹐江湖醉仙﹐笑談便是編修院。畱連﹐批風抹月四十年。

【南呂】四塊玉

△詠手

弦上看﹐花間把﹐握雨攜雲那淸嘉﹐春風滿袖拈羅帕。擎玉﹐微蘸甲﹐風韻煞。

玉掌溫﹐瓊枝嫩﹐閒弄閒拈暗生春﹐爲纖柔長惹風流恨。掠翠顰﹐整髻雲﹐可喜損。

【南呂】玉交枝

△閒適二曲

山間林下﹐有艸舍蓬窗幽雅。蒼松翠竹堪圖畫﹐近煙村三四家。飄飄好夢隨落花﹐紛紛世味如嚼蠟。一任他蒼頭皓發﹐莫徒勞心猿意馬。自種瓜﹐自采茶﹐鑪內鏈丹砂。看一卷道徳經﹐講一會漁樵話﹐閉上槿樹籬﹐醉臥在葫蘆架﹐盡淸閒自在煞。

無災無難﹐受用會桑楡日晚。英雄事業何時辦﹐空熬煎兩鬢斑。陳摶睡足西華山﹐文王不到溪岸。不是我心灰意懶﹐怎陪伴愚眉肉眼﹐雪滿山﹐水繞灘﹐靜愛野鷗閒。使見識偃月堂﹐受驚怕連云棧﹐想起來滿面看﹐通身汗﹐慘煞人也蜀道難。

△失題

靑春空過﹐早兩鬢秋霜漸多。運籌帷幄簪筆坐﹐費心如安樂窩﹐黃塵黑海萬丈波﹐綠袍槐簡千家貨。算世人難蹬脫﹐脫這金枷玉鎖。問小哥﹐你省麼﹖拍手笑呵呵。穿袖衫調傀儡﹐搭套項推沈磨﹐我如今得空便都參破。得淸閒才是我。溪山一派﹐接松徑寒云綠苔。蕭蕭五柳疏籬寨﹐撒金錢菊正開﹐先生拂袖歸去來。將軍戰馬今何在﹖急跳出風波大海﹐作个煙霞逸客﹐翠竹齋﹑薜荔階﹐彊似五侯宅。這一條靑穗條﹐傲煞你黃金帶。再不著父母憂﹐再不還兒孫債。險也啊﹐拜將臺﹗

【南呂】閱全經

△閨情

玉減梅花瘦﹐翠顰妝鏡羞﹐雨念雲思何日休﹖休﹐休登江上樓。紅彎袖﹐淚痕都是愁。

砑金紅鸞紙﹐染香丹鳳詞﹐情系人心狄藉絲。思﹐擲梭雙淚時。回文字﹐織成腸斷詩。

【中呂】朝天子

△歌者簪山桔

錦囊﹐未黃﹐宜薦秋風釀。何須一夜洞庭霜﹐好先試銷金帳。豆蔻梢頭﹐丁香枝上﹐蘸吳姬指甲涼。剖將﹐試嘗﹐止愛些酸模樣。

△賦所感

翠衫﹐玉簪﹐脂唇小櫻桃淡。多情多緒眼腦饞﹐誰敢去胡搖撼﹖冷諢先斬﹐呆科先探﹐小心兒眞个敢。爲俺﹐大膽﹐我倒有三分慘。

△小娃琵琶

暖烘﹐醉容﹐逼匝的芳心動。雛鶯聲在小簾櫳﹐喚醒花前夢。指甲纖柔﹐眉兒輕縱﹐和相思曲未終。玉蔥﹐翠峯﹐嬌怯煞琵琶重。

【中呂】滿庭芳

△鐵馬兒

虛檐月明﹐穿簾得失﹐注月前程。只聞閫外將軍令﹐肅肅宵徵。歌舞鬧難碴錦營﹐雨雲閒偏戰愁城。嘶不定﹐鋼腸人厭聽﹐風入四蹄輕。

△漁父詞

瀟湘畫中﹐雪翻秋浪﹐玉削晴峯。蒓鱸髙興西風動﹐掛起風篷。夢不到靑雲九重﹐祿不求皇閣千鐘。浮蛆甕﹐活魚自烹﹐濁酒旋ド紅。

湘江漢江﹐山川第一﹐景物無雙。呼兒盞洗生珠蚌﹐有酒盈缸。爭人我心都納降﹐和伊吾歌不成腔。船初樁﹐芙蓉對港﹐和月倚篷窗。

吳頭楚尾﹐江山入夢﹐海鳥忘機。閒來得覺胡倫睡﹐枕著蓑衣。釣臺下風雲慶會﹐綸竿上日月交蝕。知滋味﹐桃花浪裏﹐春水鱖魚肥。

江湖隱居﹐旣學範蠡﹐問甚三閭。終身休惹閒題目﹐裝个葫蘆﹐行雨罷龍歸遠浦﹐送秋來雁落平湖。搖船去﹐濁醪換取﹐一串柳穿魚。

山妻稚子﹐薄披鱸膾﹐細切蒓絲。葫蘆盛酒江頭市﹐盞用靑瓷。笑呂望風雲古史﹐愛玄眞江海新詩。心無事﹐尋思那時﹐悔殺進西施。

疏狂逸客﹐一樽酒盡﹐百尺帆開。劃然長嘯西風快﹐海上潮來。入萬頃玻璃世界﹐望三山翡翠樓臺。綸竿外﹐江湖水窄﹐回首是蓬萊。

湖平棹穩﹐桃花泛暖﹐柳絮吹春。萋蒿香脆蘆芽嫩﹐爛煮河豚。閒日月熬了些酒樽﹐惡風波飛不上絲綸。芳村近﹐田原隱隱﹐疑是避秦人。

扁舟棹短﹐名休掛齒﹐身不屬官。船頭酒醒妻兒喚﹐笑語團。錦畫圖芹香水暖﹐玉圍屏雪急風酸。淸江畔﹐閒愁不管﹐天地一壺寬。

沙堤纜船﹐樵夫問訊﹐溪友畱連。笑談便是編修院﹐誰貴誰賢﹐不應舉江湖狀元﹐不思凡蓑笠神仙。魚成串﹐垂楊岸邊﹐還卻酒家錢。

扁舟最小﹐綸巾蒲扇﹐酒甕詩瓢。樵靑拍手漁童笑﹐回首金焦。篛笠底風雲縹緲﹐釣竿頭活計蕭條。船輕棹﹐一江夜潮﹐明月臥吹簫。

綸竿送老﹐酒ド綠蟻﹐蟹擘紅膏。興來自把船兒棹﹐萬頃雲濤。風月養吾生老饕﹐江湖歌楚客《離騷》。溪童道﹐蓑衣是艸﹐不換錦宮袍。

漁家過活﹐雪篷云棹﹐雨笠煙蓑。一聲Ы乃無人和﹐妻子呵呵。包古今不宜時短褐﹐泛江湖無定處行窩。休扶舵﹐輕將棹撥﹐江上月明多。

活魚旋打﹐沽些村酒﹐問那人家。江山萬里天然畫﹐落日煙霞。垂袖舞風生鬢髮﹐扣舷歌聲撼漁槎。初更罷﹐波明淺沙﹐明月浸蘆花。

漁翁醉也﹐任橫棹楫﹐不纜樁橛。晚來隔浦燈明滅﹐船閣沙斜。蘆花夢西風睡徹﹐松茅煙夜火燒絕。秋江月﹐林梢半缺﹐潮信早來些。

江天晚涼﹐一灘蓼沙﹐十里蓮塘。酒缸盛酒船頭上﹐有幾个漁郎。云錦機織作成醉鄕﹐綺羅叢排辦出滄浪。杯盤放﹐鱸魚味長﹐甜似大官羊。

秋江暮景﹐胭脂林障﹐翡翠山屏。幾年罷卻靑雲興﹐直泛滄溟。臥禦榻彎的腿疼﹐坐羊皮慣得身輕。風初定﹐絲綸慢整﹐牽動一潭星。

攜魚換酒﹐魚鮮可口﹐酒熱扶頭。盤中不是鯨鯢肉﹐鱘初熟。太湖水光搖酒甌﹐洞庭山影落魚舟。歸來後﹐一竿釣鉤﹐不掛古今愁。

江聲撼枕﹐一川殘月﹐滿目遙岑。白雲流水無人禁﹐勝似山林。釣晚霞寒波濯錦﹐看秋潮夜海熔金。村醪窨﹐何人共飲﹖鷗鷺是知心。

輕鷗數點﹐寒蒲獵獵﹐秋水厭厭。五湖煙景由人占﹐有甚防嫌﹐是非海天驚地險﹐水雲鄕浪靜風恬。村醪釅﹐歌聲冉冉﹐明月在山尖。

篷窗半龕﹐掛晴帆飽﹐照夜燈饞。一竿界破江雲淡﹐蝦蟹盈籃。未放我杯中量減﹐盡教他鬢影秋攙。船休纜﹐中流半酣﹐系楫下湘潭。

【中呂】紅繡鞋

△竹衫兒

並刀剪龍須爲寸﹐玉絲穿龜背成文﹐襟袖淸涼不沾塵。汗香晴帶雨﹐肩瘦冷搜云﹐是玲瓏剔透人。

浹背全無暑汗﹐曲肱時印新瘢﹐襯荷花落魄壯懷寬。挹風香雙袖細﹐披野色一襟團﹐滿身兒窺豹管。

△書所見

臉兒嫩難藏酒暈﹐扇兒薄不隔歌塵﹐佯整金釵暗窺人。涼風醒醉眼﹐明月破詩魂﹐料今宵怎睡得穩。

△泊臯亭山下

石骨瘦金珠窟嵌﹐樹身馳瓔珞襤衤參﹐秋影秋聲繞蓬龕。靑山黃鶴樓﹐白水黑龍潭﹐野猿啼碎膽。

【中呂】喜春秋

△秋望

千山落葉巖巖瘦﹐百尺危闌寸寸愁﹐有人獨倚晚妝樓。樓外柳﹐眉暗不禁秋。

【中呂】山坡羊

△寓興

鵬摶九萬﹐腰纏十萬﹐揚州鶴背騎來慣。事間關﹐景闌珊﹐黃金不富英雄漢﹐一片世情天地間。白﹐也是眼﹔靑﹐也是眼。

△冬日寫懷

離家一月﹐閒居客捨﹐孟嘗君不費黃齏社。世情別﹐故交絕﹐牀頭金盡誰行借﹖今日又逢冬至節。酒﹐何處賒﹖梅﹐何處折﹖

朝三暮四﹐昨非今是﹐癡兒不解榮枯事。僨家私﹐寵花枝﹐黃金壯起荒淫志﹐千百錠買張招狀紙。身﹐已至此﹔心﹐猶未死。

冬寒前後﹐歸晴時候﹐誰人相伴梅花瘦﹖釣鰲舟﹐纜汀洲﹐綠蓑不耐風霜透﹐投至有魚來上鉤。風﹐吹破頭﹔霜﹐皴破手。

△自警

淸風閒坐﹐白雲髙臥﹐面皮不受時人唾。樂跎跎﹐笑呵呵﹐看別人搭套項推沈磨﹐蓋下一枚安樂窩。東﹐也在我﹔西﹐也在我。

△失題

云濃雲淡﹐窗明窗暗﹐等閒休擘驪龍頷。正尷﹤九咸﹥﹐莫貪婪﹐惡風波喫閃的都著淹﹐流則盈科止則坎。行﹐也在俺﹔藏﹐也在俺。

妝呆壯亻林﹐妝聾妝吞﹐人生一世剛圖甚﹖句閒吟﹐酒頻斟﹐白雲夢繞靑山枕看徧洛陽花似錦。榮﹐也在恁﹔枯﹐也在恁。

【商調】梧葉兒

△出金陵

塵暗埋金地﹐云寒樹玉宮﹐歸去也老仙翁。東北朝宗水﹐西南解慍風﹐船急似飛龍﹐到鐵甕城邊喜落篷。

【越調】小桃紅

△贈劉牙兒

瓠犀微露玉參差﹐偏稱烏金漬。斜抵春纖記前事﹐試尋思。風流漫惹閒唇齒﹐含宮泛徵﹐咬文嚼字﹐誰敢嗑牙兒﹖

△立春遣興

土牛泥軟潤滋滋﹐香寫宜春字。散作芳塵滿街市﹐灑吟髭。老天也管閒公事﹐春風告示。梅花資次﹐攢到北邊枝。

△紙雁兒

漢宮秋信落雲箋﹐行斷鴛鴦剪。寫不成書寄幽怨﹐鏡臺邊。補妝羞對雙金鈿﹐淸愁一點﹐有誰曾見﹐和影過遠山前。

△扇兒

一聲誰剪楚江云﹐秋色輕羅襯。休寫班姬六宮恨﹐淚成痕。半枝汗濕香生暈﹐蒲葵策勛﹐桃花風韻﹐涼滲小烏巾。

△贈郭蓮兒

錦幢羅蓋水晶宮﹐一曲菱歌動。太液云香露華瑩﹐醉芙蓉。鴛鴦不識淩波夢﹐秋房怨空﹐藕絲情重﹐粉瘦怯西風。

△花花髻

小鬟新樣鬥奇絕﹐學綰同心結。翠織香穿逞嬌劣﹐巧堆疊。錦筐露濕瓊梳月﹐盛春倦也﹐和云低遏﹐忙煞夢中蝶。

△效聯珠格

落花飛絮隔朱簾﹐簾靜重門掩。掩鏡羞看臉兒﹛漸女﹜﹐﹛漸女﹜眉尖。眉尖指屈將歸期念﹐念他拋閃。閃咱少欠﹐欠你病厭厭。

△贈朱阿嬌

郁金香染海棠絲﹐云膩宮鴉翅。翠靨眉兒畫心字﹐喜孜孜。司空休作尋常事﹐樽前但得﹐身邊伏侍﹐誰敢想那些兒。

△閨思

日髙猶自睡沈沈﹐夢繞鴛鴦枕。不成閒愁廝拘禁﹐戀香衾。東風落盡西園錦﹐知他爲甚﹐情懷陡恁﹐懶卻惜花心。

△春閨怨

玉樓風杏花衫﹐嬌怯春寒賺。酒病十朝九朝嵌﹐瘦巖巖。愁濃難補眉兒淡﹐香消翠減﹐雨昏煙暗﹐芳艸徧江南。

△中秋懷約

桂花風雨較涼些﹐愁字兒難藏擎。一片秋聲戰梧葉﹐苦離別。幸然不見團圓月﹐多應那人﹐想思今夜﹐明日敢來也。

△楚儀來因戲贈之

碧梧月冷鳳凰枝﹐空守風流志。楚雨湘雲總心事﹐許多時。口兒裏不道个胡倫字。殷勤謝伊﹐𨿽無傳示﹐來探了兩遭兒。

△別楚儀

一樽別酒斷腸詞﹐難說心間事。行李匆匆怎酬志﹖自尋思﹐從今別卻文章士。至如小子﹐十分不是﹐好處也想些兒。

△紹興於侯索賦

晝長無事簿書閒﹐未午衙先散。一郡居民二十萬。報平安﹐秋糧夏稅咄嗟兒辦。執花紋象簡﹐憑琴堂書案﹐日日看靑山。

△孫氏壁間畫竹

月分云影過鄰東﹐半壁秋聲動。露粟枝柔怯棲鳳﹐玉玲瓏﹐不堪歲暮關情重。空谷乍寒﹐美人無夢﹐翠袖倚西風。

△點鞋枝

研臺香蘸翠條尖﹐圈落玄花點﹐云風吳綾粉生焰。配霜縑﹐月牙脫出宮蓮﹛漸女﹜。𨿽然艸木﹐不堪憔悴﹐陪伴玉纖纖。

△曉妝

紺云分翠攏香絲﹐玉綫界宮鴉翅。露冷嗇薇曉初試﹐淡勻脂。金篦膩點蘭煙紙﹐含嬌意思。人須是﹐親手畫眉兒。

△桂花

一枝丹桂倚西風﹐扇影天香動。醉裏淸虛廣寒夢﹐月明中。紫金粟煉朱砂汞﹐綠衣襯榜﹐黃麻供奉﹐不似狀元紅。

△指鐲

紫金銖鈿巧鐲兒﹐慳稱無名指。花信今春幾番至﹖見郎時﹐窗前攜手知心事。行雲拘束﹐暖香消瘦﹐璁褪玉愁枝。

△僧房以太湖石支足

海棠花影月明前﹐約那人相見﹐掩雨遮雲忒方便。最堪憐﹐階前堆垛從踏踐。央及楊翦﹐急差軍健﹐運入麗春園。

【越調】天淨沙

△卽事

筆尖掃盡癡云﹐歌聲喚醒芳春﹐花擔安排酒樽。海棠風信﹐明朝陌上吹塵。一從鞍馬西東﹐幾番衾枕朦朧﹐薄幸𨿽來夢中。爭如無夢﹐那時眞个相逢。隔窗誰愛聽琴﹖倚簾人是知音﹐一句話當時至今。今番推甚﹐酬勞鳳枕鴛衾。鶯鶯燕燕春春﹐花花柳柳眞眞﹐事事風風韻韻。嬌嬌嫩嫩﹐停停當當人人。

【越調】酒旗兒

△陪雅齋萬戶遊仙都洞天

千古藏眞洞﹐一柱立晴空﹐石筍參差似太華峯﹐醉入天臺夢。綠樹溪邊晚風﹐碧雲不動﹐粉香只下芙蓉。

【越調】柳營曲

△有感

薄命妾﹐重離別﹐長吁一聲腸斷也。悶弓兒難拽﹐愁窖兒新掘﹐花擔兒怕擔折。蘭舟夢水繞云結﹐香閨恨燭滅煙絕。鳳凰衾人哽咽﹐鴛鴦枕淚重疊。耶﹐寒似夜來些。

【越調】憑欄人

△香篆

一點雕盤螢度秋﹐半縷宮奩云弄愁。情緣不到頭﹐寸心灰未休。

△金陵道中

瘦馬馱詩天一涯﹐倦鳥呼愁村數家。撲頭飛柳花﹐與人添鬢華。

△春思

澹月梨花曲檻傍﹐淸露蒼苔羅襪涼。恨他愁斷腸﹐爲他燒夜香。

△小姬

手撚紅牙花滿頭﹐愛唱春詞不解愁。一聲出畫樓﹐曉鶯無柰羞。

△香

暖蛻龍團香骨塵﹐細裊云衣古篆文。寶奩餘燼溫﹐小池明月昏。心火蟠燒九曲腸﹐鼻觀薰修三昧香。劫灰書幾場﹐猶存延寸光。

【雙調】沈醉東風

△倩人扶觀華

珠滴瀝寒凝碧粉﹐玉瓏璁暖簇香雲。仙裙翡翠薄﹐宮額鵝黃嫩﹐牡丹也不敢稱尊。倚杖來觀海上春﹐比錦纜龍舟較穩。

△泛湖寫景

幹辦出蒼松翠竹﹐界畫成寶殿珠樓。明玉船﹐描金柳﹐碧玲瓏鳳凰山後。一片睛云雪色秋﹐白羅襯丹靑扇頭。

△題扇頭隱括古詩

萬樹枯林凍折﹐千山髙鳥飛絕。兔徑迷﹐人蹤滅﹐載梨云小舟一葉。蓑笠漁翁耐冷的別﹐獨釣寒江暮雪。

【雙調】折桂令

△上已遊嘉禾南湖歌者爲豪奪扣舷自歌鄰舟皆笑

三月三天霽吹睛﹐見麟鳳滄州﹐鴛鷺沙汀。華鼓淸簫﹐紅雲蘭棹﹐靑旗亭。細看來春風世情﹐都分在流水歌聲。劣燕妖鶯﹐冷笑詩仙﹐擊楫揚ぎ。

△客窗淸明

風風雨雨梨花﹐窄索簾櫳﹐巧小窗紗。甚情緒燈前﹐客懷枕畔﹐心事天涯。三千丈淸愁鬢髮﹐五十年春夢繁華。驀見人家﹐楊柳分煙﹐扶上檐牙。

△雨窗寄劉夢鸞赴宴以侑樽云

妒韶華風雨瀟瀟﹐管月犯南箕﹐水漏天瓢。濕金縷鶯裳﹐紅膏燕嘴﹐黃粉蜂腰。梨花夢龍綃淚今春瘦了﹐海棠魂羯鼓聲昨夜驚者。極目江臯﹐錦澀行雲﹐香暗歸潮。

贈張氏天香善塡曲時在陽羨莫侯席上

月明一片緗云﹐揉做淸芬﹐吹下昆侖。勝淺淺蘭煙﹑霏霏花霧﹑淡淡梅魂。這气味溫柔可人﹐那風流旖旎生春。聲迹相聞﹐多少餘芳﹐散在乾坤。

△自述

華陽巾鶴氅蹁躚﹐鐵笛吹云﹐竹杖撐天。伴柳怪花妖﹑麟祥鳳瑞﹑酒聖詩禪。不應舉江湖狀元﹐不思凡風月神仙。斷簡殘編﹐翰墨雲煙﹐香滿山川。

△張謙齋左轄席上索賦

捲鯨川吸盡春云﹐曲妙重歌﹐酒冷還溫。裁甚烏紗﹐盡他白髮﹐醉个紅裙。想獻玉遭刑費本﹐算揮金買笑何村﹐俯仰乾坤﹐多少英雄﹐不到麒麟。

△寄遠

怎生來寬掩了裙兒﹐爲玉削肌膚﹐香褪腰肢。飯不沾匙﹐睡如翻餅﹐气若遊絲。得受用遮莫害死﹐果實誠有甚推辭﹖乾鬧了若干時。艸本兒歡娛﹐書徹貨幾相思。

雲雨期一枕南柯﹐破鏡分釵﹐對酒當歌。想驛路風煙﹑馬頭星月﹑雁底關河。往日个殷勤訪我﹐近新來憔悴因他。淡卻雙蛾﹐哭損秋波﹐臺候如何﹖忘了人呵。

越樓見姬梳洗已倚立嬌困若不勝情因記

隔朱樓楊柳靑靑﹐煙鎖窗紗﹐風動簾旌。愛鏡睹嬋娟﹑粉吹旖旎﹑玉立娉婷。翹鳳頭金釵整整﹐朵松花云髻亭亭。个樣心情﹐困托香腮﹐斜倚云屏。

登澄江君山有平原君墓並手植檜至絕頂甚壯人气宇

芙蓉城古意山川﹐葬玉當時﹐植檜何年﹖江樹陰陰﹐江帆隱隱﹐江艸芊芊。蘸海瀆東南半天﹐望金焦西北雙拳。巾袂蹁躚﹐不索浮蓮﹐挾取飛仙。

△紅梅徐徳可索賦類捲

從來不假鉛華﹐試耍學宮妝﹐醉笑吳娃。返老還童﹐脫胎換骨﹐飽養煙霞。羅浮夢休猜做杏花﹐萼綠仙曾服甚丹砂﹖春在天涯﹐紫蠟封香﹐寄與誰家。

△簾內佳人瞿子成索賦

鮫綃不捲閒情﹐翠織玲瓏﹐玉立聘婷。倚動銀鉤﹐耍吹羅帶﹐筆振金鈴。迷楚云花昏柳暝﹐隔湘煙水秀山明。樓外人行﹐休放春愁﹐難掩風聲。

△西湖憶黃氏所居

多時不到兒家﹐想繩掛秋千﹑弦斷琵琶﹑眉淡蘭煙﹑釵橫梭玉﹑粉腿鉛華。軟龍綃塵蒙寶鴨﹐爛胭脂雨過金沙。隔个窗紗﹐夢斷東風﹐門外啼鴉。

△賈侯席上贈李楚儀

洗妝明雪色芙蓉﹐默默情懷﹐楚楚儀容。甚煙雨江頭﹐移根何在﹐桃李場中。盡劣燕嬌鶯冗冗﹐笑落花飛絮。湘水西東﹐悵望蹇衣﹐玉立秋風。

△登姑蘇臺

百花洲上新臺﹐簾吻云平﹐圖畫天開。鵬俯滄溟﹐蜃橫城市﹐鰲駕蓬萊。學捧心山顰翠色﹐悵懸頭土濕腥苔。悼古興懷﹐休近闌干﹐萬丈塵埃。

會州判文從周自維揚來道楚儀李氏意

文章杜牧風流﹐照夜花燈﹐載月蘭舟。老我江湖﹐少年談笑﹐薄幸名畱。贈楊柳人初病酒﹐采芙蓉客已驚秋。醉夢悠悠﹐雁到南樓﹐寄點新愁。

△贈羅眞眞

羅浮夢裏眞仙﹐雙鎖螺鬟﹐九暈珠鈿。晴柳纖柔﹐春蔥細膩﹐秋藕勻圓。酒盞兒裏殃及出些靦腆﹐畫爭兒上換下來的嬋娟。試問尊前﹐月落參橫﹐今夕何年﹖

△富子明壽

梨花院羯鼓撾晴﹐恰暮雨黃昏﹑新火淸明。歌倚緱笙﹐香溫漢鼎﹐酒暖吳橙。賀綠鬢朱顏壽星﹐是輕衫矮帽書生。趁取鵬程﹐快意風雲﹐唾手功名。

△丙子遊越懷古

蓬萊老樹蒼云﹐禾黍髙低﹐狐兔紛紜。半折殘碑﹐空餘故址﹐總是黃塵。東晉亡也再難尋个右軍﹐西施去也絕不見甚佳人。海气長昏﹐啼聲乾﹐天地無春。

隔樓所見對望終日其媼若厭者遂下簾以蔽之

織湘江一片波紋﹐下閒愁﹐隔斷詩魂。非霧非煙﹐影娥池上﹐香夢無痕。拍畫闌纖舒玉筍﹐啟紗窗推曬羅裙。飽看嬌春﹐倩得南薰﹐捲起梨云。

△七夕贈歌者

崔徽休寫丹靑﹐雨弱雲嬌﹐水秀山明。箸點歌唇﹐蔥枝纖手﹐好个卿卿。水灑不著春妝整整﹐風吹的倒玉立亭亭。淺醉微醒﹐誰伴云屏﹖今夜新涼﹐臥看雙星。

黃四娘沽酒當壚﹐一片靑旗﹐一曲驪珠。滴露和云﹐添花補柳﹐梳洗工夫。無半點閒愁去處﹐問三生醉夢何如。笑倩誰扶﹖又被春纖﹐攪住吟須。

秋日湖山偕白子瑞輩燕集賦以俾歌者赴拍侑樽

秋聲一片蘆花﹐正落日山川﹐過雨人家。羨歌舞風流﹑太平時世﹑詩酒生涯。待楊柳晴春風躍馬﹐且桂華涼夜月乘槎。一曲吳娃﹐笑煞江州相滿琵琶。

△感興

謝安江左優遊﹐夢覺東山﹐聲動南州。覆雨翻雲﹐憐花寵柳﹐未肯回頭。成時節衣冠冕旒﹐敗時節笞杖徒流﹐回甚麼恩仇。山塌虛名﹐海闊春愁。

△秋思

紅梨葉染胭脂﹐吹起霞綃﹐絆住霜枝。正萬里西風﹐一天暮雨﹐兩地相思。恨薄命佳人在此﹐問雕鞍遊子何之。雁未來時﹐流水無情﹐莫寫新詩。

秋日與髙敬臣胡善甫輩飲湖樓卽事

疏簾外暮雨西山﹐喚起詩仙﹐共倚闌干。杯影涵秋﹐歌聲送晚﹐鬢腳生寒。添風韻春纖象板﹐減恩情羅扇龍檀。紅藕花殘﹐茉莉雙鬟﹐油壁吹香﹐催上歸鞍。

△勸求妓者

溺盆兒刷煞終臊﹐待立艸爲標﹐現世生苗。時下收心﹐眼前攺志﹐怎換皮毛﹖厭禳死花枝般老小﹐踢騰盡銅斗般窠巢。日夜煎熬﹐要撅斷琴弦﹐別覓鸞膠。

△問春

東君去也如何﹖風皺纖鱗﹐煙抹羞蛾。恨白眼相看﹐靑春不管﹐黑髮無多。香絮引魚吞綠波﹐落花驚蝶夢南柯。隨處行窩﹐載酒吳船﹐擊築秦歌。

△毗陵張師明席上贈歌妓周氏宜者

宜歌宜舞宜妝﹐道是風流﹐果不尋常。粉靨堆春﹐金盤捧露﹐翠袖籠香。此際相逢蕊娘﹐个中誰是周郎﹖愁近淸觴﹐泥醉歸來﹐燈影昏黃。

△詠紅蕉

紅蕉分鐘天涯﹐換葉移恨﹐灌水壅沙。嬌耐秋風﹐淸宜夜雨﹐艷若春華。翠袖捧銀臺絳蠟﹐綠云封玉竈丹霞。富貴人家﹐妝點湖山﹐喫喜窗紗。

仲明同知坦然齋集蘇老琵琶吳國良簫歌者王玉蓮

坦然對客髙軒﹐爛醉梅邊﹐占得春先。簫阮鸞聲﹐琵琶鳳尾﹐寶鼎龍誕。金錯落三分酒淺﹐玉玲瓏一串珠圓﹐誰似尊前﹐談笑風流﹐富貴神仙。

△荊溪卽事

問荊溪溪上人家﹐爲甚人家﹐不種梅花。老樹支門﹐荒蒲繞岸﹐苦竹圈笆。寺無僧狐貍樣瓦﹐官無事鳥鼠當衙。白水黃沙﹐倚徧闌干﹐數盡啼鴉。

△髙敬臣病

賦髙唐何事悲秋﹖山在書屏﹐云在簾鉤。盡汗漫羈情﹐炎涼世態﹐萬象蜉蝣。楊柳陰吳船載酒﹐藕花涼楚客登樓。賓主相畱﹐且對淸江﹐抖擻詩愁。

△晉雲山中奇遇

賺劉郎不是桃花﹐偶宿山溪﹐誤到仙家。膩雪香肌﹐碧螺髙髻﹐綠暈宮鴉。掬秋水珠彈玉甲﹐笑春風雲襯鉛華。酒醒流霞﹐飯飽胡麻﹐人上籃輿﹐夢隔天涯。愛秋娘弄月無痕﹐冰雪凝妝﹐風露爲魂。歌顫鸞釵﹐塵隨鴛襪﹐酒污猩裙。巧畫柳雙眉淺顰﹐笑生花滿眼嬌春。好客東君﹐特與新詩﹐畱取香雲。

△西巖所見

西巖樓外東風﹐曲曲闌干﹐小小簾櫳。甚午困懵騰﹐髻鬟﹛髟女﹜﹛胡﹜﹐星眼朦朧。正落絮飛花冗冗﹐又夕陽流水溶溶。金縷香絨﹐倦繡屏牀﹐誤卻春工。

△登毗陵永慶閣所見

忽飛來南浦嬌云﹐背影藏羞﹐忍笑含顰。繞鬢蘭煙﹐沾衣花气﹐惱夢梅魂。似湘水行春洛神﹐遇天臺采藥劉晨。愁縷成痕﹐一枕餘香﹐半醉黃昏。

△宴支園桂軒

碧雲窗戶推開﹐便敲竹催茶﹐掃葉供柴。如此風流﹐許多標致﹐無點塵埃。堆金粟西方世界﹐散天香夜月亭臺。酒令詩牌﹐爛醉髙秋﹐宋玉多才。

△風雨登虎丘

半天風雨如秋﹐怪石於菟﹐老樹鉤婁。苔繡禪階﹐塵粘詩壁﹐去濕經樓。琴調冷聲閒虎丘﹐劍光寒影動龍湫。醉眼悠悠﹐千古恩仇。浪捲胥魂﹐山鎖吳愁。

△遊琴川

海虞雄踞山州﹐水瀨絲桐﹐路列文揪。鋪翠峯巒﹐染雲林障﹐推月潮溝。有第四科賢哲子遊﹐是幾百年忠孝何侯。舞榭歌樓﹐酒令詩籌﹐官府公勤﹐人物風流。

△重九後一日遊蓬萊山

重陽雨冷風淸﹐阻卻王宏﹐淡了淵明。昨日寒英﹐今朝香味﹐未必多爭。蜂與蝶從他世情﹐酒和花快我平生。縱步蓬瀛﹐會此同盟﹐醉眼靑靑。

△拜和靖祠雙聲疊韻

至當時外土山祠﹐漸次南枝﹐春事些兒。楓漬殷脂﹐蕉撕故紙﹐柳死荒絲。目寒澀雄雌鷺鶩﹐翅參差母子鸕鶿。再四嗟咨﹐撚此吟髭﹐彈指歌詩。

△安溪半江亭陪雅齋元帥飲

半江亭上憑闌﹐撾鼓樓船﹐弭節江灣。金虎懸符﹐玉龍立槊﹐竹樹生寒。綠波轉秋回俊眼﹐翠云堆晚列歌鬟。樽酒開顏﹐如此江山﹐人在篷壺﹐圖畫中間。

△泊靑田縣

白鶴飛下靑田﹐嘆物換星移﹐谷變陵遷。山瘦披云﹐溪虛流月﹐今夕何年﹖夢已到石門洞天﹐眼休驚遼海人煙。誰與周旋﹖虎節元臣﹐烏帽詩仙。

△自敍

鬥牛邊纜住仙槎﹐酒甕詩瓢﹐小隱煙霞。厭行李程途﹐虛花世態﹐潦艸生涯。酒腸渴柳陰中揀雲頭剖瓜﹐詩句香梅梢上掃雪片烹茶。萬事從他﹐𨿽是無田﹐勝似無家。

△毗陵晚眺

江南倦客登臨﹐多少豪雄﹐幾許消沈。今日何堪﹐買田陽羨﹐掛劍長林。霞縷爛誰家晝錦﹐月鉤橫故國丹心。窗影燈深﹐燐火靑靑﹐山鬼喑喑。

【雙調】淸江引

△笑靨兒

盈盈﹛斬女﹜瘢嬌艷滿﹐偏稱燈前玩。歌喉夜正闌﹐酒力春將半﹐喜入臉窩紅玉暖。破花顏粉窩兒深更小﹐助喜給添容貌。生成臉上嬌﹐點出腮邊俏﹐休著翠鈿遮罩了。

鳳酥不將腮鬥兒勻﹐巧倩含嬌俊。紅鐫玉有痕﹐暖嵌花生暈﹐旋窩兒粉香都是春。

一團可人是嬌﹐妝點如花貌。擡疊起臉上愁﹐出落腮邊俏﹐千金這窩兒裏消費了。

△有感

相思瘦因人間阻﹐只隔墻兒住。筆尖和露珠﹐花瓣題詩句﹐倩銜泥燕兒將過去。

佳人病酒

羅帕粉香宮額上掩﹐宿酒春初散。被窩兒甘露漿﹐腮鬥兒珍珠汗﹐朦ㄔ著對似開不開嬌睡眼。

△卽景

垂楊翠絲千萬縷﹐惹住閒情緒。和淚送春歸﹐倩水將愁去﹐是溪邊落紅昨夜雨。

【雙調】水仙子

△廉香林南園卽事

山中富貴相公衙﹐江左風流學士家﹐壁間水墨名人畫。六一泉陽羨茶﹐書齋打簇得繁華。玉龍筆架﹐銅雀硯瓦﹐金鳳箋花。

△贈江云

白吹練洗閒愁﹐粉絮成衣怯素秋﹐髙情不管靑山瘦。伴潯陽一派流﹐寄相思日暮東洲。有意能收放﹐無心盡去畱﹐梨花夢湘水悠悠。

△贈柔卿王氏

暖紅無力海棠絲﹐春綠多情楊柳枝﹐紺云不動宮鴉翅。肉臺盤纖玉指﹐胭脂粉扌若成的孩兒。眼角頭傳芳事﹐樽前席上歌艷詞﹐散相思。

△贈姑蘇朱阿嬌會玉眞李氏樓

合歡髻子楚雲松﹐鬥巧眉兒翠黛濃﹐柔荑指怯金杯重。玉亭亭鞋半弓﹐聽驪珠一串玲瓏。歌觸的心情動﹐酒潮的臉暈紅﹐笑堆著滿面春風。

△釘鞋兒

底兒鉆釘紫丁香﹐幫側微粘蜜臘黃﹐宜行雲行雨陽臺上。步蒼苔磚響﹐襯淩波羅襪生涼。驚回銜泥乳燕﹐濺濕穿花鳳凰﹐羞煞戲水鴛鴦。

△花筒兒

玲瓏髙插楚云岑﹐輕巧全勝碧玉簪﹐紅綿水暖春香沁。是惜花人一寸心﹐淨瓶兒般手撚著沈吟。滴點點薔薇露﹐裊絲絲楊柳金﹐是个畫出來的觀音。

△傷春

鶯花笑我病三春﹐香玉知他瘦幾分﹖屏牀獨自懷孤悶。那些兒喫喜人﹐界微紅斜印腮痕。山枕淺啼晴露﹐洞簫寒吹夢云﹐風雨黃昏。

△席上賦李楚儀歌以酒送維揚賈侯

鴛鴦一世不知愁﹐何事年來盡白頭﹖芙蓉水冷胭脂瘦。占西塘曉鏡秋﹐菱花漫替人羞。擎架著十分病﹐包籠著百倍憂﹐老死也風流。

△憶情

紅粘綠惹泥風流﹐雨念雲思何日休﹖玉憔花悴今番瘦。擔著天來大一擔愁﹐說相思難撥回頭。夜月雞兒巷﹐春風燕子樓﹐一日三秋。

△紅指甲贈孫蓮哥時客吳江

冰藍袖捲翠紋紗﹐春筍纖舒紅玉甲﹐水晶寒濃染胭脂蠟。剖吳橙喫喜煞﹐錦魚鱗冷漬朱砂。數歸期闌干上畫﹐印開元宮額上扌舀﹐托香腮似幾瓣桃花。

△贈常鳳哥

紫金釵影落芳樽﹐白玉簫聲隔暮云﹐碧梧枝冷驚秋信。倩緱仙暖夢魂﹐喜相逢靑鳥紅巾。都不索瑤琴寫恨﹐秦臺憶君﹐妝鏡悲春。

△客樓卽事石氏所居

石崇已去玉樓空﹐王愷重來金穀窮﹐綠珠不作朝云夢。似陽臺十二峯﹐隔愁痕龜背簾櫳。花鈿小金毛褪﹐柳腰細羅帶松﹐寂寞春風。

△手帕呈賈伯堅

對裁湘水波紋﹐挪皺梨花雪片雲﹐束纖腰舞得春風困。襯瓊杯蒙玉筍﹐人嬌笑脂唇。宮額上勻香汗﹐銀箏上拂暗塵﹐休染上啼痕。

△楚儀贈香囊賦以報之

玉絲寒皺雪紗囊﹐金剪裁成冰筍涼﹐梅魂不許春搖蕩。和淸愁一處裝﹐芳心偸付檀郎。懷兒裏放﹐枕袋裏藏﹐夢繞龍香。

△嘲楚儀

順毛兒撲撒翠鸞雛﹐暖水兒溫存比目魚﹐碎磚兒壘就陽臺路。望朝云思暮雨﹐楚巫娥偸取些工夫。酒人歸來﹐停歌月上初﹐今夜何如﹖

△嘲人愛姬爲人所奪

豫章城錦片鳳凰交﹐臨川縣花枝翡翠巢﹐販茶船鐵板鴉靑鈔。問婆婆那件髙﹐柴鏵鍬一下掘著。村馮魁沾的上﹐俏蘇卿隨順了﹐雙漸毛毛。

△習隱

拖條藜杖裹枚巾﹐蓋座團標容个身﹐五行不帶功名分。臥芙蓉頂上云﹐濯淸泉兩足遊塵。生不願黃金印﹐死不離老瓦盆﹐俯仰乾坤。

△夢覺

喚回春夢一雙蝶﹐忙煞黃塵兩隻靴﹐三十年幾度花開謝。熬煎成頭上雪﹐海漫漫誰是龍蛇﹖魯子敬能施惠﹐周公瑾會打暫﹐千古豪傑。

△歌者睥睨潦倒故賦比咎焉

繡屏春暖茜氍毹﹐羅袖香番錦鷓鴣﹐銀盆笑擊珊瑚樹。扌棄明珠換綠珠﹐見書生如此頭顱。升仙橋曾題柱﹐卓文君不駕車﹐誰識相如﹖

△遊越福王府

笙歌夢斷蒺藜沙﹐羅綺香餘野菜花﹐亂雲老樹夕陽下。燕休尋王謝家﹐恨興亡怒煞些鳴蛙。鋪錦池埋荒﹐流杯亭堆破瓦﹐何處也繁華。

△賦李仁仲懶慢齋

鬧排場經過樂回閒﹐勤政堂辭別撒會懶﹐急喉嚨倒換學些慢。掇梯兒休上竿﹐夢魂中識破邯鄲。昨日彊如今日﹐這番險似那番﹐君不見鳥倦知還。

△吳江垂虹橋

飛來千丈玉蜈蚣﹐橫駕三天白くぐ﹐鑿開萬竅黃雲洞。看星低落鏡中﹐月華明秋影玲瓏。﹤廠﹥金環重﹐狻猊石柱雄﹐鐵鎖囚龍。

△若川秋夕聞砧

誰家練杵動秋庭﹐那岸窗紗閃夜燈﹐異鄕絲鬢明朝鏡。又多添幾處星﹐露華零梧葉無聲。金穀園中夢﹐玉門關外情﹐涼月三更。

△玉壺園題水亭贈國公十一公子

人來圖畫幀間行﹐船在琉璃影內撐﹐歌從弦管聲中聽。水邊鷗花外鶯﹐翠玲瓏小院閒庭。夜月泥金扇﹐春風暖玉屏﹐賞四時雨雪陰睛。

△嘲少年

紙糊鍬輕吉列枉折尖﹐肉膘膠干支剌有甚粘﹐醋葫蘆嘴古邦佯裝欠。接梢兒𨿽是諂﹐抱牛腰只怕傷廉。性兒神羊也似善﹐口兒密缽也似甜﹐火塊兒也似情忄貝。

△李琬卿

一篇詞意思便隨斜﹐千金價恩情莽判賒﹐五花文官誥權教借。髙仙兒來到也﹐人間天上離別。滹沱河彳了府判﹐柳花亭畱下大姐﹐李婉也也。

△老當益壯

風流受苦果何甘﹖落拓垂涎待拉饞﹐等閒小見難搖憾。那孩兒情願敢﹐休欺負詩骨巖巖。玉鑰條玲瓏擔﹐翠鋪對萬勝籃﹐風月都擔。

△展轉秋思京門賦

瑣窗風雨古今情﹐夢繞雲山十二層﹐香銷燭暗人初定。酒醒時愁未醒﹐三般兒捱不到天明。天地羅幃靜﹐森地鴛被冷﹐忽地心疼。

△涼夜淸興

云綃蒙影鏡誰呵﹖露粟吹香金碎挪﹐醉來起我成三个。是淸風明月我﹐問桂花良夜如何﹖飲不辭玻璃盞大﹐睡不厭琉璃簟闊﹐夢不到螻蟻南柯。

△尋梅

冬前冬後幾村莊﹐溪北溪南兩履霜﹐樹頭樹底孤山上。冷風來何處香﹐忽相逢縞袂綃裳。酒醒寒驚夢﹐笛淒春斷腸﹐澹月昏黃。

△暮春卽事

風吹絲雨巽窗紗﹐苔和酥泥葬落花﹐捲云鉤月簾初掛。玉釵香徑滑﹐燕藏春銜向誰家﹖鶯老羞尋伴﹐蜂寒懶報衙﹐啼煞饑鴉。

△客中春晚

昔年歌舞醉嬌春﹐今日衣冠逐後塵﹐歸舟欲向南湖問。恐沙鷗也傲人﹐楡錢兒不救詩貧。眇小了花風信﹐闌珊了蝶夢魂﹐冷笑東君。

△瑞安東安寺夏日淸思

新蟬風斷子弦琴﹐古鴨煙消午篆沈﹐孤鶴夢覺三山枕。翠窗戶陰﹐煮茶芽旋撮黃金。俗事天來大﹐紅塵海樣深﹐都不到一片雲心。

△樂淸簫臺

枕蒼龍云臥品淸簫﹐跨白鹿春酣醉碧桃﹐喚春猿夜拆燒丹竈。二千年瓊樹老﹐飛來海上仙鶴。紗巾岸天風細﹐玉笙吹山月髙﹐誰識王喬﹖

△樂淸白鶴寺瀑布

紫簫聲入九華天﹐翠壁花飛雙玉泉﹐瑤臺鶴去人曾見。煉白雲丹竈邊﹐問山靈今夕何年。龍須水朱砂膩﹐虎睛丸金汞圓﹐海上尋仙。

△爲友人作

攪柔腸離恨病相兼﹐重聚首佳期卦怎占﹖豫章城開了座相思店。悶勾肆兒逐日添﹐愁行貨頓塌在眉尖。稅錢比茶船上欠﹐斤兩去等秤上掂﹐喫緊的歷冊般拘鈐。

△贈朱翠英

吹笙慣醉碧桃花﹐把酒曾聽萼綠華﹐金毛秀靨春無價。折將來烏帽上插﹐五百年歡喜冤家。正好星前月下﹐恐怕風吹雨打﹐喫惜了零落天涯。

△怨風情

眼中花怎得接連枝﹐眉上鎖新教配鑰匙﹐描筆兒勾銷了傷春事。悶葫蘆絞斷綫兒﹐錦鴛鴦別對了个雄雌。野蜂兒難尋覓﹐蠍虎兒干害死﹐蠶蛹兒畢罷了相思。

△贈顧觀音

盈盈羅襪藕初簪﹐楚楚宮腰柳半金﹐小名兒且是妖嬈甚。落迦山何處尋﹖紫旃檀風月叢林。說緣法三生夢﹐捨慈悲一片心﹐不枉了喚做个觀音。

△吳姬

分月小藤牀﹐茉莉堆云懶髻妝﹐薔薇灑水輕綃上。染一天風露香﹐看星河笑語昏黃。白雪雞頭肉﹐紅冰荔子漿﹐道今夜微涼。

△重觀瀑布

天機織罷月梭閒﹐石壁髙垂雪練寒﹐冰絲帶雨懸霄漢。幾千年曬未幹﹐露華涼人怯衣單。似白虹飲澗﹐玉龍下山﹐睛雪飛灘。

△雨窗卽事

客懷寥落雨聲中﹐春事商量花信風﹐燭光搖蕩江南夢。寸心灰雙淚紅﹐和更籌滴損銅龍。酒醒紗窗靜﹐詩慳錦袋空﹐催老仙翁。

△中秋後一日山亭賞桂花時雨稍睛

海云衣濕寒﹐窗雨絲收絡緯閒﹐邊風信動徵鴻限。稻粱秋有甚慳﹐盡尊前楚水吳山。坐金色三千界﹐倚天香十二闌﹐不是人間。

△詠雪

冷無香柳絮撲將來﹐凍成片梨花拂不開﹐大灰泥漫了三千界。銀稜了東大海﹐探梅的心噤難捱。面甕兒裏袁安捨﹐鹽堆兒裏黨尉宅﹐粉缸兒裏舞榭歌臺。

△贈孫梅哥

壽陽宮額試新妝﹐萼綠仙音整舊腔﹐怕尊前夢覺參兒上。粉畱痕襟袖香﹐揀參兒可喜昏黃。白雲紙帳﹐淸風玉堂﹐澹月紗窗。

△徳淸長橋

靑天白日見樓臺﹐赤蜃浮光海市開﹐崖崩岸坼長虹在。棄糸需生感壯懷﹐臥蒼龍鱗甲生苔。橫生風籟﹐玲瓏月色﹐玉琢蓬萊。

△菊舟

寒英和雨結船頭﹐翠葉鋪煙起舵樓﹐霜枝立月牙檣瘦。泛淸香滿棹秋﹐比浮花浪蕊優遊。駕銀漢星槎夢﹐載金莖玉露酒﹐江湖上陶令風流。

△丁朝卿西齋半間云

碧窗秋窄玉玲瓏﹐古鼎春慳香鬟松﹐矮屏分得梨花夢。小可可十二峯﹐浩然气此從容。無垢無塵處﹐非煙非霧中﹐等當著天上從龍。

△和化成甫番馬扇頭

渥窪秋淺水生寒﹐苜蓿霜輕艸漸斑﹐鸞弧不射雙飛雁。臂鞲鷹玉轡間﹐醉醺醺來自樓闌。狐帽西風袒﹐穹廬紅日晚﹐滿眼靑山。

【雙調】慶東原

△靑田九樓山舟中作

渺渺山頭路﹐鱗鱗山上田﹐繞篷窗六曲屏風面。似丹靑輞川﹐是神仙洞天﹐隔雲樹人煙﹐試看玉溪邊﹐恐有桃花片。

【雙調】錢絲泫

避豪傑﹐隱巖穴﹐煮茶香掃梅梢雪。中酒酣迷紙帳蝶﹐枕書睡足松窗月﹐一燈蝸捨。

【雙調】春閨怨

雪月風花收拾夠也﹐用心用力這時節﹐擔兒上一擔擔風月。途路賒﹐步步些些。

不系雕鞍門前柳﹐玉容寂寞見花羞﹐冷風兒吹雨黃昏後。簾控鉤﹐掩上珠樓﹐風雨替花愁。

黑海春愁渾無處躲﹐嫩香膩玉漸消磨﹐瘦呵也不似今春个。無柰何﹐自畫雙蛾﹐添得越愁多。

薄命兒心腸較軟﹐道聲去也淚漣漣﹐這些時攢下春閨怨。離恨天﹐幾度前﹐羞見月兒圓。

【雙調】殿前歡

△裏西瑛號懶云窩自敍有作奉和

懶云窩﹐石牀苔翠暖相和。不施霖雨爲良佐﹐遁迹巖阿。林泉夢引臺﹐風月詩分破﹐富貴沾訁宛。歌殘楚些﹐閒損巫娥。

懶云窩﹐云邊日月盡如梭。槐根夢覺興亡破﹐依舊南柯。休聽寧戚歌﹐學會陳摶臥﹐不管伯夷餓。無何浩飲﹐浩飲無何。

懶云窩﹐靜看松影掛長蘿。半間僧捨平分破﹐塵慮消磨。聽不厭隱士歌﹐夢不喜髙軒過﹐聘不起東山臥。疏慵在我﹐奔競從他。

懶云窩﹐懶云窩裏避風波。無榮無辱無災禍﹐盡我婆娑。閒謳樂道歌﹐打會淸閒坐﹐放浪形骸臥。人多笑我﹐我笑人多。

懶云窩﹐云窩客至欲如何﹖懶云窩裏和云臥﹐打會磨跎。想人生待怎麼﹐貴比我爭些大﹐富比我爭些个。呵呵笑我﹐我笑呵呵。

懶神仙﹐懶窩中打坐幾多年。夢魂不到靑雲殿﹐酒興詩顚。輕便如宰相權﹐冷淡如名賢傳﹐自在如彭澤縣。蒼天負我﹐我負蒼天。

△登鳳凰臺

鳳凰臺﹐金龍玉虎帝王宅﹐猿鶴只欠山人債﹐千古興懷。梧桐枯鳳不來﹐風雷死龍何在﹖林泉老猿休怪。鎖魂楚甸﹐洗恨秦淮。

△登江山第一樓

拍闌干﹐霧花吹鬢海風寒。浩歌驚得浮雲散﹐細數靑山。指蓬萊一望間﹐紗巾岸。鶴背騎來慣﹐舉頭長嘯﹐直上天壇。

【雙調】賣花聲

△悟世

肝腸百煉鑪間鐵﹐富貴三更枕上蝶﹐功名兩字酒中蛇。尖風薄雪﹐殘杯冷炙﹐掩淸燈竹籬茅舍。

△太平吳氏樓會集

桃花扇底窺春笑﹐楊柳簾前按舞嬌﹐海棠夢裏醉魂銷。香團嬌小﹐歌頭水調﹐斷腸也五陵年少。

香雲簾幕風流燕﹐花月樓臺富貴仙﹐新調駿馬紫藤鞭。能歌小妾﹐輕羅團扇﹐醉歸來牡丹亭院。

△香茶

細研片腦梅花粉﹐新剝珍珠豆蔻仁﹐依方修合鳳團春。醉魂淸爽﹐舌尖香嫩﹐這孩兒那些風韻。

【雙調】雁兒落過得勝令

△自適

黃花開數朵﹐翠竹栽些个。農桑事上熟﹐名利場中捋。禾黍小莊科﹐籬落稜雞鵝。五畝淸閒地﹐一枚安樂窩。行呵﹐官大憂愁大﹔藏呵﹐田多差役多。

△憶別

殷勤紅葉詩﹐冷淡黃花市。淸江天水箋﹐白雁雲煙字。遊子去何之﹐無處寄新詞。酒醒燈昏夜﹐窗寒夢覺時。尋思﹐談笑十年事﹐嗟咨﹐風流兩鬢絲。

△戲題

喜蛛絲漫占﹐靈鵲聲難驗。秋奩妝不忄貝﹐夜燭花無艷。愁月淡窺檐﹐淚雨冷侵簾。冉冉香消漸﹐纖纖玉減尖。店店﹐念念心常玷﹔厭厭﹐漸漸病越添。

△回省

身離丹鳳闕﹐夢入黃雞社。桔橰地面寬﹐傀儡排場熱。名利酒吞蛇﹐富貴夢迷蝶。蟻陣攻城破﹐蜂衙報日斜。豪傑﹐幾度花開謝﹐癡呆﹐三分春去也。

【不知宮調】

△丰年樂

世路艱難鬢毛斑﹐古姦退閒。白雲歸山鳥知還﹐想起來連云棧﹐不如溪岸垂釣竿。

○套數

【仙呂】賞花時

△風情

春透天臺醉碧桃﹐月滿云窗聽紫簫。鶯燕友鳳鸞交﹐幽期密約﹐不許外人瞧。

【幺】打不覺頭毒如睡馬杓﹐粘隨風絮沾如肉膘膠。藤纏葛數千遭﹐把麗春園纏倒﹐嚇的那販茶客五魂消。

【賺煞】我是个鍛煉成的鐵連環﹐不比您撚合就的泥圈套。掙麼快的鋒芒怎敢犯著﹐小廝撲如何敢和我換交﹖伏唇槍舌劍吹毛﹐不是我騁粗豪。彊霸著月夜花朝﹐圍你在垓心裏怎地逃﹖若不納降旗受縛﹐肯舒心伏弱﹐敢教點鋼鍬劈碎紙糊鍬。

△睡鞋兒

雙鳳銜花宮樣彎﹐窄玉圈金三寸慳。綠窗靜翠簾閒﹐似錦鴛日晚﹐並宿向雕闌。

【幺】多管是露冷蒼苔夜气寒﹐暖透淩波羅襪單。聽寶釧響珊珊﹐藉建兒般冰腕﹐用纖指將繡幫兒彈。

【賺煞】髻綰倚風鬟﹐臉襯秋蓮瓣﹐險花暈了懵騰醉眼﹐見非霧非煙簾影間。映秋波兩葉春山﹐幾時配玉連環﹖看他些綠亻愁紅亻孱﹐煞春嬌夜未闌。投至香消燭殘﹐比及雨收雲散﹐我向懷兒中直揣得那對底兒幹。

【南呂】一枝花

△合箏

酒酣春色濃﹐簾卷花陰靜。佳人嬌和曲﹐豪客醉彈箏。心與手調停﹐斂袂待弦初定﹐雁行斜江月影。擋銀甲指撥輕淸﹐按金縷歌喉數聲。

【梁州第七】歌應指似林鶯嚦嚦﹐指隨歌似山澑泠泠﹐同聲相應的涼州令。滴銀盤秋雨﹐敲玉樹春冰﹐恰壯懷慷慨﹐又私語丁寧。迸瓊珠萬顆﹐間驪珠一串分明。恰便似卓文君答撫琴相如﹐黃念奴伴開元壽寧﹐小單於學鼓瑟相靈繹如也以成﹐遲疾纖巧隨摳掐無些兒病。腔兒穩﹐字兒正﹐一對兒合得著綢繆有情﹐效鸞鳳和鳴。

【尾】煞彊如泣琵琶淚濕靑衫上冷﹐仿佛似鸚鵡聲訛錦罩內聽﹐洗得平生耳根淨。風流這生﹐乞戲可憎﹐我便有陶學士的鼻凹也下不得餅。

△私情

云髻金雀翹﹐山隱靑鸞鑑﹐藕絲輕織粉﹐湘水細揉藍。性子兒巖嵌﹐小可底難搖撼﹐起初兒著莫咱﹐假撇淸面北眉南﹐實怕亻替紅愁綠慘。

【梁州第七】不顯豁意頭兒甚好﹐不尋常眼腦兒偏饞﹐酒席間閒話兒將他來探。都笑科兒承答﹐冷諢兒包含﹐不能夠空便。因此上雲雨尷﹤九咸﹥﹐老婆婆坐守行監﹐狠撅丁暮四朝三﹐不能夠偸工夫恰喜喜歡歡﹐怕蹶撒也卻忑忑忐忐﹐知消息早噥噥喃喃。亻替科﹐斗喊﹐風聲兒惹起如何揞﹐從那徧再誰敢﹖有等漧咽唾的杓亻來死嘴斬。委實難耽。

【尾】從今將鳳凰巢鴛鴦殿遮籠教暗﹐將金縫鎖玉連環對勘的嚴﹐錦片也似前程做的來不愚濫。非是咱不甘﹐不是你不堪﹐只被這受驚怕的恩情都嚇破我膽。

△雜情

粉云香臉試搽﹐翠煙膩眉學畫﹐紅酥潤冰筍手﹐烏金漬玉粳牙﹐鬢攏宮鴉。攺樣兒新鞋襪﹐挑粉垢修指甲。收拾得所事兒溫柔﹐妝點得諸餘裏顆恰。

【梁州】堪笑這沒分曉的媽媽﹐則抱得不啼哭娃娃。小心兒一見了相牽掛﹐腿廝捺著說話﹐手廝把著行踏﹐額廝拶著作耍﹐腮廝著溫存﹐肩廝挨著曲和琵琶﹐尋題目頂眞續麻。常子是笑沒盈弄盞傳杯﹐好喫。闌同牀共榻﹐熱兀羅過飯供茶。那些﹐喜呷﹐天來大怪膽兒無慣怕。這些時變了話﹐小則小心腸兒到狡猾﹐顯出些情雜。

【罵玉郎】但些兒頭疼眼熱我早心驚呀﹐著疼熱只除咱﹐尋方裏藥占龜卦。直到喫得粥食﹐離了臥榻﹐恰撇得心兒下。

【感皇恩】看承似美玉無瑕﹐誰敢幫野艸閒花。曹大家賣杏虎﹐裴小蠻學撒撇﹐溫太眞索妝蝦。麗春園紮撒﹐鳴珂巷南衙﹐現而今如嚼蠟﹐似咬瓦﹐若摶沙。

【采茶歌】喜時節臉烘霞﹐笑時節眼生花﹐一霎時一天風雪冷鼻凹。本待做曲呂木頭車兒隨性打﹐原來是滑出律水晶球子怎生拿。

【南呂】梁州第七

△射雁

魚尾紅殘霞隱隱﹐鴨頭綠秋水涓涓﹐芙蓉燦爛搖波面。見沈浮鷗伴﹐來往魚船﹐平沙衰艸﹐古木蒼煙。江鄕景堪愛堪憐﹐有丹靑巧筆難傳。揉藍靛綠水溪頭﹐鋪膩粉白岸過﹐抹胭脂紅葉林前﹐將笠檐兒慢捲。迎頭﹐仰面﹐偸睛兒覷見碧天外雁行現﹐寫破祥雲一片箋﹐頭直上慢慢盤旋。

【一枝花】忙拈鵲畫弓﹐急取雕翎箭﹐端直了燕尾釒比﹐搭上虎筋弦﹐秋月弓圓﹐箭發如飛電﹐覷髙低無側偏﹐正中賓鴻﹐落在蒹葭不見。

【尾】轉過紫荊坡白艸冢黃蘆堰﹐驚起些紅腳鴨金頭鵝錦背鴛﹐嚇得這兒連忙向敗荷裏串。血模糊翅扌扇扇﹐撲刺刺可憐﹐十二枝梢翎向地皮上剪。

【商調】集賢賓

△詠柳憶別

恨靑靑畫橋東畔柳﹐曾祖送少年遊。散睛雪楊花淸晝﹐又一場心事悠悠。翠絲長不系雕鞍﹐碧雲寒空掩朱樓。揎羅袖試將纖玉手﹐綰東風搖損輕柔﹐同心方勝結﹐纓絡繡文球。

【逍遙樂】綰不成鴛鴦雙叩﹐空驚散梢頭﹐一雙錦鳩。何處忘憂﹖聽枝上數聲黃栗畱﹐怕不弄春嬌巧轉歌喉。驚回好夢﹐題起離情﹐喚醒閒愁。

【醋葫蘆】雨睛珠淚收﹐煙顰翠黛羞﹐風流還自怨風流。病多不柰秋﹐未秋來早先消瘦。曉風殘月在簾鉤。

【浪裏來煞】不要你護雕﹐闌花香﹐蔭蒼苔石徑綱。只要你盼行人終日替我凝眸﹐只要你重溫灞陵別後酒。如今時候﹐只要向綠陰深處纜歸舟。

【越調】鬥鵪鶉

△歌姬

教坊馳名﹐梨園上班﹐院本詼諧﹐宮妝樣範。膚若凝脂﹐顏如渥丹﹐香肩憑玉樓﹐湘云擁翠鬢。羅帕分香﹐春纖換盞。

【紫花兒】扶煞東風桃李﹐吸畱煞暮雨房櫳﹐喫喜煞夜月闌干。向尊席之上﹐談笑其間﹐意思相攀﹐且是娘剔透玲瓏不放閒﹐不枉了喚聲汝旦。盡可以霧幌云屏﹐酒社詩壇。

【天淨沙】眉兒初月彎彎﹐鞋兒瘦玉慳慳﹐臉兒孜孜耐看。琵琶弦慢﹐靑衫淚點才幹。

【尾】麗春園門外是潯陽岸﹐最險是茶船上跳板。一句話悔時難﹐兩般兒愛處揀。

【雙調】新水令

△閨麗

繡閨深培養出牡丹芽﹐控銀鉤繡簾不掛。鶯燕遊上苑﹐蝶夢繞東華。富貴人家﹐花陰內柳陰下。

【喬木查】忽地迎頭見咱﹐嬌小心兒裏怕﹐厭地回身攏鬢鴉﹐傍闌干行又羞﹐雙臉烘霞。

【攪箏琶】我凝眸罷﹐心內頑麻。可知曲江頭三次遺鞭﹐我粉墻外幾乎墜馬。人說觀自在活菩薩﹐堪誇。普院山幾時曾到他﹐更隔著海角天涯。

【甜水令】他秋水回波﹐春山搖翠﹐芳心迎迓﹐彼此各承答。詩句傳情﹐琴聲寫恨﹐衷腸牽掛﹐許多時不得歡洽。

【雁兒落】斗的滿街裏閒嗑牙﹐待罷呵如何罷﹖空揣著題詩玉版箋﹐織綿香羅帕。

【得勝令】我是个爲客秀才家﹐你是个未嫁女嬌娃﹐不是將海鶴兒相埋怨﹐休把這紙鷂兒廝調發。若是眞麼﹐回與我句實成的話。天那﹐送了人呵不是耍。

【離亭宴煞】只因你贍不下解合的心腸兒叉﹐不是我口不嚴揚的風聲兒大。佇頭憑闌﹐一日三衙﹐唱道成時節準備著小意兒妝蝦﹐不成時怎肯呆心兒跳塔﹖哎﹐你个喫戲冤家。來來來將人休量抹﹐我不是琉璃井底鳴蛙﹐我是个花柳營中慣戰馬。

【雙調】喬牌兒

△別情

鳳求凰琴慢彈﹐鶯求友曲休咀﹐楚陽臺更隔著連云棧﹐桃源洞在蜀道難。

【攪箏琶】無邊岸﹐黑海也似那煎煩。愁萬結柔腸﹐淚雙垂業眼。淚眼與愁腸﹐直熬得燭滅香殘。更闌﹐望情人必然來夢間﹐爭柰這枕冷衾寒。

【落梅風】粘金雁﹐翠鬟﹐想不曾做心兒打扮。近新來爲咱情緒懶﹐不梳妝也自然好看。

【沈醉東風】風鈴響猛猜做佩環﹐柳煙顰只疑是眉攢。想犀梳似新月牙﹐憶宮額似芙蓉瓣﹐見桃花呵似見他容顏﹐覷得越女吳姬匹似閒﹐厭聽那銀箏象板。

【本調煞】相思成病何時慢﹐更拚得不茶不飯﹐直熬个海枯石爛。

【雙調】行香子

△題情

燕亻愁鶯亻孱﹐鳳只鸞單﹐無多時春事闌珊。東陽瘦體﹐潘嶽蒼顏﹐我怕春歸﹐愁日永﹐睚更闌。

【慶宣和】紅粉香中慣撒頑﹐不似今番。軟玉溫香忒希罕﹐只疑是夢間﹑夢間。

【錦上花】酒社詩壇﹐不茶不飯﹐夜雨愁腸﹐東風淚眼。海誓山盟﹐白玉連環﹐月約星期﹐泥金小簡。

【小陽關】次第明月食﹐容易彩雲散﹐咫尺巫山﹐頃刻陽關。地窄天寬﹐十番九番﹔雨澀雲怪﹐千難萬難。

【江兒水】西樓倚徧十二闌﹐望斷處空長嘆。不由人腳兒勤﹐更怕咱心兒憚﹐得空便對著他實掉訁兄。

【碧玉簫】忙裏偸閒﹐滿口兒訴愁煩。天上人間﹐對面兒隔關山。送春心眉影彎﹐悶無言云鬟。據風流樣範﹐尋常妝扮﹐腰肢小蠻﹐巧語嬌春鶯慢。

【離亭宴歇指煞】平生脫不了疏狂限﹐今年又撞著風流難﹐人瞧見些破綻﹐衾閒繡被鴛﹐釵擘金花鳳﹐弦斷瑤箏雁﹐柔腸愁暮秋﹐業眼巴淸旦﹐誰知近間。花柳武陵迷﹐煙水藍橋潦﹐雲雨陽臺旱﹐恩深太華髙﹐情朽松石爛。不是我將伊調販﹐早攛斷那亻來彳﹐任從他外人亻贊。

☆虞集

虞集﹝一二七二～一三四八﹞﹐字伯生﹐號道園。別署靑城山樵﹐人稱邵庵先生。祖籍蜀郡仁壽﹝今屬四川省﹞﹐宋亡﹐其父虞汲移居臨川崇仁﹝今屬江西省﹞﹐爲宋丞相虞允文五世孫。太徳初﹐以薦爲大都路儒學教授﹐歷國子助教博士。仁宗朝爲集賢修撰。泰定初爲祕書少監﹐從泰定帝去上都﹐用蒙漢語講解經書﹐升翰林直學士兼國子祭酒。文宗時﹐累遷奎章閣侍書學士﹐受命編纂《經世大典》﹐進侍講學士。卒贈江西行中書省參知政事﹐封仁壽郡公﹐謚文靖。著有《道園學古錄》《道園類稿》等。

虞集是元代文壇的大家﹐宋濂在《柳待制文集》序言中說﹕「天歷以來﹐海內之所宗者﹐惟雍虞公伯生﹑豫章揭公曼碩﹑烏傷黃公晉卿及公﹝柳貫﹞四人而已。識者以爲名言」。《元史》卷一八一《柳貫傳》更稱柳貫﹑黃氵晉﹑虞集﹑揭斯「人號爲儒林四傑」。虞集被譽爲元詩四大家之一﹐元﹟陶宗儀嘗言「國朝之詩﹐稱虞﹑趙﹝孟﹞﹑楊﹝載﹞﹑範﹝槨﹞﹑揭﹝斯﹞焉」。顧嗣立《寒廳詩話》云「延﹑天歷之間﹐風气日開﹐赫然鳴其治平者﹐有虞﹑楊﹑範﹑揭﹐又稱範﹑虞﹑趙﹑楊﹑揭﹐一以唐爲宗﹐而趨於雅﹐推一代之極盛﹐時又稱虞﹑揭﹑馬﹝祖常﹞﹑宋﹝本聚﹞。」一般說元詩四大家皆指虞﹑楊﹑範﹑揭四人。淸﹟宋犖《漫堂說詩》云「元初襲金源派﹐以好問爲大宗﹐其後則稱虞﹑楊﹑範﹑揭」。淸﹟沈徳潛《說詩ㄧ語》云「虞﹑楊﹑範﹑揭四家詩品相敵。中又以『漢廷老吏』﹝伯生自評其詩語﹞爲最。」

虞集不僅在詩文方面造詣髙深﹐還善精鑑書畫﹐工書法。所作散曲﹐今僅存《折桂令》一首﹐前人頗爲稱頌。元﹟陶宗儀《輟耕錄》謂「𨿽一時娛戲﹐亦過人遠矣」。吳梅《顧曲麈談》云「先生﹝虞集﹞文章道義﹐照耀千古﹐出其餘緒﹐尢能工妙如此﹐詢乎天才﹐不可多得也﹐此種『短柱』句法﹐自元迄今﹐和之者絕少﹐惟明徐天池《四聲猿》中﹐曾一仿之﹐後不一見也」。王季烈《寅廬曲談》評價說﹕「虞學士集之﹝折桂令﹞詠蜀漢事云云﹐通篇用『短柱格』﹐語妙天成。」

○小令

【雙調】折桂令

△席上偶談蜀漢事﹐因賦短柱體

鸞輿三顧茅廬﹐漢祚難扶﹐日暮桑楡。深渡南瀘﹐長驅西蜀﹐力拒東吳。美乎周瑜妙術﹐悲夫關羽云殂。天數盈虛﹐造物乘除。問汝何如﹐早賦歸歟。

☆劉時中

劉時中﹐生卒年不詳。名致﹐號逋齋﹐石州寧鄕﹝今山西離石﹞人。因石州歸太原管轄﹐故有「太原寓士」之稱。其父名彥文﹐字子章﹐生前任廣州懷集令﹐卒於長沙。大徳二年﹝一二九八﹞﹐翰林學士姚燧遊長沙﹐致往見﹐爲其所知賞﹐被薦用爲湖南廉訪使司幕僚。至大三年﹝一三一○﹞﹐燧又薦之爲河南行省掾。至治二年﹝一三二二﹞劉致任太常博士﹐至順三年﹝一三三二﹞﹐在翰林待制任內﹐最後調任江浙行省都事。死後無以爲葬﹐杭州道士王眉叟葬之。今人隋樹森《全元散曲》於劉時中名下列小令七二四支﹐套數四套。據考證﹐其中小令作品大槪皆爲劉致所作﹐套數作者則應是古洪﹝今江西南昌﹞劉時中﹐他與鐘嗣成同時﹐較劉致後。比較起來看﹐小令部分和套數部分在思想傾向和藝術風格上也有差異之處。小令多寫景﹑嘆世之作﹐作風淸新明麗﹔套數多反映社會黑暗﹐抒發人間不平﹐風格淸朗豪放﹐可作兩者非出一人手筆的佐證。

一說古洪劉時中與石州劉時中乃系一人﹐現存劉時中名下小令﹑套數皆爲一人所作。門巋有《元曲家劉時中待制及其作品考》。

○小令

【仙呂】醉扶歸

△賦粉團兒

色映金莖露﹐香膩玉盤酥。一段淸冰出玉壺﹐不管胭脂妒。曉鏡靑鸞影孤﹐正要何郎傅。

【仙呂】醉中天

花木相思樹﹐禽鳥折枝圖。水底雙雙比目魚﹐岸上鴛鴦戶﹐一步步金廂翠鋪。世間好處﹐休沒尋思﹐典賣了西湖。

【南呂】四塊玉

泛彩舟﹐攜紅袖﹐一曲新聲按伊州﹐樽前更有忘機友﹕波上鷗﹐花底鳩﹐湖畔柳。

今日吳﹐明朝楚﹐吳楚交爭幾榮枯。試將歷代從頭數﹕忠孝臣﹐賢明主﹐泉下土。

看野花﹐攜村酒﹐煩惱如何到心頭﹐紅纓白馬難消受。二頃田﹐兩隻牛﹐飽時侯。

佐國心﹐拿云手﹐命裏無時莫彊求﹐隨緣過得休生受。幾葉綿﹐幾匹綢﹐暖時侯。

利盡收﹐名先有﹐得好休時便好休﹐閒中自有閒中友﹕門外山﹐湖上酒﹐林下叟。

衣紫袍﹐居黃閣﹐九鼎沈似許由瓢﹐甘美無味教人笑。棄了官﹐辭了朝﹐歸云好。

萬丈潭﹐千尋坎﹐一綫風濤隔仙凡﹐識破休被功名賺。無厭心﹐呆大膽﹐誰再敢。

官況甜﹐公途險﹐虎豹重關整威嚴﹐仇多恩少皆堪嘆。業貫盈﹐橫禍滿﹐無處閃。

祿萬鐘﹐家千口﹐父子爲官弟封侯﹐畫堂不管銅壺漏。休費心﹐休過求﹐扌顚破頭。

△詠鄭元和

風雪狂﹐衣衫破﹐凍損多情鄭元和﹐哩哩連連連哩羅﹐學打《蓮花落》。不甫能逢著亞仙﹐肯分的撞著李婆﹐怎柰何﹖

【南呂】金字經

△常氏稱心

少年情緣淺﹐老來歡愛深﹐費盡長門買賦金。酒滿斟﹐醉來花下吟。纏頭錦﹐願得常稱心。

【中呂】朝天子

△邸萬戶席上

柳營﹐月明﹐聽傳過將軍令。髙樓鼓角戒嚴更﹐臥護得邊聲靜。橫槊吟情﹐投壺歌興﹐有前人舊典型。戰爭﹐慣經﹐艸木也知名姓。

《虎韜》《豹韜》﹐一覽胸中了。時時拂拭舊弓刀﹐卻恨封侯早。夜月饒歌﹐春風牙纛﹐看團花錦戰袍。鬢毛﹐未雕﹐誰便道馮唐老﹖

同文子方﹑鄧永年泛洞庭湖﹐宿鳳凰臺下

月明﹐浪平﹐看遠岸秋沙淨。輕舟漾漾水澄澄﹐天水明如鏡。範蠡歸舟﹐張騫遊興﹐在漁歌三四聲。耳淸﹐體輕﹐漫不省乾坤剩。

舞者﹐唱者﹐滿酌金荷葉。珠圍翠繞盡豪奢﹐銀燭消殘夜。玉箸冰絲﹐金盤涼蔗﹐把平生幽憤寫。笑些﹐俏些﹐賽一道鴛鴦社。

有錢﹐有權﹐把斷風流選。朝來街子幾人傳﹐書記還平善。兔走如稜﹐烏飛如箭﹐早秋霜兩鬢邊。暮年﹐可憐﹐乞食在歌姬院。

耍些﹐笑些﹐休放瓊花謝。春風無與比奇絕﹐照眼明香雪。琪樹瑤林﹐寒光相射﹐爭教人容易捨。醉也﹐去也﹐更得得捱今夜。

餞別﹐去也﹐淚滴滿金蕉葉。西風錦樹老了胡蝶﹐滿眼黃花謝。今日離筵﹐明朝客捨﹐把驪駒莫放徹。醉者﹐飽者﹐免孤負重陽節。

粉光﹐雪香﹐是水月觀音像。三生夢繞錦鴛鴦﹐一味風流況。坐上閒情﹐樽前淸唱﹐是司空也斷腸。月涼﹐夜長﹐心事滿流蘇帳。

近來﹐越呆﹐能撚幫窮�怪。從人ㄋ噪放狂乖﹐不似今番煞。海樣情緣﹐天來歡愛﹐罄山貲不當災。好杯﹐放開﹐大打算風魔債。

願天﹐可憐﹐乞个身長健。花開似錦酒如川﹐日日西湖宴。楊柳宮眉﹐桃花人面﹐是平生未了緣。過船﹐醉眠﹐還不疊風流願。

畫船﹐綺筵﹐紅翠鄕中宴。荷花人面兩嬋娟﹐花不如人面。錦繡千堆﹐繁華一片﹐是西湖六月天。扣舷﹐采蓮﹐怕什麼鴛鴦見。

癭瓢﹐帶糟﹐將甕裏浮蛆舀。氳氳雙頰絳雲潮﹐春色添多少。稚子牽衣﹐山妻迎笑﹐急投牀腳健倒。醉了﹐睡好﹐醉鄕大人間小。

【中呂】滿庭芳

△自悟

花愁色膽﹐其中識破﹐就裏曾參。雨雲情到底皆虛泛﹐可暫休貪。撮艷處從今怕攬﹐鬧籃中情願妝憨。這其間實心談﹐一任傍人笑俺﹐再不將風月話兒談。

狂蹤怪膽﹐索一奉十﹐暮四朝三。喜孜孜笑臉兒將人賺﹐就裏虛耽。白茫茫藍橋水淹﹐黑洞洞襖廟云緘。赤緊地他愚濫﹐情疏意淡﹐再不將風月擔兒擔。

【中呂】紅繡鞋

△鞋杯

幫兒瘦弓弓地嬌小﹐底兒尖恰恰地妖嬈﹐便有些汗浸兒酒蒸做異香飄。瀲灩得些口兒潤﹐淋漉得拽根兒漕﹐更怕那口咱的展ネ了。

吳人以美女爲娃﹐北俗小兒不論男女﹐

△皆以娃呼之﹐有名娃娃者﹐戲贈

親不親心肝兒上摘下﹐惜不惜气命兒似看他﹐打健健及擎著手心兒裏誇。閒則劇懷抱兒裏引﹐嬌�可喜被窩兒裏爬﹐只是將个磨合羅兒迆逗著耍。

△歌姬米氏﹐小字耍耍

舉眉動眼般般兒通透﹐安手下腳色色兒風流﹐出胎胞蓐艸上早會藏鬮。臥在被單學打令﹐坐著豆枕演提飾﹐刁天撅地所事兒有。

△勸收心

不指望成家立計﹐則尋思賣笑求食﹐早巴得个前程你便宜。𨿽然沒花下了﹐也須是腳頭妻﹐立下个婦名兒少甚的﹖

【中呂】山坡羊

△與邸明谷孤山遊飲

詩狂悲壯﹐杯深豪放﹐恍然醉眼千峯上。意悠揚﹐气軒昂﹐天風鶴背三千丈﹐浮生大都空自忙。功﹐也是謊﹔名﹐也是謊。

△燕城述懷

雲山有意﹐軒裳無計﹐被西風吹斷功名淚。去來兮﹐便休提﹐靑山盡解招人醉﹐得失到頭皆物理。得﹐他命裏﹔失﹐咱命裏。

△西湖醉歌﹐次郭振卿韻

朝朝瓊樹﹐家家朱戶﹐驕嘶過沽酒樓前路。貴何如﹖賤何如﹖六橋都是經行處﹐花落水流深院宇。閒﹐天定許﹔忙﹐人自取。

△懷長沙﹐次郭振卿韻

西樓髙處﹐東城佳處﹐夢魂長繞湘南路。錦鱗無﹐塞鴻疏﹐大都來只爲虛名誤﹐老未得閒心更苦。杯﹐誰共舉﹖花﹐誰共主﹖

△懷武昌﹐次郭振卿韻

煙波漁父﹐扁舟歸去﹐移定鸚鵡洲邊住。任狂疏﹐恣癡愚﹐到頭也有安排處﹐靑篛綠蓑爲伴侶。閒﹐也自取﹔忙﹐也自取。

△侍牧庵先生西湖夜飲

微風不定﹐幽香成徑﹐紅雲十里波千頃。綺羅馨﹐管弦淸﹐蘭舟直入空明鏡﹐碧天夜涼秋月冷。天﹐湖外影﹔湖﹐天上景。

【越調】小桃紅

△辛尙書座上贈合彈琵琶何氏

纖纖香玉插重蓮﹐猶似羞人見。斜抱琵琶半遮面﹐立當筵﹐分明微露黃金釧。雞四弦﹐驪珠一串﹐个个一般圓。

武昌歌妓吳氏春卿﹐色藝爲一時之冠。友

人文子方爲刑曹郎﹐因公至武昌﹐安子舉

助教會間見之﹐念念莫置﹐代作此以贈之

春來苦欲伴春居﹐日日尋春去。無柰春云不爲雨﹐爲春臒﹐綠窗誰唱畱春住。買春不許﹐問春無語﹐春意定何如﹖

爲春憔悴要春醫﹐苦苦貪春睡。盼得春來共春醉﹐恨春遲﹐夜來得个春消息。春心暗喜﹐春情偸寄﹐春事只春知。

幾年塵土被官囚﹐此日方參透。待別幹星娘小除授﹐緊營求﹐天還肯許便欣然地就。溫柔鄕里甲頭﹐無何鄕裏主首﹐便權一日也風流。

【越調】寨兒令

夜已闌﹐燈將滅﹐紗窗外昏擦刺月兒斜。越求和越把个身子兒趄。耳輪兒做死的扯。喫敲才胼定也﹐子怕你悔去也。

【雙調】折桂令

△農

想田家作苦區區﹐有鬥酒豚蹄﹐暢飲歌呼。瓦缽瓷甌﹐村簫社鼓﹐落得妝愚。吾將種牽衣自舞﹐婦秦人擊缶相娛。兒女供廚﹐僕妾扶輿﹐無是無非﹐不樂何如﹖

△漁

鱖魚肥流水桃花﹐山雨溪風﹐漠漠平沙。篛笠蓑衣﹐筆牀茶竈﹐小作生涯。樵靑采芳洲蓼牙﹐漁童薪別浦兼葭。小小漁船﹐泛宅浮家﹐一舸鴟夷﹐萬頃煙霞。

△樵

正山寒黃獨無苗﹐聽斤斧丁丁﹐空谷瀟瀟。有澗底荊薪﹐淮南叢桂﹐吾意椹樵。赤腳婢香粳旋搗﹐長須奴野菜時挑。云暗山腰﹐水Ё溪橋﹐日暮歸來﹐酒滿山瓢。

△牧

被野猿山鳥相畱﹐藥解延年﹐艸解忘憂。土木形骸﹐煙霞活計﹐麋鹿交遊。悶來訪箕山許由﹐閒時尋崧頂丹丘。莫莫休休﹐蕩蕩悠悠﹐挈子攜妻﹐老隱南州。

△疏齋同賦木犀

似娟娟日暮娥皇﹐翠袖天寒﹐靜倚修篁。悵望夫君﹐低回掩抑﹐淡盡啼妝。貼體衫兒淡黃﹐掩胸訶子金裝。髙潔幽芳﹐一片秋光﹐滿地淸香。

△同文子方飲南城卽事

鎖煙霞曲徑縈回﹐夢不到人間﹐舞榭歌臺。鉛鼎丹砂﹐玄霜玉杵﹐鐘乳金釵。記畫燭淸樽夜來﹐映梨花澹月閒齋。翠壁丹崖﹐流水桃源﹐古木天臺。

△送王叔能赴湘南廉使

正黃塵赤日長途﹐便雷奮天池﹐教雨隨車。把世外炎氛﹐人間熱惱﹐一洗無餘。展洙泗千年畫圖﹐納瀟湘一道冰壺。報政何如﹖風動三湘﹐霜滿重湖。

喜瀟湘一派澄淸﹐覺松柏堅貞﹐蘭蕙芳馨。田裏歌謠﹐官曹整暇﹐牒訴輕平。快野寺尋春酒醒﹐喜郵亭問俗詩成。傳語湘靈﹐又只恐東風﹐吹上瑤京。

△閒居自適

餉春睛小小藍輿﹐聊喚茅柴﹐試買溪魚。村北村南﹐山花山鳥﹐盡意相娛。與農父忘形爾汝﹐醉歸來不記誰扶。早賦歸歟﹐卻恨紅塵﹐不到吾廬。

△張肖齋總管席間

小亭軒客散畱髡﹐添酒回燈﹐艸艸盤飧。問甚花落花開﹐春來春去﹐覆雨翻雲。莫孤負田家瓦盆﹐且畱邊茅舍窪樽。選甚淸渾﹐論甚朝昏﹐擗掉會閒裏光陰﹐醉裏乾坤。

△再過村肆酒家

無雙丫十八鬟兒﹐春日當壚﹐裊裊腰肢。徙倚心招﹐依稀眉語﹐記得前時。探錦囊都無酒貲﹐恨郵亭不售新詩。可惜胭脂﹐轉首空枝﹐千里關山﹐一段相思。

【雙調】淸江引

春光荏苒如夢蝶﹐春去繁華歇。風雨兩無情﹐庭院三更夜﹐明日落紅多去也。

【雙調】水仙操並引

「若把西湖比西子﹐淡妝濃沫總相宜」﹐玉局翁詩也。塡詞者竊其意﹐演作世所傳唱《水仙子》四首﹐仍以西施二字爲斷章﹐盛行歌樓樂肆間﹐每恨其不能佳也。且意西湖西子﹐有秦無人之感。崧麓有樵者﹐聞而是之﹐卽以春﹑夏﹑秋﹑冬賦四章﹐命之曰《西湖四時漁歌》。其約﹐首句韻以兒字﹐時字爲之次﹐西施二字爲句絕﹐然後一洗而空之。邀同賦﹐謹如約。

湖山堂下鬧竿兒﹐爛熳韶華三月時﹐朝來風雨催春事。把鶯花攛斷死﹐映蘇堤紅綠參差。淺絳雪緘桃萼﹐嫩黃金搓柳絲﹐風流煞鬥艸的西施。

蝦須簾捲水亭兒﹐玉枕桃笙夢覺時﹐荷香勾引薰風至。掬淸漣雪藕絲﹐嫩涼生璧月瓊枝。鸞刀切銀絲膾﹐蟻香浮碧玉卮﹐受用煞避暑的西施。

西風逗入耍窗兒﹐一扇新涼暑退時﹐白紅蓼多情思。寫秋光無限詩﹐占平湖一抹胭脂。荷缺翠靑搖柄﹐桂飄香金綴枝﹐快活煞玩月的西施。

梅花初試膽瓶兒﹐正是逋郎得句時﹐彤雲把斷山中寺。軟香塵不到此﹐怯淸寒林下風姿。侵素體添肌粟﹐妨雲鬟老鬢絲﹐淸絕煞賞雪的西施。

△寓意武昌元貞

楚天空闊楚山長﹐一度懷人一斷腸﹐此心不在肩輿上。倩東風過武昌﹐助離愁煙水茫茫。竹上雨湘妃淚﹐樹間禽蜀帝王﹐無限思量。

人言不向武昌居﹐我欲年來食賤魚﹐那堪鸚鵡洲邊住。錦鴛鴦爲伴侶﹐是煙波江上漁夫。得一舸鴟夷去﹐載薴羅山下女﹐便攺姓陶朱。

武昌官柳正靑靑﹐只與行人管送迎﹐等閒攀折渾無定。舞東風過此生﹐柰柔條系絆人情。愛眉黛煙中翠﹐憶纖腰掌上輕﹐恨滿郵亭。

貞元舊曲日停歌﹐只恐靑衫淚更多﹐等閒又見菱花破。玲瓏柰爾何﹐較些兒病了維摩。愁暗逐西飛翼﹐恨長隨東逝波﹐著甚消磨。

△爲平章南谷公壽福樓賦

朱簾畫棟倚穹蒼﹐帶礪河山接四王﹐那堪輩輩爲丞相。是皇家眞棟梁﹐看靈椿丹桂齊芳。壽域年年固﹐福源日日長﹐永坐都堂。

樓名壽福壓錢塘﹐中有髙居異姓王﹐朝朝北闕頻瞻望。啟丹誠一瓣香﹐對西山遙祝吾皇。願基業隆三代﹐更煙塵淨四方﹐壽福無疆。

朱樓迢遞接長空﹐家世於今誰比隆﹖陰功𨿽是前王種。嗣聲華正在公﹐更門闌喜色重重。男已兆承家鳳﹐女欣逢擇婿龍﹐壽福無窮。

【雙調】慶東原

△題情

雲輕散﹐月易殘﹐女蕭何成敗了些風流漢。馮魁硬鏟﹐雙漸緊趕﹐小姐先碾。今夜惜花心﹐明月傷春嘆。

【雙調】殿前歡

醉翁酡﹐醒來徐步杖藜拖。家童伴我池塘坐﹐鷗鷺淸波。映水紅蓮五六科﹐秋光過﹐兩句新題破。秋霜殘菊﹐夜雨枯荷。

醉顏酡﹐太翁莊上走如梭。門前幾个官人坐﹐有虎皮馱馱。呼王畱喚伴哥﹐無一个﹐空叫得喉嚨破。人踏了瓜果﹐馬踐了田禾。

△道情

醉顏酡﹐水邊林下且婆娑。醉時拍手隨腔和﹐一曲狂歌。除漁樵那兩个﹐無災禍﹐此一著誰參破﹖南柯夢繞﹐夢繞南柯。

醉顏酡﹐前賢不醉我今何﹖古來已錯今猶錯﹐世事從他。楚三閭葬汨羅﹐名猶播﹐誰在髙唐臥﹖巫娥夢我﹐我夢巫娥。

醉顏酡﹐云娘行酒雪兒歌﹐醉時吟狂時舞醒時坐。不醉如何﹖得快活且快活。今日个﹐只得隨緣過。戀眼前富貴﹐看門外風波。

【雙調】雁兒落過得勝令

△送別

和風鬧燕鶯﹐麗日明桃杏。長江一綫平﹐暮雨千山靜。載酒送君行﹐折柳系離情。夢裏思梁苑﹐花時別渭城。長亭﹐咫尺人孤另﹔愁聽﹐陽關第四聲。東山仰謝安﹐秋水思張翰。長沙屈賈誼﹐落日悲王粲。坐上酒初殘﹐燈下劍空彈。馬援標銅柱﹐班超指玉關。遙看﹐明月錢塘岸﹔雲間﹐山頭更有山。

△題和靖墓

西湖避世乖﹐東閣償詩債。遨遊天地間﹐放浪江湖外。讀易坐書齋﹐策杖步蒼苔。酒飲方拚醉﹐詩成且放杯。漸漸梅開﹐獨立黃昏待。暗暗香來﹐淸閒處土宅。

○套數

【正宮】端正好

△上髙監司

眾生靈遭磨障﹐正值著時歲饑荒。謝恩光﹐拯濟皆無恙﹐編做本詞兒唱。

【滚繡球】去年時正插秧﹐天反常﹐那里取若時雨降﹖旱魃生四野災傷。谷不登﹐麥不長﹐因此萬民失望﹐一日日物價髙漲。十分料鈔加三倒﹐一斗粗糧折四量﹐煞是淒涼。

【倘秀才】殷實戶欺心不良﹐停塌戶瞞天不當﹐吞象心腸歹伎倆。谷中添秕屑﹐米內插粗糠﹐怎指望他兒孫久長。

【滚繡球】甑生塵老弱饑﹐米如珠少壯荒。有金銀那里每典當﹖盡枵腹髙臥斜陽。剝楡樹餐﹐挑野菜嘗。喫黃不老勝如熊掌﹐蕨根粉以代餱糧。鵝腸苦菜連根煮﹐荻荀蘆萵帶葉莊﹐則畱下杞柳株樟。

【倘秀才】或是捶麻柘稠調豆漿﹐或是煮麥撮稀和細糠﹐他每早合掌擎拳謝上蒼。一个个黃如經紙﹐一个个瘦似豺狼﹐塡街臥巷。

【滚繡球】偸宰了些闊角牛﹐盜斫了些大葉桑。遭時疫無棺活葬﹐賤賣了些家業田莊。嫡親兒共女﹐等閒參與商。痛分離是何情況﹗乳哺兒沒人要撇入長江。那里取廚中剩飯杯中酒﹐看了些河裏孩兒岸上娘﹐不由我不哽咽悲傷﹗

【倘秀才】私牙子船灣外港﹐行過河中宵月郎﹐則發迹了些無徒米麥行。牙錢加倍解﹐賣面處兩般裝﹐昏鈔早先除了四兩。

【滚繡球】江鄕相﹐有義倉﹐積年系稅戶掌。借貸數補答得十分停當﹐都侵用過將官府行唐。那近日勸糶到江鄕﹐按戶口給月糧。富戶都用錢買放﹐無實惠盡是虛樁。充饑畫餅誠堪笑﹐印信憑由卻是謊﹐快活了些社長知房。

【伴讀書】磨滅盡諸豪壯﹐斷送了些閒浮浪。抱子攜男扶筇杖﹐是贏傴僂如蝦樣。一絲好气沿途創﹐閣淚汪汪。

【貨郎】見餓莩成行街上﹐乞出攔門斗搶﹐便財主每也懷金鵠立待其亡。感謝這監司主張﹐似汲黯開倉。披星帶月熱中腸﹐濟與糶親臨發放。見孤孀疾病無皈向﹐差醫煮粥分廂巷。更把髒輸錢分例米﹐多般兒區處的最優長。眾饑民共仰﹐似枯木逢春﹐萌芽再長。

【叨叨令】有錢的販米谷置田莊添生放﹐無錢的少過活分骨肉無承望﹔有錢的納寵妾買人口偏興旺﹐無錢的受饑餒塡溝壑遭災障。小民好苦也麼哥﹗小民好苦也麼哥﹗便秋收鬻妻賣子家私喪。

【三煞】這相公愛民憂國無偏黨﹐發政施仁有激昂。卹老憐貧﹐視民如子﹐起死回生﹐扶弱摧彊。萬萬人感恩知徳﹐刻骨銘心﹐恨不得展艸垂韁。覆盆之下﹐同受太陽光。

【二】天生社稷眞卿相﹐才稱朝廷作棟梁。這相公主見宏深﹐秉心仁恕﹐治政公平﹐辦事慈祥。可與蕭﹑曹比並﹐伊﹑傅齊肩﹐周﹑召班行。紫泥宣詔﹐花襯馬蹄忙。

【一】願得早居玉筍朝班上﹐佇看金甌姓字香。入闕朝京﹐攀龍附鳳﹐和鼎調羹﹐論道興邦。受用取貂蟬濟楚﹐衮繡崢嶸﹐珂丁當。普天下萬民樂業﹐都知是前任繡衣郎。

【尾聲】相門出相前人獎﹐官上加官後代昌。活被生靈恩不忘﹐粒我民徳怎償﹖父老兒童細較量﹐樵叟漁夫曹論講。共說東湖柳岸旁﹐那里淸幽更舒暢。靠著云卿蘇圃場﹐與徐孺子流芳挹淸況。蓋一座祠堂人供養﹐立一統碑碣字數行。將徳政因由都載上﹐使萬萬代官民見時節想。

旣官府甚淸明﹐采輿論聽分訴。據江西劇郡洪都﹐正該省憲親臨處﹐願英俊開言路。

【滚繡球】庫藏中鈔本多﹐貼庫每獘怎除﹖縱關防任誰不顧﹐壞鈔法恣意彊圖。都是無廉恥賣買人﹐有過犯駔儈徒﹐倚仗著幾文錢百般胡做﹐將官府覷得如無。則這素無行止喬男女﹐都整扮衣冠學士夫﹐一个个膽大心粗。

【倘秀才】堪笑這沒見識街市匹夫﹐好打那好頑劣江湖伴侶﹐旋將表徳官名相體呼。聲音多廝稱﹐字樣不尋俗﹐聽我一个个細數。

【滚繡球】糶米的喚子良﹐賣肉的呼仲甫﹐做皮的是仲才邦鋪﹐喚淸之必定開沽﹐賣油的喚仲明﹐賣鹽的稱士魯。號從簡是采帛行鋪﹐字敬先是魚之徒﹐開張賣飯的呼君寶﹐磨面登羅底叫徳夫﹐何足云乎﹖

【倘秀才】都結義過如手足﹐但聚會分張耳目﹐探聽司縣何人可共處。那問他無根腳﹐只要肯出頭顱﹐扛扶著便補。

【滚繡球】三二百錠費本錢﹐七八下裏去幹取﹐詐捏作曾編捲假如名目﹐偸俸錢表裏相符。這一个圖小倒﹐那一个苟俸祿﹐把官錢視同已物﹐更狠如盜跖之徒。官攢庫子均攤著要﹐弓手門軍那一个無﹐試說這廝每貪污。

【倘秀才】提調官非無法度﹐爭柰蠹國賊操心太毒﹐從出本處先將科鈔除。髙低還分例﹐上下沒言語﹐貼庫每他便做了鈔主。

【滚繡球】且說一季中事例錢﹐開作時各自與﹐庫子每隨髙低預先除去﹐軍百戶十錠無虛。攢司五萬拿﹐官人六六除﹐四牌頭每一名是兩封足數﹐更有合干人把門軍弓手殊途。那里取官民兩便通行法﹐赤緊地賄賂單宜左道術﹐於汝安乎﹖

【倘秀才】爲甚但開庫諸人不伏﹐倒籌單先須計咒﹐苗子錢髙低隨著鈔數。放小民三二百﹐報花戶一千餘﹐將官錢陪出。

【滚繡球】一任你叫得昏﹐等到午﹐佯呆著不瞅不覷﹐他卻整塊價捲在包袱。著纖如晃庫門﹐興販的論百價數﹐都是眞揚州武昌客旅﹐窩藏著家裏安居。排的文語呼爲繡﹐假鈔公然喚做殊﹐這等兒三七價明估。

【倘秀才】有揭字駝字襯數﹐有背心剜心異呼﹐有鈔腳頻成印上字模。半邊子兀自可﹐捶作鈔甚胡突﹐這等兒四六分價喚取。

【滚繡球】赴解時獘更多﹐作下人就做夫﹐檢塊數幾曾詳數﹐止不過得南新吏貼相符。那問他料不齊﹑數不足﹖連櫃子一時扛去﹐怎教人心悅誠服﹖自古道人存政舉思他前輩﹐到今日法出姦生笑煞老夫﹐公道也私乎﹖

【倘秀才】比及燒昏鈔先行擺布﹐散夫錢僻靜處與﹐暗號兒在燒餅中間覷有無。一名夫半錠﹐社長總收貯﹐燒得過便吹笛擂鼓。

【塞鴻秋】一家家傾銀注玉多豪富﹐一个个烹羊挾妓誇風度。撇В手到處稱人物﹐妝旦色取去爲媳婦。朝朝寒食春﹐夜夜元宵暮。喫筵席喚做賽堂食﹐受用盡人間福。

【呆骨朵】這賊每也有難堪處﹐怎禁他彊盜每追逐。要飯錢排日支持﹐索賫發無時橫取。柰表裏通同做﹐有上下交徵去。眞乃是源淸流亦淸﹐休今後人除獘不除。

【脫布衫】有聰明正直嘉謨﹐安得不剪其繁蕪。成就了閭閻小夫﹐壞盡了國家法度。

【小梁州】這廝每玩法欺公膽气粗﹐恰便似餓虎當途。二十五等則例盡皆無﹐難著目﹐他道陪鈔待何如。

【幺】一等無辜被害這羞辱﹐廝攀指一地裏胡突。自有他﹐通神物﹐見如今虛其府庫﹐好教他鞭背出虫蛆。

【十二月】不是我論黃數黑﹐怎禁他惡紫奪朱。爭柰何人心不古﹐出落著馬牛襟裾。口將言而囁嚅﹐足欲進而趑趄。

【堯民歌】想商鞅徙木意何如﹖漢國簫何斷其初﹖法則有準使民服﹐期於無刑佐皇圖。說與當途﹕無毒不丈夫﹐不如如把平生誤。

【耍孩兒十三煞】天開地辟由盤古﹐人物才分下土。傳之三代幣方行﹐有刀圭泉布從初。九府圜法俱周制﹐三品堆金乃漢圖﹐止不過作貿易通財物。這的是黎民命脈﹐朝世權術。

【十二】蜀寇交子行﹐宋眞宗會子舉。都不如當今鈔法通商賈﹐配成五對爲官本﹐工墨三分任倒除。設制久無更故﹐民如按堵﹐法比通衢。

【十一】已自六十秋楮幣行﹐則這兩三年法度沮。被無知賊子爲姦蠹﹐私更徹鏝心無愧。那想官有嚴刑罪必誅﹐忒無忌憚無憂懼。你道是成家大寶﹐怎想是取命官符。

【十】窮漢每將綽號稱﹐把頭每表徳呼。巴不得登時事了幹回付﹐向庫中鉆刺眞彊盜﹐卻不財上分明大丈夫。壞盡今時務﹐怕不你人心姦巧﹐爭念有造物乘除。

【九】乘孛模樣哏﹐扭蠻腰禮儀疏﹐不疼錢一地裏胡分付。宰頭羊日日羔兒會﹐沒手盞朝朝仕女圖。怯薛回家去﹐一个个欺淩親戚﹐眇視鄕閭。

【八】沒髙低妾與妻﹐無分限兒共女﹐及時打扮環珠玉。雞頭般珠子緣鞋口﹐火炭似眞金裹腦梳。服色例休題取﹐打扮得怕不賽夫人樣子﹐脫不了市輩規模。

【七】他那想赴京師關本時﹐受官差在旅途。耽驚受怕過朝暮﹐受了五十四站風波苦。虧殺數百千程遞運夫﹐哏生受哏搭負。廣費了些首思分例﹐倒換了些沿路文書。

【六】至省庫中將官本收得無疏虞﹐朱鈔足那時才得安心緒。常想著半江春水翻風浪﹐愁得一夜秋霜染鬢須﹐歷重難搏得个根基固。少甚命不快遭逢賊寇﹐霎時間送了身軀。

【五】論宣差淸如酌貪泉吳隱之﹐廉似還桑椹趙判府。則爲忒慈仁﹐反被相欺侮。每持大體諸人服﹐若說私心半點無。本棟梁材若早使居朝鋪﹐肯蘇民瘼﹐不事苞苴。

【四】急宜將法變更﹐但因循獘若初﹐嚴刑峻法休輕恕。則這二攢司過似蛇吞象﹐再差十大戶猶如插翅虎。一半兒弓手先芟去﹐合干人同知數目﹐把門軍切禁科需。

【三】提調官免罪名﹐鈔法房選吏胥﹐亻贊典俸多的路吏差著做。廉能州吏從新點﹐貪濫軍官合減除﹐住倉庫無升補。從今倒鈔﹐各分行鋪﹐明寫坊隅。

【二】逐戶兒編褙成料例來﹐各分旬將勘合書。逐張兒背印拘鈐住﹐卽時支料還原主。本日交昏入庫府﹐另有細說直至起解時才方取。免得他撐船小倒﹐提調官封鎖無虞。

【一】緊拘收在庫官﹐切關防起解夫﹐鈔面上與官攢俱各親標署。庫官但該一貫須黥配﹐庫子折莫三錢便斷除﹐滿百錠皆抄估。捶鈔的揭剝的不怕他人心似鐵﹐小倒的興販的明放著官法如鑪。

【尾】忽靑天開眼覷﹐這紅巾合命殂。且舉其綱﹐若不怕傷時務﹐他日陳言終細數。

【南呂】一枝花

△羅帕傳情

偸傳袖裏情﹐暗表心間事。一方織恨錦﹐千縷斷腸絲。用色心兒﹐疊成个齊臻臻合歡衤至﹐女流中忒敬思。著小生怎生來有福消任﹐端的是無功受賜。

【梁州】絲縷細織造的勻如江紙﹐粉糨輕出制的膩似鵝脂﹐溫柔玉璽無瑕疵﹐恰便似半江秋水﹐一片冰絲。還房可恰﹐尺素寬虞﹐並無些俗葉繁枝﹐翻騰的花樣宜時。兩壁廂是那花開仙五字的詩章﹐中間是宴蟠桃十長生故事﹐四周圍那纏枝蓮八不犯的花兒。拜而﹐受之。看成做護身符的意思綬文字﹐誰敢道待的其須。爭柰我書房無个頓放處﹐兀的不費煞我這神思。

【隔尾】待書冊中放呵倘或間沾污了非輕視﹐待帽盒裏收呵若有些疏虞甚意兒﹐待合包裏藏呵有那等俏相識開口著我怎推辭。我則索長近長親著皮肉。一家﹐無二﹐只除是護枕放呵又怕那揲被鋪牀小小妮子﹐覷的來因而。

【又】用一張助才情砑粉泥金紙﹐寫就那訴離情撥雲撩雨詞﹐和我這助吟懷貼肉汗衫兒﹐一答兒裏收拾。封裹的丁一確二﹐和包袱鎖入箱子。行坐裏隨帶著鑰匙﹐何日忘之﹖

【尾聲】成就了洞房中夜月花朝事﹐受用些綠窗前茶余飯飽時。共賓朋廝陪侍﹐和鸞鳳效琴瑟。讀一會詩章﹐講一會文字。掀騰開舊篋笥﹐物見主信有之。我見俺一鍼撚一絲﹐一鍼鍼不造次﹐一鍼鍼那眞至。想俺那不容易的恩情怎敢道待的輕視﹐先選下个不空忘的日子﹐後擇你个不失脫的口詞。這手帕則好遮籠紗帽﹐撫拭瑤琴﹐花前換盞﹐袖內藏香﹐直等的稱了願隨了心恁時節使。

【雙調】新水令

△代馬訴冤

世無伯樂怨他誰﹖幹送了挽鹽車騏驥。空懷伏櫪心﹐徒負化龍威。索甚傷悲﹐用之行舍之棄。

【駐馬聽】玉鬣銀蹄﹐再誰想三月襄陽綠艸齊。雕鞍金轡﹐再誰收一鞭行色夕陽低。花間不聽紫驑嘶﹐帳前空嘆烏騅逝。命乖我自知﹐眼見的千金駿骨無人貴。

【雁兒落】誰知我汗血功﹖誰想我垂韁義﹖誰憐我千里才﹖誰識我千鈞力﹖

【得勝令】誰念我當日跳檀溪﹐救先主出重圍﹖誰念我單刀會隨著關羽﹖誰念我美良川扶持敬徳﹖若論著今日﹐索輸與這驢羣隊﹗果必有徵敵﹐這驢每怎用的﹖

【甜水令】爲這等乍富兒曹﹐無知小輩﹐一槪地把人欺。一地裏快躥輕踮﹐亂走胡奔﹐緊先行不爲尊卑。

【折桂令】致令得官府聞知﹐驗數目存畱﹐分官品髙低。準備著竹杖芒鞋﹐免不得奔走驅馳。再不敢鞭駿騎向街頭鬧起﹐則索扭蠻腰將足下殃及。爲此輩無知﹐將我連累﹐把我埋沒在蓬蒿﹐失陷污泥。

【尾】有一等逞雄心屠戶貪微利﹐咽饞涎豪客思佳味。一地把性命虧圖﹐百般地將刑法陵遲。唱道任意欺公﹐全無道理。從今去誰買誰騎﹖眼見得無客販無人餵。便休說站驛難爲﹐則怕你東討西徵那時節悔﹗

☆薩都剌

薩都剌﹐字天錫﹐號直齋﹐答失蠻氏﹝回族﹞。其祖父徙居河間﹐薩都剌則生於雁門﹝今山西代縣﹞。其生卒年不能確指。一說爲至元九年﹝一二七二﹞生﹐一說爲至元末﹝一二九四﹞或大徳間生﹔卒年在至正間。薩都剌泰定四年﹝一三二七﹞中進士﹐授鎭江錄事司達魯花赤﹐歷南臺掾﹑憲司照磨﹑經歷等職﹐後入方國珍幕﹐卒。爲官淸正﹐曾有發廩賑災﹑救助難民﹑禁止巫蠱﹑移風易俗等政績。薩都剌博學能文﹐兼善楷書。他宦遊多年﹐足迹徧及長城內外﹐大江南北﹐不少作品富於生活實感﹐描寫細膩﹐貼切入微。後人曾推崇薩都剌爲「有元一代詞人之冠」。著有《雁門集》。明﹟朱權《太和正音譜》評其詞「如天風環」。

○套數

【南呂】一枝花

△妓女蹴鞠

紅香臉襯霞﹐玉潤釵橫燕。月彎眉斂翠﹐云鬢堆蟬。絕色嬋娟﹐畢罷了歌舞花前宴﹐習學成齊雲天下圓。受用盡綠窗前飯飽茶余﹐揀擇下粉墻內花陰日轉。

【梁州】素羅衫垂彩軸低籠玉筍﹐錦幼襪襯烏靴款蹴金蓮。占官場立站下人爭羨。似月殿裏飛來的素女﹐甚天風吹落的神仙。拂花露橊裙荏苒﹐滚香塵繡帶蹁躚。打著對合扇拐全不斜偏﹐踢著對鴛鴦扣且是輕便。對泛處使穿兼抹膝的攛搭﹐扌耍俊處使佛袖沾衣的撇演﹐妝翹處使回身出鬢的披肩。猛然﹐笑喘。紅塵兩袖纖腰倦﹐越丰韻越嬌軟。羅帕香勻粉汗妍﹐拂落花鈿。

【尾聲】若道是成就了洞房中惜玉憐香願﹐媒合了翠館內淸風皓月筵﹐六片兒香皮做煙眷。茶コ架邊﹐薔薇洞前﹐管教你到底團圓不離了半步兒遠。

☆薛昂夫

薛昂夫﹐名薛超兀兒﹐薛超吾﹐回鶻﹝今維吾爾族﹞人。漢姓馬﹐字昂夫﹐號九泉﹐故亦稱馬昂夫﹑馬九基。先世內遷﹐居懷慶路﹝治所在今河南沁陽縣﹞。父及祖俱封覃國公。他曾師事劉辰翁﹐故約可推知其生年當在元初至元年間。歷官江西行中書省令史﹑僉典瑞院事﹑太平路總管﹑衢州路總管等職。善篆書﹐有詩名﹐詩集已佚。元人周南瑞《天下同文集》載王徳淵之《薛昂夫詩集序》﹐稱其詩詞「新嚴飄逸﹐如龍駒奮進﹐有並驅八駿一日千里之想」。其散曲風格以疏宕豪放爲主﹐思想內容以傲物嘆世﹑歸隱懷古爲主。《南曲九宮正始序》稱其「詞句瀟灑﹐自命千古一人﹐深憂斯道不傳﹐乃廣求繼已業者。至禱祀天地﹐徧歷百郡﹐卒不可得。」

按﹕元《艸堂詩餘》有「九泉司馬昂夫」之語﹐故《詞綜》《歷代詩餘》俱謂司馬昂夫字九臬﹐以「司馬」爲昂夫姓﹐非是。《太和正音譜》以「馬九泉」與「馬昂夫」爲二人﹐亦誤。

○小令

【正宮】塞鴻秋

功名萬里忙如燕﹐斯文一脈微如綫。光陰寸隙流如電﹐風霜兩鬢白如練。盡道便休官﹐林下何曾見﹖至今寂寞彭澤縣。

△過太白祠謝公池

謫仙祠下言詩志﹐謝公池顧影凝淸思。筍輿沽酒靑山市﹐松枝煮茗白雲寺。聽山鳥奏笙簧﹐共野叟論文字﹐甚癡兒了卻公家事。

△淩臺懷古

淩臺畔黃山鋪﹐是三千歌舞亡家處。望夫山下烏江渡﹐是八千子弟思鄕去。江東日暮云﹐渭北春天樹﹐靑山太白墳如故。

【正宮】甘艸子

金鳳發﹐颯颯秋香﹐冷落在闌干下。萬柳稀﹐重陽暇﹐看紅葉賞黃花。促織兒啾啾添瀟灑﹐陶淵明歡樂煞。耐冷迎霜鼎內插﹐看雁落平沙。

【中呂】朝天曲

沛公﹐大風﹐也得文章用。卻教猛士嘆良弓﹐多了遊雲夢。駕馭英雄﹐能擒能縱﹐無人出彀中。後宮﹐外宗﹐險把炎劉並。

子牙﹐鬢華﹐才上非熊卦。爭些老死向天涯﹐只恁垂鉤罷。滿腹天機﹐天人齊發﹐武王任不差。用他﹐討罰﹐一怒安天下。

伍員﹐報親﹐多了鞭君忿。可憐懸首在東門﹐不見包胥恨。半夜潮聲﹐千年孤憤﹐錢塘萬馬奔。駭人﹐怒魂﹐何似吹簫韻﹖

卞和﹐抱璞﹐只合荊山坐。三朝不遇待如何﹐兩跣遭禍。傳國爭符﹐傷身行貨﹐誰教獻與他﹖切磋﹐琢磨﹐何似偸敲破﹖

邵平﹐不平﹐楚漢爭秦鼎。將軍便去作園丁﹐軟了英雄性。瓜苦瓜甜﹐秦衰秦盛﹐靑門浪得名。此生﹐本輕﹐不是封侯命。

假王﹐气昂﹐跨下羞都忘。提牌不過一中郎﹐漂母曾相餉。蒯徹名言﹐將軍將彊。良弓不早藏。未央﹐法場﹐險似壇臺上。

叔孫﹐討論﹐早定君臣分。禮成文武兩班分﹐舞蹈揚塵順。拔劍爭功﹐垂紳消忿﹐方知天子尊。武臣﹐勇人﹐也被書生困。

丙吉﹐宰執﹐燮理陰陽气。有司不問爾相推﹐人命關天地。牛喘非時﹐何須畱意﹖原來養得肥。早知﹐好喫﹐殺了供堂食。

子陵﹐價輕﹐便入劉郎聘。等閒贏得一虛名﹐賣了先生姓。百尺絲綸﹐千年髙興﹐偶然一足橫。帝星﹐客星﹐不料天文應。

董永﹐賣身﹐孝感天心順。誰知織女是天孫﹐同受爲奴困。自有牛郎﹐佳期將近﹐書生休認眞。本因﹐孝親﹐不是夫妻分。

老萊﹐戲采﹐七十年將邁。堂前取水作嬰孩﹐猶欲雙親愛。東倒西歪﹐佯啼顚拜﹐𨿽然稱孝哉。上階﹐下階﹐跌殺休相賴。

董卓﹐巨饕﹐爲惡天須報。一臍然出萬民膏﹐誰把逃亡照﹖謀位藏金﹐貪心無道﹐誰知沒下梢﹗好教﹐火燒﹐難買棺材料。

杜甫﹐自苦﹐踏雪尋梅去。吟肩髙聳凍來驢﹐迷卻前村路。暖閣紅鑪﹐黨家門戶﹐玉纖捧綠醑。假如﹐便俗﹐也勝窮酸處。

洞賓﹐道人﹐未到天仙分。嶽陽三醉洞庭春﹐賣墨無人問。欲斬黃龍﹐靑蛇猶鈍﹐純陽能幾分。養眞﹐煉神﹐卻被仙姑困。

伯牙﹐韻雅﹐自與松風話。髙山流水淡生涯﹐心與琴俱化。欲鑄鐘期﹐黃金無價﹐知音人旣寡。盡他﹐爨下﹐煮了仙鶴罷。

則天﹐攺元﹐雌鳥長朝殿。昌宗出入二十年﹐懷義陰功健。四海淫風﹐滿朝窯變﹐《關睢》無此篇。弄權﹐妒賢﹐卻聽梁公勸。

孟母﹐喪夫﹐教子遷離墓。再遷市井厭屠沽﹐遷傍芹宮住。如此三遷﹐房錢無數﹐方成一大儒。問豬﹐引取﹐好辯長於諭。

弄玉﹐度曲﹐只道吹簫苦。誰知鳳只和鸞孤﹐吹到聲圓處。明月臺空﹐蕭郎同去﹐秦王一嘆吁。假如﹐嫁夫﹐明白人間住。

采鸞﹐怕寒﹐甲帳無人伴。文簫連累墮人間﹐賣韻供煙爨。誰使思凡﹐塵緣難斷﹐羞還玉女班。紫壇﹐犯姦﹐誤了朝元限。

祿山﹐玉環﹐子母腸難斷。何須兵變陷長安﹐且向宮中亂。趕得三郎﹐鸞輿逃竄﹐連云蜀道難。內姦﹐外反﹐誤卻霓裳慢。

老矣﹐倦矣﹐消減盡風雲气。世情嚼蠟爛如呢﹐不見眞滋味。蝸角虛名﹐蠅頭微利﹐便得來眞做的。布衣﹐袖裏﹐試屈指英雄輩。

好官﹐也興闌﹐早勇退身無患。人生六十便宜閒﹐十載疏狂限。買兩个丫鬟﹐自拈牙板﹐一个歌一个彈。醒時節過眼﹐醉時節破顏﹐能到此是英雄漢。

【中呂】陽春曲

坐聽西掖鐘聲動﹐睡起東窗日影紅﹐山林朝市兩無窮。一夢中﹐樽有酒且從容。耐驚耐怕黃齏甕﹐長滿長幹老酒盆﹐一貧盡可張吾軍。休忘本﹐樽有酒且論文。

胸中太華身難憾﹐舌底狂瀾口且緘﹐看渠暮四與朝三。呆大膽﹐樽有酒且醺酣。周郎赤壁鏖兵後﹐蘇子扁舟載月秋﹐千年慷慨一時酬。今在否﹖樽有酒且綢繆。

蕓窗月影吟情蕩﹐紙帳梅花醉夢香﹐覺來身世兩相忘。休妄想﹐樽有酒且疏狂。歲雲暮矣𨿽無補﹐時復中之盡有餘﹐老來吾亦愛吾廬。淸債苦﹐樽有酒且消除。

【中呂】山坡羊

銷金鍋在﹐湧金門外﹐戧金船少欠西湖債。列金釵﹐捧金臺。黃金難買靑春再﹐範蠡也曾金鑄來。金﹐安在哉﹖人﹐安在哉﹖

驚人學業﹐掀天勢業﹐是英雄雋敗殘杯炙。鬢堪嗟﹐雪難遮。晚來覽鏡中腸熱﹐問著老夫無話說。東﹐沈醉也﹔西﹐沈醉也。

大江東去﹐長安西去﹐爲功名走徧天涯路。厭舟車﹐喜琴書。早星星鬢影瓜田暮﹐心待足時名便足。髙﹐髙處苦﹔低﹐低處苦。

△西湖雜詠

△春

山光如澱﹐湖光如練﹐一步一个生綃面。扣逋仙﹐訪坡仙。揀西施好處都遊徧﹐管甚月明歸路遠。船﹐休放轉﹔杯﹐休放淺。

△夏

晴雲輕漾﹐薰風無浪﹐開樽避暑爭相向。映湖光﹐逞新妝。笙歌鼎沸南湖蕩﹐今夜且休回畫舫。風﹐滿座涼﹔蓮﹐入夢香。

△秋

疏林紅葉﹐芙蓉將謝﹐天然妝點秋屏列。斷霞遮﹐夕陽斜。山腰閃出閒亭榭﹐分付畫船且慢者。歌﹐休唱徹﹔詩﹐乘興寫。

△冬

同云﹐隨車縞帶﹐湖山化作瑤光界。且傳杯﹐莫驚猜。是西施傅粉呈新態﹐千載一時眞快哉﹗梅﹐也綻開﹔鶴﹐也到來。

△憶舊

西山東畔﹐西湖南畔﹐醉歸款段松陰慣。帽檐偏﹐氅衣寬。佳人爭捲朱簾看﹐回首少年如夢殘。鶯﹐曾過眼﹔花﹐曾過眼。

△筱步

攜壺堪醉﹐拖筇堪醉﹐何須畫舫笙歌沸。繞蘇堤﹐旋尋題。西施已領詩人意﹐回首有情風萬里。湖﹐如鏡裏﹔山﹐如畫裏。

△苦雨

孤山雲樹﹐六橋煙霧﹐景蒙蒙不比江潮怒。淡妝梳﹐淺妝梳。西湖也怕西施妒﹐天也爲他巧對付。睛﹐也宜畫圖﹔陰﹐也宜畫圖。

【雙調】蟾宮曲

△嘆世

雞羊鵝鴨休爭﹐偶爾相逢﹐堪炙堪烹。天地中間﹐生老病死﹐物理常情。有一日符到奉行﹐只圖个月朗風淸。笑殺劉伶﹐荷插埋屍﹐猶未忘形。

人生爾爾堪憐﹐富貴何時﹐又待問捨求田﹖想昨日秦宮﹐今朝漢闕﹐呀﹐可早晉地唐天﹗能幾許長安少年﹐急回頭兩鬢皤然。謾說求仙﹐百計千方﹐都不似樽前。

△雪

天仙碧玉瓊瑤﹐點點楊花﹐片片鵝毛。訪戴歸來﹐尋梅懶去﹐獨釣無聊。一个飲羊羔紅鑪暖閣﹐一个凍騎驢野店溪橋。你自評跋﹐那个淸髙﹐那个粗豪﹖

△題爛柯石橋

甚神仙久占巖橋﹐一局楸枰﹐滿耳松濤。引得樵夫﹐旁觀不覺﹐晉換了唐朝。斧柄兒𨿽云料卻﹐褲腰兒難保堅牢。王母蟠桃﹐三千歲開化﹐總是虛謠。

懶朝元石上圍棋﹐問仙子何爭﹖樵叟忘歸。洞鎖靑霞﹐斧柯已爛﹐局勢猶迷。恰滚滚桑田浪起﹐又飄飄滄海塵飛。恰待持杯﹐酒未沾唇﹐日又平西。

△快閣懷古

艤扁舟快閣盤桓﹐看一道澄江﹐落木千山。自山谷畱題﹐坡仙閣筆﹐我試憑闌。問今古詩人往還﹐比盟鷗幾个能閒﹖天地中間﹐物我無干﹐只除是美酒佳人﹐意頗相關。

△知音

問芳筵歌者何人﹖便折簡相招﹐恣意開樽。細切淸風﹐薄批明月﹐何必云云。是久厭黃齏菜根﹐要聽他白雪陽春。翠袖殷勤﹐雪霽梅開﹐正好論文。

【雙調】湘妃怨

△集句

幾年無事傍江湖﹐醉倒黃公舊酒壚。人間縱有傷心處﹐也不到劉伶墳上土﹐醉鄕中不辧賢愚。對風流人物﹐看江山畫圖﹐便醉倒何如﹖

【雙調】慶東原

△西臯亭適興

曉雨登髙驟﹐西風落帽羞﹐蟹肥時管甚黃花瘦。紅裙謾謳﹐靑樽有酒﹐白髮無愁。晚節傲淸霜﹐老圃香初透。

興爲催租敗﹐歡因送酒來﹐酒酣時詩興依然在。黃花又開﹐朱顏未衰﹐正好忘懷。管甚有監州﹐不可無螃蟹。

秋霽黃花噴﹐霜明紅葉新﹐錦橙香紫蟹添風韻。斜依翠屏﹐重鋪繡茵﹐閒坐紅裙。老遇太平時﹐行到風流運。

靑鏡看勛業﹐黃金買笑談﹐錦衣榮休笑明珠暗。調羹鼎咸﹐攢齏甕計﹐世味都諳。少室價空髙﹐老圃秋容澹。

△韓信

已掛了齊王印﹐不撐開範蠡船﹐子房公身退何曾纏﹖不思保全﹐不防未然﹐地據位專權。豈不聞自古太平時﹐不許將軍見﹗

△自笑

邵圃無荒地﹐嚴陵有順流﹐向終南捷徑爭馳驟。老來自羞﹐學人種柳﹐笑殺沙鷗。從此便休官﹐已落淵明後。

【雙調】殿前歡

△春

據危闌﹐看浮屠雙聳倚髙寒﹐鱗鱗萬瓦連霄漢。俯視塵寰﹐望飛來紫翠間。云初散﹐放老眼情無限。知他是西山傲我﹐我傲西山﹖

△夏

柳扶疏﹐玻璃萬項浸冰壺﹐流鶯聲裏笙歌度。士女相呼﹐有丹靑畫不如。迷歸路﹐又撐入荷深處。知他是西湖戀我﹐我戀西湖﹖

△秋

洞簫歌﹐問當年赤壁樂如何﹐比西湖畫航爭些个﹖一樣煙波﹐有吟人景便多。四海詩名播﹐千載誰酬和﹖知他是東坡讓我﹐我讓東坡﹖

△冬

撚冰髭﹐繞孤山枉了費尋思﹐自逋仙去後無髙士。冷落幽姿﹐道梅花不要詩。休說推敲字﹐效殺顰難似。知他是西施笑我﹐我笑西施﹖

浪淘淘﹐看漁翁舉网趁春潮﹐林間又見樵夫鬧。伐木聲髙﹐比功名客更勞。𨿽然道﹐他終是心中樂。知他是漁樵笑我﹐我笑漁樵﹖

醉歸來﹐袖春風下馬笑腮﹐笙歌接到朱簾外。夜宴重開﹐十年前一秀才。黃齏菜﹐打熬到文章伯。施展出江湖气槪﹐抖擻出風月情懷。

【雙調】楚天遙過淸江引

花開人正歡﹐花落春如醉。春醉有時醒﹐人老歡難會﹐一江春水流﹐萬點楊花墜。誰道是楊花﹖點點離人淚﹗回首有情風萬里﹐渺渺天無際。愁共海潮來﹐潮去愁難退﹐更那堪晚來風又急﹗

屈指數春來﹐彈指驚春去。蛛絲网落花﹐也要畱春住。幾日喜春睛﹐幾夜愁春雨。六曲小山屏﹐題滿傷春句。春若有情應解語﹐問著無憑據。江東日暮云﹐渭北春天樹﹐不知那答兒是春住處﹖

有意送春歸﹐無計畱春住。明年又著來﹐何似休歸去﹖桃花也解愁﹐點點飄紅玉。目斷楚天遙﹐不見春歸路。春若有情春更苦﹐暗裏韶光度。夕陽山外山﹐春水渡傍渡﹐不知那答兒是春住處﹖

○套數

【正宮】端正好

△髙隱

訪知音習酬和﹐也不問名利如何。不貪不愛隨緣過﹐把世事都參破。

【滚繡球】嘆光陰疾似梭﹐想人生能幾何﹐轉回頭百年已過﹐急回首兩鬢斑皤。花陰轉眼那﹐日光彈指過﹐送了些幹崢嶸且貪呆貨﹐有兩句古語您自評跋。相隨故友年年少﹐郊外新墳歲歲多﹐一枕南柯。

【倘秀才】日落西山銜著烈火﹐月出東云托著玉缽﹐似這般東去西來怎柰何﹖金烏疾如箭﹐玉兔似攛梭﹐自心中定奪。

【滚繡球】則不如山田一二畝﹐栽桑麻數百棵﹐驅家人使牛耕播﹐住幾間無憂愁艸苫莊坡。一朝苗稼鋤﹐趁時將黍豆割﹐養春蠶桑葉忙銼﹐著山妻上布織梭。禿廝姑緊緊的將綿花紡﹐村伴姐慌將麻綫搓﹐一弄兒農器家活。

【倘秀才】閒時節疏林外磁甌瓦缽﹐盛摘下些生桃硬果﹐晚趁斜陽景物多。聽水聲流浪遠﹐觀山色嶺嵯峨﹐與俺那莊農每會合。

【滚繡球】聽張瞥古唱會詞﹐看村哥打會訛﹐挺王畱訕牙閒嗑﹐李大公信口開合﹐趙牛表麗會橇﹐史牛斤嘲會歌﹐彊沙三舞一會曲破。俺這里𨿽無那玉掖金波﹐瓦盆中濁酒連糟飲﹐桌兒上生瓜帶梗割﹐直喫的樂樂酡酡。

【倘秀才】果然你無酒時渾醅再發﹐無按酒時摘幾个生茄兒來醬抹﹐眞喫的爛醉如泥盡意呵。舉頭山隱隱﹐摑手笑呵呵﹐倒大來快活﹗

【賽鴻秋】我若是醉時節笑引著兒孫和﹐醉時節麥場上閒獨磨﹐醉時節六軸上喬衙坐﹐醉時節巴棚下和衣兒臥。酒醒覺來時﹐直睡到參兒銼﹐不聽的五更鐘人馬街前過。

【耍孩兒】收成黍豆盈倉垛﹐經年不缺半合。收耕罷織足衣食﹐將柴門緊緊扃合。早晨間豆粥喫三碗﹐收晚來齏湯做一鍋﹐暖炕上和衣臥。守著俺山妻稚子﹐餵養些牛畜驢騾。

【四煞】到春來綠依依柳吐煙﹐紅馥馥桃噴火﹐粉蝶兒來往穿花過。黃鶯出谷尋新柳﹐紫燕歸巢覓舊窩。時雨降天公賀﹐慶新春齊敲社鼓﹐賽牛王共擊銅鑼。

【三煞】到夏來玩池塘十里長﹐賞荷花百步闊﹐靑鋪翠蓋穿紅破。𨿽無那彩船畫舫遊池沼﹐也有那短棹漁舟泛淺波。故友來相賀﹐繞溪邊鮮魚旋買﹐沿村務沽酒頻酌。

【二煞】來秋來碧天雁幾行﹐黃花兒開數朵﹐滿川紅葉似胭脂抹。靑山隱隱連巓嶺﹐綠水潺潺泛淺波。鮮藕蓮根銼﹐團臍蟹味欺著錦鯉﹐嫩黃雞勝似肥鵝。

【一煞】到冬來朔風徧地刮﹐彤雲密布合﹐紛紛雪片錢來大。須臾云漢飄白蕊﹐咫尺空中舞玉蛾。冬景堪酬和﹐艸庵前寒梅雪壓﹐短窗邊瘦影頻磨。

【尾聲】四時景物佳﹐放形骸堪正可。我比你少憂愁省煩惱無災禍﹐到大來無是無非快活煞我﹗

△閨怨

小庭幽﹐重門靜﹐東風軟膏雨初晴。猛聽的賣花聲過天街應﹐驚謝芙蓉興。

【幺篇】殘紅妝點靑苔徑﹐又一番春色飄零。遊絲心緒柳花情﹐還似郎無定。

【倘秀才】南浦道送春行﹐多應是拋棄了歡娛﹐奔逐利名。千古恨短長亭﹐欲畱戀難能。四眸相顧兩心同﹐信佳人薄命。

【滚繡球】吉玎的掂折玉簪﹐撲冬的井墜銀瓶﹐分開鸞鏡。生來幾曾理會害甚麼相思病﹖怎捱這從此後冷淸淸的光景﹖別酒慵斟﹐離歌倦聽﹐俺車兒去也﹐他上馬登程。向晚歸來愁悶增﹐閃的人來孤另。

【三錯煞】金杯空冷落了樽前興﹐錦瑟閒生疏了月下聲。欲寄音書﹐空織回文錦字成。柰遠水遙山隔萬層﹐魚雁也難憑。

【二錯煞】料憂愁一日加了十等﹐想茶飯三停裏減了二停。白日猶閒﹐怕到黃昏睡臥不寧。則我這淚點兒安排下半枯井﹐也滴不到天明。

【煞尾】團團黃篆焚金鼎﹐夜夜濃薰暖翠屏﹐偏今宵是怎生﹖乍別離不慣經﹐睡不安臥不寧﹐分外春寒被兒冷。

【南呂】一枝花

△贈小園春

些些並蒂紅﹐指指連枝翠。慳慳金穀路﹐窄窄五陵溪。一片花飛﹐泄漏春消息。舞盤中歌扇底﹐刮得盡風月無多﹐趲得過繁華有幾﹖

【梁州第七】一兩个鶯儔燕侶﹐五七雙蝶使蜂媒。窖來寬也稱遊人戲。眼孔大劉晨未識﹐腳步長杜甫先迷。畫幀上香銷粉滴﹐鏡奩中綠暗紅稀。唾津兒浸滿盆池﹐手心兒擎得起屏石。苔錢兒買不斷閒愁﹐花瓣兒隨手著流水﹐柳絲兒送不夠別離。錦堆﹐翠積。海棠偸足相思睡﹐名偏小景偏媚。賺得東君不忍歸﹐一撮兒芳菲。

【餘音】楚陽臺雲雨無三尺﹐桃源洞光陰減九十。玉拶香挨這窩兒地﹐堪信道一寸陰可惜。千金價總宜﹐錦步幢何須五十里﹖

☆班惟志

班惟志﹐字彥功﹐號恕齋﹐大梁﹝今河南開封市﹞人﹔或以爲松江﹝今上海松江縣﹞人﹐寓居杭州。鄧文原爲杭州路儒學正﹐班惟志師從鄧文原。元貞間﹐鄧文原應聘爲皇室寫《大藏經》﹐班惟志隨行。泰定間﹐經薦﹐補浮梁﹝今江西鄱陽縣﹞州教授。不久﹐遷晉州﹝今河北晉縣﹞州判。致和年間﹐爲紹興路總管府推官。至順三年﹝一三三二﹞﹐上大都爲祕書監典簿。至元三年﹝一三三七﹞爲平江路常熟州知州﹐除奉議大夫。至正初﹐爲江浙儒學提舉司提舉。儒司秩滿﹐再北上大都﹐授集賢待制。致仕南歸﹐卒於杭州。班惟志博學多能﹐兼擅書法﹐其詞曲﹐亦負盛名。元﹟鐘嗣成《錄鬼簿》﹐將其列於曲家「方今名公」十人之中﹔明﹟朱權《太和正音譜》將其列於「詞林英傑」一百五十人之中。

○套數

【南呂】一枝花

△秋夜聞箏

透疏簾風搖楊柳陰﹐瀉長空月轉梧桐影。冷雕盤香銷金獸火﹐咽銅龍漏滴玉壺冰。何處銀箏﹖聲嘹嚦雲霄應﹐逐輕風過短欞。耳才聞天上《仙韶》﹐身疑在人間勝境。

【梁州】恰便似濺石窟寒泉亂湧﹐集瑤臺鸞鳳和鳴﹐走金盤亂撒驪珠迸。嘶風駿偃﹐潛沼魚驚。天邊雁落﹐樹梢云停。早則是字樣分明﹐更那堪音律關情﹗淒涼比漢昭君塞上琵琶﹐淸韻如王子喬風前玉笙﹐修揚似張君瑞月下琴聲。再聽﹐愈驚。叮嚀一曲《陽關令》﹐感離愁﹐動別興。萬事縈懷百樣增﹐一洗塵淸。

【尾】他那里輕籠纖指冰弦應﹐俺這里謾寫花箋錦字迎﹐越感起文園少年病。是誰家玉卿﹐只恁般可憎﹐喚的人一枕胡蝶夢兒醒﹗

☆彭壽之

彭壽之﹐生平事迹不詳。

○套數

【仙呂】八聲甘州

平生放蕩﹐俏倬聲名﹐喧滿平康。少年場上﹐只恐劍唇槍。機謀主仗風月景﹐局斷經營旖旎鄕。回首數年間﹐多少疏狂。

【混江龍】知音幸遇﹐不由人重上欠排場。花朝月夜﹐酒肆茶坊。相見十分相敬重﹐廝看承無半點廝堤防。風流事贊之雙美﹐悔則俱傷。

【元和令】合著兩會家﹐相逢一合相。伶新棄舊短姻緣﹐彊中更有彊。偸方覓便俏家風﹐當行識當行。

【賺尾】一片志誠心﹐萬種風流相﹐非是俺著迷過獎。燕子鶯兒知幾許﹐據風流不類尋常。唱道好處難忘﹐花有幽情月有香。想著樽前伎倆﹐枕邊模樣﹐不思量除是鐵心腸﹗

☆髙安道

髙安道﹐生平事迹不詳。其一生甚爲落拓﹐懷才不遇﹐混迹風塵﹐放浪形骸﹐當爲一窮愁潦倒文人。元﹟鐘嗣成《錄鬼簿》將其列於「方今才人聞名而不相知者」四人之中。明﹟朱權《太和正音譜》將其列於「詞林英傑」一百五十人之中。

○套數

【仙呂】賞花時

香龍涎寶篆殘﹐簾捲蝦須春晝閒。心事苦相關﹐春光欲晚﹐無一字報平安。

【尾】意無聊﹐愁無限﹐花落也鶯慵燕懶。兩地相思會面難﹐上危樓憑暖雕闌。暢心煩﹐盼殺人也秋水春山﹗幾時看寶髻蓬松云亂綰﹖怕的是樽空酒闌﹐月斜人散﹐背銀燈偸把淚珠彈。

【般涉調】哨徧

△嗓淡行院

暖日和風淸晝﹐茶余飯飽齋時候。自漢抱官囚﹐被名韁牽挽無休。尋故友﹐出來的衣冠濟楚﹐像兒端嚴﹐一个个特淸秀﹐都向門前等候。待去歌樓作樂﹐散悶消愁。倦遊柳陌戀煙花﹐且向棚闌玩俳優。賞一會妙舞淸歌﹐瞅一會皓齒明眸﹐躲一會閒茶浪酒。

【耍孩兒】詫跋的單腳實村紂﹐呼喝的扌且扌來每叫吼。瞅粘的綠老更昏花﹐把棚的莽壯眞牛。吹笛的把瑟歪著尖嘴﹐擂鼓的撅丁癅著左手﹐撩打的腔腔嗽。靠棚頭的先蝦著脊背﹐賣薄荷的自腫了咽喉。

【七煞】坐排場眾女流﹐樂牀上似獸頭﹐欒脧來報是些十分醜。一个个靑布裙緊緊的兜著奄老﹐皂紗片深深的裹著額樓。棚上下把郎君澑﹐喝破子把腔兒莽誕﹐打訛的將納老胡風彡。

【六】攛斷的昏撒多﹐主張的自吸澑﹐幾曾見雙撮泥金袖。可憐虱蟣沿肩甲﹐猶道珍珠絡臂耩。四翩兒喬彎紐﹐甚實曾官梅點額﹐誰肯將蜀錦纏頭。

【五】撲紅旗裹著慣老﹐拖白練纏著曲秋﹐兔毛大伯難中瞅。踏鞽的險不樁的頭破﹐翻跳的爭些兒跌的迸流。登踏判軀老瘦﹐調隊子全無些骨巧﹐疙痘鬼不見些擋搜。

【四】捎亻來是淡破頭﹐晝亻未是餓破口﹐末呢引戲的勞嗽。做不得古本酸孤旦﹐辱末煞馳名魏﹑武﹑劉。剛道子世才紅粉髙樓酒﹐沒一个生斜格打到二百个斤斗。

【三】妝旦不抹風彡﹐蠢身軀似水牛﹐嗓暴如恰啞了孤樁狗。帶冠梳硬挺著粗脖項﹐恰掌記光舒著黑指頭。肋額的相迆逗﹐寫著道翩躚舞態﹐宛轉歌喉。

【二】供過的散嗽生﹐嗟頂老撇朗兜﹐老保兒彊把身軀紐。切駕的波浪上堆著霜雪﹐把關子的栲門上似告油。外旦臊鮏臭﹐都是些替砌末﹐猥瑣行頭。

【一】打散的隊子排﹐待將回數收﹐搽灰抹土胡亻孱亻愁。淡翻東瓦來西瓦﹐卻甚放走南州共北州。凹了也難收救﹐四邊廂土糝﹐八下裏磚風彡。

【尾】梁園中可慣經﹐桑園裏串的熟。似兀的武光頭﹑劉色長﹑曹娥秀﹐則索趕科地沿村轉疃走。

△皮匠說謊

十載寒窗誠意﹐書生皆想登科記。柰時運未亨通﹐混塵囂日日銜杯﹐廝伴著靑雲益友。談筆忘機﹐出語無俗气。偶題起老成靴腳﹐人人道好﹐个个稱奇。若要做四縫磕瓜頭﹐除是南街小王皮。快做能裁﹐著腳中穿﹐在城第一。

【耍孩兒】鋪中選就對新材式﹐囑付咱穿的樣制。裁縫時用意下工夫﹐一樁樁聽命休違。細錐粗綫禁登陟﹐厚底團根教壯實。綫腳兒深深勒﹐幼翁子齊上下相趁﹐翁口寬脫著容易。

【七煞】探頭休蹴尖﹐襯薄怕汗濕。減刮的休顯刀痕迹﹐剜裁的臉戲兒微分間短﹐攏揎得腮幫兒省可裏肥。要著腳隨人意﹐休教腦窄﹐莫得趺低。

【六】丁寧說了一回﹐分明聽了半日﹐交付與價鈔先伶俐。從前名譽休多說﹐今後生活便得知。限三日穿新的﹐您休說謊﹐俺不催逼。

【五】人言他有信行﹐誰知道不老實﹐許多時地無消息。量底樣九徧家掀皮尺﹐尋裁刀數遭家取磨石。做盡荒獐勢﹐走的筋舒力盡﹐憔的眼運頭低。

【四】幾番煨膠鍋借揎頭﹐數徧粘主根買樺皮﹐噴了水埋在糠糟內。今朝取了明朝取﹐早又催來晚又催。怕越了靴行例﹐見天陰道膠水解散﹐恰天晴說皮糙ㄡ黧。

【三】走的來不發心﹐ㄡ的方見次第﹐計數兒算有三千个誓。迷奚著謊眼先陪笑﹐執閉著頑心更道易。巴的今日﹐羅街拽巷﹐唱叫揚疾。

【二】好一場惡一場﹐哭不得笑不得﹐軟廝禁硬廝拼卻不濟。調脫空對眾攀今古﹐念條款依然說是非。難回避﹐骷髏卦幾番自說﹐貓狗砌數徧親題。

【一】又不是鳳麒麟鉤絆著縫﹐又不是鹿銜花窟嵌著刺﹐又不是倒鉤鍼背襯上加些功績﹐又不是三垂云銀綫分花樣﹐又不是一抹圈金沿寶裏。每日閒淘气﹐子索行監坐守﹐誰敢東走西移。

【尾】初言定正月終﹐調發到十月一。新靴子投至能夠完備﹐舊兀刺先磨了半截底。

☆蒲察善長

蒲察善長﹐生平事迹無考。蒲察爲女眞族姓﹐由此知其爲女眞人。明﹟朱權《太和正音譜》將其列於「詞林英傑」一百五十人之中。

○套數

【雙調】新水令

聽樓頭畫鼓打三更﹐繡幃中枕餘衾剩。明朗朗窗前月﹐昏慘慘榻前燈。我這里獨倚定幃屏﹐檐間鐵好難聽﹗

【駐馬聽】聒煞我也當當丁丁﹐恰便似再出世陳摶睡不成。度一宵如同百歲﹐捱一朝勝似三春。金鑪香燼酒初醒﹐孤眠那怕心腸硬。閒愁可慣經﹖惟有相思最是難熬的癥。

【喬牌兒】一回家睡不著獨自个寢﹐非干是咱薄幸。沒來由簪折瓶沈井﹐將鴛鴦兩下裏分。

【雁兒落】常想花前攜手行﹐月下肩相並。羅被翻浪紅﹐玉腕相交定。

【得勝令】擔不得翠彎眉黛遠山靑﹐紅馥馥桃臉褪朱唇。細裊裊楊柳腰肢瘦﹐齊臻臻靑絲髻綰雲。天生下精神﹐更那堪十指纖纖嫩。描不就丹靑﹐比天仙少个淨瓶。

【川撥棹】不由我淚盈盈﹐聽長空孤雁聲。我與你暫出門庭﹐聽我丁寧。自別情人﹐雁兒﹐我其實捱不過衾寒枕冷﹐相思病積漸成。

【七弟兄】雁兒﹐你卻是怎生﹖暫停﹐聽我訴離情。一封書與你牢拴定﹐快疾忙飛過蓼花汀﹐聽人家寢睡長門靜。

【梅花酒】雁兒呀呀的叫幾聲﹐驚起那人聽﹐說著咱名姓﹐他自有人相迎。從別後不見影﹐閃得人亡了魂靈。羅帷中愁怎禁﹐則爲他掛心情。朝忘餐淚如傾﹐曲慵唱酒慵斟。

【收江南】雁兒﹐可憐見今宵獨自个冷淸淸﹐你與我疾回疾轉莫畱停﹐山遙水遠煞勞神。雁兒﹐天道兒未明﹐且休要等閒尋伴宿沙汀。

【尾】你是必休倦雲淡風力緊﹐我這里想誰醫治相思病。傳示我可意情人﹐休辜負海誓山盟。唱道性命也似看承﹐心脾般欽敬。惟辦你鵬程﹐我這里獨守銀慢慢的等。

☆張子友

張子友﹝一二四二～一三○二﹞﹐名九思﹐字子友﹐一作子有﹐燕之宛平﹝今屬北京市﹞人﹐是著名文士和元朝重臣。至元初入備宿衛﹐後以工部尙書兼東宮都總管府事。至元十九年﹝一二八二﹞任詹事院丞﹐進資徳大夫﹑中書右丞﹐領修《世祖實錄》。大徳二年﹝一二九八﹞拜榮祿大夫﹑中書平章政事﹐五年加大司徒﹐六年﹝一三○二﹞卒﹐年六十。明﹟朱權《太和正音譜》將其列於「詞林英傑」一百五十人之中。

○小令

【雙調】蟾宮曲

畫堂深夜宴初開﹐香靄雕盤﹐燭焰銀臺。妙舞輕歌﹐翠紅鄕十二金釵。會受用簪纓貴客﹐笑誰同量捲江淮。祗從安排﹐左右扶策﹐月轉花梢﹐訊馬回來。

☆亢文苑

亢文苑﹐生平﹑裏籍不詳。元﹟鐘嗣成《錄鬼簿》未載其名。從其曲中可看出他曾飄零異鄕﹐落拓不遇﹐窮愁困厄﹐因壯志難酬而懷著滿腔悲憤。對小人得志﹑賢才受壓的社會現實懷著彊烈不滿﹐並具有窮且益堅﹑經時濟世的宏圖和信念。明﹟朱權《太和正音譜》將其列於「詞林英傑」一百五十人之中。

○套數

【南呂】一枝花

△爲玉葉兒作

名髙唐國盤﹐色壓陳亭榭。霞光侵趙璧﹐瑞靄賽隋珠。無半點兒塵俗﹐不比尋常物﹐世間總不如。莫誇談天上飛瓊﹐休賣弄人間美玉。

【梁州】希罕似朱崖瑪瑙﹐值錢如北海珊瑚。忒玲瓏性格兒通今古。論淸潔是有﹐瑕疵全無﹔溫柔似粉﹐滑膩如酥。則要你汝陽齋韞匱藏諸﹐不管你麗春園待價沽諸。若做个玉盆兒必定團圓﹐做个玉簫管決知音律﹐做个玉鏡臺雅稱妝梳。堪人﹐愛護。那些兒斷盡人腸處﹐更那堪吳香馥。只恐旁人認做武夫﹐索別辧个虛實。

【尾】遠藏昆頂千峯古﹐髙出荊山萬倍餘。姓卞的先生識眞玉﹐休道刖了他二足。一身兒與他做主﹐至死也懷中抱不足。

春風眼底私﹐夜月心間事。玉簫鸞鳳曲﹐金縷鷓鴣詞。燕子鶯兒﹐殺尋芳使﹐合歡連理枝。我爲你盼望煞楚雨湘雲﹐耽閣了朝經暮史。

【梁州】你爲我堆寶髻羞盤鳳翅﹐淡朱唇懶注胭脂。東君有意偸窺視。翠鸞尋夢﹐彩扇題詩﹔花箋寫恨﹐錦字傳詞。包藏著無限相思﹐思量煞可意人兒。幾時看靠紗窗偸轉秋波﹐幾時見整云髻輕舒玉指﹐幾時看倚東風笑撚花枝。新婚﹐燕爾。到如今拋閃得人獨自﹐你那點至誠心有誰似﹖休把那山海盟言不勾思﹐相會何時。

【尾】斷腸詞寫就龍蛇字﹐疊做个同心方勝兒。百拜嬌姿謹傳示﹕間別了許時﹐這關心話兒﹐盡在這雨尢雲半張兒紙。

琴聲動鬼神﹐劍气沖牛斗。西風張翰志﹐落日仲宣樓。潘鬢成秋﹐漸覺休文瘦﹐臥元龍百尺樓。自扶囊拄杖挑包﹐醉濯足新丰換酒。

【梁州】盡是些暄曉日茅檐燕雀﹐故意困鹽車千里驊驑。英雄肯落兒曹彀﹖乾坤倦客﹐江海扁舟﹐牀頭金盡﹐壯志難酬。任飄零身寄南州﹐恨黃塵敝盡貂裘。看別人苫眼鋪眉﹐笑自己緘舌閉口﹐但則索向寒窗袖手藏頭。如今﹐更有﹐那屠龍計策干生受﹐慢勞攘慢奔走。顧我眞成喪家狗﹐計拙如鳩。

【尾】蛟龍須待春雷吼﹐雕鶚騰風萬里遊。大丈夫崢嶗恁時候﹐扶湯佐周﹐光前耀後﹐直教萬古淸名長不朽﹗

【南呂】一枝花

△爲玉梅作

人生萼綠生﹐天上輪茭降。比南周瓊解語﹐比西錦能香。淡沫玄霜﹐自有羅浮像﹐掃梁園紅翠鄕。千般兒玉骨玲瓏﹐一段兒冰魂蕩漾。

【梁州】受用殺西湖處土﹐風流煞東閣何郎。芳濕一點何時忘。銀釵半露﹐粉頸微妝﹔想那調羹滋味﹐止渴思量。占一枝素魂芬芳﹐算百花總是尋常。則要掛新月點綴昏黃﹐合夜雪色藏暗香﹐卻休趁東風泄漏春光。惜花人正想尋芳﹐驛使頻來往﹐怎禁那寂莫苦情況。則怕羌管聲中﹐零落了縈損柔腸。

【尾】堪圖石氏黃金帳﹐宜住蘆花白玉堂﹐折莫便冰雪前村一千丈。沽一壺酒漿﹐向蹇驢背上﹐教那快忍凍的書生盡自賞。

☆呂止庵

呂止庵﹐別有呂止軒﹐疑卽一人。生卒﹑經歷不詳。散曲作品內容感時悲秋﹐自傷落拓不遇﹐間有興亡之感﹐可能是一宋亡不仕的遺民。明﹟朱權《太和正音譜》評其詞「如晴霞結綺」。

○小令

【仙呂】後庭花

一聲金縷詞﹐十分金菊卮。金刃分甘蔗﹐金盤薦荔枝。不須辭﹐太平無事﹐正宜沈醉時。

相逢飲興狂﹐兩螯風味長。鮮卿銀絲﹐金錐拆蠣房。透瓶香﹐經年佳醞﹐陶陶入醉鄕。

風滿紫貂裘﹐霜合白玉樓。錦帳羊羔酒﹐山陰雪夜舟。黨家侯﹐一般乘興﹐虧他王子猷。

西風黃葉疏﹐一年音信無。要見除非夢﹐夢回總是虛。夢𨿽虛﹐猶兀自暫時節相聚﹐近新來和夢無。

西風黃葉稀﹐南樓北雁飛。妾燈前淚﹐縫君身上衣。約歸期﹐淸明相會﹐雁還也人未歸。

六橋煙柳顰﹐兩峯雲樹分。羅襪移芳徑﹐華裙生暗塵。冷泉春﹐賞心樂事﹐水邊多麗人。

碧湖環武林﹐仙舟出湧金。南國山河在﹐東風艸木深。冷泉陰﹐興亡如夢﹐傷時折寸心。

香飄桂子樓﹐涼生蓮葉舟。落日鴛鴦浦﹐西風鸚鵡洲。冷泉秋﹐水西尋寺﹐題詩憶舊遊。

江南春已通﹐隴頭人未逢。水淺梅橫月﹐山明雪映松。冷泉冬﹐烹茶無味﹐有人錦帳中。

△冷泉亭

湖山汲水重﹐樓臺煙樹中。人醉蘇堤月﹐風傳賈寺鐘。冷泉東﹐行人頻問﹐飛來何處峯﹖

蒼猿攀樹啼﹐殘花撲馬飛。越女隨舟唱﹐山僧逐渡歸。冷泉西﹐雄樓傑觀﹐鐘聲出翠微。

漁榔響碧潭﹐王孫徙翠嵐。玉勒黃金鐙﹐紅纓白面驂。冷泉南﹐踏花歸去﹐夕陽人半酣。

塔標南北峯﹐風聞遠近鐘。佛國三天竺﹐禪關九里松。冷泉中﹐水光山色﹐巖花顚倒紅。

鴨頭湖水明﹐蛾眉山岫靑。羅綺香塵暗﹐池塘春艸生。冷泉亭﹐太平有象﹐時聞歌笑聲。

△懷古

飄零歲月深﹐消磨意气沈。恩雨三天隔﹐愁霜兩鬢侵。彊登臨﹐行藏不定﹐傷時《梁父吟》。

孤身萬里遊﹐寸心千古愁﹐霜落吳江冷﹐云髙楚甸秋。認歸舟﹐風帆無數﹐斜陽獨倚樓。

儒冠兩鬢皤﹐靑衫老淚多。滿酌賢人酒﹐相扶趙女歌。且蹉跎﹐萬愁千恨﹐柰予沈醉何﹗

芙蓉凝曉霜﹐木犀飄晚香。野水雙鷗靚﹐西風一雁翔。立殘陽﹐江山如畫﹐倦遊非故鄕。

故鄕音信沈﹐故園艸木深﹐烽火連三月﹐家書抵萬金。細沈吟﹐功名枉恁﹐斷然歸去心。

功名覽鏡看﹐悲歌把劍彈。心事魚緣木﹐前程羝觸藩。世途艱﹐艱聲長嘆﹐滿天星斗寒。

長虹气未收﹐老天春又秋。逆旅新丰捨﹐羞登王粲樓。幾多愁﹖白雲飛盡﹐吳江日夜流。

故園天一方﹐髙城淚數行。芳艸迷鸚鵡﹐晴川隔漢陽。暮山長﹐煙波江上﹐愁人幾斷腸。

【仙呂】醉扶歸

瘦後因他瘦﹐愁後爲他愁。早知伊家不應口﹐誰肯先成就。營勾了人也罷手﹐喫得我些酩子裏罵低低的咒。

頻去教人講﹐不去自家忙。若得相思海上方﹐不到得害這些閒魔障。你笑我眠思夢想﹐則不打到你頭直上。

有意同成就﹐無意大家休。幾度相思幾度愁﹐風月虛遙授。你若肯時肯不肯時罷手﹐休把人空拖逗。

【商調】知秋令

△爲董鍼姑作

心間事﹐腸斷時﹐醉墨寫烏絲。千金字﹐織錦詞。繡鍼兒﹐不比鶯兒燕子。相思病﹐萬種情﹐幾度海山盟。誰薄幸﹖誰至誠﹖更能行﹐到底如何離影﹖情如醉﹐悶似癡﹐春瘦怯春衣。添憔悴﹐廢寢食。減腰肢﹐怎脫厭厭病體﹖千金字﹐萬古心﹐翻作斷腸吟。恩情厚﹐怨恨深。不知音﹐誰會重拈繡鍼﹖

【越調】天淨沙

△爲董鍼姑作

夜深時獨繡羅鞋﹐不言語倒在人懷﹐做意兒將人不采。甚娘作怪﹐繡鍼兒簽著敲才。

海棠輕染胭脂﹐綠楊亂撒靑絲﹐對對鶯兒燕子。傷心獨自﹐繡鍼兒停待多時。玉纖屈損春蔥﹐遠山壓損眉峯﹐早是閒愁萬種。忽聽得賣花聲送﹐繡鍼兒不待穿絨。

冷淸淸獨守蘭房﹐悶懨懨倚定紗窗﹐呆答孩搭伏定繡牀。一會家神魂飄蕩﹐繡鍼兒簽這梅香。

○套數

【仙呂】翠裙腰纏令

【翠裙腰】老來多病逢秋驗﹐便覺嫩涼添﹐懶搖紈扇閒紋簟。捲朱簾﹐晚妝樓外月纖纖。

【金盞兒】更西風釅﹐微云斂。黃昏卽漸﹐暑气消沛。陰晴乍閃﹐冰魂尙潛。指甲痕芽天生塹﹐雙簾﹐又傳宮樣印眉尖。

【元和令】素娥公案嚴﹐牛女分緣儉。蒼虯鉤玉控雕檐﹐翠屏人半掩。彩鸞收鏡入妝奩﹐霓裳誰再拈﹖

【賺尾】昂藏醉臉﹐桂香襟袖沾。花下心無慊﹐樽前興未厭。釣銀蟾﹐瑤臺獨占﹐立金梯長笑一掀髯。

【商調】集賢賓

△嘆世

嘆浮生有如一夢裏﹐將往事已成非。迅指間紅輪西墜﹐霎時間滄海塵飛。正靑春綠鬢斑皤﹐恰朱顏皓首龐眉﹐轉回頭都做了北邙山下鬼。題起來總是傷悲﹐都不如酒淹衫袖濕﹐花壓帽檐低。

【逍遙樂】有何拘系﹐則不如一枕安然﹐直睡到紅日三竿未起。樂吾心詩酒琴棋﹐守團圓稚子山妻。富貴功名身外禮﹐懶營求免受驅馳。則不如放懷遣興﹐悅性怡情﹐展眼舒眉。

【梧葉兒】爭甚名和利﹐問甚麼我共你。咱人可也轉眼故人稀﹐漸漸的將朱顏換﹐看看的早白髮催。題起來好傷悲﹐赤緊的當不住白駒過隙。

【後庭花】嘆光陰一夢裏﹐玩韶華如逝水。覷塵世無窮事﹐盡今生有限杯。莫惑疑﹐急流中勇退。溪岸魚更美﹐首陽山蕨正肥﹐西華峯景物奇﹐洞庭湖風力微。

【雙雁兒】不如聞早去來兮﹐樂淸閒窮究理﹐無辱無榮不縈系。守淸貧絕是非﹐遠紅塵參道徳。

【醋葫蘆】到春來聽黃鶯枝上鳴﹐聞杜鵑花下啼。聲聲叫道不如歸﹐囊中錢勸君休愛惜。拚了个醉而醒醒而復醉﹐席前花影坐間移。

【幺】到夏來看湖光瀲灩生﹐香風處處微。披襟散發綠楊堤﹐得一日過一日無了一日。爭何名利﹐想人生自古七十稀。

【幺】到秋來看東籬菊綻金﹐玩長天月似水。正江涵秋景雁初飛﹐樂吾心笑談飲數杯。酒逢知契﹐把黃花亂插滿頭歸。

【幺】到冬來落瓊花陣陣飄﹐剪鵝毛片片飛。橫窗梅影映疏籬﹐艸堂中滿斟酒數杯。醉時節盹睡﹐一任教紅塵滚滚往來飛。

【尾聲】蝸角名休苦貪﹐蠅頭利總休覓。鶴長鳧短不能齊﹐到頭來不知誰是誰。我則待混俗爲最﹐總不如葫蘆今後大家提。

【雙調】夜行船

△詠金蓮

顏色天然風韻佳﹐據精神閉月羞花。膩粉妝﹐施勻罷﹐風流處那些兒堪畫。

【步步嬌】微露金蓮唐裙下﹐端的是些娘大﹐剛半札。若舞霓裳將翠盤踏﹐若是覷絕他﹐不讓楊妃襪。

【沈醉東風】那步輕輕慢撒﹐移蹤款款微踏。或是到晚夕﹐臨牀榻﹐擁鮫綃枕邊燈下。那的是冤家痛緊恰﹐脫了鞋兒纏咱。

【撥不斷】爲冤家﹐恨咱家。三兜根用意收拾煞﹐纏得上十分緊恰。怕松時重套上吳綾襪﹐從纏上幾時撇下。

【離亭宴煞】比如常向心頭掛﹐爭如移上雙肩搭。問得冤家旣肯﹐須當手內親拿。或是膊上擎﹐或是肩兒上架。髙點銀看咱﹐店弄著徹心兒歡﹐髙蹺著盡情兒耍。

【雙調】風入松

半生花柳稍曾耽﹐風月暢尷尬。付能巴到藍橋驛﹐不堤防煙水重淹。追想盟山誓海﹐幾度淚濕靑衫。

【喬牌兒】再不將風月參﹐勾斷欠餘濫。偶因那日相逢處﹐兩情牽﹐他共俺。

【新水令】巧盤云髻插瓊簪﹐穿一套素衣恁般甜淡。他說得話兒巖﹐合下手脾和﹐莫不是把人賺﹖

【攪箏琶】閒言探﹐切恐話交參。休道咱虛﹐怕伊不敢。豈怕外人知﹐只恐娘監。離恨悶愁兩下耽﹐獨自个羞慘。

【離亭宴歇指煞】做時節彼各休心厭﹐做時節休把人坑陷。常歡喜星前月下﹐休等閒間面北眉南。旣做時休忐忑﹐若意懶後眾生便減。我著片無忝和朴實心﹐博伊家做怪膽。

☆李茂之

李茂之﹐元﹟鐘嗣成《錄鬼簿》未載其名﹐生平不詳。明﹟朱權《太和正音譜》將其列於「詞林英傑」一百五十人中。元﹟劉仁本《洞庭集》卷六《李榮貴傳》謂李榮貴字茂之﹐元末居江陵府﹝治所在今湖北江陵縣﹞﹐中書省宣使李榮祖之弟。至正十二年﹝一三五二﹞紅巾軍破江陵﹐被殺。是否就是曲家李茂之﹐存疑待考。

○套數

【雙調】行香子

△寄情

春滿皇州﹐名徧靑樓﹐二十年旖旎風流。金鞍玉勒﹐矮帽輕裘。謝娘詩﹐云子釀﹐雪兒謳。

【喬木查】幾愁花病酒﹐偏甚今番瘦。非是潘郎不柰秋﹐都因風韻它﹐引起閒愁。

【撥不斷】兩綢繆﹐意相投﹐天然一點芳心透。年紀未三十過二九﹐多情鶯燕蜂蝶友﹐速難成就。

【天仙子】於飛願﹐端的幾時酬﹖會語應難﹐修書問候。鋪玉版﹐寫銀鉤﹐寄與嬌羞。眞眞的的美眷愛﹐不尙延由。

【離亭帶歇指煞】休違了剪髮拈香咒﹐莫忘了並枕同衾褥。再休眉期眼約閒迆逗﹐娘間阻人調斗﹐枉教咱千生萬受。常辦著惜花心﹐空閒了畫眉手。

得又何如﹐失又何如﹐柰浮生迅景飛投。些兒富貴﹐多少風波。漫�謀﹐空馳聘﹐枉張羅。

【喬木查】選溪山好處結茅屋﹐栽花果﹐人我境番成安樂窩。算來憂慮少﹐自投災禍。

【撥不斷】得蹉跎﹐把器虛﹐公案教參破。眉上頓開愁鎖﹐心頭潑殺無名火﹐俺且學賣呆妝捋。

【箏笆序】人間事﹐一自飽經過﹐日月雙輪﹐乾坤六合。麟閣將﹐玉堂臣﹐總被消磨。人生幻化待則甚磨﹐便似一夢南柯。

【離亭宴帶歇指煞】閒來膝上橫琴坐﹐醉時節林下和衣臥。唱得快活﹐樂天知命隨緣過。爲伴侶惟三个﹐明月淸風共我。再不把利名侵﹐且須將是非躲。

扌顚竹分茶﹐摘葉拈花﹐圈兒中稍自矜誇。畫眉打眼﹐料嘴敲牙。要罰饅只除是甕生根﹐盆生蔓﹐甑生芽。

【喬木查】俺𨿽不是个還魂子弟﹐曉四六通合剌﹐錦套頭花圈圓且吉咱。正遲看兩念家﹐打鼓弄琵琶。

【撥不斷】你待把我做燕兒般拿﹐我待把你做兔兒般叉﹐不信三文錢買取个龜兒卦。團衫是紙﹐系腰是麻﹐包髻是瓦。我罩籬是皮﹐臥是鐵槍頭是蠟﹐咱兩个一般喬話。

【天仙令】添瀟灑﹐朝夕是甚生涯﹖女仗唇槍﹐娘憑嘴抹﹐尋縫兒覓撒花。早索與他異錦輕紗﹐動不動五奴閒坐衙﹐知他是理會甚麼官法﹖

【離亭宴帶歇拍煞】把條款別體倒違禮煞﹐寨兒中﹑監獄兒內﹑禁牢兒裏下﹐則恁傍人每鑑咱。喫不過姐姐焦﹑娘娘噥﹑婆婆罵﹐欲待要離恁那殼中應難罷﹐只除是天摧地塌。最難禁碎揪ㄎ﹑胡腐掐﹑零碎抹﹐又沒耕種千家生馬﹐尋取个回頭兒調發。不使錢恁娘嗔﹐使了錢俺那耶打。

☆孫叔順

孫叔順﹐生平不詳。其散曲《南呂﹟一枝花》套﹐自敍「不戀蝸角名」﹐「本待要快活逍遙﹐情願待休官罷職」﹐可見他曾入仕。明﹟朱權《太和正音譜》將其列於「詞林英傑」一百五十人之中。

○套數

【南呂】一枝花

不戀蝸角名﹐豈問蠅頭利﹖世情看冷暖﹐人面逐髙低。閒是閒非﹐僻掉的都伶俐﹐百年身圖畫裏。本待要快活逍遙﹐情願待休官罷職。

【梁州】誰待想錦衣玉食﹖甘心守淡飯黃齏。向林泉選一答兒淸幽地﹐閒時一曲﹐悶後三杯。柴門艸戶﹐茅舍疏籬。守著咱稚子山妻﹐伴著幾个故友相識。每日價笑吟吟談古論今﹐閒遙遙遊山玩水﹐樂陶陶下象圍棋。早起﹐晚夕﹐喫醉了重還醉﹐嘆白髮緊相逼。百歲光陰能有幾﹖快活了是便宜。

【煞尾】都則是兩輪日月搬興廢﹐一合乾坤洗是非。直宿到紅日三竿偃然睡﹐那些兒況味誰知﹖一任鶯啼喚不起。

【中呂】粉蝶兒

海馬閒騎﹐則爲瘦人參請他醫治﹐背藥包的劉寄奴跟隨。一腳的陌門東﹐來到這幹閣內﹐飛簾簌地。能醫其鄕婦沈疾﹐因此上﹐共賓郎結成歡會。

【醉春風】說遠志訴蓮心﹐靠肌酥偎玉體﹐食膏粱五味臥重ブ﹐陽起是你﹐你。受用他笑吐丁音﹑軟柔鐘乳﹐到有些五靈之气。

【迎仙客】行過芍藥圃﹑菊花籬﹐沈香亭色情何太急﹗停立在曲檻邊﹐從容在芳徑裏。待黃昏不想當歸﹐尙有百部徘徊意。

【紅繡鞋】半夏遐蛇牀上同睡﹐芫花邊似燕子雙飛。則道洞房風月少人知﹐不想被紅娘先蹴破。使君子受淩遲﹐便有他白頭公難救你。

【耍孩兒】木賊般合解到當官跪﹐刀筆吏焉能放你﹗便將白紙取招伏﹐選剝了衤昆布無衣。蓽澄茄拷打得靑皮腫﹐玄胡索拴縛得狗脊低﹐你便穿山甲應何濟﹖議論得罪名管仲﹐畢撥得文案無疑。

【三煞】他做官司的剖決明﹐告私情的能指實﹐監囚在里人心碎。一个旱蓮腮空滴白凡淚﹐一个漏蘆腿難禁苦仗笞。弔疼痛﹐添憔悴。問甚麼幹連你父子﹖可惜教帶累他烏梅。

【二煞】意濃甜有苦參﹐事多凶大戟﹐今日个身遭縲紲﹐猶道是心甘遂。淸廉家卻有這糊突事﹐時羅姐難爲官宜妻。浪蕩子合當廢﹐破故紙揩不了鮏臭﹐寒水石洗不盡身肌。

【一煞】向雨餘涼夜中﹐對天南星月底﹐說合成織女牽牛會。指望常山遠水恩情久﹐不想這剪艸除根巾幘低﹐那一个畫不成靑黛蛾眉。

【尾】罵你个辱先靈的蔣太醫﹐我看你乍回鄕歸故里﹗蔓荊子續斷了通奸罪﹐則被那散杏子的康癅兒笑殺你﹗

【仙呂】點絳唇

△詠教習鼓訴冤

每日學按龍韜﹐演習虎略。初開教﹐若論功勞﹐則俺先來到。

【混江龍】助威聲號﹐將我先鳴三擂髮根苗。漸漸的排成戈戟﹐紛紛的收聚槍刀。則這兩片皮常與軍官爲耳目﹐一生心不離了小校做知交。𨿽是我有聲難說﹐有運維消﹐又不比鳴廉擊柝喝號。搖鈴向軍前﹐則我爲頭兒鬧。面皮上常過了無數﹐助羅邊不住的頻敲。

【油葫蘆】怎比恁那悠悠吹畫角﹐也每不湯著不動著﹐教瞞兒滿腹中惡气怎生消。夜闌時直捶到金雞兒報﹐早晨間直熬的金烏落。他每都披著紙甲﹐掛著戰袍﹐番來復去由鬧﹐早難道殺气陣云髙。

【天下樂】卻什麼三十年學六韜﹐好教我逐朝心內焦﹐他每沒一个有才能有機謀有智略。每日加空虛了五六番﹐幹盤了十數遭﹐恰便似一場家雜劇了。

【醉中天】想當日兩軍鬧﹐起全翼赴宣朝。將我擊破花腔﹐它每都哭破眼胞。可正是發擂催軍校﹐不付能勾引的離城去﹐又將他黎民擄掠﹐這的是恁破黃巢頭件功勞。

【金盞兒】他每哭聲苦﹐可教我怨聲髙。被我將他眾英雄引上陰陵道﹐他每教場中膽气更那里有分毫。都不肯一心於國死﹐則待半路裏轉身逃。早難道養軍千日﹐又得用在今朝。

【賺尾煞】將我擊發﹐便聲揚額閒下無聲哨。舊聲價﹐如今都壞了﹐誰敢向雷門行過一遭。則爲我亂軍心﹐將果報先招。自量度﹐天數難逃。若是再瞞上﹐將來又喫搞。終身累倒﹐皮零﹐再怎敢軍中一面騁英豪。

【南呂】一枝花

繡幃中受坎坷﹐錦帳內挨囚禁。拋擲在憂慮海﹐啜賺我在悶愁林﹐好教人難受難禁。非是咱淹潤﹐有生活懶動鍼。一會家暗暗思量﹐思量罷重還再審。

【梁州】俺根前無疼無熱﹐在誰行畱意畱情。這煩惱孝經起序才讀朕。空教人逐期盼望﹐每夜吟沈。專聞腳步﹐頻聽聲音。那一夜不等到更深﹐不來也展轉沈吟。在誰家裏打馬投壺﹖在誰家裏低唱淺斟﹖在誰家裏並枕同衾﹖無般兒不侵﹐縱然不醉連宵飲。一腳的踏出門程﹐不許尋直恁﹐莫渝濫荒淫。

【尾】往常時撒拗何曾恁﹐自當日著迷直至今。你取歡娛我圖甚﹖怎禁那廝負心。不來也﹐又教你倚定鮫綃枕頭兒盹。

☆王仲誠

王仲誠﹐生平﹑居裏不詳。散曲作品中有「跳出這蟻穴蜂衙﹐再不入虎窟龍潭」﹐「此身有似舟無纜﹐恣意教旁人笑咱。富貴總有天﹐淸閒盡在俺」等句﹐知其可能是曾經官場﹐而又歸隱的人。明﹟朱權《太和正音譜》將其列於「詞林英傑」一百五十人之中。

○套數

【中呂】粉蝶兒

昨宴東樓﹐玳筵開舞裙歌袖﹐一團兒玉軟花柔。遏行雲﹐回飛雪。玲瓏剔透﹐交錯觥籌﹐拈冰丸暗藏錦繡。

【醉春風】嬌滴滴香臉嫩如花﹐細松松纖腰輕似柳。有丹靑巧筆寫奇眞﹐怎的朽﹐朽﹖檀口能歌﹐蓮舌輕調﹐柳眉頻皺。

【迎仙客】露玉纖﹐捧金甌﹐雲鬢巧簪金鳳頭。蕩緗裙﹐掩玉鉤﹐百倍風流﹐無福也難消受。

【滿庭芳】人間罕有﹐沈魚落雁﹐月閉花羞。蕙蘭性一點靈犀透﹐舉止溫柔。成合了鸞交鳳友﹐匹配了燕侶鶯儔。輕扌閏就﹐如彈玉纖粉汗流﹐佯呵欠袖兒裏低聲兒咒。一會家把人迆逗﹐撇不下漾秋波一對動情眸。

【越調】半鵪鶉

△避紛

露冷霜寒﹐雲低霧黯。灑灑瀟瀟﹐淒淒慘慘。眼底繁華﹐心頭有感。名利絕﹐是非減。愛的是雪月風花﹐怕的是《官民要覽》。

【紫花兒】昨宵酩酊﹐今日模糊﹐來日醺酣。帶一頂嵌肩幔笠﹐穿一領麻衫。妝一座栽梅結艸庵﹐誰能搖撼﹖跳出這蟻穴蜂衙﹐再不入虎窟龍潭。

【小桃紅】刀名劍利大尷尬﹐唬碎閒人膽﹗白酒黃雞捱時暫﹐就中甘﹐這般滋味誰曾啖﹖諧音人卽參﹐通經史親探﹐世事要經諳。

【尾】此身有似舟無纜﹐恣意教旁人笑咱。富貴總由天﹐淸閒盡在俺。

☆陳子厚

陳子厚﹐生平不詳。當與楊朝英同時。明﹟朱權《太和正音譜》將其列於「詞林英傑」一百五十人之中。

○套數

【黃鐘】醉花陰

寶釧松金髻雲﹐甚試曾濃梳艷裹﹐寬繡帶掩香羅。鬼病厭厭﹐除見他家可。

【出隊子】傷心無柰﹐遣離人愁悶多。見銀臺絳蠟盡消磨﹐玉鼎無煙香燼火﹐燭滅香消怎柰何﹖

【幺】情郎去後添寂寞﹐盼佳期無始末。這一雙業眼斂秋波﹐兩葉愁眉蹙翠蛾﹐淚滴胭脂添玉顆。

【尾】著我倒枕捶牀怎生臥﹖到二三更暖不溫和﹐連這沒人情的被窩兒也奚落我﹗

☆呂待中

呂待中﹐名字﹑裏籍及生卒年均不詳。其套曲《正宮﹟六幺令》一套﹐曲涉華亭﹝治所在今上海松江縣﹞﹐由此可推測他可能是江南人﹐官侍中。

○套數

【正宮】六幺令

華亭江上﹐煙淡淡艸萋萋﹐浮光萬頃。長篙短掉一蓑衣﹐終日向船頭上穩坐﹐來往故人稀。綸竿收罷﹐輕拋香餌﹐个中消息有誰知﹖

【幺】說破眞如妙理﹐惟恐露玄機。春夏秋冬﹐披星帶月守寒溪。一點殘星照水﹐上下接光輝。素波如練﹐東流不住﹐錦鱗不遇又空回。

【尾】謾傷嗟﹐空勞力﹐欲說誰明此理﹖千尺絲綸直下垂﹐一波動萬波相隨。唱道難曉幽微﹐且恁陶陶度浮世。水寒煙冷﹐小魚兒難釣﹐滿船空載月明歸。

☆王大學士

王大學士﹐生平不詳。曲家有王和卿﹐增補本《錄鬼簿》記其名云「王和卿學士」﹐或卽一人。元﹟鐘嗣成《錄鬼簿》又有散曲家王繼學﹐其人曾官大學士﹐此或指王繼學。

○套數

【仙呂】點絳唇

探捲抽簽﹐看書學劍﹐皆是虛諂。指望待折桂攀蟾﹐誰承望無憑驗。

【混江龍】少年風欠﹐老來贏得病懨懨。自忖身居村野﹐幾時曾再想閭閻。四面土墻缺處補﹐二椽茅屋破時添﹐且把時光漸。落一个身心自在﹐煞彊如名利拘箝。

【油葫蘆】村院裏閒遊情正タ﹐將農可檢﹐見幾个牧童兒雜耍可觀瞻。一个扮老先生亻當撇撇寒臉﹐一个做小學士舌刺刺全胡念。一个射天指日月到處裏拿﹐一个撈藏模模一地裏潛。一个拖著竹掃帚學開店﹐一个推著木古魯賣油鹽。

【天下樂】一个黃桑葉拈將來額上粘﹐一个那里磨鐮。一个將楡樹舔﹐一个樹梢頭ㄋ歌不怕險。一个弔小鬼的灰抹眉﹐一个扮判官的墨畫了髯﹐一个扮牛王著土搶臉。

【後庭花】一个調灰驢的將腳面閃﹐一个學相撲的手腕來扌扇。一个革刃將葫瓜割﹐一个棘鍼將酸棗簽。一个把鵲兒拈﹐一个手拖著席片。一个瓦﹝A12N﹞﹝A12N﹞衮罷合掂﹐一个泥窩窩ㄏ破合添。

【柳葉兒】一个把綠蓑衣披苫﹐一个將布畱兒風彡﹐一味的掀ㄎ。一个撮金錢手扌若著衣襟驗﹐一个尋方門任誰嫌﹐一个挑蜂窠不離房檐。

【尾】一个拾磚塊把答兒尖風彡﹐一个尋瓦片把拖車兒掂。一个倒騎黃牛緊踮﹐一个碓亭上學將紗鈔檢。一个學賣卦將淚眼偸淹﹐一个學跛忄敝痂廉。一个把嫩艸葉拾將來把布衫兒染﹐一个擂泔飄的休諂。一个敲銅盆的手倩﹐一个向柳陰中學舞一張鍁。

【仙呂】點絳唇

丰稔年華﹐酒旗斜插。茅檐下﹐小橋流水人家﹐一帶山如畫。

【混江龍】桔橰閒掛﹐呼童汲水旋烹茶。柔桑荏苒﹐古柏槎牙。霧鎖艸橋三四橫﹐煙籠茅舍數十家。崗盤曲畎兜答﹐鶯遷喬木丘篆。一个鷗鷺水面﹐雁落平沙。喧檐宿雀﹐啼樹棲鴉。柴扉吠犬﹐鼓吹鳴蛙。儂家鸚鵡洲﹐不入麒麟畫。百姓每謳歌鼓腹﹐一弄兒笑語喧嘩。

【油葫蘆】剛兒一百个兒童刀刀厥厥的耍﹐更那堪景物佳。一个將堯民歌亂唱的令兒差﹐一个匹風彡撲冬冬擂鼓無髙下﹐一个支周知掙羌管吹難收煞。一个水盆裏擊著料瓜﹐一个拖牀上拍著布瓦﹐一个一張鍁舞得了千斤乍﹐一个學舞鬥蝦蟆。

【天下樂】一个道一陣黃風一陣沙﹐一个天生丑勢煞﹐一个無店三碌軸上閒坐衙。一个將斤斗番﹐一个將背拋打﹐一个響撲兒學咯牙。

【那吒令】一个向瓜田裏坐樹亂扯﹐一个向棗樹上胡風彡亂打﹐一个向古墓上番磚弄瓦。一个扯著衣衫﹐一个揪住棍把﹐一个播土揚沙。

【鵲踏枝】一个眼麻花﹐一个手支沙﹐一个淺水渦裏摸鱉撈蝦。一个見麒麟打煞﹐一个舞著唱著匾擔禾叉。

【寄生艸】一个擎著山鷓﹐一个架著老鴉。一个向柳陰中笑把人頭畫﹐一个向桑園裏學揭龜兒卦﹐一个向墻匡裏引的芒郎罵。一个跳灰驢大鬧麥場頭﹐一个踏竹馬偃臥在葫蘆架。

【金盞兒】一个叫丫丫﹐一个笑呷呷。一个棘斜混倒上樹千般耍﹐一个山聲野調學唱攪箏琶。一个斗巨子搶了嘴問﹐一个豎直立的磕了門牙。一个無人處尋豆角﹐一个背地裏咽生瓜。

【村裏迓鼓】一个放頑撒潑﹐一个唱歌廝罵。一个村村捧捧牛撒橛喬畫﹐一个狗打肝腌贊相欠欠答答。一个彈的扌奔﹐一个舞的蝦﹐一个唱的啞﹐一个水底渾如納瓜。

【元和令】一个舞喬捉蛇呆木答﹐一个舞屎裹蛆的法刀把﹐一个跳百索扌顚背兒仰剌叉。一个一个兒窩的眼又瞎﹐一个將紙鴉兒放起盼的人眼睛花﹐一个遞撇牛的沒亂殺。

【上馬嬌】一个村﹐一个又沙﹐一个醜嘴臉特胡沙。一个將花桑樹紐捏搬調話﹐一个打和的差﹐一个不剌著簸箕撥琵琶。

【勝葫蘆】一个恐驚林外野人家﹐一个道休廝鬧﹐一个道嗟牙。一个賽牛王香紙方燒罷﹐一个將磁甌瓦缽。一个不門淸光滑辣﹐一个沒鼻子喃渾圭。

【後庭花】一个掬蝙蝠踏破瓦﹐一个豎牽牛扯了尾拔。一个摸鵓鴿掀番蓋﹐一个打班鳩的擊碎軍。一个岸邊打滑擦﹐一个頭尖眼大。一个莎崗上撲馬紮﹐一个遊泥蚌哈蟆。一个柳堤邊釣水紮﹐一个沙湍上燒黃鱔。一个膊項上癭疙疸﹐一个唇缺醜勢煞﹐一个靡廉的特剌查。一个做生活的不顆恰﹐一个覓虱子頭上掐。一个編蒲笠特抹答﹐一个鞭牛叱吒。

【靑哥兒】一个牛斤﹐一个謊詐﹐一个光答答又無頭髮。一个蒙松雨裏種芝麻。一个兜答﹐一个姦滑。一个交加﹐一个皺查。這一坐喬民鬧交加﹐定害的爺娘罵。

【尾】一个潛立在晚風前﹐一个暗約在斜陽下。一个見廝抵拽著棒打﹐一个戀汀洲蓼岸蘆花。一个映著蒹葭﹐一个收拾釣罷魚差。一个笑指疏籬噪晚鴉﹐一个將綠蓑斜掛﹐一个倒騎牛背入煙霞。

☆楊舜臣

楊舜臣﹐生平未詳。一作湯舜卿。

○套數

【仙呂】點絳唇

△慢馬

四隻粗蹄﹐一條烏尾﹐棕垂地。搭上鞍騎﹐二三百棍行三四里。

【混江龍】怎做的追風駿驥﹐再生不敢到檀溪。幾曾見卷毛赤兔﹐凹面烏騅。美良澗怎敵胡敬徳﹐虎牢關難戰莽張飛。能食水艸﹐不會奔馳﹐倦嘶喊﹐懶店驟﹐曾幾見西湖沽酒樓前系﹐怎消得繡氈蒙雨﹐錦帳遮泥。

【後庭花煞】嘆梁園芳艸萋﹐怕藍關瑞雪飛。爲愛背山詠﹐任教杜宇啼。空喫得似水牛肥。你可甚日行千里﹐報主人恩﹐何日把韁垂﹖

☆周徳淸

周徳淸﹝一二七七～一三六五﹞﹐字日湛﹐號挺齋。髙安暇堂﹝今江西髙安縣﹞人。著名的音韻學家﹑散曲家。家境貧困﹐一生未仕。工樂府﹐善音律﹐酷愛元曲﹐對名家曲作進行了廣泛搜集﹐並認眞研究。他發現了北方語言體系的特質﹑結構﹑演變及其規律﹐同時﹐又總結了作詞十法﹐撰成理論著作《中原音韻》。以中原之音爲正宗﹐彊調遵循自然之美﹐這是他的重要的音韻學的理論觀點。他明確指出﹕「欲作樂府﹐必正言語﹔欲正言語﹐必宗中原之音。」並竭力髙揚關﹑鄭﹑白﹑馬四大曲家的典範作用﹐肯定他們「韻共守自然之音﹐字能通天下之語」的創作態度和天賦才華。其作詞十法﹐又從音韻﹑曲律﹑俊語﹑曲意諸方面﹐進行了創造性的研究。而且﹐他對中原音韻的研究﹐是以元代著名曲作爲研究對像﹐實際上是以元代京城大都﹝今北京市﹞爲中心﹐以其語音系統爲標準進行理論性總結﹐並由此規範和制約元曲的音韻特質﹐從而爲市井文學的發展﹑繁榮和曲作語言的規範化﹐作出了重要的貢獻。且作詞十法﹐又是其曲作的重要理論。他本人也善於曲作。時人多有贊譽之詞﹐如「故人皆謂徳淸之韻﹐不獨中原﹐乃天下正音也﹔徳淸之詞﹐不惟江南﹐實天下之獨步也。信哉﹐信哉﹗」﹝《錄鬼簿續編》﹞虞集稱贊他自制樂府﹐「屬律必嚴﹐比字必切﹐審律必當﹐擇字必精﹐是以和於宮商﹐合於節奏﹐而無宿昔聲律之獘矣。」﹝《中原音韻序》﹞歐陽玄稱他是「通聲音之學﹐工樂章之詞」的「詞律兼優者」。﹝《中原音韻序》﹞淸﹟劉熙載稱他「不階古音﹐撰《中原音韻》﹐永爲曲韻之祖」。﹝《藝槪》﹞

○小令

【正宮】塞鴻秋

△潯陽卽景

長江萬里白如練﹐淮山數點靑如澱。江帆幾片疾如箭﹐山泉千尺飛如電。晚云都變露﹐新月初學扇﹐塞鴻一字來如綫。

灞橋雪擁驢難跨﹐剡溪水凍船難駕﹔秦樓美醞添髙價﹐陶家風味都閒話。羊羔飲興佳﹐金帳歌聲罷﹐醉魂不到藍關下。

【中呂】朝天子

△秋夜客懷

月光﹐桂香﹐趁著風飄蕩。砧聲催動一天霜﹐過雁聲嘹亮﹔叫起離情﹐敲殘愁況﹐夢家山身異鄕。夜涼﹐枕涼﹐不許愁人彊。

△書所見

鬢鴉﹐臉霞﹐屈殺將陪嫁﹔規模全是大人家﹐不在紅娘下。笑眼偸瞧﹐文談回話﹐眞如解語花。若咱﹐得他﹐倒了葡萄架。

【中呂】滿庭芳

△看嶽王傳

披文握武﹐建中興廟宇﹐載靑史圖書。功成卻被權臣妒﹐正落姦謀。閃殺人望旌節中原士夫﹐誤殺人棄丘陵南渡鑾輿﹗錢塘路﹐愁風怨雨﹐長是灑西湖﹗

△韓世忠

安危屬君﹐立勤王志節﹐比翊漢功勛。臨機料敵存威信﹐際會風雲。似恁地盡忠勇匡君報本﹐也消得坐都堂秉笏垂紳。閒評論﹐中興宰臣﹐萬古揖淸芬﹗

△誤國賊秦檜

官居極品﹐欺天誤主﹐賤土輕民。把一場和議爲公論﹐妒害功臣。通賊虜懷姦誑君﹐那些兒立朝堂仗義依仁﹖英雄恨﹐使飛雲幸存﹐那里有南北二朝分﹖

△張俊

謀淵略廣﹐論兵用武﹐立國安邦。佐中興一代賢明將﹐怎生來險幸如狼﹖蓄禍心姦私放黨﹐附權臣構陷忠良。朝堂上﹐把一个精忠嶽王﹐屈死葬錢塘﹗

【中呂】紅繡鞋

△郊行

茅店小斜挑艸享﹐竹籬疏半掩柴門﹐一犬汪汪吠行人。題詩桃葉渡﹐問酒杏花村﹐醉歸來驢背穩。

穿雲響一乘山﹛喬﹜﹐見風消數盞村醪﹐十里松聲畫難描。楓林霜葉舞﹐蕎麥雪花飄﹐又一年秋事了。

雪意商量酒價﹐風光投奔詩家﹐準備騎驢探梅花。幾聲沙嘴雁﹐數點樹頭鴉﹐說江山憔悴煞。

△賞雪偶成

共妾圍鑪說話﹐呼童掃雪烹茶﹐休說羊羔味偏佳。調情須酒興﹐壓逆索茶芽﹐酒和茶都俊煞﹗

【中呂】陽春曲

△秋思

千山落葉巖巖瘦﹐百結柔腸寸寸愁﹐有人獨倚晚妝樓﹔樓外柳﹐眉葉不禁秋。

△春晴

雨晴花柳新梳洗﹐日暖蜂蝶便整齊﹐曉寒鶯燕旋收拾。催喚起﹐早赴牡丹期。

△春晚

鐙挑斜月明金詹﹐花壓春風短帽檐﹐誰家簾影玉纖纖﹖粘翠靨﹐消息露眉尖。

△別情

月兒初上鵝黃柳﹐燕子先歸翡翠樓﹐梅魂休暖鳳香篝。人去後﹐鴛被冷堆愁。

△贈歌者韓壽香

素梅又見樽前唱﹐紅葉何時水上忙﹖姓名端的不尋常。韓壽香﹐一字暗包藏。半池暖綠鴛鴦睡﹐滿徑殘紅燕子飛﹐一林老翠杜鵑啼。春事已﹐何日是歸期﹖

【越調】天淨沙

△嘲歌者茶茶

根窠生長靈芽﹐旗槍搠立煙花﹐不許馮魁串瓦。休擡髙價﹐小舟來販茶茶。

△舟阻女兒港

廬山面已難尋﹐孤山鞋不曾沈﹐掩面畱鞋意深。不知因甚﹐女兒港到如今。

【越調】柳營曲

△冬夜懷友

暮云收﹐冷風颼﹐到中宵月來淸更幽。倚徧江樓﹐望斷汀洲﹐雪月照人愁。捨梅花誰是交遊﹖飲松醪自想期儔。王子猷幹罷手﹐戴安道且蒙頭。休﹐誰駕剡溪舟﹖

△別友

一葉身﹐二毛人﹐功名壯懷猶未伸。夜雨論文﹐明月傷神﹐秋色淡離樽。離東君桃李侯門﹐過西風楊柳漁村。酒船同棹月﹐詩擔自挑云。君﹐孤雁不堪聽﹗

△有所思

燕子來﹐海棠開﹐西廂尙愁音信乖。問柳章臺﹐采藥天臺﹐歸去卻傷懷﹐恰嗔人踏破蒼苔﹐不知他行出瑤階。見剛剛三寸迹﹐想窄窄一雙鞋。猜﹐多早晚到書齋﹖

【雙調】沈醉東風

△有所感

流水桃花鱖美﹐秋風蒓菜鱸肥。不共時﹐皆佳味﹐幾个人知﹖記得荊公舊日題﹕何處無魚羹飯喫﹖

羊續髙髙掛起﹐馮苦苦傷悲。大海邊﹐長江內﹐多少漁磯﹖記得荊公舊日題﹕何處無魚羹飯喫﹖

鯤化鵬飛未必﹐鯉從龍去安知﹖漏网難﹐吞鉤易﹐莫過前溪。記得荊公舊日題﹕何處無魚羹飯喫﹖

藏劍心腸利已﹐吞舟度量容誰﹖棹月歸﹐邀云醉﹐縮項鯿肥。記得荊公舊日題﹕何處無魚羹飯喫﹖

【雙調】蟾宮曲

△送客之武昌

折垂楊都是殘枝﹐詩滿銀箋﹐酒勸金卮。自在廬山﹐君遊鄂渚﹐兩地相思。白鹿洞誰談舊史﹖黃鶴樓又有新詩。拈斷吟髭﹐笑把霜毫﹐滿寫烏絲。

△別友

唾珠璣點破湖光﹐千變雲霞﹐一字文章。吳楚東南﹐江山雄壯﹐詩酒疏狂。正雞黍樽前月朗﹐又鱸蒓江上風涼﹗記取他鄕﹐落日觀山﹐夜雨連牀。

宰金頭黑腳天鵝﹐客有鐘期﹐座有韓娥。吟旣能吟﹐聽還能聽﹐歌也能歌。和《白雪》新來較可﹐放行雲飛去如何﹖醉睹銀河﹐燦燦蟾孤﹐點點星多。

倚蓬窗無語嗟呀﹐七件兒全無﹐做甚麼人家﹖柴似靈芝﹐油如甘露﹐米若丹砂。醬甕兒恰才夢撒﹐鹽瓶兒又告消乏。茶也無多。醋也無多﹐七件事尙且艱難﹐怎生教我折柳攀花﹖

○套數

【南呂】一枝花

△遺張伯元

正伯牙志未諧﹐遇鐘子心能解。使髙山羣虎嘯﹐要流水老龍哀。灑落襟懷﹐一笑乾坤大﹐髙談雲霧開。幾行北雁吞聲﹐一片西山失色。

【梁州】無人我驚心句險﹐有江山空日煙埋。相逢盡是他鄕客。我淹吳楚﹐君顯江淮。雄遊海宇﹐挺出人材。箕裘事業合該﹐簪纓苗裔傳來。大胸襟進履圯橋壯遊。玩乘槎大海﹐老風波走馬章臺。千載﹐後代﹐子孫更風流煞﹗萬一見此豪邁。玉有潤難明借月色﹐出落吾儕。

【隔尾】向管中窺豹那知外﹖坐井底觀天又出來。運斧般門志何大﹗出削个好歹﹐但成个架格﹐未敢望將如棟梁采。

【越調】鬥鵪鶉

△雙陸

四角盤中﹐三十騎裏﹐多少機關﹖包藏見識。席上風前﹐花間樹底。起斗剛﹐各論智。盤樣新奇﹐聲淸韻美。

【紫花兒】月兒對渾如水照﹐夕兒花有若云生﹐點兒疏恰似星稀。馬兒齊擺下﹐色兒大休擲。會拈色的便宜﹐更遞馬雙行休倒提。𨿽憑色難同使力﹐遞有髙低﹐要識遲疾。

【天淨沙】盤中排營寨城池﹐眼前無弓箭旌旗﹐心內有刀槍劍戟。局面兒幾般形勢﹐似英雄徵戰相持。

【小桃紅】散二似蕭何追韓言待回歸﹐眾軍士傍觀立。散三似敬徳趕秦王不相離﹐有叔寶後跟隨。百一局似關雲長獨赴單刀會﹐敗到這其間有幾﹖贏了的百中無一﹐輸了的似楚霸王刎江湄。

【三臺印】兩家局安營地﹐施謀智﹐似挑軍對壘。等破綻用心機﹐色兒似飛沙走石。漢髙皇對敵楚項籍﹐諸葛亮要擒司馬懿。那兩个地割鴻溝﹐這兩个兵屯渭水。

【金蕉葉】撤底似孫臏伏兵未起﹐外劃似孫武挑兵教習。五梁似呂望兵臨孟水﹐六梁似呂布遭圍下邳。

【含笑花】暗疾﹐函谷孟嘗歸﹐不下鴻門樊噲急。失家如誤了吳元濟﹐點頦如跳溪劉備。無梁如火燒曹孟徳﹐撞門如拒水張飛。

【小拜門】把門似臨潼會裏﹐﹛坫瓦﹜頦如細柳軍圍﹐看諸葛縱擒蜀孟獲。兩下裏﹐馬來回﹐堪題。

【聖藥王】等一擲﹐心暗喜﹐並合梁恨不的馬都回。恰四六十﹐又三四七﹐更幺三一二緊相隨﹐心急馬行遲。

【幺】販了遲﹐卻變疾﹐頭頦捲盡可傷悲。色不隨﹐梁不齊﹔不甫能打的个馬兒回﹐他一馬走如飛。

【幺】幺五梁沒气力﹐幺四梁終較得﹐幺三梁道喫了棧羊肥。宣肚梁破到底﹐單單梁無用的﹔二梁誰道不空回﹐則不破怎支持﹖

【幺】若論遲﹐有甚奇﹐破著呵不打枉驅馳﹗怕兩帖子救一﹐道兩馬可當十﹐巴到家不得馬休題﹐更有截七帶去的。

【麻郎兒】到此際人難彊嘴﹐空打的馬不停蹄。色不順那堪性急﹐焦起來更加錯遞。

【幺】著的﹐可知﹐見疾﹐當局委實著迷。體懼怯睚他免回﹐如徵戰要加神气。

【絡絲娘】怕的是蓋著門﹛坫瓦﹜著頦又起﹐村的是把著馬揭著頭蓋底。采到後喝著的都應的﹐也隨邪順著人意。

【綿答絮】明皇當日﹐力士跟隨﹐曾拈色數﹐殺楊妃。因呼得四﹐敕賜穿緋。以色娛人脫布衣﹐此物揚名出禁闈。疾變遲﹐遲變爲疾﹔白轉紅﹐紅轉做黑。

【尾】翻雲覆雨無碑記﹐則袖手旁觀笑你。休把色兒嗔﹐宜將世情比。

△贈小玉帶

不辧瑉工﹐紛紛貫耳。自睹瓊瑤﹐常常掛齒。匡臯相逢﹐荊山在此。這樂名﹐是誰賜﹖樣稱纖腰﹐光搖嫩指。

【紫花兒】卻是紅如鶴頂﹐赤若雞冠﹐白似羊脂。是望月犀牛獨自﹐是穿花鸞鳳雄雌。是兔兒靈芝﹐是螭虎是翎毛是鷺鷥。是海靑拿天鵝不是﹖我則是想象因而﹐你敢那就裏知之。

【調笑令】細思﹐好稱瘦腰肢﹐圍上偏宜舞《柘枝》。性溫和雅稱芳名字﹐料應來一般胸次。色光澤瑩如美艷姿﹐都無那半點瑕。

【小沙門】別是个玲瓏樣子﹐另生成剔透心兒﹐爲風流盡教拈斷髭。不負我﹐贈新詩﹑新詞。

【聖藥王】重玩視﹐巧意思﹐羽毛枝榦細如絲。溫潤資﹐雕琢時﹐那其間應是辧妍媸﹐必定是明師﹗

【尾】掛金魚自古文章士﹐未敢望當來衣紫。有福後必還咱﹐上心來記著你。

☆陳克明

陳克明﹐江西臨川縣人。約生於公元一三○○年﹐卒於一三七五年之後﹐由元入明。著有《環籟小稿》《一笑集》等。明﹟朱權《太和正音譜》評其詞「如九畹芳蘭」。

○套數

【中呂】粉蝶兒

△怨別

畫閣蕭疏﹐那里也玉堂人物﹐間別來音信全無。拆鸞凰﹐分鶯燕﹐生離開比目。悶懨懨瘦損肌膚﹐粉慵施朱唇懶注。

【醉春風】這些時縷帶盡了三分﹐羅裙掩過半幅。臨行時曾說幾時回﹐我與你數﹐數。去時節正遇著春分﹐回來時必然夏至﹐到如今又過了秋暮。

【醉髙歌】更闌香冷金鑪﹐夜靜燈殘畫燭。今宵有夢歸何處﹐那里也吹蕭伴侶﹖

【紅繡鞋】愁寂莫縈牽腸肚﹐病懨懨瘦損了身軀﹐則我這鬢雲松意懶甚時梳。茶飯上無些滋味﹐鍼指上減了些工夫﹐塵蒙了七弦琴冷了雁足。

【普天樂】意緋徊﹐心憂慮。知他在科場應舉﹐翰院遷除﹖崢嶸在畫閣中﹐顯耀在蘭堂處。閃的人冷冷淸淸捱朝暮﹐想薄情負我何辜﹖撲簌簌兩行淚珠﹐悶懨懨九分病苦﹐气絲絲一口長吁。

【上小樓】也是我今生分福﹐多管是前生合注。那里也畫眉張敞﹐擲果潘安﹐傅粉平叔﹖不弱如待月張生﹐偸香韓壽﹐謁漿崔護﹖則我這孤辰運命該天數。

【幺篇】愁和悶眼倦開﹐悶和愁眉怎舒﹖愁的是情思昏昏﹐神魂飄蕩﹐鬼病揶揄。悶連著華獄三峯﹐巫山十二﹐黃河九曲﹐則我這骨捱捱命歸泉路。

【十二月】四時景光陰迅速﹐更和這秋景蕭疏。疏剌剌風搖翠竹﹐淅零零雨灑蒼梧。畫檐間玎玎當當鐵馬﹐戍樓中滴滴點點銅壺。

【堯民歌】呀﹐我恰才望夫山上問个實虛﹐他可在竹林寺裏寄情書﹖多管在秦樓謝館笑歡娛﹐柳陌花街戀嬌姝。躊躕﹐薄情忒狠毒﹐因此上扯碎了姻緣簿。

【耍孩兒】趕蘇卿何處雙通叔﹖到做了三不歸離魂倩女。想當日碧桃花下鳳鸞雛﹐山和水阻隔著萬里程途。山隱隱繞天涯怎覓靑鸞信﹖水茫茫淹海角難尋錦鯉書﹐兩般兒無歸路。桃源洞墨云荏苒﹐武陵溪煙水模糊。

【一煞】身似水上萍﹐命如風內燭﹐月初圓又被陰雲布。藍橋下水波濤萬丈浸了海嶠﹐ビ廟火烈焰千層接著太虛﹐兩樁兒本是無情物。玉簪折何時再接﹐冰弦斷甚日重續﹖

【尾聲】漢相如有朝歸故鄕﹐卓文君多曾親見睹﹖一星星自把衷腸訴﹐將我這受過的淒涼慢慢的數。

☆張雨

張雨﹝一二七七～一三五○﹞﹐原名澤之﹐字天雨﹐或作天羽﹐後名雨﹐字伯雨﹔法名嗣眞﹐號貞居子﹐別號句曲外史。以吳郡海昌﹝今浙江海寧縣南﹞人而居錢塘﹝今浙江杭州市﹞。爲宋崇國公張九成之後裔。生性狷介﹐渺視流俗﹐年二十乃徧遊天臺﹑括蒼諸名山﹐以儒者抽簪入道﹐登茅山﹝今江蘇句容縣東南﹞授大洞經﹐以開元宮王眉叟爲師﹐仁宗時隨王眉叟至京師。名公文士爭與之友﹐仁宗聞其名﹐欲官之﹐張雨堅辭不仕﹐乃歸句曲。往來於華陽﹑云石間﹐作黃蔑樓﹐儲古圖史甚富﹐日以著經作詩爲業。至治間主茅山崇壽觀﹐晚居三茅觀﹐至元二年﹝一三三六﹞葬冠劍於南山而辭宮事﹐但飲酒賦詩﹐或焚香終日﹐坐密室﹐不以世事接目。博學多聞﹐襟懷瀟灑﹐以詩著名。其詩格調淸麗﹐句語新奇﹐時賢趙孟﹑虞集﹑範槨﹑楊維楨皆與其酬唱往還。楊維楨曾謂其詩作「俊逸淸贍﹐儕輩鮮及。不目之爲仙才不可也」。兼工書畫﹐能散曲﹐今存小令五首﹐淸逸超然﹐有豪邁之气。著有《茅山誌》《句曲外史貞居先生詩集》《元品錄》等。

○小令

【中呂】喜春來

△秦定三年丙寅歲除夜﹐玉山舟中賦

江梅的的依茅舍﹐石瀨濺濺漱玉沙﹐瓦甌篷底送年華。問暮鴉﹐何處阿戎家﹖

【商調】梧葉兒

△贈龜溪醫隱唐茂之﹝二首﹞

參苓籠﹐山水閒﹐好處在西關。放取詩瓢去﹐攜將酒還。把酒倩歌鬟﹐休舉似江南小山。

移家去﹐市隱閒﹐幽事頗相關。劉商觀弈罷﹐韓康賣藥還。點檢綠雲鬟﹐數不盡龜溪好山。

【雙調】殿前歡

△楊廉夫席上有贈

小吳娃﹐玉盤仙掌載春霞。後堂絳帳重簾下﹐誰理琵琶﹖香山處士家﹐玉局仙人畫﹐一刻春無價。老夫醉也﹐烏帽瓊華。

【雙調】水仙子

歸來重整舊生涯﹐瀟灑柴桑處士家。艸庵兒不用髙和大﹐會淸標豈在繁華﹖紙糊窗﹐柏木榻。掛一幅單條畫﹐供一枝得意花﹐自燒香童子煎茶。

☆鄧學可

鄧學可﹐名熙。廬陵﹝今江西吉安市﹞人。寓居揚州﹐工書善曲﹐有聲於時。吳澄﹑張雨皆與其相交往。明﹟朱權《太和正音譜》將其列於「詞林英傑」一百五十人之中。

○套數

【正宮】端正好

△樂道

撇罷了是和非﹐拂掉了爭和鬥﹐把心猿意馬牢收。舞西風兩葉寬袍袖﹐看日月搬昏晝。

【滚繡球】千家飯足可周﹐百結衣不害羞。問甚麼破設設歇著皮肉﹐傲人間伯子公侯。閒遙遙唱些道情﹐醉醺醺打个稽首﹐抄化些剩湯殘酒﹐咱這愚鼓簡子便是行頭。今朝有酒今朝醉﹐明日無錢明日求﹐散誕無憂。

【倘秀才】積書與子孫未必盡收﹐積金與子孫未必盡守﹐我勸你莫與兒孫作馬牛。恰云生山勢巧﹐早霜降水痕收﹐怎熬他烏飛兔走。

【滚繡球】恰見元宵燈挑在手﹐又早淸明至門插柳。正修禊傳觴流曲﹐不覺擊鼉鼓競渡龍舟。恰才七月七﹐又早是九月九﹐咱能夠幾番價歡喜廝守﹖都在煩惱中過了春秋。你子見紛紛世事隨緣過﹐都不願急急光陰似水流﹐白了人頭。

【倘秀才】有一等造園苑磨磚砌﹐蓋亭館雕梁畫斗﹐費盡工夫得成就。今日是張家地﹐明日是李家樓﹐大剛來只是翻手合手。

【滚繡球】荊棘鑿做沼池﹐去蓬蒿廣栽楡柳。四時間如開錦繡﹐主人公能得幾徧價來往追遊﹖亭臺卽漸摧﹐花木取次休﹐荊棘又還依舊﹐使行人嗟嘆源流。往常間奇葩異卉千般秀﹐今日个野艸閒花滿地愁﹐葉落歸秋。

【呆古朵】休言堯舜和桀紂﹐都不如郝孫譚馬丘劉。他每是文中子門徒﹐亢倉志友。休說爲吏道的張平叔﹐做煙月的劉行首。若不是闡全眞的王祖師﹐拿不著打輪的馬半州。

【太平年】漢鐘離原是个帥首﹐藍采和本是个排優﹐懸壺翁本不曾去沽油﹐鐵拐李險燒了屍首﹐賀蘭仙引定曹國舅﹐韓湘子會造逡巡酒。呂洞賓三醉嶽陽樓﹐度了數千年的綠柳。

【隨煞】休言功行何時就﹐誰道玄門不可投﹖人我場中枉馳驟﹐苦海波中早回首。說甚麼四大神遊﹐三島十洲。這神仙隱迹埋名﹐敢只在目前走。

☆睢景臣

睢景臣﹝約一二七五～約一三二○﹞。天一閣本《錄鬼簿》云﹕景臣名舜臣﹐後字嘉賢。後字景賢﹐又字嘉賓。江蘇揚州人﹐後來移居杭州。元代鐘嗣成在《錄鬼簿》中﹐將其名列在「方今已亡名公才人﹐余相知者」之列。還「爲之作傳」。其《傳》云「大徳七年﹝一三○三﹞﹐公自維揚來杭州﹐余與之識。」又說其「自幼讀書﹐以水沃面﹐雙眸紅赤。不能遠視」。然而﹐「心性聰明﹐酷愛音律」。由此可以看出一些睢景臣的个性和愛好。聯系鐘嗣成的弔詞「半生才」來看﹐睢景臣大約只活了五十歲左右﹐可見應是中年夭亡。與鐘嗣成也基本是年輩相當﹐睢景臣可能稍長。

睢景臣一生﹐只在書會才人之中生活﹐未能仕進。全部情感﹐亦傾之於曲作之中。其《髙祖還鄕》套數﹐名動當時。鐘嗣成在其《傳》中寫道﹕「維揚諸公﹐俱作《髙祖還鄕》套數﹐惟公《哨徧》制作新奇﹐皆出其下。」其《南呂﹟一枝花》《題情》﹕「人間燕子樓﹐被冷鴛鴦錦。酒空鸚鵡盞﹐釵折鳳凰金。」「亦爲工巧﹐人所不及也」。

鐘嗣成的《淩波曲》弔詞寫道﹕「吟髭斷爲詩魔﹐醉眼慵開爲酒酡。半生才便作三閭﹐些嘆番成《薤露歌》﹐等閒間蒼鬢成皤。功名事﹐歲月過﹐又待如何﹖」

明﹟朱權《太和正音譜》﹐將睢景臣列於「古今羣英樂府格勢」之中﹐稱其詞「如鳳管秋聲」。

鄭振鐸評道﹕「《髙租還鄕》﹐確是奇作。他能夠把流氓皇帝劉邦的無賴相﹐用傍敲側擊的方法曲曲傳出。他使劉邦榮歸故鄕的故事﹐從一个村莊人眼裏和心底說出。村莊人心直嘴快﹐直把這个故使威風的大皇帝﹐弄得啼笑皆非。這𨿽是遊戲之作﹐卻嬉笑怒罵﹐皆成文章了」﹝《中國俗文學史》下冊﹞。

《太平樂府》收有睢玄明散套﹐或疑景臣與玄明爲一人。瞧景臣著有《瞧景臣詞》及雜劇三本﹕《千里投人》《鶯鶯牡丹記》《屈原投江》﹐今俱不存。其所傳者﹐惟散曲保存三套﹐斷句四句。

○套數

【大石調】六國朝

△收心

長江浪險﹐平地風恬。恨世態柳顰頻眉﹐順人情花笑靨。烏兔東西急﹐白髮重添﹔寒暑往來侵﹐朱顏退染。穿花蝶愁扃綠鎖﹐營巢燕恨簌朱簾。蝶入夢魂潛﹐燕經秋社閃。

【摧拍子】拜辭了桃腮杏臉﹐追逐回雪鬢霜髯﹐死灰絕焰。腹難容曩日杯盤﹐身怎跳而今坑塹﹖去奢從儉。六橋云錦﹐十里風花﹐慶賞無厭。四時獨占﹐花溪信馬﹐蓮浦乘舟﹐菊綻霜嚴﹐雪殘梅塹。鳥呼人至﹐鶴送猿迎。酒肴隨分﹐費用從廉﹐就淸流洗痕濯玷。

【幺】煙花簿斂﹐風塵戶掩﹐再誰曾制關抽店﹖盡亞仙嫁了元和﹐由蘇氏放番雙漸。罷思絕念﹐忘卻舊遊。魔女魂香﹐野狐涎甜﹐覺來有驗。抽箱羅帕﹐倒袋香囊﹐將俺拘鉗﹐做科撒阽﹐浮花浪蕊。勝馥殘豪﹐你能搽抹﹐誰敢粘沾﹐倒榻鬼賴人支﹛坫瓦﹜﹗

【歸塞北】呆嬌艷﹐自要苦厭厭。覓見銀山無采取﹐尋著錢樹不揪ㄎ﹐典賣盡妝奩。

【尾】零替了家私怕搜檢﹐缺少了些人情我應點。情瞞兒出尖﹐誰負債拿著我還欠﹖

【般涉調】哨徧

△髙祖還鄕

社長排門告示﹐但有的差使無推故。這差使不尋俗﹐一壁廂納艸也恨﹐一邊又要差夫﹐索應付。又言是車駕﹐都說是鑾輿﹐今日還鄕故。王鄕老執定瓦臺盤﹐趙忙郎抱著酒胡蘆。新刷來的頭巾﹐恰糨來的綢衫﹐暢好是妝麼大戶。

【耍孩兒】瞎王畱引定火喬男女﹐胡踢蹬吹笛擂鼓。見一風彡人馬到莊門﹐匹頭裏幾面旗舒﹕一面旗白胡闌套住个迎霜兔﹐一面旗紅曲連打著个畢月烏﹐一面旗雞學舞﹐一面旗狗生雙翅﹐一面旗蛇纏胡蘆。

【五煞】紅漆了叉﹐銀錚了斧﹐甜瓜苦瓜黃金鍍。明晃晃馬登槍尖上挑﹐白雪雪鵝毛扇上鋪。這幾个喬人物﹐拿著些不曾見的器仗﹐穿著些大作怪衣服。

【四】轅條上都是馬﹐套頂上不見驢﹐黃羅傘柄天生曲。車前八个天曹判﹐車後若干遞送夫。更幾个多嬌女﹐一般穿著﹐一樣妝梳。

【三】那大漢下的車﹐眾人施禮數﹐那大漢覷得人如無物。眾鄕老展腳舒腰拜﹐那大漢那身著手扶。猛可裏擡頭覷﹐覷多時認得﹐險气破我胸脯。

【二】你須身姓劉﹐您妻須姓呂﹐把你兩家兒根腳從頭數。你本身做亭長耽幾盞酒﹐你丈人教村學讀幾卷書。曾在俺莊東住﹐也曾與我餵牛切艸﹐拽壩扶鋤。

【一】春采了桑﹐冬借了俺粟﹐零支了米麥無重數。換田契彊秤了麻三秤﹐還酒債偸量了豆幾斛。有甚胡突處﹖明標著冊歷﹐見放著文書。

【尾】少我的錢﹐差發內旋撥還﹔我的粟﹐稅糧中私準除。只道劉三﹐誰肯把你揪ㄏ住﹖白甚麼攺了姓更了名喚做漢髙祖﹗

【商角調】黃鶯兒

△寓僧捨

秋色﹐秋色﹐幾聲悲愴﹐孤鴻出塞。滿園林野火烘霞﹐荷枯柳敗。

【踏莎行】水館煙中﹐暮山云外﹐泊孤舟古渡側。息風霾﹐淨塵埃﹐寶剎淸涼境界。僧相待﹐借眠何礙﹖

【垂絲釣】風淸月白﹐有感心酸不耐。更觸目淒涼﹐景物供將愁悶來。月被云埋﹐風鳴在籟。

【應天長】僧捨窄﹐蚊帳矮﹐獨擁單衾﹐一宵如半載。舊恨新愁深似海。情緣在﹐人無柰﹐幾般兒可怪。

【隨煞】促織絮惱情懷﹐砧杵韻無聊賴。檐馬奢殿鐸鳴﹐疏雨滴西風煞﹐能斷送楚臺云﹐會禁持異鄕客。

☆周文質

周文質﹐字仲彬﹐其先爲建徳﹝在今浙江省﹞人﹐後移居杭州。《錄鬼簿》稱他「體貌淸臒﹐學問該博﹐資性工巧﹐文筆新奇。家世儒業﹐俯就路吏。善丹靑﹐能歌舞﹐明曲調﹐諧音律。性尙豪俠﹐好事敬客。」他與仲嗣成爲好友﹐相交二十餘年。元統二年﹝一三三四﹞十一月五日病卒。鐘嗣成說他「中年而歿」﹐則享年似在五十以內。

周文質所作雜劇﹐今所知有《孫武子教女兵》《春風杜韋娘》《持漢節蘇武還鄕》《敬新磨戲諫唐莊宗》４種﹐但僅《蘇武還鄕》一種存有殘曲。從殘曲來看﹐其劇沈抑悲郁﹐頗有元前期雜劇的遺風。其散曲今存小令４３首﹐套數４套﹝另《太平樂府》有《越調﹟鬥鵪鶉》《自悟》一套﹐題周文質撰﹐但曲中有「我我今近七十」語﹐應非文質曲﹞﹐多詠閨怨離情﹐風格上偏重於流麗文雅﹐正體現了元代中後期南方曲壇追求的理想。《太和正音譜》評判周氏之曲﹐說他如「平原孤隼」。

○小令

【正宮】叨叨令

△自嘆

築墻的曾入髙宗夢﹐釣魚的也應飛熊夢。受貧的是个淒涼夢﹐做官的是个榮華夢。笑煞人也末歌﹐笑煞人也末哥﹐夢中又說人間夢。

去年今日題詩處﹐佳人才子相逢處。世間多少傷心處﹐人面不知歸何處。望不見也末哥﹐望不見也末哥﹐綠窗空對花深處。

△四景

春尋芳竹塢花溪邊醉﹐夏乘舟柳岸蓮塘上醉﹐秋登髙菊徑楓林下醉﹐冬藏鉤暖閣紅鑪前醉。快活也末哥﹐快活也末哥﹐四時風月皆宜醉。

桃花開院宇中歡歡喜喜醉﹐芰荷香池沼邊朝朝日日醉﹐金菊濃籬落畔醺醺沈沈醉﹐蠟梅芳庾嶺前來來往往醉。醉來也末哥﹐醉來也末哥﹐醉兒醒醒兒醉。

△失題

嗚呀呀寒雁空中叫﹐撲冬冬禁鼓樓頭報﹐淅零零疏雨窗間哨﹐吉丁當鐵馬檐前鬧。睡不著也末哥﹐睡不著也末哥﹐縱然有夢還驚覺。

△悲秋

叮叮當當鐵馬兒乞畱玎瑯鬧﹐啾啾喞喞促織依柔依然叫﹐滴滴點點細雨兒淅零淅畱哨﹐瀟瀟灑灑梧葉兒失流疏剌落。睡不著也末哥﹐睡不著也末哥﹐孤孤另另單枕上迷風彡模登靠。

【仙呂】一半兒

多承蘇氏肯憐才﹐終是雙生不在囗。羞禁奶娘掩面色﹐耍開懷﹐一半兒殃及一半兒買。

寫愁詞賦自傷悲﹐傳恨琵琶人共知。司馬哭痛如商婦泣﹐淚沾衣﹐一半兒才幹一半兒濕。

【中呂】朝天子

褪咱﹐咱﹐擬不定眞和假。韓香剛待探手拿﹐小膽兒還驚怕。柳外風前﹐花間月下﹐斷腸人敢道麼。演撒﹐夢撒﹐告一句知心話。

【越調】小桃紅

當時羅帕寫宮商﹐曾寄風流況。今日樽前且休唱﹐斷人腸﹐有花有酒應難忘。香消夜涼﹐月明枕上﹐不信不思量。

彩箋滴滿淚珠兒﹐心坎如刀刺。明月淸風兩獨自﹐暗嗟咨﹐愁懷寫出龍蛇字。吳姬見時﹐知咱心事﹐不信不相思。

△詠桃

東風有恨致玄都﹐吹破枝頭玉。夜月梨花也相妒﹐不尋俗﹐嬌鸞彩鳳風流處。劉郎去也﹐武陵溪上﹐仙子淡妝梳。

羣芳爭艷鬥開時﹐公子王孫至。邀我名園賞春思﹐探花枝﹐任君各自簪紅紫。諸公肯許﹐老夫頭上﹐插朵粉團兒。

偏嫌桃杏染胭脂﹐我愛丁香囗。恨殺薔薇有多刺﹐怨垂絲﹐梨花帶雨傷春思。海棠過了﹐荼コ開徧﹐都不似粉團兒。

【越調】寨兒令

分鳳鞋﹐剖鸞釵﹐薄情自來年少客。義斷恩乖﹐雨冷雲埋﹐癡意尙憐才。風不定花落閒階﹐云不蔽月滿樓臺。燕歸也人未歸﹐雁來也信慳來。才﹐不得休約到海棠開。

彈玉指﹐覷腰枝﹐想前生欠他憔悴死。錦帳琴瑟﹐羅帕胭脂﹐則落的害相思。

曾約在桃李開時﹐到今日楊柳垂絲。假題情絕句詩﹐虛寫恨斷腸詞﹐嗤﹗都扯作紙條兒。

鸞枕孤﹐鳳衾餘﹐愁心碎時窗外雨。漏斷銅壺﹐香冷金鑪﹐寶帳暗流蘇。情不已心在天隅﹐魂欲離夢不華胥。西風徵雁遠﹐湘水錦鱗無﹐吁﹗誰寄斷腸書﹖蟾影邊﹐鳳臺前﹐簫聲爲誰天外遠﹖欹枕情牽﹐倚檻無言﹐血淚灑寒煙。自薄情別後經年﹐想嫦娥不念孤眠。葡萄架梧桐井﹐楊柳院海棠軒。天﹗陡恁月兒圓。

斟玉波﹐對金荷﹐新來自覺酒尙可。帶解金羅﹐胥淡雙蛾﹐月枕共誰歌﹖從別後必定心薄﹐待歸來說甚愁多。枕邊憔悴我﹐燈下可憎他。脧﹐腰柳瘦因何﹖鶯燕友﹐鳳鸞儔﹐盡今生猛可裏不到頭。被底溫柔﹐枕上風流﹐一筆盡都勾。明知道潑水難收﹐爭忍說和味合休。沈腰偏著醜﹐潘貌不藏羞。愁﹐人問瘦因由。

挑短檠﹐倚云屏﹐傷心伴人淸瘦影。薄酒初醒﹐好夢難成﹐斜月爲誰明﹖悶懨懨聽徹殘更﹐意遲遲盼殺多情。西風穿戶冷﹐檐馬隔簾鳴﹐叮﹐疑是佩環聲。踏艸茵﹐步苔痕﹐憶宮妝懶觀蝶翅粉。桃臉香新﹐柳黛愁顰﹐誰道不消魂﹗海棠臺榭淸晨﹐梨花院落黃昏。捲簾邀皓月﹐把酒問東君。春﹐偏惱少年人。淸景幽﹐水痕收﹐瀟瀟幾株霜後柳。往日追遊﹐此際還羞﹐新恨上眉頭。丹楓不返金溝﹐碧雲深鎖朱樓。風涼梧翠減﹐露冷菊音浮。秋﹐妝占許多愁。徹骨杓﹐滿懷學﹐只因愛錢心辧不得歹共好。楊柳妖嬈﹐蘭蕙丰標﹐禁不過爛銀鍬。舊人物不采分毫﹐新女婿直恁風騷。攀不得龍虎榜﹐品不得鳳鸞簫。貓﹐不信不斂兒哮。

【雙調】折桂令

△過多景樓

滔滔春水東流﹐天闊雲閒﹐樹渺禽幽。山遠橫眉﹐波平消雪﹐月缺沈鉤。桃蕊紅妝渡口﹐梨花白點江頭。何處離愁﹐人別層樓﹐我宿孤舟。

△詠蟠梅

梨雪旋繞東風﹐誰屈冰梢﹐怪壓蒼松﹖綠萼含香﹐枯根層結﹐春信重封。淸味遠嫌蝶妒蜂﹐老枝寒舞鳳蟠龍。夜月朦朧﹐疏蕊縱橫﹔瘦影交加﹐碎玉玲瓏。

△二色鞋兒

輕搖環佩丁東﹐半露新荷﹐半掩芙蓉。花柳些些﹐霞綃點點﹐錦翠弓弓。綠綾扇輕拈落紅﹐茜蘿尖微印苔蹤。心恨難通﹐裙底鴛鴦﹐出落雌雄。

【雙調】淸江引

△詠笑靨兒

一窩粉香堪愛惜﹐近眼花將墜。添他百媚生﹐動我千金費。春風小桃初破蕊。

【雙調】落梅風

眉間恨﹐心上苦﹐口難言把腳尖兒分付。烏靴上半痕鞋下土﹐忍輕將袖梢兒挪去。

樓臺小﹐風味佳﹐動新愁雨初風乍。知不知對春思念他﹐倚闌干海棠花下。

新秋夜﹐微醉時﹐月明中倚闌獨自。吟成幾聯腸斷詩﹐說不盡滿懷心事。

鸞鳳配﹐鶯燕約﹐感蕭娘肯憐才貌。除琴劍又別無珍共寶﹐則一片至誠心要也不要﹖

風流士﹐年少客﹐花無名帽檐羞帶。新來頗覺略分外﹐相思病等閒不害。

乾坤內﹐山共水﹐論風流古杭爲最。北髙峯離不得三二里﹐回頭看鏤金鋪翠。

【雙調】水仙子

△賦婦人染紅指甲

鳳華香染水晶寒﹐碎系珊瑚玉筍間﹐想別離拄齒應長嘆。污檀脂數點斑﹐記歸期刻損朱闌。錦瑟弦重按﹐楊家花未殘﹐爲何人血淚偸彈﹖

柔荑春筍蘸丹砂﹐膩骨凝脂貼絳紗﹐多應泣血淹羅帕。灑素甲﹐抹胭脂誤染冰楂。橫象管跳紅玉﹐理箏弦點落花﹐輕掐碎殘霞。

丹楓軟玉筍梢扶﹐猩血春蔥指上塗﹐偸研點易朱砂露。蘸冰痕書絳符﹐摘蟾宮丹桂扶疏。潮醉甲霞生暈﹐碾秋票瓊素舉﹐夾竹桃香符。

【雙調】慶東原

閒評論﹐猛三思﹐想海神廟錯斷了喬公事﹐則合賺他每燒錢裂紙﹐則合任他每焚香扣齒﹐不合信他每插狀供詞。人都說桂英癡﹐則我道王魁是。

【不知宮調】時新樂

千里獨行關大王﹐私下三關楊六郎﹐張飛忒煞彊﹐諸葛軍師賽張良。暗想﹐這場﹐張飛莽撞﹐大鬧臥龍岡﹐大鬧臥龍岡。

金妝寶劍藏龍口﹐玉帶紅絨皇宣授。男兒得志秋﹐旌旗影裏驟驊驑。滿斟﹐玉甌﹐笙歌齊奏﹐喧滿鳳凰樓﹐喧滿鳳凰樓。

人活百歲七十稀﹐百歲光陰能幾日﹐光陰積漸催﹐穿了喫了是便宜。唱著﹐舞著﹐終日沈醉﹐不飲是呆癡﹐不飲是呆癡。

迓鼓童童笆篷下﹐數个神翁年髙大。餈糕著手拿﹐磁甌瓦帶渾滓。鋪下﹐板踏﹐蘿卜兩把﹐鹽醬蘸梢瓜﹐鹽醬蘸梢瓜。

霎時相見便流戀﹐俊俏龐兒少曾見。一朵白玉蓮﹐端端正正在湖邊。細看﹐可憐﹐香風拂面﹐眞乃是前緣。

○套數

【大石調】靑杏子

△元宵

明月鏡無瑕﹐三五夜人物喧嘩﹐水晶臺榭燒銀蠟。笙歌杳杳﹐金珠簇簇﹐燈火家家。

【幺】命文友步京華﹐看天涯往來車馬﹐對景傷情訴說別離話。一番提起﹐數年往事﹐幾度嗟呀。

【好觀音】見一簇神仙香風颯﹐春娥舞絳燭籠紗。一个多俊多嬌好似他﹐堪描畫﹐笑吟吟重把金釵插。

【幺】行至侵云鰲峯下﹐卻原來正是俺那嬌娃。怕不待根前動問咱﹖人姦詐﹐拘鈐得無半點兒風流暇。

【尾】剛道了个安置都別無話﹐意遲遲手撚梅花﹐比夢中只爭在月明下。

【越調】鬥鵪鶉

△詠小卿

釋卷挑燈﹐攀今覽古﹔妒日嫌風﹐埋雲怨雨。因觀金斗遺文﹐故造綠窗新語。自忖度﹐有窨腹﹐好做得是也有鈔茶商﹐好行得差也能文士夫。

【紫花兒】蘇娘娘本貪也欲也﹐馮員外旣與之求之﹐雙解元怎羨乎嗟呼﹖但常見酬歌買笑﹐誰再睹沽酒當壚。哎﹗靑蚨﹐壓碎那茶藥琴棋筆硯書。今日小生做个盟甫﹐攺正那村紂的馮魁﹐疏駁那俊雅的通叔。

【小桃紅】當時去底遇嬌姝﹐嫩蕊曾分付﹐便合根盡掘去。自情疏﹐直教他連愁嫁作商人婦。的進功名仕途﹐直趕到風波深處﹐雙漸你可甚「君子斷其初」﹖

【金蕉葉】微雨洗丹楓秀谷。薄霧鎖白斷滸﹔零露濕蒼苔淺渚﹐明月冷黃蘆遠浦。

【調笑令】那其間美女﹐摟著村夫﹐怎做得賢愚不並居﹖便休題書中有女顏如玉﹐偏那雙通叔不者也之乎﹖他也曾懸頭刺股將經史讀﹐他幾曾尋得个落雁沈魚﹖

【禿廝兒】雙漸正瑤琴自撫﹐馮魁正紅袖雙扶。雙漸正彈成滿江腸斷曲﹐馮魁正倒金壺﹐飲芳醑。

【聖藥王】雙漸正眉不疏﹐馮魁正興未足。雙漸正悶隨江水恨吞吳﹐馮魁正樂有餘。雙漸正愁怎除﹐馮魁正寫成今世不休書。雙漸正嫌殺影兒孤。

【尾】尋思兩个閒人物﹐判風月才人記取﹕將俊名兒雙漸行且權除﹐把俏字兒馮魁行暫時與。

【雙調】新水令

△思憶

落紅風裏不聞聲﹐嘆東君漸成薄幸。卻艷冶﹐又飄零﹐葉底殘英﹐剛畱住惜花性。

【喬牌兒】對景愁倍增﹐追思舊行徑。蘇卿偏識臨川令﹐俏心腸忒志誠。

【風入松】笑將風月好前程﹐輕付與俊書生。柰春情庭院關不定﹐被東風吹滿宸京。隱隱仙姬去也﹐悠悠環佩無聲。

【撥不斷】柳靑靑﹐竹亭亭﹐觀絕樓頭瀟瀟景﹐想盡花間怯怯情﹐添沈心上厭厭病﹐都只爲剖釵分鏡。

【一錠銀】寂寂黃昏戶半扃﹐獨立閒庭。誰道下一言爲定﹖俺執手到數千回﹐地孤令。

【離亭歇指煞】相逢常約西廂事﹐到來不奉東墻命。無言暗省﹐秦樓何夕彩雲回﹐瑤琴昨日冰弦斷﹐碧天今夜孤星耿。露寒衣袂輕﹐風定簾櫳靜﹐偏覺更長漏永。香消不暖夢蝶魂﹐月明應攪幽禽宿﹐燈靑偏照離鸞影。誰將才子情﹐說與佳人聽﹖今夜裏休來俺夢境。從知道枕兒單﹐也塡不得被兒冷。

【雙調】蝶戀花

△悟迷

楊柳樓臺春蕭索﹐庭院深沈﹐不把相思鎖。睡去猶然有夢合﹐愁來無處容身躲。

【喬牌兒】想秦樓金縷歌﹐風流恁共歡樂。和香折得花一朵﹐記當時他付托。

【神曲纏】咱彼各﹐休生間闊﹐便死也同其棺槨。𨿽然未可﹐妻夫過活﹐且遙受親愛的哥哥。

【二】猛可﹐折銼﹐藍橋路千里煙波﹐桃源洞百結藤蘿。細尋思冰人頗可﹐好前程等閒差錯。

【三】鼓盆歌﹐寂寞﹐天差我從新庚和﹐盼芳容同棲繡幄。柰儒風難立鳴珂﹐嘆書生輕別素娥﹐看佳人輸與拔禾。

【四】分薄﹐連枝樹柯﹐斫來燒祆廟火。病魔﹐心如刀銼﹐對靑銅知鬢皤。畫閣﹐更深羅幕﹐伴燈花珠淚落。

【離亭宴尾】著迷本是伊之禍﹐辜恩非是咱之過﹐如之柰何﹖朱門深閉賈充香﹐蘭房彊揣鄭生玉﹐靑樓空擲潘安果。壺中籌掣做簽﹐盤內棋排成課﹐待卜个他心怎麼。界殘妝枕上哭﹐扣皓齒神前咒﹐啟檀口人行唾。紙如海樣闊﹐字比鍼關大﹐也寫不盡衷腸許多。和恨染志誠他﹐連愁書負心我。

☆鐘嗣成

鐘嗣成﹝約一二七九～約一三六○﹞﹐字繼先﹐號醜齋。自署「古汴」﹝今河南開封市﹞人。一說杭州人。尙未成年之時﹐他便生活在杭州。說自己與趙君卿﹐「總角時……同裏■﹐同發蒙﹐同師鄧善之﹑曹克明﹑劉聲之三先生﹐又於省府同筆硯」﹝《錄鬼簿》﹞﹔朱凱也說他是「善之鄧祭酒﹑克明曹尙書之髙弟」﹝《錄鬼簿﹟後序》﹞。其交遊活動﹐也是以杭州爲中心。知名曲家施君美﹐錢唐人﹔曾瑞卿﹐大興人﹐家於錢塘﹔而鐘嗣成和他的朋友們﹐便常「至其家」﹐「獲聞言論」﹝《錄鬼簿》﹞。而且﹐鐘嗣成說睢景臣﹐「大徳七年﹝一三○三﹞﹐公自維揚來杭﹐余與之識」﹔「居杭州」的周文質﹐尢其友情摯篤﹐鐘嗣成說﹐「余與之交二十年﹐未嘗跬步離也」﹝《錄鬼簿》﹞。鐘嗣成一生坎坷﹐「累試於有司﹐命不克遇﹐從吏則有司不能辟﹐亦不屑就﹐故其胸中耿耿者」。孫楷第考其「曾爲江浙行省掾史」。其一生最大成就﹐是撰寫了《錄鬼簿》一書。該書記載了金元曲家一百五十二人﹐幾使兩代知名曲家﹐囊括殆盡。著錄雜劇名目﹐已達四百五十二種﹐占了現存五百可考元人雜劇劇目的百分之八十以上。所作雜劇七種﹕《章臺柳》《錢神論》《蟠桃會》《鄭莊公》《斬陳余》《詐遊雲夢》《馮燒券》等﹐均佚傳﹐僅存小令五十九首﹐套數一套﹐其中﹐有十九支小令爲弔宮大用等十九位曲家而作﹐成爲後人研究元曲的最重要的資料。明初朱權《太和正音譜》評其詞「如騰空寶气」。

○小令

【正宮】醉太平

繞前街後街﹐進大院深宅﹐怕有那慈悲好善小裙釵﹐請乞兒一頓飽齋。與乞兒繡副合歡帶﹐與乞兒換副新鋪蓋﹐將乞兒攜手上陽臺﹐設貧咱波奶奶﹗

俺是悲田院下司﹐俺是劉九兒宗枝﹐鄭元和俺當日拜爲師﹐傳流下蓮花落稿子。搠竹杖繞徧鶯花市﹐提灰筆寫徧鴛鴦字﹐打爻槌唱會《鷓鴣詞》﹐窮不了俺風流敬思。

風流貧最好﹐村沙富難交﹐拾灰泥補砌了舊磚窯﹐開一个教乞兒市學。裹一頂半新不舊烏紗帽﹐穿一領半長不短黃麻罩﹐系一條半聯不斷皂環絳﹐做一个窮風月訓導。

【南呂】罵玉郎過感皇恩采茶歌

△四時佳興

△春

梅花漏泄陽和信﹐才殘臘又新春。東風北岸冰消盡。元夜過﹐社日臨﹐中和近。

天气氤氳﹐花柳精神。駕香輪﹐馳玉勒﹐醉遊人。淸明過了﹐飛絮紛紛。隔孤村﹐聞杜宇﹐怨東君。嘆芳辰﹐已三分﹐二分流水一分塵。寂寂落花傷暮景﹐萋萋芳艸怕黃昏。

△夏

淸和天气逢初夏﹐更何處覓韶華﹗端陽過了炎威乍。藤枕欹﹐翠簟鋪﹐紗廚掛。

住處淸佳﹐絕去喧嘩。近深林﹐烹嫩筍﹐煮新茶。披襟散發﹐沈李浮瓜。引蓮筒﹐斟竹葉﹐看荷花。羨歸鴉﹐趁殘霞﹐暮云呈巧月如牙。靜夜涼生深院宇﹐燻風吹透碧窗紗。

△秋

梧飄一葉知時候﹐涼气應暑潛收。樓頭乞巧傳聞舊。玉露冷﹐銀漢明﹐金飆透。大火西流﹐明月中秋。气蕭條﹐光皎潔﹐景淸幽。重陽近也﹐佳節堪酬﹗菊初簪﹐萸旋插﹐酒新ド。且登樓﹐試疑眸﹐眼前景物堪追遊。遠水長天同一色﹐白紅葉滿汀洲。

△冬

鴛鴦瓦冷霜華重﹐漸凜冽釀寒冬。重簾不捲金鉤控。天气嚴﹐風力威﹐冰澌凍。

律應黃鐘﹐繡綫添紅。日迎長﹐云紀瑞﹐歲成功。彤雲徧野﹐瑞雪漫空。壓寒梅﹐欺勁竹﹐秀孤松。謝天公﹐慶時丰﹐燒殘爆竹一年終。萬物靜觀皆自得﹐四時佳興與人同。

△四景

△風

薰風起自靑外﹐應時候自南來﹐此身如在淸涼界。塵慮絕﹐天地寬﹐胸襟快。

柳榭花臺﹐杏臉桃腮。手相攜﹐心廝愛﹐意同諧。偏宜出格﹐付與多才。捧銀荷﹐沈玉李﹐列金釵。簟舒開﹐枕相挨﹐吹將爽气透吟懷。雪體冰肌消盛暑﹐也勝宋玉在蘭臺。

△花

千紅萬紫都爭放﹐要占斷早春光。一枝分付嬌相向。曉露濃﹐晝日長﹐和風蕩。

院粉宮黃﹐國色天香。逞嬌柔﹐增秀媚﹐競芬芳。只愁暮晚﹐風雨相妨。愛芳姿﹐付密意﹐動情腸。向回郎﹐傍華堂﹐髙燒銀燭照紅妝。遇景逢時隨意賞﹐也勝潘嶽在河陽。

△雪

是誰家剪下瓊花瓣﹖飛六出徧長安。瓊樓玉宇連霄漢。素練飄﹐縞帶懸﹐銀杯散。柳絮凋殘﹐蝶翅翩翻。灑歌樓﹐添酒價﹐助吟壇。壺天瑩徹﹐身地淸閒。泛霞觴﹐歌《水調》﹐擁雲鬟。共開顏﹐且湯寒﹐興來未放酒杯幹。明日探梅應未晚﹐也勝和靖在孤山。

△月

一輪皓月明如晝﹐但得意是中秋。倒懸玉鏡無塵垢。皓彩浮﹐素影澄﹐淸光透。

皓齒明眸﹐粉面油頭。點花牌﹐行酒令﹐遞詩籌。詞林藝苑﹐舞態歌喉。共鴛朋﹐諧鳳友﹐效鸞儔。旣無憂﹐又無愁﹐蟾光長願照金甌。天上娥人世有﹐也勝庾亮在南樓﹗

△四福

△富

祖宗積徳合興旺﹐居富室住髙堂。錢財廣盛根基壯。快斡旋﹐會攢積﹐能生放。

解庫槽房﹐碾磨油坊。錦千箱﹐珠論斗﹐米盈倉。逢時遇節﹐弄傳觴。待佳賓﹐開綺宴﹐出紅妝。奏笙簧﹐按宮商﹐金釵十二列成行﹐瑞靄迎門車馬鬧﹐春風滿座綺羅香。

△貴

紫袍象簡黃金帶﹐算都是命安排。風雲慶會逢亨泰。歷練深﹐委用多﹐升除快。

日轉千階﹐位至三臺。判南衙﹐開北省﹐任西臺。繡衣持節﹐寶劍金牌。拯民危﹐除吏獘﹐救天災。有奇才﹐會區畫﹐一官未盡一官來。治國安民勛業顯﹐封妻蔭子品資該。

△福

前生造物安排定﹐今世裏享安榮。算來有福皆由命。門第髙﹐品道增﹐簪纓盛。

四海淸寧﹐五穀丰登。好門庭﹐能受用﹐會施呈。顯榮父祖﹐感謝神明。遇良辰﹐逢美景﹐敍歡情。有才能﹐有名聲﹐正宜白髮看升平。身地不占風水好﹐心田畱與子孫耕。

△壽

曉來云外長庚現﹐浮瑞靄溢祥煙。今朝來赴蟠桃宴。掛壽星﹐點畫燭﹐焚香篆。

廣列華筵﹐共捧金船。慶生辰﹐加祿算﹐受皇宣。蓬萊未遠。松柏齊堅。

弟兄和﹐夫婦樂﹐子孫賢。降羣仙﹐駕雲軒﹐鶴隨鸞鳳下遙天。但願長生人不老﹐更祈遐算壽千年。

△四情

△悲

昨宵雨灑湘筠翠﹐都做了淚沾衣。只因心上閒縈系。眉黛攢﹐夢寐多﹐肝腸碎。

懊恨花飛﹐斷送春歸。碧天低﹐殘月墜﹐斷雲迷。琵琶怨感﹐襟袖淋漓。漏聲長﹐人信杳﹐雁書稀。病蠃﹐痛傷悲﹐千行垂了萬行垂。羅帕淹殘重想起﹐不禁枝上杜鵑啼。

△歡

春風盡日閒庭院﹐人美麗正芳年。時常笑顯桃花面。翠袖揎﹐玉筍呈﹐金杯勸。

月殿嬋娟﹐洛浦神仙﹐臉霞鮮﹐眉月偃﹐鬢云偏。同攜素手﹐並倚香肩。舞風前﹐歌月底﹐醉花邊。好因緣﹐喜團圓﹐綺羅叢裏笑聲喧。百歲光陰能有幾﹖四時歡樂不論錢。

△離

鳥啼花落殘春候﹐人去也意難畱。別杯未舉愁先透。天气晴﹐柳色新﹐山容秀。

芳艸汀洲﹐古木林丘﹐晚催歸﹐啼杜宇﹐叫勾。空房自守﹐雨淚難收。痛傷心﹐愁極目﹐懶回頭。上危樓﹐望行舟﹐夕陽西下水東流。準備香羅淹淚眼﹐安排錦字寄新愁。

△合

昨宵疑怪燈花爆﹐應好夢在今朝﹐朱檐靈鵲連聲ㄋ。恨間別﹐喜會合﹐添歡笑。

月上花梢﹐人樂春宵。繡房扃﹐銀燭滅﹐篆香飄。珠圍翠繞﹐綠嫩紅嬌。

靠鴛帷﹐倚鳳枕﹐擁鮫綃。逞妖嬈﹐共柔薄﹐溶溶粉汗未全消。綠柳陰中鶯燕友﹐碧桃花下鳳鸞交。

△四別

△敍別

從來別恨曾經慣﹐都不似這今番。汪洋悶海無邊岸。痛感傷﹐謾哽咽﹐空嗟嘆。

倦聽陽關﹐懶上徵鞍。口慵開﹐心似醉﹐淚難幹。千般懊惱﹐萬種愁煩。這番別﹐明日去﹐甚時還﹖晚風閒﹐暮云殘﹐鸞箋欲寄雁驚寒。坐處憂愁行處懶﹐別時容易見時難。

△恨別

風流得遇鸞凰配﹐恰比翼便雙飛。彩雲易散琉璃脆。沒揣地釵股折﹐廝瑯地寶鏡虧﹐撲通地銀瓶墜。香冷金猊﹐燭暗羅幃。子剌地攪斷離腸﹐撲速地淹殘淚眼﹐喫答地鎖定愁眉。天髙雁杳﹐月皎烏飛。暫別離﹐且寧耐﹐好將息。

你心知﹐我誠實﹐有情誰怕隔年期。去後須憑燈報喜﹐來時長聽馬頻嘶。

△寄別

長江有盡愁無盡﹐空目斷楚天云。人來得紙眞實信。親手開﹐在意讀﹐從頭認。

織錦回文﹐帶艸連眞。意誠實﹐心想念﹐話殷勤。佳期未準﹐愁黛常顰。怨靑春﹐捱白裏﹐怕黃昏。敍寒溫﹐問原因﹐斷腸人寄斷腸人。錦字香沾新淚粉﹐彩箋紅漬舊啼痕。

△憶別

自從當日相別後﹐才提起淚先流。有時偸春衫袖。向夜深﹐繡枕邊﹐都湮透。

獨抱衾﹐謾想溫柔。兩家心﹐千種恨﹐一般愁。情懷渺渺﹐魂夢悠悠。水山遙﹐魚雁杳﹐雨雲收。見無由﹐恨相逐﹐黃昏半夜五更頭。在後相逢𨿽是有﹐眼前煩惱幾時休。

【雙調】沈醉東風

聽不厭鸞笙象板﹐看不足鳳髻蟬鬟。按不住刺史狂﹐學不得司空慣﹐常不教粉吝紅慳。若不把羣花恣意看﹐飽不了平生餓眼。

【雙調】折桂令

△詠西域吉誠甫

是梨園一點文星﹐西土儲英﹐中夏揚名。胸次天誠﹐口角河傾﹐席上風生。吞學海波瀾萬頃﹐戰詞壇甲冑千兵。律按璣衡﹐聲應和鈴﹐樂奏英莖。

【雙調】淸江引

采薇首陽空忍饑﹐枉了爭閒气。試問屈原醒﹐爭似淵明醉﹖早尋个穩便處閒坐地。

伯牙去尋鐘子期﹐講論琴中意。髙山流水聲﹐誰是知音的﹖早尋个穩便處閒坐地。

五湖去來越範蠡﹐甘作煙波計。功成心自閒﹐名遂心先退﹐早尋个穩便處閒坐地。

楚狂接輿歌鳳兮﹐見人忙回避。固知勢利心﹐豈識髙賢意﹖早尋个穩便處閒坐地。

到頭那知誰是誰﹐倏忽人間世。百年有限身﹐三寸元陽气﹐早尋个穩便處閒坐地。

秀才飽學一肚皮﹐要占登科記。假饒七步才﹐未到三公位﹐早尋个穩便處閒坐地。

古今盡成閒是非﹐翻覆興和廢。休誇韓信功﹐謾說陳平智﹐早尋个穩便處閒坐地。

鳳凰燕雀一處飛﹐玉石俱同類。分甚髙共低﹐辧甚眞和僞﹖早尋个穩便處閒坐地。

道人淡然心似灰﹐酒色俱無意。絕交鸚鵡杯﹐退佃鴛鴦被﹐早尋个穩便處閒坐地。

利各假饒爭到底﹐爭得成何濟。誰爲刎頸交﹐那是安窠計﹖早尋个穩便處閒坐地。

【雙調】淸江引

△情

夜長四壁人靜悄﹐彊把屏山靠。囗路楚云深﹐有夢無著落﹐俏魂靈險些兒幹送了。

夜長怎生得睡著﹐萬感縈懷抱。伴人瘦影兒﹐惟有孤燈照﹐長吁气一聲吹滅了。昨先話兒說到底﹐今日都翻悔。直恁鐵心腸﹐不管人憔悴﹐下場頭送了我都是你。

【雙調】淩波仙

菊栽栗裏晉淵明﹐瓜種靑門漢邵平﹐愛月香水影林和靖﹐憶蒓鱸張季鷹﹐占淸髙總是虛名。光祿酒扶頭醉﹐大官羊帶尾撐﹐他也過平生。

燈前撫劍聽雞聲﹐月下吹簫引鳳鳴。功名兩字原無命﹐學神仙又不成﹐嘆吳儂何處歸耕﹖日月閒中過﹐風波夢裏驚﹐造物無情。

△弔宮大用

豁然胸次掃塵埃﹐久矣聲名播省臺。先生志在乾坤外﹐敢嫌他天地窄﹐辭章壓倒元白。憑心地﹐據手策﹐是無比英才。

△弔鄭徳輝

乾坤膏馥潤肌膚﹐錦繡文章滿肺腑。筆端寫出驚人句﹐解翻騰今是古﹐詞壇老將輸伏。翰林風月﹐梨園樂府﹐端的是曾下功夫。

△弔金志甫

心交原不問親疏﹐契飲哪能較有無﹖誰知一上金陵路﹐嘆亡之命矣夫﹗夢西湖何不歸歟﹖魂來處﹐返故居﹐比梅花想更淸臒。

△弔範子英

詩題雁塔寫秋空﹐酒滿觥船棹晚風。詩籌酒令閒吟詠﹐占文場第一功﹐掃千軍筆陣元戎。龍蛇夢﹐孤兔蹤﹐半生來彈鋏聲中。

△弔曾瑞卿

江湖儒士慕髙名﹐市井兒童誦瑞卿。衣冠濟楚人欽敬﹐更心無寵辱驚﹐樂幽閒不解趨承。身如在﹐死若生﹐想音容猶見丹靑。

△弔沈和甫

五言常寫和陶詩﹐一曲能傳冠柳詞。半生書法欺顏字﹐占風流獨我師﹐是梨園南北分司。當時事﹐仔細思﹐細思量不似當時。

△弔鮑吉甫

平生詞翰在宮商﹐兩字推敲付錦囊。聳吟肩有似風魔狀﹐苦勞心嘔斷腸﹐視榮華總是幹忙。談音律﹐論教坊﹐占斷排場。

△弔陳存父

錢塘人物盡飄零﹐幸有斯人尙老成。爲朝元恐負虛星命﹐鳳簫閒鶴夢驚﹐駕天風直上蓬瀛。芝堂靜﹐蕙帳淸﹐照虛梁落月空明。

△弔範冰壺

向歆傳業振家聲﹐羲獻臨池播令名。操焦桐只許知章聽﹐售千金價不輕﹐有誰知父子才能﹖冰如玉﹐玉似冰﹐比壺天表裏澄淸。

△弔施君美

道心淸淨絕無塵﹐和气雍容自有春。吳山風月收拾盡﹐一篇篇字字新﹐但思君賦盡停雲。三生夢﹐百歲身﹐空只有衰艸荒墳。

△弔黃徳潤

一心似水道爲鄰﹐四體如春徳潤身﹐風流才調眞英俊。軼前車繼後塵﹐漫蒼天委任斯人。岐山鳳﹐魯甸麟﹐時有亨屯。

△弔沈拱之

掀髯得句細推敲﹐舉筆爲文善解嘲。天生才藝藏懷抱。嘆玉石相混淆﹐更多逢世事敲姚。蜂爲市﹐燕有巢﹐弔夕陽幾度荒鄰。

△弔趙君卿

閒中展手刻新詞﹐醉後揮毫寫舊詩﹐兩般總是龍蛇字。不風流難會此﹐更文才夙世天資。感夜雨梨花夢﹐嘆秋風兩鬢絲﹐住人間能有多時﹖

△弔陳彥實

府垣歲月露忠肝﹐憲幕冰霜豈汗顏﹖何其薏苡生讒間﹐自甘心願就閒﹐轉回頭夢入槐安。後會何時再﹖英魂甚日還﹖望東南翹首三山。

△弔廖弘道

人間未得注金甌﹐天上先教記玉樓。恨穹蒼不與斯文壽﹐未成名土一丘﹐嘆平生壯志難酬。朝還暮﹐春又秋﹐爲思君淚滿裘。

弔睢景臣

吟髭撚斷爲詩魔﹐醉眼慵開被酒酡。半生才便作三閭些﹐嘆翻成薤露歌﹐等閒間鬢髮皤。功名事﹐歲月過﹐又待如何﹖

△弔吳中立

語言辯利掃千兵﹐心性聰明誤半生。萊蕪窮又染維摩病﹐想天公忒世情﹐使英雄遺恨難平。寒泉淨﹐碧艸馨﹐爲發幽冥。

△弔周仲彬

丹墀未知玉樓宣﹐黃土應埋白骨冤。羊腸曲折云更變。料人生亦惘然﹐嘆孤墳落日寒煙。竹下泉聲細﹐梅邊月影圓﹐因思君歌舞十全。

△弔喬夢符

平生湖海少知音﹐幾曲宮商大用心。百年光景還爭甚﹖空贏得雪鬢侵﹗跨仙禽路繞云深。欲掛墳前劍﹐重聽膝上琴﹐漫攜琴載酒相尋。

○套數

【南呂】一枝花

△自序醜齋

生居天地間﹐稟受陰陽气。旣爲男子體﹐須入世俗機。所事堪宜﹐件件可咱家意。子爲評跋上惹是非。折莫舊友新知﹐才見了著人笑起。

【梁州】子爲外貌兒不中擡舉﹐因此內才兒不得便宜。半生未得文章力﹐空自胸藏錦繡﹐口唾珠璣。爭柰灰容土貌﹐缺齒重頦﹐更兼著細眼單眉﹐人中短髭鬢稀稀。那里取陳平般冠玉精神﹐何晏般風流面皮﹐那里取潘安般俊俏容儀﹖自知﹐就裏。淸晨倦把靑鸞對﹐恨煞爺娘不爭气。有一日黃榜招收醜陋的﹐準擬奪魁。

【隔尾】有時節軟烏紗抓紮起鉆天髻﹐幹皂靴出落著簌地衣。向晚乘閒後門立﹐猛可地笑起。似一个甚的﹖恰便似現世鐘馗唬不殺鬼。

【牧羊關】冠不正相知罪﹐貌不揚怨恨誰﹖那里也尊瞻視貌重招威﹗枕上尋思﹐心頭怒起。空長三千歲﹐暗想九千回。恰便似木上節難鎊刨﹐胎中疾沒藥醫。

【賀新郎】世間能走的不能飛﹐饒你千件千宜﹐百伶百俐。閒中解盡其中意﹐暗地裏自恁解釋﹐倦閒遊出塞臨池。臨池魚恐墜﹐出塞雁驚飛﹐入園林﹐俗鳥應回避。生前難入畫﹐死後不畱題。

【隔尾】寫神的要得丹靑意﹐子怕你巧筆難傳造化機。不打艸兩般兒可同類。法刀鞘依著格式﹐妝鬼的添上嘴鼻﹐眼巧何須樣子比。

【哭皇天】饒你有拿霧藝衝天計﹐誅龍局段打鳳機。近來論世態﹐世態有髙低。有錢的髙貴﹐無錢的低微。哪里問風流子弟﹖折末顏如灌口﹐貌賽神仙﹐洞賓出世﹐宋玉重生﹐設答了鏝的﹐夢撒了寮丁﹐他采你也不見得。枉自論黃數黑﹐談說是非。

【烏夜啼】一个斬蛟龍秀士爲髙第﹐升堂室古今誰及。一个射金錢武士爲夫婿﹐韜略無敵﹐武藝深知。丑和好自有是和非﹐文和武便是傍州例。有鑑識﹐無嗔諱﹐自花白寸心不昧﹐若說謊上帝應知。

【收尾】常記得半窗夜雨燈初昧﹐一枕秋風夢未回。見一人﹐請相會﹐道咱家﹐必髙貴。旣通儒﹐又通吏﹐旣通疏﹐更精細。一時間﹐失商議﹐旣成形﹐悔不及。子教你﹐請俸給﹐子孫多﹐夫婦宜。貨財充﹐倉廩實﹐祿福增﹐壽算齊。我特來﹐告你知﹐暫相別﹐恕情罪。嘆息了幾聲﹐懊悔了一會。覺來時記得﹐記得他是誰﹖原來是不做美當年的捏胎鬼。

☆趙善慶

趙善慶﹐字文寶﹐饒州樂平﹝今江西樂平縣﹞人。其名﹑字各本《錄鬼簿》記載多異﹕曹本作善慶字文賢﹐又別作趙文寶﹐名孟慶﹔暖紅室本又作趙可寶﹐餘同﹔孟本﹑天一閣本均作名善慶﹐字文寶﹔《說集》本作名孟慶﹐字文寶。邵曾祺《元明北雜劇總目考略》認爲「諸說紛紛﹐不知孰是」。今人多從曹本。天一閣本《錄鬼簿》小傳紀其「以卜術爲業。陰陽教授」﹔曹本作「善卜術﹐任陰陽學正」﹔其他版本與曹本大致相同。考《元史﹟選舉志》一《學校》﹐設陰陽教授而未設陰陽學正﹐當以「教授」爲是。他遊歷甚廣﹐先後到過西安﹑奉節﹑長沙﹑湘陰﹑鎭江﹑杭州等地。所作雜劇今知有８種之多﹕《七徳舞》《糜竺收資》《教女兵》《姜肱共被》《擲笏諫》《醉寫《滿庭芳》》《負親沈子》《村學堂》﹐皆已失傳。馬廉《錄鬼簿新校注》認爲《村學堂》卽現存無名氏作品《村樂堂》﹐嚴惇易等則認爲此論有失審愼。嚴惇易《元劇斟疑﹟赤壁賦》考證出《醉寫《滿庭芳》卽現存佚名作者《醉寫《赤壁賦》》的異名﹔邵曾祺則認爲僅其第一折情節與此劇有關﹝出處同上﹞。其散曲今存小令29首﹐皆見於《樂府羣玉》。內容多寫景詠物﹑抒發羈旅思鄕之情。朱權《太和正音譜》評其詞「如藍田美玉」﹐言其風格工麗。陸邦樞﹑林致大《薛昂夫﹑趙善慶散曲集﹟前言》謂﹕「懷才不遇和一生飄泊﹐故其散曲於淸新之中寓悲涼﹐於明麗之中寓感嘆﹐比較抑鬱﹑消沈﹐其成就亦居於薛昂夫之下。」薛昂夫﹐色目人﹐善慶是南人﹐𨿽同爲知識分子﹐而社會地位大爲懸殊﹐這一點應引起研究者的注意。羅錦堂《中國散曲史》指出其散曲多方面的特色﹐說「他也有些气壯的作品﹐如《山坡羊》《長安懷古》」﹐「另外還有一首《落梅風》《江樓晚眺》﹐是何等酣暢的文字。可惜其作品現存太少﹐不能以窺全豹。」其散曲只收在《樂府羣玉》中﹐而未見於他處﹔雜劇８種都未傳世﹐這是讀元曲者爲之惋惜的事。

○小令

【仙呂】憶王孫

△尋梅

尋香曾到葛仙臺﹐踏雪今臨和靖宅﹐橫斜數枝僧寺側。動吟懷﹐一半銜春一半開。

△述憶

太平樓館醉金釵﹐老邁情懷悲倦客﹐吟筆未成賈誼策。鬢毛衰﹐一半蒼蒼一半白。

【南呂】四塊玉

△雪湖和人韻

近水堤﹐臨山寺﹐竹外橫斜兩三枝﹐樽前談詠無多事。白戰詩﹐白薴詞﹐白玉卮。

【中呂】朝天子

△送春

劍蒲﹐翠蕪﹐雨過添新綠。藥欄春事已結局﹐無計畱春住。堤上芳塵﹐橋邊飛絮﹐樹頭紅一片無。布谷﹐杜宇﹐猶鬥喚春歸去。

【中呂】普天樂

△江頭秋行

稻梁肥﹐蒹葭秀。黃添籬落﹐綠淡汀洲。木葉空﹐山容瘦。沙鳥翻風知潮候﹐望煙江萬頃沈秋。半竿落日﹐一聲過雁﹐幾處危樓。

△秋江憶別

晚天長﹐秋水蒼。山腰落日﹐雁背斜陽。璧月詞﹐朱唇唱。猶記當年蘭舟上﹐灑灑風淚濕羅裳。釵分鳳凰﹐杯斟鸚鵡﹐人拆鴛鴦。

【中呂】山坡羊

△燕子

來時春社﹐去時秋社﹐年年來去搬寒熱。語喃喃﹐忙劫劫﹐春風堂上尋王謝﹐巷陌烏衣夕照斜。興﹐多見些﹐亡﹐都盡說。

△長安懷古

驪山橫岫﹐渭河環秀﹐山河百二還如舊。狐兔悲﹐艸木秋﹐秦宮隋苑徒遺臭﹐唐闕漢陵何處有﹖山﹐空自愁﹔河﹐空自流。

【商調】梧葉兒

△隱居

絕榮辱﹐無是非﹐忘世亦忘機。藏鴛渚﹐浮雁溪﹐釣魚磯﹐穩當似麒麟畫裏。

【越調】小桃紅

△佳人睡起

數聲啼鳥串花枝﹐院落無人至。寶枕輕推粉痕漬﹐印胭脂﹐雕闌彊倚無情思。鬢絲﹐追尋心事﹐正是斷腸時。

【越調】寨兒令

△早春湖遊

景物新﹐艷晨昏﹐山气張天成綠云。畫舫紅裙﹐紫陌遊人﹐香軟馬蹄塵。棹漣漪水皺羅紋﹐破韶華桃露朱唇。湖風肥柳綫﹐堤雨厚莎茵。春﹐又早二三分。

△春情

愁冉冉﹐病懨懨﹐紅窗睡起不甚タ。墨淡眉尖﹐風冷牙簽﹐象管怕重拈。倦梳云懶對妝奩﹐怕愁春不捲珠簾。落紅堆翠徑﹐飛絮擁雕檐。嫌﹐樓外雨簾纖。

△泊潭洲

憶舊遊﹐嘆遲畱﹐情似漢江不斷頭。暮靄西收﹐楚水東流﹐煙艸替人愁。鷺分沙接岸滄州﹐魚驚餌曬网輕舟。風閒沽酒旆﹐月淡掛簾鉤。秋﹐盡在雁邊樓。

△美妓

舞態輕﹐曲聲淸﹐生香玉骨粉扌若成。嬌眼珠星﹐指甲春冰﹐雲鬢剪鴉翎。記沈香火裏調笙﹐憶砑羅裙上彈箏。輕顰欺燕燕﹐淺笑妒鶯鶯。掙﹐那更性胡伶。

【越調】憑欄人

△春日懷古

銅雀臺空鎖暮云﹐金穀園荒成路塵。轉頭千載春﹐斷腸幾輩人﹖

【雙調】沈醉東風

△秋日湘陰道中

山對面藍堆翠岫﹐艸齊腰綠染沙洲。傲霜橘柚靑﹐濯雨蒹葭秀。隔滄波隱隱江樓﹐點破蕭湘萬頃秋﹐是幾葉兒傅黃敗柳﹖

△昭君出塞圖

氈帳冷柔情挽挽﹐黑河秋塞艸斑斑。丹靑誤寫情﹐環佩難歸漢。抱琵琶怨殺和番﹐比似丹靑舊玉顏﹐又越添愁眉淚眼。

【雙調】折桂令

△西湖

問六橋何處堪誇﹖十里晴湖﹐二月韶華。濃淡峯戀﹐髙低楊柳﹐遠近桃花。臨水臨山寺塔﹐半村半郭人家。杯泛流霞﹐板撒紅牙﹐紫陌遊人﹐畫舫嬌娃。

△湖山堂

八窗開水月交光﹐詩酒壇臺﹐鶯燕排場。歌扇搖風﹐梨雲飄雪﹐粉黛生香。紅袖臺已更舊邦﹐白頭民猶說新堂。花妒幽芳﹐人換宮妝﹐惟有湖山﹐不管興亡。

【雙調】落梅風

△太乙宮探梅

冰花艷﹐水月魂﹐鬥詩壇醉翁筆陣。自南枝漏泄了湖上春﹐問東風幾番花信﹖

△江樓晚眺

楓枯葉﹐柳瘦絲﹐夕陽閒畫闌十二。望晴空瑩然如片紙﹐一行雁一行愁字。

△秋晴

秋聲定﹐微雨歇﹐透疏欞紙窗風裂。孤燈兒似知愁恨切﹐照離人半明半滅。

△暮春

尋芳宴﹐拾翠遊﹐杏花寒禁煙時候。叫春山杜鵑何太愁﹐直啼得綠肥紅瘦。

【雙調】水仙子

△仲春湖上

雨痕著物潤如酥﹐艸色和煙近似無﹐嵐光罩日濃如霧。正春風啼鷓鴣﹐斗嬌羞粉女瓊奴。六橋錦繡﹐十里畫圖﹐二月西湖。

△渡瓜州

渚蓮花脫錦衣收﹐風蓼靑雕紅穗秋﹐堤柳綠滅長條瘦。系行人來去愁﹐別離情今古悠悠。南徐城下﹐西津渡口﹐北固山頭。

△客鄕秋夜

梧桐一葉弄秋晴﹐砧杵千家搗月明﹐關山萬里增歸興。隔嵯峨白帝城﹐捱長宵何處銷凝﹖寒燈一檠﹐孤雁數聲﹐斷夢三更。

【雙調】慶東原

△泊羅陽驛

砧聲住﹐蛩韻切﹐靜寥寥門掩淸秋夜。秋心鳳闕﹐秋愁雁堞﹐秋夢胡蝶。十載故鄕心﹐一夜郵亭月。

△晚春雜興

煙中寺﹐柳外樓﹐亂隨風雪絮飄晴晝。遊人陌頭﹐殘紅樹頭﹐流水溪頭。百六楚風酸﹐三月吳姬瘦。

【雙調】雁兒落過徳勝令

△天竺寺

旃檀古道場﹐水月白衣相。眞珠般若林﹐多寶如來藏。梵相四天王﹐唐塑八金剛。佛隱松間塔﹐僧推云外窗。虛堂﹐法鼓驚天上﹔長廊﹐遊人惹禦香。

☆陸登善

陸登善﹐字仲良。曹本﹑暖紅室本《錄鬼簿》注﹕「一雲姓陳」。賈仲明弔詞云「貞元始祖謚宜﹝宣﹞公﹐嗜著《茶經》桑薴翁」﹐以登善爲唐代名人陸贄﹑陸羽之後。其祖父維揚﹝今江蘇揚州市﹞人。父官江淮行省﹝治揚州﹞典掾﹐至元年間江淮行省攺江浙行省﹝治杭州﹞﹐移官舉家赴杭﹐登善遂爲杭州人。登善爲人沈重簡默﹐工詞曲﹐能謳歌﹐賈仲明稱其「詞詩歌唱﹐詩禪貫通﹐一代文風」﹐可見其文名時著﹐極受推崇。鐘嗣成《錄鬼簿》列爲「方今才人相知者」﹐且於《錄鬼簿》卷上跋語中說明﹐所錄元代前輩雜劇作家的資料皆爲登善得之於吳弘道﹐則登善與鐘氏相識且厚交﹐鐘氏撰寫《錄鬼簿》多得其相助。邵曾祺《元明北雜劇總目考略》則因此疑問﹕「鐘旣與他相識﹐何以又不知其確姓﹖」且「孟本﹑《說集》本《錄鬼簿》不載此人」。《太和正音譜》《元曲選目》亦均失載此人。所作雜劇﹐今知有２種﹕《開倉糴米》《張鼎勘頭巾》﹐惜皆失傳。靑木正兒﹑邵曾祺等以爲朱權﹑賈仲明列入無名氏作品而臧懋循《元曲選》署名孫仲章的《河南府張鼎勘頭巾》一劇﹐卽登善之作﹔嚴惇易提出還是以本劇權列爲無名氏爲宜。至於孫仲章一說﹐則無什麼可能﹐亦無研究價值﹝《元劇斟疑﹟勘頭巾》﹞。嚴氏在《元劇斟疑﹟陳州糶米》中還認爲《開倉糴米》可能便是現存的無名氏《陳州糶米》﹔邵曾祺以劇名太泛﹑「糴」﹑「糶」不同爲由﹐主張暫付存疑﹝出處同上﹞。劉蔭柏《陸登善與﹝包待制陳州糶米﹞》仍堅持認爲《開倉糴米》之「糴」爲「糶」之誤﹐《開倉糴米》卽《陳州糶米》﹔《錄鬼簿》著錄劇目四百餘種﹐「僅在陸登善名下有此劇目﹐故推測《元曲選》中存者當爲陸登善作。」﹝《劇藝百家》一九八六年一期﹞就此二劇而言﹐均爲元雜劇中上乘佳作。登善當時還有樂府﹑隱語成集﹐今《全元散曲》僅輯存散套《南呂﹟一枝花》﹝悔悟﹞一套﹐寫對眠花臥柳生活的醒悟。

○套數

【南呂】一枝花

△悔悟

春風柳吐金﹐夏日荷鋪錦。秋蟾輝碧漢﹐冬雪老遙岑。四季光陰﹐終日尋芳飲﹐奇化選揀簪。曾共知音﹐受用了些云屏月枕。

【梁州】也曾腿廝壓齊聲兒和曲﹐頭廝頂難字兒閒吟。番思年少如春夢。傳書寄簡﹐剪髮撚沈。盟山誓海﹐解佩移簪。也曾待佳期到夜半更深﹐度良宵翠被鴛衾。如今腆著臉百事兒妝憨﹐低著頭凡事兒撒吞﹐睜著眼所事推病。聰明﹐待怎﹖藍橋一任洪波浸﹐但飽暖且則恁。始覺從前枉用心﹐再不追尋。

【尾】眠花臥柳性全禁﹐惜玉憐香心再不侵。假若普救寺麗春園待則甚﹖自今﹐自今﹐把這俏倬家風脫與您。

☆蘇彥文

蘇彥文﹐生卒年不詳。金華﹝今屬浙江省﹞人﹐與鐘嗣成同輩。元﹟李祁《云陽集》卷二《送蘇彥文歸金華序》載其﹕「以才學掾江西行省﹐聲譽翕然。進入中書﹐擢引進之職……爲掾時廉潔平恕﹐未嘗以一毫勢力施於人﹐而又本之以詩書﹐緣之以詞翰﹐崇論閎議﹐傾動一時。」元﹟鐘嗣成《錄鬼簿》說他「有地冷天寒越調及諸樂府﹐極佳。」今僅存套數一套﹐寫雪中寒士的貧苦生活﹐風格灝爛潑辣。

○套數

【越調】鬥鵪鶉

△冬景

地冷天寒﹐陰風亂刮﹔歲久冬深﹐嚴霜徧撒﹔夜永更長﹐寒浸臥榻。夢不成﹐愁轉加。杳杳冥冥﹐瀟瀟灑灑。

【紫花兒序】早是我衣服破碎﹐鋪蓋單薄﹐凍的我手腳酸麻。冷彎做一塊﹐聽鼓打三撾。天那﹐幾時捱的雞兒叫更兒盡點兒煞﹗曉鐘打罷﹐巴到天明﹐地波查。

【禿廝兒】這天晴不得一時半霎﹐寒凜冽走石飛沙。陰雲黯淡閉日華﹐布四野﹐滿長空﹐天涯。

【聖藥王】腳又滑﹐手又麻﹐亂紛紛瑞雪舞梨花。情緒雜﹐囊篋乏。若老天全不可憐咱﹐凍欽欽怎行踏﹖

【紫花兒序】這雪袁安難臥﹐蒙正回窯﹐買臣還家﹐退之不愛﹐浩然休誇。眞佳﹐江上漁翁罷了釣槎。便休題晚來堪畫﹐休彊呵映雪讀書﹐且免了這掃雪烹茶。

【尾聲】最怕的是檐前頭倒把冰錐掛﹐喜端午愁逢臘八。巧手匠雪獅兒一千般成﹐我盼的是泥牛兒四九里打。

☆吳鎭

吳鎭﹝一二八○～一三五四﹞﹐字仲圭﹐號梅花道人﹑梅沙彌。嘉興﹝今屬浙江省﹞人﹐善畫﹐爲元四大畫家之一。每畫山水竹石﹐輒題詩其上﹐時人號爲三絕。又師事毗陵柳天驥﹐得其性命之學﹐深通易理﹐嘗垂簾賣卜﹐隱居武塘。所居曰梅花庵﹐自署梅花庵主。有小令一首。有《梅花道人遺墨》。

○小令

【南呂】金字經

△梅邊

雪冷松邊路﹐月寒湖上村﹐縹緲梨花入夢云。巡﹐小檐芳樹春。江梅信﹐翠禽啼向人。

☆王元鼎

王元鼎﹐至治﹑天歷年間﹝一三二一～一三三○﹞人。曾爲翰林學士。所作散曲﹐今存小令七首﹐套數二套﹔或寫景狀物﹐或吟詠閨情﹐詞皆流美﹐用韻響亮﹐風格明麗委婉。元﹟趙孟《松雪齋文集》卷六有《古今歷代啟蒙序》爲王元鼎作﹐略云「金陵王君元鼎﹐取自三皇五帝以來事迹﹐編爲四言﹐又韻其語﹐欲以教童蒙﹐使之誦習﹐俾知古今。攜以見示﹐求爲序引。蓋自唐李翰已有《蒙求》矣。然不若王君所編爲包括古今﹐該備治亂﹐不悖於先儒之論議﹐於小學不爲無補。然餘疾讀一過﹐猶以事迹之繁非童子所能悉者﹐𨿽成人亦可讀之以爲歷代史記之目也。若王君之用心不旣勤矣乎﹖敬題卷首而歸之。」元﹟夏庭芝《靑樓集》記王元鼎曾與雜劇演員順時秀交密﹐並言王元鼎是一个嘲風弄月﹑惜玉憐香的風流文士。一說王元鼎爲玉元鼎之誤﹐乃西域人而家於金陵者也。《吳文正公集》卷六《玉元鼎字說》云「學者阿魯丁﹐以玉氏﹐以元鼎字。其先西域人也﹐始祖玉速阿剌﹐從太祖皇帝出徵﹐同飲黑河之水﹐爲勛舊世臣家﹐名載國史。」

○小令

【正宮】醉太平

△寒食

珠簾外燕飛﹐喬木上鶯啼﹐鶯鶯燕燕正寒食﹐想人生有幾。有花無酒難成配﹐無花有酒難成對。今日有花有酒有相識﹐不喫呵圖甚的﹖

聲聲啼乳鴉﹐生叫破韶華。夜深微雨潤堤沙﹐香風萬家。畫樓洗淨鴛鴦瓦﹐彩繩半濕秋千架。覺來紅日上窗紗﹐聽街頭賣杏花。

辜負了禁煙﹐冷落了秋千。春光去也怎畱戀﹖聽鶯啼燕喧。紅馥馥落盡桃花片﹐靑絲絲舞困垂楊綫﹐撲簌簌滿地墮楡錢﹐芳心悶倦。

花飛時雨殘﹐簾捲處春寒。夕陽樓上望長安﹐灑西風淚眼。幾時睚徹淒惶限﹖幾時盼得南來雁﹖幾番和月憑闌干﹖多情人未還﹗

【越調】憑欄人

△閨怨

垂柳依依惹暮煙﹐素魄娟娟當繡軒。妾身獨自眠﹐月圓人未圓。

啼得花殘聲更悲﹐叫得春歸郎未知。杜鵑奴倩伊﹐問郎休日歸﹖

【雙調】折桂令

△桃花馬

問劉郎驥控亭槐﹐覺紅雨瀟瀟﹐亂落蒼苔。溪上籠歸﹐橋邊洗罷﹐洞口牽來。搖玉轡春風滿街﹐摘金鞍流水天臺。錦繡毛胎﹐嘶過玄都﹐千樹齊開。

○套數

【商調】河西後庭花

此曲之作﹐有自來矣。昔胡元大都妓女名莘文秀者﹐美姿色﹐與學士王元鼎有姻﹐亦與阿魯相契。異期阿與莘仵坐﹐談及風情之任。阿曰「聞爾與王元鼎恩甚篤﹐以予方之﹐孰最﹖」莘含笑不語﹐阿彊之再四。莘曰「以調和鼎鼐﹐燮理陰陽﹐則學士不如丞相﹔論惜玉憐香﹐嘲風詠月﹐則丞相少次於學士。」哄然一笑而罷。元鼎聞之﹐故作此以嘲之。

走將來涎涎瞪瞪冷眼兒岑﹐杓杓答答熱句兒浸。捨不得纏頭錦﹐心疼的買笑金﹐要你消任。鴛幃珊枕﹐鳳凰杯翡翠衾。低低唱淺淺斟﹐休逞波李翰林。

【幺篇】支楞弦斷了綠綺琴﹐吉玎掂折了碧玉簪﹐嗨﹐墮落了題橋志﹔吁﹐闌珊了解佩心。走將來笑吟吟﹐妝呆妝婪﹐硬廝掙軟廝禁。泥中刺綿裏鍼﹐黑頭虫黃口。

【鳳鸞吟】自古到今﹐恩多須怨深。你說的牙疼誓﹐不害磣﹗有酒時金﹐有飯時啃﹐你來我跟前委實圖甚﹖小的每聲價兒亻些﹐身材兒婪﹐請先生別覓个知音。

【柳葉兒】走將來乜斜頭撒唚﹐不熨貼性兒希林﹐軟處捏硬處掐甜處滲。休忒恁﹐莫沈吟﹐休辜負了柳影花陰。

【大石調】雁傳書

春歸後﹐柳絲難挽別離情。一片花飛減卻春﹐對東風無語銷魂。傷情﹐花飛淚落墮紅雨﹐蒼苔上海棠堆徑。愁無盡﹐怕的是梨花庭院﹐風雨黃昏。

【明妃曲】愁聞﹐是誰家風前笛韻﹖梅花吹落江城。難禁﹐吹出了斷腸聲﹐到惹得月愁人病。鵑啼春思月中魂﹐花迷蝶夢窗前影。懨懨病﹐這相思能終得幾个黃昏。

【秋海棠】誰似你辜恩﹖誰似我癡心﹖負心的上有神明﹐到如今參不透薄情心性。好姻緣甚日重盟﹐惡姻緣番成畫餅。多愁悶﹐消磨了白晝﹐頓送黃昏。

【比目魚】數歸期﹐掏得指頭疼﹔盼歸期﹐望斷楚山云。淚珠﹐淚珠滴盡湘江滿﹐只落得暗裏自沈吟。從今﹐再不去夢裏搜尋﹐再不去愁中加病﹐再不去掛肚牽心。淚痕銷夜燭﹐翠被擁雞聲。捱過了幾番寂寞﹐幾度黃昏。

【余文】從今打破風流陣﹐一句句從頭自忖。一任他朝朝暮暮﹐白晝黃昏。

☆張可久

張可久﹝約一二七○～一三四八以後﹞﹐字小山﹐慶元﹝治所在今浙江寧波市﹞人﹐以路吏轉首領官﹝以上見曹楝亭本《錄鬼簿》﹞。錢惟善《江月松風集》中有《送張小山之桐廬典史》詩﹐可知其又曾爲桐廬典史。至正初年七十餘﹐尙爲昆山幕僚﹝見李祁《云陽集﹟跋賀元忠遺墨卷後》﹞﹐至正八年﹝一三四八﹞猶在世。其散曲﹐元世已有《今樂府》《蘇堤漁唱》《吳鹽》三種行於世﹝見曹本《錄鬼簿》﹞﹐且胡正臣子胡存善已編有《小山樂府》﹝同上﹞。今存散曲﹐據隋樹森《全元散曲》所輯﹐共小令八百五十五首﹐套數九套﹐其數量爲元人之冠。小山亦能詩﹐見於《元詩選》癸集﹐然以散曲盛稱於世。元﹟髙┉《雙調﹟殿前歡《題小山蘇堤漁唱》稱其「才華壓盡香奩句﹐字字淸殊」﹐「價等連城玉﹐名重《長門賦》」﹔大食惟寅《雙調﹟燕引雛》《奉寄小山先輩》稱其「聲傳南國﹐名播中州」。明﹟賈仲明補《錄鬼簿》挽詞﹐稱「照耀乾坤《今樂府》《蘇堤漁唱》文相助﹐又《吳鹽》余意續」﹐「荊山玉﹐合浦珠﹐壓倒羣儒」﹝天一閣本《錄鬼簿》﹞。明﹟朱權《太和正音譜》評其詞「如瑤天笙鶴」﹐又稱「其詞淸而且麗﹐華而不艷﹐有不喫煙火食气﹐眞可謂不羈之才﹔若被太華之仙風﹐招蓬萊之海月﹐誠詞林之宗匠也﹐當以九方臯之眼相之」。明﹟李開先序喬吉﹑張可久二家小令﹐謂「樂府之有喬張﹐猶詩家之有李杜」﹐王驥徳《曲律》則辯云「李則﹝王﹞實甫﹐杜則﹝馬﹞東籬﹐始當﹔喬﹑張﹐蓋長吉﹑義山之流」。淸﹟劉熙載《藝槪》稱喬﹑張「兩家固同一騷雅﹐不落俳語﹐惟張尢然獨遠耳」。今人或有以爲小山曲風雅麗﹐其曲作有「不脫詞境」﹑「詞曲間幾乎一致」者﹐但亦肯定「小山一人造境﹐亦散曲中淸華一派之所由立也」﹝任訥《曲諧》﹞。附﹕名號﹐異說頗多﹐上引《錄鬼簿》外﹐一說名伯遠﹐字可久﹐號小山﹝《堯山堂外紀》﹞﹔一說名可久﹐字伯遠﹐號小山﹝《詞綜》﹞﹔又一說字仲遠﹐號小山﹝《四庫全書總目提要》﹞。

○小令

【黃鐘】人月圓

△山中書事

興亡千古繁華夢﹐詩眼倦天涯。孔林喬木﹐吳宮蔓艸﹐楚廟寒鴉。數間茅舍﹐藏書萬卷﹐投老村家。山中何事﹖松花釀酒﹐春水煎茶。

△秋日湖上

笙歌蘇小樓前路﹐楊柳尙靑靑。畫船來往﹐總相宜處﹐濃淡陰晴。杖藜閒暇﹐孤墳梅影﹐半嶺松聲。老猿畱坐﹐白雲洞口﹐紅葉山亭。

△春晚次韻

萋萋芳艸春云亂﹐愁在夕陽中。短亭別酒﹐平湖面舫﹐垂柳驕驄。一聲啼鳥﹐一番夜雨﹐一陣東風。桃花吹盡﹐佳人何在﹖門掩殘紅。

△雪中遊虎丘

梅花渾似眞眞面﹐畱我倚闌干。雪晴天气﹐松腰玉瘦﹐泉眼冰寒。興亡遺恨﹐一丘黃土﹐千古靑山。老僧同醉﹐殘碑休打﹐寶劍羞看。

△會稽懷古

林深藏卻雲門寺﹐回首若耶溪。薴蘿人去﹐蓬萊山在﹐老樹荒碑。神仙何處﹖燒丹傍井﹐試墨臨池。荷花十里﹐淸風鑑水﹐明月天衣。

△客垂虹

三髙祠下天如鏡﹐山色浸空。蒓羹張翰﹐漁舟範蠡﹐茶竈龜蒙。故人何在﹖前程那里﹖心事誰同﹖黃花庭院﹐靑燈夜雨﹐白髮秋風﹗

△吳門懷古

山藏白虎雲藏寺﹐池上老梅枝。洞庭歸興﹐香柑紅樹﹐鱸銀絲。曰家池館﹐吳王花艸﹐長似坡詩。可人憐處﹐啼烏夜月﹐猶怨西施。

△春日湖上二首

東風西子湖邊路﹐白髮彊尋春。盡教年少﹐金鞭俊影﹐羅帕香塵。蹇驢破帽﹐荒池廢苑﹐流水閒雲。惱余歸思﹐花前燕子﹐墻裏佳人。

小樓還被靑山礙﹐隔斷楚天遙。昨宵入夢﹐那人如玉﹐何處吹簫﹖門前朝暮﹐無情秋月﹐有信春潮。看看憔悴﹐飛花心事﹐殘柳眉梢。

△開吳淞江遇雪

一冬不見梅花面﹐天意可憐人。曉來如畫﹐殘枝綴粉﹐老樹生春。山僧髙臥﹐松鑪細火﹐茅屋衡門。凍河堤上﹐玉龍戰倒﹐百萬愁鱗。

△寄璩源芝田禪師

龍湫山上云屯寺﹐別是一干坤。僧參百丈﹐雪深半尺﹐梅瘦三分。幾時親到﹖松邊弄水﹐月下敲門。相思無柰﹐煙夢洞口﹐立盡黃昏。

△三衢道中有懷會稽

松風十里雲門路﹐破帽醉騎驢。小橋流水﹐殘梅剩雪﹐淸似西湖。而今杖履﹐靑霞洞府﹐白髮樵夫。不如歸去﹐香鑪峯下﹐吾愛吾廬。

【雙調】水仙子

△西湖秋夜

今宵爭柰月明何﹐此地那堪秋意多。舟移萬頃冰田破﹐白鷗還笑我﹐拚餘生詩酒消磨。云子舟中飯﹐雪兒湖上歌﹐老子婆娑。

△吳山秋夜

山頭老樹起秋聲﹐沙嘴殘潮蕩月明。倚闌不盡登臨興﹐骨毛寒環佩輕﹐桂香飄兩袖風生。攜手乘鸞去﹐吹簫作鳳鳴﹐回首江城。

△次韻

蠅頭老子五千言﹐鶴背揚州十萬錢。白雲兩袖吟魂健﹐賦莊生《秋水》篇﹐布袍寬風月無邊。名不上瓊林殿﹐夢不到金穀園﹐海上神仙。

△秋思二首

天邊白雁寫寒云﹐鏡裏靑鸞瘦玉人。秋風昨夜愁成陣﹐思君不見君﹐緩歌獨自開樽。燈挑盡﹐酒半醺﹐如此黃昏。

海風吹夢破衡茅﹐山月勾吟掛柳梢。百年風月供談笑﹐可憐人易老﹐樂陶陶塵世飄飄。醉白酒眠牛背﹐對黃花持蟹螯﹐散誕逍遙。

△鑑湖春行

淸光湖面鏡新磨﹐樂意船頭酒旣多。舟移楊柳陰中過﹐流鶯還笑我﹐可憐春事蹉跎。玉板筍銀絲﹐紅衫兒金縷歌﹐不醉如何﹖

△西湖廢圃

夕陽芳艸廢歌臺﹐老村寒鴉靜禦街。神仙環佩今何在﹖荒基生暮靄﹐嘆英雄白骨蒼苔。花已飄零去﹐山曾富貴來﹐俯仰傷懷。

△可侍郎奉使日南

波澄太液泛龍舟﹐簾捲披香出鳳樓。繡衣直指新除授﹐宮花淹禦酒﹐玉花驄錦帶吳鉤。白雪關山暮﹐黃雲海樹秋﹐一彖詩愁。

△春晚三首

繭黃舊紙試銀鉤﹐蟻綠新ド泛玉舟。龍香古餅燻金獸﹐薔薇小院幽﹐春光爲我遲畱。東裏尋芳去﹐西園秉燭遊﹐醉倚南樓。

西山暮雨暗蒼煙﹐南浦春風艤畫船。水流云去人空戀﹐傷心思去年﹐可憐景物依然。海棠翟鵒﹐巖花杜鵑﹐楊柳秋千。

相思詩句滿苔墻﹐合唱歌聲靜錦堂。合歡裙帶閒羅帳﹐無言倚繡牀﹐怎生人不成雙﹖花間翡翠﹐釵頭鳳凰﹐梅子鴛鴦。

△元夜小集

停杯獻曲紫雲娘﹐走筆成章白面郎。移宮換羽靑樓上﹐招邀入醉鄕﹐彩雲深燈月交光。琉璃界笙歌鬧﹐水晶宮羅綺香﹐一曲《霓裳》。

△湖上卽事

盈盈嬌步小金蓮﹐瀲瀲春波暖玉船。行行艸字輕羅扇﹐詩魂酒邊﹐水光花貌嬋娟。眉淡淡初三月﹐手摻摻第四弦﹐爲我畱連。

△重過西湖

席間談笑欠嘉賓﹐湖上風流想季眞。梅邊才思無何遜﹐可憐孤負春﹐孤山誰弔逋魂﹖彩扇畱新句﹐靑樓非故人﹐兩袖紅塵。

△湖上

金鞭裊醉動花梢﹐翠袖揎香贈柳條。玉波流暖迎蘭棹﹐西湖春事好﹐相逢酒聖詩豪。醉墨灑龍香劑﹐新弦調鳳尾槽﹐艸色裙腰。

△春日郊行

藏鴉新柳縷金衣﹐因蝶濃花織錦機。乘鸞仙子飛瓊佩﹐尋春攜手歸﹐吟詩馬上分題。蒼煙喬木﹐殘陽翠微﹐茅店疏籬。

△春衣洞天

兔毫浮雪煮茶香﹐鶴羽攜風采藥忙。獸壺敲玉悲歌壯﹐蓬萊雲水鄕﹐羣仙容我疏狂。卽景詩千韻﹐飛空劍一雙﹐月滿秋江。

△春思

山花紅雨鷓鴣啼﹐院柳蒼云燕子飛。池萍綠水鴛鴦睡﹐春殘猶未歸﹐掩妝臺懶畫蛾眉。繡牀人困﹐玉關夢回﹐錦字書遲。

△紅指甲

玉纖彈淚血痕封﹐丹髓調酥鶴頂濃。金鑪撥火香雲動﹐風流千萬種﹐撚胭脂嬌暈重重。拂海棠梢頭露﹐按桃花扇底風﹐托香腮數點殘紅。

【雙調】折桂令

△村庵卽事

掩柴門嘯傲煙霞﹐隱隱林巒﹐小小仙家。樓外白雲﹐窗前翠竹﹐井底朱砂。五畝宅無人種瓜﹐一村庵有客分茶。春色無多﹐開到薔薇﹐落盡梨花。

△崔閒齋元師席上

繡簾開語燕呢喃﹐柳眼靑嬌﹐杏臉紅酣。春日遲遲﹐香風淡淡﹐相府潭潭。環粉黛犀梳玉簪﹐引兒孫竹馬靑衫。坐客江南﹐妙舞淸歌﹐闊論髙談。

△九日

對靑山彊整烏紗﹐歸雁橫秋﹐倦客思家。翠袖殷勤﹐金杯錯落﹐玉手琵琶。人老去西風白髮﹐蝶愁來明日黃花。回首天涯﹐一抹斜陽﹐數點寒鴉。

△梅友元帥席間

拂冰弦慢拈輕攏﹐一種天姿﹐占斷芳叢。額點宮黃﹐眉橫晚翠﹐臉暈春紅。歌夜月琉璃酒鐘﹐隔香風翡翠簾櫳。殺吟翁﹐柳暗花濃﹐玉暖香融。

△讀史有感二首

劍空彈月下髙歌﹐說到知音﹐自古無多。白髮蕭疏﹐靑燈寂寞﹐老子婆娑。故紙上前賢坎坷﹐醉鄕中壯士磨跎。富貴由他﹐謾想廉頗﹐誰效常何﹖

滄浪可以濯纓﹐嘆千里波波﹐兩鬢星星。遁迹林泉﹐甘心畎畝﹐罷念功名。靑門外蕓瓜邵平﹐白雲邊垂鉤嚴陵。潮落沙汀﹐月轉林垌﹐午醉方醒。

△秋夜閨思

剔殘燈數盡寒更﹐自別了鶯鶯﹐誰更卿卿﹖竹影疏欞﹐蛩聲廢井﹐桂子閒庭。淹淚眼羞看畫屏﹐瘦人兒不似丹靑。盼殺多情﹐遠信休憑﹐好夢難成。

△贈歌者秀英

海棠嬌楊柳纖腰﹐眼轉秋波﹐臉暈春潮。檀板輕敲﹐冰弦初奏﹐彩扇低招。傾城傾國越西子梨梨棗棗﹐行雲行雨楚巫娥暮暮朝朝。橙剖並刀﹐酒捧金蕉。爛醉東風﹐受用良宵。

△疏齋學士自長沙歸

望仙華十二芙蓉﹐夜醉長沙﹐曉過吳松。稅駕星壇﹐題詩玉井﹐掛劍琳宮。鶴唳黃雲半空﹐雁來紅葉西風。秋興誰同﹖絕唱仙童﹐相伴疏翁。

△湖上懷古﹐次疏齋學士韻

柳駝腰系我詩差﹐趁夜雪歸鴻﹐暮苑啼鴉。綠樹秋千﹐靑山鐘鼓﹐畫舫琵琶。銅雀臺邊破瓦﹐金魚池上殘花。誰風繁華﹖采藥仙翁﹐賣酒人家。

△秋思

菊花枝還爲誰黃﹖數盡歸期﹐過了重陽。錦字傳情﹐瓊簪畱恨﹐繡枕遺香。夜月冷金釵鳳凰﹐曉霜寒翠被鴛鴦。想象髙唐﹐縈損柔腸﹐夢見才郎。

△春情

托香腮微困春纖﹐繡綫慵拈﹐寶篆羞添。往事墻頭﹐情人夢裏﹐舊恨眉尖。梨花謝春光荏苒﹐曉鶯啼酒病淹漸。燕語雕檐﹐滿院楊花﹐不捲珠簾。

△紅梅次疏齋學士韻

壽陽妝何似環兒﹖快傳語花神﹐換卻南枝。血點冰梢﹐丹塗玉臉﹐酒暈瓊姿。拚花下何郎醉死﹐誤莊前崔護題詩。倚樹多時﹐長笛聲中﹐萬點胭脂。

△秋日海棠

沈香亭上幽歡﹐甚陶令籬邊﹐月慘風酸。燕子來時﹐梧桐老去﹐錦樹花攢。照銀燭春宵苦短﹐惜疏林秋夜漫漫。樽俎團﹐破帽西風﹐華屋金盤。

△次韻秋懷

問山人索價何髙﹖歲晚江空﹐興動書巢。古桂寒香﹐殘蘆老絮﹐病葉紅綃。愁倦客嗚嗚洞簫﹐對西風戀戀綈袍。往事徒勞﹐兩鬢秋霜﹐萬里雲濤。

△西湖懷古

飛來何處奇峯﹖笑引吟翁﹐醉倒詩筒。古寺啼猿﹐晴山舞鳳﹐廢井藏龍。人已去梅花舊冢﹐客重來柳樹西風。一笑相逢﹐天竺門前﹐合澗橋東。

△王一山席上題壁二首

掃詩愁滿壁龍蛇﹐壯气憑陵﹐醉眼橫斜。脫帽臨風﹐停杯問月﹐往事傷嗟。範蠡歸湖是也﹐子牙發迹遲些。笑殺豪傑﹐花謝還開﹐酒盡重賒。

醉厭厭良夜迢迢﹐記席上樽前﹐酒令詩條。錦樹圍香﹐花燈奪晝﹐金屋藏嬌。碧水冷西施弄瓢﹐紫雲深秦女吹簫。占得春饒﹐鶯怕歌喉﹐柳妒蠻腰。

△湖上卽事疊韻

錦江頭一掬淸愁﹐回首盟鷗﹐楊柳汀洲。俊友吳鉤﹐晴秋楚岫﹐退叟齊丘。賦遠遊黃州竹樓﹐泛中流翠袖蘭舟。檀口歌謳﹐玉手藏鬮。詩酒觥籌﹐邂逅綢繆﹐醉後相畱。

△桃花菊

怪黃花厭我淸貧﹐老圃秋容﹐丹臉偸勻。前度劉郎﹐東籬陶令﹐邂逅寒溫。延壽客秋風酒樽﹐想佳人春日莊門。笑問東君﹕費盡金錢﹐占醉紅裙。

△鑑湖小集

寫《黃庭》換得白鵝﹐舊酒猶香﹐小玉能歌。命友南山﹐懷人北海﹐遁世東坡。昨日春今日秋淸閒在我﹐百年人千年調煩惱由他﹗樂事無多﹐良夜如何﹖去了朱顏﹐還再來麼﹖

△酸齋學士席上

岸風吹裂江云﹐迸一縷斜陽﹐照我離樽。倚徙西樓﹐畱連北海﹐斷送東君。傳酒令金杯玉筍﹐傲詩壇羽扇綸巾。驚起波神﹐喚醒梅魂﹐翠袖佳人﹐白雪陽春。

△石塘道中

雨依微天澹雲陰﹐有客徜徉﹐緩轡登臨。老樹危亭﹐平津短棹﹐遠店疏砧。傲塵世山無古今﹐避風波鷗自浮沈。霜後園林﹐萬綠枝頭﹐一點黃金。

△松江懷古

解徵衣便可濯纓﹐小小西湖﹐總是詩情。天際浮圖﹐雲間舊隱﹐水上新亭。負重名陸家弟兄﹐泛輕舟何處髙僧﹖老鶴長鳴﹐翠柳堤邊﹐白薴風生。

△肅齋趙使君致仕歸

杏花村酒滿葫蘆﹐記竹馬相迎﹐郊外先驅。淸獻家風﹐淵明歸興﹐盡自歡娛。榮故里名香二疏﹐播廉聲恩在三衢。教子讀書﹐黃卷靑燈﹐玉帶金魚。

△三衢平山亭

倚闌干云與山平﹐一勺甘泉﹐四面虛亭。隱隱浮圖﹐層層罨畫﹐小小蓬瀛。隨月去長空雁影﹐喚秋來髙樹蟬聲。客路飄零﹐天宇澄淸﹐劍气崢嶸。

△海棠

看佳人富貴天姿﹐點染胭脂﹐消得新詩。笑倚紅妝﹐輕彈銀燭﹐滿引金卮。伴庭院黃昏燕子﹐嘆風流天寶環兒。老過花時﹐誰恨無香﹖我愛垂絲。

△次韻

喚西施伴我西遊﹐客路依依﹐煙水悠悠。翠樹啼鵑﹐靑天旅雁﹐白雪盟鷗。人倚梨花病酒﹐月明楊柳維舟。試上層樓﹐綠滿江南﹐紅褪春愁。

△湖上卽事

倚髙寒渺渺愁余﹐昨夜南樓﹐今日西湖。柳影浮圖﹐巖阿杜宇﹐酒病相如。畱客醉山花解舞﹐寄離愁雲雁能書。笑倩誰扶﹖風動瑤箏﹐月滿冰壺。

△元夜宴集

綠窗紗銀燭梅花﹐有美人兮﹐不禦鉛華。妝鏡羞鸞﹐嬌眉斂翠﹐巧髻盤鴉。可喜娘春纖過茶﹐風流煞眞字續麻。共飲流霞﹐月轉西樓﹐不記還家。

△遊龍源寺

問行人何處龍源﹖古路索蟠﹐細水蜿蜒。柳耳垂陰﹐花心困雨﹐樹頂摩天。借居士蒲團坐禪﹐對幽人松麈談玄。詩債畱連﹐百巧黃鸝﹐一曲新蟬。

△蓮花道中

洗黃塵照眼滄浪﹐古道依依﹐暮色蒼蒼。遠寺松篁﹐誰家桃李﹖舊日柴桑。紅袖倚低低院墻﹐白蓮開小小林塘。過客徜徉﹐題罷新詩﹐立盡斜陽。

【中呂】滿庭芳

△山中雜興二首

人生可憐﹐流光一瞬﹐華表千年。江山好處追遊徧﹐古意然。琵琶恨靑衫樂天﹐洞簫寒赤壁坡仙。村酒好溪魚賤﹐芙蓉岸邊﹐醉上釣魚船。

風波幾場﹐急疏利鎖﹐頓解名韁。故園老樹應無恙﹐夢繞滄浪。伴赤松歸軟子房﹐賦寒梅瘦卻何郎。溪橋上﹐東風暗香﹐浮動月昏黃。

△次韻二首

尋思幾般﹐圍腰玉瘦﹐約腕金寬。怕春歸又是春將半﹐信杳靑鸞。賦離恨花箋短短﹐散淸愁柳絮漫漫。闌干畔﹐芳枝綠滿﹐梅子替心酸。

相思故人﹐釵分恨股﹐粉印嬌痕。數歸期屈得春纖困﹐兩地銷魂。樓外靑山隱隱﹐花前紅雨紛紛。天涯近﹐回頭楚云﹐新月破黃昏。

△野梅

風姿澹然﹐瓊酥點點﹐翠羽翩翩。羅浮舊日春風面﹐邂逅神仙。花自老靑山路邊﹐夢不到白玉堂前。空嗟羨﹐傷心故園﹐何日是歸年﹖

△望仙子詩卷

滄浪小龍﹐翩翩桂旗﹐隱隱蓮峯。歌塵隔斷蓬萊洞﹐此夜相逢。羽衣曲蟾華月宮﹐紫簫聲鶴背天風。遊仙夢﹐靑山萬重﹐云冷玉芙蓉。

△湖上酸齋索賦

尋春底忙﹐金鞭弄影﹐翠袖藏香。彩箋詩滿西湖上﹐誤入平康。到處鶯花醉鄕﹐當家風月排場。貪遊蕩﹐馬嘶綠楊﹐占斷紫雲娘。

△送別二首

分飛斷腸﹐花箋寫恨﹐粉腕畱香。臨行休倚危樓望﹐總是淒涼。人去去寒煙樹蒼﹐馬蕭蕭落日沙黃。牙牀上﹐相思夜長﹐翠被夢鴛鴦。

愁春未醒﹐芳心可可﹐舊友卿卿。乍分飛早是相思病﹐幾度傷情。思往事銀瓶墜井﹐賦離懷象管呵冰。人孤另﹐梅花月明﹐熬盡短檠燈。

△湖上

逋仙舊冢﹐西施淡妝﹐坡老衰翁。香雲一枕繁華夢﹐流水光中。暮靄鐘聲故宮﹐夕陽塔影髙峯。桃源洞﹐花開亂紅﹐無樹著春風。

△過釣臺

窮通異鄕﹐故人別後﹐短棹滄浪。相尋下塌雲霄上﹐舊日疏狂。魂夢遠不知漢光﹐腳頭睡只記劉郎。山無恙﹐歸耕富陽﹐千古占桐江。

△金華道中二首

西風瘦馬﹐遙天去鴻﹐落日昏鴉。數前程掐得个歸藏卦﹐夢到山家。柳下綸竿釣槎﹐水邊籬落梅花。漁樵話﹐從頭兒聽他﹐白髮耐烏紗。

營營苟苟﹐紛紛擾擾﹐莫莫休休。厭紅塵拂斷歸山袖﹐明月扁舟。畱幾冊梅詩占手﹐蓋三間茅屋遮頭。還能夠﹐牧羊兒肯畱﹐相伴赤松遊。

△題情

朱門半掩﹐花箋自檢﹐繡綫慵拈。相思有債前生欠﹐今日新添。彈舊曲徒勞玉纖﹐遣春愁不離眉尖。黃昏漸﹐靑山一點﹐新月掛冰蟾。

△客中九日

乾坤俯仰﹐賢愚醉醒﹐今古興亡。劍花寒夜坐歸心壯﹐又是他鄕。九日明朝酒香﹐一年好景橙黃。龍山上﹐西風樹響﹐吹老鬢毛霜。

【中呂】普天樂

△西湖卽事

蕊珠宮﹐蓬萊洞﹐靑松影裏﹐紅藕香中。千機云錦重﹐一片銀河凍。縹緲佳人雙飛鳳﹐紫簫寒月滿長空。闌干晚風﹐菱歌上下﹐漁火西東。

△贈別

鳳釵分﹐鴛衾另﹐輕輕別離﹐小小前程。花開渭水秋﹐酒盡陽關令。不管佳人愁成病﹐載琴書畫舸無情。今宵月明﹐聲沈玉笙﹐影淡銀燈。

△次韻《歸去來》

艸堂空﹐柴門閉﹐放閒柳枝﹐伴老山妻。誰傳紅錦詞﹐自說白雲偈。照下淵明休官例﹐和一篇歸去來兮﹐瓜田後溪﹐梅泉下竺﹐菊圃東籬。

△胡容齋使君席間

白頭新﹐黃花瘦﹐長天北斗﹐明月南樓。吹殘碧玉簫﹐淚滿靑衫袖。喚起娥爲君壽﹐舞西風桂子涼秋。百年故侯﹐千鐘美酒﹐一片閒愁。

△秋懷

會眞詩﹐相思債﹐花箋象管﹐鈿盒金釵。雁啼明月中﹐人在靑山外。獨上危樓愁無柰﹐起西風一片離懷。白衣未來﹐東籬好在﹐黃菊先開。

△湖上廢圃

古苔蒼﹐題痕舊﹐疏花照水﹐老葉沈溝。蜂黃點繡屏﹐蝶粉沾羅袖。困倚東風垂楊瘦﹐翠眉攢似帶春愁。尋村問酒﹐無人倚樓﹐有樹維舟。

△晚歸湖上

翠藤枝﹐生綃扇﹐初三月上﹐第四橋邊。東坡舊賞心﹐西子新妝面。萬頃波光澄如練﹐不塵埃便是神仙。誰家畫船﹖泠泠玉箏﹐渺渺哀弦。

△鶴林觀夜坐

鶴歸來﹐雲飛去﹐仙山玉芝﹐秋水芙蕖。瑤臺掛月奩﹐寶瑟移冰柱。一架寒香娑羅樹﹐小闌干花影扶疏。涼生院宇﹐人閒洞府﹐客至蓬壺。

【越調】寨兒令

△道士王中山操琴

傍翠陰﹐解塵襟﹐婆娑小亭深又深。軫玉徽金﹐霞佩瓊簪﹐一操《醉翁吟》。野猿啼雪滿遙岑﹐玄鶴鳴風過喬林。休彈山水興﹐難洗利名心。尋﹐何處有知音﹖

△鑑湖卽事

枕綠莎﹐盼庭柯﹐門外鑑湖春始波。白髮禪和﹐墨本東坡﹐相伴住山阿。問太平風景如何﹐嘆貞元朝士無多。追陪新令尹﹐邂逅老宮娥。歌﹐《驟雨打新荷》。

△次韻懷古

寫舊遊﹐換新愁﹐玉簫寒酒醒江上樓。黃鶴磯頭﹐白鷺汀洲﹐煙水共悠悠。人何在七國春秋﹖浪淘盡千古風流。隋堤猶翠柳﹐漢土自鴻溝。休﹐來往愧沙鷗。

△山中分韻得聲字

犯帝星﹐動山靈﹐怪當年釣魚嚴子陵。塵世逃名﹐淸水濯纓﹐笑我問長生。駕靑牛自取丹經﹐換白鵝誰寫《黃庭》﹖煙籠燒藥火﹐月伴看書燈。聽﹐林外起秋聲。

△西湖秋夜

九里松﹐二髙峯﹐破白雲一聲煙寺鐘。花外嘶驄﹐柳下吟篷﹐笑語散西東。舉頭夜色﹐賞心歸興匆匆。靑山銜好月﹐丹桂吐香風。中﹐人在廣寒宮。

△湖上春晚

怕酒樽﹐詩魂﹐帕羅輕粉香揉淚痕。細雨紛紛﹐綠水粼粼﹐湖上馬蹄塵。世間有萬古靑春﹐花前換幾度遊人。醉煞劉伯倫﹐瘦損沈休文。紅杏村﹐杜宇怨黃昏。

△鑑湖上尋梅

賀監宅﹐放翁齋﹐梅花老夫親自栽。路近蓬萊﹐地遠塵埃﹐淸事惱幽懷。雪模糊小樹莓苔﹐月朦朧近水樓臺。竹籬邊沽酒去﹐驢背上載詩來。猜﹐昨夜一枝開。

△春曉

點落英﹐掩閒庭﹐海棠軒半簾紅日影。纖手瓊瓊﹐嬌語鶯鶯﹐睡起對銀箏。柳花箋閒寫芳情﹐荔枝漿微破春醒。淺斟白玉杯﹐低唱《紫雲亭》。輕﹐彈一曲《賣花聲》。

△憶鑑湖

畫鼓鳴﹐紫簫聲﹐記年年賀家湖上景。競渡人爭﹐載酒船行﹐羅綺越王城。風風雨雨淸明﹐鶯鶯燕燕關情。柳擎和淚眼﹐花墜斷腸英。望海亭﹐何處越山靑﹖

△舟行感興

愁鬢斑﹐怕春殘﹐錦衣買臣何日還﹖好夢邯鄲﹐別淚陽關﹐幾度盼徵鞍。爲虛名消盡朱顏﹐掩孤篷羞見靑山。磯頭煙樹暖﹐鷗外野雲閒。難﹐能夠釣魚竿。

△春思二首

曲未終﹐酒方濃﹐云收楚臺十二峯。洗雨梳風﹐怨玉啼紅﹐別意恨匆匆。話相思鸚鵡金籠﹐載離愁花驄。長天秋水遠﹐落日暮山重。空﹐簾卷畫堂中。喜又驚﹐笑相迎﹐倚湖山露華羅袖冷。誰慣私行﹖怕負深盟﹐偸步錦香亭。尋尋覓覓風聲﹐潛潛等等芳情。粉墻邊花弄影﹐朱簾下月籠明。輕﹐吹滅短檠燈。

△次韻

你見麼﹖我愁他﹐靑門幾年不種瓜。世味嚼蠟﹐塵事摶沙﹐聚散樹頭鴉。自休官淸煞陶家﹐爲調羹俗了梅花。飲一杯金穀酒﹐分七碗玉川茶﹐茶﹐不彊如坐三日縣官衙﹖

△題昭君出塞圖

辭鳳閣﹐盼灤河﹐別離此情將柰何﹖羽蓋峨峨﹐虎皮馱馱﹐雁遠暮云闊。建旌旗五百沙陀﹐送琵琶三兩宮娥。翠車前白橐駝﹐雕籠內錦鸚哥。他﹐彊似馬嵬坡。

△小隱

種藥田﹐小壺天﹐伴陳摶野雲閒處眠。學會神仙﹐老向林泉﹐今日是歸年。蘆花絮暖勝絨氈﹐木香亭大似漁船。曲欄邊鶯﹐小池上鷺嬋娟。先﹐收拾下買山錢。

△湖上避暑

新雨晴﹐晚涼生﹐照芙蓉玉壺秋水冷。酒餘醒﹐題扇才情﹐避暑小紅亭。雁云低銀甲彈箏﹐蔗漿寒素手調冰。鴛鴦情未減﹐胡蝶夢初醒。驚﹐何處棹歌聲﹖

△三月三日書所見

艤畫船﹐駐絲鞭﹐問誰家麗人簇管弦﹖柳媚芳妍﹐花比嬋娟﹐風韻出天然。牡丹亭畔秋千﹐蕊珠宮裏神仙。三月三日曲水邊﹐一步一朵小金蓮。穿﹐芳徑墜花鈿。

△春思

想故人﹐暗銷魂﹐闌干舊時無限春。笑語云云﹐圖畫眞眞﹐一朵楚臺云。怪桃根翠袖羅裙﹐伴梅花檀板金樽。瘦驚腰四指﹐愁墮淚雙痕。嗔﹐風雨送黃昏。

△紅葉

遠樹重﹐曉霜濃﹐染千林夜來何處風﹖笑我衰翁﹐酒借春容﹐暮景嘆匆匆。錦模糊費盡天工﹐字殷勤流出皇宮。蕭蕭秋雨後﹐片片夕陽中。空﹐畱得繡芙蓉。

△送別

鸞鏡單﹐鳳簫閒﹐褰衣問君何日還﹖白玉連環﹐斑竹闌干﹐回首淚偸彈。翠模糊十二巫山﹐玉娉婷一曲《陽關》。芙蓉城殘月落﹐楊柳岸曉風寒。﹤走山﹥﹐愁上寶雕鞍。

【雙調】殿前歡

△秋日湖上

倚吟篷﹐障西風十里錦芙蓉。照滄浪似入桃源桐﹐欠个漁翁。冰泉瀉翠筒﹐玉液浮銀甕﹐羅袖擎金鳳。團香弄粉﹐泛綠依紅。

△次酸齋韻二首

釣魚臺﹐十年不上野鷗猜。白雲來往靑山在﹐對酒開懷。欠伊周濟世才﹐犯劉阮貪杯戒﹐還李杜吟詩債。酸齋笑我﹐我笑酸齋。

喚歸來﹐西湖山上野猿哀。二十年多少風流怪﹐花落花開。望雲霄拜將臺﹐袖星斗安邦策﹐破煙月迷魂寨。酸齋笑我﹐我笑酸齋。

△離思二首

夜啼烏﹐柳枝和月翠扶疏。繡鞋香染莓苔露﹐搔首踟躕。燈殘瘦影孤﹐花落流年度﹐春去佳期誤。離鸞有恨﹐過雁無書。

月籠沙﹐十年心事付琵琶。相思懶看幃屏畫﹐人在天涯。春殘豆蔻花﹐情寄鴛鴦帕﹐香冷荼コ架。舊遊臺榭﹐曉夢窗紗。

△西湖晚晴

總宜船﹐綠情紅意雨餘天。盈盈皓月明如練﹐棹舉冰田。神仙太乙蓮﹐圖畫崔徽面﹐才思班姬扇。新詩象管﹐古調冰弦。

△客中二首

望長安﹐前程渺渺鬢斑斑。南來北往隨徵雁﹐行路艱難。靑泥小劍關﹐紅葉湓江岸﹐白艸連云棧。功名半紙﹐風雪千山。

錦纏頭﹐粉箏低按舞《涼州》。佳人一去春殘後﹐香冷云兜。晴山翠黛愁﹐綠水羅裙皺﹐細柳宮腰瘦。梨花暮雨﹐燕子空樓。

【雙調】淸江引

△秋思

自從玉關人去也﹐寂寞銀屏夜。風寒白藕花﹐露冷靑桐葉﹐雁兒未來書再寫。

△幽居

紅塵是非不到我﹐茅屋秋風破。山村小過活﹐老硯閒工課﹐疏籬外玉梅三四朵。

△桐柏山中

松風小樓香縹緲﹐一曲尋仙操。秋風玉兔寒﹐野樹金猿嘯﹐白雲半天山月小。

△湖山避暑

好山盡將圖畫寫﹐詩會白雲社。桃笙捲浪花﹐茶乳翻冰葉﹐荷香月明人散也。

△春思二首

杜鵑幾聲煙樹暖﹐風雨相攛斷。梨花月未圓﹐柳絮春將半﹐夜長可憐歸夢短。

繡鍼懶拈閒素手﹐倦枕金釵澑。鶯啼綠柳春﹐燕舞紅簾晝﹐東風院落人病酒。

△九日湖上

西風又吹湖上柳﹐畫舫攜紅袖。鷗眠野水閒﹐蝶舞秋花瘦﹐風流醉翁不在酒。

△山居春枕

門前好山云占了﹐盡日無人到。松風響翠濤﹐槲葉燒丹竈﹐先生醉眠春自老。

△春晚二首

黃昏閉門誰笑語﹐燕子飛不去。珠簾濺雨花﹐翠塢埋煙樹﹐酒醒五更聞杜宇。

離愁困人簾未捲﹐上下飛雙燕。孤雲帶雨痕﹐暗水流花片﹐湖邊日長春去遠。

△湖上晚望

東西往來船斗蟻﹐拍手胡姬醉。歌聲落照邊﹐塔影孤雲際﹐荷風夜涼天似水。

△秋懷

西風信來家萬里﹐問我歸期未﹖雁啼紅葉天﹐人醉黃花地﹐芭蕉雨聲秋夢裏。

【越調】小桃紅

△寄鑑湖諸友

一城秋雨豆花涼﹐閒倚平山望。不似年時鑑湖上﹐錦云香﹐采蓮人語荷花蕩。西風雁行﹐淸溪漁唱﹐吹恨入滄浪。

△贈琵琶妓王氏

舞腰回雪臉舒霞﹐席上人如畫。壓柳欺梅舊聲價﹐弄琵琶﹐風流不似明妃嫁。金樽翠﹐玉纖羅帕﹐同醉鳳城花。

△憶疏齋學士郊行

飛梅和雪灑林梢﹐花落春顚倒。驢背敲詩暮寒峭﹐路迢迢﹐相逢不滿疏翁笑。寒郊瘦島﹐塵衣風帽﹐詩在灞陵橋。

△春思

倚闌花影背東風﹐暗解淸宵夢。舞扇歌衫與誰共﹖恨忡忡﹐一春愁壓眉山重。燈花玉虫﹐羅屏金鳳﹐殘月小簾櫳。

△鑑湖夜泊

鑑湖一曲水雲寬﹐鴛錦秋成段。醉舞花間影零亂﹐夜漫漫﹐小舟只向西林喚。仙山夢短﹐長天月滿﹐玉女駕靑鸞。

△離情

幾場秋雨老黃花﹐不管離人怕。一曲哀弦淚雙下﹐放琵琶﹐挑燈羞看圍屏畫。聲悲玉馬﹐愁新羅帕﹐恨不到天涯。

△山中

一方明月杏花壇﹐劍气霞光爛。回首蓬萊自長嘆﹐佩秋蘭﹐黃精已夠山中飯。勞心又懶﹐干名不慣﹐歸伴野雲閒。

△夜宴二首

砑金羅扇當花箋﹐醉艸湘妃怨。曲曲闌干錦屏面﹐小壺天﹐花花按舞六幺徧。寒玉響泉﹐香風深院﹐明月十三弦。

翩翩白鷺伴詩臒﹐船系靑山暮。一曲瑤箏寫幽素﹐夜何如﹖飛吟亭上神仙路。瓊樓玉宇﹐白雲紅樹﹐月冷洞庭湖。

【中呂】朝天子

△山中雜書三首

罷手﹐去休﹐已落在淵明後。百年心事付沙鷗﹐更誰是忘機友。洞口漁舟﹐橋邊村酒﹐這淸閒何處有﹖樹頭﹐錦鳩﹐花外啼春晝。

夜長﹐未央﹐盼殺雞三唱。東華聽漏滿靴霜﹐卻笑淵明彊。月朗禪牀﹐風淸鶴帳﹐夢不到名利場。艸堂﹐暗香﹐春已到梅梢上。

醉餘﹐艸書﹐李願盤谷序。靑山一片範寬圖﹐怪我來何暮﹖鶴骨淸臒﹐蝸殼蘧廬﹐得安閒心自足。蹇驢﹐和酒壺﹐風雪梅花路。

△野景亭

瓜田邵平﹐艸堂杜陵﹐五柳莊彭澤令。牽牛籬落掩柴荊﹐犬吠林塘靜。樹頂蟾明﹐水面風生﹐聽漁歌三四聲。小亭﹐野景﹐動著我蒓鱸興。

△酸齋席上聽胡琴

玉鞭﹐翠鈿﹐記馬上昭君面。一梭銀綫解冰泉﹐碎拆驪珠串。雁舞秋煙﹐鶯啼春院﹐傷心塞艸邊。醉仙﹐彩箋﹐寫萬里關山怨。

△春思

見他﹐問咱﹐怎忘了當初話﹖東風殘夢小窗紗﹐月冷秋千架。自把琵琶﹐燈前彈罷﹐春深不到家。五花﹐駿馬﹐何處垂楊下。

△梅友元帥席上

老夫﹐病餘﹐尙艸《長門賦》。阿蓮嬌吻貫驪珠﹐試聽《鶯啼序》。玉露冰壺﹐香風瓊樹﹐醉歸來不用扶。小奴﹐按舞﹐看了梅花去。

【中呂】紅繡鞋

△次韻

劍擊西風鬼嘯﹐琴彈夜月猿號﹐半醉淵明可人招。南來山隱隱﹐東去浪淘淘﹐浙江歸路杳。

△春日湖上二首

百五日淸明節假﹐兩三攢綠暗人家﹐客子飄零尙天涯。春風輕柳絮﹐夜雨瘦梨花﹐綠楊陰誰系馬﹖

綠樹當門酒肆﹐紅妝映水鬟兒﹐眼底殷勤座間詩。塵埃三五字﹐楊柳萬千絲﹐記年時曾到此。

△春夜

燕子來時酒病﹐牡丹開處詩情﹐庭院黃昏雨初晴。鏡心閒掛月﹐箏手碎彈冰﹐樽前春夜永。

△湖上

無是無非心事﹐不寒不暖花時﹐妝點西湖似西施。控靑絲玉面馬﹐歌《金縷》粉團兒﹐信人生行樂耳。

△聖水寺山亭

佛國淸涼境界﹐壺天金碧樓臺﹐照眼西山畫屏開。海云推月上﹐江水帶潮來﹐醉嫌天地窄。

△越山卽事

山擁玉皇香案﹐煙籠翠羽仙鬟﹐兩袖天風倚髙寒。鶴歸蒼樹杪﹐犬吠白雲間﹐蓬萊迷望眼。

△天臺瀑布寺

絕頂峯攢雪劍﹐懸崖水掛冰簾﹐倚樹哀猿弄云尖。血華啼杜字﹐陰洞吼飛廉﹐比人心山未險。

△次歸去來韻

東捨西鄰酒債﹐春花秋月詩才﹐兩字功名困塵埃。靑山依舊好﹐黃菊近新栽﹐沒商量歸去來。

△洞庭道中二首

白鷺荒堤老葑﹐黃雲遠水長空﹐百尺蒲帆飽西風。酒旗花影裏﹐釣艇樹陰中﹐好山千萬重。

逐名利長安日下﹐望鄕關倦客天涯﹐孤雁南來倍思家。亂山云掩翠﹐老樹雪生花﹐凍吟詩騎瘦馬。

△天臺桐柏山中

談世事漁樵閒問﹐洗徵塵麋鹿相親﹐步入蓬萊誤尋眞。竹聲搖翠雨﹐山影護蒼云﹐神仙深處隱。

△雪芳亭

金錯落樽前酒令﹐玉娉婷樂府新聲﹐夜深花睡嫩寒生。一圍云錦樹﹐四面雪芳亭﹐月斜時人未醒。

△春晚

圓舊夢衾閒錦繡﹐按新聲弦斷箜篌﹐滿襟離思倦登樓。花寒鸚鵡病﹐春去杜鵑愁﹐倚欄人困酒。

△歲暮二首

金蓮步蒼苔小徑﹐玉鉤垂翠竹閒亭﹐物換星移暗傷情。遊魚翻凍影﹐啼鳥泛春聲﹐落梅香暮景。

競酒爭花公事﹐吟風弄月神思﹐好春能有幾何時﹖玲瓏心似錦﹐積漸鬢成絲﹐落一張閒故紙。

△山中

黃葉靑煙丹竈﹐曲闌明月詩巢﹐綠波亭下小紅橋。老梅盤鶴膝﹐新柳舞蠻腰﹐嫩茶舒鳳爪。

△鑑湖

落葉山容消瘦﹐題詩人物風流﹐一片閒雲駐行舟。月寒淸鏡曉﹐花淡碧壺秋﹐謫仙同載酒。

△三衢山中

白酒黃柑山郡﹐短衣瘦馬詩人﹐袖手觀棋度靑春。仙橋藏老樹﹐石筍瘞蒼云﹐松花飄瑞粉。

【雙調】沈醉東風

△釣臺

貂裘敝誰憐倦客﹐錦箋寒難寫秋懷。野水邊﹐閒雲外﹐盡教他鷗鷺驚猜。溪上良田得數頃來﹐也敢上嚴陵釣臺。

△湖上

垂楊柳無人自舞﹐提葫蘆有意相呼。酒醒時﹐花深處﹐插花枝滿頭歸去。莫惜千金倒玉壺﹐春已近梨花暮雨。

△元夜

明月無心紫簫﹐夕陽何處藍橋﹖蕙帳寒﹐梅花落﹐故人稀漸疏談笑。看見鵝黃上柳條﹐等閒放元宵過了。

△幽居二首

腳到處靑山綠水﹐興來時白酒黃雞。遠是非﹐絕名利﹐腹便便午窗酣睡。鸚鵡杯中晝日遲﹐到彊似麒麟畫裏。

笑白髮猶纏利鎖﹐喜紅塵不到漁蓑。八詠詩﹐三閭些﹐收拾下晚春工課。茅舍疏籬小過活﹐有情分沙鷗伴我。

【越調】天淨沙

△書懷二首

香奩名滿靑樓﹐羽衣人在黃州﹐羅帕春寒素手。壯懷依舊﹐水聲淘盡詩愁。白頭多病維摩﹐靑天孤影娥﹐相對良宵幾何﹖玉人畱坐﹐鶯花十二行窩。

△元夕

金蓮萬炬花開﹐玉梅千樹香來﹐燈市東風暮靄。彩雲天外﹐紫簫人倚瑤臺。

△閨怨

檀郎何處忘歸﹖玉樓小樣別離﹐十二闌干偏倚。犬兒空吠﹐看看月上荼コ。

△春夜

深杯香捧金橙﹐哀弦聲斷銀箏﹐寶鼎沈香火冷。主人畱聽﹐紫雲娘白雪新聲。

△梅軒席上

瓊瓊竹外橫枝﹐眞眞月下吟詩﹐誰寄東風半紙﹖爲傳心事﹐梅花害雪多時。

△梅友元帥席上

玉人笑拈瓊枝﹐白頭醉寫烏絲﹐簾外新來燕子。海棠春思﹐倚闌睡醒環兒。

△赤松道宮

松邊香煮雷芽﹐杯中飯糝胡麻﹐云掩山房幾家﹖弟兄仙話﹐水流玉洞桃花。

△浮雪樓夜坐

月明今夜闌干﹐云深何處關山﹖萬里靑天醉眼。倚樓長嘆﹐柳陰閒殺漁竿。

△淸明日郊行

碧桃花下簾旌﹐綠楊影裏旗亭﹐幾處鶯呼燕請。馬嘶芳徑﹐典衣索做淸明。

△江上

落雁平沙﹐依依孤鶩殘霞﹐隔水疏林幾家。小舟如畫﹐漁歌唱入蘆花。

△湖上分得詩字韻

月香水影梅枝﹐晴光雨色坡詩﹐點檢千紅萬紫。年年春事﹐西湖彊似西施。

△月夜

倚闌月到天心﹐隔墻風動花陰﹐一刻良宵萬金。寶箏閒枕﹐可憐少个知音。

△魯卿庵中

靑苔古木蕭蕭﹐蒼雲秋水迢迢﹐紅葉山齋小小。有誰曾到﹖探梅人過溪橋。

【雙調】慶東原

△次馬致遠先輩韻九篇九首

燒丹竈﹐洗藥瓢﹐樂淸閒幾个人知道。閒吹鳳簫﹐悶拈兔毫﹐焉用牛刀。他得志笑閒人﹐他失腳閒人笑。

門長閉﹐客任敲﹐山童不喚陳摶覺。袖中《六韜》﹐鬢邊二毛﹐家裏簞瓢。他得志笑閒人﹐他失腳閒人笑。

殺三士﹐因二桃﹐不如五柳莊前傲。文魔賈島﹐詩窮孟郊﹐酒困山濤。他得志笑閒人﹐他失腳閒人笑。

繁華夢﹐貧賤交﹐唐堯不攺巢由調。紛紛紫袍﹐區區綠袍﹐戀戀綈袍。他得志笑閒人﹐他失腳閒人笑。

詩情放﹐劍气豪﹐英雄不把窮通較。江中斬蛟﹐雲間射雕﹐席上揮毫。他得志笑閒人﹐他失腳閒人笑。

難開眼﹐懶折腰﹐白雲不應蒲輪召。解組漢朝﹐尋詩灞橋﹐策杖臨臯。他得志笑閒人﹐他失腳閒人笑。

依山洞﹐結把茅﹐淸風雨袖長舒嘯。問江邊老樵﹐訪山中故交﹐伴云外孤鶴。他得志笑閒人﹐他失腳閒人笑。

蒼頭哨﹐驄馬驕﹐放轡頭也只到長安道。說家門盡教﹐守齏鹽慢熬﹐請荊布休焦。他得志笑閒人﹐他失腳閒人笑。

山容瘦﹐木葉凋﹐對西窗盡是詩材料。蒼煙樹杪﹐殘雪柳條﹐紅日花梢。他得志笑閒人﹐他失腳閒人笑。

△越山卽事二首

庭前樹﹐籬下菊﹐老漁樵相伴閒鷗鷺。聽道士步虛﹐教稚子讀書﹐引吟客攜壺。借賀老鑑湖船﹐訪謝傅東山去。

雲輕散﹐月易殘﹐女蕭何成敗了些風流漢。馮魁硬鏟﹐雙生緊趕﹐小姐先﹤走山﹥。今夜惜花心﹐明日傷春嘆。

【正宮】醉太平

△春情

烏雲髻松﹐金鳳釵橫。伯勞飛燕自西東﹐惱離愁萬種。碧溶溶滿溪綠水桃源洞﹐淡半窗白月梨云夢﹐恨匆匆一簾紅雨杏花風﹐把靑春斷送。

△席上有贈

風流地仙﹐體態天然。畫圖誰敢斗嬋娟﹖相逢酒邊。當樓皓月娥面﹐倚欄翠袖琵琶怨﹐滿林紅葉鷓鴣天﹐惜花人未眠。

△懷古

翩翩野舟﹐泛泛沙鷗。登臨不盡古今愁﹐白雲去畱。鳳凰臺上靑山舊﹐秋千墻裏垂楊瘦﹐琵琶亭畔野花秋﹐長江自流。

【中呂】迎仙客

△感舊

鸚鵡洲﹐鳳凰樓﹐十年故人懷舊遊。杜陵花﹐陶令酒﹐酒病花愁﹐不覺的今春瘦。

△湖上送別

釣錦鱗﹐棹紅雲﹐西湖畫船三月春。正思家﹐還送人﹐綠滿前村﹐煙雨江南恨。

△春日湖上二首

雨亦奇﹐錦成圍﹐笙歌滿城鶯燕飛。紫霞杯﹐金縷衣﹐倒著接籬﹐湖上山翁醉。舞絳紗﹐扣紅牙﹐耳邊玉人催人馬。雪兒歌﹐蘇小家﹐月淡梨花﹐醉倚秋千架。

△春晚

看牡丹﹐倚闌干﹐宿酒乍醒欹髻鬟。燕初忙﹐鶯正懶﹐簾捲輕寒﹐玉手調箏雁。

△秋夜

雨乍晴﹐月籠明﹐秋香院落砧杵鳴。二三更﹐千萬聲﹐搗碎離情﹐不管愁人聽。

△黃桂

近玉階﹐映瑤臺﹐婆娑小叢巖畔栽。雁初飛﹐花正開﹐金粟如來﹐望月佳人拜。

【越調】憑闌人

△湖上二首

遠水晴天明落霞﹐古岸漁村橫釣槎。翠簾沽酒家﹐畫橋吹柳花。

二客同遊過虎溪﹐一徑無塵穿翠微。寸心流水知﹐小窗明月歸。

△春夜

燈下愁春愁未醒﹐枕上吟詩吟未成。杏花殘月明﹐竹根流水聲。

△春思三首

鶯羽金衣舒晚風﹐燕嘴香泥沾亂紅。翠簾花影重﹐玉人春睡濃。

春柳長亭傾酒樽﹐秋菊東籬灑淚痕。思君不見君﹐倚門空閉門。

簾外輕寒歸燕忙﹐橋下殘紅流水香。遊人窺粉墻﹐玉驄嘶綠楊。

【雙調】落梅風

△天寶補遺

娥面﹐天寶年﹐鬧漁陽鼓聲一片。馬嵬坡襪兒得了看錢﹐太眞妃死而無怨。

△西湖

湖光靜﹐山影孤﹐載斜陽小舟橫渡。正花開玉梅千萬株﹐鶴飛來老逋歸與。

△冷泉亭小集

彈初罷﹐酒暫歇﹐醉詩人滿山紅葉。問山中許由何處也﹐老猿啼冷泉秋月。

△春日湖上

擔春勝﹐問酒家﹐綠楊陰列仙圖畫。下秋千玉容彊似花﹐汗溶溶借人羅帕。

△春晚次韻二首

鶯鶯恨﹐燕燕愁﹐惜春歸玉容添瘦。東君可人人病酒﹐怯東風海棠紅皺。

金樽盡﹐玉漏遲﹐月明天柳陰無地。杜鵑怕將愁喚起﹐困東風夜深花睡。

△蠟梅花

學宮樣﹐攺玉容﹐列金釵主人情重。撼疏林夜來窗外風﹐蜜蜂兒帶香吹凍。

△寒夜

寒齋靜﹐瑞雪多﹐凍吟詩起來孤坐。蘆花絮衾江紙也似薄﹐問袁安怎生髙臥﹖

題扇面小景

人何處﹖不寄書﹐一聲聲雁將秋去。月明中倚闌情正苦﹐玉波寒粉蓮啼露。

△湖上

羽扇塵埃外﹐杖藜圖畫間﹐野人來海鷗驚散。四十年繞湖賒看山﹐買山錢更教誰辦﹖

△越城春雪

朱簾上﹐皓齒歌﹐柳梢靑野梅開過。倚闌干醉眸天地闊﹐雪山寒玉龍髙臥。

△離情

人孤另﹐愁萬結﹐南樓上雁聲拖拽。別離有情無處寫﹐洞簫寒滿天明月。

△江上寄越中諸友

江村路﹐水墨圖﹐不知名野花無數。離愁滿懷難寄書﹐付殘潮落紅流去。

△春情

秋千院﹐拜掃天﹐柳陰中躲鶯藏燕。掩霜紈遞將詩半篇﹐怕簾外賣花人見。

【仙呂】一半兒

△寄情二首

寄情虛把彩箋緘﹐排砌偸將底句攙﹐隔簾怪他嬌眼饞。話兒斬﹐一半兒佯羞一半兒敢。

臂銷閒把玉纖掐﹐髻袒慵拈金鳳插﹐粉淡偸臨靑鏡搽。劣冤家﹐一半兒眞情一半兒假。

△落花

酒邊紅樹碎珊瑚﹐樓下名姬墜綠珠﹐枝上翠陰啼鷓鴣。謾嗟吁﹐一半兒因風一半兒雨。

△酒醒

羅衣香滲酒初闌﹐錦帳煙消月又殘﹐翠被夢回人正寒。喚蠻蠻﹐一半兒依隨一半兒懶。

【中呂】山坡羊

△春日二首

芙蓉春帳﹐葡萄新釀﹐一聲《金縷》樽前唱。錦生香﹐翠成行﹐醒來猶問春無恙﹐花邊醉來能幾場﹖妝﹐黃四娘。狂﹐白侍郎。

西湖沈醉﹐東風得意﹐玉驄驟響黃金轡。賞春歸﹐看花回﹐寶香已暖鴛鴦被﹐蘿繞綠窗初睡起。癡﹐人未知。噫﹐春去矣。

△雪夜

扁舟乘興﹐讀書相映﹐不如髙臥柴門靜。唾壺冰﹐短檠燈﹐隔窗孤月懸秋鏡﹐長笛不知何處聲﹖驚﹐人睡醒。淸﹐梅弄影。

△別懷

梨花都謝﹐春衫初卸﹐綠陰空鎖閒臺榭。遠山疊﹐暮雲遮﹐靑靑楊柳連官舍。此景此情難棄捨﹐車﹐且慢些。別﹐人去也。

【商調】梧葉兒

△春日郊行

長空雁﹐老樹鴉﹐離思滿煙沙。墨淡淡王維畫﹐柳疏疏陶令家﹐春脈脈武陵花﹐何處遊人駐馬﹖

△探梅卽事

詩囊寄﹐酒旆招﹐春事動梅梢。小舫攜細袖﹐阿瓊橫玉簫﹐太白解金貂﹐雪滿長安灞橋。

△鑑湖宴集

柳影迷歌扇﹐苔痕滿釣磯﹐仙客領蛾眉。背寫蘭亭字﹐熟讀秦望碑﹐懶對謝安棋﹐人醉在紅香鏡裏。

△尋梅

提淸事﹐放客懷﹐殘雪小樓臺。郊外尋花去﹐湖東載酒來﹐馬上見梅開﹐不負靑霞倦客。

△感舊

肘後黃金印﹐樽前白玉卮﹐躍馬少年時。巧手穿楊葉﹐新聲付柳枝﹐信筆和梅詩﹐誰換卻何郎鬢絲﹖

△夜坐

湖山外﹐楊柳邊﹐歌舞鏡中天。云橫珠鳳﹐花寒怯繡鴛﹐露冷濕金蟬﹐愛月佳人未眠。

△席上有贈

芙蓉面﹐楊柳腰﹐無物比妖嬈。粉紙鴛鴦字﹐花鈿翡翠毛﹐繡閣鳳凰巢﹐良夜永春風玉簫。

△夜坐卽事

餘韻悠揚唱﹐哀弦取次彈﹐燈上酒將殘。花暗珠瓔珞﹐風淸玉環﹐月冷翠瑯﹐誰倚西樓畫闌﹖

△靈隱寺

僧居勝﹐俗客稀﹐山色四周回。香樹生金地﹐靑蓮出寶池﹐貝葉漬銀泥﹐明月冷雙猿弄水。

△卽事

竹檻敲蒼玉﹐蕉窗映綠紗﹐笑語間琵琶。月淡娑婆樹﹐風香富貴花﹐俏人家﹐小小仙鬟過茶。

△山陰道中

丹井長松樹﹐靑山小洞庭﹐吟嘯寄幽情。花外神仙路﹐天邊處士星﹐月下醉翁亭﹐聽一曲何人玉箏。

△湖上晚興

頻頻醉﹐浩浩歌﹐明月湧滄波。岸艸嘶驄馬﹐山花壓翠螺﹐雪柳鬧銀蛾﹐燈下佳人看我。

【南呂】金字經

△稽山春晚

若耶溪邊路﹐四山環翠微﹐春去人間總不知。鶯亂啼﹐滿川煙樹迷。先生醉﹐葛洪丹井西。

△春晚

惜花人何處﹖落紅春又殘﹐倚徧危樓十二闌。彈﹐淚痕羅袖斑。江南岸﹐夕陽山外山。

△醒吟齋

老翁獨醒處﹐半云髙臥齋﹐雨過松根長嫩苔。栽﹐菊花依舊開。靑山怪﹐白雲歸去來。

△偕王公實尋梅

浩然英雄气﹐塞乎天地間﹐破帽西風雪滿山。頑﹐探梅千百番。家童懶﹐灞橋驢背寒。

△秋望二首

楊柳沙頭樹﹐琵琶江上舟﹐雁去衡陽水自流。愁﹐玉人休倚樓。黃花瘦﹐曉霜紅葉秋。

信遠江南雁﹐望窮云外山﹐羅帕香殘粉淚幹。閒﹐倚徧十二闌。黃花慢﹐桂香秋雨寒。

△雪夜

犬吠村居靜﹐鶴眠詩夢淸﹐老樹冰花結水精。明﹐月臨不夜城。扁舟興﹐小窗何處燈﹖

△金華洞中

竹暖鶴梳翅﹐樹香鹿養茸﹐好景神仙圖畫中。通﹐好山無數重。桃源洞﹐綠波隨落紅。

△佛會二首

水月觀音相﹐海云獅子牀﹐講下飛花古樹蒼。涼﹐紫檀小殿香。天仙降﹐對騎金鳳凰。

舞月獅王喜﹐獻花猿臂長﹐何處靑山不道場﹖涼﹐寶瓶甘露漿。方池上﹐白蓮秋水香。

△湖上書事三首

玉手銀絲﹐翠裙金縷紗﹐席上相逢可喜煞。插﹐一枝茉莉花。題詩罷﹐醉眠沽酒家。

六月芭蕉雨﹐兩湖楊柳風﹐茶竈詩瓢隨老翁。紅﹐藕花香座中。笛三弄﹐鶴鳴來半空。

竹枕蘆花被﹐艸衣荷葉巾﹐一棹煙波湖上春。眞﹐神仙身外身。蓬萊近﹐紫簫吹鳳云。

△春思

象管鴛鴦字﹐錦箏鸞鳳絲﹐何處風流馬上兒﹖思﹐那回春暮時。別離事﹐帶花折柳枝。

△遊仙

桂影黃金樹﹐帝鄕白玉京﹐夢斷鈞天月正明。聽﹐粉箏江上聲。遊仙興﹐落花香洞庭。

△別後

翠被夢中夢﹐雁書來處來﹐秋水芙蓉花又開。猜﹐瘦云忄玉釵。人何在﹖月明閒鳳臺。

△感興

野唱敲牛角﹐大功懸虎頭﹐一劍能成萬戶侯。愁﹐黃沙白髑髏。成名後﹐五湖尋釣舟。

△閱武爲李正則賦

雁翅銀槍隊﹐虎皮鐵馬羣﹐畫鼓三聲江上村。屯﹐半千存孝軍。梅花引﹐繡旗楊柳春。

△閨怨

寶鑑殘妝暈﹐帕羅新淚痕﹐又見梨花雨打門。因﹐玉奴心上人。無音信﹐倚闌看暮云。

【南呂】四塊玉

△閒居

勝事添﹐殿塵減﹐玉洞仙書帶云緘﹐金華羽士登門探。酒一壇﹐藥幾籃﹐經半龕。

△春情

酒易闌﹐愁難解﹐杏臉香銷玉妝臺﹐柳腰寬褪羅裙帶。春已歸﹐花又開﹐人未來。

△樂閒

遠是非﹐尋瀟灑﹐地暖江南燕宜家﹐人閒水北春無價。一品茶﹐五色瓜﹐四季花。

【中呂】喜春來

△鑑湖春日

雁啼秋水移冰柱﹐蟻泛春波倒玉壺﹐綠楊花謝燕將雛。人笑語﹐遊徧賀家湖。

△金華客捨

落紅小雨蒼苔徑﹐飛絮東風細柳營﹐可憐客裏過淸明。不待聽﹐昨夜杜鵑聲。

△永康驛中

荷盤敲雨珠千顆﹐山背披云玉一蓑﹐半篇詩景費吟哦。芳艸坡﹐松外采茶歌。

△春夜

收雲斂雨銷金帳﹐望月瞻星傅粉郎﹐歡天喜地小紅娘。來要賞﹐花影過東墻。

【中呂】賣花聲

△席上

半泓秋水金星硯﹐一幅寒云玉版箋﹐美人索賦《鷓鴣天》。瓊杯爭勸﹐珠簾髙捲﹐燕歸來海棠庭院。

△偶題

落花露冷蒼苔徑﹐纖手風生白玉箏﹐夜香誰立紫雲亭﹖知音誰聽﹖雕闌獨憑﹐柳陰中月明人靜。

△懷古二首

阿房舞殿翻羅袖﹐金穀名園起玉樓﹐隋堤古柳纜龍舟。不堪回首﹐東風還又﹐野花開暮春時候。

美人自刎烏江岸﹐戰火曾燒赤壁山﹐將軍空老玉門關。傷心秦漢﹐生民塗炭﹐讀書人一聲長嘆﹗

△春

冬冬簫鼓東風暖﹐是處園林景物妍﹐一春常費買花錢。東郊遊玩﹐西湖筵宴﹐樂滿斟頻勸。

△夏

澄澄碧照添波浪﹐靑杏園林煮酒香﹐浮瓜沈李雪冰涼。紗廚藤簟﹐旋ド新釀﹐樂淺斟低唱。

△秋

蕭蕭鞍馬秋云冷﹐一帶西山錦畫屏﹐功名兩字幾飄零。東籬瀟灑﹐淵明歸去﹐樂故園三徑。

△冬

陰風四野彤雲密﹐繚繞長空瑞雪飛﹐銷金帳裏笑相偎。氈簾低放﹐滿斟瓊液﹐樂醉了還醉。

△客況三首

綠波南浦人懷舊﹐黃葉西風染鬢秋﹐暮雲歸興仲宣樓。天南地北﹐塵衣風帽﹐漫無成數年馳驟。

十年落魄江濱客﹐幾度雷轟薦福碑﹐男兒未遇暗傷懷。憶淮陰年少﹐滅楚爲帥﹐气昂昂漢壇三拜。

登樓北望思王粲﹐髙臥東山憶謝安﹐悶來長鋏爲誰彈﹖當年射虎﹐將軍何在﹐冷淒淒霜淩古岸。

【中呂】齊天樂過紅衫兒

△道情二首

人生底事辛苦﹐枉被儒冠誤。讀書﹐圖﹐駟馬髙車﹐但沾著者也之乎。區區﹐牢落江湖﹐奔走在仕途。半紙虛名﹐十載功夫。人傳《梁甫吟》﹐自獻《長門賦》﹐誰三顧茅廬﹖白鷺洲邊住﹐黃鶴磯頭去。喚奚奴﹐鱸魚﹐何必謀諸婦﹖酒葫蘆﹐醉模糊﹐也有安排我處。浮生擾擾紅塵﹐名利君休問。閒人﹐貧﹐富貴浮雲。樂林泉遠害全身。將軍﹐舉鼎拔山﹐只落得自刎。學範蠡歸湖﹐張翰思蒓﹐田園富子孫。玉帛索方寸﹐爭如醉裏乾坤﹖曾與髙人論﹐不羨元戎印。浣花村﹐掩柴門﹐倒大無憂悶。共開樽﹐細論文﹐快活淸閒道本。

△元夜書所見

紅妝邂逅花前﹐眼挫秋波轉。相憐﹐天﹐願長夜如年﹐看鰲山盡意兒畱連。俄延﹐翠袖相扶﹐朱簾盡捲。妙舞淸歌﹐袖垂肩。香塵暗綺羅﹐小徑閒庭院﹐回步金蓮。半掩芙容面﹐慢拈桃花扇。月團圓﹐共嬋娟﹐無計相畱戀。遇神仙﹐短姻緣﹐回首蓬萊路遠。

△湖上書所見

春風院落窗紗﹐見一个堪描畫。嬌娃﹐他﹐知是誰家﹖鬢雲松半宮鴉。無瑕﹐玉骨冰肌﹐年紀兒二八。六幅湘裙﹐半折羅襪。閒遊楊柳邊﹐困倚秋千下﹐更不禦鉛華。笑指梅香罵﹐檀口些娘大。可憐咱﹐肯承搭﹐羞弄香羅帕。小桃花﹐鬢邊插﹐卽世兒風流俊煞。

【南呂】罵玉郎過感皇恩采茶歌

△爲酸齋解嘲

君王曾賜瓊林宴﹐三斗始朝天﹐文章懶入編修院。紅錦箋﹐白薴篇﹐黃柑傳。

學會神仙﹐參透詩禪。厭塵囂﹐絕名利﹐近林泉。天臺洞口﹐地肺山前。學煉丹﹐同貨墨﹐共談玄。興飄然﹐酒家眠。洞花溪鳥結姻緣﹐被我瞞他四十年﹐海天秋月一般圓。

△楊駒兒墓園

莓苔生滿蒼云徑﹐人去小紅亭﹐題情猶是酸齋贈。我把那詩韻賡﹐書畫評﹐欄幹憑。茶竈塵凝﹐墨水冰生。掩幽扃﹐懸瘦影﹐伴孤燈。琴已亡伯牙﹐酒不到劉伶。策短藤﹐乘暮景﹐放吟情。寫新聲﹐寄春鶯。明年來此賞淸明﹐窗掩梨花庭院靜﹐小樓風雨共誰聽﹖

【雙調】水仙子

△訪梅孤山

蒼苔封了歲寒枝﹐翠袖閒來日暮時﹐黃昏說盡平生事。西湖林處士﹐想當年鶴骨松姿。花下孤山寺﹐水邊新月兒﹐慰我相思。

△湖上晚歸二首

桃花馬上石橊裙﹐竹葉樽前玉樹春﹐荔枝香裏江梅韻。風流比太眞﹐索新詞纏住詩人。醉眼空銀漢﹐歌聲度錦云﹐涼月黃昏。

佳人微醉脫金釵﹐惡客佯狂飲繡鞋﹐小鬟催去褰羅帶。花寒月滿街﹐蕩湖光影轉樓臺。未了鴛鴦債﹐枉教鷗鷺猜﹐明日重來。

△淸明小集

紅香繚繞柳圍花﹐翠袖殷勤酒當茶﹐遊春三月淸明假。香塵隨去馬﹐小簾櫳綠水人家。彈仙呂六幺徧﹐笑女童雙髻丫﹐纖手琵琶。

△蘇堤晚興

翠簾堤上小肩輿﹐烏帽風前醉老夫﹐浸冰壺云錦髙低樹。笑王維作畫圖﹐步淩波紅粉相扶。羅裙酒污﹐蘭舟棹舉﹐月上西湖。

△湖上小隱二首

自由湖上水雲身﹐爛漫花前鶯燕春﹐蕭疏命裏功名分。樂琴書桑薴村﹐掩柴門長日無人。蕉葉權歌扇﹐橊花當舞裙﹐一笑開樽。

夢隨流水過前灘﹐喜共閒雲歸故山﹐倚筇和靖墳前看。把梅花多處揀﹐蓋深深茅屋三間。歌白石爛﹐賦行路難﹐緊閉柴關。

△春行卽事

綠箋香露灑蕉花﹐翠綫晴風綻柳芽﹐遊人三月湖山下。六橋邊爭系馬﹐江南第一所繁華。金碧王維畫﹐管弦蘇小家﹐酒船回落日歸鴉。

△孤山宴集

長橋臥柳枕蒼煙﹐遠水揉藍洗暮天﹐畫圖千古西施面。相逢越少年﹐問孤山何處逋仙﹖吾與二三子﹐來遊六一泉﹐載酒梅邊。

【雙調】折桂令

△湖上寒食

雨霏霏店捨無煙﹐楡莢飛錢﹐柳綫搓綿。綠水人家﹐殘花院落﹐美女秋千。沽酒春衣自典﹐思家客子誰憐﹖第一橋邊﹐戀住流鶯﹐不信啼鵑。

△湖上道院

鶴飛來一縷靑霞﹐笑富貴飛蚊﹐名利爭蝸。古硯玄香﹐名琴綠綺﹐土釜黃芽。雙井先春采茶﹐孤山帶月鋤花。童子誰家﹖貪看西湖﹐懶誦南華。

△酒邊卽事

鶯鶯燕燕相親﹐幸有名園﹐著我閒身。竹點詩痕﹐花消酒困﹐柳拂歌塵。錦帳裏團香弄粉﹐畫樓前訪雨尋雲。不負靑春﹐誰共佳人﹐相約黃昏﹖

△避暑醉題

俯滄波樓觀煙霞﹐勝覽方輿﹐獨占繁華。彩艦輕簾﹐銀鞍駿馬﹐翠袖嬌娃。十里香風酒家﹐一川涼雨荷花。醉墨塗鴉﹐題徧紅樓﹐倒裹烏紗。

【中呂】滿庭芳

△湖景

絲竹管弦﹐花圍富貴﹐柳陣嬋娟。綠陰紅影藏鶯燕﹐醉客金鞭。錦步障長安上苑﹐玉浮圖極樂西天。一步一个屏風面﹐孤山寺前﹐無數采蓮船。

【中呂】普天樂

△重過西湖

畫圖中﹐紅塵外﹐妝臺玉釵﹐芳徑羅鞋。金瓶帶酒攜﹐紈扇和詩賣。一枕淸風扁舟快﹐碧桃香兩岸花開。劉郎再來﹐西施好客﹐東閣憐才。

△暮春卽事

老梅邊﹐孤山下﹐晴橋くぐ﹐小舫琵琶。春殘杜宇聲﹐香冷荼コ架。淡抹濃妝山如畫﹐酒旗兒三兩人家。斜陽落霞﹐嬌雲嫩水﹐剩柳殘花。

【越調】寨兒令

△九日登髙

過柳洲﹐喚蘭舟﹐長空雁聲啼暮愁。樽俎風流﹐笑語溫柔﹐乘興兩三甌。帶黃花人倚紅樓﹐整烏紗自笑白頭。歸期何太晚﹐醉舞老來羞。幽﹐誰唱楚天秋﹖

△遊春卽景二首

蔌絳紗﹐按紅牙﹐金鞍半欹玉面馬。仙洞靑霞﹐老樹烏鴉﹐山一點暮天涯。翠交加夾竹桃花﹐錦模糊照水山茶。鬧竿兒喬傀儡﹐艦船上小琵琶。他﹐醉臥美人家。

錦水箋﹐繡鞍薦﹐曲江醉題三墜鞭。簾底嬋娟﹐月下姻緣﹐此地遇神仙。有花有酒梁園﹐無風無雨春天。盈盈小玉梅﹐穩穩戧金船。偏﹐收向斷橋邊。

△湖上春行

桃雨晴﹐柳風輕﹐西湖六橋如畫屏。巖澑泠泠﹐樵斧丁丁﹐松下倚山僧。陳朝老檜重榮﹐蘇堤漁唱新聲。竹闌金瑣碎﹐花貌玉娉婷。行﹐同上冷泉亭。

△晚涼卽席

玳瑁筵﹐鷓鴣天﹐一篇六幺十四弦。石漱冰泉﹐月滿瓊田﹐歌舞斗嬋娟。並頭湖上白蓮﹐雙飛花下紅。畫圖金地山﹐粉黛玉天仙。船﹐移向柳陰邊。

【雙調】殿前歡

△春晚

怨春遲﹐夜來風雨妒芳菲。西湖云錦吳山翠﹐正好傳杯。蘭舟畫槳催﹐柳外鶯聲碎﹐花底佳人醉。攜將酒去﹐載得詩歸。

△湖上宴集二首

宴瑤池﹐蓮花白酒綠荷杯。鴛鴦驚起歌聲沸﹐云錦離披。山空雨亦奇﹐水瀲灩天無際﹐船蕩漾人皆醉。孤山鶴唳﹐仙井龍歸。

嘆詩臒﹐十年香夢老江湖。笙歌又是錢塘路﹐往事何如﹖靑鸞寫恨書﹐紅錦題情疏﹐翠館酬春句。桃花結子﹐乳燕將雛。

△雪晴泛舟

憑闌干﹐銷金鍋熔出爛銀山。白模糊不見蘆花岸﹐空倚髙寒。把西施比玉環﹐樽前看﹐素淡家常扮。新聲象板﹐淸興驢鞍。

【雙調】淸江引

△獨酌

玉笛一聲天地愁﹐便覺梅花瘦。寒流淸淺時﹐明月黃昏後﹐獨醉一樽桑落酒。

△夜景

醺醺綺羅歡笑徹﹐檀板歌聲歇。寶鼎串香絕﹐銀燭燈花謝﹐玳筵前酒闌人散也。

△情

描金翠鈿侵鬢貼﹐滿口兒噴蘭麝。檀板撒紅牙﹐皓齒歌白雪﹐定不定百般嬌又怯。

【越調】小桃紅

△湖亭秋夜

錦鴛偸占藕花汀﹐花影涵秋鏡。人倚闌干嘆孤另﹐掩圍屏﹐傷心眼見秋成病。月明弔影﹐風淸遣興﹐玉手寄銀箏。

【中呂】朝天子

△湖上

癭杯﹐玉醅﹐夢冷蘆花被。風淸月白總相宜﹐樂在其中矣。壽過顏回﹐飽似伯夷﹐閒如越範蠡。問誰﹐是非﹐且向西湖醉。

【中呂】紅繡鞋

△懷古

金字淡橋空柳浪﹐翠微深門掩苔墻﹐兩袖波光釣斜陽。孤山花已老﹐雙井水猶香﹐記神仙詩句響。

△西湖雨

刪抹了東坡詩句﹐湖塗了西子妝梳﹐山色空水模糊。行雲神女夢﹐潑墨範寬圖﹐掛黑龍天外雨。

△簡呂實夫理問

揮翰墨雪車冰柱﹐列神仙玉瓊琚﹐一舸紅香占西湖。雲山頻管領﹐鶯燕任追呼﹐別是个風月所。

【雙調】沈醉東風

△湖上晚眺

林君復先生故居﹐蘇子瞻學士西湖。六月天﹐孤山路﹐載笙歌畫船無數。萬頃玻璃浸玉壺﹐夕陽外荷花帶雨。

△晚春席上

客坐松根看水﹐鶴來庭下觀棋。小硯香﹐殘紅墜﹐竹珊珊野亭交翠。相伴閒雲出岫遲﹐題詩在呼猿洞裏。

【越調】天淨沙

△孤山雪夜

淡妝人在羅浮﹐黃昏月上西湖﹐翠袖翩翩起舞。倚闌索句﹐雪中樹老山孤。

△湖上送別

紅蕉隱隱窗紗﹐朱簾小小人家﹐綠柳匆匆去馬。斷橋西下﹐滿湖煙雨愁花。

△重遊感舊

迷香小洞維舟﹐題紅老葉沈溝﹐濯錦寒花對酒。六橋依舊﹐遊人兩鬢經秋。

△晚步

吟詩人老天涯﹐閉門春在誰家﹖破帽深衣瘦馬。晚來堪畫﹐小橋風雪梅花。

△憶西湖

燈寒夜雪孤篷﹐山空曉霧疏鐘﹐花暖春風瘦筇。六橋香夢﹐景題畱與吟翁。

【正宮】醉太平

△湖上

洗荷花過雨﹐浴明月平湖﹐暮雲樓觀景模糊。蘭舟棹舉﹐溯涼波似泛銀河去﹐對淸風不放金杯住﹐上雕鞍誰記玉人扶﹖聽新聲樂府。

△無題

塵蒙了鏡臺﹐粉淡了香腮﹐不提防今夜故人來。你將我左猜﹐小冤家怕不道心兒裏愛﹐老妖精拘管的人來煞﹐村馮魁割捨得柱兒頦﹐遠鄕了秀才。

人皆嫌命窘﹐誰不見錢親﹖水晶環入麵糊盆﹐才沾粘便滚。文章糊了盛錢囤﹐門庭攺做迷魂陣﹐淸廉貶入睡餛飩﹐胡蘆提倒穩。

陶朱公釣船﹐晉處士田園﹐潛居水陸脫塵緣﹐比別人慮遠。賢愚參雜隨時變﹐醉醒和哄迷歌宴﹐淸濁混沌待殘年﹐休呆波屈原﹗

【雙調】落梅風

△月明歸興

松梢月﹐桂子香﹐又詩成冷泉亭上。醉歸來晚風生嫩涼﹐戧金船玉人低唱。

△春晚二首

銀暗﹐翠袖遮﹐麝煤銷露螢明滅。下西湖美人タ過也﹐打梨花雨聲昨夜。東風景﹐西子湖﹐濕冥冥柳煙花霧。黃鶯亂啼胡蝶舞﹐幾秋千打將春去。

△書所見

柳葉微風鬧﹐荷花落日酣﹐拂晴空遠山雲淡。紅妝女兒十二三﹐采蓮歸小舟輕纜。

△憶西湖

靑鸞信﹐白雁書﹐望江南夢飛不去。西湖錦云誰是主﹖拍闌干滿空煙樹。

【商調】梧葉兒

△夏夜卽席

溯月蘭舟便﹐歌雲翠袖勤﹐湖上絕纖塵。瓜剖玻璃甕﹐酒傾白玉盆﹐切水晶鱗﹐醉倒羲皇上人。

△春曉堤上

花垂露﹐柳散煙﹐蘇小酒樓前。舞隊飛瓊﹐遊人碾玉鞭﹐詩句縷金箋﹐懶上蘇堤畫船。

△湖山夜景

猿嘯黃昏後﹐人行畫卷中﹐蕭寺罷疏鐘。濕翠橫千嶂﹐淸風響萬松﹐寒玉奏孤桐﹐身在秋香月宮。

△第一樓醉書

梨云褪﹐柳絮飛﹐歌斂翠蛾眉。月澹冰蟾印﹐花濃金鳳釒比﹐酒灩玉螺杯﹐醉寫湖山第一。

【雙調】風入松

△九日

哀箏一抹十三弦﹐飛雁隔秋煙。攜壺莫道登臨晚﹐蝶雙雙爲我畱連。仙客玲瓏玉樹﹐佳人窄索金蓮。

瑯瑯新雨洗湖天﹐小景六橋邊。西風潑眼山如畫﹐有黃花休恨無錢。細看茱萸一笑﹐詩翁健似常年。

【正宮】小梁州

△春遊晚歸

玉壺春水浸晴霞﹐景物奢華。彩船歌管間琵琶﹐靑旗掛﹐沽酒是誰家﹖【幺】夕陽一帶山如畫﹐數投林萬點寒鴉。曲水邊﹐孤山下﹐遊人歸去﹐明月管梅花。

△分得金字

湧金門外小壺天﹐駿馬金鞭。屏山金翠畫龍眠﹐金鶯囀﹐金柳曲闌邊。【幺】金波滿捧金杯勸﹐舞春風半趄金蓮。金縷衣﹐金羅扇﹐玉人金釧﹐醉上戧金船。

△避暑卽事

兩峯晴翠插波光﹐十里橫塘。畫樓簾影掛斜陽﹐誰凝望﹐紈扇掩紅妝。【幺】蓮舟撐入荷共蕩﹐拂天風兩袖淸香。酒醉歸﹐月明上﹐棹歌齊唱﹐驚起錦鴛鴦。

△訪杜髙士

杖藜十里聽松聲﹐隱隱相迎。飛來峯下樹靑靑﹐添淸興﹐流水玉琴橫。【幺】拂云同坐苔花磴﹐桂飄香滿地金星。山影寒﹐天光淨﹐野猿啼月﹐詩在冷泉亭。

△雪晴詩興

冰壺光浸水精寒﹐好景人間。暗香來處是孤山﹐尋梅慣﹐詩思壓驢鞍。【幺】瓊姬爭捲珠簾看﹐畫船中歌舞吹彈。明月殘﹐白石爛﹐寶花樓閣﹐十二玉闌干。

△湖山堂上醉題

漁翁蓑笠釣船孤﹐棹入蓬壺。湖山堂上柳千株﹐芭蕉綠﹐涼影翠扶疏。【幺】東坡舊日題詩處﹐喜無人任我歌呼。半醉時﹐秋山暮﹐一行白鷺﹐萬朵錦芙蕖。

【南呂】金字經

△湖上小隱

老翁婆娑處﹐淸風安樂窩﹐十二闌干錦繡坡。多﹐好山橫翠蛾﹐蘭舟過﹐月明聞棹歌。

△采蓮女

小玉移蓮棹﹐阿瓊橫玉簫﹐貪看荷花過斷橋。搖﹐柳枝學弄瓢。人爭笑﹐翠絲抓鳳翹。

△秋望

白髮三千丈﹐畫樓十二闌﹐鷗鷺翩翩逐往還。山﹐澹雲秋樹間。蘆花岸﹐釣船沙上灘。

△湖堤春日

院宇綠楊樹﹐酒旗紅杏村﹐一片棠梨蘇小墳。春﹐水邊多麗人。鶯花陣﹐玉驄嘶錦云。

【商調】秦樓月

尋芳屨﹐出門便是西湖路。西湖路﹐旁花行到﹐舊題詩處。瑞芝峯下楊梅塢﹐看松未了催歸去。催歸去﹐吳山云暗﹐又商量雨。

【正宮】漢東山

騎鯨滄海汲﹐髙枕白雲窩。人生夢南柯﹐睡覺來也未哥﹐積玉堆金待如何﹖田地闊﹐兒女多﹐惹爭奪。

西村小過活﹐老子自婆娑。千家飯一缽﹐飽了人也未歌﹐紫綬金章鬧呵呵。不如我﹐芳艸坡﹐釣魚蓑。

綠袍翻敗荷﹐醉後自磨跎。市上小兒多﹐要錢也未哥﹐暮四朝三笑呵呵。藍采和﹐沒柰何﹐假風魔。

紅妝間翠娥﹐羅綺列笙歌。重重金玉多﹐受用也未哥﹐二鬼無常上門呵。怎地躲﹖索共他﹐見閻羅。

香風瑞錦窠﹐涼月素銀波。蘭舟夜如何﹖晚涼也未哥﹐萬頃湖光鏡新磨。小玉娥﹐隔翠荷﹐采蓮歌。

黃沙白橐駝﹐玉勒紫金珂。一簇小宮娥﹐送了他也未哥﹐馬上琵琶爲誰撥﹖到黑河﹐將柰何﹐淚痕多。

霓裳舞月娥﹐野鹿起干戈。百年長恨歌﹐鬧了也未哥﹐萬馬千軍早屯合。走不脫﹐那一堝﹐馬嵬坡。

煙花暗綺羅﹐車馬鬧鳴珂。樽前皓齒歌﹐醉殺人也未哥﹐閉月羞花賽娥。那老婆﹐送了他﹐鄭元和。

神仙張志和﹐一棹鼓滄波。中流扣舷歌﹐快活也未哥﹐杜酒新ド鱖魚活。湖海闊﹐煙雨多﹐暗漁蓑。

《黃庭》換白鵝﹐夜冷飯牛歌。湖上月明多﹐受用也未哥﹐紙帳梅花病維摩。柰老何﹖學坐缽﹐做工課。

【黃鐘】人月圓

△春日次韻

羅衣還怯東風瘦﹐不似少年遊。匆匆塵世﹐看看鏡裏﹐白了人頭。片時春夢﹐十年往事﹐一點詩愁。海棠開後﹐梨花暮雨﹐燕子空樓。

△中秋書事

西風吹得閒雲去﹐飛出爛銀盤。桐陰淡淡﹐荷香冉冉﹐桂影團團。鴻都人遠﹐霓裳露冷﹐鶴羽天寬。文生何處﹐瓊臺夜永﹐誰駕靑鸞﹖

子昂學士小景

西風曾放藍溪棹﹐月冷玉壺秋。粼粼淺水﹐絲絲老柳﹐點點盟鷗。翰林新畫﹐雲山古色﹐老我淸愁。淡煙渾似﹐三髙祠下﹐七里灘頭。

【雙調】水仙子

△梅邊卽事

好花多向雨中開﹐佳客新從云外來。淸詩未了年前債﹐相逢且放懷﹐曲闌干碾玉亭臺。小樹紛蝶翅﹐蒼苔點鹿胎﹐踏碎靑鞋。

△次韻還京樂

朝回天上紫宸班﹐笑倚云邊白玉闌。醉飛柳外黃金彈﹐鶯啼春又晚﹐綠云堆舞扇歌鬟。蕉葉杯葡萄釀﹐桃花馬柞木鞍﹐嬌客長安。

△山齋小集

玉笙吹老碧桃花﹐石鼎烹來紫筍芽。山齋看了黃荃畫﹐荼コ香滿把﹐自然不尙奢華。醉李白名千載﹐富陶朱能幾家﹖貧不了詩酒生涯。

△山莊卽事

淸泉翠碗茯苓香﹐暖霧晴絲楊柳莊﹐微風小扇芭蕉樣﹐興不到名利場﹐將息他九十韶光。夜雨花無恙﹐鄰墻蝶自忙﹐笑我疏狂。

△歸來次韻

燕昭臺下朔風寒﹐孫楚樓前明月殘。嚴陵灘上白石爛﹐傷心行路難﹐得歸來倒大淸閒。睡菊枕雙頭夢﹐對艸堂三面山﹐愛投林倦羽知還。

△梅軒卽事

淸風枕上夢仙蝶﹐綠酒杯中影畫蛇。新詩筆下噴香麝﹐玉樓人醉也﹐水迢遙山更重疊。春歸何處﹖愁來那些﹐小窗紗梅影橫斜。

△別懷

飛花和雨送蘭舟﹐細柳垂煙掩畫樓。啼痕帶酒淹羅袖﹐換金杯勞玉手﹐大江流不盡詩愁。象牙牀上﹐鮫綃枕頭﹐夢到並州。

△和逍遙韻

新詩裝捲束牛腰﹐大字鈔書損兔毫。遠紅塵自有閒中樂﹐樂淸閒須到老﹐近芭蕉一座團標。槲葉袍筇枝杖﹐松花釀癭木瓢﹐散誕逍遙。

△春愁

落花燕口點香泥﹐飛絮蜂房惹蜜脾。殘妝鳳枕流淸淚﹐景中情誰喚起﹖聽西園恰恰鶯啼。萬里書難到﹐三春人未歸﹕此恨誰知﹖

△春晚

情牽柳下燕鶯期﹐醉倒花前鸚鵡杯。香畱帳底鴛鴦被﹐日髙初睡起﹐掃殘紅怨煞風姨。學曉霧輕籠鬢﹐妒晴山淺畫眉﹐只怕春歸。

△暮春次韻

旋ド村酒且嘗新﹐未典春衣豈是貧﹖閒歌水調依然俊﹐東風休笑人﹐飄飄兩袖紅塵。蝶困梨花月﹐馬嘶楊柳春﹐歸路黃昏。

△樂閒

鐵衣披雪紫金關﹐彩筆題花白玉闌。漁舟棹月黃蘆岸﹐幾般兒君試揀﹐立功名只不如閒。李翰林身何在﹖許將軍血未幹﹐播髙風千古嚴灘。

△暮景

靑天歸雁帶殘星﹐綠沼寒魚觸嫩冰。曲闌明月和香憑﹐相思入夢境﹐幾般中陶寫芳情。錦囊遺興﹐寒梅瘦影﹐畫角新聲。

△歸興

淡文章不到紫薇郎﹐小根腳難登白玉堂。遠功名卻怕黃茅瘴﹐老來也思故鄕﹐想途中夢感魂傷。云莽莽馮公嶺﹐浪淘淘楊子江﹐水遠山長。

△天寶補遺

寶箏珠殿荔枝香﹐玉瓊琚窈窕娘。云屏月枕芙蓉帳﹐夜如何樂未央﹐碎霓裳鼙鼓漁陽。蛾眉棧晴山翠﹐馬嵬坡落日黃﹐憔悴三郎。

△三溪道院

斷橋楊柳臥枯槎﹐秋水芙蕖著晚花。蹇驢騎過三溪汊﹐訪白雲居士家﹐拂藤牀兩袖煙霞。道童能唱﹐村醪當茶﹐仙棗如瓜。

△春深

鵑啼芳樹自心傷﹐魚趁殘花爲口忙。鶯穿細柳同聲唱﹐越教人愁斷腸﹐見春歸不見才郎。香寒錦帳﹐塵蒙繡牀﹐冷珠囊。

△小園春晚

愁風怨雨近三旬﹐病酒眠花過一春。飛烏走兔催雙鬢﹐東君應笑人﹐何如袖拂風塵。醒眼看松間月﹐吟魂隨溪上云﹐小桃源別是乾坤。

△郊行卽事

萬松秋意老淸溪﹐半嶺夕陽暖翠微。一鞭行色催金轡﹐天然圖畫裏﹐爲尋詩不覺歸遲。林煙樵唱﹐山風酒旗﹐花雨吟衣。

△樂閒

竿頭爭把錦標奪﹐石上閒將寶劍磨。朝中熬得羅衤闌破﹐不歸來等什麼﹖問閒中樂事如何﹖嵩山樵唱﹐武夷棹歌﹐湘水漁蓑。

【雙調】折桂令

△別懷

人生最苦別離﹐柳系柔腸﹐山斂愁眉。金縷歌殘﹐靑衫淚濕﹐錦字來遲。畱客醉魚肥酒美﹐送春行鶯老花飛。此恨誰知﹖今夜相思﹐何日歸期﹖

△幽居

紅塵不到山家﹐羸得淸閒﹐當了繁華。畫列靑山﹐茵鋪細艸﹐鼓奏鳴蛙。楊柳村中賣瓜﹐蒺藜沙上看花。生計無多﹐陶令琴書﹐杜曲桑麻。

△西陵送別

畫船兒載不起離愁﹐人到西陵﹐恨滿東州。懶上歸鞍﹐慵開淚眼﹐怕倚層樓。春去春來﹐管送別依依岸柳。潮生潮落﹐會忘機泛泛沙鷗。煙水悠悠﹐有句相酬﹐無計相畱。

△夜景

小紅樓獨倚新妝﹐曲角闌干﹐嫩綠池塘。雨洗花梢﹐風梳柳影﹐月蕩荷香。繡枕上雙飛鳳凰﹐翠蓬邊一隻鴛鴦。對景情傷﹕今夜新涼﹐何處才郎﹖

△金華山看瀑泉

碧桃花流出人間﹐一派冰泉﹐飛下仙山。銀闕峨峨﹐瓊田漠漠﹐玉珊珊。朝素月鸞鶴夜闌﹐拱香雲龍虎秋壇。人倚髙寒﹐字字珠璣﹐點點瑯。

△別情

倒金杯檀口嬌羞﹐春柳垂腰﹐秋水凝眸。滿意溫存﹐通身旖旎﹐徹膽風流。秋千院同攜玉手﹐琵琶亭催解蘭舟。無計相畱﹐別後新詞﹐總是離愁。

△晚春送別

借旗亭仙子逢迎﹐舞態飛瓊﹐歌韻流鶯。紅綫幽歡﹐烏絲小字﹐金縷新聲。畱過客江山有靈﹐廢殘春風雨無情。花落閒庭﹐柳暗空城。今夜離別﹐後日淸明。

△和疏齋學士韻

愛疏仙不放春閒﹐坐玉樹詞林﹐鏡海仙山。花老南枝﹐雪深西圃﹐人倚東闌。煨芋火吟翁正懶﹐出藍關遷客當寒。綠酒酡顏。銀字春蔥﹐彩鳳嬌鬟。

△遊太乙宮

華山髙與云齊﹐遠卻塵埃﹐睡煞希夷。踏藕童閒﹐攜琴客至﹐跨鶴人歸。鳴玉松溪活水﹐點冰綃竹院枯梅。短策徘徊﹐醉墨淋漓﹐老枝崔嵬。

△遊金山寺

倚蒼云紺宇崢嶸﹐有聽法神龍﹐渡水胡僧。人立冰壺﹐詩畱玉帶﹐塔語金鈴。搖碎月中流樹影﹐撼崩崖半夜江聲。誤汲南泠﹐笑殺吳儂﹐不記茶經。

△秦郵卽事

訪秦郵暫駐蘭橈﹐浩蕩鷗波﹐縹緲虹橋。白藕翻根﹐黃蘆顫葉﹐翠柳搴條。照玉女神仙井小﹐立金人菩薩臺髙。散策逍遙﹐酒市歌云﹐僧院詩巢。

△皆春樓

柳依依重屋峨峨﹐媚景芳研﹐四序無過。霧暖朱簾﹐風喧翠檻﹐露湛金荷。天地徳無分物我﹐花艸香總是陽和。樂事如何﹖明月交輝﹐白雪揚歌。

△湖上飲別

傍垂楊畫舫徜徉﹐一片秋懷﹐萬頃晴光。細艸閒鷗﹐長云小雁﹐亂葦寒づ。難兄難弟俱白髮相逢異鄕﹐無風無雨未黃花不似重陽。歌罷滄浪﹐更引壺觴﹐送別河梁。

△春情

寄春情小字親描﹐體態宮蛾﹐艷冶花妖。映雪香肌﹐堆云巧鬢﹐抱月纖腰。嬴女伴一場鬥艸﹐指仙翁三度偸桃。羞弄生綃﹐懶上秋千﹐笑整金翹。

△次酸齋韻

倚闌干不盡興亡﹐數九點齊州﹐八景湘江。弔古詞香﹐招仙笛響﹐引興杯長。遠樹煙雲渺茫﹐空山雪月蒼涼。白鶴雙雙﹐劍客昴昂﹐錦語瑯瑯。

△閨思

怕別離眞个別離﹐不得音書﹐已誤芳菲。曲怨金徽﹐香銷翠被﹐夢斷羅幃。濕馬蹄殘紅似泥﹐接鶯巢濃綠成堆。消瘦冰肌﹐休畫蛾眉﹐直待他歸。

△別後

一年餘鳳只鸞孤﹐枕上嗟吁﹐鏡裏淸臒。花已飄然﹐春將暮矣﹐客未歸歟。啼翠靄林間鷓鴣﹐墜靑絲檐外蜘蛛。旣在江湖﹐有便鱗鴻﹐不寄音書。

△酒邊分得卿字韻

客畱情春更多情﹐月下金觥﹐膝上瑤箏。口口聲聲﹐風風韻韻﹐裊裊亭亭。錦胡洞鶯招燕請﹐玉交枝柳送花迎。不負平生﹐風月坡仙﹐詩酒耆卿。

△江上次劉時中韻

倚篷窗一笑詩成﹐遠寺昏鐘﹐古渡秋燈。隱隱鳴鼉﹐嗷嗷旅雁﹐閃閃飛螢。海樹黑風號浪驚﹐越山靑月暗云生。書客飄零﹐欲泛仙槎﹐試問君平。

△逢天壇子

正吟詩馬上逢君﹐昨暮秦關﹐今日吳門。繡帽欹風﹐金鞭拂雪﹐寶丁挑云。江上梅花惱人﹐堤邊柳眼窺春。便洗徵塵﹐借問前村﹐試買芳樽。

△皆山樓卽事

愛樓居四面皆山﹐圖畫橫陳﹐步障回還。遠樹重重﹐幽花淡淡﹐小竹珊珊。黃卷掩燈靑夜闌﹐紫簫吹月白風寒。鶴唳雲間﹐人倚闌干﹐欲泛仙槎﹐直扣天關。

△次白眞人韻

葛花袍紙扇芭蕉﹐兩袖仙風﹐萬古詩豪。富貴勞勞﹐功名小小﹐車馬朝朝。算只有靑山不老﹐是誰教白髮相饒﹖休負良宵﹐百斛金波﹐一曲瓊簫。

△歌姬施氏

照冰壺秋水芙蕖﹐姓出西家﹐名滿東吳。鸞鏡妝殘﹐霓裳曲破﹐翠管詩餘。嬌滴滴眉雲眼雨﹐香馥馥腕玉胸酥。同醉仙都﹐偸寄銀箋﹐暗解羅襦。

△重午席間

浴蘭芳荊楚風流﹐艾掩門眉﹐符映釵頭。雪捲鷗波﹐雷轟鼉鼓﹐電閃龍舟。驕馬驟雕弓翠柳﹐小蛾謳寶髻紅橊。醉倚江樓﹐笑煞湘累﹐不葬糟丘。

△幽居次韻

石帆山下吾廬﹐秋水綸竿﹐落日巾車。長嘯歸歟﹐梅驚花謝﹐柳笑眉舒。攛斷著小丫鬟舞元宵迓鼓﹐摸索著大肚皮裝村酒葫蘆。冷落琴書﹐結好樵漁﹐是有紅塵﹐不到幽居。

【中呂】滿庭芳

△感興簡王公實

光陰有幾﹖休尋富貴﹐便省別離。相逢幾个人百歲﹐歸去來兮﹗羊祜空存斷碑﹐牛山何必沾衣﹖漁翁醉﹐紅塵是非﹐吹不到釣魚磯。

△春晚閨怨

楊花滚滚﹐屏山隱隱﹐沈水溫溫。綠紗窗外流鶯問﹐何處東君﹖多病多愁那人﹐不言不語傷春。淸明近﹐深深閉門﹐細雨自黃昏。

△秋夜不寐

西窗酒醒﹐衾閒半幅﹐鼓轉三更。起來無語傷孤另﹐何限幽情。金鎖碎簾前月影﹐玉丁當樓外秋聲。憑闌聽﹐吹簫鳳鳴﹐人在雪香亭。

△湖上晚歸

亭亭翠云﹐娟娟鷺羽﹐細細魚鱗。一方瑞錦香成陣﹐明月隨人。愛蓮女纖纖玉筍﹐唱菱歌采采白。相親近﹐盈盈水濱﹐羅襪暗生塵。

△三衢道中

烏飛兔走﹐鶯煎燕芻﹐蝶怨蜂愁。眼前已是花開候﹐心緒悠悠。一百五日節人家插柳﹐七十二灘上客子移舟。添消瘦﹐尋花載酒﹐不似少年遊。

△春晚梅友元帥席上

知音到此﹐舞雩點也﹐修禊羲之。海棠春已無多事﹐雨洗胭脂。誰感慨蘭亭故紙﹖自沈呤羅扇新詞。急管催銀字﹐哀弦玉指﹐忙過賞花時。

△山居

塵埃野馬﹐風波海鷗﹐鼓吹池蛙。相逢半日漁樵話﹐樂在山家。仙洞冷玲瓏玉霞﹐釣灘平瀲灩金沙。藤陰下﹐村醪旋打﹐醉插滿頭花。

△九曲溪上

桃花院宇﹐梅邊杖履﹐竹下琴書。余不溪上山無數﹐盡自相娛。雲樹淡十幅畫圖﹐月波寒九曲明珠。閒鷗鷺﹐三年伴侶﹐不減賀家湖。

△春日閨思

鉛華淚洗﹐金荷燼冷﹐銀蒜簾垂。話離愁柳外流鶯替﹐念我孤淒。江樹春雲野水﹐梨花暮雨寒食。詩中意﹐今春未歸﹐甘不過燕雙飛。

△春思

愁斟玉﹐塵生院宇﹐弦斷琵琶。相思瘦的人來怕﹐夢繞天涯。何處也雕鞍去馬﹐有心哉歸燕來家。鮫綃帕﹐淚痕滿把﹐人似雨中花。

【中呂】普天樂

△贈白玉梅

謫仙名﹐樂天姓。緇塵不染﹐玉骨長淸。西樓羌管聲﹐東閣新詩興。艷紫妖紅塵俗病﹐論風流讓與瓊瓊。孤山舊盟﹐黃昏月明﹐夜雪初晴。

△別懷二首

故人疏﹐憂心悄。愁雲淡淡﹐遠水迢迢。一聲白雁寒﹐幾點靑山小。滿目淒涼誰知道﹖賦情詞寫徧芭蕉。明月洞簫﹐夕陽細艸﹐沙渚殘潮。

夢初回﹐愁難禁。靑樓痛飲﹐彩扇新吟。金蓮小步移﹐玉藕香腮枕。惜雨憐雲別圖甚﹖五百年一對知音。別離動心﹐分明爲您﹐憔悴如今。

△客懷

楚山云﹐湘江岸。霜添白髮﹐日減朱顏。秋風馬耳寒﹐夜雪貂裘綻。萬里南歸孤飛雁﹐動離情故國鄕關。閒身易懶﹐休官怕晚﹐倦羽知還。

△收心二首

姓名香﹐行爲俏。花花艸艸﹐暮暮朝朝。關心三月春﹐開口千金笑。惜玉憐香何時了﹐彩雲空聲斷鸞簫。朱顏易老﹐靑山自好﹐白髮難饒。

舊行頭﹐家常扮。鴛鴦被冷﹐燕子樓拴。偸將心事傳﹐掇了梯兒看。系柳監花喬公案﹐關防的不似今番。姨夫暗攢﹐行院斗侃﹐子弟先﹤走山﹥。

△秋懷

爲誰忙﹖莫非命。西風驛馬﹐落月書燈。靑天蜀道難﹐紅葉吳江冷。兩字功名頻看鏡﹐不饒人白髮星星。釣魚子陵﹐思蒓季鷹﹐笑我飄零。

△道情

北邙煙﹐西州淚。先朝故家﹐破冢殘碑。樽前有限杯﹐門外無常鬼。未冷鴛幃合歡被﹐畫樓前玉碎花飛。悔之晚矣﹐蒲團紙被﹐歸去來兮。

△渡揚子江

鳳鸞吟﹐魚龍競。舟移古渡﹐潮打空城。淸風江上箏﹐明月波心鏡。未盡詩人登臨興﹐寫新聲寄與卿卿。金山雪晴﹐玉杯露冷﹐銀海花生。

【越調】寨兒令

△春晚次韻

紅漸稀﹐綠將肥﹐一聲杜鵑殘夢裏。踏雪尋梅﹐看到荼コ﹐猶自怨春遲。錦雲中翠繞珠圍﹐碧天邊玉走金飛。安樂窩人未醒﹐森羅殿鬼相隨。催﹐唱不疊醉扶歸。

△題情

綠柳陰﹐翠簾深﹐美人圖畫中不似您。當日相尋﹐出語知音﹐想象到如今。墜烏雲席上瓊簪﹐動淸風花下瑤琴。佩環聲眞洛浦。水月面活觀音。心﹐寄一曲《白頭吟》。

△春愁

鳳翹﹐泣鮫綃﹐一團愁喫在心上了。煙冷香銷﹐月悴花憔﹐難度可憐宵。想合歡繡扇親描﹐記同心羅帕輕揪。塵生白象板﹐聲斷紫鸞簫。焦﹐無夢到藍橋。

△情梅友元帥席上二首

呆答孩﹐守書齋﹐小冤家約定窮秀才。踏徧蒼苔﹐濕透羅鞋﹐不見角門開。碧桃香春滿天臺﹐彩雲深入在陽臺。漏聲催禁鼓﹐月影轉瑤階。猜﹐燒罷夜香來。斂翠蛾﹐香羅﹐病懨懨爲誰憔悴我﹖啞謎猜破﹐冷句調唆﹐便知道待如何﹖阻牛郎萬古銀河﹐氵藍橋千丈風波。偸工夫來覷你﹐說破綻盡由他。哥﹐越間阻越情多。

△過釣臺

紅紫場﹐名利鄕﹐望髙臺倚空煙樹蒼。不戀朝章﹐歸釣夕陽﹐白眼傲君王。客星犯半夜龍牀﹐淸風占七里魚邦。荒煙閉艸堂﹐秋月浸桐江。光﹐千古照滄浪。

△明月樓

玉斧磨﹐錦云窩﹐闌干四時秋意多。畫棟嵯峨﹐丹桂婆娑﹐車馬鬧鳴珂。斗嬋娟光漾銀河﹐立妯婷香捧金波。唐明皇遊廣寒﹐李謫仙問娥。他﹐不醉待如何﹖

△失題二首

虧負咱﹐怎禁他﹐覷著頭玉容惟悴煞。愛處行踏﹐陡恁情雜﹐和俺意兒差。步蒼苔涼透羅襪﹐掩朱門香冷金鴨。把你做心事人﹐望的我眼睛花。茶﹐因甚不來家﹖

我志誠﹐你胡伶﹐一雙兒可人龐道撐。鬥艸踏靑﹐語燕啼鶯﹐引動俏魂靈。繡窗前殘酒爲盟﹐花陰下明月知情。寶香寒靜悄悄﹐羅襪冷戰兢兢。曾﹐直等到二三更。

△元夜卽事

胡洞窄﹐弟兄猜﹐十朝半旬不上街。燈火樓臺﹐羅綺裙釵﹐誰想見多才﹖倚朱簾紅映香腮﹐步金蓮塵污弓鞋。眉尖上空受用﹐心事裏巧安排。來﹐同話小書齋。

△閨思

隔粉墻﹐付香囊﹐一團兒志誠誰信道謊。月淡西廂﹐云冷髙唐﹐獨自的誤春光。花明柳暗生香﹐鶯來燕去成雙。噤未聲離繡牀﹐躡著腳步回廊。娘﹐何處也畫眉郎﹖

△春情

沒亂煞﹐怎禁他﹐綠楊陰那搭兒堪系馬。煙冷香鴨﹐月淡窗紗﹐擎著淚眼巴巴。媚春光艸艸花花﹐惹風聲盼盼茶茶。合琵琶歌白雪﹐打雙陸賭流霞。茶﹐醉了也不來家。

△收心二首

宿鳳凰﹐妒鴛鴦﹐少年心肯將名利想。喧滿平康﹐不犯輕狂﹐談笑玉生香。尢花雪情腸﹐驅風駕月文章。徧遊春世界﹐交付錦排場。兩鬢霜﹐煙雨老滄浪。

面皮兒黃紺紺﹐身子兒瘦巖巖﹐相識每陡然輕視俺﹐鬢髮耽珊﹐身子薄藍﹐無語似癡憨。姨夫每坐守行監﹐妻兒又面北眉南。家私兒零落了﹐名分兒被人攙。再休將﹐風月擔兒擔。

△妓怨三首

洛浦仙﹐麗春園﹐不知音此身誰可憐﹖大姆埋冤﹐孛老熬煎﹐祗爲養家錢。哆著口不斷頑涎﹐腆著臉待喫癡拳。禁持向歌扇底﹐亻孱亻愁在繡牀前。天﹐只不上販茶船。

緣分薄﹐是非多﹐展旗幡硬並倒十數合。赤緊地板障婆娑﹐水性嬌娥﹐愛他推磨小哥哥。腆著臉不怕風波﹐睜著眼撞入天羅。雄糾糾持劍戟﹐磣可可下鍬。呵﹐情願將風月擔兒那。

影外人﹐怕風聲﹐望天長地久博个志誠。柳下私情﹐月底深盟﹐一步步惜惺惺。崔夫人嫌殺張生﹐馮員外買斷蘇卿。他山障他短命﹐您窯變您薄情。聽﹐休想有前程。

△閨怨三首

燒好香﹐告穹蒼﹐行行步步只念想。淚眼汪汪﹐煙水茫茫﹐芳艸帶夕陽。雕鞍去了才郎﹐畫堂別是風光。八的頓開金鳳凰﹐扌蚩的扯破錦鴛鴦﹐吉丁的掂損玉螳螂。

錦繡圍﹐翠紅堆﹐當初有心直到底。雙宿雙飛﹐無是無非﹐不許外人知。眼睜睜指甚爲題﹐意懸懸爲你著迷。有情窺宋玉﹐沒興撞王魁。呸﹐罵你个負心賊。相愛憐﹐惡姻緣﹐云迷武陵仙路遠。塵暗朱弦﹐墨淡銀箋﹐靑艸曲江邊。俏元和花了閒錢﹐病相如潮過頑涎。梅窗宜靜坐﹐紙帳稱孤眠。天﹐休放月團圓。

△秋千

住管弦﹐打秋千﹐花開美人圖畫展。翠髻微偏﹐錦袖輕揎﹐羅帶起翩翩。釧玲瓏響亞紅綿﹐汗模糊濕褪花鈿。綠煙濃春樹底﹐彩雲散夕陽邊。天﹐吹下肉飛仙。

△感舊

曾此中﹐記行蹤﹐桃花去年人面紅。門閉重重﹐春去匆匆﹐何日再相逢﹖眉尖誰畫睛峯﹖睡痕猶點香絨。狻猊金落索﹐鸞鳳玉丁東。空﹐塵滿繡簾攏。

△春思

詩酒緣﹐利名牽﹐話別離幾聲猶耳邊。何處畱連﹖誤我嬋娟﹐一去動輕車。賦傷春懶拂銀箋﹐卜行人不信金錢。盼回音空過雁﹐勸歸去枉啼鵑。天﹐長自對花眠。

△秋日宮詞

添晚妝﹐過回廊﹐吉丁一聲環響。泛羽流商﹐走飛觴﹐笑語間笙簧。廣寒宮舞罷霓裳﹐博山鑪薰透龍香。碧梧枝白鳳凰﹐翠荷葉錦鴛鴦。涼﹐人倚月昏黃。

△吳山塔寺

詩眼明﹐暮山靑﹐倚髙寒滿身風露冷。月輦聞箏﹐水殿鳴笙﹐想象禦街行。寶光圓白傘珠瓔﹐玉花寒碧碗酥燈。西天佛富貴﹐南國樹周彡零。僧﹐同上望江亭。

△嘉禾道中

白鷺鷥﹐黑鸕鶿﹐晴煙遠山橫暮紫。消得新詩﹐佇立多時﹐籬落俺茅茨。浣紗女斜插花枝﹐打魚翁獨棹船兒。夕陽邊雲淡淡﹐小橋外柳絲絲。思﹐當日送春詞。

△觀張氏玉卿雙陸

間錦笙﹐罷瑤箏﹐花陰半簾春晝永﹐鬥艸無情﹐睡又不成﹐佳配兩相停。手初交弄玉拈冰﹐步輕挪望月瞻星。雙敲象齒鳴﹐單走馬蹄輕。嬴﹐夜宴錦香亭。

△山中

寡見聞﹐樂淸貧﹐逍遙百年物外身。麋鹿相親﹐巢許爲鄰﹐仙樹小壺春。住靑山遠卻紅塵﹐掛烏紗髙臥白雲。杏花村沽酒客﹐桃源洞打魚人。因﹐閒問話到柴門。

△桃源亭上

倒玉蓮﹐散金錢﹐先生醉騎鶴上天。月影嬋娟﹐霞袂翩翩﹐卽我是神仙。入蓬萊行見桑田﹐看梅花誤入桃源。溪頭賣酒家﹐洞口釣魚船。專﹐唱我會眞篇。

【雙調】殿前歡

△次韻

桂婆娑﹐云娘行酒雪兒歌。倚南樓喚起東山臥﹐同入無何。停杯問素娥﹐芳年大﹐不嫁空擔閣。朱顏去了﹐還再來麼﹖

△春情

話相思﹐曉鶯啼在綠楊枝。起來搔首人獨自﹐謾寫烏絲。和梨園樂府詩﹐代錦帕回文字﹐訴玉女傷心事。劉郎去後﹐燕子來時。

△秋思

寫新愁﹐一聲羌管滿天秋。骨崖崖人比山容瘦﹐孤倚南樓。珠簾上玉鉤﹐寶篆銷金獸﹐畫鼓催銀漏。關心渭水﹐回首並州。

△歸山

怕人嫌﹐休官歸去效陶潛。山房幸有猿鶴占﹐試鄭疏簾。池邊翠蘚黏﹐屋角垂楊苫﹐山色揉藍染。閒花點點﹐涼月纖纖。

△夜宴

錦排場﹐雲鬟扶醉肉屏香。芙蓉被暖銷金帳﹐酒盡更長。新聲攺樂章﹐蓮兒唱﹐花落秋江上。銀蟾耿耿﹐玉馬當當。

△苕溪遇雪

水晶宮﹐四圍添上玉屏風。娥碎翦銀河凍﹐攙盡春紅。梅花紙帳中﹐香浮動﹐一片梨云夢。曉來詩句﹐畫出漁翁。

△歸興

暮雲遮﹐故山千里路途賒。飄零湖海得還捨﹐整頓些些。苔荒竹徑斜﹐樹老茅亭趄﹐柳減荷花謝。雙飛翡翠。一夢胡蝶。

△西溪道中

笑掀髯﹐西溪風景近新添。出門便是三家店﹐綠柳靑簾。旋挑來野菜甜﹐杜醞濁醪釅﹐整扮村姑﹛斬女﹜。誰將艸書﹐題向茅檐。

△愛山亭上

小闌干﹐又添新竹兩三竿。倒持手版支頤看﹐容我偸閒。松風古硯寒﹐蘚上白石爛﹐蕉雨疏花綻。靑山愛我﹐我愛靑山。

【雙調】淸江引

△春思

黃鶯亂啼門外柳﹐雨細淸明後。能消幾日春﹐又是相思瘦﹐梨花小窗人病酒。

△交翠亭

梅花自開鶴自舞﹐隔斷蓬萊路。雪明黃柳梢﹐月暗蒼松樹﹐池上翠亭人笑語。

△夏夜卽事

醉來晚風生畫堂﹐不記樽前唱。冰壺荔子漿﹐月枕蓉花帳﹐酒醒玉人環響。

△春懷

水邊粉墻生翠蘚﹐緊閉秋千院。銀驄暖玉鞍﹐彩鳳泥金扇﹐那人看花歸路遠。

△采石江上

江空月明人起早﹐渺渺蘭舟棹。風淸白鷺州﹐花落紅雨島﹐一聲杜鵑春事了。

△艸庵午睡

先生華山髙處隱﹐自有淸貧分。華堂碧玉簫﹐紫綬黃金印﹐不如艸庵春睡穩。

△秋思

孤眠夜寒魂夢怯﹐月暗紗燈滅。靑泣露花﹐白柳吟風葉。南樓雁來書到也。

△艸堂夜坐

三間艸堂何所有﹖月色黃昏又。鶴依松樹涼﹐人伴梅花瘦﹐客來不須茶當酒。

△開玄堂上

桃源洞中春幾許﹐此夜徳星聚。天香玉蕊煙﹐仙酒瓊花露。鳳笙一聲鶴對舞。

【越調】小桃紅

△淮安道中

一篙新水綠於藍﹐柳岸漁燈暗。橋畔尋詩駐時暫﹐散晴嵐﹐依微半幅雲煙淡。楊花亂糝﹐扁舟初纜﹐風景似江南。

△秋宵有懷

滿庭落葉響哀蟬﹐秋入生綃扇。池上芙蓉錦成片﹐雨餘天﹐倚闌中欠如花面。詩題翠箋﹐香銷金串﹐羅帳又孤眠。

△遊仙夢

白雲堆裏聽松風﹐一枕遊仙夢。相伴瓊姬玉華洞﹐錦重重﹐覺來香露冷衣重。長橋彩虹﹐空臺丹鳳﹐花影月明中。

△春思

燕南雁北幾相思﹐無限相思事。兩袖啼痕粉香漬﹐牡丹時﹐日長不見音書至。東墻柳絲﹐知人獨自﹐憔悴舞腰枝。

△秋感

錦書紅淚兩三行﹐血點花梢上。小字平安寄無恙﹐雁成雙﹐玉奴更上西樓望。月明繡窗﹐燈昏羅帳﹐今夜夢才郎。

△寄春谷王千戶

紫簫聲冷彩雲空﹐十載揚州夢。一點紅香錦胡同﹐倚東風﹐嬌花寵柳春權重。鞭催玉驄﹐酒攜金鳳﹐半醉月明中。

△春深

一汀煙柳索春饒﹐添得楊花鬧。盼煞歸舟木蘭棹﹐水迢迢﹐畫樓明月空相照。今番瘦了﹐多情知道﹐寬盡翠裙腰。

△秋江晚興

錦鴛涼羽翠蓮香﹐船艤秋江上。別後佳人想無恙﹐暮雲長﹐雁歸曾倚西樓望。紅衫舊腔﹐花鈿新樣﹐封寄柳枝娘。

【中呂】朝天子

△和貫酸齋

小詩﹐半紙﹐幾个相思字。兩行淸淚破胭脂﹐鏡里人獨自。燕子鶯兒﹐蜂媒蝶使﹐正春光明媚時。柳枝﹐翠絲﹐縈系煞心間事。

△席上有贈

教坊﹐色長﹐曾侍宴丹墀上。可憐新燕妒新妝﹐髙髻堆宮樣。芍藥多情﹐海棠無香﹐花不如窈窕娘。錦囊﹐樂章﹐分付向樽前唱。

△閨情

與誰﹐畫眉﹐猜破風流謎。銅駝巷裏玉驄嘶﹐夜半歸來醉。小意收拾﹐怪膽禁持﹐不識羞誰似你。自知﹐理虧﹐燈下和衣睡。

△夜宴卽事

晚涼﹐桂香﹐人在西樓上。仙杯雙棒玉鴛鴦﹐酒釅瓊花釀。方響丁當﹐脆管悠揚﹐金釵十二行。畱連醉鄕﹐收拾夜場﹐更聽云娥唱。

△遊春

花殘錦機﹐�空玉杯﹐三月三十日。惜春滋味似別離﹐只欠離人淚。樹底鶯啼﹐欲畱無計﹐傷心金縷衣。柳堤﹐翠微﹐懶把雕鞍系。

△碧瀾湖上

順流﹐放舟﹐雪夜明如晝。碧瀾湖上記曾遊﹐白髮新靑山舊。仗酒澆愁﹐寒生吟袖﹐月明中十二樓。岸頭﹐凍柳﹐相伴梅花瘦。

△開玄道院賞芙蓉

錦宮﹐半空﹐身世遊仙夢。繡屏香冷玉芙蓉﹐露濕霓裳重。采藥仙童﹐穿花丹鳳﹐上金鰲十二峯。醉翁﹐馭風﹐同入桃源洞。

△看雲樓上

洞賓﹐道人﹐詩句蒼苔暈。酒邊呼我上昆侖﹐知有神仙分。鳳翥山光﹐鸞鳴松韻﹐畫圖中身外身。與君﹐看云﹐咫尺蓬萊近。

△郊行盧使君索賦

小屏﹐瘦影﹐又是年時病。提壺花外兩三聲﹐喚起尋芳興。翠管銀箏﹐一觴一詠﹐玉娉婷金字經。滿城﹐月明﹐醉把雕鞍憑。

△夜坐寄芝田禪師

檜屏﹐艸亭﹐池面芙蕖淨。夜來明月伴看經﹐只有寒山聽。寶鼎香凝﹐銅瓶花影﹐井泉寒秋葉冷。泠泠水聲﹐呦呦鹿鳴﹐寫我林泉興。

△郝東池席上

杏壇﹐藥欄﹐滿地香雲散。仙宮深處更無山﹐只有桃花看。紅雨斑斑﹐玉珊珊﹐翠簾開明月寒。小鬟﹐遞盞﹐合唱《蓬萊慢》。

△歌者訴梅

水濱﹐探春﹐未得南枝信。一簾香夢捲梨云﹐漸覺寒香近。澹月黃昏﹐深雪前村﹐記年時曾見君。淚痕﹐漬粉﹐訴煙雨江南恨。

△湖上卽席

六橋﹐柳梢﹐靑眼對春風笑。一川睛綠漲葡萄﹐梅影花顚倒。藥竈雲巢﹐千載寂寥﹐林逋仙去了。九臯﹐野鶴﹐伴我閒舒嘯。

△冷泉亭上

寺前﹐洞天﹐粉翠圍屏面。隔溪疑是武陵源﹐樹影參差見。石屋金仙﹐巖阿碧蘚﹐濕雲飛硯邊。冷泉﹐看猿﹐搖落梅花片。

△過劉阮洞

路傍﹐海棠﹐步步靑絲障。碧桃流水滿溪香﹐落日溪橋上。仙掌瓊漿﹐玉杵玄霜﹐紫簫寒宿鳳凰。阮郎﹐感傷﹐人不見春無恙。

△探梅

水西﹐探梅﹐隔岸香風細。五云仙子六銖衣﹐邀我花前醉。幺鳳雙飛﹐瑤階如水﹐吹簫月下歸。剡溪﹐路迷﹐雪夜重相會。

【中呂】紅繡鞋

△次崔雪竹韻

學孔子嘗聞俎豆﹐喜嚴陵不事王侯﹐百尺雲帆洞庭秋。醉呼元亮酒﹐懶上仲宣樓﹐功名不掛口。

△寧元帥席上

鳴玉淩煙圖畫﹐樂雲村投老生涯﹐少年推識故侯家﹖靑蛇昏寶劍﹐團錦碎袍花﹐飛龍閒廏馬。

△仙居

有客樽前談笑﹐無心江上漁樵﹐小壺新醞注仙瓢。梅花和月種﹐松葉帶霜燒﹐本淸閒忙到了。

△尋仙簡霞隱

白艸磯頭獨釣﹐靑衣孺子相招﹐尋眞不怕路迢迢。閒雲迷洞口﹐殘雪老墻腰﹐夕陽紅樹杪。

△簡呂實夫理問

紅錦香中樂句﹐紫薇花下詩餘﹐玉麈風流映金魚。嶽陽樓三醉酒﹐渭水岸六韜書﹐髙名垂萬古。

△天竺寺中

金粟池中水鏡﹐玉蓮臺下天燈﹐紅塵無事惱山僧。月窗猿聽講﹐雪嶺馬馱經﹐龍華圖上景。

△武康道中簡王復齋

一帶雲林堪畫﹐數間茅屋誰家﹐山翠空潤烏紗。小池中銀杏葉﹐凍枝上蠟梅花﹐且吟詩休上馬。

△歸興

燕燕鶯鶯生分﹐風風雨雨傷神﹐吐酒吞花過芳春。黃金羞壯士﹐紅粉弄佳人﹐靑山招舊隱。

△徳淸山中簡耿子春

傍水依山境界﹐吟風嘯月情懷﹐紫陽峯頂費靑鞋。閒雲隨地有﹐老樹未花開﹐新詩何處索﹖

△虎丘道上

船系誰家古岸﹖人歸何處靑山﹖且將詩做畫圖看。雁聲蘆葉老﹐鷺影蓼花寒﹐鶴巢松樹晚。

△茅山疏翁索賦

小洞閒花何處﹖矮墻顚艸誰書﹖玉蓮香露冷金壺。紅雲翔彩鳳﹐丹井養文魚﹐靑山馴白虎。

△開玄堂上

花有信春來春來﹐客無心云捲云舒﹐開玄堂上輞川圖。冰梅棲翠羽﹐水藻漾金魚﹐雪松搖玉麈。

△秋望

一兩字天邊白雁﹐百千重樓外靑山﹐別君容易寄書難﹐柳依依花可可﹐雲淡澹月彎彎﹐長安迷望眼。

△開元遺事

羯鼓罷天開云淨﹐鵲橋平斗轉參橫﹐玉人私語祝長生。水邊箏殿小﹐花上舞盤輕﹐月中歌扇冷。

△過括蒼山

鴉噪巖前古廟﹐鶴鳴松頂危巢﹐南明峯下路迢遙。問淸溪道士有﹐喜白髮貴人饒﹐看靑山今日飽。

△偕周子榮遊湖

綠柳暗金沙佛地﹐白蓮開云錦天池﹐搖曳歌聲棹輕移。望南山新有雨﹐喜西子不顰眉﹐飲東陽錯認水。

【雙調】沈醉東風

△瓊花

蝶粉霜勻玉蕊﹐鵝黃雪點冰肌。衣冠后土祠﹐瓔珞神仙﹐倚闌人且賞芳菲﹐煬帝驕奢自喪了國﹐休對我花前嘆息。

△春晚酬史楚甫

錦被堆春寬夢窄﹐畫樓空燕去愁來。芳艸邊﹐夕陽外。怕淸明幾度傷懷﹐關節得荼コ且慢開﹐春已聽楡錢斷買。

△胡容齋使君壽

仙客舞玄裳縞衣﹐小蠻歌翠袖蛾眉。戲彩堂﹐蟠桃會。錦云深月明風細﹐桂子香中品玉笛﹐人醉倚蓬瀛畫裏。

△眉壽樓春夜

狂客簪花起舞﹐佳人秉燭ヅυ。小樹風﹐香階露。醉鄕中不知春去﹐更盡荼コ酒一壺﹐彊似聽西園夜雨。

△夜宴卽事

花影蟬蛾翠鬟﹐柳蔭驄馬金鞍。酒未闌﹐人爭看。玉纖寒試調箏雁﹐眼約心期不暫閒﹐半醉也燈前換盞。

△九月十日見桃花

前度劉郎老矣﹐去年崔護來遲。紅雨飛﹐西風起。望白衣可憐憔悴﹐節去蜂愁蝶未知﹐冷落似天臺洞裏。

△靜香堂看雨

乘落日村翁捕魚﹐感西風倦客思鱸。倒翠壺﹐歌金縷。靜香來隔水芙蕖﹐綠柳紅橋入畫圖﹐人正在溪亭看雨。

△客維揚

第一泉邊試茶﹐無雙亭上看花。鳳錦箋﹐鮫綃帕。金盤露玉手琵琶﹐雪滿長街未到家﹐翠兒唱宜歌且把。

△夜景

雲母屏花前月明﹐雪兒歌席上風生。象板敲﹐螺鬟整。人嬌體態娉婷。萬卷堂深一盞燈﹐看不上梅窗瘦影。

【越調】天淨沙

△馬謙齋園亭

簪纓席上團欒﹐杖藜松下盤桓﹐噴玉西風脆管。雪芳亭畔﹐秋香一樹金丸。

△雪中酬王一山

瑤園樹老瓊枝﹐玉奴酒捧金卮﹐十二闌干倚徙。探梅人至﹐灞橋詩等多時。

△春情

一言半語恩情﹐三番兩次丁寧﹐萬劫千生誓盟。柳衰花病﹐春風何處鶯鶯﹖

△明月樓上有贈

意中千里嬋娟﹐樓頭幾度團圓﹖燈下些兒空便。柳驚花顫﹐何時長在樽前﹖

△由徳淸道院來杭

丹鑪好養朱砂﹐洞門長掩靑霞﹐又上西湖去馬。放心不下﹐桃源亭上梅花。

△寒夜書事

月移影落冰池﹐煙消香護簾長﹐枕上佳人未知﹐雪篝重被﹐小梅招得春歸。

△桃源洞

蒼雲朵朵奇峯﹐翠蓬隱隱仙宮﹐醉眼簾花幾重﹖小桃溪洞﹐劉郎不信秋風。

△春晚

翠簾不捲鉤閒﹐華堂長見門關﹐血指頻將淚彈。玉人愁慣﹐杏花樓上春殘。

△秋感

翠萍波底遊魚﹐碧悟井上啼烏﹐獨立西風院宇。相思何處﹖芭蕉一卷愁書。

【正宮】醉太平

△傷春

煙消寶鴨﹐字篆銀蝸﹐傷春心事付琵琶﹐誤平康過馬。玉容淚濕鴛鴦帕﹐紅絨香冷秋千架﹐金壺水換牡丹花﹐等他來看咱。

△金華山中

金華洞冷﹐鐵笛風生。尋眞何處寄閒情﹖小桃源暮景。數枝黃菊勾詩興﹐一川紅葉迷仙徑﹐四山白月共秋聲﹐詩翁醉醒。

△登臥龍山

黃庭小楷﹐白薴新裁﹐一篇閒賦寫秋懷﹐上越王古臺。半天虹雨殘雲載﹐幾家漁网斜陽曬﹐孤村酒市野花開﹐長吟去來。

△山中小隱

裹白雲紙襖﹐掛翠竹麻條﹐一壺村酒話漁樵﹐望蓬萊縹緲。漲葡萄靑溪春水流仙棹﹐靠團標空巖夜雪迷丹竈﹐碎芭蕉小庭秋樹響風濤﹐先生醉了。

【越調】憑闌人

△暮春卽事二首

萬朵靑山生暮云﹐數點紅香畱晚春。憑闌愁玉人﹐對花寬翠裙。

小玉闌干月半掐﹐嫩綠池塘春幾家。鳥啼芳樹丫﹐燕銜黃柳花。

△江樓卽事

一曲琵琶江上舟﹐十二闌乾天外樓。粉香蝶也愁﹐玉容花見羞。

△八詠樓上酬正則李侯

爛醉東君三月時﹐細和休文八韻詩。舞裙催《柘枝》﹐曲闌搖柳絲。

△秋思和吳克齋

一寸冰蟾明翠廊﹐萬里靑天書雁行。碧梧敲晚涼﹐玉人燒夜香。

△和白玉眞人

寶劍英雄血已幹﹐玉府神仙心自閒。煉霞成大丹﹐袖雲歸故山。

玉手攜香羅帕幹﹐粉面粘花妝鏡寒。對樓千萬山﹐倚云十二鬟。

△湖上醉餘二首

明月中流歌扣舷﹐柔雪雙娃同采蓮。小詞玉翼蟬﹐醉書金粉箋。

屏外氤氳蘭麝飄﹐簾底星松鸚鵡嬌。暖香繡玉腰﹐小花金步搖。

△席上分題

妝淡亭亭堆髻螺﹐歌緩盈盈停眼波。念奴畱意多﹐使君如醉何﹖

晚晴小景

金羽翩翩柳外鶯﹐玉手纖纖膝上箏。晚風花雨晴﹐小樓山月明

【雙調】落梅風

△玉果山先上尋梅

隨明月﹐過小橋﹐記年時杖藜曾到。倚東風一枝斜更好﹐玉生香有誰索笑﹖

△禹寺見梅

蒲團厚﹐紙帳新﹐不奢華自然風韻。小窗見梅如故人﹐亞冰梢月斜云褪。

△冬夜

更闌後﹐雁過也﹐夢不成小窗寒夜。伴離人落梅香帶雪﹐半簾風一鉤新月。

△別會稽胡使君

載酒人何處﹖倚闌花又開﹐憶秦娥遠山眉黛。錦云香鑑湖寬似海﹐還不了五年詩債。

△廢園湖石

芭蕉畔﹐楊柳邊﹐想當時玉人嬌面。十年舊題漫翠蘚﹐倚髙寒夏云一片。

△歌姬張氏睡起

瑤池上﹐翠檻邊﹐笑當時六郎嬌面。行雲夢回眉黛淺﹐枕痕香睡紅一綫。

△嘆世和劉時中

土庫千年調﹐金瘡百戰功﹐嘆興亡一場春夢。臥白雲北邙山下冢﹐信虛名得來無用。

△閒居

看云坐﹐聽雨眠﹐鶴飛歸老梅庭院。靑山隱居心自遠﹐放浪他柳鶯花燕。

△西園春暮

傷春瘦﹐望遠愁﹐掩朱門碧苔生。繞西園旋呼花下酒﹐海棠飛牡丹廝夠。

△睡起

攏釵燕﹐ヒ繡鴛﹐捲朱簾綠陰庭院。柰何天不教人醉眠﹐打新荷雨聲一片。

△東嘉緣野橋

漁榔靜﹐雁字斜﹐柳陰疏藕花初謝。小闌干畫橋橫緣野﹐憶西湖月明秋夜。

△閒閒亭上

魚吹沫﹐鶴弄影﹐洗秋云玉波如鏡。閒閒小亭風日冷﹐竹千竿綠苔三徑。

△和崔雪竹

依村店﹐駐小車﹐玉驄嘶繡鞍初卸。琵琶亂彈人醉也﹐雁云髙薊門秋月。

△春情

桃花面﹐柳葉眉﹐小亭臺鎖紅關翠。孤幃玉人初睡起﹐不平他錦鴛成對。

△胡貴卿席上

宜春令﹐消夜圖﹐錦橙開巽人香霧。梅花月邊同笑語﹐不尋思灞橋詩句。

△秋望

榦荷葉﹐脆柳枝﹐老西風滿襟秋思。盼來書玉人憔悴死﹐界靑天雁飛一字。

△憶別

啼紅袖﹐識錦圖﹐記臨行雨花風絮。平安字書曾寄與﹐題名在鳳鸞雙處。

△和盧彥威學士

貂裘敝﹐驄馬驕﹐雪花飛薊門寒到。雁兒幾聲南去了﹐也教他玉人知道。

△肅齋翁命賦獅橘

生獰面黃金獸﹐蜜多心白玉漿。吼千林月寒霜降﹐繞維摩萬八千佛供牀﹐噴淸香九重天上。

【仙呂】一半兒

△秋日宮詞

花邊嬌月靜妝樓﹐葉底滄波冷翠溝﹐池上好風閒禦舟。可憐秋﹐一半兒芙蓉一半兒柳。

△梅邊

枝橫翠竹暮寒生﹐花淡紗窗殘月明﹐人倚畫樓羌笛聲。惱詩情﹐一半兒淸香一半兒影。

△情

數層秋樹隔雕檐﹐萬朵晴雲擁玉蟾﹐幾縷夜香穿繡簾。等潛潛﹐一半兒門開一半兒掩。

△野橋酬耿子春

海棠香雨污吟袍﹐薜荔空墻閒酒瓢﹐楊柳曉風涼野橋。放詩豪﹐一半兒行書一半兒艸。

△賞牡丹

錦裙吹上翠云枝﹐綠酒爭傳白玉卮﹐皓齒慢歌金縷詞。牡丹時﹐一半兒姚黃一半兒紫。

△蒼崖禪師退隱

柳梢香露點荷衣﹐樹杪斜陽明翠微﹐竹外淺沙涵釣磯。樂忘歸﹐一半兒靑山一半兒水。

【中呂】山坡羊

△別懷

衣松羅扣﹐塵生鴛﹐芳容更比年時瘦。看吳鉤﹐聽秦樞﹐別離滋味今番又﹐湖上藕花堤上柳。颼﹐渾是秋﹔愁﹐休上樓。

△春睡

花沾宮額﹐艸香羅帶﹐一春心事愁無柰。感離懷﹐夢多才﹐流鶯只在朱簾外﹐午睡正濃驚覺來。挨﹐金鏡臺﹔歪﹐金鳳釵。

△感舊

憑髙凝眺﹐臨風舒嘯﹐一番春事胡蝶鬧。越山髙﹐楚天遙﹐東風依舊桃花笑﹐金鞍少年何處了。牢﹐粗布袍。熬﹐白鬢毛。

△閨思

雲松螺髻﹐香溫鴛被﹐掩春閨一覺傷春睡。柳花飛﹐小瓊姬﹐一聲雪下呈祥瑞﹐團圓夢兒生喚起。誰﹐不做美﹖呸﹐卻是你﹗

【離調】梧葉兒

△春日感懷

閒羅扇﹐墜錦囊﹐塵滿碧紗窗。燕語烏衣巷﹐花開白玉堂﹐人去紫雲娘﹐月冷妝樓夜香。

△早行

雞聲罷﹐角韻殘﹐落月五更寒。紫塞呼白雁﹐黃河繞黑山﹐翠袖上雕鞍﹐行路比別離更難。

△旅思

題新句﹐感舊遊﹐塵滿裘。鏡裏休文瘦﹐花邊湘水秋﹐樓上仲宣愁。誰伴我新丰酒。

△垂虹亭上

三髙地﹐萬古愁﹐行客記曾遊。綠樹當朱戶﹐靑山朝畫樓﹐紅袖倚蘭舟﹐借問誰家賣酒﹖

△春日簡鑑湖諸友

簪花帽﹐載酒船﹐急管間繁弦。席上題羅扇﹐雲間寄錦箋﹐水畔墜金鞭﹐不減長安少年。

△雪中

乘興詩人棹﹐新烹學士茶﹐風味屬誰家﹖瓦懸冰筋﹐天風起玉沙﹐海樹放銀花﹐愁壓擁藍關去馬。

△別懷

枕上圓孤夢﹐燈前賦小詩﹐淚臉界胭脂。脆管催銀字﹐垂楊綰翠絲﹐別酒盡金卮﹐相思病明年那時。

△春日書所見

薔薇徑﹐芍藥闌﹐鶯燕語間關。小雨紅芳綻﹐新睛紫陌乾﹐長日繡窗閒﹐人立秋千畫板。

△壽席

晴山翠﹐明月圓﹐鶴舞影蹁躚。酒進長生藥﹐花開小洞天﹐人樂太平年﹐八千歲蓬萊地仙。

△長沙道中

扁舟興﹐澹月痕﹐薄暮小江村。人入瀟湘畫﹐酒傾桑落樽﹐詩弔汨羅魂﹐醉臥梅花樹根。

△山陰道上

雲門路﹐天柱峯﹐花暗月朦朧。雪冷誰家店﹖山深何處鐘﹖棹孤篷﹐興不盡吟詩信翁。

△有所思

人何處﹖艸自春﹐弦索已生塵。柳綫縈離思﹐荷衣拭淚痕﹐梅屋鎖吟魂﹐目斷吳山暮云。

【正宮】小梁州

△春夜

玉簫吹斷鳳釵分﹐瘦損眞眞。小詞空制錦回文﹐孤眠恨﹐翠被寶香溫。

【幺】故人一去無音信﹐望篷萊隔幾重云。燕未歸﹐春將盡﹐梨花庭院﹐和月掩朱門。

△秋思酸齋索賦

鴛鴦飛起藕花洲﹐碧水明秋。玉人天際認歸舟﹐秋來後﹐憔悴見花羞。

【幺】黃昏又是愁時候﹐柳梢頭新月如鉤。成間闊﹐添消瘦﹐新書裁就﹐一雁過妝樓。

△郊行卽事

小橋流水落紅香﹐兩兩鴛鴦。當鑪艷粉倚明妝﹐深深巷﹐酒旆綠垂楊。

【幺】新詩欲寫東墻上﹐柰桃花未識劉郎。乘興來﹐回頭望﹐眼波微澑﹐還許謫仙狂。

△春日次陳在山韻

海棠開後一停春﹐過了三分。花梢紅日曉窗溫﹐鄰姬問﹐忙甚不開門﹖

【幺】畫屏咫尺巫山近﹐漬春衫都是啼痕。錦帳愁﹐香奩恨﹐最傷情處﹐酒醒怯燈昏。

【南呂】金字經

△偕葉雲中山行

萬里封侯貴﹐一場春夢中﹐破帽靑鞋策短筇。逢﹐南山采藥翁。桃花洞﹐白雲千萬重。

△訪吾丘道士

細艸眠白兔﹐小花啼翠禽﹐且聽松風坐綠陰。尋﹐洞天深又深。遊仙枕﹐頓消名利心。

△靑霞洞趙肅齋索賦

酒後詩情放﹐水邊歸路差﹐何處靑霞仙子家﹖沙﹐翠苔橫古槎。竹陰下﹐小魚爭柳花。

△壽彥遠盧使君

勝境藏仙洞﹐浩歌來醉鄕﹐菡萏花開十里塘。香﹐戶家白玉堂。仙人仗﹐鳳頭萱艸黃。

△湖上寒食

火冷嘗仙飯﹐酒香撒鬼錢﹐細雨家家楊柳煙。園﹐斷橋西堍邊。秋千倦﹐玉人爭畫船。

△環綠亭上

水冷溪魚貴﹐酒香霜蟹肥﹐環綠亭深掩翠微。梅﹐落花浮玉杯。山翁醉﹐笑隨明月歸。

△開玄道院

翠崦仙云暗﹐素琴冰澗長﹐畫永人閒白玉堂。嘗﹐煮茶春水香。玄泉上﹐鶴飛松露涼。

△佛會

萬壽月面拂﹐十方云會僧。寶殿香風秋樹鳴。靑﹐蓮花池上生。靈上頂﹐半空玉磬聲。

△王國用胡琴

雨漱窗前竹﹐澗流冰上泉﹐一綫淸風動二弦。聯﹐小山秋水篇。昭君怨﹐塞云黃暮天。

△題扇

玉手銀箏柱﹐翠濤金屈卮﹐正是魚肥蟹健時。詩﹐醉題秋扇兒。黃華字﹐亂風搖柳絲。

△次韻

出岫白雲笑﹐入山明月愁﹐兩字功名四十秋。羞﹐死封不義侯。村學究﹐且讀書靑海頭。

△情

雲雨山頭暗﹐女牛天上期﹐寶鼎香寒玉漏遲。推﹐角門花影移。鴛鴦會﹐莫教明月知。

【南呂】四塊玉

△秋望和胡致居

菊又開﹐人何往﹖夜靜孤眠北窗涼﹐月明閒上南樓望。天一方﹐雁幾雙﹐書半行。

△客席胡使君席上

舞態輕﹐歌喉穩﹐十里香塵柳邊春﹐一聲《金縷》樽前韻。斂繡巾﹐整翠云﹐點絳唇。

△春愁

曉夢云﹐殘妝粉﹐一點芳心怨王孫﹐十年不寄平安信。綠水濱﹐碧艸春﹐紅杏村。

△傷春

楊柳陰﹐秋千影﹐恨煞啼鵑斷腸聲﹐越添怨女傷春病。倚繡屏﹐ㄐ錦箏﹐調玉笙。

△宮中秋日

環輕﹐蓬萊淺﹐桂子香淸小壺天﹐芙蓉露冷披香殿。花可憐﹐月又圓﹐人未眠。

△梅友席上

已樂閒﹐從吾懶﹐虎帳風悲紫荊關﹐馬啼霜凍白雲棧。冷眼看﹐倦鳥還﹐行路難。

△史氏池亭

宿酒醒﹐良宵永﹐風細荷香夢魂淸﹐月明梧葉闌干靜。玉管笙﹐粉面箏﹐金字輕。

△東浙舊遊

鏡水邊﹐巾山頂﹐兩袖松風羽衣輕﹐一奩梅月冰壺淨。鵲尾鑪﹐鳳嘴瓶﹐雁足燈。

△懷古疏翁索題

舞袖云﹐妝臺粉﹐翠被濃香一時恩﹐黃沙妖血千年恨。虞美人﹐孔貴嬪﹐楊太眞。

【正宮】塞鴻秋

△湖上卽事

斷橋流水西林渡﹐暗香疏影梅花路。蹇驢破帽登山去﹐夕陽古寺題詩處。樹頭啼翠禽﹐水面飛白鷺﹐傷心和靖先生墓。

△春情

疏星澹月秋千院﹐愁雲恨雨芙蓉面。傷情燕足畱紅綫﹐惱人鸞影閒團扇。獸鑪沈水煙﹐翠沼殘花片﹐一行寫入相思傳。

△道情二道

直鉤曾下嚴灘鉤﹐淸風自學蘇門嘯。蜜蜂飛繞簪花帽﹐野猿坐守燒丹竈。扁舟範蠡髙﹐五柳陶潛傲﹐南華夢裏先驚覺。

雪毛馬響狻猊占﹐神光龍吼昆吾劍。冰堅夜半兪天塹﹐月寒曉起離村店。一身行路難﹐兩鬢秋霜染﹐老來莫起功名念。

【雙調】慶宣和

△春思

一架殘紅褪舞裙﹐總是傷春。不似年時鏡中人﹐瘦損﹐瘦損。

△春晚病起四首

燕懶鶯慵春幾何﹖風雨蹉跎。柳眼花心尙情多﹐病可﹐病可。

十二朱簾不上鉤﹐懶倚妝樓。斂翠啼紅爲誰羞﹖問口﹐問口。

燕子來時人未歸﹐肯誤佳期﹖一對燈花玉蛾飛﹐報喜﹐報喜。

四壁靑燈酒半酣﹐病骨巖巖。無斤兩腌贊擔兒擔﹐自攬﹐自攬。

△毛氏池亭

云影天光乍有無﹐老樹扶疏。萬柄髙荷小西湖﹐聽雨﹐聽雨。

△賦情

柳陣花圍云錦窩﹐一見情多。恨雨愁雲病如何﹖爲我﹐爲我。

△歌者花花

蜂蝶紛紛鶯燕猜﹐喧滿香街。一朵妖紅爲誰開﹖斗買﹐斗買。

【雙調】撥不斷

△第一樓小集

立金梯﹐卻瑤杯﹐兩行紅袖君休醉。萬里黃沙客未歸﹐一天白月秋無際﹐有書難寄。

△琵琶姬王氏

坐離筵﹐促哀弦﹐紅妝新畫昭君面。玉手輕彈秋水篇﹐靑衫老淚湓江怨﹐幾時重見。

△客懷

抖徵衫﹐望江南﹐曉奩開月衰容鑑。恨墨拈元遠信緘﹐凍河膠雪扁舟纜﹐利名全淡。

△會稽道中

墓田鴉﹐故宮花﹐愁煙恨水丹靑畫。峻宇雕墻宰相家﹐夕陽芳艸漁樵話﹐百年之下。

【雙調】水仙子

△維揚遇雪

蘆汀漸漸蟹行沙﹐梅月昏昏鶴到家﹐梨云冉冉蝶初化。透朱簾敲翠瓦﹐莫吹簫不必烹茶。玉蓑衣人堪畫﹐金盤露酒旋打﹐預賞瓊花。

△道院卽事

鑪中眞貢長黃芽﹐亭上仙桃綻碧花﹐吟邊苦茗延淸話。玄玄仙子家﹐小舟橫淺水平沙。芳艸眠馴兔﹐綠楊啼乳鴉﹐門掩靑霞。

【雙調】折桂令

△小金山

拂闌干仙袂飄飄﹐堂占波心﹐纜解松腰。露滿螺杯﹐風香翠袖﹐月冷鸞簫。比江上金山小小﹐望天邊銀海迢迢。醉倚紅橋﹐休說江南﹐西子妖嬈。

△小崆峒燕集

小崆峒庭院深深﹐老鶴長鳴﹐鸚鵡能吟。簾外荷香﹐樓前柳影﹐井上桐陰。七寶樹天風古林﹐六銖衣水月觀音。座列瓊簪﹐酒進金波﹐曲奏瑤琴。

△秋思

寫新詩紅葉胭脂﹐數字歸鴻﹐一扇涼ざ。遠水空奩﹐殘荷老翠﹐倦柳荒絲。瘦嘴鼻羞看鏡子﹐病腰肢寬褪裙兒。間別多時﹐不似今年﹐又害相思。

【中呂】滿庭芳

△碧山丹房

閒閒道隱﹐玄玄妙門﹐怪怪山人。予生自有神仙分﹐何必尋眞﹖紅的花開小春﹐碧檀欒樹倚蒼云。吹簫韻﹐觀棋夜分﹐沈水暖梅魂。

△春怨

塵蒙玉軫﹐妝殘翠靨﹐圍褪羅裙。月明誰上秦樓問﹖香冷燈昏。水北花南那人﹐鶯來燕去三春。淸明近﹐於飛上墳﹐不由我不傷神。

【越調】寨兒令

△憶別

花見羞﹐淚凝眸﹐別時語言不應口。柳下秦謳﹐馬上吳鉤﹐何處寄風流﹖五湖範蠡漁舟﹐西風季子貂裘。靑鸞遲遠信﹐白雁報新秋。愁﹐懶上小紅樓。

【雙調】殿前歡

△春遊

上花臺﹐落紅沾滿綠羅鞋。誰家庭院秋千外﹐蘭麝裙釵。我閒將笑口開﹐也待了芳春債﹐何處把新詩賣。無情蝶怨﹐不飲鶯猜。

△湖上

夜遊湖﹐翠屏飛上玉蟾蜍。粉墻猶記題詩處﹐樹影扶疏。寫新詩作畫圖﹐雪老西泠渡﹐花謝孤山路。林逋領鶴﹐潘苑騎驢。

【雙調】淸江引

△碧山丹房早起

翠蓬一壺天地小﹐又是邯鄲道。尋眞客到來﹐夢短人驚覺﹐泠泠玉笙松月曉。

△張子堅運判席上三首

功名壯年今皓首﹐揀得溪山秀。淸霜紫蟹肥﹐細雨黃花瘦﹐牀頭一壺新糯酒。去來去來歸去來﹐菊老靑松在。生前酒一杯﹐死後名千載﹐淮陰侯不如彭澤宰。雲巖隱居安樂窩﹐盡把陶詩和。村醪蜜樣甜﹐山栗拳來大﹐梅窗一鑪松葉火。

【越調】小桃紅

△湖上和劉時中二首

一聲嬌燕綠楊枝﹐滿眼尋芳事。塔影雷峯水邊寺﹐夕陽時﹐畫船無數圍花市。三弦玉指﹐雙鉤艸字﹐題贈粉團兒。

棹歌驚起錦鴛鴦﹐開宴新亭上。詩有新題酒無量﹐醉何妨﹖長吟笑倚闌干望。西湖夜涼﹐吳姬低唱﹐畫舫宿荷香。

【中呂】朝天子

△道院中碧桃

翠蛾恨誰﹖靑鸞信遲﹐題詩記淸明日。淚彈紅雨笑鄰姬﹐同立蒼苔地。萼綠仙人﹐玄都觀裏﹐怪劉郎不記得。今春又歸﹐花能幾回﹖且自吹笙醉。

△訪九臯使君

槿籬﹐傍水﹐樓與靑山對。一庭香雪糝荼コ﹐松下溪童睡。淨地畱題﹐柴門還閉﹐籠開鶴自飛。看梅﹐未回﹐多管向西湖醉。

△春思

菱花破兩邊﹐瑤琴斷四弦﹐恩又翻成怨。黃雲孤雁褪花鈿﹐羞掩雙鸞扇。歸燕年年﹐離恨綿綿﹐又西湖拜掃天。寺前﹐上船﹐試照我傷春面。

【中呂】紅繡鞋

△題惠山寺

舌底朝朝茶味﹐眼前處處詩題﹐舊刻漫漶看新碑。林鶯傳梵語﹐巖翠點禪衣﹐石龍噴淨水。

△蔡行甫郊居

白露離離香稻﹐淸風小小團茅﹐蔡仙家只隔宋姑橋。籬邊一水繞﹐門外兩山髙﹐庭前雙檜老。

△集慶方丈

月桂峯前方丈﹐雲松徑裏禪房﹐玉甌水乳洗詩腸。蓮花香世界﹐貝葉古文章﹐秋堂聽夜講。

【雙調】沈醉東風

△秋夜旅思

二十五點秋更鼓聲﹐千三百里水館郵程。靑山去路長﹐紅樹西風冷。百年人半紙虛名﹐得似璩源閣上僧﹐午睡足梅窗日影。

△气球

元气初包混沌﹐皮囊自喜囫圇。閒田地著此身﹐絕世慮縈方寸。圓滿也不也煩人﹐一腳騰空上紫雲﹐彊似向紅塵亂滚。

△瓊珠臺

琪樹暖靑山鷓鴣﹐石牀平紅錦氍毹。雲間萼綠華﹐梅下蓬萊屨。倚髙寒滿身香露﹐相伴仙人倒玉壺﹐月明夜瑤琴一曲。

【雙調】慶東原

△春日

鶯啼晝﹐人倚樓﹐酒痕淹透香羅柚。薔薇水蘸手﹐荔枝漿爽口﹐瓊花露扶頭。有意送春歸﹐無柰傷春瘦。

【中呂】迎仙客

△春思

魚尾釵﹐鳳頭鞋﹐花邊美人安在哉﹖煙冷寶鑪香﹐塵昏玉鏡臺。燕子歸來﹐月淡朱簾外。

△括山道中

云冉冉﹐艸纖纖﹐誰家隱居山半掩﹖水煙寒﹐溪路險。半幅靑簾﹐五里桃花店。

【雙調】落梅風

△客金陵

臺城路﹐故國都﹐濕胭脂井痕香污。後庭不知誰是主﹖亂蛩吟野花玉樹。

△春日宮詞

催箏雁﹐舞鏡鸞﹐惜春歸蝶狂蜂亂。阿金自調銀字管﹐按霓裳牡丹花畔。

△碧雲峯書堂

依松澗﹐結艸廬﹐讀書聲翠微深處。人間自晴還自雨﹐戀靑山白雲不去。

【中呂】山坡羊

△酒友

劉伶不戒﹐靈均休怪﹐沿村沽酒尋常債。看梅開﹐過橋來﹐靑旗正在疏籬外﹐醉和古人安在哉。窄﹐不夠釃。哎﹐我再買。

△客髙郵

危臺凝佇﹐蒼蒼煙樹﹐夕陽曾送龍舟去。映菇蘆﹐捕魚圖﹐一竿風旆橋西路﹐人物風流聞上古。儒﹐秦太虛﹔湖﹐明月珠。

【南呂】金字經

△春懷

瘦影孤鸞鑑﹐怨聲阿鵲鹽﹐病起離人愁轉添。嫌﹐燕歸雙入簾。朱門掩﹐夜香不喜拈。

△梅邊

雪冷松邊路﹐月寒湖上村﹐縹緲梨花入夢云。巡﹐小檐芳樹春。江梅信﹐翠禽啼向人。

△石門洞天

錦樹開圖障﹐翠峯堆發鬟﹐屋老蒼云暗紫壇。閒﹐玉龍耕破山。白石爛﹐半巖秋雨寒。

△仙居

白日孤峯上﹐紫雲雙澗邊﹐饑有松花渴有泉。仙﹐抱琴巖下眠。蟠桃宴﹐鶴來騎上天。

△別懷

海樹離懷近﹐月英眉黛愁﹐《金縷》一聲雙玉舟。畱﹐共登思遠樓。重陽後﹐菊花風雨秋。

【仙呂】太常引

△姑蘇臺賞雪

斷塘流水洗凝脂﹐早起索吟詩。何處覓西施﹖垂楊柳蕭蕭鬢絲。銀匙藻井﹐粉香梅圃﹐萬瓦玉參差。一曲樂天詞﹐富貴似吳王在時。

【雙調】湘妃怨

△武夷山中

落花流水出桃源﹐暖翠晴雲滿藥田。流金古像開香殿﹐步虛聲未遠﹐鶴飛來認得神仙。傍艸漫山徑﹐幽花隱洞天﹐玉女溪邊。

△山中隱居

丹翁投老得長生﹐白鶴依人認小名。靑山換主隨他姓﹐嘆乾坤一艸亭﹐半年不出巖扃。寫十卷《續仙傳》﹐和一篇《陋室銘》﹐補注《茶經》。

△懷古

秋風遠塞皂雕旗﹐明月髙臺金鳳杯。紅妝肯爲蒼生計﹐女妖嬈能有幾﹖兩蛾眉千古光輝。漢和番昭君去﹐越吞吳西子歸﹐戰馬空肥。

△黃山道中

何人禮斗上松梢﹖有客題名刻樹腰。指前峯半日行來到﹐這山不是小﹐洞天寬容我詩豪。白雲觀欹仙枕﹐朱砂泉流藥瓢﹐紫蘭宮玉女吹簫。

【雙調】折桂令

△錢塘卽事

倚蒼云拱北城髙﹐地勝東吳﹐樹老南朝。翠袖聯歌﹐金鞭爭道﹐畫舫平橋。樓上樓直浸九霄﹐人擁人長似元宵。燈火笙簫﹐春月遊湖﹐秋日觀潮。

△紫微樓上右平章索賦

鎭錢塘太乙勾陳﹐玉柱擎天﹐繡衮生春。潮點鵝毛﹐山盤鳳尾﹐瓦魚鱗。近北斗三天紫宸﹐拂危欄兩袖白雲。可摘星辰﹐誰信蟾宮﹐著我閒身。

△微州路譙樓落成

小闌干髙倚長空﹐壯觀山城﹐仿佛天宮。徧畫鼉﹐嘶殘玉鳳﹐漏盡銅龍。催古寺一百八曉鐘﹐動晨光三十六晴蜂。雄視江東﹐萬井春風﹐太守神功。

△湖上雪晴魯至道席間賦

想當年雁塔題名﹐衣錦歸來﹐攬轡澄淸。試坐漁磯﹐相親蟻綠﹐不負鷗盟。靑山老西施暮景﹐碧天髙東魯文星。陶寫襟靈﹐玉手琵琶﹐翠袖娉婷。

△贈胡存善

掌梨園樂府須知﹐富有牙簽﹐名動金閨。一代風流﹐九州人物﹐萬斛珠璣。解流水髙山子期﹐制暗香疏影姜夔。胸次淸奇﹐笑毀黃鐘﹐識透玄機。

【中呂】滿庭芳

△春暮

韶光幾分﹐紅飄恨雨﹐綠染愁雲。粉痕吹上何郎鬢﹐買不住東君。梨花下香風玉樽﹐松株外落曰金盆。消磨盡尋芳故人﹐鶯燕自爭春。

△題小小蓬萊

蘭花旋買﹐靈芝未采﹐藕葉初裁。壺中天地春常在﹐畫苑琴臺。望弱水湧茫茫大海﹐號幽居日小小蓬萊。紫門外﹐𨿽無俗客﹐童子且休開。

△樊氏素云

櫻桃口脂﹐提君雅號﹐索我新詞。梨花夢裏同心事﹐雪比芳姿。迎皓月玲瓏玉枝﹐結香婀娜瓊芝。題卿字﹐光生繭紙﹐頭上黑雨催詩。

【雙調】燕引雛

△張氏玉卿

瑩無瑕﹐淡妝何必禦鉛華﹐妖姿映雪彊如畫。素手琵琶﹐天仙第一家。荊山下﹐連城價。香欺瑤艸﹐艷壓瓊花。

△雪晴過揚子渡坐江風山月亭

雪晴初﹐金山頂上玉浮屠﹐題詩風月無邊處。身在冰壺﹐天然泛剡圖。西津渡﹐南歸路。茶香陸羽﹐梅隱林逋。

△桐江卽事

掛詩瓢﹐騎牛閒過問松梢﹐不知世上紅塵鬧。花掩雲巢﹐烏紗白袍。桐君藥﹐嚴陵釣。山椒暖翠﹐沙嘴寒朝。

【南呂】金字經

△劉氏瑞蓮

種帶瑤池露﹐藕香玉井湫﹐曾向苕溪溪上游。愁﹐結花成並頭。何時又﹐共登仙葉舟。

△觀泉

靖節黃花徑﹐子猷蒼太亭﹐千澗飛來六月冰。淸﹐素琴無意聽。闌干靜﹐白雲鐘一聲。

△觀獵

雪點蒼鷹俊﹐玉花驄馬驕﹐廣利將軍獵近郊。袍﹐織成金翠毛。隨軍樂﹐繡旗雙皂雕。

【越調】天淨沙

△荷邊宿鷺

幽禽瘦聳雙肩﹐晚花香褪妝鈿﹐月淡煙寒水淺。遠江如練。夢歸西塞山前。

△懷古疏翁命賦

翠芳園老樹寒鴉﹐朱雀橋野艸閒花﹐烏江岸將軍戰馬。百年之下﹐畫圖畱落誰家﹖

【雙調】淸江引

△張子堅席上

雲林隱居人未知﹐且把柴門閉。詩牀竹雨涼﹐茶鼎松風細﹐遊仙夢成鶯喚起。

△湖上

去年香梅花帶雪﹐賽到孤山社。酒從村店賒﹐船問鄰僧借﹐梅花又開忙去也。

△春晚

平安信來剛半紙﹐幾對鴛鴦字。花開望遠行﹐玉減傷春事﹐東風艸堂飛燕子。

【越調】憑闌人

△眾遠樓上

畫棟飛飛簾外云﹐仙袂飄飄天上人。鉤船歸水村﹐雁行出海門。

△白雲煉師山居

丹气溶溶生紫煙﹐石齒冷冷嗚玉泉。住山不記年﹐看云卽是仙。

△天臺山中

雙闌瓊臺囗亂峯﹐千樹琪花香晚風。白頭云外翁﹐紫潭波底龍。

△海囗道院

雨後松云生紫巖﹐花外茶煙生翠嵐。袖詩出道庵﹐探梅來水南。

【越調】霜角

△新安八景

△花屏春曉

初日滄涼﹐海霞搖曙光。幾摺好山如畫﹐晴藹藹﹐郁蒼蒼。眾芳﹐云景香﹐道人眠石牀。喚起南華夢蝶﹐鶯啼在﹐綠垂楊。

△練溪晚渡

淡煙微隔﹐幾點投林翮。千古澄江秀句﹐空感槪﹐有誰索﹖拍拍﹐水光白﹐小舟爭過客。沽酒歸來樵叟﹐相隨到﹐許仙宅。

△南山秋色

華蓋亭亭﹐向陽松桂榮。背立夜壇朝斗﹐直下看﹐老人星。地靈﹐風物淸﹐眾峯環翠贏。千古仙山道气﹐誰髙似﹐許宣平。

△王陵夕照

暮蟬聲咽﹐幾樹白楊葉。細細看云嵐舊隱﹐遺廟在﹐表忠烈。翌結﹐弓劍冗﹐苔花碑字滅。遠水殘陽西下﹐今人見﹐古時月。

△水西煙雨

沙淺波平﹐孤舟長日橫。淡墨瀟湘八景﹐誰移向﹐富山城。淨名﹐疏磬聲﹐暮歸何處僧﹖明日披云風頂﹐呼太白﹐賞新晴。

△漁梁送客

浪花飛雪﹐船閣蒼云缺。一片鸕鶿西照﹐檣燕語﹐柳絲結。話別﹐情哽咽﹐酒邊歌未闋。他日寄書雙鯉﹐順流過﹐鉤臺月。

△黃山雪霽

雲開洞府﹐按罷瓊妃舞。三十六峯圖畫﹐張素錦﹐列冰柱。幾縷﹐翠煙聚﹐曉妝眉更嫵。一个山頭不白﹐人知是﹐煉丹處。

△紫陽書聲

樓觀飛驚﹐好山環翠屏。誰向山中講授﹐朱夫子﹐魯先生。短檠﹐雪屋燈﹐瑯瑯終夜聲。傳得先儒道妙﹐百世下﹐以文鳴。

【中呂】上小樓

△九日山中

白雲與俱﹐靑山無數。笑脫紗巾﹐臥品瓊簫﹐醉解金魚。盡一壺﹐酒再沽﹐不知歸路﹐惜黃花翠微深處。

△茅山書事

蕉風半Ψ﹐藤花一架。劍气穿雲﹐丹光漏月﹐飯顆蒸霞。棗似瓜﹐酒滿﹐仙翁畱話﹐鶴飛歸隱居松下。

△湖上

松風滿身﹐蓮花古寺。涼月嬋娟﹐翠羽參差﹐小屋茅茨。酒醒時﹐爭賦詩﹐西湖淸思﹐訪孤山愛梅處士。

△春思十五首

屏山倦倚﹐眉尖蹙翠。怪煞書遲﹐盼得人回﹐又怕春歸。繡枕推﹐初睡起﹐憂心如醉﹐問西園海棠開未﹖

春光未歸﹐佳人沈醉。庭院深深﹐楊柳依依﹐燕子飛飛。玉漏遲﹐翠管吹﹐綠情紅意﹐月兒髙海棠初睡。

荒園數畝﹐寒梅幾樹。廢沼鳴蛙﹐疏籬吠犬﹐夜月啼烏。載乘輿﹐槌畫鼓。蘭舟何處﹖泣西風翠芳人去。

東風酒家﹐西施堪畫。打令續麻﹐扌顚竹分茶﹐傍柳隨花。不上馬﹐手廝把﹐傳情羅帕﹐小紅樓斷橋直下。

寒潭玉龍﹐仙山幺鳳。春到南枝﹐人在西樓﹐笛怨東風。曲未終﹐酒不空﹐羅浮仙夢﹐月黃昏暗香浮動。

離愁自解﹐芳心無柰。燕金釵﹐翠冷羅鞋﹐鳳去瑤臺。春又來﹐花自開﹐蘇娘何在﹖玉驄西湧金門外。

花開后土﹐鶴鳴仙柱。明月髙樓﹐臨都老樹﹐落日平蕪。翠袖扶﹐醉老夫﹐金盤香露﹐教吹簫玉人何處﹖

前程萬里﹐相思兩地。燕國天寒﹐吳江月冷﹐楚岫云迷。繡幕圍﹐錦帳垂﹐朱門深閉﹐燕來也那人歸未﹖

湘臯二妃﹐瑤池相會。不禦鉛華﹐盡解紅衣﹐半露冰肌。白鳳飛﹐翠蓋欹﹐玉簪斜墜﹐粉云香一奩秋意。

誰家艷姝﹖天然洛浦。秋水渠渠﹐春風笑語﹐道樣妝梳。爲交甫﹐解佩珠﹐花前相遇﹐紫雲深彩鸞仙去。

寒食禁煙﹐尋芳人倦。醉墨銀箋﹐新詞羅扇﹐小袖金鞭。最可憐﹐信杳然﹐蒼苔庭院﹐想桃花去年人面。

陽關畫圖﹐髙唐詞賦。水遠魚沈﹐節去蜂愁﹐月冷鸞孤。盡酒壺﹐灑淚珠﹐長亭西路﹐鷓鴣啼夕陽紅樹。

云萍浪梗﹐楊花心性。半紙虛名﹐萬里修程﹐一樣離情。ㄐ錦箏﹐合鳳笙﹐無心閒聽﹐爲相思玉人成病。

云屏幾宵﹖華胥一覺。翠管聲乾﹐靑鸞信杳﹐玉蕊香銷。蘇小小﹐張好好﹐千金買笑﹐今何在玉容花貌﹖

西湖晚涼﹐憑闌凝望。人過蓮船﹐橋橫柳浪﹐酒捲荷觴。云錦張﹐水鏡香﹐波光搖蕩﹐鷺鷥兒釣魚磯上。

【南呂】罵玉郎帶感皇恩采茶歌

△富山元宵賞燈

朱衣錦帶黃金鐙﹐前後羽林兵。當空皓月懸秋鏡﹐蘭麝馨。簫鼓鳴﹐天街淨。

燈界珠繩﹐春藹花屏。禦輦上翠逍遙﹐宮林傳金錯落﹐歌女�玉娉婷。賞良夜好景﹐聽樂府新聲。慶元正﹐�隊伍﹐樂升平。待天明﹐未收燈﹐寶箏前殿引長生。鐵甕千年富山城﹐西臺一點老人星。

【正宮】黑漆弩

△爲樂府焦元美賦用馮海粟韻

畫船來向髙沙駐﹐便上躡探梅吟履。對金山有玉娉婷﹐兩點愁峯眉聚。【幺】倚西風目斷行雲﹐懶唱大江東去。借中郎爨尾冰弦﹐記老杜曾遊此處。

△別髙沙諸友用鸚鵡曲韻

相從一月秦郵住﹐笑我是不耕種村父。話醒吟酒不成歡﹐燈下怯雲羞雨。【幺】想梅花夢到孤山﹐又逐雪鴻南去。寨兒中燕侶鶯儔﹐遠望我認旗指出。

【雙調】湘妃怨

△樂閒

吹簫按舞月當軒﹐載酒尋花雪滿船。題詩試墨云生硯﹐樂淸閒塵世遠﹐想當年利惹名牽。萬里天山箭﹐三冬冰窖氈﹐爭似林泉﹖

△徳淸長橋書事

花前白酒一葫蘆﹐寺下蒼松五大夫。峯巒出沒云無數﹐髙房山《春曉圖》﹐小闌干扶我詩瞿。雪點前灘鷺﹐錦鱗活水魚﹐心卻西湖。

△桐江上小金山

蘆花淺水釣舟閒﹐老樹蒼煙倦鳥還。渾疑多景樓前看﹐玉浮圖十二闌干﹐枕鯨波百尺孱顏。樵唱滄浪外﹐鐘聲紫翠間﹐小似金山。

△湖上感舊

魚肥酒美謝三郎﹐鶯老花殘黃四娘。相逢一笑西湖上﹐十年前羅綺鄕﹐畫船閒今日淒涼。翠袖人何在﹖空庭蝶自狂﹐飛去鴛鴦。

△紀行

黃雲縹緲四明山﹐綠水潺七里灘。碧桃零落雙峯澗﹐往來圖畫間﹐爲吟詩倚徧闌干。丹鼎龍光現﹐仙衣鶴氅寒﹐月滿天壇。

△春思二首

糶風賣雨孔方兄﹐望月瞻星蘇小卿。正靑春害這場溫柔病﹐到中年恰待醒﹐讀書齋冷冷淸淸。做一枕松風夢﹐想十年花月情﹐誤盡功名。

懶尋梧葉把詩題﹐不似楊花到處飛。空勞柳綫將情系﹐傷春魂夢裏﹐看看瘦損冰肌。並頭枕孤眠慣﹐畫眉郎相見遲﹐辜負佳期。

△送人之官南中

橫江酒肆翠藤根﹐落日人家丹荔村。孤城官舍蒼梧郡﹐水茫茫生暮云﹐爲功名不愛閒身。樹隱隱含煙瘴﹐山重重入鬼門﹐少見行人。

△徳淸觀梅

泠泠仙曲紫鸞蕭﹐樹樹寒梅白玉條﹐飄飄野客烏紗帽。花前相見好﹐倚春風其樂陶陶。一去孤山路﹐重來何水曹﹐醉上金鰲。

△席上次梅友元帥韻

九華峯頂禮三茅﹐五色雲中按六幺﹐雪迷花下燒丹竈。一壺天地小﹐銷不盡千古詩豪。拂袖騎丹鳳﹐吹笙醉碧桃﹐散誕逍遙。

△次韻金陵懷古

朝朝瓊樹後庭花﹐步步金蓮潘麗華。龍蟠虎踞山如畫﹐傷心詩句多﹐危城落日寒鴉。鳳不至空臺上﹐燕飛來百姓家﹐恨滿天涯。

△春晚卽事

楡穿老莢散平蕪﹐藕鑄新荷點玉壺。小錢兒難買東君住﹐問園林誰是主﹖大家提葫蘆。花前去﹐紅袖扶﹐不醉何如﹖

△重遊會稽

鏡湖涼月杜陵詩﹐梅屋空山夏后祠﹐蘭亭曲水羲之字。重來憶舊時﹐小蓬萊樓閣參差。毛竹生銀筍﹐香蒓玉絲﹐慰我相思。

△酒邊索賦

舞低楊柳困佳人﹐醅潑葡萄醉晚春﹐詞翻芍藥分難韻。樂淸閒物外身﹐生前且自醺醺。範蠡空遺像﹐劉伶誰上墳﹖衰艸寒云。

△多景樓

長江一帶展靑羅﹐遠岫雙眉斂翠蛾﹐幾番急櫓催船過。不登臨山笑我﹐倚闌干盡意吟哦。月來云破﹐天長地闊﹐此景能多﹖

△蘇堤卽事

秋云醉墨灑龍池﹐夜雪吟篷宿虎溪。馬蹄又上吳山翠﹐知音今有誰﹖小桃應怪來遲。一葉流詩句﹐百花裁舞衣﹐同賞蘇堤。

△春晚

愁紅慘綠淚千行﹐帶艸連眞紙半張。小名兒正向鴛鴦上﹐不由人不斷腸﹐想才郎何日成雙﹖胡蝶結靑絲障﹐鳳凰枝紅錦囊﹐總是思量。

△瑞安道中

篷低小似白雲龕﹐山好靑如碧玉簪。掛漁网茶竈整詩擔﹐沙歐掠笑談﹐一絲煙兩袖睛嵐。題徧松風閣﹐來看梅雨潭﹐夜宿仙巖。

【中呂】滿庭芳

△春情

傳杯弄﹐家家浪酒﹐處處閒茶。是非多不管傍人�﹐算得个情雜。錦胡洞雕鞍詐馬﹐玉娉婷妖月嬈花。朱簾下﹐香銷寶鴨﹐按舞聽琵琶。

△黃巖西樓

風淸霽宇﹐霞舒爛錦﹐云隱浮圖。千巖黃葉秋無路﹐涼怯詩瞿。玄鶴去空遺倦羽﹐白龍眠懶吐明珠。西山暮﹐憑闌弔古﹐無雁可傳書。

△東嘉林熙齊小隱

城南舊隱﹐蒼苔暈雨﹐喬木屯云。生平喜有林泉分﹐不染紅塵。淸淺水梅花又春﹐碧遠樓山色於人。成嘉Т﹐洗房睡穩﹐斜月照琴樽。

△歌者素娟

鉛華盡洗﹐南州瓊樹﹐姑射冰肌。櫻桃樊氏名相類﹐白也無敵。粉蝶妒寒梅破蕊﹐玉蟾驚秋月揚輝。絕纖翳﹐巧笑倩兮﹐無地著明妃。

△次韻雪竹

金絲柳枝﹐冰羅帕子﹐玉靶刀兒。贈行人道不出別離字﹐淚洗燕脂。俏蘇卿你休來左使﹐病文園敢不爲相思﹖有一件關心事﹐花箋半紙﹐血寫就斷腸詩。

△卽景

空林暮景﹐疏梅瘦影﹐老樹秋聲。倚闌干千古南樓興﹐斗轉參橫。命仙客聯詩賦鼎﹐試佳人按曲吹笙。無心聽﹐寒江月明﹐鼓瑟怨湘靈。

△開玄道院卽事

松風洗耳﹐冰泉翠茗﹐玉洞瓊芝。巖棲曾約回仙至﹐字掩藤枝。賦西月亭中小詞﹐想南風殿上聯詩。玄門事﹐虛皇密旨﹐鳴劍佩上京師。

△雲林隱居

雲林隱居﹐新詩綴玉﹐小篆垂珠。畫圖得見蕭協律﹐文尙歐蘇。辧汲冢數十車簡書﹐笑齊奴三四尺珊瑚。修閒處﹐淸風泰宇﹐秋月浸冰壺。

△春情

檐前小打﹐樓心蹴リ﹐窗下琵琶。狂輕不管鄰�罵﹐浪酒閒茶。塗醉墨春箋柳芽﹐弄輕鞭駿馬桃花。有多少知心話﹐玉纖緊把﹐行到那人家。

【雙調】折桂令

△姑蘇懷古

小闌干髙入雲霞﹐不似當年﹐樂事豪華。老樹僧居﹐垂楊驛舍﹐亂葦漁家。看一片夕陽暮鴉﹐想三千宮女荷花。何處吳娃﹖我有新詞﹐說與夫差。

庚午臘月二十日立春次日大雪盧彥遠使君索賦

東君造化多才﹐昨夜春來﹐今日花開。粉暈蒼苔﹐冰絲翠柳﹐彩勝金釵。白鳳舞仙山玉海﹐紫簫吹明月瑤臺。何處傷懷﹖寂寞袁安﹐緊閉書齋。

△春晚有感

燕鶯春歌舞排場﹐幾點吳霜﹐壓定疏狂。曲補《霓裳》﹐茶分鳳髓﹐墨染龍香。千鐘酒百年醉鄕﹐十分愁三月韶光。系馬仙莊﹐寄語云娘﹐老卻崔郎。

△開元館石上紅梅

想桃根桃葉誰家﹖有姑射山人﹐笑上仙槎。秀靨凝脂﹐明妝暈酒﹐暖信烘霞。渾未許墻頭杏花﹐是偸嘗鼎內丹砂。淸思交加﹐疏影橫斜﹐老石槎牙。

△溪月王眞人開元道院二首

木香亭蕉影窗紗﹐路入桃源﹐門掩仙家。堂覆黃雲﹐香飛絳雪﹐袖拂靑霞。鮫血古熒熒劍花﹐麝煤溫顆顆丹芽。聽罷南華﹐欲問溪翁﹐暫借仙槎。

洗巾衣何處尋眞﹖大隱橋西﹐別是乾坤。山外淸溪﹐空中白月﹐島上紅雲。開李耳玄玄妙門﹐畫橊皮口口山人。願卜芳鄰﹐塵世淡涼﹐此地長春。

△壽溪月王眞人

錦芙蕖玉府淸虛﹐陸地神仙﹐世�蓬壺。春酒霞觴﹐雷文翠鼎﹐寶篆瓊符。環綠亭前畫圖﹐開元堂上琴書。山繞山居﹐吾愛吾廬﹐召人皇都。

△席上有贈

女溫柔名冠西州﹐柳媚蜂腰﹐扇掩鶯喉。賣俏殷勤﹐承歡體態﹐逞俊風流。上廳角煙花帥首﹐下場頭沙艸骷髏。兩鬢驚秋﹐說與吳姬﹐休戀秦樓。

△九月八日謎社會於文昌宮

試登髙先做重陽﹐籬落黃花﹐齏臼橙香。隱語詩工﹐淸樽酒美﹐勝地文昌。喜今日湖山共賞﹐怕明朝風雨相妨。歸路倘佯﹐一片秋聲﹐兩袖嵐光。

△西湖送別

餞東君西子湖濱﹐恨寫蘭心﹐香瘦梅魂。玉筋偸垂﹐雕鞍慢整﹐錦帶輕分。長亭柳短亭酒畱連去人﹐南山云北山雨狼藉殘春。蝶妒鶯嗔﹐艸怨花顰。今夜歌塵﹐明日啼痕。

△送別

客風流玉友溫柔﹐一片離情﹐萬里淸秋。桂影簾櫳﹐荷花庭院﹐蘆葉汀洲。山隱隱藏君舊遊﹐雨絲絲織我新愁。共語危樓﹐未出陽關﹐且聽涼州。

△太眞病齒圖

沈香亭嚼徵含商﹐舞挫霓裳﹐病倚香囊。粉褪殘妝﹐腮擎膩玉﹐飲怯涼漿。貶李白因他口傷﹐鬧漁陽爲我唇亡。今夜淒涼﹐懶扣紅牙﹐憔悴三郎。

△浮石許氏山園小集

上浮石不泛浮槎﹐當日河源﹐今夕仙家。煮酒靑梅﹐涼漿老蔗﹐活水新茶。靈冷蘭英玉芽﹐風香松粉金花。兩部鳴蛙﹐百巧流鶯﹐數點歸鴉。

△觀《天寶遺事》

荔枝香舞態婆娑﹐天子無愁﹐樂事如何﹖塵滿金鑾﹐風生鐵騎﹐雨暗銅駝。蜀道�難知坎坷﹐月宮寒不戀娥。注馬平坡﹐錦襪羞看﹐翠輦重過。

△湖上

引壺觴何處倘佯﹖南浦離情﹐西子妝。遠岫螺靑﹐平坡鴨綠﹐嫩柳鵝黃。有倦客思量故鄕﹐不吟詩辜負韶光。玉手相將﹐脆管悠揚﹐醉墨淋浪。

△春情

恨東君辜負閒身﹐芳徑生苔﹐錦瑟凝塵。覽錦心寒﹐裁書耳熱﹐對酒眉顰。怨女空懷暮春﹐落花不管愁人。何處銷魂﹖絮遠蜂狂﹐柳暗鶯嗔。

△髙郵卽事疊韻

客多才無柰愁懷﹐春隔蓬萊﹐凍解秦淮。眼擘金釵﹐情裁柳帶﹐粉攺桃腮。待月來云埋鳳臺﹐愛花開人在天臺。香靄書齋﹐綠界蒼苔﹔半折羅鞋﹐懶驀瑤階。

△惠山趙蒙泉小隱

纜吳松雪夜漁槎﹐笑脫靑衫﹐牢裹烏紗。不負鷗盟﹐空驚蝶夢﹐�厭蜂衙。白雲外龐居士家﹐錦池中優缽羅華。老向煙霞﹐對月看經﹐遞不烹茶。

【雙調】燕引雛

△有感

透閨閣﹐俏名兒都識鄭元和。老來猶占排場坐﹐勸不的哥哥。無錢也怎過活﹖相識每嗑﹐推不動花磨。朱顏去了﹐還再來麼﹖

△西湖春晚

系吟船﹐西湖日日醉花邊。倚門不見佳人面﹐夢斷神仙。淸明拜掃天﹐鶯聲倦﹐細雨閒庭院。花飛舊粉﹐苔長新錢。

△別情

楚云深﹐花殘月小夜沈沈。玉人不見淒涼甚﹐往事沈吟。香寒茉莉簪﹐塵冷芙蓉枕﹐淚淡胭脂添。好因女子﹐愁似秋心。

△分水道中

樹槎牙﹐淸溪九曲路三叉。相逢野老別無話﹐勸早還家。山翁兩鬢花﹐題詩罷﹐看一幅天然畫。飲煙茅舍﹐晴雪蘆花。

【中呂】普天樂

△別情

一點志誠心﹐百步裴回意﹐花迎笑眼﹐柳妒愁眉。親傳旖旎詞﹐自首風流罪。把似當初休相識﹐今日倒省得別離。天知地知﹐前程萬里﹐兩下分飛。

【越調】柳營曲

△西山卽事

挽薜蘿﹐倚嵯峨﹐人生勝遊能幾何﹖翠輦經過﹐彩筆吟哦﹐禦墨尙巖阿。綠槐夢已南柯﹐蒼松老似東坡。泉來山虎跑﹐花笑野猿歌。爲甚麼﹐僧寺占云多﹖

△湖上

歌念奴﹐和昂夫﹐西風畫船同笑語。水竹幽居﹐金碧浮圖﹐倒影浸冰壺。山翁醉插茱萸﹐仙姬笑拈芙蕖。舞闌雙鷓鴣﹐飲盡一葫蘆。都﹐分韻賦西湖。

△湖上晚興

老畫師﹐早春時﹐寫松邊一雙白鷺鷥。拈斷吟髭﹐點綴新詞﹐漁捨小茅茨。寒香帶雪南枝﹐晚妝臨水西施。破蒼苔斑竹枝﹐載紅粉畫船兒。詩﹐題滿水仙詞。

△歌者玉卿

壓錦叢﹐侍金童﹐蕊珠仙暫來塵世中。筍指纖﹐花貌春紅﹐瑤臺上記相逢。風淸環丁東﹐月明仙掌芙蓉。琴橫秋水冷﹐釵墜曉雲松。天寶宮﹐驚走薛瓊瓊。

△投閒卽事

石斗灘﹐劍門關﹐上靑天不如行路難。世事循環﹐春色闌珊﹐人老且投閒。文君古調休彈﹐疏翁樵唱新刊。梅亭十二闌﹐茅屋兩三間﹐看﹐一帶好江山。

△自會稽遷三衢三首

疊錦箋﹐捲靑氈﹐行藏去住皆信天。夢筆名賢﹐載酒謫仙﹐相勸苦畱連。守巖扉洞口白猿﹐伴漁蓑花下紅鴛。拜辭了劉寵錢﹐笑上子猷船。遷﹐風月浩無邊。髙臥軒﹐賜榮園﹐風流晉唐人物賢。髙會山川﹐秦望風煙﹐翠冷雨餘天。鏡湖上騎馬乘船﹐翠微中急管繁弦。浣紗中爭艷冶﹐采蓮女鬥嬋娟。還﹐此景有誰傳﹖

詩酒緣﹐醒吟編﹐若耶山父老相愛憐。駕鑑湖邊﹐夏后祠前﹐容我蓋三椽。桃花流水神仙﹐竹籬茅舍林泉。五十畝種秫田﹐三兩隻釣魚船。遷﹐移入小桃源。

△包山書事

倚翠微﹐俯淸溪﹐靑山萬里猿夜啼。怪我來遲﹐拂雪而歸﹐月冷翠蘿衣。嘯白猿如醉如癡﹐遠紅塵無是無非。吟幾篇絕句詩﹐看一局柯爛棋。饑﹐不采首陽薇。

△酒邊有訴秀才負心爲作問答

望妾身﹐攺家門﹐見書生可人情意親。夢撒幺分﹐受盡艱辛﹐撅丁罵卜兒嗔。閃煞人也短命郎君﹐盼煞我也遙受夫人。皺雙眉淡翠蛾﹐寬四指褪羅裙。又一春﹐花老月黃昏。

△又答

秀才貧﹐記相親﹐題花彩箋塗醉粉。念我白身﹐誤卻靑春﹐千里踐紅塵。寄將來錦字回文﹐看承做夢岫行雲。便金榜上標了賤名﹐絲鞭下就了新婚﹐包甚麼哏﹐包也還你做二夫人。

【中呂】朱履曲

△歸興

堂上先生解印﹐松邊雅子迎門﹐歸來不管晉無人。鶯花新伴等﹐鵝鴨舊比鄰﹐怕稱呼陶令尹。

△山中書事

一夢黃粱髙枕﹐千年《白雪》遺音﹐野猿嗔客訪雲林。瓦溝彈桂子﹐石磴拂松陰﹐仙翁畱共飲。

△秋江晚興

雨驟風狂已過﹐酒朋詩伴無多﹐一舸飄然占煙波。新炊菇米飯﹐道和﹝竹枝﹞歌﹐蘆花深處躲。

△湖上有感

玉雪亭前老樹﹐翠煙橋外平蕪﹐物是人非謾嗟吁。海橊曾結子﹐江燕幾將雛﹐名園三換主。

△山中晚秋

云頂陳摶髙枕﹐山頭杜甫長吟﹐秋客無風到西林。泉鳴溪漱玉﹐菊老地鋪金﹐葉紅山衣錦。

△爛柯洞

永日長閒福地﹐淸風自掩巖扉﹐樵翁隨得道童歸。蒼松林下月﹐白石洞中棋﹐碧雲潭上水。

△春晚

朝雨過紅銷錦障﹐晚風狂香散珠囊﹐杜鵑聲裏又斜陽。三月當三十日﹐一醉抵一千場﹐綠陰濃芳艸長。

△仙遊二首

題姓字《列仙後傳》﹐寄情懷《秋水》全篇﹐玲瓏花月小壺天。煮黃金還酒債﹐種白玉結仙緣﹐袖靑蛇�閬苑。

夥火山中丹竈﹐順流溪上詩飄﹐鶴聲吹過紫雲橋。苔封山徑冷﹐松倚石牀髙﹐花藏仙洞小。

【雙調】落梅風

△湖上

山翁醉﹐仙子扶﹐艸新詞粉箋霜兔。船頭晚涼湖上雨﹐錦鴛鴦傍花飛去。

△春晚二首

彈珠淚﹐上寶車﹐柳靑靑渭城官舍。杜鵑又啼春去也﹐兩無情水流花謝。妝褪﹐蘇幕遮﹐過淸明小樓春夜。剔銀燈快將詩句寫﹐曉風寒海棠花謝。

△春情

空凝佇﹐不見他﹐畫簾垂柳花飛過。髻雲偏翠斜金鳳﹐碧痕香繡窗茸唾。

△水爆仗

咸雲气﹐走電光﹐翠煙流洞庭湖上。起蟄龍一聲何處響﹖碎桃花禹門春浪。

△春晚

尋花徑﹐夢艸池﹐乳鶯啼牡丹開未﹖荒涼故園春事已﹐謝東風補紅添翠。

△玄文館雪夜飲金盤露食馬頭

尋梅處﹐泛剡圖﹐白模糊小橋無路。仙霞洞中淸事足﹐金盤露馬頭香玉。

△席上爲眞土陳玉林作

溪船去﹐山竹折﹐玉成林小窗淸夜。銷金黨家何處也﹖攪瓊酥惠船明月。

△春思

嬌鶯韻﹐乳燕聲﹐盼歸舟玉人成病。趁東風遠遊不見影﹐浪兒每柳花心性。

【雙調】慶東原

△春思

垂楊徑﹐小院春﹐爲多情減盡年時俊。風搖翠裙﹐香飄麝塵﹐花暗烏雲。千里意中人﹐一點眉尖恨。

【中呂】朝天子

△箏手愛卿

丹山鳳鳴﹐黃雲雁影﹐笙歌罷簾幃靜。纖纖香玉扣紅冰﹐一曲《伊州令》。院體瓊瓊﹐秋水盈盈﹐不由人不愛卿。有情﹐月明﹐酬我西湖興。

△水晶斗杯

小奴﹐捧出﹐照見纖纖玉。一方寒碧碾冰壺﹐印萬斛葡萄綠。米老斟量﹐謫仙襟度﹐子不容範亞父。醉餘﹐喚取﹐蕭賓客題詩去。

△讀永嘉孝女丁氏盧氏傳爲賦

丁氏捕魚﹐盧娘跨虎﹐千古傷心處。事親盡孝死何如﹖廟貌臨江渚。男子狂圖﹐不養父母﹐反不如之二女。掩書﹐嘆吁﹐歸守先人墓。

△題馬昂夫《扣舷餘韻》卷首

酒邊﹐扣舷﹐一曲《涼州徧》。洞簫吹月鏡中天﹐似寫黃岡怨。自貶坡仙﹐風流不淺﹐鶴飛來又幾年。題花錦箋﹐采蓮畫船﹐歸賽西湖願。

【中呂】快活三過朝天子

△偕程令尹遊煙蘿洞

農成耒耜功﹐吏散簿書叢。一樽還許野人同﹐郊外聯飛。二公﹐意濃﹐破五日淵明俸。梅邊醉袖裊花風﹐樂與漁樵共。踞虎登龍﹐翔鸞飛鳳﹐晴山千萬峯。畱連醉翁﹐招邀妙容﹐同入煙蘿洞。

△春思

花前想故人﹐樓下幾銷魂。一聲孤雁破江云﹐望斷無音信。倚門﹐夜分﹐月淡寒燈盡。梅梢窗外影昏昏﹐花落香成陣。淚粉啼痕﹐傷春方寸。飄零寄此身。爲君﹐瘦損﹐不似年時俊。

【南呂】四塊玉

△客中九日

落帽風﹐登髙酒﹐人遠天涯碧雲秋﹐雨荒籬下黃花瘦。愁又愁﹐樓上樓﹐九月九。

【越調】天淨沙

△書所見

窺簾囗語喧闐﹐避人體態嬋娟﹐門外金鈴吠犬。誰家宅院﹖杏花墻裏秋千。

△松陽道中

松陽道上敲吟﹐柳陰樹下披襟﹐獨鶴歸來夜深。夢回仙枕﹐淸溪道士相尋。

【中呂】迎仙客

△湖上

鏡出匣﹐玉無瑕﹐春風畫圖十萬家。喫剌剌輾香車﹐慢騰騰騎俊馬。一片飛花﹐減動西風價。

歌姬程心玉有簾捲新涼之語遂足成之

窈窕娘﹐淡梳妝﹐夫容鬢邊茉莉香。翠荷觴﹐錦荔漿。簾捲新涼﹐人醉西樓上。

【雙調】淸江引

△張子堅運判席上

仙人掌心靑數朵﹐山小乾坤大。不知明月來﹐且向日云臥﹐陳摶枕頭閒伴我。飄飄落梅風正冷﹐緩步蒼苔徑。一溪流水聲﹐半夜扁舟興﹐月明艸堂人未醒。秋風滿園三徑花﹐買得閒無價。從前險處行﹐夢裏說著怕﹐連云棧髙騎瘦馬。

△酒邊題扇

華堂舞ブ畫展﹐兩行如花面。鵝黃淡舞裙﹐蝶粉香歌扇﹐閒ㄐ玉箏羅袖捲。

△昭君怨

花間夢乘白玉輦﹐上馬精神倦。哀彈夜月情﹐別淚春風面﹐雁歸不知多近遠。

△過劉山

西風小亭黃葉多﹐鶴領神仙過。云來綠樹平﹐水迸靑山破﹐天然圖畫添上我。

松江海印精舍

道人不眠中夜起﹐小立莓苔地。九枝燈上花﹐四塔庭前檜﹐梅窗月明淸似水。

△永嘉泛湖

秋云錦香招畫船﹐一步一个描金扇。花前北海樽﹐湖上西施面﹐登樓有誰思惠遠﹖

△次必庵趙萬戶韻

巖扃帶雲長是掩﹐不許猿鶴占。《黃庭》盡日觀﹐白髮無心染﹐研朱又將《周易》點。

△老王將軍

綸巾紫髯風滿把﹐老向轅門下。霜明寶劍花﹐塵暗銀鞍帕﹐江邊艸靑閒戰馬。

△春情

園林且休題杜宇﹐未了吟春句。殘花酒醒時﹐芳艸人歸處﹐東風小樓聽夜雨。

【南呂】金字經

△菊邊

細切銀絲﹐笑簪金鳳毛﹐酒污仙人白錦袍。教﹐玉人吹玉簫。木蘭棹﹐月明楊柳橋。

△別情

鑑影羞眉月﹐枕痕融臉霞﹐不見才郎憔悴煞。他﹐暮春方到家。別時話﹐灞橋楊柳花。

△客西峯

夜禮天壇月﹐曉餐仙洞霞﹐客至西峯小隱家。茶﹐翠巖囗碧牙。松陰下﹐石苔鋪紫花。

△海印方丈

海印波心月﹐塔鈴天外風﹐一點圓明萬法空。紅﹐燭花垂玉虫。梨云夢﹐小窗梅影重。

△鴻山楊氏南園

白玉獅蠻帶﹐紫金獬豸冠﹐偃月堂深愁萬端。官﹐不如梁伯鸞。靑松畔﹐一壺天地寬。

△惠山寺

石刻維摩像﹐桂香兜率宮﹐一綫甘泉飲九龍﹐松﹐翠濤翻半空。若冰洞﹐試尋桑薴翁。

△玄元宮卽事

桂子黃金樹﹐竹陰蒼玉軒﹐閒處閒閒玄又玄。淵﹐九龍山下泉。雲遊徧﹐紫霞成地仙。

△偕李漑之泛湖

杏雨沾羅袖﹐柳云迷畫船﹐爛醉花前李謫仙。聯﹐半篇【人月圓】。泥金扇﹐艸書題王蓮。

△江上卽事

翠樹擎殘月﹐綠波浮嫩煙﹐正是新晴雨後天。眠﹐醒吟李謫仙。沙鷗見﹐亂飛迎畫船。

△觀九副使小打二首

靜院春三月﹐錦衣來眾官﹐試我花張董四攛。搬﹐柳邊田地寬。湖山畔﹐翠窩藏玉丸。

步款莎煙細﹐袖慳猿臂掮扌扇﹐一點神光落九天。穿﹐萬絲楊柳煙。人爭羨﹐福星臨慶元。

【中呂】上小樓

△題釣臺

亭臺土花﹐江山圖畫。遁迹煙霞﹐罷念榮華﹐間別官家。泥布襪﹐上禦榻﹐龍身偃亞﹐不輕了故人足下。

【雙調】水仙子

翰林風月進多才﹐滿袖春風下玉階。執金鞭跨馬離朝外﹐插金花墜帽歪﹐气昂昂胸捲江淮。昨日在十年窗下﹐今日在三公位排﹐讀書人眞實髙哉。

石崇猶自恨無錢﹐彭祖焚香願萬年。唐明皇猶道無家眷﹐劉伶道天生酒量淺﹐陳摶晝夜無眠。秦始皇囗招人怨﹐遭王巢道何曾有罪愆﹐都瞞不了慘慘靑天。

【正宮】小梁州

篷窗風急雨絲絲﹐笑拈吟髭。淮陽西望路何之﹖鱗鴻至﹐把酒問篙師。【幺】迎頭便說兵戈事﹐風流再莫追思。塌了酒樓﹐焚了茶肆﹐柳營花市﹐更呼甚燕子鶯兒。

秋風江上棹孤舟﹐煙水悠悠。傷心有事賦登樓﹐山容瘦﹐楓樹替人愁。【幺】樽前細把茱萸嗅﹐問相知幾个白頭﹖樂可酬﹐人非舊﹐黃花時候﹐枉負晉風流。秋風江上棹孤航﹐煙水茫茫。白雲西去雁南翔﹐推篷望﹐情思滿滄浪。【幺】東籬誤約陶元亮﹐過了重陽。自感傷﹐何情況﹖黃花惆悵﹐空作去年香。

【仙呂】錦橙梅

紅馥馥的臉襯霞﹐黑髭髭的鬢堆鴉。料應他﹐必是个中人﹐打扮的堪描畫。顫巍巍的插著翠花﹐寬綽綽的穿著輕紗。兀的不風韻煞人也茶﹐是誰家﹖我不住了偸睛兒抹。

【南呂】金字經

△樂閒

百年渾似醉﹐滿懷都是春﹐髙臥東山一片雲。嗔﹐是非拂面塵。消磨盡﹐古今無限人。

範蠡黃金像﹐謫仙白玉杯﹐不若淵明解印歸。誰﹐似他能見機﹖醺醺醉﹐免人談是非。

△春閨

粉淡孤鸞鏡﹐夢回雙鳳臺﹐滿院東風花正開。猜﹐玉奴何處來﹖闌干外﹐插花尋玉釵。

△梅友元帥席上

粉箏才ㄐ罷﹐錦箋初展開﹐小小機關走智兒猜。挨﹐小桃花下來。堪人愛﹐翠云簪玉釵。

【中呂】齊天樂過紅衫兒

△隱居

潛身且入無何﹐醉裏乾坤大。蹉跎﹐和﹐鄰友相合。就山家酒嫩魚活﹐當歌﹐百無拘逍遙﹐千自在快活。日日朝朝﹐落落跎跎。酒甕邊行﹐花叢裏過﹐沈醉後由他。今日紅塵在﹐明日靑春過。枉張羅﹐枉張羅﹐世事都參破。飲金波﹐飲金波﹐一任傍人笑我。

【商調】梧葉兒

△次韻

鴛鴦浦﹐鸚鵡洲﹐竹葉小漁舟。煙中樹﹐山外樓﹐水邊鷗﹐扇面兒瀟湘暮秋。

【越調】小桃紅

△別澉川楊安撫

晚風吹上海云腥﹐山色秋偏淨。了得相思去年病﹐不堪聽﹐樽前一曲《陽關令》。斜陽恁明﹐寒波如鏡﹐分照別離情。

【越調】憑闌人

△江夜

江水澄澄江月明﹐江上何人ㄐ玉箏﹖隔江和淚聽﹐滿江長嘆聲。

【雙調】得勝令

銀燭照黃昏﹐金屋貯佳人。酒醉三更後﹐花融一夜春。恩情﹐怕有些兒困。親親﹐親得來不待親。

【雙調】落梅風

△秋思

懷桃葉﹐憶柳枝﹐仲宣樓杜陵詩思。白雲中兩三个新雁兒﹐寫相思不成愁字。

【雙調】湘妃怨

△春情

柳芽箋小錦云緘﹐蓬島書來紫鳳銜。梨花院靜春燈暗﹐相思情未減﹐不由人不瘦的巖巖。塵昏寶鑑﹐香銷玉簪﹐淚滿羅衫。

○套數

【正宮】端正好

△漁樂

釣艇小苫寒波﹐蓑笠軟遮鳳雨﹐打魚人活計蕭疏。儂家鸚鵡洲邊住﹐對江景眞堪趣。

【滚繡球】黃蘆岸似錦鋪﹐白渡如雪莫。野鷗閒自來自去﹐暮雲閒或轉或舒。日已無﹐月漸出﹐映蟾光滿川修竹﹐助風聲兩岸黃蘆。收綸罷釣尋歸路﹐酒美魚鮮樂有餘﹐此樂誰如﹖

【倘秀才】睡時節把扁舟來纜住﹐覺來也又流在蘆花淺處﹐蕩蕩悠悠無所拘。市朝遠﹐故人疏﹐有樵夫做伴侶。

【脫布衫】雨才過山色模糊﹐月初升桂影扶疏。恰離了聚野猿白雲洞口﹐早來到散淸風綠蔭深處。

【醉太平】相逢的伴侶﹐豈問个賢愚。人間開口笑樵漁﹐會談今論古。放懷講會詩中句﹐忘憂飲會杯中趣﹐淸閒釣會水中魚﹐俺兩个心足來意足。

【尾聲】樵夫別我山中去﹐我離樵夫水上居。來日相逢共一處﹐旋取香醪旋打魚。散誕消遙看古書﹐問甚麼誰是誰非﹖俺兩个慢慢的數。

【仙呂】點絳唇

△翻《歸去來辭》

歸去來兮﹐故鄕近日。田園內﹐蕪艸荒迷﹐催把微官棄。

【混江龍】旣心爲形役﹐何須惆悵自生悲﹖悟往之不諫﹐知來者堪追。昨日方知前日錯﹐今朝便覺夜來非。舟搖搖以輕﹐風飄飄而吹衣。問徵夫以行路﹐恨晨光之熹微。乃瞻衡宇﹐適我閒中意。𨿽休官早﹐悔恨來遲。

【油葫蘆】荷月鋤田夜始歸﹐有歡迎童僕隨﹐候門稚子笑牽衣。栽五株翠柳籠煙密﹐種一籬黃菊凝霜媚。三徑邊𨿽就荒﹐兩喬松喜不移。盼庭柯木葉交蒼翠﹐我則是常把笑顏怡。

【天下樂】𨿽設柴門鎭掩扉﹐無爲﹐交暫息﹐旣世情人我心願違。看山岫云始歸﹐羨知還鳥倦飛﹐撫孤松心似水。

【那吒令】悅髙朋故戚﹐共談玄講理﹔辦登山玩水﹐早休官棄職﹔遠紅塵是非﹐省藏頭露尾。深蒙雨露恩﹐自得鋤刨力﹐問優遊此興誰知﹖

【鵲踏枝】與猿鶴久忘機﹐共琴書自相陪。才過西郊﹐適興東籬。誰待要勞神費力﹖不能夠展眼舒眉。

【寄生艸】一任教秦灰冷﹐從教那晉鼎移。倚窗或樂琴書味﹐從情或棹孤舟濟﹐登山或念車輪意。美哉之志樂田園﹐浩然之气沖天地。

【幺】農夫告﹐春將及﹐朝來雨一犁。新生禾葉層層密﹐長流泉水涓涓細﹐初開黃菊叢叢媚。有時矯首恣遊觀﹐策仗老者欣畱意。

【金盞兒】去來兮﹐莫呆癡﹐寓形宇內能何已﹖委心不爲去畱迷。嘻遑遑將到底﹐用怡怡欲潛歸。知帝鄕人不到﹐任富貴願皆違。

【尾聲】喜攜仗自耕耘﹐歡自己忘憂會﹐玩賞東籬足矣。采菊浮杯穩坐榻﹐對南山山色稀奇。看山巍山色相催﹐山色悠悠能有幾﹖逍遙度日﹐優遊卒歲﹐樂天之命復奚疑。

【南呂】一枝花

△湖上歸

長天落彩霞﹐遠水涵秋鏡。花如人面紅﹐山似佛頭靑。生色圍屏﹐翠冷松云徑﹐嫣然眉黛橫。但攜將旖旎濃香﹐何必賦橫斜瘦影。

【梁州】挽玉手畱連錦英﹐據胡牀指點銀瓶。素娥不嫁傷孤另。想當年小小﹐問何處卿卿﹖東坡才調﹐西子娉婷。總相誼千古畱名﹐吾二人此地私行。六一泉亭上詩成﹐三五夜花前月明﹐十四弦指下風生。可憎﹐有情。捧紅牙合和《伊州令》。萬籟寂﹐四山靜。幽咽泉流水下聲﹐鶴怨猿驚。

【尾】巖阿禪窟鳴金磬﹐波底龍宮漾水精。夜气淸﹐酒力醒﹐寶篆銷﹐玉漏鳴。笑歸來仿佛二更﹐煞彊似踏雪尋梅灞橋冷。

△春景

滚香綿柳絮輕﹐飄白雪梨花淡。怨東風墻杏色﹐醉曉日海棠酣。景物偏堪﹐車馬遊人覽﹐賞淸明三月三。綠苔撒點點靑錢﹐碧艸鋪茸茸翠毯。

【梁州第七】流水泛江湖暖浪﹐輕雲鎖山市晴嵐。恐無多光景疾相探。雕鞍奇轡﹐紗帽羅衫。珍饈滿桌﹐玉液盈壇。歌兒舞妓那堪﹐詩朋酒侶交談。喫的保生存華屋羊曇﹐興足竹林阮咸﹐醉居林甫曹參。放開﹐酒膽。恨狂風盡把花搖撼﹐嘆陽和又虛賺。拚了飲興酣﹐於理何慚﹖

【尾聲】紫霜毫入硯深深蘸﹐吟幾首鶯花詩滿函。一望紅稀綠陰暗﹐正遊人不甘。柰僕童執驂﹐不由咱倦把驕驄轡頭兒攬。

△夏景

薔薇滿院香﹐菡萏雙池錦。海橊濃噴火﹐萱艸淡堆金。暑气難禁﹐天地炎蒸甚﹐閒行近綠陰。納淸風臺榭開懷﹐傍流水亭軒賞心。

【梁州第七】搖羽扇涼避暑﹐卸紗巾散發披襟。冰山雪檻忘懷飲。盤盛橄欖﹐水浸林檎。何愁盞大﹐不懼甌深。會佳賓酒陣詩林﹐設華筵竹影松陰。白蓮藕爽口香甜﹐錦鱗著牙味深﹐水晶瓜薦齒寒侵。滿斟﹐醉吟。今朝酩酊明朝恁﹐不喫後待圖甚﹖日月無情戀古今﹐休負光陰。

【尾聲】傾殘竹葉千樽飲﹐摘下枇杷一樹金﹐深喜嬌娥見咱恁。紗櫥用心﹐安排下簟枕﹐專等歸來醉時寢。

△秋景

金風凋楊柳衰﹐玉露養芙蓉艷。竹輕搖蒼鳳尾﹐松密映老龍潛。殘暑淹淹﹐爽气被樓臺占﹐稱情懷景色添。火龍鱗紅葉蕭蕭﹐金獸眼黃花冉冉。

【梁州第七】別南浦雲飛畫棟﹐到西山雨灑朱簾。小槽酒滴珍珠釅。銀盤饌滿﹐寶鼎香拈。黃橙味美﹐紫蟹肥酣。趁蒼空天似白縑﹐玩淸光月擁銀蟾。不學那愁默默呆漢江淹﹐則學那興悠悠詩仙子瞻﹐樂醉客陶潛。意タ﹐意タ。千鐘到手誰曾厭﹖我待把醉鄕占。不管衣襟被酒淹﹐無事拘鉗。

【尾聲】賞心樂事休教欠﹐飲興吟懷似要添﹐醉倒樽前任君僭。將咱指點﹐便嫌﹐勝似你紅塵路兒險。

△冬景

靑山失翠微﹐白玉無瑕玷。梨花和雨舞﹐柳絮帶風ㄎ。撥粉堆鹽﹐祥瑞天無欠﹐丰年气象添。亂飄濕僧捨茶煙﹐密灑透歌樓酒簾。

【梁州第七】金盞酒羊羔滿泛﹐紅鑪中獸炭頻添。蘭堂畫閣多妝點。錦茵繡榻﹐翠幕氈簾。鸞簫謾品﹐鼉鼓輕掂。唱淸音餘韻淹淹﹐捧紅牙玉指纖纖。綺羅間盞到休推﹐寶鴨內香殘再拈﹐玉壺中酒盡重添。況兼﹐興タ。金波瀲灩霞光閃﹐接入手不辭厭。爲愛瓊瑤盡意瞻﹐賞玩休嫌。

【尾聲】玄冥不出權獨占﹐靑女三白勢轉嚴﹐酩酊甘心醉軀欠。見冰錐滿檐﹐瓊珠滿簾﹐全不把塵埃半星兒染。

△牽掛

鶯穿殘楊柳枝﹐虫蠹損薔薇刺。蝶扌扇幹芍藥粉﹐蜂蹙斷海棠絲。又近花時﹐白日傷心事﹐淸宵有夢思。間阻了洛浦神仙﹐沒亂殺蘇州刺史。

【梁州第七】俏姻緣別來久矣﹐巧魂靈夢寢求之。一春多少傷心事﹐著情疼熱﹐痛口嗟咨。往來迢遞﹐終始參差。一簡書寫就了情詞﹐三般兒寄與嬌姿。麝臍薰五花瓣翠羽香鈿﹐貓眼嵌雙轉軸烏金戒指﹐獺髓調百和香紫蠟胭脂。念玆﹐在玆。和愁和淚頻傳示﹐更囑咐兩三次。訴不盡心間無限思﹐倒羞了燕子鶯兒。

【尾聲】無心學寫鐘王字﹐遣興閒觀李杜詩﹐風月關情隨人志。酒不到半卮﹐飯不到半匙﹐瘦損了靑春少年子。

【中呂】粉蝶兒

△春思

花落春歸﹐怨啼紅杜鵑聲脆﹐徧園林景物狼籍。艸茸茸﹐花朵朵﹐柳搖深翠。開徧荼コ﹐近淸和困人天气。

【醉春風】粉暖倩蜂須﹐泥香沾燕嘴。遲遲月影上簾鉤﹐猶未起﹐起。爲想別離﹐倦余梳洗﹐暗生憔悴。

【迎仙客】獸鑪香篆息﹐鸞鏡暗塵迷﹐繡牀幾番和悶倚。玉腕消金釧松﹐釵橫環翠委。屈指歸期﹐不覺的粉臉流紅淚。

【紅繡鞋】花飛盡空閒鴛砌﹐日初長靜掩朱扉﹐系垂楊何處玉驄嘶﹖落誰家風月館﹖知那里燕鶯期﹖話叮嚀不記得。

【十二月】正交頸鴛鴦拆離﹐恰雙棲鸞鳳分飛。效比翼鶼鶼獨宿﹐樂於飛燕燕孤棲。傳芳信歸鴻杳杳﹐盼音書雙鯉遲遲。

【堯民歌】呀﹐因此上美甘甘風月久相違﹐冷淸淸雲雨杳無期。靜燈火掩深閨﹐淸耿耿離魂繞孤幃。傷悲﹐雕鞍去不歸﹐都則爲辜負了韶華日。

【耍孩兒】自別來無一紙眞消息﹐日近長安那里﹖倚危樓險化做望夫石﹐暮雲煙樹淒迷。把春心幾度憑歸雁﹐勞望眼終朝怨落暉。到此際愁無寐﹐昏秋水揉紅淚眼﹐淡靑山蹙損了蛾眉。

【一煞】想當初教吹簫月下歡﹐笑藏鬮花底杯。到如今花月成淹滯﹐月團圓緊把浮雲閉﹐花爛熳頻遭驟雨催。落花殘月應何濟﹖花須開謝﹐月有盈虧。

【尾聲】嘆春歸人未歸﹐盼佳期未有期。要相逢料得別無計﹐則除是一枕餘香夢兒裏。

《全元散曲》﹝三﹞

☆馬謙齋

馬謙齋﹐生平不詳。約與張可久同時。從現存散曲作品的生活背景看﹐他曾在大都﹝今北京﹞﹑上都﹝故址在今內蒙古正藍旗閃電河北岸﹞等地爲官﹐在京華帝裏﹑風雪邊塞有過一段時期髙堂玉馬﹑紅巾翠袖的富貴生涯。而後退隱寓居杭州﹐「辭卻公衙﹐別了京華﹐甘分老農家」。其散曲題材多樣﹐筆致灑脫﹐摹物狀情造語嫻熟﹐人生感慨亦不少﹐風格略近於雅。

○小令

【中呂】快活三過朝天子四邊靜

△春

海棠嬌﹐恰睡足﹐牡丹香﹐正開初。只悉春色在須臾﹐休教燕子銜春去。輦轂﹐景物﹐芳艸碧重城路。五花嬌馬七香車﹐簾掛錦珂鳴玉。簫鼓聲中﹐園林佳處﹐翠鬟歌紅袖舞。近黃公酒壚﹐誦坡仙樂府﹐直喫到月轉垂楊樹。明時難遇﹐百歲光陰過隙駒。休教辜負﹐春來春去。楡錢亂舞﹐難買春光住。

△夏

恰簾前社燕忙﹐正枝頭楚梅黃。當空畏日熾炎光﹐楊柳陰迷深巷。北堂﹐艸堂﹐人在羲皇上。亭臺瀟灑近池塘﹐睡足思新釀。竹影橫斜﹐荷香飄蕩﹐一襟滿意涼。醉鄕﹐艷妝﹐﹝水調﹞誰家唱﹖紅塵千丈﹐豈羨功名紙半張﹖漁樵閒訪﹐先生豪放﹐詩狂酒狂﹐志不在淩煙上。

△秋

芰荷衰﹐翠影稀。豆花涼﹐雨聲催。誰家砧杵搗寒衣﹖萬物皆秋意。燕歸﹐雁飛﹐霜染芙蓉醉。長江萬里鱸正肥﹐謾憶家鄕味。嘯月吟情﹐淩雲豪气﹐豈當懷宋玉悲﹗賞風光帝裏﹐賀恩波鳳池﹐喜生在唐虞世。香山疊翠﹐紅葉西風襯馬蹄。重陽佳致﹐千金曾費。黃橙綠醅﹐爛醉登髙會。

△冬

李陵臺﹐艸盡枯。燕然山﹐雪平鋪。朔風吹冷到天衢﹐怒吼千林木。玉壺﹐畫圖﹐費盡江山句。蒼髯脫玉翠光浮﹐掩映樓臺暮。畫閣風流﹐朱門豪富﹐酒新香開甕初。氈簾款簌﹐橙香緩舉﹐半醉偎紅玉。相對紅鑪﹐笑遣金釵剪畫燭。梅開寒玉﹐淸香時度。何須蹇驢﹐不必前村去。

【越調】柳營曲

△太平卽事

親鳳塔﹐住龍沙﹐天下太平無事也。辭卻公衙﹐別了京華﹐甘分老農家。傲河陽潘嶽栽花﹐郊東門邵平種瓜。莊前栽果木﹐山下種桑麻。度歲華﹐活計老生涯。

△懷古

曾窨約﹐細評薄﹐將業兵功非小可。生死存活﹐成敗消磨﹐戰策屬誰多﹖破西川平定干戈﹐下南交威鎭山河。守玉關班定遠﹐標銅柱馬伏波。那兩个﹐今日待如何﹖

△楚漢遺事

楚霸王﹐漢髙皇﹐龍爭虎鬥幾戰場。爭弱爭彊﹐天喪天亡﹐成敗豈尋常。一个福相催先到咸陽﹐一个命將衰自刎烏江。江山空寂寞﹐宮殿久荒涼。君試詳﹐都一枕夢黃粱。

△嘆世

手自搓﹐劍頻磨﹐古來丈夫天下多。靑鏡摩挲﹐白首蹉跎﹐失志困衡窩。有聲名誰識廉頗﹖廣才學不用蕭何。忙忙的逃海濱﹐急急的隱山阿。今日个﹐平地起風波。

【雙調】沈醉東風

△嘲妓好睡

搖不醒鸞交鳳友﹐搬不回燕侶鶯儔。莫不是宰予妻﹐陳摶友﹖百忙裏蝶夢莊周。衲被蒙頭萬事休﹐眞乃是眠花臥柳。

△自悟

恣甌內瀲灩英掩﹐瓦盆中漸淺重添。綫雞肥﹐新ド釅。不須典琴畱劍﹐二頃桑麻足養廉﹐歸去來﹐長安路險﹗

取富貴靑蠅競血﹐進功名白蟻爭穴。虎狼叢甚日休﹐是非海何時徹﹖人我場慢爭優劣﹐免使傍人做話說﹐咫尺韶華去也。

【雙調】水仙子

△雪夜

一天云暗玉樓臺﹐萬頃光搖銀世界。捲簾初見闌干外﹐似梅花滿樹開﹐想幽人凍守書齋。孫康朱顏變﹐袁安綠鬢攺﹐看靑山一夜頭白。

△別情

紫鸞簫吹徹鳳凰鳴﹐金縷詞歌水調聲。餞行詩訴不盡臨岐興﹐唱《陽關》忍淚聽﹐笑談間席上風生。楊柳堤邊怨﹐河梁別後情﹐再和誰步月閒行﹖

△賀文卿篥

薛陽霜夜楚江秋﹐太乙西風蓮葉舟。賀郎近日都參透﹐占中原第一流﹐盡壓絕前代箜篌。起赤壁磯邊恨﹐感銅駝陌上悉﹐名滿皇州。

△燕山話別

滿斟芳醑別長亭﹐相送王孫出上京。王驄且莫敲金鐙﹐聽陽關第四聲﹐臨岐執手論情。千古思前訓﹐一心懷志誠﹐休擔閣半紙功名。

△詠竹

貞姿不受雪霜侵﹐直節亭亭易見心。渭川風雨淸吟枕﹐花開時有鳳尋﹐文湖州是个知音。春日臨風醉﹐秋宵對月吟﹐舞閒階碎影篩金。

△贈劉聖奴ㄐ﹟箏

蛾眉掃黛鬢堆蟬﹐鳳髻盤鴉臉襯蓮。粉香初拭銀箏面﹐把鸞膠整舊弦﹐玳筵前兩件兒依然。崔懷寶酬了心願﹐薛瓊瓊得了赦免﹐舊風流尙在樽前。

☆任昱

任昱﹐字則明﹐四明﹝今浙江寧波市﹞人。與張可久﹑曹明善同時﹐相交好。工曲﹐善詩。少年時風流倜儻﹐遊於市井間﹐所作曲多流布於裙衩間。曲作多遊宴﹑送別﹑懷古之類﹐𨿽境界不廣﹐但眞情可詠﹐曲詞淸新流麗﹐不失自然。明﹟朱權《太和正音譜》將其列於「詞林英傑」一百五十人之中。

○小令

【正宮】小梁州

△湖上分韻得玉字

波涵玉鏡浸晴暉﹐鳴玉船移。玉簫吹過畫橋西﹐玉泉內﹐玉樹錦云迷。【幺】玉樓簾幕香風細﹐玉闌干楊柳依依。飛玉觴﹐畱玉佩﹔玉闌人沈醉﹐花外玉驄嘶。

△閒居

結廬移石動云根﹐不受紅塵。落花流水繞柴門﹐桃源近﹐猶有避秦人。【幺】艸堂時共漁樵論﹕筆兒曹富貴浮雲。椰子瓢﹐松花醞﹔山中風韻﹐樂道豈憂貧﹖

△春懷

落花無數滿汀洲﹐轉眼春休。綠陰枝上杜鵑愁﹐空拖逗﹐白了少年頭。【幺】朝朝寒食笙歌奏﹐百年間有限風流。玳瑁筵﹐葡萄酒﹔殷勤紅袖﹐莫惜捧金甌。

【南呂】金字經

△湖上僧寺

竹雨侵窗潤﹐松風吹面寒﹐雲母屏開非世間。閒﹐不知名利難。憑闌看﹐夕陽山外山。

△重到湖上

碧水寺邊寺﹐綠楊樓外樓﹐閒看靑山云去畱。鷗﹐飄飄隨釣舟。今非舊﹐對花一醉休。

△秋宵宴坐

秋夜涼如水﹐天河白似銀﹐風露淸淸濕簟紋。論﹐半生名利奔。窺吟鬢﹐江淸月近人。

△書所見

勝槪三吳地﹐美人一夢云﹐花落黃昏空閉門。因﹐靑鸞寶鑑分。天涯近﹐思君不見君。

【中呂】上小樓

△題情

團圓未成﹐嬋娟空病。桂子虛庭﹐翠羽圍屏﹐雁足寒檠。巴到明﹐空自省﹐靑樓薄幸﹐恨分開鳳釵鸞鏡。

△隱居

荊棘滿途﹐蓬萊閒住。諸葛茅廬﹐隱令松菊﹐張翰居鱸。不順俗﹐不妄圖﹐淸髙風度﹐任年年落花飛絮。

【中呂】朝天子

△村居

杜門﹐守貧﹐知有歸田分。春風漸入小窪樽﹐勤飲姜芽嫩。鄕黨朱陳﹐謳歌堯舜﹐向東臯植杖耘。子孫﹐更淳﹐閒把詩書訓。

△信筆

九霄﹐早朝﹐曾赴金門詔。珠玉在揮毫﹐胸次誰同調﹖談笑枚臯﹐風流溫嶠﹐恣疏狂直到老。盡教﹐醉了﹐走馬長安道。

△道院

翠峯﹐錦宮﹐香靄丹霞洞。來尋采藥鹿皮翁﹐煮茗爲淸供。靜聽松風﹐閒吟《橘頌》﹐碧天涼月正中。九重﹐賜寵﹐一覺黃粱夢。

△題情

渭城﹐雨晴﹐柳不系黃金鐙。梨花小院又淸明﹐誤了尋芳興。香減吳綾﹐塵蒙秦鏡﹐碧紗窗和悶扃。柴荊﹐曉鶯﹐巧語無心聽。

【中呂】滿庭芳

△寄友

香籠錦幃﹐歌謳白薴﹐人比紅梅。風流杜牧新詩意﹐字字珠璣。桑落酒朝開綺席﹐杜陵花夜宿春衣。陶然醉﹐金勒馬嘶﹐歸路柳邊迷。

△春暮

云扃睡起﹐香銷寶鼎﹐曖試羅衣。甫能宴罷蘭亭會﹐又見春歸。花片片翻成燕泥﹐柳依依也鎖蛾眉。重門閉﹐綠陰樹底﹐怕聽杜鵑啼。

【中呂】紅繡鞋

△湖上

新亭館相迎相送﹐古雲山宜淡宜濃﹐畫船歸去有漁篷。隨人松嶺月﹐醒酒柳橋風﹐索新詩紅袖擁。

△春情

暗朱箔雨寒風峭﹐試羅衣玉減香銷﹐落花時節怨良宵。銀臺燈影淡﹐繡枕淚痕交﹐團圓春夢少。

△重到吳門

槐市歌闌酒散﹐楓橋雨霽秋殘。舊題猶在畫樓間。泛湖賒看月﹐尋寺彊登山。比陶朱心更懶。

芳艸岸能言鴨睡﹐荻花洲供饌鱸肥﹐天平山翠近金杯。水多寒气早﹐野闊暮空低﹐隔秋云漁唱起。

△和友人韻

茅屋秋風吹破﹐桂叢夜月空過﹐淮南招隱故情多。無心登虎帳﹐有夢到漁蓑﹐不歸來等甚麼﹖

【中呂】普天樂

△吳門客中

九秋天﹐三吳地﹐江空寒早﹐天遠書遲。黃菊開﹐丹楓墜。流水行雲無拘系﹐好光陰枉自驅馳。塵心自洗﹐淸風綠綺﹐明月金杯。

△湖上

浣花溪﹐方壺地﹐呼猿領鶴﹐問柳尋梅。行廚白玉盤﹐進酒靑樓妓。驚起沙頭鴛鴦睡﹐棹紅雲乘興而回。冰壺影裏﹐笙歌遠近﹐水榭髙低。

△花園攺道院

錦江濱﹐紅塵外﹐王孫去後﹐仙子歸來。寒梅不攺香﹐舞榭今何在﹖富貴浮雲流光快﹐得淸閒便是蓬萊。門迎野客﹐茶香石鼎﹐鶴守茅齋。

△暮春卽事

被詩魔﹐將花探﹐春深渭北﹐綠滿江南。殘紅魚浪香﹐接葉鶯巢暗。古往今來無心勘﹐習家池日日春酣。人生易感﹐靑銅似月﹐白髮盈簪

【越調】小桃紅

山林鐘鼎未謀身﹐不覺生秋鬢。漢水秦關古今恨﹐謾勞神﹐何須斗大黃金印。漁樵近鄰﹐田園隨分﹐甘作武陵人。

東鄰西捨酒頻沽﹐拄杖穿花去。長笑功名艸頭露﹐且狂疏﹐醉如劉阮猶遲暮。雞翁問余﹐鹿門深處﹐眞作野人居。

△宴席

桃花扇底楚天秋﹐恰恰鶯聲澑。絡臂珍珠翠羅袖﹐捧金甌﹐纖纖十指春蔥瘦。移花旁酒﹐張燈如晝﹐重酌更風流。

△指甲

桃腮輕托玉纖微﹐有恨彈珠淚。曾整金釵動春意﹐數歸期﹐等閒掐損闌干翠。拈花露濕﹐剖橙香膩﹐宜捧紫霞杯。

△春情

深沈院落牡丹殘﹐懶揭珠簾看﹐靑杏園林管弦散。翠陰間﹐數聲黃鳥傷春嘆。離懷未安﹐相思不慣﹐獨倚小闌干。

【越調】寨兒令

△湖上

錦制屏﹐鏡涵冰﹐濃脂淡粉如故情。酒量長鯨﹐歌韻雛鶯﹐醉眼看丹靑。養花天雲淡風輕﹐勝桃源水秀山明。賦詩題下竺﹐攜友過西泠。撐﹐船向柳邊行。

△書所見

眉黛淺﹐鬢云偏﹐羞顏落色誰愛憐﹖種玉無緣﹐擲果徒然﹐回首嘆芳年。碧波不寄魚箋﹐翠衾寒猶帶龍涎。飛花殘雨後﹐新月小窗前。天﹐斗帳恨孤眠。

【雙調】沈醉東風

△隱居

嘆朝暮靑霄用捨﹐盡頭顱白髮添些。伴漁樵﹐苫茅舍﹐醉西風滿川紅葉。近日鄰家酒易賒﹐三徑黃花放也。

△尋春值雨

杜陵路煙迷霧昏﹐定昆池花落云根。粉翅寒﹐金衣潤﹐等閒孤負尋春。柳下重門那个人﹐怕容易紅消翠損。

△宮詞

鵲層樓夜永﹐芙蓉小苑秋晴。金掌涼﹐銀漢瑩﹐按霓裳何處新聲。懶下瑤階獨自行﹐怕羞見團團桂影。

△宮詞

翡翠屏間篆煙﹐櫻桃花底冰弦。上苑春﹐長門怨﹐對黃昏默默無言。十二瓊樓第幾仙﹐彩雲下先畱鳳輦。

△題情

羅帕寫桃根舊情﹐玉簫吹楊柳新聲。傅粉容﹐偸香性﹐對紅妝笑指銀瓶。盡醉梅花不要醒﹐怕孤負良宵媚景。

△信筆

有待江山信美﹐無情歲月相催。東裏來﹐西鄰醉﹐聽漁樵講些興廢。依舊中原一布衣﹐更休想麒麟畫裏。

△題情

睡碧衫寬舞體﹐麝煙煤淡歌眉。遠信稀﹐歸期未﹐郁金堂夜深空閉。繡被寒多有夢知﹐綺窗外銀蟾似水。

△會稽懷古

愛望海秦山古色﹐探藏書禹穴重來。鑑水邊﹐雲門外﹐有誰人布襪靑鞋﹖休問吳宮暗綠苔﹐越國在殘陽翠靄。

【雙調】折桂令

△題情

盼春來又見春歸﹐彈指光陰﹐回首芳菲。楊柳陰濃﹐章臺路遠﹐漢水煙迷。彩筆誰行畫眉﹖錦書不寄烏衣。寂寞羅幃﹐愁上心頭﹐人在天涯。

△湖上

望西湖綠水如雲﹐一葉扁舟﹐幾个佳賓。指點銀屏﹐畱連綺席﹐旋買金麟。不三杯桃花笑人﹐不多時柳絮成塵。休負良辰﹐抹袖淩風﹐玉手挨﹛泰﹜。

△和江頭友人韻

想城南景物宜看﹐雪後園林﹐江上雲山。步步幃屏﹐家家酒債﹐處處詩壇。任濁富一時眩眼﹐且淸狂每日開顏。何必愁煩﹐畫虎無成﹐倦鳥知還。

△同友人聯句

對池邊幾樹梅花﹐映古木槎牙﹐疏竹交加。旣有當壚﹐毋勞倒屣﹐便可投轄。愛浮蟻香能駐馬﹐薦肥羔味勝皰蛙。低按紅牙﹐髙岸烏紗﹐識字漁夫﹐好客莊家。

△吳山秀

錢塘江上嵯峨﹐濃淡皆宜﹐態度偏多。淚雨溟﹐歌云縹緲﹐舞雪婆娑。勝楚岫髙堆翠螺﹐似張郎巧畫靑蛾。消得吟哦﹐欲比西施﹐來問東坡。

△錢尹希善之寧國尹

楚天長山色靑靑﹐昨日錢塘﹐明日宣城。子貢言辭﹐子瞻才思﹐子賤廉明。春水生琴書短艇﹐曖風輕花柳長亭。無限吟情﹐千里思君﹐午夜挑燈。

△詠西域吉誠甫

毳袍寬兩袖風煙﹐來自西州﹐遊徧中原。錦句詩餘﹐彩雲花下﹐璧月樽前。今樂府知音狀元﹐古詞林飽記神仙。名不虛傳﹐三峽飛泉﹐萬籟號天。

【雙調】淸江引

△積雨

春來那曾晴半日﹐人散芳菲地。苔生翡翠衣﹐花滴胭脂淚﹐偏嫌錦鳩枝上啼。

△題情

桃源水流淸似玉﹐長恨姻緣誤。閒謳窈窕歌﹐總是相思句﹐怕隨風化作春夜雨。南山豆苗荒數畝﹐拂袖先歸去。髙官鼎內魚﹐小吏中兔﹐爭似閉門閒看書。

△和靖墓

林逋老仙淸避俗﹐獨向孤山住。梅花兩句詩﹐芳艸千年墓﹐不彊如長卿封禪書。

△錢塘懷古

吳山越山山下水﹐總是淒涼意。江流今古愁﹐山雨興亡淚﹐沙鷗笑人閒未得。

△湖上九日

芙蓉岸邊移畫船﹐沈醉黃花宴。山光濃似藍﹐水色明如練﹐漁童慣聽歌笑喧。

△曹明善北回

文章故人天上來﹐相見同傾蓋。兩京花柳情﹐八景煙雲態﹐偏宜品題七步才。

【雙調】水仙子

△書所見

閒開翠牖近滄州﹐忽見蛾眉出舵樓﹐來陪燕席翻紅袖。舞春風宜佐酒﹐匆匆催去難畱。解湘水煙中佩﹐駕潯陽江上舟﹐瘦損風流。

△泛舟

牙檣綿纜過沙汀﹐皓齒靑蛾捧玉觥﹐銀塘綠水磨銅鏡。船如天上行﹐人傳李郭仙名。水晶寒瓜初破﹐藕花香灑易醒﹐無限詩情。

△友人席上

絳羅爲帳護寒輕﹐銀甲彈箏帶醉聽﹐玉奴捧硯催詩贈。寫靑樓一片情﹐盡疏狂席上風生。紅錦纏頭罷﹐金釵剪燭明﹐有酒如澠。

△幽居

小堂不閉野雲封﹐隔岸時聞澗水舂﹐比鄰分得山田種。宦情薄歸興濃﹐想從前錯怨天公。食祿黃齏甕﹐忘憂綠酒鐘。未必全窮。

【雙調】慶東原

香衾剩﹐春夢窄﹐仙山消息遙天外。愁欺酒杯﹐羞臨鏡臺﹐淚濕香腮。金屋燕歸來﹐玉佩人何在﹖

△題武陵友人別鄴城南卽事

尋幽處﹐讀古書﹐似韓符昔日城南住。口亭傍竹﹐藩籬帶菊﹐池沼栽魚。非是輞川圖﹐堪作郊居賦。

○套數

【南呂】一枝花

△題東湖纖雲曳曉紅﹐遠樹團晴翠。好山如鳳凰﹐新水似琉璃﹐巧畫屏幃。壯觀蓬萊地﹐東湖景最奇。兩三行鷗鷺淸閒﹐七十二峯巒秀美。

【梁州】露嶼寺僧吟翠微﹐月波樓客宴金杯﹐寶華臺殿松陰蔽。赤欄橋畔﹐想象瑤池﹔金沙路上﹐勝卻蘇堤。若東坡來此遊歷﹐向西湖懶把詩題。學士廟紺宇朱扉﹐觀音洞金堂玉室﹐宰相家翠竹淸溪。會稽﹐鑑水。賀知章謾獎多佳致﹐放船去在天際。楊柳風輕生浪遲﹐漾動玻璃。

【尾】供盤鮮鯽銀絲﹐對酒名花錦繡機﹐香滿衣醉似泥。落照時漁唱起﹐棹蒼煙乘興而回﹐煞彊如誤入桃源洞天裏。

☆張子堅

張子堅﹐名風﹐官運判。與張可久同時。張可久《新樂府》有﹝淸江引﹞三首﹐乃系在張子堅席上所作。元﹟張憲《玉笥集》卷八有《挽張子堅》詩曰「文僅典州郡﹐武徒經亂離。異書肥白蠹﹐雄劍吼蒼螭。身冷家人散﹐門荒過客悲。忠魂倘爲厲﹐猶可捍城危。」

○小令

【雙調】得勝令宴罷恰初更﹐擺列著玉娉婷。錦衣搭白馬﹐紗籠照道行。齊聲﹐唱的是《阿納忽》時行令。酒且休斟﹐俺待銀鞍馬上聽。

☆髙┉

髙┉﹐燕山人。與張可久同時。生平不詳。明﹟蔣一葵《堯山堂外紀》以爲其人字則誠﹐卽作《琵琶記》者﹐明﹟王世貞《藝苑卮言》已辧其非。明﹟朱權《太和正音譜》將其列於「詞林英傑」一百五十人之中。

○小令

【雙調】殿前歡

△題小山

《蘇堤漁唱》小奚奴﹐錦囊無日不西湖。才華壓盡香奩句﹐字字淸殊。光生照殿珠﹐價等連城玉﹐名重長門賦。好將如意﹐擊碎珊瑚。

○套數

【商調】集賢賓

△怨別

倚幃屏數聲長嘆息﹐思往事淚淋漓。坐不穩神魂飄蕩﹐睡不寧鬼病禁持。數歸期曲損春纖﹐盼回程皺定雙眉。要相逢則除是枕席間魂夢裏﹐幾曾經這場憔悴。歌殘金縷詞﹐酒盡了鳳凰杯。

【逍遙樂】懸懸在意﹐受了些萬苦千辛﹐幾曾歇一時半刻。我這里展轉的疑惑﹐越思量越越的難爲。這些時玉減香消添了病疾﹐冷淸淸獨自孤棲。赤緊的關山路遠﹐一去無音﹐擱不住雙眸淚垂。

【金菊香】盼靑鸞不至阻了佳期﹐想黃犬無音失了配對﹐望錦鱗落空絕了信息。似醉如癡﹐瘦肌膚裙褪了小腰圍。

【梧葉兒】兩情似酥和蜜﹐一心似魚共水﹐同衾枕效於飛。早忘了山盟海誓﹐更和那星前月底﹐到如今怨他誰﹖這煩惱則除是天知地知。

【醋葫蘆】這些時病懨懨骨似柴﹐悶昏昏心似癡。恰便似隨風柳絮不沾泥﹐一會家魂靈兒在九霄雲外飛。捱一日勝添了一歲﹐遲和疾早晚一身虧。

【幺】想當日對神前磣可可的言誓盟﹐告蒼天一樁樁說就裏。全不想往日話兒依﹐過三秋尙然猶未回。你那里偎紅倚翠﹐想著他百般聰俊有誰及。

【後庭花】空閒了翡翠幃﹐消疏了鶯燕期。生拆散鴛鴦會﹐硬分開鸞風棲。痛傷悲﹐更闌之際。明朗朗照閒階月色輝﹐昏慘慘伴離人燈焰微。麝蘭散冷了翠幃﹐絳綃裙松了素體﹐鮫綃淹枕席。紗窗外風兒起﹐聽銅壺玉漏滴。

【柳葉兒】呀﹐我便是鐵石人怎睡﹖一思量一會傷悲。恰便似刀剜九曲柔腸碎﹐離恨天人難覓。相思病命將危﹐𨿽然你送了人當是麼便宜。

【尾聲】一簡書和淚對﹐一篇詞帶愁寄。一樁樁一件件說從實﹐每日家望天涯則將那碧桃花樹倚。也是我前緣前世﹐想人生最苦是別離。

☆錢霖

錢霖﹐字子云﹐世居松江﹝今屬上海市﹞南城。博學﹐工文章﹐不爲世用﹐遂爲黃冠﹐更名抱素﹐號素庵。初營庵於松江東郭﹐建二齋曰「封云」﹑「可月」。後遷居湖州﹝今屬浙江省﹞。晚居嘉興﹝今屬浙江省﹞﹐築室於鴛湖之上﹐名曰「藏六窩」﹐自號泰窩道人。著有詞集《漁樵譜》﹐楊維楨序之﹐稱有寄閒父子之風。編有散曲集《江湖淸思集》﹐著有《醉邊餘興》。明﹟朱權《太和正音譜》將其列於「詞林英傑」一百五十人之中。明﹟賈仲明有挽詞說他﹕「棄俗中路戴黃冠﹐艸履麻絳袖袍寬。《江湖情思》三千段﹐屢淸風明月﹐嘗集醉餘興多端。白雪黃茅煆﹐坎離頻倒般﹐素庵中穩坐蒲團。」

○小令

【雙調】淸江引夢回晝長簾半捲﹐門掩荼コ院。蛛絲掛柳棉﹐燕嘴粘花片﹐啼鶯一聲春去遠。髙歌一壺新釀酒﹐睡足蜂衙後。去深鶴夢寒﹐石老松花瘦﹐不如五株門外柳。春歸牡丹花下土﹐唱徹鶯啼序。戴勝雨餘桑﹐謝豹煙中樹﹐人困晝長深院宇。恩情已隨紈扇歇﹐攢到愁時節。梧桐一葉秋﹐砧杵千家月﹐多的是幾聲兒檐外鐵。

○套數

【般涉調】哨徧試把賢愚窮究﹐看錢奴自古呼銅臭。徇已苦貪求﹐待不教泉貨周流。忍包羞﹐油鐺插手﹐血海舒拳﹐肯落他人後﹖曉夜尋思機彀﹐緣情鉤距﹐巧取旁搜。蠅頭場上苦驅馳﹐馬足塵中廝追逐。積攢下無厭就﹐捨死忘生﹐出乖弄醜。

【耍孩兒】安貧知足神明佑﹐好聚斂多招悔尢。王戎遺下舊牙籌﹐夜連明計算無休。不思日月搬烏兔﹐只與兒孫作馬牛。添消瘦﹐不調ブ鼎﹐恣逞戈矛。

【十煞】漸消磨雙臉春﹐已雕颼兩鬢秋﹐終朝不樂眉長皺。恨不得櫃頭錢五分息招人借﹐架上阜一周年不放贖。狠毒性如狼狗﹐把平人骨肉﹐做自己膏油。

【九】有心待拜五侯﹐教人喚甚半州﹐忍饑寒攢得家私厚。待壘做錢山兒倩軍士喝號提鈴守﹐怕化作錢龍兒請法官行罡布气畱。半炊兒八徧把牙關叩﹐只願得無支有管﹐少出多收。

【八】虧心事盡意爲﹐不義財盡力掊﹐那里問親弟兄﹑新姊妹﹑親姑舅。只待要春風金穀驕王愷﹐一任教夜雨新丰困馬周。無親舊﹐只知敬明眸皓齒﹐不想共肥馬輕裘。

【七】資生利轉多﹐貪婪意不休﹐多錙銖捨命尋爭鬥。田連阡陌心猶窄﹐架插詩書眼不瞅。也學采東籬菊﹐子是个裝呵元亮﹐豹子浮丘。

【六】恨不得揚子江變做酒﹐棗穰金積到斗﹐爲幾文﹤貝覃﹥背錢受了些旁人咒。一斗粟與親眷分了顏面﹐二斤麻把相知結下寇仇。眞紕繆。一味的驕而且吝﹐甚的是樂以忘憂。

【五】這財曾燃了董卓臍﹐曾梟了元載頭﹐聚而不散遭殃咎。怕不是堆金積玉連城富﹐眨眼早野艸閒花滿地愁。干生受﹐生財有道﹐受用無由。

【四】有一日大小運並在命宮﹐死囚限纏在卯酉﹐甚的散得疾子爲你聚來得驟。恰待調和新曲歌金帳﹐逼臨得佳人墜玉樓。難收救﹐一壁相投河奔井﹐一壁相爛額焦頭。

【三】窗隔每都的飛﹐椅桌每都出出的走﹐金銀錢米都消爲塵垢。山魈木客相呼喚﹐寡宿孤辰廝趁逐。喧白晝﹐花月妖將家人狐媚﹐虛耗鬼把倉庫潛偸。

【二】惱天公降下災﹐犯官刑系在囚﹐他用錢時難參透。待買他上木驢釘子輕輕釘﹐弔脊筋鉤兒淺淺鉤。便用殺難寬宥﹐魂飛蕩蕩﹐魄散悠悠。

【尾】出落他平生聚斂的情﹐都寫做臨刑犯罪由。將他死骨頭告示向通衢裏﹐任他日炙風吹慢慢朽。

☆顧徳潤

顧徳潤﹐字君澤﹐一作均澤﹐號九山﹐一作九仙﹐松江﹝今屬上海市﹞人﹐曾任杭州﹑平江路吏。與詩人錢惟善等相交好。後至元四年﹝一三三八﹞前錢惟善《送顧君澤移平江》詩稱其人曰「舊識黃堂扌彖﹐風流見逸才。」「君家九峯下﹐作吏擅時名。隱語中郎學﹐歌章大雅聲。」元﹟錢仲益在《題雲間顧徳潤靜趣軒》詩稱其爲人曰「寂寞便野興﹐恬然抱衝襟。扶老憑斑策﹐陶情托素琴。庭空芳艸積﹐門掩落花深。酒熱呼鄰飲﹐詩成據稿吟。翻憐營利客﹐底事費追尋。」宋﹟朱顏亦寫有《顧君澤眞贊》﹐見《瓢泉吟稿》卷五。顧曾自刊《九山樂府》《詩隱》二集﹐售於市肆。

○小令

【南呂】罵玉郎過感皇恩采茶歌

△夏目

銜泥燕子穿簾幕﹐早池塘貼新荷﹐庭槐堤柳鳴蟬和。扇影羅﹐巾岸葛﹐花盈座。

暑气無多﹐雨聲初過。倚東牀﹐開北牖﹐夢南柯。燈前恣舞﹐醉後狂歌。書慵注﹐琴倦撫﹐劍羞磨。掛靑蓑﹐釣滄波﹐世塵不到小行窩。笑擁靑蛾嬌無那﹐年來放我且婆娑。

△述懷

蛛絲滿甑塵生釜﹐浩然气尙吞吳﹐並州每恨無親故。三匝烏﹐千里駒﹐中原鹿。

走徧長途﹐反下喬木。若立朝班﹐乘驄馬﹐駕髙車。常懷卞玉﹐敢引辛裾。羞歸去﹐休進取﹐任揶揄。暗投珠﹐嘆無魚﹐十年窗下萬言書。欲賦生來驚人語﹐必須苦下死工夫。

人生傀儡棚中過﹐嘆烏兔似飛梭﹐消磨歲月新工課。尙父蓑﹐元亮歌﹐靈均些。

安樂行窩﹐風流花磨。閒呵諏﹐歪嗑牙﹐發喬科。山花裊娜﹐老子婆娑。心猶倦﹐時未來﹐志將何﹗愛風魔﹐怕風波﹐識人多處是非多。適興吟哦無不可﹐得磨跎處且磨跎。

【中呂】醉髙歌過喜春來

△宿西湖梅花飄雪漫山﹐楊柳和煙放眼。畫船穩系東風岸﹐金縷朱弦象板。春融南浦冰澌散﹐酒醒西樓月影慳﹐一天星斗水雲寒。名利難﹐詩酒債且塡還。

【中呂】醉髙歌過攤破喜春來

△旅中

長江遠映靑山﹐回首難窮望眼。扁舟來往蒹葭岸﹐人憔悴雲林又晚。籬邊黃菊經霜暗﹐囊底靑蚨逐日慳。破淸思晚砧鳴﹐斷愁腸檐馬韻﹐驚客夢曉鐘寒。歸去難﹐修一緘﹐回兩字寄平安。

【中呂】醉髙歌過紅繡鞋

△西湖賞春

漾金波碧粼粼﹐蕩金縷垂楊隱隱。步金蓮仙子相隨趁﹐縱金勒王孫笑引。

按金雁銀箏風韻﹐捧金鐘翠袖殷勤﹐聽金鶯彩燕競爭春。擲金錢頻喚酒﹐焚金鼎細生云﹐戧金船蘭棹穩。

【越調】黃薔薇過慶元貞

△禦水流

紅葉步秋香徑晚﹐怨翠閣衾寒。笑把霜楓葉揀﹐寫罷衷情興懶。幾年月冷倚闌干﹐半生花落盼天顏﹐九重云鎖隔巫山。休看作等閒﹐好去到人間。

△又

止觀光上國﹐近守禦宮闈。霜染丹楓散綺﹐葉墜金溝泛水。鳳城春色醉玻璃﹐龍香墨迹璨珠璣﹐鸞交天配選簪笄。宮妃直恁癡﹐題怨寄他誰。

○套數

【黃鐘】願成雙

△憶別

梅臉退﹐柳眼肥﹐雨絲絲開到荼コ。一春常是盼佳期﹐不覺的香消玉體。

【幺】忒風流姝媚忒聰慧﹐怎生般信絕音稀﹖叮寧杜宇那人行啼﹐冷落了秋千月底。

【出隊子】科場不第﹐出落著个三不歸。長安花酒價如泥﹐不信敲才主仗得﹐似恁般情懷說向誰﹖

【幺】到中秋左右還相會﹐見他時擘破面皮。紫泥宣於我甚便宜﹐靑樓夢因誰沒鑑識﹐且受回禁持悔甚的。

【尾】海神行忘不了些喬盟誓﹐多年前曾活取了个王魁﹐傳槽病這些時敢輪到你。

【仙呂】點絳唇

△四友爭春

四海飄篷﹐半生歌詠。嗟塵冗﹐世事匆匆﹐苦被年光送。

【混江龍】眼前靑供﹐玉人降謫笑相逢。敲金擊玉﹐詠月嘲風。三峽泉鳴新咳唾﹐千章詩著舊題封。春風楊柳﹐秋水芙蓉。溫柔典雅﹐剔透玲瓏。銷人魂夢廣寒宮﹐迷人蹤迹桃源洞。友朋每如兄如弟﹐親眷每非虎非熊。

【油葫蘆】天下湖山風月瓏﹐這一夥作業種﹐鶯儔燕侶不相容。錦心繡腹親陪奉﹐月眉星眼情搬弄。茶供過三兩巡﹐涎割到五六桶。攢下些髙談闊論成何用﹐端的是風月兩無功。

【天下樂】幾曾見翠袖殷勤捧玉鐘﹐三冬﹐節序窮﹐老廉頗豈堪施會勇。桑些柴弓懸臂間﹐紙糊鍬逼手中﹐每日價幹和哄。

【那吒令】江湖上量洪﹐誰彊似孔融﹔天地間徳行﹐怎學得仲弓﹔翠紅鄕鈔猛﹐都不如鄧通。假老實﹐喬尊重﹐買做了先鋒。

【鵲踏枝】探花人气如虹﹐狀元郎怒塡胸﹐榜眼哥哥﹐尙自衝衝。你也噥恩多愛濃﹐想從前錯怨了天公。

【寄生艸】大廝家包藏得險﹐友朋每講論得同。雙生𨿽俊風聲眾﹐蘇卿缺鏝情腸痛﹐馮魁不語機謀中。風流浪子怎教貧﹖孤寒壯士愁難共。

【尾】不放一時花﹐空負三生夢﹐我與你結抹了靑樓卷宗。一个空勞下巫山十二峯﹐一个虛擔著雨迹雲蹤。那一个快彌縫﹐只落得燕懶鶯慵﹐這老子倒奪了東君造化工。他見這恩情脫空﹐便把那是非講動﹐地向樹頭樹底覓殘紅。

☆曹徳

曹徳﹐字明善﹐衢州﹝今浙江衢縣﹞人。曾任衢州路吏﹐山東憲吏。後至元五年﹝一三三九﹞曹徳在都下作﹝淸江引﹞﹝又名﹝岷江錄﹞二曲譏諷權貴伯顏擅自專權﹐殺害郯王徹徹篤﹐鍛煉諸獄﹐延及無辜。大書揭於五門之上﹐因此名聲大噪。明﹟賈仲明稱他「神京獨賦《長門柳》﹝卽﹝淸江引﹞首句﹞﹐士林中逞俊流﹐萬人內占了鰲頭。」因伯顏緝捕﹐乃南逃吳中僧捨避禍。居數年﹐伯顏事敗﹐方再入京。他與任則明﹑馬昂夫等相交。任作有﹝淸江引﹞《曹明善北回》曲。曹則有﹝喜春來﹞《和則明韻》曲﹑﹝小梁州﹞《侍馬昂夫相公遊柯山》曲。

○小令

【正宮】小梁州

侍馬昂夫相公遊柯山紫霞仙侶翠云裘﹐文彩風流。新詩題滿鳳凰樓﹐揮吟袖﹐來作爛柯遊。【幺】王樵不管梅花瘦﹐教白鶴舞著相畱。聽我歌﹐爲君壽。一杯春酒﹐一曲小梁州。

【中呂】喜春來

△和則明韻

騷壇坐徧詩魔退﹐步障行看肉陣迷。海棠開後燕飛回。喧暫息﹐愛月夜眠遲。春云巧似山翁帽﹐古柳橫爲獨木橋。風微塵軟落紅飄﹐沙岸好﹐艸色上羅袍。春來南國花如繡﹐雨過西湖水似油。小瀛洲外小紅樓﹐人病酒﹐料自下簾鉤。

【雙調】沈醉東風

△隱居

鴟夷革屈沈了伍胥﹐江魚腹葬送了三閭。數間諫時﹐獨醒處﹐豈是遭誅被放招伏﹖一舸秋風去五湖﹐也博个名傳萬古。

△村居

新分下庭前竹栽﹐旋ド得缸面茅柴。犯彈雞﹐和根菜﹐小杯盤曾慣畱客。活潑刺鮮魚米換來﹐則除了茶都是買。

茅舍寬如釣舟﹐老夫閒似沙鷗。江淸白發明﹐霜早黃花瘦﹐但開樽沈醉方休。江糯吹香滿穗秋﹐又打夠重陽釀酒。

楓林晚家家步錦﹐菊籬秋處處分金。羞將寶劍看﹐醉把瑤琴枕﹐沒三杯著甚消任。若論到機深禍亦深﹐卻不是淵明好飲。

【雙調】折桂令

△江頭卽事

問城南春事何如﹖細艸如煙﹐小雨如酥。不駕巾車﹐不拖竹杖﹐不上籃輿。著二日將息蹇驢﹐索三杯分付奚奴。竹裏行廚﹐花下堤壺﹐共友聯詩﹐臨水觀魚。

△自述

淡生涯卻不多爭﹐賣藥修琴﹐負笈擔簦。雪嶺樵柯﹐煙村牧笛﹐月渡漁罾。究生死幹忙煞老僧﹐學飛升空老了先生。我腹膨享﹐我貌猙獰﹐我發。除了銜杯﹐百拙無能。

△西湖早春

小紅樓隔水人家﹐艸未鳴蛙﹐柳已藏鴉。試卷朱簾﹐尋山問寺﹐何處無花。金絡腦堤邊駿馬﹐錦纏頭船上嬌娃。風景繁華﹐不醉流霞﹐前世生涯。

△登靈鷲山

便休提鐘鼎山林﹐遮莫榮枯﹐總是消沈。落落魄魄﹐酒逢知己﹐琴遇知音。時俯仰人間古今﹐且消磨閒處光陰。無事當心﹐今日從容﹐此地登臨。

【雙調】淸江引

長門柳絲千萬結﹐風起花如雪。離別復離別﹐攀折更攀折﹐若無多舊時枝葉也。長門柳絲千萬縷﹐總是傷心樹。行人折嫩條﹐燕子銜輕絮﹐都不由風城春做主。

【雙調】慶東原

△江頭卽事

低茅舍﹐賣酒家﹐客來旋把朱簾掛。長天落霞﹐方池睡鴨﹐老樹昏鴉。幾句杜陵詩﹐一幅王維畫。

猿休怪﹐鶴莫猜﹐探春偶到南塊外。池魚就買﹐園蔬旋摘﹐村務新開。省下買花錢﹐拼卻還詩債。

閒乘興﹐過小亭﹐沒三杯著甚資談柄。詩題小景﹐香銷古鼎﹐曲換新聲。標致似劉伶﹐受用如陶令。

【不知宮調】三棒鼓聲頻

△題淵明醉歸圖

先生醉也﹐童子扶著。有詩便寫﹐無酒重賒。山聲野調欲唱些﹐俗事休說。問靑天借得松間月﹐陪伴今夜。長安此時春夢熱﹐多少豪傑。明朝鏡中頭似雪﹐烏帽難遮。星般大縣兒難棄捨﹐晚入廬山社。比及眉未攢﹐腰曾折﹐遲了也去官陶靖節。

☆董君瑞

董君瑞﹐生卒年﹑字號均不詳。冀州﹝今河北冀縣﹞人。元﹟鐘嗣成《錄鬼簿》將其列爲「方今才人﹐聞名而不相知者」﹐小傳稱他﹕「隱語樂府﹐多傳江南。」據說其一生落魄﹐仕途偃蹇﹐顚沛流離。明﹟朱權《太和正音譜》將其列於「詞林英傑」一百五十人之中。

○套數

【般涉調】哨徧

△硬謁

十載驅馳逃竄﹐虎狼叢裏經魔難。居處不能安﹐空區區歷徧塵寰。遠遊世間﹐波波漉漉﹐穰穰勞勞。一向無程限﹐地不著邊岸。鏡中空照﹐冠上虛彈。詩書有味眼生花﹐歲月無情鬢成斑。長鋏歸來﹐壯志難酬﹐功名運晚。

【幺】世事諳博看﹐人情冷曖誰經慣﹖風帽與塵寰﹐徧朱門白眼相看。腹內閒﹐五車經典﹐七步文章。到處難興販﹐半紙虛名薄官。飄零吳越﹐夢覺邯鄲。碧天鳳翼未曾附﹐蒼海龍鱗幾時攀。困此窮途﹐進退無門﹐似羝羊觸藩。

【耍孩兒】待向人前開口實羞赧﹐折腰處拳拳意懶。這回不免向君前﹐曲弓弓冒突臺顏。故來海上垂鉤綫﹐特向津頭執釣竿﹐有意相侵犯。將你个髙門諂媚﹐小子相干。

【六煞】知君廉儉猶淸幹﹐據頭角軒昂見罕。卽非面諭廝過從﹐將明公焉敢相殘﹖豈不知甜言與我三冬曖﹐惡語傷人六月寒﹖你是多少人稱贊﹐道你量如江海﹐器若丘山。

【五】也不索閒言贊﹐冷句兒攢﹐快疾做取英雄漢。掃除乞儉分開吝﹐倚閣酸寒打破慳。忙疊辦﹐俺巷來近遠﹐怎地回還﹖

【四】你是明白與﹐俺索子細揀﹐怕有挑剜接補並糜爛。至元折腦通行少﹐中統糖心倒換難。翻復從頭看﹐則要完全貫伯﹐分曉邊闌。

【三】你要尋走衮﹐覓轉關﹐上天掇看梯兒趕。襟廝封頭髮牢結定﹐額廝拶眉毛緊廝拴。廝蘸定權休散﹐坐時同坐﹐﹤走山﹥後齊﹤走山﹥。

【二】你又奔﹐俺又頑﹐則要緊無格迸松無慢。皮鍋裏炒爆銅豌豆﹐火炕上疊翻鐵臥單。無辭憚﹐天生性耐﹐不喜心煩。

【一】謾把猾﹐枉占姦﹐布衫領安上難尋綻。頭巾頂攢就宜新裹﹐釒敖子餅熱時趕熱翻。消息湯著犯﹐你便轆轤井口﹐直打的泉幹。

【尾】難動腳﹐怎轉眼﹖便休推阻相延款﹐多共少分明對面兒咒。

☆王舉之

王舉之﹝一二九○﹖～一三五○﹖﹞﹐杭州人。今存散曲中﹐有贈胡存善﹝折桂令﹞一首。而胡存善是胡正臣之子﹝見《錄鬼簿》﹞。所以﹐王舉之可能生於元代後期﹐而且是活動於杭州一帶的作家。卒於明代洪武初年的錢惟善﹐在《江月松風集》卷九中﹐有《送王舉之入京就柬樵谷》詩一首﹐其詩云「短衣匹馬佩吳鉤﹐欲寫關河萬里愁。射雁秋風髙紫塞﹐聽鶯春色滿皇州。黃塵驛路三千里﹐白玉京城十二樓。無酒送君懷抱惡﹐過江爲覓故人舟。」可見﹐王舉之曾北上大都﹝今北京﹞﹐似乎欲有所作爲﹐成就一番事業。明﹟朱權《太和正音譜》將其列於「詞林英傑」一百五十人之中。

○小令

【仙呂】一半兒

△手帕

藕絲纖膩織春愁﹐粉綫輕盈惹暮秋﹐銀葉拭殘香臉羞。玉溫柔﹐一半兒啼痕一半兒酒。

△開書

淚痕香沁污鮫綃﹐墨迹淋漓損兔毫﹐心事渺茫雲路遙。念奴嬌﹐一半兒行書一半兒艸。

【南呂】金字經

△春日湖上

山色塗靑黛﹐波光漾畫舸﹐小小仙鬟﹝金縷歌﹞。他﹐寶釵輕翠娥。花陰過﹐曖香吹綺羅。

【中呂】迎仙客

△戲題

雙解元﹐惡姻緣﹐豫章城月明秋滿天。販茶船﹐買命錢。占得春先﹐到稱了馮魁願。

【中呂】滿庭芳

△春夜

梨花月明﹐秋千露冷﹐楊柳煙澄。海棠病酒風吹醒﹐不用銀燈。闌干外閒花有影﹐柳梢頭宿鳥無聲。羅幃靜﹐香銷玉鼎﹐禁鼓報初更。

【中呂】紅繡鞋

△秋日湖上

紅葉荒林酒興﹐黃花老圃詩情﹐柳塘新雁兩三聲。湖光扶不定﹐山色畫難成﹐六橋風露冷。

△棲雲弔貫酸齋

蘆花被西風香夢﹐玉樓才夜月云空。棲雲山上小崆峒。蟠桃仙露種﹐詩句古苔封。教淸名天地中。

【越調】天淨沙

△過長春宮

壺中霞養丹砂﹐窗前云覆桃花﹐塵外誰分歲華﹖客來閒話﹐呼童掃葉烹茶。

【雙調】折桂令

△鶴骨笛

洗閒愁一曲桓伊﹐瓊管髙閒﹐錦字精奇。松露玲瓏﹐髙魂縹緲﹐夜气依微。九臯夢聲中喚起﹐一天霜月下驚飛。妙趣誰知﹖零落秋云﹐污我仙衣。

△虎頂杯

宴穹廬月暗西村﹐劍舞靑蛇﹐角奏黃昏。瑪瑙盤呈﹐瓊瑤液曖﹐狐兔愁聞。猩血冷猶凝舊痕﹐玉纖寒似怯英魂。豪上云屯﹐一曲琵琶﹐少个昭君。

△羊羔酒

杜康亡肘後遺方﹐自墮甘泉﹐紫府仙漿。味勝醍醐﹐Ο欺琥珀﹐價重西涼。凝碎玉金懷泛香﹐點浮酥鳳盞熔光。錦帳髙張﹐黨氏風流﹐低唱新腔。

△蝦須簾

隔花陰輕護朱門﹐水影藏嬌﹐海气籠春。月晃纖波﹐風搖細浪﹐迹遠凡塵。翡翠亭低垂燕嗔﹐水精寒深祕龍珍。雲雨難親﹐咫尺天涯﹐別是乾坤。

△閨怨

嘆窗前幹鵲無靈﹐定花梢﹐訴盡春情。鳳枕慵擡﹐鴛衾倦理﹐鸞鑑空明。喚玉英休開翠屏﹐減香肌羞見金鶯。欲睡難成﹐待寄誰憑﹐何處卿卿﹖

△贈胡存善

問蛤蜊風致何如﹖秀出乾坤﹐功在詩書。云葉輕盈﹐靈華纖膩﹐人物淸臒。采燕趙天然麗語﹐拾姚盧肘後明珠。絕妙功夫﹐家住西湖﹐名播東都。

△讀史有感

北邙山多少英雄﹐靑史南柯﹐白骨西風﹗八陣圖成﹐《六韜》書在﹐百戰塵空。輔漢室功成臥龍﹐釣溪兆入飛熊。世事秋蓬﹐惟有漁樵﹐跳出樊籠。

△三茅山行

紫芝香石室淸幽﹐不老乾坤﹐自在春秋。古桂寒香﹐枯梅瘦影﹐曲澗淸流。飛膏雨龍歸洞口﹐弄晴雲鶴舞山頭。小小瀛洲﹐翠戶金扃﹐玉宇瓊樓。

△七夕

鵲橋橫低蘸銀河﹐鸞帳飛香﹐鳳輦淩波。兩意綢繆﹐一宵恩愛﹐萬古蹉跎。剖犬牙瓜分玉果﹐吐蛛絲巧在銀盒。良夜無多﹐今夜歡娛﹐明夜如何﹖

△二喬觀書圖

玉肌膚紈扇風流﹐一榻春情﹐兩國仇讎。機密胸中﹐姻緣夢裏﹐往事眉頭。銅雀臺煙愁綠柳﹐石頭城月冷荒溝。巧計深謀﹐妙策良籌。睡煞東吳﹐戀煞南州。

△送友赴都

簿書中暫駐行車﹐白也無敵﹐赤爾何如﹖萬法依公﹐片言折獄。千里攜書﹐賦溫潤荊山進玉﹐吐宮商合浦還珠。天���﹐����﹐����。

△懷錢塘

記湖山堂上春行﹕花港觀魚﹐柳巷聞鶯。一派湖光﹐四圍山色﹐九里松聲。五花馬金鞭弄影﹐七步才錦字傳情。寫入丹靑﹐雨醉雲醒﹐柳暗花明。

△春暮

點紗窗翠簇殘紅﹐歸路悠悠﹐情思匆匆。怕啟朱扉﹐慵拈翠靨﹐倦理香絨。楡錢小難酬化工﹐柳絲長不系東風。減盡芳容﹐翠艸蒙茸﹐綠樹玲瓏。

△訪道士不遇

鶴飛來踏破秋陰﹐經盡《南華》﹐月落西岑。煉汞爲銀﹐炊煙煮石﹐點鐵成金。蘆花被藤牀竹枕﹐芰荷衣梅杖銅琴。購舞鸞吟﹐爾不知音﹐誰是知音﹖

【雙調】水仙子

△春日卽事

魚鱗玉尺戲睛波﹐燕嘴芹泥補舊窩﹐兔毫香墨閒工課。飲瓊漿捲玉螺﹐柳絲長忙煞鶯梭。云娥低和﹐嬌羞謾歌﹐不醉如何﹖

☆邵元長

邵元長﹐字徳善﹐慈溪﹝今屬浙江省﹞人。與鐘嗣成同時﹐且相知﹐曾爲《錄鬼簿》作「後序」支鐘氏之《錄鬼簿》﹐全錄「本朝顯官名公﹐詞章行於世者。恐後淹沒姓名﹐故編排類集。記其出處才能於其前﹐度以音律樂章於其後。千萬載之下﹐知其爲何人﹐直欲俾其爲不死之鬼也」。

○小令

【雙調】湘妃曲

△贈鐘繼先

髙山流水少人知﹐幾擬黃金鑄子期。繼先賢旣解其中意﹐恨相逢何太遲﹐示佳編古怪新奇。想達士無他事﹐錄名公半是鬼﹐嘆人生不死何歸﹖

☆周浩

周浩﹐或作周誥﹐與鐘嗣成同時代人。生平不詳。其散曲僅存一首﹐爲贊鐘氏《錄鬼簿》所作。

○小令

【雙調】蟾宮曲

△題《錄鬼簿》

想貞元朝士無多﹐滿目江山﹐日月如梭。上苑繁華﹐西湖富貴﹐總付髙歌。麒麟冢衣冠坎坷﹐鳳凰城人物蹉跎。生待如何﹖死待如何﹖紙上淸名﹐萬古難靡。

☆王曄

作者簡介見雜劇部分。

○小令

【雙調】慶東原

△風月所舉問汝陽記

黃肇退狀於飛燕﹐並蒂蓮﹐有心也待成姻眷。喫不過雙生彊臠﹐當不過馮魁斗諞﹐甘不過蘇氏胡扇。且交割麗春園﹐免打入悲田院。

【折桂令】

△問蘇卿

俏排場慣戰曾經﹐自古惺惺﹐愛惜惺惺。燕友鶯朋﹐花陰柳影﹐海誓山盟。哪一个堅心志誠﹖哪一个薄幸雜情﹖則問蘇卿﹐是愛馮魁﹐是愛雙生﹖

△答

平生恨落風塵﹐虛度年化﹐減盡精神。月枕云窗﹐錦衾繡褥﹐柳戶花門。一个將百十引江茶問肯﹐一个將數十聯詩句求親。心事紛紜﹕待嫁了茶商﹐怕誤了詩人。

【殿前歡】

△再問

小蘇卿﹕言詞道不得實誠﹐江茶詩句相兼並。那件著情﹐休胡蘆提二四應﹐相幸。端的接誰紅定﹖休教勘問﹐便索招承。

△答

滿懷冤﹐被馮魁掩撲了麗春園﹐江茶萬引誰情願﹖聽妾明言。多情小解元﹐休埋怨。俺違不過親娘面。一時間不是﹐誤走上茶船。

【水仙子】

駁明明的退佃麗春園﹐暗暗的開除了雙解元。慘可可說下神仙願﹐卻原來都是騙。再誰聽甜句兒畱連。同他行坐﹐和他過遣﹐怎做的誤走上茶船。

△招

書生俊俏卻無錢﹐茶客村虔倒有緣。孔方兄教得俺心窯變﹐胡蘆提過遣﹐如今是走上茶船。拜辭了呆黃肇﹐上復那雙解元﹐休怪俺不赴臨川。

【折桂令】

△問馮魁

馮魁茶你自尋思﹕這樣嬌姿。效了琴瑟﹐不用紅娘﹔則畱紅定﹐便系紅絲。量你呵有甚風流浪子﹐怎消得多情俊俏柔兒﹖供吐實詞﹐說了緣由﹐辧个妍媸。

【水仙子】

△答

黃金鑄就劈閒刀﹐茶引糊成怪鍬。廬山鳳髓三千號﹐陪酥油盡力攪。雙通叔你自才學﹐我揣與娘通行鈔。掂了咱傳世寶﹐看誰能夠鳳友鸞交。

【折桂令】

△問雙漸

小蘇卿窯變了心腸﹐攺抹了姻緣﹐倒換排場。彊拆鴛鴦﹐輕分鶯燕﹐失配鸞凰。實丕丕兜籠富商﹐虛飄飄蹬脫了才郎。你試思量﹐不害相思﹐也受淒涼。

【水仙子】

△答

陽臺雲雨暫教晴﹐金鬥風波且慢行。小蘇卿是接了馮魁定﹐俏書生便噤聲。沒來由閒戰閒爭﹐非干是咱薄幸。旣然是他淺情﹐我著甚干害心疼。

【折桂令】

△問黃肇

麗春園黃肇姨夫﹐人道你聰明﹐我道你胡突。蘇氏掂亻來﹐雙生搠淹﹐你地妝孤。怕不你身上知心可腹﹐爭知他根前似水如魚。休彊支吾﹐這樣恩情﹐便好開除﹖

【水仙子】

△答

風流雙漸慣輪鍘﹐瀾浪蘇卿能跳塔。小機關背地裏商量下﹐把俺做皮燈籠看待咱﹐從來道水性難拿。從他走過﹐由他演撒﹐終只是个路柳墻花。

【折桂令】

△問蘇媽媽

蘇婆婆常只是熬煎﹐臨逼得孩兒﹐一謎地胡扇。使會虛脾﹐著些甜唾﹐引起頑涎。用力的從教气喘﹐著昏的一任頭旋。只爲貪錢﹐將个嬋娟﹐賣上茶船。

【水仙子】

△答

有錢問甚紙糊鍬﹐沒鈔由他古錠刀。是誰俊俏誰村拗﹐俺老人家不性索。馮員外將響鈔遞著﹐雙生兆休幹鬧。黃肇茶且莫焦﹐價髙的俺便成交。

△議擬

雙生好去覓前程﹐黃肇休來戀寡情﹐馮魁統鏝剛婚聘。老虔婆指證的明﹐小蘇卿旣已招承。風月所成文案﹐鶯花寨擬罪名﹐麗春園依例施行。

○套數

【雙調】新水令

△閨情

梨花夜雨未開門﹐日遲遲綠窗人困。鏡緘鸞未起﹐香盡鴨猶溫。半晌擡身﹐舒玉筍整嬋鬢。

【駐馬聽】春意猶昏﹐楊柳靑牽綿正滚﹔香腮微印﹐海棠橫界綫畱痕。目前春暖物華新﹐意中人遠天涯近。怨未伸﹐枝頭春色三色褪。

【喬牌兒】靈龜兒無定準﹐喜鵲兒少憑信。倚闌無語懨懨悶﹐一春愁憔悴損。

【雁兒落】齊臻臻光消寶髻雲﹐寬綽綽瘦掩羅衫衤肯。碧幽幽天髙少雁書﹐綠湛湛水闊無魚信。

【得勝令】愁戚戚蕭索對淸晨﹐情默默冷落坐黃昏。悄促促翠掩合歡帳﹐濕津津紅綃拭淚巾。淸黯黯銷魂﹐煙淡淡艸際遙天盡。昏慘慘傷神﹐夜迢迢花殘過雨頻。

【沽美酒】江分平綠艸茵﹐門半掩翠苔痕。悄悄閒庭不見人﹐無語自曬﹐空目斷定楚臺云。

【太平令】怪則怪鸞凰生分﹐惱則惱鶯燕爭春。恨則恨心中有刃﹐悔則悔言而無信。想這廝背恩﹐負恩﹐說著後一言難盡。

【水仙子】气吁鸞影寶奩昏﹐愁蹙蛾眉翠黛顰。情隨雁足靑霄近﹐倚朱扉欲斷魂。能消得幾个靑春﹖恰透風光一陣。春來度盡花容數本﹐春先去人瘦三分。

【折桂令】春先去人瘦三分。妝減了半面風流﹐衣松了一撚精神。步紅塵愁踐紅芳﹐上繡榻怕拈繡貼﹐倚朱扉愁盼朱輪。海棠困琴閒玉軫﹐石橊皺睡損羅裙。愁思昏昏﹐人事紛紛﹔眼底卿卿﹐心上人人。

【尾聲】來明跪膝兒在牀前問﹐將那廝謊舌頭裙刀兒碎刎。先將他拋閃去的罪名兒一件件招﹐後把受用過淒涼一星星證了本。

☆王仲元

王仲元﹐杭州人。元後期北曲作家﹐生平事迹不詳。據《錄鬼簿》載﹐他與鐘嗣成相交有年﹐熟稔非常。據孫楷第《元曲家考略》﹕元人《圖繪寶鑑》上有關於王仲元的介紹﹐稱其擅長花鳥工筆﹐兼善小景之作﹐「用墨之法溫潤可喜」。所撰雜劇有《於公髙門》等三種﹐皆亡佚不存。所幸《樂府羣玉》尙保畱他的散曲套數四套﹐小令二十一首。雜劇多爲歷史傳奇題材﹐頗有鍼砭現實的深意寄托。明初賈仲明在增補《錄鬼簿》中的《淩波仙》贊詞中﹐稱其劇作「歷像演史全忠信」﹐「將賢愚善惡分﹐戲臺上考試人倫。大都來一時事﹐搬弄出千載因﹐辧是非好歹淸混。」其散曲多以杭州景致和西湖傳說爲題﹐表現了元末文采派曲家的風範。他還有兩支以曲牌名連綴成套﹐狀寫情事和秋景的曲子﹐是元人散曲創作中的一種別致的「集專名」體的代表作﹐𨿽屬文字遊戲﹐但全套妥貼穩稱﹐音律和諧﹐亦可卿備一格﹐是我們研究這類塡曲技巧的範本。

○小令

【中呂】普天樂

△春日多雨

無一日惠風和﹐常四野彤雲布﹐那里肯妝金點翠﹐只待要迸玉篩珠。這其間湖景陰﹐恰便似江天暮﹐冷淸淸孤山路﹐六橋迷雪壓模糊。瞥見遊春杜甫﹐只疑是尋梅浩然﹐莫不是相訪林逋。

△贈美人

柳眉新﹐桃腮嫩﹐酥凝瓊膩﹐花艷芳溫。歌聲消天下愁﹐舞袖散人間悶。舉止溫柔嬌風韻﹐司空見也索銷魂。蘭姿蕙魄﹐瑤花玉蕊﹐誤染風塵。

△旅況

樹杈丫﹐藤纏掛﹐衝煙塞雁﹐接翅昏鴉。展江鄕水墨圖﹐列湖口瀟湘畫。過浦穿溪沿江汊﹐問孤航夜泊誰家。無聊倦客﹐傷心逆旅﹐恨滿天涯。

△離情

淹藍橋﹐燒襖廟﹐鏡鸞腸斷﹐瑟鳳魂銷。玉容殘倦艷妝﹐云髻亂慵梳掠。悶倚危闌閒凝眺﹐對斜陽分外無聊。秦川路遠﹐陽臺雨歇﹐楚岫云髙。

△離恨

擁鴛衾﹐歌珊枕﹐掃窗風竹﹐搗月寒砧﹐思量心別恨塡﹐歡喜夢離愁禁。主意拋遲虧人甚﹐薄情郎何處畱心。君懷幸短﹐盟山路險﹐誓海波深。

△相思

淚盈波﹐眉愁鎖﹐消香減膩﹐病鬼愁魔。鑪煙飄怨气浮﹐襟袖濕啼痕污。無限淒涼來著抹﹐瘦身軀怎生存活。相思未脫﹐他愁爲我﹐我病因他。

△離情

遠山攢﹐烏雲亂﹐分釵破鑑﹐單枕孤鸞。芳心被悶織羅﹐病軀教愁羈絆。惹肚牽腸相穿貫﹐上心來痛似錐剜。歸期限滿﹐難憑後約﹐孤負前歡。

△題情

柳靑嚴﹐冤家槧﹐情傳眼角﹐恨寄眉尖。拖逗入煩惱鄕﹐積攢下相思欠。交下情疏恩情儉﹐欲闌珊卻又拘鈐。常尋我喜﹐稀行你怪﹐頻去娘嫌。

戒多婪﹐絕余濫﹐攜云自歡﹐握雨獨慚。鶯花寨我納降﹐是非海誰著淹。多少惺惺遭坑陷﹐咱圖甚染綠挪藍﹖樽前扮蠢﹐花間塑坌﹐席上妝憨。

△妓家

海棠枝﹐薔薇刺﹐約回舞燕﹐抓住遊絲。有贏鈔煙月牌﹐無賠鈔鶯花市﹐買雨賒雲無簽次﹐幹遇仙枉廢神思。如無鈔使﹐休憑浪子﹐彊做勤兒。

△間阻

痛傷嗟﹐遭磨滅﹐調箏弦斷﹐攏鬢簪折。難攀如鏡裏花﹐易見似波中月。變盡歡娛成吳越﹐眼睜睜咫尺離別。啼殘杜宇﹐辭巢燕子﹐驚夢蝴蝶。

【雙調】江兒水

△嘆世

誰待理他閒是非﹐緊把紅塵避。庵前綠水圍﹐門外靑山對﹐尋一个穩便處閒坐地。

竹冠艸鞋粗布衣﹐晦迹韜光計。灰殘風月心﹐參得煙霞味﹐尋一个穩便處閒坐地。

茅齋倚山門傍溪﹐鎭日常關閉。安閒養此心﹐去住從吾意﹐尋一个穩便處閒坐地。

功名玉關十萬里﹐委實勞心力。爭如四皓仙﹐不願三公位﹐尋一个穩便處閒坐地。

功勞旣成名遂矣﹐便索抽身退。裴公綠野中﹐陶令東籬內﹐尋一个穩便處閒坐地。

笑他臥龍因甚起﹖不了終身計。貪甚靑史名﹖棄卻紅塵利﹐尋一个穩便處閒坐地。

扁舟五湖越範蠡﹐有分煙波內。絲綸遠是非﹐蓑笠多風味﹐尋一个穩便處閒坐地。

紅塵不來侵釣磯﹐別卻風雲會。一釣了此生﹐七里全身計﹐尋一个穩便處閒坐地。

五柳繞莊菊滿籬﹐自謂羲皇世。三徑可怡顏﹐一榻堪容膝﹐尋一个穩便處閒坐地。

△婦人臉上笑靨

一團兒可人純是嬌﹐妝點如花貌。擡疊起臉上秋﹐出落腮邊俏﹐千金這窠裏消費了。

○套數

【中呂】粉蝶兒

△集曲名題秋怨

雙雁兒聲悲﹐景瀟瀟楚江秋意﹐勝陽關刮地風吹。滿庭芳﹐梧桐樹﹐金蕉葉墜。慶東原金菊香滴滴金堆﹐那更醉西湖榦荷葉失翠。

【醉春風】我一半兒情感玉花秋﹐一半兒憶王孫歸塞北。我這應天長久不斷怨別離﹐對秋風怨憶﹐億。折倒的風流體贏﹐紅衫兒寬褪﹐翠裙腰難系。

【迎仙客】都不念奴嬌望遠行﹐忘了初相見在武陵溪。罵玉郎有上梢沒末尾﹐瘦削了柳絲玉芙蓉花面皮。這翠眉兒攣刺﹐捱這等相思會。

【紅繡鞋】上小樓憑闌人立﹐靑山口日上平西。子聽得喬木楂鵲踏枝叫聲疾﹐莫不倘秀才餘音至﹖夜行船阮郎歸﹐原來是牧羊關烏夜啼。

【石橊花】常記得賞花時節看花回﹐上京馬醉扶掃﹐歸來窗半月兒低﹐眞个醉矣。柳靑娘虞美人扶只﹐困騰騰上馬嬌無力﹐步步嬌弄影兒行遲。似鳳鸞交配答雙鴛鴦對﹐人都道端正好夫妻。

【鬥鵪鶉】不誤這萬年觀娛﹐翻做了荊湘怨憶。把一个玉翼嬋娟﹐閃在瑤臺月底。想曩日逍遙樂事迷﹐今日呆古朵自悔。子落得初問口長吁﹐哭皇天淚滴。

【普天樂】空閒了願成雙﹐鴛鴦兒被。攪箏琶斷毀﹐碧玉簫塵迷。四塊玉簪折﹐一錠銀瓶墜。嘆姻緣節節髙天際﹐這淹證候越隨煞愁的。想兩相思病體﹐把紅芍藥枉喫﹐有聖藥王難醫。

【尾】我每夜伴穿窗月影低﹐好也羅你可快活三不歸﹐空教人立蒼苔紅繡鞋兒濕﹐可怕不戀上別的賺煞你。

△集曲名題情

金盞兒裏倦飲香醪﹐盼到那賞花時甚實曾歡笑﹐別人都喜春來惟我心焦。出得那慶東園﹐離亭宴﹐暗傷懷抱。貪看那喜遊蜂蝶戀花梢﹐想起賀新郎不知消耗。

【醉春風】何日願成雙﹐幾時能夠端正好﹖只除是憶王孫合小桃紅﹐怎消得這惱﹐惱﹐惱。直喫得沈醉東風﹐武陵溪畔﹐後庭花落。

【迎仙客】櫻桃般點絳唇﹐楊柳般翠裙腰。紅繡鞋輕移蓮步小﹐柳眉顰一半兒嬌。端的有絡絲娘的妖嬈﹐似一朵紅芍藥。

【紅繡鞋】上平西看看日落﹐念奴嬌夢斷魂勞。鵲踏枝黃昏裏哨徧林梢﹐雙雁兒呀呀叫。牧羊關外野猿號﹐怨別離難睡著。

【石橊花】綠窗人去悶難煞﹐哭皇天和淚灑芭蕉。人月圓最好﹐愁殺我也鳳友鸞交。兩相思眞病難醫療﹐只除倘秀才赴藍橋。

【鬥鵪鶉】想起那撥不斷恩情﹐元和令下梢。上馬嬌郎君﹐看花回最好。歸塞北恩情恨未消﹐呆古朵怎放脫了﹖石橊花裙兒﹐綿答絮睡著。

【普天樂】賣花聲﹐還驚覺。把一朵雪裏梅﹐生扭的粉碎煙焦。罵玉郎﹐傷懷抱﹐幾時捱得金雞叫。憑闌人恨殺才敲﹐一枝花瘦了。穿窗月底﹐虞美人難熬。

【尾】醉扶歸入畫堂﹐輕移步步嬌。阮郎歸一去無音耗﹐空踏徧臺前寄生艸。

△道情

引的是白鹿玄鶴﹐向雲水鄕那答兒不到﹖藥籃兒肩上斜挑﹐上云梯﹐穿石凳﹐猛然凝眺。不覺地老天髙﹐正宜咱孟嘉落帽。

【醉春風】玉露潤菊花肥﹐金風催梧葉老。黃花紅葉滿秋山﹐此景暢是好﹑好﹑好。野水橫橋﹐淡煙衰艸﹐晚峯殘照。

【迎仙客】見一座小道庵﹐蓋的來一个茅﹐捨俗出家遠市朝。俺那里水煙深﹐山勢髙﹐四壁周遭﹐不許些紅塵到。

【紅繡鞋】親奉得師父指教﹐向籬邊去打勤勞﹐摘藤花挑竹筍采茶苗。補云衣翻槲葉﹐明石洞松膏﹐這的是仙家活計了。

【滿庭芳】您道是爲官是好﹐光陰斷送﹐催逼了些宰相臣僚。細思量君起早時臣起早﹐俺也曾子細評跋。譬似去丹墀內穿靴著袍﹐怎如俺艸庵中丫髻環絳﹖標寫在淩煙閣﹐便做到太師太傅太保﹐難免折腰勞。

【耍孩兒】俺那里香風不動松花老﹐比您那帝輦京師較好。每日看神仙神女住仙莊﹐俺喫的是仙酒仙桃。俺那里風花雪月人長久﹐春夏秋冬艸不雕。觀著星曜﹐淸閒落魄﹐快活逍遙。

【二】俺爭將紫府遊﹐斗把玉帝朝﹐輅車鳳輦知多少。三更月底鑾聲遠﹐萬里風頭鶴背髙﹐每日價神仙鬧。屯合月窟﹐塞滿天橋。

【三】月華明甚底喚一宵﹖日光輝甚的喚一朝﹖俺住的是長明不夜通明閣﹐眼觀白日神仙景﹐甚的是鐘送黃昏雞報曉﹖時把瑤琴操。獸鑪裊裊﹐沈醉。

【尾】竹林寺裏無俺弟兄﹐桃源洞有俺故交。待教你尋眞誤入蓬萊島﹐把你濁骨凡胎替換了。

【越調】鬥鵪鶉

△詠雪

云幕重封﹐風刀勁刮。玉絮輕ㄎ﹐瓊苞碎打﹐粉葉飄揚﹐鹽花亂撒。一色白﹐六出花﹐密密疏疏﹐瀟瀟灑灑。

【紫花兒】瑩玉緣髙山嶺岫﹐水晶碾陸地樓臺﹐玻璃砌老樹槎丫。蠶食柔葉﹐蟹走平沙。時霎﹐列壁鋪瓊迷萬瓦﹐隨風髙下。蝶粉翩翩﹐蜂翅交雜。

【禿廝兒】應時候在深冬暮臘﹐髙盈戶報丰稔年華﹐驅蝗入土將瘴气壓。眞祥瑞﹐耀國家﹐堪誇。

【聖藥王】是宜開繡闥﹐斟玉﹐泛羊羔美酒味偏佳。樂韻雜﹐歌調雅﹐肉屏風羅列女嬌娃﹐開宴競奢華。

【幺】不覺的酒力加﹐和气多﹐佳人爭賞笑喧嘩。玉纖將雪片拿﹐玉鉤將雪地查。子見雪光人貌兩交加﹐似一片玉無瑕。

【紫花兒】秦嶺寒迷去馬﹐剡溪凍駐行差﹐蔡城喧起鵝鴨。讀書冷落﹐髙臥貧乏。由他﹐且則走飛觥受用咱﹐直喫的醉時才罷。笑相偎繡被香腮﹐風流如紙帳梅花。

【尾】喚家童且把氈簾下﹐教侍妾髙燒絳蠟。讀書捨烹茶的淡薄多﹐銷金帳裏傳杯的快活煞。

☆張鳴善

張鳴善﹐名擇﹐自號頑老子。孫楷第《元曲家考略》於其身世﹐列舉有「揚州人」﹑「北方人」﹑「湖南人」等各說﹐認爲其祖貫平陽﹝今山西臨汾市﹞﹔其先人於北宋末年南渡﹐家於湖南﹔鳴善久寓江浙﹐居揚州時間尢長﹐而家人則在武昌。他在揚州時﹐曾官淮東道宣慰司﹝治揚州﹞令史。後張士誠兵起﹐據有蘇州﹐他是張士誠弟士徳的座上客。士徳攘奪民地﹑侈肆宴樂﹐他曾作﹝落梅風﹞《詠雪》一曲﹐諷刺其非。他與當時曲家多爲友好﹐夏庭芝曾引爲「知予」﹝《說集》本《靑樓集》卷首張鳴善《靑樓集敍》﹞。入明﹐擢江浙提學﹐後謝病辭官﹐隱居吳江。鐘嗣成《錄鬼簿》列爲「方今才人相知者」。賈仲明《錄鬼簿續編》稱其「有《英華集》行於世﹐蘇昌齡﹑楊廉夫拱手服其才」。惜此書今佚﹐文僅存《靑樓集敍》一篇。所作雜劇三種﹕《煙花鬼》《瑤琴怨》《艸園閣》﹐惜均佚。《全元散曲》收其小令十三首﹐套數二套﹐多寫男女風情和山林歸隱﹐也有仕途艱辛﹑遊客思鄕之作。﹝越調﹟金蕉葉﹞套﹐是贈揚州女藝人李楚儀的名篇。明﹟朱權《太和正音譜》評其詞「如彩鳳刷羽」。

○小令

【正宮】脫布衫過小梁州艸堂中夏日偏宜﹐正流金爍石天气。素馨花一枝玉質﹐白蓮藕樣彎瓊臂。門外紅塵衮衮飛﹐飛不到魚鳥淸溪。綠陰髙柳聽黃鸝﹐幽棲意﹐料俗客幾人知﹖

【幺】山林本是終焉計﹐用之行舍之藏兮。悼後世﹐追前輩﹐對五月五日﹐歌楚些弔湘累。

【中呂】普天樂

△詠世

洛陽花﹐梁園月。好花須買﹐皓月須賒。花倚欄干看爛熳開﹐月曾把酒問團圓夜。月有盈虧﹐花有開謝﹐想人生最苦離別。花謝了三春近也﹐月缺了中秋到也﹐人去了何日來也﹖

△贈妓

口兒甜﹐龐兒俏。性格兒穩重﹐身子苗條。多情楊柳腰﹐春暖桃花萼。見人便厭的拜忽的羞吸的笑﹐引的人魄散魂消。人前面看好﹐樽席上出色﹐手掌裏擎著。

△遇美

海棠嬌﹐梨花嫩。春妝成美臉﹐玉撚就精神。柳眉顰翡翠彎﹐香臉膩胭脂暈。款步香塵雙鴛印﹐立東風一朵巫云。奄的轉身﹐吸的便曬﹐森的銷魂。

雨才收﹐花初謝。茶溫鳳髓﹐香冷雞舌。半簾楊柳風﹐一枕梨花月。幾度凝眸登臺榭﹐望長安不見些些。知他是醒也醉也﹐貧也富也﹐有也無也。

旣待捨之藏﹐何用沽諸價﹖淸閒活計﹐冷淡生涯。采靈芝西海邊﹐看黃菊東籬下。樂樂陶陶無牽掛﹐三般兒到處裏堪誇。或是向東籬看花﹐或是在東門種瓜﹐或是去東裏爲家。

△愁懷

雨兒飄﹐風兒揚。風吹回好夢﹐雨滴損柔腸。風蕭蕭梧葉中﹐雨點點芭蕉上。風雨相畱添悲愴﹐雨和風捲起淒涼。風雨兒怎當﹐雨風兒定當。風雨兒難當。

△嘲西席

講詩書﹐習功課。爺娘行孝順﹐兄弟行謙和。爲臣要盡忠﹐與朋友休言過。養性終朝端然坐﹐免教人笑俺風魔。先生道學生琢磨﹐學生道先生絮聒﹐館東道不識字由他。

【雙調】水仙子

△譏時

鋪眉苦眼早三公﹐裸袖揎拳享萬鐘。胡言亂語成時用﹐大綱來都是烘﹐說英雄誰是英雄﹖五眼雞岐山鳴鳳﹐兩頭蛇南陽臥龍﹐三腳貓渭水非熊。

艸堂中無事小神仙﹐垂楊柳絲絲長翠撚。碧瑯掩映梨花面﹐似丹靑圖畫展﹐被芳塵淸景畱連。蟾蜍滴墨磨雀硯﹐鷓鴣詞香飄鳳箋﹐狻猊鑪煙裊龍涎。

囑香醪一醉再休醒﹐半霎裏千般俏萬種情。孟郊寒﹑賈島瘦﹑相如病﹐剛滴畱得老性命﹐偏今宵夢境難成。做甚麼月兒昏昏瞪瞪﹐阿的般人兒孤孤另另﹐些娘大房兒冷冷淸淸。

東村飲罷又西村﹐熬盡田家老瓦盆。醉歸來山寺裏鐘聲盡﹐趁西風驢背穩﹐一任教顚倒了綸巾。稚子多應困﹐山妻必定盹﹐多管是喚不開柴門。

【雙調】落梅風

△詠雪

漫天墜﹐撲地飛﹐白占許多田地。凍殺吳民都是你﹗難道是國家祥瑞﹖

○套數

【中呂】粉蝶兒

△思情

霧鬢雲鬟﹐楚宮腰素妝打扮﹐恰便似玉天仙謫降人間。人嬌﹐良人種﹐誤遭一難。𨿽然與風月同班﹐比其餘自然中看。

【醉春風】他若是愁鎖翠春山﹐笑時花近眼。玉娉婷慵整倦妝奩﹐常好是懶﹐懶。翡翠裙低﹐鳳凰釵重﹐麝蘭香散。

【迎仙客】相適到數載余﹐別離了兩三番﹐則俺那美人兒恰才在這筵席間。美酒泛金波﹐閒歌隨象板。投至的歡意闌珊﹐那其間彼各皆分散。

【普天樂】分散後再相逢﹐再相逢空長嘆。人有願天心必應﹐天心應人願何難﹖纖腰如楊柳枝﹐粉臉似桃花瓣。桃柳爭妍花開綻﹐見年年桃柳開殘。人生百年﹐無心思忖﹐有限朱顏。

【十二月】蘇小卿風塵意懶﹐雙通敍名利相干。𨿽不學雙生是對手﹐也合與蘇氏同班。𨿽葬在黃丘土灘﹐名播在天上人間。

【堯民歌】呀﹗自古來知音相會果應難﹐爭柰這少年心終歲受孤單。休將這鳳凰棲老碧梧寒﹐投至的雁鳴鶯嚦杏花殘。愁煩﹐琵琶手倦彈﹐這堝兒休扭做了潯陽岸。

【啄木兒煞】花細額上貼﹐赤繩足下拴。少年心終久相輕慢﹐堅心無憚﹐準備著洞房花燭報平安。

【越調】金蕉葉

△怨別

講燕趙風流莫比﹐說秦晉姻緣怎及。論吳越精神未已﹐配南楚儀容最美。

【調笑令】楚儀﹐美人兮﹐薄注櫻唇淺畫眉。鳳釵斜插烏雲髻﹐襯冰綃玉蔥纖細。輕顰淺笑聲漸低﹐這風流幾个人知﹖

【禿廝兒】花正好香風細細﹐柳初柔良夜輝輝﹐占定个紅嬌綠柔花月國。花簇簇﹐柳依依﹐也波相宜。

【聖藥王】花影移﹐月影移﹐畱花玩月飲瓊杯。風力微﹐酒力微﹐乘風帶酒立金梯﹐風月滿樽席。

【絡絲娘】三生夢一聲唱回﹐一場舞三生夢裏。萬劫千年不容易﹐也是前緣前世。

【尾】就今生設下來生誓﹐來生福是今生所積。拼死在連理樹兒邊﹐願生在鴛鴦隊兒裏。

☆趙雍

趙雍﹐字仲穆。趙孟之仲子﹐以蔭守昌國﹝今浙江定海縣﹞﹑海寧﹝今浙江海寧縣﹞二州。歷遷至翰林院待制。以書畫知名。

○小令

【黃鐘】人月圓

人生能幾渾如夢﹐夢裏柰愁何﹖別時猶記﹐眸盈秋水﹐淚濕春羅。綠楊臺榭﹐梨花院宇﹐重想經過。水遙山遠﹐魚沈雁渺﹐分外情多﹗

相思何日重相見﹐山遠水偏長。風弦𨿽斷﹐鸞膠難接﹐愁滿離腸。最傷情處﹐鮫綃遺恨﹐翠靨畱香。故人何在﹖濃蔭深院﹐斜月幽窗。

☆鮮於必仁

鮮於必仁﹐字去矜﹐號苦齋﹐漁陽郡﹝治所在今天津薊縣﹞人。生卒年不詳﹐大約生活在元英宗至治﹝一三二一～一三二三﹞前後。其父太常典簿鮮於樞﹐「吟詩作字﹐奇態橫生」﹝見《新元史﹟文苑﹟鮮於樞傳》﹞﹐是元代著名的書法家﹑詩人。樞女嫁髙昌王雪雪的斤之孫﹐江浙行省丞相﹑荊南王朵爾的斤爲妻﹐外孫伯顏不花的斤好學﹐曉音律。必仁旣受家學燻陶﹐又同妹夫家的維吾爾親友交好﹐受到維吾爾音樂的影響﹐因此「工詩好客﹐所作樂府﹐亦多行家語」﹝見近人吳梅《顧曲麝談》﹞。他𨿽出身官宦家庭﹐自己卻是一生布衣。因其性情達觀﹐常常寄情山水﹐浪迹四方。在世時與海鹽楊梓之子國材﹑少中交遊甚密﹐常「盡以作曲方法授之」。貫云石曾教楊梓及其家僮唱曲於前﹐受有維吾爾音樂影響的鮮於必仁又教其子國材﹑少中及家僮於後﹐所以才有因楊氏而著稱於世的「海鹽腔」。其散曲中的寫景之作﹐曲文華美﹐意境開闊﹔詠懷歷史人物的曲作﹐詠史論世﹐格調健朗。明﹟朱權《太和正音譜》評其詞「如奎壁騰輝」。

○小令

【南呂】閱金經

△春遊

飛絮粘蜂蜜﹐落花香燕泥﹐膩葉蟠云護錦機。宜﹐笙歌一派隨。遊人醉﹐半竿紅日低。

【中呂】普天樂

△洞庭秋月﹝瀟湘八景﹞

水無痕﹐秋無際。光涵﹐影浸玻璃。龍嘶貝闕珠﹐兔走蟾宮桂。萬頃滄波浮天地﹐爛銀盤寒褪云衣。洞簫謾吹﹐篷窗靜倚﹐良夜何其。

△煙寺晚鐘

樹藏山﹐山藏寺。藤蔭杳昔﹐云影差差。疏鐘送落暉﹐倦鳥催歸翅。一抹煙嵐寒光漬﹐問胡僧月下何之﹖逐朝夜時﹐扶筇到此﹐散步尋詩。

△江天暮雪

晚天昏﹐寒江暗。雪花﹤黑奄﹥々﹐云葉毿毿。漁翁倦欲歸﹐久客愁多憾。浩浩汀洲船著纜﹐玉蓑衣不換靑衫。閒情飽﹐髙眠醉酣﹐世事休參。

△瀟湘夜雨

白洲﹐黃蘆岸。密雲堆冷﹐亂雨飛寒。漁人罷釣歸﹐客子推篷看。濁浪排空孤燈燦﹐想黿鼉出沒其間。魂消悶顏﹐愁舒倦眼﹐何處家山﹖

△平沙落雁

稻粱收﹐菇莆秀。山光凝暮﹐江影涵秋。潮平遠水寬﹐天闊孤帆瘦。雁陣驚寒埋云岫﹐下長空飛滿滄洲。西風渡頭﹐斜陽岸口﹐不盡詩愁。

△遠浦帆歸

水雲鄕﹐煙波蕩。平洲古岸﹐遠樹孤莊。輕帆走蜃風﹐柔櫓閒鯨浪。隱隱牙檣如屏障。了吾生占斷漁邦。船頭酒香﹐盤中蟹黃﹐爛醉何妨。

△山市晴嵐

似屏圍﹐如圖畫。依依村市﹐簇簇人家。小橋流水間﹐古木疏煙下。霧斂晴峯銅鉦掛﹐鬧腥風爭買魚蝦。塵飛亂沙﹐雲開斷霞﹐网曬枯槎。

△漁村落照

楚云寒﹐湘天暮。斜陽影裏﹐幾个漁夫。柴門紅樹村﹐釣艇靑山渡。驚起沙鷗飛無數﹐倒晴光金縷扶疏。魚穿短蒲﹐酒盈小壺﹐飲盡重沽。

【越調】寨兒令

漢子陵﹐晉淵明﹐二人到今香汗靑。釣叟誰稱﹖農父誰名﹖去就一般輕。五柳莊月朗風淸﹐七里灘浪穩潮平。折腰時心已愧﹐伸腳處夢先驚。聽﹐千萬古聖賢評。

【雙調】折桂令

△嚴客星

傲中興百二山河﹐拂袖歸來﹐稅駕巖阿。物外閒身﹐云邊老樹﹐煙際滄波。犯帝座星明鳳閣﹐釣桐江月冷漁蓑。富貴如何﹐萬古淸風﹐豈易消磨。

△諸葛武侯

艸廬當日樓桑﹐任虎戰中原﹐龍臥南陽。八陣圖成﹐三分國峙﹐萬古鷹揚。出師表謀謨廟堂﹐梁甫吟感嘆巖廊。成敗難量﹐五丈秋風﹐落日蒼茫。

△杜拾遺

倦騎驢萬里初歸﹐可嘆飄零﹐誰念棲遲﹖飯顆山頭﹐錦官城外﹐典盡春衣。艸堂裏閒中布韋﹐曲江邊醉後珠璣。難受塵羈﹐黃四娘家﹐幾度斜暉。

△李翰林

醉吟詩誤入平康﹐百代風流﹐一餉徜徉。玉雪丰姿﹐珠璣咳唾﹐錦繡心腸。五花馬三春帝鄕﹐千金裘萬丈文光。才壓班揚﹐艸詔歸來﹐兩袖天香。

△韓吏部

羨當年吏部文章﹐還孔傳軻﹐斥老排莊。秦嶺雲橫﹐藍關雪擁﹐萬里潮陽。龍虎榜聲名播揚﹐鳳凰池翰墨流芳。此興難量﹐巷柳園桃﹐惱亂春光。

△晉處士

羨柴桑處士髙哉﹐綠柳新栽﹐黃菊初開。稚子牽衣﹐山妻舉案﹐喜勸蒿萊。審容膝淸幽故宅﹐倍怡顏瀟灑書齋。隔斷塵埃﹐五斗微官﹐一笑歸來。

△蘇學士

嘆坡仙奎宿煌煌﹐俊賞蘇杭﹐談笑瓊黃。月冷烏臺﹐風淸赤壁﹐榮辱俱忘。侍玉皇金蓮夜光﹐醉朝雲翠袖春香。半世疏狂﹐一筆龍蛇﹐千古文章。

△太液秋風燕山八景

護涼云萬頃玻璃﹐寒射鸞元﹐香潤龍。風瀲金波﹐天閒銀漢﹐煙遠瑤池。泛蓮葉仙人未歸﹐賞芙蓉帝子初回。翠繞珠圍﹐鳳舞麟翔﹐魚躍鳶飛。

△瓊島春陰

駕東風龍馭天來﹐百仞煙霄﹐十二樓臺。瓊艸云封﹐瓊林露暖﹐玉樹花開。呼萬歲塵淸九垓﹐擁千官星列三臺。鸞鳳音諧﹐仙仗香中﹐人在蓬萊。

△居庸疊翠

聳顚崖萬仞秋容﹐气共云分﹐勢與天雄。玉潤玻璃﹐翠開松檜﹐金削芙蓉。破山影低回去鴻﹐蘸嵐光驚起遊龍。往滅狐蹤﹐塵冷邊烽。海宇禮生﹐願上東封。

△盧溝曉月

出都門鞭影搖紅﹐山色空﹐林景玲瓏。橋俯危波﹐車通遠塞﹐欄倚長空。起宿靄千尋臥龍﹐掣流云萬丈垂虹。路杳疏鐘﹐似蟻行人﹐如步蟾宮。

△薊門飛雨

阿香車推下晴雲﹐早海捲江懸﹐電掣雷奔。幾點翻飄﹐數聲引鼓﹐一霎傾盆。啟蟄戶龍飛地間﹐望蟾宮魚躍天門。到處通津﹐頭角崢嶸﹐溥渥殊恩。

△西山晴雪

玉嵯峨髙聳神京﹐峭壁排銀﹐疊石飛瓊。地展雄藩﹐天開圖畫﹐戶判圍屏。分曙色流云有影﹐凍晴光老樹無聲。醉眼空驚﹐樵子歸來﹐蓑笠靑靑。

△玉泉垂虹

跨寒流低吸長川﹐截斷生絹﹐界破蒼煙。巽壁瓊珠﹐懸空素練﹐瀉月金箋。驚翠嶂分開玉田﹐似銀河飛下瑤天。振鷺騰猿﹐來往遊人﹐气宇淩仙。

△金臺夕照

渺靑霄十二云梯﹐誰曳長據﹐擁拜丹墀﹖萬古羅賢﹐千年宗社﹐名與天齊。望老樹斜陽影裏﹐慨西風衰艸荒基。壯志何奇﹐倚劍空吟﹐歸去來兮。

△琴

拂瑤琴彈到鶴鳴﹐自謂防心﹐誰識髙情﹐夜月當徽﹐秋泉應指﹐晚籟潛聲。廣陵散嵇康醉醒﹐越江吟易簡詞成。千古淸名﹐一去鐘期﹐無復能聽。

△棋

爛樵柯石室忘歸﹐足智神謀﹐妙理仙機。險似隋唐﹐勝如楚漢﹐敗若梁齊。消日月閒中是非﹐傲乾坤忙裏輕肥。不曳旌旗﹐寸紙關河﹐萬里安危。

△書

送朝昏雪案螢燈﹐三絕韋編﹐萬古羣經。亥豕訛傳﹐魯魚誤辧﹐帝虎移形。橫鈿軸牙簽整整﹐綴仙蕓竹簡層層。匡壁韓檠﹐孔思周情。爲日孳孳﹐盡老求成。

△畫

輞川圖十幅生綃﹐老檜森森﹐古樹蕭蕭。云抹林眉﹐煙藏水口﹐雨斷山腰。韋偃去丹靑自少﹐郭熙亡紫翠誰描﹖手掛掌坳﹐得意忘形﹐眼興迢遙。

☆貫云石

貫云石﹝一二八六～一三二四﹞﹐維吾爾族。原名小云石海涯﹐因父名貫只哥﹐遂以貫爲氏。字浮岑﹐號酸齋﹐先後還用過成齋﹑疏仙﹑蘆花道人﹑石屏等別號。祖籍西域北庭﹝今新疆吉木薩爾縣﹞。其祖父阿里海涯爲平宋取湖廣的功臣﹐在云石降生的那年加光祿大夫﹐任湖廣行省右丞相﹐死後追贈長沙王﹐攺贈江陵王。其父亦先後任湖廣﹑江西﹑江浙﹑河南等行省平章政事。

其少年時代受到維吾爾騎射生活的良好訓練﹐「年十二三﹐膂力絕人。使健兒驅三惡馬疾馳﹐持槊立而待﹐馬至騰上之﹐越二而跨三﹐運槊生風﹐觀者辟易。或挽彊射生﹐逐猛獸﹐上下峻阪如飛﹐諸將咸服其嬌捷。捎長﹐折節讀書﹐目五行下。吐辭爲文﹐不蹈襲故常﹐其旨皆出人意表。」﹝《元史﹟小云石海涯傳》﹞成年後﹐承祖父之蔭﹐任宣武將軍兩淮萬戶府達魯花赤﹐出鎭湖廣行省的永州﹝今湖南零陵縣﹞。禦軍嚴猛﹐行伍肅然。由於平素不願做官﹐便解所綰黃金虎符﹐讓弟忽都海涯佩之。後北上就學於姚燧門下。不久選爲英宗潛邸說書秀才。皇慶二年﹝一三一三﹞特旨拜爲翰林侍讀學士﹑中奉大夫﹑知制誥﹑同修國史。同年議行科舉﹐與翰林學士承旨程文海﹑翰林侍講學士元明善定條格﹐贊助居多。這期間上疏條六事﹐凡萬餘言﹐𨿽切中時獘﹐受到仁宗的嘉嘆﹐卻未被采納。延元年﹝一三一四﹞﹐稱疾辭還江南﹐結束了官場生涯。這之後﹐他飽覽祖國的壯麗河山﹐時而南遊定海﹝今屬浙江省﹞﹐登普陀山觀賞日出﹔時而西遊當塗﹝今屬安徽省﹞﹐瞻仰偉大詩人李白的遺迹﹔在去南昌探視任江西平章政事的父親時﹐遊覽了廬山的勝景﹔梁山水泊﹑揚州明月樓﹑嶽陽樓等處都畱有他的足迹﹐他還曾遠足四川西部。遠遊歸來﹐定居於錢塘﹝今浙江杭州市﹞南門外的海鮮巷。泰定元年﹝一三二四﹞夏曆五月初八日去世﹐追封京兆郡公。

酸齋用散曲歌唱男女戀情﹐描寫婦女的閨怨﹔慨嘆仕途的險惡﹐表現隱逸生活的美好﹔歌頌祖國河山的壯麗秀美﹐表現對祖國一花一艸的熱愛﹐風格豪放淸麗﹐使他被稱爲元代第一流散曲大家。元﹟楊維楨《東維子集》卷十一論散曲﹐多次把他評爲一代大家﹕「楊﹑盧﹑滕﹑李﹑馮﹑貫﹑馬﹑白﹐皆一代詞伯。」﹝《沈氏今樂府序》﹞「我朝樂府﹐詞益筒﹐調益嚴﹐而韻益流媚不陋。自疏齋﹑酸齋以後﹐小山局於方﹐黑劉縱於圓。」﹝《濃生樂府序》﹞認爲張可久﹑劉廷信散曲有不足﹐如盧摯﹑貫云石方是大家。元﹟姚桐壽《樂郊私語》載﹕「云石翩翩公子﹐無論所制樂府﹑散套﹐駿逸爲當行之冠﹐卽歌聲髙引﹐上徹云漢。」明﹟朱權《太和正音譜》評其詞「如天馬脫羈」。明後七子的領袖王世貞《曲藻序》載﹕「諸君如貫酸齋﹑馬東籬﹑王實甫﹑關漢卿﹑張可久﹑喬夢符﹑鄭徳輝﹑宮大用﹑白仁甫輩﹐咸富才情﹐兼善聲律﹐以故遂擅一代之長。所謂『采詞元曲』﹐殆不虛也。」把貫云石當作元曲的首位代表作家來推崇。

貫云石在詩﹑文﹑詞﹑書法上都能自稱一家。元﹟程文海在《跋酸齋詩文》中說﹕「酸齋﹕五七言詩﹑長短句﹐情景淪至。」元﹟歐陽玄在《貫公神道碑》中記載﹕「北從承旨姚文公學。公見其古文峭厲有法﹐歌行古樂府慷慨激烈﹐大奇其才。」稱疾辭歸江南後﹐「爲學日博﹐爲文日邃﹐詩亦衝談簡遠。書法稍取法古人﹐而變化自成一家。」此外﹐其《孝經直解》不僅別具一格﹐而且在當時少數民族中是一部有影響的著作。

○小令

【正宮】塞鴻秋

△代人作

戰西風幾點賓鴻至﹐感起我南朝千古傷心事。展花箋欲寫幾句知心事﹐空教我停霜毫半晌無才思。往常得興時﹐一掃無瑕疵﹐今日个病厭厭剛寫下兩个相思字。

起初兒相見十分砒タ﹐心肝兒般敬重將他占。數年間來往何曾厭﹖這些時陡恁的恩情儉。推道是板障柳靑嚴﹐統鏝姨夫欠﹐只被俏蘇卿拋閃煞窮雙漸。

【正宮】小梁州

朱顏綠鬢少年郎﹐都變做白髮蒼蒼。盡教他花柳自芬芳﹐無心賞﹐不趁燕鶯忙。

【幺】東家醉了東家唱﹐西家再醉何妨﹖醉的彊﹐醒的彊﹐百年渾是醉﹐三萬六千場。

桃花如面柳如腰﹐他生的且自妖嬈。醉闌乘興會今宵﹐低低道﹐無語眼兒瞧。

【幺】揣著个羞臉兒娘行告﹐百般的撒吞妝夭。气的我心下焦﹐空憋忄﹐莫不姻緣簿上﹐前世暗勾消。

相偎相抱正情濃﹐爭忍西東﹖相逢爭似不相逢﹗愁添重﹐我則怕畫樓空。

【幺】垂楊渡口人相送﹐拜深深暗祝東風﹕「他去的髙掛起帆﹐則願休吹動。」剛畱一宿﹐天意肯相容﹖

△春

春風花艸滿園香﹐馬系在垂楊。桃紅柳綠映池塘﹐堪遊賞﹐沙暖睡鴛鴦。

【幺】宜晴宜雨宜陰﹐比西施淡抹濃妝。玉女彈﹐佳人唱﹐湖山堂上﹐直喫醉何妨﹖

△夏

畫般撐入柳陰涼﹐一派笙簧。采蓮人和采蓮腔﹐聲嘹亮﹐驚起宿鴛鴦。【幺】佳人才子游船上﹐醉醺醺笑飲瓊漿。歸棹晚﹐湖光蕩﹐一鉤新月﹐十里芰荷香。

△秋

芙蓉映水菊花黃﹐滿目秋光。枯荷葉底鷺鷥藏﹐金風蕩﹐飄動桂枝香。【幺】雷峯塔畔登髙望﹐見錢塘一派長江。湖水淸﹐江潮漾﹐天邊斜月﹐新雁兩三行。

△冬

彤去密布鎖髙峯﹐凜冽寒風。銀河片片灑長空﹐梅梢凍﹐雪壓路難通。【幺】六橋頃刻如銀洞﹐粉妝成九里寒松。酒滿斟﹐笙歌送﹐玉船銀棹﹐人在水晶宮。巴到黃昏禱告天﹐焚起香煙。自從他去淚漣漣﹐關山還﹐拋閃的奴家孤枕獨眠。

【幺】盼才郎早早成姻眷﹐知他是甚日何年﹖何年見可憐﹖可憐見俺成姻眷﹐天地下團圓﹐帶累的俺團圓。

【正宮】醉太平

△失題

長街上告人﹐破窯裏安身﹐捱的是一年春盡一年春﹐誰承望眷姻﹖紅鸞來照孤辰運﹐白身合有姻緣分﹐繡球落處便成親﹐因此上忍著疼撞門。

【南呂】金字經

曉來春勻透﹐西園第一枝﹐香暖朱簾酒滿卮。思﹐休歌腸斷詞。關心事﹐夜闌入靜時。

金芽薰曉日﹐碧風度小溪﹐香暖金鑪酒滿杯。奇﹐夜來香透幃。人初睡﹐玉堂春夢回。

峨眉能自惜﹐別離淚似傾﹐休唱陽關第四聲。情﹐夜深愁寐醒。人孤另﹐蕭蕭月二更。

淚濺描金袖﹐不知心爲誰﹖芳艸萋萋人未歸。期﹐一春魚雁稀。人憔悴﹐愁堆入字眉。

紫簫聲初散﹐玉鑪香正濃﹐涼月溶溶小院中。從﹐別來衾枕空。遊仙夢﹐一簾梅雪風。

輕寒堆翠被﹐東風暖玉纖﹐香冷金猊月轉簾。添﹐蛾眉新淡尖。香收焰﹐倚窗愁未タ。

楚臺雲歸去﹐待都來三二朝﹐閒煞東風碧玉簫。簫﹐寶釵金鳳翹。風流貌﹐把人來憔悴了。

【中呂】小上樓

△贈伶婦

覷著你十分艷姿﹐千成心事。若不就著靑春﹐擇个良姻﹐更待何時﹖等个忄空伺﹐尋个掙四﹐成就了這翰林學士。

【中呂】紅繡鞋

東村醉西村依舊﹐今日醒來日扶頭﹐直喫得海枯石爛恁時休﹗將屠龍劍﹐釣鰲鉤﹐遇知音都去做酒。

返舊約十年心事﹐動新愁半夜相思﹐常記得小窗人靜夜深時。正西風閒時水﹐秋興淺不禁詩﹐凋零了紅葉兒。

雪香蘭髙侵雲鬢﹐玉靈芝斜捧烏雲﹐輪靨裏包藏著些粉霜痕。耳垂兒冰雪捏﹐小孔兒裏都是玉酥湮﹐只被這業環兒把他拖逗損。

挨著靠著云窗同坐﹐偎著抱著月枕雙歌﹐聽著數著愁著怕著早四更過。四更過情未足﹐情未足夜如梭﹐天哪﹐更閏一更兒妨什麼﹗

【中呂】陽春曲

△金蓮

金蓮早自些娘大﹐著意收拾越逞過。如今相識眼皮兒薄﹐休顯豁﹐越遮護著越情多。

【中呂】醉髙歌過紅繡鞋

看別人鞍馬上胡顏﹐嘆自己如塵世污眼。英雄誰識男兒漢﹐豈肯向人行訴難﹖

陽气盛冰消北岸﹐暮雲遮日落西山﹐四時天气尙輪還。秦甘羅疾發祿﹐姜呂望晚登壇﹐遲和疾時運裏趲。

【中呂】醉髙歌過喜春來

△題情

自然體態溫柔﹐可意龐兒柰羞。看時節偸眼將人澑﹐送與人些風流證候。

蜂媒蝶使空迆逗﹐燕子鶯兒不自由。恰便似一枝紅杏出墻頭﹐不能夠折入手﹐空教人風雨替花羞。

【越調】憑闌人

△題情

花債縈牽酒病魔﹐誰唱相思腸斷歌﹖舊愁沒柰何﹐更添新恨多。

昨日歡娛今日別﹐滿腹離愁何處說﹖一聲長嘆嗟﹐憑闌人去也。

冷落桃花扇影歌﹐羞對靑銅掃翠蛾。風流情減多﹐未知是若何﹖

情淚新痕壓舊痕﹐心事相關誰共論﹖黃昏深閉門﹐被兒獨自溫。

懶對菱花不欲拈﹐愁理晨妝不甚タ。玉纖春筍尖﹐倦將脂粉添。

紅葉傳情著意拈﹐書徧相思苦未タ。訴愁斑管尖﹐旋將心事添。

夢裏相逢情倍加﹐夢斷香閨愁恨多。夢他憔悴他﹐爭如休夢他。

【雙調】蟾宮曲

竹風過雨新香﹐錦瑟朱弦﹐亂錯宮商。樵管驚秋﹐漁歌唱晚﹐澹月疏篁。準備了今宵樂章﹐怎行雲不住髙唐﹖目外秋江﹐意外風光﹐環佩空歸﹐分付下淒涼。相逢忘卻余咱﹐夢隔行雲﹐盡好詩誇。江上人歸﹐宮中粉淡﹐明月無涯。從別卻西湖酒家﹐遇逋翁便屬仙葩。襪重霜華﹐春色交加﹐夜半相思﹐香透窗紗。問胸中誰有西湖﹖算詩酒東坡﹐淸淡林逋。月枕冰痕﹐露凝荷淚﹐夢斷雲裾。桂子冷香仍月古﹐是嫦娥厭倦妝梳。春景扶疏﹐秋色模糊﹐若比西施﹐西子何如﹖

淩波晚步晴煙﹐太華云髙﹐天外無天。翠羽搖風﹐寒珠泣露﹐總解畱連。明月冷亭亭玉蓮﹐蕩輕香散滿湖船。人已如仙﹐花正堪憐﹐酒滿金樽﹐詩滿鸞箋。

△送春

問東君何處天涯﹖落日啼鵑﹐流水桃花。淡淡遙山﹐萋萋芳艸﹐隱隱殘霞。隨柳絮吹歸那答﹖趁遊絲惹在誰家﹖倦理琵琶﹐人倚秋千﹐月照窗紗。

△贈曹繡蓮

薰吹吹醒橫塘﹐一派波光﹐掩映紅妝。嬌態盈盈﹐香風冉冉﹐翠蓋昂昂。一任遊人競賞﹐盡教鷗鷺埋藏。世態炎涼﹐只恐秋涼﹐冷落空房。

【雙調】淸江引

棄微名去來心快哉﹐一笑白雲外。知音三五人﹐痛飲何妨礙﹖醉袍袖舞嫌天地窄。

競功名有如車下坡﹐驚險誰參破﹖昨日玉堂臣﹐今日遭殘禍﹐爭如我避風波走在安樂窩。

避風波走入安樂窩﹐就裏乾坤大。醒了醉還醒﹐臥了重還臥﹐似這般得淸閒的誰似我﹖

△詠梅

南枝夜來先破蕊﹐泄漏春消息。偏宜雪月交﹐不惹蜂蝶戲﹐有時節暗香來夢裏。

冰姿迥然天賦奇﹐獨占陽和地。未曾著子時﹐先釀調羹味﹐休教畫樓三弄笛。

芳心對人嬌欲說﹐不忍輕輕折。溪橋淡淡煙﹐茅舍澄澄月﹐包藏幾多春意也。

玉肌素潔香自生﹐休說精神瑩﹗風來小院時﹐月華人初靜﹐橫窗好看淸瘦影。

△惜別

玉人泣別聲漸杳﹐無語傷懷抱。寂寞武陵源﹐細雨連芳艸﹐都被他帶將春去了。

△知足

畫堂不如安樂窩﹐盡了吾儕坐。閒來偃仰歌﹐醉後彎全臥﹐盡教利名人笑我

榮枯自天休覬圖﹐且進懷中物。莫言李白仙﹐休說劉伶墓﹐酒不到他墳上土。

燒香掃地門半掩﹐幾冊閒書卷。識破幻泡身﹐絕卻功名念﹐髙竿上再不看人弄險。

野花滿園春晝永﹐客來相陪奉。艸堂書千卷﹐月下琴三弄﹐子落得這些兒閒受用。

△惜別

窗間月娥風韻煞﹐良夜千金價。一掬可憐情﹐幾句臨明話﹐小書生這歇兒難立馬。

玉人泣別聲漸啞﹐久立涼生襪。無處托春心﹐背立秋千下﹐被梨花月兒迆逗煞。

湘雲楚雨歸路杳﹐總是傷懷抱。江聲攪暮濤﹐樹影畱殘照﹐蘭舟把愁都載了。

若還與他相見時﹐道个眞傳示。不是不修書﹐不是無才思﹐繞淸江賣不得天樣紙。

閒來唱會﹝淸江引﹞﹐解放愁和悶。富貴在於天﹐生死由乎命﹐且開懷與知音談笑飲。

且天懷與知音談笑飲﹐一曲瑤琴弄。彈出許多聲﹐不與時人共﹐倚幃屏靜中心自省。

倚幃屏靜中心自省﹐萬事皆前定。窮通各有時﹐聚散非驕吝﹐立忠誠步步前程穩。

立忠誠步步前程穩﹐勉勵勤和愼。勸君且耐心﹐緩緩相隨順﹐好消息到頭端的準。

△立春

限金木水火土五字冠於每句之首﹐句各用春字

金釵影搖春燕斜﹐木杪生春葉。水塘春始波﹐火候春初熱﹐土牛兒載將春到也。

【雙調】壽陽曲

擔春盛﹐問酒家﹐綠楊陰似開圖畫。下秋千玉容彊似花﹐汗溶溶透入羅帕。

松杉翠﹐茉莉香﹐步回廊老仙策杖。月明中晚風寶殿涼﹐玉池深藕花千丈。

魚吹浪﹐雁落沙﹐倚吳山翠屏髙掛。看江潮鼓聲千萬家﹐捲朱簾玉人如畫。

新詩句﹐濁酒壺﹐野人閒不知春去。家童柳邊閒釣魚﹐趁殘紅滿江鷗鷺。

新秋至﹐人乍別﹐順長江水流殘月。悠悠畫船東去也﹐這思量起頭兒一夜。

【雙調】水仙子

△田家

綠陰茅屋兩三間﹐院後溪流門外山﹐山桃野杏開無限。怕春光虛過眼﹐得浮生半日淸閒。邀鄰翁爲伴﹐使家僮過盞﹐直喫的老瓦盆幹。

滿林紅葉亂翩翩﹐醉盡秋霜錦樹殘﹐蒼苔靜拂題詩看。酒微溫石鼎寒﹐瓦杯深洗盡愁煩。衣寬解﹐事不關﹐直喫的老瓦盆幹。

田翁無夢到長安﹐婢織奴耕盡我閒﹐蠶收稻熟今秋辦。可無饑不受寒﹐樂丰年暢飲開顏。喚稚子ド新釀﹐靠篷窗對客彈﹐直喫的老瓦盆幹。

布袍艸履耐風寒﹐茅舍疏齋三兩間﹐榮華富貴皆虛幻。覷功名如等閒﹐任逍遙綠水靑山。尋幾个知心伴﹐釀村醪飲數碗﹐直喫的老瓦盆幹。

【雙調】殿前歡

暢幽哉﹐春風無處不樓臺。一時懷抱俱無柰﹐總對天開。就淵明歸去來﹐怕鶴怨山禽怪﹐問甚功名在﹖酸齋是我﹐我是酸齋。

楚懷王﹐忠臣跳入汨羅江。《離騷》讀罷空惆悵﹐日月同光。傷心來笑一場﹐笑你个三閭彊﹐爲甚不身心放﹖滄浪污你﹐你污滄浪。

覺來評﹐求名求利不多爭。西風吹起山林興﹐便了餘生。白雲邊創艸亭﹐便畱下尋芳徑﹐消日月存天性。功名戲我﹐我戲功名。

怕西風﹐晚來吹上廣寒宮。玉臺不放香奩夢﹐正要情濃。此時心造物同﹐聽甚《霓裳》弄﹐酒後黃鶴送。山翁醉我﹐我醉山翁。

怕相逢﹐怕相逢歌罷酒樽空。醉歸來縱有陽臺夢﹐雲雨元蹤。樓心月扇底風﹐情緣重﹐恨不似釵頭鳳。東陽瘦損﹐羞對靑銅。

怕秋來﹐怕秋來秋緒感秋懷。掃空階落葉西風外﹐獨立蒼苔。看黃花謾自開﹐人安在﹖還不徹相思債。朝雲暮雨﹐都變了夢裏陽臺。

隔簾聽﹐幾番風送賣花聲。夜來微雨天階淨﹐小院閒庭。輕寒翠袖生﹐穿芳徑﹐十二闌干憑。杏花疏影﹐楊柳新晴。

數歸期﹐綠苔墻劃損短金篦。裙刀兒刻得闌干碎﹐都爲別離。西樓上雁過稀﹐無消息﹐空滴盡相思淚。山長水遠﹐何日回歸﹖

夜啼烏﹐柳枝和月翠扶疏。繡鞋香染莓苔路﹐搔首踟躕。燈殘瘦影孤﹐花落流度度﹐春去佳期誤。離鸞有恨﹐過雁無書。

△和阿里西瑛懶云窩

懶云窩﹐陽臺誰與送巫娥﹖蟾光一任來穿破﹐遁迹由他。蔽一天星斗多﹐分半榻蒲團坐﹐盡萬里鵬程挫。向煙霞笑傲﹐任世事蹉跎。

○套數

【仙呂】點絳唇

△閨愁

花落黃昏﹐暮云將盡﹐專盼靑鸞信。寶獸香焚﹐又到愁時分。

【混江龍】相思慰悶﹐繡屏斜倚正銷魂。帶圍寬盡﹐消減精神。翠被任薰終不暖﹐玉杯慵舉幾番溫﹐鸞釵半鶉蟬鬢﹐長吁短嘆﹐頻啼痕。

【寄生艸】瓊簪折﹐寶鑑分。今春又惹前春恨﹐淚珠兒滴盡愁難盡﹐瘦龐兒不似當時俊。思量幾度甚時休﹐相思滿腹何年盡﹖

【金盞兒】風逼透繡羅衾﹐風刮散楚臺云。檐間鐵馬風敲韻﹐風搖閒階翠竹不堪聞。風篩簾影動﹐風傳漏聲頻。風燻花气爽﹐風弄月華昏。

【後庭花】獸鑪中香倦焚﹐銀臺上燈漸昏。羅幃裏和衣睡﹐紗窗外曙色分。想情人﹐起來時分﹐蹀金蓮搓玉筍。

【賺煞】捱的到天明﹐卻有誰亻秋問﹖咋夜和衣睡把羅裙皺損。一面殘妝空淚痕﹐日髙也深院無人。掩重門﹐煩惱向誰論﹖獨對菱花整亂雲。恰待向瘦龐兒上傅粉﹐欲梳妝卻心困﹐气長吁呵的鏡兒昏。

【南呂】一枝花

△離悶

柳垂翡翠條﹐花落胭脂瓣。綠窗絨縷淡﹐粉臉淚珠彈﹐灑竹成斑。寶釧松冰腕﹐蛾眉淡遠山。常言道好事多慳﹐陡恁的千難萬難。

【梁州】卜龜卦銅腥玉筍﹐盼鴻書目斷雲山。別離情緒誰曾慣﹗這些時銀箏懶按﹐錦瑟慵彈﹐玉簫倦品﹐寶鑑羞觀。病懨懨瘦損容顏﹐悶昏昏多少愁煩。

花鈿墜懶貼香腮﹐衫袖濕鎭淹淚眼﹐玉簪斜倦整雲鬟。近間﹐坐間。用工夫修下封鴛鴦緘﹐無處倩魚雁。有萬種淒涼不可堪﹐何日回還﹖

【罵玉郎】楊花滿院東風散﹐恰才這微雨過燕鶯閒﹐羅幃寂寞空長嘆。春色昏﹐情意懶﹐芳心憚。

【感皇恩】呀﹗則我這春意闌珊﹐鶯老花殘。一簾風﹐三月雨﹐五更寒。閃的我鸞孤鳳單﹐枕剩衾寒。梨花院﹐采茶歌﹐憑闌干。

【采茶歌】望長安﹐盼雕鞍﹐夕陽花艸樹遮山。疊翠堆嵐凝望眼﹐則我這薄情何處走雲山﹖

【尾聲】半簾紅日愁天晚﹐一盞孤燈照夜闌﹐全不似當時舊風範。繡牀又倦攀﹐梳妝又意懶﹐瘦怯怯裙腰兒旋旋的趲。

【中呂】粉蝶兒北

描不上小扇輕羅﹐你便是眞蓬萊賽他不過﹐𨿽然是比不的百二山河。一壁廂嵌平堤﹐連綠野﹐端的有亭臺百座。暗想東城﹑逋仙詩有誰酬和﹖

【好事近﹟南】謾說鳳凰坡﹐怎比繁華江左﹖無窮千古﹐眞个是勝迹極多。煙籠霧鎖﹐繞六橋翠障如螺座。靑靄靄山抹柔藍﹐碧澄澄水泛金波。

【石橊花﹟北】我則見采蓮人和采蓮歌﹐端的是勝景勝其他。則他那遠峯倒影蘸淸波﹐晴嵐翠鎖﹐怪石嵯峨。我則見沙鷗數點湖光破﹐尹尹啞啞櫓聲吹過。我則見這女嬌羞倚定著雕欄坐﹐恰便似寶鑑對嫦娥。

【料峭東風﹟南】緣何﹐樂事賞心多﹖詩朋酒侶吟哦﹐花濃酒艷﹐破除萬事無過。嬉遊玩賞﹐對淸風明月安然坐。任春夏秋月冬天﹐適興四時皆可。

【鬥鵪鶉﹟北】鬧穰穰的急管繁弦﹐齊臻臻的蘭舟畫舸﹐嬌滴滴粉黛相連﹐顫巍巍翠雲翠云萬朵。端的是洗古磨今錦繡窩﹐你不信試覷波。綠依依楊柳千株﹐紅馥馥芙渠萬朵。

【撲燈蛾﹟南】淸風送蕙香﹐月穿岫云破。淸湛湛水光浮嵐碧﹐響曉鐘敲破。烏噎噎猿啼在古嶺﹐見對對鴛鴦戲淸波。迢迢似漁舟釣艇﹐碧澄澄滿船雨笠共煙蓑。

【上小樓﹟北】密匝匝那一坨﹐疏刺刺這幾窩。我這里對著晴嵐﹐倚著靑山﹐湛著淸波。微雨初收﹐微煙初散﹐微風初過﹐卻正是再休題淡妝濃抹。

【撲燈蛾﹟南】疊疊層樓畫閣﹐簇簇奇花異果。遠遠的綠莎茵﹐茸茸的芳艸坡﹐圪蹬的馬蹄踏破。隱隱似長橋跨波﹐細裊裊綠綠金波。迢迢似漁舟釣艇﹐碧澄澄滿船雨笠共煙蓑。

【尾聲】陰晴晝永皆行樂﹐古往今來題詠多﹐雪月風花事事可。

【大石調】好觀音

△怨恨

先自相逢同歡偶﹐無妨礙燕侶鶯儔。並坐同肩共攜手﹐恩情厚﹐夫婦般相看的好。

【幺】打聽的新來迷歌酒﹐風聞的別染著个嬌羞。棄舊憐新自來有﹐鐵心腸全不想些兒舊。

【尾】薄幸虧人難禁受﹐想著那樽席上撚色風流﹐不良殺教人下不得咒。

【越調】鬥鵪鶉

△憶別

良友曾題﹐佳人所爲。裊裊婷婷﹐姿姿媚媚。體態溫柔﹐心腸老實。件件習﹐事事知。妙舞偏宜﹐淸歌更美。

【紫花兒】一頭相見﹐兩意相投﹐百步相隨。去秋同會﹐重午別離。傷悲﹐和淚和愁飲酒杯。後約何期﹐舉目長亭﹐執行臨岐。

【金蕉葉】一曲陽關未已﹐兩字功名去急。四海離愁去國﹐半霎兒難忘恩徳。

【調笑令】柳七﹐《樂章集》﹐把臂雙歌眞先味。幽歡美愛成佳配﹐效連理鶼鶼比翼。云窗共寢聞子規﹐似繁華曉夢驚回。

【禿廝兒】出郡城愁臨浙水﹐寓錢塘悶度朝夕﹐匆匆一鞭行色催。灑梨花﹐雨霏霏﹐寒食。

【聖藥王】風物熙﹐麗日遲﹐連天芳艸正萋萋。客萬里﹐人九嶷﹐遙岑十二遠煙迷﹐生隔斷武陵溪。

【尾】玉人別後空相憶﹐古猶今之視昔。暮雨楚臺云﹐桃花洞天水。

△佳偶

國色天香﹐冰肌玉骨。燕語鶯吟﹐鸞歌鳳舞﹐夜月春風﹐朝雲暮雨。美眷愛﹐俏伴侶。葉落歸秋﹐花生滿路。

【金蕉葉】見他眉來眼去﹐俺早心滿願足。他道是拋磚引玉﹐俺卻道因禍致福。

【天淨沙】𨿽然似水如魚﹐甚世曾少實多虛﹐更有閒言剩語。若將他辜負﹐待古裏不信神佛。

【小桃紅】志誠惠性壓其餘﹐無半米兒虧人處。覓便尋芳廝照覷。要歡娛﹐看時相見偸圓聚。知心可腹﹐牽腸割肚﹐不枉了用工夫。

【尾】錦紋封寄情緣簿﹐羅帕畱香信物。常想著相見時話兒甜﹐早忘了星前月下苦。

【雙調】新水令

△皇都元日

鬱蔥佳气藹寰區﹐慶丰年太平時序。民有感﹐國無虞。瞻仰皇都﹐聖天子有百靈助。

【攪箏琶】江山富﹐天下總欣伏。忠孝寬仁﹐雄文壯武。功業振乾坤﹐軍盡歡娛﹐民亦安居。軍民都托賴著我天子福﹐同樂蓬壺。

【殿前歡】賽唐虞﹐大元至大古今無。架海梁對著檠天柱﹐玉帶金符。慶風雲會龍虎﹐萬戶侯千鐘錄﹐播四海光千古。三陽交泰﹐五穀時熟。

【鴛鴦煞】梅花枝上春光露﹐椒盤杯裏香風度。帳設鮫綃﹐簾捲蝦須。唱道天賜長生﹐人皆贊祝。道徳巍巍﹐眾臣等蒙恩露。拜舞嵩呼﹐萬萬歲當今聖明主。

【雙調】醉春風

羞畫遠山眉﹐不タ宮樣妝﹐平白地招攬這場愁。枉了那舊日恩情﹐舊時風韻﹐直恁麼攺模奪樣。

【間金四塊玉】冤家早是沒膽量﹐遭逢著很毒爹娘。赤緊地家私十分怏﹐生紐做水遠山長。

【減字木蘭花】早是愁懷百倍傷﹐那更值秋光﹐逐朝倚定門兒望。怯昏黃﹐怕的是塞角韻悠揚。

【髙過金盞兒】入蘭堂﹐斷人腸﹐塞鴻相和蛩吟響。燒殘沈麝﹐滅了銀。卻欲待剛睡些﹐隔紗窗涼月兒轉回廊。

【賣花聲煞】簌朱簾猛然離了繡幌﹐攜手相將入洞房。欲訴相思曉雞唱﹐好夢驚回淚萬行﹐都滴在枕頭兒上。

【南呂】一枝花

△麗情

銀杏葉凋零鴨腳黃﹐玉樹花冷淡雞冠紫。紅豆蔻啄殘鸚鵡粒﹐碧梧桐棲老鳳凰枝。對景嗟咨﹐楚江風霜剪鴛鴦翅﹐渭城柳煙籠翡翠絲。綴黃金菊露﹐碎綠錦荷花瑟瑟。

【梁州】嘆落落情懷不已﹐恨匆匆歲月何之。擁並也似一片閒愁﹐攛掇出傷心故事。往常時花箋寫恨﹐紅葉題詩﹐都做了風中飛絮﹐水上浮萍。痛煞煞玉連環掂的瑕疵﹐磣可可錦回文揉的參差。瘦廉纖對妝奩金粉慵施﹐愁荏苒繡房中拈鍼慵使﹐病懨漸錦箏ㄐ雁柱慵支。念玆﹐對此。匆匆歲月三之二﹐恰初三﹐早初四。嚦嚦風前孤雁兒﹐感起我一弄兒嗟咨。

【黃鐘尾聲】雁兒﹐你寫西風曲似蒼頡字﹐對南浦愁如宋玉詞。恰春歸﹐早秋至﹐多寒溫﹐少傳示。惱人腸﹐聒人耳﹐碎人心﹐墮人志。雁兒﹐直被你攛掇出無限相思﹐偏怎生不寄俺有情分故人書半紙。

☆貫石屏

貫石屏﹐此名僅見於《詞林摘艷》﹐或卽貫云石。

○套數

【仙呂】村裏迓鼓

△隱逸

我向這水邊林下﹐蓋一座竹籬茅舍。閒時節觀山玩水﹐悶來和漁樵閒話。我將這綠柳栽﹐黃菊種﹐山林如畫。悶來時看翠山﹐觀綠水﹐指落花﹐呀﹐鎖住我這心猿意馬。

【元和令】將柴門掩落霞﹐明月向杖頭掛。我則見靑山影裏釣魚槎﹐慢騰騰間瀟灑。悶來獨自對天涯﹐蕩村醪飲興加。

【上馬嬌】魚旋拿﹐柴旋打。無事掩荊笆﹐醉時節臥在葫蘆架。咱﹐睡起時節旋去烹茶。

【遊四門】藥鑪經卷作生涯﹐學種邵平瓜。淵明賞菊在東籬下﹐終日飲流霞。咱﹐向鑪內煉丹砂。

【勝葫蘆】我則待散誕逍遙閒笑耍﹐左右種桑麻﹐閒看園林噪晚鴉。心無牽掛﹐蹇驢閒跨﹐遊玩野人家。

【後庭花】我將這嫩蔓菁帶葉煎﹐細芋糕油內炸。白酒磁杯咽﹐野花頭上插。興來時笑呷呷﹐村醪飲罷。繞柴扉水一窪﹐近山村看落花﹐是蓬萊天地家。

【靑哥兒】呀﹐看一帶雲山﹐雲山如畫﹐端的是景物﹐景物堪誇。剩下殘山向那答﹖心無牽掛﹐樹林之下﹐椰瓢髙掛。冷淸淸無是無非誦《南華》。這里乾坤大。

☆徐再思

徐再思﹐字徳可﹐浙江嘉興人。鐘嗣成曹本《錄鬼簿》言其「好食甘飴﹐故號甜齋。有樂府行於世。其子善長頗能繼其家聲」。天一閣本《錄鬼簿》﹐除包括上述內容外﹐還記載他做過「嘉興路吏」﹐且「爲人聰敏秀麗」﹑「交遊髙上文章士。習經書﹐看鑑史」等。這些都說明他在仕途上𨿽僅止於地位不髙的吏職﹐但卻是一位很有才名的文人。其生卒年月很難確定。《錄鬼簿》把他列爲「方今才人相知者」一類﹐並說他「與小山同時」。張小山生活在元末﹐據此推算﹐其生年應在一二八○年以後。他的散曲﹝雙調﹟蟾宮曲﹞《錢子云赴都》有「今日陽關﹐明日秦淮」句﹐旣云「赴都」﹐又點明「秦淮」﹐很可能已是明初。其卒年疑在一三五○年以後。他一生的活動足迹似乎沒有離開過江浙一帶。淸﹟褚人獲《堅瓠集﹟丁集》說他「旅寄江湖﹐十年不歸」。他的﹝雙調﹟水仙子﹞《夜雨》「枕上十年事﹐江南二老憂」﹐及﹝雙調﹟蟾宮曲﹞《西湖》「十年不到湖山﹐齊楚秦燕﹐皓首蒼顏」等句﹐均可證實他確曾在外飄泊達十年之久。其作品大量是《吳江八景》《苕溪》《甘露懷古》等內容。他離開家鄕﹐在太湖一帶飄泊﹐則是完全可以肯定的。

現存小令一百零三首﹐主要內容集中在寫景﹑相思﹑歸隱﹑詠史等方面。他的寫情之作深沈娟秀﹐如﹝雙調﹟蟾宮曲﹞的《贈名姬玉蓮》﹝「荊山一片玲瓏」﹞及《春情》﹝「平生不會相思」﹞二首﹐被認爲是「鏤心刻骨之作﹐直開玉茗﹑粲花一派」。有些作品立意頗新﹐能於俗中見雅﹐﹝雙調﹟水仙子﹞《紅指甲》及《佳人釘履》等篇﹐近人吳梅《顧曲麈談》卷下評曰「釘鞋云『金蓮脫瓣』﹐《紅指甲》云『落花飛上』云云。語語俊﹐字字絕﹐眞可壓倒羣英﹐奚止爲一時之冠。」他的某些詠史之作﹐則常在短短的一曲中小結興亡﹐有一定積極意義。明﹟朱權《太和正音譜》評其詞「如桂林秋月」﹐不無是處。他在感嘆人生時﹐總不免帶著一種傷感悲涼的情緒﹐這大槪和他一生的經歷有關。其散曲集《甜齋樂府》和貫云石的《酸齋樂府》﹐因兩人的字號相映趣﹐故後人將兩家散曲合輯成集﹐名爲《酸甜樂府》。但兩人的生活經歷及作品風格並不相同﹐徐比貫云石輩份晚些﹐成就及影響亦不如貫云石。

○小令

【黃鐘】人月圓

△甘露懷古

江臯樓觀前朝寺﹐秋色入秦淮。敗垣芳艸﹐空廊落葉﹐深砌蒼苔。遠人南去﹐夕陽西下﹐江水東來。木蘭花在﹐山僧試問﹐知爲誰開﹖

△蘭亭

茂林修竹風流地﹐重到古山陰。壯懷感慨﹐醉眸俯仰﹐世事浮沈。惠風歸燕﹐團沙宿鷺﹐芳樹幽禽。山山水水﹐詩詩酒酒﹐古古今今。

【黃鐘】紅錦袍

那老子愛淸閒主意別﹐釣桐江江上雪﹐泛桐江江上月。君王想念者﹔宣到鳳凰闕。想著七里漁灘﹐將著一鉤香餌﹐望著富春山歸去也。

那老子陷身在虎狼穴﹐將夫差仇恨雪﹐進西施謀計拙。若不早去些﹐烏喙意兒別。駕著一葉扁舟﹐披著一蓑煙雨﹐望他五湖中歸去也。

那老子見髙皇斬了蛇﹐助蕭何立大節﹐薦韓侯勞汗血。漁樵做話說﹐千古漢三傑。想著云外靑山﹐納了腰間金印﹐伴赤松子歸去也。

那老子覷功名如夢蝶﹐五斗米腰懶折﹐百里侯心便捨。十年事可嗟﹐九日酒須賒﹐種著三徑黃花﹐栽著五株楊柳﹐望東籬歸去也。

【仙呂】一半兒

△病酒

昨宵中酒懶扶頭﹐今日看花惟袖手﹐害酒愁花人問羞。病根由﹐一半兒因花一半兒酒。

△落花

河陽香散喚提壺﹐金穀魂消啼鷓鴣﹐隋苑春歸聞杜宇。片紅無﹐一半兒狂風一半兒雨。

△春情

眉傳雨恨母先疑﹐眼送云情人早知﹐口散風聲誰喚起。這別離﹐一半兒因咱一半兒你。

【南呂】閱金經

△春

紫燕尋舊壘﹐翠鴛棲暖沙﹐一處處綠楊堪系馬。他﹐問前村沽酒家。秋千下﹐粉墻邊紅杏花。

△水亭開宴

犀箸銀絲﹐象盤冰蔗漿﹐池閣南風紅藕香。將﹐紫霞白玉觴。低低唱﹐唱著道今夜涼。

△閨情

一點心間事﹐兩山眉上秋﹐拈起金鍼還又休。羞﹐見人推病酒。懨懨瘦﹐月明中空倚樓。

歌扇泥﹝金縷﹞﹐舞裙裁絳綃﹐一撚瘦香楊柳腰。嬌﹐人教鬥艸。貪歡笑﹐倒插了金步搖。

【中呂】朝天子

△西湖

裏湖﹐外湖﹐無處是無春處。眞山眞水眞畫圖﹐一片玲瓏玉。宜酒宜詩﹐宜晴宜雨。銷金鍋錦繡窟﹐老蘇﹐老逋﹐楊柳堤梅花墓。

△手帕

酒痕﹐淚痕﹐半帶著胭脂潤。鮫淵一片玉霄雲﹐縷縷東風恨。待寫回文﹐敷陳方寸﹐怕鶯花說與春。使人﹐贈君﹐寄風月平安信。

△常山江行

遠山﹐近山﹐一片靑無間。逆流流流訴上亂石灘﹐險似連云棧。落日昏鴉﹐西風歸雁﹐嘆崎嶇途路難。得閒﹐且閒﹐何處無魚羹飯﹖

△楊姬

艷冶﹐唱徹﹐﹝金縷﹞歌全闋。秋娘聲價有誰軼﹖曾奉黃金闕。歌扇生春﹐舞裙回雪﹐不風流不醉也。舞者﹐唱者﹐一曲秦樓月。

【中呂】滿庭芳

△贈歌者

犀梳玉簪﹐歌裙翠淺﹐舞袖紅深。風流消得纏頭錦﹐一笑千金。痛飲時花前痛飲﹐知音人席上知音。春無禁﹐蜂蝶快尋﹐先到海棠心。

【中呂】紅繡鞋

△雪

白鷺交飛溪腳﹐玉龍橫臥山腰﹐滿乾坤無處不瓊瑤。因風吹柳絮﹐和月點梅梢﹐想孤山鶴睡了。

△半月泉

鑿透林間山澑﹐平分天上中秋﹐菱花分破印寒流。沁梅疏影缺﹐攀桂片雲愁﹐待團圓掬在手。

△道院

一榻白雲竹徑﹐半窗明月松聲﹐紅塵無處是篷瀛。靑猿藏火棗﹐黑虎聽《黃庭》﹐山人參內景。

【中呂】普天樂

△吳江八景

△垂虹夜月

玉華寒﹐冰壺凍。雲間玉免﹐水面蒼龍。酒一樽﹐琴三弄。喚起淩波仙人夢﹐倚闌干滿面天風。樓臺遠近﹐乾坤表裏﹐江漢西東。

△太湖春波

碧瓊紋﹐玻璃。離情汲汲﹐潭影悠悠。古渡頭﹐長橋右。一片靑風吹皺﹐洗桃花昨夜新愁。浮沈錦鱗﹐髙低紫燕﹐遠近白鷗。

△龍廟甘泉

養萍實﹐分桃浪。源通虎跑﹐味勝蜂糖。可煮茶﹐堪供釀。第四橋邊冰輪上﹐浸一泓碧玉流香。香消酒容﹐芳腴齒牙﹐冷滲詩腸。

△洞庭白雲

變陰晴﹐乘鸞鳳。西山暮色﹐東嶽奇峯。可自怡﹐難持送。舒捲無心爲時用﹐慶風雷際會從龍。襄王夢裏﹐髙僧屋內﹐彥敬圖中。

△前村遠帆

遠村西﹐夕陽外。倒懸一片﹐瀑布飛來。萬里程﹐三州界。走羽流星迎風快﹐把湖光山色分開。飛鯨湧綠﹐墻烏點墨﹐江鳥逾白。

△雪灘晚釣

水痕收﹐平沙凍。千山落日﹐一綫西風。篛帽偏﹐冰蓑重。待遇當年非熊夢﹐古溪邊老了漁翁。得魚貫柳﹐呼童喚酒﹐醉倚孤篷。

△華巖晚鐘

斗杓低﹐潮音應。菩提玉杵﹐金聲。蝶夢驚﹐龍神聽。夜坐髙僧回禪定﹐誦瑯函九九殘經。譙樓鼓歇﹐蘭舟纜解﹐茅店雞鳴。

△西山夕照

晚云收﹐夕陽掛。一川楓葉﹐兩岸蘆花。鷗鷺棲﹐牛羊下。萬頃波光天圖畫﹐水晶宮冷浸紅霞。凝煙暮景﹐轉暉老樹﹐背影昏鴉。

【中呂】陽春曲

△皇亭晚泊

水深水淺東西澗﹐云去云來遠近山。秋風徵棹釣魚灘﹐煙樹晚﹐茅舍兩三間。

△雙漸

蘇卿倦織回文錦﹐雙漸空懷買笑金。風流一點海棠心﹐不聽琴﹐只是不知音。

△春情

桃花月淡胭脂冷﹐楊柳風微翡翠輕。玉人欹枕倚云屏﹐酒未醒﹐腸斷紫簫聲。

△閨怨

妾身悔作商人婦﹐妾命當逢薄幸夫。別時只說到東吳﹐三載余﹐卻得廣州書。

△贈海棠

玉環夢斷風流事﹐銀燭歌成富貴詞。東風一樹玉胭脂﹐雙燕子﹐曾見正開時。

△春思

酒醒眉記靑鸞恨﹐春去香消紫燕塵。闌干掐徧月兒痕﹐深閉門﹐花落又黃昏。

【商調】梧葉兒

△釣臺

龍虎昭陽殿﹐冰霜函谷關﹐風月富春山。不受千鐘祿﹐重歸七里灘﹐贏得一身閒﹐髙似他雲臺將壇。

△革步

山色投西去﹐羈情望北遊﹐湍水向東流。雞犬三家店﹐陂塘五月秋﹐風雨一帆舟﹐聚車馬關津渡口。

△春思

芳艸思南浦﹐行雲夢楚陽﹐流水恨瀟湘。花底春鶯燕﹐釵頭金鳳凰﹐被面繡鴛鴦﹐是幾等兒眠思夢想。

鴉鬢春云﹐象梳秋月欹﹐鸞鏡曉妝遲。香漬靑螺黛﹐盒開紅水犀﹐釵點紫玻璃﹐只等待風流畫眉。

風初定﹐月正明﹐人靜露初零。粉暖蜂蝶翅﹐春深鸞鳳情﹐香收燕鶯聲﹐都不管梨花夢冷。

△卽景

鴛鴦浦﹐鸚鵡洲﹐竹葉小漁舟。煙中樹﹐山外樓﹐水邊鷗﹐扇面兒瀟湘暮秋。

【越調】小桃紅

△花籃區髻

東風攢簇一筐春﹐吹在秋蟬鬢﹐玉露凝香寶釵潤。綠無塵﹐同心雙挽蜂蝶陣。羣芳頂上﹐連環枝下﹐分斷楚山云。

【越調】天淨沙

△探梅

昨朝深雪前村﹐今宵澹月黃昏﹐春到南枝幾分﹖水香冰暈﹐喚回逋老詩魂。

△呂侯席上

素波笑淺流花﹐輕衫舞爭飄霞﹐席上司空鬢華。酒闌歌罷﹐不知春在誰家﹖

△別髙宰

靑山遠遠天臺﹐白雲隱隱蕭臺﹐回首江南倦客。西湖詩債﹐梅花等我歸來。

△春情

雙雙翠舞珠歌﹐卿卿酒病花魔﹐爲問風流玉娥。海棠開過﹐牡丹消息如何﹖

△漁父

忘形雨笠煙蓑﹐知心牧唱樵歌﹐明月淸風共我。閒人三个﹐從他今古消磨。

△秋江夜泊

斜陽萬點昏鴉﹐西風兩岸蘆花﹐船系潯陽酒家。多情司馬﹐靑衫夢裏琵琶。

△題情

多才惹得多愁﹐多情便有多憂﹐不重不輕證候。甘心消受﹐誰教你會風流﹖

【越調】柳營曲

△和聽雪酒半醒﹐月三更﹐怪梅花喚回鶴夢驚。蠶葉縱橫﹐龍甲琮﹐寒粟玉樓生。灞陵橋人有詩成﹐剡溪中誰駕舟行﹖光涵虛室明﹐寒撲小窗輕﹐柳絮冷無聲。

△春情

投木桃﹐報瓊瑤﹐風流爲聽紫鳳簫。云挽金翹﹐香沁鮫綃﹐春在兩眉梢。帶明月門扇低敲﹐近秋千花影輕搖。奶娘還問著﹐小玉會搬挑﹐教﹐推道把夜香燒。

【越調】憑闌人

△香印

煙裊蟠龍花上枝﹐火引冰蠶繭內絲。燒殘錦字詩﹐似人腸斷時。

△春情

髻擁春雲松玉釵﹐眉淡秋山羞鏡臺。海棠開未開﹐粉郎來未來。

△江行

鷗鷺江臯千萬灣﹐雞犬人家三四間。逆流灘上灘﹐亂雲山外山。

△春愁

前日春從愁裏得﹐今日春從愁裏歸。避愁愁不離﹐問春春不知。

△無題

九殿春鵲樓﹐千里離宮龍鳳舟。始爲天下憂﹐後爲天下羞。

△春怨

遙盼春來圖見春﹐及至春來還怨春。自憐多病身﹐爲他千里人。

【雙調】沈醉東風

△息齋畫竹

葛陂裏神龍蛻形﹐丹山中彩鳳棲庭。風吹粉籜香﹐雨洗蒼苔冷﹐老仙翁筆底春生。明月闌干酒半醒﹐對一片兒瀟湘翠影。

△春情

一自多才間闊﹐幾時盼得成合。今日个猛見他門前過﹐待喚著怕人瞧科。我這里髙唱當時《水調歌》﹐要識得聲音是我。

紅灼灼花明翠牖。翠絲絲柳拂靑樓。錦谷春﹐銀瓶酒﹐玉天仙燕體鶯喉。不向樽前醉後休﹐枉笑煞花間四友。

【雙調】蟾宮曲

△西湖

十年不到湖山﹐齊楚秦燕﹐皓首蒼顏。今日重來﹐鶯嫌花老﹐燕怪春慳。聽越女鸞簫象板﹐惱司空霧鬢云環。道院彈關﹐酒會詩壇﹐萬古西湖﹐天上人間。

△錢子云赴都

賦河梁渺渺予懷﹐今日陽關﹐明日秦淮。鵬翼風雲﹐龍門波浪﹐馬足塵埃。寬洗汕胸中四海﹐便蜚騰天上三臺。休等書齋﹐梅子花開﹐人在江南﹐先寄詩來。

△江淹寺

紫霜毫是是非非﹐萬古虛名﹐一夢初回。失又何愁﹖得之何喜﹖悶也何爲﹖落日外蕭山翠微﹐小橋邊古寺殘碑。文藻珠璣﹐醉墨淋淳﹐何似班超﹐投卻毛錐。

△登太和樓

白雲中湧出蓬萊﹐俯視西湖﹐圖畫天開。暮雨珠簾﹐朝云畫棟﹐夜月瑤臺。書籍會三千劍客﹐管弦聲十二金釵。對酒興杯﹐拊髀憐才﹐寄語玲瓏﹐王粲曾來。

△竹夫人

湘妃應是前身﹐不記何年﹐封虢封秦。萬古虛心﹐百年貞節﹐一世故人。剖蒼壁寒凝淚痕﹐挽潛蛟巧結香紋。侍枕知恩﹐入夢無春﹐兩腋淸風﹐滿枕行雲。

△姑蘇臺

荒臺誰喚姑蘇﹖兵渡西興﹐禍起東吳。切齒仇冤﹐捧心釣餌﹐嘗膽權謀。三千尺侵云糞土﹐十萬家泣血膏腴。日月居諸﹐臺殿丘墟。何似靈巖﹐山色如初。

△名姬玉蓮

荊山一片玲瓏﹐分付馮夷﹐捧出波中。白羽香寒﹐瓊衣露重﹐粉面冰融。知造化私加密寵﹐爲風流洗盡嬌紅。月對芙蓉﹐人在簾櫳。太華朝云﹐太液秋風。

△春情

平生不會相思﹐才會相思﹐便害相思。身似浮雲﹐心如飛絮﹐气若遊絲。空一縷餘香在此﹐盼千金遊子何之。證候來時﹐正是何時﹖燈半昏時﹐月半明時。

△西湖尋春

淸明春色三分﹐湖上行舟﹐陌上遊人。一片花陰﹐兩行柳影﹐十里莎ブ。不要多ゾ排一品﹐休嫌少酒止三巡。處處開樽﹐步步尋春。花下歸來﹐帶月敲門。

△送沙宰

宦遊人過錢塘﹐江水湯湯﹐山色蒼蒼。馬首西風﹐雞聲殘月﹐雁影斜陽。男子志周流四方﹐循吏心恪守三章。岐麥林桑﹐渡虎驅蝗。人頌《甘棠》﹐春滿琴堂。

△月

問靑天呼酒重傾﹐幾度盈虧﹐幾度陰晴。夜冷魚沈﹐山空鶴唳﹐露滴烏驚。看楊柳樓心弄影﹐聽梨花樹底吹笙。雪與爭明﹐風與雙淸。玉兔韜光﹐萬古長生。

△贈粉英

溫柔鄕裏娉婷﹐淸比梅花﹐更有餘淸。玉蕊含香﹐瓊蕤沁月﹐瑤萼裁冰。冠楊柳東風媚景﹐賦芙蓉夜月幽情。花下蘇卿﹐月下崔鶯﹐世上飛瓊﹐天上雙成。

△西湖夏宴

捲荷筒翠袖生香﹐忙處投閒﹐靜處尋涼。一片歌聲﹐四圍山色﹐十里湖光。只此是人間醉鄕﹐更休題天上天堂。老子疏狂﹐信手新詞﹐贈與秋娘。

△紅梅

蕊珠宮內瓊姬﹐醉倚東風﹐誰與更衣﹖血淚痕深﹐茜裙香冷﹐粉面春回。桃杏色十分可喜﹐冰霜心一片難移。何處長笛﹖吹散胭脂﹐分付春歸。

【雙調】淸江引

△苕溪

駝風兩橋分燕尾﹐人物風流地。白雲四面山﹐明月雙溪水﹐身在董元圖畫裏。

△盤龍寺

山僧定回月半吐﹐叱吒神龍處。空廊舊爪痕﹐古殿新盤路﹐捲起講華臺下雨。

△春夜

雲間玉簫三四聲﹐人倚闌干聽。風生翡翠欞﹐露滴梧桐井﹐明月半簾花弄影。

△私歡

梧酮畫闌明月斜﹐酒散笙歌歇。梅香走將來﹐耳畔低低說﹕後堂中正夫人沈醉也。

△笑靨兒

東風不知何處來﹖吹動胭脂色。旋成一點春﹐添上十分態﹐有千金俏人兒誰共買。

△相思

相思有如少債的﹐每日相催逼。常挑著一擔愁﹐準不了三分利﹐這本錢見他時才算得。

【雙調】壽陽曲

△梅影

枝橫水﹐花未雪﹐鏡中春玉痕明滅。梨云夢殘人瘦也﹐弄黃昏半窗明月。

△手帕

香多處﹐情萬縷﹐織春愁一方柔玉。寄多才怕不知心內苦﹐帶胭脂淚痕將去。

△春情

心疼事﹐腸斷詞﹐背秋千淚痕紅漬。剔春纖碎橊花瓣兒﹐就窗紗砌成愁字。

昨宵是﹐你自說﹐許是咱這般時節。到西廂等的人靜也﹐又不成再推明夜。

閒情緒﹐深院宇﹐正東風滿簾飛絮。怕梨花不禁三月雨﹐是誰教燕銜春去﹖

△醉姬

緋霞佩﹐金縷衣﹐枕東風美人深醉。便休將玉簫花下吹﹐怕驚回海棠春睡。

△柳腰

連環玉﹐一搦酥﹐舞春風柳絲相妒。沈東陽帶紅香雙抱住﹐怕隨著彩雲飛去。

【雙調】水仙子

△夜雨

一聲梧葉一聲秋﹐一點芭蕉一點愁﹐三更歸夢三更後。落燈花棋未收﹐嘆新丰孤館人畱。枕上十年事﹐江南二老憂﹐都到心頭。

△彈唱佳人

玉纖流恨出冰絲﹐瓠齒和春吐怨辭﹐秋波送巧傳心事。似鄰船初聽時﹐問江州司馬何之。靑衫淚﹐錦字詩﹐總是相思。

△紅指甲

落花飛上筍牙尖﹐宮葉猶將冰箸粘﹐抵牙關越顯得櫻唇艷。怕傷春不捲簾﹐捧菱花香印妝奩。雪藕絲霞十縷﹐鏤棗班血半點﹐掐劉郎春在纖纖。

△佳人釘履

金蓮脫瓣載雲輕﹐紅葉浮香帶雨行﹐漬春泥印在蒼苔徑。三寸中數點星﹐玉玲瓏環佩交鳴。濺越女紅裙濕﹐沁湘妃羅襪冷﹐點寒波小小蜻蜓。

△春情

九分恩愛九分憂﹐兩處相思兩處愁﹐十年迆逗十年受。幾徧成幾徧休﹐半點事半點慚羞。三秋恨三秋感舊﹐三春怨三春病酒﹐一世害一世風流。

△靑玉花筒

蜂房分蜜入烏雲﹐鶯嘴流金拂翠顰﹐鸞釵嵌玉浮紅暈。似蕊珠宮內人﹐虛心腹管束東君。兩朵兒瑤花弄色﹐半縷兒香綿沁粉﹐一泓兒碧露涵春。

△重九

東籬重賦紫萸詩﹐北海深傾白玉卮﹐西風了卻黃花事。是淵明酒醉時﹐笑人間名利孜孜。鉆醯甕﹐檢故紙﹐再誰題歸去來兮﹖

△馬嵬坡

翠華香冷夢初醒﹐黃壤春深艸自靑﹐羽林兵拱聽將軍令。擁鸞輿蜀道行﹐妾𨿽亡天子還京。昭陽殿梨花月色﹐建章宮梧桐雨聲﹐馬嵬坡塵土虛名。

△惠山泉

自天飛下九龍涎﹐走地流爲一股泉﹐帶風吹作千尋練。問山僧不記年﹐任松梢鶴避靑煙。濕云亭上﹐涵碧洞前﹐自采茶煎。

【雙調】殿前歡

△釣臺

釣魚臺﹐便齊云安穩似雲臺。故人同榻成何礙﹐太史瘦哉。三臺宰相階﹐百兩黃金帶﹐萬丈風波海。爭如休去﹐勝似歸來。

△楊總管

玉堂臣﹐經綸大展致其身。腰間斗大黃金印﹐志在新民。文章漢子云﹐韜略吳公瑾﹐勛業商伊尹。一番桃李﹐兩字麒麟。

△觀音山眠松

老蒼龍﹐避乖髙臥此山中。歲寒心不肯爲梁棟﹐翠蜿蜒俯仰相從。秦皇舊日封﹐靖節何年種﹖丁固當時夢﹐半溪明月﹐一枕淸風。

【雙調】賣花聲

雪兒嬌小歌《金縷》﹐老子婆娑倒玉壺﹐滿身花影倩人扶。昨宵不記﹐雕鞍歸去﹐問今朝酒醒何處﹖

碧桃紅杏桃源路﹐綠水靑山水墨圖﹐杖頭挑著酒胡蘆。行行覷著﹐山童分付﹐問前村酒家何處﹖

紅羅佩吐獅頭玉﹐碧珥香銜鳳口珠﹐風流相遇恨須臾。梨花澹月﹐樓臺如故﹐教吹簫玉人何處﹖

云深不見南來羽﹐水遠難尋北去魚﹐兩年不寄半行書。危樓目斷﹐雲山無數﹐望天涯故人何處﹖

☆楊朝英

楊朝英﹐字英甫﹐號淡齋﹐靑城﹝今山東髙靑縣﹞人。曾官郡守﹑郎中﹐後來歸隱。與貫云石﹑阿里西瑛相交好唱和。編有《陽春白雪》《太平樂府》兩个散曲專集﹐保存了元代散曲的大量資料。元﹟楊維楨《周月湖今樂府序》云「士大夫以今樂府鳴者﹐奇巧莫如關漢卿﹑庾吉甫﹑楊淡齋﹑盧疏齋。」但元﹟周徳淸卻批評他的曲作不合音律。明﹟朱權《太和正音譜》評其詞「如碧海珊瑚」。

○小令

【正宮】叨叨令

△嘆世

想他腰金衣紫靑雲路﹐笑俺燒丹煉藥修行處。俺笑他封妻蔭子叨天祿﹐不如我逍遙散誕茅庵住。倒大來快活也末哥﹐倒大來快活也末哥﹐那里也龍韜虎略擎天柱。

昨日蒼鷹黃犬齊飛放﹐今日單鞭羸馬江南喪。他待學欺君罔上曹丞相﹐不如俺葛巾漉酒陶元亮。倒大來快活也末哥﹐倒大來快活也末哥﹐漁翁把盞樵夫唱。

【中呂】陽春曲

浮雲薄處ㄔ朧日﹐白鳥明邊隱約山。妝樓倚徧淚空彈﹐凝望眼﹐君去幾時還﹖沈腰易瘦衣寬褪﹐潘鬢新皤鏡怕看。月明千里報平安﹐音信慳﹐歸夢繞巫山。

【商調】梧葉兒

△客中聞雨

檐頭澑﹐窗外聲﹐直響到天明。滴得人心碎﹐聒得人夢怎成。夜雨好無情﹐不道我愁人怕聽。

△戲賈觀音奴

龐兒俊﹐更喜恰﹐堪詠又堪誇。得空便處風流話﹐沒人處再敢麼。救苦難俏冤家﹐有吳道子應難畫他。

【越調】小桃紅

△題寫韻軒

當年相遇月明中﹐一見情緣重。誰想仙凡隔春夢﹐杳無蹤﹐淩風跨虎歸仙洞。今人不見﹐天孫標致﹐依舊笑春風。

【雙調】得勝令

日日醉紅樓﹐歸來五更頭。問著諸般諱﹐揪ㄎ不害羞。敲頭﹐敢設个牙疼咒。

揪揪﹐揪得來不待揪。

庭院正無聊﹐單枕擁鮫綃。細雨和愁種﹐孤燈帶夢燒。難熬﹐促織兒窗前叫。

焦焦﹐焦得來不待焦。

花影下重檐﹐沈煙裊繡簾。人去靑鸞杳﹐春嬌酒病厭。眉尖。常鎖傷春怨。タタ﹐タ得來不待タ。

一笑自生嬌﹐春風蘭麝飄。夜月紅牙按﹐靑螺雙鳳髙。妖嬈﹐那里有惹多俏。囂囂﹐囂得來不待囂。

【雙調】淸江引

秋深最好是楓樹葉﹐染透猩猩血。風釀楚天秋﹐霜浸吳江月﹐明日落紅多去也。

【雙調】水仙子

依山傍水蓋茅齋﹐旋買奇花賃地栽。深耕淺種無災害﹐學劉伶死便埋﹐促光陰曉角時牌。新酒在槽頭醉﹐活魚向湖上買﹐算天公自有安排。

雪晴天地一冰壺﹐竟往西湖探老逋。騎驢踏雪溪橋路﹐笑王維作畫圖﹐揀梅花多處提壺。對酒看花笑﹐無錢當劍沽﹐醉倒在西湖。

壽陽宮額得魁名﹐南浦西湖分外淸。橫斜疏影窗間印﹐惹詩人說到今﹐萬花中先綻瓊英。自古詩人愛﹐騎驢踏雪尋﹐忍凍在前村。

閒時髙臥醉時歌﹐守己安貧好快活。杏花村裏隨緣過﹐勝堯夫安樂窩﹐任賢愚後代如何。失名利癡呆漢﹐得淸閒誰似我﹐一任他們外風波。

六神和會自安然﹐一日淸閒自在仙。浮雲富貴無心戀﹐蓋茅庵近水邊﹐有梅蘭竹石蕭然。趁村叟雞豚社﹐隨鬥牛兒沽酒錢﹐直喫到月墜西邊。

黃金散盡學風流﹐學得風流兩鬢秋。笑煞那看錢奴枉了干生受﹐我覷榮華似水上漚﹐則不如趁中年散誕優遊。斟綠酒低低的勸﹐紅妝慢慢的謳﹐醉時節錦被裏舒頭。

燈花占信又無功﹐鵲報佳音耳過風。繡衾溫曖和誰共﹖隔雲山千萬重﹐因此上慘綠愁紅。不付能博得个團圓夢﹐覺來時又撲个空﹐杜鵑聲又過墻東。

△自足

杏花村裏舊生涯﹐瘦竹疏梅處士家。深耕淺種收成罷﹐酒新ド魚旋打﹐有雞豚竹筍藤花。客到家常飯﹐僧來谷雨茶﹐閒時節自煉丹砂。

△東湖所見

東風深處有嬌娃﹐杏臉桃腮鬢似鴉。見人羞行入花陰下﹐笑吟吟回顧咱﹐惹詩人縱步隨他。見軟地兒把金蓮印﹐唐土兒將繡底兒踏﹐恨不得雙手忙拿。

【雙調】殿前歡

△和阿里西瑛韻

白雲窩﹐樵童斟酒牧童歌。醉時林下和衣臥﹐半世磨陀。富和貧爭甚麼﹖自有閒功課﹐共野叟閒吟和。呵呵笑我﹐我笑呵呵。

白雲窩﹐閒賒村酒杖藜拖。樂天知命隨緣過﹐盡自婆娑。任風濤萬丈波﹐難著莫﹐醉裏乾坤大。呵呵笑我﹐我笑呵呵。

白雲窩﹐浮雲富貴待如何﹖閒時膝上橫琴坐﹐半世磨陀。待爲��甚麼﹐無著莫﹐把世事都參破。呵呵笑我﹐我笑呵呵。

白雲窩﹐天邊烏兔似飛梭。安貧守己窩中坐﹐盡自磨陀。教頑童做過活﹐到大來無災禍。園中瓜裏﹐門外田禾。

白雲窩﹐守著个知音知律俏奴哥。醉時鴛帳同衾臥﹐兩意諧和。盡今生我共他﹐有句話閒提破。花前對飲﹐月下髙歌。

【雙調】雁兒落過得勝令

△落花

惜殘紅惜嫩紅﹐如曉夢如春夢。寂寞了金穀園﹐冷落了桃源洞。錯怨五更風﹐蜂蝶去無蹤。一徑胭脂重﹐千機錦繡空。西東﹐魂返丹山鳳。嬌容﹐馬嵬坡塵土中。

☆仇州判

仇州判﹐其名字﹑裏籍﹑生平均不詳。今存小令一首。

○小令

【中呂】陽春曲

△和酸齋《金蓮》

窄弓弓怕立蒼苔冷﹐小顆顆宜查軟地兒行。鳳幃中觸抹著把人蹬﹐狠气性﹐蹬殺我也不嫌疼。

☆阿里西瑛

阿里西瑛﹐又名木八刺﹐字西瑛﹐省稱裏西瑛﹐元曲家阿里耀卿之子。西域人﹐生卒年不詳。約元延﹝一三一四﹞至至正初年﹝一三四一﹞在世。元﹟陶宗儀《輟耕錄》卷十一言其「軀幹魁偉﹐故人咸曰長西瑛」。《農田餘話》作常西瑛﹐當爲長西瑛之誤。久居吳城﹝今江蘇蘇州市﹞並自名其居所「懶云窩」﹐每於超然脫俗中逍遙自樂。擅交際﹐長音律﹐文友如雲﹐曾作﹝殿前歡﹞調﹐以述其志。一時名流雅士如貫云石﹑喬吉﹑衛立中﹑吳西逸等皆有唱和。亦善吹篳篥﹐貫云石有《篳篥樂爲西瑛公子》詩贊之。今存小令皆慵懶疏狂﹐寄情詩酒之作。風格素朴眞率﹐語言灑脫暢達﹐詼諧風趣。

○小令

【商調】涼亭樂

△嘆世

金烏玉兔走如梭﹐看看的老了人呵。有那等不識事的癡呆待怎麼﹖急回頭遲了些兒个。你試看淩煙閣上﹐功名不在我。則不如對酒當歌對酒當歌且快活﹐無憂愁﹐安樂窩。

【雙調】殿前歡

△懶云窩

懶云窩﹐醒時詩酒醉時歌。瑤琴不理拋書臥﹐無夢南柯。得淸閒盡快活﹐日月似攛梭過﹐富貴比花開落。靑春去也﹐不樂如何﹖

懶云窩﹐醒時詩酒醉時歌。瑤琴不理拋書臥﹐盡自磨陀。想人生待則麼﹖富貴比花開落﹐日月似攛梭過。呵呵笑我﹐我笑呵呵。

懶云窩﹐客至待如何﹖懶云窩裏和衣臥﹐盡自婆娑。想人生待則麼﹖貴比我髙些个﹐富比我松些个﹐呵呵笑我﹐我笑呵呵。

☆衛立中

衛立中﹐名徳辰﹐字立中。生卒年不詳。約一二九○～一三五○年前後在世。先世渤海﹝郡名﹐治所今河北滄州市﹞人﹐七世祖始居錢塘﹝今浙江杭州市﹞﹐四世祖又徙至華亭﹝舊縣名﹐治所今上海松江縣﹞﹐是爲華亭人。素以才幹稱﹐善書。隱居未仕﹐曾與阿里西瑛﹑貫云石交遊﹐年輩亦相若。明﹟朱權《太和正音譜》列其於「詞林英傑」一百五十人之中。

○小令

【雙調】殿前歡碧雲深﹐碧雲深處路難尋。數椽茅屋和云賃﹐

○小令云在松陰。掛云和八尺琴﹐臥苔石將云根枕﹐折梅蕊把云梢沁。云心無我﹐云我無心。

懶云窩﹐懶云窩裏客來多。客來時伴我閒些个﹐酒竈茶鍋。且停杯聽我歌﹐醒時節披衣坐﹐醉後也和衣臥。興來時玉簫綠綺﹐問甚麼天籟云和﹖

☆吳西逸

吳西逸﹐生平﹑居裏不詳。約延末﹝一三二○﹞前後在世。阿里西瑛作《懶云窩》成﹐自題﹝殿前歡﹞﹐吳西逸及貫云石皆有和作﹐可知年代相近或同時。其散曲《自況》云「萬傾煙霞歸路﹐一川花艸香車﹐利名場上我情疏。藍田堪種玉﹐魯海可操觚﹐東風供睡足。」可從中窺見其性情。散曲內容多寫自然景物﹑離愁別恨或个人的閒適生活﹐風格淸麗疏淡。明﹟朱權《太和正音譜》評其詞「如空谷流泉」。

【中呂】紅繡鞋

△春景

楊柳岸秋千髙架﹐梨花院仕女雙丫﹐玉纖輕按小琵琶。花明春富貴﹐響玉交加﹐東風人信馬。

△山居

蕨薇嫩山林趣味﹐桑麻富田野生涯﹐市喧聲不到衡扉。綠香春酒甕﹐紅潤曉花枝﹐日髙眠未起。

△春醉

紅叱撥輕總寶﹐紫葡萄滿泛金鐘﹐尋芳人在小簾櫳。倚風同笑傲﹐對月唱玲瓏﹐淸閒可意種。

△憶西湖

花院小低低朱戶﹐酒旗搖簇簇香車﹐市橋官柳暗西湖。杯浮金瀲灩﹐寺現玉浮圖﹐鶯花誰是主﹖

△自況

萬頃煙霞歸路﹐一川花艸香車﹐利名場上我情疏。藍田堪種玉﹐魯酒可操觚﹐東風供睡足。

【商調】梧葉兒

△春夜

評花擔﹐折柳杯﹐詩酒醉淋漓。覓句鸞箋重﹐籠燈翠袖隨。別院漏聲遲﹐扶醉人銷金帳裏。

△春情

香隨夢﹐肌褪雪﹐錦字記離別。春去情難再﹐更長愁易結。花外月兒斜﹐淹粉淚微微睡些。

△京城訪友

桃凝露﹐杏倚云﹐花院望星辰。塵土東華夢﹐簪纓上苑春。趿履謁侯門﹐吟眼亂難尋故人。

摩空賦﹐醉月觴﹐無地不疏狂。貂帽簪花重﹐鴛幃倚玉香。淸楚綠鬟妝﹐扶我入溫柔醉鄕。

【越調】天淨沙

△閒題

長江萬里歸帆﹐西風幾度陽關﹐依舊紅塵滿眼。夕陽新雁﹐此情時拍闌干。

楚雲飛滿長空﹐湘江不斷流東﹐何事離多恨冗﹖夕陽低送﹐小樓數點殘鴻。

數聲短笛滄州﹐半江遠水孤舟﹐愁更濃如病酒。夕陽時候﹐斷腸人倚西樓。

江亭遠樹殘霞﹐淡煙芳艸平沙﹐綠柳陰中系馬。夕陽西下﹐水村山郭人家。

【越調】柳營曲

△賞春

花艷冶﹐柳欹斜﹐粉墻低畫樓人困也。庭院星列﹐羅綺雲疊﹐簇簇鬧蜂蝶。紫霞杯我輩豪俠﹐綠雲鬟仕女奇絕。烏絲欄看醉艸﹐紅牙板唱聲揭。別﹐同載七香車。

△避暑偶成

共翠娥﹐酌金波﹐湖上晚風搖芰荷。絲管情多﹐簾幕涼過﹐暑气盡消磨。扇停風幾縷柔歌﹐襪淩波一掬香羅。醉魂偏浩蕩﹐詩興費吟哦。脧﹐老子正婆娑。

△秋閨

籠太纖﹐拜銀蟾﹐恰團圓幾時云又掩。塵淡妝奩﹐風透朱簾﹐無語望雕檐。博山鑪香冷慵添。陽春曲唱和難タ。新涼開扇影﹐淸恨蹙眉尖。嫌﹐何處可消淹﹖

【越調】憑闌人

△題情

翰墨空題鸞鳳箋﹐雲水虛勞魚雁傳。些情鐵石堅﹐鐵石知幾年﹖

棲燕樓臺詩思迷﹐睡鴨池塘春漏遲。滿身花影移﹐曉窗香夢隨。

鬢烏雲簪翠翹﹐衣淡紅綃松玉腰。美人花月妖﹐比花人更嬌。

【雙調】蟾宮曲

△山間書事

系門前柳影蘭舟﹐煙滿吟蓑﹐風漾閒鉤。石上云生﹐山間樹老﹐橋外霞收。玩靑史低頭袖手﹐問紅塵緘口回頭。醉月悠悠﹐漱石休休﹐水可陶情﹐花可融愁。

△遊玉隆宮

碧雲深隱隱仙家﹐藥杵玄霜﹐飯煮胡麻。林下樽﹐雲中雞犬﹐樹底茶瓜。香不斷燈明絳蠟﹐火難消鑪煉丹砂。朗誦南華﹐懶上浮槎。笑我塵蹤﹐走徧天涯。

△席上

博秦樓一笑千金﹐誰是知音﹖知此閒心。裊娜花枝﹐依稀眉宇﹐香動詞林。止談笑何須薦寢﹐盡疏狂足可披襟。樂事追尋﹐歌罷歸來﹐嗟嘆於今。

△寄友

望故人目斷湘臯﹐林下丰姿﹐塵外英豪。豈憚雙壺﹖不辭千里﹐命駕相招。便休題魚龍市朝﹐好評論鶯燕心交。醉後聯鑣﹐笑聽江聲﹐如此風濤。

△寄情

半緘書好寄平安﹐幾句別離﹐一段艱難。淚濕烏絲﹐愁隨錦字﹐望斷雕鞍。恨魚雁因循寄簡﹐對鴛鴦展轉忘餐。樓外雲山﹐煙水重重﹐成病看看。

△紀舊

折花枝寄與多情﹐喚起眞眞﹐畱戀卿卿。隱約眉峯﹐依稀霧鬢﹐仿佛銀屏。曾話舊花邊月影﹐共銜杯扇底歌聲。款款深盟﹐無限思量﹐語笑盈盈。

【雙調】淸江引

△秋居

白雁亂飛秋似雪﹐淸露生涼夜。掃卻石邊云﹐醉踏松根月﹐星斗滿天人睡也。

△春事

桃花滿溪春水深﹐鸞鏡人孤甚。云屏掩夢寒﹐腕玉和愁枕﹐故人不來何處飲﹖

【雙調】壽陽曲

△四時

傳心素﹐托簡書﹐問春歸欲歸何處﹖送春詞不題風共雨﹐止埋怨落花飛絮。貪新釀﹐趁晚涼﹐笑相呼憑肩歌唱。最多情女郎心外想﹐打鴛鴦采蓮湖上。縈心事﹐惹恨詞﹐更那堪動人秋思。畫樓邊幾聲新雁兒﹐不傳書擺成个愁字。年華盡﹐臘味醇﹐睡不溫曉寒成陣。折梅花不傳心上人﹐村煞我隴頭春信。

△詠所見

人如玉﹐鬢似云﹐動春心半含嬌俊。近裝奩懶將花貌勻﹐旋窩兒粉香成暈。

△酒散

旗亭散﹐歌韻歇﹐暖風輕柳搖臺榭。杏花墻夕陽春去也﹐馬蹄香寶鞍敲月。

△效香奩體

惚蟬鬢﹐怯鏡鸞﹐雁聲寒不禁腸斷。碧紗窗夜長鴛夢短﹐怕黃昏一燈相伴。

【雙調】水仙子

△思情

海棠露冷濕胭脂﹐楊柳風寒裊綠絲。寄來書剛寫个鴛鴦字﹐墨痕湮透紙。吟不成幾句新詩。心間事﹐口內詞﹐多少尋思。

玉鉤簾控畫堂空﹐寶篆香消錦被重﹐無人溫暖羅幃夢﹐夢中尋可意種﹐碧紗窗忽地相逢。舌尖恨﹐心上恐﹐驚覺晨鐘。

芰荷泛月小妝梳﹐畫舸搖風醉玉壺。一杯酒盡靑山暮﹐促歸期雲共雨﹐逞疏狂巽玉噴珠。詩中句﹐燈下書﹐此意如何。

【雙調】殿前歡

懶云窩﹐懶云堆裏卽無何。半間茅屋容髙臥﹐往事南柯。紅塵自网羅﹐白日閒酬和﹐靑眼偏空闊。風波遠我﹐我遠風波。

懶云仙﹐蓬萊深處恣髙眠。筆牀茶竈添香篆﹐盡意畱連。閒吟白雪篇﹐靜閱丹砂傳﹐不羨靑雲選。林泉愛我﹐我愛林泉。

懶雲巢﹐碧天無際雁行髙。玉簫鶴背靑松道﹐樂笑遊遨﹐溪翁解冷淡嘲﹐山鬼放揶揄笑﹐村婦唱糊塗調。風濤險我﹐我險風濤。

懶云關﹐一泓流水繞彎環。半窗斜日畱晴漢﹐鳥倦知還。髙眠仿謝安﹐歸計尋張翰﹐作賦思王粲。溪山戀我﹐我戀溪山。

懶云翁﹐一襟風月笑談中。生平傲殺繁華夢﹐已悟眞空。茶香水玉鐘﹐酒竭玻璃翁﹐云繞蓬萊洞。冥鴻笑我﹐我笑冥鴻。

懶云凹﹐按行松菊訊桑麻。聲名不在淵明下﹐冷淡生涯。味偏長鳳髓茶﹐夢已隨胡蝶化﹐身不入麒麟畫。鶯花厭我﹐我厭鶯花。

【雙調】雁兒落過得勝令

△春遊

人銜白玉杯﹐馬縱黃金轡。簾櫳燕影閒﹐院落鶯聲碎。酒甕浸玻璃﹐睡帳揭金泥。醉寫評花句﹐夢隨芳艸池。別離﹐天遠書難寄。芳菲﹐紅殘春又歸。

△題情

春閒芍藥瓶﹐塵淡菱花鏡。香消翡翠鑪﹐扇冷犀紅柄。終日倚山屏﹐無意理銀箏。獨坐愁偏甚﹐孤眠睡不成。長更﹐月冷鴛衾剩。愁凝﹐最無情窗下燈。

△嘆世

髙陽酒更酡﹐栗裏詩難和。風淸弦管聲﹐月淡珠璣唾。靑鏡苦消磨﹐白髮盡婆娑。門外桑楡景﹐庭前荊棘科。蹉跎﹐白日空閒過。風波﹐浮生無柰何。春花聞杜鵑﹐秋月看歸燕。人情薄似云﹐風景疾如箭﹐畱下買花錢﹐趲入種桑園。茅苫三間廈﹐秧肥數頃田。牀邊﹐放一冊冷淡淵明傳。窗前﹐抄幾聯淸新杜甫篇。

☆阿魯威

阿魯威﹝一二八○﹖～一三五○﹖﹞﹐字叔重﹝一作叔仲﹞﹐號東泉﹐人亦稱之爲魯東泉。蒙古人﹐其名漢譯又作阿魯灰﹑阿魯等。延間﹝一三一四～一三二○﹞官南劍太守﹐卽延平江路總管。至治間﹝一三二一～一三二三﹞官泉州路總管。泰定間﹝一三二四～一三二八﹞任翰林侍講學士。曾譯《世祖聖訓》《資治通鑑》等爲泰定帝講說。致和元年﹝一三二八﹞官同知經筵事﹐是年遂掛冠南遊。家於杭州﹐居城東﹐被李昱聘爲西賓。至元二年﹝一三三六﹞因捲入平江路總管道童案坐罪﹐不久冤明﹐仍閒居杭州。能詩善曲﹐明﹟朱權《太和正音譜》評其詞「如鶴唳靑霄」。其詩今不傳。元﹟楊朝英《陽春白雪》錄其小令十九首﹐情感深沈質朴﹐格調曠達豪邁。

○小令

【雙調】蟾宮曲

△東皇太乙前九首﹝以楚辭九歌品成﹞

穆將愉兮太乙東皇﹐佩姣服菲菲﹐劍珥琳瑯。玉瓊芳﹐肴蘭籍﹐桂酒椒漿。揚χ鼓兮安歌浩倡﹐紛五音兮琴瑟笙簧。日吉辰良﹐繁會祁祁﹐旣樂而康。

△雲中君

望雲中帝服皇皇﹐快龍駕翩翩﹐遠舉周章。霞佩繽紛﹐云旗藹﹐衣采華芳。靈連蜷兮昭昭未央﹐降壽宮兮沐浴蘭湯。先戒鸞章﹐後屬飛簾﹐總轡扶桑。

△湘君

問湘君何處翺遊﹐怎弭節江臯﹐江水東流。薜荔芙蓉﹐涔陽極浦﹐杜若芳洲。駕飛龍兮蘭旌蕙綢﹐君不行兮何故夷猶。玉佩誰畱﹐步馬椒丘﹐忍別靈修。

△湘夫人

促江臯騰駕朝馳﹐幸帝子來遊﹐孔蓋云旗。渺渺秋風﹐洞庭木葉﹐盼望佳期。靈剡剡兮空山九疑﹐澧有蘭兮沅芷菲菲。行折瓊枝﹐發軔蒼梧﹐飲馬咸池。

△大司命

令飄風凍雨淸塵﹐開閶闔天門﹐假道天津。千乘回翔﹐龍旗冉冉﹐鸞駕轔轔。結桂椒兮乘雲並迎﹐問人間兮壽夭莫憑。除卻靈均﹐蘭佩荷衣﹐誰制誰紉﹖

△少司命

正秋蘭九畹芳菲﹐共堂下蘼蕪﹐綠葉畱荑。趁駕回風﹐逍遙雲際﹐翡翠爲旗。悲莫悲兮君遠將離﹐樂莫樂兮與女新知。一掃氛霓﹐唏發陽阿﹐洗劍天池。

△東君

望朝暾將出東方﹐便撫馬安驅﹐攬轡髙翔。交鼓吹竽﹐鳴﹛虎﹜ㄌ瑟﹐會舞霓裳﹐布瑤席兮聊斟掛漿﹐聽鏘鏘兮丹鳳鳴陽。直上空桑﹐持矢操弧﹐仰射天狼。

△何伯

激王侯四起衝風﹐望魚屋鱗鱗﹐貝闕珠宮。兩駕驂螭﹐桂旗荷蓋﹐浩蕩西東。試回首兮昆侖道中﹐問江臯兮誰集芙蓉。喚起丰隆﹐先逐黿鼉﹐後馭蛟龍。

△山鬼

若有人兮含睇山幽﹐乘赤豹文貍﹐窈窕周流。渺渺愁雲﹐冥冥零雨﹐誰與同遊﹖采三秀兮吾令蹇修﹐悵宓妃兮要眇難求。猿夜啾啾﹐風木蕭蕭﹐公子離憂。鴟夷後那个淸閒﹐誰愛雨笠煙蓑﹐七里嚴湍﹖除卻巢田﹐更無人到﹐穎水箕山。嘆落日孤鴻往還﹐笑桃源洞口誰關﹖試問劉郎﹐幾度花開﹐幾度花殘﹖

問人間誰是英雄﹖有釃酒臨江﹐橫槊曹公。紫蓋黃旗﹐多應借得﹐赤壁東風。更驚起南陽臥龍﹐便成名八陣圖中。鼎足三分﹐一分西蜀﹐一分江東。

正春風楊柳依依﹐聽徹陽關﹐分袂東西。看取樽前﹐畱人燕語﹐送客花飛。謾勞動空山子規﹐一聲聲猶勸人歸。後夜相思﹐明月煙波﹐一舸鴟夷。

動髙吟楚客秋風﹐故國山河﹐水落江空。斷送離愁﹐江南煙雨﹐杳杳孤鴻。依舊向邯鄲道中﹐問居胥今有誰封﹖何日論文﹐渭北春天﹐日暮江東。

理徵衣鞍馬匆匆﹐又在關山﹐鷓鴣聲中。三疊陽關﹐一杯魯酒﹐逆旅新丰。看五陵無樹起風﹐笑長安卻誤英雄。雲樹﹐春水東流﹐有似愁濃。

爛羊頭誰羨封侯﹖鬥酒篇詩﹐也自風流。過隙光陰﹐塵埃野馬﹐不障閒鷗。離汗漫飄蓬九有﹐向壺山小隱三秋。歸賦登樓﹐白髮蕭蕭﹐老我南州。

任乾坤浩蕩沙鷗﹐酤酒尋魚﹐赤壁磯頭。鐵笛橫吹﹐穿雲裂石﹐艸木炎州。信甲子題詩五柳﹐算庚寅合賦三秋。渺渺予愁﹐自古佳人﹐不遇靈修。

【雙調】壽陽曲

千年調﹐一旦空﹐惟有紙錢灰晚風吹送。盡蜀鵑血啼煙樹中﹐喚不回一場春夢。

【雙調】湘妃怨

楚天空闊楚天長﹐一度懷人一斷腸。此心只在肩輿上﹐倩東風過武昌﹐助離愁煙水茫茫。竹上雨湘妃淚﹐樹中禽蜀帝王﹐無限思量。

夜來雨橫與風狂﹐斷送西園滿地香﹐曉來蜂蝶空遊蕩﹐苦難尋紅錦妝。問東君歸計何忙。盡叫得鵑聲碎﹐卻教人空斷腸﹐漫勞動送客垂楊。

☆李齊賢

李齊賢﹝一二八七～一三六七﹞﹐字仲思﹐號益齋﹑櫟翁。髙麗慶州人。年未冠已有文名﹐大爲忠宣王所器重。年二十八隨忠宣王入大都﹐與諸名公遊﹐如姚燧﹑趙孟﹑張養浩等﹐學大進。又嘗奉使川蜀﹐所至題詠﹐膾炙人口。歷官門下侍中﹐封雞林府院君。卒﹐謚文忠。著有《益齋亂稿》《櫟翁稗說》。

○小令

【黃鐘】人月圓

△馬嵬效吳彥髙

五云繡嶺明珠殿﹐飛燕倚新妝。小顰中有﹐漁陽胡馬﹐驚破霓裳。

【幺】海棠正好﹐東風無賴﹐狼藉春光。明眸皓齒﹐如今何在﹐空斷人腸。

☆李伯瞻

李伯瞻﹐蒙古名徹徹幹。又作薛徹幹﹐漢名屺﹐字伯瞻﹐號熙怡。居於龍興﹝今江西南昌市﹞。其先姓於彌氏﹐世爲西夏國主﹐唐末賜姓李。父世安﹐累官至中書平章。泰定間﹝一三二四～一三二八﹞官翰林直學士﹐除中議大夫。天歷間﹝一三二八～一三三○﹞歸省龍興﹐回都後任兵部侍郎。爲人情懷淡泊﹐善曲畫字書。其散曲多寫其淡泊情懷﹐表現對官場的冷漠和對歸隱生活的向往。明﹟朱權《太和正音譜》將其列於「詞林英傑」一百五十人之中。

○小令

【雙調】殿前歡

△省悟

去來兮﹐黃花爛熳滿東籬。田園成趣知閒貴﹐今是前非。失迷途尙可追﹐回頭易﹐好整理閒活計。團欒燈花﹐稚子山妻。

去來兮﹐黃雞啄黍正秋肥。尋常老瓦盆邊醉﹐不記東西。教山童替說知﹐權休罪﹐老弟兄行都申意。今朝混擾﹐來日回席。

去來兮﹐靑山邀我怪來遲。從他傀儡棚中戲﹐舉目揚眉。欠排場占幾回﹐癡兒輩﹐參不透其中意。止不過張公喫酒﹐李老如泥。

到閒中﹐閒中何必問窮通﹖杜鵑啼破南柯夢﹐往事成空。對靑山酒一鐘﹐琴三弄﹐此樂和誰共﹖淸風伴我﹐我伴淸風。

駕扁舟﹐雲帆百尺洞庭秋。黃柑萬顆霜初透﹐綠蟻香浮﹐閒來飲數甌﹐醉夢醒時候﹐月色明如晝。白渡口﹐紅蓼灘頭。

好閒居﹐百年先過四旬餘。浮生待足何時足﹐早賦歸歟。莫遑遑盼仕途﹐忙回步﹐休直待年華暮。功名未了﹐了後何如﹖

醉醺醺﹐無何鄕裏好潛身。閒愁心上消磨盡﹐爛熳天眞。賢愚有幾人﹖君休問﹐親曾見漁樵論。風流伯倫﹐憔悴靈均。

☆賈固

賈固﹐字伯堅﹐山東沂洲﹝今山東臨沂縣﹞人。曾任山東僉憲﹑西臺禦史﹑揚州路總管﹑淮樂廉訪使﹑左司郎中﹑中書省左參政事。《錄鬼簿續編》記載﹐他善樂府﹐諧音律。有﹝慶元貞﹞《失砂漬玉鼎》曲盛傳於世。喬吉有﹝折桂令﹞《賈侯席上贈李楚儀》﹑﹝水仙子﹞《手帕呈賈伯堅》《席上賦李楚儀歌以酒送維揚賈侯》等曲﹐可見他當與喬吉﹝一二八○～一三四五﹞同時﹐極富才華﹐且風流倜儻﹐在揚州路總管任滿離職時﹐僚屬舉行送舊迎新宴會。新太守以《上髙竿》爲題﹐請作曲一首。賈固欣然詠﹝水仙子﹞一闋﹐贏得滿座稱賞。《錄鬼簿續編》說「其文章政績﹐載諸刊傳可考」。然而﹐今查《元史》和《沂州府誌》皆無其傳。詩曲創作大部分散佚。

○小令

【中呂】醉髙歌過紅繡鞋

△寄金鶯兒

樂心兒比目連枝﹐肯意兒新婚燕爾。畫船開拋閃的人獨自﹐遙望關西店兒。黃河水流不盡心事﹐中條山隔不斷相思。當記得夜深沈﹐人靜情﹐自來時。來時節三兩句話﹐去時節一篇詩﹐記在人心窩兒裏直到死。

☆大食惟寅

大食惟寅﹐生平不詳﹐元代後朝人。古稱阿拉伯爲大食﹐或許系阿拉伯人﹐惟寅是他的名字。從其僅存的小令看﹐他具有深厚的漢文化素養。明代天一閣抄本《小山樂府》附其﹝雙調﹟燕引雛﹞《奉寄小山先輩》小令一首﹐知曾與散曲家張可久相識。

○小令

【雙調】燕引雛

△奉寄小山先輩

气橫秋﹐心馳八表快神遊。詞林誰出先生右﹖獨占鰲頭。詩成神鬼愁﹐筆落龍蛇走﹐才展山川秀。聲傳南國﹐名播中州。

☆沈禧

沈禧﹐字廷錫﹐吳興﹝今屬浙江省﹞人。能詩詞﹐善曲作。有《竹窗詞》一卷。約和趙孟婿王國器﹝一二八四～一三六六以後﹞同時。

○套數

【南呂】一枝花廷儀公子實當代都督李公之家嗣也。器宇宏達﹐才華瞻敏﹐百氏之書﹐靡不該浹﹔至於龍韜虎略﹐不待言而可知也。及乎禮賢下士﹐彬彬然誠有儒者之風﹐不以富貴而驕慢於人﹐以是人皆景仰而樂與之遊。今年冬適過吳門﹐解鞍旅館﹐予得獲見﹐遂卽傾蓋﹐歡若平生。於是宿畱﹐命酌於小樓之上﹐鳴琴賦詩﹐放歌劇飲﹐以罄一時之歡。旣而出諸名公所贈詞章樂府以示予且詠然﹐其辭气雄偉﹐風調淸越﹐不覺使人技癢。愧予無似﹐曷克窺其閫奧而闖其藩籬哉。玆不自揣﹐勉述﹝南呂﹞一闋以呈。校諸傑作﹐固不能模楷其萬一﹐然於期望之私﹐庶幾有在焉。

瑤臺上品仙﹐麟閣中人物。胸襟開宇宙﹐器量溢江湖。聲振寰區﹐會見懸魚袋﹐行看佩虎符。錦みま人跨鳳侶﹐金蹀躞馬驟龍駒。

【梁州】詩裁囊錦奚奴捕﹐醉壓雕鞍侍女扶。看花南陌歸來暮。香尖滿路﹐月色盈衢。歌鐘簇擁﹐珠翠縈紆。轅門畫戟森成列﹐戍閣銅龍漏滴初﹐轉氍毹紅鋪錦褥。燦金蓮光搖銀炬﹐擊瑯聲碎珊瑚。醉乎﹐玉奴。流蘇帳暖春風度﹐雪兒歌紅指舞。一刻千金未肯孤﹐洞府仙都。

【餘音】玉鞭驕馬遊荊楚﹐錦纜牙檣下汴吳﹐解垢琴書客窗遇。學能周魯﹐才兼文武﹐佇看襲爵封侯快陛補。

△題張思恭「望云思親捲」時父母已歿矣﹝並序﹞

吾鄕張思恭嘗持「望云思親詩卷」徵予詩。予嘉思恭之意﹐遂賦五言古詩一首﹐已歸之矣。玆復請餘詞﹐將欲揭者座隅而朝夕歌詠之﹐以示不忘親之故也。大唐梁公仁傑爲並州法曹時﹐登太行見白去孤飛﹐因指曰「吾親捨在其下。」云移乃去。此梁公思親於在堂之日。矧今思恭望云思親於旣歿之後﹐其孝也爲何如哉﹗予益嘉恭之孝且純也﹐故不辭而復述﹝南呂﹞詞一闋以貽之。

人爲萬物靈﹐孝乃一身本。賢愚均化育﹐今古重彜倫。敬祖尊親﹐晨昏宜定省﹐冬夏問寒溫。看古來孝諸賢俊﹐到如今靑史流芳世不湮。

【梁州】且休說唐時仁傑專前美﹐誰知道晉代張翰有遠孫。家居積祖松陵隱。雙親淪歿﹐一念猶存。旣歸黃壤﹐望斷白雲。我則見捲舒觸石生膚寸﹐我則見變化從龍出厚坤。云來時好著我攪斷柔腸﹐云聚處好著我結愁成陣﹐雲飛時好著我飄散心神。淚痕﹐滿巾。恨無羽翼能飛奮﹐越思忖越愁悶。怎得吾親更返魂﹐報答深恩。

【餘音】雲橫嶺岫連丘隴﹐云鎖松揪掩墓門。云來云往何時盡﹖孝心未伸﹐孝思怎忍﹖畱取个孝行名兒做標準。

△七月初六日爲施以和壽

長生境上仙﹐仁壽鄕中叟。七賢林下客﹐九老會中儔。紺髮靑眸﹐適興娛詩酒﹐忘情狎鷺鷗。揀林泉勝處遨遊﹐樂桑楡晚景優遊。

【梁州】人都道散消搖陸地神仙﹐我則道厭塵囂箕山許由。慶生辰恰值新秋候。一枝梧墜﹐六葉抽。雙星南度﹐大火西流。這其間綺筵開香黃金獸﹐翠袖捧醅斟碧玉甌。則其那西池姥來獻蟠桃﹐南極老重添遐算﹐東海翁再下仙籌。嵩邱﹐華阜。髙巍巍萬仞橫空秀﹐更鐘厚更堅久。願祝椿齡不老秋﹐名並莊周。

【餘音】溪南剩把茅堂構﹐深隱煙霞傲列侯﹐閒來時撫孤松看盡雲橫岫。利名不求﹐是非總休﹐似這般五福俱全世希有。

△贈妓桂香秀馬氏

不同桃李芳﹐自歷風霜久。幽姿超萬卉﹐素質壓凡流。品異名優﹐素娥爲伴侶﹐靑女結綢繆。古香飄玉宇銀溝﹐淸影蔽綠窗朱牖。

【梁州】銀蟾影裏孤根瘦﹐玉兔光中萬粟稠。占髙秋骨與繁華斗。狂蜂難覓﹐粉蝶誰搜。別許那狀元攀折﹐仙客雕搜。品題一出騷人手﹐聲價平增了五百籌。你看他吐新詞胸藏錦繡﹐舞霓裳步撒香鉤﹐整金釵指露纖柔。莫愁﹐見羞。紫雲紅拂皆居後。���更淸秀。總有千金未許酬﹐名擅靑樓。

【餘音】金風淅淅當時候﹐玉露正值秋﹐繡幕羅幃要消受。韓生漫偸﹐荀卿漫投﹐都不如這一縷余馨再三嗅。

△贈人

天生瑚璉材﹐裔出簪纓彥。鶯花壇上客﹐詩酒社中仙。所事堪憐﹐俊逸張京兆﹐風流司馬遷。宴金丹西入瑤池﹐訪瓊仙東遊閬苑。

【梁州】秦臺夜月乘鸞鳳﹐謝館春風醉管弦。千金揀得如花面。腰肢裊娜﹐體態嬋娟。文禽翼比﹐瑞木枝連。仰見他舞霓裳風搖翠柳﹐臨鸞鏡水映紅蓮。則這捧霞觴翠袖殷勤﹐按銀箏珠璣錯落﹐歌白雪金玉相宣。百年﹐業冤。姑蘇臺下重相見﹐意綢繆情眷戀。山海深盟膠漆堅﹐永保團圓。

【餘音】毫分不惜蠅頭利﹐十萬曾纏鶴背錢﹐紅景鄕中姿歡宴。行攜素手﹐坐並香肩﹐似這般美滿恩情世間鮮。

△詠雪景

千山鳥罷飛﹐四野雲同螟。九天敷上瑞﹐萬國賀升平。積素堆瓊﹐幻出冰壺鏡﹐妝成白玉京。那時節擁藍關馬足難行﹐臨蔡地兵威越整。

【梁州】這其間江頭有客尋歸艇﹐我這里醉裏題詩漫送程。你看他溯澄江下不減王猷興。衝開鷺序﹐蕩散鷗盟。梨花亂撒﹐柳絮飄零。那時節酒停斟聽唱陽春﹐人將別重歌古郢。想當初釣魚人擊凍敲冰﹐騎驢客衝寒忍冷﹐牧羊徒守節持旌。美名﹐擅稱。輝光照耀終難泯﹐他每志堅貞秉忠正。一片丹衷貫日星﹐流播芳馨。

【餘音】香縑貌得三冬景﹐彩筆吟成萬古情﹐臨行持此爲相贈。則願你藝超薛譚﹐才壓秦靑﹐那時節聲價超遷邁夷等。

△壽人八十

南山頌載歌﹐北海樽頻敬。西池桃並結﹐東土佛重生。八秩初登﹐佇見膺三聘﹐行看受七徵。享期頤松柏遐齡﹐宜受用桑楡晚景。

【梁州】我則見碧天邊一點孤星現﹐陸地上千枝火樹明。正生甲卻值元宵景。歡聲湧沸﹐弦管鏗鏘。髙開綺筵﹐勝會賓朋。捧遐觴翠袖殷勤﹐歌白雪金釵列整。人都道降長生蓬島仙鄕﹐躋壽考香山老宿﹐東升平洛社耆英。本是个徳星﹐壽星。從今五福都兼並﹐順天時樂天性。見盡黃河幾淺淸﹐則願壽等崗陵。

【餘音】莊庭椿老枝偏盛﹐海屋籌添數倍增﹐看來年渭水風雲慶。名流汗靑﹐功蓮良平﹐那時節爵位髙崇列臺鼎。

△詠白牡丹

不將脂粉施﹐自有天然態。羊脂輕撚就﹐酥乳砌成來。夾葉重臺﹐妖紅冶艷都難賽。素質檀心可喜煞﹐水晶球無貶無褒﹐白玉瓣不寬不窄。

【梁州】徹賺得尋芳客爭探鬥買﹐勾引得惜花人淺耨深埋。冠羣不入凡流派。沈香亭館﹐碧玉臺階﹐黃蜂難覓﹐粉蝶難猜。倚東風連理爭開﹐迎晚日並蒂相偕。我則道紫麝臍調合就天香﹐白鳳翎鋪排著國色﹐玉梅英妝點出容額。潔白﹐瑩白。涅難緇標格堪人愛﹐困雕闌脈脈猶黃你。卯酒才消暈粉腮﹐那時節笑靨微開。

【餘音】歌鐘到處攜歡約﹐舞袖飄時壓善才﹐博得个能是的名兒自多賴。再休去迷花戀色﹐再休去惹垢沾埃。他本是个救苦難的觀音離南海。

☆宋

宋﹝一二九四～一三四六﹞﹐字顯夫﹐大都宛平﹝今屬北京市﹞人。泰定元年﹝一三二四﹞進士﹐授祕書監校書郎﹐攺翰林編修。後至元三年﹝一三三七﹞累官監察禦史﹐出僉山南憲﹐攺西臺都事﹐入爲翰林待制﹐遷國子司業﹐擢翰林直學士﹐兼經筵講官。卒贈範陽郡侯﹐謚文淸。著有《燕石集》。

○小令

【黃鐘】人月圓

△中秋小酌

紅螺香灩金莖露﹐淸興溢璇霄。玉盤光冷﹐雲鬟霧濕﹐丹闕煙銷。��此夜﹐明年明月﹐何似今霄。西風喚我﹐瑤階折桂﹐綺檻吹簫。

△誠夫兄生子名京華兒

神州佳麗明光錦﹐生出玉麒麟。四筵都愛﹐西山眉翠﹐太液瞳神。他年應是﹐鬥鷄走馬﹐紫陌紅塵。這回休更﹐燕秦樹栗﹐江浦垂綸。

☆楊維楨

楊維楨﹝一二九六～一三七○﹞﹐字廉夫﹐因築樓鐵崖山中﹐居樓讀書五年不下﹐遂號鐵崖﹐晚號東維子﹐因善吹鐵笛又自稱鐵笛道人﹐晚年號抱遺老人等。紹興諸曁﹝今屬浙江省﹞人。泰定四年﹝一三二七﹞進士﹐授天臺縣尹﹐攺紹興餞淸鹽場司令﹐十年未調。會修遼金宋三史﹐楊作《正統辧》千言﹐總裁官歐陽玄讀之﹐甚賞。至正初﹝一三四一﹞除杭州四務提舉﹐歷建徳路推官﹐升江西儒學提舉。值兵亂﹐遂浪迹浙西山水間。張士誠招之﹐不赴﹐徙居松江﹝今屬上海市﹞。明初修篡禮樂﹐詔徵遺逸之士﹐明太祖賜安車指闕。洪武三年﹝一三七○﹞正月楊至京師﹐畱百餘日﹐以疾請歸﹐至家卒。其詩名擅一時﹐號爲「鐵崖體」﹐古樂府尢號名家。有《東維子文集》三十卷﹐《鐵崖古樂府》十卷等著述。

○小令

【中呂】普天樂

十月六日﹐云窩主者設燕於淸香亭﹐侑卮者東平玉無瑕張氏也。酒半﹐張氏乞手樂章。爲賦雙飛燕調﹐俾度腔行酒以佐主賓。

玉無瑕﹐春無價﹐淸歌一曲﹐俐齒伶牙。斜簪剃髻花﹐緊嵌淩波襪。玉手琵琶彈初罷﹐怎教他流落天涯。抱來帳下﹐梨園弟子﹐學士人家。

△套數

【雙調】夜行船

△弔古

霸業艱危﹐嘆吳王端爲。薴羅西子﹐傾城處﹐妝出捧心嬌媚。奢侈﹐玉液金莖﹐寶鳳雕龍﹐銀魚絲。遊戲﹐沈溺在翠紅鄕﹐忘卻臥薪滋味。

【前腔】乘機﹐勾踐雄徒。聚干戈﹐要雪會稽羞恥。懷姦計﹐越賂私通伯。誰知﹐忠諫不聽﹐劍賜屬鏤﹐靈胥空死。狼狽﹐不想道請行成﹐北面稱臣不許。

【斗哈蟆】堪悲﹐身國俱亡。把煙花山水﹐等閒無主。嘆髙臺百尺﹐頓遭烈炬。休覷﹐珠翠總劫灰﹐繁華只廢基。惱人意﹐叵耐範蠡扁舟﹐一片太湖煙水。

【前腔】聽啟﹐李亭荒。更夫椒樹老﹐浣花池廢。問銅溝明白﹐美人何處﹖春去﹐楊柳水殿欹﹐芙蓉池館摧。動情的﹐只見綠樹黃鸝﹐寂寂怨誰無語。

【錦衣香】館娃宮﹐荊榛蔽。響さ廊﹐莓苔翳。可惜剩水殘山﹐斷崖髙寺﹐百花深處一僧歸。空遺舊迹﹐走狗鬥鷄。想當年僭祭﹐望郊臺淒涼雲樹﹐香水鴛鴦去。酒城傾墜﹐茫茫練瀆﹐無邊秋水。

【漿水令】采蓮涇紅芳盡死﹐越來溪吳歌慘淒。宮中鹿走艸萋萋﹐黍離故墟﹐過客傷悲。離宮廢﹐誰避暑﹖瓊姬墓冷蒼煙蔽。空原滴﹐空原滴﹐梧桐秋雨﹐臺城上﹐臺城上﹐夜烏啼。

【尾聲】越王百計吞吳地﹐歸去層臺髙起﹐只今亦是鷓鴣飛處。

☆髙克禮

髙克禮﹐字敬臣﹐號秋泉﹐河間﹝今屬河北省﹞人﹐一作濟南﹝今屬山東省﹞人。生卒年不詳。曾任縣尹﹐至正八年﹝一三四八﹞任慶元﹝今屬浙江省﹞理官。治政以淸淨爲務﹐不爲苛刻﹐以簡淡自處。與喬治﹑薩者刺﹑楊維楨交遊﹐年輩當亦相若。事見《錄鬼簿》《赤城別集》卷二《重見推官廳記》《元詩選﹟癸集》。工小曲樂府﹐名噪一時。明﹟賈仲明弔詞稱﹕「碧桃紅杏說髙蟾﹐黃閣風流誇士廉﹐銓衡權誰宗行儉。文章習子瞻﹐任縣宰才勝江淹。生子學雙漸﹐娶妻如蔡琰。秋泉公﹐歸去陶潛。」明﹟朱權《太和正音譜》將其列於「詞林英傑」一百五十人之中。

○小令

【越調】黃薔薇過慶元貞燕燕別無甚孝順﹐哥哥行在意殷勤。三納子藤箱兒問肯﹐便待要錦帳羅幃就親。唬得我驚急列驀出臥房門﹐他措支刺扯住我皂腰裙﹐我軟兀刺好話兒倒溫存﹕「一來怕夫人﹐情性哏﹐二來怕誤妾百年身。」

又不曾看生見長﹐便這般割肚牽腸。喚奶奶酩子裏賜賞﹐撮醋醋孩兒弄璋。斷送得他蕭蕭鞍馬出咸陽﹐只因他重重恩愛在昭陽﹐引惹得紛紛戈戟鬧漁陽。哎﹐三郎﹐睡海棠﹐都則爲一曲舞霓裳。

【雙調】雁兒落過得勝令

新愁因甚多﹖淺黛教誰畫﹖倦將珊枕欹﹐款要朱扉亞。月明閒照綠窗紗﹐酒冷重溫白玉。五花驄系何處垂揚下﹐少年心虧負殺﹑虧負殺。不恨你个冤家﹐髙燒銀蠟﹐寬鋪繡榻﹐今夜來麼﹖

尋致爭不致爭﹐旣言定先言定。論至誠俺至誠﹐你薄幸誰薄幸﹖豈不舉頭三尺有神明﹐忘義多應當罪名。海神廟見有他爲證﹐似王魁負桂英。磣可可海誓山盟。縷帶難逃命﹐裙刀上更自刑﹐活取了个年少書生。

☆劉庭信

劉庭信﹐原名廷玉﹐又名廷信﹐元末南臺禦史劉廷翰之族弟﹐輩行第五﹐身髙而黑﹐故俗呼「黑劉五」。以彭城﹝治所在今江蘇徐州市﹞人居武昌﹝今屬湖北省﹞。大約生於一三○○年前後﹐卒於一三七○年左右。他𨿽出身於公卿子弟﹐但因落魄不羈而混迹於市井間﹐工於塡詞作曲。《錄鬼簿續編》謂其「有『枕頭痕一綫印香腮』﹝雙調﹞﹐和者甚眾﹐莫能出其右。又有『絲絲楊柳風』﹑『風風送晚涼』﹝南呂﹞等作﹐語極俊麗﹐舉世歌之」。實際上﹐其散曲皆不出男歡女愛的範圍﹐多寫曠男怨女﹑密約偸情﹑秦樓楚館﹑調笑風情等內容﹐頗具婉約柔媚風格。另外﹐元代文學家楊維楨於《東維子集卷十一﹟沈生樂府序》評劉庭信散曲曰「縱於圓﹐恣情之過也。」意爲其散曲抒情不求蘊藉含蓄﹐縱橫出入﹐任情宣泄。明﹟朱權《太和正音譜》評其詞「如摩云老鶻」。

○小令

【正宮】塞鴻秋

蘇卿寫下金山恨﹐雙生得个風流信。亞仙不是夫人分﹐元和到受十年困。馮魁到底村﹐雙漸從來嫩﹐思量惟有王魁俊。

【正宮】醉太平

△憶舊

泥金小簡﹐白玉連環﹐牽情惹恨兩三番。好光陰等閒﹐景闌珊繡簾風軟楊花散。淚闌干綠窗雨灑梨花綻﹐錦瀾斑香閨春老杏花殘﹐柰薄情未還。

△走蘇卿

聰明的志髙﹐懵懂的愚濁。一船茶單換了个女妖嬈﹐像章城佛了。老卜兒接了鴉靑鈔﹐俊蘇卿受了金花誥﹐俏雙生披了綠羅袍﹐村馮魁老曹。

【中呂】朝天子

△赴約

夜深深靜悄﹐明朗朗月髙﹐小書院無人到。書生今夜且休睡著﹐有句話低低道﹕半扇兒窗欞﹐不須輕敲﹐我來時將花樹兒搖。你可便記著﹐便休要忘了。影兒動咱來到。

【越調】寨兒令

△戒嫖蕩

撅丁威凜凜﹐鴇兒惡哏哏﹐搖撼的个寨兒吸淋淋。著你徧體參參﹐冷汗浸浸﹐手兒腳兒立欽欽。怕不出落著鳳枕鴛衾﹐包藏著摘膽剜心。學調雛黃口岑﹐初出帳小哥婪。怎當地﹐風月擔兒沈。

沒算當﹐不斟量﹐舒著樂心鉆套項。今日東墻﹐明日西廂﹐著你當不過連珠箭急三槍。鼻凹裏抹上些砂糖﹐舌尖上送與些丁香。假若你便銅脊梁﹐者莫你是鐵肩膀。也擦磨成﹐風月擔兒瘡。

雙尋蠍﹐兩頭蛇﹐比虔婆狠毒猶較些。若論蛇蠍﹐尙有潛蟄﹐不似你娘風火性不曾絕。一覓的亂棒胡茄﹐只辦的架扌鬲攔截。著你打羅的腳趔趄﹐推磨的不寧貼﹐生壓的風月擔兒折。

沈點點﹐冷丁丁﹐鐵套桿磨兒不甚輕。意裏曾評﹐端的實曾﹐錢買不的半分兒情。麗春園慣戰的蘇卿﹐識破了豫章城豹子雙生。有新油來的紅悶棍﹐恰撅下的陷人坑﹐怎敢將風月擔兒爭﹖

搭扶定推磨桿﹐尋思了兩三番﹐把郎君幾曾是人也似看。只爭不背上馱鞍﹐口內銜環﹐脖項上把套頭栓。咫尺的月缺花殘﹐滴澑著枕剩衾寒。早回頭尋个破綻﹐沒忽的得些空閒﹐荒撇下風月擔兒走。

身子纖﹐話兒甜﹐曲躬躬半彎羅襪尖。統鏝忄來タ﹐愛錢娘嚴﹐著你便積裏漸裏病懨懨。肉鰾膠把虫只難粘﹐鑹鉤子將野味難ㄎ。火燒殘桑木劍﹐水淹濕紙糊鍁﹐砍的這風月擔兒兩頭尖。

初見咱。話兒攙﹐怎當他蜜缽也似口兒甜甘甘。短命那堪﹐妝點得緘﹐巖眉淡掃月初三。烏雲斜墜金簪﹐露棧胸半袒春衫。咱心中猶未敢﹐他赤緊的眼先饞﹐不由人將風月擔兒擔。

拖漢精﹐陷人坑﹐紙湯瓶撞破个空藏瓶。可憐蘇卿﹐不識雙生﹐將一座太行山錯認做豫章城。柳隆卿引著火窮兵﹐俊撅丁劫著座空營﹐達達搜沒半星﹐罟罟翅赤零丁﹐捨性命把風月擔兒爭。

呆小姐﹐悔難疊﹐正撞著有錢的壁虱亻來。屎虼螂推車﹐餓老鴟拿蛇﹐甚的是羊背皮馬腰截﹖屁則聲樂器刁決﹐頹廝財禮全別。精屁眼打響鐵﹐披蘆藤把狗兒牽者﹐大拜門將風月擔兒賒。

情意牽﹐使嫌錢﹐論風流幾曾識窯變。一縷頑涎﹐幾句狂言﹐又無三四隻販茶船。俏冤家暗約虛傳﹐狠虔婆實插昏拳。羊尾子相古弄﹐假意兒廝纏綿﹐急切裏到不的風月擔兒邊。

掂折了玉簪﹐摔碎了瑤琴﹐若提著娶呵我的磣。一去無音﹐那里荒淫﹐拋閃我到如今。他咱行無意畱心﹐咱他行白甚情深。則不如把花箋糊了綫貼﹐裁羅帕補了鴛衾﹐剪下的靑絲髮換了鋼鍼。

知你下手遲﹐顯的我負心癡﹐警巡院倒了墻賊見賊。各辦心機﹐各使虛脾﹐一个勝一个虧。愛錢娘不問髙低﹐有情人豈辧虛實。將棠梨作醋梨﹐認王魁作馮魁﹐得便宜翻做落便宜。

悶懊惱﹐自量度﹐千不合萬不合我做的錯。百媚千嬈﹐末尾三稍﹐眼挫裏喫單交。羊觸藩如漆如膠﹐雞肋情難捨難拋。食之無肉﹐棄之有味。磚兒何厚﹖瓦兒何薄﹖怎下的尋酸棗了甜桃﹖

夜未央﹐步回廊﹐春宵畫堂更漏長。花壓東墻﹐燈晃紗窗﹐和月下西廂。在碧桃花下成雙。勝芙蓉帳底乘涼。裙拖環佩響﹐風送麝蘭香﹐荒拿住玉玎檔。良夜深﹐漏初沈﹐可人憎把咱別樣禁。揉損衣襟﹐不藉寒衾﹐鴛枕上鳳鸞吟。釧玲瓏搖響黃金﹐髻松斜墜瓊簪。喘吁吁嬌滴滴﹐香馥馥汗浸浸﹐參露滴牡丹心。

【雙調】折桂令

△憶別

相離別怎捱今宵﹖捱過今宵﹐怎過明朝﹖忄乞登的人在心頭﹐沒揣的愁來枕上﹐契抽的恨接眉梢。瘦怯怯相思病八場家害倒﹐鬧烘烘斷腸聲一弄兒尋著。響鐵馬兒急敲﹐韻悠悠玉漏難熬﹐疏刺刺風撼梧桐﹐淅零零雨灑芭蕉。

想人生最苦離別﹐三个字細細分開﹐淒淒涼涼無了無歇。別字兒半晌癡呆﹐離字兒一時拆散﹐苦字兒兩下裏堆疊。他那里鞍兒馬兒身子兒劣怯﹐我這里眉兒眼兒臉腦兒乜斜。側著頭叫一聲行者﹐閣著淚說一句聽者﹐得官時先報期程﹐丟丟抹抹遠遠的迎接。

想人生最苦離別﹐唱到《陽光》﹐休唱《三疊》。急煎煎抹淚柔眵﹐意遲遲揉腮扌絕耳﹐呆答孩閉口藏舌。情兒分兒你心裏記者﹐病兒痛兒我身上添些。家兒活兒旣是拋撇﹐書兒信兒是必休絕﹐花兒艸兒打聽的風聲﹐車兒馬兒我親自來也。想人生最苦離別﹐雁杳魚沈﹐信斷音絕。嬌模樣甚實曾丟抹﹐好時光誰曾受用﹖窮家活逐日繃拽。才過了一百五日上墳的日月﹐早來到二十四夜祭竈的時節。篤篤寞寞終歲巴結﹐孤孤另另徹夜咨嗟﹐歡歡喜喜盼的他回來﹐淒淒涼涼老了人也。

想人生最苦離別﹐恰才燕侶鶯儔﹐早水遠山疊。孤雁兒無情﹐喜蛛了不準﹐靈鵲兒幹學。存的你身子兒在﹐問甚麼貧也富也。這些兒信音稀﹐有也無也﹖獨言獨語﹐不斷不絕﹐自跌自堆﹐無休無歇。叫一聲負徳冤家﹐送了人當甚麼豪傑﹗

人生最苦離別﹐想那廝胡做胡行﹐妝啉妝呆。風月似緣木求魚﹐戀風花守株待兔﹐下風雹打艸驚蛇。連理枝和根硬撅﹐並頭蓮帶藕生扌絕。罷則罷一半兒拖拽﹐休則休一發寧貼。正是好不好惡不惡的姻緣﹐正撞著死不死活不活的時節。

想人生最苦離別﹐恰才酒艷花濃﹐又早瓶墜簪折。說下山盟﹔生則同衾﹐死則同穴。情極處俊句兒將人抹貼﹐興闌也巧舌頭生些些枝節。半路情絕﹐一旦心邪﹐鳴珂巷說謊的哥哥﹐告與俺海神廟取命爺爺。

想人生最苦離別﹐腳到處胡行﹐眼落處癡呆。嘴臉迷稀﹐身子兒紮掙﹐眼腦兒乜斜。昨日在黃臘梅家撾揉的你見血﹐前日在白牡丹家摑打的你熱瘸。我根前不著疼熱﹐這一番義斷恩絕。見一个母貓兒早引了魂靈﹐見一个玉天仙敢軟下腰截。

想人生最苦別離﹐不付能喜喜歡歡﹐翻做了哭哭啼啼。事到今朝﹐休言去後﹐且問歸期。看時節勤勤的飲食﹐沿路上好好的將息。嬌滴滴一撚兒年紀﹐磣磕磕兩下裏分飛﹐急煎煎盼不見雕鞍﹐呆答孩軟弱身已。

想人生最苦別離﹐別字兒旬日間期程﹐離字兒年載間分飛。或醉或醒﹐或貧或富﹐或病或疾。醒與醉則除是我知﹐病和疾知他是誰醫﹖貧也休題﹐富也休題﹐稱靑春匹馬歸來﹐永白頭一世夫妻。

想人生最苦別離﹐經過別離﹐才識別離。早晨間少婢無奴﹐晌午後尋朋覓友﹐到黃昏憶子思妻。咚咚咚鼓聲動心忙意急﹐支支支角聲哀魄散魂飛。鐘聲兒緊緊的相隨﹐漏聲兒點點的臨逼﹐想平生受過的淒涼﹐呆答孩軟了身己。

想人生最苦離別﹐愁一會愁得來昏迷﹐哭一會哭得來癡呆。喜蛛兒休掛簾攏﹐燈花兒不必再結﹐靈鵲兒空自幹學。茶一時飯一時喉嚨裏千般哽噎﹐風半窗月半窗夢魂兒千里跋涉。交之厚念之頻舊恨重疊﹐感之重染之深鬼病些些﹐海之角天之涯盼得他來﹐膏之上肓之下害殺人也。

△隱居

護吾廬綠樹扶疏﹐竹塢獨居﹐舉目須臾﹐鷺宿芙渠﹐烏居古木﹐鳧浴枯薄。夫與婦壺沽綠醑﹐主呼奴釜煮鱸魚。俗物俱無﹐蔬輔鋤蔬﹐書屋讀書。

△題情

心兒疼勝似刀剜﹐朝也般般﹐暮也般般。悉在眉端﹐左也攢攢﹐右也攢攢。夢兒成良宵短短﹐影兒孤長夜漫漫。人兒遠地闊天寬﹐信兒稀雨澀雲慳﹐病兒沈月苦風酸。

問風流籍上編誰﹖好把風流﹐名姓編籍。嫩者屬村﹐村方學俊。俊也成賊。亞仙元和妙脾﹐趕蘇卿雙漸杓頹。那个爲魁﹖恨殺王魁﹐笑殺馮魁。

【雙調】水仙子

△相思

秋風颯颯撼蒼梧﹐秋雨瀟瀟響翠竹﹐秋云黯黯迷煙樹。三般兒一樣苦﹐苦的人魂魄全無。云結就心間愁悶。雨少似眼中淚珠﹐風做了口內長吁。

蝦須簾控紫銅鉤﹐鳳髓茶閒碧玉甌﹐龍涎香冷泥金獸。繞雕欄倚畫樓﹐怕春歸綠慘紅愁。霧丁香枝上﹐雲淡淡桃花洞口﹐雨絲絲梅子墻頭。

恨重疊﹐重疊恨﹐恨綿綿﹐恨滿晚妝樓﹔愁積聚﹐積聚愁﹐愁切切﹐愁斟碧玉甌﹔懶梳妝﹐梳妝懶﹐懶設設﹐懶黃金獸。淚珠彈﹐彈珠淚﹐淚汪汪﹐汪汪不住流﹔病身軀﹐身軀病﹐病懨懨﹐病在我心頭。花見我﹐我見花﹐花應憔瘦﹔月對咱﹐咱對月﹐月更害羞﹔與天說﹐說與天﹐天也還愁。

【雙調】雁兒落過得勝令

懶栽番嶽花﹐學種樊遲稼。心閒夢寢安﹐志滿憂愁大。無福享榮華﹐有分受貧乏。燕度春秋社﹐蜂喧早晚衙。茶瓜﹐林下漁樵話。桑麻﹐山中宰相家。下一局不死棋﹐論一著長生計。服一丸延壽丹﹐養一口元陽气。看一片嶺雲飛﹐聽一會野猿啼。化一缽千家飯﹐穿一領百衲衣。枕一塊頑石﹐落一覺安然睡。對一派淸溪﹐悟一生玄妙理。

○套數

【正宮】端正好

△金錢問卜

香塵暗翠幃屏﹐花露冷鮫綃帳﹐悶懨懨畫閣蘭堂。愁雲怨雨風流況﹐都蹙在眉尖上。

【滚繡球】俏風流窈窕娘﹐俊龐兒淺淡妝﹐掃蛾眉遠山新樣﹐穿一套藕絲衣云錦仙裳﹐帶一別珠珞索玉項牌。翠氍毹寶串香﹐打扮的一樁樁停當﹐步瑤階環玎。溶溶月色浸朱戶﹐寂寂花陰付粉墻﹐春色芬芳。

【倘秀才】展玉腕把春纖合掌﹐恰便似白蓮蕊初生在這藕上﹐髙捲珠簾拜月光。碧梧搖碎影﹐紅藥吐狂香﹐正紅稠綠穰。

【滚繡球】啟綠窗離了繡房﹐博山鑪把香來拈上﹐辦著片志誠心禱告穹蒼﹐低低的念了一會﹐深深的拜了四方。轉秋波又則怕外人偸望﹐則爲咱正靑春未配鸞凰。甚時得遇乘鸞客﹖何日相逢傅粉郎﹖審問个行藏。

【倘秀才】磨著定烏龍墨向端溪硯傍﹐援著管玉兔筆寫在羅紋紙上﹐恰便似破八卦桃花女計量。五行推造化﹐六甲定興亡﹐沈吟了半響。

【呆骨朵】廝瑯瑯的把金錢擲下觀爻象﹐卻怎生單單單拆拆拆陰陽﹖恰數著坤偶乾奇﹐擺列著天三地兩。用神有天喜臨﹐主令的財官旺﹐便做道是李淳風不順情﹐那一个袁天罡肯調謊。

【貨郎兒】一見了神魂飄蕩﹐不由我心勞意攘。我將這金錢仔細細推詳﹐恰離了湖山側﹐早來到會賓堂。

【脫布衫】明滴澑月轉西廂﹐錦模糊花暗東墻。何處也花燭洞房﹖那里也錦衾羅帳﹖

【小梁州】昨日个孔雀屏開絳蠟光﹐花吐銀。早間靈鵲噪回廊﹐蛛絲兒放﹐滴澑在寶釵傍。

【幺篇】卦爻兒端的無虛誑﹐莫不是會雙星日吉時良﹖這的是好事成從天降﹐佳期準望﹐何必再斟量﹖

【醉太平】打疊起麻衣百章﹐《周易》《歸藏》﹐下工夫想繡个錦香囊﹐則在這香盒兒裏供養。準備著梨花月底雙歌唱﹐杏花樓上同玩賞﹐再不支菱花鏡裏巧梳妝﹐眠思夢想。

【煞尾】眠思夢想﹐悲楚淒涼﹐再不去花月亭前燒夜香。

【南呂】一枝花

△秋景怨別

金風送晚涼﹐玉露消殘暑﹐素蟾光皎潔﹐丹桂影扶疏。鬼病揶揄﹐空把光陰負﹐暮秋深天气肅﹐寒浸羅襦﹐一陣陣相思透骨。

【梁州】淒涼境一遭兒擺布﹐相思陣十面埋伏。那些兒感起我這傷情處。亂紛紛殘花病菊﹐滴澑澑敗葉凋梧。疏刺刺風搖翠竹﹐淅零零雨灑荒蕪。意癡癡感嘆嗟吁﹐冷淸淸一弄兒蕭疏。怕的是枯荷缺處添黃﹐衰柳凋時減綠﹐丹楓老也塗朱。對對﹐付付。支吾過白日離愁去﹐淹的早碧天暮。咚的黃昏一聲鼓﹐好教我魂魄全無。

【罵玉郎】愁來愁到無窮處﹐割不斷愁腸肚。撇下這病身軀﹐割捨了魂靈向夢裏尋他去。夢和魂休間阻﹐魂和夢卻對付﹐天也與人一个囫圇的做。

【感皇恩】呀﹐原來是夢境𨿽虛﹐暫時完聚。半成不就夢兒單﹐半明不滅燈兒暗﹐半死不活影兒孤。畫檐間玎玎追魂的玉馬﹐戍樓上點點滴滴索命銅壺。鐘聲罷﹐砧聲切﹐雁聲無。

【采茶歌】雁兒﹐往常時趁程途﹐盼江湖﹐且是的悲悲切切語喧呼。今夜毛團爲甚不言語﹐知他你那答兒裏錯下了斷腸書。

【尾聲】驚回殘夢添淒楚﹐無柰秋聲最狠毒。風聲憂﹐雨聲怒﹐角聲哀﹐鼓聲助。一聲聽﹐一聲數﹐一聲愁﹐一聲苦。投至的風聲寧﹐雨聲住﹐角聲絕﹐鼓聲足。又被這一聲鐘撞我一口長吁﹐則我這淚點兒更多如窗外雨。

△詠別

鳳臺寶鑑分﹐錦瑟冰弦斷。丹靑歌扇歇﹐金縷舞衣寬。嬌鳳雛鸞﹐愁與悶難思算﹐悶和愁幾樣般。百千張錦紙花箋﹐一萬枝霜毫象管。

【梁州】寫不盡海來深閒愁荏苒﹐天來髙離恨彌漫﹐眼交光景愁無亂。海棠紅瘦﹐揚柳眉攢。丁香未結﹐梅子先酸。下香階獨立盤桓﹐怕黃昏鴉噪林巒。上上燈對影成雙﹐下下簾和誰作伴﹖開開窗對月團。美滿﹐舊歡。胸中錦繡三千段﹐心剔透﹐性和暖。比擲果知音不姓潘﹐表正容端。

【罵玉郎】蘭堂失卻風流伴﹐倦刺繡懶描鸞﹐金釵不整烏雲亂。情深似刀刃剜。愁來似亂箭攢﹐人去似風箏斷。

【感皇恩】口則說應舉求官﹐多因是買笑追歡。從今後鴛夢兒再休完﹐魚書兒都休寄﹐龜卦兒也休鉆。離愁萬般﹐心緒多端。芳艸迷煙樹﹐落花催雨點﹐香絮滚風團。

【采茶歌】陽臺上路盤桓﹐藍橋下水彌漫。倚樓一倚一心酸﹐空憶當時花爛熳﹐可憐今夜月團。

【尾聲】蠅頭風月如堆卵﹐雞肋恩情似滚丸。枕上餘香被窩中春暖﹐有人知無人管。往常時信音通直恁情歡﹐到如今鸞信少雁書稀鴛夢短。

△春日送別

絲絲楊柳風﹐點點梨花雨。寸隨花瓣落﹐風趁柳條疏。春事成虛﹐無柰春歸去。春歸何太速﹖試問東君﹕誰肯與鶯花做主﹖

【梁州】錦機搖殘紅撲簌﹐翠屏開嫩綠模糊。茸茸芳艸長亭路﹐亂紛紛花飛園圃。冷淸淸春老郊墟﹐恨綿綿傷春感嘆﹐淚漣漣對景躊躕。不由人不感嘆嗟吁﹐三般兒巧筆堪圖。你看那蜂與蝶趁趁逐逐﹐花共柳攢攢簇簇﹐燕和鶯喚喚呼呼。鷓鴣﹐杜宇。替離人細把柔腸訴﹐愁和淚一時住。不由我相思淚如雨﹐怎教寧耐須臾﹖

【罵玉郎】叫一聲才郎身去心休去﹐不由我愁似鐵﹑淚如珠﹐樽前無計畱君住。魂飛在離恨途﹐身落在寂寞所﹐情遞在相思鋪。

【感皇恩】呀﹐則愁你途路崎嶇﹐鞍馬上勞碌。柳呵都做了斷腸枝﹐酒呵難道是忘憂物﹖人呵怎減的護身符﹖早知你拋擲咱應舉﹐我不合慣縱的你讀書。傷情處﹐我命薄﹐你心毒﹗

【采茶歌】覷不的獻勤的僕﹑勢情的奴﹐聲聲催道誤了程途。一个大廝把的忙牽金勒馬﹐這一个悄聲兒回轉畫輪車。

【隔尾】江湖中須要尋一个新船兒渡﹐宿臥處多將些厚褥子兒鋪。起時節遲些兒起﹐住時節早些兒住。茶飯上無人將你顧覷﹐睡臥處無人將你蓋覆﹐你是必早尋一个著實店房裏宿。

【中呂】粉蝶兒

△美色

笑臉含春﹐粉脂融淡霞紅暈﹐立東風無限精神。寶釵橫﹐金鳳小﹐綠鋪雲鬢﹐眉月斜痕﹐眼橫波不禁春困。

【醉春風】步錦襪蹙金蓮﹐拭羅衫舒玉筍。常言道名花解語亦傾城﹐這話兒敢準﹖準﹖恰便似落雁沈魚﹐羞花閉月﹐香嬌玉嫩。

【紅繡鞋】歌扇掩胭脂紅褪﹐舞衣飄蘭麝香溫﹐冰絲細織帕羅新。翠裙鸚鵡綠﹐繡帶鳳凰紋﹐玉鋪胡蝶粉。

【普天樂】一見了引人魂﹐再見了消人悶。急追陪金杯錯落﹐莫辜負翠袖殷勤。覷一覷萬種嬌﹐笑一笑千金俊﹐手撒紅牙流歌韻﹐墜梁塵遏住行雲。腸斷也蘇州刺史﹐心堅也薄東倦客﹐情迷也洛浦行人。

【上小樓】說甚麼芳卿性純﹐秋娘丰韻。多應他懶住蟾宮﹐潛下仙階﹐謫降凡塵。翡翠屏﹐錦繡ブ﹐包藏春信﹐培養出嬌滴滴人身分。

【麼篇】也不索鶯兒探春﹐賓鴻傳信﹐憑著這采筆題情﹐粉臉畱香﹐索彊如織錦回紋。酒半醺﹐粉半勻﹐把情郎低問﹕他比那海棠花更多淹潤﹖

【耍孩兒】玳筵開一派笙歌引﹐簇擁著一个娉婷玉人。舞纖腰憔瘦不勝春﹐美孜孜笑臉溫存。也宜教畫欄幹遮護著瓊花蕊﹐錦帳幕周圍著玉樹春。酒捧著金波醞﹐受用殺銀箏象板﹐風流殺翠袖紅裙。

【尾聲】輕聲度艷歌﹐淡妝凝素粉。東風滿地殘紅褪﹐一刻千金意不肯。

【雙調】新水令

△春恨

枕痕一綫印香腮﹐蹙春山兩彎眉黛。整金釵舒玉筍﹐出繡戶下瑤階。穿著對窄窄弓鞋﹐剛行出繡簾外。

【駐馬聽】寂寂瑤階﹐春日闌珊景物乖。困人天色﹐不堪梳洗傍妝臺。梨花寂寞玉容衰﹐海常零落胭脂敗。自裁劃﹐今春更比前春煞。

【喬牌兒】指尖兒彈破腮﹐淚珠兒鎭長在。自從他去了懨懨害﹐這病便重如山深似海。

【雁兒落】懶插這鴛鴦交頸釵﹐羞系這合歡帶。慵把這鸞凰錦褥鋪﹐愁將這翡翠鮫綃蓋。

【得勝令】靈鵲兒噪庭槐﹐車馬過長街。準備著月下星前拜﹐安排著春衫和淚揩。打疊起愁懷﹐怕不待寧心耐﹐悶晶月難捱﹐我則怕靑春不再來。

【滴滴金】空著我便耳熱眼跳﹐心神恍忽﹐失驚打怪﹐莫不是薄幸可憎才﹖我一會家腹熱腸荒﹐心忙意急。行出門外﹐空著我便立徧蒼苔。

【折桂令】將一塊望夫石霧鎖云霾﹐到如今燕侶鶯儔﹐枉惹的蝶笑蜂猜。幾時能夠單鳳成雙﹑錦鴛作對﹑魚水和諧﹖盼佳期今春左側﹐海棠開不見他回來。想俺那多才﹐柳陌花街﹐莫不是謝館秦樓﹖多應在走馬章臺﹗

【尾聲】來時節喫我一會閒頓摔﹐我可便不比其他性格。那其間信人搬弄的耳朵兒來揪﹐把俺那薄幸的嬌才面皮上摑。

【雙調】夜行船

△靑樓詠妓

新夢靑樓一操琴﹐是知音果愛知音。箋錦香寒﹐帕羅粉滲﹐遙受了些妝孤處眼余眉甚。

【幺篇】腰瘦剛爭不姓沈﹐被閒愁惱至如今。只爲那鏡約釵期﹐翻做了花毒酒鴆﹐揣上一个罪名兒雨囚雲禁。

【喬木查】狠姨夫計深﹐刀斧般恩情甚﹐蠟打槍頭軟廝禁。好姻緣苦用心﹐他待獨樹成林。

【慶宣和】花有淸香月有陰﹐一刻千金。辜負良霄可憐甚﹐問審﹐問審。

【落梅風】至如道燒銀蠟﹐便做道度繡衾﹐托賴著這些福蔭。三衙家則推道娘未寢﹐不提防幾場兒撒吞。

【風入松】耳邊消息謾沈沈﹐情淚濕衣襟。彊將別酒拼一任﹐柰新來酒也慵斟。怕不待和愁彊飲﹐卻原來愁越難禁。

【撥不斷】細思尋﹐廝淋侵﹐熱溫存漫想偎香枕。吉玎的生掂折玉簪﹐呆答孩空憶酬紅錦﹐要獨彊性兒急淋。

【離亭宴尾】口兒中不許別圖个甚﹐意兒中旣有何須恁﹖非瞞兒黑心﹐怎當那冷撒吞柳靑岑﹖錯下書三婆啉﹐硬散楚的閒家譖。箏上弦怕支楞﹐井內瓶愁撲井。這姻緣山髙海深﹐倘若卦變了燕鶯爻﹐交擲下鴛鴦兆﹐簽抽的鸞鳳讖。牙縫兒喞與些甜﹐耳朵兒吹與些任。我則怕這鍋水熱不熱今番在恁﹐你則待調弄得話頭兒長﹐承當的咒兒磣。

☆李

李﹝一二七四～一三三二﹞﹐字漑之﹐滕州﹝今山東滕縣﹞人﹐生而穎悟﹐文思俊逸﹐作文精妙如宿習﹐爲姚燧所嘆賞﹐力薦於朝﹐授翰林國史院編修官。泰定﹝一三二四～一三二八﹞初﹐除翰林待制。天歷﹝一三二八～一三三○﹞間﹐遷翰林直學士﹐繼而特授奎章閣承制學士﹐參加《經世大典》的修纂。書成後﹐引疾告歸。李其人﹐儀容淸峻﹐胸襟開朗。曾僑居濟南﹐居處有湖山花竹之勝﹐園中作亭﹐稱之爲「天心水面」﹐元文宗曾命虞集爲文以記其事。其爲文﹐縱筆揮灑﹐气韻飛動﹐情思騰湧﹐姿態疊出。筆意所至﹐俱臻妙境﹐常以李白自擬。有文集四十卷。文特擅書法﹐篆隸艸眞諸體皆造精詣﹐書迹爲世所珍。散曲創作甚少﹐傳世僅﹝夜行船﹞一套﹐風調慷慨硬朗。明﹟朱權《太和正音譜》將其列於「詞林英傑」一百五十人之中。

○套數

【雙調】夜行船

△送友歸吳

驛路西風冷繡鞍﹐離情秋色相關。鴻雁啼寒﹐楓林染淚﹐攛斷旅情無限。

【風入松】丈夫雙淚不輕彈﹐都付酒杯間。蘇臺景物非虛誕﹐年前倚棹曾看。野水鷗邊蕭寺﹐亂雲馬首吳山。

【新水令】君行那與利名幹﹖縱疏狂柳羈花絆。何曾畏﹐道途難﹖往日今番﹐江海上浪遊慣。

【喬牌兒】劍橫腰秋水寒﹐袍奪目曉霞燦。虹霓膽气沖霄漢﹐笑談間人見罕。

【離亭宴煞】束裝預喜蒼頭辦﹐分襟無柰驪駒趲。容易去何時重返﹖見月客窗思。問程村店宿﹐阻雨山家飯。傳情字莫違﹐買醉金宜散。千古事毋勞弔挽。闔閭墓野花埋﹐館娃宮淡煙晚。

☆倪瓚

倪瓚﹝一三○一～一三七四﹞﹐幼名明七。初名﹐字元鎭﹐號雲林子﹑荊蠻民﹑風月主人﹑滄浪漫士﹑淨名庵主等。又嘗變姓名爲奚元朗﹐字玄瑛。無錫﹝今屬江蘇省﹞人。自幼讀書過目不忘。長事翰墨﹐詩曲俱佳﹐又善琴操﹐精音律﹐畫尢有名﹐爲元四大畫家之一。所居淸閣﹐多藏法書名畫祕籍。元末棄家業﹐泛舟五湖三泖間﹐自稱「懶瓚」﹑「倪迂」。常隨興揮灑﹐偶流於市﹐人爭貿之。著有《淸閣集》《新元史》《明史》有傳。

○小令

【黃鐘】人月圓傷心莫問前朝事﹐重上越王臺。鷓鴣啼處﹐東風艸綠﹐殘照花開。悵然孤嘯﹐靑山故國﹐喬木蒼苔。當時明月﹐依依素影﹐何處飛來﹖

驚回一枕當年夢﹐漁唱起南津。畫屏云嶂﹐池塘春艸﹐無限銷魂。舊家應在﹐梧桐覆井﹐楊柳藏門。閒身空老﹐孤篷聽雨﹐燈火江村。

【越調】小桃紅

陸莊風景又蕭條﹐堪嘆還堪笑。世事茫茫更誰料﹐訪魚樵。後庭玉樹當時調﹐可憐商女﹐不知亡國﹐吹向紫鸞簫。

一江秋水淡寒煙﹐水影明如練。眼底離愁數行雁﹐雪晴天。綠紅蓼參差見﹐吳歌蕩槳﹐一聲哀怨﹐驚起白鷗眠。

五湖煙水未歸身﹐天地雙篷鬢。白酒新ド會鄰近﹐主酬賓。百年世事興亡運﹐靑山數家﹐漁舟一葉﹐聊且避風塵。

【越調】憑闌人

△贈吳國良

客有吳郎吹洞簫﹐明月沈江春霧曉。湘靈不可招﹐水雲中環搖。

【雙調】折桂令

△擬張鳴善

艸茫茫秦漢陵闕﹐世代興亡﹐卻便似月影圓缺。山人家堆案圖書﹐當窗松桂﹐滿地薇蕨。侯門深何須刺謁﹐白雲自可怡悅。到如今世事難說﹐天地間不見一个英雄﹐不見一个豪傑。

△辛亥過陸莊

片帆輕水遠山長﹐鴻雁將來﹐菊蕊初黃。碧海鯨鯢﹐蘭苕翡翠﹐風露鴛鴦。問音信何人諦當﹐想情懷舊日風光。楊柳池塘﹐隨處凋零﹐無限思量。

【雙調】水仙子

東風花外小紅樓﹐南浦山橫眉黛愁。春寒不管花枝瘦﹐無情水自流。檐間燕語嬌柔﹐驚回幽夢﹐難尋舊遊﹐落日簾鉤。

吹簫聲斷更登樓﹐獨自憑欄獨自愁。斜陽綠慘紅消瘦﹐長江日際流。百般嬌千種溫柔﹐金縷曲新聲低按﹐碧油車名園共遊﹐絳綃裙羅襪如鉤。

△因觀《花間集》作

香腮玉膩鬢蟬輕﹐翡翠釵梁碧燕橫。新妝懶步紅芳徑﹐小重山空畫屏。繡簾風暖春醒﹐煙艸粘飛絮﹐蛛絲落英﹐無限傷情。

【雙調】殿前歡

啼紅﹐杏花消息雨聲中。十年一覺揚州夢﹐春水如空。雁波寒寫去蹤﹐離愁重﹐南浦行雲送。冰弦玉柱﹐彈怨東風。

☆梁寅

梁寅﹝一三○三～一三八九﹞﹐字孟敬﹐新諭﹝今江西新余市﹞人﹔一作臨江﹝治所在今江西淸縣臨江鎭﹞人。元末累舉不第﹐後徵召爲集慶路﹝治所在今江蘇南京市﹐當時轄境相當今南京市及江寧﹑句容﹑溧水﹑溧陽﹑髙淳等縣地﹞儒學訓導﹐晚年結廬石門山﹐四方士多從學﹐稱其爲「梁五經」﹐著有《石門詞》。《明史》有傳。

○小令

【黃鐘】人月圓

△春夜

三春月勝三秋月﹐花下惜淸陰﹐錦圍繡陣﹐香生革履﹐光動蘭襟。棠梨枝顫﹐乍驚棲鵲﹐夜久寒侵。明朝風雨﹐休孤此夕﹐一刻千金。

【雙調】折桂令

△畱京城作

龍樓鳳閣重重﹐海上篷萊﹐天上瑤宮。錦繡人才﹐風雲奇士﹐衮衮相逢。幾人侍黃金殿上﹐幾人在紫陌塵中。運有窮通﹐寬著心胸﹐一任君王﹐一任天公。

☆舒

舒ν﹝一三○四～一三七七﹞﹐字道原﹐績溪﹐﹝今屬安徽省﹞人。擅長隸書﹐博學廣聞。曾任臺州學正﹐後時艱不仕﹐隱居山中。入朝屢召不出﹐洪武十年﹝一三七七﹞終老於家。歸隱時曾結廬爲讀書捨﹐其書齋取名「貞素齋」。著有《貞素齋集》《北莊遺稿》等。《新元史》有傳。

○小令

【中呂】朝天子

學呆﹐妝癡﹐誰解其中意﹖子規叫道不如歸﹐勸不醒當朝貴。閒是非﹐子心無愧。盡教他爭甚底﹐不如他瞌睡﹐不如咱沈醉﹐都不管天和地。

【雙調】折桂令

△壽張徳中時三月三日

問仙娥何處稱觴﹖帕遞香羅﹐壽祝張郎。整整杯盤﹐低低歌舞﹐淡淡韶光。想無愧乾坤俯仰﹐且隨緣詩酒徜徉﹐樂意何長。人醉西池﹐月上東墻。

過今朝三月初三﹐昨夜長庚﹐書幌光含。狂客追歡﹐歌姬索笑﹐餘子醺酣。且莫說鶯兒﹐試聽他燕子喃南﹐此樂何堪﹗多君暢飲﹐容我髙談。

☆劉婆惜

劉婆惜﹐歌伎。樂人李四之妻。江右﹝江西省的別稱﹞人。頗通文墨﹐滑稽歌舞﹐迥出其流。先與撫州常推官之子三捨交好﹐爲其夫間阻﹐遂私奔。事覺﹐被杖決。劉負愧﹐將之廣海居﹐道經贛州﹐謁全子仁﹐時賓朋滿座﹐全子仁帽上簪靑梅一枝行酒﹐口占﹝淸江引﹞曲云「靑靑子兒枝上結。」令賓朋續之﹐眾未有對者。劉乃應聲續全﹝見下曲﹞﹐全大稱賞﹐遂納爲側室。後全死於兵﹐劉克守婦道﹐善終於家。事見元﹟夏庭芝《靑樓集》。

○小令

【雙調】淸江引

靑靑子兒枝上結﹐引惹人攀折。其中全子仁﹐就裏滋味別﹐只爲你酸畱意兒難棄捨。

☆髙明

作者簡介見戲文部分。

○小令

【商調】金絡索掛梧桐

△詠別

羞看鏡裏花﹐憔悴難禁架﹐耽閣眉兒淡了教誰畫﹖最苦魂夢飛繞天涯﹐須信流年鬢有華。紅顏自古多薄命﹐莫怨東風當自嗟。無人處﹐盈盈珠淚偸彈灑琵琶。恨那時錯認冤家﹐說盡了癡心話。

一杯別酒闌﹐三唱陽關罷﹐萬里雲山兩下相牽畦。念奴半點情與伊家﹐分付些兒莫記差﹕不如收拾閒風月﹐再休惹朱雀橋邊野艸化。無人把﹐萋萋芳艸隨君到天涯。準備著夜雨梧桐﹐和淚點常飄灑。

○套數

【商調】二朗神

△秋懷從別後﹐正七夕穿鍼在畫樓﹐暮雨過紗窗涼已透。夕陽影裏﹐見一簇寒蟬衰柳。水綠香人自愁﹐況輕拆鸞交鳳友。合得成就﹐眞个勝似腰纏跨鶴揚州。

【前腔】風流﹐恩情怎比墻花路柳﹖記待月西廂和你攜素手。爭柰話別匆匆﹐雨散雲收﹖一種相思分做兩處愁﹐雁來是音書未有。合前

【集賢賓】西風桂子香韻幽﹐柰虛度中秋。明月無情穿戶牖﹐聽寒蛩聲滿牀頭。空房自守﹐暗數盡譙樓上更漏。合如病酒﹐這滋味那人知否﹖合前

【前腔】功名未遂姻緣未偶﹐共一个眉頭。惱亂春心卒未休﹐怕朱顏去也難畱。把明珠暗投﹐不如意十常八九。合前

【黃鶯兒】霜降水痕收﹐迅池塘猶暮秋。滿城風雨還重九。白衣人送酒﹐烏紗帽戀頭﹐思那人應似黃花瘦。合怕登樓﹐雲山萬疊﹐遮不得許多愁。

【前腔】惟酒可忘憂﹐這愁懷不酒。幾番和淚見紅豆﹐相思未休。淒涼怎受﹖老天知道和天瘦。合前

【貓兒墜】綠荷蕭索無可蓋眠鷗﹐碧粼粼露遠洲。羈人無力冷颼颼﹐合愁﹐早知道宋玉當時頓覺傷秋。

【前腔】一簇紅蓼相映白頻洲﹐傍水芙蓉兩岸秋﹐想他嬌艷倦凝眸。合前

【前腔】無情紅葉偏向禦溝流﹐詩句上分明永配偶﹐對景觸目恨悠悠。合前

【餘音】一年好景還依舊﹐正橘綠橙黃時候﹐彊把金樽開懷斷送秋。

☆邵亨貞

邵亨貞﹝一三○九～一四○一﹞﹐字復孺﹐號淸溪﹐雲間﹝今上海松江縣﹞人。他曾任松江訓導﹐足迹未出鄕裏。一生好學﹐博覽羣書﹐精通陰陽﹑醫卜﹑佛老諸書。著有《野處集》四卷﹑《議術詩選》一卷和《議術詞選》四卷等。

○小令

【仙呂】後庭花

△擬古

銅壺更漏殘﹐紅汝春夢闌。江上花無語﹐天涯人未還。倚樓閒﹐月明千里﹐隔江何處山﹖

刺船鸚鵡洲﹐題詩黃鶴樓。金穀銅駝夢﹐湘雲楚水愁。少年遊﹐好懷依舊﹐故人還在不﹖

【越調】憑闌人

△題曹云西翁贈妓小畫

誰寫江南一段秋﹐妝點錢塘蘇小樓﹖樓中多少愁﹗楚山無斷頭。

☆夏庭芝

夏庭芝﹝約一三○○～約一三七五﹞﹐字伯和﹐一作百和﹐號雪蓑﹐別作雪蓑釣隱﹑雪蓑漁隱。華亭﹝今上海松江縣﹞人。有文才﹐好冶遊﹐楊維楨曾爲其西賓。夏氏原爲雲間巨族﹐喬木故家﹐家中藏書極富﹐曾名其書齋「自怡悅齋」。元末變亂﹐夏氏隱居泗涇﹐攺書齋名「疑夢軒」。當時的戲曲家張鳴善﹑朱凱﹑邾紅﹑鐘嗣成等都是他的同道友好。夏氏能詞曲﹐大多散失﹐僅有《靑樓集》存世。該書記錄了元代幾个大城市一百餘位戲曲女演員的生活片斷。後人把此書看作爲《錄鬼簿》有同等價值的有關戲曲史的重要專著。

○小令

【中呂】朝天子

△贈王玉英

玉英﹐玉英﹐樵樹西風淨。藍田日暖巧妝成﹐如琢如磨性。異鐘奇範﹐精神光瑩﹐價髙如十座城。試聽﹐幾聲﹐白雪陽春令。

【雙調】水仙子

△贈李奴婢

麗春園先使棘鍼屯﹐煙月牌荒將烈焰焚﹐實心幾辭卻鶯花陣。誰想香車不甚隱﹐柳花亭進退無門。夫人是夫人分﹐奴婢是奴婢身﹐怎做夫人﹖

☆汪元亨

汪元亨﹐字協貞﹐號雲林﹐又號臨川佚老。饒州﹝今江西波陽縣﹞人。元至正間出仕浙江省掾﹐後徙居常熟。官至尙書。《錄鬼簿續編》有「至正間﹐與余交於吳門」之語。知其曾和賈仲明同時代﹐爲元代後期曲家。所作雜劇有《斑竹記》《仁宋認母》《桃源洞》三種及南戲《父子夢欒城驛》﹐均失傳。散曲今存《小隱餘音》百首﹑套數一套﹐散見於《雍熙樂府》《樂府羣珠》《南北詞廣韻選》等集子﹐隋樹森《全元散曲》收入。歷代記載不一﹐《錄鬼簿續編》云「有《歸田錄》一百篇行於世﹐見重於人。」淸﹟錢大昕《補元史藝文志》列其有《小隱餘音》《雲林淸賞》各一卷。近人盧前有《小隱餘音》緝本。

他生當元末明初亂世﹐從今存散曲內容看﹐多警世嘆時之作﹐吟詠歸田隱逸生活。如小令﹝醉太平﹞《警世》﹑﹝折桂令﹞《歸隱》諸作﹐旣表現出他對腐朽社會的憎惡感情﹐又反映出他全身遠禍﹑逃避現實的悲觀情緒和消極思想。在藝術上﹐其散曲風格豪放﹐語言質朴﹐善用排比﹐一气貫注﹕有些則瀟灑典雅﹐情味濃鬱﹐互文比諭﹐耐人尋味。

○小令

【正宮】醉太平

△警世

辭龍樓鳳闕﹐納象簡烏靴。棟梁材取次盡摧折﹐況竹頭木屑。結知心朋友著疼熱﹐遇忘懷詩酒追歡說﹐見傷情光景放癡呆。老先生醉也。

憎花蠅競血﹐惡黑蟻爭穴。急流中勇退是豪傑﹐不因循苟且。嘆烏衣一旦非王謝﹐怕靑山兩岸分吳越﹐厭紅塵萬丈混龍蛇。老先生去也。

家私上欠缺﹐命運裏周折。桑間飯誰肯濟靈輒﹐安樂窩養拙。但新詞雅曲閒編你﹐且粗衣淡飯權扌朋拽﹐這虛名薄利不干涉。老先生過也。

度流光電掣﹐轉浮世風車。不歸來到大是癡呆﹐添鏡中白雪。天時涼撚指天時熱﹐花枝開回首花枝謝﹐日頭髙眨眼日頭斜。老先生悟也。

範丹貧瑣屑﹐石崇富驕奢。論貧窮何以富何耶﹐十年運巧拙。了浮生脫似辭柯葉﹐縱繁華回似殘更月﹐嘆流光疾似下坡車。老先生見也。

門前山妥貼。窗外竹橫斜。看山光掩映樹林遮﹐小茅廬自結。喜陳摶一榻眠時借﹐愛盧仝七碗醒時啜﹐好焦公五斗醉時賒。老先生樂也。

源流來俊傑﹐骨髓裏嬌奢。折垂楊幾度贈離別﹐少年心未歇。吞繡鞋撐的咽喉裂﹐擲金錢踅的身軀趄﹐騙粉墻掂的腿廷折。老先生害也。

嗟雲收雨歇﹐嘆義斷恩絕。覺遠年情況近來別﹐全不似那些。赴西廂踏破蒼苔月﹐等禦溝流出丹楓葉﹐走都城輾碎畫輪車。老先生夠也。

恰花殘月缺﹐又瓶墜簪折。並頭蓮藕下下鍬鐝﹐姻緣簿碎扯。祆神廟雷火皆轟烈﹐楚陽臺磚瓦平崩卸﹐天臺洞狼虎緊攔截。老先生退也。

棄桃腮杏頰﹐離燕體鶯舌。遠市廛居止近巖穴﹐論行藏用捨。雁翎刀揮動頭顱卸﹐雞心錘抹著皮膚裂﹐狼牙棒輪起肋肢折。老先生怕也。

錦箏ㄐ莫歇﹐紫簫品休絕。把紅牙象板按低些﹐皓齒歌未徹。聽幾聲金縷心歡悅﹐飲千鐘玉液身頹趄﹐看兩行紅袖眼乜斜。老先生醉也。

淸泉沁齒頰﹐佳苟潤喉舌。喚山童門戶好關者﹐把琴書打疊。倚菊花香枕無兢業﹐擁蘆花絮被多窠夜﹐入海花紙帕緊圍遮。老先生睡也。

金雞唱未徹﹐玉漏滴先絕。慢驚回枕上夢胡蝶﹐起秋聲四野。撼林梢一陣風兒劣﹐墜天邊一點參兒趄﹐照牀頭一片月兒斜。老先生覺也。

怪鶯兒亂啼﹐驚蝶夢初回。正春風艸滿謝家池。睡﹤鼻句﹥﹤鼻句﹥鼻息。弈棋聲敲上紗窗日﹐拽車聲輾過香塵地﹐賣花聲叫轉畫樓西。老先生未起。

莫爭髙競低﹐休說是談非。此身不肯羨輕肥﹐且埋名隱迹。嘆世人用盡千般計﹐笑時人倚盡十分勢﹐看髙人著盡一枰棋。老先生見機。

住雕墻峻宇﹐乘駟馬髙車。有棗瓤金子彈丸珠﹐沒多時做主。燕昭臺已見藏狐兔﹐吳王臺又見遊麋鹿﹐子陵臺不見釣鰲魚。老先生弔古。

會談經覽史﹐慣作賦吟詩。裹翩翩烏帽插花枝﹐聽佳人鼓瑟。開經天緯地寬胸次﹐展嘲風詠月長才思﹐吐敲金擊玉款言詞。老先生俊死。

結詩仙酒豪﹐伴柳怪花妖。白雲邊蓋座艸團瓢﹐是平生事了。曾閉門不受徵賢詔﹐自休官懶上長安道﹐但探梅常過灞陵橋。老先生俊倒。

裹烏紗帽短﹐罩白薴袍寬。喜無拘無束舊衣冠﹐步前村後疃。看七貧七富從他換﹐料一生一死由天斷﹐且半眞半假被人瞞。老先生不管。

耳聞時做聾﹐眼見處推盲。且達時知務暗包籠﹐權妝个懵懂。聽人著冷話來調弄﹐由人著死句相譏諷﹐任人著假意廝過送。老先生不懂。

【中呂】朝天子

△歸隱

新詩吟興濃﹐香醪量洪﹐好花插烏紗重。百年世事苦匆匆﹐莫把眉頭縱。鷗鷺新盟﹐雲山淸興﹐遠紅塵俗事冗。假石崇運能﹐能範丹命窮﹐總一枕南柯夢。長歌詠楚詞﹐細賡和杜詩﹐閒臨寫羲之字。亂雲堆裏結茅茨﹐無意居朝市。珠履三千﹐金釵十二﹐朝承恩暮賜死。來商山紫芝﹐理桐江釣絲﹐畢罷了功名事。住茅舍竹籬﹐穿芒鞋布衣﹐啖霍食藜羹味。兩輪日月走東西﹐搬今古興和廢。蕙帳低垂﹐柴門深閉﹐大齋時猶未起。嘆蘇卿牧羝﹐笑劉琨聽雞﹐睡不足三竿日。

任薰蕕不分﹐盡玉石共焚﹐由人海魚龍混。長歌楚些弔湘魂﹐誰待看匡時論。身重千金﹐舌緘三寸﹐坐時安行處穩。醉看山倒樽﹐醒讀書閉門﹐無半點塵俗悶。

榮華夢一場﹐功名紙半張﹐是非海波千丈。馬啼踏碎禁街霜﹐聽幾度頭雞唱。塵土衣冠﹐江湖心量﹐出皇家麟鳳网。慕夷齊首陽﹐嘆韓彭未央﹐早納紙風魔狀。功名辭鳳闕﹐浮生寄蟻穴﹐醉入黃雞社。取之無禁用無竭﹐江上風山間月。基業隋唐﹐干戈吳越﹐付漁樵閒話說。酒杯中影蛇﹐枕頭上夢蝶﹐二十載花開謝。繁華景已休﹐功名事莫求﹐算富貴難消受。匡廬掛在屋西頭﹐終日看云出岫。瓜地深鋤﹐茅庵新溝﹐醉翁意不在酒。厭襟裾馬牛﹐笑衣冠沐猴﹐拂破我歸由袖。

朱顏去不回﹐白髮來暗催﹐黃金盡將時背。窮居野處保無危﹐俯仰心無愧。秋菊宜餐﹐春蘭堪佩﹐度流光如逝水。髙陽池舉杯﹐灞陵橋探海﹐傲殺王侯貴。身不出敝廬﹐腳不登仕途﹐名不上功勞簿。窗前流水枕邊書﹐深參透其中趣。大澤誅蛇﹐中原逐鹿﹐任江山誰做主。孟浩然跨驢﹐嚴子陵釣魚﹐快快煞閒人物。

風俗變甚訛﹐人情較太薄﹐世事處眞微末。收拾琴劍入山阿﹐眼不見髙軒過。性本疏慵﹐才非王佐﹐守一丘並一壑。算人生幾何﹐驚頭顱半皤﹐怕干惹蕭墻禍。

雲林遠市朝﹐煙村絕吏曹﹐風景隔長安道。淋漓醉墨濕宮袍﹐詩酒把王侯傲。南畝躬耕﹐東臯舒嘯﹐看靑山終日飽。攜一琴一鶴﹐做半漁半樵﹐人不識予心樂。

色侵階碧苔﹐蔭當門綠槐﹐香滿甕黃齏。靑山招我賦歸來﹐放浪形骸外。漢室三傑﹐唐家十宰﹐數英雄如過客。置軒車第宅﹐積子女玉帛﹐見多少成和敗。逐東風看花﹐鋤明月種瓜﹐趁春雨耘苗稼。堪嗟塵事手摶沙﹐較世味如嚼蠟。杖屨梅邊﹐琴樽松下﹐鎖心猿拴意馬。鴟夷泛海槎﹐陶潛休縣衙﹐入千古漁樵話。

意堤防若城﹐口緘守似瓶﹐心磨拭如明鏡。滄波照影鬢星星﹐莫行險圖僥幸。松菊幽懷﹐蒓鱸髙興﹐樂桑楡淹暮景。手執玉捧盈﹐足臨深履冰﹐固君子知天命。

兩眉舒不攢﹐一身閒盡扌棄﹐百事了無羈絆。霜侵兩鬢漸成斑﹐嗟暗裏年光換。小可杯盤﹐尋常煙爨﹐客來時隨意款。喜情歡量寬﹐樂心廣體胖﹐生與死由天斷。

結構就艸庵﹐葺理下藥籃﹐整頓挑詩擔。蕭蕭白髮不勝簪﹐羞對靑銅鑑。絕念榮華﹐甘心恬淡﹐安樂窩分付俺。飲壺觴半酣﹐共漁樵笑談﹐喬公案無心勘。白茅葺短檐﹐黃蘆編細簾﹐紅槿插疏籬塹。詩成一笑寫霜縑﹐誨不厭學不倦。伴侶猿鶴﹐生涯琴劍﹐設柴門常自掩。沽村醪價廉﹐挑野菜味甜﹐絕斷了功名念。

百篇詩細吟﹐一壺酒自斟﹐半間屋和云賃。粗衣淡飯且消任﹐得溫飽思量甚。世態團蜂﹐人心毒鴆﹐是和非都在恁。枕牀頭素琴﹐坐門前綠陰﹐夢不入非熊魂。

訪壺公洞天﹐謁盧仝玉川﹐住潘嶽河陽縣。漢家陵寢艸芊芊﹐嘆世事云千變。暮鼓晨鐘﹐秋鴻春燕﹐隨光陰閒過遣。結茅廬數椽﹐和梅詩幾篇﹐遂了俺平生願。

染風霜鬢斑﹐際風雲興闌﹐耽風月心全慢。天公容我老來間﹐且喫頓黃齏飯。並處賢愚﹐同鑪冰炭﹐怪先生歸去晚。拜韓侯上壇﹐放張良入山﹐誰身後無憂患。

【雙調】沈醉東風

△歸田

快結果錢山鄧通﹐易消磨金穀石崇。想世間百歲人﹐似石上三生夢。轉頭來誰是英雄﹖翠蓋朱掃地空﹐何處也前遮後擁。

遠城市人稠物穰﹐近村居水色山光。燻陶成野叟情﹐鏟削去時官樣﹐演習會牧歌樵唱。老瓦盆邊醉幾場﹐不撞入天羅地网。

紗帽短妝些樣子﹐布袍寬盡著材兒。收拾起駕馭心﹐埋沒下經綸志﹐灼然見昔非今是。閒共漁樵講論時﹐說富貴秋風過耳。

旋葺理桑楡暮景﹐且安排詩酒新盟。愛煙雲接四鄰﹐喜松菊存三輕﹐對芝山依舊靑靑。妻子團圓過一程﹐再不去離鄕背井。

居山林淸幽淡雅﹐遠城市富貴奢華。酒杯傾鯨量寬﹐詩卷束牛腰大﹐灞陵橋探問梅花。村路騎驢慢慢踏﹐穩便似髙車駟馬。

糴陣稻新舂細米﹐采生蔬熟做酸齏。鳳棲殺凰莫飛﹐龍臥死虎休起﹐不爲官那場伶俐。槿樹花攢繡短籬﹐到勝似門排畫戟。

口消熔龍肝鳳髓﹐眼開除螓首蛾眉。轉羊腸世路難﹐扌絕蔥葉時光脆﹐築板墻物理輪回。厭斷紅塵指袖歸﹐飽玩些靑山綠水。

怕纏手焚了素書﹐懶鉆頭拽倒茅廬。騎虎時捋虎須﹐畫蛇處添蛇足﹐一任教那般要譽。揀个溪山好處居﹐與幾樹梅花做主。

擗掉起疏狂性格﹐支撐住老朽形骸。便囊中金不存﹐願門外山仍在﹐收拾下竹杖芒鞋。掉背搖頭歸去來﹐剛跳出愁山悶海。

任平地波翻浪滚﹐恣中願鹿走蛇吞。夠升合白酒醇﹐疊斤兩黃雞嫩﹐甘分住水郭山村。千古興亡費討論﹐總一段漁樵話本。

乞骸骨潛歸故山﹐棄功名懶上長安。經數場大會垓﹐斷幾狀喬公案﹐葬送的皓首蒼顏。傀儡棚中千百番﹐總瞞過愚眉肉眼。

已絕念風亭月館﹐且潛身霧嶂云巒。數一春月到三﹐算百歲人過半﹐經幾場離合悲歡。也學逢萌掛一冠﹐看指日功成行滿。

志不願官髙祿顯﹐心只圖子肖妻賢。胸中藏班馬才﹐舌上掉蘇張辯﹐總不如問捨求田。家住靑山古渡邊﹐平隔斷紅塵路遠。

妻從儉荊釵布襖﹐子甘貧陋巷簞瓢。論功名云葉飛﹐看富貴燈花爆﹐笑時人管中窺豹。塵事紛紛逐蝟毛﹐眼過去朱圍翠繞。

二十載江湖落魄﹐三千程途路奔波。虎狼從辧是非﹐風波海分人我﹐到如今做啞妝矬。著意來尋安樂窩﹐擺脫了名韁利鎖。

達時務呼爲俊傑﹐棄功名凱是癡呆。腳不登王粲樓﹐手莫彈馮鋏﹐賦歸來竹籬茅舍。今古陶潛是一絕﹐爲五斗腰肢倦折。

處妻子貧寒共守﹐結朋友義气相投。晚須開北海樽﹐曉莫聽東華漏。老先生這回參透。染得新霜兩鬢秋﹐挽不住烏飛兔走。

知己酒千鐘快飲﹐會家詩百首常吟。守一座安樂窩﹐橫三尺逍遙枕﹐臥靑靑半畝松陰。雪月風花不系心﹐打捱過愁潘病沈。

進步去天髙地險﹐退身來浪靜風恬。買四蹄車下牛﹐賣三尺匣中劍﹐免區區附勢趨炎。盡日看山獨捲簾﹐飛不到紅塵半點。

將漢史唐書徧覽﹐把天時人事相參。怕築成傅說墻﹐愁扳折朱云檻﹐急跳出虎窟龍潭。薄利虛名再莫貪﹐贏得來亡魂喪膽。

【雙調】折桂令

△歸隱

問先生掉臂何之﹖在云外靑山﹐山上茅茨。向隴首尋梅﹐著仗頭挑酒﹐就驢背吟詩。嘆功名一張故紙﹐冒風霜兩鬢新絲。何苦孜孜﹐莫待。細看淵明﹐歸去來辭。

避風波跳出塵寰﹐抗疏休官﹐倜儻歸山。省兩腳漧忙﹐把寸心常靜﹐遣兩鬢遲斑。向花柳追遊過眼﹐共知音談笑開顏。天運循環﹐人事艱難﹐怡老鄕園﹐罷念長安。

結茅廬膝可相容﹐驛路風塵﹐人海魚龍。袖拂去張良﹐船撐開範蠡﹐冠掛退逢萌。間談笑黃童皓翁﹐盡受用明月淸風。休怪吾儂﹐性本疏慵﹐贏得淸閒﹐傲殺英雄。

望南山歸去來兮﹐怕世態炎涼﹐人面髙低。跨百尺長鯨﹐逐雙飛彩鳳﹐通一點靈犀。駕髙車乘駟馬喫跌怎起﹐啖肥羊飲法酒傷了難醫﹗茅舍疏籬﹐稚子山妻﹐無辱無榮﹐快樂便宜。

韜光晦迹閒居﹐簞食壺漿﹐甕牖桑樞。隙內白駒﹐樽中綠蟻﹐囊裏靑蚨。會踢弄徒勞手足﹐使機關枉費心術。寵辱從渠﹐去就從予﹐醉賦髙陽﹐夢到華胥。厭紅塵拂袖而歸﹐爲丘壑情濃﹐名利心灰。看山對靑螺﹐談玄揮塵﹐換酒金龜」鄙髙位羊質虎皮﹐則非辜兔死狐悲。杖屨徘徊﹐猿鶴追隨﹐俗客休來﹐徑路無媒。

曾經風月排場﹐死也風流﹐老也疏狂。鶯喚韶華﹐人驚春夢﹐水流年光。這骨頭千斤萬兩﹐這肚皮萬卷文章。苗稼山莊﹐樽俎軒窗﹐閒領兒孫﹐瀟灑書堂。夢魂兒不到金鑾﹐袖拂塵埃﹐林下盤桓。夜雪袁安﹐秋風張翰﹐石室陳摶。冷笑他功名累卵﹐靜觀那日月跳丸。世態多般﹐禍福無端﹐落得身閒﹐做甚髙官。山莊小樣蓬萊﹐杏塢桃溪﹐竹杖芒鞋。扁擔挑折﹐葫蘆摔碎﹐布袋開。釀新酒烘春醉色﹐染霜毫艷錦詩才。磊落襟懷﹐放浪形骸﹐鄕鄰款語﹐燈火歸來。嘆天之未喪斯文﹐劍气丹光﹐酒魄詩魂。名利秋霜﹐榮華朝露﹐富貴浮雲。看靑山玩綠水醉田家瓦盆﹐采黃花摘紅葉戲莊上兒孫。隨分耕耘﹐過遣晨昏﹐竹幾藤牀﹐艸舍柴門。

費十年燈火窗前﹐將鉛槧馬殘﹐鐵硯磨穿。處動靜由人﹐算窮通由命﹐料生死由天。安吾分隨方就圓﹐任他乖越後攙先。舜禹心傳﹐孔孟遺編﹐多藝多才﹐無黨無偏。

傍煙霞蓋座團標﹐梅放初花﹐竹長新梢。擺脫風塵﹐詠歌風月﹐不見風濤。嘆世事爭頭鼓腦﹐笑公門屈脊低腰。厭聽喧囂﹐甘心寂寥﹐拋卻功名﹐管領漁樵。想英雄四海爲家﹐楚尾吳頭﹐海角天涯。漢釜裏遊魚﹐羨林中歸鳥﹐厭井底鳴蛙。榮與辱翻騰不暇﹐廢和興更變多差。塵事如麻﹐吾豈匏瓜﹐辭去張良﹐諫退。

鶯花十二行窩﹐幾度東風﹐一枕南柯。支遁靑驪﹐李斯黃犬﹐逸少白鵝。養丹鼎塞灰宿火﹐存道心止水澄波。醉裏磨跎﹐醒後吟哦﹐不取輕肥﹐免見干戈。大太夫一世豪傑﹐別个薰蕕﹐辧个龍蛇。心不驕矜﹐言無諂佞﹐性不捩�。居要路封侯建節﹐在陋巷緘口鉗舌。厭處姦邪﹐莫食來嗟﹐詩了重吟﹐酒盡還賒。賦歸來淺種深耕﹐任兔走烏飛﹐虎鬥龍爭。梅出脫林逋﹐菊支撐陶令﹐魚成就嚴陵。崔烈富一生銅臭﹐伯夷貧千古淸聲。山可逃名﹐水可濯纓﹐用捨何難﹐去就皆輕。

淨無塵長掃茅檐﹐招我靑山﹐喚我靑簾。散囊裏黃金﹐藏匣中寶劍﹐收架上牙簽。正綱常言詞不忝﹐守名分禮數無偏。隨分齏鹽﹐且自消淹﹐地久天長﹐浪靜風恬。

平生何限風流﹐先世簪纓﹐舊業箕裘。走馬章臺﹐騎鯨滄海﹐跨鶴揚州﹐黃金積子孫難守﹐駒陰逝頃刻難畱。一筆都勾﹐萬事都休﹐靜裏乾坤﹐傲殺王侯。自休官遁迹山林﹐喜气洋洋﹐生意津津。事要知機﹐交須知己﹐詩遇知音。桑繞宅供山妻積﹐水投竿遣稚子敲鍼。澤畔行吟﹐滌盡塵襟﹐閒看浮雲﹐出岫無心。

二十年塵土徵衫﹐鐵馬金戈﹐火鼠冰蠶。心不狂謀﹐言無妄發﹐事已多諳。黑似漆前程黯黯﹐白如霜衰鬢斑斑。气化相參﹐讒詐難甘﹐笑取琴書﹐去訪圖南。

【雙調】雁兒落過得勝令

△歸隱

器非瑚璉同﹐才豈杯捲用。常嗟斥籬﹐冷笑醯雞甕。手拽短藤筇﹐足躡亂山峯。老體緣詩瘦﹐衰顏藉酒紅。空空﹐世事如春夢。匆匆﹐人生類轉蓬。閒來無妄想﹐靜裏多情況。物情螳捕蟬﹐世態蛇吞象。直志定行藏﹐屈指數興亡。湖海襟懷闊﹐山林興味長。壺觴﹐夜月松花釀。軒窗﹐秋風桂子香。山翁醉似泥﹐村酒甜如蜜。追思蒓與鱸﹐撥置名和利。雞鶩亂爭食﹐鷸蚌任相持。風雪雙蓬鬢﹐乾坤一布衣。驅馳﹐塵事多興廢。依棲﹐雲林少是非。詞林錦繡堆﹐歌管鶯花隊。靑春逼後生﹐白髮催先輩。逝景正堪悲﹐往事已難追。去國籠雙袖﹐還家縱兩眉。回思﹐冠冕爲身累。知機﹐雲山與世違。功名休掛齒﹐山水堪酬志。相離雞鶩羣﹐收斂鵬翅。風外看遊絲﹐竹上刻新詞。子金𨿽盡﹐陶潛酒莫辭。追思﹐禮樂三千字。嗟咨﹐風波十二時。身離皂蓋車﹐足謝靑雲路。鳳凰池上歸﹐鸚鵡洲邊住。松竹影扶疏﹐禽鳥語喧呼。風月供斑管﹐煙霞擁翠裾。頻沾﹐有限杯中物。熟讀﹐無窮架上書。天時鑑盛衰﹐物理參成敗。知機張子房﹐失計韓元帥。猿鳥莫驚猜﹐亭館小安排。風月酬淸興﹐煙霞愜壯懷。頭白﹐百歲人何在。梅開﹐一年春又來。相親麋鹿羣﹐跳出龍蛇陣。禪心鍛煉成﹐俗慮消磨盡。隨意樂天眞﹐知命守淸貧。茅店家家酒﹐梅花處處春。黃塵﹐不使侵雙鬢。白雲﹐長教伴一身。柴門盡日關﹐家事經春辦。登場禾稼成﹐滿甕葡萄泛。名姓老空山﹐魂夢杳長安。且入白蓮社﹐休題玉筍班。閒看﹐劍气和雲散。頻彈﹐琴聲帶月寒。慚居鼎鼐官﹐笑領煙霞伴。詩成東閣題﹐酒盡西鄰換。結艸對層巒﹐接竹引飛湍。嘯傲期元亮﹐姦雄愧老瞞。團團﹐海月共淸玩﹐攢攢﹐山花帶笑看。時光幾變遷﹐世事多諳練。甘爲駑鈍才﹐羞作麒麟楦。老計向林泉﹐平地作神仙。茶藥琴棋硯﹐風花雪月天。休言﹐富貴非吾願。隨緣﹐簞瓢樂自然。至如富便驕﹐未若貧而樂。假遭秦嶺行﹐何似蘇門嘯。滿甕泛香醪﹐欹枕聽松濤。萬里天涯客﹐一枝云外巢。漁樵﹐坐上供吟笑。猿鶴﹐山中作故交。詩書細琢磨﹐筆硯閒功課。金刀剖細鱗﹐綠酒醅香糯。荊棘長銅駝﹐冠蓋靜鳴珂。富貴冰消日﹐光陰車下坡。猗猗﹐綠竹延淸坐。峨峨﹐靑山發浩歌。性情甘淡雅﹐口體便粗糲。農桑足課程﹐賦稅先輸納。蓑笠度年華﹐詩酒作生涯。鮮鯉烹尾﹐香粳炊玉芽。人家﹐團簇靑山下。梅花﹐橫斜綠水涯。茶烹鐺內云﹐酒泛杯中月。恥隨鴛鷺班﹐笑結雞豚社。舉世怕干涉﹐掩卷慢傷嗟。楚霸千鈞力﹐蘇秦三寸舌。豪傑﹐人物都消滅。驕奢﹐光陰已斷絕。婆娑蓋艸亭﹐迆邐穿松徑。汪洋闊酒腸﹐瀟灑淸詩興。有分訂鷗盟﹐無意展鵬程。白髮惟公道﹐東風不世情。靑靑﹐山色當窗映。泠泠。泉聲繞澗鳴。忙忙烏兔走﹐擾擾龍蛇斗。誰知管樂才﹐孰得喬松壽。閒似水中鷗﹐拙若樹頭鳩。白屋終寒土﹐黃金促貴侯。優遊﹐詩酒村學究。風流﹐文章老教頭。新詩窗下吟﹐濁酒牀頭窨。看山掉臂行﹐飲水曲肱枕。出戶敞衣襟﹐倚杖聽松琴。且食夷齊粟﹐休分管鮑金。平林﹐松竹畱淸蔭。幽禽﹐喉舌弄巧音。經書子訓嚴﹐荊布妻從儉。門前獨木橋﹐屋後三家店。嵐气接虛檐﹐山色透疏簾。秋早雞兒嫩﹐風髙粟子甜。觀瞻﹐物理還須驗。沈潛。時光不可淹。趨炎眞面慚﹐附勢實心淡。志向車有︼﹐身比舟無纜。隨地結茅庵﹐歸夢謝朝參。事業居天上﹐聲名播斗南。風潭﹐百頃靑銅鑑。雲巖﹐千尋碧玉簪。

○套數

【南呂】一枝花

△閒樂

新栽數畝瓜﹐舊種千竿竹。不彈三尺劍﹐靜閱滿牀書。詩骨淸瞿﹐冷淡淡心何慮﹐閒夭夭樂有餘。碧梧髙彩鳳深棲﹐滄溟闊鯨熬隱居。

【梁州】取崖畔枯藤作杖﹐伐江臯曲木爲廬﹐主人素得林泉趣。烹茶掃葉﹐引水通渠。鉤簾待月﹐俯檻觀魚。恥於求自抱憨愚﹐厭追陪懶混塵俗。傲慢似去彭澤棄職陶潛﹐疏散如困夔俯豪吟杜甫﹐淸髙似老孤山不仕林逋。豈濁﹐不魯。處酸寒緊閉乾坤目﹐躲風雷看烏兔。靜掩柴扉春日哺﹐便休題黑漆似程途。

【黃鐘煞】守茅屋﹐忘勢利﹐甘貧何用王侯顧。倒靑樽﹐拚趔趄﹐爛醉頻教婢妾扶。世上炎涼久憎惡﹐敬於賢﹐慢於富。罷朝參﹐儉家務﹐叱阿諛﹐薦忠恕。視肥甘﹐若鴆蠱﹐懼功名﹐似豺虎。詠梅軒﹐釣菱浦﹐結樵朋﹐友漁父。陋繁華﹐尙雅素﹐遠雕輪﹐避朱黻。老妻賢﹐釀﹐老夫狂﹐唱金縷。課耕男﹐教織女﹐推仁愛﹐給奴僕﹐頌歌謠﹐贊明主。盡紅輪﹐換朝暮﹐任浮雲﹐變今古。對猿鶴﹐做儔侶﹐喜煙霞﹐近窗戶。但將那老鳩巢懷抱放寬舒﹐一任教競蠅血兒曹謾欺侮。

【尾】學不的睡不安蒼荒拔劍雞窗下舞﹐趕不上時未遇抖搜彈冠仕途上趨﹐秉一段鐵石心腸愈堅固。折莫你趙平原誘英雄計謀﹐齊孟嘗待賢良肚腹﹐賺不去狗盜雞鳴類兒數。

☆穀子敬

作者簡介見雜劇部分。

○套數

【黃鐘﹟醉花陰】

△豪俠

酒簪花異鄕客﹐花酒內淹畱數載。花悅眼酒忘懷﹐酒釅花濃﹐舉酒在花溪側。忽頓覺數年來﹐將我這悒怏的心腸忽地攺。

【喜遷鶯】想當初狂態﹐醉鄕中放浪形骸。吾儕﹐盡都是五陵豪邁﹐都是些闊論髙談梁棟材。一个个安邦定策﹐一个个劍揮星斗﹐一个个胸捲江淮。

【出隊子】到春來東城南陌﹐信靑驄踏綠苔。柳陰中打繞逞狂乖﹐芳徑內妝幺眞意脈﹐粉墻上題詩思膩色。

【刮地風】到夏來繞定雕欄垂楊擺﹐綠陰庭槐。戧金船倚棹蘭舟外﹐信意忘懷。聽韻悠悠樂聲一派﹐搖紈扇玉體相捱。有翡翠軒碧紗櫥避暑樓臺﹐捧瑤觴莫減側﹐擺列著十二金釵。直喫的晚涼生日暮遙天外﹐共采蓮人歸去來。

【西門子】到秋來寫長空寒雁兒堪人愛﹐霽一天秋月色。綠葉兒殷﹐黃菊兒開。效龍山落帽老秀才﹐直喫的臉暈紅身子兒歪﹐嬌滴滴玉人兒扶策。

【古水仙子】我﹑我﹑我自鑑戒﹐似﹑似﹑似錦陣裏疏狂李太白。將﹑將﹑將寶劍共瑤琴﹐還﹑還﹑還花錢共酒債。我﹑我﹑我嫌天寬恨地窄﹐呀﹑呀﹑呀﹐卻原來是冬景幽哉。看﹑看﹑看瀉長空瑞雪風亂篩﹐見﹑見﹑見傲冰魂玉梅南軒外﹐馨﹑馨﹑馨﹐時送將暗香來。

【尾聲】倚翠偎紅理當戒﹐樂琴書不出茅齋﹐似這般好光景我曾多見來。

【商調】集賢賓

△閨情

猛聽的透簾櫳賣花聲喚起﹐將好夢卻驚回。更和那遷喬木鶯聲偏碎﹐上紗窗日影重移。暗沈吟失魄消魂﹐悶懨懨似醉如癡。把重門緊緊深閉起﹐怕鶯花笑人憔悴。離愁何日滿﹐此恨有誰知﹖

【逍遙樂】則爲那無媒匹配﹐勾引起無倒斷相思﹐染下這不明白的病疾。眼睜睜的將我來拋離﹐潑喬才更狠似王魁。我這里罵一聲卻又悔﹐空沒亂怎地支持。則落的長吁短嘆﹐倒枕垂牀﹐廢寢廢食。

【金菊香】這些時龍涎香冷了金猊﹐雁足慵安生了綠綺﹐羊羔懶斟閒了玉杯。覷了這一弄兒狼藉﹐不由人輾轉越傷悲。

【醋葫蘆】詩吟出錦繡文﹐字裝成古樣體。家冠濟楚俊容儀﹐酒席間唱和音韻美。一團兒和气﹐論聰明俊俏有誰及﹖

【梧葉兒】刀攪也似柔腸斷﹐爬推也似淚點垂﹐似醉有如癡。筆硯上疏了工課﹐茶飯上減了飲食﹐鍼指上罷了心機﹐怎對人言說這就裏﹗

【後庭花】想著他身常愛紅翠偎﹐心偏將香玉惜。面勝似何郎粉﹐手能描京兆眉。閒時節笑相偎﹐恰便似鶼鶼比翼。翠裙腰掩過半尺﹐摟胸帶趲了一圍。骨捱捱削了玉肌﹐瘦懨懨寬了繡衣。亂松雲鬢堆﹐困騰騰秋水迷。命懸懸有幾日﹐軟怯怯無些气力。

【柳葉兒】我可甚千嬌百媚﹐全不似舊日容儀﹐閣不住兩眼淒惶淚。不能夠同歡會﹐則有分各東西﹐想人生最苦是別離。

【尾聲】常記得枕席間說的言﹐星月底設來的誓。誰想這辜恩薄幸負心賊﹐自相別數年無信息。比及你登科及第﹐我則索上靑山化做望夫石。

☆邾仲誼

邾仲誼﹐名經﹐號觀夢道士﹐又號西淸居士。明﹟徐一夔《如丰稿》捲入《送邾仲誼就養序》曾記邾自稱「居士世家吳陵」﹐吳陵又名海陵﹐屬揚州路泰州。故亦有稱其爲維揚人者。《錄鬼簿續編》稱其爲隴﹝應爲隴右﹐卽今甘肅定西縣﹞人﹐當爲其祖籍。少時學明經﹐元至正間進士﹐明代洪武四年曾做過浙江省考試官﹝實在平江儒學錄﹞。權衡允當﹐士林稱之。僑居吳山之下﹐因而家焉﹐丰神瀟灑﹐文質彬彬。元﹟陶宗儀《輟耕錄》卷二十八載元樞密斷事官。明﹟唐伯剛《題邾仲誼小像》云「七尺軀威儀濟濟﹐三寸舌是非風起。一雙眼看人做官﹐兩隻腳沿門報喜﹐仲誼云﹕『是誰﹐是誰﹖』伯剛云﹕『是你﹐是你﹗』」善琴書及隱語﹐與鐘嗣成﹑賈仲明相交甚深﹐日相遊於杭州蘇堤﹑林墓﹝宋詩人林逋墓﹞間﹐吟詠不輟。徐一夔《始丰稿》卷八《送朱仲誼就養序》述其因云「嘗有志於用世﹐而天下有事紛爭﹐乃獨務博鑑彊記﹐及天下已定﹐則年日已老﹐自度無以盡其力﹐乃以嘗所涵蓄者發爲歌詩。」淸﹟朱彜尊《靜志居詩話》則云「仲誼元之舊臣﹐沐景編《滄海遺珠》以其詩壓捲。蓋明初徙滇者。」不知確否。

邾仲誼著作據《錄鬼簿續編》載﹐有《觀夢集》行於世﹐名重一時。「所作樂府﹐特其餘事。」著有雜劇《西湖三塔記》﹝佚﹞﹑《胭脂女子鬼推門》﹝佚﹞﹑《死葬鴛鴦冢》﹝存殘曲兩套﹞。另有《題﹝錄鬼簿﹞》小令一首﹐是研究鐘嗣成寫作《錄鬼簿》的重要資料。

○小令

【雙調】蟾宮曲

△題《錄鬼簿》

可人千古風騷﹐如意珊瑚﹐蒼水鯨鰲。紙上功名﹐曲中情思﹐話裏漁樵。嘆霧閣云窗夢窈﹐想風魂月魄誰招﹖裹驪珠淚冷鮫綃﹐續冰弦指冰鸞膠。傳芳名玉兔揮毫﹐譜遺音彩鳳銜簫。

☆湯舜民

湯舜民﹐名式﹐號菊莊﹐浙江象山縣人﹐一說寧波人。曾補本縣吏﹐而非其志﹐後落魄江湖之間。與楊景賢﹑賈仲明等交友甚厚﹐天性滑稽。明成祖在燕邸時﹐寵遇甚厚。永樂年間﹐恩賫常及。所作雜劇《風月瑞仙亭》《嬌紅記》二種﹐惜均失傳。所作散曲極多﹐其中小令一百七十首﹐套數六十八套﹐另存一殘套。收於《筆花集》中﹐今傳。《太和正音譜》稱其詞「如錦屏春風」。

○小令

【雙調】湘妃引

△秋夕閨思

木犀風淅淅噴雕欞﹐蘭麝香氳氳繞畫屏﹐梧桐月淡淡懸靑鏡。漏初殘人乍醒﹐恨多才何處飄零。塡不滿淒涼幽窖﹐捱不出淒惶夢境﹐打不開磊塊愁城。

△解嘲

懷揣著訕臉入靑樓﹐口帶頑涎飲玉甌﹐手搦著冷汗偎紅袖。人都道我中年也不害羞﹐對相知細說个緣由。蠢咻的腦間病﹐村沙的骨肉醜﹐風流的老也風流。

△聞贈

四時ブ褥錦重疊﹐八面幃屏花艷冶﹐一牀衾枕春羅列。鋪排得門面兒別﹐據風流更有三絕。肉沾著書生麻木﹐手湯著郎君趔趄﹐眼梢著子弟乜斜。

△贈美色

海棠魂幻出个俊形骸﹐蘭蕊香結成个軟性格﹐塵煙煤點面著蛾眉黛。媚孜孜春滿腮﹐旣相逢合問个明白﹕何年間離了月殿﹖甚風兒吹下楚臺﹖是誰人賺出天臺﹖

△又

舞裙低翠絨紗﹐云髻松盤靑紺髮﹐玉纖賴護冰綃帕。芳年恰二八。向樽前數種兒撐達。醉眼兒偸付些春信﹐甜口兒翻騰些嗑呀﹐熱心兒出落著歡恰。

△贈別

碧茸茸芳艸殿靑氈﹐白點點殘梅撒玉細﹐黃紺紺弱柳拖金綫。雨聲幹風力軟﹐去匆匆無計畱連。唱陽關一聲聲哀怨﹐醉歧亭一杯杯繾綣﹐上河梁一步步俄延。

△有所贈

鶯煎燕聒惹相思﹐雁去魚來傳恨詞﹐蜂喧蝶鬧關心事。俺風流的偏慣此﹐三般兒寄語嬌姿﹕昏迷著無明無夜﹐淒涼得半生半死﹐團圓是何日何時﹖

△聞嘲

陷入坑土窖似暗開掘﹐迷魂洞囚牢似巧砌疊﹐驗屍場屠鋪似明排列。死溫存活打劫﹐招牌上大字兒書者﹕買笑金哥哥休儉﹐纏頭錦婆婆自接﹐賣花錢姐姐無賒。

△代人送

幹相思心緒亂如絲﹐虛疼熱恩情薄似紙﹐死亻孱亻愁語話兒尖如刺。姆王魁信有之﹐不由人提起當時。一間別一番害﹐一歡娛一个死﹐你自尋思。

△送友人南閩府悴

西湖詩酒舊風流﹐上國山川愜壯遊﹐中天雨露新除授。正靑春正黑頭﹐判黃堂黼黼皇猷﹕豪气雙龍劍﹐文章五風樓﹐名動南州。

△送友還鄕

淡煙蒙艸翠萎蕤﹐細雨沾花紅點滴﹐軟風著柳金搖曳。春光圖畫裏﹐想人生聚散誰知﹖昨日開畫船西湖歡笑﹐今日供祖帳東門嘆息﹐來日唱陽關南浦別離。

△和陸進之韻

得崢嶸我怎不崢嶸﹐倦懵憧咱非眞懵憧﹐要知重人越不知重。嘻嘻冷笑中﹐嘆紛紛眼底兒童。莫聽傷時話﹐休談蓋世功﹐愁對東風。

守書窗何日離書窗﹐瞻玉堂何時步玉堂﹐避風浪何處無風浪。浮生空自忙﹐賦登樓醉墨淋浪。怨花柳春三月﹐誤功名紙半張﹐愁對斜陽。

使聰明休使小聰明﹐學志誠休學假志誠﹐秉情性休喬眞情性。江湖已半生﹐傷心一事無成。物換人非舊﹐時乖道不行﹐愁對書燈。

守淸貧隨分樂淸貧﹐求薦人何方可薦人﹖說聰俊誰肯憐聰俊﹖儒冠多誤身﹐謾誇談子曰詩云。黑鬢三分雪﹐貂裘一寸塵﹐愁對芳樽。

△送友人應聘

紫雲宮殿擁蓬萊﹐黃道星辱拱泰階﹐淸時雨露沾蠻貊。乾坤春似海﹐拜龍顏一笑天開。官廚酒分銀甕﹐禦筵花裊翠牌﹐帶天香兩袖歸來。

△題情

生香玉碾就美容儀﹐回文錦攢成巧見識﹐解語花簇出春嬌媚。佳人難再得﹐翠裘寒鴛侶分飛。花解語誰憐憔悴﹐錦回文難傳信息﹐玉生香怎受狼籍。

△送友歸家鄕

緋橊噴火照離筵﹐紫楝吹花撲畫船﹐綠莎帶雨迷荒甸。望鄕關歸路遠﹐惱人懷休怨啼鵑。南陌笙歌地﹐西湖錦繡天﹐都不如松菊田園。

髙燒銀蠟看錕釒吾﹐細煮金芽攬轆轤﹐滿斟玉傾。離懷開肺腑﹐赤緊的世途難況味全殊。麟脯行犀者﹐駝蜂出翠釜﹐都不如蒓菜鱸魚。

△京口道中

露浸浸芳杏洗朱顏﹐云冉冉晴巒閃翠鬟﹐煙蒙蒙弱柳迷靑盼。天然圖畫間﹐惱離人情緒艱難。乞畱屈律歸鴻行斷﹐必不容蹇驢步懶﹐咿嚦嗚刺杜宇聲幹。

△爲東湖友賦

銀盆水浸牡丹芽﹐靑瑣窗涵翡翠紗﹐絳臺燈秈胭脂蠟。東湖處土家﹐閒遙遙更有生涯。占斷滄波垂釣﹐鋤破白雲種瓜﹐拂開紅雨尋花。

△道中值雪

拂寒生踉蹌步空�﹐踏凍雪趑趄度淺灣﹐撥荒榛屈曲盤深澗。抵多少廬山髙蜀道難﹐對梅花細說愁煩。誰家無錦衾氈帳﹖那答無銀箏象板﹖何處無玉轡雕鞍﹖

△旅捨秋懷

半窗風雨夜瀟﹤風蚤﹥﹐四壁啼づ秋鬧炒﹐一篝殘蠟人寂寥。海天長歸夢杳﹐最關情行李蕭蕭。丰城劍消磨了龍气﹐中山筆漧枯了兔毫﹐嶧陽琴解脫了鸞膠。

△山中樂四闋贈友人

山盤龍脊露巖崖﹐屋絡蜂房繞第宅﹐溪分弱尾通津瀨。可知道其中有俊才﹐乍相逢便見襟懷。對潮門時時開放﹐北海宴朝朝布擺﹐南州榻夜夜鋪排。

千章喬木播奇芳﹐九畹猗蘭靄素香﹐一庭幽艸含佳況。勝陶家五柳莊﹐閒遙遙斷送流光。引赤腳山童劉藥﹐看白髮農夫擊壤﹐聽蒼髯漁父鳴榔。

龍洲低蘸亂雲隈﹐石筍髙撐空翠裏﹐釣臺橫刺滄浪內。築樓居深遁迹﹐展幽懷別有新奇。寶篆香燃寶獸﹐玉乳茶浮玉杯﹐金盤露滴金。

耕雲耨水治生涯﹐說雨談雲�笑耍﹐撩云撥��閒暇。勝山中宰相家﹐任樹頭ㄋ鵲啼鴉。實不望修身儒業﹐�準備應差縣衙﹐不思量獻策京華。

△自述

龍涎香噴紫銅鑪﹐鳳髓茶溫白玉壺﹐羊羔酒泛金杯綠。暖溶溶錦繡窟﹐也不同探花風雪何如。一步一个走輪飛﹐一日一个繁弦脆竹﹐一夜一个膩玉嬌酥。

【雙調】天香引

△西湖感舊

問西湖昔日如何﹖朝也笙歌﹐暮也笙歌。問西湖今日如何﹖朝也干戈﹐暮也干戈。昔日也二十里沽酒樓香風綺羅﹐今日个兩三个打魚船落日滄波。光景蹉跎﹐人物消磨。昔日西湖﹐今日南柯。

△題金山寺

砥中流玉立如拳﹐鏡裏樓臺﹐畫裏林泉。虹連斷浦成橋﹐風送輕舟作浪﹐水吞平地成天。七寶塔斜倚著扶桑樹邊﹐三神山剛對著枯木堂前。兩般兒塵世難言﹐照殘經借得蛟蚌﹐淸香分得龍涎。

△畱別友人

乍相逢同是云萍﹐未盡平生﹐先訴飄零。淮甸迷渺渺離愁﹐淮水流滔滔離恨﹐淮山遠點點離情。玉薤杯拚今朝酩酊﹐錦囊詞將後會叮嚀﹕魚也難憑﹐雁也難憑。多在錢塘﹐少在金陵。

△憶維揚

羨江都自古神州﹐天上人間﹐楚尾吳頭。十萬家畫棟朱簾﹐百數曲紅橋綠沼﹐三千里錦纜龍舟。柳招搖花掩映春風紫驑﹐玉玎珠絡索夜月香兜。歌舞都休﹐光景難畱。富貴隨落日西沈﹐繁華逐逝水東流。

△戲贈趙心心

記相逢楊柳樓心﹐仗托琴心﹐挑動芳心。咒誓銘心﹐疼熱關心﹐害死甘心。他愛我被窩裏受打罵耐禁持約的小心﹐我念他臥房中捨孤貧救苦難的慈心。但似鐵球兒樣在波心﹐休學漏船兒撐到江心。恁若是轉關兒負我身心﹐我定是尖刀兒剜你虧心。

△題舜江寺

亂雲堆出禪關﹐金碧交輝﹐松桂生寒。銀河倒掛觚稜﹐紅日低懸殿角﹐翠濤怒拍闌干。登上方接下土萬里花生醉眼﹐開東閣敞西樓四圍山擁靑鬟。風蕩幢幡﹐煙散旃檀。地僻塵稀﹐天上人間。

△中秋戲題

去年旅邸中秋﹐樽俎荒涼﹐罷卻秦謳。今年旅邸中秋﹐囊篋蕭疏﹐典卻吳鉤。嘆浮生動不動靜不靜似袁宏泛舟﹐算哀弦上不上下不下如庚亮登樓。飲興都休﹐樂事難酬﹐向君平問我行藏﹐任嫦娥笑我淹畱。

△送任先生歸隱

先生樂道閒居﹐半似歸山﹐半似歸湖。搗玄霜造化爲工﹐煮白石陰陽爲炭﹐煉黃金天地爲鑪。紫竹竿臨流釣魚﹐靑藜杖燃火觀書。人世何如﹐冷暖何如﹖也效張良﹐也效陶朱。

△贈友二篇

旅途中邂逅相知﹐謙讓雍容﹐慷慨魁奇。金環壓轡玲瓏﹐寶帶攢花蹀躞﹐華裾織翠葳蕤。門靜肅霜明劍戟﹐柳陰森風旌旗。聖徳巍巍﹐黃道熙熙﹐一寸丹心﹐萬代光輝。

正靑春已遂功名﹐雨露鴻恩﹐霄漢鵬程。纛撒紅釐﹐旗翻赤羽﹐劍吐蒼精。翠柳營金花帳重ブ列鼎﹐玉鼻駒靑絲轡走馬飛鷹。北塞塵淸﹐南海浪平﹐紫宸殿聖徳宣揚﹐丹書誥勛業分明。

△贈友人崇彥名

葭灰動大地春風﹐千里而來﹐一笑相逢。陶然樽中。樂矣檀槽弦上﹐優哉梟雉盆中。韜其光遁其迹學半世懵幢﹐得於心應於手有千般剔透玲瓏。會也匆匆﹐別也匆匆。今宵燈火連牀﹐明朝煙水孤蓬。

友人客寄南閩情緣眷戀代書此適意云

望三山遠似蓬萊﹐一點眞情﹐幾樣離懷。錦鯉沈書﹐靑鸞泣鏡﹐玉燕分釵。長嘆吁短嘆吁舒心兒自解﹐有緣分無緣分啞謎兒難猜。花艷冶忽地風篩﹐月團圓淹地云埋。漏船兒撐不過藍橋﹐碎磚兒壘不就陽臺。

△其二

望三山遠似瀛洲﹐有限情緣﹐無限憂愁。眼迷著日殘西沈﹐夢繞著行雲南去﹐情隨著逝水東流。往常時熱廝沾甜心如好酒﹐今日个幹相思苦懨懨悶似悲秋。盟誓難休﹐歡樂難酬。桃源洞煙水模糊﹐芙蓉城風雨颼颼。

△其三

望三山遠似蓬壺﹐捱到如今﹐提起當初。檳榔蜜涎吐胭脂﹐茉莉粉香浮﹐荔枝膏茶攪瓊酥。花掩映東墻外通些肺腑﹐月朦朧西廂下用盡功夫。好事成虛﹐新變成疏﹔生待何如﹐死待何如﹖

△其四

望三山遠似蓬瀛﹐病眼生花﹐骨瘦伶仃。塡不滿愁坑﹐撇不下愁擔﹐打不破愁擔。溫太眞玉鏡臺都成畫餅﹐郭元振紅絲幔落得虛名。靜對書燈﹐悶靠幃屏。相思鬼纏得昏昏﹐睡魔神翻作惶惶。

△其五

望三山霧鎖云屯﹐錦愜消香﹐寶劍生塵。好光景須臾﹐美姻緣倏忽﹐熱恩愛逡巡。辜負我鄕�漿春風綠樽﹐冷落他梨花院暮雨朱門。往事休論﹐舊物猶存。帕兒裏粉汗斕斑﹐鞋兒上鍼綫殷勤。

△其六

望三山霧繞云迷﹐兩字參商﹐千里別離。疼熱因他﹐淒惶爲我﹐消息憑誰﹖才問肯不住的燈花兒報喜﹐未成婚怎禁他靈鵲兒喳謫﹖越聰明越恁昏迷﹐越思量越恁猜疑。心蕩蕩似一縷遊絲﹐事朦朧如數著殘棋。

△其七

望三山霧鎖云連﹐餓眼頻睜﹐饞口空涎。有離間的歡娛﹐不明白的姻眷﹐無破綻的嬋娟。裴少俊才上馬滴澑的揚了玉鞭﹐張君瑞恰調琴支楞的斷了冰弦。難訴難言﹐堪恨堪憐。傷心淚濕透靑衫﹐斷腸詞題滿雲箋。

△其八

望三山霧鎖云埋﹐帚箕無憑﹐琴瑟難諧。轉頭人是人非﹐迅指花開花落﹐驚心春去春來。學不得秦蕭史跨彩鳳重登鳳臺﹐趕不上晉劉晨采云芝再入天臺。畫眉手慵擡﹐評花口羞開。但能夠鸞鳳和鳴﹐盡教他鶯燕疑猜。

【雙調】蟾宮曲

冷淸淸人在西廂﹐叫一聲張郎﹐罵一聲張郎。亂紛紛花落東墻﹐問一會紅娘絮一會紅娘。枕兒余﹐衾兒剩﹐溫一半繡牀﹐間一半繡牀。月兒斜﹐風兒細開一扇紗窗﹐掩一扇抄窗。蕩悠悠夢繞髙唐﹐縈一寸柔腸﹐斷一寸柔腸。

【雙調】湘妃遊月宮

△春閨情

海棠過雨綿狼藉﹐楊柳團煙靑旖旎﹐梨化滴露珠零碎。春深也人未歸﹐對東風滿目傷悲。近綠窗蜂喧蝶鬧﹐臨寶鏡鸞愁鳳泣﹐隔珠簾燕語鶯啼。隔珠簾燕語鶯啼﹐鶯嚦嚦如訴淒涼。燕喃喃似說別離。香魂趁飛絮悠揚﹐薄命逐遊絲飄蕩﹐芳心隨落日昏迷。三分病積漸裏消磨了玉肌﹐一春愁積攢下壓損了蛾眉。愁和病最苦禁持﹐靠銀牀倦眼乜斜﹐濕金衣淸淚淋漓。

△夏閨情

冰盤貯果水晶涼﹐石髓和茶玉液香﹐碧筒注飲葡萄釀。傷心也誰共賞﹐對良宵無限淒涼。藕花風輕翻紗帳﹐楊柳月微籠繡窗﹐梧桐露響滴銀牀。梧桐露響滴銀牀﹐腳步兒未離南軒﹐魂靈兒已到東墻。屏閒也翡翠蒙塵﹐簟冷也琉璃失色﹐枕空也琥珀無光。誰承望生折了連枝樹上鳳凰﹐不提防活刺了並頭花底鴛鴦。盡今生難捨難忘。甜膩膩兩字恩情﹐苦懨懨幾樣思量。

△秋閨情

繡幃冷落采絨球﹐珠箔空閒碧玉鉤﹐羅衣寬褪泥金扣。懨懨不下樓﹐對西鳳總是離愁。孤鶩點白雲天際﹐新雁過黃蘆渡口﹐昏鴉啼紅樹墻頭。昏鴉啼紅樹墻頭﹐透疏簾涼月纖纖﹐走空階落葉颼颼。難支吾今夜寂寥﹐索準備經年憔悴。漫咨嗟往日風流﹐落下个玉鏡臺不成配偶﹐諒這个紫香囊怎做遺畱﹖細評跋著甚來由﹐遙受的鳳友鸞交﹐虛名兒燕侶鶯儔。

△冬閨情

鬢從別後甚蓬松﹐心自愁添越懵懂﹐腸於斷處偏疼痛。更難捱寒夜永﹐樹梅花歡笑誰同。黃串冷駝絨氈帳﹐綠酒幹羊脂玉鐘﹐靑燈暗龜甲屏風。靑燈暗龜甲屏風﹐癡著心拜月瞻星﹐擎著淚織錦題紅。共何人踏雪騎驢﹐知那答看花駐馬﹐落誰家攀桂乘龍。平安信阻藍橋風波洶洶﹐團圓夢隔巫山雲雨重重。問歸期兩下朦朧﹐卦錢兒許待新春﹐燈花兒報道殘冬。

△春閨卽事

病乜斜恰似醉乜斜﹐身瘦怯那堪影瘦怯﹐人薄劣何況情薄劣。好姻緣成棄捨﹐對鸞臺展轉傷嗟。鶴袖兒金松扣﹐鳳頭兒珠褪結﹐想人生最苦是離別。想人生是最苦是離別﹐惡業緣難訴情詞﹐悶根苗怎下鍬撅。掩藍橋白馬波翻﹐燒襖廟金蛇火烈﹐暗巫山蒼狗雲遮。長吁气短吁气心胸哽噎﹐新啼痕舊啼痕衫袖重疊。兩般兒更是愁絕﹐敲窗雨驚覺鴛鴦﹐落花風吹散胡蝶。

【中呂】滿庭芳

△京口感懷

殘花剩柳﹐摧垣廢屋﹐新冢荒丘。海門天塹還依舊﹐滚滚東流。鐵甕城橫刺著虎口﹐金山寺髙鎭著鰲頭。斜陽候﹐吟登舵樓﹐燈火望揚州。

△除夕

荒蕪舊隱﹐蕩田破屋﹐流水柴門。儒生甘捱黃齏運﹐何病何貧﹖楮先生管城子誰行證本﹐鄭當時孔文舉那里尋人﹖年將盡﹐梅花笑曬﹐添一歲老三分。

△又

休懷故人﹐難尋東道﹐誰念斯文﹖南枝昨夜傳芳信﹐大地回春。雪兒飄風兒刮深深閉門﹐酒兒ド魚兒膾旋旋開樽。投至得黃昏近﹐黑嘍嘍便盹﹐則敢是睡魔神。

△武林感舊二首

錢塘故址﹐東吳霸業﹐南渡京師。其間四百八十寺﹐不似當時。山空湖瀲灩隨處寫坡仙舊詩﹐水淸淺月黃昏何人弔逋老荒祠﹖傷情思﹐西湖若此﹐何似比西施﹖

笙歌醉鄕﹐綺羅絢采﹐粉黛吹香。業風人海波千丈﹐送盡春光。湖內外靜悄悄六橋面舫﹐浙東西冷淸淸一道長�。休悲愴﹐自今日往﹐何物不興亡﹗

△代人寄書

端肅奉柬﹐拜違咫尺﹐似隔關山。少成歡會多離間﹐直恁艱難。又不是平地裏情疏意懶﹐止不過暫時間書廢琴閒。休凝盼﹐歸期早晚﹐先此報平安。

【正宮】小梁州

△別情代人作其人姓劉

晚妝樓上醉離觴﹐月色蒼蒼。來時何暮去何忙﹐空惆悵﹐無計鎖鴛鴦。【幺】殘雲剩雨陽臺上﹐空贏得兩袖餘香。則恐怕春夜長﹐東風壯﹐桃花飄蕩﹐何處覓劉郎﹖

△九日渡江二首

秋風江上棹孤舟﹐煙水悠悠。傷心無句賦登樓﹐山容瘦﹐老樹替人愁。【幺】樽前醉把茱萸嗅﹐問相知幾个白頭。樂可酬﹐人非舊﹐黃花時候﹐難比舊風流。秋風江上棹孤航﹐煙水茫茫。白雲西去雁南翔﹐推篷望﹐淸思滿滄浪。【幺】東籬載酒陶元亮﹐等檔間過了重陽。自感傷。何情況﹐黃花惆悵﹐空作去年香。

△揚子江阻風

篷窗風急雨絲絲﹐悶撚吟髭。維揚西望渺何之﹖無一个鴻鱗至﹐把酒問篙師。【幺】他迎頭兒便說干戈事﹐待風流再莫追思。塌了酒樓﹐焚了茶肆﹐柳營花市﹐更說甚呼燕子喚鶯兒。

△代人寄情

花下淸歌月下彈﹐意惹情關。顚鸞倒鳳數十番﹐從分散﹐情意便闌珊。【幺】我家私𨿽不比王十萬﹐論聲名索另眼兒相看。更做道姐姐姦﹐恁須是婆婆慣﹐少甚麼南來魚雁﹐直不得兩字問平安。

△上已日登姚江龍泉寺分韻得暗字

天風吹我上巖﹐正值春三。殘紅飛絮點松杉﹐輕搖撼﹐無數落靑衫。【幺】登臨未了斜陽暗﹐借白雲半榻禪龕。發笑談﹐論經讖﹐老龍驚憚﹐拖雨過江南。

△詠雪效蘇禁體作

天低風靜日昏昏﹐一片同云。穿簾透暮舞紛紛﹐寒成陣﹐則索閉柴門。【幺】陶學士滿口譽淸俊﹐郵亭中凍得來傷神﹐顚倒說老黨村。諸般�﹐羊羔美耐﹐金帳裏醉醺醺。黃昏微雨淨塵沙﹐飛盡歸鴉。斜飄亂撒撲窗紗﹐迷鴛瓦﹐一色淨無瑕。【幺】稜稜衾鐵蕭蕭塌﹐問羊羔那里尋他。不由人狂興發﹐把扁舟駕﹐向山陰直下﹐認不得戴逵家。

△太眞

開元天子好奢華﹐太眞妃選作渾家。東風吹動禍根芽﹐娘牽掛﹐沒亂煞胖娃娃。【幺】不提防變卻承平卦﹐鬧漁陽一片胡笳。辭風榻﹐遷鸞駕﹐馬嵬坡下﹐踏碎海棠花。

△麗華

臨風閣內俏人兒﹐天生得玉骨冰姿。承歡奉喜度芳時﹐多才思﹐舉筆便題詩。【幺】誰承望擒虎將軍至﹐擁貔貅百萬雄師。驚散了玉樹歌﹐推上云陽市。黃天何事﹐流淚灑胭脂。

【正宮】脫布衫帶小梁州

△四景爲儲公子賦鳳陽人春

問春來何處忘機﹖小奚奴相趁相隨。傍柳行烏紗翠濕﹐踏花去馬蹄香細。

翠幄銀屏錦繡圍﹐莫放春歸。人生七十古來稀﹐便做道一百歲﹐能幾度醉如泥﹗【幺】韶華迅速難拘系﹐杜鵑聲只在樓西。北海樽﹐東山妓。春風天地﹐何日不寒夜。

△夏

問夏來何處徜徉﹖閒遙遙傲煞羲皇。啜�碗淸冰蔗漿﹐臥藤簟翠ブ綃帳。

細柳垂絲過粉墻﹐滿地淸涼。金河流水玉蓮香﹐微風蕩﹐香滿看書窗。【幺】《離騷》讀罷空惆悵﹐嘆獨醒誰弔羅江﹖角黍盤﹐菖蒲釀。橊花亭上﹐來日慶端陽。

△秋

問秋來何處盤遊﹖醉鄕中羅列珍羞。巨口鱸紅姜素藕﹐團臍蟹錦橙黃柚。

丹桂開花滿樹頭﹐金粟嬌柔。玎簾幕不垂鉤﹐天香透﹐無地不風流。【幺】亭臺淨掃無纖垢﹐勝當年庚亮南樓。傳畫燭﹐焚金獸。碧天如晝﹐今夜賞中秋。

△冬

問冬來何處從容﹖千金裘五彩蒙茸。魚遊錦重衾密擁﹐駝絨氈軟簾低控。

攬碎銀河戰玉龍。鱗甲琮琮。樓臺上下水晶宮﹐堪題詠﹐人在畫圖中。【幺】昏昏一枕梅花夢﹐覺來囑咐山童﹕柏葉杯﹐椒花頌。管弦齊動﹐明日送殘冬。

【雙調】沈醉東風

△維揚懷古

錦帆落天涯那答﹐玉簫屬江上誰家﹖空樓月慘淒﹐古殿風蕭颯。夢兒中一度繁華﹐滿耳濤聲起暮笳﹐再不見看花駐馬。

△姑蘇懷古

長洲苑花明劍戟﹐館娃宮柳暗旌旗。顰眉不甚嬌﹐嘗膽何爲計﹖等閒間麋鹿奔馳﹐畱得荒臺臥斷碑﹐再不見黃金範蠡。

△錢塘懷古

錦燦爛六橋畫舟﹐玉娉婷十里紅樓。香浮瑪瑙塵﹐泉迸珍珠澑。已當年幾度追遊。一自蘇林葬土丘﹐再不見尋花問柳。

△燕山懷古

阿監泣淸水玉碗﹐老臣思丹荔金盤。穹廬蝶夢殘﹐輦路鑾音斷。望中天五云零亂﹐白艸茫茫紫塞寬﹐再不見秦樓榭館。

△書懷二首

金鵲鏡三分鬢攺﹐玉兔毫十載塵埋。但將志節�﹐不怕舌頭壞。等黃金再築髙臺﹐博帶峨冠道士來﹐錯認我誰家劍客。

鳳凰去蒼梧葉桔﹐蟪蛄啼紫豆花疏。風髙渤秋﹐日落崦嵫暮。望長安不知何處﹖詩自吟哦酒自酤﹐則我是新丰逆旅。

△和陸進之韻

畫閣深不聽啼鳥﹐綠窗幽只許春知。象牙牀蜀錦ブ﹐鮫綃帳吳綾被。串煙微簾幕低垂﹐受用煞春風玉一圍﹐紅日上三竿未起。

△江村卽事二首

抱甕汲淸泉灌圃﹐扶犁傍淺渚開渠。��起辣風﹐綠橘流酸霧。好風光最宜秋暮﹐有客攜樽到隱居﹐活釣得鱸魚旋煮。

拳來大黃皮嫩雞﹐蜜般甜白水新醅。螯烹玉髓肥﹐切銀絲細。是江鄕幾般滋味﹐醉了也疏狂竟不知﹐睡倒在葫蘆架底。

△適意

破陸續靑衫旋補﹐亂蓬松白髮慵梳。心隨張翰歸﹐夢赴陶潛去。悄不知故園風物。如此情懷懶看書﹐髙枕著瑤琴聽雨。

△遊龍泉寺

海眼靈泉滴瀝﹐山腰空翠萋迷。王荊公七字詩﹐虞祕書千年記。至於今艸木光輝﹐昨夜神龍帶雨歸﹐淸气滿江南萬里。

△悼伶女四首

訃音至傷心萬端﹐挽歌成離恨千般。蝶愁花事空﹐鳳泣簫聲斷。麗春園長夜漫漫﹐懊恨閻羅量不寬﹐偏怎教可意嬌娥命短﹗

鉛華樹春風甚早﹐蒺藜花暮雨難熬。樓空燕子飛﹐巷靜雞兒叫。問香魂何處飄飄﹐恨殺閻羅不忖度﹐偏怎教可意人兒命夭﹗

檀板歇聲沈鷓鴣﹐翠盤空香冷氍毹。嬌鶯喚不醒﹐杜字催將去。錦排場等閒分付﹐多管是無常緊趁逐﹐都不由東君做主。

寶鏡缺靑鸞影孤﹐錦箏閒銀雁行疏。拜辭了白面郎﹐拋閃下黑心母。一靈兒帶將春去﹐從此陽臺夢也無﹐更想甚朝雲暮雨。

△與友敍舊

三十年間故人﹐一千里外閒身。悠悠江海心﹐點點星霜鬢。對靑燈片言難盡﹐君若攀龍上紫宸﹐容老夫丹山舊隱。

△夢後書

七尺低低板牀﹐三椽窄窄舊房。葦子簾﹐梅花帳﹐抵多少畫閣蘭堂。怪底西風一夜涼﹐醞釀出眠思夢想。

△題元章折枝桃花

素質全勝艷姿﹐好春不在繁枝。疏花个个眞﹐巧筆星星是。似瑤池折來無二﹐王冕人稱老畫師﹐千載後風流在此。

△折枝梨花

淺淡粉勻施靚妝﹐玲瓏�巧綴奇芳。云迷���﹐月慘東欄上。冷淸淸過了韶光﹐爲愛吹來白雪香﹐漠一��窗玩賞。

△客懷

霜信促寒蛩近牀﹐雁聲隨斜月穿窗。砧從耳畔敲﹐鐘向心頭撞﹐不還鄕有甚商量﹖我爲甚收拾琴書端的荒﹐我則怕薦雷今冬又響。

【中呂】普天樂

△維揚懷古

問揚州縈懷抱﹐城開錦繡﹐花弄瓊瑤。紅樓百寶妝﹐翠館千金笑。一自年來煙塵鬧﹐月明中聲斷鸞簫。絕了信音﹐疏了故舊﹐老了英豪。

△金陵懷古

問鐘陵紛紛事﹐衣冠似古﹐風物隨時。臺空江自流﹐風去人不至。晉闕吳宮梁王寺﹐費古今多少詩詞。山圍故國﹐歌殘玉樹﹐香冷胭脂。

△姑蘇懷古

問姑蘇繁華地﹐曾聞鹿走﹐謾說烏棲。黃金銷範蠡身﹐花露滴西施淚。一代英雄如昨日﹐臥麒麟髙冢累累。長洲野艸﹐孤城流水﹐古殿殘碑。

△錢塘懷古

問錢塘西湖路﹐幾番有夢﹐十載無書。柳邊蘇小家﹐花下逋仙墓。總是當年題詩處﹐料應來滿目荒蕪。亭臺拽塌﹐笙歌靜悄﹐風物蕭疏。

△別友人往陜西

有志在詩書﹐無計堪犁耙。十年作客﹐四海爲有。休言許劭評﹐不買君平卦。望長安咫尺靑雲下﹐路漫漫何處生涯。知他是東陵種瓜﹐知他是新丰酒﹐知他是韋曲尋花。

△友人爲人所誣趕杭

袖拂瘐公塵﹐人上楊朱路。襟懷磊塊﹐囊橐蕭疏。應門無三尺童﹐倚閭有七旬母。錦箋題到關情處﹐眞乃是一般愁一樣嗟吁。去則去滄波中白鷗念侶﹐想則想瑤臺畔靑鸞寄語﹐盼則盼碧天邊紫鳳銜書。

△送友回陜

書劍不求官﹐萍水常爲客。嫌的是騎驢灞橋﹐喜的是走馬章臺。生來解佩心﹐捏盡看花怪。短帽輕衫春風外﹐等檔間袖得香來。靑門綺陌﹐花營錦寨﹐誰不知宋玉多才﹖

△送人遷居金陵

昨日武林春﹐明日陽關晚。鯤鵬路遠﹐鷗鷺盟寒。羞將魯醞斟﹐笑把吳鉤看。一札徵書休辭憚﹐赤緊的五云深咫尺天顏。頭顱未斑﹐功名莫懶﹐富貴何難﹗眼落處是田園﹐腳到處爲鄕黨。須開笑口﹐休斷情腸。春風朱雀橋﹐夜月烏衣巷。恰便是離卻人間居天上﹐更三般兒絕勝錢塘﹕瞻九重乾坤蕩蕩﹐看六市人煙穰穰﹐聽五更珂鏘鏘。

芳艸短長亭﹐流水東西渡。滿懷悵怏﹐舉步趑趄。非酬擊楫歌﹐不獻淩雲賦。地闊天髙金陵路﹐有綸竿何處無魚。說甚麼光陰迅速﹐愁甚麼雲山間阻﹐問甚麼松菊荒蕪。

△送丁起東回陜﹝斯人學煆煉﹞

玉立照靑春﹐金匱消白日。調和內景。運化玄機。𨿽無膠漆情﹐還有醇醪味。執手河梁君須記﹐再相逢何處追隨。知他在華陽武夷﹖知他在丹山赤水﹖知他在玄圃瑤池﹖

【雙調】對玉環帶淸江引

△四景題詩

郎上孤舟﹐片帆無計畱。妾倚危樓﹐寸心無限愁。紅雨打船頭﹐蒼煙迷渡口。眼底陽關﹐今宵何處宿﹖夢裏陽臺﹐此情何日休﹖這番相思直恁陡﹐名利相迆逗。未夠兩宵別﹐又早三分瘦﹐五花誥幾時得到手。

江雨淋淋﹐梅垂無數金。庭樹陰陽﹐蟬鳴不調琴。鸚鵡罷雙斟﹐鴛鴦閒半枕。粉汗浸浸﹐碧筒羞自飲。神思沈沈﹐白頭愁自吟。靑鸞曉來傳信音﹐昨夜燈花讖。且教寧耐些﹐別不叮嚀甚﹐剛寫道小生除翰林。懶聽笙歌﹐酒空金叵羅。倦對妝盒﹐塵蒙珠絡索。眉黛掃靑蛾﹐髻雲松翠螺。人在鳴珂﹐功名都蹬脫。路阻關河﹐音書越間闊。西風小亭黃葉多﹐鎭日垂簾幕。鸞釵顚倒簪﹐鴛枕彎ㄣ臥﹐孤飛兒應似我。

去歲觀梅﹐折花親贈君。今歲觀梅﹐對花不見人。別處戀新婚﹐拋離美眷姻。使得囊空﹐心兒不自忖。寄得書來﹐話兒不甚準。秀才每則理會虛調文﹐就裏沒公論。不趁雨雲期﹐只待風雷信﹐急回來土牛兒鞭罷春。

△閨怨

羅袖偸掩﹐淚珠凝粉腮。寶鏡羞看﹐鬢雲松玉釵。飛絮點香階﹐落紅鋪翠苔。去了靑春﹐靑春不再來。巴到黃昏﹐黃昏怎地捱﹖推開綠窗邀月色﹐問月人何在﹖歡娛往日多﹐煩惱今番煞﹐將一片惜花心愁窖裏埋。

香透簾櫳﹐藕花風漸生。影上闌干﹐梧桐月正明。何處理銀箏﹖誰家調玉笙﹖空有佳音﹐住音不待聽。料想歸期﹐歸期未有程。他賣詞章在柳營花陣裏逞﹐不管人孤另。扯破紫香囊﹐摔碎靑銅鏡﹐西廂下再不和月等。滿泛霞杯﹐羞歌白薴詞。濃蘸霜毫﹐倦題紅葉詩。心緒亂如絲﹐人情薄似紙。待害相思﹐相思干害死。投至別離﹐別離何似此。恨天涯寡情遊蕩子﹐墮卻靑雲志。煙花惹夢魂﹐風月關心事﹐便那里步蟾宮折桂枝。

孔雀屏開﹐半遮銀蠟光。翡翠衾寒﹐多薰寶篆香。枕剩繡鴛鴦﹐釵閒金鳳凰。恨殺飄蓬。飄蓬薄幸郎。瘦損風流﹐風流窈窕娘。梅花影兒才上窗﹐越恁添愁況。砧聲耳畔來﹐月色簾前晃﹐問離人斷腸也不斷腸。

【越調】小桃紅

△瓊龍燈

誰將香雪制芳叢﹖表裏淸輝瑩。照破揚州舊時夢﹐玉玲瓏﹐粉溶酥暖丹心重。堂深夜水﹐影搖枝動﹐吹滅一簾風。

△春情

嬌娥一撚粉團香﹐搭伏定牙牀上。雨魄雲魂恣飄蕩﹐喚才郎﹐攻書獨坐何情況﹖看看的月臨繡窗﹐寒生羅帳﹐睡早些又何妨﹖

△姚江夜泊

江風吹雨響颼﹐寒滲靑衫透。花燭銀臺玉虫瘦﹐敉更籌﹐客窗正是愁時候。十年浪遊﹐幾家觀�﹐���心頭。

△姑蘇感懷二首

孤城一帶鎖寒涸﹐芳艸靑靑徧。閒煞誰家舊庭院﹐最淒然﹐飛飛總是南來燕。猶兀自垂楊路邊﹐斷橋前面﹐都纜著送窮船。

姑蘇臺上望姑蘇﹐一片靑無數。小雨殘紅日將暮﹐接吾廬﹐白雲不斷愁來路。花間杜宇﹐天邊孤鶩﹐脫板的望鄕圖。

△吳興晚眺

夕陽樓閣蘸平湖﹐影浸粼粼綠。人在雕欄最髙處﹐指城隅﹐淺山一簇浮寒玉。黃梅釀雨﹐白雲籠樹﹐一幅範寬圖。

【越調】柳營曲

△途中春暮

岐路北﹐斷橋西﹐滴澑澑酒簾茅舍低。柳暗疏籬﹐水浸平堤﹐仿佛舊山溪。車兒馬兒奔馳﹐鶯兒燕兒悲啼。帽沾飛絮尋﹐衣染落花泥。知﹐何處度寒食﹖

△旅次

歸路杳﹐去程遙﹐誰不戀故鄕生處好。糲飯薄醪﹐野蔌山肴﹐隨發度昏朝。隔籬度犬嗷嗷﹐投林倦鳥嘈嘈。煙霞云黯淡﹐風雨夜蕭騷。紗窗外有芭蕉。

△春思

鴉髻松﹐鳳釵橫﹐碧窗夢回春晝永。離緒蒙茸﹐倦眼朦朧﹐淸淚滴香容。恨東君多雨多風﹐盼王孫無影無蹤。柳添新樣綠﹐花減舊時紅。盡在不言中。

△薛瓊瓊彈箏圖

玉雪顏﹐翠雲鬟﹐昭陽殿裏醉了幾番。金袖翩翩﹐銀甲珊珊﹐記天寶年間。哄的兵散潼關﹐忽的塵暗長安。風雲都變攺﹐日月自循環。閒﹐寫作畫圖看。

△聽箏

酒乍醒﹐月初明﹐誰家小樓調玉箏﹖指撥輕淸﹐音律和平﹐一字字訴衷情。恰流鶯花底叮嚀﹐又孤鴻云外悲鳴。滴碎金砌雨﹐敲碎玉壺冰。聽﹐盡是斷腸聲。

【中呂】謁金門

△聞嘲

你鳴珂巷艷娃﹐我梁園內社家﹐兩下裏名相亞。你知音律我撐達﹐不在雙漸蘇卿下。你歌舞吹彈﹐我琴棋書畫。你放會頑我煞撒會耍。你恁般俊煞﹐我那般俏煞﹐也索向奶奶行陪些話。

△客中戲示友人

羈愁擾擾﹐客窗悄悄﹐何事燈花爆﹖毳裘云落絮衾薄﹐不許愁人傲。巽二猖狂﹐滕六忄敝忄﹐透嚴威直到曉。剡溪無戴老﹐山陰無賀老﹐干惹得梅花笑。

△落花二令

落花﹐落花﹐紅雨似紛紛下。東風吹傍小窗紗﹐撒滿秋千架。忙喚梅香﹐休教踐踏﹐步蒼苔選瓣兒拿。愛他﹐愛他﹐擎托在鮫綃帕。

落紅﹐落紅﹐點點胭脂重。不因啼鳥不因風﹐自是春搬弄。亂撒樓臺﹐低撲簾櫳﹐一片西一片東。雨雨﹐風風﹐怎發付孤棲鳳﹖

△長亭道中

起初﹐看書﹐只想學幹祿。誤隨流水到天隅﹐迷卻長亭路。古竈蒼煙﹐荒村紅樹﹐問田文何處居﹖老夫﹐滿腹﹐都是登樓賦。

△納涼寓意

翠林﹐綠陰﹐喜把紅塵禁。炎蒸從此去煩襟﹐毛骨如冰沁。七尺藤牀﹐一枚石枕﹐聽新蟬葉底吟。饑時節便冫食﹐渴時節便飲﹐更待思量甚﹗

【正宮】醉太平

△重九無酒

釀寒風似刮﹐催詩雨如麻﹐東籬寂寞舊栽花﹐上心來悶殺。孟參軍整烏紗低首頻嗟呀﹐陶縣令掩柴扉緘口慵攀話﹐蘇司業檢奚囊彈指告消乏﹐白衣人在那答﹖

△約遊春友不至效張鳴善句裏用韻

芳塵滚滚﹐香霧氳氳﹐東風何地不精神﹖流鶯也喚人。柳屯云護城兩岸黃金嫩﹐杏酣春映山村萬樹胭脂噴﹐艸鋪茵繞湖濱一片綠絨新﹐不閒遊是蠢。

△又

輪蹄冗雜﹐羅綺交加﹐東風何地不繁華﹐莊農也戲耍。倚﹤谷含﹥﹤谷牙﹥惡牙槎老樹臨溪汊﹐鬧喞喳隔幽花鳥鳴山凹﹐蕩光滑亂明霞流水繞天涯﹐不閒遊是傻。

△書所見

二八年艷娃﹐五百載冤家﹐海棠庭院玩韶華﹐無褒彈的俊雅。臉慵搽倚窗紗翠袖冰綃帕﹐步輕踏ネ塵沙錦幼淩波襪﹐笑生花喚烹茶檀口玉粳牙﹐美人圖是假。

△閨情

惜花人那廂﹖吹簫伴誰行﹖好春光翻做了惡風光﹐三般愁怎當﹖入蘭房恰昏黃畫角偏嘹亮﹐掩紗窗未思量杜宇先悲愴﹐上牙牀正ゐ惶鐵馬兒越叮當﹐不傷心是謊。

△嘲秀才上花臺

生居在孔門﹐供養甚花神﹐今年撞入翠紅裙﹐被虔婆每議論。星裏來月裏去又笑書生嫩﹐多則與少則許又罵酸丁吝﹐寢不言食不語又道秀才村﹐我可甚文章立身﹗

△風浪士子

丟開了硯臺﹐撇下了書冊﹐向花街柳陌把身挨﹐兀的不俊哉。將皂環絳拴一个合歡帶﹐白羅袍繡一道開山額﹐素瑤琴雕一面教坊牌﹐這的是頑頑秀才。

【雙調】風入松

△寓意

杜鵑啼過落花多﹐天气近淸和。道人不管公家事﹐一樽酒撫掌而歌。吞海壯懷寂寞﹐看山老眼摩挲。六龍飛去迅如梭﹐誰挽魯陽戈﹖百年半逐雲飛盡﹐靑山舊白髮婆娑。但是石田茅屋﹐休言金穀銅駝。

△尋春不遇

洞房香冷辟寒犀﹐花壓翠簾低。弱紅嬌黛春無力﹐素鸞玉燕斜飛。鴛枕雨雲幽夢﹐鮫綃風月須題。一聲啼畫樓西﹐屈指又春歸。等閒老卻鉛華粉﹐綠陰滿靑子累累。莫問劉晨去遠﹐可憐杜牧來遲。

△錢塘卽景

亂雲如葉雨如絲﹐梅子乍靑時。小����餘事﹐北窗下美酒盈卮。翠碗蔗溶蜜汁﹐鑾�藕���。��當戶碧參差﹐掩映萬年枝。江南舶棹隨風至﹐烏紗潤白薴滋滋。未擬蘭舟避暑﹐且將紈扇題詩。

△題貨郎擔兒

杏花天气日融融﹐香霧藹簾櫳。數聲何處蛇皮鼓﹐瑯瑯過金水橋東。閨閣喚回幽夢﹐街衢忙殺兒童肚然一叟半龍鐘﹐知是甚家風。擔頭無限��物﹐希奇樣簇簇叢叢。不見木公久矣﹐可憐多少形容。

【商調】望遠行

△四景題情

△春

杏花風習習暖透窗紗﹐眼巴巴望他﹐不覺的月兒明鐘兒敲鼓兒撾。梅香﹐你與我點上銀臺蠟﹐將枕被鋪排下。他若是來時節﹐那一會坐衙﹐玉纖手忙將這俏冤家耳朵兒掐。茶﹐實實的那里行踏﹖喬才﹐你須索吐一句兒眞誠話。

△夏

藉花風拂拂爽透書齋﹐靜攙攙門半開﹐不覺的傷人心動人情感人懷。梅香﹐我多管少欠他相思債﹐我則索咬定著牙兒耐。他若是來時節﹐那一會罪責﹐玉纖手忙將這俏冤家面皮兒摑。茶﹐實實的要个明白﹐喬才﹐你莫不也受了王魁戒﹖

△秋

桂花風蕭蕭響透簾箔﹐滴滴澑明月髙﹐不覺的雞聲罷蛩聲悲雁聲髙。梅香﹐��著了����﹐�����。他若是來時節﹐那一會取招﹐玉纖手忙將這俏冤家����。茶﹐實實的犯法違條﹐喬才﹐你則索捨了命忙陪告。

△冬

雪花風飄飄冷透屏幃﹐悶懨懨只自知﹐不覺的銅壺殘銀滅串煙微。梅香﹐他多管在柳陌花街內﹐每日家醺醺醉。他若是來時節﹐那一場省會﹐玉纖手忙將這俏冤家耳腮上槌。茶﹐實實的那里著迷﹐喬才﹐你正是飽病難醫治。

【中呂】醉髙歌帶紅繡鞋

△客中題壁

落花天紅雨紛紛﹐芳艸墜蒼煙衮衮。杜鵑啼血淸明近﹐單注著離人斷魂。

深巷靜淒涼成陣﹐小樓空寂寞爲鄰﹐吟對靑燈幾黃昏。無家常在客﹐有酒不論文﹐更想甚江東日暮云。

△琴意軒

碧梧窗戶生涼﹐瓊簾櫳振響。卜居似得靈墟上﹐穩棲老朝陽鳳凰。醞釀出淵明情況。敷揚就叔度文章﹐蘭雪紛紛散幽香。水雲秋澹蕩﹐風雨夜淋浪﹐問知音誰共賞﹖

△送大本之任

蕩悠悠萬里云衢﹐明晃晃三秋月窟。攀蟾慣識攀蟾路﹐一鶚何勞薦舉。老母親勝餐天祿﹐新夫人穩坐香車﹐打疊了南陽舊艸廬。宮袍金孔雀﹐書案玉蟾蜍﹐休忘了彈冠老貢禹。

【中呂】山坡羊

△書懷示友人

田園荒廢﹐箕裘陵替﹐桃源有路難尋覓。典鶉衣﹐舉螺杯﹐毛陶醉了囫圇睡﹐啼鳥一聲驚覺起。悲﹐也未知﹔喜﹐也未知。

△二

驅馳何甚﹐乖離忒恁﹐風波猶自連頭浸。自沈吟﹐莫追尋﹐田文近日多門禁﹐炎涼本來一寸心。親﹐也自恁﹔疏﹐也自恁。

△三

長江東注﹐夕陽西沒﹐流光容易拋人去。莫嗟吁﹐任揶揄﹐老天還有安排處﹐踽踽客窗無伴侶。酒﹐花外沽﹔琴﹐燈下撫。

△四

羈懷縈掛﹐人情澆詐﹐相逢休說傷時話。路波查﹐事交雜﹐秋光何處堪消暇﹐昨夜夢魂歸到家。田﹐不種瓜﹔園﹐不灌花。

△中秋對月無酒

冰輪髙駕﹐銀河斜掛﹐廣寒宮闕堪圖畫。對光華﹐恣歡洽﹐故人一夜團話﹐多情素娥吟知咱。詩﹐也懵撒﹔酒﹐也懵撒。

【雙調】慶東原

△京口夜泊

故園一千里﹐孤帆數日程﹐倚篷窗自嘆漂泊命。城頭鼓聲﹐江心浪聲﹐山頂鐘聲。一夜夢難成﹐三處愁相並。

△田家樂四首

黍稷秋收厚﹐桑麻春事好﹐婦隨夫唱兒孫孝。綫雞長膘﹐綿羊下羔﹐絲繭成繰。人說仕途榮﹐我愛田家樂。

寒暑���﹐�����﹐������。�����﹐蘿卜醬鹿﹐���燒。人說仕途榮﹐我愛田愛樂。

東疃沽新釀﹐西村邀故交﹐麥場上醉倒呵呵笑。釁都摔腰﹐王畱上標﹐伴哥踏撬。人說仕途榮﹐我愛田家樂。

柳下三椽廈﹐門前獨木橋﹐客來款曲誰家樂。浮瓜浸桃﹐蒸梨釀棗﹐烙餅槌糕。人說仕途榮﹐我愛田家樂。

【黃鐘】山隊子

△酒色財气四首

曲生堪愛﹐暈桃花上臉腮。百篇一斗恣開懷﹐誰承望捉月騎鯨再不來。酒﹐則被你斷送了文章李太白。

憐香惜玉﹐醉臨春歡未足。開皇戈甲出江都﹐驚散金釵玉樹曲。色﹐則被你斷送了聰明陳後主。

錢神湧論﹐亻贊家私多誤身。東風吹墮畫樓人﹐一夜香消金穀春。財﹐則被你斷送了奢華石季倫。

圖王爭帝﹐半乾坤心未已。鴻門會上失兵機﹐直殺得血濺陰陵後悔遲。气﹐則爲你斷送了英雄楚項籍。

【雙調】壽陽曲

△題墨梅

王冕幾流在﹐林逋音問遠﹐嘆西湖幾翻更變。料得春光不似前﹐憔悴了粉容嬌面。

△蹴リ

軟履香泥潤﹐輕衫香霧濕﹐幾追陪五陵豪貴。腳到處春風步步隨﹐占人間一團和气。

△梅女吹簫圖

髻靑螺小﹐釵橫玉燕低﹐背東風爲準凝睇。閒拈鳳簫不待吹﹐恐梅花等閒飄墜。

【越調】天將沙

△小景

翠天近山椒﹐綠蒙茸雨漲溪毛﹐白云埋樹腰。山翁一笑﹐勝桃源堪避徵徭。

△閒居雜興

近山近水人家﹐帶煙帶雨桑麻﹐當役當差縣衙。一犁兩耙﹐自耕自種生涯。

題畫上小景

綠楊枝底尋春﹐碧桃花下開樽﹐流水溪頭問津。閒評閒論﹐吾不是阮肇劉晨。

【商調】知秋令

△秋夜

月晃銀河淡﹐庭空珠露濕﹐天闊玉繩低。篥城頭奏﹐螻蛄階下泣﹐絡緯並邊啼﹐一弄兒秋聲鬧起。

△隱居

戶列靑絲檜﹐庭栽玉枝蘭﹐鑪養紫金丹。書玩東西漢﹐詩吟大小山﹐我占古今間﹐髙邁如袁安﹑謝安。

【雙調】鴻門凱歌

△��

�������������������������蓍。離糸亂蕩�絲糸虫�糸夜孤鸞弔景�嗟宮好夢兒成亻�事。相思﹐癡心直到死。

○套數

【雙調】新水令

△春日閨思

一簾飛絮滚鳳團﹐啟朱扉眼花撩亂。腕消金釧松﹐腰瘦翠裙寬。獨步盤桓﹐幽窗下畫欄畔。

【駐馬聽】妝點幽歡﹐鳳髓茶溫白玉碗﹔安排佳玩﹐龍涎香裊紫金盤。瓊花露點滴水晶丸﹐荔枝漿蕩漾玻璃罐。日光酣﹐天气暖﹐牡丹風吹不到芙蓉幔。

【喬牌兒】嬌鶯時﹐杜字自呼喚。故人一去音塵斷﹐這芳菲誰顧管。

【鴻門凱歌】冷淡了聯珠翡翠冠﹐離披了合彩鴛鴦段﹐零落了回文龜背錦﹐空閒了通寶鴉靑幔﹐巫山廟云壑翠Лヴ桃源洞煙火黑彌漫﹐望夫臺景物年年在﹐相思海風波日日滿。眉攢﹐屈纖指把歸期算﹔心酸﹐染霜毫將離恨纂。

【甜水令】空撇下鄕幕房櫳﹐銀燭幃屏﹐珠簾樓觀﹐幾度月團圓。鬥艸無心﹐待月無情﹐吹簫無伴﹐眼睜睜寡鳳孤鸞。

【天香引】將一个瘦形骸靑鏡羞觀﹐愁也多端﹐病也多端。柳影花陰﹐看別人玉鳴鸞。聽一篇《長恨歌》肝腸刃剜﹐念幾句送春詞骨肉錐鉆。盟誓難瞞﹐疼熱難拚。生也同衾﹐死也同棺。

【隨煞】多應是在誰家風月閒亭館﹐陡恁的情慳義短。我ゐ惶事攢下萬千般﹐他風流罪攢來數十款。

△送王姬往錢塘

十年無夢到京師﹐臥書窗坦然如是。幾償沽酒債﹐塡不滿買花資。近柳題詩﹐又感起少年事。

【駐馬聽】槁木船容姿﹐對花月羞斟鸚鵡卮。浮雲般神思﹐扭宮商彊作鷓鴣詞。我吟到碧梧棲老鳳凰枝﹐他道是雕籠鎖定鴛鴦翅。急煎煎撚斷吟髭﹐則被你紫雲娘奚落殺白衣士。

【沈醉東風】講禮教虛心兒拜辭﹐說艱難滿口兒嗟咨。蛾眉淺黛顰﹐花靨啼紅漬﹐向樽前畱下些相思。我本是當年杜牧之﹐休認做蘇州剌史。

【慶東原】雨歇陽關至﹐艸生南浦時﹐好山一路相隨侍。沈點點鶯花擔兒﹐穩拍拍的花藤轎兒﹐嗑刺刺鹿頂車兒。踅過若耶溪﹐趕上錢塘市。

【離亭宴歇指煞】我不向風流選內求咨示﹐誰承望別離卷上題名字﹐關心爲此。慢教蜂做問花媒﹐不勞鶯喚尋芳友﹐何須蝶做追香使。春殘小洞房﹐門掩閒構肆﹐不是我愁紅怨紫。靑樓贏的姓名畱﹐彩雲漸逐簫聲去﹐錦鱗擬待音書至。明牽雙漸情﹐暗隱江淹志。多嬌鑑玆﹐搜錦繡九回腸﹐掃雲煙半張紙。

△秋夜夢回有感

鳳臺無伴呂鸞簫﹐間別來未知音耗。魚沈尺素稀﹐雁斷錦箋遙。魄散魂消﹐心間事對誰道。

【駐馬聽】林外蕭條﹐一夜霜侵紅葉老。庭前寂寥﹐幾番風撼的碧梧雕。病兒多偏覺被兒薄。影兒孤最怕燈兒照。睡不著﹐淅零零暮雨窗前哨。

【喬牌兒】業眼兒才待交﹐丫鬟早來報。攬衣推枕掀簾幕﹐共多情廝撞著。

【沈醉東風】則見他烏雲髻斜簪玉翹﹐芙蓉額檀口似櫻桃。端的是萬種嬌﹐千般俏﹐更那堪蘭麝香飄。今日个得見多情女艷嬌﹐將我這受過的淒涼忘了。

【風入松】相思一擔我都挑﹐壓損沈郎腰﹐筍條般瘦損潘安貌。這些時茶和飯懶待湯著﹐幾番待要覓尢云尋取快樂﹐爭柰被水淹藍橋。

【甜水令】則見他款解羅衫﹐輕分羅帳﹐低垂羅幕﹐團弄粉香嬌。半擁鴛衾﹐斜倚珊枕﹐共諧歡樂﹐枕凝酥手腕兒相交。

【雁兒落】被翻紅浪髙﹐髻烏雲落。彊如海上方﹐勝似靈丹藥。

【得勝令】呀﹐則見他粉汁透鮫綃﹐恰便似帶雨海棠嬌。雨歇陽臺靜﹐云還楚岫遙。欲再整鸞交﹐間阻邯鄲道。懊恨你一个妖撓﹐可怎生夢兒裏無下梢。

【川撥棹】我這里下庭臯﹐雨初晴月影髙。銀漢迢迢﹐落葉蕭蕭。萬籟靜閒庭悄悄﹐原來這幾般兒將鴛夢攪。

【七弟兄】畫簾外鐵敲﹐紗窗外竹搖﹐呀﹐敢聒的人越難熬。寒蛩喞喞臨階鬧﹐疏螢點點趁風飄﹐賓鴻嚦嚦穿雲叫。

【梅花酒】呀﹐我這里自窨約﹐三鼓又頻敲﹐四更又初交。呀﹐咱兩意又徒勞﹐心兒裏相念著。呀﹐敢夢兒裏故尋著﹐不由人越懊惱。書房中受寂寥﹐我心內自量度。

【喜江南】幾番待接絲弦何處覓鸞膠﹐敢銀瓶無計井中撈﹐轉南柯蟻陣早迷巢。可著我怎了﹐孤眠獨枕過今宵。

【離亭宴煞】西風煞是能聒噪﹐秋聲不管離人惱﹐鬼病兒今番越著。不能夠共枕席﹐謾使傳書簡﹐空服靈丹藥。近燈檠將香篆焚﹐叩香幾把靈神告﹐將一个羊兒賽了。你怎生再使我可憐他﹐著俺這夫婦團圓睡到曉。

△秋懷

碧天風露怯靑衫﹐客窗寒月斜燈暗。濁醪和淚飲﹐黃菊帶愁簪。地北天南﹐佳期被利名賺。

【駐馬聽】沈約羞慚﹐都道年來腰瘦減﹔潘安驚慘﹐自憐老去鬢﹛髟﹜。鴛鴦被錯配了玉淸庵﹐鳳鸞交幹閃下藍橋站。不知音休笑俺﹐吟肩慣壓相思擔。

【喬牌兒】汝陽齋曾笑談﹐鳳月所試評鑑。賈充宅不許儒生探﹐冷淸淸誰願覽。

【雁兒落】誤人書方知性理擔﹐評花稿才覺文章淡。碧雲箋慵將鳥篆臨﹐紫霜毫倦把龍香蘸。

【得勝令】鳳流謎謹包含﹐姻緣簿煞尷尬。綠綺琴冰弦斷﹐紅葉詩禦水淹。何堪﹐靑樓集喬科範﹔難甘﹐白頭吟﹐冷句刂。

【滴滴金】自從他暗與香囊﹐痛剪靑絲﹐平分寶鑑﹐直恁的絕雁貼。斷魚緘﹐都做了落葉隨風﹐斷梗逐波﹐輕舟脫纜﹐急回頭秋已過三。

【折桂令】將一片志誠心迆逗的人憨﹐悲切切似泣露寒蛩﹐气絲絲如做繭春蠶。抹淚揉眵﹐看別人花底停驂。可不道多病身愁懷易感﹐猶兀自讀書人餓眼偏饞。憔翠難耽﹐寂寞多諳﹐空望想楚廟娉婷﹐枉祈求普救伽藍。

【尾聲】我則見跳龍門撞碎了偸香膽﹐權寧耐紅消綠減。成就了我紫羅礻闌犀角帶虎頭牌﹐受用你翡翠衾象牙牀鳳毛毯。

【雙調】夜行船

△送景賢回武林

花柳鄕中自在仙﹐惹春風兩袖翩翩。酒社詩壇﹐舞臺歌榭﹐百年裏幾番相見。

【新水令】君家家近六橋邊﹐占西湖洞天一片。柳陰藍翠藹﹐花气麝蘭煙。錦纜銀鞭﹐一步步畫屏畫。

【胡十八】醉舞筵﹐歌扇。偎柳坐﹐枕花眠﹐生來長費杖頭錢。酒中遇仙﹐詩中悟禪﹐有情燕子樓﹐無意翰林院。

【離亭宴帶歇指煞】珊瑚文采無機絢﹐珍珠咳唾冰花濺。霜毫錦箋﹐品藻杜司空﹐褒彈張殿元﹐出落雙知縣。一襟東魯書﹐兩助西廂傳﹐相看黯然。朝雨渭城愁﹐夕陽南浦恨﹐芳艸陽關怨。休言雞黍期﹐謾結鶯花願。咱兩个明年後年﹐湖上弔蘇林﹐花間覓劉阮。

△贈玉蓮王氏

玉立亭亭太華仙﹐間別來不記何年。云隔瑤池﹐塵飛滄海﹐誰承望又還相見。

【沈醉東風】仿佛在耶溪岸邊﹐分明在太液池前。瓊簪墜地輕﹐羅襪淩波淺﹐勝華淸賜浴溫泉。微露浸浸翠鈿鈿﹐越顯得香嬌玉軟。

【離亭宴帶歇指煞】韓昌黎甜句兒多稱羨﹐周濂溪美意兒常畱戀。都則爲鳳流自然﹐馨香勝噴水龍涎。花瓣巧攢珠蚌殼﹐藕絲細吐冰蠶繭。欺風弄縞衣﹐妒月搏紈扇。三般兒可憐﹕葉老翠房空﹐波寒妝鏡慘﹐粉淡芳容變。休將玉漏催﹐且盡碧筒宴﹐多嬌自勉。恁若許惜花的攀﹐我先將並頭選。

△贈鳳臺春王姬

贏女吹簫引鳳凰﹐築髙臺配會蕭郎。前度相別﹐今番相見﹐還喜玉人無恙。

【風入松】開奩顧影試新妝﹐光艷射朝陽。羽衣似得霓裳譜﹐東風軟舞態悠揚。不似碧梧深院﹐全勝簫竹髙崗。

【沈醉東風】也沮得李白吟成樂章﹐怎容他呂安題做門墻。九苞祥瑞姿﹐五彩風流樣﹐壓東園舊日風光。春日遲遲春夜長﹐可知道一刻千金玩賞。

【離亭宴帶歇指煞】想春容隨處相尋訪﹐檢春工所事堪褒獎。最關情是幾樁﹕春色染鶯花﹐春聲諧鳳管﹐春夢迷鴛帳。春透筵前綠蟻杯﹐春生被底紅桃浪。多管是東君主張﹐不容狂蝶亂追隨﹐不許遊蜂幹絮聒。不愁杜宇閒悲愴。憑淩燕子樓﹐彈壓雞兒巷。囑付您知音的莫忘﹕消春悶盡盤桓﹐散春心任來往。

【雙調】風入松

△題馬氏吳山景捲

十年蹤迹走塵霾﹐踏破幾靑鞋。自憐未了看山債﹐先贏得兩鬢斑白。登山屐時時旋整﹐買山錢日日牢揣。

【幺篇】吳山佳麗壓江淮﹐形勝小蓬萊。推藍聳翠天然態﹐才落眼便上心懷。但得儀容談冶﹐何妨骨格巖。

【沈醉東風】朝云過蛾眉展開﹐暮雲閒螺髻偏歪。玲瓏碧玉簪﹐縹緲靑羅帶﹐抵多少翠袖金釵。饞眼的夫差若見來﹐將館娃移居左側。

【離亭宴煞尾】李營丘曾寫鳳流格﹐蘇東坡也捏疏狂怪。韶光蕩來﹐探春人車傍柳邊行﹐販茶客船從湖上艤﹐偸香漢馬向花前驀。笙歌步步隨﹐羅綺叢叢隘。三般兒異哉﹕胭脂嶺髙若捨身臺﹐瑪瑙坡寬如人甕﹐珍珠池險似迷魂海。休言金穀園﹐漫說銅駝陌﹐知音的自裁。待消身外十分愁﹐來看山頭四時色。

【正宮】端正好

△詠荊南佳麗

曉珊珊琪樹蕩靈風﹐晚輦道迷香霧﹐花撲撲錦乾坤望眼模糊。曲盤盤五城十二樓前步﹐遠騰騰似入蓬萊路。

【滚繡球】紅冉冉綠依依花籠陰映玉除﹐淸淺淺響濺濺水流香出翠渠﹐明朗朗墨浸浸八龍篆太霞深處﹐寬綽綽靜繞雕欄依翠檻展轉盤紆。滑擦擦細粼粼布金沙云階武夫﹐輕廝瑯瑯隔琳窗霞綃響佩琚﹐薄設設淨勻勻蒙畫欄銀屏水涵雲母﹐齊臻臻滴澑澑掛珠箔捲繡簾鉤搭珊瑚。香靄靄暖溶溶樹縹渺迷靑瑣﹐气森森光閃閃金屋稜層絢碧虛﹐眞乃是人間天上全殊。

【倘秀才】蕭爽似瀛海東扶桑奧區﹐廓落似閬苑西蟠桃聖圃。一片天光浸玉壺﹐閣門珠路Λ。復道錦氍毹﹐上靑華洞府。

【脫布衫】丹靑繪絳闕淸都﹐奎星燦寶檢靈書。龍虎衛飛天象符﹐風霆護太玄瓊錄。

【醉太平】以琴書自娛﹐與道徳爲徒。孔情周思乃畬﹐擺列著牙簽玉軸。上靑冥借嫦娥八竅月中兔﹐采神芝倩麻姑七寶山前鹿﹐訪丹丘賃張公千歲杖頭驢﹐樂逍遙分福。

【尾聲】近北軒竹搖煙毿毿鳳展衝霄羽﹐對南樓松掛月矯矯龍銜照乘珠。綽約仙君溢蒞廣居﹐玄默無爲道味腴。一寸心存太古初﹐萬里神遊廣漠墟。萼綠飛瓊時寄語﹐赤鯉靑鸞頻報覆。報覆道滄海碧雲拱望舒﹐恁時節鶴馭雲降王母。

△元日朝賀

一聲鶯報上林春﹐五更雞唱扶桑曉。賀三陽萬國來朝﹐踐天街車馬知多少﹐端的便塞滿東華道。

【滚繡球】赤羽旗疏刺剌風尙髙﹐丹墀陛濕浸浸雪未消﹐金鑾殿淡氤氳瑞煙繚繞﹐玉獅鑪香馥馥蘭麝風飄。銀酥蠟明燦燦金蓮護絳綃﹐采鸞扇微影影靑鸞纛翠翹﹐氍毹錦軟茸茸平鋪著寶街復道﹐珊瑚鉤滴滴澑髙簇起繡幕珠箔。九龍車霞光閃閃明芝蓋﹐五鳳樓日色瞳瞳映赭袍﹐隱隱鳴鞘。

【倘秀才】鷺班文僚武僚﹐熊虎隊龍韜豹韜﹐八府三司共六曹。象牙牌犀角帶﹐龜背凱雁翎刀﹐有丹靑怎描﹖

【脫布衫】椒花頌萬代歌謠﹐柏葉杯九醞葡萄。茵陳簇雕盤翠縷﹐金花插玳筵宮帽。

【小梁州】一派仙音奏九韶﹐端的是錦瑟鸞簫。紅牙象板紫檀槽﹐中和調﹐天上樂逍遙。

【幺篇】瑤池靑鳥傳音耗﹐說神仙飛下丹霄。一个个跨紫鸞﹐一个个騎黃鶴﹐齊歌齊笑﹐共王母宴蟠桃。

【尾聲】麒麟來三島﹐蠻貊貔貅靜四郊。刁鬥無驚夜不敲﹐露布無文送靑鳥。弼輔移承盡所學﹐虹气夔龍不憚勞。端拱無爲記舜堯﹐祝壽年年拜天表。

△題梧月堂

向朝陽春長鳳枝新﹐拂靑霄根托龍門盛﹐覆髙堂蒼玉亭亭。素華朱戶相輝映﹐占人間一片淸虛境。

【滚繡球】靑藹藹參差繞翠楹﹐光朗朗玲瓏透碧欞﹐密匝匝護濃陰玉池金井﹐輕拂拂蕩微風幽韻繁聲。髙聳倉蔚藍天畫不成﹐寬綽綽廣寒宮夜不扃扃﹐滴澑澑掛雕檐一輪寶鏡﹐明閃閃映珠箔萬葉光晶。舞翩翩九苞迷靑瑣﹐嬌滴滴半夜嫦娥下紫淸﹐萬種幽情。

【倘秀才】銀牀淨繽紛落英﹐碧天朗扶疏弄晴﹐夜色秋光一樣明。繞枝烏不定﹐搗藥兔長生﹐塵居的自省。

【脫布衫】肅金莖白露泠泠﹐金鑪香霧冥冥。近雕甍珠星淺淡﹐揭朱簾玉河澄映。

【小梁州】虛敞似瑤臺十二層﹐滿目空淸。金精光射玉壺冰﹐軒窗靜﹐何用九枝燈。

【幺篇】一襟瀟灑多情興﹐久已後蛻骨超形。漏漸殘﹐人初靜﹐雕欄獨憑﹐揮手喚長庚。

【隨煞尾】休言五柳誇幽勝﹐未羨三槐播令名。自是髙人樂意縈﹐衿帶仙家白玉京。無竹無絲亂視聽﹐逸典奇書自幽詠。料得無因駐淸景﹐棲息盤桓不暫停﹐不由人踏破瓊瑤半階影。

【黃鐘】醉花陰

△離思

銀甲挑燈玉荷小﹐黃篆冷香沈繡閣。淸耿耿夜迢迢﹐寒透朱箔﹐倚枕和衣倒。紗窗外雨瀟瀟﹐我則見葉落閒庭風自掃。

【喜遷鶯】

聽風聲雨哨﹐小簾櫳分外寂寥﹐難熬。更深夜迢﹐則聽的檐馬玎不住敲。幾般兒廝鬥炒﹐一會家腸荒腹熱﹐一會家心癢難揉。

【出隊子】想才郎容貌﹐另一樣丰韻標。他生的恬恬淨淨不輕喬﹐更那堪老老成成不做作﹐灑灑瀟瀟﹐比別人不混濁。

【幺篇】論聰明俊俏﹐作詩賦用盡巧。編捏成裁冰剪雪字低髙﹐言談處巽玉噴珠舌上挑﹐咽作處換气偸聲礻肯巧。

【刮地風犯】則爲你骨淨容恬﹐引的人魂離殼。兩情濃似漆如膠﹐行坐處似美玉連環套﹐幾時曾離了分毫。每日家夢斷魂勞﹐他與我綠窗歡笑﹐他與我鏡臺同照。我驚鬢﹐他畫眉﹐並肩緊靠。似靑筠間碧桃﹐一對兒鳳友鸞交。

【西門子】步花陰幾度臨池招﹐他和俺似鴛鴦比並嬌。撒地百般人行要﹐半撒嗔半撒囂。他生的動靜兒別﹐才貌兒標﹐論宮商井井皆有條。他生的動靜兒別﹐才貌兒標﹐善將那琵琶按六幺。

【古水仙子】我﹑我﹑我﹐自忖度﹐是﹑是﹑是﹐曾記得歡娛那一宵。俺娘鐵石心腸﹐更狠如虎豹﹐將﹑將﹑將﹐好姻緣成架閣。他﹑他﹑他﹐一密裏鏟快鋼鍬﹐焰騰騰烈火燒襖廟﹐翻滚滚水淹桃源道﹐呀﹑呀﹑呀﹗生拆散鳳鸞交。

【商調】集賢賓

△友人愛姬爲權豪所奪復有跨海徵進之行故作此以書其懷

鶯花寨近來誰戰討﹐這兒郎懸寶劍佩金貂。燕子樓屯合著鎧甲﹐雞兒巷簇擁著槍她。麗春園萬馬蕭蕭﹐鳴珂巷眾口嗷嗷﹐將一座玩江樓等閒白占了。他道是特欽丹招﹐穿花掖鳳鳥﹐跨海斬鯨鰲。

【逍瑤樂】六韜三略﹐也則待制勝量敵﹐卻做了幽期密約。陣馬咆哮﹐比販茶船煞是粗豪﹐將俺這軟弱蘇卿禁害倒。統領著鴉靑神道﹐將散蜂媒蝶使﹐烘散燕子鶯兒﹐拆散鳳友鸞交。

【梧葉兒】𨿽不是糟糠婦﹐休猜做花月妖。又不曾諳海島慣風濤﹐把舵春纖嫩﹐扶篙筋力小。恁待去徵遼﹐沒話說軍期誤卻。

【金菊香】

他將絳綃裙籠罩著錦徵袍﹐銀鎧甲纓聯著珠絡索﹐鐵兜鍪壓損了金鳳翹。攺盡了風標﹐全不似海棠嬌。

【醋葫蘆】槍攢呵玉臂擎﹐箭來呵羅襪挑。丁香舌葉似劍吹毛﹐連珠炮被窩兒裏聒破腦。知音的都道﹐我不信建頭功先奏你个女妖嬈。

【二】鉸靑絲纏做弩弦﹐裁香羅衲做戰襖。補旗幡絞斷翠裙腰﹐金瘡藥細將脂粉調。都是些風流功效﹐他則想五花誥飛下紫宸朝。

【三】叫喳喳錦纜移﹐鬧垓垓畫槳搖。那里取明眸皓齒姆軍稍﹐更做道孫武子教得來武藝髙。止不過提鈴喝號﹐抵多少碧桃花下坐吹簫。

【四】他戀著篷窗下風致佳﹐舵樓中景物饒。棹歌聲裏樂陶陶﹐辱沒殺鋪紅苦綠翡翠巢。怕不道相偎相抱﹐那里也芙蓉帳暖度春宵。

【五】晚風涼篥鳴﹐曉星沈鼙鼓敲。熱樂似銀箏象板紫檀槽﹐則學的君起早時臣起早。白鷗冷笑﹐倒惹的黑漫漫殺气蜃樓髙。

【隨煞】奶奶得了些賣陣錢﹐哥哥占了些勞軍鈔。他向這海神廟多買好香燒﹐但只願一年一度徵海島。休忘了將軍的旗纛﹐他是个玉門關舊日的莽班超。

△客窗值雪

倚龍泉數聲長嘆息﹐遊子去何期。添一歲長一分白髮﹐治一經飽一世黃齏。風凜凜歲晚江空﹐雪漫漫天闊云低。對梅花嘆人猶未歸﹐觀不足嚴凝景致。玉壺春灩灩﹐銀海夜淒淒。

【逍遙樂】

客窗深閉﹐止不過香炷龍涎﹐茶烹風髓﹐紙帳低垂。早難道翠倚紅偎﹐冷暖年來只自知﹐捱不徹淒涼滋味。鴛鴦無夢﹐鴻雁無音﹐靈鵲無依。

【金菊香】看別人吹簫跨鳳上瑤池﹐乘興扁舟訪剡溪。眞仍是平地白雲三萬里﹐堪畫堪題。水晶宮翻做素玻璃。

【尾聲】調琴演楚騷﹐研朱點《周易》。風流似黨進﹐終日醉如泥。磨龍香拂花箋呵凍筆﹐揮寫就乾坤淸气﹐著人道老袁安猶自說兵機。

【般涉調】哨徧

△新建構欄教坊求贊

聖徧飛龍當日﹐火精焰焰光天徳。三尺劍一戎衣﹐笑談間平吞了萬里華夷。二气裏﹐八荒躋壽。四海涵春﹐酉酉出雍熙治。都會金陵佳麗﹐魯麟呈瑞﹐周鳳來儀。天香蕩酒旗風﹐甘露調和落花泥。拽塌了旌旗﹐打滅了烽塵﹐銷溶了劍戟。

【耍孩兒】赤緊的教坊司獨占了陽和地﹐越顯得鶯花艷美。眞乃是紫微宮殿樂星集﹐另巍巍創立个根基。方位裏都按著郭景純經天偉地陰陽訣﹐規矩上不離了魯公輸邁古超今造化機。昏晝裏無休息﹐響玎玎斧斤電掣﹐鬧垓垓鋸鏟星飛。

【七煞】瓦礫披蕩的平﹐風火墻壘砌得疾﹐百年便作千年計。選良材砍盡了南山鐵幹霜皮木﹐搬巨磉撈徧了東海金星雪浪石。非容易﹐半空中觚稜�聳﹐平地上輪奐光輝。

【六煞】上設著透風月玲瓏八向窗﹐下布著滴星辰嵯峨百尺梯﹐俯雕欄目窮天塹三千里。障風檐細粼粼檐牙髙展文鴛翅﹐飛雲棟磣可可檐角髙舒惡獸尾。多形勢﹐碧窗畔蕩悠悠暮雲朝雨﹐朱簾外滴澑澑北斗南箕。

【五煞】門對著李太白寫新詩鳳凰千尺臺﹐地繞著張麗華洗殘妝胭脂一派水﹐敞南軒看不盡白雲掩映鐘山翠。三尺臺包藏著屯鶯聚燕閒入窟﹐十字街控帶著踞虎盤龍舊帝基。柳影濃花陰密﹐過道兒緊欄著朱雀﹐招牌兒斜拂著烏衣。

【四煞】這壁廂酒肆裏笙歌聒耳來﹐那壁廂廂渲房中麝蘭撲鼻吹﹐隔離五雲宮闕無多地。鼓兒敲普冬冬響隨仙仗迎��﹐板兒撒礻乞剌剌聲逐天風入鳳墀。八音備﹕土匏革木﹐絲竹金石。

【三煞】豁達似彩霞觀金碧妝﹐气槪似紫雲樓珠翠圍﹐光明似辟寒臺水晶宮裏秋無迹﹐虛敞似廣寒上界淸虛府﹐廊��兜率西方極樂國。多華麗﹐瀟灑似蓬萊島琳宮紺宇﹐風流似昆侖山紫府瑤池。

【二煞】捷劇每善滑稽能戲設﹐引戲每葉宮商解禮儀﹐妝孤的貌堂堂雄糾糾口吐虹霓气。付末色說前朝論後代演長篇歌短句江河口頰隨機變﹐付淨色腆囂龐張怪臉發喬科店冷諢立木形骸與世違。要扌朵每未東風先報花消息﹐妝旦色舞態裊三眠楊柳﹐末泥色歌啖撒一串珍珠。

【一煞】王孫每意懸懸懷揣著賞金﹐郎君每眼巴巴安排著慶賞囗﹐跳龍門題雁塔懸羊頭踏狗尾一个个皆隨喜。紮礻覃的亞著肩疊著脊傾著囊倒著產大拚白雪銀雙鎰﹐妝孤的爭著頭鼓著腦舒著眉睜著眼細看春風玉一圍。權當个門山日﹐名揚北冀﹐聲播南陲。

【尾】托賴著九重雨露恩﹐兩輪日月輝。這構欄領鶯花獨鎭著乾坤內﹐便一萬座梁園也到不得。

【仙呂】賞花時

△送友人入全眞道院

世路崎嶇鳥道分﹐人海蒼茫鯨浪奔。喧馬足鬧車塵﹐麻姑笑哂﹐落日又黃昏。

【幺】金穀繁華夢裏身﹐銅柱陳芳紙上文。能黼黻會經綸﹐先生議論﹐少不得髙冢臥麒麟。

【賺煞】旣悟死生機﹐例得淸平分﹐眞乃是羲皇上人。散誕似攜家傍鹿門﹐老生涯經卷鑪薰。指乾坤﹐作幔爲ブ﹐臥吸扶桑五花暾。等待著黃粱飯滚﹐碧桃春近﹐笑吹簫管上昆侖。

△送人應聘

五彩雲開丹鳳樓﹐萬雉城連白鷺洲。天塹望東流﹐天長地久﹐今古帝王州。

【幺】虎豹關深肅劍矛﹐鷺班趨拜冕旒。郎廟總伊周﹐靑雲趁逐﹐猶自臥林丘。

【賺煞】旣奉紫泥宣﹐合拂斑衣袖﹐正桂子西風暮秋。整頓著千尺絲綸一寸鉤﹐笑談間釣出鰲頭。莫遲畱﹐壯志應酬﹐不負平生經濟手。穩情取金花玉酒﹐銀章紫綬﹐教人道「鳳凰臺上鳳凰遊」。

△送友人觀光其人姓劉

弄柳拈花手倦擡﹐說雨談雲日倦開。須髮已斑白﹐鳳流頓攺﹐懶過汝陽齋。

【幺】我待要買斷了嚴陵一釣臺﹐請佃了陶潛五柳宅。日日訪吾儕﹐水邊山側﹐詩酒共開懷。

【賺煞】爭柰世情別﹐幸遇知音在﹐同是天涯倦客。爲愛皇都春正好﹐夢魂兒長繞秦淮。何況近年來﹐十二天街﹐舞榭歌臺一字擺。嬌滴滴濃香艷色﹐花撲撲月宮仙界﹐眞乃是勝劉郎前度到天臺。

△戲賀友人新娶

昔日東華聽曉籌﹐今日西湖艤釣舟。書劍暫淹畱﹐呼朋喚友﹐不減少年遊。

【幺】翠袖分香行處有﹐彩筆生花夢境熟。詩酒自優遊﹐評花問柳﹐待選鳳鸞儔。

【賺煞】紅絲幔護嬋娟﹐玉鏡臺通姻媾﹐證果了乘龍配偶。霧帳云屏龍畫燭﹐洞房深良夜悠悠。恁時節見嬌羞﹐弄一會溫柔﹐半幅香羅春在手。是必將艱難的事由﹐推辭的機彀﹐香腮直問到五更頭。

△送人回鎭淮安

鐵甕金墉壯九頭﹐銅柱樓船控百蠻。江漢靜波瀾﹐邊庭事簡﹐烽燧報平安。

【幺篇】細柳藏鶯春色闌﹐秋水涵龍劍气寒。含笑上雕鞍﹐峨峨將壇﹐只在五雲間。

【賺煞尾】金佩虎ひ香﹐寶帶驪珠燦﹐西望陽關意懶。堪愛江花如送徵鞍﹐趁東風亂撲旗幡。寸心丹﹐綠鬢朱顏﹐他日麒麟作畫看。向瓜洲上灘﹐近石城西岸﹐賦詩橫槊度龍灣。

【南呂】一枝花

△春思

嫩寒生花底風﹐淸影弄簾間月﹐亂紅撲窗外雨﹐香絮滚樹頭雪﹐影物奇絕﹐誰不道富貴千金夜﹐我翻做淒涼三月節。懷故人萬里離別﹐負東君一番艷冶。

【梁州】相思鬼皮膚裏打劫﹐睡魔神眼睫上盤踅。可正是多情自作風流孽。錦鴛翎活扯﹐丹鳳頸生扌絕﹔並頭花揉碎﹐合歡樹攀折。升仙橋閃卻車︷﹐武陵溪下樁撅。聲沈佩玉玎﹐塵滿釵金蹀躞﹐香殘褥錦重疊。想者﹐覷者。冷淸淸空落下讀書捨﹐越間闊﹐越情熱。你便是一寸肝腸一寸鐵﹐也害得癡呆。

【餘音】本待向楚王宮半緘剩雨殘雲赦﹐怎下的海神廟告一道追魂索命牒。不是我怪膽兒年來太薄劣﹐將枕邊廂話兒說﹐把被窩兒裏賺啜﹐都寫做殷勤問安貼。

△夏閨怨

燕泥沾白象牀﹐麝塵暗冰蠶褥﹐螢燈照靑瑣窗﹐蛛网絡碧紗櫥。一弄兒蕭疏﹐鏡里人何處﹐樽前誰是主﹖淒涼煞錦水鴛鴦﹐寂寞了雕籠鸚鵡。

【梁州】下幾點梅子雨間一行情淚﹐蕩幾陣藕花鳳助一口長吁。幾般兒堪寫入傷心靈。金步搖花殘蹀躞﹐玉搔頭綫脫珍珠﹔薔薇露羞和膩粉﹐蘭蕊膏倦攬瓊酥。上妝樓一步一个趑趄﹐指長亭一望一个糊突。紫香囊徒效殷勤﹐白紈扇空題詩句﹐錦回文枉費工夫。咱兩處曠夫﹐怨女。料應來昏配了姻緣薄﹐多間別﹐少完聚。抵多少夫在蕭關妾在吳﹐鳳只鸞孤。

【罵玉郎】也是我孜孜的攛斷他學幹祿﹐嗟行事﹐悔當初﹐多情卻被列情誤。喚不應離恨天﹐塡不滿憂怨海﹐趕不上相思路。

【感皇恩】這些時鬼病揶揄﹐更那堪睡魔追逐。軟兀刺弱身軀﹐顚不刺喬證候﹐干支刺瘦肌膚。無半點歡娛分福﹐純一味鰥寡孤獨。叮嚀話總虛詞﹐斷腸詩成故紙﹐平安信似休書。

【采茶歌】他指望八仙圖﹐我貪愛七香車﹐猶恐怕黃金窯變了漢相如。蓍艸占來爻反覆﹐卦綫兒磨得字模糊。

【尾聲】𨿽忘了並頭蓮空房獨守心常苦﹐也合想連理枝嫩綠成陰葉未枯。手抵著牙兒自猶豫﹐幾時得ゐ惶業足。多管是淒涼限促﹐不由人蘸綠亭前放聲兒哭。

△客中奇遇寄情代友作

風月長存一寸心﹐雨雲又作三春夢﹔靑鳥不傳千里信﹐落花空恨五更風。想當日旅館相逢﹐取次間諧鸞鳳。實心兒擔怕恐﹐瞞不過紗窗下半篝殘夜孤燈﹐喜的是羅帕上數點芳春嫩紅。

【梁州】磣可可言誓海深如渤﹐熱刺刺設盟山髙似崆峒。經幾番柳驚花顫嬌團弄。金解麝蘭馥馥﹐寶釵橫雅髻髻﹔粉汗濕耨聲悄悄﹐羅襪翹底樣弓弓。實承望效鴛鴦百歲和同﹐不提防賦驪駒兩字西東。又不比卓王孫聽琴聲慕相如發忠﹐張延賞招贅時嘆韋臯命窮﹐賈公閭偸香處知韓壽情濃。自非﹐懵懂。沒來由信流鶯喚出桃源洞﹐越懊惱越疼痛。回首關河幾萬重﹐無計相從。

【尾聲】全不想上陽關登雲路紫驑蹀躞催絲﹐長則待諧姻眷開玳宴翠袖殷勤捧玉鐘。寄與那閒打牙的相知幕譏諷﹐少不的淒涼卷終。風流命通﹐恁時節花燭蘭房慢慢的寵。

△贈教坊殊麗

眼舒隨意花﹐髻插忘憂艸﹐手拈紅麝尾﹐口裏紫檀槽。一撮兒嬌嬈﹐常記得陽臺夢曾奚落﹐武陵溪猶撞著。人都道綺羅鄕再長个卿卿﹐我猜做風流地重生个小小。

【梁州】說窈窕端然窈窕﹐待苗要不甚苗備。向樽前徹膽兒包藏著俏。肌雪瑩勻勻粉膩﹐臉霞酣淡淡紅潮。豆﹛艸寇﹜小半含玉蕊﹐丁香嫩一點春嬌。舞衣輕燕體飄飄﹐歌喉細鶯語。縷金環嵌八顆珠﹐交股釵裊雙頭鳳翹﹐淩波襪蕩六幅鮫綃。老陶﹐見了。少不得剖肝腸再寫段《風光好》﹐年紀兒正芳妙。縱捨千金度一宵﹐沒福也難銷。

【尾聲】燭熒煌香鋪張个夜月芙容幄﹐錦纏聯金絡索搭苫个春風翡翠巢。我是鑑樂的酸丁最公道。遮莫將丹靑畫描﹐詞章品藻﹐兀的般解語花生香玉世間少。

△贈素云

輕柔縞淡妝﹐縹渺瑤華動。分開山霧紫﹐衝破海霞紅。溶溶﹐聚散如春夢﹐飄零似轉蓬。離恨開幾弄兒昏迷﹐風流地一遭兒亂擁。

【梁州】可怎麼黃鶴樓頭不遇﹐常則是靑山畫裏相逢。淡丰姿沮得个人知重。籠夜月梨花庭院﹐弄春陰楊柳簾櫳。謳淸歌依依金屋﹐舞霓裳隊隊瑤空。又不肯化甘霖相趁遊龍﹐常則待帶斜陽常背徵鴻。沒亂煞老梁公歸興淒淒﹐吸畱煞忄芻謝安芳心冗冗﹐奚落煞悶襄王佳會匆匆。好風﹐怪風。繞天涯幾度相迎送。不落錦胡洞。多在巫山十二峯﹐無影無蹤。

【尾聲】一任他漫天巧結銀河凍﹐半霎兒滿地平鋪素剪絨﹐則落得髙臥先生恣摶弄。向瀛洲海東﹐入蓬萊洞中﹐煞彊似太嶽祠中受恩寵。

△嘲素梅

休言白玉堂﹐怎知黃金鼎﹖難栽瑪瑙坡﹐宜插水晶瓶。索笑爲生﹐冷淡偎村徑﹐朝昏傍驛亭。常則是采薪夫覓覓尋尋﹐那里取惜花客潛潛等等。

【梁州】琴譜內又不將宮商剔撥﹐角聲中常則是趁鐘鼓悲鳴。我將他根腳兒從頭省。大庚嶺多年的魑魅﹐羅浮山舊日的妖精﹔東閣外移來的異種﹐西湖上流出的殘英。虛提著玉潔冰淸﹐空落得雪虐霜陵。孟浩然見了呵了吟鞭﹐趙光普覷了呵罷了諫諍﹐楊補之畫了呵唬了魂靈。試聽﹐他本情。未成實先有酸心病﹐可知道楚大夫廝奚幸。萬吉《離騷》不入名﹐枉自飄零。

【尾聲】打不動裁冰剪雪林和靖﹐衝不過擊玉敲金宋廣平﹐縱泄漏春光也不漧淨。趁風淸月明﹐恐天寒地冷﹐則不如收拾橫斜水邊影。

△贈明時秀

星靨靨花鈿簇翠圓﹐黑вв云髻盤鴉小﹔金閃閃襪鉤舒鳳嘴﹐玉搖搖釵燕裊雞翹。一撮兒嬌嬈﹐恰蓓蕾丁香萼﹐又葳蕤豆蔻梢。錦繡額贈新題走蚓驚蛇﹐丹靑幀摸巧樣回鸞舞鶴。

【梁州】惹嬌云招嫩雨十二樓前競賞﹐喚春風呼夜月三千隊裏爭髙。向人前所事包藏著俏。迷下蔡惑陽城的嫵媚﹐赴髙唐鬧廣寒的風標﹔冠薛濤壓秋娘的聲價﹐傲馮魁憐雙漸的心苗。五陵兒沒福也難消﹐三般兒巧筆也難描。袒春衫似梅花雪捏就酥胸﹐忄寶帶似藕花風吹來麝腦﹐沁香汗似梨花露濕透鮫綃。想著﹐他自度。更有那家傳口授的閒談笑﹐記不眞詠不到。則除是於入桃源走一遭﹐恁時節不落分毫。

【尾聲】錦窩巢雲屏霧帳重圍繞﹐花胡洞翠檻朱欄巧結縛﹐況值著媚景明時暢歡樂。我將他風流窨約﹐行藏品藻﹐集主靑樓賣弄到老。

△贈美人號展香綿楊鐵笛爲著此號

芳姿膩膩嬌﹐素質娟娟淨。綢繆無限絮﹐繼續有餘情。天付聘婷﹐純一味溫柔性﹐縱丹靑畫不成。軟耨耨堪宜梅雪同心﹐白靄靄不與梨花共影。

【梁州】價重如齊紈魯縞﹐名髙似蜀錦吳綾。惜花人故把楊花並。纏聯月戶﹐繚繞云屏。昏迷客路﹐散漫郵亭。最關情眼底飄零﹐不由人掌上奇擎。飛曉日又不曾牽惹遊絲﹐隨暮雨又不曾沾粘落英﹐趁東風又不曾化作浮萍。幾回﹐自省。過靑春誰與憐薄命﹐空落得舊名姓。人都道十二瑤臺夜不扃﹐逃下的飛瓊。

【尾聲】若能夠半絲兒系足爲媒聘﹐煞彊似幾縷同心結志誠。常記得雪虐風陵夜初靜﹐孤眠的慣經﹐知音的試聽﹐有他呵便凍死了梅花愁甚麼被窩兒冷。

△贈美人

緣底事謫離方丈臺﹐是誰人賺出桃源洞﹐何日裏拜辭王母殿﹐甚風兒吹下廣寒宮。驀地相逢﹐眼眩亂魂飛動﹐方信道仙凡路可通。內家妝都猜是金屋嬋娟﹐前生業卻做了靑樓愛寵。

【梁州】蝤蠐頸淨勻粉膩﹐豆蔻梢軟耨春濃。更說甚海棠露胭脂重。綃袖薄腕籠溫玉﹐酒顏酡肋暈輕紅﹔腰束素裙拖暖翠﹐眼涵秋水點星瞳﹔口脂薰蘭气衝衝﹐胸酥漬香汗溶溶。登臥榻一團兒雪壓氍毹﹐對妝臺一朵兒花生鏡容﹐浴溫泉一泓兒水浸芙蓉。自疑﹐自懂。只恐是沾雲雨陽臺夢﹐梨園內萬人眾。煙月排場錦繡叢﹐別樣春風。

【尾聲】賦佳人的宋玉堪題詠﹐圖仕女的崔徽枉費工。常記席上樽前那些陪奉﹕喜孜孜捧著玉鐘﹐嬌滴滴擎著笑容﹐端的是壓盡人間麗情鐘。

△自省

黑漫漫離恨天﹐白漭漭迷魂海﹐鬧垓垓風月場﹐昏慘慘雨雲臺。天與安排﹐都變做鶯花界﹐單捱著聰明的撞入來。枕畔言糊突了胸襟﹐花下酒消磨了气色。

【梁州】我待將玩江樓風流再整﹐誰敢把麗春園時價髙擡﹖這幾般兒癥候年年害。並頭蓮忙折﹐連理樹勤栽﹔相思夢不覺﹐囫圇謎難猜。眼睛兒盼行雲不離書齋﹐魂靈兒趁東風先到花街。知自知虛脾枉自溫存﹐笑自笑訕臉偏禁打摑﹐怪自怪癡心不服燒埋。待開﹐怎開﹖我則索皂紗巾護了天靈蓋﹐赤緊的做鴇兒不寬大。但有个權勢的姨夫大塊子扌只﹐便笑靨兒攢腮。

【尾聲】妝孤的已受王魁戒﹐贍表的休誇雙漸才﹐這兩年達時務的玄機恰參解。朱顏半衰﹐黑頭漸白﹐猶兀自無倒斷的著迷甚時攺。

△贈人

麒麟閣上臣﹐虎豹關中將﹐名髙金殿客﹐貴壓紫薇郎。玉立昂昂﹐捧日月光天象﹐保山河壯帝鄕。紫金梁穩架滄溟﹐白玉柱髙擎廟堂。

【梁州】醉仙桃九重春色﹐拂禦鑪兩袖天香。風雲豪气三千丈。咳唾落珠璣顆顆﹐佩環搖金壁鏘鏘。奇略飽陰陽經訣﹐壯懷吞星斗文章。擁貔貅銀鎖光芒﹐動龍蛇赤羽飛揚。叱吒間淨中原狐兔之塵﹐指顧裏蕩西戎犬羊之黨﹐笑談中定邊陲蠻貊之邦。遠方﹐近方。黃童白叟知名望﹐一人下萬人上。鐵券丹書姓字香﹐萬代輝光。

【尾聲】玉醍醐金叵羅肉臺盤气氤氳香靄蓮花帳﹐錦罘ぜ珠珞索翠氍毹光燦爛春生柿蒂堂﹐曾受用風流黑頭相。對槐陰晝長﹐趁荷香晚涼﹐一派笙歌洞天裏響。

△同前意

巍巍九鼎臣﹐落落三臺位﹔飄飄七步才﹐密密五兵機。門第相輝﹐俯仰諧天意﹐經綸合聖規。書架插三萬舊日牙簽﹐武庫列十二淸霜協戟。

【梁州】翰墨奪人間錦鄕﹐咳唾落天上珠璣。統雄藩肅鎭西南裔。紫泥詔符分銅虎﹐碧油幢纛散紅嫠。金麒麟繡蒙鎖甲﹐玉暾龍帶束宮衣。八卦營細柳深迷﹐五方旗鐵馬驕嘶。喜的是沙漠空狐兔塵淸﹐江海靜鯨鯢浪息﹐宮殿髙燕雀風微。授之以徳﹐用之以禮。因此上太平天子無爲治﹐咫尺間九重內。喚得春來艸木知﹐萬物熙熙。

【尾聲】金甌應已藏名諱﹐麟閣終當繪像儀。寄語公明董狐筆﹕比及待論功賜邑﹐銘彜勒石﹐先築沙堤四十里。

△子弟每心寄靑樓愛人

芳卿細細聽﹐賤子明明道。雨雲𨿽念想﹐風月不堅牢。月夜花朝﹐兩地成耽閣﹐虛飄飄何日了。吐蛛絲鎖不住蝶使蜂媒﹐銜燕泥對不就鸞窩鳳巢。

【梁州】怕不道甜膩膩恩情怎捨﹐瞞不過響禮法難饒。赤緊的一身萬事縈懷抱。椿萱衰邁﹐松菊蕭條﹔雲山縹緲﹐煙水迢遙。則落得鶯燕呼招﹐怎能夠琴瑟和調。恰便似劉晨誤入天臺﹐洛浦神遊漢臯﹐裴航夢斷藍橋。幾遭﹐窨約。旣知休怕甚鶯花笑﹐便做道娶之後怎發落。少不得畱與靑樓做散樂﹐倒不毛毛。

【尾聲】從今後休將錦字傳靑鳥﹐謾把綸竿釣巨鰲。不是我巧語花言廝推調﹐恁如今模樣正嬌﹐年紀兒又小﹐則不如覓个知心俊孤老。

△勸妓女從良

麗春園有世情﹐鳴珂巷無公論。愛村沙欺軟弱﹐嫌文墨笑溫純。別是个家門﹐飽暖隨時運﹐詼諧教子孫。伴風姨陪月姊甚日辭柵﹐覓花錢償酒債何年證本﹖

【梁州】妝鏡裏暗暗的添了白髮﹐酒席上飄飄的過了靑春。急回頭已是三十盡。粉褪了杏肋桃臉﹐涎幹了瓠齒櫻唇﹐塵暗了錦箏銀甲﹐香消了彩扇羅裙。恁待要片時間拔類超羣﹐則除是三般兒結果收因。招一个莽莊家便是良人﹐嫁一个窮書生便是孺人﹐苫一个俊孤答便是夫人。小生﹐暗忖。如今的這女娘每一个个口順心不順﹐多詭詐少誠信。直待紅鸞活現身﹐可不道好景因循。

【牧羊關】試點檢鶯花薄﹐細摩挲煙月文﹐眞乃是有奇花便有東君。玉簫女結韋臯兩世絲蘿﹐蘇小卿配雙漸百年眷姻。謝天香遂卻耆卿志﹐李亞仙疼煞鄭生貧。薛瓊英大享著奢華福﹐韓素梅深蒙雨露恩。

【尾聲】你畢罷了柳衢花市竹歌陣﹐我準備著鳳枕鴛幃錦繡ブ﹐縱然道板障的娘娘有些生忿﹐明放著玉鏡臺主婚﹐金花誥保親﹐不願從良的也算得个蠢。

△同前意

紅舒臉上桃﹐翠展眉間柳﹐粉溶肌雪膩﹐綠鬢云稠。一撮兒風流﹐帶綰金雙扣﹐鞋彎玉一鉤。紫綃濃紅錦腰圍﹐銀股釧珍珠臂韝。

【梁州】據標格是有那畫閣蘭堂的分福﹐論嬌羞怎教他舞臺歌榭裏淹畱。則落得閒茶浪酒相迆逗。昨日逢故友柳邊開宴﹐今日送行人花下停舟。這壁急攘攘鶯招燕請﹐那廂鬧烘烘蝶趁蜂逐。恰則待熱心腸相和相酬﹐也合想業身軀無了無休。我勸你滑擦擦捨身崖想个逃生﹐昏慘慘迷魂洞尋个罷手﹐磣可可陷入坑覓个回頭。二旬﹐左右。他則想春花秋月常依舊﹐試與恁細窮究。我則索先蓋座春風燕子樓﹐省也麼葉落歸秋。

【尾聲】誰不知蘇卿已嫁雙通叔﹐王氏偏憐秦少遊﹐咱兩个沒添貨的姻緣廝成就。天長地久﹐鸞交鳳友﹐再不教你鳴珂巷路兒上走。

△贈玉芝春

休言雨露恩﹐不假陽和力。自天能長養﹐無地可栽培。素質香肌﹐正遇承平世。比春花別樣奇。光膩膩出落著風流﹐淸淡淡包含著旖旎。

【梁州】人都道秦弄玉生成標格﹐我猜是許飛瓊托化的容儀。誰承望天風吹落鶯花地。承徳墀無緣拜識﹐甘泉宮有句褒題。謝安石多曾稱譽﹐夏黃公聊得充饑。向花神試問个眞實﹐檢春工自有个髙低。風韻似軟刺答石上猗蘭﹐雅淡似矮婆娑朋中老桂﹐溫柔似瘦伶仃雪裏寒梅。有誰﹐認得。九莖三秀眞祥瑞﹐相遇是何日﹖但能夠分得微香到酒杯﹐不枉了玩賞忘歸。

【尾聲】旣不能貯雕盤蒙錦帕擎將手掌輕憐惜﹐也消得依畫閣近蘭堂著个欄幹謹護持﹐春日春風莫虛費。你道是浮花浪蕊﹐他須是靈根異卉﹐恰不道一夜瓊花落無迹。

△贈玉馬杓

堪嗟和氏冤﹐莫訝相如亻贊。旣酬雍伯志﹐何慮範增嫌。想象觀瞻﹐雀尾樣其實欠﹐鸕鶿名空自慊。有十分資質溫柔﹐無半點塵埃ネ染。

【梁州】溫石銚徒勞磨渲﹐鑌鐵鉤本費錘鉗。似剜出一團酥更壓著瓊花艷。潑新醅分開綠蟻﹐掬淸波蕩碎銀蟾。美聲雀髙如金斗﹐秀名兒近似珠簾。富石崇猶兀自等等潛潛﹐窮雙漸也則索讓讓謙謙。舀得些拔禾俠家計空空﹐兜得些偸花漢勞心冉冉﹐敲得些販茶商睡思懨懨。莫言﹐咱媚諂。麗春園誰敢待爭奢儉﹐漾不下抱不厭。縱然道夏鼎髙彜休將做寶貝店﹐也不似他情タ。

【尾聲】好向他萬花叢裏爲頭兒占﹐休教人百味廚中信手兒拈﹐恁時節添不上風流洗不了瑕玷。傾城的貌甜﹐連城的價添﹐穩情敢玩瓢戲的西施望風兒閃。

蓮卿王氏者﹐樓居瀟灑。余顏之曰﹕楚館凝眸﹐其所寄意

無乃對景興懷﹑歡情離思而已。因其請題﹐遂書此以贈焉

碧玲瓏透月窗﹐錦燦爛藏春帳﹔黑揩摸烏木幾﹐金嵌鏤紫檀牀。一片風光﹐勝壓鶯花巷﹐名髙煙月鄕。繡ブ舒並宿鴛鴦﹐雕奩鎖雙飛鳳凰。

【梁州】龍腦香生瑞靄﹐蝦須簾捲斜陽。動芳情多爲憑欄望。翠柳黃鸝个个﹐靑天白鷺行行﹔錦纜牙檣簇簇﹐金沙流水茫茫。但凝眸漸覺彷徨﹐忽縈懷又索包藏。鎖魂橋芳艸地幾度離別﹐折柳亭拂塵會幾場宴賞﹐落花天殘燈夜幾樣思量。話長﹐意長。止不過弱紅嬌黛相偎傍﹐醞釀出雨雲況。可知道宋玉當年爲發揚﹐賦作《髙唐》。

【尾聲】金鸞橫玉燕都誇楚館風流樣﹐蟠龍髻掃翠蛾全勝巫山窈窕娘。常言道鑑柳評花不虛誑﹔似恁的蘭心蘊芳﹐蓮姿噴香﹐不由人濃蘸著霜毫細褒獎。

△詠素蟾

噪晴蛙枉叫嚎﹐脫殼蟬徒悲泣。縮項鯿空跳躍﹐攢毛蝟甚稀奇。將《山海經》窮推﹐出乎類拔乎萃﹐不在山不在水。美名兒滿天上人間﹐耍性兒傍星前月底。

【梁州】剔禿駕彩雲恰離瀛海﹐明滴澑趁淸風又下峨嵋。搗率霜仙藥的玉免偏知契。楊柳樓心弄影﹐娑欏樹底揚輝﹔竹葉樽中蕩漾﹐梅花窗外徘徊。煞彊似負靈蓍九尾神龜﹐更壓著叫扶桑三足天雞。活不刺大羅仙手掌上奇擎﹐矮婆娑翰林客硯池邊侍立﹐滑出律廣寒嬌寢帳裏追陪。我知﹐就是。多管是玉之精魄之气﹐那雅淡那淸致。可知道天寶三郎愛羽衣﹐險送了華夷。

【尾聲】嬋娟不假鉛華力﹐瑩潔應奪造化機。相思病的郎君若醫治﹐也不索評診脈息﹔更不須調和藥石﹐但能夠半點兒瓊酥救了你。

△嘲妓名佛奴

不參懵懂禪﹐先受荒淫戒。才離水月窟﹐又上雨雲臺。東去西來﹐還不了眾生債。竟說甚空是空色是色﹐苫亻來呵四十八願叮嚀咒誓﹐巴鏝呵五十三參容顏變攺。

【梁州】恰著老達摩泛蘆葉浪遊海國﹐又沾上阿羅漢覓桃花遠訪天臺。那里問當年摩頂人何在﹖超度了千家子弟﹐坐化了萬種嬰孩。則落得拈香剪髮﹐早難道滅罪消災。𨿽然道村馮魁布施些錢財﹐須不曾俏雙生供養在書齋。臥房兒伽藍殿般收拾﹐客院兒旃檀林般布擺﹐門面兒龍華會般鋪排。左猜﹐右猜。這渥窪水不曾曹溪派﹐那庵門甚寬大。但有龐居士般人兒莽注子扌只﹐便慧眼睜開。

【尾聲】張無盡气衝衝待打折了鶯花寨﹐韓退之嗔忿忿敢掀翻煙月牌﹐贏得虛名滿沙界。風月所狀責﹐教坊司斷革﹐疊配與金山寺江中販茶客。

△言志

自憐王粲狂﹐莫怪陳登傲﹔不彈貢禹冠﹐誰贈呂虔刀。十載靑袍﹐況值煙塵鬧﹐事無成人半老。黃金臺將喪斯文﹐白玉堂空懷故交。

【梁州】看鞍馬上諸公衮衮﹐聽刀戈下眾口嗷嗷。因此上五云迷卻長安道。曳裾休嘆﹐投筆空焦﹔題橋謾逞﹐擊楫徒勞。直鉤兒怎釣鯨鰲﹐悶弓兒難謝鵬雕。喜的是硯池內通流著千丈滄溟﹐詩卷裏包藏著九重宣詔﹐書樓上接連著萬里雲霄。𨿽道是淺識﹐寡學。這幾篇齊魯論也不下於黃公略﹐撚吟髭自含笑。矯首中天日正髙﹐豪气飄飄。

【尾聲】閒拈斑管學張艸﹐靜對黃花誦楚騷。等待新雁兒來時問个音耗﹔若說道董仲舒入朝﹐公孫弘見招﹐看平地風雷奮頭角。

△贈人

雍容黃閣姿﹐卓犖靑雲態。彷惶憂國志﹐慷慨濟時才。奉詔西來﹐衝闡霧臨邊界﹐駕天風下鳳臺。正正旗堂堂陣蛇鳥爭輝﹐轔轔車蕭蕭馬風雲動色。

【梁州】展其韜施其略孫吳是法﹐依於仁行於義周孔爲懷。經綸迥出諸藩外。八陣旗春營柳暗﹐七重圍夜帳蓮開。六鈞弓曉星迸激﹐雙龍劍秋水磨揩。轉儲胥周饋餉掌上裁劃﹐撫疲贏得營逸閫外驅差。玉免毫揮翰墨學足三冬﹐紫鸞誥敍勛舊恩封三代﹐丹墀陛列斑資步近三臺。偉哉﹐盛哉。況賴著巍巍聖徳乾坤大﹐露布馳玉關外。倒挽銀河下九垓﹐淨洗氛埃。

【尾聲】錄丰功褒盛績班班擬見銘鐘鼐﹐著芳聲垂後代歷歷終期絢竹帛。若報道東閣門前不妨礙﹐借尺地寸階﹐進一言半策﹐那時節吐气揚眉拜丰采。

△同前

心懷雨露恩﹐气稟乾坤秀。讀書尊孔孟﹐許國重伊周。得志之秋﹐文藝武皆窮究﹐正靑春正黑頭。孫吳略切切於心﹐齊魯論孜孜在口。

【梁州】瞻日月擡頭是鳳闕﹐會風雲閒步是龍樓。眞乃是祖生鞭不落劉琨後。千金買劍﹐五彩贊裘﹐七重圍帳﹐半萬戈矛。跨錦韉絲轡驊驑﹐擁鐵關金鎖貔貅。論文時蕓窗下摘句尋章﹐論武時柳營內調絲弄竹﹐消閒時花陰外打馬藏鬮。五行﹐本有。功名二字俱成就﹐能燮護會消受。一寸丹心答冕旒﹐愁甚麼建節封侯。

【尾聲】煙沮靑海城邊堠﹐兵洗黃河天上流﹐慶禍皇圖萬年壽。蠻夷殄收﹐戎狄遁走﹐恁時節描入麒麟畫工手。

△同前意

汪汪江海心﹐落落雲霄志。昂昂經濟才﹐矯矯郎廟姿。閫外行司﹐暫把牛刀試﹐播芳聲雷貫耳。匣中劍冰涵秋水芙容﹐腰間帶銀盤花荔枝。

【梁州】烽煙息朝廷有道﹐簿書閒公館無私。笑談間喚得春風至。昆季雍雍穆穆﹐友朋切切。禮法兢兢業業﹐規模念念孜孜。了公家無甚縈思﹐追歡樂有甚推辭。獵西山金僕姑錦袋雕弓﹐宴東閣銀鑿落瓊箏寶瑟﹐遊南陌紫叱撥玉轡靑絲。丈夫﹐似此。多管是胸中寸地平如砥﹐嘉瑞已天賜。庭上蘭孫與桂子﹐雨露滋滋。

【尾聲】於親已足平生志﹐許國應當少壯時﹐𨿽孝場忠但如是。抱金曳紫﹐承恩奉旨﹐穩情取勛業班班照靑史。

△雲山圖爲儲公子賦

長歌《陟岵》詩﹐飽玩《閒居賦》。倦聽花底鶯﹐羞見樹頭烏。日月居諸﹐又覺春光暮﹐對雲山彊自娛。白雲邊盼不見白雁來賓﹐靑山外等不至靑鸞寄語。

【梁州】云去也山容妥貼﹐云來也山色模糊。眞乃是一聲杜宇不知處。靑隱隱渾疑太華﹐白漫漫錯認蓬壺。黑黯黯難分吳越﹐綠迢迢不辯衡廬。云連山遠近相逐﹐山連云上下相續。可知道陸士衡醞釀做文章﹐王摩詰收拾在肺腑﹐狄仁傑迆逗出嗟吁。老夫﹐道歟。旣思親便索尋親去﹐愁險峻憚勞苦。卻把雲山寫作圖﹐於理何知。

【尾聲】心頭菽水何時足﹐眼底雲山甚處無﹐寸艸春暉自今古。但能夠靑山共居﹐白雲共鋤﹐才與雲山做得主。

△黃鶴樓

崢嶸倚上流﹐突兀當雄鎭。髙明臨大道﹐迢遞接通津。從去了鶴山仙人﹐千載無音信﹐丹靑再創新。架飛楹聯走拱不下班亻垂﹐敞天窗贊藻井堪攀翼軫。

【梁州】龜背織牛簾閃閃﹐鴛翎碧瓦鱗鱗。雕闌一目無之盡。洞庭半掬。云夢平吞。荊襄俯瞰﹐漢沔中分。長空遠水﹐光風霽月紛紛。呂巖笛夜夜聞音﹐陶令柳年年報春﹐崔顥詩句句絕倫。後人﹐議論。都道是物華勝壓東南郡﹐況與洞天近。降節瑯敖度彩雲﹐萬象騰文。

【尾聲】汀花岸艸春成陣﹐沙鳥風帆幕作羣﹐我待要閒躡金梯散孤悶。仰之北辰﹐俯之大坤﹐气勢髙寒立不穩。

△夢遊江山爲友人賦

蜀道難長懷李太白﹐廬山髙每羨歐陽叔。江曲折多詢郭景純﹐海周遭曾問木玄虛。吠剛來混一皇輿﹐萬里神遊去﹐何須覓坦途﹐腳到時選勝尋幽﹐眼落處興今慨古。

【梁州】圖得些風月情長沾肺腑﹐贏得些是非塵不到襟裾。分明記得經行處。躡蒼梧衝飛彩鳳﹐扣扶桑撼動金烏﹐登雁宕驚潛木客﹐涉龍門嘯起天吳。又不比悠悠泛一葉黃蘆﹐飄飄跨兩足靑鳧。散誕似李元貞松陰內幹祿求名﹐逍遙似趙師雄梅花下開樽按舞﹐廓落似淳於棼槐柯上架室安居。遮莫五湖﹐四瀆。釣竿直拂珊瑚樹﹐天地闊渺無路。撞入仙翁白玉壺﹐知他是紫府也那淸都。

【尾聲】濕淋浸滿身香露侵毛骨﹐吉玎過耳淸﹤風貴﹥響琚﹐驀然地睜破雙眸颯然悟。尙兀自鑪煙馥鬱﹐燈花恍惚﹐月在梧桐畫闌曲。

△題心遠軒

不從方外遊﹐且向寰中住。但能通大道﹐何必厭亨衢。吾愛吾廬﹐選得陶詩句﹐楣間籀字書。黃庭靜玩之無窮﹐靈源溢探之不足。

【梁州】七竅達八荒廣漠﹐一簾隔萬里空虛。誰不知方寸地無多物。玄參黃老﹐易論程朱。詩敲險怪﹐棋較贏輸。不聞滿耳喧呼﹐只宜竟日跏趺。恰枕肱悠悠夢繞華胥﹐不動腳默默神遊洛浦﹐才合眼飄飄身在蓬壺。本無﹐間阻。山林城市俱同路﹐解到此中趣。便覺吾生百慮疏﹐遐邇何如。

【尾聲】光風轉蕙春生戶﹐幽艸生香月到除﹐不離蒲團三二步。休道星躥月窟﹐遮莫天關地軸﹐垂拱之間在環堵。

△贈儒醫任先生歸隱先生善寫竹

江湖老姓名﹐風月閒人物。文章新制作﹐禮樂舊規模。暮景桑楡﹐杏林好春無數﹐橘泉甘樂有餘。一絲風曾釣鯨鰲﹐九轉丹恰成龍虎。

【梁州】核老聃千言道徳﹐問安期萬劫榮枯。常則怕白雲引入靑山去。包含丹篆﹐簸弄明珠。逍遙巾幘﹐懶散襟裾。𨿽不曾指南陽賣卻茅廬﹐少不得傍東湖苫个屠蘇。菊花枕滿頭香霧氤氳﹐梅花帳滿鼻香風馥鬱﹐蘆花被滿身香雪模糊。淡然﹐自足。可知道黃金不賣長門賦。將千畝渭川竹﹐寫作江南煙雨圖﹐暢不塵俗。

【尾聲】淸溪道士爲賓主﹐東裏先生問起居﹐謝卻紅塵是非路。淸茶自煮﹐濁醪旋沽﹐日日髙歌紫芝曲。

△卓文君花月瑞仙亭

靑裊裊垂楊近畫樓﹐響濺濺暗水流花徑。輕香風翻翠幌﹐光輝輝銀或射雕楹。悄悄冥冥﹐出繡戶瑤階靜﹐步蒼苔羅襪冷。翠袖薄玉臂生寒﹐金翹烏雲墮影。

【梁州】橫斗柄珠星燦燦﹐界勾陳銀漢澄澄。恰行到梧桐金井潛身兒聽。晃綠窗十分月色﹐隔幽花一片琴聲。明出落求鸞覓鳳﹐暗包藏弄燕調鶯。一字字冰雪之淸﹐一句句雲雨之情。賣弄他窮書生酸澑澑調美才髙﹐迆逗的俊女流急穰穰宵奔夜行﹐辱末煞老丈人羞答答戶閉門扃。那生﹐可稱。一崢嶸便到文園令﹐富貴乃天命。長門賦黃金價不輕﹐可知道顯姓揚名。

【尾聲】恰待要班趨北闕身初定﹐誰承望夢入南柯喚不醒﹐且休將《史記》裏源流細參訂。傳奇無準繩﹐關目是捏成﹐請監樂的先生自思省。

△素蘭

春含九畹芳﹐香得三湘瑞。名髙萼綠華﹐夢入鄭燕吉。𨿽然道滿目芳菲﹐不與羣芳比﹐羣芳自不及。有十分雅態幽姿﹐無半絲浮花浪蕊。

【梁州】包啞謎栽排了陶谷﹐寄情詩奚落煞張碩。誰承望天風吹落鶯花地。紫芽荏苒﹐丹穎葳蕤。檀心馥鬱﹐翠帶離披。也不弱月桂寒梅﹐便休題杜若江籬。日烘烘有綠艷醺酣﹐風似翠裙搖曳﹐露浸浸如香汁淋漓。若非﹐異卉。楚大夫怎肯紉爲佩﹐更一般甚淸致。緯天經地魯仲尼﹐也將他演入金徽。

【尾聲】旣不著珠簾翠幕深遮閉﹐也消得繡檻雕欄謹護持﹐試與知音細論議。恁待要筆尖上品題﹐眼皮上愛惜﹐則除是描入明窗畫圖裏。

△贈艸聖

括造化攢成赤免毫﹐挽滄溟磨徹烏龍墨。燦日月光搖玉版箋﹐吐煙雲香徹紫英石。四寶淸奇﹐瀟灑蕓窗內﹐風流蓮帳底。念孜孜八法八訣﹐意懸懸六書六體。

【梁州】指其掌畫其腹云崩露垂﹐得之心應乎手電走風飛。天然一筆無窮意。秋蛇春蚓﹐野鶩家雞。跳龍臥虎﹐渴驥猙猊。有陰陽偃仰精微﹐無偏枯向背支離。樂毅論太名箴敷揚出忠烈之風﹐逍遙篇孤雁賦醞釀出神仙之气﹐曹娥碑告誓文摸臨出孝弟之規。遮莫醒兮﹐醉兮。一揮一灑非遊戲﹐幹喜怒系明晦。可知道筆冢累累墨作池﹐名重京畿。

【尾聲】誰不道十年艸聖通三味﹐我則知一日偸閒測萬機。常聞得靑瑣髙賢自評議﹕比著那顏眞卿健筆﹐王右軍妙迹﹐眞乃是一色長天共秋水。

△題友田老窩

檜當軒作翠屏﹐月到簾爲銀燭。柳綿鋪白氈﹐苔綫展紫絨﹤毛莫﹥。四壁蕭疏﹐若得瑯護﹐何須藤蔓補。聽了些雨打窗下芭蕉﹐看了些日照盤中苜蓿。

【梁州】破陸續歇兩肘疲童灑掃﹐煙刺答漏雙肩老嫗供廚。主人自得其中趣。隔墻貫酒﹐鑿壁觀書。拾薪煮茗﹐賃輔載蔬。雀堪羅忙煞蜘蛛﹐鼠無蹤閒煞貍狐。寂寞似萊鞠縣範史云琴堂﹐虛敞似臨邛市馬相如酒壚﹐瀟灑似浣花溪杜子美茅廬。坦然﹐自足。地裏撥灰吟出驚人句。想石崇在金穀﹐止不過錦障春深醉綠珠﹐今日何如﹖

【尾聲】送將窮鬼出門戶﹐描取錢神入畫圖。但能夠半點陽和到喬木﹐管城子進取﹐孔方兄做主﹐翻蓋做十二瑤臺列歌舞。

△贈教坊張韶舞善吹簫

露萬籟沈﹐風淡淡三更靜。天空空千里水﹐月朗朗一壺冰。驀聞得何處簫聲﹐一曲中和令﹐其音協九成。嗚嗚然赤水龍吟﹐嚦嚦兮丹山鳳鳴。

【梁州】動蜿蜒幽壑潛蛟舞躍﹐感嬋娟孤舟嫠婦魂驚。多管是秦臺簫史曾參訂﹐低韻吐遊絲﹐柔腔度細縷縈縈。顚狂非落梅之趣﹐悠揚有折柳之情。七數明指法輕淸﹐六律諧音品和平。從今後柯亭館桓叔夏再莫橫笛﹐昭陽殿薛壽寧何勞按箏﹐緱山嶺王子晉不索吹笙。兀的般老成﹐藝能。不枉了天風吹散人間聽﹐消鬱悶發淸興。占斷梨園第一名﹐非雀非矜。

【尾聲】仰龍樓瞻風闕孜孜念念欽皇命﹐趁班隨鶩序落落疏疏見樂星﹐更那堪一點丹誠抱忠敬。常言道有麝自馨﹐無藍不靑﹐穩情取大寵著恩光輝鄕井。

△送車文卿歸隱

輕帆灩堆﹐瘦馬峨嵋棧。顚風洋子浪﹐落日太行山。地窄天慳﹐長恨歸田晚﹐徒悲行路難。平地間寵辱關心﹐故紙上興亡在眼。

【梁州】愁甚麼負郭田無二頃﹐喜的是依山屋有三間。一回頭萬事都疏懶。綠蟻樽澆平磊塊﹐紫鸞簫吹散愁煩。黃齏菜養成脾胃﹐靑精飯駐定容顏。岸天風烏帽翻翻﹐拂埃塵布袖斑斑。比鶴上人不馭飆輪﹐比山中相不登仕牌﹐比壺內翁不煉金丹。得閒﹐且閒。多管是鹿門龐老爲師範﹐擺脫了是非患。恰便似髙枕著昆侖頂上看﹐人海波瀾。

【尾聲】落紅階砌胭脂爛﹐新綠門墻翡翠寒﹐安樂窩隨緣度昏旦。伴幾个知交撒頑﹐尋一會淦樵調嗲﹐終日家龍鳳團香免毫蘸。

△贈會稽呂周臣

三千丈蕭蕭白髮生﹐七十歲楚楚靑衫舊。抱經綸無官朝北闕﹐買梨鋤有子事西疇。气稟淸修﹐玉聳雙肩瘦﹐胸涵一鏡秋。躡天根深地脈祕訣深微﹐步詩壇入酒社精神抖搜。

【梁州】瞻勝迹蓬萊山不離眼底﹐避危途太行路長在心頭。將古今吏穩都窮究。慕謝安髙邁﹐羨陶令歸休﹐愛戴逵灑落﹐學賀老風流。文房藝苑偏遊﹐藥欄花徑淸幽。披覽著種陵書半窗星斗光芒﹐張玩著輞川圖四壁煙雲馳驟﹐撥刺著嶧陽琴一簾風雨颼颼。淡然﹐自守。全勝他歸山指破麻袍袖﹐能燮護會消受。髙臥元龍百尺樓﹐萬事悠悠。

【尾聲】恰能夠天涯萍水同攜手﹐誰承望江上蒓鱸又買舟﹐少不的再敍離懷那時候。連牀秉燭﹐隔離喚酒﹐夜雨呼童剪春菲。

△贈錢塘鑷者

三萬六千日有限期﹐一百二十行無休息。但識破毫釐千里謬﹐才知道四十九年非。這歸去來兮﹐明是个安身計﹐人都道陶潛有見識。誰戀他花撲撲雲路功名﹐他偏愛淸淡淡仙家道理。

【梁州】打蕩著臨鬧市數椽屋小﹐滴澑著皺微波八尺簾低。自古道善其事者先其器。雪錠刀揩磨得利﹐花鑌鑷摶弄得輕疾﹐烏犀篦雕鎪得纖密﹐白象梳出落得新奇。𨿽然道事淸修一藝相隨﹐卻也曾播芳名四遠相知。剃得些小沙彌三花頂翠翠靑靑﹐摘得些俊女流兩葉眉嬌嬌媚媚﹐鑷得些恍郎君一字額整整齊齊。近日﹐有誰﹖閒遙遙寄傲在紅塵內﹐𨿽小道莫輕易。也藏著桑柘連村雨一犁﹐到大便宜。

【尾聲】從今後畢罷了半窗夜月樗蒲戲﹐洗渲了兩袖春風蹴リ泥﹐兀的般自在生涯煞是伶俐。你覷那蠅頭利微﹐也須是雞肋味美﹐不承望陳七子門徒剛剛的快活了你。

△旅中自遣

錦囊寬閒鳳琴﹐寶匣冷藏龍劍。篆香消閒翠鼎﹐書卷廣亂牙簽。鬱悶懨懨﹐靑瑣論無心念﹐紫霜毫不待拈。贏似老文園病渴的相如﹐寂寞如居海島傷懷的子瞻。

【梁州】看白支閒出岫頻移淨幾﹐愛靑山正當窗不捲疏簾。客房兒冷落似邯鄲店。心滴碎銅壺靑漏﹐耳愁聞鐵馬虛檐。腸欲斷階前夜雨﹐夢初回屋角秋蟾。一片心遠功名無甚沾粘﹐兩隻腳信行藏有甚拘鈐。經了些摧舟楫走蛟鼉鯨窟波翻﹐行了些壞車輪被虎豹羊腸路險﹐過了些連云梯絕猿猶鳥道峯尖。靜中﹐自檢。事無成志不遂人情欠﹐休施逞且妝儉。但得个小小生涯足養廉﹐甘分鱗潛。

【尾聲】能文章會談化才髙反被時人厭﹐守淸貧樂淸閒運拙頻遭俗子嫌。有一日際會風雲得憑驗﹐那時節威儀可瞻﹐經綸得兼﹐正笏垂紳遠佞諂。

△題白梅深處

羅浮山接渺茫﹐大庾嶺橫冥﹐淩風臺迷汗漫﹐卻月觀阻迢遙。意會神交﹐想得到行得到﹐一逢春一遇著。蕊疏疏花密密蓓蕾葳蕤﹐榦盤盤枝挺挺槎牙夭矯。

【梁州】品藻著世上色無瑕疵的雅淡﹐評論著天下花無褒貶的孤髙。長記得看花時有幾樣兒堪稱道。露點滴珠融膩粉﹐煙朦朧翠護輕綃﹔風搖曳香飄麝腦﹐雪模糊玉壓瓊瑤。厭桃杏灼灼夭夭﹐伴松篁灑灑瀟瀟。何水曹一生心愛得綢繆﹐林和靖兩句詩聯得妙巧﹐宋廣平八韻賦撰得風騷。想度﹐暗約。我猜似梨云一片連溟漠﹐指顧間自吟嘯。但則覺花气氤氳襲毳袍﹐白茫茫萬樹千條。

【尾聲】全不似夢遊東海尋三島﹐眞乃是身在西湖過六橋。囑付那羌管嗚嗚莫吹落﹐等待著籟聲悄悄。月華皎皎﹐看一會疏影橫斜到淸曉。

△題崇明顧彥升洲上居

潮生玉馬來﹐沙湧多鰲動﹐水天涵上下﹐浦漵控西東。四望無軍﹐一片玻璃瑩﹐梯航萬里通。蕩炎蒸靑風六月淒淒﹐翻渤渤紅桃浪三春光。

【梁州】近睹著扶桑野陽烏閃爍﹐遙認著蓬萊山煙靄冥蒙。天然幽勝堪題詠。柔桑藹藹﹐秀麥﹐丹椒簇簇﹐碧葦叢叢。鬧人煙生意從容﹐舊家風禮節謙恭。宴斯堂何時不饌雞豚﹐居是洲何代不生麟鳳﹐觀於海何年不化魚龍。歲丰﹐廩充。喜的是年年布俗催春種﹐知用捨﹐厭迎送﹐睡徹東窗日已紅﹐樂在其中。

【尾聲】幽尋不索桃源洞﹐髙臥何須太華峯。但得个畱心誦周孔﹐研朱墨訓蒙﹐買犁鋤務農﹐則消得贍老良田二三頃。

△檜軒爲越中沙子正賦

得指教三遷好住居﹐便栽培十丈深根蒂。能借取四時春造化﹐似生成一片翠屏帷。大剛是卽景成規﹐直幹攢楹密﹐橫柯壓棟齊。但將翰墨褒題﹐不假丹靑繪飾。

【梁州】靑鬱鬱柏葉松姿備體﹐濃馥馥芝香術气沾衣﹐更幾般天然景趣諧人意。風過處綫篁嘹亮﹐月來時金碧光輝。檐露灑珠璣點滴﹐篆煙生紫黛霏微。𨿽無華麗芳菲﹐端實蕭爽淸奇。奢可效七松家綺幕圍風﹐淸末讓五柳莊黃花繞籬﹐貴不幕三板堂畫戟當扉。料伊﹐所爲。單指著歲寒眼底爲交契﹐況值太平世﹐一樣肝腸似鐵石﹐愁甚麼雪虐霜欺。

【尾聲】映疏簾籠曲檻盤旋著夭矯蛟龍勢﹐傍危欄依短砌踞聳著猙獰虎豹威。我試將過眼的風光自評義﹕十萬戶會稽﹐八百里鑑水﹐縱有些亭臺則是栽桃李。

△題支巢

攬將天上云﹐占卻山頭樹。樹頭云﹐云底樹扶疏。從此歸歟﹐混沌安心素﹐微茫隔世途。旣然以天地爲家﹐甘分與林泉做主。

【梁州】門徑窄何須綽楔﹐棟梁低不用楔櫨。道人自有安排處。慢慢構造﹐巧巧支吾。寬如舴艋﹐小若屠蘇。但知變化須臾﹐還看聚散何如。云生也四壁模糊﹐云定也一團蓊郁﹐云收也萬象空虛。羨乎﹐笑乎。方信道白雲本是無心物。誰把此中趣﹐淡淡濃濃寫作圖﹐暢不塵俗。

【尾聲】聽琴鶴至分牀宿﹐送果猿來借榻居﹐絕勝當年老巢父。怡然自娛﹐恬然自足﹐再不從龍化甘雨。

△贈王觀音奴

出西方自在天﹐受南海無邊願。宮妝宜水月﹐香步繞金蓮。體態嬋娟﹐綠楊柳腰枝軟﹐白鸚哥聲調圓。結百千萬種良因﹐示五十三參化顯。

【梁州】苦海闊色空未脫﹐愛河深情欲相牽。今生不了前生願。慈悲厚徳﹐救苦眞言。枝頭甘露﹐瓶裏香泉。旃檀林夜月娟娟﹐雨花臺苦恨綿綿。宰官身進寶歸依﹐善男子賫金募緣﹐老門徒統鏝參禪。上天﹐下天。龍華會裏曾相見。叩庵門覓方便﹐指點其中意已穿﹐心緒懸懸。

【尾聲】擬將櫻絡千金串﹐結就珍珠七寶鈿﹐世世生生作姻眷。脫空心告免﹐指山盟是諞﹐則不如剪髮燃香意兒遠。

△贈王善才

手曾將千眼佛綠柳瓶﹐身曾侍七寶巖紅蓮座。目曾瞻普陀山金孔雀﹐心曾記南海岸玉鸚哥。爲一念差僞﹐離水月觀音閣﹐墮風塵錦繡窩。金剛刃怎割愁腸﹐甘露水難消業火。

【梁州】記五十三參坎坷﹐愛四十八願奔波。捨身崖一片聲名大。風魔了智廣﹐病愁煞維摩﹐癡迷了六祖﹐調笑煞彌陀。則爲你送行雲兩點秋波﹐舞香風六幅春羅。至誠人但焚香有願須酬﹐玆悲友旣剪髮隨緣較可﹐薄情郎縱賫金沒福難合。俺呵﹐敢麼﹖多持七寶香瓔珞﹐旣相承怎空過。指點其中自忖度﹐於意云何﹖

【尾聲】衣垂舞鳳珍珠顆﹐髻挽蟠龍翡翠螺﹐粉臉生香襯蓮萼。龍華會見他﹐香音國有他﹐誓結今生善因果。

△贈妓宋湘云

送飛瓊下九天﹐駕弄玉遊三島﹐伴巫娥臨楚臺﹐偕裴子赴藍橋。景物飄飄﹐翻覆手誰能料﹐去來心怎忖度。舞香風暮暮朝朝﹐酣雨花花艸艸。

【梁州】飛南浦新愁冉冉﹐度東墻舊恨迢迢。鎖朱樓不放春光曉。記崔生密約﹐感蘇子寂寥﹔任酸齋笑謔﹐怪杜牧粗豪。果無心不趁輕薄﹐若隨風一任低髙云呵您休得蔽蟾宮妒嫦娥夜色娟娟﹐云呵您休得橫秦嶺使退之憂心悄悄﹐云呵您自合下巫山感襄王魂夢飄飄。想著﹐念著。梨花枕上閒情繞﹐旣徘徊莫蕭索。一曲淸歌駐碧霄﹐巧筆難描。

【尾聲】云呵您片時聚散情𨿽少﹐幾處飛來恨怎消﹐日幕江東信音到。休低迷畫橋﹐休深籠翠閣﹐則不如爲雨爲霖潤枯槁。

△贈妓素蘭

散淸風煙月中﹐逞素質風塵內﹐染一枝春色淡﹐攢兩葉翠痕低。束具含犀﹐另一種風流意﹐比羣芳分外奇。俏如蓀名重秦樓﹐嬌似芷聲揚楚國。

【梁州】天謫下仙葩聖卉﹐世修來雪骨冰肌。等閒誰許問容易。玉盤兒生長﹐錦窖兒栽培。影雙雙連理﹐葉小小菩提。幽齋結相宜﹐賞蘭亭修禊閒題。胭脂瓣洗渲淨天香﹐金花粉調和成玉蕊﹐素檀心抽揀出柔荑。巧移﹐俏植。舞蹲一念腰肢細﹐解人意。笑殺春風不敢吹。種種相宜。

【尾聲】並頭蓮合歡艸多淸致﹐如意朵珊瑚枝有價值﹐瘦影淸香足風味。海棠嬌莫比﹐芙蓉色怎及﹖雪窗下玲瓏鏡兒裏。

△冬景題情

一輪寒日沈﹐四野彤雲布。九天飛碎玉﹐萬里迸明珠。無語嗟吁﹐卻早年華莫﹐那堪歲又䢐。縱然有機杼千張﹐織不就離愁萬縷。

【梁州第七】愁一陣一陣陣癡呆了心目﹐恨一番一番番瘦損了肌膚。大會垓煩惱在眉尖上聚。錦幃罷設﹐繡榻慵鋪﹔翠衾閒剩﹐鴛枕空虛。怪不得活計蕭疏﹐可知道音信全無。這雪藍橋路一霎兒迷漫﹐這風武陵溪一時兒凍住﹐這云楚陽臺一會兒埋沒。全不想曠夫﹐怨女。閒吟柳絮因風句。你便有一千樹梅花香透骨﹐也夢不到羅浮。

【罵玉郎】孤眠展轉傷情緒﹐捱玉漏﹐滴銅壺。花開不管流年度﹐共誰人擁紅鑪﹐斟綠醑﹐歌《白薴》。

【感皇恩】冷落了金屋嬌姝﹐寂寞了玉堂人物。這其間老了潘安﹐瘦了沈約﹐病了相如。怕不待勉彊須臾﹐將惜身軀。磕不破玉馬杓﹐解不開愁布袋﹐摔不碎悶葫蘆。

【采茶歌】幾時得笑喧呼﹐醉模糊﹐只喫的滿身花影倩人扶。同月淹畱成間阻﹐碧梧棲老鳳凰雛。

【尾聲】長吁短嘆三行度﹐舊恨新愁幾萬斛﹐不證果相思對誰訴。他有那錦心繡腹﹐我有那冰肌玉骨﹐但能夠雨尢雲那些兒福。

【正宮】賽鴻秋北

一會家想多情越教我傷懷抱﹐記當時向名園遊賞同歡樂。端的他語言和容貌美心聰俏﹐天生的來知音解呂明宮調。課賦與吟詩﹐善經史通三教﹐你看他彈弦品竹般般妙。

【普天樂南】記當時同歡笑﹐攜手向花間道。賞心時同飲香醪﹐踏靑處共尋芳艸。見遊蜂粉蝶都來繞﹐兩點春山蛾眉掃。舞裙低楊仰纖腰﹐髻雲堆金鳳斜挑。把琵琶細撥﹐檀板輕敲。

【脫布衫帶赤小梁州北】琵琶撥擅板輕敲﹐錦箏搗指法偏髙。撫冰弦分輕淸重濁﹐和新詞美音奇巧。你看他體態輕盈舞細腰﹐端的是丰韻嬌嬈﹔遏云聲美透靑霄﹐端的是多奇妙﹐眞个是芙容面海棠嬌。

【幺】你看他金蓮款步蒼苔道﹐髻雲堆金鳳斜挑。常言道風流的遇著俊英﹐浪子的逢著俏倬。便有那馮魁黃肇﹐便有那千金買也難消。

【雁過聲南】多嬌﹐丹靑怎描。更天然花容小巧﹐風流的不似他容貌。有萬般嬌﹐有萬般標。更萬般丰韻﹐千種妖嬈。歌聲縹緲﹐畫堂試聽畫梁塵繞﹐只教那行雲飛過畫欄橋。

【醉太平北】一會家被春光相惱﹐越著我展轉的添憔。你看他往來雙燕共泥巢﹐沙暖處鴛鴦並在池沼。你看那蜂媒蝶使穿花鬧﹐不覺的微微細雨將紗窗哨。更那堪和風淅淅將竹枝敲﹐這淒涼何時節是了。

【傾懷序南】連宵雨暗飄﹐水漸髙﹐一向無消耗。舊約難期﹐舊情難捨﹐舊愁重集。雲水迢迢﹐房櫳靜悄。水沈煙冷﹐寶鴨香沮﹐只教人逢花遇酒興無聊。

【貨郎兒北】這些時相思病有誰人將我醫療﹐卽漸裏把身軀瘦了﹐將我這朱顏綠鬢看看的盡枯樵。廢了經史﹐棄了霜毫﹐每日家悶懨懨如癡似醉魂暗消。額似錐剜﹐心如刀攪﹐無語寂寥﹐遇不著醫鬼病靈丹藥。

【幺篇】焰騰騰烈火焚燒了襖廟﹐白茫茫浪淘天水淹了藍橋﹐霧蒙蒙桃源洞阻隔的來路迢遙。賈充宅添人巡捕﹐崔相府閉的堅牢﹐最苦是將他那楚館和這陽臺崩壞倒。

【小桃紅南】等閒間韶華老﹐辜負了春多少﹐則聽的鐵馬檐間響玎當將人惱。音書欲寄無靑鳥﹐心腸朝夕傷懷抱﹐幾時能夠再整鸞膠。

【伴讀書北】這愁煩我命所招﹐辦誠心把蒼天告。則願的馬上墻頭共一處同歡樂﹐有一日夫妻美滿身榮耀。常言道靑霄有路終須到﹐才稱了心苗。

【笑和尙北】再將楚陽臺砌壘的牢﹐重蓋一座襖神廟﹐磚了桃源道。賈充宅人靑悄﹐藍橋下水歸漕。選良宵鳳鸞交﹐飲香醪樂﹐將崔相府洞房春把花燭照。

【尾聲南】天還許福分招﹐帶綰个同心到老﹐辦炷明香每夜燒。

☆楊景賢

作者簡介見雜劇部分。

○小令

【中呂】紅繡鞋

△詠虼蚤

小則小偏能走跳﹐咬一口一似鍼挑﹐領兒上走到褲兒腰。眼睜睜拿不住﹐身材兒怎生撈﹖翻个筋斗不見了。

【中呂】普天樂

△嘲湯舜民戲妓

寧可效陶潛﹐休要學雙漸。覷了你腰駝背曲﹐說甚麼撒正龐甜。你拳如斬馬刀﹐舌似吹毛劍﹐你將節風月須知權休念。三般兒惹得人嫌﹐間花頭髮﹐燒忽醮鼻﹐和粉髭髯。

○套數

【商調】二郎神

△怨別

景蕭索﹐迆﹤辶裏﹥秋光漸老。隱隱殘霞如黛掃﹐暮天闊煙水迢迢。數簇黃花開爛漫﹐敗葉兒漸零零亂飄。無聊﹐綠依依翠柳﹐滿目荒蕪衰艸。

【梧葉兒】淒淒涼涼懨漸病﹐悠悠蕩蕩魂魄消﹐失澑疏刺金風送竹頻搖。漸漸的黃花瘦﹐看看的紅葉老。題起來好心焦﹐恨則恨離多會少。

【二郎神幺篇】記伊家幸短﹐枉著人煩煩惱惱。怏怏歸來入繡幕﹐想薄情鎭日魂消。乍離別難棄捨﹐索惹的懨懨瘦卻。

【金菊香】多應他意重我情薄﹐旣不是可怎生雁貼魚緘音信杳。相別時話兒不甚好﹐恨鎖眉梢﹐越思量越思想越添焦。

【浪來裏煞】情懷默默越焦躁﹐冷冷淸淸更漏迢﹐盈盈業眼不暫交。畫燭熒熒﹐他也學人那淚珠兒般落。暢道有幾个鐵馬兒鐸﹐瑯瑯的空聒噪﹐響珊珊梆梆的寒砧搗。呀呀的寒雁南飛﹐更和著那促織兒絮叨叨更無了。

☆李唐賓

作者簡介見雜劇部分。

○小令

【商調】望遠行

悶拂銀箏﹐暫也那消停。響瑤階風韻淸﹐忽驚起瀟湘外寒雁兒叫破沙汀﹐支楞的淚濕弦初定。弦初定﹐銀河澹月明﹐相思調再整﹐驀感起花陰外那个人聽。髙力士訴與實情﹐金篦兒唬的人孤另。

○套數

【雙調】風入松

落花輕惹暖絲香﹐飛燕過東墻。重重簾幕閒淸晝﹐金篆小煙縷初長。羅衣乍經春瘦﹐蛾眉慵掃殘妝。

【幺】幾回寂寞怨東皇﹐獨自暗情傷。振衣忽憶當時話﹐空低首踏徧紅芳。看到蘺コ卸也﹐玉驄何處垂楊。

【夜行船】暮雨朝雲勞夢想﹐算卻是幾般情況。海闊相思﹐山髙恩愛﹐都撮在這心上。

【喬牌兒】韓香空妄想﹐何粉怎承望。怪靈鵲不離花枝上﹐又來沒事謊。

【攪箏芭】恰撇下心兒忘﹐才說著意兒謊。俺捱過惡詫風聲﹐搜索徧風流伎倆。驀忖量﹐猛參詳。空將順人情筆尖和淚染﹐怎訴衷腸﹗

【月上海棠】塵蒙金鎖閒朱幌﹐淚濕香絨冷繡牀。無語傍歸臺﹐全不似舊時格樣。慵遊賞﹐忍見鶯雙燕兩。

【幺】無端雲雨權收掌﹐誰說道陽臺路淒愴。著意會鸞凰。穩把佳期盼﹐指望成來往﹐一任閒人講。

【賺煞】挑燈織錦空勞攘﹐須跳出悉羅怨网。花壓東墻﹐潛等待櫳門兒月明下響。

△詹時雨

作者簡價見雜劇部分。

○套數

【南呂】一枝花

△麗情

銀杏葉凋零鴨腳黃﹐玉樹花冷淡雞冠紫﹐紅豆冠啄殘鸚鵡粒﹐碧梧桐棲老鳳凰枝。對景嗟咨﹐楚江風霜剪鴛鴦翅﹐渭城柳煙籠翡翠絲。綴黃金菊露﹐碎綠錦荷花瑟瑟。

【梁州】嘆落落情懷不己﹐恨匆匆歲月何之。擁並也似一片閒愁攛掇出傷心故事。往常時花箋寫恨﹐紅葉題詩﹐都做了風中飛絮﹐水上浮萍。痛殺殺玉連環掂的瑕疵。磣可可錦回紋揉的參差。瘦廉纖對妝奩金粉慵施﹐愁荏苒秀房中拈鍼慵使﹐病淹漸錦箏擋金柱慵支。念玆。對此﹐匆匆歲月三之二﹐恰初三早初四。嚦嚦風前孤雁兒﹐感起我一弄嗟咨。

【尾聲】雁兒你寫西風曲似蒼頡字﹐對南浦愁如宋玉詞。恰春歸﹐早秋至﹐多寒溫﹐少傳示﹔惱人腸﹐聒人耳﹐碎人心﹐墮人志。雁兒則被你攛掇出無限相思﹐偏怎生不寄俺有情分故人書半紙。【醋葫蘆】槍攢呵玉臂擎﹐箭來呵羅襪挑。丁香舌吐似劍吹毛。連珠炮被窩兒裏聒破腦。知音的都道﹐我不信建頭功先奏你个女妖嬈。

【二】鉸靑絲纏做弩弦﹐裁香羅衲做戰襖。補旗幡絞斷翠裙腰﹐金瘡藥細將脂粉調。都是些風流功效﹐他則想五花誥飛下紫宸朝。

【三】叫喳喳錦纜移﹐鬧垓垓畫槳搖。那里取明眸皓齒姆軍稍﹐更做道孫武子教得來武藝髙。上不過提鈴喝號﹐抵多少碧桃花下坐吹簫。

【四】他戀著逢窗下風致佳﹐舵樓中景物饒。棹歌聲裏樂陶陶﹐辱沒殺鋪紅苫綠翡翠巢。握不道相偎相抱﹐那里也芙蓉帳暖度春宵。

【五】晚風涼鳴﹐曉星沈鼙鼓敲。熱樂似銀箏象板紫檀槽﹐則學的君起早時臣起早。白鷗冷笑﹐倒惹的黑漫漫殺气蜃樓髙。

【隨煞】奶奶得了些賣陣錢﹐哥哥占了些勞軍鈔。他向這海神廟多買好香燒﹐但只願一年一度徵海島。休忘了將軍伯旗幟﹐他是个玉門關舊日的莽班超。

△客窗值雪

倚龍泉數聲長嘆息﹐遊子去何期。添一歲長一分白髮﹐治一經飽一世黃沙。風凜凜風晚江空﹐雪漫漫天闊云低。對梅花嘆人猶未歸﹐觀不足嚴凝景致。玉壺春灩灩﹐銀海夜淒淒。

【逍遙樂】客窗深閉﹐止不過香炷龍涎﹐茶烹鳳髓﹐紙帳低垂。早難道翠倚紅偎﹐冷暖年來只自知﹐捱不徹淒涼滋味。鴛鴦無夢﹐鴻雁無音﹐靈鵲無依。

【金菊香】看別人吹簫跨鳳上瑤池﹐乘興扁舟訪剡溪。眞乃是平地白雲三萬里﹐堪畫堪題。水昌宮翻做素玻璃。

【尾聲】調琴演楚騷﹐研朱點《周易》。風流似黨進﹐終日醉如泥。磨龍香拂花箋呵冰筆﹐揮寫就乾坤淸气﹐著人道老袁安猶自說兵機。

【般涉調】哨徧

△新建構欄教坊求贊

聖徧飛龍當日﹐火精焰焰光天徳。三尺劍一戎衣﹐笑談間平吞了萬里華夷。二气裏﹐八荒躋壽。四海涵春﹐出雍熙治。都會金陵佳麗﹐魯麟呈瑞﹐周鳳來儀。天香蕩漾酒旗風﹐甘露調和落花泥。拽塌了旌旗﹐打滅了烽塵﹐銷溶了劍戟。

【耍孩兒】赤緊的教坊司獨占了陽和地﹐越顯得鶯花艷美。眞乃是紫微宮殿樂星集﹐另巍巍創立个根基。方位裏都按著郭景純經天緯地陰陽訣﹐規矩上不離了魯公輸邁古超今造化機。昏晝裏無休息﹐響玎玎斧斤電掣﹐鬧垓垓鋸鏟星飛。

☆賈仲明

作者簡介見雜劇部分。

○小令

【雙調】淩波仙

△弔關漢卿

珠璣語唾自然流﹐金玉詞源卽便有﹐玲瓏肺腑天生就。風月情﹑忒慣熟﹐姓名香﹑四大神洲。驅梨園領袖﹐總編修師首﹐撚雜劇班頭。

△弔白仁甫

峨冠博帶太常卿﹐嬌馬輕衫館閣情﹐拈花摘葉風詩性。得靑樓﹑薄幸名。洗襟懷﹑剪雪裁冰。閒中趣﹐物外景﹐蘭谷先生。

△弔庾吉甫

語言脫灑不粗疏﹐翰墨淸新果自如﹐胸懷倜儻多淸楚。戰文場﹑一大儒﹐上紅筆﹑沒半點塵俗。尋章摘句﹐騰今換古﹐巽玉噴珠。

△弔髙文秀

花營錦陣統干戈﹐謝館秦樓列舞歌﹐詩壇酒社閒談嗑。編敷演﹑《劉耍和》。早年卒﹑不得登科。除漢卿一个﹐將前賢疏駁﹐比諸公麼未極多。

△弔馬致遠

萬花叢裏馬神仙﹐百世集中說致遠﹐四方海內皆談羨。戰文場﹑曲狀元﹐姓名香﹑貫滿梨園。《漢宮秋》《靑衫淚》《戚夫人》《孟浩然》﹐共庾白關老齊肩。

△弔王實甫

風月營密匝匝列旌旗﹐鶯花寨明排劍戟﹐翠紅鄕雄糾糾施謀智。作詞章﹑風韻美﹐士林中﹑等輩伏低。新雜劇﹐舊傳奇﹐《西廂記》天下奪魁。

△弔汪澤民

汪公徳潤字澤民﹐趙燕北南眞定人。盛時人物多才俊﹐編《糊突包正臣》。上《鬼簿》﹑可羨鐘君。生前姓﹐死後身﹐名不沈淪。

△弔楊顯之

顯之前輩老先生﹐莫逆之交關漢卿。麼末中補缺加新令﹐皆號爲﹑「楊補丁」。有傳奇樂府新聲。王元鼎﹑師叔敬﹐順時秀﹑伯父稱﹐寰宇知名。

△弔陳寧甫

先生寧甫老前賢﹐名著將來二百年。《兩無邊》錦繡風流傳﹐關目奇﹑曲調鮮﹐自按闔﹑天下皆傳。嗟衰骨﹐嘆野園﹐故冢髙原。

△弔李壽卿

南華莊老嘆骷髏﹐船子秋蓮夢裏遊﹐月明三度臨岐柳。播閻浮﹑四百州﹐姓名香﹑贏得靑樓。黃沙漫﹐塞艸秋﹐白骨荒丘。

△弔王伯成

伯成涿鹿俊丰標﹐麼末文詞善解嘲﹐《天寶遺事》諸宮調﹐世間無﹐天下少。《貶夜郎》﹑關目風騷。馬致遠﹑忘年友﹐張仁卿﹑莫逆交﹐超羣類一代英豪。

△弔李仲章

只聞《鬼簿》姓名香﹐不識前賢李仲章。《白頭吟》喧滿鳴珂巷。詠詩文﹑勝漢唐﹐詞林老筆軒昂。江湖量﹐錦繡腸﹐也有無常。

△弔趙明道

鐘公《鬼簿》應淸朝﹐《範蠡歸湖》手段髙。元貞年裏升平樂。��章﹑歌汝曹﹐喜丰登﹑雨順風調。茶坊中嗑﹐勾肆裏嘲﹐明明徳道泰歌謠。

△弔劉唐卿

劉唐卿老太原公﹐生在承平大徳中。王左丞席上相陪奉﹐有歌兒舞女宗﹐詠博山﹑細裊香風。鶯花隊﹐羅綺叢﹐倚翠偎紅。

△弔趙公輔

儒學提舉任平陽﹐公輔先生天水郎。元貞大徳乾元象﹐宏文開﹐寰世廣﹐鬧玉京﹑燕趙擅場。尋新句﹐摘舊章﹐按譜依腔。

△弔李子中

先除知事顯其才﹐後轉郎官爲縣宰。鐘君《鬼簿》淸名載﹐播文風﹑流四海。承盛時﹐洗蕩吟懷。三場藝﹐七步才﹐音律和諧。

△弔武漢臣

先生淸秀濟南人﹐風調才情武漢臣。《登壇拜將》窮韓信﹐《老生兒》﹑關目眞。新傳奇﹑十段皆聞。聽泉水﹐看暮云﹐如此黃昏。

△弔王仲文

仲文蹤迹住京華﹐才思相兼關鄭馬。出羣是《三教王孫賈》《不認屍》﹑關目嘉﹐《韓信遇漂母》﹑曲調淸滑。《五丈原》《董宣彊項》《錦香亭》《王祥》到家。伴夕陽白艸黃沙。

△弔陸顯之

河南獨步汴梁城﹐隱語詞源闡姓名。編《好兒趙正》鉆空﹐應使多人敬。宋上皇有《碎冬淩。滑稽性﹐敏捷情﹐再出世的�精靈。

△弔李取進

《難經》《素問》不相干﹐表裏陰陽實意懶﹐叔和仲景無心翰﹐撚《欒巴》《破雨傘》。稱涼風不顧傷寒。鐘父畱芳簿﹐老夫詞弔挽﹐著大名散滿人間。

△弔於伯淵

集成《鬼簿》老鐘仙﹐錄上名公列眾賢。先生寫上文華選﹐是平陽於伯淵。翠紅鄕﹑風月無邊。花前醉﹐柳下眠﹐命掩黃泉。

△弔李文蔚

《石州慢》醉寫蔡蕭閒﹐《芭蕉雨》秋宵周素蘭﹐《澆花旦》才並《推車旦》﹐破苻堅﹑淝水間﹐晉謝安﹑髙臥東山。瑞昌縣﹑爲新令﹐眞定府﹑是故關﹐月落花殘。

△弔侯正卿

史侯心友艮先生﹐詩酒相酬老正卿。挽絲■和袖雕鞍憑﹐隨王孫﹑並馬行。《燕子樓》﹑麼末全嬴。黃鐘令﹐商調情﹐千載標名。

△弔嶽伯川

老夫共汝不相知﹐《鬼簿》鐘公編上伊。《度鐵拐李嶽》新雜劇﹐更《夢斷楊貴妃》。玉京燕趙名馳﹐言詞俊﹐曲調美﹐衰艸煙迷。

△弔康進之

編集《鬼簿》治安時﹐收得賢人康進之。偕朋攜友鶯花市。編《老收心》李黑廝﹐《負荊》是小斧頭兒。行於世﹐寫上紙﹐費騷人和曲塡詞。

△弔王廷秀

淘金千戶甚風流﹐寶馬金鞍稱俊遊。益都人物王廷秀﹐將《坑儒焚典》修﹐《艸庵歌》和尙石頭。馳花陣﹐奪錦籌﹐百世芳畱。

△弔費唐臣

雙歌鶯韻配鴛鴦﹐一曲鸞簫品鳳凰。醉鞭誤入平康巷﹐在佳人﹑錦瑟傍。《漢韋賢》﹑關目輝光。《斬鄧通》﹑文詞亮﹐《貶黃州》﹑肥普香﹐父是君祥。

△弔石子章

子章橫槊戰詞林﹐尊酒論文喜賞音。疏狂放浪無拘禁。展繡腹﹑施錦心。《竹窗雨》《竹塢聽琴》。髙山遠﹐流水深﹐戛玉鏘金。

△弔趙子祥

一時人物出元貞﹐擊壤謳歌賀太平。傳奇樂府時新令﹐錦排場﹑起玉京。《害夫人》《崔和檐生》。白仁甫﹑關漢卿﹐《麗情集》天下流行。

△弔李好古

芳名紙上百年圖﹐錦繡胸中萬卷書﹐標題塵外三生簿。《鎭凶宅》﹑趙太祖﹐《劈華山》﹑全用功夫。煮海張生故﹐撰文李好古﹐暮景桑楡。

△弔狄君厚

元貞大徳秀華夷﹐至大皇慶錦社稷﹐延至治承平世﹐養人才﹑編傳奇﹐一時气候雲集。有平陽狄君厚﹐撚《火燒介子推》﹐只落得三尺孤堆。

△弔孔文卿

先生準擬聖門孫﹐析住平陽一葉分。好學不恥髙人問﹐以子稱﹑得謚文﹐論綱常﹑有道弘仁。撚《東窗事犯》﹐是西湖舊本﹐明善惡勸化濁民。

△弔姚守中

桂冠解印漢逄萌﹐掃筆成章姚守中。布關串目髙吟詠﹐《牛訴冤》﹑巧用功﹐扯詔諫﹑扶立中宗。麒麟閣﹐狐兔冢﹐怨雨愁風。

△弔張壽卿

浙江省掾祖東平﹐蘊藉風流張壽卿。《紅梨花》一段文筆盛﹐花三婆﹑獨自勝。論才情﹑壓倒羣英。敲金句﹐擊玉聲﹐振動神京。

△弔吳昌齡

西京出世俊英傑﹐名姓題將《鬼簿》寫。《走昭君》《東坡夢》《辰鉤月》《探狐洞》《賞黃花》﹑色目亻來﹐《西天取經》﹑行用全別。《眼睛記》《狄靑撲馬》《抱石投江》《貨郎末泥》﹐十段錦﹑段段和協。

△弔石君寶

《紫雲亭》《秋香怨》《曲江池》《醢彭越》《哭周瑜》佳句美﹐《斷歲寒三友》《紅綃驛》《雪香亭》《秋胡戲妻》。共吳昌齡麼末相齊。柳眉兒《金錢記》﹐石君寶�黑迹﹐禾黍離離。

△弔張時起

霸王垓下別虞姬﹐出塞昭君胡馬嘶﹐牡丹事花月秋千記。與髙文秀同裏﹐同齋同筆抄冠。新雜劇﹐舊傳奇﹐都一般風慘煙迷。

△弔李時中

元貞書會李時中﹐馬致遠花李郎紅字公﹐四髙賢合撚《黃粱夢》。東籬翁﹑頭折冤﹐第二折﹑商調相從﹐第三析﹑大石調﹐第四折﹑是正宮﹐都一般愁霧悲風。

△弔李寬甫

西臺令史合肥官﹐局量胸襟懷抱寬。銀鞭紫馬驛蜚竄﹐宴秦樓﹑宿謝館﹐肉屏風﹑錦簇花攢。金叵羅醉斟瓊釀﹐靑定甌茶烹鳳團﹐紅燒羊碼蒸犀盤。

△弔彭伯成

筵前酒海紫金壇﹐席上籌行白玉簪﹐碧螺七寶玲瓏嵌。������﹐�������。惜花心﹐做怪膽﹐綠柳陰府地潭潭。

△弔李行甫

絳州髙隱李公潛﹐養素讀書門鎭掩。靑山綠水白雲占﹐淨紅塵﹑無半點纖﹐小書樓﹑插架牙簽。研珠露﹐《周易》點﹐恬淡齏鹽。

△弔費君祥

君祥前輩效圖南﹐關已相從看老耽﹐將楚雲湘雨親把勘。《愛女論》﹑語句嚴﹐《菊花會》﹑大石調監咸。珊瑚檐﹐翡翠檻﹐風月輕擔。

△弔紀君祥

壽卿廷玉在同時﹐三度藍關韓退之﹐《松陰楚》裏三生事。《驢皮記》﹑情意資﹐《冤報冤趙氏孤兒》。編成傳﹐寫上紙﹐表表於斯。

△弔趙天錫

曹公湯餅試何郎﹐大徳名公家汴梁﹐《金釵剪燭》音淸亮。爲府判﹑任鎭江﹐出臺閣﹑官樣文章。顯新句﹐貯錦囊﹐金玉鏗鏘。

△弔梁退之

警巡院職轉知州﹐關叟相親爲故友。行文髙古尊韓柳﹐詩宗李杜流﹐塡詞師蘇柳秦周。翠紅羣裏﹐ㄎ羊糯酒﹐肥馬輕裘。

△弔史九散仙

武昌萬戶散仙公﹐國元勛蔭祖宗。雙虎符三顆明珠重﹐受金吾﹑元帥封。碧油幢﹑和气春風。編《胡蝶莊周夢》﹐上麒麟圖畫中﹐千古英雄。

△弔孟漢卿

已齋老叟播聲名﹐表字相同亦漢卿。《魔合羅》一段題張鼎﹐運節意脈精﹐有黃鍾商調新聲。喧燕趙﹐響玉京﹐廣做多行。

△弔尙仲賢

棄官歸去撚《淵明》﹐工巧《王魁負桂英》。四務提舉江浙省﹐與戴善夫相輔行。較論功諸葛成。《三奪槊》《謁漿崔護》《秉燭旦》《越娘背燈》《洞庭湖柳毅傳情》。

△弔戴善夫

江浙提舉任皇宣﹐同裏同僚尙仲賢。《伯瑜泣杖》皆稱善﹐《玩江樓》﹑周月仙﹐《風光好》﹑一夜姻緣。《三捉紅衣怪》﹐善夫用意堅﹐湖海流傳。

△弔顧仲淸

唐虞之世慶元貞﹐髙士東平顧仲淸﹐泉場掌印爲司令。見傳奇﹑舉世行﹐向雨窗﹑托興怡情。撰《陵母伏劍》﹐編《紀信火蒸》﹐府州縣按試畱名。

△弔鄭廷玉

《金鳳釵》《打李煥》《後庭花》《忍字記》《欒城驛》《雙教化》《鳳凰兒》《料到底》偸閒暇。《因禍致福》關目冷﹐《貶揚州》《債主冤家》。《漁父辭劍》才情壯﹐《孫恪遇猿》節脈佳﹐《疏者下船》安頓精華。

△弔李直夫

蒲察李五大金族。《鄧伯道》《夕陽樓》《勸丈夫》《虎頭牌》《錯立身》《怕媳婦》。《諫莊公》穎考叔﹐《俏郎君》《謊郎君》﹑各自乘除。《淹藍橋》﹑尾生子﹐教天樂﹑黃念奴﹐是徳興秀气直夫。

△弔趙文敬

教坊色長有學規﹐文敬超羣眾所推﹐樂星謫降來彰徳。編《萊檐兒仙》傳奇﹐撰《武王伐紂》精微。秀華夷﹐風物美﹐樂章興南北東西。

△弔張國賓

教坊總管喜時丰﹐斗米三錢大徳中﹐飽食終日心無用﹐撚漢髙﹑《歌大風》。薛仁貴﹑衣錦崢嶸。《七里灘》﹑臣辭主﹐《汗衫記》﹑孫認公﹐朝野興隆。

△弔花李郎

《鄭孔目欒子酷寒亭》《相府院曹公勘吉平》《判官■■釘一釘》。劉耍和﹑贅爲婿卿﹐花李郎﹑風月才情。樂府詞章性﹐傳奇麼末情﹐考興在大徳元貞。

△弔紅字李二

梁山泊壯士病楊雄﹐板達兒ㄐ搜黑旋風﹐打虎的英俊天生勇﹐窄袖兒猛武松。是京兆紅字李二文風。才難盡﹐興未窮﹐再編一段《金火兒張弘》。

△弔李齊賢等

李齊賢樂府詠包巾﹐編「地冷天寒」蘇彥文﹐作《鏡兒摟帶》王思順﹐撚靈怪湖州張以仁。李用之戲劇多聞。顧廷玉雲間出類﹐兪純夫錢塘越羣﹐屈英甫編《一百二十行》《香錢奴》院本絕倫。

△弔劉宣子

鐘君昭叔昔同居﹐會後分離各自處。筆端多有香奩句﹐塡詞章﹑作樂府﹐登仕途﹑吏部遷除。熬年月﹐聽選補﹐淮東吏身卒。

△弔吳仁卿

克齋弘道老仁卿﹐衣紫腰金府判升。銀鞍紫馬敲金鐙﹐錦鄕中﹑過一生﹐老來也致仕心寧。《手卷記》《子房貨劍》﹐錦樂府﹑天下盛行﹐《曲海叢珠》《金縷新聲》。

△弔秦簡夫

文章官樣有繩規﹐樂府中和成墨迹。燈窗撚出新雜劇﹐《玉溪館》﹑煞整齊﹐晉陶母剪髮筵席。《破家子弟》《趙禮讓肥》﹐壯麗無敵。

△弔喬夢符

《天風環》玉敲金﹐《撫掌》文集花應錦﹐太平歌吹珠翠滲。《金錢記》《揚州夢》﹑振士林﹐《荊公遣妾》﹑文意特深。《認玉釵》﹑珊瑚沁﹐《黃金臺》﹑翡翠林﹐《兩世姻緣》﹑賞音協音。

△弔趙文寶

《姜肱共被》弟兄情﹐《糜竺收資》貨幣盈﹐褚良北詔忠直性。居饒州﹑住樂平﹐爲陰陽教授經營。《驪山七徳舞》《孫武教女兵》﹐徳在明明。

△弔屈子敬

學官子敬屈恭之﹐本路新除教授資。樂章灑落通街市﹐便小山﹑何到此。宋上皇三恨師師。漢司馬題橋柱﹐齊田單復舊時﹐各辧妍媸。

△弔王仲元

於公爲陰徳起髙門﹐袁盎因夫人卻漢文。歷像演史全忠信﹐將賢愚善惡分。戲臺上考試人倫。大都來一時事﹐搬弄出千載因﹐辧是非好歹淸渾。

△弔張小山

水光山色愛西湖﹐照耀乾坤《今樂府》《蘇堤漁唱》文相助﹐又《吳鹽》余意續﹐《新樂府》驚動林蘇。荊山玉﹐合浦珠﹐壓倒羣儒。

△弔錢子云

棄俗中路戴黃冠﹐艸履麻絳袖袍寬。《江湖淸思》三千段﹐屢淸風明月當﹐集《醉邊餘興》多端。白雪黃茅煆﹐坎離頻倒搬﹐素庵中穩坐薄團。

△弔黃子久

浙西憲吏性廉直﹐經理錢糧獲罪歸。號一峯卜術將人間棄﹐易姓名爲淨堅號大癡。天下事無不周知﹐學問深不加文飾。一家丹靑妙筆﹐與人爲宗主時習。

△弔徐徳可

甘飴良好咂甜時﹐自號甜齋名再思。交遊髙上文章士﹐習經書﹑看鑑史。靑出藍﹑善長文詞。名下無虛士﹐髙門出貴子﹐根基牢發旺宗枝。

△弔顧君澤

君澤徳潤住雲間﹐路吏杭州稱九仙﹐遷平江當領驅公案。樂府共詩集開板刊﹐售文籍市肆停安。情恬淡﹐心懶坦﹐九仙在塵寰。

△弔曹明善

公曹路吏任衢州﹐奪立文章第一籌﹐神京獨賦《長門柳》。士林中﹑逞俊流﹐萬人內﹑占了鰲頭。風連月﹐花伴酒﹐肥馬輕裘。

△弔汪勉之

名𨿽傳道職學官﹐風韻淸標貌勝潘﹐胸中星斗文章煥。心貫通﹑體廣胖﹐尊瞻視﹑楚楚衣冠。歷帥府浙東令史﹐補《曹娥泣江》兩端﹐伴黃沙白艸漫漫。

△弔髙敬臣

碧桃紅杏說髙蟾﹐黃閣風流誇士廉﹐銓衡權準宗行儉。文章習子瞻﹐任縣宰才勝江淹。生子學雙漸﹐娶妻如蔡琰﹐秋泉公歸去陶潛。

△弔王守中

庭前盛茂種三槐﹐紙上芳名播九垓。畫中詩詩中畫傳宗派。蘆花場司令該。有玄微妙趣吳才。通街市﹐知稼穡﹐躲不了深土培埋。

△弔蕭徳祥

武林書會展雄才﹐醫業傳家號復齋。戲文南曲■方脈﹐共傳奇樂府諧。治安時何地無才。人間著﹐《鬼簿》載﹐共弄玉同上春臺。

△弔陸仲良

貞元始祖謚宜公﹐嗜著《茶經》桑薴翁。父維揚典掾淸名重﹐攺淮南﹑江浙同﹐住杭城﹑家道松�。詞詩歌唱﹐詩禪貫通﹐一代文風。

△弔朱士凱

梨園樂府永升平﹐沈默惇篤念信誠。《包羅天地》曹娥鏡﹐詩禪隱語精﹐振江淮獨步杭城。王彥中弓身侍﹐陳元贊拱手聽﹐包賢�持拜先生。

△弔王日華

詩詞華藻語言佳﹐獨有西湖處士家﹐滑稽性格身肥大。《金斗遺事》廝問答﹐與朱士凱來往登達。珠璣梨繡﹐日精月華﹐免不得命掩黃沙。

△弔吳純卿

行兵遠祖習韜書﹐掛劍徐君信矣夫。文章光耀天之賦﹐生而知﹑爲上乎。杜衡門養志姑蘇。有學問多人貶妒﹐通性理甘貧晏居﹐天﹗天﹗其道何如。

△弔髙可道等

乘除加減有盈虧﹐用捨行藏有道理﹐賢愚善惡合天地。四名公﹑行上紙筆﹐將髙賢﹑文學出處標題。《鬼簿》上分開名姓﹐繼先翁定了事迹﹐老夫將頭尾挽弔收拾。

弔《錄鬼簿》諸公卿大夫髙賢逸士鴻儒

鐘君《鬼簿》集英才﹐聲價云雷震九垓。衣襟金玉名仍在﹐著千年﹑遺萬載。勾肆中般演詵諧。彈壓著鶯花寨﹐憑淩著煙月牌﹐畱芳名紙上難揩。

☆鄧玉賓

鄧玉賓﹐生卒﹑字裏不詳。元﹟鐘嗣成《錄鬼簿》稱其爲「前輩名公樂章傳於世者」﹐主要活動或爲元世祖至元末﹝一二九四﹞～元文宗天歷﹝一三三○﹞之間。曾官至同知﹐後「急流中棄官修道」﹝鄧玉賓﹝中呂﹟粉蝶兒﹞﹐遠俗離塵﹐獨善荀全﹐於林泉丘壑間﹐修心養性﹐學道求仙。元代諸多文人詞家始於仕而終於道﹐信道慕仙﹐是爲時尙﹐鄧玉賓亦然。自謂「不如將萬古煙霞赴一簪﹐俯仰無慚」。﹝鄧玉賓《南呂﹟一枝花》套﹞明﹟朱權《太和正音譜》評其詞「如幽谷芳蘭」。其曲格調淸麗雅致﹐耐人咀嚼。

○小令

【正呂】叨叨令

△道情

想這堆金積玉平生害﹐男婚女嫁風流債。鬢邊霜頭上雪是閻王怪﹐求功名貪富貴今何在﹖您省的也麼哥﹐您省的也麼哥﹖尋个主人翁早把茅庵蓋。

一个空皮囊包裹著千重气﹐一个乾骷髏頂戴著十分罪。爲兒女使盡些拖刀計﹐爲家私費盡些擔山力。您省的也麼哥﹐您省的也麼哥﹖這一个長生道理何人會﹖天堂地獄由人造﹐古人不肯分明道。到頭來善惡終須報﹐只爭个早到和遲到。您劣的也麼哥﹐您省的也麼哥﹖休向輪回路上隨他鬧。

白雲深處靑山下﹐茅庵艸舍無冬夏。閒來幾句漁樵話﹐困來一枕葫蘆架。您省的也麼哥﹐您省的也麼哥﹖煞彊如風波千丈擔驚怕。

○套數

【正宮】端正好

俺便似畫圖中﹐幃屏上﹐雲遊徧林影湖光。閒中气味三千丈﹐抵多少歸去來的陶元亮。

【滚繡球】想這皇帝王﹐至秦始皇﹐霸圖相尙。前後兩漢興亡﹐魏許昌﹐晉建康﹐六朝隋煬﹐鬧紛紛五代殘唐。看這名標靑史人千古﹐只是睡足黃粱夢一場﹐兀的回首斜陽。

【倘秀才】將著兩裹兒三神二黃﹐幾卷兒丹經藥方﹐艸履藤冠布懶長。棕毛扇﹐鹿皮囊﹐拖一條落藜拄杖。

【呆骨朵】常隨著鶯兒燕子閒遊蕩﹐春風柳絮顚狂。問甚木碗椰瓢﹐村醪桂香。乘興隨緣化﹐好酒無深巷。醉歸天地窄﹐髙歌不問腔。

【伴讀書】誰羨他登金馬上玉堂﹐碧油幕蓮花帳。白鹿坡前元戎將﹐五更鼓角聲悲壯。比及到淩煙閣上功臣像﹐經了些闊劍長槍。

【笑和尙】不如俺悠﹑悠﹑悠﹐一溪云竹筍香﹐厭﹑厭﹑厭﹐三月火桃花浪﹐紛﹑紛﹑紛﹐千頃雪松花放。拾﹑拾﹑拾﹐瑤艸芳﹐采﹑采﹑采﹐靈芝旺﹐來﹑來﹑來﹐長生藥都無恙。

【叨叨令】更有這風鬟霧鬢毛女飄飄樣﹐春花秋艸獐鹿呆呆癡癡相。靑天白日藤葛籠籠蔥蔥障﹐朝雲暮雨山水崎崎嶇嶇當。好樂陶陶也麼哥﹐笑欣欣也麼哥﹐兀的是俺信白田茅舍境界裏的優優遊遊況。

【朝元七煞】養的這西山白虎精神爽﹐東海靑龍不可當。一气初生﹐兩爻復後。四象相關﹐三姓中央。西南月偃﹐一笑是吾鄕。

【二】甲庚會處眞無妄﹐戊巳門開迸電光。金鼎烹鉛﹐玉鑪抽汞﹐媒合是黃婆。匹配在丹房。向那朝元路上﹐巡甲子玩陰陽。

【三】穩乘著三更月底鸞聲往﹐髙馭著萬里風頭鶴背霜。五嶽十洲﹐洞天福地。方丈蓬萊﹐簫鼓笙簧。動著俺這仙人家的樂音﹐朝玉闕拜虛皇。

【四】兀的天門日射黃金榜﹐紫府煙籠白玉墻。有五鳳朱樓﹐九龍丹陛。玉磬金鐘﹐鼓奏雞唱。天一和太一﹐分七政布魁罡。

【五】靜鞭三下如雷響﹐階下時直報日光。左有靑龍﹐右分白虎。後委玄冥﹐朱雀在南方﹐鳳凰池上﹐依八卦擺班行。

【六】三十六天賢聖分著君長﹐二十八宿星辰列著隊仗。更有七十二座諸天﹐二十四位官福。五嶽靈祗﹐四海龍王。天蓬黑煞﹐持斧鋮鎭在階傍。

【七】旌幢旗幟金儀仗﹐劍戟冠纓玉佩。卻更日暖風微﹐云舒霞散。玉女金童﹐侍立成雙。珠簾半捲﹐通明殿幌金光。

【收尾】九天帝敕從中降﹐云冕齊低玉簡長。銘心聽﹐敢窺仰。轉詔罷﹐復兩相。有刑罰﹐有恩賞。承天符﹐散四方。與仙班﹐怎比量﹖戴金冠﹐衣鶴氅。宴佳賓﹐飲玉漿。造化論﹐劫運講。歸來時袖滿天香﹐又把這西王母蟠桃會上訪。

【仙呂】村裏迓古

△仕女圓社气球雙關

包藏著一團兒和气﹐踢弄出百般可妙。共子弟每輕兼痛膝﹐海將來懷兒中摟抱。你看那里勾外兼﹐虛挑實躡﹐亞股剪刀。他來的你論道兒眞﹐尋的你查頭兒是﹐安排的科範兒牢﹐子弟呵知他踢疼了你多多少少。

【元和令】露金蓮些娘大小﹐掉兼彊搶炮。云肩輕擺動小蠻腰﹐海棠花風外裊。那蹤換步﹐做弄出人嬌﹐巧丹靑難畫描。

【上馬嬌】身段兒直﹐掖樣兒嬌﹐挺拖更妖嬈。你看他拐兒扇尖兒挑舌兒哨。子弟敲﹐騰的將範兒挑。

【勝葫蘆】卻便似孤鳳求凰下九霄﹐兼兒靠手兒招﹐撇演的个龐兒慌張了。他地穿兼抹膝﹐摩肩擦背﹐偸入步暗勾挑。

【幺篇】抵多少對舞霓裳按六麼﹐慣搖擺會軀勞﹐支打猜拿直恁般巧。你看他行鍼走綫﹐拈花摘葉﹐卽世裏帶著虛囂。

【後庭花】你看他打ㄐ拾云外飄﹐蹬圓光當面繞。玉女雙飛鬢﹐仙人大過橋。那丰標﹗勤將水哨。把閒家紮墊的飽﹐六老兒脧趁的早﹐腳步兒趕趁的巧。只休教細褪了﹐永團圓直到老。

【靑歌兒】呀﹗六踢兒收拾﹑收拾的穩到﹐科範兒掣蕩﹑掣蕩的堅牢﹐步步相隨節節髙。場戶兒寬綽﹐步驟兒虛囂﹐聲譽兒蓬勃﹐解數兒崎。一會家腳此鯨鰲﹐背掣猿猱﹐亂下風雹﹐浪滚波濤。直踢的腮兒紅臉兒熱﹐眼見涎腰兒軟。那里管汗濕酥胸﹐香消粉臉﹐塵拂蛾眉。由古自抖搜著精神倒拖鞭﹐三跳澗。滴滴澑瑤臺上﹐鶯落架燕歸巢。他地加斤節乘歡笑。

【寄生艸】同避著鴛鴦拐﹐堤防著左右抄。蹺跟兒掩映著眞圈套﹐裏勾兒藏掖著深窟竅﹐過肩兒撒放下虛籠罩。挑尖兒快似點鋼槍﹐鑿膝兒緊似連珠炮。

【幺篇】本是座風流社﹐翻做了鶯燕巢。扳摟兒摟定肩兒靠﹐鎖腰兒鎖住膝兒掉﹐折跛兒跛住兼兒蹺﹐俊龐兒壓盡滿園春﹐刀麻兒踢倒寰中俏。

【尾聲】解卸了一團兒嬌﹐稍徧起渾身兒俏。似這般女校尉從來較少。隨圓社常將蹴リ抱拋﹐占場兒陪伴了些英豪。那丰標﹗體態妖嬈。錯認範的郎君他跟前入一腳﹐點著範輕輕的過了﹐打重他微微含笑。那姐姐見球來忙把腳兒蹺。

【南呂】一枝花

連云棧上馬去了銜﹐亂石灘裏舟絕了纜。取驪龍頦下珠﹐飲鳩鳥酒中酣。闊論髙談﹐是一个無斤兩的風雲怛﹐負版虫般捨命的貪。此事都諳﹐從今日爲頭罷參。

【梁州第七】俺只待學聖人問禮於老聃﹐遇鐘離度脫淮南。就虛無養个眞恬淡。一任教春花秋月﹐暮四朝三﹐蜂衙蟻陣﹐虎窟龍潭。闌紛紛的盡入包涵﹐只是這个舞東風的寬袖藍衫。兩輪日月是俺這長明朗不滅的燈龕﹐萬里山川是俺這無盡藏長生藥籃﹐一合乾坤是俺這養全眞的無漏仙庵。可堪﹗這些兒鈍憨。比英雄回首心無憾﹐沒是待雷破柱落姦膽。不如將萬古煙霞赴一簪。俯仰無慚。

【隨煞】七顚八倒人誰敢﹖把這坎位離宮對勘的巖。火候抽添有時暫﹐修行的好味甘。更把這談玄口緘﹐甚麼細雨斜風哨得著俺。

【中呂】粉蝶兒

丫髻環條﹐急流中棄官修道﹐鹿皮囊艸履麻袍。翠巖前﹐靑松下﹐把个茅庵兒圍抱。除了猿鶴﹐等閒間世無人到。

【醉春風】直睡到日齊髙﹐白雲無意掃﹐一盂白粥半瓢齏﹐飽﹐飽﹐飽。檢个仙方﹐弄般仙艸﹐試些丹竈。

【迎仙客】看時節尋道友﹐伴漁樵。從這堯舜禹湯周滅了﹐漢三分﹐晉六朝﹐五代相交。都則是一話間閒談笑。

【石橊花】想這荔枝金帶紫羅袍﹐刑法用蕭曹。鼎鑊斧鉞斬身刀﹐輕輕地犯著﹐便是天條。金珠寶貝休挨靠﹐天符帝敕難逃。頂門上飛下个雷霆炮﹐不似恁那初及第時節繡球兒拋。

【鬥鵪鶉】往常怕樹葉兒遮著﹐到如今和根兒背倒。鐘鼎山林﹐那一个較好﹖命不快除是他砍柴的擾﹐索甚計較﹖只消得半碗齏湯﹐那廝早歡喜將去了。

【紅繡鞋】比著他有使命向門前呼召﹐唬的早喫丕丕的膽顫心搖。則道是快上馬容不得他半分毫。陪著笑頻哀告﹐鎭著色下風雹﹐比這砍柴的形勢惡。

【普天樂】若是更損賢良﹐欺忠孝。羊羹𨿽美﹐眾口難調。只爭个遲共早﹐終須報。正直無私依公道﹐任天公較與不較。紛紛擾擾﹐惺惺了了﹐天理昭昭。

【上小樓】寢食處珠圍翠繞﹐行踏處白牙髙纛。蔭子封妻﹐五花官誥。若一朝﹐犯制條﹐凶星來照﹐一霎兒早不知消耗。

【幺】俺只會春來種艸﹐秋間跑藥。挽下藤花﹐班下竹筍﹐采下茶苗。化下道糧﹐攢下菜蔬﹐蒲團閒靠﹐則待倚南窗和世人相傲。

【滿庭芳】三閭枉了﹐眾人都醉倒﹐你也鋪啜些ㄤ糟。朝中待獨自要个醒醒號﹐怎當他眾口嗷嗷﹖一个陽臺上襄王睡著﹐一个巫山下宋玉神交。休道你向漁夫行告﹐遮莫論天寫來﹐誰肯問《離騷》﹖

【六幺序】不如俺閒樂﹐陶陶﹐木碗椰瓢﹐乞化村醪。醉得來前合後倒﹐又帶糟隨下隨髙。都是教酒葫蘆相與酬酢﹐歸來醉也藜杖挑﹐過淸風皓月溪橋。柴門掩上無鎖鑰﹐自顚狂自歌自笑﹐天地如我這艸團標。

【快活三】一个韓昌黎貶在水潮﹐一个蘇東坡置在白鶴。一个柳宗元萬里竄三苗﹐一个張九齡行西嶽。

【鮑老兒】芙蓉國裏瓊姬伴著子髙﹐他穩跨著靑鸞到。月明吹笙對碧桃﹐煞彊如西日長安道。您待淩煙閣上﹐麒麟畫裏﹐有甚功勞﹖春風錦江﹐秋云洞天﹐倒大逍遙。

【幺】揀擇下藥苗﹐玄霜玉杵和露搗。虎龍自交﹐金烏玉兔依封爻。嬰兒弱﹐奼女嬌﹐親懷抱。自調和不數朝﹐早睹他那玄珠形兆﹐這的是出世間實功效。

【後庭花】閒吟嘯嫌喧鬧﹐曾不掛許由瓢。存機要閒玄妙﹐調二气走三焦。天星曜﹐地海潮﹐人山嶽﹐對銀蟾徹絳霄。則這的便是玄關一竅﹐了性命的修眞道。

【隨煞尾聲】十五六歲有甚奇﹐百二十年不是老。則著這鉛鼎長溫三花竈﹐七顚八倒﹐向這玉簫聲裏醉蟠桃。

《全元散曲》﹝四﹞佚名編

☆孫周卿

孫周卿﹐今陜西旬邑縣東北人。孫楷第《元曲家考略》謂「」乃「汴」之誤﹐則云其河南開封市人。曾客遊湘南﹑巴丘。其婿爲元詩人傅若金。

○小令

【雙調】沈醉東風

△宮詞

雙拂黛停分翠羽﹐一窩云半吐犀梳。寶靨香﹐羅襦素﹐海棠嬌睡起誰扶﹖腸斷春風倦繡圖﹐生怕見紗窗唾縷。

花月下溫柔醉人﹐錦堂中笑語生春。眼底情﹐心間恨﹐到多如楚雨巫雲。門掩黃昏月半痕﹐手抵著牙兒自哂。

【雙調】蟾宮曲

△自樂

想天公自有安排﹐展放愁眉﹐開著吟懷。款系紅牙﹐低歌玉樹﹐爛醉金釵。花謝了逢春又開﹐燕歸時到社重來。蘭芷庭階﹐花月樓臺﹐許大乾坤﹐由我詼諧。艸團標正對山凹﹐山竹炊粳﹐山水煎茶。山芋山薯﹐山蔥山韭﹐山果山花。山澑響冰敲月牙﹐掃山云驚散林鴉。山色元佳﹐山景堪誇﹐山外晴霞﹐山下人家。

△漁父

浪花中一葉扁舟﹐到處行窩﹐天也難畱。去歲蘭江﹐今年湘浦﹐後日巴丘。靑﹛艸弱﹜笠白渡口﹐綠蓑衣紅蓼灘頭。不解閒愁﹐自號無憂﹐兩岸蘆花﹐一覺﹤鼻勾﹥﹤鼻勾﹥。

△題琵琶亭

到潯陽夜泊星槎﹐送客江頭﹐忽聽琵琶。下馬維舟﹐回燈借問﹐何處人家﹖妾本是京師館娃﹐嫁商人淪落天涯。再轉龍牙﹐細撥輕爬﹐聲裂檀槽﹐月滿蘆花。見樂天細問根芽﹐襟搭鮫綃﹐玉筍籠紗。家住長安﹐十三學樂﹐髻綰雙鴉。今老卻朝雲暮霞﹐再休題秋月春花。自嘆咱家﹐兩鬢霜華﹐有錦難纏﹐淚濕琵琶。

△寄友人

憶湘南冷落鷗盟﹐木落庭臯﹐滿院秋聲。夜月關河﹐西風天地﹐自笑浮生。歸興動江神斂容﹐客情多山鬼知名。月殿龍庭﹐雲路鵬程﹐獨跨天風﹐直上瑤京。

△題恨

到春來鬱悶懨懨﹐晝夜相兼﹐粉黛慵拈。塵滿妝奩﹐香消寶靨﹐翠淡眉尖。封淚錦絲絲恨添﹐唾窗絨縷縷情粘。翠幕朱簾﹐玉管牙簽﹐綠慘紅タ。燕妒鶯嫌。

△壽友人七月七日

喜年年玉井蓮開﹐開上人間﹐月地云街。臂絡珠瓔﹐頭纏紅錦﹐袖拂芳埃。云子酒香浮玉臺﹐雪兒歌韻繞金釵。開桂多栽﹐五福齊來﹐祿享千種﹐位列三臺。

【雙調】水仙子

△日邊

曉開閭闔慶天申﹐九五龍飛第一春。星圍電繞天威近﹐肅朝班對紫宸﹐嵩呼舞蹈揚塵。和气融三島﹐歡聲沸五云﹐洪福齊臻。

△舟中

孤舟夜泊洞庭邊﹐燈火靑熒對客船。朔風吹老梅花片﹐推開篷雪滿天﹐詩豪與風雪爭先。雪片與風鏖戰﹐詩和雪繳纏﹐一笑瑯然。

△山居自樂

西風籬菊燦秋花﹐落日楓林噪晚鴉。數椽茅屋靑山下﹐是山中宰相家﹐教兒孫自種桑麻。親眷至煨香芋﹐賓朋來煮嫩茶﹐富貴休誇。

小齋容膝窄如舟﹐苔徑無媒翠欲流。衡門半掩黃花瘦﹐屬東籬富貴秋﹐藥鑪經卷香篝。野菜炊香飯﹐云腴漲雪甌﹐傲煞王侯。

功名場上事多般﹐成敗如棋不待觀。山林尋个好知心伴﹐要常教心地寬﹐笑平生不解眉攢。土炕上蒲席厚﹐砂鍋裏酒湯暖﹐妻子團。

朝吟暮醉兩相宜﹐花落花開總不知。虛名嚼破無滋味﹐比閒人惹是非﹐淡家私付與山妻。水碓裏舂來米﹐山莊上綫了雞﹐事事休提。

△贈舞女趙楊花

《霓裳》一曲錦纏頭﹐楊柳樓心月半鉤。玉纖雙撮泥金袖﹐稱珍珠絡臂﹐翠盤中一榻溫柔。秋水雙波澑﹐春山八字愁﹐殺溫柔。

【雙調】殿前歡

△楚云

楚云髙﹐盈盈淚眼望衡臯﹐付能盼得春來到。玉困香嬌﹐是誰人按六幺﹖紅牙鬧﹐睡未足把人驚覺。云偏髻鬟﹐月淡眉梢。

楚云纖﹐玉容淸淺自家嫌﹐離情鎭把柔腸占。情緒厭厭﹐見鶯花懶揭簾。心常欠﹐怕笑我緗裙掩。愁堆眼底﹐恨壓眉尖。

楚云收﹐月波冷浸晚妝樓﹐腰肢到比花枝瘦。花瘦無愁﹐比花枝我自羞。花𨿽瘦﹐花不會把眉兒皺。紅消翠減﹐心上眉頭。

楚云空﹐綠窗閒數唾窗絨﹐一春心事和誰共﹖門掩殘紅﹐笑殘紅與我同。成何用﹐都做了繁華夢。香消臉玉﹐翠減眉峯。

【南呂】罵玉郎過感皇恩采茶歌

△閨情

秋千院宇春將暮﹐紅滴淚綠溶朱﹐朝云隔斷陽臺路。去鳳孤﹐來燕疏﹐流鶯妒。

懶步階除﹐倦立亭隅。艸煙鋪﹐梨雪舞﹐柳風扶。花驚我臒﹐我愛花腴。玉奩梳﹐金翠羽﹐寶香珠。繡羅襦﹐錦箋書﹐當時封淚到曾無﹖屈指歸期空自數﹐倚蘭無語慢躊躕。

香羅帶束春風瘦﹐金縷袖玉搔頭﹐生紅色染胭脂縐。柳讓柔﹐鶯避謳﹐花辭秀。

緩轉星眸﹐細咽歌喉。晚云收﹐秋水澑﹐遠山愁。香消自憂﹐粉淡誰羞。燕閒儔﹐鴛冷繡﹐鳳空遊。沒來由﹐盡淹畱﹐春來春去幾時休。錦瑟生疏弦上手﹐月明閒煞小紅樓。

☆李邦基

李邦基﹐生平﹑裏籍均不詳。所作散曲中云「獻書北闕﹐挾策南州」﹔「半世蹉跎﹐忘懷詩酒」﹔「竊玉偸香﹐尋花問柳。放浪行﹐不自羞」。可能爲其自我之寫照。明﹟朱權《太和正音譜》將其列於「詞林英傑」一百五十人之中。

○套數

【越調】鬥鵪鶉

△寄別

百歲光陰﹐寄身宇宙。半世蹉跎﹐忘懷詩酒。竊玉偸香﹐尋花問柳。放浪行﹐不自羞。十載江淮﹐胸蟠星斗。

【紫花兒】鬢絲禪榻﹐眉黛吟窗﹐扇影歌樓。獻書北闕﹐挾策南州。遲畱﹐社燕秋鴻幾回首。壯懷感舊﹐嫵媚精神﹐羅綺風流。

【調笑令】漸久﹐過淸秋﹐今古盟山惜未休。琴樽相對消閒晝﹐盡烏絲醉圍紅袖。陽關一聲人去後﹐消疏了月枕雙謳。

【禿廝兒】浩浩寒波野鷗﹐消消夜雨蘭舟﹐津亭送別風外柳。甚不解﹖系離愁﹐悠悠。

【聖藥王】夜气收﹐人語幽﹐西樓夢斷月沈鉤。惜勝遊﹐憶唱酬﹐追思往事到心頭﹐腸欲斷淚先流。

【尾】彩雲冉冉巫山岫﹐還相逢邂逅綢繆。終日惜芳心﹐思量歲寒友。

☆景元啟

景元啟﹐其姓一作杲﹑粟﹐疑誤。生平事迹無考。散曲多寫男女情事及隱居生活。明﹟朱權《太和正音譜》將其列於「詞林英傑」一百五十人之中。

○小令

【中呂】上小樓

△客情

欲黃昏梅梢月明﹐動離愁酒闌人靜。則被他檐鐵聲寒﹐翠被難溫﹐致令得倦客傷情。聽山城﹐又起更﹐角聲幽韻﹐想他繡幃中和我一般孤另。

【雙調】得勝令

一見話相投﹐半醉捧金甌。眼角傳心事﹐眉尖鎖舊愁。綢繆﹐暗約些兒後。羞羞﹐羞得來不待羞。

力困下秋千﹐緩步趿金蓮。笑與情郎道﹐扶歸曲檻邊。俄然﹐欲語聲嬌顫。旋旋﹐旋得來不待旋。

一撚楚宮腰﹐體態更妖嬈。百媚將人﹐佯羞整鳳翹。堪描﹐臉兒上撲堆著俏。嬌嬌﹐嬌得來不待嬌。

明月轉回廊﹐花影上紗窗。暗約湖山側﹐低低問粉郎。端詳﹐怕有人瞧望。荒荒﹐荒得來不待荒。

△歡會

梅月小窗橫﹐斗帳惜娉婷。未語情先透﹐春嬌酒半醒。書生﹐稱了風流興。卿卿﹐願今宵閏一更。

△孤另

雨澑和風鈴﹐客館最難聽。枕冷鴛衾剩﹐心焦睡不成。離情﹐閃得人孤另。山城﹐願今宵只四更。

△思情娘

從他嫁了時﹐情懷兩不知。終日病相思﹐如醉復如癡。鱗鴻𨿽有難投字。思知﹐今日裏不如死。

【雙調】殿前歡

△自樂

自由仙﹐對西風籬下醉金船。葛巾漉酒從吾願﹐富貴由天。與淵明和一篇﹐君休羨﹐省部選烏臺薦。好覷桐江釣叟﹐萬古名傳。

自由仙﹐據胡牀閒坐老梅邊。彤雲變態時舒捲﹐攺盡山川。嘆藍關馬不前﹐君休羨﹐八位轉朝金殿。恰便似新晴雪霽﹐流水依然。

△梅花

月如牙﹐早庭前疏影印窗紗。逃禪老筆應難畫﹐別樣淸佳。據胡牀再看咱﹐山妻罵﹕爲甚情牽掛﹖大都來梅花是我﹐我是梅花。

【南呂】香羅帶

△四季題情

東君去意切﹐梨花似雪。春宵窗外劣﹐翻來覆去睡不著也。欲待夢他胡蝶﹐訴我離別﹐則是睡不著也沒話說。那更睡不著﹐把好夢成吳越。

紗廚謾自設﹐難禁暑熱。涼亭水閣歡宴也﹐翻來覆去睡不著也。便有再世陳摶﹐睡眼難合﹐則是睡不著也沒話說。那更睡不著﹐把好夢成吳越。

砧聲搗夜月﹐蟾光蛟潔。嫦娥照人情慘切﹐翻天覆去睡不著也。你有圓缺﹐我有離別﹐則是睡不著也沒話說。那更睡不著﹐把好夢成吳越。

朔風太凜冽﹐銀河凍結。紅鑪暖閣歡宴也﹐翻來覆去睡不著也。便有錦帳重重﹐繡被疊疊﹐則是睡不著也沒話說。那更睡不著﹐把好夢成吳越。

○套數

【雙調】新水令

一春常費買花錢﹐錦營中慣曾遊徧。酒斟金叵羅﹐人伴玉嬋娟。急管繁弦﹐髙樓上恣歡宴。

【駐馬聽】驕馬吟鞭﹐我是个酒社詩壇小狀元。舞裙歌扇﹐伴著个風花雪月玉天仙。我把紫霜毫書滿碧雲箋﹐他撮著泥金袖繡徹紅絨綫。正當年﹐一團兒嬌艷堪人羨。

【雁兒落】蛾眉翡翠鈿﹐玉腕黃金釧。酥胸蘭麝香﹐檀口丁香煎。

【徳勝令】因此上典賣了洛陽田﹐重建座麗春園。安排下剪雪裁冰句﹐準備著尢雲雨言。牀邊﹐放一卷崔氏春秋傳。窗前﹐橫一幅雙生風月篇。

【川撥掉】拚了个喫昏拳﹐怕甚麼咽頑涎。割捨了銅鬥兒家緣﹐鐵板兒似盤纏。便日用三千﹐我其實少不得个嬌滴滴玉人兒過遣﹐怕的是獨自眠。

【七弟兄】我這里告天﹕可憐﹐教我永團圓﹗原天公與我行方便﹐地連枝產朵並頭連﹐天比翼生對雙飛燕。

【梅花酒】到春來景物妍﹐簪杏鬟鬟蟬﹐拾翠步金蓮﹐聽鳥並香肩。到夏來攜手上采蓮船﹐瓜初剖水晶丸﹐酒新泛蓿砂煎﹐魚旋打錦鱗鮮。

【收江南】呀﹗到秋來看四圍紅葉滿山川﹐兩行翠袖畫堂前﹐看一輪明月照天邊。到冬來雪花兒滿天﹐蒸羊羔美酒慶丰年。

【尾聲】四時獨占風流選﹐百年遂卻於飛願。常言道女貌郎才﹐恨惹情牽。將一對美滿姻緣﹐萬載千秋教人做笑話兒演。

☆呂濟民

呂濟民﹐生平﹑裏籍均不詳。明﹟朱權《太和正音譜》將其列於「詞林英傑」一百五十人之中。

○小令

【正宮】鸚鵡曲

△寄故人和韻

心猿意馬羈難住﹐舉酒處記送別那《梁父》。想人生碌碌紛紛﹐幾度落紅飛雨。

【幺】瞬息間地北天南﹐又是便鴻書去。問多嬌芳信何期﹖笑指到玉梅吐處。朱顏綠鬢難畱住﹐調弄了幾拙訥的兒父。算光陰咫只風波﹐恍著暮晴朝雨。

【幺】怎禁他地久天長﹐睚不過暗來明去。望桃源霧杳煙迷﹐夢覺也玉人那處。

【雙調】蟾宮曲

△贈楚云

寄襄王雁字安排﹐出岫無心﹐蔽月多才。目極瀟湘﹐家迷秦嶺﹐夢到天臺。浮碧漢陰睛體態﹐逐西風聚散情懷﹐捲又還開﹐去又還來。雨罷巫山﹐飛下陽臺。

△贈玉香

可人兒暖玉生香﹐弄玉團香﹐惜玉憐香。畫蛾眉玉鑑遺香﹐伴才郎玉枕畱香﹐捧酒卮玉容噴香﹐摘花枝玉指偸香。問玉何香﹐料玉多香。見玉思香﹐買玉尋香。

☆查徳卿

查徳卿﹐生平﹑裏籍均不詳。元﹟鐘嗣成《錄鬼簿》失載。明﹟朱權《太和正音譜》將其列於「詞林英傑」一百五十人之中。明﹟李開先評元人散曲﹐首推張可久﹑喬吉﹐次則舉及查徳卿﹝見《閒居集》卷五《碎鄕小稿序》﹞﹐可見其曲名較髙。其散曲作品內容有弔古﹑抒懷﹑詠美人傷離情之類﹐風格典雅。

○小令

【仙呂】寄生艸

△感嘆

姜太公賤賣了溪岸﹐韓元帥命博得拜將壇。羨傅說守定巖前版﹐嘆靈輒喫了桑間飯﹐勸豫讓吐出喉中炭。如今淩煙閣一層一个鬼門關﹐長安道一步一个連云棧。

△間別

姻緣簿剪做鞋樣﹐比翼鳥搏了翅翰。火燒殘連理枝成炭﹐鍼簽瞎比目魚兒眼﹐手揉碎並頭蓮花瓣。擲金釵擷斷鳳凰頭﹐繞池塘ㄏ碎鴛鴦彈。

【仙呂】一半兒

△擬美人八詠

△春夢

梨花云繞錦香亭﹐胡蝶春融軟玉屏﹐花外鳥啼三四聲。夢初驚﹐一半兒昏迷一半兒醒。

△春困

瑣窗人靜日初曛﹐寶鼎香消火尙溫﹐斜倚繡牀深閉門。眼昏昏﹐一半兒微開一半兒盹。

△春妝

自將楊柳品題人﹐笑撚花枝比較春﹐輸與海棠三四分。再偸勻﹐一半兒胭脂一半兒粉。

△春愁

厭聽野鵲語雕檐﹐怕見楊花撲繡簾﹐拈起繡鍼還倒拈。兩眉尖﹐一半兒微舒一半兒斂。

△春醉

海棠紅暈潤初妍﹐楊柳纖腰舞自偏﹐笑倚玉奴嬌欲眠。粉郎前﹐一半兒支吾一半兒軟。

△春繡

綠窗時有唾茸粘﹐銀甲頻將彩綫ㄎ﹐繡到鳳凰心自嫌。按春纖﹐一半兒端相一半兒掩。

△春夜

柳綿撲檻晚風輕﹐花影橫窗澹月明﹐翠被麝蘭薰夢醒。最關情﹐一半兒溫溫一半兒冷。

△春情

自調花露染霜毫﹐一種春心無處托﹐欲寫寫殘三四遭。絮叨叨﹐一半兒連眞一半兒艸。

【南呂】醉太平

△寄情

釵分鳳凰﹐衾剩鴛鴦﹐錦箋遺恨愛花香﹐寫新愁半張。晚妝樓閣空凝望﹐舊遊臺榭添惆悵﹐落花庭院又昏黃﹐正離人斷腸。

△春情

東風柳絲﹐細雨花枝﹐好春能有幾多時﹖韶華迅指。芭蕉葉上鴛鴦字﹐芙蓉帳裏鸞凰事﹐海棠亭畔鷓鴣詞﹐問鶯兒燕子。

樓臺管弦﹐院落秋千﹐香風淡澹月娟娟﹐朱簾半捲。香消玉腕黃金釧﹐歌殘素手白羅扇﹐汗溶粉面翠花細﹐倚闌人未眠。

春風管弦﹐夜月秋千﹐調風弄月醉花前﹐把花枝笑撚。千金曾許如花面﹐半生未了看花願﹐一春長費買花錢。風流少年。

△淸名

先生子陵﹐隱者淵明﹐南州舊隱老云卿﹐爲淸髙顯名。一个向七里灘曾受君王聘﹐一个向五柳莊終受彭澤令﹐一个向百花洲不受宋朝徵﹐與巢由共淸。

【中呂】普天樂

△別情

玉華驄﹐靑絲。江山斷送﹐萍梗無蹤。陽臺雲雨空﹐靑艸池塘夢。好夢驚回相思重﹐翠煙晴啼鳥山中。梨花墜雪﹐海棠散錦﹐滿院東風。

鷓鴣詞﹐鴛鴦帕。靑樓夢斷﹐錦字書乏。後會絕﹐前盟罷。澹月香風秋千下﹐倚闌干人比梨花。如今那里﹖依棲何處﹖流落誰家﹖

【越調】柳營曲

△金陵故址

臨故國﹐認殘碑﹐傷心六朝如逝水。物換星移﹐城是人非﹐今古一枰棋。南柯夢一覺初回﹐北邙墳三尺荒堆。四圍山護繞﹐幾處樹髙低。誰﹐曾賦黍離離。

△江上

煙艇閒﹐雨蓑幹﹐漁翁醉醒江上晚。啼鳥關關﹐流水潺潺﹐樂似富春山。數聲柔櫓江灣﹐一鉤香餌波寒。回頭貪兔魄﹐失意放漁竿。看﹐流下蓼花灘。

【雙調】蟾宮曲

△懷古

問從來誰是英雄﹖一个農夫﹐一个漁翁。晦迹南陽﹐棲身東海﹐一舉成功。八陣圖名成臥龍﹐《六韜》書功在非熊。霸業成空﹐遺恨無窮。蜀道寒云﹐渭水秋風。

△層樓有感

倚西風百尺層樓﹐一道秦淮﹐九點齊州。塞雁南來﹐夕陽西下﹐江水東流。愁極處消除是酒﹐酒醒時依舊多愁。山嶽糟丘﹐糊海杯甌。醉了方休﹐醒後從頭。

【雙調】慶東原

達時務﹐薄利名﹐秋風吹動田園興。Θ瓜邵平﹐思蒓季鷹﹐采菊淵明。淸淡老生涯﹐進退知天命。

☆武林隱

武林隱﹐生平﹑裏籍均不詳。明﹟朱權《太和正音譜》將其列「詞林英傑」一百五十人之中。

○小令

【雙調】蟾宮曲

△昭君

天風瑞雪剪玉蕊冰花﹐駕單車明妃無情無緒﹐气結愁雲﹐淚濕腮霞。只見十程五程﹐峻嶺嵯峨﹐停驂一顧﹐斷人腸際碧離天漠漠寒沙。只見三對兩對搠旌旗古道西風瘦馬﹐千點萬點噪疏林老樹昏鴉。哀哀怨怨﹐一曲琵琶﹐沒撩沒亂離愁悲悲切切﹐恨滿天涯。

☆趙顯宏

趙顯宏﹐約一三二○年前後在世。號學村。生平﹑裏籍均無考。長於散曲﹐與孫周卿同時。作品中有自寫其行迹者﹐如《行樂》云「十年將黃卷習﹐半世把紅妝贍。」《嘆世》云「功名不戀我﹐因此上落落魄魄。」《閒居》云「林泉疏散無拘系﹐茶藥琴棋。」可見其爲一終身布素之文人。所作小令﹝中呂﹟滿庭芳﹞《漁﹑樵﹑耕﹑牧》四首﹐描寫了田園漁樵生活的恬靜優美﹐抒發了厭棄功名富貴的思想。風格淸新朴實﹐語言通俗流暢。明﹟朱權《太和正音譜》將其列於「詞林英傑」一百五十人之中。

○小令

【黃鐘】刮地風

△別思

莫唱陽關且住者﹐怕聽三疊。雕鞍去後早來些﹐爭忍離別﹖舞臺歌榭﹐好天良夜。美滿恩情﹐等閒拋撇。鴛鴦簡再摺﹐平安字怎寫﹖卽漸裏瘦了人也。春日凝妝上翠樓﹐滿目離愁。悔教夫婿覓封侯﹐蹙損眉頭。園林春到﹐物華依舊。並枕雙歌﹐幾時能夠﹖團圓日是有﹐相思病怎休﹖都道我減了風流。慵整雲鬟懶畫眉﹐此恨爭知﹗有情何怕隔年期﹐總是呆癡。淸明天气﹐女流閒戲。斗蹴秋斗﹐有情無意。楊花正亂飛﹐鶯聲不住啼﹐睡夢裏過了寒食。人比前春瘦幾分﹐掩過唐裙。思君一度一銷魂﹐生怕黃昏。銀挑盡﹐繡幃孤悶。切切悲悲﹐有誰亻秋問口兒裏怨恨﹐心兒裏自忖﹕誰教你待做夫人﹖

△嘆世

昨日街頭喚小哥﹐早兩鬢婆娑。雲間烏兔似攛梭﹐老了人呵。琴堂難坐﹐林泉堪臥﹐山鳥山花﹐盡供吟和。淸閒怎似他﹐功名不戀我﹐因此上落落魄魄。安樂窩中且避乖﹐倒大優哉。寒梅不顧棟梁材﹐別樣淸懷。小庵茅蓋﹐主人常在。緘口藏舌﹐坐觀成敗。韓元帥陣開﹐楚重瞳命衰﹐漢髙皇拆了壇臺。

【黃鐘】晝夜樂

△春

遊賞園林酒半酣﹐停驂﹐停驂看山市睛嵐。飛白雪楊花亂糝﹐愛東君繞地裏將詩探﹐聽花間紫燕呢喃。景物堪﹐當了春衫﹐當了春衫。醉倒也應無憾。

【幺】利名﹐利名誓不去貪﹐聽咱﹐曾參﹐曾參他暮四朝三。不飲呵鶯花笑俺﹐想從前枉將風月擔﹐空贏得鬢髮﹛髟監﹜。江北江南﹐江北江南﹐再不被多情賺。

△夏

火傘當空暑气多﹐因何﹐因何不共泛淸波﹖有十里香風芰荷﹐咱人向彩畫的船兒上坐﹐伴如花似玉嬌娥。醉了呵﹐月枕雙歌。月枕雙歌﹐但唱的齊聲兒和。

【幺】小哥﹐小哥忒恁快活﹐休波﹐眞个﹐眞个是占斷鳴珂。有幾个知幾似我﹐不受用委實圖甚麼﹖盡今生酒病詩魔。落落魄魄﹐落落魄魄﹐且恁地隨緣過。

△秋

昨夜西風揭繡簾﹐懨懨恨蹙損眉尖。霜壓的丹楓似染﹐促織兒絮的人來厭﹐助離愁暮雨纖纖。意不タ﹐琴瑟慵拈。琴瑟慵拈﹐不住把才郎念。

【幺】柳靑﹐柳靑忒恁地嚴﹐偏嫌﹐拘鉗﹐拘鉗人等等潛潛。酒半醺櫳門半掩﹐恨更長再不將香篆添﹐空教人有苦無甜。悶似江淹﹐悶似江淹﹐獨自把淒涼占。

△冬

風送梅花過小橋﹐飄飄﹐飄飄地亂舞瓊瑤。水面上流將去了﹐覷絕時落英無消耗﹐似才郎水遠山遙。怎不焦﹐今日明朝﹐今日明朝﹐又不見他來到。

【幺】佳人﹐佳人多命薄﹐今遭﹐難逃﹐難逃他粉悴煙憔。直恁般魚沈雁杳﹐誰承望拆散了鸞凰交﹐空教人夢斷魂勞。心癢難揉﹐心癢難揉﹐盼不得雞兒叫。

【中呂】滿庭芳

△漁

江天晚霞﹐舟橫野渡﹐网曬汀沙。一家老幼無牽掛﹐恣意喧嘩。新糯酒香橙藕芽﹐錦鱗魚紫蟹紅蝦。杯盤罷﹐爭些醉煞﹐和月宿蘆花。

△樵

腰間斧柯﹐觀棋曾朽﹐修月曾磨。不將連理枝梢銼﹐無缺鋼多。不饒過猿枝鶴窠﹐慣立盡石澗泥坡。還參破﹐名韁利鎖﹐云外放懷歌。

△耕

耕田看書﹐一川禾黍﹐四壁桑楡。莊家也有歡娛處﹐莫說其餘。賽社處王畱宰豬﹐勸農回牛表牽驢﹐還家去﹐蓬窗睡足﹐一品待何如﹖

△牧

閒中放牛﹐天連野艸﹐水接平蕪。終朝飽玩江山秀﹐樂以忘憂。靑篛笠西風渡口﹐綠蓑衣暮雨滄州。黃昏後﹐長笛在手﹐吹破楚天秋。

【雙調】淸江引

少年身正值著春暮月﹐宴賞無明夜。一任錦囊空﹐不放金杯歇﹐明日落紅多去也。

紗窗外杜鵑聲更切﹐啼滿枝頭血。離人哽咽時﹐風雨淒涼夜﹐明日落紅多去也。

【雙調】殿前歡

△閒居

去來兮﹐東林春盡蕨芽肥。回頭那顧名和利﹐付與希夷。下長生不死棋﹐養三寸元陽气﹐落一覺渾淪睡。鶯花過眼﹐鷗鷺忘機。

去來兮﹐桃花流水鱖魚肥。山蔬野菜偏滋味﹐旋潑新醅。胡尋些東與西﹐拼了个醒而醉﹐不管他天和地。盆幹甕竭﹐方許逃席。

去來兮﹐生平志不尙輕肥。林泉疏散無拘系﹐茶藥琴棋。聽春深杜宇啼﹐瞻天表玄鶴唳﹐看沙暖鴛鴦睡。有詩有酒﹐無是無非。

去來兮﹐楚天霜滿蟹初肥。黃花似得淵明意﹐開徧東籬﹐笑山翁醉似泥﹐喜稚子詩能綴﹐愛仙果甜如蜜。煙蘿路繞﹐車馬聲稀。

△題歌者楚云

楚雲閒﹐任他孤雁叫蒼寒。去畱舒捲無心慣﹐聚散之間。趁西風出遠山﹐隨急水流深澗﹐爲暮雨迷霄漢。陽臺事已﹐秦嶺飛還。

○套數

【南呂】一枝花

△行樂

十年將黃卷習﹐半世把紅妝贍。向鶯花場上走﹐將風月擔兒拈。本性謙謙﹐到處幹風欠﹐人將名姓店。道麗春園重長个羲之﹐豫章城新添个子瞻。

【梁州】醉醺醺過如李白﹐樂勝似陶潛。春風和气咱獨占。朝云畫棟﹐暮雨朱簾。狂朋怪友﹐舞妓歌姬。喜孜孜詩酒相兼﹐爭知我愁寂寂悶似江淹。也不怕偸寒送暖來勤﹐也不怕棄舊憐新女嫌﹐也不怕愛錢巴鏝娘嚴。非咱﹐指點。平康巷一步一个深坑塹﹐風波險令人厭。門掩半安排粗棍掂﹐有苦無甜。

【尾】棟梁才怎受純鋼劍﹖經濟手難拿桑木鍁。堪笑多情老雙漸﹐江洪茶價添。醜馮魁正タ﹐見个年小的蘇卿望風兒閃。

△竹夫人

紗廚只自眠﹐蘄簟和誰共。客窗人靜悄﹐檐外馬丁東。好夢難同﹐夜永愁偏冗﹐披衣策短筇。明月下醉眼閒芻﹐畫堂中吟肩瘦聳。

【梁州】見靑奴亭然獨立﹐使蒼童抱過相從。同牀共枕如鸞鳳。賜夫人名號﹐有君子家風。湘川後裔﹐渭水名宗。喜綢繆志節雍容﹐歷風霜肌骨丰隆。一千般可意著人﹐一時間指空話空﹐一團兒剔透玲瓏。心聰﹐性聰。知卿本是龍孫種﹐廝敬愛廝陪奉。睡徹東窗日影紅﹐彼此西東。

【尾】涼侵肌體添情重﹐淸透心脾引興濃﹐只恐金風等閒動。那時節不中﹐咱人心不同﹐且倒鳳顚鸞再三寵。

☆唐毅夫

唐毅夫﹐生平﹑裏籍均不詳。明﹟朱權《太和正音譜》將其列於「詞林英傑」一百五十人之中。

○小令

【雙調】殿前歡

△大都西山

冷雲間﹐夕陽樓外數峯閒﹐等閒不許俗人看。雨髻煙鬟﹐倚西風十二闌。休長嘆﹐不多時暮靄風吹散。西山看我﹐我看西山。

○套數

【南呂】一枝花

△怨雪

不呈六出祥﹐豈應三白瑞。易添身上冷﹐能使腹中肌。有甚稀奇﹐無主向沿街墜﹐不著人到處飛。暗敲窗有影無形﹐偸入戶潛蹤躡迹。

【梁州】才苫上茅庵艸舍﹐又鉆入破壁疏籬。似楊花滚滚輕狂勢。你幾曾見貴公子錦ブ繡褥﹖你多曾伴老漁翁篛笠蓑衣﹖爲飄風胡做胡爲﹐怕騰雲相趁相隨。只著你凍的个孟浩然掙掙癡癡﹐只著你逼的个林和靖欽欽歷歷。只著你阻的个韓退之哭哭啼啼。更長﹐漏遲。被窩中無半點兒陽和气﹐惱人眠﹐攪人睡。你那冷燥皮膚似鐵石﹐著我怎敢相偎。

【尾】一冬酒債因他累﹐千里關山被你迷。似這等浪蕊閒花﹐也不是久長計。盡飄零數日﹐掃除做一堆﹐我將你溫不熱薄情化做了水。

☆李愛山

李愛山﹐生平﹑裏藉均不詳﹐約元仁宗延一三一四～一三二○中前後在世。散曲作品《厭紛》中有﹕「離京邑﹐出鳳城﹐山林中隱名埋姓﹐亂紛紛世事不欲聽」之句﹐知作者可能曾因仕途不得意而離京都隱居山林。明﹟朱權《太和正音譜》將其列於「詞林英傑」一百五十人之中。

○小令

【雙調】壽陽曲

△厭紛

離京邑﹐出鳳城﹐山林中隱名埋姓。亂紛紛世事不欲聽﹐倒大來耳根淸淨。

△懷古

項羽爭雄霸﹐劉邦起戰伐﹐白奪成四百年漢朝天下。世衰也漢家屬了晉家﹐則落的漁樵人一場閒話。

△飲興

玉滚殷勤勸﹐金杯莫斷絕﹐拼了玉山低趄。彈者舞者唱者﹐直喫到楊柳岸曉風殘月。

△風情

半擁淩波被﹐微惚金縷衣﹐金翹亂堆著云髻。托香腮醉眠在錦帳裏﹐嬌滴滴海棠春睡。

○套數

【商調】集賢賓

△春日傷別

牡丹亭日長簾半捲﹐推繡枕聽啼鵑。夜雨過梨花褪雪﹐曉風輕柳絮飄綿。憶多情萬水千山﹐盼佳期甚日何年。近香奩理妝貼翠鈿﹐尙然有睡紅一綫。情濃眉黛裏﹐愁入鬢云邊。

【逍遙樂】嘴古都釵頭玉燕﹐面波羅鏡裏靑鸞﹐畫不盡春山宛轉。恨惹情牽﹐對東風桃李無言。章臺路望來不甚遠﹐張京兆那里也不見。香消寶鼎﹐燈盡銀﹐鑪冷沈煙。

【梧葉兒】粉臉淡蛾眉皺﹐妝殘新月偃﹐愁壓遠山偏。火燎襖神廟﹐花飛金穀園﹐春去武陵源﹐直恁的緣薄分淺。

【金菊香】托香腮不語轉淒然﹐淡注珠唇翠蟬﹐呆答頦對人羞見面。則被這鬼病懨纏﹐斷柔腸心事在誰邊﹖

【醋葫蘆】胸減酥﹐臉褪蓮。似楊妃病吐荔枝涎﹐西子愁頻麋鹿苑。頓不開連環金釧﹐不由人終日恨綿綿。

【浪來裏】想當日整玉容﹐並粉肩。晚妝樓上鏡臺邊﹐畫出對初生月何日圓。到如今桃花人面﹐悶懨懨憔悴似去年前。

【髙平調煞】那時節和風麗日滿東園﹐花共柳紅嬌綠軟。走飛觥﹐品竹調弦。唱道是美滿歡娛﹐似比翼鳥於飛燕。閒情侵翠靨﹐春意近花鈿。今日个寶釵頭擘雙鴛﹐昔何時鏡重圓﹐因此上兩道春山翠痕淺。

【尾聲】春殘連理枝﹐香冷合歡扇﹐好姻緣翻做了惡姻緣。還不徹相思債﹐叫不應離恨天。知他是甚時相見﹐兩眉峯重畫翠嬋娟。

☆王愛山

王愛山﹐字敬甫。長安﹝今陜西西安市﹞人。生平不詳。明﹟朱權《太和正音譜》將其列於「詞林英傑」一百五十人之中。

○小令

【中呂】上小樓

△自適

酒酣時乘興吟﹐花開時對景題。剪雪裁冰﹐擊玉敲金。貫串珠璣﹐得意時﹐自陶寫﹐吟哦一會﹐放情懷悅心神有何慚愧﹖

思古來屈正則﹐直恁地稟性僻。受之父母﹐身體發膚。跳入江裏﹐捨殘生﹐博得个﹐名垂百世﹐沒來由管他甚滿朝皆醉。

黑甜濃坦腹眠﹐淸涼風拂面吹。髙臥藤牀﹐鋪片蒲席﹐枕塊頑石﹐日三竿﹐睡正美﹐蒙頭衲被﹐起得遲怕畫不著卯歷﹖

開的眼便是山﹐那動腳便是水。綠水靑山﹐翠壁丹崖。可作屏幃﹐樂心神﹐淨耳目﹐抽身隱逸﹐養平生浩然之气。

【雙調】水仙子

△怨別離

鳳凰臺上月兒彎﹐燭滅銀河錦被寒。謾傷心空把佳期盼﹐知他是甚日遠﹖悔當時不鎖雕鞍。我則道別離時易﹐誰承望相見呵難﹗兩淚闌干。

鳳凰臺上月兒偏﹐和淚和愁聞杜鵑。恨平生不遂於飛願﹐盼佳期天樣遠﹐月華涼風露涓涓。欹單枕難成夢﹐擁孤衾怎地眠﹖兩淚漣漣。

鳳凰臺上月兒斜﹐春恨春愁何日徹﹖桃花零落胭脂謝﹐倏忽地春去也﹐舞翩翩忙煞蜂蝶。人去了無消息﹐雁回時音信絕﹐感嘆傷嗟。

鳳凰臺上月兒低﹐香燼金鑪空嘆息。悶悶厭厭怎不添憔悴﹖夜迢迢更漏遲﹐冷淸淸獨守香閨。急煎煎愁如醉﹐恨綿綿意似癡﹐淚眼愁眉。

鳳凰臺上月兒髙﹐何處何人品玉簫﹖眼睜睜盼不得他來到﹐陳摶也睡不著﹐空教人穰穰勞勞。銀臺上燈將滅﹐玉鑪中香漸消﹐業眼難交。

鳳凰臺上月兒孤﹐倒鳳顚鸞謾嘆吁。盼行雲愁鎖西樓暮﹐似闌干十二曲﹐雁來也還又無書。情脈脈空惆悵﹐意懸懸無是處﹐恨滿天隅。

鳳凰臺上月兒明﹐短嘆長吁千萬聲。香閨寂寞人孤另﹐枕消香寒漸生﹐碧熒熒一點殘燈。別離是尋常事﹐淒涼可慣經﹖冷冷淸淸。

鳳凰臺上月兒昏﹐忽地風生一片雲。淅零零夜雨更初盡﹐打梨花深閉門﹐冷淸淸沒个溫存。他去了無消息﹐枉教人空斷魂﹐瘦臉啼痕。

鳳凰臺上月兒沈﹐一樣相思兩處心。今宵愁恨更比昨宵甚﹐對孤燈無意寢﹐淚和愁付與瑤琴。離恨向弦中訴﹐淒涼在指下吟﹐少一个知音。

鳳凰臺上月兒圓﹐月上紗窗人未眼。故人來人月皆如願。月澄淸人笑喧﹐訴別離在月下星前。人美滿中秋月﹐月嬋娟良夜天﹐人月團圓。

☆愛山

愛山﹐姓氏﹑生平均不詳。曲家有李愛山﹑王愛山﹐此人或爲其一。

○小令

【南呂】四塊玉

△美色

楊柳腰﹐芙蓉貌。裊娜東風弄春嬌﹐龐兒旖旎心兒俏。挽烏雲盤﹐掃春山淺淡描﹐斜簪著金鳳翹。

△知足

兩鬢秋﹐今年後。著甚幹忙苦追求﹖人間寵辱還參透。種春風鄭子田﹑牧靑山寧戚牛﹐倒大來得自由。

【越調】小桃紅

△消遣

一溪流水水溪雲﹐雨霽山光潤﹐野鳥山花破愁悶。樂閒身﹐拖條藜杖家家問。問誰家有酒﹐見靑簾髙掛﹐髙掛在楊柳岸杏花村。

世間惟有酒忘憂﹐酒況誰參透﹖酒解愁腸破亻孱亻愁。到心頭﹐三杯滌盡胸中垢和顏潤色﹐延年益壽﹐一醉解千愁。

☆朱庭玉

朱庭玉﹝「庭」或作「廷」﹞﹐生平﹑裏藉均不詳。朱氏有《南呂﹟梁州第七﹞《歸隱》云「歸來好向林泉下。」「畱心垂釣棹魚差﹐汾水岸晉山坡。」朱氏曲中多指晉地風物。據此知﹐朱氏可能是山西人。待考。

○小令

【越調】天淨沙

△春

暖風遲日春天﹐朱顏綠鬢芳年﹐挈攜童跨蹇。溪山佳處﹐好將春事畱連。

△夏

參差竹筍抽簪﹐累垂梅子攢金﹐旋趁庭槐翠陰。南風解慍﹐快哉消我煩襟。

△秋

庭前落盡梧桐﹐水邊開徹芙蓉﹐解與詩人意同。辭柯霜葉﹐飛來就我題紅。

△冬

門前六出狂飛﹐樽前萬事休提﹐爲問東君信息。急教人探﹐小梅江上先知。

○套數

【仙呂】點絳唇

△中秋月

可愛中秋﹐雨餘天淨﹐西風送。晚雲歸洞﹐涼露沾衣重。

【混江龍】庾樓髙望﹐桂華初上海涯東。秋光於宙﹐夜色簾櫳。誰使銀蟾吞暮霞﹐放教玉兔步睛空。人多在﹐管弦聲裏﹐詩酒鄕中。

【六幺徧】爛銀盤湧﹐冰輪動。輾玻璃萬頃﹐無轍無蹤。今宵最好﹐來夜怎同。畱戀孀娥相陪奉﹐天公﹐莫教淸影轉梧桐。

【後庭花】直須勝賞﹐想人生如轉蓬。此夕休虛廢﹐幽歡不易逢。快吟胸﹐虹吞鯨吸﹐長川流不供。

【賺煞】聽江樓﹐笛三弄﹐一曲悠然未終。裂石淩空聲畱亮﹐似波心夜吼蒼龍。唱道醉裏詩成﹐誰爲擊金陵半夜鐘﹐我今欲從嫦娥歸去﹐盼靑鸞飛上廣寒宮。

△詠梅

所欠惟何﹖半生辜負﹐梅花債。洛京春色﹐直抵千金買。

【混江龍】水南佳會﹐主人樽俎勝安排。北州遠客﹐西洛英才。和气須知席上生﹐孤芳先向臘前開。宜珍賞﹐應題賦景﹐落筆書懷。

【六幺徧】故人應與﹐梅同態。梅𨿽雅淡﹐人更淸白。人之風彩﹐梅之調格。人與梅花俱可愛﹐無柰﹐歲寒姿可惜在塵埃。

【賺煞】惜花心﹐今番煞﹐恨不到調羹鼎鼐。此日梅花溪上客﹐勝當年劉阮天臺。勸酒畱情﹐故意地教人彊艷側。酒休剩飲﹐花須少戴﹐也教人道洛陽來。

【仙呂】翠裙腰

△閨思

雨餘花落莓苔地﹐巢燕啄香泥﹐柳綿點水浮萍碎。景遲遲﹐秋千斜掛彩繩低。

【金盞兒】啟朱扉﹐出蘭閨。晚來閒立東風外﹐腸欲斷﹐恨無極﹐情未已。秋水搖光凝淚眼﹐遠山無色淡愁眉。

【綠窗愁】鬱悶長縈系﹐鬼病廝禁持。卽漸裏衣寬削玉肌﹐爭表人憔悴。別後關河萬里﹐驚夢斷﹐雁書稀﹐誰瑣雕鞍不放歸﹖

【賺煞】有人來﹐知端的﹐誰似你个薄情下得﹖長醉靑樓眠翠館﹐鎭追陪越艷吳姬。唱道暮樂朝歡﹐須有更闌管弦息。酒醒夢回﹐香消燈暗﹐甚不聽曉風殘月子規啼。

【仙呂】ビ神急

△道情

不求三品貴﹐惟厭一身多。假是功勛﹐圖像麒麟閣﹐爭如忙裏閒﹐暫放眉間鎖。來今往古英與豪﹐到頭都被他﹐日月消磨。

【六幺徧】有林泉約﹐雲山樂。綸竿坐撚﹐藜杖行拖。樊籠撞破﹐塵纓擺脫。報卻君恩歸來麼﹖如何﹐看他龍虎定干戈。

【元和令】有爲須有失﹐無福亦無禍。但髙山流水少知音﹐短歌誰共作﹖對淸風明月﹐更看人濁醪還自酌。

【後庭花煞】不畱心名利場﹐且潛身安樂窩。一度興一度廢﹐一尺水一丈波。住掙羅﹐隨時達變﹐得磨陀處且磨陀。

△貧樂

功名不可圖﹐貧困不能移。世態如雲﹐轉首千般易。謀心不遂心﹐處意難如意。陰公造物人莫知﹐窮通皆命也﹐豈在人爲﹗

【六幺徧】竟貪財賄﹐爭名气。紛紛蟻戰﹐擾擾蜂集。鳩巢一枝﹐鵬程萬里。堪嘆人生同物類﹐何異﹐幻軀白甚苦驅馳。

【元和令】旣能貧且樂﹐莫羨富與貴。髙車駟馬任從他﹐得之何足喜﹖桑樞甕牖自由咱﹐失之何足悲﹖

【後庭花煞】𨿽無祿萬鐘﹐寧憂家四壁。但且簞瓢飲﹐徒誇列鼎食。閉柴扉﹐固窮甘分﹐樂夫天命復奚疑。

△雪景

磨空生粉云﹐蔽日見彤霞。透骨侵肌﹐忽爾風飄颯。酸寒若箭穿﹐釅冷如刀刮。裁冰剪水都半霎﹐乾坤一玉壺﹐表裏無瑕。

【六幺徧】故邀佳客﹐乘嬌馬。過向陽溪曲﹐映暖堤お。山茶半萼﹐江梅正花。十里橫橋直西下﹐窩﹐幾人家籬落接平沙。最宜觀賞﹐堪圖畫。破墻酒旆﹐古岸漁差。筠梢密灑﹐松梢重壓。老木枯枝寒藤掛﹐槎牙﹐似玉龍搭撒亂披麻。

【後庭花】睹暮天昏黯黲﹐望長林白刺擦。馬盼山城近﹐人嫌江路滑。怨胡笳﹐賞心不盡﹐歸來情倍加。

【隨煞】設酒筵連夜飲﹐會詩題分字押。掃竹葉聊酬興﹐刳橙穰深蘸甲。論奢華﹐圍鑪同話﹐此風流不羨黨侯家。

△閨思

鉤閒垂繡箔﹐門掩靜香階。憔悴年來﹐更比年時セ。傷春心未灰﹐感舊情無柰。多應浪遊年少客﹐千金將笑買﹐柳陌花街。

【六幺徧】自姻緣拆﹐綢繆解。玉臺珠网﹐寶鑑塵埃。謾修錦書﹐從分玉釵。一海來相思難擎戴﹐剛﹐美容姿消減做瘦形骸。

【元和令】愁眉不易展﹐鬼病越難瘥。燈花空結尙無憑﹐不須將龜卦擺。晚來勉彊出蘭堂﹐步墻陰踏綠苔。

【後庭花煞】愁人倦聽﹐杜鵑聲更哀。不去向他根底﹐偏來近奴空側﹐訴離懷。把似喚將春去﹐爭如攛頓取那人來。

【南呂】一枝花

△女怨

慵鋪翡翠鬟﹐懶暈胭脂頰。寸心開愁萬縷﹐恨千疊。獨對西風﹐倦把黃花折。幽庭閒步蹀﹐紅葉飛來﹐就我將相思字寫。

【玉交枝】那人家薄劣﹐故把雕鞍鎖者。費千金要買閒風月﹐眞眷愛等閒撇。情懷欲言何處說﹖一星星都向琵琶瀉。若有知音聽徹﹐應也靑衫血。

【烏夜啼】黃昏怏怏歸蘭捨﹐還又是夜來時節。枕衾寒難捱如年夜﹐可慣離缺﹐愛恁磨滅﹗金盤火冷篆煙絕﹐銀臺燭盡燈花謝。月下砧﹐風前鐵﹐敲碎人腸﹐幾曾寧帖。

【鬥鵪鶉】薄幸多應﹐今宵醉也。謝館秦樓﹐偎香倚雪﹐不信伊家不耳熱。俺好業﹐俺好呆﹐怎恁今生﹐天慳運拙。

【賺煞尾】聽南樓禁鼓敲三歇﹐擁被和衣彊睡些。業眼朦朧暫交睫。唱道欲睡還驚﹐驀聞門外簾兒揭。俺喚則他來到出門接﹐原是風度竹筠篩翠葉。

【南呂】梁州第七

△妓門庭

腹內包藏錦繡﹐胸中貫串珠璣。剪裁冰雪嘲風月。悶時書畫﹐閒後琴棋。遊春名苑﹐避暑髙樓。秋宵賞月傳杯﹐冬天踏雪尋梅。列笙歌翡翠簾前﹐飛觥鮫綃帳底﹐會賓朋綺羅香裏。甚幾曾素閒了半日﹐有幾多說不盡人不會的偏僻。風流﹐是非。造次不容易。錦字花箋共小簡﹐暗傳偸寄。

【幺】才僻掠的花箋脫灑﹐恰塡還的酒債伶俐。近新來又惹腸腌題月拇著他模樣消的憔悴。有韋娘般風度﹐謝女般才能。渾似薛濤般聰惠﹐過如蘇小般行爲。選甚麼時樣宮妝﹐豈止道鉛華首飾。何消得壘珠疊翠﹖淡妝更宜。二十年已裏﹐端的不曾見兀的般眞行院﹐𨿽是个女流輩﹐然住在花街柳陌﹐小末的誰及﹗

【三煞】選甚乍使錢無名气﹐學做人初出帳的喬相識。折莫不發鏝有魂靈曾做伴慣經籠的舊子弟。一个个都教成圓備﹐裏外中間都是他周全方便﹐須對付出个省錢的應奉的雙生更歡喜﹐也不教惡了馮魁。

【二煞】主家司且是媽媽行繩墨﹐漧衣飯索甚婆婆廢气力。子弟每殊無相攙ベ﹐去送來迎。選甚新勤舊怪﹐不侵犯廝回避。休說尢云共雨﹐繡幕羅幃。

【尾】知勤兒每髙低眉睫看頭勢﹐覷子弟每顏色精神善取覓。怎恁地伊家快做美﹐扌閏就的姨夫每廝和會。端的俺許你﹐許你一片心過從著四下裏。

△歸隱

紫塞冒風沙﹐謾區區兩鬢生華。歸來好向林泉下。買牛賣劍﹐求田問舍﹐學圃耘瓜。

【歸塞北】爭似我﹐恬淡作生涯。切意采芝編藥簍﹐畱心垂釣棹魚差﹐汾水岸晉山坡。

【幺】淸耳目﹐欲慕許由家。苔砌倦觀羣蟻陣﹐花房嫌聽亂蜂衙﹐猶是厭喧嘩。

【憨郭郎】醉醒須在咱﹐淸濁任從他。競名利﹐爭頭角﹐若蠅蝸。

【還京樂】不羨穿紅騎馬﹐準便玩水觀霞。自去攜魚換酒﹐客來汲水烹茶。家存四壁﹐詩書抵萬金價。豈望皇宣省札﹐壯士持鞭﹐佳人捧。艸堂深況亦幽嘉﹐自然身退天之道﹐免得刑罰。拖藜杖芒鞋刺塔﹐穿布袍麻絳搭撒﹐撚衰髯短髮﹛髟查﹜﹛髟沙﹜。從人笑從人笑﹐道咱甚娘勢霎。籬生竹筍﹐徑落松花。

【淨瓶兒】字艸蛇形耍﹐筆鈍兔毫乏。瑤琴橫幾﹐寶劍歸匣。淸佳﹐樂瀟灑﹐親采云根鐫硯瓦。書盈架﹐粉箋墨點色色翻鴉。

【好觀音】讓客新棋一局罷﹐閒披覽古名人畫。一炷山檀瑞煙發﹐好風來﹐滿座淸風颯。

【尾】塵事遠狂交疏人情寡﹐終朝把艸堂門亞。引睡翻書臥吟棍﹐覺來時性靜神澄興雅。唱道想半紙功名﹐到頭身與禍孰多﹖靑史淩煙姓名掛﹐也則是漁樵一場話。

△詠梅

客裏過黃鐘﹐阿誰道冷落窮冬﹖玉壺怪得冰澌凍。云低四野﹐霜摧萬木﹐雪老千蜂。

【歸塞北】尋梅友﹐聯轡控靑鬃。乘興不辭溪路遠﹐賞心相約晉橋東﹐臨水見幽叢。

【幺】淸更雅﹐裝就道家風。蕾破嫩黃金的﹐枝橫柔碧玉玲瓏﹐不與杏桃同。

【尾】果爲斯花堪珍重﹐時復暗香浮動。蕭然鼻觀通﹐依約羅浮舊時夢。

△秋千

深院那人家﹐戲秋千語笑喧嘩。綺羅間簇人如畫。玉纖髙舉﹐采繩輕掣﹐畫板雙查。

【歸塞北】鉤索響﹐時聽韻伊啞。翠帶舞低風外柳﹐絳裙驚落雨前霞﹐拂綻樹頭花。

【好觀音】有似飛仙驂云駕﹐金翹寶髻偏鴉。嬌軟腰肢足可誇﹐渾疑是力向東風暫假。

【隨煞】不管愁人停驕馬﹐粉墻外似隔天涯。分明望見他﹐困立在垂絲海棠下。

△思憶

樓閣倚睛空﹐晚登臨離恨偏供。寒砧搗處秋聲動﹐露荷斂翠﹐風蒲減綠﹐霜葉添紅。

【憨郭郎】云封姑射洞﹐霧鎖蕊珠宮。人去簫聲斷﹐兩無蹤。

【還京樂】費盡俺工夫陪奉﹐只因他舉止尊崇。好天良夜﹐辜負了對月臨風。看時節上心﹐休道是不腸痛。要指望合歡共籠﹐月枕雙欹﹐云衾並擁。鋪謀下打鳳撈龍。只除天與人方便﹐再得相逢。咱不曾人前賣弄﹐人不曾將咱過送。是他家命限孤窮。娘知道娘知道﹐致令不曾放忄松。風聲不透﹐水息難通。

【淨瓶兒】一自分鸞鳳﹐幾欲托鱗鴻。虛度了春風花柳﹐又經過夜雨梧桐。愁濃﹐恨萬種﹐方信年華如轉蓬。傷情慟﹐憶春宵月夜﹐夜夜墻東。

【尾】誰敢向他娘行閒喞噥﹐情性兒點水滴凍。喑气吞聲﹐形容憔悴﹐病體龍鐘。唱道咫尺是初冬﹐有人來新得紙斷腸封。方表道和他家受懊躬﹐越添得俺相想擔兒重。

△送別

遊宦又驅馳﹐意徘徊執手臨岐。欲畱難戀應無計。昨宵好夢﹐今朝幽怨﹐何日歸期。

【歸塞北】腸斷處﹐取次作別離。五里短亭人上馬﹐一聲長嘆淚沾衣﹐回首各東西。

【初向口】萬疊雲山﹐千重煙水﹐音書縱有憑誰寄﹖恨縈牽﹐愁堆積﹐天天不管人憔悴。

【怨別離】感情風物正淒淒﹐晉山靑汾水碧。誰返扁舟蘆花外﹐歸棹急﹐驚散鴛鴦相背飛。

【擂鼓體】一鞭行色苦相催﹐皆因些子﹐浮名薄利。萍梗飄流無定迹﹐好在陽關圖畫裏。

【摧拍子帶賺煞】未飲離杯心如醉﹐須信道送君千里﹐怨怨哀哀﹐淒淒苦苦啼啼。唱道分破鸞釵﹐丁寧囑付好將息。不枉了男兒墮志气﹐消得英雄眼中淚。

【般涉調】哨徧

△風情

驚破佳人春夢﹐曉庭紅樹流鶯囀。喚起傷春恨無窮﹐鸞翹雲鬢堆蟬。首低勉﹐閨情脈脈﹐粉淚盈盈﹐界破殘妝面。埋怨蕭郎薄幸﹐狂心不斷﹐舊性依然。恰才柳陌罷風流﹐又向花街趁芳妍。推宴東樓﹐暗挈嬌姝﹐浪遊上苑。

【幺】昨夜來時﹐月移檐影花陰轉。門外玉驄嘶﹐下雕鞍醉帽斜偏。暫眉展﹐紅妝競擁﹐翠袖忙扶﹐銀燭朗珠簾捲。拂杓牙牀珊枕﹐錦衾輕﹐玉山低偃。恨瑣窗終日怨離鸞﹐喜羅幕今宵效雙鴛﹐縱相逢卻似孤眠。

【尾】早是更漏促﹐春夜淺。醉醺醺直恁身軀軟﹐到壓的我黃金釧兒扁。

△別恨

疑怪楊花無力﹐曉來雨霽東風軟。春事又成空﹐好光陰無計畱連。過禁煙﹐雲鬟綠﹐霞臉消紅。玉腕松金釧。生怕傍人驚問﹐自言淸瘦﹐不似今年。落花流水景遲遲﹐芳艸斜陽恨綿綿。寶鏡羞觀﹐繡榻慵臨﹐冰綃倦剪。

【幺】金撥空眸﹐任從塵滿琵琶面。簾幕深深悄無人﹐惟餘燕語鶯喧。怎消遣﹐雙眸落淚﹐纖手扌耆頤﹐往事思量徧。幾度憑髙凝望﹐妝樓十二﹐客路三千。謾空和月倚闌干﹐卻甚無人伴秋千﹐寂寞小花庭院。

【尾】歡會少﹐緣分淺。音書欲寄憑黃犬﹐無柰關河路途遠。

△傷春

喚起瑣窗離恨﹐鬧花深處鳴啼。獨立髙樓望郊原﹐但凝眸堪畫宜詩。是則是﹐年年景物﹐歲歲風光﹐無比正三二。偏得東君造化﹐綠裁翡翠﹐紅染胭脂。斷雲微雨養花天﹐暖日和風困人時。妝點人愁﹐將近淸明﹐才過上已。

【幺】著甚因由﹐消磨多病傷春事。無語恨輕別﹐懶臨鸞脂粉慵施。倦鍼指﹐逐朝憶想﹐每夜思量﹐夢裏何曾至。縱有鄰姬相約﹐彊斟芳醞﹐羞聽離詞。綠楊甚日系銀宗﹖翠靨何時展金絲﹖銷滅了裊娜腰肢。

【促拍令】好光陰都空過了﹐美姻緣越恁推辭。到教俺傳情寄恨﹐審問了三回五次。是他司馬不傷春﹖白甚自家如此﹖

【隨煞】試喑腹﹐重三思。文君縱有當壚志﹐也被相如定害死。

△春夢

遮斷墻頭望眼﹐綠陰已滿團圓樹。南陌東郊靜無人﹐又一番芳意成虛。聽杜宇﹐噍噍聒聒﹐絮絮叨叨﹐叫的春歸去。正是蜂閒蝶倦﹐燕忙鶯懶﹐困人時序。落花滿地錦斕斑﹐飛絮空雪模糊。有意畱春﹐對景牽情﹐傷時感物。

【幺】芳艸斜陽﹐碧雲荏苒衡臯暮。千里關河兩無憑﹐幾番欲寄音書。仗鱗羽﹐花箋謾展﹐彩筆空擎﹐倦寫相思句。自覺香肌銷怯﹐裙腰松掩﹐衫衤肯寬余。鄰姬問我幾多愁﹐說與他知也長吁。斜陽芳艸﹐落花飛絮。

【尾】嘆此愁﹐能幾許﹖看看更有傷心處﹐梅子黃時斷腸雨。

△蓮船

熾日人皆可畏﹐火雲削出奇峯樣。梅雨淩晨乍晴時﹐堪游水國江鄕。挈艷妝﹐輕搖彩棹﹐緩撥蘭舟﹐穩載淸波漾。正是蕖花開也﹐荷張翠蓋﹐蓮豎紅幢。系蘭舟聊復艤沙汀﹐停彩棹須臾歇橫塘。低奏笙篁﹐淺酌芳醪﹐恣情共賞。

【幺】媚景芳年﹐莫教兩事成虛妄。賞玩興無窮﹐只疑身在瀟湘。向晚來﹐殘霞散綺﹐落日沈金﹐迆邐銀蟾上。莫放酒空金﹐玉山低偃﹐又且何妨。朱唇齊唱采蓮歌﹐驚起雙雙宿鴛鴦﹐難道是斷我愁腸﹖

【隨煞】歸去也﹐夜未央。棹行時撥散浮萍浪﹐船過處衝開菡萏香。

【雙調】夜行船

△春曉

曉角梅花三弄曲﹐勾引起禁鐘樓鼓。曙色將分﹐漏聲才息﹐殘月已沈江渚。

【掛玉鉤】迆邐鶯啼共燕語﹐偏向閒庭戶。春困佳人睡未足﹐好夢方驚寤。淡臉霞﹐松鬟霧。欲對鸞臺﹐再整妝梳。

【慶宣和】十二簾鉤閒控玉﹐尙掩流蘇。嫩寒猶怯透羅襦﹐繡幃﹐未出。

【天仙令】晨妝罷﹐信步向庭隅。曉日樓臺﹐秋千院宇。那更杜鵑催﹐春事歸歟。憐紅愛紫無限心﹐空自長吁。

【離亭煞】傷春欲待畱春住﹐畱春不住隨春去。憑誰寄與﹐問春歸去歸何處﹖只見覆莓苔糝落花﹐襯楡英鋪香絮﹐又見瀲灩池塘漲綠。縱不爲五更風﹐管多因半夜雨。

△秋夜

秋夜誰家砧杵聲﹖不管有人愁聽。倦客傷心﹐披衣獨步﹐踏徧綠苔幽徑。

【慶宣和】仙鼠翻風舞畫楹﹐月色偏明。地龍經雨唱空庭﹐露華﹐乍冷。

【天仙令】人初靜﹐寂寞旅魂驚。玉宇澄澄﹐銀河耿耿。簾幕夜寒生﹐月淡風淸。驚鳥繞枝棲未寧﹐蛩雁哀鳴。

【離亭煞】怯單衣漸覺西風勁﹐想多情不念東陽病。對景動羈懷﹐添客恨增歸興。近玉闌﹐臨金井﹐早是離人悶哽。桂子散淸香﹐梧桐弄碎影。

△悔悟

無限鶯花慵管領﹐恐似沈郎多病。宋玉傷哉﹐安仁老矣﹐衰鬢怕臨明鏡。

【掛玉鉤】艸艸花花一夢驚﹐斷了喬行徑。大著多情換寡情﹐鬧裏宜尋靜。有況味﹐無蹤影。廢盡功夫﹐誤了前程。

【慶宣和】若是自家空藏瓶﹐夢撒撩丁﹐花姑不重女猱輕﹐任誰﹐見哽。

【天仙令】千金廢﹐火上弄凍淩。他盡是勞成﹐咱都是志誠。博得个好兒名﹐那里施呈。而今縱有雙秀才﹐誰是蘇卿﹖

【離亭煞】早收心拘束定疏狂性﹐倒大來耳根淸淨﹐頭輕眼明。跳出麵糊盆﹐迷魂寨﹐玻璃井。折莫恁漫天張网羅﹐徧地剜坑阱﹐莫想他自家夜行﹐被你甜句兒啜來姦﹐虛脾兒賺得省。

【雙調】行香子

△別恨

煙艸萋萋﹐霜葉飛飛﹐落閒階不管狼籍。雁兒才過﹐燕子先歸。盼佳音﹐無佳信﹐誤佳期。

【幺】簾幕空垂﹐院宇幽淒﹐步回廊自恨別離。松鬢髮﹐束減腰圍。見人羞﹐驚人問﹐怕人知。

【喬木查】但憑髙望遠﹐謾把闌干倚。不信功名猶未已﹐知他何處也﹐歌酒狂迷。

【天仙令】相思憶﹐長是淚沾衣。恨滿西風﹐情隨逝水﹐閒恨與閒情﹐何日終極。傷心眼前無限景﹐都撮上愁眉。

【離亭帶歇指煞】櫓聲齊和歸帆急﹐漁歌漸遠鳴榔息。尖靑寸碧﹐遙岑疊連天際。暮靄生﹐孤煙起。掩映殘霞落日﹐江上兩三家﹐山前六七里。

△寄情

春滿皇州﹐名徧靑樓﹐二十年旖旎風流。金鞍玉勒﹐矮帽輕裘。謝娘詩﹐云子釀﹐雪兒謳。

【喬木查】幾愁花病灑﹐偏甚今番瘦。非是潘郎不柰秋﹐都因風韻他﹐引起閒愁。

【撥不斷】兩綢繆﹐意相投﹐天然一點芳心透。年紀未三十過二九﹐多情鶯燕蜂蝶友﹐速難成就。

【天仙令】於飛願﹐端的幾時酬﹖會語應難﹐修書問候。鋪玉版寫銀鉤﹐寄與嬌羞。眞眞的的美眷愛﹐不尙延由。

【離亭帶歇指煞】休違了剪髮燃香咒﹐莫忘了並枕同衾褥。再休眉期眼約閒﹤辶它﹥逗﹐娘間阻人調斗﹐枉教咱千生萬受。長辦著惜花心﹐空閒了畫眉手。

△癡迷

旣不知心﹐便不知音﹐旣知音豈不知心﹖文君有意﹐司馬調琴。想從初﹐思已往﹐怨而今。

【撥不斷】淚淋淋﹐濕離襟﹐近來憔悴都因您。可是相思況味深﹐自西風吹斷回文錦﹐瘦來直恁。

【天仙令】特然地﹐這幾日越昏沈。鬼病難捱﹐情懷不禁。自恨咱家﹐無分消任。天長地久爭柰何﹐虛度光陰。

【離亭宴帶歇指煞】情知的不是娘拘禁﹐度量來非爲人讒譖。再審小冤家﹐不道人圖甚。饑不タ進飲食﹐臥不能安牀枕。豈止道忘餐廢寢﹐鬢髮已成潘﹐形骸俏如沈。

【仙呂】泣彥回

暗想配秋娘﹐情如交頸鴛鴦。綢繆繾綣深恩重義難忘﹐似眞賢孟光。喜齊眉笑舉梁鴻案﹐與卿卿帶結同心﹐效鶼鶼永遠成雙。

【前腔】調和琴瑟奏笙簧﹐意相投兩下無妨。誰知今日薄情的攺變心腸﹐頓教人慘傷。豈料他反目恩成怨﹐悔當初不合認眞﹐好姻緣翻作參商。

【不是路】柳絮飄狂﹐怎比得葵花傾向陽﹖誰承望桃花無意戀劉郎。細推詳玉樓煙鎖云江暗﹐危石盟言在那廂﹖空嗟怨冤家忒殺不思量﹐薄情娘你如今對面如霄壤。只怕久後相思要見難添惆悵﹐直待眉兒淡了思張敞。那時節悔未從良﹐恨未從良。

【解三醒】我爲你神魂飄蕩﹐我爲你廢寢忘餐。我爲你千金買笑平康巷﹐我爲你幾載浮蹤在異鄕。我爲你想歸徒自勞淸夢﹐我爲你久別鴛幃不下堂。﹝合﹞還思想﹐端的是李鵑奴負了王商。

【前腔】你把我憐香惜玉冰和炭﹐你把我倚翠偎紅圓合方。你把我山盟海誓成虛謊﹐你把我厚徳深恩當曉霜。你把我如糖拌蜜鹽落水﹐你把我似漆投膠雪見湯。﹝合前﹞

【皂角兒】悶懨懨鎭日淒涼﹐淚汪汪心中悒怏。爲相思病入豪肓﹐瘦伶仃不成模樣。只落得臉兒黃龐兒瘦沈郎腰潘郎鬢淒涼行狀。﹝合﹞畱情癡漢﹐負恩女娘。狼心腸﹐人須易負﹐難昧穹蒼。

【前腔】抱琵琶又過別船﹐折楊柳他把章臺還上。記當時遂結鸞凰﹐到如今劇然分散。恁下得折鸞凰﹐剖並頭﹐開連理﹐猶如反堂。﹝合前﹞

【余文】千言萬語都休講﹐分付冤家要主張。終有日相逢﹐我也不與你較短長。

☆李徳載

李徳載﹐生平﹑裏籍均不詳。

○小令

【中呂】陽春曲

△贈茶肆

茶煙一縷輕輕﹐攪動蘭膏四座香﹐烹煎妙手賽維揚。非是謊﹐下馬試來嘗。

黃金碾畔香塵細﹐碧玉甌中白雪飛﹐掃醒破悶和脾胃。風韻美﹐喚醒睡希夷。

蒙山頂上春光早﹐揚子江心水味髙﹐陶家學士更風騷。應笑倒﹐銷金帳飲羊羔。

龍團香滿三江水﹐石鼎詩成七步才﹐襄王無夢到陽臺。歸去來﹐隨處是蓬萊。

一甌佳味侵詩夢﹐七碗淸香勝碧簡﹐竹鑪湯沸火初紅。兩腋風﹐人在廣寒宮。

木瓜香帶千林杏﹐金橘寒生萬壑冰﹐一甌甘露更馳名。恰二更﹐夢斷酒初醒。

兔毫盞內新嘗罷﹐畱得餘香在齒牙﹐一瓶雪水最淸佳。風韻煞﹐到底屬陶家。

龍須噴雪浮甌面﹐鳳髓和云泛盞弦﹐勸君休惜杖頭錢。學玉川﹐平地便升仙。

金樽滿勸羊羔酒﹐不似靈芽泛玉甌﹐聲名喧滿嶽陽樓。誇妙手﹐博士便風流。

金芽嫩采枝頭露﹐雪乳香浮塞上酥﹐我家奇品世間無。君聽取﹐聲價徹皇都。

☆程景初

程景初﹐生平﹑裏藉均不詳。

○小令

【正宮】醉太平

恨綿綿深宮怨女﹐情默默夢斷羊車﹐冷淸淸長門寂寞長靑蕪﹐日遲遲春風院宇。淚漫漫介破瑯玉﹐悶淹淹散心出戶閒凝佇﹐昏慘慘晚煙妝點雪模糊﹐淅零零灑梨花暮雨。

○套數

【雙調】新水令

△春情

落紅滿地暮春天﹐另一番蜂愁蝶怨。愁切切﹐恨綿綿。待要團圓﹐除非夢中見。

【駐馬聽】小小亭軒﹐燕子來時簾未捲。深庭小院﹐杜鵑啼處月空圓。金釵撥盡玉鑪煙﹐香塵漬滿琵琶面。誰共言﹖何時枕匾黃金釧﹖

【喬牌兒】日髙猶自眠﹐病體尙嫌倦。細將往事思量徧﹐越無心整翠鈿。

【落梅風】鸞釵斷﹐鳳髻偏﹐膩殘妝淚痕滿面。隔紗窗消聲兒喚玉蓮﹐那人兒敢有些爻變。

【離亭宴煞】桃腮濕胭脂淺﹐橊裙摺皺香羅軟﹐這相思教人怎遣﹖分開翡翠巢﹐掂損螳螂玉﹐空鎖鴛鴦殿。十分人怎禁兩葉眉難展﹖有愁煩萬千。羞栽並蒂蓮﹐懶整合歡帶﹐怕見雙飛燕。情書附錦鱗﹐佳音憑黃犬﹐何處也風流少年﹖我將魂魄夢中尋﹐只恐怕陽臺路兒遠。

☆趙彥暉

趙彥暉﹐明﹟程明善《嘯余譜》作「趙彥輝」﹐生平﹑裏籍均不詳。明﹟朱權《太和正音譜》將其列於「詞林英傑」一百五十人之中。

○小令

【仙呂】醉中天

△嘲人右手三指

把盞難舒手﹐施禮怎合十﹖虧他朝朝洗面皮﹐早是剛拿管筆。便有那舉鼎拔山的气力﹐諸般兒都會﹐怎拿他鞭簡丫錘﹖

把盞難舒手﹐學舞不風流。與你架銀箏怎地ㄐ﹖難挽衫兒袖。他媳婦問他索休﹐別無甚圓就﹐到官司打與一个拳頭。

○套數

【仙呂】點絳唇

△省悟

萬種閒愁﹐一場春瘦﹐迷花酒。燕侶鶯儔﹐煞靑雲友。

【混江龍】長想著少年時候﹐拈花摘葉甚風流。見了些春風謝館﹐夜月秦樓馬上抱雞三市斗﹐袖中攜劍五陵遊。八个字非虛謬﹕玲瓏剔透﹐軟款溫柔。

【油葫蘆】一世疏狂一筆勾﹐從今後都罷手﹐一場恩愛變爲仇。赤緊的紅裙不解嘲風口﹐以此上靑衫緊退揉花手。想著眼底情﹐眉角愁。則管裏雲來雨去空﹤辶它﹥逗﹐終不見下場頭。

【天下樂】只被你幹賺得潘郎兩鬢秋。想著你恩情﹐也不是永久﹐恰便似風中落花水上漚。我恰待踏折他花套竿﹐撞出錦﹤囗貴﹥頭﹐早是咱千自在百自由。

【那吒令】想當初您愛我時﹐剪靑絲半紐。想當初敬您時﹐贈吟詞一首。您如今棄俺也﹐斷金釵兩頭。想著您月底盟﹐星前咒﹐則怕你悔去也嬌羞。

【鵲踏枝】俺如今志難酬﹐和俺不相投。誤了俺雁塔題名。虎榜名畱。有一日博得五花誥在手﹐則怕你消不得粉面油頭。

【寄生艸】俺如今時間困﹐目下憂。三尺劍掃蕩紅塵垢﹐萬言策補盡乾坤漏﹐五言詩奪盡江山秀。若是柳耆卿剝得个紫袍新﹐你便是謝天香不避黃齏臭。

【尾】深縵笠緊遮肩﹐粗布衫寬裁袖﹐撇罷了狂朋怪友。打扮做个儒流﹐風月所近新來給了解由。誰信你鬼狐由﹐誤了我談笑封侯﹐早難道萬里鵬得志秋。气沖斗牛﹐胸藏錦繡﹐釣鰲頭誰釣您這樂官頭。

△席上詠妓

萬種嬌嬈﹐一團俊俏﹐十分妙。百媚千嬌﹐端的是閉月羞花貌。

【混江龍】他若是含情一笑﹐朱唇一顆嵌櫻桃。梨花玉體﹐楊柳纖腰。眉黛春山嬌滴滴﹐眼波秋水綠淘淘。可觀可看﹐宜喜宜嗔。堪憐堪愛﹐難畫難描。撥銀箏音呂韻悠揚﹐唱陽春白雪依腔調。你便有千金買笑﹐怎能夠一刻春宵。

【油葫蘆】喜遇得樽席上猛見了﹐更那堪情性好﹐言談語話那淸標。你看那聰明伶俐諸般妙﹐更那堪續麻道字無差錯。生的來花樣嬌﹐柳樣柔。知今博古通三教﹐鐵石人一見了也魂銷。

【天下樂】怎能夠玉樹同棲翡翠巢﹖無福的難也波消。自暗約﹐用心兒訪尋月下老。者莫你能會彈能會歌﹐能會繡能會描﹐怎生來少前程無下梢﹖

【那吒令】離情空懊惱﹐我魂勞夢勞﹔緣薄命薄﹐看明朝後朝。我勸你斷腸籍上除了姓名﹐姻緣簿上尋个著落﹐一星星記在心苗。

【鵲踏枝】我與你自量度﹐是評跋。你若聽琴﹐我便題橋。趁靑春年紀兒幼小﹐休辜負好前程月夜花朝。

【寄生艸】相思病何年盡﹖姻緣簿甚日了﹖你看他知輕知重知分曉﹐不能夠同行同坐同歡笑﹐到教我添愁添悶添煩惱。怎能夠喜孜孜花下燕鶯期﹖幾時得笑吟吟春日鴛鴦效﹖

【六幺序】眼前面人千里﹐耳邊廂音信杳﹐隔三千弱水迢迢。悶懨懨鬼病難熬﹐意遲遲情思心焦。桃源洞不見分毫﹐焰騰騰烈火燒襖廟﹐白茫茫水淹藍橋。莫不是我今生撅著相思窖﹖好教我行眠立盹﹐夢斷魂勞。

【幺】哎﹐你个多嬌﹐仔細聽著﹕你若是花下相招﹐月底來邀﹐琴瑟和調﹐同伴吹簫﹐咱兩个一世兒團圓到老﹐恁時節有下梢。尋一个安樂窩巢﹐散誕逍遙﹐倒大來志气淸髙。當日个謝天香﹑李亞仙尋思到﹐知輕重肯辧淸濁﹐後來受用金花誥。則學鴛鴦﹐休學那燕子伯勞。

【尾聲】準備著花燭洞房春﹐安排下夜月笙歌笑﹐那時節喜喜歡歡宴樂。地久天長成配偶﹐一世兒永遠堅牢。畫堂髙怕是麼暮暮朝朝﹐則學那連理樹﹑合歡帶﹑比翼鳥。寶鑪香漸燒﹐銀臺燈髙照﹐成就了碧桃花下鳳鸞交。

【南呂】一枝花

△嘲僧

七寶羅漢身﹐八難觀音像。玉樓巢翡翠﹐誰教你金殿鎖鴛鴦﹖簫寺裏蝶亂蜂狂﹐玉溪館靑樓巷﹐緣得五臺山傅粉郎。小和尙久等鶯娘﹐老亞仙風魔了志廣。

【梁州】常則是金斗郡雙生和小卿﹐幾曾見麗春園蘇氏和都剛﹖被个老妖精狐媚了唐三藏。一个供佛的柳翠﹐伴著个好色東堂。鐘樓鼓閣﹐便做了待月西廂。丑禪師寵定个天香﹐笑吟吟攜手相將。風幃中路柳參禪﹐鴛帳底煙花聽講﹐看門兒虧殺金剛。暗想﹐這場。出家兒招攬喬公狀﹐你也不是淸靜僧﹐眞乃是莽和尙。當了袈裟做一場﹐豈怕人聲揚﹖

【尾】十年功業難修養﹐取得个年老妖精復落娼﹐臥兔當來受災障﹐常把三門緊關上。那妮子僧房中叫﹐反教你削了發的耆卿後院裏攘。

【南呂】一枝花

熬煎碎竊玉心﹐辜負損偸香膽。好姻緣成間阻﹐喬風月暢難擔。恩愛相攙﹐連理枝和根砍﹐並頭蓮伏地芟。淹藍橋波浪漲漫﹐燒襖廟風煙焰慘。

【梁州】美紺紺星前月底﹐都做了眼爭爭地北天南﹐這些時空惹風聲店。分開寶鏡﹐掂損瓊簪﹐偸傳錦字﹐瘦褪春衫。病形容覽鏡羞慘﹐呆心腸無酒醺酣。嗟嘆聲口內無窮﹐別離恨心頭易感﹐且勉彊待時暫。劣膽冤家再不敢﹐苦盡回甘。

【二煞】淒涼白日猶閒暫﹐寂寞黃昏醉後擔﹐孤眠客捨靜。漏永更長﹐更那堪風淸月淡。那些兒最淒慘﹐獨對銀影半衾﹐這煩惱是俺全貪。

【尾】都來曉月閒愁攬﹐寫向花箋謹就緘﹐囑付你个多嬌細詳鑑。你不曾因咱爲咱﹐行監坐監﹐那不得半霎工夫探覷俺。

懶將經史習﹐只爲功名兼。麝蘭�紫帳﹐脂粉汗靑衫。這一場風月險﹐唬的我急澑裏忙收纜。若不是鐵屑船門閉的嚴﹐教了些小撅亻來坐守行監﹐老波麼﹐朝敲暮斬。

【梁州】𨿽然是俏蘇氏眞心兒陪伴﹐赤緊的村馮魁大注兒扛攙﹐總尋思必索停時暫。由他倚彊壓弱﹐硬買彊貪。多凶多吉﹐有苦無甜。料配並二連三﹐怎當他硪困零。我且納佯書詐會低微﹐捲旗槍佯推會羞慘﹐退殘兵假妝會癡憋。小生﹐豈敢﹖的等你靠番時卻把你个姨夫攔﹐占勝也那場鏟﹐使的骨損筋傷形像兒淹﹐喘不疊向磨兒上橫擔。

【尾】那其間親和疏自有知音鑑﹐好共歹從教曉事的談﹐錦信也似前程怎搖撼。你早自信咱咱﹐咱咱﹐那從小的爭鋒按下的膽。

☆杜遵禮

杜遵禮﹐生平﹑裏籍均不詳。明﹟朱權《太和正音譜》將其列於「詞林英傑」一百五十人之中。

○小令

【仙呂】醉中天

△妓歪口

一點櫻桃挫﹐半壁杏腮多。每日長吁暖耳朵﹐正覷著傍邊唾。小唱單吹海螺﹐側蹺兒把戲做﹐口兒恰迎著。

△佳人臉上黑痣

好似楊妃在﹐逃脫馬嵬災。曾向宮中捧硯臺﹐堪伴詩書客﹐叵耐無情的李白﹐醉拈斑管﹐灑松煙點破桃腮。

☆孫季昌

孫季昌﹐生平﹑裏籍均不詳。

○套數

【正宮】端正好

△集雜劇名詠情

鴛鴦被半牀閒﹐胡蝶夢孤幃靜﹐常則是哭香囊兩淚盈盈。若是這姻緣簿上合該定﹐有一日雙駕車把香肩並。

【滚繡球】常記的曲江池麗日晴﹐正對著春風細柳營﹐初相逢在麗春園遣興﹐便和他謁漿的崔護畱情。曾和他在萬花堂講志誠﹐錦香亭設誓盟﹐誰承望下場頭半星兒不應﹐央及殺調風月燕燕鶯鶯。則被這西廂待月張君瑞﹐送了這花月東墻董秀英﹐盼殺君卿。

【倘秀才】玩江樓山圍著畫屏﹐見一隻采蓮舟斜彎在蓼汀﹐待和他竹葉傳情訴咱悶縈。並頭蓮分做兩下﹐鴛鴦會不完成﹐知他是怎生﹖

【滚繡球】付能的瀟湘夜雨睛﹐早閃出烏林皓月明﹐正孤雁漢宮秋靜﹐知他是甚情懷月夜聞箏﹖那時節理殘妝對玉鏡臺﹐推燒香到拜月亭﹐則被這亻芻梅香緊將咱隨定﹐不能夠寫相思紅葉題情。指望似多情雙漸憐蘇小﹐到做了薄幸王魁負桂英﹐撇得我冷冷淸淸。

【倘秀才】金鳳釵斜簪在鬢影﹐抱妝盒寒侵倦整﹐想踏雪尋梅路怎行﹖弄黃昏梅梢月﹐香正滿酷寒亭﹐傷情對景。

【叨叨令】當日被破連環說啜賺得再成交頸﹐誰承望錯立身的子弟無音信。閃得我似離魂倩女相思病﹐將一个魔合羅臉兒消磨盡。徑不著也麼哥﹐如今這謊郎君一个个傳槽病。

【脫布衫】我便似藍橋驛實志眞誠﹐他便似竹林寺有影無形。受寂寞似越娘背燈﹐恨別離如樂昌分鏡。

【小梁州】他便似柳毅傳書住洞庭﹐千里獨行﹐吹簫伴侶冷淸淸。我待學孟姜女般眞誠性﹐我則怕啼哭倒了長城。

【幺】京娘怨殺成孤另﹐怨你个畫眉的張敞雜情﹐揣著竊玉心﹑偸香性。我則學舉案齊眉﹐賢孝牌上立个淸名。

【尾】金釵剪燭人初靜﹐彩扇題詩句未成。後庭花歌殘玉樹聲﹐琵琶怨淒涼不忍聽。比題橋的相如忒寡情﹐戲妻秋胡不老成。想則想關山遠路程﹐恨則恨衣錦還鄕不見影。則不如一紙劉公書謹緘定﹐寄與你个三負心的敲才自思省。

【仙呂】點絳唇

△集赤壁賦

萬里長江﹐半空煙浪﹐驚濤響。東去茫茫﹐遠水天一樣。

【混江龍】壬戌秋七月旣望﹐泛舟屬客樂何方﹖過黃泥之阪﹐遊赤壁之傍。銀漢無聲秋气爽﹐水波不動晚風涼。誦明月之句﹐歌窈窕之章。少焉間月出東山上﹐紫微貫斗﹐白露橫江。

【油葫蘆】四顧山光接水光﹐天一方﹐山川相繆郁蒼蒼﹐浪淘盡風流千古人凋喪。天連接崔嵬﹐一帶山雄壯。西望見夏口﹐東望見武昌。我則見沿江殺气三千丈﹐此非是曹孟徳困周郎﹖

【天下樂】隱隱雲間見漢陽﹐荊襄﹐幾戰場﹐下江陵順流金鼓響。旌旗一片遮﹐舳艫千里長﹐則落的漁樵每做話講。

【那吒令】見橫槊賦詩是皇家棟梁﹐見臨江釃酒是將軍虎狼﹐見修文偃武是朝廷紀綱。如今安在哉﹐做一世英雄將﹐空畱下水國魚邦。

【鵲踏枝】我則見水茫茫﹐樹蒼蒼﹐大火西流﹐烏鵲南翔。浩浩乎不知所往﹐飄飄乎似覺飛揚。

【寄生艸】渺蒼海之一粟﹐哀吾生之幾場。舉匏樽痛飲偏惆悵﹐挾飛仙羽化偏舒暢﹐溯流光長嘆偏悒怏。當年不爲小喬羞﹐只今惟有長江浪。

【尾聲】謾把洞簫吹﹐再把詞章唱。蘇子正襟坐掀髯鼓掌﹐洗盞重新更舉觴。眼縱橫醉倚篷窗﹐怕疏狂錯亂了宮商。肴核盤空夜未央﹐酒入在醉鄕。枕藉乎舟上﹐不覺的朗然紅日出東方。

【中呂】粉蝶兒

△怨別

錦帳羅幃﹐空畱下這場憔悴﹐想人生最苦別離。恨匆匆﹐愁冗冗﹐忘餐失寐。困騰騰眼倦心迷﹐卻原來害相思恁般滋味。

【醉春風】枕剩夢難成﹐衾餘愁易得。衾餘枕剩捱長更﹐我到如今悔﹐悔。銀燭燈殘﹐金杯酒冷﹐寶鑪香細。

【紅繡鞋】黃甘甘胭憔粉悴﹐病懨懨瘦損香肌﹐急煎煎和淚數歸期。急穰穰情沒亂﹐磣磕磕的兩分離﹐空著我悶懨懨盼望你。

【普天樂】意躊躕﹐心縈系。哀哀怨怨﹐慘慘淒淒。拋閃下年少人﹐辜負了鸞凰配。早是離人傷心碎﹐更和那杜宇悲啼。冷淸淸在銷金帳裏﹐珊瑚枕剩﹐好夢驚回。

【上小樓】美恩情眉南面北﹐好姻緣鴛鴦拆對。想著俺攜手星前﹐並肩月下﹐共枕同席。見如今寶鑑分﹐釵斷股﹐簪折瓶墜﹐正值著感情懷物傷人意。

【幺篇】畫梁間燕語喧﹐花柳中鶯亂啼。好著我淚眼羞觀﹐愁心倦聽﹐景物狼藉。正遇著風雨催﹐柳絮飛﹐殘紅滿地﹐我則索掩重門綠窗春睡。

【耍孩兒】山長永遠人千里﹐滿目殘紅春又歸。閒愁閒悶幾時休﹐怕黃昏簾幕低垂。我則怕更闌夜靜離人苦﹐倦聽譙樓畫角催。捱不徹淒涼日﹐打熬出悶憂中日月﹐憔悴了花朵兒身肌。

【一煞】死臨侵魂夢勞﹐呆答孩心似迷﹐常常思時時想頻頻記。茶飯中冷暖誰調理﹖早共晚寒溫那个知﹖撇不下恩和義。我將你俊龐兒時時想念﹐小名兒悄悄店題。

【煞尾】別離了數載余﹐淹畱的我三不歸。若能夠好姻緣重把佳期會﹐則除是一枕南柯夢兒裏。

☆秦竹村

秦竹村﹐生平﹑裏籍均不詳。

○套數

【雙調】行香子

△知足

壯歲鄕閭﹐養志閒居﹐二十年窗下工夫。髙探月窟﹐平步云衢。一張琴﹐三尺劍﹐五車書。

【慶宣和】引个奚童跨蹇驢﹐竟至皇都。只道功名掌中物﹐笑取﹐笑取。

【錦上花】髙引茅廬﹐無人枉顧。不遇知音﹐難求薦舉。慷慨悲歌﹐空敲唾壺。落魄無成﹐新丰逆旅。

【幺】古今千百年﹐際會幾人遇﹖試把前賢﹐從頭細數﹕應聘文王﹐渭濱漁夫﹐夢感髙宗﹐商巖版築。

【淸江引】蹭蹬幾年無用處﹐枉被儒冠誤。攺業簿書叢﹐倒得官人做﹐元龍近來豪气無。

【碧玉簫】今我何如﹖對鏡嗟吁。歲月催促﹐霜染半頭顱。老矣夫﹐終焉計尙疏。南山敝廬﹐收拾園圃﹐安排隱居﹐效靖節先生歸去。

【鴛鴦歇指煞】前程只有前程路﹐兒孫自有兒孫福。沒來由謾苦﹐千丈劍門關﹐一綫連云棧﹐萬里淩霄渡。爭一階官職髙﹐攢幾貫家私富。手搭在心頭窨附﹕二頃負郭田﹐對山三架屋﹐繞院千竿竹。充饑煮蕨薇﹐遇冷添細糸由絮﹐便是我生平所欲。世事盡無休﹐人生要知足。

☆李致遠

李致遠﹐孫楷第《元曲家考略》根據元﹟仇遠《金淵集》卷二《和李致遠君深秀才》詩﹐以爲李致遠爲溧陽﹝今屬江蘇省﹞人﹐當名深字致遠。一生不得意﹐但因窮忘憂﹐孤傲淸髙。明﹟臧晉叔《元曲選》中《還牢末》雜劇署名李致遠。明﹟朱權《太和正音譜》評其詞「如玉匣昆吾」。

△小令

【中呂】迎仙客

△暮春

吹落紅﹐楝花風﹐深院垂楊輕霧中。小窗閒﹐停繡工。簾幕重重﹐不鎖相思夢。

【中呂】朝天子

△秋夜吟

梵宮﹐晚鐘﹐落日蟬聲送。半規涼月半簾風﹐騷客情尢重。何處樓臺﹐笛聲悲動﹖二毛斑﹐秋夜永。楚峯﹐幾重﹐遮不斷相思夢。

【中呂】紅繡鞋

△晚春

楊柳深深小院﹐夕陽淡淡啼鵑﹐巷陌東風賣餳天。才社日停鍼綫﹐又寒食戲秋千﹐一春幽恨遠。

△春閨情

紅日嫩風搖翠柳﹐綠窗深煙暖香篝﹐怪來朝雨妒風流。二分春色去﹐一半杏花休﹐歸期何太久﹖

【中呂】紅繡鞋

△晚秋

夢斷陳王羅襪﹐情傷學士琵琶﹐又見西風換年華。數杯添淚酒﹐幾點送秋花﹐行人天一涯﹗

【中呂】喜春來

△秋夜

斷雲含雨峯千朵﹐釣艇披煙玉一蓑﹐藕花香气小亭多。涼意可﹐開宴款娥。月將花影移簾幕﹐風怒松聲捲翠濤﹐呼童滌器煮茶苗。驚睡鶴﹐長嘯仰天髙。

【中呂】賣花聲

△月夜

云消皎月篩簾影﹐夢破驚烏繞樹聲﹐挑燈起誦《太玄經》。竹軒風定﹐桂窗人靜﹐快詩人一襟淸興。

【商調】梧葉兒

佩解螭文玉﹐衾閒鴛序錦﹐釵折鳳頭金。夜雨畱荷淚﹐西風吼樹音﹐秋月弄桐陰﹐梅花謝別來到今。

【越調】小桃紅

△新柳

柔條不柰曉風流﹐亂織新絲綠。瘦倚春寒灞陵路﹐影扶疏﹐梨花未肯飄香玉。黃金半吐﹐翠煙微妒﹐相伴月兒孤。

△碧桃

華不喜污天眞﹐玉瘦東風困。漢闕佳人足風韻﹐唾成痕﹐翠裙剪剪瓊肌嫩。髙情厭春﹐玉容含恨﹐不賺武陵人。

【越調】天淨沙

△離愁

敲風修竹珊珊﹐潤花小雨斑斑﹐有恨心情懶懶。一聲長嘆﹐臨鸞不畫眉山。

△春閨情

畫樓徙倚闌干﹐粉云吹做修鬟﹐璧月低懸玉彎。落花�慢﹐羅衣特地春寒。

△初夏卽事

曉來煙斷香篝﹐春歸綠徧芳洲﹐影亂風梳弱柳。遲遲淸畫﹐竹深時喚勾。

【雙調】折桂令

△春閨

柳陰深黃鳥綿蠻﹐勤惜韶華﹐似罷紅慳。繡艸花飛﹐分香蝶鬧﹐感舊人閒。奇兵破愁城酒盞﹐離情糸全恨鎖眉山。沈水燒殘﹐繡被燻蘭﹐只是春寒。

△山居

枕琴書睡足柴門﹐時有淸風﹐爲掃紅塵。林鳥呼名﹐山猿逐婦﹐野獸窺人﹐喚稚子滌壺洗樽﹐致鄰僧貰酒論文。全我天眞﹐休問白魚﹐且醉白雲。

△讀史

慨西風壯志闌珊﹐莫泣途窮﹐便可身閒。賈誼南遷﹐馮唐老去﹐關羽西還。但願生還玉關﹐不將劍斬樓蘭。轉首蒼顏﹐好覓菟裘﹐休問天山。

△秋景

秋聲先到梧桐﹐掛雨雌霓﹐拂檻雄風。幾點靑山﹐一泓素月﹐滿地丹楓。腸縷斷情欺醉容﹐漏聲遲霜滿愁紅。長笛聲中﹐罨畫樓東﹐淚灑徵鴻。

【雙調】淸江引

△卽席贈妓

碧雲欲低香霧阻﹐回首多情處。梨花二月初﹐柳絮三春暮﹐今宵月明何處宿﹖樽前有人顏似玉﹐笑索多情句。歌殘林葉飛﹐舞罷庭花妒﹐冰弦一霎秋夜雨。東風又來供暮愁﹐吹上蛾眉皺。應知弄玉心﹐相道東陽瘦﹐花落燕飛人病酒。

【雙調】落梅風

斜陽外﹐春雨足﹐風吹皺一池寒玉。畫樓中有人情正苦﹐杜鵑聲莫啼歸去。

【雙調】水仙子

△春暮

荼コ香散一簾風﹐杜宇聲幹滿樹紅。南軒一枕梨云夢。離魂千里同﹐日斜花影重重。萱艸發無情秀﹐橊花開有恨﹐斷送得愁濃。

【雙調】水仙子

△春懷

水邊垂柳赤欄橋﹐洞裏神仙紫玉簫。東風吹斷閒花艸﹐碧雲深春夢悄﹐久別來朱戶蕭條。半簾明月﹐一溪絳桃﹐萬里黃鶴。

【雙調】水仙子

△道情

甕頭春色是長生﹐枕上華胥當解酲。常將造物合心鏡﹐後庭閒畱月明﹐得工夫休寫《黃庭》。怕蕭郎夫婦﹐茅家弟兄﹐邂逅瑤京。

【雙調】撥不斷

△夏宿山亭

立峯巒﹐脫簪冠﹐夕陽倒影松陰亂。太液澄虛月影寬﹐海風汗漫雲霞斷﹐醉眠時小童休喚。

○套數

【南呂】一枝花

△送人入道

白雲畱故山﹐曉月流淸澗。西風吹渭水﹐落葉滿長安。龍虎癡頑﹐正要別眞贗﹐都來方寸間。內丹成未飲刀圭﹐宦情遠不登仕版。

【梁州】無中有嬌兒奼女﹐有中無火棗金丹。溫溫鉛鼎淸光爛。一泓水靜﹐一片雲閒。一輪月滿﹐一點神安。斷七情寶劍光寒﹐避三尸午夜更殘。祕天眞離坎交馳﹐縱玄旨乙庚配綰﹐煉希夷金木間關。藥闌﹐歲晚﹐黃精滿地和煙揀﹐安排淨蚌珠燦。耿耿靈臺照夜闌﹐去蕙畱蘭。

【尾聲】辧淸濁不在靑白眼﹐誇懸解何勞道上肝。銀海澄澄洞諸幻﹐快還﹐九山﹐滿地松風洞天晚。

△孤悶

花梢消杜宇魂﹐藕絲系鴛鴦足。春風丹鳳只﹐夜月翠鸞孤。對景蕭疏﹐空憶如簧語﹐最添心上苦。冷淸淸沈水香殘﹐昏慘慘燈花穗吐。

【梁州】東墻女空窺宋玉﹐西廂月卻就崔姝。便休題月下老姻緣薄。風流偏阻﹐好事多辜。藍田隱璧﹐滄海遺珠。桃源洞山谷崎嶇﹐陽臺路雲雨模糊。書齋中勉彊韓香﹐蘭房中生疏鄭五﹐涇河邊不寄龍書。怨苦﹐自取。世間情知他是甚娘般物﹐自嗟嘆靜思慮。直教柳下惠開門不秉燭﹐薄命寒儒。

【尾】一天愁尋殺裴生杵。千點淚啼斑湘女竹。一輪皓月當空正隱在雲霧。量半幅﹐素楮﹐訴不盡燕燕鶯鶯半分語。

【中呂】粉蝶兒

△擬淵明

歸去來兮﹗笑人生苦貪名利﹐我豈肯陷迷途惆悵獨悲。假若做公卿﹐居宰輔﹐地心勞形役。量這些來小去官職﹐枉消磨了浩然之气。

【醉春風】想聚散若浮雲﹐嘆光陰如過隙。不如聞早賦歸歟﹐暢是一个美﹐美。棄職歸農﹐杜門修道﹐早則死心搭地。

【紅繡鞋】泛遠水舟遙遙以輕﹐送徵帆風飄飄而吹衣﹐望煙水平蕪把我去程迷。問徵夫詢遠近﹐瞻衡日熹微﹐盼柴桑歸興急。

【滿庭芳】再休想折腰爲米﹐落得个心閒似水﹐酒醉如泥。樂並不管家和計﹐都分付與稚子山妻。栽五柳閒居隱迹﹐撫孤松小院徘徊。問因宜把功名棄﹖豈不見張良範蠡﹐這兩个多大得便宜。

【上小樓】我則待逐朝每日﹐無拘無系。我則待從事西疇﹐寄傲南窗﹐把酒東籬。三徑就荒﹐松菊猶存﹐規模不廢﹐策扶老尙堪流憩。

【幺】引壺觴以自酌﹐眄庭柯以自怡。有酒盈樽﹐門設常關﹐景幽人寂。或命巾車﹐或棹孤舟﹐從容遊戲﹐比著个彭澤縣較淡中有味。

【耍孩兒】溪泉流出涓涓細﹐木向陽欣欣弄碧。登東臯舒嘯對斜暉﹐有兩般兒景物希奇。覷無心出岫云如畫﹐見有意投林鳥倦飛。艸堂小堪容膝﹐說親戚之情話﹐樂琴書以忘機。

【幺】或尋丘壑觀淸致﹐或自臨淸流品題。我爲甚絕交遊待與世相違﹐須是我傲羲皇本性難移。想人間富貴非吾願﹐望帝裏迢遙不可期。已往事都休記﹐度晚景樂夫天命﹐其餘更復奚疑。

【尾聲】辭功名則待遠是非﹐守田園是我有見識。閒悠悠無半點爲官意﹐一任駟馬髙車聘不起。

【雙調】新水令

△離別

離鸞別鳳又經年﹐一番春一番新怨。靑瑣畔﹐繡幃前﹐少个嬋娟﹐酬不了少年願。

【雁兒落】常想西湖艤畫船﹐北苑開春宴。一聲金縷令﹐七換梁州徧。

【徳勝令】今日小亭軒﹐羞到杏花邊。黯黯愁成陣﹐厭厭日勝年。嫣然﹐一笑春風面﹔無緣﹐燈前云髻偏。

【雁兒落】春衫和淚穿﹐猶認伊鍼綫。玉簫深夜品﹐多是君愁怨。

【水仙子】別來幾見月兒圓﹐每爲嫦娥惜少年。畫堂深隔斷歸來燕﹐玉鉤閒簾未捲﹐一天情著个誰傳﹖想一餉心間事﹐寫一幅腸斷篇﹐等一个孤雁回旋。

【雁兒落】艷陽三月天﹐壽酒筵前勸。可憐張解元﹐不赴蟠桃宴。

【掛玉鉤】愛殺槎頭縮項鯿﹐皆上金盤薦﹔笑殺池中並蒂蓮﹐未許東風見。援紫毫﹐磨端硯。屈曲銀鉤﹐細艸鸞箋。

【尾】沈沈煙鎖垂楊院﹐遲遲月上桃花扇。羅帕新詞﹐聊寄情緣。唱道張京兆心專﹐周瓊姬苦意堅。怕幾陣東風吹落殘花片﹐恁時綠暗紅嫣﹐兀誰管春山翠眉淺。

☆童童學士

童童學士﹐據《蒙兀兒史記﹟阿術傳》和《新元史﹟卜憐吉歹傳》﹐童童乃河南王阿術之孫﹐河南王卜憐吉歹之子﹐蒙古族﹐兀歹兀良孩氏。其祖﹑父武功顯赫。童童棄武從文﹐爲集賢侍講學士﹐階中奉大夫。泰定間遷河南行省平章。據《元史﹟泰定帝紀》﹐泰定四年﹝一三二七﹞八月壬辰「禦史李昌言﹕『河南行省平章政事童童﹐世官河南﹐大爲姦利﹐請徙他鎭』」因遷江浙平章政事。據《元史﹟文宗本紀》﹐至順二年﹝一三三一﹞三月癸已﹐監察禦史又劾其「荒宴安」﹐故攺任太僖宗使。然九月又被劾。據《嘉興府誌》﹐他又曾任嘉興府判。」童童善詩文曲畫﹐其作品表現了及時行樂的人的人生態度。明﹟朱權《太和正音譜》將其列於「詞林豪傑」一百五十人之中。

○套數

【越調】鬥鵪鶉

△開筵

鶴背乘風﹐朝眞半空。龜枕生寒﹐遊仙夢中。瑞日融和﹐祥雲峙聳。赴天闕﹐遊月宮。歌舞吹彈﹐前後簇擁。

【紫花兒】晝錦堂筵開玳瑁﹐玻璃盞滿泛流霞﹐博山鑪細裊香風。屏開孔雀﹐褥隱芙蓉。檜柏靑松﹐瘦竹寒梅浸古銅。暗香浮動﹐品竹調弦﹐走飛觥。

【小桃紅】筵前談笑盡喧哄﹐一派笙簫動。媚景良辰自情重﹐拚卻醉顏紅﹐一杯未盡笙歌送。金樽莫側﹐玉山低趄﹐直喫的涼月轉梧桐。

【天淨沙】碧天邊桂魄飛騰﹐銀河外鬥柄回東﹐暢好是更長漏水。梅花三弄﹐訪危樓十二簾籠。

【調笑令】玉容﹐露春蔥﹐翠袖殷勤捧玉鐘。絳紗籠燭影搖紅﹐艷歌起韻梁塵動。都喫的開襟墮巾筵宴中﹐綺羅叢醉眼朦朧。

【尾】金樽飲罷雕鞍控﹐暢好是受用文章巨公。比北海福無窮﹐似南山壽長永。

【雙調】新水令

△念遠

燒痕回綠徧天涯﹐憶王孫去時殘臘。愁垂檐外雨﹐憂損鏡中花。掘土摶沙﹐感事自驚訝。

【駐馬聽】望眼巴巴﹐春陌香塵迷去馬。夢魂颯颯﹐曉窗初日鬧啼鴉。千聲作念湊嗟呀﹐一絲情景畱牽掛。許歸期全是假﹐秀才每說謊天來大。

【喬牌兒】繡雙飛綫腳差﹐描並宿筆尖怕。牡丹亭閒卻秋千架﹐好春光誰共耍﹖

【落梅風】肌消玉﹐臉褪霞﹐怎打熬九秋三夏﹖被薄賺的孤又寡﹐辜負了小喬初嫁。

【雁兒落】誰攔截巫女峽﹖誰攺變崔徽畫﹖誰糊突漢上衿﹖誰扯破秋云帕﹖

【得勝令】身似井中蛙﹐命似釜中蝦。難把猿心鎖﹐空將鵑淚灑。情雜﹐下不的題著他名兒罵。性猾﹐恨不的揪住他身子打。

【甜水令】馬上墻頭﹐月底星前﹐窗間簾下﹐容易得歡洽。案舉齊眉﹐帶綰同心﹐釵畱結髮﹐那曾有一點兒褻狎。

【折桂令】好姻緣兩意相答﹐你本是秋水無塵﹐我本是美玉無瑕。十字爲媒﹐又不圖紅定黃茶。我不學普救寺幽期調發﹐你怎犯海神祠負意折罰﹖生也因他﹐死也因他﹐恩愛人兒﹐歡喜冤家。

【錦上花】想著他錦繡充腸﹐諸餘俊雅。山海塡胸﹐所事撐達。花下低頭﹐風吹帽紗。月底潛蹤﹐露濕羅襪。朱弦續有時﹐寶劍配無價。求似神仙﹐信心菩薩。才得相逢﹐撲絮納瓜。恰早分離﹐瓶沈珠撒。

【淸江引】一聲去也沒亂殺﹐少幾句叮嚀話。說歸甚日歸﹖待罷何時罷﹖夢兒中見他剛半霎。

【離亭宴歇指煞】狂風飄散鴛鴦瓦﹐嚴霜冷透鸞凰榻﹐好教我如癡似啞。佳期絕往來﹐後約無憑準﹐前語皆欺詐。空傳紅葉詩﹐枉卜金錢卦﹐淒涼日加。燕驚飛張氏樓﹐犬吠斷韓生宅﹐虎攔住蕭郎駕。悶隨秋夜長﹐情逐春冰化。待他見咱﹐算他那狠罪過有千樁﹐害的我這瘦骨頭沒一把。

☆沙正卿

沙正卿﹐生平﹑裏藉均不詳。或疑卽沙可學。可學﹐永嘉﹝今屬浙江省﹞人﹐登至正﹝一三四一～一三六八﹞進士第﹐爲行省掾。明﹟朱權《太和正音譜》將其列於「詞林英傑」一百五十人之中。

○套數

【南呂】一枝花

△安慶湖雪夜

荒陂寒雁鳴﹐遠樹昏鴉噪。斷雲淮甸闊﹐殘照楚山髙。古岸蕭蕭﹐敗葦折蘆罩﹐穿林荒徑小。水村寒犬吠柴荊﹐梅嶺凍猿啼樹杪。

【梁州】野煙暗迷合渡口﹐漁燈明照破江臯。溪邊望罷歸村路。野塘蕭索﹐暮景寂寥。半間艸廈﹐一榻橛牀。冷淸淸伴我蕭條﹐到黃昏惡限才交。ゐ惶運環海般相連﹐煩惱鄕石城般圍繞﹐離愁陣鐵壁般堅牢。怎生﹐得逃﹖百千般無計把淒涼傲﹐愁恰去悶來到。愁和悶共淒涼廝纏繳﹐不離我周遭。

【三煞】安排下孤悶供詩料﹐收拾聚閒愁注酒瓢﹐假開懷直飲得醉。獨擁衾﹐都忘盡傷心懷抱﹐才睡美又還鬧﹐籬畔篩風竹韻敲﹐驚夢無聊。

【二煞】破窗鳴雨霰風猶惡﹐漏屋垂冰蠶凍未消﹐夢回酒醒越難熬。萬籟皆鳴﹐更一點殘燈斜照。供愁恨獻煩惱﹐破思慮憂愁廝定害﹐暗消了年少。

【尾】黃昏時春色生容貌﹐淸鏡曉秋霜點鬢毛。愁𨿽是多﹐恨也不少。衰了潘容﹐瘦了沈腰。鏡裏端詳﹐心下暗約。端詳罷怎不教我心焦﹐則一夜剩添十歲老。

【越調】鬥鵪鶉

△閨情

挑繡也無心﹐茶飯不應口。付能打揲起傷春﹐誰承望睚不過暮秋。暗想情懷﹐心兒裏自羞。兩件兒﹐出盡醜。臉淡似殘花﹐腰纖如細柳。

【紫花兒】愁的是鍼拈著玉筍﹐怕的是燈點上銀﹐恨的是簾控著金鉤。赤緊的爺娘又不解﹐語話也難投。休﹑休﹐怏及煞眉兒八字愁﹐靠誰成就﹖鳳雙鸞孤﹐幾時能夠﹐燕侶鶯儔﹖

【幺】想殺我也枕頭兒上恩愛﹐盼殺我也懷抱兒裏多情﹐害殺我也被窩兒裏風流。渾身上四肢沈困﹐迅指間一命淹畱。休﹑休﹐方信道相思是歹證喉﹐害的來不明不久。是做的沾粘﹐到如今潑水難收。

【尾】實丕丕罪犯先招受﹐直到折倒了龐兒罷收。若不成就美滿好姻緣﹐則索學文君駕車走。

☆呂天用

呂天用﹐明﹟程明善《嘯余譜》作呂大作。生平﹑裏藉均不詳。明﹟朱權《太和正音譜》將其列於「詞林英傑」一百五十人之中。

○套數

【南呂】一枝花

△白蓮

瑤池施素妝﹐洛浦誇淸景。廬山傳絕艷﹐太華擅髙名。秋水澄澄﹐洗得胭脂淨﹐淡梳妝百媚生。裁剪下雪膩香柔﹐包含盡風淸露冷。

【梁州】縱不虢國女承恩楚闥﹐大管是太眞妃出浴華淸。水雲鄕喧滿秋娘性。也不羨紅妝翠蓋﹐金屋銀屏。鉛華絳彩﹐繡絡珠瓔。他則待占秋江獨步傾城﹐倚秋江壓盡繁英。他生得臉兒媚脈脈盈盈﹐長得腰兒瘦風風韻韻﹐立的个影兒孤裊裊婷婷。這些﹐可人。晚涼睡殺鴛鴦頸﹐與秋月淡相映。天遣嫦娥下太淸﹐來赴蓬瀛。

【煞】滿池玉蕊連枝瑩﹐一片瓊葩徹骨淸。綠楊影裏畫船輕﹐趁一派歌聲﹐十里波光如鏡。俺本待閒遣水雲興﹐被藕絲嫩把柔腸廝系定﹐越教人惹恨牽情。

【隨尾】休只管妝添澤國三秋景﹐我則怕狼藉江鄕一夜冰。𨿽宜同根栽並蒂生﹐受了些蓮心苦﹐割不斷連理情。若不采蓮人把你手掌內奇擎﹐明日西風起替得你淩波襪兒冷。

△秋蝶

數聲孤雁哀﹐幾點昏鴉噪。桂花隨雨落﹐梧葉帶霜凋。園苑蕭條﹐零落了芙蓉萼﹐見一个玉胡蝶體態嬌。描不成雅淡風流﹐畫不就輕盈瘦小。

【梁州】難趁逐鶯期月夜﹐怎追隨燕約花朝﹖棲香覓意誰知道﹖春光錯過﹐媚景輕拋。虛辜艷杏﹐忍負夭桃。夢魂杳不在花梢﹐精神懶豈解爭髙。喜孜孜翠袖兜籠﹐嬌滴滴玉纖撚扌若﹐笑吟吟羅扇招搖。替他﹐窨約。秋深何處生芳艸﹖殘菊邊且胡鬧。不似姚黃魏紫好﹐忍負良宵。

【隔尾】金風不念香須少﹐玉露那憐粉翅嬌。風露催殘冷來到﹐艷陽時過了。暮秋天怎熬﹐將一撚兒香肌斷送了。

☆楊立齋

楊立齋﹐生平﹑裏籍均不詳。明﹟朱權《太和正音譜》評其詞「如風煙花柳」。明代亦有一曲家楊立齋﹐其曲見明﹟陳所聞《南宮詞紀》。

○套數

【般涉調】哨徧

張五牛﹑商正叔編《雙漸小卿》﹐趙眞卿善歌﹐立齋見楊玉娥唱其曲﹐因作﹝鷓鴣天﹞及﹝哨徧﹞以詠之。

【鷓鴣天】煙柳風花錦作園﹐霜芽露葉玉裝船。誰知皓齒纖腰會﹐只在輕衫短帽邊。啼玉靨﹐咽冰弦﹐五牛身後更無傳。詞人老筆佳人口﹐再喚春風到眼前。

【哨徧】世事摶沙嚼蠟﹐等閒榮辱休驚訝。日月不饒咱﹐曉窗前拂淨菱花﹐試覷咱。𨿽是閒愁無種﹐閒悶無芽﹐子敢衡種出星星發。知進退宜休罷﹐便今日蘇秦六國﹐明日早賈宜長沙。不如買牛學種洛陽田﹐抱甕自澆邵平瓜。向甚云棧揮鞭﹐滄海撐舟﹐鬥牛泛槎。

【幺】好向名利場中一納頭﹐剩告取些松寬暇。且莫住山凹﹐淸閒中不見个生涯。問甚末﹐南鄰富貴﹐北裏奢華﹐只有此身無價。幸遇明時徳化﹐除徭役拯濟貧乏。救得這困魚腮驚急列地脫了香鉤﹐蓋因那餓虎血模糊地污了煙過﹐方表聖徳無加。

【耍孩兒】對江山滿目眞堪畫﹐休把這媚景良辰作塌。淸風明月不拈錢﹐聞未老只合歡洽。問甚往來燕子春秋社﹐說怎末辛苦蜂兒早晚衙。休呆發﹐便得徵西車馬﹐爭如杜曲桑麻。

【幺】莫將愁字兒眉尖上掛﹐得一笑處笑一時半霎。百錢長向杖頭挑﹐沒拘束到處行踏。饑時節選著那六局全食店裏添些个气﹐渴時節揀那百尺髙樓上咽數盞兒巴。更那碗淸茶罷﹐聽俺幾回兒把戲也不村呵。

【七煞】據小的每セ﹐大廝八﹐著幾條坐木做陳蕃榻。謝尊官肯把荒場降﹐勞貴腳還將賤地來踏。棚上下﹐對文星樂宿﹐唱唱沙沙。

【六】前漢又陳﹐後漢又乏﹐古尙書團扌若損殷周夏。五代史止是談些更變﹐三國誌無過說些戰伐。也不希吒﹐終少些團香弄玉﹐惹艸粘花。

【五】這个才子文藝髙﹐那个佳人聰俊雅﹐可知道共把靑鸞跨。一个是紗巾蕉扇睜睜道﹐一个是翠靨金毛俏鼻凹。無人坐﹐一个是玉堂學士﹐一个是金斗名娃。

【四】又有个員外村﹐有个商賈沙﹐一弄兒黑漆筋紅油靶。一个向麗春園大碗裏空牀了酒﹐一个揚子江江船中就與茶。精神兒大﹐著敲棍也門背後合伏地巴背﹐中毒拳也教鐺裏仰臥地尋叉。

【三】而今汝陽齋掩綠苔﹐豫章城噪晚鴉﹐金山寺艸長滿題詩塔。惟有長天倒影隨流水﹐孤鶩髙飛送落霞。成瀟灑﹐但見雲間汀樹﹐不聞江上琵琶。

【二】靜俏俏的誰念他﹖冷淸淸的誰問他﹖尙有人見鞍思馬。張五牛創制似選石中玉﹐商正叔重編如添綿上花。碎把那珠璣撒﹐四頭兒熱鬧﹐枝節兒熟滑。

【一】俺學唱咱﹐學說咱﹐誰敢和前輩爭髙下﹖趙眞眞先占了頭名榜﹖楊玉蛾權充个第二家。替佛傳法﹐鑼敲月面﹐板撒紅牙。

【尾】須不教一句兒訛﹐半字兒差。唱一本多愁多緒多情話﹐教您聽一徧風流浪子煞。

☆王氏

王氏﹐大都歌妓。生平﹑裏籍均不詳。

○套數

【中呂】粉蝶兒

△寄情人

江景蕭疏﹐那堪楚天秋暮﹐戰西風柳敗荷枯。立夕陽﹐空凝佇﹐江鄕古渡﹐水接天隅﹐眼彌漫晚山煙樹。

【醉春風】寂寞日偏長﹐別離人最苦。把一封正家書攺做詐休書﹐馮魁不睹是將我來娶﹐娶。知他是身跳龍門﹐首登虎榜﹐想這故人何處﹖

【紅繡鞋】往常時冬裏臥芙蓉ブ褥﹐夏裏鋪藤席紗忄廚﹐但出門換套兒好衣服。不應馮魁茶員外﹐茶員外鈔姨夫﹐我則想俏雙生爲伴侶。

【迎仙客】見一座古寺宇﹐蓋造得非常俗﹐見一个僧人念經掐著數珠。待道是小梨﹐卻原來是老院主﹐俺是个檀越門徒﹐問長老何方去﹖

【石橊花】看了那可人江景壁間圖﹐妝點費工夫。比及江天暮雪見寒﹐盼平沙趁宿﹐落雁無書。空隨得遠浦帆歸去﹐漁村落照船歸住。煙寺晚鐘夕陽暮﹐洞庭秋月照人孤。

【鬥鵪鶉】愁多似山市晴嵐﹐泣多似瀟湘夜雨。少一个心上才郎﹐多一个腳頭丈夫。每日價茶不茶飯不飯百無是處﹐教我那里告訴。最髙的離恨天堂﹐最低的相思地獄。

【普天樂】腹中愁﹐詩中句。問甚麼失題落韻﹐跨胃騎驢。想著那得意時﹐著情處。筆尖題到傷心處﹐不由人短嘆長吁。囑付你僧人記取﹐蘇卿休與﹐知他雙漸何如﹖

【上小樓】怕不待開些肺腑﹖都向詩中分付。我這里行想行思﹐行寫行讀﹐雨淚如珠。都是些道不出﹐寫不出﹐憂愁思慮﹐了不罷聲啼哭。

【幺】他爭知我嫁人﹐我知他應過舉。翻做了魚沈雁杳﹐瓶墜簪折﹐信斷音疏。咫尺地半載余﹐一字無。雙郎何處﹖我則索隨他泛茶船去。

【十二月】無福效同儔並侶﹐有分受枕剩衾餘。想起來相思最苦﹐空教人好夢全無。擗飛了淸歌妙舞﹐受了些寂寞消疏。

【堯民歌】閃得人鳳凰臺上月兒孤﹐趁帆風勢下東吳。我這里安桅舉棹泛江湖﹐到不如沈醉羅幃倩人扶。躊躇﹐躊躇﹐天邊雁兒遙﹐枉把佳期誤。

【耍孩兒】這廝不通今古通商賈﹐是販賣俺愁人的客旅。守著這廝愁悶怎消除﹐眞乃是牛馬而襟裾。斗筲之器成何用﹐糞土之墻不可圬。想俺愛錢娘喬爲做﹐不分些好弱﹐不辧賢愚。

【三煞】娘呵你好下得好下得﹗忒狠毒忒狠毒﹗全沒些子母情腸肚。則好教三千場失火遭天震﹐一萬處疔瘡生背疽。怎不教我心中怒﹖你在錢堆受用﹐撇我在水面上遭徒。

【二】我上船時如上木驢﹐下艙時如下地府﹐靠桅桿似靠著將軍柱。一个隨風倒柁船牢獄﹐趁浪逐波乘檻車。伴著這扌若人物﹐便似冤魂般相纏﹐日影般相逐。

【一】他正是馮魁酒正濃﹐蘇卿愁起初﹐下船來行到無人處。我比娥皇女哭舜添斑竹﹐比曹娥女泣江少一套孝服。則怕他瞧破俺情緒﹐推眼疾偸掩痛淚﹐佯呵欠帶幾聲長吁。

【尾】比我這淚珠兒何日幹﹖愁眉甚日舒﹖將普天下煩惱收拾聚﹐也似不得蘇卿半日苦。

☆趙瑩

趙瑩﹐生平﹑裏籍均不詳。其姓名與曲作僅見於淸人何夢華藏本《太平樂府》。

○小令

【正宮】塞鴻秋

△題情

玉人不見徒勞望﹐相思兩地音書曠。揮毫難寫斷腸文﹐枕幾惟添愁旅況。只爲美人情﹐空取時人謗﹐何時再得相親傍﹖

☆邦哲

邦哲﹐生平﹑裏籍均不詳。其姓名及曲作僅見於淸人何夢華藏本《太平樂府》。

○小令

【雙調】壽陽曲

△思舊

初相見﹐意思濃﹐兩下愛衾枕和同。銷金帳春色溶溶﹐雲雨期眞疊疊重重。

誰知道﹐天不容﹐兩三年間拋鸞拆鳳。苦多情朝思夜夢﹐害相思沈沈病重。爾在東﹐我在西﹐陽臺夢隔斷山溪。孤雁唳夜半月淒淒﹐再相逢此生莫期。

☆宋方壺

宋方壺﹐名子正﹐華亭﹝今上海松江縣﹞人。至正﹝一三四一～一三六八﹞初年﹐曾客居錢塘﹝今浙江杭州市﹞﹐來往湖山之間。後來﹐由於「海內兵變﹐西北州郡毒於侵暴屠燒﹐而編民於死者十九」。便移居華亭﹐住在鶯湖之西﹐「辟室若干楹﹐方疏四啟﹐晝夜長明﹐如洞天狀。有石焉嶄然而獻秀﹐有木焉郁然而交陰。蓋不待馭冷風度弱水而坐致『方壺』之勝﹐因揭二字以名之」。尢其是「甲第連云﹐膏腴接壤﹐所欲旣足而無求於外﹐日坐『方壺』中﹐或觴或弈」。又﹐傳說有座仙山名『方壺』﹐而宋子正「不擇地而有其樂﹐則非『方壺』而『方壺』也」。可見他多年正是過著一種隱居生活。﹝參見《淸江貝先生集》中《方壺記》﹞其曲作之中﹐傾吐了對元代社會的不滿﹐對官場的鄙棄﹐對姦黨的恨惡﹐對下層妓女的同情﹐以及對大明王朝的擁護。明﹟朱權《太和正音譜》將其列於「詞林英傑」一百五十人之中。

○小令

【仙呂】一半兒

別時容易見時難﹐玉減香消衣帶寬。夜深繡戶猶未拴﹐待他還﹐一半兒微開一半兒關。

【中呂】紅繡鞋

△閱世

短命的偏逢薄幸﹐老成的偏遇眞成﹐無情的休想遇多情。懵懂的憐瞌睡﹐鶻伶的惜惺惺﹐若要輕別人還自輕。

△客況

雨瀟瀟一簾風勁﹐昏慘慘半點燈明﹐地鑪無火撥殘星。薄設設衾剩鐵﹐孤另另枕如冰﹐我卻是怎支吾今夜冷﹖

【中呂】山坡羊

△道情

布袍粗襪﹐山間林下﹐功名二字皆勾罷。醉聯麻﹐醒烹茶﹐竹風松月渾無價﹐綠綺紋楸時聚話。官﹐誰問他﹔民﹐誰問他﹗

靑山相待﹐白去相愛﹐夢不到紫羅袍共黃金帶。一茅齋﹐野花開﹐管甚誰家興廢誰成敗﹖陋巷簞瓢亦樂哉﹗貧﹐气不攺﹔達﹐志不攺。

【商調】梧葉兒

△懷古

黃州地﹐赤壁磯﹐衰艸接天涯。周公瑾﹐曹孟徳﹐果何爲﹖都打入漁樵話裏。

【雙調】淸江引

△分韻爲崔月英

東山湧起玉兔穴﹐宇宙光相射。二八風流人﹐三五團圓夜﹐廣寒宮第一枝折去也。

△托詠

剔禿一輪天外月﹐拜了低低說﹕是必常團圓﹐休著些兒缺﹐願天下有情底都似你者﹗

【雙調】水仙子

△隱者

靑山綠水好從容﹐將富貴榮華撇過夢中。尋著个安樂窩勝神仙洞﹐繁華景不同﹐忒快活別是个家風。飲數杯酒對千竿竹﹐烹七碗茶靠半畝松﹐都彊如相府王宮。靑山綠水暮云邊﹐堪畫堪描若輞川。閒歌閒酒閒詩卷﹐山林中且過遣﹐粗衣淡飯隨緣。誰待望彭祖千年壽﹐也不戀鄧通數貫錢﹐身外事賴了蒼天。

△居庸關中秋對月

一天蟾影映婆娑﹐萬古誰將此鏡磨﹖年年到今宵﹐不缺些兒个﹔廣寒宮好快活﹐碧天遙難問娥。我獨對淸光坐﹐閒將白雪歌﹐月兒﹐你團圓我卻如何﹖

△嘆世

時人个个望髙官﹐位至三公不若閒。老妻頑子無憂患﹐一家兒得自安﹐破柴門對綠水靑山。沽村酒三杯醉﹐理瑤琴數曲彈﹐都回避了膽戰心寒。

【雙調】雁兒落過得勝令

△閒居

功名夢不成﹐富貴心勾罷。靑山綠水間﹐茅舍疏籬下。廣種邵平瓜﹐細焙玉川茶﹐徧插淵明柳﹐多栽潘令花。淸佳﹐尋方外淸幽話﹔歡恰﹐與親朋閒戲耍。

○套數

【黃鐘】醉花陰

△走蘇卿

雪浪銀濤大江迥﹐舉目玻璃萬頃﹐天際水雲平。浩浩澄澄﹐越感的人孤另。一葉片帆輕﹐直趕到金山不見影。

【喜遷鶯】見樓臺掩映﹐徹雲霄金璧層層。那能﹐上方幽徑﹐我則見寶殿紫气生﹐眞勝境。驀聞的幽香縹緲﹐則不見可喜娉婷。

【出隊子】心中溪幸﹐意癡癡﹐愁轉增。猛然見梵王宮得悟的老禪僧﹐何處也金斗郡無心蘇小卿﹐空閃下臨川縣多情雙縣令。

【刮地風】我這里叉手躬身將禮數迎﹐請禪師細說叮嚀。他道有一个女娉婷﹐寺裏閒踢蹬。他生的裊裊婷婷﹐閣不住的雨淚盈盈。愁淒淒有如癡掙﹐悶懨懨染成疾病﹐蘸霜毫回廊下壁上題名。猛擡頭恰定睛﹐正是俺可意多情﹐走龍蛇字體兒堪人敬﹐他訴衷腸表志誠。

【四門子】他道﹐狠毒娘硬接了馮魁的定﹐揣與我个惡罪名。當初實意兒守﹐眞心兒等﹐恰便似竹林寺有影不見形。實意兒守﹐眞心兒等﹐他可便如何折證。

【古水仙子】他﹑他﹑他﹐覷絕罷兩淚傾﹐便有那九江水如何洗得淸﹖當初指雁爲羹﹐充饑畫餅﹐道無情卻有情。我﹑我﹑我﹐暗暗的仔細評論﹐俏蘇卿摔碎粉面箏﹐村馮魁硬對菱花鏡﹐則俺狠毒娘有甚前程﹗

【者刺古】占天邊月共星﹐同坐同行。對神前說誓盟﹐言死言生。香焚在寶鼎﹐酒斟在玉觥。越越的人孤另﹐分開燕鶯。

【神仗兒】喚梢公忙答應﹐休要意掙﹗誰敢道是半霎消停﹐直趕到豫章城﹗

【節節髙】碧天云淨﹐綠波風定。銀蟾皎潔﹐猛然見俺多情薄幸。俺兩个附耳言﹐低聲語﹐攜手行﹐呀﹗下水船如何覓影﹖

【尾聲】說與你个馮魁耐心聽﹕俺兩个喜孜孜俏語低聲﹐你在那藍橋下細尋思謾謾等。

【南呂】一枝花

△蚊虫

妖嬈體態輕﹐薄劣腰肢細。窩巢居柳陌﹐活計傍花溪。相趁相隨﹐聚朋黨成羣隊﹐逞輕狂撒蒂帶。愛黃昏月下星前﹐怕靑宵風吹日炙。

【梁州】每日穿樓臺蘭堂畫閣﹐透簾櫳繡幕羅幃。帳嗡嗡喬聲气。不禁拍撫﹐怎受禁持﹖廝鳴廝咂﹐相抱相偎。損傷人玉體冰肌﹐人嬌並枕同席。瘦伶仃腿似蛛絲﹐薄支辣翅如葦煤﹐快稜憎嘴似鋼錐。透人﹐骨髓。滿口兒認下胭脂記﹐想著癢忄散忄散那些滋味。有你後甚是何曾到眼底﹖到彊如蝶使蜂媒。

【尾】閒時節不離了花香柳影淸陰裏睡﹐悶時節則就日暖風和葉底下依﹐不想瘦軀老人根前逞精細。且休說香羅袖裏﹐桃花扇底﹐則怕露冷天寒恁時節悔。

△妓女

自生在柳陌中﹐長立在花街內。打熬成風月膽﹐斷送了雨雲期。只爲二字衣食﹐賣笑爲活計。每日都準備﹐準備下些送舊迎新﹐安排下過從的見識。

【梁州】有一等彊風情迷魂子弟﹐初出帳筍嫩勤兒。起初兒待要成歡會。教那廝一合兒昏撒﹐半霎兒著迷。典房賣捨﹐棄子休妻。逐朝價密約幽期﹐每日價弄盞傳杯。一更裏酒釅花濃﹐半夜裏如魚似水﹐呀﹗五更頭財散人離。你東﹐我西。一番價有鈔一番睡﹐旋打算旋伶利。將取孛蘭數取梨﹐有甚希奇﹖

【尾】有錢每日同歡會﹐無錢的郎君好廝離﹐綠豆皮兒你請退﹗打發了這壁﹐安排下那壁﹐七八下裏郎君都應付得喜。

【越調】鬥鵪鶉

△送別

落日遙岑﹐淡煙遠浦。蕭寺疏鐘﹐戍樓暮鼓。一葉扁舟﹐數聲去櫓那慘戚﹐那淒楚﹐恰待歡娛﹐頓成間阻。

【紫花兒】瘦巖巖香消玉減﹐冷淸淸夜永更長﹐孤另另枕剩衾餘。羞花閉月﹐落雁沈魚。躊躇﹐從今後誰寄蕭娘一紙書﹖無情無緒﹐水淹藍橋﹐夢斷華胥。

【調笑令】肺腑﹐恨怎舒﹖三疊陽關愁萬縷。幽期密約歡愛處﹐動離愁暮云無數。今夜月明何處宿﹖依依古岸黃蘆。

【禿廝兒】歡笑地不堪舉目﹐回首處景物蕭疏。星前月下誰共語﹖謾嗟吁﹐何如﹖

【尾】眼睜睜怎忍分飛去﹐痛殺我也吹簫伴侶﹗不付能恰住了送行客一帆風﹐又添起助離愁半江雨。

△踏靑

蝶使雙雙﹐蜂媒對對。燕語關關﹐鶯聲嚦嚦。仕女把芳尋﹐丫鬟將翠拾。節序宜﹐景物奇。麗日遲遲﹐和風習習。

【紫花兒序】嬌滴滴三春佳景﹐翠巍巍一帶靑山﹐錦重重滿目芳菲。端的是宜睛宜雨﹐堪詠堪題。暢好是幽微﹐嫩柳夭桃傍小溪。時遇著春光明媚﹐人賀丰年﹐民樂雍熙。

【小桃紅】雕闌花簇繡屏圍﹐四季春爲貴。萬紫千紅引人意﹐囀黃鸝﹐鴛鴦如錦池塘睡。玩不盡山水無窮景致﹐更那堪花下杜鵑啼。

【調笑令】賞奇葩異卉﹐休直待錦離披﹐多感謝春工造化機。彩繩懸畫板秋千戲﹐徧郊園幕天席地。動笙歌一派音韻美﹐列山靈水陸筵席。

【耍廝兒】花萼拆香風拂鼻﹐柳絲垂翠藹攢眉﹐我則見蜂蝶趁花鶯燕飛。且歡賞﹐莫催逼﹐對飲樽。

【聖藥王】就著這花滿溪﹐柳滿堤﹐掩映著數株紅杏出疏籬。風吹的酒力微﹐景助的詩興起﹐見滴澑澑墻外舞靑旗﹐直喫的醉扶歸。

【尾聲】慶風調雨順升平日﹐保一統江山社稷。托賴著千千載仁主聖明朝﹐齊仰賀萬萬歲吾皇大明國。

☆睢玄明

睢玄明﹐生平﹑裏籍均不詳。明﹟朱權《太和正音譜》將其列於「詞林英傑」一百五十人之中。一說卽睢景臣。

○套數

【般涉調】耍孩兒

△詠鼓

樂官行徑咱參破﹐全仗著聲名過活。且圖時下養皮囊﹐隱居在安樂之窩。咚咚的打得我難存濟﹐緊緊的棚扒的我沒柰何。習下這等喬功課﹐搬得人賞心樂事﹐我正是鼓腹謳歌。

【五煞】開山時掛些紙錢﹐慶棚時得些賞賀﹐爭構闌把我來妝標垛。有我時滿棚和气登時起﹐一分提錢分外多。若有閒些兒个了﹐除是撲煞點砌﹐按住開呵。

【四】專覷著古弄的說出了﹐村末的收外科﹐但有些決撒我早隨聲和。做院本把我拾掇盡﹐赴村戲將咱來擂一和。五音內咱須大﹐我教人人喜悅﹐个个脾和。

【三】迎宣詔將我身上掩﹐接髙官回把我背上馱﹐棚角頭軟索是我隨身禍。一聲聲怨气都言盡﹐一棒棒冤仇卽漸多。肚皮裏常饑餓﹐論著您腔新譜舊﹐顯我恨滿言多。

【二】這廝則嫌樂器低﹐卻不道本事捋﹐曾聽的子弟每街頭上有幾篇新曲相攛﹐不是兩片頑皮喫甚麼﹖但唆著招子都走過。排場上表子偸睛望﹐恨不得街上行人將手拖。但場戶闌珊了些兒个﹐恨不得添五千串拍板﹐一萬面銅鑼。

【尾】把我似救月般響起來打蝗虫似哄不合﹐不信那看官每不耳喧鄰家每不惱聒。從早晨間直點到齋時М﹐子被這淡廝全家擂煞我。

△詠西湖

錢唐自古繁華地﹐有百處天生景致。幽微盡在浙江西﹐惟西湖山水希奇。水澄淸玻璃萬頃欺蓬島﹐山峻峭藍翠千層勝武夷。山水共誰相類﹖山旖旎妖妍如西子﹐水回環嫵媚似楊妃。

【九煞】遇淸明賞禁煙﹐艷陽天麗日遲﹐傾城士庶同遊戲。繡簾彩結香車穩﹐玉勒金鞍寶馬嘶。騁豪富誇榮貴﹐恣艷冶王孫士女﹐逞風流翠繞珠圍。

【八】閒嬉遊父老每多﹐恐韶光暗裏催﹐怕春歸又怕相尋覓。坐兜轎的共訪歐陽井﹐騎蹇驢的來尋和靖碑。悶選勝閒拾翠﹐凝翠靄亭臺樓閣﹐瑣晴嵐茅舍疏籬。

【七】見胡蝶兒覓小英﹐遊蜂兒采嫩蕊﹐鶯聲嬌轉藏花卉。白洲沙暖鴛鴦睡﹐紅蓼岸泥融燕子飛。小魚兒成羣隊﹐翻碧浪雙雙鷗鷺﹐戲淸波隊隊。

【六】見些踏靑的薄媚娘﹐空著輕羅錦繡衣﹐翠冠梳玉項牌金霞。乍步行恨殺金蓮小﹐淺印香塵款款移。粉汗溶浸浸濕。蘭麝香淒迷葛嶺﹐綺羅叢盈滿蘇堤。

【五】綠垂楊拂畫橋﹐紅夭桃簇錦溪﹐夭桃間柳爭紅翠。尋芳載酒從心賞﹐遣興行春岐路迷。春景遊人醉﹐粉墻映秋千庭院﹐杏花梢招靑旗。

【四】步芳茵近柳洲﹐選湖船覓總宜﹐繡鋪陳更有金妝飾。紫金罌滿注瓊花釀﹐碧玉瓶偏宜琥珀杯。排果桌隨時置﹐有百十等異名按酒﹐數千般官樣茶食。

【三】列兵廚比光祿寺更佳﹐論珍羞尙食局造不及﹐動簫韶比仙音院大樂猶爲最。雲山水陸烹炮盡﹐歌舞吹彈腔韻齊。更那堪東風軟春光媚﹐借著喜人心的山明水秀﹐又恐怕送殘春綠暗紅稀。

【二】遊春客誤走到丹靑彩畫圖﹐尋芳人錯行入蜀川錦繡堆﹐向武陵溪攢砌就花圈﹤囗貴﹥。看了這佳人宴賞西湖景﹐勝如仙子嬉遊太液池﹐似王母蟠桃會。靈芝港揭席人散﹐趁著海棠風賞玩忘歸。

【尾】看方今宇宙間﹐徧寰區爲第一。論中吳形勝眞佳麗﹐除了天上天堂再無比。

☆鄧玉賓子

鄧玉賓子﹐同知鄧玉賓的兒子﹐名字﹑籍貫﹑生平﹑事迹均不可考。其散曲僅存小令﹝雁兒落過得勝令﹞三首。作品表現了他對社會黑暗以及爲官的危險的深刻認識﹐因「識破抱官囚」而不願再「事王侯」﹐所以走上了「塵世不同羣」﹑「心遠山林近」的隱居道路。他深受老莊道家思想的影響﹐認爲人生如夢﹐禍福無常﹐看破紅塵之後「惟與道相親」﹐持一種消極避世的人生態度。𨿽然不滿於現實﹐卻只在山光水色以及道家教義中尋求解脫。其曲作韻律和諧﹐用典自如﹐旣有自我感情的抒發﹐又有深刻的人生哲理的傳達﹐堪稱是元人散曲中的藝術珍品。

○小令

【雙調】雁兒落過得勝令

△閒適

窮通一日恩﹐好弱十年運。身閒道義尊﹐心遠山林近。塵世不同羣﹐惟與道相親。一缽千家飯﹐雙鳧萬里云。經綸﹐斗許黃金印﹔逡巡﹐回頭不見人。乾坤一轉丸﹐日月雙飛箭。浮生夢一場﹐世事云千變。萬里玉門關﹐七里釣魚灘。曉日長安近﹐秋風蜀道難。休幹﹐誤殺英雄漢﹔看看﹐星星兩鬢斑。晴風雨气收﹐滿眼山光秀。尋苗枸杞香﹐曳杖桄榔瘦。識破抱官囚﹐誰更事王侯﹖甲子無拘擊﹐乾坤只自由。無憂﹐醉了還依舊﹔歸休﹐湖天風月秋。

☆張彥文

張彥文﹐生平﹑裏籍均不詳。

○套數

【南呂】一枝花

春風醉碧桃﹐流水題紅葉。只因閒信馬﹐爲此誤隨車。妝氵井妝呆﹐一笑千金捨。癡心不暫歇﹐經了些歡聚愁別﹐情債塡還未徹。

【牧羊關】天邊鳳﹐花上蝶﹐才伶俐又還粘惹。都因眼約心期﹐引鬥得腸懷腹熱。雲雨新情重﹐風月舊恩絕。翡翠合歡帶﹐鴛鴦交頸結。

【菩薩梁州】鎖窗風細篆煙斜﹐有誰窺妾﹖畫樓燈暗彩雲遮﹐穩點巢穴。共花朝同月夜﹐指望水同歡悅。劣冤家水性特隨斜﹐陡恁車遮。雙漸又程賒﹐蘇卿又薄劣﹐馮魁懇切。不堤防暗使鍬掘﹕玉簪掂做兩三截﹐琴弦已斷應難接﹐誰成望弄巧翻成拙﹖甚全不似那時節﹐應得傍人做話說﹐是自家緣業。

【隨煞】虧心底自有神夭折﹐薄幸教隨唾津兒滅。休道你花朵兒般身軀沒凋謝﹐你个聰明的小姐寧心兒記者﹕咱這說下的盟言應去也。

☆陳徳和

陳徳和﹐生平﹑裏籍均不詳。明﹟朱權《太和正音譜》將其列於「詞林英傑」一百五十人之中。

○小令

【雙調】落梅風

△雪中十事

△貧兒翳桑

茶煙細﹐酒力微﹐都不索比評風味。翳桑兒悄聲私自提﹕省可裏臘前呈瑞﹗

△謝女比絮

騷人謝﹐女論吟﹐雪飄時絮飛還恁﹖七言句兒誇到今﹐偏梨花比他爭甚﹖

△袁安髙臥

身貧暴﹐志趣髙﹐羨袁安那時淸操。縱如今閉門僵睡著﹐道是盡教他忍寒幹傲。

△陶谷烹茶

龍團細﹐蟹眼肥﹐竹鑪紅小窗淸致。試烹來是覺風韻美﹐比羊羔較爭些滋味﹗

△浩然騎驢

窮東野﹐忒好奇﹐凍得來戰欽欽地。待吟詩滿前都是題﹐偏則麼灞橋驢背。

△李擊鵝

翻銀漢﹐戰玉龍﹐徧乾坤似粉妝胡洞。擊鵝羣亂軍成了大功﹐全不道藍關路馬蹄難動。

△孫康映雪

無燈蠟﹐雪正積﹐想孫康向學勤力。映淸光展書讀較畢﹐待天明困來恰睡。

△遊楊侍立

立來倦﹐睡未足﹐覷門前雪深迷路。師父覺來遲半步﹐忍不得也索回去。

△泛剡王猷

乘雪夜﹐訪故人﹐剡溪冰短篷難進。凍歸來怕人胡議論﹐彊支吾道「興來還盡。」

△寒江釣叟

寒江暮﹐獨釣歸﹐玉蓑披滿身祥瑞。他道縱如圖畫裏﹐則不如銷金帳暖烘烘地。

☆丘士元

丘士元﹐生平﹑裏籍均不詳。

○小令

【中呂】滿庭芳

△相思

愁山悶海﹐沈吟暗想﹐積漸難睚。冷淸淸無語人何在﹖瘦損形骸。愁怕到黃昏在側﹐最苦是兜上心來。咱無柰﹐相思痛哉﹗獨自靜書齋。

【中呂】普天樂

△秋夜感懷

月空圓﹐人何在﹖寒蛩切切﹐塞雁哀哀。菊漸衰﹐荷錢敗。葉落西風雕闌外﹐斷人腸如此安排。秋云萬里﹐滿天離恨﹐伴我愁懷。

【雙調】折桂令

△秋晚

楚天秋萬頃煙霞﹐孤雁聲悲﹐淒切傷咱﹗鐵馬叮當﹐寒蛩不住﹐砧杵聲雜。銀臺上燒殘降蠟﹐金鑪內煙篆香加。感嘆嗟呀﹐痛憶嬌姿﹐恨滿天涯。

△相思

枉虛度歲月光陰﹐滿腹離愁﹐一片憂心。斜月穿窗﹐寒風透戶﹐夜永更深。空落得忘餐廢寢﹐怎能夠並枕同衾﹖院落沈沈﹐無限相思﹐付與瑤琴﹗

【雙調】淸江引

△秋夜

夜闌夢回人靜悄﹐不住的寒蛩叫﹐細雨灑芭蕉。鐵馬檐前鬧﹐長吁幾聲兒得到曉﹖

【雙調】落梅風

△江上聞笛

江天晚﹐起暮云﹐恰才的夜涼人靜。風送玉簫三四聲﹐使離人憑闌愁聽。

△秋夜夢回

淸秋夜﹐鴛夢回﹐鬧寒蛩絮人心碎。長吁幾聲人萬里﹐病形骸越添憔悴。

【雙調】慶東原

△秋暮感懷

山連地﹐水映天﹐盼賓鴻過盡空嗟怨。朱簾半捲﹐西風檻邊﹐明月庭軒。堪嘆此時情﹐獨倚闌干徧。

☆云龕子

云龕子﹐道士。姓名﹑生平均不詳。

○小令

【中呂】迎仙客

混元珠﹐無價寶﹐赤水溪邊收拾了。色渾渾﹐光皎皎﹐手中握定﹐占斷人間俏。

沒機關﹐沒做作﹐日月任催催不老。逆行船﹐翻撥棹﹐誰知這个﹐淸淨家風好。

水深淸﹐山色好﹐天下是非全不到。竹窗幽﹐茅屋小﹐个中眞樂﹐莫向人間道。

竹風輕﹐花影重﹐酩酊一甌琴三弄。露玄機﹐藏妙用﹐槐壇將相﹐看破浮生夢。

柳陰邊﹐松影下﹐豎起脊梁諸緣罷。鎖心猿﹐擒意馬﹐明月淸風﹐共誰說長生話。

漢鐘離﹐官極品﹐南柯夢斷拋金印。艸鞋輕﹐藜杖穩﹐笑攜日月﹐獨步長生境。

呂洞賓﹐超物外﹐神光照破三千界。棄功名﹐同艸芥﹐龜毛柱杖﹐一擊乾坤壞。

混元初﹐張果老﹐白驢踏著虛空倒。紫雲生﹐紅霧繞﹐夜來一口﹐吞卻蓬萊島。

藍采和﹐離世俗﹐手中拍板敲寒玉。擺天關﹐搖地軸﹐淸風明月﹐獨唱長生曲。

劉海蟾﹐燕宰相﹐夢回看破空花放。別人間﹐離海上﹐紅鑪片雪﹐打就黃金像。

廣成子﹐千二百﹐崆峒髙臥寒云白。帝王師﹐天地宅﹐縱橫自在﹐物外無名客。

範蠡翁﹐曾佐越﹐五湖獨泛扁舟月。是非忘﹐名利絕﹐一聲短笛﹐受用蘆花雪。

張子房﹐扶大漢﹐功名掉去靑山伴。咽龍肝﹐吞鳳卵﹐金丹養就﹐沒底籃兒滿。

圃田公﹐列禦寇﹐乘風一撞乾坤透。呼南辰﹐喚北斗﹐夢中得鹿﹐覺後還非有。

朗然子﹐居洛下﹐金蟾飛去皮囊化。鬼神驚﹐天地怕﹐本來面目﹐不許丹靑畫。

住華山﹐樂淸閒﹐碧洞茅庵胡亂彎。日髙時﹐造一餐﹐飽來藜杖﹐繞頂遙觀看。

誰羨他﹐做髙官﹐一任穿緋掛綠礻闌﹐心無憂﹐身自安﹐世間少有﹐這个姦俏漢。

世事休﹐甚淸幽﹐無管無拘林下叟。翠巖前﹐風月友﹐狂歌醉舞﹐爛飲長生酒。

醉時眠﹐醒扶頭﹐倒在東西不識羞。亦無春﹐亦無秋﹐騰騰兀兀﹐且樂延年壽。

采藥歸﹐白雲飛﹐霧鎖靑山仙徑迷。黑猿叫﹐靑島啼﹐仙鶴前舞﹐引俺歸洞裏。

到洞中﹐掩柴扉﹐喚得仙童對著棋。悶來時﹐飲數杯﹐艸鞋絆倒﹐不脫和衣睡。

峭壁峯﹐甚希奇﹐檜柏靑松四下圍。悄無人﹐過客稀﹐寂寥瀟灑﹐冷淡閒活計。

面又酸﹐倉陳米﹐木碗缺唇破笊籬。又無鹽﹐只有齏﹐甘心守分﹐勝如珍羞味。

穿艸履﹐系麻條﹐披片蓑衣掛个瓢。半如漁﹐半如樵﹐蓬頭垢面﹐一任傍人笑。

笑我僑﹐俺知道﹐明月淸風爲故交。臥白雲﹐吹玉簫﹐這般滋味﹐世上人難曉。

一頓饑﹐一頓飽﹐氈毯羊皮破衲襖。半頭磚﹐一把艸﹐橫眠側臥﹐惹得旁人笑。

笑則笑﹐俺知道﹐萬貫家緣都棄了。細尋思﹐無煩惱﹐逍遙路上﹐舞个蓬萊島。

☆王

王﹐字道淵﹐號混然子。南昌修水﹝今屬江西省﹞人。道士。著有《還眞集》。

○小令

【南呂】金字經

一更無事坐靈臺﹐塞兌垂簾八面開。開﹐淸風入戶來。調眞息﹐沖和气自回。

二更天靜玩眞空﹐八極無塵月正中。中﹐西來一意通。金鑪內﹐霞光透鼎紅。

三更雞叫一陽生﹐月落寒潭斗柄橫。橫﹐泥斗海底驚。三車轉﹐黃河水倒行。

四更北斗西南看﹐火運周天透玉關。關﹐龍吟虎嘯間。神丹結﹐通身徹骨寒。

五更五气總朝元﹐種出黃金七朵蓮。蓮﹐花開帶露鮮。天門破﹐神光照大千。

【商調】掛金索

一更端坐﹐下手調元气。混沌無言﹐絕念存眞意。呼吸綿綿﹐配合居中位。撥轉些兒﹐黍米藏天地。

二更淸淨﹐心要常虛守。默默回光﹐照見無中有。趕退羣魔﹐振地金獅吼。頃刻功成﹐便與天齊壽。

三更雞叫﹐冬至陽初動。取坎塡離﹐直向泥丸送。火運周天﹐鑪內鉛投汞。九轉丹成﹐白雪飛仙洞。

四更安樂﹐萬事都無想。水滿華池﹐澆灌靈根長。靜裏乾坤﹐仙樂頻頻響。道大沖虛﹐名掛黃金榜。

五更月落﹐漸覺東方曉。谷裏眞人﹐已見分明了。玉戶鸞驂﹐金頂龍蟠繞。打破虛空﹐萬道金光皎。

☆謝應芳

謝應芳﹝一二九六～一三九二﹞﹐字子蘭﹐號龜巢。武進﹝今屬江蘇省﹞人。自幼篤志好學﹐潛心性理﹐以道義名節自勵。爲人耿介﹐尙節義﹐工詩文。至正﹝一三四一～一三六八﹞初隱居白鶴溪﹐授徒講學。兵亂隱居吳中﹐吳人爭延致爲弟子師。入明﹐徙居芳茂山。年益髙﹐學行益昭。達官貴人過之﹐必造請之﹐徳望重於東南。著有《龜巢稿》《思賢錄》《辧惑編》《裏陵續志》等。

○小令

【中呂】滿庭芳

神仙有無﹖安居華屋﹐卽是蓬壺。橊花也學紅裙舞﹐燕雀喧呼。水晶盤饌供麟脯﹐珊瑚鉤簾捲蝦須。吹龍笛﹐擊鼉鼓﹐年年初度﹐長日盡歡娛。

橫山翠屏﹐藏龍古井﹐走馬長汀。四時花竹多風景﹐勝似丹靑。好兒郎天生寧馨﹐好時節日見升平。氛埃靜﹐年年壽星﹐光照望云亭。

☆徐臣

作者簡介見戲文部分。

○小令

【中呂】滿庭芳

烏紗裹頭﹐淸霜籬落﹐黃葉林邱。淵明彭澤辭官後﹐不事王侯。愛的是靑山舊友﹐喜的是綠酒新ド。相拖逗﹐金樽在手﹐爛醉菊花秋。

☆一分兒

一分兒﹐姓王﹐大都角伎﹐歌舞絕倫﹐聰慧無比。元﹟夏庭芝《靑樓集》載﹕「一日﹐丁指揮會才人劉士昌﹑程繼善等於江鄕園小飲﹐王氏佐樽。時有小姬歌《菊花會》南呂曲云﹕『紅葉落火龍褪甲﹐靑松枯怪蟒張牙。』丁曰﹕『此﹝沈醉東風﹞首句也。王氏可足成之。』王應聲曰﹝見下所錄曲﹞。一座嘆賞﹐由是聲價愈重焉。」

○小令

【雙調】沈醉東風

紅葉落火龍褪甲﹐靑松枯怪蟒張牙。可詠題﹐堪描畫﹐喜觥籌席上交雜。答剌蘇頻斟入禮廝麻﹐不醉呵休扶上馬。

☆孟

孟﹐字天﹐本西域人﹐回族。寓居北京。延﹝一三一四～一三二○﹞間爲冑監生。明敏英妙﹐質美而行懿﹐由鄕舉得舉﹐從事臬司憲部掾樞府﹐進中書西曹﹐典國子監簿。二十年間﹐讀書不廢﹐被譽爲賢才。至正十二年﹝一三五二﹞﹐爲翰林待制﹐官至江南行臺監察禦史。江淮兵亂後﹐入明隱居鏡湖﹝在今浙江紹興市會稽山北麓﹞。其詩文曲詞﹐皆善。元﹟蘇天爵《題孟天擬古文後》道﹕「太原孟天﹐學博而識敏﹐气淸而文奇﹐蓋欲傑出一世﹐其志不亦偉乎﹖」﹝《滋溪文稿》卷三十﹞張光弼贊許道﹕「孟子論文自老成﹐早於國語亦畱情。」﹝《寄孟郎中》詩﹞可見其文雄稱當時﹐極負盛名。惜《孟待制文集》今已不傳。

○小令

【越調】天淨沙

△十二月樂詞並序

凡文章之有韻者﹐皆可歌也。第時有升降﹐言有雅俗﹐調有古今﹐聲有淸濁。原其所自﹐無非發人心之和﹐非六徳之外﹐別有一律呂也。漢魏晉宋之有樂府﹐人多不能曉﹔唐始有詞﹐而宋因之﹐其知之者亦罕見其人焉。今之歌曲﹐比於古詞﹐有名同而言簡者﹔時亦復有與古相同者﹐此皆世變之所致﹐非故求異乖諸古而彊合於今也。使今之曲歌於古﹐猶古之曲也。古之詞歌於今﹐猶今之詞也。其所以和人之心養情性者﹐奚古今之異哉﹗先哲有言﹕今之樂猶古之樂﹐不其然歟﹗嘗讀李長吉十二月樂詞﹐其意新而不蹈襲﹐句麗而不忄舀淫。長短不一﹐音節亦異。旁構冥思﹐朝涵夕泳。諧五聲以攤其腔﹐和八音以符其調。尋繹日久﹐竟無所得﹐遂輟其學﹐以待知音者出而余承其教焉﹗因增損其語﹐而隱括爲﹝天淨沙﹞﹐如其首數。不惟於樽席之間﹐便於宛轉之喉﹔且以發長吉之蘊藉﹐使不掩其聲者。愼勿曰﹕侮賢者之言云。

上樓迎得春歸﹐暗黃著柳依依﹐弄野輕寒似水。錦牀鴛被﹐夢回初日遲遲。

△正月

勞勞胡燕酣春﹐逗煙薇帳生塵﹐蛾髻佳人瘦損。暖云如困﹐不堪起舞緗裙。

△二月

夾城曲水飄香﹐掃蛾云髻新妝﹐落盡梨化欲賞。不勝惆悵﹐東風縈損柔腸。

△三月

依微香雨靑氛﹐金塘閒水生﹐數點殘芳墮粉。綠莎輕襯﹐月明空照黃昏。

△四月

沿華水汲淸樽﹐含風輕索殳虛門﹐舞困腮融汗粉。翠羅香潤﹐鴛鴦扇織回文。

△五月

疏疏拂柳生裁﹐炎炎紅鏡初開﹐暑困天低寡色。火輪飛蓋﹐暉暉日上蓬萊。

△六月

星依云渚濺濺﹐露零玉液涓涓﹐寶砌衰蘭剪剪。碧天如練﹐光搖北斗闌干。

△七月

吳姬鬢擁雙鴉﹐玉人夢裏歸家﹐風弄虛檐鐵馬。天髙露下﹐月明丹桂生華。

△八月

雞鳴曉色瓏璁﹐鴉啼金井梧桐﹐月墜莖寒露湧。廣寒霜重﹐方池冷悴芙蓉。

△九月

玉壺銀箭難傾﹐花凝笑幽明﹐霜碎虛庭月冷。繡幃人靜﹐夜長鴛夢難成。

△十月

髙城回冷嚴光﹐白天碎墜瓊芳﹐髙飲撾鐘日賞。流蘇金帳﹐瑣窗睡殺鴛鴦。

△十一月

日光灑灑生紅﹐瓊葩碎碎迷空﹐寒夜漫漫漏永。串銷金鳳﹐獸鑪香靄春融。

△十二月

七十二候環催﹐葭灰玉重飛﹐莫道光陰似水。羲和遷轡﹐金鞭懶著龍媒。

△閏月

☆蘭楚芳

蘭楚芳﹐一作藍楚芳﹐西域人。官江西元帥。「丰神英秀﹐才思敏捷」。﹝《錄鬼簿續編》﹞在武昌﹝今屬湖北省﹞時常與劉廷信賡和樂章﹐人多以元﹑白擬之。明﹟朱叔《太和正音譜》評其詞「如秋風桂子」。入明皈依佛門﹝據謝應芳《龜巢集﹟方外交疏賀蘭楚芳住法濟寺》﹞。

○小令

【南呂】四塊玉

△風情

斤兩兒飄﹐家緣兒薄。積壘下些娘大小窩巢﹐檾麻稭蓋下一座祆神廟。你燒時容易燒﹐我著時容易著﹐燎時容易燎。

我事事村﹐他般般醜。醜則醜村則村意相投﹐則爲他醜心兒眞博得我村情兒厚。似這般醜眷屬﹐村配偶﹐只除天上有。

意思兒眞﹐心腸兒順。只爭个口角頭不囫圇﹐怕人知羞人說嗔人問。不見後又嗔﹐得見後又忖﹐多敢死後肯。

雙漸貧﹐馮魁富。這兩个爭風做姨夫﹐呆黃肇不把佳期誤。一个有萬引茶﹐一个是一塊酥﹐攪的來無是處。

【南呂】罵玉郎過感皇恩采茶歌

△閨情

蘭堂失卻風流伴﹐倦刺繡懶描鸞﹐金釵不整烏雲亂。情深似刀刃剜﹐愁來似亂箭攢﹐人去似風箏斷。口則說應舉求官﹐多因是買笑追歡。從今後鴛夢兒再休完﹐魚書兒都休寄﹐龜卦兒也休鉆。離愁萬般﹐心緒多端。芳艸迷煙樹﹐落花催雨點﹐香絮滚風團。陽臺上路盤桓﹐藍橋下水彌漫。傍樓一傍一心酸﹐空憶當時花爛熳﹐可憐今夜月團。

【雙調】沈醉東風

金機響空聞玉梭﹐粉墻髙似隔銀河。閒繡牀﹐紗窗下過﹐佯咳嗽噴絨香唾。頻喚梅香爲甚麼﹖則要他認的那聲音兒是我。

【雙調】折桂令

△相思

可憐人病裏殘春﹐花又紛紛﹐雨又紛紛。羅帕啼痕﹐淚又新新﹐恨又新新。寶髻松風殘楚云﹐玉肌消香褪湘裙。人又昏昏﹐天又昏昏﹐燈又昏昏﹐月又昏昏。被東風老盡天臺﹐雨過園林﹐霧鎖樓臺。兩葉愁眉﹐兩行愁淚﹐兩地愁懷。劉郎去也來也那不來﹐桃花謝也開時節還開。早是難睚﹐恨殺無情﹐杜宇聲哀。

【雙調】雁兒落過得勝令

△相思

丹楓葉上詩﹐白雁雲中字。黃昏多病身﹐黑海心間事。月影轉花枝﹐香篆裊金獅。翡翠衾寒處﹐鴛鴦夢覺時。嗟咨﹐悄悄人獨自。相思﹐沈沈一擔兒。

○套數

【黃鐘】願成雙

△春思

春初透﹐花正結﹐正愁紅慘綠時節。待鴛鴦冢上長連枝﹐做一段風流話說。

【幺篇】融融日暖噴蘭麝﹐倩東風吹與胡蝶。安排心事設山盟﹐準備著鮫綃血。

【出隊子】靑春一撚﹐柰何羞嬌更怯。流不幹淚海幾時竭﹐打不破愁城何日缺﹐訴不盡相思今夜捨。

【幺篇】看看的捱不過如年長夜﹐好姻緣惡間諜。七條弦斷數十截﹐九曲腸拴千萬結﹐六幅裙攙三四摺。

【尾聲】三四摺裙攙且休藉﹐九回腸解放些些﹐量這數截斷弦須要接。

【中呂】粉蝶兒

△思情

他生的如月如花﹐蕩湘裙一鉤羅襪﹐寶釵橫雲鬢堆鴉。翠眉彎﹐櫻唇小﹐堪描堪畫。閒近窗紗﹐倚幃屏繡簾直下。

【醉春風】香細裊紫金鑪﹐酒頻斟白玉。銀影裏人嬌﹐他生的可喜殺﹐殺。他生的宜喜宜嗔﹐便有那閒愁閒悶﹐見了他且休且罷。

【迎仙客】傍芝蘭吸露花﹐遊宇宙步雲霞﹐我則見窄弓弓藕芽兒剛半紮。踐香塵﹐踏落花。淺印在輕沙﹐印一對相思卦。

【紅繡鞋】有他時一刻千金髙價﹐有他時一世兒興旺人家﹐有他時村的不村殺。臨風三勸酒﹐對月一烹茶﹐說蓬萊都是假。

【普天樂】信步到海棠軒﹐閒行至荼コ架﹐引的些蜂喧蝶穰﹐來往交加。粉臉襯桃杏腮﹐云髻把花枝抹﹐裊裊婷婷花陰下。他若是不言語那里尋他﹖他比那名花解語﹐他比那黃金足色﹐他生的美玉無瑕。

【耍孩兒】透春情說幾句知心話﹐則被你迆逗殺我心猿意馬。寒窗寂寞廢琴書﹐苦思量曉夜因他。傲風霜分不開連枝樹﹐宜雨露栽培出並蒂花﹐見一日買幾徧龜兒卦。似這般短促促攜雲握雨﹐幾時得穩拍拍立計成家﹖

【二煞】捧金杯勸醑﹐按銀箏那玉馬。似展開幅吳道子觀音畫﹐他那里倚欄翠袖凝秋水﹐映日紅裙襯曉霞。但行處人驚訝﹐端的是沈魚落雁﹐閉月羞花。

【一煞】笑一笑不覺的春自生﹐行一步看的人眼又花。十分愛常帶著三分怕﹐愛的是風流旖旎嬌千種﹐怕的是間阻飄零那半霎。天生下一虎口淩波襪﹐堪與那俏子弟寒時暖手﹐村郎君飽後挑牙。

【尾聲】若要咱稱了心﹐則除是娶到家。學知些柴米油鹽價﹐恁時節悶減愁消受用殺。

【中呂】粉蝶兒

驕馬金鞭﹐自悠悠未嘗心倦﹐正閒尋陌上花鈿。過章臺﹐臨洛浦﹐與可憎相見。他恰正芳年﹐誤沈埋舞裙歌扇。

【醉春風】螺髻紺云偏﹐蛾眉新月偃。樽前席上意相投﹐無半星兒顯﹐顯。姿色兒嬌羞﹐語音兒輕俊﹐小名兒伶便。

【迎仙客】詩酒壇﹐綺羅筵﹐他舉瑤觴笑將紅袖捲。不由咱不畱情﹐剛推的个酒量淺。似這般嬌鳳雛鸞﹐爭柰教不鎖黃金殿。

【石橊花】知他是怎生來天對付好姻緣﹐晝同坐夜同眠。桃腮攜素手並香肩﹐撒地靦腆。我索痛惜輕憐﹐常則是比翼鳥連理枝雙飛燕﹐蜜和酥分外相偏。一紮腳住定無移轉﹐他兜的拴意馬我索鎖心猿。

【鬥鵪鶉】他愛我那表正容端﹐我愛他那香嬌玉軟。你看他那云髻金釵﹐英花翠鈿﹐羅襪淩波底樣兒淺﹐正少年。俺是那前世姻緣﹐非是今生偶然。

【上小樓】他純一味溫柔軟善﹐無半點輕狂寒賤。常則是眼兒盼盼﹐腳兒尖尖﹐越著他那意兒懸懸。若是天可憐﹐得兩全﹐成合姻眷﹐盡今生稱了心願。

【幺】寫情懷詩押便﹐閒嬉酬譚答禪。常記得那錦字機頭﹐金縷聲中﹐玉鏡臺前。日暖風和﹐柳媚花濃﹐深沈庭院﹐看時節小紅樓當家兒歡宴。

【滿庭芳】初來時爭著與他錦纏﹐則爲他那歌謳宛轉﹐舞態翩躚。憐香心等閒間難窯變﹐著我怎不垂涎。你看他那穩穩重重那些兒體面﹐你看他那安安詳詳罪愆。似一个謫降下的玉天仙。

【耍孩兒】浮花浪蕊我也多曾見﹐不似這風流的業冤。似別人冷定熱牙疼﹐從今後燒好香禱告靑天。則願的有實誠口吐芝蘭气﹐無虧缺心同碧月圓。我覷他似那張麗華潘妃面﹐𨿽不得朝朝玉樹﹐也能夠步步金蓮。

【一煞】得成合好味況﹐乍離別怎過遣。有一日那扁舟水順帆如箭﹐我則索盼長途日窮剩水殘云外﹐你則索宿旅店腸斷孤云落照邊。我這般廝敬重偏心願﹐只除是無添和知音的子弟﹐能主張敬思的官員。

【二煞】有一日淚汪汪把我扶上馬﹐哭啼啼懶下船。我不學儒業你也休習鍼綫﹐我便有那孫思邈千金方也醫不可相思病﹐你便有那女媧氏五彩石也補不完離恨天。徹上下思量徧﹐你似一个有實誠的離魂倩女﹐我似那數歸期泣血的啼鵑。

【三煞】到別州城不問二三﹐那謊勤兒敢有萬千。那廝每餓肚皮幹牛糞無分曉胡來纏﹐你也則索一杯悶酒樽前過﹐兩葉愁眉時下展。稱不的平生願﹐你縱然有那千般巧計﹐也則索權結姻緣。

【尾聲】你若是不忘了舊日情﹐常思著往日的言。你不忘舊情魚雁因風便﹐你是必休辭憚江鄕路兒遠。

☆張碧山

張碧山﹐名見《錄鬼簿續編》。明﹟張祿《詞林摘艷》以爲元人。生平﹑裏籍均不詳。

○套數

【雙調】錦上花

△春遊

燕語鶯啼﹐和風遲日。郊外踏靑﹐禁煙寒食。拜掃人家﹐這壁共那壁。悲喜交雜﹐哭的共笑的。墳前列子孫﹐冢上臥狐貍。幾處荒墳﹐半全共半毀。幾陌銀錢﹐半灰共半泥。幾个相知﹐半人共半鬼。

【淸江引】見了也淚淹衫袖濕﹐這的是傍州例。黃金少甚藏﹐白酒須當醉﹐澆奠殺九泉無半米。

【碧玉簫】寒暑相催﹐日月率風疾。名利驅馳﹐車輒湧潮退。省可裏著气力﹐休則管裏耽是非。飽暖肚皮﹐畱取元陽眞气。將一夥兒鼓笛﹐選一答兒淸閒地。

【尾聲】擺一个齊整歡筵會﹐做一段笑樂新雜劇。雜劇要旦末雙全﹐筵席要水陸俱備。唱道趁著這美景良辰﹐請幾个達時務英雄輩。勸你這知已的相識﹐知知不知在於你。

☆柴野愚

柴野愚﹐生平﹑裏藉均不詳。

○小令

【雙調】枳郎兒

訪仙家﹐訪仙家﹐遠遠入煙霞。汲水新烹陽羨茶。瑤琴彈罷﹐看滿園金粉落松花。

【雙調】河西六娘子

駿馬雙翻碧玉蹄﹐靑絲黃金羈﹐入秦樓將在垂楊下系。花壓帽檐低﹐風透繡羅衣﹐裊吟鞭月下歸。

☆劉伯亨

劉伯亨﹐一作劉百亭﹐瞽者﹐爲書會藝人﹐生平﹑裏籍均不詳。

○套數

【雙調】朝元樂

柳底風微﹐花間香細。作陣蜂兒驚起﹐偸香釀出殘花蜜。成羣燕子交飛﹐掠波閒補巢泥。日升林光瑩﹐雨洗山明媚﹐雕輪繡鞍作對兒家來﹐也那沒亂殺我傷春意。

【錦上花】懶展星眸﹐倦梳云髻。悵望雕鞍﹐粉郎何日歸﹖寂寞蘭堂﹐玉人長夜悲。千里相思﹐一春辜負矣。斷釵孤鳳憂﹐破鏡只鸞棲。恨鎖難開﹐緊封愁眉。夜永難捱﹐教我減削玉肌。恨結難松﹐牢拴病體。

【淸江引】自他那枕邊說別離﹐巧舌頭甜如蜜。三春有歸期﹐四月無消息﹐謊人情一星星不記得。

【碧玉蕭】那話兒休題﹐憔悴減香肌。這病兒禁持﹐松釧褪羅衣。只自知﹐心情事訴與誰﹐命運乖﹐是這姻緣匹配﹐不由人長吁气。

【沙子兒攤破淸江引】可意的金釵﹐何曾簪云髻﹖可意的花鈿﹐何曾貼翠眉﹖可意的紗衣﹐何曾傍香體﹖科場去幾時﹐薄情間千里。他閃的我淒涼﹐我爲他憔悴。彊步上涼亭﹐晚風淸似水。好景宜多歡會﹐藕花蕩紅香﹐荷葉搖靑翠﹐故人他未來秋到矣﹗

【海天晴】流光轉順波﹐歲月更浮世﹐人生有限杯﹐昏曉又相催。曉來昨朝﹐老似今日﹐呀﹐白髮故人稀。

【一機錦】人生好百年﹐幾能三萬日﹖常言七十稀。將往事思惟﹐二十三十﹐妙齡之際。四十將已及﹐早減了容儀。

【好精神】七月七﹐牛郎織女期。好相別﹐還相會﹐一年一度不差別。則這天象有姻緣﹐世人無恩義。在他鄕結新婚﹐與別人爲嬌婿。

【農樂歌攤破雁兒落】皆是爲功名﹐總是愁縈系。鶯燕得交歡﹐鸞鳳不相配。往來魚雁多﹐展轉音信稀。天涯人未來﹐江頭馬不嘶。含恨對秋光﹐灑淚流寒溪。涼淒淒瀟瀟風雨催﹐冷陰陰穰穰蘆花底。看平原則見丹楓木葉飛﹐望長堤又見金井梧桐墜﹔看平原又見丹楓木葉飛﹐望長堤又見金井梧桐墜。鬧啾啾蟬鳴紫桂階﹐絮叨叨蛩喞黃花砌。呀﹐看芙蓉沒況向南池﹐飲茱萸無分賞東籬。見如今老菊匆匆瘦﹐赤緊的新梅漸漸肥。刀尺臨逼﹐正這頭裁那頭差了活計。鍼綫拘系﹐縫半邊忘半邊﹐錯了見識。

【動相思】懨懨白晝長﹐楚楚黃昏細。懶行入繡閨﹐羞揭開羅幃。怕閃開這秋波﹐這秋波翠兩彎﹔愁解放這春風﹐這春風玉一圍。無倒斷的淒涼淒涼﹐無寐。甜膩膩的恩情﹐苦懨懨傷悲﹐多情翻做了相思憶。正是愁縈系﹐瑞雪繽紛墜。

【沽美酒帶太平令】舞瓊花亂點衣﹐飄玉雪絮沾泥﹐這雪他初下霏微則是後漸疾。赤緊的風踅的雪急﹐白茫茫漫野平堤﹐似玉琢就瑤天大地﹐粉妝成峻嶺深溪﹐銀磊就髙臺短砌﹐這場雪下的來奇異。呀﹐一任教烏啼﹐馬嘶﹐牧牛人遠歸在只徑裏。天也﹐不見影只聞的些聲勢。

【三犯白薴歌】這天气好難爲﹐寒朔暮怎生教人捱過的。氈簾蕩蕩穿風力﹐紗窗閃閃透寒威。獸炭火從鑪上燒﹐羊羔酒泛杯中美。自尋思﹐閒究理﹔自尋思﹐閒究理﹕在地上者天﹐在天下者地。淨眼看其中﹐萬物原來皆二气﹐在一生居一體。得一時過一日﹐咨嗟人去不歸兮﹐無聊長嘆息﹗看別人好夫妻﹐看別人好夫妻﹐相呼相喚相諧覓。盡將心事向人言﹐衷腸難盡矣。咨嗟人去不歸兮﹐無聊長嘆息﹕衣有衣﹐食有食﹐穿者任意穿﹐喫者任意喫﹐愛他人年少雙雙美。咨嗟人去不歸兮﹐無聊長嘆息。

【掛搭序】飄飄四季過﹐迢迢一年矣。恨他和气暖如春﹐盼我冰霜涼似水。羞對雙鳳枕﹐怕見孤鸞幃。熱殘病體﹐誰問將息﹖睡損孤身誰溫被﹖漫漫黑海向東流﹐總是相思淚。

【餘音】則爲這寄書人不至傷心碎﹐把離愁撇入在湘江內。無緣咱孤枕獨眠﹐染病耽疾。唱道信杳音稀﹐生拆散鴛鴦﹐全廢寢忘食﹐便做死到黃泉我可也忘不了你﹗

☆李子昌

李子昌﹐生平﹑裏籍均不詳。

○套數

【正宮】梁州令南

芳艸長亭露帶沙﹐盼遊子來家。翠消紅減亂如麻﹐隔妝臺慵梳掠掩菱花。

【賽鴻秋北】我這里望賓鴻目斷夕陽下﹐盼情人獨立在簾兒下。夜香燒禱告在花陰下﹐喜蛛兒空掛在紗窗下。風兒漸漸吹﹐雨兒看看下﹐我這里受淒涼獨坐在孤燈下。

【汲沙尾南】雲雨阻巫峽﹐傷情斷腸人在天涯﹐錦字無憑虛度荏苒韶華。嗟呀﹐春晝永朱扉半椏﹐東風靜湘簾低掛。黛眉懶畫﹐宮鴉鬢邊斜插小桃花。

【脫布衫北】我這里冷淸淸無語嗟呀﹐急煎煎情緒交雜。瘦伶仃寬褪了絳裙﹐病懨懨淚濕羅帕。

【漁家傲南】燕將雛逢初夏﹐夢斷華胥﹐風弄檐馬。空閒了刺繡窗紗﹐香消寶鴨。那人在何處貪歡耍﹖空辜負沈李浮瓜。寂寞﹐厭池塘鬧蛙。庭院裏晝長偏憐我﹐夜涼枕簟不見他。多嬌奼﹐風流俊雅﹐倚欄幹猛思容貌勝荷花。

【小梁州北】這些時雲鬢松減了俊雅﹐玉肌削脂粉慵搽。上危樓盼望的我眼睛花﹐空一帶山如畫﹐不由人情思在天涯。

【普天樂南】景淒涼人瀟灑﹐何日把雙鸞跨﹖柰薄情不寄鸞箋﹐相思句盡訴與琵琶。彈粉淚濕香羅帕﹐暗數歸期將這春纖掐。動離情徵雁呀呀﹐無柰﹐無柰﹐心事轉加﹐對西風病容消瘦似黃花。

【伴讀書北】短命喬才辜負了咱﹐恨不的夢裏尋他。他那里偎紅倚翠笑歡洽﹐我這里情牽掛﹐不由人離恨淚如麻。

【剔銀燈南】漸迆迪寒侵繡幃﹐早頃刻雪迷了鴛瓦。自恨今生分緣寡﹐紅鑪畔共誰人閒話﹖店題罷﹐托香腮悶加﹐膽瓶中懶添溫水浸梅花。

【笑和尙北】我﹑我﹑我﹐起初時且是敬他﹐他﹑他﹑他﹐間深也和咱罷﹐我﹑我﹑我﹐離恨有天來大﹐他﹑他﹑他﹐不足誇。我﹑我﹑我﹐自詳察﹐淚如麻﹐自嗟呀﹐他無半點兒眞實話。

【尾聲南】重相見兩意佳﹐慶喜傳杯弄﹐气命兒看承勝似花。

☆張氏

張氏﹐元伎﹐其名號﹑生平﹑裏籍均不詳。

○套數

【南呂】靑衲襖南

△偸期

蹙金蓮雙鳳頭﹐纏輕紗一虎口。我見他笑撚鮫綃過鴛﹐敢眉下轉將他心事畱﹖占鶯花第一儔﹐正芳年恰二九﹐恰二九。生的來體態輕盈﹐皓齒朱唇﹐不能夠並香肩同攜手。

【罵玉郎北】嬌娃俊雅天生就﹐腰似柳﹐襪如鉤﹐湘裙微露金蓮瘦。你看他寶髻堆﹐玉筍長﹐露出春衫袖。

【大迓鼓南】相逢鶯燕友﹐四眸相顧﹐兩意相投﹐此情難消受。風流自古﹐偏惜風流﹐展轉畱情雙鳳眸。

【感皇恩北】呀﹐指望待飽玩嬌羞﹐誰承望各自分頭。好教我恨天髙﹐嫌地窄﹐怨人稠。指望待相隨皓首﹐誰承望鬼病因由。不由人魂緲緲﹐體飄飄﹐魄悠悠。

【東甌令南】添疾病﹐減風流﹐廢寢忘餐相應候。前生作下今生受﹐今不遂來生又。魂勞夢穰感離愁﹐都則爲女嬌羞。

【采茶歌北】都則爲女嬌羞﹐端的是忒風流﹐閃的人不茶不飯幾時休。何日相逢同配偶﹖甚時密約共綢繆﹖

【賺南】計上心頭﹐暗令家童私問候。休泄漏﹐何期兩意同成就﹐爲他憔瘦。

【烏夜啼北】閃的我看看疾重﹐實實病久。爲多情鎭日空亻孱亻愁。呀﹐一會家近書齋想念無休﹐到黃昏愁雲怨雨相拖逗。更闌也無限憂愁﹐夜深沈雨淚交流。想嬌容直到五更頭﹐我與你從頭一一他行受。果然他心意堅﹐恩情厚﹐俺待要鸞交鳳友﹐燕侶鶯儔。

【節節髙南】喜孜孜暗討求﹐語相投。今宵暗約同成就﹐靈犀透﹐共焚香﹐齊言咒。日墜月上初沈漏﹐星移斗轉三更候。潛蹤躡足近庭闈﹐輕移那步臨門候。

【鵪鶉兒北】猛見了俊俏多情﹐我和他挨肩攜手。悄悄的行入蘭房﹐暗暗的同眠共宿﹐嬌滴滴語顫聲低。情未休﹐情未休﹐錦被蒙頭﹐燕侶鶯儔﹐旖旎溫柔。受過了無限淒涼﹐誰承望今宵配偶﹖

【尾聲南】多情此意難消受﹐書生切切在心頭﹐受過淒涼一筆勾。

☆方伯成

方伯成﹐生平﹑裏籍均不詳。姓名僅見明﹟張祿《詞林摘艷》﹐存世套數一套。

○套數

【正宮】端正好北

△憶別

柳飛綿花飄瓣﹐又一番春事闌珊。蜂迷蝶困鶯聲懶﹐感起我愁無限。

【錦纏道南】這其間卽漸裏相思病趲﹐淸瘦減潘顏。自別來如隔萬水千山﹐非是他情疏意懶﹐多應我分淺緣慳。無柰被人訕﹐妝成科範﹐將咱好事攔。謾憶恩和愛﹐恰一似夢邯鄲。

【賽鴻秋北】赤緊的楚陽臺險峻似連云棧﹐武陵溪間隔東洋岸。他將那錦回文合歡帶皆揪綻﹐繡香囊同心結都拆散﹔揉損並頭花﹐斫斷連枝榦。恨不的繞池塘摔碎了鴛鴦彈。

【普天樂南】少欠下風流難﹐捱不徹憂愁限。傷心處鳳只鸞單﹐孤眠時枕冷衾寒。自那日私情犯﹐料想嬌姿遭拘絆。我痛著迷不似今番﹐愁眉淚眼﹐恨別離最易﹐相見應難。

【伴讀書帶過笑和尙北】停歇了泥金柬﹐隔斷了衡陽雁﹐將一段美愛幽歡常凝盼。爲他時曉夜心無憚﹐怎承望冰人托夢成虛幻﹖似羝羊觸藩﹐無人駕司馬車﹐憑誰舉梁鴻案﹖賈充宅頻巡看﹐張京兆情緒慳﹐沈東陽膽心寒。兩眉攢﹐寸心拴﹐將意馬鎖心猿按。

【刮地風南】降下一天愁共煩﹐到如今怎辭難﹖良緣有分非爲晚﹐事從人只在閒。明月再圓﹐彩雲休散﹐辦心堅管熬得海枯石爛。天若有意天顧盼﹐終有个稱心間。

【尾聲南】才郎有日重相盼﹐破鏡重圓眞个罕﹐把許下心香夜夜還。

☆黑老五

黑老五﹐又稱梨園黑老五。生平﹑裏籍均不詳。

○套數

【中呂】粉蝶兒

△集中州韻

從東隴風動松呼﹐聽叮嚀定睛睜覷﹐望蒼謾鈍廣黃蘆。卻樵夫﹐遇漁父﹐遞知機攜物。便盤旋千轉前湖﹐看寒山晚關灘渡。

【醉春風】指是志詩書﹐友酬酒就舉。盤桓歡玩拼歡娛﹐吟音飲足。足。己意微舒﹐答他佳趣﹐漸纖瞻錄。

【紅繡鞋】才在怪歪崖捱步﹐磨過多過河渠﹐野賒斜隔這些疏。沈吟林陰阻﹐甘探淡淡儒﹐趁村門人問取。

【石橊花】望湘江港上長蘆﹐籠松擁洞橫鋪。視茨此是爾之居﹐小樵笑老夫。行嶺登途﹐下凹凸狹壓搓芽樹﹐邁崖側階歪路。野接茄結隔斜鋪﹐看關還灘但慢彎沽。

【鬥鵪鶉】毒霧睹古渡糊突﹐吾不如讀書杜甫。小道道老稻樵枯﹐那華那華架櫓﹐蕩漿慌忙向穰蕩宿。暗談貪擔擔夫﹐偎碎萎翡翠宜圖﹐巖崦漸濂纖淹出。

【十二月】小鳥鵲髙巢梢噪呼﹐騎一騎急喜避崎嶇。烏酥土枯湖古渡﹐嵐慘淡庵勘堪圖。看看晚殘山慢阻﹐忙忙莽望穰荒伏。

【堯民歌】呀﹐隴東哄貢衝松動猛風毒﹐自姿爾思此詩賦。藍關暫俺暗參吾﹐那家他把夾芭居。抽首就躊躇﹐裁劃該載孤﹐悶昏奔村門去。

【耍孩兒】盤桓疃畔巒端路﹐見一个繞倒忉騷老夫。穿一領袖頭露肘舊綢服﹐騎一匹便鞭扌扇蹇嫣驢。輕行停省驚睜目﹐迆﹤辶裏﹥卽迷失記途﹐多因是抹坡錯過多過阻。虫蛩蜂叢猛動﹐禽吟林陰蔭疏。

【四煞】那廝兒拿瓜那塔要這老兒近身頻問取﹐那廝兒故徒不顧都胡覷﹔那老兒欠謙廉儉粘拈絮﹐那廝兒姦亻孱還頑懶憚語。纏綿轉見涎天暮﹐那廝兒始使玆之指視﹐這老兒旣知喜己眉舒。

【三煞】你望那艸橋拗小道繞﹐靑菱萍正徑出。那里有雨餘渠處淤墟土﹐艱難澗灣潺寒灘返岸殘山晚﹐助苦楚霧模糊古墓枯蕪毒虎伏。荒涼蒼莽羊腸曲﹐黑泥壁頹摧廢驛﹐雜下凹答撒沙湖。

【二煞】感咱嵐淡黯﹐近人云稱逐。那里有簾纖漸塹粘簽足﹐跌斜歇客歇遮爾捨﹐在拐挨槐窄矮屋。兀良望烘風松朦朧從東去﹐那槎牙夾芭巴他家打火﹐休憂愁扣柳郵有酒投壺。

【煞尾】那廝兒本分蠢鈍淳﹐這老兒別也扯柘苦。聽稱名姓叮嚀訴﹐則向那聚旅無虞去處宿。

☆李邦

李邦﹐生平﹑裏籍均不詳。

○小令

【雙調】轉調淘金令

△思情

花衢柳陌﹐恨他去胡沾惹。秦樓謝館﹐怪他去閒遊冶。獨立在簾兒下﹐眼巴巴則見風透紗窗﹐月上葡萄架。朝朝等待他﹐夜夜盼望他﹐盼不到如何價﹖當初共他﹐俏一似雙飛燕﹐如今誤我﹐好一似失了羣的雁。教我愁無限﹐要見他難上難﹐我這里冷落孤幃獨自空長嘆。行行不柰煩﹐頻頻的掩淚眼﹐事事都心懶。

初相見時﹐止望和他同諧老。心腸變也﹐更無些兒好。他藏著笑裏刀﹐誤了我漆共膠。他如今漾了甜桃卻去尋酸棗。我這里自敲爻﹐怎生消﹖怎生消磨得我許多煩惱﹖

魂勞夢穰﹐爲伊空惆悵﹔行思坐想﹐爲伊成悒怏。想伊是鐵心腸﹐全不憶共燃香。咱因他棄了家私受了驅馳﹐更離了故鄕。伊家好歹心腸﹐不思量﹐不思量香羅帶綰同心在你行。

☆王元和

王元和﹐生平﹑裏籍均不詳。

○套數

【越調】小桃紅

○題情

暗思金屋配合春嬌﹐是那一點花星照也。向這歡娛中深埋了禍根苗﹐我一從見了那个妖嬈﹐他便和咱燕鶯期﹐鳳鸞交﹐鴛鴦侶﹐只引的蜂蝶兒鬧也。恨不的折損柔條﹐誰承望五陵人﹐可早先能夠了小蠻腰。

【下山虎】向這芙蓉錦帳配合春嬌﹐說不盡忄乞僧處有萬般小巧。割捨了葉損枝殘﹐蕊開瓣凋﹐早一樹煙華春事了。是咱思算少﹐又被傍人一覓裏攪。猛可裏祆神廟頓然火燒﹐險把藍橋水淹倒。

【山麻稭】計痛喋低低道﹐你休得爲我愁煩﹐因我煎熬。多嬌﹐猶兀自恐咱憔悴潘安容貌。越著我气沖牛斗﹐恨塡滄海﹐怒鎖霞霄。

【恨薄情】爲恩情﹐傷懷抱。追遊宴賞情分少﹐朱顏鏡裏添老。書齋靜悄﹐不敢展文公家教。但只是磨香翰﹐挽兔毫﹐才下筆了便寫出風情﹐翰林舊稿。

【四般宜】織錦字﹐寄英豪。焚金鼎﹐謝靑霄。端詳了云翰墨﹐越著我恨難熬。全不寫雲期雨約﹐但只訴玉減香消。他道我風流性如竹搖﹐忄乞登的在咱心上﹐默地拴牢。

【怨東君】他那里紅妝殘頓忘了楚嬌﹐咱這里靑衫濕漸成沈腰。他那里兩淚鮫綃﹐咱這里行裏坐裏五魂縹緲。耽煩受惱﹐是咱離多會少。莫不是普天下相思病﹐我共他占了﹖

【江頭送別】腌贊悶腌贊悶甚時斷絕﹖懨煎病懨煎﹑病甚日醫療﹑又不敢對著人明明道﹐只落的夢斷魂勞。

【餘音】眠思夢想如花貌﹐這愁煩誰人知道﹐守著這一盞殘燈昏沈沈坐到曉。

☆胡用和

胡用和﹐天門山﹝在浙江奉化縣境﹞人。由元入明﹐其生平不詳。

○套數

【南呂】一枝花

△隱居

左右依兩壁山﹐橫豎蓋三間屋。髙低田五六畝﹐周圍柳數十株。活計蕭疏﹐偏容俺閒人物。兩般兒親自取﹕不用買江上風生﹐誰要請天邊月出。

【梁州第七】興到也吟詩數首﹐懶來時靜坐觀書。消閒幾个知心侶﹕負薪樵子﹐執釣漁夫﹐烹茶石鼎﹐沽酒葫蘆。崎嶇山幾里平途﹐蕭疏景無半點塵俗。染秋光紅葉黃花﹐鋪月色淸風翠竹﹐起風聲老樹蒼梧。有如﹐畫圖。閒中自有閒中趣﹐看烏兔自來去﹐百歲光陰迅指無﹐甲子須臾。

【尾聲】矮窗低屋隨緣度﹐土炕蒲團樂有餘﹐散誕逍遙少榮辱。嗟吁嘆吁﹐心足意足﹐伴著這松竹梅花做賓主。

【中呂】粉蝶兒

△題金陵景

萬里翺翔﹐太平年四方歸向﹐定乾坤萬國來降。谷丰登﹐民安樂﹐鼓腹謳唱。讀書人幸遇堯唐﹐五雲樓九重天上。

【醉春風】宮殿紫雲浮﹐江上淸气爽。把京都佳致略而間講﹐講。景物稀奇﹐鳳城圍繞﹐士民髙尙。

【朱履曲】論富貴京都爲上﹐數繁華海內無雙﹐風流人物貌堂堂。雲山迷遠樹﹐雪浪湧長江﹐暮追歡朝玩賞。

【魔合羅】東南佳麗山河壯﹐助千古京都气象﹐人稠物穰景非常﹐眞乃是魚龍變化之鄕。山形盤踞藏龍虎﹐臺榭崔巍落鳳凰。堪崇尙﹐載編簡累朝盛士﹐撼乾坤萬代傳揚。

【十一煞】景陽臺名尙存﹐周處臺姓且香﹐拜郊臺古迹鐘山上。烏龍潭雨至風雷起﹐白鷺洲潮回煙水茫﹐雨花臺曾有天花降。躍馬澗煙籠曙色﹐釣魚臺月漾波光。

【十煞】南北乾道橋﹐東西錦繡鄕﹐四時歌管長春巷。崢嶸髙閣侵云表﹐奇觀層樓接上蒼﹐淸溪閣煙波蕩﹐忠勤樓風雲福地﹐尊經閣詩禮文場。

【九煞】朝天宮道友多﹐天界寺僧眾廣﹐天禧寺古塔霞光放。三山香火年年盛﹐十廟英靈世世昌﹐寶寧寺一境多幽況﹐雞鳴山煙籠佛寺﹐神樂觀云擁仙鄕。

【八煞】香消脂井痕﹐歌殘玉樹腔﹐長幹橋畔烏衣巷。髙堂燕至思王謝﹐古蛩吟嘆孔張﹐無一節添悲愴。若無酒興﹐惱亂詩腸。

【七煞】山圍龍虎國﹐城連錦繡鄕﹐四時美景宜歡賞。春風桃李參差吐﹐夏日橊花取次芳﹐秋天菊綻冬梅放。歌歲稔風調雨順﹐慶丰年國泰民康。

【六煞】到春來觀音寺賞牡丹﹐擁翠園玩海棠﹐逍遙西圃名園廣。怕花殘朝朝攜妓歌《金縷》﹐恐春去日日邀朋飲玉漿﹐有百千處堪遊賞。泛輕舟桃葉渡觀山玩水﹐跨蹇驢杏花莊拾翠尋芳。

【五煞】到夏來淸涼寺暑气無﹐賞心亭夏日長﹐石頭城煙雨風生浪。秦淮河急水龍舟渡﹐馬公洞薰風菡萏香﹐翠微亭綠陰深處炎威爽。儀鳳樓滿窗江月﹐建龍關四壁山光。

【四煞】到秋來玄武湖碧水澄﹐靑龍山翠色蒼﹐攜壺策杖登髙賞。崇因寺內芙蓉綻﹐普照庵中桂子香﹐家家庭院秋砧響。水波濤江橫白露﹐雁初飛菊吐新黃。

【三煞】到冬來助江天雪正飛﹐撼樓臺風力狂﹐喜的是紅鑪畫閣羊羔釀。霎時間銀砌就錢婆嶺﹐頃刻處玉妝成石子崗。動弦管聲嘹亮﹐慶太平有象﹐賀丰稔時光。

【二煞】遺圖古迹多﹐今朝事業昌﹐太平風景眞佳況。詩人有意題難足﹐勝境無窮詠未詳。曾到處閒中想﹐鶯花世界﹐詩酒排場。

【一煞】陳鈞佐才俊髙﹐藏彥弘筆力彊﹐繆唐臣慢調偏宜唱。章浩徳能吟翰苑淸詩句﹐穀子敬慣捏梨園新樂章﹐陳淸簡善畫眞容像﹐盧仲敬品玉簫寰中第一﹐冷起敬操瑤琴世上無雙。

【尾聲】歌樓對酒樓﹐山光映水光﹐倩良工寫在幃屏上﹐畱與詩人慢慢賞。

☆季子安

季子安﹐生平﹑裏籍均不詳。

○套數

【中呂】粉蝶兒

△題情

這些時意懶心慵﹐悶懨懨似癡如夢。想當初倚翠偎紅﹐我風流﹐他俊雅﹐恩深情重。他生的剔透玲瓏﹐語融和言談出眾。

【醉春風】他生的粉臉似秋蓮﹐春纖如玉蔥。鞋弓襪小步輕盈﹐能歌善詠﹐詠。雁柱輕移﹐冰弦款撥﹐便是那鐵石人也情動。

【紅繡鞋】指望待要巫山畔乘鸞跨鳳﹐誰承望陽臺上雲雨無蹤﹐則我這口中言都當做耳邊風。冷落了蜂媒蝶使﹐稀疏了燕侶鶯朋﹐多應是攪閒人將話兒哄。

【剔銀燈】俏冤家風流萬種﹐他也待學七擒七縱。把我似勤兒般推磨相調弄﹐我這里假妝癡件件依從。又則怕傷了和气﹑皺了美容﹐假和眞你心裏自懂。

【蔓菁菜】你常好是不知輕重﹐動不動皺了眉峯﹐冰霜般面容。若是个村紂的和你兩个乍相逢﹐他把你那半世裏淸名送。

【柳靑娘】這些時稀疏了詩賓和這酒朋﹐悶來時與誰同﹖一任教花紅和這柳濃﹐有何心戀芳叢﹖﹐則這詩書禮樂不待攻﹐端溪硯塵埋墨朦﹐紫霜毫漧燥了尖峯。赤緊的缺了鸞箋無了香翰﹐無香翰怎題紅﹖

【道合】離恨匆匆﹐離恨匆匆﹐天涯咫尺不相逢﹐覓鱗鴻﹐杳無蹤。的霧鎖桃源洞﹐漫漫的水淹藍橋湧。雪浪泊濤洪﹐祆廟火飛紅。翠琴堂聽琴人鬧冗﹐玉淸庵錯把鴛衾送。藕絲微銀瓶重﹐比目魚和冰凍。小卿倒把雙郎送﹐鶯鶯遠卻離張珙。柳毅錯把家書奉﹐張生煮海金錢夢。愁蹙眉峯﹐愁積心中﹐愁恨無窮。何時得玉環合﹐金釵輳﹖金釵輳對﹐對對上靑銅。

☆顧鑑中

顧鑑中﹐生平﹑裏籍均不詳。《張小山小令選﹟附錄》錄其曲。注「元顧鑑中」。

○小令

【正宮】醉太平

△出浴圖

蕩春心火燒﹐沐天露油澆。侍兒扶起一團嬌﹐掩雙酥鳳綃。杏花淺露胭脂萼﹐雞頭新剝珍珠寶﹐海堂微隱禍根苗﹐則是馬嵬塵未澡。

【中呂】普天樂

△答沈甥書

天闊雁還疏﹐人遠心猶近。賢甥有義﹐我豈無親。淚從眼角流﹐情向書中盡。自愧殘年多愚鈍﹐丁寧話不敍閒文。勤攻書史﹐常親筆硯﹐承維先人。

△贈朱昭信升千戶

文武繼宗門﹐忠義全臣節。槍搖銀蟒﹐筆走鳥蛇。箭瑞燕尾釒比﹐刀取猩喉血。戴月披霜無明夜﹐記當先功次重疊。紫泥封昨宵到也﹐花銀帶今朝系也﹐褐羅傘明日來也。

△寄情

奇遇鳳鸞交﹐緊挽鴛鴦結。津甜稠攘﹐味苦離別。行去恣往來﹐流水無明夜。料得名花怎肯隨風謝﹐惹香泥燕口重疊。嘆韶光看看過也﹐想嬌澑癡癡望也﹐許佳期準準來也。

△修竹仕女圖

意味有誰知﹐心事無人問。郁孤悶翠煙縹渺﹐覆淸寒蒼雪繽紛。空聞子鳳鳴﹐難覓靑鸞信﹐目斷湘云咫尺天涯近。欲思不醉無歸﹐望城頭雙鳧早飛。喜琴外孤鶴並美﹐願天邊五馬追隨。

☆蕭徳潤

蕭徳潤﹐生平﹑裏籍均不詳。

○套數

【雙調】夜行船

△秋懷

一夜秋聲入井梧﹐碧紗廚枕剩珊瑚。秦鳳東歸﹐楚云西去﹐舊歡娛等閒辜負。

【風入松】翠屏燈影照人孤﹐花外響啼蛄。丁寧似把閒愁訴﹐淒涼待怎支吾。淚珠伴檐化簌簌﹐夢魂驚城角嗚嗚。

【慶宣和】猶憶樽前得見初﹐淺淡妝梳。附耳佳期在朝暮﹐間阻﹐間阻。

【喬牌兒】相思病忒狠毒﹐風流債久擔誤。波濤隔斷藍橋路﹐枉子把鵲聲占龜卦卜。

【甜水令】到如今鏡破靑銅﹐釵分金鳳﹐簫閒碧玉﹐無語自躊躇。果若命分合該﹐於飛終效﹐姻緣當遇﹐甘心兒爲你嗟吁。

【鴛鴦煞】錦回文織就別離譜﹐碧雲箋寫徧傷心句。舊物空存﹐薄情何處﹖暢道往事千端﹐柔腸九曲﹐軟玉溫香﹐作念著何曾住﹖人問我秋到也較何如﹖怕的是戰碎芭蕉畫闌雨。

☆趙君祥

趙君祥﹐生平﹑裏籍均不詳。

○套數

【雙調】新水令

△閨情

枕痕一綫玉生春﹐未惺忄眼波嬌困。別離才幾日﹐消瘦夠十分。杜宇愁聞﹐無端事系方寸。

【駐馬聽】寡宿孤辰﹐歲晚佳期猶未準。舊愁新恨﹐鏡中眉黛鎭常顰。一庭芳艸翠鋪茵﹐半簾花雨紅成陣。雨聲潺﹐風力勁﹐韶華卽漸消磨盡。

【喬牌兒】繡鍼兒怕待親﹐腮鬥兒粉香褪。鶯慵燕懶淸明近﹐把閒情相逗引。

【雁兒落】被兒冷龍涎不索薰﹐人兒遠龜卦何須問﹖路兒阻魚箋斷往來﹐心兒邪鵲語難憑信。

【得勝令】靜團扇掩歌塵﹐磣可可羅帕漬啼痕。急煎煎永夜難成夢﹐孤另另斜陽半掩門。打疊起殷勤﹐不索向心中印。折挫了精神﹐風流病不離身。

【甜水令】這些時情思昏沈﹐姻緣間阻﹐相思陡峻。樓上把闌憑﹐見了些水繞愁城﹐樹列愁幃﹐山排愁陣﹐幾般兒對付離人。

【折桂令】楚陽臺剩雨殘﹐忘不了私語叮嚀﹐往事紛紜。寂寞蘭堂﹐蕭條錦瑟﹐孤負芳樽。金花誥七香車前程未穩﹐紫香囊五言詩舊物空存。醒也銷魂﹐醉也銷魂。怯殘春又是殘春﹐怕黃昏又到黃昏。

【離亭宴歇指煞】多情較遠天涯近﹐東皇易老芳菲盡。無言自忖﹐難攺悔志誠心﹐怎消磨生死誓﹖彊打捱淒涼運。畱連宋玉才﹐迷戀潘安俊。行思坐盹﹐免不得侍兒嘲﹐遵不得嚴母訓﹐顧不得傍人論。榮華自有時﹐恩愛終無分﹐枉了把形骸病損。他謊話兒賺韓香﹐我癡心兒憶何粉。

☆無名氏

○自然集﹝道詞﹞

△【仙呂】點絳唇

道妙玄微﹐先須要悟明心地﹐非容易。見放著古聖文書﹐內隱著眞消息。

【混江龍】若說著胎元根蒂﹐只除是含光默默守虛極。去動中求靜﹐靜定是幽微。默坐忘言方是道﹐羣居緘口是道根基。有一等明師﹐自髙自大﹐狂言詐語﹐道聽塗說﹐自把他元神昧。全不怕上天照察﹐也不怕六道輪回。

【油葫蘆】道本無言行妙理﹐奪天地髓﹐就中只許自家知。無中生有人還會﹐玉鑪內常把陰陽來配。要進火功﹐莫得遲。雙關透入泥丸內﹐自然顯光輝。

【天下樂】金液還丹下玉梯。烹煎﹐白雪飛﹐黃芽漸長生天地。質體內眞﹐路不迷﹐化瓊漿滿玉池。

【後庭花】饑中飽飽後饑﹐飲醍醐滋腎水。將地戶牢關閉﹐化眞精吞玉蕊。吐虹霓﹐黃庭內相會。見金公紅了面皮﹐將嬰兒和戊己﹐共元神相護持。

【柳葉兒】直趕到天宮裏相會﹐有奼女雨淚悲垂。丁郎見了長吁气﹐配佳期﹐霎時間聚散分離。

【金盞兒】山頭雪巽風吹﹐甘露降飲刀圭。調停火候功夫細﹐久全陰靜養神龜。丹成金滿屋﹐烏兔任東西。若是將坎離顚倒煉﹐魂魄養胎基。

【賞花時】暫選一片白雪滿地堆﹐運二气相交飲玉杯。三田內溫習﹐四相和合體﹐五明宮守眞實。

【幺】煉六尺身軀修自己﹐變七朵金蓮到處隨。配八卦跨鸞歸﹐至九霄雲外﹐十分的顯雄威。

【煞尾】十載苦修行﹐九陌爲活計。八百行修成玉體﹐七星劍從來除下鬼。六合內參透希夷。唱道習五祖無爲﹐四內功夫誰得知﹗養三田聚美﹐有二天神相濟﹐現一輪明月照玄機。

△【南呂】一枝花

自從俺學出家﹐偶然把明師遇。受辛勤十數載﹐無明夜辦功夫。傳的是道妙虛無﹐教我緊把丹田固﹐爲殘生作道術。行火候煆煉增加﹐入靜定方爲沐浴。

【梁州】寂然不動分毫志﹐煉金丹除了厄苦﹐離塵俗換了凡軀。忘言減語﹐片時間收斂鉛汞聚。有根蒂伏朴歸眞﹐有志气騰雲躡霧﹐有緣分飛上天衢。初學篤志眞言語﹐見世俗人貪財好欲﹐不顧殘生一个个要亻贊金珠。大限到百事都無﹐費精神使得漧枯。從今﹐至古﹐神仙本是凡人做。定浮沈認賓主﹐收汞收鉛莫遲阻﹐自問他有有無無。

【哭皇天】化淸香吹入中霄路﹐一時間造化須臾。舞翩翩海底尋鷗鷺﹐喜的是冷淡蕭疏。弟子師徒﹐笑吟吟同步赴仙都。蓬萊三島歸家去﹐晝夜功夫無思慮。冥冥杳杳﹐恍恍惚惚。天門開放道淸虛﹐地戶牢關抽添無數。澄澄湛湛功程做﹐獨坐忘言默語﹐駕河車上下寬舒。功成純粹守﹐似有卻如無。明明地不昧元來路﹐包含萬象﹐體不掛絲銖。

【烏夜啼】運坤火乾天霧﹐要殷勤守玉鑪。煉眞汞成至寶﹐烹白雪似收支金珠。煆黃芽做地母﹐飲刀圭習眞土。將龍虎來擒伏﹐呼風喚雨。

【煞尾】化金仙脫體乘風去﹐一道寒光滿太虛。有嬰兒有奼女﹐有黃婆配親女。霎時間會雲雨﹐眾仙歡个个舞。出了世塵離愛欲﹐早則不回頭﹐一心覓鐘呂﹐直至蓬萊伴師祖。同共羣仙一處宿﹐升降三宮到紫府。調息綿綿煉眞土﹐收斂黃芽治龍虎﹐騎坐白鶴跨鸞輅﹐離卻凡間登仙路。再共淸風做伴侶﹐又共明月做道主﹐飛入天宮玩仙府。

△【雙調】新水令

我在這門中整窮究了數十年﹐才參透了聖人機變。定浮沈歸妙理﹐進坤火煉丹田。先鎖住意馬心猿﹐更不把世俗纏。

【駐馬聽】行的是調息綿綿﹐呼吸風雲有後先。比及得三宮升變﹐九還七返妙中玄。駕河車搬運走如煙﹐化淸風直至金公院。若要道心堅﹐黃河浪滚泥丸轉。

【步步嬌】大道從來人難羨﹐有影無形現。壺中別有天﹐煉就金丹養胎仙。雙關路上气連連﹐醞甘露頻吞煙。

【沈醉東風】大限到來不選﹐也不論福富貴髙官。直推到幾時休幾時休﹐每日價頻發願頻發願﹐今年推到來年。擔閣修行行路兒遠﹐生死輪回怎免﹗

【雁兒落過得勝令】俺也曾遇明師將眞道傳﹐指與無邊傳。教我少貪心少愛欲﹐教俺多辦工夫多修善。教俺休把利名牽﹐教俺多看些古書篇。盡都是通玄處﹐教俺共眞師子細研。若是俺功全﹐得造化無人見。正是心也堅﹐心堅得自然。

【沽美酒】將鉛汞鼎內煎﹐煉至寶用乾乾﹐妙在前弦與後弦。分明有路顯﹐引元神赴宮殿。妙用三關機變﹐一气來透徹三田。九轉鑪中煙焰﹐龍虎龜蛇蟠旋。出於自然﹐自然﹐有一个無爲眞人出現。

【川撥掉】好教我笑喧喧﹐共諸仙一處眠。也不索訪道參禪﹐常要默坐忘言。調眞息若不气喘﹐有先天有後天。

【殿前歡】勸英賢﹐請君常看指玄篇。無爲大道人都戀﹐要行滿功圓。跨鶴兒飛上天﹐方才入無爲傳﹐早則趁了修行願。修一个不來不去﹐誰肯戀在世長年﹗

【鴛鴦煞】這回再誰把世俗纏﹖超凡入聖隨機變。道法雙忘﹐緊固抽添。唱道眞至蓬萊閬苑﹐做下部自然集﹐早則是虛無篇﹐願心滿。

△【正宮】端正好

誰知道我靜中行﹐功勞大﹐這回早不染塵埃。幼年間曾把明師拜﹐教俺跳出迷魂寨。

【滚繡球】辦功夫定慧開﹐煉三皇結聖胎。嬰兒猛然驚怪﹐須臾間飛過靈臺。到黃庭內院歡﹐動陽關將龍虎排。霎時間打成一塊﹐定浮沈煆煉三災。三華聚頂泥丸路﹐五气朝元繞玉街﹐下十二樓臺。

【倘秀才】調和就鉛汞冶﹐驀見坎女離男打乖﹐自有金公一處埋。成造化﹐笑詒詒﹐快哉﹗

【迎仙客】長將他玉鑪關﹐須要這八門開﹐用坎離顚倒栽。駕河車﹐牛旋買﹐搬載入宮來﹐收斂在三田外。

【紅繡鞋】坐臥處陽升陰降﹐一竅開百竅齊開。九還七返定三災。呼吸開歸妙道﹐調眞息透盈腮﹐治精華歸气海。

【鮑老兒】煉元神觀自在﹐養胎仙笑顏開。三田气滚透胸懷。煆至寶功勞大﹐萬語千言句句該﹐都出在道徳陰符界。發動天關潤九垓﹐采藥物在乾坤外。自云堆裏飛升快﹐變化累劫修來。

【耍孩兒】初學篤志眞心愛﹐廣看些經書注解。忽然間心地悟豁然開﹐自想往日沈埋。果然實有登仙路﹐任意縱橫到處該﹐還了這冤家債。這回萬緣齊斷﹐不染千災。

【一煞】靜中功默默的行﹐點刀圭分皂白﹐靈臺無物當寧耐。脫離生死修眞路﹐倒把枯松日夜栽。權且將時光來待﹐咫尺的是功圓行滿﹐獨步上天臺。

【二煞】也不索看三教書﹐也不索學七步才﹐只要昏昏默默將功程捱。煉成玉體乘風去﹐一道寒光入聖階。做一个蓬萊客﹐全憑三千功行滿﹐便要離俗骨得仙胎。

【三煞】任時節跨靑鸞飛上天﹐駕白鶴復地來﹐飛升變化登仙界。黃芽漸長人難識﹐玉兔窩中好避乖。權且將時光待﹐咫尺的功圓行滿﹐獨步上天臺。

【煞尾】有靜功有定功﹐無礙無掛。這回還了人倫債﹐跳出迷魂是非海。

△【正宮】端正好

撇了是和非。掉了爭和鬥。把俺這心猿意馬牢收。我則待舞西風兩葉寬袍袖。看日月搬昏晝。

【滚繡球】千家飯足可求﹐百衲衣不害羞。問是麼破設設遮著皮肉﹐傲人間伯子公侯。我則待閒遙遙唱个道情﹐醉醺醺的打个稽首。抄化聖湯仙酒﹐藜杖瓢缽便是俺的行頭。我則待今朝有酒今朝醉﹐明日無錢明日求﹐到大來散誕無憂。

【倘秀才】有一等積書與子孫未必盡收﹐有一等積金與子孫未必盡守﹐我勸你莫與兒孫作馬牛。今日个云生山勢巧﹐來日个霜降水痕收﹐怎敖得他烏飛兔走﹗

【滚繡球】恰才見元宵燈挑在手﹐又見淸明門前插楊柳。正修禊傳觴曲水﹐不覺的擊黽鼓競渡龍舟。恰才是七月七﹐又早是九月九。咱能夠幾番兒歡喜廝守﹖都在煩惱中過了春秋。你見這紛紛的世事恁待要隨緣過﹐都不顧急急光陰似水流﹐白了人頭。

【倘秀才】有一等人造花園磨磚砌﹐有一等人蓋亭館雕梁畫斗﹐費盡功夫得成就。今日做了張家地﹐明朝做了李家樓﹐剛一似翻手覆手。

【滚繡球】荊棘做沼池﹐去篷蒿廣栽花柳。四時間如開錦繡﹐主人家能幾徧價來往追遊。俺這里亭臺卽漸衰﹐花木取次休﹐荊棘又還依舊﹐使行人嘆源流。往常時奇花異卉千般繡﹐今日都做了野艸閒花滿地愁﹐這不是葉落歸秋﹗

【呆骨朵】休言道堯舜和桀紂﹐則不如郝王孫譚馬丘劉。他每是文中子門徒﹐亢倉子志友。休言爲吏道張平叔﹐煙月的劉行首。則不如闡全眞王祖師﹐道不如打回頭馬半州。

【醉太平】漢鐘離本是个帥首﹐藍采和是个俳優。懸壺子本不曾去沽酒﹐鐵拐李火焚了屍首。賀蘭仙引定个曹國舅﹐韓湘子會造逡巡酒。呂洞賓三醉嶽陽樓﹐度了一株綠柳。

【尾】休言功行何時就﹐得到玄關便可投。人我場中枉馳驟﹐苦海波中早回首。四大神遊。三島十洲﹐神仙隱迹埋名﹐他則待目前走。

【正宮】端正好

我做的利己脫身術﹐恁做的害眾成家活﹐恁道我風魔你更風魔。俺這里無名無利都參破﹐你利害有他這天來大。

【滚繡球】俺這里﹐笑一合﹐利名場朗然識破。沒來由爲兒女劫動波波﹐便亻贊下不義財﹐積下些無用貨。死臨頭怎生逃躲﹐少不的打輪回作馬騾。明放著天堂有路人行少﹐地獄無門去的多﹐落落魄魄。

○小令

【南呂】金字經

學仙須學做天仙﹐修煉金丹性命全。全﹐羲皇畫卦先。先天К﹐明師的訣傳。

金丹大藥不難求﹐家家有種可自修。修﹐休離丹竈頭。無中有﹐坎離顚倒收。

金丹妙道大神功﹐降收白虎攝赤龍。龍﹐烹煎玉鼎中。須臾用﹐陰陽造化工。

黍珠餌罷罷雍雍﹐精調火候十月功。功﹐胎仙靈變通。嬰兒踴﹐萬眞朝絳宮。

慧光明徹本來宗﹐無邊法界一性通。通﹐禪心空不空。如來共﹐老君儒化同。

修眞祖性復全眞﹐自在逍遙物外人。人﹐無貪無恚嗔。長生事﹐杏花枝上春。

善功八百行三千﹐四海遨遊度有緣。緣﹐九重丹詔宣。乘鸞鶴﹐班行列禦前。

見聞知覺總休題﹐悟得眞空及第歸。歸﹐勘破造化機。非難易﹐永劫天地齊。

天機泄漏勉諸公﹐不是尋常乾慧通。通﹐掃除皈正宗。勤修奉﹐化行仙聖風。

【商調】梧葉兒

觀白鷺﹐看烏鴉﹐水底摸魚蝦。鶯穿柳﹐蝶戀花﹐景幽雅﹐若非雲門莫誇。

想林濟﹐大慈悲﹐究竟作根基。打一捧﹐去片皮﹐好呆癡﹐痛癢猶然不知。

龜毛拂﹐兔角錐。蝦蟆撲天飛。泥牛吼﹐木馬嘶﹐少人知﹐俯仰泄漏天機。

麥有面﹐粟有米﹐布褲裏更有腿。山有石﹐海有月﹐語眞實﹐洞霞無極立基。

擒意馬﹐鎖心猿﹐神气養交全。非扭捏﹐合自然﹐體幽玄﹐法眼超過大千。

玄妙塞﹐化城關﹐一腳�蹬翻。花紅處﹐柳綠間﹐沒遮欄﹐處處仙佛面顏。

天邊月﹐月正圓﹐掘地去尋天。有無有﹐顚倒顚﹐妙玄玄﹐正道須當要口傳。

天邊月﹐月上弦﹐卯酉不虛傳。八兩汞﹐八兩鉛﹐一斤全﹐照破了三千及大千。

天邊月﹐月應弓﹐眞道妙無窮。龍擒龍﹐虎擒龍﹐兩相逢﹐結一朵金花弄風。

天邊月﹐月正南﹐前後各三三。離是女﹐坎是男﹐妙玄談﹐不說破教人家怎參﹖

天邊月﹐月應鑪﹐鉛汞鼎中居。金憑火﹐煉就珠﹐一葫蘆﹐三百八十四銖。

【雙調】折桂令

浪花中一葉扁舟﹐揀溪山好處追遊。遣興忘懷﹐醉鄕中間甚春秋。學洗耳溪邊許由﹐笑胡蝶夢裏莊周。茅舍淸幽﹐衲被蒙頭﹔紅日三竿﹐髙枕無憂。到大來散誕逍遙。園林成趣。獨木爲橋。你便綠重官髙。是非海萬頃風濤。不如俺絕利名麻鞋布襖﹐少憂愁﹛髟查﹜絳。興飲濁醪﹐醉赴蟠桃﹔閒步雲山﹐悶訪漁樵。

人生如落葉辭柯﹐百歲光陰﹐暗裏消磨。信蹉跎世人﹐看便似風魔。嘆富貴如披麻救火﹐功名似暴虎馮河。白甚張羅﹐日月如梭﹔十載生涯﹐一枕南柯。子是虛飄飄水上浮漚﹐不如谷口煙霞﹐獨樂深耕。爲國求兵﹐笑包胥哭倒秦亭。試看靑門外鋤瓜邵平﹐東籬下栽菊淵明﹐午醉初醒﹐獨坐茅亭﹔打一會簡子漁鼓﹐通一篇道徳黃庭。

【雙調】水仙子

△鐘離

超凡入聖漢鐘離﹐沈醉誰扶下玉梯。扇圈一部胡須力﹐絳雲般紅肉皮。做伴的是茶藥琴棋。頭綰著雙髻﹐身穿著百衲衣﹐曾赴閬苑瑤池。

△呂洞賓

醉魂別後廣寒宮﹐飛下瑤臺十二峯。只因一枕黃粱夢﹐得神仙造化功。左右列玉女金童﹐采仙藥千年壽﹐煉丹砂九轉功。每日價伏虎降龍。

△藍采和

西風寬舞綠羅袍﹐每日階前沈醉倒。頭邊歪裹烏紗帽﹐金錢手內拋。鬥爭奪忙殺兒曹﹐狂歌唱檀板敲﹐子是待要樂樂淘淘。

△徐神翁

不爲賊盜戀妻奴﹐獨向煙霞冷淡居﹐金銀財寶無心顧。渾身上破落索﹐纜纜縷縷衣服。冷淸淸爲活路﹐閒逍遙走世途﹐脊梁上背定葫蘆。

△張果老

駝腰曲脊六旬髙﹐皓首蒼髯年紀老﹐雲遊走徧紅塵道。駕白雲驢馱髙﹐向趙州城壓倒石橋。柱一條斑竹杖﹐穿一領粗布袍﹐也曾醉赴蟠桃。

△曹國舅

玉堂金馬一朝臣﹐翻作昆侖頂上人。腰間不掛黃金印﹐閒隨著呂洞賓﹐林泉下養性修眞。金牌腰中帶﹐笊籬手內存﹐更不做國戚皇親。

△李嶽

筆尖吏業不侵奪﹐跳入長生安樂窩。綢衫身上都穿破﹐鐵拐向手內拖﹐亂哄哄發似松科。豈想重ブ臥﹐不戀皓齒歌﹐每日價散誕蹉跎。

△韓湘子

藥鑪經卷作生涯﹐不戀王侯宰相家。亂紛紛瑞雪藍關下﹐凍傷韓相馬﹐半空中亂糝長沙﹐黑騰騰彤雲布﹐冷颼颼風又刮﹐山頂上開花。

【雙調】雁兒落過得勝令

想赴蟠桃玳瑁筵﹐休享禦酒瓊林宴。息爭名奪利心﹐發養性修眞願。爭如紙被裹云眠﹐茶藥倚鑪煎。看峻嶺銜花鹿﹐使巓峯獻果猿。朝元﹐在金闕寥陽殿。安然﹐蓬萊洞裏仙。

爲浮生兩鬢白﹐觀鏡裏朱顏邁。忙辭了白象簡﹐緊納了金魚帶。綠柳倚門栽﹐金菊映籬開。愛的是流水淸如玉﹐那里想侯門深似海。幽哉﹐袖拂白雲外。彭澤﹐淸閒歸去來。

光陰似流水﹐日月搬昏晝。塵俗一筆勾﹐世事都參透。睡來時髙枕一無憂﹐悶來時拄杖半過頭。饑來時一缽千家飯﹐閒來時孤身萬里遊。盈眸﹐閬苑風光秀。擡頭﹐蓬萊景物幽。

榮華似風內燈﹐富貴如槐安夢。恰六朝賀太平﹐十二國干戈動。人海混魚龍﹐浮世隱英雄。收楚韓元帥﹐興周的姜太公。功名﹐到底成何用﹖悉是﹕南柯一夢中﹗

【中呂】滿庭芳

風塵艷娃﹐堪題堪詠﹐堪羨堪誇。朱唇檀口些娘大﹐臉襯桃花。理冰弦纖纖銀甲﹐步香塵窄窄刀麻。天生下﹐溫柔典雅﹐端的玉無瑕。

【中呂】紅繡鞋

手腕兒白似鵝翅﹐指頭兒嫩似蔥枝﹐玉擡盤捧定水晶卮。話兒甜來盡讓﹐意兒勤不推辭﹐把一个賈長沙險醉死。

【雙調】撥不斷

老書生﹑小書生﹐二書生壞了中樞省。不言不語張左丞﹐鋪眉拓眼董參政﹐也待學魏徵一般俸請。

【商調】掛金索

我愛閒居﹐心鏡常皎潔。境滅情忘﹐自然無分別。雲散長空﹐露出淸霄月。此个家風﹐有口難分說。

一更裏澄心﹐下手端然坐。趕退羣魔﹐隊隊白羊過。剔起心燈﹐照見元初我。方寸玲瓏﹐寶珠懸一顆。

二更里人靜﹐萬事都無染。一對金蟾﹐上下來盤旋。嚇退三尸﹐奔走如雷電。

白雪慢慢。降下糸花片。

三更裏陽生﹐子母朝金闕。海底靈龜﹐吸盡金烏血。一气綿綿﹐三關都透徹。

萬道霞光﹐捧出西江月。

四更裏無事﹐四邊都寧靜。內放心花﹐賞玩長春景。戊己門開﹐有个眞人進。

一粒金丹﹐運上昆侖頂。

五更裏天明﹐還了修行願。龍虎相交﹐倒把黃河捲。半空裏雷聲﹐鬼神難測辯。

認得元初﹐本來眞頭面。

齋罷閒行﹐獨唱無人和。山裏樵夫﹐也唱哩侖羅。上了一个坡﹐下了一个坡﹐便做髙官﹐也只不如我。

過了一年﹐又是添一歲。每日隨緣﹐爭甚閒和气。可憐韶華﹐奔走如撚指。莫待臨頭﹐臘月三十日。

奉勸人人﹐一一聽分訴。不曉陰陽﹐怎知修行路。始初下手﹐煉就鉛汞體。自有龜蛇﹐引人曹溪路。

聰明君子﹐一一聽分訴。甲子六年﹐看看降眞數。跳出凡籠﹐一个長生路。免教閻王﹐鬼使來勾取。

【不知宮調】甜水令

麻絳艸履風袍袖﹐名利不剛求。蓑笠綸竿釣魚鉤﹐綠水東流。

鑪中煉出靈丹藥﹐雷震采茶苗。明月淸風杖頭挑﹐不掛椰瓢。

看看又早中年過﹐白髮鬢邊多。積玉堆金大如何﹖夢裏存活。

把心猿意馬方拴定﹐爲甚不爭名。便得象簡金魚做公卿﹐白馬紅纓。

【黃鐘】紅錦袍

那老子彭澤縣懶坐衙﹐倦將文卷押﹐數十日不上馬﹐柴門掩上咱﹐籬下看黃花。愛的是綠水靑山﹐見一个白衣人來報﹐來報五柳莊幽靜煞。

【浦印亢厥令】

春夏間﹐徧郊原桃杏繁﹐用盡丹靑圖畫難。道童將驢韝上鞍﹐忍不住只恁般頑﹐將一个酒葫蘆楊柳上拴。

【正宮】叨叨令

黃塵萬古長安路﹐折碑三尺邙山墓。西風一葉烏江渡﹐夕陽十里邯鄲樹。老了人也麼哥﹐老了人也麼哥﹐英雄盡是傷心處。

不思量尢在心頭記﹐越思量越恁地添憔悴。香羅帕不住腮邊淚﹐幾時節笑吟吟成了鴛鴦配。兀的不盼殺人也麼哥。兀的不盼殺人也麼哥﹐咱兩个武陵溪畔曾相識。

綠楊堤畔長亭路﹐一樽酒罷靑山暮。馬兒離了車兒去﹐低頭哭罷擡頭覷。一步步遠了也麼哥﹐一步步遠了也麼哥﹐夢回酒醒人何處﹖

溪邊小徑舟橫渡﹐門前流水淸如玉。靑山隔斷紅塵路﹐白雲滿地無尋處。說與你尋不得也麼哥﹐尋不得也麼哥﹐卻原來儂家鸚鵡洲邊住。

則見淡煙籠罩西湖路﹐酒旗招垂楊樹。畫船兒刺在花深處﹐煞彊如儂家鸚鵡洲邊住。兀底不快活也麼哥﹐快活也麼哥﹐抵多少相逢不飲空歸去。

則見靑簾髙掛垂楊樹﹐朱簾暮捲西山雨。誰待向禁城狼虎叢中去﹐我則待儂家鸚鵡洲邊住。倒大來快活也麼哥﹐快活也麼哥﹐抵多少夢回明月生南浦。

【正宮】塞鴻秋

愛他時似愛初生月﹐喜他時似喜看梅梢月﹐想他時道幾首西江月﹐盼他時似盼辰鉤月。當初意兒別﹐今日相拋撇﹐要相逢似水底撈明月。

一對紫燕兒雕梁上肩相並﹐一對粉蝶兒花叢上偏相趁﹐一對鴛鴦兒水面上相交頸﹐一對兒虎貓兒繡凳上相偎定。覷了動人情﹐不由人心兒硬﹐冷淸淸偏俺合孤另。

分分付付約定偸期話﹐冥冥悄悄款把門兒呀﹐潛潛等等立在花陰下﹐戰戰兢兢把不住心兒怕。轉過海棠軒﹐映著荼縻架﹐果然道色膽天來大。

腕肌消松了黃金釧﹐粉脂殘淡了芙蓉面。紫霜毫點徧端溪硯﹐斷腸詩懶寫春羅扇。柳絮香衮綿﹐花落閒庭院﹐恨鴛鴦不鎖黃金殿。

影兒孤房兒靜燈兒照﹐枕兒欹牀兒臥幃屏兒上靠﹐心兒裏思意兒裏想人兒俏﹐不能夠牀兒上被兒裏懷兒抱。怎生睚今宵﹐夢兒裏添煩惱﹐幾時睚得更兒盡月兒落雞兒叫。

△山行警

東邊路西邊路南邊路﹐五里鋪七里鋪十里鋪﹐行一步盼一步懶一步﹐霎時間天也暮日也暮云也暮。斜陽滿地鋪﹐回首生煙霧﹐兀的不山無數水無數情無數。

△宴畢警

燈也照星也照月也照﹐東邊笑西邊笑南邊笑。忽聽的鈞天樂簫韶樂云和樂﹐合著這大石調﹑小石調﹑黃鐘調。銀花徧地飄﹐火樹連天照﹐喜的是君有道臣有道國有道。

△村夫飲

賓也醉主也醉僕也醉﹐唱一會舞一會笑一會。管甚麼三十歲五十歲或七十歲﹐你也跪他也跪恁也跪。無其繁弦急管催﹐喫到紅輪日西墜﹐打的那盤也碎碟也碎碗也碎。

△丹客行

朝燒煉暮燒煉朝暮學燒煉﹐這里串那里串到處都串徧。東家騙西家騙南北都誆徧﹐惹的妻埋怨子埋怨父母都埋怨。我問你金丹何日成﹖鉛汞何日見﹖只落的披一片掛一片拖一片。

【正宮】醉太平

堂堂大元﹐姦佞專權。開河變鈔禍根源﹐惹紅巾萬千。官法濫刑法重黎民怨﹐人喫人鈔買鈔何曾見﹖賊做官官做賊混愚賢。哀哉可憐﹗

△譏貪小利者

奪泥燕口﹐削鐵鍼頭﹐刮金佛面細搜求﹐無中覓有。鵪鶉素裏尋豌豆﹐鷺鷥腿上劈精肉﹐蚊子腹內刳脂油﹐虧老先生下手﹗

△嘆子弟

尋葫蘆鋸瓢﹐拾磚瓦攢窯。暖堂院翻做乞兒學﹐做一个蓮花落訓道。戴一頂十花九裂遮塵帽﹐穿一領千補百衲藏形襖﹐系一條七斷八續勒身絳。這的是子弟每下梢﹗

蓮花落易學﹐桃李子難教。張打油羅羅連和得著﹐學不成打爻。牽著个狗兒當街叫﹐提著个爽兒沿街調﹐拿著个魚兒繞街敲。這的是子弟每下梢﹗

【正宮】脫布衫過小梁州

△美妓

冰肌瑩寶釧玲瓏﹐藕絲輕環佩玎冬。櫻桃小胭脂露濃﹐海棠嬌麝蘭香送。

玉頸圓搓粉膩紅﹐恰便似映水芙蓉。犀梳斜墜鬢雲松﹐黃金鳳﹑髙插翠盤龍。

【幺】淩波仙子生塵夢﹐向瑤臺月下相逢。酒暈濃﹐凡心動﹐夜涼人靜﹐飛下水晶宮。

【正宮】叨叨令過折桂令

△馱背妓名陳觀音奴

蝦兒腰龜兒背玉連環系不起香羅帶﹐脊兒髙絞兒細綠茸毛生就的王八蓋﹐眼兒瞘鼻兒凸驅外走了猢猻怪﹐嘴兒尖舌兒快洛伽山怎受的菩薩戒﹗兀的不醜殺人也麼哥﹐兀的不醜殺人也麼哥﹐鉤兒形條兒樣爛茄瓜辱沒殺鶯花寨。鶯花寨命裏合該﹐一背兒殘疾﹐一世兒裁劃。便道是倒鳳顚鸞﹐鶯儔燕侶﹐彎不剌怎麼安排﹗風月債休將人定害﹐俺則怕雨雲濃厥殺喬才。你這形骸﹐其實歪揣。調稍弓著不的扯拽﹐竅頭船趁早兒撐開。

【仙呂】遊四門

野塘花落杜鵑啼﹐啼血送春歸。花開不拚花前醉﹐醉裏又傷悲。伊﹐快活了是便宜。

柳綿飛盡綠絲垂﹐則管送別離。年年折盡依然翠﹐行客幾時回﹖伊﹐快活了是便宜。

落紅滿地濕胭脂﹐遊賞正宜時。呆才料不顧薔薇刺﹐貪折海棠枝。支﹐抓破繡裙兒。

海棠花下月明時﹐有約暗通私。不付能等得紅娘至﹐欲審舊題詩。支﹐關上角門兒。

前程萬里古相傳﹐今日果如然。煙波名利𨿽榮顯﹐何日是歸年﹖天﹐杜宇枉熬煎﹗

琴書筆硯作生涯﹐誰肯戀榮華﹐有時相伴漁樵話﹐興盡飲流霞。茶﹐不醉不歸家﹗

【仙呂】寄生艸

△閒評

問什麼虛名利﹐管什麼閒是非。想著他擊珊瑚列錦帳石崇勢﹐則不如卸羅衤闌納象簡張良退﹐學取他枕淸風鋪明月陳摶睡。看了那吳山靑似越山靑﹐不如今朝醉了明朝醉。

爭閒气﹐使見識。赤壁山正中周郎計﹐烏江岸枉使重瞳力﹐馬嵬坡空酒明皇淚。前人勛業後人看﹐不如今朝醉了明朝醉。

人百歲﹐七十稀。想著他羅裙地宮腰細﹐花鈿漬粉秋波媚﹐金釵敲枕烏雲墜。暮年翻憶少年遊﹐不如今朝醉了明朝醉。

△春

淸明節﹐三月初。彩繩髙掛垂楊樹﹐羅裙低拂柳梢露﹐引王孫走馬章臺路。東君回首武陵溪﹐桃花亂落如紅雨。

△夏

閒庭院﹐靠綠波。橊花爛熳如吐火﹐綠楊影裏蟬聲和﹐碧紗廚裏佳人臥。薰風樓閣夕陽斜﹐采蓮誰駕蘭舟過。

△秋

枯荷底﹐宿鷺絲。玉簪香惹胡蝶翅﹐長空雁寫斜行字﹐禦溝紅葉題傳示。東籬陶令酒初醒﹐西風了卻黃花事。

△冬

彤雲布﹐瑞雪飛。亂飄僧捨茶煙濕﹐寒欺酒價增添貴﹐袁安緊把柴門閉。暗香浮動月黃昏﹐梅花漏世春消息。

花影兒來來往往紗窗外﹐光皎潔明明朗朗月正斜。金鑪中氤氤氳氳香燼煙消滅﹐銀臺上昏昏慘慘忽地燈花謝。冷淸淸孤孤另另怎生捱今夜﹐小梅香俄俄延延待把角門關。不剌﹐謊敲才更深夜靜須有个來時節。

他生的顏如玉﹐他生的臉襯霞。他生的腰肢一撚堪描畫﹐朱唇一點些娘大﹐金蓮半折淩波襪。他生的龐兒丰韻可人憎。不剌﹐你眉兒淡了教誰畫﹗

動不動人前罵﹐動不動臉上抓。一千般做小伏低下﹐但言便索和咱罷﹐提著罷字兒奚落的人來怕。你這忘恩失義俏冤家。不剌﹐你眉兒淡了教誰畫﹗

有幾句知心話﹐本待要訴與他。對神前剪下靑絲髮﹐背爺娘暗約在湖山下﹐冷淸淸濕透淩波襪。恰相逢和我意兒差。不剌﹐你不來時還我香羅帕。

寬了他羅裙帶﹐淡了他桃杏腮。翠巍巍兩葉眉兒窄﹐困騰騰每日逐朝害﹐悶厭厭使我愁無柰。前生想是負虧他﹐今生還了你相思債。

害的是相思病﹐靈丹藥怎地醫﹖害的珊瑚枕上丁香寐﹐害的是鸞凰被裏鴛鴦會﹐害的是鮫綃帳裏成憔悴。害的是敲是才相見又別離﹐害的是神前共設山盟誓。

△情敍

恰才个讀書罷﹐窗兒外誰喚咱﹖原來是嬌娃獨立花陰下﹐露蒼苔濕透淩波襪﹐靠前來敍說昨宵話。我與你金杯打就鳳凰釵﹐你與我銀絲拈做香羅帕。

△遇美

猛見他朱簾下過﹐引的人沒亂煞。少一枝楊柳瓶中插﹐少一串數珠胸前掛﹐少一个化生兒立在傍壁下。人道是章臺路柳出墻花﹐我猜做靈山會上活菩薩

【仙呂】醉扶歸

一點芳心碎﹐兩葉翠眉低。薄幸檀郎尙未歸﹐應是平康醉。不來也奴更候些﹐直等燭滅香消睡。

錦瑟香塵昧﹐朱戶繡簾垂。寶鑑從他落燕泥﹐陡恁慵梳洗。欲覓个團圓好夢﹐欹枕也難成寐。

玉筍彈珠淚﹐銀葉冷金猊。良夜迢迢玉漏遲﹐悶把幃屏倚。我又索先暖下純綿被兒﹐來後教他睡。

花影侵階砌﹐月轉小樓西。獨倚屏山謾嘆息﹐再把燈兒剔。自覷了孤棲影兒﹐咒罷也和衣睡。

【仙呂】醉中天

△詠鞋

料想人如畫﹐三寸玉無瑕。底樣兒分明印在沙﹐半折些娘大。著眼柳條兒比下﹐實實不耍﹐陰漧時刻兩个桃牙。

哀告花箋紙﹐囑咐筆尖兒。筆落花箋寫就詞﹐都爲風流事。寄與多情艷姿﹐旣一心無二﹐偸功夫應付些兒。

欲回信難尋紙﹐就舊簡寫新詞。兩件兒都是牽情事﹐寄與風流秀士。咱一心無二﹐斷腸人好處相思。

已冷金鸞帳﹐空暖玉蓮湯。不憶宮中睡海棠﹐零落在嵬坡上﹐淚濕東君赭黃。

環兒何在﹖馬嵬千載塵鄕。

粉面如花朵﹐云髻綰香螺。眉拂春山翠碧波﹐唇墜櫻桃顆﹐一撚腰肢裊娜。宜行宜坐﹐彊如月裏娥。

酒飲葡萄釀﹐橙泛荔枝漿。爛醉佳人錦瑟傍﹐翠袖殷勤唱﹐十二金釵兩行。風流情況﹐畫堂別是風光。

書寫鴛鴦字﹐專寄斷腸詞。付與多情美艷姿﹐表我心間事。夢想眠思爲你﹐風流蘇氏﹐爲伊家瘦損龐兒。

老樹懸藤掛﹐落日映殘霞。隱隱平林噪晚鴉﹐一帶山如畫。懶設設鞭催瘦馬﹐夕陽西下﹐竹籬茅舍人家。

淚濺端溪硯﹐情寫錦花箋。日暮簾櫳生暖煙﹐睡煞梁間燕。人比靑山更遠﹐梨花庭院﹐月明閒卻秋千。

身出昭陽瘦﹐嬌入塞門羞。一望龍沙萬里秋﹐風冷琵琶袖。怨煞毛延壽丹靑畫手﹐依舊﹐至今靑冢云愁。

【仙呂】一半兒

佳人才子共雙雙﹐紈扇輕搖玉體涼﹐荷錢貼水滿池塘。拭羅裳﹐一半兒斜披一半兒敞。

南樓昨夜雁聲悲﹐良夜迢迢玉漏遲﹐花梧樹底葉成堆。被風吹﹐一半兒沾泥一半兒飛。

見佳人縞素一身穿﹐閣著淚汪汪在墳墓前﹐哭著痛人天。一隻手匙撩一半兒蹇。

【仙呂】四季花

一年三百六十日﹐花酒不曾離。醉醺醺酒淹衫袖濕﹐花壓帽檐低。帽檐低﹐喫了穿了是便宜。

【仙呂】錦橙梅

廝收拾廝定當﹐越拘束著越荒唐。入門來不帶酒廝禁持﹐覷不得娘香胡相。恁娘又不是女娘﹐繡房中不是茶坊﹐甘不過這不良。喚梅香﹐快扶入那銷金帳。

【仙呂】三番玉樓人

風擺檐間馬﹐雨打響碧窗紗。枕剩衾寒沒亂煞﹐不著我題名兒罵﹐暗想他﹐暗想他﹐忒情雜。等來家﹐好生的歹斗咱。我將那廝臉兒上不抓﹐耳輪兒揪罷﹐我問你昨夜宿誰家。

【仙呂】那吒令過鵲踏枝寄生艸

靑芽芽柳條﹐接綠茸茸芳艸。綠茸茸芳艸﹐間碧森森竹梢。碧森森竹梢﹐接紅馥馥小桃。嬌滴滴景物新﹐笑吟吟閒行樂﹐一步步扇面兒堪描。聲瀝瀝巧鶯調﹐舞翩翩粉蝶飄。忙劫劫蜂翅穿花﹐鬧炒炒燕子尋巢。喜孜孜尋芳鬥艸﹐笑吟吟南陌西郊。曲彎彎穿出芳徑﹐慢騰騰行過畫橋。急酒旗兒斜剌在茅檐外挑﹐虛飄飄彩繩兒閒控在垂楊裊﹐韻悠悠管弦聲齊和在花陰下鬧。骨剌剌坐車兒碾破綠莎茵﹐吉蹬蹬馬蹄兒踏徧紅塵道。

【南呂】西番經

四海英雄漢﹐六合天地間﹐舊識荊州不信韓。乾﹐破冠朝暮彈。空長嘆﹐牧童牛背山。

醉鞭平康巷﹐少年長樂坊﹐樂府金釵十二行。狂﹐老來空斷腸。花溪上﹐夢中黃四娘。

座上三臺印﹐帳前十萬軍﹐半紙功名百戰身。君﹐便合拂袖塵。學韓信﹐不如林下人。

【南呂】玉嬌枝過四塊玉

休爭閒气﹐都只是南柯夢裏。想功名到底成何濟﹖總虛華幾人知﹗百般乖不如一就癡﹐十分醒爭似三分醉。則這的是人生落得﹐不受用圖个甚的﹗赤緊的烏緊飛﹐兔緊追﹐看看的老來催。人無百歲人﹐枉作千年計。將眉間悶鎖開﹐休把心上愁繩系﹐則這的是延年益壽的理。

【南呂】罵玉郎過感皇恩采茶歌

閒愁閒悶都在咱心上﹐我其實難割捨俊嬌娘﹐想著咱同眠同宿銷金帳。今日个逢間阻﹐受坎坷﹐遭魔障。則爲這板障娘娘﹐兩个怎生成雙﹐生克支拆散鸞凰﹐猛可裏分散鶯燕﹐忽剌地打散鴛鴦。想起長吁萬聲﹐不由人雨淚千行。悶厭厭倚著繡枕﹐情脈脈靠著畫屏﹐冷淸淸對著銀。我欲待不思量﹐不思量那嬌娘﹐不思量除是鐵心腸。想著每日歡娛嫌夜短﹐今宵寂寞恨更長。昨宵共俺相逢處﹐心廝愛飲芳醑﹐輕憐痛惜花深處。本待效連理枝﹐成就了夫婦心﹐匹配了姻緣事。起初裏似水如魚﹐下場頭感嘆嗟吁。想俺這意中人﹐心上有﹐爭柰眼前無。不爭你花殘月缺﹐顯的我離恨心毒。擔寂寞﹐受慘切﹐捱蕭疏。等到二更初﹐負心的那寒儒﹐閃的我碧桃花下鳳鸞孤。離恨人擔離恨苦﹐斷腸人送斷腸書。

仙家道可道非常道﹐山澗下蓋一座艸團標﹐一任您龍爭虎鬥干戈鬧。這个是白面猿﹐朱頂鶴﹐相隨著。俺則待丫髻環絳﹐艸履麻袍。閒時節摘藤花﹐掘竹筍﹐采茶苗。或時鑪中煉丹﹐閒訪漁樵。共知交﹐飲濁醪﹐樂陶陶。

系一抹呂公絳﹐掛一个許由瓢﹐不彊如烏靴象簡紫羅貴人頭上不曾饒。

牛羊猶恐他驚散﹐我子索手不住緊遮攔。恰才見槍刀軍馬無邊岸﹐唬的我無人處走。走到淺艸裏聽﹐聽罷也向髙阜處偸睛看。吸力力振動地戶天關﹐唬的我撲撲的膽戰心寒。那槍忽的早刺中彪軀﹐那刀亨地掘倒戰馬﹐那漢撲地搶下徵鞍。俺牛羊散失﹐您可甚人馬平安﹖把一座介丘縣﹐生紐做枉死城﹐卻翻做鬼門關。敗殘軍受魔障﹐徳勝將馬頑奔。子見他歪剌剌趕過飲牛灣。蕩的那卒律律紅塵遮望眼﹐振的這滴澑澑紅葉落空山。

東風常鎖眉峯翠﹐煙淡淡綠依依﹐鶯花不管人憔悴。羅帶分﹐翠袖濕﹐金釵墜。

央及煞蝶使蜂媒﹐嫩紅嬌翠。爲春愁﹐因春瘦﹐怕春知。遺恨滿天﹐芳艸萋萋﹐粉墻低﹐紅杏鬧﹐費詩題。雁來稀﹐音信遲﹐休教淡了遠山眉。春色滿簾入羅幃﹐不禁窗外曉鶯啼。

妝臺目斷鱗鴻信﹐山隱隱水粼粼﹐方知人遠天涯近。柳帶愁﹐花笑人﹐鶯啼恨。

斷送殘春﹐冷落芳樽。怨東風﹐飛暮雨﹐鎖春云。低垂繡簾﹐深掩朱門。綠窗寒﹐銀燭暗﹐翠衾溫。篆煙分﹐香燻﹐重教金鴨暖梅魂。準備新愁調玉軫﹐安排腸斷待黃昏。

風光不管人憔悴﹐風淅瀝雨霏微﹐傷時觸景閒縈系。心似燒﹐意似癡﹐情如醉。

繡幕低垂﹐畫闌空立。盼淸明﹐巴上巳﹐過寒食。庭院靜悄﹐臺榭狼籍。千紅謝﹐萬紫凋﹐綠陰肥。恨春遲﹐早春歸﹐春愁春恨鎖雙眉。鷓鴣飛來春事已﹐子規聲斷日平西。

四時惟有春無價﹐尊日月富年華﹐垂楊影里人如畫。錦一攢﹐繡一堆﹐在秋千下。語笑忻恰﹐炒鬧喧嘩。軟紅鄕﹐簇定个﹐小宮娃。彩繩款拈﹐畫板輕查。微著力﹐身慢舉﹐拽裙紗。眾矜誇﹐是交加﹐彩雲飛上日邊霞。體態輕盈那閒雅﹐精神羞落樹頭花。

錢塘自古繁華勝﹐和靖詠子瞻評﹐西湖堪與西施並。濃淡妝﹐晝夜觀﹐俱相趁。

宜雨宜晴﹐堪賞堪稱。曲岸邊艸茸茸﹐髙峯畔雲淡淡﹐斷橋下水泠泠。臨荷浦視魚﹐傍柳岸聞鶯。遊竹院﹐玩葛嶺﹐壓蘭亭。云出岫罩南屏﹐日銜山遇西林。現出那雷峯晚照似蓬瀛﹐九井三潭五云生﹐六橋煙柳勝丹靑。金山寺裏詩爲證﹐言心事訴離情﹐分明喚省臨川令。空懊惱﹐謾哽咽﹐心無定。

天地澄淸﹐月華懸鏡。喚梢公﹐疾解纜﹐莫消停。泠泠的露冷﹐淅淅的風生。齊搖棹﹐伊啞鳴﹐暢淒淸。聽江聲﹐浪初平。一帆風送蓼花汀。沒興的雙郎爲蘇卿﹐畫船兒直趕到豫章城。

【中呂】迎仙客

△十二月

頭懶擡﹐眼慵開﹐花酒偶然都到來。酒浮香﹐花放彩。小玉前來﹐試演迎仙客。

△正月

春气早﹐斗回杓﹐燈焰月明三五宵﹐綺羅人﹐蘭麝飄。柳嫩梅嬌﹐斗合鵝兒鬧。

△二月

春日暄﹐賣餳天﹐誰家綠楊不禁煙﹖鬧花邊﹐簇隊仙。送起秋千﹐笑語如鶯燕。

△三月

修禊潭﹐水如藍﹐車馬勝遊三月三。晚歸來﹐酒半酣。笑指西南﹐月影蛾眉淡。

△四月

紅漸稀﹐綠成圍﹐串煙碧紗窗外飛。灑薔薇﹐香透衣。煮酒靑梅﹐正好連宵醉。

△五月

結艾人﹐賞蕤賓﹐菖蒲酒香開玉樽。彩絲纏﹐角粽新。楚些招魂﹐細寫懷沙恨。

△六月

庭院雅﹐鬧蜂衙﹐開盡海橊無數花。剖甘瓜﹐點嫩茶。筍指韶華﹐又過了今年夏。

△七月

乞巧樓﹐月如鉤﹐聚散幾回銀漢秋。遣人愁﹐何日休﹖織女牽牛﹐萬古情依舊。

△八月

風露淸﹐月華明﹐明月萬家歡笑聲。洗金觥﹐拂玉箏。月也多情﹐喚起南樓興。

△九月

湘水長﹐楚山花﹐染透滿林紅葉霜。采秋香﹐糝玉觴。好个重陽﹐落帽龍山上。

△十月

萬木枯﹐早梅疏﹐天气小春十月初。酒頻沽﹐橙羨刳。暖閣紅鑪﹐勝有風流處。

△十一月

暖律通﹐應黃鐘﹐刺繡暗添一綫功。小簾櫳﹐斗帳中。玉軟香濃﹐醉枕梅花夢。

△十二月

春未回﹐雪成堆﹐新釀甕頭潑綠醅。恰傳懷﹐人早催。賞罷紅梅﹐準備藏鬮會。喚玉蛾﹐捧金波﹐聽徧四時行樂歌。得蹉跎﹐且快活。萬事從他﹐醉倒和衣臥。

【中呂】朝天子

盡教﹐便了﹐�爾縱橫鬧。紗籠影裏馬頭髙﹐早雪擁藍關道。休喜休歡﹐休煩休惱﹐只爭个遲共早。比甘羅不小﹐比太公未老﹐須有日應心道。

一慳﹐二姦﹐困煞英雄漢。陳摶占卻一半山﹐不復夢周公旦。雨笠煙蓑﹐星馳云棧﹐利和名自古難。這番﹐上桿﹐休�了梯兒看。

盡教﹐便了﹐彼各休相笑。正沙堤穩穩馬頭髙﹐又貶上潮陽道。休喜休歡﹐休煩休惱﹐只爭个遲共早。比太公未老﹐比甘罷又不小﹐此一夢何時覺。

杜康﹐醉鄕﹐竹葉樽瓊花釀。人生三萬六千場﹐旣有限誰無恙。眨眼秋霜﹐飛來頭上﹐趁春光倒玉觴。喚將﹐四娘﹐燕子舞鶯兒唱。

畫堂﹐綺窗﹐玉錯落金波釀。春風枉羨杜韋娘﹐試聽宣娥唱。月窟新聲﹐雲鬟宮樣﹐怎禁他粉黛香。這場﹐醉鄕﹐勒畱住山中相。

楚闌﹐小蠻﹐錦瑟調銀箏按。西園公子興未闌﹐盞到休辭憚。明月簾櫳﹐疏星河漢﹐倚紅樓十二闌。夜寒﹐燭殘﹐酒盡後人方散。

紫袍﹐戰袍﹐送了些活神道。不比農夫有下梢﹐不識長安道。耕種鋤刨﹐無煩無惱﹐臥東窗日影髙。芭棚下飯飽﹐麥場上醉倒﹐快活煞村田樂﹗

△嘲妓家匾食

白生生面皮﹐軟溶溶肚皮﹐抄手兒得人意。當初只說假虛皮﹐就裏多蔥膾。水面上鴛鴦﹐行行來對對﹐空團圓不到底。生時節手兒上捏你﹐熟時節口兒裏嚼你﹐美甘甘肚兒內知滋味。

△嘲人穿破靴

兩腮﹐綻開﹐底破幫兒壞。幾番修補費錢財﹐還不徹王皮債。不敢大步闊行﹐只得徐行短邁﹐怕的是狼牙石龜背階。上臺基左歪右歪﹐又不敢著楦排﹐只好倒弔起朝陽曬。

△志感

不讀書有權﹐不識字有錢﹐不曉事倒有人誇薦。老人只恁忒心偏﹐賢和愚無分辧。折挫英雄﹐消磨良善﹐越聰明越運蹇﹗志髙如魯連﹐徳過如閔騫﹐依本分只落的人輕賤。

不讀書最髙﹐不識字最好﹐不曉事倒有人誇俏。老天不肯辧淸濁﹐好和歹沒條道。善的人欺﹐貧的人笑﹐讀書人都累倒。立身則小學﹐修身則大學﹐智和能都不及鴨靑鈔。

【中呂】滿庭芳

霜天月滿﹐漁歌江浦﹐鶴唳林巒。小舟盡日隨煙爨﹐世味休幹。蘆花被山中冷暖﹐芰荷裳身上衣冠。無人喚﹐雞聲不管﹐髙枕聽鳴湍。

疏林暮鴉﹐聚魚遠浦﹐落雁寒沙。靑山隱隱夕陽下﹐遠水蒹葭。鴨頭綠一江浪花﹐魚尾紅幾縷殘霞。雲帆掛﹐星河客槎﹐萬里寄天涯。

紅消杏臉﹐歡娛漸少﹐愁悶重添。聊雲霎雨恩情儉﹐斷當著拘鈐。成不成虛教人指點﹐是不是先巴鏝傷廉。一做一个十分釅﹐他愛的便沾﹐我愛的俺娘嫌。無情奶奶﹐同心剪碎﹐連理截開。虛恩情分等兒秤盤著賣﹐喬商量的那頓搶白。做嘴臉是追魂的變態﹐冷鼻凹是板障的招牌。不揀誰難教賽﹗若是孔方兄到來﹐便禁住俺娘乖。

牙恰母親﹐吹回楚雨﹐喝退湘云。把麗春園扭做了迷魂陣﹐教別人進退無門。心惡叉偏毒最狠﹐性ㄐ搜少喜多嗔。百般的都難親近﹐除的鄧通錢幾文﹐便醫治了俺娘哏。

殘紅萬點﹐春歸愁在﹐錢苦情甜。契丹家擗綽了窮雙漸﹐兩下裏心緒懨懨。气結就秋云冉冉﹐淚渾成暮雨纖纖﹐多半折裙腰掩。淹淹漸漸病染﹐都只爲俺娘嚴。

紅兒侍寢﹐云窗共枕﹐月館同衾。俺家裏糶風賣雨無門禁﹐處了親臨。趲下百十籠輕羅異錦﹐藏下五七箱美玉良金﹐不幹家呵圖个甚﹖寒邪气不侵﹐才稱了俺娘心。

教人笑倒﹐身不閒擾擾﹐口不住嘲嘲。把粉紅情罵做了鴉靑鈔﹐生拆散鳳友鸞交。五代史般聒聒炒炒﹐八陽經般絮絮叨叨﹐動不動尋人鬧﹐羅織人左錯﹐誰不怕俺娘焦。

腰如弱柳﹐稍添些憔悴﹐微減動風流。芙蓉嬌艷經霜瘦﹐怕到深秋。我嫁了个攀蟾的配偶﹐他別無个接按的把頭。除我外又無親舊﹐若得个不恰好證候﹐我也替俺娘憂。

花殘暮春﹐芳心恨冗﹐眉黛愁新。幸然有个人存問﹐婆婆處分特狠。許下物騰本的要穩﹐苦了錢然後成親。轉首便絕了情分﹐點茶湯也犯本﹐旦陪笑俺娘嗔。芙蓉欲蕊﹐楓林未染﹐梧葉初飛。扶疏芳樹知秋意﹐恨染沈疾。粉骷髏安了个嘴鼻﹐木胎兒畫上片人皮。但見的道我哏憔悴﹐不嫁人等甚的﹖誰敢對俺娘題﹗勝如繼母﹐只貪財物﹐豈辧賢愚。白沾熱戀彊韜虜﹐偏嫌那者也之乎。將回文錦生摶做抹布﹐把義娼行白攺做休書。普天下傷人的物﹐最哏的是饞狼餓虎﹐也不似俺娘毒。

婆婆最姦﹐石鐲釧﹐錫釵環。他道是錦衣裳到不如家常扮﹐妝點就孤寒。破鶴袖補衲的百般﹐舊裙腰臺色到十番。襖兒碎裙兒爛﹐一身上破綻﹐出落著俺娘慳。

娘毒似蠍﹐無錢撒撇﹐有鈔和協。突柱門不律頭天生劣﹐不肯輸半點虧折。才有鈔不須用稅說﹐但無錢枉廢了唇舌。不見錢便無親熱﹐把冷鼻凹亻崩者﹐誰敢問俺娘賒。

枉乖柳靑﹐貪食餓鬼﹐︱鏝妖精。爲幾文口含錢做死的和人競﹐動不動捨命亡生。向鳴珂巷裏幽囚殺小卿﹐麗春園裏疊配了雙生。鶯花寨埋伏的硬﹐但開旗決贏﹐誰敢共俺娘爭。

塵蒙繡榻﹐香銷羅帕﹐串冷金鴨。小牢誠近日鋪謀大﹐今夜誰家﹖云去云來月華﹐窗明窗暗梅花。西廂下﹐眼睜睜望他﹐和淚倚琵琶。

花箋謾寫﹐屏閒翡翠﹐夢冷胡蝶。靑山兩岸分吳越﹐盼殺人也。不廝見都無話說﹐旣相逢怎忍離別﹖春寒夜﹐傷心那些﹐燈暗月兒斜。

功名路險﹐先尋个走智﹐休等人嫌。呂公絳已換了朱云劍﹐一笑掀髯。泛赤壁狂遊子瞻﹐賦黃花歸去陶潛。何處村醪釅﹖牧童指點﹐柳外出靑簾。

乾坤艸廬﹐些兒名利﹐如許頭顱。爲其中自有千鐘祿﹐誤賺得讀書﹐龍泉劍結末了子胥﹐犢鼻衤昆蹭蹬殺相如。瓜田暮﹐不如老圃﹐醉後賦閒居。

【中呂】紅繡鞋

老夫人寬洪海量﹐去筵席畱下梅香﹐不付能今朝恰停當。款款的分開羅帳﹐慢慢的脫了衣裳﹐卻原來紙條兒封了褲襠。

掐掐拈拈寒賤﹐偸偸抹抹姻緣﹐幕天席地枕頭兒磚。或是廚竈底﹐馬欄邊﹐忍些兒卻怕敢气喘。

背地裏些兒歡笑﹐手梢兒何曾湯著﹐只聽得擦擦鞋鳴早來到。又那里挨窗兒聽﹐倚門兒瞧。把我一个敢心都唬了。不甫能尋得个題目﹐點銀燈推看文書﹐被肉鐵索夫人緊纏住。又使得他煎茶去﹐又使得他做衣服。倒熬得我先睡去。

恰睡到三更前後﹐款款的擦下牀頭﹐不堤防酒夫人被窩兒裏搜。這場事無干淨﹐這場事怎干休﹖唬得我摸盆兒推淨手。

手約開紅羅帳﹐款擡身擦下牙牀﹐低歡會共你著銀紅。輕輕的鞋底兒放﹐腳不敢把地皮兒湯﹐又早被這告舌頭門扇兒響。

款款的分開羅帳﹐輕輕的擦下牙牀﹐栗子皮踏著不提防。驚得膽喪﹐唬得魂揚﹐便是震天雷不恁響。

𨿽是間阻了咱十朝五夜﹐你根前沒半米兒心別﹐不甫能帶酒的夫人睡著些。休死勢﹐莫佯斜﹐直睡到他覺來時回去也。結斜裏焦天撇地﹐橫枝兒苫眼鋪眉﹐吉料子三千般兒碎收拾。被窩兒裏閒喞噥﹐枕頭兒上冷禁持﹐又是那沒前程的調泛你。

背地裏些兒歡愛﹐對人前怎敢明白﹐情性的夫人又早撞將來。攔著粉頸﹐落香腮﹐喫取他幾下紅繡鞋。

小妮子頑涎不退﹐老敲才飽病難醫﹐做死的人前諱牀食。也不索便問事﹐也不索下鉗錘﹐對我喫半碗帶冰淩的涼酪水。

麗日和風柳陌﹐花開相間紅白﹐見遊人車馬鬧該該。王孫爭蹴リ﹐仕女賭金釵﹐直喫得醉顏桃杏色。

霜落荷枯柳敗﹐風淸天澹雲白﹐玩西山拂袖步蒼苔。黃花簪兩鬢﹐白酒暈雙腮﹐直喫得醉顏紅葉色。

楚霸王休誇勇烈﹐漢髙皇莫說豪傑。一个舉鼎拔山一个斬白蛇。漢陵殘月照﹐楚廟暮雲遮﹐二英雄何處也﹗

搬興廢東生玉兔﹐識榮枯西墜金烏。富貴榮華待何如﹖斬白蛇髙祖勝﹐舉鼎霸王輸﹐都做了北邙山下土。

韓信機謀枉用﹐項羽爭戰無功。一般瀟灑月明中。霸王刎烏江岸﹐韓侯斬未央宮﹐都做了北邙山下冢。

一个千鐘美祿﹐一个石粟之儲﹐天理如何有榮枯﹖三十二居陋巷﹐二十四位中書﹐都做了北邙山下骨。

開放眼春風錦樹﹐轉回頭暮景桑楡。富貴貧窮待何如﹖石崇曾居金穀﹐阮籍曾哭窮途﹐都做了北邙山下土。

嶽王興邦死獄﹐秦相廢國居樞。兩个興廢事如何﹖忠義祠神像﹐姦宄杖身軀。都做了北邙山下骨。

窗外雨聲聲不住﹐枕邊淚點點長吁﹐雨聲淚點急相逐。雨聲兒添淒慘﹐淚點兒助長吁。枕邊淚倒多如窗外雨。

看黃卷消磨永夜﹐就銀挑繡些些。倒在我懷兒裏撒乜斜。見他將文冊放﹐我索將女工疊﹐不良才又是也。

伸玉臂把才郎摟定﹐束纖腰不整烏雲。美紺紺舌尖兒冷丁丁。低聲叫﹐悄聲應﹐咱兩个親的來不待親。

這場怪其實難做﹐又不敢明白的扯拽揪摔。止不過背地裏沒人處說些言語。有人處偸睛兒看﹐看著他落聲長吁﹐空教人眼歡娛心受苦。

我爲你喫娘打罵﹐你爲我棄業拋家。我爲你胭脂不曾搽。你爲我休了媳婦﹐我爲您剪了頭髮﹐咱兩个一般的憔悴煞。

彊打疊精神怎過﹐思量的做不得生活。越思量越間阻越情多。思量的身憔悴﹐思量的似風魔﹐思量煞也怎柰何﹗

孤雁叫教人怎睡﹖一聲聲叫的孤淒﹐向月明中和影一雙飛。你雲中聲嘹亮﹐我枕上淚雙垂﹐雁兒我你爭个甚的﹗

生來的千般嬌態﹐柳眉杏臉桃腮﹐不長不短俏身才。髙挽著烏雲髻﹐斜插著鳳頭釵﹐窄弓弓紅繡鞋。

一兩句別人閒話﹐三四日不把門踏。五六日不來呵在誰家﹖七八徧買龜兒卦﹐久已後見他麼﹐十分的憔悴煞。

又不是天魔鬼崇﹐又不是觸犯神祗。又不曾坐筵席傷酒共傷食。師婆每醫的鬼祟﹐大夫每治的沈疾﹐可教我羞答答說甚的﹖

△嘲妓劉黑麻

莫不是捧硯時太白墨灑﹖莫不是畫眉時張敞描差﹖莫不是蜻蜓飛上海棠花﹖莫不是玄香染﹖莫不是翠鈿壓﹖莫不是明皇妃墜下馬﹖

【中呂】普天樂

夜深沈﹐秋瀟灑。風篩檻竹﹐霧鎖窗紗。繡幕垂﹐朱扉亞。霜落梧桐雕闌謝﹐月明天啼殺宮鴉。香鎖寶鴨﹐簾敲玉馬﹐燈謝瑤花。

海棠嬌﹐梨花嫩。春妝成媚色﹐玉扌若就精神。柳眉顰翡翠彎﹐杏臉膩姻脂暈。款步香塵雙鴛印﹐立東風一片巫云。淹的轉身﹐嘻的喑啞﹐參的銷魂。

木犀風﹐梧桐月。珠簾鸚鵡﹐繡枕胡蝶。玉人嬌一晌歡﹐碧醞釀十分悅。斷角疏鐘淮南夜﹐撼西風喚起離別。知他是團圓也夢也﹐歡娛也醉也﹐煩惱也醒也。

△大徳天壽賀詞

鳳凰朝﹐麒麟見。明君天下﹐大徳元年。萬乘尊﹐諸王宴。四海安然朝金殿﹐五雲樓瑞靄祥煙。羣臣頓首﹐山呼萬歲﹐洪福齊天。

△嘲風情

楚臺云﹐秦樓月。云生時月缺﹐月滿處雲遮。磨桿兒湯著折﹐炮架兒實難拽。柳寵花嬌恩情熱﹐識破也便是英傑。姐姐每將蝦釣鱉﹐哥哥每撩蜂剔蠍﹐婆婆每打艸驚蛇。

讓與您﹐逞僂羅。輪到咱妝癡亻亂酌。別了濃妝艷裹﹐拜辭了妙舞淸歌。暖烘烘熱被窩﹐沈點點精銀顆。又道孩兒是陪錢貨﹐恨不的把黃金砌就鳴珂。姐姐每鉆冰取火﹐婆婆每指山賣磨﹐哥哥每擔雪塡河。

【中呂】喜春來

瀟瀟夜雨滋黃菊﹐颯颯金鳳翦翠梧﹐靑燈相伴影兒孤。聞禁鼓﹐長夜睡應無。

筆頭風月時時過﹐眼底兒曹漸漸多﹐有人問我事如何﹖人海闊﹐無日不風波﹗

金釵翦燭金蓮冷﹐玉鼎添香玉筍輕﹐軟紅深處聽鶯聲。良夜永﹐樽有酒且消停。

傷心白髮三千丈﹐過眼金釵十二行﹐老來休說少年狂。都是謊﹐樽有酒且徜徉。

黃金轉世人何在﹖白日飛升誰見來﹖劉晨再要訪天臺。休分外﹐樽有酒且開懷。

江山不老天如醉﹐桃李無言春又歸﹐人生七十古來稀。圖甚的﹐樽有酒且舒眉。

推回塵世光陰磨﹐織老愁機日月梭﹐得婆婆處且婆婆。休笑我﹐樽有酒且髙歌。

座間明月淸風我﹐門外紅塵紫陌他﹐閒評鼎鼐怎調和﹖皆未可﹐樽有酒且髙歌。

春方好處花將過﹐人到榮時發已皤﹐求田問舍待如何﹖皆未可﹐樽有酒且髙歌。

芝蘭滿種功難就﹐荊棘都除力未周﹐百年心事兩眉頭。除是酒﹐消盡古今愁。

黃花籬下𨿽云樂﹐赤壁磯頭气更豪﹐磯頭籬下兩相髙。詩興豪﹐沈醉樂陶陶。

△四節

海棠過雨紅初淡﹐楊柳無風睡正酣﹐杏燒紅桃剪錦艸揉藍。三月三﹐和气盛東南。

垂門艾掛猙猙虎﹐競水舟飛兩兩鳧﹐浴蘭湯斟綠醑泛香蒲。五月五﹐誰弔楚三閭﹗

天孫一夜停機暇﹐人世千家乞巧忙﹐想雙星心事密話頭長。七月七﹐回首笑三郎。

香橙肥蟹家家酒﹐紅葉黃花處處秋﹐極追尋髙眺望絕風流﹐九月九﹐莫負少年遊。

海棠顏色嬌宜雨﹐揚柳腰肢瘦怯風﹐櫻唇一點吐微紅。可喜種﹐怎落在此門中﹖

有如楊柳風前瘦﹐恰似桃花鏡裏羞﹐嫩紅嬌綠已溫柔。從別後﹐𨿽瘦也風流。

筆端寫出蘇黃字﹐才調吟成李杜詩﹐潘安容貌沈腰肢﹐可喜死﹐是一个俊人兒。

眼橫秋水雙波澑﹐眉聳春山八字愁﹐別來誰伴上妝樓﹖如轉首﹐庭樹忽驚秋。

玉鞭楊柳春風陌﹐繡轂梨花夜月階﹐楚雲湘雨夢陽臺。休分外﹐花柳暗塵埃。

錦堂簾幕香風細﹐蘭柱秋千夜月低﹐此情惟有落花知。人未歸﹐愁聽杜鵑啼。

淡煙微雨驪山晚﹐紅葉黃花渭水寒﹐霓裳一曲破潼關。錦樹殘﹐閒煞玉闌干。

爲聞金縷歌謳徹﹐不覺銀瓶酒盡絕﹐管弦樓外月兒斜。沈醉也﹐不記玉人別。

水光山色堪圖畫﹐野鴨河豚味正佳﹐竹籬茅舍兩三家。新酒壓﹐客至捕魚蝦。

湘裙半露金蓮剪﹐翠袖輕舒玉筍纖﹐花鈿宜點黛眉尖。可喜臉﹐爭忍立謙謙。

窄裁衫礻肯安排瘦﹐淡掃蛾眉準備愁﹐思君一度一登樓。凝望久﹐雁過楚天秋。

不能夠歡會空能夠看﹐沒亂煞心腸受用煞眼﹐一番相見一番難。幾步間﹐如隔萬重山。

夢回酒醒初更過﹐月轉南樓二鼓過﹐玉人低喚粉郎呵。休睡波﹐良夜苦無多﹗

愁懷似織情如醉﹐終日無心掃黛眉﹐良宵獨自守孤幃。人未歸﹐愁聽子規啼。

冰肌自是生來瘦﹐那更分飛兩下愁﹐別離情苦思悠悠。何日休﹖似水向東流。

家家艾虎懸朱戶﹐處處菖蒲泛綠醑﹐浴蘭湯纏彩索佩靈符。五月五﹐誰弔楚三閭。

銀河耿耿無雲翳﹐烏鵲嘵嘵不夜棲﹐合雙星言密約會佳期。七月七﹐回首淚沾衣。

紫萸薦酒人懷舊﹐紅葉經霞蟹正秋﹐樂登髙閒眺望醉風流。九月九﹐莫負少年遊。

芙蓉燭底花開錦﹐楊柳樓頭日弄陰﹐象牙牀鴛鴦枕鳳凰衾。休去寢﹐一片虎狼心。

冠兒褙子多風韻﹐包髻團衫也不村﹐畫堂歌管兩般春。伊自忖﹐爲煙月做夫人﹖

兩行帶艸連眞字﹐四句尢雲雨詩。東風吹與那人兒。他見時﹐知我害相思。

【中呂】四換頭

淸明時候﹐才子佳人醉玉樓。紛紛花柳﹐飄飄襟袖。行歌載酒﹐花老人依舊。西湖煙岸﹐蓮蕩風生六月寒。鄰船歌板﹐詩囊文翰。醉餘興闌﹐悲有限歡無限。江湖豪邁﹐爲惜黃花歸去來。名無言責﹐身無俗債。任家私匾窄﹐但醉裏乾坤大。

衝寒乘騎﹐信步孤山爲訪梅。溪橋流水﹐雲林斜日。三花五蕊﹐漏泄了春消息。兩葉眉頭﹐怎鎖相思萬種愁﹖從他別後﹐無心挑繡。這般證候﹐天知道和天瘦﹗從他別後﹐滿眼風光總是愁。實心兒有﹐須索禁受。爲他些證候﹐迆逗的人來瘦。

牽腸割肚﹐一自別來信也無。多情何處﹖教人思慮。憑欄佇目﹐空望斷遙天暮。

東墻花月﹐好景良宵恁記者。低低的說﹐來時節﹐明日早些﹐不志誠隨燈滅。

聲說不的﹐滿腹離愁訴與誰﹗負心天識﹐酩子裏輸了身起。呆才好看﹐自做得不出气。

言盟說誓﹐豈信閒人講是非﹖忘餐失寐﹐形骸憔悴。猛然間想起﹐落得聲長吁气。

佳人薄命﹐懊惱東君忒世情。風流心性﹐愁成病。知他是怎生﹖不住口提名姓。

△題情

堪描堪畫﹐鬢綰烏鴉臉襯霞。燈兒直下﹐揪住了麼。可喜的我兒﹐說一句眞實話。

因咱閒暇﹐有个人兒來到家。簾兒直下﹐偸睛抹。牽情的我兒﹐先打換香羅帕。

【中呂】喬捉蛇

毒似兩頭蛇﹐狠如雙尾蠍。閃的我無情無緒無歸著﹐幾時幾時捱得徹﹖愁一會悶一會﹐柔腸千萬結﹗將耳朵兒扌絕了把金蓮顚。

【中呂】快活三過朝天子

芝蘭種不生﹐荊棘亂縱橫。偶因命快得个虛名﹐只管望前掙。緊行﹐慢行﹐趕不上休擊競。干戈蠻觸枉了戰爭﹐世事皆前定。春水孤舟﹐秋風三徑﹐也彊如暮登臺朝入省。三槐堂政聲﹐五柳莊暮景﹐有識見彭澤令。

𨿽貧樂有餘﹐不義富何如﹖鐘鳴漏盡彊支吾﹐地巴活路﹗逆取﹐順取﹐一分也將不去。千間大廈駟馬車﹐總不是安身處。蜀道銅山﹐石崇金穀﹐禍臨身財未足。西州路痛哭﹐北邙山洞土﹐栽不疊白楊樹。

身子兒似裊娜﹐美臉兒賽過娥。恰才相見便情合﹐離了他半霎兒應難過。

想他﹐念他﹐鎭日耽寂寞。懨煎成病怎生柰何﹐早晚著牀臥。親檢名方﹐眞誠修合﹐自炮監自搗羅。若得我病可﹐除非是見他﹐藥引子舌尖上唾。

拋離了花月朝﹐倚閣起鳳鸞交。將纏頭紅錦換些柴燒﹐把買笑黃金塑。盡教﹐盡教﹐從他烈火燒了祆廟﹐藍橋一任水迢迢。鍬撅斷陽臺道﹐謝館秦樓﹐翻成書閣﹐修文詞攻武略。把錦套頭放著﹐將磨桿兒撇卻﹐教有力的姨夫鬧。

【中呂】十二月過堯民歌

靜慘慘煙霞嶺外﹐響潺潺澗水橋西。光燦燦銀河倒瀉﹐髙聳聳碧玉盤堆。滿山滿樹幽微景致﹐錦模糊一帶屏圍。更有紫藤花靑竹筍蕨芽肥﹐兀良只見黃蘆岸白渡綠楊堤。香拂拂幾株梅樹傍疏籬﹐紅灼灼數枝桃杏出柴扉。哎﹗云笛﹐云笛﹐閒拈月下吹﹐不羨他浮名利。

一个靑鴉鴉門栽五柳﹐一个虛飄飄海內雲遊。一个翠巍巍深山隱迹﹐一个響潺潺渭水垂鉤。都棄了金章紫綬﹐倒大來散誕消遙。一个未央宮鈍劍鋸了咽喉﹐一个晉家宮分明五車休。一个烏江岸飲气自揮了頭﹐一个大梁王彭越醢了屍首。公侯﹐功名甚日休﹖枉了干生受。

看看的相思病成﹐怕見的是八扇幃屏。一扇兒雙漸小卿﹐一扇兒君瑞鶯鶯。一扇兒越娘背燈﹐一扇兒煮海張生。一扇兒桃源仙子遇劉晨﹐一扇兒崔懷寶逢著薛瓊瓊。一扇兒謝天香攺嫁柳耆卿﹐一扇兒劉盼盼昧殺八官人。哎﹗天公﹐天公﹐教他對對成﹐偏俺合孤另。

【中呂】齊天樂過紅衫兒

△嘆世

茅庵艸舍活計﹐直喫的醺醺醉如泥﹐喫的盡醉方歸。旦淸歌道童聲齊﹐相隨。樂樂跎跎﹐又不管是非。快活了一日﹐一朝便宜。閒時節看古書﹐悶把靑山對﹐歸去來兮。一帶山如翠﹐牢把柴門閉。危來催﹐危來催﹐不戀榮華貴﹗不如飲金杯﹐飲金杯﹐一世兒淸閒落得。

△幽居

常笑屈原獨醒﹐理論甚斜和正﹖渾淸﹐爭﹐一事無成﹐汨羅江傾送了殘生﹐無能﹗我料這里直﹐難買人世情。順時和光﹐倒得安寧。靜處潛﹐深山裏隱﹐且養疏慵。願學陶淵明﹐卸印歸三徑。不爭名﹐不爭名﹐曾共髙人論。且妝忄昏﹐且妝忄昏﹐識破南柯夢境。

△玩世

秦宮漢闕豪奢﹐到如今實難曰。傷嗟﹐些﹐土盡灰竭。嘆消磨多少賢哲﹐豪傑。百代功名﹐千年志節。半霎南柯﹐一夢胡蝶。塵外人﹐林中客﹐甘分閒也。

弗使心饕餮﹐只要身常潔。且妝呆﹐且妝呆﹐靜把柴門疊。晉朝耶﹐魏朝耶﹐指落花無言自說。

△村居

農家畏日炎天﹐避暑在黃蘆堰。林泉﹐邊﹐跣足而眠。有忘憂白鷺紅鴛﹐堪憐。斗舉香醪﹐齊歌采蓮。悲意忘形﹐樂矣欣然。瓦缶斟﹐磁甌裏勸﹐鄰叟相傳。

除此於飛願﹐只此予終願。更無言﹐更無言﹐盞盞幹漧咽。不畱涓﹐不畱涓﹐一飲一个前合後偃。

△題情

孤眠怎睚今宵﹐更那堪孤燈兒照。心焦﹐焦﹐寶鼎內香燒﹐畫檐間鐵馬兒輕敲﹐風梢。一弄兒淒涼﹐都來的吵鬧。促織兒紗窗﹐絮絮叨叨。想起來﹐添煩惱﹐不覺的斜月上花梢。天外賓鴻叫﹐有夢還驚覺。好心焦﹐好心焦﹐盛添十年老。暢難熬﹐暢難熬﹐斷人腸金雞報曉。

△閨怨

孤眠冷冷淸淸﹐恰才則人初靜。又被和風﹐風﹐吹滅殘燈。不由的見景生情﹐傷心。暗想才郎﹐全無些志誠。月下星前﹐海誓山盟。想起來﹐添愁悶﹐不覺的倒枕翻衾。窗外寒風動﹐吹覺南柯夢。好傷情﹐好傷情﹐獨自珊瑚枕。淚如傾﹐淚如傾﹐眼見的我今春瘦損。

【中呂】快活三過朝天子四換頭

△嘆四美

良辰媚景換今古﹐賞心樂事暗乘除。人生四事豈能無﹐不可教輕辜負。喚取﹐伴侶﹐正好向西湖路。花前沈醉倒玉壺﹐香氵翁霧紅飛雨。九十韶華﹐人間客寓﹐把三分分數數。一分是流水﹐二分是塵土﹐不覺的春將暮。西園杖履﹐望眼無窮恨有餘。飄殘香絮﹐歌殘《白》。海棠花底鷓鴣﹐楊柳梢頭杜宇﹐都喚取春歸去。

△憶別

人去後斂翠顰﹐春歸也掩朱門。日長庭靜怕黃昏﹐又是愁時分。新痕﹐舊痕﹐淚滴盡愁難盡。今宵鴛帳睡怎穩﹖口兒念心兒印。獨上妝樓﹐無人存問。見花梢月半輪﹐望頻﹐斷魂﹐正人遠天涯近。長空成陣﹐雁字行行點暮云。早是多離多恨﹐多愁多悶。叮嚀的囑君﹐若見俺那人﹐早寄取个平安信。

△道情

閒來時看古書﹐悶來時繞村沽。杖頭不索掛葫蘆﹐葫蘆提大家提將去。醉足﹐睡足﹐觀滿眼山無數。堆藍疊翠列畫圖﹐隔斷紅塵路。萬里長江﹐煙波深處﹐但行人問所居。老夫﹐彼處﹐向鸚鵡洲邊住。無榮無辱﹐堪笑朝中都宰輔。韓信埋伏﹐蕭何法律﹐張良見世途。子不如聞早歸山去。

【大石調】初生月兒

初生月兒懸太虛﹐恰似嫦娥鬢上梳﹐冰輪未滿羨嘆處。漫長吁﹐離恨苦﹐冷淸淸鳳只鸞孤。

初生月兒一半彎﹐那一半團圓直恁難﹐雕鞍去後何日還﹖捱更闌﹐淹淚眼﹐虛檐外憑損闌干。

初生月兒明處少﹐又被浮雲遮蔽了﹐香消燭滅人靜悄。夜迢迢﹐難睡著﹐窗兒外雨打芭蕉。

初生月兒一似弓﹐夢裏相逢恩愛同﹐覺來時錦被一半空。去無蹤﹐難再逢﹐窗兒外燭影搖紅。

【大石調】陽關三疊

渭城朝雨輕塵﹐更灑徧客捨靑靑﹐弄柔凝千縷。更灑徧客捨靑靑﹐弄柔凝翠色。更灑徧客捨靑靑﹐弄柔凝柳色新。休煩惱﹐勸君更盡一杯酒﹐人生會少﹐富貴功名有定分。休煩惱﹐勸君更盡一杯酒。舊遊如夢﹐只恐怕西出陽關﹐眼前無故人。休煩惱﹐勸君更盡一杯酒﹐只恐怕西出陽關﹐眼前無敵人。

【小石調】歸來樂

罷罷耍耍﹐茫茫世界盡寬大。五斗米折不得彭澤腰﹐一碗飯受不得淮陰跨。種幾畝邵平瓜﹐卜幾文君平卦。哈哈﹐快活煞﹗心窩裏無牽掛﹐耳跟廂沒嘈雜。哈哈﹐世上人勞勞堪訝﹗

你看那秦代長城替別人打﹐漢朝陵寢被偸兒挖。魏時銅雀臺﹐到如今無片瓦。哈哈﹐名利場最兜搭﹗班定遠玉門關﹐枉白了靑絲髮。馬新息銅柱標﹐抵不得明珠價。哈哈﹐卻更有幾般堪訝﹗

動不動說甚麼玉堂金馬﹐虛費了文園筆札。只恐怕渴死了漢相如﹐空落下文君再寡。哈哈﹐到頭來都是假﹗總饒你事業伊周﹐文章董賈﹐少不得北邙山下。哈哈﹐俺歸去也呀﹗

身不關陶唐禹夏﹐夢不想謀王定霸。容膝的是竹椽茅檐﹐點景的是琴棋書畫﹐忘機的是鷗魚鳧鴨。更有那橘柚園遮周匝﹐蘭地平坡凸凹。俺可也不癡又不呆﹐不聾又不啞。誰肯把韶光來虛那﹖哈哈﹐俺歸去也呀﹗

從負郭問桑麻﹐遇鄰翁數花甲。鐵笛兒在牛角上掛﹐酒瓢兒在漁竿上插﹐詩囊兒在驢背上跨。眼底事拋卻了萬萬千千﹐杯中物直飲到七七八八。歡百歲誰似咱﹖哈哈﹐要罷便罷﹗分付與風月煙霞﹐準備著歸家來耍耍。

【商調】梧葉兒

△廬山寺

瀑布倒銀漢﹐諸山捧墨池﹐九江郡一盤棋。金額元章字﹐白蓮陶令囗﹐珠玉謫仙題﹐信天下廬山第一。

△蔣山寺

寶地華嚴藏﹐金陵古道場﹐傳棟宇自齊梁。楊柳千嚴露﹐蓮花一界香﹐蘆葦萬林霜﹐無日不達摩過江。

△金山寺

江底龍宮近﹐山髙寶殿髙﹐僧老跨金鰲。問今古團圓月﹐朝夕喜怒濤﹐興廢往來潮﹐何處也揚州玉簫﹗

△焦山寺

海窟常聞磬﹐風波不得僧﹐江月夜傳燈。禪性水朝朝淨﹐佛頭山日日靑﹐人立在吸江亭﹐看不足夕陽畫屏。

△甘露寺

風雨西津渡﹐江山北固樓﹐先得海門秋。手掌裏金山寺﹐腳跟下鐵甕州﹐翻滚滚水東流﹐一綫系三江夏口。

△惠山寺

梅竹歧通縣﹐伽藍屋傍崖﹐泉水篆閒階。印月曹溪派﹐松風雪浪齋﹐童子掃莓苔﹐怕七碗盧仝到來。

△鶴林寺

石泉細﹐竹院深﹐千古記九臯禽。酌壺酒攜藜仗﹐焚鑪香拂操琴﹐人白髮樂山林﹐誰更有長安那心﹗

△靈巖寺

丹靑寺﹐水墨圖﹐看麋鹿走姑蘇。南通越﹐北望吳﹐洞庭湖﹐龍也問山僧借雨。

△天平寺

金色三千界﹐瑤臺十二重﹐樓閣半天中。西子送吳王去﹐殘花逐落日紅﹐若當日在玄宗﹐遊什麼娥月宮﹗

△虎丘寺

塔影佛畱影﹐山形虎踞威﹐云錦樹髙低。幽鳥鳴僧捨﹐寒藤瑣劍池。遊客看山回﹐花上雨菩提淨水。

△靈隱寺

九里靑松路﹐千家碧玉泉﹐佛國綺羅邊。洞口山如甸﹐湖中水似天﹐空纜打魚船﹐一个个呆亻章看猿。

△茅山觀

煙霞地﹐錦繡川﹐人不見月常圓。鑪煉靈丹藥﹐山圍小洞天﹐是大羅仙﹐別覓甚蓬萊閬苑﹗

△天臺洞

玄圃山前道﹐紅雲島外村﹐一壺景四時春。夕有猿敲戶﹐朝無客扣門﹐見幾个捕魚人﹐猶自向山中避秦。

長亭畔﹐小酌間﹐和淚唱陽關。人又去﹐酒又闌﹐跨雕鞍。好教人千難萬難。人南去﹐雁北來﹐無一人不傷懷。香肌瘦﹐潘鬢攺﹐好難睚﹐旅館內愁山悶海。秋來到﹐漸漸涼﹐寒雁兒往南翔。梧桐樹﹐葉又黃﹐好淒涼。繡被兒空閒了半張。

腰肢瘦﹐眉黛愁﹐銷減了舊風流。嫌人問﹐對鏡羞﹐睡來休﹐敢是些相思證候。

秋天淨﹐江月開﹐悄悄訴情懷。休等待﹐雙秀才﹐快搖開﹐怕酒醒馮魁覺來。

靑銅鏡﹐不敢磨﹐磨著後照人多。一尺水﹐一丈波﹐信人唆﹐那一个心腸似我﹗

燈相照﹐謾懊惱﹐掩淚眼鮫綃。初更罷﹐二鼓交﹐好心焦。幾聲兒長吁到曉。

【十二月】

△正月

年時節﹐元夜時﹐雲鬢插小桃枝。今年早﹐不見你﹐淚珠兒﹐滴滿了春衫袖兒。

△二月

踏靑去﹐二月時﹐則不肯上車兒。彊那步﹐困又止﹐脫鞋兒﹐要人兜淩波襪兒。

△三月

春三月﹐花滿枝﹐秋千惹綠楊絲。才蹴罷﹐舒玉指﹐摸腰兒﹐誰拾得鮫綃帕兒﹖

△四月

淸和節﹐近洛時﹐尋思了又尋思。新荷葉﹐渾廝似﹐面花兒﹐貼在我芙蓉額兒。

△五月

曾齊唱﹐端午詞﹐香艾插交枝。瓊酥腕﹐系彩絲﹐酒濃時﹐壓匾了黃金釧兒。

△六月

炎天熱﹐無限時﹐香汗濕凝脂。誰如我﹐看定你﹐睡著時﹐才敢住了白紈扇兒。

△七月

金風動﹐玉露滋﹐牛女會合時。人別後﹐無意思﹐折花枝﹐閒倚定桐梧樹兒。

△八月

中秋夜﹐飲玉卮﹐滿酌不須辭。沈醉後﹐仰望時﹐月明兒﹐便似个靑銅鏡兒。

△九月

重陽節﹐秋暮時﹐爲折傲霜枝。歸蘭捨﹐憶舊時﹐夢魂兒﹐飛入銷金帳兒。

△十月

長思慮﹐長嘆咨﹐煙外碧參差。或時詩句﹐或時詞﹐寫相思﹐無一个胭脂葉兒。

△十一月

香閨靜﹐憔悴死﹐玉壺內結冰澌。沈煙細﹐裊碧絲﹐斷腸時﹐紗窗印梅花月兒。

△十二月

十二月﹐十二時﹐無一刻不嗟咨。他來後﹐方則是﹐一團兒﹐香滿了靑綾被兒。

△嘲女人身長

身材大﹐膊項長﹐難匹配怎成雙﹖只道是巨無霸的女﹐原來是顯道神的娘。我這里細端詳﹐還只怕你明年又長。

△嘲人桌上睡

難掛芙蓉帳﹐休題錦繡幃﹐誤了他擺筵席。蟠蟠睡﹐款款偎﹐髙臥得便宜﹐上臺盤的先生是你﹗

△嘲謊人

東村裏雞生鳳﹐南莊上馬變牛﹐六月裏裹皮裘。瓦壠上宜栽樹﹐陽溝裏好駕舟。甕來大肉饅頭﹐俺家的茄子大如斗﹗

△貪

一夜千條計﹐百年萬世心﹐火院有海來深。頭枕著連城玉﹐腳踏著徧地金。有一日死來臨﹐問貪公那一件兒替得您﹖

△嗔

怒紛紛心腸惡﹐气昂昂膽量粗﹐動不動撒無徒。忒嫉妒更狠毒﹗有一日命遭誅﹐那其間誰來救苦﹖

△癡

不知無常路﹐不識有限身﹐恰便似睡餛飩。東走投西去﹐南行卻北奔﹐枉做世間人﹐比貪嗔顚倒又蠢。

△戒

莫作虧心事﹐休尋捨命因﹐難再得人身。問甚麼腥和肉﹖管什麼素與葷﹖只要你認天眞﹐一步步前程息穩。

△定

靜裏休作觀﹐光中不見明﹐杳杳復冥冥。聞香不知異﹐對樂不聽聲﹐放下兩無情﹐才是个眞常小境。

△蕙

看破無生事﹐參透悄然機﹐從些兔狐棲。大則瞞天地﹐小則入細微﹐除是自家知﹐使喚的泥牛下水。

△嘆世

嘆貧富十年運﹐看興亡一著棋﹐昨朝是今日非。綠艸隨春變﹐靑山不攺移﹐白髮故人稀﹐恰便似黃葉落東流逝水。日月雙飛箭﹐光陰一擲梭﹐塵事暗消磨。輕似花梢露﹐浮如水上波﹐貧富待如何﹖且放開眉間雙鎖。

過一日無一日﹐度一年少一年﹐又何必苦熬煎。論什麼貧和富﹖管什麼愚共賢﹖頭直上有靑天﹐不覺的夕陽又轉。

△嘲貪漢

一粒米鍼穿著喫﹐一文錢剪截充﹐但開口昧神靈。看兒女如銜泥燕﹐愛錢財似競血蠅﹐無明夜攢金銀﹐都做充饑畫餅。

△題情

解不開同心扣﹐摘不脫倒須鉤﹐糖和蜜攪酥油。活擺布千條計﹐死安排一處休﹐恁兩个忒風流﹐死共活休要放手。

惹離恨香羅袖﹐送愁悶白玉甌﹐花和月兩風流。鬧攘攘鶯花市﹐亂紛紛燕子樓﹐似這般幾時休﹖憔悴了方才罷手。

模樣兒還依舊﹐心腸兒轉換別﹐全不似舊時節。海誓都不應﹐山盟空自說﹐想起來暗傷嗟﹐好恩情不覺的罷也。

淚滴濕香羅袖﹐淚湮透白薴衫﹐嬌士女俊兒男。一个心腸熱﹐一个眼腦饞﹐便死也心甘﹐俺爲他他爲俺。

情如訴﹐心似許﹐縈系殺病相如。人如玉﹐花解語﹐更通疏﹐知道俺風流受苦。

桃腮嫩﹐杏臉舒﹐紅紫間錦模糊。春將暮﹐風亂鼓﹐落紅疏﹐誰肯與殘花做主﹖

【商調】望遠行

紫燕金鶯弄也喉舌﹐我這里妝點得。西園內紅英兒翠重疊。梅香你與我掩上門兒著﹐瘦龐兒不耐春風烈。霎時間花初謝﹐這淒涼怎生受也﹖怕的是燈兒昏月兒暗雨兒斜。愁則愁到晚時節﹐沒地又早是黃昏夜。

【商調】玉抱肚

休來這里閒嗑﹐俺奶奶知道罵我﹐逞甚麼婁羅﹖當初有个鄭元和﹐早收心休戀我。

【越調】小桃紅

△情

斷腸人寄斷腸詞﹐詞寫心間事。事到頭來不由自﹐自尋思﹐思量往日眞誠志。志誠是有﹐有情誰似﹖似俺那人兒。

△詠美

壓盡楊妃上馬嬌﹐傾國傾城貌。願得今生不相拋﹐自評跋﹐姻緣有分誰知道﹖

平生願足﹐相隨相趁﹐成就鳳鸞交。

一自相逢便情舒﹐無些褒談處。兩意濃如水接魚﹐得歡娛﹐痛惜憐心無足。相偎相抱﹐尢雲雨﹐諧老做妻夫。

【越調】天淨沙

長途野艸寒沙﹐夕陽遠水殘霞﹐衰柳黃花瘦馬。休題別話﹐今宵宿在誰家﹖

瘦皆因鳳只鸞單﹐病非干暑濕風寒﹐空服了千丸萬散。懨懨情緒﹐立斜陽目斷巫山。

上官有似花開﹐下官渾似花衰﹐花謝花開小哉﹗常存根在﹐明年依舊春來。

江南幾度梅花﹐愁添兩鬢霜華﹐夢兒裏分明見他。客窗直下﹐覺來依舊天涯。

今生或少或多﹐功名一枕南柯﹐富貴榮華快活。今朝已過﹐不知明日如何﹖

生紅鬧簇枯枝﹐只愁吹破胭脂﹐說與鶯兒燕子。東君知道﹐杏花不耐開時。

西風謂水長安﹐淡煙疏雨驪山﹐不見昭陽玉環。夕陽樓上﹐無言獨倚闌干。

東鄰多病蕭娘﹐西鄰淸瘦劉郎。被一堵無端粉墻﹐將人隔斷﹐抵多少水遠山長。

枯藤老樹昏鴉﹐小橋流水人家﹐古道西風瘦馬。夕陽西下﹐斷腸人在天涯。

平沙細艸斑斑﹐曲溪流水潺潺﹐塞上淸秋早寒。一聲新雁﹐黃雲紅葉靑山。

西風塞上胡笳﹐月明馬上琵琶﹐那抵昭君恨多﹖李陵臺下﹐淡煙衰艸黃沙。

【越調】柳營曲

△範蠡

一葉舟﹐五湖遊﹐鬧垓垓不如歸去休。紅蓼灘頭﹐白鷺沙鷗﹐正值著明月洞庭秋。進西施一撚風流﹐起吳越兩處冤仇。趁西風閒袖手﹐重整理釣魚鉤。看﹐一江春水向東流。

△子陵

達聖顏﹐布衣間﹐中興暗宣三四番。列在朝班﹐故友相看﹐他道是名利不如閒。

脫烏靴棄卻羅衤闌﹐披羊裘執定綸竿。釣蒼煙七里灘﹐耕白雲富春山。彊如宰相五更寒。

△李白

捧硯底嬌﹐脫靴的焦﹐調羹的帝王空懊惱。玉帶金貂﹐宮錦仙袍﹐常則是春色宴蟠桃。赫蠻書醉墨雲飄﹐秦樓月詩酒風騷。鮑參軍般俊逸﹐庾開府似淸髙﹐沈醉也﹐把明月水中撈。

△風月擔

倚仗他性兒謙﹐鮑兒甜﹐曲弓弓半彎羅襪纖。統鏝情タ﹐愛錢娘嚴﹐少不得卽裏漸裏病厭厭。後來肉膘膠大虫翼難粘﹐葛鉤子野味兒難簽。火燒殘桑木劍﹐水濕破紙糊欠﹐自砍得風月擔兒尖。

駝漢精﹐陷人坑﹐紙湯瓶撞著空藏瓶。可憐蘇卿﹐不識雙生﹐把泰行山錯認做豫章城。

謊郎君引著火窮兵﹐呆賤人劫著空營。達達搜無四兩﹐罟罟翅赤零丁﹐捨性命將風月擔兒爭。

李亞仙﹐鄭元和﹐風流的古今誰似他﹖相會情多﹐一見脾和﹐卻撞著个能狡獪的母閻羅。倒施計搬盡他家火﹐後來卑田院乞化爲活。輿車前唱挽歌﹐凍的來打孩歌﹐再誰將風月擔兒拖﹗

花月妝﹐綺羅香﹐思量到頭都是謊。多病襄王﹐窈窕情娘﹐如今煙水兩茫茫。

分飛了錦帳鸞凰﹐拆散了金殿鴛鴦。不是咱情分寡﹐說著他說兒長﹐我磨擦的條風月擔兒光。

花共酒﹐幾時休﹖惜花人近新來權袖手。舞態歌喉﹐燕侶鶯儔﹐我無語懶凝眸。

勤兒每正鼓腦爭頭﹐頭喧呼謝館秦樓。保兒心雄糾糾﹐撅丁臉冷掐颼﹐且將我這風月擔兒收。

沈默默﹐冷丁丁﹐綠豆石磨兒不甚輕。自己曾評﹐秤兒上曾稱﹐端的一分鈔一分情。麗春園慣戰的雙生﹐豫章城豹子蘇卿。新油來的紅悶棍﹐恰掘下的陷人坑﹐誰將這風月擔兒爭﹖

桃臉艷﹐柳腰纖﹐窄弓弓半彎羅襪尖。眼角眉尖﹐意順情タ﹐且是可意娘鮑兒甜。虛飄飄胡廝揪ㄎ﹐實丕丕響鈔精蟾。罷字兒心上有﹐嫁字兒口頭占﹐再誰將風月擔兒拈﹖

△題章宗出獵

白海靑﹐皂籠鷹﹐鴉鶻兔鶻相間行。細犬金鈴﹐白馬紅纓﹐前後禦林兵。喊嘶嘶飛戰馬蹄輕﹐雄糾糾禦駕親徵。廝瑯瑯環轡響﹐吉丁鐺鐙敲鳴﹐呀剌剌齊和凱歌行。

紅錦衣﹐皂雕旗﹐銀盤也似臉兒打著練捶。鷹犬相隨﹐鞍馬如飛﹐排列的雁行齊。圍子首鳳翅金盔﹐禦林軍箭插金釒比。剔澑禿魯說體例﹐亦澑兀剌笑微微﹐呀剌剌齊和凱歌回。

△晉王出寨

打著一面雲月旗﹐厭的轉山坡。立唐朝功勞全是我。他鐵馬金戈﹐打著駱駝﹐一火鬧和朵。眾兒郎五百餘多﹐簇捧著个酒沙陀。眾番官齊打手﹐眾侍女捧金波﹐呀剌剌齊和﹝太平歌﹞。

他爲我﹐我因他﹐不圖志誠圖甚麼﹖陪酒陪歌﹐受諢承科﹐引的人似風魔。好姻緣不肯成合﹐業身已合受耽閣。別人家取快活﹐望夫石我如何﹖好也﹐眞个負心呵﹗

鴛帳裏﹐夢初回﹐見獰神幾尊惡像儀。手執金槌﹐鬼使跟隨﹐打著面獨腳皂纛旗。犯由牌寫得精細﹐疋先裏拿下王魁。省會了陳殿直﹐李勉那廝也聽者﹐奉帝敕來斬你火負心賊﹗

便做道負桂英﹐直恁麼海神靈﹐想當初嫁馮魁也曾不志誠。天地行言誠﹐海誓山盟﹐可怎先走到豫章城﹖做的來失盡人情﹐畫船兒幹撇下雙生。果然是有報應﹐端的有靈神﹐疋頭裏先剮了哏蘇卿。

小敲才恰做人﹐沒拘束便胡行﹐東堂老勸著全不聽。信人般弄﹐家私兒掀騰﹐便似火上弄冬淩。都不到半載期程﹐擔荊筐賣菜爲生。逐朝忍凍餓﹐每日在破窯中。再不見胡子傳﹑柳隆卿。

有錢時喚小哥﹐無錢也失人情﹐好家私伴著些歹後生。賣弄他聰明﹐一哄的胡行﹐踢气﹤毛求﹥養鵪鶉。解庫中不想管生﹐包服內響鈔精鈔。但行處十數个﹐花街裏做郎君﹐則由他胡子傳﹑柳隆卿。

暮雨收﹐楚天秋﹐看夕陽古冢堤畔頭。伴哥又ㄐ搜﹐待打王畱﹐扯碎布畱。漚麻坑斗摸泥鰍﹐見棠梨棒打鞭。偸甜瓜香噴噴﹐折酸棗醋畱畱﹐牧童兒歸去倒騎牛。

【越調】憑闌人

風燭功名魚上竿﹐石火光陰船下灘。萬鐘奪命舟﹐得全忠孝難﹗

休笑孫龐惡戰憨﹐且論蘇張能劇談。片言封相銜﹐謾勞從仕衫。

簇簇攢攢圈柳葩﹐艸亨斜簽門外插。五七枝桃杏花﹐柳陰中三四家。

開徹南枝枝上春﹐香滿淸江江上村。那些兒堪可人﹐水邊新月痕。

千里關河音問疏﹐斜月闌干人影孤。隔簾呼玉奴﹐雁來曾寄書﹖

明月窺人穿繡簾﹐酒醒香消愁越添。玉簪誰再掂﹖錦箋無意拈。

△章臺行

花陣贏輸隨鏝生﹐桃扇炎涼逐世情。雙郎空藏瓶﹐小卿一塊冰。

【雙調】沈醉東風

羅綺散香風玉街﹐管弦喧夜月樓臺。春鵝鬢上飛﹐春燕釵頭帶。約黃昏月圓人在﹐何處聞燈不看來﹐多則爲盟山誓海。

羊羔酒香浮玉杯﹐鳳團香冷徹金猊。錦兒掌上珍﹐紅袖樓前立。畫堂深醉生春意﹐一任門前雪片飛﹐飄不到銷金帳裏。

妙舞裙拖絳紗﹐輕敲板撒紅牙。玉有香﹐春無價。待相逢放他不下﹐遙認靑旗那一家﹐常向垂楊下系馬。

畫樓上誰橫玉管﹐碧天邊獨跨蒼鸞。輕輕檀板敲﹐灩灩金橙滿。對西風放懷吟玩﹐銀漢無聲轉玉盤﹐恨煞今宵夜短。

紅燭下斜倚繡枕﹐綠窗前向怯羅衾。攢成翡翠紗﹐織就鴛鴦錦。度春宵少年圖甚﹖花有淸香月有陰﹐少一个人人共寢。

飲竹葉金杯興闌﹐詠桃花彩扇詩慳。聲閒碧玉簫﹐歌歇紅牙板。宴西園五陵人散﹐海馬春愁壓繡鞍﹐自恨尋芳較晚。

安排下歌喉舞腰﹐準備著月夕花朝。恨春過﹐傷春早。且休教燕鶯知道﹐春色三分二分了﹐莫惜花前醉倒。

閒錦瑟慵舒玉纖﹐傍鸞臺懶對妝奩。一春繡被閒﹐盡日香閨掩。盼才郎鎭長作念﹐眉淡春山不喜添﹐淚濕殘紅萬點。

睡起來情懷懊惱﹐繡鍼兒不待湯著。困人時﹐春天道。落花飛紅雨瀟瀟﹐蝶粉蜂黃已過了﹐便瘦損他來看好。

俺三竿日身披衲甲﹐恁五更寒帽裹烏紗。俺耕耘闊角牛﹐恁嘶月髙頭馬。俺打勤勞不羨榮華﹐恁苦戰垓心血染沙﹐俺老瓦盆邊醉煞。

聞曉露藤摘紫花﹐聽春雷茶采萌芽。桃蕨羨煮羹﹐釣鋰新爲。早食罷但得些閒暇﹐自鋤了靑門半畝瓜﹐老瓦盆邊醉煞。

△僧犯姦得馬表背救

對人前敲禪板談經說法﹐背地裏跳墻頭戀酒貪花。你𨿽是千般智量髙﹐他又早十面埋伏下。嚇的他赤條條東躲西扒﹐這耳朵今番輪到他﹐虧了个救命王菩薩姓馬。

△詠相棋

兩下裏排開陣角﹐小軍卒守定溝壕。他那里戰馬攻﹐俺架起襄陽炮。有士相來往虛囂﹐定策安機緊守著﹐生把个將軍困倒。

【雙調】蟾宮曲

△酒

酒能消悶海愁山﹐酒到心頭﹐春滿人間。這酒痛飲忘形﹐微飲忘憂﹐好飲忘餐。

一个煩惱人乞惆似阿難﹐才喫了兩三杯可戲如潘安。止渴消煩﹐透節通關﹐注血和顏﹐解暑溫寒。這酒則是漢鐘離的葫蘆﹐葫蘆兒裏救命的靈丹。

△贊西域吉誠甫

酌西涼萬斛葡萄﹐喜有知音﹐助我詩豪。壯士奪旗﹐忠臣鎖樹﹐逐客吹簫。檢舊曲梨園架閣﹐舉新聲樂府勾銷。膽落兒曹﹐水倒詞源﹐雷吼江潮。

△歸隱

問天公許我閒身﹐結艸爲標﹐編竹爲門。鹿豕成羣﹐魚蝦作伴﹐鵝鴨比鄰。不遠遊堂上有親﹐莫居官朝裏無人。黜陟休云。進退休論。買斷靑山﹐隔斷紅塵。

【雙調】淸江引

黃閣百年如夢裏﹐棄卻三公位。妻子不屬官﹐得覺囫圇睡﹐虛檐外日髙猶未起。樓頭柳絲風力軟﹐寂寞閒庭院。獨自倚闌干﹐落盡桃花片﹐靑山不知郎近遠。雙雙月下重相會﹐鸞鳳成佳配。笙歌出入隨﹐珠翠添嬌媚﹐勸君莫惜花前醉。娑娑一庭𨿽是小﹐未若貧而樂。放將雲歸去﹐喚得鶴來到﹐和一座好山都占了。小梅香走將來吹滅燈﹐攪了讀書興。腌爭小賤人﹐傳著姐姐夫人命﹐教哥哥睡去來他獨自冷。

殘妝兒勻佛髻兒歪﹐越顯的多嬌態。十指露春纖﹐款解香羅帶﹐淩波襪兒剛半折。

敲才徒恁的欺負咱﹐幾夜不來家。剛道不思量﹐爭柰情牽掛﹐何處綠楊閒系馬﹖

△九日

蕭蕭五株門外柳﹐屈指重陽又。霜淸紫蟹肥﹐露冷黃花瘦﹐白衣不來琴當酒。

△譏士人

皂羅辮兒緊紮捎﹐頭戴方檐帽。穿領闊袖衫﹐坐个四人轎。又是張吳王米虫兒來到了。

△贈鶯兒妓名

遷喬便尋同志友﹐處處啼春晝。攛花錦杼鳴﹐擲柳金梭斗﹐彈丸兒那一个先下手﹖

△劉春景妓名

落紅滿地誰是主﹖送得春歸去。有意惜花殘﹐無計畱春住﹐楚陽臺夢兒中雲共雨。

△詠所見

後園中姐兒十六七﹐見一雙胡蝶戲。香肩靠粉墻﹐玉指彈珠淚﹐喚丫鬟趕開他別處飛。

酸齋降筆作淸江引一闋贈鐵笛道人

鐵笛一聲江月曉﹐催上長安道。金帶紫羅袍﹐象簡烏紗帽﹐誰不說玉堂春事好﹖

△相思

愁聽畫樓檐外鐵﹐又值蛩秋夜。心中無限思﹐最怕窗間月﹐這其間多情何處也。夢回枕邊人去也﹐簾外無情月。如何你獨圓﹐照得人來缺﹖惡相思挽霜毫不次寫。

怕聽秋來促織吟﹐鎭日情難禁。病兒疾漸沈﹐書兒全無信﹐但合眼巫山有夢尋。

魚沈雁杳絕信音﹐淚滴香羅印。一別更數春﹐想念時時恁﹐怎忘得那宵一片心﹖

【雙調】步步嬌

不帶酒番番佯推醉﹐擎著个笑臉兒將人。我知就裏﹐不放了牢成可憎賊。休恁廝禁持﹐直等我繡了鞋兒呵睡。

二八嬌娥天生秀﹐鴉鬢堆云厚。金蓮藏玉鉤﹐楊柳腰肢忒溫柔。那的是最風流﹐嬌滴滴地兩點秋波澑。

楊柳枝頭黃昏月﹐一半兒梨花謝。長嘆嗟﹐恰似情人兩離別。密雲遮﹐須有个團圓夜。

不得溫存心兒彊﹐冷落了銷金帳。直恁的鍼綫忙﹐獨宿鴛幃甚情況。疾睡來麼娘﹐百忙裏鉸甚麼鞋兒樣﹖

得得他來三更至﹐有甚忙公事﹖醺醺來到時﹐且向燈前看詩詞。疾快睡來麼兒﹐百忙裏檢甚閒文字﹗

【雙調】壽陽曲

胡來得賽﹐熱莽得極﹐明明的抱著虎睡。惱翻小姐撾了面皮﹐見丈人來怎生回避﹖

全無思娘意﹐卻有愛女心﹐不似您魯秋胡忒恁。見个采桑婦人與了一錠金﹐你見那姓白的牡丹使甚﹖

酒醒後離書捨﹐沈醉也上釣舟﹐捧金鐘把月娥等候。廣寒宮玉蟾撈不在手﹐水晶宮卻和龍鬥。

逢著的咽﹐撞著的撐﹐不似您秀才每水性。問娉婷謁漿到十數升﹐幹相思變做了渴證。

祆廟內﹐盼艷治。不覺的怪風火烈。把才郎沈腰燒了半截﹐誰似你做得來特熱﹖一个諸般韻﹐一个百事通﹐小書生玉人情重。彭三更燭滅黑洞洞﹐你道是不曾時說夢。

一个單身漢﹐一个寡婦人﹐夜深沈洞房隨順。放入來你卻守定門﹐這言語好難準信。

誑楚霸﹐成漢業﹐鸞舉祿盡衣艷。一把火焚燒得煙焰烈﹐楚重瞳待你不熱﹖

金釵墜﹐云髻斜﹐歌舞罷彩雲消滅。今宵酒醒何處也﹖楊柳岸曉風殘月。

別離恨﹐心受苦﹐知他是幾時完聚﹖淚點兒多如秋夜雨﹐煩惱似孝今起序。

羞花貌﹐閉月容﹐恰相逢使人心動。嬌的的可人風韻種﹐也消得俺惜花人團弄。

裝呵欠把長吁來應﹐推眼疼把珠淚掩﹐佯咳嗽口兒裏作念。將他諱名兒再三不住的店﹐思量煞小卿也雙漸。

杯擎玉﹐淚閣珠﹐心間事盡情兒傾訴。似梨花一枝春帶雨﹐怕東君儼然辜負。

幃屏靠﹐珊枕欹﹐淚和愁釀成春睡。繡簾不教髙掛起﹐怕鶯花笑人憔悴。

陶元亮﹐楚大夫﹐醉和醒怎生做一處﹖恰似杜鵑和鷓鴣﹐行不得卻道不如歸去。

△江天暮雪

彤雲布﹐瑞雪飄﹐愛垂釣老翁堪笑。子猷凍將回去了﹐寒江怎生獨釣﹖

△瀟湘夜雨

瀟湘夜﹐雨未歇﹐響蕭蕭滿川紅葉。細聽來那些兒情最切﹖小如螢一燈茅舍。

△妓劉春景

畱春住﹐春怎畱﹖燕鶯啼落風時候。聽道去也眞个愁﹐想著那暖溫溫要人消受。

△妓張五兒

本兒五﹐利五張﹐不比那販茶船紙糊的屏障。得他來買紙風月鄕﹐愛的是臉兒紅那些模樣。

△比妓

桃千樹﹐梅一株﹐是東君特畱心處。無商量滿天風共雨﹐怎教惜花人遮護﹖閒花艸﹐臨路開﹐嬌滴滴可人憐愛。幾番要移來庭院栽﹐恐出墻性兒不攺。

【雙調】慶宣和

太華峯髙天地窄﹐翠滿雲臺。好打睡先生枕頭歸﹐去來﹐去來。

七里灘邊古釣臺﹐老樹蒼苔。要聽漁樵話成敗﹐去來﹐去來。

煙水茫茫東大海﹐望見逢萊。八个神仙肯拖戴﹐去來﹐去來。

錦片桃花繞調開﹐流水天臺。不見劉郎玉眞怪﹐去來﹐去來。

五柳莊頭陶令宅﹐大似彭澤。無限黃花有誰戴﹖去來﹐去來。

花過淸明也是客﹐客更傷懷。杜宇聲三更裏破窗外﹐去來﹐去來。

捫月淸江李太白﹐可惜髙才。一步靑山謝公宅﹐去來﹐去來。

千畝靑林七个客﹐無點塵埃。賣酒人家甕初開﹐去來﹐去來。

投至侯門深似海﹐日轉千階。和尙在知他是缽盂在﹐去來﹐去來。

充腹黃糧暖炕柴﹐送老山齋。枸杞茶甜如蕨薇菜﹐去來﹐去來。

寄語寒窗老秀才﹐一經頭白。更等甚三年選場開﹖去來﹐去來。

倚徧闌干十二曲﹐短嘆長吁。望斷行臯碧雲暮﹐幾聲﹐杜宇。

暗想人生能幾何﹖枉了張羅。七十歲光陰五旬過﹐著甚不﹐快活﹗

【雙調】水仙子

△雜詠

麗春園蘇氏棄了雙生﹐海神廟王魁負了桂英。薄幸的自古逢著薄幸﹐志誠的逢著志誠﹐把志誠薄幸來評。志誠的合天意﹐薄幸的逢著鬼兵﹐志誠的到底有个前程。

△遣懷

百年三萬六千場﹐風雨憂愁一半妨。眼兒裏覷心兒上想﹐教我鬢邊絲怎地當﹖把流年子細推詳﹕一日一个淺斟低唱﹐一夜一个花濁洞房﹐能有得多少時光﹗

△春

香車寶馬出城西﹐淡淡和風日正遲。管弦聲裏遊人醉﹐盡生前有限杯﹐秋千下翠繞珠圍。綠柳中黃鸝囀﹐朱欄外紫燕飛﹐盡醉方歸。

△夏

畫船深入小橋西﹐紅翠鄕中列玳席。南薰動處淸香遞﹐采蓮歌腔韻宜﹐效紅鴛白鷺忘機。細切銀絲﹐淺斟白玉杯﹐盡醉方歸。

△秋

蕭蕭紅葉帶霜飛﹐黃菊東籬雨後肥。想人生莫負登髙會﹐且攜壺上翠微﹐寫秋容雁字行稀。烹紫蟹香橙醋﹐薦金英綠義醅﹐盡醉方歸。

△冬

彤雲密布雪花飛﹐暖閣氈簾簌地垂。憶當時掃雪烹茶味﹐爭如飲羊羔瀲灩杯﹐膽瓶中溫水江梅。試宛轉歌《金縷》﹐按蹁躚舞玉圍﹐盡醉方歸。

隨時達變變崢嶸﹐混俗和光有甚爭。只不如胡盧蹄每日相逐趁﹐到能夠喫肥羊飲巨觥﹐得便宜是好好先生。若要似賈誼般般正﹐如屈原件件醒﹐到了難行。你彊我弱我便宜﹐人善人欺天不欺。墻板般世事無碑記﹐料想來爭甚的﹐則爭个來早來遲。由你待誇彊說會﹐我則待隨髙就低﹐厭厭的日早平西。

命非由已不由他﹐進捨行藏須在我。用時節與他行些个﹐捨之則藏亦可﹐待剛行半步難那。孔子遭陽貨﹐臧倉毀孟軻﹐量我待如何。

知分限識進退決嫌疑﹐傲富貴甘淸貧絕是非。看詩書溫語孟鳴周易﹐見天心察地理﹐住宅兒水繞水圍。臥東窗三竿日﹐灌西園二畝畦﹐最相親稚子山妻。退毛鸞鳳不如雞﹐虎離巖前被兔欺。龍居淺水蝦蟆戲﹐一時間遭困危﹐有一日起一陣風雷。虎一撲十碩力﹐鳳凰展翅飛﹐那其間別辧髙低﹗

愛我時沈香亭畔擊梧桐﹐愛我時細看華淸出浴容。到如今病著牀害的十分重﹐地更盼羊車信不通﹐度春宵帳冷芙蓉。恁占著長生殿﹐撇我在興慶宮﹐唱好是下的也玄宗﹗

愛我時長生殿對月說山盟﹐愛我時華萼樓停驂緩轡行。愛我時沈香亭比並著名花詠﹐愛我時進荔枝漿解宿醒﹐愛我時浴溫泉走飛觥。愛我時賞秋夜華淸宴﹐愛我時擊梧桐腔調成﹐愛我時爲顏色傾城。

明妃萬里出長安﹐和淚琵琶馬上彈。意遲遲盼煞南來雁﹐雁還時人未還﹐塞途賒沙艸斑斑。過了些乞畱曲呂澗﹐重重疊疊山﹐撲簌簌淚滴雕鞍﹗

打著面皂雕旗招忽地轉過山坡﹐見一火番官唱凱歌﹐呀來呀來呀來呀來齊聲和。虎皮包馬上馱﹐當先裏亞子哥哥。番鼓兒劈撲桶擂﹐火不思必畱不剌撲﹐簇捧著个帶酒沙陀。

靑山隱隱水茫茫﹐時節登髙卻異鄕。孤城孤客孤舟上﹐鐵石人也斷腸﹐淚漣漣斷送了秋光。黃花夢﹐一夜香﹐過了重陽。

滿城風雨送重陽﹐與客登臨醉一場。東籬𨿽少个陶元亮﹐有黃花三徑芳﹐酌濁醪滿泛橙香。準備著樽前唱﹐安排著席上狂﹐不到底辜負了秋光。

夕陽西下水東流﹐一事無成兩鬢秋﹐傷心人比黃花瘦﹐怯重陽九月九﹐彊登臨情思悠悠。望故國三千里﹐倚秋風十二樓﹐沒來由惹起閒愁。

煙籠寒水月籠沙﹐江上行人陌上花。蘭舟夜泊靑山下﹐秋深也不到家﹐對靑燈一曲琵琶。我這里彈初罷﹐他那里作念煞﹐知他是甚日還家﹖

常記的離筵飲泣餞行時﹐折盡靑靑楊柳枝。欲拈斑管書心事﹐無那可乾坤天樣般紙﹐意懸懸訴不盡相思。謾寫下鴛鴦字﹐空吟就花月詞﹐憑何人付與嬌姿﹖雕鞍一自兩別離﹐不待梳妝懶畫眉。歹渾家就裏無別意﹐親心兒囑付你﹐囑付你休戀酒貪杯。到那里識些廉恥﹐休惹人閒是非﹐好覷當身己。

臨行愁見整行李﹐幾日無心掃黛眉。不如飲的奴先醉﹐他行時我不記的﹐不彊似眼睜睜兩下分離﹖但去著三年五歲﹐更隔著千山萬水﹐知他甚日來的﹖

一春魚雁杳無聞﹐千里關山勞夢魂。數歸期屈指春纖困﹐結燈花猶未準﹐嘆芳年已過三旬。退蓮臉消了紅暈﹐壓春山長出皺紋﹐虛度了靑春。

鳳凰臺上月兒明﹐恰似團圓雲霧生。正遮了北斗杓兒柄﹐這淒涼有四星﹐睡魂兒水底飄零。他那里人初靜﹐我這里酒半醒﹐空點著半盞兒殘燈。

絲絲梅雨透窗寒﹐苒苒離愁魂夢間。隔雲山萬里空長嘆﹐要相逢難上難﹐望天涯倚徧闌干。咱本是英雄漢﹐尙兀自把淚彈﹐他那里怎生般消瘦了容顏。

畫橋斜映釣魚舟﹐撒网攀罾不暫收。西湖南浦天然秀﹐古範蠡何處有﹖今人不飲時干休。船刺在荷花蕩﹐馬拴在金綫柳﹐直喫的盡醉方歸。

火燒祆廟枉畱情﹐水氵藍橋空至誠。一个魚沈一个雁杳無音信﹐困書生憔悴損﹐想起來苦痛傷心。支楞的瑤琴上弦斷﹐吉丁的掂折玉簪﹐撲通的井墜銀瓶。恰才相見玉簪折﹐才得歡娛弦斷也﹐我無緣共寢秦樓月。不相逢時容易捨﹐旣相逢爭忍離別。昨日个舞榭歌臺﹐今日个花殘月缺﹐明日个煙水重疊。

我正山長水遠憶佳期﹐傳與个瓶墜簪折歹信息。我自索酩子裏自了相思淚﹐夢回時想念誰﹖干休了廢寢忘食。再休想團圓日﹐從今後不見伊﹐道別離眞个別離。

暗香浮動月黃昏﹐骨格精神畫不眞。倩東風吹上何郎鬢﹐比江頭別是春﹐好教人怨殺東君。香馥馥花心嫩﹐嬌滴滴玉蕊新﹐可惜了寂寞在前村。

羅圍寬褪瘦了腰肢﹐美飯剛推三四匙。困騰騰睡摺裙兒衤至﹐悶厭厭憔悴死﹐淚珠兒界破胭脂。想著他溫溫存存事﹐歡歡喜喜時﹐因此上染做了相思。

轉尋思轉恨負心賊﹐虛意虛名歹見識。只被他沙糖口啜賺了鴛鴦會﹐到人前講是非﹐咒的你不滿三十。再休想我過從的意﹐我今日悔懊遲﹐先輸了花朵般身己。

常想著綠窗前雲雨那時節情﹐都做了風裏楊花水面上萍。自從當日分開鸞鏡﹐好教我乍孤眠夢不成﹐想起來忽地心疼。𨿽不是我先薄幸﹐又不是我不志城﹐空說下海誓山盟。

娘心裏煩惱恁兒知﹐伏不定牀前忙跪膝。是昨宵飲得十分醉﹐一時錯悔是遲﹐由奶奶法外淩遲。打時節畱些遊气﹐罵時節存些面皮﹐可憐見俺是兒女夫妻。不思量大管是癡呆﹐俏俊冤家怎地捨﹖痛關情且是著疼熱﹐俺娘卻教我遠離者﹐幾時是那自在時節﹖但守的三朝五夜﹐才撇下十朝半月﹐娘呵﹐只被你間阻煞人也。

後花園裏等才朗﹐相抱相偎入繡房。笑吟吟先倒在牙牀上﹐羞答答怎對當﹐不由人脫了衣裳。錦被裏翻了紅浪﹐玉腕上金釧響﹐恰便似戲水鴛鴦。

夕陽西下意徘徊﹐今夜新郎又是誰﹖口兒裏不住長吁气﹐好教我憚梳妝畫眉﹐擔閣了少年身己。他又不和我溫溫存存睡﹐又不是才錢娶到妻﹐從黃昏到曉早分離。

△諭鏡

同心結義數年過﹐陡恁如今昏暗多。不明白拋閃人寂寞﹐想前生注定我﹐恰團圓又早離合。打照面關情意﹐急回頭不見他﹐好姻緣暗裏消磨。

△諭敵

軍多將廣有埋伏﹐得勝姨夫且占取。捲旗幡到褪咽喉路﹐不篩鑼不擂鼓﹐權做个詐敗佯輸。等得你不來不去﹐心足意足﹐那其間再做个姨夫。

△諭雙陸

風流局面實堪誇﹐有色教人心愛煞。間深裏誰肯輕拋下﹖等閒時須下馬﹐試將門兒開咱。分付孩兒話﹐遲疾早到家﹐休想我半步那差。

△諭紙鳶

絲綸長綫寄天涯﹐縱放由咱手內把。紙糊披就裏沒牽掛﹐被狂風一任刮﹐綫斷在海角天涯。收又收不下﹐見又不見他﹐知他流落在誰家﹖

【雙調】慶東原

花陰話﹐柳影歌﹐世不曾口綻些兒个。行院每炒勃﹐姨夫每惱聒﹐奶奶行收撮。落得个擔兒沈﹐又惹得風聲大。

難收救﹐怎結煞﹖小恩情播弄得天來大。頑涎兒按捺﹐私情兒拽塌﹐好話兒塡紮。猶兀自保兒嗔﹐斷不了姨夫罵。

彈初罷﹐酒乍醒﹐拈冰紈笑把雕闌憑。林梢雨晴﹐花前月明﹐席上風生。駕老鑑湖秋﹐庚亮南樓興。

△奇遇

參旗動﹐斗柄挪﹐爲多情攬下風流禍。眉攢翠蛾﹐裙拖絳羅﹐襪冷淩波。耽驚怕萬千般﹐得受用些兒个。

【雙調】春閨怨

絳蠟髙燒﹐銀屏倦倚。沈香火暖翠簾低﹐樽前冷落藏鬮戲。人未回﹐何處尋梅﹖風雪畫橋西。

【雙調】對玉環

歌舞嬋娟﹐風流勝玉仙。拆散姻緣﹐柳靑忒愛錢。佳人驀上船﹐書生緣分淺。幾句新詩﹐金山古寺邊。一曲琵琶﹐長江秋月圓。

【雙調】殿前歡

鄭元和﹐鄭元和打瓦罐到鳴珂。保兒罵我做陪錢貨﹐我爲是未窮漢身上情多。可憐見他靈車前唱挽歌﹐打從我門前過﹐我也曾提破。知他是元和愛我﹐我愛元和。

憶多情﹐憶多情直趕到豫章城。販茶船險逼煞馮魁命﹐兀的不見浪子蘇卿。他不由﹤耒瓦﹥娘劣柳靑﹐無媒證﹐直嫁與个臨川令。知他是雙生愛我﹐我愛雙生。共他个女妖嬈﹐早成就碧桃花下鳳鸞交﹐海棠花不柰東風惡。眞乃是百媚千嬌﹐雨雲收汗未消﹐半霎兒同歡笑﹐又設下山盟約。若得他團圓到老﹐把他在手掌裏擎著。

暗嗟咨﹐不茶不飯害相思﹐繡幃中冷落人獨自。獨自个抹淚揉眵﹐則爲海棠花女艷姿﹐勾起黃花事﹐遂了題橋志。若能夠新婚燕爾﹐眞乃是海上方兒。翠屏空﹐恰早月移花影上簾櫳﹐淚行兒亂撒似眞珠迸。愁對著燭影搖紅﹐斷腸書灑淚封﹐鴛枕兒和誰共﹖錦被兒和誰擁﹖不見他桃花艷質﹐空想他今日門中。此門中﹐桃花依舊笑春風﹐去年艷質成前夢。不能夠倚翠偎紅﹐枕頭兒一半空﹐甚時得一對兒諧鸞鳳﹖空教我兩葉眉兒聳。寫下个傳情簡帖﹐知他何日相逢﹖小冤家﹐一天月色滿庭花﹐不惚寬雲雨些兒罷。早歸去孩兒﹐其實來我共他﹐湖山下﹐說兩句知心話。今宵去後﹐明夜來麼﹖

不來也﹐空教人直等到月兒斜﹐冷淸淸怎生睚今夜﹖兀的不擔閣殺人也。把銀兒點上者﹐休吹滅﹐他須有一个來時節。來時節把耳朵兒扯者﹐我根前從頭兒慢慢地分說。

信音稀﹐愁只愁鳳凰幃﹐恨只恨冷落了鴛鴦被。愁恨千堆﹐近新來滅了飲食﹐寬了衣袂﹐到賺得人憔翠。忘餐廢寢﹐都爲別離。

馬嵬坡﹐想明皇當日淚痕多。海棠正好東風惡﹐無柰愁何﹖幸西蜀受坎坷﹐漁陽禍﹐一曲《霓裳》破。十年雨露﹐千丈風波。

夜如何﹖正梨花枝上月明多﹐誰家見月明多誰家見月能閒坐。我正婆娑﹐對淸光發浩歌﹐無人和﹐和影都三个﹐娥共我﹐我共娥。

【雙調】快活年

裊裊婷婷似觀音﹐則少个淨瓶。玉筍輕舒整烏雲﹐寶髻偏相美。臉兒多風韻﹐多風韻。

款撒金蓮懶擡頭﹐直恁麼害羞。小小鞋兒四季花頭﹐纏得尖尖瘦。推把衫扣﹐把衫扣。

眼角眉尖送春情﹐直恁志誠。款步輕移暗傳情﹐不能夠相侵近。兩下裏成孤令﹐成孤令。

暗想多情不良才﹐風流般相態﹐病枕著牀幾時和諧。天若知其愛﹐敢也和天害﹐和天害。

雁字長空點殘云﹐絕無个信音。到秋深不想早回程﹐合寄紙平安信。直恁心腸硬﹐心腸硬。

獨宿孤眠幾時休﹐心中是有。眼趁上姻緣不能成就﹐害得厭厭瘦。永夜如何守﹖如何守﹖

寸祿沾身有賞罰﹐我其實怕他。損人安己要成家﹐一个个違王法。天理難容納﹐不是耍。

貪饕賄賂顯榮華﹐似鏡中看花。浮名浮利不貪他﹐萬事無牽掛。一筆都勾罷﹐散誕煞。

利名兩字不堅牢﹐參透也棄了。紫袍不戀戀麻袍﹐其實心兒好。樂者爲之樂﹐愁較少。

【雙調】新時令

鄭元和﹐當初有家緣。騎駿馬﹐來過粉墻邊。一段風流﹐佳人二八年﹔四目相窺﹐才郎三墜鞭。心堅石也穿﹐如魚似水效鶼鶼。郎君夢撒氈﹐鴇兒苦愛錢。瓦罐爻槌﹐淒涼受了萬千﹔夜宿卑田﹐則爲李亞仙。

【雙調】十棒鼓

將家私棄了﹐向山間林下﹔竹籬茅舍﹐看紅葉黃花。待學那邵平﹐邵平多種瓜﹔悶采茶芽﹐閒看靑松猿戲耍。麋鹿銜花﹐舟橫在古渡。古渡整釣槎﹐夕陽西下﹔把《黃庭》《道徳》都看罷﹐別是生涯。

將茅庵蓋了﹐獨木爲橋﹔提一壺好酒﹐閒訪漁樵。洞門兒半掩﹐半掩無鎖鑰﹔白雲籠罩﹐香風不動松花落。平生歡笑﹐松林下飲酒。飲得沈醉倒﹐山聲野調﹔衲被蒙頭直到曉﹐有甚煩惱。

不貪名利﹐休爭閒气﹔將衤闌袍脫下﹐宣敕收拾。金銀垛到﹐垛到北斗齊﹔都成何濟﹐過了一日無一日。誰落便宜﹐有錢不使。不使圖甚底﹖誰是呆癡﹖兒孫自有兒孫力﹐悔後應遲。

將簪冠戴了﹐麻袍寬超﹔拖一條藜仗﹐自帶椰瓢。沿門兒花得﹐花得皮袋飽﹔傍人休笑﹐甘心守分學修道。樂樂陶陶﹐春花秋月。秋月何時了﹖心中歡樂﹔且自淸閒直到老﹐散誕逍遙。

【雙調】秋江送

財和气﹐酒共色﹐四般兒狠利害。成與敗﹐興又衰﹐斷送得利名人兩鬢白。將名韁自解﹐利鎖頓開﹐不索置田宅。何須趲金帛﹖則不如打稽首疾忙歸去來。人老了也﹐少不的北邙山下丘土裏埋。

【雙調】祆神急

珠簾閒玉鉤﹐寶篆冷金獸。銀箏錦瑟﹐生疏了弦上手。恩情如紙葉薄﹐人比花枝瘦。雕鞍去﹐眉黛愁。數歸期三月三﹐不覺的又過了中秋。

【雙調】靑玉案

插宮花飲禦酒同歡樂﹐功勞薄上寫上也麼哥﹐萬載標名麒麟閣。封妻蔭子﹐進祿加官﹐想人生一世了。

【雙調】皂旗兒

炕暖窗明艸舍低﹐誰及﹖周公枕上夢初回﹐呀﹐直睡到上三竿紅日。

【雙調】阿納忽

雙鳳頭金釵﹐一虎口羅鞋﹐天然海棠顏色﹐宜唱那阿納忽修來。

人立在廳階﹐馬控在瑤臺。嬌滴滴玉人扶策﹐宜唱那阿納忽修來。

逢好花簪帶﹐遇美酒開懷。休問是非成敗﹐宜唱那阿納忽修來。

花正開風篩﹐月正圓云埋。花開月圓人在﹐宜唱那阿納忽修來。

越範蠡功成名遂﹐駕一葉扁舟回歸。去弄五湖雲水﹐倒大來快活便宜。

【雙調】一綻銀

昨日東周今日秦﹐舊冢新墳。轉首三年一閏﹐抱官囚癡人。

座上花枝袖裏金﹐朋盍簪。不醉靑春圖甚﹖再難來也光陰。

富貴常教造物瞞﹐達者休官。傀儡棚當時火伴﹐鼓兒笛兒休攛斷。

嘆惜光陰落葉柯﹐會少離多。好景良辰虛過﹐富似石崇待如何﹖

欲卜終焉力不加﹐囊篋俱乏。等賽了兒婚女嫁﹐卻歸來林下。

漢室張良有見識﹐早納了朝衣。深山埋名隱迹﹐無是非快活了便宜。

範蠡歸湖識進退﹐見越主昏迷。一葉扁舟活計﹐無是非快活了便宜。

淵明籬下飲菊杯﹐全不想彭澤。每日醺醺沈醉﹐無是非快活了便宜。

常想貪花酒杯﹐怕老限相催。一生不貪名利﹐無是非快活了便宜。

堆金積玉北斗齊﹐合眼後屬誰﹖富貴一場兒戲﹐無是非快活了便宜。

金銀堆到北斗齊﹐家有个賢妻。兒女成人長立﹐無是非快活了便宜。

欲待歸去力不加﹐有玉鎖金枷。兒女成人長大﹐無是非早歸那林下。

洞賓鐘離喜笑嘩﹐嘆塵世王法。笞杖徒流不怕﹐更想著害眾人成家。

【雙調】胡十八

吹簫的楚伍員﹐乞食的漢韓信﹐待客的孟嘗君﹐蘇秦原是舊蘇秦﹐買臣也曾負薪。負薪的是買臣﹐你道我窮到老﹐我也有富時分。

【雙調】山丹花

昨朝滿樹花正開﹐胡蝶來﹐胡蝶來。今朝花落委蒼苔﹐不見胡蝶來﹐胡蝶來。

【雙調】魚遊春水

角門兒關﹐夜香殘﹐空著人直等到更闌。他今夜不來呵咱身上慢﹐閃的我孤單。孤單不曾慣﹐鮫俏淚不幹。

【雙調】雁兒落過得勝令

燕鶯語喧﹐媚景致眞堪羨。梨花開白玉蕊﹐楊柳吐黃金綫。

人醉杏花天﹐仕女戲秋千。四季春爲貴﹐風流除禁煙。思賢﹐幸遇重相見﹔姻緣﹐心堅石也穿。

正炎天暑气暄﹐近石枕藤牀簟。喜浮瓜沈李香﹐堪散發搖亻丸扇。

避暑賞荷蓮﹐時遇太平年。柳外蘭舟過﹐鴛鴦綠水邊。思賢﹐幸遇重相見﹔姻緣﹐心堅石也穿。

景淸幽圖畫妍﹐山翠色更經變。金風吹梧葉凋﹐促織兒聲相怨。

時遇曉霜天﹐黃菊綻金錢。紅葉胭脂染﹐黃花山徑邊。思賢﹐幸遇重相見﹔姻緣﹐心堅石也穿。

霧沈沈瑞靄偏﹐昏慘慘寒云戰。滚團團柳絮飛﹐斗紛紛梨花片。

正是風雪酒家天﹐寶鼎內龍涎。暖閣紅鑪坐﹐金杯捧玉船。思賢﹐幸遇重相見﹔姻緣﹐心堅石也穿。

靑旗繞畫竿﹐玉臂鳴牙板。花藏賣酒家﹐煙鎖垂楊岸。紫燕語聲喧﹐黃鸝韻綿蠻。喚覺東君夢﹐春光圖畫看。春殘﹐釀酒無何限﹔對狼山﹐乾坤一醉間。橊花紅照眼﹐楊柳靑迷岸。荷舒翡翠盤﹐梅結黃金彈。避暑畫樓間﹐紈扇葛巾單。陌上鋤田漢﹐檐花背上干。淸閒﹐時復衣沾汗﹔對狼山﹐松風六月寒。西風落日寒﹐老樹昏鴉晚。白古渡灣﹐衰艸黃蘆岸。歸雁落沙灘﹐天邊斷雲殘。劍鋒齊排綠﹐楓林偏染丹。憑欄﹐莫向江橋看﹔對狼山﹐描來圖畫間。冬深艸木幹﹐云冷江天晚。一天玉樹殘﹐六出瓊花散。何處覓藍關﹐低壓暮城寒。玉琢峯髙下﹐良工畫筆難。雲間﹐劍插銀光燦﹔對狼山﹐偏宜雪裏看。嘆光陰似水流﹐看日月如翻手。論顏回豈少年﹐算彭祖非長壽﹗

恰才風雨替花愁﹐今日早霜降水痕收。拈指冬臨夏﹐須臾春又秋。凝眸﹐堯舜殷湯紂﹔回頭﹐梁唐晉漢周。

△指甲摘

宜將鬥艸尋﹐宜把花枝浸。宜將繡綫尋﹐宜把金鍼糸任。宜操七弦琴﹐宜結兩同心。宜托腮邊玉﹐宜圈鞋上金。難禁﹐得一掐通身沁﹔知音﹐治相思十个鍼。

【雙調】水仙子過折桂令

△行樂

一春長費買花錢﹐每日花邊一醉眠。喜春來百花都開徧﹐任簪花壓帽偏﹐花間士女秋千。紅相映桃花面﹐人更比花少年﹐來尋陌上花鈿。來尋陌上花鈿﹐正是那玉樓人醉杏花天。常言道惜花早起﹐愛月夜眠﹐花底相逢少年。赴佳期梨花深院﹐約定在花架傍邊。柳影花陰﹐兀的是月下星前。

△飲興

小糟新酒滴珍珠﹐醉倒黃公舊酒壚。酒旗兒飄在垂楊樹。常想著花間酒一壺﹐酒中多少名儒。漉酒的陶元亮﹐當酒的唐杜甫﹐更有个滌酒器的司馬相如。

滌酒器的是司馬相如﹐伴著个俊俏文君﹐賣酒當壚。有的是當酒環條﹐換酒金魚。酒館中有神仙伴侶﹐酒樓上紅粉嬌姝。常揣著買酒靑蚨﹐不喫酒的愚夫﹐敢參不透這野花村務。

△秋景

一川紅葉火龍鱗﹐滿地黃花錦獸睛。驀聽得山寺鐘聲動﹐騎驛馬的不暫停﹐連云棧山路難行。頭直上淅零淅零雨﹐半空裏赤澑束剌風﹐風吹得敗葉兒飄零。

風吹得敗葉飄零﹐則見老樹蒼煙﹐遠水寒汀。怎得个妙手丹靑﹐卻與我畫作幃屏。正撞著客侶中三秋暮景﹐天涯千里途程﹐衰艸長亭﹐流水孤村。問甚麼枕剩衾餘﹐煙冷燈昏。

老先生空戀錦堂嬌﹐滑彈子難粘鳳嘴膠。劣厥丁使不透鴉靑鈔。把一片惜花心空費了﹐引的人夢斷魂勞。迷魂陣折了一陣﹐琉璃井擦了幾交﹐鶯花寨串到有千遭。鶯花寨串到有千遭﹐怎能夠熱气兒相呵﹐只落的冷眼兒偸瞧。他如今翠繞珠圍﹐別就了鶯儔燕侶﹐鳳友鸞交。你根前黑洞洞云迷了楚山﹐白茫茫水氵了藍橋。恨滿歸橈﹐淚濕徵袍。看了他有分相逢﹐無福難消。

【雙調】沽美酒過太平令

花奴將羯鼓催﹐寧王把玉笛吹。禦手親將桐樹擊﹐鄭觀音琵琶韻美﹐簇捧定个太眞妃。丹臉上胭脂勻膩﹐翠盤中采袖低垂﹐寶髻上金釵斜墜﹐霞綬底珍珠珞臂。見娘行舞低﹐羽衣﹐整齊﹐歡喜煞唐朝皇帝。

畫梁間乳燕飛﹐綠窗外曉鶯啼。紅杏枝頭春色稀﹐芳樹外子規啼﹐聲聲叫道不如歸。雨過處殘紅滿地﹐風來時落絮沾泥。醞釀出困人天气﹐積趲下傷心情意。怕的是日遲﹐柳陰﹐影裏﹐沙暖處鴛鴦春睡。

燈直下靠定壁衣﹐忙簌下素羅幃。拂掉牙牀鋪開繡被﹐彩雲﹐我這里低聲兒問你﹐你一頭睡兩頭睡﹖情濃也如癡如醉﹐情濃也語顫聲低﹐情興也蛾眉緊系﹐情急也星眸緊閉。撒些兒﹤歹帝﹥﹤歹尼﹥﹐則那會﹐況味﹐最美﹐不枉顚狂一會。休﹑休﹑休﹐說甚的﹐罷﹑罷﹑罷﹐再休題。心坎上如同刀刃刺﹐尋思起就裏﹐淚珠兒似爬推。管是俺前緣前世﹐好看待一年一日﹐陪了鐵板兒般纏般費﹐壞了銅鬥兒家緣家計。我怎知﹐那逆賊﹐地恁地下的﹐倒罵我柳陌花街唱妓。得笑處且笑咱﹐知好弱識髙下。將意馬心猿自捉拿﹐住茅庵艸廈﹐﹤走朵﹥人事避喧嘩。持不語隨緣抄化﹐嘆塵世有似嚼蠟﹐利和名從今都罷﹐身外事咱無牽掛。閒來時睡咱﹐坐咱﹐得耍處且耍﹐無是非山間林下。

【雙調】沽美酒過快活年

黃超廝戀纏﹐馮魁又倚著家緣﹐俺軟弱雙郎又無甚錢。蘇卿這里頻頻的祝願﹐三件事告神天。只願的霹靂火燒了麗春園﹐天索告聖賢﹐聖賢。浪滚處衝翻了販茶船﹐休驚著雙知縣。稱了平生願﹐深謝天。

馮魁又酒未醒﹐喚梅香點上銀燈。俺軟弱雙郎何處等。喚梢公解開纜繩﹐早行過豫章城。只聽得江水潺潺月兒明﹐聽恰才敲二更﹐二更。手按著銀箏盼多情﹐更闌人初靜。趕不上臨川令﹐蘇小卿。

【雙調】一錠銀過大徳樂

△詠時貴

吉登登金鞍玉勒馬﹐寶鐙斜查﹔急三檐傘下﹐擺列著兩行價頭踏。使婢驅奴坐罷衙﹐閒逐東風﹐紛飛看落花。明明的立賞罰﹐暗暗的體察。居民百姓誇﹐私心無半掐。策馬還家﹐銀燈身絳紗。象板琵琶﹐開懷飛玉。

△雙姬

珍珠包髻翡翠花﹐一似現世的菩薩。繡襖兒齊腰撒跨﹐小名兒喚做茶茶。

對月臨風想念著他﹐想著他淺畫蛾眉﹐烏雲鬢鴉。仙肌香勝雪﹐嬌容美賽花。時時將簡貼﹐暗暗寄與咱。拘束得人怕﹐章臺曾系馬。更敢胡踏﹐茶房酒肆家。

翠袖殷勤捧玉觴﹐淺斟低唱。便是个惱亂殺蘇州小樣﹐小名兒喚做當當。

弄粉調朱試罷曉妝﹐瀟灑似江梅﹐妖嬈勝海棠。風光滿畫堂﹐肌膚白雪香。穿鍼刺繡牀﹐時聞金釧響。春筍纖長﹐題詩寫樂章。眞謹成行﹐是他功名紙半張。

【雙調】殿前喜過播海令大喜人心

謫仙醉眼何曾開﹐春眠花市側。伯倫笑口尋常開﹐荷鍤埋。防何礙﹐糟丘髙壘葬殘骸﹐先生也快哉。烏帽歪﹐醉眼開﹐心快哉。想賢愚今何在﹖雲遮了庚亮樓﹐塵生滿故國臺。幸有金樽解愁杯﹐髙歌歸去來。詩書﹐詩書潤幾齋﹐任落魄﹐任落魄無妨礙。脫利名浮去外﹐俺窩中好避乖。

△失宮調牌名

△月蝕

前年蝕了﹐去年蝕了﹐今年又盞來了。娥傳語這妖蟆﹐逞臉則管不了。

鑼篩破了﹐鼓擂破了﹐謝天地早是明了。若還到底不明時﹐黑洞洞幾時是了。

△大雨

城中黑潦﹐村中黃潦﹐人都道天瓢翻了。出門濺我一身泥﹐這污穢如何可掃﹖

東家壁倒﹐西家壁倒﹐窺見室家之好。問天工還有幾時晴﹐天也道陰晴難保。

○套數

【黃鐘】醉花陰

△秋懷

窗外芭樵戰秋雨﹐又添上新愁幾許。珊枕剩繡衾餘﹐落雁沈魚﹐眼底知何處。酒醒後細躊躕﹐一寸柔腸千萬縷。

【喜遷鶯】把離人愁助﹐鬧西風翠竹蒼梧。蕭疏﹐粉墻外霜砧轆轤。一片秋聲廝斷續﹐不知人心上苦。捱不過追魂鐵馬﹐更和那索命銅壺。

【出隊子】記柳邊朱戶﹐乍相逢春正初。看一簾花霧暗香浮﹐愛滿地涼蟾素練鋪﹐聽四座笙歌紅袖舞。

【幺】想多情丰度﹐論褒彈事事無。他有那西施妖艷不傾吳﹐小小風流不姓蘇﹐巫女精神未遇楚。

【刮地風】看了他閉月羞花天付與﹐又何須傅粉塗朱。整羅衫款把寒溫敍﹐禮法誰如﹖甫能夠一番遭遇﹐便拚下百年歡聚。死生情山海誓永無憂慮﹐似鸞鳳緊趁逐。畢罷了寄簡傳書﹐等閒間長就連理樹﹐這言辭豈是虛。

【西門子】自別來幾見垂楊綠﹐悄然的音信疏。瘦影兒單﹐好夢兒孤﹐憶分攜恁時風景殊。樹影兒沈﹐日色兒哺﹐擺列下淒涼隊伍。

【古水仙子】我﹑我﹑我﹐自嘆吁﹐罷﹑罷﹑罷﹐姻緣簿仍將姓字書。是﹑是﹑是﹐斷雲將楚岫遮攔﹐敢﹑敢﹑敢﹐桃花把天臺截住﹐來﹑來﹑來﹐生分開比目魚﹐呀﹑呀﹑呀﹐兩三朝鬼病揶揄﹐是﹑是﹑是﹐教吹簫月明無伴侶。他﹑他﹑他﹐把六朝金粉收拾去﹐單﹑單﹑單﹐畱下寫恨幾行書。

【尾聲】曾指歸期在春暮﹐卻又早霜冷菇蒲﹐把燈花影兒終夜卜。

△賞玩

楊柳橫塘淡煙鎖﹐嬌滴滴芙蕖萬朵。微雨過晚涼多。蟬咽庭柯﹐午夢方驚破。重洗盞泛金波﹐細細南薰透輕葛。

【喜遷鶯】少年行樂﹐好光陰暗裏過。量度﹐想歡會人生幾何﹐六代遺宮艸樹多。眼見的都證果﹐江山依舊﹐人物消磨。

【出隊子】與知音幾个﹐得淸閒非小可。折莫你重ブ列鼎更如何﹐積玉堆金待怎麼﹐則待把利鎖名韁都頓脫。

【刮地風】有時節放一个小小的蘭舟隨處泊﹐買娉婷二八秦蛾。碧荷筒旋拆傾香糯﹐痛飲狂歌﹐直喫的雕盤上彩雲零落。羅帕上酒痕湮污﹐花一攢錦一族仙人滿座。小壺天風月窩﹐不受禮法拘縛。紫檀槽一曲笙歌佐。吹撥喜宮商樂韻和。

【四門子】玉山頹纖手雙扶過﹐困騰騰眼待合。將象管來拈﹐把好句來哦﹐拈吟髭半將衫袖。撒一會沁﹐打一會脧﹐要認得周郎是我。

【古水仙子】來﹑來﹑來﹐自忖度﹐罷﹑罷﹑罷﹐恐靑鏡流年兩鬢皤。將﹑將﹑將﹐愁布袋丟開﹐把﹑把﹑把﹐悶葫蘆摔破﹐呀﹑呀﹑呀﹐落些兒閒快活。休﹑休﹑休﹐走紅塵萬丈風波﹐喜﹑喜﹑喜﹐縱疏狂醉中天地闊。我﹑我﹑我﹐不干求到底無災禍﹐他﹑他﹑他﹐進步是非多。

【尾聲】非是我酒淹花性慵惰﹐怕的是日月飛梭﹐一任教不知機世人嫉妒我。

△怨恨

歲月匆匆易傷感﹐觸目處紅愁綠慘。楊柳嫩海棠酣﹐景物尷﹤九咸﹥﹐離恨何時減。紫燕又呢喃﹐來往風前如訴俺。

【喜遷鶯】關河邊站﹐漾離懷野水柔藍。晴嵐﹐乳峯似玉龕。看一片白雲鎖翠巖﹐寫不夠詩半緘。愁結成曉霧﹐淚滴就點點春潭。

【出隊子】則被這薄情啜賺﹐不明白事怎諳。懨懨的綠雲松墜瓊簪﹐瘦怯怯玉體香消褪綠衫﹐薄設設翠被生寒侵臥毯。

【刮地風】不覺的滚滚楊花簾外糝﹐卻又早春老江南。問東君未語心先憾﹐信斷音緘。只見他願禱經函﹐鸞鏡缺何時聞勘﹐鳳釵折甚日重簪﹖連理分被刀砍﹐不由人夢斷春酣。恨薄幸陡恁的將名利貪﹐敢心如癡意似憨。

【四門子】約重陽回首無停暫﹐到如今三月三。偸香的膽誰人更敢﹐實丕丕已將風月擔。據著你動靜又恬﹐才貌又堪﹐則將那鶯花占攬。

【古水仙子】他﹑他﹑他﹐紅妝事已憨﹐是﹑是﹑是﹐棄了千金覓笑談。呀﹑呀﹑呀﹐翠紅鄕無倒斷歡娛﹐看﹑看﹑看﹐琉璃井有一日坑陷。恁﹑恁﹑恁﹐瘦身軀盡意貪﹐罷﹑罷﹑罷﹐說來的話兒虛又讒﹐來﹑來﹑來﹐瞞不過上蒼淸湛湛。休﹑休﹑休﹐虧心的自有神明鑑﹐我﹑我﹑我﹐顚不剌情理是難甘。

【賽兒令】偏咱﹐偏咱憔悴癥候忒腌﹐滿懷愁端的爲誰耽。銜冤去投謝氏﹐無計去問巫咸。自嘆息﹐自包含。

【神仗兒】黑漫漫相思海﹐忽剌的更氵。翠巍巍離恨天﹐沒揣的又險。最苦是黃昏﹐月又斜燈兒慘。孤幃裏悄悄愁成暗﹐暗暗不能夠歌聲啖﹐只落得枕上淚痕攙。

【尾聲】才郎直恁忒漁濫﹐設下誓神靈恁甘﹐哎﹐你个再出世的狠王魁怎下的辜負俺。

△思憶

雪月風花共裁剪﹐雲雨夢香嬌玉軟。花正發月初圓﹐雪壓風顚。正比人天涯遠﹐欲寄斷腸篇。爭柰這無邊岸相思。好教我難運轉。

【喜遷鶯】指滄溟爲硯﹐管城毫健筆如椽。松煙﹐將太行山做墨研﹐把萬里靑天爲錦箋﹐都做了艸聖傳。我欲待要書﹐書不盡心事。一會家訴﹐訴不盡熬煎。

【出隊子】記當初相見﹐見俺那風流的小業冤。兩心中便結死生緣﹐一載間渾如膠漆堅﹐誰承望半路裏翻騰做離恨天。

【幺篇】二三朝不見﹐渾如隔了十數年。無一頓茶飯不縈牽﹐無一刻光陰不悵念﹐無一个更兒裏將他不夢見。

【刮地風】無一个來人行不問徧﹐害的我有似風顚。相識每見了重還勸﹐不由人不掛牽。思量的眼前活現﹐作念的口中粘涎。襟領前﹑袖口邊﹐淚痕湮徧。想從前語在先﹐那時節他嬌小我當年。論聰明貫世何曾見﹐他敢眞誠處有萬千。

【四門子】於咱家爲他心無倦﹐气相和情綣戀。俺也曾坐並膝﹑語並肩﹐俺也曾芰荷香效他交頸鴛﹐俺也曾把手兒行﹐共枕兒眠﹐哎﹗天也﹐是我緣薄分淺。

【水仙子】非干是我自專﹐眞覓得鸞膠續斷弦。記枕上盟言﹐念神前心願﹐我心堅石也穿﹐暗暗的禱告靑天﹐若咱家少他前世冤﹐俏冤家不稱今生願﹐俺﹑俺﹑俺﹑俺﹐那世裏再團圓。

【尾聲】囑付你衷腸莫更變﹐更相逢不知是動歲經年﹐則要你身去遠莫教心去遠。

【黃鐘】願成雙

香共﹐誓共說﹐美姻緣永不離別。爲功名兩字赴長安﹐阻隔煙水雲山萬疊。

【幺】辜恩一去成拋撇﹐他無情俺倒心呆。悔當時恨不鎖雕鞍﹐撲倒得人香肌褪雪。

【出隊了】柔腸千結﹐算今番愁又別。長吁短嘆不寧貼﹐淚眼愁眉怎打疊﹐若見他家親自說。

【幺】玉簪折怎得鸞膠接﹐見無由成間別。你不來人道你心邪﹐我先死天教我業徹﹐欲寄平安怎地寫﹖

【尾】若把我雙郎見時節﹐向三婆行訴不盡喉舌﹐則道是思量得小卿成病也。鴛鴦對﹐鸞鳳鳴﹐恰尋著美滿前程。團香惜玉好恩情﹐忽變做了充饑畫餅。

【幺】吉丁的分破菱花鏡﹐撲冬的井墜銀瓶。指出賣磨愛錢精﹐送得我離鄕背井。

【出隊子】佳人薄幸﹐沒福消雙縣令。老娘無賴﹐放過書生﹑秀士多魔﹐遇著柳靑。妾守馮魁﹐似胲下癭。

【幺】到如今地無形影﹐教奴家愁越增。半江秋影月偏明﹐滿腹愁煩心自哽﹐一雁哀鳴水雲冷。

【尾】傳示你个雙生莫幸﹐休埋怨這不得已蘇卿﹐先向豫章城下等。如病弱﹐似醉酣﹐鬢松髻金簪。錦衣寬褪瘦巖巖﹐殘粉淚香消平減。

【幺】恨東君不管人情淡﹐綻芳叢纈錦爭攙。舊遊園圃見停驂﹐思往事離愁越感。

【出隊子】慵臨鸞鑑﹐瘦容顏影自慘。鄰姬問我似癡憨﹐欲語無言心自慘﹐似恁熬煎可慣耽。

【幺】看時節夢凡裏將人賺﹐閃得奴恨不甘。山盟海誓我心貪﹐負徳辜恩他意敢﹐悔恨當初我自攬。

【尾】畱戀你个三婆等時暫﹐則這幾行書和淚封緘﹐寫著道意不過呵肯來看探俺。

【正宮】端正好

本是對美甘甘錦堂歡﹐生紐做愁切切陽關怨。恰離了鶯花寨﹐早來到野水平川。急煎煎千里把程途踐﹐景蕭蕭宜寫在幃屏面。

【滚繡球】動羈懷的是淅零零暮雨晴﹐惱人腸的是日遲遲春晝暄﹐感離情的是嬌滴滴弄喉舌啼鶯語燕。舞飄飄亂紛紛柳絮飛綿﹐嘆浮生的是艸萋萋際碧天﹐綠茸茸柳帶煙。流盡年光的是兀良響潺潺碧澄澄皺玻璃楚江如練﹐斷送行人的是忄乞登登鞭羸馬行色淒然。猛想起醉醺醺昨宵歡會知多少﹐陡恁的冷淸淸今日淒涼有萬千﹐情默默無言。

【倘秀才】莫不是黃司理緣薄分淺﹐多管是雙通叔時乖運蹇﹐小卿你再不向秦樓動管弦。彩鸞回舞鏡﹐靑鳥罷銜箋﹐兀良不遠。

【脫布衫】不行動則管裏熬煎﹐休停待莫得俄延。側著耳聽沈沈半晌﹐唬得我那膽寒心戰。

【醉太平】原來是昏鴉噪暮天﹐落雁叫沙邊。猛聽得隔江人喚渡頭船﹐啼紅的是杜鵑。我則見撲簌簌淚濕殘妝面﹐將風流秀士莫畱戀﹐生忄乞察拆散了並頭蓮﹐則爲他多情的業冤。

【尾】三杯別酒肚腸斷﹐一曲陽關離恨添。我上車兒倦向前﹐他上雕鞍懶贈鞭。比各無言兩淚漣﹐各辦堅心石也穿。兩處相思情意牽﹐遙望見車兒漸漸的遠。

△豪放不羈

翠紅鄕鶯花寨﹐占春風歌舞樓臺。酒腸寬嫌殺金杯窄﹐會受用文章伯。

【滚繡球】都將著玉與帛﹐換做酒共色﹐盡教咱百年歡愛﹐管甚麼萬貫資財。鬢髮白﹐容貌攺﹐物和人知他誰在﹐靑春去再不回來。一任教佳人宛轉歌《金縷》﹐醉客佯狂飲繡鞋﹐便是英才。

【倘秀才】𨿽無那奪利爭名手策﹐酒簪花的气槪﹐風月所施呈七步才。花營中將愁解﹐酒部內把頭擡﹐快哉。

【醉太平】會三千劍客﹐列十二金釵﹐綺羅叢裏玳筵開﹐俊嬌娥侍側。金蓮款步香塵陌﹐春蔥慢折花枝帶﹐玉簪斜插鬢云歪﹐是風流膩色。

【尾聲】香焚寶鼎沈煙靄﹐酒泛金杯浮琥珀﹐銀燭輝煌那光彩﹐翠袖殷勤捧玉臺。對舞春風翠盤窄﹐合唱笙簫音呂諧。一對佳人醉扶策﹐兩个紗籠引下階。快活煞長安少年客。

△相憶

常想著狎粉席琦羅香﹐猶記得照醉眼紅妝艷﹐春嬌恣意相瞻。溫柔曲雅則著人頻作念﹐撇不下心常慊。

【滚繡球】澑秋波情意タ﹐並香肩語話兒甜。你爲我鴛鴦債此生少欠﹐我爲你風月擔盡力粘拈。我因你魚書兒修以又修﹐你爲我龜卦兒占了又占。想則想爭想似更風流昔年雙漸﹐猜則猜休猜做沒出活今日江淹。則爲這蠅頭蝸角頻勾引。非是這鳳友鸞交廝棄嫌﹐辜負了等等潛潛。

【倘秀才】一个風流如髙才子瞻﹐一个聰明如能文蔡琰﹐似這等女貌郎才廝並兼。嬌羞甜膩膩﹐君子美謙謙﹐非是俺將言詞故諂。

【滚繡球】翠裙寬腰更纖﹐綠雲松鬢亂。這相思更危如五更燈焰﹐這憂愁爭險似萬仞峯尖。怎肯將玉胡蝶花下摔﹐錦鴛鴦手內ㄎ。我其實怕叩海神那一場靈驗﹐我其實怕賺蘇卿一命增添。也是你安分福花臺上訁主﹐以此上月老姻緣玉簿上僉﹐任違了父教師嚴。

【倘秀才】莫說道喚不醒呆莊周胡蝶夢甜﹐爭知道醫不可癡倩女揶揄病染﹐休猜俺山海恩情似水底鹽。鴛幃閒鳳枕﹐鸞鏡暗雕奩﹐流不盡腮邊淚點。

【叨叨令】風月情待把靑樓占﹐慷慨情不把黃金儉﹐錦繡腸堪把秋娘贍﹐花月貌爭把檀郎驗。想殺人也麼哥﹐想殺人也麼哥﹐嬌滴滴美玉無暇玷。

【倘秀才】寂寞了銀屏翠簾﹐憔悴了桃腮杏臉﹐都分付雁帖魚緘勞筆。你那里歌臺閒舞袖﹐我這里書架亂牙簽﹐間別來光陰荏苒。

【脫布衫】常想著接談間龍香輕散雕檐﹐常想著遣興時品鸞簫暢對銀蟾﹐常想著ヅυ罷醉瓊姬喜設玳筵﹐常想著踏花歸並靑驄款扌扇金占。

【小梁州】妙舞淸歌近繡と﹐不由人一笑掀髯﹐惜香憐玉那情タ﹐端的是心無厭﹐錦帳內效鶼鶼。

【幺篇】一鉤羅襪金蓮欠﹐引的人心兒散不受拘鈐。纏頭錦懷內揣﹐買笑金囊中檢。也不索遮遮掩掩﹐一任教佳友話兒。

【尾聲】休猜做瓶沈簪折遭拋閃﹐一任教燕聒鶯煎暗搠腌﹐月戶云窗緊護苫﹐粵女吳男有恥廉。心蹙眉頻愁未斂﹐玉軟香嬌情廝粘。坐則思量立則念﹐生則同衾死同殮。雨澀雲慳夢中魘﹐月下星前意自恬。落雁沈魚誰不タ﹐擊玉敲金才不忝。臉暈桃花鋪笑靨﹐口唾丁香舌尖。心上頻忄僉﹐舌上頻店﹐恨不得倩一个毛延壽人兒將恁那俊龐兒點。

【正宮】月照庭

老足秋容﹐落日殘蟬暮霞﹐歸來雁落平沙。水迢迢﹐煙淡淡﹐露濕蒹葭。飄紅葉﹐噪晚鴉。

【幺】古岸蒼蒼﹐寂寞漁村數家﹐茶船上那个嬌娃。擁鴛衾﹐欹珊枕﹐情緒如麻。愁難盡﹐悶轉加。

【六幺序】記當時﹐枕前話﹐各指望永同歡洽。事到如今兩離別﹐褪羅裳憔悴因他。休休自家緣分淺﹐上心來淚濕羅帕。想薄情鎭日迷歌酒﹐近新來頓阻鱗鴻﹐京師裏戀煙花。

【幺】哭啼啼自咒罵﹐知他是憶念人麼﹖驀聞船上撫琴聲﹐遣蘇卿無語嗟呀。分明認得雙解元﹐出蘭舟繡鞋忙さ。乍相逢欲訴別離話。惡恨酒醒馮魁﹐驚夢杳無涯。

【鴛鴦兒煞】覺來時痛恨半霎﹐夢魂兒依舊在篷窗下。故人不見﹐滿江明月浸蘆花。

【正宮】貨郎兒

靜悄悄幽庭小院﹐近花圃相連著翠軒﹐仕女王孫戲秋千。板衝開紅杏火﹐裙拂散綠楊煙。

【脫布衫】見金蓮緊間金蓮﹐胸前緊貼胸前。香肩齊並玉肩﹐寶釧壓著金釧。

【醉太平】那兩个雲遊在半天﹐恰便似平地上登仙。晚來無力攬紅綿﹐下秋千困倦。慢騰騰倚定花枝顫﹐汗漫漫濕透芙蓉面﹔金釵不整鬢云偏﹐吁吁气喘。

【貨郎煞】倒摺春衫做羅扇扌扇。

【正宮】汲沙尾南

△四景

金殿鎖鴛鴦﹐何時重會情娘。間阻佳期﹐咫尺霧迷雲障。思量﹐常想那樽前席上。多丰韻容貌非常﹐風流艷妝﹐自古道淑女堪配才郎。

【脫布衫帶過小梁州北】歌《白雪》餘韻悠揚﹐紅牙撒盡按宮商。品玉簫鸞鳴鳳葉﹐舞《霓裳》翠盤宮樣。解語知音所事彊﹐端的是世上無雙。冰弦慢撥趁奇腔﹐聲嘹亮﹐口噴麝蘭香。輕淸韻美低低唱﹐啟朱唇皓齒如霜。穿一套縞素衣﹐盡都是依宮樣。又不是悲秋宋玉﹐可著我想象賦髙唐。

【漁家傲南】到春來和風蕩﹐噴火夭桃﹐正宜玩賞﹐閒遊戲拾翠尋芳﹐正春光艷陽。雕梁乳燕呢喃兩﹐遊蜂趁蝶舞飛揚﹐正淸和气爽。踏靑載酒吟詩賦﹐鬥艸藏鬮云錦鄕。添情況﹐滿斟著玉觴﹐遇韶華休負了好時光。

【醉太平北】喜炎天晝長﹐避暑納新涼。浮瓜沈李飲瓊漿﹐聽蟬鳴綠楊。橊花噴火爭開放﹐葵花向日玻璃漾﹐荷花云錦滿池塘。直喫的樂入醉鄕。

【普天樂南】玩中秋明月朗﹐登髙在樓臺上。東籬下菊蕊含金﹐正消磨暑气秋光。捧玉觴﹐葡萄釀﹐酒友詩朋齊歌唱﹐玉山頹沈醉何妨。朱扉綠窗﹐任風吹落帽龍山賞重陽。

【伴讀書北】布彤雲迷四方﹐朔風凜氈簾放。暖閣圍鑪頻釃湯﹐正歌樓酒力添歡暢。我則見多嬌語笑樽席上﹐引的人腹熱腸狂。

【笑和尙北】我將慢徐徐語話講﹐成就了風流況﹔共寢在綃金帳﹐訴衷情到耳傍﹐盡今生永成雙。選良時配鸞凰。捧瑤觴賽神羊﹐將往時苦都撇漾。

【餘音南】姻緣事非計量﹐盡老團圓壽命長﹐辦炷明香拜上蒼。

【仙呂】賞花時

臥枕著牀染病疾﹐夢斷魂勞怕飲食。不索請名醫﹐沈吟了半日﹐這證候兒敢蹺蹊。

【幺】參的寒來恰禁起﹐忽的渾身如火气逼。厭的皺了雙眉。豁的一會價精細﹐烘的半晌又昏迷。

【煞尾】減精神﹐添憔悴﹐把我這瘦損龐兒整理。對著那鏡兒裏容顏不認得﹐呆答孩轉轉猜疑。瘦腰圍﹐寬盡羅衣﹐一日有兩三次頻將帶繢兒移。覷了這淹尖病體﹐比東陽無異﹐不似俺害相思出落與外人知。

只爲多情忒俊雅﹐月下星前拖逗煞。掩映著牡丹花﹐潛潛等等﹐不見劣冤家。

【幺】今夜相逢打罵咱﹐忽見人來敢是他。只恐有爭差﹐咨咨認了﹐正是那嬌娃。

【煞尾】悄悄吁﹐低低話﹐廝抽抒粘粘掐掐。終是女兒家不慣耍﹐龐兒不甚掙達。透輕紗﹐雙乳似白牙。插入胸前緊緊拿﹐光油油膩滑。顫巍巍拿罷﹐至今猶自手兒麻。春夜深沈庭院幽﹐偸訪吹簫鸞鳳友。良月過南樓﹐昨宵許俺﹐今夜結綢繆。

【幺】兩處相思一樣愁﹐及至相逢卻害羞。則是性兒柔﹐百般哀告﹐靦腆不擡頭。

【煞尾】你溫柔﹐咱淸秀﹐本是一對兒風流配偶。咫尺相逢說上手﹐緊推辭不肯成頭。又不敢久遲畱﹐只怕奶母追求。料想伊家不自由﹐空耽著悶憂。虛陪了消瘦﹐不承望剛做了个口兒休。

【仙呂】點疑絳唇

問柳尋芳﹐惜花憐月﹐心狂蕩。名姓髙揚﹐處處人瞻仰。

【混江龍】樽前席上﹐偶然相遇俏蕭娘。閒通局肆﹐善曉宮商。樊素口偏宜歌《白雪》﹐小蠻腰徧稱舞《霓裳》。妖嬈相。花無宿艷﹐玉無溫香。

【醉中天】行院都皆賞﹐女伴每盡伏降。寶髻釵攢金鳳凰﹐萬種風流相。一見了教人斷腸﹐可憎模樣﹐宜梳宜畫宜妝。

【金盞兒】性溫良﹐貌非常。曉詩書通合刺知棋象﹐蘭心蕙性世無雙。蛾眉頻掃黛﹐宮額淡塗黃。半彎羅襪窄﹐十指玉纖長。

【後庭花煞】有精神有伎倆﹐諸餘裏忒四行。出格心腸俏﹐過人手段彊。細思量﹐風流模樣﹐少个的親心愛畫眉郎。

△贈妓

淡掃蛾眉﹐粉容香膩﹐嬌無力。綠鬢云垂﹐旖旎腰肢細。

【混江龍】性資聰慧﹐對著這風花雪月有新題。金篦擊節﹐翠袖擎杯。妙舞幾番銀燭暗﹐淸歌一曲彩雲低。朝朝宴樂﹐夜夜佳期。偎紅倚翠﹐繡幌羅幃。生在這錦營花陣繁華地﹐逞風流在銷金帳裏﹐敍幽情在燕子樓西。

【油葫蘆】則這送舊迎新有盡期﹐少年時能有幾﹖我則怕鏡中白髮老來催﹐有一日花殘色攺容顏退﹐到頭來怎是你終身計﹖牀頭又囊篋乏﹐門前又鞍馬稀。趁靑春若得个良人配﹐怎做得張郎婦李郎妻﹖

【天下樂】引的些俊俏郎君著意迷﹐使了虛脾﹔小兒識﹐陷人坑盡深難見底。惹得人父母嫌﹐搬得人妻子離﹐便趲得錢財多有甚奇。

【那吒令】盈斟著酒杯﹐則不如桑麻紡織﹔輕羅細絲﹐則不如荊釵布衣﹔珍饈美味﹐則不如家常飯食。免得棄舊人迎新婿﹐到大來無是無非。

【鵲踏枝】昨日个敍別離﹐今日个待相識。眼面前秋月春花﹐頭直上兔走烏飛。嘆光陰白駒過隙﹐我則怕下場頭樂極生悲。

【寄生艸】早尋个歸秋日﹐急回頭也是遲﹐誰待要陪狂伴醉筵間立﹐誰待要迎妍賣俏門前倚﹐誰待要打牙訕口閒淘气。少不得花濃酒釅有時休﹐那其間東君不管人憔悴。

【金盞兒】費追陪﹐笑相隨﹐東家會了西家會﹐每日家逢場作戲彊支持。擎杯淹翠袖﹐翻酒污羅衣。抵多少惜花春起早﹐愛月夜眠遲。

【後庭花】喚官身無了期﹐做排場抵暮歸。則待學不下堂糟糠婦﹐怎做得出墻花臨路岐﹖使了些巧心機﹐那里有眞情實意。迷魂湯滋味美﹐紙湯瓶熱火煨。初相逢一面兒喜﹐才別離便淚垂。

【靑歌兒】趲下些家緣家計﹐做不著盤纏盤費。不問生熟辦酒食﹐他便要弄盞傳杯。說是談非﹐斜眼相窺﹐口角涎垂。喫得來東倒西歪醉淋漓﹐受不得腌替气。

【尾聲】跳不出引魂靈的綺羅叢﹐迷子弟鶯花隊﹐費精神花朝月夕。醉舞狂歌供宴集﹐樽席上做小伏低﹐斂愁眉彊整容儀。你便是法酒肥羊不甚美﹐子不如績麻拈絮﹐隨緣活計﹐那其間方是得便宜。

【仙呂】村裏迓鼓

△四季樂情

正值著麗人天气﹐可正是賞花賞花的這時候。你看那花紅和這柳綠﹐繞著這捨南捨北﹑莊前莊後。則見那柳飛綿﹐花似錦﹐江山淸秀。他每都攜著美醞﹐穿紅杏﹐搖翠柳﹐我直喫的笑吟吟醺醺帶酒。

【元和令】錦模糊江景幽﹐翠がテ遠山秀。正值著稻分畦﹐蠶入簇麥初熟﹐太平人閒袖手。趁著這古堤沙岸綠陰稠﹐纜船兒執著釣鉤﹐纜船兒執著釣鉤。

【上馬嬌】我將這錦鯉兜﹐网索來收。村務內酒初熟﹐恰歸來半醉黃昏後。暮雨收﹐牧童兒歸去倒騎牛。

【遊四門】正是楓麻梧葉報新秋﹐呀呀的寒雁過南樓。正遇著雞肥蟹壯秋收候﹐霜降水痕收。朋友每畱﹐乘興飲兩三甌。

【勝葫蘆】正值著淺碧的這粼粼露遠洲﹐賞紅葉一枝秋﹐我則見三徑黃花景物幽。正值著丰年稔歲﹐太平簫鼓﹐酒醒時節再扶頭。

【後庭花】我則待尋梅訪故友﹐踏雪沽釅酒。寶篆焚金鼎﹐濁醪飲巨甌﹐只喫的醉了時休。酒懷中不夠﹐村務內將琴劍畱﹐倉廒中將米麥收。渾發醅甕底ド﹐再邀住林下叟。

【柳葉兒】我眞喫到二更的時候﹐正喧嘩交錯觥籌﹐一任教月移梅影橫窗瘦。心相愛﹐意相投﹐醉時節納被蒙頭。

【仙呂】八聲甘州

杯中酒冷﹐鼎內香消﹐臺上燈昏。夜間人靜﹐書齋中半掩重門。愁靠芙蓉繡枕邊﹐悶擁鮫綃錦被。空思想意中人﹐年少芳溫。

【醉中天】一點朱唇嫩﹐八字柳眉顰。寶髻髙梳楚岫云﹐蓮臉施朱粉。包彈處全無半分﹐可人意風韻﹐見他時忽的銷魂。

【賺尾】爲他嬌﹐因他俊﹐迆逗的俺行癡立盹。便得後冤家行頻覷付﹐偸工夫短命行溫存。是費了些精神﹐一夜歡娛正了本。他於咱意親﹐俺於他心順﹐不由人終日腳兒勤。

芳菲過眼﹐向玉砌雕闌﹐翠落紅翻。都來一段﹐新愁舊恨相煩。簾垂永日人乍別﹐門掩東風花又殘。無語問春歸﹐天上人間。

【六幺徧】恨歸期晚﹐尋芳懶。倚徧闌干﹐盼煞雕鞍﹐佳音越慳﹐啼淚不幹。生睚厭厭相思恨﹐愁煩﹐悶來獨把繡牀攀。

【元和令】謾將龜卦揭﹐空把雁書盼。料他雲雨興闌珊﹐天涯何日還。重衾猶怯五更寒﹐悶愁心上攢。

【後庭花】瘦來金縷寬﹐空將寶鏡看﹔髻綰雙鬟亂﹐眉顰八字彎。最心煩﹐花開庭院﹐子規啼數番。

【尾】問長安﹐隔關山﹐別郎容易見郎難。淸明過也﹐鷓鴣聲裏畫樓閒。

【南呂】一枝花

鬢鬟梳綠云﹐肌瘦消紅玉。蛾眉顰翠黛﹐粉臉墮珍珠。徧灑東風﹐刮落梨花雨﹐低頭長嘆吁。長嘆罷羅帕頻淹。都盡千絲萬縷。

【梁州】愁怨恨還如堆積﹐舊精神不似當初。自從萬里人南去。塵錦瑟﹐帳漫流蘇。香焚寶鼎﹐酒冷金壺。對靑鸞不待妝梳﹐到黃昏著甚支吾。怕的是照閒庭月色朦朧﹐倦的是透珠簾花香馥鬱﹐愁的是印紗窗竹影扶疏。自心﹐黯忖。悔當時錯發送上陽關路﹐聽唱到第三句。總是離人斷腸曲﹐搔首踟躕。

【梧桐樹】剛道聲才郎身去心休去﹐他攬與俺回挽得千條柳難系雕鞍住。到如今百艸枯風吹得紅葉舞﹐正值著秋天暮。

【感皇恩】呀﹗骨剌剌風透紗廚﹐吉丁當漏滴銅壺。薄設設被兒單﹐昏昏慘慘燈兒暗﹐瘦厭厭影兒孤。思伊受苦﹐偏俺負你何辜。從春去﹐因應舉﹐戀皇都。

【采茶歌】他去了半年餘﹐閃得我受孤獨﹐羅幃寂寞故人無。寒雁來時音信杳﹐雁還歸去亦無書。

【尾】知他是誰家月館風亭宿﹖何處山村野店居﹖錦堂春翻做陽關路。多情弄玉﹐若見吹簫伴侶﹐慢慢的說俺從前受過的苦。

△嘲黑妓

臉如百艸霜﹐唇注松煙墨。眼橫潭底水﹐牙染連金泥。烏玉如肌﹐眉不顯春山翠﹐似葡萄好乳垂。若不是薄荷煎每日充饑﹐瀆牙藥逐朝漱洗。

【梁州】我子道克剌張回回姊妹﹐卻原來是大洪山三聖姨姨。猛回頭錯認做砂鍋底。只合去燒窯淘炭﹐漆碗燻杯。怎生去迎新送舊﹐賣笑求食。便是塊黑砂糖有甚希奇﹐便是塊試金石難辧髙低。莫不寨兒中書下的靈符﹐莫不是房兒中描來的黑鬼﹐莫不是酒樓前貼下鐘馗。這妮子幼年間充著壬癸﹐生長在烏衣國。靠定門簾不動衣﹐百般的辧不得容儀。

【尾】不索你分星擘兩顯名兒喚﹐路上行人口勝碑﹐這娘子罵得他都易。淚滴下些黑汁﹐腳踢起些炭气﹐吁得靑銅鏡兒黑。

△惜春

春陰低畫閣﹐梅瓣瓊英落。曉光浮綠野﹐艸色翠紗嬌。鶯語般挑﹐斷送得風光好﹐隔墻聲尢自巧。道遊人莫惜千金﹐春色漸三分過了。

【梁州】海棠睡嬌容似醉﹐柳風輕綠綫如繅﹐輪蹄碾破靑靑艸。酒家何處﹐沾旆招搖﹔畫船無數﹐舞袖翩躚。風流殺鳳管鸞簫﹐多情殺翠髻雲翹。梨花院愛月眠遲﹐杏花樓惜花起早﹐桃花莊覓句相嘲。鬢角﹐二毛。曉來鏡裏都知道﹐忽忽地又過了年少。苦雨酸風昨夜惡﹐恐一片花飄。

【尾】綠陰繁漸漸春風老﹐玉壺暖遲遲夜月髙﹐九十日光陰能有幾日笑。朱簾下著﹐低垂繡幄﹐休放那攪春夢呢喃燕來了。

△夏景

池塘睡錦鴛﹐樓閣飛雙燕。紅橊招戲蝶﹐綠柳噪新蟬。葵火階前﹐竹筍侵墻串﹐泉流艸徑邊。綠茸茸蓑展靑氈﹐密匝匝苔鋪翠蘚。

【梁州】荼コ架陰稀日轉﹐木香棚影密風扌扇。消磨暑气把香醪勸。冰沈果木﹐香龍涎。風騷朋友﹐歌舞蟬娟﹐盡開懷語笑聲喧﹐任披襟散發掀髯。引蜻蜓菡萏初開﹐隱遊魚浮萍乍展﹐托靑蛙荷葉才圓。登臨﹐畫船。趁薰風撐近垂揚院﹐對此景果堪羨。慢酌金樽淺淺斟﹐盞盞垂蓮。

【隔尾】一彎新月添詩卷﹐十里香風助酒筵。向晚歸來小庭院﹐簟紋鋪水淵。紗廚掛霧煙﹐一枕珊瑚夢魂遠。

△春雪

和風動艸芽﹐暖日催花萼。桃腮生紅臉﹐柳眼發靑胞。捲地風號﹐撲面梨花落﹐抵多少彤雲埋樹梢。我則見千百片柳絮飛揚﹐恰便似萬萬隊蛾兒亂攪。

【梁州第七】擔閣了閨院女西園鬥艸﹐誤了你也富貴郎南陌東郊。只見白茫茫迷卻前村道。那里也遊蜂采蕊﹐那里也紫燕尋巢﹐那里也鶯聲恰恰﹐那里也蝶翅飄飄。灑歌樓酒力微消﹐望江天萬里瓊瑤。恰便似銀砌就枯木寒鴉﹐玉琢就冰枝凍雀﹐粉妝成野杏山桃。淺橋﹐塡了。負薪樵子歸巖嶠﹐漁翁冷怎垂釣﹖古寺裏山僧煮茗瀹﹐對景寂寥。

【尾】寒凝冷透烏紗帽﹐料峭寒侵粗布袍。引著僕僮兒可堪笑﹐酒葫蘆杖挑。詩卷兒袖著﹐便有杜甫驢兒也凍倒。

△妓名張道姑

風塵素淨身﹐煙月淸閒字。鶯花壇上友﹐歌舞洞中師。積善因慈﹐守一點全眞志﹐扣玄關仗力持。用偎紅倚翠工夫﹐受惜玉憐香旨。

【梁州】演步虛輕敲檀板﹐煉華池淨洗胭脂。入山林遠閨閣和街市。不跨鶴超凡小小﹐不乘鸞得道師師。慣棄俗纏頭紅錦﹐慣出家買笑金貲。風流客普化相思﹐疏狂士稽首相辭。碧玉簪芙蓉冠新入个名流﹐靑霞帔逍遙服新裁个樣子﹐黃金鐘蕊珠經另打个腔兒。念玆﹐在玆。心中猿意內馬情無二﹐多財捨有緣施。誰種紅蓮火裏枝﹐朵朵靈芝。

【尾】參禮透朝雲暮雨情如紙﹐戒得斷酒病花愁气似絲﹐修養出丰標更誰似﹖蓬萊山降賜﹐蟠桃會宴侍﹐再謫下个神仙度脫你。

鶯眠柳嵌金﹐蝶宿梨藏玉。艸泥迷燕嘴﹐花蕊上蜂須。春雨如酥﹐妝點繁華富﹐尋芳上苑初。花圃內蝶戲蜂遊﹐柳塘邊鶯啼燕語。

【梁州】花似錦滿枝開放﹐艸如煙徧野均鋪。海棠嬌滴胭脂露。王孫寶馬﹐仕女香車。踏靑南陌﹐載酒西湖。一弄兒景致非俗﹐三般兒巧筆堪圖。艸如煙翠錦籠紗﹐梨花月瓊林捧玉﹐楊柳露綠綫穿珠。自想﹗老夫。儂家鸚鵡洲邊住﹐那的是快活外。釣得魚來臥看書﹐酒滿葫蘆。

【尾】綠楊影裏鳩啼婦﹐紅杏枝頭燕引雛﹐錦片也似園林無半答兒空閒外。似邵平杜甫﹐僕僮共蹇驢﹐遊徧春光看不足。

△漁隱

不沽朝野名﹐自守煙波分。斜風新篛笠﹐細雨舊絲綸。志訪玄眞﹐家與秦淮近﹐淸時容釣隱。相看著綠水悠悠﹐回避了紅塵滚滚。

【梁州】結交些魚蝦伴侶﹐搭織上鷗鷺親鄰。忘機怕與兒曹混。尋了些六朝往事﹐弔了些千古英雄。悲了些陳宮禾黍﹐嘆了些梁殿荊榛。本是个虛飄飄天地閒人﹐樂陶陶江漢逸民。有時搖棹近白鷺洲笑采靑﹐有時推篷向朱雀橋閒看晚云﹔有時灣船在烏衣巷獨步斜曛﹐有時滿身衣襟爽透荷香潤。旋折來柳條嫩﹐穿得鮮鮮出网鱗﹐歸去黃昏。

【罵玉郎】一篝燈下ド佳醞﹐身趔趄﹐醉醺醺﹐髙歌細和滄浪韻。全不受利名拘﹐那里將興亡記﹖把什麼榮枯問﹖

【感皇恩】守著這蕭索江濱﹐冷淡柴門。涼露濕蓑衣﹐淸風生酒﹐明月照盤飧。樵夫野叟﹐相近相親。昨日離石頭城﹐今朝在桃葉渡﹐明日又杏花村。

【采茶歌】山妻也最甘貧﹐稚子也頗通文﹐無憂無慮度朝昏。但得年年生意好﹐武陵何用訪秦人。

【尾】茫茫煙水無窮盡﹐泛泛萍蹤少定根。爲甚生平怕求進﹖想王侯大勛﹐博漁樵一哂﹐爭似我一葉江湖釣船穩。

△香綿

梨云夢渺漫﹐柳絮春零亂。輕盈憐魯縞﹐皎潔勝齊紈。霧靄雕盤﹐韓壽衣沾爨﹐風流引俊潘。蜘蛛絲曉掛雕檐﹐胡蝶粉時飄謝館。

【梁州第七】拈纖縷絡成綢段﹐擘輕絨織做絲ひ。溫柔堪作飛瓊伴。枝牽連理﹐扣扭合歡。明如雪塊﹐靜似酥團。納儒衣蔽盡寒酸﹐做道袍睡煞陳摶。逐歌塵微珠簾﹐題采扇輕粘翠管﹐傍妝臺亂拂靑鸞。頓覺﹐放短。絲來綫去相縈絆﹐ㄎ不開﹐挽不斷。若比蘆花一例觀﹐人眼難瞞。

【尾】揭鵝脂鋪錦被鴛鴦交頸三千段﹐分繭套辦妝奩翡翠籠歡一萬端。遮莫黑雪烏風夜將半﹐將著這幾般﹐牀兒上垛滿﹐用意溫存正睡得暖。

△盼望

難摘鏡裏花﹐怎撈江心月﹖空聞三足烏﹐不識兩頭蛇。四件情節﹐堪比虛疼熱。聽叮嚀仔細說﹐謊恩情如炭火上消冰﹐虛疼熱似滚湯中化雪。

【梁州】情濃時熱烘烘買笑追歡﹐興闌也冷冰冰意斷恩絕。不由我蘸霜毫搜巧句閒編捏。怎當他老虔婆撒褪﹐小猱兒妝呆﹐村姨夫彊買﹐俏子弟幹踅。運去也花神照左和右綠映紅遮﹐命通時福星臨前和後富貴嬌奢。再休題眼角淚一哭一个昏迷﹐舌尖話一說一个軟怯﹐手梢情一撲一个乜斜。今番﹐記者。我去那海神前告一紙雨尢雲赦。你想道再相會﹐再歡悅。折末你到貼鴉靑全放賒﹐也索離別。

【尾】曉行藏知起倒翻身跳出鴛鴦社﹐能進退識髙低大步衝開狼虎穴。暗想人兒性薄劣﹐再休寄陷郎君的緘貼。賺孤老的話啜﹐則今番辭了鶯花路兒也。

△春日卽事

艸堂外嵐光映日妍﹐粉墻邊梅萼衝寒謝。小沼上綠波隨雨漲﹐畫闌前新柳受風斜。春意奇絕﹐老眼偏歡悅﹐閒情且打疊。散牀頭有限黃金﹐怕鏡裏無情白雪。

【梁州】裁漉酒籠頭紗幘﹐制踏靑可腳烏靴。與知音三五詞林社。超羣灑落﹐異眾豪傑。厭談名利﹐不尙嬌奢。喜的是一村村徑路曲折﹐愛的是一程程風景全別。買花錢滴澑澑杖上挑著﹐沽酒店鬧炒炒橋邊問也﹐載詩囊脹膨膨驢背上馱者。看了他這些﹐那些。翠屏錦帳參差列﹐尋疏籬﹐覓茅舍。隨定狂蜂與浪蝶﹐任意跋涉。

【尾】醉依芳艸須拚藉﹐笑對靑山不忍的別。殘角江樓正嗚咽﹐卻又早鴉歸古堞。煙迷綠野﹐堪付與老手王維畫圖中寫。

△棋

黃金罷酒籌﹐彩筆停詩興。靑雲盈座榻﹐紅日滿檐楹。閒展揪枰﹐初布勢求全勝﹐後分途起戰爭。保無虞端可藏機﹐觀有釁方堪入境。

【梁州】響錚錚交鋒遞子﹐密匝匝彼此排兵。王質斧爛腰間柄。機深脫骨﹐智淺逢徵。堅牢正走﹐取敗斜行。勢將頹銳意侵陵﹐局已勝專保求生。兩家持各指鴻溝﹐幾番詐宵奔馬陵﹐數重圍夜遁平城。猛聽﹐一聲。盤中子落將軍令﹐黑白滿勢才定。緊緊收拾未見贏﹐怎敢消停。

【尾聲】壯如霸王來扛鼎﹐險似韓侯出井陘。懸權豈敢輕相應﹐切勿食餌兵﹐便休圖小成。細看來孫武權謀﹐其實的細相等。

△道情

公行天理明﹐私意人心暗。古書讀未了﹐世事飽經諳。圖什麼貪婪﹐名利境多坑陷﹐羨靑門瓜正甘。園林茂堪置幽居﹐山水秀眞爲勝覽。

【梁州】流水繞一村桑柘﹐亂山圍四壁煙嵐。顚峯倒影澄波蘸。遙岑疊翠﹐遠水揉藍。鳶飛鷺落﹐魚躍深潭。偃怡場水府山巖﹐安樂窩土洞石龕。景不嫌物少人稀﹐食不厭茶渾酒淡﹐家不離水北山南。有何﹐不堪﹖籃輿到水輕舟泛﹐稼穡外得時暫。閒飲漁樵酒半酣﹐闊論髙談。

【三煞】乾坤向漁父波中氵﹐日月在樵夫肩上擔。處羲皇已上有何慚﹐將萬物包函。至潦倒終身無憾﹐與時輩作龜鑑。晦迹韜光繭內蠶﹐再不開緘。

【二煞】昆崗隱玉石中嵌﹐蛤蚌含珠水底氵﹐樊籠得脫再誰監﹖一味淸閒﹐𨿽楚漢應難搖憾。懶子懶﹐不愚濫。把道潛心靜裏參﹐樂及妻男。

【尾】巖穴中虎惡由人探﹐飽暖外身輕體自安。我將智養做愚﹐饑忍住餓。攜酒一壺﹐提果半籃。引的詩興濃﹐牀得酒徳憨。教野叟扶﹐命稚子攙。倚松立絕頂巖﹐開醉眼看人呆大膽。

【中呂】粉蝶兒

男子當途﹐受皇恩穩食天祿﹐憑著濟世才列郡分符。事君忠﹐於親孝﹐下安黎庶。駟馬髙車﹐正淸朝太平時世。

【醉春風】娶一个鴛帳鳳幃人﹐一个霧鬢雲鬟女。退�時開宴後堂中﹐此心是足﹐足。一个吳越妖嬈﹐一个幽燕佳麗﹐都有那可人情緒。

【迎仙客】一个帶玉釵﹐一个插犀梳﹐天然一雙美艷姝。一个是曉鶯啼﹐一个是雛鳳語。一个生長在皇都﹐一个妾本錢塘住。

【紅繡鞋】一个看白艸風吹北固﹐一个賞紅蓮煙水西湖。眼落處逢場取歡娛﹐向南來乘著畫舸。投北去載著香車﹐同居深院宇。

【石橊花】停頭的和順做妻夫﹐則要你休爭競﹐廝賓伏。兩間羅幕碧紗廚﹐收拾著睡處﹐準備活路。樽前席上同完聚﹐醉時節左右相扶。宴闌時各自歸房去﹐同歡慶不偏辜。

【鬥蝦蟆】一个到月白三更﹐一个在淸淸如酒﹐金猊靜燒畫燭。權夜起披衣廝應付﹐怎肯教有共無。都做了惜玉憐香﹐尢雲雨。

【普天樂】共衾﹐同ブ褥。輕偎柳腰﹐款襯胸酥。皆裊娜﹐情和睦。一个夜靜羅幃山盟處﹐一个日三竿曉鏡妝梳。一个引丫鬟使數﹐一个將梅香小玉﹐都羅綺金珠。

【耍孩兒】桃腮杏臉嬌人物﹐五百年姻緣眷屬。一个入時顏色動京師﹐一个繁華南國嬌姝。一个道杜鵑聲裏奴宅舍﹐一个道朝馬塵中妾祖居﹐彼各誇鄕故。一个道玩日華五雲樓觀﹐一个道看潮鳴八月江湖。

【四煞】一个啟櫻唇香點勻﹐一个掃蛾眉翠黛舒﹐漢宮妝淡灑薔薇露。一个紅弔衤惇繡履十分瘦﹐一个錦幼襪鉤四寸餘﹐同觀覷。一个冠兒上剩鋪廣翠﹐一个頭袖上多綴珍珠。

【三煞】仙衣觀剪裁綺羅﹐新制出一个繡援藍衫子拖他綠。一个白羅帕兜映遮塵笠﹐一个烏雲髻斜簪壓鬢梳。一个赴筵會嬌乘翠輦﹐一个隨人情穩坐肩輿。

【二煞】一个要白熟餅爛煮羊﹐一个要炊香粳喇纂魚﹐同茶同飯同樽俎。醉來時枕徧黃金串﹐情極處親偎白玉膚﹐相憐處。到夏裏灑掃淨涼亭水閣﹐到冬來安排著暖閣紅鑪。

【一煞】一个休尋常看侍妾﹐一个莫等閒拋調奴﹐把憑似玉天仙手掌擎心肝般戲。一个演習那漸間言語呼郎婿﹐一个撇著些都下鄕音喚丈夫﹐休相妒。你莫琴書上意懶﹐你休鍼綫上淸疏。

【尾】一般兒難主張﹐兩下裏自暗忖。五花誥使不得人情與﹐看那一个嬌羞做得主。

△閱世

自漢浮生﹐怎生來恁般薄命。從幼年間踢透聰明﹐折末作文章﹐通經史﹐詩詞歌詠。今日長達刑名﹐頗諳知古今律令。

【醉春風】折末圍棋趕个相知﹐打雙陸攀个門庭。折末妝蹺小踢賽个輸贏﹐不是我逞﹐逞﹐逞。折末共釋道淸談﹐漁樵閒話﹐我可也略通蹊徑。

【剔銀燈】折末道謎續麻合笙﹐折末道字說書打令﹐諸般樂藝都曾領。向人前舉目回情﹐疏狂性﹐湖海情﹐更愛的是弟兄。

【蔓靑菜】腳到處人相敬﹐都爲我忒惺惺﹐倒擔閣了半生。幾番待發志气修身於功名﹐爭柰一縷頑涎硬。

【石橊花】一片惜花心常是引了人魂靈﹐但沾著便畱情。玉簫檀板紫鸞笙﹐向花陣錦營﹐燕燕鶯鶯。悲歡聚散常無定﹐落得去秦樓謝館貪濫風聲。好光陰過眼如翻餅﹐到擔閣了錦片也似好前程。

【鬥鵪鶉】常想著桃李春風﹐怎知有桑楡暮景。少年排場﹐都做了老來罪名。一件件從頭自三省﹐都便似夢乍驚。看別人去雲路裏飛騰﹐我到老地在湫窪中坐靜。

【滿庭芳】屈指數班行後生﹐少甚麼無才無徳﹐無義無能。一跳身平步登臺省﹐一个頭角崢嶸。更做八字拙難和我命爭﹐怎生二十年一事無成。我這里羞臨鏡﹐我呆心兒自驚﹐又早白髮鬢邊生。

【耍孩兒】嘆榮枯得失皆前定﹐富貴由人生五行。花花艸艸煞曾經﹐不戀他薄利虛名。則不如蓋三間茅舍埋頭住﹐買數畝荒田親自耕。或臨溪崖﹐或是環山徑。受用些竹籬茅舍﹐拜辭了月館風亭。

【二】偎山邊建艸堂﹐臨江濱買只釣艇。我和樵夫漁父相隨趁。說今來古往非和是﹐講滄海桑田廢與興。耳畔常淸淨﹐無來無往﹐無送無迎。

【三】新茅柴沽滿瓶﹐活鮮魚旋煮鐺。粗衣淡飯無監禁。悶來時看四周翠岫煙霞景﹐閒來時誦一卷黃庭道徳經。倒大來身心靜。非是無錢斷酒﹐臨老修行。

【四】嘆人生似水上萍﹐富貴如風裏燈。出門來一步一个風光景。量著六斗米司吏何足數﹐便升做千兩俸人員有甚榮﹐圖个甚閒爭競。想十大功韓信﹐到不如五斗酒劉伶。

【尾】說著做郎君臉上羞﹐千功名腦袋疼。麗春園子弟埋名姓﹐邯鄲道先生這回省。

△思情

花落春殘﹐舞東風亂紅飄散﹐黛眉顰寶鑑空閒。似這般苦相思﹐活地獄﹐幾曾經慣。隔天涯何處雕鞍﹐望關河杳無魚雁。

【醉春風】粉臉帶胭憔﹐香魂和夢返。一天風月冷陽關﹐暢好是懶﹑懶。看了這鎖徑蒼苔﹐撲簾柳絮﹐繞欄花瓣。

【迎仙客】淹淚眼﹐鎖愁顏﹐靑絲半堆云亂挽。我則道歇秋千﹐閒畫板。不能夠遺興消煩﹐則落的一口兒長吁嘆。

【紅繡鞋】盼子盼佳期枉盼﹐難應難要見應難﹐信音慳端的是信音慳。罵子罵誰行罵﹐還子還幾時還﹐捱子捱捱不得懨懨紅日晚。

【十二月】鶯慵燕懶﹐鳳只鸞單。似這般雲酸雨澀﹐端的是蝶亂蜂煩。霎時間香消篆冷﹐捱不過夜靜更闌。

【堯民歌】呀﹐好著我月下聞箏繡衣寒﹐吹簫臺上彩雲殘。香羅猶帶淚痕斑。琵琶塵暗不曾彈。愁煩﹐愁煩﹐朱門緊閉關﹐風弄的銀燦。

【耍孩兒】金鍼繡作皆疏懶﹐方勝同心倦挽。回紋織錦斷腸詩﹐無靑鸞寄不到雲間。屏閒孔雀金翎斷﹐衾剩鴛鴦翠羽寒。倚枕春魂散﹐夢中喚覺﹐萬水千山。

【尾聲】離恨多﹐離恨多﹐相思罕﹐相思罕。乍相逢使不得嬌妝扮﹐只除是錦被裏朦朧再合眼。

【般涉調】耍孩兒

△拘刷行院

昨朝有客來相訪﹐是幾个知音故友。道我數載不疏狂﹐特地來邀請閒遊。自開寶匣擡烏帽﹐遂掇雕鞍轡紫驑。聯轡兒相馳驟﹐人人濟楚﹐个个風流。

【十三煞】穿長街驀短衢﹐上歌臺入酒樓。忙呼樂探差祗候﹕眾人暇日邀官舍﹐與你幾貫靑蚨喚粉頭。休辭生受﹐請个有聲名旦色﹐疊標垛嬌羞。

【十二】霎兒間羊宰翻﹐不移時雁煮熟﹐安排就。玉天仙般作念到三千句﹐救命水似連吞了五六甌。盼得他來到﹐早涎涎澄澄﹐抹抹。

【十一】待呼小卿不姓蘇﹐待喚月仙不姓周。你桂英性子實村紂﹐施施所事皆無禮﹐似盼盼多應也姓劉。滿飲闌門酒﹐似綫牽傀儡﹐粉做骷髏。

【十】黑鼻凹掃得下粉﹐歪髻子扭得出油﹐胭脂抹就鮮紅口。摸魚爪老粗如扒齒﹐擔水腰肢奔似碌軸。早難道耽消瘦﹐不會投壺打馬﹐則慣撥麥看牛。

【九】有玉簫不會品﹐有銀箏不會ㄐ﹐查沙著一對生薑手。眼М間準備鉗肴饌﹐酩子裏安排搠按酒。立不住腔腔嗽﹐新淸來的板齒﹐恰刷起黃頭。

【八】﹝靑哥兒﹞怎地彈﹐﹝白鶴子﹞怎地謳﹐燥軀老第四如何紐。恣胸懷休想我一縷兒頑涎退﹐白珠玉別得他渾身拙汗流。倒敢是十分醜。匾撲沙拐孤撇尺﹐光篤鹿瓠子髑髏。

【七】家中養著後生﹐船上伴著水手﹐一番唱幾般偸量酒。對郎君地無和气﹐背板登天生忒貫熟﹐把馬的都能夠。子宮久冷﹐月水長流。

【六】行咽作不轉睛﹐行交談不住手﹐顚倒酒淹子他衫袖。狐朋狗黨過如打擄﹐虎咽狼冫食勝似珍熟﹐得十分透。鵝脯兒砌末包裹﹐羊腿子花蔞裏忙收。

【五】張解元皺定眉﹐李秀才低了頭﹐不堤防這樣亻孱亻愁。他做女娘盡世兒誇著嘴﹐俺做子弟今番出盡醜。則索甘心受﹐落得些短吁長嘆﹐怎能夠交錯觥籌。

【四】忍不得腹內饑﹐揩不得臉上羞﹐休猜做飽諳世事慵開口。俺座間𨿽無百寶妝腰帶﹐您席上怎能夠眞珠絡臂鞲。聞不得腥臊臭﹐半年兩番小產﹐一日九徧昏兜。

【三】﹝江兒裏水﹞唱得生﹐﹝小姑兒﹞聽記得熟。入席來把不到三巡酒﹐索怯薛側腳安排趄﹐要賞錢連聲不住口。沒一盞茶時候﹐道有教坊散樂﹐拘刷煙月班頭。

【二】提控有小朱﹐權司是老劉﹐更有那些隨從村禽獸。唬得煙迷了蘇小小夜月鶯花市﹐驚得云鎖了許盼盼春風燕子樓。慌煞俺曹娥秀﹐擡樂器眩了眼腦﹐覷幅子叫破咽候。

【一】上瓦裏封了門﹐下瓦裏覓了舟。他道眼睜睜見死不救。比怕閻羅王罪惡多些人气﹐似徵李志甫巡軍少个犯由。恰便似遭遺漏﹐小王抗著氈縷﹐小李不放泥頭。

【尾】老卜兒藉不得板一地走﹐狠撅丁夾著鑼則顧得走。也不是沿村串疃鉆山獸﹐則是喑气吞聲喪家狗。

【商調】集賢賓

彩雲收鳳臺秋露冷﹐人去遠隔蓬瀛。麝蘭香悠悠蕩蕩﹐環聲杳杳冥冥。想當初打哄兒說了个別離﹐作耍兒眞果行程。鬼敗口話兒只恁般靈﹐喫緊的唱《陽關》不肯消停。西風南北路﹐落日短長亭。

【逍遙樂】我從來眼硬﹐不由人對景傷情﹐一哭一个放聲。想當初又不曾約定離情﹐常言道﹕樂極悲生。伴吹簫玉人不見影﹐洞房中冷冷淸淸。空閒了羅幃錦帳﹐繡枕鴛衾﹐翠榻銀屏。

【金菊香】虛飄飄幽夢盼著難成﹐靜悄悄孤眠睡著又醒﹐瘦怯怯身軀溫著又冷。夜迢迢捱不到天明﹐料應來司天臺上多打二三更。

【梧葉兒】問明月渾無語﹐喚梅花不肯應﹐長嘆倚空庭。何處品靑鸞管﹖誰家奏彩鳳笙﹖都吹出斷腸聲﹐不管離人怕聽。

【醋葫蘆】幾番上危樓將曲檻憑﹐不承望愁先在樓上等。望不見嬌滴滴天上董雙成﹐瀉長空蒼蒼煙樹暝。殘霞掩映﹐江上數峯靑。

【幺】他生的玉容傾國又傾城﹐俊的庶車俏的疼。一笑春風百媚生﹐等閒間不敢打園內行。羞的那花朵兒飄零﹐牡丹愁芍藥怕海棠驚。

【幺】論文學不什麼明﹐論江湖不甚麼省。則我這粗賤才堪配玉聘婷﹐我將這女娘行恩情在等秤上稱。稱了時和咱比並﹐十分情重全無有半星兒輕。

【後庭花】麗春園曾慣經﹐教坊司也慣行。人都說金釵客無緣分﹐我只道玉天仙有眼睛。他將我好看承﹐我將他心窩裏相敬。扯嗉兒不手生﹐蹌跪兒不腿疼。常將笑臉兒迎﹐勤把熱气兒騰。活觀音額上頂﹐夜明珠掌上擎﹐夜明珠掌上擎。

【靑歌兒】呀﹐他是我今生﹑今生性命﹐那世﹑那世魂靈。一去教人不快情。遮莫有錦陣花營﹐酒友詩朋﹐象板銀箏﹐歌舞吹笙。花朵人兒將玉杯擎﹐我只是無情興。

【柳葉兒】呀﹐我這里擔著寂寞﹐不知你在那搭兒裏淚眼盈盈﹐離恨天髙越顯的人孤另。則我這相思病。訴與天聽﹐連天也瘦的來伶仃。

【尾聲】他憂時爲我憂﹐我病時因他病。我爲了他害殺了有甚麼不相應。有一日再團圓﹐畫堂春自生。緊緊的將他摟定﹐我將這滿懷愁盡向他耳朵兒裏傾。

喜相逢並頭花下友﹐天配偶兩嬌羞。一對兒冤家合欠﹐還今生諧老鴛儔。意相投似漆如膠﹐契相合萬種綢繆。畫堂前滿斟香糯酒﹐喜孜孜共飲金甌。則喫的天邊明月轉﹐樓上換更籌。

【字字錦南】瑤階羨晚遊﹐閒行攜素手。金蓮款款移﹐細柳腰肢瘦。看花樓撫景偏優﹐笑吟吟轉過見新月一鉤。休辜負好景﹐香醪再酬。低低悄語私情授﹐向蘭房錦鸞早儔。慢松丁香細鈕﹐香散繡幃。嬌滴滴溫柔玉體﹐非宿世怎生消受。

【醋葫蘆北】溫柔誰並肩﹐風流爲世首。彈弦品竹最精熟﹐吟詩作賦時下有。一團兒玲瓏剔透﹐天生的秀气﹐他兩个總全周。

【字字錦南】山盟海誓畱﹐休忘神前口。辜恩自有天﹐負徳神不。倚妝樓﹐訴盡緣由﹐多情休得相棄兩頭優。同眠繡衾﹐鸞凰共儔。心中緊記休忘舊﹐好姻緣喜今早周。贈新詩數首﹐鮫綃半幅﹐上有那鴛鴦雙繡。

【醋葫蘆北】姊妹每一个所事全﹐一个件件周。好似那二喬鏡像影兒畱﹐占梨園委實無對手。常想著歡娛時候﹐我和他契相合情相好意相投。

【皂羅袍南】美滿恩深情厚﹐願百年諧老﹐共守白頭。相逢誰似恁風流﹐終朝弦管笙歌奏。池亭東畔﹐湖山西首﹐金懷慢舉佳肴廣﹐有蓬萊仙境無如右。

【浪裏來煞北】他存心意最眞﹐我畱情非虛謬。休教那燕鶯參透兩心頭﹐鳳鸞交美甘甘共廝守。常禱告神天加﹐子願的襄王雲雨萬年稠。

△秋懷

戰芭蕉數聲秋夜雨﹐正珊枕夢回初。盼望殺多情宋玉﹐打熬成渴病相如。恰傷春媚杏繁桃﹐早悲愁敗柳凋梧。一燈兒彊將花穗吐﹐似笑人形影孤獨。又被這露涼蛩韻巧﹐云冷雁聲疏。

【逍遙樂】非是把盟言辜負﹐多應是身事牽縈﹐致令的佳期間阻。拋撇下紅粉嬌姝﹐自別來消息全無。怎能夠蕭娘一紙書﹐多應是水底沈魚。好教我難捱白晝﹐最怕黃昏﹐幾徧嗟吁。

【金菊香】無柰這逼人富貴太拘束﹐拈脂光陰忒迅速﹐一樹紅芳替他難做主。等閒間減翠消綠﹐卻教我感時撫景怎支吾。

【醋葫蘆】腌贊气怎地消﹐淹煎病何日愈。常記得牡丹亭畔共歡娛﹐對蒼天曾把心事許。便拼著百年完聚﹐今日个千言萬語總成虛。

【幺】我也曾絮叨叨講口舌﹐實丕丕傾肺腑。下了些調風弄月死工夫﹐想章臺是一條直路途。被誰攔住﹖莫不是姻緣簿上把我姓名除。

【幺】我和他受孤淒有業緣﹐永團圓無分福。斷弦破鏡怎接續﹖枉自求神與問卜。莫逃天數﹐料孤辰寡宿單照我身軀。

【幺】我似那鴛鴦怕自飛﹐我似那鸞鶴該並舞。由來天性怎生拂。我和他久交歡乍知離別苦。百無是處﹐眼睜睜伶俐變糊突。

【梧葉兒】相思病何時退﹖睡魔神鎭日侮﹐害的我忒荼毒。刁騷了雙蓬鬢﹐撲簌的兩淚珠﹐緱山嶺恁崎嶇﹐隔斷了吹簫伴侶。

【後庭花】這些時撚霜毫懶寫摸﹐理冰弦乖律呂。倦開眼親黃卷。怎舒情倒玉壺。天气更蕭肅﹐你便是鐵石人也耽不去。妒黃花金色鋪﹐泣丹楓血淚枯。望空江練一幅﹐對遙山靑幾矗。別離懷容易觸﹐別離人生怕睹。

【靑哥兒】呀﹐自別了風流風流人物﹐終須是有日有日歡娛﹐對付我心腸諒不殊。且看他俊俏規模﹐香軟肌膚﹐巧妙妝束﹐耍笑喧呼。行行步步緊隨逐﹐謾把流年度。

【浪來裏煞】杜少陵秋興詩﹐歐陽子秋聲賦。都對不著我的題目﹐大都來一見他萬事足。別無甚憂慮﹐成就了碧桃花下鳳鸞雛。

△佳遇

記當年宴靑樓初見影﹐兜的就飛去了俏魂靈。只疑是玉天仙空中謫降﹐又猜做美嫦娥月裏相迎。猛可裏翠屏幃密轉秋波﹐沒揣的綠紗窗暗惱春情。感承他會佳期預先花下等﹐成就了片霎兒前程。也不讓人間秦弄玉﹐天上許飛瓊。

【逍遙樂】多管是三年有幸﹐便拚下紫錦千機﹐黃金數餅。難買眞情﹐正相宜手掌兒奇擎。多管是標致雙郎正逢著蘇小卿﹐玉簿上婚姻已定。受用足樽前弄﹐花外聞韶﹐月底吹笙。

【金菊香】往常時追歡謝館可曾經﹐今日个買笑章臺慣索行。幾番家靜守幽居深自省﹐天與聘婷﹐剛道喜又還驚。

【醋葫蘆】喜呵﹐好姻緣成的未深﹔驚呵﹐歹離別來的最靈。都只爲阻藍橋如間阻百重城﹐咫尺間地北天南分鳳頸。不能夠相偎相並﹐把一場好恩情分付在短長亭。

【幺】我爲他枕邊廂灑了淚痕﹐他爲我被窩中勞了些夢境。誰承望膠漆的恩愛半途坑﹐幾回家望斷孤鴻樓外影。都只是天髙雲淡﹐閃的个美幽歡生做了斷腸聲。

【幺】想著我朋友上費了些搶白﹐想著他母親行受了些撞挺。我也曾霎時間不見便心驚﹐他爲我悶守香閨香釧冷。赤緊的衾餘枕剩﹐到如今恨如芳艸還生。

【幺】我將他並不曾冷气呵﹐他見我常時把熱臉兒迎。他也曾畫堂春排宴請髙朋﹐聽了些一曲新腔音調整。助了些詩人髙興﹐俺也曾厭厭夜飲到更深。

【幺】想著他和明月品著玉蕭﹐唱陽春奏著錦箏。想著他纖纖素手進瑤觥﹐他也曾醉舞霓裳嬌態逞。出落的十分端正﹐他比那海棠花睡起更輕盈。

【幺】曾和他坐幽閨將螺髻盤﹐傍妝臺將雅鬢整。你看他綠云擾擾玉釵橫﹐誰似他占斷排場風月景。若寫入丹靑圖爭﹐縱尋得畫昭君妙筆畫難成。

【幺】他也曾斗嬌姿花外遊﹐他也曾敍幽情月底行。他和我唱新詞曾把字兒評﹐我與他立盡花梢明月影。遂了這風流佳慶﹐曾說的樓頭北斗柄兒橫。

【梧葉兒】今日个盼仙苑人何在﹐恨巫山夢不成﹐情默默已吞聲。他枕冷宵聽漏﹐我屏寒夜掩燈。酒醒後月三更﹐何日把新愁再醒﹖

△憶佳人

客窗寒夜長更漏永﹐聽何處起秋風。懸明鏡月華精彩﹐散殘棋星斗斜橫。綠階前促織悲鳴﹐雕檐外鐵馬玎東。想情人滿眶情淚湧﹐知他是何日相逢。異鄕情耿耿﹐孤館恨匆匆。

【逍遙樂】自從釵分金鳳﹐止不過數日程途﹐阻隔著雲山萬重。走紅塵萍梗飄蓬﹐嘆靑春湖海西東。幾番家惱人愁越重﹐一聲聲風送簾櫳。猿啼峻嶺﹐雁過南樓﹐鶴唳髙松。

【金菊香】瑤琴閒掛錦囊中﹐寶劍慵彈錦袋中﹐翠衾倦鋪錦帳空。硯匣塵蒙﹐都是一般瀟灑月明中。

【醋葫蘆】別離了雲雨鄕﹐生疏了風月功。悶懨懨終日鬢松﹐往時節美甘甘席上誇愛寵。湘簾髙控﹐閃的那半窗涼月困朦朧。

【梧葉兒】愁塡滿東洋海﹐悶彌髙太華峯﹐愁和悶鎖眉叢。這些時筆硯無心近﹐經史不待攻。我這里怨天公﹐幾時得淒涼卷終。

【後庭花】想則想蹴金蓮三寸弓﹐啟櫻桃半點紅。想則想整酥體一團玉﹐露春纖十指蔥。透酥胸﹐麝蘭香送。傍妝臺整玉容﹐列華筵捧玉鐘。按紅牙思轉濃﹐拔銀箏興不窮。望瑤池云亂封﹐盼靑鸞信不通。

【柳葉兒】呀﹐想著俺多嬌情重﹐更那堪剔透玲瓏。路迢迢霧鎖桃源洞﹐團圓夢總成空﹐楚陽臺雲雨無蹤。

【尾】越思量越慘淒﹐轉傷悲轉疼痛﹐幾宵魂夢與伊同。往常時醉歸來畫堂紅袖擁﹐到如今有誰人陪奉﹐都做了斷腸詞權寫付云鴻。

夜深沈畫堂門半掩﹐正明月轉雕檐。響珊珊竹聲幽院﹐顫巍巍花影重檐。酒才醒幽思沈沈﹐漏初分涼夜厭厭。早秋天萬般愁悶添﹐更淒涼風景相兼。舊愁深肺腑﹐新恨上眉尖。

【逍遙樂】玉容嬌艷﹐記當時柳畫宮眉﹐花明笑靨。盡歡娛無甚拘鉗﹐似於飛燕燕鶼鶼。微利驅人成棄閃﹐走天涯旅邸頓腌。腸如綫結﹐心如錐剜﹐肉似刀簽。

【金菊香】早鴉靈鵲不須占﹐蓍艸金錢徒自檢﹐燈花喜蛛都是謅。無準信龜卦神簽﹐更那堪半衾幽夢睡初タ。

【幺】鳳凰翅活不剌手中ㄎ﹐鴛鴦彈圓滴滴石上掂﹐翡翠羽惡支沙泥內染。連理枝雪虐霜嚴﹐好花開處雨纖纖。

【醋葫蘆】彩雲深白雁稀﹐碧波寒錦鮮潛。素書銀字不曾瞻﹐隔雲山萬重天路險。舊恩情不堪追念﹐都做了鏡中花影水中鹽。

【幺】擇兔毫斑管拈﹐灑鸞箋香墨染。寫平安端肅更謙謙﹐訴離懷半緘情越歉。從別後絕無瑕玷﹐封皮兒上兩行情淚帶愁粘。

【尾】則要你守香閨記舊盟﹐不要你香羅掩淚點。指歸期七夕免猜嫌﹐果實誠見時名自檢。憑著俺畫眉手慚﹐恁時節小紅樓上對妝奩。

【越調】鬥鵪鶉

△元宵

聖主寬仁﹐堯民盡喜。一統華夷﹐諸邦進禮。雨順風調﹐時丰歲麗。元夜值﹐風景奇。鬧穰穰的迓鼓喧天﹐明晃晃的金蓮徧地。

【紫花兒序】香馥馥綺羅還往﹐密匝匝車馬喧闐﹐光灼灼燈月交輝。滿街上王孫公子﹐相攜著越女吳姬。偏宜﹐鳳燭髙張照珠履。果然豪貴﹐只疑是洞府神仙﹐閒遊在閬苑瑤池。

【小桃花】歸來梅影小窗移﹐蘭麝香風細。翠袖瓊簪兩行立﹐捧金杯﹐絳綃樓上笙歌沸。冰輪表裏﹐通宵不寐﹐是愛月夜眠遲。

【金蕉葉】拚沈醉頻斟綠蟻﹐恣賞玩朱簾掛起。歌舞動歡聲笑喜﹐一任銅壺漏滴。

【尾】須將酩酊酬佳致﹐樂意開懷慶喜。但願歲歲賞元宵﹐則這的是人生落得的。

綠柳凋殘﹐黃花放徹。塞雁聲悲﹐寒蛩韻切。舊恨千般﹐新愁萬疊。正美滿﹐忍間別。雨歇雲收﹐花殘月缺。

【紫花兒序】摘楞的瑤琴弦斷﹐不通的井墜銀瓶﹐吉丁的碧玉簪折。音書難寄﹐去路遙賒。傷嗟﹐目斷雲山千萬疊。最苦是離別﹐鴛被空舒﹐鳳枕虛設。

【金蕉葉】那的是情牽恨惹﹐那的是腸荒腹熱。怕的是紗窗外風飄敗葉﹐又聽的鐵馬兒丁當韻切。

【調笑令】把眉峯暗結﹐最苦是離別﹐不煩惱除非心似鐵。冷淸淸捱落西樓月﹐又聽得戍樓上畫角嗚噎。奏《梅花》數聲砧韻切﹐業心腸越不寧貼。

【禿廝兒】正歡悅誰知間別﹐才美滿又早離別。俺兩个雲期雨約難棄捨﹐似團圓一輪月﹐被雲遮。

【聖藥王】好教我愁萬結﹐恨萬疊﹐滿懷愁悶對誰說。成間別﹐時運拙﹐气長吁多似篆煙斜﹐和絳蠟也啼血。

【鬼三臺】也是我前生業﹐今世裏塡還徹﹐一寸愁腸千萬結。想啼痕一點點盡成血﹐越教人哽噎。本待要寧寧帖帖剛睡些﹐怎禁那啾啾喞喞蛩韻切。覺來時寶鼎煙消﹐銅壺漏絕。

【紫花兒序】驚好夢幾聲兒寒雁﹐伴人愁的一點孤燈﹐照離情半窗殘月。臨歧執手﹐不忍分別。只待穩步蟾宮將仙桂折﹐到如今暮秋時節。他只待金榜名標﹐那里問玉簫聲絕。

【尾】受淒惶甚識分明夜﹐把捱過的淒涼記者。來時節一句句向枕頭兒上言﹐一星星向被窩兒裏說。

半世飄蓬﹐閒茶浪灑。十載追陪﹐狂朋怪友。倚翠偎紅﹐眠花臥柳。怪膽兒聰﹐耍性兒柔。成會了心廝愛夫妻﹐情廝當配偶。

【紫花兒序】受用春內謝館﹐曉日章臺﹐夜月秦樓。向紅裙中插手﹐錦被裏舒頭。風流﹐不許傍人下釣鉤。燕侶鶯儔﹐百匹酬歌﹐紅錦纏頭。

【金蕉葉】寨兒裏相知是有﹐一見咱望風舉手。若論著點砌排科慣熟﹐敢教那罷剪嘴姨夫閉口。

【調笑令】聲名兒歲久﹐急難收。則恐怕扶侍冤家不到頭﹐風月腳到處須成就。誓不曾落人機彀﹐搬的他燃香剪髮百事有。虛心冷气﹐使盡剛柔。

【禿廝兒】愛楊柳樓心酒﹐喜芙容帳裏藏鬮﹐美孜孜翠鬟排左右。歌白雪﹐捧金甌﹐溫柔。

【聖藥王】春事休﹐夏當遊﹐向芰荷香裏泛蘭舟。到中秋﹐月色幽﹐醉醺醺無日不登樓﹐兀剌抵多少風雨替花愁。

【尾】花陰柳影﹐霎時馳驟﹐急回首三旬左右。罷卻愛月惜花心﹐閒著題詩畫眉手。

﹝媚﹞﹝媚﹞姿姿﹐淹淹潤潤。裊裊婷婷﹐風風韻韻。臉襯朝霞﹐指如嫩筍。一搦腰﹐六幅裙﹐萬種妖嬈﹐千般可人。

【紫花兒序】曲彎彎蛾眉掃黛﹐慢松松鳳髻髙盤﹐髙聳聳蟬鬢堆云。一團兒旖旎﹐百倍兒精神。超羣﹐越女吳姬怎生襯。席上殷勤﹐百媚龐兒﹐端的一笑風生。

【禿廝兒】瘦怯怯金蓮窄穩﹐嬌滴滴皓齒朱唇﹐肌如美玉無玷損。但見了﹐總消魂﹐絕倫。

【聖藥王】酒半醺﹐更漏分﹐畫堂銀燭照黃昏。枕上恩﹐被底親﹐丁香笑吐蘭麝噴﹐燈下看佳人。

【尾】好姻緣休到別離恨﹐只恐怕兩下裏魂牽夢引。我羅衫衤肯兒寬﹐你唐裙帶兒盡。

雪艷霜姿﹐香肌玉軟。杏臉紅嬌﹐桃腮粉淺。金鳳斜簪﹐雲鬟半偏。插玉梳﹐貼翠鈿。舞態輕盈﹐歌喉宛轉。

【紫花兒序】他有蘇卿般才貌﹐我學雙漸眞誠﹐望博个美滿姻緣。俳優體樣﹐樂府梨園。天然﹐不若如桃源洞裏仙。可愛堪憐﹑一搦腰肢﹐半折金蓮。

【小桃紅】初出蘭堂立樽前﹐似月裏嫦娥現﹐一撮精神勝飛燕。正當年﹐柳眉星眼芙蓉面。絳衣縹緲﹐麝蘭瓊樹﹐花裏遇神仙。

【天淨沙】初相逢恨惹情牽﹐間深裏都受熬煎﹐各辦著心眞意堅。有時得便﹐赴佳期月底星前。

【尾】狠毒娘間阻得難相見﹐統鏝的姨夫戀纏。我爲甚著探腳兒勤﹐只恐怕離別路兒遠。

雨意雲情﹐十朝五朝。霜艷天姿﹐千嬌萬嬌。鳳髻濃梳﹐蛾眉淡掃。櫻桃口﹐楊柳腰。玉筍纖纖﹐金蓮小小。

【紫花兒序】歌驪珠一串﹐舞端雪千回﹐無福也難消。超羣旖旎﹐出格妖嬈。風流﹐一笑千金價不髙。世間絕妙﹐特意厚情深﹐引得人夢斷魂勞。

【禿廝兒】兒中眉尖眼角﹐寨兒中口彊心喬﹐謝瓊姬不嫌王子髙。同跨鳳﹐宴蟠桃﹐吹簫。

【尾】不堤防側腳裏姨夫每鬧﹐全在你个有終始冤家不錯。我身上但畱心﹐偸方便應付了。

玉笛愁聞﹐裝奩倦開。鬢烏雲﹐眉顰翠黛。慵轉歌喉﹐羞翻舞態。悶塡胸﹐淚滿腮。常記得錦字偸傳﹐香囊暗解。

【小桃紅】倚闌無語憶多才﹐往事今何在﹐玉體厭厭爲誰害﹐瘦形骸﹐今春更比前春賽。雕闌玉砌﹐綠窗朱戶﹐深院鎖蒼苔。

【醉扶歸】松卻香羅帶﹐慵整短金釵﹐無語無言悶答孩。不厭倦衫兒窄﹐幾度將龜兒卦買﹐何日佳期再。

【天淨沙】也是咱運拙時乖﹐致令得雨杳雲埋﹐側腳裏相知不該。胡喧亂講﹐紙糊鍬怎撅得倒陽臺。

【尾】把一片偸香竊玉心寧耐﹐喑气吞聲慢捱。怕甚風月悶愁鄕﹐煙波是非海。

△妓好睡

莫不是陳摶的姨姨﹐莊周的妹妹﹐宰予的家屬﹐謝安的親戚。華胥夢裏姻緣﹐邯鄲道上配偶。兩件兒﹐試問你﹐可甚愛月遲眠﹐惜花早起。

【紫花兒】西廂底鶯鶯立睡﹐茶船上小卿著昏﹐東墻下秀英如癡。眞乃是棄生就死﹐便休想廢寢忘食。休題﹐除睡人間總不知。正是困人天气﹐啼殺流鶯﹐叫死晨雞。

【幺】推著倒鸞交鳳友﹐倩人扶燕侶鶯儔﹐合著眼蝶使蜂媒。繡衾未展﹐玉山先頹。其實﹐倒枕著牀是你記得的。胡突了一世﹐恰便似楚陽臺半死的梅香﹐蘭昌宮殉葬的奴婢。

【小桃紅】莫不是離魂倩女醉楊妃﹐是个有覺的平康妓。難道嬌娥不出气﹐懵憧的最憐伊。顚鸞倒鳳先及第﹐直壓的珊瑚枕低。黃金釧碎﹐平地一聲雷。

【禿廝兒】祆廟火燒著不知﹐藍橋水氵死合宜﹐絕纓會上難侍立。才燭滅﹐早魂魄﹐昏迷。

【聖藥王】子弟每﹐做伴的﹐安排著好夢做夫妻。你也休問誰﹐我也不答你。陷人坑上被兒裏﹐直挺著塊望夫石。

【尾】對蒼天曾說牙疼誓﹐直睡到紅日三竿未起。若要戰退睡魔王﹐差三千个追魂大力鬼。

△離恨

送玉傅香﹐撩蜂撥蠍。病枕愁衾﹐尋毒覓螫。擲悶果的心勞﹐畫顰眉的手拙。恨嶽髙﹐淚海竭。難憑信鵲驗龜靈。無定準魚封雁帖。

【紫花兒序】莫不是金華字減消了官誥﹐芙容翠低小了云冠﹐鮫綃蓋乍窄了香車﹖悶弓兒常拽﹐愁窖兒頻掘。傷嗟﹐一納頭相思害不徹。赤緊的俏心兒先熱﹐無倒斷暮雨朝雲﹐無拘束粉祟胭邪。

【小桃紅】錦箋和淚寄離別﹐好事成拋撇。恨殺梅香性偏劣﹐閉喉舌﹐今翻瘦損羅裙褶。他把那遊蜂兒蜜劫﹐粉蝶兒香卸﹐生撅的風月擔兒折。

【金蕉葉】我則見春雨過殘花亂踅﹐芳塵靜珠簾驟揭。繡幃悄銀半滅﹐冰弦斷瑤琴乍歇。

【調笑令】我恰待睡些﹐不寧貼﹐燻金鑪引夢賒。破題兒告一紙相思赦﹐楚巫娥不順關截。恰相逢陡恁般廝間別﹐望陽關永遠山疊。

【禿廝兒】啼杜宇枝頭淚血﹐驚莊周枕上殘蝶﹐追魂數聲檐外鐵。這淒涼幾時絕﹐堪嗟。

【聖藥王】伴著這燈影昏﹐月影斜﹐隔紗窗花影亂重疊。鐘韻淒﹐鼓韻切﹐聽樓頭角韻尙悠噎﹐似這般離恨怎攔遮。

【麻郎兒】病沈也相思賭忄敝﹐愁深也沈約搬舌。薄設設靑銅鏡缺﹐顫巍巍連理枝截。

【幺篇】好著我想者﹐念者﹐怎捨﹖心兒裏似醉如癡。辜負了星前誓設﹐冷落了神前香。

【絡絲娘】心頭事十彊九怯﹐眉尖恨千結萬結。盼的團圓向明月﹐空立徧露零花謝。

【尾聲】悶懨懨好似如年夜﹐常記的相思那些。題起那眉尖恨恰舒開﹐心兒疼又到也。

【雙調】新水令

大明開放九重天﹐拜紫宸玉樓金殿。紅搖銀燭影﹐香裊禦鑪煙。奏鳳管冰弦﹐唱大曲梨園。列文武官員﹐降玉府神仙﹐齊賀太平年。

【慶東原】遣奉使傳丹詔﹐賑餓貧審滯冤﹐黜貪邪訪民瘼巡行徧。陛下恩極四邊﹐祥開萬年﹐和應三元。選人物治朝綱﹐取進士登科選。

【雁兒落得勝令】朝廷徳化宣﹐臺察淸風憲。都堂有政聲﹐樞府無徵戰。四海永安然﹐諸邦盡朝獻。武將每黃閣麒麟上﹐宰相每靑霄日月邊。仰洪福齊天﹐無東面徵西夷怨。君賢臣賢﹐慶吾皇泰定年。

【鴛鴦煞】萬萬載戶口增田疇辟民歸善﹐民歸善省刑罰薄稅斂差徭免差徭免﹐日月同明﹐日月同明嵩嶽齊肩。唱道﹑唱道虎據中原﹐虎據中原龍飛九天﹐龍飛九天雨順風調合天意隨人願。隨人願照百二山川﹐照百二山川一點金星瑞雲裏現。

閒爭奪鼎沸了麗春園﹐欠排場不堪久戀。時間相敬愛﹐端的怎團圓﹖白沒事教人笑惹人怨。

【駐馬聽】錦陣裏爭先﹐緊捲旗幡不再展﹔花營中挑戰﹐勞拴意馬與心猿。降書執寫納君前﹐唇槍舌劍難施展。參破脫空禪﹐早抽頭索甚他人勸。

【喬牌兒】都將咱冷句店﹐心兒裏豈不嫌。屯門塞戶剛劍﹐紙糊鍬怎地展﹖

【天仙子】從今後﹐識破野狐涎。紅粉無情﹐災星不現。村酒釅野花濃﹐再不粘拈。當時話兒無應顯﹖好事天慳。

【尾】料應也不得爲姻眷﹐有了神前咒怨。爲甚腳兒稀﹐尺緊得陽臺路兒遠。攪閒風吹散楚臺云﹐天對付滿懷愁悶。您那里歡娛嫌夜短﹐俺寂寞恨長更。恰似綫斷風箏﹐絕魚雁杳音信。

【駐馬聽】多緒多情﹐病身軀憔悴損﹔閒愁閒悶﹐將柳帶結同心。瘦巖巖寬褪了絳綃裙﹐羞答答恐怕他鄰姬問。若道傷春﹐今年更比年時甚。

【沈醉東風】蓮臉上何曾傅粉﹐鬢松不整烏雲。口兒店心兒裏印﹐捱一宵勝似三春。怕的是黃昏點上燈﹐照見俺孤淒瘦影。

【幺】早是我愁懷悶哽﹐更那堪四扇幃屏。遣人愁添人恨﹐無端怨煞丹靑。畫得來雙雙廝配定﹐做得傷情對景。

【天仙子】一扇兒畫著雙通叔和蘇氏到豫章城﹐一扇兒是司馬文君。一扇兒是王魁桂英。畫的來廝顧盼廝溫存﹐比各靑春。這一扇兒比他每情更深﹐是君瑞鶯鶯。

【隨煞】您團圓偏俺成孤另﹐擁被和衣坐等。聽鼓打四更過﹐搭伏定鴛鴦枕頭等。

寨兒中風月煞經諳﹐收心也合搠氵。再不纏頭戴蜀錦﹐沽酒典春衫。心如柳絮粘泥﹐狂風過怎搖撼﹖

【喬牌兒】這番天對勘﹐非是俺愚濫。相知每側腳裏來轟減﹐蓋因他酒半酣。

【夜行船】又引起往前風月膽﹐今番做得尷尬。且休說久遠當來﹐柰何時暫﹐這些時陡羞慘。

【天仙子】咱非參﹐壞怪斗來攙﹐怎肯祆廟火絕﹐藍橋水氵。難掩蓋潑風聲﹐被各俱耽﹖怎只恁兩下裏阻隔情分減﹐面北眉南。

【離亭宴煞】你休起風波剁斷漁舟纜﹐得團圓摔破靑銅鑑。冤家行再三﹐再三囑付勤相探。常將好事貪﹐卻休教花星暗﹐萬一問休將人倒賺。眼М了可憎才﹐心疼煞志誠俺。

鳳凰臺上憶吹簫﹐似錢塘夢魂初覺。花月約﹐鳳鸞交。半世疏狂﹐總做了一場懊。

【駐馬聽】黃詔奢豪﹐桑木劍熬乏古定刀﹔雙郎窮薄﹐紙糊鍬掘了點鋼鍬。怕不待爭鋒取債戀多嬌﹐又索書名畫字尋人保。枉徒勞﹐供錢買笑教人笑。

【落梅風】姨夫鬧﹐咱便燒﹐君子不奪人之好。他攬定磨桿兒誇俏﹐推不動磨桿上自弔。

【步步嬌】積趲下三十兩通行鴉靑鈔﹐買取个大笠子粗麻罩。妝甚腰﹐眼落處和他契丹交。𨿽是不風騷﹐不到得著圈套。

【離亭宴帶歇指煞】佳人有意郎君俏﹐郎君沒鈔鶯花惱。如今等惜花人弄巧﹐止不過美話兒排﹐虛科兒套﹐實心兒少。想著月下情﹐星前約﹐是則是花木瓜兒看好。李亞仙負心疾﹐鄭元和下番早。

暮春天气正愁人﹐對東風亂紅成陣。愁白晝﹐恨黃昏。舊恨新愁﹐都在這時分。

【夜行船】望斷歸鴻共錦鱗﹐不傳織錦回文。多病多軀﹐怯春方寸﹐謾贏得沈腰潘鬢。

【步步嬌】劣性兒從前人難奔﹐何下手咱行順。謾著外人﹐忙裏偸閒廝溫存。想著那些兒恩﹐教俺幾世兒塡還盡。

【撥不斷】苦傷神﹐謾銷魂﹐瘦來生怕旁人問。司馬空憐多病身﹐文君不寄平安信﹐可知道一親一近。

【離亭宴煞】有百十年伴老眉尖恨﹐有一千般不記得心頭悶。腰圍自忖﹐近新來陡覺羅衣褪。可喜娘心頭印﹐眼見的東陽瘦損。奚落美滿再團圓﹐受過的相思正不得本。

玉堂春色一更初﹐繡簾櫳綠窗朱戶。銀臺燒畫燭﹐金鼎串煙浮。翠畫屏舒﹐一地繡ブ褥。

【駐馬聽】佳麗歡娛﹐龜背簾前聽笑語。夜筵擺列﹐銀髙點照嬌妹。玉瓶插紫珊瑚﹐金樽瀲灩葡萄綠。不尋俗﹐笙簫厭倦謳新曲。

【步步嬌】寶髻髙盤堆雲霧﹐釵插荊山玉。離洛浦﹐天賜仙姿出塵俗。更通疏﹐無半點兒包彈處。

【落梅風】宜觀覷﹐堪畫圖﹐可人意更知音律。淩波半彎足襯足﹐蕩湘裙款移蓮步。

【撥不斷】美妻夫﹐笑相呼。珠圍翠繞今年福﹐紅粉殷勤捧綠醑。桃花扇底歌《金縷》﹐不堪消諭。

【離亭宴煞】直喫到落花風散笙歌住﹐朦朧月轉西樓去。舒翡翠被兒中眠﹐鴛鴦帳兒裏宿。

△思情

碧梧天靜暮云收﹐入羅衣晚風涼透。屏開閒孔雀﹐簾簌控金鉤。懶上危樓﹐書慵寄雁來候。

【駐馬聽】鬼病淹畱﹐白髮相如豈耐愁。淚痕依舊﹐靑衫司馬不禁秋。錦橙香綻露金柔﹐丹楓葉落霜紅皺。俺倦凝眸﹐別離咫尺重陽又。

【喬牌兒】喜字兒不應口﹐肯字兒枉迆逗。相思眼底成消瘦﹐爲他時出盡丑。

【雁兒落】寬褪了聯詩宮錦裘﹐酒社天香袖。劍慵看玉兔秋﹐筆倦掃蒼龍澑。

【得勝令】呀﹐思量來端的沒來由﹐和您娘無事做敵頭。不是這擲果的潘安俏﹐都則爲當壚的卓氏羞。休憂﹐有日還成就﹔嬌柔﹐忽的心上有。

【甜水令】猛想起那可意人兒﹐丰丰韻韻﹐忘昏失晝﹐情易捨業難酬。空著我見後思量﹐片時作念﹐獨自亻孱亻愁。悶字兒常在心頭。

【折桂令】將一朵並頭蓮翠撚紅揉﹐抵多少月下鸞簫﹐花底同遊。悶懨懨似黑海東流﹐沒情沒緒﹐無了無休。投至得簡帖兒央及成配偶﹐敢和這卦錢兒落做冤仇。琴斷絨篝﹐折散綢繆。實丕丕似井底瓶沈﹐眼睜睜似石上簪投。

【尾聲】駕車的痛飲臨行酒﹐抵多少停眠整宿。怎肯辜負了有疼熱的惜花心﹐生疏了沒褒彈畫眉手﹖

△閨情

枕痕一綫粉香殘﹐寶釵橫綠支低。妝慷鸞鏡掩﹐人去鳳衾單。悶倚闌干﹐無語幾長嘆。

【駐馬聽】蝶亻愁蜂亻孱﹐芳艸天涯春事晚。鶯慷燕懶﹐杏花簾幕雨聲寒。秦樓寂寞玉簫閒﹐楚臺容易朝雲散。乍離別經這番﹐恁般懊惱誰曾慣。

【喬牌兒】行時思坐不安﹐所事兒怕干犯。多情反受風流難﹐舊愁積新恨亻贊。

【雁兒落】翠減了修眉柳葉彎﹐香消了嬌臉桃花瓣。寬褪了纖腰翡翠裙﹐松綽了縷帶鮫銷襻。

【得勝令】自從那花底唱《陽關》﹐柳下送徵鞍﹐經了些夜月孤幃靜﹐望不見天涯一雁還。看看﹐業眼兒熬淸旦﹔潸潸﹐淚珠兒落夜闌。

【甜水令】常記的《白雪》輕謳﹐金懷滿泛﹐紅牙低按﹐私語燭花殘。到如今好夢全無﹐佳期易阻﹐相思成患﹐平白的廢寢忘餐。

【折桂令】望藍橋遠似三山﹐煙水迷茫﹐道路艱難。瓶墜簪折﹐風酸月苦﹐雨澀支慳。長攙攙連理樹柔條盡鏟﹐磣可可比目魚活水將幹。他性格姦頑﹐不寄平安。章臺柳恣意畱連﹐蟾宮桂未許躋攀。

【隨煞】怕的是無情歲月相催殘﹐容易去何年重返。賈充宅韓掾見應難﹐天臺路劉郎到來晚。

【雙調】夜行船

院宇深沈人靜悄﹐冷淸淸寶獸煙消。四壁秋虫﹐一簾疏雨﹐兩般兒斗來相惱。

【幺】一夜先爭十歲老﹐悶厭厭情緒無聊。都爲些子歡娛﹐霎時恩愛﹐惹一場夢魂顚倒。

【掛玉鉤序】意廝投﹐心相樂。瞞昧爺娘﹐準備下窩巢。月下期﹐星前約﹐兩徧三遭。人憔﹐女伴店﹐閒家哨﹐柳靑行冷句兒般調。不堤防烈火燒祆廟﹐阻斷佳期﹐拆散鸞交。

【幺】難熬﹐目下別離﹐時間阻隔。心上思量﹐口內店著。受慘切﹐懷憂抱﹐日日朝朝。娘噍﹐覓毆尋爭叫﹗把少年身分與才料。得个婦名兒勝似閒花艸﹐怕不待尋个久遠前程﹐恐不堅牢。

【尾聲】兩三番个嫁字兒看看道道﹐來到口角頭連忙咽了。今世裏離散買休多﹐歡娛的到頭少。

縱有陽臺無故人﹐空閒了雨雨雲云。彩鳳空閒﹐玉簫聲盡﹐風月數載絕倫。

【幺】多緒多情病身﹐今番又索著昏。眼角排情﹐眉尖傳信﹐誰當得恁般丰韻。

【喬牌兒】至如於俺親﹐怎敢對人問。慣曾經過鶯花陣﹐這番愁又新。

【幺】未得一夜恩﹐先信了滿懷悶。十分模樣十分俊﹐料應不會村。

【尾聲】求知人意相隨順﹐簡帖兒須當再本。口兒裏不搶白﹐心兒裏便是肯。

△憶所見

缺月風簾碎影篩﹐碧紗廚酒乍醒來。霧鬢支鬟﹐柳腰花面﹐多情恁時安在。

【風入松】杏花深處小亭臺﹐猶作夢魂猜。東風邂逅逢嬌態﹐麝蘭散滿閒階。羅襪淩波半窄﹐春衫可體新裁。

【落梅風】眉尖上眼挫側﹐先畱下幾分恩愛。怕人知得地裏佯不采﹐徐行過玉闌干外。

【胡十八】不下懷﹐自驚怪﹐悲間阻﹐想和諧﹐巫山依舊楚云埋。雁書又乖﹐魚箋倦裁﹐一身無限愁﹐十日九番害。

【撥不斷】細裁畫﹐命合該﹐姻緣頃刻多成敗。鬼病千般彊打捱﹐淒涼萬種難擔載﹐幾曾得片時輕快。

【離亭宴煞】楚陽臺步步荊榛隘﹐擔閣下兩廂情色。相思捲何年結束﹐糊突謎甚日明白。傳示你權寧耐﹐切莫把鯫生見責。是送暖的意兒虛﹐非偸香的性兒歹。

【雙調】風入松

翠樓紅袖倒金壺﹐春色滿皇都。夜闌地燒銀燭﹐那其間多少歡娛。薄利虛名間阻﹐俏風格以此消疏。

【喬牌兒】這番本實虛﹐不合惹題目。俊禽著网惜羽﹐忍不住自喑咐。

【天仙子】棘裏兔﹐難配撲天鵠。饞眼癡心﹐看之不足。猛可裏見姨夫﹐敗壞風俗。好花怎教他做主﹐不辧賢愚。

【離亭宴煞】錦箋空寫多情句﹐枉可惜口談珠玉。假做蘇卿伴侶﹐被馮魁已早圖謀。使盡心﹐才得悟﹐則不如將取孛蘭便數。咱看上臉兒甜﹐止不過鈔兒苦。

楚陽臺遠暮雲遮﹐煙水恨連疊。沈郎多病腰肢怯﹐喜相逢可慣離別。悄悄鴛幃慚冷﹐薄怯怯繡衾空設。

【喬牌兒】雁聲不斷絕﹐砧韻無休歇。戍樓殘角聲淒切﹐品梅花三弄徹。

【新水令】獸鑪香冷篆煙斜﹐對銀半明不滅。愁萬種﹐恨千疊。幾口兒長吁﹐怎支吾這一夜。

【攪箏琶】空摧扌顚﹐直恁信音絕。欲寄相思﹐憑誰人話說。除紙筆﹐帶喉舌﹐短嘆長嗟。不流淚料來心似鐵﹐寸腸千結。

【離亭宴煞】難睚漏水如年夜﹐正值著暮秋時節。坐不穩自敝自焦﹐睡不著不寧不帖。寒雁哀﹐寒蛩切﹐忽聚散階前落葉。卻是那透戶一簾風﹐穿窗半彎月。

夜闌深院暮寒加﹐愁聽漏聲多。銀臺畫燭燒殘蠟﹐伴離人心緒雜咱。有分紅愁綠慘﹐無心賞白灑黃花。

【攪箏琶】《陽關》罷﹐香臉褪殘霞。鍼綫慵拈﹐匙杓倦把。和淚盼雕鞍﹐目斷天涯﹐幽雅。離添病人憔悴煞﹐瘦得來不似人家。

【喬牌兒】料應薄幸他﹐別卻志誠話。俺看他歹處無纖恰﹐他於人情分寡。

【沈醉東風】全不想對月拈香剪髮﹐指神誓奠酒澆茶。信口開﹐連心耍﹐向娼門買行踏。但有半句兒眞誠敬重咱﹐無樣般相思報答。

【離亭宴煞】早是可曾經心緒愁牽掛﹐又逢暮秋瀟灑。恰不聽寒蛩喞喞﹐又聽的寒雁啞啞。傍枕衾﹐臨牀榻﹐暫合眼一時半霎。又聽的疏雨灑窗紗﹐西風弄檐馬。

△離情

萬金良夜霎時歡﹐猶恨不松寬。停延初試春風面﹐便安排病沈愁潘。從寄巧歌《金縷》﹐嬌羞半掩霜紈。

【新水令】樂昌妝鏡破雙鸞﹐今古恨短長亭畔。兩下裏幾多般﹐受過的淒涼被俏縈占。分明少个鶯花伴﹐柰今生緣分淺﹐涼打疊起更休算。

【攪箏琶】夕陽外﹐山隱隱水漫漫。似恁的淒涼﹐如何倒顚。終有日相逢﹐心苦眉攢。憔悴了玉容誰是管﹐越不成煙爨。

【離亭宴煞】後期遠約今秋判﹐那其間甚娘情款。受兒度枕冷衾寒﹐捱幾宵月苦風酸。酒滿斟﹐他親勸﹐先摘得都無少半。本待一飲不畱殘﹐到被別離淚添滿。

【雙調】珍珠馬南

△情

簫聲喚起瑤臺月﹐獨倚闌干情慘切。此恨與誰說﹐又值那黃昏時節。花飛也﹐一點點似離人淚血。

【步步驕南】暗想當年﹐羅帕上把新詩寫﹐偸綰同心結。心猿乘﹐意馬劣﹐都將軟玉溫香﹐嫩枝柔葉。琴瑟正和協﹐不覺花影轉過梧桐月。

【雁兒落北】不覺的梧桐月轉過西銀臺上﹐昏慘慘燈將滅。怎禁他紗窗外鐵馬兒敲﹐這些時一團嬌香肌瘦怯。

【沈醉東風南】一團嬌香肌瘦怯﹐半含羞翠鈿輕帖。微笑對人悄說﹕休負了今宵月。等閒間將海棠偸折﹐山盟共設﹕不許暫時少撇﹐若有个負心的教他隨燈兒便滅。

【得勝令北】呀﹐若有一个負心的教他隨燈滅﹐慘可可山盟海誓對誰說。海神廟現放著勾魂帖﹐那神靈仔細寫。你休要心斜﹐非是掩難割捨﹔你休要癡呆﹐殷勤將春心漏泄。

【忒忒令南】他殷勤將春心漏泄﹐我風流寸腸中熱。因此上楚云深鎖黃金闕﹐休把佳期暫撇。燕山絕﹐湘江竭﹐斷魚封雁帖。

【沽美酒北】湘北斷魚雁帖﹐他一去了信音絕﹐想著他負徳辜恩將謊話說。眼見的花殘月缺﹐自別來甚時節甚時節。

【好姐姐南】自別﹐逢時遇節﹐冷淡了風花雪月。柰愁腸萬結﹐怎禁窗外鐵無休歇。一似環搖明月﹐又被西風將錦帳揭。

【川撥棹北】又被西風將錦帳揭﹐倚幃屏情慘切。這些時信斷音絕﹐眼中流血。心內刀切﹐淚痕千疊﹐因此上渭城人肌膚瘦怯。

【桃紅菊南】渭城人肌膚瘦怯﹐楚天秋應難並疊。停勒了畫眉郎京尹﹐補塡了河陽令滿缺。

【七弟兄北】補塡了河陽令滿缺﹐一片似火也。心間事與誰說﹐好教我行眠立盹無明夜。今日个吹簫無伴彩雲賒﹐聞箏的月下疏狂劣。畫眉郎手腳拙﹐竊玉的性情別﹐把好夢成吳越。

【川撥棹南】成吳越﹐怎禁他巧言搬斗喋。平白地送暖偸寒﹐平白地送暖偸寒﹐猛可的搬唇遞舌。水晶丸不住撇﹐點鋼鍬一味撅。

【梅花酒北】他將那點鋼鍬一迷裏撅﹐劈賢刀手中撇。打撈起塊丹楓葉﹐鴛鴦被半牀歇。胡蝶夢冷些些﹐破香囊後成血﹐楚館著火焚者。

【錦衣香南】他將那楚館焚﹐秦樓來拽。洛浦塡﹐涇河截。梅家莊水罐湯瓶打爲磁屑﹐賈充宅守定粉墻缺﹐武陵溪澗花兒釘了樁橛。楚襄王夢驚回者﹐漢相如趕翻車轍。深鎖芙蓉闕﹐紫簫吹裂﹐碧桃花下鳳凰將翎毛生扯。

【收江南北】呀﹐你敢在碧桃花下將鳳毛扯﹐人生最苦是離別。山長永遠路途賒﹐何年是徹﹐響當當菱花鏡碎玉簪折。

【漿水令南】響當當菱花鏡碎扌顚﹐支楞楞瑤琴弦斷絕﹐革支支同心綰帶扯﹐擊玎寶簪兒墜折。采蓮人偏把並頭折﹐比目魚就池中冷水燒熱。連枝樹生砍折﹐打撈起禦水流紅葉。藍橋下翻滚滚波浪捲雪﹐祆神廟襖神廟焰騰騰火走金蛇。

【尾聲南】饒君巧把機謀設﹐止不住負心薄劣﹐夢兒裏若見他俺與他分說。

【南呂】一枝花

△四景

△春

衮香綿柳絮飛﹐飄白雪梨花淡。怨東風墻杏色﹐醉曉日海堂酣。景物偏堪﹐車馬人遊覽﹐賞淸明三月三。綠苔撒點點靑錢﹐碧艸鋪茸茸翠毯。

【梁州】流水泛江汀暖浪﹐輕雲鎖山市睛嵐。恐無多光景疾相探。雕鞍玉轡﹐紗帽羅衫。珍羞滿卓﹐玉液盈壇。歌姬舞妓那堪﹐詩朋酒侶相談。生存花屋平曇﹐興足竹林阮咸﹐醉居相府曹參。放開﹐酒膽。恨狂風盡把花搖憾﹐嘆陽和又虛賺。拚了陶陶飲興酣﹐於理相干。

【尾】紫霜毫入硯深深蘸﹐吟幾首鶯花詩滿函﹐一望紅稀綠暗。正遊入不甘﹐柰頑童執驂﹐不由咱捲把驕駿轡頭兒攬。

△夏

薔薇滿院香﹐菡萏雙池錦。海橊濃噴火﹐萱艸淡堆金。暑气難禁﹐天地炎蒸甚﹐閒行近綠陰。淸風臺榭開懷﹐傍流水亭軒賞心。

【梁州】搖羽扇納涼避暑﹐卸紗巾散發披襟。冰山雪檻忘懷飲﹐盤盛橄欖﹐水浸林擒。黃金盞大﹐白玉甌深。會佳賓酒陣詩林﹐設華筵竹影松陰。白蓮藕爽口香甜﹐錦鱗著牙味深﹐水晶瓜薦齒寒侵。滿斟﹐醉吟。今朝酩酊明朝恁﹐不喫後待圖甚﹖日月無情戀古今﹐休負光陰。

【尾】傾殘竹葉千尊﹐摘盡枇杷一樹金。深喜嬌娥見咱恁﹐向沙廚用心。安排下簟枕﹐專等歸來醉時寢。

△秋

金鳳凋楊柳衰﹐玉露養芙蓉艷。竹輕搖蒼鳳尾﹐松密長老龍鱗。殘暑都潛﹐爽气被樓臺占﹐稱情懷景色添。火龍鱗紅葉蕭蕭﹐金獸眼黃花苒苒。

【梁州】南浦曉雲飛畫櫟﹐西山暮雨灑珠簾。小糟酒摘珍珠釅。銀盤饌滿﹐生鼎香粘。黃橙味美﹐紫蟹肥甜。趁蒼空天似白亻兼﹐玩淸光月擁銀蟾。不學那愁脈脈呆漢江淹﹐則學興悠悠詩仙子瞻﹐陶陶醉客陶潛。意忻金樽到手誰曾厭﹐我待把醉鄕占。不管衣襟被酒淹﹐無事拘鉗。

【尾】賞心事休教欠﹐飲興吟懷似妻添。醉倒尊前﹐任君潛扌棄。指點﹑便嫌﹐勝似你紅塵路上險。

△冬

靑山失翠微﹐白玉無瑕玷。梨花和雨舞﹐柳絮帶風ㄎ。潑粉堆鹽﹐祥瑞天無欠﹐丰年气象添。亂飄濕僧捨茶煙﹐密灑透歌樓酒簾。

【梁州】金盞內羊羔滿泛﹐紅鑪獸炭頻添。蘭堂畫角多妝點。錦茵繡榻﹐翠幕氈簾。鸞簫謾品﹐顰鼓輕敲。唱仙音餘韻淹淹﹐捧牙版玉指纖纖。綺筵間盞到休推﹐寶鴨內香殘再拈﹐玉壺中酒盡重添。況兼﹑興タ。金波瀲灩霞光閃﹐接入手不辭厭。爲愛瓊瑤盡意瞻﹐賞玩休嫌。

【尾】玄冥不出權都占﹐靑女三白勢轉嚴﹐酩酊甘將醉軀欠。見冰錐滿檐﹐瓊珠滿簾﹐全不把紅塵半星兒染。

△急流勇退

非貪鸚鵡杯﹐不入麒麟畫。幾株陶令柳﹐數畝邵平瓜。書卷生涯﹐甚日何年罷﹐枉將鰲背查。下苦志空學得滿腹文章﹐至如今誤賺了盈頭白髮。

【梁州】昨日鬧垓垓兵臨孟水﹐今日冷淸淸艸滿章華。嘆興亡世事如嚼蠟。則不如ド半缸綠蟻﹐啜一盞淸茶。感時懷苦﹐對景嗟呀。水穿雲碧玉流霞﹐山疊翠靑錦蒙紗。黃菊綻猛獸睜睛﹐紅葉落火龍退甲。蒼松盤怪蟒張牙。景幽﹐靜雅。一輪皓月林梢掛﹐醉後將騫驢跨。稚子山妻引到家﹐煞彊如大纛髙牙。

【尾】南山射虎弓藏﹐北海誅龍劍隱匣。兩字功名不牽掛﹐書房中臥咱。松陰下坐咱﹐無是無非快活煞。

【越調】鬥鵪鶉

△憶別

焰騰騰祆廟燒殘﹐白茫茫藍橋水起。昏鄧鄧楚岫雲遮﹐黑淹淹陽臺路迷。桃源洞霧鎖云埋﹐武陵溪磚塡土塞。

【紫花兒序】冷落了流蘇繡幕﹐蕭疏了畫閣蘭堂﹐寂寞了錦帳羅幃。生折散鸞孤鳳只﹐硬分開燕約鶯期﹐暗暗的傷悲﹐永遠山長隔萬里。一思量一番憔悴﹐離愁斷九曲柔腸﹐蹙損了八字蛾眉。

【小桃紅】伯蘇東云燕西飛﹐一點芳心醉。魚雁無憑怎尋覓﹐信音稀。牙牀冷落了鴛鴦被﹐減盡了千嬌百媚。害的人一絲兩气﹐方信道最苦是別離。

【耍廝兒】美恩情眉南面北﹐好姻緣畫餅充饑﹐相逢笑談除是夢裏。這淒涼怎支持﹖誰知﹗

【聖藥王】想著我星月底﹐言海誓﹐盡今生一世效於飛。我如今廢寢忘餐染病疾﹐上看山不見故人回﹐險化做望夫石。

【尾聲】別離苦恨從頭記﹐有一日捱出淒涼日期。則俺那薄幸短命若回程﹐我將這一件件一樁樁訴與你。

○小令

【南呂】七賢過關

△四時思情

春風花艸香﹐遲日江山麗。萬紫千紅﹐總是傷情處。懨懨爲伊﹐愁懷爲伊。只聽得管聲﹐管聲喧天地﹐總有笙歌不入愁耳。見鶯花憔悴﹐杜鵑語聲悲。梅子心酸柳皺眉。一春魚雁無消息。閃得似雨打梨花珠淚垂﹐空房獨守﹐此情爲誰﹖冷落閒庭院﹐暮雨瀟瀟郎未歸。

炎天夏日長﹐漸覺燻風細。避暑涼亭﹐悶把闌干倚。遊魚順水﹐鴛鴦戲水。鴛鴦本是﹐本是飛禽性﹐養殺終須不到奴根底。好難消遣﹐悶下幾盤棋。彊飲消愁酒數杯﹐一時飲得醺醺醉。尢恐燈昏郎未歸﹐瑤琴再理﹐知音有幾﹖欲撫相思調﹐葉滿池塘夏至時。

金風暑漸消﹐不覺新秋至。掇起酒鐘兒﹐少个人陪侍。君家命裏﹐奴家命裏。促織聒得﹐聒得奴心碎﹐一迷埋怨到說奴不是。把情書來寫﹐寄與我郎知。休負橙黃橘綠時﹐一秋好景君須記。閃得似南來孤雁飛﹐閒愁閒悶﹐管他甚的。最苦傷情處﹐雨打梧桐葉落時。

朔風早凜咧欲把寒衣寄。寄與遠徵郎﹐恐不到根底。君冷自知﹐奴冷自知。雪花下得﹑下得紛紛細﹐凍損兒夫誰與奴爲美。畫堂人靜﹐數盡更移。撥盡寒鑪一夜灰﹐冷淸淸不見郎回日。忽聽得門外敲駿馬嘶﹐多情來至﹐心歡意喜﹐欲把銀照﹐尢恐相逢是夢裏。

○套數

【仙呂】小醋大

△情

暗潮拍岸﹐斷江風掃蘆花﹐鷗鷺破煙飛落汀沙。見漁捨兩三家﹐在夕陽下﹐一簇晚景堪畫。悶無語時將珠淚灑﹐愁轉加﹐瘦損丰標只爲他。事縈心鬢添白髮﹐蹉跎負卻年華。

【不是路】暗憶秦樓﹐暗憶秦樓﹐一別後蛾眉誰與畫﹖沈吟久﹐徘徊無語自嗟呀﹐恨無涯。彊和哄時把芳樽飲﹐離緒共別情酒怎啞。霍索殺千般煩惱縈心下﹐好難危吶﹐好難危吶。

幾回按下身心﹐尢兀自喃喃念誦他。一夜加兩隻業眼恁睜著﹐恨無眠。酒年醒欹枕衾衣冷﹐夢初斷篷窗月影斜﹐看看曉那堪迆﹤辶裏﹥蘭舟駕。事冗如麻﹐事冗如麻。

【長拍】疊疊離情﹐疊疊離情﹐重重憂恨﹐羈旅怎生禁加。家鄕遙遠﹐楚水洶湧﹐闊迢迢去程無涯。斜日映紅霞﹐望水村深處﹐酒旗髙掛。淺水灘頭有鷺立﹐枯樹上噪寒鴉﹐來往櫓聲尹啞。正野塘水漲﹐浪激汀沙。

【短拍】芳艸渡口﹐芳艸渡口﹐白岸側﹐曲彎彎水繞人家。還自赴京華﹐說不盡許多蕭酒。異日圖將此景﹐掩只待歸去鳳城誇。

【尾聲】煙光淡﹐斜陽下。漸覺荒村暮也﹐借旅邸今宵一睡呵。

【正宮】白練序

△春愁

沈吟久﹐柰何事從來不自由﹖芙蓉帳未暖又還分手﹐別後萬種愁。嘆曉夢髙唐一旦休﹐添亻孱亻愁。梨花細雨﹐燕子空樓。

【太平令】消瘦纖腰似柳﹐近日絳裙羅帶頻收。閒衾易冷﹐人在小小云兜﹐堪羞。淒淒孤影伴燈篝﹐倚窗下倦聽銀漏。這般時候﹐三更酒醒﹐滿枕春愁。

【搗白練】綢繆﹐兩配偶﹐思量起故友。在花陰下同歡會﹐燕侶鸞儔。無由願再酬﹐恨飛絮飄香逐水流﹐成迆逗。釵分鳳折﹐綫斷銀鉤。

【太平令】悠悠﹐靑霄路有﹐繡鞍歸曉﹐山盟虛繆。分開美玉連環結﹐未能夠兩情依舊。頻修銀箋錦字到皇州﹐每一字字淚痕湮透。甚時相守﹐金杯滿酌﹐艷曲低謳。

【十二拍尾】情思懨懨如病酒﹐房櫳靜悄憶鳳儔﹐十二珠簾懶上鉤。

【南呂】十樣錦

【破掛眞】引子憶別嬌容情分淺﹐終朝廢寢忘餐。離緒懨懨﹐情懷攘攘﹐別後又添悒怏。

【繡帶宜春令】幽窗下沈吟半晌﹐追思俏的嬌娘。娉婷處不弱似鶯鶯﹐嬌嬈處可比雙雙。非獎﹐最堪誇他性格兒溫柔﹐難描他身材兒生得停當。說不盡風流可喜﹐萬般模樣。

【太平白練序】想當日月下星前﹐吐膽傾心﹐把誓盟深講。行思坐想﹐望盡老今生﹐同佼攵鸞凰。誰想﹐驀然平地浪波生﹐怎知道禍從天降。霧迷雲障﹐被鴇母苦死打開怨鴦。

【浣溪啄木兒】情慘淒﹐添悒怏﹐閣不住淚珠汪汪。勞神役志鎭端祥﹐尋思那人情怎忘﹖設計施方﹐要見他除非是夢兒裏來到我行。憐香惜玉相偎傍﹐尢雲雨生悲愴。被數聲疏雨敲窗﹐散髙唐春心蕩漾。

【三段鮑老催】此情怎當﹐羅衣尙存蘭麝香。鸞箋仗托紙半紙﹐人何在﹐謾嘆息﹐空惆悵。惱得潘郎兩鬢似霜。

【出隊鶯亂啼】咱這里因因他來狂蕩﹐他因咱痛感傷。幾番欲待不思量﹐不思量以後怎做得鐵打心腸﹖江淹悶﹐韓生忿﹐怎麼得咱家悶﹖千般恨才離了心上﹐又早來蹙在眉尖。天還可憐﹐便霎時相見又且何妨。

【餘音】情人早得同鴛帳﹐免使我心勞意攘﹐炷名香答謝上蒼。

【南呂】香徧滿

△閨情

鸞凰同聘﹐尋思那時忒志成。誰信今番心不定﹐頓將人來薄幸。可憐無限情﹐也似紙樣輕﹐把往事空思省。

【懶畫眉】花開花謝悶如醒﹐日遠日蔬冷似冰﹐眼前光景總淒淸。漫水流花徑﹐庭院黃昏門半扃。

【掛梧桐】謾教人憶茂陵﹐調琴誰共聽﹖少个知音﹐斗帳沈煙冷。孤眠最若﹐怕良宵永﹐這樣淒涼如何教我捱到明。心腸縱然如鐵硬﹐苦也思量﹐撲撲簌簌淚傾。

【浣溪沙】誰慣輕﹐害相思病﹐怨只怨枕閒衾剩。兩三杯酒全無興﹐空教我十二欄幹獨自憑。心耿耿﹐想起虛脾情﹔耳邊言﹐那取眞本蘭亭。

【劉潑帽】對景﹑對景無心詠﹐倦時聞枝上流鶯。如何喚的春愁醒﹖羞對畫屏。花間翡翠雙雙並﹐萬慮生﹐獨守著房櫳靜。

【秋夜月】思餞行﹐思餞行﹐親把香醪贈﹐一曲琵琶《陽關令》。春衫上淚濕君曾﹐番成做畫餅﹐似銀瓶墜井。

【東甌令】人何在﹐夢難成。永遠山遙不計程﹐雕鞍寶馬無蹤影。他那里胡行徑﹐朱顏綠鬢易凋零﹐無柰痛傷情。

【金錢花】想你掩耳偸鈴﹐爲你緘口如瓶。待君歸兮細評論﹐夫妻債雁同鳴﹐歡會事鳳和鳴。

【尾】金釵鈿盒重新整﹐翠被香溫敍舊情﹐鮫綃帶綰重再整。

△四時思慕

柳徑花溪﹐梅梢褪粉麗日遲﹐桃杏芬芳蜂媒蝶使。樹拖煙籠綠柳﹐柳花綿片片飛。爲咱思念伊﹐恐怕春又歸。

【東甌令】花容貌﹐柳顰眉﹐雲鬢堆鴉﹐溫柔旖旎。方才款步我這金蓮浸羅襪冷﹐騰騰困困嬌無力。雕欄曲檻﹐遊蜂粉蝶飛﹐婷婷裊裊欲緩遲。

【四團花】懶懶愁畫眉﹐看看身漸蠃﹐情書欲寫無憑寄。不見才郎﹐何時歸至。把闌干徧倚﹐將花頭倦折。鶯聲嚦嚦﹐芳心自知。

【東甌令】薰風至﹐火雲飛﹐則見那萱艸葵橊初綻蕊。炎天酷暑渾無寐﹐迷迷悶悶醒如醉。自憐月下月下影兒隨﹐悒悒怏怏懶入羅幃。

【梧桐樹】淚暗垂﹐添憔悴﹐漸漸的這腰肢掩過裙兒衤至。一聲﹑一聲﹐塞雁﹑塞雁﹐傷淚滴﹐遠望雲山﹐信杳音稀。未知多情把奴山盟記﹐莫得要再求﹐再求新親配美。

【東甌令】梧桐葉﹐晚風吹﹐則這無限的離情我便分付與誰﹖驀聽的階下數聲寒蛩叫﹐撲撲簌簌紅葉兒墜。碧天寒雁聽了感傷悲﹐淒淒涼涼越添病疾。

【浣溪沙】雪片飛﹐寒風起﹐悶懨懨自守孤幃。薄衾寒浸透香肌﹐盼情人阻隔何日歸。戍樓悠悠《三弄》品﹐气絲絲廢寢忘食。鸞箋錦字訴與別離﹐痛傷情淚痕湮透濕。

【東鷗令】朔風緊﹐凍雲垂﹐靈鵲兒檐間喳喳的來報喜。不承望今夜畫堂裏剛剛的重完全﹐雙雙共入羅幃裏。歡娛無柰被這曉雞啼﹐咭咭聒聒好夢驚回。

【尾聲】想才郎難相會﹐關山遙遠幾時回﹐眼望天涯身化灰。

【商調】字字錦

羣芳綻錦鮮﹐香逐東風軟。鶯簧轉巧聲﹐題起傷春怨。睹名園﹐杏障桃屏﹐桃屏上映著柳眉翠鈿。天天﹐桃花窨約﹐恰似去年。因何去年﹑去年人不見﹐空蹙破兩眉翠尖。柰柰山長永遠﹐他在那里和誰兩个歡歡喜喜﹖咱這思思想想﹐尋尋覓覓﹐欲待見他一面。

【賺】離緒懨懨﹐柰少个人兒在眼前。空嗟怨﹐不知何日再團圓。淚漣漣﹐極目關山隔霧前﹐寫下花箋誰與傳﹖心事無告托﹐冤家直恁誤人方便﹐怎生消遣。

【滿園春】南樓外雁翩翩﹐悄沒个音信傳。長空敗葉飄飄舞﹐金風動﹐鐵馬兒聲喧﹐紗窗外透銀蟾。想殺人也天﹐盼殺人也天﹐短命冤家﹐音稀信杳﹐莫不誤約盟言。

【幺篇】彤雲布﹐朔風起﹐徧長空柳花飄棉。幾朵早梅開放蕊﹐銷金帳共誰兩个歡宴﹖獨自个守鑪邊。想殺人也天﹐盼殺人也天﹐短命冤家﹐音稀信杳﹐莫不誤約盟言。

【餘音】終須有日重相見﹐相見後依然歡宴﹐辦炷明香謝天。

【雙調】一機錦

△離思

寶釵分﹐鸞鏡缺﹐瓶墜簪斷折﹐《三疊陽光》爭忍﹐別。心兒裏痛哽咽﹐眼兒裏彈淚血。空教我扌絕耳揉腮﹐執手和伊相看﹐也沒一句話兒說。

【錦上花】初相見﹐誓盟設﹐空教我暗傷嗟﹐恨千疊。難割難捨﹐把他奴全然不藉﹐直恁的信音絕﹐誰知你到今心性別。吉玎的玉簪折﹐支楞的弦斷絕。盼的癡呆﹐我則想盡老同歡﹐弄巧翻做了拙。

【江兒水】又早三秋至﹐寒雁飛。牛星女宿重相會﹐只聽的搗砧聲透入在羅幃內。景淒涼階下寒蛩喞﹐桂子飄香拂鼻。葉落丹楓﹐滿目黃花鋪地。

【尾】裁冰剪雪呈祥瑞﹐飲羊羔共同歡會﹐端的是翠繞紅圍。

【南呂】一剪梅

△秋閨思

艸滿中庭苔滿墻﹐雨瀟瀟風送幽窗﹐此淒涼外怎不淒涼﹖無限心機﹐多病相妨。玉筍重彈孤鳳凰﹐一驀來地遠山長。杯深蘸甲潤鵝黃﹐今夜醺醺﹐有个商量。

【采桑子】轆轤金井梧桐晚﹐幾樹驚秋﹐晝雨和愁。百盡蝦須在玉鉤﹐瓊窗春暖雙蛾皺。回首頭邊﹐欲寄鱗遊﹐九曲寒波不逆流。

【木蘭花慢】愛幽花帶露﹐凝曉色淡秋塘。恨太華峯髙﹐廬山社遠﹐塵世相妨。誰爭半溪佳景﹖且閒將華發照滄浪。羨煞風流公子﹐一生何限淸香﹖仙家幽野水雲鄕﹐髙韻卻濃妝﹐看脈脈盈荷觴。明日醒來﹐華信新聲﹐付與秋娘。

【得勝樂】紅日晚﹐夕陽猶在﹐碧水共長天一色﹐雁兒呀﹑呀﹑呀﹐外﹐雁兒卻怎生不帶將一个家字兒來。

【惜芳春】綠柳長亭晚﹐珠簾捲暮寒。悶對東風掩淚眼﹐桃花謝﹐杏花殘。人未還﹐盼雕鞍和月憑欄桿。

