《六十種曲錦箋記》

﹝明﹞周履靖著

﹝明﹞毛晉輯

錦箋記

﹝明﹞周履靖著

繡刻演劇十本

第五套

錦箋蕉帕紫簫水滸玉玦灌園種玉雙烈獅吼義俠

繡刻贈書記定本

●題演劇第五套

粵稽軒轅張樂洞庭之魚龍怒飛神禹治水山海之怪異畢現亙上下古今人事不齊守株則綿撮易辦創獲乃出奇無窮卽色聲一綫脈夫何必屏鄭哇而放吳歈排燕傖而擯楚鴃若別有玅會任倒橫直豎覆去翻來眼底舌端恣其逸弄臭腐傳變爲神奇互開一生面矣爾乃拾簫分箋之離奇也諸如朙玉錄蕉之怪誕也俄見玉階金埒倐而拾翠縈花甚者魯山扣瑛鮫人裂篴潛虯唫淵荘騏唳露旣屬幽奇復資玄發往往龜毛兔角似不從人間世來謾云金閨之弗貯寜非玉壠之積埃從事冶場不啻飲瓀瑉而虹繞方且葉塤箎以風遒卽石丈亦應點頭矣

長生日思玄道人題

●錦箋記目錄

第一出家門

第二出遊杭

第三出赴閩

第四出訪姨

第五出友聚

第六出遺箋

第七出尋箋

第八出婆姦

第九出初晤

第十出傳私

第十一出詒婚

第十二出醉春

第十三出爭館

第十四出怨寡

第十五出進香

第十六出閱錄

第十七出聞訃

第十八出重晤

第十九出協計

第二十出尼姦

第二十一出泛月

第二十二出聯姻

第二十三出盜起

第二十四出渝盟

第二十五出分箋

第二十六出遙訪

第二十七出敗北

第二十八出蠟書

第二十九出旅訴

第三十出及第

第三十一出選宮

第三十二出題錄

第三十三出陷選

第三十四出代選

第三十五出艸奏

第三十六出協奏

第三十七出賜婚

第三十八出咸遂

第三十九出晝錦

第四十出合箋

第一出家門

【西江月】﹝末上﹞身外閒愁莫惹。眼前聲伎堪規。一生聚散與歡悲。消得檐前寸晷。

謾道夢長夢短。總將傀儡搬提。淸歌雅宴且追隨。亦是百年良會。﹝問內如常介﹞

【沁園春】吳下梅生。錢塘柳氏。萱親世誼。因相依登覽。情惹春詞。虔婆撮合。侍女傳私。鄒君畱學。日久心期。堅貞百伎縱難移。姦尼巫藥。僅折借春枝。

遊嬉漏泄微機。好事多磨是又非。千里空勞命駕。杏園感泣。趙公戲筆。齒錄曾題。佳人陷選。義女捐軀。金門協奏賜完歸。歌嘒彼室家咸遂。晝錦樂於飛。﹝下﹞

第二出遊杭

【破齊陣引】﹝生上﹞風月煙霞情致。琴書燻茗襟期。富貴云如。功名夢耳。畢竟親同螻蟻。拈花弄月須乘少。問水尋山莫待遲。從人笑絕癡。

﹝鷓鴣天﹞少小搖華振雅音。淸泉白石在胸襟。馬非蹀躞寧酬價。人不嬋娟肯動心。無管束。任浮沈。興來何處不登臨。黃金如斗那堪惜。明日池塘是綠陰。小生姓梅。名玉。字徳溫。籍本江北。家寓吳中。父任春官。母家杭郡。不幸椿萱早逝。親故寥寥。止有義姨柳母。越水吳山。久沈魚雁。及聘荊妻薛氏。弱齡多病。未遂鸞凰。自笑此身。好似孤云片月。野鶴山麋。僅喜世誼稍厚。足供山水盤桓。天分頗髙。不乏科場揮灑。客歲回籍訪親。叨魁本省鄕榜。途膺寒疾。頓沮北徵。自幸餘生。將辭一試。柰我嶽父大人。期我衣錦歸娶。彊我力疾起行。柰何柰何。我想錢塘山水甚佳。且有母姨在彼。只說北上。潛往一遊。卻不是好。正是南國風雲誇勝會。北山猿鳥忍離羣。﹝醜扮家僮挑行李上﹞錦囊藏綠綺。玉匣貯靑萍。﹝淨扮稍公上﹞舟去三千里。﹝小旦扮稍婆上﹞鵬摶九萬程。﹝淨﹞大哥。風水不便。早些起程。﹝醜﹞曉得。稟大爺。行李船隻俱已齊備了。﹝生﹞這等下船罷。﹝下船脫衣介﹞紫苔。分付家長。要杭州去。﹝醜﹞嗄。家長。我們要杭州去不到鎭江了。﹝淨﹞這等待我放船轉來。﹝放船介﹞請問官人。杭州去做甚麼。﹝生﹞看看山水。﹝淨﹞好好。待我唱个歌兒開船。

【吳歌】﹝淨﹞北來南去幾時休。爭利爭名各有頭。只有我裏官人愛山水。攜琴裹茗上扁舟。﹝淨會櫓前舵﹞

【朝元歌】﹝生﹞扁舟乍攜。﹝淨﹞好順風。好順風。﹝生﹞湖滸風威利。﹝醜﹞呀。洞庭山都逃載。﹝生﹞遙山乍迷。溪樹霏煙起。﹝丑扯生指小旦介﹞大爺。好沒色來哩。﹝生﹞野艸閒花。肯縈幽緖。﹝醜﹞燻鑪在此。﹝生﹞靜對沈煙一縷。謾詠新題。香風暗吹籬落梅。江鳥自依依。沙鷗渾不疑。﹝內擂元宵鼓介合﹞繁華邑裏。又早試上元歌吹。上元歌吹。

【吳歌】﹝小旦﹞村村歌吹奏春聲。浪靜風和月以介明。百里水程連夜走。山靈應笑介殷勤。

【朝元歌】﹝丑﹞應笑東人髙致。行行又曉雞。村塢漸開扉。方音旋異。炊煙爭起。﹝生﹞紫苔做早膳。﹝醜﹞蕩槳芳姝佳麗。信可忘饑。﹝淨﹞望見臨平山了。﹝醜﹞靑山似嬌妝鏡眉。峯斂水鳴悲。艸腥魚市回。

﹝內鼓介合前淨﹞到了。到了。﹝醜﹞大爺。馬去轎去。﹝生﹞馬去。﹝淨﹞出去就有馬了。﹝醜﹞曉得。船錢在此。﹝淨﹞多謝多謝。

﹝淨﹞水綠沙平一帶春。

﹝醜﹞雪晴風暖不生塵。

﹝生﹞年光到處皆堪賞。

﹝合﹞能解閒行有幾人。

第三出赴閩

【小重山】﹝外上﹞幾載戎衣滿戰塵。雄心拚裹革肯思蒓。玆承新命鎭南閩。機務重。礪劍亟長徵。

腰間寶劍七星文。臂上雕弓百戰勛。謾說寰中多黠虜。須知天上有將軍。下官姓柳。名菀。字茂夫。唐山南節度使柳子寬之裔。由武功歷升福建副元帥。頃刻文憑欽限甚緊。卽日起程前去。路途迢遞。烽警不常。夫人楊氏。小女淑娘。俱不挈帶。只選一二能幹家人。伏侍前行便了。正是漸與骨肉遠。轉於僮僕親。

【前腔】﹝老旦上﹞羽檄遙催赴柳營。乍聞脂轄也不勝情。﹝旦上﹞含愁花底對離尊。牽衣問。何日復趨庭。

﹝見介外﹞夫人。我文憑已到。欽限甚緊。卽日就要起行。你母子俱不好帶了。﹝老旦﹞嗄。待備巵酒。少壯行色。望相公少畱。﹝外﹞生受你。﹝老旦﹞快看酒來。﹝小生扮僕上﹞竹葉離尊滿。﹝淨扮婢上﹞梅花別路長。酒在此。﹝老旦送酒介﹞

【催拍】﹝老旦﹞匆匆去魂銷淚傾。一巵酒悲歌渭城。天涯咫尺分。天涯咫尺分。相公。邊境風霜。好謹晨昏。宦海波濤。須惜身名。﹝外﹞夫人不必掛懷。﹝合﹞長亭路正値芳春。艸細細。柳靑靑。

【前腔】﹝外﹞感君恩推轂專徵。誓掃靖烽煙虜塵。﹝老旦旦悲介外﹞別離肯淚傾。別離肯淚傾。﹝老旦﹞相公。家事你也掉得下。﹝外﹞我欲列雲臺。鍾鼎銘勛。松菊田園。那管荊蓁。

﹝合前末扮武官上﹞經山復歷水。送往更迎來。﹝生丑小旦雜扮四軍士上﹞牙斾從徵展。兵符到府開。﹝眾﹞門上通報。福建帥府差人迎接老爺。﹝小生應報介老旦旦淨退下外出見介末﹞本府都爺差把總迎接老爺。﹝叩頭介眾隨叩介外﹞打發回帖與那官先回。軍校外廂伺候。﹝眾應下老旦旦淨復上外起更衣介﹞

【前腔】﹝旦﹞念椿庭桑楡景侵。爲王事孤身海濱。況如今呵。干戈四野橫。干戈四野橫。爹爹。還愁你超乘穿楊。耗力疲形。聚米量沙。竭慮勞神。

﹝合前眾起淨輟席下外﹞叫院子。分付書手寫吿示在門上。三姑六婆。管門人役。不許放入。如違查出重究。﹝小生應介外﹞夫人。還有一句緊要話。你須聽著。﹝老旦﹞願聞。

【一撮棹】﹝外﹞念我女年甫及丁。婚姻事切莫閒評。還記省。媒言兩譽難憑。姑候我返斾向家林。卜日陳屛雀。從容選俊英。歸遲吉。古語有明徵。

﹝老旦﹞謹依尊命。

【尾聲】﹝合﹞臨岐飮泣情難忍。兩地不勝孤另。﹝老旦旦﹞莫惜關山把魚雁沈。

﹝老旦﹞一溪春水送行舟。

﹝外﹞五兩風來不暫畱。

﹝旦﹞日暮徵帆何處泊。

﹝老旦﹞煙波江上使人愁。

第四出訪姨

【水底魚兒】﹝淨上﹞劍腹飴唇。慣爲冰上人。兼居奇貨。掉臂入朱門。掉臂入朱門。

老身本姓何。奔走腳如梭。心腸千調曲。計較萬般多。來往皆豪富。交遊半綺羅。是非能會講。風月善調和。作伐家家到。經營處處過。本錢三寸舌。夥計幾虔婆。信善元非善。無夫卻有夫。兒曹好生意。一棹在西湖。老身無處不熟。柳衙尢覺相親。一向怕他老頭兒在家。不敢去。聞他昨已赴任。不免去走一遭。呀。前面來的是曾尼姑。想他也要去的。我且等著他同行。

【前腔】﹝醜上﹞恭貌慈聲。孔方如命根。白蓮沼沚。是我子孫墳。是我子孫墳。

貧尼名了緣。出家極樂庵。深知和尙趣。慣得女娘歡。酒肉關門喫。經文登座宣。十方勝租戶。三寶是良田。妝佛需金箔。修房化木椽。巧■﹝馬匡﹞施食米。明折點油錢。刀踞由他解。油鍋任彼煎。自作還自受。只顧眼晴前。新春事忙。不曾進城。今日稍暇。不免到施主人家走一遭。呀。老娘。老娘。﹝淨﹞師伯。師伯。敢要柳衙裏去。﹝醜搖手介淨﹞怎麼。老頭兒不在了。﹝醜﹞他有吿示在外。三姑六婆。不許放入。怎好去。﹝淨﹞不妨。有人攔阻。只說奶奶要看經保佑老爺。央我請你來的。﹝醜﹞有理有理。老娘。自古道鎖鑰盡固。徑竇可由。﹝淨﹞師伯。又道是鹽緊好賣。賊緊好偸。快走快走。﹝下﹞

【西地錦】﹝老旦上﹞椒斝餘香甫盡。俄驚日又逢人。﹝旦上﹞圖花學鳥初裁勝。﹝小旦捧彩勝上﹞願祈玉貌常新。

﹝旦跪小旦隨跪介旦﹞今日人日。孩兒制得彩勝。獻上母親。願祈歲歲年年常新不老。﹝老旦﹞生受你。﹝悲介﹞一別音容兩渺茫。每逢佳節倍堪傷。柳條弄色不忍見。梅花滿枝空斷腸。﹝旦﹞母親。如何悲痛起來。﹝老旦﹞孩兒。你不曉得。我與你梅家姨娘從幼結拜。契勝同胞。每至人日。以此交贈。自他遠嫁吳中。死經十載。二十年來。此典曠絕。今日你復上我彩勝。不由我不覩物思人也。﹝皆淚介淨上﹞直途塞已久。曲徑通復遠。﹝內作犬吠介醜上﹞欲謁綺窗人。寧畏金鈴犬。﹝見介老旦﹞二位一向怎不來。﹝淨醜﹞怕老爺怪。﹝老旦﹞何妨。﹝淨﹞小姐想在此相伴奶奶。﹝老旦﹞他道今日人日。來上我彩勝。﹝醜﹞嗄。一二三四五六七。萬物生芽是今日。﹝淨﹞你看遠天歸雁拂雲飛。﹝跳介﹞近水遊魚迸冰出。果然人日。胥上彩勝。﹝醜﹞阿彌陀佛。正是這等。我們經典上說。只今見在爺娘。便是釋迦彌勒。若還供養得他。何用別作功徳。佛。孝順孝順。﹝淨﹞師伯好說。我也學得一个偈子。宣與小姐聽。﹝醜﹞起尊。﹝淨﹞爲人在世敬爹娘。﹝丑和佛介淨﹞忤逆空燒萬炷香。﹝丑和介淨﹞人無爹娘來養育。﹝丑和介淨﹞怎得身軀六尺長。﹝丑和介﹞

【前腔】﹝生上﹞山水動人淸興。何辭百里孤徵。居停有主遊裝整。好敎到處幽尋。

﹝外扮馬夫隨上﹞這裏是柳衙了。﹝生下馬介﹞我家小廝怎不見。﹝外﹞在後邊。﹝生﹞你就與我通報。說姑蘇梅公子拜謁奶奶。﹝外﹞有人麼。﹝小生上﹞是那个。﹝外﹞姑蘇梅公子拜謁奶奶。﹝小生﹞少待。﹝報介老旦對旦介﹞呀。這就是梅家姨娘之子。快請。﹝小生應介老旦﹞二位到小女房中待茶。﹝淨﹞師伯先請。我陪奶奶出去就來。﹝醜﹞起尊起尊。﹝旦小旦﹞檐前聞鵲喜。花外有人來。﹝下老旦迎生介﹞死別生離。銜悲積歲。玆見吾子。如見尊堂。﹝生﹞姨娘請上。待愚甥拜參。﹝老旦﹞來路辛苦。免拜罷。﹝生拜介﹞自別尊顏。屢更寒暑。積誠拜謁。特展懷私。﹝淨見介﹞雄鷄生蛋。公子公子。﹝生答介丑挑擔上﹞歲月幾更新。人煙原是舊。奶奶磕頭。﹝老旦﹞起來。院子。分付一面整酒。一面收拾園中。與相公安歇。﹝小生應引丑外攜擔下老旦﹞請坐。今年幾歲了。

【鎖南枝】﹝生﹞臨新歲。十八春。﹝老旦﹞曾入泮麼。﹝生﹞秋風已曾聞鹿鳴。﹝淨﹞元來發科了。可喜可喜。﹝老旦﹞何不去會試。﹝生﹞抱病滯江陰。陶情離鄕井。﹝老旦﹞旣有恙。出來耍耍到好。﹝生﹞山水興。素頗深。擬豪遊。待春盡。

﹝老旦﹞只是怠慢。﹝生﹞打攪。姨娘一向好麼。

【前腔】﹝老旦﹞蒙垂問。向頗寧。﹝生﹞有弟妹否。﹝老旦﹞伶仃一女初長成。﹝生﹞近聞姨夫髙擢。還在何處。﹝老旦﹞帶甲鎭南閩。新春始之任。﹝生﹞元來才去。姨娘怎不同行。隔關山。千里程。薄滄溟。畏烽警。

【前腔】﹝淨﹞我看梅相公年方妙。名已成。玉堂金馬應早登。俊雅更聰明。殷勤且恭敬。他是瀛洲客。閬苑人。縱安仁。恐難勝。

﹝淨﹞奶奶。師伯在內。老身進去。﹝老旦﹞請便。﹝淨﹞

相公偏陪了。拜辭堂上客。往見合中人。﹝下生﹞這位是何人。﹝老旦﹞何老娘。常在這裏走動的。﹝生﹞

嗄。﹝小生上﹞金樽浮玉液。綺席列珍羞。稟奶奶。酒席完備了。﹝老旦﹞梅相公請。

﹝老旦﹞堂前薄席陳。

愧乏海陸珍。

﹝生﹞曠歲一登歷。

迥然洗愁辛。

第五出友聚

﹝末上﹞一年明月打頭圓。此夜風光實可憐。院院燒燈如白日。暖香紅焰一時燃。自家非別。鄒府中一个院子是也。今夕上元佳節。適値吳下梅春元遠來。公子分付整設燈筵。邀彼聚樂。且喜早已完備。你看端的好燈市。﹝內應介﹞怎見得。﹝末﹞但見霞蒸日燦。電閃星垂。分明貝闕瑤臺。說甚蓬壺閬苑。照發蘭膏。滿室扶餘火玉。光搖蓮炬。盈眸洞穴明珠。窮人力翦就輕羅萬眼。似鬼工壘成弱骨千絲。珍珠燈。水晶燈。琉璃燈。蝦須燈。魚骨燈。方方圓圓。大大小小。總不下千餘盞。料絲屛。料條屛。雲母屛。夾紗屛。羊皮屛。髙髙矮矮。疊疊重重。少可有百來層。珠蓋參差畫梁間黯糝糝一似云生。寶纓連絡。華筵上脆冷冷乍疑雨下。菡萏城中。鳳吐龍銜。光焰焰由來不夜。篔簹洞裏。猿擎魚負。影熒熒果是常明。汨碌碌輕球滚地。盡道流星飛度。皎團團素縠懸枝。卻疑片月旋升。夜明簾。金光簟。掩映生輝。瑪瑙座。珊瑚檠。華彩增煊。鰲山幾疊。攢擁著紫葡萄。白楊梅。朱杮兒。許多夜色。火樹千株。放出那蜂趕梅。梨花炮。水澆蓮。無數奇花。九龍百響。賽月明衝霄犯斗。遊魚走鼠。水金蓮遶砌穿波。門兒外。嚷嚷憧憧。紛紛雜雜。擁不開的。半是那商燈謎狎客。廳事前。周周匝匝。擠擠挨挨。遣不去的。都是那看煙火遊人。正是錦裏開芳宴。蘭缸艷早年。縟彩遙分地。繁光遠綴天。道猶未了。賓客早到。

【阮郞歸】﹝淨上﹞胸藏星鬥气淩煙。寰中若敢先。三都一筆字堪懸。多知繼寫宣。

文章如錦气如虹。出眾風流自不同。酒徳有神多客頌。靑山明月不曾空。自家姓趙。名章。字成文。錢塘縣學生也。度若江河。眼空宇宙。科場𨿽屢北。志气終未頹。揣摩經史。不辭夜雨燈氈。放浪湖山。最愛春風桃杏。多聞多識。人人道我就是那博學張華。耽酒耽詩。自想起來還是个髙情李白。今夕表弟鄒元虛邀我相陪吳下梅君。不免走一遭。﹝末見報介﹞

【前腔】﹝小生上﹞故人情致寄湖天。遊韉久未援。喜逢良夜可盤桓。燒燈整玳筵。

﹝末稟見介淨﹞梅君怎不到。﹝小生﹞想卽至矣。﹝淨﹞老弟緣何與彼相識。﹝小生﹞梅君令嶽薛水部。乃家君契厚同年也。﹝末﹞梅相公到了。﹝小生淨起迎介﹞

【前腔】﹝生上﹞豪遊山水日西旋。江城接暝煙。彩樓簫鼓雜繁弦。華燈朗月天。

﹝見介拜介生﹞寵顧失趨迎。負罪良深。拜瞻不値悵徒殷。﹝小生﹞久慕芳聲形夢想。何幸遙臨。﹝淨﹞年少躡雲程。敬羨何勝。﹝小生﹞艸艸杯盤聊展敬。祈鑑微忱。請坐。﹝生﹞老先生髙姓。﹝淨﹞趙章。﹝小生﹞成文表兄也。﹝生﹞久仰久仰。﹝小生﹞快看酒來。

【光光乍】﹝醜上﹞巧趨承。善哄騙。屋裏臺無面。扇骨揩來光瀲灩。東家哺飯西家宴。

小子常伯醒是也。聞得鄒元虛張燈宴客。不免尋个話頭。做个陪客兒。﹝候介末﹞常先生在外。﹝小生﹞請進來。﹝眾見介醜﹞小弟所薦講學朋友。昨有書來說。有事未得過江特來回覆。﹝小生﹞多謝。﹝醜﹞吿退了。﹝小生﹞同坐一坐。﹝醜﹞小弟不該。也罷。常言道。見食不搶。到老不長。若固辭。似不流利了。叨擾了。﹝小生送席介丑私問介末﹞這是吳下梅春元。﹝醜驚揖介﹞有眼不識。失敬了。失敬了。﹝席完坐介﹞

【排歌】﹝生﹞燈月良宵。笙歌綺筵。蜃脂鳳蠟齊燃。彩雲零亂影翩躚。星斗依稀幾席前。﹝合﹞鰲山遶。火樹聯。金蓮玉鏡互爭姸。傳柑徧。卜蠒懸。芙蓉城闕宴羣僊。

【前腔】﹝小生﹞麗景佳賓。村醪野鮮。華堂小設燈筵。梅花香暖壓春寒。燈火千門樂上元。﹝合﹞歌交和。杯浪傳。人生幾見月初圓。﹝翦燈介﹞煤頻翦。香謾添。金吾無禁且畱連。

﹝丑﹞鄒兄。求梅公一令。﹝小生﹞正是。梅兄求教。﹝生﹞還是趙兄。﹝淨﹞豈敢。﹝生﹞占了。小弟要句詩帶个燈字。數著者飮一杯。﹝眾﹞願聞。﹝生﹞小弟說六街燈火半梅花。該鄒兄。﹝醜足恭介﹞才子才子。又應時。又有趣。又敬主人。妙妙。﹝生﹞如今趙兄請。﹝淨﹞共道春燈勝百花。送梅相公。﹝醜﹞欠好。不該飮。﹝淨﹞古詩。﹝醜﹞要說墻壁。﹝生﹞由來月明如白日。共道春燈勝百花。﹝丑﹞眞才子。無書不讀的。﹝末送酒介醜﹞八分杯。八分杯。﹝淨﹞如今該老弟了。﹝小生﹞弟說金燈佛火百輪張。常先生請。﹝丑速飮介小生﹞如今該常先生了。﹝丑拍手頓足介﹞妙妙妙。小弟有一絕好的。該鄒兄與梅公飮。﹝淨﹞只要一字。﹝醜﹞字兒數著鄒兄。意兒贊著梅公。﹝淨﹞且說來。﹝醜﹞小弟說个一舉首登龍虎榜。登字數著鄒兄。意兒卻不贊著梅公。﹝淨﹞只怕燈邊還少火。﹝醜﹞罰一杯。罰一杯。﹝小生﹞我們不該。﹝醜﹞旣來則安。﹝生﹞這等趙相公也一杯。﹝末送淨酒介眾飮介淨不飮起步介﹞

【前腔】﹝淨﹞風月陶情。琴樽聚歡。﹝拂燈介﹞可惡那火蛾兒。無端抵死趨炎。﹝醜扯介﹞不要閒管。且干了這杯。﹝淨拂袖速飮介﹞汪洋衿度海同寬。巵酒何須鼠輩言。﹝醜﹞我是鼠輩。﹝淨起看介﹞好燈好燈。﹝合﹞鰲山遶。火樹聯。金蓮玉鏡互爭姸。傳柑徧。卜蠒懸。芙蓉城闕宴羣僊。

﹝丑暗打生臂介﹞這人要使酒了。去罷。﹝生﹞客已罵座。我其絕裾。﹝潛下末﹞梅相公去了。﹝小生﹞怎去了。﹝醜﹞待我送。待我送。﹝淨﹞咳。雪水煮豆腐。好不冷淡。﹝醜﹞你便怎麼。要打便打了你。﹝小生攔介﹞不要動气。

【前腔】﹝醜指淨介﹞你妄自矜誇。尢人尙謙。常把莊子自比。竟不道莊生也說人間。﹝淨笑介﹞莊子人間世教你勢利。﹝醜﹞我勢利。我勢利。打這狗牛。﹝打介﹞打攤黃鶴不須拳。﹝小生攔介丑空踢介﹞鸚鵡洲消一腳穿。﹝醜倒介淨﹞這廝醉了。且去。明日與他講。﹝小生﹞正是正是。﹝淨﹞多謝了。﹝小生﹞有慢有慢。﹝淨下醜﹞趙章。趙章。﹝小生﹞去了。﹝醜﹞他怕我。去了。且饒他。鄒兄喫酒。﹝小生﹞請酒。﹝醜飮介合﹞歌交和杯浪傳。﹝小生﹞好月好月。﹝丑﹞人生幾見月初圓。﹝丑吐介小生﹞他醉了。我自進去。當直的。快扶他回罷。﹝下末扶醜醜掙胡唱介﹞煤頻翦。香謾添。﹝末﹞常先生去罷。﹝醜掙唱介﹞金吾無禁且畱連﹝醉語介﹞明日拜梅相公。﹝扶下﹞

第六出遺箋

【生查子】﹝旦上﹞日永繡工餘。月滿銀光瑩。﹝小旦上﹞燈火暖烘春。﹝淨上﹞夜禁應須縱。

﹝旦﹞玉作芙蓉院院明。博山香度小崢嶸。﹝小旦﹞寶坊月皎龍燈淡紫府風微鶴焰平。小姐。燈市裏看燈去。﹝旦﹞亂道。﹝淨﹞呀。鄕裏人都說。兒郞種麥荷鋤倦。偸閒且向城中看。小姐怎說亂道。﹝旦﹞這是兒郞話。女子家豈可出遊街市。﹝淨﹞這等門前去看一看。﹝小旦﹞門前有甚好。﹝淨﹞好麼。千門月映。九陌燈攢。行歌可聽。遊妓堪觀。岹峣的是峯嶺。靑翠的是林巒。也有騎鯨李白。也有泛渚張騫。老兒燈連連拜揖馬兒燈飛走團團。還有那獅蠻滚戲。鬼判相摶。承竿走馬。躍劍跳丸。數不盡繁華種種。說不出奇異般般。小姐。你道這時候呵。誰家見月能閒坐。何處聞燈不去看。﹝小旦﹞何處聞燈不看來。﹝淨﹞呸。未曾去看。怎說看來。﹝旦顧小旦介﹞不要理他。自去取卷書來。﹝小旦取介﹞是侯鯖錄。﹝旦看介﹞是鶯鶯傳。拿去換一帙來。﹝小旦換介﹞這是金石錄。﹝旦﹞這到不曾翫。﹝看介﹞你看趙明誠與李易安。夫妻雅好文墨。收貯琴書古翫。每日煮茶共賞。可謂天倫至樂。欣羨欣羨。﹝掩書嘆介淨﹞小姐只管看書。如今心焦起來。花園裏看看梅花何如。﹝旦﹞有客。怎好去。﹝小旦﹞奴家適在奶奶處。聞說梅公子今夜那家看燈。想不在也。﹝旦﹞敢不眞。靑娥去打探一回來。﹝淨﹞嗄。忙將金鎖掣。報道玉人來。﹝下旦起介﹞不覺月又這等髙了。

【一江風】﹝旦﹞月當空。馥馥香風度。翠袖春寒重。﹝嘆介小旦﹞小姐。你爲何攢著眉兒長嘆起來。﹝旦﹞惹閒愁難掩雙眉。﹝小旦﹞小姐釵兒歪了。﹝旦﹞我也懶整釵頭鳳。﹝小旦﹞有何心事。試說何妨。﹝旦﹞四幷苦難逢。四幷苦難逢。紅顏多困窮。又須知世短渾如夢。

你暫且捲起簾兒。﹝小旦捲介﹞

【前腔】﹝小旦﹞起簾櫳。月朗風淸夜。一刻千金重。勸娘行對景逍遙。放下愁千種。你玉食錦香叢。玉食錦香叢。榮華誰復同。又須知瑣瑣成何用。

﹝旦﹞我適來偶成一詩。可取紙筆。寫與你看。﹝小旦取介﹞紙在此。﹝旦﹞這是幅錦箋。﹝小旦﹞敢問此箋何以錦名。﹝旦﹞錦城薛濤遺制也。﹝小旦﹞元來如此。﹝旦寫介念介﹞林圃月華新。花香暗襲人。曲闌閒徙倚。幾度自傷神。﹝小旦﹞佳句佳句。﹝旦﹞靑娥來了。且袖著。﹝小旦袖介淨上﹞花須連夜發。莫待曉風吹。小姐。梅公子不在。快去快去。﹝旦起介﹞靑娥。你先走。﹝淨﹞我開道。芳春姐。你好扶著小姐。﹝攜介﹞

【懶畫眉】﹝旦﹞相攜俏俏出閨中。﹝淨﹞玉照堂去。香雪亭去。﹝旦﹞屈曲花岐院院通。你看暗香疎影月溶溶。﹝小旦﹞小姐。那派都是綠萼梅。﹝旦﹞幾堆碧雪瑤華瑩。﹝小旦﹞這兩枝楊妃梅。﹝旦﹞半醉楊妃臉暈濃。

﹝淨﹞阿姐。這叫同心梅。

【前腔】﹝小旦看介﹞奇花端的兩心同。﹝淨﹞這是鴛鴦梅。﹝小旦﹞巧學鶼鶼翅影重。﹝旦﹞這是照水梅。﹝小旦﹞低回鑑水暗矜容。﹝淨﹞這是檀香梅。﹝小旦﹞檀心脈脈春偸送。行到此處呵。好一似水月孤山冷艷濃。

﹝生暗上﹞眼看人盡醉。卻笑獨爲醒。小生適在鄒元虛家赴宴。不意坐逢俗客。逃席而回。你看好明月。好明月。﹝旦﹞呀。早又有落梅了。

【前腔】﹝淨﹞玉鈿零亂笛聲中。﹝拂旦衣介﹞輕點春衫破淺紅。小姐插一枝兒。﹝插介﹞淡妝聊擬壽陽宮。淸標婉入羅浮夢。便鐵石心腸興自濃。

【前腔】﹝生﹞呀。嬌音婉轉隔芳叢。我且隔著花屛覷他一覷。﹝拂花介﹞覷處偏憎花影重。好似盈盈出水兩芙蓉。臨風不覺天香動。﹝闖介﹞頓惹春情似酒濃。

﹝淨﹞不要來。有人在此。﹝旦﹞打那廂去罷。徑須愁出入。不解辧西東。﹝下遺箋介生﹞他從屛後去了。你看香芬遶徑。風韻穿花。好縈系人也。﹝醜上﹞只在此城中。人多不知處。小人接大爺不著。只道在那裏看燈。原來回了。如何還不睡。﹝生﹞你聽我道。

【前腔】﹝生﹞偶從月下暢幽衷。何意僊姝驀地逢。﹝醜﹞有些意兒麼。﹝生﹞芳屛似隔九疑峯。﹝丑﹞幾時去了。﹝生﹞霎時斷卻陽臺夢。只落得香徑空迷夕霧濃。

﹝丑﹞生得何如。畱他看一看到好。

﹝生﹞腰如細柳臉如蓮。

艷粉紅脂映寶鈿。

﹝醜﹞盡道滿城無國色。

不知朱戶鎖嬋娟。

第七出尋箋

﹝小旦上﹞春色惱人眠不得。闌干獨倚消閒寂。依稀玉漏出花來。﹝內打更介小旦﹞報道三更已將及。呀。箋兒如何不見。想遺在外廂了。此時不尋。倘被人拾去。如何回覆小姐。不免喚靑娥同去尋了回來。且住。若說箋兒。他怎肯去。只說掉了珠串便了。靑娥。靑娥。﹝淨內應介﹞我要睡。﹝小旦﹞小姐叫快起來。﹝淨上﹞來了。來了。﹝小旦﹞哄你。是我叫。﹝淨走回小旦扯介﹞好妹子。適來掉了珠串。央你同去尋一尋。﹝淨﹞明早罷。﹝小旦﹞明早卻不被人拾去。﹝淨﹞這等。點著燈去。﹝小旦點燈介﹞

【縷縷金】﹝合﹞循闌檻。啟重門。徐徐還悄悄。慢挨尋。月白蘆花隱。鶯藏柳蔭。明珠何事暗投人。一路無形影。

﹝淨﹞一路不見。想掉在園中了。﹝小旦﹞此時人靜正好去。﹝淨﹞去去去。﹝行介小旦﹞呀。園門鎖的。怎麼好。﹝淨﹞是你娘舅管。怕他。﹝小旦﹞怕他睡了。﹝淨﹞待我叫他起來。﹝髙叫介﹞張老官。張老官。﹝內應介﹞要怎麼。﹝淨﹞要園裏去。﹝內﹞方才鎖的。卻不好開。﹝淨﹞休惱。是令甥女要去。﹝小旦﹞舅舅。我要去。﹝外上﹞待我來。賤夫美一睡。城上攺更籌。﹝見介﹞兒。你到園裏做甚。﹝小旦﹞掉了珠串。要去尋。﹝外﹞哈。女子家不務鍼指女工。慣要看花踏月。如今珠串都沒了。此時更深路黑。那裏去尋。且自回去。待我明日尋來還你。﹝小旦背介﹞不是珠串。教他怎尋。只得實吿罷。﹝轉身低云﹞舅舅。不敢相瞞。其實不是珠串。是幅箋兒。﹝淨聽介﹞呸。我只道珠串。到是甚麼紙頭。﹝外﹞便是紙頭。尋他做甚。﹝小旦﹞有用的。﹝淨﹞這麼。是那个與你的情書了。﹝小旦打介淨﹞園公。你可安置。我自回去也。﹝外﹞正是。正是。閉門不管窗前月。分付梅花自主張。﹝並下小旦﹞他們去了。我也只得回罷。

【前腔】忙歸去。路窈冥。孤形隨隻影。戰兢兢。一紙閒愁恨。應沈花徑。怕成紅葉惹多情。就枕如何寢。

滿紙春愁墨未漧。

落花流水杳然去。

手拈裙帶獨徘徊。

重門深鎖無尋處。

第八出婆姦

【卜算子】﹝生上﹞入眼頓燻心。攪夢還驚寢。煙霞泉石舊胸襟。一夜沾脂粉。

渾疑夢裏逢。遙遙不相識。幽徑還獨尋。綠苔見行迹。小生夜來一見嬌娃。不覺神魂飄漾。坐臥無聊。已喜天明。不免循彼遊蹤。寄我神想。﹝步介﹞這是幅錦箋。﹝拾看介﹞呀。原來是首閨情。定是那人所遺也。﹝嘆介﹞徒有錦箋傳雅抱。恨無紅葉報相思。

【普天樂】步香階。嘆蒼苔空有蓮蹤印。霧駕雲駢憑誰問。這詞箋寫盡芳心。轉敎惹恨消魂。怪只怪屛陰月影。胡遮了花光玉潤。難詳認。怎能得相傍相親。謾把嬌姿細審。那時方愜我一點幽情。

呀。甚麼人來了。

【普賢歌】﹝淨上﹞終朝東走與西奔。塵滿裙裾汗滿裩。一套假殷勤。相逢盡故人。要近錢財須喫緊。

老身何老娘便是。那日偶見梅春元。看他性格風流。定然畱戀花柳。規模闊拓。決肯撒漫錢財。端的是店裏貨。兩日多事。未去看得他。今日少暇。去走一遭。轉灣抹角。此間已是。有人麼。﹝外上﹞客來深苑中。犬吠芳林下。老娘何來。﹝淨﹞特拜梅相公。﹝外﹞相公在這廂。﹝引見介淨﹞窮忙拜遲。﹝生﹞有勞。請坐。﹝淨﹞相公。兩日何處遊耍。

【剗鍬兒】﹝生﹞孤山閒探梅花信。﹝淨﹞春事如何。﹝生﹞六橋已見柳條靑。﹝淨﹞山水如何。﹝生﹞湖波淨如鏡。峯圍翠屛。﹝淨﹞有遊賞的麼。﹝生﹞野衲遊人。水濱林徑。樵父漁翁。賡歌相應。

﹝淨﹞相公。此時還未好。

【前腔】﹝淨﹞湖山二月春如錦。杏花風揚酒旗輕。王孫騁金鐙。香塵蔽云。這不打緊。還有雀舫漁舲。多妝紅粉。玉管銀箏。繁華相競。

﹝生﹞元來如此。請問老娘。宅上作何生理。﹝淨﹞小兒撐个湖船。老身說頭親事。賣些生活。﹝生﹞如此。小生買妾時。定用相瀆了。﹝淨﹞當得當得。只怕相公不要一百。﹝出帖介﹞這眾安橋馮家的。十六歲了。這褚家堂郞家的。到有十八歲。這三橋址傅家的。也只得十六歲。﹝生﹞到有許多。還問老娘。所賣是珠翠。是寶玉。﹝淨﹞都賣些。﹝生﹞老娘旣善爲媒。又能賣寶。則爲蜂媒蝶使。以圖金屋玉人。無難矣。﹝淨搖手介﹞這不會。這不會。老身專只一味老實。見重於諸宅。若做這樣事。還有人相敬。快不要說。快不要說。吿退了。﹝生﹞待茶。﹝淨﹞又叨茶。﹝復坐介生﹞園公取兩杯茶來。﹝外應下淨望介﹞相公好不謹飭。常言道。六耳不同謀。三人口一尺。園公在此。只管直說。﹝生﹞取笑。原沒甚麼。﹝淨﹞這風流事何妨。相公。不瞞你說。我乃風月慣家。做媒賣寶皆假糊兒也。倘有髙情。當得效力。當得效力。﹝外攜茶上﹞澗底松聲初罷響。水邊雲气乍移來。茶在此。﹝淨﹞起動你自去。﹝生﹞園公自去罷。﹝外應下淨﹞相公快說。省得又有人來。﹝生﹞眞沒有。﹝淨﹞莫非疑我不能幹。不是老身誇口。若經我手呵。﹝西江月﹞謾說文君私奔。休誇紅拂宵通。點籌帝子也胡塗。愁甚墻髙賈午。犀炬能招龍女。云梯可下嫦娥。若教南海一經過。哄得觀音隨我。﹝生﹞妙哉。妙哉。小生非有他瀆。昨因赴宴夜歸。花徑偶逢二美。不但丰姿冶艷。且有詞箋下遺。以是不能忘情。﹝淨﹞相公你不知。這是本宅小姐。侍兒芳春。﹝生﹞如此。失言了。﹝淨﹞認了眞。冷水也沒得吞。相公曉得那雞鳴南山麼。﹝生﹞這是齊襄淫乎其妹。怎不曉得。﹝淨﹞卻元來。況令堂與奶奶不過相交姊妹。佳人難得。請毋自疑。﹝生﹞多謝了。

【四邊靜】﹝生﹞月中人去花階冷。錦字空牽恨。夢遶武陵春。桃源嘆迷徑。﹝合﹞巫陽云隱。藍橋水浸。何幸遇昆侖。蜂媒相好倩。

【前腔】﹝淨﹞銀河遠隔無蹊徑。牛郞好孤另。管取鵲橋成。鴛鴦兩相並。﹝合﹞那時節羅幃春穩。繡衾香噴。相公。你莫忘魏無知。揮金好相贈。

﹝生﹞得賜周全。自當銜結。但恐無由會晤。莫效殷勤。﹝淨﹞要見何難。包得停當便了。﹝生﹞願聞其旨。﹝淨﹞不要忙。且把个扇兒寫著那詞。待我尋便。引相公進去。假做忘了。竟自出來。看他怎麼。便好行事也。﹝生﹞有見有見。﹝淨﹞相公。你還未曾細看哩。

﹝淨﹞娥娥紅粉妝。

馥馥秋蘭芳。

﹝生﹞願得展嬿婉。

千載不敢忘。

第九出初晤

【霜天曉角】﹝老旦上﹞東風送暖。碧艸閒階滿。惆悵良人去遠。眼前花事空姸。

鶯燕芳菲節。其如離別何。弱女本非男。慰情良勝無。相公出去。止我母子在家。女兒素耽幽寂。另處一室。兩日因有義妹之子遠來。與他盤桓起了。竟不知孩兒若何。今日得暇。且去看他一看。開門開門。

【前腔】﹝旦上﹞幽棲小院。春暖花爭艷。﹝小旦上﹞笑殺遊蜂舞燕。無端入幙穿簾。

﹝小旦﹞奶奶來了。﹝見介老旦﹞兒兩日在此做甚麼。﹝旦﹞做此鍼指。﹝老旦﹞好好。

【翫仙燈】﹝淨上﹞金屋隱嬋娟。﹝生上﹞苦相思無由繾綣。

﹝淨﹞梅相公。且喜奶奶正在小姐房中。我和你就到那廂。我先進去。你且站著。我不出來。便叫我一聲。自有處也。﹝生應暫下淨入見介﹞奶奶。老爺有書回麼。

【桂枝香】﹝老旦﹞江山遙遠。杳無魚雁。﹝淨﹞一路平安便好。﹝老旦﹞知他安否何如。使我晨昏牽念。﹝淨﹞老爺去做官。記掛怎麼。﹝老旦﹞嘆蝸角虛名。嘆蝸角虛名。令人迷戀。驅馳蹇蹇。﹝淨﹞老爺一定也想家裏。﹝老旦﹞兩情懸。﹝淨﹞去有半月了。﹝老旦﹞屈指兼旬矣﹝淨﹞想到任了。﹝老旦﹞還應已上官。

﹝生上叫介淨﹞呸。忘記了。﹝老旦﹞爲何。﹝淨﹞梅相公聞小姐書室精雅。幸値奶奶又在。要求一看。我教他站著。待我進稟。誰想竟說起老爺事情。教他候久了。﹝老旦﹞快請進來。﹝旦﹞不穩便。﹝淨﹞世誼姊妹。有甚不便。﹝淨引生入見介老旦﹞這就是妹子。兒拜了哥哥。﹝生旦見介老旦﹞別時兩童稚。及此俱成人。﹝生﹞天長音信斷。仰望無由親。﹝淨﹞梅相公。這書室何如。﹝生﹞精雅得緊。﹝淨﹞請細看一看。﹝生起看介﹞

【前腔】﹝生﹞珠簾不捲。羅帳輕褰。迎風一帶蘭芬。弄日幾窠香篆。更花枝遶前。更花枝遶前。錦屛湘簟。瑤琴綃綣總堪憐。恍入天臺境。如逢玉洞僊。

﹝淨﹞小姐還有許多骨董。相公不曾見哩。﹝生﹞願借一觀。﹝旦﹞沒有。﹝老旦﹞胡亂拿幾件與哥哥看。﹝旦﹞芳春取幾件來。﹝小旦應下取上﹞縹囊披錦繡。翠袖舞瓊琚。

【前腔】﹝旦﹞愧無奇翫。何勝淸鑑。兩般商鼎周彜。幾帙秦碑漢篆。這玻璃茗甌這玻璃茗甌。銀潢玉硯。朱文金鑑意堪觀。逸少書修禊。王維畫輞川。

﹝醜持帖上﹞門有車馬客。駕言發故鄕。稟相公。有客相訪。﹝生﹞回覆他去也罷。﹝丑應下生放扇展帖介﹞暫且吿別。再當求覽。﹝旦﹞多慢了。﹝老旦﹞我也出去。老娘謾坐。﹝淨﹞請便請便。﹝老旦﹞匆匆相見又相離。﹝淨﹞霧閣云窗豈易窺。﹝生﹞只此神仙對瓊圃。何須轍迹向瑤池。﹝老旦生下小旦持扇介﹞這扇梅相公的。到忘了。﹝旦看扇介﹞好異好異。﹝小旦看扇做不語介淨﹞阿妹。爲何你也呆了。借我看一看。﹝看介﹞人物精制。東西都這般精制。

【大迓鼓】﹝淨﹞翩翩美少年。衣冠濟楚。性格幽閒。不要說甚麼。你只看他雙瞳翦水迎人灩。風流萬種笑談間。何物嬌娃。三生有緣。

﹝淨﹞老身吿退了。坐久談深。庭花影轉。﹝下旦﹞事不關心。關心者亂。如何這詩到在他的扇上。﹝小旦﹞那晚袖著出遊。遺失之後。想他拾得。就寫在扇上。﹝旦﹞說得好太平話兒。

【前腔】﹝旦﹞春愁滿錦箋。恁何閒覷。棄擲花前。無情頓惹多情眷。試看彩筆寫輕紈。浪語那禁。思之汗沾。

【前腔】﹝小旦﹞何云敢棄捐。那晚呵。重門閉月。欲覓難前。無端翰墨空濡染﹝笑介﹞笑伊知是阿誰箋。小姐不要忙。管效相如。完璧早旋。

﹝旦﹞你就說如何得還。﹝小旦﹞梅公子每常出去。悉把廂房匙鑰付我舅舅收執。明日瞷他出去。待我竟自開入。搜取回來。卻不是好。﹝旦﹞怕不能如此。﹝長嘆介小旦﹞爲何煩惱。﹝旦不答介小旦﹞曉得了。

﹝小旦﹞只因幽恨在新詩。

綠慘雙蛾不自持。

﹝旦﹞無限春愁莫相問

此情惟有落花知。

第十出傳私

【賀聖朝】﹝生上﹞柳梢無柰啼鴉驚殘好夢難摭蘭房回首若天涯。客邸倍添嗟。

何殊鏡裏人。相見不相親。願作梁間燕。無由變此身。小生初見小姐未眞。意圖熟睹片時。少慰懷想。誰知一經近覷。頓惹相思。欲待尋消問息。那得實信眞情。妄想送暖偸寒。誰與我傳書寄簡。好似和鍼吞卻綫。系人腸肚刺人心。我想小姐呵。

【好姐姐】芳姿如玉似花。卻朱粉天然妖冶。低眉斂袵。羞怯更堪佳。心牽掛。夢魂通昔藍橋下。煙水茫茫萬里賒。

﹝醜上﹞報報。鄒相公拉訪趙相公。﹝生﹞把門兒鎖著。寄匙鑰與園公了。隨我來。﹝醜﹞理會得。﹝同下﹞

【行香子】﹝小旦上﹞俏步庭街。怕損苔花。笑重門扃鎖空加。簾前惟有鳥雀喳喳。啟蕓窗。翻蠹簡。謾挨查。

今日幸値梅公子出去。且與舅舅取得匙鑰。不免開門進去。尋取詞箋則个。﹝開介﹞只此一室。與他住著。便覺淸趣了多少。

【好姐姐】書齋香籠碧紗。伴幾榻淸琴古畫。膽瓶春水。一枝梅正佳。﹝揭帳介﹞這是他臥所了。眞幽雅。羅幃香暖春無價。只怕你鴛枕人孤愁轉加。

試在他書帙中尋一尋。﹝翻書介﹞且喜在這裏了。後邊寫著甚麼。﹝念介﹞字潤句淸新。幽懷信可人。花前偶相値。無柰日勞神。元來是和韻。怎好還小姐。罷罷。我自藏著。免得播揚便了。﹝生上﹞相過不相値。興盡且歸來。呀。山館無人在。重門何事開。﹝見介小旦欲下介﹞

【玉胞肚】﹝生﹞堪驚堪訝。﹝小旦施禮生答介﹞這相逢醒耶夢耶。﹝小旦背介生近介﹞小姐在那裏。﹝小旦背答介﹞在繡房中。﹝生﹞悵姮娥深鎖蟾宮。喜菁女密降香車。﹝小旦﹞相公讓一讓。﹝生﹞怎就要去。﹝愈近介﹞須憐聚散似摶沙。不飮空歸花也嗟。

﹝生摟介小旦推介﹞有人來。不要這等。﹝生﹞此地有甚人來。﹝小旦﹞隔墻須有耳。窗外豈無人。

【前腔】﹝小旦﹞屬垣非假。﹝生復摟介小旦掙脫整鬢介﹞莫胡纏釵橫鬢斜。﹝生﹞姐姐你韞玉須沽。我捐珠奚惜。得垂靑盻。願共白頭。﹝小旦﹞說那裏話。賤妾呵。居綠衣紫綬難齊。相公。你近靑蠅白璧須瑕。﹝生執小旦衣跪介﹞僕若介此。天神鑑之。﹝小旦跪介﹞君果鐘情。妾當畱意。須圖機密。以俟天緣。﹝生﹞只怕後會難逢。﹝放手同起小旦附耳介﹞有緣千里會無差。﹝生﹞我其枯魚也。﹝小旦﹞早發還知易萎花。

﹝生﹞旣荷重諾。何敢遽彊。更有請問。願求暫停。﹝小旦﹞奧室私語。人來不雅。有話到外廂來。﹝同走介小旦﹞有何見諭。﹝生笑揖介﹞

【前腔】﹝生﹞望卿陶冶。﹝小旦﹞有何使令。﹝生﹞覬偸攀梁園艷葩。﹝小旦﹞莫非意及小姐乎。相公何興此念。﹝生﹞端爲他月徑丰神。又找个繡窗淸話。閃得我夢爲蝴蝶也尋花。靑鳥難逢祇自嗟。

【前腔】﹝小旦笑介﹞須敎口啞。我娘行玉瑩鮮瑕。﹝生﹞他有閨詞。我曾見來。﹝小旦﹞這是感孟光獲配梁鴻。匪文君覬奔司馬。﹝生﹞我聞小姐惜花愛月。恐非無情者。﹝小旦﹞春花秋月興𨿽佳。暮雨朝雲怎惹他。

﹝內作犬聲介小旦﹞人來了。我去也。

﹝小旦﹞與子結綢繆。

恩愛兩不疑。

﹝生﹞佳期悵何許。

日夕歡相持。

第十一出詒婚

【一翦梅】﹝旦上﹞紅窗翠幙曉徐開。日映妝臺。春滿妝臺。﹝小旦上﹞蛾眉淡掃鬢初裁。花壓瓊釵。香遶瓊釵。

﹝旦﹞芳春。今日奶奶往庵中佛會。我和你到門首一送。﹝小旦﹞轎已到。將次起身。請就行。﹝同行介小生急上﹞稟小姐。奶奶行了。﹝旦﹞嗄。﹝小旦﹞雲從送夫人。不作從容住。﹝旦﹞你看久矣不行遊。門前風景異。﹝小旦﹞便是。﹝旦﹞對門這房子幾時造的。﹝小旦﹞方才。﹝旦﹞那廂的酒肆。前日不曾有。﹝小旦﹞新搬來的。﹝內唱介﹞一年春去又是一年秋。哩哩蓮花。哩哩蓮花。春去秋來幾時休。哈哈一麼蓮花。少年兒郞看看老。哩哩蓮花。哩哩蓮花。紅粉佳人白了頭。哈哈一麼蓮花。﹝旦﹞那裏打蓮花的叫他來。﹝小旦﹞門上叫那打蓮花的來。﹝內叫介淨丑應上淨﹞蓮花才出口。白米要一斗。﹝醜﹞老兒仔細些。裏頭怕有狗。奶奶。打蓮花麼。﹝小旦﹞要打。你曉得甚麼。﹝淨﹞三貞九烈。二十四孝。十二月花名。﹝醜﹞還有新編好姻緣惡姻緣。﹝旦﹞就把新編的唱一唱。﹝淨醜﹞嗄。

【蓮花落】﹝合﹞一年過了一年挨。﹝介﹞日月如梭人老來。﹝介﹞人生在世不幹得些快活事。﹝介﹞一旦無常空自哀。﹝介﹞人生在世只有何事最快活。﹝介﹞只有夫妻相得好開懷。﹝介﹞聰明小姐嫁得文才士。﹝介﹞婦隨夫唱勝秦臺。﹝介﹞賞花酌酒都是尋常事。﹝介﹞詠月吟風實快哉。﹝介﹞盡日歡娛直到晚。﹝介﹞閨門裏向有蓬萊。﹝介﹞多少嬌娘喫子爹娘賺。﹝介﹞嫁了村牛及俗胎。﹝介﹞不要琴書不要畫。﹝介﹞雙陸圍棋盡撇開。﹝介﹞日圖三餐夜一宿。﹝介﹞枕邊鼻息似轟雷。﹝介﹞走到人前如木佛。﹝介﹞開得牙關臭殺來。﹝介﹞這樣村牛撞著子。﹝介﹞一世爲人好苦哉。

﹝介旦﹞叫人打發他罷。﹝小旦分付小生打發介淨﹞常捨常用。﹝醜﹞長福消災。﹝下旦﹞適才所唱。句句眞的。

【啄木兒】﹝旦﹞我聽伊言。心暗摧。屈指桃夭幾个宜。回文錦半世含嗟斷腸吟到老成悲。蘇臺月伴西施醉。玉關艸濕明妃淚。淑女堪求君子誰。

【前腔】﹝小旦﹞無稽語。莫浪悲。春到芳菲應滿枝。幾曾見燻艸齊蕕。那里是鳳鳥隨雞。阿嬌金屋元相配。太眞玉鏡寧無對。又不道紫管雙雙跨鳳吹。

﹝淨上﹞任智情難察。投機事可諧。我爲梅公子百計鉆研。爭柰柳小姐片言難入。昨聞芳春有言。小姐不是卓文君。頗慕孟徳耀。得此心話。已知底蘊。不免將機就機。只說梅郞尙未有親。哄他一哄。看他如何。﹝見介旦﹞老娘何來﹝淨﹞繆平章宅上央我見令表兄。﹝旦﹞爲甚麼。

【三段子】﹝淨﹞爲只爲才郞世稀。逞南圖翩翩遠期。平章見奇。選東牀孳孳在伊。且好一位小姐。娉婷冶麗堪娛意。又好妝奩。繁華侈富眞無比。這不打緊。更有金釵十二隨。

【前腔】﹝旦﹞郞年幾許。﹝淨﹞十八歲子。﹝旦﹞卻緣何家室未宜。﹝淨﹞想他父母早亡。志專科第。以此羈遲。﹝旦﹞娘居那區。﹝淨﹞在關上。﹝旦﹞又何由聲聞遠馳。﹝淨﹞這們一位官人。那一處不聞。﹝旦﹞獨孤偉器眞佳壻。蹇修善合非虛譽。﹝小旦﹞小姐。端的好頭親事。﹝旦附小旦低唱介﹞這是夙世姻緣怎羨伊。

老娘。你也興頭了。﹝淨﹞小姐。我沒造化。﹝旦﹞卻怎麼。

【歸朝歡】﹝淨﹞喬才的。喬才的。抵死執迷。﹝旦﹞難道不允。﹝淨﹞盡唇舌何曾允兪。﹝旦﹞爲何。﹝淨近旦低唱介﹞他說道。他說道。丰神才致。須索要悉與娘齊。﹝笑介﹞好笑他溝貍妄想天鵝味。又不道麻姑豈爪京兒背。正是春夢胡遮枉自迷。

﹝內叫云﹞何老娘。有人尋你。﹝淨﹞繆家人了。小姐。我去。過日與你細講。應接無閒暇。徘徊似躑躅。﹝下旦﹞芳春。元來梅家哥哥還不曾有親。﹝小旦﹞便是。小姐。奴有一言。

【前腔】久欲啟。久欲啟。恐招罪笞。﹝旦﹞有話試說。﹝小旦﹞那梅公子呵。向娘行十分畱意。﹝旦﹞那有這話。﹝小旦﹞錦箋上。錦箋上。和就春詞。﹝取囊出箋﹞試閱取方知就裏。﹝旦看箋擲介﹞狂生。狂生。我豈賈午崔鶯乎。﹝小旦拾介﹞小姐悞矣。不記乞兒所唱乎。梅公子正孤飛未獲和鳴侶。小姐。你一枝早擇棲遲地。﹝旦﹞難道他肯贅異鄕。﹝小旦﹞達士寧同丘首愚。

﹝旦﹞拿來。﹝小旦送箋介旦復看介﹞

【尾聲】﹝旦﹞卻愁不屑桓玄贅。羞殺空將宋玉窺。﹝袖箋介﹞翹首東風付嘆吁

﹝小旦﹞遙想風流第一人。

賈生才調更無論。

﹝旦﹞多情卻被無情惱

搖蕩春心似夢魂。

第十二出醉春

【山歌】﹝醜上﹞外六橋了裏六橋。千株楊柳萬株桃。湖船盡擺子遊春酒。客人半載子女多嬌。女多嬌了女多嬌。湖南湖北任逍遙。看看大佛頭个眉眼。摸摸長耳相个皮毛。弗管敲壞子林和靖家梅子。囉惜攀折子蘇小小大花稍。葛僊翁煉丹井儕來弔弔。錢鏐王洗卵池也去撩撩。嶽王墳前打打秦檜。金鼓洞口訪訪牛臯。尋新茶直上龍井。要好水更到虎跑。幾十處伽藍座座參到。五百尊羅漢个个數髙。柳洲亭。放鶴亭。湖心亭。冷泉亭。可惜造做子幾處。六和塔。雷峯塔。保叔塔。靈鷲塔。恨弗得磕做子一陶。化星紙錠。拜拜先壠。番个攢盒。穿穿斷橋。賣酒个以介幫襯。才捉子魴魮魚煎燥。求討个恰介弄巧。只把漁鼓簡輕敲。喫得个老人家个个莽莽撞撞。引得个阿媽們越越妖妖嬈嬈。正叫暖風燻得遊人醉。拿子金銀河上拋。

自家何老娘的兒子小何便是。撐只湖船爲活。老娘蒙柳衙擡舉。每到春半。做个西湖主人。請他宅眷。今日又當設酒。不免在此整頓則个。﹝淨上﹞湖光山色兩淸奇。況是梨花酒熟時。整頓蘭舟載春去。莫教鷗鷺笑來遲。兒。酒完了。﹝醜﹞完了。只是太盛了。﹝淨﹞你不曉得。梅公子心愛柳小姐。求我撮合。代我鋪設。慷他人之慨。便盛了些。﹝醜﹞娘。酒便設。只怕奶奶來礙眼。﹝淨﹞不妨。但要你幫我一幫。﹝醜﹞用得我著。﹝淨﹞聽我道。𨿽云礙眼。自有機心。假饒鬥艸。我助尋芳。片片暗投公子。若使催花。你須司鼓。聲聲扣打夫人。夫人未醉。頻把巨觥上壽。小姐倦飮。忙將苦茗解酲。醉的醉。醒的醒。一任行事。綽的綽。覷的覷。怕不關情。兒。你若助娘成得這樁美事。明日領你城隍山上打丁。﹝丑喜打觔斗介淨﹞起來。客到了。

【掛眞兒】﹝老旦上﹞湖上春光晴更好。近西郊遊人蟻遶。﹝旦上﹞柳拂香車。花侵繡襖。﹝小旦上﹞報道蘭舟已到。

﹝見介醜磕頭介淨﹞梅公子也來了。

【七娘子】﹝生上下馬介﹞整衣離玉轡。僊舟繾綣多嬌。

﹝春光好﹞﹝老旦﹞蘋葉軟。杏花明。畫船輕。﹝淨﹞雙浴鴛鴦出綠汀。棹歌聲。﹝旦﹞春水無風無浪。﹝小旦﹞春天半雨半晴。﹝生背介﹞紅粉相隨南浦宴。幾含情。﹝淨﹞兒。開船。﹝丑應淨送席介﹞

【惜奴嬌】﹝生起眾接介﹞畫舫蘭橈。趁柳眠花笑。載酒逍遙湖山麗。千頃琉璃翠遶。爭瞧。寶馬交馳。笙歌聲擁。玉人多少。﹝合﹞堪驕。羅衣慣惹春風。暗覺花香裊裊。

﹝淨﹞求奶奶起一歡頭。或擲色投壺。或催花鬥艸。樂一樂。﹝老旦﹞催花罷。﹝淨﹞取花來。﹝醜﹞花在此。﹝淨﹞你去打鼓。﹝丑應打鼓介該老旦飮介醜扯淨介﹞明日城隍山上去。﹝淨﹞自然。﹝醜打鼓三次介老旦﹞住了。﹝淨出席介﹞待我敬一杯。﹝送酒介﹞

【斗寶蟾】﹝合﹞芳朝。燕舞鶯嬌似當歌佐酒款人歡笑。更綠滿三堤。齊鋪纖艸。林表。岧岧金剎標。搖搖靑斾招。任遊遨。何必問蓬島瀛洲。方壺員嶠。

﹝老旦﹞喫不

得了。﹝淨﹞那有此話。﹝招醜介醜假忘介淨﹞城隍山上去。﹝醜喜捧酒跪獻介﹞小人敬奶奶一杯。奶

奶千歲。﹝老旦﹞起動你。起來。﹝醜﹞奶奶幹了。才敢起來。﹝老旦飮介醜提壺髙唱介﹞再斟酒。﹝捧酒跪介﹞雙杯敬禮。﹝老旦﹞喫不得了。﹝醜掩口介老旦﹞怎麼如此。﹝醜﹞怕奶奶嫌我嘴臭。﹝老旦﹞眞喫不得了。﹝醜磕頭介淨陪跪介老旦扶介淨﹞奶奶不飮。定不起來。﹝老旦彊飮靠睡介淨送生旦酒介﹞

【錦衣香】﹝合﹞十二橋。花枝好。景堪邀。淹蘭棹。一刻千金。且須傾倒。瓊巵頻洗進香醪。梨花素臉。染就夭桃。更釀成佳抱。喜孜孜頓忘形表。歲月如流逝。及時歌嘯。縱看今古。幾人不老。

【漿水令】﹝旦小旦﹞醉不禁香肩頻靠。﹝生淨﹞愁無柰繡履難交。﹝各背介﹞殷勤私語兩情膠。難遮掩眼角眉梢。﹝復聚介﹞同遊賞。同遊賞。風光好。﹝各低唱介﹞忡忡心事誰能曉。﹝髙唱介﹞舟將集。舟將集。歡呼聲遶。爭看處。爭看處。月兒髙。

【尾聲】﹝合﹞月兒髙。花陰遶。﹝各背低唱介﹞只得含情去了。擬把風流夢裏招。

﹝醜﹞到了。到了。﹝小旦﹞奶奶去罷。﹝老旦起眾散介﹞

﹝老旦﹞晴風麗日滿芳洲。

﹝旦﹞錦纜牙檣起白鷗。

﹝旦﹞遽惜瓊筵歡正洽。

﹝生﹞鳥啼花落水空流。

﹝生淨弔場介生﹞老娘。巫山在眼。弱水難舟。如之柰何。﹝淨﹞烈婦怕閒漢。只少工夫耳。﹝末上﹞手捧一函書。身馳百里道。到此不覺又晚了。你看燈火隔林深。牛羊下山小。呀。堤上的是大爺。﹝見介﹞大爺叩頭。﹝生﹞梅盛何來。﹝末﹞薛老爺知大爺在此。著小人來接。﹝淨﹞那个薛老爺。﹝生﹞是我嶽丈。﹝淨﹞呀。我一向說相公不曾有親。叫盛使不要說便好。﹝生﹞正是。正是。梅盛先到寓所。休得多言。﹝末﹞曉得。﹝下生﹞老娘。嶽丈要我回去。怎麼好。﹝淨﹞這卻不干我事。且去安頓盛使。明日又商量。﹝生﹞老娘。只怕

明旦非今日。

各在天一方。

﹝淨﹞去去不復道。

勿乃太匆忙。

第十三出爭館

﹝末上﹞區區積祖是慈溪。子曰營生半世余。莫道年年常在外。家中從弗有山妻。我岑十四。生靠教書。今年竟失子个館。咱好咱好。昨日聽見姜裁話。个向鄒家還未有先生。舊年聽我賣葛个何老女。慣向渠家走動。須索尋渠做个薦頭。迆邐行來。此間已是。何婆在麼。﹝內應介﹞少出就回也。﹝末﹞我便等等。﹝醜上﹞做人切莫做余姚。到處人呼麥粞包。走向東家能迂闊。出來行李自家挑。阿搭汪廿七便是。一向替考替考。書館都弗尋得。難道今年到自家喫飯。只弗信个向弗知還有時家个學生未讀書。只有剃頭待詔便曉得。待我去尋个人問問來。呀。个向是何婆家。咱會慈溪岑十四到向坐。一定有耍館載。等我套套渠看。十四官。﹝末﹞廿七兄。廿七兄。館事何如。﹝醜﹞我有載。我有載。你咱話。﹝末﹞正向圖。﹝丑﹞時家。﹝末低云﹞鄒元虛家。﹝醜﹞咱到个向坐。﹝末﹞要央何婆去話。出去未回。只得等等。﹝醜﹞該等。該等。我別子。﹝丑別笑介﹞弗鉆弗穴。弗說弗知。元來鄒家還未有先生。等我駝些薦館銀。跑去先尋著何婆。弗怕个館弗是我个。走走。﹝下末﹞弗好載。人心難測。海水難量。汪廿七莫弗未有館。先去見子何老女。等我跑上去。等我跑上去。﹝下﹞

【字字雙】﹝淨上﹞自笑生來假志誠。堪敬。說堪說好口津津。聳聽。東家西戶盡來尋。斗請。那知猱爪善刳人。頗狠。

老身何老娘。只爲梅公子那事。不知用了多少心思。費了無數力气。事有八九。誰想又起風波。被他丈人要他回去。差人立等。教他無計可施。只得要去。如何是好。﹝嘆介﹞刮他的。喫他的。也勾了。他自要去。只索也罷了。﹝丑急上﹞世間無難事。只怕有心人。婆婆。婆婆。﹝淨﹞先生少禮。﹝末急上﹞夜眠侵早起。已有弗眠人。婆婆。﹝淨﹞先生。先生。﹝末﹞廿七兄。您做耍。﹝醜﹞見見婆婆。﹝末﹞我等久子。讓讓我。﹝奪介醜﹞見便見。鄒家書館。恰是我个載。﹝末﹞咱是您个。﹝醜出銀介﹞您看薦館銀都駝擔載。﹝末﹞呀。才話向您就來蹌。﹝醜﹞弗羞。您曉耍教法教書。﹝末﹞我教法絕妙。﹝丑﹞您話。您話。﹝末﹞我麼。生書定教百徧。寫字弗怕手酸。朱筆錢。爛指頭弗要半个。定學酒。準準倒賠幾錢。從弗回家過夏。解館直到煞年。自幼葷酒弗喫。更以極好供看。﹝淨﹞果然好。﹝醜﹞頹渠自个鄕教來。我自舉業方家。﹝淨﹞願聞。﹝末﹞您話。您話。﹝醜﹞我麼。後場選得絕妙。大題做過數千。夜磨子自我个長技。日裏教耍希罕。見飯飽自我个家傳。弗喫葷直耍。不但弗去過夏。亦且弗去過年。个還弗打緊。東家一有些訟事。駝擔衣巾就去向渠見官。﹝淨﹞汪先生更好。﹝末﹞老娘。渠五錢。我便五錢三釐。弗托放海靑作當。﹝脫衣介淨﹞不象樣。請穿了。﹝穿衣介醜﹞我贄見書帕都奉老娘便載。﹝淨﹞請問二位要薦那家的館。﹝末醜﹞鄒元虛家个。﹝淨背介﹞元來鄒家未有先生。我何不薦了梅公子。且問个仔細。計較起來。﹝轉身介﹞鄒家已有了先生了。﹝丑﹞鄒家先生是个余姚人。有子好館。弗來載。﹝淨復背介﹞是買賣了。待說个謊撇了他。便好行事。﹝轉身介﹞鄒家因那先生不來。又另請了﹝丑﹞請子時儂。

【駐雲飛】﹝淨﹞吳下梅生。﹝末﹞曾送關麼。﹝淨﹞書幣朝來早已呈。﹝醜﹞頹舊先生前日才辭。咱就介快。﹝淨﹞信宿奚云近。﹝末﹞耍一脈。﹝淨﹞年雅非他並。﹝丑﹞嗄。年家多少束脩。﹝淨﹞嗏。公冶作修金。﹝末﹞咦。五十兩。﹝醜﹞還有節儀。﹝淨﹞禮儀無論。﹝末﹞拜從麼。﹝淨﹞貌若年均。友誼相資問。﹝醜﹞鄒老先生只怕弗喜。﹝淨﹞若論嚴君素所欽。﹝末﹞畢竟也有時个薦。﹝淨﹞怎麼沒有。更有常君力贊成。

﹝醜﹞常个弗是常伯醒。﹝淨﹞正是。正是。

【前腔】﹝醜﹞哈。个个姦民。您做幫閒薦耍人。明絕我个衣飯。與您何讎釁。使我無投奔。﹝末﹞个館奪去再無載。﹝醜﹞嗏。匡去畫門神。再弗鑿些坑濘。常伯醒。我戲娘蝦蟆。狗也弗射您。我定用打渠。﹝淨﹞您單身怎好打他。﹝醜﹞我有人。我有人。皮匠裁縫我至親。解匠堪輿我近鄰。

﹝末﹞咱到請个大呆子。﹝丑﹞正是。

【前腔】﹝末﹞哈。耍个聰明。頭髮空心定白丁。﹝淨﹞他中了。﹝末﹞渠儂𨿽僥幸。我也弗讓恁。嗏。老娘。弗是我施呈。鄕裏鄕間。个星尙書閣老時弗識認。个賊卵戲个咱介摟搜。尋著常伯醒。我吿子渠。﹝淨﹞你有甚勢吿他。﹝末﹞您弗識府學先生我表兄。按院差公我捨甥。

﹝醜﹞宛其死矣。若之何其。﹝末﹞我求蒙童。安用文之。﹝下淨笑介﹞湊巧湊巧。天作之合。鄒公子與梅公子元是相好朋友。鄒老爺與薛老爺又是契厚同年。竟教鄒公子請了梅公子。教鄒老爺寫書回了薛老爺。豈不妙哉。豈不妙哉。只是怠慢了這兩个先生。也罷。等他要賣活海菜。與他尋个好主顧便了。﹝下﹞

第十四出怨寡

【鎖柳煙】﹝小旦上﹞錦繡香寒。鉛黃妝淺。永守靑燈縞幔。幾把菱花偸展。誰適爲容。枉有修眉嬌面。

流水終年不向西。何堪盡日閉香閨。無情最是枝頭鳥。不管人愁只管啼。奴家乃莊寓言之女陳以訓之妻也。年甫二旬。寡經三載。苦守冰霜之操。久無風月之懷。但此春日融和。閨幃寂寞。甚難消遣。坐來不覺悶倦。欲待少睡片時。不免叫婆兒出來分付一聲。婆兒那裏。﹝淨應上﹞來了。來了。又麻又瞎又跎背。夜叉見我都縮退。一生惟得妬婦歡。畱我房中免費嘴。娘有何分付。﹝小旦﹞我身子不快。欲睡片時。你可站立外廂。休得放人驚動。﹝淨﹞理會得。﹝小旦睡介﹞

【海棠春】﹝老旦上﹞盆鏡聊裁鬟髻。繩樞僅鎖風煙。

妾乃常伯醒之妻也。夫有劉伶之癖。家無陶令之儲。粉黛慵施。布荊是飾。卽今春光已半。香願未還。不是蹉跎。實緣空乏。近聞陳宅大娘廣放課錢。不免與他稱貸幾文。了卻心願。又作區處。迆邐行來。此間已是。不免徑入則个。﹝見淨介淨搖手攔介老旦﹞煩對大娘說一聲。﹝淨低云﹞鷓鴣啼。行不得。﹝老旦﹞卻怎麼。﹝淨﹞睡在那裏。打覺了要狗頭狗拳捶棒。﹝老旦﹞這又怎說﹝淨﹞狗頭狗腦。拳捶捧打。﹝老旦﹞嗄。這們一位好大娘。到利害。﹝淨﹞休說起。休說起。他狐貍粉飾。豺狼性气。﹝老旦﹞官人在日。也忍他气了。﹝淨﹞當初一味撚酸。擂椒主翁。如今專事凶殘。安排奴婢。﹝老旦﹞當初官人也出去耍耍麼。﹝淨敲胸介﹞我那官人呵。𨿽云巨室宦家。少年標致。何曾見个舞妓歌童。那裏偸得丫頭婦女。﹝老旦﹞卻怎麼。﹝淨﹞家主公若望外廂走走。就說你去闝小娘括小官。抓得他七損八傷。侍女們略把頭來梳梳。便道你要傲老公引家主。打得个十生九死。﹝老旦﹞這們虧這些妾怎過了。﹝淨揚小指介﹞這些豎八麼。豈但入了苦門。分明墮在獄底。一日三餐淡飯。並沒鹽醬下喉。終年五夜孤眠。那有老公著體。﹝老旦﹞官人怎這等怕他。﹝淨﹞怎麼。小則哭哭啼啼。大則跌家打事。輕則逐嘴擂拳。甚則上繩落水。鐵好漢當不得這樣揩磨。活菩薩怎忍得那般嘔气。所以嗚呼哀哉。做了九泉怨鬼。如今侍妾們都嫁了丈夫。捉對成雙。獨畱他做个孤孀。淸灰冷土。﹝老旦﹞小小年紀。虧他守。﹝淨﹞看他要做文君。怕玷聲名。欲效共姜。難禁情思。終朝拍枕搥牀。鎭日長吁短气。﹝老旦﹞好苦。好苦。﹝淨﹞常娘子。若不教他這們。天也沒有了主意。﹝小旦﹞婆兒那裏。﹝淨慌介﹞在這裏。在這裏。常娘子要見。候著一會了。﹝小旦﹞請進來。﹝淨請老旦見介下老旦﹞大娘一位在此。只怕寂寞。怎得个女伴兒便好。

【解三酲】﹝小旦﹞冷淸淸誰來爲伴。悶懨懨惟寄髙眠。日裏不打緊。孤幃夢斷燈影暗。眞个是夜如年。愁看夕月窺香獸。惱聽春風叫紙鳶。深嗟怨。﹝老旦﹞大娘怨著甚麼。﹝小旦﹞我怨只怨無端任性。琴瑟乖愆。

﹝老旦﹞大娘。你沒丈夫的固是苦。我有丈夫的又是苦。﹝小旦﹞常娘子。你苦甚來。

【前腔】﹝老旦﹞有良人日圖沈湎。幾曾肯顧著家緣。﹝小旦﹞日常怎過。﹝老旦﹞壠薪井汲聊自遣。眞个是類無天。﹝小旦﹞如此春光。曾出去耍子麼。﹝老旦﹞湖頭欲結看花侶。囊底愁無掛杖錢。深嗟怨。﹝小旦﹞你怨甚麼。﹝老旦﹞我怨只怨生當偃蹇。許配腌臢。

﹝老旦﹞大娘。此來別無話說。欲去進香。苦無盤費。特與大娘移借少許。息當照例奉償。﹝小旦﹞我也要去。沒个伴兒。打身不動。你旣有願。同去何如。﹝老旦﹞當得奉陪。﹝小旦﹞幾時去。﹝老旦﹞打點十五日去。不知尊意何如。﹝小旦﹞就如此。白金一兩。少助香燭之需。若要衣飾。任意來取。﹝老旦﹞多謝。多謝。

﹝老旦﹞枯鱗易爲水。

貧士易爲施。

﹝小旦﹞愚者愛惜費。

春風能幾時。

第十五出進香

【佛偈】﹝淨上﹞和尙生來也是个人。怎敎欲火便離身。色空空色能參透。便是靈山活世尊。南無金剛王菩薩摩訶薩。

自家非別。天竺寺一个五戒是也。靠著龍天福蔭。喫好穿好。不在話下。更喜居住名山古剎。燒香女子。往過來續。看之不足。用之有餘。好快活。好快活。連日有些小恙。不能走動。今日稍可。且往殿上走一遭。呀。南房師弟也來了。

【前腔】﹝醜上﹞俏麗娘娘入寺門。道人和尙盡來跟。﹝做手勢介﹞這丟若肯輕輕捨。何必齋僧與誦經。南無救苦王菩薩摩訶薩。

師兄稽首。﹝淨﹞師弟少禮。﹝丑﹞師兄。如何幾日不見。﹝淨﹞有病。﹝醜﹞怎麼樣起。﹝淨﹞只爲燒香這些妖嬈。日日誘我眼闝。那宵不覺火動。手銃放了七遭。﹝醜﹞色欲過度了。﹝淨﹞便是。夢遺白濁俱發。腰疼腳軟難熬。﹝醜﹞如今好了麼。﹝淨﹞當我調理不過。﹝醜﹞卻怎麼。﹝淨﹞希酥的狗肉亂超。﹝醜﹞苟得其養。﹝淨﹞你一向好麼。﹝醜﹞說不得。近日有些幹結不通。﹝淨﹞好了麼。﹝醜﹞其實虧了師公。﹝淨﹞怎到虧他。﹝醜﹞他道服藥不如鍼灸。與我幹了一夜南風。眞个十分爽利。蛔虫也落出了一綜。﹝淨﹞平復了麼。﹝醜﹞如今略覺有些不謹。撒屁便要出恭。﹝淨﹞寬則得眾。﹝醜﹞休取笑。今日天气好。燒香的必多。怎麼看才痛快。﹝淨﹞我沒甚麼。挨去與他們懺悔詳簽便了。但不知師弟有甚髙見。﹝丑﹞師兄。我也不會懺悔詳簽。只拿个木椽假做布施。攔住他看看便了。﹝淨﹞更好。更好。﹝醜﹞啊呀。我又要出恭了。﹝淨﹞快去就來。﹝醜下淨笑介﹞有這等事。我爲手銃弄酸。他因窟臀受累。和尙不是好人。眞是色中餓鬼。呀。香客來了。﹝整衣念佛拱立介﹞

【駐馬聽】﹝生內唱上﹞夾道岑陰。﹝小生內接上﹞松檜冥冥濕翠冷。﹝生﹞遙看輝輝寶剎。隱隱朱門。﹝醜上﹞燁燁金身。﹝合﹞嵯峨髙閣梵鐘鳴。深沈古殿禪燈映。淸淨無塵。蓮臺歷徧。此猶增勝。

﹝淨﹞列位稽首。﹝眾﹞師父少禮。﹝淨﹞常先生。這是鄒大爺。﹝醜﹞正是。﹝淨﹞此間。﹝醜﹞吳下梅春元相公。﹝淨﹞久仰久仰。小房待茶。﹝生小生﹞茶到不勞。有甚勝槪。指教一指教。﹝淨﹞有有。那裏大悲泉。如意池。那裏是流虹澗。金佛橋。後邊還有白雲堂。乳竇峯。俱可隨喜。常先生。你陪一陪。小僧煮茗以待。﹝醜﹞使得使得。好山行恐盡。﹝生小生﹞流水語還遲。﹝下﹞

【似娘兒】﹝小旦老旦外同上小旦﹞無限惜春情。攜伴侶山寺閒行。﹝老旦外﹞鳴泉十里涵松影。佛廬鱗次。遊人接踵。滿目芳塵。

﹝淨﹞阿彌陀佛。通誠懺悔。﹝外﹞有勞有勞。﹝淨﹞上了香燭。待我來。﹝外上香燭介﹞

【一封書】﹝淨﹞名香寶燭幷。素麩盤壯面觔。金錢幾陌文。更淸茶和菓品。惟願慈悲來受領。剩的收來賞道人。﹝合﹞拜殷勤。乞垂矜。保取康寧福壽增。

【前腔】﹝小旦﹞家鄕世武林。度年華甫二旬。良人嘆早傾。歷三春日淚零。自想當年多罪行。勉向今生種善因。﹝合﹞拜殷勤。乞垂矜。保取康寧福壽增。

【前腔】﹝老旦﹞如來鑑悃誠。叩香臺歲歲心。只因貧乏。因循向此晨。獻幡幢愧未能。何得脫離生老病。惟願常依佛法僧。﹝合﹞拜殷勤。乞垂矜。保取康寧福壽增。

﹝淨﹞求簽。﹝外﹞不要。﹝小旦﹞送些香錢與那長老。﹝外應送介淨﹞承布施了。那邊十八尊羅漢。這邊是五十三參。隨喜一隨喜。﹝外﹞起動起動。﹝看介﹞師父。有香客來了。﹝淨急趨出迎介﹞

【皂羅袍】﹝生小生丑上﹞洞壑峯巖歷盡。喜形堪濟勝。梵宇重登。飄飄煙靄若氤氳。紛紛遊女皆紅粉。﹝醜﹞你看。前邊那个好似臨風弱柳。溫柔可親。後邊這个好似來年老酒。淸佳可斟。﹝小旦遮扇介﹞一夥秀才來了。佛後去避他一避。﹝老旦﹞我們那天殺的也在裏頭。﹝醜﹞他們那邊去了。我們抄轉去。抄轉去。﹝生小生﹞不可不可。﹝醜﹞有何不可逢花須折寧辭遜。

﹝抄介外﹞常先生不要如此。你們大娘在這裏。﹝醜轉介﹞呀梔子抹屁股。黃孔黃孔。果然是我渾家。換了妝飾。一時不認得了。﹝淨﹞常先生。你終朝入寺尋春。﹝醜﹞誰知逢了細君。﹝小生﹞我不淫人妻女。﹝生﹞妻女定不淫人。﹝淨﹞小房獻茶。﹝生眾下﹞

【前腔】﹝小旦﹞扇底偸睛細審。看文魔年少。無限風情。﹝老旦﹞桃花兩臉笑生春。瘦腰一撚渾如沈。﹝小旦﹞你還不見烏紗籠鬢。幽蘭內簪。薄羅適體。郁金暗燻。﹝背介﹞從今頓惹相思病。

﹝小旦眾欲下丑扮和尙持木椽急上﹞阿彌陀佛。本山重修大雄寶殿。缺少物料工食。不拘多少。隨意發心。布施一布施。﹝小旦﹞管事的。與他五錢銀。寫根桁條。﹝外寫介醜﹞捨一倍時還十倍。明中捨去暗中來。後面娘娘也施一施。﹝外﹞就是一家。﹝醜﹞公修公徳。婆修婆徳。﹝小旦﹞再稱一錢銀與常娘子。寫根椽木。﹝外應又寫介小旦﹞如今那裏去好。﹝老旦﹞南山極樂庵淸趣得緊。又都是女師父。大娘去隨喜一隨喜。﹝小旦﹞也好。打轎極樂庵去。﹝外應分付介丑﹞阿彌陀佛。承布施了。﹝小旦﹞不要謝。

﹝外﹞有福須修福。

﹝小旦老旦﹞無緣彊結緣。

﹝先下﹞﹝醜﹞我要看看面。

何曾化木椽。﹝擲木下﹞

第十六出閱錄

【天下樂】﹝旦上﹞春來些事縈心境。朱顏褪。喜今日眉峯少整。無限惜花情。試向林園尋問。

梅郞足稱佳士。未聘委是機緣。古人云。一雙兩美。所至願也。以此奴家深欲與彼親暱。動彼求配。又恐他不久將歸。空成畫餅。心如籓羝。日抱懨懨。近得鄒公子畱彼講學。事可徐圖。未必非天作之合。可喜可喜。如今春光將暮。花事漸闌。趁此勝日好懷。且向園中一步。侍兒們那裏。﹝小旦上﹞柳垂金屋暖。﹝淨妝白眉禿髻上﹞花發玉樓香。﹝見介旦﹞靑娥。怎麼眉上都是粉。﹝淨﹞有出典的。﹝旦﹞卻月眉。拂云眉。鴛鴦眉。遠山眉。垂珠眉。分稍眉。涵煙眉。倒暈眉。甚麼出典。﹝淨﹞道白眉最良。﹝旦﹞鬼話。﹝小旦撚淨髻介﹞那髻兒一發挽這一丟。﹝淨﹞也有出典。﹝小旦﹞望僊髻。迎春髻。參鸞髻。回鵠髻。同心髻。墮馬髻。步搖髻。坐愁髻。又出甚典。﹝淨﹞是不屑■﹝髟上比下﹞也。﹝小旦﹞滿口胡柴。﹝旦﹞隨我園裏去來。﹝小旦淨應介﹞

【望吾鄕】﹝旦﹞日暖風輕。羅衣初試春。﹝小旦﹞久不出遊。又早春殘了。落花點點臙脂冷。﹝淨﹞垂柳絲絲金粉褪。﹝旦﹞轉眼韶光盡。﹝淨﹞小姐。你金蓮窄窄。玉步恐艱。坐一坐何如。﹝旦﹞且到前面去坐。﹝合﹞穿芳徑。遶翠屛。﹝淨﹞去討个盒子來。﹝旦﹞淸賞聊酬興。﹝旦﹞

行到水窮處。坐看雲起時。﹝坐介淨﹞阿姊。我和你尋東西耍子。﹝小旦﹞甚麼便好。﹝淨﹞無如斗百艸。賭取鳳凰釵。﹝作拾艸介旦起介﹞池南步步罷。

【前腔】﹝小旦﹞水轉林深。﹝內叫賣花介淨﹞呀。賣花何處聲。﹝旦﹞隔林啼鳥如相問。前面林子裏搖搖曳曳的是甚麼。﹝淨遠望拂介﹞當路遊絲渾不定。﹝小旦望介﹞元來是風弄秋千影。﹝旦﹞好天气。﹝合﹞珠盈斛。金等身。難買三春勝。

﹝醜持書上﹞我做家人絕妙。挑灰擔糞不要。殘羹汁水亂餔。捧著書兒閒跳。﹝擺介淨﹞狗的油。小姐在髙處擺捨子。﹝丑徧揖介旦﹞手中何書。﹝醜﹞大爺的同年錄。﹝旦﹞接他來看。﹝小旦接書遞旦介淨撲蝶介﹞蝴蝶。蝴蝶。﹝醜﹞飛。飛。飛上金花枝葉。﹝同撲下旦閱介﹞梅家哥哥原來中第五。﹝小旦﹞便是。﹝旦﹞呀。他聘薛氏了。﹝擲書介﹞

【二犯傍妝臺】﹝旦﹞閱此頓消魂宋弘未識。徒抱女蘿情。朝和暮。成畫餅。秦與晉。屬他人。自憐蕙質閨中秀。肯學桃花墻外春。﹝合﹞秦樓鳳杳。陽臺夢沈。瑣窗應積斷腸吟。

【前腔】﹝小旦﹞兔狐同類自關情。秋波偸拭。難禁淚珠零。蘋藻願。知已謬。箕箒計。信空盟。有日桃花落盡劉郞去。寂寞僊源無柰春。

﹝合前旦作倚小旦肩介﹞靑娥進去。﹝扶下淨上﹞攀花趁蝶出墻頭。明日花疎蝶也愁。﹝醜上﹞無路從容陪笑語。教人相憶幾時休。﹝攔介淨﹞走開。小姐那裏。﹝醜﹞這裏。這裏。那裏。那裏。﹝跪介淨﹞要捨子。﹝丑﹞白賞賞。﹝淨打噉諢下﹞

第十七出聞訃

【步步嬌】﹝生上﹞鏡花水月難憑取。空惹愁千縷。情蹤似可疑。芳晝蘭閨。何事深深閉。晤處笑言稀。含羞抱郁俄驚去。

咫尺不相見。便同天一涯。何必隔關山。乃言相別離。小生與小姐深懷眷慕。幸共盤桓。將謂西廂風月。不獨張君瑞矣。柰旬日以來。重門靜掩。蹤迹罕窺。間與相逢。又多趨避。若抱嫌疑自遠。略無詞色相加。不知爲著甚的。小姐。小姐。我和你

【前腔】花前月下追隨幾。何復生疑忌。轉展自尋思。莫不是萋菲潛滋。白地生離異。欲訴苦無岐。好一似奇葩正吐遭風雨。

【不是路】﹝外上﹞汗濕徵衣。百里關河曉夜馳。忙來至。東牀聞訃莫悲啼。﹝生﹞頓驚疑。你渾身縞素緣何事。莫不是不測風雲太嶽頹。﹝外﹞非關是。花飛玉碎佳人逝。特令報啟。特令報啟。

【前腔】﹝生﹞聞說魂飛。難禁滂沱淚雨垂。三生契。一朝瓦解竟成非。﹝老旦上﹞出香閨。忽聞林館人如沸。呀。何事兒郞恁慘淒。﹝生﹞聽相啟。我瑤琴未鼓朱弦敝。傷悲五內。傷悲五內。

﹝老旦﹞這親事聘下幾年了。

【園林好】﹝生﹞下荊釵三年有奇。﹝老旦﹞人物何如。﹝生﹞悵玉貌無由一覷。我便回紙上遺容空對。﹝合﹞腸痛結。淚交垂。腸痛結。淚交垂。

【前腔】﹝外﹞嘆亡人嬌容麗姿。蘭和蕙幽嫻怎比。今𨿽死呵。玉質如生堪異。相公。你要一見。忙拜別。賦歸兮。忙拜別。賦歸兮。﹝生拜老旦介﹞

【江兒水】﹝生﹞拜別登程去。﹝老旦﹞天色晚了。﹝生﹞徵帆趁月歸。吳山越水愁無際。陽關回首人千里。一時何忍輕拋棄。不覺彷徨如醉。﹝內鳥啼介﹞惱殺啼規。花底頻催不住。

【前腔】﹝老旦﹞才得相親聚。那堪又別離。院公。長途風雨勤遮庇。兒。任敎悲痛成何濟。且來寄樂佳山水。莫使愁煩自毀。﹝合﹞惱殺啼規。花底頻催不住。

﹝醜挑行李上﹞搖搖徵旆動離情。﹝生﹞欲別還畱未忍行。﹝老旦﹞多少淚珠無限恨。﹝生﹞寒禽野水共縱橫。﹝生﹞愚甥還要別別妹子。﹝老旦﹞他臥病。不勞了。﹝生﹞姨娘請進罷。﹝老旦應下生﹞行李前去。﹝醜外下小旦急上﹞今朝此從別。何日還相遇。梅相公去了。﹝生﹞我正要見你。

【五供養】﹝生﹞閨中何意。半道荊蓁。情隔云泥。我樗材宜棄置。他秀色忍暌違。日來餐忘寢廢。歷盡相思滋味。今日將去。匆匆無紙筆。憑卿傳語。多拜上小姐。﹝合﹞莫負初心。好圖連理。

【前腔】﹝小旦﹞相公。你風流髙致。我小姐願結同心。百載相依。那日見了相公同年錄。赤繩知已系。靑眼料何爲。以此遂不敢相近。𨿽然心兒難置。幾个黃昏憔悴。聞君當此變。沾沾私喜。

相公。﹝合前﹞

【川撥棹】﹝生﹞聆卿諭。這其間始自知。今日裏白首堪期。今日裏白首堪期。喜殷殷二美俱。﹝小旦﹞不可心變。﹝生合﹞願伊行好自持。又何須多自疑

【前腔】﹝小旦﹞畱難住。問重來復幾時。我待个驥尾蠅隨。我待个驥尾蠅隨。玉環盟死肯渝。

﹝生﹞姐姐不要哄我。﹝小旦合前﹞

【尾聲】﹝生﹞重來仍恐多推避。枉自奔馳勞敝。﹝小旦附耳介﹞管取歡娛不負伊。

﹝生﹞花開只恐看來遲。

芳艸無情人自迷。

﹝小旦﹞報答春光知有處。

海鷗何事更相疑。

第十八出重晤

【逍遙樂】﹝旦上﹞殘暑日炎炎。一雨涼風盈枕簟。渾如千里故人旋。﹝小旦上﹞莎蛩喞喞。絡緯嘶嘶。梧葉翩翩。

﹝旦﹞紅藕香殘玉簟秋。﹝小旦﹞眼穿腸斷爲牽牛。﹝旦﹞常疑好事成虛事。﹝小旦﹞兩點春山滿鏡愁。﹝旦﹞芳春。梅生一去兩月。音信杳然。如今天气漸涼。不知他尙想來否。﹝小旦﹞昨宵夢見他來。小姐今恰說起。敢是來也。﹝旦﹞我嘗夢見。那裏得來。正是夢好偏無準。情多慣惹愁。

【二郞神】﹝旦﹞愁無限。嘆別離更沈魚雁。笑語分明頻夢感。覺來依舊。人兒遠隔吳天。我金釧潛松羅帶緩。害相思怎能排遣。﹝小旦﹞他便不來。一定遣人來求親。

背介合﹞這姻緣。又未知此生信否團圓。﹝旦﹞他別時有甚說來。

【前腔】﹝小旦﹞他曾言。蕭條旅邸有誰相念。枉自驅馳成底幹。﹝旦﹞這般說敢還恨我。﹝小旦﹞鄕園久滯。應知此恨猶然。花柳心情偏易染。怕如今迷春別院。﹝旦﹞親也未必來求了。﹝小旦背介合﹞這姻緣。又未知此生信否團圓。

﹝淨上﹞珍簟回煩暑。層軒引早涼。一向怕熱。不曾走動。今日喜涼。且往柳衙裏走一遭。﹝入見介淨﹞熱毒失候。﹝旦﹞請坐看茶。﹝小旦應下淨坐介﹞奶奶不在。﹝旦﹞莊子上去了。﹝淨附近低問云﹞梅相公有信麼。﹝旦﹞沒有。﹝淨﹞哈。我要到他家。缺少盤費。不得去怎好。﹝旦﹞去做甚麼。﹝淨﹞做媒。﹝旦﹞那邊好少做媒的。﹝淨﹞他前日哄我不曾有親。教我走得苦。如今斷了弦。這媒怕不是我做。﹝旦﹞還是那家。﹝淨笑介﹞遠不遠千里。近只在目前。﹝旦轉頭不應介淨﹞呀。能長大了。還害羞。古人說得好。得意一人。是謂永畢。失意一人。是謂永訖。天日在上。我爲小姐這親。日夜掛心。小姐如何到不畱念。﹝旦﹞教我怎生畱念﹝淨﹞女大須嫁。奶奶少不得把小姐許一家。如梅相公這們一个官人。實是千中揀一的。小姐若肯放些溫存與他。他定抵死相求。難道奶奶不許。﹝旦﹞他也未必來了。﹝內打明鑼介淨﹞外廂賣卦的過。待我問他一卦。不來只得到他家裏去。﹝旦﹞茶來了。﹝淨﹞去去來。行人斷消息。訪卜就君平。﹝下小旦上﹞別後無限情。相逢一時說。小姐。梅相公來了。﹝旦﹞何老娘還在麼。﹝小旦﹞往後門去了。

【桃李爭放】﹝生上﹞風月一腔。圖書幾卷。重向錢塘尋翫。

﹝見介旦﹞哥哥。無端一別。又經兩月。﹝生﹞妹子。我秣馬重羈。百周千折。﹝坐介﹞

【集賢賓】﹝旦﹞你匆匆聞訃歸故苑。臥屙失侍離筵。﹝生﹞好說。﹝旦﹞別來呵。落月屋梁空自感。望江樹暮雲遮徧﹝生﹞有勞掛懷。﹝旦﹞哥哥。你鸞膠應得早續了誰家姻眷。﹝生﹞呀。芳春姐難道不曾對賢妹說來。妹子。你要知我心迹。且看容顏。﹝旦﹞你容瘦減。這敢是蓬窗勞倦。

【前腔】﹝生﹞別來蓂莢知再換。一宵何啻三年。﹝旦﹞這們怎不來。﹝生﹞霪雨驕陽車馬限。恨不能離魂繾綣。﹝旦﹞怕不能常似今日。﹝生﹞我兼金比志。任百煉怎能更變。﹝旦﹞兄果如此。妾亦非有胸無心者。﹝生﹞小生豈不知你容瘦減。難道是繡房勞倦。

﹝醜扮尼姑外挑擔隨上醜﹞濾泉澄葛粉。洗手摘藤花。在此等罷。﹝外﹞嗄。﹝醜入見介﹞地藏生辰。修齋禮誦。山肴少奉。伏乞笑畱。﹝旦﹞多謝。收了。﹝小旦收介醜﹞還要陳宅去。不坐了。﹝旦﹞上覆佛太。﹝醜﹞承上覆。﹝旦﹞芳春送師伯。﹝小旦應介丑暗指生介﹞這是何人。﹝小旦﹞梅舉人相公。與小姐嫡表姊妹。﹝醜﹞𨿽云姊妹。恰是夫妻。﹝小旦﹞說那話。﹝醜搖頭介﹞不要口硬。連你蹺蹊。﹝諢下生徧看介﹞這紗廚想是賢妹的臥所了。﹝旦﹞便是。﹝同入生掩門介﹞

【貓兒墜】﹝生﹞紗廚輕掩。凝望碧於煙。茉蔾香浮枕簟前。幽尋到此恍遊僊。﹝揖介﹞矜憐。得遂歡娛。鏤腑銘肝。

【前腔】﹝旦﹞四知堪畏。六禮尙空言。造次如何擬合歡。奇花休作等閒看。﹝旦欲下生攔介旦﹞矜憐。得惠完名。鏤腑銘肝。

﹝生摟介旦﹞丫鬟那裏。﹝內應生放介旦整衣介淨上﹞不須愁未濟。早已演同人。梅相公來了。才去問卦。說目下就到。果然好卦好卦。呀。小姐如何有些怒意。我曉得梅相公一定有些不尊重了。小姐。罷罷。

【尾聲】﹝淨﹞少年情性多無檢。看花枝蜂迷蝶戀。相公。你也休性急。有日裏花燭迎僊入洞天。

﹝旦﹞老娘外廂說一聲。收拾園亭。安頓行李。﹝淨﹞小姐。我道你怪他不盡。

﹝生﹞楊柳風多不自持。

﹝淨﹞和鳴雙鳳喜來儀。

﹝旦﹞由來人事何常定。

﹝生淨﹞意气相傾山可移。

第十九出協計

【浪淘沙】﹝老旦上﹞淸淨是菩提。愛染難離。蒸沙爲飯飯終非。暮鼓晨鐘勤懺悔。怎免阿鼻。

貧尼極樂庵庵主是也。這庵是柳衙香火祠。衙內有故。便與他禮誦祈申。刮些齋施。今日中秋。明日旣望。連値小姐與奶奶誕日。早已擺下慶生道場。著徒弟了緣。去請他母子。如何還不見來。﹝醜上﹞艸長山路狹。花積野壇深。覆師父。小姐少頃便到。奶奶待明日來。﹝老旦﹞曉得了。﹝醜﹞還有稟上。弟子前日說那柳小姐的事情。師父道我又造口業。方才弟子在外廂來。見何老娘恰在觀音殿祈簽。被我背地聽他通誠。梅舉人柳小姐目下成得事。許我二十金。上得手麼。師父好生意。﹝老旦﹞有這等話。你且禁聲。待我打坐著。他定來央我詳簽。我自有處。﹝丑應介淨上﹞登登石磴何時盡。決決溪泉到處聞。風動葉聲山犬吠。幾家松火隔秋云。﹝敲門介醜開接介淨﹞佛太在麼。﹝醜﹞入定在那裏。﹝淨﹞放參一參。﹝醜﹞當得。﹝擊磬介老旦念佛起介﹞呀。何老娘。我正要見你。﹝淨﹞爲何。﹝老旦﹞我方打坐。觀音菩薩差善才接引我去。說你作事不良。要遣韋馱尊者拿金剛杵打你頭顱做七磈。﹝淨捧頭介﹞爲甚的。﹝老旦﹞心上自想。﹝淨﹞沒想處。﹝老旦笑介﹞你認得梅舉人麼。﹝淨磕頭介﹞救苦救難。救苦救難。﹝老旦﹞起來。我與你許了百觔燈油。一領紅袍。也罷了。﹝淨謝介﹞起動佛太。只出不起怎好。﹝老旦﹞呀。菩薩說他們許你二十金。﹝淨掩老旦口介﹞口輕些。怕得不成的苦哩。祈一簽在此。煩看一看。﹝老旦﹞傷財重難。﹝醜﹞你細說來。待家師與菩薩討个方便門兒與他。﹝淨附耳介﹞有意了。只不肯如此。爲之柰何。﹝老旦﹞不打緊。在我身上。

【剔銀燈】﹝淨﹞久聞師慈悲爲施。敢相瀆風情月思。願將金手提淪滯。整法舟藍橋普濟。﹝老旦﹞不用叮嚀。﹝合﹞應知六出計奇。看鸞鳳和鳴並棲。

﹝淨﹞不要有口無心。

【前腔】﹝老旦﹞蒙委托勞當記取。笑河間終須易志。旃林管把陽臺砌。問紅娘優婆剎女。

﹝合前老旦﹞謝儀均剖。

【前腔】﹝醜﹞揣家師神通罕比。又何愁攜雲握雨。黃金肯布祗園地。管配合善才龍女。

﹝合前老旦﹞快去候他來。今晚就與他停當罷。﹝淨﹞就去。就去。﹝下丑﹞師父。你怎包得他。﹝老旦﹞我有蒙汗藥。喫了就昏迷了。﹝醜﹞便是梁山泊夥中常用的。蘇來惱怎麼。﹝老旦﹞還有梵天咒念了。憑你貞潔。也就亂了。﹝醜﹞便是摩登女攝阿難的。這們陳大娘深慕梅舉人。聞知那小姐事情。今日要來看他。一齊打發他何如。﹝老旦﹞陳大娘𨿽佳。有了柳小姐還要他。且放下別尋个主兒罷。﹝醜﹞阿彌陀佛。這悟門是蒲團上打通的。﹝淨扮尼姑上﹞云生客到侵衣濕。花落僧禪覆地多。稟師父。柳小姐到了。﹝老旦﹞快吹打。﹝眾尼吹打介﹞

【翫僊燈】﹝旦上﹞旛影揚林端。鐘磬湧花宮不遠。

﹝眾接介老旦﹞荷駐魚軒。願添鶴算。﹝旦﹞自慚蒲質。妄躡蓮臺。﹝老旦﹞請禮佛。﹝旦拜介﹞

【黃鶯兒】﹝旦﹞稽首向金僊。願慈悲降法筵。日當初度宣洪典。﹝醜點燭介旦撚香介﹞香燈並燃。﹝醜﹞掛旛了。﹝旦﹞旛幢並懸。父憂母難時增感。﹝拜介﹞展微虔。靈通昭佑。五福二人駢。

﹝眾吹打介淨﹞陳大娘來了。

【翫僊燈】﹝小旦上﹞一徑竹松寒。朱戶敞香雲繚亂。

﹝眾﹞先參佛。

【黃鶯兒】﹝小旦﹞謁聖禮應先。把沈檀寶鼎燃。﹝老旦﹞大娘有甚心願。﹝小旦﹞心中有願惟慈鑑。﹝看旦介﹞這還是嫦娥降天。龍姬出淵。瞥然見處堪驚眼。﹝老旦﹞請再拜一拜。﹝小旦拜介﹞展微虔。靈通昭佑。五福一身駢。

﹝老旦﹞請相見。﹝見介小旦﹞此位就是柳宅小姐。﹝旦﹞不敢。﹝小旦﹞久聞殊麗。言不虛傳。﹝旦﹞不敢仰攀。幸玆俯接。﹝眾見介老旦﹞請同靜室中待茶。﹝小旦﹞尙有事。小姐先請。﹝淨﹞我陪大娘。﹝旦﹞占了。法雨晴飛去。﹝老旦醜﹞天花畫下來。﹝下小旦﹞師弟。這小姐果是生得好。

【簇禦林】﹝小旦﹞我看他堆花臉。削玉肩。語生香。步展姸。淺顰微哂情無限。蘊風流繡榜元應占。前日你們師父說的有麼。﹝淨﹞不曉得。只是這們一位小姐。那个不愛。﹝合﹞謾猜嫌。何論年少。我見且猶憐。

【前腔】﹝淨﹞不但標致。眞个是鍼鋒絕。翰墨雋。諳絲桐。博簡篇。蘭心蕙性偏嬌婉。還有个侍兒呵。習文詞不獨康成擅。

﹝合前小旦﹞我去了。

【尾聲】﹝淨﹞呀。大娘。你何聞何見忙來轉。﹝小旦背介﹞我形穢羞臨珠玉前。﹝轉身介﹞家中有事。﹝淨﹞欲獻茶瓜尙未然。

﹝小旦﹞這次來罷。

﹝小旦﹞自比泉下泥。

相思亦何爲。

﹝淨﹞茫茫欲歸去。

萬恨在蛾眉。

第二十出尼姦

﹝老旦上﹞曲徑通幽處。禪房花木深。﹝旦上﹞山光悅鳥性。潭影空人心。這裏靜室。﹝老旦﹞是奶奶明日來。﹝旦﹞明日。﹝老旦﹞芳春姐。﹝旦﹞隨後到也。﹝老旦指介﹞小姐臥所在這廂。阿姊們在那廂。﹝旦﹞起動。

【風馬兒】﹝小旦上﹞林徑逶迆。隱精廬云封幽邃。

﹝見介老旦﹞正在此動問。﹝小旦﹞多蒙垂念。﹝老旦﹞阿姊陪小姐在房中坐。我去去來。﹝旦﹞請便。﹝老旦﹞偏陪了。﹝下﹞

【繡帶兒】﹝旦﹞芳春。你看山房淨纖塵不至。自是一般風趣。試看他紙帳梅花。不減我繡褥芙蕖。偏宜。蒲團木榻湘竹幾。閒賞翫頓添情思。﹝合﹞推窗處。松月離離。香馥鬱。風弄巖頭桂樹。

﹝醜捧茶上﹞松戶有佳期。香茶慰所思。﹝末扮金甲神上擊番茶介下醜﹞呀。藥在裏頭。番了如何好。省得師父罵。背他侵些白湯。不效不干我事。﹝下﹞

【前腔】﹝小旦﹞幽居。木石擁泉聲不住。時有靈禽偶語。分明是福地洞天。說甚麼金穀瑤池。棲遲。瓦鑪夜靜燃柏子。恁淸絕疑非塵世。

﹝合前醜復捧茶上﹞茶在此。﹝旦小旦﹞起動。﹝生上﹞欲赴桑間約。來尋梁下期。﹝醜攔介﹞且慢些。

【獅子序】﹝生﹞我中熱難自持。﹝丑扯生退介﹞急遽還愁犯玉威。潛身松牖下。﹝窺介﹞細細偸窺。眞个是千嬌百媚。﹝旦飮茶介生﹞看他撫茶甌。﹝小旦挑燈介生﹞挑燈燼。﹝旦憑幾介生﹞憑幾席。﹝旦﹞如何倦怠起來。﹝生﹞幾番私語。分明玉樹傍著瓊枝。﹝生丑作潛聽介﹞

【降黃龍】﹝旦﹞睡思迷離。﹝小旦﹞待奴拂席。小姐安置。﹝旦﹞謾整衾裯。好收簪珥。本待要睡。山窗良夜。忍辜負明月淸輝。呀。堪奇。﹝小旦﹞卻怎麼。﹝旦﹞心兒搖曳。猛可的如醉如癡。且待我和衣隱幾。偃息須臾。﹝憑幾介﹞

【前腔】﹝小旦﹞有些寒思。依稀。寒粟生肌。想秋入銀屛。露凝雕砌。怎麼也覺倦怠。神昏意懶。似柔條著雨欹垂。支頤。闌桿頻倚。做不得愛月眠遲。小姐。也待我偸安一瞬。共爾徘徊。

﹝小旦下老旦上﹞半偈初傳法。中峯又掩扉。事體怎麼。﹝醜﹞都不做聲了。﹝老旦﹞這等送相公進去。待我念起咒來。﹝丑應介老旦念咒介﹞

【前腔】﹝生﹞前趨。﹝醜﹞小姐還坐著哩。﹝生﹞應到華胥。你看他鳳眼微含。蟬鬟低曳。更那香腮枕腕。好一似藕上芙蕖。﹝丑扯生低云﹞須知。雲云雨雨。可憐他嫩蕊嬌枝。必索用輕輕軟軟。款款徐徐。﹝生狎旦閃介旦醒介醜急扯老旦同下﹞

【前腔】﹝旦﹞驚疑。還應是夢結魂離。﹝生見介﹞妹子休驚動。我實在此。﹝旦﹞哥哥。你徑路何媒。﹝生笑介﹞自有來處。﹝旦﹞難道是禦風插翅。﹝生﹞𨿽非插翅禦風。實無知者。﹝旦﹞冰霜自比。怎管他魚鳥難窺。﹝生﹞休迷。良辰難遇。況爲伊歷盡崎嶇。趁今宵好相傾倒。莫更躇躕。﹝生摟介旦拂衣介﹞

【撲燈蛾】﹝旦﹞君心何太癡。君心何太癡。越禮奚端始。韞櫝匪沽名。期將完璧歸子也。你看桑間濮上。迄今千古尙貽譏。﹝生﹞罷罷。想駑駘難當雅意。﹝走介旦﹞那裏去。﹝生﹞趁重湖秋水。管取葬微軀。

﹝旦﹞好好要學那自經溝瀆的。

【前腔】﹝生﹞我矢從溝瀆歸。矢從溝瀆歸。﹝旦扯介﹞難道官也不要做了。﹝生﹞名利如塵膩。好恨你夜深豺虎徑。立地驅人歸去也。﹝旦笑介﹞何嘗教你去。﹝生﹞不去終不然披蓑臥月。和那燻籠斜倚待鳴雞。﹝旦﹞笑狂狙孳孳渴睡。拿著燈隨我來。﹝生攜燈介﹞那裏去。﹝旦﹞來麼。有安身佳處。﹝推介﹞付你好支持。

﹝作掩門介下生拽介﹞怎到反關我在此。﹝小旦上﹞呀。相公何來。﹝生﹞小姐送我來。卻又反鎖門兒去了。

【衮徧】﹝小旦﹞小姐小姐。你素將玉杵祈。素將玉杵祈。番做金蟬計。﹝生﹞姐姐。你須憐我。休學那小姐。﹝小旦﹞蒲柳微姿。敢與松筠比。相公。我𨿽是借春花蕊。解饞滋味。也須知。未曾慣。風和雨。

﹝生攜小旦欲下醜潛上小旦閃介﹞窗外甚麼。

【前腔】﹝生﹞月明花影移。月明花影移。夜久重門閉。好整衾幃。早赴陽臺會。﹝小旦﹞他日休忘此時。﹝生﹞海山堪誓。天神鑑取。不要說姐姐。就是小姐的賢徳。我口兒言。心兒印。難忘已。

﹝並下醜低叫介﹞師父。師父。﹝老旦上﹞怎麼了。﹝醜﹞畢竟不諧到作成了芳春姐。﹝老旦﹞有這等事。不但貞潔。又且賢慧。難得難得。﹝丑﹞師父。那小姐莫不是

【尾聲】割恩箝口謀深祕。﹝老旦﹞那有此話。﹝醜﹞這等那芳春姐好造化。﹝老旦﹞自古道佐酒得嘗也非戲。﹝丑﹞師父。只是你的咒欠靈。﹝老旦﹞哎。又不道心正何愁著鬼迷。

﹝醜﹞我想他們此時呵。

男顏欣欣女顏悅。

惆悵只愁明日別。

﹝老旦﹞無情何事管多情。

﹝醜﹞流蕩此心難共說。

第二十一出泛月

【秋夜月】﹝淨上﹞善運籌。論賞當居首。賴得韓彭任功狗。欲將袖手觀成否。怕覆水怎收。怕覆水怎收。

老身端爲梅郞一事。竟夕不能貼席。欲待入庵探聽。奶奶又到。怕惹出事來。不免在此站著。等个庵裏人來。問他下落。進去未遲。呀。道猶未了。庵主來了。

【前腔】﹝老旦上﹞意气投。境僻機緣偶。合向羅幃成鳳友。卻敎帶月閒遊走。有甚麼興頭。有甚麼興頭。

﹝見介淨﹞佛太。停當了麼。﹝老旦﹞不要說起。女娘經了無數。那曾見這小姐。一發教人上不得涯。﹝淨﹞這等畢竟休了。﹝老旦﹞不要忙。還有生意。小姐𨿽無雲雨之情。甚有山水之興。今晚要去泛月。已著人到宅上叫船去了。梅相公復到小庵。待我畱他同去。常言道。煨得熱烙。怕不火著。﹝淨﹞奶奶要看施食。不去。梅相公怎好去。﹝老旦﹞不妨。只說要到那裏赴宴。附舟渡湖便了。﹝淨﹞妙妙妙。天旣生瑜何生亮。﹝老旦﹞不要閒說。我與你好去陪著奶奶。﹝淨﹞正是。正是。﹝同下﹞

【金雞叫】﹝旦小旦上﹞夜色澄淸時候。碧宇霞消。湖山增秀。誰把玉盤懸岸柳。華彩飛沾。冷光瑩透。

﹝旦﹞月上了。如何船尙不來。﹝小旦﹞想就到也。﹝淨換扮上﹞山明疑有雪。岸白不關沙。船到了。﹝旦﹞師兄。爲何去了這一會。﹝淨﹞途中聞一異事。順便去看了一看。﹝旦﹞看甚麼。﹝淨﹞昨日那陳大娘回家自盡了。﹝小旦﹞爲何。﹝淨﹞連他家裏也不知。﹝旦﹞可憐。可憐。﹝淨﹞奶奶著弟子相陪小姐。﹝旦﹞多謝。﹝淨﹞梅相公要到柳州亭赴宴。奶奶分付帶他一帶。﹝小旦﹞要去。教他快來。﹝淨﹞來了。

【寶鼎現】﹝生上﹞漫愁水月難撈。行看十分圓就。

賢妹。附一附舟。﹝旦﹞哥哥請。﹝南鄕子﹞﹝生﹞玉宇無塵。﹝旦﹞松掛月髙僧院深。﹝小旦﹞浮萍斷處見山影。﹝淨﹞光練淨。﹝生﹞冷浸佳人淡脂粉。﹝淨﹞小何攙跳。﹝醜上﹞來了。來了。棹穿江底月。翻破水中天。﹝攙跳介﹞照上。﹝眾下船介淨﹞柳州亭去。

【梁州序】﹝生﹞銀蟾初滿。金飆微透。此夜秋光平剖。淸輝掩映。笑看形影難丟。﹝旦﹞好山水。﹝生﹞最喜湖澄眼色。山學眉修。﹝小旦﹞桂花香了。﹝生﹞風引天香滿。﹝旦﹞卷上了簾兒。﹝眾捲介淨潛下生﹞鉤簾凝賞處。思悠悠。璧月金波幷作秋。﹝旦﹞師兄怎不見。﹝小旦﹞後邊去睡了。﹝生﹞到知趣。﹝合﹞四美具。三人偶。把茶甌香鼎閒消受。問塵世幾曾有。

﹝醜﹞柳州亭了。﹝生﹞不消上岸。﹝旦﹞要到那裏。﹝生﹞藍橋。﹝旦笑介﹞你也不渴了。﹝小旦﹞轉船。﹝醜轉介﹞

【前腔】﹝旦﹞舟回柳岸。月當蓬牖。相對恍疑白晝。漱冰濯雪。何方尙有瓊樓。寄語南枝飛鵲。西嶺啼猿。漫爲情拖逗。山河皆玉合。正堪遊。露浥寒光樹樹秋。

﹝合前暫下淨換扮上﹞王母妝成鏡未收。倚闌人在水晶樓。笙歌莫占淸光盡。畱與溪翁一釣舟。自家趙成文是也。讀書孤山中。當此良宵不能成寐。且向湖堤上閒走一回。陶情嘉月。卻不是好。﹝下﹞

【前腔】﹝生眾復上﹞笑銀河隔斷牽牛。更月殿嫦娥獨守。我僊舟共泛。任催淸漏。絕勝遙登峯頂。長嘯樓頭。列炬開文酒。解維還弛楫。逐波流。直控蓬瀛五夜秋。

﹝合前淨復上﹞好湖光。好月色。呀。如此深夜。還有遊賞的。好髙興。好髙興。待我上前細看。不知何等人也。﹝看介﹞

【前腔】﹝生眾﹞月欹斜星斗光浮。波瀲灩龍蛇飛走。怕風掠雲鬟。涼生羅袖試聽殿鈴隱隱。石澑潺潺。總把遊情逗。﹝小旦吹簫介﹞洞簫聲婉轉。落滄洲。驚破鴛鴦夢裏秋。﹝合前﹞

【節節髙】﹝淨﹞飄飄何處舟。夜深遊。簫聲裊裊穿林阜。忙前候。細佇眸。牽情竇。霓裳鶴氅神僊偶。見人何事齊回首。空餘一派水沈煙。敎人悵望難親就。

﹝淨﹞妙哉妙哉。莫不是神仙下界。何不度我去也。

【前腔】﹝生眾﹞簾櫳疾下鉤。謾回頭。柳陰狂嘯來何驟。呀。原來是趙成文。﹝旦﹞那个趙成文。﹝生﹞陳雷友。﹝旦﹞何等人物。﹝生﹞嵇阮儔。追隨久。﹝旦﹞怎麼避得他便好。﹝生﹞山回水轉應難候。篙師著力休羈逗。風流止許月明知。幽情卻怕人前漏。

﹝生旦﹞快趲一篙。﹝下﹞

【尾聲】﹝淨﹞怎就去了。遙看畫鷁如風走。這分明濮上私遊。管取沿湖細訪求。

﹝望介﹞有撶船麼。﹝內應介﹞夜深睡著哩。﹝淨﹞罷了。罷了。

水廣不分天。

舟行杳若僊。

遊縱不可極。

遺恨此山川。

第二十二出聯姻

【雙勸酒】﹝丑上﹞日建期場。時修佛會。米袋牢隨。募書不置。𨿽無婚嫁與公需。風月處也要支持。

貧尼了緣。向蒙柳衙子母到庵。今日特來致謝。座間正遇何嫗。欲待問他那晚的詳細。人前不好啟齒。不免在此站著。慢慢待他出來。

【前腔】﹝淨上﹞引綫鍼兒。伐柯斧具。鼓舌搖唇。婚男嫁女。花紅羊酒是常儀。還有那私贈幹賫。

老身適爲梅相公求親。已蒙柳奶奶許諾。不免急去報喜則个。呀。師伯還在這裏。﹝醜﹞泥水匠不來。專等。﹝淨﹞爲何。﹝醜﹞請問那晚遊湖的果是怎麼了。﹝淨﹞令徒在船。﹝醜﹞這个困鬼。怎比令郞的乖覺。﹝淨﹞原沒甚麼。柳小姐就是那秋染湘江淸到底。梅相公只得滿船空載月明歸。﹝醜﹞哈。有這樣好女子。﹝淨﹞師伯。我也有件問你。陳大娘死了。人都說梅相公害他的。卻怎麼。﹝醜﹞陳大娘料得也應憐宋玉。柰梅相公此君山嶽心不移。怎不說他。﹝淨﹞又有這等好男子。﹝丑﹞女貞士義。一雙兩美。﹝淨﹞彼麀與貑。寧不知愧。﹝醜﹞吿別了。﹝下淨﹞呀。梅相公也來了。

【夜行船】﹝生上﹞特仗冰人聯鳳侶。俟休命鶴企鳧移。鴛牒難憑。雁書頻至。去住徘徊無主。

﹝見介淨﹞相公恭喜了。﹝生﹞親事想諧了。﹝淨﹞我也會講。奶奶一口就許了。﹝生﹞約得幾時成親。﹝淨﹞阿呀。怎這性急。才討得个肯字。就打點成親。﹝生笑介﹞到此時還道我性急。﹝淨﹞不要忙。奶奶早曾說來。報過老爺。就與你們成親哩。﹝生﹞可喜可喜。請問老娘。如今家裏接我。可回去麼。﹝淨﹞去一去來做親未遲。﹝生﹞這等就行了。﹝淨﹞我陪相公去謝了允起程。﹝生﹞多感多感。﹝行介﹞

【前腔】﹝老旦上﹞郞才女貌眞堪似。秦與虢又成姻契。已結松蘿。未忘桑梓。花裏送郞歸去。

﹝見介淨﹞奶奶。梅相公荷蒙重諾。銜感不勝。卽欲言歸。特玆拜謝。﹝老旦﹞不揣冷族。仰附華宗。慚愧未遑。何以言謝。﹝淨﹞相公請拜。﹝生拜介﹞

【三學士】﹝生﹞彈鋏長歌懷魴鯉。姻連仰賴邢姨。﹝老旦﹞中間委曲。老娘想已通達了。﹝生﹞朝來喜獲靑鸞信。他日誇乘彩鳳飛。﹝老旦﹞如今回去幾時來。﹝生合﹞暫裹琴書歸故里。對蓉菊是來期。

【前腔】﹝老旦﹞蘋蘩重寄加葑菲。乘龍喜及門楣。閨娃深媿桃花色。彥士眞同美玉姿。﹝合前﹞

【前腔】﹝淨﹞赤繩知向前生系。今朝紅葉重題。風流幸選過王浚。窈窕欣求踰宋姬。

﹝合前老旦﹞飮一杯去。﹝生﹞天色已晚。不敢叨了。

﹝老旦﹞杯酒畱君抵莫還。

﹝生﹞寒鴉飛去日銜山。

﹝淨﹞遙知玉女窗前樹。

不是僊人不得攀。

第二十三出盜起

【番卜算】﹝小生領眾上﹞逐鹿應天心。斬蛇驚鬼泣。古來無種是王侯。六合吾當一。

一嘯江河盡倒流。靑霜片片落吳鉤。雄心不作公卿業。直取中原十二州。自家姓劉。名福通。穎州人也。向與韓山童合謀。聲言彌勒佛治世。白蓮結社。紅巾聚兵。滿圖祛掃胡元。統據中夏。宰殺烏牛白馬。祭吿天神地祗。不意官司覺察。山童就擒。眞覺唇亡齒寒。未免薛危滕恐。兵法云。制人者彊。制於人者亡。此時不反。更待何時。諸壯士。卽日與我起兵。打了穎州路。據了朱臯阪。先破羅山眞陽諸縣。次及息州光州等處。爾須斬將搴旗。吾當論功行賞。﹝眾﹞得令。﹝小生﹞聽我道。﹝眾應介﹞

【福馬郞】﹝小生﹞虎賁桓桓齊奮力。略地攻城堡。須必克。列爵分茅土。自今日。﹝合﹞共把乾坤飭。鮏羴垢管取一朝滌。

【前腔】﹝眾﹞刀戟森森光耀日。旗纛如雲擁。暗郊陌。金鼓震山嶽。聲赫奕。﹝合前﹞

【前腔】﹝眾﹞投鞭坐看江流塞。撥動咸陽火。三月赤。殺人如斬艸。等山積。﹝合前﹞

軍聲動九區。

殺气橫千里。

馬前懸人頭。

馬后帶婦女。

第二十四出渝盟

【步蟾宮】﹝外領眾上﹞中原豺虎縱橫起。受金符統握兵機。勤王未忍盡忘私。心愧過門神禹。

且喜已到家庭。軍校們。外廂伺候。﹝眾應下﹞

【粉蝶兒】﹝老旦上﹞門巷喧騰。喜報良人返斾。

﹝見介老旦﹞江山阻隔。夢寐懷思。﹝外﹞形遐心邇。在彼猶此。夫人。盜賊四起。朝廷特受我爲都元帥。著我捍衛河南江北。開府汴京。彼乃一水之地。不比閩中。況方國珍勢甚猖獗。密邇杭城。你母子速整行裝。隨我赴任。庶幾免我內顧之憂。﹝老旦﹞多感垂念。卽當侍行。

【前腔】﹝旦小旦同上旦﹞繡履忙移。﹝小旦﹞今日望云心慰。

﹝旦﹞爹爹。違顏經歲。日切瞻依。﹝外﹞兒姻事已諧。吾心少慰。快回房收拾。明早隨母起程。﹝旦應下外﹞夫人。你知道麼。我在任已把孩兒許配本郡桃繡衣之子了。﹝老旦﹞呀。妾有義甥。足稱快壻。已曾面訂。爲我東牀。但未稟命。不敢行禮。桃家之請。幸卽辭之。﹝外﹞說那裏話。

【玉交枝】﹝外﹞婚姻非細。納玄纁怎敎變移。況甲門胤子非凡裔。﹝老旦﹞𨿽宦家子弟。不知學識何如。﹝外﹞這那曉得。便景升豚犬何辭。﹝老旦﹞學識難知。人物也好麼。﹝外﹞馮郞左氏何可知。﹝老旦﹞這等。只說我已受聘。作急辭他罷。﹝外﹞中途回轍遺淸議。﹝合﹞嘆姻緣天心主持。豈由我人謀擇取。

﹝老旦﹞相公。你未知我梅家捨甥眞是

【前腔】廐中騏驥。美丰儀能歌白圭。旣非壁立需錢幣。靑年且躡雲梯。﹝外﹞說他也沒幹了。﹝老旦﹞我躇躕擇壻嗟已非。兒。你幃中觀望徒勞敝。

﹝合前末上﹞賀蘭山下陣如雲。羽檄交馳日夕聞。節使三河募年少。詔書五道出將軍。報報。紅巾賊已陷汝寧府及息州光州。眾至十萬了。﹝外﹞呀。汝寧等處皆我汴梁地方。﹝末﹞正是。﹝外﹞報子外廂領賞。﹝末應下外﹞夫人。軍情緊急。我先起程。你與孩兒後船來罷。﹝老旦﹞嗄。﹝外﹞叫院子。分付軍校。快整轎馬起行。﹝小生分付介眾上﹞稟爺。轎馬俱已完備了。﹝外﹞萬里煙塵昏戍樓。﹝老旦﹞悔教夫壻覓封侯。﹝小旦﹞艱難苦恨繁霜鬢。﹝外﹞不斬樓蘭誓不休。﹝眾下小旦弔場介﹞竈突已炎上。燕雀猶未知。小姐有請。﹝旦上﹞靑龍同白虎。凶吉未分岐。﹝小旦﹞小姐。不好了。老爺把你許嫁桃家了。﹝旦﹞這怎好。

【玉山頹】﹝旦﹞姬姜空締。似松蘿分開兩岐。念相思一日三秋。況拋離終天永世傷心流涕。恩愛總捐流水。﹝合﹞明日舟千里。訣別何時。雙魚難附這心兒。

【前腔】﹝小旦﹞天心應忌。最堪悲生敎別離。似芙蓉並吐秋堤。怪靑霜一朝摧敝。﹝旦﹞你卻何愁。我教奶奶送你去伏事梅相公便了。﹝小旦﹞小姐說那裏話。我攝提隨指。怎忍相離相背。

﹝合前外扮園公上﹞宅第𨿽依郭。林園卻在家。堪供一月笑。自有四時花。自家園公便是。小姐有命。凡有花開。不時進報。今値小春花發。不免走報一聲。園丁報花事。﹝旦﹞哈。我有甚心情。教他且去。﹝小旦﹞呀。小姐。你欲晤梅郞。何不囑付園公。速往姑蘇。約彼買舟相傍一話。﹝旦﹞正是。園公是你舅舅。料不輕泄。快叫他進來。﹝小旦叫外入介外﹞小姐有何分付。﹝旦﹞園公。我要勞你呵。

【月上海棠】﹝旦﹞代帛書。星馳電走蘇臺去。﹝外﹞要做甚麼。﹝旦﹞向梅郞傳語。道我潛期。教他速到滸墅。買吳舠一話離愁。若遲了呵。隔江波重逢無地。白金一兩。聊作路費。切不可走泄。﹝外合﹞蒙賜予。管取肺腑深藏。鬼神莫覷。

﹝小旦﹞還有一言。他縱傍舟。沒个照會。我和你如何曉得。﹝旦﹞這不難。我有異香。名曰通天。香聞數里。可取一枝付他。若得傍舟。焚香爲號便了。﹝小旦﹞此說甚妙。待奴取來。﹝取香與外介﹞

【前腔】﹝小旦﹞舅舅。把這香牢付伊。香芬遠遞眞堪異。這通天關節。對面誰知。願得你縮地兼程。更敎他聞呼疾至。盤纏彀了麼。休得漏泄。﹝外﹞蒙賜予。管取肺腑深藏。鬼神莫覷。

﹝外﹞小人連夜趲行了。﹝下﹞

﹝旦﹞白日尋思夜夢頻。

欲披芳艸訪遺塵。

﹝小旦﹞天涯一去無消息。

從此蕭郞是路人。

第二十五出分箋

【霜天曉角】﹝眾扯纖末趕纖老旦旦小旦同上老旦﹞宦遊跋涉。風餐還水歇。﹝旦﹞短堠長亭幾折。﹝小旦﹞徐看落日林遮。

﹝眾﹞滸墅關了。﹝末﹞請問奶奶。還泊船還趕路。﹝老旦﹞泊船。明日早行。﹝末﹞船頭。分付泊船。明日早行。﹝眾應下老旦﹞兒。連日辛苦。我和你也早些安息罷。﹝旦﹞嗄。客路不堪愁裏泊。﹝老旦﹞故園應向夢中歸。﹝下小生搖船丑隨生上﹞

【香柳娘】﹝生﹞聽飛音迫切。聽飛音迫切。披星帶月。奔馳敢惜形勞怯。家長。我要近著一隻官船。﹝小生﹞五兩如竹林。何處相尋博。﹝生﹞嘆舳艫萬疊。嘆舳艫萬疊。攘攘混龍蛇。一時苦難別。﹝指介﹞那元帥府的船想必是也。﹝醜﹞正是。﹝生﹞這寃家在也。這寃家在也。隔斷中流。何能竄越。

﹝醜﹞大爺且慢。試把香兒點著。討个影響。徐徐傍去。﹝生﹞正是正是。﹝點香介旦小旦急上﹞

【前腔】把朱簾試揭。把朱簾試揭。﹝小旦捲簾旦同看介﹞星河慘烈。江關夜冷人聲絕。﹝小旦﹞這陣香兒是也。﹝合﹞覺幽香暗爇。覺幽香暗爇。﹝各遮面望介﹞避月臉頻遮。彷徨四瞻閱。

﹝小旦﹞那邊的不是梅相公。﹝旦看介合前醜﹞大爺。那簾兒下的。不是小姐與芳春。﹝生看介﹞果然是他。﹝低叫介﹞妹子。怎上得你的船。

【前腔】﹝旦﹞把舟兒傍貼。把舟兒傍貼。﹝小生傍船介旦﹞潛身悄說。哥哥。我一枝將授他人折。嘆良緣已絕。嘆良緣已絕。相對不勝嗟。憑誰補天闕。﹝合﹞柰淚痕滿頰。柰淚痕滿頰。並宿鴛鴦。化成蝴蝶。

﹝小生﹞他們正好講話。我且睡睡去。﹝睡介﹞

【前腔】﹝生﹞感萱庭允悅。感萱庭允悅。朱陳已決。風波何事平空揭。﹝旦﹞哥哥。你還不知。家君把我許配桃氏了。﹝生﹞你嚴君見別。你嚴君見別。惟解慕豪奢。何曾念瓜葛。

﹝合前旦﹞哥哥。我和你滿望百年好合。誰想一旦分離。妾有俚言。蒙君雅和。今當裂分交執。以便覩物思人。不得爲任娘之飛葉。或可爲韋氏之遺環也。﹝裂箋付介﹞哥哥。請收了。﹝生接介﹞絲幕難親。錦箋牢佩。璧返珠還。釵全鏡合。未可知也。﹝旦﹞就此拜別。﹝拜介﹞

【憶多嬌】﹝旦﹞盟潰決。義凜烈。無能與君還共穴。海涸山崩情難竭。﹝合﹞腸斷心裂。腸斷心裂。分取詞箋贈別。

【前腔】﹝生﹞聲欲絕。淚未竭。肝膽番爲吳與越。雙鳳釵分鸞鏡缺。﹝合前﹞

【斗黑麻】﹝旦﹞哥哥。還有一句。君須念宗祧。早婚閥閱。妾當勵冰操。任加斧鉞。休婉戀。須激烈。你紫閣榮登。我黃泉喜悅。﹝內擂鼓生旦驚哭介醜小旦各扯介合﹞神魂蕩越。那禁更漏徹。無限恩情。無限恩情。從玆永訣。

【前腔】﹝生﹞我月思風情。空成話說。你玉貌花容。怎虛歲月。勉從新。休苦節。此世差池。他生再結。

﹝內復擂鼓叫介﹞開關。﹝末內叫介﹞開關了。快起趲路。﹝眾應介生旦哭介丑小旦各扯介合前眾作扯纖聲內打開船鼓裹旦小旦下生﹞家長家長。﹝小生應介丑﹞好好道士打老婆一笏。﹝生﹞快與我趕上去。﹝小生﹞大船也不見了。﹝生﹞咳。這家長好誤事。﹝醜﹞大爺。趕去也沒幹。不如回去。又作區處。﹝生哭介﹞

【尾聲】﹝生﹞舟喧水柵人爭涉。佇看多情去也。我地久天長成怨嗟。

從此各西東。

悠悠如夢中。

生平不下淚。

到此泣無窮。

第二十六出遙訪

【吳小四】﹝老旦上﹞穿掖庭。入禁闈。須知是女醫。欲貴成君。仗我爲附子。偏敎產後奇。民間且謾提。

老身李藥婆便是。世仍祖業。名擅女科。家居就在帥府門前。醫治半是宦家宅眷。今日適暇。怕有主顧相尋。不免把飮片一整。小廝。浸陳皮。剉甘艸。﹝內應介﹞曉得了。

【三臺令】﹝生上﹞無情關隘晨雞。使我倉惶別離。千里未爲迂。馳來一慰相思。

小生向與淑娘。旣不得諧姻好。又不得盡別情。以故暮想朝思。頓忘山遙水遠。今已到彼住札地方。會晤若在反掌矣。誰想軍門嚴肅。非系重情。不敢輕報。又要待他晚堂開門。正是客路如天遠。侯門似海深。已畱紫苔在彼伺候。我且借那藥肆中一坐。等著他來。﹝見老旦介﹞媽媽。借坐一坐。﹝老旦﹞任請。相公何處。﹝生﹞姑蘇。﹝老旦﹞到此貴幹。﹝生﹞探訪柳爺。﹝老旦﹞柳爺是令親。﹝生﹞母姨夫。﹝老旦﹞失敬失敬。奶奶一發賢慧。﹝生﹞何以知之。﹝老旦﹞在下常到裏面用藥。曉得。﹝內擊鼓介老旦﹞擊鼓必有飛報。就開門了。﹝生起介丑上﹞如今柳爺開門了。請穿衣服。﹝生將穿衣介外上﹞龍虎臺前出入。貔貅帳下傳宣。這裏是梅相公。柳爺差小官拜上。軍情緊急。未及卽造。明日早當奉候。少具領給。請問相公要在那處安歇。小官隨當送去。﹝生﹞我要見奶奶。勞稟一稟。﹝外﹞老爺已赴省臺。稟不得了。﹝生﹞這怎麼好。﹝老旦﹞相公要安歇。舍下有間小樓。權宿一宵何如。﹝生﹞就在這裏罷。﹝外﹞管家。請收了領給。﹝生﹞都送在主家。明早面謝。﹝外應下老旦﹞點燈了。請相公樓上穩便。﹝生丑應上介老旦下﹞

【山坡羊】﹝生﹞亂紛紛昏鴉投樹。﹝醜﹞下雨了。﹝生﹞淅零零西風送雨。影搖搖孤燈照人。﹝內作雁叫介生﹞聲啞啞離鴻怨侶。還自疑。﹝醜﹞疑甚麼。﹝生﹞我便在此。閨中知未知。﹝丑指介﹞那髙墻裏不是帥府。﹝生﹞侯門咫尺。咫尺踰千里。﹝內云﹞請相公晚膳。﹝生﹞不用了。﹝醜﹞心上不快。飮杯酒。﹝生﹞縱有醇醪。怎消愁緖。﹝醜﹞這們睡罷。﹝生﹞堪悲。旅館蕭蕭客夢迷。﹝內打三更介生﹞難支。寒夜迢迢更漏遲。

【前腔】﹝醜﹞大爺。我看你急煎煎盤山歷水。悶懨懨忘餐減睡。眼巴巴盼著嬌娃。口喃喃時懸情事。只怕親事不諧。不放小姐與大爺相見了。﹝生﹞那有此理。﹝醜背介﹞眞好癡。﹝轉身介﹞他殺荷須斷絲。﹝生﹞我卻定要見他。﹝醜﹞總交一見。一見成何濟。若見了怕惹相思。兩添憔悴。﹝生掩淚介丑﹞休悲。明日相逢未是遲。﹝背介﹞須知。此後相逢未可期。

【孝南歌】﹝老旦上﹞宵將午。燈漸微。﹝聽介﹞西樓喞喞多怨詞。相公。你莫不是解佩遇江妃。窺墻有鄰女。﹝醜﹞差不多。﹝老旦﹞孤身客邸。切莫嗟咨。好把情懷啟。牒注鴛鴦。信有氤氳使。徧吳越罕名姝。任傍求何必學膠柱。

【前腔】﹝生﹞聽訴啟。深可悲。侯家有女花不如。﹝老旦﹞曾有約來麼。﹝生﹞我西第幾畱居。東牀面相許。誰想番雲覆雨。鸞鳳分飛。況那時行舟大促。未盡臨岐語。﹝老旦﹞嗄。這等所以來。那路好不遠。﹝生﹞兩下牽思。寧惜途千里。怎知道逗畱斯。九秋遙好把今宵比。

﹝小生上﹞朝中天子三宣。閫外將軍一令。開門開門。帥府差官在此。﹝醜﹞一定來請大爺了。﹝生﹞著他進來。﹝小生﹞柳爺多拜上。沿江羣盜猖獗。有旨會兵剿捕。柳爺卽已起行。乏人款待。不敢久畱。聊具白金四十兩。文綺六端。少助客途之費。勿罪菲褻。幸甚幸甚。﹝生﹞呀。我豈爲金帛來哉。要見姨母耳。禮都不受。一見奶奶。我就去了。﹝小生﹞衙門封鎖。誰敢啟閉。這恐難了。﹝生﹞閒說。難道我跋涉而來。不見就去了。﹝小生﹞老爺也出於意外。﹝老旦﹞千總老爺。你且請回。待我取回帖送來。﹝小生應下生怒介﹞這官可惡。

【前腔】﹝老旦﹞相公。你休震怒。請試思。將軍令嚴誰敢違。看起這般事體。相公。覿面恐難期。必不得已。尺書可將寄。﹝生﹞寄得去麼。﹝老旦﹞忙煩穎楮。置郵在予。﹝醜﹞只怕難到。﹝老旦﹞謾把浮沈慮。﹝醜﹞大爺。就寫去幹得甚事。﹝老旦﹞說那裏話。一紙芳音。萬兩金堪抵。﹝生﹞幾時拿去。﹝老旦﹞欲付取俟乘機。﹝生﹞須仔細。﹝老旦﹞到其間更自有奇祕。

【前腔】﹝生﹞蒙尊諭。業已知。取筆硯來。﹝丑取筆硯生寫介﹞我彩毫未舉先淚垂。小姐。我和你半載共依依。幽盟動神鬼。那知到此。途盡空悲。天遠誰憐取。我淚墨爲書。書去魂俱去。﹝內鴉啼介﹞緘方罷鴉又啼。慘情懷眞个怕天曙。

﹝末上﹞非關使者頻催。自是將軍多禮。柳爺差把總帶領人夫船隻。奉送相公過江。﹝生﹞這到不消。﹝末﹞柳爺統領三軍。駐節江滸。專請相公一會。才敢揚帆。求相公速駕。﹝老旦﹞相公若會柳爺。或請進衙。亦未可知。﹝生﹞這等我就去。白金二兩。聊申謝私。再晤有期。無落吾事。﹝老旦﹞謹領謹領。

【尾聲】﹝生﹞行蹤一夕溫猶未。﹝老旦丑末﹞恰似山陰半道歸。﹝生﹞回首梁云淚暗垂。

﹝生﹞旅魂何處訪情人。

﹝醜﹞隔水盈盈不可親。

﹝老旦﹞離別不堪無限意。

﹝生﹞臨岐一望一沾巾。

第二十七出敗北

【醉太平】﹝外戎裝領眾上﹞戈矛蝟齊。士馬云如。煙騰萬竈鼓頻炊。﹝外扮報子上﹞報報報。紅巾數萬。近在一捨之地。各路傳檄。期在日中會剿。請柳爺作速進兵。﹝外﹞知道了。就此移營前去。﹝眾應號令移營介外﹞把軍營疾移。搜山洗路防姦細。銜枚捲斾行奇詭。﹝合﹞管敎半渡擊龍且。看殲滅無遺。﹝下﹞

【前腔】﹝小生紅巾領眾卒上﹞雷轟鼓鼙。云繞旌旗。喊聲震處馬爭嘶。笑神愁鬼悲。打州劫縣誰攔抵。勢如破竹橫千里。﹝小生﹞俺劉福通。起兵未及半年。攻城已下數處。眼見胡元天下。不久歸吾手也。近聞各路會兵。與俺廝殺。眾將士。努力殺去。務要奪取京師。直抵上都便了。﹝眾應介合﹞乾旋坤轉太華移。說甚麼王畿。﹝下﹞

【劉衮】﹝外眾上﹞齊部伍。齊部伍。奮勇共前驅。炮震鑼鳴。賊聲旋至。社鼠城狐。敢爲怒臂。一鼓須擒。獻俘歸去。﹝小生眾上會戰介外眾敗走介﹞

【前腔】﹝小生眾﹞忙追去。忙追去。片甲莫敎除。鶴唳風聲。元兵膽碎。﹝雜放箭介﹞稟大王爺知道。柳元帥被箭倒了。﹝眾﹞馬陵神弩捷。應弦俱斃。流血如川。積屍成壘。﹝下﹞

第二十八出蠟書

【唐多令】﹝旦上﹞咄咄日書空。從敎綠鬢蓬。﹝小旦上﹞相思無藥誰攻。浪說杏林董奉。﹝合﹞香玉減。釧圍松。

﹝旦﹞絕弦與斷絲。猶有接續時。惟有衷腸斷。應無續得期。芳春。我愁煩日積。憔悴日增了。﹝小旦﹞小姐。事變無常。寬心耐守。多服美藥。善自安排。﹝旦﹞哈。雕籠骰子藏紅豆。刻骨相思那得知。事已到此。百念俱灰。一死爲幸矣。

【醉扶歸】﹝旦﹞嘆一場好事成虛哄。任龍鐘雙袖漬啼紅。﹝小旦﹞怎音信都杳然了。﹝旦﹞盼家園雲樹幾千重。縱音書魚鳥難傳送。死別生離。世間也有。只是我和他那時呵。恨關河折別太匆匆。到如今我乍聞戍鼓心猶痛。

【前腔】﹝小旦﹞想前緣未許諧鸞鳳。卻敎人半路逐飄蓬。﹝旦﹞你與他有一宵之愛。他定不拋棄你。﹝小旦﹞他縱不拋棄奴家。奴家怎拋棄得小姐。念香臺一夕荷相容。況繡窗幾載恩猶重。﹝旦﹞畢竟也有開日。﹝小旦﹞再休提畢竟各西東須信是生死和娘共。

﹝旦﹞我狼狽得緊。﹝小旦﹞請安息一安息。奶奶著人喚藥婆去了。等待他來。教他看看。﹝旦靠介老旦上﹞受人之托。必當終人之事。前日那梅舉人。特爲柳小姐。千里遠來。不得一見。抱恨而去。臨行有幾个字兒。托我轉寄小姐。一向無便。不曾拿去。今日府中著人接我。恰好與他傳遞也。說話之間。已到帥府門上。不免把云板敲一聲。﹝敲介末淨扮把門官上﹞孤云隨殺气。飛鳥避轅門。﹝見介淨﹞是李藥婆。老鼠戲貓兒。好大膽。﹝末﹞衙裏喚他。﹝老旦﹞便是。﹝淨﹞你曉得麼。老爺令嚴。出入的都要搜檢。﹝老旦﹞行醫的有甚夾帶。要看請看。﹝搜檢介末﹞放他進去。卻要小心。﹝老旦﹞理會得。﹝淨﹞小心天下去得。﹝末﹞大膽寸步難行。﹝下老旦﹞還好還好。那字兒早是藏得隱密。不然被他搜出。如何是好。此關已過。徑到小姐跟前也。﹝行介小旦﹞李太醫來了。﹝見介老旦﹞小姐。爲何這般淸減了。﹝旦﹞賤體不快。﹝小旦﹞專候太醫。﹝老旦﹞取書診脈。﹝診介老旦﹞這病似覺邑邑剌剌。唇燥吻涸。郁火四上。焚於大宅。肉食鮮進。數引漿勺。中夜起坐。彷徨顚錯。是這般麼。﹝旦﹞便是。﹝老旦﹞小姐。著實排遣。藥才奏功。若只管喞喞噥噥。便是盧扁也不能脫體。﹝小旦﹞奶奶多上覆。望太醫用意。﹝老旦笑介﹞孝順郞中。何須分付。﹝出藥介﹞蠟丸在此。請先開服。煎劑待少頃送來。﹝旦﹞多謝多謝。﹝老旦﹞阿姐。開藥時切須避人。﹝小旦﹞謹領。﹝老旦﹞吿退了。世間此病治無藥。何以致之長相思。﹝下旦﹞開那藥來。﹝小旦應開介﹞好怪好怪。怎到是幾行字。﹝旦﹞呀。這是梅家哥哥的筆迹。﹝念介﹞匆匆分袂。日夕懷思不惜艱關。冀圖一會。柰何尊君峻拒。立遣南還。執手無期。惟向西風灑淚而已。寸楮密附。如對面談。千萬自珍。幸毋爲鄙人縈臆也。玉頓首淑妹親親妝次。原來梅家哥哥到此空回去了。天。他

【木丫乂】跋涉艱關。恩情鄭重。忍謝絕好敎人悲哽。綿綿瓜葛。又非是陌路堪同。何恁不相容。一會兒牢蒙蔽罕通纖縫。爹爹。你但鑑馬卿攜卓女。不道韓郞遇賈充。﹝小旦﹞不知如今他在那裏。﹝旦﹞海萍飄泊若爲蹤。信從今欲諧歡笑也。九地難逢。

【麼篇】﹝小旦﹞萬恨旋生。一緘密送。果然是對面難逢。梅相公。梅相公。你跋涉總成空。更休把報書懸望。這防範怎生傳奉。此際斷腸誰訴。徒飮泣對蒼穹。

﹝淨上﹞陳餘落日黃。戰敗鼓聲死。小姐。不好了。

【尾聲】﹝淨﹞報頻來。災旋踵。﹝旦﹞爲何。﹝淨﹞全軍覆沒虜塵中。﹝小旦﹞戰敗了。﹝旦﹞老爺無恙麼。﹝淨﹞流矢堪悲恰貫胸。

﹝旦﹞爹爹被箭傷了。兀不痛殺我也。﹝淨﹞小姐且請收淚。到奶奶處一齊哭何如。

﹝旦﹞龍鬥雌雄勢已分。

﹝淨﹞山崩鬼哭恨將軍。

﹝小旦﹞行人莫上長堤望。

﹝旦﹞怨气蒼茫成黑雲。

第二十九出旅訴

﹝醜上﹞春艸秋風老此身。一瓢長醉任家貧。醒來還愛浮萍葉。飄寄官河不屬人。自家常伯醒便是。荷蒙梅公錯愛。要我陪伴來京。如今會場將近。巴不能得他一第。作成我老常快活一快活。誰想他絕不溫習。終日拿著一幅箋兒。暗地默誦。不知何故。﹝想介﹞曉得了。或是關節。或是新題。故此瞞人。他已起身。待我躱在此間。等他看時。悄悄覷他。便知端的。

【卜算子】﹝生上﹞愁恨兩眉攢。淚漬春衫滿。浮名牽我滯幽燕。夢遶多情畔。

何事能消旅館愁。紅箋開處見銀鉤。欲將香匣收藏卻。且惜行吟在手頭。﹝出箋介丑潛覷介生﹞錦箋。錦箋。我當初拾你。只道是百年姻牘。誰知今日到做了一紙休書。覩物思人。好悲痛也。﹝醜﹞見了見了。﹝生閃介﹞見甚麼。﹝醜吟介﹞林圃月華新。﹝生﹞呀。果被你見了。﹝醜﹞會場已迫。何不潛心經史。以圖髙捷。故乃戀戀此箋。﹝生﹞常先生。你不知道。

【玉芙蓉】﹝生﹞堪憐這錦箋。是我相思案。﹝醜﹞在那裏。﹝生﹞在錢塘。舊日棲遲庭院。﹝醜﹞是柳衙小姐。他會做這樣好詩。﹝生﹞錦心繡口詞華麗。﹝醜﹞人物一定也妙的。﹝生﹞玉質花神體態姸。﹝醜﹞這們公好娶他。﹝生﹞姻緣淺。嘆名兒空問。待納采。髙材捷足竟居先。

﹝醜﹞公怎麼樣遇著他來。

【前腔】﹝生﹞相逢非偶然。猛向花前見。﹝醜﹞內外懸隔。如何便親近得。﹝生﹞隔天淵。賴有蜂媒婉轉。﹝醜﹞曾往來麼。﹝生﹞綺筵一笑曾陪奉。蘭室餘芳亦間沾。﹝醜﹞奇遇奇遇。﹝生﹞人間罕。更髙情雅致。不要說別的。就是趙成文呵。他恁豪俠。望風覷影尙垂涎。

﹝醜﹞趙公如何也見。﹝生﹞中秋泛月。他在西陵橋曾見來。﹝醜﹞原來如此。

【卜算子】﹝淨上﹞旅邸興蕭然。無意親文翰。春光早已徧郊原。何處尋遊伴。

自家趙成文是也。幸叨鄕薦。來赴禮闈。春色融和。客窗寂寞。不免尋著梅徳溫。郊外一步來。﹝敲門介﹞有人麼。﹝醜﹞客來了。﹝生﹞賤體不快。倘不可辭。煩足下支陪一支陪。﹝醜﹞請自在。當得效勞。﹝生下淨復叫介醜﹞來了。﹝見揖介﹞呀。成老成老。咦。好气色。穩是狀元了。﹝淨﹞豈敢豈敢。梅公有麼。﹝丑﹞有恙未起。﹝淨﹞哎。要同他郊外走走。又落空了。﹝醜﹞小弟奉陪何如。﹝淨﹞更妙。﹝醜﹞請。﹝淨﹞涉趣皆畱賞。無奇不徧尋。﹝行介淨﹞梅公何恙。﹝醜附耳介﹞

【玉芙蓉】他懨懨非病纏。﹝淨﹞爲甚麼。﹝醜﹞卻爲相思染。﹝淨﹞妓者。﹝醜﹞匪靑樓。柳氏深閨嬌艷。﹝淨﹞曾著手麼。﹝醜﹞偸香竊玉知還未。﹝淨﹞他說要贅在他家。﹝醜﹞跨鳳乘鸞更少緣。﹝淨﹞生得何如。﹝醜﹞君曾見。﹝淨﹞不曾。﹝醜笑介﹞且沈思細想。﹝淨想介﹞想不著。﹝醜﹞還記否。西陵明月夜游船。

﹝淨嚷介﹞嗄嗄。原來那晚的是他們。妙妙妙。﹝醜﹞怎能妙。﹝扯淨介﹞公且說一說。

【前腔】﹝淨﹞良宵擢畫船。載月閒尋翫。看飄飄。一似淩波僊眷。﹝醜﹞公看得仔細麼。﹝淨﹞湘簾紈扇深遮掩。﹝醜﹞這等也不曾見。﹝淨﹞寶髻瓊琚僅一觀。眞堪羨。這勝遊佳況。空敎我。沿湖物色竟茫然。

﹝淨﹞伯醒。不是你說。我十年也不知。﹝醜﹞成老。不是公問。我老常生疔瘡也不說。花樣妖嬈柳樣柔。﹝淨﹞浴鷗飛鷺兩悠悠。﹝醜﹞瀝膽披肝惟恐後。﹝淨﹞爲君沽酒且淹畱。到敝寓飮一壺去。﹝醜﹞小弟有些毛病。發誓不飮這膿血了。﹝淨﹞少飮幾杯。一定不妨。﹝醜﹞多謝多謝。﹝挽手下﹞

第三十出及第

【金錢花】﹝生外小旦老旦扮巡邏夫役上眾﹞從來試法森嚴。森嚴。四圍列棘成垣。成垣。巡邏瞭望百千般。防巧獘。覓眞賢。要關節。俟神僊。

﹝生﹞你們都是那會場巡邏的夫役。日夜不得安息。好不辛苦。﹝外﹞說道今日開榜。辛苦也不多時了。大家務要小心才好。﹝小旦﹞正是正是。

【前腔】﹝眾﹞身充夫役堪憐。堪憐。提鈴喝號相兼。相兼。晨昏晝夜那曾眠。要自在。待場完。工滿日。謝龍天。

﹝醜上﹞北海鵬摶日。南山豹變時。姓名書錦軸。端的是男兒。聞說今日揭曉。梅趙諸公。央我出來打聽。前面那巡邏的定知端的。待我問他一聲。大哥。幾時出榜。﹝外﹞準是今日了。﹝丑﹞起動了。﹝眾敲梆下醜揖天介﹞天。我常伯醒一生勢利。今日開榜。中得幾个識熟的便好。新進士不比尋常。匡得去晨昏趨侍。遠近追隨。吮疽舐痔。獻子出妻。親戚們請他席盛酒。陪堂輩也送些薄儀。非是好勞惡逸。實欲倚勢作威。怕戶役做他些詭寄。吿家人寫他封假書。憑人說呵胞呵卵渾如曲蟺。那管道縮頭縮頸就是烏龜。﹝掩口笑介﹞正是笑罵由他笑罵。好官還我爲之。﹝內吹打介醜﹞呀。鼓樂之聲。想已出榜了。﹝末淨眾扮看榜人上﹞看榜去。看榜去。﹝醜隨介﹞

【前腔】﹝眾﹞接天鼓吹聲喧。聲喧。六街塵湧如煙。如煙。人人翹首與摩肩。心汲汲。意懸懸。憂落第。欲爭先。

﹝雜迎榜上眾看有中有不中先下醜﹞好了。好了。梅公中了。呀。鄒公趙公都中了。好快活。好快活。﹝大喜隨榜介﹞

【前腔】﹝醜﹞遙看虎榜髙懸。髙懸。諸公咸中靑錢。靑錢。分明平步上遙天。膺冕服。脫燈氈。萬姓羨。四方傳。

﹝雜迎榜下醜髙叫介﹞勢利去。勢利去。﹝下﹞

第三十一出選宮

【西地錦】﹝老旦扮內使領眾上﹞幾載榮隨鳳輦。今朝又錫龍旌。巡遊直徧江南郡。旁求姝麗充庭。

奉詔因乘使者車。更於何地得幽花。嬋娟西子傾國色。系臂先封第一紗。自家大元宮監長安疊不花是也。近因丞相哈麻陰進番僧於帝。導帝祕密之術。天魔之舞。帝心喜甚。第恐女色未多。爲樂有極。著俺遙抵江浙等處。廣選二八嬌姿。以此卽欲前行。不知有司夫馬完備未曾。﹝眾﹞稟公公知道。俱已完備了。﹝老旦﹞如此快快起行。

【神仗兒】﹝眾﹞恭承王命。恭承王命。遙離紫禁。古道風塵競。回首鳳城云隱。﹝合﹞披月露。渡關津。披月露。渡關津。

﹝淨上﹞會同驛驛丞接公公。﹝眾﹞起去。快備夫馬。﹝淨﹞夫馬俱完備了。﹝眾﹞這等那官兒回罷。﹝淨應下眾合前下﹞

【水底魚兒】﹝醜攜女上﹞天使遙臨。心慌膽戰驚。星言往送。怎得負輿人。怎得負輿人。

朝廷大選宮女。天使不日到來。連夜要送女兒出門。特教丈夫去尋个轎子。誰想一去不來。定到那裏賭錢去了。怎麼好。怎麼好。﹝望介﹞好了。好了。他來了。

【前腔】﹝末挑藍輿上﹞嫁娶紛紛。﹝醜﹞轎兒有麼。﹝末﹞香車沒半輪。﹝醜﹞這們怎好。﹝末﹞藍輿倒穩。﹝醜﹞像甚麼。﹝末﹞陶令也曾乘。陶令也曾乘。

﹝丑﹞之子於歸非等閒。達權通變也須諳。﹝放女擡介末﹞馬背不如牛背穩。藍輿番勝板輿安。﹝醜哭擡下﹞

【神仗兒】﹝眾上﹞皇華寵任。皇華寵任。寧辭勞頓。已入江南境。自覺鶯花繁盛。﹝合﹞羅蕙質。獻明庭。羅蕙質。獻明庭。

﹝外上﹞京口驛驛丞接公公。﹝眾﹞起去。快備夫馬。﹝外﹞俱完備了。﹝眾﹞這等那官兒自回。﹝外應下眾合前下﹞

【水底魚兒】﹝小生上﹞巨室諧婚。全需六局人。﹝末上﹞倉惶急遽。鞋破總難尋。鞋破總難尋。

﹝小生﹞大哥。朝廷來選宮女。公子卽夕就要成親。沒有樂人待詔。怎麼好。﹝末﹞樂人罷了。待詔定少不得。我和你只得去用彊。攔捉一个罷。﹝小生﹞正是正是。﹝末﹞前面來的定是了。

【前腔】﹝淨上﹞武斷爲生。扒灰最有名。雞頭雞尾。日日詐些吞。日日詐些吞。

﹝小生末捉介淨﹞拿我做甚。﹝小生﹞今晚我家公子做親。請你去念些詩賦。﹝淨笑介﹞差了差了。我是直亭老人。詩賦何曾會念。﹝末﹞哎。只要你引鳳求凰。管甚麼指鹿爲馬。﹝扛淨下淨髙叫地方介﹞

第三十二出題錄

【霜天曉角】﹝外上﹞杏園春早。星聚文光耀。鼓吹遙分禁樂。驊驑特出天槽。

聖主恩榮宴相才。彀中英俊總追陪。長安市上人如簇。爭看紛紛入苑來。自家乃元朝禮部尙書也。今日例宴進士。該我主宴。且喜百務俱備。只待諸士到來。﹝醜扮辦事官上﹞風流黃榜客。瀟灑綠衣仙。過處人爭羨。何殊上九天。稟爺。諸進士到了。﹝外﹞快請進來。

【哭岐婆】﹝生淨小生末冠帶上合﹞笙歌鼎鬧。旌旄云繞。看花禦道。紅妝爭笑。金鞍雅稱玉逍遙。揚鞭不覺瓊林到。

﹝醜﹞請各位老爺登宴。﹝眾﹞請了。﹝入見介﹞念切斗山。無由瞻謁。幸玆拜覿。大慰平生。﹝外﹞一時名士。百代殊才。得侍淸光。增榮末路。快看酒。﹝丑應送介外﹞不能徧及。總揖了。﹝答送坐介﹞

【山花子】﹝外起眾接唱﹞瓊林絕似蓬萊島。相逢恍集僊曹。喜昂昂人皆俊豪。珠璣萬斛胸包。﹝合﹞壓烏紗花枝顫搖。羅衣綠染新柳嬌。巍巍雁塔名姓標。無限風光。人世難遭。

【前腔】﹝生起眾接介﹞筆頭滚滚波濤遶。光芒射斗淩霄。展絲綸已釣六鰲。翩翩直趁扶搖。

﹝合前雜上﹞剞劂生涯舊。時書藝業長。刻字的候列位老爺刊同年錄。﹝眾﹞起來伺候。﹝雜應介﹞

【前腔】﹝淨起眾接介﹞十年窗下無人曉。一朝聲播迢遙。幸逢晨正直聖朝。掄材不棄蓬茅。

﹝合前外﹞諸公。把尊庚敍了何如。﹝眾﹞是。﹝醜送筆硯介眾﹞趙年兄了。﹝淨﹞果弟癡長。占了。﹝寫介﹞如今該那一位。﹝末﹞小弟甲子生。﹝生﹞這等鄒兄了。﹝小生﹞占了。﹝寫介﹞如今﹝末﹞小弟了。﹝寫介送筆與生介生寫頓筆介﹞撚管心如醉。臨風淚自垂。姻緣已無分。金紫總何爲。﹝作暈介眾﹞梅老爺發暈了。快扶送回寓。﹝扶下末﹞此兄爲何如此。﹝小生﹞想爲斷弦而然。﹝淨背搖頭介﹞非也。非也。他要瞞我。待我與他取笑一取笑。﹝轉身介雜﹞梅老爺想未續弦。﹝淨﹞續了。拿來我寫麼。﹝寫介眾﹞嗄。已聘柳氏了。﹝雜收介末﹞要送各衙門。快動手。﹝雜應介同丑下淨﹞飮酒。

【紅繡鞋】﹝眾﹞駝峯翠釜佳肴。佳肴。瓊舟銀海翻濤。翻濤。聲嚷嚷。醉陶陶。歌化日。誦唐堯。﹝合﹞花影亂。燭光搖。花影亂。燭光搖。

﹝外﹞杏苑畱題。古來盛典。諸公何不賦詩一首。以繼前休。﹝眾﹞領教。﹝讓介淨﹞占了。﹝吟介﹞天人三策獻重瞳。賜宴瓊林寵渥隆。﹝末﹞共聯一絕罷。﹝淨﹞正是。年兄請。﹝小生吟介﹞莫道枝頭春尙早。﹝送末吟介﹞杏花已占十分紅。﹝外﹞妙哉妙哉。

【前腔】﹝眾﹞詩成珠玉揮毫。揮毫。淋漓酒污宮袍。宮袍。天色暝。去程遙。人意暢。馬蹄驕。﹝合前﹞

【尾聲】﹝眾﹞燈前艸就恩榮表。共聽晨鐘謝聖朝。更報泥金肯憚遙。

﹝小生﹞昔日齷齪不足誇。

﹝淨﹞今朝放蕩思無涯。

﹝外﹞春風得意馬蹄疾。

一日看徧長安花。

第三十三出陷選

【梨花兒】﹝雜扮皁隸隨醜上﹞六路衙門最有興。終朝嚷嚷不曾靜。誰知皇帝也來尋。嗏。移文要我選宮嬪。

自家杭州府總捕官是也。上司行下文書。道朝廷大選宮女。欽差宮監。徧歷江南。不日將到。本府須要整備應詔。早已行拘地方。待他來時。著他開報便了。﹝外小生上﹞小心防火盜。著意淨街衢。﹝入見介醜﹞上來。﹝低云﹞地方。你曉得麼。朝廷詔選宮女。天使不日到來。必須預先緝選。方免臨期有誤。你們該管地方。不拘巨族寒門。但有女子二八左右者。盡數開報上來。﹝小生外﹞沒有。﹝醜﹞狗忘八。上說天堂。下說蘇杭。沒有。我且問你。杭州有幾句口號。說道每日呵擂搥喫一丈。脂粉塗千擔。這話有麼。﹝小生外﹞有有。﹝醜﹞忘八。脂粉也用許多。嬌娃豈無萬萬。﹝外﹞這是古話。﹝醜﹞阿呀。那日迎春時節。我親見白面成行。就是粉墻一樣。眞个車載斗量。豈止塡渠塞巷。﹝踢介﹞咦。若還掉嘴推幹。打得你希爛希爛。﹝小生﹞聽小的們詳稟。假如地方火盜人命。是小的們管。若女子生長深閨。小的們怎麼曉得。﹝醜﹞這等優免了。﹝外﹞若要。須拿那媒婆賣婆來問他。﹝醜拍卓介﹞有見識。就勞你們去與我拿來。﹝小生外應下丑﹞且住。那些婆兒嘴口極硬。不肯說。卻怎麼。﹝笑介﹞我有一計。且待他來。﹝小生外帶淨老旦上﹞探囊取物。手到便來。﹝見介丑﹞地方回罷。﹝小生外應下丑﹞婆兒上來。﹝低云﹞我有句心腹話。特特請你們商量。﹝淨﹞不知爺有何分付。﹝醜﹞我奶奶老而無子。且又丑拙。我想人生一世。艸生一秋。欲多娶美妾。以樂暮年。人家女子。惟你們曉得。可盡數說來。待我選娶幾个。媒錢加倍相謝。﹝內罵介﹞老囚跟。要討小老婆麼。皁隸拿他進來。﹝雜應介丑朝內跪介﹞奶奶息怒。愚夫豈敢。只因朝廷要選宮女。怕那些婆子不肯報。故此哄他。﹝內云﹞薄鐵刀。轉口快。﹝醜﹞謊說天誅地滅。憑憑憑奶奶打幾百。﹝內云﹞我且聽著。﹝醜﹞正是正是。﹝坐介﹞婆子聽得麼。朝廷要選宮女。天使不日到來。不拘巨室寒門。但有二八左右者。盡數報來。﹝淨﹞沒有。﹝醜﹞拶起來。﹝雜應介老旦﹞待我說。﹝醜﹞你說你說。﹝淨﹞毛嬙。驪姬。西施。南威。﹝老旦﹞夏姬。秋娘。鶯鶯。燕燕。﹝醜﹞呀。這是古人。說他怎麼。﹝淨老旦﹞這等眞沒有。﹝醜嚷介﹞拶起來。拶起來。﹝雜拶介淨老旦﹞有有。﹝醜﹞快說。﹝淨﹞許飛瓊。秦弄玉。杜蘭香。董雙成。﹝老旦﹞雲英。綠萼。茅盈。麻姑。﹝醜﹞一發說了那神仙。那裏尋他。﹝淨老旦﹞眞沒有。﹝醜﹞拶拶拶拶起來。﹝淨老旦﹞待小婦人想。﹝醜﹞你想。你想。﹝淨﹞桃葉。柳枝。紫雲。明月。﹝老旦﹞碧玉。綠珠。薛濤。蘇秀。﹝醜﹞這娼妓要他何用。快拶快拶。﹝雜拶介淨老旦報介醜寫介﹞要放拶再說。﹝淨﹞還有一个柳淑娘。﹝醜復寫介﹞放了。﹝雜放介小生上﹞報報。天使到關上了。﹝下醜慌介﹞怎麼好。叫叫叫該房作急造冊。左右。你與我押這些婆子去。原報原拿。逐名認來。﹝雜﹞稟過。勢豪抗拒。小的們就打進去捉了。﹝醜﹞聽我道來。

【豹子令】﹝丑﹞天使迢遙布玉音。布玉音。有誰跋扈不欽遵。謾學狐行憑虎勢。敢敎排闥攫金銀。攫金銀。﹝合﹞須知王法。王法有嚴刑。

【前腔】﹝眾﹞妙選良家侍至尊。侍至尊。匡牀悔泣豈無人。老爺當效赤烏供二嬖。休同延壽寫昭君。寫昭君。﹝合前﹞

這女子

只怕那

﹝醜﹞養在深閨人不識。

一朝選入君王側。

﹝眾﹞漢宮承寵不多時。

飛燕婕妤相妬嫉。

第三十四出代選

﹝末上﹞破船風猛。漏室雨淋。福無雙至。禍不單行。自家乃柳府院子。如何說此數言。只爲我家老爺方才戰死。小姐又値選宮。你看這幾日大家小戶。誰不嫁女婚男。惟獨我家小姐。𨿽有東牀。隨父在任。遠水不救近火。一時自難成親。我想選宮一說。或出里巷流言。猶之可也。若有朝廷旨意。如之柰何。頃間奶奶著我打聽。不免走一遭來也。﹝下﹞

【謁金門前】﹝老旦上﹞心縷縷。總爲嬌兒牽系。醜惡徒謙難諱美。通宵愁不寐。

縈抱如絲亂。擔愁似酒濃。只因一著錯。連累滿盤空。老身本欲招贅梅甥爲壻。不料相公以女許配桃郞。今者聞詔選宮。正該隨俗婚配。柰桃郞隨父赴任。一時無可柰何。好悶人也。已遣院子出去打聽。等待回來。便知端的。適間又聞女兒病甚。想亦爲此而然。不免去撫慰他一番。多少是好。開門開門。

【謁金門後】﹝旦上﹞抱病懨懨彊起。神思飄搖無主。﹝小旦﹞鵲噪鴉鳴花徑裏。吉凶渾莫計。

呀。奶奶來了。﹝入見介老旦﹞兒何不梳洗。

【花落寒窗】﹝旦﹞久無心傅粉調脂。﹝老旦﹞覺倦怠麼。﹝旦﹞困騰騰惟戀衾幃。﹝老旦﹞兒。不是耍的。﹝旦背介﹞墮樓自許。何惜珠沈玉碎。﹝老旦﹞請个醫者看你一看。﹝旦﹞盡良藥又何堪濟。﹝老旦﹞敢慮選宮。﹝旦﹞傷悲。出塞明妃。爭如伏劍虞姬。

﹝末上﹞走得渾身汗。歸來兩腳塵。奶奶。選宮的話眞了。﹝老旦﹞卻怎麼。﹝末﹞天使已到。各坊媒婆賣婆。總捕廳都拿去了。﹝老旦﹞這怎好。你再去打聽來。﹝末應下老旦﹞兒。我非不欲與你成親。

【前腔】只爲你東牀遠侍親幃。使倉徨難遂於飛。況我說起親事。你便含悲流涕。反惹愁酸憔悴。到此際噬臍何悔。𨿽然如此。休悲。豈少嬌姿。追求偏向朱扉。

【入賺】﹝淨外生小生上淨﹞古木幽溪。﹝指介﹞柳姓嬌娃系此居。﹝眾﹞忙前去。欽差星急敢羈遲。﹝淨﹞且躇躕。乍張聲勢令人懼。變出非常未可知。﹝眾﹞言誠是。須知善鷙先藏翅。謾敎騰沸。謾敎騰沸。

﹝眾﹞老娘。你先進去。我們外廂等罷。﹝淨﹞正是正是。﹝眾下﹞

【前腔】﹝淨﹞避影前趨。﹝老旦﹞老娘何來。﹝淨﹞喜到門庭特報知。﹝老旦﹞有甚喜。﹝淨﹞承明旨。小姐催妝促駕赴京畿。﹝旦﹞禍眞奇。宮闈懸絕如淵底。﹝拜介﹞得賜周旋謝不貲。﹝淨﹞言差矣。尊名已覆金甌裏。不須推避。不須推避。

【皁角兒】﹝旦小旦老旦﹞驀遭逢天大災危。縱飛潛也難逃避。直愁殺萱徑椿塋。再休提鸞儔鳳侶。試看取剩釵梳。餘香粉。撇琴書。拋花竹。物物堪悲。﹝合﹞痛腸千縷。何忍別離。信今生若非魂夢。聚首無期。

﹝淨﹞奶奶。我一時報了。如今見你們這般啼哭。連我也心酸了。有人尋个代替罷。﹝旦﹞呀。這誰肯代。﹝小旦﹞奴家願代。﹝旦﹞怎麼害你。﹝小旦﹞昔人受一飯之徳。尙報千金。奴家荷半生之恩。何辭一往。快取衣飾與奴妝著。竟往便了。﹝旦哭介﹞妹子。定使不得。﹝淨﹞小姐。恭敬不如從命。﹝取衣飾妝小旦介內催眾驚介小旦拜介﹞

【前腔】念婢子久侍閨闈。感娘行渾如姊妹。謾說个代主承恩。又何惜捐生效死。還念你好花時。明月夜。翫詩詞。親鍼指。誰共徘徊。

﹝合前眾上﹞上命差遣。蓋不自由。裏頭快些快些。﹝淨﹞有心慷慨。撇脫了些。﹝小旦﹞就行了。﹝旦﹞妹子。拜你一拜。﹝拜小旦介小旦答拜介﹞

【尾聲】﹝旦﹞此生結艸悲無地。﹝小旦抱旦低唱﹞小姐。你但守初盟報所知。我便便便向重泉也展眉。

﹝淨拆旦推入介扯小旦出介眾﹞去去去。﹝擁下老旦﹞兒。欺君違法。罪過非輕。謹閟深藏。愼毋自泄。﹝旦﹞多謝母親慈訓。

﹝旦﹞於人何事网羅求。

﹝老旦﹞意气兼將身命酬。

﹝旦﹞天上人間不相見。

﹝老旦﹞落花流水共悠悠。

第三十五出艸奏

【丹鳳吟】﹝醜上﹞木偶無依。越吟不已。祶袍竊望疎財士。怕官情紙薄。今非昔比

自家非別。小何的便是。母死半年。闝賭兩般。家資敗盡。替夫到京。誰想身上又染了廣貨。囊裏又缺了盤纏。要歸不得無可柰何。近喜梅相公髙中。欲求他相濟。因他臥病。不能相見。日來聞已痊可。不免走一遭。﹝行介﹞這裏已是。有人麼。﹝末上﹞朱門深似海。不許外人敲。呀。花子。這裏不是討的。﹝醜﹞我來看老爺一看。﹝末﹞這等貴處。﹝醜﹞杭州。﹝末﹞上姓。﹝醜背介﹞若說小何。做官的怎肯出來。不免打个雙關。哄他一哄。﹝轉身介﹞我叫可人。﹝末﹞少待通報。

【宴陳平】﹝生上﹞瘦損不勝衣。豈爲耽詩。花飛絮舞春歸矣。倚玉偎香復幾時。

﹝末﹞稟老爺。杭州可人求見。﹝生驚介﹞想是可人差來的。快著他進來。﹝末﹞嗄。杭州可人。老爺請。﹝醜進見磕頭介生﹞是小何。起來起來。怎說甚可人。﹝醜﹞他問小人的姓。小人道可字加人字。﹝生﹞哈。你慣要耍笑。﹝醜﹞不敢。﹝生﹞到此何干。這門藍褸。﹝醜背介﹞怎麼說好。是了。﹝轉身介﹞來做生意。失了風。歸去不得。特見老爺。﹝生﹞元來如此。老娘好麼。﹝醜哭介﹞被虎喫了。﹝生﹞怎到被虎喫了。﹝醜﹞一向與小人有說。自在極樂庵裏過。所以遇了虎。﹝生﹞嗄。那庵主好麼。﹝醜﹞被天打了。﹝生﹞有這們事。柳老爺死了。﹝醜﹞柳老爺死不打緊。小姐又被選了宮。﹝生﹞那有此話。﹝醜﹞小人目擊的。﹝生﹞卻不痛殺我也。

【石橊花】﹝生﹞人歸禁掖。聞說不勝悲。腸寸裂淚雙垂。蒼天何事恁讎予。且休提鸞鳳分飛。就是那花容柳姿。想今生欲覷應無地。小姐。若知伊終作王嬙。爭似我早學相如。

【前腔】﹝醜﹞老爺。你榮登天府。寧乏一嬌姿。須自惜棟梁軀。多情已作漢宮姬。枉悲號天遠誰知小姐旣許桃家。姻緣已非。那花枝自有東風主。到不如金屋深藏。免與他紈袴相偎。

﹝生﹞左右。取五兩銀子來。﹝末取介生﹞荒銀五兩。聊充路費。﹝醜磕頭介﹞謝老爺。求人須求大丈夫。﹝末﹞濟人須濟急時無。﹝生﹞小何。你速整歸裝還故土。免教流落在長途。﹝並下﹞

【海棠春】﹝雜引道淨上﹞故友茂陵棲。二豎朝方去。

下官趙成文也。適聞梅丈病起。特來問候。左右通報。﹝雜報介生上見介淨﹞貴體得安。私喜無任。﹝生﹞屢蒙垂念。感徳不勝。請坐。﹝坐介淨﹞年丈爲何眉攢愁思。臉暈啼痕。必有緣故。願與故人一聞之。﹝生﹞言之汗顏。且恐污聽。﹝淨﹞說那裏話。﹝生﹞非有別事。小弟往日呵。

【泣顏回】﹝生﹞花下結幽期。﹝淨笑介﹞小弟也略知。已不諧了。﹝生﹞彊摧殘未斷恩私。﹝淨﹞嗄。心裏還不斷﹝生﹞豈料風波疊起。﹝淨﹞又怎麼。﹝生﹞獻吳廷偏選西施。﹝淨﹞被選了宮。﹝生﹞君門萬里。要相逢須插摶風翅。悵古洪不値當年。痛無雙永閉宮闈。

﹝淨﹞有一絕妙機會在此。我就與足下做一古押衙何如。

【前腔】﹝淨﹞伸眉。莫作楚囚悲。嬌娃姓氏。齒錄曾題。﹝生﹞那个寫的。﹝淨﹞小弟如今只說年丈所聘。等他就查齒錄。姻非無據。聖明朝豈奪臣妻。明晨請了諸年丈。陳情丹陛。與多嬌早拭看花淚。﹝生﹞怕不能如此。﹝淨﹞管樂昌破鏡重完。看秦庭白璧終歸。

﹝生﹞若得如此。眞所謂生死而骨肉也。﹝淨﹞快寫本。小弟就去請諸年丈了。﹝生﹞多謝多謝。

﹝生﹞英雄無策庇嬋娟。

待得鸞膠續斷弦。

﹝淨﹞聖代只今多雨露。

一封朝奏九重天。

第三十六出協奏

﹝末上﹞雞鳴紫陌曙光寒。鶯囀皇州春色闌。金闕曉鐘開萬戶。玉階僊仗擁千官。下官乃大元朝中一个黃門是也。今當聖駕臨朝。恐有百官奏事。只得在此伺候則个。

【金蕉葉】﹝生眾朝服上生﹞痛煎痛煎。美恩情天淵暌間。﹝眾﹞怕孤忠難動龍顏。率羣英共躋鸞殿。

﹝生﹞此間是午門。不免徑入。﹝眾﹞請了。﹝末﹞百官就此站立。不得升殿。鞠恭興。三舞蹈。俯伏山呼。﹝眾﹞萬歲萬歲萬萬歲。﹝末﹞有事奏事。無事退班。﹝生﹞臣奏陛下。﹝末﹞啟奏者何官。

【小桃紅】﹝生﹞編修梅玉。碎首階前。﹝末﹞所奏者何事。﹝生﹞爲伉儷貽慚玷也。﹝末﹞誰家之女。已配未曾。﹝生﹞武臣柳菀女。納采在髫年。﹝末﹞不得欺誑。﹝生﹞登齒錄。布朝僉。只爲臣慕飛鵬。希舉鶚。成孤雁也。使柳氏呵。混入良家承詔選。嘆畫影無從。願錫餅師全。

﹝淨﹞趙章等亦爲梅玉一事。聯奏陛下。

【下山虎】﹝淨﹞禮先朝佇聞及閭閻。且君父於臣子閨門大閒。還須念有耦羅敷。莫效那耽淫衛宣。﹝眾合﹞況有如花滿殿前。何必村莊賤。﹝末﹞奏事者不得喧嘩。﹝眾﹞折檻何嫌。爲訴孤鸞非野鴛。

【蠻牌令】﹝小生﹞臣聞古之賢君嘉隱士。遺樵爨。憐戍卒。賜宮媛。況彼文臣居翰苑。中雀久。委禽先。﹝眾﹞答梅玉呵。不得那孟光舉案。我諸臣願學逢萌掛冠。﹝末﹞敢爲友誼妄奏。﹝眾﹞效朋私扶危拯顚。盡臣忠糾謬繩愆。

﹝末﹞奏章已達。暫且退班。午門外候旨。

【余文】﹝眾﹞哀情已達承明殿。齊鵠立聽取好音傳。﹝生﹞怕有累諸年丈。若我梅玉。便鼎烹斧磔何言。

【出隊子】﹝旦扮內臣上﹞明王恩眷。披覽封章展笑顏。玉音遙降五云端。管取乘龍指日間。花燭生光。春回巹顏。

﹝旦﹞聖旨已到。跪聽宣讀。奉聖旨。柳氏果爲梅玉所聘。準候宮女到日。著該部查給完聚。以全夫婦之倫。以篤君臣之義。更酌賜錦綺音樂。少助婚禮。用展朕私。謝恩。﹝眾﹞萬歲萬歲萬萬歲。﹝旦﹞香飄合殿春風轉。花覆千官淑景移。﹝下生﹞拜謝諸年丈。﹝拜介﹞

【庭前柳】﹝生﹞銜結是何年。賴諸君伉儷全。明珠離復返。白璧去猶旋。﹝合﹞生亡還肉骨。感無邊。覺須臾喜溢眉端。

【前腔】﹝眾﹞聖徳浩如天。遣嫦娥出廣寒。枯枝憐再發。缺月幸重圓。﹝合前﹞

﹝生﹞百花春隔景陽鐘。

﹝淨﹞紫禁朝天拜舞同。

﹝小生﹞獨有鳳凰池上客。

﹝合﹞偏承霄漢渥恩濃。

第三十七出賜婚

【生查子】﹝生上﹞失馬未爲憂。人定天常左。重獲鳳臺遊。不負龍池步。

紫鳳朝銜五色書。陽春忽布网羅除。已將心變寒灰後。豈料光生腐艸余。下官端爲淑娘姻事。歷盡無數間關。幸蒙聖恩。準賜完聚。今者宮女已到。且敕禁樂送歸。晤在須臾。可喜可喜。﹝醜上﹞榮光懸日月。賜予出金銀。稟老爺。送親的到了。﹝生﹞犒賞俱齊備麼。﹝醜﹞齊備了。﹝生﹞你自在外廂料理。﹝醜﹞曉得。﹝下﹞

【滴澑子】﹝眾鼓樂送小旦上﹞奉綸音。奉綸音。下賜嬌娥。喧金鼓。喧金鼓。香塵如霧。羨雙雙彩鸞翔舞。風流世所無。皇恩重荷。書中有女。始信非訛。

【鷓鴣天】﹝生趨迎介﹞遙覩香車隱素娥。不勝雀躍啟靑廬。﹝小旦轎中低唱﹞寄言眉黛休空展越水燕云愁轉多。﹝小旦出轎生見驚介﹞驚太錯。事如何。

﹝背介﹞堪憐到手又成訛。﹝小旦低唱﹞衷情未敢髙聲吐。只恐人聞起折磨。﹝生﹞都退下。﹝眾暫下生小旦拜介生﹞不期而晤。欣喜倍常。望斷後車。不無疑愕。﹝小旦﹞事多曲折。人尙迢遙。詞組難傾。容妾徐啟。﹝生﹞願聞。

【刮鼓令】﹝小旦﹞天書驀爾過。嘆娘行被网羅。﹝生﹞這等該到京。﹝小旦﹞嬌怯怯怕歸永巷。又何忍別親廬。督促莫支吾。善成能敗。賴有蕭何。﹝生﹞虧了那个。﹝小旦﹞是何老娘報了。又得何老娘教道。使小姐呵。華泉取飮眩當途。我甘同丑父敢號呼。

【前腔】﹝生﹞堪悲恁坎坷。﹝小旦﹞相公。想你適才還道是小姐哩。﹝生﹞我那知道啟蕉封鹿竟無。幸星河潛通織女。悵月殿隱嫦娥。好事慣多磨。只怕春深繡幙。嬌香難鎖。﹝小旦﹞小姐誓死不二。這到不消慮。﹝生﹞松枝同勁信無他。萱庭異趣卻如何。

﹝小旦﹞相公。早圖歸計。無用空悲。﹝生﹞言之有理。明當上表。今花燭已陳。衾幃已具。權且合巹。﹝小旦﹞小姐在彼。何敢言此。﹝生﹞卿過矣。我豈頓忘小姐。實不忍負此良宵耳。﹝小旦﹞如此請屛多儀。待妾侍寢便了。﹝生﹞不須謙遜。自有權宜。分付奏樂。待我們行禮。﹝眾奏樂介小旦﹞相公請上。﹝生側立介﹞就如此。﹝同拜介﹞

【尾聲】﹝生﹞百年娛樂從玆暮。﹝小旦﹞幽館深盟喜不誣。﹝生﹞又恐相逢著睡魔。﹝先請進房小旦應介眾持燈上引介﹞

﹝眾﹞翡翠屛開繡幙紅。

萬條銀燭碧紗籠。

﹝小旦﹞寧期此地忽相遇。

﹝生﹞共識皇恩造化同。

﹝眾引下生弔場介﹞紫苔過來。﹝丑上生低云﹞元來名便是小姐的。來京的又不是小姐。﹝醜駭介﹞是那个。﹝生﹞是芳春姐。﹝醜﹞也罷。也罷。﹝生﹞你不曉得。小姐還在家。你明早就與我起程。前往杭州。多拜上奶奶。我不日就回。要與小姐成親。這裏的事體。教他們不可泄漏。﹝醜﹞有書麼。﹝生﹞你先去。我央常先生作伐。書就與他帶來了。﹝醜﹞嗄。人苦不自足。得隴又望蜀。﹝生﹞傳語愼勿遺。盡言非尺牘。﹝並下﹞

第三十八出咸遂

【月云髙】﹝旦上﹞孤幃空待。秋懷轉無賴。香粉潛消褪。鬼病懨懨害。百計安排。怎把相思解。人在心兒裏。心遠雲山外。眉月連娟恨不開。鴻雁那從北地來。

奴家名歸禁苑。迹隱深閨。𨿽若幽囚。實堪全節。但此淸秋。不勝多病。祇一个知心侍兒。又已遠去。總有句著意言語。更向誰談。好悶人也。勉彊梳洗。且到母親跟前。閒講片時。少排抑鬱。多少是好。﹝老旦急上﹞寧爲太平犬。莫作離亂人。兒。不好了。紅巾數萬。卽日渡江。鄰里戶戶般移。家人个个走散了。可作急收拾。以避賊鋒。﹝旦﹞娘。旣無僮僕相隨。又無親戚可倚。向那裏去。﹝老旦﹞你不知道。桃官人家移住湖州。待我悄悄送你過門。豈不兩得。﹝旦﹞哎。死則死矣。怎又提起這話來。﹝下老旦﹞呀。怎麼艴然去了。靑娥。請小姐轉來。﹝淨內應介﹞奶奶。小姐不肯來。

【前腔】﹝老旦﹞兒。你那知靑春難再。容華易消攺。你到桃家呵。地遠時倉卒。隱密奚■﹝兀監﹞■﹝兀介﹞。恁更疑猜。應是心兒歹。﹝淨﹞小姐不肯出門了。﹝老旦﹞謾說閨幃老。眼見干戈害。他這等執抝呵。紅粉須知逐戰埃。我骸骨憑誰覆艸萊。

﹝醜上﹞烽火連三月。家書抵萬金。自家紫苔的便是。俺老爺差我回來。叩見柳奶奶。一路有警。擔擱多時。今喜已到他家。不免徑入則个。﹝進見介老旦﹞紫苔。你那裏來。﹝醜﹞京中。﹝老旦﹞相公中了。﹝醜﹞中了不打緊。朝廷卻把芳春姐賜配了。﹝淨駭介﹞有這等事。﹝老旦﹞你且仔細說來。﹝醜﹞老爺聞說小姐被選。忙請五百名同年伏闕陳情。朝廷憐準。宮女一到。便行查給。那晚成親。更賜幾多宮錦宮花。禁樂儀仗。如今芳春姐好不風騷。好不快活。﹝淨頓足介﹞知道如此。我便替了。﹝老旦﹞人有善念。天必從之也。﹝醜﹞還有稟上。老爺𨿽已成親。一念實在小姐。卽欲吿假還鄕。以圖舊約。因此先遣小人拜上。已請常先生爲媒。不日就到。書信附彼帶來也。﹝老旦背介﹞這又怎麼說。﹝淨﹞奶奶不要聽他。難道小姐到做小。﹝老旦﹞那有此話。﹝淨﹞先進門一日也是大。況是个欽給夫人。比耍笑。﹝老旦﹞不要多講。只說小姐已出嫁便了。﹝淨﹞正是正是。﹝轉身介﹞紫苔。小姐出門了。﹝醜驚介﹞出門了。﹝淨應介丑背頓足恨介﹞

【紅衲襖】﹝醜﹞我那老爺。你指望鎖春風在雀臺。那知个探花源僊境攺。我一路來呵。還道是漆和膠終不解。到如今怎做了鳳隨鴉玉自埋。𨿽然是風吹害比目開。竟不道海山盟息壤在。小姐。你做了舊時梁燕他飛也。空教我遠折梅花度隴來。

﹝旦上﹞呀。這是梅家紫苔。﹝退步低唱介﹞

【前腔】他怎似哭包胥掩淚來。莫不是病相如因愁害。﹝出見介﹞紫苔。你爲何如此。﹝醜﹞呀。聞道小姐出門了。幾時回的。﹝旦﹞哈。我本是歲寒松堅不攺。你休認出墻花恁浪猜。﹝醜﹞我道小姐一定還在家。﹝老旦﹞兒。梅家哥哥中了。﹝旦﹞且喜他躡靑雲展巨才。﹝老旦﹞朝廷卻把芳春賜他了。﹝旦﹞嗄。又早已系赤繩酬素愛。﹝背介﹞卻憐我圍鸞檻鳳如何也。罷罷罷。這是我寡宿孤辰命所該。

﹝醜﹞奶奶。老爺專爲小姐姻事。特特差我回來。﹝老旦﹞又作區處也。﹝內鳴鑼吶喊介醜﹞呀。小人到忘了。賊聲甚是猖獗。如何還是髙坐。﹝老旦﹞我也欲爲遠避。小姐道無親可奔。無僕可隨。執意不行。無可柰何。﹝醜﹞有處有處。我家蘇州。自有大房。小人途路頗熟。待我護送奶奶與小姐到彼。徐待老爺回來。更自商議。意下何如。﹝老旦﹞兒。這卻怎麼。﹝旦﹞不得已也就如此。只一件。紫苔。你曾娶妻不曾。﹝丑﹞未也。﹝旦﹞娘。我們是个寡女。他是个孤男。同行不雅。兒欲把靑娥配他。等他夫婦隨我母子。卻不兩便。﹝老旦﹞言甚有理。﹝旦﹞紫苔。你與靑娥過來拜了奶奶。就此成親。以便同行。﹝丑應扯淨拜介﹞

【出隊亂鶯啼】﹝醜﹞關睢已諧。螽斯堪待。﹝同拜介﹞好姻緣出倘來。鴻投魚网信奇哉。﹝淨哭介﹞怎把我與這尖嘴。﹝丑﹞風月還彀你受用哩。﹝老旦﹞只須要夫和妻愛。又何必論女貌郞才。拜了小姐。﹝拜介淨﹞逐雞飛。隨狗走。這百年業。三生債。只爲那干戈擾攘。頓使我琴瑟愆乖。﹝內復鳴鑼吶喊介旦﹞呼騰九垓。還怕有殺妻煮妾。食子炊骸。

﹝老旦﹞靑娥。你去收拾行裝。待紫苔去打个消息。便好起程。﹝丑淨應下﹞

【尾聲】﹝老旦﹞兒。你看烽煙蔽日天光攺。鼠竄狼奔事可哀。﹝旦﹞又不識何日寧家禮上臺。

﹝醜復上﹞好了。好了。賊聞官兵將至。大肆焚掠。潛避湖州去了。﹝老旦旦﹞謝天地。﹝醜﹞奶奶。且就此安居。想老爺不日就回了。﹝老旦﹞你還該接上去回覆一聲。﹝醜﹞明早就去。但不知有何分付。﹝老旦﹞只說一言已定。六禮休遺便了。﹝醜﹞理會得。

﹝老旦﹞兵气消爲日月光。

﹝旦﹞生涯萬事有蒼蒼。

﹝醜﹞蓬山此去無多路。

﹝淨﹞雕鵲塡河已作梁。

第三十九出晝錦

﹝外末扮家人隨生小旦上生﹞獨受主恩歸。當朝似者稀。﹝小旦﹞莫愁南路遠。駟牡正騑騑。﹝生﹞下官端爲良緣未偶。請假南還。迆邐行來。且喜早已過江了。﹝小旦﹞相公。爲何過江來到。不見驛遞應付。﹝生﹞我歸杭心切。惟恐知識纏擾。到廣陵驛就繳牌了。﹝小旦﹞家裏也不住札了。﹝生﹞不住了。﹝小旦﹞相公。你眞个鐘情也。

【北新水令】﹝生﹞你知我歸心日夜憶錢塘。念孤幃恁般悒怏。馬蹄淸夜月。蓬戶五更霜。兼程奔上。兼程奔上。何日裏得同歡暢。

【南步步嬌】﹝小旦﹞鳴鑣擊楫多勞攘。故國云埋障。回思去路長。影只形單。自分終泉壤。何幸沐恩光。雙雙晝錦榮無限。

【北折桂令】﹝生﹞想著他花徑行藏。和那繡閣徘徊。畫舫徜徉。滿望个連理栽成。鴛鴦並好。鸞鳳翺翔。怎知道美恩情中成虛慌。好姻緣半道乖張。苦的是雞唱江關。人逐參商。恨的是千里空還。一面偏難。

【南江兒水】﹝小旦﹞吳越千佳麗。燕秦百艷妝。一時咸得親瞻傍。都來誰及娘嬌樣。天香國色眞無上。謾說艱辛多狀。任您堪償。百歲恣同歡賞。

﹝內叫介﹞行路的仔細。紅巾賊連陷杭州湖州。將下姑蘇。休得前去。﹝生住介﹞涯上說甚麼。﹝末﹞說紅巾賊破了杭湖二州。將到姑蘇。教不要前去。﹝生﹞杭州破了。﹝末﹞說破了。

【北雁兒落帶得勝令】﹝生﹞本待个風便歸程趲。到討得个雷轟碑字殘。快趲前去。﹝眾行介生﹞我和他生願共衾裯。死願同艸莽。管甚麼豺狼滿道傍。管甚麼煙塵暗井疆。不能彀竊符來臥內。怎望得飛騎出蒲關。潛藏。怕柔心不柰軍聲壯。逃亡。怕纖彎難當途路長。

【南僥僥令】﹝小旦﹞城郭多笳鼓。江湖斷客航。試問太平時還甚日。只怕故國無家歸去難。故國無家歸去難。

﹝醜上﹞夜宿舟中飯。晨徵馬上衣。前面的是我們老爺。﹝見介生﹞賊情如何。﹝醜﹞湖州被屠了。杭州幸無恙。﹝生﹞謝天地。﹝小旦﹞我家卻怎麼。﹝醜﹞賊將臨城。奶奶要到湖州躱避。幸小姐不肯去。比時小人適到。說了老爺求親。就把靑娥配與小人。算計同到蘇州。不意官兵四集。賊下太湖。依舊安堵了。﹝小旦﹞可喜可喜。﹝醜﹞桃家在湖州。都被屠了。﹝生﹞有這等事。路上曾見常先生麼。﹝丑﹞見來。此時想已到家了。﹝生﹞紫苔。你就與我回去。速備禮儀。我一到就要成親了。﹝醜﹞理會得。﹝下﹞

【北收江南】﹝生﹞呀。賴得他報平安。解下愁腸。整頓些殷勤話。歷訴間關。相思擔放下再休擔。撇脫利名場。優遊花月鄕。肯戀著厚爵髙封。冷落他軟玉溫香。

【南園林好】﹝小旦﹞去時節車輪太忙。回時節馬蹄何懶。縮地淩雲空想。頻計日轉心煩。頻計日轉心煩。

【沽美酒帶太平令】﹝生﹞我爲他悶塡了山水腸。我爲他愁埋了煙霞想。燻茗琴書興總忘。喜如今初心已盡償。全名節不曾把面目摧殘。老林泉又沒个五湖風浪。甘菽水絕勝他臨邛市觴。還笑那越重墻的心粗膽壯。贖屍骸的擔驚受枉。我呵年當貌當。雙擁著英皇。美風情一任千載評量。

【南尾聲】﹝小旦﹞攺衣妝山居樣。管煎茶竹裏花間。永侍梁鴻事孟光。

﹝生﹞駸駸羽騎歷城地。

﹝小旦﹞景物蕭蕭滿路岐。

﹝生﹞賴有蛾眉能緩客。

﹝小旦﹞玉人應是數歸期。

第四十出合箋

【荷葉鋪水面】﹝外上﹞稱檳相。佐吉筵。吉筵詞賦幾多篇。口若河懸。﹝丑上﹞月下老。冰上僊。紅羅體纏。金花帽攢。華堂髙會。誰敢居先。﹝合﹞疎失處。賴周旋。

﹝揖介外﹞禮都擺著。專候駕臨。﹝醜﹞有煩通報。﹝外﹞少待。

【踏莎行】﹝老旦上﹞分定生前。喜承天眷。畫堂此日春風展。彩雲飛處下雙鸞。沈檀霧裊笙歌按。

﹝外﹞擯相叩頭。﹝老旦﹞起來。﹝外﹞大媒已到。﹝老旦﹞快請。﹝外﹞伏以錦衣香襯皁羅袍。紅繡鞋移步步嬌。傾杯式飮梅花酒。醉扶歸去月兒髙。來賓寶山尊相擡身東道親媽夫人相見。﹝喝拜介醜﹞深慚遺朽。謬任執柯。﹝老旦﹞諾重千金。盟聯二姓。﹝外﹞禮畢。請送禮單。﹝醜送介﹞虛篚上陳。甚惶將命。﹝老旦﹞多儀下錫。兼瀆臺尊。當直的。快收禮擺宴。﹝醜﹞梅大人舟已到涯。如夫人卽入進謁。就此吿辭。﹝老旦﹞如此不敢虛拘。尙容攀待。﹝醜﹞再不消。﹝外﹞小子隨往迎親。﹝老旦﹞正是。﹝醜外下末上﹞報報。二夫人到了。﹝老旦﹞請裏面相見。

【哭相思】﹝眾隨小旦上﹞溟海飄蓬無轉。羈魂喜獲生旋。﹝淨隨旦上﹞乍見翻疑夢幻。何殊缺月重圓。

﹝小旦拜介﹞﹝重疊金﹞﹝老旦﹞你一身去國三千里。﹝旦﹞我日日空尋別時語。﹝小旦﹞相對但悲酸。幽情欲話難。﹝淨﹞暫收雙眼淚。歡宴娛心意。﹝合﹞今夕是何晨。鵲橋新駕成。﹝老旦﹞靑娥。良時將至。快與小姐更妝。我到外廂料理來。﹝小旦﹞奶奶請便。奴家自當伏侍。﹝老旦下小旦﹞靑娥。取那紅篋兒過來。﹝淨取小旦開介淨﹞這是甚麼。

【玉雁兒】﹝小旦﹞翠翹珠串。﹝淨﹞這般。﹝小旦﹞碧琳冠鳳遶螭盤。﹝淨﹞好衣服。﹝小旦﹞杏花衫染猩紅淺。﹝淨﹞那裏來的。﹝小旦﹞總是椒宮特眷。﹝旦﹞這都賜你的。我一朝專享寧無赧。﹝小旦﹞卻不折死奴。﹝旦﹞酬恩報徳原非忝。﹝淨﹞良晨已到。怎將形迹相拘檢。﹝彊妝介小旦﹞到忘了。詞箋半幅。相公著我一見便送還小姐。﹝旦﹞他的也在這裏。﹝合﹞喜今宵人物兩完又何羨丰城神劍。

【畫堂春】﹝眾鼓樂引生上﹞玄都花事喜依然。劉郞此日言旋。三星烱烱映檐端。樂奏迎僊。

﹝外﹞伏以香羅帶繡菊花新。坐傍妝臺點絳唇。喜稱人心好事近。鵲橋仙降畫堂春。請新人奶奶出廳行禮。﹝再請介﹞一枝花插滿庭芳。燭影搖紅晝錦堂。滴滴金杯雙勸酒。聲聲慢唱賀新郞。新人奶奶擡身緩步請。﹝淨擁旦與生並立介外﹞參拜天地。﹝喝拜介﹞嶽母太夫人出廳相見。﹝老旦上外﹞靠上尊坐。﹝喝拜介﹞二位新人交拜。﹝拜介外﹞請二夫人相見。﹝小旦拜介外﹞參拜已畢。請迎花燭。同赴巹筵。﹝眾唱迎花燭介﹞

【畫眉序】﹝生﹞銀燭暖香燃。合巹筵開共歡忭。愧塵凡下士。獲配僊媛。且休誇不世奇逢。還堪羨非常恩眷。﹝合﹞百年和洽如魚水。行看種玉藍田。

【前腔】﹝旦﹞巵酒謾交傳。重惜人前意難展。念幾番波浪。淚滿詞箋。想昔曾系足聯盟。今得共齊眉舉案。﹝合前﹞

【前腔】﹝小旦﹞神契已三年。此夜相逢愛非淺。信姻緣輻輳。風月無邊。喜才郞衣錦榮歸。共淑女牽絲繾綣。﹝合前﹞

【前腔】﹝老旦﹞佳壻受人憐。弱女工容世應罕。正天然合璧。宜享華姸。麝煙凝翡翠衾溫。龍須展芙蓉褥軟。﹝合前﹞

【滴澑子】﹝眾﹞郞榮顯。郞榮顯。玉殿曾傳。娘華麗。娘華麗。瑤臺應選。眞一雙兩美相兼。松蘿永附纏。天從人願。今宵歡宴。絕勝登僊。

【鮑老催】﹝眾﹞情孚義感。天長地久常爲伴。海枯石爛心難變。雙飛蝶。交頸鴛。同棲燕。幾般怎比風流半。軟溫鄕裏春風徧。盡消受歡無限。

【雙聲子】﹝眾﹞瓊漿灩。瓊漿灩。滿酌重相勸。花燈暗。花燈暗。餘燼頻敎翦。星河轉。星河轉。更籌換。更籌換。獨夜迢迢。良宵遽短。

【尾聲】﹝合﹞風情節義難兼擅。女戒分明在此編。寄語梨園仔細傳。

﹝老旦﹞鳴鳳樓中天上人。

﹝生旦﹞彩箋芳翰兩情深。

﹝眾﹞千淘萬洗𨿽辛苦。

吹盡狂沙始見金。

錦箋記終

