

焚香記

﹝明﹞王玉峯著

繡刻演劇十本

第四套

繡襦﹝亞仙﹞靑衫﹝興奴﹞紅梨﹝素秋﹞焚香﹝桂英﹞霞箋﹝麗容﹞西樓﹝素徽﹞投梭﹝縹風﹞玉環﹝玉簫﹞金雀﹝彩鳳﹞贈書﹝輕煙﹞

繡刻焚香記定本

●焚香記目錄

第一出統略

第二出相決

第三出閨嘆

第四出訪姻

第五出允諧

第六出設謀

第七出赴試

第八出逼嫁

第九出離間

第十出盟誓

第十一出藩籬

第十二出餞別

第十三出登程

第十四出立志

第十五出看榜

第十六出卜筮

第十七出議親

第十八出辭婚

第十九出羨徳

第二十出托寄

第二十一出榮餞

第二十二出讒書

第二十三出赴任

第二十四出構禍

第二十五出設宴

第二十六出陳情

第二十七出明寃

第二十八出折證

第二十九出辧非

第三十出回生

第三十一出驅敵

第三十二出傳箋

第三十三出滅冦

第三十四出虛報

第三十五出雪恨

第三十六出軍情

第三十七出收兵

第三十八出往任

第三十九出途中

第四十出會合

第一出統略

【滿庭芳】﹝末上﹞濟寧王魁。椿萱早喪。弱冠未結姻親。赴禮闈不第。羞澀寓萊城。偶配桂英敫氏。新婚後神廟深盟。試神京。鰲頭獨占。金壘起姦心。

爲奪婚不遂。將家書套寫。致桂英自縊亡身。幸神明折證。再得還魂。王魁徐州破賊。聞家難兩下虛驚。種諤統兵。萊陽解寇。重會續前盟。

辭婚守義王俊民。

捐生持節敫桂英。

施姦取禍金日富。

全恩救患種將軍。

第二出相決

【齊天樂】﹝生上﹞靑春未遂看花志。一劍東風憔悴。碌碌塵途。淹淹歸計。每聽杜鵑彈淚。危機阨會。嘆摧殘楚玉。揉碎隋珠。暫棲遲。湖海盡無魚。莫負舊囊書。

﹝鷓鴣天﹞筆底煙霞夢未眞。爭先慚避曲江塵。桃花三月龍門雨。芳艸經年蝸角名。山外霧。隴頭云。天涯極目怨東君。絲絲吹作徵人淚。誰道春風不世情。小生姓王名魁。本貫濟寧人。閥閱名家。箕裘世裔。不幸父母早亡。室家未遂。自愧才非七步。敢效倚馬之顰。徒然書上萬言。退點潛龍之額。前春應試棘圍。爭柰命未逢時。淹淹下第。負一鄕之屬望。慨四海之無家。可憐我憔悴何歸。去畱難據。幸賴囊有餘資。只得暫寓萊陽寄迹。且喜此處山明水秀。人物繁華。尋師問友。溫習舊業。以爲求科挾策之計。但不知我這回命運。又復如何。昨聞有个相士姓胡。其術頗髙。我欲請他一相。以決姻親在何處。功名在何年。多少是好。王興在那裏。﹝末﹞堂上聞呼喚。階前聽使令。覆官人。有何分付。﹝生﹞你與我去請那相面的胡先生來。﹝末﹞一領東人命。忙尋相士家。﹝下生﹞你看暮春天气。景物堪憐。忽起故鄕之念。

【好事近】﹝泣顏回﹞云暗隱重山。淒淒芳艸迷天。隨身書劍。王孫未卜歸年。﹝刷子序﹞蕭然。可柰窮途滋味。辛酸處。進退皆艱。﹝普天樂﹞極目那靑雲路遠。這愁城。破除心上。又起眉端。﹝淨上末隨上淨﹞

【水底魚兒】相法如神。般般看得淸。戴烏紗的是官府。儒冠的是斯文。光頭的是和尙。黃冠的是道人。

﹝末﹞虧你好眼力。此間已是我相公寓所。先生少待。我去通報。相公。胡先生來了。﹝生﹞請進來。﹝淨﹞相公拜揖。﹝生﹞胡先生拜揖。先生請坐。﹝淨﹞有。﹝生﹞久聞先生風鑑。未曾識荊。不知先生貴表。﹝淨﹞小子姓胡名言。賤字亂道。胡亂道就是在下。﹝生﹞先生取字。如何太謙。﹝淨﹞不敢。這个是道其實也。﹝生﹞小生連年坎坷。欲煩先生看我後來何如。﹝淨﹞這个容易。不要說目前的。就是古人。我也看來不差。我看那範丹他體貌丰偉。所以名過北斗。石崇他形容憔悴。所以破甑生塵。﹝生﹞先生說差了。﹝淨﹞不差不差。還有好處。我看得那盧﹖﹖如傅粉郞。何晏似藍面鬼。﹝生﹞一發顚倒了。﹝淨﹞還有相得妙處。那張良有巍巍事業。所以狀似金剛。項羽止煦煦之仁。所以貌如女子。﹝生﹞先生又差了。那項羽身長八尺。張良乃貌如女子。﹝淨﹞是是。這便是小子叫做胡亂道。所以名稱其實。﹝生﹞休得取笑。仔細相學生一相。﹝淨﹞相公。上相在心。其次在形。所以裴晉公貌似餓莩。一貧如洗。而後登臺鼎。以其有還帶之陰功。東閭子容如泰華。爲相十年。而終至行乞。以其無濟人之陰徳。所以榮枯在貌。報應在心。相公。人這心田最要好。小子方才一見相公。就知你是个好心的人。﹝生﹞何以見得。﹝淨﹞不是小子掗佳懷說。小子一見就是知心。相公。你且站正了。﹝相介﹞相公。你前邊這幾年。諸事欠順。虧你過了。﹝生﹞正是。

【錦纏道】自年來嘆飄零。微軀苟延。﹝淨﹞相公。你父母上早年也見虧。﹝生﹞髫齔萎椿萱。向詩書苦費鉆硏。﹝淨﹞婚姻上前幾年也該不偶。﹝生﹞靑春好姻緣。未能偶然。﹝淨﹞近年也正在匍匐之秋。﹝生﹞敝徵鞍。空懷歧路顚連。﹝淨﹞上年功名也還欠利。﹝生﹞功名事。慢熬煎。赴春闈。又徒勞鏖戰。風塵滯祖鞭。實不瞞先生說。今日裏羞歸故苑。先生與我細看一看。這回枯振槁定何年。﹝淨﹞

【前腔】問何年是你的時來運旋。你如今到這部位就好了。目下漸開顏。喜紅鸞宣朗。將調錦瑟朱弦。卽今該有姻親之喜。﹝生﹞小生客居於此。那得姻親。﹝淨﹞我只在气色上見得。如萍水效鸞鳳。數當偶然。你功名事下科必然髙中。試看步雲霄。鶚薦鵬騫。只是你中間應有分離之阨。夫妻上。半途艱。惡星臨。死生離間。𨿽然如此。你到底姻緣重合。分鸞鏡復圓。你後邊功名赫赫。貴不可言。爲將相。奇勛獨建。﹝生﹞先生莫非過譽。﹝淨﹞焉敢說謊。不多時了。你到三旬之際呵。那時方始信吾言。

﹝生﹞多承先生指教。這白金一星。聊作謝儀。﹝淨﹞這个到不須罷。我看相公後必貴顯。如今尙未婚娶。我前日在鳴珂巷中謝公家。他將一女命與我看。這女子到是个夫人之命。只是他流落風塵。恐相公不屑取他。若肯俯就。就是小子作伐。但不知尊意如何。﹝生﹞這个最好。小生寄迹江湖。何暇揀擇。若是命分相應。有何不可。明日當造門相浼便了。﹝淨﹞當得當得。相公。

此處暫棲遲。

姻緣未可知。

與君一夕話。

勝讀十年書。

第三出閨嘆

【五供養】﹝旦上﹞曉鶯催起意盤桓。羞對孤鸞。湘簾春雨澀。楚云漫。憔悴也東君不管。慵梳綰。一絲絲腸斷亂縈牽。

寂寂幽閨獨掩門。不緣春色怕黃昏。傷心最是三更夢。枝上啼鵑枕上痕。奴家敫氏。小字桂英。出自名家。頗知詩禮。不幸父母雙亡。別無兄弟。囊篋蕭然。衣棺無措。奴家豈惜微軀。忍將父母暴露。只得央媒賣身津送。卻過繼在鳴珂巷謝家爲女。不料他是煙花門戶。其時驚惶痛切。竟無脫身之計。可憐猛然思起窗下詩書。閨中鍼指。恍如春夢。好生傷感人也。

【二犯傍妝臺】﹝傍妝臺頭﹞悄含愁。一春心事付東流。敫桂英剿不斷靑樓鎖。爹娘呵盼不到白楊丘。

【八聲甘州】空閨夜靜孤星照。雲鬢朝憐雙鳳頭。天那。桂英乃是个宦家之女。今日呵。﹝皂羅袍﹞風塵蔽目。煙花作儔。奴家當時若不賣此身。我那爹娘呵。﹝傍妝臺尾﹞眼睜睜白骨倩誰收。

奴家自喪二親之後。尙在憂制中。理當披麻被髮。爭柰奴身已屬他人。蓋不由己。那謝媽媽終日逼令彊作妓女妝束。奴家抵死不從。倘或果欲墮落風塵。有死而已。

【前腔】﹝旦﹞盈盈交淚掩雙眸。揉脂擲粉怨妝樓。不耐煩琵琶調。空嗟嘆柏梁舟。我只恁斷腸百結悲何滿。怎敎做金縷千巾唱莫愁。奴家今日只爲雙親骸骨。以致失身如此。罷罷。我死而無怨。且自堅心耐守。天那。對誰堪訴這緣由。

只爲親喪賣妾身。

肯將素質污風塵。

十年誰作揚州夢。

不解靑樓薄幸名。

第四出訪姻

【似娘兒】﹝生末上﹞書劍久荒涼。阻歸鞭且問平康。重重心事增離況。功名未遂。姻緣未偶。惱亂柔腸。

共道逢春未見娃。綠楊淺水冷蒹葭。蓬蒿三徑傷無主。肯向平園學種瓜。王魁不幸下第。寄居於此。湖海飄流。絲蘿未結。旅邸蕭蕭。悶懷鬱鬱。如之柰何。正是十年空自貂裘敝。贏得無人不下機。前日那胡先生說道鳴珂巷謝家。有个女子。姿容殊麗。徳性閒淑。只是誤落煙花。竟不知他志操如何。又不知小生緣分如何。不免去訪他。同走一遭。多少是好。迆邐行來。正是胡先生門首。王興。去請他出來。﹝末叫介淨上﹞

【窣地錦襠】區區相貌異乎人。妝出如花粉墨勻。眼前黑白甚分明。可笑時人認不眞。

﹝見介生﹞先生這尊容是生成的。謂何方才道出本相來。﹝淨﹞那裏是生成的。若去了面上這些妝飾。方才露出本來面目。但時人不識耳。相公呼喚小子。有何話說。﹝生﹞前日多承指教。謝家姻事。相煩同往。﹝淨﹞當得當得。請同行。相公。功名身外之事。莫教挫過靑春。﹝生﹞

【皂羅袍】自嘆靑雲迢遞。鼓湘靈別調。未解吹竽。縱橫徒上萬言書。龍蛇埋沒三千字。﹝合﹞可惜春來春去。且向花堤柳堤。自有懷中白璧。莫負樽前翠眉。管敎得遂乘龍志。

春色過東家。

行行日未斜。

不妨同緩步。

看徧曲江花。

第五出允諧

【西地錦】﹝外上﹞門巷幽閒芳艸。紅樓深鎖嬌姝。等閒談笑有鴻儒。小可是煙花深處。

家門重生女。非因不好兒。明明心上事。難說與人知。自家姓謝名惠徳。祖居萊陽鳴珂巷口。年過半百。至今無嗣。止有老妻小妾三口而已。惠徳𨿽系出身污賤。頗知書禮。似我這樣家風。那些个風月場。正是个瞞天帳。近來取一義女。年方二八。叫名桂英。誰知他是宦家之女。琴棋書畫。鍼指女工。無所不曉。堅持志節。不肯苟且從人。這也都是他的好處。自古道君子成人之美。我豈肯貪圖微利。壞人心術。爭柰媽媽朝夕絮聒。逼令接客。桂英死不肯從。如之柰何。我老夫只願與他招一佳壻。庶幾彼志可遂。我亦終身有托。且昨夜夢一人對我說。你明日有貴客登門。與你有瓜葛之分。竟不知夢兆如何。

【宜春令】蹉跎過。鬢巳星。世情疎。門庭又冷。淒涼晚景。回頭顧影沒巴柄。再休提陣馬兜龍。何處討平康髙興。我只願得乘龍佳壻。是吾之幸。﹝生淨上﹞

【生查子】風物正堪憐。人意方云可。未卜采芝期。且覓陽臺路。

﹝淨﹞王相公。此間已是鳴珂巷了。那一家正是謝公家。只是有一說。那謝公𨿽是出身微賤。他到親近斯文。知書達禮。識髙見廣。就是我萊陽這些斯文朋友。富貴子弟。沒个不與他往來。相見間不可輕慢他。﹝生﹞曉得。小生自有道理。﹝淨﹞還有一件。那謝媽媽是愛財的。倘或事有可成。不知可曾備得些相見之禮否。﹝生﹞這个。小生傾囊取足聘物。不必掛意。﹝淨﹞謝公有麼。﹝外﹞是誰。﹝淨﹞有客相訪。﹝外﹞呀。胡先生。二位請了。﹝相見介﹞胡先生。前日小女有勞推命。未及拜謝。﹝淨﹞不敢不敢。令愛好个貴造。﹝外﹞請問此位相公。上姓貴表。仙鄕何處。﹝生﹞

【宜春令】寒家裔。本濟寧。諱王魁。表字俊民。﹝外﹞爲何到此。﹝生﹞爲之京取應。洛陽花事空如錦。﹝外﹞敢是不曾髙中。﹝生﹞慚倚馬不遇陽春。嘆飛蓬羞歸故井。﹝外﹞相公。功名有時。不須煩惱。我看相公一貌非常。後來必登顯要。只是如今湖海飄零。豈無父母家室之思。﹝生﹞懊恨我親幃夢冷。洞房人靜。

﹝外﹞元來相公上無父母。下無令閫。不知今日輝顧寒廬。有何見諭。﹝生﹞胡先生曉得。﹝淨﹞此言我就當面實說。

【前腔】謝公。他爲姻親事。未稱心。前日他請我相面時。是區區偶然道尊。道你呵。有个螟蛉令愛。他是宦門嬌麗幷貞靜。那王相公說要相見一見。須見面勝似聞名。謝公。你念好逑。勉依來命。﹝與外背說介﹞還有一件。看他丰骨。巍科臺鼎。後來畢竟。

﹝外﹞原來如此。但小女自入吾門。並不肯輕易見人。旣然相公髙情。又是貴遊上客。豈有他辭。實不相瞞。小子夜來一夢。說今日有貴客登門。如今果遇相公。或者是小子之幸。亦未可知。特恐小女立志不凡。不知他意如何。然觀他平日藻鑑頗明。若見相公如此才貌。想亦願奉巾櫛。但媽媽不近人情。待我先喚他出來。權把言語挑動他。將機就機。看他意向。再作區處。﹝叫介醜上﹞

【前腔】家門事。誰解撐。彊支持。只靠老身。﹝相見眾介外﹞媽媽。有客在此。爲何埋三怨四起來。﹝醜﹞老兒。你尙不知。叵耐女兒喬性。傷殘弦管拋脂粉。仗出身是貴戚豪門。只指望鳳求鸞聘。須本分。章臺金縷。怎窺玉鏡。

﹝丑﹞胡先生。前日有勞。請問此位相公。﹝外﹞此是濟寧王相公。在京應試回家。寓居於此。今日特來下顧。﹝醜﹞下顧我家。必有緣故。﹝外﹞他央胡先生同來。因慕桂英姿容。欲求一見。﹝醜﹞元來如此。但不知相見之後。尊意若何。﹝淨﹞這王相公才如董賈。富比陶朱。芳年未配。若得一見。倘果有緣。當奉幣帛。先作聘儀。日後相贈。不計其數。全仗媽媽做主。﹝醜﹞旣然如此。多謝厚情。但我那小女。心性乖劣。不肯向人。爲此終日在家絮煩。且待我喚他出來。丫頭。與我請桂英姐出來。﹝內應回介﹞身子不快。不出來了。﹝醜﹞我說道又者起來了。老官人。你的人情大似我。你叫一聲。﹝外﹞桂英。今番有正事與你商議。你可出來。﹝內應﹞如此便當扶病走一遭。﹝醜﹞你看你看。可惡也不可惡。﹝旦上﹞

【薄幸】繡倦鍼閒。愁低眉鎖。一天幽恨。兩行淒楚。﹝醜又叫介﹞快出來罷。﹝旦﹞每聽頻呼。好不耐煩移步。那淫奔塢。多少蜂狂蝶亂。畢竟傍誰虛度。

﹝旦﹞公公媽媽。喚桂英出來。有何話說。﹝外﹞桂英。那王相公要求一見。故此喚你出來。﹝旦﹞呀。桂英從來未解識人。今日如何便好輕身就見。﹝外﹞他是个讀書君子。便與他相見也不妨。﹝相見介外與醜背云﹞媽媽。那王秀才是个富家郞。必有錢財。可攛掇桂英嫁了他罷。﹝醜﹞若有錢財。有何不可。只怕那喬貨又要千推萬阻。妝模做樣起來。﹝外﹞若說教他嫁人。想無不從。桂英過來。那王秀才是富貴中人。他要娶你。你意下如何。﹝旦﹞公公媽媽。婚姻之事。非女子所知。若教桂英朝歡暮樂。送舊迎新。必不相從。若求戶對門當。齊眉舉案。這个只憑公公媽媽做主。﹝外醜﹞我兒這个才是。胡先生過來。且喜我那女兒。一憑我兩口兒做主了。但須整備聘物。擇一吉日。方可成親。﹝淨﹞聘物不消說。那王相公道來。他在旅邸不能悉備。聊奉白金一百兩。少作聘儀。金寶衣飾。自當再補。今日乃是黃道吉日。就成就了親罷。﹝丑﹞方才胡先生所言。老身一一聽憑。但成就之後。要依我幾件事。﹝淨﹞那幾件。﹝醜﹞第一件。我一家兒只靠著此女。今旣嫁王相公。那家事都要與我支撐。不可你推我調。第二件。下科大比之年。須要上京取應。求取一官半職。使我兩口終身有托。﹝生﹞這求官是我分內事。﹝醜﹞第三件。若少有不■﹝兀監﹞不■﹝兀介﹞。再尋个戶對門當。不要怪我。﹝外﹞這个使不得。﹝淨﹞不要閒說。趁此吉日良時。就請王相公桂英姐先拜了天地。其餘畢姻之禮。倉卒難備。移在明日也罷。﹝生﹞

【黃鶯兒】三載困浮名。喜今朝。射雀屛。鸞臺擬架芙蓉鏡。神遊五城。光聯七星。相逢謾笑臨邛行。﹝合﹞玉如人。春濃似酒。輻輳美前程。﹝旦﹞

【前腔】艸艸訝逢迎。侶吹簫。彊效顰。恐淹畱擲果河陽令。願靑雲早登。白頭似新。回顏羞顧樊籠影。﹝合前外﹞

【簇禦林】你傾城貌配蓋世英。似掌中珠。席上珍。桂英。你如今且展眉間恨。王相公。你須再把箕裘振。我夫妻二人呵。畢竟托終身。休言邂逅。忍使負初心。﹝醜﹞

【前腔】老兒。他是前生債。今世姻。那王相公。忍將心負桂英。有陶朱資產都是他家分。況夫榮貴他封贈。王相公。似咱門也須著巳。莫忍負初心。﹝淨﹞

【琥珀貓兒墜】幸然良會。似仙子下瑤京。萬短千長且莫論。我看他不是負心人。﹝合﹞須聽。還整頓華筵。勸酬合巹。﹝眾﹞

【前腔】功名莫問。辦取醉銀箏。今夜人圓月倍明。萍蹤骨肉總相親。﹝合前﹞

一段姻緣邂逅逢。

頓敎魚水得相從。

今宵剩把銀缸照。

猶恐相逢是夢中。

第六出設謀

﹝末扮張昌上﹞五陵俱廢艸。金穀已無花。富貴猶閒事。繁華未足誇。自家金員外管家的張昌便是。昨晚員外分付。有甚麼心事商量。不免在此伺候。員外來了。﹝淨﹞

【菊花新】錢山金塢總成虛。秋月春花莫負時。行樂是便宜。羨殺金釵十二。

肥馬輕裘得自然。此生拚費買花錢。東君已漏春消息。明月圓時人未圓。自家姓金。名壘。字日富。本貫山東萊陽人也。家中頗有錢財。人都呼爲金大員外。俺想著天下富貴的也沒多幾个。止有三人。﹝末﹞不知那三人。﹝淨﹞第一个是陶朱公。第二个是石季倫。第三个是王愷。﹝末﹞第四个就是員外了。﹝淨﹞也還少些。俺家𨿽不及那三人的富貴。心中待要效他的行徑。我想將起來。近日有个販茶的馮魁。他本是信安王門下行財的班頭。到那武林。將一个■﹝行外亢內﹞首蘇小卿取去了。天下不數他是个財主。他到有此佳人。我到反不如他。我本處鳴珂巷有个妓家姓謝。新娶个女兒喚做敫桂英。此女琴碁書畫。女工鍼指。無所不通。更兼姿色絕倫。卻被濟寧王魁。入贅在他家了。我意欲將金珠財寶與他那媽媽說。買轉他意兒。教他別了那王魁。攺嫁與我。那鴇兒只愛錢財。那顧仁義。管教那女兒是我的。張昌。你道如何。﹝末﹞員外所言有理。只要上緊便好。似員外這等豪富。若無一个得意佳人。偎紅倚翠。終是个缺典。﹝淨﹞我兒所言有理。聽我說。﹝淨﹞

【瑣窗郞】吾家富比陶朱。獨沒个翠倚紅偎。想香溫玉軟。鳳枕鴛幃。謾流涎百種風流滋味。﹝合﹞看此行再把赤繩系。敎他撇舊好。納新配。﹝末﹞

【前腔】東人有北海文犀。又何難合浦珠。你當今巨室。他絕代嬌姿。料應淑女須遇好逑君子。

﹝合前淨﹞張昌。你與我先到謝家。說我這意兒。我隨後央媒妁過來。金銀不論多少。只要親事成便了。𨿽然如此。我聞此女是聰明特達的。須用言語挑動他方好。﹝末﹞這个曉得。

一段姻緣未可知。

用心前去莫躊躇。

不施萬丈深潭計。

怎得驪龍頷下珠。

第七出赴試

【喜遷鶯】﹝生上﹞貂裘敝早。嘆思斷白雲。夢消芳艸。伉儷無聊。功名怎了。兩情一樣煎熬。

遠客悠悠任病身。誰家池上又逢春。明年各自東西去。此地看花是別人。卑人自從寄迹萊陽。倏經三載。爭柰異鄕萍梗。囊底蕭然。那謝媽朝暮絮聒。不能容身。且喜今年又是大比。待欲上京取應。倘得僥幸。那時回家。他焉敢欺負我。昨日相約張伯俊到李整冠家訂期。同日起程。如何不見來了。﹝小生上﹞

【前腔】英雄懷抱。每撫劍髙歌。仰天長嘯。賴契有金蘭。朋從四海。整絲綸共釣連鰲。

小生張伯俊。昨蒙王俊民相約。特地到來。此間已是他家了。﹝生﹞呀。原來是張兄。待之久矣。﹝小生﹞擔閣了。恕罪。﹝生﹞張兄。我和你同到李兄家相探。就約何日上京。﹝小生﹞學生正欲如此。就請罷。﹝行介﹞李兄在家麼。﹝淨﹞是那个。﹝淨﹞

【搗練子】年向老。志偏豪。擬脫藍袍換綠袍。不愁觀榜朋儕少。

﹝相見介﹞二位尊兄。今日下顧。必有佳教。﹝生小生﹞只爲試期已近。特來相約。擇一吉日同行。一則可以相倚。二則可以相資。不知尊兄意下何如。﹝淨﹞二兄美情。小弟自愧疎朽。連科失意。不足爲齒。若二位髙才。必當首擢。旣蒙提挈。願爲驥尾。﹝生小生﹞不敢。﹝生﹞但小生亦爲連年淹滯。竟不知此行又復何如。﹝生﹞

【普天樂】憶昔洛陽才空年少。未得長門價。千金調。秉鎡基須要乘時。終不負十年勞擾。那閒關處。羊腸道。謾顚連駿步嘶芳艸。遇明時麟鳳呈祥。豈聖主熊羆無兆。看相將振袂。萬里扶搖。﹝小生﹞

【鴈過聲換頭】焚膏。埋頭自小。磨淬久龍光漫韜。馳驅未得投時好。嗟黃鵠。望靑霄。戀殺人半生鐵硯霜毫。那天衢𨿽杳。藩籬一決終須到。肯株守故園空自老。

﹝淨﹞二兄。小弟被那儒冠羈誤到如今了。﹝淨﹞

【傾杯序換頭】煎熬。三戰北。雙鬢焦。這前程事應難料。浪蕩過芳年。荒涼黃卷。撲滅靑燈。那些个文章腹飽。且落眼前歡笑。這身外功名是生前造。又何苦拋花棄酒枉牢牢。

﹝淨﹞二位老兄。家下牡丹正開。請到那邊一觀何如。﹝生小生﹞多承盛情。這也使得。﹝淨請介生小生﹞果然好花。﹝淨﹞二兄不棄。艸酌三杯如何。﹝生小生﹞率爾造拜。豈敢坐擾。﹝淨﹞說那里話。我和你相知朋友。何必如此拘束。小廝看酒來。﹝飮介淨﹞

【玉芙蓉】佳懷豈待招。二兄不飮空歸呵。被洞口桃花笑。但窮儒愧乏美酒嘉殽。浮生枉作千年計。萬事無過一醉消。小弟一言相吿。今朝共賞名花。是誠勝會。沒有佳作。何伸雅懷。二兄俱擅詩壇。何不見教一首。以紀盛事。﹝生小生﹞不敢。但恐菲才。不堪瀆聽。﹝淨﹞太謙太謙。王兄先請。﹝生﹞張兄占了。﹝吟詩介﹞名園國色兩相歡。常得君王帶笑看。似解東風無限恨。沈香亭北倚欄幹。﹝淨云小生云﹞好佳作。好佳作。絕妙。絕妙。﹝合唱﹞陽春調。詠名花轉髙。肯多讓百篇鬥酒謫僊豪。

﹝淨﹞如此佳作。豈不飮一大觥。王兄請酒。﹝介生﹞

【前腔】玉樓春正饒。玳瑁筵開早。遇良朋美景。敢辭傾倒。李兄好花。試看今日黃和紫。不數當年魏與姚。

﹝淨﹞如今該張兄作詩了。﹝小生﹞小弟呈醜了。﹝吟介﹞長安豪富惜春殘。爭賞花開紫牡丹。別有玉杯承露冷。誰人肯向月中看。﹝淨﹞好好。妙妙妙。取大觥來。張兄請了。﹝合前小生﹞

【前腔】春來花正嬌。春去花隨老。二兄。想人生一瞬總成虛眇。花開花謝春還到。年去年來歲暗消。

﹝生小生﹞如今該李兄作詩了。﹝淨﹞小弟免了罷。﹝生小生﹞尊兄髙才。怎麼說免了。﹝淨﹞實不敢欺。近來小弟專喜作詩。勉彊挨幫在諸名公之列。資他些推敲。盜他些句法。在家終日思想做詩。誰想成了詩癖。若詩癖舉發。一連這等十來遭。﹝生小生﹞敢是一連十來首。﹝淨﹞是十來首小便頻數。連日又被那些求詩的來求得荒。搜索枯了腸。這幾句都搜盡了。﹝生小生﹞說那裏話。還要見教。﹝淨﹞到底饒我不過。如此亂道了。﹝吟介﹞棗花生小能成實。桑葉𨿽柔解吐絲。堪笑牡丹如斗大。不成一子又空枝。﹝生小生﹞佳作。﹝合前生小生﹞相擾了。訂期何日上京。﹝淨﹞十五日是好日。就備行李同行罷。﹝生小生﹞謹領。

今日花前倒玉尊。

功名謾說幾時成。

洛陽見說花如錦。

快著行鞭正遇春。

第八出逼嫁

【薄媚令】﹝旦上﹞朝煎暮聒。這光景怎生存活。娘毒害。無門可躱。推挫連枝怎結果。影■﹝焭﹐凡代幾﹞■﹝焭﹐凡代幾﹞喪家夫婦。

夫君類浮萍。妾身等風絮。飄泊同淸波。薄命兩遭際。奴家自嫁王俊民。囊篋一空。棲遲無計。多感謝公把我夫妻兩口。還做好人兒女看待。爭柰媽媽厭貧求富。逼令攺節。丈夫偶不在家。何等被他淩辱。奴家𨿽非徳耀之門。頗免秋胡之誚。若使棄舊戀新。辜恩負義。寧廿九死。何愛一生。﹝旦﹞

【駐雲飛】懊恨嫥嫫。尺水番成一丈波。謝媽媽。你錯認章臺路。敫桂英呵。端不做千家貨。嗏。他一謎要挑唆。怎支吾。忔稜爭據斷玉簪。咭叮當擲得菱花破。﹝合﹞方信恩多怨亦多。﹝醜﹞

【前腔】水盡飛鵝。瞥裂丫頭不趲窠。賤人。那想蕭墻禍。直待砂鍋破。嗏。休怪我後姚婆。逞僂羅。把你兩个鴛鴦。一去畱一个。

﹝合前醜﹞小賤人。你偌大的年紀。如何不依老娘說。我似你這年紀時節。那一个不來我家喫茶喫酒。將幾句甜言美語。化他些錢鈔來養家。都像你這般戀著丈夫。不肯兜籠陣馬。教我老身如何過。自古道。娼妓門庭。是四下迷魂陣。三重綿裏鍼。兩行眞果淚。一片脫空心。這樣法兒。你全然不知也罷。如何昨日金員外家來說。他要將些金銀來娶你。他是萊陽第一个財主。就撇了那王俊民這窮酸。攺嫁了他。有何不可。我門戶中人。有甚麼淸渾。那富的窮了。就撇了窮的。再嫁那富的。偏你這丫頭執迷不從。﹝旦﹞媽媽。那王俊民是讀書君子。他日一舉成名。自有好處。﹝醜﹞

【好姐姐】賤人不識些羞恥。沒來繇。如魚似水。無明無夜。咫尺不暫離。好腌臢气。激得我怒從心上起。丫頭。我自有个新條懲治你。﹝旦﹞

【前腔】聽奴一言拜啟。王俊民是風流佳壻。常言道嫁雞畢竟逐雞飛。今日裏若還苦逼分鴛侶。寧死在黃泉做怨鬼。

﹝醜﹞我的兒。我偏不信你。﹝打介外﹞

【川撥棹】爲甚閒聒絮。你是老年人也怎妄爲。爲何如此。﹝醜﹞你還恁的說。前日金員外在此說親。我好意教他嫁了富家郞。那王魁有甚好。苦苦戀著他。這是我爲他的終身。他到挺著我。﹝外﹞媽媽。這也難道。他是燈兒下結髮夫妻。他是燈兒下結髮夫妻。怎生把初心負虧。﹝旦﹞公公。這情根你自知。奴家若負了王俊民呵。敎他哭窮途。何處歸。﹝醜﹞

【前腔】那潑賤東西苦執迷。不信娘言。你且三思。王俊民發迹是何日。王俊民發迹是何日。到頭來悔之自遲。﹝旦﹞娘。想黃河淸有期。豈人無得運時。﹝外﹞

【尾聲】媽媽。把這話從頭收拾起。講甚麼閒非閒是。貴賤窮通總未知。

丫頭。

這段姻緣不信伊。

今生休想各東西。

假饒染就幹紅色。

也被傍人說是非。

第九出離間

【謁金門】﹝生上﹞難憑據。怎唾手等閒名利。滿面羞慚因寄旅。又道是受恩深處。﹝旦﹞謾說鴛儔鳳侶。惹起蜂爭蝶忌。官人。我萬恨千愁只爲你。莫遣成虛費。

﹝旦﹞官人。花正開連理。風浪當時起。﹝生﹞娘子。我和你恩愛忍飄零。但功名事怎生。﹝旦﹞官人。寃苦相遭際。下得成捐棄。﹝生﹞我只怕枉蹉跎。分離也沒柰何。正欲與娘子說知。目今黃榜招賢。我欲上京取應。一則成我終身事業。二來免受媽媽之气。﹝旦﹞官人說那裏話。昨日又被媽媽逼打一場。要我攺志從人。奴家以死自誓。如今官人在家。尙然如此。若不在家。教我怎生分理。卻不墮他姦計。﹝生﹞娘子。你知其一。不知其二。只爲我如今貧賤。他敢欺淩你。縱使我常在家。只似這等模樣。到底也捱他不過。倘此行僥幸中選。他那時焉敢欺負你。你之所見。乃一時之情。我乃是遠大之計。歲月如流。斷難淹滯了。﹝旦﹞官人。你且聽我說。

【忒忒令】與你萍水絲蘿相共依。今日呵。飄泊似落花飛絮。那媽媽他惡狠狠厭貧求富。毒心姦計。你若出去了。教我那時呵。愁眉淚眼。看誰面皮。那荊棘裏。芒刺中。早晚怎生存濟。﹝生﹞

【沈醉東風】娘子。這傷心處我非不知。但守蓬蒿。無資身之計。那謝媽呵。他把你恁相欺。他把你恁相欺。只爲我功名淹滯。閃賺得沒些把臂。眼見得今日如此。不得不去了。因此上割捨鸞分鳳離。恩拋義棄。你須念我衷腸非負伊。

﹝旦﹞官人。你意兒一定要去了。﹝生﹞娘子。非我忍心。出乎不得已耳。呀。謝公媽媽都來了。想他又是來促我起程。如何教我還再遲得。﹝外醜上﹞

【蠟梅花】讀書專望名利成。如今正値春闈近。﹝相見介﹞王姐夫。你莫牽夫婦情。把行囊速整。趁時良日吉便登程。

﹝醜﹞姐夫。你當初入贅我家。我與你說過的。要依我三樁事兒。你如今在我家。夫妻二人。不蠶而衣。不耕而食。擔輕又不得。負重又喫力。常言道。坐食山空。寧出一斗。莫進一口。自從你來了。弄得我家火盡油幹。今日也說讀書。明日也說做官。如今試期已近。還不說起身前去。只管耽戀著桂英。朝歡暮樂。只是這般光景。桂英終身守著你不成。﹝外﹞不要多說。﹝生﹞媽媽不須絮煩。小生行李早已完備。後日是吉日。就起程了。﹝外﹞呀。王姐夫。果然後日去了。旣是試期已近。老漢也不敢相畱。這求官是一件大事。倘得一舉成名。不惟帶挈我夫妻二人享用不盡。在你身上顯祖榮宗。封妻蔭子。所系不小。我看你斷然不是个等閒之輩。﹝外﹞

【園林好】看你美丰姿堂堂少年。況擅才華滔滔湧泉。此去何愁萬選。應唾手中靑錢。應唾手中靑錢。﹝醜﹞

【江兒水】王姐夫。我只慮福緣淺。你依然命運艱。從前徹後還思算。怕此去功名消息遠。我一家兒呵。擔淸受冷難消遣。到底恩多成怨。你前年不中。羞歸故里。倘今日又似前番。卻如何回到這裏來。那時難返家園。不是老身薄情。我那桂英。畢竟再作个區處。休怪恩離情斷。

﹝生﹞媽媽。難道小生終身貧困。

【前腔】這阨運終須轉。龍鱗定可攀懸。知此去把經綸展。料蒼天不負男兒願。你如今何苦就生機變。試聽捷音不遠。那時節呵。夫貴妻榮。你豈肯恩離情斷。

﹝醜﹞我只要你是這等。但恐你言不應口。﹝旦﹞

【五供養】這功名在天。又何必嘲言誚語埋寃。這夫妻之情呵。難論貴與賤。須共苦和甘。媽媽。今日𨿽要促他上京。不須如此發惱。也索從容宛轉。他是个男子大丈夫。決不爲裙釵畱戀。媽媽。今日呵。若非是功名事。難道彊分顏。這是分定姻緣。怎生驅遣。

﹝醜﹞什麼姻緣姻緣。他若不能勾做官。必定難做我家女壻。﹝旦﹞這也難道。﹝外﹞媽媽。你如何只管說這樣話。﹝外﹞

【玉交枝】我那女兒你不須多患。這衷情吾自了然。閒言閒語都休管。一心願你夫壻爲官。王姐夫。你文場努力。休把家掛牽。這夫妻情義。斷無他變。﹝生﹞多謝公公好意。我妻子在家。只怕媽媽難爲他。﹝醜﹞這个也保不定。﹝外﹞還要多說。王姐夫不要聽他。他是老婦人心偏性偏。自有我在家。不必情懸意懸。

﹝生旦﹞多謝公公。﹝生旦合﹞

【川撥棹】承恩眷。百年姻。望保全。念死生骨肉之間。念死生骨肉之間。這水萍軀千難萬難。媽媽。願從今免罪愆。報恩日在眼前。﹝合﹞

【尾聲】殷勤共把佳期盼。早辦取書囊琴劍。明日春風快祖鞭。

﹝外﹞王姐夫後日起程。還有一杯別酒送行。

莫爲傷春惜別離。

洛陽花事正芳菲。

明朝匹馬東風裏。

陌上殷勤贈柳枝。

﹝生旦弔場﹞官人。你行期準在後日了。奴家有一言相吿。不知官人意下何如。﹝生﹞娘子但有叮嚀。一一從命。﹝旦﹞官人。我與你偶爾夫妻。相逢萍水。異鄕骨肉。形影相依。從此別後。妾身如斷梗飛蓬。虛舟飄瓦。不知你功名成否何如。苦。又不知你心中之事何如。此處有个海神祠。其神最稱靈應。我欲與你明早同到祠中。焚香設誓。各不負心。𨿽當顚沛流離。九死無二。不知官人意下如何。﹝生﹞小生豈有他心。敢違尊念。只恐謝媽媽知道。又致猜疑。﹝旦﹞這个不妨。只說道祈祝你的功名便了。﹝生﹞如此卻好。明日早去。正是

此心如鐵石。

惟有鬼神知。

第十出盟誓

﹝淨扮判官上﹞吾乃勑封鎭海龍王部下一員判官是也。掌記人間善惡。潛施暗裏災祥。假饒半點虧心。舉首難欺三尺。昨日吾王上界奏事。今日想必回祠。不免喚小鬼出來。整頓威儀。肅淸神案。大王到時。怕有焚香酬願祈福禳災者。一一登記。不敢有誤。小鬼何在。﹝丑扮小鬼上﹞小鬼從來廣神通。奔騰海島疾如風。霎時南溟穿北極。須臾蛟室入龍宮。也曾下轉巨鰲足。也曾上攀大鵬腹。掉臂鞭驅魍魎車。番身亂捲波濤軸。判官爺有何指揮。﹝淨﹞大王到來。可在此伺候。﹝外扮龍王上﹞朝罷遙辭玉陛前。須臾鶴駕下三天。握符整頓風波險。不敢權離海島間。小聖乃勑封鎭海龍王的便是。上承天子之命。下賴萬民之誠。與聖建立一祠。號爲鎭海廟。東瞻渤海。西枕萊陽。南通河濟。北望衡山。棟宇巍峨。規模烜赫。階前凜凜。立一對直殿將軍。廊下森森。列兩行隨班聖眾。呼風喚雨。點差部伍神兵。走土飛沙。祇遣輪流鬼卒。隆千載之香煙。享四方之血食。眞个威行水府。果然惠普人間。今日三月十五。是我誕辰。判官。小鬼。如有人民到我殿堂祭賽者。聽其詞旨。一一登記文簿。以憑稽考。報應施行。﹝生旦上末持香燭隨上﹞

【生查子】鴛侶苦分飛。端爲嫥嫫妒。攜手拜靈祠。共把衷腸吐。

﹝生﹞娘子。此間已是海神廟了。請進去。王興。你在廟門外伺候。﹝末應下生﹞呀。你看翚飛畫棟。地隔紅塵。香松起白晝之煙。寶鼎結靑晨之霧。果然好廟宇。好景致。娘子。我和你上前虔誠禮拜則个。﹝旦﹞官人請。﹝拜介同白﹞暮雨朝雲意正濃。那堪分袂各西東。此生但願如魚鳥。入地登天厄亦從。﹝起介生﹞娘子。我和你敬爇名香。共通盟誓。﹝旦﹞官人請。﹝生﹞娘子先請。﹝旦跪﹞海神爺。奴家姓敫名桂英。年方二十歲。正月十五日子時生。自與王魁結爲夫婦。死生患難。誓不攺節。有渝此盟。乞賜勾提。永沈苦海。以謝違夫之罪。﹝旦拜﹞

【憶多嬌】海神爺爺呵。記此盟。念敫桂英自嫁兒夫王俊民。一馬一鞍誓死生。﹝合﹞若負初心。若負初心。仰望尊神降臨。

﹝生跪﹞海神爺。小生姓王名魁。年方二十五歲。九月初三日亥時生。自與桂英結爲夫婦。死生患難。誓不再娶。有渝此盟。乞賜勾提。永墮刀山。以謝負妻之罪。

【前腔】念小生設此盟。自配荊妻敫桂英。生死相依不再婚。

﹝合前生﹞娘子。兩邊判官小鬼。與你也吿他一聲。可作知證。﹝生旦合﹞

【斗黑麻】再吿左右威靈。共鑑此盟。他日呵。若有參商。全憑處分。與我姻緣簿共注名。這兩下言詞。是百年證明。﹝合﹞一任分鸞別鏡。也隨他風浪生。各守堅心。各守堅心。但願白頭似新。

﹝生﹞娘子。此間有靈笤在此。待我卜問功名之事如何。﹝旦﹞官人。奴家正有此意。﹝生﹞王魁此去功名可遂。求个聖笤。﹝卜介旦﹞是个聖笤。﹝生﹞途中無阻。討个陰杯。﹝旦﹞是个陰杯。﹝生﹞再卜妻子桂英。小生去後。他在家無災無難。乞賜一陽保庇。﹝旦﹞呀。好奇怪。擲下是个陽笤。倒轉成个陰杯。這怎麼解。﹝生﹞娘子。此乃是陰長陽消之兆。𨿽無大咎。也自宜保重。與你拜了海神爺去罷。﹝旦﹞海神爺。我兒夫卽日上京應試呵。

【前腔】佑他途路平安。功名早成。﹝生﹞海神爺。我荊妻在家呵。保他業障潛消。災氛免侵。﹝生旦﹞但得皆如意。兩情稱。始信一點靈犀。誠通海神。﹝合前﹞

忽忽心如系。

匆匆日已西。

忙歸作行計。

來日卽天涯。

﹝眾神弔場外﹞叫判官把那王魁桂英方才設誓情詞。一一分明書記著。不可道錯。正是

大抵乾坤都一照。

免敎人在暗中行。

第十一出藩籬

﹝末扮堂候官上﹞朝廷有道靑春好。門館無私白晝閒。寂寂公餘惟印吏。一鑪香燼晝垂簾。小官乃韓丞相府中堂候官是也。昨日俺丞相聞元昊遣賊官張元等分道犯境。攻掠郡縣。著小官去請種將軍老爹到府議事。竟不知有何話說。只得在此伺候。道猶未了。丞相爺早到。﹝外扮韓琦上﹞

【齊天樂】端居朝省心如水。猶恐素餐尸位。臣道難全。君恩未報。自覺此心多愧。艱開輳理。正憂在朝廷。寇在邊陲。廟算無憑。長城誰寄謾躊躕。

蒼生未蘇息。胡馬半乾坤。設在雲臺上。誰扶黃屋尊。下官姓韓名琦。叨忝功名。歷登元宰。愧朽鈍之樗材。蒙聖恩之眷重。職司喉舌。義屬股肱。慚無補衮之功。恆慮積中之敗。正是多凶復多懼。憂國更憂民。近日柰因元昊這賊將張元。攻掠郡縣。分道犯境。各處要害。俱已選將剿禦去了。獨有徐州乃咽喉重地。必得名將一員鎭守。以備不虞。吾想起來。諸將中惟有種諤。他智勇兼全。可當此任。昨日已曾上表保奏他去。早上差官去請他來面議方略。就促他起程。多少是好。叫堂候官。種將軍到來。令他進見。﹝小生扮種諤上﹞

【番卜算】勇略冠當時。建業須知遇。英雄一出玉門關。便是封侯處。

小將種諤便是。昨聞韓丞相保奏鎭守徐州。已有聖旨。今早又差官相請。不知有甚話來。這裏已是府門首。把門官吏有麼。﹝見末介﹞煩通報。種諤見。﹝末介﹞稟。種爺將軍見。﹝外﹞令進。﹝見介小生﹞小將種諤拜見。﹝外﹞請起。﹝小生﹞小將重蒙丞相吹噓。得叨鎭守重任。復蒙呼喚。必有見諭。﹝外﹞吾聞賊將張元乃桀驁之寇。攻掠郡縣。官軍屢敗。徐州系咽喉之地。非汝將略。不能保此一方。故朝廷有此命。軍情重務。不宜遲緩。﹝小生﹞吿丞相。戰陳軍旅。此武夫之常。披堅執銳。乃臣子之分。旣銜君命。焉敢逗𨖻。﹝外﹞這个才是。你且聽我說。

【惜奴嬌】四境多虞。國步艱難。仗伊匡持。念取長城之寄。須要盡心殫慮。任還思推轂君恩重。此去進退攻守。皆由乎你了。閫外令。將軍制。﹝合﹞莫暫遲。此是國家藩

籬。所關非細。﹝小生﹞

【前腔】思之。此行呵。身任安危。統兵權重鎭。濫叨推舉。但恐才非千里。咫尺不堪乘馭。﹝外﹞不必太謙。只要用心防守便了。竭愚衷無復煩公慮。願捐軀。酬恩惠。﹝合前﹞

君命莫暫停。

明朝便啟行。

將軍不下馬。

各自奔前程。

第十二出餞別

【鵲橋仙】﹝貼扮二姨上﹞春事闌珊。心情慵懶。寂寞雨收雲散。謾攜巵酒向章臺。爲挾策仙郞祖餞。

綠楊影裏鶯啼老。落花片片沾芳艸。叵耐春風不肯休。年年吹去木蘭舟。奴家乃謝公家二姨是也。今日王姐夫起身上京取應。家裏安排酒殽。在此與他送行。我看此人必然有貴顯之日。我大姐常把惡言惡語將他淩賤。我今日不免將幾句好言語勸慰他。多少是好。

【前腔】﹝外醜上﹞名利關情。去心難挽。打疉起許多嗟嘆。﹝生旦﹞懸知今日不堪畱。腸痛處。未離先斷。

﹝相見介外﹞王姐夫今日起程。老漢備一杯淡酒。與姐夫少壯行色。但當以功名爲意。凡事不必掛念。﹝送酒介﹞王姐夫。這一杯酒。我想你此去呵。

【朝元歌】分違動年。滿飮權畱戀。不是老漢今日與你相別。只爲功名望專。彊把情驅遣。願你早掛荷衣。穩登金殿。﹝貼﹞王姐夫。𨿽則是我家有待慢你處。也不要記懷。那些个百年姻眷。他日榮還。依然骨肉在眼前。莫似外人看。休將閒恨牽。﹝合﹞此去風霜未免。早晚間舉家垂念。舉家垂念。

﹝醜﹞我也送王姐夫一杯酒。你此行呵。

【前腔】滿望前程早辦。休猜做等閒。我一家兒呵。都賴你周全。若不成名。有何顏面。﹝貼﹞大媽。你也不可如此。王姐夫呵。難道終身貧賤。他學問淵源。今科擬將僊桂攀。大媽。便使敝裘還。也下不得將他冷眼看。

﹝合前醜遞酒介旦﹞官人。

【前腔】無柰分離一旦。你功名儻萬全。也思恩愛有三年。苦只爲鶚薦鵬騫。博得鳳愁鸞怨。﹝背﹞又恐魚沈鴻斷。阻隔雲山。銜悲飮淚有萬千。我應思你去後難。難捱他熬與煎。﹝合前生回外丑酒介﹞

【前腔】那日蒙諧東坦。三年幸有緣。百感媿徒然。媽媽。少待成名。那時報酬恩眷。娘子。不必多吁多嘆。恨命薄緣慳。功名恩愛難兩全。你莫苦泣孤鴛。行看並彩鸞。

﹝合前﹞公公媽媽。卑人就要拜辭前去了。請收拾酒肴罷。﹝外﹞旣如此。我三人就此別了先進去。你夫妻二人。情不能已。再說幾句。

靑靑柳色映長門。

忽聽驪駒斷客魂。

擬看靑雲生白屋。

不堪芳艸別王孫。

﹝生旦弔場生﹞娘子。酒酣輕別恨。酒醒還復滋。綠楊黃鳥囀。芳艸紫驑嘶。此時此際難爲別。日落潮平是去時。﹝旦﹞官人。如蘿附長松。將己托枝生。如弦系玉琴。將己和知音。願得不相離。附系有所依。今朝持破鏡。會合總難期。官人。奴家昨晚翦下一枝頭髮在此。贈與官人。收藏匣中。早晚見此發。如見奴面。切勿負心也。﹝生﹞多承娘子這般誠懇。海神之誓可證。何必多疑。﹝旦﹞官人。你莫道此發容易翦將下來。

【五更轉】我翦下發。腸俱斷。奴家聞得。身體發膚。受之父母。今日爲君輕毀傷。千絲萬絲攪得奴亂。這頭髮與官人呵。才結三年。一朝拆散。念烏雲髻。白首情。與你分一半。奴家有白頭之時。若這發呵。相看到老。到老顏不變。看奴此發。似奴此心。但不知君心似奴家否。﹝苦。﹞常言道。知人知面不知心。怎能勾翦卻君心。試看果如君面。

﹝生﹞娘子。

【前腔】你衷曲在咱心坎。星星牢記拴。你今日翦下這發與卑人呵。從頭痛苦。爲我生嗟怨。零落鸞釵。羞慚金鈿。只爲靑雲志。閃得綠鬢疎。紅妝減。孤鴛瘦影。瘦影空相盼。卑人若一登科第。卽便回家。那時寶鏡重開。雙鬟重挽。

娘子。我和你離情旣割。只得大痛無聲。終須去矣。不得相敍了。就此拜別。﹝旦﹞官人。路上風霜。多多保重。﹝拜介生﹞

【鷓鴣天】我客路艱辛休掛牽。只是你孤幃淸冷倍堪憐。﹝旦﹞官人。我蘭房寂寞甘心守。只是你風雨蕭條客邸難。﹝生﹞多謝娘子憂心。請了。﹝生下旦弔場﹞俄分手。意茫然。一回猶自向郞言。今宵各下殘燈淚。剩枕餘衾總不眠。﹝下﹞

第十三出登程

【滿庭芳】﹝生末上﹞花鳥關情。風塵瞇眼。異鄕有淚難拋。﹝末合唱﹞重重離恨。比天上幾重髙。﹝小生淨﹞王兄。且暫住馬。連步忙追驥尾。好同行並轡論交。﹝醜﹞列位老兄那里去的。登途望。這靑衿仗劍。端的是同袍。

列位老兄。敢是上京科舉的麼。﹝眾﹞正是。﹝醜﹞如此卻好同行。﹝眾﹞請了。山色蒙蒙樹色遙。洛陽詞客拂徵袍。風雲萬里憑孤劍。塵土三年有敝貂。﹝丑問生介﹞此位老兄髙姓貴表。﹝生﹞學生姓王。字俊民。﹝醜﹞此位老兄。﹝小生﹞學生姓張。字伯俊。﹝醜﹞此位。﹝淨﹞學生姓李。字整冠。﹝眾﹞尊兄髙姓貴表。﹝丑﹞學生姓田。字納履。﹝淨﹞呀。怎麼尊兄的表字。取得甚蹺蹊。到與我學生的有些暗合。請道出處是怎麼。﹝丑﹞學生的表字。不是自己的主意。被人口稱熟了。如混名一般。就攺不得了。那出處到不好說得。﹝眾﹞未嘗有不可對人言者。﹝醜﹞我這出處便是不可對人言哩。﹝淨﹞這个一定。你說了。我也說。﹝醜﹞我說了。你也說。這等我就說。只是呈醜了。﹝眾﹞請教。﹝醜﹞實不相瞞。學生前日一時苟且了。去偸人家的瓜。被看瓜的人撞見了。自覺沒意思。只說道我這里納履。恰不是偸瓜。後來朋友們都曉得了。就呼爲田納履。﹝眾﹞元來如此。﹝丑﹞方才李兄說道。學生說了。尊兄也說。如今也要說這整冠的出處來。﹝淨﹞學生不消說了。﹝醜﹞怎麼不消說。﹝淨﹞學生這出處與尊兄差不多。﹝醜﹞這个一定要說。﹝淨﹞𨿽然如此。還與尊兄差些。尊兄便苟且。學生到不苟且。學生前日一時間思量喫那李子。見一个沒人去處。正有一樹佳李。我就去取他幾个來喫。不像你去偸。﹝醜﹞無人處去取。還道不是偸。﹝淨﹞你不曉得。那時沒人見。也就罷了。誰想也被人撞見了。學生那時也有些沒意思。只得把手去整一整冠。如今人就呼我爲李整冠。﹝生小生﹞尊兄莫非是取笑。﹝淨﹞可知道起初還是我在那裏整冠。並不曾偸李。人都疑壞了我。﹝醜﹞是是。學生起初也在那裏納履。並不曾偸瓜。人也都疑壞了我。﹝生小生﹞二兄。卻不道瓜田不納履。李下不整冠。當今之世。爲人最難。疑嫌之際。不可不愼。趲行前去罷了。﹝生﹞

【八聲甘州歌】離家未杳。猛驚心幾度。把去程顚倒。云邊山水。似淺妝淡抹輕描。舉頭顒望長安近。回首愁看故國遙。﹝合排歌﹞功名重。恩愛拋。鵬程鴛侶兩煎熬。行色倦。瘦馬驕。斜陽孤劍影蕭條。﹝小生﹞

【前腔】茫茫煙樹渺。見水光山色。掩映徵袍。聽漁歌牧唱。似驪駒聲斷魂消。還期他日龍門步。消受今朝馬足勞。﹝合﹞功名重。骨肉拋。身憂家念兩煎熬。行色倦。瘦馬驕。斜陽孤劍影蕭條。﹝淨﹞

【前腔】風霜鬢易凋。著眼前岐路。磨盡英豪。經來歷往。一帶綠楊芳艸。三位尊兄。我只怕命途不屬龍頭老。劍气空隨壯志消。尊兄說那話。﹝合﹞文場士。須我曹。詩成珠玉在揮毫。行看取奪錦標。歸家端不負題橋。﹝醜﹞

【前腔】行行路轉迢。見霞開霧斂。日落山髙。前村將近。停裝且共今宵。對牀休說論文好。把酒須將離恨澆。﹝合前眾﹞

【尾聲】相逢莫苦傷懷抱。但努力功名及早。不枉間關此一遭。

云物如故鄕。

山川異岐路。

年年未歸客。

馬上春欲暮。

第十四出立志

【金瓏璁】﹝旦拏衣上﹞鉛華空減盡。猛然屈指消魂。從去日。計歸程。愁深人覺遠。況匆匆時序驚心。秋气早。客衣輕。

柳葉疎疎桑葉稀。郞行何處換春衣。生憎池上鵁鶄鳥。偏向人前作對飛。奴家一自兒夫去後。坐想行思。魂馳夢驟。不知他途路上安否如何。不知他到京的光景如何。又不知他科場事業何如。正是心似酒旗終日掛。眼如魚目不曾幹。我想他別時節是暮春天气。如今又値仲秋了也。我這裏空閨岑寂。已怯新寒。他那裏客邸淒涼。難捱淸冷。昨日聞得李官人上京。已曾修書一封。作詩二絕。今日不免緝理些寒衣。一同附便送去。以慰他旅邸。多少是好。﹝旦縫衣介﹞

【香羅帶】思君客裏身。風霜乍驚。傷懷忍聽砧杵聲。他有誰早晚敍寒溫也。今日寄此衣去呵。須念奴著肉想。貼體情。但不知寬窄。怕無準繩。呀。奴家想得他遠。敢是心亂了。他別去呵。未隔三秋也。那肥瘦如何記不眞。

這个也難料他。只是隨我這意見做去罷。

【前腔】丈夫。非奴忘你身。只爲縱橫亂心。君心恐似綿裏鍼。奴心似綫引無門也。相逢處。總難憑。天那。難道他就心變了。奴家聞得。人須是舊衣貴新。只怕他別有新人也。道奴人舊。衣新也不當新。﹝貼上﹞

【臨江仙】秋色蕭條人意慘。容光暗裏凋零。深閨惟有斷腸人。愁聞天外雁。望盡隴頭云。

﹝見介﹞呀。桂英姐。﹝旦﹞二姨娘萬福。請坐。﹝貼﹞我怕你在此寂寞。特來看你一看。你到在這裏做衣服。﹝旦﹞不瞞二姨說。此時天气將寒。思我丈夫在京。寒衣也不曾帶去。故此在這裏整些衣服。寫上家書一封。幷詩二絕。見說李官人家有便人去。就央他寄去。﹝貼﹞如此甚好。你的家書。夫妻間必有情話在內。不好看你的。我久聞你頗通筆硯。不見你佳作。書上之詩。誦與我聽如何。﹝旦﹞待奴家誦與姨娘聽。只是不好。﹝吟詩介﹞上都梳洗逐時宜。料得良人見卽思。早晚歸來幽閣內。須教張敞畫新眉。第二首云。上國笙歌錦繡鄕。僊郞得意正疎狂。誰知憔悴幽閨客。自覺春衣帶系長。﹝貼﹞好好。豈不是个詩禮之家出來的。只是一件。你在大媽面前。不要只管想那王姐夫。想不想放在心上便了。﹝旦﹞這是夫妻之情。瞞他怎麼。﹝貼﹞你還不曉得。我被他絮絮叨叨。教我與你說。要苦逼你攺嫁那金壘這廝。幸得金壘見你執意不從。帶了許多金銀。到別處遊蕩去了。如今大媽又要你兜籠陣馬。別尋个富家郞守他。不知你意下如何。你看這般光景不好。順了他罷。﹝旦﹞姨娘。你也這般覷著我。道我是什麼樣人。

【香柳娘】我是公卿的女兒。我是公卿的女兒。不幸雙親連喪。爲資財。身陷煙花門巷。今日喜得嫁那王俊民。與奴家呵。似蒹葭女蘿。似蒹葭女蘿。不是路柳與墻花。閒藤與野蔓。誓一鞍一馬。誓一鞍一馬。若說起這行藏。如刀割心臟。

﹝貼﹞呀。桂英姐不要煩惱。方才言語。是我試你。看你立志如何。你旣有此貞節。那个打動得你。那王姐夫目下定然有榮貴之日。

【前腔】似你堅貞可嘉。似你堅貞可嘉。正是女人風範。我那大媽呵。他邪言蕩語。可不辱伊門望。我是風塵過客。我是風塵過客。今日呵。怪底倚門妝。羞殺停雲唱。你是蕊珠宮麗質。你是蕊珠宮麗質。與姮娥並肩。早晚僊郞相向。

﹝旦﹞多謝二姨娘美情。凡事全賴扶持奴家。做个好人。﹝貼﹞說那裏話。你也要自家保重。

深閨寂寂恨重重。

吹盡梧桐一夜風。

無限心中不平事。

一番淸話又成空。

第十五出看榜

﹝末扮祇候官上﹞爲問當年素服儒。千秋腰下佩金魚。分明有个朝天路。何事男兒不讀書。自家禮部辦事的便是。今年大比。三場已畢。主試老爺看捲塡榜。取過進士五百名。擇今日開榜。開榜後。就送瓊林會宴。著小官在杏園俟候各進士老爺下馬通報。呀。前面一班秀士來了。想是看榜的。不免先到杏園去。正是有福之人人伏侍。無福之人伏侍人。﹝生﹞

【窣地錦襠】靑燈昔日費鉆硏。黃榜今開禦墨鮮。縱橫禮樂字三千。十九人中最少年。﹝小生﹞

【水底魚】累牘連篇。功名豈偶然。半生偃蹇。今朝始透關。今朝始透關。﹝淨扮老秀才﹞

【前腔】專聽臚傳。宮花在眼前。科場三十。今始會同年。今始會同年。

列位尊兄。作揖了。﹝生小生﹞請問老先生。方才怎麼說科場三十。敢是走了幾科了。﹝淨﹞學生走不多。剛剛走了三十科。所以謂之科場三十。﹝生小生﹞呀。三十科。算將來就有九十年了。老先生是幾歲上科舉的。﹝淨﹞三十歲。﹝生小生﹞呀。古怪。老先生今有一百二十歲了。﹝淨﹞不敢。學生這靑春。今年才有七十歲。﹝生小生﹞七十歲怎麼到走了三十科。那五十年在那里。﹝淨﹞尊兄。你不知道。學生在先走過十科了。﹝生小生笑介淨﹞學生先母最難生長。在先養九个家兄。都養不大。直到第十个是學生。方才養大。算將起來。學生是第十科場了的。所以在先母肚中。走過十科了。﹝生小生﹞休得亂道。怎麼父母生育。說个窠字。把畜生比方他。這个是不孝了。﹝淨﹞尊兄。這个正謂之孝。你還不曾讀論語。論語上說道。今之孝者。是謂能養。至於犬馬。皆能有養。聖人也是這般說。偏我就是不孝。﹝生﹞那些个誣聖經。一發不可不可。﹝淨﹞列位尊兄。今日開榜了。想諸兄都是髙中的了。﹝生小生﹞不敢。昨日艸榜上已知僥幸有人報了。但不知果然在第幾名。今日張榜。看个分曉。老先生一定在前列了。﹝淨﹞不敢不敢。得隨驥尾也勾了。看一簇人馬。想是賫榜來了。﹝眾賫榜上末眾唱﹞

【前腔】秀士翩翩。紛紛爭後先。英雄五百。頭名是王狀元。頭名是王狀元。

﹝生眾看介生﹞學生是第一了。﹝淨﹞第一名是王魁。﹝小生﹞學生是第二甲。﹝淨﹞老夫在三甲了。﹝榜下介淨﹞狀元先生。就是此間王年兄了。有眼不識。請問此位年兄髙姓貴表。﹝小生﹞方才榜上張奇便是學生。請問老年兄。﹝淨﹞學生姓方名得中。榜上方得中便是小弟。今日狀元及第。賜宴瓊林。只待聖旨頒降袍笏。同赴杏園攜帶攜帶。﹝生﹞

【山花子】上林丹桂花開徧。幸然獨步髙攀。气崢嶸丰姿攺觀。方辭黃卷靑氈。﹝合﹞赴瓊林。笙歌滿前。宮花斜倚烏帽偏。緋袍半嚲壓錦韉。身世蓬瀛。天上人間。﹝小生﹞

【前腔】書生已遂平生願。從今超脫凡緣。頓胸襟陽春藹然。家山艸木開顏。﹝合前淨﹞

【前腔】烏紗白髮人爭羨。須知鐵硯磨穿。喜龍頭今屬老年。不敢驟馬揚鞭。﹝合前末扮辦事上﹞

【前腔】筵開玳瑁瓊瑤滿。金貂紫綬駢肩。五花叢旌旗蔽天。六街走馬齊看。

﹝末見眾介﹞小的是禮部老爺差來的。請各位老爺卽時冠帶。早赴瓊林。﹝眾﹞起去。就來了。﹝末下介眾合前﹞

獨對丹墀策萬言。

龍蛇飛動字三千。

一日聲名徧天下。

滿城桃李屬春官。

第十六出卜筮

【十二時】﹝旦上﹞終朝生懊惱。謾自嗟排還到。堆上淹煎。砌成潦倒。喘吁吁气餒形消。未卜死生何兆。

從郞別去長相憶。秋鴻過去無消息。夜夜孤燈掩碧紗。朝朝鏡裏凋顏色。捱盡年華鬼病侵。海上眞方醫不得。奴家只因兒夫去後。終日憂思。不覺心緖彷徨。精神恍惚。淹淹成病。吉凶死生。竟未可知。奴家幼時曾讀周易。頗曉卜筮。不免對天禱吿。占一卦以卜休咎。多少是好。

【二郞神】空閨悄。鎭懸懸心事沒倚靠。吉凶無憑專拜禱。爲憂愁思慮。不明不夜煎熬。這疼熱在膏肓。難按療。那行坐處來顚去倒。易中先聖。或吉或凶。明彰報應。秉誠曝擲金錢。細推立卦生爻。

﹝卜介﹞單單拆。再求外像三爻。﹝卜介﹞單拆重。呀。上火下澤。是睽卦。睽者乖異也。上九爻動。應在冬後。有非常之災。又主夫婦分離。有先睽後合之象。料終無事。但不知我兒夫在京安否何如。功名何如。再卜一卦則个。

【前腔】思著千山萬水。音稀信杳。蹤迹茫茫難揣料。那異鄕水土。怕他難護難調。更不知他呵。得占鰲頭可這遭。錦衣歸在幾時分曉。

易中先聖。王魁功名成否。明彰報應。﹝合前卜介﹞單重單。再求外像。﹝卜介﹞又是單重單。呀。是幹卦。二爻發動。詞曰。見龍在田。利見大人。此爻主求名必遂。大吉之卦。丈夫功名必然成就了。謝天地。且喜且喜。呀。二姨來了。﹝貼﹞

【繞地遊】花殘鶯老。謾自傷懷抱。最堪憐閨中年少。

﹝見介﹞桂英姐。你在此焚香做甚麼。﹝旦﹞奴家只因身子不快。更兼不知丈夫消息。在此占卦。問个吉凶。﹝貼﹞女子們也曉得占課。豈不是个宦家。只一件。課𨿽有準。也問不得詳細。不如街坊上喚个算命的。把你八字看一看。方見明白。﹝旦﹞如此甚好。多謝姨娘。轉過外廂等看。敢有得來也。﹝淨上﹞竹板頻頻在手敲。終朝街上走千遭。兩隻皮鞋又沒底。半邊布袴並無腰。問我小兒尙無母。不知何人生下我。假饒取得一老婆。在家日少出外多。算命算命。﹝旦﹞姨娘。算命的來了。叫一聲。﹝貼﹞算命先生這裏來。﹝淨﹞怪哉怪哉。誰人叫我算命。且喜且喜。我來是正月初四日。如今是八月二十四。人人道我好買賣。剛剛今朝發利市。二位娘子。敢是算命。﹝貼﹞便是。起動先生。﹝旦﹞姨娘。請媽媽出來。一同算一算到好。媽媽。有个算命先生在這裏。請出來把八字看一看。﹝醜﹞來了。

【繞地遊後】憂心悄悄。門戶冷。年華向老。女孩兒又身怯體嬌。

﹝貼﹞大媽。有个算命的在此。桂英欲教他看看流年。﹝丑﹞這个使得。﹝見介丑﹞先生是何處。﹝淨﹞小子是浙江金華府蘭溪縣。﹝丑﹞前年有个先生在此算命。也是蘭溪人。姓張。﹝淨﹞蘭溪姓張。算命的極多。不知算得如何。﹝醜﹞他極算得準。﹝淨﹞這是我嫡親娘姨。同胞姑表兄弟。﹝醜﹞這个先生命便算得好。只是行止不好。﹝淨﹞怎麼不好。﹝丑﹞前年在我家算命。偸了一把酒壺去。﹝淨﹞這个又不是了。他與我同姓不同宗。﹝醜﹞休閒說。你把我女兒八字算一算。﹝淨﹞請說年月日時。﹝旦﹞戊子庚申辛亥己亥。﹝淨﹞且待我排。戊子年。庚申月。辛亥日。己亥時。此命乃傷官之格。爭柰六害大重。父母兄弟都沒有了。是个害種的命。﹝旦﹞先生休閒說。仔細推一推。﹝淨﹞莫怪先生說。這兩年咸池進宮。桃花相犯。該落在娼流之門。喜貴人爲主。目下孤辰寡宿相侵。有迷胸掩肚之災。這个到不打緊。若交秋末冬初。正是白虎喪門臨井。大限小限相衝。流孛進宮。歲君入命。著實難過。要死的。﹝醜旦貼﹞有甚麼樣災。﹝淨﹞這个命到這个時候。有三不見天之病。﹝醜旦貼﹞怎麼三不見天。﹝淨﹞一不見天是牀褥。二不見天是牢獄。三不見天是棺木。﹝旦哭介﹞

【囀林鶯】苦今遭折挫怎打熬。我一身似夢飄飄。﹝醜貼﹞桂英。不要啼哭。這推詳應否都難料。休嗟嘆。不必多焦。且自寬心守著。那些个禍福惟人自召。先生。他惡星交。怎修禳祥解。災難可潛消。﹝淨﹞

【前腔】安排八字是天公巧。死生禍福難逃。這淵微命理。我也推詳到。他凶星度當秋末冬交。恐修禳難保。可憐紅顏命自古多薄。﹝醜貼旦﹞先生。再相勞。看有何禳解。災難可潛消。

﹝醜貼﹞再煩先生細看一看。﹝淨﹞待我再看。呀。幾乎差了。𨿽然他是該死的命。賴有天徳月徳相解。天喜天醫相救。逢凶化吉。起死回生。過得此災。到是个夫人之命。他招的丈夫。到是个貴顯之人。只是長他幾歲才好。﹝醜﹞是長他五歲的。﹝淨﹞大五歲是二十五歲了。癸未生的。待我輪一輪。呀。是他的夫。只是到那時。也有些災悔。主夫妻先離後合。你二人都過了這个關。就一生榮貴安穩了。﹝醜貼﹞但願如此便好。只是自家要保重便了。﹝醜﹞有勞先生。再看一命。﹝淨﹞若是富貴命我便算。若是不好賤命我不算。﹝醜﹞是好命。﹝淨﹞說年月日時來。﹝丑﹞丑年丑月丑日丑時。﹝淨﹞呀。不是人的命。﹝醜﹞怎麼不是人的命。﹝淨﹞你方才說狗年狗月狗日狗時。﹝丑﹞不要取笑。仔細看來。﹝淨﹞是男命女命。﹝醜﹞是女命。﹝淨﹞是女命。就不停當。正是四醜相衝。無數老公。桃花雜犯。宜入闌中。﹝醜﹞休管閒事。只看命宮如何。﹝淨﹞你這命穿綠又穿紅。丈夫不到老。到老不和同。﹝丑﹞財帛宮如何。﹝淨﹞此命生平歌舞地。一世在娼門。日趁三百貫。夜趁五千文。﹝丑﹞男女宮如何。﹝淨﹞女爲千家貨。男載萬年碑。老來歸路日。少个送終兒。﹝丑﹞田宅宮如何。﹝淨﹞命坐田宅宮。不愁風雨雪。虧了鱉箕兒。受用無休歇。﹝醜﹞這老畜生好無禮。我到一聲聲先生先生。他到反切字語罵我起來。﹝淨﹞小子不曾說什麼。﹝醜﹞還要賴哩。方才說道鱉箕兒。鱉箕鱉箕。鱉賓邊■﹝毛皮﹞。把我老娘的東西好批在命書上。﹝打淨介旦貼勸介﹞這老畜生好好走出去。﹝淨﹞打得好。打得好。四鄰八捨。看花娘打漢子。﹝又打淨諢下旦貼﹞媽媽。他是江湖上人。口沒遮攔。不要惱他。進去罷。

身世浮萍莫認眞。

好將消息付東君。

須信萬般都是命。

果然半點不由人。

第十七出議親

【鳳凰閣】﹝外扮韓琦上﹞威名遠播。坐致西陲膽破。此身進退系安危。未許蕭曹獨步。髯絲垂素。柰兒女婚姻未妥。

靦懷爵祿愧伊周。碌碌功名早白頭。半世未先天下樂。兩眉常鎖廟廊憂。這幾日朝廷策士。下官謬司掄選。叨忝文衡。不得稍閒。如今且喜考校定奪。賜進士及第王魁等五百名。赴宴瓊林已畢。正値朝省無事。暫假休沐。又想起家事來。我如今年當向暮。尙有一女。及筓未字。非無公卿貴戚來求我。老夫但欲擇壻。柰無可意之人。以此遲遲。朝夕縈掛。昨見新狀元王魁。才貌兼全。徳器淳雅。此人向後必非凡品。況又年少。我略略訪他門第。聞他幼孤而貧。多因尙未婚配。我欲招他爲壻。使我女有所托。彼身有所依。極是老夫身上一節快意事。須得个官媒婆去說親方好。院子那里。﹝末﹞有。珍珠簾下聞呼喚。白玉階前聽使令。老爺有何臺旨。﹝外﹞你去喚个官媒婆進來。我有話說。﹝末介外﹞我且在此看書。待他來。﹝末喚介醜扮媒婆上﹞

【醉太平】我做媒婆。當官最苦。﹝末﹞有什麼苦處。料他賞賜又不多。動不動打差訛。

﹝醜﹞這等忙時忙月。喚我怎麼。﹝末﹞老爺有一位小姐在家。想必要你說親。﹝丑﹞這兩日沒去頭。﹝末﹞怎麼沒去頭。﹝醜﹞不信。你看我兩袖裝滿的都是月帖。﹝末﹞不信有許多。﹝醜﹞這不當多。袖子裏還裝不盡哩。那假髻兒裏頭也是年庚。這褲子襠中還有一張大八字。﹝末﹞怎麼一張大八字。﹝醜﹞六七寸大八字樣。這等一張在裏頭。﹝末﹞好囉唣。那些个萬綠叢中一點紅。﹝醜﹞你看鞋幫內又藏一大捆生辰。﹝末﹞好好。羞殺你一勾羅襪步香塵。休要亂道。待我通報老爺。﹝進見報介外﹞著他進來。﹝醜見介外﹞媒婆。我有一女。年方一十九歲。尙未許人。今年新狀元王魁。我見他靑春年少。想未曾娶妻。意欲招他爲壻。你可到他衙裏。委曲一說。他若未娶。料必相從。若是已娶了。就不可彊他。﹝醜介外﹞院子。可著堂候官與他同去。﹝末介外﹞媒婆。你聽我說。我小姐不是沒有貴戚之家來求親。只是來說的都不中我的意。

【駐馬聽】閥閱名流。淑女遲歸須好逑。不論寒門白屋。只願才子佳人。作鳳侶鴛儔。恐冰人不挽赤人頭。那書生無分尾紅絲後。﹝合﹞試看天意人謀。料前生分定。今生輻輳。﹝丑末﹞

【前腔】金屋瓊樓。效托靑鸞把信投。畢竟山連撮合。蓮並瑤池。月應辰勾。這嬌娥是殿上掌書儔。那仙郞是天下文章首。﹝合前﹞

書傳靑鳥葉題紅。

秦晉殷懃兩意通。

佇看門闌多喜色。

定敎女壻近乘龍。

第十八出辭婚

【虞美人】﹝生上﹞冠蓋新沾恩命。徽音久絕朱弦。忽聽西風逐徵鴈。又見飛花啼杜鵑。離愁轉萬千。

蕭條宮捨客天涯。彊把離愁寄酒巵。丹鳳早膺天子詔。蒓鱸又動異鄕思。思密約。數歸期。舊情新敍在何時。欲將綠綺舒心曲。流水髙山付與誰。下官且喜鰲頭獨占。賜宴瓊林。蒙聖恩除授徐州之職。𨿽兩字之功名已遂。柰三載之琴瑟塵埋。一壁廂欽限難違。疾當赴任。一壁廂差人去取渾家。以慰久別之思。咳。又愁他嬌姿弱質。畏怯風霜。如何是好。正是關河朔鴈聲悲處。旅邸羈人腸斷時。﹝丑末﹞

【出隊子】侯門求聘。特地來通秦晉盟。婚姻輳合是前生。人事天緣須兩成。難遇雙雙才子佳人。

﹝末﹞此間已是狀元寓所。呀。牌子哥報聲。韓丞相府中差官來見。﹝淨生見介末﹞小官是韓爺府中堂候官。﹝生﹞這是何人。﹝末﹞這是官媒婆。﹝生﹞到此有何話說。﹝末﹞領丞相爺之命。俺丞相有一位小姐。欲招狀元老爺爲壻。故差小官同官媒婆到此說合。﹝生﹞呀。下官已有早年結髮。乃貧賤糟糠。前不可棄。後不可娶矣。拜復丞相。重違尊意。恕罪恕罪。﹝末背對醜﹞旣有了夫人。如何是好。﹝醜﹞這个不要管他。還要與他說才是。﹝末醜﹞狀元老爺𨿽然如此。俺老爺是當朝一品。非乏姻親。但俺小姐徳不下於孟光。狀元才可超於司馬。堪爲佳配。故此俯求。狀元卽棄舊盟。以諧新好。未爲過也。﹝生﹞好差矣。下官𨿽不才。也決非王允之流。頗識宋弘之義。況我夫妻之情。又不比尋常。你且聽我說。

【北新水令】半生陋巷一簞瓢。半生陋巷一簞瓢。嘆零丁椿萱喪早。走功名。多困踣。浮蹤迹。任流落。旅食蕭索。負不得糟糠義。死生約。

﹝末醜﹞狀元老爹。

【南步步嬌】這姻親天上人間少。多少來求親的。不曾輕許他。量福分應難到。知君是俊髦。因此上路指天臺。書傳蓬島。方才狀元老爹說。不負糟糠義。老爹老爹。常言道。富易交。這是人情。何必多執抝。﹝生﹞

【北折桂令】數年間株守蓬蒿。仗短劍空囊。四海無聊。我那妻呵。水萍逢。遂結紅綃。擔幾多磨折煎熬。不能勾一回價朝歡暮樂。怎禁那惡摧殘利閃名拋。腸斷魂消。相見時猶恐擔閣。肯忍將艱難中恩愛忘卻。

﹝末醜﹞狀元老爹。俺小姐呵。

【南江兒水】金屋春初曉。瓊樓月正髙。奇葩半吐天香繞。難得又是我家先來說合。瑤琴未鼓相如調。明河已駕仙郞棹。絕勝襄臺虛渺。老爹。你想舊愛新姻。必竟是誰村誰俏。﹝生﹞

【北鴈兒落】徒羨著錦重重春意饒。空說得美甘甘天花落。我這裏影煢煢裙布交。瘦巖巖荊釵貌。𨿽不比繡幕金雀。早難道閒花艸。我前日與他海神廟焚香設誓。誓猶在耳。今日一旦將他辜負呵。是瞞天謊在神前調。斷頭香在鑪內燒。悲號。媒婆。你在丞相跟前呵。把我那衷腸事。須詳吿。也難敎慘呵呵將舊芙蓉寶鏡敲。

﹝末醜﹞狀元老爹。俺老爺不是小可的。只怕你拒他不得。

【僥僥令】他聲華連紫禁。位望近丹霄。掌上威權紅日小。況那太山情比天更髙。

﹝生﹞呀。

【收江南】不禁這別離淚搵著。又添上絮叨叨。越越的新愁舊恨兩無聊。爲一層綠袍。拆散鴛翠翹。媒婆。我難道竟把夫人拋棄了。我那夫人。今日呵。占鰲頭端的續鸞膠。

﹝醜﹞狀元老爹。

【園林好】你爲那籌兒難將愛拋。只怕這些兒難將性喬。休恁是非顚倒。如今一時不從得此親呵。恐連枝樹是禍根苗。追今日。悔來朝。

﹝末﹞這媒婆不要胡說。狀元老爹在上。﹝生﹞尊官。此親斷不敢從命。

【沽美酒】謾禁持。枉這遭。謾禁持。枉這遭。端不犯再婚條。況這繡褥金屛豈艸茅。非福分也難消。那些个恩多義少。蕊珠僊大都休道。扊扅人怎下輕拋。不離側西廂夢遶。這些時東牀信杳。尊官。我蒙聖恩除授徐州僉判。卽日赴任。就要差人去取我的家眷。我呵。那其間離懷愁抱。衝衝的亂攪。呀。這是肺腑情。非干推托。

﹝丑末﹞罷罷罷。

【尾聲】無情流水空勞擾。冷淡了珠圍翠遶。﹝生﹞我忍戀歡娛棄寂寥。

繡褥金屛眞可誇。

糟糠結髮實堪嗟。

落花有意隨流水。

流水無情戀落花。

第十九出羨徳

【掛眞兒】﹝外﹞碌碌塵名鬢冉冉。閨中女尙阻姻■﹝女連﹞。曾道冰人。約婚東坦。未審天從人願。

欲選吾家百世姻。侯門貴戚尙因循。休言紅葉題詩偶。且說金屛中目人。老夫只爲女孩兒親事。已遣官媒婆與堂候官到王狀元處說親。未知成否何如。怎麼不見來。﹝丑末﹞

【粉蝶兒】姻事空言。慢使唇鎗舌劍。

﹝丑末見介外﹞那王狀元親事如何說。﹝醜﹞老爺。不要說那親事起。小媒婆在他跟前。倍了無數小心。說了許多好處。他千推萬阻。咬定牙根。只是不成。﹝外﹞爲何只是不成。﹝醜﹞他說道。我家自有嬌滴滴香噴噴如花似玉這等一个何仙姑。知道你家小姐是長的短的村的俏的。我要娶他。﹝末﹞休要說謊。﹝醜﹞我說道。我家的小姐一發如花似玉。像我一般的。他說道。像了你有什麼好。我說道。看我的面上。再要怎麼樣如花。﹝外﹞唗。休胡說。﹝醜﹞他還說得不好哩。他說道。像了你也罷。只怕像了那丞相老爺。這嘴又闊。須又多。小姐若像了老爺。就是那話兒也不小。這些兒也不少。﹝外﹞這狗婆子一訕亂道。成不成。我這里不用你了。叫左右與我著實打上四十。趕出去。﹝打介諢介﹞快趕出。﹝醜走介﹞什麼來頭。那些个滿頭花。一場辣面。拖地錦。四十皮鞭。﹝醜下外﹞堂候官。你從實說。那狀元爲何不從。﹝末﹞他說道多蒙你丞相爺不棄微賤。俯就姻親。敢不從命。只是已有少年結髮貧賤糟糠在家。以此重違恩眷。伏乞恕罪。尙容參謝。﹝外﹞原來如此。卻怎麼。﹝末﹞老爺。他說起之時呵。

【好姐姐】萬千愁眉淚眼。道難割忍糟糠貧賤。酸心苦口。聞之倍慘然。非虛誕。只爲恩深義重心難變。懇致殷勤。望免賜愆。

﹝外﹞堂候官。我說過的。他若已娶。斷不可彊。

【前腔】旣然有室家燕婉。怎敎他又將恩成怨。況艱難守義。不爲富貴遷。這尢堪羨。梁鴻已畢荊釵願。忍破菱花泣舞鸞。

堂候官。這親事到不必提了。但此人。我甚愛他才華徳度。他日必是个廊廟之器。只是如今除他徐州僉判。虧了他些。且待後日請他送行。你今日就將我帖子請過了。說道議姻一節。狀元旣有了夫人。俺丞相爺斷不相彊。聞狀元任期在卽。明日薄酒。與狀元餞行。千萬降重。﹝末介﹞

佳宴開東閣。

東風掩洞房。

長亭明日柳。

折贈狀元郞。

第二十出托寄

【似娘兒】﹝生﹞梧陰寂歷轉欄桿。慘淡風煙秋色闌。離思動鄕關。云外一聲孤鴈。

十年磨劍雪霜寒。千里孤城守一官。宦思離情兩成癖。不勝衣帶沈腰寬。下官幸登髙選。僉判徐州。已酬墨帳之勞。一洗敝裘之恥。正欲取我夫人到來。同臨任所。不想那韓丞相道我年少無妻。特令官媒來說。要招我爲壻。自家力以糟糠之義懇辭。只恐他又生別議。旋致淹畱。只得刻期走馬之任。以脫此姻。如今不免修書一封。先到萊陽報喜。請我夫人竟赴徐州任所。卻不是好。左右。取紙筆來。﹝寫書介﹞辱愛王魁拜啟。桂姐賢妻夫人妝次。

【一封書】離家後幸安。爲卿卿日掛牽。科場事幸然占魁。名忝狀元。除授徐州爲僉判。特請同臨莫作難。謝公前。致惓惓。媽媽姨娘可代言。

書已封完。只是我這里沒人差使。得个公差人寄去方好。常年有賣登科錄的往各處去。想必萊陽也有便人。左右。你看有賣登科錄的。喚將進來。﹝末應介小生扮賣登科錄的上﹞

【金錢花】一生命受奔波。奔波。從小慣走江湖。江湖。今年正値賣登科。到萊陽去此經過。怕有人買叫聲呵。

﹝叫介﹞賣登科錄。﹝末﹞你是賣登科錄的。俺老爺喚你進來。有話分付你。﹝小生﹞是那一位老爺。﹝末﹞今年新狀元王老爹。﹝小生﹞曉得。﹝進見介生﹞你是賣登科錄的。往那一處去。﹝小生﹞小的往山東。打從萊陽去。﹝生﹞這个正好。我有家書一封。煩你送去。﹝小生﹞聞爹是濟寧。緣何到送在萊陽去。﹝生﹞我妻家在萊陽。﹝小生﹞不知姓甚。在萊陽何處住。﹝生﹞你聽我說。

【懶畫眉】封書煩寄莫畱連。你竟到鳴珂巷謝家投下。傳與謝公。敎他與我夫人開此緘。道匆匆未得錦衣還。只爲徐州不敢違欽限。請我那夫人呵。旦晚之官免意懸。﹝小生﹞

【前腔】殷勤遙把捷音傳。端的是泥金密彩箋。疾忙回首捉行鞭。星馳願逐天邊鴈。一紙家書抵萬錢。

數行心事仗鱗鴻。

云鎖愁山千萬重。

只恐匆匆說不盡。

行人臨發又開封。

第二十一出榮餞

【女冠子】﹝外上﹞風細香飄。淸署塵飛不到。惟滿架圖書圍遶。公餘後。半日乘閒。開尊祖道。爲保障賢勞。寄言談笑。

老夫前日見新狀元才徳兼全。吾甚愛他。欲招他爲壻。誰知他已有妻子。卻不好彊得他。他如今除授了徐州僉判。此人是个天下英才。可爲朝廷得人之慶。以此今日請他餞行。一則表我憐才之意。二來把牧民之事叮嚀他一番。多少是好。堂候官。王狀元已邀過了麼。﹝末﹞早上已請過了。想必就來了。﹝外﹞伺候著。﹝生上﹞

【女冠子】滿路花生。踏徧長安官道。相府玳筵開早。

﹝末見報外生見外生﹞老先生請上。小生有一拜。重荷不鄙寒微。俯垂眷念。旣辜大徳。反辱見招。不勝惶懼。﹝外﹞狀元乃瑚璉之器。梁棟之才。我老夫深爲朝廷取士得人之賀。今日之設。聊伸餞意耳。看酒過來。

【畫眉序】巵酒酹徵軺。緩駕淸風襲芳艸。看爭瞻露冕。競起歌謠。雙旌引黃鶴翺翔。長劍欹靑城縹緲。此行須慰蒼生望。王事莫辭賢勞。﹝生﹞

【前腔】湖海寄衡茅。幸爾垂綸忽釣鰲。似神登五嶽。夢遊三島。銜朝命任重非才。懼庸劣曠官多誚。此行恐負蒼生望。王事敢辭勤勞。

﹝外﹞狀元。那徐州非你久居之地。不久必定進擢。

【滴澑子】藩城命。藩城命。暫屈英豪。玉堂選。玉堂選。徐頒丹詔。自是明堂淸廟。琴臺飛獨鶴。淩風歸早。聽云外弦歌。聲徹九霄。﹝生回酒﹞

【前腔】恩光寵。恩光寵。輝生布袍。三生會。三生會。躬逢聖朝。聞譽茫然懷抱。循良愧漢賢。龔黃難效。回視天墀。云闕影遙。﹝外﹞

【鮑老催】龍門價髙。華堂綺席結絳綃。陽春白雪畱鳳毛。金莖暖。玉屑香。霞觴倒。隨風咳吐珠璣落。縱橫點綴瓊瑤遶。飄灑處生文藻。

﹝生﹞日色將晚。小生不敢久坐勞神。就此拜辭了。﹝外﹞旣如此。老夫不好相畱了。﹝生謝﹞

【雙聲子】蒙寵召。蒙寵召。揣過分。難圖報。承臺敎。承臺敎。慚駑鈍。難全道。﹝外﹞爲民表。爲民表。屬爾曹。屬爾曹。願徵科政拙。撫字心勞。﹝合﹞

【尾聲】蕭蕭車騎淸塵遶。爭看使君登道。千里相知未寂寥。

林外鴉鳴落照回。

仙郞捧檄下層臺。

卽看鳬舃朝天近。

驛使無勞遠寄梅。

第二十二出讒書

【霜天曉角】﹝淨扮金壘上﹞爲謀姻眷。百計尋方便。爭得香溫玉軟。難禁意馬心猿。

不惜千金重。寧辭萬里賒。費錢兼費力。只爲那寃家。自家金大員外。只爲那敫桂英結識了王魁。我千方百計與他媽媽說。要挑動他攺嫁與我。爭柰那喬貨抵死不從。日夜思想。無計可施。那王魁前日到京來科舉。我潛地隨他來。看他動靜。他若不中。必無面目再到謝家去了。誰想他中了狀元。昨日聞得他寄家書一封。與那賣登科錄的。送到謝家。又聞得韓丞相要招他爲壻。這个機會甚好作計較。如今不免到街坊上。尋那賣登科錄的。請他到下處來。只說我也要寄家書回去。那時哄這王魁的家書出來。攺寫一封。只說他入贅在韓丞相家了。休了桂英。這謝媽媽必然生惱。不容他。必攺嫁人。我星夜趕回去。央媒與他說。他一定嫁我。此計甚妙。怎麼尋得著那賣登科錄的。﹝小生上﹞回首家鄕遠。舉頭客路長。若非名與利。何事苦奔忙。﹝淨見介﹞小哥是賣登科錄的。﹝小生﹞正是。﹝淨﹞到那裏去。帶著行李走。﹝小生﹞我到山東萊陽去的。﹝淨﹞萊陽是我敝縣。我正要寄家書一封回去。若肯與我順帶。自當重謝。﹝小生﹞這个當得。昨日那新狀元王老爹。正寄家書。央我寄去。就與相公順帶。有何不可。不知相公上姓。﹝淨﹞說起來。我也是个小小裏一个有名的財主。我姓金。名壘。字日富。人都稱我是金大員外。其實手裏有幾个毛錢。﹝小生﹞太謙太謙。我要趕路。不能久畱。員外書在那裏。就與我去罷。﹝淨﹞書還未曾寫。煩小哥同到敝寓去。寫起來就是。﹝小生同行介淨﹞轉灣抹角。此間就是。我欲小飯相畱。柰下處不便。幹折白銀三錢。小哥自到酒肆中一坐。我在這裏寫起書來。卻不兩便。﹝小生﹞這个使得。但不當相擾。﹝淨﹞說那里話。這行李暫放在這裏。那酒肆中人雜。﹝小生﹞這个一定了。﹝淨﹞小哥那包兒裏頭有甚麼東西。莫非不肯托我。﹝小生﹞有甚事。止有王狀元家書。這个是要緊的。其餘都不打緊。﹝小生下淨﹞待我解開包來看。呀。這个正是王魁家書。待我拆開。﹝念前二十出生家一封書介﹞原來他要接那妻子到徐州上任。並不提韓丞相家求親一事。教我如何攺。攺不得。不如通篇都換了罷。只這中狀元一節。是少不得的。其餘都不用。

【玉交枝】王魁具柬附投入。投入在那里。有了有了。附投入妻子妝前。不好。怎麼稱他妻子。如今寫休書了。只稱他是敫氏罷。這也不好。有了有了。稱他是桂姐罷。附投入桂姐妝前。到京身體粗康健。這粗字下得好。不勞再賜縈牽。這再賜兩字又好。就有个休他的意思了。幸然一舉作狀元。那韓丞相招贅爲姻眷。我旣有新婚。難全舊緣。若要攺嫁人。任從伊便。

攺嫁人。任從伊便。從他攺嫁不嫁我更嫁誰。且待我照樣封了。原寫著此書附至登州萊陽鳴珂巷謝家投下。原包好了。我也寫一封回去與張昌知道。﹝寫介﹞自我到京平安無事云云。此計已成。妙哉妙哉。你可在家小心。火燭仔細。要緊要緊。將西廳嵌八寶螺螄。結頂黑漆裝金細花螺甸。象牙大拔步牀。作急星夜搬妝十二透明樓下。待我回來成親。你先與我央媒到謝家說合。切勿遲誤。至緊至緊。此書附至萊陽金大員外家張昌開拆。﹝小生上﹞飮罷三杯酒。來取萬金書。﹝淨﹞小哥來了。書已寫完在此。﹝小生接書介淨﹞就煩小哥收下。這白金二兩。聊作路費。﹝小生﹞員外怎麼見賜許多。﹝淨﹞你請受了。還要相煩。

【玉胞肚】封書乘便。在途中切勿遲延。萬望你把我的家書先投下。我極有要緊的事在上。那王狀元的書。且遲一日。到我家還有重酬你。狀元書慢慢的相傳。到吾家暫息勞惓。﹝合﹞茫茫去鴈白雲邊。回首東風總不堪。﹝小生﹞

【前腔】蒙君厚遣。記叮嚀不忘後先。忙投奔尊府息肩。待來朝到謝家庭院。

﹝合前小生﹞多承厚賜。就此別了。﹝下淨﹞

只愁帶月與披星。

宿水餐風巳慣經。

路上若逢花共酒。

一程莫作兩程行。

第二十三出赴任

【憶秦娥】﹝生末扮王興同上﹞攜徵旆。春江一派琉璃翠。連雲樹。他鄕故國。宦情離思。

望入髙原思渺茫。春風萬木曉蒼蒼。故山縱有林丘在。惆悵天涯對夕陽。下官自韓丞相約婚不從。反承招飮餞別。傾蓋相知。頗見珍重。又蒙給付人夫舟馬。送我之任。我前日已曾寄書到萊陽。接取夫人。竟赴徐州相會。不知幾時得來。想謝媽媽見了此書。必定不如前日這般看待他了。他若作速起程。則我到徐州。他也可到了也。叫左右。分付水手開船。﹝眾介生﹞

【金索掛梧桐】輕輕江樹移。緩緩帆風起。山動霞飛。過眼天無際。飄溶荇芷繁。遶遊魚。鳬鷺雙雙掠水低。白雲縹緲無親捨。巫峽參差想鳳幃。閒名利。須臾潘鬢怕成絲。﹝合﹞莫蹉跎花縣春輝。須栽徧河陽樹。

﹝末﹞老爹。今日且喜呵。

【前腔】功名願已如。閥閱聲重繼。那家鄕宗黨。一向不知音問。故國親知。極目今何處。老爹到任已後呵。那時須及早寄封書。恐爲地下雙親報喜遲。來時已恨貂裘敝。歸日休敎夜錦衣。乘遭遇。甘棠定擬政聲馳。﹝合前生﹞

【劉潑帽】樓船簫鼓交龍旆。想赴京時半肩行李。從今一洗當年恥。﹝合﹞須報補君恩。盡忠藎。安黎庶。﹝末﹞

【前腔】垂楊落照東風裏。柰枝頭數聲杜宇。關心總爲牽名利。﹝生﹞日將晡了。趕到館驛挽船罷。﹝合﹞盼不到前途。回首處。迷煙樹。回首處。迷煙樹。

北去淸江彩鷁飛。

蒼茫宮殿隔煙霏。

官曹爭得多淸暇。

落日題詩滿翠微。

第二十四出構禍

【玉樓春】﹝旦上﹞人寂寂。晝沈沈。眼前無事不傷心。落花啼鳥渾如昨。鏡裏朱顏病裏身。都不覺。又經春。思君還怨君。

屈指歸期空自數。暗卜無憑。巖巖瘦影伴靑燈。鳥啼知是曉。彊起不勝情。奴家只爲兒夫久無音信。展轉思量。心情恍惚。神魂飄蕩。又被金壘這廝將財物買轉那嫥嫫意兒。逼奴攺嫁。見奴死不順從。又逼我兜籠陣馬。賣俏倚門。這般所爲。狗彘不若。天那。婦節不可毀。夫義不可忘。媽媽。任你設計施謀。決不隨波逐浪。

【越調鬥鵪鶉】雨歇雲收。天長地久。月缺花殘。風僝雨僽。想我那丈夫。自前春去後。至今杳無音信。他敢戀著路柳墻花。飮閒茶浪酒。莫不是酸子心。蜜缽口。多虛少實。將沒作有。

【紫花兒】怪牙隊千般訕嗽。恨柳靑百種搓揉。喜孛老幾番搭救。媽媽。你要逼我做娼家事干呵。磨折了輕盈燕體。哽咽的宛轉鶯喉。休休。則把那弄月吟風一筆勾。拜辭了夜闌珊酒淹衫袖。尪羸體驚驚怯怯。別離情蕩蕩悠悠。

﹝末張昌上﹞未解嫦娥意。難通月老情。彊將三寸舌。欲結百年姻。自家金大員外掌家的張昌便是。俺員外向日欲取謝家桂英姐爲妻。那桂英姐已自嫁了王魁了。我員外又彊逼他。他卻抵死不從。如今員外在京。又寫書回來。教我到他家裏去說親。不知他是何等見識。不免與他走一遭。正是說不說由我。肯不肯由他。此間已是謝家門首。不免叫聲。有人麼。﹝旦﹞呀。外面誰叫。是个男子漢聲音。不免叫媽媽出來。媽媽。外面有人。﹝醜上﹞門戶冷淒淒。誰人獨扣扉。是誰。﹝見末介﹞呀。張昌哥。到此貴幹。﹝末﹞我員外京中有書回來說。多多拜上媽媽。桂英姐親事。務要主張主張。卽日回來。自當重謝。﹝醜﹞我孩兒在裏面。你進來自與他說。﹝介﹞我兒。這是金大員外家張昌哥。那員外又教他來說你親事。決然嫁了他罷。﹝旦﹞媽媽。他怎麼又來胡纏。﹝醜介﹞張昌哥。你看我孩兒這般丰姿。莫說做你員外的院君。便是夫人也做得過。﹝末﹞

【北小桃紅】舉頭兒見了女嬌姿。一撚兒腰肢瘦。柳葉眉兒更淸秀。姐姐。何不及早回頭。酸心苦志徒生受。你娘兒卻把聘財收。將心自窮究。則不如別效了鸞儔。

﹝旦﹞張昌哥。我本宦家之女。出於無柰。誤落在此。你員外這般爲富不仁。潛地裏與我媽媽財物。待要取我爲妻。教他夢喃喃休想休想。﹝末﹞姐姐。我員外是个讀書君子。就嫁了他。有何不好。﹝旦﹞你員外是个讀書君子。早些早些。

【禿廝兒】金員外他暗裏施謀。﹝末﹞你家媽媽把聘財都收下了。﹝旦﹞我娘呵。潛地把聘財收。敫桂英休想將明珠暗投。富家郞。富家郞。枉下了攀花手。俺這裏。俺這裏。海棠枝綠消紅皺。請垂釣的哥哥別處下了鉤。休戀這一搭兒野水灘頭。

﹝醜﹞賤人。那王魁做了飛禽走獸。你也跟了他去。﹝旦﹞媽媽。常言道。嫁雞逐雞。

【麻郞兒】那些个逐雞飛。同棲共宿。﹝醜﹞那王魁死了。你也死了罷。﹝旦﹞俺情願孤守。便死在黃泉路相逐。﹝醜﹞這如今也由你做主不得。﹝旦﹞俺身𨿽似無檣沒纜舟。早難道隨波浪飄流。

﹝醜﹞你如今待要怎麼。﹝旦﹞

【聖藥王】我如今行也守。坐也守。盼歸期。一度兒價一登樓。朝也愁。暮也愁。俺記得送他時。一步兒價一回頭。娘。你再休想重匹配燕鶯儔。

﹝末﹞媽媽。你姐姐堅志不從。我且回家復我員外。再作區處。﹝醜﹞你待員外回來。多多上復他。有老身在此。斷不由他。教他準備羈縻鸞鳳靑絲网。﹝末﹞蚤辦牢絡鴛鴦碧玉籠。﹝下醜﹞桂英。我說與你知道。那金員外有無數金銀。爲何不肯嫁他。情願守著王魁。怎能彀出頭的日子。趁你靑春年少。正好做人。只怕後來葉瘦花殘。悔之晚矣。﹝旦﹞

【絡絲娘】謝媽媽慈悲。我花殘葉瘦。俺則是淸耿耿梅侶松儔。一馬一鞍古來有。那裏有一拋一就。

﹝醜﹞我略施些計兒。不怕你不嫁他。﹝旦﹞

【東原樂】媽媽休呈醜。謾掩羞。急攘攘迎姦的機彀。空一蹙雙眉皺。﹝醜﹞你若不嫁那金員外。王魁回來。也不許他完聚。﹝旦﹞這也難道。我與他呵。是明白夫妻。愁也不愁。空廝耨。他歸時怎生價迆逗。

﹝醜﹞不信你那賤人苦死爲那王魁。如何書也不寄一封與你。﹝旦﹞媽媽不要慌。早晚想必有書回來也。﹝小生上﹞辛勤來路遠。已喜到萊陽。此間已是鳴珂巷。不知那一家是謝家。這黑門面裏問聲則个。裏面有人麼。借問一聲。﹝醜﹞是那个。﹝小生﹞媽媽。借問那一家是謝公家裏。﹝醜﹞我家便是。爲什麼。﹝小生﹞元來府上就是。賀喜賀喜。﹝醜﹞賀什麼喜。﹝小生﹞王狀元老爺寄家書在此。﹝醜﹞那个王狀元。﹝小生﹞新狀元王魁。﹝醜﹞呀。王俊民中了狀元。且喜且喜。小哥少待。孩兒賀喜賀喜。你丈夫中了狀元。差人寄書在此。﹝旦﹞有這等事。謝天地。謝天地。待奴家請公公出來。公公有請。我丈夫中了狀元。差人寄書在此。﹝外﹞可喜可喜。正是十年窗下無人問。一舉成名天下知。寄書人在那裏。﹝見介﹞小哥多勞你。那書是王狀元與你寄來的。﹝小生﹞是他親手與小子的。﹝外﹞請裏面小飯。﹝小生﹞小子去程要緊。不必賜飯。﹝外﹞旣如此。白金一封。聊作相酬。﹝小生﹞多謝多謝。就此吿去了。迹似天邊鳥。身如水上萍。﹝下醜﹞孩兒。你如今就是夫人了。我早是不曾打你罵你哩。我有甚麼小節不到之處。不要記心。﹝外﹞媽媽。不要閒說。我說他必定是个貴人。你只管欺落他。今日如何。﹝醜﹞這是我有眼不識。你把書讀與我聽。﹝外﹞

【玉交枝】王魁具柬。附投入桂姐妝前。到京身體粗康健。不勞再賜縈牽。幸然一舉作狀元。韓丞相招贅爲姻眷。﹝旦﹞怎麼說个招贅。﹝外﹞後邊一發蹺蹊了。我旣有新姻。難全舊緣。若要攺嫁人。任從伊便。

﹝旦﹞他元來又取了妻子。﹝丑諢介旦﹞王魁。你負得我好苦。﹝倒介醜﹞好好。這賤人今日也等王魁。明日也等王魁。今日如何負了你。﹝外叫介醜﹞老兒不要采他。我與你自進房去。說與二姨知道。﹝拖外介﹞正是虧心折盡平生福。行短天教一世貧。﹝下旦醒介﹞

【鬼三臺】俺如今空僝僽。無奔投。險些兒向鬼關走。這其間夙寃牽下。到頭怎罷手。王魁。你戀新婚。待休便寫休。想著那舊恩情。待勾怎的勾。卻敎我似鬼如魔。忘前失後。

【煞尾】三年恩愛徒生受。迷天恨九霄雲上頭。這般硜硜的怨癖怎成灰。爭得這寃家在眼前。與他結扭。

我如今這般怨恨呵。怎生與他干休。想前日他與我海神廟焚香設誓。不免明日到海神面前。訴這情由。好生與我勾拏這負心賊。

【尾聲】他欺人也索神不佑。王魁。你惡狠狠蛇心佛口。我便到黃泉。也須把你這歹魂兒勾。定與我倒斷了前番咒。

王魁那負心賊。﹝下﹞

第二十五出設宴

【菊花新】﹝小生扮種將丑扮驛丞隨上﹞分符銜命下層霄。千里幹城擁節旄。孰與漢驃驍。謾說封侯談笑。

北去盧龍塞艸靑。百年宦迹寄浮萍。棘門敢效�兒戲。可汗何時系漢庭。自家姓種名諤。只因元昊僭竊。屢犯中原。蒙韓相國薦委。鎭守淮揚。住札徐州。且喜近來邊報暫息。四方無警。爭柰本州島郡牧久缺。下僚非才。修備除戎。必得大臣協心料理。方可保金湯之固。聞得新除僉判。乃狀元王魁。此人有文武全才。打聽他今日到任。下官在驛亭中辦酒一杯。與他洗塵。叫驛丞。王僉判老爺將到。便可報知。﹝下生末眾上﹞

【六幺令】人煙擾擾。見江城風物繁饒。今朝已得解金軺。隨落照。挽江潮。旌旗隱隱遮前道。旌旗隱隱遮前道。

﹝眾挽船介醜報內﹞王老爺到了。﹝小生﹞把我拜帖送下船去。﹝丑遞生看﹞侍教生種諤頓首拜。快道有請。﹝小生見介﹞學生有一拜。老先生首登鰲選。四海知名。辱下髙車。一方延頸。﹝生﹞老先生名搖華嶽。聲震轟雷。得覩虎威。不勝雀躍。﹝小生﹞聞老先生今日下車。學生特設艸酌。在此驛亭相候。聊申洗塵之敬。﹝生﹞旣蒙先賜左顧。又辱厚款。不當不當。﹝小生﹞不敢。左右。看酒。﹝遞酒介﹞

【錦堂月】酒薦葡萄。筵開羅綺。和風暢人懷抱。共覩春輝。滿郡萬花爭笑。羨一錢操凜淸霜。看五袴陽回枯稿。﹝合﹞同傾倒。願文治伊周。武功方召。﹝生﹞

【前腔】卑眇。濫佐三刀。慚從五馬。樗材有忠難效。頓倚長城。遙天萬里煙消。腥風遠海气吞鯨。雄聲震山容驚艸。﹝合前小生﹞

【醉翁子】懷保。應胥慶齊瞻民表。暫今日甘棠。看廊廟徳敎。聽到處弦歌。三尺焦桐雙白鶴。﹝合﹞同傾倒。願文治伊周。武功方召。﹝生﹞

【前腔】須曉。仗鈇鉞無憂侵擾。羨虎節懸金。龍文歸鞘。爭道向麟閣丹靑。開國承家列土茅。﹝合前小生﹞

【僥僥令】飛花流玉斝。灑酒點緋袍。紫陌春融歸馴雉。田野徧桑麻。解佩刀。﹝生﹞

【前腔】知音彈古調。傾蓋飮醇醪。不覺玉山還自倒。看落日掛峯頭。樹影髙。

天色已晚。酒多了。謝別。﹝小生﹞就此一同進城。﹝介合﹞

【尾聲】相逢共是賢東道。從此謾同歡笑。日日湖中公事了。

郊原芳艸動旌旗。

一洗芳塵共醉歸。

投贈愧無靑玉案。

追陪喜近白雲司。

第二十六出陳情

﹝外扮大王上﹞人間私語。天聞若雷。暗室虧心。神目如電。小聖海神的便是。判官何在。﹝鬼判上介外﹞今日北方有一婦人到廟伸訴寃枉。不許阻當。﹝介判﹞領法旨。﹝旦上﹞

【正宮端正好】恨漫漫天無際。王魁這賊。閃賺人無靠無依。我向那海神靈訴出從前誓。勾取那辜恩賊。

奴家被王魁背恩再娶。媽媽逼令攺嫁。幾乎毆死了也。此恨無由申泄。只得到海神廟把昔日焚香設誓的情由。一一訴吿海神爺。求他做个明證。﹝介﹞呀。這是海神爺。就把衷情申訴一番。爺爺。奴家姓敫。名桂英。與濟寧王魁結爲夫婦。前年上京取應。與他在爺爺面前焚香設誓。誓同生死。若負初心。永墮地獄。如今他得中狀元。別娶了韓丞相女爲妻。一旦把奴休了。害得奴家上天無路。入地無門。奴家把前後因由。細訴一番。望爺爺早賜報應那廝。

【滚繡球】他困功名阻歸。寄萊陽淹滯。與奴家呵。水萍逢遂諧匹配。從結髮。幾年間似水如魚。我將心兒沒盡藏的傾。意兒也滿載的癡。誰想他暗藏著拖刀之計。一謎價口是心非。鐵錚錚道生同歡笑死同悲。到如今富且易交。貴可易妻。海神爺。你道他薄幸何如。

望大王爺攝取那廝的魂靈來。與奴家折證麼。大王爺呀。怎的不采著奴家。﹝介﹞判官爺。與奴家在大王面前稟復一聲。﹝介﹞小鬼哥。你也知道的。判官不肯與奴家稟復。你與我稟吿一聲如何。天那。﹝介﹞

【叨叨令】這根由天知和地知。他赴科場時。與奴家臨別呵。一同價在神前焚香誓。負盟的恰也在刀劍成粉齏。他慘模糊將心瞞昧。一旦的幸登選魁。就气昂昂忘了貂裘敝。別戀著紅妝翠眉。笑吟吟滿將糟糠棄。大王爺。他心兒兀的不狠殺人也麼哥。大王爺。你赤緊的勾拏那廝。只索與咱兩个明明白白的對。

大王爺。你須索知道麼。﹝介﹞呀。怎的不言不語。不與奴家做个主張。大王爺。

【脫布衫】他是好生的忘筌得魚。明犯著再娶停妻。那日在大王前言猶在耳。大王爺。今日呵。卻怎生假妝聾佯沒理會。

【小梁州】那廝他欺罔神靈恣己爲。全不怕冥法幽司。大王爺與奴家做个主麼。呀。一任咱一拜一悲啼。肝腸碎。怎不解這情辭。判官爺。你與我在大王面前方便一聲。判官爺。那日從頭至尾盟心事。一一的你恰也都知。判官爺。與奴家方便一聲。判官爺。啐。小鬼哥。判官不肯稟。你也是知道的。你可替奴家稟一聲。小鬼哥。啐。也都佯不偢。無答對。你看一堂神聖。從早拜吿到如今。都不采著奴家。煩絮得神魂顚倒。心恍恍睡魔催。

苦。海神爺。奴家吿了一日。並不采著奴家。如今天色將晚。待欲回家。爭柰神思困倦。寸步難行。不免在此神爺面前。暫睡片時。起來再吿。正是一覺放開心未穩。夢魂先已到陽臺。﹝困介外﹞鬼判。把那婦人的靈魂攝將過來。﹝判﹞領法旨。﹝介外﹞婦人。若知前世因。今生受者是。欲知後世因。今生作者是。敫桂英。你與王魁前世有善惡相關。爭柰有陰陽間隔。難以處分。直待你陽壽終時。到我殿下。才與你明白折證。小鬼。把那婦人扶出殿門。收拾威嚴。﹝扶介﹞正是閉門不管窗前月。分付梅花自主張。﹝下旦醒介﹞奇怪奇怪。方才略睡一會。分明大王與咱一夢。道陰陽間隔。難以處分。待奴陽壽終時。與奴明白。天那。怎能勾陽壽終時得見大王。呀。我的身子。怎麼到在殿門外東廊下。想必是陰空扶出我來。好苦。你看殿門已閉。天已昏黑。教奴歸又難行。住又難宿。如何是好。苦。怎生過得這一宵。如今不知幾更時分了。

【滿庭芳】你聽鴈聲天際。嘹嘹嚦嚦耿耿咳淒淒。他那里慘離羣。任孤飛。只是一生一配。又誰知道有人心的。也不念一夜夫妻。他那里繡羅幃成雙作對。我這里在泥神廟倚磚枕石。尋思起就裏。心窩中疼也不疼。滿胸臆气也咳不气。

奴家夢見大王囑付之言。畢竟是个死。方泄此寃。我想起來。在這个所在。將什麼東西尋个死路。呀。有个香羅帕在此。把他做个了身之計罷。苦。

【朝天子】我把那紅顏玉姿掩黃沙白骨。霎時間辭人世。這的下場頭夫妻恩義。那香羅帕做頭敵花蛻蛻香枯脂拋粉墮。王魁呵。我向前行。你也難回避。哭咱一會。罵他一會。這的是永訣死了咽喉气。

好苦好苦。﹝介﹞羅帕羅帕。可惜你千絲萬縷。織成一段離愁。不知前世甚寃仇。今日將咱了手。袖裏恓惶知否。眼中血淚難收。從今與你兩情休。猶在咽喉左右。﹝絞介﹞王魁。你害得我好苦。﹝死介外上﹞

【步步嬌】只爲一紙讒書至。未審眞和僞。敎人心下疑。致使吾兒不存不濟。舉步詣靈祠。探取兒詳細。

不如意事常八九。可與人言無二三。天道世情多反復。寃仇恩愛兩相擔。老漢謝徳惠。只因王魁中了狀元。寄家書回來。把桂英休了。我家媽媽抵死逼勒他攺嫁那金員外。桂英無計柰何。日夜啼哭。聲聲要去尋死。今早五更出門。到晚不歸。尋覓了一夜。絕無蹤迹。想必他去海神廟中禱吿。迷失在那里。也未可知。你看曙色蒼蒼。雞聲杳杳。這里已是海神廟了。呀。殿門謹閉。人聲寂然。不見在此。且待廊下看來。莫非睡倒在這里。﹝介﹞這是个婦人睡著。想是他了。﹝介﹞呀。果然是他。桂英桂英。我那兒。起來回去罷。﹝介﹞如何能睡得熟。﹝介﹞原來把羅帕纏死在此。我那兒好苦。待我解下那羅帕來看。﹝介﹞呀。渾身都冷了。我那兒死得好苦。爲什麼來由。

【山坡羊】白茫茫風波平地。杳沈沈靈魂何處。你恨漫漫含寃在九泉。都是你那鐵心腸的娘。生擦擦逼你將身棄。我那兒。你好心性癡。這休書又不知是眞的是假的。也須問个是與非。如何不耐些兒气。如今呵一入冥途無路歸。我那兒𨿽不是我親生的呵。須知。滿望終身靠著伊。誰知。今日番敎斷送伊。

我那兒。你死在這里。家中又不知道。如何是好。﹝介醜上﹞自不整衣毛。何須夜夜號。我那桂英不肯依我攺嫁那金員外。昨日潛自出門。至今不見歸家。今早五更。我那老兒到海神廟去尋他。也不見回來了。不免我自去尋他回來。再擺布他一場。我那兒。不要說要你攺嫁。要你死一定死還我來。﹝介﹞這里已是海神廟。誰人在裏頭啼啼哭哭。﹝見外介醜﹞老兒。你爲何啼哭。﹝外﹞你看。這不是桂英。被你威逼不過。把羅帕縊死在這里了。﹝醜﹞呀。果然死了。我那兒。你好沒分曉。那王魁是什麼好人。你把性命也爲他斷送了。﹝醜﹞

【前腔】你眼巴巴指望夫榮妻貴。誰想他呵。惡狠狠一旦忘恩失義。你气衝衝不肯攺嫁那富室。急煎煎情願做無夫鬼。你也休怨誰。明明是他害你。﹝外﹞是你逼他嫁人。就是你害了他。到說他害你。﹝醜﹞怎麼是我害他。都是他焚香翦發賢夫壻。我那兒。你若吿陰司非干娘事。也須知。滿望終身靠著伊。誰知。今日番敎斷送伊。

﹝外﹞媽媽。如今他死了。衣棺將何措辦。﹝醜﹞他衣服還有幾件。那身上穿的好在這里。我見王魁去後。他裏邊衣上都打著同心結。金扭扣也有十來付在上。﹝外﹞不信有許多。﹝醜﹞你不信。我取幾付與你看。﹝摸介﹞呀。公公。這个丫頭是詐死。﹝外﹞怎麼有這等事。﹝醜﹞你不信。心窩上還是熱的。﹝外﹞有這等事。待我看來。呀。果然還是熱的。﹝醜﹞我得知了。三五个月前。與他算命。說他有兩晝夜黃泉之厄。後來還有起死回生之兆。﹝外﹞原來如此。寧可信其有。不可信其無。我與你且把他扶在殿後空房中。看守一兩日。禱吿神道。尋个醫人救他一救。倘有再生之日。也未可知。﹝醜﹞這个也使得。扶他進去了。待我回去報與二姨知道。

不是寃家不聚頭。

生離死別兩悠悠。

三寸气在千般用。

一旦無常萬事休。

第二十七出明寃

﹝鬼判先上外扮大王上﹞湛湛靑天不可欺。未曾起意早先知。善惡到頭終有報。只爭來早與來遲。﹝叫判官小鬼介﹞今日北方有一陰魂到此訴寃。不許阻當他。﹝判﹞領法旨。﹝旦上﹞妾身只爲王魁這廝辜恩負義。把羅帕纏死。我想在生時節。脂脂粉粉。今日黃泉之下。杳杳冥冥。好淒慘殺人也。

【北四邊靜】虛飄飄神魂茫昧。愁雲靉叇。慘霧淒迷。舉步難移。暗灑黃泉淚。亂攛的沙堆石砌。這里是海神爺廟裏。我在生時曾與王魁到此設誓來。早來到舊遊之地。

你看殿門大開在此。不免到殿下拜伏。申訴一番。﹝外﹞婦人有何寃枉。到吾殿下。﹝旦﹞

【耍孩兒】只爲生死寃業相遭際。只爲死生寃業相遭際。忍將心疼從頭提起。桂英敫氏吿王魁。﹝外﹞你是敫桂英。吿王魁什麼來。﹝旦﹞他如今幸爾登髙第。一醉瓊林忘扊扅。別選豪門配。這的是停妻再娶。亂法胡爲。

﹝外﹞原來爲婚姻事。這事不是我衙門聽理的。不得在此纏擾。階下陰魂。你可到閻王殿下訴因由。吾神呵。但司海內風濤險。不管人間閒是非。叫小鬼與我扶那婦人出去。﹝扶出介旦﹞天那。奴家將爲死歸地府。要吿大王與我明白此事。如今大王又不準理。卻不枉了這一場。爲什麼

【五煞】把花容埋塵土。只爲與惡寃家做對壘。如今待悔如何悔。昨宵誤聽三更夢。今日裏空銜九地悲。那神靈也將人戲。賺咱上髙處。掇了梯兒。

【四煞】到如今前怎避。後怎歸。船到江心補漏遲。茫茫苦海深無底。王魁那廝我好恨。只願你前程九萬里。恐怕三尺神明不可欺。恢恢天网難容恕。我這里陰陰長夜。孤魂渺渺。王魁。你在陽世。與那新人好逍遙也。又不比更長寂寞。夜短歡娛。

奴家在此空自埋怨一場。這寃苦幾時申泄。是爺爺托夢。因此把羅帕纏死。如今他不肯準理。更有誰知此情。到此罷不得了。不免再撞進去。把生前死後之事。細訴一番。他敢是記上來也。﹝進介外﹞婦人怎麼又進來。﹝旦﹞大王爺聽奴細稟。奴家在生時。曾與王魁在大王爺面前焚香設誓來。

【三煞】念生前兩誓辭。一樁樁是公案兒。這些恩山怨海關心處。大王爺。則你呵。聰明正直應難昧。我痛苦悲傷訴與誰。奴家在陽世懇吿大王。又是大王托夢與奴家。蒙囑付夢中語。道是陰司間隔。待俺陽壽終時。

因此奴家把羅帕纏死。來吿大王。若大王爺不肯準理。卻不枉了奴家這條性命。﹝外﹞呀。這婦人因我托夢。自家纏死。特來懇吿我。可憐你有這等貞烈之性。我這里與你剖斷个明白。判官。與俺查檢簿籍。要見何年月日何人在此焚香設誓。﹝判介﹞吿大王。查得元丰二年三月十五日有濟寧王魁和萊陽敫桂英到殿設誓。如有負心者。甘墮刀山。永沈苦海。﹝外﹞原來有這一宗公案。那婦人你把王魁負你的情。從頭訴說一番。﹝旦﹞謝大王爺爺。聽奴家說來。

【二煞】則我將從頭怨恨提。那王魁呵。是濟寧人在洛陽下第歸。飄零寄迹萊陽地。他呵靑春未遂乘龍志。那時親央媒氏。到奴家螟蛉父母謝徳惠夫妻面前。求納爲壻。又不是紅葉空流禦水詩。仗冰人。諧匹配。眼見的百年結髮。不離側三載相偎。

他與奴家做了三年夫婦。只爲上京應試。臨別之時。奴家正怕有今日。故此到大王爺殿下焚香設誓。誰想他到京中了狀元呵。

【一煞】鳳池得借棲。燕巢忘舊主。身榮又向豪門贅。﹝外﹞他贅在那家了。﹝旦﹞他贅在韓丞相家了。奴家被媽媽逼令攺嫁金壘。只爲那寃家。抵死不從。我寧甘九死無他志。他忍負三年竟再妻。害得我生巴巴自墮寃業地。﹝外﹞他入贅在韓丞相家。你那里曉得。﹝旦﹞大王爺。他近日有書回來。俺只道喜孜孜萬金家信。到是一紙休書。

他書上明寫道。到京幸中狀元。因韓丞相欲招爲壻。一時彊從。教奴自攺嫁人去。好苦。﹝外﹞原來如此。我聽汝從頭說事因。簿書點檢甚分明。王魁負了神前咒。兀的不斷送萊陽敫桂英。判官與我速差鬼兵二十名。帶領陰婦。一同到王魁跟前。攝收他魂靈到來。與他折證。﹝判﹞領法旨。﹝旦﹞謝大王。

【收尾】展開生死門。倒斷恩讎會。王魁。量這番有翅也難飛去。少不得與那新人霎時拆了對。

﹝旦下外﹞判官你可速差鬼兵。隨著婦人去。正是

從空伸出拏云手。

提起天羅地网人。

第二十八出折證

【遶地遊】﹝生上﹞仁風吹徧。閭巷弦歌滿。官衙冷。一庭苔蘚。秋風過眼。猛驚心那人不見。怪鱗鴻何事至今杳然。

吏散公餘早閉門。蕭蕭梧葉亂秋聲。兀坐焚香思往事。西風落日不勝情。下官自中榜後。除授此職。到任來。不想尙缺郡守。一郡事都屬下官掌理。且喜物阜民安。詞淸訟簡。焚香晏坐。啜茗觀書。誠爲樂事。但我在此安享富貴。竟不知夫人安否何如。前日在京時。卽便寫書寄與賣登科錄的。到萊陽報喜。就請夫人竟赴徐州任所。但不知此書可曾到否。教我時刻在懷。好悶人也。

【集賢賓】重重離恨難自遣。思量展轉淒然。他受苦擔辛圖美滿。別來後。有萬千腸斷。指望我功成名顯。畢竟把佳音頻盼。此書若沒有差失。想已到多時了。他若見此書呵。料應愁眉展。又怕他生憎去遲來晚。

且住。我想起來。前日𨿽有書寄去。那賣登科錄的人莫非有些差遲。我如今不免再寫一封書。差的當人去。方才不致誤事。左右。取紙筆過來。﹝末上介﹞你自回避。﹝介﹞呀。身子如何霎時這般疲倦。一回也想不起來了。爲甚的神思不安。

【囀林鶯】神魂恍惚霜毫軟。昏昏沒倒沒顚。莫非相思攪得愁心亂。想當初誓海盟山。他把香雲痛翦。念此情。忍霎時拋閃。悶無言。睜睜望眼。寂寞淚闌干。

﹝作驚介﹞呀。好沒頭緖。我想夜來曾得一夢。夢見梨花一枝。才扳在手。卻被一陣狂風。將花吹墮。以後又取起來置在甁中。其花復鮮。不知何兆。﹝作倦介﹞呀。如何身子一發昏眩起來。莫非是不祥。

【啄木鸝】如病裏。似夢間。﹝鬼暗上下﹞鬧攘攘虛聲過耳邊。﹝驚介﹞眼生花慘霧愁霾。亂庭除沙暗風掀。﹝介﹞無形有影空中見。瞻前忽後魂飄散。﹝鬼上下﹞呀。滿目間非人非獸。﹝旦上﹞王魁。你負得我好苦。﹝生﹞呼名姓似婦人言。

﹝旦﹞王魁這廝。你好負心也。﹝生﹞你是那个。﹝旦﹞我是敫桂英。﹝生﹞我的妻如何這般模樣。莫非是鬼。﹝旦﹞我如今不是你的妻子了。﹝生慌介﹞

【香柳娘】卻怎生蓬頭垢面。卻怎生蓬頭垢面。一簇鬼兵交戰。磨牙攘臂爭相犯。﹝旦﹞王魁。還我性命來。﹝生﹞呀。你果是陰魂負寃。你果是陰魂負寃。因甚赴冥途。一聲聲將咱怨。﹝旦﹞你身榮再婚。你身榮再婚。害我把香羅自纏。你這獸心人面。﹝生﹞

【前腔】聽他咬牙關恨言。聽他咬牙關恨言。不明不暗。﹝旦扯生﹞快隨我去。﹝鬼捉介生﹞遮攔不住相牽挽。﹝旦﹞我要拏你去見海神爺。﹝生﹞那神靈與我。那神靈與我。有甚幹連。到此胡沾染。﹝旦﹞你在神前罰願。你在神前罰願。我拚生訴寃。今日與伊分辧。

﹝鬼捉生介﹞快走。快走。﹝旦扯生﹞王魁這廝。好好隨我去。教你渾身是口也難言。徧體排牙說不得。﹝生倒地介鬼旦下末上﹞天有不測風雲。人有旦夕禍福。有這等異事。我老爺在書院中閒坐。我在廳後邊只見陰風淅淅。殺气騰騰。一陣鬼兵。帶著一个婦人。盤盤旋旋。啼啼哭哭。把我老爺鎖著。牽出衙門。那時急欲去救他。被黑沙亂滚。不得近前。霎時風息煙消。天朗气淸。不免到書院中一看。呀。老爺原來暈倒在這里。老爺老爺。呀。叫也叫他不醒。牌子們。快來扶老爺進去。﹝眾上介﹞快扶到裏邊臥牀上睡著。一面請醫人調治。正是靑龍共白虎同行。吉凶事全然未料。﹝下﹞

第二十九出辧非

﹝外上﹞小聖鎭海神是也。昨日巡遊海島。不曾坐殿。今日得暇。不免勘取敫氏王魁這設誓情由。判官何在。﹝判鬼上﹞善惡若無報。乾坤必有私。伏大王。有何法旨。﹝外﹞昨日差鬼兵帶同陰婦敫桂英。勾取王魁陽魂到殿審問。緣何不見到來。﹝判看介﹞那東方一道寒云。敢是來也。﹝鬼帶生旦上﹞去程如走電。歸路似奔濤。陰令應難阻。陽官不可逃。王魁桂英當面。﹝生旦介外﹞王魁。我查得你困萊陽時。深虧了敫桂英。到京分別時。誠恐兩下有負。來吾殿下。焚香設誓。如何才得中選。竟自重婚韓氏。休了桂英。你這停妻再娶之罪。恰要認來。﹝生﹞念王魁曾讀詩書。頗諳禮義。豈不知結髮之恩不可忘。再娶之條不可犯。當初桂英臨別之時。曾焚香以設誓。大王所聞。前日王魁中榜之後。卽修書以報喜。差人可證。若說休妻一事。萬死難甘。﹝外﹞休得胡說。你不曾休妻。寄來的休書是那个寫的。從實供來。﹝生﹞大王。前日王魁寄來的是家書。並不是休書。大王且聽稟。

【啄木兒】那日春闈後僥幸時。忙寫家書報我妻。道蒙除僉判徐州。請同行懸望如期。﹝外﹞旣然如此。如何又入贅在韓丞相家了。﹝生﹞大王。並不曾入贅在他家裏。這話有个緣故。那韓丞相呵。他曾央媒氏來求配。我哀言苦口堅辭拒。那時節並不曾有重婚之事呵。爲甚寫休妻一紙書。

﹝旦﹞大王。不要聽他。

【前腔】那虧心漢。負義賊。巧語花言一訕虛。王魁。你書上寫道。韓丞相彊要求婚。我只得勉赴佳期。﹝生﹞呀。桂英。那書是誰人寄來的。﹝旦﹞你還道是誰人。他道是京師人。因賣登科錄。王狀元明白敎傳語。這紙休書難抵諱。

﹝外﹞王魁。這是怎麼說。﹝生﹞有這等不明白的事。大王。

【三段子】那韓家幼女長和短。我也知他怎的。桂英。這王魁此書眞和假。你也詳察是非。怕有姦人驀地生惡意。乘機就裏施毒計。致使伉儷心離。蕭墻禍起。

﹝旦﹞王魁。你不要彊辯。那寄書人明說道。

【前腔】在狀元行寓。領緘封。疾忙便馳。竟到萊陽報知。那時我接了書。謝公與媽媽都在。當面前孜孜看的。那日媽媽正逼我攺嫁金壘。又見了那休書呵。他一時憤怒增十倍。萬千辱罵。敎我難支對。因此上把香羅帕纏死。要與你陰司對理。王魁。你這一封書呵。是勾命公文。寃家案底。

﹝外﹞我看你兩下情詞。事有可疑。方才聞敫桂英有媽媽逼他攺嫁金壘之言。莫非此處有些情獘在裏頭。這休書若非王魁。必有姦謀。離間他的夫妻。也未可知。判官。與我逐一查那善惡文簿。要見何年月日。有何人套寫王魁家書。掇賺他夫妻離間。有無明白。﹝判介﹞查得元丰二年十一月十六日。據値日功曹來報。有萊陽金壘。欲謀桂英爲妻。設計套換書信。以致夫妻離間。﹝外﹞原來如此。王魁。果然非你之罪。﹝生﹞謝大王。那金壘這廝。害我妻的性命好苦。﹝旦﹞原來奴家錯吿了你到陰司。好苦。﹝外﹞不要啼哭。我與你做主。那金壘爲富不仁。傷殘人命。將他陽壽減除二紀。陽司處決報應。仍把他婚姻錄內注定。二世鰥居絕嗣。﹝判﹞領法旨。﹝外﹞又看得王魁桂英陽壽俱未該盡。況王魁守義。貴不易妻。桂英堅志。死不攺節。懿徳可嘉。爵祿宜永。與他再世。夫妻完聚。差鬼兵各自送歸陽世。王狀元。你夫妻二人請起來。﹝生旦﹞多謝大王再生之恩。﹝拜介﹞

【歸朝歡】姦書遞。姦書遞。夫妻永離。感尊神冥諧陰配。黃泉杳。黃泉杳。幽魂怎歸。感尊神回生起死。須臾地府寃一洗。輪回絕勝三生遇。再轉陽春照鳳幃。

﹝外﹞叫判官火速差兵。送陽官夫婦二人。還魂去者。﹝生旦﹞正是。我和你隨這鬼兵一路兒去。﹝外﹞大抵乾坤多一照。免教人在暗中行。﹝下生旦﹞

堪笑姦謀枉用心。

陰司報應甚分明。

莫言暗室無知見。

須信空中有鬼神。

第三十出回生

【霜天曉角】﹝外醜上﹞長眠夢杳。爭得重泉曉。﹝醜﹞我那桂英的兒。耳畔悲哀知否。你孤魂何處飄搖。

﹝外﹞媽媽不要煩惱。我那兒敢是有救。多應不死。﹝醜﹞人也死兩日了。還說有救。你也敢是睡著了。﹝外﹞你不知道。我夜來有一夢。甚是奇怪。夢見海神爺與我說道。你那桂英。我已放他還魂了。但他咽喉气絕。無由接引。近日有个靑牛祖師。常到殿間閒遊。明日他來。你可拜求他。自有道理。﹝醜﹞原來得此一夢。我今早看他的面色。越越的紅白了。摸他的胸前。至今溫溫的。莫非前日算命之言。有些應驗。若果有甚麼道人來。我與你求他一救。救得他轉。也未可知。﹝外﹞正是正是。媽媽。夢中還有一句話。不好說得。﹝醜﹞有甚話。﹝外﹞那海神爺道。都是你那婆子。逼他攺嫁。害了他性命。﹝醜﹞不要諕我。果有這話。公公。你與我說道不幹我媽媽事便好。這个不是當耍的。﹝外﹞媽媽早知害怕。悔不當初。﹝醜介﹞遠遠來的是个道人。莫非就是他。﹝淨扮靑牛道人上﹞煉得身形似鶴形。千株松下一巖經。人來問我無餘事。月在中天水在甁。自家姓葛。號稚川子。在塵世走動。別號靑牛祖師的便是。昨日在蓬萊山閒行。乘風到此。此地有鎭海大王。延我茶話。話間云有个女寃敫桂英屈死在廟。陽壽尙未該盡。求我救他一命。這救生是我本心。有何不可。不免到廟間看一回。﹝介外﹞師父拜揖。師父莫非是靑牛祖師。﹝淨﹞我就是。你如何曉得。﹝外醜拜介﹞祖師祖師。可憐見我有一小女。名桂英。因有寃屈事。將羅帕纏死在此兩日了。面色還是紅的。心頭還是熱的。昨夜夢見神人道。明日有位靑牛祖師來。他便救得。沒柰何望祖師神力匡扶。﹝淨﹞這个容易。他死在那里。﹝外醜﹞起初原死在這里。恐怕觸穢神像。移在後殿。﹝淨﹞你那老人家差了。大凡暴死的。不可移動他屍骸。恐他魂魄無所歸著了。你快去扶在原死的所在來也。﹝外醜﹞是是。正是如此。﹝外醜下擡旦上﹞我那兒輕身泛體。全仗祖師救他一命。﹝淨﹞且不要嚷。待我靜靜的行鍼下藥。﹝步罡介﹞拯世扶危體道心。膏肓二豎不須尋。胸中天突气猶在。足下衝陽脈未沈。﹝身上按介﹞媽媽。你把他頭來略扶起些。與他元气三口。﹝醜﹞是有了。﹝淨﹞再把他口兒張開些。﹝介﹞塡藥餌。按金鍼。湧泉一穴最功深。須知八法施神妙。起死回生値萬金。﹝介﹞醒醒。﹝旦嘆气介醜﹞好了好了。我那兒蘇醒蘇醒。﹝旦﹞我那官人。﹝外醜﹞我那兒。我在這里。﹝旦﹞媽媽。﹝醜﹞我兒蘇醒。﹝淨﹞不要忙。緩緩扶他起來。﹝介外醜﹞多感祖師救我女兒。將甚補報大恩。﹝淨﹞我那望你報來。霎時去也。還乘白鶴歸三島。滿駕淸風到九虛。﹝下外﹞呀。那祖師倏然就不見了。眞是仙人救我的兒。﹝醜﹞我那親親的兒。慢慢捱將起來。再不埋怨你了。﹝旦﹞我的娘在那里。﹝外醜﹞我在這里。我那兒。你這兩日呵。

【月云髙】神魂縹緲。悠悠向誰靠。你含卻恓惶淚。沈沈向誰吿。我那兒。昨日呵命乏絲毫。今日事都難料。你纏死之後。那痛苦還知否。怎生受黃泉道。瞑目昏昏這幾宵。白日陰陰在何處著。

﹝旦﹞我死後呵。

【前腔】倉惶顚倒。胡行任荒艸。恍忽靈神廟。將衷情哀吿。﹝外醜﹞哀吿些甚麼來。﹝旦﹞吿那王魁休書一事。海神爺呵。攝取王魁。一一推詳到。他並沒重婚娶。是金壘生圈套。那休書都是金壘寫的。他家書寫道。除授了徐州僉判。請我同到任所。那曾有休書來。謝得海神爺審問明白。放我二人還魂。夫妻長得完聚。﹝外醜﹞可知道海神爺原來這等有靈。你死了兩日。胸前還是溫溫的。﹝旦﹞媽媽。這是心不成灰怨未消。生死恩讎苦這遭。

﹝外醜﹞孩兒。這金壘如何不報應他。﹝旦﹞我在昏迷中。聽見神明決斷道。金壘爲富不仁。傷殘人命。減壽二紀。陽司處決。注他二世鰥居絕嗣。﹝外﹞原來這等報應。難消難消。﹝醜﹞我兒。那海神爺不曾說我甚麼來麼。﹝旦﹞也聽見他說。媽媽逼奴攺嫁金壘一事。因此查得他攺書情獘來。﹝醜﹞孩兒不要嚇我。我如今再不要你攺嫁人了。

抵事好驚心。

時間命險傾。

藥醫不死病。

佛度有緣人。

第三十一出驅敵

【北點絳唇】﹝淨扮張元領兵上﹞寶劍風生。緋袍云染。靴尖按踹破天關。怕什麼韓和範。

鐵騎如雲劍气雄。金城千里笑談空。中原謾說多飛將。誰敢燕然勒漢功。自家姓張。名元。字雷復。乃西夏國一員大將是也。文武兼通。威名遠播。擁百萬之羆貅。專四方之徵伐。論用兵。孫吳當居前列。較攻戰。韓彭宜在下風。隨他九里山戈戟如麻。止用鎗尖兒撥成血塹。一任八門陣機關似网。只須馬足兒蹂作平沙。智不讓博浪之張良。勇那數拔山之項羽。振旅長驅。而敵國之兵聞風解甲。攻城略地。而鎭藩之將面縛開門。眞个是播掀風浪番身去。收拾山河反掌間。近日蒙吾王勅旨。著俺統兵經略南朝郡縣。且喜威如破竹。所向無前。爭柰徐州守將種諤這廝。招納叛亡。我家士卒往往去歸附了他。如今不免提兵晝夜兼行。乘他無備攻徐州。教他智不及用。勇不能施。一鼓可下。叫軍士們整頓器械。連夜向徐州去。﹝眾介淨﹞你看初冬天气。弓勁馬肥。正好徵戰也呵。

【北混江龍】日髙煙淡。倚天長劍影衝寒。聲馳沸海。令走搖山。鎧砌銀紋。恰便是龍駕雨。鍪斜金翅。可兀的虎生翰。气騰騰霧結。陣繞繞云連。黃沙慢起。烏角吹殘。鼙鼓掩轟雷。旗纛驅飛電。指日間長驅席捲。凱奏師旋。

軍士們。快趲行前去。﹝眾應介﹞

兵行貴神速。

連宵便拔營。

指揮摧勁敵。

鼓掌破堅城。

第三十二出傳箋

【一枝花】﹝生上﹞離魂隨夢遠。官況緣愁淺。淹淹狂病起。驚拋閃。結髮恩多。險作傷心怨。死生關。幾不免。變幻無端。又添上一番繚亂。

巫峽迢迢舊楚宮。至今雲雨暗丹楓。浮生盡戀人間樂。惟有襄王憶夢中。下官前日在書院中。忽然神思困倦。只見陰風四起。黑气漫空。一陣鬼兵擁我妻桂英。口內稱寃道枉。悲泣之間。不覺眼目生花。暈倒在地。那鬼兵拏我到萊陽海神廟鞫問。道我入贅在韓丞相家。休了桂英。致他把羅帕纏死。赴陰司吿理。幸得海神查檢簿籍。卻是金壘把我家書攺作休書。以致夫妻離散。以此放我兩下回生。再續前緣。有此奇怪之事。差王興到萊陽看我夫人。果然事體如何。就請他疾忙赴任相會。王興那里。﹝末上﹞堂上聞呼喚。階前聽使令。老爺有何分付。﹝生﹞我自得此奇怪之事。坐臥不安。如今寫書一封在此。差你到萊陽問取夫人消息。就請一同謝家親屬到任。不可遲誤。﹝末介生﹞還有一件。我書上𨿽則寫明。還要你對夫人說。

【懶畫眉】道是成名巳把喜音傳。前日書上就請夫人到徐州任所來。指望會面殷勤在早晚間。如何消息竟茫然。莫非此書呵。被姦人套換生機變。你說因此。如今又差小人來接取夫人。請作速起程去。尙有往是來非欲細言。

待我打發盤纏。你就去罷。﹝末介小生扮種諤上﹞

【前腔】忽聞胡騎透重關。千里紛騰起堠煙。小校通報。種爺下馬。要議軍情緊急事。﹝報介見介小生﹞老先生曉得麼。那元昊這廝。無端遣將寇中原。恐靑徐一帶橫生患。守禦須當早戒嚴。

﹝生﹞原來如此。元帥如何處置。﹝小生﹞學生正來請教。那水陸城門。怕有姦細出入。合當謹閉了。﹝生﹞這个是呀。王興。你如今又去不得了。﹝末介生﹞元帥。學生愚見。暫且固守城池。堅壁淸野以待。看他來時。作應變計策。﹝小生﹞老先生所言有理。但不知是何人領兵。有多少人馬。打從那一路來。早上已差探子打聽去了。且待他回報。別作戰守之計。﹝小旦扮探子上﹞

【北鬥鵪鶉】展幟追風。揮鞭度險。掩棘埋荊。則兀的衝昏破暗。閃這所虎窟龍潭。不禁那靴痿鞚軟。報報。報事探子回來也。﹝見介小生﹞你回來了。那軍情怎麼。﹝小旦﹞自那日領軍令呵。大踏步那顧間關。不分遠近。赤律律將令難違。一樁樁軍情都探。

﹝小生生﹞你到那一个所在。恰又早來了也。﹝小旦﹞

【紫花兒序】覷百里漫漫煙起。望一會隱隱塵飛。岡岡的近紅日西暉。

﹝小生﹞那百里外見塵頭起。恰近了也。你到這所在。天色將晚。他那瑞安營了麼。﹝小旦﹞

【金焦葉】我只見鬧嚷嚷人撩煙亂。密匝匝千回萬轉。一營營鳴鈴震鐸。一个个埋鍋造飯。

﹝小生﹞那時安營了。你曾潛看他軍馬多少。器械如何。﹝小旦﹞

【調笑令】側身兒的悄行。側身兒的悄行。暗揣他聲息相傳。呀。小可的猛將有數十員。大都來雄兵有十餘萬。大都來雄兵有十餘萬。馬咆哮。渾身也掛著鐵甲明耀日。戈矛刀劍立如山。戈矛刀劍立如山。赤緊的號令霜嚴。

﹝小生生﹞約有十萬之眾。你可曾窺他排著陣勢。立著那營寨何如。﹝小旦﹞

【禿廝兒】只見那門旗按四方八面。馬步軍分布勾連。齊臻臻左廂右廂。前驅後殿。他都甲不解。刀不鞘。弓不松弦。殺气漫漫。

﹝小生生﹞你打聽得他主將姓甚名誰。要打從那一路進兵來。﹝小旦﹞

【聖藥皇】都道是張相公不敢把名傳。他可猛過項羽力拔山。勇過項羽力拔山。﹝小生﹞原來是張元這廝。從來軍中呼他爲相公。𨿽則是元昊家一員名將。此人有勇無謀。非吾敵手。你還探得他要攻那一處來。﹝小旦﹞他敢也冒巉巖。陵戲險。打徐州要路來不遠。打徐州要路來不遠。望元帥忙守禦。緊防閒。

﹝小生﹞我都曉得。我這里整頓人馬。與他交戰便了。﹝小旦﹞

【尾】他那里軍馳馬驟疾如箭。不移時怕撞過了郊關地面。﹝小生﹞我自理會得。叫軍校。賞他酒米豬肉羊肉。你暫去歇息者。﹝小旦介﹞俺這里盡殘生。落得這一頓飽餐。恰才好著意用兵機。把三軍膽按。

﹝下生﹞賊勢這般猖獗。元帥計將安出。﹝小生﹞學生正欲請教。久聞老先生有文武之才。若得出一妙計。學生自當效力。﹝生﹞不敢不敢。若論愚見。元帥可疾忙點起軍馬。離城二十里立寨拒戰。那張元不走。必成擒矣。﹝小生﹞老先生何以見之。﹝生﹞吾聞兵法。百里而趨利者蹶上將。且彼千里而來。欲襲我無備。不銜枚出奇。乃從平坦。聲息相聞。使我得知其虛實。且早晚兼行。士卒疲困。我往彼客。以逸待勞。萬無不勝之理。﹝小生﹞老先生所見有理。正合愚意。還有一件。那中軍旗號一面。上打著老先生的旗號。寫道是狀元參謀王。不須老先生出兵。只用此虛聲耳。﹝生﹞卻爲何來。﹝小生﹞元昊那廝。最畏服我朝文臣。有智謀韜略。他若望見狀元參謀的旗號。先已奪气了。此所謂上戰攻心也。﹝生﹞這个一憑元帥主張。今日就火速進兵。不宜稍遲了。﹝小生﹞軍校傳令各將官。一齊到大教場聽點。﹝眾應介小生﹞那廝他

【節節髙】無名起寇端。總狼貪。敢行千里輕索戰。看揮長劍。斬婁闌。懸可汗。雄兵一一都精練。管敎不放隻輪返。明朝試聽凱歌旋。霎時一洗山河怨。﹝合﹞

【尾聲】摧鋒陷敵憑神算。任縱橫出奇應變。斬將搴旗呼吸間。

白馬將軍赤錦袍。

雙懸櫜鞬臂烏號。

衝鋒獨斬單於首。

腥血淋漓污寶刀。

第三十三出滅冦

【水底魚】﹝淨扮張元領兵上﹞鐵騎長驅。雄兵十萬餘。鞭梢指處。把徐州四面圍。把徐州四面圍。

軍士們。遠遠望見人馬。連營結寨。打著中軍旗號。敢是種諤這廝前來迎敵。殺上前去。

【前腔】鞭梢指處。把徐州四面圍。把徐州四面圍。﹝下小生領兵上﹞

【前腔】那賊深入懸兵。如魚就釜烹。敎他來時有路。歸去定無門。歸去定無門。軍士們。前面人馬就是張元這廝。擺開陣勢與他交戰。﹝淨眾上﹞鞭梢指處。把徐州四面圍。把徐州四面圍。﹝介淨﹞軍士們。問他那里。何人領兵。﹝介小生眾﹞我這里種元帥親自領兵。還有參謀王狀元在中軍寨。好好投降罷。﹝淨﹞那怕你無名小將。白面書生。放馬相持。﹝戰介淨敗下小生﹞這廝被我殺得膽喪魂飛。眾兵亂竄。都逃遁了。軍校。與我再追上去。敎他來時有路。歸去定無門。歸去定無門。

第三十四出虛報

﹝醜扮軍士求乞上﹞一不做。二不休。若要成。做到頭。自家爲何道此兩句。我乃是徐州城外一个小卒。慣雇與人差使。那城中金大員外。要謀那鳴珂巷謝家的女兒爲妻。那女子已有丈夫了。卻是濟寧王魁。上科得中狀元。在徐州做僉判。見說近日有賊兵舉發。圍了徐州。未知勝敗。那金員外與我錢鈔。教我扮作求乞的軍士。到他家門首求乞。他家若問我時。只說是徐州殺敗的軍。近日賊兵圍了徐州。王僉判親自出戰。被賊兵殺得片甲不存。王僉判也殺在亂軍中了。知他丈夫死了。必然攺嫁與金員外。咳。𨿽然如此。也是陰隲勾當。得了他幾貫錢。不得不如此。呀。鳴珂巷還在前面。待我趲步前去。﹝下旦上﹞

【霜天曉角】驚思幽會。瘦影依然自。垂絕半生雲雨。巫山長夢初回。

死因郞負妾。生悔怨郞非。妾死幸復生。郞魂歸不歸。奴家那日縊死。自分永歸泉世。幸得海神放我還魂。靑牛祖師救了性命。只是無端害我丈夫。也到陰司受苦。若果有此事。想他在徐州做官。那一日必然也有一場大難。天那。只道是他負我。誰想是我負他。如今杳無音信。竟不知下落。好悶人也。﹝貼上﹞

【前腔】人間最異。生死幽明際。多少寃情屈緖。不明不暗誰知。

﹝見介貼﹞大姐。你自從前日這場大難。如今容顏尙自這般消瘦。可憐可憐。﹝旦﹞似奴家這般容顏光景。那有好的時節。今日得生足矣。﹝貼﹞大姐。莫道是陽間善惡。沒有陰司報應。若非海神靈顯。幾乎屈害了你夫妻兩人。﹝旦﹞這是連我也不信。明明是鬼兵拏我丈夫到陰司對理。他把家書念與我聽。說道除授徐州僉判。差人接我。隨同到任。此事若果有之。他在徐州做官。如何再不見个音信。﹝貼﹞想早晚必竟有實信來。你且寧耐。﹝旦﹞姨娘。我心上好不煩苦也。

【香徧滿】思量底事。敎人展轉生暗疑。半道如人還似鬼。卜得死相逢。生來依舊離。姨娘。這陰司的事。杳杳冥冥。又誰知眞與虛。我丈夫呵。卻也難料他生和死。

﹝貼﹞大姐。你身子這般模樣。省些愁煩罷。我與你且到庭除前閒步一回。少散悶懷。﹝介﹞

【前腔】你撇開愁慮。寬心且保多病軀。譬如你前日死了。今日幸然呵。畱得殘生作道理。你黃泉得再歸。這神靈事豈虛。可知道姻緣數未終。必竟有相逢處。

﹝醜上﹞廚中有冷飯。路上有饑人。﹝介﹞這鳴珂巷這一家就是謝家了。待我叫一聲。求乞求乞。﹝貼﹞有什麼乞兒在外。我與你進去罷。不要采他。﹝醜叫介旦﹞姨娘。想是我前世不修今受苦。那窮苦的人。布施些他。積些陰徳也好。﹝貼﹞也說得是。我與你同去問他。呀。是个軍士打扮。爲何抄化。﹝丑﹞奶奶。我是徐州軍士。近日被賊兵圍了徐州。我這里都被他殺敗了。小人幸然逃得性命。在這里沒有盤纏。沒柰何一路求乞回去。﹝旦﹞姨娘。聽他說什麼徐州。陡起我心上事來。莫非就是我丈夫說徐州做僉判的所在。﹝貼﹞這也未可知。且問他看。﹝旦﹞那軍士。我且問你。徐州是那个在那里做官。﹝醜﹞徐州沒有太守。王僉判老爺在那里掌印。﹝旦﹞姨娘。僉判姓王。莫非是他。我再問你。那王僉判你曉得是那里人。喚甚麼名字。﹝醜﹞他是濟寧人。是前科狀元王魁。﹝旦﹞姨娘。果然是他了。﹝貼介旦﹞他在那里做官好麼。﹝醜﹞做官好。做官好。可惜這等一个好老爹。只爲要保守城池。領兵親自督戰。卻被那賊兵圍在中間。亂砍死了。﹝旦﹞原來我那丈夫又被賊兵殺了。好痛苦也。﹝倒介貼﹞大姐蘇醒。﹝介醜﹞雙手擘開生死路。一身跳出是非門。﹝旦醒哭介﹞我那丈夫。

【靑哥兒】當初與你在死裏空相會。如今我得重生。你反歸泉世。前日是我連累你到陰司呵。還望你孤魂有路歸。今番料不得你重生理。我那丈夫。前日你也爲我而身死。今日我豈肯負你而獨生。難道我偸生做了負義人。忍敎你做無妻鬼。

﹝介貼﹞大姐。待我扶你到裏邊去。你且不要啼哭。此事虛實。尙未可知。﹝旦﹞姨娘。我想起來。千休萬休。不如死休。奴家也只是尋个自盡罷了。﹝貼﹞說那里話。

【前腔】迢迢路隔千山水。如何輕信得傳來語。大凡事體。不要一時性急了。你不記得前番一紙休書。今日之言呵。又焉知不是惡黨生姦計。前日因爲輕信了書。險些死了。幸得神靈救你得再生。如今你又不審詳細。又要尋死。恐又把殘生枉送也成何濟。

待我請公公媽媽出來。說與他知道。教他外邊去問个消息。公公媽媽快出來出來。﹝外醜上﹞入門休問榮枯事。觀看容顏便得知。你兩人爲何叫得我這般慌張。﹝旦哭介外醜﹞爲何又在此啼哭。﹝旦﹞聞說我丈夫被賊兵殺了。﹝外醜﹞這是那里來的說話。﹝旦﹞方才有个求乞的。他是徐州軍士。說我丈夫在徐州做僉判。被賊圍了城池。親自領兵督戰。殺死在亂軍中了。﹝外﹞有這等事。恐怕沒有這話。早上我在縣前閒走。聞報事的到縣裏去報道。有賊兵攻徐州。被徐州守將殺退了。如今又往別處去。故此行文到各郡縣。要修輯武備。保守城池。看起來徐州官兵得勝了。豈有此事。想必是虛傳。不要信他。﹝旦貼﹞原來如此。只願是虛的便好。﹝外﹞不要慌。待我再出去細訪。便知分曉。﹝旦﹞多謝公公。就去訪問訪問。﹝外﹞我兒。

【羅帳裏坐】我思之。就裏此事公然是虛。那徐州僉判呵。他職非武臣。何故在沙場戰死。﹝醜﹞此事也未可知。我兒。倘他適遭其遇。你好早尋活計。﹝旦﹞媽媽。他若死了。生也徒然。生不得與他做夫妻。死亦隨他做鬼。

﹝外﹞你且不要啼哭。待我出去尋問消息便了。

莫爲死傷生。

從容且耐心。

萬般都是命。

半點不由人。

第三十五出雪恨

﹝眾敗軍上﹞力盡胡弓軟。時乖鐵馬遲。軍如喪家狗。一似落湯雞。﹝淨張元上﹞咄。細細叨叨說些什麼。﹝介﹞恨小非君子。無毒不丈夫。自家攻城略地。所向無前。料那種諤這廝。非吾敵手。領兵徑取徐州。反被他殺敗了。軍馬折了大半。我在軍前。見他擺著陣勢。有正有奇。如風如雷。他那有這等本事。昨日拏得一个逃竄的。卻是徐州人。問他軍中事體。原來他那中軍旗上。打著參謀狀元王。乃是徐州僉判王魁。說道我軍到時。種諤只要閉門自守。都是王魁這廝設計出兵。我到被那白面書生這場撓敗。細訪他家小在萊陽地方。我如今星夜領兵到萊陽。乘其無備。殺進城去。擄了萊陽寶貨。殺盡了王魁的家小。方快我意。軍士們。聽吾號令。﹝眾應介淨﹞

【四邊靜】銜枚疾走萊陽地。乘虛出不意。敎他有翅也難飛。無門可逃避。軍校。殺進萊陽城時。知道那个是王魁的家小。與我不分眞僞。盡皆殺取。災禍及池魚。都來做刀下鬼。

克日到萊陽。

兼程星夜行。

休言敗殘旅。

堪作報寃兵。

第三十六出軍情

【菊花新】﹝生上﹞朔風一夜戰塵飛。云暗關河望眼迷。虎帳坐熊羆。气吐羣狐屛息。

千里雲開殺气橫。劍鋒飛電馬蹄輕。天山落盡殘胡騎。瀚海波澄洗漢兵。且喜張元這廝被俺兵殺得大敗。星夜遁去。但不知打從那里去了。今日種總兵收兵進城。待他來時。便知端的。﹝小生上﹞

【前腔】揮戈隨把犬羊驅。回首何須挽落暉。腥血灑徵衣。劍鍔尙流殺气。

小校去報。﹝介生﹞快請。元帥一奮虎威。賊兵喪膽。封疆無恙。蒼生帖然。此皆坐享公之福也。﹝小生﹞此乃聖天子之洪福。老先生之妙算。學生何功之有。還有一件。那賊𨿽敗去。星夜捲甲而行。我徐州一方。𨿽保無虞。只恐各處郡縣。一時無備。被他乘虛攻掠。爲此學生一面行文到各府官。教他嚴加守禦。一面行文到各縣官。教他嚴加守禦。一面差哨馬。探聽賊兵所向。可追則追。當禦則禦。庶免縱寇之責。﹝生﹞元帥神算。人不可及。然那賊這一場大敗。想必遁歸矣。﹝小生﹞老先生。你不知那張元這廝呵。

【紅衲襖】他生得鐵錚錚的八尺軀。雄赳赳有萬人敵。𨿽不諳兵家這幾行精密機。也恰有莽撞來一團麄膽气。他那勇敢卒尙有五萬餘。能戰將猶存數十輩。恐他自愧無功。不敢空歸也。搪向東來又突西。

﹝生﹞原來如此。元帥所見有理。﹝小生﹞不敢。哨探的想必就回來也。﹝醜上﹞號令風霆迅。軍情不可遲。一心忙似箭。兩腳走如飛。﹝見介小生﹞你回來了。打聽得賊兵往那里去了。﹝丑﹞那日殺敗之後。小的遠遠隨他。不勾百里之地。他那里整頓殘兵。銜枚捲甲。晝夜兼程而進。要到萊陽去。乘虛攻破萊陽城。只要殺盡了萊陽百姓。﹝生﹞如何獨要攻萊陽。﹝醜﹞這个小的不知。但悄悄的聞得他軍中幾句口號道。克日到萊陽。兼程晝夜行。休言殘敗旅。堪作報寃兵。﹝生﹞報寃兵。萊陽與他有寃讎。﹝小生﹞便是。只恐萊陽無備。﹝生﹞怎麼好。倘或破了萊陽。怎生是好。﹝小生﹞老先生。那萊陽不是貴處。怎麼大有憂色。﹝生﹞一言難盡。

【前腔】萊陽縣𨿽非是松菊廬。是我受恩深。瓜葛處。﹝小生﹞老先生此處有什麼瓜葛。﹝生﹞只爲前科未遂功名志。淹困於斯不得歸。此時呵。影煢煢尙未妻。就在此處求婚。喜得姻緣偶然。本城謝家有一女。就入贅在他家了。效蒹葭。諧比翼。學生寒荊爲我受了無數淒楚。自中榜之後。還不曾見面。不知他生死安危也。如今要差人去接他到此相會。又遭此變。苦只苦三月風煙一紙書。

﹝小生﹞原來如此。不必憂慮。學生荷蒙朝廷勑旨。得以便宜行事。如今賊犯萊陽。𨿽無老先生尊眷在彼。學生豈敢按兵坐視。況有尊眷。學生親自提兵。星夜走到萊陽。料然他不及措手。可保無虞。且請寬心。﹝生﹞若如此。不特學生蒙福。是亦救一方塗炭也。感徳感徳。還有不識進退之懇。家書一封。欲差小僕王興到寒家迎取家眷。一同到此。但恐兵戈阻隔。仰賴元帥護持。﹝小生﹞這个當得。﹝生﹞王興那里。﹝末上介生﹞王興。你隨著種爺軍校去。﹝背對末云﹞你訪那金壘這廝。果有套書之事。就稟上種爺。依法處治他。﹝末﹞曉得。﹝小生﹞這軍機不可遲緩。就此奉別。

西風獵獵陣云髙。

側坐雕鞍膽气豪。

行看橫戈衝虜騎。

髑髏飛血濺徵袍。

第三十七出收兵

【水底魚】﹝淨扮張元領兵上﹞雷厲風行。惟聞人馬聲。敎他不及掩耳。玉石盡皆焚。玉石盡皆焚。

軍士們。前面就是萊陽城了。﹝內吶喊介﹞你看城上吶喊。擺列器械。閉門堅守。一定是走漏了風聲。他那里得以預備。呀。後面塵頭起處。莫非有救兵到來。軍校。疾忙一齊努力攻上城去。

【前腔】敎他不及掩耳。玉石盡皆焚。玉石盡皆焚。﹝下小生領兵上﹞

【前腔】鼠竄狐奔。公然敢橫行。到焰魔天上。我足下快騰雲。我足下快騰雲。

前面就是張元軍馬。殺上前去。

【前腔】走到焰魔天上。足下快騰雲。足下快騰雲。

﹝淨眾上﹞又是種諤這廝。追我怎麼。﹝小生﹞你這廝無端攻我城池。殺我百姓。我前來拏你。﹝淨介小生介戰介淨敗下小生﹞你看那賊殺得片甲不存。張元那廝單騎走了。今番料他無能爲矣。軍校就在城外安寨。暫息勞頓。分付城上守城的報與本縣知道。方才乃徐州總鎭種爺。已殺退賊兵。欲進城來。恐騷擾地方。故此在城外安歇。明日就回兵了。如今開了城門。我有公幹。差人進城。不得攔阻。﹝眾分付介內應介﹞再差精兵二十名。在外營俟候。恐有本縣官員相見。止收稟帖。明日見罷。﹝眾介﹞軍校。前日王僉判老爺差王興在中軍。喚他來。﹝末上﹞頃刻狼煙靜。須臾殺气收。王興叩頭。﹝小生﹞你如今就進城去見了你老爺的夫人。道你老爺就要請家眷。克日到任。可疾忙收拾行裝。我與本縣討夫馬。一路上再差精兵護送。但要作速。不可遲畱了。﹝末﹞謝老爺。小的就進去了。

一鼓去渠魁。

萊陽免禍危。

鞭敲金凳響。

齊唱凱歌回。

第三十八出往任

【鵲橋仙】﹝旦上﹞人亡地遠。干戈相向。災禍重山疊嶂。﹝貼上合﹞無憑底事正彷徨。又添上愁城千丈。

﹝旦﹞姨娘。福無雙至原非謬。禍不單行總是眞。奴家丈夫凶信。尙未知有無。如今又有賊兵攻城。甚是危急。一家性命。也不可知。這場苦楚。怎生是好。﹝貼﹞城中不聽得聲嚷。人都說不知那一路有救兵來。把賊兵殺退了。公公已出去看來。就打聽你丈夫消息。待他回來。便知分曉。﹝旦﹞各處干戈撩亂。莫非我丈夫死信是眞的。好苦。

【解三酲】痛傷心夫憂妻難。死生情故國他鄕。我那丈夫呵。倘幸然得保身無恙。又難卜我存亡。他若果然白骨埋荒艸。奴家呵。肯生把紅顏對曉妝。﹝合﹞怕俱成枉。綿綿恨。無休不了。地久天長。﹝貼﹞

【前腔】念離人不堪愁況。更無端禍起蕭墻。但願天敎早晚賊兵散。你兒夫信變爲祥。那時再見太平。你夫妻重會。也未可知。澄淸倘似黃河水。歡會應如綠野堂。

﹝合前外上﹞

【不是路】兵勢張皇。已爲蒼生驅虎狼。﹝旦貼﹞公公回來了。外邊聲息如何。﹝外﹞你且從容取。一家兒喜事有幾樁樁。﹝旦貼﹞有甚喜事。快說快說。﹝外﹞請媽媽出來一同說。﹝旦﹞媽媽出來。﹝丑上﹞睡方酣。爲何耳畔聲嚷嚷。﹝外﹞你們曉得麼。城外賊兵盡敗亡。﹝眾﹞可喜可喜。被那个殺敗來。﹝外﹞才傳報。正是徐州鎭守一員將。將賊殺敗。幸從天降。

﹝眾﹞那徐州將姓甚名誰。爲何統兵來救。﹝外﹞方才報道那將軍姓種名諤。是他鎭守徐州。那賊兵去攻徐州。被他殺敗了。追趕到這里。﹝旦﹞旣是徐州人馬。就是我丈夫做官的所在。公公可曾問他信息怎麼了。﹝外﹞正是我方才細細訪問。都說道賊兵被徐州軍馬殺敗了。如今太平無事在那里。我又問。見說徐州王僉判被賊兵殺了。有此事麼。那人道。徐州並不曾傷一人。豈有殺了僉判之理。看起來。前日的信。都是虛的了。﹝旦﹞謝天地。但願如此便好。﹝眾﹞

【皂角兒】嘆身沈悶海愁山。擺不開寃嵐業瘴。願從今苦盡甘來也。須信吉人天相。想當初。烽煙阻。道路長。萬金書無能傳向。他倘然無恙。必思故鄕。還只在目前早晚。佳音可望。﹝末王興上﹞

【不是路】步急心忙。不知謝氏家門存與亡。這就是謝公公家了。不免徑入。﹝見介旦﹞王興。你回來了。一向如何再沒有音信。你如今從那里來的。老爺好麼。﹝末﹞聽拜稟。老爺中榜之後。除授徐州僉判。只因欽限緊急。在京時呵。疾忙之任整行裝。卽把捷音傳。只爲書回一向無音響。展轉思量。倍感傷。一日在書房中。忽然暈倒在地。險些一命歸泉壤。﹝旦﹞那時卻怎麼了。﹝末﹞那時百般救治。一晝夜方才蘇醒。還有許多夢幻之事。不能盡說。有書達上。有書達上。

﹝旦﹞可喜有書在此。公公可拆開觀看。﹝外﹞大姐。是姐夫與你的。我不好看得。你自家看了。與我說罷。﹝旦﹞如此。待奴家看了。與公公說。﹝看介﹞且喜如今平安無事。在那里做官。道是前日忽然得病。死到陰司。與奴家對理。是金壘把家書攺了休書。這些說話。與奴家都是相同的。﹝眾﹞有這等異事。果然是金壘設計。害你們夫妻。﹝旦﹞他書上道。如今地方寧靜了。差王興在此接取家眷。同到任所相會。公公媽媽與二姨娘。必要同去走一遭。﹝外﹞𨿽是該去。只怕許多人去。跋踄難行。﹝末﹞這个不妨。那種老爺與俺老爹相厚的。他領兵來時。老爹把家眷相托與他。如今屯兵城外相候。一面就在萊陽起夫馬。他自發親兵護送。只因軍中不可停畱。明日就要起程。奶奶這里。作速收拾行李。﹝外﹞旣如此作急。明日就起身罷。家中且把與這兩个家人看守。不久就要回來也。﹝末﹞還有一件。老爺臨行分付。若金壘攺書之事果有。還要與種爺說了。軍法處治他。﹝旦外﹞這个使得。不要放過了那廝。﹝旦﹞公公媽媽。不想今日又有相會之期。﹝眾﹞

【皂角兒】正難捱無限淒涼。誰知道歡生一旦。頓松開百結愁腸。打疊起萬般離況。想從前。恩與怨。死和生。相廝守。如今不枉。莫辭勞攘。明朝捉裝。重逢處。一家骨肉。開顏撫掌。

【尾】風光滿目行色壯。不憚山髙幷水長。望到他鄕勝故鄕。

死別生離幾散亡。

又逢今日豈尋常。

不是一番寒徹骨。

怎得梅花撲鼻香。

第三十九出途中

【虞美人】﹝小生上﹞紅輪閃映旌旗曉。虎帳寒差少。除殘早巳慰云雷。旋聽凱歌聲起碧天低。

且喜張元這廝力盡計窮。單騎遁去。僅以身免。十萬雄兵。殲夷殆盡。𨿽未得親斬此賊。想也永不敢南侵了。軍校。打聽王僉判老爺家眷起程。我這里卽便拔營。﹝介末上﹞踏破鐵鞋無覓處。得來全不費工夫。﹝見介小生﹞你來了。夫人與家眷。卽日可就起程麼。﹝末﹞行李俱完。就起程了。但恐一路險阻。望老爺這里方便。﹝小生﹞萊陽已有夫馬。我這里著二百名親兵護送。隨我後哨走。不必掛念。﹝末﹞還有事稟上老爺。那金壘攺書之事果是眞的。我家老爺臨行分付小人。多拜上老爺。拏下了他。﹝小生﹞這果是眞的。我自差兵密拏。解到徐州發落。你快回去稟上夫人。快起馬罷。我這里先行了。﹝末介下小生﹞

【憶鶯兒】頒勝師。奏捷書。雲開萬騎龍甲馳。風繞千竿虎翅飛。層山障回。衝塵鴈迷。旌頭渺渺連煙樹。﹝合﹞振長驅。歡聲動地。齊帶笑顏歸。

軍士們且慢行。少待王夫人人馬上來。﹝眾扮兵上﹞蒙老爺密拏金壘。他先知覺了。連夜逃出城了。﹝小生﹞若遇逃竄的。與我拏下了。﹝眾介﹞

【前腔】振長驅。歡聲動地。齊帶笑顏歸。齊帶笑顏歸。﹝旦貼上﹞

【虞美人】騰騰笳鼓催徵早。梳罷妝臺曉。﹝外丑末﹞風髙日淺鴈南飛。人在他鄕。彊把故鄕離。

﹝眾﹞澤國江山入陣圖。生民他計樂樵蘇。馮君莫話封侯事。一將功成萬骨枯。你看兵戈須息。四野蕭條。好淒慘人也。﹝旦﹞王興。那行李都發完了麼。﹝末﹞行李都點發人夫去了。轎馬在此伺候。種爺軍馬早上先行。恐去遠了。奶奶這里作速趲行罷。﹝眾﹞

【憶鶯兒】風乍驅。塵滿衣。嵐光慘淡日影低。霜葉蕭疎會語稀。崎嶇路岐。嬌怯瘦軀。去心忙不憚勞形瘁。﹝合﹞喜孜孜。一鞭行色。似就熟路駕輕車。﹝眾兵上﹞

種爺差親兵二百名護送。﹝末報介旦﹞分付他後面行罷。﹝行介眾﹞

【前腔】喜孜孜。一鞭行色。似就熟路駕輕車。似就熟路駕輕車。﹝下淨扮金壘上﹞

【縷縷金】遭橫禍。受奔馳。只因自作孽。攺休書。今日官司捕。無能回避。向深山深處暫棲遲。明朝作區處。明朝作區處。

自家金大員外。只因前日謀取敫桂英。攺了王狀元的家書。如今他教種總兵差兵拏我。只得棄家逃避。但不知逃得過也逃不過。

【前腔】向深山深處暫棲遲。明朝作區處。﹝下小生眾上﹞

【憶鶯兒】野瘴迷。風色淒。排空戈戟冰亂摧。繚繞旗旌云四飛。沙淹馬蹄。煙籠劍輝。寒云凍合天低樹。﹝合﹞振長驅。歡聲動地。齊帶笑顏歸。﹝淨復上﹞

【前腔】向深山深處暫棲遲。明朝作區處。

﹝眾見拏住介﹞你莫不是金壘。拏去見老爺。﹝介小生﹞你就是金壘麼。到逃在這里。﹝淨﹞小人不是。﹝小生﹞還說不是。捆起來。﹝淨﹞不要捆。小人是。小人是。﹝小生﹞是了麼。叫軍校拏到中軍官那里。先打上一百。綁在後哨。到徐州監候處治。﹝眾﹞

【前腔】振長驅。歡聲動地。齊帶笑顏歸。﹝旦眾上﹞

【憶鶯兒】山一回。水一回。倦馬不知人意疾。轉眼渾忘風物殊。冰林響佩。雪花散琪。寒容冷態皆成趣。﹝合﹞喜孜孜。一鞭行色。似就熟路駕輕車。

﹝末﹞遠遠望見大隊人馬。是種爺的了。那徐州城也將近了。趲上前去。﹝合﹞

【前腔】喜孜孜。一鞭行色。似就熟路駕輕車。

不辭萬水與千山。

相見應知在目前。

便是鴈飛不到處。

也須人被利名牽。

第四十出會合

【一枝花】﹝生上﹞兵戈喜息肩。猶自憂家難。這回應未卜歡和怨。

家山兵火正堪悲。忽報將軍破虜回。只恐佳人心似鐵。到今愁絕也成灰。前日賊犯萊陽。實切擔憂。幸種總鎭星夜統兵剿伐。早上有捷書到。報道賊兵大敗。張元遁去。我兵卽日凱旋。𨿽則可喜。只是不見報我夫人的消息。竟不知他下落如何。悲歡之介。只在今日了。這番家書。是我王興賫隨著種家軍馬去。難道又有差池。

【懶畫眉】封書料不阻風煙。只恐好事多磨有變遷。若前日陰司之事。果然有之呵。今生必竟續前緣。早難道意外生他患。他若幸得平安。必竟要來呵。又慮他怯弱風霜道路難。﹝小生上﹞

【一枝花後】電轉風旋。萬虜俱擒翦。且暫把干戈偃。﹝軍校報介相見介﹞去暴除殘。已爲蒼生排難。

﹝生﹞老先生。學生有一拜。仰賴雄威。殱夷滅寇。舉家佩徳。萬姓銜恩。﹝小生﹞此乃國家之福。生靈之幸。老先生之神助。學生何功之有。﹝生﹞請問張元這寇。也是勁敵。老先生千里奔追。一鼓而下。何神速如此。﹝小生﹞聽學生細說。

【桂枝香】他憤兵貪戰。趨危涉險。敗殘馬困人疲。我乘勝長驅席捲。況他攻前未克。況他攻前未克。禦追無殿。豈意奇兵疾掩。只是走了張元這一个。其餘呵。不放隻輪還。百姓無秋毫犯。萊陽已貼然。

﹝生﹞可喜可喜。好快意。老先生智謀勇略。歷古名將也無能居右。還有所仰。小僕王興隨老先生去取荊妻家眷。不知如何了。﹝小生﹞令夫人與合家尊眷。就在後面來了。萊陽給送夫馬。學生差親兵二百護衛。想日下也就到了。﹝生﹞如此多謝。大徳厚恩。何日可報。學生合當拜謝。

【前腔】國危家難。雲開霧散。憑君一戰奇勛。全我百年姻眷。嘆愁腸久結。嘆愁腸久結。已拚終斷。豈料一絲重挽。若非老先生神威拯救。想家園頃刻遭塗炭。應知再會難。

﹝生﹞請問金壘攺書一事。老先生已備知。此人果曾拏下否。﹝小生﹞此賊已被學生拏下。昨日發與中軍官打上一百。見監在本府。叫左右。監中弔金壘出來。見王老爺。﹝介淨扮禁子上﹞稟老爺。禁子具呈。監犯一名金壘。昨晚三更气絕了。﹝生小生﹞那廝已死了。那廝𨿽受刑而死。也是冥司報應。﹝生﹞若非老先生。何由報泄此寃。聊具豆觴。與老先生洗塵。﹝小生﹞不敢領命了。想尊眷此時將到。不當穩便。﹝眾上﹞王老爺。家眷已到府門外了。﹝小生﹞學生吿辭了。﹝生﹞多慢了。﹝小生﹞還家劍鋒盡。出塞馬蹄穿。﹝下旦眾上﹞

【滿江紅】水渡山登。情恍惚。風光轉眼。尙不道果到伊行。又逢他面。﹝末﹞這里已是府門外了。通報。﹝眾報介進見介合﹞瞥見猶疑還是夢。猛然不覺心驚閃。想那時爭得有今朝。提起番傷感。

﹝生眾見介生旦拜生﹞夫人。不意生離。幾成死別。豈知今日。又續前盟。﹝旦﹞相公。只爲君恩。致生妾怨。重泉復作。再世難期。﹝生﹞謝公媽媽二姨。也有一拜。自別常懷。不忘大徳。倘成永訣。險作忘恩。﹝外醜貼拜﹞竊附姻■﹝女連﹞。重羞閥閱。不蒙棄賤。乃辱垂情。﹝生﹞說那里話。下官非負義之輩。夫人。下官前年中榜之後。卽寄家書。中間阻隔之故。甚至奇怪。夫人。你道怎麼。﹝旦﹞相公。家書攺作休書。致奴把羅帕纏死。到陰司與海神爺執證。方知是金壘套寫的。蒙海神放我夫妻還魂。再得完聚。相公。你那時節也有甚麼報應麼。﹝生﹞那日一時暈倒。似夢非夢。陰司之事。與夫人毫釐不差。可見冥冥之中。鬼神難昧。金壘這廝。我已吿種總鎭拏下打一百。昨晚死了。﹝眾﹞這廝被種總鎭打死了。這是惡有惡報。時辰未到。﹝生﹞今日夫妻再合。親故重逢。實爲奇遇。況道路風霜。天气寒冷。少備樽酒。以敍久別。左右看酒。﹝生送酒﹞

【梁州序】初歡重整。舊怨俱遣。追想幾成變幻。誰知今日相逢。猶似當年。更喜夫榮妻貴。徳報恩酬。兩遂生平願。料應從此會。永團圓。始見松姿保歲寒。﹝合﹞人意暖。寒威減。看冰霜景色春暉散。同話舊。謾酬勸。﹝旦回酒﹞

【前腔】君恩幾負。微軀難免。奴家因前日休書這事。故誓與相公呵。不入黃泉無見。豈料歡生意外。猶餘薄命紅顏。﹝生偝與旦介﹞夫人前日與下官靑絲一握。未嘗釋手。﹝旦﹞相公。我的頭髮還在。奴家呵。誓死完君白璧。你念我靑絲。兩意堅金斷。芙蓉歸掌上。舞雙鸞。人面桃花似去年。﹝合前外丑回生酒﹞

【前腔】這奇逢天上姻緣。更占斷人間魁選。老漢呵。幸桑楡有賴。晚回靑眼。王老爺。從此箕裘復振。閥閱更新。故國聲華轉。你雙親窀穸杳。也開顏。封誥還期達九泉。﹝合前旦貼回生酒﹞

【前腔】喜才郞徳量弘寬。將往事記恩忘怨。倘相看今後。不枉從前。自愧家門卑鄙。身世衰微。玷辱君風範。縱然萍水遇。也念幾年間。莫道非親忍棄間。

﹝合前淨上報介﹞報喜報喜。種爺差小的來報喜。朝中韓丞相老爺保奏種老爺與老爺有剿寇大功。種老爺升授都元帥。老爺升授翰林院學士。賫勑官卽刻就到了。﹝生﹞曉得了。多拜上種爺。﹝淨介下眾﹞賀喜賀喜。﹝生﹞下官正欲任滿歸家祭掃。就討封贈與我先父母。如今又喜升了。不免上表乞恩歸去。拜了我先父母墳塋。討了封誥。然後同家眷上京便了。我追想前日之事。怎知道有今日。﹝眾﹞

【節節髙】功名非偶然。總由天。樽前頓爽風塵眼。人爭羨。金馬臣。玉堂選。九霄雲外淸風遠。鳳毛池上陽春徧。﹝合﹞天上碧桃露華濃。日邊紅杏云根暖。

【前腔】崢嶸意气添。錦衣旋。家山始有重歸面。須早晚。丹詔頒。追封遠。眼前骨肉加恩眷。重泉宗祖增光顯。﹝合前﹞

【尾】重歡慶。眞堪羨。這會合古今難見。莫把海誓山盟作等閒。

貴賤窮通天自裁。

莫施姦計巧安排。

誰言善惡無昭報。

禍福皆因積上來。

焚香記終

