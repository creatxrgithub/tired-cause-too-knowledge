《六十種曲玉環記》

﹝明﹞楊柔勝著

﹝明﹞毛晉輯

玉環記

﹝明﹞楊柔勝著

繡刻演劇十本

第四套

繡襦﹝亞仙﹞靑衫﹝興奴﹞紅梨﹝素秋﹞焚香﹝桂英﹞霞箋﹝麗容﹞西樓﹝素徽﹞投梭﹝縹風﹞玉環﹝玉簫﹞金雀﹝彩鳳﹞贈書﹝輕煙﹞

繡刻玉環記定本

●玉環記目錄

第一出副末開場

第二出約友赴選

第三出延賞慶壽

第四出考試諸儒

第五出玉簫嘆懷

第六出韋臯嫖院

第七出賞妻訓女

第八出趕逐韋臯

第九出韋臯思憶

第十出臯謁延賞

第十一出玉簫寄眞

第十二出延賞贅臯

第十三出玉簫女亡

第十四出韋臯延賓

第十五出富童譖非

第十六出範張別臯

第十七出韋臯別妻

第十八出克孝剽掠

第十九出韋遇克孝

第二十出朱泚侵唐

第二十一出李晟招賢

第二十二出祝香保父

第二十三出韋臯領兵

第二十四出提領央媒

第二十五出韋臯得眞

第二十六出逼女更夫

第二十七出韋臯榮行

第二十八出童兒暗毒

第二十九出韋臯代任

第三十出途遇韋臯

第三十一出韋回見張

第三十二出臯逢簫玉

第三十三出克孝檄泚

第三十四出繼娶團圓

第一出副末開場

【滿庭慶宣和】﹝末上﹞京兆韋臯。才兼文武。不第秋場。雙亡父母。買笑遇平康。拜謁張公延賞。夫人相畱作東牀。因好藝結交克孝。禍起蕭墻。家童譖怨生上下。夫婦各殊方。投奔令公李晟。用協力擒賊雲光。加封誥西川節度。合破鏡重會鴛鴦。因赴宴偶逢玉簫。兩世效鸞凰。

富童兒偸寒送暖。

張延賞恃貴輕賢。

韋鳳翔百年風月。

玉簫女兩世姻緣。

第二出約友赴選

【珍珠簾】﹝生上﹞明星有爛。翺翔舉猶淹旅。敬愼咸遵禮。懷寶肯迷邦。値此密雲不雨。夙興兼夜寐。待養就侵云翰羽。廟器豈凡庸。肯爲蹉跎自棄。

落落襟懷度量寬。淸時未遇鋏空彈。秋聲到枕琴書潤。劍气沖霄星斗寒。气吐虹霓迷宇宙。淚和煙月滿江山。傷心兩眼英雄淚。倚偏西風十二闌。小生姓韋。名臯。字鳳翔。京兆遠安縣人氏。公公受五經博士。父母隨任之京。先父存日。有同窗兩个朋友。李晟張延賞。與我父親十分契合。今此二人俱任大權。小生幾欲拜謁。自思學疎才淺。恐起達官之慢。歷遊湖海。問友尋師。到處𨿽有講辧。無出臯之所見。暗合經書。小生懷經天緯地之才。受此黃虀淡飯之苦。孫吳兵法。用捨行藏。孔孟經書。疑解惑辧。正是志不同釣月嚴陵。肯讓登壇韓信。小生近日寄居洛陽。相約幾位朋友。上京赴試。道猶未了。二位朋友早到。

【窣地錦襠】﹝淨末上﹞槐黃秋早馬蹄忙。舉子相期入試場。才吞八鬥气軒昂。一躍龍門姓字香。

﹝末﹞黃甲髙標第一名。卻不是姓字香。﹝淨﹞甚麼東西把我打這一下。﹝末﹞大蒲鞭責罰人。這不是只打得一下。﹝淨﹞這一下好似天上打將來。﹝末﹞一聲霹靂從天響。卻不是天上打將來。﹝淨﹞你不說響字。萬事全休。你若說響字。計个諢耍。﹝末﹞如何說。﹝淨﹞我要个地下響。﹝末﹞三月氤氳水裏雷。這不是地下響。﹝淨﹞我要个東邊響。﹝末﹞八仙過海奏云璈。這不是東邊響。﹝淨﹞我要个西邊響。﹝末﹞瑤池宴樂會羣仙。這不是西邊響。﹝淨﹞我要个南邊響。﹝末﹞觀音出海水龍吟。這不是南邊響。﹝淨﹞我要个北邊響。﹝末﹞朔漠胡笳月下吹。這不是北邊響。﹝淨﹞我要个口裏響。﹝末﹞窗前時聽讀書聲。這不是口裏響。﹝淨﹞我要个手裏響。﹝末﹞夫子登壇謾撫琴。這不是手裏響。﹝淨﹞我要个肚裏響。﹝末﹞諢不過三。那裏有許多響。﹝淨﹞你道沒有肚裏響。﹝末﹞是沒有。﹝淨﹞我在一家喫了些淡酒。我口嘲四句。﹝末﹞願聞。﹝淨﹞污耳。﹝末﹞不敢。﹝淨﹞降得詩魔與酒魔。終朝喫得醉顏酡。昨日鄰家酒酸淡。今朝肚裏似篩鑼。﹝末﹞前面有一位朋友。近前相見。﹝見介生﹞問友尋師講理明。﹝末﹞琢磨成器待宸京。﹝淨﹞十年窗下工夫到。﹝合﹞黃榜髙標第一名。列位請了。

【甘州歌】﹝生﹞秋風太早。正槐黃於路。桂子香飄關河迢遞。樂遊原上靑霄。秦樓夜月只似初。楚館秋容不柰嬌。驚物候。愁路遙。鄰砧不住爲誰敲。﹝合﹞同獻策。來聖朝。不知誰奪殿前袍。

【前腔】﹝末﹞丹楓幾樹飄。見一行徵鴈。嘹嚦雲霄。岐亭雨霽。一望旅懷多少。寒枝揀盡鴉未棲。古渡將開潮正髙。秋思爽。寒夜杳。誰家茅店寄今宵。﹝合前﹞

【前腔】﹝淨﹞羊腸路徑遙。嘆披星帶月。霜凜風號。殘霞落日。秋思轉添縈惱。疎林倒影嬴馬倦。宿鳥投林行客焦。風漸急。月正髙。照人離別恨無聊。﹝合前﹞

【尾聲】轉溪橋。臨山島。解衣沽酒共論文。同向名園奪錦袍。

馬遲心急路途窮。

身似浮萍類轉蓬。

只有都門樓上月。

照人離恨各西東。

第三出延賞慶壽

﹝末上﹞紅入桃花嫩。靑歸柳色新。年年初度日。齊祝壽長生。自家乃張節度府中院子是也。今日乃老爺壽旦。整理筵席。與夫人小姐祝壽。只得在此伺候。若說俺老爺。威鎭三邊。名揚四海。正王佐才。眞宰相器。旌旗豎而煙塵遠遁。鐵馬嘶而艸寇潛奔。正是徳化西川無與並。心存北闕有誰同。道尢未了。老爺早到。

【菊花新】﹝外上﹞秉節傳旌承聖寵。心存一點丹衷。民熙物阜歲時丰。三邊烽火息。四海受恩隆。

定國安邦美丈夫。心存正道气吞胡。謨謀國事如家事。運用陰符合虎符。風雨順。盜姦除。文修武偃樂無虞。盡將兵器爲農器。燈火千村犬吠無。下官西州節度使張延賞是也。奉命來守西蜀。且喜刑淸政簡。盜息民安。賴吾皇之洪福。非老拙之才能。家眷百口。至親三人。夫人苗氏。秉希夷之藻鑑。小女瓊英。遵徳耀之遺風。止因無子。他日招壻。以續後昆。今日乃吾初度。已曾分付院子安排筵席。完備未曾。院子那裏。﹝末﹞有。﹝外﹞分付你安排筵席。完備未曾。﹝末﹞完備多時。﹝外﹞與我請夫人小姐來。﹝末﹞夫人小姐有請。﹝旦﹞母親有請。﹝旦醜同夫人上介﹞

【臨江仙】﹝老旦﹞流鶯睍睆雨晴初。新筍成竿。乳燕將雛。﹝旦丑﹞年年初度切新蒲。紅瘦綠肥。無限歡娛。

﹝相見介外﹞君恩似海浩無邊。但把丹心托上天。﹝老旦﹞自嘆無兒承世業。喜今愛女正芳年。﹝旦﹞逢壽日。啟華筵。人生富貴是前緣。﹝醜﹞不如飮盡杯中酒。一滴何曾到九泉。﹝外﹞夫人。孩兒及筓。未諧伉儷。以此罣心。﹝旦﹞願爹爹母親壽年千歲。孩兒永侍親幃。侍奉甘旨。不須多慮。﹝外﹞夫人。桌子上放著甚麼東西。﹝老旦﹞老相公壽旦。妾身繡得一株松在此祝壽。但願相公松柏同年。﹝外﹞多謝夫人。﹝旦﹞孩兒繡得幾根竹。願爹爹淸節堅剛。﹝外﹞好好。孩兒。生受了。﹝醜﹞老爺壽旦。小玉繡得一枝梅在此間。願老爺爲國調羹。﹝外﹞夫人。虧那小玉。好好。﹝醜﹞老爺。這兩个也不爲好。還有兩件好的。﹝外﹞那兩件好的。﹝醜﹞一隻鶴一个龜在此。﹝外﹞龜鶴怎麼說。﹝醜﹞願老爺千年珠頂鶴。萬歲老烏龜。﹝外﹞萬歲綠毛龜。將酒過來。

【山花子】﹝旦﹞淩空挺翠蒼蒼秀。長生屹立巖岫。歲寒姿風霜傲久。永喬榮願同親壽。﹝合﹞大夫封秦王禦手。年年此日同壽酒。蒼虯白鶴常廝守。松柏同榮。歲寒不朽。

【前腔】﹝老旦﹞虛心勁節淸名舊。平安日報無憂。九嶷山班班尙畱。湘靈悲戞鳴玉球。﹝合﹞翦狼班伶倫妙手。年年此日同壽酒。龍孫鳳侶常廝守。淸節堅剛。歲寒不朽。

【前腔】﹝醜﹞西湖疎影黃昏後。暗香浮動淸幽。展丹心調羹大手。鼎鼐臣盡來祝賀。﹝合﹞翦瓊花天孫妙手。年年此日同壽酒。羅浮姑射常廝守。爲國調羹。歲寒不朽。

【前腔】﹝外﹞葵心一點傾陽九。微軀此外何求。願皇圖千秋萬秋。永綿綿海屋添籌。﹝合﹞絕狼煙干戈永休。年年此日同壽酒。松梅翠竹三益友。名節堅剛。歲寒不朽。

【紅繡鞋】﹝眾﹞蒼松鬱鬱淸幽。淸幽。翠柏修竹忘憂。忘憂。梅花酒。泛金甌。祝親壽。比山丘。祝親壽。比山丘。

【前腔】繁弦急管風流。風流。安邦定國良謀。良謀。烽火息。稻禾收。民樂業。盡優遊。民樂業。盡優遊。

【尾聲】淸風明月樽前酒。治國齊家曠世謀。但願年年同勸酬。

晝錦堂前慶有餘。

不歡不樂待何如。

僊龜瑞鶴年年現。

共祝長生屆壽眉。

第四出考試諸儒

【梨花兒】﹝醜扮試官末從上﹞風流試官寬肚皮。渴時吸盡三江水。多少魚龍藏在裏。到晚來肚裏相爭戲。

﹝末﹞老爺爲何只喫水。﹝醜﹞做得淸只喫水。﹝末﹞怎麼喫得這許多。﹝醜﹞宰相肚裏好撐船。﹝末﹞難得三江水都喫在肚子裏罷。﹝醜﹞不是三江水。怎養得這許多魚龍。﹝末﹞好一位文墨老爺。﹝醜﹞不信看我臉上都是墨。﹝末﹞這是翰林秀气。﹝丑﹞會答應上司。﹝末﹞不敢。左右。我今年試官。不比往年。必須與我搜檢得明白。方可放他入試。﹝末﹞理會得。赴試的秀才走動。

【稱人心】﹝生上﹞文修武偃。滿腹珠璣投獻。

﹝生末相見介通報進見禮儀如常醜﹞秀才那裏人氏。姓甚名誰。﹝生﹞姓韋。名臯。京兆遠安縣人氏。﹝醜﹞手中甚麼書。﹝生﹞孫吳兵法。﹝丑﹞太平時節。要他何用。﹝生﹞居安慮危。爲儒不可不知。﹝醜﹞將上來看。﹝末接遞介醜﹞秀才你們起來。﹝生起介丑看書介﹞我看這兵書。就如月暗觀天。那分東西南北。只是不用他便了。秀才過來。這兵書你可知否。﹝生﹞略知其意。﹝醜﹞旣知道。我且問你這幾个陣勢。且如深林中藏兵。他那裏是熟路初到。又不知去向。怎生取勝。﹝生﹞兵書云。徵山多用斧。水戰多用船。行兵望生門。下營看黃道。立寨開道路。圖賊攻死門。平戰陣圖有八。﹝醜﹞那八。﹝生﹞有對敵奇正。將軍兵道百里者疲。減半者努力堅守。疾兵大勞。緩兵大驕。謨謀合縱。近交遠攻。智合天時。而將還用智信嚴勇仁爲本。務在變通。不在執一。﹝醜﹞你曉得用兵以智信嚴勇仁爲本。如何取勝。﹝生﹞此但爲將之本。取勝還有別法。﹝醜﹞且住。徵山多用斧。用斧砍得木盡。不知賊人去了多少田地。吾聞古人云。百戰百勝。不如不戰。又道是加兵者不祥之兆。當初堯舜之時。不知看甚兵書。而得平治天下。﹝生﹞今有堯舜之君。而無堯舜之民。故有此法。﹝丑﹞那時還沒有。﹝生﹞還是未有。﹝丑﹞卻原是這廝胡說。要見彊辧釋非。左右的。與我丫將出去。﹝生﹞但得五湖明月在。不愁無處下金鉤。

天下英雄似水流。

人人爭欲占鰲頭。

一時空用文章試。

落第還鄕滿面羞。

第五出玉簫嘆懷

【虞美人】﹝貼上﹞舞裙歌扇。到惹得人輕賤。花羞月妬煞風流。卻做一天離恨帳中愁。

暮迎朝送何時了。往事傷多少。小樓昨夜又西風。怨雨愁雲錦帳中。雕鞍玉勒今何在。只盧朱顏攺變。春兒問我幾多愁。卻是一江春水向東流。賤妾乃平康坊妓女玉簫是也。舞榭歌臺。做成門面。調脂弄粉。扮作生涯。恨生於此。不免倚門妝笑。以悲爲樂。和光同塵。日𨿽如此。夜則焚香吿天。願早早從良。不知甚時塡滿琉璃井。那个收畱煙月碑。賤妾身伴無人。止有一个春兒。頗知人事。不免叫他出來。閒話片時。卻不是好。春兒在那裏。

【前腔】﹝醜上﹞迎新送舊。枉添得腰肢瘦。銀箏常抱過街頭。人人爭笑道笑道我風流。

姐姐萬福。﹝貼﹞春兒。你出來了。春兒。明月春常在。碧桃花漸稀。何時遇蕭史。同跨彩鸞飛。﹝醜﹞姐姐。春兒生得奇哉。模樣眼絆嘴歪。除卻金剛帽子。脫卻石人艸鞋。三年接得个孤老。昨宵會合。今日分開。﹝貼﹞春兒。怎麼這等情懷。﹝醜﹞姐姐。怪那子弟不得。看了我這般嘴臉。怎麼打動他的情懷。﹝貼﹞春兒。我與你𨿽說聰明伶俐。端的識重知輕。不幸爲人迷戀於此。暮迎朝送。何時是了。﹝醜﹞姐姐差了。我與你得一日。過一日。早上張風流。晚間李浪子。喫的是好酒好肉。穿的是好衣好服。夜夜不脫新郞。房中伴著情人共宿。有何不可。這般言語。你心上待要如何。﹝貼﹞春兒。我心上只要從良。﹝醜笑介﹞姐姐。那從良的有什麼好處。人家有三家公。六使頭。大的要湯。小的要水。那天殺的子弟。要取你時節。說得一團花錦。及取過門。又被大老婆喫醋撚酸。不記得隔壁王二姐從良去。被大老婆屎也都打出來了。﹝貼﹞春兒。休得閒說。聽我說與你知道。

【傍妝臺】捲簾吁。倚門獻笑落便宜。我羞把銀箏撥。懶把玉簫吹。怕的是敲檀板。怕的是歌金縷。調脂弄粉。將人眼迷。荊榛枳棘。文鸞怎棲。幾時得齊眉舉案做了好人妻。

【前腔】﹝醜﹞好心癡。我與你是門戶中呵。誰似你衣丰食足口頭肥。我與你帶的是金共寶。穿的是繡絨衣。伴的是風流客。到晚向牙牀睡。傳杯弄盞。知音品題。星前月下。靑鸞共騎。好一似謫天仙子下瑤池。

【前腔】﹝貼﹞心中展轉自思維。我有如花容貌雪爲肌。怪脂粉污顏。嫌蜂蝶惹閒非。花香蕊嫩風流賞。月落秋殘玩客稀。調弦弄管。持觴舉杯。吟風詠月。朝東暮西。怎能勾眞誠君子獻明珠。

【前腔】﹝醜﹞你忠言不聽見偏迷。卻不道人生那有百年期。但朝歡暮樂隨時過。管甚麼夜去明來無了時。綠珠碧玉。芳名已非。三貞九烈。題他怎的。自古道人世難逢開口笑。好花須插滿頭歸。

﹝貼﹞春兒。分付你。今後但有志誠端重的子弟。著他進來。有那等不識輕重的來。回卻他罷。

玉貌欺花賽月。

遭逢命蹇時乖。

若得塵囂脫去。

猶如枯木花開。

第六出韋臯嫖院

【菊花新】﹝生上﹞十年牕下苦埋頭。玉石難分滿面羞。涇渭一同流。空咄咄气沖牛斗。

蛟龍豈是池中物。未遇風雲升不得。書生斂手自成呆。問道風雲幾時來。

【漁家傲】儒冠豈誤身。不遇皆緣命。論賢才版築耕莘。從古有人危困。只恨父母亡離鄕井。舉目無親惟隻影。幾時得身上明廷。盡輸忠無人提掇生靈。

﹝淨上﹞藝在鴻門且蕩遊。滿身贏得破儒裘。弟兄个个皆誇我。年去年來分子頭。自家不是別人。包知水是也。我一生詩書懶讀。專一打哄出些分子。喫些無錢酒。捱過歲月。念學生。入儒林。賴讀書。怕作文。寫的字。上大人。讀的書。千字文。遮門戶。靠頭巾。輪歲考。央別人。若喫酒。占席尊。包分子。頗曾聞。近日手中乏錢。口內欠酒。幸得有个京兆朋友韋鳳翔。只爲秋場不第。悶悶在寓。此人乃是个風月好人。我這兩日無酒喫。不免哄他到院子裏耍一耍。圖个醉飽。多少是好。轉灣抹角。這裏就是他寓所。不免咳嗽他一聲。﹝生﹞是誰。﹝淨﹞是學生。﹝生﹞原來是包先生。請裏面坐。﹝淨﹞先生請。﹝生﹞學生小寓。先生請。﹝淨﹞韋先生拜揖。﹝生﹞包先生拜揖。﹝淨﹞韋兄一向少會。爲何在此自言自語。嘆嗟甚麼。﹝生﹞小生爲因秋場不第。在此嗟嘆。﹝淨﹞我只道爲著什麼。韋兄。功名之事。乃前生分定。愁他怎麼。只怕不得秀才。但入黌門。定然大小有一个官做。你若不信。只聽我說。也不要讀書。喫些齋。延些壽。活得八九十歲。朝廷不許你衣錦食祿。壽官也有一个。﹝生﹞又來取笑。﹝淨﹞𨿽然如此說。還自要主張。﹝生﹞爲此心下不樂。﹝淨﹞韋兄。我和你俱是異鄕人。又沒个親戚在面前。倘然爲功名二字。愁悶成病。千金之軀。何人伏事。不免到院子裏或勾闌裏去樂一樂。消遣情懷。卻不是好。﹝生﹞花酒之市。乃君子不由。﹝淨﹞呀。韋兄差矣。自古道詩酒且圖今日樂。功名休問幾時成。那些妓者。動不動吹彈歌舞。唱的唱。奉的奉。亦可消愁解悶。學生當陪。﹝生﹞旣如此。煩老兄帶挈同去。﹝淨﹞當得待陪。老兄。又一件。那妓者每能欺弱怕彊。可將儒衣換了小衣卻又好。他見穿儒衣的不似嫖客。喫他看喬了。﹝生﹞是。謹領謹領。又一件。在那裏來相會先生。﹝淨﹞韋兄。期在演樂廳相會。﹝生﹞領命。﹝下淨﹞這是一个老實人。則被我哄得他心花繚亂。情熱如火。此行正中吾之計。且落他幾文錢。喫他幾杯酒。多少是好。又一件。須要尋一个愜意的粉頭奉承他才好。此間平康巷𨿽有幾家。必是口手相應者才可。這裏有个海二姐。他是鎭河人。那海二姐能有本事。來的孤老。一夜弄到天明。不肯放過。中庸尙且說振河海而不泄。我𨿽然如此說。那韋兄被他纏倒了。乃我之過。不好。這个乃是劉二姐家。他是臨淸搬來的。能會吟詩作賦。陶淵明尙且說他臨淸流而賦詩。我這秀才怎麼對得他過。只是罷了。此間是蕭媽媽家。我舊相交的。不免作成他。蕭媽媽在家麼。﹝丑內應介﹞是那一个。﹝淨﹞是你心上人。﹝醜﹞我心上人多。不知是那一个。﹝淨﹞是你二十年死生交的。

【梨花兒】﹝醜上﹞嬴姦賣俏妝扮嬌。迷魂陣裏連珠炮。一个來時一个倒。嗏。陶朱公下网圈得他醮。

﹝相見介淨﹞媽媽。多時不見。﹝醜﹞包官人。一向一向。賊。你這多時在那裏去了。想殺我。想殺我。﹝淨﹞言之不盡。只爲功名。在京走一遭。﹝醜﹞敢是髙中了。﹝淨﹞我到京占龜問卜。都說守舊。這等只是照舊。﹝醜﹞敢是不中。﹝淨﹞然也。﹝醜﹞你一向也想著我麼。﹝淨﹞我若不想你。天厭之。天厭之。前者爲想你。茶葉一日喫了二斤。﹝醜﹞怎麼想我喫茶葉。﹝淨﹞想著你惡心起來。喫些茶葉解吐。﹝醜﹞遭瘟的。我想你是端的是想。﹝淨﹞怎麼是想。﹝醜﹞我想你一頓喫了六七碗飯。才知你是个鴟兒狗骨頭。﹝淨﹞方才進到平康巷。不知總甲爲何要動你一个呈子。﹝丑﹞我又不曾衝撞他。爲何要呈我。﹝淨﹞他也直說你腳大。侵占他的地方。﹝醜﹞狗骨頭。你才知老娘的腳色。﹝淨﹞休要閒說。我且問你。簫兒成了人麼。﹝醜﹞我女兒成人兩年了。﹝淨﹞好好。長長短短。知道了萬萬千千。﹝醜﹞休要取笑。﹝淨﹞也罷。叫他出來見我。﹝醜﹞包官人。你好輕人。我女兒麗春園逼邪气鶯鶯花賽壓眾芳。美嬌嬌活艷艷的觀世音菩薩。等閒不便出來。你說不得一个請字。你到說叫他出來。﹝淨﹞肏你娘的怪。我在江湖上見了多少。似你女兒的。車載斗量。好似你那女兒的。看了千千萬萬。你在我面前賣嘴。﹝醜﹞包官人。你休胡說。那曾見你使錢。我家女兒。賽過巫山仙女。欺壓月裏嫦娥。子弟見了。魂不附體。常人見了。曉夜不眠。官員見了。錯斷公事。秀才見了。咬折牙簽。財主到此一見。捨了山田水田。客商見了。畱下茶船米船。莊家人見了。賣了南園北園。和尙見了。便把袈裟當典。﹝淨﹞罷罷。和尙也相交他。﹝醜﹞怎麼不相交。﹝淨﹞他是个光棍。﹝醜﹞他是个佛主。道士見了。懶去朝玄。﹝淨﹞道士一發不好接他了。﹝醜﹞道士怎麼不好。﹝淨﹞他是醮鬼。﹝丑﹞你一發不知。那道士正是个妙人。前日鄭元和在此耍了四五个月。整整造化了七八十年。﹝淨﹞堪笑菜瓜■﹝行外亢內﹞院。到說我每不見。那曾廳上迎賓。專一打諢酒店。手似統臂黑猿。面如活鬼出現。搽著一臉粉。好似灰甁。拿著一管簫。好似鬼判。背著一面琵琶。就似金剛直殿。本是燒火的粉頭。到說我們不見。若還奉酒三杯。急急還家許願。﹝醜﹞爲何奉酒三杯。你到還家許願。﹝淨﹞靑天白日。被你迷了。怎麼不要去許願。﹝醜﹞那賊狗骨頭。气死我也。天那。﹝打淨介淨﹞不要打。﹝醜﹞牽情賣俏。到此莫非作成我家。﹝淨﹞正是正是。我特送一个孤老與你簫姐。﹝醜﹞端的是什麼樣人。﹝淨﹞是个秀才。爲因功名不遂。我請他到此作耍。此人最好風月的。只要奉承得好。錢財再不計較。﹝醜﹞這等作成作成。﹝淨﹞待我去請他來。呀。怎麼還不見來。﹝生上﹞相逢不飮空歸去。洞口桃花也笑人。包先生。人人說你幹空頭。果然有些。我學生在此候久了。﹝淨﹞拋撇拋撇。學生久已不到平康巷內。遇著幾个舊表子。﹝生﹞先生尊翠太多。﹝淨﹞便是。適才兩家。把我衣服都扯破了。﹝生﹞先生就進去飮幾杯。免被他扯破衣服。﹝淨﹞韋兄。不要錯會了意。是他扯我出來。不是他扯我進去。﹝生﹞先生也不見著人。﹝淨﹞我特爲先生來尋。無一个可意的尊翠奉承。﹝生﹞如今可曾尋否。﹝淨﹞有了。請裏面相見。﹝生﹞多謝。﹝相見介丑轉介生﹞包兄。你眠在花街。臥在柳巷。這妓者就說是好的。﹝淨﹞先生不要性急。這是我的對頭。他有一个好女兒在裏面。﹝生﹞罷了。看這嘴臉。也不見好處。﹝淨﹞他那女兒是雜種別種生的。比他攺樣。﹝生﹞也罷。待他出來一見。好便在此間。如不遂意。別往。﹝生丑相見介生﹞上姓。﹝醜﹞姓蕭。﹝生﹞有幾位大姐。﹝醜﹞只有一个小女。待我叫他出來。女兒。有客在此。

【風馬兒】﹝貼上﹞簾外娘催不住聲。倚闌無力夢初醒。彊妝待月迎風態。那得尢雲殢雨情。

﹝醜﹞我兒。有客在此。﹝貼﹞是那一个。﹝醜﹞就是前者與我相交的包舅舅在此。﹝貼﹞包舅舅萬福。﹝淨﹞簫姐姐。一向一向。﹝貼﹞我娘常想你。緣何再不來望我娘一遭。﹝淨﹞我只爲功名。在京去了。﹝貼﹞敢是坐監。﹝淨﹞正是。我當時與你娘相交。你那時只有六七寸長。﹝貼﹞敢是六七歲。﹝淨﹞這半邊是我做的。﹝貼﹞休要取笑。﹝淨﹞今日特來作成你。﹝貼﹞作成我甚麼。﹝淨﹞作成你一个使錢可意的孤老。﹝貼﹞甚麼可意。﹝淨﹞姓韋。肯使錢。號做韋一撮。他用銀子。也不用等子。只一撮。你若奉承他快活。他就和你多撮一撮。﹝貼﹞呸。休要取笑。請來相見。﹝淨﹞韋兄。大姐出來了。﹝貼﹞相公萬福。﹝生﹞大姐久慕。話不虛傳。﹝淨﹞韋兄有七步之才。立著贊他幾句。﹝生﹞小生就有了。﹝淨﹞你兩个面也不曾會就有了。﹝生﹞休要取笑。看他月眉星眼人間少。花貌春容天下奇。瑤圃巫山仙會集。謫來塵世了私期。﹝醜﹞謝佳作了。﹝淨﹞此乃狀元之才。不可廢了。可買一个軸子來寫起。掛在率賓堂中。﹝醜﹞我家沒有个率賓堂。﹝淨﹞率賓歸王。﹝醜﹞專要討便宜。老鴟兒看茶來喫。﹝末上﹞兩腳走奔波。老鴟笑呵呵。不知來何姓。到稱新姐夫。包舅舅在此。一向一向。﹝淨﹞你在此幾年了。﹝末﹞在此十年了。﹝淨﹞成精了。身上怎麼還不出綠毛。﹝末﹞怎的出綠毛。﹝淨﹞綠毛烏龜。﹝末﹞舅舅作成。﹝貼﹞相公尙姓。﹝生﹞在下姓韋。﹝淨﹞韋相公乃黌門傑士。﹝貼﹞韋相公旣是黌門傑士。敢問治何經。﹝生﹞小生頗通五經。﹝醜﹞包相公。我女兒小捱不得。﹝淨﹞你怎麼說。﹝醜﹞韋相公要動到五更。﹝淨﹞通五經書。﹝貼﹞不問五經大義。敢問孔子之道如何說。﹝生﹞夫子之道忠恕而已矣。﹝貼﹞孟子之道。將何豎立。﹝生﹞孟子之道。養浩然之气。在孔子只說仁。孟子便說出許多來。﹝貼﹞那許多。﹝生﹞配義與道。皆開發人之善心。非矜己誇能。﹝貼﹞班門弄斧。娘。這是上等飽學之士。不要慢他。可敬可敬。﹝生﹞包兄。他是个妓家。能如此。可羨可羨。﹝淨﹞韋兄。他是个女流之輩。到來盤問你許多故事。你何不掇他一掇。﹝生﹞答他一答。﹝淨﹞正是正是。﹝生﹞大姐。本司生長。在外生長。﹝貼﹞本司生長。﹝生﹞旣是本司生長。敢問大姐記得多少雜劇院本。﹝貼﹞妾亦廣博。文武雜劇也曉得五六十本。﹝生﹞請大姐明數一數。﹝貼﹞不中聽。﹝生﹞久慕。﹝淨﹞不要別樣彈唱。只是淸唱罷。﹝貼﹞污耳了。

【後庭花】我記得東墻人月圓。﹝生﹞包兄。東墻人月圓的故事。知道麼。﹝淨﹞我前日記得。今日忘了。﹝生﹞此乃是八月十五。董秀英約馬君卿的故事。﹝淨﹞正是董秀英的故事。方才想得起來了。﹝貼﹞我記得湘陵西子篇。﹝生﹞包兄。這个故事你曉得麼。﹝淨﹞敢是董秀英的故事。﹝生﹞先生好快記。又是董秀英。是別的了。﹝淨﹞是甚麼。﹝生﹞是湘陵鼓瑟詩。﹝淨﹞我正要說出來。又被你說去了。﹝貼﹞我記得出塞昭君怨。﹝生﹞明妃故事。﹝淨﹞是明妃。﹝貼﹞我記得誠心令女賢。﹝生﹞烈女傳。﹝貼﹞我記得竇娥寃。﹝淨﹞雪洲方表竇娥寃。﹝生﹞這个才是。﹝淨﹞我那一个故事不曉得。﹝生﹞又來說嘴了。﹝貼﹞我記得金山金山題怨。﹝淨﹞我曉得這个是松江過去的那金山。﹝生﹞不是。不是。蘇小卿的故事。你知道麼。﹝貼﹞啞觀音參啞禪。李夫人哭杜鵑。別虞姬拆錦鴛。杜韋娘捨翠鈿。呀。有个沒興的荊娘。荊娘愁怨。柳靑娘。仗錦箋。莫愁吟。蘇蕙編。回文詩。帶意傳。薛濤恥。紅袖臉。斷腸吟。鴻鳥編。斷腸吟。鴻鳥編。

﹝生﹞好好。包兄。此間大姐。委實妙哉。﹝貼﹞休笑休笑。﹝淨﹞難道就去。﹝生﹞我學生作一小東。﹝淨﹞學生作東才是。只是不曾帶得銀子。﹝生﹞學生有。只是不多。剛剛一兩五錢。先奉整酒。﹝淨﹞我在他家走了多年。不曾出這許多銀子。他才到。就出這許多。引慣了他。待我畱下一塊。媽媽。韋相公說。勞動了大姐一回。難說就去。奉過一兩銀子。在此間整酒。宿錢都在內。你只管奉承他。後來就肯使大錢。﹝醜﹞也不見得使大錢。我兒。待我去賣他一賣。韋相公。老身自家整酒。不勞見賜。一兩銀子多了。﹝生﹞小生一時不曾多帶得些來。先奉過一兩五錢整酒。﹝淨﹞罷了。一缸好酒弄酸了。﹝醜﹞我說有些蹺蹊。包官人你來。方才韋相公說。一兩五錢俱是整酒的。想宿錢還要另送。你怎麼只與我一兩。﹝淨﹞是一兩五錢。﹝醜﹞只得一兩。﹝淨﹞敢是大姐拿了。﹝醜﹞我家大姐是這樣人。﹝淨﹞敢是後生拿了。﹝末﹞干我甚事。拿的就是亡八。﹝淨﹞到是假的。你又不拿。他又不拿。說來說去。到是我拿了。待我袖兒裏看一看。還好。落在袖兒裏。落在外面也沒有了。﹝醜﹞怎麼剛剛落在袖兒裏。敢是走了鑪。﹝淨﹞你不曉得。自古道死金活銀。銀子包兒是破的。走了這一塊出來。﹝醜﹞全虧你這張嘴。﹝淨﹞我若沒有這張嘴。餓死了。﹝醜﹞將酒過來。﹝生﹞我這酒先遞媽媽。﹝醜﹞不勞。﹝生送酒介丑﹞多承厚愛了。

【駐雲飛】﹝生﹞舉止從容。壓盡勾欄。壓盡勾欄占上風。行動香風送。頻使人欽重。嗏。玉玷污泥中。豈比凡容。一曲淸商。滿座皆驚動。何似今生有幸逢。肯似襄王一夢中。

【前腔】﹝貼﹞酒捧金鍾。賢士從來。賢士從來不易逢。名譽如山重。才徳眞梁棟。嗏。鸚鵡被樊籠。懷恨胸中。便欲脫去塵囂。永效鸞和鳳。韋相公。你相交須要放長情些。只恐花無酒色紅。請看文君哀賦中。

【前腔】﹝醜﹞帳冷芙蓉。琴瑟慵調。琴瑟慵調妝鏡朦。老去成何用。那个來和哄。嗏。一枕雨雲空。有誰與共。送舊迎新。往事如春夢。冷落巫山十二峯。欹枕愁聽鄰寺鐘。

【前腔】﹝淨﹞詐啞佯聾。這个就是一兩五錢銀子東道。你要取錢財。要取錢財莫恨窮。子弟每忻承奉。聊放些兒空。嗏。你做這老鴇的。慣會使牢籠。將人調弄。勸你休使榔頭。打得十分重。那是一人傳兩。兩人傳十。不上你的門來呵。眉鎖春山臉褪紅。門掩梨花怨曉風。

酒闌時月掛銀鉤。

喜知音魚水相逢。

說不盡山盟海誓。

願雙雙永效綢繆。

第七出賞妻訓女

【七娘子】﹝旦上﹞一身生長簪纓裔。幸天然嬌媚。暮讀詩書。晨行孝義。豈碌碌與尋常比。

念瓊英玉骨冰肌。蘭姿蕙質。夙叨深閨之愛。虛耽傾國之名。冰雪襟懷。溫柔性格。觀書覽史。已知蔡琰之賢。博古通今。卻慕羅敷之節。正是平生心事無人識。只有穿窗皓月知。妾身乃西川節度使張延賞之女。小字瓊英。年方及筓。未諧伉儷。正是靈犀一點應無價。等待劉郞探假眞。今早侍爹爹已畢。不免請母親出來講書。多少是好。母親有請。

【傳言玉女】﹝老旦上﹞景入桑楡。因無子嗣。時將愛女敎經史。﹝醜上﹞小玉𨿽處卑微。論奢華世間無比。

﹝旦﹞母親萬福。﹝老旦﹞孩兒到來。﹝醜﹞奶奶萬福。小姐萬福。﹝老旦﹞吾年十八侍張君。刺繡桑麻苦立身。今日夫榮沾寸祿。無兒撫女欲招姻。﹝旦﹞母親。就濕推幹苦萬千。父生母養徳如天。長成只合供朝夕。永戀親幃奉暮年。﹝老旦﹞孩兒請我出來。有何事干。﹝旦﹞孩兒請母親出來。教道女工。講習書史。﹝老旦﹞今日當講何書。﹝旦﹞今日當講孟子。﹝老旦﹞該講那一章。﹝旦﹞男女授受不親何如講。﹝老旦﹞此章在離婁章句上。淳於髠辧士。以男女授受不親之句。與孟子辧。孟子曰。男女授受不親。禮也。嫂溺援之以手者。權也。此章分別男女之大義。﹝旦﹞烈女傳上有貞烈之名。怎麼分別。﹝老旦﹞女子未從人。不幸此身臨難。不以命爲重。以名爲重。此決然自保。無玷污者。謂之貞。女子委身從人。亦遇大難。視死如歸。有大丈夫之志。此所謂烈。﹝旦﹞母親。孩兒當學何人。﹝老旦﹞孩兒不必學別人。學做娘的便是。那貞烈之名。不得已而行之。乃不幸中之有幸。你母親生太平之世。享安寧之福。在上不驕。在下不亂。內外頗稱賢淑。此乃有幸中之有幸。你只學做娘的就是了。﹝旦﹞多謝母親教道了。

【一封書】﹝老旦﹞爲女子有則。守三從遵四徳。親箕箒紡績。謹愼持身無縱逸。夜秉燭行無燭止。莫出閨門須守徳。﹝合﹞勿驕奢。戒無益。往行前言勤講習。

【前腔】﹝旦﹞蒙慈訓論講。句句分明道理常。當佩服義方。蹈矩循規立紀綱。女處深閨如守職。貞靜幽閒當自彊。﹝合﹞拜穹蒼。願親康。膝下承歡怎敢忘。

【皂羅袍】﹝老旦﹞把意馬勞拴休放。論爲女子。當效共姜。花開花謝是天常。月圓月缺常消長。芝蘭無種。春來自香。三貞九烈。爲人自彊。今後務要成人。從今莫把心飄蕩。

【前腔】﹝醜﹞且休論貞烈消長。稱天晴日暖。鬥艸尋芳。蝶蜂枝上恁飛揚。孤鸞鏡裏空惆悵。深閨寂寞。難禁夜長。春光如海。遊人玩賞。秋千冷落無心向。

三貞九烈爲人儆。

嚴親慈訓兒當領。

不知相講幾多時。

隔墻已動秋千影。

第八出趕逐韋臯

【天下樂】﹝生上﹞鸞交鳳友恩情厚。時相守。況契合天長地久。﹝貼上﹞瀟灑更風流。肯落他人之後。

﹝生﹞花褪殘紅靑杏小。燕子來時。枝上鶯聲巧。恩酬義結。曉夜思量切。﹝貼﹞奴如花下偸香蝶。欲向東風飛上侵明月。含笑問花花不語。紅嬌綠艷。能有幾多時節。﹝生﹞大姐。我和你魚水相投。恁般情況。但只恐錢缺情疎。﹝貼﹞韋相公。你說那裏話。妾身得侍君子。滿擬終身之望。妾豈敢別抱琵琶。若不從願。願相逢於地下。決無他意。﹝生﹞如此足感大姐厚意。我且與你賞玩片時。多少是好。

【望吾鄕】﹝生﹞花壓重檐。沈檀裊繡簾。春嬌無力遊蜂倦。雨濃花艷春如酒。月皎風和夜正酣。情相契。心意堅。好似玉簫時並畫樓前。

【傍妝臺】﹝貼﹞月初圓。我與你恩山義海效鶼鶼。心匪石。應難轉。恩與愛。重如山。奴是含香秋冷東籬菊。只恐東君不愛憐。他要分開鴛侶。拆散錦鸞。忍下得好姻緣番作惡姻緣。

【不是路】﹝外醜將盒酒上介﹞小設離筵。特送韋郞赴上苑。﹝見介﹞韋相公。聞知你上京赴試。聊具一杯淡酒。與姐夫餞行。特送五分低銀。奉與作盤費。﹝醜﹞姐夫。我也有三十銅錢。請姐夫收下。休嫌鮮。明年專望錦衣旋。﹝貼﹞韋相公。你不曾說去。﹝生﹞我不曾說。﹝貼﹞爹娘又來囉唣了。免熬煎。韋郞學問應非淺。﹝醜﹞當得錢使麼。﹝貼﹞娘。你莫爲無錢便反面。爹自要主張。他許多錢鈔。都在我家中用盡了。當容緩。金銀使盡未經年。﹝外﹞勿多言。家中朝暮誰承管。我兒。開門有幾件事。柴米油鹽醬醋茶難支遣。身衣口食俱不免。撚了這光棍出去。再勻粉面。再勻粉面。

【掉角兒】﹝生﹞爇鑪香設誓吿天。吿天天與人行方便。願此去一舉狀元。好姻緣再重畱戀。結新盟。諧舊好。花月重圓。燈前月下雙雙並肩。那時節風情月思。恩債償塡。

【前腔】﹝貼﹞我爹娘心執見偏。別知音幾時重見。恨妾身緣薄分慳。剖菱花甚時重圓。爲功名。分鳳侶。無計畱連。穹蒼禱吿乞誰憐。好姻緣他年契合。再續絲弦。

【尾聲】﹝外醜﹞擁雕鞍頻頻勸。明年專望錦衣還。﹝貼﹞韋相公。莫戀豪家美少年。

﹝外醜﹞臨岐美酒送多才。﹝貼﹞專望明年登相臺。﹝生﹞執袂牽衣心若醉。﹝合﹞相逢不忍別離開。﹝外﹞韋相公。不是小娘兒情薄。只是我一家人只靠著他一个人養活。你若有錢。又得來耍。﹝生﹞我就去了。﹝外﹞媽媽就要他出門去。﹝醜﹞且慢。待他說幾句話。自古道。相隨百步。尙且有徘徊之意。﹝外﹞原來都是你這老歪貨畱他在家。取棍來打這老賤才。﹝打介外丑下生弔場云﹞大姐請回罷。不必遠送。歸遲恐你爹娘見責。﹝貼﹞韋相公。說那裏話。妾身𨿽墮煙花。頗知倫理。君子去後。妾身洗幹紅粉。守節待君。父母不從。惟有死而已。豈可再捲簾以開笑。重勻粉以調情。妾之死生。尙且不顧。豈慮見責。﹝生﹞韋臯有何徳能。有勞大姐見愛。請回去罷。﹝貼﹞韋相公。你得官不得官。須早寄音書與我。休使妾身倚門而望。若得身榮。妾願鋪牀疊被。做个偏房。脫卻風塵之軀。仰見舊愛。﹝生﹞韋臯若忘大姐深恩。前程永遠不吉。﹝貼﹞韋相公不要說此言。你今日是秀才。明年富貴可期了。

【紅衲襖】﹝貼﹞渭河邊倚畫船。明日呵洛陽城聞杜鵑。世間何似相思苦。甚物髙如離恨天。鎖春愁楊柳煙。捲東風桃杏臉。相公。須是早寄音書呵。休敎愁老鶯花也。燕子來時期信傳。

【前腔】﹝生﹞勸多嬌莫淚漣。取功名半載間。休敎界破殘妝面。獨倚秦樓免掛牽。耐心情還自遣。小生呵。掛荷衣卽便轉。那時取了大姐。管敎脫去塵囂也。永雙雙時並肩。

送君千里。終須一別。大姐回去罷。﹝貼﹞韋相公。此行切莫忘舊。有天地日月作證。妾有紫金魚扇墜一个。贈君佩之。此行應佩金魚之兆。異日見此。莫忘舊情。再有白銀二兩。以爲路費。﹝生﹞多謝賢姐。小生亦有玉環一對。彼此各畱一枚。存記後日相見之表照。韋臯此去。放不下你如花似玉模樣。賢姐怎生畫得一軸春容。與小生路上一看。就如見賢姐一般。﹝貼﹞相公請行。休因小節。忘了前程大事。異日妾當畫一軸。著人寄來與相公散悶。﹝生﹞如此。小生就此拜別了。

【香柳娘】論相逢有緣。論相逢有緣。如何離間。琉璃易脆云易散。我愁懷萬千。我愁懷萬千。終夜竟不眠。鎭日情難遣。﹝合﹞恁心專意專。恁心專意專。牢收玉環。畱作後期相見。

【前腔】﹝貼﹞奴家有一言。奴家有一言。你英雄必顯。後來切莫忘貧賤。再叮嚀少年。再叮嚀少年。莫惜錦雲箋。頻頻寄魚鴈。

﹝合前生﹞賢姐。小生就此吿別。﹝悲介﹞

【哭相思】渭水滔滔只向東。丈夫含淚背東風。可憐無限相思苦。番做襄王一夢中。﹝生先下貼悲介﹞

【前腔】心太急。意匆匆。含悲無語暗啼紅。佳人薄命從來有。只恐恩情一旦空。﹝下﹞

第九出韋臯思憶

【緱山月】﹝生上﹞日月有盈虧。人事如番掌。靑天問不應。搔首空勞攘。

道消道長天地數。花謝花開各有時。非病非貧天困甚。自慚一字不充饑。韋臯自別玉簫。來此應舉。不想時乖命蹇。差過黃榜限期。試官不容入試。教我無可柰何。欲待回歸故里。柰自覺羞顏。欲待再探玉簫。難免無錢之恥。前者玉簫父母。將趕出門。今若見我不第又去。一發顯我沒志气。又累玉簫受气。欲赴黃河而死。又負燈窗十載之苦。不得一日榮顯。﹝想介﹞記得父親存日。有同窗朋友李晟張延賞二人。俱任大權。不免徑往西川。投奔張延賞。覓些錢鈔。央他舉薦一个書館。度到來科應舉。多少是好。

【步步嬌】窮途遊子悲春晚。陌上花飛徧。傷情滿目關山遠。天空旅情羈絆。可意乍相離。無柰心難拚。

紛紛柳絮點春衣。

不忍黃鸝雨後啼。

應是多情心悒怏。

倚門終日盼歸期。

第十出臯謁延賞

【菊花新】﹝外上﹞槐陰重障日初長。窗下葵橊鬥艷妝。﹝老旦上﹞風番翠蓋瀉淸香。﹝旦醜上﹞金盆初試罷蘭湯。

﹝旦﹞爹娘萬福。﹝外老旦﹞孩兒到來。﹝外﹞細灑庭前梅雨。輕翻沼上荷風。﹝老旦﹞雙雙紫燕入簾籠。方覺松陰午夢。﹝旦﹞才子肌如香雪。佳人袖捲絲紅。﹝醜﹞綠階隔斷火雲峯。一曲瑤琴三弄。﹝外﹞夫人。當此夏景。芰荷正開。昨日已曾分付院子。整理筵席。在涼亭上納涼避暑。不知可完備了不曾。院子那裏。﹝末上﹞閒掀簾幙看飛燕。靜坐階前數落花。覆老爹。酒席俱已完備了。﹝外﹞旣已完備。將酒過來。

【梁州序】﹝外把盞介﹞靑陽初盡。朱明析長。殿角南燻薦爽。燕居閒暇。人人苦晝偏長。我和你相攜素手。去避炎威。行樂蓮池上。水晶簾捲起。飮霞觴。一架薔薇滿院香。﹝合﹞淸世界。賽蓬閬。又何須妙舞兼歌唱。追勝事。果堪賞。

【前腔】﹝老旦﹞梅黃金重。槐濃綠障。且喜紅塵絕鞅。未搖紈扇。輕羅衣袂先涼。盡稱我彈絲品竹。沈李浮瓜。此處當追賞。小蓮初出水。徧池塘。陣陣風來陣陣香。﹝合前﹞

【前腔】﹝旦﹞解新篁萬竹篔簹。更幽徑多招豪放。拂燻風生處。影搖靑幌。只見那龍舟競渡。鼉鼓爭撾。此際人擾攘。嬌娥初睡起。浴蘭湯。淸透冰肌玉骨香。﹝合前﹞

【前腔】﹝末醜﹞笑紅塵著甚奔忙。觸炎蒸長途來往。爲微名受此。許多磨障。誰似此調羹翠釜。酒吸碧筒。避暑涼亭上。開懷拚劇飮。醉紅妝。笑語時聞膩粉香。﹝合前﹞

【節節髙】﹝眾﹞殘霞映夕陽。水雲鄕。采蓮歌聯歸舫。敲蘭槳。鴛夢醒。魚驚浪。銀蟾浴動秋波漾。玉山自倒靑紗帳。﹝合﹞分付韶光莫相催。少年且盡風流況。

【前腔】賡歌興轉狂。漫徜徉。座間人似花模樣。休謙讓。入醉鄕。欣無恙。賞心樂事休虛放。良辰美景心舒暢。﹝合前﹞

【尾聲】一門歡慶隨時賞。吾願足心無他想。﹝外﹞夫人。酒已完了。院子收去罷。且待來朝再舉觴。

【行香子】﹝生上﹞涉盡山程又水程。連云棧那曾經。自憐薄命輕如紙。贏得身如水上萍。

燈窗辛苦十餘年。刺股囊螢自勉旃。不意龍門空點額。謁乾父執到西川。這是張相公府門首。無人在此。不免向前去看。﹝生末相見介生﹞小生要見你老爺。﹝末﹞先生。今日俺老爺家宴。已曾分付。一應使客來相訪。俱是不接。止收下帖子。先生要見。明日再來。﹝生﹞小生京兆至此。特來見你老爺。有一个腳色手本在此。敢勞與小生一遞。﹝末﹞先生旣然遠來。要見俺老爺。在此少待。我與你通報。稟老爺。外面有一个秀才。乃京兆遠安縣人氏。姓韋名臯。有一个腳色手本在此。﹝外﹞將上來看。﹝末遞介外看介﹞京兆遠安縣韋臯拜見。﹝老旦﹞韋臯是什麼人。﹝外﹞夫人。這个人。他的公公做五經博士。他的父親同我隨父在任。那時皆是舍人。與我十分契合。此人若存。已登廊廟了。如今他的兒子韋臯來見。我想是幹索甚麼東西。夫人。見他也好。不見他也好。﹝老旦﹞相公。故人之子。卽己之子。他遠遠來投。如何不見他。快請進來。﹝外﹞夫人言之有理。小玉隨了小姐進去。有客來也。﹝醜﹞請小姐進繡房中去。﹝旦﹞磨穿鐵硯非吾事。繡折金鍼卻有功。﹝旦下外﹞院子。他有幾个人來。﹝末﹞他只是一身在。﹝外﹞你去說老爺請相見。﹝末﹞韋先生。老爺有請。﹝生﹞叔父拜揖。﹝外﹞賢侄。一向不見。好好過來見了嬸娘。﹝生﹞嬸娘拜揖。﹝老旦﹞賢侄到來。﹝外﹞一向在何處。爲何這般模樣。﹝生﹞叔父嬸娘請上。待韋臯參拜。﹝外﹞不必拜了。

【鎖南枝】﹝生﹞說將起珠淚漣。﹝外﹞父母故了幾年。﹝生﹞雙親棄世十八年。囊篋盡蕭然。﹝外﹞賢侄曾讀書麼。﹝生﹞詩書頗觀看。功名分淺。點額空回。敎人哀怨。望叔父乞見憐。念先父舊交面。

【前腔】﹝外﹞看他衣藍縷容貌蹇。千山萬水來路遠。賢侄。我做叔叔的薄宦在窮邊。刑寬薄稅斂。淸白自全。汝父須亡。吾長思念。喜賢侄學富才多。異日身榮顯。權守困莫怨天。待下科赴春闈再鏖戰。

﹝外﹞賢侄請坐了。﹝生﹞不敢。﹝外﹞夫人。你平昔相法最髙。你相此人後來如何。﹝老旦﹞正是。﹝外﹞你嬸娘會相。你起來站著。待嬸娘相你一番。﹝生﹞不敢勞動嬸娘。

【前腔】﹝老旦﹞看他眉過眼腰背員。丰隆鼻準地角寬。異日授皇宣。目今暫乖蹇。﹝背云﹞相公。孩兒妙年。門戶髙低。未諧姻眷。若還配與斯人。擬定身榮貴顯。妾見淺敢自專。料相公有髙見。

﹝外﹞我有一个道理。院子。先分付安排飯喫。賢侄敢是不曾喫飯。﹝生﹞不勞賜飯。﹝外﹞你說那裏話。請入書房中喫些飯兒充饑。待老夫自陪。﹝生﹞多謝叔父。﹝下老旦﹞相公。妾見此人。頂平額寬。虎背龍腰。日後定爲國家梁棟。決非以下之人。我孩兒年方及筓。未諧伉儷。不惟門戶相對。抑且女壻賢良。配與斯人。斷然不差。請相公裁處。﹝外﹞此人外貌𨿽可。但不知他學問如何。未可輕許。待我試他則个。左右。韋官人喫了飯。請他出來。﹝末﹞韋官人有請。﹝生﹞多謝叔父嬸娘賜飯。﹝外﹞何足言謝。賢侄。數年少會。不知你所學何如。日昨是老夫賤降之辰。敢求做一首安邊兼壽的詩我看一看。﹝生﹞只怕做來不中看。原來日昨是叔父的壽旦。小侄不知。帕兒不曾買得一方來作賀。慚愧慚愧。﹝外﹞不勞介意。左右。取筆硯過來。﹝末﹞紙筆在此。﹝生作寫詩介﹞皎皎南星現碧空。相門稱賀勝王公。三邊仰徳如山重。四海沾恩沐惠風。驪火不驚邊艸綠。狼煙無警瑞桃紅。主人福壽瞿塘水。一任滔滔永不窮。﹝外看介生﹞句俗詞粗。煩叔父筆削﹝外笑介﹞果然好學問。﹝老旦﹞妾身之相。決然不錯。﹝外﹞賢侄曾娶妻否。﹝生﹞還未娶妻。﹝外﹞是个姻緣。吾年五十餘歲。況無子嗣。止有一女。未曾許配他人。你千山萬水而來。況你父親分上。若不棄嫌。做窮叔叔一个女婿。意下何如。﹝生﹞叔父嬸娘在上。容韋臯吿稟。念小生父母俱亡。家業凋零。飄流湖海。況功名未遂。小姐是瑤臺閬苑之瓊姬。小侄乃浪裏風邊之萍梗。若配與韋臯。豈不折了小侄薄命。﹝外﹞休要謙遜。你家世代儒流。暫時未遇。且說你年月日時來。我還要課算。若兩命無妨。就此可成。倘若不是姻緣。多贈盤纏。與賢侄去罷。﹝生﹞此親決然不敢。﹝外﹞不必過謙。且說你的八字來。﹝生﹞韋臯賤造生於乙卯年丙戌月丁未日乙丑時。﹝外﹞此八字難得。夫人。﹝老旦﹞如何說。﹝外﹞自古道天上三奇甲戊庚。地下三奇乙丙丁。到是个三奇之命。待我明日請課算先生課算。若是兩下無礙。便可成親。院子。且請韋官人到書房中去。﹝末﹞理會得。﹝外﹞夫人。老夫明日就去講命了。﹝老旦﹞言之有理。

曾記楊公汲義漿。

雲英宿世配裴航。

須知萬事皆前定。

只笑浮生空自忙。

第十一出玉簫寄眞

【一翦梅】﹝貼上﹞鴇母頻催貼翠鈿。花也慵拈。酒也慵沾。此情誰肯再移天。﹝醜上﹞暫且調弦。休擲金錢。

﹝貼﹞舉頭一望五云端。腸斷傷心翠黛攢。祝吿一聲腸欲斷。此生無分適文鸞。﹝醜﹞姐姐。情思懶。且盤桓。休因離別轉心酸。﹝貼﹞自憐弱質風中絮。欲寄音書遠問安春兒。韋相公那日分別時節。分付我畫一軸春容寄與他。就如見我一般。﹝醜﹞正是。那癡心婦人負心漢。姐姐。你終朝記念他。他並不思想你。那男子漢猶如三月春光。一日一樣。你只管想他。他旣想你。緣何書也不寄一封來與你。﹝貼﹞春兒。你不知道。他是个眞誠君子。想他不是負義之人。多因又是不第科場。羞寄音書。定不忘我。﹝醜﹞姐姐。你是有病之人。不宜久坐。且請睡罷。﹝貼﹞正是。﹝睡介醜﹞你看那姐姐好癡。那韋臯馬上喫豬蹄。骨頭不知在那裏。只管想他。﹝貼作驚醒介﹞春兒。我正睡著。夢見與韋相公相會。是什麼東西。將我好夢驚覺了。﹝醜﹞姐姐。這是日髙花弄影。啼鳥喚春歸。

【集賢賓】﹝貼﹞隔紗牕日髙花弄影。聽何處流鶯。虛飄飄乍驚幽夢醒。亂紛紛花撲牕欞。閒倚畫屛。恍忽自精神不定。常嘆數聲。韋相公呵。﹝醜﹞姐姐。是春兒。﹝貼﹞對人前幾錯呼名。

【前腔】﹝丑﹞風亭月榭無限景。姐姐。你到不去遣興怡情。一片心隨千里行。想喬才別戀娉婷。重諧眷姻。關河遠山盟無證。姐姐。你一向不曾接客。香消被冷。憔悴了月貌花神。

姐姐。韋姐夫有甚麼好處。你只管想他。﹝貼﹞春兒。你不知道。韋相公呵。

【前腔】他入門畫堂春自生。眞个是識重知輕。軟款溫存一俊英。並香肩月下同行。風流可欽堪敬。夫婦永同歡慶。叫天不應。沒下稍誤我前程。

【前腔】﹝醜﹞香消玉減枉了用心勤。徒自玉潔冰淸。韋姐夫別時說道。燕子來時離帝京。到如今花已凋零。歸期欠誠。眼見得虧心薄幸。心自驚。拚殘生似風裏孤燈。

【貓兒墜】﹝貼﹞他丰標態度。瀟灑更聰明。翦水裁云骨格淸。花前酬和二三更。惺惺。則被他引惹香魂。

【前腔】﹝醜﹞閃得人憔悴。鬢亂與釵橫。沒信行相如不志誠。落花流水兩無情。聰明。有誰共羅幃。並肩交頸。

﹝貼﹞春兒。我病十分不濟事了。你與我取過前日描畫的春容過來。待我寫一首詩在上面。寄與韋姐夫去。﹝醜﹞春容在此。﹝貼﹞春兒。取筆硯過來。﹝醜﹞筆硯在此。﹝貼寫介﹞淚眼描來易。愁腸寫出難。恐君渾忘卻。聊寄別時顏。春兒。你與我叫王小二出來。﹝醜﹞王小二。大姐叫你。﹝淨上﹞小二生得古古怪怪。專在柳陌花街。投買投賣。不管剩碟殘羹。只得一飽。落个自在。姐姐叫我做甚麼。﹝貼﹞我著你去韋姐夫那裏走一遭。﹝淨﹞我去不得。知道他無下落的光棍。在那裏去了。姐姐。我去不得。﹝貼﹞你若去時。我有盤纏與你。﹝淨﹞什麼做盤纏。﹝貼﹞我有一隻金釵。與你路上作使用。若討得回書。還要重重賞你。﹝淨﹞這等小人就去。只不知道他在那些所在。﹝貼﹞他在京中摘星橋邊。王婆店內。如不見。問店主人。定知下落。春兒。把那春容與王小二收了。﹝醜﹞王小二。春容在此。﹝淨﹞這个到像姐姐的面貌一般。﹝醜﹞就是姐姐的春容。﹝淨﹞傍邊這个是誰。﹝醜﹞是我。﹝淨﹞你不在話下。也在畫上。﹝醜﹞我也上話了。﹝淨﹞這个春容拿去掛在東廳上。﹝醜﹞你說要掛在那些所在。﹝淨﹞過後思君子。﹝貼﹞王小二聽我說。

【黃鶯兒】傳與我多情。你說姐夫別後。那一日不淚零。爲相思害得伶仃病。這病呵。何曾慣經。多死少生。上覆韋姐夫。敎他休忘海誓山盟證。淚珠傾。料今生難會。因此上寄丹靑。

﹝醜﹞那薄幸的韋姐夫。把我姐姐誤得這般模樣。你信也不肯寄一个來與姐姐。

【貓兒墜】你舉頭三尺。須信有神明。爲甚麼辜負文君一片情。小二哥。你只怕未到京時。我姐姐先死了。他一靈先到洛陽城。丹靑。柰哽咽傷情巧畫無成。

﹝淨﹞姐姐不知有何貴恙。說與我知道。待小人好對韋姐夫說。

【前腔】﹝貼﹞惡寒發熱。心痛與頭疼。瘦損腰肢力不勝。懨懨气絕不重生。須聽。傳與我風流負心薄幸。

【尾聲】雲期雨約全無準。斜倚燻籠坐到明。專聽春雷第一聲。

﹝詩曰﹞臨書哽咽淚痕封。和淚和愁寄便鴻。去約燕來重再會。如今花謝不相逢。春兒。你將荷包內韋姐夫臨行的玉環將來我看。﹝醜﹞玉環在此。姐姐你看。﹝貼拿玉環看介﹞我那韋相公呵。﹝醜﹞不好了。姐姐。﹝扶下﹞

第十二出延賞贅臯

【似娘兒】﹝外上﹞配合盡人倫。吾愛女今日成姻。韋臯有福諧秦晉。儒生奮志。終當顯吾門。﹝老旦上﹞無子鬢先斑。鎭日空淒慘。愛女正筓年。今喜諧姻眷。

﹝外﹞天與姻緣天上來。天南天北盡和諧。天交配合憑天數。天鑑無兒天作媒。﹝老旦﹞相公。昨日與韋臯課命如何。﹝外﹞老夫昨日與韋臯課算已吉。只是初年未遂。心性不定。後來必至三公之位也。﹝老旦﹞相公。妾之相不差。不知何時與他成親。﹝外﹞今日乃黃道吉辰。不免就今日成親到好。院子何在。﹝末上﹞屛開金孔雀。褥隱繡芙蓉。稟老爺。有何分付。﹝外﹞你與我整理大筵席。叫下掌禮幷樂官來。﹝末﹞理會得。賓相有請。﹝淨應上﹞

【賞宮花】賓相是我。成就人間好事多。花簪幾朵掛紅羅。棗栗滿盤來撒帳。袖些回去養家婆。

﹝末﹞賓相上姓。﹝淨﹞自家乳名姓載。名滿京都內外。只因根腳淺薄。逢人便通三代。公公曾做編修。伯伯人頭放債。父親通判蘇州。叔叔又好代。禮喝拜。﹝末﹞都是你家本等。﹝淨﹞後來生下區區。手段髙彊無賽。前日張家請我做親。眞个十分款待。低錢約五包。菓子將有四袋。昨日一家又好。﹝末﹞怎麼又好。﹝淨﹞一日三餐。到喫了二十七樣下飯。﹝末﹞那二十七樣。﹝淨﹞三餐都是韮菜。﹝末﹞三九二十七。你到會算。﹝淨﹞不算也暈了。你是那家。請我做甚麼。﹝末﹞我是張相公府中。小姐今日成親。請你喝拜。﹝淨﹞通報老爺。﹝末報介淨見外介外﹞小姐今日成親。特央你贊禮。請二位先拜天地祖宗。然後拜我夫婦二人。﹝淨﹞理會得。﹝淨請生上﹞

【花心動】﹝生﹞云斂巫峯。想襄王何幸。誤入仙洞。﹝淨請旦上﹞宿世願酬。今世相逢。慚無徳配英雄。

﹝淨喝拜天地介轉身拜外老旦介生﹞韋臯不第。羞歸故里。飄流湖海。荷蒙招贅。有玷名門。﹝外﹞賢壻才貌兼全。終須顯達。﹝老旦﹞小女醜陋。望乞包容。﹝淨贊禮畢生把酒盞介﹞

【畫眉序】﹝生﹞恩徳浩無邊。﹝外﹞我與你先人契交。何必稱謝。﹝生﹞父母重逢感非淺。幸終身托倚。又與姻緣。風雲際異日飛騰。鸞鳳配今諧繾綣。﹝合﹞料應夫婦非今世。前生玉種藍田。

【前腔】﹝旦﹞弱質始筓年。父母深恩浩如天。報無由愧赧。此心縈牽。鴛鴦配深沐親恩。箕箒婦願夫榮顯。﹝合前﹞

【前腔】﹝外﹞花壓帽檐偏。系足紅絲兩相願。望賢才一舉。耀後光前。金花誥蔭子封妻。虎符節光生門面。﹝合前﹞

【前腔】﹝老旦﹞嬌女配英賢。婦睦夫和永鶼鶼。願相同百世。瓜瓞綿綿。男經史牕下精攻。女鍼綫燈前勤儉。﹝合前﹞

【鮑老催】﹝生﹞想應是三生有幸見憐。論夫婦一事豈是偶然。相府合畱貧賤。他年。佐廟廊門闌赫炫。方報今朝恩徳萬千。

【雙聲子】春夜懨。春夜懨。夫婦眞堪羨。月乍圓。月乍圓。此夜同歡宴。郞少年。郞少年。女艷姸。女艷姸。從今夫和婦睦。永遠團圓。

【尾聲】仙姬得遂劉郞願。富貴休誇兜率天。永效於飛到百年。

堪誇女貌與郞才。

天合姻緣禮所該。

十二巫山雲雨會。

襄王今夜上陽臺。

第十三出玉簫女亡

﹝丑上﹞世無百歲人。枉作千年事。我大姐千般嬌態。百種風流。爲想韋臯。害成相思病。昨夜三更時候。分付拿玉環。連叫韋臯幾聲。哽咽而亡。我今好苦。那姐姐呵。

【步步嬌】落鴈沈魚嬌無比。一旦成虛廢。梨花帶雨飛。帳冷香消。怨雲愁雨。塵鎖鏡奩妝。蛛网鴛鴦被。

天不行方便。

如花似玉亡。

烏龜雙腳跌。

老鴇哭恓惶。

第十四出韋臯延賓

【一翦梅】﹝生上﹞天臺邂逅遇神仙。無意姻緣。反就姻緣。劉郞一旦別桃源。常憶盟言。反背盟言。

天上碧桃。月中丹桂。靈根自不同凡艸。仙花含蕊未逢時。凡胎俗眼偏輕覷。一日三秋。寸心千里。憑闌極目人何處。紅絲系阻歸期。玉環何日重相會。小生自與玉簫相別。屈指又經三月。與他臨別時。他有紫金扇墜贈我。我有白玉耳環與他。可惜前情未遂。後會無期。好感懷呵。

【解三酲】記當年與那人初見。只指望郵亭一夜姻緣。誰想他風情月思深畱戀。安甜靜樂幽閒。又可喜反邪歸正心不變。潔己從良志獨堅。眞堪羨。與吾有死生諧老共枕盟言。

【前腔】從良心始終不變。迨貞潔堪愛堪憐。墮煙花怎被煙花玷。似污泥擁出紅蓮。追歡買笑人爭占。他心厭繁華獨不然。眞堪羨。又豈肯輕抱琵琶過別船。

小生自那日不第。來謁張相公。不意夫人遂畱作東牀。享用富貴。已無可報。尙圖進身報大恩。小生今年虛度二十七歲。百無一成。徒存憐貧卹寡之心。又有取友親賢之志。𨿽難學好客的孟嘗君。亦近似好結義劉玄徳。正是騎馬出門三月節。放鷹歸去半駝顏。院子何在。﹝末上﹞專在書堂供灑掃。不聞黃閣使東西。覆官人。有何分付。﹝生﹞院子。我享嶽丈餘蔭。莫非外人有議論我些不是。你不可隱瞞。﹝末﹞官人名𨿽半子。老相公待如親生。外面人說官人有五湖四海之補懷。經天緯地之才略。乃淺水之蛟龍。實鹽車之騏驥。靑霄得路。終須奮迅。官人自當保衝霄之翰羽。休教自負平生之志气。﹝生﹞我有何徳能。敢當此虛譽。又一件。我前日已曾分付。有懷才抱徳之人。遠來投我。須當招接。以禮相待。不可有慢。以孤來意。﹝末﹞這兩日無人來。﹝生﹞你去門首看著。倘有來的。急與通報。﹝末﹞理會得。

【水底魚兒】﹝醜上﹞一對精拳。彊如百畝田。江湖行徧。道咱每能撰錢。因貪快樂。花街柳巷眠。囊金散盡。衣裳不得穿。衣裳不得穿。

﹝末﹞你只圖出身。﹝醜﹞我做教師眞罕有。江湖遠近馳名久。雙拳打下如槌鎭。兩腳入來如飛走。南北二京打類臺。東西兩廣無敵手。分明是个鐵嘴釘。自家本事何曾有。小木棍只好打田雞。刋家拳嚇小狗。撞對頭不敢啐一聲。沒人處專會誇大口。騙得銅錢放不牢。一心要折章臺柳。虧了東京張大哥。畱我在家爲契友。醮生醬喫了半林蔥。捲春餅喫了兩林韭。小子自來生得饞。寅時喫酒喫到酉。牙齒疼把來挫一挫。肚子脹將來紐一紐。充饑喫了三斗米飯。點心喫了一大缸酒。虧了此人未得酬。來世做只看家狗。若有賊來掘地洞。把他陰囊咬一口。﹝末﹞怎麼咬他的陰囊。﹝醜﹞見我的狗意。大哥拜揖。﹝末﹞客官拜揖。﹝醜﹞此間莫不是韋長者門首。﹝末﹞便是。﹝醜﹞我在下是教師。聞韋長者招賢納士。特來叩謁。煩乞通報。﹝末﹞少待。覆官人。外面有一教師。要來見官人。﹝生﹞著他進來。﹝末﹞教師有請。﹝相見介生﹞執事有何本事。﹝醜﹞拈弓欄靠。躱閃舞鎗。三十六般器械。四十八樣跌打。無所不通。無所不曉。天地間總教師。江湖上老把識。聞知官人好事。特來投見。﹝生﹞上姓。﹝醜﹞在下姓張名緯。是个教師。﹝生﹞有名在何處。﹝醜﹞有名曾立大言碑。天下爲尊打類臺。前日只一打。被一腳踢下來。﹝末﹞這等足見了。

【菊花新】﹝外上﹞胸藏壯气吐長虹。未濟空憐途路窮。蹤迹任西東。謾自懷忠奮勇。

豪气沖霄貫斗牛。萍蹤梗迹嘆淹畱。奇才大用知何日。李廣誰憐不拜侯。小生姓範。字克孝。徐州沛縣人氏。念我七尺身軀。百般武藝。爭柰時乖運蹇。全無用處。近聞得此間有一个韋長者。十分好賢。不免進謁則个。呀。大哥拜揖。﹝末﹞客官少禮。﹝外﹞韋長者在家否。﹝末﹞足下何處。到此何干。﹝外﹞小人是徐州沛縣人氏。乃是个勇士。特來求見韋長者。煩乞通報。﹝末﹞少待。覆官人。外面有一个勇士。要見官人。﹝生﹞張教師。外面有一勇士到來。﹝醜﹞是我的徒弟。﹝生﹞怎麼就知道是你的徒弟。﹝醜﹞我的徒弟。沒一个不好勇的。﹝生﹞你去看。﹝醜﹞若是我的徒弟。他必聞我在此。特來尋我。我去領他來拜見。若不是我頑徒。他則見了我便走了。﹝生﹞好好。﹝醜﹞天殺的。我坐也不曾得坐。又有勇士到。自古道豬多肉賤。待我出去看。哄他一哄。打他一个存身不得。﹝末﹞看他到是个漢子。不要看喬了他。﹝醜﹞不是砍你娘驢嘴說。天下只有我勇。還有誰勇。是那一个敢與我對敵。﹝外打跌醜介末﹞好好。天下只有你勇。怎麼出來就被他跌了這一跌。﹝醜﹞他與我作景。﹝外﹞這个甚麼人。出來就這等無禮。﹝末﹞他是教師。﹝外﹞旣是个類家。你就應該引薦朋友。合在長者面前贊言贊言才是。怎麼出門來就打。﹝醜﹞我只道到我手不得。原來也可。自古道。若要佛法興。除非僧贊僧。﹝外﹞煩乞薦舉薦舉。﹝醜﹞那韋長者專聽我說。我要畱就畱。我要不畱就不畱。你說勇過孟賁。也只是徒然。斷不畱你。﹝外﹞如此。全仗足下扶持。﹝醜﹞我與你說。韋長者要我與你比試。你須讓我些。我就教他畱了你。﹝外﹞知道了。﹝進見介生﹞尊兄上姓。那裏人氏。﹝外﹞長者請坐。待小生拜見。﹝生﹞尊兄遠來。不勞下拜。

【好姐姐】﹝外﹞祖居徐州沛裏。百無成時乖未遇。椿萱早損。家無擔石儲。徒生世。﹝生﹞你有何本事。﹝外﹞十八般武藝爲生計。﹝生﹞曾有大名在何處。﹝外﹞小人曾在穎陽山獨搏一虎。打虎人稱子路師。

﹝生﹞此番卻從何處來。

【前腔】﹝外﹞近日山東寓居。遭兵火數年狼狽。萍蹤浪迹。此生無所依。幸相遇。鷦鷯無樹堪棲止。願向髙林寄一枝。

【前腔】﹝生﹞念吾幼失怙恃。張節度招爲門壻。平昔好賢。所求皆賴庇。如不棄。陳蕃榻上延徐孺。饑奉三餐寒解衣。

﹝外﹞若將收畱。感恩不淺。何敢望外。﹝生﹞多蒙二位遠來投我。只是小生家中有失奉待。休怪休怪。院子。二位敢是不曾喫飯。與我整理些見成飯在書房中。﹝末﹞理會得。已分付廚下了。﹝生﹞二位請書房中。小生晚間奉陪。﹝外醜﹞正是一葉浮萍歸大海。人生何處不相逢。﹝外丑並下生﹞院子。我看起範克孝一貌堂堂。身才挺挺。終非落後之人。況有一身本事。我意欲與他結爲兄弟。不知他意下如何。﹝末﹞此事甚好。韋官人旣有好意。料彼決不推辭。﹝生﹞你去請範教師出來。﹝末﹞範教師有請。﹝外﹞食人之食。當事人之事。多謝長者畱飯。﹝生﹞有慢有慢。範勇士。我問你多少年紀。﹝外﹞小人癡長二十有五。﹝生﹞你年二十五歲。我年二十七歲。欲與足下結爲兄弟。不知尊意何如。﹝外﹞長者在上。小生只合執鞭墜凳。尢恐無福。焉敢當此。﹝生﹞不必推遜。院子。今日後相見。不可稱教師。只稱範官人。你與我取兩套衣服過來。與二位換了。請張教師出來。﹝末﹞張教師有請。﹝醜﹞休戀故鄕生處好。受恩深處便爲家。適間多謝長者賜飯。﹝生﹞不敢。今後我與兄弟相稱。院子將酒過來。﹝末﹞酒在此。﹝生﹞尊兄酒到。﹝外醜﹞不敢。

【駐馬聽】﹝生﹞志覓封侯。孑立難謀不自由。何幸相逢萍水。飛舃遙臨。光賁遐陬。陳雷膠漆永相投。歲寒松柏長相守。﹝合﹞倘爲國謀猷。同心合志。願效桃園三友。

【前腔】﹝外﹞世乏靑眸。三載謀生似拙鳩。自恨徒生天地。枉做男兒。虛度春秋。孤身萬里遠來投。深蒙收錄情何厚。﹝合﹞此徳當酬。銘心刻骨。效取歲寒三友。

【前腔】﹝醜﹞深感容畱。荷徳如山當報酬。自愧疎愚卑陋。身若飄蓬。性似虛舟。分金不捨豈朋儔。綈袍心變非良友。﹝合﹞且泛金甌。死生共處。天長地久。

【前腔】﹝末﹞兩意相投。捲翼潛鱗且暫畱。記取今朝結義。刎頸同心。永效綢繆。功名準擬動神州。聲聞肯落他人後。﹝合﹞徳業同修。他時得志。早顯擎天之手。

﹝生﹞院子。這是什麼時候。﹝末﹞才是晌午。天色尙早。不免帶些鷹犬。出獵何如。﹝醜﹞府上有鷹犬。﹝生﹞是有。﹝醜﹞旣有。去耍一耍回來。﹝末﹞山上有虎。不可去。﹝外﹞有虎都在小弟身上。﹝生﹞如此。拿些器械。架鷹放犬出來。換了衣服就去。未遇英雄豈不才。﹝外﹞明珠淵裏暫沈埋。﹝醜﹞問君頭角何時變。﹝末﹞只待禹門三月雷。﹝同持器械上介﹞

【縷縷金】﹝眾﹞驅鷹犬。出西郊。楓林黃葉落。景堪描。仗劍持弓矢。諠嘩鬧炒。傍人誰敢犯秋毫。髙聲且喝道。

﹝生﹞今日出獵。都要向前。不可落後。

【窣地錦襠】秋髙云冷景蕭條。艸淨塵空萬木凋。你看那弓藏兔走鳥飛髙。滿地縱橫獫歇驕。

【哭岐婆】長空渺渺。浮雲靜移。荒郊杳杳。風塵不擾。撫鞍覆手挽烏號。驚雙鵰落九霄。

【前腔】明眸皓齒。二十三年少。長歌浩笑。錦衣繡襖。胡鷹雙合飛如飆。狐兔盡藏荒艸。﹝虎上介﹞

【紅繡鞋】負嵎猛虎咆哮。咆哮。牙張尾掉頭搖。頭搖。持寶劍。躍金刀。霎時裏命難逃。霎時裏命難逃。

﹝外打虎介生﹞這虎是誰打死的。﹝外﹞是小弟打死的。﹝生﹞你打在那裏。就死了。﹝外﹞被小弟一拳打在膈脊上。就死了。﹝醜﹞是小弟打死的。﹝末﹞打在那裏。﹝醜﹞打在他口裏。拿住他舌頭。就惡心死了。﹝生﹞克孝賢弟好勇。曾聞子路搏虎。賢弟不在子路之下。﹝外﹞多承哥哥過奬了。

獲禽得獸滿肩挑。

猛虎逢吾命怎逃。

淸平慢說文章好。

今日方知武藝髙。

第十五出富童譖非

【風入松】﹝外上﹞催人歲月去如梭。柰老景蹉跎。功名兩字都瞧破。誰肯去胡行亂做。懊恨韋臯見左。不務本學無徒。

一道西風下九天。威名赫赫播西川。赤繩錯系亡家子。老去箕裘誰與傳。老夫一時見錯。聽信夫人之言。招了這不才韋臯爲婿。近日放鷹逐犬。有玷我淸名。只是風聞。不知眞僞。不免叫院子出來。問他則个。院子那裏。﹝末上﹞滿案公文積。終朝撥未開。也曾仗貴客。出入上臺階。覆老爺。有何使令。﹝外﹞院子。我自到任以來。不知政治得失。外人怎麼說。﹝末﹞老爺手握重兵。威鎭雄藩。官階五轉。位列三臺。攘夷狄立周召之勛。撫黎庶際唐虞之世。省刑薄稅。庭無寃訟。雨順風調。獄無屈囚。麥秀兩岐。民歌五袴。銷兵足食。休誇柳公綽賞罰嚴明。法舉令行。豈讓周亞夫軍威肅整。乃王室之腹心。眞國家之柱石。正是萬里月明無犬吠。千村歲稔有童謠。若非相公之徳化。那見他人之政聲。﹝外﹞感謝天地聖主之福蔭。老拙有何徳能。我又問你。這兩日見韋臯那不才的畜生。在那裏行走。﹝末﹞不曾那裏行走。﹝外﹞你到說不曾。聞知那韋臯專一放鷹逐犬。擾害鄕民。我的政聲。被他壞了。你不直說。﹝末﹞相公息怒。韋官人就有此事也不妨。﹝外﹞怎麼不妨。﹝末﹞畋獵之事。古者有之。秋冬順殺气。春夏保田苗。驅豺狼而殪虎豹。免商旅之憂驚。殺狡兔而淨狐貍。除農夫之擾害。故文侯不廢虞人之期。司馬特獻長揚之獵。周文王不遊渭水。怎得呂望以爲師。漢武帝不射上林。安知蘇卿猶在虜。盛世將軍。因斯奮勇。太平天子。以此嬉遊。所以帝王或因畋獵而會諸侯。或因巡狩而逐畋獵。皆欲奮武事以敵王愾。況韋官人卹民愛士。有江湖之襟懷。題柱當車。有安邦之志气。慕宗確之長風。有陳平之儀表。明當奮迹於鳳池。暫且潛身於潭府。眞个气槪淩人英俊美丈夫。眾以爲公相得人。不必過慮。畋獵之事。論理亦無妨礙。﹝外﹞呀。少康一犯禽荒之戒。遂以喪邦。看起來。你也是一類之人。著實打上一頓便好。快去。﹝末﹞閉口深藏舌。安身處處牢。﹝末下外叫介﹞童兒那裏。﹝淨內應上介﹞

【梨花兒】咱是童兒稱總領。本官寵任多聽信。花言巧語妝陷人。嗏。劍腹蜜口畜生性。

我住府中多年矣。終朝出入衙門裏。狐假虎威處外人。鼠張貓勢騙家主。天生三寸快舌頭。又兼一味無廉恥。人人叫我是非頭。眞个虧了這張嘴。自家不是別的。張相公府中富童兒是也。且喜近來老爹擡舉。上下人都稱我做管家官兒。眞个多少快活。多少受用。前日爹爹跟前。只有我一个。如今不知那裏來這个人。叫做韋臯。來相謁我爹爹。都是我奶奶相得他後來有好處。我老爹就信憑我奶奶說。把一个小姐招他爲壻。我當時叫他一聲姐夫。他並不曾叫我一聲舅子。只叫我富童兒。如今爹爹叫我。不問起韋臯便罷了。若是說在他身上去。我就架他娘一个大謊。多少是好。﹝外﹞富童兒。你這兩日在那裏。叫你才來。﹝淨﹞爹爹莊上租米。都在小的身上。﹝外﹞正是這个須要上緊催。我且問你。這幾日你見韋姐夫與誰爲伴。終日在那裏遊玩。﹝淨﹞爹爹得問便問。不得問不要提起他罷。﹝外﹞怎麼說。﹝淨﹞我不知道。﹝外﹞院子。取板子過來打這廝。﹝淨﹞爹爹不要打。我就說。﹝外﹞他有不是處。就在我面前直說。不可隱瞞。﹝淨﹞爹爹。只怕說起來。奶奶又怪。﹝外﹞快說不妨。有我在此。﹝淨﹞爹爹今日問童兒。童兒才敢說。說將起來。只道童兒在爹爹跟前般是非。﹝外﹞不妨。你說與我知道。﹝淨﹞爹爹前日招韋姐夫之時。外面人都道張爺爺招得好个女壻。自半年之後。詩書不看。招得幾个來路不明的無徒漢。專一使鎗弄棍。一个叫做張敎師。一个叫範克孝。那張敎師打死人不償命的。那範克孝好勇的漢子。前日同韋姐夫架著一拳鷹。帶著幾隻狗。引一夥人。到南莊那一路出獵放狗。趕出一隻大猛虎。竟撲將出來。被範克孝一拳就打死了。﹝外﹞有這本事。好好。﹝淨﹞爹爹。一个虎尙且打死了。若是我與你。被他一撚。撚得个希爛。這也不打緊。﹝外﹞還有什麼。﹝淨﹞還有一件。一日見他帶領二三十人。拿十數根竹梢。跑來跑去。趕起一樣花班班拿的鴨出來。﹝外﹞敢是野雞。﹝淨﹞正是。那鷹見這野雞。徑撲將去。這些人要在韋姐夫面前逞功。也不管人家禾稻都踏壞了。﹝外﹞不知害了多少百姓。﹝淨﹞還有一件。這一起人。從早上喫了餐飯。直到午後。肚裏又饑。口裏又渴。把人家飯食雞鵝。都搶喫了。那百姓每都要來吿訴。又說是老爺的女壻。恐怕護短。只得含忍。怨聲滿道。當初不曾招韋姐夫之時。爹爹淸似水。白如面。如今招了此人不打緊。爹爹的淸白聲名。都被他壞盡了。奶奶那裏知道有這樣事情。﹝外﹞正是。你不說。我和奶奶那裏知道。罷罷。我當初說不要招他。都是奶奶相得他好。就要招他。我一時聽信婦人言語。招了這不才的畜生爲壻。與我請夫人小姐出來。你且回避。﹝淨﹞奶奶說起。就要護短。爹爹自要主張。﹝外﹞我曉得。﹝淨﹞只叫你明鎗容易躱。暗箭實難防。﹝淨下老旦旦同上﹞

【賀新郞】﹝老旦﹞甲第連雲起。恍疑身在洞天福地。﹝旦﹞畫戟朱門淸晝永。急管繁弦聲韻美。

﹝老旦﹞百年光景莫蹉跎。須信人間能幾何。萬貫黃金未爲貴。一家安樂値錢多。﹝外﹞甚麼値錢多。﹝老旦﹞相公。你官居相位。位列尊階。爲何不樂。莫非國家有事。﹝外﹞那裏是國家有事。﹝老旦﹞莫非同僚不和。﹝外﹞同僚有甚不和。﹝老旦﹞有事可對妾身說知。﹝外﹞可惡可惡。﹝老旦﹞相公怒誰。﹝外﹞怒那韋臯畜生。﹝老旦﹞怎麼怒韋臯。﹝外﹞我當初不肯招他爲壻。皆是你相他後來有三公之位。此非落後之人。一時間沒見識。聽信你婦人之言。招了那不成才的畜生。這廝不守本分。專一放鷹逐犬。害擾鄕民。把百姓的禾苗都踏壞了。雞鵝都搶喫了。那百姓都怨著我。把我的政聲都壞了。止有一个女兒。招他爲壻。防我暮年。誰想他糾合一夥無徒爲伴。每日遊戲。壞了我的政聲。誤了我的孩兒。孩兒。你休怨別人。皆是你的薄命。﹝老旦﹞相公。是妾之罪。且請息怒。孩兒。你與他夫婦之情。當勸他由行義路。出入禮門。莫作無益。休爲嬉戲。皆因你不勸他。致使爹爹喫惱。﹝旦﹞吿爹爹母親知道。孩兒賴父母之深恩。我從來不出閨門。那裏知道他在外面生事。﹝老旦﹞相公。他在外面生事。有誰來說。﹝外﹞別的人說。我也不信。就是富童兒來說。百姓每都怨著我。﹝老旦﹞若是別人說可信。富童兒之言。慣會無風起浪。如何聽得。﹝外﹞你看。才說著就要來護短麼。

【催拍】他帶刀鎗心惡意凶。過村莊百姓每怕恐。﹝老旦﹞相公。那後生家呵。誰不戲哄。誰不戲哄。﹝外﹞戲哄是這般模樣。﹝老旦﹞不比尋常不孝不忠。不啞不聾怎做得阿家翁。﹝合﹞難說道徳量寬弘。只一婿不相容。

【前腔】﹝外﹞他跨雕鞍恣性縱橫。帶無徒挾彊恃雄。忘卻困窮。忘卻困窮。不記當初梗迹萍蹤。才得提攜便弄顚風。﹝合前﹞

【刮地風】﹝旦﹞出獵文王遇太公。吉兆起飛熊。淸風髙古人稱頌。﹝外﹞不似他每逞英雄。沽名弔譽。試劍躍驄。不思映雪與囊螢。心機枉空用。﹝合﹞無徒所爲。應知沒始終。惱人腸不可容。

【前腔】﹝老旦﹞可諫他蕓窗苦用功。期早晚步蟾宮。一朝貴顯人欽重。肯老林泉守困窮。﹝外﹞他擎鷹放犬。朝西暮東。﹝老旦﹞窮通算來各有時。將相本無種。﹝合前﹞

【前腔】﹝旦﹞只爲晨昏缺侍奉。惹談論不相重。修身可爲家邦用。那得閒非到耳中。爹忒怨懟。娘煞過寵。博不得門闌多喜气。女壻近乘龍。﹝合前﹞

【前腔】﹝外﹞一味顚狂心好勇。誤你平生望。難送我老年終。弄玉簫史。乘鸞跨鳳。休想夫婦永雙雙。管敎他折散各西東。﹝合前﹞

【尾聲】文諳武練終爲用。塞久當知定有通。未必男兒終困窮。

放鷹逐犬擾村莊。

驀地災殃怎抵當。

大風吹倒梧桐樹。

自有傍人說短長。

第十六出範張別臯

﹝淨上﹞自家心險又姦詐。將沒做有會說話。我是溫元帥手內七星搥。有些楞角人才怕。我老爹全無主張。止生得一个女兒。將來配與韋臯了。一塊好羊肉。到落狗口裏。可惜可惜。昨日老爹問我。童兒。你見韋臯在外做甚麼勾當。我待直說。他一定不信。喫我假意推調再三。務要我說。那時被我虛空架一个大謊。說了一徧。爹爹深信了。且待我慢著功夫。今日添一个箍。明日添一个箍。他是至親骨肉。料箍他不倒。只教他一个不好過。正是暗中設羅网。雛鳥怎生識。忽然撞入來。教他進得出不得。奶奶和姐姐出來了。我且回避。﹝老旦旦同上﹞

【醉落魄】﹝老旦﹞門壻不肯事詩書。惟耽出獵貪遊戲。﹝旦﹞終朝苦諫不相從。徒逞少年豪气。

母親萬福。﹝老旦﹞孩兒到來。我兒。你丈夫鷹犬流連。風流浪蕩。心中爲汝。以添惆悵。﹝旦﹞只誇不聽牝雞鳴。自慚枉與同鴛帳。﹝老旦﹞不聽良言。徒招譖謗。﹝旦﹞莫言災禍起蕭墻。無風水面難爲浪。只爲丈夫不才。有累母親受气。﹝老旦﹞孩兒。不是你丈夫不才。只是他後生家好閒耍。我看他河目海口。燕頷鳳眉。虎背熊腰。必然兵權萬里。但此時未濟。異日定得身榮。不知他怎生一到我家來。就把詩書丟了。所以你爹爹見責。﹝旦﹞多謝母親善言相勸。只是爹爹言語上欠些方員。﹝老旦﹞孩兒。你爹爹聽信童兒一面之言。怒髮衝冠。怎不順他幾句。﹝旦﹞望乞母親勸解。

【大聖樂】﹝老旦﹞我被他搶白。閒气閒非。我甘心做小伏低。如今外人呵。說將來行動不成器。怪不得人有言有語。他若是埋頭牕下攻書史。怎見得傍人講是非。﹝合﹞相遮庇。無非是惜樹憐枝。

【前腔】﹝旦﹞平白地惹禍招非。感娘行勸解扶持。爹爹怒髮衝冠起。使孩兒措身無地。丈夫呵。只爲你心猿意馬難拴系。閃得人彩鳳文鸞兩處飛。﹝合前﹞

【解三酲】﹝老旦﹞但知道夫唱婦隨。出門時少諫言語。知過必攺方爲貴。所爲事肯差池。人都道你是个不撐達懦弱嬌怯女。你丈夫是不守分猖狂浪蕩兒。﹝合﹞思量起。那些个家有賢妻。

【前腔】﹝旦﹞他气昂昂束髮男兒。怎被閨門妻子拘。鴛幃須盡夫妻禮。女學士怎生爲。韋臯是个大丈夫。他怎肯裙釵手下求鍼指。玉鏡臺前聽指揮。﹝合前﹞

【尾聲】﹝生上﹞解雕鞍。歸私第。倚牕旭日影輝輝。呀。嶽母娘子俱在此。整頓衣冠問起居。

嶽母拜揖。﹝老旦﹞我看你一貌堂堂。雙眸炯炯。珠璣滿腹。你本是个暫屈鯤魚。今做了墜林凡鳥。男子漢何不苦志靑燈。期登黃甲。終日放鷹逐犬。與一夥無徒爲伴。不時擾害鄕民。將你嶽父聲名玷污。壞了你平生之志。連及你妻子受气。只如此不攺。難膳我夫妻之暮年。有墮你祖宗之淸名。非癡非呆。不啞不聾。今當攺過卓立。﹝生﹞吿嶽母知道。韋臯並不曾擾害鄕民。是誰來說。﹝旦﹞官人不須彊辧飾非。你與一夥無徒。一个叫做範克孝。一个叫做張教師。專一在外放鷹逐犬。踏傷田禾。擾害鄕民。昨日爹爹知道。發怒生嗔。罵我不諫你。多虧母親勸解方息。你是男子漢。自當成器方好。﹝生﹞是誰來說。﹝旦﹞富童兒來說。爹爹都知道了。﹝生﹞我去問那狗才。﹝旦﹞官人差了。不省自己之非。反與小人爭辧。只依著母親言語。打發那一夥回去。畱心窗下攻書。那時風息樹穩。彊似分辧。﹝生﹞謹依嶽母娘子之命。﹝老旦﹞遣回來歷不明之人。莫似前番擾害民。﹝生﹞樹正何愁移月影。﹝合﹞根深那怕大風搖。﹝老旦旦下生弔場﹞結義勝關張。豈期中道絕。情深不可拋。無言淚成血。方才嶽母娘子之言。深爲有理。怪不得嶽丈發怒。放鷹逐犬。果非君子之道。只一件。範克孝與我契結金蘭。情投膠漆。此人有一身本事。眞曠世之英雄也。他終身靠托我。如何啟齒。也罷。事出無柰。只得分別。異日進身。又去取他來。未爲遲也。院子何在。﹝末﹞頻聽呼院子。連忙應一聲。覆官人。有何使令。﹝生﹞院子。你去書房請範張二位官人出來。﹝末﹞範張二位官人有請。﹝外醜同上介﹞

【菊花新】﹝外﹞十年凋獘一狐裘。館谷恩深未得酬。徵鴈過南樓。又早暮秋時候。

﹝外﹞托迹情何厚。﹝生﹞論交義益深。﹝醜﹞此來無補報。銘刻在吾心。﹝外﹞入門休問榮枯事。觀見容顏便得知。哥哥。你爲何愁容可掬。﹝生﹞二位賢弟。你不知道。我自有不樂之處。﹝醜﹞莫非我二人在此相擾府上已久。因此心中不樂。﹝生﹞不是。﹝外﹞仁兄並無此意。敢是嫂嫂心中不足。﹝末﹞二位官人。亦非此言。昨日富童兒在俺老爺面前。背了一場是非。道官人收集來歷不明之人。放鷹逐犬。擾害鄕民。老相公十分大怒。夫人小姐意欲打發二位起身。我官人難捨。爲此心中不樂。﹝醜﹞是那个在老相公面前說擾害鄕民。﹝末﹞是富童兒。﹝醜﹞待我去問他。就打這廝。﹝外﹞你若要與富童兒面證。老相公面上傷了和气。只索拜辭便了。﹝醜﹞範哥哥。你到有一身本事。有去處。我沒去處。﹝外﹞四海之內。愁無去處。﹝醜﹞我捨不得。﹝生﹞敢是舍小弟不得。﹝醜﹞也不是。﹝末﹞你捨不得甚麼。﹝醜﹞捨不得你家好酒。﹝生﹞二位要去。我不敢相畱。院子。去取白銀二十兩。奉二位做路費。綿衣二套。路上禦寒。﹝末奉介生﹞賢弟請收了。﹝外丑受介生﹞賢弟。異日我若進身。我提挈你。你若進身。你提攜我。兄弟。此去酒要少喫。事要多謀。勝如韋臯的。終身靠他。與韋臯一般的。再休想親近他。院子。將酒過來。﹝末﹞酒在此。

【懶畫眉】﹝生﹞臨岐執袂淚漣漣。恨殺童兒使譖言。未知重會是何年。人生聚散如蓬轉。莫爲分襟苦掛牽。

【前腔】﹝外﹞蕭蕭隻影到西川。晉謁蒙畱禮甚虔。遽然拆散更堪憐。何時結艸報銜環。沒齒難忘感二天。

【前腔】﹝醜﹞解衣推食甚周全。海闊山髙恩萬千。終身滿擬侍英賢。霎時謗訕分鴻鴈。合浦珠還是甚年。

【前腔】﹝末﹞能文能武兩兼全。未獻明珠久在淵。男兒壯志气沖天。願此去云蒸豹變。再續交情莫棄捐。

風波平地起蕭墻。

義重恩深不可忘。

雪擁藍關應有會。

三星暫且作參商。

第十七出韋臯別妻

【秋夜月】﹝淨上﹞田舍翁住在山圪落。恃老無端多凶惡。我每反被相辱沒。欺善怕惡。欺善怕惡。

天眼恢恢。疎而不漏。前日韋姐夫被我在爹爹面前背了一場是非。將信將疑。我到去叫那鄕間百姓。來爹爹手內吿韋臯。那鄕民說。你家一个姐夫。吿他做甚麼。險些兒被那鄕民打了一頓。如今思量一計在此。把自家頭髮都打亂了。只說與鄕民廝打。爹爹必然出來。再妝成一套瞞天大謊。叫韋臯在此無容身之地。﹝淨做哭介﹞打壞了。不好了。

【薄眉令】﹝外上﹞畫堂深杳。疑在蓬萊三島。見獸鑪沈香繚遶。

童兒怎麼。﹝淨﹞爹爹。不好了。﹝外﹞爲何。與誰廝打。﹝淨﹞被鄕民打壞了。﹝外﹞鄕民怎麼打你。﹝淨﹞都是韋姐夫。﹝外﹞怎麼都是韋姐夫。敢是他打你。﹝淨﹞不是韋姐夫打。﹝外﹞韋臯叫鄕民打你。﹝淨﹞也不是。鄕民被韋姐夫打攪了。今日都來吿與爹爹知道。我在門前。卻去勸他。我說爹爹正睡。你們不要嚷。去了罷。我家姐夫不是這樣人。說尢未了。他道我是黨中人。不由分說。揪番便打我。將頭髮都打死了。﹝外﹞敢是撒了。﹝淨﹞正是撒了。﹝外﹞那鄕民都在那裏去了。﹝淨﹞他打一頓。便走了。難道又在這裏。﹝外﹞我的人誰敢就打。﹝淨﹞爹爹。打主看狗面。﹝外﹞打狗看主面。﹝淨﹞正是。﹝外﹞請夫人小姐出來。﹝淨﹞夫人小姐有請。﹝老旦旦同上﹞

【前腔】﹝老旦﹞天香五株。丹桂今生應少。﹝旦﹞無柰椿萱衰老。

﹝外﹞夫人。你看你看。﹝老旦﹞富童兒。你爲何這般模樣。﹝外﹞都是韋臯畜生。﹝老旦﹞怎麼又是韋臯。﹝外﹞富童兒。你說與奶奶知道。﹝淨﹞韋姐夫領了這一夥無徒。在鄕間放鷹逐犬。把鄕民的禾稻都踏壞了。把人家雞鵝都搶喫了。今日鄕民來吿與爹爹知道。我好意勸他。他說我也是黨中人。把我著著實實打了一頓。他自去了。﹝老旦﹞我曾分付。打發這一夥去了。你又來說謊。﹝淨﹞爹爹奶奶。正是打發了他每。一發不惜行止。倚著姐夫名目。只管在人家去搶。﹝外﹞我的聲名。都被那畜生壞了。怎麼是好。也罷。我今日就要這窮狗骨頭出去。定不干休。﹝老旦﹞童兒少說。我若打聽出來。把你這奴才打死。﹝外﹞未曾說。便來護短。遮在面前。你好不賢。﹝旦﹞此乃妾身之罪。望爹爹寬恕則个。﹝外﹞你看。把我的人打得這般樣。是何道理。

【紅衫兒】自恨前日不思料。招著韋臯。只爲那不才的畜生。把我童兒打得這般模樣。﹝老旦﹞敢是妝成模樣。是他說謊自造。相公。童兒與韋臯呵。他兩个覿面寃仇。﹝淨﹞奶奶。韋姐夫也喫爹爹的飯。我童兒也喫爹爹的飯。兩下有甚寃仇。﹝老旦﹞積恨尙未消。斗莊家虛揑圈套。生出禍苗。

﹝外﹞童兒你直說。

【前腔】﹝淨﹞奶奶。韋姐夫呵。與童兒無爭較。本當不敢道。柰民間盡成謠。將此情上達皇朝。禍來侵不小。﹝外﹞萬一官裏知道。那災來怎逃。﹝淨﹞鎭西川有十載功勞。一旦都廢了。﹝老旦﹞那些不累著你。﹝外﹞你還開口。都是你誤了我的女孩兒了。﹝旦﹞爹爹媽媽。請息雷霆之怒。只爲他不肖。父母牽懷抱。撲簌簌淚珠拋。爹爹。你須據理推詳。休聽一面詭道。童兒。那被害之人呵。是那鄕都甚堡。﹝淨﹞姐姐。人多。記也記不得這許多。﹝旦﹞記一个明白根苗。那時叱韋臯便好。

﹝外﹞童兒。你直說與你姐姐知道。

【前腔】﹝淨﹞眾埋怨應不小。﹝老旦﹞怎麼不見人來吿他。﹝淨﹞人非不欲來入吿。柰府堂寬恁深杳。又道是張府東牀。恐怕護短焦懆。那被害之人呵。盡吞聲受了。﹝老旦﹞你葫蘆提倒。舵隨風一味自惱。

【不是路】﹝外﹞絮絮叨叨。分辧不容空自惱。須知道士夫淸議動皇朝。﹝生上﹞忙來到。不知因甚相爭鬧。嶽父嶽母拜揖。﹝外﹞不成才。害百姓。忒妝喬。﹝老旦﹞禍根苗。爲你支分耽气惱。那里無風先動艸。﹝外﹞人口似碑。韋臯。你在鄕間幹得好事。﹝生﹞韋臯並不曾壞事。﹝外﹞是你掠雞鵝。害百姓。渾如盜。使人焦。﹝生﹞是誰人來說。﹝旦﹞是富童兒來說的。﹝生打淨介﹞我被你這無端使見識。行姦狡。嶽翁切勿聽他道。﹝外﹞打得好。打得好。只打富童兒。打不得張延賞麼。﹝生﹞尙容訪。何勞求疵與吹毛。﹝外﹞小兒曹。我意無非爲汝好。出言抵撞眞粗糙。外觀不好。

我看你不成才的畜生。我今日就要你出去。

【紅芍藥】輕身好勇行凶暴。我不望你榮耀。快出去。快出去。﹝生﹞大丈夫志气在靑霄。效題橋。髙車駟馬榮歸道。不信衡門空自老。怕只怕無福穿著紫羅袍。難消受五花官誥。﹝外﹞當今天子重英豪。謾自有才調。無數登庸總俊髦。少你一个佐廊廟。﹝老旦﹞男兒未遇休說誚。莫把芝蘭當作艸。﹝外﹞夫人。你尙兀自東掩與西遮。他那是个傳家寶。

【尾聲】須信分離在此遭。棲枝不穩如窮鳥。乞食沿門捧破瓢。

﹝外﹞女兒過來。你那不成才的畜生。無福承當我家財產。誤了你終身之望。本欲雙雙連你趕將出去。非干你事。著你的窮酸乞丐。卽日出門。萬事全休。若是延捱。依律發遣。今朝定要他出門去。﹝旦﹞爹爹暫息雷霆且寬恕。﹝生﹞常言此處不畱人。須知更有畱人處。﹝外老旦並下生旦弔場生﹞罷罷。聽小人之言。到把我來作賤。娘子。只得在此吿別了。﹝旦﹞官人。童兒正在爹爹面前說你逢人就打。果然又在爹爹面前打他。一發顯得你眞个粗糙了。﹝生﹞不要閒說。我就此去了罷。﹝旦﹞官人休要性急。人有三父八母。爹爹一時之忿。我母親又不輕慢你。妾身又不薄待君。𨿽不以蒲柳之姿爲介。乞念我母親重賢之厚意。再畱幾日。﹝生﹞斷然不住了。﹝旦﹞官人。你父母俱亡。那裏是你家鄕。﹝生﹞呸。不枉了你父親這般心性。終不然孟嘗君就是你家做了。﹝旦﹞官人休要見左。我與你夫婦之情。豈有輕棄之禮。你是讀書君子。如何見之淺乎。爹爹縱使不是。何不請母親出來相別。徑自去了。越顯得你是無義之人。﹝生﹞娘子言之有理。請你母親出來拜別。﹝旦﹞母親有請。﹝老旦﹞門壻因頑劣。夫君性執迷。霎時風浪起。吹散渡頭船。﹝生﹞嶽母。適間有累。韋臯就此拜別。﹝老旦﹞賢壻。便是你嶽父有些發怒。看老身分上。再住幾日。﹝生﹞深謝嶽母之恩。沒齒不忘。韋臯斷然不住了。就拜辭罷。﹝老旦﹞男子漢不激不發。俺壻非是落寞之人。自當以功名爲念。休得要墮誤了志气。今有白銀二十兩。與你路上做盤費。家資放著。有老身在此。誰人要得你的去。得官不得官。早寄音書。免吾罣念。﹝旦﹞官人。奴家有金釵一對。白銀一十兩。以作路費。﹝生﹞足見嶽母娘子之情。這金釵銀子。分文不敢受。﹝旦﹞官人。你不受。敢是嫌少。﹝生﹞非此說。韋臯此去。他日得了功名。你爹爹只說是將金銀賄賂。只爲你父親是个見小之人。男子漢自當赤手成名。實不敢要。﹝旦﹞官人。你所見差矣。又一件。但不知你應赴科舉。不知還投奔那一个相知。莫使妾有白頭之嘆。實是幾時回來。﹝生﹞娘子。我此去端的前往代州。投奔李令公。此人大丈夫。寬仁厚義。相應畱我。下科應舉。若得一官半職。卽便回來。我豈肯做負心的劉文龍。忘舊好的魯秋胡。﹝旦﹞官人。劉文龍之妻須丈夫見甚偏。其妻能自保守無玷。魯秋胡自是不仁。非干妻子之事。妾身願官人此去。早早成名。夫妻重會。﹝生﹞娘子。就此拜別。廬山巓。燕山巓。兩岸山巓云斷連。難遮離恨天。﹝旦﹞君淚漣。妾淚漣。兩處相思各一天。相逢知幾年。﹝老旦﹞你夫意堅。妻意堅。衣錦應須及早還。毋令眼望穿。﹝生拜介﹞

【五更轉】﹝生﹞寶鏡分。文鸞散。溋溋淚暗彈。容畱半子。半子恩無限。一旦分離。番做了失羣孤鴈。﹝旦﹞官人。不知此去要投甚麼人。﹝生﹞李令公鎭代州爲官顯。﹝旦﹞他是你甚麼人。﹝生﹞他與我家尊契合。擬定垂靑盼。﹝旦﹞官人此去。得官卽便回程。﹝生﹞稍得身榮。怎肯將伊拋賺。

【前腔】﹝旦﹞去意忙。嗟難挽。把恩情作等閒。霎時割愛。割愛輕分散。風雨淒然。愁你路途誰慣。官人。你是个君子人暫時窮天應鑑。不比尋常萍梗隨風颭。須念結髮情深。休使閒花羈絆。

【前腔】﹝老旦﹞吾年老。兼多患。無兒鬢已斑。將伊倚依。倚依親相看。禍起須臾。頃刻恩傾一旦。賢壻此去。到代州時節。況値道路長連云棧。風霜自保休敎慢。大展雄才。效取劉侯翼漢。

﹝生﹞嶽母娘子請回。韋臯就此行了。

【哭相思】分散鸞凰玉鏡空。霎時割愛各西東。一江月色牽行色。萬里音書托便鴻。

﹝老旦下生旦弔場生行介旦扯生衣介﹞官人那裏去。再住幾日去罷。﹝生﹞多感娘子盛意。小生一日也不住了。請回罷。

【尾犯序】﹝旦悲介﹞最苦是生離。那況情濃。不覺淒其。野店深閨。嘆兩地相思。君去。奴不慮千山萬水。只慮你隻影自馳驅。

【前腔】﹝生﹞自盟結髮到期頤。平地風波。一旦暌違。交頸鴛鴦。可憐各自飛。吾也不慮孤身萬里。也不慮登山涉水。吾只慮靑燈夜雨。坐想與眠思。

【前腔】﹝旦﹞我執手問歸期。一語未終。兩淚先垂。後夜相思。千里月明何處。君去莫忘我糟糠舊妻。休戀著花柳艷姬。當記得伏雌烹煮。曾把扊扅炊。

【前腔】﹝生﹞蕭墻禍起在須臾。惱恨童兒生謗非。都笑碩輔名公反受欺。吾去不唾手步蟾宮折桂枝。須奮身金戈鐵騎。豈肯學負心吳起。得志便休妻。

﹝旦﹞官人。你須及早回來。好歹要寄一封音信回來。﹝生﹞不須娘子囑付。卑人就此別了。

【哭相思】愁傍春山鎖翠眉。風塵從此染徵衣。你歸繡閣勞淸夢。我向邊城謁故知。﹝下﹞

【前腔】﹝旦﹞愁萬斛淚雙垂。送君不忍與君違。香閨野店相懸隔。一日相思十二時。

第十八出克孝剽掠

【玩仙燈】﹝外上﹞嘯聚山林。不怕官軍止禁。

峻嶺髙崗立寨門。嘍囉都帶茜紅巾。不圖拜將封侯貴。且作衣丰食足人。自家範克孝是也。前日結義哥哥韋臯。多謝他身衣口食周濟。深擬終身之望。不意童兒搬斗是非。無柰別了恩人。一向不知下落。意欲回歸故里。爭柰路途迢遞。近逢敢死落艸之輩。扶我爲逋逃之主。立下營寨。剽掠行旅。以給日用。不免叫嘍囉每出來。嘍囉每那裏。

【水底魚兒】﹝醜淨上﹞擊鼓鳴鑼。殺人幷放火。倚山爲寨。號爲攔路虎。金銀財寶刼來如糞土。無錢買路。霸王也難過。霸王也難過。

手執一條紅悶棍。腰橫三尺殺人刀。劫得財來沽美酒。醉扶歸去月兒髙。主帥升廳。近前相見。覆主帥。眾嘍囉叩頭。﹝外﹞眾嘍囉每。我與你在此間十分幽僻。喜無官軍攪擾。汝等各逞本事。操演一番。卻不是好。﹝眾演科外﹞聞有白額虎在山中爲害。我這裏正少一虎皮墊坐。汝等各帶器械。同去打虎。虎肉賞汝。虎皮與我墊坐。可不是好也。

【包子令】﹝眾﹞山前山後尋虎窩。尋虎窩。不須布网與張羅。與張羅。大虫該死來攔路。剝皮取骨賞嘍囉。賞嘍囉。﹝合﹞齊聲吶喊下山坡。

【前腔】﹝醜淨﹞覓迹尋蹤險處過。險處過。敎他性命見閻羅。見閻羅。弓開箭中大虫倒。獻來寨主請功多。請功多。﹝合前﹞

赤幟紅旗布滿山。

行商經過盡心寒。

帳中稍有閒時節。

便把陰符仔細看。

第十九出韋遇克孝

【金焦葉】﹝生上﹞路途跋涉。這柔腸頓成萬結。自那日一別離割捨。只得偸彈淚血。

北風烈烈薦嚴寒。裸洗徵人進欲難。莫道馮唐嗟未遇。誰人肯念布衣單。韋臯椿萱凋謝。場屋淹畱。投奔張延賞。深感畱作門壻。只爲童兒搬斗是非。決意要我分散。良可傷懷。又想我結義兄弟範克孝。自從那日別了。更不知何處安身。何日再會。愈加淒楚。吾今欲往代州。投奔李令公。在路兩月。盤纏將盡。如何是好。你看道路崎嶇。人煙絕迹。不免趲行幾步。再作區處。

【朝元歌】人離人合。離合天之數。月圓月缺。圓缺天之度。月豈常缺。人豈常孤。曾記得淮陰寄食。莘野耕鋤。包羞忍辱眞丈夫。瘦馬倦長途。淸霜啼鷓鴣。豺狼滿地。豺狼滿地。幾時得見代州親故。見代州親故。

正行之間。不覺山銜落日。倦鳥投林。前後無人家可奔。如何是好。不免向前山巖屈曲之處。權歇一宵。明日又行。正是路苦方爲苦。家貧未是貧。好苦呵。

【夜行船】﹝外末上﹞月黑雲迷人靜悄。忽聽得猛虎咆哮。趲步趨前。一鎗刺倒。﹝外跌介﹞呀。怪哉。又早閃我一交。

﹝生﹞身伴曾無十萬錢。胸中經史有千篇。道傍一夜權棲息。當救韋臯一少年。﹝外﹞好怪好怪。適間猛虎咆哮。一鎗刺去。閃我一跌。驚將起來。又道我結義哥哥名字。想起我那哥哥。如何來到此間。天下多有同名同姓的。待我且問他一問。那漢子何方人氏。﹝生﹞念韋臯京兆遠安縣人氏。贅與張延賞家爲壻。因童兒誹謗。嶽父聽讒。忿气來投李令公。不意偶觸虎威。望將軍放生。﹝外﹞你是我哥哥。請起請起。﹝生﹞不敢不敢。將軍你休要錯認了。﹝外﹞哥哥。我就是範克孝兄弟。﹝生﹞卻原來是賢弟。

【哭相思】﹝眾﹞那日分違情戀眷。今宵不意重相見。

﹝外﹞哥哥。適間衝撞。恕罪恕罪。﹝生﹞賢弟怎麼這等打扮。一定做下些歹事。﹝外﹞哥哥一言難盡。請到前面小寨中。備陳其故。﹝生﹞只待天明。就要行路。不及造拜。﹝外﹞此處不好歇宿。還到寨中去。﹝生﹞夜色將闌。不須睡了。﹝外﹞小弟在宅。深蒙解衣推食。受此大恩。今日哥哥在此。寧無一罇。以表寸心。﹝生﹞你知我平昔不飮酒。﹝外﹞旣如此。嘍囉每。你去寨中安排酒饌送來。﹝生﹞這也不須送來。送來我亦不用。你且把前後衷情。說與我知道。

【蠻牌令】﹝外﹞恩兄且聽吿。一別兩相拋。我孤身無倚靠。立寨傍山島。豢養恩天髙海深。欲走報柰路遠山遙。誰承望再遇故交。何妨效犬馬之勞。

【前腔】﹝生﹞你身著錦徵袍。手執點鋼刀。茜紅巾頭上帶。恃勇逞英豪。逆天罪造下不小。總恩赦不得相饒。好收拾須宜及早。如貪戀定然不好。

【前腔】﹝外﹞仁兄你量忒小。小弟气英豪。請君同落艸。與弟共逍遙。白玉帶日圍虎腰。象牙牀夜伴多嬌。須彊似窮途餓莩。請同樂不須推調。

【前腔】﹝生﹞你說話太顚倒。做作忒蹊蹺。兄弟。你說英雄。我就把幾个勇的比你。綠林徒空勇猛。赤眉輩枉英雄。辜負你三略六韜。臭名兒靑史髙標。那曾見榮華到老。勸伊家攺過爲髙。

﹝外﹞吿哥哥知道。小弟自別恩人。有一身武藝。誰肯畱我在家。出於無柰。只得收集幾个無徒。剽掠爲計。今因缺少一虎皮墊坐。下山打虎。不想驚起哥哥。萬望恕小弟之罪。哥哥。小弟手下見有五百嘍囉。今唐末陵夷。羣盜並起。不若哥哥做一个寨主。小弟扶助。以圖大事。多少是好。﹝生﹞兄弟差矣。豈不聞義理之勇不可無。血气之勇不可有。這等斷然不可。就此吿別。不及盡情。﹝外﹞哥哥。你飄然徑去。茫然無情。敢問日前何愛我之深。今日何拒我之甚。﹝生﹞與善人交。如入芝蘭之室。與惡人交。如入鮑魚之肆。你前日一身武藝。滿腹陰符。我故朝暮相親。你今綱常掃地。罪惡彌天。我故匆匆相拒。不過爲此。非有他故。﹝外﹞哥哥。路已行差。事已幹錯。小弟悔之無及。﹝生﹞兄弟。你說那裏話。人孰無過。攺之爲貴。如今聲息未顯。還好攺過。以後事迹昭彰。不可轉移。﹝外﹞望哥哥指教。﹝生﹞方今社稷陵夷。國家多難。當捨了山寨。散了嘍囉。同我前去代州。投奔李令公。以求進用。此人操國重權。寬仁好士。他必畱我和你。那時與國家出力。尋一个進身。如此轉禍爲福。反邪歸正。卻不是好。你到教我做這般勾當。實非報我之恩。反陷我在不義之地也。﹝外﹞哥哥言之有理。卽今放火。焚了山寨。散了嘍囉。收拾些盤纏。隨哥哥就行。﹝生﹞如此甚好。﹝外﹞眾嘍囉聽著。與我放火燒了山寨。各自歸家去。務農生理。今後不可爲非。﹝眾﹞領鈞旨。

火焚山寨散嘍囉。

再不山前布网羅。

歸正棄邪凶化吉。

從今商旅任經過。

第二十出朱泚侵唐

【玩仙燈】﹝醜上﹞風髙月黑鎭嵯峨。雄據中原笑楚歌。天地若容呵。直把中原收復。

劍光燁燁吐冰花。人傑山雄起暮笳。可笑唐朝尸位相。等閒端坐飮流霞。自家朱泚是也。功稱五霸。雄據三關。百發百中。望風而戰者魂消。七縱七擒。聞姓而歸者下拜。常笑子弟八千而兵敗。呂布三姓以無成。正是男兒要展擎天手。莫作畏刀避劍人。趁此秋髙馬肥。不免喚手下頭目出來計議。復取前仇。多少是好。眾頭目向前。﹝末同眾上﹞天翻地覆取中原。虎鬥龍爭未息肩。慣戰多謀天助順。勢無兩立不同天。元帥有何使令。﹝醜﹞眾頭目們聽吾道來。卽今唐天子失政。有功不賞。有罪不誅。赤心者遠貶嶺南。讒佞者安居廊廟。三邊七關無糧。八位五侯肥俸。非我故要如此。其實受气不過。前者分付你辦下衣甲。可完備了不曾。﹝末﹞俱完備了。﹝醜﹞眾頭目聽吾號令。月黑休渡河。馬瘦莫前進。臨陣不可退畏。下營務要吉利。鼓鳴而進。金鳴而退。旗開取勝。馬到擒人。分付尢雲光。先領五千人馬進發。我隨後領兵接應。﹝末﹞領鈞旨。

【淸江引】﹝丑﹞風髙月朗秋气淸。正好相徵進。雌雄頃刻分。成敗須臾定。據中原安如盤石穩。

【前腔】﹝末﹞兵勇馬肥器械精。帳下旌旗整。箭離弦奏功。刀動傾人命。直殺得鬼哭神嚎天地暝。

【前腔】﹝淨﹞主兵軍法嚴又明。號令風霆迅。速徵盡伏從。遠近皆歸順。望軍中果然威凜凜。

馬鞍山前艸微黃。

正好交兵作戰場。

得失榮枯皆由命。

死生難脫利名韁。

第二十一出李晟招賢

【玩仙燈】﹝末上﹞寶劍擁重裘。玉鞭馳駿。心抱廟堂憂。腰佩封侯印。

四方盜起如屯蜂。狼煙烈焰燻天紅。將軍一怒天下息。鮏羴掃盡夷從風。公爾忘私願已久。此身許國不知有。金戈挽日酬戰徵。麒麟圖畫功爲首。雁門關外秋風烈。鐵衣披戍臥寒月。汗馬心勤二十年。羸卻斑斑鬢如雪。天子明見萬里餘。幾番勞績來旌書。肘懸金印大如斗。無負堂堂七尺軀。下官乃代州令公李晟是也。舊居文職。新列武班。得專生殺。威鎭西川。暫退食公衙。偸閒私宅。恐有懷才抱藝之人。遠來投謁。若不將進。是謂失人。周公握發吐哺。正此謂也。左右那裏。﹝醜﹞細柳營前聽號令。大轅門外看馳驅。覆元帥。有何使令。﹝末﹞左右的。卽今四方擾攘。賊盜並起。正是用人之際。朝廷有旨。著我招集賢士。凡有往來參謁之人。其中多有髙明之士。如遠來的。急與通報。不可隱漏。須請進以禮相畱。以備國家之用。如不與他通報。罪及汝等。﹝醜﹞領鈞旨。

【步步嬌】﹝生外同上﹞仕路崎嶇雲程阻。宦海舟難渡。關山片月孤。霜冷風寒。怎禁淒楚。彈鋏嘆無魚。漸近長安路。

﹝生﹞寒儒元是簪纓裔。怒气沖冠時不利。﹝外﹞鹽車騏驥豈終淹。十載狐裘竟凋獘。﹝生﹞兄弟。這裏就是元帥府門。﹝見醜介﹞大哥拜揖。﹝醜﹞官人那裏。﹝生﹞小生是京兆遠安縣韋臯。來拜你老爺。煩乞通報。﹝丑﹞先生少待。稟元帥。外面有一个韋臯來見。﹝末﹞韋臯是我故人之子。快請進來。﹝丑﹞先生。元帥有請。﹝生﹞兄弟少待稟過元帥。方可進見。﹝外﹞哥哥先進。﹝生見介﹞叔父拜揖。韋臯托在父執。敢此徑造。冒犯威顏。不勝戰栗。﹝末﹞幼年曾接丰標。及壯未曾經識。不意一貌堂堂。可喜可喜。又聞入贅張相公府中。如何得投至此。﹝生﹞蒙叔父罣心。果贅在彼府內。進見之初。未敢備陳。小侄有一个義弟範克孝。在外未敢擅進。﹝末﹞旣是賢侄金蘭契友。何不早說。左右的快請進來。﹝醜﹞官人。元帥有請。﹝外見介﹞元帥請坐。待範克孝參拜。﹝末﹞不須下禮。賢侄幾年不見。不知你學問如何。﹝外﹞啟知元帥。韋兄有經濟之才。眞廟廊之器。柰何時運未通。功名不遂。﹝末﹞賢侄。六韜三略。曾檢閱否。﹝生﹞小侄略知一二。﹝末﹞汝義弟有何髙藝。﹝生﹞稟叔父知道。此人有萬夫不當之勇。十八般武藝。件件皆能。曾在潁陽山徒搏一虎。才過山西。又打死一虎。﹝末﹞偉然一軀。斷非久淹之人。﹝生﹞叔父跟前。豈敢一言虛誇。﹝末﹞賢侄旣諳文通武。範克孝又雄力絕人。如今正是用人之際。三月前聖旨到來。說道不拘功臣庶士。見任退休。一應敢勇之人。能知兵法。或有當身武藝者。卽將府庫錢糧收養賢士。以需國家之用。二位來得正好。待下官申奏朝廷。聽候取用。﹝生﹞多謝叔父。﹝末﹞近聞得聖駕親徵。已曾差人去打探聲息。不知何如。想目下定有回報。左右的。天道寒冷。且置酒來。﹝生﹞不勞賜酒。﹝末﹞一來與二位接風。二來與二位暖寒。﹝醜﹞稟元帥。酒在此。

【好事近】﹝末把盞介﹞丰采久暌違。老懷抑鬱追思。一杯蔬酒。聊慰遠來佳意。克孝。你堂堂貌偉。梁棟材定作邦家器。我當保舉賢能。二位管敎都衣錦歸。

【前腔】﹝生﹞念家尊交誼乞提攜。叔父有善兼天下名譽。不辜來意。足感厚情之至。小侄呵才疎徳匪。我從今朝夕聽垂誨。望叔父薦拔寒微。辦赤心報答明主。

【前腔】﹝外﹞徐州沛縣是鄕閭。念克孝粗知武藝。雙親早逝。與仁兄偶然爲結義。他令嶽張相公呵。聽童兒是非。霎時禍起蕭墻內。因此我仁兄忿气。故不憚千里來投。眞个是太山之倚。

【太平令】﹝淨上﹞疾走如飛。戍鼓連天狼煙起。胡笳徹夜西風裏。龍爭虎鬥辧雄雌。﹝末﹞探事的且喘息定。事何如。禦駕親徵勝與輸。﹝淨﹞奉天聖駕都圍住。滿城不日豎降旗。

吿將軍知道。邊塞上十分緊急。﹝末﹞怎見得。﹝淨﹞但只見煙生紫塞。日蔽黃沙。風豕長蛇。互相吞倂。龍爭虎鬥。各自爭彊。紅旗赤幟。布滿四方。女哭男啼。驚惶萬戶。雄兵猛將。一似聚蟻屯蜂。短劍長鎗。好似森林密竹。東有李希烈軍馬犯邊。西有尢雲光戳戰。聖駕圍住奉天縣裏。內無糧艸。外絕救兵。將軍急當救駕。不可遲緩。﹝末﹞旣如此。二位少畱舍下。待老夫統兵救駕。﹝生﹞吿叔父得知。我二人𨿽無謀略。願隨叔父助陣。﹝末﹞好好。賢侄你𨿽知兵法。未曾遇敵。須當用意小心。今撥五千人馬。與二位作爲先鋒。開山洗路。老夫親率大兵。下營督戰便了。﹝淨﹞吿將軍。兵書云。多算則勝。少算則不勝。恐將軍救駕心急。不備後兵。敵人勢大。不可輕視。﹝末﹞你曉得甚麼。吾聞兵書云。疾進緩退。將之謀也。聖駕被圍。事若燒眉。度日如年。孟子云。𨿽有智慧。不如乘勢。敵人得志心驕。料無援兵後至。吾將大兵。從中突出。賊人以爲從天而下。必斬將搴旗。大功可收。聖駕可奪矣。賢侄。

【撲燈蛾】汝當率雄師。登山與渡水。賞罰無偏向。士卒用心無怨也。克孝。你施威仗勇。辦赤心保駕扶主。若還是功成捷報。管腰金衣紫富貴在須臾。

【前腔】﹝生﹞忠誠臣子心。汗馬男兒事。義膽與忠肝。摧鋒冒險不避也。龍蟠虎踞。敢當鋒決个輸贏。管叛亡授首。肯敎中國諉蠻夷。

【前腔】﹝外﹞矢石吾敢當。生死我不懼。破虜反掌間。不須在心縈系也。封侯萬里。那其間才是男兒。方顯英雄武藝。把蠻煙盡掃定無遺。

【尾聲】旗開得勝英雄事。馬到功成智士機。管取君恩拜紫泥。

躍馬揚鞭立大功。

一朝疾掃虜塵空。

三邊夜警無傳箭。

願取天山早掛弓。

第二十二出祝香保父

﹝淨上﹞人無遠慮。必有近憂。前日韋姐夫被我背了一場是非。爹爹一時趕出去了。小姐恨入骨髓。他是親生的女兒。爹爹倘若回心轉意。教我如何是好。如今一不做。二不休。我見小姐爲因爹爹身體不安。每日到祠堂中祈保。方才又拿香紙去了。待我將機就計。只說道小姐咒罵爹爹。不免哄爹爹到祠堂中去。撞著小姐。我便當他面前叫破了。就後有話說。不過只是報寃。妙計妙計。計就月中擒玉兔。謀成日裏捉金烏。﹝下﹞

【天下樂】﹝旦上﹞罷舞離鸞鏡掩塵。那堪風雨老靈椿。

徐步出階庭。西林近日斜。對天通意旨。鑑取妾身誠。奴家思想著。父母養育妾身長大。多少劬勞。今享此富貴。皆是父母福庇。近日爹爹身體不安。無可報答。不免到神前立下玄疏。減妾身二十年陽壽。添爹爹二十年遐齡。多少是好。

【石橊花】心香一炷。稽首吿穹蒼。嚴父病在膏肓。恩罔極。未曾償。願減妾身年添父齡長。願霎時體康。百年彊健常無恙。望天心乞賜周全。庶表我爲女衷腸。

【石竹花】﹝淨外上﹞病臥房幃。屈指又經數月。面貌萎黃。力衰體怯。

﹝淨﹞爹爹。你久病臥牀。我扶著你走動一走動。﹝外﹞這等到好。﹝扶走介﹞你看這廳上。也無人打掃。几案都是塵垢。﹝淨﹞爹爹。你休要閒管。請自保養精神。祠堂門到開了。爹爹進去禱祈神力保佑。這病就好。﹝外﹞到也說得是。﹝行介﹞呀。誰燒紙錢在此。﹝淨﹞姐姐在這裏。問姐姐便是。﹝外﹞我兒。誰在此燒紙錢。﹝旦背云﹞欲說眞情。又道沽名。欲待不說。又難回話。事處兩難。怎生是好。﹝淨﹞爹爹。今日童兒不說。更待何時。姐姐因你前日趕了姐夫出去。每日自言自語。切齒怨恨。如今對天咒罵爹爹早死早滅。待他夫妻完聚。因此上在此燒紙。﹝外﹞你咒得我好。養得你這等長大。你忍下得這等毒手。﹝旦﹞童兒休得無禮。怎麼在爹爹面前無中生有。架空說這一場。我爲爹爹久病。減壽立疏。祈保身體。那有這話。

【一封書】﹝外打介﹞自生你似掌珠。敎拈鍼及讀書。寒時節與衣。飽肥甘尢慮饑。及至夫妻成匹配。反背深恩咒咀吾。對神祗。惡言詞。女害親爹甚所爲。

【前腔】﹝老旦上﹞紗廚裏睡起。悶無聊倚翠幃。無人問起居。隔花陰鳥自啼。忽聽得堂前人競語。斂衽忙將蓮步移。父和兒。事何如。兩兩諠嘩辧是非。

﹝外﹞你養得好女兒。對天咒我早死早滅。童兒取大棍來。﹝老旦﹞相公。孩兒是你的女。料無大事。便有些差池。亦當饒恕。況孩兒知今博古。豈肯爲此不孝。﹝外﹞又來護短了。我身體方才好些。又對天咒罵我。﹝老旦﹞是誰見。﹝外﹞是童兒見。﹝老旦﹞孩兒。此事有無。何不與他辧說。﹝旦﹞爹爹母親在上。天地神明鑑察。孩兒因爹爹身子不安。燒香立疏。保佑霎時健康。減妾二十年陽壽。添爹爹二十年遐齡。不料爹爹與童兒到來。急遽之間。不及吿訴。欲說祈禱。又道沽名。所以不好回答。豈料童兒在爹爹面前謗言。道奴家對天燒紙。咒罵爹爹早死早滅。爹爹不察情由。將孩兒打倒在此。﹝老旦﹞卻原來。相公。孩兒見你身體不安。他在神前立疏保佑。減己陽壽。添汝遐齡。何反聽此謗言。將他責打。﹝外﹞夫人不要聽他。旣有此心。何不早說。見我要打便胡說。﹝老旦﹞孩兒過來。是非說與你爹爹聽著。

【山坡羊】﹝旦﹞爹爹休嗔休怪。孩兒叨承鐘愛。爲爹爹有病。終朝廢食。終夜衣不解。惡禍胎。無端降下來。把迷天大罪。大罪將奴害。誰想爹爹反忌猜。﹝合﹞哀哉。思之淚滿腮。哀哉。思之淚滿腮。

【前腔】﹝老旦﹞聽妾一言寬解。父子人倫之大。三綱五典。五典曾諳解。休致猜。把雷霆怒且撥開。易云愆忿。愆忿君當戒。只怕父子相殘天降災。﹝合前﹞

【前腔】﹝外﹞你好蹊蹺作怪。動不動爲他來遮蓋。誰人似你。似你禽犢愛。你口莫開。牝雞鳴禍便來。我胸中自有。自有分明在。自恨親生女不才。﹝合前﹞

孩兒怎敢逆爹娘。

怎柰爹行不忖量。

耕牛爲主遭鞭打。

啞婦傾杯惹禍殃。

第二十三出韋臯領兵

【宴陳平】﹝生上﹞脫卻舊儒衣。便望封侯。﹝外﹞雄兵百萬須授首。不斬渠魁誓不休。

﹝生﹞黃河豈常濁。澄淸亦有時。功名仗三箭。不用萬言書。韋臯乃白面書生。多蒙叔父李令公。著我領五千人馬。同賢弟前去開山洗路。就此起程。不免叫軍校過來。分付他則个。軍校每何在。﹝末同眾上﹞用箭須用長。挽弓須挽彊。射人先射馬。擒賊先擒王。覆先鋒。有何鈞旨。﹝生﹞軍士每近前聽吾號令。一不許逡巡畏縮。二不許輕易揚威。三不許亂鳴金鼓。四不許泄漏軍情。五不許移前易後。六不許慢令致期。七不許忤違軍令。八不許隊伍參差。九不許拾遺竊取。十不許信地擅離。有違軍令者斬。虛報軍情者斬。擄掠財物者斬。自相爭競者斬。務要同心協力。以收大功。分付前軍。離城十里。掘下陷坑。仍將艸茅來遮蓋。臨陣之時。詐敗佯輸。從側路奔走。﹝外﹞哥哥爲何詐敗。﹝生﹞你不知道。那賊人見淺。一徑大路趕來。必墮吾計中。賊可擒矣。

【窣地錦襠】旌旗蔽日滿天紅。蹀■﹝爕﹞霜蹄馬似龍。三軍一鼓便擒戎。頃刻胡塵一掃空。

【前腔】﹝淨引眾上﹞衝天殺气黑漫漫。壯士聞風心膽寒。鳴鑼擊鼓徹云端。莫作尋常一例看。

﹝淨﹞來將何人。怎敢領兵對陣。﹝生﹞吾乃李令公帳下副將韋臯。先鋒範克孝是也。汝是何人。﹝淨﹞吾乃朱太尉手下副將尢雲光是也。﹝生﹞你這逆賊。好好開了城門。獻出駕來。萬事俱休。稍有遲違。殺得你片甲不存。悔之晚矣。﹝淨﹞無名小將。休得亂言。排開陣勢。與你廝戰。

【雙勸酒】﹝生淨殺介﹞鼓鳴金進。弓開弦響。眾軍用心。論功升賞。區區小將有何彊。敢與相持胡斗莽。

【窣地錦襠】﹝淨眾﹞連年得勝駕都圍。不料韋臯會使機。空坑陷馬怎施爲。只得投降聽指揮。

﹝生﹞尢雲光已擒。餘兵星散。不必窮追。且將尢雲光綁在軍前。將士每傳令休息。先以牛酒犒勞。然後論功升賞。眾軍奏凱回陣。﹝眾﹞得令。

【水底魚】﹝末領眾上﹞戰鼓如雷。旌旗獵獵飛。鞭敲金凳。人唱凱歌回。

【前腔】鎗刀擺列。軍容煞整齊。到韋將軍營寨。遠聞得勝歸。

快傳令太尉。領兵來策應。﹝相見介生﹞多蒙叔父掛心。﹝末﹞賢侄。可喜可喜。﹝生﹞吿叔父得知。賊首已擒。餘兵星散。李希烈不戰自潰。聖圍已解。但無人保駕。倂解賊首上京。﹝末﹞老夫恐二位不諳戰徵。難退希烈雲光。故親率大兵。前來策應。且喜功成。範克孝。今日方見你勇猛。賢侄保駕。克孝解賊。二位一同上京。聽候升賞。﹝生﹞還請叔父保駕。﹝末﹞老夫信地不可擅離。二位還去。我這裏一壁廂將功申奏朝廷。定有升賞。﹝外﹞如此多謝叔父了。

三箭定天山。

長歌入漢關。

功因多難立。

身爲太平閒。

第二十四出提領央媒

【梨花兒】﹝醜上﹞風流提領家富豪。風流慣使風流鈔。只爲風流折了腰。嗏。風流落在風流套。

我是个風流提領。慣要遊山玩景。只因沒了夫人。怎捱得冬天腳冷。夜來叫屈連天。恨不得臨渴掘井。使了千錢萬錢。不得親事完整。自家王提領是也。只因喪了夫人。打探得張相公府中有一小姐。十分標致。吾欲娶之。未知姻緣若何。不免叫院子出來商議則个。院子那裏。﹝末﹞一聲呼院子。兩腳走東西。覆相公。有何分付。﹝醜﹞我欲要取張相公的小姐爲妻。﹝末﹞相公差矣。那小姐是有丈夫的。使不得。﹝丑﹞院子。你不知道。他丈夫不成器。被張相公趕出去了。只是無人做媒。﹝末﹞旣然如此。張相公府中有个富童。老相公十分愛他。若得他主婚。此親事便成。﹝醜﹞快去請來。﹝末﹞富管家有請。﹝內應﹞是誰請我。﹝末﹞王提領相請。﹝淨﹞就來了。

【前腔】門外是誰稱管家。喬妝喬扮滿面麻。擺擺搖搖自奬誇。嗏。東嶽廟裏神靈怕。

﹝末﹞只好驚鬼。﹝淨﹞不驚鬼何人怕我。王相公拜揖。﹝醜﹞尊舅拜揖。﹝淨﹞王相公。不來親者彊來親。今日呼喚。有何鈞旨。﹝醜跪介﹞有一事。望乞作成作成。﹝淨﹞請起請起。有事但說。﹝醜﹞聞得府上小姐寡居日久。下官意欲求爲妻室。欲煩管家主張。若得成全此事。重重相謝。﹝淨﹞道是甚麼事。原來如此。這等何難。旣蒙擡舉。都在小人身上。﹝醜﹞多謝多謝。若得應承。萬望回報。

【胡笳令】只爲夫妻中路離。空抱鼓盆悲。若還成就姻緣事。定應宿世系紅絲。

【前腔】﹝淨﹞下禮行茶都莫提。我自有施爲。但請童兒喫一醉。管敎成就做夫妻。

【前腔】浪語閒言都是虛。媒妁你要用心機。藍橋若得春消息。好花折取一枝歸。

兩邊好歹我都包。

女渡銀河駕鵲橋。

今世夫妻前世事。

冰人不必絮叨叨。

第二十五出韋臯得眞

【菊花新】﹝生上﹞關山夜月照矛戈。轉日回天功績多。天意果如何。未見皇恩及我。

壯士長驅气若虹。萬人誰敢當吾風。凱歌齊唱入朝去。山呼拜舞承明宮。丹心一點似葵側。臣子堅剛如鐵石。聖朝公道日月明。照耀古今誰與匹。小生只因父母雙亡。又兼連科不第。干謁張相公。得諧夫婦之好。柰嶽父聽讒。特來投奔李令公。又蒙令公言聽計用。遂成大功。今者因解尢雲光赴京。卽在會同館聽候聖旨。不免解下戎衣。少息勞苦。已令範克孝朝門外打聽聖旨。未知何如。小生自從那日別了娘子。未知安否何如。又未知嶽父嶽母處如何。仔細思量起來。不覺澘然淚下。

【啄木兒】分鸞鳳已數年。未審月貌花容可似前。記臨岐手執叮嚀。得功名早歸庭院。喜別來已得身榮顯。勛名震動功不淺。候聖旨褒封衣錦旋。

【三段兒】童兒譖言。這寃仇不共戴天。嶽母見憐。願早還鄕伏罪愆。三牲五鼎爲供膳。顯夫人選恩非淺。夫婦同歡續斷弦。

【歸朝歡】﹝外﹞朝門外。朝門外拱候旨傳。﹝生﹞你回來了。事體何如。﹝外﹞未見皇言下九天。忽相見。忽相見店主寄言。﹝生﹞他姓甚麼。﹝外﹞此人說道姓王。﹝生﹞他在那裏住。﹝外﹞家住摘星橋畔。﹝生﹞他說甚言語。﹝外﹞道吾兄昔日畱伎館。玉簫可意曾畱戀。特寫春容寄少年。

【三段子】﹝生﹞說著淚漣漣。月下花前情萬千。鴇母見偏。忽起風波散錦鴛。自投西蜀經年。爲死生未卜常懷念。會晤無由各一天。

﹝外﹞哥哥不須下淚。見有店主人在此。﹝生﹞我爲王事。不及著人看他。著那漢子進來見我。﹝淨﹞小人叩頭。﹝生﹞你是何人。﹝淨﹞小人是摘星橋王婆店。大人昔日做下處。﹝生﹞到此何干。﹝淨﹞玉簫姐寄一幅春容在小人店中。聞知大人到此。特地送來。﹝生﹞幾時寄來在你店中。﹝淨﹞大人離店未久。王小二送來。不遇大人。畱在店中。﹝生﹞玉簫姐一向好麼。﹝淨﹞大人還不知道。聞得書來之後。玉簫大姐爲著大人。口吞玉環。哽咽而死。﹝生﹞可憐可憐。將春容上來。你出門外伺候。我著人來打發你去。﹝淨﹞一心忙似箭。兩腳走如飛。﹝淨下生外看介﹞

【前腔】﹝生念詩悲介﹞前生運蹇。以致今生分緣淺。今生命慳。擬結來生未了緣。丹靑過目如親見。婦人似你貞烈罕。難得身墮風塵節義全。

【歸朝歡】這節義。這節義伊誰與傳。我心銘徒自鐫。這骸骨。這骸骨伊誰與塡。我心旌徒自懸。樂昌一旦俄分鏡。延平津怎得重會劍。洛浦何年珠再還。

【前腔】﹝外﹞不須用。不須用嚎啕怨天。夫婦皆因宿世緣。思尊嫂思尊嫂正當妙年。鸞鳳和鳴期百年。柰死生有命難移轉。藍田種玉根還淺。更爲思君喪九泉。

【尾聲】﹝合﹞梨花夜雨飛瓊片。荷葉秋霜委翠鈿。怎得花再鮮姸荷再圓。

﹝末上﹞扣首承王命。回身轉玉階。聖旨已到。跪聽宣讀。皇帝詔曰。朕聞先代軒轅破蚩尢。非仗武不能。大禹徵有苗。非用兵不克。兵乃邦家爪牙。武實封疆捍禦。玆者中原陸沈。犬羊鼎沸。希烈弄兵西擾。朱泚率眾南侵。生民塗炭。朕甚憫焉。爲此駕幸親徵。不意陷身狐窟。李晟選將得人。用兵有法。韋臯出戰奮勇。百戰百勝。而建立奇功。範克孝勇冠三軍。而力移九鼎。此三人者。奠已破之山河。復幾危之社稷。李晟升天下都元帥。食邑五千戶。韋臯授西川節度使。操生殺之權。代張延賞之任。範克孝授驍騎將軍。亦暫任西川。同理軍務。卽隨韋臯。親賷玉音交割。嗚呼。李晟舉賢匡國。乃臣子之忠誠。旌善賞功。乃朝廷之大典。沐此黃麻。各司厥職。望闕謝恩。山呼。﹝生外﹞萬歲萬歲萬萬歲。﹝末﹞下官吿別。﹝生﹞請館驛中茶飯。﹝末﹞多謝多謝。﹝生﹞好排茶飯供朝使。尊重衣冠答聖明。﹝末下﹞

【大聖樂】﹝生﹞謝吾皇手詔榮除。豈料光生腐艸余。才疎任重心慚愧。惟赤膽貫虹霓。今喜嶽翁顯任臯遷替。晝錦榮歸世所稀。﹝合﹞辭京國。返故廬。夫榮妻貴耀門閭。懸金印。服紫衣。長安道上馬如飛。

【前腔】﹝外﹞謝仁兄蔭及區區。厚徳銘心不可違。天恩降勑爲邊備。局量淺怎施爲。追思狂稚當年事。今日方知昨日非。

﹝合前生﹞左右的。與我先賷公文一角到西川去。﹝外﹞哥哥。是甚麼公文。﹝生﹞韓翺的公文。我把韋臯二字攺作韓翺。庶免嶽父羞見。

丹鳳銜書下玉墀。

誰知大將是鴻儒。

紛紛車馬多如簇。

一路風光到艸廬。

第二十六出逼女更夫

【謁金門】﹝外上﹞侯門深似海。人馬過來稀。晝永人閒誰作侶。消磨白日無過只仗琴書。

老病今安托上天。明香滿爇吿神前。自憐膝下兒孫少。幼女猶能奉暮年。我張延賞家資富足。爵祿崇髙。爭柰無子。止有一女。不料招這不成才的韋臯爲壻。被我趕出去。不知下落。童兒那裏。﹝淨﹞全憑三寸舌。來說兩邊親。爹爹有何分付。﹝外﹞童兒。韋臯被我趕出去。不知幾時等得他回來。只是擔閣我女兒。如何是好。﹝淨﹞爹爹。韋臯窮便窮。气最大。定然不來了。﹝外﹞他若不來之時。我孩兒終無結果。我老景倚靠著誰。﹝淨﹞爹爹。不若教小姐別嫁一个門當戶對的兒郞。侍奉爹爹暮年。卻不爲美。﹝外﹞我欲如此。只是難尋稱意的兒郞。﹝淨﹞爹爹。王提領沒了夫人久矣。欲求娶小姐。此人若何。﹝外﹞此人到好。只怕孩兒不從。﹝淨﹞只要爹爹做主。那怕小姐不從。﹝外﹞旣如此。請小姐出來。﹝淨﹞小姐有請。得他心肯日。便是我運通時。﹝下﹞

【菊花新】﹝旦上﹞嬌鸞雛鳳各分飛。玉纖空自數歸期。靜聽金風聲裏送。誰家月夜搗寒衣。

桑楡暮景念慈顏。萍梗兒夫去不還。坐處憂愁行處想。別時容易見時難。奴家自從兒夫別後。心隨千里。神思不寧。且喜爹爹身體康健。不免向前問安則个。爹爹萬福。﹝外﹞孩兒到來。﹝旦﹞爹爹尊體若何。﹝外﹞孩兒。多虧你母子調理。喜得安痊﹝旦﹞爹爹。爲子事親。理之常也。何須掛懷。﹝外﹞孩兒。我有一言。今對你說。﹝旦﹞不知有何分付。﹝外﹞吾今景入桑楡。嘆衰容之漸老。官居棨戟。柰子息之全無。看你容貌俱全。合當與將門相府結婚姻。詩禮通曉。堪並公子王孫偕伉儷。汝母一時不度。將你錯配韋臯。不才浪蕩。難稱東牀之選。放鷹逐犬。擾害鄕民。訪柳尋花。不務生業。無仁無義。不孝不忠。逐壻非我不情。於理自當責遣。萍梗之狂夫。此去必塡溝壑。靑春之愛女。合宜重配豪門。一與汝諧老。二贍我餘年。你可絕夫情。宜遵父命。﹝旦﹞爹爹。孩兒性𨿽愚魯。曾觀國史。每閱經書。婦人不踐二庭。夫在安可再嫁。曾聞漢陳孝婦甘貧賤以事親姑。唐李徳武妻寧殞身而守夫節。今𨿽不及剔目斷臂之貞廉。亦可守事親敬夫之道理。覊旅之兒夫。信息不傳於鴻鴈。深閨之處女。貞烈敢比於冰霜。再嫁之言。實難從命。事親之道。自保無虧。﹝外怒介﹞你不從父命。安得爲孝。你是何處生長。口食身衣。享用何人。到把言語犯我。只是少打。

【香羅帶】﹝旦﹞兒夫向帝京。安知死生。奴連宵不昧魂夢驚。自憐前世分緣輕也。關山月各天明。爹爹黃花晚節榮暮齡。孩兒永戀親闈也。肯忘深閨夫婦情。

【前腔】﹝外打旦介﹞良言你不聽。胡言廝挺。父不是親誰是親。卻違父命戀夫情也。眞逆子假惺惺。那些承顏順志爲孝親。罷罷。女生外向從古有也。我欲待打死你呵。只爲無兒且恕矜。

棒頭劣女歸泉壤。免使狂夫去復來。﹝外下﹞

【前腔】﹝老旦上﹞堂前鬧炒聲。知誰論爭。莫非父子傷面情。﹝扶旦介﹞孩兒。你爲何跌倒在地。﹝旦﹞爹爹將孩兒打倒在此。﹝老旦﹞相公。這些弱息你親生也。今痛責爲何因。我兒。停悲與我說个明。打女連娘苦也。頓覺腮邊珠淚零。

孩兒。爹爹爲何打你。說與我知道。

【五更轉】玉貌愁。蛾眉蹙。因何事。恁啼哭。眼底淚珠。淚珠常撲簌。父子參差。語言傷觸。思量起。這是非。潑奴僕。搬唆老父。老父將他逐。孩兒。爲甚事。說與我做娘的知道。免使我心疑痛憐骨肉。

【前腔】﹝旦﹞苦在心。難回覆。說將來。情太毒。韋郞生死。生死應難卜。爹聽讒言。逼嫁他族。言語乖。不順情。遭淩辱。爹爹呵。任童兒潑賤。潑賤爲心腹。不念孩兒親生骨肉。

﹝老旦﹞孩兒。原來如此。待我叫童兒問他則个。

【桂枝香】﹝旦﹞母親。心中自忖。不如休問。韋郞因爲不思。今結下終身仇恨。千般勸解。千般勸解。兒夫不聽。今成畫餅。古人云。勢敗奴欺主。時衰鬼弄人。

﹝老旦﹞童兒那裏。﹝淨﹞無端禍起須臾至。打點言辭答主人。老夫人。童兒來了。﹝老旦﹞這狗才還不跪。﹝淨﹞奶奶。外面人都叫我做大官。不要罵這兩个字出來。﹝老旦﹞唗。這奴才。你爲何在老相公面前唆哄。逼小姐攺嫁。﹝淨﹞我不曾。﹝老旦﹞還說不曾。﹝老旦打淨介﹞

【前腔】﹝老旦﹞無端狼毒。唆爹嗔忿。令人恨你不仁。直恁把綱常亂紊。背是面非。背是面非。多般讒譖。數惡不盡。﹝旦﹞娘休要怪他。自評論。骨肉生嫌隙。非親卻是親。

【前腔】﹝淨﹞夫人聽稟。不須生忿。爹爹日夜斟量。怕小姐鴛幃孤另。王提領呵。是豪門貴戚。豪門貴戚。靑春才俊。欲諧秦晉議婚姻。好意來攛掇。誰知反怪嗔。

﹝老旦﹞這奴才。今後再不攺。活活打死你。﹝淨﹞今後再不敢了。﹝老旦﹞起去。

搬是搬非太不仁。

懷揣羞臉走如雲。

自家骨肉常如此。

何況區區陌路人。

第二十七出韋臯榮行

【菊花新】﹝末上﹞鎭靜擁貔貅。烈士封侯。狼煙烽火擾神州。爲國心憂。

壯志吞胡羯。忠心貫斗牛。手提三尺劍。欲斬叛臣頭。且喜韋臯收伏了奉天等縣。迎取聖駕。幷解逆賊尢雲光赴京。已除授西川節度使。隨賷勑命到任。昨日報來。今日代州經過。呀。鼓樂喧天。敢是範韋二人來也。

【神仗兒】﹝生外﹞旌旗擁蔽。旌旗擁蔽。鼓金鼎沸。親承聖旨。到得代州界裏。權駐節。且停■﹝施﹐兒代也﹞。權駐節。且停■﹝施﹐兒代也﹞。

﹝相見介生﹞恩旨煩叔父且收下。叔父請坐。待韋臯拜謝提攜之恩。﹝末﹞二位自有大功升賞。老夫何能。不須拜謝。﹝生拜介﹞皆賴叔父保舉。﹝末﹞賢侄。你奉請鸞輿入鳳城。旗開取勝虜塵淸。克孝。你威風遠振三千里。武勇髙超百萬兵。﹝生﹞春意漸回枯艸綠。秋毫無犯鬼神驚。﹝外﹞今朝唐室重興復。破碎山河一坦平。﹝末﹞老夫辦下一杯酒。與二位賀喜。﹝生﹞重蒙叔父盛情。不勞賜酒。一者恐違欽限。二者歸心似箭。不敢久畱。﹝末﹞如此。待老夫遠送一程。

【八聲甘州】逆賊不道。致萬民奔走。中原紛擾。滔天罪惡。無情三尺難饒。恢恢天网疎不漏。假手吾曹安可逃。﹝合﹞細思有擎天捧日功勞。

【前腔】﹝生﹞扶桑日漸髙。一霎時霧散煙消。重興唐室。永保萬年堅牢。旣蒙舉薦。又荷奏聞。皆看先人薄面。綈袍戀戀懷故友。今日方知生死交。﹝合前﹞

【前腔】﹝外﹞寒微本艸茅。賴髙明提掇。頓上雲霄。慚惶無地。倚賴有天圖報。從今委身親國事。管取山河不動搖。

﹝合前末﹞這等奇功。天下少有。﹝生﹞這功勞一賴朝廷洪福。二仗叔父威風。三借克孝奮勇。於小生略無寸功。﹝外﹞不然。此乃天子中興之福。元帥用將之宜。又兼吾兄方略成功。克孝有何能。﹝末﹞二位不必謙遜。今日富貴。非我三人之功。皆是張相公之功。﹝生﹞這功何爲張相公的。﹝末﹞二位若非張相公激勵。此時還在放鷹逐犬。何如得此髙官。你回去不可記仇。愈加敬重。方是道理。﹝生﹞謹領嚴命。

舊徳張公不可忘。

功名唾手便還鄕。

常言將相本無種。

果是男兒當自彊。

第二十八出童兒暗毒

﹝淨上﹞天有不測風雲。人有旦夕禍福。誰想老相公前病又復發。今日遷在書房中養病。夫人小姐。亦不容見面。𨿽然小姐不時進藥。老爹亦不倸他。若不尋个計較。乘此機會害了他。倘後老爹過世。姐夫家來。必喫他虧。今早我在街上買些毒藥在此。待小姐來進湯藥之時。潛將毒藥放在碗內。當面叫破。女兒藥死父親。唆哄老爹。要小姐自喫。一發害了他性命。除絕後患。卻不是好。不免扶爹爹出來則个。

【醉落魄】﹝扶外上﹞骨立如山。力倦神衰食減。知死易再生難。

病久形如削。愁多鬢若蓬。我病勢狼狽。如何是好。﹝淨﹞爹爹。童兒昨日到街坊上。替爹爹占一課。說此病乃爲陰人气上來的。不宜見陰人面。﹝外﹞好靈課。分明受了小姐之气。此病重發。﹝淨﹞只是不見陰人。慢慢將息。自然無事。﹝外﹞旣如此。今後夫人小姐來時。切不可教他進來見我。我且把房門掩上。待我自在睡一睡。

【醉扶歸】﹝旦將藥上介﹞風欺燭焰煙光冷。病染椿庭珠淚零。弱息扶持力難勝。怎醫得膏肓病。虔誠稽首吿神明。願此無災眚。

童兒。爹爹病體若何。﹝淨﹞休問休問。爹爹不許婦人家見面。

【前腔】﹝旦﹞昨宵夢寐靜不靜。今朝飮食增不增。爹說與恁兒聽。咳。只愁日薄桑楡景。爹爹。藥在此。請爹爹喫一口兒。﹝外﹞童兒。接過藥來我喫。﹝旦﹞持來藥餌自煎成。願服後知神應。

﹝淨﹞爹爹。這藥熱。待我把碗來倒一倒。﹝火起介﹞爹爹不好了。姐姐遞來的藥內。有毒在裏面。倒將下來。只見紅光焰焰。毒气逼人。小姐要藥死爹爹了。﹝外打旦介旦哭介外﹞這賤人。你將毒藥藥死我。嗔怪我打。到啼哭起來。﹝旦﹞爹爹。孩兒不是爲此啼哭。

【勝葫蘆】孩兒前日遭杖杖頭疼。今日遭杖杖頭輕。不能使疼因無力。敎兒不覺淚溋溋。兒若虧心天鑑證。童兒搬譖不須聽。逆天大罪兒不做。乞憐骨肉莫生嗔。

﹝外﹞是你幹出逆天大罪。到是我聽人搬斗。且住。欲治其國。先齊其家。且不打你。將麻繩來縛了。押入黃河水中去。我一女不能教道。如何治得外人。叫院子過來。﹝末﹞暫離朱戶外。直入畫堂中。覆老爹。有何分付。﹝外﹞院子。我那忤逆之女下毒藥害我。你與童兒好生綁縛。送入黃河水中去。盡了他性命。如若容情。走失逃生。罪同一體。﹝末﹞老爹差矣。聽小人吿稟。老爹臥病。小姐睡不安寢。食不下咽。𨿽未曾割股剖心。眞个肯捐生代死。小姐是親生孝順之女。怎忍分離。童兒是異姓姦詐之徒。豈宜聽信。鄧伯道遺棄親兒。後遂絕嗣。晉獻公出亡太子。以致亂邦。老相公。小姐非親誰是親。休聽搬唆便生嗔。若教一旦沈江水。老景扶持有甚人。﹝外﹞我爲主兵元帥。一女尙不能治。誰要你來說方便。快押去。休要討打。﹝末﹞不好了。夫人快來。﹝老旦上﹞隔墻須有耳。窗外豈無人。爲何將他綁縛在此。﹝外﹞你還來問。養得好女兒。下毒藥害我性命。不是童兒說。幾乎被他藥死了。如今叫院子綁送黃河淹死了罷。﹝老旦驚介﹞

【錦衣香】你沒下稍聽人調。全不知白和皂。那些縱橫是非顚倒。﹝外﹞婦人家何必絮叨叨。專主中饋是你勤勞。﹝旦﹞兒今拚死。只是千載後耽名不孝。﹝合﹞負屈天知道。妾還死也陰司地府寃寃相報。

【前腔】﹝老旦﹞我看你眞潦倒。殺子孫沒分曉。﹝旦﹞罪奴不孝甘當彊招。﹝外﹞再將言語來觸惱。敎伊母子盡喪波濤。﹝老旦﹞若吾兒果死。做娘的誓不相拋。

﹝合前外﹞快押去。

【漿水令】﹝旦﹞願爹爹百歲壽髙。養童兒箕裘承紹。我自拚身死在今朝。只是難忘父母養育劬勞。﹝合﹞心腸熱似火燒。童兒冷眼微微笑。再三吿。再三吿。爹不恕饒。空懊惱。空懊惱。動地悲號。

【尾聲】非災頃刻來不小。母子分離在這遭。死別生離恨怎消。

﹝外﹞也罷。童兒與院子押這不孝的丫頭。送與王提領爲妻。若不順從。一步一棍。打下黃河。徑來回話。童兒。如若院子容情。叫起地方一發都送了。﹝老旦哭介﹞

【哭相思】﹝旦﹞心如刀割淚如珠。只恨爹爹見識迷。世上萬般哀苦事。無過死別與生離。

【綿搭絮】﹝老旦﹞桑楡暮景。回首淚沾襟。無子傳家。仗嬌兒代後昆。孩兒。你今死呵。我眼底有誰人。倚托晨昏。百年墳塋誰守。春秋俎豆誰陳。我萬苦攢心。哭得我雙眸一旦昏。

【憶多嬌】﹝末﹞眼漸昏。气莫伸。日薄西山當暮齡。何事晨昏珠淚零。且養精神。且養精神。莫爲兒亡反喪身。

【綿搭絮】﹝老旦﹞孩兒。你聰明絕世。容貌超羣。好似閬苑鮮花。誰料一夜狂風驟雨傾。東君。斷送靑春。昔誨你閨門道理。番做楚些哀文。事到傷心。鐵石人聞也斷魂。

【憶多嬌】﹝末﹞欲斷魂。休痛心。半生母子前世因。有命在天當吿殞。使婢如雲。使婢如雲。侍奉何愁沒人。

【綿搭絮】﹝老旦﹞相公。你職居宰相。作則軍民。何乃心地朦朧。黑白姸媸辯不眞。太不仁。殘忍存心。虎毒何曾喫子。獸心反勝於人。九曲愁腸。淚溢黃河一樣深。

【憶多嬌】﹝末﹞愁緖深。堪怒嗔。腌臢下賤弄巧舌。夫逐妻亡忒毒狠。姐姐。你若有靈呵。地府投詞。地府投詞。這段寃仇始伸。

【綿搭絮】﹝老旦﹞黃河洶湧。白浪沈淪。孩兒。你本是金屋明姬。逐馮夷作水神。痛傷心。血淚淋漓。抱石沈淵。身並江魚。心事成塵。思古傷今。狼籍名花沒處尋。

【憶多嬌】﹝末﹞枉動心。徒損神。流水落花自泛沈。冷落蘭房獨倚門。一味淒涼。一味淒涼。月送淸光怎禁。

【哭相思】﹝老旦﹞女銜寃屈喪靑春。母抱憂愁欲斷魂。泣血杜鵑重泣血斷腸人憶斷腸人。﹝並下﹞

第二十九出韋臯代任

【鳳穿花】﹝生上生﹞鳳詔星馳降九天。授節度守西川。﹝外﹞虎符鵲印人爭羨。喜故鄕重見。

錦袍玉帶佩金魚。便是當年素服儒。﹝外﹞若問何由能至此。奉天曾剿醜蠻夷。﹝生﹞兄弟。大丈夫生當封侯。死當血食。乃足平生之願。當初張相公將我你如此輕視。誰想今日反去代他之任。有何面目相見。﹝外﹞哥哥。豈不聞先聖云。君子不念舊惡。休提此語。﹝生﹞我因怕嶽丈。無顏見我。前者我將姓名攺作韓翺。一角文書。徑到西川。且看如何。你看程途風景。春意滿前。正好行路。且趲行幾程。

【皂羅袍】蛇帶狐裘金凳。擁雕鞍矛盾。騎從如雲。東風紫陌動芳塵。還鄕喜得同衣錦。不寒不暖。時當仲春。承恩年少爲國重臣。烏紗象簡榮歸鄕井。

【前腔】﹝外﹞逐馬飛花風滚。見綠楊垂綫。碧艸鋪茵。酒簾髙出杏花村。重崗古寺煙蘿隱。可人天气。半晴半陰。浴波鳧鴈。自浮自沈。看來總是春天景。

【前腔】﹝生﹞且喜叨承君命。秉忠肝義膽。節操松筠。經年相別斷鴻鱗。故鄕今夜燈花映。朝行暮止。登山涉水雲梯石凳。隔花笑嚬。墻頭紅粉多丰韻。

【前腔】﹝外﹞駿馬如雲塵起。趲程途前進。恐日西沈。柳妖花裊馬頻嘶。漁樵閒臥斜陽裏。危橋艸暗。空林鳥啼。馬遲心急。煙村樹迷。殘花片片飄紅雨。

一望家鄕煙樹遮。

數聲雞犬野人家。

異鄕今夜思千里。

夫妻應是卜燈花。

第三十出途遇韋臯

【山坡羊】﹝末淨押旦上﹞生長在綺羅叢裏。那曾識路途滋味。三春時南雁北飛。不肯把我音書寄。心暗疑知他在何處居。願他早奮雲霄羽。只怕還是當年素服儒。﹝合﹞悲啼。恨塡胸淚滿衣。嗟吁。怨衝天愁鎖眉。

﹝淨﹞快走快走。回話得遲。又難爲我兩人。

【前腔】﹝旦﹞嬌怯怯難移玉趾。气衝衝恨童兒無理。苦切切哀吿院公。略停停聽奴一語。倘爹意回。娘行可護持。院公。若還救我重生日。結艸銜環當報你。﹝合前﹞

【水紅花】﹝旦﹞攪家堪恨潑狐貍。喋閒非節生姦計。只愁父母老衰摧。至親誰。枉做百年之計。我瞑目寧甘一死。誰與報他知。千里故人歸也囉。

【梧葉兒】﹝淨﹞你恃他親生女。視我是腳底泥。今日中吾機。早嫁王提領。勸解且饒伊。若推辭。休想饒伊救伊。

【水紅花】﹝旦﹞爹爹。你身承重任鎭川西。統軍機安危所系。今日被人唆哄壞了。忍撇下我夫妻母子。死別生離。讒言何不細詳推。把親兒。送入在煙波深處。﹝淨﹞姐姐。你嫁也不嫁。﹝旦﹞寧可葬身魚腹。決不效於飛。這寃屈有誰知也囉。

﹝淨﹞不走待幾時。﹝末﹞富童兒休得無理。萬一老爹回心轉意。如何是好。﹝淨﹞好好。你到與他做一路。爹爹怎麼分付來。說你若容情。叫起地方。連你也送下水中去。﹝末﹞童兒且暫畱。﹝淨﹞畱他做你娘。這是奉公差遣。蓋不由己。﹝末﹞前面甚麼官府來了。且住且住。

【一江風】﹝生外上﹞紫泥封顯授歸鄕裏。榮耀應無比。駕髙車棧道如砥。何憚一旦行千里。你看沙暖浴鳧鷖。沙暖浴鳧鷖。山深啼子規。這風景感動來時意。

﹝末背云﹞前面不知是甚麼官員。待我上前去吿與他知道。﹝跪稟介﹞吿老爹。伸寃屈事。﹝生﹞呀。這是院子。你站起來。爲何在此。﹝末﹞吿姐夫知道。因富童兒搬斗是非。道小姐下毒藥害相公。因此將小姐送入黃河。卽今同在這裏。﹝生﹞叫左右。把富童兒綁了。快請夫人相見。

【哭相思】破鏡當時分散。離鸞今日重逢。

﹝生旦相見介生﹞兄弟。你過來見了嫂嫂。﹝外相見介生﹞左右。帶富童兒過來。﹝淨見介生﹞這廝惡極罪重。不可勝言。左右與我先打四十板。﹝打介生﹞兄弟。你先到館驛中。寫下一面牌。將這廝送到本處官司監著。候行文至日。方可施行。﹝淨﹞赫赫五刑休易犯。明明三尺肯輕饒。﹝外淨末下生旦弔場生﹞夫人。你爹爹爲何將你送入水中。﹝旦﹞因爹爹身體不安。奴家侍奉湯藥。富童兒使計。暗下毒藥。爹爹說我要害父親性命。因此將我送入黃河。﹝生﹞原來如此。且把卑人別後事情。說與我知道。

【二郞神】﹝旦﹞從別後再不對香奩冶艷妝。維旦暮升堂勤奉養。誰知道風波遽起蕭墻。只爲這家奴生禍殃。閃得我夫妻拋漾。知寃察枉。賴得有慈祥仁恕親娘。

【前腔】﹝生﹞堪嗟佳人被屈。才郞受枉。都是你爹行沒主張。把讒言信聽反逐東牀。今喜成名歸故鄕。庶不辱嶽翁聞望。心自想。東遮西掩虧殺你的萱堂。

【集賢賓】﹝旦﹞爹爹臥病久在牀。對天減壽焚香。湯藥煎熬親自嘗。日憂愁終夜彷徨。睡不著牀。妾奉湯藥去到房前。爹爹不許婦人入房。奴家一時見識短淺。把藥與童兒接去。被他將毒藥入在其中。說道奴家下藥。毒死父親。信讒言將奴來責杖。又波心推喪。今喜得逢君轉。

﹝生﹞你母親怎麼不勸解。﹝旦﹞其時母親也被爹一頓打倒在地。不知存亡了。

【前腔】﹝生﹞你爹爹枉讀書幾行。徒叨鎭靖邊疆。父子人倫都不講。不思量反壞綱常。夫人。你眞不枉。靑史上標名堪尙。還思想。恁萱親深恩大徳須償。﹝旦﹞

相公。你一去在何處。因甚得此身榮。﹝生﹞當時別夫人去到代州。投奔李令公。正是用人之際。途中遇著範克孝。隨我幫扶李令公。收了反賊。聖旨令我代你父親之職。﹝旦﹞且喜今日身榮貴。也與奴家爭一口气。

一別家山斷信音。

相逢中道痛傷心。

若是應時還得見。

果然勝似洛陽金。

第三十一出韋回見張

【望吾鄕】﹝外﹞不孝孩兒。欺天罪莫知。蒼天在上難瞞眛。此時泄漏陰施計。情理難容恕。敎他魄沈水。骨葬魚。方雪胸中气。

善有善報。惡有惡報。善惡無門。惟人自召。小玉那裏。﹝丑﹞方掃庭前地。才調廚下羹。忽聞呼小玉。兩腳不曾停。覆老爹。有何分付。﹝外﹞小玉。把你姐姐平昔所用衣飾之類。盡皆拿來。檢點封記。﹝醜取衣飾介﹞錦帳牙牀。花裀繡褥。首飾衣服。萬籠千箱。這是玉鏡臺。是小姐平昔所用的。﹝外﹞這賤人那裏有福來受用。﹝醜﹞這一張紙。敢是姐夫寄來的私書。不要看他也罷。﹝外﹞拿來。我正要看他。呀。張節度女瓊英。爲保父病體立疏。願減妾身二十年陽壽。添父二十年遐齡。咳。不好了。我女兒有這段孝心。反屈他做忤逆不孝。是我一時偏見。不合聽信童兒讒言。今將他送入黃河去了。怎生是好。快請夫人出來商議。﹝醜﹞夫人有請。﹝老旦﹞含淚移蓮步。吞聲入畫堂。老相公怎麼說。﹝外﹞夫人不好了。不好了。原來我女兒立疏減壽。保我身安。錯信童兒之言。害了孝順之女。如何是好。﹝老旦﹞原來。再三勸你。只是不聽。如今快著的當人趕去畱小姐。﹝外﹞院子又去了。怎麼好。也罷。叫旗牌過來。﹝醜﹞不聞天子詔。專聽將軍令。旗牌官見。﹝外﹞旗牌。你快去黃河岸畔。救取小姐回家。將童兒綁縛回來。快去。﹝醜﹞星飛離相府。火速到黃河。﹝老旦﹞救取親生女。擒拿起釁奴。﹝醜下外﹞夫人。我一時聽信這狗才之言。怎生是好。我想韋臯之事。也是他毀謗之言。﹝老旦﹞你是醉裏夢裏。一向說他是造言生事之人。﹝末上﹞煌煌晝錦故鄕歸。今日蘇秦非舊時。幸得夫妻中道會。焦桐枯梗復連枝。覆老爹夫人。院子回來了。﹝外﹞我著人來畱小姐。如今小姐在那裏。﹝末﹞覆老爹。韋姐夫做官回來。救了小姐。拿了童兒。特來回話。﹝外﹞好了好了。甚麼姐夫做官回來。﹝末﹞就是韋姐夫。﹝外﹞休胡說。韋臯不知死在那裏。你見我要害小姐。故意來說。﹝末﹞吿老相公知道。韋官人去到代州。投奔李令公。著他領兵收復了奉天等縣。迎取聖駕還朝。擒了尢雲光。有此大功。朝廷勑他做節度使。來替老相公之職。﹝外﹞這廝又來胡說。我前日有本去吿老致仕。聖旨𨿽準。未見差官來替。只三日前。一角文書來。說是韓翺替我。那是韋臯。﹝末﹞韓字沒了半邊。是个韋字。翺字沒了半邊。是个臯字。﹝外﹞是了是了。這畜生到此地位。還弄輕薄。富童兒怎麼好。﹝末﹞童兒被拿了。﹝外﹞拿得好。﹝末﹞打了四十。﹝外﹞打得好。便殺也不多。院子。你說老爹想姐夫。病也想出來。﹝末﹞老爹不曾想。小人怎敢說哄。﹝外﹞這些哄也不會說。我如今有何面目相見。只是往西莊去躱了罷。﹝末﹞他是讀書之人。決不記恨。不必去躱。﹝外﹞就無怨心。也見不得。假饒掬盡湘江水。難洗今朝一面羞。﹝外下﹞

【菊花新】﹝生旦上﹞飄飄兩袖染天香。志气昂昂。﹝旦﹞威風八面眞男子。方顯好東牀。

﹝旦﹞相公。這裏是我家門首了。若見爹爹。決不可提起昔日之事。﹝生﹞夫人。以直報怨。以徳報徳。這書我也曾讀過來。夫人請進。﹝旦﹞相公請進。﹝旦見老旦介﹞

【哭相思】我兒。只道永分離。豈料重相會。

孩兒。你丈夫在那裏。﹝旦﹞在外面。﹝老旦﹞快請進來。﹝生見介﹞嶽母別來無恙。韋臯有缺甘旨之奉。望嶽母恕罪。﹝老旦﹞賢婿今日身榮。不負我昔日敬重你。﹝生﹞嶽父爲何不見。﹝老旦﹞你丈人無顏相見。往西莊去了。﹝生﹞左右。快去請太老爹回來。嶽母請坐。待韋臯一拜。

【刮鼓令】﹝生拜介﹞經年別信稀。喜慈顏尙未衰。﹝老旦﹞賢壻爲何得居此職。﹝生﹞父執令公相薦舉。幸喜平蠻衣錦歸。﹝老旦﹞甚麼官職。﹝生﹞節度使鎭川西。嶽翁已曾提本辭。勑韋臯代替到庭幃。﹝合﹞將前事。不用提。從來人面逐髙低。花重發。月再輝。封妻蔭子耀門閭。

【前腔】﹝旦﹞不孝女運衰。被童兒施巧計。老父不分淸與濁。險些黃河作怨鬼。妾死順相隨。憑誰人拜墓廬。顚危之際幸夫歸。﹝合前﹞

【前腔】﹝老旦﹞伊嶽父性僻。聽狂奴講是非。一世夫妻惟愛女。唆謗沈流險喪軀。今喜適相會。賢良衣錦榮耀歸。果然無怨是男兒。

﹝合前淨﹞燕額熊腰相不凡。淸時重沐聖恩覃。於今撥亂興衰日。要討淸閒眞个難。下官西川副節度姜承是也。今新節度到來。不免拜望拜望。左右通報。﹝末﹞稟老爹。副節度姜老爹來拜。﹝生﹞嶽母。有客在此。﹝老旦﹞承恩新節度。﹝旦﹞結髮舊糟糠。﹝老旦旦下生﹞請進來。﹝末﹞姜爺有請。﹝相見介淨﹞韋大人。且喜新承簡命。姜承失賀。﹝生﹞不敢。重蒙垂顧。有失迎迓。請坐了。﹝末﹞稟老爹。聖旨到了。﹝醜扮使臣上﹞皇恩承玉旨。擎勑下天梯。聖旨已到。跪聽宣讀。皇帝詔曰。朕惟皇祖神器。相承繼業。內外咸寧。臣民胥慶。今者連遭兵難。天步艱難。逆亂起於姦臣。禍釁及於黎庶。塗炭生靈。擾侵中土。玆者西川節度使韋臯。旣生擒尢雲光。復追敗李希烈。復收奉天等縣。保駕回朝。厥功實大。今特褒封。授以前職。豈曰過情。今者朱泚屢犯不悛。復加彊暴。日警狼煙。夜驚烽火。今勑韋臯親率大兵。立國勛業。副節度使姜承開山洗路。範克孝參贊軍務。勑書到日。卽刻啟行。望闕謝恩。山呼萬歲。

【滴澑子】﹝生﹞承朝命。承朝命卽當向前。平禍亂。平禍亂豈敢久延。姜大人。可同心鏖戰。邊廷建大功。艱辛未免。指日鞭揚金凳便旋。

﹝醜﹞二位大人。此系軍務重情。不得覊遲。﹝生﹞天使請回。下官整點軍馬。卽便起程。﹝醜﹞皇華天子使。馳驛去如飛。﹝下生﹞左右的。可安排筵席。去請太老爹來相見。分付有司。將童兒牢固監禁。平寇回來。另有置處。﹝末﹞理會得。謹將元帥命。去請太公來。﹝下生﹞叫軍校快請範老爹到大校場中來相會。﹝內應﹞領鈞旨。﹝生﹞姜大人。請先到校場中點齊人馬。大人做先鋒。克孝押後兵。下官掌中軍。我與嶽父一會。就來起兵。﹝淨﹞怎麼把我做墊刀頭的。這个算不通。算不通。﹝生﹞姜大人。先鋒易曉。後兵難料。此乃聖旨。如何違得。﹝淨﹞便是聖旨。也沒柰何。我還要畱這條老性命。喫幾杯酒。﹝生﹞姜大人。豈不聞食人之祿。當死人之難。我和你身屬王家。事不由己。﹝淨﹞𨿽如此說。要與老妻計較。明日學生一杯淡酒。奉邀元帥少敍。萬毋見卻。﹝生﹞行兵在卽。不勞盛意。

玉環金印紫泥封。

遠勅功臣出帝京。

亭下掃除螻蟻輩。

定功行賞奏丹墀。

第三十二出臯逢簫玉

【宴陳平】﹝淨上﹞終日醉燻燻。不辧朝昏。六韜三略幾曾聞。濫受功勛。

官居五品。職任中郞。享天子之洪恩。賴祖宗之餘蔭。做了幾年自在官。不想今朝咬了手。朝廷勑旨。著西川節度使韋臯。同下官剿除朱泚。撫安餘黨。這个定是死了。下官只會喫幾杯酒。投壺行令。擲骰猜拳。太平時節。尸位素餐。那曾經過塞上風霜。何曾曉得徵戰陣法。久聞知韋元帥文武雙全。是个好漢子。今日行兵。正在私宅經過。不免排下筵席。就請丁令公相陪。席中浼他用一善言。免我出陣。苟全性命。回家又作計較。左右何在。﹝醜﹞陣門供使喚。麾下聽傳宣。覆老爹。有何分付。﹝淨﹞快去請丁老爹來赴席。﹝醜﹞丁老爹有請。

【前腔】﹝末﹞名利惱人心。終日營營。投簪解綬已完名。結社鷗盟。

﹝相見介淨﹞多承光顧。蓬蓽生輝。屢辱淸誨。茅塞悉開。﹝末﹞下官林泉老拙。乃甘與艸木同腐。屢承寵招。實出幸甚。又辱過稱。愈覺無顏。﹝淨﹞下官一言難盡。﹝末﹞有何話說。﹝淨﹞眞人面前說不得假話。下官弓馬欠熟。兵法不諳。蒙聖旨勑下官同韋節度剿除朱泚。聞知韋公操持剛勇。臨陣善謀。是个好漢。我小子但聽見一聲炮響。唬得魂不附體。怎生上得馬。今日備一杯淡酒。相邀韋元帥少敍。坐間煩大人借重一言方便。倘得韋元帥見憐。免我出陣。收畱帳下。足見愛我之至。﹝末﹞韋元帥勇冠天下。又有範克孝佐助先鋒。那裏用你。若見韋公。謹當道意。﹝生領眾軍上﹞

【五馬江兒水】﹝生﹞虎將親承鳳詔。爲狐貍黨未消。且揮戈躍馬。奮武揚威。破戎蠻如削艸。戰馬咆哮。徵纛飄搖。意欲封妻蔭子。豈憚辛勞。祈連再無胡騎擾。風急雁聲髙。江淸日影搖。水遠山遙。水遠山遙。金勒馬嘶芳艸。

軍士每。分付前後隊伍紮住營壘造節。探子夜不收先去巡哨。有事速來通報。﹝眾﹞領鈞旨。﹝淨末見生介淨﹞元帥。請停車從。少敍片時。﹝生﹞學生軍務在身。不得趨拜。休怪了。﹝末﹞元帥適傳何令。﹝生﹞下官分付眾軍整節。﹝末﹞軍令正該如此。﹝生﹞姜大人。今日出兵吉日。我這裏兵已行了。姜大人爲何還是常服在家。軍士每快取鎧甲過來。與姜大人換了。﹝淨﹞元帥。我姜承有一杯魯酒。不成餞行之禮。韋元帥若不見棄。少停車從。仰見厚愛。﹝生﹞軍情重務。吉日行兵。連夜進發。焉有飮酒之理。﹝末﹞韋元帥。眾軍旣紮營造節。尙有一會擔閣。略飮一杯。以盡其情何如。﹝生﹞如此領命。﹝淨﹞韋元帥請上坐。﹝生﹞二位大人歷任年久。齒爵俱尊。學生年幼職卑。且系晚進。焉敢上坐。還是丁大人請。﹝末﹞元帥。又道後生可畏。今日姜大人召老夫相陪。不須謙了。﹝生﹞如此學生僭坐。﹝末﹞元帥平寇。如風吹敗葉。雨打殘花。出馬成功。旗開取勝。亙古及今。爲將者似此鮮矣。非獨唐天子之福。且與中夏增輝。一洗萬年之恥。二雪黎庶之仇。老夫幾欲謁瞻顏範。今得接會淸談。實出萬幸。﹝生﹞丁大人。學生賴唐天子中興之福。李太尉選將之能。僥幸收功。若論韋臯。有何徳能。當此大任。多蒙過奬。愧赧之甚。﹝淨﹞元帥徳量寬弘。機謀深遠。下官才力不勝。敢望齊驅。惟求弘宥。﹝末﹞姜大人。韋元帥名播天下。蠻夷畏服。況又卹寡憐孤。姜大人不必多說。﹝生﹞姜大人。聖旨勑下官同大人剿除羣寇。建立奇功。但彼區區螻蟻。聞風自靡。如有徵戰。在下自當戮力。以報聖主。不勞大人費心。﹝淨﹞若得元帥帳下。免我出徵。足見元帥仁愛之心。垂憐愚老。誠重生父母也。﹝把盞介﹞

【梁州序】﹝淨﹞皇風垂拱。華夷一統。與國家建立奇功。𨿽漢時三傑。不似你智謀驍勇。愧我不堪墜凳。只好持杯。自覺深慚悚。大凡遮蓋處賴帲幪。須有日銜環罄寸衷。﹝合﹞國股肱。眞梁棟。蒼生仰徳如山重。管取麟閣上畫儀容。

【前腔】﹝末﹞元帥安天下一怒成功。又何須七擒七縱。料區區小寇。怎敢當鋒。自愧力衰年邁。甘老林泉。只好隨時哄。朝廷多事恨無功。徒有葵心向日紅。

﹝合前生﹞姜大人。酒吿止了。﹝淨﹞還早。﹝生﹞彀了。請大人就此一同起身。﹝淨﹞元帥先行。下官拙荊病臥在牀。止有一女年幼。不能持家。只等拙荊病痊。下官就來。﹝生﹞姜大人差矣。豈不聞公爾忘私。國爾忘家。況是行軍重務。時刻難畱。如有羈遲。國法難違。﹝淨﹞這等要緊。只得去了。左右那裏。﹝醜﹞有。﹝淨﹞左右的。一壁廂篩熱酒。一壁廂叫梅香請小姐出來。待我分付他家事。就同韋元帥起身前去。﹝醜﹞理會得。

【風鈴兒】﹝貼上﹞簾捲晴霞蔽日紅。倚窗無力倦東風。聞父召出房櫳。

﹝貼﹞爹爹。孩兒來了。﹝淨﹞我兒過來拜見韋元帥。﹝貼見生介淨﹞見了丁伯伯。﹝生﹞姜大人。令愛曾取名否。﹝淨﹞取名簫玉。﹝生﹞取得好。願聞其意。﹝淨﹞小女幼好吹簫。我拙荊取簫史弄玉之意。﹝生﹞好好。﹝丑﹞三杯和萬事。一醉解千愁。老爹。熱酒在此。﹝淨﹞韋元帥。投壺好。行令好。﹝生﹞不勞了。﹝淨﹞這等猜个拳到風月些。﹝生﹞也不勞了。旣要與令愛說話。作急些。這早晚就要起程。﹝淨﹞怎麼好。酒又不醉。肉又不飽。終不然罷了。丁大人。教小女奉他一杯。也見敬心。尊意如何。﹝末﹞這也使得。﹝淨﹞韋元帥。下官無可爲敬。特令小女勸一杯酒。休怪冒瀆。﹝生﹞這个使不得。﹝末﹞也不妨事。﹝淨﹞我兒上席。韋元帥朝廷勑他和我同收朱泚。是你父執。可上前勸他一杯酒。﹝貼把盞介﹞

【前腔】﹝貼﹞露春纖滿捧金鍾。舉蓮步佩環聲送。向樽前席上勉彊從容。奴自小身嬌怯。不出閨門。鍼指勤拈弄。家尊何愛客。過謙恭。敎我半晌懷羞臉帶紅。﹝合前﹞

【前腔】﹝生﹞二十年不見嬌容。乍相逢恍疑春夢。與玉簫一樣笑口歡容。不覺傷心垂淚。意惹情牽。心事難傳送。正是座中紅一點。酒千鍾。不覺桃花暈臉紅。

﹝合前淨怒介﹞左右的。請小姐進去。收了席面。﹝貼﹞華堂開綺席。翠袖獻殷懃。﹝貼下淨﹞小畜生。我姜承血气有時而衰。志气則無時而衰。𨿽則不才。也是朝廷命臣。古者有出妻獻子之交。今日小女奉酒。不過獻芹而已。小女閨門幼女。爲何眼去眉來。詐哭佯啼。爲著什麼。你便起不仁之心。比柳下惠坐懷卻何如。﹝末﹞且請息怒。不可造次。元帥。其中莫非有緣故。﹝生﹞姜大人發怒有理。果然。學生不才。幼年功名不遂。寄迹京師平康有一妓女玉簫。曾與郵亭一宿之緣。後因其母愛錢。以致分散。玉簫想念恩情。得病而亡。適間姜大人令愛。模樣一般。不覺傷情。別無他意。﹝淨﹞丁大人。你看他輕薄。把姜承做王允獻美人計。學董卓模樣。以將相之女。比著娼妓之流。欺人太甚。我也是皇朝之臣。怎敢如此輕薄。我姜承拚這老性命。結果這小畜生。左右。取刀過來。

【節節髙】情理不堪容。弄顚風。將咱覷得忒沒用。激得我怒气沖。把刀鎗動。﹝末﹞君子律己要謙恭。若還莽撞人譏諷。﹝淨﹞今日與你別雌雄。回朝天闕將寃訟。

【前腔】﹝生﹞羞花閉月容。與舊人同。二十年已作南柯夢。今偶逢。不由人心不動。﹝淨﹞之乎者也全無用。你這短壽命的。小人得志不尊重。﹝末﹞停嗔息怒且從容。韋大人呵。情眞不覺多悲痛。

【尾聲】﹝淨﹞乳口兒童休言重。﹝生﹞你屍餐伴食有何功。﹝末﹞二位請息怒。路上行人口似風。

二位大人且不必發怒。自有公道。今天下寇賊未除。休得同僚不知。使敵乘虛而入。古人云。先國之急。而後私情。些須小忿。不必介意。抑且上負天子之托。下失蒼生之望。且請息怒。滅寇回來。又作計較。﹝生﹞丁大人。學生出於無心。老畜生這等無知。動手起來。姜承。看你何足道哉。﹝淨﹞呸。韋臯。你哄誰。各有一能。我姜承袖中也有小小七寸靑蛇。﹝末﹞二位大人。且盡國家大事。休傷和气。豈不聞相如引車避廉頗者。乃爲國也。韋元帥。朝廷倚君爲柱石。何不三思。﹝生﹞丁大人。卽今就與他分兵。各行徵戰。﹝淨﹞就分了兵。﹝末﹞分不得。﹝生﹞就要分兵。﹝淨﹞韋臯。你休出大言。若無範克孝摧鋒破陣。那裏顯你功勞。﹝生﹞丁大人。他說功勞是範克孝的。也罷。目今朱泚未平。且不要動干戈。只須三指大一个緘帖兒去。管教全軍投拜。﹝淨﹞小輕薄。朝廷要平朱泚。費了多少錢糧。傷了多少軍馬。尙未得平。希罕你。也罷。你若三指大緘帖兒平了朱泚。我將小女輸與你作偏房。若平不下。你輸與我調用。﹝生﹞就如此。﹝末﹞二位大人俱不可食言。元帥若一紙書平了朱泚。不惟省朝廷之錢糧。亦且免生民之塗炭。姜翁。你爲國爲民。就輸了小姐。豈小補哉。若平了朱泚。下官就是月老。﹝淨﹞返悔者非人也。﹝生﹞左右。將紙筆過來。﹝醜﹞𨿽然不是龍泉劍。曾與君王定太平。文房四寶在此。﹝生寫介﹞蓋聞鴻蒙未判。道在混沌。天地肇分。道在聖人。聖人出而倫理明。倫理明而君臣立。君如堂也。臣如陛也。堂陛豈可以淩夷。君猶冠也。臣猶履也。冠履豈容於倒置。今汝侵漢華夏。污染神州。本欲振百萬之師旅。耀三軍之威武。使■﹝羊星﹞膻盡掃。醜虜悉擒。但恐傷天地之和。濫生靈之命。及聞汝等無知犯法。如赤子之入井。縮足冥行。如飛蛾之撲燈。故發檄一道。招撫歸降。汝等卽便按甲休兵。解營散壘。爭先急送降書。率眾盡歸戰馬。我當申奏朝廷。免汝誅夷之慘。加汝封爵之榮。知再不悛。乘風捲土。噍類無遺。故檄。須至檄者。左右的。快趲範老爹後兵上來。傳與範老爹。將此檄文送與朱泚。急來回報。﹝醜﹞得令。

檄文火速去平蠻。

管取姦邪心膽寒。

只用筆毫安社稷。

何須三箭定天山。

第三十三出克孝檄泚

【北新水令】﹝醜上﹞咱每南面自稱孤。坐氈帳虎狼圍護。榮華誰似我。拍手飮羔酥。南北分圖。南北分圖。家變國志不負。

食祿爲臣已有年。只因朝內佞當權。手提三尺無情劍。揮霍東南半壁天。自家朱泚是也。罷太尉之職。閒居私第。多感經原節度使姚令言擁眾扶我爲王。此布衣之極也。其時我欲攺王爲帝。誰想段秀實這廝不忿。將象笏擊破我的額角。甫能將息得好。又被李晟那廝。大振軍旅。擅稱手段。收復京師爲事。他手下有二員副將。一个叫做韋臯。此人勇冠三軍。前日把尢雲光拿了。趕得我無處奔走。如今朝廷授韋臯節度。範克孝驍騎將軍。仍勑領兵前來與我徵戰。不免叫副將梁廷芬韓旻出來計較則个。梁廷芬韓旻那裏。﹝淨末上﹞天番地覆何時定。虎鬥龍爭甚日休。覆大王。有何分付。﹝醜﹞叫你二人出來。別無話說。如今朝廷勑差韋臯範克孝來與我徵戰。如何是好。﹝末﹞吿將軍。此人威名遠播。武藝髙彊。不可輕覷。﹝醜﹞我欲與他抵敵。柰兵衰將寡。我欲逃避他鄕。又無地可據。怎生是好。眾頭目。你與我牢守營門。一應事情。須來通報。﹝眾﹞得令。﹝外上﹞昔爲漏网魚。今作負嵎虎。片檄諭休兵。單騎直見虜。範克孝奉哥哥檄文。只怕此等殘賊。不存天理。恐肆彊暴。多恐無益。全憑著俺姜維之膽。蘇秦之舌。隋何之謀。陸賈之略。深入寇營。此是關上。不免徑入前去。﹝眾拿介﹞你是何人。﹝外﹞吾乃韋元帥帳下差來下檄文的。又無兵器。拿我怎的。﹝眾放介﹞旣無兵器。待我來搜一搜。﹝外﹞休得無禮。只因汝等造下逆天大罪。我來下檄文。不過爲成兩邊之好。快去報知主將。﹝眾﹞稟元帥。關上拿得一人。乃唐朝韋元帥差來下檄文的。不敢擅便。﹝醜﹞著他進來。﹝進見介外﹞元帥拜揖。﹝醜﹞汝是何官甚職。敢與我施禮。﹝外﹞元帥。小生世代儒流。白衣秀士。自幼讀書。不諳武藝。目下二虎相爭。恐傷一卒。爲惜天下生靈。來下檄文。不過兩邊和好。我無罪過。怎生下禮。﹝醜﹞將上來看。﹝眾接介醜看介﹞韋將軍之言深爲有理。自恨失之於初。悔之晚矣。今欲歸降。只望先生方便一言。不殺來降之人。使後人傳誦便好。﹝外﹞這个不妨。我自與元帥說知。﹝醜﹞旣如此。眾軍士每可棄了衣甲。穿了本朝衣服。燒了營寨。同來使去見韋元帥也。快趲行。

【四邊靜】彌天大罪從今攺。荷君恩浩如海。若不攺前非。書史穢千載。﹝合﹞關隘盡開。兵權盡解。從此罷干戈。生靈免傷害。

【前腔】﹝外﹞仁慈愷悌韋元帥。殺伐已先戒。豈肯仗天威。濫把生靈壞。﹝合前﹞

【前腔】﹝淨﹞回凶化吉時當泰。皇恩已寬貸。歸正入王圖。順天永不敗。﹝合前﹞

【前腔】﹝眾﹞三竿紅日東窗外。未起亦無害。髙枕且無憂。通宵免驚駭。﹝合前﹞

不畏刀兵畏檄文。

倒戈投拜謝皇恩。

從空伸出拿云手。

提起天羅地网人。

第三十四出繼娶團圓

【玩仙燈】﹝生上﹞秉忠行直。爲國爲民涉歷。只今撐住山河。補完天地。無使蠻夷叛逆。

忠心堅似鐵。義膽赤如丹。持危扶厄將。登壇獨拜韓。韋臯奉勑討寇。因姜承一句話。已誇大口。曾使範克孝賷檄文前去。今已日久。不見回報。放心不下。正見天地不私空點點。人心無主自衝衝。﹝外上﹞口吐張良舌。心藏韓信機。聞言齊下拜。全部豎降旗。哥哥拜揖。﹝生﹞兄弟來了。事體若何。﹝外﹞吿哥哥知道。小弟承鈞令。賷檄文前往朱泚投下。賊黨爭先降服。如今同隨小弟歸還本朝。稟命哥哥。﹝生﹞兄弟。旣然他已歸降。我當請旨定奪。賢弟伴送到京。詣闕候命。﹝外﹞還有一事容稟。﹝生﹞怎麼說。﹝外﹞富童兒怎生施行。﹝生﹞那廝搬喋是非。誣人忤逆。律該抵罪。與我拿去斬了罷。﹝外﹞蒼頭赤腳多饒舌。斬首捐身不待時。﹝外下生﹞左右的。請太老爹太奶奶幷夫人出來則个。

【淩波仙子】﹝外老旦旦上外﹞懊恨當初一念差。揣懷羞臉卻回家。﹝合﹞從今往事都勾罷。共享榮華。

﹝外﹞賢婿。我年邁時乖。是非顚倒。今日相逢。豈勝惶愧。﹝生﹞嶽父。不才匪薄。與進門墻。足感惜樹連枝。往日不道。乞賜優容。﹝旦﹞母親震風淩雨。深荷帲幪。爹爹不念舊惡。遣使救畱。實出父子至情。天理髮見。﹝老旦﹞孩兒。汝父執迷亡反。皆由潑賤之言。今日夫妻重會。休提前事。教你父親難過。﹝生﹞嶽父嶽母請坐。待劣壻參拜。

【黃鶯兒】憶昔賴收畱。荷深情諧鳳偶。涸魚得水恩何厚。劣壻呵。專務浪遊。不事進修。以致嶽翁責善成僝僽。﹝合﹞今喜覓封侯。蘇秦榮歸。肯記嫂之仇。

【前腔】﹝旦﹞未語淚先流。﹝外﹞孩兒。是我錯枉了你。﹝合﹞豈爹爹見識謬。只因聽信狂奴口。將奴似仇。須臾命休。謝兒夫中路將奴救。﹝合﹞今喜再綢繆。閒言浪語。一筆盡都勾。

【簇禦林】﹝老旦﹞伊嶽父方轉頭。事行差難怨尢。急令院子來畱救。﹝旦﹞母親。爹爹爲何意轉了。﹝老旦﹞因檢梳頭。見你曾借壽。方知讒譖因人謬。只恐喪浮漚。今朝重見解釋萬千愁。

【前腔】﹝外﹞思前事眞可羞。到今朝方自咎。區區狹量從來有。況値衰年老叟。有前沒後。料英才想是難忘舊。是我沒來由。今將往事都付與東流。

【尾聲】前愆往怨都休咎。骨肉團圓依舊。始信誃言勝劍矛。

﹝淨貼上﹞姻緣本是前生定。曾向蟠桃會裏來。不負前盟。特送新人過門。左右快通報。﹝末報介生﹞吿嶽父知道。劣壻向奉聖旨。勑姜承同韋臯收朱泚。姜大人出女勸酒。一言不合。各欲分兵攻伐。劣壻誇口。不勞餘力。朱泚卽降。何必窮兵。濫傷民命。姜大人遂言。不動干戈。收了朱泚。我情願輸此女與你爲妾。曾有此盟。今特送來。其中委曲。一言難盡。且待姜大人相見。備陳其故。﹝外﹞旣如此。待我出來迎接。﹝眾相見介外﹞旣蒙大人下顧。有失遠迎。恕罪恕罪。﹝淨﹞倉卒輕謁。有犯威嚴。罪甚罪甚。老夫曾與令壻韋元帥有宿世姻緣之約。﹝外﹞如何宿世姻緣。﹝生﹞嶽父聽稟。韋臯昔日洛陽遊學。閒中買笑平康。別後此女爲韋臯身亡。復寄描畫春容。﹝取出春容介生﹞奉勑臨邊徵討。同僚邀飮霞觴。酒闌出女奉瓊漿。儼似玉簫模樣。﹝淨﹞老大人。只爲言詞忿激。寇平許作偏房。﹝貼﹞前緣宿世豈非常。見有玉環手上。﹝看手介﹞萬事都從天付。不須競短論長。﹝外﹞賢壻孩兒拜了姜大人。﹝合﹞玉簫兩世美名香。除卻朝思暮想。﹝末上﹞聖旨已到。跪聽宣讀。皇帝詔曰。朕聞扶倫行義。莫大於忠。易俗移風。莫大於孝。忠乃國家之紀綱。孝乃邦家之祥瑞。忠孝並生。邦家多慶。玆者西川致政令公丁固保奏。西川節度使韋臯。有立威禦寇之雄才。決勝千里之妙算。善兼天下。不亞霍去病獨忠於漢。徳屆遐陬。豈讓周公瑾專美於吳。範克孝驍勇相持。有下齊酈生之舌。蘇秦張儀之謀。忠勇可佳。合宜奬譽。張延賞之妻苗氏。親賢敬士。輕財重義。女瓊英救親減壽。生死順存。曰孝曰賢。克誠克敬。姜承爲國繼壻。赤心已見。舊節度張延賞頹老無措。不必較焉。仍升一級。姜承女簫玉。永奉終枲。敬夫孝親。豈不美哉。今勑封韋臯忠武王。總督兵馬。仍鎭西川。姜承授本州島節度使。範克孝授副節度。仍舊督軍務事。苗氏封賢徳夫人。張氏姜氏。封忠武王夫人。玉簫守操。宜令有司奬勵。嗚呼。褒爵賞功。乃朝廷之通典。盡節全忠。實臣子之至情。各司厥職。望闕謝恩。萬歲萬歲萬萬歲。

【大環著】﹝生﹞感吾王勑旨。感吾王勑旨。榮耀鄕閭。衣紫腰金。蔭子封妻。美名畱傳百世。夫貴妻榮。永效於飛。立大功生逢盛世。遂男兒平生之志。﹝合﹞從前事。不用提。婦睦夫和。永戀親幃。

【前腔】﹝外﹞我當初執迷。我當初執迷。一念差池。聽悍僕狂奴。一面之詞。逐東牀沈淪孝女。心性懵懂。事欠三思。爲譖言傷殘骨肉。自追思悔之晚矣。﹝合前﹞

【前腔】﹝旦﹞爲椿庭病危。爲椿庭病危。日夜悲啼。神前立疏。減妾年紀。豈童兒搬喋是非。爹爹發怒。將奴沈水。幸君家榮歸故里。救賤妾得免沈溺。﹝合前﹞

【前腔】﹝貼﹞想姻緣宿世。想姻緣宿世。曾捧金巵。果是天生。一對夫妻。從此一見笙歌隊裏。憶多情心上縈系。喜今日得諧連理。酬靑樓玉環佳配。﹝合前﹞

【越恁好】﹝眾﹞太平時世。太平時世。民安姦盜息。三邊烽火無儆報。樂雍熙。風調雨順時丰稔。人生能幾。花前月下常相聚。同心永結諧連理。

【前腔】玉堂深處。玉堂深處。開筵莫稽遲。一夫二婦天之與。豈人爲。鴛鴦宿世須償矣。優優樂敍。姻緣兩世人怎比。珠圍翠遶笙歌沸。

【尾聲】炎涼世態皆如是。人事親疎古有之。畱與人間作話題。

一夫二婦重天倫。

將相從來出宦門。

珠綬翠冠旌婦徳。

紫袍象簡表忠臣。

玉簫兩世姻緣定。

花誥重封雨露新。

當時盡訝張延賞。

不識韋臯是好人。

玉環記終

