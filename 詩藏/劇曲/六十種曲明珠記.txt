六十種曲明珠記明陸采

明珠記

﹝明﹞陸采著

繡刻演劇十本

第二套

南西廂幽閨明珠玉簪紅拂還魂紫釵邯鄲南柯北西廂

實獲齋藏板

繡刻明珠記定本

●明珠記目錄

第一出提綱

第二出赴京

第三出酬節

第四出探畱

第五出姦謀

第六出由房

第七出卻婚

第八出閨嘆

第九出拒姦

第十出送愁

第十一出激亂

第十二出驚破

第十三出趕駕

第十四出探關

第十五出鴻逸

第十六出返旆

第十七出抄沒

第十八出遇僕

第十九出宮怨

第二十出贅蘋

第二十一出別母

第二十二出獲蔭

第二十三出巡陵

第二十四出郵迎

第二十五出煎茶

第二十六出橋會

第二十七出拆書

第二十八出訪俠

第二十九出禁怨

第三十出雪慶

第三十一出吐衷

第三十二出買藥

第三十三出寫詔

第三十四出僞勑

第三十五出飮藥

第三十六出珠贖

第三十七出授計

第三十八出聞赦

第三十九出回生

第四十出會內

第四十一出珠圓

第四十二出江會

第四十三出

榮封

第一出提綱

【聖無憂】﹝副末上﹞人世歡娛少。眼前光景流星。靑春不樂空頭白。老大損風情。

喜遇心閒意美。更逢日麗花明。主人情重須沈醉。莫放酒杯停。

【南歌子】淸新樂府唱堪聽。遏云行。鳳鸞鳴。宮怨閨愁。就裏訴分明。掩過西廂花月色。又撥斷琵琶聲。

佳人才子古難幷。苦離分。巧完成。離合悲歡只在眼前生。四座知音須拱聽。歌正好。酒頻傾。﹝問答照常﹞

【望海潮】王郞奇俊。無雙嬌媚。相逢未遂姻盟。涇卒揮戈。尙書羈紲。多才脫走襄城。賊滅早還京。恨姦謀屈陷。幾處伶俜。偶逢族叔。求官贈妾結深情。

驛中錦字叮嚀。向渭橋瞥見。淚雨交傾。烈士相憐。靈丹暗買。采蘋扮作男形。假詔到園陵。把佳人酖死。贖出重生。分珠再合。一家完聚受恩榮。

劉尙書遇亂遭姦計。

古押衙假作偸花使。

無雙女死後得重生。

王仙客兩贈明珠記。

第二出赴京

【破齊陣引】﹝生上﹞淸白先人家法。金貂累代傳榮。雅志超羣。詩名滿世。爭柰髙才未騁。孤身自浪浮雲迹。四海誰懷國士情。咳。長歌上帝京。

﹝減字木蘭花﹞風雲未偶。心懸日月空回首。騏驥埋塵。得志駑駘也笑人。椿萱零落。空悲風木應難作。鸞鳯無依。揀盡寒枝不肯棲。小生累代遺芳。一經傳業。擅六書之精。當得羲獻北面。掇三史之秀。可與遷固比肩。五車讀就。敢誇萬卷在心胸。八韻賦成。卻笑十年耽筆硯。未受九重明詔。空懷四海蒼生。不讓他吳門二俊擅文名。肯學那竹林七賢甘醉飮。王仙客本貫襄陽鄧州人氏。先朝諫議大夫王公之子。當朝戶部尙書劉震之甥。不幸早年喪父。賴母舅迎養老母。看覷成人。舅舅有一女。名曰無雙。年紀小俺三歲。自幼兒同學相戲。舅母喜歡。當時對小生說。待你長成。把無雙與你爲妻。母親臨死之時。要求婚配。是母舅親口許下。只因小生扶柩歸鄕。不曾成禮。卽今三年服滿。明年是建中皇帝大比之年。小生待上京師應試。順便到劉家求親。昨日分付安童塞鴻。收拾行李。未知完備麼。塞鴻那里。

【西江月】﹝丑上﹞門戶年來冷落。郞君日下崢嶸。蕭然琴劍照人淸。笑指長安馳騁。﹝生﹞遊子偏懷故國。僕夫反樂長徵。﹝合﹞莫辭辛苦上瑤京。會看風雲一逞。

﹝生﹞塞鴻。行李完備了麼。﹝醜﹞覆官人。錦囊盛七弦焦尾。瑤鞘掛三尺龍泉。馬似雲飛。車如電轉。俱已擺列門外。天道暄熱。請官人早行。﹝生﹞正是暫辭舊國遊京國。便出襄陽訪渭陽。﹝行介﹞

【朝元令】風回楚城。五月黃梅景。煙浮帝京。千里紅塵永。自挈圖書。遠辭鄕井。﹝醜﹞官人此去。先到劉相公府中。﹝生﹞重念渭陽恩。幸欲敍平生。南風細吹雙轂輕。裊裊柳條靑。依依遊子情。﹝合﹞迢遙華省。空凝望楚天云冷。

【前腔】﹝丑﹞才子名髙鄢郢。風流蓋世情。文采照三京。試問時流。有誰堪並。﹝生﹞功名之事。未知如何。﹝醜﹞莫向蓬蒿延頸。有日飛騰。搏風兩翅九萬程。重振舊家聲。依然故里榮。﹝合前﹞

【前腔】﹝生﹞斜日柘林風靜。徵人汗滿纓。田父正躬耕。對此艱難。迷心重醒。﹝醜﹞當此炎天。公子王孫。多少會受用。怎知徵人辛苦。﹝生﹞何處涼亭酩酊。散發層冰。人生總爲名利縈。瀟灑羨嚴陵。滄江弄釣罾。﹝合前﹞

【前腔】﹝醜﹞縹緲紅雲墜影。荊山暑气淸。斜日槿花明。舉目黃沙。悶人時景。﹝生﹞那山頭上是猿啼麼。﹝醜﹞何處猿啼深嶺。腸斷三聲。回頭故鄕初一程。緩轡話離情。淒淒芳艸生。﹝合前﹞

下馬停車日已斜。

故鄕回首碧雲遮。

離愁最是關心處。

風葉蕭蕭噪暝鴉。

第三出酬節

【念奴嬌】﹝外上﹞罷朝初下未央宮。侯吏朱衣前擁。滿袖天香歸甲第。夾道綠槐陰重。日上鰕須。風裊龍涎。別院笙歌哄。太平歡宴。仰荷一人恩寵。﹝踏沙行﹞

紫閣垂勛。黃金橫帶。人生富貴誰堪比。八方無事且爲歡。一年好景君須記。美酒繁弦。海橊池蕊。芭蕉葉展靑鸞尾。金杯角黍送流年。伴他兒女花前醉。自家學貫天人。資兼文武。敢竭孤忠報主。惟將正色立朝。官階已占六曹中。名位早登三事列。運北斗之樞機。統尊列宿。作九天之喉舌。職亞三公。忠不忘乎一飯。誰言錦幙幔天。貨必足於四方。要使靑錢流地。正是關節一毫無地入。公廉兩字只天知。下官劉震。官拜戶部尙書租庸使。夫人崔氏。小女無雙。老年無子。痛太玄之失傳。弱息知書。幸中郞之有托。且喜今日是五月端午。早上分付院子安排筵席。與夫人小姐。同賞佳節。不知完備未曾。院子那里。﹝末﹞廳上一呼。階下百喏。覆老爺。有何鈞旨。﹝外﹞我著你安排筵席在後花園水亭上。完備了麼。﹝末﹞完備多時了。﹝外﹞怎見得。﹝末﹞但見池館淸幽。風光澹蕩。器列象州之古玩。簾開合浦之明珠。水晶盤。羊角粽。輕開錦束玉生輝。琥珀酒。琉璃鍾。未解黃封香滿座。石洞假山。淸泉細細。碧梧蒼竹。疎影離離。走動的是朱衣堂吏。人人頭帶赤靈符。吹彈的是紅粉佳人。个个手擎長命縷。金雀斜簪墮馬髻。畫舡齊唱采菱歌。端的好筵席。﹝外﹞旣然完備。請夫人小姐出來。﹝末﹞遙傳黃閣命。去請畫堂仙。請夫人小姐上堂。

【花心動】﹝老﹞年老心閒。對日長只把貝經翻誦。﹝旦上﹞睡足花臺。浴罷蘭湯。金蓮步出房櫳。﹝貼上﹞喜逢佳節風光好。正滿園梧竹陰濃。﹝合﹞向水亭瓜果玉杯傳送。

﹝相見介﹞﹝菩薩蠻﹞﹝外﹞綠楊裊裊垂絲碧。海橊點點胭脂赤。﹝老﹞兩兩亂鶯啼。■﹝毛參﹞■﹝毛參﹞梧竹齊。﹝旦﹞微微風動幔。惻惻涼侵扇。﹝合﹞處處遇端陽。家家共舉觴。﹝外﹞夫人。下官備一杯淡酒。與你同賞佳節。﹝旦﹞采蘋將酒過來。﹝外揖酬酒介﹞

【畫眉序】金巵泛蒲綠。撫景停巵感心曲。嘆千年湘水。此日沈玉。名未泯角黍空傳。人去遠招魂誰續。﹝合﹞大家酩酊酬佳節。莫負太平風俗。

【前腔】﹝老﹞新篁展修綠。玳瑁筵開畫欄曲。看座排冰島。筩傳蓮玉。見滿眼虎艾爭鮮。正西苑龍舟相續。﹝合前﹞

【前腔】﹝旦﹞修眉遠山綠。粉汗流香浸眉曲。自持觴勸酒。皓腕露玉。願白頭長享天年。結彩綫不須人續。﹝合前﹞

【前腔】﹝貼﹞輕盈舞裙綠。獨抱琵琶度新曲。漸髻偏金鳳。釵橫紫玉。掠紈扇乳燕飛來。亂急管新蟬相續。﹝合前﹞

【滴澑子】﹝外﹞你道是侯門風味不俗。又誰知閭閻幾多不足。日宴未炊饘粥。可惜尊前白薴歌。總是蒼生哭。但願君心。化作光明爉燭。

【鮑老催】﹝老﹞繁華輦轂。人人齊唱升平曲。家家多泛菖蒲粟。休眉皺。且放懷。消淸福。人生百歲歡未足。休把愁心惱弦管。頻開笑口傾■﹝酉靈﹞醁。

【滴滴金】﹝旦﹞上林筍膾甘如肉。南海冰鱗气猶馥。玉盤犀筯寒生指。畫堂中。新酒熟。珍饈溢目。嬌歌艷舞相催促。相催促。休敎日近靑山麓。

【鮑老催】﹝貼﹞香風亂撲。顚狂粉拍穿金粟。髙低玉剪飛華屋。把瑇筵。近鳴泉。臨喬木。生綃扇兒休揮觸。淸風自有涼亭竹。風來也。鬢簌簌。

【雙聲子】﹝合﹞弄潮罷。弄潮罷。何處蘭舟逐。采菱歸。采菱歸。兩岸芙蓉綠。日已暮。日已暮。歡未足。歡未足。看明月扶醉。夜涼新浴。

【尾】酒剩花殘下金穀。月白風淸歸去促。可惜明朝又初六。

侯家庭院好風光。

骨肉傳杯笑滿堂。

但願太平常會面。

年年此日賞端陽。

第四出探畱

【玉漏遲】﹝生上﹞辭家浪遊。嘆山勞匹馬。水怯孤舟。紅槿香中。一聲越鳥添愁。回首故園池館。淸風滿目人消受。名成否。先自將人憔瘦。

【前腔】﹝醜上﹞風塵奔走。嘆肩挑琴劍。汗透徵裘。綠柳陰中。小姬喚客壚頭。正値馬疲人倦。無由得解鞍沽酒。﹝生﹞婚成否。先覺春心暗透。

迆邐行來。不覺早到京師也。﹝醜﹞官人。你看京師好景致。﹝生﹞怎見得。﹝醜﹞只見六街車馬。三市人煙。慈恩寺金剎參天。灞陵橋垂楊拂地。花簇簇三百六十行買賣。錦重重十萬八千戶人家。朱樓繡檻。有十里香風。水閣涼亭。沒半星暑气。酒肆中賣的是蓮花白。竹葉淸。都解金龜同一醉。勾欄內坐的是李端端。蘇小小。笑歌新曲解畱人。金章紫綬。達官貴戚去朝天。白狗蒼鷹。公子王孫來打獵。八柱巍峨標玉闕。五云繚繞擁王居。果然好景致。﹝生﹞此去劉家多少路。﹝醜﹞兀那里是劉相公府前也。

【賺】﹝生﹞千里襄流。冒暑攜書上帝州。龍城暮。遙看宮闕紅霞覆。且淹畱。訪恩盟。重敍當年舊。﹝丑﹞暫向垂楊系紫驑。拂拭徵衣垢。朱門十丈蟠雙獸。﹝合﹞試將輕扣。

【前腔】﹝老上﹞相府深幽。何處兒郞敢徑投。分明看。原來年少吾家秀。﹝生拜見老旦介﹞慰離憂。比別時精采渾如舊。三載南中望鬥牛。遙想恩光厚。﹝合﹞弛裝共話違離久。乍消淸晝。

﹝老旦﹞孩兒。三年不見。這般長成了。此來爲求科舉麼。﹝生﹞小生有兩件事。一者爲取功名。二者不敢說。﹝老﹞但說不妨。﹝醜﹞官人要求小姐的親事。﹝老旦笑介﹞原來如此。這事是老身說起。又是你母親遺命。好歹教你成就。﹝生﹞全靠舅娘攛掇。﹝老﹞舅舅早回來也。

【絳都春曉】﹝外急上﹞官髙祿厚。見豺■﹝豸良﹞當道。怎生罷休。猛拚扣碎金階首。從敎洗淨朝班垢。怎容他姦謀成就。﹝老﹞親情邂逅。請寬懷抱。放下閒愁。

【前腔】﹝生拜介﹞遠來相候。合歡欣。怎生反皺眉頭。﹝醜﹞想東人衣冠禮貌多疎漏。﹝老﹞莫非老妾逢迎後。有緣由望君明剖。﹝外﹞朝綱大事。區區兒女。何必追求。

﹝老﹞相公。甥舅相逢。合當喜歡。怎生雙眉倒豎。怒气沖天。﹝外﹞夫人。賢甥遠來。我豈不喜。爭柰丞相盧﹖﹖。姦邪不忠。人皆號爲藍面鬼。下官適來入朝。再四奏他姦惡。乞將梟首示眾。聖天子不從。因此煩惱。﹝老﹞相公。你官非禦史。職非諫議。管這閒事怎的。﹝外﹞下官受朝廷厚恩。那一件不該說。﹝生﹞只一件。盧﹖﹖這廝最能害人。只怕舅舅反遭毒手。﹝外﹞這个我也顧不得了。﹝醜﹞甥舅相逢。閒話請休題。﹝老﹞說得是。請孩兒到水閣上三杯洗塵。﹝外﹞將酒過來。﹝把■﹝角戔﹞介﹞

【皂角兒】念荊花早年失偶。喜芝蘭這回重茂。仔細看舉止端詳。分明似母親趨走。惟願你向書窗。攻筆硯。取科名。揚姓字。光輝伊舅。﹝合﹞親情別久。且同杯酒。涼亭瓜果。論心敍舊。

【前腔】﹝老﹞看孩提短髮覆首。又長身聰明俊秀。笑唫唫出語溫恭。意孜孜殷懃問候。多謝你渡三襄。涉萬里。冒炎蒸。衝瘴厲。遠來生受。﹝合前﹞

【前腔】﹝生﹞念孩兒孤貧落後。謝妗舅提攜成就。恨十年寂寞寒窗。知何日經綸展手。試看我萬言書。八韻賦。獻金門。朝玉殿。獨占鰲頭。﹝合前﹞

【前腔】﹝醜﹞念小人襄中奔走。常只想長安花柳。喜今日得遂初心。又感戴恩官息厚。惟願他受君恩。食天祿。利名成。婚姻遂。帶挈風流。

﹝合前外﹞孩兒。科場未到。且在俺府中攻習經史何如。﹝生﹞多謝舅舅。﹝老旦﹞塞鴻收拾行李。入西書院去。﹝醜﹞領鈞旨。

一旦悲歡見魏舒。

風流猶是昔年餘。

科場敢負先人業。

客邸須看舅氏書。

第五出姦謀

【番卜算】﹝淨上﹞名位廟堂尊。掌握乾坤運。鵾鵬奮翼逞風雲。不柰烏鳶哂。

﹝笑介﹞自家不是別人。盧丞相的便是。幸然遭際聖明。端的恩寵無二。一味甜言。直教天子點頭。半腔歹意。驚得百官心碎。斷公事只逞私心。決民情全憑勢利。拽紮起溫元帥面皮。猛放著閻羅王威勢。不平不直的秤鉤肚腸。半靑半紫的染皂心地。不要長槍大劍。眞个殺人手段髙彊。生得利齒伶牙。端的喫人腦髓不恕。諸王公見我低頭。眾文武誰敢出气。生前得逞雄豪。死後猶然得意。﹝內云﹞怎的得意。﹝淨笑﹞若不去三家村中做牛。便罰去十八層地獄受罪。下官盧﹖﹖。欽承聖恩。官拜平章政事。百僚趨承恐後。爭柰戶部尙書劉震這廝索彊。前日彈我欺君誤國。要將梟首示眾。好笑下官得何罪過。受此極刑。眉頭一蹙。計上心來。我有故人。名爲王遂中。見做金吾衛大將軍。重許升賞。著他夤夜刺殺這廝。有何難哉。左右那里。﹝雜上﹞堂上雙呼字。階前應一聲。覆老爺。有何鈞旨。﹝淨﹞你去請金吾王將軍過來。﹝雜應介﹞轉過金梁橋。來到修竹裏。此處王家府前了。王將軍有請。

【上林春】﹝末上﹞武勇從來四海聞。掌官軍九重親近。

﹝見介淨﹞金吾請坐。﹝末﹞恩相在上。下官怎敢。﹝淨﹞請坐。有話相吿。左右的回避。﹝雜下淨﹞金吾。你起手是甚麼官。﹝末﹞小官金吾衛小校。﹝淨﹞如今是甚麼官。﹝末﹞金吾衛大將軍。﹝淨﹞怎的驟升到此。﹝末﹞賴恩相提拔。﹝淨﹞你旣知恩報恩。下官有一事托你一干。﹝末﹞伏聽使令。﹝淨﹞尙書劉震。平素和俺無讎。近日奏過官家。要將下官梟首示眾。幸賴聖明。不聽他說。你道情理也該不該。﹝末﹞端的無狀。﹝淨﹞俺待奏聞朝廷。把他黜退。也不甚難。只是消不得胸中一點不平之气。欲使一人。刺殺這廝。滿朝看來。只有你膽勇。你敢去得麼。﹝末背介﹞這殺人事非同小可。不去恐丞相見怪。罷罷。﹝轉介﹞下官𨿽然愚勇。只有汗馬上本事。這刺客手段。卻做不得。下官有一故人。心如聶政。謀比荊軻。姓古名洪。見做羽林衛押衙之職。幼年曾爲父報讎殺人。又以奇計得免。若用此人。無有不成。﹝淨﹞我也素聞古押衙之名。快去糾合他來。成事之日。賞賜千金。拜官三級。﹝末﹞事不宜遲。下官明早就去。﹝淨﹞金吾。不要泄漏天機。﹝末﹞下官怎敢。

【瑣窗郞】﹝淨﹞俺威權海內稱尊。怪不逞犯逆鱗。須當快意。斬艸除根。此行機密。用心防愼。﹝合﹞若得他一朝消盡胸中恨。千金賞。不須吝。

【前腔】﹝末﹞他平白地惹起災迍。赴猛火自燒身。報讎烈士。都下名聞。此行唾手。管敎隨順。﹝合前﹞

堪嘆亡命徒。

好似撲燈蛾。

恨小非君子。

無毒不丈夫。

第六出由房

【臨江仙】﹝旦上﹞蟬吟蚊靜人初起。朝霞掩映庭墀。﹝貼上﹞乘涼試卷絳綃衣。﹝合﹞風前開翠榻。窗下繡花枝。

﹝旦﹞綠樹陰濃夏日長。﹝貼﹞珍珠簾箔掩蘭堂。﹝合﹞繡牀斜憑嬌無那。燒盡金鑪百和香。﹝旦﹞采蘋。連日暄熱。不曾和你做生活。今早天气微涼。好做些鍼指。﹝貼﹞小姐。奴把繡絨花樣。牙尺剪刀。都擺在石卓兒上。請小姐坐地。

【賞宮花】﹝旦﹞東方尙低。微涼入絳幃。梧月餘殘影。花露未全晞。﹝貼﹞有意只盤金鳳綫。無心去聽乳鴉啼。

﹝生上﹞未遂東牀志。先窺綺閣人。小生爲親事而來。爭柰舅舅全然不提起。未知成否若何。小姐又不能夠廝見。好生納悶。今日打聽得小姐臥房。在畫閣兒下。只做不知。一直撞入去。飽看一回。多少是好。

【獅子序】﹝生﹞悄步香閣西。行傍紗窗試一窺。只見一庭兒花木。別是幽奇。﹝做張介﹞元來小姐和侍兒做生活哩。只見兩兩紅妝相對。看他玉肌香。雲鬢薄。春纖嫩。笑拈鍼指。低低偸眼。隱隱蛾眉。

【降黃龍】﹝旦﹞金剪輕攜。手把鮫綃。巧裁新制。金鍼下處。繡鴛鴦並戲蓮漪。﹝貼﹞香閨。重門深閉似嬌花繡幙紅圍。不許他狂蜂斜睨。粉蝶輕窺。

【前腔】﹝生﹞鍼兒。引綫休遲。願效鴛鴦。與伊戲水。鮫綃莫剪。怕剪斷兩下牽絲。癡迷。他含情無意。怎知道人在窗西。正是那花心未拆。蜂蝶先知。

【前腔】﹝旦﹞長吁。汗透香肌。日上庭梧。頓添煩暑。釵橫鬢墜。繡停鍼紈扇頻揮。﹝貼﹞須知。炎蒸堪畏。荷亭畔剩有涼颸。只爲那閨門禮法。懶去閒嬉。

【前腔】﹝生﹞炎威。炙損嬌姿。怎如和我涼亭共戲。醉荷風碧簟相依。你那一聲長嘆呵。堪疑。芳心何處。莫不是想著佳期。休長嘆。佳期咫尺。就結於飛。

﹝旦﹞采蘋。是誰在窗下。

【衮徧】誰來繡戶窺。忙啟紗窗覷。﹝貼﹞卻是王家哥哥。爲何到此。奇俊王郞。到此緣何事。﹝生﹞在老夫人處問安。錯走了路到這里。上堂咨啟。花底路迷。問仙娥肯容人到月宮裏。

﹝旦﹞采蘋。你和他說。是我臥房。外人不得至此。

【前腔】﹝旦﹞中堂多禁忌。不許閒人至。年少無知。就裏藏姦意。﹝貼﹞這是小姐的臥房。老夫人處問安。不打從這里去。﹝生﹞小姐忒薄情也。我是東牀嬌壻。休把做外人廝覷。便畱住繡房中。有誰說你。

﹝旦﹞快出去。老夫人知道。不好意思。﹝生﹞小生也要出去。爭柰不認得路。﹝貼﹞哥哥。我送你出去。﹝生﹞不要送出去。只要你送進去。﹝貼﹞胡說。老夫人來也。﹝生﹞雙手擘開生死路。一身跳出是非門。﹝下老旦上﹞乘涼課兒女。病暑步池亭。老身這幾日天熱。不曾到女孩兒房中。今日須索去看他做生活。﹝見介老旦﹞孩兒做甚麼。﹝旦﹞孩兒見天色微涼。與采蘋做些鍼指。﹝老旦﹞好好。我兒。你生於富貴。正要習些勞苦。他日好去人家做新婦。﹝旦﹞謝母親教訓。﹝老旦﹞日已將中。天道漸熱。暫歇一餉。隨我去來。莫倚富豪門。﹝旦﹞須知習苦辛。﹝合﹞成人不自在。自在不成人。﹝下生上﹞無端枝上黃鶯噪。驚散花心粉蝶飛。小生方才大膽。走入小姐臥房。見他正與侍兒做生活。果然生得好。但見幽姿絕世。嬌艷驚人。渾如膩粉揑成。便是畫工難寫。滴澑澑鳳眼朦朧。勾引人魂無定。曲灣灣蛾眉澹掃。巧傳心事多般。輕盈笑靨。低頭微哂有餘情。裊娜腰肢。叉手抱來無一撚。津津檀口。生憎酷暑嬌吁。脈脈冰肌。可怪淸涼無汗。幾句嬌嫩聲音。分明似金籠裏學語雛鸚鵡。一點聰明性格。合喚做繡榜上風流女狀元。腳上鞋兒三四寸。步步生蓮。鬢邊釵子十二行。雙雙舞鳳。恍疑金菊對芙蓉。卻是笑倚侍兒肩上。忽地梨花籠澹月。元來嬌臨玉鏡臺前。傍人私語。細細口脂香。憑檻閒行。珊珊雜佩響。作賦吟詩。人人盡說蔡文姬的再世。描鸞刺鳳。个个皆稱薛夜來的神鍼。石橊陰畔。似蕊宮仙子。揚州兩兩玩瓊花。菡萏沼邊。如洛浦佳人。水上盈盈步羅襪。只疑他麻姑有緣。過蔡經偶然畱鶴駕。莫不是雙成無賴。惱王母暫謫下塵寰。可惜花朝月夕。何時同醉合歡杯。恨無玉管鸞笙。與爾同乘雙鳳去。但望髙堂成事。與伊繡帶結同心。仔細思量。小生的稱揚有盡。小姐的嬌媚無窮。若得與共枕半宵。也不枉爲人一世。正待和他說些知心話兒。那不做美的夫人撞將來。好悶人也呵。

【皂羅袍】誤入桃源洞裏。見香香深處。裊裊仙姿。嬌羞終是女孩兒。隔窗掩過香羅袂。嚶嚶小語。問郞路迷。低低微笑。勸郞早歸。莫不是人前巧做出猜嫌計。

【前腔】正好粘花惹絮。怪東風無意。吹散芳菲。春光一去杳無期。陽臺望斷人千里。歸來如醉。餘香滿衣。支頤坐想。芳心暗飛。恍聞耳畔嬌聲細。

紗窗深處見卿卿。

隱約香肌百媚生。

好似澹雲籠月色。

嫦娥態度不分明。

第七出卻婚

【似娘兒】﹝外上﹞松柏古心存。嗟玉樹寂寞無人。蘭心蕙性閨房潤。雀屛欲啟。鸞儔未偶。閒中慢自評論。

事不關心。關心者亂。下官六十餘歲。止有一女。名曰無雙。年紀長成。不曾許嫁。我意欲招一佳壻在門。只沒有一个門當戶對的。且等夫人出來。與他商議。

【風馬兒】﹝老旦上﹞女貌郞才。請東君早成佳配。

﹝見介外﹞夫人。古者十六而筓。二十而嫁。女孩兒年登二八。正當其時。前日多少公子王孫求聘。只爲沒个中意的。今日想起來。咱和你年紀髙大。這事不可不早定。﹝老旦﹞相公不問。老身不敢多言。昔日外甥王仙客在門下。自小兒聰明。與女孩兒年相若。貌相似。我曾許他爲配。他母親病篤之日。又是你親口許下。況兼此子。學問不凡。人才出眾。妾意欲成就前言。相公意下若何。﹝外﹞夫人差矣。仙客乃先姐之子。與女孩兒中表兄妹。於分有妨。怎生成得伉儷。﹝老旦﹞妾聞中表無服。可以成親。昔溫太眞娶其姑之女。下玉鏡臺爲聘。至今以爲美談。相公昔日許下。今日何出此言。﹝外﹞當初先姐病篤。苦求此事。我只回他說。你自調養病體。也不曾許他。今日斷然不可。﹝老旦﹞相公。聽老身說。

【金索掛梧桐】心知宅相賢。口許東牀選。熱面應承。冷語今更變。丈夫然諾重如山。暗室私心鬼神見。休言閨閣無人聽。只恐閭閻有話傳。休辭辧。勸君肯首。莫負燎須言。﹝合﹞想婚姻都是前緣。慢勞你爭長短。

【前腔】﹝外﹞當年姊病纏。爲子求婚眷。仔細沈吟。此事非吾願。當時只把病人寬。那肯輕將語言騙。不曾媒妁期千萬。何必殷懃彊再三。休胡亂。嫡親中表。怎結百年歡。﹝合前﹞

莫將盟約等閒乖。

只怕婚姻未必諧。

萬事不由人計較。

一生都是命安排。

第八出閨嘆

【祝英臺近】﹝旦上﹞豆花風。梅子雨。醞釀晚涼淺。罷繡停鍼。長日正人倦。﹝貼上﹞乍堪象簟侵肌。鮫綃映肉。初睡起。微微香喘。

﹝卜算子﹞﹝旦﹞睡起玉肌涼。人靜重門閉。永日深閨寂寞愁。暗滴珍珠淚。﹝貼﹞風弄芰荷香。雨洗梧桐翠。且向池亭玩物華。莫把眉兒聚。﹝旦﹞采蘋。寂寞閨門。昏沈暑熱。眞个好悶人天气。﹝貼﹞小姐。池館淸涼。風光瀟灑。我和你受用不盡。有甚麼煩惱。﹝旦﹞你怎知我有煩惱處。﹝貼﹞小姐。每常間見你歡天喜地。今日眉頭不展。面帶憂容。爲著甚麼。﹝旦﹞我心上有事。你休纏問。﹝貼﹞小姐。你心上不快。和你到後花園池亭上耍去。﹝旦﹞也罷。﹝行介﹞

【祝英臺】月眉攢。云袖嚲。低首損春姸。妝罷層樓。步入閒亭。風約繡幃香捲。﹝貼﹞小姐。你看池裏荷花都開了。﹝旦﹞羞看。藕花開得雙頭。只怕秋風吹散。悶對景。冷落碧梧池館。

【前腔】﹝貼﹞瀟散。向涼亭。臨曲沼。瓜果薦新鮮。閣對秦山。簟展湘波。侍女頻揮紈扇。﹝旦﹞你不知我心上自有不足處。﹝貼﹞無端。侯門受用豪華。卻把雙蛾愁斂。日斜也何事不忺茶飯。

﹝旦﹞采蘋。你兀自不理會。﹝貼﹞小姐端的有甚事。說與妾身知道。﹝旦嘆介貼﹞但說不妨。﹝旦﹞這事不是俺女孩兒家說的。罷罷。你是我心腹之人。和你說。昔日王解元從小兒在我家長成。老夫人愛他。只說招他爲壻。姑娘臨危之際。老相公親口許了。今日王解元到來。老夫人說起此事。爹爹把前言悔過。只推不曾。教人如何不悶。﹝貼﹞元來恁的。小姐。老爺旣然不肯成就。只索順從他。沒來由煩惱甚麼。﹝旦﹞父命我豈不從。但婚姻一言爲定。女子從一而終。姑娘在日。便許了他。今日人亡事變。卻悔賴他的。爹爹官居臺閣。須被外人恥笑。﹝貼﹞小姐。世間多少貴公子美少年。任從老爺許了一个。何必畱戀這个窮措大。﹝旦﹞你說那里話。

【前腔】堪嘆。事多磨。人間阻。就裏淚偸彈。天日深盟。風月芳期。一旦雨覆雲翻。﹝貼﹞這親事又不曾受他茶禮。便退了也不妨。﹝旦﹞休言。縱無六禮雙羊。柰一言難變。便死也魂與檀郞爲伴。

【前腔】﹝貼﹞姻緣。本天生。非人意。煩惱也徒然。老爺呵。愛惜嬌娃。別選豪門。肯顧一句虛言。休偏。五陵年少如雲。枉把貧儒畱戀。從親命且自逍遙排遣。

【前腔】﹝旦﹞心堅。守松筠。甘冰蘗。寤寐柏舟篇。爹爹呵。你把連理分開。並蒂摧殘。只怕女蘿纏綿。﹝貼﹞小姐。見說王解元家寒。若嫁了他。須索受些淒楚。﹝旦﹞不怨。從敎受凍擔饑。怎肯嫌寒就暖。我彩鳳羞與凡雞作伴。

【前腔】﹝貼﹞堪憐。守前言。惇舊約。眞个女流難。不負才郞。忍背嚴親。一點眞心百煉。﹝旦﹞你才知我的心事。﹝貼﹞惟願。髙堂意轉心回。繡閣花開月滿。那時候偕老雙雙歡宴。

﹝貼謝介﹞賤妾不知小姐這般貞性。一時唐突了。﹝旦﹞且不要和別人說。

莫打南來鴈。

從他作伴歸。

打時雙打取。

休遣兩分飛。

第九出拒姦

【髙陽臺引】﹝小生上﹞近侍龍顏。長隨豹尾。朝朝螭陛持戟。暫賜餘閒。髙情懶去遊逸。金魚乍解還家樂。掩竹扉車馬無迹。捲徵袍。臥看黃卷。自消白日。

老夫姓古名洪。本貫京師富平人也。自小武藝精通。豪俠好義。昔日爲父報仇。殺人於都市之中。又用奇計脫逃。得免其死。如今年近六旬。見做羽林衛押衙之職。京師人都喚我做古押衙。今日罷朝。閉門髙臥。不免取一卷古書。看來消遣。正是暫拋虎略龍韜。且玩螢囊蠹簡。﹝看書介﹞

【前腔】﹝末上﹞奉恩官鈞旨機密。特來求訪十年相識。若遂良圖。兩人富貴不失。﹝小生﹞忽聞剝啄柴門扣。整衣冠下堂延客。﹝合﹞正淸閒。相過談笑。頓消岑寂。

﹝見介小生﹞金吾因甚光降。﹝末﹞下官多時不曾拜謁。今日特來。﹝小生﹞必有緣故。﹝末背介﹞且住。不要直說。且把幾句話兒打動他。﹝末﹞小生沒甚事。今日放假。在家閒坐。不過特與老兄談論一番。﹝小生﹞最好。﹝末﹞不知押衙在此看甚麼書。﹝小生﹞老夫看的是左氏春秋。﹝末﹞那左傳上有一个鋤麑。可謂義士。﹝小生笑介﹞將軍何以見得他義處。﹝末﹞晉靈公惡趙盾彊諫。遣刺客鋤麑刺之。鋤麑見趙盾是正人。不忍下手。就觸槐而死。世上誰人不怕死。鋤麑爲忠義上。視死如歸。豈不是个義士。﹝小生﹞金吾差矣。大凡刺客要識人心。以趙盾之賢。晉侯無道。誰不知之。鋤麑不與他去便了。直待臨下手之時。方才知道。可不枉了一死。

【髙陽臺序】﹝末﹞乍感丹心。潛收白刃。肯把忠良殘賊。義烈忘身。英名至今如昔。﹝小生﹞愚客。平生不識人邪正。到其間悔之無及。死孤槐空爲怨鬼。有誰憐惜。

﹝末﹞鋤麑旣非義士。那史記上有一荊軻。可謂義士。﹝小生笑介﹞金吾何以見他義處。﹝末﹞燕太子丹與秦王有隙。使荊軻刺之。秦王絕袖遶殿而走。荊軻知事不成。倚柱談笑而死。當時秦王何等威勢。荊軻略無懼怯。豈不是个義士。﹝小生﹞金吾又差了。大凡刺客要識時勢。以秦王之彊。燕國之弱。縱刺得他。怎肯干休。荊軻不與他去便了。事旣不成。把燕國指日而亡。可不枉了一死。

【前腔】﹝末﹞感激。計就牢龍。身探穴虎。精感長虹貫日。談笑捐生。祖龍爲君褫魄。﹝小生﹞狂客。何如早謝當年寵。事無成枉勞心力。死秦庭分明兒戲。自傾燕國。

﹝末﹞荊軻不是義士麼。﹝小生﹞也不足爲義。﹝末﹞承教。承教。這兩个古人之事。不必說了。請問押衙。刺客的事。你幹得麼。﹝小生﹞這个何難。老夫少年也曾爲父報仇來。﹝末﹞假如今日有个貴人擡舉你。他著你去刺一个人。出一口气。你去也不去。﹝小生﹞果然待得我厚。士爲知己者死。女爲悅己者容。怎的不去。﹝末﹞押衙。我方才見你是个義重之人。敢以實吿。這里沒人麼。﹝小生﹞但說不妨。﹝末﹞卽今當朝大丞相。有一个仇人。痛恨入骨。特使下官尋訪刺客。刺得他的。陛官三級。嘗賜千金。下官知押衙謀勇。一力舉薦。押衙肯去。和下官帶挈富貴。﹝小生﹞大丞相是誰。﹝末﹞是盧﹖﹖相公。一人之下。萬人之上。官家最喜歡的。﹝小生﹞他和誰有仇。﹝末﹞他與戶部尙書劉震。切齒之怨。﹝小生怒介﹞呸。你不說那藍而鬼也罷。說著那藍而鬼。毛骨都悚。恨不截此佞臣之頭。卻教我替他傷害善人。古押衙是个好男子。不爲此狗彘之事。﹝末﹞押衙休迷執。

【前腔】相國。久慕髙風。欲求恥雪。特聘君爲刺客。虎略龍韜。施展正在今日。﹝小生﹞一身武藝。不替小人出力。不去。不去。﹝末﹞休執。邯鄲年少輕人命。問誰賢與誰姦慝。大丈夫已逢靑眼。早沽白璧。【前腔】﹝小生﹞剛直。義膽如天。豪情蓋世。孤懷一點忠赤。肯助邪謀。忍把無辜殘賊。﹝末﹞好笑。有這等英雄。推做甚麼。好个不爽利的荊軻。﹝小生﹞淸白。腰間七首光如雪。不染他忠良血迹。﹝末﹞丞相自當重賞。﹝小生﹞便封九鼎三公。等閒視同一擲。

﹝末拜介﹞十載交遊渾未識。一番髙論始知心。元來押衙乃天下正直丈夫。因盧﹖﹖姦邪。不肯替他行刺。正是富貴不能淫。威武不能屈。荊軻鋤麑。何足道哉。下官一時唐突。萬乞恕罪。﹝小生﹞量老夫何足掛齒。﹝末﹞下官也不去回話了。由他自處。

【尾】從今方見君心直。從今不上姦人宅。遠害全身爲上策。

﹝小生﹞不作姦臣用。﹝末﹞髙風千古欽。﹝合﹞路遙知馬力。日久見人心。﹝末下小生弔場﹞自古道將相不和。國有大禍。我想今日盧﹖﹖那廝。因一人違忤。便要用心害他。眞个是盜賊所爲。卽今內有姦臣弄權。外有驕將悍卒。民窮財盡。天下不日將亂。罷罷。老夫做甚麼官。不如向富平山中。逍遙自在。免得他日死於亂兵之手。﹝解衣介﹞

【北後庭花煞】解下惹閒愁靑錦袍。﹝除帽介﹞除下起飛災烏紗帽。只爲虛飄飄淩煙閣。送上那顫巍巍跨海橋。算到了是非窠。玉殿髙。不如安樂窩。茅屋好。每日價。對明月。吹洞簫。弄春風。醉碧桃。向山中。睡得牢。喜人間。事不到。龍爭虎鬥都休料。牀頭畱得琴樽在。門外由他雨雪飄。只落得無煩惱。免受他塵埃縛住。一任我雲海逍遙。

功名誤我未言歸。

今日除頭早拂衣。

且玩山中泉與石。

不爭人世是和非。

第十出送愁

【傳言玉女】﹝貼上﹞月榭云窗。暗把秋波偸望。兩邊兒心腸搖蕩。爭柰你命裏星辰未暢。東君無意。枉添悒怏。

﹝章臺柳﹞鴛鴦偶。鴛鴦偶。雙宿雙飛雙廝守。驀地風波兩下分雌雄隔水都回首。俺小姐花容月貌。王解元繡口錦心。正是一對兒夫妻。誰想老相公悔賴前言。不許成就。今日老夫人分付妾身。上覆王解元的消息。此間正是他書院門首。不免叫他一聲。解元在麼。

【步蟾宮】﹝生上﹞思憶多嬌心技癢。盻殺也人間天上。是誰扣戶到書堂。想是佳音說向。

﹝相見介﹞你到書齋訪岑寂。必有甚好消息。﹝貼﹞好消息。惡消息。做不成東牀客。﹝生﹞小娘子。俺從幼兒與小姐有約。今番老夫人做主。眼下打點新皂靴。整備做新郞也。何出此言。﹝貼﹞解元耐心。直等那皂靴爛了。方才和你說。﹝生﹞小娘子。有話說與小生知道。﹝貼﹞解元。你那親事。不成了也。﹝生﹞休哄我。﹝貼﹞誰哄你。卻才老夫人分付我。上覆解元。這事再四老相公跟前攛掇。老相公堅執不肯。交你權且耐心。﹝生﹞老相公因甚不肯。﹝貼﹞解元。你試猜著。

【北紅衲襖】﹝生﹞莫不是笑書生貌不揚。﹝貼﹞不是。﹝生﹞莫不是爲嬌娥年未長。﹝貼﹞不是。﹝生﹞莫不是惜花心未許蜂蝶傍。莫不是結彩樓未中繡球香。﹝貼﹞也不是。﹝生﹞怕咱兩个年命相妨。恐左右的讒言廝誑。﹝貼﹞也不是。﹝生﹞敢則是指望成名。道我未遂風雲也。直待象簡緋袍入洞房。

﹝貼﹞解元。你都猜不著。﹝生﹞小娘子。端的爲著甚麼來。

【前腔】﹝貼﹞俺小姐正靑春年齒恰相當。﹝生﹞是小姐年長了。﹝貼﹞覷解元又風流容貌眞絕樣。﹝生笑介﹞是小生的龐兒也看得過。﹝貼﹞繡球兒別个怎著傍。好花枝合付與折桂郞。也沒甚刑克相傷。也沒甚旁人伎倆。﹝生﹞不爲這幾樁事上。卻爲甚的不肯。﹝貼﹞老相公只說中表的親難做夫妻也。又道未有前言休妄想。

【前腔】﹝生﹞天那。兀的不悶殺人也。欺負我久漂零湖海旁。欺負我未收成名利場。分明是賴婚姻只把虛言誑。不念我處孤貧父母蚤年亡。你下得浪打鴛鴦。我拚个月滿西廂。小娘子。老相公𨿽然如此。小姐必然見憐。我把一封書寄與多情也。﹝揖介﹞結艸銜環不敢忘。

【前腔】﹝貼﹞解元。這个使不得。老相公治家庭。似朝廷有紀綱。老夫人正家法。似官法無輕放。俺小姐冰淸玉潔。不比鶯鶯莽。侍兒每心荒膽小。做不得紅娘。﹝生﹞小生自當重謝。﹝貼﹞你便有金玉滿堂。誰替你擔驚受枉。他見了書問出根由也。斷送芙蓉一夜霜。

﹝生扯介貼﹞閉門不管窗前月。一任梅花自主張。﹝下生﹞天那。我母親在日。親口許下。今日人亡事變。便推不曾。舅舅。你做公卿。賴人婚姻。是何道理。

【泣顏回】辛苦上京華。爲嬌羞夙世寃家。一心指望。牽絲中選窗紗。百年姻婭。被東君半句無情話。從前千樣深盟。今朝一筆勾叉。舅舅你好差訛。枉敎你身爲宰相坐官衙。不把陰陽燮理。配偶調和。卻來誤人婚嫁。惱亂家法。傷殘風化。賣脫空口無攔壩。當年甜語應承。今朝苦口推搓。

【橊花泣】我似尋春鶯蝶。合采上林花。他似桃李樹。抱芳姿直待東風嫁。相女配夫。一對兒不差些。無端割捨。好似蠶蛾拆對絲牽掛。我做了个美玉埋沙。他做了个彩鳳隨鴉。

【前腔】枉敎鳳城春色慘無華。枉敎秦樓月被雲遮。枉敎銀屛金屋空瀟灑。一个愁攢兩蛾。一个長吁倚徧朱欄下。一个吹簫香口吞聲。一个看花淚雨如麻。

【漁家犯】他那里綺羅叢瀟灑文君。俺這里翰墨林風流司馬。爭柰卓王孫倚富欺人。則怕臨邛店出醜難遮。據俺萬才華。千俊雅。不怕他一點芳心不惹。從今後斂卻畫眉妙手。去把西廂琴和。

【前腔】空憶著捲羅衫同挽香車。空憶著折菖蒲同鞭竹馬。空憶著棋枰上同賭靑梅。空憶著東籬下同嗅黃花。把往事付東流如夢過。不如不提起無嗟呀。負了鶯期燕約。那些星前月下。

【撲燈蛾】胡塗鳳尾箋。冷淡鮫綃帕。魚雁無人寄。平地怎生入馬也。玉容何處。盼香閣遠似天涯。空交人淚珠沾灑。伊知麼。伊還知道淚還加。

【前腔】愁看古聖書。悶對先賢畫。慵將羅扇把。懶步酴■﹝艸縻﹞小架也。南窗初臥。惱人的是蚊雷喧夜。才合眼又夢見嬌娃。天知麼。天還知道天應怕。

【尾】多情自古多■﹝兀監﹞■﹝兀介﹞。料東君斷不把深盟罷。準備著錦帳鸞牀受用咱。

且住。明日是俺舅娘生日。買些金珠首飾上壽。交他再四攛掇。不怕舅舅不肯。

一段姻緣天賦成。

東君驀地阻深情。

從今添上相思夢。

羞覩垂楊作對鶯。

第十一出激亂

【夜行船引】﹝淨上﹞乍解兵權嗟失勢。似蛟龍困居淺水。運有來時。升騰雲雨。擾亂乾坤都碎。

﹝西江月﹞腹內包藏韜略。軍中累建奇功。威名千里鎭羌戎。雄據一方譙共。失計來朝闕下。飛禽自陷籠中。他年若得逞心雄。地軸天關搖動。下官朱泚是也。蒙聖旨授俺太原節度使。只因兄弟朱滔使計。勸俺入朝。失了兵權。三年之內。只在長安奉朝請。閒居無事。不能遂俺胸中豪气。自古道蛟龍得雲雨。終非池中之物。有一日提兵在手。攪得他四海都渾。罷罷。不能流芳百世。亦當遺臭萬年。﹝末引眾上﹞姦相無謀太不忠。減糧吝賞惱元戎。一呼直使唐家亂。社稷都歸掌握中。﹝淨﹞來者何人。﹝末跪介﹞小將涇原節度使姚令言的是也。昨蒙聖旨。著俺領兵五千。前往徵進。尀耐盧﹖﹖這廝。克減衣糧。將糲食菜餅。給與軍士。小將一時气忿。射殺使臣。趕入宮中。搶劫瓊林大盈二庫。驚得官家走丁。𨿽然統率彊兵。爭柰小將官卑職淺。不能伏眾。今請太尉入朝。共成大事。小將情願執鞭隨鐙。﹝淨﹞起來。多虧你好意。下官閒退之人。不足與言。﹝末﹞將士無主。願策太尉爲天子。﹝淨﹞且住。大事不可造次。下官有一心腹之交。名爲源休。見做太常寺少卿。與他商量。方可成就。左右。你去鳴珂巷請源少卿來。﹝雜應介﹞

【番卜算】﹝醜上﹞治國五車書。匡君三寸舌。指揮若定失蕭曹。顧盼興王業。

﹝見介淨﹞少卿知道麼。此乃姚節度特來取我入朝。共成大事。進退安出。﹝丑﹞小子知道了。唐徳旣衰。天下大亂。姦臣弄權於內。藩鎭擁兵於外。鑾輿播遷。宮殿空虛。太尉不乘此時入宮。早正大位。更待何日。﹝淨﹞只怕人心不從。﹝醜﹞一紙詔書。慰安中外。收了唐朝舊臣。一枝軍馬。圍住奉天。擒了唐朝聖君。天下指日而定。分付長安九門軍士。一應官員。盡都畱下。不許放出一个。﹝末﹞此言正合我意。請太尉早行。﹝淨﹞要俺做皇帝俺不去。﹝醜﹞爲何不去。﹝淨﹞俺怕那平天冠重。壓得朕頭疼也。﹝末﹞又道是沐猴而冠。﹝淨﹞沒柰何吿饒這等喫苦差使。﹝醜﹞貼我十萬貫。顧我做替身去了罷。﹝末﹞休閒說。就此入朝。

【節節髙】﹝淨﹞今朝志爽然。遇良緣。胸中豪气方才展。乾坤奠。日月懸。威名遠。掃淸四海無纖玷。千年王業須臾建。﹝合﹞男子要爲世間奇。蒼天不負平生願。

【前腔】﹝末﹞熊羆士五千。敢爭先。揮戈一指唐家亂。迎英彥。坐法筵。登金殿。﹝醜﹞手扶赤帝功名顯。關中霸業何須羨。﹝合前﹞

朱太尉好似艸頭天子。

源少卿便如火逼酇侯。

急忙裏少个正宮皇后。

去盧家尋个赤腳丫頭。

第十二出驚破

【杏花天】﹝老旦上﹞婚姻自古天排列。縱人意不容伊拆決。枉勞口舌百千折。到底終須定疊。

姻緣姻緣。事非偶然。行事在人。成事在天。好笑我的相公。把女孩兒許下王仙客。又要番悔。今被老身再四苦勸不過。只得許允。只一件。自王仙客到此半年。並不曾與孩兒廝見。今日旣無妨礙。不免喚他兩个出來。少敍兄妹之情。他日方諧夫婦之禮。多少是好。采蘋。去請王解元和小姐出來。﹝貼內應﹞解元小姐來也。

【紅林檎】﹝生上﹞獨守書齋熱。枕簟因誰設。羞覩南園雙蝶。﹝旦﹞香汗滴輕綃。粉淚相和結。﹝貼﹞相看一水銀河越。﹝合﹞何日裏共歡悅。

﹝相見介老旦﹞孩兒。爲你兩人的親事。我費了多少口舌。今日且喜相公許允。著我揀个日子。與你成親。你兩个向前相見不妨。﹝生揖老旦介﹞多謝舅娘攛掇。﹝貼﹞老夫人在上。不知解元和小姐幾時成親。﹝老旦﹞待我揀个黃道吉日。﹝貼﹞據他兩人心意。則今晚成就了罷。﹝老旦﹞丫頭胡說。老相公回也。

【神仗兒】﹝外上﹞狂兵犯闕。狂兵犯闕。鑾輿播越。鑾輿播越。想微臣怎生拋撇。只得相隨遠涉。不忍把國恩割。又不忍把私恩割。

夫人。鎖卻大門。鎖卻大門。﹝老旦﹞做甚麼這樣慌張。﹝外﹞夫人。不好了。涇原節度使姚令言作亂。殺入宮中。天子帶領宮人出苑北門逃走了。我要隨駕。放家中家小不下。特來說知。﹝眾﹞天那。怎生是好。﹝外﹞事不宜遲。王仙客押著細軟家私。與塞鴻先行。只在灞陵橋尋一个店兒安下。我與夫人小姐一家兒隨後來也。事定之日。我把無雙與你爲妻。﹝生﹞許我老婆。性命也不顧了。就此起程前去。﹝生拜老旦外介﹞

【憶多嬌】﹝生﹞淸平世。禍事發。兵戈散作禁禦血。天子倉黃下玉闕。﹝合﹞舉家安貼。舉家安貼。骨肉一朝拆裂。

【前腔】﹝旦貼﹞深閨裏。嬌又怯。何曾禁得這磨滅。翠袖弓鞋怎跋涉。﹝合前﹞

【黑蟇序】﹝生﹞承尊命。此行敢辭辛切。平日深恩。拚生報答。﹝老旦﹞小心去。莫■﹝坐﹞跌。密迹藏形。休敎漏泄。﹝合﹞烽煙起滅。刀兵又布列。舉目相看。舉目相看。淒涼此別。

【前腔】﹝外﹞伊今去。行裝好生打疊。謹避凶徒。防人捵竊。﹝生﹞灞陵店相候也。早早脫身。大家遠達。

﹝合前外老旦﹞百官何日再朝天。﹝生﹞關塞蕭條行路難。﹝旦貼﹞別後不知何處宿。﹝合﹞斷腸回首各風煙。﹝外老旦貼下生旦弔場﹞

【步步嬌】惆悵芳池花玉吐。無那驚風擺。﹝旦﹞恰似兒女心。苦被無情兵戈廝害。﹝合﹞無緣繡閣兩交杯。有情別館雙垂淚。

﹝旦﹞解元。咱兩个百樣相思。半年廝守。方才得成好事。誰想又成畫餅。﹝生﹞小生爲小姐眠思夢想。廢寢忘餐。受了萬千苦楚。甫能到手。又遇此大變。怎生是好。

【園林好】﹝生﹞爲情事辭家遠來。守佳音幾番■﹝兀監﹞■﹝兀介﹞。幸喜得髙堂意攺。﹝合﹞誰知道遇飛災。誰知道又難諧。

【前腔】﹝旦﹞繡幃裏幽恨滿懷。乍相逢欲將言解。爭柰他時光不待。﹝合﹞相看處各癡呆。相看處淚盈腮。

【江兒水】﹝生﹞迢遞關山苦。淒涼客館捱。都還了一段虛空債。這狂徒那曾把官軍敗。單打破俺鴛鴦會。攪亂情山欲海。﹝合﹞把花燭歸房。翻做了兵戈出塞。

【前腔】﹝旦﹞永別芙蓉帳。輕拋翡翠堆。去奔馳萬里塵沙界。解元。此去前途千萬安心耐。須將薄命同挈帶。休得偸生違背。﹝合﹞但願天意周全。一路平安自在。

﹝生﹞小姐何出此言。

【五供養】孤身無柰。久受深恩。臨危怎推。便敎肢體碎。怎把舊盟乖。死則同埋。生則同車共載。只愁衝暑气。瘦損玉肌胎。﹝旦﹞若得重逢。瘦憔何害。

此去路上保重。不比太平之日。

【前腔】潛行關隘。好用心機。謹避虎豺。金珠須密護。他是害身媒。炎蒸堪畏。好好加餐自愛。解元。更有一言相吿。﹝生﹞小姐有何分付。﹝旦﹞休將書卷廢。畱待桂花開。﹝生﹞若得重逢。何必要官階。

感承教誨之言。小生不敢有忘。﹝旦﹞解元此去。無可表意。妾有明珠一雙。名曰夜光珠。光照百步。價値萬金。乃朝廷賜與爹爹之物。妾自幼寶藏在身。今日分一顆與足下。倘若思想薄命。舉此觀之。如見妾之一面。﹝生﹞此乃國家之重寶。小姐之鐘愛。小生怎敢分愛。﹝旦﹞解元不須多遜。﹝解珠遞與生介生﹞小生多感厚惠。﹝揖介﹞

【玉交枝】明珠無賽。荷佳人分賜不才。看那恩光照耀行裝外。小生不敢褻瀆。綴向領巾長戴。情多不敢把首擡。意深肯爲千金賣。﹝合﹞怕書生無福受財。怕龍神無端見猜。

﹝旦﹞此二珠就如我和你一般。

【前腔】明珠堪愛。正相從把他拆開。願他年合浦重相會。一對團圓長在。撫摩如見妾體材。依棲長系郞巾帶。﹝合﹞休敎他塵埃暗埋。休敎他孤單自回。

﹝醜上﹞城中緊急。請官人早行。﹝生﹞小生不敢久駐。就此拜別。

【川撥棹】﹝生﹞辭鸞鏡。別鳳釵。出龍城。衝虎砦。料此去故國難來。料此別禍福難猜。望斷京華甚日回。

【前腔】﹝旦﹞徒跣千官哭艸萊。萬戶傷心散滿街。早知道好事難諧。到不如不遇裙釵。喜無多。怨滿懷。受虛名。擔禍胎。

﹝醜﹞快走快走。﹝生旦哭別介﹞

【尾】佳期此去何時再。但願得民安國泰。那時重返鄕園。同斟合巹杯。

珍重佳人寄好音。

望郞不見涕沾襟。

徒勞掩袂傷紅粉。

不辧仙源何處尋。

第十三出趕駕

【滴澑子】﹝外老旦上﹞四下裏。四下裏。兵戈布擾。一家兒。一家兒。殘生無靠。﹝旦貼﹞可憐繁華盡掃。風霜萬里程。驅馳怎了。﹝合﹞默禱蒼天。暗中相保。

﹝外﹞夫人。此處開苑門了。﹝老旦﹞相公快叫開門。﹝外叫介﹞我是官員。要趕車駕哩。開門開門。﹝內應介﹞不開不開。朱太尉做了皇帝。一應官員。不許放出。﹝外﹞夫人。元來朱泚僭位。不放官員出城。﹝旦﹞天那。這事怎了。﹝眾悲介貼﹞呀。門上早有人來也。﹝外﹞快回去罷。

【啄木兒】﹝外老旦﹞君恩重。臣位髙。萬里從君敢憚勞。本待要電赴星馳。怎脫得地网天牢。遙瞻翠華云縹緲。﹝合﹞皇皇此身籠中鳥。怎能彀奮翼淩風入紫霄。

【前腔】﹝旦貼﹞辭蘭檻。駕鳳軺。未慣風塵愁路杳。又誰知百尺龍城。到翻做九關虎豹。一門百口眞難保。﹝合﹞皇皇此身魚上釣。怎能彀擺尾搖頭入海濤。

羝羊觸籬。

進退兩難。

猛拚一死。

萬事由天。

第十四出探關

﹝生上﹞箭入昭陽殿。笳吹細柳營。內人紅袖泣。王子白衣行。小生與塞鴻監押行李。在灞陵橋下等候他一家兒。看看不見來。已著塞鴻看守車擔。轉來問个消息。此間是開苑門了。呀。只見旌旗成陣。刀劍如麻。家家狼亡鼠竄。處處鬼哭神嘷。怎生是好。

【北正宮端正好】﹝淨上﹞守龍城。司鳳殿。奉將令謹閉天關。羈身怎敢逃危難。遙見烽煙滿。

俺乃守門軍士的是也。這般時節。兀有人行動哩。元來是个秀才。這秀才好大膽。﹝生揖介﹞敢問壯士。城中消息如何。﹝淨﹞秀才你還不知哩。你聽我道。

【滚繡球】涇原軍馬彊。都下人心亂。姚將軍搶入含元殿。﹝生﹞禁中有羽林軍。他怎生容易進去。﹝淨﹞驚得那羽林軍沒个當先。﹝生﹞不曾劫掠麼。﹝淨﹞瓊林藏。劫成空。大盈庫。化爲煙。攪沸了三宮六院。﹝生﹞不曾驚犯官家。﹝淨﹞官家的帶領後主官員。﹝生﹞投那里去。﹝淨﹞單車宵遁咸陽苑。一夜星馳走奉天。暫且偸安。

﹝生﹞城中有誰做主。

【叨叨令】﹝淨﹞朱太尉且權知六軍班。源少卿勸他登白華殿。﹝生﹞朱太尉人臣登天子殿。敢是造反了。﹝淨﹞朱太尉做皇帝多時也。將二百年社稷些時換。﹝生﹞城上許多軍馬。何處來的。﹝淨﹞又把莽健兒分守城頭徧。兀的不驚死人也麼歌。兀的不怕死人也麼歌。雲旗雨箭連天暗。

﹝生﹞諸王公子何在。

【倘秀才】﹝淨﹞諸王公走的生。畱的斬。﹝生﹞眾妃嬪何在。﹝淨﹞眾妃嬪一半休。一半散。﹝生﹞南衙文臣。﹝淨﹞文臣每拘畱且拜官。﹝生﹞北司武臣。﹝淨﹞武士每總投降都納款。令出如山。

﹝生﹞你昨晚曾見一个官員。領著十乘氈車子出城麼。

【滚繡球】﹝淨﹞昨晚日銜山。曾向城中見。﹝生﹞怎的打扮。﹝淨﹞見一个紫絁袍大官妝扮。﹝生﹞後面有甚麼人。﹝淨﹞隨行的十乘車都掛靑氈。﹝生﹞正是俺舅舅了。﹝淨﹞荒荒脫劍林。匆匆著金鞭。欲待要他方避難。﹝生﹞他要趕駕哩。曾出得來麼。﹝淨﹞猛可裏殿上傳宣。﹝生﹞賊人傳令怎麼的。﹝淨﹞他道四方商賈都畱下。一个朝官不放還。緊把門關。

﹝生﹞端的出城不得。

【白鶴子】﹝淨﹞一任你快馬輕車何處去。除非是駕霧騰雲走上天。﹝生﹞壯士哥哥。怎生與俺通个音信。自當重謝。﹝淨﹞兩下裏音信不通。﹝生﹞不知俺舅舅一家怎生模樣。﹝淨﹞一家兒生死難判。

﹝生哭介﹞舅舅想必是休也。﹝淨﹞秀才。此處正是軍馬出沒之地。快走。快走。

【煞尾】﹝淨﹞妖氛塞玉關。黃霧漫金殿。君王的兀自保不得親家眷。窮秀才空指著京華淚痕滿。

﹝下生哭介﹞元來我舅舅一家。都被朱泚畱下。苦我直如此薄命。千辛萬苦。到得京師。求取這親事。母舅再四不肯。甫能求吿得肯。又撞著這般亂世。小生本待要將舅舅家私。帶回襄陽去。又怕路上難行。不如棄了行裝。只帶小姐所贈明珠。走回故鄕。再作區處。正是寧爲百夫長。莫作一書生。

第十五出鴻逸

﹝醜上﹞有心尋故主。無計度餘生。小人塞鴻的是也。劉相公著俺與官人監押行裝。在灞陵橋相等。過了一夜。相公不見到來。官人回去打聽。也無音耗。小人將帶行裝。出得客店來。正撞著南山賊寇。一會兒將車駞箱籠。都打劫了去。萬貫家貲。付之一空。小人原是太安府人。自幼會織紗段。回去替人織紗餬口度日。且待賊平。尋覓主人未遲。﹝哭介﹞苦俺思想起來。一家兒千般富貴。三日間變出萬種淒涼。不知老相公一家生死如何。我主人王解元去向如何。正是天有不測風雲。人有旦夕禍福。﹝下﹞

第十六出返旆

【漁歌子】﹝外上﹞義聲髙。忠膽烈。仰天叱吒秋云烈。整龍驤。平鼠竊。指顧掃淸宮闕。

下官李晟的是也。官拜神策行營節度使。因聖駕避亂奉天。朱泚僭位京國。下官誓率三軍。志淸國難。內無糧餉。外絕救援。孤軍處彊寇之內。全憑一點赤心。灑泣誓勤王之師。不挫半星銳气。慷慨言詞。四方聞之決志。英雄气槪。羣賊望之寒心。且喜上托九重之洪名。下賴諸將之效力。一鼓而堅城破。三戰而朱泚逃。翠華重入。復見漢官之威儀。玉闕已平。還是唐家之社稷。肅淸宮禁。祗謁園陵。鍾簴不移。廟貌如故。朱泚這廝。被俺殺敗。逃入西邊。又差田子奇領兵五千追趕去了。只今聖駕將到。不免喚將士每號令一番。多少是好。將士每那里。﹝眾上﹞掃淸四海煙塵。重覩唐家日月。覆將軍。有何指揮。﹝外﹞你每聽著。今日賴將士之功勛。掃淸宮禁。念長安之士庶。久陷賊庭。千官尙竄於艸萊。百姓未歸於田裏。出榜安民。萬戶皆令復業。斂兵不動。一毫不許侵入。分付軍中。五日內不許通家信。﹝眾應介﹞謹尊將軍嚴命。﹝末上﹞密招殘寇防人覺。遙斬元凶恐自專。小將乃田子奇是也。奉令公將令。領人馬追趕逆賊朱泚。到寧州地方。被賊黨韓旻把來殺了。投降涇州去訖。小將回來獻捷。將帶逆賊首級在此。﹝外﹞可喜。可喜。逆賊旣已伏誅。把來號令京師。傳行天下。

【豹子令】﹝外﹞壯志忘身平賊虜。平賊虜。義旗西指定山河。定山河。掃盡妖氛淸國步。翠華不日返神都。﹝合﹞從今萬載固鴻圖。

【前腔】﹝眾﹞廁鼠跳梁思變虎。思變虎。爭柰神龍威福未全無。未全無。天遣將軍來用武。一朝收復舊皇都。﹝合前﹞

【前腔】三載軍中多戰苦。多戰苦。今朝始得罷干戈。罷干戈。功寫淩煙誰似我。聲名千古壯京都。﹝合前﹞

漢將平明西破戎。

捷書夜飛淸晝同。

今日時淸兩京道。

長安白日照春空。

第十七出抄沒

【瑞云濃】﹝外上﹞海宇重淸。四境乍收烽火。﹝老旦上﹞舊日山河再安妥。﹝旦貼上﹞全家百口。向死裏別偸生路。﹝合﹞無禍。明知是蒼天回護。

﹝外﹞夫人。且喜昨者李令公軍馬殺退賊兵。朝廷大駕自奉天起程。將到京了。﹝老旦﹞相公。當時一家陷在圍中。只道死於亂軍。誰知有今日。﹝外﹞朱泚這廝。但見朝官。都要拘來重用。只不知怎的獨遺落了下官。﹝旦﹞爹爹。倘或那時召你。從也不從。﹝外﹞說那里話。倘若用我時。學取段司農以笏擊賊而死。斷不從他。﹝貼﹞相公。一家兒完聚。皆是神明護持。﹝外﹞正是。安排香案。全家都拜謝天地則个。﹝拜介﹞

【一江風】﹝外﹞論平生一點忠心在。決不將身污。謝神明委曲周全。得脫了狂徒禍。多少遇兵戈。人離與家破。﹝合﹞怎得似百口還如故。

﹝末領眾上﹞懼法朝朝樂。欺公日日憂。欺公猶自可。只怕撞對頭。戶部尙書劉震。不曾隨駕。今日聖上復辟。被當朝盧丞相奏過官裏。只說他受了朱泚的官職。奉聖旨。差下官帶領五百名軍士。去抄沒他家裏。就拿他下獄。分付軍士每圍住劉家。一个不許脫走。﹝眾﹞領鈞旨。﹝進介外﹞呀。王金吾直入我家。有何事干。﹝末﹞盧丞相奏你受了朱泚節度使之職。同謀反逆。見有聖旨拿你。﹝外﹞天那。下官自遇亂之日。趕駕不上。與合門百口。閉戶不出。朱泚用我。須有證見。怎麼屈陷平人。﹝末﹞這話且到大理寺理會。左右。把家私什物封記了。﹝外哭介﹞

【四邊靜】孤臣只欲從君側。何曾敢從賊。臣罪合誅夷。天王聖明徳。﹝合﹞衷腸泯沒。神明鑑識。怨气徹重霄。昏昏鬥牛黑。

【前腔】﹝老﹞相看執手情何極。分開在時刻。欲了百年緣。應歸九泉覓。﹝合﹞衷腸泯沒。神明鑑識。怨魄落滄江。茫茫夜潮黑。

【前腔】﹝旦﹞舉家幸免彊徒逼。誰知又遭厄。萬死出烽煙。餘生入宮掖。﹝合﹞衷腸泯沒。神明鑑識。怨气徹重霄。昏昏鬥牛黑。

【前腔】﹝貼﹞侯門十載沾恩澤。願隨主人側。忍著舊衣裳。爲人舞春色。﹝合﹞衷腸泯沒。神明鑑識。怨魄落滄江。茫茫夜潮黑。

﹝末﹞左右的。帶劉尙書下大理寺獄。妻女二人。宮中閒住。﹝指貼介﹞這妮子沒有名字。放他自便。﹝眾應介﹞

【東甌令】﹝外老旦哭介﹞心悲痛。意淒惻。忍把恩情中道拆。﹝旦貼﹞父南子北何時會。血淚下如織。﹝合﹞蒼天有眼自明白。如何把人屈。

﹝眾押外老旦旦下推貼倒地末﹞可憐劉尙書本是好人。被人屈陷到此。這个女子。務死要隨入去。難得。難得。左右。喚那丫鬟蘇醒。﹝雜喚介﹞

【前腔】﹝貼﹞生如寄。魄如失。只剩孤身難自立。回頭不見親人面。不如早向井中溺。奴家要這性命何用。不如投在井中死休。﹝末喝住介﹞佳人心性恁般急。性命怎輕擲。

這妮子好性急呵。你相公倘有再生之日。怎的便尋死。﹝貼﹞吿相公。妾受劉門厚恩。不能從入宮去。早尋死路爲便。﹝末﹞好好。我看你年方二八。到有老成之言。身爲女子。到有丈夫之義。我老夫有一句話。不知你肯聽否。﹝貼﹞相公尊命。怎敢不從。﹝末﹞我老夫不是別人。金吾將軍王遂中的是也。年登五旬。並無一个兒女。你沒有安身之處。何不隨老夫家去。做一个義女。你心上何如。﹝貼﹞深感將軍好意。爭柰瓜田不納履。李下不整冠。相公男子。妾身女人。𨿽則結爲義父。難免外人議論。﹝末﹞不妨。下官有夫人在家。你只與夫人相處便了。﹝貼﹞如此。妾身情願居將軍膝下。

【前腔】﹝末﹞看你心腸好。語言直。感戀恩人不忍失。小娘子。從今便結螟蛉義。與你共回宅。﹝貼﹞舊歡新愛誰爲主。偸把淚珠拭。

佳人且自放眉頭。

感謝恩官特賜畱。

新諾似山無力負。

舊恩如水滿身流。

第十八出遇僕

﹝醜上﹞福無雙至尢難信。禍不單行果是眞。小人塞鴻。去年遭朱泚之亂。把劉尙書行李。付之賊手。逃入太原府去。小人平昔會織段疋。權且織些餬口。且喜賊平。重到京師。昨日去劉府中拜見。誰想兩日之前。劉老爺被盧丞相讒言屈陷。朝廷把他全家抄沒了去。苦不知生死如何。今日不免街上尋問我相公去向。正是屋漏更遭連夜雨。行船又遇打頭風。

【胡搗練】﹝生上﹞彈鋏客。久飄零。千辛萬苦來仙境。風景昔年渾不異。故人存否信難憑。

﹝醜﹞來的那人。到和俺相公廝像。呀。元來正是俺相公。﹝哭介生﹞塞鴻。一年不見。我只道你死在亂軍之中。誰想又得相會。﹝醜﹞相公。自那日分散。一向在那里。﹝生﹞你聽我說。

【刮古令】當日離灞陵。到京城。門已扃。﹝醜﹞賊人閉卻城門。不曾遭他毒手。﹝生﹞避兵亂脫身豺虎。﹝醜﹞投那里去。﹝生﹞還故鄕度此身。﹝丑﹞怎生得活。﹝生﹞舊業暫經營。﹝醜﹞怎的又來到這里。﹝生﹞喜得一朝天生李晟。掃除宮苑再升平。因此上辛苦到宸京。

【前腔】﹝生﹞塞鴻。你投那里去了。﹝醜﹞行裝半路等。柰東人不轉程。﹝生﹞我看事勢不好。怎敢轉來。﹝醜﹞驀遭了狂徒劫剠。﹝生﹞呀。那二十馱東西。都劫丁去。﹝丑﹞只單身返晉城。﹝生﹞怎生度日。﹝丑﹞販織度殘生。欣逢賊滅。重來問省。﹝生﹞你曾到劉府中去麼。﹝醜﹞劉老爺被盧丞相讒言屈害了也。怎知劉相受嚴刑。三百口抄沒各飄零。

【五更轉】﹝生﹞兀的不痛殺人也。漂泊身。依人度。到今朝成枉圖。英雄平地遭凶禍。老母嬌娥。掖庭孤寡。念姻緣似畫餅。空牽掛。何年骨肉重完也。﹝合﹞千里歸來。無些窠坐。

【前腔】﹝醜﹞荷相公。相托我。恨彊梁劫貨多。羞慚有面難看覩。辛苦重來。負荊稱謝。又誰知遭譖訴。家緣破。萬般富貴都拋下。

﹝合前生﹞塞鴻。他家還有誰。﹝醜﹞覆相公。劉老爺幽在天牢。夫人小姐陷身宮禁。只有侍兒采蘋。聞說是金吾將軍王遂中收畱了回去。只有這人還在。﹝生﹞小姐此去。永無會期。見得采蘋。死亦瞑目。俺和你明日備些人事。到王遂中家裏。求得采蘋一見也罷。﹝醜﹞官人見的是。

聞說靑蛾屬使君。

明朝同去訪情親。

相逢要解心中悶。

只恐相逢轉悶人。

第十九出宮怨

【普賢歌】﹝淨上﹞奴家年紀六十餘。曾見開元富貴時。楊妃與梅妃。三姨與四姨。都讓老身居第一。

老身喚做張如花。賽過石竹與山茶。半斤石灰淡抹。一錠黑墨濃搽。面孔光如羊肚石。腳兒小似起園瓜。尺七八櫻桃小口。寸三分魚鱗細牙。昨日輕移蓮步。走到殿上澆花。被皇帝禦手拖住。道我是月裏姮娥。據你這般標致。便做正宮也不差。請上龍牀同坐。爭柰命不做些。踏捵了金橋一跌。跌得我口角歪邪。慌忙扶起來細看。好似一件東西。﹝內云﹞賽過活觀音。﹝淨﹞阿也。好似金剛腳下的靑臉夜叉。老身是宮中老丫頭張如花的是也。聞得外頭抄沒人口。派在俺宮中閒住。待妹子李似玉出來區處他。妹子那里。

【前腔】﹝醜上﹞奴在深宮住得牢。八幅羅裙著地捎。口似兩面刀。是非盡意嘈。搬得六宮都廝鬧。

老身喚做李似玉。眞个風流不俗。也會刺鳳描鸞。也會彈絲品竹。也會商謎續麻。也會象棋雙陸。指頭上繡成七寶塔。斬眼間熬出荳末粥。吟花柳。賽過織錦迥文詩。舞柘枝。那數霓裳羽衣曲。蔡女胡笳聲。字字胡搊。劉向列女傳。篇篇熟讀。不揀綺縠綾羅。隨分靑黃赤綠。做出來飛鍼走綫。看了的驚神駭目。昨日娘娘交我綴一條衣帶。驚得我滿身麻木。﹝內云﹞果然手口相應。﹝丑﹞阿也。百般女工曉得。只有這个不熟。﹝相見介醜﹞姐姐。叫我做甚麼。﹝淨﹞妹子。我叫你出來。別無甚事。昨日聞得朝廷發下兩个囚婦入宮。俺和你喚他出來。柰何他一番。交他低頭伏事。﹝醜﹞著。古人道。教兒嬰孩。教婦初來。不乘此時壓倒了他。日後反要做大。﹝淨﹞待我叫他出來。﹝叫介﹞

【謁金門】﹝老旦旦上﹞嗟薄命。怕憶舊家繁盛。﹝旦﹞一閉昭陽愁與病。貌兒難廝認。﹝老﹞乍近禦牀羞不定。幾徧傳宣錯應。﹝合﹞最苦關山相掩映。畫欄空自憑。

﹝淨﹞兩个囚婦來了。﹝醜﹞你喫了大虫心。白象膽。獅子髓。見俺托大。萬福不道一聲。﹝老﹞你是何人。到要我萬福。﹝淨﹞老娘勑封六宮都總管。不揀皇后妃子。都伏我管下。﹝醜﹞老娘是唐明皇宮中老內人。楊貴妃捧硯。髙力士脫靴。你兩个殺不盡的。剮不盡的。見我不陪个小心。﹝旦﹞甚麼小心。我不知道。﹝淨﹞兀自口彊哩。我且問你的老公是甚麼官。﹝老﹞是尙書。﹝淨﹞可知哩。元來你老公賭錢長輸。老婆女兒也輸與人丁。怎學我的丈夫。十徧賭九徧贏。﹝旦﹞呸。是朝廷大臣。戶部尙書。﹝醜﹞正是胡塗長輸。若不胡塗。早是贏了。﹝淨﹞你兩个婆娘。托是大官的妻女。到這里兀是不跪我。﹝老﹞我是二十年宰相妻。﹝旦﹞我是十二道節度使女。相門相種。不跪你這賤人。﹝淨﹞阿也。倒罵老娘。好打。﹝醜打介旦﹞賤人不得無禮。須有法度。﹝內云﹞娘娘有旨。新來劉尙書家口二名。系是衣冠妻女。免他朝參。月支花粉錢十千。張如花。李似玉。兩个好生伏侍他。﹝淨醜慌介﹞決撒了。娘娘分付。咱每伏事他。﹝醜扶介﹞二位娘子請坐。﹝淨醜跪介﹞好姐姐。好夫人。好奶奶。適來有眼不識泰山。甚是衝撞。不要記懷。﹝老旦旦﹞起來。我不計較。﹝醜﹞老奶奶。我替你提了尿甁去罷。﹝淨﹞小奶奶。我替你解下臭果腳洗洗。﹝淨﹞只因傳下聖旨。﹝醜﹞將人挫了威風。﹝笑介﹞蘇秦說向妻嫂。何前倨而後恭。﹝淨醜下老旦旦弔場老﹞沒來由撞這兩个老潑才。纏了半日。﹝旦﹞母親。我兩人多感娘娘聖恩。得免淩辱。爭柰我父親在牢內。不知生死如何。有父有父气如虹。束髮事主懷孤忠。本期丹誠向日月。豈料白首傷樊籠。﹝老﹞浮雲蔽天不可訴。淩煙髙閣愁無路。﹝合﹞嗚呼一歌兮歌初成。碧天萬里秋雲橫。

【七犯玲瓏】﹝旦﹞﹝香羅帶﹞秋雲淡淡橫。淒涼父子情。回頭枉望斷孤云影。﹝梧葉兒﹞冷落彩衣輕。他平昔英雄志。翻成憔悴形。﹝水紅花﹞嘆人生。前程不定。萬里雲霄得意。一旦网羅嬰。﹝皂羅袍﹞恨浮塵偏掩日光晶。想春風何日吹枯梗。囚鸞檻鳳。人意怎平。飛霜下雹。天心自明。﹝桂枝香﹞耿耿孤忠在。悠悠怨气騰。﹝排歌﹞心空切。救不能。夢魂長遶夏臺城。﹝黃鶯兒﹞怎得似緹縈。

﹝老﹞有甥有甥千里駒。磊落萬卷胸中書。垂髫遶膝戲前除。玉顏照映靑珊瑚。﹝旦﹞碧海淸湘兩隔絕。一身良苦憑誰說。﹝合﹞嗚呼二歌兮悲天涯。泣對庭中雙桂花。

【前腔】﹝老﹞秋花點點馨。添人憶遠情。當年折桂客多豪興。到今日桂飄零。他也飄零在天涯路。存亡信未憑。憶賢甥。風流奇俊。從幼嬉遊遶膝。一旦受伶俜。想饑寒何處度餘生。怕時乖陷入兵戈境。功名有分。雲程未騰。琴書無恙。春闈早登。何日重相見。還須續舊盟。關山冷。雨雪淸。生來富貴幾曾經。彈鋏向誰庭。

﹝旦﹞有母有母年半衰。羅衣憔悴隨塵埃。淒涼故園長秋艸。寂寞長門生碧苔。﹝老﹞擁衾燈前淚盈把。霜花夜集鴛鴦瓦。﹝合﹞嗚呼三歌兮歌三起。梧葉冷冷打窗紙。

【前腔】﹝旦﹞秋梧颯颯鳴。偏傷慈母情。便逢著春色也添愁癥。怎禁聽落梧聲。怕他傷心劇。假歡顏順承。淚偸傾。悄聲溫凊。爭柰西山薄日。不肯爲人停。怪萱花不耐雪侵淩。恨西風偏重殘燈影。全家遭難。猿愁鶴驚。故園無主。蛙鳴艸生。說著旁人慘。交他淚怎不零。深宮杳。繡戶扃。何年鷹隼脫金鈴。古鏡得重明。

﹝老﹞有女有女顏如花。容光玉潤羞鉛華。春眉懶向東風展。幽意肯逐琴心斜。﹝旦﹞彩雲散盡陽臺杳。可惜深宮坐衰老。﹝合﹞嗚呼四歌兮錦衾薄。淒風一夜池荷落。

【前腔】﹝老﹞秋荷片片輕。渾如弱女情。西風把紅艷都吹淨。冷落小池萍。裊裊嬌羞態。怎禁風浪撐。正靑春。膩腮香頸。只合深藏畫閣。早逐鳳和鳴。怎敎人寂寞守長門。盼羊車不到蒼苔徑。上林春信。望斷鴈翎。小窗明月。懶吹鳳笙。迢遞秦樓約。淋漓湘竹凝。臨愁鏡。倚悶屛。畫眉無處覓張卿。煙靄隔重城。

十年富貴一朝休。

百口飄零幾處愁。

腸斷夜深相對話。

依依殘月下簾鉤。

第二十出贅蘋

【翠華引】﹝末上﹞覓得如花少女。深閨養作螟蛉。﹝淨上﹞聰慧渾如男子。嬌柔賽過親生。

﹝末﹞夫人。下官前日去抄沒劉尙書家裏。見他侍女采蘋。眷戀主母。務要隨入宮去。下官畱爲義女。不知此女在吾家如何。﹝淨﹞相公。此女容徳堪稱。便是老身親生女一般。﹝末﹞果然是好。夫人。我和你終身無靠。何不將此女招贅一壻。也不絕了祭祀之主。﹝淨﹞相公見得是。

【海棠春】﹝生丑上﹞不及海棠春。野艸堪消悶。

﹝生﹞此處是他門首。不免徑入。﹝進見跪介末﹞足下請起。髙姓。仙鄕何處。爲著甚來。

【一封書】﹝生﹞使君聽事因。王仙客。襄鄧人。﹝末﹞元來足下與下官同姓同鄕。敢問令尊何人。﹝生﹞諫議是先君。﹝末﹞諫議大夫王君麼。﹝生﹞與萱堂。早喪身。﹝末﹞你父母雙亡。靠著何人。﹝生﹞母舅劉公相慰憫。﹝末﹞莫非劉尙書麼。他如今全家抄沒。﹝生﹞誰想全家蕩不存。﹝末﹞如今卻怎的。﹝生丑合﹞沒親人。只采蘋。要見嬌姿造貴門。

﹝末﹞夫人。下官與王秀才父親。本是同族。因遇亂離。失去譜諜。以此久不往來。

【前腔】吾家本楚城。遇亂離。遷入秦。與汝本宗親。﹝生﹞原來是仙客一族。不知尊卑如何。﹝末﹞論昭穆。叔父尊。﹝生拜介﹞如此。請叔叔嬸嬸上坐。容小侄拜見。﹝末﹞今日相逢須廝認。怎做區區陌路人。﹝合﹞敍殷勤。細評論。須信千枝共一根。

﹝末﹞賢侄此來。要見采蘋。是不忘舊的意思。我喚他出來。與你廝見。﹝生﹞如此萬幸。﹝淨﹞且住。老身有話。相公百計要與采蘋招一佳壻。今侄兒沒有安身之處。就把采蘋與他爲妻如何。﹝末﹞說得有理。侄兒。你心中肯否。﹝生﹞感承叔嬸好意。小生來此。只要見采蘋一面。不敢望此。一者停妻再娶。背無雙舊約。二者采蘋與小生有兄妹之分。怎麼使得。﹝末﹞賢侄差矣。無雙一入深宮。便如死的一般。如何是停妻再娶。采蘋不過一時認義之女。又不是俺親生的。有何不可。你依著我。今日是吉日。就與你成就。且退去書院中安歇。自有分曉。﹝醜﹞王老爺旣是這等說。相公且依允了的好。﹝生﹞只得勉彊從命。欲作東牀客。暫爲西館賓。﹝下末﹞事𨿽如此。還要問女孩兒肯否。方可成親。﹝淨﹞待我喚他出來。孩兒那里。

【亭前柳】﹝貼上﹞萍梗泊侯門。暫且度朝昏。時時思主母。夜夜夢佳人。堂前何事呼名問。﹝合﹞試把姻緣一一訴虛眞。

﹝相見介末淨﹞且喜。且喜。我兒。你的親人來了。﹝旦﹞爹爹。孩兒一家都已四散。有甚親人。﹝淨﹞是你主人外甥。又是你小姐丈夫。王仙客到來要見你。說起來又是你爹爹的侄兒。﹝貼﹞元來如此。我要見他一見。﹝末﹞且慢著。我有一件大事。和你商量。﹝貼﹞有甚事。但說不妨。﹝淨﹞孩兒。你爹爹要把你招王秀才爲配。你心中自宜斟酌。﹝貼﹞多感爹爹好意。只一件。孩兒昔日在劉門。爲一使女。王解元乃小姐之貴壻。賤人怎敢與他爲配。﹝末﹞你若不然。辜負了王秀才一片好心。﹝貼﹞爹媽聽說。若做夫妻。不惟辱沒了王解元。抑且忘背了小姐。倘或他日小姐得出。何以相處。奴家情願與王解元爲妾。﹝末﹞賢哉此女。說得中聽。事不宜遲。今晚便成就了罷。﹝淨﹞也罷。孩兒且退。去房中梳妝。少刻喚你。﹝貼﹞妝飾待花燭。嬌羞入畫堂。﹝下末喚雜介﹞院子聽我說。一邊辦下筵席。與小姐做親。一邊去喚个擯相來。﹝雜應介外上﹞全仗孔周禮樂。來成秦晉歡娛。小人是擯相。不知老爺有何分付。﹝末﹞我有義女與侄兒王解元爲妾。著你喝禮。﹝外﹞如此。小人便請新人。落盡荷花去采蘋。權時解卻惜花心。從今旅館寒燈夜。添个鋪牀疊被人。第一請云云。使女升爲義女。義女攺做妾身。明年丈夫髙中。就做第二夫人。第二請云云。未討老婆先討小。討得小時初時好。若還討个大的來。大小相爭怎得了。第三請云云。

【前腔】﹝生貼上﹞偶爾到侯門。從他覓故人。忽成劉阮約。如入武陵村。花燈艷艷燒香燼。﹝合﹞排列華筵。與你結朱陳。

﹝外喝禮介﹞伏以花星髙照。好事初臨。繡被中抱个半邊妻。洞房內添他替死鬼。權且解饞。也當春風一度。再休偸約。不作鶴步蒼苔。吿免了踢打扯撏之苦。忽上擡盤。只聞得油鹽醬醋之香。曾磨竈角。荷蒙恩相。嫁作偏房。燒茶煮飯。切莫遲延。掃地揩臺。必須漧淨。明年生下孩兒。便合稱爲庶子。他日小心不到。定要賣做軍妻。﹝生貼拜末淨交拜介﹞

【小桃紅】﹝生﹞漂零艱窘。邂逅宗親。一見渾如故也。贈與佳人。暫寬心下恨。聊伴旅中身。總然山有崩。海有枯。你的恩無盡也。此心何日泯。﹝合﹞今宵成秦晉。白首歡娛莫負恩。

【下山虎】﹝貼﹞舞衣歌扇。回首成塵。漂泊無人問。誰知得遇侯門。重整舊家珠翠含羞奉事新人。自愧烏鴉入鳳羣。﹝合﹞莫把凡花哂。瓜葛有因。一餉東園桃李春。

【蠻牌令】﹝末淨﹞衰老沒親人。螟蛉女。掌中珍。郞須好看待。休看做等閒人。悄一似章臺楊柳出侯門。再遇芳春。﹝合﹞對銀燈各自斷魂。恍惚渾如夢裏相親。

【尾聲】﹝生貼﹞齊眉結髮無音信。向丫環且把悶懷伸。﹝末淨﹞雪鬢霜鬟也靠君。

百歲歡娛今始同。

勸君且莫嘆西東。

今宵剩把銀缸照。

猶恐相逢是夢中。

﹝淨貼下末生弔場末﹞賢侄。你父親在先朝有直諫之功。子孫理宜錄用。下官明早入朝。與你奏過官裏。討个七品官職與你做。你心下如何。﹝生﹞若得如此。自當結艸銜環之報。﹝末﹞休戀故鄕生處好。﹝生﹞受恩深處便爲家。﹝下﹞

第二十一出別母

【金瓏璁】﹝旦上﹞含悲辭故隴。傷心又別深宮。嗟厄運。甚時通。愁添椿樹夢。腸斷碧萱叢。一家漂泊嘆西東。

一入昭陽春又春。夢歸思舊兩傷神。那堪又作深秋別。萬里徵車倍憶親。奴家自與母親入宮。又早一年之上。當今新天子卽位。差一个內官押領宮女三十人。到徳宗皇陵打掃。我有名字在內。三日之內。便要收拾起程。奴家怕母親煩惱。隱忍不說。好苦。適來宮婢傳下娘娘懿旨。催攢上路。此時必須與母親說知。怎生瞞得。母親早來也。

【前腔】﹝老旦上﹞年華如過夢。俄驚兩度秋風。發添白。臉消紅。膝前嬌愛女。又欲別房櫳。閒中思憶轉心忪。

﹝見介老旦﹞孩兒。今日何爲眉頭不轉。面帶憂容。﹝旦﹞母親。孩兒沒甚事。﹝老旦﹞你休瞞我。我已知道了。昨日聖旨著你們三十个宮人。打掃皇陵。明日便要去了。你卻瞞我做甚。﹝旦﹞是。孩兒怕母親添憂。不敢吿知端的。明日五更時分。便要起程。﹝老旦﹞苦。我的兒。你父親陷身縲紲。我老身幽閉宮中。正得你陪伴。又拋撇了去。教我舉眼看著何人。老年晚景。不幸遇此淒涼之苦。﹝旦﹞母親不須煩惱。孩兒去。想不久便回。

【尾犯序】﹝老旦﹞一自入深宮。日日隨班。朝朝侍從。勞苦千般。淒涼萬種。﹝旦﹞承鳳詔須當遠出。別慈幃怎敢從容。﹝合﹞情知道君恩浩蕩。敢戀私恩重。

【前腔】﹝老旦﹞孩兒。我如今呵。老景漸龍鐘。冷落長門。沒个趍奉。幸有嬌兒。在膝前眼中。﹝旦﹞母親省煩惱。敢怕孩兒未去哩。﹝老旦﹞那里這話。悲痛。咫尺間拋人去也。朝夕裏孤單誰共。縱有他三千粉黛。怎與嫡親同。

【前腔】﹝旦﹞母子正相從。早分離含悲相送。此去迢遙。知何日再逢。﹝老旦﹞孩兒。此別。除非夢裏和你相逢。﹝旦﹞母親珍重。老年人自須調護。休爲我徒勞遠夢。萬一裏愁多病染。湯藥倩誰供。

﹝老旦﹞孩兒。你此行自當保重。關塞天寒。多著些衣服。路途勞倦。彊進些茶飯。﹝旦﹞謹領母親慈命。

【前腔】﹝老旦﹞生長繡幃中。嬌怯香肌。怎禁勞動。好自支持。耐路途寒天冷風。﹝旦﹞孩兒一心只想母親年老。沒人相靠。﹝老旦﹞我不打緊。歡哄。我只在綺羅叢裏。你不必旅愁增重。更一件。此去打聽父親和丈夫消息。倘若有上林飛鴈。頻把信音通。

﹝旦﹞母親。這是孩兒命中合受磨折。母親不須掛念。

【前腔】薄命合遭逢。自古佳人。偏受磨礱。試看遠嫁昭君。涉胡沙萬重。孩兒就此拜別。悲慟。暫時間髙堂淚別。明日裏徵車塵擁。各黯然相看無語。魂斷碧天風。

﹝淨醜上﹞奉聖旨。內家三十人。都帶行裝。今晚在上陽宮宿歇。明日早行。娘子去罷。﹝老旦扯哭介﹞

【鷓鴣天】正憶情人在网籠。又傷嬌女去漂蓬。﹝旦哭介﹞慈幃執手空畱戀。聖旨催人敢不從。﹝淨醜扯旦下老旦哭倒介﹞香隱約。佩丁東。遙看仙子去無蹤。今宵宮漏重添永。和淚孤眠到曉鐘。

雨滴梧桐秋夜長。

愁心和雨到昭陽。

淚痕不學君恩斷。

拭卻千行更萬行。

第二十二出獲蔭

【掛眞兒】﹝貼上﹞一別侯門驚歲攺。東籬下又見花開。情系深宮。恨傳飛鴈。漸瘦損舊時嬌態。

﹝古詩﹞砌虫泣秋月。庭鳥吟寒霜。禽虫知感時。而況思婦腸。憶昔富貴秋。髙臺飛羽觴。今來風雨夜。孤燈掩茆堂。勉力事新人。白首期作雙。卻憶舊主恩。背人自沾裳。不著金縷衣。上帶侯門香。愁對菱花鏡。曾照佳人妝。空餘含淚眼。日夜眺宮墻。奴家勉辭故主。暫泊侯門。荷蒙王將軍待如親生。王解元納爲側室。晨昏之禮不廢。伉儷之情頗諧。只是思憶舊恩。放心不下。不知我老相公天牢內生死如何。夫人小姐宮禁中安否如何。正是春蠶到死絲方盡。蠟燭成灰淚始幹。

【西地錦】﹝生上﹞半世飄零無賴。秋風彈鋏歸來。依棲枳棘權寧耐。有時奮出塵埃。

﹝見介生﹞小娘子在此。絮絮叨叨。說些甚麼。﹝貼﹞奴家思憶相公夫人之深恩。無雙小姐之厚愛。當此重陽。嘆息一番。﹝生﹞我想舅舅富貴之日。當此重陽佳節。多少受用。誰知有今日。

【黃鶯兒】秋色滿仙臺。把茱萸。對酒杯。他鄕辜負登髙會。那時節黃花正開。弦歌正催。今日裏繁華舊事空何在。﹝合﹞掩寒齋。故人何處。白露點蒼苔。

【前腔】﹝貼﹞佳景入蓬萊。正羊車醉不回。西宮別有人垂淚。敲斷玉釵。鎖盡翠眉。良宵夢斷銀河外。﹝合﹞碧雲開。一般明月。兩處照離懷。

【簇禦林】﹝生﹞天般禍。海樣災。把佳期。扭作灰。多情猶想同心帶。倚欄終日愁無柰。﹝合﹞枉癡呆。和那玉樓不見。況他那一撚小身材。

【前腔】﹝貼﹞花爲面。玉作腮。別來時。秋幾回。風流怕損當時態。怎能勾一朝勾卻鴛鴦債。﹝合﹞鴈聲哀。雙飛猶苦。你孤宿怎生捱。

【生查子】﹝末淨上﹞心憐豪傑才。寂寞靑春過。爲君覓一官。好向明時做。

﹝見介末﹞賢侄。且喜且喜。﹝生﹞有何喜事。﹝末﹞昨者下官入朝。官家問我有子未曾。下官回奏臣無子。止有侄兒王仙客。乃諫議大夫王某之子。乞陛下哀憐。賜與一官半職。也不斷了微臣後嗣。官家大喜。諫議大夫王某。在先朝有直諫之功。其子正該錄用。勅中書門下。除王仙客做富平縣尹。下官將帶吿身在此。左右的將冠服過來。﹝醜將冠服上﹞旣居唐爵祿。須著漢衣冠。冠服在此。﹝末﹞賢侄。聖旨限你三日內赴任。須索早行。﹝生揖介﹞小侄漂泊江湖。荷蒙叔嬸收畱在府。今日又蒙奏討得官。此恩何時報答。﹝末﹞這些小官。不足展賢侄大才。聊借爲進身之地。他日自當遠到。﹝淨﹞只是老夫妻兩口。與你周全半載。不忍拋捨。﹝貼﹞吿爹媽知道。孩兒蒙再生之恩。怎忍割捨。解元自去赴任。奴家情願伏事爹媽。不願隨去。﹝末﹞說那里話。解元單身。更沒的親在旁。如何不去。﹝淨﹞孩兒功名大事。怎生畱得你住。此去小心伏事解元。早晚回來。再得相見。﹝生貼﹞兀的拜辭爹媽。赴任去也。﹝拜介﹞

【賀新郞】﹝生﹞漂泊畱潭府。荷深恩解衣推食。自知慚負。又荷吹噓登雲路。嬌女�敎同赴。這厚徳鐫心銘腑。﹝合﹞別後不知何日會。有音書莫惜頻頻付。分袂也。轉淒楚。

【前腔】﹝貼﹞紅顏自古多辛苦。似楊花乍依芳樹。又飄南浦。心戀親幃難拋捨。正値寒天秋暮。斷腸處鴈聲飛度。﹝合前﹞

【錦衣香】﹝末﹞正京華歡相聚。又天涯悲相訴。早覺今日傷情。悔我當初。不如不去取功名。也圖骨肉完聚。歡娛。賢侄。前程萬里。早升遷也。靑雲有路。﹝合﹞莫被靑雲誤。也須回顧。髙堂日短。鬢絲垂素。

【漿水令】﹝淨﹞念嬌兒未知世故。念才郞未達時務。宦遊千里向危途。更愁老年影只形孤。﹝醜上﹞香車駕馬已在途。請相公早早登程去。﹝合﹞不忍別。不忍別。叮嚀回顧。煙樹外。煙樹外。月模糊。

【尾】﹝合﹞蝸名蠅利將人誤。秣馬膏車在路途。望你成名達帝都。

一官羈絆實藏身。

兩口無依枉累人。

道路悠悠不知處。

秦山遙望隴山云。

第二十三出巡陵

﹝末上﹞辭卻天邊富貴。來尋世上淸閒。今日九重雨露。明朝萬里關山。小子勑使周公公手下內養的是也。俺老公公眞个官居近侍。職在親隨。受天上之逍遙。極人間之富貴。調護聖躬。穩稱九重密意。謹司金鑰。敢忘夙夜勤勞。二十年出入禁闥。長依龍樓鳳閣之恩光。咫尺間密邇天顏。怎效狐假虎威之勢焰。立傍衮衣。滿身香气。回瞻寶座。一朵紅雲。惟將羯鼓催花。賜得貂裘拖地。美酒玉壺。興慶池頭賞花宴。輕衣短帽。金吾隊裏打球回。因年髙求閒散養終身。奉聖旨充巡視園陵使。去寢廟中夜夜燒香點燭。向皇陵下朝朝祭物獻新。銘心刻骨。敢忘今日玉階榮。素髮白頭。長作先皇香案吏。願獻山呼祝聖壽。只將經卷結淸緣。卽今押帶宮女。打掃先陵。已曾分付宮婢。打點內家行裝。未知完備麼。張如花李似玉那里。

【字字雙】﹝淨上﹞奴家生得花不如。標致。人人喚做醉楊妃。近貴。如今年老退槽驢。受气。搽眉畫臉唱新詞。做戲。

﹝末﹞休道出本相來。

【前腔】﹝醜上﹞奴家生得好身材。無賽。半邊梳子拆金釵。插戴。逆風吹得繡裙開。堪愛。其中一物露出來。﹝淨﹞海菜。

﹝末﹞波漂菇米沈云黑。這不是海菜。﹝淨﹞我要一个山菜。﹝末﹞雪霽睛梳石發香。這不是山菜。﹝醜﹞我要一个水菜。﹝末﹞江蘺漠漠荇田田。這不是水菜。﹝淨﹞我要一个天菜。﹝末﹞看來疑是雲中墮。這不是天菜。﹝醜﹞我要一个地菜。﹝末﹞飯煮靑泥坊底芹。這不是地菜。﹝淨﹞我要一个人菜。﹝末﹞蕨芽已長小兒拳。這不是人菜。﹝醜﹞我要一个熱菜。﹝末﹞千鍾紫酒薦菖蒲。這不是熱菜。﹝淨﹞我要一个冷菜。﹝末﹞黃獨無苗山雪盛。這不是冷菜。﹝醜﹞我要一个濕菜。﹝末﹞雨中移得藥苗肥。這不是濕菜。﹝淨﹞我要一个漧菜。﹝末﹞兔葵燕麥搖春風。這不是漧菜。﹝醜﹞我要一个細菜。﹝末﹞杯傳纖手送靑絲。這不是細菜。﹝淨﹞我要一个短菜。﹝末﹞一尺雕胡似掌齊。這不是短菜。﹝醜﹞我要一个猜采菜察。﹝末﹞這諢不會。元來你把言語來難我。我也盤問你一件。﹝淨醜﹞大扣大鳴。小扣小鳴。盡由你盤問。﹝末﹞張如花。我問你一件。你在宮中出入多年。記得宮中幾座門。﹝淨﹞這个到喫你難殺。且住。待試數看。﹝西江月﹞爲問九重門戶。老身一一都諳。正陽後宰及長安。更有東華西苑。左掖遙通右掖。前朝近接承天。午門邊一个狗洞不曾關。只有內使哥攢慣。﹝末﹞好無禮。似玉姐。我也問你一件。你伏事宮妃采女多年。記得宮中女官有幾樣。﹝醜﹞決撒了。且住。待我數一數。﹝西江月﹞皇后娘娘爲主。貴妃之下才人。昭儀怎比婕妤尊。更有美人親近。貴嬪昭容並列。夫人世婦齊稱。老身官職也非輕。壓倒六宮紅粉。﹝末﹞好誇口。﹝醜﹞我是个花狗。你是个黑狗。﹝末﹞休閒說。前日曾分付你去宮中打點衣裝。曾完備麼。﹝淨醜﹞完備已多時了。﹝末﹞如此。你快去催攢上轎。勑使公公來也。﹝淨喚﹞傳他中貴命。喚得內人來。﹝下﹞

【滿庭芳】﹝外上﹞老愛淸閒。暫辭榮祿。天恩賜與菟裘。依依戀主。下殿卻回頭。■﹝寧﹞看灞陵衰柳。正煙凝一段離愁。空遙望。皇陵縹緲。十里隔明眸。﹝旦上﹞長門終日閉。九重恩命。又陟林丘。似桃花逐水。到處漂流。﹝小旦貼上﹞聽得魚軒駕也。別女伴執手難畱。﹝合﹞休回首。昭陽舊寵。從此隔重樓。

﹝見介外﹞這朝內家是劉無雙麼。﹝旦﹞奴家正是。﹝外﹞無雙娘子。你知道父親劉尙書。爲何遭此重禍。﹝旦﹞是朝廷見怪。把他屈陷。﹝外笑介﹞你元來不知。非關朝廷。是你父親衝犯盧杞。被他怪恨。當時買求一个人。喚做古押衙。來刺你父親。那古押衙是个好男子。不肯替他行刺。又去朝廷跟底誣奏。道你父親交通逆賊。因此屈陷了他。﹝旦﹞元來如此。古押衙是何人。有此好心。﹝外﹞古押衙是个武官。少年爲父報仇殺人。又得免死。豪俠好義。天下有心人也。若有人結交他。他情願出力。死而無怨。﹝小旦貼﹞此人若非老公公說起來。怎知世上果有荊軻聶政之流。

【甘州歌】﹝外﹞黃花盡後。漸小春梅蕊。點綴枝頭。軺車千里。正値釀寒時候。塵沙遠馳天廐馬。雨雪輕沾禦賜裘。﹝合﹞擎鸞詔。到鳳丘。金符玉冊壯遨遊。瞻天闕。望冕旒。龍光瑞气遶皇州。

【前腔】﹝旦﹞漂零骨肉憂。想明珠何處。破鏡堪羞。繁華消歇。只有山河如舊。追隨又見長信月。嗚咽如聞渭水流。﹝合﹞思前事。憚遠投。回頭拭淚下龍樓。蒼山秀。白露收。蕭條風物滿秦州。

【前腔】﹝貼﹞寒云結不收。看云邊雁字。點點離愁。花情月態。怕見斷煙衰柳。皇陵何處迷碧靄。古冢誰家臥石牛。﹝合﹞魚軒驟。鴈塞悠。蛾眉憔悴怯三秋。關山阻。雨雪稠。斷腸羌管弄涼州。

【前腔】﹝小旦﹞涼風入殿頭嘆淒淒團扇。棄置誰收。馳驅山路。也似孤眠宮漏。承恩不貯金屋裏。銜命空隨翠葆輈。﹝合﹞君心別。妾命浮。玉顏漂泊幾時休。花宮閉。椒寢幽。琵琶彈怨向邊州。

【余文】﹝合﹞解徵驂。投亭堠。一燈孤影照人愁。今夜裏淸夢迢迢入帝州。

不將淸瑟理霓裳。

紅淚流珠滿玉牀。

總爲君王未相識。

可憐飛燕倚新妝。

第二十四出郵迎

﹝生上﹞身居矮座且低頭。暫寄微官不怕羞。伏櫪尙存千里志。卑棲終憶上林遊。小生蒙王金吾提挈。得了富平縣尹之職。近日本縣長樂驛中。缺了驛官。上司差委小生權管三个月。此處乃是官員來往之地。終日伺候。不得休息。昨晚前驛打下報帖。說朝廷差內官帶領宮女。往先皇陵上打掃。今日申牌時候到來。必然在此宿歇。要鋪陳下飯。不免喚廚夫驛吏。分付則个。驛吏那里。﹝醜上﹞舞文無法治。刻木有威行。覆老爺。有何分付。﹝生﹞驛吏。今日申牌時候。勑使公公到來。宮女三十人。從人七十名。牲口八十匹。要到驛中安歇。要安排上等鋪陳三十副。下等鋪陳一百副。不知完備未曾。﹝丑﹞吿老爺。鋪陳已完備了。﹝生﹞怎見得。﹝醜﹞但見畫堂髙聳。繡幕低垂。欄桿盡掛珠簾。徧地平鋪錦褥。紅羅幃四角金鈴倒綴。靑綾被一團蘭麝燻香。珊瑚枕繡朵朵芙蓉。翡翠衾有重重春意。香爇龍涎。似嫦娥月下飛來。滿身雲霧。燭燒鳳蠟。如仙子山頭閒望。一派秋光。象牙牀。龍須席。睡時魂夢也通仙。金花粉。玉鏡臺。妝罷妖嬈增百倍。除非天上方才有。便是王家也不如。端的好鋪陳。﹝生﹞委是好。你快去安排。﹝醜﹞吿相公。這是十年前的說話。如今那里有。﹝生﹞怎的都沒有了。﹝醜﹞都被前任驛官不用心。偸的偸。壞的壞了。如今那里去尋。﹝生﹞你且說如今的鋪陳如何。﹝醜﹞但見破屋數問。頹垣幾堵。桌子上三寸灰塵。起盡人夫揩不淨。被兒底萬千補孔。拋將東海洗難淸。四腳牀番身倒地。只把亂磚支。無頂帳仰面見天。權將蘆席蓋。破槁薦四五條。點點尿痕迎鼻臭。舊蒲枕兩三个。累累虱子咬人多。板櫈從來無只腳。與雞婆暫宿中間。胡牀一向不穿棕。被老鼠咬來零碎。東村借得个沒嘴茶壺。爭柰漏時無可塞。西市買得个半邊油盞。可憐黑夜沒些油。除非牢裏死囚徒。受得這般活地獄。﹝生﹞好怠慢。見今勅使公公到來。你卻說這話。快去打點。務要依先齊整。﹝醜﹞不妨。那宮女們盡受得苦。﹝生﹞你怎知道。﹝醜﹞吿相公。古人有兩句詩。道是回頭一笑著地蹲。六宮粉黛無眠席。﹝生﹞胡說。若有一件不整齊。好生重治你。﹝醜﹞相公可憐見。容小人去打點。﹝下生﹞驛吏已分付了。廚夫那里。﹝淨上﹞敢將刀七力。管待縉紳來。吿老爺。有何分付。﹝生﹞廚夫。勑使公公到來。宮女從人約有百十个。都要晚飯。要安排上等嗄飯三十桌。中等嗄飯一百桌。不知完備未曾。﹝淨﹞吿老爺。完備多時了。﹝生﹞怎見得。﹝淨﹞但見廚列八珍。筵開百味。軟炊紅蓮香稻。細膾通印子魚。湖南海味冰將來。新鮮渾似當時。閩地茘枝馬上遞。風味全然不減。碾破鳳團。白玉甌中翻碧浪。暖來桑落。水晶壺裏噴淸香。伊魴洛鯉。果然貴似牛羊。玉膾金虀。信是東南佳味。眞个香羹烹七寶。誰言下筯了萬錢。手中金錯刀。何止殺山羊一萬頭。竈下石槽碾。那數貯胡椒八百斛。日日筵前香噴鼻。人人過去口流涎。端的好嗄飯。﹝生﹞委是好。你快去擺來。﹝淨﹞吿相公。這个是小人十五六歲的話。如今那里有。﹝生﹞怎的都沒有了。﹝淨﹞小人年小時。隨父親到光祿司當官。曾見這般富貴。如今這驛中。好生狼狽。那里去討。﹝生﹞你且說如今的嗄飯如何。﹝淨﹞但見香料難周。杯盤不整。腌黃虀拌些酸醬。炒豆腐少了香油。細米飯未經杵臼。喫來眞个咽人喉。白鹽湯沒有茶芽。呷下何曾解人渴。韭菜滿盆。都是帶生切就。豆渣幾碗。只聞隔夜餿香。沙盆內烏焦炒豆。陰司鐵屑丸也還彊。瓦甁中淡泊村醪。婆子洗腳水也不似。人人一塊臭牛蹄。許多蛆孔。个个幾星臊羊肉。韌似鳥筋。除非餓得眼睛花。胡亂塡他口腹債。﹝生﹞好無禮。見今勑使公公到了。你卻說這般話。快去饆饠。務要如法齊楚。﹝淨﹞不妨。不妨。那宮女們盡受得饑餓。﹝生﹞你怎知道。﹝淨﹞古人有兩句道。楚王好細腰。宮中多餓死。﹝生﹞胡說。若有一件不濟楚。好生罪過你。﹝淨﹞老爺且息怒。容小人去饆饠。﹝下﹞

【望江南】﹝外上﹞千萬里今日始爲頭。遙見驛亭煙霧裏。暫停車馬解徵裘。﹝合﹞此處且淹畱。

﹝生上接介﹞長樂驛官接老公公。﹝外﹞起去。﹝生﹞請老公公下馬。﹝外﹞叫牢子卸了鞍轡。﹝雜應介外﹞驛官。我一路鞍馬勞倦。安排鋪陳。我睡去也。﹝生﹞是。鋪陳俱已完備。請公公筵席。﹝外﹞筵席我不用。內家們隨後到了。好好看待他。﹝生應介外﹞辭卻京華富貴春。﹝生﹞卻來孤館暫安身。﹝合﹞不堪回首長安道。月慘風愁望紫宸。﹝並下﹞

【三學士】﹝老旦旦貼上﹞霧縠雲鬟天上女。謫向世路崎嶇。香車輾盡關山月。彈罷琵琶只自吁。日落相將投宿處。黯相對。愁不語。

【前腔】﹝旦﹞老母牽車畱不住。相看血染羅襦。藍橋信是神仙宅。不見當年搗藥儒。客枕今宵腸斷處。樓頭雁。窗外雨。

【前腔】﹝貼﹞一自玉階辭聖主。無意更理鉛朱。此身不及流鶯好。長宿昭陽禦柳株。莫話羊車當日遇。轉敎人。流淚珠。

【前腔】﹝眾﹞艸榻竹牀炊脫黍。那更枕冷衾餘。大家都是金屋侶。萬種榮華人怎如。也向郵亭捱夜雨。這磨折。甚日除。

孤館怱怱話夜長。

彊含淸淚上牙牀。

明朝又是塵沙道。

雪暗云黃各斷腸。

第二十五出煎茶

﹝醜上﹞藍橋今夜好風光。天上羣仙降下方。只恐雲英難見面。裴航空自搗玄霜。小人塞鴻。跟隨官人在驛中。今夜內臣在此。不免伺候則个。﹝生上﹞爲托靑童傳信息。深探月窟見姮娥。塞鴻。有一件事。你和商量。﹝醜﹞官人有甚麼事。﹝生﹞今夜宮女在此。我只怕無雙小姐也在其內。你與我探个消息。﹝醜﹞官人又來了。掖庭內有三十六宮。七十二院。三千粉黛。八百嬌娥。更沒得差。直差小姐到來。你休癡心。﹝生﹞你省得甚麼。凡事不可意料。大海浮萍。也有相逢之日。倘或我與小姐姻緣未斷。正差了來。也未可知。你與我妝做煎茶童子。在後堂深處等候。暗地瞧小姐在內。我要見他一面。這顆明珠。是小姐與俺的。你把與他爲信。只等回報。﹝醜﹞恁的官人請出去。小人自有分曉。﹝生﹞眼望旌旗捷。耳聽好消息。﹝下醜﹞我官人是个失心風的。天下那有這等事。也罷。我除下帽子。梳个髻兒。撞入中堂去。看他如何。﹝淨上﹞兒家門戶重重閉。春色緣何得入來。你是何人。撞入中堂。有何緣故。﹝醜﹞小人是茶童。﹝淨﹞呸。怕沒有婦人。要你男子漢入去。﹝醜﹞你不知驛中常年是俺煮茶。並沒有婦人。﹝淨﹞你驛丞的老婆在那里。﹝醜﹞沒有老婆。﹝淨笑介﹞你便是他的老婆了。放你入去。不要則聲。老公公法度嚴緊。在他門下過。怎敢不低頭。﹝下醜﹞好了。喫我漏了進來。只在此間煎茶等候。﹝煎茶介﹞

【長相思】﹝旦上﹞念奴嬌。歸國遙。爲憶王孫心轉焦。楚江秋色饒。月兒髙。燭影遙。爲憶秦娥夢轉迢。漢宮春信消。

街鼓冬冬動戍樓。倚牀無寐數更籌。可憐今夜中庭月。一樣淸光兩地愁。奴家在這驛中。看看天气晚來。呀。譙樓上已是二鼔了。獨眠孤館。展轉淒惶。怎生睡得去。欲待與姊姊們閒話。一个个都自去睡了。不免剔起殘燈。到中堂去閒步一番。以消長夜。你看。

【二郞神】良宵杳。爲愁多睡來還覺。手攬寒衾風料峭。徘徊燈側。下階閒步無聊。只見慘淡中庭新月小。畫屛間餘香猶裊。漏聲髙。正三更。驛庭人靜寥寥。

這是中堂。外面是前堂了。待我揭起簾兒看。

【前腔】偸瞧。朱簾輕揭。金鈴聲小。那一鑪宿火。兩个銅瓶。敢是煎茶之所。一縷茶煙香繚繞。﹝醜﹞簾兒下有个內家來也。﹝旦驚退介﹞呀。元來有人在外邊。﹝進看介﹞是个煎茶童子。那人我好面善呵。靑衣執爨。分明舊識丰標。悄語低聲問分曉。塞鴻。塞鴻。﹝醜﹞呀。簾內莫非無雙小姐麼。﹝旦﹞你不是塞鴻麼。﹝醜﹞小人正是。﹝旦﹞天呵。果然是萍水相遭。﹝醜﹞小姐果然在此。﹝旦﹞塞鴻。你怎的也在這裏。﹝醜﹞覆小姐。俺官人見做驛官。著小人假做茶童打探。不想果得相遇。﹝旦﹞郞年少。自分離。孤身何處飄颻。

﹝醜﹞吿小姐。一言難盡。官人自分散後。賊平到京。逢著小人。正要同來拜見。不想遭這場橫禍。如今官人得金吾將軍擡舉。與他奏討得官。見做富平縣尹。權知此驛。

【囀林鶯】﹝旦﹞難中薄祿權倚靠。知他未遂雲霄。采蘋如今在那里。﹝醜﹞采蘋在王將軍家做義女。官人具禮去贖他爲妾。見今和官人一處。﹝旦﹞他到彊似我。鷦鷯已占枝頭早。孤鸞拘鎖。何日得歸巢。檀郞安否。怕相思瘦損潘安貌。﹝醜﹞官人𨿽是折磨。卻也志气不衰。容顏如舊。﹝旦﹞志气好。千般折挫。風月未全消。

﹝醜﹞官人有明珠一顆。著我送還。說是小姐與他爲表記的。﹝旦﹞明珠何在。﹝醜﹞在此。﹝與珠介﹞

【前腔】﹝旦﹞雙珠依舊成對好。我兩人還是蓬飄。塞鴻。我今夜要見官人。你喚得來麼。﹝醜﹞這个使不得。敕使老公公在外。軍士們鐵桶也似守把。官人怎的來得。﹝旦﹞眼前欲見何由到。驛亭咫尺。翻做楚天遙。楚天猶小。著不得一腔煩惱。﹝醜﹞小姐有甚說話。說與我傳與官人。﹝旦嘆介﹞枉心焦。芳情自解。怎說與伊曹。

﹝醜﹞小姐修一封書。備細寫下。小人遞與官人看。﹝旦﹞也說得是。我房裏去修書。﹝醜﹞小姐快些。霎時便要天明也。﹝旦﹞理會得。

【啄木公子】舒蠶蠒。展兔毫。蚊腳蠅頭隨意掃。只怕我萬恨千愁。假饒會面難消。寫向鸞箋怎得了。我那滿腔哀怨呵。縱有丹靑別樣巧。畢竟衷腸事怎描。只落得淚痕交。

【前腔】書裁就。燈再挑。錦袋重封花押巧。﹝將書出與醜介﹞塞鴻。書已寫完了。﹝醜﹞有甚言語。﹝旦﹞傳示他好自支持。休爲我長皺眉梢。﹝醜﹞別有甚說話。﹝旦﹞爲說漢宮人未老。怨粉愁香憔悴倒。寂寞園陵歲月遙。雲雨隔藍橋。

﹝醜﹞吿小姐。小人一時思量不到。外面老公公分付門子。一个个出入。都要搜檢。小人把這封書出去。被他們搜出。卻不利害。其實拿去不得。﹝旦﹞呀。我也不想到此。也罷。我把這封書藏在錦褥子底下。待我去後。敎官人取來看。﹝旦藏書介﹞

【哭相思尾】從此兩下分離音信杳。無由再見情人了。

﹝旦倒介醜驚走下淨醜上﹞自不整衣毛。何須夜夜嘷。咱們勞倦。正要睡哩。不知隔房劉家娘子。一夜啾啾喞喞。哭哭啼啼。做甚麼。老身方才喫他驚覺了。不免去瞧一瞧。﹝醜﹞呀。怎麼倒在地上。不好了。祖武符。孝順爹。艸頭天。七顚八。上天入。十死九。菜重芥。周發殷。手精眼。南去北。﹝淨﹞老妮子說甚麼。﹝丑﹞劉娘子倒地。生薑湯快來。﹝淨﹞好也。人要死哩。你兀自打歇後語哩。有這等慢心腸的。待我叫。﹝醜﹞你叫。﹝淨﹞列位好姐姐。可憐劉潑帽。今朝懶畫眉。忽地玉山頹。渾如醉公子。口吐滿江紅。面皮豆葉黃。請過七娘子。將些江兒水。打碎生薑芽。都來玉胞肚。大家醉扶歸。扶去羅帳裏坐。﹝醜﹞好少話兒。﹝小旦貼上﹞野花不種年年有。煩惱無根日日生。做甚麼囉唣。﹝醜﹞恰才來看劉娘子。不知因甚蹶倒在地。﹝小旦﹞這是受了辛苦。中惡倒了。﹝貼﹞快把水來噴他幾口。姐姐蘇醒。

【黃鶯兒】﹝旦﹞連日受劬勞。怯風霜。心膽搖。昨宵不睡捱到曉。﹝小旦﹞小姐爲何不睡。﹝旦﹞思家路遙。思親壽髙。因此上驀然愁絕懵騰倒。﹝合﹞謝多嬌。相將救取。免死向荒郊。

【前腔】﹝小旦貼﹞人是水中泡。受皇恩。福怎消。何須苦憶家鄕好。慈幃乍拋。相逢不遙。寬心莫把閒愁惱。﹝淨醜﹞曙光髙。馬嘶人起。梳洗上星軺。

請列位娘子早梳妝。要趕路程。

愁劇翻成病。

寬心免作災。

這番救得醒。

下次擡棺材。

第二十六出橋會

﹝生上﹞眼看楊柳髙難折。步入桃花落已空。可惜春光不久駐。只將淸淚對東風。只因宮女在此宿歇。小生好生費心。適來都已登程去了。昨夜叫塞鴻打探消息。不知如何。不免喚他一問。塞鴻那里。﹝醜﹞東君枉費牢籠計。音信偸傳總不知。覆官人。小姐有下落了。﹝生﹞且喜。且喜。你說怎的有下落。﹝醜﹞小人在中堂燒茶。二更時分。只聽得一个內家叫我。元來正是小姐。﹝生﹞果是小姐在內。他和你說甚的。﹝醜﹞他備細問官人與采蘋的下落。小人一一吿訴。送去明珠。權且畱下。他要和官人廝見。小人道法度嚴緊。只寫一封書。把來藏在錦褥子底下。著官人去尋來看。﹝生﹞小姐還說甚麼。﹝醜﹞著我上覆官人。好自將息。不要掛心。說此幾聲。驀然倒地。小人慌張。走出中堂來了。﹝生哭介﹞堂前千里遠。面對九疑峯。我和小姐同在驛中宿歇。只是不能勾廝見。幸喜畱下這封書。且慢著。鎖了驛門。塞鴻。我和你趕上小姐車邊去。和他說句話兒。﹝醜笑介﹞官人。你又來了。那公公手下軍士們前呼後擁。小姐在七香車上。繡幕中間。怎生得見他。﹝生﹞說得是。卻怎的好。﹝醜﹞小人有一計策。不知中用麼。﹝生﹞你有甚好計。﹝醜﹞小姐車兒。須打從渭橋過。今日本縣差人修橋。官人及早趕上。站在渭橋邊。只做監修橋的官府。小姐過時。可以霎時相見。﹝生﹞此計甚妙。事不宜遲。我和你作急趕去。饒他走上焰魔天。腳下騰雲須趕上。﹝下﹞

【香柳娘】﹝外上﹞趁天色乍明。趁天色乍明。促駕穿林莽。東方漸見紅輪上。看迢遙輦路。看迢遙輦路。衰艸接天黃。淸霜滿林亮。聽寒云徵雁。聽寒云徵雁。嘹嚦斷人腸。三三兩兩。

﹝下淨丑上﹞年老當差使。天寒去做工。咱們都是富平縣百姓。官府差來修橋。前面便是渭橋了。不免將鋤頭鐵鍬在手。去掘他娘。遠遠見个官員來了。莫不是監工的。兄弟。下老實做。不做要打哩。﹝生上﹞修橋的。你都過來。﹝淨醜跪介﹞覆老爺。有何分付。﹝生﹞我一人與你一貫錢。你替我用心。﹝淨醜﹞小人是官差。怎敢受老爺的賞賜。﹝生﹞我不要你修橋。要你拆橋。﹝淨醜﹞老爺休哄我。怎麼倒要拆橋。﹝生﹞不妨。後面有一夥官員來也。你看他們車馬都過了。只等落後那一乘小香車兒來。就撇去了一塊石頭。由他歇在橋下等。自有重賞。你且權收下。﹝淨﹞兄弟。這个使得。﹝醜﹞哥哥。旣然老爺尊賜。收了罷。﹝淨醜收介﹞多謝老爺。兄弟。先把繩索做定。只等他來。便扛下去。﹝生﹞有人問我時。只說是監修橋的官員。﹝淨醜﹞理會得。但請放心。﹝生下﹞

【前腔】﹝旦上﹞嘆郵亭一夜。嘆郵亭一夜。琵琶空響相思調。不遇知音賞。似牛郞織女。似牛郞織女。脈脈兩情傷。盈盈隔河望。恨無端夜光。恨無端夜光。我道你是藍田玉成雙。元來是淚珠拋放。

﹝下生上﹞那二十九乘車兒都過了。只不見小姐的車兒。遠遠望見來也。修橋的。你只等他來。便要下手。﹝淨丑應介﹞

【前腔】﹝生﹞望香塵起處。望香塵起處。轔轔車響。佳人漸近頻顒望。願蒼天有意。願蒼天有意。與我拆輪鞅。不敎他前往。願花驄解事。願花驄解事。停驂駐橋傍。畱連一餉。﹝淨醜做扛石介﹞

【前腔】﹝旦上立介﹞遇橋傾怎行。遇橋傾怎行。暫停車仗。﹝見生介﹞呀。你是我哥哥王仙客。舉頭忽見寃魔障。﹝生立低白介﹞小姐。小生在此久等。肯容一面麼。﹝旦﹞閣淚眼相看。閣淚眼相看。欲待訴衷腸。匆匆怎說向。論此生長別。論此生長別。除非是夢出宮墻。暫同鴛帳。

【前腔】﹝生﹞傍氈車立地。傍氈車立地。偸睛斜望。春光只隔流蘇帳。﹝旦﹞解元。怎生與你親近說句話兒。﹝生上前又住介﹞要相親實難。要相親實難。恨咫尺在伊旁。如遮萬重障。且竚立細看。且竚立細看。﹝旦﹞解元。你上前來。﹝生﹞只聽得悄聲兒喚郞。淚沾紅浪。

【前腔】﹝旦﹞痛此身漂泊。痛此身漂泊。空成骯髒。朱顏暗向閒中喪。論隔絕此生。論隔絕此生。不若死君旁。魂魄得相向。﹝生﹞姻緣旣斷。我叫塞鴻還你那珠。免得思想。﹝旦﹞這明珠是我贈你的。怎麼又還我。仍舊送你。客中貧乏。賣來供給。書中之言。望乞介意。

拾介旦﹞這明珠錦字。這明珠錦字。與你表思量。芳心搖蕩。﹝淨醜扛橋面上介旦舉手介﹞解元保重。我不敢久住。﹝下生哭介﹞小姐。你又去了。兀的不悶殺人也。

【前腔】嘆兩下沒緣。嘆兩下沒緣。重重魔障。對花不語頻惆悵。這明珠可憐。這明珠可憐。本待再成雙。如何又撇漾。願化作錦鴛。願化作錦鴛。和你飛入大江。脫離羅网。﹝下﹞

【前腔】﹝外貼小旦上﹞念奴生嬌怯。念奴生嬌怯。不禁風浪。驅馳王事多勞攘。﹝外﹞你那一个內家。怎的落後了許多路。才趕上來。﹝旦上﹞吿勑使。是奴家因到渭橋邊。橋面落下水裏去了。等人夫扛上來。遲了一會。﹝合﹞正西風釀寒。正西風釀寒。冷入繡羅裳。隨風輕蕩漾。﹝外貼小旦下旦弔場﹞恨滿懷幽怨。恨滿懷幽怨。不說與伊行。枉添悒怏。

﹝下生上﹞修橋的過來。你恰才見我和車兒裏的人說話麼。﹝淨醜﹞小人見來。﹝生﹞休對外人說。這一錠銀子。賞你們買酒喫。﹝醜﹞謝相公。你方才唱了許多曲子。小人也唱个山歌與你聽。﹝生﹞怎的唱。﹝淨﹞耳聽車子無回音。眼看嬌娘無處尋。﹝淨醜合﹞灰挼豬尿脬。幹淘气。法制麥門冬。空費心。﹝並下﹞

第二十七出拆書

﹝生上﹞﹝鷓鴣天﹞畫轂雕鞍狹路逢。一聲腸斷繡幃中。身無彩鳳雙飛翼。心有靈犀一點通。金作屋。玉爲籠。車如流水馬如龍。劉郞已恨蓬山遠。又隔蓬山幾萬重。小生用千方百計。方才渭橋下瞥見小姐。他把昨夜明珠。依舊送還小生。看小姐心中。多少委曲。爭柰耳目眾多。恨恨而別。正是多情偏被旁人阻。會面空將淚眼看。且開了臥房。去尋書咱。你看鴛被縱橫。餘香猶在。淚光濙濙。畱於枕席。好生傷感人也。

【鎖南枝】開仙榻。動繡衾。餘香細細淚滿襟。驀地自沈吟。早是不開思慮寢。怕開了。傷我心。待不開。心怎忍。

﹝生取書介﹞你看外邊錦袋。做成並蒂芙蓉。內裏彩箋。折作同心方勝。不要說他才學。只那一段風流心性。也堪爲女中狀元。小姐。交人怎麼不想著你。且拆開書。看說些甚麼。﹝拆書介﹞薄命無雙再拜王兄狀元閣下。松生孤岡巓。皎質淩霜雪。人生秉貞心。千載那消滅。與君少相愛。誓言爲結髮。豈意逐風波。恩情中道絕。昔爲箔上蠶。纏綿交以結。今爲溝中水。各作東西別。相逢一室間。邈若吳與越。悵望諧故歡。何由解羇紲。聞有古押衙。英名滿丹闕。義輕千金贈。勇灑吳鉤血。君其念鄙姿。爲余訪俊傑。庶有磨勒神。來救紅綃妾。你看俺小姐這詩。淸新流麗。不讓班姬團扇之篇。抑鬱悲愁。絕似蔡女胡笳之曲。字過彩鸞唐韻筆。情輸蘇蕙錦回文。不看也罷。看了到越交人煩惱起來。

【前腔】書看罷。恨轉深。蠅頭一紙寫細心。指望再同歡。只怕無由離紫禁。豪俠士。蹤迹沈。卻交人。何處審。

只不知那古押衙在那里。且住。待我喚塞鴻商量。塞鴻那里。﹝醜上﹞惹出事來緣錦字。載人愁去是香車。覆官人。有何分付。﹝生﹞塞鴻。小姐的書。我也取來看了。﹝醜﹞那書上如何說。﹝生﹞別的猶閒。只一件。小姐書上道是聽得勅使公公說。有一个古押衙。乃是豪俠好義之士。你去求吿他。必然有計策。得取我出宮。教我那里去尋甚麼古押衙。﹝醜﹞古押衙要尋不打緊。只是皇陵上有千門萬戶。軍士守把。古押衙插翅也飛不入去。小姐怎生得出來。﹝生﹞這个且由他。你曉得古押衙在那里。﹝醜﹞覆官人。古押衙遠不遠千里。近只在目前。他在富平縣村中住。爲何小人認得。只因前月官人差小人下鄕。到一个村莊去處。見三間茅屋。一个老兒坐在階上。小人向前施禮。那老兒請我喫茶。我問他髙姓。他說姓張。鄕人又喚他古押衙。看他模樣是个隱士。因此埋名避俗。只不知果是這古押衙麼。﹝生﹞正是了。我和你明日攺換衣裝。悄地訪他。再作區處。

【前腔】﹝生﹞荒郊外。試一臨。褻衣輕騎同訪尋。莫是好英雄。暫向田莊樂瓢飮。因傾國。費盡心。喫辛勞。受寒凜。

【前腔】﹝醜﹞低茅舍。古樹林。村翁抱膝正苦吟。畱客意殷懃。何意埋名隱官品。明日裏。取次尋。是和非。猶未審。

明日攺衣裝。

尋幽到小莊。

果然遇豪俠。

此事有商量。

第二十八出訪俠

【鳳凰閣】﹝小生上﹞幽居僻徑。日暖柴門人靜。不聞車馬惱人聲。只有樵歌牧詠。隣翁相慶。昨夜裏桑麻雨晴。

瘴海風濤險。愁城煙霧深。何如見幾者。髙枕臥雲林。老夫古押衙是也。自從那年不從姦相之命。棄職歸山。聞得朝廷被朱泚逼逐。如今已得太平。老夫一向不出。不知詳細。俺思想起來。當時亂離之際。多少富貴的。死於兵革之中。爭如老夫枕石漱流。快活在山中度日。正是不貪紫綬金章貴。畱得蒼顏白髮身。

【河傳】﹝生丑上﹞佳山秀嶺。似桃源深處。花香露冷。小小茅庵。松竹紛遮映。見髙人。坐蒼苔。弄日影。

﹝生丑見介﹞古押衙拜揖。﹝小生﹞官人何來。﹝生﹞小生姓王名仙客。久聞古押衙之名。特來拜訪。﹝小生﹞我姓張。不是古押衙。﹝醜﹞老丈休瞞我。你正是古押衙。﹝小生﹞老夫生於畎畝。長在荒郊。文不能安邦。武不能定國。並無寸長。何勞遠訪。請回。請回。

【駐馬聽】百畝經營。老懶年來不到城。本是山林鄙性。麋鹿閒人。樗朽無能。何勞君子訪柴扃。貧家無可爲恭敬。﹝合﹞早早回程。看看日落西山景。

【前腔】﹝生拜介﹞卑末書生。久慕淸風仰大名。你是長吟洛下。避俗秦中。隱迹靑城。英華義气照西京。髙懷雅志耽仙景。﹝丑﹞向日小人曾擾一茶。已識古押衙之名。已具眞情。何須更隱眞名姓。

﹝小生﹞請坐。請坐。實不相瞞。老夫眞是古押衙。因怕閒人攪擾。攺名避俗。﹝生﹞敢問老丈。山居何以爲樂。

【駐雲飛】﹝小生﹞春賞紅英。夏日乘涼臥竹亭。秋醉黃花徑。冬玩梅花嶺。嗏。朝膳飯吳粳。午烹香茗。暮飮村醪。日上方才醒。終日逍遙過此生。

【前腔】﹝生﹞少習遺經。三十年來無所成。未遂雲霄逞。枉受風波釁。嗏。從此厭浮名。回頭自省。跳出塵寰。早扣仙翁徑。免被塵緣誤此生。

﹝小生﹞你元來是俺父母官。爲何不守職。到此荒村。﹝生﹞惶恐。小生功名無成。暫寄微祿。特參老丈而來。豈以此官爲事。﹝小生背介﹞那生不知果然敬我麼。我且試他一試。﹝轉介﹞秀才莫怪老夫不知進退。有一件事。要和你說。﹝生﹞但說不妨。﹝小生﹞有一故人。曾救老夫性命。欲將千金報之。爭柰家貧。無可爲贈。懷之心中二十年。今見秀才巾上綴明珠一顆。若得此珠。其事便了。秀才肯解與我麼。﹝生執巾背介﹞這珠小姐所贈。怎麼輕與得人。罷罷。事到其間。不惜小費。﹝生﹞此珠乃一故人所贈。名曰夜光珠。其價連城不賣。小生愛如骨肉。今日老丈要他。小生焉敢有違。﹝解珠介小生﹞可喜。可喜。秀才。不瞞你說。老夫世外之人。要珠何用。特地把他來試你的心。你元來果是眞心相敬。你肯棄了官職。攜帶家小。來此村中同住麼。﹝生﹞小生願假一間小屋。與老丈鄰居。﹝小生﹞好好。和你逍遙自在。卻不免些奔波之苦。﹝醜﹞小人收拾家夥。就帶家眷同來。

【桂枝香】﹝小生﹞官居臺省。曾叨寵幸。只爲愛山水窠巢。早離脫仕途坑阱。喜你志同心合。志同心合。果然堪敬。和你結師生。共老林泉下。同期大道成。

【前腔】﹝生﹞愚頑心性。荷君提醒。願棄了升斗微官。早學那刀圭金鼎。便攜家共住。攜家共住。同鄰共井。學長生。願把迷途指。相攜上太淸。

【余文】﹝合﹞功名富貴風光景。爭柰他世人不省。大火坑中早離形。

雅誌書生眞可喜。

棄職攜家共鄰里。

百年光景苦無多。

何不求仙脫生死。

第二十九出禁怨

【西地錦】﹝外上﹞志气長衝碧漢。今朝陷入深淵。思家戀舊愁千萬。凋盡素髮衰顏。

﹝南歌子﹞晚景入桑楡。一點寃心甚日除。食缺衣單圖苟活。山妻。陷在深宮那得知。寂寞鎖幽居。歲暮西風吹破廬。最是夜深腸斷處。嬌兒。去日容顏想不如。自家只因一時忠憤。違忤權姦。陷身在天牢內。三年不得赦宥。日夜長念老妻幼女。度日如年。說不盡苦楚。幸得大理寺官員。憐我無罪。時時周給衣食。苟且偸生。仔細思想。我官居極品。誰知有今日。

【解三酲】念孤臣素懷國難。卻中他姦佞機關。白璧一朝蠅作玷。羈縲紲。苦難言。金雞幾時銜赦免。細把胸中屈忿湔。愁無限。只落得一聲長嘆。上徹蒼天。

【前腔】嘆一家烏飛星散。舊池館多應是茂艸芉芉。鳳侶鵷鶵遭穽檻。生和死。信誰傳。玉帶金魚都不見。眞个過眼雲煙一餉間。眉慵展。只落得萬千珠淚。下滴黃泉。

【玉連環】貧賤長思求富貴。富貴危機在眼前。眼前危難。危難臨身。悔也徒然。徒然。早知今日。不戴儒冠。儒冠容易生仇怨。仇怨。聞說滄江多隱地。隱地須無橫禍纏。禍纏。迷戀。迷戀繁華。多少寃牽。寃牽。早知今日。江上持竿。持竿江上無人怨。

只爲功名誤此心。

功名惹得禍來侵。

當時早逐漁樵去。

縱有寃家何處尋。

第三十出雪慶

【喜遷鶯】﹝貼上﹞彤雲四起。看雨結空花。風翦飛絮。密灑那香閨。潤沾書幌。兩邊心事難舒。不作烹茶淸苦。未許羊羔富貴。仗村醪與江梅。排遣萬種嗟噓。

﹝浣溪沙﹞一夜西風釀苦寒。朝來飛玉滿林端。推窗四顧失靑巒。綺閣紅鑪如過夢。茅檐村酒且隨緣。人生聚散也由天。妾身采蘋。跟隨主人王解元在任。近日尋取一个老兒。號爲古押衙。解元不知怎的。這般敬他。一旦棄了官職。搬在這山中共住。今日雪天。又是古押衙壽旦之日。昨日分付妾身。安排酒肴。請押衙慶賞。如何此時不見到來。

【一枝花】﹝小生上﹞饑烏依凍宇。倦雁迷寒渚。﹝生上﹞爭如遼海鶴。遠飛舉。不戀稻粱。獨宿山中樹。﹝醜上﹞渾如你林下深處。不比羣兒。向火趨炎爭聚。

﹝相見介﹞﹝訴衷情﹞﹝小生﹞玉爲山。瑤作地。萬斛明珠。掩盡寒林翠。﹝生﹞頃刻塡平崎曲處。怎不塡他心上難平事。﹝貼﹞眼慵看。樓倦倚。不見當年暖閣圍鑪侶。﹝合﹞惟有彤雲千萬里。凍合秦川水。﹝小生﹞秀才。一向感承厚意。昨者天寒。又蒙柴米之賜。今日又替老夫慶壽。何以克當。﹝生﹞老丈。我和你情如骨肉。區區之奉。何必掛齒。﹝合﹞正是冰心似與江梅皎。白髮常將瑞雪欺。但願年年當此日。共君同醉太平時。﹝生﹞塞鴻。將酒過來。﹝把盞介﹞

【錦堂月】殘雪生姿。朔風弄巧。翦就一天飛絮。光照金樽。掩映素髮堪數。願山中歲月迢遙。似庭下松筠蹯踞。﹝合﹞歌金縷。看取歲歲開筵。雪天長聚。

【前腔】﹝貼﹞愁覷。點點梅舒。沈沈春信。寂寞一枝難遇。冷入龍樓。有人目斷宮宇。似今日悶撥紅鑪。知何日同斟綠醑。﹝合前﹞

【前腔】﹝小生﹞堪取。茅舍疎籬。淸歌慢酌。須信餘生幾許。﹝生嘆息介小生把盞﹞秀才。對景開懷。不須苦苦嗟吁。論浮生一點空花。打熬得幾番寒暑。﹝合前﹞

【前腔】﹝醜﹞須臾。壓盡疎株。遮藏古寺。一望碧山何處。江上漁郞。短蓑罷釣歸初。爭如他暖閣酣歌。不知有隆冬寒苦。﹝合前﹞

【醉翁子】﹝生﹞交趣。似淡泊雪花佳處。﹝小生﹞須不比尋常覆雲翻雨。﹝貼﹞貧窶。愧無可祗承。漫把甆盤薦韭葅。﹝合﹞齊祝取。願兩下康寧。長醉茅廬。

【僥僥令】﹝小生﹞金巵傾綠醑。玉屑滿庭除。共江梅照映衰顏好。爛醉倒。花前歸去徐。

【十二時】﹝生﹞畱連雪霽方歸去。﹝小生﹞把鶴氅蹁躚笑舞。﹝合﹞回首朦朧月滿株。

﹝生﹞塞鴻。老丈醉了。你扶了回去。﹝醜﹞小人送去。

衰老逢君有厚情。

一杯村釀說平生。

得歡笑處須歡笑。

莫負飛花照眼明。

第三十一出吐衷

【滿江紅前】﹝小生上﹞一點雄心。拏不定。老來偏熱。向林下。浩歌起舞。劍光如雪。功業難描麟閣像。隱居且臥靑山月。猛思量世上不平人。牙關折。

太行嶺上三尺雪。壯士懷中三尺鐵。一朝若遇有心人。出門便與妻兒別。老夫與王秀才往還一年。荷蒙好意。事我如父母一般。只一件。此人終日嗟嘆。欲言未果。必有憂疑不決之事。老夫平昔以濟人爲心。倘有用力處。與他分憂。待他出來。仔細盤問他。便知端的。

【滿江紅後】﹝生上﹞心頭事。何日滅。眉頭恨。終朝結。沒人時暗地成悲咽。﹝見介小生﹞年少何須多感慨。請君就裏分明說。﹝生低唱介﹞恐他心未卜似吾心。權遮拽。

﹝小生﹞秀才。終日愁眉爲著誰。﹝生﹞此心未許外人知。﹝小生﹞今朝請把衷腸訴。與你消除莫待遲。秀才。我見你終日皺雙眉。時常含淚眼。必有緣故。仔細說來。俺與你分憂。﹝生﹞老丈。小生沒甚事。﹝小生﹞秀才。我和你相處一年。情如骨肉。些些小事。何故相瞞。﹝生﹞端的小生沒甚煩惱。﹝小生﹞秀才。我好意問你。卻不說。罷罷。我本將心托明月。誰知明月照溝渠。﹝小生虛下潛上聽介生﹞自古逢人且說三分話。未可全拋一片心。我心上爲無雙小姐舊約。指望偸出宮中。再成夫婦。求得這个義士。奉承一年。未知心事如何。若干不成。反惹大禍。因此遲疑不說。老丈。本欲開言說事因。只愁心事未全眞。﹝小生﹞霸王空有重瞳目。有眼何曾識好人。秀才。你元來兀自不知我的爲人。老夫義膽包身。奇謀蓋世。一點心常思濟物。半生裏路見不平。胸藏黃石素書。五千字錦繡煒煌。手運朱亥鐵錘。八十斤風雲閃爍。明晃晃腰下吳鉤。要斬人間無義漢。白泠泠手中寶劍。敢誅今日佞臣頭。長吁气。直敎天昏日暗。淒慘黑雲生。喝一聲。要使鬼哭神嘷。轟轟山石裂。斬艸必除根。哭子房空中副車走秦帝。爲人須爲徹。罵豫讓枉將七首斬空衣。報父仇於都市。提將賊首滿城看。藏形迹於深山。跳出蕭何三尺法。若有好意相投。情願替人一死。可惜一腔熱血。不曾賣與知心。秀才。仰荷深情。結爲死友。粉身無可爲報。有事與你分憂。仔細說來。切勿隱諱。秦中壯士气何豪。袖裏深藏魚腹刀。感得深恩爲君死。輕生一擲待鴻毛。﹝生﹞旣如此。請老丈坐地。容小生拜稟。

【宜春令】﹝生﹞承尊問。敢訴陳。念卑人早亡二親。﹝小生﹞你父母雙亡。靠著何人。﹝生﹞荷蒙妗舅。十年撫養恩情盡。﹝小生﹞舅舅是誰。﹝生﹞戶部尙書劉震是也。他有一女。名曰無雙。垂髫時膝下同嬉。年相若貌亦相似。當年親口許成秦晉。

﹝小生﹞後來成否。

【白練序】﹝生﹞艱辛。再三懇。無柰東君阻舊姻。﹝小生﹞他悔了前言。﹝生﹞將成就。驀遇兵戈逃奔。﹝小生﹞是遭了朱泚之亂。﹝生﹞俺舅舅是忠臣受屈憤。母女深宮禁此身。﹝小生﹞是劉公被盧﹖﹖害了。﹝生﹞金籠困。一雙鸚鵡。兩地傷春。

﹝小生﹞是你妻子禁在宮中。

【醉太平】﹝生﹞佳人。差去皇陵掃汛。郵庭邂逅。對面難親。﹝小生﹞無雙差在驛庭中相逢來。﹝生﹞雲箋錦句。細寫心中芳恨。﹝小生﹞寄書後得見一面麼。﹝生﹞勞神。渭橋瞥見暫停輪。﹝小生﹞說些甚麼。﹝生﹞柰耳目紛紛難近。更被兩行秦樹。重遮淚眼。枉添新悶。

﹝小生﹞他那詩中怎地說。

【白練序】﹝生﹞殷懃。訴衷悃。稱說明公姓字眞。﹝小生﹞他說俺如何。﹝生﹞髙風震。胸中經緯如神。﹝小生﹞老夫有甚能。直敎小娘子也知道。﹝生﹞因此上山村奉事勤。感荷年來骨肉恩。﹝小生﹞爲何煩惱。﹝生﹞心長忖。未知成敗。欲言還忍。

﹝小生﹞要俺怎的。

【醉太平】﹝生﹞長門。望眼頻頻。指望藉伊好計。再結佳姻。﹝小生﹞老夫無可用力處。﹝生﹞你好把偸天巧手。折取上林春信。﹝小生﹞敢是要入宮傳个消息。﹝生﹞未哩。憑君。勾將織女下天津。引姮娥離卻水晶宮閫。﹝小生﹞直要偸他出宮。﹝生﹞望伊垂憫休生退步。莫辭勞頓。

﹝小生﹞元來如此。大難大難。

【收音】﹝生﹞你義勇從來四海聞。這姻緣在君方寸。休得臨時想脫身。

﹝小生﹞秀才休怪。俺昔日曾言不揀父母之仇。妻子之怨。替你出力。死而無悔。爭柰此事非同小可。不敢奉命。﹝生﹞老丈。前言已定。何故推辭。﹝小生﹞秀才。皇陵上有千門萬戶。鐵壁銅墻。勑使掌鑰。軍士守門。便是神仙也入不去。委的下手不得。﹝生﹞適來老丈自稱恁般謀勇。到此便已推辭。敢是奚落小生。

【梁州序】﹝小生﹞秀才。皇陵路阻。秦宮云滿。萬戶千門遮斷。從敎插翅。飛騰不到人間。便有摩云快手。挽日長戈。到此難施展。秀才。更有一言。傾城佳麗色。滿長安。何必區區戀舊歡。﹝合﹞殘燈下。小窗畔。把衷腸舊事都提徧。休漏泄被人見。

【前腔】﹝生﹞齊眉盟約。垂髫嬿婉。一旦芳期中斷。重重金屋。無端鎖住嬋娟。枉自情牽梧葉。夢入藍橋。不見桃花面。知君多意气。好心堅。願把鸞膠續斷弦。

﹝合前小生﹞罷罷。昔聶政一言而破面自決。季布一諾而千金不移。士爲知己者死。女爲悅己者容。老夫旣許秀才一死。怎敢推辭。縱事有甚難。也當捨命爲之。決不負約。﹝生﹞荷蒙老丈見許。何以爲報。

【前腔】﹝小生﹞念郞君密意堪憐。更知己深情非淺。旣一言相許。九牛難挽。只得謀擒玉兔。計捉金烏。不敢辭危難。古人然諾處。重丘山。我怎肯畏死貪生不向前。﹝合前﹞

【前腔】﹝生﹞恨嫦娥遠隔天邊。倩靑鸞密傳幽願。喜東君有意。與人方便。若得暫偎香枕。再覩芳容。萬死心無怨。荷君多計策。妙通仙。願駕虹橋到廣寒。

﹝合前小生﹞秀才。你且回去。一月之內。自有回報。不須掛心。﹝生﹞恁的小生專等。

重感郞君分外情。

爲吾方便覓卿卿。

從敎上苑花如錦。

野鹿銜將出禁城。

﹝小生弔場﹞元來王秀才要老夫用計。偸取無雙。此事實難。爭柰老夫已許他一死。決不食言。昨者打聽得茅山道士。有一種妙藥。不免到那里買一丸來。自有妙計。事不宜遲。來早便行。欲施探海計。須用返魂香。

第三十二出買藥

【北點絳唇】﹝末上﹞雪霽梅梢。霜風弄曉。銀蟾小。一派笙簫。引出蓬萊島。

小道乃陜西茅山仙子位下一个徒弟是也。自幼隨師父隱居山中。修眞養性。服藥求仙。受天外之逍遙。避人間之喧擾。自是一般受用。怎見得受用。但見秦苑名山。函關福地。隱客避人之境。仙人修道之鄕。層層疊疊。重巒削翠。分明華嶽三峯。突突兀兀。峻嶺橫空。那數廬山五老。白日行天難得過。浮雲出洞本無心。醮壇邊松竹森森。講堂下煙霞細細。門種董公千林紫杏。庭棲蕭史一對靑鸞。髙髙下下。長廊古殿。呦呦蒼鹿銜花。纏纏綿綿。靈葛壽藤。兩兩玄猿摘果。山巖裏幾處琳琳瑯瑯。璁璁琤琤。如敲玉磬擊金鐘的數道淸泉噴寒玉。頭直上一聲咿咿啞啞。澑澑亮亮。似奏龍笙吹鳳管的一雙白鶴唳秋天。明晃晃琉璃燈底。深夜叩玄君。馥鬱鬱瑞腦香中。淸晨朝北斗。水秀山明。自是仙家眞富貴。花開葉落。不知世上幾春秋。淸淸淨淨。石牀上不染半點塵埃。杳杳冥冥。藥瓢中藏盡三千世界。淸淸朗朗。山頂笑聲髙。玉女彈碁得勝。叮叮東東。雲頭環佩響。茅君謁帝歸來。每日價看誦的是道徳經。蕊珠經。洞玄經。黃庭經。靈寶經。句句勤勤懇懇。喚醒塵夢指迷途。不時間來往的是廣成子。赤松子。寧封子。絕洞子。太陽子。人人散散消消。共酌流霞醉明月。著一雙蹻蹻蹊蹊多耳麻鞋。曾踏王母瑤池宴。穿一領蹁蹁躚躚白翎鶴氅。長染玉帝禦鑪香。閒看下界。奪利爭名。紛紛擾擾。百年裏似撲火燈蛾。俯視塵寰。五湖四海。縷縷絲絲。一望中如幾條衣帶。蟠桃熟時。入口已歷九千歲。銅人鑄就。轉眼俄驚八百年。夜光芝。螢火芝。靑雲芝。白符芝。龍仙芝。鳳腦芝。煒煒煌煌。都是瓊圃靈葩。餌來白日飛升。靑華棗。赤心棗。玉門棗。房唐棗。信都棗。安期棗。無非仙山名果。喫了後天不老。左龍右虎。煉成九轉金丹。焰騰騰光侵碧漢。抱一含元。運得兩儀妙用。气飄飄口吐靑虹。夜夜朝朝。納新吐故。潛收靜處功夫。來來往往。坐在立亡。那覓山中蹤迹。人笑我無子無孫。做下嬰兒懷胎。十月滿足。不要他好妻好妾。養成奼女純陽。一气周流。任你特地來求。三千弱水。中流便値狂風。若是有緣得見。數著殘碁歸去。已無家業。神仙只在丹田內。聖主何須碧海求。道猶未了。師父早來。

【北新水令】﹝外上﹞道人家在碧雲梢。白玉樓。好山環遶。探梅開竹戶。采木渡溪橋。兩袖飄颻。唱一曲淸眞調。

﹝相見介外﹞徒弟。我受職天曹。掌管天下婚姻之籍。昨有鄧州王仙客。與妻劉無雙。本是一對姻緣。爭柰時運未到。不能相遇。押衙古洪。乃仙都散吏。謫在人間。合替他出力。救取無雙出宮。再得完聚。今日古洪到此買藥。不免下山。賜與一丸續命膠。就把幾句言語打動他出家。多少是好。﹝末﹞領法旨。師父請行。

【駐馬聽】﹝合﹞丹壑風髙。低舞松枝動鶴巢。蒼林月皎。細消殘雪點寒袍。步虛輕躡彩虹腰。回頭指點滄溟小。散步逍遙。一聲漁鼓千山曉。

【南風入松慢】﹝小生上﹞五雲樓閣郁岧峣。聽玉佩頻搖。你看仙翁兩兩乘鸞到。﹝拜介﹞整衣巾拜倒在山坳。怎辭得沾濕霜花露艸。﹝外末回身不受介小生﹞卻怎的全不采。反心焦。

大仙受禮。﹝外末﹞這老兒好笑。是甚麼大仙。

【北滴滴金】咱兩个是雲海浮沈。煙巒笑傲。猿鳥嬉遨。又沒甚奇術動賢豪。若不是病眼昏花。敢則是老年衰憊。卻怎的狂言顚倒。﹝小生﹞大仙休瞞我。﹝外末﹞硬把咱做仙人叫。

【南風入松】﹝小生﹞我見你神淸骨秀气飄蕭。你是神仙。休得假推掉。弟子呵。平生苦覓金光艸。沒眞師枉自劬勞。今日裏不費半點功夫尋著。怎不識云態度。鶴丰標。

﹝末﹞你旣曉得。我與你說知。俺師父乃九天主婚丈人。小子乃上淸弟子是也。古洪。你來此何干。﹝小生﹞弟子有事相求而來。

【北水仙子】﹝外末﹞莫不是貪生願取壽齡髙。﹝小生﹞不是。﹝外末﹞莫不是慕貴還求祿位迢。﹝小生﹞也不是。﹝外末﹞莫不是厭貧要覓金和寶。﹝小生﹞都猜不著。﹝外末﹞你敢則是禮眞師。求妙道。﹝小生﹞弟子一來訪道。二者特來買藥。﹝外末﹞卻元來是覓靈丹。遠訪蓬茅。俺這裏有化鐵石。成金藥。起死屍。續命膠。你要那一件。仔細說進退根苗。

【風入松】﹝小生﹞弟子呵。昔年曾侍紫宸朝。怕的是富貴塵囂。因此上采芝久向靑山老。則爲惹閒情結下兒曹。許他向深宮拈花弄艸。敢求取麟角劑。成就他鳳鸞交。

【北折桂令】﹝外末﹞你元來是蓋世英豪。怎不早離形辦道。兀自受欲火煎熬。你須知臭腐形骸。寃仇骨肉也則須拋。卻戀他酒杯來往。兒女風騷。試看咱洞中仙侶。天府羣寮。每日價攜手上靑霄。逐隊醉蟠桃。眞个是機心化盡。俗念都消。

【風入松】﹝小生﹞弟子也知道。世情爭似道情髙。千不合萬不合。向金石契塡招。一言駟馬追不到。只得替他噴火吞刀。了卻寃家煩惱。那時節探瀛海。訪松喬。

﹝外﹞徒弟。古洪𨿽有求道之心。爭柰他塵緣未斷。必須再去成就好事。更兼仙客無雙。還有五十年夫婦之分。不可畱他。你與我取出續命膠一丸與他。﹝末﹞古洪過來。﹝小生跪外末與藥介﹞

【北殿前歡】﹝外末﹞這丸膠鳳脂麟角兩和調。仙翁金鼎親成造。混入香醪。入口俏魂消。三日後還驚覺。管取他百年隨倡。一旦成交。

【風人松】﹝小生﹞相思有藥眞神妙。也不用赤繩系繞。管敎一對團圓好。恩情擔總是他挑。這書生福分非小。直敎兩仙翁便與成交。

﹝外末﹞古洪。此去果成了事。不可不早來。﹝小生﹞得蒙仙師指敎。弟子只在三月之內。成就此事。重拜仙壇。

【北鴈兒落】﹝外末﹞試看那苦海底波濤惡。爭似咱碧天邊雲月好。早別卻有貪嗔人世累。來同受無榮辱山中樂。

【風入松】﹝小生﹞弟子卽今拜別。畱連不忍出林臯。嘆仙俗難遭。這回又入人圈套。知甚日天路相邀。怕桃源萬花深杳。空目斷這山遙。

﹝外末﹞古洪。休忘了眞言。早來同往。﹝小生﹞謹領師命。誤入蓬山頂上臺。﹝外﹞人間休戀卻歸來。﹝末﹞塵心未斷俗緣在。﹝合﹞何不學仙冢累累。﹝小生下﹞

【離亭宴歇拍煞】﹝外﹞人生七十從來少。又憂愁風雨相纏繞。欲遂五嶽遊。直待得婚完嫁了。怕蹉過少年朝。偸閒處頻把金樽倒。何苦去長對牙籌較。縱不能辭家訪丹砂。也合自載酒看花鳥。與良朋同歡笑。你道是富貴一時求。正不知人生八字定枉勞。你巧做千年調。猛推開戲偶場。單揭起彌天罩。試看九泉下一滴何曾到。一任伊孔方兄滿前堆。只怕他閻羅老訂名召。

【淸江引】大都來世人也都知道。單只是回頭少。跳出欲火坑。便是金丹竈。你不悟呵。失卻人身何處討。

賣藥修琴歸去遲。

白雲何處又相期。

人生一世長如夢。

萬事回頭早拂衣。

第三十三出寫詔

【賣花聲】﹝小生上﹞機事苦縈思。萬轉千回。今朝次第有成時。若還偸得佳人到。方報相知。

心慌猶恐他人聽。事密須將緊口防。老夫爲王仙客一點敬心。替他捨命幹這一事。昨日已曾求下仙丹。不免假造印信。寫一封詔書。賜無雙藥酒。藥死了他。老夫自去贖取屍首。救他重生。再得完聚。事不宜遲。文房四寶在此。不免寫詔則个。﹝執筆介﹞

【三仙橋】展開黃紙。驀地沈吟思憶。染毫欲下。縮手還自慮。怕下筆處風波起。一場違法事。眞消得木驢碎屍。我死不須提。又把書生累。怕恩多成怨悲。待將扯碎。又負了初時信誓。寧可死裏去求生。決不做偸生在人世。

罷罷。大丈夫許人以死。何必多疑。

【前腔】猛然怒起。丈夫豪气。替人出力。﹝脫巾投地介﹞怎怕得頭顱墜。奮筆寫。何須慮。生來命不濟。不能勾翰林簪筆。卻去閉戶寫私書。書去傳千里。數行字。瞞天地。有誰知得。寫完時封題印記。又怕有耳在隔墻。悄悄低聲念取。

詔書寫完。要采蘋塞鴻送去。昨日親與王仙客借了。又借到明珠一顆。如何此時不見到來。

【眼兒媚】﹝貼醜上﹞殷懃領命到荒山。心事未相關。攀花問柳。勾鶯引燕。方寸心間。

﹝見介小生﹞你兩个來了。明珠有麼。﹝貼醜﹞明珠已取在此。俺二人奉主人尊命。與老丈幫扶。只是妾身女流之輩。手無縛雞之力。如何濟得事。﹝醜﹞小人一竅不通。其實沒用。﹝小生﹞你兩人休慌。俺自有妙計。﹝貼﹞老丈有甚計。﹝小生﹞你聽我道。

【本序】套寫皇宣。﹝貼﹞寫下假詔書。﹝小生﹞倩嬌娘假做中官裝扮。﹝貼﹞要妾身妝做內官賫詔去。﹝小生﹞賫藥酒。藥取佳人气斷。﹝貼﹞解元要你生取出來。你卻把他藥死了。終作何用。﹝小生﹞靈丹。死後重生。不須疑憚。﹝貼﹞怎的出得宮來。﹝小生﹞莫管。親去贖屍還。﹝貼﹞將何爲詞。﹝小生﹞自有巧言相騙。

﹝醜﹞吿押衙。采蘋姐不過一女子。怎做得這事。﹝小生﹞你不知昔日木蘭代父而出徵。人都不覺。紅綫至魏博而偸盒。止卻反謀。據這小娘子。𨿽無紅綫之才。也有木蘭之智。便幹不成。也不到得敗露。小娘子。你敢去得麼。

【前腔】﹝貼﹞情願。報效恩人。捨生前去。死而無怨。﹝小生﹞得你這般肯去。大事便成了。﹝貼﹞只怕空遭難。好事難完。﹝小生﹞不妨。一路上驛亭旅店。俱已受了賄賂了。﹝貼﹞只一件容顏不似兒男。﹝小生﹞不妨。看你模樣。也像个內官。﹝貼﹞更言語參差。被人瞧見。﹝小生﹞也沒事。你只小心。不要多口。﹝醜﹞放膽。天與周全。管取平安往返。

﹝小生﹞小娘子。老夫備著一套紗帽羅袍在此。更換了衣服。就此起程。﹝貼﹞妾身就換。﹝貼卸冠介﹞

【古輪臺】﹝貼﹞脫花冠。把烏紗小帽罩雲鬟。﹝換衣介﹞羅衫解下把羅袍換。﹝系帶介﹞帶鉤玉碾。別樣風流。轉添嬌艷。﹝小生﹞待我瞧一瞧。果然天生的一个年少中貴。沒有兩樣。想唐宮難覓這个殿頭官。天香袍染。駿馬鳴鞭出長安。市人應羨。兒郞年少。金貂貴顯。誰道把伊瞞。﹝醜﹞喬妝扮。元來是綺羅叢裏俏嬋娟。

【前腔】﹝小生﹞小娘子聽我分付。你心堅。妝模做樣到陵邊。他那里有進退周旋。也須打點。上馬登舡。牢把朝靴套挽。休露足纖纖。更把柳腰遮掩。和衣臥。莫遣傍人見。用心防範。﹝貼﹞妾身都理會得。遇人時須有花言。倘然看破。同投羅网。怎生脫免。﹝合﹞但願早回還。保平安。大家離脫鬼門關。

﹝小生﹞小娘子。你在路小心。到皇陵上遇人盤問。慢慢打點回話。塞鴻。倘有不到處。你在傍邊接應。倘若事敗。同是一死。﹝醜﹞小人理會得。

【余文】﹝小生﹞賫鴆酒。奉鸞緘。放心去皇陵一徧。﹝合﹞管取喚得流鶯出禦園。

﹝小生﹞小娘子仔細仔細。﹝貼醜﹞老丈放心放心。

大膽家人賽木蘭。

假妝男子到陵間。

若還偸得春情出。

方顯奇謀難上難。

第三十四出僞勑

【菊花新】﹝外上﹞春寒懶下小蒲龕。經卷香鑪伴午酣。嫩柳舞摻摻。漸禁林好花妝點。

乞得山林自在身。不隨車馬走風塵。深宮晏起無他事。一點名香祝聖人。下官勑使周全的是也。蒙聖恩差到皇陵上。掌管月支請受。好生富貴。門無公事。多少淸閒。今日孟春天气。餘寒未退。老年愛靜。怕有閒雜人攪擾。不免喚牢子謹守府門則个。牢子那里。﹝淨上﹞有事不敢不報。無事不敢亂傳。覆老公公。朝廷差髙品內使。賫奉勑旨。到皇陵上開讀。已在宮門外了。﹝外﹞忙排香案迎接。

【前腔】﹝貼扮內官捧勑旨醜扮祗候從藥酒上﹞一封丹詔下關南。就裏深謀誰敢參。香霧罩林嵐。有眼的遮漫不見。

﹝接見介貼﹞聖旨已到。跪聽宣讀。勑皇陵使周全。義起君臣。情莫重乎謀逆。迹連黨惡。禍必及於妻孥。故戶部尙書租庸使劉震。忘累朝之厚恩。受逆賊之僞命。除將明正典刑外。妻子俱合隨坐。其女無雙。見在皇陵。朕欲戮之都市。仍又憫其無辜。特賜藥酒一尊。令其自盡。詔書到日。卽令引決。嗚呼。翦除逆裔。不遺宮禁之羞。昭吿皇陵。庶快祖宗之忿。咨令有司。無或遲誤。﹝外﹞萬歲萬歲萬萬歲。﹝外﹞左右的接過了聖旨。分付宮中老婢。送藥酒與無雙娘子。早早引決。﹝淨﹞賫將紫禁黃封酒。斷送紅顏綠發人。﹝下外﹞天使請坐。﹝貼﹞老公公請坐。﹝外背介﹞這後生俺不認得他。待盤問他一番。敢問天使是幾年上入宮。貴庚多少。﹝貼﹞下官大曆十八年入宮。今年賤齒三十一歲。﹝外﹞大曆只有十四年。那有十八年。﹝貼﹞是十四年。下官說差了。﹝外﹞此時下官在朝。怎生不相識。﹝貼不語醜背介﹞不好了。待我回話。﹝醜轉向外介﹞老公公。宮禁中無數中貴。你怎認得。﹝外﹞敢問天使。如今祗應那一宮。﹝貼﹞下官上陽宮聽宣。﹝外﹞天使差了。上陽宮乃宮女退居之地。天使怎生住得。﹝醜﹞是俺公公說差了。正是昭陽殿。﹝外﹞也罷。你認得今上皇帝。怎生模樣。﹝貼﹞皇上龍顏。五短身才。三牙掩口細須。﹝外﹞又差了。今上身長七尺。面若銀盆。那有髭髯。﹝醜﹞是俺公公又說差了。他只道是先帝的模樣。因此誤答。﹝外﹞這天使莫不有詐。爲何說話蹻蹊。﹝醜﹞老公公休多心。俺小公公年紀小。一來路上辛苦。二來得了風病。因此語言顚倒。﹝外﹞元來恁的。天使少坐。洗塵筵席。﹝貼﹞下官限期迫促。只此吿辭。

【三換頭】﹝貼﹞卑人愚昧。仗托聖恩擡舉。正途中病染。宮闈事怎提。休生疑慮。﹝醜﹞論同官如兄弟。有差遲煩君指迷。早赴雲霄路。難追日月期。﹝合﹞辛苦星軺歸去也。願東風送馬蹄。

【前腔】﹝外﹞逍遙暮年。九重恩賜。此身𨿽在外。心長在禁闈。親承聖旨。這罪人隨當藥取。論國法敢容片時。他犯著龍鱗怒。難寬霜霰威。﹝合前﹞

紫泥封詔下天來。

紅粉佳人化作灰。

無那思君幷戀闕。

五云西去首重回。

﹝外下貼醜弔場醜﹞采蘋姐。你險些兒被他看破了。﹝貼﹞便是。奴家女流之輩。一時不能支持。﹝醜﹞事已成了。快去回覆古押衙。待他連夜打點贖取屍首。﹝合﹞正是一心忙似箭。兩腳走如飛。﹝並下﹞

第三十五出飮藥

【山坡羊】﹝旦手捧甁酒詔書上﹞恨悠悠盼不到的故里。冷淸淸守不徹的宮宇。杳冥冥望不見的長安。髙渺渺上不得的黃金陛。白日低。浮雲又重蔽。天髙怎訴胸中意。千古傷心。一腔寃气。﹝哭介合﹞親闈。黃泉無見期。夫壻。來生重見伊。

奴家不幸陷身掖庭。指望天恩。一家完聚。誰想朝廷把爹媽害了。今日又差使臣賚賜奴家藥酒自盡。天那。閃的我好苦。正是兵戈不見老萊衣。一去東流何日歸。無復新妝紅粉黛。雲搖雨散各分飛。

【前腔】一怨我生不逢得平世。二怨我死不見个親戚。三怨我葬不上得先塋。四怨我祭不著的漂流鬼。空自悲。此生如過隙。東君枉付多嬌體。算卻繁華。渾如夢裏。

﹝哭介合前﹞春日凝妝上醉樓。眼穿腸斷爲牽牛。那堪一夜風和雨。別作深宮一段愁。

【前腔】誰憐我父死在都市。誰憐我母死在幽閉。誰憐我夫君漂泊天涯。誰憐我闔門都散徙。春正迷。寂寞花無主。傷心不見春風美。只有孤冢年年。艸痕交翠。

﹝哭介合前﹞無處春陽不斷腸。可憐飛燕倚新妝。鴛鴦繡帶拋何處。一曲伊州淚萬行。

【前腔】做不得碧玉井死。做不得綠珠樓墜。做不得妃子羅巾。到做了二姬寃骨醉。有誰知。一死成何事。願魂化作孤鴻去。萬里西歸。與雙親一處。

﹝哭介合前﹞香魂夜逐劍光飛。舞影歌聲散綠池。路遠西歸安可得。何年卻向帝城棲。﹝內云﹞老公公鈞旨。請劉無雙早早自裁。不得遲延。帶累不便。﹝旦手執酒哭介﹞

【孝順歌】這酒呵。本是合歡杯。解悶巵。一朝反有殺人意。聞得有中山千日酒。便做中山千日味。千日完時還醒起。怎比這杯喫了。須敎千古醉。腐腸爛脇須臾事。想當時銷金帳。羊羔酒。多少富貴。怎知有今日。手把金尊流涕。思憶當年。孤負銷金帳底。

﹝內云﹞請劉無雙早早自裁。不得遲延。帶累不便。﹝旦﹞怎的這般催促。也罷。千死萬死。終須一死。不如早喫了酒罷。﹝取酒又放下介﹞

【前腔】杯擎起。手又低。手軟心酸怎生喫。狂藥非佳味。怎與奴家命遭際。死在須臾。君令如天怎逃避。三寸气斷離人世。那有人來收瘞。罷罷。身後茫茫。便做金槨銀棺何濟。

﹝內云﹞請劉無雙喫藥。老公公立等回報。﹝旦﹞苦。那廂又催促也。怎由你不喫。罷罷。

【尾】天涯客死無依倚。今夜裏飄零紅粉墜黃泥。血污遊魂怎得歸。

﹝旦倒介淨醜上淨﹞自古道無事而戚。謂之不祥。這一个劉娘子。在此有甚麼不好。沒些巴臂。只管哭哭啼啼。如今愁出這場大禍。飮酒身死了。﹝醜﹞老公公分付我收拾他屍首。著人買棺安葬。俺兩个不免擡他進去。﹝淨扶頭介﹞阿也。這娘子瘦。只好做水牛肉賣。﹝醜﹞姐姐。你醉了。要新鮮五香麻辣粉酸湯喫一碗麼。﹝淨﹞來來。我和你伏事他多年。也哭他一聲。﹝醜﹞交我怎的哭。﹝淨﹞你先哭。﹝醜﹞髙山頭上一枝梅。含花蕊兒不曾開。一朝西風來吹倒。可惜妖嬈化作灰。﹝笑介淨﹞哭得好。倒唱起山歌來。﹝醜﹞我哭不出。你哭。﹝淨﹞待我哭。

【北江兒水】劉家女兒貪喫酒。醉死了方才透。若還煮起來。好似糟豬肉。那一塊撏不漧淨的難下口。﹝醜笑介淨﹞只因一盞黃湯。﹝醜﹞打碎無雙美玉。﹝擡下﹞

第三十六出珠贖

﹝西江月﹞﹝末上﹞一朶名花無價。移栽上苑生香。淺紅淡白弄春光。綽約含嬌未放。已被西風憔悴。那堪夜雨淒涼。可憐零落委山莊。虛度韶華一晌。自家爲何道這幾句言語。只爲先朝戶部尙書劉震。止有一女無雙。前年跟隨俺老公公到皇陵上打掃。近日朝廷把劉相公明正典刑。賜無雙藥酒自盡。可憐千般嬌媚。今日總成空。三載漂零。一朝成永別。玉骨冰肌。猛被瓊漿澆散。鶯心蝶意。都教鴆羽摧殘。香魂杳杳。應投舊日深宮。月魄悠悠。怎覓故園歸路。不知精爽落何處。疑是行雲秋水中。老公公憐他衣冠女子。可惜少年無辜。總然不得附葬先塋。爭忍見他橫屍道路。因此上著小人買口棺木。把無雙葬在山邊。冥中快樂。只疑他侍從諸帝神遊。泉路淒涼。敢怕也感戴貴人恩徳。此間是長街市上。不知那一家有棺木。遠遠望見一个老兒來也。待俺問他一聲。

【水底魚兒】﹝小生上﹞計巧謀奇。除非鬼神知。卑詞厚幣。贖取屍首歸。

﹝見介末﹞老人家忙忙投那里去。﹝小生﹞老漢要投周公公府裏去。﹝末﹞老丈。俺便是周公公府中院子。你要見公公怎的。﹝小生﹞老漢有事相求。煩你引進則个。﹝末﹞你有話說與俺知道。替你用心。﹝小生哭介﹞不瞞大哥說。老漢姓張。從小兒在劉尙書府中做祗候。近日不幸老相公伏法。只有女孩兒無雙小姐。又飮藥酒死了。老漢一者思量老相公恩徳。二者哀憐小姐無辜。要與老公公求取屍首安葬。又沒甚道路。只有祖上遺下明珠一顆。其價十萬。只得將來贖取屍首。盡我老漢一點犬馬報主之心。院公。怎生可憐見。與我引進。自當重謝。﹝末﹞元來如此。虧殺你老人家有緣有分。來得恰好。老公公正要小人買棺安葬。你旣到來。無有不允。只一件。﹝小生﹞怎的。﹝末﹞俺老公公怕見閒雜人。你且在府門少待。我自去稟復他。﹝小生﹞如此多謝。﹝末虛下叫介﹞院子稟事。門外有个老兒。是無雙親故。將明珠一顆。贖取屍首。請老公公鈞旨。﹝內應﹞珠兒不收。屍首著人擡出。好生安葬。﹝末﹞且喜老公公著人擡出屍首來。明珠不受你的。﹝小生﹞感承大哥照覷。何以爲報。

【前腔】﹝淨醜擡旦上﹞花樣嬌姿。無辜眞可悲。今朝收葬。有緣得遇伊。

﹝淨醜﹞老兒。我兩个轎夫。扛擡一口死豬婆與你。回去炒來喫時。你也與我一塊兒喫。﹝末﹞又道是人肉腥■﹝月忍﹞爭堪喫。﹝淨醜﹞你原來是知味君子。﹝小生向末介﹞多謝厚恩。這顆明珠就將來送與你。﹝末﹞老公公旣不受。小人怎敢。你老人家將去。變賣些衣衾之類。與無雙送終。﹝小生﹞恁的。老漢大膽收了。﹝末向淨醜介﹞你兩个好好地送屍首到太公家去。﹝小生﹞老漢自有轎夫在半路相等。不勞遠送。

【好姐姐】﹝末﹞念君是有義男兒。心腸好不忘舊主。我與你完成勝事。何須受厚儀。﹝合﹞屍贖取。好覓佳城埋玉樹。紅粉休敎污土泥。

【前腔】﹝小生﹞念吾貧窮下俚。一心要報酬恩惠。荷蒙指引。冥中也感謝伊。﹝合前﹞

【前腔】﹝淨醜﹞念他少年美姿。苦遭了命中不濟。含寃橫死。旁人也垂淚。﹝合前﹞

年少佳人罹橫禍。

不忍見他屍暴露。

得君贖取好安埋。

一似彭王遇欒布。

第三十七出授計

【罵玉郞】﹝生上哭介﹞心上人兒掌上金。翻做波間月。海底鍼。紅顏皓齒暗消沈。沒回音。怨悠悠血染羅襟。怕香骨怎禁。怕香骨怎禁。怎禁雨打霜侵。怕芳魂怎尋。怕芳魂怎尋。度不得萬水千岑。猛判棄此身同鴆。早落得一處。早落得一處。化爲雙蝶。並宿花陰。自甘心。也彊如獨眠孤枕。斷腸處。盼不到蕊宮椒寢。

傷春未已復悲秋。欲采蘋花不自由。人面祇今何處在。不勝淸怨下髙樓。古押衙前日與我借去采蘋塞鴻明珠。前往使計。一月有餘。並無音信回來。昨日入城打聽。朝廷把劉尙書夫妻害了。差髙品內官。往皇陵上。藥鴆其女。天天。想俺小姐一命難畱。古押衙空勞使計。小子也枉用癡心。眞个痛殺人也。

【前腔】憶昔嬉遊翰墨林。暗裏拋紅豆。打翠禽。雙雙拍手遶花陰。墜銀簪。有時節避暑溪潯。對明月撫琴。對明月撫琴。有時節玩雪微吟。看紅顏翠襟。看紅顏翠襟。眞个是一對兒美玉金精。畫堂中往來無禁。你爹憐母惜。你爹憐母惜。當時許下偕老鴛衾。到如今。用盡了百計千心。只落得淚珠兒羅衫濕浸。

【北中呂粉蝶兒】﹝小生上﹞虎窟龍潭。早歸來。不將身陷。把嬌娥偸下林嵐。﹝生見介﹞恰正無聊。猛相看愁心頓減。﹝小生﹞管敎伊愁上添歡。﹝搖手介﹞悄低低怕有人窺瞰。

﹝生﹞老丈。且喜回來了。無雙的事如何。﹝小生﹞好交你歡喜。無雙小姐已被俺偸出來了。﹝生﹞老丈休哄我。小生昨日聞得劉尙書與夫人受害。無雙藥死在皇陵上。你那里取得他來。

【醉春風】﹝小生﹞你聽我道。則爲你藍橋夜。燈月盟。漢宮秋。雲雨擔。小心兒荒山迢遞來尋俺。引動咱鐵石心腸。攺抺卻英雄气槪。都做了偸香俏膽。

﹝生﹞是累及老丈了。卻怎的用計。

【迎仙客】﹝小生﹞打聽的神仙客。在茅嵓。買靈丹。探幽崄。把香醪。相和染。﹝生﹞買下仙丹如何。﹝小生﹞又寫下鳳詔鸞緘。把筆尖兒弄出刀頭險。

﹝生﹞假詔書已成。著那个送到皇陵上去。

【石橊花】﹝小生﹞風流擔子倩誰擔。把如花少女假裝男。﹝生﹞采蘋去妝內臣。﹝小生﹞說尙書夫婦的並斬。賜佳人寬典。藥酒身殲。猛拚生。向陵官贖取屍駭殮。﹝生﹞怎的取得屍首出來。﹝小生﹞仗蘇張一味言甜。把明珠美玉同時賺。則俺這瞞天大謊有誰參。

﹝生﹞屍首贖出來了。怎的救他活。﹝小生﹞三日後便還魂也。

【上小樓】輕開瓠犀牙頷。略把靑羊乳點。管取气轉丹田。魄返泥丸。喚醒花酣。﹝生﹞如今小姐在那里。怎的不送來。﹝小生﹞待日落山銜。人到茅庵。請君看驗。舊龎兒可曾淸減。﹝麼﹞銷注了婚姻簿。塡平了相思坎。重勻粉面。重掃眉尖。重效鶼鶼。你看今夜裏呵。捲疎簾。月纖纖。江梅冉冉。則兀的三春佳景。一宵兒都占。

﹝生﹞俺夫婦同住在此不妨麼。

【小梁州】﹝小生﹞你眞个色膽如天意態憨。出語腌臢。危機只在眼下未曾諳。休貪濫。形迹早藏潛。﹝生﹞小生也要去。只怕行裝未備。﹝小生﹞老夫今朝替你把行裝斂。明日裏早上徵驂莫畱淹。須果敢。偸生逃命。遇人處凡事要包含。

﹝生﹞此去打從潼關過。須要文憑看。﹝小生﹞文憑我已做下了。你收著。﹝與文憑介﹞

【朝天子】這文憑一函。由他對勘。千人百眼遮敎暗。機心用盡方自斂。深恩已報無拖欠。了卻寃牽。今宵放膽。睡夢兒也息了心念。拂靑衫。掉虯髯。從今去不受塵埃纜。

﹝小生欲下生扯住介﹞老丈。你撇了我。待投那里去。﹝小生﹞秀才。我雲海閒人。豈戀戀於此山中者。特以秀才深恩未報。不忍捨去。今日大事已畢。吾願足矣。只此吿辭。﹝生﹞老丈去意已決。小生不敢曲畱。且少坐片時。有話拜稟。﹝小生坐生跪介﹞小生伉儷乖離。此生無復相見之理。得老丈萬死一生。成就好事。使徳言之破鏡復合。都護之桃花再開。粉骨碎身。何可報答。小生有明珠一顆。昔日老丈借去贖尸之物。今日聊奉左右。以表犬馬之私。﹝小生﹞秀才是何言也。老夫𨿽一介武夫。棄世利如浮雲。嗜信義如饑渴。所以爲郞君出死力者。感知己之恩。少酬其萬一。今受此物。乃輕生圖利。市井之不若矣。決不敢受。﹝生﹞老丈豈不聞聶政不辭仲子之壽。荊軻不卻燕丹之金。古人𨿽不爲利。其交以道。亦所不辭。況今日之事。乃以徳報徳。何利之有。﹝小生﹞秀才誤矣。昔漂母哀王孫而進食。尙惡厚報之言。漁父念子胥而引渡。猶伏酬恩之劍。老夫何爲而反不若二人乎。所重者郞君一點敬心。所愛者平生得遇知己。區區夜光之珠。何足道哉。﹝生﹞老丈固非謀利之人。在小子可乏報恩之禮。果若不受。豈能自安。尙念久交之義。姑受此珠。以慰寸心何如。﹝小生拔劍自刎介生抱住介﹞老丈何故如此。驚死我也。﹝小生﹞老夫自傷衰朽。不能使交遊明吾此心。不如死之爲愈。﹝生﹞小生一時感激之言。有犯義士。望乞恕罪。

【煞尾】﹝小生﹞當日在茅山。仙子親畱俺。無柰他塵緣掇賺。冷落了雲巖。回頭猿鶴也羞慚。爲君受了多磨劖。尋師去覓丹方好。戀世空勞白髮添。此去心無忝。一任他春波拍拍煙島尖尖。

﹝小生下生弔場﹞賢哉古押衙。爲小生知己之故。奮不顧身。取出小姐來。又替我做下文憑。整頓衣裝車馬。擺列門外。著我遠去逃命。這恩徳分明是再生父母。贈他明珠。又不肯受。連自家的田宅也棄下。飄然而去。果然一世之髙士也。小姐已送在門外。且叫采蘋扶他在裏面去。待我趕上押衙。送他十里再回。正是感恩不覺言詞切。仗義誰如俠士髙。﹝下﹞

第三十八出聞赦

【光光乍】﹝淨上﹞昨日下金雞。銜出紫泥書。渙汗天恩天下知。特來與故人賀喜。

下官乃大理寺官。昨日聖上郊天大赦。一應有罪人犯。不拘大小。已發覺未發覺。已結正未結正。盡皆赦除。俺這獄中有尙書劉震。下官一向與他相處。不免去報个喜信。此處是牢門外。待我叫他一聲。劉相公有麼。

【金蕉葉】﹝外上﹞三年受災。這寃枉拄腹撐懷。有一日天恩下來。洗淸了業山苦海。

﹝見介淨﹞相公。賀喜賀喜。﹝外﹞何喜可賀。﹝淨﹞昨日朝廷郊天赦下。一應有職官員。罪無大小。咸赦除之。相公已得脫放。著你西川安置。今日到午門前謝恩。下官聞此一信。特來拜賀。就請出獄。﹝外﹞元來如此。下官罪惡深重。荷蒙聖上寬恩。實出望外。只是久受大理相公厚恩。不能相捨。﹝淨﹞你若不捨得我。請在此再住三五年去未遲。﹝外﹞休笑話。其實無恩可報。﹝淨﹞我再交你歡喜。昨者聖上放出宮女三百餘人。年紀三十以上者。盡得出宮。你老夫人想是也出來了。若要問信。只在午門外廂尋問。﹝外﹞若得如此。幸中得幸。

【剗鍬兒】﹝淨﹞你爲人忠直神明蓋。神明怎肯把你屈安排。休將別人怪。是你命該。﹝合﹞天般大災。今朝盡解。不致喪身。虛驚何害。

【前腔】﹝外﹞三年牢獄牽寃債。容顏變盡語音乖。今日得寬貸。如花再開。

﹝合前淨﹞小子吿別了。你快去午門外尋取老夫人。﹝外﹞多謝相公。﹝淨﹞不因漁父引。﹝外﹞怎得見波濤。﹝並下﹞

第三十九出回生

﹝醜貼扶旦上﹞用盡英雄計。尋將窈窕娘。若還得重活。始驗有仙方。小姐屍首已送在此。且把來安頓在牀上。待解元送了古押衙回來。如法救治。道猶未了。解元早來。

【醉落魄】﹝生上﹞姻緣有分休貪早。時來到。自然合輳千般巧。誰信憂愁直到這回消。

采蘋。小姐扶在那里。﹝貼﹞在牀上臥著。﹝醜﹞吿官人。小姐已死三日。敢怕救不活。﹝貼﹞莫不眞个難救。那押衙因此逃去了。﹝生﹞你們休疑心。他是義士。怎肯哄人。那仙方明白說喫三日。方才得活。三日了理合救他。﹝貼﹞官人。你甚本事救他。﹝生﹞他已囑付我了。把靑羊乳滴入口中。自然蘇醒轉來。﹝醜﹞事不宜遲。請官人動手。﹝生滴乳旦舒手介生﹞好了。好了。小姐蘇醒。

【集賢賓】﹝旦﹞陰陰一去無分曉。香魂艷魄飄颻。驀地雙睛閃開了。是誰扶。﹝生﹞小姐。是小生王仙客。﹝旦﹞是誰相靠。﹝貼﹞是妾身采蘋。﹝醜﹞小姐。■﹝門外坐內﹞著。﹝旦﹞又是誰來廝叫。﹝醜﹞是小人塞鴻。﹝旦﹞你們怎的都到這里。莫不是夢魂顚倒。事輳巧。親骨肉一齊都到。

【前腔】﹝生扶旦坐介旦﹞金樽玉酒催人老。我只道當時玉碎花銷。重臨陽世眞難料。敢則是仙方相療。宮闈深杳。甚計策脫身出來了。﹝生笑介﹞是插翅飛出來的。﹝旦搖手介﹞低聲吿。我耳邊廂怎禁聒噪。

【鶯啼序】﹝生﹞小姐請坐。待我仔細吿訴。驛中錦字說根苗。﹝旦﹞曾尋得古押衙麼。﹝生﹞押衙隱在荒郊。攺衣裝與塞鴻同造。輸心做盡卑小。﹝旦﹞見他曾吿訴來。﹝生﹞經一年交結知心。到近日方談分曉。﹝旦﹞他肯也不肯。﹝生﹞他聽說了。只低頭暗中計較。

﹝旦﹞他用甚計策。

【前腔】﹝貼﹞他去茅山買得續命膠。他又假傳聖旨一道。﹝旦﹞那个替他送去。﹝貼﹞把采蘋妝做官僚。當時交妾身賫奉聖旨。到皇陵上開讀。道尙書已行誅剿。﹝旦﹞元來詔書是假的。那賫詔的正是你。﹝貼﹞賜多嬌藥酒一樽。把玉山等閒推倒。﹝旦﹞旣然藥死了我。怎的取得屍首出來。﹝貼﹞那古押衙呵。果是豪彊手段。他又妝村老。把明珠贖屍首。擡離陵廟。

﹝旦﹞難得。難得。只聞古押衙之名。果然有這般好計。他如今在那里。解元。我和你不可忘了此人。待我將息一會。就去拜謝他。﹝生﹞只恨他不在此了。﹝旦﹞爲何不在此。﹝醜﹞聽小人說。

【琥珀貓兒墜】英雄義士。施恩不求報。他又具下行裝與金寶。敎伊夫婦去他鄕好。﹝旦﹞解元曾送東西謝他麼。﹝生﹞曾把明珠送他。﹝醜﹞不要。一時裏別卻東人。采藥求道。

【前腔】﹝生旦﹞我和你姻緣斷絕。今生永無靠。得他巧計奇謀成就了。恩如山海將何報。﹝合﹞堪笑。自古來好事多磨。到底諧老。

【畫眉不盡】﹝合﹞不枉濟時豪。萬死忘身報故交。到頭不受財和寶。轉見山林手段髙。

烈士眞堪托死生。

殺身無可報深恩。

輕將換日偸天手。

成就孤眠獨宿人。

第四十出會內

【一翦梅】﹝外上﹞孤身何幸脫樊籠。兩鬢飛蓬。半世漂蓬。聞知鳳侶別深宮。今日難逢。何處相逢。

聞知退出宮女。多在午門外朝房下等親戚。不免向那里問一回。

【前腔】﹝老旦上﹞殿前辭別感恩濃。身出宮中。心在家中。出門尋訪沒人逢。骨肉無蹤。故苑迷蹤。

老身一向宮中閒住。孩兒又差出了。好生寂寞。今日幸遇新天子卽位。宮女三十歲以上者。盡都放出。老身蒙恩得脫。爭柰丈夫監禁。家業漂零。沒有安身之處。怎生是好。呀。那來的好似我相公。﹝外見介﹞呀。你正是我夫人。

【黃鶯尾】三載苦飄蓬。又誰知此地逢。莫非神物來相送。對面無言淚雨紅。

夫人。且喜得脫。﹝老旦﹞相公爲何也得疎放。﹝外﹞下官遇天恩大赦。放出牢中。一應財產。仍前給還。著俺成都府安置。聞知夫人出來。特來尋訪。﹝老旦﹞相公一向在牢中。怎生度日。﹝外﹞夫人聽訴。

【大聖樂】孤身日暮途窮。鎭長愁一命終。幸刑官念我含寃痛。朝夕裏好看供。餘生得脫君恩重。結髮誰知此地逢。﹝合﹞重歡共。淒涼骨肉。相對如夢。

﹝外﹞夫人。一向宮中怎生過活。

【前腔】﹝老旦﹞昭陽寂寞春風。鎖眉尖恨萬重。正衰年難受朝參寵。只落得山枕上淚痕濃。羞將白髮金箆攏。悶把菱花照病容。

﹝合前老旦﹞侄兒王仙客不知在何處。相公曾知道麼。﹝外﹞下官也不知道。

【八聲甘州】風流俊種。自當日遭亂。杳沒回蹤。江湖流落。不審存亡行動。衣裝賫去投何處。發策還來獻九重。﹝合﹞想應他孤苦。有信難通。

﹝外﹞夫人。女孩兒怎生不見。﹝老旦﹞相公還不知哩。女孩兒差出多時了。﹝外﹞差往那里去了。

【前腔】﹝老旦﹞又提起交人心痛。念嬌癡少女。久別深宮。九重差去。遠作皇陵供奉。別來三見春風柳。盼斷千行上苑鴻。

﹝合前外﹞元來女孩兒差在皇陵上去了。苦不知怎麼樣兒。夫人。下官已備行李。與夫人同下西川。就此登程。﹝老旦﹞相公請行。

自傷夫婦久飄零。

此日相逢聚舊盟。

但願平安下三蜀。

春風依舊錦官城。

第四十一出珠圓

【薄幸】﹝生上﹞脂粉魔消。煙花債了。謝東風爲我扯開愁网。覷玉人如畫俏。魂飛蕩。﹝旦上﹞初相向。悄低首背燈無語。渾未脫漢宮嬌樣。

﹝淸平樂﹞﹝生﹞漢宮眉小。一別三秋杳。﹝旦﹞握手相看偸眼笑。說盡相思苦惱。﹝合﹞可憐百樣艱難。方諧一對姻緣。不是靈橋烏鵲。如何得見嬋娟。﹝生﹞小姐。我和你兩點芳心。百年歡約。指望陽臺會雲雨。誰料平地起風波。椒房寂寞。冷系臂之紅綃。蕓館淒涼。閒畫眉之妙手。﹝旦﹞解元。我和你惜好花之無主。嘆明月之各天。不如上林蜂蝶。猶解雙飛。一似絕塞鴈鴻。自傷孤影。﹝生﹞驛亭空撥琵琶弦。鸞膠未續。藍橋便是神仙宅。瓊液難嘗。悵紅葉之空題。望鸞車而永泣。自謂今生緣已斷。豈料夙世再相逢。斯豈人爲。若有神助。﹝旦﹞義士施偸天之計。郞君秉介石之心。紅綃托磨勒以得脫。誰言鐵壁銅墻。執拂因衛公而遠尋。信是龍興雲萃。苦盡回甘。章臺之柳未折。死中得活。崔氏之桃再開。﹝生﹞從今重整侯宅之綺羅。乍攺內家之妝束。艸艸杯盤。敢辭野合。匆匆花燭。便話山盟。﹝旦﹞假饒蟾遮桂擁。等閒飛出廣寒宮。只恐燕妬鶯猜。好覓一枝深穩宿。﹝合﹞正是欲諧一對百年好。怎怕千山萬水行。

【江頭金桂】﹝生﹞想那日綺窗偸望。翻做深宮兩下狂。那更驛庭畱恨。香車傳想。好姻緣。惡磨障。不磨障怎見心腸。死生難放。好似藍橋玉杵。搗盡玄霜。玄霜搗成願始償。試向燈前細看。向燈前細看。雲英形狀轉風光。眞个巧笑如花面。嫦娥宮樣妝。

【前腔】﹝旦﹞我和你是鴈行兩兩。又結下於飛效鳳凰。猛被揭天風浪。打散鴛鴦。苦相思。怎相傍。受多少春怨秋傷。綠淒紅悵。好似西廂月下。目斷東墻。東墻月滿始見郞。你把裙腰拭扣。裙腰試扣。也不似舊時模樣。減容光。眞个病入裙腰小。愁隨繡帶長。

【前腔】﹝生﹞我只道煙迷霧漲。又誰知雲開月再朗。我有雲愁雨怨。萬種思量。待相逢。盡說向。相逢了一笑都忘。兩情搖蕩。好似倩娘香魄。夜逐輕航。恍惚猶疑春夢忙。慚相偎話舊。相偎話舊。眞成歡賞。謝仙方。始信續斷多靈藥。還魂有妙香。

【前腔】﹝旦﹞可憐我椿萱凋喪。那更故園桑梓荒。畱下柔枝嫩蕊。兩處飄揚。喜今朝。花再芳。解元。只恐漏泄春光。鶯猜蝶攘。﹝生﹞小姐不須憂慮。押衙已分付我。與你逃入他鄕便了。﹝旦﹞便做楊家紅拂。攺換衣裝。密迹潛蹤出帝鄕。向山林深處。山林深處。避些波浪。永成雙。莫負神明力。難將義士忘。

﹝生﹞小姐。你且說咱們今日相逢。是誰的气力。﹝旦﹞適來說起。都是古押衙的機謀。﹝生﹞這个不必說。還有一个。﹝旦﹞敢是采蘋。他曾冒死賫詔。不可謂無功。﹝生﹞不是。﹝旦﹞敢是塞鴻。他曾跟采蘋。也是用力之人。﹝生﹞也不是。﹝旦﹞其外更沒有誰。﹝生﹞小姐。我和你遭此大禍。小生監押行裝。小姐羈畱京國。若非明珠表意。怎能勾兩下相思。後來在驛路相逢。小生目斷東墻。小姐獨眠孤館。若非明珠寄恨。怎能勾兩下廝見。更兼買求義士。贖取香軀。皆明珠之功。不可忘也。﹝旦﹞正說得是。我前日臨別與你的珠兒何在。﹝生取珠介﹞在此巾上。你畱下那一顆珠兒安在。﹝旦﹞在此囊中。﹝兩人各出珠看介旦﹞咳。仔細看來。事豈偶然。莫非前定。非關明珠成就之功。皆是神明護持之力。

【羅鼓令】﹝生﹞小姐。你看輕盈夜光。長在佳人掌。分飛兩行。又逐人漂蕩。只道洛浦音沈。塵埃無望。謝穹蒼。人珠兩下都相傍。今宵不負團圓相。光輝依舊照華堂。﹝合﹞姻緣不斷。天敎再雙。堅心廝守。永無散場。從敎醫卻相思瘴。明珠端的是良方。

【前腔】﹝旦﹞寄恨傳情。引得人魂揚。結尾收梢。成就人歡賞。誰料寸珠。功勞千樣。共仙郞。今宵重得同鴛帳。﹝生﹞千金一刻休輕漾。莫敎花影轉回廊。小姐。夜深了。請睡了罷。﹝旦﹞含羞無語。背卻燭光。芳心無主。笑入洞房。從今勾卻相思帳。明珠端的賽紅娘。

﹝生﹞誤入蓬萊喜欲狂。﹝旦﹞羞將嬌體付檀郞。﹝合﹞始知仙客眞仙子。合喚無雙作有雙。﹝生攜燈旦吹滅下貼上張介﹞

【解袍歌】沒來由擔萬死爲他尋訪。卻把俺美前程一旦都搶。俺這里忍酸含苦忙偸眼。他那里悄低頭把訕臉兒沒處遮藏。一个彊松羅帶。一个軟貼繡■﹝身匡﹞。一个眉頭半皺。一个心性忒荒。只聽得枕邊掉下金釵響。流蘇戰。鳳枕忙。斜舒玉臂抱檀郞。奴把今宵樂權讓了前世娘。明朝依舊上奴牀。﹝下﹞

【前腔】﹝醜上﹞我𨿽是个驢前廝養。論風月也滿臆思量。爲甚麼擔驚受怕相依傍。只圖个好時節拖帶風光。官人呵。你卻喫一看兩。我便食不下腸。你卻繡幃香暖。我便凍得半僵。思量情理忒無狀。衾兒薄。夜又長。怎生捱得這淒涼。俺猶自可他怎當。可憐熬殺小梅香。

﹝生執旦手旦穿衣上生﹞兩邊心事未全降。﹝旦﹞萬種相思此夜償。﹝合﹞最是五更畱不住。向人頭上著衣裳。﹝貼上﹞你兩个只好這般了。﹝醜﹞街鼓發擂了也。請官人小姐早行。﹝旦﹞我和你投那里去好。﹝生﹞有兩條路。一頭是鄧州故鄕。那里有幾家故舊。最好藏躱。一頭是西川成都府。那里有幾个親戚。也好安身。塞鴻。卻是投那里去好。﹝醜﹞吿官人。襄陽是大路。官員往來。被人識破。不可去。成都府是水路。船上去隱僻些。更兼京城窵遠。官司追究不到。那里最好去。﹝貼﹞只一件。此去須打從潼關過。要文憑看驗。方才得去。﹝生﹞不妨。古押衙已替俺做下也。﹝旦﹞事不宜遲。隨卽便行。

【玉山頹】﹝生﹞東方。未朗。趁人稀離卻艸堂。料天邊只有殘月知心。想山中猿鶴也悒怏。﹝醜﹞山花風蕩。柳梢頭露沾羅幌。﹝合﹞只怕人來往。自心慌。驟聞啼鳥也彷徨。

【前腔】﹝旦﹞梳妝。鹵莽。避人時少貼花黃。度垂楊怕有鶯猜。掩芳林不容花放。﹝貼﹞把蛾眉重障。巧做出村莊模樣。﹝合﹞雲雨初歡賞。又風霜。桃花洞口也笑人忙。

【十二時】﹝合﹞錦江萬里風濤壯。爲恩愛要尋个扁舟重上。但願四口兒平安免禍殃。

攺換衣裝出帝都。

管敎瞞過把關徒。

這回好向臨邛去。

尋取文君舊酒壚。

第四十二出江會

【六麼令】﹝外老旦上﹞夫妻完聚。荷天恩安置巴西。只愁年老怯崎嶇。禁不得惡滋味。何時安妥全家會。何時安妥全家會。

﹝外﹞夫人。此處潼關。須要盤問。﹝老旦﹞關上有人來也。﹝淨醜上﹞金城圍日月。玉壘壓函秦。你兩个是甚麼人。﹝外﹞下官原任京官。蒙恩差往四川安置。﹝淨﹞將文憑來看。﹝外遞文憑介淨﹞敢是假的麼。怎沒有腳力人夫。﹝外﹞下官是有罪人犯。不該有。﹝醜﹞過關錢在那里。﹝外﹞一時不曾準備。﹝淨﹞兄弟。他做官的。休要他錢。﹝醜﹞哥哥。他是做官的。最會詐錢。今日老爺也詐他幾文。﹝淨﹞休胡說。放他過去。當權若不行方便。如入寶山空手回。﹝淨醜下﹞

【前腔】﹝外老旦合﹞前臨渭水。嘆前途蜀道艱危。杜鵑處處向人啼。念骨肉。動鄕思。夢魂日夜京華裏。夢魂日夜京華裏。

【前腔】﹝生旦貼丑上﹞偸天巧計。與完成一對夫妻。潛蹤密迹到關西。關法緊。怎瞞伊。萬般只靠蒼天庇。萬般只靠蒼天庇。

﹝生﹞塞鴻。此處是潼關了。有把關軍士。怎生瞞得過。﹝旦貼﹞只說村莊夫婦下鄕種田的。﹝醜﹞但放心。小人自會答應。﹝淨丑上﹞重關千里固。一日萬人過。你四个男女。慌慌忙忙。投那里去。敢是拐帶良家女子。﹝生旦貼慌介醜﹞吿壯士。我夫妻四口兒。長安人氏。有幾畝荒田。在潼關外。春天到來。下鄕插蒔。﹝淨﹞胡說。不像个莊家模樣。﹝醜﹞哥哥。不要管他。只討文憑看便了。﹝生遞文憑介淨﹞這文憑有官府印信果是眞的。放他過去。﹝醜﹞畱下一个好女子。與咱們做過關錢。﹝醜﹞休取笑。過關錢一百文在此。﹝淨醜取錢介﹞快走快走。得放手時須放手。得饒人處且饒人。﹝淨丑下生﹞小姐。險些兒被他看破了。﹝旦貼﹞且喜沒事。﹝醜﹞覆官人。過了潼關。前面便是渭水。覓个船兒。渡入川江去。﹝旦﹞你快叫船。

【前腔】﹝合﹞函關脫離。又何須狗盜雞啼。饒伊盤問怎生知。參不透這禪機。安流徑往巴江去。安流徑往巴江去。

﹝淨扮船家上﹞小人喚做張稍。使船快似潑風刀。也曾隨風倒舵。也曾急水畱篙。昨日忒不小心。飛渡川江大潮。一翻翻了船兒。直跌下水晶宮裏遊遨。龍王畱我喫酒。百般海味烹庖。臨別差鱉相公相送。贈我一領龍袍。小子再三不受。﹝醜﹞怎的不受。﹝淨﹞我道你且畱在下遭。﹝醜﹞你那船家姓甚麼。﹝淨﹞小人叫做張稍。﹝醜﹞張稍。我四个人要過川江去。雇你的船。﹝淨﹞你出多少錢。﹝醜﹞與你五十貫。﹝淨﹞川江裏白浪掀天。我把性命博你五十貫。不去。不去。﹝醜﹞再添你五十貫。﹝淨﹞恁的搬下行李來。﹝醜﹞官人。請下船。

【長拍】﹝生旦貼﹞早離卻潼關渭堤。又來到錦江春水。看傷心景色。傷心景色。萬里波濤。腸斷深閨。三峽啼猿。淚濕羅衣。﹝合﹞從今去各保安居。無口舌。免災危。﹝淨作搖船並下﹞

【前腔】﹝外老旦上﹞正衰年寸步怕移。怎柰何跋踄路岐。嘆人生可悲。人生可悲。回首鄕關。霧靄低迷。痛憶親人。拆散東西。﹝外﹞此處是渭水了。須覓只船渡入川江去。﹝老旦﹞前面渡船來了。﹝末扮船家上﹞小人喚做李航。撐船眞个髙彊。不用篷檣貓纜。順風吹過長江。昨夜澑到天河那畔。正見織女當牕。他喜歡小子標致。攜手共入蘭房。便請脫下蓑衣篛笠。務死共效鸞凰。小子再四不肯。﹝外﹞怎的不肯。﹝末﹞我怕那牽牛郞要爭光。﹝外﹞船家你姓甚麼。﹝末﹞相公。小人是李航。﹝外﹞我兩个要渡川江。你肯去麼。﹝末﹞你出二百貫錢載去。﹝外﹞與你六十貫。﹝末﹞不濟事。一千里路好一搖哩。不去。不去。﹝外﹞添你四十貫。﹝末﹞恁的請相公夫人下船。

作搖船外老旦合﹞從今去各保安居。無口舌。免災危。﹝並下淨撐船生旦貼丑上﹞

【前腔】心頭事怕人得知。眉頭恨今日暫舒。與佳人共攜。佳人共攜。覓得扁舟。載取西施。賣酒臨邛。學取相如。﹝合前末搖船外老旦上﹞

【前腔】渡關河風霜慘淒。望巴蜀煙樹參差。孤身萬死余。孤身萬死余。畱得殘年。感謝神祗。便受辛勤。怎敢嗟咨。

﹝合前淨末做撞船介末﹞阿也。不好了。撞壞我的船了。﹝淨﹞南無平心佛。自家的沒事由他歇。﹝末扯淨介﹞你那里去。賠我船來。﹝淨﹞你這廝要惹老爹。和你打个番江滚到底沈。﹝相打介外﹞不要動手。我的船眞个漏了。﹝老旦﹞那船上救人。﹝生旦﹞救了那兩个老人家。﹝外老旦跳過船介生﹞那兩个不是我劉舅舅舅母麼。﹝外老旦﹞你兩个元來正是仙客無雙。

【山羊尾】﹝眾抱哭介﹞幾年間東飄西徙。今日裏天敎重會。大海船頭。果有相撞時。

﹝外﹞賢甥。我一旦繁華遇亂離。三年骨肉各分飛。姦謀陷入天牢內。遇赦差來錦水西。﹝老旦﹞孩兒。垂老深宮別嬌女。獨宿孤房淚如雨。自憐靑鏡舞鸞空。誰料金雞銜赦喜。﹝生﹞舅妗。虧他金吾哀念同宗人。贈妾求官感厚恩。夜深古驛千行淚。日落危橋兩斷魂。﹝旦﹞爹媽。我玉顏甘作皇陵土。忽傳藥酒催人苦。押衙假詔贖奴屍。又得重生遇夫主。﹝貼﹞夫人。我匆匆逃命在王家。奉事才郞度歲華。曾妝內使探虎穴。等閒偸出上林花。﹝醜﹞老爺。我販繒重上長安道。長念主人恩徳好。﹝合﹞今日相逢非偶然。萬恨千愁說不了。

【鴈過沙】三年苦分離。兩邊心牽系。自甘相見黃泉裏。誰指望生前會。皇都邂逅逢妻室。﹝合﹞又向巴江。得逢兒壻。得逢兒壻。

【前腔】﹝老旦﹞深宮淚偸垂。全家知何地。只愁玉向皇陵碎。喜合浦珠還媚。藍田種璧雙雙美。﹝合前﹞

【前腔】﹝生﹞身將薄宦羈。心懸浮雲際。渭陽舊愛難拋棄。謝神力重提起。到頭終作東牀壻。﹝合﹞又向巴江。二親重會。二親重會。

【前腔】﹝旦﹞憔瘦玉顏摧。淒涼花宮閉。此身得脫眞天意。縱然是諧連理。還把萱花椿樹紀。﹝合前﹞

【淘沙犯】﹝貼﹞莫道丫鬟心膽微。也曾探虎口時。偸把上林春色寄。身投新主知。心思故主義。﹝醜﹞遭亂也。報恩遲。喜相逢。再隨給使。試看梁燕歸來意。還向舊家飛。﹝外﹞豪華都逐水向西。慢望斷荒涼地。添慘淒。﹝老旦﹞相逢處且解愁眉。莫嘆故園非。故園有路也難歸。

【一撮棹】﹝生﹞面相覷。心中自疑。各天涯怎生得便相隨。﹝旦﹞恍然似夢中。相對如癡。﹝外老旦﹞銀燈下。中宵不成寐。萬種心中事。欲言還自止。只落得感舊淚沾衣。

【意不盡】﹝合﹞同舟去。鼓棹回。向錦城暫時棲止。何日安流返帝畿。

零落殘魂倍黯然。

客中相見客中憐。

此情可待成追憶。

血淚染成紅杜鵑。

第四十三出

榮封

【荷葉鋪水面】﹝末眾隨上﹞承聖旨。到蜀中。蜀中花柳春正融。萬紫千紅。看遊人夾道逢。錦江水通。畫船似龍。繡閣珠簾。十里香風。太平時。樂事濃。

下官王遂中是也。侄兒王仙客。去年尋取古押衙。偸得無雙出宮。更兼劉尙書蒙恩赦罪。老夫人年老放出。夫妻子母。一家完聚。其實難得。況古押衙之忠義。皆不可不表。下官特艸一道表章。奏達天顏。且喜朝廷降下詔書。著下官親賫往四川開讀。加官進職。此處是成都府了。左右的。我要玩賞錦城佳景。慢慢的行。﹝眾﹞領鈞旨。﹝小生上﹞塵心未斷俗緣在。十里下山空月明。小道古押衙的是也。前者替王仙客成了這樁事。跟隨師父入茅山隱居。近日且喜朝廷降下詔書加封。上面也帶小道名字。因此稟知師父。下山走一遭。來的便是王將軍也。待我撞入節中。看他認得我麼。﹝撞介眾拿住介﹞稟老爺。一个道士犯了節鉞。﹝末﹞拿過來。﹝小生前介末﹞咄。你那道士何處人。

【北南宮煞】﹝小生﹞道人何處來。家住靑山側。乘風辭上界。跨鶴下塵埃。﹝末﹞你怎的不見俺的節鉞。﹝小生﹞從來兩眼空滄海。慣看王母神仙仗。那見你凡夫使節來。﹝末﹞怎的不跪。﹝小生﹞念敎咱跪拜。我那一雙兒鐵膝。曾踏金階。

﹝末﹞你曾踏金階。想也曾做官。你正是何人。有些面善。一時思想不起。﹝小生﹞小道古洪的便是。﹝末拜介﹞元來正是古押衙。別來數載。不想這般髙致。王仙客的事。朝廷已知道了。差下官褒封他一家。﹝小生﹞荷蒙金吾提挈。與他成就好事。﹝末﹞古押衙。朝廷賜你一道號。你肯受麼。﹝小生﹞天子所賜。小道怎敢不受。旣如此。左右的。去請劉尙書一家到此聽宣讀。﹝眾應介﹞傳他天使命。去請故官來。

【聲聲慢】﹝外老旦上﹞他鄕聚首。故國牽情。終宵夢入京都。﹝生旦上﹞畫眉窗下。忽聞天使傳呼。﹝貼醜上﹞聞說皇恩遠降。想大家重沐恩波。﹝合﹞湔舊怨。把愁懷再展。再展雙蛾。

﹝見介﹞﹝玉樓春﹞﹝外拜介﹞幾年含怨三巴路。﹝末拜介﹞今日相逢千載遇。﹝小生稽首介﹞羨君伉儷復諧時。﹝生旦拜介﹞此是英雄提挈處。﹝貼﹞只愁年少川中過。﹝醜﹞誰料春風天外度。﹝合﹞從今骨肉再團圓。更整行裝返鄕故。﹝末﹞下官奏聞聖上。見有玉音傳降。﹝眾俯伏介末﹞聖旨已到。跪聽宣讀。皇帝詔曰。朕惟明如日月。薄蝕尙侵。信若四時。寒暑或爽。況天下之大。豈能無寃民。惟在上之人。當速爲洗雪。邇者金吾大將軍王遂中奏稱。前戶部尙書租庸使劉震。言必指佞。難不忘君。屈原乃過於忠。冶長實非其罪。朕之不察。卿乎何尢。其妻崔氏。相夫有先見之明。流光彤史。入宮無不舉之職。作則椒房。其壻王仙客。家學不忝鳯毛。居官綽有鴻績。初居畿輔。效戴星之勞。繼隱林泉。存韜光之節。其女劉氏。淑愼爾儀。淸白其操。有司近糾其逃義。朕心實憐其無辜。玆四人者。𨿽經解网之餘。未獲回光之照。今特赦前罪。劉震可復原任。特進金紫光祿大夫上柱國。崔氏加封一品夫人。王仙客仍任富平縣尹。劉氏赦免所犯。給夫完聚。押衙古洪。不從姦相之謀。見機而作。力圖知己之報。出奇無窮。蓋有古烈士之風。不愧隱君子之操。賜號通靈玄妙先生。丞相盧﹖﹖。狂謀召亂。巧飾誣忠。實爲心膂之姦。豈堪股肱之寄。削奪官爵。貶爲遠州司馬。嗚呼。斯入旣有殊能。在朕可無曲赦。諒黜陟之惟允。見照臨之無私。服此休嘉。以圖後款。謝恩。﹝眾﹞萬歲萬歲萬萬歲。

【山花子】﹝外﹞微臣自分歸黃土。誰知重沐恩波。恨衰羸難登宦途。餘生甘老江湖。﹝合﹞嘆全家同掛网羅。飄零幾處身世孤。今朝衣錦還舊都。總是神明暗裏相扶。

【前腔】﹝老旦﹞金釵墜地辭天府。回頭故苑蓁蕪。論繁華煙消水枯。歸來雪鬢蕭疎。﹝合前﹞

【前腔】﹝生﹞書生小可。色膽如天大。偸香情狀髙麼。喜金雞銜出鳳書。不驚燕侶鶯雛。﹝合前﹞

【前腔】﹝旦﹞潛形蜀都。暫且逃危禍。含羞掩面當壚。荷君展淸波。把枯魚喚蘇。恩山義海難磨。﹝合前﹞

【大和佛】﹝貼﹞自別朱樓五載多。纖腰舞態疎。舊家弦管。只有鳥聲歌。對主自啼呼。﹝醜﹞前程今日方結果。看龍章鳳帔。辛苦換來麼。﹝外老旦﹞早知今日受榮華。爭似我當初免受千般挫。﹝醜﹞須知道好事從來要多磨。要多磨。

【舞霓裳】﹝小生﹞爲人忙處受風波。受風波。不如歸臥碧山阿。碧山阿。世事多看破。﹝末﹞恢恢天网難逃躱。問昔日姦臣。今日存無。﹝合﹞萬事平心做。順天理到底終須脫危禍。

【紅繡鞋】﹝合﹞錦城花柳婆娑。婆娑。蜀江春水煙波。煙波。整歸棹。返皇都。朝玉殿。訪云蘿。親骨肉。永歡娛。

【意不盡】﹝合﹞東吳才子多風度。撮俏拈芳入艷歌。錦片也似麗情傳萬古。

金穀銅駝非故鄕。

歸心日夜憶咸陽。

三年奔走荒山道。

一旦悲歡見孟光。

遊說尙憑三寸舌。

江流曲似九回腸。

相逢盡道休官去。

不逐東風上下狂。

明珠記終

