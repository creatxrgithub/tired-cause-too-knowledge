《六十種曲玉合記》

﹝明﹞梅鼎祚

玉合記

﹝明﹞梅鼎祚著

繡刻演劇十本

第三套

春蕪﹝朱玉﹞琴心﹝相如﹞玉鏡﹝溫嶠﹞懷香﹝韓壽﹞彩毫﹝李白﹞運甓﹝陶侃﹞鸞鎞﹝杜恙﹞玉合﹝韓翊﹞金蓮﹝蘇軾﹞四喜﹝宋郊﹞

繡刻玉合記定本

●玉合記目錄

第一出標目

第二出贈處

第三出懷春

第四出宸遊

第五出邂逅

第六出緣合

第七出參成

第八出除戎

第九出詗約

第十出懷仙

第十一出義姤

第十二出譯賓

第十三出醳負

第十四出逆萌

第十五出逢世

第十六出拒間

第十七出言祖

第十八出悟眞

第十九出發難

第二十出焚修

第二十一出杭海

第二十二出西幸

第二十三出祝發

第二十四出兵變

第二十五出逃禪

第二十六出入道

第二十七出通訊

第二十八出感舊

第二十九出嗣音

第三十出奏凱

第三十一出砥節

第三十二出卜居

第三十三出閨晤

第三十四出道遘

第三十五出投合

第三十六出出山

第三十七出還玉

第三十八出謝諐

第三十九出聞上

第四十出賜完

第一出標目

【玉樓春】﹝末上﹞畫堂春色濃於酒。花插盈頭杯到手。百年三萬六千場。人世難逢開笑口。

靑天髙朗閒搔首。眼底英雄誰更有。試歌垂柳覓章臺。昔日靑靑今在否。

【滿庭芳】才子韓翃。名姬柳氏。多情打得成雙。參軍出塞。鼙鼓起漁陽。暫向禪林寄迹。遭番將彊逼專房。還朝後。香車綺陌。邂逅各沾裳。

雄威看許俊。立時飛馬。奪取孤凰。把當年玉合。再整新裝。爲問王孫侍女。重相會下界仙鄕。章臺詠。風流節俠。千古播詞場。

李王孫仙遊濁世。

許中丞義合良緣。

柳夫人章臺名擅。

韓君平禁苑詩傳。

第二出贈處

【遶池遊】﹝生韓君平唐巾服上﹞云和日燦。著眼春濃淡。展靑旛玉田初暖。嬌鳥華林。雜英芳甸。盡行吟風流少年。

﹝韓詩﹞時輩已爭先。書耽守太玄。絳紗儒客帳。丹訣羽人篇。魏闕心猶戀。周才道豈捐。一丘自無逸。三府會招賢。小生姓韓。名翃。字君平。本貫鄧州南陽人也。棨戟門墻。何止朱輪十乘。詩書戶牖。眞看縹帙千函。自家穆穆天成。軒軒霞舉。幼叨文筆。抉二酉之珍藏。長學陰符。占六庚之害气。一向來風花寄勝。婚宦無心。卽今天寶十載。正陸機入洛之年。應賈誼對廷之薦。暫違鄕國。畱寓帝京。季布名髙。楚人重百金之諾。君卿舌在。漢世食五侯之鯖。這長安城中。有个李王孫。散財結客。置驛邀賓。與小生契合雲霞。遊同山澤。屢遷幸捨。不勞彈鋏馮驩。信美他鄕。頗似登樓王粲。只他卻不肯道出名來。也曾聞希知則貴。多管是有托而逃。目下二月中旬。春和景麗。殘梅灑雪。細柳餐風。好約李王孫攜他家樂。郊外一遊。正是紅箋色奪風流座。白紵詞傾翰墨場。道猶未了。王孫早到。﹝小生李王孫上﹞

【前腔】年光瞥換。艸色靑袍亂。問春在幾家庭院。﹝生接合介﹞遊鑣早辦。好趁韶華半。願歲歲花前相見。

﹝見禮介生﹞年光徧原隰。﹝小生﹞春色滿汀洲。﹝生﹞飛軒結良駟。﹝小生﹞寶劍擁輕裘。韓兄。花朝在邇。緹管漸和。願整遊驂。一開吟興。﹝生﹞小生正有此心。至期敬當如約。李兄。君才如幹將鏌鎁。陸則破駟。水則殲蛟。能忘一割之司。久作雙函之祕。

【黃鶯兒】三尺字龍泉。影含星。气燭天。芙蓉溢水精光變。這時節那貴妃專寵。祿山擅兵。眼見得天下將亂也。妖狐在前。長蛇在邊。五都名價君當獻。﹝合﹞問蒼天。學成文武。遇主是何年。

﹝小生﹞韓兄。你雄譚非馬。禪世雕龍。以君之才。有如圭璧。須薦明堂淸廟。可終懷寶迷邦。

【前腔】雙璧產荊山。望如虹。气吐煙。悠悠抱璞空流怨。你看朝廷之上呵。璠玙在軒。瓊琚在懸。連城重價君當獻。

﹝合前醜牽馬上﹞駿馬繡障泥。紅塵撲四蹄。歸時何太晚。日照杏花西。啟郞君。馬在此了。﹝小生﹞韓兄。小生不惜千金。市得此馬。你試一賞者。﹝生﹞是好馬。那竹批雙耳。鏡夾方瞳。滅沒權奇。追風躡影。小生𨿽乏鴻章。敢揚駿騎。﹝小生﹞願聞。﹝生讀詩介﹞鴛鴦赭白齒新齊。晚日花中散碧蹄。玉勒乍回初噴沫。金鞭欲下不成嘶。﹝小生﹞佳作佳作。馬媿龍媒。詩稱鳳采。就捐匹練。代報雙珠。﹝生﹞自非千里之材。何當太一之況。多謝了。小生今有此馬呵。

【琥珀貓兒墜】驕嘶噴沫。玉勒控金韀。處處春風醉管弦。章臺晚出半籠鞭。﹝合﹞翩翩。向綺陌香塵。拾取遺鈿。

﹝小生﹞韓兄。你如馬斯良。與龍爲友。但願早窺金馬。入侍銅龍。

【前腔】鴛鴦赭白。紫艷鏡雙懸。大宛龍駒汗血傳。贈君快著祖生鞭。﹝合﹞翩翩。管萬里橫行。所向無前。

蒼頭。把這馬送到韓相公廐中去。﹝丑應介﹞車馬原堪共。金蘭久定交。﹝牽馬下淨外眾執樂器上﹞

【六麼令】帝城春暖。看千紅萬紫爭姸。傳聲禦駕幸名園。排鹵簿。設宮懸。﹝合﹞太平時節天家宴。﹝生小生﹞你們那裏去的。﹝眾﹞我們是禦前供奉人。皇帝爺與貴妃娘娘要往樂遊園賞春。如今去教坊司點名哩。﹝生小生﹞原來如此。﹝眾﹞相公方便。我們去也。太平時節天家宴。﹝下丑末眾執樂器上﹞

【前腔】天街遊衍。看千門萬戶爭先。來朝相國出秦川。鳴鼓吹。鬧喧闐。﹝合﹞太平時節侯家宴。﹝生小生﹞你們那裏去的。﹝眾﹞我們是楊相國家樂人。相國爺與諸姨們要遊秦川。如今去府中點名哩。﹝生小生﹞卻又如此。﹝眾﹞相公自在。小人們別了。太平時節侯家宴。

﹝下小生﹞往年天子行幸。賜長安士民大酺三日。我們𨿽不得侍駕。也去遊翫一番。﹝生﹞便是。

蓬萊闕下是天家。

上路新回白鼻騧。

急管晝催平樂酒。

春衣夜宿杜陵花。

第三出懷春

【祝英臺近】﹝旦柳氏上﹞柳籠煙。花蘸雨。春色已如許。﹝貼輕蛾持妝盒上﹞繡戶羅幃。探取起還未。﹝旦﹞我待嬌倩人扶。懶嗔人喚。﹝合﹞是何處流鶯雙語。

﹝臨江仙﹞﹝旦﹞幽閨欲曙聞鶯囀。紅窗月影微明。好風頻謝落花聲。﹝貼﹞隔幃殘燭。猶照綺屛箏。﹝旦﹞繡被錦裀眠玉暖。炷香斜裊煙輕。淡蛾羞斂不勝情。﹝貼﹞暗思閒夢。何處逐云行。﹝旦﹞奴家柳氏。長安人也。從小養育在李生家。李生他本籍天潢。藏身地肺。交遊任俠。聲色自污。奴家生來二八。方且待年。長在綺羅。盡堪永日。輕蛾。我女侍數人。只有你粗通文義。頗識人情。卻也那曉我心事來。﹝貼﹞姐姐。你朝云含笑。春旭揚輝。繞梁雅足淸歌。長袖由來善舞。標梅將及。奪花隊之金篦。芳艸堪憐。拾蘅臯之翠羽。有甚麼心事來。﹝旦﹞我性厭繁華。情耽藻翰。合歡裁扇。班婕妤彤管齊名。素手縫裳。薛夜來神鍼可數。況且我郞君暫稱豪俊。每托仙遊。詠夭桃𨿽則有時。嘆匏瓜終當無匹。這些時日暖風恬。花明柳媚。好惱人的春色也。﹝貼﹞姐姐。曙色初髙。曉妝久待。雙鸞鏡。九鳳釵。寫頰胭脂。拂眉螺黛。已都在此了。我看你星眸半掩。笑靨慵開。還像是春夢未醒哩。

【綿搭絮】﹝旦﹞夢魂無賴。山枕印紅腮。﹝對鏡介﹞顧影徘徊。片玉寒生玉鏡臺。﹝貼﹞姐姐。拭纖埃。粉膩輕揩。則見你鬢雲光繞。怕澑金釵。﹝旦﹞待我把眉來重描一描。﹝貼﹞便做道翠黛重描。那兩道春愁掃不開。﹝旦﹞我有甚春愁掃不開

﹝貼﹞姐姐治妝已畢那杏子衫。茱萸帶。淩波羅襪。鏤麝金裙。已都在此了。可試穿一穿。

【前腔】冰紈舒彩。巧趁身裁。畫約香煤。拂袖花穠誤蝶來。﹝旦﹞我且下階行行。看可好麼。步搖階。淺印蒼苔。則見那一鉤羅襪。半露弓鞋。﹝貼﹞姐姐。你帶圍寬了些。﹝旦﹞便做道錦帶圍寬。我半點春心鎖不開。﹝貼﹞你半點春愁鎖不開。

﹝旦﹞輕蛾。那畫闌干外簇簇搖搖的。甚麼東西。﹝貼﹞這是云影和那花陰。

【前腔】﹝旦﹞花陰雲靄。翠影斜篩。眼慢驚回。幾度風搖卻暗猜。﹝貼﹞這豆蔻花就是我姐姐。嫩紅催。豆蔻含胎。我近來弦管都生疎了。爲甚的滿牀絲竹。月冷煙埋。﹝旦﹞消受那一種閒情。把門掩梨花晝不開。﹝貼開門介﹞你門掩梨花且半開。

姐姐。這兩日不到門前。那銀塘上艸都靑了。且隨你步幾步去。

【前腔】王孫空待。艸徧天涯。紫陌靑臺。風暖銀塘綠縐回。﹝旦整髻倚貼貼扶介﹞髻兒歪。忽地相挨。這的是晝長人靜。不柰幽懷。﹝貼﹞姐姐。幾時得玉管偸香。把孔雀金屛選日開。﹝旦﹞我便是李家人丁。那望金屛選日開。

天色薄暮。且與你回繡閣去者。

細樹含殘影。

深閨散晚香。

羞令白日暮。

車馬郁相望。

第四出宸遊

﹝集唐﹞﹝末髙內侍上﹞天子春遊動地來。黃金瑞榜絳河隈。微臣昔忝方明禦。長命先添獻壽杯。自家唐朝內使髙力士的便是。本馮盎之曾孫。冒延福之養子。幼經給事今上皇帝。佐平中難。啟屬內坊。累功做到右監門衛將軍。只今畫袴懸魚。朱扉施馬。殿頭供奉。名掛著紫微垣中。班首傳宣。位列在黃門郞上。說起今上。是神堯皇帝五代玄孫。踐祚三十餘載。朔更天寶。諱曰隆基。武戢聖功。一怒風霆迅掃。文成睿藻。片言云漢昭回。試看萬國咸賓。平堯柳。通舜梧。梯山航海。若問四靈畢至。獻玉環。出銀甕。援契應圖。況兼那天縱多能李三郞風流得數。合配這春生百媚楊太眞秀色可餐。他果然降自瑤臺。卻好的貯來金屋。神光離合。燦燦爛爛。乍陰乍陽的五采並馳。骨法穠纖。閃閃爍爍。似遠似近的萬方希見。怎顯得名花傾國。沈香亭北。一枝芍藥露華濃。曾說个宿酒凝妝。寶鏡臺前。並蒂海棠春睡足。播羯鼓。撥琵琶。調弦弄管。靡靡新聲。又何減神童撫瑟。皇娥燕戲窮桑。鬭百艸。盤五木。蹴踘彈棊。纖纖曲伎。卻一似天帝投壺。玉女■﹝醫﹐口代酉﹞噓閃電。更有那馬仙期。李龜年。張野狐。賀懷智。宜春苑嘈嘈雜雜。雍雍肅肅。奏九成威鳳來儀。千尺竿。半仙戲。銜杯馬。距芥雞。長秋宮亭亭裊裊。玲玲瓏瓏。呈百戲遊龍角抵。有時節六蹕巡遊。步輦飛輪。天回地轉。聽歷歷碌碌。空中拋下阿香車。近日來五家分隊。明妝袨服。云簇霞鮮。看的的雰雰。河邊織出天孫錦。紅塵奔一騎。六宮爭笑。無人知道茘枝。淸夜發明駞。千里兼程。有使私遺瑞腦。雲開需宴。願陛下永固南山。億萬歲遙承露掌。雷占豫樂。祈海內常依北斗。三千界盡上春臺。今日花朝之日。聖上同著貴妃娘娘有幸曲江。聞得楊國舅和那虢國夫人們也去遊賞。敢或者中道相逢。又不知幾多恩澤。正是男不封侯女作妃。君看女卻是門楣。幸願一生同艸樹。年年歲歲樂於斯。道猶未了。只見有兩个宮娥笑嘻嘻走將來。卻是怎的。﹝淨丑宮女上﹞

【字字雙】﹝淨﹞調脂弄粉學宮妝。﹝醜﹞嬌養。﹝淨﹞掃地金蓮尺八長。﹝醜﹞加兩。﹝淨﹞尋來个內監摸空湯。﹝醜﹞不長。﹝淨﹞好風揭起繡裙香。﹝醜﹞白鮝。

﹝末收介﹞此時對雪遙相憶。這不是白想。﹝淨﹞你想起我們來。我們也多想你幾想。我就要一个紅想。﹝末﹞夢爲蝴蝶也尋花。這不是紅想。﹝醜﹞我要一个黑想。﹝末﹞月隱靑林人未歸。這不是黑想。﹝醜﹞我要一个黃想。﹝末﹞叢菊兩開他日淚。這不是黃想。﹝醜﹞我要一个綠想。﹝末﹞不堪芳艸思王孫。這不是綠想。﹝醜﹞我要一个靑想。﹝末﹞柳色如今深未深。這不是靑想。﹝醜﹞我要一个紫想。﹝末﹞徧插茱萸少一人。這不是紫想。﹝淨﹞我曾伏事娘娘誦佛經。記得兩句。就要一个非想。﹝末﹞庭花含笑似無情。這不是非想。﹝淨﹞我要一个非非想。﹝末﹞半是思郞半恨郞。這不是非非想。﹝淨﹞我要一个非非非想。﹝末﹞野人心地都無著。這不是非非非想。﹝醜﹞我要一个非非非非想。﹝末﹞諢不過三。﹝淨﹞著手畢竟喫我們想倒了。﹝末﹞宮娥。禦駕今日遊春。此時貴妃娘娘象還未動身。你道聖上如何卻這般寵他。﹝淨﹞髙公公。怪他不得。去年重陽。我隨去繡嶺宮登髙。娘娘醉了。我也就戴他在頭上哩。﹝末﹞調謊。娘娘若醉了。好少人扶。你怎麼戴在頭上得。﹝醜﹞聽他扯淡。他折得一枝醉楊妃菊花。戴在頭上。說是娘娘一般﹝末﹞這算不得。美人半醉朱顏酡。﹝醜﹞我前幾日春色困人。略與娘娘睡一睡。委的是好。﹝末﹞一發胡柴。娘娘如何與你睡。﹝淨﹞他賴風月。前日在禦幾上偸得本郭舍人壺譜。投了个楊妃春睡。就說是娘娘一般。﹝末﹞只好道當時求夢不曾眠。呀。隱隱的聞得蹕聲。想是聖駕來了。我在此伺候。你們且速避去。﹝淨丑下小生明皇小黃門引上﹞

【女冠子】金宮玉沼。祥雲麗日初韶。絳闕神霄。黃圖光運。紫霞觴裏。升平新調。﹝小旦貴妃宮女引上﹞稀聞淸漏報。殢人錦帳畱春。轆轤傳曉。﹝末引眾跪介﹞試宸遊趁早。莫待南陌鶯殘。上林花老。

﹝行禮介﹞﹝小重山﹞﹝小生﹞春入神京萬木芳。禁林鶯語滑。蝶飛忙。﹝小旦﹞曉桃凝露妬啼妝。紅日永。風和百花香。﹝末﹞煙鎖柳絲長。禦溝澄碧水。轉池塘。時時微雨洗風光。﹝合﹞天衢遠。到處引笙簧。﹝小生﹞妃子。朕與卿玉管方調。金環有序。臣民歡忭。夷夏宴安。遇此月夕花晨。正好天行雲從。﹝小旦﹞臣妾職在當熊。容非落雁。金符寶冊。多慚象月稱尊。霓裳羽衣。略配歸風送遠。願同牛女。永莫參商。﹝末進花介﹞百花院采得千葉緋桃進獻。﹝小生﹞妃子。此花旣可消恨。又足助嬌。何止萱艸忘憂。缽羅善笑。朕與你親戴者。﹝簪花介末﹞奴婢奏上。早已傳旨。鑾駕司列仗。光祿寺排筵。金吾衛淸道。宜春苑演樂。俱各齊備。﹝小生﹞啟駕前行。﹝行介眾合﹞

【好事近】縹緲五云髙。萬點龍鱗飛耀。﹝內呼萬歲介小生﹞金吾官。不得驚動都人。由他瞻仰。﹝眾應介﹞翠華臨幸。都人共瞻天表。攀花踐艸輾宮車。處處雷霆繞。﹝小生﹞髙力士傳旨。到曲江南苑去。﹝末﹞領旨。﹝傳介﹞禦離宮漢寢椒塗。開別院曲江蓬島。﹝眾下淨楊國忠旦貼虢國秦國夫人眾引上合﹞

【前腔】神臯。麗色破花朝。盡遊處綺薄珠叢春早。﹝淨﹞奴客們俺們五家。每家一隊。不要混雜。﹝應介﹞籠絲串轡。都來五家爭巧。風流隊裏簇歌塵。暗雜衣香裊。﹝淨﹞那一片綠的是何處。﹝眾﹞是秦川。望函關紫气經天。對秦川綠波縈繞﹝下小生小旦眾上﹞

【千秋歲】護妖韶。匝路春先到。一片片紅凝靑了。鳳吹鸞輿。鳳吹鸞輿。隱約那半面芙蓉花貌。霓裳奏。雲光耀。海棠醉香魂輕俏。並輦招搖。好似鴛鴦碧沼。翡翠蘭苕。﹝下淨旦貼眾上﹞

【前腔】索春饒。看掩映長楊道。急穰穰來去多少。百寶闌前。百寶闌前。爭窺翠■﹝勹外盍內﹞紅渠光照。花心動。黃蜂鬧。艸色引靑驄頻躍。綺宴酲猶惱。更紛綸象筯。縷切鑾刀。﹝下小生小旦眾引左行上貼右行上淨旦合﹞

【越恁好】綺羅深處。綺羅深處。約翩翩拂袖招。一羣兒鬧咳齊打哄嬌還小。忽錚錚射毛。忽錚錚射毛。聽嗶崩崩琵琶兒撥著紫槽。吉支支笛兒骨冬冬羯鼓兒間著玉簫。淩波曲。得寶詞。譜入梨園了。遇良辰美景。趁取年少。

﹝眾遇介小生﹞髙力士。何處喧嚷。﹝末﹞是楊丞相大姨八姨們遊春到此。朝見聖駕。﹝見介淨﹞臣楊國忠見。﹝旦貼﹞臣妾虢國秦國見。﹝小生﹞卿等少禮。今日之遊樂乎。﹝淨旦貼﹞陛下恩波。俯及臣等。樂事仰同。﹝小生﹞今春乍雨乍晴。不寒不暖。眞好天气也。﹝淨旦貼﹞陛下玄徳格天。聖母徽儀應地。自當雨師效駕。風伯掃塵。﹝小生﹞髙力士。可命梨園子弟。與謝阿蠻王大娘輦。各隨本技。一路承應前去。﹝末應傳介合﹞

【前腔】醞寒仍勒暖。醞寒仍勒暖。漸融融雨點消。柘枝兒砑光花作帽繡纏腰。顫巍巍錦標。顫巍巍錦標。見翠亭亭戴竿兒挺著細腰。皎團團月兒艷騰騰火蛾兒簇著絳綃。遺朱履。墮翠翹。禦道煙花繞。近天顏有喜。莫惜歡笑。

﹝末﹞日禦暫停。夜筵已啟。請聖駕回宮。﹝淨旦貼﹞臣等趨送。﹝合﹞

【紅繡鞋】羨太平天子風騷。風騷。看大家極樂逍遙。逍遙。逐烏棲。詠魚藻。珠斗直。卿雲飄。斟聖酒。進仙韶。

﹝淨旦貼﹞臣等吿退。年光陌上發。香輦禁中遊。﹝下小生小旦眾合﹞

【前腔】握雨攜雲妖嬈。妖嬈。靑繒彩纛飄蕭。飄蕭。縷鯨飛。影蛾照。金波麗。爟火燒。歸月殿。駕虹橋。

【尾聲】蓮壺漏促星楡耀。願萬歲千秋玉燭調。屛缸膩曉只恐春寒花睡了。

秦地山川似鏡中。

紫雲香駕禦微風。

古來徒羨橫汾賞。

今日宸遊聖藻雄。

第五出邂逅

【薄幸】﹝旦上﹞薄曙妝凝。生煙夢杳。對玲瓏玉樹。瑣牕縈照。問春何似。又添多少。﹝貼上﹞春多少。試看你修蛾慢臉。更一搦腰肢漸小。

﹝河滿子前﹞﹝旦﹞無語殘妝淡薄。含羞嚲袂輕盈。﹝貼﹞幾度香閨眠過曉。綺窗疎日微明。﹝旦﹞雲母帳中偸惜。水晶枕上初驚。輕蛾。我曾許法靈寺繡幡一掛。前幾日繡得大半。沒情沒緖。又丟下了。今早紅樓妝罷。好不淸問。乘此春和。須要趲完前件。你再注些香。去烹茶來。﹝貼﹞姐姐。牙尺翦刀。金鍼彩綫。俱安在閣子上。沈水香也注在博山壚了。我自去烹茶來了。焚香修正果。汲水煮新茶。﹝下旦繡幡介﹞

【香徧滿】紅樓春曉。金鍼彩綫閒自挑。一縷心香還細裊。繞身珠珞搖。垂頭寶蓋飄。奴家如此虔心。或有顯應。也不見得。倘然現白毫。仗諸品圓明照。﹝貼持茶上﹞螺甲煙猶篆。龍團月有痕。姐姐。茶在此。你旛繡完了。掛起來看。﹝掛幡介﹞呀。你看星粲色絲錦麝。月圓法相華鬘。一任劫灰難燼。管他佛日常瞻。是好一掛旛也。﹝旦﹞輕蛾。後日是黃道吉日。你可去法靈寺尋悟空老師。辦些香水。掛在佛前。﹝貼﹞曉得。﹝旦﹞我前日教你的曲兒。可記得麼。﹝貼﹞這幾時姐姐不去理會。輕蛾也失記了。﹝旦﹞繡倦無聊。試再教你一番。﹝貼合介﹞

【北二犯江兒水】歌喉淸俏。聽百囀歌喉淸俏。似啼鶯風外曉。要唇朱不動。黛綠輕挑。掩桃花團扇小。白雪調須髙。白雪調須髙。幽蘭曲自操。聲振林臯。響入雲霄。恰正是羨驪珠一串巧。梁塵暗消。繞華堂梁塵暗消。當筵歡笑。圖得个當筵歡笑。最宜人是悠揚逸韻乍飄。

﹝貼﹞多謝教道。姐姐。春气餘寒。閒愁轉逼。那紅樓之外。香車寶馬。穠李落梅。都是些長安士女。與你倚闌遙望則个。﹝旦行介﹞軒車映日過。﹝貼﹞簫管逐風來。﹝旦﹞若非邯鄲夢。﹝貼﹞便是洛陽才。

【懶畫眉】﹝旦﹞綠鬟雲散裊金翹。雙釧寒生玉粟嬌。﹝貼﹞待我把簾兒捲起。﹝旦﹞畫簾髙軸望春遙。﹝內馬嘶介貼﹞姐姐。那西郊頭一个少年郞。騎著匹馬。敢打從此間過哩。﹝旦望介﹞是那騎紫驑的白面郞麼。把簾兒放下來。花源怕有漁郞棹。檢點流波莫泛桃。﹝生騎馬丑僕隨上﹞

【前腔】紫驑珠勒驟四郊。綠水回通宛轉橋。﹝內吹簫介﹞玉人何處敎吹簫。這是章臺之下。適方那樓上的人兒。想在此了。﹝下馬介﹞你且控馬回去。我隨後步來。﹝醜﹞香來知驟近。汗斂覺風吹。﹝牽馬下生﹞門開在此。待我窺看。呀。有這般好樓閣哩。雕闌十二春寒峭。﹝貼﹞姐姐。那碧桃花開得爛熳也。﹝笑介生﹞一笑東風放碧桃。

﹝貼﹞門外爲何犬吠。我去看來。

【前腔】金鈴小犬吠哰哰。莫不是風送花陰隔院搖。是誰郞君輒敢到此。兒家樓閣倚重霄。﹝生﹞便是瑤池蓬島。也須有路。﹝貼﹞誰引你來。縱瑤池有路無靑鳥。﹝生﹞小娘子就是王母使者了。﹝貼﹞呸。你錯認三偸阿母桃。

﹝生﹞小娘子。豈不聞靑靑子衿。悠悠我心。﹝貼﹞我又不是鄭康成家婢。誰與你調今弄古。﹝生﹞小生尋春郊外。迷路到此。願借瓊漿。以慰消渴。﹝貼﹞且不要忙。我去問姐姐。肯時擎一甌與你。姐姐。門外便是那騎馬的少年郞在此。你嫁得這般一个。也勾了。﹝旦﹞這丫頭是甚說話來。﹝貼﹞你常則如此說。難將無限意。虛度可憐宵。

【前腔】﹝旦﹞可憐人度可憐宵。柔暈香魂付寂寥。冰心那肯逐春消。﹝貼﹞他道是靑靑子衿。悠悠我心。﹝旦﹞他可知道豈不夙夜。謂行多露。夜行多露愁沾艸。﹝貼﹞茶借他一杯也無妨。﹝旦﹞你與他甚往來。難道是瓊瑤報木桃。﹝貼對生﹞快去快去。偏你會說詩。我姐姐道。豈不夙夜。謂行多露。夜行多露愁沾艸。﹝生﹞借茶何如。﹝貼﹞也說了。你與他有甚往來。難道瓊瑤報木桃。

姐姐。我們掩上門自去也。﹝旦﹞日暮且歸去。江城未可邀。﹝貼旦下生弔場﹞

【朝天子】日暮江城未可邀。笑倚東窗下。眼色嬌。就中閒處暗相招。系心苗。誰禁曉夜魂搖。逐驚花亂飄。逐驚花亂飄。

這是我鄰近人家。到不知有這般絕色。好生驚魂動魄也。

倡樓對三道。

吹臺臨九重。

誰能暫畱客。

解佩一相從。

第六出緣合

【誦子令】﹝淨尼姑上﹞身如楊柳面如花。削髮披緇學出家。道是佛胎容易結。年年生个小呱呱。南無阿彌陀佛。師弟來了。﹝丑上﹞方便人開方便門。菩提枯樹就盤根。雪山見火應須化。水底燈明也要昏。

﹝淨收介﹞好一个十方普照。﹝醜﹞討便宜。我才尋得一个孤老。你就要十方普照。﹝淨﹞那水底燈也是昏的。﹝丑﹞師兄稽首。﹝淨﹞師弟到來。我們一向在此。不曾說出各人行徑。今日試說一說。小妮喚做法云。胡塗投入空門。不曉參禪面壁。可知說咒看經。沙彌原稱眷屬。行者就是魔君。弄得出生入死。那管倒褲翻裙。說甚五禪五蘊。只做不見不聞。湼盤去見閻老。下階接禮殷勤。﹝醜﹞他爲甚的殷勤你。﹝淨﹞道我救苦救難。靈山會上觀音。﹝醜﹞怪道你身邊常有个善才童子哩。待我來說。小妮喚名慧月。生來有些劣撇。替人指點迷方。自己積成寃孽。遇酒餓虎投巖。好色蒼蠅見血。前門婆子收生。後戶情人作別。撮合幼男少女。就中吹个木屑。死去若見閻君。眞道不生不滅。﹝淨﹞卻怎的來。﹝醜﹞十八地獄何方。準準送君拔舌。﹝淨﹞這个是口業報了。師弟。我這法靈寺是先朝長孫娘娘蓋造的。香火最盛。如今春明景和。多有那燒香士女。隨喜官員。都要來此。師父下山去了。且與你打掃殿堂。開門伺候則个。﹝貼上﹞

【出隊子】皇都佳麗。皇都佳麗。十里香風紫陌吹。蘼蕪水暖泛銅池。楡莢春殘疊繡闈。何處鐘聲遙出翠微。

僧臘階前樹。禪心江上山。疎簾看雪捲。深戶映花關。迆邐行來。此間已是法靈寺。只聽得鳴鐘擊鼓。想禪師們都在殿上了。不免徑入。﹝見介﹞列位師父萬福。﹝淨醜﹞呀。柳娘子家輕蛾姐。爲何到此。﹝貼﹞我姐姐向日許下佛前繡幡一掛。今日特還前願。命我來此。拜上老師父。酌水焚香。通个意旨。﹝淨﹞家師不在荒山。我們就此行事。﹝動法器介合﹞

【誦子令】巍巍妙品紫蓮臺。法鼓金鐃動地雷。四萬八千降伏盡。玉毫光裏見如來。

輕蛾姐拈香。待我宣疏。﹝跪讀介﹞竊以金仙出世。啟震旦於東方。寶律披文。衍恆河於西界。仰憑法力。締結良緣。南贍部洲大唐國長安李門柳氏。向許本寺世尊座下繡幡一掛。今遣侍女輕蛾。特賚信香。拜還前件。伏願韋■﹝馬犬﹞尊者主盟。忍辱仙人普化。過去未來兼見在。明證三生。多福多壽以多男。消除百難。又願輕蛾就爲廝養婦。也偕鸞鳳之歡。若近主人翁。常踮鷺鶿之步。﹝貼﹞佛前休得取笑。﹝醜﹞好好。幡掛起了。順星轉燈。﹝貼同轉介合﹞

【前腔】金燈照徹寶花開。日主星君順序排。願得法身常不壞。楊枝甘露灑千災。

【前腔】四天神女獻花來。八部龍王大會齋。小姐今年還促對。輕蛾明歲定懷胎。

﹝貼﹞經上那裏說懷胎。﹝醜﹞我念的是胎骨經。禮佛已畢。師兄。你去收拾。我陪輕蛾姐閣上廊下行行。﹝淨下貼醜行介﹞

【孝南歌】龍池遠。鷲嶺巍。鳴鐘罷齋停午時。﹝丑﹞這是潮音閣。﹝貼﹞梵語出林稀。潮音向空起。﹝醜﹞這是諸位禪院。那是回廊。﹝貼﹞暫來隨喜。諸院逶迆猶傍回廊倚。幾曲云連。一片如秋水。呀。你看花影移。日影遲。鳥亂啼。歸路恐成迷。

﹝醜﹞山門下又有人來也。

【前腔】﹝生上﹞生衣試。步履遲。禪林借棲雙樹枝。看那浮圖直上。朱戶半開。已到法靈寺了。寶鐸聽風吹。珠扉破云啟。﹝貼驚避介生﹞乍逢髙髻。一道行光初見驚還避。半面低回。似惱還如喜。我那裏曾見他。好似紅樓下那女子一般。是也非。且住。天下少甚廝像的。信也疑。﹝貼背介﹞這郞君像曾見來。﹝生﹞他也費尋思。俊人兒像是誰。

﹝見介﹞小娘子。拜揖。﹝貼﹞相公。萬福。﹝醜﹞韓相公。荒山募緣。疏頭要請大筆。古人道。不看僧面看佛面。就是你家孔聖人也重我們。﹝生﹞怎見得。﹝醜﹞你不見孔聖人叫做仲尼。﹝生﹞使不得呵佛罵祖。﹝丑﹞師兄取茶。再不見來。我催一催去。你們坐坐。枕簟入林僻。茶瓜畱客遲。﹝下生﹞小娘子。記得小生那里相遇來。莫是采桑城南。曾遣使君之吏。或者挹流阿谷。嘗抽孔子之琴。﹝貼﹞賤妾名在下陳。職參中饋。將命言𨿽出閫。送客足不過門。今偶相逢。原無半面。﹝生﹞數日前尋春郊外。章臺之下。紅樓之上。曾遇小娘子來。

【醉羅歌】當日當日曾逢你。今日今日我爲誰。﹝貼﹞你曾到章臺。便說此間從何處去。﹝生﹞何勞夾轂問華居。柳市南頭去。小生那日借一杯茶。兀自不肯。就把門兒鎖上了。忒下得瓊漿無分。藍橋轉迷。葳蕤暗鎖。簾旌半垂。惺惺那惜惺惺的。小娘子何事來此。﹝貼﹞爲掛幡而來。﹝生﹞小生代小娘子佛前祈禱。﹝拜佛介﹞慈云庇。佛日輝。佛囉。保佑小娘子早招風流俊雅似韓君平的个郞君。願他做蓮花會上並頭枝。

宅上小姐無恙麼。﹝貼﹞承問何爲。﹝生﹞小生居止。頗與章臺相近。𨿽非西第之賓。實慕東家之子。﹝貼﹞相公差了念頭。只似想做春夢也。

【前腔】夢遠夢遠春迢遞。眼飽眼飽肚中饑。我姐姐呵。淸冰徹底不沾泥。莫認東鄰女。﹝生﹞小生馬上遙望。尙未分明。像也不見何如。﹝貼﹞你唐突西子了。纖腰束素。隨風漸欹。雙眉寫翠。和煙漸舒。﹝生﹞果然這般好。敢是未成人哩。﹝貼﹞章臺弱柳三眠未。妾身也與相公佛前祈禱。﹝拜佛介﹞慈云庇。佛日輝。保佑這位相公急收妄想。早建功名。願他早攀仙桂最髙枝。

﹝生﹞扳話良久。到不曾動問小娘子誰家宅眷。﹝貼﹞妾是萬歲街李王孫家女郞。﹝生﹞呀。原來是我好友家。失敬了。﹝貼﹞適間長老叫韓相公。敢是與我郞君相契的韓君平麼。﹝生﹞就是小生。﹝貼﹞郞君常道相公才貌來。﹝生﹞多承奬借。那紅樓上小姐是誰。﹝貼﹞便是李王孫柳姬。因他性好幽閒。別居在此。﹝生﹞是人傳的那章臺柳麼。﹝貼﹞正是。﹝生﹞如此小生枉勞心了。

【好姐姐】羅敷知他有夫。不著緊目成心許。𨿽多夢見。此生應見稀。春何處。從今打疊香魂死。飛絮遊絲無定時。

小姐年也在時了。李郞怎生只放閒他。﹝貼﹞相公又來勞神。他好事也只在這早晚了。

【前腔】亭亭十三有餘。這早晚破瓜將及。野鴛休學。難敎彩鳳隨。春何處。聲聲杜宇催歸去。流水桃花又一時。

﹝淨上﹞竹徑通幽處。禪房花木深。你們在此話長哩。﹝生﹞長老。小生有一个小玉合。原是族中韓林相國家的。欲托令師換數百文錢。以爲杖頭之費。﹝淨接介﹞好玉合。輕蛾姐。你看气吐白虹。文雕彩鳳。𨿽然徑寸。便是連城。﹝貼﹞我姐姐妝奩中玉導金篦都已有了。正少个玉合兒。﹝生﹞便奉小姐。聊充膏沐。﹝貼﹞自當奉價。

【尾聲】﹝生﹞這是藍田白璧無瑕器。﹝貼﹞你莫猜做雲英玉杵。﹝生﹞小娘子好多心。我只換三百靑錢佐酒貲。

小娘子吿別了。長老拜上令師。攺日相訪。﹝淨﹞多慢多慢。

細蕊穠花滿目斑。

忽聞春盡彊登山。

因過竹院逢僧話。

偸得浮生半日閒。

第七出參成

【西地錦】﹝旦上﹞細雨閒銷香燼。微風暗揭簾瓊。雕梁語燕驚殘夢。呢喃春恨難平。

﹝天仙子﹞柳色披衫金鏤鳳。纖手輕拈紅豆弄。翠蛾雙臉正含情。桃花洞。瑤臺夢。一片春愁誰與共。奴家這幾日身子不快。輕蛾去法靈寺掛幡未回。我且到繡簾下候他。想是來也。﹝末冠帶小末便服引眾上﹞

【窣地錦襠】龍樓鳳閣繞秦城。一片輕煙望裏生。垂鞭殘照踏花行。韓君平家那里去。﹝眾﹞柳營西去。夾路春陰十里營。

﹝下旦窺介﹞這去訪韓君平的。﹝外冠帶引眾上﹞

【前腔】銅駝艸色映空明。長樂花枝拂曙輕。同官載酒出郊行。問他們去不曾。﹝眾問介﹞我們是髙常侍。去訪韓相公。王摩詰員外孟浩然山人去了麼。﹝內應介﹞有兩个過柳營去了。﹝眾﹞柳下停車遙問津。

﹝下旦﹞這又去訪韓君平的。那韓生十年作客。未有鸞棲。末路依人。還同燕幕。所幸門如流水。猶多長者之車。筆可淩雲。定獻子虛之賦。但今日下方困泥中。想起我李郞。珠圍翠擁。何在一姬。我𨿽慚司馬之琴。願舉梁鴻之案。只是此事。我卻怎生好說來。早見那飛絮橫空。香塵撲地。好春光都則孤負也。

【宜春令】空中絮。陌上塵。笑春光何曾戀人。殘云沒定。乘風目斷東墻影。吾聞士羞自獻。女愧無媒。假饒他碧玉多情。也須要明珠爲聘。罷罷。我終是籠中物了。算分明圍鸞檻鳳倩誰著緊。﹝睡介貼上﹞

【前腔】金屛晚。畫閣春。料他們臨風待人。姐姐晚妝未畢。怎生睡了。梨云夢冷。闌珊翠壁窺妝影。﹝旦起介﹞輕蛾。你回來了。﹝貼﹞是回來。幡已掛完。早收拾半撚檀痕。好問取一枝梅信。﹝旦﹞有甚梅信問得。﹝貼﹞你道向日紅樓下那郞君是誰。就是東鄰的韓君平。﹝旦﹞早知是他。借杯茶與他也罷了。﹝貼﹞如今也尙未遲。﹝旦﹞他認得你麼。﹝貼﹞他一雙俊眼兒就認得。再三問姐姐起居。﹝旦﹞這丫頭。問我則甚。﹝貼﹞姐姐。還有一件東西兒。謝了我。方與你看。﹝旦﹞我也不要看他。﹝貼﹞姐姐好喬作衙。﹝出玉合介﹞這分明是溫家勾鳳引鸞的玉鏡。

﹝旦﹞好个玉合兒。溫家玉鏡。是結姻的故事。你說他怎的。﹝貼﹞姐姐。我家李郞。𨿽則豪俠。你在此也不過選伎徵歌。分行逐隊。那裏是到頭的勾當。倘隨著韓君平。早討个夫榮妻貴。縱不然。郞才女貌。卻也相當。﹝旦﹞李郞負气愛才。素重韓生。無所吝惜。只是我原非斥女。他也難同棄妻。如何使得。﹝貼﹞姐姐。事不可知。﹝旦﹞哎。這話也休提了。李郞說今日來看我。還不見到。你且去門前伺候。﹝貼﹞他來想看你溫習歌管哩。正是丈人且安坐。調絲方未央。﹝下﹞

【太師引】﹝小生上﹞少年場幾載曾馳騁。且藏身珠圍錦屛。前幾日邀得念奴來教柳姬唱。他是內家人。又走去了。我待看柳姬如何。試探他明妝金屋。還按取鏤字瑤笙。﹝見介﹞柳姬。你香羅半嚲春煙暝。鎭日裏粉殷脂剩。你好生妝裹。數日後要會客哩。華堂宴裙釵繡裀。多情處要殷勤翠勺銀缾。

﹝旦﹞天气困人。這早晚好生體倦。有的是他們一班弦管。好省我了。﹝小生﹞我這番宴客。不是他們好應承的。﹝旦﹞是誰。﹝小生﹞是韓君平秀才。﹝旦﹞韓君平一窮士耳。﹝小生﹞你怎曉得。他𨿽窮士。是當今一个大才子哩。近有寒食詩。都譜入禦前供奉了。﹝旦﹞可是那春城無處不飛花的詩麼。﹝小生﹞便是。﹝旦﹞淸新俊逸。庾子山鮑明遠也只如此。﹝小生﹞你在此數載。一向深藏。但這般人也須一見。﹝旦﹞豪客貴人。郞君不以妾一見。而見一窮士。眞髙義也。那韓秀才呵。

【前腔】家徒四壁如懸磬。況沒个當壚麗人。郞君所不足者非財也。況且那後房玉立。有女如雲。少甚麼黃金結客。可敎他白雲窺臣。韓生所與遊多名士。必非久貧賤者。那雕輪畫轂遊豪俊。想多緣席上堪珍。﹝小生背介﹞這妮子到是个女英雄。自古道淩霄之姿。安能作人耳目之玩乎。我有道理。﹝轉身介﹞柳姬。韓君平僕馬之費。我盡輸與他。只是一件。憑他這般才貌。必須得个麗人。只今誰有似你的。﹝旦﹞呀。郞君不用多疑。也終須石見水淸。今日且休猜有女懷春。

﹝小生﹞你且安心。還是去麼。﹝旦﹞郞君有命。妾須彊行。﹝小生﹞如此我去。其日你到春明園來。不要送了。正是桂山畱上客。蘭室命媱妖。﹝下貼上﹞

【三學士】隔戶春催花信緊。姐姐。你聽得郞君說麼。試聽葉底流鶯。他開籠擬放淩霄翼。你出峽應輸夢雨情。﹝旦﹞輕蛾。你好輕信。倚玉蒹葭須分定。那辧取假共眞。

﹝貼﹞大丈夫一言爲定。那有不眞的理。只是韓郞忒貧些。﹝旦﹞這何足病。你且看他人地。豈有韓夫子而長貧賤者乎。

【前腔】北海鵬程終一奮。又何方食鷇衣鶉。我只慮他兩件來。縱多情桃葉羞相接。怕薄幸靑樓浪得名。﹝貼﹞敢或有大娘子。也不可知。料他不做薄幸。倚玉蒹葭多分定。還辧取假共眞。

﹝旦﹞輕蛾。適間那玉合做甚。我不曾問你。﹝貼﹞這也是韓君平的。他客囊羞澀。將來托悟空師父轉賣。是我袖來與姐姐。韓君平說道。就奉姐姐。聊充膏沐。﹝旦﹞那有這話。你可送錢十千。爲取酒之貲。﹝貼﹞輕蛾有計了。只做送錢與他。因便探他事體何如。﹝旦﹞你總來閒在此。這也使得。

何用識夫壻。

難言夫壻殊。

取婦得如此。

齊姜亦不如。

第八出除戎

【番卜算】﹝外侯節度戎裝引眾軍上﹞手握赤麟符。坐鎭盧龍府。桓桓上將挺雄圖。戮力酬明主。

漠南春色到滹沱。邊柳靑靑塞馬多。萬里江山今不閉。漢家頻許郅支和。下官姓侯。名希逸。營州人也。身長七尺。敵學萬人。陷陣登先。論功居後。以此從戎十載。只得副將平盧。一月前因那王玄志之子殞身。部下共推我爲節度。押衙許俊。義烈超羣。驍騰絕世。他道是六師無主。眾意所歸。勸我權且俯從。以安反側。我就遣他具表奏聞去了。此地東連渤海。西握長安。又聞安祿山這廝善得虜情。將窺神器。不時竊發。須要預防。目下羽檄稍閒。狼煙暫靜。把軍士們操練一番。中軍官那有。﹝小生中軍官戎裝上﹞星月開天陣。山川列地營。中軍官見。﹝外﹞今日開操。你好去將臺上傳令中軍。操鼓搴旗。四面分營結隊。務要首尾相應。步伐整齊。違者以軍法從事。﹝小生﹞得令。﹝照前傳介合﹞

【倒拖船】排陣勢。按營圖。按營圖。風雲變化在須臾。只須臾。好把蛇蟠聯虎翼。休將鵝鸛混魚麗。混魚麗。﹝合﹞試看驃姚新出塞。管敎一鼓滅彊胡。

﹝外﹞中軍官再傳令。務要旗幟鮮明。戈矛犀利。弓彎滿月。馬逐奔虹。違者以軍法從事。﹝小生﹞得令。﹝傳介合﹞

【前腔】攢畫戟。佩雕弧。佩雕弧。星流電轉耀云衢。耀云衢。閫外先威明號令。軍中殺气滿旌旗。滿旌旗。﹝合前末許俊冠帶捧勑上﹞

【番卜算】三錫剖金符。後命加茅土。盈盈又向府中趨。紫鳳銜天語。

聖旨已到。跪聽宣讀。皇帝勑攝平盧節度使侯希逸。頃者禍降平盧。變生肘腋。共戕若主。歸命於卿。爾卽暫攝本官。撫玆狂校。𨿽少嫌於專制。實有利於國家。爾奏以聞。朕心加悅。今就拜爾爲平盧節度使。兼禦史大夫。爾其益懋忠貞。作先敵愾。乃眷西顧。守在四鄰。押衙許俊。面闕之日。進階二級。別有勑行。欽哉毋忽。謝恩。﹝外謝恩介末見介﹞許俊久違麾下。恭喜主帥玉節光臨。彤弓寵錫。﹝外﹞下官暫借權宜。處非其據。薦膺恩錫。罪浮於功。私懼方深。何喜之有。

【柰子花】念微臣暫攝銅符。荷皇恩竟掌平盧。媿幹城心腹。折衝樽俎。誓捐軀奮先戎伍。﹝合﹞文武。好誦取萬邦吉甫。

﹝外﹞許押衙。一路生受你了。﹝末﹞

【前腔】遠騑騑四牡馳驅。﹝外﹞朝廷之上。也談兵麼。﹝末﹞振堂堂九伐謀謨。﹝外﹞範陽聲息。頗自不佳。﹝末﹞範陽與此處地相接踵。災近剝膚。有俺主帥在上。料不患他。笑春生組練。夜髙笳鼓。擁羆貅臨邊都護。

﹝合前外﹞許押衙。軍士們今日我已操演一場。自後你可常監督他。定要精彊。須同甘苦。其不用命者。付軍政司治之。﹝末﹞領鈞旨。

王師非樂戰。

之子愼佳兵。

莫負盧龍塞。

歸邀麟閣名。

第九出詗約

【唐多令】﹝生上﹞心折大刀頭。咸陽客幾秋。牀頭金盡敝貂裘。又見靑梅贈柳。春欲暮。歲空流。

髙田種小麥。終久不成穗。男兒在他鄕。焉得不憔悴。我韓君平從來慷慨。不會淒涼。卻怎生說出這般話來。想我的平生。風流出眾。才气無雙。管討个一顧傾城。片言入彀。到如今孤身久客。四海空囊。有賦聲金。未許看花立仗。其人如玉。空教擲果盈車。當此春景融和。不柰鄕心迢遞。正是自在飛花輕似夢。無邊絲雨細如愁。

【醉扶歸】嘆西歸難把秦烏守。向南棲空敎越鳥畱。隔園桃枉卻要攀頭。道傍李料不能甘口。更長安花落送春愁。正風風雨雨淸明候。

【不是路】﹝貼上﹞試覓風流。曲曲橋西百尺樓。﹝扣門介﹞把雙環扣。爲何沒人應門。敢垂楊何地玉驄遊。﹝生﹞滴瀏瀏。聽他百囀鶯求友。待我開門看。﹝見介﹞呀。原來是李家女郞。﹝貼﹞相公。管你遷喬在上頭。你在此何干。﹝生﹞眠淸晝。﹝貼﹞想夢爲蝴蝶和花瘦。莫非中酒。﹝生﹞那些中酒。

﹝貼﹞非關中酒。定是傷春。﹝生﹞我那得春傷來。﹝貼﹞前者玉合。姐姐奉錢十千。爲取酒之貲。﹝生﹞這平樂價了。女郞請坐。﹝貼﹞相公是郞君契友。怎生好坐。﹝生﹞女郞原是大人家風範。況且柳夫人有命。道不得个敬主及使麼。﹝貼﹞僭了。相公客捨蕭條。何以娛日。﹝生﹞歸思甚濃。馬首東矣。﹝貼﹞一向與我郞君相處。到不曾曉得相公行藏。

【紅衲襖】你甚的困新丰似馬周。﹝生﹞是久畱在此。﹝貼﹞敢只爲出函關尋李叟。﹝生﹞李郞也只傾蓋相與。承他顧盼。﹝貼﹞可輕拋舉案的齊眉偶。﹝生﹞室中無人。﹝貼﹞想貪他倚門的獻笑流。﹝生﹞不欺女郞說。閒花野艸。也不到小生眼底。﹝貼﹞呀。久別故園。又無妻室。你怎免得雉朝飛在野愁。更敎那烏夜啼臨霜候。﹝生﹞只是松楸在望。況且雨露旣濡。小生靑年。不愁佳麗。﹝貼﹞相公少說。只恐你韶顏不久畱春也。露濕荷裳已報秋。

【前腔】﹝生﹞我只爲悞看花帝裏遊。﹝貼﹞原來爲春試到此。﹝生﹞卻討个結如蘭豪俠友。﹝貼﹞是與我李郞厚了。﹝生﹞恨生平種璧在藍田後。那裏去懷珠向漢浦求。﹝貼﹞縱有个人兒縫裳綴綻。難得你一心哩。﹝生﹞怎拚得賦淒淒怨白頭也。不得弄摻摻縫素手。﹝貼﹞你這等會看待。怕沒有人麼。﹝生﹞只恐那仙宮鎖定嫦娥也。斟酌天寒柰九秋。

﹝貼﹞細看月輪還有意。定知丹桂近嫦娥。﹝生﹞你小姐到似嫦娥。誰近得他來。﹝貼﹞韓相公。你未必近得他。他卻也說得你不遠哩。﹝生﹞願聞。﹝貼﹞姐姐常對我說。韓夫子豈長貧賤者乎。﹝生﹞這般說。李王孫有孟嘗君之賢。柳夫人也就是僖大夫之婦。﹝貼﹞他還說得你好哩。﹝生﹞一發見教。﹝貼﹞

【解三酲】美詞華天垂列宿。﹝生﹞小生也是識得幾字。﹝貼﹞好風神水湛淸秋。﹝生﹞天生如此。﹝貼﹞你好不識誇。﹝生笑介﹞小生就話答話。休要認眞。﹝貼﹞當壚沒个人偎守。更臨邛四壁堪愁。﹝生﹞四壁堪愁。不在話下。小姐也想到當壚上了。﹝貼﹞那瑤姬判夜歸巫岫。我驛使傳春到隴頭。雙星湊。雙星湊。似盈盈一水。織女牽牛。

﹝生﹞此是小姐美意。知你郞君何如。﹝貼﹞料我郞君𨿽無粉黛三千。不少金釵十二。尙堪換馬。何況贈君。﹝生﹞女郞。𨿽然如此。只是小生與李郞。禮周賓主。契洽弟昆。極欲攬子之袪。無柰據人之席。這事也多難了。

【前腔】只贏他提心在口。早難言有鵲巢鳩。累累已似忘家狗。誰承望燕侶鶯儔。怕桃花爛熳迷仙岫。敎柳眼安排怨陌頭。

﹝合前生﹞女郞多多致謝小姐。只恐此生無以爲報。﹝貼﹞相公耐心。就是李郞也有幾分在意了。

柳色參差隱畫樓。

遠書歸夢兩悠悠。

春風無限瀟湘思。

欲采蘋花不自由。

第十出懷仙

【粉蝶兒】﹝小生李王孫上﹞瑟懶琴慵。一曲懷仙堪弄。

﹝集唐﹞心期仙訣意無窮。十載靑春不負公。歌舞教成心力盡。一時回首背西風。俺李王孫。想起那浮生易往。先路難期。練色徵聲。都歸欲界。輕財任俠。也屬微塵。𨿽已變迹埋名。還要棄家訪道。只是我室稱金穴。座有玉人。難道是斥如犬羊。棄同溝壑。那柳姬眾中最少。才色絕倫。前對我說。韓君平目今暫在泥中。必不久居人下。這妮子所見。略與我同。我今日設酒春明園。就把這妮子配與他。先遂室家之願。後寄筦鑰之司。其餘女侍。驅他出閣。亦有何難。此時且不須提起。蒼頭那裏。﹝末上﹞招之則來。麾之則去。請郞君差遣。﹝小生﹞昨日分付你庖人樂部。想俱齊備。可去接柳娘子先到春明園。我自尋韓相公。由宣陽裏一路來。﹝末﹞領命。小山叢桂初招客。東閣觀梅欲待人。﹝下小生﹞俺便從天街上去。想柳姬年貌也在時了。

【普天樂】麗華濃。芳塵動。須有个人兒共。只是我自要遊仙。誰顧得你。今就與韓君平。恰好相稱。春歸急。春歸急。擲翠拋紅。雙雙的宛轉玲瓏。似珠連璧融。人生都只爲這个情字。管多少無明煩惱。俺早已打破也。從今把多情付與東風。

閒雲不系東西影。

野鶴寧悲去住心。

蘭渚蒼蒼春欲暮。

落花流水怨離琴。

第十一出義姤

【一江風】﹝貼上﹞怯春寒。綠襯芳茸淺。嬌護金蓮倦。我還了韓君平玉合錢。又透出他實信來。回覆姐姐去。做蜂媒著意花間。逗得花心亂。東家望眼穿。東家望眼穿。西樓好夢圓。說話之間。不覺已到。呀。如何鎖上門在此。試問一聲。柳娘子今在何處。﹝內應介﹞李家接去春明園了。﹝貼﹞姐姐。你去則去。只恐你乘興而來。興盡而返。怕啼鵑灑血空成怨。行來此間。是韓君平門首。如何也鎖上門。想是我們郞君請去。韓郞。韓郞。你事多難成。到不見姐姐也罷了。怕啼鵑灑血空成怨。

這便是春明園。那花徑中遮遮掩掩走來的。多是我姐姐也。

【前腔】﹝旦上﹞惜春殘。徑踏飄紅徧。簇蝶香裙散。輕蛾。你來了。我今日妝束好麼。﹝貼﹞鬢兒梳得絕精。只是安黃不正些。﹝旦﹞問安黃不正纖纖。鬢墨光浮渲。﹝貼﹞韓郞好生致意。早承鸞信。願協鳳占。﹝旦﹞飛鸞信早還。飛鸞信早還。﹝貼﹞姐姐。他並未新婚。亦無外宅。﹝旦﹞住口。輕蛾口暫緘。怕金籠鸚鵡能傳怨。前話只好你知我知。怕金籠鸚鵡能傳怨。

郞君自去邀韓相公。想必就到。我們一壁廂候他。﹝生小生眾作樂同上﹞

【海棠春】﹝小生﹞開林選勝貪遊衍。著罨畫樓臺當眼。陰洞宿煙迷。曲檻餘寒淺。﹝生﹞北斗城邊。南山掌畔。承露金莖霄漢。﹝合﹞把酒送春歸。萬點春零亂。

﹝歸國遙﹞﹝小生﹞春欲暮。滿地落花紅帶雨。﹝生﹞惆悵玉籠鸚鵡。單棲無伴侶。﹝旦﹞南望去程何許。問花花不語。﹝貼﹞早晚得同歸去。恨無雙翠羽。﹝小生﹞柳姬過來。見韓相公。﹝旦﹞相公萬福。﹝生﹞柳娘子拜揖。這就是章臺柳麼。﹝小生﹞他久已深居。今特薦上客耳。﹝生﹞李兄。名園不殊金穀。麗人何減綠珠。仗此花神。願得靑春無恙。白首同歸。﹝旦﹞相公與郞君同心聯璧。可參騎省之遊。賤妾澀指縫絲。良媿石家之婦。﹝小生﹞叫樂人們承應。輕蛾拂席。柳姬把盞。﹝眾作樂旦送酒介﹞

【桂枝香】押簾銀蒜。拂纓珠串。啼妝半貼鈿蟬。手語斜飛金雁。看花期漸闌。花期漸闌。露條香濺。風心紅綻在長安。人遠天涯近。春歸客路先。

﹝小生﹞韓兄。你寒食佳篇。柳姬近來頗習。試歌侑酒。﹝旦﹞

【北寄生艸】催風雨愁中節怨。龍蛇原上田。那花飛細蕊胭脂絢。門垂禦柳金絲顫。宮傳蠟燭靑煙變。知何方火向客心然。便禁煙也不禁侯家宴。

﹝生﹞李兄。綺庭玉樹。聲聲自合鸞歌。繡幌金荃。字字偏諧鳳律。不數四時子夜。絕勝舉國陽春。﹝小生﹞小生手奉一巵。

【桂枝香】風回雕扇。春催檀串。璇題梓澤髙鶱。玉柱梁州低按。韓兄請酒。把金樽再拈。金樽再拈。羞蛾偸換。淸矑流盼。笑嫣然。引鳳停歌拍。驚鴻試舞筵。

柳姬。我久不見你舞了。好一折腰。試他垂手。

【北對玉環帶過淸江引】﹝旦舞眾合介﹞碧玉珊珊。羅裳風外單。紫燕翻翻。纖腰掌上安。頓趾卻仍前。回身斷復還。飛雪流波。盈盈舒媚眼。餘姿逸態張猶掩。障袂驚香散。急鼓會繁弦。白紵縈淸彈。乍猶矜忽如疑中似幻。

﹝生﹞看他矯若遊龍。超踰集鳥。春風香徑。花前翠帶從風。夜月紅樓。樹下霓裳出月。是好舞也。﹝小生﹞當直。把酒移到瑤光臺。我們從金波橋過去。﹝移席介合﹞

【燒夜香】金波蕩影弄云鮮。織女橋回幾曲聯。洞口花源別有天。﹝合﹞別有天。邀客盡畱連。向晚。扇月斜窺。繩河半展。

﹝到介生﹞王孫別捨擁朱輪。﹝小生﹞不羨空名樂此身。﹝旦﹞門外碧潭春洗馬。﹝貼﹞樓前紅燭夜迎人。﹝小生﹞酒到。﹝送生酒介﹞

【梁州序】瑤臺新列。金波虹瞰。十二屛山不斷。籠香拈翠。臨春笑攬韶年。韓郞。你名士無虛。柳姬。你佳人獨立。一个赤繩未系。一个玄的猶存。自合雙飛。眞難再得。便相配偶。不必遲疑。﹝指生介﹞看你詞華掞日。﹝指旦介﹞麗彩升霞。絕世俱堪羨。玉笙吹徹也會雙仙。一任天風駕紫鸞。輕蛾掌燭。柳姬送酒。﹝合﹞然錦燭。開羅薦。把玄漿合巹頻頻勸。

酒來。我代你們一祝。﹝對天酬酒介﹞祝此二人。佳期之後。天長地久。夫貴妻榮。期百歲結良緣。﹝生﹞李兄。他𨿽未抱衾裯。已在小星之列。小生後來烏鵲。敢分明月之棲。況你玉牒名流。合配金屛艷質。

【前腔】﹝指小生介﹞天潢貴種。﹝指旦介﹞星橋仙媛。掩映金輝玉璨。絲蘿喬木。根株豈合纏綿。﹝小生﹞咳。大丈夫相遇。杯酒間一言道合。尙許以死。何況一女子乎。﹝生﹞大徳不報。知己誠難。安得復勤子之施。奪人之好。況我窮林賦鳥。幸捨歌魚。涸轍波非淺。褰裳何處也隔蓬山。敢望文簫逐彩鸞。

﹝合前旦﹞郞君。妾方待歲。不止周星。弄管持觴。旣免蒸梨之過。稱詩守禮。何來唾井之嫌。

【前腔】捧瓊蘇醉壓銀蟬。點松肪光飛玉繭。更沈香火底。穠李花前。﹝小生﹞柳姬差了。你就是仙女。也有个吹簫碧落。怕不做悔藥靑天。﹝旦﹞可是嫦娥奔月。帝女乘雲。覿面將人閃。﹝悲介﹞謾憐雙笑也鏡空圓。翠影羞窺舊舞鸞。

﹝合前貼﹞姐姐他相女配夫。韓郞爲君擇婦。佳人才子。眞如二曜經天。吉日良宵。試看三星帶月。

【前腔】道新人琬琰名鑴。問才郞金華時彥。看花房低綴。黼帳髙懸。郞君。這是推云出岫。掇月移宮。好事行方便。姐姐。今朝遷次也笑啼難。一曲離鴻雜引鸞。

﹝合前小生﹞韓郞柳姬。你們當此星月之前。花燭之下。誓同結髮。都莫負心。﹝生旦拈香介﹞

【節節髙】名香炷博山。瑞壚煙。﹝拜天介﹞深深拜發低低願。憑天鑑。交頸鴛。雙飛燕。春光到處常相見。風波縱有休輕散。﹝合﹞一日長安徧看花。管敎早晚魁金殿。

﹝小生﹞蒼頭們。將鼓樂花燭。送到園中西洞房去。﹝眾行介﹞

【前腔】蘭房笑語喧。擁嬋娟。銀缸隱見桃花面。香鬟亂。寶唾沾。靈犀泮。遊蜂細簇幽黃淡。啼鶯暗度驚鴻散。﹝合前﹞

【尾聲】銅龍午夜催銀箭。障溶溶香氳夢暖。﹝生揖小生介﹞小生奉謝。﹝小生﹞意气相與。何所可謝。﹝生﹞你海樣恩深石樣堅。

﹝小生﹞韓兄。三日之後。同柳姬到俺宅中。一言相吿。﹝生﹞領教。

仙史髙臺十二重。

巧將花木占春風。

可憐今夜千門裏。

銀漢星回一道通。

﹝小生下生旦弔場介生﹞柳娘子。向者紫陌閒遊。紅樓乍遇。山陂相隔。恐成千里之遙。蓬梗還逢。喜遂同根之願。我想起當日呵。

【啄木兒】紗窗倚。繡陌遊。不是從前相識久。猛偸傳一縷柔情。卻空拋萬種閒愁。想今生沒路投機彀。東風怕不堪回首。可料浮槎替入舟。

﹝旦﹞那日綠柳煙勻。才堪系馬。碧桃春老。似誤停舟。將無永絕今生。何意爲歡此夜。

【前腔】璢璃榻。翡翠樓。手卷眞珠上玉鉤。擲年光幾樹楊花。躍春風甚處驊驑。記初窺薄怒頳相逗。將辭轉盼精堪授。今日蒙羞載鄂舟。﹝貼持燭上﹞

【三段子】綿藤話兜。算從前相思盡勾。香甜味投。趁新來風流上頭。呀韓郞。你那得閒坐。﹝生﹞他防身寶襪牢牢扣。耽驚翠黛輕輕縐。兀那一段銷魂乍喜乍羞。

﹝貼﹞好不卽澑的相如。

【歸朝歡】畱心的。畱心的緊偎慢抽。姐姐。恰好處些兒著手。你們到要緊時莫丟了我。鍼和綫。鍼和綫計他引頭。韓郞。你如今眞喚个章臺折柳。姐姐。這替不得你的。你怕他待怎生。﹝旦﹞怕他燈前光眼將人■﹝目畱﹞。牀頭絮語將人構。﹝貼﹞韓郞走來。我教你个七字經兒。﹝引生攜旦手介﹞做道是軟款溫柔不識羞。

﹝生旦下貼﹞他兩个洋洋去了。卻怎生發付我來。你看。

春風拂檻露凝香。

花燭熒熒照洞房。

一樣玉壺傳漏出。

南宮夜短北宮長。

第十二出譯賓

【夜遊朝】﹝淨番將眾上﹞擊鼓吹螺分別部。捧氈盤酥酪酣呼。飮馬黃河。射雕赤嶺。西日近長安何處。

平沙落日大荒西。隴上明星髙復低。孤山幾處看烽火。戰士連營候鼓鼙。自家吐蕃大將沙吒利的是也。蒙贊普擢我鎭守河隴。令嚴金箭。名綴銀塗。近日來被唐朝哥舒翰攻拔諸城。盡收故地。郡澆河於積石。軍神策於臨洮。這國中蘇毗彊部。又以歸降。封王賜姓。我想起那日磾辭胡助漢。由余從戎入秦。這都是用夏變夷。到落得畫圖標史。俺身畱番地。心慕華風。願備外藩。將稱內屬。且待俺部將乞力斤到來。把都兒們。喚乞力斤來帳中議事。﹝眾應喚介末乞力斤上﹞鷲翎金僕姑。燕尾繡蝥弧。獨立揚新令。千營共一呼。乞力斤見。﹝淨﹞乞力斤。俺意欲散離戎部。歸附唐朝。倘列雁臣。猶勝鳥使。你道如何。﹝末﹞大唐統接帝王。西戎親本甥舅。合有金鵝之獻。以代銅馬之圖。只是要力修表章。得預朝請方好。﹝淨﹞俺正意如此。你聽我道。

【瑣窗郞】喜天王撫有輿圖。築降城徹拂廬。和戎賜樂。拜表平胡。還呈玉馬不勞銀鶻。﹝合﹞試看他河源東注隴頭路。隨碣石片鴻度。

【前腔】﹝末﹞望中朝紫气黃圖。蝕星旄偃月弧。好敎簉鷺。莫恥垂狐。漢官今日威儀重覩。

﹝合前淨﹞俺一面修表。收拾玉帶金皿。作貢獻之物。勞你前去長安。﹝末﹞小將便須速行。此時長安已是三月了。

秦中花鳥已應闌。

塞外風沙猶自寒。

夜聽胡笳折楊柳。

敎人气盡憶長安。

第十三出醳負

﹝小生上﹞轉知名宦是悠悠。分付空源始到頭。待送妻兒下山了。便隨雲水一生休。俺一向不樂人間。意欲尋仙方外。只有柳姬。撇他不下。又已配與韓君平。前約他夫婦。三日之後。過俺宅中。早已著輕蛾請去。待他來時。這幾十萬家計。盡付與他。俺便飄然長往了。韓郞。韓郞。你怎知俺數十年前曾爲名將。北徵突厥。西討吐蕃。後來卻混迹屠沽。逃名花酒。到今日都似做一場大夢也。

【雙調北新水令】一生塵土夢初醒。幾年來隱名畱姓。烏飛和兔走。虎鬥與龍爭。誰是惺惺。百忙裏難提省。﹝生旦貼上﹞

【南步步嬌】曉帳沈沈茱萸冷。鳥喚東風醒。香肩並影行。一抺生煙。柳昏花冥。何處把車停。﹝貼﹞此間是李郞宅子了。試看人在瑤臺境。

﹝見介小生﹞韓兄。你們都來了。來得恰好。俺檢點些小家貲。大約有數十萬。家僮數百人。都已在此。今日就交付你們。俺從此逝矣。﹝生旦﹞呀。卻爲何這般說起。﹝小生﹞韓兄。俺與你都是英雄輩。一諾無雙。不必再讓。﹝旦﹞怎好受這許多。﹝小生﹞柳姬。你知俺是豪爽的人。怎做得守錢的虜。年來費用。其實不多了。

【北折桂令】則空憐一事無成。盡家緣一諾都傾。穩趁著一介書生。今日這繡戶銀屛。鴉靑獸錦。婢織奴耕。一任你支分管領。伴他們裊娜娉婷。早成个錦片前程。﹝生﹞李兄縱要尋仙。再住幾時。去未遲也。﹝小生﹞遲了遲了。俺可待無錢斷酒。折末也垂老修行。

【南江兒水】﹝生﹞一片英雄气。三年客旅情。疎財仗義交曾訂。李兄。我那件不受你惠來。騎來匹練穿花影。偎將雙袖臨妝靚。況復傾家相贈。三匝堪棲。到敎你南枝孤另。

﹝小生﹞韓兄。你道俺仗這幾貫腐物了。你聽俺道。

【北雁兒落帶得勝令】俺也曾腳蹬將日窟平。俺也曾手撼得天關應。俺也曾指河山帶礪盟。俺也曾驅虎豹風雲陣。﹝生﹞原來李兄身曾爲將。到頭來卻何如。﹝小生﹞到頭來長揖謝公卿。暗妝孤花柳情。打滅下粗豪性。做幽居不用名。﹝旦﹞你如今卻又怎生。﹝小生﹞盈盈。漸白髮飄明鏡。泠泠。我則待駕鸞驂上玉京。駕鸞驂上玉京。

【南僥僥令】﹝旦﹞佳期空自定。別恨轉多縈。縱有日相邀雲路迥。料環佩只空歸月下聲。

【北望江南】﹝小生﹞呀。你子道環佩只空歸月下聲。誰待會到蓬瀛。可知那飛梭日月一棋枰。更茫茫欲海幾千層。俺虛飄飄此行。虛飄飄此行。甚的是東風回首不堪情。

【南園林好】﹝貼﹞聽金雞雲中共鳴。看靑鳥筵頭共行。郞君。輕蛾𨿽則婢子。性亦有靈。願傍著蓬山芝嶺。隨子晉學吹笙。搗靈藥兔長生。搗靈藥兔長生。

﹝小生﹞輕蛾肯從我去麼。你縱不是仙才。亦非凡骨。好做个秦宮毛女。梁家玉淸。數年之內。到是你先會俺哩。﹝貼﹞郞君此去。雲水浮蹤。𨿽無定所。蘧廬寄迹。亦在何方。﹝小生﹞俺多在終華二山了。

【北沽美酒帶太平令】蓮峯矗紫閣橫。蓮峯矗紫閣橫。仙露掌白雲庭。﹝生旦悲介﹞你定要去了。相見之期。今生未卜。待將一杯。渭城相別。﹝小生﹞這杯酒殷勤唱渭城。疊陽關你送行。正垂柳怨靑靑。俺此去呵。早除卻花魔酒病。慣聞他鶴唳猿聲。守淸夜藥壚丹鼎。張碧落粉圖霞■﹝巾登﹞。你呵若問俺今生。試聽一待滿千齡再經。呀怕難尋舊家門徑。

俺就此去也。仰天大笑出門去。卻伴靑霞入翠微。﹝下旦﹞他就長揖而去。你何不追及。還讓與他。﹝生﹞不是。此豪達者。適已備言之矣。勿復致謝。我想起人生呵。

【南尾】風花聚散眞無定。﹝旦﹞憶歲歲王孫艸色靑。﹝貼﹞空擲下千金結客名。

﹝旦﹞相公資用頗給。家室有人。日月蹉跎。功名在意。﹝生﹞天子行幸將歸。尙須春試。禮部侍郞楊渡。他常知我才名。至期自當努力。

人無回意似波瀾。

琴有離聲爲一彈。

縱使空門再相見。

還如秋月水中看。

第十四出逆萌

【北點絳唇】﹝淨安祿山眾軍引上﹞掌握河山。部兼蕃漢。鴻圖建。地覆天翻。穩坐那黃金殿。

營州少年厭原野。狐裘蒙茸獵城下。虜酒千鍾不醉人。胡兒十歲能騎馬。自家東平郡王安祿山的是也。俺本營州胡人。姓康。名軋犖。幼蒙張守珪養爲己子。後來累官做平盧節度。兼柳城太守。天寶初年。入朝稱旨。唐天子坐俺金雞大障。起第京師。又拜楊貴妃爲兒。出入宮掖。卽今總領範陽三道。進封東平郡王。恩寵極矣。想起俺生多異相。難道只位極人臣。況且那海內無兵。朝中多故。正是天與不取。反受其殃。俺帳下番漢各兵之外。又有那契丹曳落河八千人。家奴善弓矢者數百人。日前曾遣人築雄武城於範陽之北。又遣人買錦繡數萬。以佐軍貲。想俱完備。叫曳落河。你們近來勇力何如。俺指日就要渡河入洛了。﹝眾﹞大王聽稟。﹝外﹞

【浪淘沙】一鼓奮爭先。帳捲胡天。黃河似帶可投鞭。管取軍威如破竹。飮馬三川。

﹝淨﹞家奴等。你們近來弓矢何如。﹝末﹞

【前腔】破的聽鳴弦。一箭雙穿。驚鴻虛發下平原。管取射人先射馬。七札誰堅。

﹝淨﹞叫築雄武城的。那城果是何如。﹝小生﹞

【前腔】千仞看髙騫。雉堞言言。秦城北斗料空傳。管取金湯成保障。百萬當關。

﹝淨﹞那羣賈們。前買的錦繡服色何如。﹝醜﹞

【前腔】霞■﹝毛疊﹞共霜氈。日耀云鮮。戎衣一著白旗懸。管取春溫如挾纊。組練三千。

﹝淨﹞你們成功之日。都有重賞。﹝眾謝介淨﹞數日前何千牛與俺說。平盧一帶。𨿽則屬俺節制。那侯希逸是个不良的人。倘或俺直入中原。哥舒翰提潼關之眾。以衝其前。侯希逸統河北之兵。以躡其後。卻不做腹背受敵。進退無門。俺已命髙尙修一書。遣中人韓朝揚去說他連和便了。

晝暗狐貍得勢。

天陰魑魅持權。

不能流芳百世。

亦當遺臭萬年。

第十五出逢世

【一翦梅】﹝旦貼上﹞臚傳三殿日華重。滿眼英雄。誰識英雄。﹝貼﹞花明十里曉煙籠。滿眼春風。誰領春風。

﹝小重山﹞﹝旦﹞正是神京爛熳時。羣仙初折得。上林枝。烏巾白紵最相宜。精神出。禦陌袖鞭垂。﹝貼﹞柳色展愁眉。管弦分響亮。探花期。光陰占斷曲江池。﹝合﹞新榜上名姓徹丹墀。﹝旦﹞輕蛾。韓郞今日裏南宮引奏。北闕敷言。不知他文福何如。﹝貼﹞姐姐。相如獻賦。猶幸同時。主父陳書。方嗟見晚。你也曾說來。似韓郞才貌。那得長貧賤麼。少刻就有佳音了。﹝旦﹞說便這般說。你見那顯達的。幾个有才貌來。我想此時呵。

【賞宮花】桃花浪融。風雷百道通。乘流妨點額。一躍可成龍。﹝合﹞但願泥金飛喜信。應知剖璧遇良工。

﹝末上﹞才子已爲金殿客。好音速報玉樓人。報夫人。相公喜得髙第了。﹝旦﹞奚奴。你見誰來。﹝末﹞小人親在午門外見來。只有俺相公年少。主上賜名探花。使特敕京兆府。儀從鼓樂送歸第裏。﹝旦﹞他如今在那裏。﹝末﹞如今赴瓊林宴。到曲江題名去了。﹝旦﹞你還去接相公。﹝末﹞小人就去。曲江院裏題名處。十九人中最少年。﹝下貼﹞

【前腔】芙蓉紫宮。春光醉九重。祥雲看五色。女壻近乘龍。姐姐。你好喜了。﹝旦﹞也只偶然。何足爲喜。時世人得个科名。便似做驚天動地。著甚來由。﹝合﹞已見泥金飛喜信。眞敎剖璧遇良工。

﹝旦﹞你且去排个夜筵。待相公回來作慶。﹝貼﹞知道。闕下開金榜。閨中肆夜筵。﹝下生冠帶眾儀從鼓樂上﹞

【黃龍衮】宮袍柳色濃。宮袍柳色濃。烏帽花枝重。簇出神仙左右飛鸞鳳。﹝合﹞天門日拱。香街繡擁。誇得意。馬蹄歸。東風送。﹝生﹞勞列位了。﹝眾﹞誇得意。馬蹄歸。東風送。

﹝下見介生﹞獨受主恩歸。﹝旦﹞當朝似者稀。﹝生﹞玉壺分禦酒。﹝旦﹞金殿賜春衣。相公。你遇主已收東箭。許身好比南金。幸無一第爲多。須要孤忠自獻。﹝生﹞小生偶膺鳳舉。夫人與有鸞封。願致警於齊風。得傾心於堯日。

【大聖樂】大羅天蕊榜朣朧。奏芳名禁籍通。淩雲一賦龍顏動。歌湛露荷天工。只今那瓊林賜出皇風重。準備你玉殿新頒紫誥崇。﹝合﹞雞鳴可諷。好趁取金門待漏。長樂聞鐘。

【前腔】﹝旦﹞羨才華錦繡蟠胸。策臨軒過賈董。簫韶奏引虞廷鳳。看咫尺覲重瞳。分明是連枝紅杏依云種。還效那一點丹葵捧日忠。

﹝合前﹞相公。可惜李郞不見你有今日。﹝生﹞我正此念他。只是他已塵垢浮名。糠粃濁世。看著我們。就如浮漚在海中。鵷雛視腐鼠了。﹝旦﹞正是。早已命輕蛾設宴後閣。且自少敍一回。

萬年枝影轉斜光。

三道先成君激昂。

谷永直言身不顧。

郤詵髙第轉名香。

第十六出拒間

【掛眞兒】﹝外侯節度末許俊引眾上﹞笑談功成膺上賞。藉王靈捍禦邊疆。﹝末合﹞燕寢香凝。平安火報。好圖取文修武講。

﹝外﹞分閫仍推轂。援桴且訓車。風揚旌斾遠。雨洗甲兵初。許虞侯。俺在此節鎭數年。所喜胡塵不動。日羽停飛。苔臥綠沈。花明畫戟。此皆主上之威。及諸將校之力也。﹝末﹞許俊聞得安祿山招軍買馬。積艸儲糧。又聞得多進駱駝犬馬。以蠱上心。日前獻媚玉樂器。以諂妃子。眞个是狐媚方深。豕心難化。肘腋之變。只在旦夕了。﹝外﹞他必有細作往來傎候。俺們須要謹防。﹝末﹞有如髙見。﹝丑中官韓朝揚上﹞曾盜張儀璧。還裝陸賈金。懸河吾有口。篡位爾何心。自家中人韓朝揚的便是。領俺東平王之命。來說平盧侯節度。定約連兵。共舉大事。此間是他轅門了。牙門官可通報。東平王有使人在此。﹝報介外﹞我們方才議他。卻好就有人來。著他進見。﹝醜﹞中人韓朝揚見。﹝末﹞你是東平王差來的。有書麼。﹝醜﹞先曾有書。生怕軍情漏泄。遣小官口代天言。﹝外﹞怎麼叫做天言。大意何如。﹝醜﹞大意欲興晉陽之師。以淸軍側之惡。元帥若能互相掎角。效力櫜鞬。則天下不足平矣。﹝外﹞差了差了。當今天衢淸朗。社稷靈長。女謁𨿽行。王綱猶振。何損桓公之霸。敢借晉陽之名。俺說你那祿山呵。

【八聲甘州】三方保障。似羣星拱北。睿日當陽。﹝醜﹞俺大王功髙賞薄。以此不安。﹝外﹞天恩浩蕩。怎做得反戈相向。﹝醜﹞他有這般勇略。怎肯置身人下麼。﹝外﹞他噬人乳虎威難抗。似負主饑鷹飽卽揚。﹝醜﹞古今霸王之主。也都是及時成功。﹝外﹞哎。他已封東平王了。試詳。少甚麼列土分王。

【前腔】﹝醜﹞騰驤。兵彊馬壯。要親提霜甲。一掃天狼。﹝外﹞他自作孽罷了。怎的污及於我。﹝醜﹞輔車相仗。況總是楚弓得喪。﹝外﹞他旣廢人倫。又昧天道。﹝醜﹞元帥。你要問天道麼。那气占沸粉晨空望。月暈圍參夜少光。﹝外﹞便是霸王之業。豈就容易成得。﹝醜﹞誠量。管敎成定霸圖王。

﹝末﹞中官。俺元帥呵。

【前腔】忠良。金符玉帳。看妖摧太白。士列中黃。﹝醜﹞唐家多少功臣宿將。有甚明白處。賢勞鞅掌。怕不做鳥盡弓藏。﹝外﹞唗。閒說。我從軍白髮三千丈。報國丹心一寸長。﹝醜﹞你若不見從。他一定移兵相擊。怕當他不過哩。敢當。定須敎斬馘擒王。

【前腔】﹝外﹞猖狂。陰謀妄想。看鼎魚暫息。幕燕終亡。﹝丑﹞識時務者爲俊傑。請元帥三思。云移日蕩。笑當車怒奮螳螂。﹝外怒介﹞唗。這廝好無狀。叫羣刀手推出轅門裊首示眾。﹝眾應綁丑下末﹞元帥。這廝斬訖。賊必先加兵我了。這相持勢已拚鷸蚌。一戰功須淨犬羊。﹝合﹞誓當。取前茅討賊勤王。

﹝外﹞許虞侯。俺如今幕下少人。聞得金部員外韓君平。文武兼資。才力俱壯。遣人去長安把祿山反狀奏聞。就辟他爲書記。﹝末﹞如此極好。

家散黃金詶士死。

身畱一劍答君恩。

漁陽老將多回席。

魯國諸生半在門。

第十七出言祖

﹝丑童子上﹞﹝集句﹞花气渾如百和香。不辭啼鴂妬年芳。樓臺深鎖無人到。綠樹陰濃夏日長。俺是韓相公家小園丁。相公官授金部員外郞。夜來入直去了。今日是賜沐之期。分付俺在此打掃園亭。你看這煙中蟬咽涼柯。燕雛午幕。新桐飮露。密柳眠風。卻就是初夏景象。俺打掃已畢。待相公回來。與夫人到此。盡著他春宮祕戲。眞可愛夏閣微涼。呀。只見那輕蛾姐也走來了。我且閃在左廂。看他說甚。﹝做虛避介貼上﹞

【駐雲飛】玉樹瓊葩。帝苑春來第一家。這園中春去夏來。又是一般了。朱果累累亞。荷葉些些大。﹝內鳥鳴介﹞嗏。何物叫喳喳。﹝做打鳥介﹞把靑梅閒打。原來是一个鵲兒兩个鴉兒飛去了。我想那烏鵲也會塡橋。織女一年一度。誰似我們。縱有烏鵲塡橋。織女還空踏。﹝醜出介﹞我是牛郞你是他。﹝貼﹞呸。誰是牛郞誰是他。

這小廝。你是牛郞。可曾沾一滴天河水兒。﹝醜﹞你那天河水。賜我一滴兒。也是你陰隲。﹝貼收介﹞一滴何曾到九泉。﹝醜﹞你就罵我。又說起詩來。我唱一个曲兒贈你。﹝貼﹞使得。﹝醜﹞

【北淸江引】小梅香百樣相勾搭。眼挫將人抹。筵頭謊沒查。櫈角忙凹軋。幾番兒眼巴巴想著那光踢遢。

﹝貼﹞這小廝到會抓人癢處哩。我也唱个曲兒贈你。﹝醜﹞也好也好。﹝貼﹞

【前腔】小哥哥後庭花早發。背地和人刮。好處把頭抓。忍處將胸掐。幾番兒吹地灰坌得雙眼瞎。

﹝醜倒地哭介﹞你髒污我。我死了。﹝貼﹞癡孩子。你起來。我打桃子你喫。﹝醜﹞要你喫半个。我喫半个。﹝貼﹞你還要啖我以余桃哩。﹝旦內叫介﹞輕蛾。天色大曉。把銀缸滅了罷。﹝貼﹞夫人來了。﹝醜慌下旦上﹞

【駐雲飛】簾幙重遮。破曉膏凝髻半髽。春與東風嫁。夢怯餘寒壓。嗏。畫省正隨衙。待歸來花下。相公此時還不見回。﹝做弄花介﹞只把細蕊輕挼。立倦秋千架。耳聽鳴珂眼盼他。﹝內馬鳴介﹞相公回也。去看茶來。試聽鳴珂管是他。﹝貼下生冠帶末僕隨上﹞

【駐馬聽】下直金華。紫馬春殘踏落花。當直的。把朝衣解去。﹝末應解衣下生﹞我方乘月出朝。到家卻早見日了。只見星移閣道。月轉勾欄。日動窗紗。﹝進見介﹞夫人。你曉妝畢了。﹝旦﹞鬢兒好麼。﹝生﹞那流波入鬢向人誇。﹝生﹞你爲何雙眉未畫。﹝旦﹞畱待君歸。作京兆故事。﹝生﹞我與你畫。﹝畫眉介﹞遠山橫黛邀郞畫。﹝抱旦介﹞試約裙靫。趁背人深處妝初罷。

﹝旦﹞這是甚樣子。可象个官人們麼。﹝生﹞依你說。紗帽到會俗了人。﹝貼上﹞逢時方燕喜。退食且從容。相公。夫人。茶來了。﹝旦﹞我們去園子邊行行。﹝同生行介﹞

【前腔】景湛淸華。問信風吹到楝花。可是南燻漸引。嫩紫輕淹。慢綠交加。﹝生﹞穿著這洞過去。﹝做穿洞旦整頭介﹞低穿花洞翠翹斜。﹝生﹞天气乍暄。待脫衣著。﹝脫衣介﹞半褰蘿薜絺衣掛。晝永無嘩。正困人天气鶯啼罷。

﹝住介旦﹞輕蛾。可將酒移到水樓上去。﹝貼應介﹞樓似陽臺上。池如洛水邊。﹝下旦﹞相公。妾有一言。願效左右。﹝生﹞試說何妨。﹝旦﹞榮名及親。昔人所尙。豈宜以濯泥之賤。稽采蘭之美乎。日器具資用足。以俟君之來也。﹝生﹞夫人。桑梓久違。扮楡系念。無柰春光殢客。難教秋气將歸。﹝旦﹞我和你俱系少年。爲歡有日。請無內顧。決意前行。﹝生﹞如此再當卜日起程。﹝末上﹞西羌榮漢將。白起佐軍威。相公。那安祿山意欲謀反。使人去說平盧節度侯希逸。侯節度斬了來使。奏聞聖上。要請相公爲書記。聖上就著相公去參他軍事。因便體察安祿山反狀。卽日就要動身了。﹝生﹞呀。如何是好。你可去打點行裝。領著隨行軍校。都到靑門外俟候。﹝末應下旦﹞相公。方言晝錦。又歷星軺。卻不是兩得其便。大丈夫正當立功邊陲。安可系情兒女。你此去呵。

【勝如花】淸和近。紫塞賒。一路煙花飄灑。道參軍妙算前籌。管成功先聲震瓦。妾有玉劍一口。贈君佩之。﹝送劍介﹞贈玉劍蓮花妝靶。﹝合﹞理愁蹤紛然似麻。問來期還當及瓜。白艸黃沙。指長安日下。盼不到片心無那。好翩翩結束辭家。懶翩翩結束辭家。

﹝生﹞我此番𨿽屬壯行。終多別恨。想我與你呵。

【前腔】連枝樹。並蒂花。襯著風流俊雅。是誰敎蕩子從軍。虛撇下嫦娥守寡。我把別物來贈你。也都是閒。只有這帕上幾點眼淚兒。是痛腸中出的。﹝出帕拭淚介﹞贈淚點傳情羅帕。

﹝旦﹞輕蛾。置酒到靑門外去。﹝內應介旦﹞相公。送你到靑門外別者。﹝合前末持冠帶貼持酒上﹞功名萬里外。心事一杯中。﹝末﹞相公。冠服在此。﹝貼﹞夫人。酒在此。﹝旦﹞黃雲斷春色。畫角起邊愁。不識陽關路。新從定遠侯。古今送別。多唱陽關。我便歌陽關送酒也。﹝送酒介﹞

【橊花泣】陽關一曲。幽恨寫琵琶。﹝悲介﹞和淚雨注流霞。魂隨芳艸遶天涯。似東西溝水爭差。﹝生﹞適方何等慷慨。到如今也淚下了。﹝旦﹞蟬聯歲華。怕遊絲到處將春罣。閃孤眠帳額芙蓉。可重逢人面桃花。

﹝生﹞聽你的歌兒。𨿽是嬌嬌滴滴。多少切切淒淒。正是思聲應帶別。聲斷似兼秋。岐路風將遠。關山月共愁。古今邊塞多唱關山。我也歌關山一曲。勸你一杯。﹝送酒介﹞

【前腔】關山一曲。萬里逐輕車。看折柳聽吹笳。離腸棖觸斷無些。怎支吾一撚香娃。紅顏自嗟。怕行雲早趁東風化。倘相逢肯詠蘼蕪。或歸來好覓菱花。

﹝旦﹞歸覓菱花。莫不是徐徳言與樂昌公主麼。你不須過慮。自後妾當罷妝。一意相待。

【急板令】斷冰弦鴛鴦柱斜。減香肌茱萸帶賒。﹝生﹞你決不要消瘦了。﹝旦﹞我還有幾句話祝付你。你奉使乘槎。奉使乘槎。只恐白磧沙寒。綠鬢霜華。龍劍休離。貂錦時加。﹝合﹞從今去出塞還家。張大纛擁髙牙。﹝生﹞

【前腔】想鼓鼙漁陽幾撾。料王師出徵有嘉。我不久就回。少要想憶。且休敎憶咱。休敎憶咱。此時天气漸暑了。辦取透骨龍綃。拭汗蟬紗。若到秋來呵。玉琬雙纏。寶褋交叉。﹝旦﹞我還送你一程。到渭河相別。﹝行介﹞從今去出塞還家。張大纛擁髙牙。

﹝生﹞臨河濯長纓。﹝旦﹞念子悵悠悠。﹝生﹞行人懷往路。﹝旦﹞何以慰我愁。﹝末﹞已到渭河。相公行了罷。

【一撮棹】垂柳渡隔水促驕騧。﹝貼﹞日色將晚。夫人別了罷。桑柘影依。斜日數棲鴉。﹝生旦拜介生﹞我們就此別了。尊前路室邇處覺人遐。﹝旦﹞紅愁並綠慘鏡無華。﹝合﹞淸秋裏思歸似邊馬。飛夢也一點暮雲遮。﹝眾捧勑旗隊上﹞萬里鳴刁鬥。三軍出井陘。小的們隨老爺去河北。在此久等。﹝生﹞叫捧勅官先行。眾軍校們照隊前進。飛夢也一點暮雲遮。﹝下﹞

【尾聲】﹝旦﹞那臨邛駟馬車髙駕。﹝貼﹞看諭蜀爭傳司馬。﹝醜軍官上﹞韓爺差小官拜上夫人。請就回車。﹝旦﹞拜上韓爺。邊庭之事。務必畱心。不須念我。﹝丑應下旦﹞拚白首文君不怨他。﹝下﹞

第十八出悟眞

﹝外道妝張果上﹞紫煙衣上繡春云。靑隱山書小篆文。明月在天將鳳管。夜深吹向玉宸君。吾乃九霄仙伯張果的便是。生本堯時。歷經唐代。名題仙籍。職掌天曹。寓身汾晉之間。棲志蓬瑤之上。三晨默運。邢和璞不見其形。萬劫常通。師夜光莫窮其算。放驢曾戲朝元殿。眞看揮手如神。騎驢每過趙州橋。須信回頭卽道。俺一向隱在中條。這幾時雲頭起處。望見那長安城中。有个李王孫。原系仙都散吏。到今來謫限將滿。功行未圓。他已棄家到此。指點他去西嶽華山金天部下修眞煉性。又還須虔誠度物。來往人間。方可上升。復歸本位。且分付山神土地。多設魔難。試他一番。正是欲尋仙路近。須辦道心堅。﹝下小生李王孫道妝上﹞生在儒家遇太平。繁纓重滯布衣輕。誰能世上爭名利。臣事玉皇歸上淸。自家李王孫。棄家求道。雲遊到此。聞得那通玄先生張果。向隱中條。意要訪他。一路來千峯蔽日。萬嶂淩雲。或聞牧唱樵歌。只有獸蹄鳥迹。這是中條山了。呀。忽律律的無影無形。半明半暗。好一陣怪風也。﹝做虎上叫舞介﹞呀。卻原來一隻金精白額虎來了。怎生是好。

【剗鍬兒】淒淒樹杪風生霧。蕭蕭嶺外日臨晡。中途乍逢虎。驚魂半無我聞昔人投巖餵虎。不過爲道。還向前去也。則憑他張牙怒呼。搖頭肆舞。訪道投巖。拚敎餵汝。

﹝虎舞下小生﹞謝得靈聖。虎到去了。呀。又見那陰雲四合。腥風滿耳。卻爲何來。﹝淨丑二鬼上叫舞介生﹞呀。是山中神鬼都來了。怎生的好。

【前腔】三頭六臂神驚顧。朱睛紺髮鬼羣趨。冥冥望難數。紛紛載車。我聞山鬼伎倆有盡。至人不聞不見無窮。也則憑他穿林亂呼。吹燈暗舞。秉正驅邪。須敎任汝。

﹝外張果上鬼驚下﹞李生。你來了麼。要尋通玄先生。則我便是。﹝小生拜地介﹞旣蒙聖恩。使弟子枯骨復見光明。刻骨銘心。願隨云駕。﹝外﹞李生。你道心𨿽固。仙骨未全。更須煉性修眞。還要虔誠度物。﹝小生﹞願賜一言。終身佩服。﹝外﹞你試聽者。夫大道守眞。三品爲則。以一爲度。以正爲徳。子能知道。萬事將畢。﹝小生﹞敬領眞言。﹝末金童小旦玉女持節眾作樂上﹞云臥畱丹壑。天書降紫泥。﹝見外介﹞羣僊已集蓬萊上宮。請先生赴天池會。論五元眞人神遊記事。﹝外﹞如此俺就去也。﹝眾行介合﹞

【江頭送別】鵝笙導。鵝笙導。妙音低度。蜺旌送。蜺旌送。慶雲深護。﹝小生﹞弟子拜送。﹝外﹞還有兩言。你再聽者。待後應驗。又來訪我。﹝小生﹞弟子願聞。﹝外﹞遇華則止。遇侯則行。後會有期。珍重珍重。﹝眾行介﹞不久洞天還重聚。管有日扈駕玄都。

﹝外末小旦先下小生﹞你看玉蓋金鈴。朱裳翠佩。乘雲西去。冉冉如飛。﹝望介﹞

【前腔】飛鸞禦。飛鸞禦。月中歸去。飛鳧望。飛鳧望。道傍空竚。只恐洞天難重聚。可有日侍宴仙都。

俺本意要往終南太華。今日先生說遇華則止。一定是華山了。又說是遇侯則行。這卻不曉其意。想後必有驗處。聞得華山是金天氏所掌。雲臺道觀。好生靈異。俺須索那裏去也。

得道從來相見難。

又聞東去幸仙壇。

先生去後身須老。

乞與貧儒換骨丹。

第十九出發難

【梁州令】﹝淨安祿山末醜二將眾卒上﹞雄兵百萬擁天驕。驟胡馬風飆。初頒正朔是燕朝。﹝合﹞鐃鼓奏。金鐙響。寶鞭敲。

鸞旗掣曳拂云回。羽騎驂驔躡影來。隱隱驪山云外聳。迢迢禦帳日邊開。俺安祿山做了大燕皇帝。今日新坐朝堂。隨駕官。拿平天冠朕戴。﹝戴冠介﹞這冠戴得不自在。禦制幾句來贊他。平天冠。平天冠。壓得頭痛眼又酸。有朝打碎天靈蓋。要做光頭其實難。﹝末﹞好一个服周之冕。﹝淨笑介﹞這是秀才官。只有那四書學問。拿衮衣來朕穿。﹝穿衣介﹞衣上花花斑斑。是甚東西。﹝末﹞是虞廷十二章。﹝淨﹞這衣穿得不自在。也禦制幾句贊他。十二章。十二章。鮑老當筵笑郭郞。若教鮑老當筵舞。舞袖郞當轉更長。﹝末﹞又道是服之不衷。﹝淨笑介﹞這官兒搊來搊去。還記得左氏摘奇。且休閒說。俺旣登寶位。速傳羽書。以討楊氏爲名。河北之地。望風瓦解。如今先下東都。長驅西入。百萬江山。在吾掌握矣。﹝眾﹞就此起兵前去。﹝行介淨眾﹞

【四邊靜】橫行鐵騎如風掃。飛虹亙天眇。萬壘肅弓刀。連營列魚鳥。﹝淨﹞你看這洛陽地面。人不知兵。勢猶捲籜。好喜好喜。﹝合﹞黃河可超。中原直搗。歌舞入長安。龍文紫宮繞。

﹝淨﹞將校們。此去潼關。是長安要隘。聞得哥舒翰鎭守。他只欺吐蕃部落。怎當得我的前鋒。不日就攻破了。

【前腔】潼關百二當秦表。泥封料難保。帳月宿鳴雕。城雲集烏鳥。﹝合前﹞

秦中自古帝王州。

萬里風煙接素秋。

花萼夾城通禦气。

芙蓉小苑入邊愁。

第二十出焚修

﹝老尼上﹞名門利路兩何憑。百歲風前短焰燈。只恐爲僧心不了。爲僧心了總輸僧。自家法靈寺老尼悟空是也。俺自到這寺中。白馬駝經。黃龍說法。禪心久定。僧臘已髙。當此長夏淸閒。且自安禪打坐。正是白日無來客。靑山獨坐禪。﹝坐介淨醜二小尼上﹞心將流水同淸淨。身與浮雲無是非。呀。師父又在此入定了。我們且試他一試。﹝淨﹞我做个白衣大士。我是白衣大士。你那老尼姑法行𨿽全。宿緣猶在。下界固然擾擾。西方也只漫漫。此間最近渭水。可去尋八十歲的姜太公。結本來之眷屬。完未了之姻親。﹝醜﹞我便做鳩摩羅什。那老尼姑聽者。我是鳩摩羅什。偶有欲障。必須婦人。天帝勑我與你一交。就生二子。﹝合笑介﹞弄得他好。﹝老尼醒介﹞徒弟那有。﹝淨醜﹞徒弟在此。等師父出定。﹝老﹞我心已如死灰。何以革囊見試。定是你這兩个搖樁做鬼了。﹝淨丑﹞師父不要罵。動了嗔心。要變白蟒哩。﹝老﹞好兩个佛口蛇心。你且去殿上伺候。怕有客來。好生支應。或是女郞。我也與他相見。﹝旦貼上﹞

【玩仙燈】樓閣丹靑。祗苑半開蒼嶺。﹝貼﹞試看花雨長明。幡風飄影。﹝合﹞峯云堪蔭。猶喜火龍初瞑。

﹝旦﹞十里松蘿映碧苔。﹝貼﹞一川晴色鏡中開。﹝旦﹞遙聞上界翻經處。﹝貼﹞片片香雲出院來。夫人。這是法靈寺。早有小尼相候了。﹝淨醜接介旦﹞令師在麼。﹝淨﹞待我去報師父。柳娘子們在此。﹝老出見介﹞何緣蓮駕。下及花宮。﹝旦﹞專待淸談。兼伸私禱。﹝老﹞李王孫一向好麼。﹝旦﹞王孫棄家訪道了。弟子已嫁與韓君平。他叨領科名。官授金部員外。參軍河北。我們到此燒一炷香保佑他。﹝老﹞原來恁的。老僧全然不知。請到殿上。﹝旦﹞相去咫尺。兀自不知。﹝行介﹞家住城南杜曲傍。﹝貼﹞兩枝仙桂一齊芳。﹝老﹞山僧都未知名姓。﹝淨醜﹞始信空門意味長。﹝老﹞這是大雄寶殿。夫人拈香。﹝旦拜介﹞長安善女柳氏。頂禮諸天。

【亭前柳】嬌壻是韓翃。畫省署髙名。他如今呵。過家休汝騎。出塞佐戎兵。﹝合﹞試憑金粟如來證。供養香燈。願歸早與功成。

﹝貼﹞輕蛾也燒一炷香。我相公與夫人呵。

【前腔】連理共枝生他如今去了。比目卻單行。舊人妨薄幸。短夢悔多情。

﹝合前末僕上﹞才趨驃騎府。又到梵王宮。俺是沙府中院子。奉老爺命。賚一炷香到這法靈寺來。此是山門下了。有人麼。﹝淨﹞沙大叔何來。﹝末﹞且見你師父。﹝見老介﹞老師父。俺老爺前因太奶奶病。許下本寺香願。如今全愈。因往隴西巡邊。不得自來。著我代還。﹝老﹞大叔請殿上拈香。﹝末拜介﹞

【前腔】珠藏普光明。寶筏度迷津。主人驃騎大將軍沙吒利。因母太夫人有疾。全仗聖力。得保平安。樹萱憐半萎。說果借重榮。﹝合﹞試憑金粟如來證。供養香燈。願離障保遐齡。

﹝背介﹞老師父走來。有句私話。這幾位娘子。也是燒香的麼。﹝老﹞便是。﹝末﹞前日老爺托老師父尋个房中人。只說沒有。似這娘子。再要怎生好。﹝老﹞他是韓員外家柳夫人。因家員外遠出。到此燒香。京城女子。那裏有這般好的。法靈慧月陪大叔茶堂吿茶。﹝末﹞俺就回去。及此煙霞暮。相看復欲歸。﹝同淨醜下旦﹞這是那家。﹝老﹞這是沙將軍府中人。將軍常托我覓个專房。我出家人。且他太奶奶好不利害。那管這閒事。﹝旦﹞輕蛾。前日我家的馬。說賣與沙府中。敢就是他。﹝貼﹞多便是了。﹝老﹞夫人。請方丈閒話。﹝旦﹞弟子一語。請印大師。比如一切有爲。何爲正法。三千大界。何界安身。﹝老﹞夫人。是身非身。是法非法。三千大界。盡屬恆沙。一切有爲。皆如幻泡。試觀見在。便見來生。﹝旦﹞多承指教。弟子言下有悟了。﹝老﹞你看這世上人呵。

【玉胞肚】塵蹤難定。總虛花勞勞此生。﹝貼﹞夫人。這寺中分外淸涼。﹝老﹞乍消炎大地淸涼。暫棲禪別界空明。﹝旦﹞我們今日到此。也是前因。﹝老﹞誰從藥樹解經行。人在蓮臺第幾層。

夫人到禪堂一遊。從西廊去靜些。

【前腔】﹝旦﹞西廊人靜。轉東廂禪堂半扃。﹝貼﹞是甚麼香得好。﹝旦﹞是旃檀觸鼻幽香。﹝貼﹞堂外海橊花開了。﹝旦﹞正橊花照眼分明。﹝老﹞那松下是翻經臺。﹝旦﹞千株松下兩函經。云在靑天水在瓶。

﹝貼﹞夫人。天色已晚。上車去罷。

【前腔】忙尋歸徑。映斜陽浮圖半傾。聽鳴蟬隔水堪悲。看棲禽著樹猶驚。﹝旦﹞大師。就此相別。﹝老﹞夫人請退。﹝貼﹞卻早月又上了。一方明月可中庭。遙向淸峯禮磬聲。

﹝老﹞夫人。前時相公常到荒山。﹝貼﹞那玉合兒也在此與我。﹝老﹞但願相公早早榮歸。再與夫人隨喜。

東巖月在僧初定。

南浦花殘客未回。

爲是仙才登望處。

臨岐終日獨徘徊。

第二十一出杭海

【神仗兒】﹝生冠帶持節領眾軍上﹞行邊列隊。行邊列隊。飛塵疊騎。嘆關山迢遞。隨處烽煙四起。銜玉命。下彤墀。滿目悲生事。因人作遠遊。西徵問烽火。心折此淹畱。自家奉命參軍平盧。兼訪範陽消息。誰知安祿山果然反了。先收河北。直破東都。況我家在淸池。料他松菊之閭。都成荊棘之地。侯節度又拔兵從海上去了。我旣已許國。安得顧身。只索速追向前去。銜玉命。下彤墀。﹝下外侯節度末許俊並戎妝領軍上﹞

【前腔】流星舉燧。流星舉燧。愁雲曳斾。渡殘兵遼水。三北還期雪恥。呼左袒。振前綏。一望幽燕隔。何時郡國開。東徵健兒盡。羌笛暮吹哀。許虞侯。你看反了安祿山這廝。河北一帶。盡爲賊有。俺且拔兵到此。以避其鋒。前去辟韓員外爲書記。又不知可來否。如今意欲泛海。竟至靑州。你道如何。﹝末﹞主師。此去借淄靑之師。控江淮之阨。再圖一舉。可保萬全。﹝外﹞如此便從海路去。呼左袒。振前綏。﹝生領眾軍追上﹞銜玉命。下彤墀。

﹝遇介末﹞後來官長是誰。﹝生﹞韓翃奉詔參軍。﹝末﹞啟主帥。韓員外到了。﹝外﹞快請相見。﹝生外拜介外﹞久沃蘭芳。幸披芝宇。﹝生﹞忝參蓮幕。自媿蓬樞。﹝末﹞參軍拜揖。﹝外﹞這是虞侯許俊。﹝生﹞虞侯。你名在五陵豪俠之雄。﹝末﹞員外。你詔從三殿。文章之伯。﹝外﹞韓參軍。賊黨縱橫。驛途勞險。﹝生﹞特由間道。追及前麾。﹝外﹞許虞侯。你可從陸路潛行。探取靑州事體。到海岸來相會。俺們祭過海神。就開舟了。﹝末﹞小將卽行。主帥前途保重。正是沈牛答雲雨。如馬戒舟航。﹝下外﹞韓參軍。俺差人去看海上水勢。想必回也。﹝小生軍校上﹞之罘思漢帝。碣石想秦皇。稟爺爺。海勢極平。不必過慮。﹝外﹞怎見得。﹝小生﹞小的道來。﹝臨江仙﹞萬頃沈沈鋪玉鏡。水天上下爭光。文淪細縠引波長。雨師塵欲灑。風伯勢先降。﹝外﹞怕有甚水怪麼。﹝小生﹞海若天吳俱遁迹。金臺絳闕微茫。﹝外﹞如今就可行舟麼。﹝小生﹞就教一葦定堪杭。卻正似洪濤經變野。翠島屬成桑。﹝外﹞叫長年來俟候。﹝醜水手上﹞黃雲迷鳥路。白雪下鳧舟。﹝見介外﹞你是長年麼。﹝丑﹞小的曾見那王母纏腳。彭祖剃頭。委是長年。﹝外﹞不是。你可是舟師。﹝醜﹞關關睢鳩。振振麟趾。這都是周詩。﹝外﹞不是。問你可是水手。﹝醜﹞然也。﹝外﹞你那舟好麼。﹝醜﹞小的舟原有名。﹝外﹞怎見得。﹝醜﹞老爺聽稟。﹝西江月﹞蒼隼還加彩蠲。飛龍緊逐長鰍。八槽三翼倂戈樓。太白余皇交斗。靑翰張來翠蓋。靈鶂釣得金鉤。﹝外﹞這都是說古人的。你的怎麼樣。﹝醜﹞又好。又好。無邊無底也無頭。﹝外﹞呀。這卻不漏了。﹝丑﹞君子居之何陋。﹝外生﹞你這廝胡說。作速開舟。﹝開舟介外﹞

【望吾鄕】滄海東歸。茫茫控地維。翻成浴日滔天勢。下官誓不與此賊俱生。樓船一舉終當濟。眼見鯨鯢逝。﹝生﹞吾聞太平之世。海不揚波。安有今日。﹝外﹞古今治少亂多。以此孟博登車。祖生擊檝。揚波日。擊檝時。莫負澄淸志。

﹝生﹞元帥。下官一路來。不勝去國之思。又作無家之別。名𨿽星使。迹類波臣。

【前腔】趨命東垂。波臣涸轍悲。駕黿鞭石眞無計。﹝外﹞漢朝管寧。也由此渡遼避亂。生我們奔走無成。到是他全名髙節。何日皂帽歸遼去。望見那城郭樓臺。想是靑州了。這是海市。一到城中盡消滅了。﹝生﹞人世浮華。也只如此。蜃气看成市。想起那齊桓五伯。猶思共主。魯連匹夫。尙不事秦。望元帥乃心王室。永作純臣。尊周日。蹈海時。莫負朝宗意。

﹝外﹞承教承教。﹝末許俊眾上﹞浮雲連海岱。平野入靑徐。﹝見介﹞可喜主帥參軍。布帆無恙。﹝外生﹞靑州事體何如。﹝末﹞冠帶三千。河山十二。眞用武之國也。朝廷又已有詔。主帥仍以平盧節度兼領淄靑。專等入城開讀。﹝外﹞君命旣臨。疾趨前進。

胡風千里驚。

漢月五更明。

縱有還家夢。

猶聞出塞聲。

第二十二出西幸

【滿江紅】﹝小生唐皇小旦貴妃末淨內侍老旦貼宮女引上小生﹞璚嶽金宮。珠箔繞回廊盡捲。正冰山堪倚。夏云忽變。﹝小旦﹞巫峽屛開生綠冷。漢宮妝懶描黃淺。﹝合﹞是何方許借半天秋。秋當眼。

﹝小生﹞人皆苦炎熱。我愛夏日長。﹝小旦﹞好風自南來。殿閣生微涼。﹝小生﹞妃子。俺與你行幸驪山。多在秋後。今年來此避暑。別有一種佳處。﹝小旦﹞妾身方浴湯泉。十分困倦。﹝小生﹞看你浴後。光似凝脂。潤如餐玉。淡妝銷粉。涼思滿襟。呀。殿前花落苔新。想是一番朝雨了。

【六犯宮詞】﹝梁州序﹞嫩苔生閣。殘英承輦。百尺層巒蜚觀。南燻乍轉。臨闌細鼓虞弦。﹝老旦貼﹞玉牀銀簟都設在此。﹝小生﹞你浴來困倦。少睡片時。﹝小旦睡介小生﹞﹝桂枝香﹞湘水鋪文簟。宮衣疊素紈。宮蛾把團扇來。輕輕扇著娘娘。﹝甘州歌﹞裁明月。寫合歡。笑看秦女畫乘鸞。﹝老旦貼﹞那沙邊鸂■﹝氵束鳥﹞戲得好。﹝小生﹞﹝傍妝臺﹞一任你銀塘鸂■﹝氵束鳥﹞沙邊戲。怎如我錦浪鴛鴦被底眠。﹝老旦貼﹞奏爺爺。娘娘身上出血了。﹝小生﹞癡婢子。娘娘汗是紅的。﹝皂羅袍﹞汗流珠雨。香凝翠煙。正華淸新浴花枝倦。﹝小旦起介﹞是何物驚醒我。﹝老旦貼﹞是那柳上新蟬。﹝小生﹞﹝黃鶯兒﹞記纖纖。瑤臺夢破。髙柳亂鳴蟬。

﹝小旦﹞我方睡起。又早亭午也。﹝末淨﹞午宴排在芙蓉殿了。

【前腔】﹝小旦﹞蘋香輕度。桐陰初滿。睡起枕痕一綫。芙蓉別殿。排當避暑華筵。﹝末淨﹞進水晶藕。﹝老旦貼﹞進綠沈瓜。﹝小旦﹞雪藕供冰椀。浮瓜薦玉盤。那點點滴滴是珍珠泉麼。﹝小生﹞這是疏龍激水做成的。﹝小旦﹞眞好涼景。鬟云濕。臂粟寒。疏龍激水濺珠圓。﹝小生﹞叫內侍宮娥都去放舟采蓮。要唱个采蓮歌兒。﹝眾應介末淨﹞俺們唱。你們和。﹝采蓮子﹞菡萏香連十頃陂。﹝老旦貼﹞舉棹。﹝末淨﹞小姑貪戲采蓮遲。﹝老旦貼﹞年少。﹝末淨﹞晚來弄水船頭濕。﹝老旦貼﹞舉棹。﹝末淨﹞更脫紅裙裹鴨兒。﹝老旦貼﹞年少。我們唱。你們和。船動湖光艷艷秋。﹝末淨﹞舉棹。﹝老旦貼﹞貪看年少信船流。﹝末淨﹞年少。﹝老旦貼﹞無端隔水拋蓮子。﹝末淨﹞舉棹。﹝老旦貼﹞遙被人知半日羞。﹝末淨﹞年少。﹝小生﹞這儼然江南風景了。﹝小旦﹞只聽那歌泉暗透頻敲竹。又見那舞蓋低擎試采蓮。夜舒晝偃。妝明笑喧。把蘭舟桂檝淋池泛。妾已醉矣。且停酒罷。醉厭厭。蘭臺風快。吹酒壓銀蟬。

﹝丑探子上﹞警急烽常報。傳聞檄屢飛。報報報。﹝淨﹞聖駕正與貴妃娘娘在華淸宮飮宴。天大的事。也明日來報。﹝醜﹞軍情緊急。這般時候。還不許俺們見。俺撞進宮門去。﹝撞進介﹞報子叩頭。﹝小生﹞這廝急急忙忙。來報甚事。﹝醜﹞小校是郭子儀李光弼差來報安祿山反信的。﹝小生驚介﹞卻怎生說。快些快些。﹝醜﹞那安祿山帶甲百萬。擁將數千。收河北之地圖。鳴洛陽之天鼓。好不猖獗哩。

【風入松】漁陽鼙鼓動喧天。易水蕭蕭風慘。﹝小生﹞敢大半是胡兵麼。﹝醜﹞金戈鐵騎連蕃漢。﹝小生﹞他無故起兵。以何者爲名。﹝醜﹞還說到娘娘和楊國舅身上哩。他說著牝雞生亂。又道是雄狐肆姦。﹝小生﹞如今那兵在何處。﹝醜﹞僭位東都。做大燕皇帝了。兵渡洛國稱燕。

﹝小生﹞長安與東都。只隔潼關。有哥舒翰領著朔方健兒。料他沒事麼。﹝醜﹞做官的大家蒙蔽。還不曉得潼關已破。關隴以東都是賊據了。

【前腔】朔方兵馬鎭潼關。一夜胡笳吹散。閃將河隴旌旗徧。﹝小生﹞那一路吏民何如。﹝醜﹞逃的逃。死的死。賊兵不日攻長安城了。愁不做渚鴻林燕。還辦取云梯木鳶。看烽火照甘泉。﹝小生﹞這報子辛苦。內庫支賞與他。﹝醜﹞謝了。天地日流血。朝廷誰請纓。﹝下小生﹞髙力士。你可傳旨。卽日駕幸蜀中。傳位太子。詔郭子儀爲兵馬大元帥。李光弼侯希逸等副之。各立忠勛。刻期恢復。﹝末應下小旦﹞宮娥們。可收拾錦幄鈿車。妝奩樂器。從駕西行。﹝老旦貼應下小旦跪介﹞賤妾蒙陛下厚恩。漁陽之變。妾實兵端。何惜一死。以謝天下。﹝小生扶起介﹞妃子。他原是借名你們。柰龍運偶遭陽九。料狙智不過朝三。暫爾遷岐。終當興漢。﹝末領眾卒上﹞八駿隨天子。羣臣從武皇。遙聞出巡狩。早晚徧遐荒。髙力士奏陛下。邊信更嚴。敵氛甚惡。就請發駕。﹝眾行介﹞

【玉山頹】﹝小生﹞六龍飛傳。度髙標蠶叢路難。佇中興鶴駕臨軒。料東徵鯨封成觀。﹝末﹞蜀都是錦繡之鄕。花鳥之地。請寬聖懷。﹝小生﹞髙力士。怎忘得長安麼。錦城春綻。瞻隴首秋云夢遠。渭水無時返。望長安。百官何日再朝天。

【前腔】﹝小旦﹞蛾眉幽怨。怯春心難托杜鵑。曲回腸學字巴江。引飛魂連雲天棧。﹝末﹞娘娘當指日還宮。不消悲泣。﹝小旦悲介﹞嬌啼轉盼。似帶雨梨花數點。界破殘妝面。望驪山。九疑如黛隔湘川。

﹝小生﹞來到何處。﹝末﹞前邊是馬嵬了。﹝小生﹞天晚駐駕。百官有赴行在者。卽許隨侍。﹝末﹞承旨。

月殿眞妃下彩煙。

漁陽追虜及湯泉。

君王指點新丰樹。

幾度親畱七寶鞭。

第二十三出祝發

【霜天曉角】﹝旦貼上﹞秋風暗遞。一片邊聲至。﹝貼﹞客似行雲東去。心隨大火西飛。

﹝集浣溪沙﹞﹝旦﹞萬戶傷心生野煙。千門空對舊河山。紅衣落盡暗香殘。﹝貼﹞幾處吹笳明月夜。何人倚劍白雲天。百年多在別離間。夫人。城中人都說安祿山奪了東都。殺入潼關來了。我們何處避好。﹝旦﹞輕蛾。相公久在行間。京城忽生兵變。似我冶容。恐遭毒手。想起法靈寺最近長安。老尼又是舊識。到不如翦發毀容。投禪寄迹。天倘見憐。賊平之後。再得會丈夫一面。就不然。也好全身保節了。﹝貼﹞夫人所見極是。輕蛾也願隨行。﹝旦﹞又一件。這般兵荒時歲。寺中齋供甚難。我前日燒香。見那熙陽觀只隔數里。且是女冠。你去做个道姑。早晚往來。卻不兩便。﹝貼﹞旣然如此。我辦了鏡子翦刀在此。再到門前打聽賊信報你。正是寧爲太平犬。莫作離亂人。﹝下旦對鏡介﹞頭髮。不是我獨虧你。古人也有披髮佯狂。斷髮文身的。只我自丈夫去後。久不治妝。一種妖嬈。萬般憔悴。縱使人見。安得似前。我還要翦你爲尼。是我過慮了。

【小桃紅】蟬鬟翠減。螓首蓬飛。尙恐人多忌也。﹝翦發介﹞玉翦將伊斷。膏沐爲誰施。休束帛。且披緇。發。我旣翦了你。說甚麼綰如雲。滑如脂。眞道是何須髢也。恨結髮空敎人兩處。柏舟詩上道是髧彼兩髦。實維我儀。我今日翦發呵。諒之死無移。誦彼柏舟詩。

﹝貼急上﹞夫人。賊已薄城。聖駕奔蜀了。

【下山虎】笳吟壁月。織冷機絲。葉滿空宮裏。鑾輿忽的遠馳。夫人。我便做道姑去。縱不得跨鶴遊仙。且伴孤鸞暫棲。聞得相公與侯節度泛海去靑州了。想歸海樓船未有期。夢與飄風會。似斷梗飄萍誰可系。﹝合﹞形影聊相倚。白首怎離。嘆息人間萬事非。

夫人。你把伽帽緇衣扮起看。﹝旦扮尼姑介貼﹞夫人就似佛前的天女。﹝旦﹞你把星冠羽衣扮起看。﹝貼扮道姑介旦﹞輕蛾就似王母前頭的許飛瓊。

【蠻牌令】﹝貼指旦介﹞天女似獻花枝。﹝旦指貼介﹞飛瓊似赴瑤池。輕蛾。那玉合兒是相公當原的。須帶隨身。其餘家計。費用將完。縱有些須。也顧不得了。贏得蕭蕭身獨自。云外去。月中歸。﹝貼﹞只圖伊珠還劍合。盡拋他玉艷金輝。﹝合﹞待重來長安帝畿。只恐人民城郭半非。

﹝內喊介貼﹞夫人。消息甚緊。快出門去罷。﹝旦合﹞

【尾聲】城頭鼓角驚秋气。腥風不斷九衢吹。這等時候。豈在我和你。少甚王孫泣路岐。﹝內喊旦貼下﹞

第二十四出兵變

【水底魚】﹝淨安祿山領眾卒上﹞羯鼓羌歌。東來滿駱駝。秦城北斗。渭水似天河。將校們。且喜那隴地俱平。長安已近。唐皇逃去蜀中了。大家奮勇入城。論功行賞。秦城北斗。渭水似天河。﹝下旦尼妝貼道妝上﹞

【前腔】載道干戈。煙塵混綺羅。偸云掩月。誰識是仙娥。輕蛾。賊兵早已入城。聞說是孤寡僧道。都不殺害。我們速向前去。偸云掩月。誰識是仙娥。﹝內喊旦貼驚散下淨眾卒上﹞

【前腔】殿閣嵯峨。西來王气多。千門萬戶。錦繡漢山河。眾官們扈駕入紫宸殿。梨園樂部都到凝碧池供奉。千門萬戶。錦繡漢山河。﹝下末王子小旦宮女急上﹞

【前腔】擊斗鳴螺。因風想玉珂。白衣王子。紅袖泣宮娥。﹝下旦上﹞

【縷縷金】心兒怯。步兒那。褊衫看拂縐。著人拖。﹝跌介﹞半折紅幫綻。行行坎坷。遊兵一衝。各自逃避。怎不見了輕蛾。含顰何處問輕蛾。淒惶獨畱我。輕蛾。輕蛾。﹝內喊介旦﹞呀。賊又來了。只得前行。且尋法靈寺。含顰何處問輕蛾。淒惶獨畱我。﹝下貼上﹞

【前腔】身隻影。淚層波。悠悠思遠道。隔山陂。﹝整冠介﹞一束香雲繞。冠兒怎裹。夫人。夫人。呀。何處去了。翻飛折翮轉蓬科。虛弦獨驚我。此非久停之處。想起李王孫行時。說只在鍾華二山。只得那裏尋他。再作理會。﹝內喊介貼﹞翻飛折翮轉蓬科。虛弦獨驚我。﹝下﹞

第二十五出逃禪

【瑣窗寒】﹝旦尼妝上﹞避豺狼道路縱橫。涉水盤山不記程。且喜隨路行來。賊鋒漸遠。月明中望見那朱甍畫棟。多是法靈寺了。趲向前去。向雞園托迹。虎口逃生。眉愁翠斂。容羞紅潤。怕難藏舊家行徑。此間已是山門下。門掩在此。﹝敲門介﹞開門。開門。扣門鐘。殘月午。篆煙輕。﹝內問介﹞是誰扣門。﹝旦﹞早有人應了。隔墻誰啟朱唇。﹝老旦老尼醜小尼執燈上﹞

【東甌令】燈靑暈。月黃昏。﹝窺介﹞像是个女僧麼。想象紅顏是法身。﹝開門見介老尼﹞呀。果然一位師兄。這時候呵。秦城金鼓連天震。甚處相投奔。﹝旦﹞特來奉投上方。﹝醜﹞好寶相。敢是一位活菩薩麼。﹝老旦﹞師兄莫怪我說。你不似慣出家的。看風流一種暗生春。難道位中人。

﹝丑﹞你們月下坐談。我取茶來。塵中人自老。天際月常明。﹝下老尼﹞師兄。年來行腳。請示同門。﹝旦﹞師父聽啟。一言難盡。

【三換頭】胡塵乍驚。家緣都罄。風流誤也寄空門此生。﹝老﹞只怕你剃頭不剃心哩。﹝旦﹞如今也都罷了。妬嬌愁靚。這其間又誰把那心旌似舊時閒引。﹝老尼﹞可原有夫麼。﹝旦﹞不敢相瞞。先曾有夫來。缺月人孤影。浮雲壻遠徵。﹝老﹞我左顧右盼。你到像是柳夫人。怎麼至此。﹝旦﹞師父。弟子就是柳氏了。一意歸依。做今日花前學誦經。

﹝老﹞呀。原來果是夫人。我曉得你意兒。只因那月貌花容。怕有些風吹艸動。

【劉潑帽】因此上金刀細翦雙鴉鬢。似髠鉗季布藏名。這寺中粗茶淡飯。且度時光。員外不日榮歸了。伊蒲薄饌堪同進。待虜平終有日圖家慶。

﹝旦﹞我已無家可歸。那望這个日子。師父升坐。待弟子拜禮。請賜法名。﹝老﹞貧僧原是悟空。夫人便名做非空罷。明日以後。只做師弟相稱了。

亂離無處不傷情。

半夜中峯有磬聲。

願得遠公知姓字。

焚香洗缽過餘生。

第二十六出入道

【逍遙樂】﹝小生道妝上﹞舊事空回首。幾度鸞書曾到否。仙壇醮罷碧雲流。千層弱水。萬里瀛洲。一息神遊。

早服還丹無世情。琴心三疊道初成。遙見仙人彩雲裏。手把芙蓉朝玉京。俺李王孫。棄家訪道。徑入中條。見張果尊師。他教我納新吐故。卻老還童。來這華山雲臺觀做个羽人。明星夜禮。靈藥朝修。綠簡丹文。指日形骸欲委。靑天白日。衝霄羽翼將生。住此數年。不覺又是初秋了。且自散步閒行。也可乘時觀化。看這華山景物呵。

【金井水紅花】玉井蓮將晚。金天艸易秋。遙見五城樓。翠華流。三峯如繡。一片殘霞斜日。仙掌雨初收。信人世有丹丘也囉。俺想遊仙的人。自有幾多樂處。比如那塵世中膠膠擾擾。迫迫忙忙。一霎榮華。千年富貴。都只好做話柄了。我自硏朱滴露。弄管迎風。掃石眠云。笑揭乾坤雙袖。看你峨冠委佩。羞人沐猴。任你誇能鬥智。驅人火牛。滄桑無主一著殘棋後。

這搭兒瀑布飛流。靑松夾道。將蒲團打坐一回。正是科頭箕裾長松下。白眼看他世上人。﹝坐介貼輕蛾道妝上﹞

【前腔】故國無歸處。隨方作遠遊。吹角動邊愁。幾時休。朱顏非舊。一簇哀猿啼鳥。前路晚山稠。待花下問漁舟也囉。﹝小生﹞遠遠望見人來。且自回觀去也。﹝行介貼﹞前邊有个道人來了。待去問他。看他髙標野鶴。古貌長松。散迹閒雲。卻趁天風歸岫。﹝見小生介﹞仙長稽首。﹝小生﹞道姑何來。﹝貼﹞數年前有个李王孫。在這華山麼。﹝小生﹞這里沒有甚李王孫。旣別數年。想多不在了。他原是何人。﹝貼﹞他是靑門覓隱。東陵故侯。﹝悲介﹞怕做銅臺望幸。西陵故坵。不敢造次。仙長到像李王孫。劉郞今日一似栽桃後。

﹝小生﹞你是何人。﹝貼﹞是他侍女輕蛾。﹝小生笑介﹞我道你也像他。﹝貼﹞呀。這等仙長是李王孫了。﹝小生﹞韓君平和柳姬何在。你爲何道妝起來。﹝貼﹞王孫尙自不知。韓相公次年及第。官授金部員外。因去平盧參軍。安祿山這賊攻破長安。夫人猶恐不免。翦發爲尼。我也做道姑了。﹝小生﹞怎生你一人來。﹝貼﹞當時要一投法靈寺。一投熙陽觀。行至中途。遊兵衝散。我特來華山相訪。欲托餘生。兼尋前約。﹝小生﹞原來恁的大亂了。我這山中人那裏曉得。正是尙不知有漢。又安知魏晉乎。

【玉鶯兒】東王北斗。郁藍天瓊宮玉樓。只圖將落翮神霄。可知他牧馬皇州。韓君平。韓君平。你旣得佳麗。又享科名。何等榮華。到如今兩下飄零。不如我蕭然無累了。鴛閨錦裯。龍庭蒯緱。看飄零轉眼繁華後。﹝合﹞總悠悠。千秋靈气。仙籍在髙頭。

我住在雲臺觀。此去數里。有个蓮花庵。都是女冠。你可從柳姬姓柳。那里入道去好。﹝貼﹞我到幸遇王孫。尙有棲身之處。不知我夫人流落何方。

【前腔】孤身奔走。憶多嬌何方逗𨖻。恐棲禪怖鴿難安。似離羣旅雁誰投。﹝小生﹞道家淸淡。你敢還想著當時哩。﹝貼﹞物極則衰。華落必賤。也一意淸修了。紅絲滿塸。香羅半鉤。到如今蕭蕭花落銀牀後。﹝合﹞問仙遊。願隨笙鶴。時過北山頭。

就此別了。﹝小生﹞待我過數日。到庵來看你。

頭白金章未在身。

惟將云鶴自相親。

舞衣施盡餘香在。

一飯胡麻度幾春。

第二十七出通訊

【破齊陣】﹝生冠帶上﹞故國初來白雁。髙秋乍攬靑貂。亂杵驚風。悲笳弔月。絕塞離心如搗。玉繩低度雙星渺。銀漢斜分一水遙。何由駕鵲橋。

﹝少年遊﹞長安古道馬遲遲。髙柳亂蟬嘶。夕陽島上。秋風原上。目斷四天垂。歸云一去無蹤迹。何處是前期。狎興生疎。酒徒蕭索。不似去年時。自家參軍來此。又是數年。所幸太子早踐鴻基。祿山已遭獍難。兩京光復。大駕西還。只是那長安破後。宮殿灰飛。士民星散。知我柳姬存否何如。哎。縱免他璧碎珠沈。少不得云孤月寡。風塵荏苒音書絕。關塞蕭條行路難。﹝外侯節度冠帶引眾上﹞

【七娘子】油幢畫戟營邊徼。看秋煙徧傳千竈。大角猶纏。前星喜曜。夢魂終夜長安道。

﹝生見介﹞元帥拜揖。﹝外﹞參軍拜揖。﹝生﹞元帥。可喜長安已平。多想朝元有待。﹝外﹞參軍。下官遁守東隅。師徒左次。坐觀賊敗。生戴君讎。何如泛五湖之舟。歸南岡之步。

【傾杯玉芙蓉】玉輅重歸萬國朝。逆節張天討。誰做得痛哭包胥。狙擊畱侯。出塞嫖姚。傳聞晉水興龍詔。空負邊塵涯馬勞。還長嘯。這丹心自老。卻正是可能無意向漁樵。

﹝生﹞元帥。靑徐稀警。海甸宴安。此皆由節度先聲制人。洪威及遠。卽今那三方多難。餘孽猶存。聞得李太尉又代郭令公爲將了。元帥就露表請朝。連兵討賊。豈不是身名俱泰。終始兩全。

【前腔】坐鎭軍聲壯海濤。賜履猶堪表。盡著你撫臂淄靑。扼吭江淮。舉足燕遼。好將馬革孤忠效。莫學鴟夷萬里逃。還長嘯。把中原汛掃。試聽那夷歌幾處起漁樵。

﹝外﹞承教承教。下官便振旅長驅。參軍望同心掎角。﹝生﹞願依大樹。一借前籌。﹝外﹞權且吿別。國待賢良急。﹝生﹞君當拔擢新。﹝合﹞佩刀成气象。行蓋出風塵。﹝外下生弔場﹞我數日間又要從侯節度赴義河陽。長安漸近。先遣一介西行。討問柳姬所在。這般亂後。縱好也只畱得一身了。如今把个練囊盛著麩金百兩。權寄他爲朝夕之費。哎。柳姬。柳姬。想起你來。且都不要說別的。只你那窈窕的身兒。溫存的性子。也就有無窮想處。

【玉芙蓉】柔香蕙性調。膩玉蘭芽小。看輕畱襞縐。弱映生綃。我與你在家時。少甚麼唱隨。管幾多風韻。喬郞慣處兜郞笑。得您憨時護您驕。﹝合﹞章臺杳。問靑靑柳梢。怕則怕有人攀折最長條。

我就把此意吟成一詩。題在練囊之上。﹝沈吟寫介﹞章臺柳。章臺柳。昔日靑靑今在否。縱使長條似舊垂。也應攀折他人手。詩已題了。想我柳姬到渭河相別。眉峯鎖黛。淚雨成珠。道是若逢江上使。須寄隴頭人。自別去數年。那淚痕點點滴滴尙在那衫兒上。卻才寄得這一封書。教他怎不怨我。﹝怨介﹞

【前腔】難將玉筯消。兀少瓊書報。做長徵不返。短行無聊。只一件。這幾年長安城中。閭裏成墟。門庭易主。知可尋得他著麼。庭花月冷將鶯老。野樹春殘只燕巢。

﹝合前﹞奚奴那有。﹝末上﹞家在夢中何日到。春來江上幾人還。相公有何使令。﹝生﹞我命你去長安。尋訪夫人消息。﹝末﹞盜賊縱橫。關途阻塞。怕還去不得哩。﹝生﹞長安久已平復了。只是我覊身王事。不能早歸。試說你聽。

【雁來紅】浮雲散白日髙。計遊程歲月遙。夕烽云外傳光小。西望空城笑。嘆人事音書漫寂寥。﹝合﹞虛年少。何時大刀。鏡常圓。人孤照。

﹝末﹞小人省得相公與夫人呵。

【前腔】他比芳蕓綴露翹。你倚扶桑界日標。自天涯春動王孫艸。車馬關山道。想便入空房守寂寥。

﹝合前生﹞這裏有麩金百兩。先寄夫人用度。哎。昔日秋胡的妻。怨其夫懷金陌上。投水而死。我卻不是那般人。

【朱奴兒】聊仗取黃金用饒。休猜做紫陌心挑。這練囊上是寄夫人的一首詩。匹練裁囊動彩毫。也不是白頭風調。奚奴。你敢怕失記夫人模樣了。﹝合﹞如花貌。纖纖細腰。須想象尋音耗。

﹝末﹞相公不久還朝。且少憂憶。小人去長安。一定尋个下落。

【前腔】算不少魂飛夢搖。也多爲粉悴胭憔。做靑鳥銜書海路遙。應直上玉京瑤島。

﹝合前生﹞奚奴早去早還。到洛陽城來會我。

洛陽城裏見秋風。

欲作家書意萬重。

復恐匆匆說不盡。

行人臨發又開封。

第二十八出感舊

【月兒髙】﹝貼輕蛾道妝上﹞蕊珠宮殿。神仙分還淺。擺不脫凡心在。空彊使甜津咽。閒夢多情。霎時間半偸展。罷罷罷。我旣度淸虛境。也只索把塵蹤斷。正是花落花開自一年。不信天臺別有緣。

﹝女冠子﹞求仙去也。翠鈿金篦盡捨入巖巒。霧捲黃羅帔。云雕白玉冠。野煙溪洞冷。林月石橋寒。靜夜松風下。禮天壇。貧道本柳家侍女輕蛾。向因兵亂。與夫人中途相失。來到華山。得遇李王孫。就此蓮花庵做了道姑。不覺又是數載。想我夫人𨿽曾削髮爲尼。不知當時得到法靈寺否。我縱然遊方之外。豈無戀主之情。這幾時好放他不下也。

【前腔】歲華驚電。佳人佩環遠。𨿽已有空門約。怕又落他庭院。回首家山。瞻云淚痕滿。聞得昔時神僧杯渡。列仙禦風。相見何難。今日呵。他怎做浮杯渡。我枉說乘風便。正是千里相思一綫牽。須信前生未了緣。

與李王孫說。我還下山。去到長安近處。訪个消息。卻不是好。

人作殊方語。

鶯爲故國聲。

懶多山水趣。

稍解別離情。

第二十九出嗣音

【憶秦娥】﹝旦尼妝上﹞空拖逗。愛離兩字難參透。難參透。夜燈風外。曉鐘霜候。

﹝集漢魏詩﹞結髮爲夫妻。皓首以爲期。骨肉緣枝葉。根株不傾移。嘉會難再遇。遊子暮何之。行役在戰場。慷慨有餘哀。微陰盛殺气。悠悠隔山陂。寄身𨿽在遠。賤妾常獨依。浮雲日千里。想見餘光輝。涼風率已厲。將從秋艸萎。願君崇令徳。枉駕惠前綏。妾身投入法靈寺。忽經數載。韓郞參軍河北。近說轉徙山東。多隻爲王事賢勞。賊徒充斥。因此尺書不及。一介無聞。噯。我寄迹在此。就是你有个人來。教他何處尋我。想起從初到今呵。

【二郞神】分飛久。記當年在紅樓罷繡。立馬長楊相邂逅。這也虧殺李王孫。將雲做雨。拈成一段風流。總百歲無多常廝守。誰待識別離僝僽。甚封侯。悔輕敎夫壻浪卜刀頭。

【前腔】休休。𨿽難到眼。如何下口。我是如此說。也未必他心能念舊。前番兵亂。便是楊妃也死在馬嵬了。佳人薄命。金鈿碧海虛投。我要死裏尋生閒著手。向空門暗藏機彀。只是我累這頭髮了。鏡奩收。眞道是無端禍到臨頭。

這轉輪藏中有經在此。翻一翻。﹝翻經介末僕持囊上﹞萬里家遙三載別。一封書寄數行啼。俺是韓相公家奚奴。相公著俺來長安訪柳夫人消息。這長安兵荒之後。眞个是第宅皆新主。衣冠異昔時。那裏去尋他。聽得一路人說。法靈寺近日有个尼姑。才色雙絕。原是達官人家。到像俺夫人行徑。俺一直投這寺來。﹝進介﹞呀。禪堂上一个尼姑翻經。果然似夫人一般。且竟去問他。﹝見介﹞柳夫人。韓相公有信在此。﹝旦﹞客官何來。是甚柳夫人麼。﹝末﹞夫人。你怎忘了。小人是奚奴。相公特遣來尋訪夫人。﹝旦認介﹞呀。果是奚奴。﹝悲介﹞相公好麼。﹝末﹞相公平安。小人來城裏城外都已走徧。偶來此處。不意得遇夫人。﹝旦﹞

【囀林鶯】章臺何處尋畫樓。碧雲天外悠悠。﹝末送囊介﹞相公書就寫在練囊上。囊裏有麩金百兩。﹝旦看囊介﹞原來是一首詩。問靑靑今日那還又。怕他人再折春柔。哎。這卻說差了。縱使長條似舊。怎猜做陌頭垂柳。他只道我還似當時哩。枉追求。楚王宮裏。腰細漸驚秋。

相公一向在何處。敢也憶著長安麼。﹝末﹞

【前腔】東方千騎居上頭。望長安不見人愁。投至得家書烽火後。把囊金特地相投。﹝旦﹞我出家人要這金來何用。﹝末﹞夫人權做淸齋生受。終有日餔麋同守。﹝旦悲介﹞知他幾時歸來。﹝末﹞且寬憂。隨陽孤雁。歸路及淸秋。

相公顒望回報。夫人作速寫書。﹝旦﹞我也把鮫綃一幅。寫詩一首答他。﹝沈吟悲介﹞我這首詩管著幾多心事。

【啄木鸝】含新怨。理舊愁。打並鮫綃詩一首。﹝寫介﹞楊柳枝。芳菲節。所恨年年贈離別。一葉隨風忽報愁。縱使君來豈堪折。﹝末﹞夫人。看你這樣文才。何減蘇蕙。只是俺相公須不比竇安南。﹝旦﹞便做道織錦回文。這千絲萬縷難抽。﹝末﹞相公近在河陽。夫人不如去那裏相會。﹝旦﹞這般時候。我孤身怎麼去得。看芳菲節變蕭森候。做洛陽一葉隨風透。倩誰收。寒波九曲。還是寄鱗遊。

奚奴。你把這鮫綃帶去罷。﹝末﹞小人去就對相公說。夫人別後呵。

【前腔】煢煢兔。泛泛鷗。夢斷雙蛾春後柳。﹝旦﹞到他來時。知我還在麼。﹝末﹞小人省得。怕桃源誤卻仙郞。敎他早辦歸舟。又一件。似你才貌。就是翦發毀容。猶恐招人耳目。比如那六祖隱於獵家一十九年。今後更要深藏些。你心兵緊按休交斗。那禪鋒好祕休輕漏。﹝旦﹞怕他要淹畱哩。﹝末﹞相公也只無柰。肯淹畱。洛陽𨿽好。不爲看花遊。

小人去了。﹝旦﹞你再說與相公。﹝哭介﹞

【隔尾】休爲我耽消瘦。道閨中少婦不曾愁。﹝末﹞夫人放心。俺相公呵。管取衣錦歸來當晝遊。

﹝下老尼上﹞塵情良易著。道性故難淄。師弟。你自入寺來。頗能擺落。今日卻爲何啼哭。﹝旦﹞不欺師父。韓郞遣信到此。不覺故態復萌。情緣難斷。﹝老﹞這練囊是他寄來的麼。﹝旦﹞是了。﹝指囊介﹞

【簇禦林】這是無明网屈曲鉤。釣情濃把恨兜。﹝老﹞你將何物答他。﹝旦﹞他寄我麩金百兩。囊上是一首詩。也寄一首詩答他。﹝老﹞將近授衣時節。你何不寄件徵衣麼。﹝旦﹞縫裳難忖他肥瘦。況無衣我更臨霜後。﹝合﹞謾凝眸。鴻來燕去。秋老白蘋洲。

﹝老﹞相公旣有信來。便不忘你。也就歸了。

【前腔】他金囊贈寶札修。轉星烏會女牛。這金呵。歸來佩印還如斗。又何須買賦長門後。﹝合﹞謾凝眸。關關匹鳥。相詠在河洲。

﹝醜僕上﹞松竹閒僧老。雲煙曉日和。俺是沙府中沙虫兒。老爺聞知韓員外家柳姬。在法靈寺爲尼。分付俺只做太奶奶喚他師徒講經。待到府中。憑他區處。這里是寺中了。﹝見老尼介﹞老師父。沙府太奶奶生日。要誦蓮華經。聞你有个新來徒弟。法律最精。請你二人到府中來。﹝旦老尼背語介旦﹞師兄。還是去好不去好。﹝老﹞太奶奶平昔好善。他老爺原是吐蕃大將。歸順我朝。近日立功隴西。十分得寵。怎生違得他。﹝旦﹞如此領教。﹝老轉介﹞大叔拜上太奶奶。自當奉命。﹝醜﹞俺回復去。聞鐘投野寺。乘月過前溪。﹝下淨醜二小尼上﹞罷經來宿鳥。支策對秋山。師父們在此做甚。﹝老﹞這囊中是韓員外寄柳夫人的金子。你們可收進去。﹝淨﹞待我來拿。﹝做倒介﹞不好了。我一發動憚不得。﹝醜﹞你從來彊健。今卻怎的。﹝淨﹞這叫做財多身弱。﹝醜﹞待我來拿。﹝做倒介﹞不好了。我待死休。快買沙板。﹝淨﹞卻怎的。﹝醜﹞這叫做財旺生官。﹝淨﹞呀。這囊上原有字。我們若識得的。就收這金子。﹝丑﹞拿來我識。﹝沈吟介﹞金子是我的。﹝淨﹞你一字不識。怎生要這金子。﹝丑﹞一字不識的。到有金子哩。﹝老﹞休要囉唣。隨我去罷。

髙秋望斷正長吟。

關塞迢迢故國心。

假若應時還得見。

須知勝似嶽陽金。

第三十出奏凱

【步蟾宮】﹝小生李太尉小末李抱玉戎妝領卒上﹞坐整龍驤開虎帳。平鼠寢易如翻掌。云髙太甲映明堂。﹝合﹞行見凱聲歡暢。

捲斾生風喜气新。早持龍節靜邊塵。漢家天子圖麟閣。身是當今第一人。下官李光弼是也。本營州人。屢以戰功。晉位司徒。近加太尉。只爲國家多難。祿山始平。思明復起。如今史朝義又已弒父稱尊。河洛悉爲戰場。幽燕是其營窟。蒙主上命俺總統六師。討平諸鎭。李抱玉那有。﹝小末應介小生﹞俺取徑陳畱。你可潛薄河陽。聞得侯節度韓參軍部兵自淄靑赴義。但得諸軍如此。賊不足平矣。待他來再作計議。﹝外侯節度生韓參軍戎妝眾卒上﹞

【前腔】﹝外﹞列戟環轅遙入望。傳節鎭令嚴威壯。﹝生﹞檀車駟馬卽戎行。金石何時歸賞。

﹝外﹞此間是李太尉營前。將校們通報。侯節度等到此。﹝卒報介小生﹞疾忙請進。﹝外小生見拜介小生﹞三月師逾整。﹝外﹞羣凶勢就烹。﹝小生﹞瘡痍親接戰。﹝外﹞勇決冠垂成。﹝生小生拜介生﹞妙譽期元宰。﹝小生﹞殊恩且列卿。﹝生﹞安危仍扈從。﹝小生﹞莫作後功名。﹝外生﹞聞得太尉代郭令公。軍麾不動。气象一新。眞在玉帳之中。圖上金城之略。﹝小生﹞節度東方畱守。可當節制之師。參軍西第稱賓。足具先謀之伐。﹝外生﹞願依左律。一效中鼙。﹝小生﹞下官刻期進兵。專候諸君見顧。節度帳下有虞侯許俊。義勇之士。何不相從。﹝外﹞下官帶來臨淄十萬戶。卽墨五千人。是他爲殿。以此來遲。﹝小生﹞下官料此賊一戰必敗。敗則必奔幽州。已遣僕固瑒等伏兵追擊。前哨官可傳一令。許虞侯竟提一枝兵去助他。不須來此。﹝眾應傳介小生﹞俺們卽此拔營。前到橫水。與回紇朔方兵合。倘遇賊來。卽便接戰。﹝眾行合﹞

【錦上花】一戰虜名王。直搗河陽。雞田眾合。虎旅威張。陣堂堂。陣堂堂。管劍倚崆峒上。﹝下醜史朝義淨田承嗣戎妝領軍上﹞

【前腔】將勇與兵彊。拓土開疆。看三河霧捲。九鼎天亡。气堂堂。气堂堂。管位正飛龍上。﹝淨﹞田承嗣見。﹝醜﹞田將軍。李光弼師次洛陽。又來个侯希逸。他們部伍十分嚴整。好生堤防。﹝淨諢介﹞不妨。不妨。輸了也少不得你个平頂冠。﹝醜﹞卻怎麼。﹝淨﹞你去了頭。自然平頂了。﹝醜﹞你也少不得封个並肩王。﹝淨﹞卻怎麼。﹝醜﹞你去了頭。卻就並肩了。﹝淨﹞都好利市。只管殺向前去。气堂堂。气堂堂。管位正飛龍上。﹝行介小生外小末生領眾上﹞陣堂堂。陣堂堂。管劍倚崆峒上。

﹝遇介小生﹞向前打話。﹝眾﹞俺這里是李太尉侯節度親自領兵。﹝醜﹞俺這里是大燕史皇帝親自領兵。﹝小末﹞鑾鈴響處。李抱玉當先出馬。﹝淨﹞彩旗分處。田承嗣當先出馬。﹝戰淨輸介外出介﹞你那反賊。敢曉得侯希逸麼。﹝醜﹞待朕決戰。﹝出介﹞侯節度。唐事已去。天命在吾。何用多言。﹝戰醜輸介眾合戰醜淨輸走下外﹞俺們作速追去。務誅此賊。﹝小生﹞且住。窮獸勿逐。窮寇勿追。俺們只大師徐躡其後。又一說。怕他詐敗。或有伏兵。須若大敵之臨。莫作中軍之好。發號前去。﹝眾行介﹞

【柳搖金】驚塵已蕩。遊魂暫揚。河上莫徜徉。日羽朱烏耀。云麾畫隼張。前後連營合隊。前後連營合隊。左右翼分行。管周歸玉馬。夷歌白狼。﹝合﹞樅金太社。著帛旗常。太社旗常。看取功成有象。

﹝末許俊戎妝上﹞幾時回節鉞。戮力掃欃槍。﹝見介﹞太尉。許俊參見。﹝小生﹞許虞侯你來了。史朝義今在何處。﹝末﹞史朝義自前敗去。欲還幽州。僕固瑒合小將等追及漁陽。他就醫巫閭祠下縊死。降將李懷仙傳首京師去了。雍王及僕固元帥們佇候太尉早臨。調停河北東都事體。﹝外小生小末﹞太尉妙算。允服輿情。﹝小生﹞侯節度。你可同韓參軍。便傳露布。先到長安。下官調停事畢。卽與李將軍攺觶國之軍容。舉飮至之曠典。﹝外﹞謹依尊命。﹝小生﹞就此別了。不攺周南化。﹝小末﹞仍分趙將憂。﹝外﹞雙旌過易水。千騎入幽州。﹝小生小末眾前合先下外﹞河陽之役。預有微功。皆由參軍指訓。﹝生﹞元帥虞侯如此元功。自宜懋賞。﹝外﹞將士們班師回朝。

【前腔】前籌坐帳。東方破戕。黃髮衮衣裳。橫吹先傳鷺。妖星已射狼。此際玉關生入。此際玉關生入。幾載臥沙場。喜神京日近。微垣夜光。﹝合﹞還軍細柳。扈帝長楊。細柳長楊。看取淩煙畫像。

月蝕西方破敵時。

及瓜歸日未應遲。

斬胡血變黃河水。

梟首當懸白鵲旗。

第三十一出砥節

【梨花兒】﹝淨沙將軍醜僕上﹞鶻突做官風耍性只少一个貌傾城。村的醜的偏守命。﹝醜諢介﹞嗏。奶奶知時請一頓。

﹝淨﹞千金不惜買蛾眉。揀得如花三四枝。若使得他心肯日。多應是我運通時。自家歸義王沙吒利的便是。俺本吐蕃部落。投順唐朝。屢立戰功。竟承茅土。卽今這寶應皇帝。好生愛俺。恩分甲第。何言去病無家。寵出宮懸。豈止和戎賜樂。俺𨿽是个番將。煙花心性。風月襟懷。府中頗有數十房侍兒。卻少一兩人可意。長安城中。只有那章臺柳。色艷無雙。才情第一。到落在韓翃之手。向年俺院子曾在法靈寺見來。訪得他近入此寺爲尼。攺名非空了。俺母親一向好佛。前遣沙虫兒去說。太奶奶請到府中誦經。他畏我的勢。許著就來。倘若來時。卻也不問原由。只要從俺。沙虫兒。這般時候。如何還不見到。﹝醜﹞他敢就到。只一件。俗說一來沒惹油頭。二來莫惹光頭。他先是油後是光的。不要惹他。﹝淨﹞胡說。光則光著他。由則由得我。﹝醜﹞又一件。這風流行中。當以情親。莫以勢壓。老爺要近人。也放溫存些。﹝淨﹞漢家自有制度。你且去府門前打聽。﹝丑應介老尼旦尼上﹞

【三臺令】﹝老﹞半空樓閣丹靑。花柳長安錦城。﹝旦﹞應召赴侯庭。怕春在泥燕捎鶯。

﹝老﹞師弟。來到沙府門前了。小心進去。﹝旦﹞此來勢不自由。事出無柰。全望師父調停。同來同去。﹝老﹞憑他怎生。決不可說出你相公來。﹝旦﹞知道。﹝醜﹞二位師父請進。﹝旦老見淨叩頭介淨﹞你這是悟空老尼。那就是非空的麼。﹝老尼旦﹞便是。﹝淨﹞看他𨿽是禪蹤。自然冶態。正是那天生尢物。世不虛名。小尼姑。你方在妙年。空門冷落。不若住俺府中。喫些安樂茶飯如何。﹝旦﹞塵世無緣。禪心久習。難從尊命。請勿多言。

【山坡羊】影幢幢蓮燈秋淨。气寥寥蒲團人定。﹝淨﹞女奴們捧妝奩來與他。﹝旦﹞我已斷髮。將何飾妝。碧圓圓空盤髻螺。一絲絲久斷雙鸞鏡。﹝背介﹞魂暗驚。盈盈淚欲傾。前緣一夢。一夢三生醒。怎撇牛車。來驂魚乘。﹝淨﹞不是你吹笙鼓瑟的佳人。孤負俺惜玉憐香的子弟。﹝旦悲介﹞吞聲。銀字笙寒炙不淸。傷情。心字香殘爇不成。

﹝老尼﹞哎老爺。你後宮那少這一个人。

【前腔】錦層層圍屛幽靜。翠重重閒房嬌倩。他怨悠悠香銷玉沈。亂紛紛碎滴珠囊迸。﹝淨﹞那老尼還要勸他。﹝老﹞貧僧是老年的人了。我難主憑。蕭蕭兩鬢星。他初來面腆。且從容些。你牢寵好放。好放些兒緊。怕做寶瑟摧弦。銀缾落井。﹝淨怒介﹞把那老尼扯出去。﹝旦抱老尼哭介老﹞他別是一般人。怎好勸得。休輕。不是陽臺暮雨行。閒評。卻映冰壺夜月明。

﹝醜扯老尼下淨﹞俺適方是怪那老尼。不是怪你。你旣有這般麗色。卻怎好挫過芳年。

【憶多嬌】看你容滿月。膚勝雪。芙蓉帳冷單枕怯。空使淚染桃花雙袖黦。﹝醜合﹞試聽啼鴂。試聽啼鴂。轉眼芳菲易歇。

﹝旦背介﹞我那韓郞呵。

【斗黑麻】我夢斷秦樓。空瞻漢月。嘆古道咸陽。音塵永絕。難相見。易相別。﹝轉介﹞你要撥柳撩花。有甚連枝帶葉。﹝醜﹞你轉心從老爺罷。﹝旦﹞中懷耿烈。海山盟舊設。破鏡難圓。破鏡難圓。寶簪半折。

﹝醜慌介﹞奶奶走來了。﹝淨慌跪接介老旦沙母上﹞屬垣須有耳。嘯柱是何心。你們爲甚事在此大驚小怪。﹝淨﹞元來是母親。叫沙虫兒。你怎麼說是奶奶來。弄我喫一大驚。﹝醜﹞小的也說是太奶奶。﹝淨﹞今後太字說髙些。做定心丸。母親。這是法靈寺尼姑。孩兒喚來。伏侍母親誦經。﹝旦見老旦介﹞聞得見招。速來趨命。柰將軍太相淩逼。小尼堅不肯從。幸接慈顏。願求解脫。﹝老﹞元來恁的。

【憶多嬌】看他恨轉結。我中更熱。翠鈿含情羞再帖。孩兒。你禦水空敎題紅葉。﹝旦悲介﹞不如死休。﹝老﹞你快不要。﹝淨合﹞試聽啼鴂。試聽啼鴂。轉眼芳菲易歇。

﹝老﹞你只一人獨歸。又恐中道有變。且傳壞我將軍名了。料想女工是你本等。暫隨我去繡幾尊佛。再作區處。﹝旦﹞

【斗黑麻】我翠鎖羞蛾。紅潮印頰。便日侍瓊窗。春裁彩纈。﹝背介﹞愁不定。計潛設。我有个道理。若要玉杵邀盟。就把金鎞刺血。﹝老﹞孩兒。你聽他說麼。﹝旦﹞中懷耿烈。海山盟舊設。破鏡難圓。破鏡難圓。寶簪半折。

﹝淨﹞母親。作成孩兒娶這房小媳婦。﹝內叫介﹞是那里來的个嬌滴滴聲音。﹝醜﹞老爺。不好了。這眞正奶奶來了。﹝老﹞孩兒。你又惹動媳婦性子了。﹝淨慌介﹞母親可救我一救。﹝老﹞尼姑便隨我去。﹝旦﹞情知不是伴。事急且相隨。﹝老旦旦先下淨﹞沙虫兒。幾乎弄出事來。﹝醜﹞老爺。怎麼太奶奶不怕。到這般怕奶奶。﹝淨﹞這孩子。你不曉得老婆的娘。﹝醜﹞老爺。你長長大大。千軍萬馬。一些不怕。小小一个奶奶。到是這般怕他。﹝淨﹞你又不曉得。蜘蛛吞象。海靑拿天鵝。這都是大怕小。﹝醜笑介﹞做官的人怕老婆。有幾多解說。老爺爲這尼姑。費盡心計。又打脫了。你可自嘆幾句。小的也續兩句。﹝淨﹞

狗愛熱油又怕。

蠶無桑葉空思。

﹝醜﹞吼動河東獅子。

驚回海底鷗兒。

第三十二出卜居

【髙陽臺】﹝小生李王孫道妝上﹞眞境幽棲。髙秋暮景。白蘋風起天末。波冷煙沈。鱗鱗細翦楓葉。霓旌影斷簫聲遠。問碧桃海上初結。醉春云憶宴瑤池。去年時節。

﹝法駕導引﹞朝元路。朝元路。同駕玉華君。千乘載花紅一色。人間遙指是祥雲。回望海光新。俺自棄家來此。將及二十餘年。眞个車馬絕塵。只與漁樵爲友。數日前韓君平有个書來。道是目今見訪。就卜他出處的事。他與俺原系金石之交。況負煙霞之性。旣非俗品。又是舊遊。倘若來時。未免相見。道童那有。﹝醜道童上﹞道童道童。剔透玲瓏。常參北斗。別號南風。師父稽首。﹝做醉諢介小生﹞你怎生這般醉了。﹝丑﹞師父。小官們那里不喫幾杯酒。自古道南風之燻兮。﹝小生﹞師長之前。好生不敬。﹝醜﹞自古道南風不競。﹝小生﹞閒話。韓參軍說來相訪。你去門前俟候。﹝丑應介生冠帶領眾軍上﹞

【勝葫蘆】渭水西縈華嶽尊。停使節。擁回軍。左右的。前邊有个道童。問他雲臺觀在何處。﹝眾叫問介醜﹞轉過那松林是了。﹝生﹞一到山間。試把仙童問。幾回徑轉。松火隔秋云。

這到雲臺觀了。問那道童。李眞人在麼。﹝眾問介醜﹞松下問童子。言師采藥去。﹝生﹞今在何處。﹝醜﹞只在此山中。云深不知處。﹝生﹞你去說韓君平相訪。﹝醜﹞敢是韓參軍麼。我去報來。﹝生﹞左右人馬。都到山前伺候。不可在此打攪。﹝眾應下小生生見介﹞﹝減字木蘭花﹞﹝生﹞擎拳仰止。不是凡人名尹喜。﹝小生﹞道骨仙風。與帝神遊結信通。﹝生﹞獻花跪酒。淸徹云璈歌益壽。﹝小生﹞所願維何。願得升平樂事多。韓兄髙掇巍科。遠參名鎭。功鐫五釜。價重千金。﹝生﹞我等碌碌。因人成事者也。至如李兄。所謂安石不起。其如蒼生何。

【髙陽臺】幻世投簪。浮名脫屣。黃塵碧海相隔。當今賊黨𨿽平。皇輿未正。李兄𨿽守箕山之節。豈忘魏闕之心。九地橫流。昆侖砥柱將折。須涉。褰裳濡足休遲也。早難道視同秦越。待功成還辭赤社。更歸丹穴。

﹝小生﹞韓兄。故人知君。君不知故人了。

【前腔】差別。玉女擎漿。天神對博。洞裏幾番日月。喚醒黃粱。如何又迷蝴蝶。你說當今的人麼。朝列。蠅營蟻聚還競擾。這余膻怎污牙頰。算自有峯頭玉版。鼎中金屑。

﹝生﹞下官以小人之心。度君子之腹。敬聞嘉命。頓悟昨非。

【前腔】從別。月露光陰。風塵勞攘。朱顏鏡裏飛雪。揭地掀天。昆明那辧灰劫。虛設。懸魚掛紫空在眼。漫回首五云雙闕。願隨他升天雞犬。怕做送春鶗鴂。

﹝小生﹞韓兄。你又差了。看你世緣未絕。才略有餘。先畢運籌。方宜辟穀。

【前腔】英烈。半世雄心。一腔熱血。腰間寶劍誰脫。況你玉質金相。邊庭正看持節。功業。封侯萬里君自取。問頹當漢時龍額。還相待重扶神鼎。再傳仙訣。

韓兄。你從行後。聞得閫中信息麼。﹝生﹞向曾遣人尋訪。尙未回來。﹝小生﹞柳夫人落髮爲尼。輕蛾也來蓮花庵做道姑了。﹝生﹞輕蛾如今在麼。﹝小生﹞數月前下山去尋訪柳姬了。﹝生﹞元來如此。﹝末奚奴上﹞種玉嫌山淺。傳書怪鶴遲。小人出得長安。聞知相公先已回朝。到華山下。又說在雲臺觀了。﹝見生介﹞小人訪問夫人信息。卻在法靈寺爲尼了。討得回書在此。﹝生﹞我已知道。回書前路去看。李兄。王程有限不得久畱。就拜別了。

【尾聲】歡逢一旦成悲別。待再把仙緣云外結。﹝小生﹞韓兄。你再來呵。只恐路遶天臺空萬疊。﹝眾軍上接﹞

徵西車馬羽書遲。

故國平居有所思。

怨別自驚千里外。

論交卻憶十年時。

第三十三出閨晤

﹝小旦女使上﹞繡幕珊瑚鉤。春開翡翠樓。深情不肯道。嬌倚鈿箜篌。俺乃沙府中女奴。見隨著新夫人。這夫人聞得原有丈夫。不知怎的在法靈寺爲尼。俺老爺誘他到府。堅志不從。幾番尋死。太奶奶收在身邊。同他臥起。老爺只索無柰。他𨿽在府中數年。鏡中窺影。常則含啼。檻外將花。何能共笑。卻正是龍悲別劍。鶴怨離琴。怎怪得他。昨日老爺分付俺再三勸解。且待出來。試說一回。

【意遲遲】﹝旦女妝上﹞紅藕香銷驚雁語。記別人南浦。殘夢五更風。吹成一寸愁千縷。多情誰用管無情。怎做道東邊日出西邊雨。

﹝長相思﹞朝有時。暮有時。潮水猶知日兩回。人生常別離。來有時。去有時。燕子猶知社後歸。君歸無定期。﹝小旦﹞夫人。你只不從俺老爺罷了。卻這般愁悶怎的。俺府中金漿玉饌。繡闥錦衾。好生受用。老爺分付道。當令照影雙來。一鸞羞鏡。勿使窺窗獨坐。嫦娥笑人。﹝旦﹞女奴。你怎知道。玉饌金漿。都成鳩毒。錦衾繡闥。便是豻牢。教我如何不悶。﹝小旦﹞叫府中樂部們承應一番。解悶好麼。﹝旦﹞也都是遊童艷婦之詞。誰要聽他。你去門前看。或有尼姑。叫他誦些經。若是道姑。唱个道情兒到好。﹝小旦應出介貼輕蛾道妝上﹞東遊久與故人違。曾向長生說息機。借問欲棲珠樹鶴。何年卻向帝城飛。自家特下華山。尋訪柳夫人消息。誰知兵火之後。法靈寺也都毀了。聞說韓員外尙未回朝。待再到長安城中。試看一番。﹝行遇小旦介小旦﹞是好一位仙姑也。﹝貼﹞

【北水仙子】遙天鶴唳破秋孤。幾畝梅開乘月鋤。三間艸蓋依云住。﹝小旦﹞你有甚道術麼。﹝貼﹞說咒水。談劍術。兼領他地籙天符。﹝小旦﹞你住在何處。﹝貼﹞敢列在金天仗。也曾投玉女壺。﹝小旦﹞這是華山來的了。﹝貼﹞今日裏降自淸都。

﹝小旦﹞這是沙府中。你且在此相候。﹝進介﹞夫人。門外有个道姑。華山來的。﹝旦﹞記得李王孫別時。曾說只在終華二山。這道姑或者知他蹤迹。喚他進來。﹝小旦喚貼進介旦背介﹞呀。這道姑到似我輕蛾。﹝貼背介﹞這夫人到似我家柳夫人。且把幾句話探他。﹝旦﹞女奴。你去取茶來。﹝小旦應下﹞道姑。你是從幼出家。是在嫁出出家的。﹝貼﹞夫人聽稟。

【麼篇】香塵昔慣踐輕軀。弄笛曾經伴綠珠。飛天早借茅龍馭。﹝旦﹞依你說是人家女郞了。主人甚麼名字。﹝貼﹞問王孫名字無。主人是李王孫。還有个侍姬來。﹝旦﹞他又姓甚麼。﹝貼﹞指門前柳樹千株。﹝旦﹞這是姓柳了。後來怎麼。﹝貼﹞李王孫把這柳姬配與韓君平。竟入華山。後來韓君平官拜員外。也出塞參軍了。算丹訣空畱婦。戍蕭關別有夫。﹝旦﹞你卻如何。﹝貼﹞小道與那柳姬爲戎馬兩地奔趨。

﹝旦﹞呀。你敢是輕蛾麼。﹝貼﹞夫人。你敢是柳夫人麼。﹝抱哭介﹞

【寶鼎兒】向來幾載分攜。何意片言相晤。

﹝旦﹞你在華山。會李王孫麼。﹝貼﹞王孫在雲臺觀。輕蛾就在蓮花庵。﹝旦﹞你們都在華山。只道錦水丹鱗。素書稀遠。玉山靑鳥。仙使難通。那知有今日之會。﹝貼﹞你當時分散。還到法靈寺否。﹝旦﹞那時節呵。

【白練序】秋風緊似鎩翮西飛雁影孤。殘生寄只在寶坊蓮宇。凝佇。贈錦書。﹝貼﹞相公書來是怎生說。﹝旦﹞問別後長條還在無。﹝貼﹞你如今在這府中。卻安樂了。﹝旦﹞說那裏話。被他計誘到此。我朝夕只與太夫人相處。飄揚處。飛花比雪向風羞舞。

【醉太平】﹝貼﹞記取。韶華共享。疊■﹝般﹞跚繡褥。宛轉金鋪。風波霎起。空想舊日歡娛。模糊。迢迢歸夢半成虛。更誰問畫欄朱戶。沙將軍。你錯用心了。陌頭桑婦。贏得眼前駐馬踟躕。

﹝旦﹞輕蛾。你今在名山洞府。飮露飡霞。大彊似我了。

【白練序】仙姝。儼畫圖。綃衣繡襦。分明是弄玉暫來天衢。﹝貼﹞夫人。轉眼一別。又十數年。﹝旦﹞欷噓。歲已䢐。怎望得吹簫引鳳雛。你在此伴我幾時。再候韓郞信息如何。﹝貼﹞貧道旣遊方外。豈能復久人間。況這府中人多。倘若露形。反不全美。﹝旦悲介﹞你就要去了。春無主。殘英頓逐水流東去。

﹝貼﹞夫人。輕蛾吿別了。

【醉太平】須臾。天涯地角。總閒情到此。不堪分付。相公有日歸來。你且寧耐。枝梧就裏。暫做淡勻輕注。只一件。歸歟。怕朱門金鎖護蟾蜍。許誰到百花深處。﹝旦﹞昔時莊姜送其妾歸陳。因作燕燕於飛之詩。我今日送你。怎比得他。﹝貼﹞舊堂雙燕。差池送別又巢春樹。

【尾聲】縹緲雲歸人間阻。﹝旦﹞殘燈對影和夢孤。﹝合﹞眞道是一世生離恨有餘。

知君忘卻曲江春。

再到天臺訪玉眞。

黃鶴有心畱不住。

白雲何事獨相親。

第三十四出道遘

【金蕉葉】﹝生便服上﹞千難萬難。早歸來星移物換。別烏衣謾駕雲軒。問仙娥多奔月殿。

﹝訴衷情﹞燒殘絳蠟淚成痕。街鼓報黃昏。碧雲又阻來信。廊上月侵門。愁永夜。拂香裀。待誰溫。夢來憔悴。擲果淒涼。兩處銷魂。自家一向參軍。新從入覲。仍以本官擢兼禦史。前日裏奚奴將我柳姬回信。說在法靈寺中削髮爲尼。只是長安再經吐蕃之變。知他竟是如何。適間謝恩已畢。且自乘晚出城。訪他下落。多少是好。﹝行介﹞

【羅江怨】秋楡半隱天。秋蟾半舊弦。遊夢掛碧雲邊。這是章臺之下。當初與他相遇。正在此間。今日知他在何處麼。紫驑踏處落花殘也。飄過東家。不道西家怨。鴻飛楓葉丹。鴉啼金井寒。料等閒難識春風面。﹝下旦女妝上﹞

【金蕉葉】緣慳分慳。怎塡得相思限滿。打不脫閒庭野鴛。盼不到上林歸雁。

﹝生查子﹞侍女倚妝奩。故故驚人睡。那知本未眠。背面偸垂淚。懶卸鳳頭釵。羞入鴛鴦被。時復見殘燈。和煙墜金穗。自家在沙府幾年。𨿽能全節。終是偸生。昨聞得淄靑將佐。近已入朝。想我韓郞。亦在數內。他卻怎知我陷身在此。且這沙將軍。朝廷好不寵幸。就便知道。不敢申言。今日府中女伴們。約我閒遊。我𨿽沒這情緖。或者在外討个信兒。也不見得。正是已知無益事。還作有情癡。﹝小旦醜上﹞流蘇帳暖春雞報。油壁車輕金犢肥。啟夫人。車已駕了。他們都出延秋門去。﹝旦﹞也出延秋門去罷。﹝上車行﹞

【羅江怨】長河淚眼懸。雙情故單。心如膏火夜同煎。﹝小旦﹞這來到金溝上了。﹝旦﹞金溝曲曲漱流泉也。一葉隨波。怎得題紅便。﹝小旦﹞夫人。你𨿽守志不從。外人都道你專房之寵哩。﹝旦﹞咳。韓郞聽得。只道我眞个如此。新人工織嫌。故夫逢下山。做重來難見江東面。﹝下生上﹞

【香柳娘】問章臺那邊。問章臺那邊。畫欄雕檻。曉風殘月垂楊岸。我才到法靈寺。大半燒殘。那老尼也不知去向。何況柳姬。這是我不合久畱在外了。嘆浮生枉然。嘆浮生枉然。絕塞損朱顏。深閨賺靑眼。怕珠沈在淵。怕珠沈在淵。步幄姍姍。來遲相見。﹝下旦小旦醜上﹞

【前腔】駕香車翠軿。駕香車翠軿。愁腸共轉。萋萋芳艸歸程緩。算離輕會難。算離輕會難。朝雨疊陽關。秋星隔河漢。自古道兵凶戰危。韓郞知他在麼。怕沙場不還。怕沙場不還。倘遇華山。開棺相見。﹝下生上﹞

【前腔】看風氳翠煙。看風氳翠煙。東華塵滿。聽搖搖環佩聲低轉。這到龍首岡上。望見前邊那駁牛駕著車兒。兩个女奴在後。我且稍住。隨著他行。﹝傍立介旦小旦醜上﹞且歸籠晚驂。且歸籠晚驂。﹝生﹞呀。那車中女子。似我柳姬一般。﹝旦﹞呀。那路邊立的。似我韓郞一般。且開簾看。珠鏤箔偸褰。檀紅袖輕展。道傍立者。得非韓員外乎。﹝生﹞便是韓翃。車中得非柳夫人乎。﹝相望各悲介合﹞這相逢有緣。這相逢有緣。似環解重連。絲棼難斷。

﹝生﹞你爲何卻在此間。﹝旦﹞女奴可對韓相公說。妾今陷身沙府。非不能死。正圖郞君一見。還尋出頭日子。﹝小旦應介旦﹞

【前腔】誤侯門幾年。誤侯門幾年。非關盟變。圖他兩翼乘風便。﹝生﹞待我向前說一句話兒。﹝醜攔介﹞唗。閒人不得近前。﹝生進復退介﹞步踟躕欲前。步踟躕欲前。秀色望堪餐。層波遞相盼。﹝旦﹞今日同行有人。難訴衷曲。明早到通政裏門來。切莫爽約。我就此去也。﹝生旦合﹞問來期肯淹。問來期肯淹。一旦悲歡。心搖魂斷。

﹝旦眾下生望介﹞柳姬。你怎的就去了。天殺那駕車的牛。也這般快哩。

【前腔】似飆車乍旋。似飆車乍旋。轔轔聲遠。驅將金犢奔龍輾。惜香雲半闌。惜香雲半闌。恍惚接飛仙。容光掣驚電。呀。原來遺下許多花鈿也。是他頭上物件。我且收拾去。拾遺來翠鈿。拾遺來翠鈿。恨擲人間。春歸天畔。﹝下旦小旦上﹞

【前腔】那情蹤可憐。那情蹤可憐。就中牽絆。似伯勞東去西飛燕。﹝小旦﹞他們車兒都先去了。天色已晚。可趲入城去。﹝旦﹞正龍城夜嚴。正龍城夜嚴。朱戶約花關。靑燈逗云閃。﹝做下車小旦醜先下旦﹞已到府中。怎好下淚。把雙珠暗彈。把雙珠暗彈。無限心間。難消枕畔。

莫捲龍須席。

從他生网絲。

且畱琥珀枕。

或有夢來時。

第三十五出投合

﹝小旦女奴上﹞絲布澀難縫。令儂十指穿。﹝醜蒼頭上﹞黃牛鈿犢車。遊戲出孟津。女奴。夫人昨夜分付駕車伺候。車已駕了。原來這夫人自有丈夫。昨日出城。卻好遇見。怪道他死不肯從哩。俺老爺那知他心裏事來。我把這車輪兒比著夫人。做个吳歌兒。﹝吳歌﹞姐兒好像个鐵車輪。推去推來由子个人。外頭光滑骨碌碌介轉。囉哩知渠裏頭自有介一條心。﹝小旦﹞有些意味。我把這推車的牛比著那个郞君。也唱歌兒。﹝吳歌﹞情郞好像駕車个牛。東山頭奔子去西山頭。說喊你千萬弗要喫車前艸。直落得个眼淚一似小水流。呀。夫人來了。我們一壁立地。﹝旦女妝上﹞

【謁金門前】街鼓動。驚破一痕春縫。門外綠波縈曉夢。又吹寒作淞。

罷去四五年。相見論故情。殺荷不動藕。蓮心已復生。妾身昨日出遊。不意龍首岡上。果然遇著韓郞。眼見得咫尺天涯。眞道是神畱足往。今早約他來通政裏門。再圖一會。夜來分付蒼頭。依舊駕車相候。料不誤也。﹝小旦﹞夫人。今日往何處去。﹝旦﹞到通政裏門去。﹝上車行介﹞我那韓郞呵。

【五供養】棲分只鳳。奏絕回鸞。迹印飛鴻。將軍將軍。縱君難再得敎妾若爲容。聲繁思冗。怎別做瑟調琴弄。水流何日反。花戀舊春叢。對面無緣。百年殘夢。﹝同下生便服上﹞

【謁金門後】放著心兒空。猛落得口兒頻誦。縱有佳期多作哄。又添寃業重。

昨日龍首岡得遇柳姬。元來落在沙府。又已蓄髮了。看那容銷色沮。不做棄舊憐新。約我今早到通政裏門再會。﹝行介﹞只索前去。想起他昨日的行狀呵。

【五供養】鬟云乍攏。鏡翠慵窺。趾玉羞籠。浮蹤𨿽浪蕊。薄命嘆飛蓬。又一件。那石衛尉喬知之。豈非明鑑。還仔細著。中心自懂怕容易將人斷送。我來得太早。門還未開。他還未到麼。狐冰須聽徹。魚鑰待傳封。﹝旦小旦醜駕車上﹞對面無緣。百年殘夢。

﹝遇介﹞韓郞來了。眞信人也。﹝生﹞柳姬眞个到此。你好多情也。

【玉交枝】畫輪雙控。似銀河星橋路通。卿卿原是多情種。忍拚敎你西我東。我想起我家故事。昔日吳王之女紫玉。欲從韓重。竟不遂而死。你不記南山之詩乎。南山有鳥雌失雄。可如紫玉從韓重。﹝合﹞誰破得愁城萬重。誰叫得天閽九重。

【前腔】﹝旦﹞無枝堪共。算都來飄零趁風。妾還記得君家一事。昔日韓馮之妻。爲宋王所奪。賦詩見志。相繼而死。有雙冢鴛鴦之異。妾得一見。死有何難。但願韓郞別選髙門。再圖後事。勿以妾爲念也。君不見河水之歌乎。淫淫河水歌私詠。誓當心日出曈曈。你靑鸞飛入合歡宮。怕今生難作鴛鴦冢。

﹝合前旦﹞向日題詩鮫綃。今尙在否。﹝生出鮫綃介﹞鮫綃無恙。

【川撥棹】詩常諷。記題梅傳故隴。這鮫綃墨透香濃。這鮫綃墨透香濃。﹝投鮫綃與旦介﹞不如還你。免致相思。帶啼痕絲絲染紅。﹝合﹞暫相看疑夢中。待來生尋舊蹤。

﹝生﹞我初時與你的玉合在麼。﹝旦出玉合介﹞玉合無恙。

【前腔】我玉合依然寶色融。﹝帕包玉合投生介﹞做賜玦投伊難再逢。﹝生﹞便畱你處罷了。﹝旦﹞肯隨他兩面玲瓏。肯隨他兩面玲瓏。也難將瓊瑤報同。﹝合前小旦﹞

夫人請回。老爺一定有人體訪。﹝醜﹞這相公揩了眼淚。別處去哭。﹝旦悲介﹞當遂永訣。願置誠念。

【尾聲】﹝合﹞淸秋古道霜華重。嘆馬足雞聲爭送。多少離魂蕭蕭滿碧空。

﹝旦小旦丑並下生弔場﹞呀。他又去了。看他輕袖搖搖。香車轔轔。目斷意迷。失於驚塵。呀。那樵樓上早則鐘動也。

【尾犯序】春隔景陽鐘。一片驚塵行影嬌動。待我看這玉合兒。原來一幡輕素。結著个同心。又著些香膏在內。素結同心。把香膏暗封。這玉合呵。光瑩。知不做連城再返早悔卻藍田雙種。當初做良工心苦。空自費磨礱。

﹝醜公差上﹞相看勞旋日。及此禦溝花。稟韓爺。小的是淄靑帥府差來的。後日列位老爺合樂酒樓。請老爺同赴。﹝生﹞只恐有事。不得來了。﹝醜﹞眾老爺曾說。韓爺一人不至。一席爲之不歡。還望俯臨。﹝生﹞我知道了。先去拜上。﹝丑應下生﹞哎。所喜將佐凱還。朝廷宴樂。只我有去帷之嘆。怎能免向隅之悲。好不苦也。

公子王孫逐後塵。

綠珠垂淚濕羅巾。

侯門一入深如海。

從此蕭郞是路人。

第三十六出出山

【天下樂】﹝小生道妝上﹞洞裏神仙碧玉簫。靑山隱隱水迢迢。世情已逐浮雲散。歲晚誰能訪寂寥。

俺自與韓君平相別。才是秋暮。忽已冬深。未知他與柳姬得相會否。前日輕蛾來約我同下山去。輕蛾從舟。俺便由陸。一路來寒威乍減。凍雪漸開。好一片淸景也。﹝行介﹞

【排歌】霽雪長途。江梅野橋。馬蹄徧踏瓊瑤。暫依冰樹識淸標。細翦天花下紫霄。這雪呵。因風起。向日消。貴人頭上不曾饒。星冠映。鶴氅飄。琳宮初罷玉宸朝。

輕蛾行時。約在西岸相會。俺早到此。他還未來。呀。那前邊有人泊舟了。﹝貼道妝上﹞

【前腔】雪斷空林。冰開暗潮。相逢倚棹江臯。﹝遇稽首介小生﹞你來了。舟中雪景好麼。﹝貼﹞夜乘剡水放輕舠。絕勝騎驢上灞橋。﹝小生﹞且喜長安城近。此時早朝初散了。﹝合﹞瑤京近。玉關髙。誰歌黃竹和仙韶。銀杯覆。縞帶搖。恩光初散紫宸朝。

我與你各尋庵觀且住。再探韓君平事體何如。﹝貼﹞正是如此。

一別心知兩地秋。

寒鴉飛盡水悠悠。

山中舊宅無人住。

來往風塵共白頭。

第三十七出還玉

﹝外醜伶工老旦小旦官妓作樂上外丑﹞率土歸王貢。鈞天夢帝遊。﹝老旦小旦﹞世間無比酒。天下有名樓。﹝外﹞今日淄靑將佐。合樂酒樓。俺們教坊人等。在此承應。官妓們。你樂器齊備麼。﹝老旦﹞聽道。吹箎先弄曲。調箏更撮弦。鶯啼歌扇後。花落舞觴前。﹝醜﹞還有麼。﹝小旦﹞琴曲隨流水。簫聲逐鳳皇。細縷纏鐘格。圓花釘鼓牀。你們有甚戲場麼。﹝外﹞聽道。羌笛隴頭吟。胡舞龜玆曲。假面飾金銀。盛服搖珠玉。﹝老旦﹞還有麼。﹝外﹞臥驅飛玉勒。立騎轉銀鞍。縱橫旣躍劍。揮霍復跳丸。﹝小旦﹞有甚好樂府麼。﹝外﹞有的是將進酒。臨髙臺。君馬黃。雉子斑。這都是盛世之音。軍中之樂。﹝老旦﹞你便做一篇將進酒看。﹝外﹞君不見黃河之水天上來。奔流到海不復回。﹝老旦﹞呀。這是李太白的詩。你怎生抄他。﹝小旦指醜介﹞你便依本朝樂府。做一个酒樂行罷。﹝丑﹞昔日洛陽董糟丘。爲余天津橋南造酒樓。﹝小旦﹞這也是李太白的詩。你如何又抄他。﹝醜﹞咳。李太白詩。我們便抄不得。如今人抄得李滄溟幾个字。就說做詩哩。﹝外笑介﹞這叫做活剝杜工部。生吞李義山。﹝醜﹞又道是老虎口中討脆骨。死人項下括殘盤。呀。遠遠的望見一簇人馬。有兩位老爺來了。我們作樂迎候。﹝作樂介小生韋巡官生韓君平冠帶上小生﹞

【傳言玉女】拜表初回。又見大酺恩霈。畫樓前歌姸酒美。﹝生﹞歡娛在眼。只暗滴心頭雙淚。﹝合﹞正太平時節。帝京髙會。

﹝小生﹞下官韋巡官是也。﹝生﹞下官韓員外是也。韋巡使。俺們淄靑將佐。今日合樂酒樓。與你須索走一遭也。﹝行介﹞行來此間。許虞侯還不見到。且待他來者。﹝末許俊冠帶上﹞長楊鄠杜昔知名。何似今來應聖明。正覩人間朝市樂。忽聞天上管弦聲。某帥府虞侯許俊的是也。且喜那西徵奏凱。國泰民安。聖上賜長安大酺五日。俺這將佐們相邀合樂酒樓。迆邐行來。只見那鼓樂喧闐。煙花繚繞。是好一座酒樓也。

【黃鍾北醉花陰】寶閣雕闌鳳城裏。聽一派仙音乍起。鐃鼓奏。管弦催。光皎皎云日交輝。蓬島般多佳致。﹝小生生共見介末﹞俺們先謝過聖恩。方飮酒也。﹝拜介﹞願福壽海山齊。這的是萬國來朝聖天子。

﹝眾送酒作樂介小生﹞下官僭長。先把盞了。

【南畫眉序】車馬羽書遲。將士東歸在。今日正歌揚杕杜。酒泛酴醾。丹墀下玉帛星聯。綺席上衣冠雲集。﹝生悲嘆介小生﹞韓員外風流談笑。絕自可人。今日卻爲何慘然不樂麼。官妓送酒。﹝合﹞黛眉粉面分行隊。莫惜遇時沈醉。﹝生做不飮介末起介﹞

【北喜遷鶯】恰甚的有心無意。打乖兒弄出虛脾。癡也麼迷。沒波浪秀才聲气。把樂以忘憂做不知。俊𨿽不才。頗以義烈自許。倘可效用。決不辭勞。遲共疾。俺敢待尋生替死。自古道見哭興悲。

【南畫眉序】﹝生﹞含笑半含啼。便要藏頭怎遮尾。﹝悲介﹞嘆同林宿鳥。兩處分飛。﹝末﹞說起是尊夫人的事了。樂人們都退去後樓聽用。﹝外醜老旦小旦下生﹞不欺虞侯。向年參軍出塞。家姬柳氏。畱寓京城。後因祿山兵變。削髮爲尼。下官歸朝。到法靈寺尋他不遇。回至子城東南龍首岡上。卻向車中偶見。原來落在沙府了。相約次日通政裏門再得一面。從此訣矣。難拋下剩雨殘雲。空閃得煩天惱地。﹝末﹞如此小事。左右的備馬來。﹝眾應末﹞願得足下數字。當立致之。且自飮酒。﹝合﹞黛眉粉面分行隊。莫惜遇時沈醉。﹝末﹞

【北出隊子】則早辦追風單騎。把幾行書親自題。﹝生寫介末脫冠帶戎妝介小生﹞好好。腰間佩雙鞬似月。座下跨疋馬如雲。越顯得雄威八面。卻勝他猛將千羣。﹝末上馬介﹞俺此去非同小可也。管引他倩女一魂離。出落俺將軍八面威。呀。你準備著筵開花燭喜。

﹝末走馬下小生﹞好義气的人。就則去也。﹝生﹞去則去。未知他事體何如。我們到後樓待咱。正是靑龍共白虎同行。吉凶事全然未保。﹝小生生下淨戎妝沙將軍老旦貼女侍領眾軍﹞

【南滴澑子】軍聲哄。軍聲哄。長鎗大戟香塵擁。香塵擁濃妝艷質。﹝眾﹞稟老爺。到何處打圍去。﹝淨﹞西郊外去。﹝行介﹞看野外霜風正急。呼羣大打圍將鷹犬集。走兔奔林。飛鳥絕迹。﹝淨眾下末走馬上﹞

【北刮地風】呀。這馬兒忽騰騰舉四蹄。懷揣著風月文移。撞轅門似入無人地。早穿過綠水橋西。又經他碧楊樓際。斜刺裏畫棟朱扉。適方見沙吒利這廝打獵去了。趁著那蜂未窺。蝶未知。把暗香偸遞。你道是巧張羅慣打圍。俺可也見兔兒才放鷹飛。

﹝急下外軍校上﹞門迎朱履三千客。戶納貔貅百萬兵。俺們是沙府軍校。老爺早間去打獵了。這位新夫人苦不肯去。分付俺們把守著府門。呀。望見夫人走來了。﹝旦上﹞

【南滴滴金】重門暗鎖春歸急。錦樹辭條歲輕擲。香車寶馬相逢地。枉經心空浪迹。﹝悲介﹞天那。天天鑑識。區區兩心還似一。還似一。百年恩愛了何日。

﹝末走馬上﹞報報報。將軍墜馬。勢且不救。要見夫人一面哩。﹝做撞進軍慌走旦見介末﹞

【北四門子】病尉遲剗地臨危勢。召召召召夫人把駿馬騎。﹝旦﹞你是甚人。將軍召我做甚來。﹝末背交書介﹞這蠅頭錦字交傳與。可是那廂兒親自題。﹝旦見書悲介﹞我那韓郞呵。﹝末﹞住聲。作急的上馬去也。﹝抱旦上馬速行介﹞步兒要髙。嗓兒要低。漏東風將流鶯輕喚起。人兒又忙。馬兒又遲。死央殺龍駒做美。﹝末扶旦急走馬下生小生上生﹞

【南鮑老催】追思往昔。鮫綃半幅余淚濕。玲瓏小合餘香積。望箏雁齊。被鴛雙。釵鸞匹。﹝小生﹞員外放心。就有好音也。﹝生﹞怕銀瓶落井還空汲。金鍼墜海還空覓。側耳聽。臨風立。﹝末扶旦走馬上﹞

【北水仙子】呀呀呀日墜西。早早早早一似夜靜江寒載月歸。他他他做宿鳥驚還。你你你那孤凰再配。我我我憑著我破龍城打虎圍。兼兼兼兼領著燕約鶯期。﹝生望介﹞呀。許虞侯早則來也。虞侯走快些咱。﹝末﹞快快快快豎起花柳場中旌捷旗。把把把把章臺舊壘牢牢砌。﹝見生做扶旦下馬介﹞以君之靈。幸不辱命。﹝攜旦扶生介﹞看看看看柳色尙依依。﹝生旦抱哭介﹞

【南雙聲子】云和日。云和日。自去後攀誰及。虛和實。虛和實。敢甚處尋消息。喜共泣。喜共泣。翻倒極。翻倒極。任髙燒銀燭。問今何夕。

﹝生﹞多謝虞侯。使下官去璧復還。破鏡再合。只是一件。沙吒利那廝恩寵殊等。立見禍生。諸公何以處之。﹝末﹞俺們明日把此事啟知元帥。今晚且送員外夫人到館中去。叫樂人們承應者。﹝眾應作樂上行末﹞今夜呵。

【北尾】祝付你那雞兒莫啕气。算新婚不彊似遠別多離。沙將軍。沙將軍。俺打合這才子佳人直閃殺你。﹝眾作樂介﹞

莫辭換羽更移商。

吹律陽回一綫長。

不是一番寒徹骨。

爭得梅花撲鼻香。

第三十八出謝諐

【雙勸酒】﹝淨沙將軍上﹞人才出羣。風流幫襯。紅鸞運輪孤辰。打褪閉門。走卻腳頭人。﹝笑介﹞眞好个捕虜將軍。

世間好物不堅牢。彩雲易散琉璃脆。俺沙吒利道這兩句。有个緣由。俺爲那章臺柳。千方百計。弄到府中。誰知是一位古古怪怪不通情的小娘子。又遇著个遮遮護護不抽趣的太夫人。卻趁著那吉吉刮刮做寃家的正奶奶。辜負殺俺个標標致致慣風月的大將軍。以此喫他白白的住了幾年。昨日又被个人輕輕的借去一用。千軍萬馬。只做飛塵。鐵壁銅墻。就如平地。早已差沙虫兒打聽來報。好多一會。想必來也。﹝醜沙虫兒上﹞

【普賢歌】將軍情性生得村。那有些兒會著人。羊膻空滿身。狼心養不馴。俺勸你列位們一勸。別个的妻兒休要問。

﹝笑介﹞可笑俺老爺。平空地弄甚柳夫人到府裏。準準的寡頭醋喫了百來甁。活活的幹相思害了十幾頓。喇喇的蒲萄架倒了十數遭。枉費辛勤。沒些巴臂。近日又被个人忽的賺去。好生喫惱。著俺打聽信來。就回復他。﹝見介淨﹞信息何如。﹝醜﹞恭喜照舊隨著韓員外。﹝淨﹞到俺府裏的是誰。﹝丑﹞日前淄靑部將。赴宴酒樓。韓員外席上說起事因。內中有一个虞侯許俊。將他手書。飛馬請去了。﹝淨﹞他怎知在我府裏。﹝醜﹞原來那夫人出遊時。中途遇見。聞得人說。把甚麼玉合兒從車中投與他。﹝淨﹞他們再待怎生。﹝丑﹞小人來時。他們要見侯節度。像要動本哩。﹝淨怒介﹞這廝安敢無禮。想我在唐朝呵。

【大迓鼓】桓桓號虎臣。況是叨承恩寵。建立功勛。笑他們廝敢相持挺。待來朝先把封章進。玉石昆岡。須敎盡焚。

【前腔】﹝醜﹞雷霆且息嗔。不因親者。到底非親。老爺若先奏本。反惹事端。況這夫人原是韓員外的。如今去了。只叫做物歸其主。那一心已許文園令。這私奔難比卓文君。救火披蓑。休敎自焚。

稟上老爺。要先奏時。只說是近方曉得。送歸原夫。也道他在府數年。完名全節。若是如此。非但盛徳遠傳。亦且聖心加悅。請自尊裁。﹝淨﹞這孩子也說得是。俺向年買韓員外家的馬。喚做如意驑。一發進獻罷了。﹝醜﹞這等更好。倘或朝廷把這馬轉賜韓員外。他夫婦是一馬一鞍。老爺只落得見鞍思馬。﹝淨﹞這廝胡說。

樹頭樹底覓殘紅。

一片西飛一片東。

自是桃花貪結子。

錯敎人恨五更風。

第三十九出聞上

【生查子】﹝外節度冠帶上﹞東方久建牙。北海將稱霸。班首鷺鴛羣。身上麒麟畫。

金殿當頭紫閣重。仙人掌上玉芙蓉。太平天子朝元日。五色云車駕六龍。下官侯希逸。由淄靑入覲。仰蒙聖恩。加授檢校工部尙書。圖像淩煙。賜封實戶。未歸本鎭。暫寓神京。今早賀冬回朝。有人報道。昨日俺部將們合宴酒樓。許虞侯飛馬到沙府中。奪取一女子。付與韓員外。又說這女子原是韓員外家內君。眞奇事也。待他來時。須問端的。左右的。韓員外許虞侯一到。速通報者。﹝眾應介生韓君平末許俊冠帶上﹞

【前腔】新情覺轉加。舊事猶堪詫。﹝末﹞自有好商量。且免閒牽掛。

﹝生﹞許虞侯。此是元帥府門了。請同進去。﹝末﹞員外請。﹝眾報介外見介﹞昨來諸君曾宴酒樓麼。﹝生末﹞是曾宴來。﹝外﹞聞得許虞侯從席上作一奇事。果有之乎。﹝生﹞是有。﹝外﹞員外。願聞其詳。﹝生﹞元帥聽稟。

【刮鼓令】當年奉使槎。閃閨人歷歲華。忽戰鼓漁陽聞變。暫寄空門禮釋迦。﹝外﹞原來尊夫人曾落髮爲尼了。後來如何。﹝生﹞流落五侯家。﹝外﹞五侯是誰。﹝生﹞是沙吒利計誘到府。家姬誓死不從。幸遇他老母向畱身畔。日前下官入京。城隅乍逢。雙輪東下。﹝外﹞相逢時說甚來。﹝生﹞備說前由。又自車中投一玉合。從此遂別。料歸來抱蔓已無瓜。若非得許虞侯呵。又誰知枯樹再開花。

﹝外﹞虞侯。你將酒樓中始末。試說一番。﹝末﹞

【前腔】靑樓大道斜。聽淸謳泛紫霞。那日一席之間。惟有韓員外慘然不樂。怎忍見當筵歌笑。對東風獨自嗟。把雙鞬佩弧。單身飛馬。﹝外﹞卻怎進他府中麼。﹝末﹞只說他將軍墜馬。要見夫人。一時闖入。眾軍披靡。這時節呵。正寒云深鎖絳窗紗。做宮鶯銜出上陽花。

﹝外﹞異哉異哉。此吾平生所難事。君乃能之。

【前腔】英豪實可誇。信幹城在兔罝。員外。夫人尊姓。﹝生﹞姓柳。李王孫待年之妾。卻歸下官。那王孫又將家資幾十萬。盡數相讓。竟入華山尋仙去了。﹝外﹞又一奇事。俺便須具奏。此事亦當上聞。況今朝廷蓋造先天觀。也得一位髙眞。掌管教事。便到華山迎他。況說那仙風堪慕。嘆吾生未有涯。把封書奏聞。安車髙駕。﹝生﹞日前有書。約這幾時下山。倘若來時。多在玄都觀下。﹝外﹞如此就去相訪。怕靑牛西出指流沙。向玄都先去問桃花。

俺聞報時。曾撰一奏艸。只待諸君問明。然後奏上。且讀請教。﹝生末﹞願聞。﹝外讀介﹞金部員外郞兼禦史韓翃。久列參佐。累彰勛效。頃從鄕賦。有柳姬氏。阻絕凶寇。依正名尼。將軍沙吒利凶恣撓法。憑恃微功。驅有志之妾。幹無爲之政。臣部將兼禦史中丞許俊。族本幽冀。雄心永決。卻奪柳姬。歸於韓翃。義切中抱。𨿽昭感激之誠。事不先聞。固乏訓濟之令。大略是如此了。﹝生﹞多謝主帥。﹝醜公差上﹞暫離靑瑣闥。來報紫微郞。﹝見外介﹞稟老爺。小的是中書省差來的。韓爺已升駕部郞中知制誥。是禦筆親點出的。又遣中使特召韓爺來早面對哩。﹝外﹞恭喜喬遷。兼承晝接。﹝生﹞才薄望輕。恐無此事。﹝外﹞員外且別。來早進對。許虞侯。你隨俺入朝。﹝末﹞謹領。

五夜漏聲催曉箭。

九重春色醉仙桃。

欲知世掌絲綸美。

池上於今有鳳毛。

第四十出賜完

【繞紅樓】﹝旦上﹞畫閣紅梅照曉霜。春漸破流轉風光。眼底歡來。眉尖愁放。羞減少年妝。

﹝更漏子﹞相見稀。相憶久。眉淺淡煙如柳。垂翠幕。結同心。待郞燻繡衾。虛閣上。倚闌望。還似去年惆悵。春欲至。思無窮。舊歡如夢中。奴家自陷侯府。一意捐生。不意得遇許虞侯。復脫重圍。頓還舊好。聞得侯節度也將此事奏聞。早間韋巡官來報。相公新升駕部郞中知制誥。朝廷特遣中使引對禦前。此時想多回朝也。﹝生冠帶淨丑隨上﹞

【前腔】勑使傳宣出建章。承對罷兩袖天香。鳷鵲樓前。鳳凰池上。歸去馬蹄忙。

﹝眾稟介﹞此間已到館前了。﹝生做下馬介﹞左右的。把馬牽到後槽去。﹝眾應介生旦見介旦﹞相公回了。聞得相公又有新擢。可喜可喜。﹝生﹞近日制誥闕人。中書凡兩進名。禦筆抄出道與韓翃。原來有个江淮刺史。卻與下官同名。禦筆又親寫下官寒食詩。春城無處不飛花。寒食東風禦柳斜。日暮漢宮傳蠟燭。輕煙散入五侯家。道是與此韓翃。方知是的。﹝旦﹞聞得這詩向在禦前供奉了。適方那馬像原是我家的。﹝生﹞這馬乃是沙將軍所獻。賜名做如意驑。今早面對時。官裏因誦下官調馬詩。就便賜與。﹝旦﹞敢是看李王孫調馬的詩麼。﹝生﹞正是。此馬不知爲何歸在沙府。﹝旦﹞相公行後。妝貲盡費。也將此馬賣了。﹝生﹞夫人。鈿車昔別。玉合相投。已道西陵之柏。始結同心。誰知南浦之珠。再歸雙掌。我和你豈容易得見今日。

【剔銀燈】抵多少云勞月攘。消難盡舊時嬌樣。從今再把章臺傍。穩倩取婦隨夫唱。﹝合﹞雙雙。休輕撇漾。盡餘生風流幾場。

﹝旦﹞相公。新歡重整。往事多慚。所謂思之又思。果然痛定猶痛。

【前腔】落侯門在深潭萬丈。似黃姑把秋期懸望。算由來好事多磨障。喜玉合重歸掌上。

﹝合前生﹞夫人。適聞李王孫輕蛾俱已下山。想必就到。叫左右。李眞人同一道姑到來。卽便請進。﹝眾應介小生李王孫貼輕蛾並道妝上﹞

【金菊對芙蓉】歲月空忙。河山猶壯。千年鶴返遼陽。﹝到介﹞門上的通報。李王孫柳道姑相訪。﹝眾﹞卽便請進。﹝生旦接見介﹞故人相向。還憶別幾度風霜。﹝合﹞眞如隔世。乍逢歡暢。轉覺淒涼。

﹝旦﹞王孫。別來所喜道體淸佳。玄宗大振。﹝小生﹞夫人。別來所喜節傳哀鵠。緣合孤鸞。﹝生﹞輕蛾。向日李兄許你是秦宮毛女。梁家玉淸。果應其言。不負所志。﹝貼﹞相公夫人旣仍諧宿世之因。須早結來生之果。﹝生﹞李兄。自從華山相別。不覺白日如流。侯節度說來奉訪。曾一面否。﹝小生﹞節度曾來見訪。因知韓兄與柳夫人之事。他要舉俺爲先天觀主。俺也許了。﹝生﹞李兄爲何許他。﹝小生﹞俺昔年出家。初見張果尊師。他命俺虔誠度物。來往人間。臨別之時。又傳兩句眞言。道是遇華則止。遇侯則行。以此久住華山。今偶遇著侯節度。正相符合。以此許他。﹝生﹞輕蛾。你方外的人。休拘前禮。便請坐了。李兄。今日除夕。且逢立春。嘉會不常。舊知咸集。大家少敍一回。看酒來。

【山花子】一麾東海乘邊障。黃雲白艸沙場。喜還京驟沐寵光。掌絲綸祕省仙郞。﹝合﹞問明朝屠蘇徧嘗。條風送臘春載陽。千官拜舞稱壽觴。玉佩朝元。寶歷迎祥。

【前腔】﹝旦﹞胡飆乍起秋驚蕩。分飛又在他行。喜雙棲當年畫梁。那敎倚壻爲郞。﹝合前﹞

【前腔】﹝小生﹞邯鄲道傍。早破黃塵障。須看白晝翺翔。喜歸來紅雲帝鄕。重逢題柱田郞。﹝合前﹞

【前腔】﹝貼﹞巫云夢長。喚醒梅花帳。纖珪瘦玉殘妝。喜歸來桃開又芳。仙源且覓劉郞。

﹝合前眾﹞侯老爺到了。﹝外侯節度冠帶領眾上﹞

【菊花新】分茅列鎭號淮陽。象服蟬冠映日光。前隊儼成行。滿路絳騶聲唱。

﹝眾報生接見介生引旦見介﹞這便是家姬柳氏。通家之義。理當出見。﹝外﹞韓君平。你詩傳薇省。夫人。你名播蘭閨。已遇好文之時。又遂合歡之願。特來奉賀。﹝生旦﹞多謝多謝。﹝小生見介﹞昨承光重。﹝外﹞幸接淸輝。﹝小生引貼見介﹞這道姑是昨日說的輕蛾了。﹝外﹞下官領教之後。一倂奏聞。因畱許虞侯守候。玉音少刻定到。﹝眾報介﹞聖旨到了。快排香案。﹝末許俊冠帶賚詔上﹞

【前腔】天書飛下五云傍。紫陌珂聲夜未央。天子坐垂裳。周道正看平蕩。

聖旨已到。跪聽宣讀。皇帝詔曰。朕惟昭明大節。實開王化之源。弘奬名流。式暢玄風之旨。天弦宜廣。聖徳益章。玆爾駕部郞韓翃。謀參箸畫。學異管窺。當代天言。用施巽令。可授中書舍人。仍知制誥。柳氏智占衛足。才敏揮毫。趙璧終完。南金愈礪。封昌黎郡夫人。仍歸韓翃。王孫李筌。遺榮方外。探祕環中。賜號混元眞人。主持先天觀事。侍女輕蛾。靑衣脫迹。黃籙預司。賜號通徳先生。歲給祿米。及具奏工部尙書侯希逸。久著元勛。誕膺懋賞。進封淮陽王。實封二千戶。中丞許俊。勇張克敵。義切全倫。出拜關東觀察使。驃騎將軍沙吒利。取其悔過。合有議功。賜錢二百萬。嗚呼。光天所覆。咸沾湛露之仁。太嶽𨿽髙。須竭纖埃之報。允承駿命。丕闡鴻猷。謝恩。﹝外生旦小生貼謝恩介生﹞自揣微生。忝玆嘉命。皆由主帥吹噓。中丞汲引。﹝外末﹞好說好說。﹝生﹞李兄。你向無名字。聖上何以知之。﹝小生﹞貧道初名李翼。出將有功。嘗爲李林甫所排。吿歸隱迹。後來入道。攺名李筌。﹝外﹞下官昨日問知。因而具奏。﹝鷓鴣天﹞﹝外﹞赫赫金貂引上公。﹝末﹞又分玉節出關東。﹝生﹞鳳池艸詔言如綍。﹝旦﹞鸞閣臨妝首似蓬。﹝小生﹞攀海日。趁天風。﹝貼﹞一朝覊鶴透樊籠。﹝合﹞今宵剩把銀缸照。猶恐相逢是夢中。﹝合﹞

【太和佛】仰荷天恩徧八荒。書折紫泥香。鴻鈞初轉。徳澤布春陽。萬物盡輝光靈芝疊產銅池傍。又見鳳儀獸舞。郊野牧夷羊。況地出甘泉。瑞露三危降。眞道是太平有象。試看取喜气歡心共洋洋。

【舞霓裳】染翰朝朝侍君王。侍君王。列騎翩翩鎭邊疆。鎭邊疆。遊仙任俠俱堪尙。更那妻賢節操凜冰霜。並譜入管弦歌唱。開宴處聽取新聲正嘹喨。

【尾聲】春風折柳章臺上。問舊日靑靑無恙。願百歲人長在醉鄕。

璧月團團玉樹新。

尊前歌舞醉畱春。

試翻翦雪裁云句。

且作拈花弄柳人。

玉合記終

