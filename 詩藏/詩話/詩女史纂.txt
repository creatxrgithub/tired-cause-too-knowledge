

詩女史纂

﹝明﹞處囊齋主人輯

●詩女史纂目錄

卷之一

皇娥嫘祖有娀簡狄

塗山女嬌西王母緱婉妗

柳下惠妻次室女

陶嬰姬氏

恭伯姬傅母何氏

麗玉紫玉

勾踐夫人采葛婦

河津女娟息夫人

百里奚妻琴女

虞姬

卷之二

戚夫人華容夫人

趙飛燕班婕妤

唐姬劉細君

王嬙班昭

卓文君徐淑

張氏甄氏

李氏

卷之三

蘇伯玉妻竇玄妻

秦羅敷周氏

蔡琰崔氏女

甄后丁廙妻

王宋

卷之四

左芬魏華存

孫瓊李氏

陳氏謝道韞

鍾琰桃葉

謝芳姿王氏

王氏王氏

辛氏陳氏

梁緑珠翔風

楊苕華杜蘭香

姚玉京子夜

孟珠吳彩鵉

劉妙容

卷之五

蘇蕙鮑令暉

華山女蘇小小

謝氏陳畱長公主

馮小憐崔氏

胡後劉令嫻

劉氏沈滿願

包明月吳興妓

沈婺華陳氏

李氏陳少女

大義公主魯秋胡妻

簫後侯夫人

吳絳仙杭靜

蘇蟬翼張碧蘭

羅愛愛李月素

秦玉鵉丁六娘

卷之六

長孫後徐惠賢妃【惠其名也】

武后上官婉兒

江采蘋宋若昭

宋若憲鮑文姬

宜芬公主掖庭士人妻

七歲女子開元宮人

僖宗宮人天寶宮人

宣宗宮人僖宗宮人

眞徳楊容華

林氏趙氏

喬氏張氏

蔣馧孫氏

侯氏裴柔之

龍城貴主木蘭女

卷之七

張氏劉氏

愼氏崔氏

宋氏程長文

牛應眞魏氏

樊氏王韞秀

張窈窕葛鴉兒

楊徳麟郭紹蘭

蔣氏田娥

崔公逹張琰

裴羽仙劉淑柔

梁瓊劉云

張文姬鮑君徽

劉瑗劉瑤

張瑛姚月華

廉氏崔仲容

曹文姬薛媛

戚逍遙

卷之八

關盼盼崔鶯鶯

步非煙薛濤

柳氏劉采春

盛小叢徐月英

常浩蓮花

杜秋娘鄂州妓

平康妓太原妓

襄陽妓故臺城妓

耿家靑衣

卷之九

李冶魚玄機光威裒

元淳夷陵女子

鮑家四弦李弄玉

湘驛女子白衣女子

孔氏韓僕射姬

徐氏二女費崇嘏

任氏周仲美

海印

卷之十

楊氏蒨桃

錢氏王氏

宣和士女朱后

林杜娘王氏

王氏王氏

王氏王安石妻

楊璞妻丘氏

曹縕朱淑眞

魏夫人丁渥妻

崔球妻毛友龍妻

髙氏詹茂光妻

賀方回姬侯氏

華春娘許氏

李氏女永安驛女

士人妻黃淑

李少云朱氏

徐君寶妻王淸惠

張瓊英韓希孟

杜氏婦靈原夫人

曁氏琵琶亭女子

張氏女

卷之十一

李淸照阮逸女

陳彥章妻劉鼎臣妻

孫夫人孫氏

易祓妻社大中妾

慕容巖卿妻延安夫人

易山夫人周韶

龍靚胡楚

蘇小娟嚴蕊

翁客妓蜀妓

靑幕子婦周氏

文婉呂氏

詠月婦簫瑟瑟

卷之十二

管道升劉氏

郭暉妻李氏

吳氏孫淑

張氏婦余季女

萬氏鄭允端

萬侯蕙柔徐氏

紹興女何氏

胡妙端劉宜

戴復古妻曹妙淸

張妙淨王氏

元氏髙氏

阿■﹝礻盍﹞主嬌紅

詠梅花尼臨海氏妻

卷之十三

李玉英鐡氏二女

宋氏郭愛

沈氏孟淑卿

朱氏茅氏

林氏陳徳懿

朱氏虞氏

沈氏江西婦女

卲氏淮安妓

婁妃翠妃

能曉

卷之十四

藺氏鄒賽貞

陸文巒何紫雲

範氏桑月妹

儲氏楊夫人

王月妝許景樊

楊文儷趙今燕

目錄終

「○」主要用來表示詩﹑詞等韻文中的語气停頓﹐「﹑」主要用來表示一般語句中的語气停頓。

凡「�」號均系原缺字﹐今加方括號「﹝﹞」的字﹐均系原缺而據《詩女史》補入。又所據《詩女史》十四卷補遺一卷﹝http﹕／／www。cadal。zju。edu。cn／Index。action﹞﹐署「錢塘田藝蘅撰」。

另補錄詩女史敍﹑詩女史凡例﹐以咨參考。

●詩女史敍

錢塘

田藝蘅撰

夫天地奠居則玄黃宣色陰陽相匹則律呂諧聲故文章昭於俯仰之觀音調和於淸濁之配詎由彊作寔出自然造物如斯人事可測矣遠稽太古近閱明時乾坤異成男女適敵𨿽內外各正職有攸司而言徳交修材無偏廢棄男子之以文著者固力行之緖華女子之以文鳴者誠在中之間秀成周而降代不乏人曾何顯晦之頓殊良自采觀之旣闕也夫宮詞閨詠皆得列於葩經俚語滛風猶不刪於麟筆蓋美惡自辧則勸懲攸存非惟可考皇猷抑亦用裨陰教其功茂矣豈小補哉然聖史如司馬子長尙寂無所錄其後間紀一二槪已疏矣所幸稗官野史略有條書樂府名家多因附見往往馨飛蘭吐彩挹珠談色暎天玄聲酬陽律上窺元化下總物情縱未能嫓美於二南庶足以揚休乎六義致使羣英聯句俊女擅場眾玅探題騷人閣筆故能膾炙世口頡頏士流必欲追莊穆以同歸詎肯讓班蔡而獨步也藝蘅身沈翰苑心醉辭壇惜盛籍之未興信雅典之有待乃探頥索隱剔粹瘦奇人有善而必彰言無微而不齒首標小傳尾續余篇名曰詩女史蓋詩之所采敢竊比於國風而行有所遺諒先登於策府也嗚呼夢幾生花才非道絮文昌分耀光纒婺女之星彤官增輝瑞靄湘妃之竹風流爾謝儒雅吾師須知擲地而作金尙想其人之如玉

大明嘉靖三十六年春三月

●詩女史凡例

國風𨿽有婦人女子之詩多不可考除緑衣燕燕日月終風柏舟載馳河廣七篇存其姓氏然皆屬邶墉衛三國其汝墳艸虫行露殷其靁小星江有汜谷風竹竿伯兮九篇已不知其爲誰何世遠人湮深可憐惜其餘皆宋人臆說不可盡據小序漢箋可證

文人代作詩雎然可辧若木蘭諸篇是也間存一二餘不備錄

仙女鬼女詩眞者固多僞者亦復不少亦存一二以備一體

自五帝至秦以其邈遠故所傳必錄自漢至六朝則事略而詩詳自唐至五代則事詳而詩略若夫宋元則詩教旣微乃能崛起斯亦閨中之傑也我朝作者固多而傳者不可備得今偶錄所見余惟好事愽覽者成之當爲續史

賦者詩之流調者辭之流者皆得入錄

婦女與士人不同片言隻字皆所當紀其有名無詩者亦得因事附見知音者諒之

●詩女史纂卷之一

處囊齋主人輯

皇娥嫘祖

皇娥嫘祖﹑少昊母也﹑夜處璇宮而織﹑晝乘桴木而遊﹑歷窮桑滄茫之浦﹑時有神童﹑容貌絕俗﹑稱爲白帝子﹑與皇娥燕戲﹑奏■﹝女更﹞娟之樂﹑遊漾忘歸﹑帝子撫桐峯梓瑟娥倚瑟而淸歌﹑曰﹑天淸地曠浩茫茫○萬象回薄化無方○浛天蕩蕩望滄滄○乘桴輕漾著日傍○當其何所至窮桑心知和樂悅未央帝子答歌曰﹑四維八埏眇難極○驅光逐影窮水域○璇宮夜靜當軒織○桐峯文梓千尋直○伐梓作器成琴瑟○淸歌流暢樂難極○滄湄海浦來棲息○【後生少昊號窮桑氏】

有娀簡狄

簡狄者﹑有娀氏之長女也﹑與其妹娣居九成之臺﹑飲食必以鼓﹑天帝使燕往視之﹑鳴若謐隘﹑二女愛而搏之﹑覆以玉筐﹑旣而發視之﹑燕遺二卵﹑而北飛﹑二女爲作歌一終﹑曰燕燕往飛﹑其歌實始爲北音也﹑【後生契爲殷始祖】

塗山女嬌

女嬌者﹑塗山氏之長女也﹑禹年三十娶之﹑謂之女嬌﹑禹未之遇而巡省南土﹑女嬌乃令其妾候禹於塗山之陽﹑因作歌曰候人兮猗﹑其歌寔始爲南音也﹑

西王母緱婉妗

西王母名婉妗姓緱氏﹑虎齒蓬發戴勝善嘯﹑周穆王滿十七年﹑西徵昆侖﹑賓於西王母觴於瑤池之上﹑王母謂天子謡曰﹑白雲在天○山陵自出○道裏悠遠○山川間之○將子無死○尙能復來○穆王答之曰﹑予歸東土○和洽諸夏○萬民平均○吾願見汝○比及三年將復而野﹑

柳下惠妻

柳下惠死﹑門人將誄之﹑其妻曰﹑將誄夫子之徳耶﹑則二三子不如妾知之也﹑乃誄曰﹑夫子之不伐兮○夫子之不竭兮○夫子之信誠而與人無害兮○柔屈從俗不彊察兮○蒙恥救民○徳彌大兮○𨿽遇三黜○終不獘兮○豈弟君子○永能厲兮○嗟呼惜哉○乃下世兮○庻幾遐年○今遂逝兮○嗚呼哀哉○魂神泄兮○夫子之謚○宜爲惠兮○

次室女

次室女﹑魯處女也﹑常倚柱悲吟而嘯﹑鄰人謂曰﹑欲嫁耶﹑何吟之悲也﹑女曰﹑嗟乎吾傷民心﹑悲而嘯﹑豈欲嫁哉﹑自傷懷潔而爲鄰人所疑﹑於是褰裳而去之﹑入山林之中﹑見貞女之廟﹑有女貞木焉﹑喟然嘆息﹑援琴而歌曰﹑菁菁茂木﹑隱獨榮兮○變化垂枝﹑含蕤英兮○修身飬志﹑建令名兮○厥道不同﹑善惡並兮○屈躬就濁﹑世疑淸兮○懷忠見疑﹑何貪生兮○遂自縊而死﹑【女貞木者﹑少陰之精﹑冬不落葉﹑卽今冬靑樹也﹑】

陶嬰

嬰﹑魯陶明女也﹑少寡﹑飬幼孤無彊昆弟﹑紡績爲產﹑魯人聞其義將求焉﹑嬰聞之﹑恐不得免﹑乃作黃鵠歌曰﹑悲夫黃鵠之早寡兮○七年不雙○宛頸獨宿兮○不與眾同○夜半悲鳴兮○想其故雄○天命早寡兮○獨宿何傷○寡婦念此兮○泣下數行○嗚呼哀哉兮○死者不可忘○飛鳥尙然兮○況於貞良○𨿽有賢雄兮○終不重行○魯人不敢復求﹑

姬氏

姬氏﹑衛侯之女也﹑邵公聞其賢請聘之﹑未至而王薨﹑太子欲畱之﹑女不聽﹑拘於深宮﹑欲歸不得﹑乃援琴而歌思歸引曰﹑涓涓泉水○流及於淇兮○有懷於衛○靡日不思○執節不移兮行不隳○砛軻何辜兮離厥菑○嗟乎何辜兮離厥菑○曲終遂縊而死﹑

恭伯姬傅母

伯姬﹑魯宣公女﹑成公妹也﹑母曰繆姜﹑伯姬爲宋恭公夫人﹑恭公卒﹑伯姬寡﹑景公時﹑宋宮災﹑有司請曰﹑火將至矣﹑夫人少避火﹑伯姬曰﹑婦人之義﹑保傅不俱﹑夜不下堂﹑待保傅來也﹑保母至矣﹑傅母未至也﹑左右又曰﹑夫人亟避火﹑伯姬曰﹑婦人之義﹑傅母不至﹑夜不可下堂﹑越義而生﹑不如守義而死﹑遂逮於火而死﹑其傅母自傷行遲﹑悼伯姬之遇災也﹑援琴而歌曰﹑嘉名潔兮行彌彰○托節鼓兮今躬喪○歍欽何辜遇斯殃○嗟嗟柰何罹斯殃○

何氏

何氏﹑宋舎人韓憑妻也﹑何美好康王欲奪之﹑乃築靑陵臺望之﹑後竟奪何而囚憑﹑何氏乃作烏鵲歌以見志曰﹑南山有烏○北山張羅○烏自髙飛○羅當柰何○又曰﹑烏鵲雙飛○不樂鳯皇○妾是庻人○不樂宋王○於是又作歌以答其夫曰﹑其兩淫淫○河大水深○日出當心○憑得歌﹑遂自殺﹑何卽陰腐其衣﹑與王登臺﹑遽自投臺下﹑左右捉衣﹑衣不勝手﹑得遺書於帶中曰﹑願以屍還韓氏而合葬﹑王大怒﹑令分埋之﹑兩冢相望﹑經宿忽有梓木各生於冢﹑根交於下﹑枝連於上﹑又有鳥如鴛鴦﹑常雙棲其樹﹑朝暮悲鳴﹑

麗玉

麗玉﹑朝鮮津卒霍裏子髙妻也﹑子髙晨起刺船﹑有一白首狂夫﹑披髮提壺亂流而渡﹑其妻隨而止之﹑不及﹑遂墮河而死﹑於是援箜篌而歌﹑聲甚淒愴﹑曲終亦投河而死﹑子髙還以語麗玉﹑麗玉傷之﹑乃引箜篌而冩其聲曰﹑公無渡河○公竟渡河○墮河而死○當柰公何○其曲傳鄰女麗容﹑名曰箜篌引﹑

紫玉

紫玉﹑吳王夫差小女也﹑悅童子韓重﹑欲嫁之﹑不得﹑乃結气而死﹑重遊學歸﹑往弔於墓﹑紫玉形見贈重明珠延頸而歌曰﹑南山有鳥○北山張羅○意欲從君○讒言孔多○悲結成疹○歿身黃壚○命之不造○冤如之何○羽族之長○名爲鳯凰○一日失雄○三年感傷○𨿽有眾鳥○不爲匹雙○故見鄙姿○逢君輝光○身遠心邇○何曾暫忘○

勾踐夫人

勾踐夫人者﹑越王勾踐之夫人也﹑越爲關所敗﹑勾踐去國事吳﹑身爲臣﹑夫人爲妾﹑及渡浙江﹑夫人見烏鵲啄江渚之鰕﹑飛去復來﹑因據船慟哭﹑而作歌曰﹑仰飛鳥兮烏鳶﹑淩玄虛兮翩翩○集洲渚兮優恣○啄鰕矯翮兮雲間○任厥性兮往還○妾無罪兮負地○有何辜兮譴天○風颿獨兮西往○孰知返兮何年○心惙惙兮若割○淚泫泫兮雙懸○又歌曰﹑彼飛鳥兮鳶烏○已回翔兮翕蘇○心在専兮素鰕○何居食兮江湖○回復翔兮遊揚○去復返兮於乎○始事君兮去家○終我命兮君都○終來遇兮何辜○離我國兮去吳○妻衣褐兮爲婢○夫去冕兮爲奴○歲遙遙兮難極○冤悲痛兮心惻○腸千結兮服膺○於乎哀兮忘食○願我身兮如鳥○身翶翔兮矯翼○去我國兮心揺○情憤惋兮誰識○王聞歌﹑乃爲夫人曰﹑孤何憂﹑吾之六翮備矣﹑遂入吳﹑共稱臣妾於夫差﹑後卒滅吳﹑

采葛婦

采葛婦﹑越人也﹑越王自吳還國﹑勞身苦心﹑懸膽嘗之﹑知吳王好服之被體﹑使國中婦女入山采葛﹑作黃絲之布以獻之﹑吳王大悅﹑乃增越封﹑賜羽毛之飾﹑幾杖諸侯之服﹑於是采葛之婦﹑傷王用心之苦﹑作若之何歌曰﹑葛不連蔓分臺臺○【音貽】我君心苦命更之○嘗膽不苦甘如飴○今我采蔓以作絲○饑不遑食四體疲○女工織兮不敢遲○弱於羅兮輕霏霏○號絺素兮將獻之○越王悅兮忘罪辜○吳王歡兮飛尺書○增封益地賜羽旗○幾杖茵褥諸侯儀○羣臣拜舞天顏○舒我王何憂能不移○

河津女娟

娟者﹑趙河津吏之女也﹑初﹑簡子南擊楚﹑與津吏期﹑簡子至﹑津吏醉臥不能渡﹑簡子欲殺之﹑娟懼持檝而走﹑簡子曰﹑女子走何爲﹑對曰﹑津吏息女妾父聞主君來渡不測之水﹑恐風波之起﹑水神動駭﹑故禱祠九江三淮之神﹑供具備禮禦釐受福﹑不勝巫祝杯酌餘瀝﹑醉至於此﹑君欲殺之﹑妾願以鄙軀易父之死﹑簡子曰﹑非女子之罪也﹑娟曰﹑主君欲因其醉而殺之﹑妾恐其身之不知痛而心不知罪也﹑若不知罪殺之﹑是殺不辜也﹑願醒而殺之﹑使知其罪﹑簡子曰﹑善﹑遂釋不誅﹑簡子將渡﹑用檝者少一人﹑娟攘拳操檝而請曰﹑妾願備父持檝﹑簡子曰﹑不谷將行選士大夫齋戒沐浴﹑義不與婦人同舟而渡也﹑娟對曰﹑妾聞昔者湯伐夏﹑左驂牝驪﹑右驂牝靡﹑而遂放桀﹑武王伐殷﹑左驂牝騏﹑右驂牝騜﹑而遂克紂﹑至於華山之陽﹑主君不欲渡則已﹑與妾同舟﹑又何傷乎﹑簡子悅﹑遂與渡﹑中流爲簡子發河激之歌﹑其辭曰﹑升彼阿兮面觀淸水揚波兮杳冥冥○禱求福兮醉不醒○誅將加兮妾心驚○罰旣釋兮瀆乃淸○妾持檝兮操其維○蛟龍助兮主將歸○呼來擢兮行勿疑○簡子大悅曰﹑昔者不谷夢娶妻﹑豈此女乎﹑將使人祝祓以爲夫人﹑娟乃再拜而辭曰﹑夫婦人之禮非媒不嫁﹑嚴親在內﹑不敢聞命﹑遂辭而去﹑簡子歸﹑乃納幣於父母﹑而立以爲夫人﹑

息夫人

息夫人﹑息君之夫人也﹑楚伐息﹑破之﹑虜其君﹑使守門將殺其夫而納夫人於宮﹑楚王出遊﹑夫人出見息君曰﹑人生一死而已﹑何至自苦﹑妾無須臾忘君也﹑終不以身更貳﹑醮﹑生離於地上﹑豈若死歸於地下哉﹑乃作詩以自誓曰﹑谷則異室○死則同穴○謂予不信○有如皦日○息君止之﹑不聽﹑遂自殺﹑息君亦自殺﹑楚王賢其節﹑以諸侯之禮合而葬之﹑

百里奚妻

百里奚去虞﹑將適秦﹑其妻以門關烹雞母餞之﹑後奚爲秦相﹑堂上樂作﹑所賃澣婦﹑自言知音﹑因援琴撫弦而歌曰﹑百里奚○五羊皮○憶別時○烹伏雌○炊扊扅○今日富貴忘我爲○又曰﹑百里奚○初娶我時五羊皮○臨當相別時烹乳雞○今適富貴忘我爲○又曰﹑百里奚○百里奚○母已死○葬南溪○墳以瓦○覆以柴○舂黃藜○搤伏雞○西入秦○五羖皮○今日富貴捐我爲○問之﹑乃其故妻也﹑還爲夫婦﹑

琴女

琴女者﹑秦王殿上之琴女也﹑燕荊軻刺秦王﹑右手執匕首﹑左手把其袖﹑秦王曰﹑乞聽琴聲而死﹑琴女乃奏曲云﹑羅縠單衣○可掣而絕○三尺屏風○可超而越○鹿盧之劍○可負而拔○王從其計﹑遂拔劍擊斬荊軻﹑軻不解琴﹑故及於難﹑

虞姬

虞氏﹑西楚覇王項羽美人也﹑羽被漢圍垓下﹑夜聞漢軍皆楚歌﹑驚曰﹑漢已得楚乎﹑起飲帳中﹑乃慷慨悲歌曰﹑力拔山兮气蓋世○時不利兮騅不逝○騅不逝兮可柰何○虞兮虞兮柰若何○美人和歌曰﹑漢兵已略地○四面楚歌聲○大王意气盡○賤妾何聊生○泣下數行﹑美人遂自刎﹑羽不勝傷之﹑上馬潰圍出﹑漢追及之烏江﹑羽亦自刎﹑

詩女史纂卷之一終

●詩女史纂卷之二

處囊齋主人輯

戚夫人

戚姬﹑漢髙帝夫人也﹑帝愛幸姬﹑生趙隱王如意﹑先是數欲易太子﹑及惠帝立﹑呂后爲皇太后﹑乃令永巷囚夫人﹑髠鉗﹑衣赭衣﹑令春﹑夫人舂且歌曰﹑子爲王母爲虜﹑終日舂薄暮﹑常與死爲伍﹑相離三千里﹑當誰使告女﹑太后聞之﹑大怒曰﹑乃欲倚子耶﹑召趙王殺之﹑夫人遂有人彘之禍﹑

華容夫人

華容﹑燕王旦夫人也﹑王與蓋主上官桀等謀不軌﹑事敗﹑王憂懣﹑乃置酒萬載宮﹑會賓客羣臣妃妾﹑王自作歌曰﹑歸空城兮○狗不吠○雞不鳴○橫術何廣廣兮○固知國中之無人○夫人起舞而續歌曰﹑發紛紛兮寘渠○骨籍籍兮亡居○母求死子兮妻求死夫○裴回兩渠間兮﹑君子獨安居○坐者皆泣﹑王遂自殺﹑

趙飛燕

趙飛燕﹑漢成帝後也﹑本姓馮氏﹑名宜主﹑幼聰悟﹑長而纎便輕細﹑舉止翩然﹑人謂之飛燕﹑因陽阿主入宮﹑帝寵幸之﹑號趙皇后﹑又進其女弟合徳﹑爲婕妤﹑尢幸﹑帝與後遊太液池﹑後歌歸風送遠之曲曰﹑涼風起兮天隕霜○懷君子兮渺難望○感予心兮多慨慷○帝以文犀簮擊玉甌令後所愛侍郎馮無方吹笙﹑以倚後歌﹑中流歌酣﹑風大起﹑後順風揚音﹑無方長噏細裊與相屬﹑後裙髀曰顧我顧我﹑後揚袖而歌曰﹑仙乎○仙乎去故而就新○寧忘懷乎○帝曰﹑無方爲我持後﹑無方捨吹持後履﹑久之﹑風霽﹑後泣曰﹑帝恩我﹑使我仙去不待﹑悵然曼嘯﹑泣數行下﹑帝益愧愛﹑帝崩﹑合徳歐血而死﹑

班婕妤

班婕妤﹑左曹越騎校尉況之女﹑司空掾彪之姑也﹑少有才學﹑漢成帝選入宮﹑以爲婕妤﹑帝常遊後庭﹑欲與同輦載﹑辭之﹑上善其言而止﹑後趙飛燕姊弟自微賤興﹑遂譛婕妤祝詛主上考問之﹑對曰﹑妾聞死生有命﹑修正尙未蒙福爲邪欲以何望﹑使鬼神有知﹑不受不臣之愬﹑如其無知﹑愬之何益﹑故不爲也﹑上善其對﹑遂釋﹑婕妤懼﹑求共飬太后長信宮﹑作怨歌行雲﹑新制齊紈素○皎潔如霜雪○裁爲合歡扇○團團似明月○出入君懷袖○動揺微風發○常恐秋節至○涼颷奪炎熱○棄捐篋笥中○恩情中道絕○詞旨淸捷﹑怨深文綺得匹婦之致﹑又作自悼賦曰﹑承祖考之遺徳兮○荷性命之淑靈○登薄軀於宮闈兮○充下陳於後庭○蒙聖皇之渥惠兮○當日月之盛明○揚光烈之翕赫兮○奉隆寵於增城○旣過幸於非位兮○竊庻幾乎嘉時○毎寤寐而絫思兮○申佩離以自思○陳女圖以鏡監兮○顧女使而問詩○悲晨婦之作戒兮○哀裒閻之爲郵○美皇英之女虞兮○榮姙姒之母周○𨿽愚陋其靡及兮○敢舎心而忘玆○歷年歲而悼懼兮○閔蕃華之不滋○痛陽祿與柘館兮○仍𦇤褓而離災○豈妾人之殃咎兮○將天命之不可求○白日忽已移光兮○遂晻莫而昧幽○猶被覆載之厚徳兮○不廢捐於罪郵○奉共飬於東宮兮○托長信之末流○共灑掃於帷幄兮○永終死以爲期○願歸骨於山足兮○依松栢之餘休○重曰﹑潛玄宮兮幽以淸○應門閉兮禁闥扃○華殿塵兮玉階菭○中庭萋兮緑艸生○廣室陰兮帷殿暗○房櫳虛兮風泠泠○感帷裳兮發紅羅○紛綷縩兮紈素聲○神眇睞兮密靚處○君不禦兮誰爲榮○俯視兮丹墀○思君兮履綦○仰視兮云屋○雙涕兮橫流○顧左右兮和顏○酌羽觴兮銷憂○惟人生兮一世○忽已過兮若浮○已獨亨兮髙明○處民生兮極休○勉虞精兮極樂○與福祿兮無期○綠衣兮白華○自古兮有之○並搗素等賦﹑哀而不傷﹑止乎禮義﹑風人之體備矣﹑

唐姬

唐姬﹑漢廢帝弘農王妃也﹑靈帝崩﹑子辯襲位﹑董卓廢之﹑置於閣上﹑使郎中令李儒進酖﹑王曰是欲殺我耳﹑不肯飲﹑彊之﹑乃與姬及宮人飲燕別酒行王悲歌曰﹑天道易兮我何艱○棄萬乘兮退守藩○逆臣見迫兮命不延○逝將去汝兮適幽玄○因令姬起舞﹑姬抗袖而歌曰﹑皇天崩兮后土頹○身爲帝兮命夭摧○死生路異兮從此乖○柰何煢獨兮心中哀○因泣下嗚咽﹑坐者皆歔欷﹑王謂姬曰﹑卿﹑王者妃﹑勢不復爲吏民妻﹑幸自愛﹑從此長辭﹑遂飲酖死﹑時年十八﹑姬歸穎川父會稽太守瑁﹑欲嫁之﹑姬誓不許﹑及李確破長安﹑鈔關東得姬﹑欲妻之﹑固不聽﹑而終不自名﹑尙書賈詡知之﹑白獻帝﹑帝感愴迎姬置園中﹑使侍中持節拜爲弘農王妃﹑

劉細君

細君﹑漢江都王建女﹑烏孫公主也﹑武帝元封中爲公主﹑遣嫁烏孫王昆莫﹑至其國﹑自治宮室居﹑歲時一再與昆莫會﹑置酒飲食﹑昆莫年老語言不通﹑公主悲怨﹑乃作歌曰﹑吾家嫁我兮天一方○遠托異國兮烏孫王○穹廬爲室兮旃爲墻○以肉爲食兮酪爲漿○居常土思兮心內傷○願爲黃鵠兮歸故鄕○

王嬙

王嬙﹑字昭君﹑漢元帝宮人﹑元帝後宮旣多不得常見﹑乃使畫工圖其形﹑案圖召幸﹑宮人皆賂畫工﹑多者十萬﹑少者不減五萬﹑昭君自恃其貌﹑獨不與﹑乃惡圖之﹑及後匈奴入朝﹑選美人配之﹑昭君之圖當行﹑及入辭﹑光彩射人﹑悚動左右﹑天子方重信外國﹑悔恨不及﹑窮案其事﹑畫工毛延壽棄市﹑昭君恨帝始不見遇﹑乃作怨思之歌曰﹑秋木萋萋○其葉萎黃○有鳥處山○集於苞桑○飬育毛羽○形容生光○旣得升云○上游曲房○離宮絕曠○身體摧藏○志念抑沈○不得頡頑○𨿽得委食○心有徊徨○我獨伊何○來往變常○翩翩之燕○遠集西羌○髙山峩峩○河水泱泱○父兮母兮○道裏悠長○嗚呼哀哉○憂心惻傷○單於死﹑子世爲立﹑昭君謂之曰﹑爲胡者母焉﹑柰何更娶﹑世爲曰﹑欲作胡禮﹑昭君乃吞藥而死﹑

班昭

昭字惠姬﹑班彪之女﹑曹壽之妻也﹑博學髙才﹑年十四﹑聘世叔﹑早寡﹑有節行法度﹑兄固著漢書﹑其八表及天文志未及竟而卒﹑和帝詔昭﹑就東觀藏書閣﹑踵而成之﹑帝數召入宮﹑令皇后諸貴人師事焉﹑號曰大家﹑毎有貢獻異物﹑輙詔大家作賦頌﹑及鄧太后臨朝﹑與聞政事﹑子谷爲陳畱長﹑大家隨至官﹑作東徵賦曰﹑惟永初之﹑有七兮﹑余隨子乎東徵﹑時孟春之吉日兮﹑撰良辰而將行﹑乃舉趾而升輿兮﹑夕予宿乎偃師﹑遂去故而就新兮﹑忘愴悢而懷悲﹑明發曙而不寐兮﹑心遲遲而有違﹑酌鐏酒以弛念兮喟抑情而自非諒不登樔而椓蟸兮得不陳力而相追且從眾而就列兮聽天命之所歸遵通衢之大道兮求捷徑欲從誰乃遂往而䢐逝兮聊遊目而遨魂歷七邑而觀覧兮遭鞏縣之多艱望河洛之交流兮看成臯之旋門旣免脫於峻崄兮歷榮陽而過捲食原武之息足宿陽武之桑間渉封丘而踐路兮慕京師而竊嘆小人性之懷土兮自書傳而有焉遂進道而少前兮得平丘之北邊入匡郭而追遠兮念夫子之厄勤彼衰亂之無道兮乃困畏乎聖人悵容與而久駐兮忘日夕而將昏到長垣之境界察農野之居民暏蒲城之丘墟兮生荊棘之榛榛惕覺寤而顧問兮想子路之威神衛人嘉其勇義兮訖於今而稱云蘧氏在城之東南兮民亦尙其丘墳惟令徳爲不朽兮身旣沒而名存惟經典之所美兮貴道徳與仁賢吳札稱多君子兮其言信而有徵後衰微而遭患兮遂陵遲而不興知性命之在天由力行而近仁勉仰髙而蹈景兮盡忠恕而與人好正直而不回兮精誠通於神明庻靈祗之鑑照兮佑眞良而輔信亂曰君子之思必成文兮盍各言志慕古人兮先君行止則有作兮𨿽其不敏敢不法兮貴賤貧富不可求兮正身履道以俟時兮修短之運愚智同兮靖恭委命惟吉凶兮敬愼無怠思嗛約兮淸靜少欲師公綽兮又自以女人得與朝列作鍼鏤賦以諭意賦曰鎔秋金之剛精形微妙而直端性通遠而漸進博庻物而一貫惟鍼鏤之列迹信廣博而無原退逶迆以補過似素絲之羔羊何斗筲之足算咸勒石而升堂嘗作女戒七篇馬融令妻女習之昭女妹曹豊生亦有才慧爲書以難之辭有可觀昭年七十餘卒所著賦頌凡十六篇子婦丁氏爲撰集之又作大家讚焉馬融女名芝亦有才義著申情賦等篇

卓文君

文君﹑臨邛富人卓王孫女也﹑文君新寡﹑好音﹑成都人司馬相如﹑客遊臨卭﹑飲卓氏﹑文君竊從戶窺之﹑心悅而好之﹑相如因以琴心挑之﹑乃夜亡奔相如﹑與馳歸成都﹑後相如將聘茂陵人女爲妾﹑文君作白頭吟以自絕云﹑皚如山上雪○皎如雲間月○聞君有兩意○故來相訣絕○【一解】平生共城中○何嘗鬥酒會○今日鬥酒會○明日溝水○頭○蹀躞禦溝上○溝水東西流○【二解】郭東亦有樵○郭西亦有樵○兩樵相推與○無親爲誰驕○【三解】淒淒重淒淒○嫁娶亦不啼○願得一心人○白頭不相離○【四解】長卿乃止﹑文君姣好眉色如望遠山臉際常若芙蓉肌膚柔滑如脂﹑十七而寡爲人放誕風流﹑故悅長卿之才﹑而越禮焉﹑長卿素有消渇疾﹑及還成都﹑悅文君之色﹑遂以發痼疾﹑乃作美人賦﹑欲以自刺而終不能攺﹑卒以此疾至死﹑文君爲之誄曰﹑嗟嗟夫子兮亶通儒○少好學兮綜羣書○縦橫劍技兮英敏有譽○尙慕往哲兮更名相如○落魄遠遊兮賦子虛○畢爾壯志兮駟馬髙車○憶昔初好兮雍容孔都○憐才仰徳兮琴心兩娛○永托爲妃兮不恥當壚○生年淺促兮命也難扶○長夜思君兮形影孤○步中庭兮霜艸枯○雁鳴哀哀兮吾將安如○仰天太息抑欝不舒○訴此淒惻兮疇忍聽予○泉穴可從兮願殞其軀○

徐淑

秦嘉妻也﹑嘉爲郡上椂﹑其妻寢疾﹑不能同往﹑故嘉常以詩寄淑﹑淑答云﹑妾身兮不令○嬰疾兮來歸○沈滯兮家門○歷時兮不差○曠廢兮侍覲○情敬兮有違○君今兮奉命○遠遞兮京師○悠悠兮離別○無因兮敍懷○瞻望兮踴躍○佇立兮徘徊○思君兮感結○夢想兮容輝○君發兮引邁○去我兮日乖○恨無兮羽翼○髙飛兮相追○長吟兮詠嘆○淚下兮沾衣○後淑疾革﹑士會還家﹑不勝傷感﹑

張氏

李茂徳妻﹑𦇤褓中笑語穎異﹑父張楙奇之﹑及長而難於配﹑時里人結社﹑茂徳以童子與焉﹑聮對敏捷﹑父老俱謂其善﹑有芛抽過舊竹﹑梅落剰閒枝﹑之句﹑楙大喜﹑遂以女許焉﹑年十七歲﹑茂徳生子庸﹑甫六歲而茂徳已謝世﹑舅姑憐其少也﹑而令之攺適﹑張不可﹑又令左右諷之﹑張曰﹑婦人之道﹑從一而終﹑理無再醮﹑死卽可死﹑適人不可﹑貪生失節﹑何顏見我夫於地下也﹑遂題詩於壁上曰﹑挺志靑松撡○持身白玉姿○天如憐薄命○此去變男兒○書罷﹑求自盡﹑家人防之密﹑卽引刀截其髮以誓不他﹑後有司以其貞上聞﹑朝廷旌之錫以扁植以坊﹑庸仕元至正間同知濟南路總管府事﹑推恩贈父同知益州路總管府事隴西郡伯﹑封母隴西郡夫人﹑再調關襄宣慰階中奉大夫﹑而母夫人卒﹑

甄氏

配張三載其夫卒生一子甫五歲亦卒獨遺姑在孑無一親甄氏之稱孝竟孀守絕外念或有以難病之者甄作歌以自矢焉歌曰泉流不歸山雨落不上天妾心死不回金石無全堅白日經中街飄忽沈西海妾心日不如長夜瞳瞳光不攺明月懸淸輝三五二八圓又鈌妾心月不如一團耿耿無虧時妾心一寸鐵不與紅鑪滅妾心萬鈞石不觸洪濤裂妾發可剪妾頭可截妾心之白不可涅憶妾二十春結髮事良人焉知三載皇天傾羅幃帳幕生素塵懷中五歲兒水上浮漚淪白髮蕭蕭垂老親彩衣零落空悲辛吾聞陳孝婦夫死養姑心愈固朱幢入奏丹書來黃金北斗髙萬戶又聞杞梁妻一哭梁山傾精神變天地黃土非無情君不見章臺女傾城華去年嫁東鄰今年歸西家顏色皎皎如桃花桃花貪結子紅顏不惜污泥沙回首天漢上雙鳯縹縹淩紫霞蓬萊仰面空咨嗟書罷大泣益勵其守而事奉其姑朝夕惟勤終身不愧其所歌云【張名宋畢】

李妙惠

楊州女同裏士人盧穿妻也﹑盧下禮闈第﹑隱讀西山寺﹑中絕音耗﹑成化間有同名者死京中﹑鄕人誤傳盧死﹑父母信之﹑憐惠貧寡﹑欲奪其志﹑不可﹑必彊之﹑於是江西鹽商謝啟聘之﹑惠自縊者再﹑爲防守者密﹑不得死﹑旣受聘﹑彊之歸﹑謝至則撡節求死﹑啟不能犯﹑置母傍安馴之﹑母亦楊州惠恃其瓜葛懇請爲尼﹑母佯許之﹑意其久可成禮﹑時啟舟先發歸﹑母偕惠後舟過金山寺下﹑因禮醮惠題壁間云﹑一自當年拆鳯凰○至今魚雁兩茫茫○蓋棺不作橫金婦○入地還從折桂郎○彭澤曉煙歸宿夢○瀟湘夜雨斷愁腸○新詩謾寫金山寺○髙桂雲帆過豫章○後署曰﹑楊州盧穿妻李氏題﹑盧後登第﹑承命往江西﹑促憲廟實錄至家則虛室矣﹑頃遊金山﹑見其詩﹑徑抵豫章﹑得徐方伯差臺隸歌其詩於各鹽船下﹑遂知其在﹑謝﹑接致公館﹑歡會如初﹑謝商亟嘆曰﹑貞婦也﹑乃置之﹑

詩女史纂卷之二終

●詩女史纂卷之三

處囊齋主人輯

蘇伯玉妻

蘇伯玉妻﹑失其姓氏﹑伯玉被使在蜀﹑久而不歸﹑其妻居長安﹑思念之﹑因作盤中詩以寄之焉﹑詩云﹑山樹髙﹑鳥鳴悲﹑泉水深﹑鯉魚肥﹑空倉雀﹑常苦饑﹑吏人婦﹑會夫稀﹑出門望﹑見白衣﹑謂當是﹑而更非﹑還入門﹑中心悲﹑北上堂﹑西上階﹑急機絞﹑杼聲催﹑長嘆息﹑當語誰﹑君有行﹑妾念之﹑出有日﹑還無期﹑結中帶﹑長相思﹑君忘妾﹑未之知﹑妾忘君﹑罪當治﹑妾有行﹑宜知之﹑黃者金﹑白者玉﹑髙者山﹑深者谷﹑姓者蘇﹑字伯玉﹑人才多﹑智謀足﹑家居長安身在蜀﹑何惜馬蹄歸不數﹑羊肉千斤酒百斛﹑令君馬肥麥與粟﹑今時人﹑知四足﹑與其書﹑不能讀﹑當從中央周四角﹑寫之盤中﹑屈曲成文故名﹑

竇玄妻

竇玄妻﹑失其姓氏﹑玄形貌絕異﹑天子以公主妻之﹑其妻作書與玄別曰﹑棄妻斥女﹑敬白竇生﹑卑賤鄙陋﹑不如貴人﹑妾日已遠﹑彼日已親﹑何所控訴﹑仰呼蒼旻﹑悲哉竇生﹑衣不厭新﹑人不厭故﹑悲不可忍﹑怨不可去﹑彼獨何人﹑而居斯處﹑並謝以歌曰﹑煢煢白兔○東走西顧○衣不如新○人不如○故其歌悲怨淒慘﹑亦名絕歌﹑

秦羅敷

羅敷﹑邯鄲秦氏女﹑千乘王仁妻也﹑仁後爲趙王家令﹑羅敷出采桑於陌上﹑王登臺見而悅之﹑欲奪焉﹑羅敷善彈箏﹑作陌上桑歌曰﹑日出東南隅○照我秦氏樓○秦氏有好女○自名爲羅敷○羅敷喜蠶桑○采桑城南隅○靑絲爲籠系○桂枝爲籠鉤○頭上倭墮髻○耳中明月珠○細綺爲下裙○紫綺爲上襦○行者見羅敷○下擔捋髭須○少年見羅敷○脫帽著帩頭○耕者忘其犂○鋤者忘其鋤○來歸相怒怨○但坐觀羅敷○【一解】使君從南來○五馬立踟躕○使君遣吏往○問是誰家姝○秦氏有好女○自名爲羅敷○羅敷年幾何○二十尙不足○十五頗有餘○使君謝羅敷○寧可共載不○羅敷前致辭○使君一何愚○使君自有婦○羅敷自有夫○【二解】東方千餘騎○夫壻居上頭○何用識夫壻○白馬從驪駒○靑絲系馬尾○黃金絡馬頭○腰中鹿盧劍○可直千萬餘○十五府小史○二十朝大夫○三十侍中郎○四十専城居○爲人潔白晳○鬑鬑頗有須○盈盈公府步○冉冉府中趍○坐中數千人○皆言夫壻殊○【三解】王聞之﹑乃止﹑

周氏

周氏﹑漢進士曹禋妻也﹑禋字禮夫﹑洛陽人﹑不第﹑卒於長安﹑周氏爲志其墓於鳯皇山﹑其銘曰﹑其生也天○其死也天○苟達此理○哀何復言○其生也休○其死也休○又何爲哉○其母何憂○

蔡琰

蔡琰﹑字文姬﹑一字昭姬﹑中郎邕之女也﹑博學有才辯﹑又妙解音律﹑年六歲﹑邕夜鼓琴﹑弦絕﹑琰曰﹑第二弦邕故斷一弦曰第四弦曰﹑偶得之耳﹑曰﹑季札觀樂知列國之興亡﹑師曠吹律﹑識南風之不競﹑何獨不知也﹑先適衛仲道﹑夫亡﹑無子﹑漢亂﹑沒於匈奴﹑左賢王者﹑十二年﹑生二子﹑曹操素與邕善﹑以金璧贖之﹑文姬春日感笳音﹑遂作胡笳十八拍云﹑我生之初尙無爲○我生之後漢祚衰○天不仁兮降亂離○地不仁兮使我逢此時○干戈日尋兮路道危○民卒流亡兮共哀悲○煙塵蔽野兮胡虜盛○志意乖兮節義虧○對殊俗兮非我宜○遭惡辱兮當告誰○笳一會兮琴一拍○心憤怨兮無人知○【其一】戎羯逼我兮爲室家○將我行兮向天涯○雲山萬重兮歸路遐○疾風千里兮揚塵沙○人多暴猛兮如虺蛇○控弦被甲兮爲驕奢○兩拍張弦兮弦欲絕○志摧心折兮自悲嗟○【其二】越漢國兮入胡城○亡家失身兮不如無生○氈裘爲裳兮骨肉震驚○羯氈爲味兮枉遏我○情鞞鼓喧兮從夜逹明○胡風浩浩兮暗塞營○傷今感昔兮三拍成○衘悲畜恨兮何時平○【其三】無日無夜兮不思我鄕土○稟气含生兮莫過我最苦○天災國亂兮人無主○惟我薄命兮沒戎虜○殊俗心異兮身難處○嗜欲不同兮誰可與語○尋思渉歷兮多艱阻○四拍成兮益淒楚○【其四】雁南徵兮欲寄邊聲○雁北歸兮爲得漢音○雁髙飛兮邈難尋○空斷腸兮思愔愔○攢眉向月兮撫雅琴○五拍泠泠兮意彌深○【其五】冰霜凜凜兮身苦寒饑○對肉酪兮不能飱○夜聞隴水兮聲嗚咽○朝見長城兮路杳漫○追思往日兮行李難○六拍悲來兮欲罷彈○【其六】日暮風悲兮邊聲四起○不知愁心兮說向誰是○原野蕭條兮烽戍萬里○俗賤老弱兮少壯爲美○逐有水艸兮安家葺壘○牛羊滿野兮聚如蜂蟻○艸盡水竭兮牛羊皆○徙七拍流恨兮惡居於此○【其七】爲天有眼兮何不見我獨漂流○爲神有靈兮何事處我天南海北頭○我不負天兮天何配我殊匹儔我○不負神兮神何殛我越荒州○制玆八拍兮擬排憂○何知曲成兮心轉愁○【其八】天無涯兮地無邊○我心愁兮亦復然○人生倏忽兮如白駒之過隙然○不得歡樂兮當我之盛年○怨兮欲問天○天蒼蒼兮上無緣○舉頭仰望兮空雲煙○九拍懷情兮誰與傳○【其九】城頭烽火不曾滅○彊場徵戰何時歇○殺气朝朝衝塞門○胡風夜夜吹邊月○故鄕隔兮音塵絕○哭無聲兮气將咽○一生辛苦兮緣離別○十拍悲深兮淚成血○【其十】我非貪生而惡死○不能捐身兮心有以○生仍冀得兮歸桑梓○死當埋骨兮長已矣○日居月諸兮在戎壘○胡人寵我兮有二子○鞠之育之兮不羞恥○湣之念之兮生長邊鄙十有一拍兮因玆起○哀響纒綿兮徹心髄○【其十一】東風應律兮暖气多○知是漢家天子兮布陽和○羌胡蹈舞兮共謳歌○兩國交歡兮罷兵戈○忽遇漢使兮稱近﹝迎﹞詔○遣千金兮贖妾身○喜得生還兮逢聖君○嗟別稚子兮會無因○十有二拍兮哀樂均○去住兩情兮難具陳○【其十二】不謂殘生兮卻得旋歸○撫抱胡兒兮泣下沾衣○漢使迎我兮四牡騑騑○號失聲兮誰得知○與我生死兮逢此時○愁爲子兮日無光輝○焉得羽翼兮將汝歸○一步一遠兮足難移○魂消影絕兮恩愛遺○十有三拍兮弦急調悲○肝腸攪刺兮人莫我知○【其十三】身歸國兮兒莫之○隨心懸懸兮長如饑○四時萬物兮有盛衰○惟我愁苦兮不暫移○山髙地闊兮見汝無期○更深夜闌兮夢汝來斯○夢中執手兮一喜一悲○覺後痛吾心兮無休歇時○十有四拍兮涕淚交垂○河水東流兮心是思○【其十四】十五拍兮節調促○气塡胸兮誰識曲○處穹廬兮偶殊俗○願得歸來兮天從欲○再還漢國兮歡心足○心有懷兮愁轉深○日月無私兮曾﹝會﹞不照臨○子母分離兮意難任○同○天隔越兮如商參○生死不相知兮何處尋○【其十五】十六拍兮思茫茫○我與兒兮各一方○日東月西兮徒相望○不得相隨兮空斷腸○對萱艸兮憂不忘○彈鳴琴兮情何傷○今別子兮歸故鄕○舊怨平兮新怨長○泣血仰頭兮訴蒼蒼○胡爲生兮獨罹此殃○【其十六】十七拍兮心鼻酸○關山修阻兮行路難○去時懷土兮心無緒○來時別兒兮思漫漫○塞上黃蒿兮枝枯葉幹○沙場白骨兮刀痕箭瘢○風霜凜凜兮春夏寒○人馬饑虺兮筋力單○豈知重得兮入長安○嘆息欲絕兮淚闌干○【其十七】胡笳本自出胡中○緣琴翻出音律同○十八拍兮曲𨿽終○響有餘兮思無窮○是知絲竹微妙兮均造化之功○哀樂各隨人心兮有變則通○胡與漢兮異域殊風○天與地隔兮子西母東○苦我怨气兮浩於長空○六合𨿽廣兮受之應不容○【其十八】又作悲憤詩云﹑嗟薄佑兮遭世患○宗族殄兮門戶單○身執略兮入西關○歷險阻兮之羌蠻○山谷眇兮路曼曼○眷東顧兮但悲嘆○冥當寢兮不能安○饑當食兮不能飱○常流涕兮眥不幹○薄志節兮念死難○𨿽苟活兮無形顏○惟彼方兮遠陽精○陰气凝兮雪夏零○沙漠壅兮塵冥冥○有艸木兮春不榮○人以禽兮食臭腥○言兜離兮狀窈停○歲聿暮兮時邁徵○夜悠長兮楚﹝禁﹞門扄○不能寐兮起屏營○登胡殿兮臨廣庭○玄云合兮翳月星○北風厲兮肅冷冷○胡笳動兮邊馬鳴○孤雁歸兮聲嚶嚶○樂人興兮彈琴箏○音相和兮悲且淸○心吐思兮匈憤盈○欲舒气兮恐彼驚○含哀﹝衷﹞咽兮涕沾頸○家旣迎兮當歸寧○臨長路兮捐所生○兒呼母兮號失聲○我掩耳兮不忍聽○追持我兮走煢煢○頓復起兮毀顏形○還顧之兮破人情○心怛絕兮死復生○【其一】漢季失權柄○董卓亂天常○志欲圖繤弒○先害諸賢良○逼迫遷舊邦○擁主以自彊○海內興義師○欲共討不祥○卓眾來東下○金甲耀日光○平土人脆弱○來兵皆胡羌○獵野圍城邑○所向悉破亡○斬截無孑遺○屍骸相牚拒○馬邊懸男頭○馬后載婦女○長驅西入關○迥路險且阻○還顧邈冥冥○肝脾爲爛腐○所略有萬計○不得令屯聚○或有骨肉俱○欲言不敢語○失意幾微間○輙言斃降虜○要當以亭刃○我曹不活汝○豈復惜性命○不堪其詈罵○或便加箠杖○毒痛參並下○旦則號泣行○夜則悲吟坐○欲死不能得○欲生無一可○彼蒼者何辜○乃遭此戹禍○邊荒與華異○人俗少義理○處所多霜雪○胡風春夏起○翩翩吹我衣○肅肅入我耳○感時念父母○哀嘆無窮已○有客從外來○聞之常歡喜○迎問其消息○輙復非鄕裏○邂逅徼時願○骨肉來迎已○已得自解免○當復棄兒子○天屬綴人心○念別無會期○存亡永垂隔○不忍與之辭○兒前抱我頸○問母欲何之○人言母當去○豈復有還時○阿母常仁惻○今何更不慈○我尙未成人○柰何不顧思○見此崩五內○恍惚生狂癡○號泣手撫摩○當發復回疑○兼有同時軰○相送告離別○慕我獨得歸○哀叫聲摧裂○馬爲立躊躕○車爲不轉轍○觀者皆歔欷○行路亦鳴咽○去去割情戀○遄徵日遐邁○悠悠三千里○何時復交會○念我出腹子○匈臆爲摧敗○旣至家人盡○又復無中外○城郭爲山林○庭宇生荊艾○白骨不知誰○從橫莫覆蓋○出門無人聲○豺狼號且吠○煢煢對孤景○怛吒糜肝肺○登髙遠眺望○魂神忽飛逝○奄若壽命盡○旁人相寬大○爲復彊視息○𨿽生何聊賴○托命於新人○竭心自朂厲○流離成鄙賤○常恐復捐廢○人生幾何時○懷憂終年歲○操痛邕無後﹑令攺嫁董祀﹑後祀犯法當死﹑琰詣操﹑蓬首徒行請罪﹑音辭淸辧旨甚哀痛﹑操乃出祀﹑

崔氏女

範陽人盧充﹑家西三十里有少府墓﹑充一日出家西獵﹑見一麞﹑舉弓而射﹑卽中之﹑麞倒而復起﹑充逐之﹑不覺遠﹑忽見一里門如府舎﹑門中有一鈴下有倡家﹑充前問此何府也﹑答曰﹑少府府也﹑充曰﹑我衣惡﹑那得見貴人﹑卽有人提撲新衣迎之﹑充著盡可體﹑便進見少府﹑展姓名酒炙數行﹑崔曰﹑近得尊府君書﹑爲君索小女婚﹑故相延耳﹑卽舉書示充﹑充父亡時𨿽小﹑然已見父手迹﹑便歔嘆無辭﹑崔卽敕內令女郎裝嚴﹑使充就東廊﹑充至婦已下車立席頭共拜爲夫婦﹑三日見崔﹑崔曰﹑君可歸矣﹑女有娠﹑生男﹑當以相還﹑生女﹑當畱自飬﹑敕外嚴車送客崔送至門﹑執手零涕﹑離別之感﹑無異生人﹑復致衣一襲被褥一副﹑充便上車﹑去如電逝﹑須臾至家﹑家人相見﹑悲喜﹑推問知崔是亡人﹑而入其墓追以懊惋﹑居四年三月三日臨水戲忽見一犢車﹑乍浮乍沒﹑旣上岸﹑充往開車後﹑戶﹑見崔氏女﹑與三歲男兒共載﹑充見之﹑忻然欲捉其手﹑女舉手指後車曰﹑府君見人卽見少府充往問訊女抱兒還充﹑又與金碗別並贈詩曰﹑煌煌靈芝質﹑光麗何猗猗﹑華艶當時顯嘉異表神奇○含英未及秀○中夏罹霜萎○榮耀長幽滅○世路永無施○不悟陰陽運○哲人忽來儀○會淺離別速○皆由靈與祗○何以贈余親○金碗可頤兒○恩愛從此別○斷絕傷肝脾○充取兒碗及詩﹑忽不見二車處﹑將兒還四坐謂是鬼魅﹑僉遙唾之形如故﹑問兒誰是汝父﹑兒逕就充懷﹑眾初怪惡傳省其詩﹑慨然嘆死生之玄通也﹑充詣市賣碗﹑髙舉其價不欲速售﹑冀有識者﹑欻有一老婢問充得碗之由﹑還報其大家﹑卽女姨也﹑遣視之﹑果是﹑謂充曰﹑我姨姊崔少府女﹑末嫁而亡﹑家親痛之﹑贈一金碗﹑著棺中﹑今視卿碗甚似﹑本末可得聞否﹑充以事對﹑卽詣充家迎兒﹑兒有崔氏狀﹑又似充貌﹑姨曰我舅甥三月末間產父曰﹑春暖溫也願歸休也﹑卽字溫休﹑溫休蓋幽婚也﹑其兆先彰矣﹑兒遂成爲令器﹑歷數郡二千石﹑皆著績其後生植爲漢尙書﹑植子毓司空﹑冠蓋相承﹑

甄后

甄氏﹑魏文帝後也﹑九歲喜書﹑輙用諸兄筆硯兄曰﹑當作女博士耶﹑建安中﹑袁紹爲中子熙納之﹑熙出爲幽州﹑後畱飬姑及曹操破冀州﹑文帝納後於鄴﹑有寵﹑生明帝﹑文帝踐祚﹑山陽公奉二女以嬪於魏郭后李陰貴人並愛幸﹑後畱鄴﹑愈失意﹑乃作塘上行雲﹑蒲生我池中○其葉何離離○傍能行仁義○莫若妾自知○眾口鑠黃金○使君生別離○念君去我時○獨愁常苦悲○想見君顏色○感結傷心脾○念君常苦悲○夜夜不能寐○莫以豪賢故○棄捐素所愛○莫以魚肉賤○棄捐蔥與薤○莫以麻枲賤○棄捐營與蒯○出亦復苦愁○入亦復苦愁○邊地多悲風○樹木何修修○從君致獨樂○延年壽千秋○復有怨言﹑帝大怒﹑賜死﹑

丁廙妻

丁廙妻者﹑丁敬禮之妻也﹑廙少有才姿﹑建安中爲黃門侍郎﹑文帝卽位﹑以陳思王故﹑被誅﹑其妻﹑作寡婦賦曰﹑惟女子之有行○固歷代之彜倫○辭父母而言歸○奉君子之淸塵○如懸蘿之附松○似浮萍之托津○恐施厚而徳薄○若履冰而臨淵○何性命之不造○遭世路之險屯○榮華曄其始茂○所恃奄其䢐泯○靜閉門以卻掃○魂孤煢以窮居○制朱扉以白堊○易玄帳以素幃○含慘悴以何訴○抱弱子以自慰○顧顏貌之艵艵○對左右而掩涕○時翳翳以東陰○日亹亹以西墜○雞斂翼以登棲○雀分散以赴肆○气憤薄而交榮○撫素枕而歔欷○還空牀而下幃○拂衾褥以安寐○想逝者之有憑○因宵夜之彷佛○痛存歿之異路○終窈寞而不至○時荏苒而不畱○將遷靈以大行○駕龍轜於門側○設祖祭於前廊○彼生離其尢難○矧永絕而不傷○自衘卹而在疚○履春冬之四節○風蕭蕭而增勁○寒凜凜而彌切○霜淒淒而夜降○冰溓溓而晨結○瞻靈宇之空虛○悲屏幌之徒設○仰皇天而嘆息○腸一日而九結○惟人生於世上○若馳驥之過欞○計先後其幾何○亦同歸於幽冥○

王宋

王宋﹑平虜將軍劉勲妻也﹑後勲悅山陽司馬氏女﹑以宋無子﹑出之﹑還於道中﹑賦詩云﹑翩翩牀前帳○張以蔽光暉○昔將爾同去○今將爾同歸○緘藏篋笥裏○當復何時披○又云﹑誰言去婦薄○去婦情更重○千里不垂井﹑況乃昔所奉○遠望未爲遙○踟躕不得共○

詩女史纂卷之三終

●詩女史纂卷之四

處囊齋主人輯

左芬

左芬思之妹晉武帝貴嬪也少好學善綴文名亞於太衝初拜修儀受詔作愁思之文因爲離思賦曰生蓬戶之側陋兮不閒習於文符不見圖畫之妙像兮不聞先哲之典謨旣愚陋而寡識兮謬忝廁於紫廬非艸茅之所處兮恆怵惕以憂懼懷思慕之切怛兮兼始終之萬慮嗟隱憂之沈積兮獨欎結而靡訴意慘憒而無聊兮思纒綿以增慕夜耿耿而不寐兮魂憧憧而至曙風騷騷而四起兮霜皚皚而依庭日晻曖而無光兮气懰栗以洌淸懷愁戚之多感兮患涕淚之自零昔伯瑜之婉孌兮毎彩衣以娛親悼今日之乖隔兮奄與家爲參辰豈相去之雲遠兮曾不盈乎數尋何宮禁之淸切兮欲瞻覩而莫因仰行雲以歔欷兮涕流射而沾巾惟屈原之哀感兮嗟悲傷於離別彼城闕之作詩兮亦以日而諭月況骨肉之相違兮永緬邈而兩絕長含哀而抱戚兮仰蒼天而泣血亂曰骨肉至親化爲他人永長辭兮慘愴愁悲夢想魂歸見所思兮驚寤號咷心不自聊泣漣洏兮援筆舒情涕淚增零訴斯詩兮左思贈妹悼離詩曰欎欎岱靑海瀆所經陰精以靈爲祥爲禎峨峨令妹應期誕生如蘭之秀如芝之榮總角岐嶷齔齠夙成比徳古烈異世同聲惟我惟妹寔惟同生早喪先妣恩百常情女子有行寔遠父兄骨肉之恩固有歸寧何悟離析隔以天庭自我不見於今二齡穆穆令妹有徳有容才麗漢班明朗楚樊黙識若記下筆成篇行顯中閨名播外藩何以爲贈勉以列圖何以爲言申以詩書相去在近上下欷歔含辭滿胸欎煩不舒芬答兄感離詩曰自我去膝下倏忽踰載期邈邈浸彌遠再奉將何時披省所賜告尋玩悼離詞彷佛想容儀歔欷不自持何時當奉面娛目於詩書何以訴辛苦告情於文辭

啄木詩曰﹑南山有鳥自鳴啄木饑則啄樹暮則巢宿無干於人惟志所欲性淸者榮性濁者辱

松栢賦曰何奇樹之英蔚托峻嶽之嵯峨彼玄潤之逶迆臨緑水之素波擢修竹之桓桓萃緑葉之芳葩敷纎莖之蘢蓯布秀葉之蔥靑列翠實之離離馥幽藹而永馨紛翕習以離披气肅肅以淸冷應長風以鳴條似絲竹之遺聲稟天然之貞勁經嚴冬而不零𨿽凝霜而挺幹近靑春而秀榮若君子之順時又似乎貞人之抗眞赤松遊其下而得道文賓食其實而長生詩人歌其榮蔚齊南山以永寧

欎金頌曰伊此奇艸名曰欎金越自殊域厥珍來尋芬香酷烈悅目怡心明徳惟馨淑人是欽窈窕妃媛服之褵衿永垂名寔曠世弗沈

魏華存

魏夫人名華存字賢安司徒舒之女也幼好道欲別居閒處父母不許年二十四彊適劉文生二子乃離室別寢羣仙來降托劍化形而去夫人與眾眞吟詩曰玄感妙象外和聲自相招靈云欎紫宸蘭風扇緑軺上眞宴瓊室邈爲地仙標所期貴遠邁故能秀頻翹玩彼八素翰道成初不遼人事則可預使爾形气銷世稱南嶽魏夫人云

孫瓊

孫瓊者劉滔之母也性好飬鶴其從弟孝徵以書戒之夫人報之曰省爾譏我以飬鶴乃戒以衛懿滅斃之禍斯言惑矣吾未之取彼衛懿之好民無役車之載鶴有乘軒之飾禍敗之由由乎失所若乃開圃卽於靈囿沃池矩乎神治文魚躍於白水素鳥翔乎神州豈非周文之徳大雅所修哉夫嘉肴旨酒非不美也夏禹盛以陶豆殷紂貯以玉杯而此聖以興彼愚以滅蓋置之失所如其無失來難可施乎

悼艱賦曰伊稟命之不辰遭天難之靡忱夙無父而何怙哀壅悴以抽心覧蓼莪之遺詠詠肥泉之餘音經四位之代謝𨿽積祀而思深伊三從之有歸爰奉嬪於他族仰慈姑之惠和荷仁澤之陶渥釋褧服以斬衣代羅幃以縞布仰慈尊以飲泣撫孤景以恊慕遇飛廉之暴骸觸驚風之所會扶揺奮而上躋隤云下而無際頓余邑之當春望峻陵而欎靑贍空宇之寥廓湣宿艸之發生顧南枝以永哀向北風而飲泣情無觸而不悲思無戚而不集

箜篌賦曰考玆器之所起寔侯氏之所營遠不假於琴瑟顧無取於竽笙爾乃陟九峻之層巖睎承溫之朝日剖嶧陽之孤洞伐楚宮之椅漆徵班輸以造器命伶倫以調律浮音穆以遐暢沈響幽而若絕樂操則寒條早榮哀蔓則晨華朝滅邈漸離﹝之﹞淸角超子野之白雪思遊梁甫願登華嶽路險悲秦道難﹝難怨﹞遺逸悼行邁之離秋風哀年時之速淩危柱以頡頏憑﹝哀﹞弦以躑躅於是數轉難測聲變無方或拂搦以飄沈或頓挫﹝以抑揚﹞或散角以放羽或攄徵以騁商

李氏

李氏﹑賈充妻也﹑定情聮句云﹑室中是阿誰○嘆息聲正悲○【賈】嘆息亦何爲○但恐大義虧○【李】大義同膠漆○匪石心不移○【賈】人誰不慮終○日月有合離○【李】我心子所逹○子心我所知○【賈】若能不食言○與君同所宜○【李】

陳氏

陳氏陶融妻也嘗著箏賦其略曰伊夫箏之爲體惟髙亮而殊特應六律之修和與七始乎消息括八音之精要超眾器之表則後夔創制子野考成牙氏攘袂而奮手鍾期傾耳以靜聽度中楷模不縮不盈列柱成陣旣和且平揔八風而熙泰羌貫微而洞靈奏淸角之要妙詠騶虞於鹿鳴獸連軒而率舞鳯踉蹌而集庭泛濫浮沈逸響發揮翕然若絕皎如復回爾乃祕譜艷曲卓礫殊異周旋去畱千變萬態

謝道韞

道韞﹑安西將軍謝奕女﹑左將軍王凝之妻也﹑聰識有才辧。叔父安石問毛詩何句最佳﹑道韞稱吉甫作誦﹑穆如淸風﹑仲山甫永懷﹑以慰其心﹑安謂有雅人深致﹑又嘗內集﹑與兒女講論文義﹑俄而雪驟下﹑公欣然倡韻曰﹑大雪紛紛何所似﹑安兄子朗曰﹑撒鹽空中差可擬﹑道韞曰﹑未若柳絮因風起﹑安大悅﹑世稱謝庭聮句﹑初張玄妹亦有才質﹑適於顧氏﹑玄毎稱之以敵道韞﹑有濟尼者﹑遊於二家﹑或問之﹑答曰﹑王夫人神情散朗﹑故有林下之風﹑顧家婦淸心玉映﹑自是閨房之秀﹑

登山云﹑峨峨東嶽髙﹑秀極衝靑天﹑巖中間虛宇﹑寂寞幽以玄﹑非工復非匠﹑云構發自然﹑气象爾何物﹑遂令我屢遷﹑逝將宅斯宇﹑可以盡天年﹑

擬稽中散詩云﹑遙望山下松﹑隆冬不能雕﹑願想遊下憇﹑瞻彼萬仞條﹑騰躍未能升﹑頓足俟王喬﹑時哉命不與﹑大運所飄颻﹑

鍾琰

鍾琰王渾妻也遐思賦曰惟仲秋之慘淒百艸萎悴而變衰燕翔逝而歸海蟋蟀鳴而相追坐虛堂而無聊嗟我心之多懷悵遐思而內結嗟爾姜任邈不我畱謀民生之未幾吾何爲其多愁涼風蕭條露沾我衣憂來多方慨然我懷感飛鳥之反鄕詠衛女之思歸於是周遊容與逍遙彷徨悲民生之局促願輕舉之遐翔

鶯賦曰嘉京都之鶯鳥冠羣類之殊形擢末軀於紫闥超顯禦乎天庭惟節運之不停懼龍角之西頹慕同時之逸豫怨商風之我催

桃葉

桃葉﹑王獻之妾也﹑獻之有妾曰桃葉桃根﹑而桃葉能詩﹑其答團扇歌曰﹑七寶畫團扇○燦爛明月光○與郎卻暄暑○相憶莫相忘○又曰﹑靑靑林中竹○可作白團扇○動揺郎玉手○因風托方便○又曰﹑團扇復團扇○許持自障面○憔悴無復理○羞與郎相見○

謝芳姿

芳姿﹑王氏婢也﹑中書令王瑉捉白團扇與嫂婢芳姿有愛情好甚篤﹑嫂捶撻婢過苦﹑王東亭聞而止之﹑芳姿素善歌﹑嫂令歌一曲當赦之﹑應聲歌曰﹑白團扇○辛苦五流連○是郎眼所見○瑉聞更問之﹑汝歌何遺﹑芳姿卽攺云﹑白團扇○顦顇非昔容○羞與郎相見○

王氏

王氏處士劉參妻也處士卒王誄之曰猗猗嘉穎朝陽方翹烈風嚴霜殞此秀條璇璣倏忽四序競徵淸商激宇蟋蟀吟欞

王氏

王氏劉和妻也正朝詩云稔爾冥機運迅矣四節經大簇應元律靑陽兆初正

王氏

王氏劉柔妻也少敏慧長於辭賦秋日思其親作懷思賦云超離親而獨寄與憂憤而長俱𨿽亮分以自勉曾無間乎須臾思遙遙而忡惙疾結滯乎肌膚憶昔日之歡侍奉膝下而怡裕集同生而從容常欣泰以逸豫何運遇之偏否獨遼隔於修路何恆鳥之將分猶哀鳴以告離況遊子之眷慕孰殷思之可靡於是仲秋蕭索蓐妝西禦寒露宵零落葉晨布羨歸鴻之提提振輕翼而髙舉志渺渺而遠馳悲離思而鳴咽彼邁物而推移何予思之難泄聊擥翰以寄懷悵辭鄙而增結

春花賦云千葩粲其昭晰兮百卉蒨而同榮蘭圃翹以含芳兮芝薄振而沈馨翠穎競臻眾條頻英或異色同形或齊芳殊制自然神香不可勝計爛若羅宿之垂光灼若隋珠之宵列爽若翡翠之羣翔練若珊瑚之暎月詩人詠以托諷良諭美而光徳準工女於妙規飾王后之首則

姜嫄頌雲英英姜嫄寔徳之純肇承靈瑞武敏是遵誕育岐嶷毗贊皇綸播殖之訓萬葉攸循

啟母塗山頌云塗山靜居玄朗悟幾大禹至公過門不歸明此道訓孩胤是綏仁哲以成永系天暉

靈壽杖銘云籊籊鮮幹秀彼崇■﹝山票﹞下澤蘭液上瑩芳霄貞勁內固鮮粲外昭耀質靈薈作珍華朝杖之身安越齡松喬

辛氏

辛氏傅統妻也元正詩曰元正啟令節嘉慶肇自玆咸奏萬年觴小大同悅熙

燕頌云翩翩玄鳥載飛載揚頡頏庭宇遂集我堂銜泥啄艸造作室房避彼湫隘處此髙涼孕育五子靡夭靡傷羽翼旣就縦心翶翔顧影逸豫其樂難忘

芍藥花頌云曄曄芍藥植此前庭晨潤甘露晝晞陽靈曾不踰時荏苒繁茂緑葉靑蔥應期吐秀芳姿英挺素華菲敷光譬朝日色艶芙蕖媛人是采以廁金翠發彼妖容增此婉媚惟昔風人抗玆榮華聊用興思染翰作歌

菊花頌雲英英麗艸稟气靈和春茂翠葉秋曜金華布濩髙原蔓衍陵阿揚芳吐馥載芬載葩爰采爰拾投之醇酒禦於王公以介眉壽服之延年佩之黃耉文園賓客乃用不朽

陳氏

陳氏劉臻妻也元日椒花頌云璇穹周回三朔肇建靑陽散輝澄景載渙美哉靈花爰采爰獻聖容映之永壽於萬

午時盡扇頌云炎後飛軌引曜丹逵蕤賓應律融精恊曦五象列位品物以垂兌降素獸震升靑螭日月澄暉仙童來儀仰憇翠巖俯映蘭池靈柯幽藹神卉參差如山之壽如松之猗永錫難老與時推移

梁緑珠翔風

緑珠﹑南海梁氏女﹑有容貌﹑石崇以眞珠三斛買之﹑因號緑珠﹑嘗作懊儂歌云﹑絲布澀難縫﹑令儂十指穿﹑黃牛細犢車﹑遊戲出孟津﹑大將軍孫秀求之﹑竟不許﹑崇曰﹑我爲爾得罪﹑珠泣曰﹑當效死於君前因自投於金穀樓下而死秀怒誅崇﹑

又有愛婢翔風於胡中得之年始十歲使房內飬之至十五無有比其容貌石氏侍人美艷者數千人翔風最以文辭擅愛季倫嘗語之曰吾百年後當指白日以汝爲殉答曰生愛死離不如無愛妾得爲殉身其何朽於是彌見寵愛及年三十妙年者爭妬之石崇退翔風爲房老乃懷怨而作詩曰春華誰不美卒傷秋落時突煙還自低鄙退豈所期桂芳徒自蠧失愛在蛾眉坐見芳時歇憔悴空自嗤石氏房中並歌此曲

楊苕華

苕華姓楊氏沙門竺僧度妻也有才貌父母並終度母亦卒卽捨俗出家苕華服畢與度書謂發膚不可毀宗祀不可廢令其顧世敎攺遠志曜翹爍之姿於盛明之世遠體祖考之靈近慰人情之願並贈詩曰人生一世間飄若風過牖淸音可娛耳滋味可適口羅綺可飾軀華冠可耀首安事自剪削耽空以害有不道妾區區但令君卹後度答書曰事君以治一國未若弘道以濟萬邦事親以成一家未若弘道以濟三界發膚不毀俗中之近言耳立身行道逹者知焉且披袈裟振錫杖飲淸流詠般若𨿽王公之服八珍之膳鏗鏘之聲煒燁之色不典易也若能縣契則同期於泥洹矣且人心各異有若面焉卿之不樂道猶我之不慕俗也楊氏長別離矣萬世因緣於今絕矣歲聿雲暮時不我與學道者當以日損爲志處世者當以及時爲務卿年徳並茂宜速有所慕莫以道人經心而坐失盛年也又報詩曰機運無停住倏忽歲時過良由去不息故令川上嗟不聞榮啟期皓首發淸歌布衣可暖身誰論飾綺羅今世𨿽云樂當柰後生何苕華見度志旣堅亦感悟入道

杜蘭香

杜蘭香不知何許人一漁父於湘江聞岸上兒啼聲乃三歲女子收飬至十歲忽靑童自空來攜女去曰我杜蘭香也暫謫人世耳建興四年詣張碩年可十七八使外婢通言阿母遣配君二婢子曰萱枝松枝靑牛鈿車飲食皆備出薯蕷子三枚令碩食且言本爲君作情無曠遠以年命未合其小乖太歲東方﹝卯﹞當還求君贈碩詩云阿母處靈丘時遊雲霄際眾女待羽儀不出墉宮外飄輪送我來且復恥塵穢從我與福俱嫌我與禍會其年八月復來詩云逍遙雲霧間吁嗟發九疑流女不稽路弱水何不之

姚玉京

姚玉京倡家女也嫁襄州小吏衛敬瑜溺水而死玉京守志飬舅姑常有雙燕巢梁間一日爲鷙鳥所獲其一孤飛悲鳴徘徊至秋翔集玉京之臂如告別然玉京以紅縷系足曰新春復來爲吾侶也明年果至因贈詩曰昔日無偶去今年還獨歸故人恩義重不忍更雙飛自爾秋去春來凡六七年玉京病卒明年燕來周章哀鳴家人語曰玉京死矣墳在南郭燕遂至墳所亦死毎風淸月明襄人見玉京與燕同遊漢水之濵或曰卽王氏王慗之姊也

子夜

子夜﹑晉女子也﹑嘗造曲﹑聲過哀苦﹑後人因以其名名歌焉﹑歌曰﹑宿昔不梳頭○絲髮被兩肩○婉伸郎膝上○何處不可憐○又曰﹑始欲識郎時○兩心望如一○理絲入殘機○何悟不成匹○又曰﹑見娘善容媚○願得結金蘭○空織無經緯○求匹理自難○又曰﹑前絲斷纒綿○意欲結交情○春蠶易感化○絲子又復生○又曰﹑自從別郎來○何日不咨嗟○黃蘗欎成林○當柰苦心多○又曰﹑挈枕北窗臥○郎來就儂嬉○小喜多唐突○相憐能幾時○又曰﹑年少當及時○蹉跎日就老○若不信儂語○但看霜下艸○又曰﹑常慮有貳意○歡今果不齊○枯魚就濁水○長與淸流乖○又曰﹑舉酒待相勧○酒還杯亦空○願因微觴會○心感色亦同○又曰﹑歡從何處來○端然有憂色○三喚不一應○有何比松柏○

孟珠

孟珠丹陽人歌曰陽春二三月艸與水同色道逄遊冶郎恨不早相識

吳彩鸞

彩鸞濮陽人吳猛女也猛有道術於分寧乘白鹿車上升彩鸞傳父祕法太和末有書生文簫寓鍾陵紫極宮一日遊於西山乃中秋節也車馬喧闐數十里若闤闠豪傑多召名姝善謳者夜與丈夫間立握臂連踏而唱惟對答敏捷者勝文簫往覌覩一姝甚麗其詞曰若能相伴陟仙壇應得文簫駕彩鸞自有繡襦並甲帳瓊臺不怕雪霜寒生意其神仙植足不去姝亦相盻歌罷獨秉燭穿大松徑將盡陟山捫石冒險而升生躡其蹤姝曰莫是文簫耶相引至絕頂坦然之地後忽風雨裂帷覆杌俄有仙童持天判曰吳彩鸞以私欲泄天機謪爲民妻一紀姝乃與生下山歸鍾陵簫貧不自給彩鸞冩孫愐唐龍運筆如飛日得一部鬻之獲金五緡盡則復冩如是僅十載稍爲人知遂潛往新興越玉山二人各跨一虎陟峯巒而去

劉妙容

妙容字稚華吳令劉惠明女也及大婢春條小婢桃枝皆善彈箜篌歌宛轉歌相繼俱卒後有會稽余姚王敬伯者爲東宮衛佐過吳登中渚亭望月倚琴歌泫露之詩俄見一女子謂敬伯曰女郎悅君之琴願共撫之旣而女郎至姿容婉麗綽有餘態從二少女女郎命大婢酌酒小婢彈箜篌女郎脫金釵扣弦而和之曰月旣明西軒琴復淸寸心鬥酒爭芳夜千秋萬歲同一情歌宛轉宛轉淒以哀願爲星與漢光影共徘徊又歌曰悲且傷參差淚成行低紅掩翠方無色金徽玉軫爲誰鏘歌宛轉宛轉情復悲願爲煙與霧氛氳對容姿將去畱錦臥具繡香囊遺敬伯敬伯報以牙火籠玉琴軫悵然別去敬伯至虎牢戍會惠明舟中亡臥具於敬伯船獲焉敬伯具以告果於帳中得火籠玉軫乃知三女郎爲妙容春條桃枝也

詩女史纂卷之四終

●詩女史纂卷之五

處囊齋主人輯

蘇蕙

蘇蕙字若蘭扶風竇滔妻陳畱道質女也精明秀麗年十六歸竇氏滔甚敬之滔字連波符堅時歷秦州刺史以忤旨謪戍燉煌後拜安南將軍畱鎭襄陽蘇性急頗妬初滔有寵姬趙陽臺歌舞妙絕滔置之別所蘇求得之苦加捶辱滔深憾陽臺毀蘇之短滔益忿焉蘇時年二十一及滔將赴襄陽蘇亦忿之不與偕行遂攜陽臺之任音問不及蘇悔恨自傷因織錦回文五彩相宣瑩心耀目其錦縦廣八寸題詩八百四十言縦橫反復皆成章句名曰璇璣圖

始平蘇氏璇璣圖詩

仁智懷徳聖虞唐眞妙顯華重榮章臣賢惟聖配英皇倫匹離飄浮江湘津傷嗟情家明葩榮志庭闈亂作人讒佞姦凶害我忠貞桑凶慈雍思恭基河慘嘆中無鏡紛爲篤明難受消源禍因所恃恣極驕盈揄頑孝和淑自爲隔懷懷傷君朗光誰終榮苟不義姬班女婕妤辭輦漢成薄浸休家貞記孝塞慕所路房容珠感誓城傾在戒後孽嬖趙氏飛燕寔生景讒退遠惇貞敬殊增離曠幃飾曜思穹熒猶炎盛興漸至大伐用昭靑靑昭愚謙危節所是山憂經遐淸華英多蒼形未在愼深慮微察遠禍在防萌西滋蒙疑容恃從梁心荒浮忘想感所欽岑幽巖峻嵯峨深淵重涯經网羅林光流電逝推生民堂妃闈飛衣誰追何思情時形寒歲識凋松愆居嘆如陽移陂施爲祗差士空後中奮衮爲相如感傷在勞貞物知終始舊獨懷何潛西不何誰神無感惟自節能我容聲將自孜君想顏喪攺華容是爲女賤曜日日激與通者曠思興厲不歌冶同情寧孜則夢仁賢別行士念誰賤鄙翳白無憤將﹝上﹞采悲詠風樊嘆發覌羽﹝纒﹞龍析容衣詩情明顯怨哀情時傾英殊衰殊身節菲路和周楚長雙華容憂虎雕飾繡始璇璣圖義年勞嘆奇華年有志飭忘葑長音南鄭歌商流徵殷繁華覌曜終始心詩興感遠殊浮沈時盛意麗哀遺身藏邵衛詠齊曜情多文曜壯顏無平蘇氏理往憂歲異浮惟必心華惟下微催伯女志興榮傷員藻榮麗充端比作麗辭日思慕世異逝倏違榮感體憫悲窈河遐碩翠感生嬰漫丁冤詩風興鹿鳴懷悲哀誰遊倏無一俯憂作已聲窕廣路人粲我艱是漫是何桑翳感孟宣傷感情者頹然盈體仰情者處發淑思透其威情惟憂何艱生時盛昭業傾思永戚我流若不忠容何成幽曲姿歸迆頎蕤悲苦懷思苦我章徽恨微玄悼嘆戚知沙馳虧離儀貲辭忘秦王懷土眷舊鄕身加兼愁悴少精神遐幽曠遠離鳯麟龍昭徳懷聖皇人商遊桑鳩揚仇傷榮身我乎集殃愆辜何因備嘗苦辛當神飛攵遺分歸賤弦西翳雙激好摧君深日潤浸愆思罪積怨其根難尋所明輕殊孤乖雁爲激階陰巢水悲容仁均物品育施生天地徳貴平均勻専通身粲妾殊翔女楚步林燕淸思發離濵漢之步飄飄離微隔喬木誰陰一感寄飾散聲應有流東桃飛泉君嘆殊心攺者惑暱親聞遠離殊我同衾志精浮光離哀傷柔淸廊休翔流長愁方禽伯在誠故遺舊廢故君子惟新貞微云輝羣悲春剛琴芳蘭凋茂熙陽春墻面殊意惑故新霜冰齊潔志淸純望誰思想懷所親

此圖讀者不能盡通蘇笑曰徘徊宛轉自成文章非我佳人莫之能解遂發蒼頭賫至襄陽滔省覧錦字感其妙絕因送陽臺之關中而迎蘇歸於漢南恩好愈篤蘇氏文詞五千餘言隋亂散落而回文盛傳於世凡七圖詩三千七百五十二首唐武則天爲之序

鮑令暉

令暉鮑昭之妹也歌詩往往斷絕淸巧擬古尢勝惟百願淫矣明遠常答齊武帝云臣妹才自亞於左芬臣才不及太衝耳時有韓蘭英者吳人也文辭綺密甚有名篇又善談笑宋武帝時獻中興賦被賞入宮爲博士呼爲韓公而不名後入齊孝武謂蘭英曰借使二媛生於上葉則玉階之賦紈素之辭未詎多也

其擬客從遠方來云客從遠方來贈我漆鳴琴木有相思文弦有別離音終身執此調歲寒不攺心願作陽春曲官商長相尋

擬靑靑河畔艸云褭褭臨窗竹藹藹垂門桐灼灼靑軒女汵汵髙堂中明志逸秋霜玉顏掩春紅人生誰不別恨君早從戎鳴弦慚夜月紺黛羞春風

擬自君之出矣云自君之出矣臨軒不解顏砧杵夜不發髙門晝長關帳中流熠耀庭前華紫蘭楊枯識節異鴻來知客寒遊暮冬盡月除春待君還

古意贈今人云寒鄕無異服氈褐代文練月月望君歸年年不解綖荊楊春早和幽冀猶霜霰北寒妾已知南心君不見誰爲道辛苦寄情雙飛燕形迫杼煎絲顏落風催電華容一朝攺惟餘心不變

寄行人云桂吐兩三枝蘭闇四五葉是時君不歸春風徒笑妾

代葛沙門妻郭小玉詩云明月何皎皎垂幌照羅茵若共相思夜知同憂怨晨芳華豈矜貌霜露不憐人君非靑雲逝飄迹事﹝咸﹞秦妾持一生淚經秋復度春又云君子將遙役遺我雙題錦臨當欲去時復畱相思枕題用常著心枕以憶同寢行行日已遠轉覺思彌甚

華山女

華山女不知其姓氏宋南徐一士子從華山畿往云陽見客舎有女子年十八九悅之無因遂感心疾母問其故具以啟母母爲至華山尋訪見女具說女聞感之因脫蔽膝令母密置其席下臥之當已少日果差忽舉席見蔽膝而抱持遂吞食而死气欲絕爲母曰葬時車載從華山度母從其意比至女門牛不肯前打拍不動女曰且待須臾妝點沐浴旣而出歌曰華山畿君旣爲儂死獨活爲誰施歡若見憐時棺木爲儂開棺應聲開女﹝透入﹞棺家人叩打無如之何乃合葬呼爲神女冢

蘇小小

蘇小小一名簡簡南徐錢塘名倡也宋時司馬槱初在洛陽晝寢夢一美姝牽帷而歌曰妾本錢塘江上住花落花開不管流年度燕子銜將春色去紗窗幾陣黃梅雨才仲愛其詞因詢曲名云是黃金縷後五年才仲以蘇子瞻薦應制舉中等遂爲錢塘幕官爲秦少章道其事少章爲續其後詞云斜揷犀梳云半吐檀板輕敲唱徹黃金縷夢斷彩雲無覓處夜涼明月生南浦須之復夢美姝迎笑曰夙願諧矣遂與同寢贈以詩曰長天空闊雁來盡深院落花鶯更多發策決科君自爾求田問舎我如何槱曰吾少年登第何勸吾退曰如命何自是毎夕必來才仲爲同宷談之咸曰公廨後有蘇小小墓得無妖乎不逾年而才仲得疾所乘遊舫艤泊河塘柁工遽見才仲攜一麗人登舟卽前喏之聲斷火起舟尾倉忙走報其家則才仲死矣至我朝弘治初於景瞻自都歸杭邀馬浩瀾同遊西湖泊舟第三橋景瞻曰不到西湖二十年矣山川如故風景不殊子當賦之浩瀾詩云畫舫秋風湖上來水涵天碧淨無埃一雙鸂鶒忽飛下千朵芙蓉相映開鳥似彩鸞窺寶鏡花如仙子步瑤臺風光堪賞還堪賦其柰江南庾信哀翌日浩瀾復與王天璧遊湖天璧善箕仙術浩瀾請召之箕動問仙何名書云有事卽問問畢告名浩瀾曰捧瑤觴南國隹人一雙玉手此句久未有對卽書云趺寶座西方大佛六丈金身箕運如飛復成一律云此地曾經歌舞來風流回首卽塵埃王孫芳艸爲誰緑寒食梨花無主開郎去排云叫閶闔妾今行雨在陽臺衷情訴與遼東鶴松柏西陵正可哀後書云錢塘蘇小小和馬先生昨日湖橋首倡二公相顧若失莫測所以

謝氏陳畱長公主

謝氏者江南民家女也瑯琊人王肅聘之爲妻肅爲齊祕書丞太和十八年北歸後魏尙陳畱長公主髙祖甚重之爲尙書令謝氏爲尼來奔肅作詩贈肅曰本爲簿上蠶今作機上絲得絡逐勝去頗憶纒綿時公主代肅答謝氏詩曰鍼是貫紳物目中常紝絲得帛縫新去何能納故時肅甚恨遂造正覺寺居之

馮小憐

小憐姓馮氏北齊淑妃也周髙祖平齊以賜代王逹小憐悲思齊王因琵琶弦作詩贈逹曰𨿽蒙今日寵猶憶昔時憐欲知心斷絕應看膝上弦

崔氏

崔氏盧士琛妻崔林義之女也有才學春日以桃花和雪與兒靧面祝云取紅花取白雪與兒洗面作光悅取白雪取紅花與兒洗面作容華取花紅取雪白與兒洗面作光澤取雪白取花紅與兒洗面作華容

胡後

胡氏魏宣武靈皇后也肅宗立尊爲皇太后臨朝聽政嘗幸華林園宴羣臣於都亭曲水令王公已下各賦七言詩太后詩曰化光造物含气貞帝曰恭已無爲賴慈英王公已下賜帛有差時武都人楊白花者少有勇力容貌雄偉太后逼通之白花懼及禍乃率其部曲奔梁易名華太后追思之不能已爲作楊白花歌曰陽春二三月楊柳齊作花春風一夜入閨闥楊花飄蕩落南家含情出戶腳無力拾得楊花淚沾臆秋去春還雙燕子願銜楊花入窠裏使宮人晝夜連臂蹋足歌之聲甚淒惋後性聰悟多才藝能射中鍼孔牙簮然淫亂肆情爲天下所惡

劉令嫻

令嫻劉孝標之妹徐悱之妻也孝標三妹並有才學而令嫻最幼所稱劉三嬢者是也文尢淸拔悱乃晉安內史勉之第三子仕爲太子洗馬及卒令嫻爲文祭之詞曰維梁大同五年新婦謹薦少牢於徐府君之靈曰惟君徳爰禮智才兼文雅學比山成辧同河瀉明經擢秀光明振野調逸許中聲髙洛下含潘度陸超終邁賈二儀旣肇判合始分簡賢依徳乃隸夫君外治徒奉內佐無聞幸移蓬性頗習蘭薫式傳琴瑟相酬典墳輔仁難驗神情易促雹碎春紅霜凋夏緑躬奉正衾親觀啟足一見無期百身何贖嗚呼哀哉生死𨿽殊情親猶一敢遵先好手調姜橘素爼空幹奠觴徒溢昔奉齊眉異於今日從君暫別旦思樓中薄遊未返尙比飛蓬如當此訣永痛無窮百年何幾泉穴方同勉欲爲作哀辭見其文甚悲愴遂閣筆其兄孝綽罷官不出爲詩題其門曰閉門罷慶弔髙臥謝公卿令嫻續之曰落花掃仍合藂蘭摘復生

聽百舌云庭樹旦新晴臨鏡出雕楹風吹桃李气過傳春鳥聲靜冩山陽笛全作洛濵笙注意畱歡聽誤令妝不成

夢見故人云覺罷方知恨人心定不同誰能對角枕長夜一邊空

春閨怨云花庭麗景斜蘭牖輕風度落日更新妝開簾對春樹鳴鸝葉中舞戲蝶花間騖調琴本要歡心愁不成趣良會誠非遠佳期今不遇欲知幽怨多春閨深且暮

詠佳人云東家挺奇麗南國擅容輝夜月方神女朝霞諭洛妃還看鏡中色比艶似知非摛辭徒妙好連類頓乖違智夫𨿽已麗傾城未敢希

光宅寺雲長廊欣目送廣殿悅逢迎何當曲房裏幽隱無人聲題甘蕉葉示人云夕泣似非疏夢啼太眞數惟當夜枕知過此無人覺

摘同心梔子贈謝嬢因附詩云兩葉𨿽爲贈交情永未因同心何處恨梔子最關情

代陳慶之詠美人云臨妝欲含涕羞畏家人知還代粉中絮擁淚不聽垂

有期不至云黃昏信使斷衘怨心淒淒回燈向下榻轉面闇中啼

答唐娘七夕穿鍼云倡人助漢女靚妝臨月華連鍼學並蒂縈縷作開花孀閨絕綺羅攬贈自傷嗟𨿽言未相識聞道出良家曾停霍君騎經過柳惠車無由一共語暫有日升霞

劉氏

劉氏孝標長妹王叔英妻也其贈夫詩云妝鈆點黛拂輕紅鳴環動佩出房櫳看梅復看柳淚滿春衫中

暮寒云梅花自爛熳百舌早迎春逾寒衣逾薄未肯惜腰身

昭君怨云一生竟何定萬事良難保丹靑失舊儀玉匣成秋艸想妾辭關淚至今猶未燥漢使汝南還殷勤爲人道

沈滿願

沈滿願範靖妻也長於詩所著甚富其殘燈詩云殘燈猶未滅將盡更揚輝惟餘一兩焰猶得解羅衣

映水曲雲輕鬢學浮雪雙蛾擬初月水澄正落釵萍開理垂發挾琴歌云逶迆起塵唱宛轉繞梁聲調弦可以進蛾眉畫不成

登樓曲云憑髙川陸近望遠阡陌多相思隔重嶺相憶恨長河昭君嘆云早信丹靑巧重貨洛陽師千金買蟬鬢百萬冩蛾眉又云今朝猶漢地明旦入胡關髙堂歌吹送遊子夢中還

越城曲云別怨淒歌響離啼濕舞衣願假烏棲曲翻從南向飛

戲繡娘云明珠翠羽悵金薄緑綃帷因風時暫舉想象見芳姿淸晨插步揺向晚解羅衣托意風流子佳情詎可私【繡娘一作蕭娘】

班偼伃云日落應門閉愁思百端生況復昭陽近風傳歌吹聲寵移終不恨讒枉太無情只言爭分理非獨舞腰輕

詠燈云綺筵日已暮羅帷月未歸開花散四照含光出九微風軒動丹焰水檻澹淸暉不吝輕蛾繞惟恐曉蠅飛

五采竹火籠云可憐潤霜質纎剖復毫分織作回風筥制爲縈綺文含芳出珠被耀彩接湘裙徒嗟今麗飾豈念昔淩雲

詠步揺花雲珠華縈翡翠寶葉間金英剪荷不似制拈花如自生低枝拂繡領微步動香纓諒非桃李節彌令蜂蝶驚但令云髻插蛾眉本自成

晨風行雲理檝令舟人停艫息旅薄河津念君劬勞冒風塵臨路揮袂淚沾巾颷流勁潤逝若飛山髙帆急絕音徽畱子句句獨言歸中心焭焭將依誰風彌葉落永離索神往形返情錯漠循帶易緩愁難卻心之憂矣頗銷鑠

包明月

不知何許人其前溪歌云當曙猶未曙百鳥啼前窗獨眠抱被嘆憶我懷中儂單情何時雙

吳興妓

吳興一妓女﹑贈謝府君覧云﹑玉釵空中墮○金鈿行已歇○獨泣謝春風○長夜孤明月○

沈婺華

婺華陳後主之後望蔡侯沈君理之女也以張貴妃權寵動經半年不得一禦陳主嘗至後處暫入卽還因戲贈後曰畱儂不畱儂不畱儂也去此處不畱人自有畱人處後答之曰誰道不相憶見罷倒成羞情知不肯住敎我若爲畱

陳氏

陳氏陳樂昌公主後主叔寶之妹太子舎人徐徳言之妻也才色冠絕時陳政方亂徳言知不相保謂其妻曰以君之才容國亡必入権豪之家斯永絕矣倘情緣未斷猶冀相見宜有以信之乃破一照人執其半約曰他日必以正月望日賣於都市我當在卽以是日訪之及陳亡其妻果入越公楊素之家寵嬖殊厚徳言流離辛苦僅能至京遂以正月望日訪於都市有蒼頭賣半照者大髙其價人皆笑之徳言直引至其居設餐具言其故出半照以合之仍題詩曰照與人俱去照歸人不歸無復嫦娥影空畱明月輝陳氏得詩涕泣不食素知之愴然攺容卽召徳言還其妻仍厚遺之聞者無不感嘆仍與徳言陳氏宿飲令陳氏爲詩曰今日何遷次新官對舊官笑啼俱不敢方驗作人難遂與徳言歸江南竟以終老

李氏

李氏新塗人也冬至詩云靈象尋數回四气平運散陰律鼓微陽大明啟修旦感與時來興心隨逝化嘆式宴集堂中賓客盈朝館

陳少女

陳少女﹑寄夫詩云﹑自君上河梁○蓬首臥蘭房○安得一樽酒○慰妾九回膓○

大義公主

大義公主者趙王招女千金公主也周主贇以之妻突厥和親後趙王招惡楊堅専政邀堅酣飲將刺殺之不克反爲堅所誣殺及楊堅簒周公主傷宗祀覆滅言於西面突厥沙缽略統兵伐隋後因突厥勢弱講和公主乃請攺姓楊氏隋遂封之爲大義公主及滅陳后以陳叔寶屏風賜之公主傷感題詩屏上云盛衰等朝暮世道若浮萍榮華寔難守池臺終自平富貴今何在空事冩丹靑杯酒恆無樂弦歌詎有聲余本皇家子飄流入虜庭一朝覩成敗懷抱忽縦橫古來共如此非我獨申名惟有明君曲偏傷遠嫁情隋主聞而惡之禮賜益薄

魯秋胡妻

周魯秋胡娶妻五日往仕於陳五年始歸將至家見一婦人采桑於路旁貌甚美秋胡子悅之下車謂曰若曝采桑吾行道遠願托桑蔭下餐下賫休焉婦人采桑不輟秋胡子謂曰力田不如逢豊年采桑不如見貴郎吾有黃金願以與夫人婦人曰嘻夫采桑力作紡績織紝以供衣食奉二親飬夫子吾不願金所願卿無外意妾亦無淫佚之志收子之賫與笥金秋胡子遂去至家奉金與母母命呼妻出乃桑間婦也秋胡子慚婦曰子束髮辭親往仕五年乃還當急歸省尙爾戲婦桑間是見色棄金而忘其母大不孝也任君別娶遂投河赴水而死詩曰郎恩葉薄妾冰淸郎有黃金妾不應若使偶然通一語半生誰信守孤燈

蕭后

蕭氏隋煬帝後梁明帝女也性婉順有智識好學解屬文頗知古候帝甚寵敬焉帝毎遊幸後未嘗不隨從時後見帝失徳心知不可不敢厝言因爲述志賦以自寄其詞曰承積善之餘慶備箕箒於皇庭恐修名之不立將負累於先靈乃夙夜而匪懈寔寅懼於玄冥𨿽自彊而不息亮愚蒙之所滯思竭節於天衢才追心而弗逮寔庸薄之多幸荷隆寵之嘉惠賴天髙而地厚屬王道之升平均二儀之覆載與日月而齊明乃春生而夏長等品物而同榮願立志於恭儉私自兢於誡盈孰有念於知足苟無希於濫名惟至徳之弘深情不邇於聲色感懷舊之餘恩求故劍於宸極叨不世之殊盼謬非才而奉職何寵祿之踰分撫胸襟而未識𨿽沐浴於恩光內慚惶而累息顧微躬之寡昧思令淑之良難寔不遑於啟處將何情而自安若臨深而履薄心戰栗其如寒夫居髙而必危慮處滿而防溢知恣誇之非道乃攝生於衝謐嗟寵辱之易驚尙無爲而抱一履謙光而守志且願安乎容膝珠簾玉箔之奇金屋瑤臺之美𨿽時俗之崇麗蓋吾人之所鄙愧絺綌之不工豈絲竹之喧耳知道徳之可尊明善惡之由已蕩囂煩之俗慮乃服膺於經史綜箴誡以訓心觀女圖而作軌遵古賢之令範冀福祿之能綏時循躬而三省覺今是而昨非嗤黃老之損思信爲善之可歸慕周姒之遺風美虞妃之聖則仰先哲之髙才貴至人之休徳質菲薄而難蹤心恬愉而去惑乃平生之耿介寔禮義之所遵𨿽生知之不敏﹝庶﹞積行以成仁懼逹人之蓋寡謂何求而自陳誠素志之難冩同絕筆於獲麟及宇文氏之亂隨軍至聊城化及敗沒於竇建徳突厥處羅可汗遣使迎後於洺州建徳不敢畱遂入於虜庭大唐貞觀四年破滅突厥乃以禮致之歸於京師

侯夫人

侯氏隋焬帝宮人帝作迷樓毎一幸卽經月宮女無數後宮多不得進夫人有美色忽自縊於棟下臂懸錦囊左右取以進有詩曰初入承明日深深報未央長門七八載無復見君王寒春入骨淸獨臥愁空房颯履步庭下幽懷空感傷平日所愛惜自待卻非常色美反成棄命薄何可量君恩寔疏遠妾意徒徊徨家豈無骨肉偏親老北堂此身無羽翼何計出髙墻性命誠所重棄割誠可傷懸帛朱棟上肝腸如沸湯引頭又自惜有若絲牽腸毅然就死地從此歸冥鄕帝覧其詩反復感傷因厚禮葬之

妝成云妝成多自恨夢好卻成悲不及楊花意春來到處飛自遣云祕閣扄仙卉雕房鎖玉人毛君眞可戮不肯冩昭君

自感云庭絕玉輦迹芳艸漸成窠隱隱聞簫鼓君恩何處多又云欲泣不成淚悲來翻彊歌庭花方爛熳無計柰春何又云春陰正無際獨步意如何不及閒花艸翻承兩露多

看梅云砌雪無消日捲簾時自顰庭梅對我有嬌意先露枝頭一點春又云香淸寒艶好誰惜是天眞玉梅謝後靑陽至散與羣芳自在春

吳絳僊

吳絳僊隋殿腳女也煬帝幸汴禦龍舟毎舟擇妍麗長白女子十人執雕扳縷金檝號爲殿腳女一日帝將登鳯舸憑絳僊肩帝喜其柔麗不與羣軰齒愛之甚久不移步絳僊善畫長娥眉帝色不自禁回輦召絳僊將拜婕妤適值絳僊下嫁爲玉工萬羣妻故不克諧帝寢興罷擢爲龍舟首檝號曰崆峒夫人由是殿腳女爭效爲長娥眉獨絳僊得賜螺黛帝毎倚簾視絳僊移時不去顧內謁者云古人言秀色若可飡如絳僊眞可療饑矣因吟持檝篇賜之曰舊曲歌桃葉新妝艶落梅將身倚輕檝知是渡江來詔殿腳女千軰唱之蕭妃慧妬不懌由是稍稍不得親幸自至廣陵命備月觀行宮有郎將自瓜州宣事回進合歡水果一品帝命小黃門以一雙馳騎賜絳僊遇馬急揺解絳僊拜賜私因附紅箋小簡上進曰驛騎傳雙果君王寵念深寧知辭帝裏無復合歡心帝省章不悅顧黃門曰絳僊如何何來辭怨之深也黃門懼拜而言曰適走馬揺動及月觀果已離解不復連理帝意不解因言曰絳僊不獨貌可觀詩意深切乃女相如也亦何謝左貴嬪乎

杭靜

杭靜隋焬帝宮人是時唐勢已盛而帝猶淫樂不知爲天下計故作江都迷樓夜半歌云河南楊柳樹江北李花營楊柳飛綿何處去李花結果自然成

蘇蟬翼

蘇蟬翼因故人歸有感云郎去何太速郎來何太遲欲借一樽酒共敍十年思

張碧蘭

張碧蘭寄阮郎云﹑郎如洛陽花○妾似武昌柳○兩地惜春風○何時一攜手○

羅愛愛

羅愛愛閨思云幾當孤月夜遙望七香車羅帶因腰緩金釵逐鬢斜

李月素

李月素贈情人云感郎千金意含嬌抱郎宿試作帳中音羞開燈前目

秦玉鸞

秦玉鵉憶情人云蘭幕虫聲切椒庭月影斜可憐秦館女不及洛陽花

丁六娘

丁六娘隋人也十索曲云裙裁孔雀羅紅緑相參對映以蛟龍錦分明奇可愛粗細君自知從郎索衣帶又云爲性愛風光偏憎良夜促曼眼腕中嬌相看無厭足歡情不耐眠從郎索花燭又云君言花勝人人今去花近寄語落花風莫吹花落盡欲作勝花妝從郎索紅粉又云二八好容顏非意得相關逢桑欲采折尋枝倒懶攀欲呈纖纖手從郎索指環

詩女史纂卷之五終

●詩女史纂卷之六

處囊齋主人輯

長孫後

長孫氏唐太宗文徳皇后也後隋左驍衛將軍晟女喜圖傳視古善惡以自鑑矜尙禮泫歸太宗初以太子妃爲皇后性約素益觀書𨿽容櫛不少廢嘗作遊春曲云上苑杏花朝日明蘭閨艶妾動春情井上新桃偸面色檐前嫩柳學身輕花中去來看舞蝶樹上長短聽流鶯林下何須遠借問出眾風流舊有名後采古婦人事著女則十篇又爲論斥漢之馬后不能檢抑外家使與政事乃戒其車馬之侈此謂開本源卹末事常誡守者吾以自檢故書無條理勿令至尊見之及崩年三十六宮司以書聞帝爲之慟示近臣曰後此書可用垂後我豈不通天命而割情乎顧內失吾良佐哀不可已已謚文徳葬昭陵因九嵕山以成後志

徐惠

徐惠唐太宗充容也惠湖州人孝徳女生五月能言四歲通論語毛詩八歲曉屬文父試使擬離騷爲小山篇曰仰幽巖而流盼撫桂枝以凝想將千齡兮此遇荃何爲兮獨往孝徳大驚知不可掩太宗聞之召爲才人遷充容手未嘗廢捲而辭采贍蔚文無淹思帝亦禮顧嘗召充容久不至怒之因進詩曰朝來臨鏡臺妝罷暫徘徊千金始一笑一召詎能來帝大悅後帝崩充容哀慕成疾不肯進藥曰上遇我厚得先犬馬侍寢園吾志也復爲詩連珠以見意永徽元年卒贈賢妃妃上疏諌帝息兵罷役文甚豊典女弟爲髙宗偼伃亦文藻世以擬漢班氏云

秋風函谷應詔云秋風起函谷勁气動河山偃松千嶺上離兩二陵間低云愁廣隰落日慘潼關此時飄紫气應驗眞人還

長門怨云舊愛柏梁臺新寵昭陽殿守分辭方輦含情泣團扇一朝歌舞榮宿昔詩書賤頹恩誠已矣覆水難重薦

賦得北方有佳人云由來稱獨立本自號傾城柳葉眉間發桃花臉上生腕揺金釧響步轉玉環鳴纎腰宜寶襪紅衫艶織成懸知一顧重別覺舞腰輕

武后

武氏名曌髙宗則天皇后也文水人初爲太宗才人賜號武媚帝崩爲比丘尼髙宗引納後宮拜爲昭儀遂進皇後天授二年臘卿相欲詐稱花發請幸上苑有所謀也許之尋疑有異圖乃遣使宣詔曰明朝遊上苑火急報春知花須連夜發莫待曉風吹淩晨名花布苑羣臣咸服其異

如意曲云看朱成碧思紛紛顦顇支離爲憶君不信比來常下淚開箱驗取石橊裙

同太平公主遊九龍潭雲山窗遊玉女澗戶對瓊峯巗頂翔雙鳯潭心倒九龍酒中浮竹葉杯上冩芙蓉欲驗山家賞惟有入松風

上官婉兒

上官婉兒中宗昭容也父廷芝母鄭方妊夢巨人旲大秤曰持此秤量天下昭容生踰月母戲曰秤量者豈爾耶輙啞然應後內秉機政符其夢昭容始生與母入掖庭辧慧能文習吏事武后愛之中宗卽位使掌制命由偼伃升昭容帝引名儒賜宴賦詩昭容常代帝及後長寧安樂二公主眾篇並作而采麗益新又差第羣臣所賦賜金爵故朝廷靡然成風景龍初置修文館學士選公卿善爲文者李嶠等二十人爲之使昭容第其甲乙當時屬辭大抵浮靡然皆有可觀昭容力也景龍二年九月九日幸慈恩寺登浮圖羣臣上菊花壽酒昭容獻詩云帝裏重陽節香園萬乘來卻邪莄入佩獻壽菊傳杯塔類承天湧門疑待佛開睿詞懸日月長得禦昭回

十月三日幸三會寺昭容獻詩云釋子談經處軒臣刻字畱故臺宜老識殘簡聖皇求駐蹕懷千古開襟望九州島四山緣塞合二水夾城流宸翰陪瞻仰天杯接獻酬太平詞藻盛長願托鴻休

十一月十五日帝誕辰燕近臣於內殿聮句昭容詩云微臣捧日變寒灰遠慚班左愧遊陪

十二月立春日內賜彩花樹昭容應制云密葉因裁吐新花逐剪舒攀條𨿽不謬摘蕊詎知虛春至由來發秋還未肯疏借問桃將李相亂欲何如

十二月十二日幸溫泉宮昭容獻詩云鵉旗掣曵拂云回羽騎驂驔躡景來隱隱驪山云外聳迢迢禦帳日邊開三冬季月景龍年萬乘觀風出灞川遙看電躍龍爲馬回矚霜原玉作田翠幕珠幃敞月營金壘玉斚泛蘭英歲歲年年常扈蹕長長久久樂升平

四月一日幸長寧公主東莊昭容詩云暫爾遊山第淹畱惜未歸霞牎明月滿澗戶白雲飛書引藤爲架人將薜作衣此眞攀玩所臨睨賞光輝

髙宗後苑雙頭壯丹昭容詩云勢如連璧友心似臭蘭人

彩書怨云葉下洞庭初。思君萬里餘。露濃香被冷。月落錦屏虛。欲奏江南曲。貪封薊北書。書中無別意。惟悵久離居。

遊長寧公主流杯池二十四首詩云﹑逐仙賞。展幽情。踰昆閬。訪蓬瀛。遊魯館。陟秦臺。污山壁。媿瓊瓌。■﹝米亶﹞欒竹影。颷■﹝風日﹞松聲。不煩歌吹。自足怡情。仰循茆宇。俯盼喬枝。煙霞問訉。風月相知。枝條欎欎。文質彬彬。山林作伴。松桂爲鄰淸波洶湧碧樹冥蒙。莫怪畱步。因攀桂叢。莫論圓嶠。休說方壺。何如魯館。卽是仙都。攀藤招逸客。偃桂恊幽情。水中看樹影風裏聽松聲。攜琴待叔夜。負局訪安期。不應畱石壁。爲記賞山時。泉石多仙趣。巌壑冩奇形。欲知堪悅耳。惟聽水泠泠。巌壑恣登臨。瑩目復怡心。風篁類長笛。流水當鳴琴。懶步天臺路惟登地肺山。幽巌仙桂滿。今日恣情攀。暫遊仁智所。蕭然松桂情。寄言棲遁客。勿復訪蓬瀛。瀑澑晴疑兩。叢篁晝似昏。山中眞可玩。暫請報王孫。傍池聊試筆。倚石旋題詩。預彈山水調。終擬從鍾期。橫鋪豹皮褥側岸鹿胎巾借問何爲者。山中冇逸人。沁水田園先自多。齊梁樓觀更無過。倩語張騫莫辛苦人。今從此識天河。參差碧岫聳蓮花。潺湲緑水瑩金沙。何須遠訪三山路。人今已到九仙家。憑髙瞰險足怡心。菌閣桃源不暇尋。余雪依林成玉樹。殘霙點岫卽瑤岑。玉環騰遠創。金埒荷殊榮。弗玩珠璣飾。乃畱仁智情。鑿山便作室。憑樹卽爲楹。公輸與土爾。從此遂韜聲。登山一長望。正遇九春初。結駟塡街衎。閭閻滿邑居。闘雪梅先吐。驚風柳未舒。直愁斜日暮。不畏酒尊虛。霽曉气淸和。披襟賞薜蘿。玳瑁凝春色。琉璃藻水波。鼓石聊長嘯。攀松作短歌。除非物外者。誰就此經過。放曠出煙雲。蕭條自不羣。漱流淸意府。隱幾避囂紛。石畫妝苔色。風梭織水文。山室何爲貴。惟餘蘭桂薫。策杖臨霞岫。危步下霜蹊。志逐深山靜途隨曲澗迷漸覺心神逸俄看雲霧低莫怪人題樹。秪爲賞幽棲。

江采蘋

江采蘋玄宗之妃也妃莆田人九歲能誦二南語父曰我𨿽女子期以此爲志父奇之故名采蘋開元中髙力士選歸侍明皇大見寵幸善屬文自比謝女淡妝雅服而姿態明秀性善梅所居悉植梅上因其所好戲名梅妃妃有簫蘭梨園梅花鳯笛玻杯剪刀綺牎八賦會太眞楊氏入侍寵愛日奪竟爲楊氏遷於上陽東宮乃作樓東賦曰玉鑑塵生鳯奩香殄懶蟬鬢之巧梳閒縷衣之輕練苦寂寞於蕙宮但凝思乎蘭殿信標落之梅花隔長門而不見況乃花心揚恨柳眼弄愁暖風習習春鳥啾啾樓上黃昏兮聽鳯吹而回首碧雲日暮兮對素月而凝眸溫泉不到憶拾翠之舊遊長門深閉嗟靑鵉之信修憶太液淸波水光蕩浮笙歌賞燕陪從宸旒奏舞鸞之妙曲乘畫鷁之仙舟君情繾綣深敍綢繆誓山海而常在似日月而無休柰何嫉色庸庸妬气衝衝奪我愛幸斥我乎幽宮思舊歡之莫得想夢著乎朦朧度花朝與月夕羞懶對乎春風欲相如之奏賦柰世才之不工屬愁吟之未盡已響動乎疏鐘空長嘆而掩袂躊躇步於樓東上在花蕚樓封珍珠一斛密賜妃妃不受進詩曰柳葉雙眉久不描殘妝和淚污紅綃長門自是無梳洗何必珍珠慰寂寥上覧詩悵然不樂令樂府以新聲度之號一斛珠上西幸歸尋妃所在不可得上悲甚有宦者進其畫眞上言似甚但不活耳題詩於上曰憶昔嬌妃在紫宸鉛華不禦得天眞霜綃𨿽似當時態爭柰嬌波不顧人讀之泣下命模像刋石

宋若昭若憲鮑文姬【一云卽君徽】

宋若昭貝州人父廷芬生五女皆警慧善屬文長若莘次若昭若倫若憲若荀若昭文尢髙皆性素潔鄙薫澤靚妝不願歸人欲以學名家若莘誨諸妹如嚴師著女論語十篇若昭又爲傳釋之貞元中昭義節度使李抱眞表其才徳宗召入禁中試文章並問經史大義帝咨美悉畱宮中帝能詩毎與侍臣賡和五人者皆預若昭奉和禦制麟徳殿宴百僚詩云垂衣臨八極肅穆四門通自是無爲化非關輔弼功修文招隱伏尙武殄妖凶徳炳韶光熾恩沾雨露濃衣冠陪禦宴禮樂盛朝宗萬壽稱觴舉千官信一同若憲同和云端拱承休命時淸荷聖皇四聰聞受諫五服遠朝王景媚鶯初囀春殘日更長命筵多濟濟盛樂復鏘鏘鄷鎬誰將敵潢分未可方願齊山嶽壽祉福永無彊女郎鮑文姬同和云睿澤光寰海功成展武韶戈鋋淸外壘文物盛中朝聖祚山河固宸章日月昭玉筵鸞鵠集仙管鳯皇調禦柳新低緑宮鶯乍囀嬌願承億兆慶千祀奉神尭凡進禦未嘗不蒙賞又髙其風操不以妾侍命之呼學士自貞元祕禁圖籍詔若莘總領元和末卒贈河內郡君穆宗以若昭尢通練拜尙宮嗣若莘職歷憲穆敬三朝皆呼先生寶曆初卒贈梁國夫人文宗以若憲代司祕書善屬辭粹論議尢禮之後以讒死倫荀早卒

云安公主下嫁詔陸暢作催妝詩曰云安公主貴出嫁五侯家天母親調粉日兄憐賜花催鋪百子帳待障七香車借問妝成未東方欲曉霞內人以其吳音捷才以詩嘲之曰十二層樓倚翠空鳯鵉相對立梧桐雙成走報監門衛莫使吳歈入漢宮或曰宋氏姊妹作也暢酬詩曰粉面仙郎選正朝偶逢秦女學吹簫須敎翡翠聞王母不柰烏鳶噪鵲橋六宮大咍

宜芬公主

宜芬公主本豆盧氏女有才色天寶四載奚霫無主東平王安祿山請立其質子而以公主配之上遣中使護送至虛池驛公主悲愁作詩題屏風雲出嫁辭鄕國由來此別難聖恩愁遠道行路泣相看沙塞容顏盡邊隅粉黛殘妾心何處斷他日望長安至番而其國已立君矣質子見殺公主亦遇害

掖庭士人妻

武后朝一士人陷冤獄妻籍入掖庭善吹觱栗撰離別難曲云此別重難陳花開復戀人來時梅變雪去日柳含春物候催行客歸途淑气新剡川今已遠魂夢暗相親此曲初名大郎神取良人第行也旣畏人知易名曰悲切子終號怨回鶻

七歲女子

如意中女子年七歲能吟詩則天試之皆應聲而就其兄辭去則天令作詩送兄遂賦云別路云初起離亭葉正稀所嗟人異雁不作一行飛

開元宮人僖宗宮人

開元中賜邊軍纊衣制於宮中有兵士於短袍中得詩曰沙場徵戍客寒苦若爲眠戰袍經手作知落阿誰邊畜意多添綫含情更著綿今生已過也重結後生緣兵士以詩白帥帥進呈玄宗以詩徧示宮中曰作者勿隱不汝罪也有一宮人自言萬死上深閔之遂以嫁得詩者謂曰吾與汝結今生緣邊人感泣又僖宗朝自內出袍千領賜塞外吏士神策軍馬眞於袍中得金鎖一枚詩一首云玉燭制袍夜金刀呵手裁鎖寄千里客鎖心終不開眞就市貨鎖爲人所告主將得其詩奏聞僖宗令赴闕以宮人妻眞後僖宗幸蜀眞晝夜不解衣前後桿禦

天寶宮人宣宗宮人僖宗宮人

天寶末宮人憔悴不願備宮掖有落葉題詩隨禦水而流云舊寵悲秋扇新恩寄早春聊題一紅葉將寄接流人顧況聞而和之云愁見鶯啼柳絮飛上陽宮女斷腸時君恩不禁東流水葉上題詩寄與誰旣逹宸聰由是遣出禁中者有五使之號焉一說顧況在洛與三詩友遊於苑中坐流水上得大梧葉題詩上曰一入深宮裏年年不見春聊題一片葉寄與有情人況明日於上游亦題葉上放於波中詩曰花落深宮鶯亦悲上陽宮女斷腸時帝城不禁東流水葉上題詩欲寄誰後十餘日有客來苑中尋春又於葉上得詩以示況詩曰一葉題詩出禁城誰人酬和獨含情自嗟不及波中葉蕩漾乘春取次行

宣宗朝一宮人題詩紅葉雲水流何太急深宮盡日間殷勤謝紅葉好去到人間盧渥應舉偶臨禦溝得之及放宮人初下詔許從百官司吏獨不許貢舉人渥後一任範陽獲其退宮人覩紅葉嗟吁久之曰當時偶題君乃得之因作詩云一聮佳句隨流水十載幽思滿素懷今日卻咸鸞鳯友方知紅葉是良媒

僖宗朝於佑晚步禁衢得一紅葉上有詩二句云殷勤謝紅葉好去到人間佑亦題一葉云曾聞葉上題紅怨葉上題詩寄阿誰後娶宮人韓氏見葉驚曰此妾所作妾水中亦得一葉驗之相合因感泣曰事皆前定也【按盧渥所娶亦云韓氏未知孰是】

眞徳

眞徳新羅主善徳妹也太宗立爲王眞徳大破百濟遣弟法敏以聞眞徳乃織錦作五言太平頌以獻之其詞曰大唐開洪業巍巍皇猷昌止戈戎衣定修文繼百王統天崇兩施理物休含章深仁諧日月撫運邁陶唐播旗何赫赫鉦鼓何鍠鍠外夷違命者剪覆被天殃淳風凝幽顯遐邇競呈祥回時和玉燭七耀巡萬方維嶽降宰輔維帝任忠良五三成一徳昭我唐家光帝嘉之

楊容華

容華揚烱侄女也臨鏡曉妝詩云宿鳥驚眠罷房櫳乘曉開鳯釵金作鏤鸞鏡玉爲臺妝似臨池出人疑向月來自憐終不見故去復徘徊

林氏

林氏丹陽太守洋之妹隰城丞薛元曖之妻也善屬又送男彥輔左貶詩云他日初投杼勤王在隱兵有辭期不罰積意許相仍謪宦今何在衘冤猶未勝天涯分越徼驟騎速毗陵腸斷腹非苦書傳寫豈能淚添江水遠心劇海云蒸明月珠難識甘泉賦可稱但將忠報主何懼點靑蠅彥輔登開元進士第

趙氏

趙氏寇坦母也古興雲欎蒸夏將半暑气扇飛閣驟雨滿空來當軒捲羅幙度雲開夕霽宇宙何淸廓明月流素光輕風換炎鑠孤鵉傷對影寶瑟悲別鶴君子去不還揺心欲何托又云金菊延淸霜玉壺多美酒良人獨不歸芳菲豈常有不惜芳菲歇但傷別離久含情罷斟酌凝怨對窗牖又雲霽雪舒長野寒云伴秋谷嚴風振枯條啼猿抱冰木所嗟遊宦子少小荷天祿前程未云至淒愴對車僕歲寒成詠歌日暮棲林朴不憚行路險空悲年運促

喬氏

喬氏喬知之妹也詠破簾云已漏風聲擺繩持也不禁一從經落節無復有貞心

張氏

張氏戶部侍郎吉中孚妻也古意云轆轤曉轉素絲綆桐聲夜落蒼苔磚涓涓吹澑若時兩濯濯佳蔬非用天大人不解此中意抱甕當時徒自賢

拜新月云拜新月拜月出堂前暗魄深籠桂虛弓未引弦拜新月拜月妝樓上鵉鏡未安臺蛾眉已相向拜新月拜月不勝情庭前風露淸月臨人自老望月更長生東家阿母亦拜月一拜一悲聲斷絕昔年拜月逞容儀如今拜月雙淚垂回看眾女拜新月卻憶紅閨年少時

拾得華氏花鈿詩云今朝妝閣前拾得舊花鈿粉污痕猶在塵侵色尙鮮曾經纎手制貼向翠眉邊能助千金笑如何忍棄捐

蔣馧

馧一作蘊蔣彥輔之孫也贈鄭女郎古意云昨夜巫山中失卻陽臺女朝來香閣裏獨伴楚王語艶陽灼灼河洛神珠簾繍戶靑樓春能彈箜篌弄纎指愁殺門外少年子笑開一面紅粉妝東園幾處桃花死朝理曲暮理曲獨坐窗前一片玉行也嬌坐也嬌見之令人魂魄銷堂前錦褥紅地鑪緑沈香榼傾屠蘇解佩時時歇歌管芙蓉帳裏蘭麝滿晚起羅衣香不斷滅燭毎嫌秋夜短

孫氏

孫氏進士孟昌期之妻也代夫作白蠟燭詩贈人云景勝銀缸香比蘭一條白玉偪人寒他時紫禁春風夜醉艸天書仔細看謝人送酒云謝將淸酒寄愁人澄澈甘香气味眞好是緑窗風月夜一杯揺蕩滿懷春

琴詩云玉指朱弦軋復淸湘妃愁怨最難聽初疑颯颯涼風勁又似蕭蕭暮雨零近若流泉來碧嶂遠如玄鶴下靑冥夜深彈罷堪惆悵霧濕叢蘭月滿庭三詩皆代夫之作

侯氏

侯氏邊將張揆妻也揆防戎十餘年侯氏繡回文作龜形詩曰暌離已是十秋彊對鏡那堪重理妝聞冩幾回修尺素見霜先爲制衣裳開箱疊練先垂淚拂杵調砧更斷腸繡作龜形獻天子願敎徵客早還鄕詣闕進之賜絹三百疋以彰才美

裴柔之

裴柔之元稹妻也微之自會稽拜尙書右丞到京未踰月出鎭武昌柔之難之曰歲杪到家鄕先春又赴任稹卽贈詩曰窮冬到鄕國正歲到京華自恨風塵眼嘗看遠地華碧幢還照曜紅粉莫咨嗟嫁得浮雲婿相隨卽是家柔之答曰侯門初擁節禦苑柳絲新不是悲殊命惟愁別是親黃鶯遷古木珠履從淸塵想到千山外滄江正暮春

龍城貴主

龍城貴主寄人云羞鮮鳴璫尋漢渚但憑春夢到天涯紅樓日暮鶯飛去愁殺深宮落砌花

木蘭女

木蘭唐人女也代父戍邊十二年人不知其爲女歸賦戍邊詩云促織何喞喞木蘭當戶織不聞機杼聲惟聞女嘆息問女何所思問女何所憶女亦無所思女亦無所憶昨夜見軍帖可汗大點兵軍書十二卷捲捲有爺名阿爺無大兒木蘭無長兄願爲市鞍馬從此替爺徵東市買駿馬西市買鞍韉南市買轡頭北市買馬鞭旦辭爺娘去暮宿黃河邊不聞爺娘聲喚女但聞黃河流水聲濺濺旦辭黃河去暮宿黒山頭不聞爺娘喚女聲但聞胡騎聲啾啾萬里赴戎機關山度若飛朔气傳金拆寒光照鐵衣將軍百戰死壯士十年歸歸來見天子天子坐明堂策勲十二轉賞賜百千彊可汗問所欲木蘭不用尙書郎願馳千里足送兒還故鄕爺娘聞女來出郊扶相將阿妹聞姨來當戶理紅妝小弟聞姊來磨刀霍霍向豬羊開我東閣門坐我西間牀脫我戰時袍著我舊時裳當窗理雲鬟掛鏡帖花黃出門看火伴火伴皆驚忙同行十二年不知木蘭是女郎

詩女史纂卷之六終

●詩女史纂卷之七

處囊齋主人輯

張氏

張氏彭伉妻也及第後廉使於公辟入幕府歲久未回張氏寄詩云久無音信到羅幃路遠迢迢遣問誰聞君折得東堂桂折罷那能不暫歸又云驛使今朝過五湖殷勤爲我報狂夫從來誇有龍泉劍試割相思得斷無伉答之云莫訝相如獻賦遲錦書誰道淚沾衣不須化作山頭石待我東堂折桂枝

劉氏

劉氏杜羔妻也羔不第將至家劉氏寄詩云良人的的有奇才何事年年被放回如今妾面羞君面君到來時近夜來羔卽回尋登第又寄詩雲長安此去無多地欎欎蔥蔥佳气浮良人得意正少年今夜醉眠何處樓

雜言寄杜羔云君從淮海遊再過杜蘭秋歸來不須臾又欲向梁州梁州秦嶺西棧道與云齊羌虜萬餘落戟矛自髙低已念寡儔侶復慮勞攀躋丈夫重志气兒女空悲啼臨卭滯遊地肯顧濁水泥人生賦命有厚薄君自遨遊我寂寞

愼氏

愼氏毗陵人嚴灌夫之妻以無子被出作詩曰當時心事已相關雨散雲收一餉間便是孤帆從此去不堪重過望夫山遂如初

崔氏

崔氏盧校書象妻崔有詞翰結褵之後以校書年暮微有嫌色盧因請賦詩以述懷爲戲崔立成曰不怨盧郎年紀大不怨盧郎官職卑自恨妾身生較晚不及盧郎年少時大笑爲樂

宋氏

宋氏郎大家也采桑詩云春來南雁歸日去西蠶遠妾思紛何極客遊殊未返

朝云引云巴西巫峽指巴東。朝云觸石上朝空。巫山巫峽髙何已。行兩行雲一時起。一時起。三春暮。若言來。且就陽臺。擬古神女宛轉歌云﹑風已淸。月朗琴復鳴。掩抑非千態。殷勤是一聲。歌宛轉﹑宛轉和且長。願爲雙黃鵠﹑比翼共翶翔。

又云日已暮。長檐鳥聲度。望君君不來﹑思君君不顧。歌宛轉﹑宛轉那能異棲宿。願爲形與影﹑出入恆相逐。

程長文

程長文鄱陽人獄中書情上使君云﹑妾家本住鄱陽曲。一片堅心比孤竹。當年二八盛容儀。紅箋艸隸恰如飛。盡日閒窗刺繡坐。有時極浦采蓮歸。誰道居貧守都邑。幽居寂寞無人入。海燕朝歸枕席寒。山花夜落階墀濕。彊暴之男何所爲。手持白刃向簾幃。一命任從刀下死。千金豈受暗中欺。我心匪石情難轉。志奪秋霜意不移。血濺羅衣終不恨。瘡粘錦繡亦何辭。縣僚曾未知情緒。卽便敎人縶囹圄。朱唇滴瀝獨衘冤。玉箸闌干嘆非所。十月寒更堪思人。一聞擊柝一傷神。髙髻不梳云已散。蛾眉罷掃月仍新。三尺嚴章難可越。百年心事向誰說。但看洗雪出圜扉。始信白玉無點缺。

銅雀臺云﹑君王去後行人絕。蕭箏不響歌喉咽。雄劍無威光彩沈。寶琴零落金星滅。玉階寂寞墜秋露。月照當時歌舞處。當時歌舞人不回。化爲今日西陵灰。春閨怨云﹑綺陌香飄柳如綫。時光瞬息驚流電。良人何處事功名。十載相思不相見。

牛應眞

牛應眞弘農楊源妻也反魍魎問影賦序曰庚辰歲予嬰沈痼之疾不起者十旬毀頓精神羸瘁形體藥物救療有加而無瘳感莊子有魍魎責影之義故假之爲賦庻解疾焉賦曰魍魎問於予影曰君英逹之人聰明之子學包六藝文兼百氏頤道家之祕言采釋部之幽旨旣虔恭於中饋又希慕於前史不矯性以干名不毀物而成已伊淑徳之如此良形神之足恃何故羸厥姿貌沮其精神煩冤枕席顦顇衣巾子惟形兮是寄形與子兮相親何不誨之以崇徳而敎之以自新異萊妻之樂道殊鴻婦之安貧豈痼疾而無生顧將微而欲亡身今節變歲移臘終春首照淸光於郊甸動暄气於梅柳冰解凍而繞軒風扇和而入牖固可蠲憂釋疾怡神飬壽何黙爾無營自貽伊咎僕於是乃勃然而應曰子居於無人之域遊乎魑魅之鄕形旣圖於夏鼎名又著於蒙莊何所見之不博何所談之不長夫影依日而生像人而見豈言談之足曉何節物之能辧隨晦明以興滅逐形骸以遷變愚夫畏影而蒙鄙之性以彰智者視陰而遲暮之心已見伊美惡兮由已影何辜而受讉且予聞至道之精兮杳冥至道之極兮昏黙逹人委性命之修短君子任時運之通塞悔吝不能纒榮耀不能惑喪之不以爲喪得之不以爲得子乃怒予之不覧芳春責予之不貴華飾且吾生之秉操奚子智之能測言未卒魍魎惕然而驚欻然而起曰僕生於絕域之外長於遐荒之境未諭智者之處身是以造君而問影旣玄談之至妙請終身而藏屏

魏氏

魏氏魏求己妹也贈外詩曰浮萍依緑水弱蔦寄靑松與君結大義移天得所從翰林無雙鳥劍水不分龍諧和類琴瑟堅固同膠漆義重恩欲深夷險貴如一本自身不令積多嬰痛疾朝夕倦牀枕形體恥巾櫛遊子倦風塵從官初解巾束裝赴南郢脂駕出西秦比翼終難遂衘雌苦未因徒悲楓岸遠空對柳園春男兒不重舊丈夫多好新新人喜新聘朝朝臨粉鏡兩鴛固無比雙蛾誰與競詎憐愁思人衘啼嗟薄命蕣華不足恃松枝有餘勁所願好九思勿令虧百行

樊氏

樊氏云翹夫人也裴航下第遊鄂渚傭舟還都有樊氏女同載航賂其侍兒以詩求逹曰同爲胡越猶懷思況遇天花隔錦屏倘若玉京朝會去願隨鵉鶴入靑冥樊答詩曰一飲瓊漿百感生玄霜搗盡見雲英藍橋便是神仙宅何必﨑嶇上玉京後航經藍橋渇一舎有老嶇揖之求漿嫗令雲英擎一甌漿水飲之航欲求雲英嫗曰但得玉杵臼當與之航得﹝杵臼﹞爲搗藥遂得娶而仙去

王韞秀

韞秀王忠嗣女也忠嗣鎭北京以女歸元載歲久見輕韞秀勧之遊學元乃遊秦爲詩別韞秀曰年來誰不厭龍鐘𨿽在侯門似不容看取海山寒翠樹苦遭霜霰到秦封妻請偕行曰路掃饑寒迹天哀志气人休零別離淚攜手入西秦元到京屢陳時務深符上旨肅宗擢拜中書韞秀寄諸姨妹詩曰相闥已隨麟閣貴家風第一右丞詩笄年解笑鳴機婦恥見蘇秦富貴時元肅代兩朝宰相貴盛無比復爲一篇以諭之曰楚竹燕歌動畫梁春蘭重接舞衣裳公孫開館招隹客知道浮雲不久長元貪恡被誅上令王氏入宮嘆曰二十年太原節度使女十六年宰相妻誰能爲長信昭陽之事死亦幸矣京兆笞斃

張窈窕

窈窕居蜀當時人雅相推重寄故人雲淡淡春風花落時不堪愁望更相思無金可買長門賦有恨空吟團扇詩

春思雲門前楊柳爛春輝妾閉深閨繡舞衣雙燕不知腸欲斷銜泥故故傍人飛

上成都卽事云昨日賣衣裳今日賣衣裳衣裳渾賣盡羞見嫁時箱有賣愁仍緩無時心轉傷故園猶虜隔何處事蠶桑

葛鴉兒

懷良人云蓬鬢荊釵世所稀布裙猶是嫁時衣胡麻好種無人種正是歸時不見歸一說朱滔括兵不擇士族悉令赴軍自閱於球場有士子容止可觀進趨閒雅滔名問之曰所業者何曰學爲詩問有妻否曰有卽令作寄內詩援筆立成詩曰握筆題詩易荷戈徵戍難慣從鴛被暖怯向雁門寒瘦盡寬衣帶啼多漬枕檀試畱靑黛著回首畫眉看又令代妻作詩答曰蓬鬢荊釵世所稀布裙猶是嫁時衣胡麻好種無人種合是歸時底不歸滔遺以束帛放歸

楊徳麟

徳麟司農少卿楊敬之小女也年十三以六韻成詩題奉慈寺有云日月金輪動旃檀碧樹秋塔分鴻雁翅鐘掛鳯皇樓自稱關西孔子二十七代孫

郭紹蘭

紹蘭長安豪民郭行先女巨商任宗妻也宗爲賈子湘中數年不歸音信不逹紹蘭目覩堂中有雙燕戲於梁間蘭長吁而語於燕曰我聞燕子自海東來往復必經由於湘中我婿離家不歸數歲蔑有音耗生死存亡弗可知也欲憑爾附書投於我婿言訖淚下燕子飛鳴上下似有所諾蘭復問曰爾若相允當泊我懷中燕遂飛於膝上蘭遂吟詩一首云我婿去重湖臨窗泣血書殷勤憑燕翼寄與薄情夫蘭遂小書其字系於足上燕遂飛鳴而去任宗時在荊州忽見一燕飛鳴於頭上宗訝視之燕遂泊於肩見有一小封書系在足宗解而視之乃妻所寄之詩宗感而泣下燕復飛鳴而去宗次年歸首出詩示蘭後文士張說爲之傳

蔣氏

蔣氏凝之女陸蒙之妻也善屬文而耽酒後染邪气心神不恆娣妹憂之勧其節飲彊飱應聲吟詩曰平生偏好酒勞爾勧吾飱但得尊中滿時光度不難時有僧知業性髙古有詩名偶訪蒙談玄之次蔣氏遽自內遞一杯酒與僧僧求免云知業不曾飲蔣氏隔簾對曰祗如上人詩云接壘橋通何處路倚闌人是阿誰家觀此風韻得不飲乎業公慚怍起而退

田娥

寄遠云憶昨會詩酒終日相逢迎今來成故事歲月令人驚淚流紅粉薄風度羅衣輕難爲子猷忘虛負文君名

攜手曲云攜手共惜芳菲節鶯啼錦花滿城闕行樂逶迆念容色色衰祗恐君恩歇鳯笙龍管白日陰盈虧自感中天月

崔公逹

獨夜詞云晴天霜落寒風急錦帳羅幃羞更入秦箏不復續斷弦回身掩淚挑燈立

張琰

春詞云垂柳鳴黃鸝間關若求友春晴不可耐愁殺閨中婦日暮登髙樓誰憐小垂手

又云昨日桃花飛今日梨花吐春色能幾時那堪正愁緒蕩子遊不歸春來淚如雨

裴羽仙

夫徵匈奴不歸作邊將詩云風捲平沙日欲曛狼煙遙認犬羊羣李陵一戰無歸日望斷胡天哭塞云

劉淑柔

中秋夜泊武昌云兩城相對峙一水向東流今夜素娥月何年黃鶴樓悠悠蘭棹晚渺渺荻花秋無柰柔腸斷關山總是愁

梁瓊

銅雀臺云歌扇向陵開齊行奠玉杯舞時飛燕列夢裏片雲來月色空遺恨松聲莫更哀誰憐未死妾抉袂下銅臺

劉云

有所思云朝亦有所思暮亦有所思登樓望君處藹藹浮雲飛浮雲遮卻蕭關道掩淚誰知妾懷抱玉井蒼苔春院深桐花落盡無人掃

偼伃怨云君恩不可見妾豈如秋扇秋扇尙有時妾身永微賤莫言朝花不復落嬌容幾奪昭陽殿

張文姬

溪口云云一片溪口云才向溪中吐不復歸溪中還作溪中雨

沙上鷺雲沙頭一水禽鼓翼揚淸音只待髙風便非無雲漢心

鮑君徽

惜春花云枝上花花下人可憐顏色俱靑春昨日看花花灼灼今日看花花欲落不如盡此花下歡莫待春風總吹卻鶯歌蝶舞媚韶光紅鑪煮茗松花香妝成吟罷恣遊樂獨把芳枝歸洞房

東亭茶燕雲閒朝向曉出簾櫳茗燕東亭四望通遠眺城池山色裏俯聆弦管水聲中幽篁引沼新抽翠芳槿低檐欲吐紅坐久此中無限興更憐團扇起淸風

劉瑗

長門怨雲雨滴梧桐秋夜長愁心和雨到昭陽淚痕不學君恩斷拭卻千行更萬行

又云學畫蛾眉獨出羣當時人道便承恩經年不見君王面花落黃昏空掩門

劉瑤

劉瑤一作寶古意曲云梧桐階下月團團洞房如水秋夜闌吳刀剪破機頭錦茱莄花墜相思枕緑窗寂寞背燈時暗數寒更不成寢

暗別離云槐花結子桐葉焦單飛越鳥啼淸霄翠軒輾雲輕遙遙臙脂淚迸紅綫條瑤艸歇芳心耿耿玉佩無聲畫屏冷朱弦暗斷不見人風動花枝月中影靑鵉脈脈西飛去海闊天髙不知處

闔閭城懷古云五湖春水碧連天國破軍亡不計年惟有妖娥曾舞處古臺寂寞起寒煙

張瑛

張瑛一作英銅雀臺云君王冥漠不可見銅雀歌舞空徘徊西陵嘖嘖悲宿鳥髙殿沈沈閉靑苔靑苔無人迹紅粉空桐哀

姚月華

古怨云春艸萋萋春水緑對此思君淚相續羞將離恨向東風理盡秦箏不成曲

又云與君形影分吳越玉枕經年對離別登臺北望煙兩深而身哭向寥天月

楚妃怨云梧桐葉下黃金井橫架轆轤牽素綆美人初起天未明手拂銀瓶秋水冷

有期不至云銀燭淸尊久延佇出門入門天欲曙月落星稀竟不來煙柳曨曈鵲飛去

廉氏

寄徵人云淒淒北風吹鴛被娟娟西月生娥眉誰知獨夜桐思處淚滴寒塘蕙艸時

峽中卽事云淸秋三峽此中去鳴鳥孤猿不可聞一道水聲多亂石四時天色少晴雲日暮泛舟溪漵口那堪夜客思氛氳

崔仲容

戲贈云暫到昆侖未得歸阮郎何事敎人非如今身佩上淸籙莫遣落花沾羽衣

贈所思云所居幸接鄰相見不相親一似雲間月何殊鏡裏人丹成空有恨腸斷不經春願作梁間燕無由變此身

贈歌妓雲水剪雙眸霧剪衣當筵一曲媚春輝瀟湘夜色怨猶在巫峽曉云愁不飛皓齒乍分寒玉細黛眉輕蹙遠山微渭城朝兩休重唱滿眼陽關客未歸

曹文姬

曹文姬題梅仙山丹井詩云鑿開天外長生地煉出人間不死丹

薛媛

薛媛濠梁南楚材妻也楚材旅遊受穎牧之眷無返舊意媛冩眞寄之曰欲下丹靑筆先拈寶鏡寒已驚顏索寞漸覺鬢凋殘淚眼描將易愁腸寫出難恐君渾忘卻時展畫圖看夫得詩甚憐之遂東歸偕老焉時人嘲之曰當時婦棄夫今日夫棄婦若不逞丹靑空房應獨守

戚逍遙

逍遙姓戚氏冀州南宮人也二十歲父母以適同邑蒯潯耕織之家而舅姑嚴酷責之以蠶農怠惰而逍遙晨昏以齋潔修淨爲事殊不以生計在意蒯潯亦屢責之逍遙白舅姑請退返於父母家及父母家亦逼回於是不能爲塵俗事願獨居靜室修道以資舅姑蒯潯與父母俱有他疑乃棄之於一室而逍遙但以香水爲資絕食靜想自歌曰笑看滄海欲成塵王母花前別眾眞千載卻歸天上去一心珍重世間人蒯潯家及鄰里悉以爲妖狂夜聞室內有人言話聲及曉見獨坐亦不驚又三日晨起舉家聞屋裂如雷但見所服衣履在室內仰視半天有雲霞煙靄煥赫鵉鶴飛鳴復有仙樂香軿彩伏羅列逍遙與眾仙俱在雲中歷歷言分別言語蒯潯馳報逍遙父母到猶見之邑郭之人咸奔觀望無不驚嘆

詩女史纂卷之七終

●詩女史纂卷之八

處囊齋主人輯

關盼盼

關盼盼徐州人節制張建封妾也白樂天序云徐州張尙書有愛妓盼盼善歌舞雅多風態爲校書郎時遊淮泗間張尙書宴予酒酣出盼盼佐歡予因贈詩落句云醉嬌扶不得風裊牡丹花一歡而去爾後絕不復知玆一紀矣昨日司勲員外郎張仲素繪之訪余因吟詩新有燕子樓詩三首辭甚婉麗詰其由乃盼盼所作也繪之從事武寕累年頗知盼盼始末云張尙書旣歿彭城有張氏舊第中有小樓名燕子盼盼念舊愛而不嫁居是樓十餘年於今尙在盼盼詩雲樓上殘燈伴曉霜獨眠人起合歡牀相思一夜情多少地角天涯不是長又云北印松柏鎖愁煙燕子樓人思悄然自埋劍履歌塵散紅袖香銷一十年又云適看鴻雁嶽陽回又覩玄禽逼社來瑤瑟玉簫無意緒任從蛛网任從灰餘嘗愛其新作乃和之云滿窗明月滿簾霜被冷燈殘拂臥牀燕子樓中寒月夜愁來祗爲一人長細帶羅衫色似煙幾回欲起卽澘然自從不舞霓裳袖疊在空箱二十年今春有客洛陽回曾向尙書墓上來見說白楊堪作柱忍敎紅粉不成灰又贈之絕句黃金不惜買蛾眉揀得如花四五技歌舞敎成心力盡一朝身去不相隨後仲素以餘詩示盼盼及及覆讀之泣曰自公背妾薨妾非不能死恐百載之後人以我公重色有從死之妾是玷我公淸範也所以偸生爾乃和白公詩云自守空樓斂恨眉形同春後牡丹枝舎人不會人深意訝道泉臺不去隨盼盼得詩後往往經旬不食而卒但吟詩云兒童不識衝天物謾把靑泥污雪毫有燕子樓詩集僅三百首

崔鶯鶯

崔鶯鶯與孀母鄭氏客止於蒲東普救寺有張生者出於鄭緒其親乃異派之從母適丁文雅軍擾崔氏惶駭不知所托張請吏護之鄭厚張之徳命其女鶯鶯以仁兄禮奉見時年十七矣張惑之崔之婢曰紅娘生私爲之禮者數四張綴春詞二首以投之紅娘持彩箋以授張曰崔所命也題其篇曰明月三五夜詞曰待月西廂下迎風戶半開拂墻花影動疑是玉人來張亦微諭其旨是夕歲二月旬有四日矣崔之東有杏花一樹張因梯樹逹於西廂則戶半開矣紅娘寢於牀上因驚之紅娘駭曰郎何以至張曰崔箋召我矣紅娘告之復來曰至矣至矣張謂必濟及鶯鶯至則端服嚴容大數張而去後數日張臨軒獨寢紅娘斂衾攜枕而至撫張曰至矣至矣睡何爲哉張猶疑夢寐俄而紅娘捧崔至則嬌羞融冶力不能運肢體是夕旬有八日矣有頃鐘曉紅娘促去崔氏嬌啼宛轉紅娘又捧而去終夕無言張自疑曰豈眞夢耶所可明者妝在臂香在衣淚光熒熒然猶熒於茵席而已久之張以文調及期當西去崔命拂琴鼓霓裳羽衣序哀音怨亂泣下趨歸張行文戰不勝遂止於京貽書於崔以廣其意崔答之云奉覧來問撫愛過深兒女之情悲喜交集兼惠花勝一合口脂五寸致耀首膏唇之飾𨿽荷殊恩誰復爲容睹物增懷但積悲嘆耳玉環一枚是兒嬰年所弄寄充君子下體所佩亂絲一絇文竹茶碾子一枚欲君子如玉之貞獘志如環不解淚痕在竹愁緒縈絲因物逹誠永以爲好耳心邇身遐拜會無期幽憤所鍾千里神合千萬珍重後歲餘崔已委身於人張亦有所娶張因其夫求以外兄見夫語之崔終不爲出潛賦一章詞曰自從銷瘦減容光萬轉千回懶下牀不爲傍人羞不起爲郎憔悴卻羞郎後數日張生將行又賦一章以謝絕之曰棄置今何道當時且自親還將舊來意憐取眼前人自是遂絕

鶯鶯詩云殷紅淺碧舊衣裳取次梳頭暗淡妝夜合帶煙籠曉日牡丹經雨泣殘陽依稀似笑還非笑彷佛聞香不是香頻勧嬌波嗔不語等閒敎見小兒郎春曉云半欲天明半未明醉聞花气睡聞鶯娃兒撼起鐘聲動二十年前曉寺情

贈雙文云艶極翻含態憐多轉自嬌有時還暫笑間坐受無聊曉月行堪墜春酥見欲消何因肯垂手不敢望回腰又雜憶云今年寒食月無光夜色才侵已上牀憶得雙文通內裏玉櫳深處暗聞香又云憶得雙文人靜後憶得雙文籠月下憶得雙文獨披掩憶得雙文衫子薄

會眞詩云微月透簾櫳螢光度碧空遙天初縹緲低樹漸蔥朧龍吹過庭竹鵉歌拂井桐羅綃垂薄霧環佩響輕風絳節隨金母云心捧玉童更深人悄悄晨會雨蒙蒙珠瑩光文履花明隱繡龍瑤釵行彩鳯羅帔掩丹虹言自瑤華浦將朝碧玉宮目遊裏城北偶向宋家東戲調初微拒柔情已暗通低環蟬影動回步玉塵蒙轉面流花雪登牀抱綺叢鴛鴦交頸舞翡翠合歡籠眉黛羞偏聚唇朱暖更融气淸蘭蕊馥膚潤玉肌豊無力慵移履多嬌愛斂躬汗光珠點點發亂緑蔥蔥方喜千年會俄聞五夜窮畱連時有恨繾綣意難終慢臉含愁態芳詞誓素衷贈環明運合畱結表心同啼粉流宵鏡殘燈遠暗虫華光猶苒苒旭日漸曈曈乘霧還歸洛吹簫亦上嵩衣香猶染麝枕膩尙殘紅羃羃臨塘艸飄飄思渚蓬素琴鳴怨鶴淸漢望歸鴻海闊誠難度天髙不易衝行雲無處所蕭史在樓中【以上俱微之作】

楊巨源賦崔娘詩云淸潤潘郎玉不如中庭蕙艸雪消初風流才子多春思膓斷蕭娘一紙書

步非煙

步非煙臨淮武公業愛妾也善秦聲好文筆尢工擊甌北鄰趙象於南垣隙中窺見神气俱喪乃厚賂閽妻以薛濤箋題詩誘之曰一覩傾城貌塵心只自猜不隨簫史去擬學阿蘭來非煙冩金鳯箋酬之曰緑慘雙蛾不自持只緣幽恨在新詩郎心應似琴心怨脈脈春情更泥誰象又以剡溪玉葉紙賦詩以謝曰珍重佳人惠好音彩箋芳翰兩情深薄於蟬翼難供恨密似蠅頭未冩心疑是落花迷碧洞只思輕雨灑幽襟百回消息千回夢裁作長謡寄緑琴非煙偶病旬日以連蟬錦香囊並碧苔箋答詩曰無力嚴妝倚繡櫳暗題蟬錦思難窮近來贏得傷春病柳弱花敧怯曉風象回詩曰見說傷情爲見春想封蟬錦緑蛾嚬叩頭與報煙卿道第一風流最損人非煙答詩曰畫檐春燕須同宿蘭浦雙鴛肯獨飛長恨桃源諸女伴等閒花裏送郎歸一夕曛黒象梯垣而登非煙已令重榻於下旣下及曉而出象明日贈詩曰十洞三淸𨿽路阻有心還得傍瑤臺瑞香風引思深夜知是蘂宮仙馭來非煙復之曰相思只怕不相識相見還愁卻別君願得化爲松上鶴一雙飛去入行雲無何女奴以告公業公業怒鞭楚不勝非煙飲一杯水而絕

薛濤

薛濤字洪度本長安良家子父鄭因官寓蜀濤八九歲知聲律其父一日坐庭中指井梧示之曰庭除一古桐聳幹入雲中令濤續之應聲曰枝迎南北鳥葉送往來風父愀然久之及長有姿色尢工詩翰父卒母喪居韋皐鎭蜀召令侍酒賦詩因入樂籍及罰赴邊有懷上韋相公詩云聞道邊城苦而今到始知卻將門下曲唱與隴頭兒武元衡辟爲校書郎或疑營妓無校書之號乃韋欲奏之而罷故胡曾贈之曰萬里橋邊女校書琵琶花下閉門居掃眉才子知多少管領春風總不如元稹聞濤有辭辧及爲監察使蜀以禦史推鞠難得見焉嚴司空潛知其意毎遣濤往侍微之矜持筆硯薛濤走筆作四友贊其略曰磨捫虱先生之腹濡藏鋒都尉之頭引書媒而黙黙入文畝以休休微之驚服洎登翰林以詩寄曰錦江滑膩峨眉秀幻出文君與薛濤言語巧偸鸚鵡舌文章分得鳯凰毛紛紛辭客多停筆个个君侯欲夢刀別後相思隔煙水菖蒲花發五云髙因寄舊詩與之云詩篇調態人皆有細膩風光我獨知月夜詠花憐暗淡兩朝題柳爲欹垂長敎碧玉藏深處總向紅箋寫自隨老大不能收拾得與君開似敎男兒皐千里鎭蜀嘗開宴攺一字令曰口有似沒量斗濤曰川有似三條椽駢曰柰何一條曲濤曰相公尙使沒量斗窮酒佐三條椽有一條曲又何足怪其巧於調笑類如此濤曾爲連帥所喜因事獲怒而遠之作十離詩以獻其一筆離手云越管宣毛始稱情紅箋紙上撒花瓊都緣用久鋒頭盡不得羲之手裏擎其二馬離廐云雪耳紅毛淺碧蹄追風曾到日東西爲驚玉貌郎君墜不得華軒更一嘶其三燕離巢云出入朱門未忍拋主人嘗愛語嬌嬌衘泥穢污珊瑚簟不得梁間更壘巢其四鷹離拳云爪利如鋒眼似鈴平原捉兔稱髙情無端奮向靑雲外不得君王掌上擎其五犬離家云出入朱門四五年爲知人性足人憐只因咬著親情腳不得紅絲毯上眠其六魚離池云一入池中四五秋常將朱尾玩銀鉤近緣戲觸紅蓮折不得隨波上下游其七鸚鵡離籠云慣向侯門飬此身飛來飛去羽毛新近緣言語無方便不得籠中再喚人其八竹離叢云蓊欎栽成四五行常持堅節待秋霜近來春筍鑽階破不得垂枝對畫堂其九珠離掌云一顆明珠內外道分明皎潔水晶宮近緣一點瑕相類不得朝朝在掌中其十鏡離臺云鑄瀉黃金鏡始開初生三五月徘徊爲遭無限塵蒙蔽不得華堂上玉臺帥覧詩憐之遂復合焉濤好制小詩惜其幅大遂狹小之蜀中號曰薛濤箋

春望詞云花開不同賞花落不同悲欲問相思處花開花落時

送友人雲水國蒹葭夜有霜月寒山色共蒼蒼誰言萬里自今夕離夢杳如關塞長

送盧員外云玉壘山前風雪夜錦官城外別離魂信陵公子如相問長向夷門感舊恩

題竹郎廟云竹郎廟前多古木夕陽沈沈山更緑何處江村有笛聲笛聲盡是迎郎曲

酬支使君云延英曉拜漢恩深五馬騰驤九陌塵今日謝庭飛白雪巴歌不復舊陽春

贈遠云夫容新落蜀山秋錦字開緘別是愁閨閣不知戎馬事月髙還上望夫樓

柳絮云二月楊花輕復微春風揺蕩惹人衣他家本是無情物一任南飛又北飛

贈楊進士獄中云玉漏深長燈耿耿東墻西墻時見影月明窗外子規啼忍使孤魂愁夜永

酬楊供奉法師見招雲遠水長流潔復淸雪窗髙臥與云平不嫌袁水無煙火惟笑商山有姓名

秋泉云冷色初澄一帶煙幽聲遙瀉十絲弦常來枕上畱情思不使愁人半夜眠

送姚員外云萬條江柳早秋枝裊地翻風色未衰欲折一枝將贈別莫敎煙月兩相悲

送扶錬師云錦浦歸舟巫峽云緑波迢遞雨紛紛山陰妙術人傳久也說將鵝與右軍

和禮書記席上見贈云翩翩射策東堂秀豈復相逢豁寸心借問風光爲誰麗萬條絲柳翠煙深

酬吳使君云支公別墅接花扃買得前山總未經入戶剡溪雲水滿髙齊咫尺躡靑冥

賦淩雲寺二首云聞說淩雲寺裏苔風髙日近絕纎埃橫云照染芙蓉壁是待詩人寶月來

又云聞說淩雲寺裏花飛空遶磴逐江斜有時鎖得嫦娥鏡縷出瑤臺五色霞

九日遇雨二首云萬里驚颷朔气深江城簫索晝陰陰誰憐不得登山去可惜寒芳色似金

又云茱莄秋節佳期阻金菊寒花滿院香神女欲來知有意先令雲雨暗池塘

酬雍秀才貽巴峽圖云千疊雲峯萬須湖白波分去繞荊吳感君識我枕流意重示瞿塘峽口圖

上王尙書云碧玉雙瞳白玉郎初辭天帝下扶桑手持雲篆題新榜千萬人家春日長

贈蘇三十中丞云洛陽陌上煙輪气欲逐秋空系隼飛今日芝泥檢儀詔別須臺外振霜威

送鄭資州雲雨暗眉山江水流離人掩袂立髙樓雙旌千騎駢東陌獨有羅敷望上頭

海棠溪云春敎風景駐仙霞水面魚身總帶花人世不思靈卉異競將紅纈染輕紗

采蓮舟云風前一葉壓荷蕖解報新秋又得魚兔走烏飛人語靜滿溪紅袂棹歌初

菱荇沼雲水荇斜牽緑藻浮柳絲和葉臥淸流何時得向溪頭釣旋摘菱花旋泛舟

春郊遊眺寄孫處士二首云低頭久立白薔薇愛似零陵香惹衣何事碧雞孫處士百勞東去燕西飛

又云今朝繼自說芳菲夾纈籠裙繡地衣滿袖滿頭兼手把敎人識是看花歸

試新服裁制初成三首紫陽宮裏賜紅綃仙霧朦朧隔海遙霜兔毳寒冰繭淨嫦娥笑指織星橋

又云九气分爲九色霞五靈仙馭五云車春風因過東君舎偸樣人間染百花

又雲長裙本是上淸儀曾逐羣仙把玉芝毎到宮中歌舞會折腰齊唱步虛詞

寄張夫云前溪獨立後溪行鷺識朱窗自不驚借問人間愁寂意伯牙弦絕已無聲

酬新員外折花見遺云靑鳥東飛正落梅衘花滿口下瑤臺一枝爲授殷勤意把向風前旋旋開

柳氏

柳氏李將妓也李與韓翊善柳語與李曰韓秀才窮甚矣必不久貧賤宜假借之李深領之一日酒酣謂韓曰秀才當今名士柳氏當今名色以名色配名士不亦可乎遂命柳從坐接韓韓懇辭不敢當李曰大大夫相遇杯酒間一言道合尙相許以死況一婦人哉柳卒歸韓來歲韓成名節度侯希逸奏爲從事以世方﹝擾﹞置柳都下三歲不果迓寄詩曰章臺柳章臺柳往日依依今在否縦使長條似舊垂亦應攀折他人手柳復書答詩曰楊柳枝芳菲節可恨年年贈離別一葉隨風忽報秋縦使君來豈堪折柳以色顯獨居恐不免乃欲落髮爲尼後竟爲番將沙吒利所刼寵之専房韓悵然不能割有虞侯將許俊年少被酒起曰當爲員外立至之乃急裝乘一馬牽一馬逕馳沙吒利之第會出卽入曰將軍墜馬且不救遣取夫人柳驚出卽挾上馬馳去一座驚嘆同白希逸修表上聞代宗詔柳歸韓

劉采春

劉采春浙人容華莫比嘗作囉嗊曲云不喜秦淮水生憎江上船載兒夫婿去經歲又經年又云借問東園柳枯來得幾年自無枝葉分莫怨太陽偏又云莫作商人婦金釵當卜錢朝朝江口望錯認幾人船又云那年離別日只道往桐廬桐廬人不見今得廣州書又云昨日勝今日今年老去年黃何淸有日白髮黒無緣元稹廉問浙東贈采春詩云新妝巧樣畫雙蛾慢褁常州透額羅正面偸倫光滑笏緩行輕踏皺紋波言辭雅措風流足舉上低回秀媚多更有腦人腸斷處選詞能唱望夫歌望夫歌者卽囉嗊之曲也元云在浙河七年因醉題東武其詩曰役役行人事紛紛碎薄書功夫兩衙盡畱滯七年餘病痛梅天發親情海岸疏因循歸未得不是戀鱸魚盧侍郎簡求戲曰丞相𨿽不爲鱸魚爲好鑑湖春色耳謂采春也

盛小叢

小叢妓也李尙書訥爲浙東廉使夜登越城樓聞歌曰雁門山上雁初飛馬邑闌中馬正肥日旰山西逢驛使殷勤南北送徵衣其聲激切召至曰去籍妓盛小叢突厥三臺詞也時崔侍禦元範自府幕赴闕庭李餞之命小叢歌餞在座各爲一紙贈送之崔詩云羊公畱宴峴山亭洛浦髙歌五夜情獨向柏臺爲老吏可憐林木響餘聲訥詩云繡衣奔命去情多南國隹人斂翠蛾曾向敎坊聽國樂爲君重唱盛叢歌其爲名流所重如此

徐月英

月英江淮間娼也送人詩云惆悵人間萬事違兩人同去一人歸生憎平望亭前水忍照鴛鴦相背飛又云枕前淚與階前水隔个閒窗滴到明有集行於世

常浩

常浩﹝者﹞妓也贈盧夫人詩云佳人惜顏色恐逐芳菲歇日暮出畫堂下階見新月拜月仍有詞傍人那得知歸來玉臺下始覺淚痕垂

蓮花

蓮花豫章妓也劍浦人陳陶居南昌西山嚴尙書宇鎭豫章遣蓮花往侍陶陶殊不顧蓮花爲詩曰蓮花爲號玉爲腮珍重尙書遣妾來處士不生巫峽夢虛勞神女下陽臺陶答之曰近來詩思淸於月老大心情薄似云已向羅天得門戶錦衾深媿卓文君

杜秋娘

秋娘金陵倡家女也年十五爲李錡妾爲錡唱詞云勧君莫惜金縷衣勧君莫惜少年時花開堪折直須折莫待無花空折枝

卾州妓

卾州妓失其姓名韋蟾廉問卾州罷賓僚祖餞蟾首書文選句﹝云﹞悲莫悲兮生別離登山臨水送將歸以箋毫授賓從請續其句逡巡有妓泫然起曰某不才不敢染翰欲口占兩句韋大驚異令隨念云武昌無限新栽柳不見楊花撲面飛座客無不嘉嘆韋令唱作楊柳枝詞

平康妓

裴思謙及第後作紅箋名紙十數幅詣平康裏宿焉詰旦一伎賦詩曰銀釭斜背解鳴璫小語偸聲賀玉郎從此不知蘭麝貴夜來新惹桂枝香

太原妓

歐陽詹﹑遊太原﹑悅一妓﹑將別﹑約至都相迎﹑寄詩曰﹑鷗鳬漸覺遠。回頭長路塵。髙城已不見。況復城中人。去意自未甘。居情諒猶辛。萬里東北晉。千里西南秦。一履不出門。一車無停輪。流萍與瓠系。早晚期相親。妓得詩﹑思之不已﹑疾且甚﹑乃刃其髻藏之﹑謂女弟曰﹑歐陽生至﹑可以爲信﹑題詩云﹑自從別後減容光。半是思郎半恨郎。欲識舊來云髻樣。爲奴開取縷金箱。絕筆而逝﹑及詹至﹑啟函一慟而卒﹑

襄陽妓

﹝送人﹞云弄珠灘上欲消魂獨把離懷寄酒尊無限煙花不畱意﹝忍教﹞芳艸怨王孫

故臺城妓耿家靑衣

﹝金﹞陵黃進士夢遇臺城故妓自云今爲吳神樂部其詩云歌罷玉樓月舞殘金縷衣勾鈿妝迸節斂黛別重闈网斷珠猶織梁春燕不歸那堪回首處江步野雲飛

耿將軍守塋靑衣云獨持巾櫛掩玄關小帳無人燭影殘昔日羅衣今化盡白楊風起隴頭寒

詩女史纂卷之八終

●詩女史纂卷之九

處囊齋主人輯

李冶

李冶字季蘭女冠也五六歲其父抱於庭作詩詠薔薇云經時未架卻心緒亂縦橫父恚曰此必爲失行婦也後竟如其言嘗與諸賢會烏程縣開元寺河間劉長卿有陰重疾季蘭乃調之曰山气日夕佳長卿對曰眾烏欣有托舉坐大笑論者美之髙仲武亦云自鮑昭以下罕有其倫如遠水浮仙棹寒星伴使車蓋五言之隹境也上仿班姬則不足下比韓英則有餘不以遲暮亦一俊姬送閻二十六赴剡縣雲流水閶門外○孤舟日復西○離情徧芳艸○無處不萋萋○妾夢經吳苑○君行到剡溪○歸來重相訪○莫學阮郎迷○

得閻伯鈞詩云﹑情來結鏡懶梳頭○暮雨瀟瀟庭樹秋○莫怪闌干垂玉箸○只緣惆悵對銀鉤○

湖上臥病喜陸鴻漸至云﹑昔去繁霜月○今來苦霧時○相逢仍臥病○欲語淚先垂○彊勧陶家酒○還吟謝客詩○偶然成一醉○此外更何之○

寄校書七兄云﹑無事烏程縣○蹉跎歲月餘○不知蕓閣吏○寂寞竟何如○遠水浮仙棹○寒星伴使車○因過大雷岸○莫忘幾行書○

寄朱放云﹑望水試登山○山髙湖又闊○相思無曉夕○相望經年月○欎欎山木榮○綿綿野花發○別後無限情○相逢一時說○

送韓揆之江西云相看指楊柳別恨轉依依萬里西江水孤舟何處歸湓城潮不到夏口信應稀惟有衡陽雁年年來去飛

道意寄崔侍郎云莫漫戀浮名應須薄宦情百年齊旦暮前事盡虛盈愁鬢行看白童顏學未成無過天竺國依止故先生

賦得三峽流泉歌云妾家本住巫山云巫山流泉常自聞玉琴奏出轉寥夐直似當時夢裏聽三峽迢迢幾千里一時流入幽閨裏巨石崩巖指下生飛泉走浪弦中起初疑憤怒含雷風又似鳴咽流不通回湍曲瀬勢將盡時復滴瀝平沙中憶昔阮公爲此曲能令仲容聽不足一彈旣罷還一彈願似流泉鎭相續

相思怨云人道海水深不抵相思半海水尙有涯相思渺無畔攜琴上髙樓樓虛月華滿彈得相思曲弦腸一時斷

春閨怨云百尺井欄上數株桃已紅念君遼海北拋妾宋家東人至云至近至遠東西至深至淺淸溪至髙至明日月至親至疏夫妻

潔素魚貽友人云尺素如殘雪結爲雙鯉魚欲知心裏事看取腹中書

明月夜畱別云離人無語月無聲明月有光人有情別後相思人似月雲間水上到層城

魚玄機光威裒

玄機姓魚氏字幼微有才思善屬文咸通中爲李億補闕執箕箒及愛衰入山隸西京咸宜觀爲女道士後以笞殺女童綠翹事下獄爲京兆溫璋所殺有集行於世聞李端公郢垂釣回寄贈云無限荷香染暑衣阮郎何處弄船歸自慚不及鴛鴦佀猶得雙雙近釣磯

江行詩云大江橫抱武昌斜鸚鵡洲前十萬家畫舸春眠朝未穩夢爲蝴蝶也尋花

酬李學士寄簟云珍簟新鋪翡翠樓泓澄玉水記方流惟應云扇情相似同向銀牀恨早秋

江陵愁望寄子安云楓葉千枝復萬枝江橋掩映暮帆遲憶君心似西江水日夜東流無歇時【李子安】

送別云秦樓幾夜愜心期不料仙郎有別離睡覺莫言云去處殘燈一盞野蛾飛

迎李近仁員外云今日喜時聞喜鵲昨宵燈下拜燈花焚香出戶迎潘嶽不羨牽牛織女家

賦得江邊柳雲翠色連荒岸煙姿入遠樓影鋪秋水面花落釣人頭根老藏魚窟枝低系客舟瀟瀟風雨夜驚夢復添愁

贈鄰女云羞日遮羅袖愁春懶起妝易求無價寶難得有情郎枕上潛垂淚花間晴斷腸自能窺宋玉何必恨王昌

寄田國香雲旦夕醉吟身相思又此春雨中寄書使窗下斷腸人山捲珠簾看愁隨芳艸新別來淸宴上幾度落梁塵

酬李郢夏日釣魚回見示云住處𨿽同巷經年不一過淸詞勧舊女香桂折新柯道性同冰雪禪心笑綺羅迹登霄漢上無路接煙波

訪趙錬師不遇云何處欺仙侶靑衣獨在家暖鑪畱煮藥鄰院爲煎茶畫壁燈光暗幡竿日影斜殷勤重回首墻外數枝花

寄飛卿云階砌亂蛩鳴庭柯煙露淸月中鄰樂響樓上遠山明珍簟涼風著瑤琴寄恨生嵇君懶書札底物慰秋情

寄劉尙書云八座鎭雄軍謌謡滿路新汾川三月雨晉水百花春囹圄長空鎖干戈久覆塵儒僧觀子夜覊客醉紅茵筆硯行隨手詩書坐遶身小才多顧盼得作食魚人

感懷寄人云恨寄朱弦上含情意不任早知雲雨會未起蕙蘭心灼灼桃兼李無妨國士尋蒼蒼松與桂仍羨世人欽月色苔階淨歌聲竹院深門前紅葉地不掃待知音

隔漢江寄子安云江南江北愁望相思相憶空吟鴛鴦暖臥沙浦鸂鶒間飛橘林煙裏歌聲隱隱渡頭月色沈沈含情咫尺千里況聽家家遠砧

情書寄子安云飲冰食蘗志無功晉水壺關在夢中秦鏡欲分愁墮鵲舜琴將弄怨飛鴻井邊桐葉鳴秋雨窗下銀燈暗曉風書信茫茫何處問持竿盡日碧江空

閨怨云蘼蕪盈手泣斜暉聞道鄰家夫壻歸別日南鴻才北去今朝北雁又南飛春來秋去相思在秋去春來信息稀扃閉朱門人不到砧聲何事透羅幃

春情寄子安雲山路敧斜石磴危不愁行苦苦相思冰消遠澗憐淸韻雪遠寒峯想玉姿莫聽凡歌春病酒休招閒客夜貪碁如松匪石盟長在比翼連襟會肯遲𨿽恨獨行冬盡日終期相見月圓時別君何物堪持贈淚落晴光一首詩

光威韻姊妹三人

詩曰朱樓影直日當午玉樹陰低月已三【光】膩粉暗銷銀鏤合錯刀閒剪泥金衫【威】繡牀怕引烏龍吠錦字愁敎靑鳥銜【裒】百味錬來憐益母千花開處聞宜男【光】鴛鴦有伴誰能羨鸚鵡無言我自慚【威】浪喜遊蜂飛撲撲佯驚孤鵲語喃喃【裒】偏憐愛數螆蛦掌毎憶光抽玳琩簮【光】煙洞幾年悲尙在星橋一夕悵空含【威】窗前時節羞虛擲世上風流笑苦諳【裒】獨結香綃偸餉送暗垂檀袖學通參【光】須知化石心難定卻是爲云分易甘【威】看見風光零落盡弦聲猶逐望江南【裒機】次韻曰昔聞南國容華少今日東鄰姊妹三妝閣相看鸚鵡賦碧窗應繡鳯凰衫紅芳滿院參差折緑醑盈杯次第銜恐向瑤池曾作女謪來塵世未爲男文姬有貌終堪比西子無言我更慚一曲艷歌琴杳杳四弦輕撥語喃喃當臺競斗靑絲髮對月爭誇白玉簮小有洞中松露滴大羅天上柳煙含但能爲雨心長在不怕吹簫事末諳阿母幾嗔花下語潘郎曾向夢中參暫持淸句魂猶斷若覩紅顏死亦甘悵望隹人何處在行雲歸北又歸南

浣紗廟云吳越相謀計策多浣紗神女已相和一雙笑靨才回面千萬精兵盡倒戈範蠡功成身隱遁伍胥諌死骨消磨只今諸曁長江畔空有靑山號薴羅

賣殘牡丹云﹑臨風興嘆落花頻○芳意潛消又一春○應爲價髙人不問○卻緣香甚蝶難親○紅英只稱生宮裏○翠葉那堪染露塵○及至移根上林苑○王孫方恨買無因○

暮春有感寄友人云﹑鶯語驚殘夢○輕妝攺淚容○竹陰初月薄○江靜晚煙濃○濕嘴銜泥燕○香須采蕊蜂○獨憐無限思○吟罷亞枝松○

冬夜寄溫飛卿云苦思思燈下吟不眠長夜怕寒衾滿庭木葉愁風起透幌紗窗惜月沈疏散未閒終遂願盛衰空見本來心幽棲莫定梧桐處暮雀啾啾空遶林

和友人次韻云何事能消旅館愁紅殘開處見銀鉤蓬山雨灑千峯小嶰谷風吹萬葉秋字字朝看輕碧玉篇篇夜誦在衾禂欲將香匣收藏卻且惜時吟在手頭

遊崇眞觀南樓覩新及第題名處雲峯滿目放春晴歷歷銀鉤指下生自恨羅衣掩詩句舉頭空羨榜頭名

秋思二首云﹑落葉紛紛暮雨和○朱絲獨撫自淸歌○放情休恨無心友○飬性空拋苦海波○長者車音門外有○道家書卷枕前多○布衣終作雲霄客○緑水靑山時一過○自嘆多情是足愁○況當風月滿庭秋○洞房偏與更聲近○夜夜燈前欲白頭○

江行雲煙花已入鸕鶿巷畫舸猶題鸚鵡洲醉臥醒吟都不覺今朝驚在漢江頭

題任處士創資福寺云幽人創奇境遊客駐行程粉壁空畱字蓮官未有名鑿池泉自出開徑艸重生百尺金輪閣當川豁眼明

題隱霧寺云春花秋月入詩篇○白日淸宵是散仙○空捲珠簾不曾下○長移一榻對山眠○

重陽阻雨雲滿庭黃菊籬邊折雨朵芙蓉鏡裏開落帽臺前風雨阻不知何處醉金杯

早秋云嫩菊含新彩遠山閉夕煙涼風驚緑樹淸韻入朱弦思婦機中錦徵人塞外天雁飛魚在水書信若爲傳

遣懷雲閒散身無事風光獨自遊斷雲江上月解纜海中舟琴弄瀟梁寺詩吟庾亮樓叢篁堪作伴片石好爲儔燕雀徒爲貴金銀志不求滿林春雨緑對月夜琴幽遠砌澄淸沼抽簮映細流臥牀書冊徧半醉起梳頭

過鄂州云柳拂蘭橈花滿枝石城城下暮帆遲折牌峯上三閭墓遠火山頭五馬旗白雪樓髙題舊寺陽春歌在換春詞莫愁魂逐淸江去空使行人萬首詩

暮春卽事云深巷窮門少侶儔阮郎惟有夢中畱香飄羅綺誰家席風送歌聲何處樓街近鼓鼙喧曉睡庭閒鵲語亂春愁安能追逐人間事萬里身同不系舟

和人云茫茫九陌無知己暮去朝來典繡衣寶匣鏡昏蟬鬂亂博山鑪暖麝煙微多情公子春畱句少思文君晝掩扉莫惜羊車頻列載柳絲梅綻正芳菲

寓言云紅桃處處春色碧柳家家月明樓上新裝待夜閨中獨坐含情芙蓉月下魚戲螮蝀天邊雀聲人世悲歡一夢如何得作雙成

送別雲水流逐器知難定云出無心肯再歸惆悵春風楚江暮鴛鴦一隻失羣飛

左名場目澤洲至京使人傳語雲閒居作賦幾年愁王屋山前是舊遊詩詠東西千嶂亂馬隨南北一泉流曾陪雨夜閒歡席別後花明獨上樓忽喜叩門傳語至爲憐鄰巷小房幽相如琴罷朱弦斷雙燕巢分白露秋莫厭蓬門時一訪毎春忙在曲江頭

和人次韻云喧喧朱紫雜人寰獨自淸吟月色間何事玉郎搜藻思忽將瓊韻扣柴關白花發詠慚稱謝僻巷深居謬學顏不用多情欲相見松蘿髙處是前山

元淳

元淳女冠也寄洛中諸妹云舊國經年別關河萬里思題詩憑雁翼望月想蛾眉白髮愁偏覺歸心夢獨知誰堪離亂處掩泣向南枝

夷陵女子

歌曰明月淸風○良宵會同○星河易翻○歡娛不終○緑尊翠杓○爲君斟酌○今夕不飲○何時歡樂○又歌曰﹑楊柳楊柳○裊裊隨風急○西樓美人春夢中○翠簾斜卷千條入○

鮑家四弦

四弦女酒徒鮑生妾也鮑生多蓄聲妓外弟韋生好乘駿馬客遊四方各求所好一日東歸同憇水閣鮑以夢蘭小情佐歡飲酣停杯閱馬軒檻韋曰能以人換任選殊尢鮑欲馬之意頗切密遣四弦更衣盛裝頃之而至乃命勧韋酒歌云白露濕庭砌皓月臨前軒此時去畱恨含思獨無言又歌送鮑生酒云風颭荷珠𨿽暫圓多情信有短因緣西樓今夜三更月還照離人泣斷弦韋乃牽紫叱撥以酬之

李弄玉

會昌時一女子題三卿詩曰﹑昔逐良人西入關○良人身歿妾空還○謝娘衛女不相待○爲雨爲雲歸舊山○

湘驛女子

題玉泉溪云紅葉醉秋色碧溪彈夜弦佳期不可再風雨杳如年

白衣女子

盧絳遇白衣女子歌曰玉京人去秋蕭瑟畫檐鵲起梧桐前

孔氏

孔氏幽州張衙將妻也孔生五子而故後妻李氏悍怒狠戾虐遇五子日鞭箠之五子不堪哭於母冢母忽於冢中出撫其子悲慟久之因以白布巾題詩贈張曰不忿成故人掩涕毎盈巾死生今有隔相見永無因匣﹝裏﹞殘妝粉畱將與後人黃泉無用處恨作冢中塵有意懷男女無情亦任君欲知腸斷處明月照孤墳五子得詩以呈其父其父慟哭訴於連師師上聞敕李氏決一百流嶺南張停所職

韓僕射姬

韓僕射續請韓熙載撰父神道碑珍貨外仍奉一歌姬爲潤筆文成但敍譜系品秩及薨葬哀贈而已續封還意其攺竄熙載亟以歌姬珍貨還之姬因題詩於泥金雙帶云風柳揺揺無定枝陽臺雲雨夢中歸他年蓬島音塵絕畱取尊前舊舞衣悵然而去

徐氏二女

徐氏二女成都人徐耕女也皆有國色爲詩有藻思耕家甚貧有相者謂之曰公不久當大富貴耕因使相其二女相者曰靑城山有王气毎夜徹天者一紀矣不十年後有眞人承運此二女當作后妃君之貴由二女致也及王建入城聞有姿色納於後房姊生彭王妹生衍建卽位姊爲淑妃妹爲貴妃耕爲驃騎大將軍及衍卽位冊貴妃爲順聖太后淑妃爲翊聖太妃兄延瓊弟延珪皆致位太師侍中衍常與母同禱靑城山宮人畢從皆服雲霞之衣衍自制甘州詞令宮人歌之其詞哀怨聞者淒愴嘗至靑城設醮祈福太后與太妃謁丈人觀先帝禦容太后詩曰千尋緑嶂夾流溪登眺因知海嶽低瀑布迸舂靑石碎輪菌橫剪翠峯齊步粘苔蘚龍橋滑目閉煙蘿鳥徑迷莫道穹天無路到此山便是碧雲梯太妃詩曰共謁禦容儀還同在禁闈笙歌喧寶殿彩仗耀金徽靑淚沾羅袂紅霞拂赭衣九疑山水遠無路繼湘妃又至漢州三學山至夜看聖燈太后詩云虔禱遊靈﹝境﹞元妃夙志同玉香焚靜夜銀燭炫遼空泉漱云根石鐘敲檜杪風印金標聖迹飛石顯神功滿望天涯﹝極﹞臨西日腳紅猿來齋室上僧集講莚中頓覺超三乘渾疑證六通願成修偃事社稷保延洪太妃詩云聖燈千萬炬旋向碧雲生細雨濕不暗好風吹更明磬敲金地響僧唱梵天聲若說無心法此光如有情﹝凡﹞遊覧玄都觀丹景山至徳寺各有唱和詩刻於石及回至天回驛又各賦詩太后詩曰周遊靈境散幽情千里江山暫得行所恨風光看不足卻驅金翠入龜城太妃詩曰翠驛江亭近玉亭夢魂猶是在靑城﹝比﹞來出看江山景郤被江山看出行衍旣荒於酒色而徐氏姊妹亦各有幸臣不能相規正以至於失國皆其致也宋平蜀俱斬於朝

費氏

費氏蜀花蕊夫人也幼能屬文尢長於詩以才貌事孟昶得幸賜號花蕊夫人嘗作宮詞百首匹休王建及宋太祖平蜀以俘見問其所作夫人誦詩曰君王城上豎降旗妾在深宮那得知十四萬人齊解甲寧無一个是男兒蓋蜀敗時精兵尙十四萬而王師才三萬耳太祖善之後輸織室以罪賜死宮詞云五雲樓閣鳯城間花木新長日月閒三十六宮連內苑太平天子坐昆山又龍池九曲遠相通楊柳絲牽兩岸風長似江南好風景畫船來往碧波中又殿名新立號重光島上亭臺盡攺張但是一人行幸處黃金閣子鎖牙牀又禦廚進食簇時新侍宴無非列近臣日午殿頭宣索鱠隔花催喚打魚人又離宮別院遶宮城金板輕敲合鳯笙夜夜月明花樹下傍池長有按歌聲又太虛髙閣淩虛殿背倚城墻面枕池諸院各分娘子位羊車到處不敎知又修儀承寵住龍池掃地焚香日午時等候大家來院裏看敎鸚鵡念新詩又六宮官職總新除宮女安排入畫圖二十四司分六局禦前頻見錯相呼又春風一面曉妝成偸折花枝傍水行卻被內監遙覷見故將紅豆打黃鶯又殿前排宴賞花開宮女侵晨探幾回斜望花間遙舉袖傳宣聲喚近臣來又小球場近曲池頭宣喚勛臣試打球先向畫樓排禦幄管弦聲動立浮油又自敎宮娥學打球玉鞭初控柳腰柔上棚知是官家認徧徧長贏第一籌又新秋女伴各相逢罨畫船飛別浦中旋摘荷花半歌舞夕陽斜照滿衣紅又內家宣賜生辰宴隔夜諸宮進禦花後殿未聞公主入東門先報下金車又選出仙韶第一人才勝羅綺不勝春重敎按舞挑花下只踏殘紅作地裀又會眞廣殿遶宮墻樓閣相扶倚太陽淨甃玉階橫水岸禦鑪香气撲龍牀又夾城門與內門通朝罷巡遊到苑中毎日日髙祗候處滿堤紅艶立春風又立春日進內園花紅蕊輕輕嫩淺霞跪到玉階猶帶露一時宣賜與宮娃又三面宮城盡夾墻苑中池水白茫茫亦從獅子門前入旋見亭臺遶岸傍又禦制新翻曲子成六宮才唱未知名盡將觱篥來抄譜先按君王玉笛聲又旋移紅樹斸新苔宣使龍池更鑿開展得緑波寬似海水心樓殿勝蓬萊又才人出入毎參隨筆硯行將遶曲池能向彩箋書大字忽防禦制冩新詩又供奉頭籌不敢爭上棚等喚近臣名內人酌酒才宣賜馬上齊呼萬歲聲又殿前宮女總纎腰初學乘騎怯又嬌上得馬來才欲走幾回拋鞚抱鞍槁又翔鵉閣外夕陽天樹影花光遠接連望見內家來往處水門斜過畫樓船又內人追逐采蓮時驚起沙鷗兩岸飛蘭棹把來齊拍水並船相鬥濕羅衣又少年相逐采蓮回羅帽羅衣巧制裁毎到岸頭常拍水竟提纎手出船來又早春楊柳引長條倚岸沿堤一面髙與畫船牽錦纜暖風搓出彩絲絳又端午生辰進禦牀赭黃羅帕覆金箱美人捧入南薫殿玉腕斜封彩縷長又侍女爭揮玉彈弓金丸飛入亂花中一時驚起流鶯散踏落殘花滿地紅又七寶闌干白玉除新開涼殿幸金輿一溝泛碧流春水四面瓊鉤搭綺疏又山樓彩鳯棲寒月宴殿金麟吐禦香蜀錦地衣呈隊舞敎頭先出拜君王又天外明河翻玉浪樓西涼月湧金盆香銷甲乙牀前帳宮鎖玲瓏閉殿門又西風敧葉撼宮梧早怯秋寒著繡繻玉宇無人雙燕去一彎新月上金樞又夜寒金屋篆煙飛燈燭分明在紫薇漏永禁宮三十六燕回爭踏月輪歸又曉吹翩翩動翠旗鑪煙千疊瑞雲飛何人奏對偏移刻禦史天香隔繡衣又金井秋啼絡緯聲出花宮漏報嚴更不知誰是金鑾直玉宇沈沈夜气淸又內庭秋燕玉池東香散荷花水殿風阿監采菱牽錦纜月明猶在畫船中又東宮花燭彩樓新天上仙槁不鎖春徧出六宮歌舞奏姮娥初到月虛輪又紗幔薄垂金麥穂簾鉤纎掛玉蔥條樓西別起長春殿香壁紅泥透蜀椒又翠華香重玉鑪添雙鳯樓頭曉日暹扇掩紅鵉金殿悄一聲淸蹕捲珠簾又金作盤龍繡作麟壺冰樓閣禁中春君王避暑來遊幸風月橫秋气象新又淸曉自傾花上露冷侵宮殿玉蟾蜍擘開五色銷金紙碧鎖窗前學艸書又翠鈿貼靨輕如笑玉鳯釵裊欲飛拂曉賀春皇帝閣彩衣金勝進龍衣又鎖聲金掣合門環簾捲眞珠十二間別殿春風呼萬歲中丞新押散朝班又雞人報曉傳三唱玉井金牀轉轆轤煙引玉鑪香繞殿漏籖初刻上銅壺又禦案橫金殿幄紅扇開云表露天容太常奏備三千曲樂府新詞十二鐘又宮女燻香進禦衣殿門開鎖請金匙朝陽初上黃金屋禁掖春深晝漏遲又三月金明柳絮飛岸花堤艸弄春時樓船百戲摧宣賜禦輦今年不上池又內人稀見水秋千爭擘珠簾帳殿前第一錦標誰奪得右軍輸卻小龍船又夜色樓臺月數層金猊煙穂繞觚稜重廊曲折連三殿密上眞珠百寶燈又天門晏閉九重關樓倚銀河气象間一點星球垂絳闕五云仙仗下蓬山又禁裏春濃蝶自飛禦蠶眠處弄新絲碧窗盡日敎鸚鵡念得君王數首詩又鬥艸深宮玉檻前春蒲如箭荇如錢不知紅藥闌干曲日暮何人落翠鈿又太液波淸水殿涼畫船驚起宿鴛鴦翠眉不及池邊柳取次花飛入建章又禦座垂簾繡額單水山重疊貯金盤玉淸迢遞無塵到殿角東西五月寒又春心滴破花邊漏曉夢敲回禁裏鐘十二楚山何處是禦樓曾見兩三峯又博山夜宿沈香火帳外時聞弄鳯笙理徧從頭新上曲殿前龍直未交更又春殿千官宴卻歸上林鶯舌報花時宣徽旋進新裁曲學士爭吟應詔詩又釣綫沈波漾彩舟魚爭芳餌上龍鉤內人急捧金盤接撥剌紅鱗躍未休又蕙炷香銷燭影殘禦衣燻盡徹更闌歸來困頓眠紅帳一枕西風夢裏寒又東宮降誕值佳辰少海星邊擁瑞雲中尉傳開三日宴翰林當撰洗兒文又樹葉初成鳥出窠石橊花底笑聲多舞中遺卻金釵子拾得從他要賞羅又小殿新妝粉欲幹貴妃姊妹自來看爲逢好日先移入續向西街索牡丹又內人相續報花開準擬君王便看來縫著五弦琴繡袋宜春院裏按歌回又巡吹謾徧不相和暗看誰人曲較多明日梨花園裏見先須逐得內家歌又黃金盒裏盛紅雪重結香羅四出花一一榜邊書敕字分明賜與大臣家又宮人早起笑相呼不識階前掃地夫乞與金錢爭借問外頭還似此間無又小隨阿姊學吹笙好見君王乞與名夜掃上牀朝把鏡黃金階下不敎行又日髙殿裏有香煙萬歲聲來動九天妃子院中初降誕內人爭乞洗兒錢又宮花不與外邊同三月長生一朵紅供禦櫻桃看守別直無鴉鳥在園中又殿前鋪設兩邊樓寒食宮人步打球一半走來爭跪拜上棚先謝得頭籌又大儀前日暖房來囑向朝陽乞藥栽敕賜一窠紅躑躅謝恩未了奏花開又牀頭謝賜紫羅襦不下金階上軟輿官局總來爲喜樂院中新拜內尙書又鸚鵡誰敎轉舌關內人手裏飬來姦語多近更承恩澤數對君王憶隴山又分明閒坐賭櫻桃休卻投壺玉腕勞各把沈香雙陸子局中鬥得疊髙髙又禁寺紅樓內裏通笙歌引駕夾城中褁頭宮監堂前立手把牙鞘竹彈弓又舞來汗濕羅衣徹樓上人扶下玉梯歸到院中重洗面金盆水裏潑紅泥又宿妝殘粉未明天總在昭陽花樹邊寒食內人長自打庫中先散與金錢又眾中愛得君王笑偸把金箱筆硯開書破紅蠻隔子上旋推當內美人來又後宮宮女無多少起得園中笑一團舞蝶落花相看著春風共語亦應難又蛾眉小婦砑裙長總被抄名入敎坊春設殿前多舞隊棚頭各別請衣裳又水中芹葉土中花拾得還將避眾家總待別人般數盡袖中拈出欎金芽又玉簫攺調移纎拍催赴紅羅繡舞莚未著柘枝花帽子兩行宮監在簾前又窗窗戶戶院相當總在珠簾玳琩牀𨿽道君王不來宿帳中常是炷沈香又酒庫新修近水傍潑醅初熟五云漿殿前供禦頻宣索進入花間一陣香又白藤花限白銀花合子門當寢殿斜近被宮中知了事毎來隨駕使煎茶又西球場裏打球回禦宴先於苑內開宣索敎坊諸妓樂傍池催喚入船來又昭儀侍宴足精神玉燭抽看記飲巡倚賴識書爲錄事燈前時復錯瞞人又後宮阿監褁羅巾出入經過苑囿頻承奉聖顏憂悞失就中常怕內夫人又管弦聲急滿龍池宮女藏鉤夜宴時好是聖人親捉得更將濃墨掃雙眉又密色紅泥地火鑪內人冬日晚傳呼今宵駕幸池頭宿排比椒房得暖無又畫船花舫總新妝進入池心近島傍松栢樓窗楠木板暖風吹過一團香又三淸臺近苑墻東樓檻層層映水紅盡日綺羅人度曲管弦聲在半天中又安排諸院接行廊外檻周回十里彊靑錦地衣紅繡毯盡鋪龍腦欎金香又安排竹柵與巴籬飬得新生鵓鴿兒宣受內家傳餵飼花毛閒看總皆知又年初十五最風流新賜雲鬟便上頭按罷霓裳歸院裏畫樓云閣總重修又小雨霜微潤緑苔石欄紅杏傍池開一枝插向金缾裏捧進君王殿上來又東內斜將紫禁通龍池鳯苑夾城中曉鐘聲斷嚴妝罷院院紗窗海日紅又銀燭秋光冷畫屏輕羅小扇撲流螢玉階夜色涼如水臥看牽牛織女星

一雲姓徐氏徐匡璋女也卽夫人蜀破太祖見而悅之命別護送途中作詞自解曰初離蜀道心將碎離恨綿綿春日如綿馬上時時聞杜鵑三千宮女皆美貌妾最嬋娟此去朝天只恐君王寵愛偏未知孰是

黃崇嘏

崇嘏臨卭黃使君女也作男子以詩謁蜀相周庠庠薦攝府掾事明敏胥吏畏服逾歲欲妻以女嘏作詩辭云一辭拾翠碧江湄貧守蓬茅但賦詩自服藍衫居郡掾永拋鵉鏡畫蛾眉立身卓爾靑松操挺志堅然白璧姿幕府若容爲坦腹願天速變作男兒庠得詩大驚問之乃知原未從人與老姥同居也

任氏

任氏者尙書侯繼圖妻也侯本儒生一日倚樓風起有大桐葉飄墜上有詩云拭翠斂雙眉爲欎心中事桐葉下庭除書我相思字此字不書石此字不書紙書向秋葉上願逐秋風起天下有心人盡解相思死天下負心人不識相思意有心與負心不知落何地﹝後五﹞六年方卜昏任氏嘗諷此事任氏曰此是妾書桐葉詩爭得在君處侯以今書校葉上無異

周仲美

仲美姓周氏世居京師父宦遊家於成都旣而適李氏舅姑宦泗從良人赴金陵幙偶因﹝事棄﹞官入華山有長往之﹝意﹞仲美卽寄身合肥外祖家方求歸未得會舅調任長沙俱載而南雲水茫茫去國益遠形影相弔灑淚而言因書所懷於壁云愛妾不愛子爲問此何理棄官更棄妻人情寧可已永訣泗之濵遺言空在耳三載無朝昏孤幃淚如洗婦人義從夫一節誓生死江鄕感殘春腸斷晚煙起西望太華峯不知幾千里

海印

海印者慈光寺尼也幼出家才思淸俊舟夜詩雲水色連天色風聲益浪聲旅人歸思苦漁叟夢魂驚舉棹云先到移舟月逐行旋吟詩句罷猶見遠山橫

詩女史纂卷之九終

●詩女史纂卷之十

處囊齋主人輯

楊氏

楊氏宋寧宗後也少以姿容選入宮封平樂郡夫人進婕妤歷婉儀貴妃頗渉書史知古今性復機警任権術有寵竟立爲後壽七十一崩謚恭聖仁烈皇后所著有宮詞五十首乃其臣杜思忠模刻者今止存三十首云

詞曰瑞日曈曨散曉紅乾元萬國佩丁東紫宸北使班才退百辟同趨徳壽宮又元宵時雨賞宮梅恭請光尭壽聖來醉裏君王扶上輦鑾輿半仗點燈回又柳枝挾雨握新緑桃蕊含風破小紅天上春光偏得早嵯峨宮殿五雲中又溶溶太液碧波翻云外樓臺日月間春到漢宮三十六爲分和气到人間又晚窗生白已鶯啼啼在宮花第幾枝煙斷獸鑪香未歇曲房朱戶夢回時又一簾小雨怯春寒禁籞深沈白晝閒滿地落花紅不掃黃鸝枝上語綿蠻又上林花木正芳菲內裏爭傳禦制詞春賦新翻入宮調美人羣唱捧瑤巵又海棠花裏奏琵琶沈碧池邊醉九霞禁籞融融春日靜五云深護帝王家又後院深沈景物幽奇花名竹弄春柔翠華經歲無遊幸多少亭臺廢不修又天申聖節禮非常躬率羣臣上壽觴天子捧盤仍再拜侍中宣逹近龍牀又水殿鉤簾四面風荷花簇錦照人紅吾皇一曲薫弦罷萬族泠泠解慍中又繞堤翠柳忘憂艸夾岸紅葵安石橊禦水一溝淸徹底晚涼時泛小龍舟又薫風宮殿日長時靜運天機一局棊國手人人饒處著須知聖算出新奇又宮殿鉤簾看水晶時當庚伏熾炎蒸翰林學士知誰直今日傳宣與賜冰又云影低涵栢子池秋聲輕度萬年枝要知玉宇涼多少正在觀書乙夜時又瑣窗宮漏滴銅壺午夢驚回落井梧風遞樂聲來玉宇日移花影上金鋪又涼生水殿樂聲浮釣得金鱗上禦鉤聖徳至仁元不殺指揮皆放小池頭又涼秋結束闘尖新宣入球場尙未明一朵紅雲黃蓋底千官下馬起居聲又秋髙風動角弓鳴臂健常嫌鬥力輕玉陛才傳看禦箭紅心雙中謝恩聲又思賢夢寢過商宗右武崇儒治道隆總攬乾綱求治理羣臣臧否疏屏風又用人論理見宸衷賞罰刑威合至公天下監司二千石姓名都在禦屏中又家傳筆法學光尭聖艸眞行說兩朝天縦自然成一體謾誇虎步與龍跳又泛索坤寧日一羊自從正位控辭章好生恭儉超千古風化宮嬪只淡妝又擊鞠由來豈作嬉不忘鞍馬是神機撁韁絕尾施新巧背打星球一點飛又宮槐映日翠陰濃薄暑應難到九重節近賜衣爭試巧彩絲新樣起盤龍又角黍冰盤餖飣裝酒闌昌歜泛瑤觴近臣誇賜金書扇禦侍爭傳佩帶香又一朵橊花插鬂鴉君王長得笑時誇內家衫子新翻出淺色輕裁艾虎紗又簾幙深深四面垂淸和天气漏聲遲中宮閣裏催繅繭要趂親蠶作五絲又歲歲蠶登麥熟時密令中使視郊圻歸來奏罷天顏悅喜阜吾民鼓玉徽又小樣盤龍集翠裘金覊緩椌五花驑繡旗開處鈞天奏禦捧先過第一籌

蒨桃

蒨桃寇萊公妾也靈淑能詩公嘗髙會集諸妓賞綾綺千數蒨桃獻詩曰一曲淸歌一束綾美人猶自意嫌輕不知織女寒窗下幾度拋梭織得成又云風動衣單手屢呵幽窗軋軋度寒梭臘天日短不盈尺何似妖姬一曲歌公和之曰將相功名終若何不堪急景似奔梭人間萬事何須問且向尊前聽艷歌萊公尋貶嶺南道杭州蒨桃有疾謂萊公曰妾必不起幸葬於天竺山下公驚哀不已蒨桃曰相公宜自愛亦非久居人世者已而公果薨於雷州今墓在下天竺

錢氏

錢氏南宮縣君也有感詩云士悲秋色女懷春此語由來未是眞倘若有情相眷戀四時天气總愁人

王氏

王氏趙徳麟妻也嘗作詩云白藕作花風已秋不堪殘睡更回頭晚雲帶雨歸飛急去作西窗一夜愁時徳麟鰥居因見此詩遂娶之以爲二十八字媒也

宣和士女

宋宣和六年徽宗於元宵放燈宣賜萬姓人酒一杯忽一婦人飲畢將金杯藏於懷中當被押至禦前婦人奏鷓鴣天詞雲月滿蓬壺燦爛燈與郎攜手至瑞門貪觀鵉鶴笙歌舉不覺鴛鴦失卻羣天漸曉感皇恩傳宣賜酒臉生春歸家只恐兒夫責乞賜金杯作照憑徽宗卽以金杯與之或曰此婦之詞恐伊夫宿構以欺陛下否上遂命此婦以金杯撰念奴嬌詞云婦復口占曰桂魄澄輝禁城內萬盞花燈羅列無限隹人穿繡徑幾多妖艶奇絕鳯燭交光銀燈相射奏蕭韶初歇鳴鞘響處萬民仰瞻宮闕妾自閨門給假與夫攜手共賞元宵誤到玉皇金殿砌賜酒金杯滿設從來量窄紅凝粉面尊見無憑說假王金盞免公婆責罰臣妾上大悅與之

朱后

朱氏宋欽宗後也與徽欽鄭太后爲契丹所虜起送燕京時有番官澤利者押發澤利與信安知縣飲酒乘醉命朱后勧酒唱歌朱后以不能對澤利怒曰四人性命在我掌中安得如是後不得已不勝涕泣乃持杯作歌曰幼富貴兮厭綺羅裳長入宮兮奉尊王今委頓兮流落異鄕嗟造物兮速死爲彊歌畢上澤利酒澤利笑曰詞最好可更唱一歌勧知縣也後再歌曰昔居天上兮珠宮貝闕今日艸莾兮事何可說屈身辱志兮恨何可雪誓速歸泉下兮此愁可絕澤利拽後衣曰坐此同飲後怒欲手格之力不及爲澤利所擊賴知縣勧止復舉杯持後手曰勧將軍酒後曰妾不能矣願將軍殺我死且不恨欲自投井左右救止之後卒於燕年二十歲

林杜娘

林杜娘杭州新城人碧沼勝居詩云幽谷泉聲冷鳥啼僧定深好花叢古砌寒瀑發髙岑遊客陸鴻漸居人支道林欲辭靑嶂去臨去復成吟

王氏

王氏曹元寵母也雪中觀伎云梁王宴罷下瑤臺窄窄紅靴步雪來恰似陽春三月暮楊花飛處牡丹開

王氏

王氏丞相徽侄女幼年慕道撫琴吟詩嘗曰洞宮有君命當補仙官題詩曰玩水登山無足時諸仙頻下聽琴詩此心不戀居人世惟見天邊雙鶴飛是夕奄然而終雙鶴音樂異香滿野及就木空形而已

王氏王氏王安石妻

王氏蓬萊縣君乃舒王安石女吳安持妻也有詩寄其父曰西風吹入小窗紗秋气應憐我憶家極目江山千里恨依然和淚看黃花舒王以楞嚴經新釋付之和曰靑燈一點映窗紗好讀楞嚴莫念家能了諸緣如夢幻世間應有妙蓮花又平甫女爲劉天保妻有句云不緣燕子穿簾幙春去春來可得知又安石妻吳國夫人嘗有小詞約諸親遊西池云待得明年重把酒那知無雨又無風

楊璞妻

楊璞杞人能詩眞宗召之其妻作詩以送行雲更休落魄貪杯酒亦莫猖狂愛詠詩今日捉將官裏去這回斷送老頭皮及對自言不能詩上問臨行有人作詩送卿否璞曰獨臣妻有詩因誦之上大笑放還山

丘氏

丘氏舜中女也姊妹皆能文詞毎兄弟內集必聮詠爲樂其仲嘗作寄夫詩云簾裏孤燈覺曉遲獨眠畱得宿妝眉珊瑚枕上驚殘夢認得蕭郎馬過時

曹縕

曹縕作詩立成一日遊幹明寺見諸尼作繡工尼乞詩乃應聲爲集句云睡起楊花滿繡牀﹑爲它人作嫁衣裳﹑因過竹院逢僧話﹑始覺長門興味長﹑

鴛鴦詩云柴扉花嶼接江湖頭白成雙得自如春晚有時描一對日長消盡繡工夫

○朱淑眞

朱淑眞﹑錢塘人﹑幼警慧﹑工詩書﹑風流蘊藉﹑蚤歲不幸﹑父母不能擇伉儷﹑乃嫁爲市井妻﹑其夫村惡﹑蘧除戚施﹑種種可厭﹑淑眞抑欎不得志﹑作詩多憂怨之思﹑以冩其不平之憤﹑時牽情於才子﹑竟無知音﹑悒悒抱恚而死﹑其淸晝詩云﹑竹揺淸影罩幽窗兩兩時禽噪夕陽謝卻海棠飛盡絮困人天气日初長

春日雜書云﹑春來春去幾經過○不似今年恨最多○寂寂海棠枝上月○照○人淸夜欲如何○又云﹑門前春水碧於天○坐上詩人逸似仙○彩鳯一雙云外落○吹簫歸去又無緣○

春宵云夢回酒醒春愁怯○寶鴨煙銷香未歇○薄衾無柰五更寒○杜鵑叫落西樓月○

有感云﹑倦對飄零滿徑花○靜聞春水鬧鳴蛙○故人何處艸空碧○撩亂寸心天一涯○

早秋云﹑肅肅西風至○淒然景驟淸○雨餘殘暑退○日落晚涼生○鷹隼雙眸轉○梧桐一葉驚○試聽松竹裏○萬籟起秋聲○

春霽云﹑淡淡輕寒雨後天○柳絲無力帶朝煙○弄晴鶯舌於中巧○著雨花枝分外妍○消破舊愁憑酒醆○去除新恨賴詩篇○年年來到梨花月○瘦不勝衣怯杜鵑○

送春詞云﹑樓外垂楊千萬縷○欲系靑春少住○春還去○猶角風前飄柳絮○隨春且看歸何處○滿目山川聞杜宇○便做無情○莫也愁人意○把酒送春春不語○黃昏卻下瀟瀟雨○

夏日遊湖詞云惱煙撩露畱我須臾住攜手藕花湖上路一霎黃梅細雨嬌癡不怕人猜和衣倒在人懷最是分攜時候歸來懶傍妝臺

同時有魏夫人者亦能詩嘗置酒以邀淑眞命小鬟隊舞因索詩以飛雪滿羣山爲韻淑眞醉中援筆賦五絕云管弦催上錦裀時體態輕盈祗欲飛若使明皇當日見阿蠻無計恍楊妃又云香茵穩襯半鉤月往來淩波云影滅弦催緊拍促將徧兩袖翻然作回雪又云柳腰不被春拘管鳯轉鵉回霞袖緩舞徹伊州力不禁莚前撲簌花飛滿又云占斷京華第一春淸歌妙舞寔超羣只愁到曉人星散化作巫山一段雲又云燭花影裏粉安閒一點愁侵兩點山不怕帶他飛燕妬無言逐拍省弓彎立春前一日云梅花枝上雪初融一夜髙風激轉東芳艸池塘冰未薄柳條如綫著春工

立春古律三首云﹑停杯不飲待春來○和气先春動六街○生菜乍挑宜卷餅○羅幡旋剪稱聮釵○休論殘臘千重恨○管入新年百事諧○從此對花並對景○盡拘風月入詩懷○自折梅花插鬂端○韭黃蘭茁簇春盤○潑醅酒簐渾無力○作惡東風特地寒○彩勝春幡裊鳯釵○新春不換舊情懷○艸汀新緑冰痕滿○柳眼藏嬌雪影埋○

新春云﹑樓臺影裏蕩春風○恊气融怡物物同○艸色乍翻新樣緑花容不減舊時紅鶯唇小巧輕煙裏○蝶翅輕便細雨中○聊把新詩記風景○休嗟萬事轉頭空○

晴和云﹑海棠深院雨初收○苔徑無風蝶自由○百結丁香誇美麗○三眠楊柳弄輕柔○小桃酒膩紅尢淺芳艸寒餘緑漸稠寂寂珠簾歸燕未○子規啼處一春愁○

春陰古律三首云﹑薄雲籠日弄輕陰○試與詩工略話春○蠶繭緑楊初績綫○茸茸碧艸漸成茵○園亭深寂撩私恨○山水昏明惱暗顰○芳意被他寒約住○天應知有惜花人○陡覺湘裙剰帶圍情懷常是被春欺半檐落日飛花後一陣輕寒微雨時幽谷想應鶯出晚舊巢卻怪燕歸遲間關幾許傷懷處悒悒柔情不自持楊花攪亂少年心怕雨愁風用意深付與酒杯渾不管從敎天气作春陰

問春古律云﹑春到休論舊日情○風光還是一番新○鶯花有限偏供我○桃李無言祗惱人○粉淚洗幹淸瘦面○帶圍寬褪小腰身○東君負我春三月○我負東君三月春○

新春云﹑十二闌干鎖畫樓○春風吹損上簾鉤○花心柳眼從敎放○蝶意蜂情一任休○媂滯酒杯消舊恨○禁持詩句遣新愁○東君若也憐孤獨○莫使韶光便似秋○

傷春云﹑閣淚拋詩卷○無聊酒獨親○客情方惜別心事已傷春柳暗輕籠日花飛半掩塵鶯聲驚蝶夢○喚起舊愁新○

春日感懷云寂寂多愁客○傷春二月中○惜花嫌夜雨○多病怯東風○不柰鶯聲砕○那堪蝶夢空○海棠方睡足○簾影日融融○

仲春書事云﹑乍暖還寒二月天○釀紅醞緑闘新鮮○日烘春色成和气○風弄花香作瑞煙○鶯舌似簧初學語○柳條如綫未飛綿○金杯滿酌黃封酒○欲勧東君莫放権○乳燕調雛出畫檐遊蜂喧翅入珠簾日長無事人慵困金鴨香銷懶更添

春半云﹑拭目憑欄久○柔風拂面吹○鶯花爭嫵媚○詩酒闘淸奇○已近淸明節○初過上巳時○莫縈尋俗事○隨意樂春熙○

春日卽事云﹑輕寒噤瘁花期晚○皺緑差鱗接遠波○躍藻白魚翻玉尺○穿林黃鳥度金梭○閒將詩艸臨軒讀○靜聽漁船隔岸歌○盡日倚窗情脈脈○眼前無事柰春何○

春詞云﹑屋嗔柳葉噪春鵝○簾幙風輕燕翅斜○芳艸池塘初夢斷○海棠庭院正愁加○幾聲嬌巧黃鸝舌○數朵柔纎小杏花○獨倚小窗梳洗倦○自慚辜負好年華○屈指淸明數日期○紛紛紅紫兢芳菲○他塘水暖鶼鶼並○巷陌風輕燕燕飛○柳帶萬條籠淑景○遊絲千尺舞晴暉○人間何處無春色○秪是西樓人未歸○

春色有懷云﹑客裏逢春想恨濃○故園花木夢魂同○連堤緑蔭晴煙裏○映水紅揺薄霧中○

約遊春不去云﹑鄰姬約我踏靑遊○彊拂愁眉下小樓○去戶欲行還自省○也知憔悴見人羞○少年意思懶能酬○愛好心情一向休○若到舊家遊冶處○只應滿眼是春愁○

喜晴雲﹑鵓鳩聲歇已開晴柳眼窺春淺放靑樓上卷簾凝目處遠山如畫展圍屏

春日雜詩云柳絲軟軟揚東風○日色家家一樣同○嫰艸破煙開秀緑○小桃和露折香紅○松松麗日約餘寒○春向梅邊柳上添○蜂蝶自知新得意○展須忙翅入層簾○柳垂新緑膩煙光○紫燕惺松語畫梁○午睡忽驚雞唱罷○日移花影上窗香○卷簾月掛一鉤斜○愁到黃昏轉更加○獨坐小窗無伴侶○含情羞對海棠花○鬥艸尋花正及時○不爲容易見芳菲○誰能更覷閒鍼綫○且殢春光伴酒巵○月篩窗幌好風生○病眼傷春淚欲傾○冩字彈琴無意緒○踏靑挑菜沒心情○一年好處淸明近○已覺春光大半休○點檢芳菲多少在○翠深紅綫已關愁○蒙蒙細雨濕香塵○似欲藏鴉柳色新○鬥艸工夫渾忘卻○祗憑詩酒破除春○自入春來日日愁○惜花翻作爲花羞○呢喃飛過雙雙燕○嗔我簾垂不上鉤○

晚春會東園云﹑紅點苔痕緑滿枝○舉杯和淚送春歸○鶬鶊有意畱殘景○杜宇無情叫落暉○蝶翅殘花盤地舞○燕隨狂絮入簾飛○醉中曾記題詩處臨水人家半掩扉

晚春有感云﹑卻扇羞花春已空○掃紅吹白任顚風○斷腸芳艸連天碧○春不歸來夢不通○

暮春云才過淸明春意殘落花飛絮便相關衘泥燕子時來去釀蜜蜂兒自往還風靜窗前楡葉茂雨餘墻角蘚苔班緑槐髙柳濃陰合深院人眠白晝閒碧沼荷錢小葉圓眼前芍藥恣連顚淸明已過三春候谷雨初晴四月天乍著薄羅偏覺瘦懶勻鈆粉祗宜眠情知廢事因詩句气習難除筆硯緣舉杯無語送春歸分付東風欲去時燕子樓臺人寂寂梨花庭院雨絲絲枝頭添翠鶯先覺葉底銷紅蝶未知詩卷酒杯新廢卻閒愁消遣殢他誰

恨春云﹑櫻桃初薦杏梅酸○燕子風髙麥秀寒○惆悵東君太情薄○挽畱時暫也應難○桃李芬菲爾許時○苦無佳句紀相思○春光𨿽好多風雨○恩愛方深柰別離○淚眼謝他花繳抱○愁懷惟賴酒扶持○鶯鶯燕燕休相笑○試與單棲各自知○病酒厭厭日正髙○一聲啼鳥在花稍○驚回好夢方萌蕊○喚起新愁卻破苞○暗把後期隨處記○閒將淸恨倩詩嘲○從今始信恩成怨○且與鶯花作淡交○遲遲花日上簾鉤○盡日無人獨倚樓○蝶使蜂媒傳客恨○鶯梭柳綫織春愁○碧雲信斷惟勞夢○紅葉詩成想到秋○幾許別離多少淚○不堪重省不堪流○一篆煙銷系臂香閒看書冊就牙牀鶯聲冉冉啼深院柳色陰陰暗畫墻

下湖卽事云﹑晴波碧樣接長空○書館春寒柳曵風○隔岸誰家修竹裏○杏花斜映一枝紅○

春日閒坐云社燕歸來春正濃摧花雨倩一番風倚樓閒省經由處月館雲藏望眼中

春夜云半窗斜月人歸後一枕淸風夢破時無柰梨花春寂寂杜鵑聲裏祗顰眉

元夜云﹑月滿今宵霽色澄○深沈簾幙管弦淸○誇豪鬥彩連仙館○墜翠遺珠滿帝城○一派笑聲連鼓吹○六街燈火樂升平○歸來禁漏踰三四○窗上梅花瘦影橫○

元夜遇雨雲﹑煙火笙歌是處休○沈沈春雨暗皇州○危樓十二闌干曲一曲闌干一曲愁

雨中冩懷云東風吹雨苦生寒慳澀春光不放寬萬紫千紅渾未見閒愁先占許多般

夜雨二首云抑欎無眠坐夜闌窗風戰雨下瑯玕自將好況供陪夢只恐燈花不耐寒朝來春在雨中看心碎檐聲點滴間縦有酒能消熟恨寧無花解怨生寒

移花云﹑自移紅藥遶欄栽○粉膩香嬌逐旋開○且與幽人充近侍○莫敎風雨苦相催○

小桃葉去偶生數花云庭外緗桃一蕚紅多情特地振春風仙源已露眞消息迥作新花發舊叢

窗西桃花盛開云﹑盡是劉郎手自栽○劉郎去後幾番開○東君有意能相顧○蛺蝶無情更不來○

杏花云﹑淺注胭脂剪絳綃○獨將妖艶冠花曹○春心自得東君意○猶勝玄都觀裏桃○

梨花云﹑朝來帶雨一枝春○薄薄香羅蹙蕊勻○冷艶未饒梅共色○靚妝長與月爲鄰○許同蝶夢還如蝶○似替人愁卻笑人○須到年年寒食夜○情懷爲你倍傷神○

海棠云﹑胭脂爲臉玉爲肌○未赴春風二月期○曾比溫泉妃子睡○不吟西蜀杜陵詩○桃花艶冶羞回首○楊柳輕柔祗皺眉○燕子欲歸寒食近○黃昏庭院雨絲絲○

荼■﹝艸縻﹞云花神未怯春歸去故遣仙姿殿後芳白玉體輕蟾魄瑩素紗囊薄麝臍香夢思洛浦嬋娟態愁記瑤臺淺淡妝勾引詩情淸絕處一枝和雨在東墻

偶得牡丹數本移植窗外將有看花意二首云玉種元從上苑分擁培圍護怕因循快晴快雨隨人意正爲墻陰作好春香玉封春未啄花露根烘曉見紅霞自非水月觀音樣不稱維摩居士家

瑞香花云﹑玲瓏巧蹙紫羅囊○今得東君著意妝○帶露欲開宜曉日○臨風微困怯春霜○發揮名字來雕輦○彈壓芳菲入醉鄕○最是午窗初睡省○重重贏得夢魂香○

柳云﹑萬縷千絲織暖風○帶煙籠霧市槁東○綰成幽恨斜陽裏○折斷離情細雨中○

柳絮云﹑繚繞晴空似雪飛○悠揚不肯著塵泥○花邊輕軟粘蜂翅○陌上顚狂趂馬蹄○貼水化萍隨浪遠○舞風無影度墻低○成團作陣愁春盡○故把東君歸路迷○

聞子規有感云﹑花落花開事可悲○等閒一醉失芳菲○園林初聽鶯聲細○庭徑俄看蝶粉稀○敧枕夜深無夢到○倚樓天外有神飛○我無雲翼飛歸去○杜宇能飛卻不歸○

春興雲玉樹春歸日金宮樂事多後庭東未旵輕輦曉相過笑出花間語嬌來竹下歌莫交明月去畱著醉嫦娥

三月三日云﹑林花落盡艸初齊○客裏蕭條思欲迷○又是春光去時節○滿城飛絮亂鶯啼○

淸明遊飲少湖莊云﹑淸明玩賞正繁華○今日林捎落盡花○人散酒闌春已去○一泓初漲滿池畦○

黃花云﹑土花能白又能紅○晚節由能愛此工○寧可抱香枝上老○不隨黃葉舞秋風○

日永雲雨過橫塘蛙吹鬧日融芳圃蜜脾香一腔心事難消遣雙鵲飛鳴過短墻

端午云縦有靈符共彩絲心情不似去年時橊花照眼能牽恨彊切菖蒲泛酒卮

苦熱聞田夫語有感云日輪推火焼長空○正是六月三伏中○旱雪萬疊赤不雨○地裂河枯塵起風○農憂田畝槁禾黍○車水救田無暫處○日長饑渇喉嚨焦○汗血勤勞誰與語○播插耕耘功已足○尙愁秋晚無成熟○云霓不至空自忙○恨不擡頭向天哭○寄語豪家輕薄兒○綸巾羽扇將何爲○田中靑稲半黃稿○安坐髙堂知不知○

納涼桂堂二首云﹑微涼待月畫樓西○風遞荷香拂面吹○先自桂堂無暑气○那堪人唱雪堂詞○淸香滿座瓜分玉○明月澄空酒漾金○不是夜深難就醉○一簾秋色竹森森○

梅蒸滋甚因懷湖上二首云東風作雨淺寒生梅子傳黃未肯晴戢戢籜龍頭角就濕云繚繞徧江城云暗湖光雨四垂珠璣萬斛撒琉璃紫苔階面寒聲急有甚心情更賦詩○

納涼卽事云﹑旋折蓮房破緑瓜○酒杯牧起點新茶○飛蠅不到冰壺淨○時有涼風入齒牙○

夏雨生涼三首云烈日如焚正蘊隆黒雲載雨瀉長空搜龍霹靂一聲歇庭竹蕭蕭來好風崒嵂金蛇殷殷雷過雷班皎漸晴開雨催涼意詩催雨當盡新蒭玉友醅眼界淸無俗事來要涼更著好詩催涼生還又撩幽恨畱取孤尊對月開

雨過雲賽雨脫籜緑參差雨過微風有面宜浴罷晚妝慵不禦卻親筆硯賦新詩

喜雨雲赤日炎天焼八荒田中無雨苗半黃天工不放老龍懶掣電驅雷云四方瓊瑰萬斛瀉碧落陂湖池沼皆泱泱髙田低田盡沾澤農喜禾無枯槁傷我皇聖徳布寰宇六月靑天降甘雨四海成蒙滂沛恩九州島盡解焦熬苦傾盆勢歇塵點無衣袂生涼罷揮羽江上數峯天外靑眼界增明快心腑炎熱一洗無畱迹頓覺好風生兩液紗廚湘簟爽气新沈李削瓜浮玉液傍池占得秋意多尙餘珠點綴圓荷樓頭月上雲散盡遠水連夭天接波

夏夜云﹑花底杯傾演漾金○月邊風細竹陰陰○故人淸遠更眞絕○消盡煩襟爽气深○

新荷云﹑平波浮動洛妃鈿○翠色嬌圓小更鮮○蕩漾湖光三十頃○未知葉底是﹝誰﹞蓮○

靑蓮花云淨土移根體性殊○笑他紅白費工夫○幽姿羞損嬋娟女○異色孤芳瀲灔湖○顧影有情欺水荇○向人無語鄙風蒲○一枝揺動淸香遠○幾許詩箋與畫圖○

水梔子云一痕春寄小峯巒檐卜香淸水影寒玉質自然無暑意更宜移就月中看

羞燕云﹑停鍼無語淚盈眸○不但傷春夏亦愁○花外飛來雙燕子○一番飛過一番羞○

浴罷云浴罷雲鬟亂不梳淸臒無力气方蘇坐來始覺頭魂定尙怯涼風到坐隅

早秋云一痕雨過濕秋光紈扇初拋自有涼霧影乍隨山影薄蛩聲偏接漏聲長

秋日登樓云﹑梧影蕭疏宜晚晴○殘蟬淒楚不堪聽○樓髙一望秋山遠○滿眼重重疊疊靑○

秋日雜書二首雲﹑雨過涼生枕簟秋○樓頭新月掛銀鉤○無勞揮扇纎纎手○只好焼香伴酒甌○窗外蛩吟解說秋○迢迢淸夜憶前遊○月光轉過西樓上○添得離人一段愁○

秋夜二首云﹑夜久無眠秋气淸○燭花頻剪又三更○就牀涼滿梧桐月○月在梧桐缺處明○碧天如水夜澄鮮○桂子風傳懶去眠○應羨嫦娥知我意○中秋未到月先圓○

秋夜聞雨二首云﹑竹窗瀟索鎭如秋○雨滴檐花夜不休○獨宿廣寒多少○恨一時分付我心頭○似篾身材無事廋如絲腸肚怎禁愁山窗更聽芭蕉雨一葉聲中萬斛愁

秋夜有感云﹑淚滴雙眸寸結腸○怕黃昏後到昏黃○更堪細雨新秋夜○一點殘燈更漏長○

中夜云﹑長空捧出一輪月○玉宇吹開萬里云○寂寞天涯人自遠○笛聲何處更淸芬○

月夜云﹑燈花鵲噪兩無憑○那更淸宵夢不成○月上樓頭天似洗○愁人別是一般情○

長宵云﹑月轉西窗斗帳深○燈昏香燼擁寒衾○夢飛何處關山隔○腸斷誰家搗夜砧○

對景謾成云﹑半窗殘照一簾風○小小池亭竹逕通○楓葉醉紅秋色裏○兩三行雁夕陽中○

七夕云﹑金井西風梧葉稀○穿鍼樓上月光微○天孫也赴今宵約○不賜人間巧樣璣○

中秋云﹑秋來長是病○不易到中秋○欲賞今宵月○須登昨夜樓○露濃梧影淡○風細桂香浮○莫做尋常看○嫦娥亦解愁○

中秋值雨雲﹑積葉冷翻階○凝雲暗海涯○樓髙勞望眼○天暝苦吟懷○宛轉愁難遣○團圓事未諧○四檐飛雨急○寂寂坐空齋○

獨坐云﹑捲簾待明月○拂檻對西風○夜气涵秋色○瑤河度碧空○艸根鳴蟋蟀○天外叫冥鴻○幾許舊時事○今宵誰與同○

中秋聞笛云﹑誰家橫笛弄輕淸○喚起離人枕上情○自是斷腸聽不得非干吹出斷腸聲

九日云去年九日愁何限重上心來益斷腸秋色夕陽俱淡薄閨情離思總淒涼徵鴻有序全無信黃菊多情更有香自覺年來淸瘦了○懶將鵉鑑照容光○

冬日梅窗書事四首云明窗瑩幾淨無塵月映幽窗夜色新惟有梅花消息早對人先放一枝春愛日烘檐暖似春梅花描摸雪精神一技未寄江南信惱殺幽閨獨睡人病起眼前無限意○可人惟有一枝梅○短墻明月撗疏影○時有淸香入酒杯○淡皪庭梅淺淺春小窗相對自淸新幽香幾陣牽吟思不似梨花帶雨頻

二色梅云綴雪融酥各自芳兩般顏色一般香瑤池會罷朝元客縞素仙裳問道裝

山腳有梅一株地差背陰冬深初結蕊作絕句寄之雲溪槁野店梅都綻此地冬深尙未寒寄語梅花且寧柰枝頭無雪不堪看

雪夜對月賦梅云一樹梅花雪月間梅淸月皎雪光寒看裏俱淸徹酌酒吟詩興盡寬

欲雪云寒雀飛飛滿竹籬凍雲四野雪將垂北風不看人情面控勒梅花不放枝

圍鑪云坐擁紅鑪唱小詞新蒭新酒賞新詩大家莫惜今宵醉一別參差又幾時

除日云爆竹聲中臘已殘酴酥酒暖燭花寒朦朧曉色籠春色便覺風光不一般

除夜云窮冬欲去尙徘徊獨坐頻斟守歲杯一夜寒威隨漏盡十分春色待朝來

西樓寄情云蛺蝶雙飛過曉窗宿醒未醒倦梳妝閒情俱付東流水愁看春山畫不長

書窗卽事二首云﹑花落春無語○春歸鳥自啼○多情是蜂蝶○飛過粉墻西○幾陣催花雨○髙低揚落紅○楡錢空萬疊○難買一春風○

夜畱依緑亭二首雲水鳥棲煙夜不喧風傳宮漏到湖邊三更好月十分魄萬里無雲一樣天雨過新涼秋興濃流螢明滅緑楊中庭虛池印一方月樓靜檐披四面風

閒步雲天街蕩蕩淨無塵燈火熒煌不夜城乍得新涼宜散步一鉤新月映疏明

聞鵲云檐頭花外噪風情撥去閒愁著耳聽靈鳥已承云信息預先來報兩三聲

燈花云蘭缸和气散氤氳忽作元珠吐穂新膏脈破芽非藉手敷芳成艶不關春疑情海角天涯事攪亂衾寒枕冷人我欲生憐心焰上何妨好客致淸貧

書王庵道姑壁云﹑短短墻圍小小亭○半檐疏玉響冷冷○塵飛不到人長靜○一篆鑪煙兩卷經○

東馬塍云﹑一塍芳艸碧芊芊○活水穿花暗護田○蠶事正忙農事急○不知春色爲誰妍○

墨梅云﹑若个龍眠手○能傳處士詩○借他窗上影○寫作雪中枝○頃刻回春色○輕盈動玉巵○不能殷七七○橫笛月中吹○

秋懷云﹑甌鷺鴛鴦作一池○須知羽翼不相宜○東君是與花爲主○一任多生連理枝○

舊愁雲﹑銀屏屈曲障春風獨抱寒衾睡正濃啼鳥一聲驚夢破○亂愁依舊鎖眉峯○

淸瘦云﹑春花秋月若浮漚○怎得心如不系舟○肌骨大都無一把○可憐禁駕許多愁○

掬水月在手云﹑無事江頭弄碧波○分明掌上見嫦娥○不知李謪仙人在○曾向江頭捉得麼○

弄花香滿衣云艶紅影裏擷芳回沾惹春風兩袖歸夾路露桃渾欲笑不禁蜂蝶遶人飛

圓子雲輕圓絕勝雞頭肉滑膩偏宜蟹眼湯縦可風流無處說已輸湯餅試何郎

宴謝夫人堂云竹引淸風入酒巵森森涼气暗侵肌水巒四疊渾無暑不似人間六月時

弔林和靖二首云不見孤山處士星西湖風月爲誰淸當時寂寞冰霜下兩句詩成萬古名短蓬載影夜歸時月白風淸易得詩不識酌泉拈菊意○一庭寒翠藹空祠○

答求譜雲雨好解開花百結風恬扶起柳三眠春醲釅處多傷感那得心情事管弦

得家嫂書云聲聲喜報鵲溫柔忽接芳緘自便郵一尺溪藤摛錦帶數行香墨健銀鉤傾心吐盡重重恨入眼翻成字字愁添得情懷無足處非干病酒與悲秋

落花云連理枝頭花正開妬花風雨便相催願敎靑帝長爲主莫遣紛紛點翠苔

自責二首云女子弄文誠可罪那堪詠月更吟風磨穿鐡硯非吾事繡折金鍼卻有功悶無消遣只看詩又見詩中話別離添得情懷轉蕭索始知憐悧不如癡○

魏夫人

魏夫人捲簾詞云記得來時春未暮執手攀花袖染花梢露暗卜春心共花語爭尋雙朵爭先去多情因甚相辜負有輕拆輕離向誰分訴淚濕海棠花枝處東君空把奴分付

丁渥妻

丁渥在太學已久夢歸見其妻燈下作書云淚濕香羅袖臨風不肯幹欲憑西去雁寄與薄情看後得詩果卽夢中所見者

崔球妻

崔球久居太學夢歸見其妻秉燭冩詩寄夫云數日相望極須知志气迷夢魂不怕險飛過大江西後得來詩卽夢中之句夢之夕乃修書時也

毛友龍妻

毛友龍未第其妻寄詩云剔燭親封帛字書擬憑歸雁寄天隅經年未報幹秦策不識如今舌在無

髙氏

髙氏淮南士人妻也暮春感懷云楊花日日常無定海燕年年卻有歸一瞬靑春疾如電等閒看盡縷金衣

詹茂光妻

詹茂光妻寄遠云錦江江上探春回消盡寒冰落盡梅願得兒夫似春色一年一度一歸來

賀方回姬

賀方回姬答賀相公見寄云獨倚危欄淚滿襟小園春色懶追尋深恩總似丁香結難展芭蕉一寸心

侯氏

侯氏程珦妻也封安縣君其聞雁詩云何處驚飛起雝雝過艸堂早是愁無寐忽聞意轉傷良人沙塞外覊妾守空房欲寄回文信誰能付汝將

華春娘

贈外云燕子樓中燕子飛芹泥一點誤沾衣主人頻起嗔嫌意垂下珠簾不放歸

英州司寇女

一女子題梅關云妾幼侍父任英州司寇旣代還以大庾有梅嶺之名而反無梅遂植三十本於道仍題詩曰英州今日掌刑回上得梅山不見梅掇俸買將三十本淸香畱與雪中開

李氏女

毗陵人李氏有女年十六能詩詠破錢云半輪殘月掩塵埃依稀猶有開元字想得淸光未破時買盡人間不平事

彈琴詩云當年曾笑卓文君豈信絲桐解誤身今日末彈心已亂此心原是不由人

永安驛女

一女子題詩永安驛廊東拄云無人解妾心日夜長如醉妾不是瓊奴意與瓊奴類按瓊奴姓王氏郎中幼女失身於趙奉常家爲主母淩辱道出淮上書其事於驛壁見者哀之

士人妻

一士居太學其妻以詩寄鞋韈云細韈宮鞋巧樣新殷勤寄與讀書人好將穩步靑雲上莫向平康謾惹塵

黃淑

黃淑字致柔建寧進士王防妻也防爲泗州戶曹卒黃挈柩歸未幾母又卒號痛幾絕服除親戚議攺適廬陵令黃誓不攺節詠竹詩以見志詩曰勁直忠臣節孤髙烈女心四時同一色霜雪不能侵竟憂欎而死幼通詩書臨終囑其妾以槁置柩中

李少云

少云士族女夫死無子乃棄家著道士服往來江淮間能詩名有幾多柳絮風翻雪無數桃花水浸霞之句其病中詠梅花云素艷明寒雪淸香任曉風可憐渾似我零落此山中

朱氏

朱氏﹑安康夫人也﹑宋亡﹑夫人與安定夫人陳氏﹑及二小姬﹑沭浴整衣縊死﹑題詩結於衣中云﹑旣不辱國○幸免辱身○世食宋祿○羞爲北臣○妾軰之死○守於一貞○忠臣孝子○期以自新○丙子五月吉日泣血書﹑世祖覧之﹑命斷其首﹑懸全後所﹑

徐君寶妻

徐君寶嶽州人其妻被虜來抗居韓蘄王府自嶽至抗相從數千里其主者數欲犯之而終以巧計脫蓋有令姿主者不忍殺之也一日主者怒甚將卽彊焉因告曰俟﹝妾﹞祭謝先夫然後乃爲君婦不遲也君奚怒爲主者喜諾乃焚香再拜黙祝南向飲泣題滿庭芳詞一闋於壁上云漢上繁華江南人物尙遺宣政風流緑窗朱戶十里爛銀鉤一旦刀兵齊舉旌旗擁百萬貔貅長驅入歌樓舞榭風捲落花愁淸平三百載典章文物掃地都休幸此身未北猶客南州破鑑徐郎何在空惆悵相見無由從今後斷魂千里夜夜嶽陽樓書畢投大池中而死

王淸惠

王淸惠宋昭儀也至正丙子伯顏入臨安以王北去題滿江紅詞於驛壁云太液芙蓉渾不似舊時顏色曾記得恩承雨露玉樓金闕名播蘭簮妃後裏暈潮蓮臉君王側忽一朝鼙鼓掲天來繁華歇龍虎散風雲滅千古恨憑誰說對山河百二淚沾襟血驛館夜驚塵土夢宮車曉碾關山月願嫦娥相顧肯從容隨圓缺抵上都懇請爲女道士號衝華

張瓊英

張瓊英宋故宮人從三宮北去畱滯燕京時有汪元亮以善琴召赴上都汪不願仕賜黃冠遣還張以詩送之曰客有黃金共懷壁如何不肯贖奴回今朝且盡穹廬酒後夜相思無此杯

韓希孟

希孟韓魏公琦五世孫少明慧知讀書嫁襄陽賈瓊元兵破已陵爲卒所掠將獻其主時年十八知不可免乘間赴水死三日有得其屍並得詩於練帶中詩曰我質本瑚璉宗廟供蘋蘩一朝嬰禍難失身戎馬間寧當血刃死不作袵席完漢上有王猛江南無謝安長號赴洪流激烈摧心肝又詩曰宋未有天下堅正臣禮秉開國百戰功毎陣惟雄整及侍周幼主臣心常炯炯帝曰卿北伐山戎今有警死狗莫擊尾此行當系頸卽日辭陛下盡敵心欲逞陳槁忽兵變不得守箕穎禪譲法尭舜民物頗安靜有國三百年仁義道馳騁未攺祖宗法天胡肆天眚細思天地理中有幸不幸天果喪中原大似裂冠袵君誠不獨活臣寔無魏丙失人焉得人垂戒常耿耿江南無謝安塞北有王猛所以戎馬來飛渡似陵境大江限南北今此一舴艋本期固封彊誰謂如畫餅烈火燎昆岡不辧金玉礦妾本良家子性僻守孤梗嫁與尙書兒衘署紫蘭省直以才徳合不棄宿癅癭初結合歡帶誓比日月昞鴛鴦會雙飛比目願常並豈期金石堅化作桑楡景旄頭勢正然蚩尢气先屏不意風馬牛復及此燕郢一方遭刼虜六族死俄頃退鷁落迅風孤鵉弔空影簮堅折白玉瓶沈斷靑綆一死空寔府憂心長炳炳妾堅志不移攺邑不攺井我本瑚璉器安肯作溺皿志節匪轉石气噎如吞鯁不作爝火然願爲死灰冷貪生念曲蛾乞憐羞虎穽借此淸江水葬我全首領皇天如有知定作血面請願魂化精衛塡海使成嶺後有長興州判官沈思安者嘗托劉元履丐趙子昻爲書其詩元履諾而未言一夕夢一婦人云趣爲我求書庻因大人君子之筆發攄幽憤子昻聞而異爲冩一通歸之

杜氏婦

杜氏婦江淮人被掠北行題詩驛亭云江淮婦女別鄕閭一似昭君遠嫁胡黙黙一身歸故國區區千里逐狂夫慵拈簫管吹羌笛懶系羅裙舞鷓鴣多少眼前悲淚事不如花柳日江都

靈原夫人

靈原夫人中秋詩云髙秋渾似水萬里正圓明玉兔步虛碧冰輪碾太淸廣寒宮有路桂子落無聲吾館無弦彈棲烏莫要驚

曁氏

曁氏建安人年十歲作野花詩云多情樵牧頻簮髻無主蜂鶯任宿房時人謂必失節後果然

琵琶亭女子

有一女子題詩琵琶亭云﹑爺娘重利妾身輕○一曲琵琶萬里行○彈到陽關齊拍手不知原是斷腸聲

張氏女

張蕓叟左遷集兒女把酒蕓叟有慨然不樂之意命各探坐中物賦詩一女賦蠟炬曰尊前獨垂淚應爲未灰心蓋以諷也蕓叟稱之

詩女史纂卷之十終

●詩女史纂卷之十一

處囊齋主人輯

李淸照

淸照姓李氏號易安居士濟南人李格非之女趙明誠之妻幼有才藻能文辭明誠者東武人淸獻丞相中子也明誠著金石錄其妻與之同志乃共考究而成由是名重一時其打馬圖賦敍云予性専博晝夜毎忘食事南渡金華僑居陳氏講博奕之事遂作依經打馬賦曰歲令云䢐盧或可呼千金一擲百萬十都樽爼具陳已行揖讓之禮主賓旣醉不有博奕者乎打馬爰興摴蒲遂廢寔博奕之上流乃閨房之雅戲齊驅驥騄疑穆王萬里之行間列玄黃類楊氏五家之隊珊珊佩響方驚玉鐙之敲落落星羅忽見連錢之碎若乃吳江楓落胡山葉飛玉門關閉沙苑艸肥臨波不渡似惜障泥或出入用奇有類昆陽之戰或優遊仗義正如涿鹿之師或問望久髙脫復庾郎之失或聲名素昧便同癡叔之奇亦有緩緩而歸昻昻而立鳥道驚馳蟻封安步﨑嶇峻阪未遇王良局促鹽車難逢造父且夫丘陵雲遠白雲在天心存戀豆志在著鞭止蹄黃葉何異金錢用五十六采之間行九十一路之內明以賞罰核其殿最運指揮於方寸之中決勝負於幾微之外且好勝者人之常情小藝者士之末技說梅止渇稍蘇奔競之心畫餅充饑少謝騰驤之志將圖寔效故臨難而不回欲報厚恩故知機而先退或衘枚緩進已踰關塞之艱或奮勇爭先莫悟穽塹之墜皆由不知止足自貽尢悔況爲之不已事寔見於正經用之以誠義必合於天徳故遶牀大叫五木皆盧瀝酒一呼六子盡赤平生不負遂成劍閣之師別墅未輸已破淮淝之賊今日豈無元子明時不乏安石又何必陶長沙博局之投正當師袁彥道布帽之擲也亂曰佛貍定見酉年死貴賤紛紛尙流徙滿眼驊驑雜騄駬時危安得眞致此老矣誰能志千里但願相將過淮水

皇帝閣詩云日月尭仁大璇璣舜曆長或聞行殿帳多是上書囊莫進黃金簟新除玉局牀春風送庭燎不復用沈香

貴妃閣云金環半後禮鉤弋比昭陽春生栢子帳喜入萬年觴

烏江絕句云生當作人傑死亦爲鬼雄至今思項羽不肯過江東

分得知字云學語三十年緘口不求知誰遣好奇士相逢說項斯

曉夢云曉夢隨疏鐘飄然躡雲霞因緣安期生邂逅蕚緑華秋風正無賴吹盡玉井花共看藕如船同食棗如瓜翩翩坐上客意妙語亦佳嘲辭闘詭辧活火分新茶𨿽非助帝功其樂莫可涯人生能如此何必歸故家起來斂衣坐掩耳厭諠嘩心知不可見念念猶咨嗟

春殘云春殘何事苦思鄕病裏梳頭恨最長梁燕語多終日在薔薇風細一簾香

宣和辛丑八月十日到萊獨坐一室平生所見皆不在目前幾上有禮韻因信手開之約以所開爲韻作詩偶得子字因以爲﹝韻作﹞感懷詩云寒窗敗幾無書史公路可憐合至此靑州從事孔方君終日紛紛喜生事作詩謝絕聊閉門燕寢凝香有佳思靜中我乃得至交烏有先生子虛子

醉花陰雲薄霧濃云愁永晝瑞腦噴金獸佳節又重陽寶枕紗廚半夜秋初透東籬把酒黃昏後有暗香盈袖莫道不銷魂簾捲西風人似黃花瘦

如夢令云昨夜雨疏風驟濃睡不消殘酒試問卷簾人卻道海棠依舊知否知否應是緑肥紅瘦

念奴嬌云蕭條庭院又斜風雨重門須閉寵柳嬌花寒食近種種惱人天气險韻詩成扶頭酒醒別是閒滋味徵鴻過盡萬千心事難寄樓上幾日春寒簾垂四面玉闌干慵倚被冷香銷新夢覺不許愁人不起淸露晨流新桐初引多少遊春意日髙炬斂更看今日晴末

題八詠樓云千古風流八詠樓江山畱與後人愁水通南國三千里气壓江城十四州

春暮云夢斷漏悄愁濃酒惱寶枕生寒翠屏尙曉門外誰掃殘紅夜來風○玉簫聲斷人何處春又去忍把佳期負此情此恨此際擬托行雲問東君帝裏春晚重門深院艸緑階前暮天雁斷樓上遠信誰傳恨綿綿○多情自是多沾惹難拋捨又是寒食也秋千巷陌人靜皎月初斜浸梨花

離別云香冷金猊被翻紅浪起來慵自梳頭任寶奩塵滿日上簾鉤生怕離懷別苦多少事欲說還休新來瘦非干病酒不是悲秋○休休這回去也千萬徧陽關也則難畱念武陵人遠煙鎖秦樓惟有樓前流水應念我終日凝眸凝眸處從今添一段新愁

離別云紅藕香殘玉簟秋輕解羅裳獨上蘭舟雪中誰寄錦書來雁字回時月滿樓○花自飄零水自流一種相思兩處閒愁此情無計可消除才下眉頭卻上心頭

暮春云風住塵香花已盡日晚倦梳頭物事人非事事休欲語淚珠流○聞說雙溪春尙好也擬泛輕舟只恐雙溪舴艋舟載不動許多愁

閨情云年年玉鏡臺梅蕊宮妝困今歲未還家怕見江南信○酒從別後疏淚向愁中盡遙想楚云深人遠天涯近

阮逸女

逸女工於文詞今傳於世者惟花心動一闋云仙苑春濃小桃開枝枝已堪攀折乍雨乍晴輕暖輕寒漸近賞花時節柳揺臺榭東風軟簾櫳靜幽禽調舌斷魂遠間尋翠徑頓成愁結○此恨無人共說還立盡黃昏寸心空切彊整翠衾獨掩朱扉簟枕爲誰鋪設夜長宮漏傳聲遠紗窗映銀缸明滅夢回處梅稍半籠澹月

陳彥章妻

陳彥章興化人新娶明春入太學其妻作沁園春詞以送之云記得爺爺說與奴奴陳郎俊哉笑世人無眼老夫得法官人易聘國士難媒聞信乘龍夤緣葉鳯選似楊鞭選行來果然是西雍人物京樣官坯○送郎上馬三杯莫把離愁惱別懷那孤燈雙硯郎君珍重離愁別恨奴自推排白髮夫妻靑衫事業兩句微吟當折梅彥章去早歸則个免待相催

劉鼎臣妻

劉鼎臣婺州人省試瀕行其妻自制彩花一枝贈之侑以鷓鴣天云金屋無人夜剪繒寶釵翻過齒痕輕臨行執手殷勤送襯與蕭郎兩鬂靑○聽囑付好看承千金不抵此時情明年宴罷瓊林晚酒面微紅相映明

孫夫人

孫夫人南鄕子云曉日壓重檐斗帳春寒起未歡天气困人梳洗懶眉尖淡畫春山不喜添○閒把繡絲撏認得金鍼又倒拈陌上遊人歸也未厭厭滿院揚花不捲簾

鄭文妻孫氏

鄭文﹑秀州人﹑爲太學生﹑久寓行都﹑其妻寄以憶秦娥詞云﹑花深深○一勾羅襪行花陰○行花陰○閒將柳帶○試結同心○○耳邊消息空沈沈○畫眉樓上愁登臨○愁登臨○海棠開後○望到如今○

易祓妻

易祓﹑潭州人﹑以優等爲前廊﹑久不歸﹑其妻作一剪梅詞寄之云﹑染淚修書寄彥章○貪卻前廊○忘卻回廊○功名成○遂不還鄕○石做心腸○鐵做心腸○紅日三竿懶畫妝○虛度韶光○瘦損容光○不知何日得成雙○羞對鴛鴦○懶對鴛鴦○

杜大中妾

杜大中自行伍爲將與物無情有愛妾才色俱美大中箋表皆此妾爲之一日大中方寢幾上冇紙頗佳妾書一闋臨江仙有彩鳯隨鴉之語大中覺而視之云鴉且打鳯掌其面項折而死

慕容巖卿妻

慕容巖卿﹑姑蘇人﹑其妻常作詞云﹑滿目江山憶舊遊○汀洲花艸弄春柔○長亭艤住木蘭舟○好夢易隨流水去○芳心空逐曉云愁○行人莫上望京樓○【浣溪沙也】

延安夫人

延安夫人長於詞立春寄季順妹臨江仙云一夜東風穿繡戶融融暖應佳時春來何處最先知平明堤上柳染徧欎金枝姊妹嬉遊時節近今朝應怨來遲憑誰說與到家期玉釵頭上勝畱待遠人歸

寄季玉妹更漏子云小闌干深院宇依舊當時別處朱戶鏁玉樓空一簾霜日紅弄珠江何處是望斷碧雲無際凝淚眼出重城隔溪羌笛聲

暫止樂昌館寄姊妹蝶戀花云淚搵徵衣脂粉暖四疊陽關唱了千千徧人道山長山又斷蕭蕭微雨聞孤館惜別傷離方寸亂忘了臨行酒盞深和淺若有音書憑過雁東萊不似蓬萊遠

又踏沙行雲孤館深沈曉寒天气解鞍獨自闌干倚暗香浮動月黃昏落梅風送沾衣袂待寫紅箋憑誰與寄先敎覓取嬉遊地到家正是早春時小桃花下■﹝扌棄﹞沈醉

易少夫人

易少夫人善屬辭詠熟水臨江仙云何處甘泉來席上嫩黃初湯銀瓶月團嘗罷有餘淸惠山名品在歌舞暫畱停○欲賞壑源新气味不應兼進狶苓此中端有淡交情相如方病酒一飲骨毛輕

又云記得髙堂同飲散一杯湯罷分攜絳紗籠影簇行旗更殘銀漏急天淡玉繩低○只恐曲終人不見歌聲且爲遲遲如今車馬各東西畫堂攜手處疑夢又疑非

周韶龍靚胡楚

周韶杭妓也有詩名好蓄奇茗嘗與蔡君謨闘勝題品風味君謨屈焉蘇子容過杭太守陳述古飲之召韶佐酒韶因求落籍子容指檐間白鸚鵡曰可作一絕韶援筆揮云隴上巢空歲月驚忍看回首自梳翎開籠若放雪衣女長念觀音般若經時韶適衣白故云雪衣女一座笑賞述古遂令落籍同席龍靚胡楚俱有詩送韶靚曰桃花流水本無塵一落人間度幾春解佩暫酬交甫意濯纓還見武陵人楚曰淡妝輕素鶴翎紅移入朱闌便不同應笑西園舊桃李彊勻顏色待春風靚亦抗妓時張子野老於杭多爲官妓作詩而不及靚因賦詩獻之曰天與羣芳十樣葩獨分顏色不堪誇牡丹芍藥人題徧自分身如鼓子花子野甚喜爲之賦詞一闋楚亦杭妓寄人詩云不見當時丁令威年來處處是相思若將此恨同芳艸郤恐靑靑有盡時

蘇小娟

蘇小娟錢塘名娼也俊麗工詩其姊盼奴與太學生趙不敏甚洽款久之不敏日益貧盼奴周給之使篤於業遂捷南省得官授襄陽府司戶盼奴未落籍不得偕老不敏赴官三載想念成疾而卒有祿俸余貲囑其弟趙院判均分之一以膳院判一送盼奴且言盼奴有妹小娟俊雅能吟可謀致之佳耦也院判如言至錢塘托宗人倅錢塘者召盼奴其家云盼奴一月前死矣小娟亦爲盼奴所歡以於潛官絹誣攀系府獄倅從獄中召小娟出詰之曰汝誘商人官絹百疋何以償之小娟叩頭言此亡姊盼奴事乞賜周旋非惟小娟感荷更生盼奴亦蒙恩泉下也倅喜其辭婉順因問汝識襄陽趙司戶否小娟曰趙司戶末仕時與姊盼奴交好後中科授官去盼奴相思致疾而死倅曰趙司戶亦謝世矣遣人附一緘及饋物一罨外有其弟院判一緘付爾開之小娟自謂不識院判何人及拆書惟一詩云﹝當時名妓鎭東吳○不好黃金只好書○借問錢塘蘇小小○風流還似大蘇無﹞小娟得詩黙然倅索和之小娟以不能辭倅彊之且曰不和卽償官絹小娟不得已索紙援筆書云﹝君住襄江妾住吳○無情人寄有情書○當年若也來相訪○還有於潛絹也無○﹞倅大喜盡以所寄物與之免其償絹且爲脫籍歸院判偕老焉

嚴蘂

嚴蘂字幼芳天臺營妓色藝冠絕一時唐太守仲友嘗命賦紅白桃花蘂卽調如夢令云道是梨花不是道是杏花不是白白與紅紅別是東風情味曾記曾記人在武陵微醉一日七夕郡齋髙會有豪士謝元卿命以己姓爲韻賦七夕酒未行而詞已就名鵲橋仙云碧梧初出桂花才吐池上水花微謝穿鍼人在合歡樓正月露玉盤髙瀉○蛛忙鵲懶耕慵織倦空做古今佳話人間剛道來年期怕天上方才隔夜後朱熹與仲友有隙欲摭其罪指唐與蘂爲濫系獄月餘備受箠楚而一語不及唐移籍紹興置獄鞠之久亦不服吏勧其認罪不過杖蘂曰賤妓縦與太守濫罪不至死然妄言以污士大夫則死不可誣也獄再兩月委頓幾絕而聲價愈騰至徹阜陵之聽未幾朱攺除而嶽商卿代之命蘂作詞自陳蘂略不構思口占卜算子云不是愛風塵似被前緣誤花落花開自有時總賴東君主去也終須去住也如何住若得山花插滿頭莫問奴歸處嶽卽日出之判令落籍而宗室納之

翁客妓

翁客自蜀挾一妓歸居之別室率數日一往偶以病少疏妓疑之翁作詞自解妓卽韻答以踏沙行雲說盟說誓說情說意動便春愁滿紙多應念得脫空經是那个先生敎底不茶不飯不言不語一味供他憔悴相思已是不曾閒又那得工夫咒你

蜀妓

送行雲欲寄意渾無所有折盡市橋官柳看君著上徵衫又相將放船楚江口後會不知何日又是男兒休要鎭長相守苟富貴無相忘若相忘有如此酒

靑幕子婦

靑幕子婦妓也同軰以詞挑之婦答云淸詞麗句永叔子瞻曾獨步似恁文章寫得出來當自彊乃木蘭花也

周氏

周氏閩妓也陳築登第爲福州古田尉至官惑之周嘗作一絕句贈築云夢和殘月過樓西月過樓西夢已迷喚起一聲腸斷處落花枝上鷓鴣啼築字夢和故首句寓意焉

文婉呂氏詠月婦

文婉錢氏之婦也溫州樂淸人題白石山云霜月﹝天﹞邊淸興遠金鐘雲裏夢魂閒呂氏伯恭姑淸源君也詩云前身當是陶淵明愛酒不入遠公社一婦人詠中秋夜月押尖字韻蚌胎光透殻犀角暈盈尖

蕭瑟瑟

蕭氏小字瑟瑟天祚文妃也國舅大父房之女幹統初帝幸耶律撻葛第見而悅之匿宮中生蜀國公主晉王敖盧斡尢被寵幸加號承翼善歌詩女直亂作日見侵迫帝畋遊不卹忠臣多疏斥妃作歌諷諌其詞曰勿嗟塞上兮暗紅塵勿傷多難兮畏夷人不如塞姦邪之路兮選取賢臣直須臥薪嘗膽兮激壯士之捐身可以朝淸漠北兮夕枕燕云又歌曰丞相來朝兮劍佩鳴千官側目兮寂無聲飬成外患兮嗟何及禍盡忠臣兮罰不明親戚並居兮藩屏位私門潛畜兮爪牙兵可憐往代兮秦天子猶向宮中兮望太平天祚衘之敖盧斡素有人望元後兄蕭奉先忌之誣南軍都統余覩謀立晉王以妃與聞賜死內外莫不冤之

詩女史纂卷之十一終

●詩女史纂卷之十二

處囊齋主人輯

管道升

管道升字仲姬趙子昻妻��畫奉中宮命題梅云雪後瓊枝懶霜中玉樹寒前村畱不得移入月宮看

劉氏

劉氏洞庭人葉正甫妻也夫久客都門劉氏以詩寄夫衣曰情同牛女隔天河又喜秋來得一過歲歲寄郎身上服絲絲是妾手中梭剪聲自覺和腸斷綫腳那能抵淚多長短只依先去樣不知肥瘦近如何

郭暉妻

郭暉士人也寄妻詩誤封白紙其妻因答之曰碧紗窗下啟緘封尺紙從頭撤尾空應是仙郎懷別恨憶人全在不言中

李氏

李氏黨學女也適巴長卿甚貧女亦安之諸姊妹有適鄒者甚富而笑之遂作巴家富詩云誰道巴家窘巴家十倍鄒池中羅水馬庭下列蝸牛燕麥紛無數楡錢散不收夜來添驟富新月掛銀鉤

吳氏

吳氏處子也其父歿與母獨居有進士鄭僖者因媒通詩辭欲娶爲二室女慕鄭才亦不之拒其母不從奪許周氏非女志也因酬鄭生詩云慈親未識意如何不肯令君畫翠蛾自是杏花開較晚梅花先得舊情多又云今生緣分料應難接得新詩不忍看謾說胸襟有才思卻無韓壽與紅鵉其病中答鄭生詩云淚珠滴滴溫香羅病裏芳肌瘦減多莫怪夜來春夢淺不知今日定如何又云靑衣扶起鬂云偏病裏情懷最可憐已自懨懨無气力彊擡纎手冩雲箋竟悲怨而卒鄭爲作春夢錄一卷僖字天趣黃巖州同知

孫淑

孫淑字蕙蘭汴人早失父母周卿敎以經傳因其弟受唐詩法轍傳其音格爲近體皆閒雅然不多作嘗毀其槁曰女子非所事也年二十三適新諭傳汝礪五日而卒雜詠詩雲彩閣閉朝寒妝成擬問安忽聞春雪下喚婢捲簾看又云粲粲梅花樹盈盈似玉人甘心對冰雪不愛艶陽春又云小小春羅扇團團秋月生蟠桃花樹裏繡得薫雙成又云自拂雙眉黛何曾慣得愁若敎如翠柳便恐不禁秋又雲樓前楊柳發靑枝樓下春寒病起時獨坐小窗無气力隔簾風亂海棠絲又云緑窗寂寞掩殘春繡得羅衣懶上身昨日翠幃新病起滿簾飛絮正愁人又云小妹方才習孝經可憐嬌怯性偏靈自尋女誡窗前讀嗔道家人不與聽又云幾點梅花髮小盆冰肌玉骨伴黃昏隔窗久坐憐淸影閒劃金釵記月痕又云繡被寒多未欲眠梨花枝上聽春鵑明朝又是淸明節愁見人家買紙錢又云春風昨夜碧桃開正想瑤池月滿臺欲折一枝寄王母靑鵉飛去幾時來又云乞巧樓前雨乍晴彎彎新月伴雙星鄰家小女都相學闘取金盆看五生又云小窗今日繡鍼閒坐對銀蟾整翠鬟凡世何曾到天上月宮依舊似人間烹茗詩云小閣烹香茗疏簾下玉鉤燈光翻出鼎釵影倒沈甌婢捧消春困親嘗散暮愁吟詩因坐久月轉晚妝樓窗前柳云窗里人初起窗前柳正嬌捲簾衝落絮開鏡見垂條坐對分金綫行防拂翠翹流鶯空巧語倦聽不須調若金題曰緑窗遺稿並志其殯於湘中云

張氏婦

張氏婦寄外兄弟雲山之髙月出小月之小何皎皎我有所思在遠道一日不見兮我心悄悄釆苦釆苦於山之南忡忡憂心其何以堪又云汝心金石堅我操冰霜潔擬結百歲盟忽成一朝別朝雲暮雨歸去來千里相思共明月

余季女

余季女臨海儒家女也有容徳善屬文贅水宗道月餘宗道媿已不妻若輙辭歸閉門讀書久不返余裁五章招之其一云妾𨿽怨兮薄命一气孔神兮化生若甑春山娟兮秋水淨秉貞潔兮妾之性聊復歌兮遣興其二云夜夢兮食梨命靈氛兮與余占之曰行道兮遲遲斂角枕兮粲如風動帷兮心悲其三云云黯黯兮雪飛棘夫子介兮如石苦復畱兮不得望平原兮太息涕泗橫兮沾臆其四云送子去兮春樹靑望子來兮秋樹零樹有枝兮枝有英我胡爲兮煢煢子在此兮山城其五云織女兮牛郎豈謂化兮爲參商欲徑渡兮河無梁霜露侵襲兮病偃在牀嗟嗟夫子兮誰與縫裳宗道卒不聽及余病且死宗道夢餘訣曰妾委蛻矣子盍送我旣而訃至宗道未幾悲死

萬氏

萬氏龍泉季君問妻守節不再適詠枕上繡梅以見意云灑灑英標別樣奇歲寒心事有誰知妾心正欲同貞白枕上殷勤繡一枝

鄭允瑞

鄭允瑞者﹑施伯仁妻也﹑幼工詩書﹑長歸夫家﹑夫姓﹝性﹞村惡﹑作詩自慰﹑頗有晉魏風致﹑其題明皇並轡圖云﹑三郎沈醉後○上馬玉環隨○如何西幸日○不是並鞍時○

題畫云﹑誰貌江南景○風煙萬里寬○金銀開佛寺○紫翠出林巒○遠客馳行役○幽人賦考盤○蒼茫無限意○撫捲爲盤桓○

耕牧圖云﹑幽人薄世味○耕牧山之陰○自抱村野姿○常懷畎畝心○行行南山歌○落落梁甫吟○掛書牛角上○揮鋤瓦中金○飽飯黃昏後○力田春雨深○四體勤樹藝○三生悟浮沈○巢父世髙尙○徳公人所欽○伊人去已遠○髙風邈難尋○橅捲空嘆息○俯仰成古今○

望夫石云﹑良人有行役○遠在天一方○自期三年歸○一去凡幾霜○登山臨絕巘○引領望歸航○歸航望不及○躑躅空彷徨○化作山頭石○兀立倚穹蒼○至今心不轉○日夜遙相望○石堅有時爛○海枯成田桑○石爛與海枯○行人歸故鄕○

詠鏡云皎皎奩中鏡相隨越歲年淸光何所如明月懸中天我昔十五餘顏色如花鮮對之理晨妝塗抺斗嬋娟近來年頗長貧病相憂煎形容頗老醜無復施朱鉛今朝鏡亦昏塵垢食連錢相看自黯■﹝黑炎﹞焉能分媸妍人生有盛衰物情隨變遷世間類如此何用增慨然

紀夢云麻姑古仙人忽然形夢寐初焉不相識儼然一處女年可十七八指爪長有咫髙髻靑霞衣余髮散如縷自云接待來三變桑田水近過蓬萊山弱水亦淸泚招我西家遊池頭見阿嫗余笑而不言飄飄自髙舉仰望空雲煙夢回發長喟

憶妹云有妹隨夫婿之官在匡廬到今一年久音問絕書來近聞羣盜起總在大江西所志剽城邑殺人血成渠不知患難中生死竟何如懷哉鶺鴒原獨坐渺愁予

搗衣曲云男兒遠向交河道鐡馬金戈事徵討邊城八月霜風寒欲寄戎衣須及早急杵淸砧搗夜深玉纎銅斗熨貼平裁縫制就衣祅裙千鍼萬綫始得成封裏重重寄邊使爲與夫君奮忠義好將勲業立邊陲要使功名垂史記

山水幛歌云我有一疋好素絹畫出江南無數山筆法豈但李營丘直擬遠過楊契丹良工好手不可遇此畫森然能布置層巒疊嶂擁復開怪石長松儼相對板橋茅屋林下隈瀑流激石聲如雷恍然坐我匡廬下便覺胸次無凡埃此身能向閨中老自恨無由致幽討布襪靑鞋負此生長對畫圖空懊惱

秋胡戲妻云婉彼魯姬姜出采林下桑遠人何處來下馬古道傍黃金致微言少年爲貴郎婦人秉素心鐡石塡衷腸豈爲物所移古井波瀾揚謂謝道傍子請歌行路章

吳人嫁女辭並敍云余見尋常百姓家多以女與逹官貴人𨿽誇耀於一時而終不諧老故作詩以警之云種花莫種官路傍嫁女莫嫁諸侯王種花官道人將取嫁女侯王不久長花落色哀人易變鵉離鏡破終成怨不如嫁與田舎郎白首相看不下堂

盧仝小像云破帽長髯老玉川遺經獨抱幾經年有唐一代元和史總在髙吟日蝕篇

琵琶亭雲天空月白江水寒斜抱琵琶寄所宣自古佳人多薄命不須惆悵販茶船

羅敷曲云﹑邯鄲秦氏女○辛苦爲蠶忙○淸晨出采桑○采桑不盈筐○使君從南來○五馬多輝光○相逄在桑下○遺我雙鳴璫○聽婦前致辭○卑賤那可當○使君自有婦○羅敷自有郎○請君上馬去○長歌陌上桑○

陶令歸來圖云我愛陶彭澤放浪形骸外食貧自宴如遊宦不足貴無弦不撫琴有酒竟成醉賦辭歸去來此中有深意

悼鶴云﹝胎﹞禽成羽化思念毎興哀習舞敧玄翮長鳴步碧苔令威華表遠少保畫圖開何處瘞仙骨碑銘孰可裁

追和虞伯生城東看杏花云城東今日去看花秪用尭夫小小車布襪靑鞋供眺望暖風紫陌少塵沙不須問酒來村店便好行吟到日斜記取及時成勝賞莫敎容易過韶華

習隱詩云少無適俗韻塵事厭相關願隨龎家老歸臥鹿門山

題畫二首云﹑點點靑山翠欲流○短蓑漁子坐扁舟○荒村五月涼如水○茅屋扶疏艸樹秋○靑松望極是桃花○去去仙源路不賖○便好解衣沖水過○洞中午飯熟胡麻○

詠橘詩云﹑滿林霜落洞庭西○橘柚靑黃照眼齊○念我已無慈母奉○故人書後不須題○

楮帳詩云﹑昔隨阿母上蓬萊○雲气如雲拂面來○今日夢中猶是見○梅花相對一牀開○

種桃詩云便向墻陰斸碧苔不將移植近溪栽落花他日隨流水恐惹凡人取次來

水檻詩云﹑近水人家小結廬○軒窗瀟灑勝幽居○憑欄忽聽﹝漁榔﹞響○知有小船來賣魚○

秋窗書懷詩云﹑詩骨從來不受肥○那堪衰病不勝衣○朝來﹝試把﹞羅裙整○瘦比今春又半圍○

念舊詩云﹑憶昔娉婷十五餘○勻紅傳白斗西施○如今老去慵妝洗○正是梨花遇雨時○

詠扇詩云﹑陽烏怒不飛炎熱那能止團扇制霜紈華堂奉君子動揺淸風生煩熇淨如洗一夕秋風髙商颷逐殘暑不得奉周旋棄擲忽復取世態有炎涼中心無彼此用舎故有時行藏存諸理二者有是夫惟我與爾耳

聽琴詩云﹑夜深眾籟寂天空缺月明幽人遽槁梧逸響發淸聲一韻再三彈中含太古情坐深聽未久山水有餘淸子期旣物化賞心誰與並感慨意不已天地空崢嶸

萬俟蕙柔

蕙柔姓萬俟江南士人妻也遭虜至籌沙驛題詩驛中云夫官湖右妾江東三載孤幃日夕空葵蕚有心終向日柳花無力苦隨風兩行血淚孤燈下萬里家鄕一枕中雁到衡陽身郎返有書難債子鄕鴻

徐氏

徐嗣元女浦城人至正乙未爲靑田寇所掠途中作詩雲萬水千山去路賖靑鞋踏破幾層沙登山絕頂重逢嶺渡水尢深又復涯雁字只傳夫與子魚書難寄母和爺回頭遙望鄕關處云下峯前是我家

紹興女

紹興有女子欲守志不嫁因伯顏刷天下女子其父母不獲已嫁之女於定情之夕題詩壁上云我年一十有九面貌如花似柳父母逼勤成親只得歡喜忍受自小六根淸淨如何一夜弄醜洞房花燭休休淸風明月皎皎擲筆而逝鄕裏異焉

何氏

何氏龍遊大家婦至正間爲亂兵所掠裂帛題詩云妾長朱門十九春豈期今逐虜囚奔失身無補君王事死節難酬夫婿恩江靜從敎沈弱質月明誰與弔孤魂只愁父母難相見願與來生作子孫遂投水死

胡妙端

胡氏嵊縣人適祝氏至正庚子爲苗軍所掠至金華義不受辱嚙血題詩於壁云弱質空懷漆室憂搜山千騎入深幽旌旗影亂天同慘金鼓聲淫鬼亦愁父母劬勞何日報夫妻恩愛此時休九泉有路還歸去那个云邊是越州遂赴水死

劉宜

劉氏名宜大同人至正戊申秋與姑華氏俱爲河南軍帥竹貞所掠苦被驅迫華謂劉曰汝芳年柰何劉曰有死耳華曰刎無刃縊無索柰何劉曰當激賊怒以就死耳遂相與大罵遇害劉時年二十一嘗賦庭柏以自況云羣卉枯落時挺節成孤秀旣保歲寒心不在遐年壽

戴復古妻

戴復古未遇時遊江右武寧富翁愛其才以女妻之居三年欲歸問之知其有婦也白之父父怒復宛曲解釋盡以奩具贈夫仍餞以祝英臺詞云惜多才憐薄命無計可畱汝揉碎花箋忍冩斷腸句道傍楊柳依依千絲萬縷抵不住一分愁緒○捉月盟風不是夢中語後回君若重來不相忘處把酒杯澆奴墳土夫旣別遂赴水而死

曹妙淸

曹妙淸字比玉號雪齋錢塘人工詩善鼓琴行艸皆有法度事母孝謹三十不嫁而風操可尙與揚廉夫爲文字友嘗和廉夫竹枝詞云美人絕似董妖嬈家住南山第一橋不肯隨人過湖去月明夜夜自吹簫廉夫答妙淸云紅牙管蒂紫貍毫雪水初融玉帶袍冩得薛濤萱艸帖西湖紙價頓能髙玉帶袍者曹之名硯其云萱艸帖者狀其孝也

張妙淨

張妙淨字惠蓮號自然道人錢塘人曉音律情逸而才飄晚居姑蘇之春夢樓亦與楊廉夫爲文字友和廉夫竹枝詞云憶把明珠買妾時妾起梳頭郎畫眉郎今何處妾獨在怕見花開雙蝶飛

王氏

王氏者大都歌妓也作粉蝶兒詞寄人云江景蕭疏更那堪楚天秋暮占西風柳敗荷枯立夕陽空凝竚江鄕古渡水接天隅恨彌漫晚山煙樹

元氏

元氏元遺山妹女冠也張平章欲娶之往探其所向見其補天花版詩悚然不敢言而退詩云補天手段暫施張不許纎塵落畫堂寄語新來雙燕子移巢別處覓雕梁

髙氏阿■﹝礻盍﹞主

髙氏大理宣慰使段功夫人也以擊敗明玉珍梁王忽哥赤徳之以女阿■﹝礻盍﹞主妻之授雲南省平章久不歸國髙氏寄樂府一章促之曰風捲殘云九霄冉冉逐龍池無偶水雲一片緑寂寞倚幃屏春雨紛紛促蜀錦半閒鴛鴦獨自宿好語我將軍只恐樂極悲生冤鬼哭功得書卽歸已而復往善闡梁王疑之召主毒功主私語功不聽卒格殺之主欲自盡王守者萬方主愁憤作詩曰吾家住在雁門深一片閒雲到滇海心懸明月照靑天靑天不語今三載欲隨明月到蒼山悞我一生踏裏彩【胡錦被名】吐噌吐噌段阿奴【吐噌華言可惜】施宗施秀同奴歹云片波潾不見人押不蘆花顏色攺【押不蘆花乃起死回生艸】肉屏獨坐細思量【肉屏乃駱駝背】西山鐡立霜瀟灑【鐵立乃松林也】

嬌紅

嬌紅蜀人姓王氏與申純善純紅內兄弟也爲婢飛紅所間將別嬌紅作一剪梅詞送之云豆蔲梢頭春意闌風滿前山雨滿前山杜鵑啼血五更殘花不禁寒人不禁寒離合悲歡事幾般離有悲歡合有悲歡別時容易見時難怕唱陽關莫唱陽關後父母欲彊許他人嬌紅悲怨成疾且死以詩別生曰如此鐘情世所稀吁嗟好事到頭非汪汪兩眼西風淚灑向陽﹝臺﹞作雨飛竟以憂卒生得詩亦不食而死

詠梅花尼

元時一尼詠梅花云終日尋春不見春芒鞋踏破嶺頭雲歸來笑撚梅花嗅春在枝頭已十分蓋悟眞之言也後果得道

臨海民妻

元臨海民妻姓王氏幼有節操不苟言能觀書善於詩賦歸夫家婦道無缺後臨海有千夫長者殺其夫見王而悅之有他意王念將被污請持服期月乃可千夫長從之仍使俘婦雜守賊還過嵊之淸風嶺嚙指血題口占詩於石崖上其詩曰君王無道妾當災棄女拋兒逐馬來夫面不知何日見妾身還向幾時回兩行怨淚偸頻滴一對愁眉鎖不開遙望家鄕何處是存亡二字寔哀哉遂投崖下以死石上血僨起至今猶存

詩女史纂卷之十二終

●詩女史纂卷之十三

處囊齋主人輯

李氏玉英

明李玉英其父李雄爲錦衣千戶早喪母繼母焦氏雄以徵陜陣亡家益窘逼英婉麗有才藻年十六未字嘗有送春詩一絕又別燕詩一絕焦疑其外遇令其弟焦榕送錦衣衛誣以奸淫不孝等情問官不察罪擬剮時嘉靖四年夏月例有寬卹之典上命近侍潔獄玉英上書曰臣聞先正有云五刑以不孝爲先四徳以無義爲恥又聞烈女傳云以一身而系綱常之重者謂之徳以一死而正綱常之重者謂之仁故竇氏有投崖之義气雲華有墜井之貞風是皆所以正綱常以勵風俗流芳名於後世垂規範於無窮也臣父李雄早已蔭籍百戶回還荷蒙朝廷恩寵以徵陜西有功尋升前職臣早喪母遺臣弟妹三人有弟李承祖俱在孩提父恩見憐仍娶繼母焦氏存卹孤弱臣年十二以皇上嗣位徧選人才府司以臣應選禮部憐臣孤弱未諳侍禦發臣寧家父於正徳十四年徵陜西反賊陣亡天禍臣家流移日甚臣年十六未獲結縭娣妹伶仃孑無依倚標梅已過紅葉無憑嘗有送春詩一絕柴扉寂寞鎖殘春滿地揄錢不療貧云鬂衣裳半泥土野花何事獨撩人又別燕詩一絕新巢泥落舊巢敧塵半疏簾欲掩遲愁對呢喃終一別畫堂依舊主人非是感諸心聲形諸筆札蓋有大不得已而爲言者矣柰何母氏不察臣衷但玩此情疑爲外遇朝夕逼責求死無方逼舅焦榕拏送錦衣衛誣臣奸淫不孝等情臣本女流難辧口說問官昧臣事理擬臣剮罪重刑臣只俯首聽從蓋不敢逆繼母之命以重不孝之罪也適蒙聖恩寬卹時以天气炎熱在監軍民未經發落凡事枉人冤許諸人陳奏臣欽此不得不興樂生之心以冀超脫而有言也臣父本武人頗知典籍臣𨿽妾婦亦幸領其遺敎況臣繼母年方二十有弟李亞奴生周歲臣母欲圖親兒繼襲故當父方死之時計令臣弟李承祖十歲孩兒親往戰場尋父遺骨蓋欲陷於非命之死以圖已之私也幸賴皇天不昧父靈不冺臣弟得父遺骨以歸前計不成忿心未息仍將弟承祖毒藥身死支解棄埋又將臣妹李桃英賣與権豪之家充爲媵婢名𨿽贍飬事寔有謀又將臣妹李月英沿街抄化屏去衣食朝夕栲打靡有怨言今將臣誣陷前情臣縦有不才四鄰何不紏舉又不曾經獲某人爲此數句之詩尋風捉影以陷臣罪臣之死固無恨矣臣十歲之弟有何罪乎數歲之妹有何辜乎臣母之過臣不敢言凱風有詩臣當自責臣之死固不足惜恐天下後世爲繼母者得以肆其姦妬之心而凡爲人之兒女者得以指臣之過也是以一身而污風俗以一死而褻綱常也臣在監日久有欺臣孤弱而興不良之心者臣撫膺大慟舉監驚惶伏望陛下俯察臣心將臣所奏付諸有司昭布各衙門知道將臣速斬庻身無所苦免行露之沾濡魂有所歸無靑蠅之遺污仍將臣之詩句委勘有無事情推詳臣母之心盡在不言之表則臣父之靈有感於地下而臣之義心亦不掩於人間矣書上天子憐憫之詔鞠其獄果冤敕焦氏焦榕李亞奴俱棄市玉英懇言亞奴在𦇤褓無所知識且李氏一綫不絕之嗣乞賜矜宥上從宥亞奴死罪焦氏焦榕俱正典刑

鐡氏二女

鐡氏﹑色目人﹑父鉉爲山東布政使﹑靖難﹑師攻城百計﹑終不能下﹑文皇入正大統﹑擒鉉至殺之﹑其家屬發敎坊司爲樂婦﹑二女入司數月﹑終不受辱﹑有鉉問官至﹑二女各獻以詩﹑長女詩曰﹑敎坊脂粉洗鉛華○一片閒心對落花○舊曲聽來猶有恨○故國歸去已無家○雲鬟半梚臨妝鏡○雨淚空流濕絳紗○今日相逢白司馬○尊前重與訴琵琶○次女詩曰﹑骨肉相殘產業荒○一身何忍去歸倡○淚垂玉筯辭官舎○步蹴金蓮入敎坊○覧鏡自憐傾國色○向人休學倚門妝○春來雨露寬如海○嫁得劉郎勝阮郎○問官以詩上逹﹑文皇曰﹑彼終不屈乎﹑乃赦出之﹑皆適士人以終老焉﹑

宋氏

宋氏金華人宋學士景濂之族也嫁衢州一士子登進士第除閬州守以他累竟死獄中母妻徧戍金齒衛途中作歌題於郵亭壁云郵亭咫尺堪投宿手握親姑憇茅屋抱薪就地旋鋪攤支頤相向吞聲哭旁人問我是何方俛首哀哀訴衷曲妾家祖居金華府海道曾爲上千戶舉艘運粟大都回金牌敕賜雙飛虎兄弟晦迹隱山林甘學崇文不崇武今朝玉堂宋學士亦與妾家同一譜笄年嫁向衢州城夫壻好學明詩經離騷子史徧搜攬志欲出仕蘇蒼生前春郡邑忽交辟辭親千里趨神京丹墀對策中殿舉馳書歸報泥金名承恩拜除閬州守飄然畫舫西南行到官未幾訪遺老要把姦頑盡除掃日則升堂治公務夜則挑燈理文槁守廉不使纎塵污執法致遭僚佐怒府推獲罪苦相攀察院來提有誰訴臨行囊槖無緇銖惟有舊日將去書城中父老泣相送道旁過者咸嗟吁一時徵贓動盈萬妾夫自料無從辦經旬苦打不成招暗囑家人莫送飯嗟乎餓死囹圄中旗軍原籍來抄封當時指望耀門戶豈期一旦番成空親鄰憐妾貧如洗斂鈔殷勤饋行李伶仃三口到京師奉旨編軍戌金齒阿弟遠送龍江邊臨岐抱頭哭向天姊南弟北兩相痛別後再會知何年開船未遠子病倒求醫問卜皆難保武昌城外艸坡前白骨誰憐葬靑艸初然有子相依傍身安且不憂家蕩如今子死姑年髙縦到雲南有誰望八月官船渡常徳促裝登途整行色空林日暮鷓鴣啼聲聲叫道行不得上山險如登天梯百戶發放來取齊雨晴泥滑把姑手一步一僕身沾泥晚來走向營中宿神思昏昏倦無力五更睡重起身遲飯鍋末熟旗頭逼翻思昔日深閨內遠行不出中門外融融日影一欄桿花落庭前鳥聲碎寶髻斜簮金鳯翹翠云蟬鬂蛾眉嬌繡牀新刺雙蝴蝶坐久尙怯春風饒豈知一旦夫亡後萬里遐荒要親走半途日暮姑云饑欲丐奉姑羞舉口同來一婦天臺人情懷薄似秋空云喪夫未經二十日畫眉重嫁鹽商君血色紅裙繡羅祅終日騎驢渉長道穩坐不知行路難揚鞭笑指靑山小取惟但感新人心那憶舊夫恩愛深吁嗟風俗日頹敗廢盡大義貪黃金妾心汪汪淡如水寧受饑寒不受恥幾回欲葬江魚腹姑存未敢先求死前途姑身少康健辛苦奉姑終不怨姑亡妾亦隨姑亡地下何慚見夫面說罷傷心淚如雨咽咽垂頭不成語路旁過者爲酸心隔嶺孤猿叫何許

郭愛

郭愛字善理鳯陽人也穎悟警敏尢極巧慧宣宗皇帝聞其賢命迎至京旣至病遂不起先數日自知死期書楚聲以自哀其詞曰修短有數兮不足較也生而如夢兮死則覺也先吾親而歸兮獨慚乎予之孝也心淒淒而不能已兮是則可悼也

沈氏

沈氏湖州人聰慧善屬文少選入宮爲給事中孝皇時嘗試六宮守宮論沈文最佳其發端云甚矣秦之無道也宮豈必守哉上悅擢爲第一弟溥爲貢士就試春官沈贈以詩云自少離家侍禁闈人間天上兩依稀朝迎鳯輦趨靑瑣夕捧鵉書入紫薇銀燭焼殘空有淚玉釵敲斷竟無歸年來望爾登金籍同補華虫上衮衣【一作早沐恩光入帝畿恨無寸艸答春暉又華虫作山龍】

孟淑卿

孟淑卿蘇州人訓導澄之女有才辧工詩自以配不得志號荊山居士嘗論宋朱淑眞詩曰作詩貴脫胎化質僧詩無香火气乃佳脂粉亦然朱生故有俗病李易安可與語耳爲士林所賞

悼亡詩云﹑班班羅袖濕啼痕○深恨無香使返魂○荳蔻花存人不見○一簾明月伴黃昏○

春歸云﹑落盡棠梨水拍堤○萋萋芳艸望中迷○無情最是枝頭鳥○不管人愁只管啼○

長信秋詞云﹑君意一如秋節序○不敎芳艸日長春○

朱氏

朱氏福建人禮部員外郎林鴻妻也夫妻皆能詩朱氏勉子羽詩云﹑玉食叨陪近尙方○五云深處列鵷行○經綸輔國從人仰○竹帛流芳與世長○待漏衣沾仙掌露○朝天身惹禦鑪香○功成名遂歸寧日○一榻淸風緑野堂○年十九卒子羽終身不娶

茅氏

茅氏太倉陸宸母也蚤年寡居其賣廢宅詩云壁有蒼苔甑有塵○家國一旦屬西鄰○傷心怕見門前柳○明月猶如陌路人○

林氏

林氏福建人晚春遣興雲拋卻銀鍼到小庭遣情無柰獨傷情髙低別院秋千影遠近人家笑語聲黃鳥曉寒藏翠柳緑苔春盡點紅英一年好景仍辜負堪嘆嫦娥老此生

○陳徳懿

徳懿﹑姓陳氏﹑仁和人﹑都禦史李公昻妻也﹑父敏政﹑南康知府﹑簮纓奕世﹑而陳氏尢長於詩﹑其所居遊交際﹑輙見之吟詠﹑晚歲彌精﹑著作甚富﹑嘗聞故長老言夫人以文學代女紅﹑能以餘力訓其弟府尹君良器﹑及其子道州君士魁﹑卒以成立﹑詠春艸云﹑無人種春艸○隨意發芳叢○緑徧郊原外○靑回遠近中○罩煙粘落絮○和雨襯殘紅○不解王孫去○淒淒對晚風○舟行雲﹑夜過平望驛○孤舟渉曉行○云迷張翰宅○煙障闔閭城○纜引巖花落○帆張溪鳥迎○要識吳中趣○須聽欵乃聲○

至淮陰雲﹑淮河西畔泊行舟○野蓼汀花對客愁○帆影遠隨波影滅○櫓聲低逐浪聲流○雲橫遠岫千林晚○雨過長堤兩岸秋○最是煙波好風景○白蘋深處浴輕鷗○

髙郵云﹑蕭蕭蘆葦沒長堤○野色秋光總入題○木落山空云影薄○天髙水闊浪痕齊○商船泊岸牙檣密○旅館招人酒斾低○一片孤帆隨鳥沒○又聞柔櫓夕陽西○

春日云﹑恰恰流鶯轉樹梢○融融春色徧江皐○池塘弄碧鋪輕絮○庭院飛紅謝小桃○日午堂前人語寂○雨晴堤上燕羣髙○新詩毎欲追風雅○檢閱篇章論楚騷○

秋興雲﹑小塘蒲柳漸凋疏○露滴銀牀下井梧○隱去陶潛戀松菊○歸來張翰憶蒓鱸○雨收殘暑蟬聲咽○風送新涼雁影孤○毎爲悲秋減懷抱○任他香冷博山鑪○又云﹑江上浮雲障碧空○亂山愁鎖夕陰﹝陽﹞紅○邊城畫角吹殘日○野寺疏鐘度曉風○梧樹著霜飄敗葉○菊花徑雨發寒叢○愁多倦冩蠅頭字○坐倚胡牀看塞鴻○

秋夜云﹑霜染楓林幾樹紅○碧天雲散月如弓○十年遊覧江湖外○一枕逍遙夢寐中○到處山河多禹迹○滿城冠服有唐風○愁懷淸思難消遣○四壁啾啾聒夜虫○

舊行閩山﹑見居人以竹引泉云﹑行盡山溪路渺茫○幾家茅屋對斜陽○引泉竹澑穿廚入○墮粉松花遶舎香○樵徑無人閒臥犢○石田有雨漸分秧○平生頗有山林癖○欲向溪邊結艸堂○

別同寅常夫人云﹑揺揺徵斾動離情○欲去還畱未忍行○雨過汴梁農事足○潮歸江右客帆輕○關山跋涉難爲別○道路驅馳不記程○後會無由托魚雁○相看惟伏酒頻傾○

睡起雲﹑旭日暉暉上枕屏○芙蓉衾暖夢初醒○銀鉤半捲鮫綃帳○玉醴新傾琥珀瓶○梅樹結胎微露紫○竹枝含影尙餘靑○凍蠅無力飛還墮○又掛蛛絲入短欞○

遣興雲花霧霏霏壓畫闌○綺窗贏得一春閒○曉妝試欲尋芳去○晚醉應須帶酒還○梨蕚已舒蝴蝶粉○筍尖初試玳琩班○朱門盡日無人閉○海燕歸來不上關○

暮春云﹑小庭槐影漸成陰○池館無人院宇深○簾捲蝦須人寂寂○香焚鵲尾晝沈沈○海棠笑日嬌常困○楊柳揺風瘦不禁○薄暮畫闌人散後○落花滿地碧苔侵○

和彥成弟韻云﹑詩句裁成興有餘○緘封問我近何如○形容毎向愁中變○書信常於別後疏○故里幾年煩筆硯○名邦今日擁旌旟○慈闈侍飬須三釜○忠孝家傳莫負初○

贈五臺尼僧云秀峯云﹑貝葉翻經下五臺○倏然飛錫到天臺○缽分甘露沾三界○手散曇花徧九垓○機事忘時心地豁○眞空悟後性田開○何當得遂參禪約○不二門中任往來○

贈於府尹女張夫人云﹑節婦忠臣自一家○卽今人物復誰誇○髙標已有三從徳○雅志先成九轉砂○湛湛壺天閒日月○離離庭艸帶煙霞○幾回欲問長生訣○閬苑瑤臺道路賖○

秋夕雲﹑水滴銅壺夜漏停○樓頭月午睡初醒○丹鑪飬藥重添火○水閣焚香再禮星○摵摵風聲敲木葉○輝輝燈影照幃屏○擁衾忽爾成奇夢○直駕長鯨過洞庭○

靜庵許來訪﹑竟不見過﹑作此以寄云﹑靜庵曾約來相訪○底事云軿竟不過○深院雪消芳艸緑○小園風過落梅多○欲餐白石先投藥○愛冩黃庭不換鵝○我欲共君修大道○他年銅﹝狄﹞再摩挲○

書懷云﹑遊宦江湖已有年○歸來晦迹愛林泉○自知學道疏人事○毎爲搜詩減夜眠門戶欲尋芳艸地捲簾愁對落花天肯將俗事縈懷抱○須向山中作隱仙○

雜興雲﹑太極由來不可名○內觀須向道中醒○陰陽未判皆無像○天地才分便有形○胡馬固應嘶北地○鯤鵬多是化南溟○也知盡性能窮物○靜學希夷百慮停○

書懷云﹑五十年來鬂已華○只將修煉作生涯○丹書細閱求傳道○鑪竈時封學飬砂○服食未諳雲母粉○幽棲多種石楠花○閒來想象陶弘景○髙拱樓居遠俗嘩○

哭夫云﹑將相功名四十年○豈期一別隔重泉○文章自合今時範○政績堪爲後世傳○對鏡毎傷鵉影只○傳家須得鳯毛賢○淒風苦雨寒燈下○幾度哀思涙慘然○

朱氏

朱氏﹑號靜庵﹑海寧周敎諭濟之妻也﹑父祚尙寶卿﹑兄禋太僕丞﹑朱幼穎悟﹑得其家學﹑以詩鳴於時﹑多與上官倡酬﹑甚爲名流所賞﹑年八十餘﹑有集十卷﹑未嘗讀李易安詞﹑有云一代才華眞可惜○錯將閒恨寄新詞○然朱亦以所匹非稱﹑毎毎形諸呤詠﹑故其籬落見梅有感云﹑可憐不遇知音賞○零落殘香對野人○斯復情見乎辭矣﹑其雨中冩懷云﹑茅屋無客過○蒼苔滿庭緑○誰憐楊子居○寥寥苦幽獨○

惜春云﹑掛樹遊絲旖旎○撲簾飛絮輕狂○杜宇喚將春去○小桃落盡紅香○

竹枝詞云﹑西子湖頭賣酒家○春風揺蕩酒旗斜○行人沽酒唱歌去○踏碎滿階山杏花○又云﹑橫塘秋老藕花殘○兩兩吳姬蕩槳還○驚起鴛鴦不成浴○翩翩飛過白蘋灘○

暮春卽事云﹑落花如雪點蒼苔○深掩重門晝不開○蝴蝶不知春已去○又隨飛絮過墻來○

初夏云﹑落盡殘花日正遲○薫風一夜折薔薇○池塘雨過無人到○滿地揄錢鶯亂啼○

病中作云﹑剔盡寒燈夢不成○擁衾危坐到三更○不知何處吹羌笛○落盡梅花月滿城○

客中卽事云﹑華屋沈沈乳燕飛○緑楊深處囀黃鸝○疏簾不捲薫風靜○坐看庭花日影移○

秋日見蝶云﹑江空木落雁聲悲○霜染丹楓百艸萎○蝴蝶不知身是夢○又隨秋色上寒枝○

閨怨云﹑啼鳥驚回曉夢醒○起來無力倚幃屏○娥眉未得張郎畫○羞見東風柳眼靑○

飬蠶詞云﹑桃花落盡日初長○陌上雨晴桑葉黃○拜罷三姑祭蠶室○漸籠溫火暖蠶房○又云﹑交交戴勝屋頭鳴○桑柘靑靑烏已生○女兒守箔夜無寐○切葉餵蠶天欲明○

染甲云﹑金盆和露搗靑霞○紅透纎纎玉筍芽○翠袖籠香理瑤瑟○緑陰新綻海橊花○

平望舟中卽事云﹑獨坐蓬窗下○挑燈話別離○旋沽平望酒○細詠硤川詩○遠寺鐘聲動○孤村月上遲○含愁緘尺素○慰我北堂思○

客中偶成云﹑異鄕久爲客○風雨阻歸程○兩岸數峯碧○孤舟一羽輕○蓬窗殘燭在○煙樹早鴉鳴○坐待東方曙○依稀見海城○

春雨雲﹑濕云漠漠雨如絲○花滿西園蝶未知○金屋曉寒鶯語澀○畫樓春晚燕歸遲○宮桃有恨啼紅淚○煙柳多情斂翠眉○檀板金尊久寥落○孤城愁聽角聲悲○

湖曲云﹑湖光山色映柴扉○茅屋疏籬客到稀○閒摘松花醸春酒○旋裁荷葉制秋衣○紅分夜火明書屋○緑漲晴波沒釣磯○惟有溪頭雙白鳥○朝朝相對亦忘機○

夜坐云﹑吳蠶初出夜無眠○數盡更籌覺暮寒○柳色弄陰春已暝○角聲吹月夜將闌○金鑪火冷沈煙細○羅幌風生蠟炬殘○獨坐空庭望銀漢○碧天如水露漙漙○

秋夜云﹑月轉梧桐夜未央○繡屏斜裊篆煙香○金風初起桂花落○玉漏無聲秋夜長○碧漢望窮仙路遠○紫簫聲徹晚風涼○乘槎欲共天孫會○惆悵銀河路渺茫○

答李都憲云﹑獨坐空堂玉漏遲○故人何處不相知○虫聲依井夜將半○花影橫窗月上時○促席毎聆髙世論○挑燈重看寄來詩○恨無羽翼飛騰去○幾度臨風動客思○

白薴詞云﹑西風肅肅天雨霜○館姓宮深更漏長○銀臺絳蠟何煌煌○笙歌勧飲催華觴○美人起舞雪滿堂○淸歌宛轉飛雕梁○君王沈醉樂未央○臺前月落天蒼蒼○

春睡詞云﹑茸茸芳艸含新緑○露井夭桃錦云簇○西闌干外曉鶯啼○又喚春光到華屋○綺窗花影揺玲瓏○玉人夢破春溶溶○雲鬟半嚲鳯釵滑○枕痕一縷消輕紅○香汗微微透衾濕○含情欲起嬌無力○海棠庭院鳥聲和○睡足春風一竿日○

雙鶴賦云﹑惟仙禽之髙潔○稟玉雪之貞姿○翔昆侖之琪樹○啄玄圃之靈芝○共遨遊於碧落○同沐浴於天池○與鵉鳯而爲侶○矧燕雀之敢窺○何虞人之見獲○遂籠獻於軒墀○蒙主人之過愛○聊隱迹而棲遲○故其呼之卽應○撫之卽馴○山雞雜處○野鶩爲倫○志昻藏而獨立○情偃蹇而弗伸○若夫春雨初晴○花陰滿庭○臨風振羽○向日梳翎○或翩躚而對舞○或天嬌而同行○望故巢之修阻○徒奮迅而長鳴○旣而白露初降○金風始髙○丹頂皎潔○玄裳飄蕭○發淸唳於永夜○徹遺響於九臯○感遊子之躑躅○使遷客之無聊○爾乃安於棲息○飲啄適宜○受乘軒之寵渥○釋籠檻之覊縻○愧微軀之匪薄○承眷顧之恩私○感厚徳猶未報○徒馳情而在玆○永充君之玩好○誓畢世而不違○

詠虞姬云﹑力盡重瞳霸气消○楚歌聲裏恨迢迢○貞魂化作原頭艸○不逐春風入漢郊○

虞氏

虞氏﹑海寧人﹑董湄妻也﹑少慧知書﹑頗善吟詠﹑年十六﹑歸董﹑甫兩月而湄卒﹑痛絕﹑欲死以殉﹑家眾防之﹑遂不得死﹑於是刻木爲夫像而晨昏事之﹑年五十餘卒﹑人稱節婦﹑其詠菊云﹑移得春苗愛護周○柴桑無主爲誰秋○寒芳甘抱枯枝萎○羞墜西風逐水流○

井上竹雲﹑一片貞心古井泉○淸寒徹骨自堪憐○相看歲暮靑靑色○歷盡冰霜戴一天○

沈氏

沈氏﹑吳江士族女也﹑閨情詩云﹑金鍼刺破窗欞紙○引得梅花一綫香○螻蟻也知春色好○倒拖花瓣上雕墻○

江西婦女

一葉芭蕉詩云﹑何處移來一葉靑○似同羅扇斗輕盈○今宵風雨重門靜○減卻蕭蕭幾點聲○

邵氏

邵氏﹑仁和人﹑答情人云﹑歲暮蕭蕭雨雪多○寒威入戶墮金梭○忽聞靑鳥傳消息○爲問佳期更若何○

淮安妓

淮安一妓﹑送一舉子上春官云﹑淮艸靑靑淮水渾○安排樓櫓送王孫○明年三月桃花發○君聽傳臚妾倚門○

婁妃

婁妃者﹑寧庻人﹑宸濠妃也﹑才而賢﹑從遊郊外﹑攬轡口占云﹑乘春並馬出東郊○帶得詩來馬上敲○著意尋春春不見○東風吹上海棠梢○庻人陰謀不軌﹑妃嘗極力諫之﹑卒不聽﹑鄱陽之敗﹑妃赴水死﹑

翠妃

翠妃亦宸濠宮人﹑宸濠有二寵姬﹑曰翠妃﹑曰素妃﹑其翠妃則宮室服飾器用皆翠﹑其素妃則宮室服飾器用皆素﹑咸俊慧﹑善音律﹑庻人潛蓄叛謀﹑爲一禦史所制﹑事幾欲發﹑庻人大懼﹑設宴誘禦史醉﹑納翠妃宮中﹑令之侍寢﹑遂不敢舉﹑及禦史代去﹑翠妃思之﹑作詩曰﹑垂柳依依拂苑墻○漢宮離思不勝長○管弦聲咽千門月○簾幙寒生萬瓦霜○緑綺暗籠雙翡翠○錦衾空臥兩鴛鴦○靑鵉望斷無消息○辜負金盤夜夜香○濠敗及難﹑

能曉

吳中尼能曉﹑書情人扇云﹑欲求如意著袈裟○到處春風到處家○倦鳥投林難擇木○遊蜂尋蜜亂穿花○靑天一席何須幔○濁酒千鍾祗當茶○但願輪回再妍少○才人膝上弄琵琶○本士夫女﹑淫而狂﹑故流落云﹑

詩女史纂卷之十三終

●詩女史纂卷之十四

處囊齋主人輯

藺氏節

明藺氏﹑國初陳友諒部屬鄧平章陷江西﹑見藺有殊色﹑遂並其嬰兒掠去﹑藺度不得歸﹑乘間乃先殺其嬰兒﹑囓指血題一律於壁上﹑其詩云﹑涇渭難分濁與淸○此身不幸厄紅巾○孤兒豈忍更他姓○烈婦寕甘事二人○白刅自揮心似鐡○黃泉欲到骨如銀○荒村日落猿啼處○過客聞之亦慘神○書罷﹑自刎而死﹑友諒聞之﹑哀其死而髙其節﹑立廟於城之東北隅﹑大書節婦以旌表之﹑

鄒賽貞

賽貞者太平當塗教授封監察禦史鄒公謙之女國子監監丞贈翰林編修濮公之妻也少聰慧教授公訓以列女傳經史速解冥契形諸吟詠隨事摹寫見者無不奇之以爲是無愧於能言之士矣皆以士齋稱之因自號曰士齋監丞公方之官卒於道鄒氏爲文以祭之曰嗚呼哀哉嗚呼痛哉惟我與君蚤爲夫婦合志同心期大門戶君志四方我聊內助蚤歲迍邅中年雲路發軔曾庠師儒碩傅教法蘇湖淸白亦固飬子岐嶷一經蚤附子北父南參商幾度幸兒京闈天荒一破我君共喜逹旦而坐自念平生遭逢屢蹉衮衮諸公二郎必做歲之丙辰果中甲科玉堂金馬子壻聨珂君升東萊京師順過父子壻女團樂咸和洽然內集彩服婆娑匆匆宦況復爾奔波中州持衡英才网羅四藩文主公道維多庚申之春應詔而起寒谷春陽恩例不次父子同朝天倫篤至豈料季兒殤於此際傷割之悲淚竭心灰猶賴長兒慰我愁懷盤飱日侍杖屨追陪噫承平頗稔禍蘗將媒君轉美官南冑繩愆故鄕只尺擬拜墓阡獨嗟父子恩愛纒綿卜日啟行中秋月圓舟楫而南速指江滸踐任弗及背瘡伏虎欲奔家園風波故阻疐後跋前誰能我顧君猶命我移入官署湯藥親嘗精神無異執手不言尙冀疾愈禍變不測竟成長逝嗚呼哀哉嗚呼痛哉君骸我收君柩我撫北都兒南奔哀苦靷柩歸鄕聊遂安妥近郭僧房謹奉香火豈料吾兒尋亦寢疾茹苦抱痛瞑眩無益晨猶在牀暮已在簀嗟我慟傷五內裭裂嗚呼哀哉天胡不仁而致我於此極哉二人父子偉偉乎英才堂堂乎奇瑰天胡奪之速而相繼爲塵埃耶橋門翰苑官秩不殊而儼乎其仙境也何夢幻迆邐而不得晝錦於鄕閭也嗚呼哀哉痛哉我爲君婦四十餘載百年之期歲月不待憶昔淸閨八詠有在今逢逆境三從誰賴嗚呼哀哉幸我壻女遠來治喪爰擇佳城金山之陽仲冬甲申維辰之良雙旌發靷玉骨斯藏潛徳不磨天符共佩父子並穴泉臺永賁慈孝相憐死生一致嗟我悲哀苦生人世尙冀我靈陰右俾家不墜俾孫有成善門餘慶指日復興臨柩俯伏血淚如傾蘋蘩侑奠淸酒在樽靈其不昧鑑此哀忱三獻殯宮永別千春嗚呼哀哉當其時子韶已舉進士仕爲編修得封孺人女曰秀蘭適大學士鉛山費公宏子壻鼎貴榮極一時未幾盛極而衰晚景頗落寞耳丙辰歲在京邱與子女會適遇中秋子在翰林良辰美景喜集門庭兒女孫枝共娛荊布樂則樂矣然捲耳之私不無興念因口占二絕並邀吾壻女過舎玩月云九載中秋宦邱過今年團聚樂偏多晚涼月上梧桐處共瀉金樽意若何又銀漢無聲夜气淸良辰忽感宦遊情東山遙望人千里想亦停杯對月明

寄魯弟寕羌官邱云焚須常動病邊思一樹荊花本共枝傳信莫嫌雙鯉遠衡陽秋蚤雁來時【魯亦舉進士爲禦史】

奉未軒取笑云趨機曾勉樂羊思霜雪靑靑連理枝常憶十年勤苦意寒窗夜雨剪燈時

子充閣老書報賜玉帶云玉帶生花出帝家新恩喜報下天涯春風門巷知多少昨夜先來上燭花

官邸寄妹安貞云封緘憑雁寄多病尙纒綿寒粟侵肌玉秋蓬亂鬢蟬鄕書猶未逹肉骨自相牽何日歸寕處燃燈話少年

勉■﹝音也﹞兒讀書戒酒云世澤承淸白兒郎正少年趨庭誇克肖窮理貴精研莫飲下坡酒宜撐上水船牀頭無物遺經史是家傳

春日述懷云遲遲日影上簾鉤百種新愁掛念頭午睡易驚鄕夢遠春暉難報寸心柔蕓窗燈火常當夕鵬路風雲未遇秋身病消容尢可恨菱花照處自堪羞

韶兒從學舅氏未軒省父南歸予攜幼子女居亰邸作詩寄之雲長於南遊數月餘況君別後更躊躕消容怕覧奩前鏡遣悶閒看架上書侍女斷虀勤和鬻幼兒拋食厭無魚淸貧固可平生意忘卻離愁樂自如

用簾字韻呈未軒云日過書窗便捲簾鴨鑪香燼手重拈自知龢气如春暖更覺淸心耐夏炎義理精微宜苦究世情僥幸也堪嫌笑談莫把工夫廢堂上嚴親鬢雪添

勉■﹝音也﹞兒云年少光陰莫自寬詩書因解滿牀攤肯將燕石懷中寶惟喜驪珠掌上看簞食可知顏子樂縕袍誰■﹝犮﹞仲由寒書香一派能相繼嬴得時人羨二難

寄靈壽鄭景明妻雲從親少日仕嵩陽曾處閨門接孟光三十餘年成繾綣八旬髙壽喜康疆哦松二子榮天祿戲彩諸孫遶畫堂我亦靑氈共華髮陰陰玉樹煥龍章

子充修撰書報弄璋次韻云寥落官居喜事繁化生曾說弄銀盆音傳母子忻無恙祥兆門楣慶有孫英物已從今日卜雀屏能記舊時恩賓筵樽爼歡娛處愧我犀錢未入門

京邱九日懷未軒云十年淸苦伴靑氈喬擢無緣別思牽楓葉蕭蕭添曉醉菊花朵朵闘寒妍秋江未見歸張翰孤館誰鄰老鄭虔欲覓白衣充酒使遠傳逸興到籬邊

陸文巒閨怨云睡起無言倚繡牀不燻蘭麝不施妝數聲長嘆流淸淚萬種離愁惱寸膓脈脈有懷傳侍女懨懨無病爇心香最憐憔悴黃昏後月轉花梢玉漏長

夜坐二首云涼颷生碧樹玉宇界銀河明月前川曉漁人發棹歌又云淨月生輝金風吹我衣夜深牛斗落烏鵲自南飛

北牖松風雲液汗流漿炎莫避北牕時喜對松開竹牀石枕成髙臥風向翠濤聲裏來

春詞一首云花影隔簾櫳晴窗貫彩虹夭桃含宿雨弱柳弄輕風車馬香塵裏笙歌翠陌中良宵渾負卻明月小樓空又曉來花霧重簾箔鎖氤氳黙坐眉顰翠慵妝鬂嚲云隴頭梅未折庭外鵲空聞無限傷春語相逢謾訴君

夏詞二首云荷香來繡榻槐影上紗窗舞鏡靑鵉獨馴階白鶴雙奇峯云聳漢素練月橫江今夜相思念梨花夢裏降又晚霽開軒坐當空孤月懸良宵辜勝會淸景冷華筵戞玉敲風竹鳴琴漱石泉姮娥應獨自相對各相憐

秋詞二首云一夕淒風動秋聲入樹初芙蓉開雨潤楊柳暮煙疏倚檻調鸚鵡焼蕓辟蠧魚鳥飛猶識倦人獨苦離居又倦繡登樓晚憑攔四望窮丹楓畱夕照黃葉墜秋風孤鶴旋云表羣鷗黙水中碧梧涼影亂月上粉墻東

冬詞二首云萬里瑤華降新詩凍筆栽妝成銀宇宙疊出玉樓臺冷气侵人入彤雲入座來擁鑪空獨嘆懷抱欝難開又雪霽陰雲散霜飛風更嚴斷鴻迷遠塞靈鵲噪空檐謾寫寒窗句時呵凍筆尖天涯人未返盡日只垂簾

碧桃云本是輕紅質翻爲淺淡妝眾皆誇艶麗汝獨愛尋常正李饒些瓣殊梅少段香梨花相掩映夜月欲昏黃

緋桃云艶質超凡卉求全造化工不分楊柳緑奪卻海棠紅疊疊胭脂瓣穠穠錦繡叢傷春獨無語血淚灑東風

掛蘭云自是仙遺種幽姿絕玷瑕不栽車馬地懸向野人家淸白離塵垢虛明隔土沙亢陽應不畏得雨卽生花

接燕云淸晝憑欄立顒顒伺燕來頻看飛過鳥謾數落殘梅悵望芹塘上相尋柳岸隈忽驚簾影動雙向舊巢回

風箏云春日晴郊外兒童放紙鳶乍疑鵬遠奮錯認鶚髙搏不畏施羅网難教雜管弦夜來翹首望天際火星懸

暮春云幾番風雨後春色頓依稀沙暖鷗閒集波深魚自肥漁人乘月返稚子舞雩歸多少傷春意登臨肯放違

閨詞云蕭蕭秋雨歇冰簟嫩涼生云淨天逾碧湖虛月倍明停鍼神益倦閣筆句難成最是傷情處淸砧斷續聲

無題雲微雨過花枝閒庭春晝遲流鶯聲睍睆飛燕羽羌池翠染蛾眉黛香凝檀口脂丰姿無可並絕似畫中詩

賀竹墟新居云卜室雙溪畔林泉興味長臨池朝染翰坐石夜飛觴種竹栽花地吟風弄月堂淡然無世累詩酒漫徜徉

九日無菊寄弟云多負重陽菊含香未著華愁懷憑幾席風雨聽窗紗自愧詩無補應嫌酒不賖殷勤寄兄弟衰柳夕陽斜

和人夜坐二絕云萬里遙天碧當空皓月生坐深淸不寐林樹動秋聲又碧天淨如洗寶月倍流光坐久添詩料西風遞桂香

送春雲山色湖光春正好勝遊未已倏春歸鶯穿垂柳絲牽羽蝶上芳花錦撲衣道體源頭流水活浮名天際白雲飛繁華易攺宜憐惜莫使他年怨落暉

垂絲海棠云荏苒韶光三月天海棠開向曲欄邊蔕垂紫蠟何長細花綴胭脂欲摘鮮露濕紅妝春賜浴月籠睡態夜承宣東君永假扶持力莫使嫣嫣墜馬前

和人山居云石徑苔封客到稀山深白日掩柴扉攀蘿飲澗猿朝出認嶼盤云鶴暮歸竹裏泉聲舂藥碓簾前嵐气濕荷衣杖藜余步尋詩去一徑春風入翠微

和人茅檐獨樂云艸堂小構竹林西月白淸宵風露淒種菊欲追彭澤徑愛蓮絕勝若耶溪閒來看蝶花間舞睡起聞鶯柳外啼捲石勺泉堪自樂不坊村酒日相攜

詠鶴飛鳴宿食云丹頂玄裳縞素衣沙鷗汀鷺共忘機衝霄影逐孤云白警露聲隨片月輝華表夢回松欲曙靑田啄美稻初肥淸臒瘦骨誠仙種信是當年丁令威

詠老少年云一種奇標錦葉鮮西風吹老發孤妍雁來喜見紅依檻龍去俄驚白滿川帶月恍疑幡下女醉霜不作酒中仙也知秋到無詩料畱與騷人戲入聯

題竹墟捲云森森修竹遶村墟避俗髙人足隱居戞玉淸聲風度處篩金涼影月來初攜琴坐石情偏逸得句臨池興有餘揺落眾芳三徑晚碧雲依舊覆圖書

鶴燈云恍疑云外出蓬瀛飛入金吾不禁城月冷豈同華表夢霜寒那聽九臯聲輕懸痩骨騰空影滿借蘭膏照夜明簫鼓鬧喧驚不起還隨綺席耀深更

秋雲長空一夕火西流漸覺人間暑气收木葉蕭蕭詩榻爽松花點點硯池浮梧桐涼影空庭月蘆葦秋聲淺水洲夜半夢回天籟寂淸砧何處韻悠悠

九日不見菊和人韻云蕭條山徑冷東籬莫怪淵明載酒遲盡老他鄕忘寄雁相逢知己謾題詩林間日落投歸鳥江上風回捲釣絲煙水茫茫空目斷黃花人瘦卻因誰

晚菊云東君欲漏春消息花神惹意濃妝飾欲語含嬌若有情憑欄倚檻渾無力芬芳自喜共笙歌狼籍應知伴荊棘何事疏籬黃菊存戰老西風尙顏色

塔燈雲山僧施食燃燈塔鍾鼓齊鳴懴禮敷萬仞光生金世界九天火襯玉浮屠層層蜃气乘明月點點星芒射碧湖此夜同聲談佛偈靑蓮池上現工夫

梅花紙帳云紙帳新裁瑩如雪老梅淡淡枝橫鐡風外難同點額妝隴頭不作寄情折冰壺月白夜气淸梨花云亂晨光徹晚來枕上鶯一聲偸把十分春漏泄

雪夜云雪夜金尊泛白醪硯池冰合閣霜毫九天風攪玉龍甲四座燈焼白鳯膏片片梨花飄舞榭紛紛柳絮點江臯曉來啟戶吟懷好沗得詩家筆力豪

何紫雲

紫雲﹑南海人﹑教官何圖之女也﹑送夫之京師云﹑惜春無計爲春畱縦有黃金也拙謀○歸雁盡隨云北去○落花都付水東流○窗含白晝鶯聲老○簾捲黃昏燕語愁○此別不須重惆悵○明年花發又登樓○

範氏

範氏﹑新淦人﹑讀書而早寡居﹑以教授裏中兒爲業﹑楊公士奇過村塾﹑偶見幾上聮云﹑墨落杯中一片黒云浮琥珀○梳橫枕上半輪明月照玻璃○公問誰所作﹑學童對曰﹑家母所書也﹑公大驚異﹑禮見之﹑後公在內閣﹑上欲選女師﹑因薦之﹑召入禁中者數年﹑一日題老婦牧牛圖云﹑貴妃空死馬嵬坡○岀塞昭君怨最多○爭似阿婆牛背穩○笛中吹岀太平歌○宣廟見之﹑笑曰﹑彼嫗不樂居此矣﹑遂封爲夫人﹑厚遣還鄕﹑

桑月妹

暮春詩云﹑一夜雨聲急○枝頭紅已稀○園中桑漸長○隴上麥初肥○牧子騎牛去○村農荷笠歸○堪憐遊冶子○愁絕興多違○

砧聲云﹑林端秋信早○何處搗衣聲○費卻閨人思○難爲客子情○天風吹斷續○庭月畔淒淸○坐久嫌衣薄○俄驚過雁鳴○

夜坐云夜坐心偏寂挑燈好句生更餘人不寐天外塞鴻聲秋蟾明似水緑牗射淸光坐深靈籟寂花底忽生香

勉女歌云新歌誨女行聽之不可忘須守閨中則休登闈外堂勤紡寒牎織虛心學綴裳烹調和五味拈刺繡鴛鴦如賓事夫主盡孝奉姑嫜克勤於旦暮立志在冰霜當知孟光徳莫學飛燕妝

整衣歌云云外風聲髙○林端木葉飄○天淸气漸爽○露冷景蕭條○幽懷生寂寞○衣薄憶兒曹○慢檢房中篋○仍尋隔歲袍○江流滌塵垢○砧杵月邊敲○厭聽寒螿鬧○愁聞旅雁嘹○燈殘猶未寐○斗影轉梅梢○

春詞云﹑旭日上簾櫳○春林帶曉紅○庭花嬌著露○堤柳細搖風○燕語雕梁上○鶯啼繡陌中○天涯有遊子○目斷艸連空○隔簾花影動○香气晝氤氳○倦繡停鍼綫○閒眠墮髻雲○落英檐外度○啼鳥枕間聞○閨思縈方寸○何時一見君○

夏詞云槐陰翳虛閣荷气入幽牎緑樹啼鶯伴朱簾繞燕雙閒雲來碧漢明月印澄江獨立依雕檻芳心秪自降

小坐空庭下明蟾碧樹懸林風飄靜夜螢火照淸筵揮扇披羅帨分茶煮澗泉納涼猶不寐瀟爽使人憐

秋詞云大火西流日庭梧葉落初露濃荷蓋側風勁柳條疏惜別看鴻雁傳音托鯉魚天涯遊蕩子無復念離居意倦停鍼繡含情思不窮池荷凋玉露籬菊綻金風月落紗窗外香沈羅幙中挑燈渾不寐砧韻岀林東

冬詞云雪霰紛空舞梁園賦欲裁瑤光侵幾席玉屑徧亭臺歲月俄將去夫君杏不來北風肌骨冷眉鎖向誰開忽忽歲雲暮無端气更嚴長風落古木短日過重檐刺繡呵纎指裁詩墮筆尖擁鑪成寂寞飛霰撲疏簾

閨詞雲一雨消殘暑微涼枕簞生窗前林影動檐外月華明倦繡鍼慵刺耽愁句不成雁羣天外度風送斷腸聲

和田家云田家塵事少閒抄種樹編狎鷗機自冺謝客懶相便荷鎗春郊外移舟秋浦前濁醪常自飲醉臥白雲天老圃口無事藩籬手自編半犁春雨潤一枕午風便禾黍登場後雞豚賽社前憐翁邀共酌歌舞樂堯天

碧桃云奇葩和露種傅粉學新妝枝葉還同眾容顏且異常映簾疑帶雪簮髻亦生香年年二三月相間柳枝黃

閨詞云鸚鵡數聲嬌庭花簾外飄雲鬟心倦整錦瑟意慵調衾冷情懷怯閨深燭影搖窗紗映明月雞唱曉霜朝

無題雲疏雨浥芳枝新晴日上遲名花香拂座垂柳影臨池�染春山黛蜃凝櫻顆脂坐來無个事洗硯漫題詩

夏日過水亭云虛閣臨池敞晴光一鑑開荷香來客座柳影翳書臺把酒微涼入按襟溽暑回納涼逢勝地應不譲蓬萊水亭憐晚霽雲散月輪開暑气消湘簞淸光瑩玉臺情髙忘夜永酒醉不知回燈火疏窗映山螢上艸萊避暑尋幽徑臨池小閣開遊人玩流水垂柳揚晴臺水鳥來還去漁舟釣未回天風俄頃至一雨長蒿萊

夜合花云夕陽下西麓淸露浥莓苔幽馥飄瑤席奇葩倒玉杯�憐午夜合猶羨晚庭開倦繡揮紈扇徘徊玩爾來

題鴛鴦湖圖云點染雙湖景文鴛兩兩飛戲波翻緑藻啄食動淸沂水細蘋花簇秋深蓮葉稀攜笻誰氏子披閱競忘歸

燈花云幽窗鳴夜雨課子坐更闌忽吐燈花紫俄看火焰丹焚膏聊憇息捲幔可盤桓卻笑飛蛾拙無端撲蕊殘

戲嘲鄰女云羅袖掩嬌羞無言獨倚樓韶光駒過隙歲月電光流腸斷誰人惜淚痕秪自流夜深惆悵處脈脈枕邊愁

觀海用李見亭韻云到海知天曠登臨得巨觀幾回潮上急四顧目中寛夷島看來杳雲濤望處漫寒煙生遠壑風動客衣冠

鸚鵡云珎鳥乃堪羨猶憐長異方丹橊朱嘴妬翠羽緑荷妨戢翮聊棲止窺霄欲奮翔能言遭蹇滯晨夕系雕梁

送女適夏催妝云卞玉堆云髻隋珠餙翠翹花鈿凝曉色綺袖拂春嬌鬂惹羅敷妬眉勝張敞描開奩傅韶粉靈鵲已成橋

新秋云一番疏雨過涼逐晚風生梧葉窗前落鴻羣塞外橫冰輪浮漢白螢火向人明砧杵誰家響悠然遞遠聲

秋日村居云蕭瑟鳴深壑商颷應律初碧雲浮遠漢黃葉覆閒居籬下霜催菊天邊雁作書小窗蛩語切明月照窗疏

詠蟬云羨爾耽髙潔從風嚖嚖鳴畏螳遮翠葉避雀帶幽聲飲露心方愜沾霜意自驚曉涼孤坐聽應是攪詩情

九日無菊寄弟云此日登髙節東籬菊未華壺觴辜物候風雨暗窗紗自喜鵉儔洽還憐雁影賖裁詩聊寄汝忽見夕陽斜

夜坐雲嚲鬂披襟坐臨窗納晚涼剖瓜心更愜索句思偏長月色侵羅幙熒光映石牀紫簫何處起聲似鳯求凰

詠秋雲雨浥芙蓉綻西風籬菊舒蘋花波面白楓葉樹頭疏霄漢鳴孤雁江流冷素魚秪應勤夜織燈火伴人居

雪窗雲遙漢愁雲罨天寒倦剪裁靑松翳幽砌白雪徧層臺饑鵲枝頭噪淒風檐畔來南樓一登眺梅幹幾花開

寒窗雲朔風侵緑牗寒气逼人嚴繡罷臨雕檻梅開映短檐煙光翳林抄愁色蹙眉尖歸鳥天邊急寒云暝竹簾

幽窗卽事緑柳拂檐低紅桃映牗西辛勤攻績紡幽鳥向人啼夜坐云日落暮云碧銀蟾海生漏沈天籟寂風送搗衣聲

月窗秋色冷漫整去年衣極目疏簾外流螢艸上飛疏林秋信至最苦是關河誰惜深閨婦停鍼怨若何

秋夜云一番風雨過深院暑初收梧落階前影月明獨上樓气澄霄漢朗幾處動砧聲螢火髙低焰寒螿石砌鳴

儲氏

儲氏尙書儲巏女也適舉人陳某其小姑嫁時儲戲贈詩曰夭桃灼灼向窗前十二闌干次第看昨夜雨聲三四點惜花人聽未曾眠

楊夫人

楊氏者楊修撰愼之夫人也有才情送夫會舉臨期賦詩有云羊角秋風摶桂子龍頭春雨潤桃花用修笑而領之明春果狀元及第及用修戍雲南嘗寄之詩云雁飛曾不到衡湘錦字何由寄永昌三春花柳妾薄命六詔風煙君斷腸曰歸曰歸欲日暮其雨其雨怨朝陽相聞空有刀環約那得金雞下夜郎又賦調一闋雲積雨醸春寒見繁花樹樹殘泥塗滿眼登臨倦江流幾灣雲山幾盤天涯極目空腸斷寄書難無情徵雁飛不到滇南蓋金衣公子也隆慶初放還

王月妝

月妝姓王氏海塩向升之妻也年十六歸升甫一歲而升卒王大慟殞地幾絕卽設搨柩傍朝夕坐臥時覧鏡嘆曰人言女子頸長者殺三夫吾頸長可再乎屢欲自縊爲姑所止不復茹暈日以鍼工自給姑憐其少將奪其志號泣欲引斧斷足以誓不再適也作詩云孤燈一盞照空房四壁蛩聲割寸膓休怨淒涼眼前事自焼前世斷頭香乃決意求死至晚伺姑寢遂沐浴更衣復作詩云平生節孝兩無成遺與人間作話名寄語湘君賢姊妹東風回首莫關情擲筆縊於柩側僅一十有八升卒時以汗巾遺婦曰汝不忘我見此卽見吾也婦時時把玩旣死猶不去手人莫不憐之云

許景樊

四時歌云院落沈沈杏花雨鶯聲啼徧辛夷塢流蘇羅幙春尙寒博山輕飄風一縷鸞鏡曉梳春雲長玉釵寶髻蟠鴛鴦鈄捲重簾帖翡翠金勒雕鞍嘆何處誰家池館咽笙歌月照淸尊金叵羅愁人獨夜不成寐鮫綃曉起看紅淚槐陰滿地花陰薄玉簞銀牀敞珠閣白薴新裁染汗香輕風灑灑搖羅幙瑤階飛盡石橊花日轉晶簾影欲鈄雕梁晝永午眠重錦茵脫落釵頭鳯額上鵝黃膩曉妝流鶯啼起江南夢南塘女伴木蘭舟何處采蓮歸渡頭輕橈慢唱橫塘曲波外夕陽山更緑紗廚爽气殘霄迥露滴虛庭玉屏冷池蓮粉落夜有香井梧葉下秋無影金壺玉漏生西風檐前喞喞鳴寒蛩金刀剪卻機上素玉關夢斷羅幃空縫作衣裳寄遠客蘭燈熒熒明暗壁含啼卻寫別離輕驛使明朝發南陌銅壺滴滴聞寒枕紗窗月落鴛鴦錦烏鴉驚飛轆轤長樓前倏忽生曙光雙挽金瓶瀉碧玉曉檐水澀胭脂香蛾眉欲描描不得闌干佇立寒霜白去年照鏡看花柳琥珀杯柳傾夜酒羅幙重重圍鳯笙玉容忽爲相思瘦靑驄一別春復春金戈鐡馬澣海濱驚沙吹雪冷黒貂香閨良夜何迢迢

效李義山云鏡暗鵉休舞梁空燕不歸香殘蜀錦被淚濕越羅衣驚夢迷芳渚輕雲歇彩暉江南今夜月流影照金徽月隱驂鵉扇香生簇蝶裙多嬌秦氏女有涙霍將軍玉匣收殘粉金鑪冷舊薫回頭巫峽外行雨雜行雲

寄女伴云結廬臨大道日見大江流鏡匣鵉將老園花蝶已秋寒山新過雁暮雨獨歸舟寂寞紗窗掩那堪憶舊遊

望仙謡云瑤花風細飛靑鳥王母麟車向蓬島蘭旌蕊帔白雉裘笑倚紅闌拾瑤艸天風吹破翠霞裳玉環瓊佩聲瑯瑯素娥兩兩鼓瑤瑟三花珠樹春云香平明宴罷芙蓉閣碧海靑童乘白鶴紫蕭聲繞彩霞飛露濕銀河曉星落

湘弦曲雲蕉花泣露湘江曲點點秋煙天外緑水府涼生龍夜吟鵉娘輕戞玲瓏玉離鵉別鳯隔蒼梧雨气侵江迷曉珠神弦聲徹石苔冷雲鬟霧鬢啼紅妹瑤空星漢髙超忽羽蓋金芝五霞沒沒門外漁郎唱竹枝銀潭半掛相思月

送伯兄谷謫甲山雲遠謫甲山客函關別路長臣同賈太傅主豈楚懷王河水平秋岸關山但夕陽霜風吹雁翼中斷不成行

次伯氏髙原野望雲層臺一柱壓嵯峨西北浮雲接塞多鐡峽覇圖龍已去穆陵秋色雁初過山回大陸吞三郡水割平原納九河萬里登臨日將暮醉憑靑嶂獨悲歌侵云石磴馬蹄穿陟盡重崗若上天秋晚魚龍潛巨壑雨晴虹蜺落飛泉將軍鼓角行邊急公主瑟琶說怨偏日暮爲君歌岀塞劍花騰耀匣中蓮

宮人入道云蚤辭淸禁出金鑾換卻鴉鬟著玉冠滄海有期應駕鳯碧城無夢更驂鵉瑤裙振雪春風暖瓊佩鳴空夜月寒幾度步虛霄漢上禦衣猶似奉宸歡

次孫內翰北裏韻云初日紅闌上玉鉤丁香葉葉結春愁新妝滿面貪看鏡殘夢關心懶下樓夜月雕牀寒翡翠東風羅幙引箜篌嬌紅落粉堪惆悵莫把銀盆洗急流

江南曲云人言江南好我見江南愁年年紗浦口腸斷望歸舟

貧女吟云豈是乏容色工鍼復工織少小長寒門良媒不相識

築城怨云千人齊把杵土底隆隆響努力好操築雲中無魏尙

賈客詞云掛席隨風去逢潮毎滯畱西江波浪惡幾日到荊州

遊仙詩云瑞風吹破翠霞裙手把天花倚五云云外玉童鞭白虎碧城邀請小茅君冰屋珠扉鎖一春落花煙露滿綸巾東星近日無巡幸閒殺瑤池五色麟煙鎖瑤空鶴未歸白楡陰裏閉珠扉溪頭盡日神靈雨滿地靑雲濕不飛靑苑紅堂鎖寂寥鶴眠丹竈夜迢迢仙翁曉超嗅明月疑隔海天聞洞蕭香寒月冷夜沈沈笑別嬌妃奪玉簮更把金鞭指歸路碧城西畔彩雲�廣寒宮殿玉爲梁銀燭金屏夜正長闌外桂花涼露濕步虛聲裏五云香催呼滕�岀天關腳踏風龍徹骨寒袖裏玉塵三百斛散爲飛屑滿人間檐玲無語閉珠宮紫閣涼生玉殿風孤鶴夜驚滄海月仙人歸去緑雲中閒隨弄玉步天街腳下香塵不染鞋前導白麟三十六角端都掛小金牌獨夜瑤池憶上仙月明三十六峯前鵉笙響絕碧空靜人在玉淸眠未眠

塞下曲云前軍吹角岀轅門雪撲紅旌凍不翻云暗磧西看大侯夜深遊騎獵平原都護防秋掛鐵衣城南初解十重圍金戈渫盡單於血白馬天山踏雪歸騂弓白羽黒貂裘緑眼胡鷹踏錦鞲腰下黃金印如鬥將軍初拜北平侯

楊柳枝詞云靑樓西畔絮飛揚煙鎖柔條拂檻長何處少年鞭白馬緑陰來系紫遊韁按轡營中次第新藏鴉門外幾番春生憎灞水橋邊樹不解迎人解送人

竹枝詞云空舲灘口雨初晴巫峽蒼蒼煙霧平長憶郎心似潮水早時才退暮時生永安宮外是層灘灘上行舟多少難潮沒有期應自至郎舟一去幾時還

廣寒殿白玉樓上梁文云寶蓋懸空云駢超色象之界銀樓耀日霞�出廣漠之墟𨿽復仙螺運機玉帳之術斯殫翠蜃吹霧金韇之方畢施自天作之非人力也主人名編瑤籍聀綴瓊班乘龍太淸朝宿昆崘暮歸方丈駕鶴三島右挹浮丘左拍洪崖千年玄之棲遲一夢人間之塵土黃庭誤讀謫下無夾之宮赤繩結緣愧入有窮之室壼中靈藥才下指於玄砂腳底銀蟾遽逃形於桂宇笑脫紅埃赤日重披紫府丹霞鵉笙鳯管之神遊喜續舊會錦幕銀屏之孀宿悔過今霄何意日宮之銀綸俾掌月殿之箋奏宮曹親切足攝八霞之司地望崇髙明壓五云之閣香凝玉斧手下之吳質旡眠樂奏霓裳闌邊之素蛾不寐玲瓏霞佩振霞錦於仙衣熠耀星冠點星珠於寶勝爰思列眞之來會尙乏上界之樓居靑鵉引王妃之車羽葆前路白虎駕朝元之使金綅後塵劉安傳經拔雙龍於案上姬滿逐日驅八風於山阿宵迎上元緑發散三角之髻晝接帝女金梭織九紋之綃瑤池列聖會南峯玉京羣帝集北斗唐宗踏公遠之杖得羽衣於三章水帝對火仙之碁睹寰宇於一局不有紅樓之髙構何安絳節之來朝於是移章十洲放榭九海囚大匠於屋底木宿掄材壓鐵山於楹間金精動色坤靈揮斧馳妙思於天關大冶鎔鈩運巧智於眞境靑霞垂尾雙虹飮星宿之河赤霓昻頭六鰲戴蓬萊之島璇題燭日岀彤閣於煙中綺綴流星駕回廊於云表魚輯鱗於玉瓦雁列翥於瑤階微連捧旗下月節於重霧鳧泊樹纛設蘭橈於三辰金繩結綺戶之流蘇珠网護雕闌之阿閣仙人在棟气吹彩鳯之香臺玉女臨窗水溢雙鵉之奩鏡翡翠簾雲母屏靑玉案瑞靄宵凝芙蓉帳孔雀肩白銀牀祥霓晝鎖云流蘭浦寒生玉簞之秋露滴桂花香蕊瑤衾之夢爰設鳳儀之宴冀展燕賀之誠旁招百靈廣迎千聖邀王母於北海班麟踏花接老子於西關靑牛臥艸瑤軒張錦紋之席寶檐垂霞色之帷獻蜜蜂王來棲炊玉之室含梁雁帝頻入薦瓊之廚�成細管晏香銀箏合鈞天之雅曲婉華淸歌飛瓊巧舞雜駭空之靈音龍頭瀉鳯髓之醪鶴背奉麟脯之饌瑤筵玉席光耀九枝之燈尙恨瓊姬之乏句碧藕冰桃盤盛八海之影而致上仙之眞嗟淸平進詞太白醉鯨背之已久玉屋摛藻長吉笑蛇神之何多新宮勒銘寧用山�卿之筆上界鐫壁不數蔡眞人之詞江郎才健久夢五色之花梁客詩成莫催三生之缽徐援彤管笑展紅箋河懸泉湧不必覆子安之衾句麗文遒未應颒謫仙之面立進錦囊之神語置諸雙梁畱作瓊宮之盛覌資於六偉

東膮騎仙鳳入瑤宮平明日出扶桑底萬縷丹霞射海紅

西碧花零落彩鵉啼靑羅書字邀王母鶴馭催歸日已低

南玉龍無事臥珠潭銀牀午罷遊仙夢笑喚瑤姬脫碧衫

北鯨海溟洋浸斗極大鵬翼擊碧天風九霄雲散雨气黒

上曉色微明云錦帳遊夢初回白玉牀臥聽北斗回杓響

下九埃云黒疑昏夜侍�報道水晶寒曉色已結鴛鴦瓦

伏願上梁之後琪花不老瑤艸長春羲舒凋光禦鵉轡而猶戲陸海變色伸虹王而尙存銀窗壓河下視九萬里依稀世界壁戶臨海笑看三千年淸淺桑田手揮三霄日星身遊九天風露

楊文儷

文儷﹑姓楊氏﹑仁和人﹑工部員外郎楊公應獬之女也﹑幼善讀書﹑有才思﹑長於吟詠﹑爲余姚﹝升﹞洛公陹之繼室﹑公爲禮部尙書﹑楊封夫人﹑相夫教子﹑擅譽三朝﹑其月夜彈琴云﹑新秋明月夜○卷幔理絲桐○素魄千門曉○淸音一院風○落霞飛指下○流水瀉弦中○倚曲聊閒貯○髙天度遠鴻○

寄鑨兒云燕山聽鹿鳴早歲已成名隱霧今棲豹摶風卽起鵬言懷遠遊子無那倚閭情欲寄平安字炎天雁不徵【鑨蓋先夫人之子登丙辰進士第郎中】

寄鋌兒云念汝畱京國春花兩度紅讀書丹禁裏試筆玉堂中才美名應振官貧道不窮百年須自勵靑白舊家風【鋌亦先夫人子登癸丑進士第編修侍郎】

示鈞兒云又是淸和候梅黃細雨天流光人競惜向學女須專美貭元難恃虛名亦枉然能酬題柱志始見馬卿賢【鈞登戊辰進士禦史】

示礦兒云汝年亦漸長斈問可圖成莫效頑愚子須齊賢俊名靑萍方在匣緑綺未聞聲何待三遷教傳經有父兄【礦亦登庚午鄕舉】

示鐶女云吾女姿元淑相﹝隨�閣前檻﹞花嬌細雨庭樹藹和煙須讀名媛傳無忘姆教篇﹝芳年易成﹞壯撚指又鳴蟬

懷親云玉露沾花濕金﹝風透幕涼﹞天連秋水碧山帶晚煙蒼撫景嗟時序懷親憶故﹝鄕倚闌凝﹞立久心逐雁南翔

折楊柳云昔去臨﹝岐路柔黃綴﹞樹生今來歸故里暗緑與樓平花起輕飄絮條深巧囀﹝鶯因看攀﹞折處記取別時情

關山月云漢京今夜月萬﹝裏照關山﹞秋葉仍看落徵人尙不還寒光凝厚甲孤影對愁顏﹝歡宴髙樓者﹞笙歌正未閒

黃金臺云燕主偏安易水﹝隈﹞千金不惜選良才四良豪傑今何在八面輿圖尙自開北塞黃雲連朔漠中天紫气繞蓬萊聖人馭極恢疆字誰向瑤京說舊臺

寄妹雲浙水春風送別航別來荏苒幾星霜我從文翰畱京國汝爲繁花戀故鄕幼小閨中同刺繡晨昏窗下共焚香如今兩地遙相憶好把平安數寄將

擬閣內覌芍藥云禁署名花本自奇上公相對更相宜風香暗度黃金闕國色新分白玉墀

趙今燕

名妓也雅附才情不妄交接居常燕坐讀書自娛工聲詩五七言絕句興寄幽婉諷諷乎唐音哉毎抱風塵之慨知者憐之其寄鄔汝翼詩云自君之出矣不復步前軒愁見中宵月淸光欲斷魂自君之出矣不復倚闌干最是傷情處春來芳艸寒自君之出矣不復理瑤琴豈少相思調何人自賞奇

河邊楊柳樹枝葉何裊裊�����東西不相保人生會晤難別離何太早昔爲連�����腸艸睠念當時歡相思令人老

有懷云別去忽經春����云北鴻飛欲盡不寄尺書聞

七夕同張糿於賦云����敞天上錦機停此夕歡相聚盈盈是四星

又雲翠帳﹝紅妝送客亭﹞佳人眉黛遠山靑試從天上看河漢今夜應無織女星

臨鏡云憶昨花前別秦淮�又秋朝來怯臨鏡孤影空自愁

對月云三五花間月娟娟入畫樓孤懷正岑寂對此不勝愁夜坐聞雁云獨掩羅幃坐寒燈落雁聲一聲腸一斷愁思滿孤城

寄題友人竹亭云種竹孤亭畔翛翛已作林祇應嵇與阮把臂得相尋

和桃源人去絳幃寒云桃源人去絳幃寒獨立無聊徧倚闌有恨彊斟千日酒何時重結萬年忺桃源人去絳闈寒彊折花枝帶咲看月上梅梢空有影風吹枊絮不成團桃源人去絳幃寒雪滿瑤臺夜未闌愛把風流誇洛浦忍教魂夢遶邯鄲桃源人去絳幃寒萬樹桃花春未殘洞口有云流白鶴人間旡路見靑鵉

中秋夜同黃吉甫坐月雲月從今夜滿秋向此時分莫惜金樽數淸光喜對君

送別云渺渺春江上孤舟�����若流水日夕伴行舟有約云良宵空有約何�����落江天闊■﹝口寥﹞■﹝口寥﹞一雁來

送王仲房還新安暮雪城尊酒期殷勤折楊柳還向去年枝

見燕云獨坐掩羅幃����飛思君不如燕一歳一言歸

暮春江上送別云一片����頭紅亭送客使人愁可憐垂柳絲千尺不爲春江綰

詠遊女云吳姫越女並傾�����更有情花下新妝爭綽約柳邊垂手學輕盈

送張糿於還吳門云花前雙淚濕衣裾把酒紅亭落日余此去吳天霜橘滿逢人好寄洞庭書

寄陳八玉英時畱姑蘓云何處簫聲獨上樓傷心桃葉水空流一從南國香銷後誰復佳人似莫愁

代客答云曾傳錦字寄相思夢裏行雲未有期不及多情花上月隔墻偏照最繁枝

送沈嘉則遊廣陵云秋風吹送木蘭舟處處靑山待隱侯莫向尊前歌玉樹揚州花月使人愁

長相思云去悠悠意悠悠水遠山長無盡頭相思何日休見春愁對春羞日日春江認去舟含情空倚樓風淒淒雨淒上落花點點細鋪池乳燕正交飛淚依依恨依依一段愁腸訴與誰相思惟自知愁無言悶無言紅飛滿庭春事闌思君不見還阻關山望關山倚徧闌干�艸殘盈盈淚自彈

詩女史纂卷之十四終

