

欽定四庫全書

集部九

詩話總龜

詩文評類

提要

【臣】等謹案詩話總龜前集四十八卷後集五十卷宋阮閱撰案胡仔苕溪漁隱叢話序曰舒城阮閱昔爲郴江守嘗編詩總頗爲詳備蓋因古今詩話附以諸家小說分門增廣獨元祐以來諸公詩話不載焉考編此詩總乃宣和癸夘是時元祐文章禁而弗用故阮因以略之據其所言則此書本名詩總其攺今名不知出誰手也此本爲明宗室月窻道人所刋並攺其名爲阮一閱尢爲疏舛其書前集分四十五門所采書凡一百種後集分六十一門所采書亦一百種摭拾舊文多資考證惟分類瑣屑頗有乖於體例前有郴陽李易序乃曰阮子舊集頗雜月窓條而約之彚次有義棼結可尋然則此書已經攺竄非其舊目矣乾隆四十五年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

詩話總原序

白川子負譴嬰疾分牧芝城居常怏怏弗樂也廼月牕殿下時時遣貴侍覘之間授二冊曰是爲詩話總是爲宋阮一閱所編是爲今程子珖所校是將壽諸文梓期與好事者共先生能無言乎余拜而受之枕次快閱曰佳哉月牎其披寶蔵而璆琳瑯玕畢集吾目邪其展武庫而戈矛劍防震駭我心邪其過陶朱猗頓之室百物充溢足以拯急而切需者邪是富且奇也夫詩胡爲者也宣郁逹情擷菁登碩者也夫話胡爲者也摘英指纇標理斥迷者也考諸三代而下春秋列國以上載諸經雜出乎詞宗孺婦之口可徴已嗣是以來作者非一家不能指而數也議者非一喙不能羣而也譬之鳯毛豹斑非不文彩炫燿望者興嘆有遺恨焉蓋未獲總其耳今月牕廼能逸塵逺覽訂古凖今與二三雅君子防羅約采彚爲全書書有門示別也有類示同也有序示次也若有勸有規有慨有慕有願學之意則皆置之不言之表而亦昭昭然灼灼然無言而無弗言孔子曰其義則某竊取之矣佳哉月牎之用心也昔河間以禮樂名東平以樂善著咸垂光汗靑馨香帝冑至求述作槪乎未之前聞月牎孝友不凡文藝雋防而又嗜好淸絕如此方之二王得無過乎是書也我國家宗室之盛皇上風化之隆賢士夫裁正之略並可仰見刻之宜書凡九十八卷月牎我髙皇六世孫程珖修學楚郡爲博士弟子員番陽人嘉靖甲辰孟秋奉直大夫江西饒州府同知前進士南京刑部郎中海塩白川張嘉秀撰

詩話總原敍

詩昉闗雎詩話卽稗官野史之類自王迹熄而詩寖微變至於漢魏極於盛唐其遺韻餘音直將與宇宙間山川爲流峙也漢藝文志注稗爲細糲王者欲知閭巷細瑣之言故立稗官闗系殆亦不小淮伯王月牕嗜古學文其志慕東平河間而欲相揖遜於異代者宮睱廼取阮子詩話總延庠生程珖校讐之命工刋布致言於余以敍諸首余披而閱之詩之有話言有繇也詩話以總名言有統也千年五聚問無不知賀知章昔以爲殷踐猷博學之號阮子之詩話其殆謂博而足以資問歟阮子舊集頗雜王條而約之彚次有義棼結可尋首觀其聖制等篇破魯恭之壁科斗錯陳也次觀其詠物等目浴玉池之日百寶爭出也又次觀其藝術紀實諸例發驪山之塜而彛鼎累累也終而觀其防夢神諸簡燃牛渚之犀而幽怪又無以遁其形也夫殷之博以韻學而成名阮之博蓋勤諸詩與緒言而有得者王約其博合二家而一之又不可以徒事於博語者其何以見之哉見之於凡例矣是則可嘉也是爲序賜進士第中憲大夫奉勅整飭山東海道副使郴陽李易書

欽定四庫全書

詩話總卷一

宋阮

閱撰聖制門

太宗好文進士及第賜聞喜宴常作詩贈之景祐朝因以爲故事仁宗在位四十二年賜詩尢多然不必盡上所作景祐元年賜詩落句云寒儒逢景運報徳合如何論者謂質厚宏壯眞詔旨也【貢父詩話】

李文正昉太祖在周朝已知其人及卽位用以爲相嘗語文正曰卿在周朝未曽傾防人可謂善人君子故太宗遇之亦厚年老罷相每內宴必先赴坐嘗獻詩曰微臣自愧頭如雪也向鈞天侍玉皇太宗和之以賜曰珍重老臣純不已我慚寡昧繼三皇爲時之美談【靑箱雜記又談苑玉壺淸話皆謂扈防應制】

呂正恵端太宗朝爲參知政事多獨對便殿語必移刻因宴後苑上釣魚詩防句云欲餌金鉤殊未達磻溪須問釣魚人意已屬公矣公和詩進曰愚臣鉤直難堪用宜用濠梁結人不數日拜平章事【詩史又古今詩話謂正恵已作戶部侍郎平章事時呂文穆防正告老甚切因此詩遂冠合席】

福唐蔡伯禧四嵗對眞宗誦讀授校書郎春宮伴讀齒猶未三周故曰三嵗神童賜之詩曰七閩山水多才俊三嵗奇童出盛時家世應傳淸白訓嬰兒自得老成資初嘗學步來朝謁方及能言解誦詩更勵孜孜圖進益靑雲千里有前期【續歸田錄】

蘇易簡在翰林太宗一日召對賜酒甚歡暢曰君臣千載遇蘇應聲曰忠孝一生心太宗大悅以所禦金器盡席賜之【掇遺】

夏侯嘉正好鑪火仍以不得兩制爲恨太宗禦樓觀燈進詩十韻末句云兩制誠堪羨靑雲侍玉輿太宗和賜曰薄徳終難舉通才例上居嘉正嘗曰使我得汞銀半兩知制誥一日平生足矣二願俱不遂而卒【玉壺淸話】

李廷臣官於瓊館有夷人攜錦臂絳上織成一聨云恩袍艸色動仙籍桂香浮乃仁廟朝賜進士及第舉人詩也廷臣以千金易之蔵爲珍寶【靑瑣集】

忠義門

張巡守雎陽眀皇已幸蜀胡羯方熾城孤勢促人食竭以紙布切煮而食之時以茶汁和食而意自如其謝金吾將軍表曰想峨眉之碧峯逰豫西蜀追緑耳於元圃保壽南山逆賊祿山戮屠黎獻膻臊闕廷臣被圍四十九日凡三千二百餘陣主辱臣死廼臣致命之時惡稔罪盈是賊滅亡之日忠勇如此激厲壯士嘗賦詩曰接戰春來苦孤城日漸危合圍侔月暈分守效魚麗屢黃塵起時將白羽揮裹瘡猶出戰飲血更登陴忠信應難敵堅誠諒不移無人報天子心計欲何施又夜聞笛曰岧嶤試一臨虜騎俯城陰不辧風塵色安知天地心營開邊月近戰苦陣云深旦夕更樓上遙聞橫笛音【有唐佳話】

趙師旦潛叔皇祐中守康州儂賊犯城死於是士大夫作詩者眾而元厚之李擇中詩爲最佳元詩云轉戰譙門日再晡空拳猶自冒戈殳身垂虎口方安坐命棄鴻毛更疾呼柱下杲卿存斷舌袴間杵臼得遺孤可憐三尺英雄气不愧西山士大夫李詩云賊壯兵孤眾膽驚忠臣此日見専城負君罪大寜如死守土城堅不問生報國存心惟自愧呼天壯气防時平潺湲多少英雄淚千古封江不斷聲【云齋廣錄】

王維字摩詰天寶末祿山防両京眀皇出幸維扈從不及爲賊所得維服藥取利僞稱瘖病祿山素憐之遣人迎置洛陽拘於普施寺廹以僞命祿山宴其徒於凝碧宮其樂乃梨園弟子教坊工人維聞之悲惻潛爲詩曰萬戶傷心生野煙百官何日更朝天秋槐葉落空宮裏凝碧池頭奏管弦賊平陷賊官者三等定罪維以凝碧詩聞於行在肅宗嘉之特宥之授太子中允【劉約拾遺】

晉天福三年與戎和晉祖曰當遣輔相爲使趙瑩桑維翰同堂皆未言以戎𨿽通好而反覆難測咸懼於將命馮道與諸公中書食訖分聽堂吏前白道言北使事吏人色變手顫道索紙一幅書云道去卽遣冩敷屬吏泣下道遣人語妻子不復歸家舎都亭驛不數日卽行晉祖餞語以家國之故煩耆徳使逺自酌巵酒飲之虜以道有重名欲畱之命與其國相同列所賜皆等戎賜臣下以牙笏及臈月賜牛頭皆爲殊禮道皆得之以詩謝云牛頭偏得賜象笏更容持戎甚喜潛諭畱之道曰兩朝皆臣豈有分別賜市薪炭云北地寒老年不堪及還京師作詩五章以述北使之意其首章云去年今日奉皇華只爲朝廷不爲家殿上一杯天子泣門前雙節國人嗟龍荒冬往時時雪兔苑春歸處處花上下一行如骨肉防人身死掩風沙虜中大寒賜錦襖貂襖羊狐貂衾各一每入謁悉服四襖衣宿館中並覆三衾詩曰朝披四襖専蔵手夜蓋三衾怕露頭【叢苑】

劉吉江左人有膂力尙气事李煜爲傳詔承旨以忠於所奉歸朝供奉官以知河渠利害委以八作務太平興國中河大決吉護之與工夫同甘苦使者至訪吉不獲甚怒乃著皂短布褐獨負二嚢土爲先導從吏無敢言使者密訪得之歸奏仁宗厚賜之內侍石全振領河堤甚苛急自謂石爆裂嘗侮吉吉不與校一日吉乘小艇督役至中流語石曰公恃貴近見淩甚不畏死當與公同見河伯遂蕩舟覆之全振乞命號泣乃止不復敢侵吉吉本燕薊人自受李氏防常分祿以濟其子孫朔望必拜李煜眞𨿽童幼必拜之執臣僚之禮後爲崇儀使其刺字謁吳中親舊題僧寺驛亭皆自稱以南人不忘本也有詩三百首目爲釣鰲集徐爲序其首篇隱者詩曰一箭不中鵠五湖歸釣魚人多誦之以塞河有方略人目爲劉防河名震河上【同前】

諷諭門

太平興國中李繼遷以西夏叛朝廷興師剪伐迨十年餘至咸平末猖獗愈盛冦防邊境章聖以西民疲於輸挽有兵之意而無名以罷師伐議者益紛紜未決事固祕密未聞於外防士種放山中有詩云胡雛負防信聖主恥干戈章聖聞之嘆美且愜素志卽遣使賫詔召至授左司諌直昭文館防景徳初邊臣奏李繼遷死其子阿移卽徳眀也願納欵遂罷兵放隱終南山累詔不起至拜官復歸終於工部侍郎【志逸】

淳化中合州貢桃花犬甚小而性急常馴擾於禦榻之側每坐朝犬必掉尾先吠人乃肅然太宗不豫此犬不食及上仙號呼涕泗瘦瘠章聖初卽位左右引令前導鳴吠徘徊意若不忍章聖令諭以奉陵卽搖尾飲食如故詔造大鐵籠施素裀置鹵簿中行路見者流涕李至作桃花犬歌以寄史官錢若水末句云白麟赤鳯且勿喜願君書此懲浮俗【古今詩話】

章聖幸汾陰凝望林嶺間亭檻幽絕意非民俗所居時魏野方教鶴舞俄報有中使至抱琴逾垣而走後冦萊公鎭洛凡三邀不至萊公暇日寫刺訪之野服葛巾布袍長揖萊公禮甚平簡頃之議論騷雅相得甚歡將別謂萊公曰盛刺不復還畱爲山家之寶萊公再秉鈞軸野常防門下顧遇之禮優異等倫一日獻詩曰好去上天辭富貴卻來平地作神仙萊公得詩不恱自是禮日益薄卽辭去後二年貶通州每題前詩於朝夕吟哦之

王文正公旦在中書僅二十年魏野贈詩曰聖朝宰相年年出公在中書十四秋西祀東封今已畢可能來伴赤松逰公袖書以進累表求退不許【靑箱雜記】

別本云昔時宰相年年出公在中書十一秋西祀東封俱已了如今好逐赤松逰

治平中有吉州吉水令忘其姓名治邑嚴酷有野人馬道爲啄朩詩諷之曰翠翎迎日動紅觜響煙蘿不顧泥丸及惟貪得食多才離枯朽朩又上最髙柯吳楚園林闊忙忙爭柰何令見其詩稍緩刑時人目曰馬啄朩【翰府名談】

蔡君謨守福唐政尙嚴肅陳列先生過福唐維舟溪亭畱詩於亭上曰溪山龍虎蟠溪水鼓角喧中宵鄕夢破六月夜衾寒風雨生殘朩蛟螭喜怒瀾殷勤告舟子放棹過前灘亭吏錄以呈公公遽令追之已不及矣公自此爲之少霽威眀【同前】

範希文有贈釣者詩曰江上往來人盡愛鱸魚美君防一葉舟出沒風濤裏觀競渡詩曰小艇破濤去旁觀亦損神他年在平地無忽險中人皆不徒作也【同前】

宜春王從謙李璟之第九子好學喜爲詩璟於苑中與宰相奕棋從謙在焉令賦觀棋詩曰竹林二君子盡日意沈吟相對𨿽無語爭先各有心恃彊知易失守分固難侵若算機籌防滄溟想未深

楊玢靖夫盧卿之曽孫也仕僞蜀王建至顯官隨王衍歸後以老得工部尙書致仕歸長安舊居多爲鄰里侵占子弟欲詣府訴其事以狀白玢玢批紙尾云四鄰侵我我從伊畢竟湏思未有時試上含元殿基望秋風禾黍正離離子弟不復敢言【談苑】

舒王得請金陵門下有人賣魚一日放魚有門生獻詩云直須自向池邊防今日誰非鄭校人公誦久之【詩史】

蔣貽恭蠶詩云辛勤得繭不盈筐燈下繅絲恨更長著處不知來防苦但貪身上繡衣裳【古今詩話】

華山鄭雲叟有傷時一絕云防力劈開滄海浪馬蹄踏盡亂山靑浮名浮利濃如酒醉得人心死不醒又贈霍山秦道士云老鶴啼伴采芝有時長嘆獨移時翠蛾紅粉嬋娟劍殺盡世人人不知【同前】

宋齊邱江南二世爲宰相璟尢愛其才然知其不正一日於華林園試小妓羯鼓召齊邱同宴齊邱獻詩曰切斷牙牀鏤紫金最宜平穩玉槽深因逢淑景開佳宴爲出花奴奏雅音掌底輕孤鶴噪枝頭漧快亂蟬吟開元天子曽如此今日將軍好用心【同前】

唐李日知爲黃門侍郎安樂公主池館新成中宗臨幸從官預宴賦詩日知尢存規戒其卒篇云所願暫思居者佚莫使時稱作者勞

盧任門族甲於天下舉進士三十尙未第爲一絕云惆悵興亡系綺羅世人猶自選靑娥越王解破夫差國一个西施已是多【同前】

範文正讜言勁節知無不言仁廟朝數出外補梅聖兪作啄朩詩以見意曰啄盡林中蠧未肯出林飛不識黃金彈雙翎墮落暉【同前】

夏英公慶曆中欲眞拜以言者罷除使相知南京到任以一詩寄執政云造化平分荷大鈞腰間新佩玉琪璘南湖不住栽桃李擬狎沙鷗過十春海雁橋邊春水深略無塵土到花陰忌機不取人知否自有江鷗信此心復徙西都張昪知諌院作靑雀詩寄之曰弱羽傷弓尙未完孤飛誰敢擬鴛鸞眀珠自有千金價莫爲逰人作彈丸昪卒不敢言及之【同前】

於瀆爲詩頗幹教化對花詩云花開蝶滿枝花謝蝶還希惟有舊巢燕主人貧亦歸又有唐者與瀆同聲咸多比諷有詩曰天若無雪霜靑松不如艸地若無山川何人重平道題道傍木云狂風防倒樹樹倒根已露上有數枝藤靑靑猶未悟又曰一日天無風四溟波盡息人心風不吹波浪髙百尺【盧懷抒情】

西京端正朩去馬嵬一驛徳宗幸奉天觀其蔽地錫以美名後有文士題之曰昔日偏霑雨露防徳皇西幸賜佳名馬嵬此去無多地好向楊妃塜上生【同前】

羅鄴工詩春逰鬰然有懷云芳艸如煙防處靑閒門要地一時生年來檢防人間事惟有春風不世情春雨詩雲兼風颯颯灑皇州能帶輕寒阻勝逰昨夜五侯池館裏佳人驚覺爲花愁【同前】

僖宗幸蜀詞人題於馬嵬驛云馬嵬煙栁正依依重見鑾輿幸蜀歸泉下阿蠻應有語這回休更怨楊妃或云狄侍郎歸昌詩【同前鑑戒錄云是羅隱詩】

盧常侍鉟牧廬江日郡軄曹先生悅營妓丹霞者盧沮不許防餞客短亭曹獻詩曰拜玉亭間送客忙此時孤恨感離鄕尋思往嵗絕纓事肯向朱門泣夜長盧演爲長句和而勉之曰桑扈交飛百舌忙祖亭聞樂倍思鄕樽前有恨慚卑宦席上無憀愛艷妝莫爲狂花迷眼界湏求眞理定心王逰蜂采掇何時已秖恐多言議短長【盧懷抒情】

李羽能詩五十方擢第嘗獻江淮郡守詩曰塞詔東來淝水濵時情惟望秉陶鈞將軍一陣爲功業忍見沙場百戰人蓋郡守盧公一舉及第【南唐近事】

景祐中羌人叛四方用兵朝廷求艸澤遺逸士多獻方略自鬻率皆得官其下材無能往往過望亦有挾持頡頏望不服者嘗有人題闗西驛舎爲詩曰孤星熒熒照寒野漢馬蕭蕭五陵下廟堂不肯用奇謀天下徒勞聘賢者萬里危機入燕薊八方殺气沖靈夏逢時還似不逢時已矣吾生眞茍且【東齋錄】

汪自能爲文章有平糶詞詩意髙古刺譏中時病云穴垣補墻缺墻成垣已隳斷屨【原闕】穿履穿屨亦虧汪氏官不達其他著述不傳

唐文宗曰嘗觀晉君臣以夷曠致傾覆當時卿大夫過耶李石曰然古詩有之人生不滿百常懷千嵗憂畏不逢也晝短苦夜長暗時多也何不秉燭逰勸之照也臣願捐軀命濟國家惟陛下鑑照不惑則安人彊國其庶防乎【鑑誠錄】

余在黃州與陳慥季常往來每過往之際輙作泣字韻詩一篇季常不禁殺因以此諷之季常旣不復殺而裏中皆化之至有不食肉者皆云未死神已泣此語使人淒然【百斛眀珠】

盧承丘長沙人披褐居吳芙蓉山常著文爲芙蓉集作落韻詩𨿽一時諷罵聞者亦可爲戒題花鈿云傅粉銷金剪翠霞黛煙濃處貼鉛華也知曽伴姮娥笑將來村裏賣誰家又題渡頭船云刳朩功成濟往還古溪殘照下前山防防向晚人來少猶自湏來覓見錢年八十卒於所居【雅言系述】

東坡云在潁時陳無已趙徳麟軰適亦守官於彼而歐陽叔弼與李默亦又居閒日相唱和而二歐頗不作詩東坡以句批之云君家文律冠西京旋築詩壇按酒兵袖手莫欺眞將種致師湏得老門生眀朝鄭伯防誰受昨夜條侯壁已驚從此醉翁天下樂還湏一舉百觴傾蓋爲文忠公昔有詩贈梅聖兪蘇子美云我亦願助勇皷旗噪其旁快哉天下樂一釂宜百觴也【王直方詩話】

景祐中華州張源作絕句云太公年登八十餘文王一見便同車如今君向江邊釣也被官中配防魚吟此詩畢入夏州其後元昊反闗中有兵者六七年不解源作是詩以叛去亦足爲戒【東齊錄】

李淸臣北都人方束髮時才俊詞句驚人一日薄逰鄭州時韓公爲帥因往見其大祝吏報曰大祝方寢遂求筆爲詩一絕書於刺授其吏曰大祝覺則投之詩云公子乘閒臥防廚白衣老吏慢寒儒不知夢見周公否曽說當年吐哺無【靑瑣集】

聶夷中公子詩云種花於西園花發靑樓道花下一禾生去之爲惡艸有三百篇之防

章子厚謫雷州過小貴州南山寺有僧奉忠子厚見之已而倚檻防層雲曰云多奇眞善比類忠曰曾記夏云詩甚奇曰如風如火復如綿飛過微陰落檻前大地生靈幹欲死不成霖雨謾遮天

太祖問罪江南李后主用謀臣計欲拒王師法眼禪師觀牡丹於大內作偈諷曰擁毳對芳叢由來趣不同髮從今日白花是去年紅艶冶隨朝露馨香逐晚風何湏待零落然後始知空後主不省王師渡江

詩話總卷一

欽定四庫全書

詩話總卷二

宋阮

閱撰達理門

世傳馮瀛王詩有曰窮達皆由命何勞發嘆聲但知行好事莫要問前程冬去冰湏泮春來艸自生請公觀此理天道甚分眀又曰莫爲危時便愴神前程往往有期因湏知海嶽歸眀主未必乾坤防吉人道徳防時曽去世舟車何處不通津但教方寸無諸惡狼虎叢中也立身達者之言也【靑箱雜記】

張文定公齊賢嘗作詩自戒並貽子孫曰愼言渾不畏忍事又何妨國法湏遵守人非莫舉揚無私仍克已直道更和光此个如端的天應降吉祥余廣爲八詩其一曰愼言渾不畏言出患常隨湏信樞機發寜容駟馬追三緘事可見兩舌業當知言是起羞本憑公且再思其二曰忍事又何妨勿令心火揚火揚猶可滅心忿固多傷堪嘆波羅蜜可憐歌利王從心更從刄字意好推詳其三曰國法湏遵守金科盡詔條一毫如有犯三尺不相饒豈用誇姦黠何湏恃貴驕自然逢吉慶神理亦昭昭其四曰人非莫舉揚萬事且包蔵殿上涎湏掩車中吐不妨在他誠所短於已有何長湏是常拘檢回頭自忖量其五曰無私仍克已克已又無私二事兼修飭終身在省思公淸多斂怨髙亢易招危更切循卑退方應履坦夷其六曰直道更和光雙修譽乃彰直湏和輔助和乃直交相恃直終多忤偏和又少剛能和又能直行已自芬芳其七曰此个眞端的除非六句修永爲幾杖誡更遺子孫謀本立方生道農勤乃有秋玆詩𨿽淺近至理可推求其八曰天應降吉祥天理本茫茫舒慘𨿽無定榮枯卻有常益謙尢效驗福善更昭彰籠絡無疏漏恢恢四网張【同前】

王文恵公隨深悟性理臨終作詩曰畫堂燈欲滅彈指向誰說去住夲尋常春風掃殘雪【同前】

謝諌議臨捐館作詩云平生功業數張紙千古英雄一窖塵何似從來周孔教解將仁義浸生民【見聞錄】

皎然禪師贈吳馮處士詩云世人不知心是道只言道在他方妙還如瞽者望長安室在東南向西笑東坡代答曰寒時便具熱時風饑漢那知食藥功莫怪禪師向西笑緣師身在長安東【百斛文】

陶淵眀飲酒詩云善養千金軀臨化消其寶寶不過軀軀化則寶亡矣人言靖節不知道吾不信也

余與郭生逰寒溪主簿吳亮置酒郭生善作挽歌酒酣發聲座爲淒然郭生言恨無佳詞因爲略攺樂天寒食詩歌之坐客有泣者其詞曰鳥啼鵶噪昏喬朩淸眀寒食誰家哭風吹曠野紙錢飛古墓累累春艸緑棠梨花映白楊路盡是死生離別處冥漠重泉哭不聞蕭蕭暮雨人歸去每句雜以散聲

人間有漏仙兀兀三杯醉世上無眼禪昏昏一覺睡𨿽然無交渉其柰略相似相似尙如此何況眞个是予奉使閩西見邸璧書此愛而誦之故海上作濁醪有妙理賦曰嘗因旣醉之適方識此心之正此老氏言心之正與孟子言人之性善何異【並同前】

舒王當位多進用文士蘇防盧中甫作詩以見志云靑衫白髮病參軍旋糶官糧買酒尊但得有錢畱客醉何湏騎馬傍人門【雅言雜載】

杜祁公致政後作林下書懷詩曰從政區區到白頭一生寜肯顧恩仇雙鳬乘雁常深愧野馬黃牛亦過憂豈是林泉堪佚老只緣蒲栁不禁秋始終幸防承平日樂聖惟能擊壤謳【靑箱雜記】

李建勲年八十謁宋齊丘於洪州題一絕於信果觀壁云春來漲水流如活曉後西山勢似行玉洞主人經刼在擕竿步步就長生歸髙安無病而卒【靑璅後集】

東坡逰廬山至東林作二偈曰溪聲便是廣長舌山色豈非淸淨身夜來八萬四千偈他日如何舉似人橫防成嶺側成峯逺近防山了不同不識廬山眞面目只緣身在此山中山谷曰此老於般若橫說豎說了無剰語非筆端有口安能吐此不傳之妙【冷齋夜話】博識門

徐鍇仕江左至中書舎人時吳淑爲校理古樂府中摻字者淑多攺爲操字蓋章艸之變鍇曰非可一例言若漁陽摻者【七鑑切】三撾皷也禰衡作漢陽摻撾古歌云邊城晏聞漢陽摻黃塵蕭蕭白日暗淑嘆服【談苑】

商汝山中多麝絕愛其臍每爲人所逐勢且急卽自投髙巖舉裂出其香就縶而死猶拱四足以保其臍李商隱詩曰投巖麝退香許渾詩云尋麝采生香是也狨類防而大尾長金色川峽深山中人以藥箭射之取其皮爲臥褥鞍被坐毯之用甚愛其尾旣中毒卽嚙斷尾以擲之惡爲身患杜甫詩云狨擲寒條馬見驚蓋輕捷喜緣朩猱之類也犛牛出西域尾長而勁中國以爲纓人或射之亦自斷其尾左氏所謂雄鷄自斷其尾【同前】

李義山詩小鼎烹茶面曲池白須道士竹間棋何人書破蒲葵扇記著南移樹時蒲葵扇出謝安傳然人不知其何名蒲葵蘇子容云椶櫚也出廣雅今衢杭宣歙間扇是也謂彩似蒲葵爾【詩史】

梅聖兪河豚詩云春岸飛揚花永叔謂河豚食楊花則肥韓渥詩栁絮覆溪魚正肥大抵魚食楊花則肥不必河豚

隴西地名魚龍出石魚掘地得石破其中有魚防鱗甲纎悉皆具燒之有魚气蓋魚蟄泥而變爲石衡州亦有無異隴西者故杜雲水落魚龍夜山空鳥鼠秋正隴州詩

南部煙花錄文理極俗又載陳叔寶詩云夕陽如有意偏傍小眀此乃唐人方棫詩非叔寶作兼六朝人大抵不如此唐藝文志載煙花錄乃記廣陵行幸事此本已無唐末人僞作此書爾【詩史】

歐陽文忠愛林逋詩艸泥行郭索云木叫鉤輈以謂語新而屬對親切鉤輈鷓鴣聲也郭索蠏行貎太元曰蠏之郭索用心躁也【古今詩話】

古詩云慱山鑪中百和香欝金蘇合及都梁又氍毹五木香迷疊艾納及都梁嘗按唐志都梁香出交廣形如藿迷疊出西域魏文帝又有迷疊賦信乎不行一萬里不讀萬卷書不可防老杜詩也【王直方詩話】

前世所稱駔儈駔【子黨切】今人謂之牙韓文公贈玉川詩曰水圵山人得名聲去年去作幕下士水南山人又繼往鞍馬僕從塞閭裏少室山人索價髙兩以諌官招不起又云先生抱才湏大用宰相未許終不仕故向子直謂韓公與防士作牙牙商度物價也駔儈爲牙者世不曉所謂道源云本謂之互卽互市事爾唐人書互字作防防字似牙字因轉讀爲牙其理如可信或云安得舉世同辭蓋不足怪今人以萬爲萬以千爲丿亦人人道之也【貢父詩話】

楊大年因奏事論及比紅兒詩大年不能對甚以爲恨訪比紅兒詩終不可得忽一日鬻書者有小編眡之乃比紅兒詩也自此士大夫始傳之此詩乃羅虯所爲凢百首蓋當時但傳其詩不載名氏大年偶不記爾【筆談】

余靖尙書使虜爲胡詩契丹愛之再往情益親餘詩云夜筵設羅【侈盛也】臣拜洗【受賜也】兩朝厥荷【通好也】情幹勒【厚重也】微臣稚魯【拜舞也】祝若統【福祐也】聖壽鐵擺【嵩髙也】俱可忒【無極也】又舉大杯謂余曰能道此余爲卿飲復舉之因大笑遂爲酧觴漢史記槃朩白狼詩漢語則協夷語則否其實夷人先作詩反用夷語譯出不如余眞胡語也【詩史】

山谷云余讀周書月令云反舌無聲佞人在側廼解老杜百舌詩過時如發口君側有防人之句【直方詩話】

永眀禪師記曰有禪師夜經行誤踐皮意其蝦防也死墮惡道又有山行人爲蛇螫而意觸樹樁行三十里遇筮醫識之告曰蛇螫也發毒而死使行人不遇筮醫毒遂不發比丘知是皮不墮惡道古徳偈曰惡境自虛不湏畏終朝照矚元無對設使任他浮幻身任運都無舌身意【冷齋夜話】

幼敏門

楊文公年十一嵗建州送入闕下章聖親試一賦二詩頃刻而成令送中書再試參政李至狀臣等言仰送建州十一嵗習進士楊億到中書其人來自江湖對天陛殊無震惕蓋聖祚承平神童間出臣等令賦喜朝京闕詩五言六韻頃刻而成詩曰七閩波漠雙闕勢岧嶤曉登云外嶺夜渡月中潮斷句願秉淸忠節終身立聖朝

又楊文公數嵗不能言一日家人抱登樓忽觸其首便能語家人曰旣能言可爲詩乎曰可遂吟登樓詩云危樓髙百尺手可摘星辰不敢髙聲語恐驚天上人【古今詩話】

夏文荘試制科廷對出殿門楊徽之見其年少遽邀與語曰老夫他則不知惟喜吟詩願丐賢良一篇以卜他日之志忻然爲書曰殿上衮衣眀日月硯中旗影動龍蛇縱橫禮樂三千字獨對丹墀日未斜【靑箱記】

眀皇禦勤政樓大張音樂教坊王大娘善戴竿於百尺上爲木山狀瀛洲方丈命小兒持絳節出入其間舞亦不輟劉晏以神童爲祕書省正字年十嵗慧悟過人召於簾中坐貴妃膝上爲施粉黛與戴巾櫛問晏汝爲正字官而來正得何字曰天下字皆正惟朋字未正貴妃令詠王大娘戴竿晏曰樓前百戱競爭新惟有長竿妙入神誰謂綺羅翻有力猶自嫌輕更著人【眀皇雜錄】

蘇瓌未知男頲有人獻兔掛於廊廡間召頲詠詩兔子死防彈將來掛竹竿試將眀鏡照何異月中防由是稱爲小許公【開元傳信記】

京兆尹訪蘇瓌旣去瓌令男頲詠尹字乃曰醜𨿽有足甲不成身見君無口知伊少人其敏防如此眀皇問瓌艸書難其人誰可瓌曰臣不知其他臣男頲爲文甚速可使令然性嗜酒幸免沈醉足以了事令召至則酒未解猶嘔殿下命中貴人扶臥禦幄前眀皇親舉衾覆之旣醒援筆立就眀皇撫背曰知子莫若父【眀皇雜錄】

徐鍇字楚金年十餘嵗羣從宴集分題賦詩令爲秋詞援筆立成其略曰井梧分墮砌塞鴈逺橫空雨久莓苔紫霜濃薜荔紅【詩史】

林傑字智用五歳與父同逰王仙君壇父曰能詩乎傑曰羽客已登雲路去丹砂艸朩盡凋殘不知千嵗歸何日空使時人掃舊壇又謁唐中丞作七夕詩曰七夕今朝防碧霄牽牛織女渡河橋家家乞巧望秋月穿盡紅絲防萬條唐公曰眞神童也年十嵗方秋初忽有雙鶴盤空而下忻然下堦抱得一隻父恐非祥令放之鶴升空而去是夕得疾而卒鄭立之以詩哭之曰才髙未及賈生年何事孤魂逐逝川螢聚帳中人已去鶴離防上月空圓【古今詩話】

李琪十嵗通六經父佐王鐸滑州幕聞而異之防府燕鐸遣人以三傑賦試之琪作賦尾句云得士則昌非賢罔共龍頭之友斯貴鼎足之臣可重冝哉項氏之所以亡有一範增而不能用鐸曰大器也他日謁帥帥謂琪曰蜀中詔到用夏州托防思恭爲北京牧復都統可作詩否琪曰飛騎日邊來何時玉輦回早平闗右賊莫待詔書催鐸益異之

王元之內翰五嵗已能詩因太守賞白蓮倅言元之能詩語於太守因召而吟一絕云昨夜三更後姮娥墮玉簮馮夷不敢受捧出碧波心又云佳人方素面對鏡理新妝守曰天授也

邱瑃十嵗謁陳州太守曰前日寺中聞射因成詩云殿宇時聞燕雀鳴虛庭盡日少人行孤吟獨坐情何限時喜風傳中鵠聲守喜令對弱栁搓緑綫曰春云片片揭新綿

蔣堂侍郎方六嵗父令作梔子花詩曰庭前梔子樹四畔有椏權未結黃金子先開白玉花

崔鉉相爲童時隨父謁韓滉指架上鷹令作詩曰天邊心膽架頭身欲擬飛騰未有因萬里碧霄終一去不知誰是解絳人

李賀字長吉唐諸王孫七嵗以長短之制名動京師韓文公皇甫湜過其父晉肅見其子總角荷衣而出二公不之信因面試一篇賀承命忻然操觚染翰旁若無人仍目曰髙軒過華裾織翠靑如防金環壓轡揺玲瓏馬蹄隱耳聲隆隆入門下馬气如虹云是東京才子文章鉅公二十八宿羅心胸殿前作賦聲摩空筆補造化天無功元精烱烱貫當中龎眉書客感秋蓬誰知死艸生華風我今垂翅負防鴻他日不羞蛇作龍二公大驚以所乘馬聫鑣而還所居親爲束髮年未弱冠丁內艱他日舉進士或謗賀不避家諱韓文公特著諱辧一篇不幸未壯室而終【並同前】

冦元弼言徐州通判李綯有子七嵗不善詩忽詠落花詩雲流水難窮目斜陽易斷腸誰同砑光防一曲舞山香父驚問之若有物憑者自云是謝中舎問砑光防事西王母宴羣仙有舞者戴砑光防防上簮花舞山香曲未終花皆落【百斛文】

賈文元乃唐相造華夷圖丞相耽之逺孫七嵗童子舉闗頭及第李文賀贈詩云七嵗神童古所難賈家門戶有衣冠七人科第排頭上五部經書誦舌端見榜不知名字貴登筵未識管歡從玆穩上靑霄路萬里誰能測羽翰太平興國中參大政【玉壺淸話】

蘇州童子劉少逸年十一文辭精敏有老成體其師潘閬擕以見長洲王元之吳縣羅思純以所作贄二公二公名重當時疑所贄假手未之信因試之與之聫句略不淹思思純曰無風煙熖直少逸曰有月竹陰寒又曰日移竹影侵棋局少逸曰風逓花香入酒尊元之曰風雨江城暮少逸曰波濤海寺秋元之曰一回酒渇思吞海少逸曰防度詩狂欲上天二公驚異至聞於朝賜進士及第官止尙書員外郎【續歸田錄】

孫周翰精敏亦少逸之流其父穆之擕以見郡侯時賞春作防座客簮花郡侯屬周翰曰口吹楊葉成新曲翰曰頭戴花枝學後生郡侯笑曰何遽便戱老夫賜童子出身

馬希振爲鼎州節度使馬氏諸子中白眉也與門下客何致雍僧貫徽聫句希振曰靑蛇每用腰爲力貫徽曰紅莧時將葉作花又見蟻子緣砌希振曰蟻子子防防子子雍曰貓兒兒捉雀兒兒實一代之雋【並同前】

黃鑑學士七嵗而不言其祖愛之以爲風骨之美當大吾門不宜如是也每遇景物必道其名達其理以指教之然終不言一日又謂之曰楊文公防而不言文公之父告之曰後園梨落籬神童知不知文公發聲曰不是風揺樹便是驚枝汝風骨若此何爲不言鑑竟不對後擕行河上其祖曰水馬池中走鑑曰逰魚波上浮後任館閣【李廣靖聞見錄】

詩話總卷二

欽定四庫全書

詩話總卷三

宋阮

閱撰志气門

丞相李文正公昉少年時嘗以詩呈叔侍中覽而喜贈之詩曰反觀西裏盛世世秉鈞衡後文正果大用詔賜所居爲謝元卿秉鈞裏是知李氏自五代至本朝世居將相非一日也【翰林名贊】

陳文恵未達時作偶成詩曰千里好山云乍斂一樓眀月雨初晴觀此詩者曰意與李覯碧山更被暮雲遮者異矣【靑箱雜記】

宋莒公守潁昌開西湖作詩曰鑿開魚鳥忘情地展盡江湖極目天觀者知其必大用

丞相劉公沆以气義自許嘗作牡丹詩曰三月內方有百花中更無又述懷詩曰虎生三日便窺牛獵食寜能掉尾求若不去登黃閣貴便湏來伴赤松逰奴顏婢舌誠堪恥羊狠狼貪自合羞三尺太阿星斗煥何時去取魏齊頭皇祐初出鎭豫章漕使潘夙以小孤山四十字示公公卽席和之曰擎天有八柱此柱一焉存石聳千尋勢波流四面防江湖中作鎭風浪裏蟠根平地安然者饒他五嶽尊覽者皆知有宰相器

蔣槪治平中登第後久不調官逰河朔登雄州北門樓有詩曰壯士未酧志乘秋感慨多幽燕新種落唐漢舊闗河塞月沈靑塜邊聲入暮河如何得萬騎玉壘夜經過不幸早死觀其志亦有爲者也【並同前】

長安舊以不歷防省使出鎭防訪節鎭者爲麄官大率重內而輕外今東都乾元門舊宣武軍皷角門節度王彥威有詩刻其上雲天兵十萬勇如貔正是酬防報國時汴水波濤喧皷角隋堤楊柳拂旌旗前驅紅斾闗西將坐間靑娥趙國姬寄語長安舊冠蓋粗官到底是男兒彥威自太常博士出辟使府至玆鎭故有是句至今不知所在薛能亦有謝寄茶詩云粗官寄與眞拋擲賴有詩情合得嘗【談苑】

李升竹詩曰棲鳯枝稍猶軟弱化龍形狀已依稀唐宣宗瀑布詩曰溪澗豈能畱得住終歸大海作波濤王覇之意可見也河中府逍遙樓有唐太宗詩曰昔乘四馬去今驅萬乘歸气象尢可見【詩史】

唐子方謫官渡淮至中流風作舟欲覆作詩曰聖宋非狂楚淸淮異汨羅平生仗忠信今日任風波日暮泊舟岸續云舟楫顚危甚黿鼉出沒多斜陽幸無事沽酒聽漁歌眞詩無謟可以格神【云齋錄】

景祐五年苑試進士以鯤化爲鵬爲詩題呂濟叔詩云九霄離海嶠一夕過天池論者以此當爲第一人【同前】

沙門文瑩嘗謂爲文老而不衰者惟元厚之在禁林時有懷荊南舊逰云去年曾醉海棠叢聞說新枝發舊紅昨夜夢回花下飲不知身在玉堂中

樂天典杭日江東學子奔杭取解張祜自負詩名而徐凝亦至燕於郡中樂天諷二子矛盾祜曰僕宜爲解首凝曰有何佳句祜曰甘露寺詩曰日月光先到山河勢盡來金山寺詩曰樹影中流見鐘聲兩岸聞凝曰善則善矣柰無野人瀑布詩曰千古長如白練飛一條界破靑山色祜愕然一座盡傾【古今詩話】

王沂公布衣時以梅花詩獻呂文穆公云雪中未問和羮事且向百花頭上開文穆曰此生巳安排狀元宰相也後果然

姚嗣宗詩云踏碎賀蘭石掃淸西海塵布衣能效死可惜作窮鱗韓魏公安撫闗中薦試大理評事【同前】

髙越逰河朔有州牧欲以女妻之越作鷂子詩云雪爪星眸眾鳥歸摩空専候整毛衣虞人莫謾張羅网未肯平原淺艸飛

孫給事僅及孫曁皆咸平初省試放狀元後各應制舉給事與兄何齊名有聲場屋何淳化中魁多士給事下第有詩曰前春再就天堦試應被人呼小狀元次舉中甲科王元之以詩贈曰病中何事忽開顏憶得詩稱小狀元粉壁已懸龍虎榜錦標爭屬鶺鴒原【並同前】

髙言京師人字眀道好學有志義以詩幹友人曰昨夜陰風透膽寒地鑪無火酒瓶幹男兒慷慨平生事時復挑燈把劍防

秦少防謫云州有詩曰南土四時都熱愁人日夜俱長安得此心如石一時忘了家鄕黃魯直謫宜州作詩曰老色日上面歡情日去心今旣不如昔後當不如今輕紗一幅巾短簟六尺牀無客日自靜有風終夕涼少防鐘情故詩酸楚魯直學道故詩閒暇至東坡南中詩曰平生萬事足所欠惟一死則英特之气不受折困

知遇門

楊徽之侍讀太宗聞其名索之著數百篇奏禦獻詩云十年牢落今何幸叨遇君王問姓名太宗選十聫書於禦屛間梁周翰詩曰誰似金華楊學士十聫詩在禦屏間僧文瑩嘗謂楊公必以天池浩露滌筆於冰甌雪碗中則方與公詩神骨相副【古今詩話】

夏文荘守安陸宋莒公兄弟尙皆布衣文荘異待之命作落花詩莒公曰漢臯佩解臨江失金穀樓危到地香子京曰將飛更作回風舞巳落猶成半面妝是嵗詔下兄弟皆應舉文荘曰詠落花而不言落大宋湏狀元及第又風骨秀重異日作宰相小宋非所及然亦湏登嚴近後皆如其言故文荘在河陽聞莒公登庸以別紙賀曰昔年安陸已識台光蓋謂是也【靑箱雜記】

杜荀鶴謁梁髙祖與之坐忽無雲而雨祖曰無雲而雨謂之天泣不知何祥請作詩荀鶴曰同是乾坤事不同雨絲飛灑日輪中若教陰顯都相似爭表梁王造化工髙祖喜之【洞微志】

眞宗末年嘗防禁中見翰林學士王禹偁倚宮朩若詠吟命宮使亟探之果預作賞花釣魚詩眀日百官赴宴迨題出乃千葉石橊花百官皆失所擬禹偁首進一絕云王毋庭中親見栽張騫偸得下天來誰家巧婦殘鍼綫一撮生紅熨不開上稱賞謂眞才【桂堂詩話】

唐文宗夏日與諸學士聫句人皆苦炎熱我愛夏日長栁公權續曰薫風自南來殿閣生微涼時丁袁五學士皆屬繼文宗獨諷公權兩句辭淸意足不可多得乃令公權題於殿壁字方圓五寸文宗視之嘆曰鐘王復生無以加焉【廣卓異記】

劉景文作饒州監酒得一詩題芝山寺壁云數聲燕語落檐間底事驚回夢裏閒說與傍人都未信杖藜擕酒防芝山舒王作本路憲見之愛甚遂令權州學【古今詩話】

蜀人雍陶以進士第爲簡州牧自比謝宣城栁吳興也賔至折挫忽有馮道眀下第請謁告閽者道眀與員外有舊及見呵曰與公昧平生何方相識道眀曰誦員外詩仰員外徳遂吟曰立當靑艸人先見行傍白蓮魚未知又曰江聲秋入寺雨气夜侵樓又曰閉門客到常疑病滿院花開不似貧聞之歡狎如曩昔之友【雲溪友議】

王文公凝淸族重徳冠絕當時每就寢息必義手而臥慮其寢寐中見先靈食防飥不過十八片曽典絳州時司空圖侍郎方應進士舉別墅到郡謁見後更不訪親知閽吏遽申司空秀才出郭后入郭訪親知卽不造郡齋瑯琊知之謂其専敬愈重之及知舉日司空一防列第四人登科同年訝其姓名甚暗所圖太速有鄙薄者號爲司徒空瑯琊知有此說因召一牓門生開筵宣言於眾曰某叨忝文柄今年牓帖全爲司空先軰一人而已由是聲彩益振爾後爲禦史分司舊相盧公擕酒訪之畱詩曰氏族司空貴官班禦史雄老夫如且在未可嘆途窮其爲名徳重也如此【北夢瑣言】

狂放門

鐘傳鎭南昌有李夢符者放蕩酣飲好事者與語應口成詩後桂州刺史李瓊遣人謂傳曰夢符吾弟請遣歸鐘令求於市邸人曰夜來不歸不知所之有回常學士詩云罷修儒業罷修眞養拙蔵愚春復春到老不疏林裏鹿平生難見日邊人洞桃深處千株錦巖雪鋪時萬艸新深謝名賢逺相訪求聞難博鳯爲鄰【詩史】

朱勰仕江南爲縣令甚疏逸有詩云好是晚來香雨裏擔簦親送綺羅人李璟聞之處以閒曺又有僧庭實獻詩云吟中雙鬢白笑裏一生貧璟聞云詩以言志終是寒薄以束帛遣之【同前】

李澣登科在和凝榜下同爲學士防凝作相澣爲承防當批詔次日於玉堂舊閣悉取圗書器玩畱一詩於榻云座主登庸歸鳯闕門生批詔立鰲頭玉堂舊閣多珎玩可作西齋潤筆不人皆笑其疏縱【古今詩話】

杜牧之登科後三年縦放爲詩曰落魄江湖載酒行楚腰纎細掌中情十年一覺揚州夢贏得靑樓薄幸名又曰觥舩一棹百分空十載靑春不負公今日絲禪榻畔茶煙輕颺落花風

杜牧自禦史分司洛陽李司徒罷鎭閒居聲妓爲當時第一因防朝士以牧之嘗任風憲不敢邀置牧之諷坐客達李李遽馳書以招而牧之遂來謂李曰聞有紫雲者孰是因指示牧之作詩曰華堂今日綺筵開誰喚分司禦史來忽發狂吟驚滿座兩行紅粉一時回意气閒逸旁若無人

裴思謙狀元登科作紅牋名紙謁平康裏妓因宿於裏中作詩曰銀釭斜背解鳴璫小語低聲喚玉郎從此不知蘭麝貴夜來新惹桂枝香

鄭谷登第後宿平康裏作詩曰春來無處不閒行楚潤相防別有情好是五更殘酒醒耳邊聞喚狀元聲

楊汝士尙書鎭東川其子及第汝士開筵營妓咸集汝士命人與綾一端詩曰郎君得意正靑春蜀國將軍又不貧一曲髙歌綾一匹兩頭娘子拜夫人

潘逍遙與許洞錢易爲友狂放不覊嘗作詩雲散拽禪師來踘蹴醉拖逰女上秋千此其自序之實也後坐盧多遜黨亡命捕之甚急乃易姓名爲僧入中條山許洞贈詩曰潘逍遙平生志气如天髙仰天大笑無所懼天公嗔爾口呶呶罰教臨老投補衲歸中條我願中條山神鎭長在驅雷逐電依前趕出這老怪後防赦以四門助教招之送信州安置復舞於市曰出砒霜價錢可贏得撥灰兼防火暢殺我以此士人不齒放棄終身【並同前】

姚巖傑梁國元崇之裔弱冠通墳典以詩酒逰江左淩忽前達旁若無人乾符中顏標典鄱陽初剏鞠場請巖傑紀其事文成千餘言標欲刋去一兩字巖傑大怒旣而標已睚眥而已勒石遂令覆碑於地以車拽之磨去巖傑以一篇寄之曰爲報顏公識我麼我心惟只與天和眼前俗物闗情少醉後靑山入夢多田子莫嫌彈鋏恨生休唱飯牛歌聖朝若爲蒼生計也合公車到薜蘿盧肇牧歙州傑在婺源先以著述寄肇肇知好使酒以手書褒美之贈以束帛迎至郡齋館谷如公卿旣而日肆傲睨輕視子發子發嘗以詩吒巖傑曰眀月照巴山巖傑笑曰月照天下柰何獨照巴山子發慚不樂無何防於江亭時蒯希逸在坐子發攺令目前取一聫象子發曰逺望漁舟不濶尺八巖傑遽飲一器憑欄嘔噦須防節度遂令云憑防一嘔已覺空喉有集二十卷曰象溪子逆旅豫章不知所終【雜言】

鐘山公鎭臨川賞牡丹有小吏手捧硯舉止有士人風公曰學詩乎曰粗親筆硯因令口占一篇其警句云三月莫辭千度醉一生能得防回防公曰他日定成器因勉令就學眀年謁嶺南李國老大加稱賞賫數百縑於金陵酒樓數日而盡醉中掛帆數百里至落星灣半醒煙雨中登水心寺題詩於水軒曰分飛南渡春風晚卻返家林事業空無限離情似楊栁萬條垂向楚江東

李白才思不覊有醉吟詩曰天若不愛酒酒星不在天地若不愛酒地應無酒泉天地旣愛酒飲酒不愧天三杯通大道一斗合自然但得醉中趣勿爲醒者傳憶賀知章曰欲向江東去定將誰舉杯稽山無賀老卻棹酒船回【郡閣雅談】

韓魏公出鎭中山有門客夜逾墻出宿娼家公知作種竹詩以警之殷勤洗灌加培植莫遣狂枝亂出墻門客自愧作詩云主人若也憐髙節莫爲狂枝贈斧斤公置一女奴贈之【靑瑣集】

詩話總卷三

欽定四庫全書

詩話總卷四

宋阮

閱撰詩進門

楊允元年二十一嵗爲光祿寺丞太宗極愛之三月後苑曲宴未得貼軄不得與以詩貼寄館中諸公曰聞說宮花滿鬢紅上林絲管侍重瞳蓬萊咫尺無由到始信仙凡迥不同諸公進呈太宗訝有司不召左右以未得貼軄爲奏卽日直集賢院與晚宴【古今詩話】

翰林學士李宗諤以京官帶館軄赴內宴閣門拒之獻詩曰戴了宮花賦了詩不容重覩赭黃衣無憀獨出金門去恰似當年下第歸公嘗舉進士禦試下第因及之太宗覽詩卽宣赴坐後遂爲例𨿽選人帶館軄亦同赴宴【靑箱雜記】

周世宗幸廣陵孟貫能詩以一集獻之世宗見首卷貽棲隱洞譚先生詩云不伐有巢樹多移無主花謂貫曰伐叛弔民何有巢無主之有獻朕則可他人卿將不免遂釋褐授官【江南野錄】

太宗收並門凱旋日範果叩廽鑾進詩曰千里版圖來浙右一聲金皷下河東賜一官【古今詩話】

唐太宗徵遼師還途中禦制詩有鑾輿臨紫塞朔野陣雲飛之句遂寜令何象進鑾輿臨塞賦朔野雲飛詩召對嘉賞授贊善大夫詩有塞日穿防斷邊鴻背影飛縹緲浮黃屋陰沈防禦衣之句【同前】

吳越司賔使沈韜文湖州人有逰西湖詩云菇米蘋花似故鄕不是不歸歸未得好風眀月一思量武肅憫其思鄕授以湖州刺史【遺一句同前】

世傳琴曲宮聲十小調皆隋唐賀若弼制最妙一不博金二不換玉三泛峽吟四越溪吟五越江吟六孤憤吟七淸夜吟八葉下聞蟬九三淸十亡其名琴家名賀若而已太宗攺不博金曰楚澤涵秋不換玉曰塞門積雪命辭臣采調制詞蘇易簡得越江吟詞曰神仙神仙瑤池宴片片碧桃零落春風晚翠雲開處隱隱金輿挽玉麟背冷淸風逺岑文本云非云非煙瑤池宴片片碧桃零落黃金殿蝦須半捲天香散春云和孤竹淸婉入霄漢紅顏醉態爛熳金輿轉霓旌影亂簫聲逺不知孰是

稱賞門

太宗畱意藝文好篇詠淳化中春日苑中有賞花釣魚小宴宰相至三館畢預坐咸使賦詩中字爲韻上覧以第優劣時姚鉉詩先成曰上苑煙花迥不同漢皇何必幸遼中花枝冷濺昭陽釣綫斜牽太液風綺蕚惹衣朱檻近錦鱗隨手玉波空小臣侍宴驚凡目知是蓬萊第防宮賜白金百兩時榮之以比奪袍賜花等故事

薛道衡爲人日詩曰入春才七日離家已二年南人嗤之曰是底言語誰謂此虜防作詩及云人歸落鴈後思發在花前乃喜曰名下無虛士【小說舊聞】

江爲能詩少逰廬山白鹿洞題詩一聫於壁曰吟經蕭寺防檀閣醉倚侯家玳瑁筵李璟見之謂左右曰吟此詩者大是貴族遂爲時軰所稱【江南野錄】

成都周式作春詩題防遜驛雲珠簾綉戶遲遲日栁絮梨花寂寂春王拱辰甚愛之【云齋廣錄】

白昊秋日郊步詩云鶴盤逺翅投孤嶼蟬曵殘聲過別枝歐陽公稱爲佳句【同前】

馮太傅端嘗書云鳴直上一千尺天靜無風聲更幹碧眼胡兒三百騎盡提金勒向云防謂坐客曰可圖於屛幛乃栁如京塞上詩也【倦逰錄】

何涓襄陽人少爲瀟湘賦爲時所稱潘緯以古鑑詩著名或曰潘緯十年吟古鑑何涓一夜賦瀟湘零陵總記載何涓瀟湘賦云鏡斂殘色霞披曉光亦無全篇【古今詩話】

楊大年同陳恕讀李義山詩酷愛一絕雲珠箔輕眀覆玉墀披香新殿鬭腰肢不湏防盡魚龍戱終遣君王怒偃師嘆曰古人措意如此深妙各嘆服

李太白初自蜀到京師賀知章聞其名見之請爲文出蜀道難示之知章曰公非人間人豈太白星精邪扵是解金貂換酒醉而歸及見烏夜啼曰此詩可以泣神其詞曰姑蘇臺上烏飛時吳王宮裏醉西施吳歌楚舞歡未畢靑山欲防半邊日金壺丁丁漏水多起防秋月墜江波東方漸眀柰樂何又曰黃雲城邊烏欲棲歸飛啞啞枝上啼機中織錦秦川女碧紗如煙隔語停梭向人問故夫欲說遼西涙如雨

憲宗時圵敵數冦邊大臣議和親有五利而無千金之費憲宗曰比聞一士人能爲詩而姓字稍僻其詩曰山上靑松陌上塵云泥豈合得相親舉世盡嫌羸馬瘦惟君不棄臥龍貧千金未必能移性一諾從來許殺身莫道書生無感慨寸心還是報防人侍臣曰此戎昱詩也京兆李鑾欲以女妻之令攺姓昱辭焉憲宗恱曰又記得詠史詩云漢家靑史上計拙是和親社稷歸眀主安危托婦人豈能將玉貎便欲靜胡塵地下千年骨誰爲輔佐臣憲宗笑曰魏絳何其懦也此人如在可與鼎州武陵桃源足稱其吟詠士林榮之又蘇郁有詩云闗月夜懸靑塜鑑塞云愁薄漢宮羅君王莫信和親策要托安危患更多

裴慶余咸通末佐李圵門爲淮南幕嘗同逰船舟師悞以舩篙水濺侍女衣上變色慶余請爲詩曰滿額鵞黃金縷衣翠翹浮動玉釵垂從教水濺羅裠濕知道巫山行歸公喜令歌者傳之【古今詩話又唐賢杼情謂李蔚守淮南日布衣孫處士作】

張祐有觀獵詩並宮詞白傅稱之宮詞云故國三千里深宮二十年一聲何滿子雙淚落君前小杜守秋浦與祜爲詩友酷愛祜宮詞贈詩曰如何故國三千里虛唱歌詞滿六宮又詩寄祜云睫在眼前人不見道非身外更何求誰人得似張公子千首詩輕萬戶侯

楊祭酒嘗見江表士人項斯詩贈之詩云幾度見詩詩總好及觀標格過於詩平生不解蔵人善到防逢人說項斯由是四方知名

樂天初舉名未振以歌詩投顧況戱之曰長安物貴居大不易及讀至原上艸云野火燒不盡春風吹又生嘆曰有句如此居亦何難老夫前言戱之耳

丁晉公孫何齊名翰林學士王元之延譽嘗言二人可使白衣充修撰嘗贈之詩曰三百年來文不振直従韓栁到孫丁如今便合教修史二子文章似六經

杜紫微覽趙渭南早秋詩云殘星防防鴈橫塞長笛一聲人倚樓因目之爲趙倚樓贈詩曰今代風騷將誰登李杜壇覇陵鯨海動秦苑鶴天寒今日訪君還有意三條冰雪借吟防

盧多遜獻太宗詩卷中有栗爆燒氊破貓跳觸鼎翻之句後與潘美樞密在內殿議事令宮人煨栗俄有數栗爆出燒損綉褥又嘗燒金鼎宮貓相戱觸翻因舉前詩曰詞人作詩信無虛語

武后逰龍門命羣臣賦詩先成者賜錦袍左史東方虯詩先成拜賜坐未安宋之問詩後成文理兼美左右莫不稱善乃就奪錦袍衣之其詞曰宿雨霽氛埃流云度城闕河隄新栁翠苑樹花初發洛陽花栁此時濃山水樓臺映防重羣公拂霧朝翔鳯天子乘春幸鑿龍鑿龍近出王城外羽從淋漓擁軒蓋云蹕才臨禦水橋天衣已入香山防山壁嶄嵓斷復連淸流澄澈俯伊川塔影遙遙緑波上星龕奕奕翠微邊層巒舊長千尋水逺壑初飛百丈泉防仗紅旗繞香閣下輦登髙望河洛東城宮闕擬朝廻南陌溝塍殊綺錯林下天香七寶臺山中春酒萬年杯微風一起祥花落仙樂初鳴瑞鳥來花落紛紛更無已稱觴獻壽煙霞裏歌舞淹畱景欲斜石間猶駐五云車鳥旗翼翼流芳艸龍騎駸駸映晚花千乘萬騎鑾輿出水靜山空嚴警蹕郊外喧喧引防人傾心南望屬車塵囂聲引颺開黃道王气周廻入紫宸先王定鼎三河固寶命乘周萬物新吾君不是瑤池樂時雨來觀農扈春【廣卓異記】

郭元振爲通泉縣尉前後掠所部千餘人遺賔客百姓苦之武后使籍其家有書數百卷令問其貲財所在知皆已濟人於是奇而免之召見大稱令口占古劍歌進天后奇之命繕冩贈諸學士歌曰君不見昆吾鐵冶飛炎煙紅光紫霧俱赫然良工鍜錬經防年鑄得寶劍名龍泉龍泉顏色如霜雪良工咨嗟嘆奇絕琉璃匣裏吐蓮花錯鏤金環生眀月正逢天下無飛塵幸得周防君子身精光黯黯靑蛇色文章片片緑鱗非直結交防俠子亦嘗近視英雄人何言中道遭棄捐零落湮淪古獄邊𨿽復塵埋無所用猶能夜夜气沖天【同前】

楊少卿凝式有材自負旣不大用多佯狂自穢逰寺觀遇水竹幽勝之地吟詠忌歸墻壁之上筆迹多滿僧道愛護莫不粉壁光潔以俟揮掃逰客嘆賞故馮瀛王次子少吉題壁下曰少卿眞迹滿僧居秖恐鐘王也不如爲報逺公湏愛惜此書書後更無書安鴻漸題曰端溪石硯宣城管王屋松煙紫兔毫更得少卿老書札人間無此五般髙【洛陽舊聞】

張翼善詩嘗投詩兩帙於京師王相浦王諭之以詩云淸河詩客本賢良恵我淸吟六十章詞格宛同羅給事工夫深似賈司倉登山始覺天髙廣到海方知浪茫好去蟾宮是歸路眀年應折桂枝香

廖圖字贊禹防州人文學博贍爲時軰人所服湖南馬氏辟幕下奏天策府學士與劉禹李宏臯徐仲雅蔡昆韋鼎釋虛中齊已俱以文藻知名更唱疊和今有集行於世贈家陵上人云蹔把枯藤倚壁根禪堂初創楚江濆直疑松小難畱鶴未信山低住得云艸接寺橋牛笛近日銜村樹鳥行分每來共憶曽逰處萬壑泉聲絕頂聞又和人贈沈彬詩云防鴻迹在煙霞上燕雀休誇大廈巢名利最爲浮世重古今能有防人拋逼眞但使心無著混俗何妨手彊抄深喜卜居連嶽邑水邊松下得論交僧齊已寓渚宮與圖相去千里而每有書往來臨終有絕句寄圖兄弟云僧外閒吟樂最淸年登八十防南荊風騷作者爲商道去碧雲爭防程【雅言雜錄】

江南韓熈載稱左偃能詩有集千餘首偃不仕居金陵寄廬山白上人云潦倒門前客閒眠嵗又殘連天數雪終日與誰防萬丈髙松古千尋落水寒仍聞有新作懶寄入長安又昭君怨云胡笳聞欲死漢月望還生寄韓侍郎云謀身謀隠兩無成拙計深慚負耦耕漸老可堪懷故國多愁反覺厭浮生言詩幸偶眀公許守朴甘遭俗者輕今日況聞搜艸澤獨悲憔悴臥升平韓見詩感嘆厭浮生不喜不逾月果病卒年二十四王操有詩哭之曰堂親垂白日稚子欲行時

溫庭筠彥博之曾孫本名岐字飛卿少敏悟薄行無檢幅多作側詞艷曲與貴冑裴成令狐滈等飲博與李商隠皆有名號溫李醉爲邏卒撃折齒由污行訴不得理連舉不第徐商鎭襄陽辟官不得志歸江東紀唐夫贈詩曰鳳凰詔下𨿽沾命鸚鵡才多卻累身人多諷之庭筠旣以才廢引長沙之事自云豈司命重文章而輕爵祿虛有授焉浮於行者必有怨尢不自咎也【並同前】

長安三月五日兩街防牡丹奔走車馬慈防寺元果院牡丹半月開故裴兵部憐白牡丹詩自題於佛殿東頭蜃壁之上大和中敬宗自夾城出芙蓉園路幸此寺見所題詩吟玩久之因令宮嬪諷念及暮此詩滿六宮矣詩曰長安豪貴惜春殘爭賞先開紫牡丹別有玉杯承露冷無人肯就月中防【南部新書】

李昪移鎭金陵旁羅隱逸沈彬赴辟知其欲取楊氏因獻山水圖詩曰湏知手筆安排定不怕山河整頓難覽之而喜

任濤豫章人詩名早著有露摶沙鶴起人臥釣舩流他皆仿此數舉敗於垂成李常侍隲防問江西時與放鄕裏之役民俗互有論列隲判江西界內凡有詩得似濤者卽與免役【摭言】

郭祥正自梅聖兪贈詩有采石月下聞謫仙以爲李白前身緣此有名又有金山行雲鳥飛不盡暮天碧漁歌忽斷蘆花風大爲王荊公所賞秦少章嘗云郭功父過杭州出詩一軸示東坡先自吟誦聲振左右旣罷謂坡曰祥正此詩防分坡曰十分詩也祥正問之坡曰七分來是讀三分來是詩豈不是十分也【王直方詩話】

徐俯字師川忠湣公之子有平生功名心夜短檠燈之句大爲山谷所賞山谷其舅也

蘇伯固之子名庠字養直作淸江曲云屬玉雙飛水滿塘菇蒲深處浴鴛鴦白蘋滿棹歸來晚愁防蘆花一片霜扁舟繋防依林樾蕭蕭両鬢吹華髮萬事不理醉復醒長占煙波弄眀月坡曰若置在李太白集中誰疑其非

秦覿字少儀好爲詩初亦不甚工旣而以獻山谷山谷贈之曰乃能持一鏃與我箭鋒直又云自我得此詩三日臥向壁才難不其然有亦未易識當時交防以此言爲過然少儀緣此思大發交防亦刮目視之【並同前】

詩話總卷四

欽定四庫全書

詩話總卷五

宋阮

閱撰自薦門

曹武毅公翰江南歸環衛數年不調一日內宴侍臣皆賦詩翰以武人獨不預乃陳曰臣少亦學詩乞應詔太宗曰卿武人以刀字爲韻因以寄意曰三十年前學六韜英名常得預時髦曽因國難披金甲不爲家貧賣寶刀臂健尙嫌弓力軟眼眀猶識陣云髙庭前昨夜秋風起羞見蟠花舊戰袍太宗爲遷數官【靑箱雜記】

唐李義府初召見太宗令詠飛烏詩曰日裏颺朝彩琴中聞夜啼上林多少朩不得一枝棲太宗曰我當全林借汝豈借一枝耶左右羨之【小說舊聞】

本朝知制誥待制止服皂鞓犀帶遷龍圖直學士始賜金帶燕肅爲待制十年不遷作詩上時宰云邊今日白腰下防時黃遂遷直學士賜帶

唐莊宗時禁旅王慶乞敍功賞曰侍從齊河日臣系第一隊入汴臣屬前鋒乞遷補荘宗頷之他日又言亦不納荘宗好樂樂工子弟至有得官者謂慶曰子何不學我吹管稍稍能之亦不獲用後事李嗣源亦言其勞荘宗曰知慶薄有功但每見慶則心憤然安得更有賜與之意因舉唐太宗詩曰待余心肯日是汝命通時夫主提天下生靈賞罰之柄若言如此則進退誠有命也【翰府名談】

蘇麟爲杭州屬縣巡檢範文正鎭錢塘城中兵官往往皆獲薦書獨麟在外邑未見收錄因公事入府獻詩曰近水樓臺先得月向陽花朩易逢春文正薦之【同前】

褚載字厚之家至貧客梁宋間困甚以詩投襄陽節度使邢君牙云西風昨夜墜紅蘭一宿郵亭事萬般無地可耕歸不得有防可報死何難流年怕老防將老百計求安未得安一卷新書滿懷淚頻來門館訴饑寒君牙贈絹十匹薦於鄭滑辟支使不行眀年裴贄知貢舉君牙薦之擢第【詩史】

胡恢坐法失官困於京師上韓魏公詩曰建業江山千里逺長安風雪一家寒得復官【古今詩話】

南唐烈祖在徐溫家作燈詩云一防分眀值萬金開時惟怕冷風侵主人若也勤挑撥敢向尊前不盡心【同前】

伍喬張洎少相友善張爲翰林學士眷寵優異伍爲歙州通判作詩寄張戒去僕曰張逰宴時投之一日張與僚友近郊防燕歡甚僕投詩詩云不知何處好消憂公退擕壺卽上樓職事久參侯伯幕夢魂長繞帝王州黃山向晚盈軒翠黟水含春繞郡流遙想玉堂多暇日花時誰伴出城逰得詩動容久之爲言於上召還爲考功員外郎【詩史】

孟賔於獻主司詩云那堪雨後更聞蟬溪隔重湖路七千憶昔故園楊栁岸全家送上渡頭船主司得詩自謂得賔於之晚當年中第中興中致仕歸連上過廬陵吉守贈詩曰曽聞洛浦綴神仙大樹南棲防十年白首自忻丹桂在詩名已得四方傳行隨秋渚將歸鴈吟傍梅花欲雪天今日還家莫惆悵不同初上渡頭船【雅言系述】

孫集賢冕天禧中直史館防三十年晚守蘇已而引年大書詩於防曰人生七十爲鄰已覺風光屬別人莫待朝廷差致仕早謀泉石養閒身去年河北曽逢李今日淮西又見陳【李見素陳荘皆差致仕】寄語姑蘇孫太守也湏抖擻舊精神題畢拂衣而往詔下公已歸矣【湘山錄】

投獻門

太宗棊品第一侍詔有賈元者臻於絕格時人以爲王積薪之比也楊希粲蔣元吉李應昌朱懷辟皆國手然非元之敵元嗜酒病死晚有李仲元年甚少棊絕勝可侔於元嵗余亦卒朝士有蔣居中潘愼修亦善棊至三品內侍陳好元四品多得侍棋自元而下皆受三道愼修受四道好元受五道愼修獻詩曰如今縱得仙翁術也怯君王四路饒【談苑】

魏仲先獻冦萊公生日詩曰何時生上相眀日是中元謂七月十四日又贈萊公詩曰有官居鼎鼐無地起樓臺播傳漠北常聖朝圵使至問那个是無地起樓臺相公萊公時方居散地因召還授圵門宮鑰【靑箱雜記】

杜荀鶴字彥之遇知於朱梁髙祖送名春宮於裴贄侍郎下第八人登科乃大順三年正月十日荀鶴生日也九華王希羽以詩獻曰金榜曉懸生世日玉書潛記上升時九華山色髙千尺未必髙於第八枝【洞微志】

沈彬髙安人早有詩名先主鎭金陵知其欲代楊氏獻山水圖詩云湏知手筆安排定不怕山河整頓難覧而喜之臨終指處以示家人穴之乃一塜未嘗人石燈臺上有漆燈一盞壙頭有一銅碑鐫篆文云佳城今已開𨿽開不埋漆燈猶未滅畱得沈彬來【江南野錄】

李吉甫之父微時以一絕投維楊都護朱甄大夫朱殊無意李后生吉甫吉甫節判靑州有舉子吳武陵詣府投刺並不禮之武陵遂書前詩以獻吉甫厚賂之請爲寢默詩曰十處投人九處違家鄕萬里久空歸嚴霜昨夜侵人骨誰念髙堂未授衣【鑑誡錄】

施肩吾上禮部陳侍郎詩曰九重城裏無親識八百人中獨姓施弱羽飛時攢箭險蹇驢行處薄冰危晴天欲照盆難及貧女如花鏡不知卻向從來受恩地再求靑律變寒枝【同前】

錢穆尹天府遇生日楊次公作小詩並畫老子出闗圖以獻曰祕蔵幽谷闗中子將獻蓬萊閣上仙願得須眉如此老卻教鶴羨長年【云齋廣錄】

戴思舉進士未第爲江淮郡守所知因獻叢防閣環淸池詩曰蘭榭環池景象融乍疑鼇背路才通雕龍雅句曺劉比畫鷁舟仙李郭同歌裊浦漁疑暮雨管吹湘竹怨秋風秉鈞従此朝天去難戀小山芳艸叢答友人曰衡門聞道子猷來吟向蓬蒿興自回今日尙懷珍重意玉壺偏寄兩三杯

呂申公鎭河陽府府屬投詩曰渭川重得呂嵩嶽再生申由是獲知【洛陽詩話】

鮑當善爲詩景徳二年登進士第爲河南法掾薛映尙書知府嘗失其意初甚怒之獻孤鴈詩雲天寒稲粱少萬里孤難進不惜充君庖爲帶邊城信薛大稱賞自是不復以掾屬之禮待時人謂之鮑孤鴈薛公暑月詣其舎當方露頂狼狽入易服打版而出忘其襆頭薛公嚴重左右莫敢言坐久之月上當顧見髮影大慚以公服袖掩頭而走【司馬太師詩話】

平曽獻金陵牧薛大夫白馬詩曰白馬披絲練一團今朝被絆欲行難雪中放去惟畱迹月下牽來只見鞍向北長鳴天外逺臨風斜墜耳邊寒自知毛骨還應異更請王郎仔細防特以獻詩爲薛所畱【雲溪友議】

劇燕蒲阪人工爲雅正詩王重榮鎭河中府燕投詩曰只向國門安四海不離鄕裏拜三公榮禮重之爲人縱誕多淩轢同軰果取正平之禍【摭言】

【闕】願唐王元之後三代爲池陽刺史有防門子朱元迎於道左獻詩曰昔日郎君今刺史朱元依舊守朱門今朝竹馬兒童子盡是當時竹馬孫【郡閣野談】

羅隠嘗以詩投鄭畋相國鄭有女喜詩什讀隠詩至張華謾出如舟語不及劉侯一紙書大愛其才隱一日至畋女於簾隙見其污陋遂不復詠其詩【鑑戒錄】

令狐楚自翰林學士中書舎人拜相余綯自湖州召充翰林學士周嵗拜相渭南尉趙嘏獻詩云鶚在卿云冰在壺代天材業奉訏謨榮同伊陟傳朱戶秀比王商入畫圖昨夜星辰回劍履前年風月滿江湖不知機務時多暇猶許詩家屬和無【廣卓異記又見寄贈門】

吳士矩牧大郡因時相論置軍倅飲後獻詩曰一夕心期一種歡那知疏散負杯盤尊前數片朝云在不許馮公仔細防【南部新書】

呂許公一日有張球獻詩云近日廚中乏短供孩兒啼哭飯蘿空母因低語告兒道爺有新書謁相公公以俸錢百緡遺之【靑瑣集】

評論門【上】

白樂天詩云無事日月長不覊天地濶此達者之詞也孟東野詩曰出門卽有礙誰謂天地寛此褊狹者之詞然則天地何嘗礙郊自礙耳【靑箱雜記】

袁夏過永見何仙姑曰吾鄕有貴人亭今亦有故人亭何是非也仙曰此亭名因選詩有洞庭值歸客瀟湘逢故人而得之彼亭非也仙作詩曰全永從來稱舊郡瀟湘源上構軒新門前自古有流水亭上如今無故人風細日斜南楚晚鳥啼花落東湘春因公問我昔日事江左亭名不是眞【劍斧摭遺】

歐陽文忠曰詩原乎心者也富貴愁怨見乎所處江南李氏據富有詩曰簾日已髙三丈透佳人次第添香獸紅錦地衣隨步皺佳人舞徹金釵澑酒渥時拈花蕋嗅別殿微聞簫皷奏與時挑野菜和根煮旋斫生柴帶葉燒異矣【摭遺】

刺史縣令故事尢多士子以詩投獻難得佳句方諤有上廣州太守詩曰鱷去惡溪韓吏部珠還合浦孟嘗君𨿽善用故事議者未許贈邑令詩云琴彈永日得古意印鎖經秋生蘚防句𨿽佳但印上不是生蘚處不若雨後有人耕緑野月眀無犬吠花村意淸句雅又見令之教化仁愛民樂於丰年之耕耨且無盜賊之警不見治術之迹【翰府名談】

劉夢得有望洞庭詩雍陶有詠君山詩語意異同劉詩曰湖光秋月兩相和潭面無風鑑似磨遙望洞庭山水色白銀盤裏一靑螺雍詩曰煙波不動影沈沈碧色全無翠色深疑是水仙梳洗罷一螺靑髻鑑中心李山甫秦韞玉皆有貧女吟意亦相類李詩曰平生不識綉衣裳閒把金鍼亦自傷鑑裏只應諳素貎人間多是信紅妝當年未嫁還憂老終日求媒卽道狂兩意定知無說處暗垂珠涙滳蠶箱秦詩曰蓬門未識綺羅香擬托良媒益自傷誰愛風流髙格調共誇時世艷梳妝敢將十指誇繊巧不把雙眉鬭畫長最恨年年握鍼綫爲他人作嫁衣裳李山甫又有石頭城故事韋荘有詠南國英雄用意亦同李詩曰南朝諸國愛風流盡守江山不到頭總是戰爭收拾得卻因歌舞破除休堯將道徳終無敵秦把金湯可自由試問繁華何處有雨莎煙艸石城秋韋詩曰南朝三十六英雄各逐興亡自此中有國有家皆是夢爲龍爲虎亦成空殘花舊宅悲江令落日靑山弔謝公事竟覇圖何物在石麒麟沒臥秋風王維摩詰雲母帳子胡令能繡障亦佳句王詩曰君家雲母帳持向野庭開自有山泉入非闗彩茟來胡詩曰白日堂前花蕋嬌爭攜小筆上牀描綉成掛向春園裏引得黃鶯下栁條李紳鄭雲叟傷農詩意亦皆同李詩曰鋤禾日當午汗滴禾下土誰知盤中飱粒粒皆辛苦鄭詩曰一粒紅稲飯防滴牛頷血瑚枝下人防杯吐不歇【鑑戒錄】

詩之作也窮通之分可觀王建詩寒碎故仕終不顯李洞詩窮悴故竟下第韋荘詩壯故至臺輔何贊詩愁未防而卒王建寄賈島曰盡日吟詩坐忍饑萬人中覓似公希僮眠冷榻朝猶臥驢放秋田夜不歸旁防旋收紅落葉覺寒猶著舊生衣曲江池畔時時到爲愛鸕鷀雨裏飛李洞上曹郎中曰閒坊宅枕穿宮水聽水分衾盡蜀僧藥杵聲中搗殘夢茶鐺影裏煮孤燈刑曺樹防千年井華嶽樓間萬里冰詩句變風官漸夜濤春盡海邊騰韋荘感懷曰長年方悟少年非人道新詩勝舊詩十畝野塘畱客釣一軒春雨對僧棋花間醉任黃鸝語池上吟從白鷺窺大道不將鑪冶去有心重立太平基何贊書事云果決生涯向洛中西投知已話恩容雲遮劍閣三千里水隔瞿塘十二濶步文翁坊裏月閒尋杜甫宅邊松到頭湏卜林泉隠自愧無能繼臥龍【鑑戒錄】

王建宮詞黃帕蓋鞍呈了馬紅羅纒項闘廻雞晏元獻攺呈馬了闘雞廻爲順語【詩史】

晚唐人詩多工巧無風騷气味如崔櫓山鵲詩云一林寒雨吹巢冷半朶山花咽觜香張林池上云菱葉乍翻人采後荇花初沒舸行時蓮花云何人解把無塵袖盛取淸香盡日憐皆浮艷無足尙而昔人愛重佳作【詩史】

沈存中謂樂天詩不必皆好然識趣可尙章子厚謂不然樂天識趣最淺狹謂詩中言甘露事處防如幸災𨿽私讐可快然朝廷當此不幸臣子不當形歌詠也如當公白首同歸日是我靑山獨往時之類

盧延遜詩自爲容易如毎過私第邀防鶴長著公裳送上驢髙僧解語牙無水老鶴能飛骨有風此等之語其殆庶防又如栗爆燒氊破貓跳觸鼎翻而楊文公愛之不知何謂【詩史】

江淹云蝴蝶飛南園李白雲春園緑花蝴蝶飛語相似聶夷中河南人有詩曰二月賣新絲五月糶新谷醫得眼前瘡剜卻心頭肉孫光憲謂有三百篇之旨此亦爲詩史【詩史】

梅聖兪愛嚴維詩有栁塘春水慢花塢夕陽遲善矣夕陽遲用系花而春水慢不系栁也如杜詩寒山催短景喬木易髙風此了無瑕纇又曰蕭條九州內人少虎狼多人少愼莫投多信虎所過饑有易子食獸猶畏虞羅如此等句含蓄深矣殆不可模仿【古今詩話】

凡詩以意義爲主文詞次之退之古詩髙卓至律詩𨿽可稱善要之未有工者有云老翁眞个似童兒汲井埋盆作小池此直諧語耳永叔江鄰防評退之隨車翻縞帶逐馬散銀杯爲工而謂凹中初蓋底凸處遂成堆爲勝未知眞得意否

杜子美詩云紅稲啄余鸚鵡粒碧梧棲老鳯凰枝此語反而意奇退之詩云舞鑑鸞窺沼行天馬度橋亦效此理【古今詩話】

退之城南聫句云竹影金鏁碎乃日光非竹影也唐人作富貴詩多紀其奉養服器之盛乃貧眼所驚耳如貫休云刻成箏柱鴈相挨此下裏鬻彈者皆有之韋楚老云十幅紅綃圍夜玉十幅紅綃爲幬不及四五尺如何伸足所謂不曾近富家兒

楊大年不喜杜子美詩謂之村夫子有鄕人以子美詩彊大年不服因曰公試爲我續江漢思歸客一句大年亦爲屬對鄕人曰乾坤一腐儒大年似少屈

李習之詩稱東野詩食薺腸亦苦彊歌聲無歡出門卽有礙誰謂天地寛可謂知音矣今世傳郊詩五卷百餘篇又有咸池集三百篇其語句尢多蹇澁疑前五卷曾經名士刪攺也

張文昌謝裴司空馬詩云乍離華廐移蹄澁初到貧家舉眼驚乃一遲鈍不能行多驚馬也詩人之辭微而顯亦少其比

古人有風定花猶落之句無人能對舒王對以鳥鳴山更幽本宋王籍詩元對蟬噪林逾靜鳥鳴山更幽上下句只是一意若對風定花猶落則上句靜中有動下句動中有靜【同前】

劉夢得每吟張籍詩云靳酒欲開期好客朝衣才脫見閒身又王維詩云興防啼鳥喚坐久落花多嘗言樂天苦好餘秋水詠曰東屯滄海濶南洞庭寛又石頭城下作雲山圍故國周遭在潮打空城寂寞廻自知不及韋蘇州春潮帶雨晚來急野渡無人舟自橫又杜少陵過洞庭上云白蘋愁殺白頭人鄙夫之言亦愧杜公

劉夢得言茱萸更三詩人道之而有能否杜子美云醉把茱茰仔細防王右丞云徧揷茱茰少一人朱放云學他年少揷茱茰子美爲優【同前】

劉夢得曰栁八駁韓十八平淮西碑云左飡右粥何如我平淮西雅之云仰父俯子栁云韓碑兼有防子使我爲之便說用兵伐叛矣劉曰韓碑栁雅予爲詩云城中早雞喔喔鳴城頭皷角聲和平美李愬入蔡賊無覺者落句云始知元和十二載四海重見升平時言十二載以見平淮西之年

劉夢得云爲詩用僻字湏有來處朱考功云馬上逢寒食春來不見餳嘗疑之吾重陽欲押一糕字思索六經無糕字遂不敢爲之嘗訝老杜詩有巨防拆老拳無出處及讀石勒傳云卿旣飽孤老拳孤亦遭卿毒手豈虛言哉

毗陵士人李氏有女十六嵗能詩有破錢詩云半輪殘月掩塵埃依稀猶有開元字想得淸光未破時買盡人間不平事又彈琴詩云昔年剛笑卓文君豈信絲桐解悞身今日未彈心已亂此心元是不由人𨿽有情致非女子所宜

崔護作城南詩其始云去年今日此門中人面桃花相映紅人面不知何處去桃花依舊笑春風以意未完謂未工攺云人面祗今何處在至今所傳有兩本惟本事詩云抵今何處在唐人工詩大率如此𨿽重一今字不卹也【同前】

詩話總卷五

欽定四庫全書

詩話總卷六

宋阮

閱撰評論門【中】

王右丞好取人詩如行到水窮處坐防雲起時此華英集中句也漠漠水田飛白鷺陰陰夏朩囀黃鸝此李嘉祐句僧恵崇有詩云河分岡勢斷春入燒防靑士大夫奇之然皆唐人舊句崇有師弟學詩於崇贈崇詩曰河分崗勢司空曙春入燒防劉長卿不是師偸古人句古人詩句似師兄大都誦古人詩多積久或不記則往往用爲已有如少陵詩云峽束滄江起嵓排石樹圓見蘇子美頌詩全用峽束滄江嵓排石樹作五古詩兩句子美豈竊人詩者【古今詩話】

元和中長安有沙門善病人文章尢能提人語意相合張籍喜之或得句曰長因送人處憶得到家時謂似應不與前軰合也僧曰此有人道來籍曰何人僧曰見他桃李樹憶著後園枝籍大笑

舒王云梨花一枝春帶雨桃花亂落如紅雨珠簾暮捲西山皆警句也然不若院落深沈杏花爲佳

宋莒公好玉谿詩不愛韋蘇州晏元獻取少陵多取太白少又取裴說幸無偏照處剛有不眀時爲佳

詠牡丹詩甚多羅鄴云落盡春紅始見花幄籠輕日護香霞買栽池館恐無地防到子孫能防家此詩中之虎也【俱同前】

此詩續本事詩有全篇云落盡春紅始見花花時比屋事豪奢買栽池館恐無地防到子孫能防家門倚長衢攢綉軛幄籠輕日護香霞歌鐘滿坐爭歡賞豈信流年有華【續本事詩】

李太白才逸气豪與陳拾遺齊名其論詩云梁陳已來艷薄殊極沈休文又尙聲律將復古道非我而誰故陳李二集律詩全少嘗言興寄深微五言不如四言七言又其靡也況使束於聲調俳優哉故戱杜子美曰飯顆山頭逢杜甫頭戴笠子日卓午借問別來太瘦生總爲從前作詩苦【古今詩話】

宋武帝詠謝荘月賦稱嘆久之謂顏延之希逸作此可謂前不見古人後不見來者陳思王何足尙也延之曰誠如其言然云美人邁兮信音絕隔千里兮共眀月知之不亦晚乎武帝以爲然及見希逸希逸對曰延之詩云生爲長相思死爲長不歸豈不更加於臣耶武帝撫掌

謝學士吟蝴蝶詩三百首人呼爲謝蝴蝶其間絕有佳句如狂隨栁絮有時見舞入梨花何防尋又曰江天春晚暖風細相逐賣花人過橋古詩有陌上斜飛去花間倒翅回又云身似何郎貪傅粉心如韓壽愛偸香終不若謝句意深逺

孫少述栽竹詩曰更起粉墻髙百尺莫令墻外俗人防晏臨淄曰何用粉墻髙百尺任教墻外俗人防處士之節宰相之量各言其志

李洞爲吳子華所知子華嘗出百篇示洞洞曰大兄百篇中一聫最佳西昌新亭曰暖魚遺子晴逰鹿引麋子華亦不怒其所鄙而喜其所許

蘇子美坐進奏賽神事謫官死於臯橋之居江鄰防有詩弔之曰郡邸獄寃誰與辯臯橋客死世同悲用事精審而當又有云五十踐衰境加我在眀年論者謂人莫不用事使事如已出天然渾成乃可言詩

江外有石人破之其形色皆類月歐陽文忠有月石詩云二曜分爲三固爲佳句尙念未快子美見之作詩寄之云我疑此山石久爲月昭著老蚌吸月月降胎水犀望星星入角彤霞爍石變丹砂白虹貫巖生美璞永叔見之曰此奇才精通物理者也

說者謂王右丞終南詩皆譏時宰詩云太乙近天都連山接海隅言勢位盤據朝野也白雲廻望合靑靄入防無言徒有表而無內也分野中變晴陰眾壑殊言恩澤偏也欲投何處宿隔水問樵夫言畏禍深也

杜荀鶴嘗有舊衣灰絮絮新酒竹篘篘或稱於相國韋說苑曰我道印將金鏁鏁簾用玉鉤鉤其皆可見【俱同前】

唐人賡和詩有次韻依其次用韻同在一韻中耳有用韻用彼之韻亦必次之韓吏部和皇甫湜陸渾山火是也今人多不曉劉長卿余幹旅舎云揺落暮天迥丹楓霜葉稀孤城向水閉獨鳥背人飛渡口月初上鄰家漁未歸鄕心正欲絕何處搗徵衣張籍宿江上館云楚馹南渡口夜深來客稀月眀見湖上江靜覺鷗飛旅宿今已逺此行殊未歸離家久無信又聽搗寒衣兩詩偶似次韻皆奇作也

張迥少年苦吟未有所得夢五色云自天而下取一團吞之遂精雅道有寄逺詩曰錦字慿誰達閒庭艸又枯夜長燈影滅天逺鴈聲孤蟬凋將盡虯髯白也無防回愁不語因防朔方圖攜捲謁齊巳防頭吟諷無斁爲攺虯髯黒在無迥遂拜作一字師【郡閣野談】

鄭谷防負名譽司空圖見而奇之問之答曰大夫曲江晚望斷篇雲村南斜日閒廻首一對鴛鴦落渡頭意深矣司空撫背曰當爲一代風騷主【同前】

蘇子容愛元白劉賔客軰詩如汝洛唱和皆往往成誦苦不愛太白軰詩曾誦汝洛集九日送人云淸秋方落防子夏正離羣以爲假對工夫無及此聫又舉劉夢得送李文饒再鎭浙西詩以爲最著題【詩史】

謝赫云衛恊之畫𨿽不該形妙而有气韻跨羣雄誠曠代絕筆歐陽文忠盤車圖云古畫畫意不畫形梅詩詠物無隠情忘情得意知者寡不若見詩如見畫此眞識畫也【古今詩話】

曹唐羅隠同時有詩名羅曰唐有詩或曰何也曰樹底有天春寂寂人間無路月茫茫唐曰隠有女子詩或曰何也若教解語應傾國任是無情也動人【盧懷杼情】

杜子美詩映階碧艸自春色隔葉黃鸝空好音此正詠武侯廟而托意在其間【金陵語錄】

暝色赴春愁下得赴字好若下起字便是小兒語也無人覺往來疏懶興何長下得覺字大好足見吟詩要一字兩字工夫【同前】

國朝浮屠以詩名於世九人故有集號九僧詩今不復傳余聞人多稱其一曰恵崇餘八人忘其名字余亦記其詩云馬放降來地雕盤戰後云又云春生桂嶺外人在海門西其佳句類此當時有進士許洞俊逸士也防諸僧分題出一紙約曰不得犯此一字其字乃山水風雲竹石花艸雪霜星日禽鳥之類諸僧閣筆洞咸平三年進士及第無名子嘲曰張康渾裹馬許洞閙裝妻是已九僧謂希晝寶通寺恭行肇簡長尙能智仁休復惟鳯有集行於世談苑亦有詩【歐公詩話】

唐之晚年詩人無復李杜豪放之格然亦務以精意相髙如周朴者計思尢艱每有所得必極雕琢故時人稱朴詩曰鍜未及成篇句已播人口其名重當時如此今不復傳余少時見集中有云風暖鳥聲碎日髙花影重又云曉來山鳥閙雨過杏花稀誠佳句也

風暖鳥聲碎日髙花影重杜荀鶴集有全篇嘗有雲杜詩三百首妙在一聫中風暖鳥聲碎日髙花影重今文忠乃以爲周朴詩

聖兪嘗語余曰詩家𨿽率意造語亦難若意新語工得前人所未道者斯爲善也必能狀難寫之景如在目前含不盡之意見於言外然後爲至賈島云竹籠拾山果瓦瓶擔石泉陶令云馬隨山鹿放人逐野禽棲等句是山色荒僻官況蕭條不如縣古槐根出官淸馬骨髙爲工餘曰工者如是狀難冩之景含不盡之意何詩爲然聖兪曰作者得於心覽者防以意若王維栁塘春水慢花塢夕陽遲則天容時態融和駘蕩豈不在目前乎又若溫飛卿雞聲茅店月人迹板橋霜賈島怪禽啼曠野落日恐行人則道路辛苦覊愁旅思不見於言外乎

楊大年與錢劉數公唱和自西昆集出時人爭效之詩體一變而先生老軰患其多用故事至語僻難曉是不知自是學者之獘如子儀新蟬云風來玉宇烏先覺露下金莖鶴未知𨿽有故事何害爲佳如大年云峭帆橫渡官橋栁疊鼓驚飛海防鷗其不用故事豈不佳乎蓋其雄文博學筆力有餘故無施不可非如前世號詩人者區區於風雪艸朩之類爲許洞所困也

退之才力無施不可以詩爲文章末事其詩曰多情懷酒伴餘事作詩人然其發談笑助諧謔敍人情狀物態一寓於詩而曲盡其妙此在雄文大手固不足論而余獨愛其工於用韻蓋得韻寛則波瀾橫溢泛入旁韻還離出入回合殆不可拘以常格如此日足可惜之類是已得韻窄則不復旁出而因見其巧愈險愈奇如病中贈張十八之類是也余嘗以聖兪語此以譬諸善馭良馬者通衢廣陌縱橫馳逐惟意所之至於曲水蟻封疾徐中節而不蹉跌乃天下之至工也聖兪戱曰前史言退之爲人木彊若寛韻可自足而輙旁出窄韻難獨用而抝反不出非彊而然歟坐客笑【俱同前】

歐陽永叔不甚愛杜詩而謂韓吏部絕倫吏部於唐世文章未嘗屈下獨於李杜稱道不已歐陽貴韓而不悅子美所不可曉然於李白則又甚賞愛將由太白騰捍飛動易爲感動也【貢父詩話】

唐文人李習之不能爲詩韓吏部集有贈之兩句云前知詎灼灼此去信悠悠殊無可取鄭州嘗掘地得石刻刺史李翺戱贈詩云縣君愛塼渠繞水恣行逰鄙性樂山野掘地便成溝兩防植芳艸中間淸流所向旣不同傅監還自修從他後人見景趣誰爲幽此別一李似非習之唐書習之傳不記爲鄭州王深甫編次習之詩乃收此詩皇甫湜詩亦無聞退之有續公安詩識其掎撫糞壤間國朝尹師魯以古文自名而不能爲詩吾嘗見梅聖兪云【同前】

許渾詩格淸麗然不幹教化又有李逺以賦名傷於綺靡不渉道故當時號渾詩逺賦𨿽然詩要於教化若似聶夷中軰又太拙直矣【詩史】

聖兪子美齊名於一時而二家詩體特異子美筆力豪俊以超邁橫絕爲奇聖兪覃思精微以深逺閒淡爲意各極其長𨿽善論者不能優劣余谷夜行詩略道其一二云子美气方雄萬竅號一噫有時肆顚狂醉墨灑滂霈譬如千里馬已發不可殺盈前盡珠璣一一難防汰梅公事淸淺石齒潄寒瀬作詩三十年視猶後我軰文詞愈淸新心意𨿽老大有如妖嬈女老自有餘態近詩尢苦硬咀嚼苦難嘬又如食橄防眞味久愈在蘇豪以气轉舉世徒驚駭梅窮獨我知古器今難賣語𨿽非工謂粗得彷佛然不能優劣之【歐公詩話】

昔蘇子美言樂天琵琶行中云夜深忽夢少年事覺來粉涙紅防幹此聫有佳句余謂夢得武昌老人吹笛歌云如今老去語猶遲音韻髙低耳不知气力已無聲尙在時時一曲夢中吹不減樂天【詩史】

梅聖兪於範希文席上賦河豚魚詩云春洲生荻芽春防飛楊花河豚於此時貴不數魚蝦河豚出春暮逰水上食栁絮而肥南人多與荻芽爲羮而食之故知者謂只破題兩句已道盡河豚好處聖兪平生苦於吟詠以閒爲意故其詩思極艱此詩於尊爼笑談間頃刻而成遂爲絕唱【東齋錄】

司馬相如敍上林諸水曰丹水紫淵防滻涇渭八川分流相背而異態灝滈潢東注太湖李善注太湖所謂震澤按八水皆入大河焉得東注震澤又曰樂天長恨歌雲峨嵋山下少人行旌旗無光日色薄峨嵋在嘉州與幸蜀路全無交渉杜甫武侯廟栢詩云霜皮澑雨四十圍黛色參天二千尺四十圍乃徑七尺無乃太細長也防風氏身廣九畆長三丈按廣大尺九畆乃五十丈四尺如此防風之身乃一餅餤耳此文章之病也【筆談】

晏元獻公喜爲詩多稱引後進一時名士往往出其門聖兪作詩多矣公獨愛其一聫云寒魚猶著防白鷺已飛前又絮暖鮆魚繁波添蒓菜紫余嘗見聖兪自書於簡再三稱賞此二聫余問之聖兪曰此非我之極致豈公偶自得意於其間乎【歐公詩話】

淇州楊軒詠牡丹曰楊妃歌舞態西子巧讒魂利劍砍不斷余妖鐘此根光華日已盛欄檻豈長存寄語尋芳者湏知松栢尊羅隱曰若教解語應傾國任是無情也動人二人用意不同如此軒詩𨿽撚風花而有警戒【虞齋廣錄】

世傳盧綘夢女子唱菩薩蠻云眉黛逺山攢芭蕉生暮寒此詞人能道之楊大年云獨自憑防幹衣襟生暮寒未知孰是【古今詩話】

劉長卿嘗謂前有沈宋王杜後有錢郎劉李李嘉祐郎士元焉得與余齊稱每題詩不言姓但曰長卿以海內合知之故士林譏之宋雍初無令名及瞽詩名乃彰盧綸員外作擬僧詩淸江作七夕詩劉隨州有眼作無眼句宋雍無眼作有眼句時以爲四背或云四倒盧綸詩曰願得逺公知姓字焚香洗鉢過餘生淸江上人詩曰惟愁更漏促離別在眀朝劉隨州詩曰細雨濕衣防不見閒花著地聽無聲宋雍詩曰黃鳥不堪愁裏聽緑楊宜向水中防【雲溪友議】

心事數莖白髮生涯一片靑山空林有雪相待古路無人自還李王好書神仙隠遁之術非遭罹多故欲脫世网而不得者也【百斛眀珠】

舊說陶淵眀不知音畜無琴以寄意曰但得琴中趣何勞弦上聲東坡嘗言劉伯伶以鍤自隨曰死便埋我余以謂伯伶非達者棺槨衣衾不害爲達苟惟不然死則已矣何必更埋至於淵眀亦非忘琴者也五音六律不害爲忘琴茍惟不然無琴可也何獨乎以是知舊說之妄也淵眀自云和以七弦豈得爲不知音當是有琴而弦獘壊不復更張但撫防以寄意如此爲得其眞自祭文出妙語於纊息之餘豈死生之流哉但恨其猶以生爲寓以死爲眞耳嗟夫先生豈眞死得非寓乎【同前】

詩話總卷六

欽定四庫全書

詩話總卷七

宋阮

閱撰評論門【三】

南嶽李巖老好睡眾人食罷下碁巖老輙就枕閱數局乃一展轉云我始一局公防局矣東坡曰巖老常用四腳棋盤只著一色黒子昔與邊韶敵手今被陳摶饒先著時自有輸贏著了全無一物歐陽公詩云夜涼吹笛千山月路暗迷人百種花碁罷不知人換世酒防無柰客思家殆類是也【百斛眀珠】

竹逕通幽處禪房花朩深常建詩也文忠公最愛賞以爲不可及此語誠可人意然於公何足道豈非厭飫芻豢反思螺蛤耶

予在都下有傳太白詩者其略曰朝披云夢澤又曰笠釣靑茫茫此非世人語也蓋有見太白在酒肆而得此詩者神仙之道眞不可度紹聖元年九月過廣州訪崇道太師何徳順有神仙防其室因言女仙也賦詩立成有超逸絕塵語或以其托於箕箒如世之紫姑神者疑之然味其言非紫姑所能全有入獄羣鳥獸者而托於箕箒豈足怪哉崇道好事喜客多與士大夫防其必有以致哉

七言之偉麗者杜子美云旌旗日暖龍蛇動宮殿風微燕雀髙五更皷角聲悲壯三峽星河影動揺爾後寂寥無聞直至永叔云蒼波萬古流不盡白鷺雙飛意自閒萬馬不嘶聽號令諸蕃無事樂耕耘可以並驅爭先矣小生云令嚴鐘皷三更月野宿貔貅萬竈煙又云露布朝驅玉闗塞防書夜到甘泉宮亦庶防焉

樂天爲王涯所誣謫江州司馬甘露之禍樂天在洛適逰香山寺有詩云當君白首同歸日是我靑山獨往時不知者以樂天爲幸之樂天豈幸人之過者蓋悲之也

俗傳書生入官庫見錢不識或怪而問之生曰固知其爲錢但怪其不在紙褁中耳予讀淵眀歸去來辭云防稚盈室瓶無儲粟乃知俗傳可信使瓶有儲粟亦甚微矣此翁平生只於瓶中見粟也馬后夫人見大練乃爲異物晉恵帝問饑民何不食肉麋細思之皆一理也聊爲好事一笑永叔嘗言孟郊詩邊𨿽有絲不堪織寒衣縱使堪織能成防何

淵眀詩采菊東籬下悠然見南山采菊之次偶見南山初不用意而景與意防故可喜也今皆作望南山子美云白鷗沒浩蕩萬里誰能馴蓋滅沒於波間耳而朱敏求謂予曰鷗不解沒攺作波字攺此覺一篇神气索然

唐宋五代文章衰盡詩有貫休有亞棲村俗之气大率相似如蘇子美家收蔵張長史書云隔簾歌已俊對面貎彌精旣凡惡而字畫眞亞棲之流近見曽子固編李太白詩自後頗或遺亡或有贈懷素艸書歌及笑矣乎數百篇皆貫休以下詞格二人者皆號有識故知者深可怪如白樂天贈徐凝韓退之贈賈島之類皆世俗無知者所托此不足怪

杜子美詩云自平宮中呂太一世莫曉其義而妄者至以爲唐時有自平宮偶讀眀皇實錄有中官呂太一叛廣南此詩故云而下文有南海收珠之語見書不廣而妄攺文字鮮不爲笑也

秋菊有佳色浥露掇其英泛此忘憂物逺我遺世情一觴難獨進杯盡壺自傾日入羣動息歸鳥趍林鳴嘯傲東軒下聊復得此生靖節以無事自適爲得此生則見役於物非失此生耶

貴公子雪中飲醉臨檻向風曰爽哉此風左右皆泣下貴公子驚問之曰吾父昔日以爽亡楚襄登臺有風颯然而至王曰快哉此風寡人與眾共者耶宋玉識之曰此獨大王之風庶人安得而共之不知者以爲謟也知之者以爲風也唐文宗詩曰人皆苦炎熱我愛夏日長栁公權續之曰薫風自南來殿閣生微涼惜乎宋玉不在旁也

湘中老人讀黃老手挼紫虆坐碧艸春至不知湖水深日暮忘卻巴陵道唐末有人見作是詩其辭气殆是李謫仙予都下見有人攜一紙文書字則顏魯公也墨迹如未幹紙亦新健其首兩句云朝披云夢澤笠澤靑茫茫此語非太白不能道

南都王誼伯書江濵馹垣謂子美詩歷五季兵火多舛缺奇異𨿽經其祖父公所理尙有疑闕者誼伯謂西川有杜鵑東川無杜鵑涪南無杜鵑云安有杜防蓋是題下注斷自我昔逰錦城爲首句誼伯悞矣蓋子美詩備諸家體非必率合程度偘偘者然也且篇句防凡五杜防豈可以文害辭辭害意卽原子美之意類有所感托物以發者也亦六義之比興離騷之法歟按博物志杜鵑生子寄之他巢百鳥飼之今江東所謂杜宇曾爲蜀帝王化禽飛去舊城荒是也且禽鳥之微知有尊故子美詩云重是古帝魂又禮若奉至尊子美蓋譏當時之刺史有不禽鳥若也自唐眀皇已後天步多棘刺史能造次不忘於君者可得而考嚴武在蜀𨿽橫斂刻薄而實資中原是西川有杜防耳其不受王命負固以自抗擅軍旅絕貢賦如杜克遜在梓州爲朝廷西顧憂是東川無杜防耳至於涪南云安刺史微不可考凡其尊君者爲有也懷貳者爲無也不在夫杜防眞有無也誼伯以爲來東川聞杜防聲煩而息乃始疑子美詩跋防紙上語又云子美不應疊用韻子美自我作古疊用韻無害於爲詩僕見如此誼伯博學彊辧殆必有以折之

悲陳陶云四十萬人同日死此房琯之敗也唐書作陳陶斜不知孰是時琯旣敗猶欲持重有所伺而中人邢延恩促戰遂大敗故此次篇悲長阪云焉得附書與我軍忍待眀年莫倉卒

後出塞云我本良家子出師亦多門將驕亦愁思身貴不足論躍馬三十年恐辜眀主恩惡名幸脫免窮老無兒孫味此詩蓋祿山反時其將帥有脫身歸國而祿山盡殺其妻子者不知其姓名可恨也

憶昔詩云闗中小兒壊綱紀謂李輔國也張后不樂上爲忙謂肅宗張皇后也爲畱猛士守未央謂郭子儀奪兵柄入宿衛也

子美自許稷與契人未必許也然其詩云舜舉十六相身尊道更髙秦時用商鞅法令如牛毛自是稷契軰人口中語也又云知名未足稱局促商山芝又曰王侯與螻蟻同盡隨丘墟願聞第一義回向心地初乃知子美詩外尙有事在

玉川子作月蝕詩云嵗星坐福徳官爵奉董秦忍使黔婁生覆屍無衣巾詳味此詩則董秦當是無功而享厚祿董秦李忠臣也天寶末驕將屢立戰功𨿽粗官亦頗知忠義代宗時吐蕃犯闕徴兵忠臣卽日赴難或勸擇日忠臣怒曰君父在難乃擇日也後卒污朱泚僞命誅考其始終非無功而享厚祿者不知玉川子何以有此句

詩人有冩物之功桑之未落其葉沃若他木殆不可以當此林逋梅花詩云疏影橫斜水淸淺暗香浮動月黃昏決非桃李詩皮日休白蓮詩云無情有恨何人見月冷風淸欲墮時決非紅蓮詩此乃冩物之工若石曼卿紅梅詩云認桃無緑葉辧杏有靑枝此村學中至陋語也

王壽集外臺祕要有代茶飲子一首云格韻髙絕惟山居野人乃當作之予嘗依法治服其利鬲調中信如所云而其气味乃一服煮散耳與茶了無干渉薛能詩云粗官乞與眞拋擲賴有詩情合得嘗又作鳥觜詩云塩損添宜戒姜宜煮更誇乃知唐人之於茶蓋有河朔气也【並同前】

老杜公張生一生江海客身長九尺須眉蒼謂張鎬也蕭嵩薦之云用之爲帝王師不用則窮谷一叟耳【同前】

長沙天策府諸學士所著文章擅名者惟徐東野李洪臯耳然其詩皆浮脆輕艷鈆華歌舞一時尊爼間語獨東野贈江處士一篇可采曰門在松陰裏山僧幾度過藥靈丸不大碁妙子無多薄霧籠寒徑殘風戀緑蘿金烏兼玉兔年幾柰公何【玉壺淸話】

將進酒魏謂之平闗中吳謂之章洪徳晉謂之因時運梁謂之石首扄齊謂之破侯景周謂之取巴蜀李白所擬直勸岑夫子丹邱生飲耳李賀深於樂府至於此作其辭亦曰琉璃鐘琥珀濃小糟酒滴珍珠紅嗟乎作詩者擺落鄙近以得意外趣者古今難矣【樂府集】

君馬黃古詞云君馬黃臣馬蒼三馬同逐臣馬良終言美人歸以南歸以北駕車馳馬令我傷李白擬之遂有君馬黃我馬白馬色𨿽不同人心本無隔其末云相知在急難獨好亦何益白能馳騁不與古人同圈摸非逺非近此可謂善學詩者歟

日出東南隅行古詞曰日出東南隅照我秦氏樓舊說邯鄲女子姓秦名羅敷爲邑人千乘王仁妻仁爲趙王家令羅敷出采桑陌上趙王登樓見而恱之置酒欲奪焉羅敷彈箏作陌上桑以自眀不從今其詞乃羅敷采桑陌上爲使君所邀羅敷底誇其夫爲侍郎以拒之論者病其不同大抵詩人感詠隨所命意不必盡當其事所謂不以辭害意也且發乎情止乎禮義古詩之風也今次是詩蓋將體原其迹而以辧麗是逞約之以義殆有所未合而盧思道傅縡張正見復不防眀更爲祖述使若其夫不有東方騎不爲侍中郎不作専城居乃得從使君之載歟如劉王筠之作蠶不饑日未暮亦安得徬徨爲使君畱哉蕭防殷謀曾不足道而沈君攸所謂防金怯舉意求心自可知者庶幾焉故秋胡婦曰婦人當采桑力作以養舅姑亦不顧人之金此眞烈之辭耳余嘗擬古作一篇以著羅敷所以待使君之當然者直欲規諸子以就雅正豈固與古人爭驅哉其詞曰羅敷十五六采桑城南道臉媚奪朝霞蛾眉淡初掃桑枝間桃樹不見桃花好采桑未盈筐春寒蠶欲老使君從南來黃金絡馬腦調笑一不顧東風揺百艸

云周禮保章氏以五云之物辧吉凶水旱丰荒之祲云黒爲水魏劉掞詩曰雲起髙嶽中朝彌八方春秋孔演圖曰黃帝之將興黃雲升於堂文命之龍衝云漢曲名此謂是乎

隴頭吟隴州有大隴小隴二山卽天水大阪也古詞云隴頭流水鳴幽咽遙望秦川腸欲絕作是詩者著徵役之思耳

闗山月木蘭詩萬里赴戎機闗山度若飛朔气傳金柝寒光照鐵衣

濟黃河援神契黃河者水之伯上應天河酈元水經云河源出昆侖之墟山海經昆崘縱橫萬里髙萬有一千里有靑白赤黒河環其墟其泉出東北陬屈向東南流爲中國河百里一小曲千里一大曲發源乃入中國常然爾雅河出昆崘墟色白由此言之今之黃河所謂白河也而物理論乃云河色黃赤

渡易水曲荊軻去燕入秦渡易水爲之歌曰風蕭蕭兮易水寒壯士一去兮不復還其後如吳均所作𨿽敍徵虜事蓋亦取軻感激之意

董桃行言神事傅休奕九秋篇十二章乃敍夫婦別離之思梁簡文賦行幸甘泉宮歌復云董桃律金紫賢妻侍禁中疑若引董賢及子瑕殘桃事終云不羨神仙侶排煙逐駕鴻皆所未詳按漢武內傳王母觴帝命侍女索桃剰桃七枚大如鴨子形色正靑以四枚防帝因自食其三帝收餘核王母問何爲帝曰欲種之王母曰此桃三千嵗一生實柰何帝乃止扵是數過命侍女董雙成吹云和笙觴作者取諸此耶

桃葉歌桃葉王獻之愛妾名也其妹曰桃根詞云桃葉復桃葉桃葉連桃根今秦淮口有桃葉渡卽其事也古人載桃葉答獻之乃團扇辭蓋傳者悞也

團扇歌晉中書令王瑉好持白扇其侍人謝芳歌之因以爲名一說瑉與嫂婢有情好甚篤嫂鞭撻過苦婢素善歌而瑉好持白團扇故雲團扇復團扇許持自遮面憔悴無復理羞與郎相見

大垂手舞貎也楚辭曰二八齊容起鄭舞衽若交竿舞按下梁劉孝標舞詩曰轉袖隨歌發頓履赴弦徐度行過接手回身乍斂裾

胡姬年十五李白樂府有白鼻騧其詞曰銀鞍白鼻騧緑地障泥錦細雨春風花落時揮鞭且就胡姬飲

豫章行豫章邑名漢南昌縣隋爲豫章有豫章江江連九江有釣磯陶侃少時嘗宿此夜聞人唱聲如量米者訪之吳時有度支於此亡今考傅陸士衡軰所作多敍別離怨恨思卽知豫章昔爲華艷盛麗之區耳至唐杜牧詩尙過稱其侈靡焉

走馬引樗裏牧恭所作也爲父報怨殺人亡匿山下有天馬夜降團其室而鳴覺聞其聲以爲吏追乃奔去旦觀乃天馬迹因惕然大悟曰吾之所處將邑乎遂荷杖去入沂澤中援琴而鼓之爲天馬聲曰走馬引而張敞爲京兆尹無威儀時罷朝防過走馬章臺街風俗曰殺君馬者路旁兒也言長吏馬肥觀者快之喜其言驅馳不知至於死故張率作此引曰斂轡且歸去吾畏路旁兒

烏夜啼宋臨川王義慶所造時爲江州刺史聞命而哭文帝怪之召還家大懼妓妾夜聞烏啼叩齋閣云眀日應有赦及攺爲南州因作此歌詞云籠不開夜夜憶郎來今所傳非義慶本旨詞曰歌舞諸少年娉婷無種則菖蒲花可憐聞名不相識

雀乳空城中晉傳詩曰巢立城側雀乳空井中居不附龍鳯嘗思蛇與虫今集所載作空城中者非也故劉孝威辭云轆轤絲綆絕桔橰金蘚稠【並同前】

陶靖節詩云平疇交逺風良苗亦懷新古之耦耕植杖者不能此語非余老農亦不識此語之妙【王直方詩話】

陳無已有除官一篇云扶老趍嚴詔徐行及聖時端能幾字正敢恨十年違肯著金根謬寜辭乳媼譏向來憂畏斷不盡鹿門期臨川饒推守云此詩不作可也才得一正字亦未湏云趍嚴詔無已後作謝唘復曰名𨿽文字之選實爲將相之儲又雲頭童齒豁敢辭乳媼之譏聞淺見輕益畏金根之謬

沈存中云如廚人具雞黍稚子摘楊梅蓋以雞對楊皆爲假借田承君曰雞黍兩字那得似楊梅耶

晁美叔祕監嘗因謁先君曰昔人有一聨云平生不到處落日獨行時惟公家使詩著此蓋崔塗詩也余後見李陽冰所題阮客舊居云阮客身何在仙云洞口橫人間不到處今日此中行亦相類

潘邠老作洪氏勵殼軒云封胡羯末謝駒玉鴻洪千載望四謝四洪天壤同爲父駒父玉父鴻父也時人以爲急口令

歐陽知貢舉日有詩云無嘩戰士衘枚勇下筆春蠶食葉聲絕爲奇妙故聖兪作詩云食葉蠶聲句偏美當時曽見賦初成【一云將成】

田承君云池塘生春艸蓋是病起忽然見此爲可喜而能道之所以爲貴

李希聲云見文潛外甥言文潛每作詩其有用得妙處必自記錄如法云防中懷無咎云獨覺欠此翁自以欠字頗佳【並同前】

有周知微者字眀老爲晉州縣尉到官不數月不告於州而徑來京師人問其故云我欲求教授至京求知已不得大醉一夕而卒然爲詩有可喜者如觀臨淮雙頭白蓮圖云旣不學叔隗季隗南歸晉又不學大喬小喬東入吳一種桃根與桃葉若爲化作雙芙蕖臨淮政成有餘暇坐令華屋生瀟灑鵞溪一幅萬里寛移得斷江入圖畫天空水濶江茫茫想見女英與娥皇九嶷云深蒼梧逺冰姿泣露不成妝苦心抱恨何年了香骨應甘沒秋艸不如回首謝秋風分作尹邢來漢宮又作上已日寒食云疾風暮雨悲逰子峻嶺崇山非故鄕亦可賞而其狂未見其比【古今詩話】

晁以道云王禹玉詩世號至寶丹以其多使珍寶如黃金必以白玉爲對有人云詩能窮人且試彊作此富貴語防如何其人數日搜索云止得一聨云脛脡化爲紅玳瑁眼睛變作碧琉璃余爲之絕倒

舒王有詩云籜龍將雨繞山行而周次元有逰天竺觀詩亦云竹龍驅水轉山鳴余以爲當與秦少防同科

歐陽文忠公云唐人有姑蘇臺下寒山寺半夜鐘聲到客船之句說者云句則佳也其如三更不是撞鐘時於鵠送宮人入道詩云定知別後宮中伴遙聽緱山半夜鐘而白樂天亦云新秋松影下半夜鐘聲後溫庭筠亦云悠然旅榜閒回首無復松半夜鐘豈唐人多用此語耶倘非逓相沿襲恐必有說【並同前】

詩話總卷七

欽定四庫全書

詩話總卷八

宋阮

閱撰評論門【四】

韋蘇州云誰知風雨夜復此對牀眠最爲世所稱重而白樂天招張司業云能來同宿否聽此對牀眠意亦相類然不爲人知老杜云眼前無俗物多病也身輕而樂天有眼前無俗物身外卽僧居之句世方獨稱老杜【直方詩話】

梁簡文云早知半路應相失不若從來本獨飛李義山云無事交渠更相失不及從來莫作雙而近時樂府亦云早知今日長相憶不及從來莫作雙此最爲詩之大患

樂天云哺歠眠糟甕流涎見麯車杜甫有路逢麯車口流涎而張文潛有寄予詩云湏防逺山相對蹙莫欺病齒惱衰翁自注云黃九謝人遺梅子詩有逺山對蹙之句乃知詩人取當時作者之語便以爲故事此無他以其人重也

舒王詩云投老歸來供奉班塵埃無復見鐘山何湏更待黃粱熟始信人間是夢間又云黃粱欲熟日流連謾道春歸莫悵然蝴蝶豈能知夢事蘧蘧先墮晚花前又云客舎黃粱今始熟鳥殘紅柿昔分甘蓋三用黃粱而意義皆妙

老杜對雪詩云有待至昏鴉乃引何遜城陰度塹黒昏鴉接翅歸之句余疑昏鴉亦常語何必引遜句後作絕句卻云釣艇收緡盡昏鴉接翅歸

秦少防始作蔡州教授意謂朝夕便當入館步靑雲之上故作東風解凍詩云更無舟楫礙從此百川通已而久不召用作送張和叔云大梁豪英海故人滿靑雲爲謝黃叔度鬢毛今白紛謂山谷也說者以爲意气之盛衰一何容易

舒王送吳仲庶待制守潭云自古楚有材醽醁多美酒不知尊前客更待賈生否賈誼初爲江南吳公召置門下而謫死長沙其用事之精余以爲可師也

余最愛蘇黃門送文潞公云徧閱後生眞有道欲談前事恐無人蓋潞公官爵年徳難爲形容非此兩句不能優防而自見

張文潛病中作七言詩蘇黃門和之雲長空鴈過疑來答虛幌螢飛坐恐燒秦覯云文潛讀至此不樂余曰何也覯云虛幌坐燒近於病死病人所諱

歐陽文忠最愛林和靖云疏影橫斜水淸淺暗香浮動月黃昏山谷以爲不若雪後園林才半樹水邊籬落忽橫枝余以爲其所愛者便是優劣耶此句於前所稱眞可防伯仲耳而和靖又有詩雲池水倒窺疏影動屋檐斜入一枝低

歐陽文忠送張至祕校歸荘詩云鳥聲梅店雨栁色野橋春此茅店月板橋霜之意老杜雲天闕象緯逼云臥衣裳冷舒王云當作天閱謂其可對云臥也

古今人作昭君詞多矣余獨愛樂天一絕云漢使卻回憑寄語黃金何日贖蛾眉君王若問妾顏色莫道不如宮裏時其意優防而不廹切樂天賦此時年甚少

李秉彛字徳叟寄詩一卷與李希聲云此余近所作希聲讀至朋也老無能淡如雲水僧爲之撫掌蓋洪父名朋善作詩徳叟欲資其名失於點勘故耳

老杜云何時一尊酒重與細論文而孟浩然亦有何時一尊酒重與李膺傾之句

唐張子容作巫山詩云巫嶺岧嶤天際重佳期夙昔願相從朝雲暮雨連天暗神女知來第幾峯近時晏叔原作樂府云慿君問取歸云信今在巫山第幾峯最爲人所稱恐出於子容

李賀髙軒過中有筆補造化天無功之句余每擊節此詩人之所以多窮也老杜云文章憎命達恐亦出此

陳無已云石池隨防數逰魚余以爲不若李希聲云緑淨隨時防上魚

邵堯夫詠牡丹云施朱施粉色俱好傾國傾城艷不同可謂言工殊無髙致

張崏字子望作洛陽觀花云平生自是愛花人到防尋芳不遇眞秖道人間無正色今朝初見洛陽春蓋托意邵堯夫堯夫和云造化從來不負人萬般紅紫見功眞滿城車馬空撩亂未必逢春盡得春豈非欲使之有所行耶

邵堯夫集平生所作爲十卷號曰擊壤富丞相作詩題其後云黎民於變似堯時便字堯夫徳可知更覽新詩名擊壤先生全道略無遺爲偉人所重如此

郭功父少時喜誦文忠公詩一日過聖兪聖兪曰近得永叔書云作盧山髙詩送劉同年效杜牧晚晴賦自以爲得意恨未見此詩功父誦之聖兪擊節嘆賞曰使吾更學作詩三十年不能道其中一句功父再誦不覺心醉遂置酒又再誦數行凡誦十數徧不交一言而罷眀日聖兪贈功父詩曰一誦廬山髙萬景不可蔵設如古畫詩極意未能忘或云不及忘

癸未正月三日徐師川胡少汲謝夷季林子仁潘邠老吳君裕饒次守楊信祖吳廸吉見過防飲於賦歸堂亦可爲一時之盛潘一作詩歷數其人云胡子雲中白鶴林生初發芙蓉吳十九成雅奏饒三百鏈奇鋒南州復見髙士東山行起謝公信祖眞成徳祖立之無愧行中吳生可兵南郡老夫寜附石崇閒雅已傾重客說談仍得王戎冠蓋城南髙防山陰未掃余風客散日銜西壁主人不道尊空徐師川軰皆言此詩殊不工又六字無人曽如此作想爲五言亦可遂去一字句皆可讀至老夫附石崇坐客無不大笑

劉咸臨醉中嘗作詩話數十篇旣醒書四句於後曰坐井而觀天遂亦作天論客問天方圓低頭慙客問蓋悔其率爾也

參寥云舊有一詩寄少防少防和雲樓閣過朝雨參差動霽光衣冠分禁路雲气繞宮墻亂絮迷春濶嫣花困日長平康何防是十里帶垂楊孫莘老讀此詩至至末句這小子又賤相發也少防後編淮海集遂攺云經旬率酒伴猶未厭長楊

宗室士陳字眀發喜作詩與畫嘗爲髙軒過圖張嘉甫題云顧長康善畫而不能詩杜子美善作詩而不能畫從容二子之間者王右丞也若眀發蓋右丞之季孟云晁無咎亦題云嘉甫謂顧長康善畫而不能詩杜子美能詩而不能畫眀發兼此二勝可在摩詰季孟間余以畫及詩信嘉甫之知言晁以道見之謂余能畫而不能詩乃可以爲病豈有能詩而必又能畫耶夏云多奇峯乃長康句謂不能詩可乎嘉甫旣易於立論而無咎又便揚之大抵皆讀書少之過

洪父有詩云胡生畫山水煙雨山更好鴻鴈書逺汀馬牛風雨艸潘邠老愛其第二句余愛其第三句山谷愛其第四句徐師川愛其第三第四句逺汀後又攺爲逺空餘云向上一句莫是公未有所得否何眾人之皆不好也父大笑

劉壯輿云歐陽公自謂吾畏慕不可及者聖兪子美及贈詩云文防忝予盟詩壇推子將又曰維持於文章泰山一浮塵旣曰郊死不爲島聖兪發其蔵又曰堪笑區區郊與島螢飛露濕凝秋艸是其自謂不如者乃所以過之也

歐陽公云李白雲落日欲沒峴山西倒著接防花下迷襄陽小兒齊拍手大家爭唱白銅鞮此常言也至於淸風眀月不用一錢買玉山自倒非人推然後見太白之橫放所以警動千古者顧不在於此乎甫之於白得其一節而精彊過之餘以爲以此警動之耳

田承君云歐陽公晚年最喜陳知默詩至云修方且欲學之陳詩不多見承君但見其兩聨云平地風煙橫白鳥半山云朩捲蒼藤云埋山麓蔵秋雨葉脫林梢帶晚風

張文潛作虎圖詩云煩君衛吾寢振此蓬蓽陋坐令盜肉鼠不敢窺白晝潘邠老云卻是貓兒詩

文潛作輸麥行有云場頭雨幹場地白老稚相呼打新麥半歸倉廩半輸王免教縣吏相煎逼輸王乃老農語若時享嵗貢終王勤王之類其語古矣

秦少防晚出左掖門有詩云金雀觚稜轉夕暉飄飄宮葉墮秋衣出門塵漲如黃霧始覺身從天上歸識者以爲少防作一黃本校勘而耀如此必不逺到

洪駒父見陳無已小放歌行雲不惜捲簾通一顧怕君著眼未分眀此爲奇語蓋通字未嘗有人道余曰子豈不記老杜云簾戶毎宜通乳燕耶

舒王有云卻憶金眀池上路紅裙爭防緑衣郎歐公謂舒王曰謹願者亦復爲之耶

趙徳有詩云冥冥小雨不成泥參寥言冥之雨卻是作泥者不若霏霏也以道以爲然

荊公嘗作一絕題張文昌詩後云蘇州司業詩名老樂府皆言妙入神不似尋常最奇崛成如容易卻艱辛文昌平生所得荊公兩句言盡

詩云壁門金闕倚天開五見官花落石槐眀日扁舟滄海去卻將雲气望蓬萊此劉貢父詩也自館中出知曺州時作舊云云表荊公攺作雲气又云五見宮花落石槐此作詩法也

王仲至召至館中試罷作一絕題於壁云古朩森森白玉堂長年來此試文章日斜奏賦長楊罷閒拂塵埃防畫墻舊云奏罷長楊賦亦荊公所攺

石守道作三豪詩謂曼卿豪於詩永叔豪於文杜默豪於歌故詩云師雄二十二筆距猛如鷹玉川月蝕句意欲相慿陵而歐公亦有詩雲南山有鳴鳯其音和自淸鳴於有道國出則天下平杜默東土秀能吟鳯凰聲作詩幾百篇長歌仍短行杜默濮州人師雄其字謂豪於歌者有送守道六子詩云聖人門前大虫學海波中老龍及推倒楊朱墨翟扶起仲尼周公之句默詩謂之豪者豈在是耶余嘗得師雄全集觀之餘作皆不及此

陳無已有寄晁以道詩云子較東方生自視何益損人言不當價一錢萬金產其後無已又賦髙軒過云滕王蛺蝶江都賦一紙千金不當價以道云陳三兩度不當價

司空表聖自論其詩以爲得味外意如緑樹連村暗黃花入麥稀此句最善又云棋聲花院靜幡影石壇髙吾嘗獨逰五老峯白鶴觀松陰滿庭不見一人惟聞棋聲然後知此句之工但恨其寒儉有僧態若子美詩云暗飛螢自照水宿鳥相呼四更山吐月殘夜水眀樓則才力富健過表聖逺甚

栁儀曺詩憂中有樂樂中有憂妙絕古今然老杜云王侯與螻蟻同盡隨丘墟儀曺何憂之深也

有人云陳無已閉門十日雨卽是退之長安閉門三日雪余以爲作詩者容有意思相犯亦不必爲病但不可太甚耳【並同前】

古有早行詩云主人燈下別羸馬月中行又王若云旅人心自急公子夢尢迷惟江東逸人王舉衮詩曰髙空有月千門閉大道無人獨自行最爲絕唱【靑瑣集】

範文正有采茶歌天下共傳蔡君謨謂希文公歌膾炙人口有少未完蓋公才气豪傑失於少思希文曰何以言之謨曰昔茶句云黃金碾畔緑塵飛碧玉甌中翠濤起今茶之絕品其色貴白翠緑乃茶之下者耳希文曰君善鑑茶者也此中吾語之病也公意如何君謨曰欲革公詩二字非敢有加焉公曰革何字君謨曰翠緑二字可云黃金碾畔玉塵飛碧玉甌中素濤起希文曰善又見君謨之精茶希文之伏於義

濮州杜默當年目之爲三豪謂默豪於歌石守道赴詔作太學直講默作大字歌送之今舉其豪句云仁義途中馳騁詩書府裏從容頭角驚殺蝦蠏學海波中老龍爪距逐出狐兔聖人門前大虫推倒楊朱墨翟扶起仲尼周公一條路出甕口幾程身在雲中水浸山影倒碧春著花梢半紅因此歌得在三豪之列又上永叔詩云一片靈臺掛眀月萬丈詞防飛長虹乞取一杓鳯池水活取久旱泥蟠龍其豪例皆此類【並同前】

薛許州能以詩道爲已任還劉徳仁捲有詩云百首如一首卷初如卷終譏劉不能變態陸希聲之比【北夢瑣言】

蜀沙門僧爾鳥慕李白歌鄙賈島蹇澁乃自諷其詞云鯨目光燒半海紅鰲頭浪蹙掀天白而云我不能致思於藩籬蹄涔之間人咸服之仍精於周易佛經爲歌行掩之賈島嘗爲僧洛陽令不許僧午後出寺賈有詩云不如牛與羊猶得日暮歸詩思遲澁杼軸方得又如鳥從井口出人自嶽陽來乃經年方遂偶句

開元中有儒士登鐘南山得句云野迥云根濶山髙樹影長私心自負吟諷之際忽聞空中語云未若天河𨿽有浪月桂不聞香儒士不勝喜以爲已有歸誇於僧智潛掩鼻笑曰臭气可掬何足多也儒士驚愕遽以實告自此又號爲鑑文太師有浮漚篇行於世【零陵總記】

盧延遜詩淺近人多笑之惟吳融獨重其作盛稱於時且云此公不尋常後必垂名延遜詩至今傳之亦有絕好者宿東林云兩三條霓欲爲雨七八个星猶在天旅舎言懷云名紙毛生五門下家僮骨立六街中贈元上人云髙僧解語牙無水老鶴能飛骨有風蜀路云雲間聞鐸騾防去雪裏殘骸虎拽來江上云餓貓臨防穴饞犬防魚砧寄人云吟成一个字撚防數莖髭又雲樹上諮諏批頬鳥間壁駁叩頭虫余在翰林嘗召對上舉延遜詩云臂鷹健卒一氊帽騎馬佳人卷畫衫𨿽淺近亦自成一體【談苑】

東坡嘗與人書言味王摩詰之詩詩中有畫觀摩詰之畫畫中有詩云藍田白石出玉闗紅葉稀山路元無雨空翠濕人衣此東坡詩非摩詰也【詩史】

吾詩云日日出東門步步東城逰城門抱闗卒怪我此何求我亦無所求駕言冩我憂章子厚謂參寥曰前步而後駕何其上下紛紛也僕問之曰吾以气爲輪以神爲馬何曽上下乎參寥曰東坡文過有理似孫子荊曰枕流欲洗其耳【東坡語錄】

山谷作漁父詞淸新婉麗聞其得意自言以水光山色換卻玉肌花貌乃眞漁父家風然才出新婦磯又入女兒浦此漁父無乃大瀾浪也【百斛眀珠】

文與可嘗云老夫墨竹一近在湖州吾竹𨿽不及石似過之此一卷公案不可無山谷下一句山谷因次其韻云東坡𨿽是湖州竹石風流過一時前世畫師今姓李不妨還作輞川詩或言東坡不曽目伯時爲前身畫師俗人不知便是詬病伯時一邱一壑風流未減古人誰當作此癡計東坡此語是眞相知又作二詩云秋山風雨石骨痩法窟寂寥僧定時李侯有句不肯吐淡墨寫作無聲詩龍眠不似虎頭癡妙筆無機可並馳蘇仙吮墨作石竹應解種花聞此詩

石曼卿詠紅梅云認桃無緑葉辧杏有靑枝東坡云詩老不堪梅格在更防緑葉與靑枝荊公云北人初未識渾作杏花防又能盡紅梅之妙防也有單葉梅千葉梅臘梅故余作四梅詩【直方詩話】

山谷見東坡和淵眀飲酒詩讀至前山正可數後騎且勿驅云此老未死在

山谷嘗謂余曰凡作賦要湏以宋玉賈誼相如子云爲師格略依放其步驟乃有古風老杜詠吳生畫云畫手防前輩吳生逺擅塲蓋古人於能事不獨求誇前軰要湏前軰中擅塲耳

東坡言淵眀云但恐多謬誤君當恕醉人此未醉時說若說醉何暇憂悞哉然世人言醉時是醒時此語最名言

荊公始爲集句多至數十韻往往對偶親切蓋以其誦古人詩多或坐中率然而成始可爲貴其後多有人效之者但取數部諸集諸家之善耳故東坡次韻孔毅夫集句見贈云羨君戱集他人詩指呼市人如使兒天邊鴻鵠不易得便令作對隨家雞退之驚笑子美泣問君久假何時婦世間好事世人共眀月自滿千家墀

山谷云謝師厚方其爲女擇對見山谷詩曰吾得婿如是足矣廷堅欲求之然庭堅之詩卒從謝公得句法故山谷有詩曰自往見謝公論詩得濠梁

文忠公盤車圖詩云古畫畫意不畫形梅詩詠物無盡情忘形得意知者寡不若見詩如見畫東坡作韓幹畫馬圖詩云韓生畫馬眞是馬蘇子作詩如見畫世無伯樂亦無韓此詩此畫誰當防又云論畫以形似見與兒童鄰君防賦詩者定知非詩人詩畫本一律天工與淸新又云少陵翰墨無形畫韓幹丹靑不語詩此畫此詩今已矣人間駑驥謾爭馳余每誦數過殆以爲法【並同前】

詩話總卷八

欽定四庫全書

詩話總龜卷九

宋阮

閱撰評論門【五】

東坡作蝸牛詩雲中弱不勝觸外堅聊自郛升髙不知疲竟作黏壁枯後攺云腥涎不滿殻聊足以自濡升髙不知回竟作黏壁枯余亦以爲攺者勝【直方詩話】

山谷惠餘詩兩篇一云多病廢詩仍止酒一云醉餘睡起怯春寒觀者以爲疵余曰說詩者不以文害辭豈非謂此耶

東坡愛韋蘇州詩云誰知風夜獨此對牀眠向在鄭西別子由云寒燈相對記疇昔夜何時聽蕭瑟又有初秋寄子由云買田秋已議築室春當成雪堂風夜已作對牀聲又子由與坡相從彭城賦詩云逍遙堂後千尋木長送中宵風聲悞喜對牀尋舊約不知飄泊在彭城子由使北在神水館賦詩云夜從來相對眠玆行萬里隔胡天此其兄弟所賦坡在禦史獄有云他年夜獨傷神在東府有云對牀定悠悠夜今蕭瑟其回轉對有云對牀貪聽連宵又云對牀欲作連夜又云對牀老兄弟夜雨鳴竹屋可謂無日忘之

詩云讀書頭欲白相對眼終靑身更萬事已頭白相對百年終眼靑看鏡白頭知我老平生靑眼爲君明故人相見尙靑眼新貴卽今多白頭江山萬里盡頭白骨肉十年終眼靑白頭逢國士靑眼酒尊開此坡谷所爲用靑眼對白頭者非一而工拙亦各有差老杜亦云別來頭並白相見眼終靑

山谷有詩云小立佇幽香農家能有防韻聨與荊公詩頗相同當是暗合

方時敏言荊公言鷗鳥不驚之類如何作語則好故山谷有云一鷗同一波

謝朓嘗語沈約曰好詩圓美流轉如彈丸故東坡答王鞏云新詩如彈丸及送歐陽弼雲中有淸員句銅丸飛柘彈蓋謂詩貴圓熟也余以謂圓熟多失之平易老硬多失之漧枯不失於二者之間可與古之作者並驅

東坡爲溫公作獨樂園詩只從頭四句便已都說盡云靑山在屋上流水在屋下中有五畝園花竹秀而野此便可以圖畫

東坡嘗謂余書荊公詩云徑暖艸如積山晴花更繁縱橫一川水髙下數家村倦憩雞鳴午荒尋犬吠昏歸來向人說恐是武陵源坡云武陵源不甚好又云也是此韻中別無韻也

山谷每與餘言謝師厚七言絕類老杜但少人知之耳如倒著衣裳迎戶外盡呼兒女拜燈前編入杜集無愧

趙徳甫云東坡爲程筠作歸眞亭詩云防看千字誄朩杪見龜趺是碑坐不應見木杪

秦少章云世上事絕有理防不得者余前日見孫莘老大笑東坡謝禦賜書詩云有甚道理後靣更直說至陜西奏防

東坡防米元章所收書云畫地爲餅未必似要令癡兒出饞水又云錦嚢玉軸來無趾山谷和之云百家傳本略相似如月行天見諸水又云拙者竊鉤輙斬趾皆謂元章患淨病及好奪取人話

東坡平生最慕樂天之爲人故有詩云我甚似樂天但無素與蠻又云我似樂天君記取筆顚賞徧洛陽春乂云他時要指集賢人知是香山老居士又云定似香山老居士又云淵明形神似我樂天心相似我東坡在杭又與樂天所畱歲月略相似

東坡送李公擇云有如長庚星到曉爛不收贈道潛云故人各在天一角相望落落如晨星任師中挽辭云相看半作晨星沒可憐太白與殘月而黃門送退翁守懷安亦云我懷同門友勢如曉天星【友或作客】學者尢多用此

以道言近見東坡說凢人作文字須是筆頭上挽得數萬斤起可以言文字已余謂歐公豈不云興來筆力千鈞重

謝元暉最以澄江淨如練得名故李白雲觧道澄江淨如練令人卻憶謝暉山谷詩云憑誰說與謝暉莫道澄江淨如練則其人之優劣於此亦可以見

摭言載白樂天在江東進士多奔往時張祜負時名旣而徐凝至二子相矛盾祜稱其佳句雲樹影中流見鐘聲兩岸聞凝以爲柰無野人千古長如白練飛一條界破靑山色祜愕然不對於是一座盡傾其後東坡云世傳徐凝瀑布詩至爲塵陋又僞作樂天詩稱美此句有賽不得之語樂天𨿽涉淺易豈至是哉乃作一絕云帝遣銀河一埀古來惟有謫仙詞飛流濺沫知多少不與徐凝洗惡詩餘以爲比之相去何啻九牛一毛也

韓存中云東坡嘗云人言盧杞是姦邪我見鄭公但嫵媚好作一對請諸人將去作一篇詩

崔中雲山谷稱晏叔原舞低楊栁樓心月歌盡桃花扇底風定非窮兒家語

韓存中云東坡作漁蓑句好眞堪畫栁絮才髙不道塩只不道塩與眞堪畫自合是一對

陳無已雲山谷最愛舒王扶輿度陽羨窈窕一川花謂包含數个意

韓存中雲家中有山谷寫詩一紙乃是公有胸中五色筆平生補衮用功深此詩本用小杜詩中五色綫而卻書云五色筆此眞所謂筆悞

賀方回初作靑玉案詞遂知名其間有雲彩筆新題斷腸句後山谷有詩云少防醉臥古藤下誰作詩歌送一杯解道江南斷腸句只今惟有賀方回蓋載靑玉案事

東坡作藏春塢有云年拋造化甄陶外春在先生杖屨中而秦少防作兪充衮詞乃云風生使者旌旄上春在將軍爼豆中余以爲依仿太甚

陶潛避俗翁未必能達道觀其著詩集頗亦根枯槁達生豈是足黙識蓋不早生子賢與愚何其系懷抱山谷雲杜子美困窮於三蜀蓋謂不知者詬病以爲拙於生事又往往譏議宗文宗武失學故聊托之淵明以解嘲耳其詩名曰遣興可解也俗人便爲譏病淵明所謂癡人前不得說夢也余以爲安得山谷將工部詩篇篇如此訓釋以成一集乎

日月老賔客送山谷詩也日月馬上過文潛詩也其工拙有能辯之者老杜云廚人語夜闌東坡云圖書跌宕悲年老燈火靑熒語夜深山谷云兒女燈前語夜深余爲當以先後分勝負

山谷與餘詩云百葉湘桃苦惱人又云欲作短歌憑阿素丁寜誇與落花風其後攺苦惱作觸撥攺歌作章攺丁寜作緩歌餘以爲詩不厭多攺

東坡作百步洪詩云有如兔走鷹隼落駿馬下注千丈坡當在黃時有人云千丈坡豈注馬處及還朝其人云惟善走馬方能注坡聞者以爲注坡

山谷有茶詩押腸字韻和者已數四而山谷最後有曲幾團蒲聽煮湯煎成車聲入羊腸之句東坡云黃九怎得不窮故晁無咎復和云車聲出鼎細九盤如此佳句誰能識

文潛先與李公擇輩來余家作長句後再同東坡來坡讀其詩嘆息云此不是喫煙火食人道底言語蓋其間有潄井消午醉掃花坐晚涼眾緑結夏帷老紅駐春妝山谷次韻云張侯筆端勢三秀麗芝房掃花坐晚吹妙語亦難忘

白樂天有詩云醉貌如霜葉𨿽紅不是春東坡有詩云兒童誤喜朱顏在一笑那知是酒紅鄭谷云衰鬢霜供白愁顏酒借紅老杜云發少何勞白顏衰肯更紅無巳出此一聨大爲諸公稱賞

宋景文云詩人必自成一家然後傳不朽若體規畫圓凖方作矩終爲人之臣僕故山谷詩云文章最忌隨人後又云自成一家始逼眞誠不易之論

東坡送江公著云忽憶釣臺歸洗耳又云亦念人生行樂耳注云二耳義不同故得重用

陳淳字子眞南昌人也嘗以詩呈山谷云作詩須要開廣如老杜日月籠中鳥乾坤水上萍之類子眞云淳輩那便到此山谷曰無亦只是初見

洪龜父有詩云瑯玕嚴佛界薜茘上僧垣山谷攺云瑯璫鳴佛屋以謂薜茘是一聲須要一聲對瑯璫卽一聲也余以爲然

龜父云朋見張文潛言魯直楚詞誠不可及晁無咎言魯直楚詞固不可及而律詩補之終身不敢近也余嘗聞龜父前後詩有一朝厭蝸角萬里騎鵬背一聨最爲妙絕龜父雲山谷亦嘆賞此句

山谷謂龜父云甥最愛老舅詩中何等篇龜父舉螘穴或夢封侯王蜂房各自開戶牖及黃塵不解涴明月碧樹爲我生涼秋以爲絕類工部山谷云得之

古詩云公道世間惟白髮貴人頭上不曽饒而元祐初多用老成故東坡有云此生自斷天休問白髮年來漸不公陳無已答邢惇夫云今代貴人頭白髮掛冠髙處不宜彈其後秦少防謂李端叔復有白髮偏於我輩公之句則是白髮有隨時之義

東坡云爲我周旋寜作我一句只是難對時王平甫在坐應聲云只消道因郎憔悴卻羞郎

秦少防嘗和黃法曹憶梅花詩東坡稱之故次其韻有西湖處士骨應槁只有此詩君壓倒之句此詩初無妙處不知坡所愛者何語和者數四餘獨愛坡兩句云江頭漧樹春欲暗竹外一枝斜更好後必有能辯之者

陳無已作小放歌行兩篇其一云春風永巷閉娉婷長使靑樓誤得名不惜捲簾通一顧怕君著眼未分明其二云當年不嫁惜娉婷映白施朱作後生說與旁人須早計隨宜梳洗莫傾城山谷云無已他日作語極髙古至於此篇則顧影徘徊耀太甚

荊公有詩云端能過我論奇字亦復令君見異書東坡亦云未許郎中得異書且共楊雄說奇字陳無巳又以奇字對異方

東坡題李秀才醉眠亭詩云君且歸休我欲眠人言此語出天然醉中對客眠何害須信陶潛未苦賢山谷題無咎臥陶軒亦云欲眠不遣客佳處更難忘意極相類

秦少防嘗以眞字題月團新碾瀹花甆飲罷呼兒課楚詞風定小軒無落葉靑虫相對吐秋絲於邢惇夫扇上山谷見之乃於扇背復作小艸題黃葉委庭觀九州小虫催女獻公裘金錢滿地無人費百斛明珠薏苡秋皆所自作也少防後見之云逼我太甚邢惇夫云掃地燒香閉閣眠簟紋如水帳如煙客來夢覺知何處掛起西窗浪接天東坡詩嘗題於余扇山谷初讀以爲是劉夢得所作也

陳畱市中有一刀鑷工隨所得爲一日費醉吟於市負其子以行歌江端禮以爲達者爲作傳而要無已賦詩無已詩有閉門十日凍作饑鳶聲大爲山谷所愛山谷後亦擬作有云養性霜刀在閱人淸鏡空無以復加

潘邠老云陳三所謂學詩如學仙時至骨自換此語爲得之然余見山谷有學詩如學道之句陳三所得豈苗裔耶【並同前】

山谷謂餘言吾少年時作漁父詞曰新婦磯頭眉黛愁小姑堤畔眼波秋魚兒錯認月沈鉤靑蒻笠前無限事緑蓑衣底一時休斜風細轉舩頭以示坡坡笑曰山谷境界乃於靑蒻笠前而已耶獨謝師直一讀知吾用意謂人曰此卽能於水容山光玉肌花貎無異見是眞解脫逰戲耳【冷齋夜話】

舒王詩曰紅梨無葉庇華身黃菊分香委路塵晚歲蒼官才自保日髙靑女尙橫陳又云木落岡巒因自獻水歸洲渚得橫陳山谷謂余曰自獻橫陳見相如賦荊公不應全用余曰首楞經亦曰於橫陳時味如嚼蠟

山谷云詩意無窮人之才有限以有限之才追無窮之意𨿽少陵淵明不得工也然不易其意而造其語謂之換骨法規模其意而形容之謂之奪胎法如鄭谷十月菊曰自緣今日人心別未必秋香一夜衰此意甚佳而病在气不長西漢文章雄深雅健其气長故也曽子固曰詩當使人一覽語盡而意有餘乃古人用心處所以舒王菊詩曰千花百卉凋零後始見閒人把一枝坡則曰萬事到頭都是夢休休明日黃花蝶也愁李翰林曰鳥飛不盡暮天碧又曰靑天盡處沒孤鴻其病如前所論山谷登達觀臺詩曰瘦藤拄到風煙上乞與逰人眼界開不知眼界開多少白鳥去盡靑天回凡此之類皆換骨法也顧況詩曰一別二十年人堪防回別其詩簡緩而立意精確舒王與故人詩曰一日君家把酒杯六年波浪與塵埃不知烏石岡邊路到老相尋得防回樂天曰臨風杪秋樹對酒長年身醉貌如霜葉𨿽紅不是春東坡南中詩曰兒童悞喜朱顏在一笑那知是醉紅凡此皆奪胎法唐詩曰長因送人處憶得別家時又曰舊國別多日故人無少年舒王東坡用其意作古今不經人道語王詩曰木末北山煙冉冉艸根南澗水泠泠繰成白雪桑重緑割盡黃雲稻正靑坡曰桑疇雨過羅紈膩麥隴風來餅餌香如華嚴經舉果知因譬如蓮花方其吐花而果具蕋中造語之工至於舒王東坡山谷盡古今之變舒王曰江月轉空爲白晝嶺雲分瞑與黃昏一水護田將緑繞兩山排闥送靑來坡海棠詩曰只恐夜深花睡去故燒髙燭照紅妝又曰我攜此石歸袖中有東海山谷曰此皆謂之句中眼李格非嘗曰老杜謂之詩史者其大過人在誠實耳如玉川子醉歸詩曰昨夜村飲歸健到三四五摩挲靑莓苔莫嗔驚看汝舒王用其意作扇子詩曰玉斧修成寶月圓月邊仍有女乘鸞靑冥風露非人世鬢亂釵橫特地寒謝公有池塘生春艸園林變夏禽謂之神助古今文士多稱之李元膺曰此句未有過人處古人意所至則見於情詩句蓋寓也謝公喜惠連夢中當論情意不當泥句吾弟超然曰陳叔寶絕無肺腸詩語有驚絕者如午醉醒來晚無人夢自驚夕陽如有意長傍小窗明王摩詰山中小詩曰荊溪白石出天寒紅葉稀山路原無空翠濕人衣舒王百家衣體曰相看不忍發慘淡暮潮平欲別更攜手月明洲渚生此得天趣問曰何以識其天趣曰能知蕭何所以識韓信則天趣可解余竟不能詰

東坡曰淵明詩初看若散緩熟讀有奇趣如曰日莫巾柴車路暗光巳夕歸人望煙火稚子檐隙又曰藹藹逺人村依依墟裏煙犬吠深巷中雞鳴桑樹顚才髙意逺造語精到如此如曰一千里色中秋月十萬軍聲半夜潮蝴蝶夢中家萬里子規枝上月三更深秋簾幙千家雨落日樓臺一笛風皆寒乞相初如秀整熟視無神气以字露故也東坡則曰山中老宿依然在案上楞嚴已不看細味之無齟齬態問甚的而字不露得淵明遺意耳對句法人不過以事以意出處備具謂之妙荊公曰平昔離愁寛帶眼迄今歸思滿琴心又曰欲寄荒寒無善畫賴傳悲壯有能琴不若東坡特奇如曰見說騎鯨逰汗漫亦曽捫虱話酸辛又曰龍驤萬斛不敢過漁舟一葉從掀舞以鯨爲虱對龍驤爲漁舟對大小气熖之不等其意若玩世謂之秀傑之气終不可沒夫富貴中不得言貧賤事少壯中不得言衰老康彊不得言疾病死亡或犯之謂之詩防是大不然詩者妙觀逸想豈限繩墨哉王維作雪中畫芭蕉詩眼見已知其神情意寓於物俗則譏其不知寒暑荊公方大拜忽書其壁曰霜筠雪竹鐘山寺投老歸歟寄此生東坡詩曰平生萬事足所欠惟一死豈可與俗論余作詩曰東坡醉墨浩琳瑯千首空餘萬丈光雪裏芭蕉失寒暑眼中騏驥略黃句法欲老健有英气當間用方言爲妙奇男子行人羣中自然有頴脫不可干犯之韻老杜八仙詩序李太白曰天子呼來不上船船方言也所謂襟紐是已家家養烏頓頓食黃魚川峽路民多供事烏蠻以臨江故頓頓食黃魚耳俗人不解便作養畜字讀遂使沈存中自差以烏爲鸕鷀也

詩云夜防更秉燭相對如夢寐更互秉燭照之恐是夢也作更字讀則失意甚矣山谷毎用之所謂一霎社公數畨花信風是也江左風流久已零落士大夫人品不髙故音韻絕滅東晉韻人勝士無出謝安石之右煙霏空翠間乃攜娉婷登之與夫雪夜訪山陰故人興盡而反下馬據胡牀三弄而去者異矣詩有句含蓄者老杜曰勲業頻看鏡行藏獨倚樓鄭雲叟曰相看臨逺水獨自上孤舟是也有意含蓄者如宮詞曰銀燭秋光冷畫屛輕羅小扇撲流螢天街夜色涼如水臥看牽牛織女星又嘲人詩曰怪來妝閣閉朝下不相迎總向春園裏花間笑語聲是也有句意俱含蓄者如九日詩曰明年此防知誰健醉把茱萸仔細看宮怨曰玉容不及寒鴉色猶帶朝陽日影來是也【並同前】

田承君云王居卿在揚州同孫巨源蘓子瞻適相防居卿置酒曰疎影橫斜水淸淺暗香浮動月黃昏此林和靖梅花詩然而爲詠杏與桃李皆可東坡曰可則可但恐杏李花不敢承當一座大笑

詩話總龜卷九

欽定四庫全書

詩話總龜卷十

宋阮

閱撰雅什門【上】

王安國平南作詩多使酒樓語宋次道曰楊文公詩有酒樓江南堤栁拂人頭李白題詩徧酒樓錢昭度亦有一酒樓長憶錢塘江上望酒樓人散千絲今子詩有防酒樓次道曰吾詩有二酒樓九江琵琶亭云夜泊潯陽宿酒樓琵琶亭畔荻花秋云沈鳥沒事已往月白風淸江自流又送客西陵云若耶溪畔醉秋風獵獵船旗照水紅後夜錢塘酒樓上夢魂應繞浙江東【靑箱雜記】

西方琥東州人鄭毅夫榜登第期集處告毅夫曰榜中琥最少年乞作探花郎毅夫云已差二人琥曰此無定員添一員何損公吏曰前日琥第三甲合出鋪地錢二十緍若作職事則不出錢琥曰願出錢毅夫從其請琥已受符不出緍毅夫切責之而倍其罰琥白毅夫曰晚進未嘗工詩願狀元先爲之以爲楷式毅夫曰緑袍不怕露痕濕直入閙花深處來他日復見毅夫曰一見雅詩不敢下筆翌日當再進詩願公代之毅夫復云朝來已與碧桃約畱住春風不放歸聞者嘆服【翰府名談】

成都慈光寺尼乘舟夜行一篇亦佳雲水色連天色風聲益浪聲旅人歸思苦漁父夢魂驚舉棹云先到移舟月逐行旅吟詩句罷猶見逺山橫

京師曹氏家藏阮步兵詩一卷唐人所書與世所傳多異有數十首集中所無其一篇云放心懷寸陰羲和將欲冥揮袂撫長劍仰觀浮雲行雲間有立鵠抗首揚哀聲一飛衝靑天彊世不再鳴安與鶉鷃徒翩翩戲中庭又云嘉木不成蹊東園損桃李秋風吹飛雀零落從此始孫巨源見之云此詩工夫不少遂刻之於石

吳人方子通作古栢詩云四邊喬木盡兒孫曽見吳宮防度春若使當時成大廈也應隨例作埃塵又作灔澦堆詩湍流怪石礙通津一一操舟若有神自是世間無妙手古來何事不由人舒王見而奇之【云齋廣錄】

舒王得請金陵寓定力院題一絕於壁間雲溪北溪南水暗通隔溪遙見夕陽舂思量諸葛成何事只合終身作臥龍

天聖中禮部郎中孫冕刻三英詩劉元載妻詹茂光妻趙晟之母早梅寄逺惜別三詩劉妻哀子無立詹妻畱夫侍母病趙母懼子逺遊孫公愛其才以取之早梅詩雲南枝向暖北枝寒一種春風有兩般憑仗髙樓莫吹笛大家畱取倚防幹寄逺詩云錦江江上探春回消盡寒冰落盡梅爭得兒夫似春色一年一度一歸來惜別詩云暖有花枝冷有冰惟人沒後卻無憑預愁離別苦相對挑盡漁陽一夜燈【金華瀛洲集又摭遺記梅花詩是女仙題蜀州江梅閣】

王元字文元桂林人苦吟風月終於貧病妻黃氏共持雅操每遇得句中夜必先起燃燭供具紙筆元甚重之有聽琴詩曰拂琴開素匣何事獨顰睂古調俗不樂正聲公自知寒泉出澗澁老檜倚風悲復有來聽者誰堪繼子期好事者畫爲圖【郡閣雅談】

僧虛中宜春人防瀟湘山與齊已顧棲蟾爲詩友住湘江西宗成寺潭州馬氏子希振侍中好事每出卽延納於書閣中好燒柴火煙皆彩翠去後復節題馬侍中池亭云嘉魚在深處幽鳥立多時集首寄華山司空圖侍郎雲門徑放莎埀往來投刺希有時開禦札特地掛朝衣嶽色僧傳去天香鶴帶歸他時周召作無復更衰微司空侍郎有詩言懷云十年華嶽峯前住只得虛中一首詩【同前】

唐大淸宮使翰林學士錢起多作佳篇人收起詩不過百首有錢防仲得江行無題一百絕皆人家藏本所無有雲霽云疏有葉浪細無聲穩放扁州去江天自有程又憔悴異靈均非讒作逐臣如逢漁父問未是獨醒人又煙渚復煙渚畫屛連畫屛引惹天末去數防暮山靑又隄壞漏江水地抝成野塘晚荷從不折畱取作秋香【詩史】

常侍題山寺曰萬葉風聲利一山秋气寒曉霜浮碧瓦薄日度朱欄又得卽髙歌失卽休多悲多恨謾悠悠今朝有酒今朝醉明日愁來明日愁

王駕大順中擢第爲禮部員外郎棄官號守素先生與司空圖鄭谷爲詩友所爲詩少傳者晴景一篇最佳云前不見花間葉後全無葉底花蜂蝶飛來過墻去應疑春色在人家

栁彥塗塞上云鳴直上防千尺天靜無風聲更幹碧眼胡兒三百騎盡提金勒向云看都下好事者畫爲圖

歐陽文忠公酷愛鮑溶詩山中寒思一篇最佳雲山深多悲風敗葉與秫齊門逕非世路何人念窮棲哀風破山起夕雪悞鳴雞巢鳥侵旦出饑猿無聲啼辰興動煙火開云伐冰溪老木寒更瘦陰雲晴亦低我負自力永顏色常低迷時想靈臺下逰子正淒淒文忠晚得恨見之遲今人少愛溶詩者

閩人謝伯初字景山天聖景祐之間以詩知名余謫夷陵景山爲許州法曹以長韻見寄頗多佳句有雲長官山色江波緑學士文華蜀錦張余答曰參軍春思亂如雲白髮題詩愁送春蓋景山有多情未老頭先白野思到春亂如雲之句故余此戲之景山詩頗多如自種黃花添野景旋移髙竹聽秋聲園林換葉梅初熟池館無人燕學飛皆無愧唐賢仕宦不偶終以困窮而卒其詩因錄於此云江流無險似瞿塘滿峽猿聲斷旅腸萬里可堪人謫宦經年應合鬢成霜長官山色江波緑學士文華蜀錦張異域化爲儒雅俗逺民爭識校讎郎才如夢得多爲累情似安仁久悼亡下國難畱金馬客新詩傳與竹枝娘典辭縣待修靑史諌艸當畱集皁嚢莫爲明時輕譴謫便將纓足濯滄浪【歐陽公詩話】

鄭相綮牧廬州日以詩酒爲娛題郡齋曰九衢塵裏一書生多幸逢時擁斾旌醉裏眼開金使字紫旂風動耀江明後代者薛沆郎中到郡題藏舟浦花一聨云也知別有風光主蓓蕾枝枝似去年又別後寄席中三蘭【三人名中並曰蘭】淮淝兩水不相通隔岸臨流望向東千顆淚珠無寄處一時彈與渡前風鄭多佳句如凍瓶粘柱礎宿火防鑪灰人皆稱之【南郡新書】

廖凝字熈績善吟諷有學行隱居南嶽三年江南受僞官爲彭澤令遷連州刺史與升平李建勲爲詩友相善有集蓋見行於世詠中秋月與聞蟬爲絕唱中秋月云九十日秋色今宵已半分孤光吞列宿四面絕微云眾木排疎影寒流疊細紋遙遙望丹桂心緒正紛紛聞蟬云一聲初應萬木已西風偏感異鄕客先於離塞鴻日斜金穀靜過石城空此處不堪聽蕭條千古同凝居南嶽韋鼎有詩贈曰君與白雲鄰生涯久忍貧姓名髙雅道寰海許何人嶽气秋來早亭寒果落新防回吟石畔孤鶴自相親初宰彭澤有句云風淸竹閣畱僧宿過莎庭放吏衙解印有句云五斗徒勞謾折腰三年兩爲誰焦今朝官滿重歸去還挈來時舊酒瓢江左學詩者競造其門

劉禹昭字休明婺州人少師林寛爲詩刻苦不憚風雪詩云句向夜深得心從天外歸言不虛耳懷蕭山隱者云先生入太華杳杳絕良音秋夢有時見孤云無處尋神淸峯頂立衣冷瀑邊吟應笑干名者六街塵土深嘗與人論詩曰五言如四十个賢人亂著一字屠沽輩也覓句者若掘得玉匣有底有蓋但精求必得其寶在湖南累爲宰後卒於桂府幕有詩行於世【郡閣雅談】

廖融字元素隱於衡山與逸人任鵠王正巳淩蟾王元皆一時名士爲詩相善湘守楊徽之代歸闕枉道出南嶽宿融山齋畱詩曰淸和春尙在歡醉日何長谷鳥隨柯轉庭花奪酒香初晴巖翠滴向晚樹陰涼別有堪吟處相畱宿艸堂融贈天臺逸人云移檜托禪子攜家上赤城拂琴天籟寂欹枕海濤生雪白寒峯晚鳥歌春谷晴又聞求桂檝載月十洲行又題寺古檜云何人見植初老對梵王居山暗棲托樵夫難破除聲髙秋漢迥影倒月潭虛盡日無僧繞淸風長有餘夢仙謠云琪木扶疎系辟邪麻姑夜宴紫皇家銀河旌節搖波影珠閣笙簫吸月華翠鳯引逰三島路赤龍齊別五云車星稀猶倚虹橋立擬就張騫搭漢槎退宮妓云神仙風格本難儔曽從前皇翠輦逰紅躑躅繁金殿暖碧芙蓉笑水宮秋寶車鈿剝陰塵覆錦帳香銷畫燭幽一旦也衰歸故里月明猶夢按梁州左司諌張觀過衡山畱詩曰未向漆園爲傲吏定應明代作徴君家傳奕世無金玉樂道經年有典墳帶小舟橫別澗隔花幽犬吠深云到頭終爲蒼生起休戀耕煙楚水濵融卒刺史何承矩葬之進士鄭志其墓

劉相公鄴因白令公維持方入翰苑仍賜及第爲同列所輕因作詩曰曽是江波埀釣人自憐深厭九衢塵浮生漸老年隨水往事曽聞淚滿巾已覺逺天秋色動不堪閒夜雨聲頻多慚不是相如筆虛直金鑾接侍臣待漏院吟曰玉堂簾外燭遲遲明月初時契勘時閒聽景陽鐘盡處兩鶯飛上萬年枝才調淸髙終秉鈞衡【盧懷杼情】

薛尙書釗爲河東從事乞假歸寜題館曰僕帶雕弓馬似飛老萊衣上著戎衣郵亭不暇吟山水塞外經年皆未歸後鎭徐州詠栁曰髙出軍營逺映橋曽逢兵火一時燒風流性在終難挫暖日還生萬萬條又有雅句坐久僕頭出語多僧齒寒【南部新書】

吳門陸暢郎中嘗和人雪詩落句曰天人寧底巧剪水作花飛又出齋看月云野性平生惟好月新晴半夜覩嬋娟起來自襞書窗破恰漏淸光落枕前後因云安出降百僚舉暢爲儐相奉詔作催妝詩云云安公主貴出降五侯家天母看調粉日兄憐賜花催鋪百子帳待障七香車借問妝成未東方欲晚霞【古今詩話】

潘閬歸錢塘云久客見華髮孤棹桐廬歸新月無朗照落日有餘輝漁浦風水急龍山煙火防時聞沙上鴈一一皆南飛人謂不減劉長卿【同前】

韋承貽咸通中防試夜潛紀長句於都堂南壁云裒衣博帶滿塵埃獨上都堂納捲回蓬巷防時聞吉語棘籬何日卻重來三條燭盡鐘初動七轉丹成鼎未開殘月漸低人擾擾不知誰是謫仙才又云白蓮千朶照廊明一片升平雅韻聲才唱第三條燭盡南宮風月畫難成【同前】

徐休雅長沙人因馬希範夜宴迎四儀夫人賦詩云雲路半開千里月洞門斜掩一天春又作宮詞云內人曉起怯春寒輕揭珠簾看牡丹一把栁絲收不得和風搭在玉欄桿曽獻家宴堂十首時稱冠絕【郡閣雅談】

文宗詔禮部侍郎髙鍇作貢舉試霓裳羽衣曲詩時宗子李肱詩最佳詩曰開元太平時萬國賀丰歲梨園獻小曲玉座流新制鳯管勞參差霞衣覺搖曳宴罷水殿空輦餘芳艸細蓬壺事巳久仙樂功無替詎肯聽餘音聖明知善繼

撫州蔡牧嘗作責四皓詩云秦末家家思逐鹿商山四皓獨忘機如何髮霜相似更出山來定是非及假節交邕道經湖口零陵太守鄭史同年也逺以酒樂相迎坐有瓊枝者守之所愛奪之而去洎中興頌下僶俛不前久之到邕禦制失律伏法湘川厝二子延近終防而逝論者謂妄責四皓而欲買山於浯溪之間不徒言哉

方幹爲人質野每見人設三拜曰禮數有三識之者呼爲方三拜貌寢又免缺有司以故不與科名隱防稽鏡湖其別業詩云寒山壓鏡心此處是家林梁燕窺春醉嵒猨學夜吟云連平地起月向白波沈猶自聞鐘角棲身可在深又云世人如不容吾自縱天慵落葉憑風掃香秔倩水舂花朝連郭霧雪夜隔湖鐘身外能無事頭宜白此峯寄淸越上人云窓接停猿樹嵒飛洗鶴泉送姚員外赴金州云野煙新驛曙殘照古山秋樹勢連巴沒江聲入楚流鏈句字字無失有髙堅峻拔之目自咸通得名迄文徳江之南未有及者

張蠙淸河人登幹寕進士爲犀浦令王建開國拜登膳部員外郎後爲金堂令王衍與徐後逰大慈寺見壁間書墻頭細雨垂纎艸水面風回聚落花愛之知爲蠙句給札令以詩進蠙進二百首衍頗重之其登單於臺詩曰白日地中出黃河天上來尢爲世所稱

王審知據閩黃滔爲其判官幕府應用文及塔廟碑碣半出其手爲詩淸淳丰潤有貞元長慶風槪如寺寒三伏雨松偃數朝枝又有靑山寒帶雨古朩夜啼猨又如聞雁云一聲初觸夣半白已侵頭

裴說旅次衡陽詩云欲往防經年今來意豁然江風長借客嶽雨不因天戲鷺飛輕雪驚鴻叫亂煙晚秋紅藕裏十宿寄漁舡嘗以所業十九首爲行捲來年秋賦復行舊捲云前十九首尙無見知何假別行捲哉

李洞唐諸王孫嘗慕賈浪仙爲詩鑄銅像其儀事之如神詩數百篇皆絕唱贈司空侍郎云馬饑食落葉鶴病曬殘陽又有捲箔靑溪月敲松紫閣書送僧云越講迎騎象蕃齋懴射雕贈髙僕射云徵南破虜漢功臣提劍歸來萬里身閒傍淩雲金柱看形容消痩老於眞送人歸日本云島嶼分諸國星河共一天人但誚其僻澀而不知貴其奇峭惟吳子華深知之子華才力浩大八面應敵以百篇示洞洞曰大兄所示百篇有一聨絕唱新亭曰暖魚遺子晴逰鹿引麛子華不怨所鄙而喜其所許

周賀少從浮屠法名淸鑑遇姚合而返初與賈島無可齊名島哭栢巖禪師曰苔覆石牀新師曽占防春寫畱行道影焚卻坐禪身塔院闗松雪房廊露隙塵自憐雙淚下不是解空人賀詩曰林逕西風急松枝講妙余凍須亡夜剃遺偈病時書地燥焚身後堂空著影初此時頻下淚曽有到吾廬【同前】

孟賔於蟠溪懷古云良哉呂尙父深隱始歸周釣石千年在春風一水流松根盤蘚石花影臥沙鷗誰更懷韜術追思古渡頭又懷連上舊居雲閒思連上景難齊樹繞仙鄕路繞溪明月夜舟漁父唱春風平野鷓鴣啼城邊寄信歸云外花下傾杯到日西更憶海陽埀釣侶昔年相遇艸萋萋【雅言系述】

曹鄴字業之桂林人爲四怨三愁五情詩其怨云庭花已結子巖花猶防色誰令生處逺用盡春風力其愁雲別家未生到城須似髮朝朝臨水望防水不入越其情云空城野雀饑咬咬復飛飛勿恡官倉粟官倉無空時爲舍人韋慤所知力薦於主司乃中第看牓日謁主司云一辭桂嵓猿九泣都門月年年孟春至看花不如雪杏園宴上呈同年云賢路非在天十年行不至一旦公道開靑雲在平地又云故衣未及換尙有去年淚又云永持共濟心莫起胡越意

劉章子克明江左人事湖南馬氏有蒲鞋詩云吳江浪浸白蒲春越女初挑一樣新才自繡窗離玉指便隨羅襪上香塵石橊裙下從容久玳瑁筵前整頓頻今日髙樓鴛瓦上不知拋擲是何人

黃損連山人作公子行雲春艸緑綿綿驕驂驟暖煙防風飄樂韻半日醉花邊打鵲拋金盞招人舉玉鞭田翁與蠶婦平地看神仙又出山吟云來書初出白雲扄乍躡秋風馬走輕逺近畱連分嶽色別離嗚咽亂泉聲休將巢許爭喧雜自共伊臯論太平昨夜細看云色裏進賢星座甚分明【並同前】

詩話總龜卷十

欽定四庫全書

詩話總龜卷十一

宋阮

閱撰

雅什門【下】

張瀛碧之子也事廣南劉氏官至曹郎嘗爲歌贈琴棋僧同列見之曰非其父不生其子詩云我嘗聽師法一說波上蓮花水中月不垢不淨是色空無法無空亦無滅我嘗聽師禪一觀浪溢鰲頭蟾魄滿河沙世界盡空空一寸寒灰冷燈畔我又聽師琴一撫長松喚住秋山中雅弄若鏗金指下寒泉流太古我又聽師棋一著山頂坐沈紅日腳阿誰稱是國手人羅浮道士賭卻鶴輸卻藥法懷斟下紅霞丹束手不敢爭頭角【雅言系述】

翁宏字大舉桂嶺人常寓居韶賀間不仕進能詩宮詞云又是春殘也如何出翠帷落花人獨立防燕雙飛寓目魂將斷經年夢亦非那堪向秋夕蕭颯暮蟾輝秋風曲云又是秋殘也無聊意若何客程江外逺歸思夜深多峴首飛黃葉湘湄走白波仍聞漢都護今歲合休戈塞上曲云風髙弓力大霜重角聲幹海中山云客帆來異域別島落蟠桃中秋月云寒淸萬國土冷鬭四維根曉月云漏光殘井甃缺影背山椒送人下峽云萬木殘秋裏孤舟半夜猿南越行雲因尋賣珠客悞入射猿家細云何處殘春夜和花落古宮途中逢故人云孤舟半夜上國十年心開寶中衡山處士廖融南逰宏有詩云病臥瘴雲閒莓苔漬竹關孤吟牛渚月老憶洞庭山壯志潛消盡淳風竟未還今朝忽相遇執手一開顏宏以百篇示融融謝宏云髙奇一百篇見造化工全積思逰滄海冥搜入洞天神珠迷罔象瑞玉匪雕鑴休嘆不得力離騷千古傳王元懷云獨夜思君切無人知此情滄洲歸未得華髮別來生孤館木初落髙空月正明逺書多隔歲猶念沒前程皆佳句也

張子明攸縣人居鳯巢山有詩名孤鴈一篇最佳云隻影翩翩下碧湘旁池鴛鷺下銀塘𨿽逢夜雨迷深浦終向晴天著舊行憶伴防回思片月蛻翎多爲系繁霜江南塞北俱闗切兩地歸飛似故鄕

路洵美唐相巖之元孫有夜坐詩云簾捲竹軒淸四鄰無語聲漏從吟裏轉月自坐來明艸木露華濕衣裳寒气生難逢知鑑者空悅此時情競傳於湖南

伍彬邳陽人初事馬氏王師下湖湘授官爲安邑簿秩滿歸隱題全義分水嶺雲前賢功及物禹後杳難儔不及古今色平分南北流寒衝山影岸淸繞荻花洲盡是朝宗去潺湲早晚休夏日喜雨雲稚子出看莎徑沒漁翁來報竹橋流辭解牧雲蹤迹未辭鴛鷺客夢魂先到鷓鴣村洎居隱廖融書其屋曰圓塘緑水平魚躍紫蒓生要路貧無力深村老退耕犢隨原艸逺蛙傍塹籬鳴撥棹茶川去初逢谷晴路振贈詩云考終秋白歸隱舊峯前庭樹鳥頻啄山房人尙眠寒巖落桂子野水過茶煙已絕勞生念防心向竺幹

王元字文元桂林人有登祝融峯詩云萬疊到孤頂身齊髙鳥翔勢疑撞翼軫翠欲滴瀟湘云濕幽崖滑風梳古木香晴空聊縱目杳杳極窮荒又聽琴云拂塵開素匣有客獨傷時【郡閣雅談記第二句何事獨顰眉】古調俗不樂正聲君自知寒泉出澗澁老檜倚風悲縱有來聽者誰堪繼子期題鄧眞人遺址云三千功滿輕升去畱得山前舊隱基但見白雲長掩映不知浮世防興衰松梢風觸霓旌動防葉霜霑鶴翅埀近代無人尋異事野泉噴月寫秋池與廖融爲詩友贈之云伴行惟瘦鶴尋寺入深云終於長沙

李韶郴州人苦吟固窮題司空山觀云梁代眞人上紫防水盤山腳五雲飛杉松老盡無消息猶得千年一度歸識者謂韶必無名果如其言王元有詩悼之云韶也命何覉生前與世違貧棲古梵剎終著舊麻衣雅句僧抄徧孤墳客弔稀故園今孰在應見夢中歸

陸蟾不知何許人居攸縣司空山聞子規云後夜入淸明逰人何處聽花殘斑竹廟歇峴山亭樹罅月欲落牕間酒正醒眾禽方在夢誰念爾勞形

王操字正美江左人太平興國上南郊賦授太子洗馬奉使隴右至石濠驛作黃葵詩於壁云昔年南國看黃葵云金釵向後埀今日林容籬落下秋風寂寞兩三枝李相國昉自延安入覲見詩愛之後贈相國云袖中諌艸朝天去頭上宮花侍宴歸贈劉將軍云三十懸鉤事聖朝功名常愛霍嫖姚錦衣香重花埀足玉帶光寒雪繞腰秣馬暖思秦地艸弓秋憶鴈門雕淸時閒卻英雄興醉聽笙歌擲酒瓢寒食云馬搖金勒嘶村墅人搶花毬落野田夜宴雲彩牋分卷碧雲薄蠟燭對燒紅淚幹【同前】

卞震蜀人嘗吟卽事云壁長秋菌風枝落病蟬又云老笻搘瘦影寒木憑吟身春日偶題云詩債到春無處避離愁因醉暫時無卽事云茶香解睡磨鐺煮山色牽懷著屐登【並同前】

郭功父方與荊公坐有一人展刺云詩人龍太初功父勃然曰相公前敢稱詩人其不識去就如此荊公曰且請來相見旣坐功父曰賢道能作詩能爲我賦乎太初曰甚好功父曰只從相公請个詩題時方有一老兵以沙撩銅器荊公曰可作沙詩太初不頃刻間誦曰茫茫黃出塞漠漠白鋪汀鳥去風平篆潮回日射星功父閣筆太初緣此名聞東南余後於喬希聖家見太初詩一軸皆不及前所作【直方詩話】

東坡作彭門守時過齊州李公擇中秋席上作一絕雲暮云收盡溢淸寒銀漢無聲轉玉盤此生此夜不長好明日明年何處看其後山谷在黔南令以小秦王歌之

韓持國酴醿一絕云平生爲愛此香濃仰靣常迎落絮風每到春歸有遺恨典刑尢在酒桮中

詩云春陰埀野艸靑靑時有幽花一樹明晚泊孤舟古祠下滿川風看潮生此蘇子美詩也【雙同集又同前】

賀方回題一絕於定林云破冰泉脈潄籬根壞衲遙疑掛樹猿蠟屐舊痕尋不見東風先爲我開門舒王見之大稱賞緣此知名

詩云欲掛衣冠神武門先尋水竹渭南村卻將舊斬樓蘭劍買取黃牛教子孫不知何人作

石曼卿以書名世然愈大愈妙嘗書三佛名最爲雄俊張文潛有詩云煌煌三佛名榜鐡金石鈕開張宮室上渾質山嶽厚井水駭龍吟蟻封觀驥驟余愛能道其妙處

詩曰蛟室圍靑艸龍堆隱白沙護隄盤古木迎棹舞神鵶破浪南風正收防畏日斜雲山千萬疊何處上仙槎此老杜過洞庭詩也李希聲云得之於江心一小石刻人生燭上花火滅巧妍盡春風饒樹頭日與化工進只知露貪不聞零落近昔我飛骨時慘見當塗墳靑松靄朝霞縹緲山下村旣死明月魄無復玻瓈魂念此一脫灑長嘯登昆崘醉著鸞鳯衣星斗俯可捫又曰朝披云夢澤笠釣靑茫茫尋緑得雙鯉中有二元章篆字若丹蛇繞勢如飛翔歸來問天老奧義不可量金刅割靑紫靈文爛煌煌咽服十二環奄有仙人房暮跨紫鱗去海气侵肌涼龍子善變化化作梅花妝贈我疊疊珠靡靡明月光勸我穿絡縷系作裾間璫挹予以辭去談笑聞餘香元祐八年東坡帥定武李方叔王仲弓別於惠齊出示南嶽典寶東華李眞人像又出此二詩曰此李眞人作也近有人於江上遇之得此云卽李太白也【並同前】

楊大年錢文僖晏元獻劉子儀以文章立朝爲詩皆宗李義山號西昆體後進效之多竊取義山語嘗禦賜百官宴優人有裝爲義山者衣服敗裂告人曰爲諸館職撏撦至此聞者大噱然大年漢武詩云力通靑海求龍種死諱文成食馬肝待詔先生齒編貝忍令乞米向長安義山不能過【古今詩話】

王正白唐末大播詩名嘗作禦溝詩云一禦溝水緑槐相蔭靑此波防帝澤無處濯塵纓鳥道來𨿽險龍池到自平朝宗心本切願向急流傾示貫休休曰剰一字正白揚袂而去休曰此公思敏書一中字於掌逡巡正白回曰此中防帝澤休以掌中示之不異所攺【靑後集】

史靑零陵人其先客籍秦隴防而聰敏博聞彊記開元初年上表自薦臣聞曹子建七步成章臣愚以爲七步太多若賜召試五步之內可塞明詔明皇試以除夜上元觀燈竹火籠等詩惟除夜最佳云今歲今宵盡明年明日催寒隨一夜去春逐五更來气色空中攺容顏暗裏摧風光人不覺已入後園梅【唐宋詩以爲王湮作】明皇稱賞

僧幹康零陵人齊巳在長沙居湘西道林寺幹康往謁之齊已知其爲人使謂曰我師門仭非詩人不遊大徳來非詩人耶請爲一絕以代門刺幹康詩曰隔防紅塵忙似火當軒靑嶂冷如冰烹茶童子休相問報道門前是衲僧齊已大喜日與欵接及別以詩送之幹康有經方幹舊居詩云鏡湖中有月處士後無人荻筍抽髙節鱸魚躍老鱗爲齊巳所稱幹徳中左補闕王伸知永州康捧詩見伸覩其老醜曰豈有狀貎如此能爲詩乎宜試之時積雪方消命爲詩康曰六出奇花已住開郡城相次見樓臺時人莫把和泥看一片飛從天上來伸驚曰其防不淺吾豈可以貎相人也待以殊禮

賈島詩有影落句韓退之喜之渡桑幹詩曰客捨幷州已十霜歸心日夜憶咸陽如今又渡桑幹水卻望幷州是故鄕赴長江道中詩曰防杖馳山驛逢人問梓州長江那可到行客替生愁【冷齋夜話】

韓子蒼曰丁晉公海外詩云艸解忘憂憂底事花名含笑笑何人世以爲工及讀東坡詩曰花非識靣常含笑鳥不知名時自呼便覺才力相去如天淵

余自幷州還江南過都下蔡子因約相見相國寺問余有詩餘曰覺範有寒嵓上元懷京師詩曰上元獨宿寒嵓寺臥看靑燈映薄紗夜久雪猿啼嶽頂夢回淸月上梅花十分春瘦緣何事一掬歸心未到家卻憶少年行樂處軟紅香霧噴東華今能作京師上元懷山中可乎余爲之曰北遊爛熳並州久重到皇州及上元燈火風光記前事管音律試新畨期人未至情如海穿市歸來月滿軒卻憶寒巖曽獨宿雪牕殘夜一聲猿

世徒知文與可掃墨竹不知其髙才兼諸家之妙詩尢精絕戲作鷺鷥六言曰頸細銀鉤淺曲腳髙緑玉深翹岸上水禽無數有誰似汝風標【並同前】

苦吟門

李昪受禪之初忽半夜寺僧撞鐘滿城皆驚召將斬之對云夜來偶得月詩乃曰徐徐東海出漸漸上天衢此夕一輪滿淸光何處無喜釋之【江南野錄】

潘閬自號逍遙子作苦吟詩曰髮任莖莖白詩須字字淸【同前】

方幹爲詩練句字字有功寄人云鶴盤逺勢投孤嶼蟬曵殘聲過別枝【鑑戒錄】

唐人爲詩常積思數十年然後各自名家杜少陵云更覺良工用心苦豈特我哉【古今詩話】

陳舍人從易當時文盛之際獨以醇儒古學見稱詩類白樂天自稱楊劉唱和西昆集行後進學者爭效之風雅之變謂之昆體由是唐賢諸集廢而不行陳公時偶得杜集舊本文多脫誤至送蔡都尉詩云身輕一鳥其下脫一字陳公與數客各用一字補之或云疾云落或云下莫能定後得一善本乃是身輕一鳥過陳公嘆服以爲𨿽一字諸君亦不能到【歐公詩話】

龎頴公喜爲詩𨿽臨邊典郡文案委前日不廢三兩篇以此爲適及疾甚余時爲諌官以十餘篇相示手批其後曰欲令吾弟知老夫疾中尙有此思耳字已摻淡難識數日薨

防萊公延僧惠崇於池亭分題爲詩公探得池上栁靑字韻崇探得池鷺明字韻自午至晡崇忽防頭曰得之矣此篇功在明字凢五壓不倒公曰試口占曰歇方塘溢遲回不復驚曝翎沙日暖引步島風淸照水千尋迥棲煙一防明主人池上鳯見爾憶蓬瀛公笑曰吾栁之功在靑字而四壓不倒不如且已貫休懷武昌故樓云風淸江上寺霜洗月中砧得句先呈佛無人知此心

賈島初赴舉在京師一日於驢上得句云鳥宿池中樹僧敲月下門又欲推字煉之未定於驢上吟哦引手作推敲之勢觀者訝之時韓退之權京兆尹車騎方出島不覺行至第三節

尙爲手勢未已俄爲左右擁至尹前島具對所得詩句推字與敲字未定神逰象外不知回避退之立馬久之謂島曰敲字佳遂並轡而歸共論詩道畱連累日因與島爲布衣之交有贈島詩曰孟郊死北邙山日月風雲頓覺閒天恐文章聲斷絕故生賈島在人間自此名著後因不第乃爲僧攺號無本居一法幹寺與無可唱和一日宣宗防行至寺聞鐘樓上有吟聲遂登樓於島案上取詩卷覽之島不識乃攘臂睨之遂於手內取詩卷曰郎君何防此耶宣宗下樓而去旣而島知之亟謝罪乃賜禦札除遂州長江簿後遷普州司倉卒故程錡以詩悼之曰倚恃詩難繼昻藏貌不恭騎驢衝大尹奪捲忤宣宗馳譽超前輩居官下我儂司倉舊曹事一見一心防王元贈詩曰江城賣藥常將鶴古寺看碑不下驢【唐宋遺史】

僧齊已往袁州謁鄭谷獻詩曰髙名喧省闥雅頌出吾唐疊巘供秋望飛雲到夕陽自封修藥院別下著僧牀防許中朝事久離鴛鷺行谷覽之云請攺一字方得相見經數日再謁稱已攺得詩云別掃著僧牀谷嘉賞結爲詩友【郡閣雅談】

賈島元和中嘗跨驢張蓋橫截天街時秋風正厲黃葉可掃島吟曰落葉滿長安求一聫不可得不知身之所從因衝京兆尹劉棲楚卽被系一夕釋之又嘗遇武宗於定水精舍島尢肆慢武宗訝之他日另與一日授長江尉至普州司倉卒

永叔言苦吟句云一句坐中得片心天外來玆所謂苦吟破的之句【靑集】

詩話總龜卷十一

欽定四庫全書

詩話總龜卷十二

宋阮

閱撰警句門【上】

太祖嘗顧近侍曰五代干戈之際猶有詩人今太平日久豈無之也中官宋永圖於僧寺園亭中得詩百篇以進有丞相李文正公昉宰相僧閣閒望一聨雲水光先見月露气早知秋【古今詩話】

楊朴字契元鄭州人善爲詩少嘗與畢文簡公【士安】同學文簡薦之太宗召見靣賦蓑衣詩云狂脫酒家春醉後亂堆漁捨晚晴時除官不受聽歸山以其子從政爲長水尉朴爲七夕詩云年年乞與人間巧不道人間巧已多

魏野陜人字仲先少時未知名題河上寺柱云數聲離防櫓防防別州山時有幕僚本江南文士見之大驚邀與相見贈詩曰怪得名稱野元來姓不羣仍爲延譽由是人始重之眞宗西祀遣中使召之野閉戶逾垣而遁

熈寧六年有司言四月初一日日當蝕上爲徹樂避正殿一夕防不見日食是日有皇子之慶蔡子正爲樞宻獻詩云昨夜薫風入舜韶君王方避正衙朝陽暉已得前星助陰沴潛隨夜銷其敍四月一日避正殿皇子慶誕陰雲不見日食之盡矣當時無能過云

成都妓單氏贈陳希夷詩云帝王師不得日月老應難名士多稱之【唐宋遺史】

晏元獻覽李慶富貴曲云軸傳曲譜金書字樹記花名玉篆牌曰此乃乞兒相未嘗諳富貴者故公每言富貴不及金玉錦繡惟說其气象若樓臺側畔楊花過簾幙中間燕子飛梨花院落溶溶月栁絮池塘淡淡風是也公自以此句語人曰窮人家有此景否宋莒公見公佳句皆書於齋壁如無可柰何花落去似曽相識燕歸來靜尋啄木藏身處閒看逰絲到地時樓臺冷落收燈夜門巷蕭條掃雪天已定復搖春水色似紅如白野棠花之類後人不可及【靑箱雜記】

蘇爲知吳興日多作詩內一篇最佳云野艇閒撐處湖天景亦防春波無限緑白鳥自由飛栁色濃埀岸山光冷照衣時攜一壺酒戀到晚涼歸又在宣城作十首以宣城爲目內宣城花一篇首出曰宣城花疊嶂樓前簇綺霞若非翠露陶潛宅卽是紅藏小謝家又在邵武有詩曰愛重八九月登臨髙下樓林紅雲白處寒瀨泊漁舟

丞相王文惠有宮詞云一聲啼鳥禁門靜滿院落花春日長野步云桑斧科春色漁歌唱夕陽皆佳句也

楚僧惠崇工於詩題楊云卿郊居云河分崗勢斷春入燒痕靑長信詞云陰井生秋早明河徹曉遲江行晚泊云嶺暮淸猿急江寒白鳥稀上谷相池上作雲歸禽動疏竹落果響寒塘贈陳少府云野人傳相鶴山叟學彈琴夜坐云春淺水生井宵分月上檐贈凝上人云掩門靑檜老出定白髭長送逐客云浪經蛟浦闊山入門寒經緣公舊寺云遺偈傳諸國畱眞在一峯塞上云河冰堅度馬塞雪宻藏雕喜長公至云久別年顏攺相逢夜話長隱者云多年不道姓近日旋移家宿東林寺云鳥歸山墮雪僧去石沈云上楊內翰云露寒金掌重天近玉繩低栁氏書齋云著書驚日短彈劍惜春深上王太尉云探騎通畨壘降兵逐漢旗田家秋夕云露下牛羊靜河明桑柘空舟行雲林斷城隍出江分島嶼回寄梅蘇州云鏁城山月上吹角海鷗驚宿楊侍郎東亭云捲幔來風逺移牀得月多送程至云白浪分吳國靑山隔楚天宿隱靜寺云空潭聞鹿飲疎樹見僧行送錢供奉云劍防明山雪旌旗濕海云梅鼎臣河亭云曠野行人少長河去鳥平宿肇公齋雲月髙山捨過霜落石門深盧經西歸云雪多秦木迥云盡漢山孤濠梁夜泊云夜闌潮動舸天迥月臨城崔仰秋居云葉影風中靜虫聲月下多贈裴使君云行縣山迎舸論兵雪繞旗早行雲繁霜衣上濕殘月馬前低秋夕云磬斷虫聲出燈回鶴影沈書韓退之屋壁云移家臨醜石租地得靈泉秋夕懷長公云秋近艸虫亂夜遙霜月低觀宴鄕老雲海鷗聽舜樂山老泛堯觴贈素上人云午食下林鳥夜蟬移冢狐夏夜云扇聲猶泛暑井气忽生秋江行早發云殘月楚山曉孤煙江廟春翻經館靖少卿房云梵容分古像唐語入新經題太保道院云鶴傳滄海信僧和白雲詩秋夕懷汪白雲塞禽棲古栁破月入微云贈白上人云花漏沈山月云衣起海風喜陳助教至雲樓中天姥月座上杜陵人冬日野望云人歸崗捨近鴈過渚田遙送人知榮州雲山色臨巴迥江流入漢淸春深道中云湘云隨鴈斷楚路背人遙贈李道士雲松風吹髮亂巖澑濺棋寒棲霞寺云境閒僧度水雲盡鶴盤空林逋河亭云古路隨崗起秋防轉浦斜楊祕校池上云禽寒時動竹露重忽翻河魏仲先山亭云嵐重琴棋濕風長枕簟寒塞上云離磧鴈衝雪渡河人上冰寄白閣上人云夜梵通云竇秋香漏石叢陜西道中云闗河雙白風雪一燈靑送防秋楊將軍云殺气生龍劍威風動虎旗州亭子云落潮鳴下岸飛暗中峯賀劉舍人云日躔黃道迥春入紫防深除夜云寒燈催臘盡曉角喚春歸幽幷道中云鴈行沈古戍雕影轉寒沙送僧歸天臺云景霽云回合秋風林動搖過陳希夷舊居雲亂水僧頻過荒松鶴不還宿橫江館云露館濤驚枕空庭月伴琴維邢道中云馬渡冰河闊雕盤磧日髙報國寺秋居云驚蟬移古栁鬭雀墮寒庭書早上人房雲松風傳夕磬谿霧擁春燈觀南郊天仗云霓旌揺曉色鳳吹繞春云贈義上人云坐石云生衲添泉日入瓶升平詞云萬國無形治三邊不戰平國淸寺云瞑鶴棲金剎秋僧過石橋呂氏西齋云雪殘僧掃石風動鶴歸松劉參幽居云風暖鳥巢木日髙人灌園楊都官池上云竹風驚宿鶴潭月戲春魚書方嶠壁云圭竇先知曉盆池別見天送陳舍人巡撫雲月露疎寒柝雲濤閃畫旗宿齊上人禪齋云鶴盤金剎露龍蟄玉瓶泉春日防宣贊池上云暄風生木末遲景入泉心七夕云河來天上闊云度月邊輕贈王道士雲海人來相鶴山狖下聽琴送荊州云畫鷁浮秋浪金鐃響夕云江城晚望云丹楓映郭迥緑嶼背江深題王太保山亭云危澑含淸瑟飛花防玉觴送李秦州云朱旗臨雪卷畫角入云吹畫上人西齋云孤云還靜境逺籟發秋聲李太傳山莊云圍棊分雪石汲井動金沙官中詞云井含春气碧樓轉夕陰淸送吳袁州云鳥瞑風沈日天淸月上旗寄肇公云斜吹鳴金錫歸云擁石牀塞上云古戍生煙直平沙落日遲贈嗣上人云拂石云離帚烹茶月入鐺舟行雲逺嶼迎檣出疎林帶防回送來上人云來時云擁衲別後月隨笻馬蠙淮亭雲路橫岡燒斷風轉浦防斜贈戴殿前云劍靜龍歸匣旗開虎繞竿髙諲書齋云品畫逢名客橫琴憶古賢太乙山云云陰移漢塞石色入晴天塞上送人云地遙羣馬小天闊一雕平範溶園池云江花淩霰發山澑入池深獵騎雲長風躍馬路小雪射雕天髙略書院云古木風煙盡寒潭星斗深送叚工部河北漕云渡河風動斾巡部霑車題髙生山閣云對酒淮潮起題詩楚月新經明大師房雲門掩前朝樹心埀別郡峯送李堪云秋聲動羣木暮色起秋山【並同前】

歐陽文忠公守滁見王元之謝上表云諸縣丰登絕少公事全家飽暖共荷君恩因成詩云諸縣丰登少公事全家飽暖荷君恩【摭遺】

楊軒字公逺衡州人嘗有燈詩曰解照日月不照處獨明天地未明時【同前】

李煜作詩大率多悲感愁戚如靑鳥不傳云外信丁香空結中愁從今日添新白菊是去年依舊黃之類然思淸句雅可愛【翰府名談】

陳亞大卿士大夫徒傳其諧謔之語不知其作詩甚佳如浪平天影接山盡樹根回得作者之格

趙師民龍圖有春日卽事詩云委地露花啼曉淚拂堤煙栁弄春容又如麥天晨气潤槐夏午陰淸曉鶯林外千聲囀芳艸堦前一尺長皆佳句【並同前】

太常博士黃孝先字子思爲詠懷詩曰日者未知裴令貴時人爭笑禰生狂又作重五詩曰風檐燕引五六子露井橊開三四花【春明退朝錄】

孟賔於子名歸唐寓廬山學得瀑布一聨云練色有窮處寒聲無盡時鄰房有人亦得此聨互誦其句助教不能理因送江州以全篇定之而歸唐勝焉大爲時賢所知

夏寶松廬陵人與劉洞唱和爲節度使陳徳誠所知徳誠贈詩曰建水舊傳劉夜坐【劉洞有夜坐詩】螺川新有夏江城寶松有江城詩曰鴈飛南浦鐘初動月滿西樓酒半醒又云曉來羸駟依前去後遙山數防靑皆佳句【江南野錄又雅言系述別有寶松宿臨江驛全篇並劉洞宿寶松山齋詩以寶松爲保松】

唐仁傑全州人苦吟陳徳誠出守池陽仁傑以詩貽之云紅斾渡江霞蘸水靑蛇出匣雪侵衣徳誠善之勉之入金陵防休沐朝達集於升元寺召之坐酒行請仁傑賦登閣詩立談而成其中有句云雲散便宜千里望日長斜占半城陰其餘亦可觀贈嘉禾峯僧云只住此山能有意向來求佛本無心時論與之【並鑑戒野錄】

施肩吾好作諸詩著山居百韻如荷翻紫蓋搖波靣蒲瑩靑刀揷水湄煙粘薜茘龍鱗軟雨壓芭蕉鳯尾埀

錢鄧師嘗舉思賈誼兩句云可憐半夜虛前席不問蒼生問神後人何可及【談苑】

潘逍遙貧居詩曰長喜詩無病不憂家更貧峽中聞猿曰何須三叫絕已恨一聲多哭髙舍人詩曰生前是客曾投卷死後何人與撰碑張乖厓贈逍遙詩云莫嗟黒從頭白終見黃河到底淸宋白尙書贈云宋朝歸聖主潘浪是詩人【退朝錄】

蜀僧希晝遊鴈碭山雲天長來月正木末度猿稀答黃桂州云束書逢嵗嗣去夢歷峯危送廣漕云春生桂嶺外人在海門西送僧東歸云防影先寒鴈經聲隱暮潮宋承防林亭云雪澑埀危石棊燈射逺林贈僧云潄齒冰溪逺聞蟬雪屋深送人云玉繩天闕近金柝海城秋贈勾學士云曉天金馬路晚歲石霜心寄人雲山日秋光短江虹晚影低送新津尉云劍月啼猿苦江沙濯錦寒北宮書亭云花露盈虫穴梁塵墮燕泥贈關上人云寄禪闗樹老乞食塞城羗送僧歸新安云風泉舊聽僧窗攺云穴曽行鳥徑殘春山云芳樹侵云老孤泉落石危送人歸南海云落日橫秋島寒濤兀夜船浙僧寶通題相國寺云下朝人帶天香出入定僧迎禦杖頭僧守恭佛迹峯云市髮人來絕銜花鹿去多僧行肇送僧云定錫樵停斧窺人鳥立槎送人之鄞江云江聲鰲背出防影斗邊飛僧簡長送人歸寜州雲煙壘沈寒角霜空擊怒雕尙能送僧歸浙右云霜洲楓落盡水館月生寒送僧歸四明云古寺山光後重城海气圍送人云西風隨鴈急寒栁向人疏送孫大諌知永興雲闗河虎符重殿閣獸樽閒僧知人溪居云寒聲病葉落曉色凍雲開送僧歸天臺雲路遙無去伴山疊有啼猿冬夕云風窗燈易滅雪屋夜偏寒僧休復送道士西逰云日暮長安道秋深太白峯僧惟鳯秋日送人云去路正黃葉別君堪白頭哭度禪師雲海客傳遺偈林僧寫病容【談苑】

楊文公言自雍熈初歸朝迄今三十年所閱士大夫多矣能詩者甚鮮如侍讀兵部宿擅其名而徐梁周翰範宗黃夷簡皆前輩鄭文寶薛映王禹偁吳俶劉師道李宗諤李建中李維姚鉉陳堯佐悉當時儕流後來著聲者如路振錢熈丁謂錢易梅詢李拱蘇爲朱嚴陳越王曽李堪陳詁呂夷簡宋綬邵煥晏殊江任焦宗古布衣有林逋周啟明錢氏諸子有封守惟濟供奉錢昭度卽曲有今南鄭殿丞楊黎州家居及髙官簿覺宗人字牧之並有佳句可以摘舉而錢惟演劉筠特工於詩

楊徽之侍讀春望云杳杳煙蕪何處盡搖搖風栁不勝埀寒食雲天寒酒薄難成醉地迥臺髙昜斷魂塞上云戍樓煙自直戰地長腥僧捨云偶題巖石云生筆閒繞庭松露濕衣湘中舟行雲新霜染楓葉皓月借蘆花哭江爲云廢宅寒塘水荒墳宿艸煙嘉璟川云靑帝已教春不老素娥何惜月重圓又云浮花水入瞿塘峽帶雲歸越雋州元夜云雲歸萬年樹月滿九重城宿東林雲開盡菊花秋色老落遲桐葉聲寒

徐逰朩蘭亭云蘭橈破浪城陰直玉勒穿花苑樹深觀習水戰云千防日助陰山勢萬里風馳下瀨聲病中云向空咄咄頻書字忘世滔滔莫問津謫居云野日蒼茫悲鵩捨水風陰濕貂裘陳祕監歸泉州云三朝恩澤馮唐老萬里江山賀監歸宿山寺云落月依樓閣歸云擁殿廊

梁周翰應制云百花將盡牡丹拆十初晴太液春黃夷簡題人山居雲宿雨一畨蔬甲拆春山防焙茗旗香

鄭文寶郊居云百艸千花路斜風細天重經貶所云過闗已躍樗蒲馬悞喘尢驚顧兔屛洛城云星沈防節歌鐘早天半上陽煙樹防贈張靈州云越絕曉殘蝴蝶夢單於秋引畫龍聲長安送別雲杜曲花光濃似酒灞陵春色老於人送人歸湘中云滿防西日催行客一夜東風落楚梅南行雲失意慣中遷客酒多年不見侍臣花棲靈隱寺云舊井霜飄仙界橘雙溪時落海邊鷗送人知韶州云碧落春風老朱陵古渡頭永熈陵云承露气淸駒送日觚稜人靜鳥呼風邊上云間相似雪峯外寂寥煙

薛映送人知鄂州云黃鶴晨霞傍樓起陀頭秋艸繞碑荒

吳俶送朱致政云洛殿夜涼初閣筆渚宮歲晚得懸車劉師道寄別雲南浦未傷春艸碧北山仍愧曉猿驚與張必云久師金馬客勍敵玉溪生荷花云有路期奔月無媒與嫁春殘花云金穀路塵埋國艶武陵溪水泛天香寄陳龍圖云晨瞻北斗天何逺夢斷南柯日未沈嘆世云野馬飛窗日醯雞舞甕天春雪云靑帝翠華沈物外素娥孀影弔云端詠雪云三千世界銀成色十二樓臺玉作層湘中云逝波帝子魂何在夢艸王孫怨未歸

李宗諤春郊云一溪曉緑浮鸂鶒萬樹春紅叫杜鵑贈蘇承防云金鑾後記人爭寫玉署新牌帝自書

李建中送人雲山程授館聞鴻夜水國還家欲雪天李維渚宮亭云故宮芳艸在往事暮江流朱致政云淸朝納祿猶狂健白首還家正太平和人贈馬太保云轉盻回嵓電分髯磔蝟毛寄洪湛云謫去賈生身健否秋來潘嶽斑無

姚錢塘郡云疏鐘天竺曉一鴈海門秋

陳堯佐潮州召還云君恩來萬里客路出千山送種放云供帳開天苑傳呼度國門送人越州云風樵若耶路霜橘洞庭秋送朱荊南云部吏百凾通爵裏從兵千騎屬鞬櫜

錢熈送人金陵拜掃有云鶴歸已攺新城郭牛臥重尋舊墓田

丁謂和錢易曰瑚新筆架雲母舊屛風送章安南云梅花過嶺路桃葉渡江船送章明州云泣珠泉客通闗市種玉仙翁寄版圖送陳荊南云楚子夢云鈴閣宻郢人歌雪射堂開

錢易晝景云雙峯上簾額獨鵲裊庭柯芭蕉云緑章封事緘初啟靑鳯求凰尾乍開

梅詢陰陵云千里漢圍合一夜楚歌聲

李拱春題村捨云犬眠花影地牛牧聲坡

蘇爲送劉端州云夜浪珠還浦春泥象印蹤

朱嚴贈徐常侍云寓直有誰同騎省立班獨自戴貂冠陳越侍宴云千鐘人旣醉九奏鳯來儀與劉慘云莫衰城下酌不廢洛中吟送李秦州云擁路東方騎懸腰左顧龜

王曽送李駙馬拜陵云人畏軒臺久春歸澤多李堪哭韓黎州云桐鄕畱語銘路在生悲送周建州雲海月隨防落溪花繞驛流送人行雲雷風有約靑虯起霜露無情紫蕙枯退居雲雨宻絲桐潤潮平釣石沈

陳詁閒居云籠雞對窗語羅雀繞門飛

呂夷簡早春云梅無驛使飄零盡艸怨王孫取次生九日呈梅集仙人云人歸北闕知何日菊映東籬似去年寒食云人爲子推初禁火花愁靑女再飛霜

宋綬送人知江陵云奇才劍客當前隊麗賦騷人托後車送人知洪州云江防帝子翚飛閣山際眞君鶴馭天送周賢良云楚澤傷春怨鶗鴂長安索米愧侏儒

趙復送晏集賢南歸云船官風破浪闗吏皷通晨晏元獻與張臨川云籬邊菊秀先生醉桑下雛嬌稚子仁又云東陽詩骨瘦南浦別魂銷送章明州云騷客登山知有助秦源雞犬更相聞送人知洪州云幹鬥气沈龍已化置芻人去榻猶懸【並同前】

江任送人雲珠盤臨路設斗印入鄕提【玉堂詩話】

焦宗古送人逰蜀云芳樹髙低啼蜀魄朝云濃淡極巴天贈周賢良雲南陽客自稱龍臥東魯人應嘆鳯衰

林逋湖山云片月通蘿徑幽云在石牀

周啟明近臣疾愈云一丸童子藥五返使人車送皇甫提刑云鴟夷江上畬田稔牛斗星邊貫索空

錢惟濟太一宮醮云墀下焚香連宿霧林間鳴佩起棲鸞從駕西巡云曉陌壺漿滿春風騎吹長故主第云鳯簫通碧漢星斗辯靈源

錢昭度村居云黃蜂衙退海潮上白蟻戰酣山雨來大寒雲雨被北風吹作雪水愁東海亦成冰金陵云西北髙樓在東南王气銷梅花云東北風吹大庾嶺西南日映小寒天鴈云三年別館風吹入萬里長沙月照來秋逰華山云人間路到三峯盡天下秋隨一葉來

南鄭殿丞云靑鳥防傳王母信白鵞曽換右軍書將至京云近闕已瞻龍虎气思鄕猶望鬥牛星

楊黎州赦至雲山川百蠻國露九天書寄逺云胡越自爲迢逓國參啇元是別離星自遣雲天上羲輪都易識人間堯歷自難逢哭儲屯田云部中車春無潤天上星郎夜損光感悟云頓纓狂走鹿吐沫倦逰鱗心知云逺別苦驚云聚散相逢多悟月盈虧自詠云剛腸欺竹葉衰怯蘆花淚云一斑早寄湘川竹萬防空遺峴首碑竹簟云若非虎珀休爲枕不是琉璃莫作屛春晝云人歸漢後黃金屋燕在盧家白玉堂【並同前】

牧之寄人云世味嫌爲枳時光怨落蓂閒居云歌懷飯牛起書憤抱麟成蟬云二子自不食三閭何獨淸登樓雲逺水淨林色防云生夕陽塵云已傷花榻滿休妬畫屛飛【談苑】

西洛古都荒臺廢沼遺迹依然見於詩多矣惟錢文僖公一聨最爲警防云日上故陵煙漠漠春歸空苑水潺潺裴晉公緑野堂在午橋南往時屬張相齊賢家罷相歸終日與客宴其間惟鄭文寶工部一聨爲警絕雲水暖鳬鷖行哺子溪深桃李臥開花人謂不減王維杜甫錢詩好句尢多而鄭句不惟當時人莫及𨿽其集中若及此者亦少【歐公詩話】

詩話總龜卷十二

欽定四庫全書

詩話總龜卷十三

宋阮

閱撰警句門【中】

楊文公云錢惟演劉筠首變詩格學者慕之得其格者蔚爲佳句二公麗語頗多如惟演奉使塗中云雪意未成云著地秋聲不斷鴈連天又云客亭厭見名長短村酒那能辯聖賢送僧逰楚云宿舍孤煙起行衣夢雨涼張弁州詩云戈矛巡霧夕鐃皷宴蕭晨章衢雨詩雲平檻曉波吳榜渡繞城春樹越禽飛章南安云離人南浦多春艸越鳥棲枝有早梅劉潭州云坐激鮮飈湘竹曉樹含涼雨越禽歸李太僕比使云漢幟隨移帳燕鴻半解鞍何袁州云疎鐘靜起軍城晚華表雙髙水國秋陳江陵云深沈蛛网通歸夢紫翠春山接去舟太乙宮云神庭古栢啼烏起齋室虛宿霧通送人云思滿離亭酒魂驚客捨烏髙泉州云東南地迥宵烽息西北樓髙晚望迷章分寧雲小雨郊原連苦霧夕陽樓閣照丹楓東封應制云羽旄防野駕宴喜魯郊民送予知處州雲輕飈使車逺明月直廬空張僕射判河陽云緑野桑麻連四水黃堂歌吹擁千兵孫永興雲魚尾故宮迷艸樹龍鱗平隰自風煙漢武云立東溟邀鶴駕窮兵西極待龍媒公子云歌畨南國桃根曲馬過章臺杏葉韀槿花云欲作飛煙散猶憐反照遲荷花云淚有鮫人見魂須宋玉招禁中鶴雲天淵風多秋思遼海煙波失舊期畱題云有時盤馬看尢懶盡日投壺笑未回又云春瘦已寛連理帶夜長誰有辟寒金元夜云九枝火樹連金狄萬里霜輪上璧璫馬延州云沃野桑麻防細嚴城皷角送斜陽劉筠直禁中云勢宮城闊秋聲禁樹多陜州從事云角迥含秋气橋長斷洛塵周賢良云﨑嶇一乘傳憔悴五羊皮南鄭云渝舞气豪傳漢俗內魚味美敵吳鄕李太僕云惟月卿曹重占星使者賢送僧云捲衲城鐘斷搘笻嶽雨寒僧惠崇云醉令難同社仙鵞肯換書葉金華云柔桑蔽野鳴雛雉髙栁含風變早蟬劉潭州云坐席久虛溫樹老心旌無柰楚風長又雲沙禽兩兩穿鈴閣江艸依依接射堂九隴雲溪牋未破冰生硯鑪酒新燒雪滿天又周賢良云春風亂鶯囀夕霧一鴻冥張嶺南雲山月愁子風濤怒鱷魚西巡雲龍駕昌明禦天旗太乙張祠婺神云大野防星分婺女淸風萬古感顏烏章南安云嶺雲夏變梅蒸早越秋藏桂蠧多西京首坐云滎河帶繞中天閣空樂星懸大士居題雪云劉伶醉席梅花地海客仙槎粉水天利州轉運云鴟蹲野芋誰爲尹雪積泉鹽久置官章分寧云鶴伴鳴琴公事晚烏驚調角戍城秋楊處州云朱飾兩轓巡屬邑案畱雙筆在中臺閣云三壌月臨承露掌九鶵烏繞守宮槐又云酒供硯滴濡毫冷火守更籌沃漏長雪月云已回鄰靣三年粉又結寒絲防許冰汾陽道中云皷音記裏繩阡逺舞節鳴鸞玉步隨相洪州云桃葉橫波人共醉劍光沖斗獄常空李秦州云右墄獨登宮雪宻前旌雙抗嶺雲髙劉潭州云洛田荒二頃楚浪漲三篙槿花云吳宮何薄命楚夢不終朝宮詞云難消守宮血易斷舞鸞腸又云虹跨層臺晚螢飛夏苑涼夏日云云容倏變千峯險艸色相沿百帶長新蟬云翼薄乍舒宮女蛻輕全解羽人屍公子云行庖防蠟雕胡熟永埒鋪金血汗驕明皇云梨園法部兼胡部玉輦長亭更短亭荷花云湔裙無限水障袂防多風畱題云荷華出水終無定蘿蔓從風莫自持又云藻井風髙蛛壞网杏園春暖燕爭泥詠梨云先時櫻熟煩羊酪逺信梅酸損瓠犀洞戶云宻鎖香風深處戶亂飄梨雪曉來天贈希晝云吟余雲散葉坐久麈遺毛夕陽云塞迥橫垣紫江淸照葉丹圉中云籠禽思隴樹洞犬識秦人栁絮云平沙千里經春雪廣陌三條盡日風髙屬疾云風鴟笑廚煙絕月樹烏驚藥杵喧燈夕云金門水動浮壺箭玉宇風來落砌蓂禁中云萬年宮省樹五色帝家禽

晚唐詩句尙切對然气韻甚卑鄭綮山居云童子病歸去鹿麑寒入來自謂銖兩輕重不差有人作梅花云彊半瘦因前夜雪數枝愁向曉來天對屬𨿽徧亦有佳處

李廷老家有李揆與饒州刺史封漸仲容叔霽聨句揆筆力遒勁詩亦大佳略云暫踐蓬瀛閣臥屙淮海濵偶同鄱陽守宛是鄱陽人又云共仰新侯伯同瞻舊宰臣又云鄕路轅思北客林巷喜南

王爽字季明王孝伯問曰古詩中何句爲最佳爽未對孝伯曰所遇無故物安得不速老此爲佳

楊巨濟詩曰鑪煙添栁重宮漏出花遲當以下句爲試舉人詩題濟本作源

晏元獻稱國初待詔云醉輕浮世事老重故鄕人張安道亦稱紅塵三尺險中有是非波

晏臨淄宴集詩最多有一聨云春風任花落流水放杯行

惠崇遊長安云人逰曲江少艸入未央深不減馬放降來地雕盤戰後云

景祐三年後苑生雙竹宣宰相從臣賦詩知制誥李絢有詩云日回龍並影風過鳯聨聲眾嗟賞之【前並詩史】

嘗和杜祁公致仕詩云收得桑楡歸物外種成桃李滿人間亦佳【云齋廣錄】

李元膺逰春詩云夾道桃花三月暮馬蹄無處避殘紅具標致如此

陳臺杜黙預東平郡宴太守請賦海棠詩黙云倚風莫怨唐工部後裔寧知不解詩坐客嘆服【詩史】

臧謀梅花詩云緑楊解語應相笑漏泄春光卻是誰人皆誦之

淇川人楊萬畢字通一作聞梧桐夜雨詩雲千里暮雲山已黒一燈孤館酒初醒索寞之意盡於此

華州華陰縣宰許弋於縣廨辟一軒名曰增明取韓文公遙岑出寸碧逺目增雙明之意羽客姚太虛謁許公因書云遙岑寸碧尙增明何況雲峯三十六

楊茂卿詩云河勢昆崘逺山形防萏秋誠佳

錢昭度燈詩云繡帔夢驚中酒處朱門人語上朝時未若船中聞鴈洞庭夜牀下有蛩長信秋意格淸逺

昭度又有聞角詩云風欲拋髙壓沈黃昏前後五更深議者云此亦句之優者

王文穆罷相帥朝士皆有詩陳從易詩最佳云千重浪裏平安過百尺竿頭穩下來

景祐末元昊叛富鄭公守長安梅聖兪送詩云亞夫金皷從天落韓信旌旗背水陳鄭公獨刻此詩於石

範景仁喜爲詩年六十三致仕一朝思鄕裏遂輕行入蜀故人李才元知梓州枉道過之歸至成都日與鄕人樂飲散財於親舊之貧者遂逰峨嵋靑城下巫峽出荊門歲暮乃還京師在道作詩二百五篇有云不學鄕人誇駟馬未饒吾祖泛扁舟此一二事他人所不能用也

範希文於江上見一漁父意其有徳隱者也問姓名不對但畱一絕云十年江上無人問兩手今朝一度義【並同前】

閩嶺孟貫爲性疏野不以名宦爲意喜篇章大諌楊徽之稱之如寄張山人艸堂云掃葉林風後拾薪山前

韓防客者漢南女子爲歌詩知名防漢間孟浩然贈詩曰只爲陽臺夢裏狂降來教作神仙客防客閨怨詩曰連理枝前同設誓丁香樹下共論心先公熈寧中迓虜使成堯錫見遺衣服刺此聨於褁肚上其下復刺丁香連理男女設誓之狀虜人重此句爲佳制【詩史】

開元中將軍宋淸有神劍後爲州牧李廣琛所得哥舒翰求之廣琛不與贈詩曰刻舟尋已化彈鋏示恩酧【南部】

廬阜人陳沈立性僻野不接俗士黃損熊皎虛中師事之寒食後云罷卻兒女戲放他艸木生閒居云掃地雪粘箒耕山鳥怕牛題水雲防入旱云千國仰力浮塵世一毫輕齊已贈沈云四海方磨劍深山自讀書【雅言】

張觀性沈靜未嘗艸書自詠曰保心如止水爲行見眞書以爲著題【桂苑雜錄】

太上隱者人莫知其本末好事者從問其姓名不答畱詩一絕云偶來松樹下髙枕石頭眠山中無歷日寒盡不知年【古今詩話】

宋之問貶黜放還至江南遊靈隱寺夜月極明長廊行吟曰鷲嶺郁岧嶤龍宮隱寂寥未得下聨有老僧燭燈坐禪問曰少年不寐而呤諷甚苦何耶之問曰欲題此寺而思不屬僧曰試吟上聨之問誦之曰何不道樓觀滄海日門對浙江潮之問終篇曰桂子月中落天香雲外飄捫蘿登塔逺刳木取泉遙云薄霜初下冰輕葉未凋夙齡尙遐異披對滌煩囂待入天臺路看余渡石橋僧一聨乃篇中警防也遲明訪之已不見寺僧曰此駱賓王也

張兪成都人蜀以賢良稱之有詩行於世題武侯廟云髙光如有嗣吳魏豈勝誅又題禦愛山云可勝亡國恨猶有愛山心題洞庭湖云萬頃碧波看不盡一拳孤岫望中明皆佳

劉夢得有獨吟曰巴人淚逐猿聲落蜀客舟從鳥道來姚合道旁亭子詩雲南陌逰人回首去東林道者杖藜歸不言亭亦佳

王摩詰酷好畫山水其畫山聳谷防雲浮水飛意出塵外嘗自題云宿世吟詩客前身應畫師李璟定爲妙品上上【同前】

李益詩名有著徵人早行篇好事者畫爲圖障如回鴈峯前沙似雪受降城下月如霜天下歌之

胡擢詩善狀花木鳥獸飄然有物外意嘗謂人曰吾思苦於三峽聞猿吟曰甕中每醖逍遙樂筆下閒偸造化工

唐南蠻侵軼西川僖宗幸蜀慮爲患以女下降蠻喜其姻聨大國遣宰相趙降眉楊奇鯤叚義宗來朝行在髙駢自淮海飛章雲南蠻心膂惟此數人請畱異待之迄僖宗還京無虞用駢計也楊趙輩各有詞藻途中云風裏浪花吹更白中山色洗還靑海鷗聚處窗前見林狖啼時枕上聽

自唐以來試進士詩號省題時有佳句如梓州進士楊諤天聖八年省試蒲車詩云艸木驚皇轍山川護帝輿是歲下第景祐元年省試宣室受釐詩云願前人主席一問洛陽人是歲及第未防慶曆二年韓欽試勲門賜防詩云凝鋒畫翻轉交鏃采文繁範景仁曽見眞本云迎鋒畫翻轉映日采文繁姑兩存之蘇州進士王偃試邇英延講藝詩云白虎前芳掩金華舊事輕天心非不悟埀意在蒼生有古諷諌意是年奏名甚髙禦前下第二十年始第尋卒滕元發皇佑五年禦試吹律聽軍聲詩云萬國休兵外羣生奏凱中又作西旅來王詩云寒日邊聲斷春風塞艸長傳聞漢都護歸奉萬年觴極爲場屋所稱楊諤有題驪山云行人問宮殿耕者得珠璣

孟蜀王時花蕋夫人能詩而世不傳王平甫於館中得七言三十餘篇大約似王建詩云廚舩進食簇時新列座無非侍從臣日午殿頭宣索鱠隔花催喚打魚人又月頭分給買花錢滿殿宮娥盡十千遇著唱名多不語含羞急過禦牀前【並同前】

楊文公在館閣時占城進獅子例進詩文公云渡海鯨波息登山豹霧淸【雜說】

章獻太后挽辭數百首惟石曼卿一聨首出曰震出坤柔變乾成太極虛太后稱制日久仁宗端拱至是始親萬機曼卿詩切合時宜又不卑長樂也【古今詩話】

嘉祐中劉諷都官簡州人方年六十三致仕夫婦徙居於山謝景山有詩送云移家尙恐靑山淺隱幾惟知白日長朱公綽詩云諌艸焚來應見史槖金散盡只畱書

潘天錫員外與沈郎中宅相鄰同逰古觀分題天錫云風便磬聲逺日斜樓影長沈彬雲松欹晚影離壇艸鐘憾秋聲入殿風【郡閣雅談】

唐宣宗重陽賜羣臣宴詩曰歀塞旋徵騎和戎委廟賢傾心方倚注協力共安邊魏謩應制云四方無事去柛豫杪秋來八月寒光動千山霽色開宣宗嘉之【南部新書】

魏野啄木云千林啄如盡一腹餒何妨有詩人規戒之風閒居云妻喜栽花活童誇鬭艸嬴得野人趣非急務故也又云燒葉鑪中無宿火讀書窗下有殘燈有嫌燒葉貧寒太甚攺葉爲藥不惟壞此一句幷下句亦減气味所謂求益反損也贈司馬君實云文𨿽如貎古道不似家貧公監安丰酒稅赴官有行色贈云冷於陂水淡於秋逺陌初窮見渡頭猶賴丹靑不能畫畫成應遣一生愁非狀難寫之景乎

防萊公年十九進士及第知巴東縣詩雲野水無人渡孤舟盡日橫又爲江南春詩云波渺栁依依孤村芳艸逺斜日杏花飛江南春盡離腸斷蘋滿汀洲人未歸膾炙人口【古今詩詁】

李長吉歌雲天若有情天亦老以爲奇怪無對石曼卿雲月如無恨月長圓

九華山人熊能詩早行雲山前猶見月陌上未逢人山居云果熟秋先落禽寒夜未棲閒居云深逢野艸皆爲藥靜見樵人恐是仙又云厭聽啼鳥夢醒後慵掃落花春盡時【雅言雜載】

李範闗中人善章句爲道傍水雲𨿽當南北路不礙往來人經王山人舊居云鶴歸秋漢逺人去艸堂空秋日江幹逺望云淸猿啼逺木白鳥下前灘暮秋懷故人雲天涯故友無來信窗外拒霜空落花江寺閒書云釣叟無機沙鳥睡禪師入定白牛閒【同前】

丁晉公任朱崖有詩數十篇號知命集有曰艸解忘憂憂底事花名含笑笑何人【古今詩話】

陸子履言懷云薄有田園歸去好苦無官況莫來休士君子莫不賞味其意【靑集】

湘南詩僧文喜爲失鶴詩云一向亂雲尋不得防番臨水待歸來上潭州劉相大稱許

河外僧淸晤春日卽事云宿鳥歸花影潮魚沒浪痕郊外晚行雲疊浪支層漢殘陽補斷霞上賈侍中遂褒稱

範攄有子七歲能詩夏景雲閒雲生不雨病葉落非秋方幹曰必不享壽未十歲而終

劉昭禹字休明婺州人爲詩刻苦不懼風有云句向夜深得心從天外歸言不虛耳【並同前】

廖凝字熈績十歲詠白詩云滿汀鷗不散一局黒全輸作者見之曰必埀名於後【郡閣雅談】

裴說裴諧俱有詩名說官至補闕諧終於桂嶺假官宰自作湘江吟說詩云吟餘潮入浦坐久燒移山諧詩云風回山火斷潮落岸冰髙經杜甫墳說云擬掘孤墳破重教大雅生諧曰名終埋不得骨且朽何妨景同而語意俱別

呂文穆公未第時嘗逰一縣忘其縣名胡大監旦方隨其父宰是邑遇呂甚薄客有譽曰工於詩宜少加禮胡問其警句客舉一篇卒章云挑盡寒燈夢不成胡笑曰乃一渴睡漢耳呂恨而去明年省中甲科因人寄語胡曰渴睡漢狀元及第胡答曰待我明年第二人及第輸君一籌旣而次榜亦中首選【歐公詩話】

許致殿丞及第後忽心恙爲詩亂題房壁云有漏難成佛無機好學禪又江上對月云江使不來秋練淨月娥長在夜珠寒

詩話總龜卷十三

欽定四庫全書

詩話總龜卷十四

宋阮

閱撰警句門【下】

石曼卿以詩酒豪爽得名嘗獨行京師倏有豪士揖曼卿語已而曰公幸過我家曼卿語諾豪士顧從騎載曼卿同行入委巷前抵大第三四門乃至內堂庭戶宏麗施設錦繡侍女珠翠延飲求曼卿書字曼卿寫巳書其詩籌筆驛等數篇豪士甚珍愛之贈曼卿金帛可直數十百千使從騎送歸初不知其誰何后日尋迷不省所居閭里人不能知他日復遇之塗又以金數十兩贈曼卿云籌筆驛詩意中流水逺愁外舊山靑最佳

歐陽詹幹徳中獻野史受黃崗宰有詩行於世聞猿云啼猿非有恨行客自多悲聞笛云不知吹者意何似聽人心臥屛雲橫琴遮逺洞舉手出髙峯公宇蘆云漁家合得兩三莖公退徐吟思倍淸官滿不將歸舊隱蕭蕭畱與後人聽【雅言雜載】

繆島云少從浮屠詩尙奇險如拋芥子降顚佛佛折楊枝灑醉猩猩敻出前輩【摭言】

湖南日試萬言王璘與李羣玉校書相遇於嶽麓寺羣玉揖之曰公何許人日試萬言不答羣玉曰與公聨句可乎璘曰惟子之命羣玉破題授之曰芍藥花開菩薩靣璘繼之曰防櫚葉散夜義頭

東坡云兒子邁幼嘗作林檎詩云熟果無風時自脫半窗迎日鬭先紅於等輩中亦號有思致者今已老無他技但時出新句作酸棗尉有詩云葉隨流水歸何處牛載寒鵶過別村【百斛明珠】

眉山矮道士李伯祥好爲詩格亦不能髙往往有奇語如夜過修竹寺醉打老僧門皆可愛予幼時學於道士張易簡觀中伯祥與易簡往來嘗嘆曰此郎君貴人也不知何以知之【同前】

狄煥南嶽石樓曉望云數防當秋霽不知何處峯題嶽路松云一嶂雨聲歸洞壑兩條翠色下瀟湘【雅言系述】

曽弼長沙人依逸人王元爲詩友宿玉泉寺雲山偸半庭月池印一天星君山雲翠壓魚龍窟寒堆波浪心

蔣鈞字不器營道人與劉洞陳甫爲詩友寄栁宣云因借夢書過竹寺學耕秋粟繞茆原戎昱詩有一夜不眠孤客耳主人門外有芭蕉鈞代答云芭蕉葉上無愁雨自是多情聽斷腸

史虛白嵩洛人廖凝寄之詩曰飯僧春嶺蕨醒酒雪潭魚終於湓浦

林楚才賀州富川人贈致仕黃損詩云身閒不恨辭官早詩好常甘得句遲

陳甫字惟嶽吉水人贈黃巖云淸時不作登龍客緑閒梳傍艸堂漳江感懷雲一雨洗殘暑萬家生早涼村居雲暮鳥歸巢急寒牛下隴遲詩云算吟千百首方得兩三聨

僧祖可蘇伯固之子懷蘭江云懷人更作夢千里歸思欲迷雲一灘贈端師云窻間一榻篆煙碧門外四山秋蕊紅

張子野有隔墻送過秋千影云破月來花弄影浮萍開處見山影宋景文一日訪之通曰來訪三影郎中子野喜曰是紅杏枝頭春意鬧尙書耶

周朴賦董嶺水一聯云禹力不到處河聲流向西一士跨蹇過其前故吟曰禹力不到處河聲流向東亟鞭而去朴追數里及之曰此僕句作西乃佳耳

東坡至西太一見荊公詩栁葉鳴蜩緑暗荷花落日紅酣三十六陂春水白頭相見江南二十年前此地父兄持我東西今日重來白首欲尋舊迹都迷注目久之曰此老野狐精也

永叔云吾嘗愛常建曲徑通幽處禪房花木深欲效其語作一聯久不可得始知造意者爲難工也來靑州得一山齋不意平生想見而不能道以言者乃爲已有於是益希其髣髴竟爾莫獲一言

皮日休孟亭記云北齊美蕭慤芙蓉露下落楊栁月中疏先生則有微雲淡河漢疎滴梧桐樂府美王融日霽沙嶼明風動甘泉濁先生則有气蒸云夢澤波撼嶽陽城謝眺之詩句精者露濕寒塘艸月映淸淮流先生則有荷風送香气竹露滴淸響此與古人爭勝於毫釐也

荊公在金陵嘗指壁上所題兩句雲一水戽【一云護】田將緑繞兩山排闥送靑來

張塤字叔和謂余曰塤一日到洛中謁潞公方飯後坐於一亭亭邊皆蘭旣見不交一談對坐防時公方曰香來也叔和以爲平生所未聞潞公云凢香嗅之則不佳須待其因風自至余始悟山谷詩云披拂不盈懷時有暗香度

韓持國有云靑煙人防家緑野山四合當時無不傳誦東坡云參寥善絕句有云隔林彷佛聞機杼知有人家在翠微毎爲人誦後來黃州相聚半年京師故人以書相遺曰知有僧在彼非隔林彷佛聞機杼和尙耶僕謂參寥曰此吾師七字師號也

梅聖兪在禮部考校時和歐陽文忠公春雪詩云有夢皆蝴蝶逢袍只紵麻用事如此乃可貴

余愛張文潛過宋都詩云白頭靑鬢有存沒落日斷霞無古今不減老杜

山谷有光山道中雪詩雲山防斗柄三星沒雪共月明千里寒都尉王晉卿足成鷓鴣天云才子陰風度逺闗淸愁曽向畫圖看山防斗柄三星沒雪共月明千里寒新路陌舊江幹﨑嶇誰嘆客程難臨風更聽昭華笛蔌蔌梅花滿地殘

舒王與吳彥律云含風鴨緑鱗鱗起防日鵞黃裊裊埀自云此防淩轢造物

張文潛謂余曰黃九云桃李春風一杯酒江湖夜十年燈眞奇語【並同前】

詩云千山送客東西路一樹照人南北枝王康功推官作

牛丞相奇章公初爲語矜奇特語至有地瘦艸叢短句明年秋捲成呈之曰有求色必赧憑酒意乃伸益加能矣明年乃上第因曰楊茂卿云河勢昆崘逺山形菡蓞秋此過華陰山下作初用蓮峯作防蓞的當而暗盡矣【劉禹錫佳話錄】

蜀王建時楊義方能文詞爲春日詩雲海邊紅日半離水天外暖風輕到花贈王樞宻云聲鞭自禁門出一簇人從天上來【異聞錄】

唐求劉郇伯有詩名唐求臨池洗硯詩云恰似有龍深處臥被人驚起黒云生又漸寒沙上路欲暝水邊村早行雲沙上鳥猶睡渡頭人已行詩思不出二百里間劉郇伯爲範鄭郎中詩友範得句云歲盡天涯久而難對劉郇伯曰人生分外愁範賞之然老於新津之東渡非隱非吏二子亦可淩厲名場而死邱樊所謂蜀人無志懷土正此也【北夢言】

余問山谷今之詩人誰爲冠曰陳無已其佳句可得聞乎曰吾見其作溫公挽辭一聨便知其才不可敵曰政𨿽隨日化身已要人扶

盛次仲孔平仲同在館中雪夜論詩平仲曰當作不經人道語曰斜拖闕角龍千尺澹抹墻腰月半稜次仲曰甚佳其未大乃曰看來天地不知夜飛入園林總是春平仲乃服【並同前】

舒王嘗寄蔣山元禪師詩曰不與物違眞道廣毎隨緣起自禪深【冷齋夜話】

唱和門

熈寧間初作東西府望气者云有天子气及府成車駕果幸張掞以詩慶二府諸公荊公和云曽畱上主經過迹更費髙人賦詠才【倦遊錄】

唐路徳延有孩兒詩五十首傳於世侍郎張公師錫次韻成老兒詩曰髮盡皤然眉分白雪鮮周回延客話傴僂抱孫憐無病常供粥非寒亦衣綿假溫衾擁背借力杖搘肩貌比三峯老年過四皓仙喚方離枕上扶始到門前每愛烹山茗嘗嫌飣石蓮耳聾如塞纊眼暗似籠煙宴坐羸扶幾乘騎困嚲鞭頭搖如轉旋唇動若抽牽骨冷愁離火牙疼怯潄泉形骸將就朩嚢橐尙貪錢膠睫幹眵綴粘髭冷涕懸披裘腰懶系濯手袖慵揎擡舉衣頻換扶持藥屢煎坐多茵易破行少履難穿喜婢裁裙布嗔妻買粉鈿房教深下幕牀遣厚鋪氈琴聽憐三樂圖張笑七賢看經嫌字小敲磬喜聲圓食罷羮流袂杯余酒帶涎樂來須報罷醫到久相延褁帽縱橫掠梳頭取次纒長吁思往事多感聽哀气注腰還重風牽口更偏墓松先遣種志石預令鐫客到惟求藥僧來忽問禪飬茶懸土竈曝艾曬檐椽怒僕空睜眼嗔童謾握拳心驚嫌踘蹴腳軟怕秋千局縮同寒狖摧豗似餓鳶觀瞻多目舉動卽頭旋女嫁求紅燭男婚乞彩牋已聞頒幾杖寧更佩韋賔客身非與兒孫事已傳飬和屛作伴如意佛相連久棄登山屐惟存負郭田呻吟朝不樂展轉夜無眠呼稚臨牀伴看書就枕邊冷懷疑貯水虛耳訝聞蟬束帛非無分安車信有緣伏生甘坐末綘老譲行先拘急將風夜昏沈欲天雞皮塵旋潰兒齒食頻塡每憶居郎省常思釣渭川喜逢迎佛防羞赴賞花筵徑逺令移檻堦危索減磚好生焚鳥网惡殺杵魚船旣感桑楡日常嗟蒲桞年長思當弱冠悔不膡狂顚【靑箱雜記】

牛僧孺將赴舉時投贄於劉夢得對客展讀飛筆塗竄其文居三十年夢得守汝牛出鎭漢南枉道汝水雕旌信宿酒酣贈詩於夢得曰粉署爲郎二十春向來名輩更無人休論世上升沈事且問尊前見在身珠玉防應成咳唾山川猶覺露精神莫嫌恃酒輕言語曽把文章謁後塵夢得方悟往年攺文卷之事和答云昔年曽忝漢朝臣晚歲空餘老病身初見相如成賦日後爲丞相倚門人追思往事咨嗟久幸喜淸風語笑頻猶有當時舊冠劍待公三日拂埃塵【古今詩話】

長慶二年錢起自中書舍人知舉放進士周墀及第後同在翰林防昌三年起自僕射再放榜時周墀任華州因寄詩賀敍同在翰林日文塲三化魯儒生二十餘年振重名曽忝木雞誇羽翼又陪金馬入蓬瀛𨿽欣月桂居先折更羨春蘭最後榮欲到龍門看風水闗防不許暫離營答曰貢院離來二十霜誰知更忝主文塲楊葉縱能穿舊的桂枝何必授淸香九重毎憶同仙禁六藝初吟得夜光莫道相如不相見蓮峯之下有龔黃人以爲絕唱【廣卓異記】

韋中憲蟾廉問鄂州春日除祖筵上題文選兩句云悲莫悲兮生別離登山臨水送將歸以毫牋授賔從請續其句坐中悵望久之屬有酒妓然曰某不知欲口占兩句乃曰武昌無限新開桞不見楊花撲靣飛坐客嘉嘆韋有贈聾僧詩云屽嶺東西煙靄合兩間茅屋一溪云僧云師童誰解知師意人是人非不欲聞【雅言雜載】

曹相確鎭浙西日防湖中郡判官王樞舉進士嚴惲詩曰春光苒苒歸何處更向花前把一杯盡日問花花不語爲誰零落爲誰開王抑其才調和曰花落花開人世夢衰榮閒事且持杯春風底事輕揺落何似從來不要開【同前】

龔頴自負文學少許可又談論多所折難知鼎州士罕造其門獨丁晉公贄文求見頴倒屣迎迓酧對終日至於忘食曰自唐韓栁後今得子矣翌日丁獻詩於頴頴次韻和酬曰膽怯何由戴鐡冠只緣昭代奬孤寒曲肱未遂違前志直指無聞是曠官三諌毎傳朝客說五溪閒憑郡樓看祝公早得文塲雋況值天堦正舞幹【靑雜記】

江西韋丹大夫與僧靈徹爲忘形之契寄徹詩云王事紛紛無暇日浮生冉冉只如雲已爲平子歸休計五老峯前必共論徹酧曰年老身閒無外事麻衣艸坐只容身相逢盡道休官去林下何曽見一人【雲溪友議】

白中令鎭荊南杜蘊常侍問長沙諸從事盧發致聘焉發酒酣傲睨公少不懌因攺著詞令曰十姓胡中第六胡也曽金闕掌洪鑪少年從事誇門地莫向尊前喜气粗盧答曰十姓胡中第六胡文章官職勝崔盧暫來闗外分優寄不稱賔筵語气粗公極歡【摭言】

梅聖兪客歐陽晦夫使工畫茅庵已居其中一琴橫牀而已曹子方作詩四韻僕和云寂寞王子猷回舩剡溪路超遙戴安道月夕誰與度倒披王恭氅半掩袁安戶應調折琴自和撚須句【百斛明珠】

東坡云余在廣陵與晁無咎曇秀道人同舟送客山光寺客去餘醉臥舟中秀作詩云扁舟乘興到山光古寺臨流勝气藏慚愧南風知我意吹將艸木作天香予和云閙裏淸逰似隙光醉時眞境發天藏夢回拾得吹來句十里南風艸木香餘昔對文忠公誦文與可詩云美人卻扇坐羞落庭下花公曰此非與可詩世間元有此句與可拾得耳後五年秀來惠州見予偶道其事【直方詩話】

鄧洵美連山人幹祐二年中進士第與司空昉少保傳同年謁劉氏不禮歸武陵時周氏有其地且辟在幕府未防司空氏自禁林出使武陵與洵美相遇贈詩曰憶昔詞塲共著鞭當時鶯谷喜同遷闗河契濶三千里音信稀疏二十年君遇已知依玉帳我無才藻步花磚時情人事堪惆悵天外相逢一泫然洵美和云詞場防度譲長鞭又向淸朝賀九遷品秩𨿽然殊此日歲寒終不攺當年馳名早已超三院侍直仍忻步八塼今日相逢畨自愧閒吟對酒倍潸然相國歸闕率偕載而辭以疾不行相國語同年少保公公時在黃閣洵美在武陵又爲詩寄之云衡陽歸鴈別重湖銜到同人一紙書忽見姓名雙淚落不知消息十年餘防衣我已登黃閣白杜君猶葺舊居南望荊門千里外暮云重疊滿晴虛周氏疑洵羙漏泄宻謀急追捕至易俗場而遇害建隆初王師下湖湘相國復牧衡陽道經易俗場作詩弔曰十年衣染帝鄕塵蹤迹仍傳活計貧髙掇桂枝曽遂志假拖藍綬至終身侯門寂寞非知已澤國恓惶似旅人今已向公墳畔過不勝懷抱暗酸辛【雅言系述】

山谷云金華兪淸老名子中三十年前與予共學於淮南元丰甲子相見於廣陵自云荊公欲使之脫縫掖著僧伽藜奉香火於半山宅寺所謂報寧禪院者予之僧名紫琳字淸老無妻子之累去作半山道人似爲不難事然生龜脫筒亦難堪忍後數年見之儒冠自若因嘗戱和淸老詩曰索索葉似雨月寒遙夜防馬嘶車鳴鐸羣動不遑安有人夢超俗去發脫儒冠平明視淸鏡政爾良獨難子瞻屢哦此詩以爲妙【直方詩話】

幹祐元年戶部侍郎王仁裕放王狀元及第不數年拜相仁裕時爲太子少保有詩賀曰一戰文場防趙旗便攜金鼎贊無爲白麻驟降恩何厚黃閣初聞喜可知防勑案前人到少築沙堤上馬行遲押班長幸遙相見親狎爭如未貴時漙和曰揮毫文戰偶搴旗待詔金華亦偶爲白杜遽當宗伯選赤心旋遇聖人知九霄得路榮𨿽極三接承恩出毎遲職在臺司多少暇親師不及舞雩時【廣卓異記】

魯直使余對句曰呵鏡雲遮月對曰啼妝露著花魯直罪余於詩深刻見骨不務含蓄余竟不曉此論當有知者【同前】

詩話總龜卷十四

欽定四庫全書

詩話總龜卷十五

宋阮

閱撰畱題門【上】

呂申公累乞致仕仁宗不允他日復叩便坐度其不可畱因詢曰卿去誰可代者申公曰知臣莫如主陛下自擇堅問之乃引陳文惠曰陛下必欲得英俊經綸之臣則臣所不知若圖任老臣鎭安百度周知天下事無如陳堯佐仁宗然之文惠遂大拜極懷薦引之徳因作燕詞攜酒過之申公使之歌焉詞云二社良辰千家庭院翩翩又見新歸燕鳯凰巢穩許爲鄰瀟湘煙瞑來何晚亂入紅樓低飛緑岸畫梁時拂歌塵散爲誰歸去爲誰來主人恩重朱簾捲申公笑曰自恨捲人已老文惠曰莫愁調鼎事無功老於廊廟而醖籍不減昔任浙曹有吳江詩曰平波渺渺煙蒼蒼菇蒲才熟楊栁黃扁舟系岸不忍去秋風斜日鱸魚鄕又碧瀾堂詩云苕溪淸淺霅溪斜碧玉寒光照萬家誰與月明終夜聽洞庭漁笛隔蘆花【古今詩話】

徐州漢興歌風臺詩𨿽多張安道詩最絕云落魄劉郎作帝歸樽前一曲大風詞才如信越猶葅醢安用思他猛士爲【靑箱雜記】

臨潼朝元閣詩𨿽多惟陳文惠二韻首出曰髙閣髙何迥秋毫無隱情浮雲忽一蔽不見洛陽城

張退傳宰邵武時多逰僧捨至則吟詠忘歸題西庵寺曰西庵深入西山裏算得當年少客逰宻宻石叢蟠小徑涓涓云竇瀉寒流松皆有節埀靑蓋僧盡無心也白頭欲刷粉碑書好字調卑官冗不堪畱題寶蓋巖寺云身爲冠冕流心是雲泉客每到雲泉中便擬忘歸迹況此寶蓋巖天造淸涼宅稅車官道邊誰知願言適過建寧縣洛陽村曰金穀花時醉防場舊逰無日不思量誰知萬水千山裏枉被人言過洛陽【並同前】

張伯玉過姑熟見太白十詠不及明月泉因題一絕曰至今千古松猶伴數峯雪不見纎塵飛寒泉湛明月

陳文惠至古寺作詩曰殿古寒鑪空流塵暗金碧獨坐偶無人又得眞消息【春明退朝錄】

顏謝魯公之後所居有泉石松竹創亭延客孟賔於畱題詩曰園林瀟灑聞來久欲往因循二十秋今日開襟吟不盡碧山重疊水長流【江南野錄】

陳頴南昌人業進士題漢祖廟曰項羽英雄猶不懼可憐容得辟陽侯得狂病而卒【同前】

長安慈恩寺浮屠前後題詩多矣唐文宗朝元微之白樂天到塔下見章八元所畱詩悉令除去諸家牌惟畱章詩詩云十層突兀在虛空四十門開靣靣同卻怪鳥飛平地上自驚人語半天中回梯暗踏如穿洞絕頂初攀似出籠落日鳯城佳气合滿城香樹雨蒙蒙【鑑戒錄】

雍陶典雅州送客至情盡橋攺爲折桞橋題詩曰從來只有情難盡何事名爲情盡橋自此攺名爲折栁從他離恨一條條

施肩吾題友人閒居詩曰花眼綻紅斟酒看藥心抽緑帶煙鋤

夫差廟拆姑蘇臺朩創成陳羽題詩曰姑蘇臺畔千年木刻作夫差廟裏神幡蓋寂寥塵土滿不知簫皷樂何人【並同前】

陳羽姑蘇臺詩云憶昔吳王爭覇日歌謡滿路上蘇臺三千宮女看花處人盡臺空花自開

賀程詠君山詩曰曽逰方外見麻姑說道君山此本無雲是昆崘山頂石海風吹落洞庭湖【鑑戒錄】

劉象詠仙掌詩曰萬古亭亭倚碧霄不成擎亦不成招何如掬取蓮池水灑向人間救旱苗【同前】

砌臺卽今擦擦臺也王侯家作以爲臨觀之戲唐張素詩云寫望臨香閣登髙下砌臺林間踏靑去席上意錢來卽知唐來有之太祖朝大王都尉家其子承裕防時其父戲補砌臺使【談苑】

楊文公罷防州過饒州余幹縣登幹越亭前瞰琵琶洲後枕思禪寺天下絕境古今畱題百餘篇張祐詩云扁舟亭下駐煙波十五年遊重此過洲觜露沙人渡淺樹梢藏竹鳥啼多層瀾漲水痕猶在古板題詩字已訛況是髙秋正圓月可堪聞唱異鄕歌劉長卿雲天南愁望絕亭下栁條新落日獨歸鳥孤舟何處人生涯投越嶠世業陷胡塵艸色迷徵路鶯啼傍逐臣秦臺悲白首楚渚怨靑蘋杳杳鐘陵暮悠悠鄱水春獨醒翻取笑直道不容身得罪風霜苦全生天地仁靑山數行淚滄海一窮鱗流落機心盡空憐鷗鳥親【談苑】

江遵詠史云秦築長城比鐵牢蕃戎不敢過臨洮𨿽然萬里連雲際不及堯堦三尺髙何光逺稱此詩卓絕千百集中無以加【詩史】

桂州左右山皆平地防起數千百丈石如染黛陽朔縣尢佳沈彬有詩云陶潛彭澤五株栁潘嶽河陽一縣花兩處爭如陽朔好碧蓮峯裏住人家觀此山水可知【同前】

淮陰廟題者甚多惟錢諌議昆詩最佳築壇拜日恩𨿽厚躡足封時慮已深隆凖早知似烏喙將軍應有五湖心【靑箱雜記】

歙州問政山聶道士所居嘗有人陟險攀蘿至絕壁於巖下嵌空處見題詩一首𨿽苔蘚昏蝕而文尙可辯題云黃臺詞不知臺何人也千尋練帶新安水萬仭花屛問政山自少雲霞居物外不多塵土到人間壺懸仙島吞舟罷椀浸星宮咒水閒寶籙篋埀金綬帶絳嚢絳鎖玉連環靜張棋勢鋪還打嘿考仙經補又刪牀並葛鞋寒兔伏窗橫樗幾老龍跧溪童乞火朝敲竹山聽琴夜撼艸暗碧潭思句曲松昏紫气度涵闗龜成淺甲毛猶緑鶴化幽翎頂更殷阮洞神仙分藥去蔡家兄弟寄書還黃精苗倒眠靑鹿紅杏枝低掛白鷴容易煮茶供客用辛勤栽果與猿攀常尋靈穴通三島擬過流沙化百蠻新隱漸開侵月窟舊林猶悅枕沙灣手疏俗禮慵非傲肘護靈方臂不慳海上使頻靑鳥黠篋中藏久白驢頑笻枝健杖菖蒲節筍幘髙簮玳瑁斑花气薫心香馥馥澗聲聆耳冷潺潺髙墳自掩浮生骨短晷難窮不死顏早晚重逢蕭塢客願隨芝蓋出塵寰臺國初時任屯田員外郎世有全篇

荊門軍玉泉山寒泉亭題者甚多有一篇最佳而忘其姓名詩云朔風凜凜雪漫漫未是寒時分外寒六月火雲天不請君來此倚防幹【云齋廣錄】

張宗尹爲長安令時鄭州陳相尹京兆宗尹嘗以事忤公意公有別業在鄠杜間宗尹書一絕於壁云喬松翠竹絕纎埃門對南山盡日開應是主人貪報國功成名遂不歸來有人錄以告公覧而善之待之如初宗尹嘗有詩云大書文字隄防老剩買田園準備閒【倦防錄】

臨潼縣靈泉觀唐淸華宮也自唐迄今題詠不可紀小杜五言長韻幷三絕泊鄭愚津陽門詩外惟陳文惠張文定及進士楊正偸詩最佳文定詩云當時不是不窮奢民樂升平少嘆嗟姚宋未亡妃子在塵埃那得到中華文惠詩云百首新詩百意精不尢妃子只尢兵爭如一句傷時事只爲明皇恃太平正倫詩曰休罪明皇與貴妃大都衰盛兩相隨惟憐一溫泉水不逐人心冷暖移又鄭文寶詩云只見開元無事久不知貞觀用功深皆爲知音所賞

鄜州東百里有水名相思河傳捨曰相思鋪令狐楚詩曰誰把相思號此河塞垣車馬往來多隻應自古徵人淚灑向空洲作碧波【並同前】

韓魏公自中書出相州於居第作狎鷗亭永叔以詩寄曰豈止忘機鷗鳥信鈞陶萬物本無心魏公喜曰余在中書進退升黜未嘗置心於其間永叔可謂知我【古今詩話】

呂文靖詩曰賀家池上天花寺一一軒窗向水開不用閉門防俗客愛閒能有防人來賀家池卽賀監所賜之湖詩後爲風雨所損惜乎寺僧不畱【雜誌】

唐人徐凝多吟絕句曽吟廬山瀑布詩云瀑泉瀑泉千丈直雷奔入江無暫息今古長如白練飛一條界破靑山色題處州縉雲山鼎湖詩云黃帝旌旗去不回空遺片石碧崔嵬有時風捲鼎湖浪散作靑天雨防來後無題者【郡閣雅談】

權審常侍著詩千首常題山院曰萬葉風聲利一山秋气寒曉霜浮碧瓦落日度朱欄【貢父詩話】

江南道士任右元能篆見人題常州忠烈王廟詩一絕雲松竹蕭蕭野笛悲寂寥冰雪對旌旗前山月夜陰風起神去神來人不知時人不防其意尋毀其碑元厚之篆於石後愈無識者因此漫滅【郡閣雅談】

鄧仙客死麻姑山人謂尸解逰人題詩多矣有一少年一絕不言姓名但云夭嶠逰人詩曰鶴老芝田雞在籠上淸那與世塵同旣言白日升天去何事人間有殯宮鄧名稍減【雲溪友議】

三鄕題不知誰氏題云余本家若耶溪東從良人西入凾闗寓居新昌裏第不幸良人已矣邈然無依東邁歷渭川渉滻水背終南渉太華經虢略抵陜郊皆曩昔防逰之地命筆輙題終不能滌其懷抱翰墨非女子事故隱其名而不書爲詩曰昔逐良人西入闗良人身沒妾空還謝娘衛女不相待爲爲云過此山和詩十一首陸正洞云惆悵殘花怨暮春孤鸞舞鑑倍傷神淸詞好个幹人事疑是文姫第二身王祝云女幾山前嵐气低佳人畱恨此中題不知云歸何處空使王孫見卽迷劉谷曰蘭蕙芬芳見玉姿路傍花笑景遲遲薴蘿山下無窮意並在三鄕惜別時王條云浣沙逰女出闗東舊迹新詞一夢中槐陌柳亭何限事年年回首向東風李昌鄴云紅粉蕭娘手自題分明幽怨發云閨不應更學文君去泣向殘花歸剡溪王顧云無姓無名越水濵芳詞空怨路旁人莫教才子偏惆悵宋玉東家是舊鄰李繪云防稽王謝兩風流王子沈淪謝女逰歸思若隨文字在路傍空爲感千秋張碕云洛川依舊好風光蓮帳無因見女郎云散來音信斷此生遺恨寄三鄕髙衢雲南北千山與萬山軒車誰不念鄕闗獨畱芳翰悲前迹陌上恐傷桃李顏章冰云來時歡笑去時哀家國迢迢向越臺待寫百年幽思盡故宮流水莫相催賈馳五言云壁古字未滅聲長響不絕蕙質本如雲松心應柰雪耿耿離幽谷悠悠望甌越杞婦哭夫時城摧無此說【雲溪友議】

吳門女郎眞娘死虎邱山時人比之蘇小小行客題墓多矣舉子譚銖題云虎邱山下塜累累松栢蕭條盡可悲何事世人惟重色眞娘墓上獨畱詩

鄭仁表經滄浪峽憇於長亭亭吏持牌乞詩題曰分峽東西路正長行人名利火然湯路傍看个滄浪峽眞是將閒攪攪忙【摭言】

蜀道有飛泉亭畱詩甚多薛能佐李公過蜀道題云賈掾曽經去題詩豈易哉悉打去詩板獨畱李端巫山髙一篇【同前】

元祐五年同景文羲伯聖徒次元題竹上云結根豈殊眾修柯獨出林孤髙不可恃歲晚風霜侵【百斛明珠】

余初謫嶺南過田氏小園東門一峯丰下鋭上俚人謂之雞籠山余更名曰獨秀峯今過之畱詩云倚天巉絕玉浮圖肯與彭郎作小姑獨秀江南知有意要三山別四方壺【玉局文】

慈恩寺塔有唐人盧宗回一詩云東來曉日上翔鸞西轉蒼龍拂露盤渭水冷光搖蕩井玉峯晴气壓防幹【古今詩話】

江州琵琶亭題者惟夏鄭公梅公儀詩佳夏詩曰年光過眼如車轂職事覊人似馬防若遇琵琶應大笑何煩涕淚滿靑衫梅詩云陶令歸來爲逸賦樂天責宦起悲歌有弦應被無笑何況臨泣最多又葉氏女郎詩云樂天當日最多情淚滴靑衫酒重傾明月滿船無處問更聞啇婦琵琶聲【古今詩話】

河中鸛鵲樓唐人詩極多惟王之渙李益暢當詩最佳王云白日依山盡黃河入海流欲窮千里目更上一層樓李云鸛鵲樓前百尺墻煙汀雲樹共茫茫漢家簫皷沈流水魏國山河半夕陽事去千年猶恨短愁來一日卽知長風煙並在相思處滿目非春亦自傷暢詩雲天勢圍平野河流入斷山【同前】

李建中恬退作詩淸淡望湖樓詩云小艇閒撐處湖天景亦微春波無限緑白鳥自由飛落日孤鴻逺輕煙古寺稀時攜一壺酒戀到晚涼歸西湖詩云漲煙春气重貯月夜痕深皆此類【古今詩話靑箱雜記謂望湖樓詩是蘓爲湖州作】

潘邠老有登漢陽江樓詩云兩屐上層樓一目略千里說者以爲著屐豈可登樓【直方詩話】

陸蟾寓居潭州攸縣司空山好神仙事多辟穀累月題廬山瀑布云正源人莫測千尺掛云端嶽色染不得神功裁亦難夏噴猿鳥浴秋射鬥牛寒流到滄溟日翻濤更好看又春暮經石頭城云六朝多少事搘肘思悠悠落日空江上子規啼渡頭蒹葭侵壞壘煙霧接滄洲今古分明在那堪向九秋雍熈中服藥卒【雅言雜載】

李宏臯唐末八座善夷之子善夷左遷武陵宰卒於官宏臯舁櫬歸故園途中值兵革爲馬氏擁入湖湘文昭王有功授學士至刑部侍郎每牋奏至京辭臣降嘆李崧相國器之後馬氏兄弟結隙與弟宏節俱棄市少攻詩題桃源雲山翠參差水渺茫秦人昔在楚封疆當時避世乾坤窄此地安家日月長艸色防經壇杏老巖花猶帶澗桃香他年倘遂平生志來著霞衣侍玉皇

任鵠字射已富有學問題君山云不礙揚防路盤根壓洞庭煙中四靣白雲外一堆靑魚躍晴波動龍歸石洞腥才期托名畫爲我簇爲屛送王正已歸山云五峯靑拄天直下掛飛泉琴鶴同歸去煙霞到處眠鼯跳霜葉徑虎嘯夕陽川獨酌應懷我排空樹影連【並同前】

韓常侍爲郎吏日宣宗問曰卿有好詩如何得見韓稽首曰容至私第錄進乃選八十首進後以眼疾辭拜珥貂爲禦史防命出闗讞獄道中看華山有詩曰野麋防象暫如犀心不驚鷗角駭雞一路好山無伴看斷腸煙景寄猿啼【禦史出使不得與人同行故云無伴】時補衮謝病歸山更寄織錦篇與薛郎中云錦字龍梭織錦篇鳯凰文采間非煙並他時世新花樣虛費工夫不直錢和人憶鶴云拂拂云衣冠紫煙已爲丁令一千年畱君且伴居山客幸有松梢明月天又和憶山泉云情多不似家山水夜夜聲聲旁枕流【古今詩話】

少遊在黃州飲於海橋橋南北多海棠有老書生家海棠叢間少防醉臥宿於此明日題其柱曰喚起一聲人悄衾枕夢寒窗曉瘴過海棠晴春色又添多少杜甕醸成微笑半破共癭瓢共舀覺健到急投牀醉鄕廣大人間小東坡愛之恨不得其腔【冷齋夜話】

詩話總龜卷十五

欽定四庫全書

詩話總龜卷十六

宋阮

閱撰畱題門【下】

松江新作長橋制度宏麗前世所未有蘓子美長橋對月云雲頭熖熖開金餅水靣沈沈臥彩虹時謂此橋非此句雄偉不能稱也子美兄舜元字才翁詩律遒勁而獨罕傳與子美登紫閣聫句無愧韓孟恨不盡見之

李古少貧賤一舉成名不二十年自副樞宻除本州刺史有登祝融峯云欲上祝融峯先登古石橋鑿開崄處取路到丹霄【南唐近事】

陳誼吉州人題螺江廟云廟裏杉松蕭颯風廟前江水碧溶溶憑闌不見當時事落日逺山千萬重太平興國中史館學士張齊賢出爲太道轉運使至其廟覽畱題詩牌甚多俱打去獨畱誼詩方知名【郡閣雅談】

郢中寺壁有鄭文寶詩親筆寒食訪僧舎云客捨愁經百五春雨餘溪寺緑無塵金花何處秋千皷粉頰誰家鬭艸人水上碧桃流片段梁間歸燕語逡巡髙僧不飲客攜酒來勸先朝放逐臣【古今詩話】

章碣題焚書坑云竹帛煙銷帝業虛昔年曽是祖龍居坑灰未冷江東亂劉項元來不讀書

舒州三祖山因芟薙蘿蔓峭壁間得詩乃杜牧之金陵懷古云玉樹歌殘王气終景陽鐘動曉樓空楸梧逺近千家樹禾黍髙低六代宮石燕拂云晴亦雨江豚吹浪夜還風英雄一去豪華盡惟有靑山似洛中

範文正謫睦州過嚴陵釣臺作詩曰漢包六合网英豪一个冥鴻惜羽毛世祖功臣三十六雲臺爭似釣臺髙

繁知一聞樂天將過巫山先於神女祠粉壁大書曰蘇州太守眞才子行到巫山必有詩爲報髙唐神女道速排雲雨待淸詞白公見詩邀知一曰劉夢得禮白帝欲畱一詩於此怯而不敢罷郡經過悉去詩千餘首只畱四篇沈佺期曰巫山髙不極合沓狀奇新闇谷疑風雨幽崖若神月明三峽曉潮落九江春爲問陽臺客應知入夣人王無兢曰神女向髙唐巫山下夕陽徘徊作行雨婉孌逐荊王電影江前落雷聲峽外長霽云無處所臺館峙蒼蒼李端曰巫山十二峯皆在碧虛中回合雲藏日霏防雨帶風猿聲寒渡水樹色逺連空愁向髙唐去千秋見楚宮皇甫冉曰巫峽見巴東迢迢出半空雲藏神女館雨到楚王宮朝暮泉聲落寒暄樹色同淸猿不可聽偏在九秋中

金陵賞心亭丁晉公建也秦淮絕致公以家藏袁安臥雪圗張於其屏乃唐周昉筆經十四守無敢覬覦者後爲太守竊去以凢筆畫蘆鴈易之王宻學琪來作守登臨賦詩曰千里秦淮在玉壺江山淸麗壯吳都昔人已化遼天鶴舊畫難尋臥雪圗冉冉流年去京國蕭蕭華發老江湖殘蟬不防登臨意又噪西風入座隅此詩乃切竊畫者蕭斧也【同前】

蘓州昆山縣惠聚寺殿基乃神一夕砌成殿中有僧繇畫龍毎因風雨夜騰趠波濤傷田害稼鄕人患之僧繇再畫一鎖鎖之仍畫一釘釘其鎖至今人捫其釘頭尙隠隠唐幹寧初吳都崔融善五言題惠聚雲人莫嫌山小僧還愛寺靈殿髙神气力龍活客丹靑【同前】

丁晉公舊有園在保康門外園內有仙遊亭仙遊洞與道士劉遁往來遁作仙遊亭詩贈公云屢在仙遊亭上醉仙遊洞裏杳無人他時鳴鶴歸滄海同看蓬萊島上春公莫曉其詩後公南遷遁往見公於崖方思其詩知爲異人也【古今詩話】

洪州西山與滕王閣相對過客多畱詩有僧覧之告郡守曰詩無佳者何不去之守愕然曰能作佳句乎因爲詩曰洪州太白方積翠倚穹蒼幾夜礙新月半江無夕陽【雅言雜載古今詩話此陳文亮詩亮因天下旣定作詩云艸鋪春渚闊兵偃塞垣荒或謂陳希夷作】

眞州卽揚州之楊子縣古白沙鎭也祥符中丁晉公鑄聖祖天尊像遂爲眞州有儀眞觀西一水縈回南入大江號曰胥浦一日三潮俗云子胥解劍渡江之所觀之記載使者以像在舟日方午潮水忽至今有午潮張蕓叟有詩云聞說仙鄕接瀨鄕閒遊詩侶禮虛皇三潮寶派通前浦萬葉靈杉蔽蜀崗天地杳冥供法像江山回合助靈祥五云送入蓬萊島畱與人間作道塲

金陵升元寺卽瓦棺寺也在城西隅前瞰江靣後踞崇崗最爲古迹累經兵火略無彷佛李氏時升元閣猶在乃梁時故物髙二百四十尺太白所謂日月隠檐楹也

州渡揚子橋介於江淮之衝南之瀟湘北走秦隴咸此取道古詩云揚子江頭楊栁春楊花愁殺渡江人數聲羌笛離亭晚君向瀟湘我向秦

元稹相亷問東浙七年因題東武亭曰役役閒人事紛紛碎簿書功夫兩衙外畱滯七年餘病痛梅天發親情海岸疎因循歸未得不是爲鱸魚盧簡夫侍禦曰丞相不應鱸魚爲好鑑湖春色春色謂劉采春【並同前】

陳希夷題西峯云爲愛西峯好吟頭盡日昻巖花紅作陣溪水緑成行防夜礙新月半江無夕陽寄言嘉遁客此處是仙鄕【翰府名談】

陳希夷題華山云半夜天香入巖谷西風吹落嶺頭蓮空愛掌痕侵碧漢無人曽嘆巨靈仙【同前】

王仲儀鎭眞定惠愛在人罷日攀轅臥轍不得去題村寺曰寛猛三年無枉理公私兼濟不欺心如今受代朝天去遮路人人淚滿襟【同前】

裴晉公赴敵淮西題名於華嶽之闕門大順中戶部侍郎司空圗以一絕繼云嶽前大隊赴淮西從此中原息戰鼙石闕莫教蒼蘚上分明認取晉公題【古今詩話】

開元初鄭瑤經慈恩寺題云岸與恩同廣波將慈共深涓涓勞日夜長似下流心【南部新書】

郴州城東有山髙秀神仙蘓耽修眞之所唐封爲蘓仙山觀有泉名曰橘泉元結詩曰靈橘無根井有泉世間如夢又千年鄕闗不見重歸鶴姓字今爲第防仙風冷露壇人悄悄地閒荒徑艸綿綿如何躡得蘓君迹白日霓旌擁上天沈彬詩曰眼穿林罅見郴州井裏相逢側局楸味道不來閒處坐勞生更欲防時休蘓仙宅古煙霞老義帝墳荒艸朩愁千古是非無處問夕陽西去水東流【摭遺】

鄭毅夫題吳江長橋云揷天蝃蝀玉腰闊跨海鯨鯢金背髙【靑集】

祝融畱題甚多謝元云云濕幽巖滑風流古木香僧棲巖雲閒雲四邊盡浮世一齊低

羅隠畱金山云老僧齋罷闗門睡不管波濤四靣生孫山云結宇孤峯上安禪巨浪間亦可亞張祜詩

潤州甘露寺有三賢亭乃劉備孫權曹操防時嘗防此羅隠詩云漢鼎未分聊把手楚醪𨿽美肯同心過者心服焉【同前】

衡州來陽有杜甫祠過客題詩多矣歐陽文忠公獨稱徐介之詩云手接汨羅水天心知所存故教工部死來伴大夫魂流落同千古風騷共一源消凝傷往事斜日隠頽垣

畿邑扶溝有白鶴觀向才翁子美壁間畱題二絕周元郎中知是邑愛之作詩紀其美公卿知者韓【衛公】詩最佳詩云二蘓遺迹匿仙局賢宰重來爲發明字久半隨風雨駮气豪猶入神驚直疑鸞鳯騫云去不假江山到地淸人對盛時須自勉酒豪顚艸尙垂名

三閭大夫屈平字靈均沈沙之處汨羅江在嶽州境內正廟以漁父配享唐末有洪州衙前軍將忘其姓名題一絕云蒼藤古朩防經春舊祀祠堂小水濵行客謾陳三酹酒大夫元是獨醒人自後能詩者不敢措手

唐東京正平坊安國觀明皇朝玉眞公主所建女冠多上陽退宮嬙盧尙書有詩云夕照紗牕起暗塵靑松繞殿不知春請看白髮誦經者半是宮中歌舞人【劇談錄】

唐相段文昌家江陵少以貧窶修進常患口食不給毎聽曾口寺鐘輒詣謁食爲寺僧所厭自此乃齋後扣鐘冀其晚畱而不逮食後入登臺座出連大鎭拜荊南節度使詩題曾口寺云曾遇闍黎飯後鐘蓋爲此【北夣瑣言古今詩話載此詩是唐相王播題揚州佛寺有全篇云上堂已了各西東慚愧闍黎飯後鐘三十年前塵土面而今始得碧紗籠今言段文昌乃江陵人所傳誤】

懷素臺在郡東五里橫隴之上唐開元中有僧懷素居是臺學者因謂之懷素臺今有墨池筆塜存焉裴說有題懷素臺歌云我呼古人名神側耳聽杜甫李白與懷素文星酒星艸書星永州東郭有奇怪筆塜墨池遺迹在筆塜低低髙似山墨池淺淺深如海我來恨不已爭得靑天化爲一張紙髙聲喚起懷素書搦管研朱防湘水欲歸家重嘆嗟眼前只有三个字枯樹槎烏梢蛇墨老鵶【零陵總記】

白沙驛在永州一百二十里祁陽縣下臨湘水西岸門外有亭以形勝盡在此也開寶初左補闕劉能奉詔之九疑維舟於此畱詩云外秋聲湘瑟怨檻前竹色楚防飛又云懶向九疑岐路望渡頭云正霏霏

法華寺在永州東南一里髙阜之上城郭崗巒交相掩映唐咸通中有陀頭蔣氏愛其地乃拖鉗行丐獲金帛鉅萬以創寺焉名士無不畱詠沈彬云地隈一水巡城轉天約羣山附郭來又孟賔於匝地人家憑檻見逺山秋色捲簾防可謂盡其狀

朝陽巖在永州城西南一里餘元結所名也以其東向日先照故名杜陵有歌云朝陽巖下瀟水深朝陽洞中寒泉淸零陵城郭夾瀟岸巖洞幽奇當郡城荒蕪自古人不見零陵徒有先賢傳水石爲娛焉可忘長歌一曲畱相勸又有牛叢詩云躡石攀蘿路不迷曉天風好浪花低洞名獨占朝陽號應有梧桐待鳯棲

瀟水在永州西三十步自道州營道縣九疑山中亦名營水湘水在永州北十里出自桂林海陽山中經靈渠北流至零陵北與瀟水合二水皆淸泚一色髙秋八九月𨿽丈餘可以見底自零陵合流謂之瀟湘經衡陽抵長沙入洞庭秦韜玉有詩云女媧羅裙長百尺搭在湘江作山色又云嵐光楚岫和空碧秋气湘江到底淸沈彬湘江行雲數家漁网疎云外一岸殘陽細雨中僧齊已瀟湘詩雲二水逺難論從離到坎奔冷穿千嶂陌淸過防州門又雲月來無夜底云度見秋痕何防有詩云鴈影數行秋半逢漁歌一聲夜深發皆曲盡其妙

浯溪在永州北百餘里流入湘江溪水石奇絕唐上元中總管經略使元結罷任居焉以所著中興頌刻之崖石顏眞卿書結復爲浯臺石堂西峯四厭亭銘皆刻於石崖上皇朝乾徳中左補闕王伸知永州維舟於此畱詩云湘川佳致有浯溪元結雄文向此題想得後人難以繼髙名長與白雲齊

淡塘在永州北三十里其水有九十九源昔有居人文潭好農務谷乃築塘以灌田百姓利之立碑紀其功覇國時碑猶在塘中長興初黃損爲永州團練副使築爲別業有詩曰傍水野禽通體白飣盤山果半邊紅損去爲居民劉氏所有【並同前】

鵞羊山在長沙縣北二十里本名東華山亦謂之石寶山上有仙壇丹竈湘中別記云昔郡人成君平年十五兄使牧鵞羊忽遇一仙翁相將入此山兄後尋至山中見君平因問所牧鵞羊何在弟拍白石曰此是也遂驅起令隨兄去旬日卻還山下復化爲石今猶存焉因名此山爲鵞羊山畢田詩云羽客何年此鏈丹尙畱空竈鎭孱顏雲中雞犬仙應逺山下鵞羊石轉頑湘渚防因滄海變遼城無復令威還何年仙馭還來此盡遣飛騰上九闗【幽閒鼓吹】

醉鄕湘中別記云後漢時有人在此鄕忽經醉經三晝夜始醒猶有酒气言與天神共飲乃示後任陽羨令毎言嵗之丰儉無不驗俄亦仙去畢田詩云三宿酣神酎鄕名因此呼山中千日者自合是仙都【同前】

水簾朱陵洞口有泉自洞而去巨石橫峻壁立千仞一派飛下如紋簾之狀畢田詩云洞門千尺飛流玉碎珠聫冷噴秋今古不知誰捲得緑蘿爲帶月爲鉤【湘中故事】

凝碧在南嶽石橋上畢田詩云四靣山屏疊萬重古嵐濃翠鎖寒空淸秋獨倚危闌立身在琉璃世界中

擲鉢峯湘中山水記云昔惠思禪師居般若臺嘗擲鉢乘之赴陳帝詔畢田詩云應將鉢渡鬭神通擲去乘將赴帝宮爭似嶺頭提不起於今相續闡眞風

石霜山寺南在畱陽縣南八十里有崇勝禪寺昔普惠禪師居眾千餘名其堂曰枯木蓋取其晏寂也亷使丞相裴公嘗親枉大斾詣之蓋畱玉環象笏在此迄今存焉畢田詩云石上泉華噴猛霜境奇因此辟禪坊使君環笏畱何用枯木千餘滿一堂

大哀州在湘陰縣西三十里圖經云昔舜南狩二妃尋之至此而聞舜葬於九疑博物志云舜崩於蒼梧二女以涕揮竹竹盡成斑畢田詩云玉輦南巡去不還翠娥望斷楚雲間波寒剩冩哀怨露冷偏滋淚篠斑一水盈盈傷逺目九峯慘愁顏荒洲千古淒涼地半掩空祠向暮山

神鼎山在湘陰縣東北絕頂有丹井於此獲藥鼎及巨人迹云神仙所履之迹因此名爲神鼎故畢田詩云玉趾分明印絕巓藥成仙去防千年深藏寶鼎今方出合得丹經與世傳

香水湘中別記云在縣郭內其水甚香若合餘水卽變昔年嘗貢此水民多困獘至齊末以來因廢罷以板覆之上起塔今猶存湘鄕本謂之湘香蓋由此而名列子曰壺頂有口名曰滋穴其水湧出名曰神瀵馨過椒蘭味過醪醴畢田詩曰坎上浮圗已拂天椒蘭餘馥尙依然九重無復修常貢空有香名與邑傳【並同前】

鄧峯永庵王南禪師法子魯直恨不識有自慶者事永甚久卽以慶主黃龍叢林於慶攺觀及與語多解體山谷過永庵題曰奪得胡兒馬便休休嗟李廣不封侯當時射殺南山虎仔細防來是石頭【冷齋夜話】

東坡愛西湖詩曰若把西湖比西子淡妝濃抹也相宜余宿孤山下讀林和靖詩句句皆西湖冩生時天姿自然不施鉛華再作詩書壁曰長愛東坡眼不枯解將西子比西湖先生詩妙眞如畫爲作春寒小谷圗

前輩訪人不遇不書壁東坡作行說不肯書牌惡其特地只書壁耳人未至則掃墨竹荊公訪一髙士不遇題曰墻角數枝梅淩寒獨自開遙知不是雪爲有暗香來

潘大臨工詩城谷九喜之謝無逸以書問有新作否答曰秋來景物件件是佳句恨爲俗气所蔽昨日滿林風雨起題壁曰滿城風雨近重陽忽催租人至遂敗意止此一句奉寄聞者笑其迂闊

詩話總龜卷十六

欽定四庫全書

詩話總龜卷十七

宋阮

閱撰紀實門【上】

仁宗正月十四日禦樓遣中使傳宣從官曰朕非好遊觀與民同樂翌日蔡君謨獻詩云髙列千峯寶炬森端門方喜翠華臨宸遊不爲三元夕樂事還同萬眾心天上淸光畱此夜人間和气閣春陰要知盡慶華封祝四十餘年惠愛深【東齋錄】

李防少有吏材仁宗奇之殿柱題其名有繁劇人所避者必用防自將作監簿擢至右丞樞宻直學士元丰中卒李師中以詩弔之曰當年殿柱題名處【詩史】

嶺南謂村市爲墟柳子厚詩云靑篛裹鹽歸洞客緑荷包飯趂墟人【靑箱雜記】

夏文莊謫守黃州時龎頴公爲郡掾文莊愛之優待頴公有病意謂不起文莊親視之曰異日當爲貧宰相亦有年壽疾非所憂頴公曰宰相豈得貧耶文莊曰一等人中貧爾故頴公作退老詩曰田園貧宰相圗史富書生

張侍郎師錫年八十有喜子登第詩曰禦榜今朝至見名心始安爾能俱中第吾遂可休官賀客畱連飲家書反覆防世科誰不繼得慰二親難張氏常有中甲科者故有世科之語

張退傅文懿士遜趙少保叔平槪張樞相升皆壽八十六陳丞相文惠堯佐壽八十二杜丞相正獻衍壽八十一冨丞相文忠弼壽八十文惠致政退傅詩曰靑雲岐路遊將徧白髮光陰得最多

天聖中李康靖公若谷慶曆中邯鄲公淑皆知滑州後八年審言又知此前邯鄲公迎康靖公到滑康靖題詩於州廨曰滑守如今是世官阿戎出守自金鑾郡人莫訝畱題別孫息期同住此防後審言刋石紀其事【同前】

元丰初王伸效王建作宮詞百首獻之頗有意思詩云太皇生日最尊榮獻壽宮中未五更天子捧觴仍再拜寶慈侍立到天明寶慈皇太后宮名太后幸景靈宮駕前露面雙童女詩曰平明防仗幸靈宮紫府仙童下九重整頓瓏璁時住馬畫工闇地貌眞容【古今詩話】

張九齡在相有謇諤匪躬之誠明皇怠於政事李林甫陰中傷之方秋明皇令髙力士持白羽扇賜焉九齡作歸燕詩貽林甫曰海燕𨿽微眇乘春亦漸來豈知泥滓濺只見玉堂開繡戶時雙入華堂日防回無心與物競鷹隼莫相猜林甫知其必退恚怒稍解【明皇雜錄】

段文昌廣都縣人父以賣油爲業生而多智長亦有文常跨驢行鄕裏笑之三十年間衣錦歸蜀蜀人贈詩曰昔日騎驢學忍饑今朝忍看錦衣歸等閒畫虎驅紅斾可畏登龍入紫微冨貴不由公祖解文章生得羽毛飛廣鄕再去應惆悵猶有江邊舊釣磯【鑑戒錄】

中宗正月晦日幸昆明池賦得羣臣應制百餘篇帳殿前結防樓命上官昭容選一首爲新翻禦制曲從臣悉集其下須臾紙落如飛惟沈宋二詩不下又移一時一紙飛墜乃沈詩也及閱其評曰二詩工力悉敵沈詩落句云微臣雕朽質羞覩豫章材蓋詞气已竭宋云不愁明月盡自有夜珠來猶陡健騫舉

武元衡善爲五言詩好事者傳之往往被於管嘗夏夜作詩云夜久喧暫寂池臺惟月明無因駐淸景明日事還生明日遇害初元和八年元衡自蜀再輔政時太微犯上相歷執法占者言今之三相皆不利月餘李綘以足疾免明年十月李吉甫以暴疾卒至是元衡爲盜所害年五十八始元衡與吉甫齊年又同爲相及同出鎭吉甫入元衡亦還吉甫先一年以元衡生月卒元衡後一年以吉甫生月卒吉凶之事若符防焉先是長安謡曰打麥麥打三三三旣而旋其袖曰舞了也解者謂打麥者打麥時也麥打者暗中突擊也三三三謂六月三日也舞了也謂元衡之卒也

韓翃爲淄靑從事罷府間居李勉鎭夷門辟爲幕屬遲暮不得意多家居一日夜將半客叩門急賀曰員外除駕部郎中知制誥翃愕然曰誤矣客曰邸報制誥闕人中書兩進名不從又請之曰與韓翃時有同姓名者爲江淮刺史又具二人同進禦批曰春城無處不飛花寒食東風禦栁斜日暮漢宮傳蠟燭輕煙散入五侯家又批曰與此韓翃此員外詩耶翃曰是也是不誤矣時建中初也

王元之外出有請於上曰禹偁禁林宿徳累爲遷客飄泊可念時新放進士請令諸人罷集綴馬送於郊奏可於是送過四短亭諸人列拜於官橋元之口占一絕云綴行相送我何榮老鶴乘軒槐谷鶯三入承明不知舉看人門下放諸生

文潞公居伊洛日年七十八同時中散大夫程和晌大夫司馬旦司封郎中致仕席汝言皆年七十八嘗爲同甲之會各賦詩潞公詩曰四人三百十二嵗況是同生甲午年占得梁園爲賦客合成啇嶺采芝仙淸談亹亹風生席素髮飄飄雪滿肩此防從來誠未有洛中應作畫圗傳

荊公罷相知金陵有詩曰投老歸來一幅巾君恩猶許備藩臣芙蓉堂下疏秋水聊與龜魚作主人再罷相以會靈觀使居鐘山又作詩曰乞得膠膠擾擾身江湖波浪替埃塵只同鳬鴈爲閒侶不與龜魚作主人

荊公初拜相以未謝坐閣門不見客一二門生侍坐但見顰蹙不言徐題詩於窓曰霜筠雪竹鐘山寺投老歸歟寄此生放筆而起人莫測其意

國朝內相服金帶朱衣一名前引兩府則金毬文帶佩魚朱衣二人謂之重金望兩制人者則曰眼前何日赤腰下防時黃望兩府久者則曰眼赤何時兩腰黃甚日重

熈寧中髙麗使人至京師求王平甫詩有旨令京尹元厚之抄錄以賜厚之自詣平甫求新著平甫以詩戱之曰誰使詩仙來鳳沼欲傳賈客過雞林

福唐有老嫗當壚有舉子謂嫗曰吾能與爾致數十千乃令嫗作酒簾題曰下臨廣陌三條闊斜倚危樓百尺髙太守王祠部逵見之大喜呼嫗與錢五千酒一斛蓋詩乃王公詠酒旗詩平生最得意者

大社二祭多差近臣王禹玉在兩禁二十年熈寧間爲翰林學士復被差題詩於齋宮曰鄰雞未動曉驂催又向靈壇飲福杯自笑治聾知不足明年彊健更重來

闗右人或作京師語音俗謂之獠語士大夫亦然有太常博士楊獻民河東人時鄜州修城差望靑砍木作詩寄僚友曰縣官伐木入煙蘿匠石須材盡日磨蓋以鄕音呼忙爲磨也士人而狥俗不典可笑

魏仲先贈萊公詩曰有官居鼎鼐無宅起樓臺眞宗卽位北使至錫宴惟兩府預焉北使歷視坐中問譯者曰孰是無宅起樓臺相公丁晉公令譯者曰南方須大臣鎭撫冦公撫南夏非久卽還【古今詩話】

元防之自會稽拜尙書左丞到京未逾月出武昌詩贈夫人裴氏曰窮冬到鄕國正嵗別京華自恨風塵眼看他逺地花碧幢還照耀紅粉莫咨嗟嫁得浮雲婿相隨卽是家夫人答曰使門初擁節禦苑栁絲新不是悲殊命惟愁別近親黃鸝啼古木朱履從淸塵想到千山外滄江正暮春

貞元中李摯以宏詞振名與李行敏同姓同年登第又同嵗及同門摰答行敏詩曰因緣三紀異契分四般同

武宗怒一宮嬪謂柳公權曰得學士一詩當釋之遂進詩曰不分前時悞主恩已甘寂寞守長門今朝卻得君王顧重入椒房拭淚痕

栁公權從事未央宮文宗謂曰有一喜事邊上賜衣久不時今年二月已給公可賀我以詩公權進詩曰去嵗𨿽無戰今年未得歸皇恩何以報春日得春衣

韓續僕射請韓熈載爲父撰神道碑珍貨外仍綴一姬爲潤筆韓受姬及文成但敍譜系品秩及薨哀贈之典而已續嫌之乃封還意其攺竄熈載亟以歌姬並珍贈還之姬登車書一絕於泥金雙帶云風栁揺搖無定枝陽臺雲雨夢中歸他年蓬島音塵斷畱取尊前舊舞衣【同前】

雄州安撫都監稱宣事云金人好樂天詩聞其有詩云樂天詩集是吾師

白樂天一舉登第作詩曰慈恩塔下題名處十九人中最少年時年二十七

大和二年崔郾侍郎東都放牓西都過堂杜紫防第五人登第作詩曰東都放牓未花開三十三人走馬回秦地少年多釀酒卻將春色入闗來

寶歷中楊嗣復相具慶下繼放甲榜時父僕射自東洛入覲嗣復率生徒迎於潼闗宴於新昌裏第元白在焉皆卽席賦詩楊汝士詩後成元白覽之失色詩曰隔座應須賜禦屏盡將仙翰入髙防文章舊價畱鸞掖桃李新陰在鯉庭再嵗生徒陳宴賀一時良史舊傳馨當時疏傅𨿽云盛記有玆筵醉醁醽汝士是日大醉歸謂諸子曰今日壓倒元白

何扶大和元年登第明年再防以一篇寄同年曰金榜題名墨尙新今年依舊去年春花開毎被紅妝問何事重來只一人【並同前】

紫閣山老僧文聰說晏相來遊山獺猴萬數徧滿山谷僧言未嘗如此之多晏詩尋添獼猴之句【雅志】

王沂公與李文定公連榜取殿魁又相繼秉鈞軸文定鎭並門公均勞逸本鄕作詩寄之略曰錦標得雋曽相繼金鼎調元亦薦更並士兒童公再見會稽幢紱我先榮或曰如此名實何由企及【續歸田錄】

潘閬在舒州山寺爲行者題詩鐘樓云繞寺千千萬萬峯【忘第二句】頑童趂暖貪春睡忘卻登樓打曉鐘孫僅爲郡官見詩曰此潘逍遙也告寺僧呼行者潘已亡去【貢父詩話】

越州鰻井在應天寺井在一盤石上髙數丈井才方數寸乃一石竅也深不可知徐浩詩云深泉鰻井開卽此也其來亦逺鰻時出遊人取之置衣袖間了無驚猜如鰻而有鱗耳其大尾有刃迹相傳黃巢曽以劍砍之凡鰻出必有水旱疫癘之疾鄕人以此之

學士院有雙鵲嘗棲於西軒海棠枝上毎學士會食必徘徊翔集於玉堂之上略無驚畏因謂之靈鵲時或鳴噪必有大詔令或宣召之事故晁公見和詩云卻聞靈鵲心應喜並予宿直詩云靈鵲先依玉樹棲二詩出樞庭集【金坡遺事】

鼎州甘泉寺介官道之側泉甚佳便於潄酌行客無不畱者冦萊公南遷題東檻曰平仲經此望北闕黯然而行未防丁晉公又過題西檻曰謂之酌泉禮佛而去後範諷補之安撫湖北題詩曰平仲酌泉方北望謂之禮佛向南行煙嵐翠門前路轉使髙人厭寵榮【古今詩話】

退傅張登晚春乘安輿出南薫門繚繞都城遊金明池抵宿指冝春門入闗吏捧牌請官位書雲閒遊靈沼送春回闗吏何須苦見猜八十老翁無品秩三曾身到鳳池來【同前】

詩話總龜卷十七

欽定四庫全書

詩話總卷十八

宋阮

閱撰紀實門中

趙平叔客漣水軍郡守召置門下數年平叔以館職守漣水後守以所居爲豹隱堂石曼卿有詩云熊飛淸渭逢何暮龍臥南陽去不還昔日客爲今郡守蔚然惟在立談間士大夫畱詩甚多莫可偕者【古今詩話】

煬帝好食蛤忽有一蛤椎擊不破異之寘於幾下一夜有光肉乃自脫有一佛二菩薩像悔之乃不食蛤商凝式有詩云𨿽因雀變化不逐月虧盈縦有天中像神功詎可成又云相好合如梵端嚴秪爲誰寜同恃頑惡且與鷸相持

西洛上淸宮混元殿有吳生畫五聖杜甫詩云五聖聨龍衮千官列雁行謂是也

刁約使契丹詩曰押燕移離畢防房賀防支餞行三匹裂密賜十貔貍皆紀實也移離畢官名如中國執政官賀防支如執衣防閣匹裂似小木甖以黃色稜朩爲之加黃漆貔貍形如鼠而大穴居食穀粱嗜肉狄人爲珍膳味如豚肉而脆

川陜呼梢工篙手爲三長老杜詩雲長年三老歌聲裏白馬灘前白浪中

地气有早晚天時有愆伏如平地三月花者深山四月方花樂天逰大林寺云人間四月芳菲盡山寺桃花始盛開【同前】

張乖厓鎭宛丘邸報王文正大拜不恱謂坐客曰朝廷肯用經綸康濟人乎余少以直節自誓束髮登用無兩府心幕中杜壽隆曰固知公無兩府意公曰吾胸中事爾安得知杜曰嘗見公栁詩云安得辭榮同範蠡緑絲和雨系扁舟

雍陶知簡州自比謝宣城栁吳興賔至則挫辱投贄者少得見之馮道眀下第請謁紿閽者曰與太守故舊及見呵責曰與公昧平生何故舊之有道眀曰誦公詩得相見何隔平生遂吟雍詩曰立當靑艸人初見行近白蓮魚未知閉門客到常如病滿院花開未是貧江樓秋入峽雨葉夜侵樓雍厚之

元和十一載李源公牓三十三人皆取寒素時詩曰元和天子丙申年三十三人同得仙袍似爛銀文似錦相將白日上靑天

撫州有放生池禁采捕忽有乘小舟釣於其上太守蔡大夫令捕之釣者爲詩曰投卻長竿捲卻絲手擕簔笠獻新詩眀知太守淸如鏡不是漁人下釣時乃野人張項【同前】

薛能尙書鎭彭門時溥劉巨容周岌俱在麾下未數年溥領徐巨容鎭襄岌領許俱假端揆故能詩舊將已爲三僕射病身猶是六尙書

王拱辰守長安日初禮上理掾口號云人間合作大丞相天下猶呼小狀元梅摯知錢塘有一掾官撰札上曲子云黃閣方開金鼎調羮只待梅皆著題

孟賔於字國儀連州輔國鄕人天福中自湖湘越京洛應舉逺人無援遂卜命於華山神珓有如一年乞一珓凡六擲得上上大吉每年下第有詩今略舉一聨用表其防第一年云蟾宮空手下澤國更誰來二年雲水國二畨應探榜龍門三月又傷春三年云仙島卻回空說夢淸朝未達自嫌身第四年云失意從他桃李春嵩陽經過歇行塵云僧不見城中事問是今年第幾人五年云因逢日者教重應忍被云僧勸卻歸天福九年禮部侍郎符蒙下及第果六舉後往江南官至水部郎中致仕居吉州玉笥山復知丰城縣年七十餘卒【郡閣雅談】

煬帝時洛陽進合蔕迎輦花得之嵩山塢中人不知名采者異之因以名迎輦花濃艷芬馥或惹襟袖移時不散嗅之令人不睡命寶兒持之號司花女寶兒姓袁長安進禦車女年十五腰肢纎弱時詔虞世南艸徵遼徳音於側寶兒注視久之煬帝謂世南曰舊傳飛燕可掌上舞今得寶兒方昭前事注目於卿卿才人可便嘲之世南應詔爲絕句曰學畫鵶兒半未成垂肩大袖大憨生緣憨卻得君王惜長把花枝傍輦

行帝恱龍舟鳯舸每舟擇妙麗長白女子千人執雕檀金楫號殿腳女一日煬帝憑殿腳女吳綘仙肩喜柔麗不與羣軰齒愛綘仙善畫長眉將拜婕妤適早嫁萬邰故不克顧內謁者云古人云秀色若可飱如綘仙眞可療饑矣因吟持節篇賜之曰舊曲歌桃葉新妝艷落梅將身倚輕楫知是淸江來詔殿腳女千軰唱之越溪進耀花綾綾文突起有光彩越人乘樵風泛舟石帆山下收野蠒繅絲女夜夢神人告云禹穴三千年一開所得蠒卽江淹文集中壁魚所化絲織爲裳必有奇文織成果得所夢獨賜司花女洎綘仙蕭妃恚怒不懌由是稍稍不親幸煬帝嘗醉逰宮中偶戱宮婢羅羅畏妃不敢迎帝辭有程姬之疾不可薦寢帝嘲曰个人無賴是橫波黛染龍顱簇小娥

幸有畱儂伴成夢不畱儂住意如何煬帝往往爲姑祟所惑逰雞防恍惚與陳後主相遇喚帝爲殿下後主戴單紗皂幘綽袖長裾緑錦純緣紫文方平履舞女數人卽麗華也以緑文測海蠡酌紅粱新醖勸帝飲因請麗華舞玉樹後庭花麗華辭以拋擲嵗久自井中出腰肢旅拒無復往時再三索起終一曲後主詠十數篇煬帝不記獨愛小詩及寄侍兒碧玉詩云午醉醒來曉無人夢自驚【後二句詩史謂是唐人宋咸作】夕陽如有意偏傍小眀碧玉詩云離別腸應防相思骨合銷愁魂若飛散慿仗一相招麗華拜求帝一章辭以不能麗華笑曰嘗聞此處不畱儂自有畱儂防安可言不能煬帝彊爲之操觚曰見面無多事聞名爾許時坐來生百媚實个好相知麗華赧然不懌後主問龍舟之逰樂乎始謂殿下致治堯舜之上今日復此逸逰人生各圖快樂曩時何見罪三十六封書使人至今怏怏煬帝叱之不見帝幸月觀淸景晴眀左右皆寢憑三妃肩說東宮時事適黃門映薔薇叢調宮婢衣朒薔薇喫喫聲笑帝望腰肢纎弱意謂寶兒披單衣亟擒乃雅娘蕭妃喟然不止帝曰往年幸妥娘時倩態正如此曽效劉孝綽爲離憶詩嘗念與妃記之否蕭妃卽念云憶來時待來剛不來缷妝仍索伴解佩更相催博山思結夢沈水永成灰憶起時投籖初報曉被惹香黛殘枕隱金金裊笑觀上林春除卻司辰鳥煬帝云日月遄邁今已幾年事矣【大業拾遺】

襄王僣僞逼李拯爲僞官拯嘗吟曰紫宸朝罷綴鴛鸞丹鳯樓前駐馬防惟有終南山色好晴眀依舊滿長安拯終爲亂兵所殺【南部新書】

裴皥官至禮部尙書放三榜四人拜相桑維翰竇正固張礪馬裔孫淸泰二年馬裔孫知貢舉才放牓謝恩引諸生詣座主宅謁拜裴公以詩示云宦途最重是文衡天與愚夫著盛名三主禮闈年八十門生門下見門生未開宴裔孫登庸【郡閣雅談】

吳奎使虜詩云奚車一牛駕朝馬兩人騎【雜誌】

昔執政有詩云躁因修賀刺懶爲答空書又有省判者云省府舊例不答空書【同前】

文徳殿百官常朝之殿宰相奏事畢乃來押班常至日旰守堂卒好以厚朴湯飲朝士朝士有久無差遣厭苦常朝者戱爲詩曰立殘庭下梧桐影喫盡堦頭厚朴湯【古今詩話】

李徳誠加司空守臨川湯文圭艸麻徳誠濡毫之賂久而未至以詩督之曰紫殿西頭月欲斜曽艸臨川上相麻潤筆已曾闗奏謝更飛章句問張華時皆少之

馮延魯嘗出使閩中催督軍糧急於星火李建勲以詩寄之曰粟多未必全爲計師老湏防有伏兵旣而福州之兵果爲越人所敗建興還司空累表乞致政自稱鐘山公詔授司徒不起學士湯恱致狀賀之建勲以詩答曰司空尢不作那敢作司徒幸有山公號如何不見呼先是宋齊丘自京口求退於靑陽號九華先生未周期一詔而起時論薄之建勲年徳未衰時望方長重或有以比宋公者因爲詩曰桃花流水𨿽相似不學劉郎去又來【南唐近事】

化度寺內有無盡蔵院京城捨施日漸崇盛武徳貞觀後錢帛金玉積聚不可勝計常使名僧監蔵爲等分一分供天下伽藍修理之用一分施天下饑餓一分充舊供無遮之防城中士女奔走捨施爭次不得至暮收獲亦鉅萬有大車載錢帛捨了棄去不知姓名者多矣蔵內物天下寺院許容來取供給亦不可勝數不阻貞觀年中有裴元智戒行修謹宛是修行髙人入寺灑掃十年有餘寺中觀其行無玷缺使之守蔵不覺被盜去黃金極多將去不可知數寺眾見潛走去後不還眾僧驚異遂於元智寢房內防壁上有詩四句曰將肉遣狼守置骨向狗頭自非阿羅漢焉能免得偸後莫知所之武后遂移蔵東都福光寺日久錢物漸耗卻移歸舊寺至開元九年發散錢帛於京師諸寺【二京靈異小錄】

僕在吳興逰記元卿詩曰微雨止還作小幽更妍盆山不見日艸朩自蒼然非至吳越不見此景【百斛眀珠】

舊讀蘇子美六和寺詩云沿橋待金鯽竟日獨遲畱初不諭此語及倅錢塘乃知寺後池中有此魚如金色復逰池上投餅餌久之略出不食後入不可見自子美作詩至今四十年已有遲畱之語茍非難進易退而不妄食安能如此壽耶【同前】

京師風物繁富士大夫牽於事役良辰美景罕宴逰之樂其詩至有賣花檐上防桃李柏酒樓前聽管弦之句【桂堂閒話】

張喬九華人咸通末取京兆府解李建州時爲京兆府參軍主試同時有許棠及喬兪坦之劇燕任濤吳罕張蠙周繇鄭谷李棲逺溫憲李昌符謂之十哲其年府試月中桂詩喬擅場詩曰與月長洪蒙扶疏萬古同根非生下土葉不墜秋風每向圓時足還隨缺處空影髙羣朩外香滿一輪中未種丹霄日應虛白兔宮何當隨羽化細得問元功其年以許棠在場屋多年爲薦首喬與坦之在許下薛能尙書深知以詩唁二子云何事盡參差惜哉吾子詩日令銷此道天亦負眀時有路當重振無門卽不知何當見堯日重與啜澆漓【摭言】

僕初入廬山山谷奇秀平生所未見殆應接不暇遂發意不作詩已而見山中僧俗皆言蘇子瞻來矣不覺作一絕云芒鞵靑竹杖自掛百錢逰可怪深山里人人識故侯旣自悔前言之謬又作兩絕云靑山若無素偃蹇不相親要識廬山面他年是故人又云自昔懷淸賞神逰杳靄間如今不是夢眞个是廬山是日有以陳令舉廬山記見寄者且行且讀見其中云徐凝李白之詩不覺失笑旋入開元寺僧求詩因作一絕云帝遣銀河一垂古來惟有謫仙辭飛流濺沬知多少不爲徐凝洗惡詩往來南北山十餘日以爲勝絕不可勝談擇其尢者莫如潄玉亭三峽橋故作此二詩最後與總老逰西林作一絕雲橫防成嶺側成峯到處防山了不同不識廬山眞面目只緣身在此山中余廬山詩盡於此【百斛眀珠】

余在岐下見秦州進一馬騣如牛項垂胡側立顚倒毛生肉端蕃人云此肉騣馬也乃知鄧公驄馬行雲肉駿碨礧連錢動當作肉騣

唐人煎茶用姜故薛能詩云塩損忝常戒姜宜著更誇據此則又有用塩者矣近世有用此二物者輙大笑之然茶之中等者用姜煎信佳塩則不可

安定郡王以黃柑釀酒謂之洞庭春色色香味三絕以餉其猶子徳麟徳麟以飲予爲作詩醉後信筆頗有沓拖風气云去年洞庭秋香霧當噀手於今洞庭春玉色疑非酒賢王文字飲醉筆蛟蛇走旣醉念君醒逺餉爲我壽瓶開香浮坐盞凸光照牖方傾安仁醯【潘嶽賦云披黃袍以授酒置纒甕以酌醯】莫遣公逺嗅要當名字奇未可論升斗應呼釣詩鉤亦號掃愁箒君知葡萄惡正是嫫母醜湏君灩海杯澆我談天口【並同前】

詩話總卷十八

欽定四庫全書

詩話總卷十九

宋阮

閱撰紀實門下

世人畫山水竹石不假五色而成未有以畫花者汴解獨能之因賦詩云造物本無物忽然非所難花心起墨暈春色散毫端縹緲形才就扶疏態自完蓮花顚倒杏雨半披殘幸有狂居士求爲黒牡丹兼書平子賦歸去雪堂防【百斛眀珠】

十一月三日與幾先自竹西來訪慶老不見獨與君卿供奉蟾知客東閣道話久之作詩云捲捲長廊走黃葉席席垂地香煙歇主人待來終不來紅火消盡灰如雪

嶺南气不常吾嘗云菊花開時乃重陽涼天佳月卽中秋不湏以日月爲防今嵗九月殘暑方退旣望之後月出愈遲余嘗夜起登合江樓或與客逰丰湖棲禪寺扣羅浮道院登逍遙堂逮曉乃歸杜子美云四更山吐月殘夜水眀樓此古今絕唱因其句作五首仍以殘夜水眀樓爲韻云一更山吐月玉塔臥微瀾正似西湖上湧金門外防冰輪橫海濶香霧入樓寒停鞭且莫上照我酒杯殘二更山吐月幽人方獨夜可憐人與月夜夜江樓下風枝久未停露艸不可借歸來掩闗臥喞喞幽夜話三更山吐月樓烏夜驚起起尋夢中逰淸絕正如此驅云掃泉澑俯仰迷空水幸可飲我牛不湏違洗耳四更山吐月皎皎爲誰眀幽人赴我約坐待玉繩橫野橋兩防板山寺可微行今夕定何夕夢中逰化城五更山吐月向室幽幽玉鉤還掛戶江練卻眀樓星河淡欲曉皷角冷知秋不眠翻五詠淸切變蠻謳

海南有五色雀常以両綘者爲長進止必隨俗謂之鳯凰云久旱而見輙雨潦則反昔吾卜居儋耳城南嘗一至庭下今又見之黎子云及其弟咸家洎旣去吾舉酒視之曰若爲吾來者當再集也已而果然乃爲賦詩云粲粲五色羽炎方鳯之徒靑黃縞服翼衛兩防朱仁心知閔農常告雨霽符我窮惟四壁破屋無占烏恵然此粲者來集竹與梧鏘鳴如玉佩意欲相嬉娛寂寞兩黎生食萊眞臞儒小圃散春物野桃凍雲膚舉杯得一笑見此紅鸞雛髙情如飛鴻未易握粟呼胡爲去復來眷眷豈屬吾【一作予】回翔天壤間何必懷此都【並同前】

元符三年十二月十九日東坡生日置酒赤壁磯下踞髙峯俯鵲巢酒酣笛聲起於江上客有郭石二生頗知音謂坡曰笛聲有新意非俗工也使人問之則進士李委聞坡生日作新曲曰鶴南飛以獻呼之使前則靑巾紫裘腰笛而已旣奏新曲又快作數弄嘹然有穿雲裂石之聲坐客皆引滿醉倒委袖出嘉紙一幅曰吾無求於公得一絕句足矣坡笑而從之詩雲山頭孤鶴向南飛載我南逰到九嶷下界何人也吹笛可憐時復犯玆【玉局文】

秦少章不見十年忽一日見訪書一篇爲恵云不到王家近十年子猷風韻亦依然舊時朋友今何在別後新詩誰與傳余戱曰莫太犯老杜所謂不見旻公三十年封書寄與淚潺湲舊來好事今能否老去新詩誰與傳

張嘉甫云余少年見人誦一詩所謂但存方寸地畱與子孫耕不知何人語元符三年過毘陵汪廸家出所蔵水部賀公手書乃知此詩賀所作世俗以爲他人非也賀天聖中爲郎眞宗東封謁扵道左元祐初其二弟逾喬者來京師云賀嘗於泰山望見東坡意甚喜之欲上元至蒙東坡爲作詩亦賦五篇余愛嘉甫一章云方寸平田便有餘子孫無復廢耕鋤已將不死爲嘉種更向無何築隱居【直方詩話】

呂申公在揚州日因中秋令秦少防作口號少防有照海旌幢秋色裏激天皷吹月眀中之句是夜卻微陰公云不著也少防乃別作一篇末云自是我公多恵愛卻回秋色作春陰參寥與餘言如此余曰此眞所謂翻手作云也

李希聲云舒王罷政事時居州東劉相宅於東院小防題當時諸葛成何事只合終身作臥龍者數十處至今尙有三兩處在希聲劉氏壻故知其詳云曽見數紙屏亦只冩此兩句

滕王蛺蝶江都馬一紙千金不當價異材天縱非力能畫工不見甘爲下今代風流數十年含毫落筆開山川忽忘朽老壓塵眼卻怪鳬鴻墮目前邇來八駿復秀出萬里山河才咫尺眼邊事得有突兀復似天地初開辟眀牕冩出髙軒過便遂淪混聞吟哦晚知書畫眞有益卻悔嵗月來無多官禁修嚴絕過訪時於僻寺聊脫鞅秀潤如行琮壁間淸眀似引星辰上憂悲惆悵百不行河擘太華東南傾平生秀句寰區滿掇拾棄置成丹靑平湖逺岫開精神陡覺文字生淸新未許兩豪來甫立要知旁有衛夫人此無已所賦宗室士暕髙軒過圖詩也初無已謂余曰近宗子節使使余作一詩皆掛名其間得百千以爲女子嫁資可乎余曰詩未成則錢不可授詩已成則錢不可來數日無已卒士暕贈以十縑【並同前】

盧多遜與趙普睚眥太宗踐祚凡對卽傾之普出守河陽自朝辭面訴曰臣以無狀之迹獲事累聖曩日與先帝面受昭憲皇后命遣臣親冩二書令大寶神器傳歸陛下以二書合縫批之立臣防爲證其一書先後納於柩一書先帝手封禁中乞陛下尋之庶幾少雪此行身移則事起豺狼在途危如累卵誰肯爲臣辧者後果得書於宮中疑遂決多遜竄崕州太宗謂普曰幾誤斬卿王元之趙韓王挽詞有鴻勛書冊府遺訓在金縢之句廼謂是也【古今詩話】

方勉字及甫娶許虞部女好學能詩勉嘗同妻夜防晁錯傳許氏有詩云匣劍未磨晁錯血已聞刺客殺袁絲到頭昧卻人心處便是欺他天道時痛矣一言偸害正戮之萬叚始爲宜鄧公墳墓知何處空對斯文有涙垂勉後與故人飲於市醉犯夜禁囚於府庭時鄭毅夫作尹許氏獻書援其夫並投詩云眀時樂事偸詩酒帝裏風光剰占春況是白衣重得侶不堪靑斾自招人早知玉漏催三皷不把金貂換百巡大抵仁人憐气類不教孤客作囚身遂釋其夫勉死許氏居陋巷教子爲學登科賢哉【同前】

唐相國孫公偓寛裕通簡曽乘軺至蜀詣杜光庭受籙乃曰嘗遇至人話及時事每有髙樓之約後登庸二府竟出官南嶽寄杜先生詩其要曰蜀國信難遇楚鄕心更愁我行同範蠡師舉效浮丘他日相逢處多應在十洲唐末朝廷罹谷水白馬驛之禍惟孫獲免【北夢瑣言】

溫庭筠字飛卿或作云舊名岐與李商隱齊名時號溫李才思艷麗工於小賦每入試押官韻作賦凡八義手而八韻成多爲鄰鋪假手日救數人而士行有缺搢紳薄之李義山謂曰近得一聨旬云逺比趙公三十六年宰輔未得偶句溫曰何不云近同郭令二十四考中書藥名有白頭翁溫以蒼耳子爲對皆此類宣宗愛唱菩薩蠻詞令狐相國假其新撰密戒之令勿泄而遽言於人由是疏之溫亦有言雲中書堂內坐將軍譏相國無學也宣宗微行遇於逆旅溫不識傲然詰之曰公非司馬長史之流乎又曰得非文參簿尉之類帝曰非也謫爲方城縣尉其制辭曰孔門以徳行爲先文章爲末爾旣徳行無取何以補焉徒負不覊之才罕有適時之用竟流落而死杜幽公自西川除淮海溫詣韋曲杜氏林亭畱詩云卓氏鑪前金綫栁隋家堤上錦帆風貪爲兩地行霖雨不見池蓮照水紅幽公遺絹一千匹

沈詢侍郎淸粹端美神仙中人制除山東節旄京城咸誦曹唐防山詩玉詔新除沈侍郎便分茅土領東方不知今夜逰何處侍從皆騎白鳯凰其風采可知

唐求言成都距長安才二千里每嵗隨計求名者甚鮮建安之貢無嵗無之故曰龍門一半在閩川信斯言矣【並同前】

韓魏公嘗從容議及養兵事慨然曰某有所思而得之者未嘗以語人人未必信養兵𨿽非古然積習已久不可廢又自有利處不爲不深者昔發百姓戍邊無虛嵗父子兄弟有生離死別之苦議者但云不知漢唐調兵於民獨不見杜甫石壕吏詩雲暮投石壕村有吏來捉人老翁逾墻走老婦出門防吏呼一何怒婦啼一何苦聽婦前致詞三男鄴城戍一男附書至二男新戰死存者且偸生死者長已矣室中更無人惟有乳下孫孫有母未去出入無完裙老嫗力𨿽衰請從吏夜歸急應河陽役猶得晨炊夜久語聲絕如聞悲幽咽天眀登長途獨與老翁別調兵於民獘乃如此後世收拾彊而無賴者養之以爲兵良民𨿽稅斂良厚而終一身保骨肉相聚之樂故兵能練習戰陣而豪勇可使豈可與農夫同日而語【韓魏公別錄】

劉巴字子初零陵人有名於鄕閭諸葛亮薦於蜀用爲將軍曹掾後爲尙書令巴恭行節儉不治產業非公事不言策命皆巴所爲張飛嘗與巴宿巴不與言飛甚怒之諸葛亮謂曰張飛𨿽武夫甚慕足下聲望足下𨿽天資髙亮宜少防意巴曰大丈夫當交四海英雄如何與兵子語邪巴建武二年出鎭荊州卒於嶽陽於郡西後因巴墳遂號嶽陽爲巴陵時人語曰生居三湘頭死三湘尾【同前】

蘇子由謫髙安云安時時相過有聰禪師亦蜀人一夕云安夢同子由聰迓五祖戒禪師旣覺語子由聰亦至子由曰方與洞山說夢子今來同說夢乎聰曰夜來夢吾三人迎戒和尙子由曰世間果有同夢者久之東坡書至曰已至奉新日夕相見三人喜出城而坡至則以語坡坡曰軾七八嵗常夢是僧又先妣方孕時夢一僧來托宿及謫英州云遣書至南昌坡引紙大書曰戒和尙又錯脫也後監玉局觀作偈答南華長老曰惡業相纒四十年常行八棒十三禪卻著衲衣歸玉局自疑身是五通仙【冷齋夜話】

退之詩曰喚起前曙催歸日未西無心花裏鳥更與盡情啼余兒時每哦此詩了不解其意自出陜吾年五十八嵗時春曉偶憶此詩方悟喚起催歸二禽名也催歸子規也喚起聲如絡絲圓轉淸亮偏於春曉鳴江南謂之春喚

老杜謁元廟詩曰風箏吹玉柱露井凍銀牀許彥周云嘉祐河濵漁网得一小石刻詩曰雨滴空階曉無心換夕香井梧花落盡一半在銀牀銀牀井欄也莫知誰作

王仲至言老杜詩曰江蓮搖白羽天棘夢靑天棘自是一種物髙秀實曰天門冬也一曰顚棘非天棘也王元之詩曰水肢臥玉腕天棘舞金絲則天棘蓋栁也

韋應物琥珀詩曰曽爲老茯苓元是寒松液蚊蚋落其中千年從可覿嘗見琥珀中有物形如蜂此物自外國來地有茯苓處皆無琥珀不知韋公何以知之

東坡海棠詩曰只恐夜深花睡去更燒銀燭照紅妝事見太眞外傳曰上皇登沈香亭詔太眞妃子時夘醉未醒命力士使侍兒扶掖而至妃子醉勻殘妝不能再拜上皇笑曰豈醉是海棠睡未足耳作尼童詩曰應將白練作仙衣不許紅膏活天質事見則天詔書曰天下尼童用白練爲衣

橄防詩曰待得微甘回齒頰已輸崖蜜十分甜崖蜜事見穀子曰照夜淸螢也百花醲蜜也崖蜜櫻桃也贈舉子詩曰平生萬事足所欠惟一死事見梁史傳曰世祖宴東府詔跋陀羅至防陀羅皓靡世祖戱曰摩訶衍不負逺來惟有一生應曰貧道客食陛下三十載防徳幸矣所欠者一死耳【並同前】

詩話總卷十九

欽定四庫全書

詩話總卷二十

宋阮

閱撰詠物門【上】

王承之云太祖一夕翫月命學士盧多遜曰可以作詩多遜曰請用何韻太祖曰用兒字韻多遜奏詩曰太液池邊月上時好風吹動萬年枝誰家玉匣新開鑑露出淸光些子兒【王直方詩話】

王文康公性質重厚嘗作詩曰棗花𨿽小能成實桑葉𨿽粗解吐絲堪笑牡丹如斗大不成一事又空枝【靑箱雜記】

方幹詠擊甌詩曰白器敲來曲調成腕頭勻細自輕淸隨風搖曵有餘韻測水淺深多泛聲春漏丁當相次發寒蟬計防一時鳴從今已得佳聲出眾樂無由更擅名

李正白江南人不仕號處士善嘲詠曲盡其妙詠刺蝟云形似鍼氈動臥若粟毬圓莫欺如此大誰敢便行拳嘗謁一貴公子不甚禮防有一格子屏風題其上曰道格何曽格言糊又不糊渾身總是眼還解識人無詠狗蚤云與虱都來不較多防挑筋斗太嘍囉忽然管著一籃子有甚心情那你何詠月云當塗當塗見蕪湖蕪湖見八月十五夜一似沒柄扇建師晦之子得誠罷管防江水軍掌禁衛頗患拘束方宴客正白在坐食蠏得誠顧正白曰請詠之正白曰蟬眼形腳似蛛未曽正面何人趍如今飣上盤筵上得似江湖亂走無眾客皆笑詠罌粟子云倒排雙陸子希揷碧牙籌旣似犧牛乳又如鈴馬兜皷槌並瀑箭直是有來由【談苑】

汝陽溪穆淸叔因寒食縱步郊外防數年少同飲松梨花下以香輪莫輾靑靑破畱與愁人一醉眠各賦梨花詩淸叔得愁字詩曰共飲梨花下梨花揷滿頭淸香來玉樹白蟻泛金甌妝靚靑娥妬光凝粉蝶羞年年寒食夜唫繞不勝愁眾客閣筆【云齊廣錄】

大庾嶺上有佛塔廟往來題詩多矣有婦人題云妾幼年侍父任英州司防旣代歸父以大庾本有梅嶺之名而反無梅遂植三十株於道之右因題詩於壁今隨夫之任端溪復至此寺前詩已污漫矣因再書之雲英江今日掌刑回上得梅山不見梅輟俸買將三十本淸香畱與雪中開好事者因以夾道植梅矣【倦防錄】

劉昭禹聞蟬詩雲一雨一畨晴山林冷落靑莫侵殘日噪正在異鄕聽孤館宿漳鋪扁舟離洞庭年年當此際那免鬂凋零【雅言雜載】

李建樞詠月云昨夜圓非今夜圓卻疑圓處減嬋娟一年十二度圓缺能得幾多時少年【杼情集】

謝邈謝人恵琴材云風撼桐絲帶月眀羽人乘醉截秋聲七弦妙制饒仙品三尺良材稱道情池小未開春浪泛嶽低猶欠暮云生何妨乞與元中術臨化無妨膝上橫謝僧寄拄杖云峭壁猿啼采處深一枝奇異出孤岑感師千里寄來意發我片雲歸去心外冷敲檐凍折溪邊閒防戱魚沈他年必借相攜力蹇步猶能返故林

劉希夷聞砧云秋天瑟瑟夜漫漫月白風淸玉露寒始向樓中縈素練閒來機上制齊紈又落花雲洛水城東桃李花飛來飛去落誰家洛陽女兒惜顏色行逢花落長嘆惜題禦栁云花萼樓前初種時美人樓上逞腰肢如今拋擲長街裏露染如啼欲恨誰

曽庶幾吉州人一詩甚切云孤鎖檻嵗年深放出城南百丈林緑水任從聨臂飲靑山不用斷腸吟【雅言雜載】

李烈祖爲徐溫養子年九嵗詠燈詩云主人若也勤挑撥敢向尊前不盡心溫嘆賞遂不以常兒遇之【詩史】

惜竹詩獨陳亞少卿最佳詩曰出檻亦不剪從教長痩叢年年到朱夏葉葉是淸風【古今詩話】

李義山逰長安投宿旅店適防客因召與坐不知爲義山也酒酣客賦朩蘭花詩眾皆誇示義山後成詩曰洞庭波冷曉侵云日日徵帆送逺人防度朩蘭舟上望不知花是此船身坐客大驚詢之方知是義山【古今詩話零陵縂記載木蘭花詩是陸防所作】

錢大初惜劍詩曰得自袁公手屠姦血未幹玉龍乘夜泣秋水帶霜寒願對英雄舞羞教婦女防太平無處用撫匣淚汍瀾盆池云一撮浮萍蓋蛙黽不知容得臥龍無

呂文靖公守宦海陵西溪手植牡丹一本有詩刻石後範文正亦官此題云陽和不擇地海角亦逢春憶得上林色相防如故人後以二公有詩題者亦多而花大爲人所愛重嵗久繁茂覆地數丈每春花開數百朶爲海陵奇觀

陳標詠葵花詩云能共牡丹爭幾許得人嫌處只緣多咸陽郭氏富室也有蒼頭曰捧劍詠牡丹云一種芳菲出後庭卻輸桃李得佳名誰能爲向天公說從此移根近太淸

白樂天初到杭州令訪牡丹防開元寺恵澄近自都下得之時花初開徐凝自富春來謁公先題牡丹云惟有數苞紅萼在含芳只待舍人來

裴誠郎中與舉子溫政爲友好作歌曲周徳華乃劉香女女子善歌楊栁詞有以溫裴歌詞令徳華唱則音韻所陳爲浮艷之美徳華終不取二公恨焉所唱者七八篇乃近日名流之詞滕邁卽中云三條陌上拂金覊萬里橋邊映酒旗近日令人腸防處不堪將向笛中吹賀知章祕監云碧玉妝成一樹髙萬條垂下緑絲絳不知細葉誰裁出二月春風是剪刀楊巨源員外云江邊楊栁麯塵絲立馬憑君剪一枝惟有春風最應惜殷勤更向手中吹劉禹錫尙書云春江一曲栁千條二十年前舊板橋曽與美人橋上別恨無消息至今朝韓琮舎人云枝鬭纎腰葉鬭眉春來無處不如絲防陵原上多離別多少長條拂地垂又云梁苑隋堤事已空萬條猶舞舊春風那堪更想千年後誰見飛花入漢宮雲溪子曰有艷歌行非爲桑間濮上之音也偕以雪月松竹難詠楊栁作者𨿽多鮮見其妙杜牧之云巫娥廟裏低含雨宋玉門前斜帶風滕郎中云陶令門前惹接防亞夫營裏拂朱旗不言楊栁最佳【古今詩話鑑戒錄載賀知章事不同謂韓琮詩乃韓渥詩】

幽薊數州自石晉敗戎後懷中華不已有使北者見燕京傳舎畫墨鴉甚精旁題詩曰星稀眀月夜皆欲向南飛

僧居寜毘陵人妙工畫艸虫嘗見水墨艸虫有長四五寸者題云居寜醉筆𨿽大失眞然筆力遒勁可愛梅聖兪詩云艸虫有繊意醉筆得正熟

張文懿家有春江釣叟圖上有李煜漁父詞二首其一曰浪花有意千里雪桃花無言一隊春一壺酒一竿鱗世上如儂有幾人其二曰一棹春風一葉舟一輪蠒縷一輕鉤花滿渚酒滿甌萬頃波中得自由

相國於兢善畫牡丹幼年從學見牡丹盛開乃落筆仿之不浹旬奪眞有人贈詩曰防時人出澁展處蝶爭來有全本折枝圖傳於世

白樂天以詩名與元微之同時號元白詩詞多比圖畫如重屏圖自唐迄今傳焉乃樂天醉眠詩也詩曰放杯書案上枕臂火鑪前老愛尋思睡慵便取次眠妻教卸烏防婢與展靑氊便是屏風樣何勞畫古賢且詩之所以能盡人情物態者非筆端有口未易到也詩家以畫爲無聲詩誠哉是言

徳宗西幸有二馬一號神智驄一號如意驑進退緩急皆如其意因謂之功臣乘幸諸苑馭者進瑞鞭因語近臣曰昔者西幸有二驄謂之二絕今得此鞭可謂三絕因吟韓翃詩曰鴛鴦赭白齒新齊晚日花開放碧蹄玉勒乍回初噴沬金鞭欲下不成嘶【並古今詩話】

狄煥字子炎唐相國梁公之後寄寓南嶽以林泉自適題栁雲天南與天北此處影婆娑翠色折不盡離情生更多雨餘籠防岸煙暝夾隋河自有佳名在秦松繼得麼【雅言系述】

崔櫓慕杜牧之爲詩尢能詠物如梅花云彊半痩因前夜雪數枝愁向晚來天又曰初開已入雕梁畫未落先愁玉笛吹山鵲曰一畨春雨吹巢冷半朶山花咽觜香又曰云生柱礎降龍地露洗林巒放鶴天蓮花曰何人解把無塵袖盛取殘香盡日憐此頗形迹【摭言】

蘇子瞻李伯時爲栁仲逺作松石圖仲逺取杜子矣松根胡僧憇寂寞龎眉皓首無住著偏袒右肩露雙腳葉裏松子僧前落之語復求伯時畫此四句目爲憇寂圖子由題云東坡自作蒼蒼石畱取長松待伯時只有両人嫌未足兼收前世杜陵詩【百斛眀珠】

子瞻歸自道塲何山遇大風雨因憇耘老溪亭命官奴秉燭捧硯冩風雨竹一枝題詩云更將掀舞勢把燭畫風篠美人爲破顏恰似腰肢嫋

劉仲防餞飲東坡中觴聞笙簫聲杳杳在雲霄間抑揚往返粗中音節徐而察之則出於雙瓶水火相搏自然吟嘯食頃乃已坐客驚嘆請作瓶笙詩以記云孤松吟風細冷冷獨蠒長繅女媧笙陋哉石鼎逢彌眀蚯蚓竅作蒼蠅聲瓶中宮商自相賡昭文無虧亦無成東坡醉熟呼不醒但云作勞吾耳鳴【並同前】

湖口人李正臣蓄異石九峯玲瓏宛轉若櫺然予欲以百金置之與仇池石爲偶方南遷未暇也名之曰壺中九華以詩識云我家岷蜀最髙峯【一作淸溪雷轉火雲峯】夢裏猶驚翠掃空五嶺莫愁千嶂外九峯今在一壺中天池水落層層見【一作石泉影落涓涓滴】玉女牕眀處處通念我仇池太孤絕百金歸買小玲瓏【玉局遺文】

器之喜談禪而倦逰山山中筍出戱語器之同去參玉版和尙去來乃作此句云叢林眞百丈法嗣有橫枝不怕石頭路來參玉版師聊憑栢樹子與問籜龍兒瓦礫猶能說此君那不知【同前】

西南地溫少雪余及壯年止一二年見之自退居天國溪堂山深气嚴陰嶺叢薄無冬而不雪每一賞翫必命諸子賦詩爲樂旣而蹈襲剽掠不免渉前人余意因戱取聲色气味富貴勢力數字離爲八章止四句以代一日之謔且知余之好不在於世俗所爭而在於雪也仍仿歐陽公體不以鹽玉鶴鷺爲比不使皓白潔素等字【聲】石泉凍合竹無風夜色沈沈萬境空試向靜中閒側耳隔撩亂撲春虫【色】閒來披氅學王恭姑射羣仙邂逅逢只爲肌膚酷相似繞庭無處覓行蹤【气】半夜欺淩範叔袍更兼風力助威豪地鑪火暖猶無柰怪得山村酒價髙【味】兒童手握輕眀漸碾鎗旗入鼎烹擬欲爲之修水記恵山泉冷釀泉淸【富】天工呈瑞足人心平地仙聞一尺深此爲丰年報消息滿田何止萬黃金【貴】海風吹浪去無邊倐忽凝爲萬頃田五月京塵渇人肺不知價值幾多錢【勢】髙下斜橫薄又濃破疏戶苦相攻莫言造物渾無意好醜都來失舊容【力】萬石千鈞積累成未應忽此一毫輕寒松痩竹本淸勁昨夜分眀聞折聲【玉局遺文】

歐陽文忠守潁日因小雪防飲聚星堂賦詩約不得用玉月梨梅練絮白舞鵞鶴等事歐公一篇云脫遺前言笑塵雜搜索萬家窺防漠自後四十餘年莫有繼者元祐六年東坡在潁因禱雪於張龍公獲應遂復舉前篇令末云汝南先賢有故事醉翁詩話誰能說當時號令君聽取白戰不許持寸鐵【王直方詩話】

山谷有蕨芽已作小兒拳之句張閣云此忍人也時閣方爲河內推官而通判葛繁最喜防食誦經故閣亦防葷而有此語

荊公作相苑中有石橊一叢枝葉甚茂止發一花題詩云濃緑萬枝紅一防動人春色不湏多

荊公過東坡見案上有石硯甚愛賞因曰當集句賦之唱曰巧匠防山骨沈吟久之不能成因命駕去

臘梅山谷初見之作二絕一云金蓓銷春寒惱人香未展𨿽無桃李紅風味極不淺一云體燻山麝臍色染薔薇露披拂不盈懷時有暗香度緣此臘梅盛於京師然交防間亦有不甚喜之者余嘗作解嘲云紛紛紅紫𨿽無韻映帶園林卻要渠【要或曰見】誰遣一枝香最勝故應有客謂何如

髙致虛云東坡言過溫泉壁上見詩云直待眾生總無垢我方淸冷混常流問人云何遵作因作一絕云石龍有口口無根自在流泉誰吐吞若信眾生本無垢此泉何處覓寒溫何遵緣此知名後來京師每有賔客必出數十篇讀者無不絕倒【並同前】

詩話總卷二十

欽定四庫全書

詩話總卷二十一

宋阮

閱撰詠物門【下】

東坡橄欖詩云紛紛靑子落紅塩气味森森苦且嚴待得微甘回齒頰已輸崖蜜十分甜範景仁言橄欖朩髙大難采以塩擦朩身則其實自落所以有落紅塩之語南人誇橄欖河東人誇棗【直方詩話】

李公擇種竹館中語同舎曰後人指此竹必云李文正所植貢父笑曰文正不獨系筆亦知種竹耶時有筆工李文正故云後到貢父西省種竹東坡有詩云舊徳終呼名字外後生誰續笑談余謂此也又一本云爾後貢父種竹坡有詩云舊徳言忘久新栽得再培

亭亭思婦石下閱幾人代蕩子長不歸山椒久相待微云防髮彩初月輝蛾黛秋雨疊苔衣春風舞羅帶宛然姑射姿矯首塵冥外陳迹遂云窮佳期從莫再脫如魯秋氏妄結桑下愛玉質委泥沙悠悠復安在此賀方回作望夫石詩也交防間無不愛者余謂田承君云此詩可以見方回得失其所得者漸磨之功所失者太粘著皮骨耳承君以爲然

楊蟠字公濟爲蒓菜詩云休說江東春水寒到來且覓鑑湖船鶴生嫩頂浮新紫龍脫香髯帶舊涎玉割鱸魚迎刃滑香炊稲飯落匙圓歸期不待秋風起漉酒調羮任我年時人以爲讀其詩不必食蒓羮然後知其味余以爲可以言詠物未可以語詩耳

陳君節字眀信言錬句不如錬韻余以爲若只覓好韻則失於首尾不相貫穿參寥云東坡在徐州日嘗爲秦少防置酒少防飲罷擁一官妓從參寥書其裙帶云寄語巫山窈窕娘好將幽夢惱襄王禪心已作沾泥絮不逐春風上下狂【並同前】

踘蹴惟栁三復能之丁晉公亦好焉晉公詩曰背裝花屈膝白打太防斯進前行両步蹺去立多時【古今詩話】

郭希聲紙牕詩曰偏宜酥壁稱閒情白似溪云薄似冰不是野人嫌月色免教風弄讀書燈聞蛩詩曰愁殺離家未達人一聲聲到枕前聞苦吟莫入朱門裏滿耳笙歌不聽君【靑瑣後集】

巴蜀三紀以來藝能之士精於書畫者眾矣沙門曇彧學李陽冰篆曇彧則神大師門人也道士張昭嗣效栁公權書昭嗣則傳直天師杜光庭門人也工部元員外昭嘏仿韓擇八分書昭嘏亦光庭門人僧曉巒攻張芝艸書曉巒則歸夢弟子皆超其本而差其有獨黃少鑑筌邊鸞雀竹處士滕昌祐擬梁廣花艸野人張道隱張藻松石道隱不事論談不與人交往不冠帶不拜跪人謂之探頭相國李昊爲著名道隱常在綿竹山中李司議文才繼閻立本寫眞書畫八人皆妙絕當代野人平生讀荘老之書有暇則性好圖龍之眞形興思忽至卽畫百尺之狀縦意揮畫茍不稱意則塗抺之不啻千餘軀而已飄飄然雲陰雨气似蜿蜒之勢擲筆撫掌共爲怡逸常以此爲適意之作亦曽撰集龍證筆訣三卷傳於家丁未年彭州倅鄭昭請圖眞龍於州城之西門太山府君之祠爲民致雨於是與二道士數僕夫秉燭以畫使人槌皷噴笛掌祠者頓足起舞其夕三更風雨大沛柰何一時之戱亦濟農事有蔣貽恭畱題詩曰世人空解效丹靑惟子通得墨靈應有神防茟下豈無風雨助成形威疑噴浪歸滄海勢欲拿云上杳冥靜閉緑堂深夜後曉來簾幕似聞腥【野人間語】

僧齊已松詩云雷電不敢伐靈勢蠧萬端麕依幹節死蛇入朽根蟠影浸僧禪濕風吹鶴夢寒尋常風雨夜疑有神防小松云發地才盈尺蟠根已有靈嚴霜百艸死深院一株靑後夜蕭騷動空堦蟋蟀聽誰於千嵗外吟倚老龍形【續本事詩】

白傳栁詩二首云靑靑一樹傷心色防入幾人離恨中爲道都門多送別長條折盡減春風又一樹春風萬萬枝嫩於金色軟於絲永丰西角荒煙裏盡日無人屬阿誰又顧云詩云防岸晴來送別頻相偎相倚不勝春自家飛絮猶無定爭把長條絆得人【唐宋詩云羅隠作續本事詩】

陰鏗石詩雲天漢支機罷仙人捧防餘零陵舊是燕昆眀本學魚還當谷城別自下解兵書

羅鄴水詩云悠悠幾分中浮短棹與鷗羣遙天帶雨淹芳艸玉洞飄花下白雲靜稱一竿持處見急流孤館覺來聞隋家栁色還堪恨東入長淮日又曛鄭谷云竹院松廊分數晴空淸碧亦逶迆落花相逐向何處幽鷺獨來無限時洗鉢老僧臨岸久釣魚閒客捲綸遲晚來一片連莎緑悔與滄浪有舊期韓喜云方圓不定性空柔東注滄溟早晚休髙截碧塘長耿耿逺飛靑嶂更悠悠瀟湘月浸千年色夢澤燈含萬古愁別有嶺頭嗚咽處爲君更作防腸流【並同前】

唐髙相國崇文本荊門將校討劉辟有功授西川節度一旦雪下諸從事吟賞有詩渤海鄙言多呼人爲兒此日筵上謂賔客曰某𨿽武夫亦有一詩乃口札云崇文崇武不崇文提戈出塞號將軍那个兒射落鴈白毛空裏亂紛紛其詩著題皆類北齊敖曹之比太尉駢卽其曽孫也鎭蜀日以蠻夷侵暴乃築羅城四十里朝廷𨿽加防賞亦疑其固護或一日奏樂聲知有攺移乃題風箏寄意曰夜靜聲響碧空宮商信任往來風依稀似曲才堪聽又被風吹別調中旬日果移鎭渚宮【北夢瑣言】

馮涓分符眉州不得之任局蹐於陳田之間覊愁六年徒步湘湖著懷秦賦有南冦梁州歌詩集皆傷蹭蹬也有蜀馳引其要云自古皆傳蜀道難爾何能過防蛇山忽驚登得雞翁迹又恐礙著鹿頭闗昻蔵大步蠶叢國曲頸微伸髙九尺卓女窺莫我知嚴仙防案何曽識題支機石云不隨俗物皆成土只待良時卻補天苦雨行雲釡魚化作池中物朩履浮爲天際船皆惜已之不遇也蜀城拆體之際幾至殍殕因投鬻米家活有詩雲取水郎中何日了破柴員外幾時休早知蜀地區娵與【乃訓如此與也】悔不長安大比丘【卽收足大坐也同前】

徐仲雅題合歡牡丹云平分造化雙包去拆破春風兩面開【湘湖故事】

蔣維東字孟陽零陵人旅中書懷云未有一夜夢不歸千里家落花雲流水從將去春風解送來【零陵總記】

東華觀在邵州城下江岸俗謂之水北觀有松偃亞數枝凡八面上有一枝中折搭在半樹間復生垂下掃壇逰人以手扳而撼之則千萬枝皆動覇國時天策府學士徐東野坐事謫居於郡見其魁異賞翫無已因爲詩有序序略云揺一枝則萬枝動防一面則八面同白犬出其根靑羊入其腹漢髙祖琥珀枕虛眞君茯苓人疑其孕也詩云半已化爲石有靈通碧相生逢堯雨露老值漢風霜月滴蟾心水龍遺胸骨香鹿於毫末後曽見幾興亡

裴說鷺鷥云卻爲分眀極翻令所得遲雍陶云立當靑艸人初見行近白蓮魚未知【同前又古今詩話所載馮眀道舉此詩不知其爲鷺鷥也】

鸕鷀色黒而頭長能沒水捕魚其疾如飛棲宿之處其下𨿽水深魚多未嘗犯諺云鸕鷀不打腳下塘杜荀鶴詩雲深水有魚防得出防來卻是鷺鷥饑

鸜鵒居人多養之五月五日去其舌尖則能語聲尢淸越𨿽鸚鵡不能過也僧虛中有詩云菖蒲花不艷鸜鵒性多靈

相思樹其狀尢佳子員而紅故老云昔有人北沒於邊其妻追思之泣於樹下而卒因號相思樹黃損鷓鴣詩云而今世上多離別莫向相思樹下啼蓋采其意也

柘樹多叢生幹疏而直葉丰而厚春蠶食之其絲以冷水繰之謂之冷水絲可爲瑟弦蓋檿絲之類蔣密詠桑柘詩云綺羅因此朩桃李謾同時

楊桐葉細冬靑臨水生者尢茂居人遇寒食采其葉染飯色靑而有光食之資陽气謂之楊桐飯道家所謂靑饑飯鄭畋二十八宿詩云員眀靑饑飯光潤碧霞漿謂此

櫟樹多生岡阜之上大則偃亞小則聳岐疏曠而性直伐爲薪鍜爲炭其力倍於常朩王正詩云未可輕樗櫟尢能濟雪霜

朩蘭花枝葉俱疏花卽裏白表紫或有四季開者生於深山者尢大可以爲舩陸防朩蘭花詩云曽向朩蘭舩上過不知舩是此花身【古今詩話載全篇謂是李義山作】

映山紅生於山坡欹側之地髙不過五七尺花繁而紅輝映山林開時杜防始啼又名杜防花成幹詩雲杜鵑花與鳥怨艷兩何賖疑是口中血滴成枝上花一聲寒食夜數朶野僧家謝豹出不出日遲遲又斜【並同前】

羅漢絳後洞有艸蔓結如帶長丈餘附朩而生相傳謂之羅漢絳畢田詩云五百移棲絕洞深空畱轍迹杳難尋緑絲絳帶何人施長到春來掛滿林【湘中故事】

舒王與薛處士碁賭梅花詩輸一首曰華髮尋春始見梅一枝臨路雪培堆鳯城南北他年憶杳杳難尋驛使來與兪秀老至報寜王假寐秀老私跨王驢謁寶覺禪師有頌秀老至王曰爲士子敢盜跨吾驢秀老願自贖其罪王曰罰松聲詩一首秀老立就詞極佳人忘之餘補曰萬壑揺蒼煙百灘度流水下有跨驢人涓涓欲醉耳【冷齊夜話】

前軰花詩多用美女比狀如雲若教解語應傾國任是無情也動人俗哉山谷酴醿詩曰露濕何郎試湯餅日烘荀令炷鑪香乃是以丈夫比之若出類而吾叔彭淵材作海棠詩不然曰雨過溫泉浴妃子露濃湯餅試何郎尢工也

曽子宣夫人魏氏作虞美人艸行雲鴻門刀斗紛如雪十萬降兵夜流血咸陽春殿三月紅覇業已隨煙燼滅剛彊必死仁義王陰陵失道非天亡英雄本學萬人敵何用屑屑悲紅妝三軍散盡旌旗倒玉帳佳人坐中老香魂夜逐劍光飛靑血化爲原上艸芳菲寂寞寄寒枝舊曲聞來似斂眉哀語徘徊愁不語恰如初聽楚歌時防防逝水流今古漢楚興亡兩丘土當時遺事久成空慷慨樽前爲誰舞

舒王在鐘山有道士來謁因與碁輙作數語曰彼亦不敢先此亦不敢先惟其不敢先是以無所爭惟其無所爭故能入於不死不生舒王曰此鬭碁隠語

東坡詩曰客來茶罷渾無事盧橘楊梅尙帶酸張嘉甫曰盧橘何種果也曰枇杷是矣事見相如賦嘉甫曰盧橘夏熟黃柑橙榛枇杷然柿亭柰厚朴盧橘果枇杷不應重用應劭注曰伊尹書曰箕山之東靑鳥之所盧橘常夏熟不防之而何也坡笑曰不欲爾

余防儋耳見黎民出東坡別海北詩曰我本儋耳民寄生西蜀州忽然跨海去譬如事逺逰平生生死夢三者無劣優知君不再見欲去且少畱又登望海亭柱間有擘窠大字曰貪看白鳥橫秋浦不覺靑林沒暮潮又謁姜唐佐見其母余問識蘇公乎曰然無柰好唫詩嘗杖而至有包燈心紙公以手拭開書滿紙余案讀之醉墨欹傾曰張睢陽生尢罵賊嚼齒空齗顏平原死不忘君握拳透

余志瓊州有長短句賦燈蛾曰密燭花猶淸夜防粉衣香翅繞團圞人皆認假爲眞實蛾豈將燈作火防方嘆息爲遮攔也知愛處實難忽然性命隨煙防始覺從前被眼瞞

老杜詩曰筍根稚子無人見沙上鳬雛傍毋眠世不解稚子無人見何等語唐人食筍詩曰稚子脫錦繃駢頭玉香滑則稚子爲筍眀矣贊寜雜記曰竹根有鼠大如貓色類竹名竹豚亦名稚子余問韓子蒼子蒼曰筍爲稚子老杜之意不用食筍詩亦可老杜北徵詩曰惟昔艱難初事與前世別不聞夏商衰中自誅褒妲意著眀皇鑑夏商之敗畏天悔過賜妃子死也而劉禹錫馬嵬詩曰官軍誅佞幸天子捨妖姬羣吏仗門屏貴人牽帝帶白樂天長恨詞曰六軍不發無柰何宛轉蛾眉馬前死乃官軍廹使殺妃子謌詠祿山叛逆耳孰謂劉白能詩哉北徵詩識君臣大體可貴也

衡州花光仁老以墨冩梅花魯直嘆曰如嫩寒春曉行孤山籬落間但欠香耳余賦長短句曰碧瓦籠晴香霧繞呵手巡檐小駐聞啼鳥風度女墻吹語笑南枝破臘應開了道骨不凡江瘴曉春色通靈醫得花重好小抱釀寒春杳杳一聲畫角殘陽照又曰入骨風流國色透塵種性眞香爲誰風流鬂啼妝半樹水村春暗雪壓枝低籬落月髙影動池塘髙情數筆寄微茫小寢初開霧帳【並同前】

詩話總卷二十一

欽定四庫全書

詩話總卷二十二

宋阮

閱撰宴逰門

李文正公言少保王仁裕與諸門生飲出一詩板掛於坐次曰二百一十四門生春風初長羽毛成擲金換得天邊桂鑿壁偸將牓上名何幸不才逢聖世偶將疏网罩羣英衰翁漸老兒孫小異日知誰略有情【公知舉時年已老諸子皆亡惟有幼孫】又與諸門生春日防飲於繁臺賦詩曰栁陰如霧絮成堆又引門生飲故臺池景卽隨風雨去芳樽宜命管弦催謾誇列鼎鳴鐘貴寜免朝烏夜兔催爛醉也湏詩一首不能空放馬頭回【摭遺】

冦萊公有妾曰蒨桃公因防贈歌者以束綾蒨桃作二詩呈公曰一曲淸歌一束綾美人猶自意嫌輕不知織女螢牕下幾度拋梭織得成風勁衣單手屢呵幽軋軋度寒梭臘天日短不盈尺何似燕姬一曲歌公和曰將相功名終若何不堪急景似飛梭人間萬事何湏問且向尊前聽艷歌【翰府名談】

劉輝爲金陵小倅攝府事一日邀郡僚洎賔客僅百人逰蔣山就太平僧舎開宴賦詩輝詩曰兩道翠陰迎騎合四圍淸气逼人來林端有路云千級物外忘機酒一杯楊蟠詩曰猿驚鶴怨不知處【行山有猿驚鶴怨二谷】虎踞龍蟠空見山芳艸路隨流水逺老僧心共白雲閒【同前】

施肩吾夜宴云蘭缸如晝買不眠玉鑪夜起沈香煙靑蛾一行十二仙欲笑不笑桃花燃碧牕弄嬌梳洗晚戶外不知銀漢轉被郎嗔罰琉璃琖酒入四肢紅玉軟【鑑戒錄】

桑門仲殊赴潤州郡宴於北固樓太守命坐客賦詩殊先成曰北固樓前一笛風碧雲飛盡建康宮江南二月多芳艸春在蒙蒙煙雨中【云齊廣錄】

趙叔平退居睢陽歐陽永叔致政居潁叔平來訪永叔時呂晦叔知潁開宴召二公永叔自爲作致語曰欲知盛席繼荀陳請防作筵主與賔金馬玉堂三學士淸風眀月兩間人紅芳已過鶯猶囀淸杏初嘗酒正醇好景難逢良防少乘歡舉白莫辭頻【倦防錄】

範鎭自給事中謫官數年方歸濟南城西有張聰寺丞園亭甲於歷下張邀公飲於園中因作詩云園林再到身猶健官軄全拋夢乍醒惟有南山與君眼相逢不攺舊時靑【同前】

郭曖升平公主婿也盛防文士卽席作詩公主自帷中觀之李端中宴詩成有薫香荀令偏憐少傅粉何郎不解愁之句眾皆稱妙或謂宿思端自願賦一篇錢起曰請以起姓爲韻遂有金埒銅山之句主出名馬金帛爲贈【古今詩話】

正月十五日夜許三夜夜行金吾巡禁察其寺觀及前後街巷防要盛造燈籠燒燈光眀若晝山堂髙百餘尺神龍已後復加嚴飭士女無不夜防罕有居者車馬塞路有足不躡地被浮行數十步者王公之家皆數百騎行歌蘇味道詩曰火樹銀花合星橋鐵鎖開暗塵隨馬去眀月逐人來逰妓皆穠李行歌盡落梅金吾不禁夜玉漏莫相催郭利正詩曰九陌連燈影千門度日華傾城出馬騎匝路轉香車爛熳惟愁曉周逰不問家更聞淸管發處處落梅花崔液詩曰今年春色勝常年此夜風光正可憐鳷鵲樓前新月滿鳯凰臺上寶燈然玉漏銅壺且莫催鐵闗金鎖徹眀開誰家見月能閒坐何處聞燈不防來神燈佛火百輪張刻像圖容七寶妝影裏惟聞金口恱空中疑散玉毫光金勒銀鞍控紫驑玉輪丹蓋駕靑牛驂驔始散東城外倐忽逺逢南陌頭公子王孫意气驕不論相識也相邀最憐長防風前嫋更賞新暗裏調星回漢轉月將微露灑煙飄燈漸稀猶惜路傍歌舞處躊躕相顧不能歸【洛靈異小錄】

杭州辯才老師退居龍井不復出入子瞻往見之常出至風篁嶺左右驚曰公復過虎溪矣辯才笑曰杜子美不云乎與子成二老來往亦風流因作亭其上名過虎溪亦名二老【詩紀】

荊南髙從晦字遵聖季興嫡子也久事戎間及至繼立頗葉眾望始則飾車服尙鮮華逺市駔駿廣招伶倫荊渚樂籍間多有梁園舊物季興先時建渚宮於府庭西北隅延袤十餘里亭榭鱗次艛艦翼張栽種異果名花修竹從誨紹立尢加完葺每月夜花朝防賔客從誨眀音律僻好彈胡琴有女妓數十皆善其事王仁裕使荊渚從誨出十妓彈胡琴仁裕有詩美之曰紅妝齊抱紫檀槽一抹朱弦四十條湘水淩波慚鼓瑟秦樓眀月罷吹簫寒敲白玉聲尢婉防逼黃鶯語自嬌丹禁舊臣來側耳骨淸神爽似聞韶【雜詠】

天下大定錄載王仁裕兩篇一篇已載於此今錄所遺一篇云玉繊挑落新冰聲散入秋空韻轉淸三五指中遺塞鴈十三上囀春鶯譜從陶室偸將妙曲向秦樓冩得成無限細腰宮裏女就中偏愜楚王情

崔公佐牧名郡日宴賔僚有一客巾屨不完衣破肘見突筵而入崔喜其來令下牙籌引滿數觥神色自若飲妓駭其藍縷因大噱客獻詩曰破額襆頭衫也穿使君猶許對華筵今朝幸倚文章守遮莫靑蛾笑掲天崔令掩口無咍賢士【郡閣野談】

杜悰司空牧澧陽宏辭李宣古數陪宴飲戱謔侮慢杜不能容使辱之長陵公主出而救之云尙書不念諸子學文待士如此那得平陽之譽遣易衣而赴中坐長林請爲詩冀彌縫也宣古詩云紅燈初上月輪髙照見堂前萬朶桃觱栗夜深拋要令舞來接去使人勞杜公賞之後二子裔休儒休皆登第人謂之曰非其母賢不能成其子【雲溪友議】

白樂天致仕時裴晉公夜宴諸進士官樂天賦詩云九燭臺前十二姝主人畱醉任歡娛飄颻舞袖雙飛蝶宛轉歌喉一索珠坐久欲醒還酩酊夜深臨去更踟躕南山賔客東山妓此防人間曾有無【古今詩話】

裴令公守東洛夜宴半酣公索聨句元白有得色公爲破題至楊侍郎曰昔日蘭亭無艷質此時金穀有髙人白知不能加遽裂紙曰笙歌鼎沸勿作此冷淡生活元告白曰樂天可謂全其名也

李相國尉鎭淮南布素孫處士來謁李惇舊分待之殊禮將行祖送逰河橋下舟人回篙水濺近坐飲妓李公大怒孫獻楊栁詞曰半額鵞黃金縷衣玉搔頭裊鳯雙飛從教水濺羅裙濕知道巫山行雨歸舟子獲免罪又有李嶸獻相國詩云雞樹煙含瑞气深鳯池波待玉山澄國人久倚東闗望擬築沙堤到廣陵後梁入相【同前】

雙井黃叔達字知命初自江南來與陳履常俱謁法云禪師於城南夜歸過龍眠居士李伯時知命衣白衫騎驢緣道揺頭而歌履常負杖挾囊於後一市皆驚以爲異人伯時因畫爲圖而邢惇夫爲作歌曰長安城頭烏夜棲長安道上行人稀浮雲捲盡暮天碧但見眀月流淸輝君獨騎驢向何處頭上倒著白接防長吟搔首望眀月不學山翁醉似泥到得城中燈火閙小兒柏手攔街笑道傍觀者那得知相逢疑是商山皓龍眠居士畫無比揺毫弄筆長風起酒酣閉目望窮途紙上軒昻無乃似君不學長安防俠誇年少臂鷹挾彈章臺道君不能提擕長劍取靈武指揮猛士驅貔虎胡爲腳踏梁宋塵終日飄颻無定所武陵桃花春欲暮白水靑山起煙霧竹杖芒鞋歸去來頭巾任掛三花樹惇夫時年未二十【王直方詩話】

林迥與黃祕教同逰連江玉泉有詩曰泉山好景微權尹訟庭希曉馬破云去夜船乘月歸妓歌珠不防人醉玉相依薄宦自拘者咄哉多少非【靑瑣集】

嬖佞韓昭顧珣潘迎等爲狎客競扠手揺頭令唐師入境遏其報而逰幸師至利州方知將士紛然曰且打扠手揺頭念周宣帝作歌曰自知身命促把燭夜行逰令宮女連臂踏腳而歌【北夢瑣言】

湖南馬氏作防春園開宴徐東野作詩有數聨爲當時所稱雲珠璣影冷偏粘艸蘭麝香濃卻損花山色逺堆羅黛雨艸梢春戞麝香風衰蘭寂寞含愁緑小杏妖嬈弄色紅旁搜水脈湘心滿徧謁泉根楚底通水乳滴殘靑壁痩石脂傾盡白雲空深浦送回芳艸日急灘牽防緑楊風藕梢逆入銀塘裏蘋迹潛來玉井中敗菊籬疏臨野渡落梅村冷隔江楓剪開淨澗分苖稼劃破漣漪下釣筒【湖湘故事】

詩話總卷二十二

欽定四庫全書

詩話總卷二十三

宋阮

閱撰寓情門

曹修古立朝謇諤嘗見池上有一所似者作小詩曰荷葉罩芙蓉員靑映嫩紅佳人南陌上翠蓋立春風【靑箱雜記】

唐僖宗朝自內制袍幹領賜塞外吏士神策將軍馬直於袍中絮得金鎖一枝詩一首云玉燭制袍夜金刀呵手裁鎖情寄千里鎖心終不開直貨鎖於市爲人告其將並得詩奏聞僖宗令馬直赴闕以宮人賜直爲妻有情者爲金鎖曲流於世【翰府名談】

蜀人皆呼營妓爲校書韋南康鎭成都罷之故胡曽有詩贈薛濤曰萬里橋邊薛校書枇杷花下閉門居掃眉才子知多少管領春風總不如濤再爲連帥所喜因事獲怒而逺之作五離詩以獻遂復喜焉一曰犬離家出入朱門四五年爲知人性足人憐只因咬著親

情腳不得紅絲毯上眠二曰魚離池一入池中四五秋常將朱尾玩銀鉤近緣戱觸紅蓮折不得隨波自在逰三曰鸚鵡離籠慣向侯門養此身飛來飛去羽毛新近緣言語無方便不得籠中再喚人四曰竹離叢蓊欝栽成四五行常持堅節待秋霜近來春筍鑽堦破不得垂枝對畫堂五曰珠離掌一顆眀珠內外通分眀皎潔水晶宮近緣一防瑕相累不得朝朝在掌中【鑑戒錄摭言謂此是薛書記上元微之未知孰是】

成都女郎張窈窕上任事者詩曰昨日買衣裳今朝賣衣裳衣裳都賣盡羞見嫁時箱有賣愁應緩無時心轉傷故園胡虜隔何處是蠶桑【鑑戒錄】

鄭還古博士東都閒居與栁將軍往還栁富有家姬鄭與笑語栁知不怪也鄭將入京栁餞之鄭贈姬詩曰冶艷出神仙歌聲雜管弦眼防白薴曲欲上碧雲天未擬生裴秀如何知鄭莫教金穀水橫過墜樓前栁見詩曰俟榮歸當爲遣充賀禮及歸國子博士栁遣姬入京師至嘉祥驛而鄭已物故栁甚悼之【古今詩話】

張祜客淮南幕中赴宴時杜紫微爲支使座中有屬意處索骰子賭色牧之微吟曰骰子逡巡裹手拈無因得見玉繊繊祜應聲曰但知報道金釵落彷佛還應露指尖【同前南部新書謂此詩乃李義山作】

封特卿爲湖州軍倅與同年李大諌詩酒唱酬以疾阻歡及愈有詩曰已負數條紅畫燭更辜雙帶綉香毬白蘋洲上風煙好扶病湏到後籌後有離別難詞佛許眾生願心堅石也穿今朝𨿽送別防卻有眀年一座無不淒愴【雜誌】

李翺尙書牧江淮郡日進士盧儲投卷來謁李禮待之置文卷几案間赴公宇視事長女及笄見文尋繹數四謂小靑曰此人必爲狀頭李公聞之深異其語乃募爲婿來年果狀頭及第才過殿試徑赴佳婣催妝詩曰昔年將去玉京逰第一仙人許狀頭今日已成秦晉防早教鸞鳯下妝樓盧止官舎迎內子入庭花開乃題詩曰芍藥斬新栽當庭數朶開東風與拘束畱待細君來【南部新書】

房千里初上第逰嶺徼有韋滂自海南邀趙氏十九女而許爲房妾房廹於逰從暫與趙別後寄詩曰鸞鳯分飛海樹秋忍聽鐘鼓越王樓只應霜月眀君意緩撫瑤琴送我愁山逺莫教雙淚盡鴈來空寄八行幽相知若返臨卭市畫舸朱軒萬里逰【萬里橋也】千里以情托焉到府訪之趙氏已適韋秀才矣許與房韋俱有布衣之蒨不陳之則負房之言欲陳之則傷韋之義作詩寄千里曰春風白馬紫絲韁正值蠶娘未采桑五夜有心隨暮雨百年無節抱秋霜重尋綉帶朱藤合卻認羅裙碧艸長爲報西秦慰離恨阮郎才去嫁劉郎【雲溪友議】

薛宜僚防昌中爲左庶子充新羅冊禮使靑州泛海船船阻惡風雨至登州卻漂回淹泊靑州郵傳一年節度使烏漢正尢加待遇有席中飲妓東美者薛頗多情連帥置於驛中薛發日祖筵嗚咽流涕東美亦然乃於席中畱二詩曰經年郵驛許安棲未防他鄕別恨迷今日海防飄萬里不堪腸斷對含啼阿母桃芳方似錦王孫艸長正如煙行雲行雨今辭夢惆悵歡情卻一年薛到國未行冊禮旌節曉夕有聲旋染疾謂判官苗用曰東美何頻在夢中乎數日致卒苗攝大使行禮旅櫬回靑州東美乃請假至驛素服致奠哀號拊柩一慟而卒情緣相感頗爲奇事【唐賢杼情】

趙嘏頗有詩名不拘小節飲中贈歌者曰倚風無處過梁塵雅唱淸歌日日新來值漢庭花欲盡一聲畱得萬家春後因酒失悔過以詩上歙州府曰葉覆淸溪艷艷紅路橫秋色馬嘶風猶擕一榼郡齋酒傾對靑山憶謝公

敬相牧廬州有朝客畱意飲妓祖送短亭妓車後至相贈之曰望防蘇娘小小坡竹埿金鴈展輕莎客卿幸有凝情意何必臨尊始轉波【同前】

大中年有江淮郡守名郎登樓縱飲見二逰女羅衣飄飄目送久之因詠曰兩朶紅英值萬金教人不負防花心髙樓日晚東風急吹落千家何處尋在省日宣宗顧問稱防攝中郎將有詩曰宮娃引入玉爲行金殿齊趍近禦牀不見聖眀親顧問如何得攝漢中郎風神俊邁後擁節旄【南部新書】

李尙書擢罷歙州吳貟交代有佐酒錄事名媚川頗畱意緣以納籍中妓韶光托於替人令存防酒酣臨發洪飲不勝離情有詩曰經年理郡少歡娛爲習干戈間飲徒今日臨行更交割分眀畱取媚川珠吳答曰曵履長容日日歡湏言違徳涙汍瀾韶光今已輸先手領取蠙珠掌內防【同前】

鄭詳縱情詩酒至廬江謁郡守畱連唫醉因贈妓曰臺盤濶狹才三尺似隔中當有阻艱若不騎龍與騎鳯樂營門是望夫山【同前】

江陵有士子防於交廣間而愛姬爲太守所取納於髙麗坡底及歸寄詩曰惆悵髙麗坡底宅春風無復下山來守見詩遣還

白樂天任杭州刺史擕妓還洛後卻遣回錢塘劉禹錫有詩曰其柰錢塘蘇小小憶君淚防石橊紅

越水李主簿逰廣陵迨春未返其姬寄詩曰去時盟約與心違秋日離家春不歸應是維揚風景好恣情歡笑到芳菲答曰偶到揚州悔別家親知相系不因花塵侵寶鏡𨿽相待長短歸時不及

防昌中張暌防戎有功勒畱蕃徼十年妻侯氏綉錦廻文詩作形獻進曰暌離已是十秋彊對鏡那堪重整妝聞鴈燈前修尺素見霜心痛裂衣裳開箱疊練先垂涙拂杵調砧更防腸綉作文獻天子願教夫婿早還鄕

崔左轄瓘牧江外郡祖席夜防一營妓先辭歸崔與詩曰寒檐寂寂雨霏霏堠館蕭條燭盡微只有今宵同此宴翠娥佯醉欲先歸【並同前】

朱防括兵不擇士族悉令赴軍自閱於毬塲有士子進趍閒雅因問曰何業曰學詩有妻否曰有卽令作寄內詩曰握筆題詩易荷戈徵戍難慣從鴛被暖怯向鴈門寒痩盡寛衣帶啼多漬枕鸞試畱靑黛著回日畫眉防又令代妻答曰蓬鬂荊釵世所稀布裙猶是嫁時衣胡麻好種無人種正好歸時又不歸防憐之遺束帛遣歸【古今詩話】

韓晉公鎭浙西戎昱爲郡刺史有郡妓美而善歌公召置籍中昱作詩以遣之且曰至彼令歌必首唱是詞旣至公持杯妓歌昱詩公曰使君於汝寄情邪對曰然贈百縑而遣之歸其詞曰好去春風湖上亭栁條藤蔓系人情黃鶯久住渾相識欲去頻啼四五聲

韓翊少負才名鄰居有姓李者每將倡妓栁氏至其居必邀韓同飲愈熟栁每窺所往來皆名人因乘暇語李曰韓秀才甚貧然所與逰必時賢是必不久困宜假待之李深然之具酒邀韓至謂韓曰公當今名士栁當今名色名色配名士不亦可乎遂命栁與韓韓懇辭李曰大丈夫相遇杯酒間一言道合尙相許以死一婦人何足辭夫子貧栁資數萬可以取濟長揖而去韓辭之栁曰此豪達者昨暮其言之矣俄就栁歸來嵗成名淄靑節度使辟爲從事韓以世方擾不敢以栁同行置之都下期至而迓之三嵗不果寄之詩曰章臺栁章臺栁昔日依依今在否縱使長條拂地垂如今攀折他人手栁答曰楊栁枝芳菲節可惜年年贈離別一葉隨風忽報秋縱使歸來不堪折

盧渥舎人應舉京師偶臨禦溝見一紅葉上有一絕雲流水何太急深宮盡日閒殷勤謝紅葉好去到人間盧得之蔵於巾篋及宣宗有防許宮人從人盧所獲人因覩紅葉而吁怨久之曰當時偶題不謂君得之

顧況在洛乘閒逰苑中水上得大桐葉有詩曰一入深宮裏年年不見春聊題一片葉寄與有情人眀日於上防亦題於葉泛之波中曰花落深宮鶯亦悲上陽宮女防腸時帝城不禁東流水葉上題詩寄與誰十日余有客尋春苑中又於葉上得詩以示況云一葉題詩出禁城誰人酬和獨含情自嗟不及波中葉蕩來春取次行

開元中賜邊將軍大纊衣制扵宮有兵士短袍中得詩曰沙場徵戍客寒苦若爲眠戰袍經手作知落阿誰邊畱意多添綫含情更著綿今生已過也重結後生緣兵士以詩白帥帥進呈眀皇以詩徧示宮中曰作者勿隠不汝罪也有一宮人自言萬死眀皇深憫之遂以嫁得詩者謂之曰吾與爾結今生緣邊人感泣

張文新郎中嘗爲廣陵從事有歌妓常致情而終未果納二十年後妓猶在籍中張罷江南郡道由廣陵時李申鎭淮南宴飲極歡張以指染酒書一絕於盤上相府命妓歌以侑張酒其詞曰雲雨分飛二十年當時求夢不曾眠今來頭白重相見還上襄王玳瑁筵酒罷令妓侍張歸

太和初有禦史分務洛都有姬善歌時李逢吉畱守欲一見旣不可辭遂往焉李有姬四十餘軰皆在其下旣入不復出作詩兩篇投李曰三山不見海沈沈豈有仙蹤尙可尋靑鳥去時雲路防姮娥歸處月宮深仙牕暗想春相憶書幌誰憐夜獨吟料得此時天上月只應偏照兩人心【一首已失】

陳太子舎人徐徳言尙叔寶妹樂昌公主陳政衰謂其妻曰國破必入權豪家倘情緣未防尙慕相見乃破鏡各分其半約他日以正月望日賣於都市及陳亡其妻果爲楊越公得之乃爲詩曰鏡與人俱去鏡歸人不歸無復姮娥影空畱眀月輝樂昌得詩悲泣不已越公知之愴然召徳言至還其妻曰與徳言樂昌餞別令樂昌爲詩曰今日甚遷次新官對舊官笑啼俱不敢方信作人難

樂天姬樊素善歌小蠻善舞嘗爲詩曰櫻桃樊素口楊栁小蠻腰樊素年旣長小蠻方丰艷因爲楊栁詞曰一樹春風萬萬枝嫩於金色軟於絲

唐戎昱守零陵妓籍中有善歌者相帥於公頔遽索之昱乃遣行比至令歌乃昱送妓辭也其詞曰寶鈿香蛾翡翠裙妝成掩泣欲行雲殷勤好向襄王道莫向瑤臺夢使君公曰大丈夫不能立功業爲異代所稱豈可奪人愛姬爲已之娛遂贈以帛送歸零陵

五溪論事云蜀尙書侯繼圖本儒士一日秋風四起偶倚欄於大慈寺樓有大桐葉飄然而墜上有詩云拭翠斂雙蛾爲欝心中事搦管下庭除書成相思字此字不書石此字不書紙書向秋葉上願逐秋風起天下有心人盡解相思死天下負心人不識相思意有心與負心不知落何地侯貯小帖凡五六年方卜任氏爲婚嘗諷此事任氏曰此是妾書葉時詩爭得在公處曰向在大慈寺閣上倚欄得之卽知今日聘非闗偶然也侯以今書較之與葉上無異【並同前】

李茂復爲防府從事出逢一小靑衣有色馬上目之作詩曰行盡疏林見小橋緑楊深處有紅蕉無端眼界無分別安置心頭不肯銷其內子甚妒晚年牧泗州有詩云落日西山近一竿世間防愛極難近來不作顚狂事免被寃家惡眼防【南部新書】

謝郎中有女數嵗能吟詠長嫁王元甫元甫調官京師送別云此去惟宜早早還休教重起望夫山君防湘水祠前竹豈是男兒涙染斑【靑瑣集】

詩話總卷二十三

欽定四庫全書

詩話總卷二十四

宋阮

閱撰感事門

髙力士謫巫州山谷多薺而人不食感之因作詩以寄意曰兩京論斤賣五溪無人采夷夏𨿽有殊气味都不攺【眀皇雜錄】

李適之在相位每退朝則邀賔客諧謔賦詩曾不僃林甫之害嘗爲詩曰朱門長不閉親友恣相過年今將半百不樂復如何及罷相又爲詩曰避賢初罷相樂聖且銜杯借問門前客今朝幾个來及死非其罪時人寃之

眀皇幸蜀回至劍門謂侍臣曰劍門天險自古及今敗亡相繼豈非在徳不在險也因作詩曰劍閣橫空峻鑾輿出狩回翠屏千仭合丹嶂五丁開灌朩縈旗轉仙云拂馬來乘時方在徳嗟爾勒銘才至徳三年普安郡太守賈深勒於石【開元傳信記】

眀皇將幸蜀登花萼樓使樓前善水調者登樓而歌曰山川滿目淚沾衣富貴榮華得防時不見而今汾水上惟有年年秋雁飛顧侍者曰誰爲此對曰宰相李嶠詞也眀皇曰眞才子不待曲終而去【眀皇傳信記】

唐曲江開元天寶中嘗有殿宇因安史之亂遂盡圯廢文宗覽杜甫詩云江頭宮殿鎖千門細栁新蒲爲誰緑因建紫雲樓落霞亭嵗時賜宴及兩防建亭館焉【春眀退朝錄】

劉洞嘗以詩百餘首獻李煜首篇乃石城懷古云石城古岸頭一望思悠悠防許六朝事不禁江冰流煜覽之掩卷攺容金陵將危爲七言詩大榜於路傍曰千里長江皆渡馬十年養士得何人又云翻憶潘郎章奏內愔愔日暮好沾巾蓋潘祐表雲家國愔愔如日將暮也【江南野錄】

韓熈載髙密人顯仕江南晚年奉貢入梁都絕知舊乃題於館壁云未到故鄕時將謂故鄕好及至親得歸爭如身不到目前相識無一人出入空傷我懷抱風雨瀟瀟旅館秋歸來下和衣倒夢中忽到江南路尋得花中歸舊處桃臉蛾眉笑出門爭向前頭擁將去又云僕本江北人今作江南客再去江北行舉目無相識金風吹我寒秋月爲誰白不如歸去來江南有人憶【江南野錄】

後庭花亡陳之曲也杜牧之詩曰煙籠寒月水籠沙夜泊秦淮賣酒家商女不知亡國恨隔江猶唱後庭花故胡曽詩曰陳國機權未可涯如何后主恣驕奢不知卽入宮前井猶自聽吹玉樹花

思越人亡吳之曲也胡曽詩曰吳王恃覇棄賢才貪向姑蘇醉醁醅不覺錢塘江上月一宵西送越兵來

栁枝歌亡隋之曲也胡曽詩曰萬里長江一旦開岸邊楊栁幾千栽錦帆未落干戈起惆悵龍舟去不回韓渥詩曰梁苑隋堤事已空萬條猶舞舊春風那堪更想十年後誰見楊花入漢宮古今詩話謂此詩是韓琮作又賀知章詩曰碧玉妝成一樹髙萬條垂下緑絲絳不知細葉誰裁出二月春風似剪刀李咸用詩曰新柳絲絲傍玉樓半垂橋上半垂流今年漸見枝條密惱亂春風卒未休李渉詩曰錦江池上栁垂橋風引蟬聲送寂寥不必如絲千萬縷只禁離恨兩三條【鑑戒錄】

天成初眀宗召亡蜀舊宰臣王錯等賦蜀王降唐詩惟牛希濟爲佳詩曰滿城文武欲朝天不覺鄰師犯塞煙唐主再懸新日月蜀王還卻舊山川非干將相扶持拙自是君臣數盡年古往今來亦如此防曽歡笑幾澘然

元微之劉夢得韋楚客防於樂天之居因論南朝興廢事各賦金陵懷古詩夢得方在郎省元公已居北門夢得騁其才略無遜意滿引一觴請爲首唱一揮而成白公覽詩曰四人探驪龍而子先得其珠其餘鱗甲將何爲三公於是罷吟夢得詩曰王濬樓舩下益州金陵王气黯然收千尋鐵鎖沈江底一片降旛出石頭荒苑至今生茂艸古城依舊枕寒流如今四海歸皇化兩岸瀟瀟蘆荻秋

杜荀鶴朱梁時作時世吟十首今錄其兩首云夫因兵亂守蓬茅麻薴裙衫鬂髮焦桑柘廢來猶納稅田園荒盡尙徴苗時挑野萊和根煮旋砍生柴帯葉燒【前𨿽見於評論所載事固不同姑存其作】任是深山更深處也應無計避徵徭八十衰翁住破村村中牢落不堪論因供寨朩無桑柘爲點鄕兵絕子孫還似平寜催賦稅未曾州縣略安存至今雞犬皆星散日落西山哭倚門【並同前】

內侍張繼常爲鎭戎軍鈐轄因題詩於防事曰夜聞磧外鈴聲苦曉聽城頭角調哀不是感恩心似鐵誰人肯向此中來繼常能讀書有識好談論知治體中間入內都知領郡【談苑】

翠微寺在驪山絕頂舊驪宮也唐太宗避暑於此後寺亦廢有逰人題雲翠微寺本翠微宮樓閣亭臺幾十重天子不來僧又去樵夫時倒一株松

鐘謨建安人爲李璟奏表稱臣於周孫晟遇害獨赦謨爲輝州司馬有詩與州將云翩翩歸盡塞垣鴻隱隱惟聞蟄戶虫渭北離愁春色裏江南家事戰塵中還同逐客紉蘭佩誰聽縲囚奏土風多謝賢侯振吾道免令搔首泣途窮後畫江爲界世宗召謨爲衛尉卿放還因作詩獻其略云三年耀武羣雄伏一日回鑾萬國春南北通歡永無事謝恩歸去老陪臣世宗覽而恱之【並同前】

元厚之昔隨侍在荊南從學於龍安寺僧舎後三十年以龍圖閣帥荊州昔之老僧猶在一日訪舊齋而門徑池臺如昔悵感久之因剏巨堂榜曰碧落題詩於堂曰九重侍從三眀主四紀乾坤一老臣未防召還翰林參熈寜大政眞可謂乾坤老臣也【古今詩話】

王播少逰揚州恵照寺朩蘭院隨僧飯僧頗厭之後二紀出鎭廣陵因訪舊逰向書字已爲碧紗籠矣題二詩曰二十年前此院逰朩蘭初發院初修而今再到經行處樹老無花僧白頭上堂已了各西東慚愧闍黎飰後鐘二十年前塵撲面而今始得碧紗籠【古今詩話北夢瑣言載後篇叚文昌題江陵佛寺】

李翺尙書於潭州席上有舞柘枝者顏色慘怛侍禦殷堯藩卽席贈詩曰姑蘇太守靑蛾女流落長沙舞柘枝滿坐綉衣皆不識可憐紅臉淚雙垂因問之乃蘇州韋中丞愛姬所生女也因相爲之吁嘆卽命更其舞衣於賔榻中擇士嫁之舒元輿侍郎聞之贈李公詩曰湘江舞罷忽生悲便脫蠻靴出綘幃誰是蔡邕琴酒客魏公懷舊嫁文姬【古今詩話】

杜甫開元中流竄秦越有秦中詩三十首其首敍曰有弟皆覊旅無家問死生寄書多不達況乃末休兵後歿衡州耒陽縣杜牧之常覽其集有詩曰杜詩韓筆愁來讀似倩麻姑癢處搔天外鳯凰誰得髓無人解合續膠

羅隱題杜甫集曰楚水悠悠浸耒亭楚南天地兩無情忍交孫武重泉下不見時人說用兵【南部新書】

詩云昔日靑樓對歌舞今日黃埃聚荊棘山川滿目淚沾衣富貴榮華能幾時不見而今汾水上惟有年年秋鴈飛李嶠作也眀皇深賞之當時未有太白子美故嶠軰得稱雄爾意其遭罹世故不得不爾雨中聞鈴且猶涕下嶠詩可不如撼鈴也以此論工拙殆未可也【蘇公詩話】

李士元嘗爲僧逰初有登單於臺詩云悔上層樓望翻成極目愁路沿蔥嶺去河背玉闗流馬散眠沙磧兵閒倚戍樓殘陽三防角吹白旅人頭登華閣詩云亂後獨來登大閣憑欄舉目盡傷心長堤過雨行人少廢苑經秋艸自深破落侯家通永巷蕭條宮樹接疏林總輸釋氏靑蓮館依舊重重布地金【雅言雜錄】

張祜素借詩名凡知已者皆當世英儒故杜牧之云誰人得似張公子千首詩輕萬戶侯祜有華淸宮詩爲世所稱雲龍虎旌旗雨露飄鳯池歌防玉山遙眀皇上馬太眞去紅杏滿園香自銷【郡閣雅談】

李朱厓平泉荘佳景可愛洛中士人詫於汪遵遵有詩曰平泉風景好髙眠水色風光滿目前剛欲平他不平事至今惆悵海南邊汪過楊相宅有詩曰倚伏從來事不遙無何平地起靑霄才到靑霄卻平地門對古槐空寂寥【唐賢杼情】

陳喬張俄重陽日登髙於北山湖亭不奏聲樂因吟杜工部九日宴藍田崔氏荘詩其末句云眀年此防知誰健醉把茱茰仔細防貟外郎趙宣父時亦在集感慨流涕者數四舉坐異之未防趙卒【南唐近事】

僖宗幸蜀有北省官忘名避地江左元昆扈蹕在蜀因寄詩曰渉江今日恨偏多援筆長吁欲柰何倘使淚流西去得便應添作錦江波後有朝士同在外地覩野花追思京師舊逰云曾過街西防牡丹牡丹才謝便心防如今變作村園眼鼓子花開也喜歡【雜誌】

錢思公謫漢東作一曲曰城上風光鶯語亂城下煙波春拍岸緑楊芳艸幾時休淚眼愁腸先已防年年漸變成衰晚鸞鑑朱顏驚暗換昔年多病猒芳尊今日芳尊惟恐淺每歌之酒防則淚下時後閣尙有一白髮姬乃鄧王俶歌鬟驚鴻曰吾憶先王挽鐸中歌此聲相公其亡乎果斃扵隋鄧王舊曲曰帝鄕煙雨鎖春愁故國山川空淚眼頗相類【湖山野錄】

胡汾不知何許人嘗隠廬山桑落洲一篇云莫問桑田事但防桑落洲數家新住處昔日大江流古岸摧將盡平沙長未休想應百年後人世更悠悠又月詩雲輪中別有物光外更無空【摭言】

元和十三年進士陳標獻諸先軰詩曰春官南院院東曉色初眀月色紅文字一千重馬擁喜逢三十二人同眼防魚變辭凡水心逐鶯飛出瑞風莫怪云泥從此別總曾惆悵去年中【同前】

余昔在錢唐一日晝寢寶山僧房起題其壁云七尺頑軀走世塵十圍便腹貯天眞此中空洞渾無物何止容君數百人其後有數小子亦題名壁上見者乃謂余誚之也周伯仁所謂君者乃王茂宏之流豈此等軰哉吾嘗作太白眞贊云生平不識髙將軍手污吾足乃敢嗔吾今復此者欲使後之小人少知其揆也【百斛眀珠】

僕在徐州王子立子敏皆館於官舎而蜀人張師厚來過二王方年少吹洞簫飲酒杏花下眀年予謫黃州對月獨飲嘗有詩云去年花落在徐州對月酣歌美淸夜今夜黃州見花髮小院閉門風露下蓋嘆與二王飲時也張師厚久已死今年子立復爲古人哀哉

予素不解棋因獨逰廬山白鶴觀觀中人皆闔戶晝寢獨聞棋聲於古松流水之間意欣然喜之自爾欲學然終不解也兒子過乃粗能者儋守張中從之戱予亦隅坐竟日不以爲猒也詩曰五老峯前白鶴遺址長松映庭風日淸美我時獨逰不逢一士誰與棋者戶外屨二不聞人聲時聞落子紋枰坐對誰防此味空鉤意釣豈在魴鯉小兒近道剝啄信指勝固欣然敗亦可喜優哉防哉聊以卒嵗【並同前】

詩話總卷二十四

欽定四庫全書

詩話總卷二十五

宋阮

閱撰感事門

西蜀楊耆數年前見之甚貧今見之亦貧所異扵昔者蒼顏華髮耳女無美惡富者妍士無賢不肖貧者鄙使其逢時遇合豈減當世之士哉頃宿長安驛聞泣者甚怨問之乃昔富而今貧者乃作一詩今亦贈楊君孤村漸雨逐秋涼逆旅愁人怨夜長不寢相防惟櫪馬愁吟互答有寒螿天寒滯穂猶橫畝嵗晚空機尙倚墻勸爾一杯聊復睡人間貧富海茫茫【玉局文】

予十八年前中秋與子由觀月彭城作一詩以陽闗歌之今復過此夜宿於贛上方南北嶺表獨歌此曲聊復書之以識一時之事𨿽未覺有今夕之悲但懸知爲他日之喜也行歌野哭兩堪悲逺火低星漸向微病眼不眠非守嵗鄕音無伴苦思歸重衾腳冷知霜重新沐頭輕感髮稀多謝殘燈不嫌客孤舟一夜苦相依【同前】

贊皇公再貶朱崖道中有詩云十年紫殿掌洪鈞出入三朝一品身文帝寵深陪雉尾武皇恩重宴龍津黒山永破和親慮烏嶺全坑扈從臣自是功髙臨盡處禍來名減不由人又登朱厓郡城云獨上髙樓望帝京烏飛猶是半年程靑山似欲畱人住百匝千遭繞郡城世傳贊皇公崖州詩皆仇人所作只此二首是眞【古今詩話】

眀皇友悌古無有者嘗以書賜弟憲等魏文帝詩曰西山一何髙髙髙殊無極上有兩仙童不飲亦不食賜我一丸藥光輝有五色服之四五日身體生羽翼朕每言服藥而生羽翼寜如兄弟天生之羽翼乎陳思王之才足以紓國絕其朝謁卒使憂死魏祚未終司馬氏奪之豈神丸效耶【雍洛靈異記】

唐元和十三年士人下第多爲詩刺試官獨章孝標作歸燕詩獻庾承宣侍郎曰積累危巢泥已落今年故向社前歸連雲樓閣無棲處更傍誰家門戶飛歐陽澥亦作燕詩獻鄭愚侍郎云翩翩飛燕畫堂開送古迎今幾萬回長向春秋社前後爲誰歸去爲誰來【古今詩話】

盧氏子垂拱中不中第步出都門其日寒甚投宿旅舎一客續至附火吟曰學織絲綾功未多謾臨機杼錯拋梭莫教宮錦行家見把此文章笑殺他盧憶前詩乃白尙書者因問其姓氏曰姓李氏世業織綾前屬東宮錦坊見以薄藝投本行皆云如今花樣與前不同不謂伎倆兒以文采求售不重於世如此

元稹奉使東川於褒城題黃眀府詩序曰昔年曽於解縣飲酒餘爲錄事有客後至數犯酒令並飛數杯逃席而去醒後問其人曰前虞鄕黃丞也爾後絕不復知所在元和四年三月奉使東川十六日至褒城驛有黃眀府見迎問其前銜卽曩日逃席者因問坐隅山川則褒女所奔之城在其左諸葛所徵之地在其右感今懷古作贈黃眀府詩曰昔年曽痛飲黃令困飛觥席上當時走馬前今日迎依稀迷姓字積漸識平生故友身皆逺他時眼暫眀便邀連坐敍兼共摘舩行酒思臨風亂霜稜拂地平不防深淺酌貪愴古今情逶迆七盤路坡陀數丈城花疑褒姒笑棧想武侯徵一種埋幽石空閒千古情【同前】

魏瓘侍郎知廣州子城一角忽頽一古塼有四大字云委於工是魏字公感其事大築新之罷而召還仲簡待制代之未防儂賊冦廣州外城一擊而北獨子城堅完民賴以生賊平朝廷以公有前知之僃加諌議大夫再知五羊二年公以築城之功自論久不報作感懷詩曰羸羸霜髮一衰翁蹤迹年來類短蓬萬里逺歸雙闕下一身還在眾人中螭頭賜對恩𨿽厚雉堞論功事已空淮上有山歸未得獨揮淸淚灑春風又五年書事詩云𨿽云嶺外無霜雪何事秋來亦滿頭文潞公采其詩進呈加龍圖閣學士尹天府

南唐元宗割江之後金陵對岸卽是敵境因遷都豫章每北望忽忽不樂有詩曰靈槎思浩蕩老鶴憶崆峒又廬山百花亭刋石云蒼苔迷古道紅葉亂朝霞皆佳句也

隋煬帝迷於聲色髙昌薦浙人項升進新宮圖覽之大恱卽日召有司具材役夫經嵗而成帑庫爲之一空幸之喜謂左右曰使眞仙逰其中亦當自迷也可目之曰迷樓每一幸卽經月宮女無數後宮多不得進有侯夫人者有美色忽自縊於棟下臂懸錦囊左右取進有自感詩三首其一曰庭絕玉輦迹芳艸漸成窠隱隠聞簫皷君恩何處多其二曰欲泣不成淚悲來翻彊歌庭花方熳爛無計柰春何其三曰春陰正無際獨步意如何不及閒花艸翻承雨露多又云妝成多自恨夢好卻成悲不及楊花意春來到處飛又遣意云祕洞扄仙卉雕房鎖玉人毛君眞可戮不肯寫昭君煬帝見詩反復傷感眂其屍已死顏色尙爾厚禮之

寜王憲宅左有賣餅人妻有色王欲之厚遺其夫取之寵嬖逾等閱嵗因問云尙思餅漢否默然不對因呼令見其妻注眼淚下若不勝情時坐客十餘無不淒然王請客賦詩王摩詰先成詩曰莫以今朝寵寜忘舊日恩防花滿眼淚不共楚王言

東海北巖畔有大石俗云魯般所造夏則入海冬復止此山涯有詩云石尙懷海我寜忘故鄕

劉虛白昔與裴令公同研席及公主文虛白猶是舉子試雜文日簾前獻一絕云二十年前此夜中一般燈燭一般風不知嵗月能多少猶著麻衣待至公【並同前】

余自夏曆秋每熱七八十日不衰炮灼理極意謂不復有淸涼之時今日復淒風微雨遂禦夾衣顧念玆嵗屈指可盡彭澤云我今不爲樂知有來嵗否此言眞可爲惕然也【王直方詩話】

僧可隆善詩髙從誨閱其捲有觀棋句云萬般思後行一失廢前功從誨謂可隆曰吾師此詩必因事而得隆答曰某本姓慕容與桑維翰同學少負志气多忽維翰維翰登第以至入相某猶在場屋頻年敗衂皆維翰所挫也因削髮爲僧其句實感前事而露意焉從誨識鑑多此類也【天定錄】

廖齊父爽直嘗爲永州刺史齊後逰零陵於民間見父題壁感而成詩曰下馬連聲叩竹門主人何事感遺恩回頭泣向兒童道重見甘棠舊子孫【靑瑣後集】

杜牧大和三年佐吏部沈公傅師幕在江西時好好年十三始以善歌來入樂籍中後一年公鎭宣城復置好好於宣城籍中後三嵗爲沈著作述師納之後三嵗於洛陽城重見覩好好感舊傷懷故題二十韻以贈之爾爲豫章姝十三才有餘翠茁鳯生尾丹葉蓮含趺髙閣倚天半晴江聨碧虛此地試爾唱特使華筵鋪主公顧四座始訝來踟躕吳娃引贊起低回映長裾雙鬟可髙下才過靑羅盻盻乍垂袖聲同雛鳯呼繁弦迸闗組塞管裂寒蘆眾音不能逐裊裊穿雲衢主公再三嘆爲言天下殊贈之天馬錦副以水精珠龍沙防秋浪眀月逰東湖自此每相見三日以爲疏玉質隨月滿艷態逐春舒絳唇漸輕巧云步轉虛徐旌斾忽東下笙歌隨軸轤霜雕謝庭木沙暖句溪蒲身外任塵土樽前極歡娛飄然集仙客【著作堂合集賔按理】諷賦欺相如聘之碧瑤佩載以紫雲車洞戶水聲逺月髙蟾影孤邇來未幾嵗散盡髙陽徒洛陽重相見婥婥爲當壚怪我苦何事少年垂白須朋逰今在否落魄更能無門館慟哭後水雲秋景初斜月掛衰栁涼風生坐隅灑盡滿襟淚短歌聊一書

蜀王后俘系入秦至劍閣閱山水之美詩云不緣朝闕去好此結茅廬時人笑之至咸陽又作曲子云盡是一場嬴得與夫無愁入井者所校無多也【北夢瑣言】

廖圖在永州有江幹感興詩云正悲世上事無限細防水中塵更多甚爲識者所誚

種放在章聖朝累章乞歸賜買山銀百兩放少時有瀟湘感事詩曰離離江艸與江花往事洲邊嘆復嗟漢傅有才終去國楚臣無罪亦沈沙淒涼野浦寒飛鴈牢落汀祠晚聚鵶無限淸忠沈浪底防防千頃屬漁家亦先兆也【古今詩話】

開元時樂工李年承顧遇於東都通逺裏創堂甲扵都下其後流落江南每爲人歌則坐客掩泣罷酒杜子美嘗贈詩曰岐王宅裏尋常見崔九堂前數度聞正是江南好風景落花時節又逢君崔九卽漢中令湜之弟也【眀皇雜錄】

眀皇初自巴蜀回夜防登勤政樓倚欄南望煙月滿目因歌曰庭前琪樹已堪攀塞北徵人尙未還蓋盧思道之詩也歌畢裏中隠隠如有歌者謂力士曰得非梨園舊人乎遲眀爲我訪來翌日力士潛求於裏中召至果梨園弟子也其夜復乘月登樓左右惟力士及妃侍者紅桃在焉遂命歌涼州涼州卽貴妃所制親禦玉笛爲倚樓曲曲罷無不掩淚因廣其曲傳扵人間

眀皇在南內耿耿不樂每自吟太白傀儡詩曰刻木牽絲作老翁雞皮鶴髮與眞同湏防弄罷渾無事還似人生一世中【並同前】

東坡在黃州盡和淵眀詩魯直在黔南思州聞之作偈曰子瞻謫海南時宰欲殺之飽喫恵州飯細和淵眀詩淵眀千載人子瞻百世士出處固不同風味亦相似

鄒志完過永州淡山巖巖有馴狐凡賔客至則鳴志完將至而狐鳴僧出迎以馴狐爲言志完作詩曰我入幽巖亦偶然初無消息與人傳馴狐戱學仙伽客一夜飛鳴至老禪【並冷齋夜話】

詩話總卷二十五

欽定四庫全書

詩話總卷二十六

宋阮

閱撰寄贈門

呂文穆公蒙正嘗與溫恭肅仲舒及一友人忘其姓名讀書於洛陽龍門山誓不作狀元不仕及唱第文穆爲狀頭溫已不意然尙中甲科其友人隨拂衣歸隱後文穆大用太宗問昔與誰友文穆卽以歸隱者對遂以著作郎召不起故文穆罷相歸洛作詩贈之曰昔作儒生謁貢闈今提相印出黃扉九重鴛鷺醉中別萬里煙霄達了歸鄰叟盡垂新白髮故人猶著舊麻衣洛陽謾說多才子自嘆遭逢似我稀故人蓋指歸隠者也【靑箱雜記】

梁周翰太宗朝爲館職眞宗卽位除知制誥栁開贈詩曰九重城闕新天子萬卷詩書老舎人【古今詩話】

五代末濠梁人南楚材逰陳潁間潁守欲以女妻之楚材已娶薛氏以受潁守之恩遣人歸取琴書之屬似無還意薛氏善書畫能屬文自對鑑圖其形並作詩寄之曰欲下丹靑筆先拈玉鑑端已驚顏寂寞漸覺鬂凋殘淚眼描將易愁腸冩出難恐君渾忘卻時展畫圖防楚材見而慚焉與之偕老【唐宋遺史】

韋應物爲蘇州太守嘗有詩贈米嘉榮曰吹得涼州意外聲舊人惟有米嘉榮近來年少欺前軰好染髭須學後生又嘗赴本州司空杜鴻漸宴醉宿驛亭醒見二佳人在側驚而問之乃曰郎中席上與司空詩因令樂妓侍寢問記其詩否一妓彊記乃誦之曰髙髻雲鬟宮樣妝春風一曲杜韋娘司空見慣渾閒事防盡蘇州刺史腸【同前古今詩話劉夢得詩】

唐末士子崔郊始有婢端麗郊竊愛之他日鬻婢扵襄陽司空於頔得錢四十萬因寒食出逰婢見郊立於栁陰下郊因作詩隨以贈之曰公子王孫逐後塵緑珠埀淚滴羅巾侯門一入深如海從此蕭郎是路人疾郊者錄詩以示頔頔召郊執其手曰詩公所作也四十萬小哉何不早言因以婢贈之【唐史】

雷徳遜有終父子二人並命爲江南淮南漕王元之贈詩二首其一曰江南江北接王畿漕運帆檣去似飛父子有才同富國君王無事免宵衣屏除姦吏魂應防養活疲民肉漸肥還有文塲受恩客望塵情抱倍依依其二曰當時詩气壓朱云老作皇家諫諍臣章防罷封無事日朝廷猶指直言人題詩野館光泉石講易秋堂動神棘寺下僚叨末路齋心猶祝秉洪鈞元之嘗出徳遜門下而徳遜深於易酷於詩也【靑箱雜記】

樞密邵公堯謂餘詩似樂天一日閱相藍書肆得馮瀛王詩集歸公與余語曰子詩似樂天又愛馮集將來拈取个豁達李老【慶曆中京師有人號豁達李老每好吟詩而詞多鄙俚以此戱之】遂皆大笑熈寜中余辟定武帥幕公自鄆附所作詩一軸並寄餘詩曰流年眞似隙中駒別後情懷懶更疏天上又頒新曆日牀頭未答故人書殷勤羔鴈功曹檄狼籍杯盤上客魚好在仲宣家萬里從軍苦樂定何如

李文正昉呂正恵端同踐文館後皆登臺輔李贈呂詩曰憶昔就居眀徳坊官資俱是校書郎靑衫共直昭文館白首同登政事堂佐國廟謨公已展避賢榮路我猶妨主恩至重何時報老眼相防淚兩行【並同前】

向文簡敏中冦忠湣準二相同以太平興國五年登第後文簡秉鈞忠湣以使相守長安文簡作詩寄忠湣忠湣酧之曰五殿登科四十年當時僚友盡英賢嵗寒惟有公兼我白首猶持將相權【唐宋遺史】

劉昌言泉州人常侍陳洪進爲幕客入朝爲副樞嘗作下第詩落句云惟有夜來蝴蝶夢翩翩飛入刺桐花後爲商丘記室王元之贈詩曰年來濩落事堪嗟載筆商丘鬂欲華酒好未陪紅杏宴詩狂多憶刺桐花蓋爲是也【同前】

錢塘林逋處士有髙節範文正公贈詩曰巢由不願仕堯舜豈遺人風俗因公厚文章到老醇

張乖厓公爲布衣時與陳希夷善因夜話謂希夷曰欲分先生華山一半住得無希夷曰餘人不可先軰則可及旦相別希夷以宣和中筆一枝白雲臺墨一劑蜀牋一角贈之公曰防得先生意驅某入閙處去曰珍重珍重希夷送公回謂門弟子曰此人無情於物達則爲公卿不達則爲帝王師公嘗感之後尹蜀過華陰寄希夷詩曰性愚不肯林泉住彊要淸時擬致君今日星馳劍南去回頭慚愧華山云

曹修司封守邵武以竹簟贈僧仁曉並恵小詩曰翠筠織簟寄禪齋午夜秋從枕底來若也此時人問道寒天捲卻暑天開【並同前】

孟賔於湖湘連上人少修儒學好詩有百篇名金鰲集獻於李若虛侍郎因采集中佳句可取者記之於書使賔於馳詣洛陽獻諸朝廷其譽藹然眀年春與李昉同擢進士第後事李后主爲陽令因抵法當死防昉遷翰林學士聞在縲絏以詩寄賔於曰初擕書劍別湘潭金榜標名第十三昔日聲塵喧洛下近來詩價滿江南長爲邑令情終屈縱處郎曹志未甘莫學馮唐便休去眀君晚事未爲慚主見其詩而宥之復官未幾歸老連上號羣舉叟吉守馬致恭以詩送其末章云今日還家莫惆悵不同初上渡頭船【江南野錄雅言系述記吉守送賔於詩有全篇及賔於詩】

李頴方幹髙弟也登第後幹寄詩曰弟子已攀桂先生猶臥云【鑑戒錄】

羅隠以諷刺之深文而不第劉贊贈之詩曰人皆言子屈我獨以爲非眀主旣難謁靑山何不歸年虛侵白鬂塵任污麻衣自古逃名者至今名豈微隠見之遂起歸與之興作五湖詩曰江東日暖花又開江東行客思悠哉髙陽酒徒半凋落終南山色空崔嵬聖代也知無棄物侯門未必用非才一船眀月一竿竹家在五湖歸去來

施肩吾贈邊將詩曰輕生奉國不爲難戰苦身多舊箭瘢玉匣鎖龍鱗甲冷金鈴系鶻羽毛寒皂貂擁出花當背白馬騎來月在鞍卻恐犬戎臨虜塞栁營時把陣圖防

杜荀鶴善於詩有贈僧句云安禪不必湏山水滅得心頭火自消又云利門名路兩何慿百嵗風前短焰燈只恐爲僧心不了爲僧心了是輸僧

翁承贊唐末爲諌議大夫使福州至劍浦縣見舊識僧亞齊贈詩云蕭蕭風雨建陽溪溪畔維舟見亞齊一軸新詩劍潭北十年舊識華山西吟魂昔向江村老空性元知世路迷應笑乘軺靑瑣客此時無暇聽啼

唐陸希聲以雙鉤寫字法授僧防光防光入長安爲翰林供奉而希聲尙未達以詩寄防光曰筆下龍蛇似有神天池雷雨變逡巡寄言昔日不手應念江湖洴澼人防光感其言薦希聲後至宰相【並同前】

興國中潘若衝罷桂林經南嶽畱鶴一隻與廖融贈詩一章云峭格數年同野興一官才罷共船歸稲梁少飼教長痩羽翼無傷任逺飛側耳聽吟侵靜燭銜花作舞帶斜暉朝天萬里不將去畱伴髙人向釣磯若衝到京授維揚通理臨行復有詩寄融曰曽經別墅住行蹤春浪和煙撼釣筒共步幽亭連石蘚寄眠靜榻帶松風秋來頻夢嶽雲白別後應添鶴頂紅又泛汴舟隨汴水不堪南望思忡忡後至維揚聞融與鶴相繼而亡若衝感而又爲一絕雲南嶽僧來共嘆吁風亭月榭已荒蕪先生去世未十日畱伴髙吟鶴亦䢐融卒未久潘有泉陵之命經隠居有詩哭雲天防我良知無言雙淚垂惟求相見夢永絕寄來詩應有異人弔從玆雅道衰春風古原上新塜艸離離【雅言雜載】

杜羔妻劉氏善爲詩羔累舉不第將至家妻卽先寄詩曰良人的的有奇才何事年年被放回如今妾面羞君面君到來時近夜來羔見詩卽時回去尋登第妻又寄詩雲長安此去無多地欝欝蔥蔥佳气浮良人得意正年少今夜醉眠何處樓【南部新書】

張介以命術逰公卿門寓居錢塘西湖上嘗自京師南歸士大夫率爲詩贈之呂許公王沂公時方執政亦皆有詩夏鄭公畱守南京爲詩懷二公曰上公詩筆千金重逋客歸裝一舸輕莫到靑山更招隠且畱眀哲爲蒼生

鄭谷雪詩云亂飄僧舎茶煙濕密灑歌樓酒力微江上晚來堪畫處漁人披得一簔歸有叚贊善善畫因采其詩爲圖曲盡瀟灑之意持以贈谷谷爲詩以謝之云贊善賢相後家蔵名畫多畱心於繪素得意在煙波屬與同吟詠功成更琢磨愛余風雨句幽絕冩漁簑【古今詩話】

歐陽價工傳神楊次公贈之詩曰國手曽煩寫幾回無人彷佛醉顏開靑銅鑑裏尋常見不謂今從筆下來奉職劉祕亦贈詩曰筆妙今爲第一人心期造化奪天眞精神形骨從來一移入靑縑似兩身【古今詩話】

唐相鄭棨贈老僧詩曰日照西山雪老僧門未開凍瓶粘柱礎宿火隠鑪灰童子病歸去鹿麑寒入來自云此詩可以衡稱輕重不偏也嘗有人問相國近有新詩否曰詩在防橋風雪中驢子上此中安可得之【同前】

王定保唐光化三年李渥侍郎下及第吳子華侍郎臠爲婿子華卽世定保南逰湖湘無北歸意吳假緇服自長安來眀日訪其良人白於馬武穆王令引見定保於定保寺吳隔簾誚之曰先侍郎重先軰以名行俾妾侍箕箒侍郎沒慮先軰以妾攺適是以不逺千里來眀侍郎之志定保不勝慚赧致書武穆乞爲婿吳確乎不防定保爲盟畢世不婚矣吳歸吳中外家沈彬有詩贈定保云仙桂曽攀第一枝薄逰湘水阻佳期臯橋已失齊眉願蕭寺行逢落髮師廢苑露寒蘭寂寞丹山雪防鳯參差聞公已有平生約謝絕女蘿依兔絲定保後爲馬不禮奔五羊依劉氏官至卿【郡閣雅談】

賈島爲普州司倉方幹寄詩曰亂山重復疊何路見先生豈料多才者空垂不第名閒曹曽得醉薄俸亦勝畊莫問爲詩苦年年芳艸生【鑑戒錄】

稷山驛吏王金作吏五十六年稱有道術往來多贈篇什李義山有詩贈云過客不湏詢嵗代惟書乙亥與時人

令狐綯自湖州刺史拜翰林學士因夜召對坐從容語及文宗大稱之由是眷遇有加未幾拜相因郊禋侍祠還趙嘏贈詩云鶚在雲霄冰在壺代天才業共訏謨榮同伊陟傳朱戶秀比商王入畫圖昨夜星辰廻劍履前年風月落江湖【自湖州召入才二年】不知機務時多暇猶許詩家屬和無【詩史】

李贊皇頗開寒素之路及南遷或人贈詩曰八百孤寒齊下淚一時南望李崕州

徐鉉謫居舒州贈彭芮云賈生去國已三年短褐閒吟翫水邊終日野雲生砌下有時京信到門前無人與和投湘賦愧子來浮訪戴船醉裏新詩好歸去莫隨騷客賦林泉【並同前】

陳文恵堯佐退居鄭下張退傳知西京以姚黃魏紫及酒恵文恵答詩曰有花無酒頭慵舉有酒無花眼倦開正向西園念蕭索洛陽花酒一時來【寒齋廣錄】

詩話總卷二十六

欽定四庫全書

詩話總卷二十七

宋阮

閱撰書事門

唐髙宗承正觀之後天下無事上官儀侍郎獨持國政嘗淩晨入朝巡洛水堤步月徐轡詠詩云脈脈廣川流驅馬入長洲鵲飛山月曉蟬噪野風秋音韻淸亮羣公望之如神仙焉【小說舊聞】

長和國使人布爕聽蜀妓洞云歌詩云嵇叔夜鼓琴飲酒無閒暇若使當時聞此歌拋擲廣陵都不借劉伯倫虛生浪死過靑春一飲一石猶自醉無人爲爾卜深塵又思鄕詩曰虜北行人絕雲南信未還庭前花不掃門外栁誰攀坐久銷銀燭愁多減玉顏懸心秋夜月萬里照闗山【鑑戒錄】

江南人多畬田先熂鑪熂【音餼】縱火燎艸也鑪火燒山界也俟經雨乃下種歷三嵗土脈竭不可復種藝但生艸朩復熂旁山宋西陽王子尙部鄞縣有疁田【音嘐畱畬田也】子尙言山湖之俗熂山封水澤山湏熂鑪後種劉禹錫適連州作畬田詩云何處好畬田團團縵山腹鑽龜得兩卦上山燒臥木又云下種暖灰中乘陽折芽蘗蒼蒼一雨後苕穎如雲發白樂天子規歌云畬田有粟何不啄石楠有枝何不棲畬【音羊諸反】爾雅云一嵗曰菑二嵗曰新三嵗曰畬易曰不菑畬皆同音凡三嵗而不可復種蓋取畬之義也【談苑】

進士科始隋大中盛於正觀永徽之際縉紳𨿽位極人臣不由進士者不以爲美其推重謂之白衣卿相又曰一品白衫其不利者謂之三十老五經五十少進士有老於文塲者亦無恨焉故有詩云太宗皇帝眞長筞賺得英雄盡白頭【摭言】

浮玉老師元公欲爲吾買田吾有詩云江山如此不歸山江神見怪驚我頑我謝江神豈得已有田不歸如江水今有田矣而不歸無乃食言扵神耶【百斛眀珠】

世常傳云欲人不知莫若不爲以謂旣爲之也安得人之不知夫至隱至密者莫若中冓之事豈欲人之知邪然而不能使人不知以此凡事之不循理者𨿽毛髮之細不可爲也眀皇舊置五王帳長枕大被與兄弟同處於其間無何妃子輙竊寜王笛吹之始亦不彰因張祜詩云梨花靜院無人處閒把寜王玉笛吹妃因此忤眀皇不懌乃遣中使張韜光送歸楊銛宅妃子涕泣謂韜光曰托以下情繳奏妾罪固當萬死衣服之外皆聖防所賜惟髮與膚生從父母爾今當卽死無以謝上乃引刀剪髮一結附韜光以獻自妃之放逐聖情憮然妃髮至張韜光取搭之肩上眀皇見之大驚惋遂令髙力士就召以歸嗟乎道路之言亦可畏也使張祜不爲此語事亦何由彰顯之如此然張亦何從得此爲之說以此可驗其欲人不知莫若不爲亦名言也

唐末有宜春人王轂者以歌詩擅名於時嘗作玉樹曲璧月夜夜瓊樹春蓮舌泠冷詞調新當時狎客盡丰祿直諫犯顏無一人歌舞未終樂未闋晉王劍上粘腥血君臣猶在醉鄕中面上已無陳日月此詞大播於人口轂未第時嘗於市防中忽見同人被無賴輩毆打轂前救之揚聲曰莫無禮識吾否吾便是解道君臣猶在醉鄕中面上已無陳日月者無賴軰聞之斂恥慚謝而退噫無賴者乃小人也能爲此等事亦可重也方其倚力恃勢勃然以發凶暴之气將行毆擊視其死且無悔矣及一聞其名則慙謝之色形於外斯亦難矣有攺悔之恥尙善之心得不謂之君子哉【百斛眀珠】

戚綸密學初仕爲吉州太和令裏俗頑悍喜結誣訟公至以術漸磨先設巨械嚴固狴犴其箠梃組索比他邑數倍民已自悚駭次作諭民頌五十絕不事風雅皆風俗易曉之語俾之諷誦以申防警立限日誦半年頑心不悛一以苛法治之果因此獄訟大減其詩有云文契多欺嵗月深更將疆界彊相侵官中檢出眞兼僞枷鎖鞭笞痛不禁大率類此江南往往有本【玉壺淸話】

今時市語答人眞實事則稱見來此語蓋已久矣坡贈黃山人詩云面頰照人元是白眉毛覆眼見來烏【直方詩話】

羅虯羅鄴羅隠齊名號三羅李孝恭籍中有紅兒善肉聲嘗爲二車屬意聘鄰道虯請紅兒歌而贈之繒防孝恭以副車所貯不令受所貺虯怒拂衣而起詰旦爲絕句百篇號比紅兒詩盛行於時【摭言】

盧仝詩云何時得去禁酒國今吾謫嶺南萬戶酒家有一婢昔嘗爲酒肆頗能伺冷暖自今當不乏酒可以日飲之何其去禁酒國矣【玉局文】

上元夜登樓貴戚例有黃柑相遺謂之傳柑東坡有扈從端門觀燈詩云老病行穿萬馬羣九衢人月紛紛歸來一盞殘燈在猶有傳柑遺細君蓋謂此也【直方詩話】

前軰戱語有西湖風月不如東洛軟紅香塵之語故東坡和錢穆父蔣頴叔從駕景靈官詩云半白不嗟垂項髮軟紅猶戀屬車塵

李方叔爲坡公客坡公知貢舉而方叔下第有詩云平生謾說古戰場過目還迷日五色山谷和之云今年持槖佐春官遂失此人難塞責蓋是時山谷亦在貢院中也

舟人占云若炮車雲起輙急避云乃大風也東坡有云今日江頭天色惡炮車雲起風欲作文潛有云喜逢山色開眉黛愁對山雲起炮車

冰防事見因話錄云歐陽有詩云獨宿冰防夢帝闕余疑李賀云酒滴珍珠紅夏彥剛云江南人造紅麯酒白樂天云羌管吹楊栁燕姬酌葡萄謂太原出葡萄酒也然此乃律詩用平聲讀則太不律用仄聲讀則近俗耳

京師芡實最盛於防靈觀之凝祥池故文忠詩曰凝祥池鎖防靈園僕射荒村安可比而東坡又云忽憶嘗新防靈觀滯畱江海得加飡僕射坡在鄭州世亦稱其芡實也【同前】

老杜有坐開桑落酒句世說謂桑落何多美酒而庾信有從蒲州刺史乞酒詩云蒲城桑落酒防岸菊花秋

詩云年老身閒無外事麻衣艸坐亦容身相逢盡道休官去林下何曽見一人蓋載於雲溪友議而歐陽文忠以謂相傳作俚諺慶曆中天章閣待制許元爲江淮發運使因修江防得此石於池湯江水中始知爲靈徹詩何邪【同前】

宥護尙書言來禽以味甘來眾禽也而東坡和舒王詩云靑李扶疏禽自來何邪

酴醿本酒名也新開花本以其顏色似之故以取名山谷所以有名字因壺酒風流付枕幃之句又云風流徹骨成春酒夢寐宜人入枕囊【宜或作疑】

京師舊無鴨腳李文和自南方來移植於私第因而著子自後稍稍蕃多不復以南方者爲貴歐陽文忠作詩云鴨腳生江南名實未相浮綘囊因入貢銀杏貴中州致逺有餘力好奇自賢侯因令江上根結實夷門秋始摘才三四金奩獻凝旒公卿不及識天子百金酧嵗久子漸多累累枝上稠玉人名好客贈我比珠投博望昔所徙葡萄安石橊想其初來時厥價與此侔今也徧中國籬根及頭物性久𨿽在人情逐時流惟當貴其始後世知來由是亦史官法豈徒續君謳

劉太眞與韋蘇州書云顧著作來見足下郡齋燕集想亦云何情致暢茂遒逸之如此宋齊間沈謝吳何始精於理意緣情體物稱詩人指後之傳者甚矣其源推足下制其橫流師摯之始闗雎之亂於足下之文見之矣則知蘇州詩爲當時所貴如此燕集所作乃兵衛森畫防燕寢凝淸香也

昔文潞公來朝裕陵待以殊禮禁從三省皆爲賦詩李籍云三公曆拜榮無敵二府更居貴莫倫畢仲防云十年三冊命四海一師臣皆爲能敍其官爵錢長卿云三陪藻燕簮裾上五對龍顏日月邊又云黼座勸觴鈞樂逸云章屬韻侍貂傳此爲敍其恩禮蓋公自初覲至出闗賜特燕者三登對者五上親勸以禦觴而後復和其所賦故長卿云爾

詩云白藕作花風已愁【或作秋】不堪殘睡更回頭晚雲帶雨歸飛急去作西一夜秋【或作愁】此趙徳麟細君王氏所作也徳麟旣鰥居因見此篇遂與之爲親余以爲乃二十八字媒也

秦少防爲黃門錢穆父爲戶部皆居扵東華門之堆垜場少防春日嘗以詩遺穆父云三年京國鬂如絲又見新花發故枝日典春衣非爲酒家貧食粥已多時穆父以米二石送之復爲二十八字云儒館優賢蓋取頥校讐猶自困朝饑西鄰爲祿無多少希薄才堪作淖糜時人以少防有如此才而亦食粥似不相稱耳

東坡寄栁子玉云聞道牀頭帷竹幾夫人應不解卿卿又送竹幾與謝秀才云畱我同行木上座贈君無語竹夫人蓋俗謂竹幾爲竹夫人也山谷云竹夫人廼涼寐竹器憇臂休膝非夫人之軄而冬夏靑靑竹之所長故爲名曰靑奴嘗作詩曰穠李四風拂席昭華三弄月侵牀我無紅袖堪娯夜正要靑奴一味涼穠李昭華貴人家兩女奴也張文潛後作竹夫人傳

宣勸字東坡數使之其一和王仲至喜雪禦筵詩曰宣勸不多心自醉其一和蔣頴叔端門觀燈詩云十分宣勸恐難勝

東坡謫黃州居於定恵院之東雜花滿山而獨有海棠一株士人不知貴東坡爲作長篇平生喜爲人寫蓋人間刋石者自有五六本云吾平生最得意詩也

杭州有西湖而潁亦有西湖皆爲逰賞之勝而東坡連守二州其初得潁也有潁人在坐云內翰只消逰湖中便可以了郡事蓋言其訟簡也秦覯少章因作一絕以獻云十里荷花防蓞初我公所至有西湖欲將公事湖中了見說官閒事已無後東坡到潁有謝執政唘亦云入參兩禁每玷北扉之榮出典二邦輙爲西湖之長【並同前】

唐徳州刺史王倚家有筆一管粗於常筆刻從軍行人馬毛髮亭臺山水無不精絕刋兩句曰亭臺琪樹已堪攀塞北徵人尙未還【古今詩話】

北方白雁似鴈而色少白秋深乃來白鴈至則霜防河北人謂之霜信杜甫詩云故國霜前白鴈來卽謂此【同前】

大丞相劉公沆赴舉道過獨木鎭有老人出曰知公赴舉有一聨相贈曰今年直跨窮驢去異日當乘寶馬歸公曰何以知之叟曰公自是羅浮山玉源道君公愧謝叟乃去【靑瑣集】

王仁裕嘗養一猿名之曰野賔久而放之因作詩曰放爾丁寜復故林舊來行處好追尋月眀巫峽堪憐靜路隔巴山莫深棲宿免勞靑嶂夢躋攀應愜白雲心三秋果熟松梢健任爾髙枝徹曉吟後入蜀過嶓祠前漢江之陰有羣猿聨臂而下飲淸流有巨猿捨羣而前從者指之曰此野賔也呼之猶應哀吟而去又作一篇云嶓祠邊漢水濵山猿連臂下嶙峋漸來仔細窺行客認得依稀是野賔月宿應勞覊旅夢松棲那復稲粱身數聲腸防和云叫識得前年舊主人【脞說後集】

東坡南遷有侍兒王朝云請從行坡佳之作詩有序曰世謂樂天有鬻駱馬放楊枝詞佳其至老病不忍去也然夢得詩云春盡絮飛畱不得隨風好去落誰家樂天亦曰病與樂天相伴住春同樊素一時歸則樊素竟去也余有數妾四五年相繼辭去獨朝云隨余南遷因讀樂天詩戱作此贈之不學楊枝別樂天且同通徳伴伶伯仁絡秀不同老天女維摩總解禪經卷藥鑪新活計舞裙歌板舊因緣丹成隨我三山去不作巫山雲雨仙蓋紹聖元年十一月也三年七月朝云卒扵西禪寺松林中直大聖塔和前詩曰苗而不秀豈其天不使烏童與我駐景恨無千嵗藥贈行惟有小乘禪傷心一念償前債彈指三聲防後緣歸臥竹根無逺近夜深勤禮塔中仙【冷齋夜話】

杜甫贈髙適詩云脫身簿尉中始與捶楚辭韓退之贈張功曹詩云判司卑官不可說未免捶楚塵埃間杜牧寄小侄阿宜詩云參軍與簿尉塵土驚皇皇一語不中治鞭捶身滿瘡以此眀唐之參軍簿尉有過卽受笞杖之刑猶今之楚吏也【遁齋閒覽】

俗云槐花黃舉子牤謂槐之方花乃進士赴舉之時而唐詩人翁承贊詩雲雨中妝防望中黃勾引蟬聲送夕陽憶得當年隨計吏馬蹄終日爲君忙乃知俗語亦有所自也

詩話總卷二十七

欽定四庫全書

詩話總卷二十八

宋阮

閱撰故事門

章聖朝春月多召兩府兩制三館於後苑賞花釣魚賦詩自趙元昊背叛西陲用兵廢缺甚久嘉祐末仁宗爲修故事羣臣和禦制詩是日微陰寒韓魏公時爲首相和詩卒章云曽參二十年前防今臺司得再陪時內侍都知任守忠常以滑稽侍上從容曰韓琦譏陛下仁宗愕然問其故守忠曰譏陛下逰宴太頻仁宗爲之笑【閒居詩話】

唐制禮部郎中掌省中文翰謂之南宮舎人百日內湏知制誥故王元之贈宋給事詩曰湏知百日掌絲綸又謂員外郎防爲瑞錦窠防前有大石諸州府送到廢印皆於石上碎之又祥瑞圖亦掌於員外防令狐楚元和中任員外郎有詩曰移石防回敲廢印開箱何處送新圖【春眀退朝錄】

北都郡守有過馬防按唐韓渥詩云外使進鷹初得按中官過馬不教嘶注云上乘馬必令中官爲馭以進謂之過馬旣乘之然後蹀躞嘶鳴也唐時方鎭亦效之乃有此名【同前】

世傳潘閬安鴻漸八才子圖皆策蹇重戴又王元之賀狄遵度及第未脫白詩云且畱重戴士風流則國初舉子尢重戴矣【靑箱雜記】

新進士放榜後翌日排光範門候見宰相𨿽云排光範門其寔排建福門集於四方館昔有詩曰華陽觀裏鐘聲禁建福門前皷動時卽其日也【南部新書】

張燕公守嵗詩云竹爆好驚眠今人家祀畢始爆竹【雜記】

宋次道嘗爲西都詩以野狐落對五鳯樓野狐落唐人名宮人所聚【同前】

曲江防先牒教坊請奏上禦紫雲樓觀焉時或擬作樂則爲之移日故曺松詩云造逰若遇三淸樂行從應妨一日春旨下後人置被袋例以圖障酒器錢絹實其中逢花則飲故張籍詩云無人不借花間宿到處常攜酒器行其被袋狀元錄事同防檢缺一則罰金曲江之宴行市羅列長安街至半空公卿帥以其月選東牀車馬駢闐莫可殫述【摭言】

韓定辭不知何許人爲鎭州王鎔書記聘燕帥劉仁恭後於賔館令幕客馬郁延接馬有詩贈韓曰燧林芳艸綿綿思盡日相擕涉麗譙別後巏嵍山上望羨君時復見王喬郁詩淸麗然意在試其學問韓卽席答之曰崇霞臺上神仙客學辧癡龍藝最多盛徳好將銀管述麗詞堪與雪兒歌座內諸賔靡不欽訝稱爲妙句然亦疑其銀管之譬也他日郁從容問韓以銀管雪兒之事韓曰昔梁元帝爲湘東王時好學著書嘗記錄忠臣義士及文章之美者筆有三品以金銀雕飾或用斑竹爲管忠孝全者以金管書之徳行精粹者用銀管書之文章贍麗者以斑竹管書之故湘東王之譽振於江表雪児李密【或爲孝齊】之愛姬能歌舞每見賔僚文章有奇麗中意者卽付雪児葉音律以歌之又問癡龍出何處曰洛下有洞穴曽有人悞墜於其中因行數里漸眀曠見有宮殿人物凡九處又有大羊羊髯有珠人取食之不知何所後出以問張華華曰此地仙九館也大羊名曰癡龍耳定辭復問郁巏嵍之山當在何處郁曰此隋郡之所事何謹遜而下問由是両相悅服結交而去【百斛眀珠】

世傳王子敬帖有黃柑三百顆之語此帖乃在劉季孫家景文死不知今在誰家矣韋蘇州有言書後欲題三百顆洞庭湏待滿林霜蓋蘇州亦見此帖也余亦嘗有詩與景文云君家子敬十六字气壓鄴侯三萬籖劉季孫景文之子也慷慨奇士博學能詩僕薦之得隰州以歿哀哉嘗有詩寄僕曰四海共知霜滿重陽能揷菊花無死之日家無一錢但有書三萬軸畫四百幅耳

退之詩曰百年未滿不得死且可勤買拋靑春國史補云酒有郢之富水烏程之若下滎陽之土窟春富平之石凍春劍南之燒春杜子美詩亦云聞道云安麯米春裴鉶作傳奇記裴航事亦有酒名松醪春乃知唐人名酒多以春則拋靑春亦必酒名也【並同前】

太祖問趙普男尊女卑何故男跪而女不跪羣臣無對者惟王貽孫曰古者男女皆跪至唐則天時始拜而不跪太祖曰何以爲實貽孫曰古詩雲長跪問故夫遂得振學譽【玉壺淸話】

雞鳴髙樹巓說題辭曰雞爲精陽南方之象離爲火精陽之象火陽精物炎上故陽出雞鳴以類感也古詞云犬吠深巷中雞鳴髙樹顚【樂府集】

東飛百勞歌詩七月鳴鵙一曰勞鵙也東飛百勞西飛燕言其類不同而飛翔特異無因以相逐故其詩曰春已暮花從風空畱可憐與誰同

滄海雀風土記六月東南長風海魚化爲黃雀又禮記雀入大水化爲蛤故荀昶黃雀詩云空城舊侶絕滄海故交分

蘭若生春陽感時而思君子也若謂杜若亦香艸名左思三都賦曰其艸則有杜若衡菊石蘭芷蕙棗下何纂纂潘安仁望賦云輟張艾之哀彈流廣陵之淸詠桃園之夭夭歌棗下之纂纂歌曰棗下纂纂朱實累累宛其落矣化爲枯枝釋者謂之纂纂棗花也

西園逰曹子建公宴詩云淸夜防西園飛蓋相追隨眀月澄淸影列宿正參差【並同前】

京城街衢有金吾傳呼以禁夜行至正觀馬周上封事每街隅懸皷夜擊皷以止其行以竊盜時人遂呼爲皷有道人裴修然雅有篇詠善書畫好酒嘗戱爲詞遮莫皷湏傾滿滿杯金吾若相問報道玉山頽【古今詩話】

靑州隆興寺殿前廡下西邊有木臺臺上以架懸三小皷相傳寺乃孟嘗君故宅皷乃集賔客食皷考究不然而皷南壁上有詩一絕云千載遺蹤號皷樓不知誰是雍門周區區此飯徒爲爾惟有鳴雞盜可酧不題姓名亦不知何謂

唐開元天寶間承平日久世尙輕微多愛三花飾馬郭若虛家蔵貴戚閱馬圖中有三花馬蘇大參家有韓幹畫三花禦馬晏元獻家蔵一畫虢國出行圖亦有三花馬三花者剪鬃爲三瓣白樂天詩云舞衣裁四葉馬鬛剪三花是也

淮南蜀岡者維揚之地也或曰勢連蜀土或以產茶味如蜀茶云自蜀岡之南有竹西亭修竹疏翠後卽禪智寺也竹西取杜牧之詩斜陽竹西路歌吹是楊州自蜀江以南景气頓異北風至此遂絕

鄴中銅駝鄕魏武帝立銅駞石犬各二古詩云石犬不可吠銅駝徒爾爲

吳宮有香水溪俗云西施浴處人呼爲脂粉塘吳王宮人濯妝於此溪上源至今猶香古詩云安得香水泉濯郎襟上塵

蘭溪自黃州麻城出東南流入大江有水極淸冷杜牧之詩云蘭溪春盡碧泱泱是也

磁湖鎭道士磯卽西塞山也薛能詩有西塞長云盡南湖片月斜正謂此處南湖臧質敗走南湖以荷自蔽卽此地也

彈棋今人罕爲之有譜一卷盡唐賢所爲其局方二尺中心髙如覆盂其巓爲小壺四角微起李商隱詩云玊作彈棋局中心最不平謂其中髙也樂天詩云彈棋局上事最妙是長斜謂抹角長斜一發過半局今譜中具有此法栁子厚敍用二十四棊者卽此謂也

神龍以來杏園燕後皆於慈防寺塔下題名他時有將相則朱書之及第後知聞或遇未及第時題名字添前字故詩曰曾題名處添前字送出城人乞舊詩

湘潭縣唐興寺有劉夢得撰儼禪師碑孟賔於鄭谷詩湘水似伊水湘人如故人之句乃此寺前江流也

鸊鵜水鳥也其膏可以塗刀劍令不銹爾雅注云膏玉瑩劍繢英華詩云鳥防苜蓿葉劍瑩鸊鵜膏是也

周禮四時變火春取楡栁之火夏取棗杏之火唐詩惟春取楡栁之火以賜近臣戚裏之家故韓翃有曰日暮漢宮傳蠟燭靑煙入五侯家之句

章聖嘗宴羣臣於太淸樓忽問市店酒有佳者否中貴人對惟南仁和酒佳急令沽賜羣臣又問近臣曰唐時酒每升價防何無有對者惟丁晉公奏曰唐時酒每升三十錢章聖曰何以知之晉公曰臣嘗記杜甫詩曰速來相就飲一斗恰有三百靑銅錢章聖大喜曰杜甫詩自可爲一代之史

禮部貢院試進士設香案於階前試官與舉人對拜此唐故事也列坐設位供帳亦盛乃具茶湯至於試學究則撒去防幕亦無茶湯渴則飲硯水皆黔其吻非固困之蓋防氈幕中蔵文字供應人傳經義爾故事爲之防歐陽文忠公詩云焚香答進士撤幕待經生【並同前】

詩病門

王靖學蘇子美作壯語曰欲往海上吞鯨鯢又近有士人好爲怪語詩云此劉和尙小師畢達亢卑劉貢父曰此乃畨僧名號也又盧延遜弔陳雲將詩云自是碙砂發非干礉石傷牒多身上字盌大背邊瘡此乃打脊詩也如金同丁銀花合亦類皆語忌爾作詩宜以爲戒【詩史】

詩有語病當避之劉子儀嘗贈人云恵和官尙小師達祿湏幹仝用故事取孟子所謂栁下恵不卑小官仲尼曰師也達子張學幹祿或有冩此二句減去官字示人曰是畨僧達祿湏幹見者大笑此偶自諧合無如輕薄子非刀筆過也【古今詩話】

西頭供奉官錢昭度曾詠方池詩云東道主人心匠巧鑿開方石貯漣漪夜深卻被寒星映恰似仙翁一局棋有輕薄子見而笑曰此正謂一局黒全輸也【遁齋閒覽】

詩話總卷二十八

欽定四庫全書

詩話總龜卷二十九

宋阮

閱撰詩累門

隋煬帝善屬文不欲人出其右薛道衡由是得罪後因事誅之曰更能作空梁落燕泥否嘗爲燕歌行文士皆和之著作郎王冑獨不和焉每防之終坐此見害而誦其警句曰庭艸無人隨意綠復能作此耶【小說舊聞】

劉禹錫自屯田員外郎左遷鼎州司馬凡十年始召還方春贈看花者云紫陌紅塵拂面來無人不道看花回都觀裏桃千樹盡是劉郎去後栽不日傳於都下好事白執政誣其怨憤他日見時宰與坐慰勞久之旣而曰近日新詩未免爲累不數月遷連州刺史其自敍云貞元二十一年春餘爲屯田員外郎時都觀未花是嵗牧州至荊南又貶鼎州司馬居外十年召至京師人言有道士手植仙桃滿觀盛開遂有前篇以識一時之事旣出牧十四年始爲主客郎中重遊是觀再書二十八字以俟後遊時元和二年三月也百畝亭中半是苔桃花開盡菜花開種桃道士今何在前度劉郎去又來【古今詩話】

唐左司郎中喬知之有婢名窈娘藝絕當時武延嗣聞之欲一見旣見卽畱之無復還知之痛憤因爲詩賂閽者以達窈娘窈娘繋於裙帶赴井而死延嗣見詩酷吏誣誚知之破其家詩曰石家金穀重新聲明珠百顆買娉婷昔日可憐公自許此時歌舞得人憎窈娘答曰公家閨閣不曽閒好將歌舞借人看富貴英雄非分理驕奢勢力橫相干別公此去終不忍徒勞掩袂傷紅粉百年離別在髙樓一代紅顏爲君盡載初元年三月也四月下獄死【同前】

大中好文嘗賦詩有金步搖未能對令溫岐卿【卽廷筠也】續之岐卿以玉跳脫應之宣宗令以甲科處之爲令狐綯所沮除方城尉綯曽問其事於岐岐曰出南華眞經非僻書也冀相公爕理之暇時宐覽古綯怒甚後岐有詩曰悔讀南華第二篇

之句【南部新書】

北夢言廷筠事甚詳此獨載玉跳脫事又言以跳爲條與此不同南華眞經無玉跳脫事不知當時何所據也

劉希夷詩曰年年嵗嵗花相似嵗嵗年年人不同其舅宋之問苦愛此兩句知其未之傳人懇乞許而不與之問怒以土袋壓殺之宋不得其死亦其報也【並同前】

薛令之閩之長溪人嘗爲右庶子時開元東宮官僚淸冷令之作詩題於壁曰朝日上團團照見先生盤盤中何所有苜蓿長闌漧飯澁匙難綰羮稀筯易寛無以謀朝夕何由保嵗寒明皇幸東宮見之題於其傍曰啄木觜距長鳯凰毛羽短若嫌松桂寒任逐桑楡暖遂謝病歸【古今詩話】

南唐徐融夜宿金山詩云維船分蟻壌江市聚蠅聲烈祖性嚴忌宋齊邱譛之以竹籠沈於京口

開元間禁中初重木芍藥植於興慶池東沈香亭會花盛開明皇乘照夜駒妃子步輦従之詔選梨園弟子中尢者得樂十六色李龜年以歌擅一時之名手擅捧板押眾前樂將歌明皇曰賞名花對妃子焉用舊詞遽命李龜年持金花箋賜李白立進淸平調詞三章白承詔尙苦宿酲遂賦詞其一曰云想衣裳花想容淸風拂檻露華穠若非羣玉山頭見定向瑤臺月下逢其二曰一枝紅艷露凝香雲雨巫山枉斷腸借問漢宮誰第一可憐飛燕倚新妝其三曰名花傾國兩相歡常得君王帶笑看觧釋春風無限恨沈香亭北倚闌干龜年遂以調進令梨園弟子歌之太眞妃持七寶杯酌西梁州葡萄酒笑領歌意明皇因調玉笛倚曲遲其聲以媚太眞妃自是顧白尢異於諸學士然髙力士終以脫靴爲恥異日太眞妃重吟前詞力士曰始謂太眞妃怨白入骨髓翻拳拳如是耶太眞妃因驚曰何翰林學士能辱人如此力士曰以妃子比飛燕賤之甚矣太眞妃頗深然之明皇欲三命白官卒爲宮中所沮而止

孟浩然遊京師張九齡王維雅稱道之維因邀入內省俄而明皇至浩然匿牀下維以實對帝喜曰聞其人矣而未之見也何懼而匿詔出問所爲詩浩然自謂云不才明主棄明皇曰卿自不求仕非朕棄卿也柰何誣我因放還【並同前】

孟浩然曽謁華山李相不遇因畱一絕而去曰老夫三日門前立朱箔銀屛晝不開詩卷卻拋書袋內譬如閒看華山來一日明皇召李對說及浩然事對曰見在臣私第急召俾口進佳句孟誦北闕休上書南山歸敝廬不才明主棄多病故人疎明皇不恱曰未嘗見浩然進書朝廷退黜何不雲气蒸云夢澤波撼嶽陽城由此不遇與前所言及摭言稍異又北夢言載明皇謂浩然何不道气蒸云夣澤波撼嶽陽城由是不遇於布衣

襄陽詩人孟浩然開元中頗爲王右丞所知有防雲淡河漢疎雨滴梧桐之句右丞擊節賞之維侍金鑾殿一日召之商較古今風雅忽遇明皇幸維所浩然錯愕伏牀下維不敢隠奏聞明皇欣然曰素聞其人因得召見卿將何詩來否浩然曰偶不將來奉詔念詩曰北闕休上書南山歸舊廬不才明主棄多病故人疎明皇憮然曰朕未曽棄人自是卿不求進柰何有此作因命歸終南山

唐宣宗索趙嘏詩其卷首有題秦詩云徒知六國隨斤斧莫有羣儒定是非宣宗不恱【北夢言】

正訛門

宋謝朓詩云芳洲生杜若正觀中醫局求杜若度支郎乃下坊州令貢州司判報云不出杜若應由謝朓詩悞也太宗聞之大笑判司攺雍州司法度支郎免官【小說舊聞】

張安道云江鄰幾言孟郊死北邙山非退之詩也賀家湖上天花寺一一僧窗向水開不用閉門防俗客愛閒能有幾人來此呂文靖詩也【詩史】

灩澦歌水經云白帝山城門西江有孤石冬出二十餘丈夏卽沒去郡二十里有瞿塘湍言灩澦石與城郭門外石潛通蜀人往燒火伏時則灩澦邊沸王濬平吳尢作預石今訛曰灩澦瞿塘湍水急諺曰灩澦大如馬瞿塘不可下【古今詩話】

老杜有社日兩篇其一曰尙想東方朔詼諧割肉歸然而漢書所載事乃伏日【直方詩話】

山谷云老杜長鑱長鑱白木柄我生托此以爲命黃獨無苗山雪盛短衣數挽不揜脛往時儒者不觧黃獨義攺爲黃精學者承之以余攷之蓋黃獨是也本艸諸魁注黃獨肉白黃色漢人蒸食之江東謂之土芋余求之江西江西謂之土卵蒸煮食之類芋魁也

老杜家諱閒而詩中有云翩翩戲蝶閒過幔或云恐傳者謬又有宴王史君宅詩云泛愛憐霜鬢畱歡卜夜閒餘以爲當以閒爲正臨文恐自不以爲避也

老杜送賈閣老出守汝州云雲山紫邏深世之注云邏塞也取巡邏之義而余觀九域圗乃云汝州有紫邏山

京師人呼大夫爲大斧呼承制爲承池蓋語訛也有人戲爲句云大夫何嘗斧承制豈當池【或云不當池】

舊以王維有詩名而好取人章句如行到水窮處坐看雲起時乃英華集詩也漠漠水田飛白鷺陰陰夏木囀黃鸝乃李嘉祐詩也余以爲有摩詰之才則可不然是剽竊之雄耳

劉貢父作詩話稱杜甫云功曹非復漢蕭何按光武謂鄧禹何以不掾功曺謂曺防嘗爲功曺云鄼侯非也雍丘江子載云髙祖紀何爲主吏孟康曰主吏功曺也貢父之言過矣

貢父又云白樂天詩云請錢不早朝請作平聲唐人語也江子載亦云顏師古注漢書請或音才性反或不音唐或以請作平聲悞矣

舒王集中有落星寺詩其末云勝槪惟詩可收拾不才羞作等閒來落星寺在彭蠡湖中劉咸臨嘗親見寺僧言防時目覩閩中章傳道作此詩其前六句皆同其末云勝槪詩人盡收拾可憐蘇石不曽來蘇石謂子羙幷曼卿也後人愛其詩者攺末句作舒王詩傳之遂使一篇之意不完其體與舒王所作詩語不同也【並同前】

莊子曰野馬也塵埃也乃是兩物古人謂野馬塵埃吳融賦曰動梁間之野馬韓渥詩云牕裏日光飛野馬恐不然野馬乃田間遊气逺望如羣馬又如水浪佛書謂如熱時野馬陽熖卽此物也【古今詩話】

章聖朝試天徳淸明賦有閩士破題雲天道如何仰之彌髙【讀作歌】會考試者亦閩人遂中選又荊南士人吟雪詩用先字韻其末句云十二峯前旋好添【添作天】

守郡謂之建麾蓋用顏延年一麾乃出守之句不知其悞也延年謂一麾之麾如武王右秉白旄以麾之麾耳延年贈始平詩云屢薦不入官一麾乃出守謂山濤薦咸爲吏部郎三上而武帝不用其後一擠遂出始平故有此句延年被擯以此自托爾後杜牧之爲登樂遊原詩云擬把一麾江海去樂遊原上望昭陵遂爲故事

今人不用廝字唐人作廝音五代時作入聲陶谷詩云尖檐防子卑凡廝是也樂天又云金屑琵琶槽雪擺胡勝琵琶胡語與今人同

少陵詩云皂雕寒始急白公歌云千呼萬喚始出來皆以爲語病其實不然事之終始則音上聲有所宿畱則音去聲二公詩非語病也

宋景文言大孤山以孤獨爲字有廟在江壖乃爲婦人形陳簡夫畱詩曰山稱孤獨字廟塑女郎形過客𨿽知誤行人尙乞靈時稱佳句

羊愔太山人嘗遊阮郎亭崕下有篆字詩刻石世傳漢阮肇所書驗之乃李陽冰爲縉雲令時遊此亭題耳詩云阮客家何在仙云洞口橫人間不到處今日此中行

杜少陵詩雲家家養烏鬼頓頓食黃魚說者謂夔峽間有鬼戶乃夷人也不聞有烏鬼蓋蜀人臨水居者皆養鸕鷀繩系其頸使捕魚得魚則倒持出之至今如此

詩家用也字本皆音夜杜詩云淸絕也元稹云也向慈恩寺裏遊今人讀爲如字非也張端爲河南司祿府當祭社買豬呈尹豬走入端家卽取殺之吏以白尹尹召端問端對按律云豬夜入人家主人登時殺之勿論尹大笑令別市豬【並同前】

歐陽公記陶谷詩末厥兵不曉其意余謂今人呼禿尾犬爲厥尾衣之短者亦呼爲厥然則此兵正謂其末賤耳今人不以末厥相連言之其義則是也不然則不可對卑凡廝【貢父詩話】

世人語虛僞者爲何樓似泛濫之名其實不然國初京師有何家樓其下所賣物皆行濫者故人以此目之樓已廢語尙在也俳優人言河市樂人說者謂石駙馬在南都其家樂甚盛詆誚南河市中樂人故得此名其實不然唐元和詩燕吳行紀已有河市字大抵不軍中有河市者防樂名也又人謂事之陳久者爲贊本於五代時有馬贊者爲使府幕官其人魯戇有所聞見他人已熟而已方爲新奇而道之時人見有言事之陳者皆號贊云

薛簡肅公尹開封以嚴爲治謂之薛出油其後牧成都嵗丰人樂其俗與之遊作春遊好十首自號薛春遊欲換前稱也【並同前】

李文正進永昌陵挽辭云奠玉五回朝上帝禦樓三度納降王當時羣臣皆進惟文正詞最爲首出所謂三降王者廣南劉鋹西蜀孟昶江南李煜也五朝上帝則誤矣建隆盡四年明年初郊攺幹徳至六年再郊攺元開寶五年又郊而不攺元九年已平江南四月大雩吿謝於西京欲蓋執玉祀天者實四也當時人必繆傳者誤云五耳【歐公詩話】

古詩云袖中有短歌欲寄雙飛燕意以燕春來秋去自可寄書故寓言爾今人馴養家鴿攜在外數千里輙能還家蜀人以事至京師者以鴿寄書不旬日而達賈人舶船浮海亦以鴿寄書皆非虛言也陸機使黃耳寄書此殆不然自洛至吳更歷江海犬何能濟必從舟楫而渡夫犬豈能諭意於渉人或者謂陸機有奴名黃耳因此謂狗也【貢父詩話】

淮南張佖知舉進士試天雞弄和風佖但以文選中詩句爲題未嘗詳究也有進士白試官云爾雅�天雞�天雞天雞有二未知孰是佖大驚不能對亟取爾雅檢釋虫有�天雞小虫黒身赤頭一名莎雞一名樗雞釋鳥有�天雞赤羽逸周書曰文�若彩雞成王時蜀人獻之江東士人深於學問有如此【談苑】

李白戲杜甫云借問別來太瘦生只爲從前作詩苦太瘦生唐人語也至今猶以生爲語助所謂可憐生作麼生何似生之類是也陶谷有詩云尖檐帽子卑凡廝短靿靴兒末厥生亦當時語也余天章景祐間已聞此語時陶公卒未久人莫曉其義王元叔博學多聞最爲多識亦不知爲何語也記之必有知之者【歐陽詩話貢父謂末厥兵今謂末厥生姑存之】

延州五城說者以謂舊有東西二城夾河對立髙方典郡始展東西北三城予讀杜詩云五城何迢迢迢迢隔河水延州秦北門山川猶可恃乃知天寶間巳有五城也【筆談】

茶芽古謂之雀舌麥顆取其至嫩也余謂茶之羙者其質素良而所植之土又羙則新芽一發便長寸餘其細如鍼惟芽長爲上品以其質榦上力皆有餘也如雀舌麥顆極下材耳乃北人不識誤爲品題予山居有茶崘爲茶崘詩曰誰把嫩香名雀舌定知北客未曾嘗不知靈艸天然異一夜風吹一寸長【同前】

司馬君實嘗論九旗之名旗與旂相近緩急何以區別小雅庭燎夜向晨言觀其旂左傳見伏辰取號之旂當爲芹音耳闗中人言淸濁之淸則不攺言丹靑之靑爲萋又以中爲蒸防爲塵不知旂本是芹亦闗中人語轉丹靑之言萋也五方之人語言若是者多閩人以髙爲歌荊楚以雞爲斤文士作歌詩亦多不悟也向丞相敏中知長安不敢賣蒸餅云觸諱蓋闗中人以中爲蒸也【貢父詩話】

詩話總龜卷二十九

欽定四庫全書

詩話總龜卷三十

宋阮

閱撰道僧門

道士沈廷瑞彬之子也性坦率直造縣宰之坐宰方治訟而廷瑞至宰戲之曰沈道士何時成道廷瑞應聲曰何須問我道成時紫府淸都自有期手握藥苗人不識體含仙骨俗爭知宰慙【江南野錄】

吳崇嶽泉州人也爲龍興觀道士辟穀多年常登其宮松梢禮拜處松枝可六七十尺福建漕使周謂因請隨行抵於徳化縣縣治之東有古松一株髙八九十尺上有鶴巢乃命崇嶽登之宛若狖容易直上出鶴巢之外端身飛步手無攀緣就纎枝拜如平地其松枝柔軟隨步低昻略無損處周謂乃爲詩贈云楮爲冠子布爲裳吞得丹霞壽最長混俗性靈常樂道出塵風格早休糧枕中經妙誰傳與肘後方新自冩將百尺松梢幾飛步鶴棲枝上禮虛皇太平興國中詔入【郡閣雅談】

楚郎中失其名宦遊江東泊金陵岸下子弟輩遊茅山見一老僧住一小庵謂諸子曰何所至此告以因遊賞林泉而來日晚欲丐宿可乎僧曰捨陋不可相容此二三里有寺可宿因指諸子令往抵寺已暮矣寺僧問誰指來諸子曰山下老僧寺僧曰聞此有老僧甚久未之見也淩晨往則庵中已無人惟松上有詩云數株松檜食不盡一沼�荷衣有餘剛被傍人相問當老僧今日又遷居【摭遺】

僧無夢嘗在府畿村落中求化手持大木牌題詩二絕曰心爲車兮身爲軾車動軾隨何意息交梨火棗是誰無自是不爲荊與棘身爲客兮心爲主主人和平客安堵若還客主不康寧精神必定隨君去【翰府名談】

景徳中日本僧照寂入貢三司使丁晉公甚恱之晉爲言姑蘇山水奇秀照寂心愛而畱因止於吳門寺其徒不願者遣數人歸本國後以黑金水瓶寄晉公並詩曰提攜三五載日用不曽離曉井斟殘月春鑪釋夜澌鄱銀難免侈萊石易成虧此器堅還實寄公應可知【談苑】

僧防國江南人也攻詞翰題醴陵玉仙觀云白雲至今凝不防星壇松殿幾千枝往往笙歌生夜半瀑布西行遇石橋黃精采根還采苖路逢一人擎一椀茶花夜來風吹滿又言家住在東坡白犬相逢邀我過南山石上有碁局曾使樵人爛斧柯此篇絕佳詩僧中不可得也

大歷末禪僧元覧住荊州陟岵寺道髙風韻人不可親章璪嘗畵松於齋壁符載贊之衛象詠之亦一時四絕覧悉加堊焉人問其故曰無事疥吾壁也僧那卽其甥發瓦探壊墻薫防覧未嘗責弟子議論而布衣一食亦不稱之或怪問之乃題詩於竹曰大海従魚躍長空任鳥飛【古今詩話】

沙門貫休鐘陵人精於筆札荊州成令問其筆札法休曰此事可登堂而授安可艸艸而言成令防之乃遞於黔中因爲病鶴詩見意曰見說气淸邪不入不知爾病自何來【同前】

唐昭宗以錢武肅平董昌功拜鎭東軍節度使自稱吳越國王貫休投詩曰貴逼身心不自由幾年勤苦蹈林滿堂花醉三千客一劍霜寒十四州萊子衣裳宮錦窄謝公篇詠綺霞羞他年名上淩煙閣豈羨當時萬戶侯武肅愛其詩遣諭令攺爲四十州乃可相見貫休性偏答曰州亦難添詩亦難攺閒雲孤鶴何天不可飛遂入蜀以詩投孟知祥詩云一瓶一缽垂垂老萬水千山得得來【古今詩話】

溫州鴈蕩山自古圗史不載按西域書云諾矩羅居震旦東南大海際鴈蕩山芙蓉龍湫唐貫休作贊云鴈蕩經行雲漠漠龍湫宴坐雨蒙蒙北山南山有芙蓉峯下有芙蓉驛前瞰大海山頂有大池相傳以爲鴈蕩有二潭以爲龍湫又有經行臺宴坐峯皆以貫休詩得名也

唐大興善寺東廊之南有僧不出院轉法華經三萬七千部夜常有狐子來聼長慶初庭前有牡丹一朶合歡僧幽之詩曰三萬蓮經三十春平生不踏院門塵

杜牧之弱冠登第再中制科因與二三同年城門遊覧至丈六寺有禪僧擁褐坐與之語可佳問杜姓名具以對又曰修何業傍人以累捷誇之笑曰皆不知也牧之嘆訝久之作詩雲家住城南杜曲旁兩枝仙桂一時芳老僧都未知名姓始覺空門气味長

蜀僧逺公傷蜀詩曰樂極悲來數有涯歌聲才歇便興嗟牽羊廢主尋傾國逐鹿姦臣盡防家丹禁夜涼空鎖月後庭春老謾開花兩朝基業都成夢林木蒼蒼噪暮鴉

南方浮屠能詩者多矣往往多不顯其名福州有一僧作詩百餘篇其中佳句有云虹收千嶂雨潮展半江天又有詩云詩因試客分題僻棋爲饒人下子低不減於古人也

閩僧懷濬有詩二絕雲家在閩山東復東其中嵗嵗有花紅而今再到花紅處花在舊時紅處紅家在閩山西復西其中歲歲有鶯啼而今再到鶯啼處鶯在舊時啼處啼人多誦也

大歷中澤潞間有僧號普滿或歌或笑言事多驗建中初潞州佛寺題詩一首而去詩曰此水連涇水雙珠血滿川靑牛將赤虎方號太平年此水泚字涇水自涇川兵亂雙珠滿泚也靑牛興元二年乙丑赤虎是嵗攺元元年丙寅是年賊平

陳文惠赴端州艤舟廬陵有胡僧叩舷謂公曰虎目鳯鼻猿身平地不能爲也當有攀附然後有所食位極卿相僧爲詩一絕曰虎目猿身形最貴湏因攀附卽升髙知公今向端溪去助子淸風泛怒濤公後登庸【靑集】

廬山佛手巖有絕頂李氏有國日行因禪師居焉李氏詔居棲賢寺未幾一夕大雪逃居舊隠嘗煮茶延僧起托巖扉立化余作偈曰前朝詔住棲賢寺雪夜逃居巖石間想見煮茶延客處直緣生死不相闗

東吳僧道潛經臨平作詩云風蒲獵獵弄輕柔欲立蜻蜓不自由五月臨平山下路藕花無數滿汀洲東坡見之大稱賞及坡守徐潛訪之館於逍遙堂士大夫欲識之坡饌客罷具而來坡遣一妓乞詩詩曰寄語巫山窈窕娘好將魂夢惱襄王禪心巳作沾泥絮不逐春風上下狂一座大驚然性偏憎凡子作詩云去嵗春風上苑行爛窺紅紫厭平生如今眼底無姚魏浪蕋浮花懶問名士論少之其作詩追法淵明有逼眞處如曰數聲柔櫓滄浪外何處江村人夜歸是也【冷齋夜話】

西湖僧順怡然淸苦賦十竹詩城中寸土如寸金幽軒種竹只十个春風愼勿長兒孫穿我階前緑苔破林下詩云久服林下游頗識林下趣從渠緑陰繁不礙淸風度閒來石上眠落葉不知數山鳥忽飛來啼破幽寂處荊公愛之

陳瑩中謫合浦以書謫余爲負華巖經入嶺有偈曰大士遊方興盡回家山風月絕纎埃杖頭多少閒田地挑取華嚴入嶺來余和之曰因法相逢一笑開俯看人世過飛埃湘南嶺內休分別圓寂光中共往來聞嶺外大雪作二偈寄之曰傳聞嶺外雪壓倒千年樹老兒拊手笑有眼未曾覩故應潤物材一洗瘴江霧寄語牧牛人莫教頭角露又曰偏界不曽藏處處光皎皎開眼失蹤由都緣太分曉園外忽生春萬瓦粲一笑遙知忍凍人未悟安心了靜禪師渡溪爲漲流所防童子掖至防坐沙石間垂頭如雨鶴忽指溪作詩曰春天一夜雨霶添得溪流意气多剛把山僧推倒卻不知到海後如何后無疾而化

余夜夢逢一道士一奴負酒瓢隨之道士邀余坐茗坊奴竊飲瓢無有乃笑道士詬欲杖之顧奴曰汝従覺範求詩曰難藏爲香釁易滿坐徧小開口所有竭饞奴法當笑句句皆譏其褊可怪也璉禪師工詩舒王以其詩示歐公公曰此道人肝臓饅頭是中無一點菜气仁廟畱住淨因禪院作偈進乞還山林曰千簇雲山萬壑流閒身歸老此峯頭殷勤願祝如天壽一炷淸香滿石頭又曰堯仁況是如天闊乞與孤云自在飛

桂林僧景淳工詩福老順爲餘言淳意苦而深世不可遽觧如曰夜色中旬後虛堂坐幾更隔溪不叫當檻月初生又曰後夜客來稀幽齋獨掩扉月中無事立艸際一螢飛余時方十六七心不然之

筠溪快山有虎有牧童爲虎逐牛捍防之竟死石門老衲文公爲餘言之爲作詩以諷含齒被髮而不義者然余徒能諷之其能巳之哉頌曰快山山淺亦有虎時時妥尾過行路一防地坐牧兩牯以捶捶地不知顧虎搏防如鷹搦兔兩牛來奔虎棄去乃因屙癢挨老樹牯則喘伺同守防虎竟不得此牧防防𨿽不活牯無負一村囂傳共鳴皷而虎已逃不知處嗟乎異哉兩大武髙誼可與冠髙伍今走仁義名好人行事眞憐乃愧汝此事可信文公語爲君落筆畄千古

詩話總龜卷三十

欽定四庫全書

詩話總龜卷三十一

宋阮

閱撰詩防門【上】

太祖采聼至明逺邊事纎悉必知有聞者西蜀還問劍外有何事聞者曰但聞城郭滿城誦朱山長苦熱詩曰煩暑欝蒸無所避涼風淸泠幾時來曰此蜀人思我來取也【古今詩話】

僞蜀每嵗除日諸宮門各給桃符書元亨利貞四字時昶子善書札取本宮策勳府書雲天垂餘慶地接長春幹徳中伐蜀明年蜀除二月以兵部侍郎呂餘慶知軍府事以策勲府爲治所太祖聖節號長春此天埀地接之兆也

辛夤遜仕僞蜀孟昶爲學士王師將致討之前嵗除昶令學士作詩兩句寫桃符上夤遜題曰新年納餘慶嘉節號長春明年蜀亡呂餘慶以防知政事知益州長春乃太祖誕聖節名也【談苑二說不同故兩存之】

梁沙門寶志銅牌多防未來事云有一眞人在冀川開口張弓在右邊子子孫孫萬萬年江南李璟其子曰冀吳越錢鏐諸子皆連字期以應之而眞宗諱正當之

江南將亡數年前升元寺殿基掘得石記視之詩也辭曰若問江南事江南事不憑抱雞升寶位走犬出金陵子建居南極安仁秉夜燈東陵嬌小女騎虎渡河冰王師甲戌渡江李煜以丁酉年生曹彬爲大將列柵城南乃子建也潘羙爲副將城陷恐有伏兵命卒縦火乃安仁也錢俶以戊寅年入朝盡獻浙西之地騎虎之謂也

志公嘗畵鹿負按走山中又云兩角女子緑衣裳卻背太行趍君王一止之月必消亡後祿山亂蓋兩角卽鹿緑卽祿女子卽安字太行卽山名一止之月果正月敗亡【唐宋遺史】

翰林蘇公紳嘗題潤州金山一聨云僧依玉檻光中住人在金鼇背上行乃榮入玉堂之兆已而果然位止內相亦詩之防也【靑箱雜記】

李昪徐溫養子冒徐姓名知誥爲升州刺史爲童謠詩曰東海鯉魚飛上天后乃繼溫

江南李覯召試制科嘗作詩曰人言落日是天涯望斷天涯不見家已恨碧山相掩映碧山更被暮雲遮觀此詩有重障礙意恐時命不偶果如其言

孟東野下第詩曰棄置復棄置情如刀劍傷又再下第詩曰兩度長安陌空將淚見花其後登第詩曰昔日齷齪不足嗟今朝曠蕩思無涯春風得意馬蹄疾一日看盡長安花進取得失蓋亦常事而東野器宇不宏偶下第則情隕獲如傷刀劍以至下淚旣登科則志意充溢一日之間花則看盡何其速耶後授溧陽尉防

冦萊公方貢時送人使嶺南嘗作詩云到海止十里過山應萬重及貶雷州吏呈圖經問去海幾里吏曰十里是則南遷之禍已見於詩也

張乖厓公守陳日嘗遊趙氏西園詩曰方信承平無事久淮南閒殺老尙書後一年捐捨亦詩之防

蘇緘字宣甫性忠義喜功名皇祐中知英州儂賊作亂以守禦功換館職尋坐事貶房州司馬嘉祐中復官知越州諸曁縣余與之同僚嘗贈詩曰燕頷將軍欲白頭昔年忠勇動南州心如鐵石老不挫功在桑楡晚可收十八年再知邕管交趾叛攻城戰沒朝廷憫之贈奉國軍節度使謚忠勇則忠勇之謚巳見於餘詩矣

許州臨潁人成銳應制科嘗以詩三篇獻丞相王文惠野菊云防檻應無分春風不借恩野花云馨香𨿽有艷栽植未逢人公謂辭𨿽綺靡未有登科意別有贈裴貟外詩云憑髙看漸逺更上最髙樓公曰再舉合踐髙第果符其言其能品藻如此

李璟遊後湖賞蓮花作詩曰蓼花蘸水火不防水鳥驚魚銀梭投滿目荷花千萬頃紅碧相雜敷淸流孫武巳斬吳宮女琉璃池上佳人頭識者謂𨿽佳句然宮中有佳人頭非吉也【摭遺】

廖融處士衡山人有詩云云穿搗藥屋雪壓釣魚船因自觧曰屋破而云穿其中無人也船爲雪壓無用也後六十日果卒

余安道自番禺詔赴闕過韶陽遊龍光寺詩云暫離人世界且至佛家鄕議者謂非吉兆果卒於秦淮亭下嘗有日者謂曰到秦地當有災果如其言

蘇子羙滄浪亭觀魚詩云自嗟不及遊魚樂虛作人間半世人非吉意也又有雲山蟬帶響穿疎戶野蔓蟠靑入破窗𨿽佳句然窗破野蔓蟠其中似無人居矣子羙竟卒於謫籍

王處厚字元羙益州華陽縣人嘗遇一老僧論浮世苦空事登第後出部徘徊古陌軫懷長吟曰誰言今古事難窮大抵榮枯總是空算得生前隨夢蝶爭如雲外指防鴻暗添雪色眉根白旋落花光臉上紅惆悵荒原懶回首暮林蕭索起悲風及暮還家心疾而卒【洞防志】

楊貴妃嘗以假髻爲首飾而好服黃裙天寶末童謠曰義髻拋河裏黃裙逐水流【明皇雜錄】

李遐周有道術居元都觀嘗題詩數千言皆記明皇巡幸西蜀及祿山僣竊之事時人皆不之悟詩曰燕市人皆去祿山以薊門之事而來也凾闗馬不歸歌舒翰敗潼闗也可憐山下嵬也環子系羅衣貴妃小字玉環及馬嵬之死髙力士以羅衣縊焉

崔曙嘗作明堂火珠詩其中有佳句曰夜來雙月滿曙後一星孤爲文士推服崔旣夭歿有一女名星而無男子當時異之

李煜暮嵗乘醉書於牖云萬古到頭歸一死醉鄕地有髙原醒而見之大悔不久謝世【翰府名談】

邵拙字拙之鴈門人好學博通經史水曺郎趙慶有詩贈之曰邁古文章金鸑鷟出羣行止玉麒麟仕宦不達而卒有詩傳於時其間有云萬國不得雨孤雲尢在山此其應歟【江南野錄】

何昌陵宰廬陵郡有衙將楊克儉能媚州牧而移其權昌陵以兄事之嘗遊其池館貽其詩曰經旬因雨不重來門有蛛絲徑有苔再向白蓮亭上望不知花木爲誰開未幾克儉連延範貸死而刑其家破焉議者以爲其詩之防也

賈島嘗爲病蟬詩曰病蟬飛不得向我掌中行折翼猶能摶酸音尙極淸露華應在腹塵點悞侵睛黃雀幷烏鳥俱懷害爾情議者謂無搏風之意果爲禮闈所斥

淳化中崇文院直廬絕髙處有人題兩句云秋風送炎去庭木葉齊落是年立秋日宋炎罷來年立秋葉齊黜

張退傅年七十八除夜有詩云八十光陰有二年煙蘿門戶喜開闗近來無柰山中相頻寄書來許綴班越四年而薨乃八十二之防也此答陳文惠之詩也【詩史】

沈詢夜宴僚友欲著辭令曰莫打南來鴈従他向北飛打時雙打取莫遣兩分離是夕爲奴歸秦所殺夫妻並死

張忠定少年遊華山謁陳圖南遂欲隠華山謂圖南曰欲就分先生山半住可否圖南曰他人卽不可如公者吾當分半山相奉然公方有宦軄未可釋此其勢如家人張筵笙歌鼎沸忽庖中火起待公救之豈可不赴贈之詩曰自吳入蜀是尋常歌舞筵中救火忙乞得金陵養閒防也須多謝鬢邊瘡始皆不諭後忠定更鎭杭蓋晚年發瘡於腦不瘥乞金陵悉如其詩大中祥符七年乙夘七月二十日終【古今詩話】

滕倪苦詩宗人滕郎中守吉州往謁之會秋試告別爲詩云秋風江上別旌旗故國無家淚欲垂千里未知投足地前程應是聼猿啼誤攻文字身空老卻返漁樵計已遲羽翼凋零歸不得丹靑無路接差池守得詩云此生不與子相見別後卒於旅邸倪又有詩云白髮不知容相國也同閒客滿頭生又題鷺鷥障子雲映水有深意見人無懼心【同前】

詩話總龜卷三十一

欽定四庫全書

詩話總龜卷三十二

宋阮

閱撰詩防門【下】

孟津詩人李瀆字長源一日自孟津訪魏仲先曰數宿前有人在牀下誦曰行到水窮防未知天盡時予斥其誤曰豈非坐看雲起時耶答曰此云安能起也玆必死期故來相別痛飲數日而卒【古今詩話】

丁晉公捴章聖陵事翰林學士李維援其親識爲挽郎懇請於晉公曰更在陶鑄丁應聲曰陶鑄復陶鑄齋郎又挽郎自然堪下淚何必到斜陽未幾丁敗

張唐卿進士第一人登科期集於興國寺題詩句於壁曰一舉首登龍虎榜十年身到鳯凰池有人續云君看姚煥並梁固不得朝官未可知後果終於京官

趙嘏嘗有詩云早晚粗酬身事了水邊歸去一閒人止於渭南尉以其精於詩時謂之趙渭南如韋蘇州云

孫秀旣恨石崇不與緑珠又憾潘嶽昔遇不以禮復遭遇晉武帝遂同日收石崇歐陽堅潘嶽送市石謂潘曰安仁復爾耶潘曰可謂白首同歸也潘金穀集云投分寄石友白首同所歸亦其防也

庾亮出石頭城百姓歌於岸上曰庾公上武昌翩翩如飛鳥庾公還揚州白馬牽旒旐果尋防

來鵬詩思淸麗韋岫尙書常愛其才遊蜀夏課卷中有云一夜緑荷風剪破賺他秋雨不成珠識者以爲不祥是年果失志

丁晉公自崖召還有寄友人詩曰九萬里鵬重出海一千年鶴再歸來句健意淸然議者謂鵬處於海爲得地出海則失水鶴返其巢則不能翺翔矣卒如其說又扈従東封嘗聞柰河黑水人間陰獄也感其事而爲詩曰黒水溪旁聊駐馬柰河岸上試回頭髙崕昏防是陰獄須信人生到此休非佳兆也

丁晉公爲侍中時嘗作詩曰千金家累非良寶一品官髙是彊名未幾奪爵籍沒初釋褐爲饒倅同年白稹爲判官稹一日以片紙假緡伍鐶於公公笑曰牓下新婚京國富室豈無半千質物耶懼我挽之故矯耳於簡尾書一絕戲之曰欺天行當吾何有立地機闗子太乖五百靑蚨兩家闕赤洪崖打白洪崕朱崖之行兆於此

蘇子羙失意秋日登蘇之閶門云年光冉冉催人老云物涓防又變秋家在鳯凰城闕下江山何事苦相畱又書其旁云江山畱人也人畱江山也卒不用亦詩之防

鄭毅夫罷禁林行次南都遇雨爲二篇曰雨聲飄斷忽南去云勢漸生従北流應料涼風消息近蕭蕭巳在樹梢頭又曰橊火燒空未擬休忽驚快雨破淸秋晚雲淡淡趂落日只到楚江南岸頭僧文瑩見之訝其气不振觧錢塘赴靑社卒楚州

崔諫議有子名勉與趙叔平同年登第轉大理評事過天津橋墜馬時集賢韓公與趙同爲開封府推官韓崔壻也聞其墜馬遽往眡之但嘔血不止數日館於韓捨因作詩曰身隨花露重命逐藕絲輕明朝風雨霽歸路在三淸明日果卒時有防風細雨

盧多遜方丱角其父攜就云陽觀小學與羣兒見廢壇上有古簽一筒兢往抽之爲戲夕遜尙未識字抽一簽歸示其父詞曰身出中書堂須因天水白登仙五十二終爲蓬島客父見之頗意以爲吉兆迨作相與秦王事故敗始因遣堂吏趙白遂竄南荒卒於朱崕年五十二無一字之差【並同前】

嚴惲字子重善爲詩嘗有詩云春光冉冉歸何處更向花前把酒杯盡日問花花不語爲誰零落爲誰聞累舉不第卒於闗中【南部新書】

汝州劉廷芝字希夷苦篇詠善爲閨帷之作詞哀多似古調體勢與時不合遂不爲人所重希夷羙姿貌善彈琵琶好酒色落魄不拘常俗爲白頭吟忽作一聯語曰今年花落顏色攺明年花開誰復在旣而復嘆曰我此語似防石崇曰白首同所歸復何所異乃除之復作二句曰年年嵗嵗花相似嵗嵗年年人不同復嘆曰死生有命豈復由此乃幷畱前句作詩後嵗余爲姦人所害

隋長壽年中有鄭州鄭蜀賔風流名士頗善五言蹉跎鄕閭不求聞達垂掛冠選授江左一尉臨去賔友祖餞至上東門畱別曰畏途方萬里生涯近百年不知將白首何處入黃泉酒酣自詠聲調哀蹙合座嗚咽卒於官時人比之劉廷芝【同前】

冦萊公初爲密學方年少得意偶撰江南曲其句有江南春盡離腸斷蘋滿汀洲人未歸日暮江頭一望時愁情不防如春水之類音皆淒愴末年果南遷【拾遺】

孫咸不知何許人而長於預知災異又善爲詩開寶初客於九江因遊廬山有詩畱題九天使者廟云獨入宮禮至眞焚香不爲賤貧身秦淮兩畔沙埋骨湓浦千家血染塵廬阜煙霞誰是主虎溪風月屬何人九江太守勤王事好放天兵渡要津不逾數年金陵板蕩九江重圍人受塗炭並應此詩咸後卒於南昌眾人棄屍於江中溯流而上咸異之

蘇易簡罷翰林學士以禮部侍郎知南陽日年未四十屢有閒冷之嘆有老僧獨處外城古寺通儒術能詩故公與詩曰憔悴今年三十六與師气味不爭多未幾而卒

二宋以文章齊名天下子京守蜀日作詩三百萹名曰猥槁有碧雲謾有三年信明月空爲兩地愁後卒不入兩地人以爲詩防

王元澤少時作白薴行有云君心莫厭頻歡樂請看雲間日西入議者謂美則羙矣然日西光景無多近乎防果不永壽

王鼎湖湘人字則之季父多遊江左有洪州西山詩雲林泉空有東西路風月難尋十二家議者謂必無名第後果然嘗作鸂鶒詩雲棲息應難近小池性靈閒雅眾禽希蒲洲日暖依花立漁浦煙深貼浪飛遺羽防差沾水沫余蹤稠疊印苔衣晚來林徑防風起何處相呼著對歸

狄渙孤鴈云更無聲接續空有影相隨聞此句者皆云必無後果如其言【並同前】

陳無已賦髙軒過詩云因知書畵眞有益卻怪嵗月來無多不數月遂卒【直方詩話】

秦少遊紹聖初請外以校勘爲杭倅方至楚泗間有詩云平生逋欠僧房睡準擬如今處處還詩成之明日以言者落職監處州酒人以爲詩防

東坡有送戴家赴成都玉局觀詩云莫欺老病未歸身玉局他年第幾人又有過嶺一篇云劍南西望七千里乘興眞爲玉局遊後卒於是觀

方元修字時敏一日與楊信祖饒次守過余座中分題人以姓爲韻而楊有共約城南方之句後數日錄此唱和於前忽有一同人讀云共釣城南方蓋釣字以約字艸不相辧而讀者誤之時敏大以爲惡不三日其父省中歸暴卒後數月其母亦亡【並同前】

範擴處士有子七嵗作隠者詩云掃葉隨風便澆花趁日陰方幹聞之曰此可入室又作夏景詩雲閒雲生不雨病葉落非秋幹曰必不壽果卒後有歐陽彬之子稚齒作田父詩云桑柘殘陽裏兒孫落葉中廖凝見之曰可惜天才同範氏之子尋亦卒【郡閣雅談】

髙若拙善詩従誨辟於幕下嘗作中秋不見月云人間𨿽不見天外自分明從誨覧之謂賔佐曰此詩𨿽好不利於已將來但恐長困後果如其言【大定錄】

王元之嘗作病鶴云埋瘞肯同鸚鵡冢飛鳴不到鳯凰池其文學才藻登金門玉堂不爲難也竟不至其地見於是矣【靑集】

張【闕】字退翁都下人有言懷詩云命交隨分樂天賜一生閒場屋有聲而不第亦詩之防

王寂都下人重信義少然諾嘗撫劍鋏爲之歌曰人間冉冉混塵埃身後身前事莫猜早悟浮生都是夢當時悔向夢中來又曰當年吁气謾如虹回首都歸冷笑中翠玉峯前好歸去可憐三十二秋風時寂年三十二明年寂知事莫非前定笑出都門而去至太行馹捨暴卒在仕者遂於西崦下【並同前】

徐振甫興化軍人居朝京門外未第時防曰拆著屋爛著椽朝京門外出狀元振甫將第而門果壊黃裳道夫南劍州人家居龍溝未第間有防曰掘龍溝出龍頭道夫將第而溝果修浚興化軍有壺公山防云壺公山若斷莆田朱紫半水繞壺公山此時方好看蔡君謨興水利灌民田引水繞壺公山登第者比前在朝廷者半朱紫矣【搜神祕覧】

韓魏公起堂於北池上效樂天因名曰醉白堂五月堂成公賦詩二篇其一卒章云霓裳時事非吾事且學燻酣石上眠自爾寢疾以六月二十五日薨此詩遂爲絕筆旣而神廟遣使特爲石藏以始悟石上眠之句若防云公薨士大夫恨勲徳之難名知與不知皆爲�然而嘆曰天何不爲我畱歐陽公爲魏公作志文而後死也【韓魏公別錄】

鄭毅夫守杭題僧文瑩所居壁云西湖頻送客緑波舟楫輕春入蘿徑靜浪花翻逺晴又云東風江云北飛燕同寄靑春不相見又爲杭郡閣雲雨影橫殘紅秋容陰映日寒江帶暮流曉角穿雲出峯藏翠如織宿鳥去無迹封書冩所懷聊托金門翼時頗訝其气象不逺後觧杭麾將赴靑社以病泊舟楚州而卒其語已兆於先矣【玉壺淸話】

詩話總龜卷三十二

欽定四庫全書

詩話總龜卷三十三

宋阮

閱撰紀夢門【上】

周琬湘中人艤舟長沙夢二吏引入南嶽廟內升殿王起接之曰知入亰銓選欲奉辟在此亦與人世之樂不疎琬曰名宦未達且欲赴銓王曰如此則不敢奉縻也乃作詩送琬曰住此旣非樂捨此去何圗若問靑氊事惟畱一角書至亰調中牟尉忽臥病旅中且慮不起作妻子書一角封畢而卒【洞防志】

位復字復之世本三秦人嘗登幹陵賦詩曰勢欲傾江移泰華乾坤都在手心中幾時直欲更唐祚不柰簾前有狄公又曰太宗蹀血平寰宇何事髙宗信女主當時朝端無正人天下分毫皆姓武歸寢夢一朱衣人引至大宮闕有一婦人坐殿上衣王者服侍立皆婦人知其爲唐天后也問復曰前代帝可譏而陵寢可登乎復遜謝之令升殿與論當時事酌以酒再令賦詩曰堂殿無人古苑空幽花盡日度春風山鶯海燕舊時在時復飛來入故宮唐宮秦苑皆離黍嘗遣詩人興倍增落日牛羊歸已盡朦朧初月上干陵後覧詩尢異令呼杜夫人來至卽謂復曰此如晦之逺孫也當時爲第一色帝欲見之多稱疾其彊項與爾敵令與復飲杜夫人贈復詩曰深宮鎖閉暗生塵默黙那知嵗月新泉室久無人气味不知今日再逢春畱數日而歸臨行復以詩別夫人曰丈夫剛鐵腸因花反柔弱男子忠義心於情安可薄幾有防灩巵席有燕趙姬人生捨此外萬事俱不知魂魄恍遊仙自信皆偶然匆遽又分防涕淚何流漣従斯對佳境蕭索春風前今夕天角月光滿人不圓幽池雙鸂鶒日日浮淸泉霜鶻長天外驚飛急似一落江沙上一墮古溪邊獨行寒水畔悲鴻誰見憐何時再相遇共戱復防眠復徘徊不忍去因爲執繖者激其腦遂覺【翰府名談】

明皇幸蜀回居南內嘗夢中見妃子於蓬山太眞院作詩遺之使焚於馬嵬山下云風急雲驚雨不成覺來仙夢甚分明當時苦恨銀屏影遮隔仙姬秪聼聲又作妃子所遺羅襪銘曰羅襪羅襪香塵生不絕細細圓圓地下得瓊鉤窄窄弓弓手中防初月又如脫履露纎圓恰似同衾見時節方知淸夢事非虛暗引相思幾時歇

待制王公素仲儀任禦史日嘗夣至玉亰黃闕殿上有紺服翠冠者曰吾東門侍郎公則西門侍郎也昔以奏牘玉帝前語傷鯁訐遂責於世公夢回題詩於書窗曰似去華胥國裏來雲霞深處見樓臺月光冷射雞窗急驚覺遊仙夢一廻公晚嵗復思玉京之夢作詩曰虛碧中藏白玉京夢魂飛入黃金城何時再步煙霄外皓齒仙童已掃防

盧綘字晉卿因病痁夢一白衣婦人令食蔗遂愈他日復夢白衣婦人曰太尉當富貴時至可詣都下妾有一詩一緡以助行妾乃玉眞也他日孟家陂相見其詩曰淸風明月夜深時箕箒盧郎恨巳遲他日孟家陂上約再來相見是佳期言訖而去綘後賜死呼延贊視行刑將至梁門綘見擁一白衣婦人來宛如前夢中所見因嗟曰玉眞何至此乎延贊爲問玉眞姓耿氏夫死與婦之子私遂與綘同場斬首其地果孟家坡

丁咸序未第時嘗夢乘龍而起回顧又有一駱駝在其後二十年方防科舉作詩曰嘗憶金陵應舉時壯心頻往折丹枝蹉跎二十年中夢一度思量一淚垂殿試牓出亞咸序之名者乃龍起又亞之者乃駱起方悟其夢

鄭顥嘗夢中得句云石門霧露白玉殿莓苔靑續成長韻此兩句老杜詩也【詩史】

蜀人任炌字溫如晚寓寧州府宅一夕夢一山叟貽詩曰故國路遙歸去來玠和之曰春風天逺望不盡旣覺自笑曰吾其死乎數日不疾而卒【古今詩話】

金陵才士鐘輻少年气豪一老僧見之相曰公登第則家破時樊若水愛輻之才以女妻之及燕爾應詔洛中果中甲科由是任放攜一女奴靑箱過華州蒲城其宰乃輻故人延畱累日一夕盛暑登縣樓痛飲而寢夢妻樊氏以詩一首示生雲楚水中如鏡雙雙白鷺飛金陵幾多地一去不思歸生夢中愧謝答詩曰還吳東下過蒲城城上淸風酒半醒想得到家春欲暮海棠千樹已凋零旣悟感其事因趣裝歸至采石渡靑箱心痛卒生匆匆槁葬於新墳之側洎至家庭戶閴然妻亡巳數月詢之親鄰樊亡之日乃夢於登縣樓之夕也靑箱處乃樊之塋地爾不植他木惟海棠數株正符詩意鐘嘆曰老僧之說信哉終身不仕隠於終山著書養气年八十而終【古今詩話臆說爲鐘輻爲蘇檢靑箱爲小靑】

範陽盧獻卿大中年舉進士連不中第薄遊衡湘間至郴而病夢人贈詩曰玉築郊原古靑山爲四鄰扶疎繞臺朩寞獨歸人逾旬乃卒郴守爲之近郊果以夏初入窀穸【同前】

許渾嘗夢登山有宮室淩雲人云此昆侖山也旣入見數人方飲招同飲至暮而罷賦詩曰曉入瑤臺露气淸庭中惟有許飛瓊塵心未防俗緣在十里下山空月明他日復夢至其處飛瓊曰子何題余姓名於人間攺曰天風吹下步虛聲曰善

池陽崔球爲太學生苦學不歸一日晝夢到其家見其妻正寫字呼之不應與之言不答眡其所書乃詩也曰數日相望極湏知意思迷夢魂不怕險飛過大江西旣覺歷歷記之數日書至其妻寄此詩一字不差驗其寫詩日乃球得夢之日也

謝濤諫議臨捐館捨前一月夢作讀史一絕云百年奇特幾張紙千古英雄一窖塵惟有炳然周孔教至今長自浸生民召其孫晏初錄焉

石曼卿嘗於乎陽會中代作寄尹師魯一篇曰十年一夢花空委依舊河山損桃李鴈聲北去燕南飛髙樓日日春風裏眉黛石州山對起嬌波淚落妝如洗汾河不防天南流天色無情淡如水曼卿死後數日關永言夢曼卿曰延年平生作詩多矣常以爲平陽代意篇最得意而世人少稱之能令余此詩傳於世者在永言耳永言乃增其詞爲曲度以迷仙引於是人爭歌之他日夢曼卿致謝焉曲云春陰霽岸栁防差裊金細絲畵閣晝眠鶯喚起煙光媚燕燕雙髙引愁人如醉慵緩步眉斂金鋪倚嘉景易失懊惱韶光攺花空委忍厭厭地施朱粉臨鸞鑑膩香銷減摧桃李獨自个凝睇暮云暗搖山翠天色無情四逺低垂淡如水離恨托徵鴻寄旋嬌波暗落相思淚妝如洗向髙樓日日春風裏悔憑闌芳艸人千里【古今詩話】

海州士人李愼言嘗言夢至一處水殿宮觀女戱毬山陽蔡繩作傳敍其事甚詳有拋毬詞十餘首言皆淸麗今但記其兩篇云侍燕黃昏晚未休玉階夜色月如流朝來自覺承恩醉笑倩傍人認繡毬堪恨【闕】家幾帝王舞煙揉盡繡鴛鴦如今重到拋毬處不是金鑪舊日香

胥偃內相應舉時夢徐將軍防下頭項作詩云昔作樹頭花今爲塜下骨明年徐奭牓下第二人及第【南部新書】

僕在黃州防寥自武陵來訪館之東坡一日夢防寥誦作新詩覺而記兩句云寒食淸明都過了石泉槐火一時新後七年出守錢塘而防寥始卜居湖上智果院院有泉出石縫間其冷宜作茶寒食之明日僕與客泛舟自孤山來謁防寥汲泉鑽火烹黃蘗茶忽悟所夢詩兆於七年之前眾客驚嘆知傳記所載蓋不妄也【東坡詩話】

僕泊船吳江夢仲殊彈一琴十三頗損而有異聲余問云琴何爲十三殊不答但誦云度數形名不偶然破琴今有十三此生若見邢和璞方信秦箏是響泉夢中了然諭其意覺而識之至晚到蘇殊當來見卽以示之寫至此筆未絕殊老叩船來見驚嘆不已遂以贈之去州五里

王平甫熈寧癸丑嵗直宿崇文院夢人邀至海上見宮殿甚盛其中作樂簫皷之伎甚眾其宮曰靈芝邀平甫俱往有人在宮側隔山水曰時未至且令去他時迎之恍然夢覺時禁中已鳴鐘平甫頗自負非凡爲詩記之曰萬頃波濤木葉飛笙簫宮殿號靈芝揮毫不似人間世長樂鐘聲夢覺時後四年平甫卒其家哭詢之嘗夢靈芝宮其信然乎當召告是夕暮奠若有聲音接人其家復卜之果獲兆昔有人至海上蓬萊見樓防中有待樂天之室樂天自爲詩以紀其事與平甫之夢實相似蓋二人皆天才逸髮則其精神所寓必有異者物理蓋有之而不可窮也【紀詩】

王仲簡潭州人少修進士業未諧隨計性寛厚惇孝弟周顯徳中攝長沙縣丞累任甚能爲理與潭州通判耿振相善太平興國二年忽染患而亡兄仲偉夜夢莊容持書一對云評事差逸來偉便開其書乃詩一章題云贈耿郎中曰得接英賢喜可知人生能得幾多時自従別後容顏攺恰似庭前雨淚碑仲偉夢覺而記分明眾嘆訝振不十年而終【郡閣雅談】

沈彬字子羙髙安人爲詩天才狂逸下筆成章好神仙之事少孤西遊以三舉爲約嘗夢著錦防衣貼月而飛識者言𨿽名播天下身不入月終不及第洪州觧至長安初舉行納省捲作夢仙謠云玉殿大開從容入金桃爛熟沒人偸鳯驚寶扇頻翻翅龍悞金鞭忽轉頭第二舉憶仙謠云白楡風占九天秋王母朝回宴玉樓日月漸長雙鳯睡桑田欲變六鼇愁雲翻簫管相隨去星觸旌幢各自流詩酒近來狂不得騎龍卻憶上淸遊第三舉贈劉象一首云曽應大中天子舉四朝風月鬂蕭疎不隨世祖重攜劍知爲文皇再讀書十載戰塵消舊業滿城風雨壊貧居一枝何事於君惜仙桂年年幸有餘劉象三舉無成孤寒主司覧彬詩其年放象及第五老牓卽其數也彬乾符中值四方多事遂南遊湖湘及嶺表二十餘年卻廻吳中過江南受僞命官至吏部侍郎致仕退居髙安【雅言雜載】

杜牧之頃幹時宰求小儀不遂求小秩又不遂嘗夢人謂曰辭春不及秋昆腳與皆頭後果得比部員外郎【脛說】

中書舍人崔嘏娶李續女爲曺州刺史令周邵南勾當障車後邵南因睡忽夣在防中女立牀西嘏立牀東女持紅牋題詩一首笑投嘏因髙吟之云莫以眞畱妾他理管容華難久住知得幾多年一嵗而嘏妻卒

余自蜀中應舉京師道過華淸官夢明皇令賦太眞裙帶詞覺而記之今書贈柯山潘大臨邠老云百疊漪漪水皺六銖縦縦雲輕植立含風廣殿防聞環佩揺聲

元丰八年正月旦日子由夢李士寧艸艸爲具夢中贈一絕句云先生惠然肯見客旋買雞豚旋烹炙人間斂酒未湏嫌歸去蓬萊卻無喫明年二月六日爲予道之書以遺遲云

詩話總龜卷三十三

欽定四庫全書

詩話總龜卷三十四

宋阮

閱撰

紀夢門【下】

狄遵度紀夢詩云佳城鬱鬱頽寒煙孤雛乳獸號荒阡夜臥北斗寒桂枕木落霜拱鴈連天浮雲西去半落日行客東盡隨長川乾坤未毀吾尙在肯與蟪蛄論大年狄遵度自兒童時巳能屬文落筆有奇气年十六一夕夢杜子羙誦平生詩皆集中所未見者覺而記兩句後遂續之【百斛明珠】

張詧字隠之本閩人遷於成都數世矣善屬文不仕晚用太守王素薦賜號衝退處士一日夢有人寄書召之云東嶽道士書也明日與李士寧答曰手持東嶽寄書來詧大驚不知其所自來未幾詧果卒其子禩亦逸民舉仕一命乃死士寧蓬州人也語默不常或以爲得道者百嵗乃絕嘗見余於成都曰子甚貴當策舉首已而果然

余嘗夢見人云是杜子美謂余曰今人多誤會予八陣圗詩云江流石不轉惟恨失吞吳世人皆以爲先主武侯欲與闗羽復仇故恨不能滅吳非也我意本謂吳蜀乃唇齒之國不當相圖晉之所以能取蜀者以此子羙死已久猶不防其詩區區自列其意書生之習气也【並同前】

東坡將亡前數日夢中作一詩寄朱行中云舜不作六器詎知貴璵璠哀哉楚狂士抱璞號空山相如起睨柱投壁相與還何如鄭子產有禮國自閒𨿽防韓宣子鄙夫亦辭環至今不貪寶凜然照塵寰覺而記之自不曉所謂東坡絕筆也【直方詩話】

陳明信云蕭貫少時嘗夢至宮廷中長廊邃館如王者所居有千門萬戶望之洞然金碧爍耀旣過數門見羣婦人如神仙視貫驚問何所従來貫愕然亦不知對貫自陳進士能爲詩中有一人授貫紙曰此所謂衍波牋煩賦宮中曉寒歌貫援筆立成旣有奇語其人甚賞之因曰先軰異日必貴此天上非人間也貫寤尙能記所賦兪秀老往嘗得之於蕭翰林之孫其詩有云十二嶤闗隠空緑獸猊呼焰椒壁馥渇烏涓防不相續轆轤欲轉霏紅玉百刻香殘隕蓮燭九龍吐水漫寒漿紅絹佩魚無左璫兩兩趨走瞻扶桑紅萍半圭出波面回首觚稜九霞絢鳴鞘聲天上來大劍髙冠滿前殿秀老誦之尙有四五韻防之

王太初傳言有焦仲先者家於南徐元丰元年因詣京師訪知已忽夢一婦人相顧遇或以詩筆相往來其一聫云吳王臺下無人處幾度臨風學舞腰又曰吳山之北會稽之陽古木蒼蒼其最後一章云仲冬之月二七之間月圓風靜車馬相扳其人如病狂緣太初而後愈至秦少遊書栁鬼事所載詩語前後皆同但年月乃是熈寧九年所病者乃是嘉興令陶集而所諭者乃是天竺辯才法師二者不知孰是【並同前】

僕嘗夢有客攜詩文見過者覺而記其一詩云道惡賊其身忠先愛厥親誰知畏九折亦自是忠臣又有數句若銘贊者云道之所以成不以害其耕徳之所以修不以賊其生【東坡詩話】

富鄭公早年嘗夢靑州王相公以後事相托公曰相公徳被生民當延遐壽何遽及此後二年罷相知鄆州辟鄭公爲倅到任月餘有大星隕於宅園家人怪之相告曰後月當見果至後月薨鄭公爲治防事故鄭公挽詞曰道徳被生民與當年夢中符契【古今詩話】

鄭內翰獬未貴時嘗病瘟疫數日未愈甚困俄夢至一處若宮闕有吏迎謁甚恭公謂吏曰吾病甚倦煩熱思得涼浴以淸其肌吏云已爲公辦浴久矣吏引公至一室中有小池方濶數尺甃以明玉水光防灩以手測之淸冷可愛公乃坐甃上以水泛身俄視兩臂已生白鱗視水中影則頭已角出公驚遽出吏云此玉龍池也惜乎公不入其水中入則爲輔宰乃覺少選出汗公後登第爲第一人爲詩戱友人云文闈數戰奪先鋒變化湏知自古同霹靂一聲従地起到頭身是白龍翁

王仲舉營道人母嘗夢挾仲舉入月仲舉修進業長興化二年赴舉謁秦王登第後有詩謝秦王曰三千里外拋漁艇二十人前折桂枝太平興國中仲舉有子曰嗣全亦中進士第乃扶兩子入月之祥【靑集】

湖州長興縣啄木嶺金沙泉卽每年造茶之所也湖常二郡接界於此其土有境防序每茶節二牧畢至所泉處沙中居嘗元水將造茶太守具犧牲祭泉頃之發源淸溢造禦茶畢水則防減供堂者畢水已半矣太守造茶畢卽涸矣太守或行斾稽晚則亦風雷之變或見摯獸毒蛇鬼魅之類焉胡生者卽其居以釘鉸爲業居霅溪而近白蘋洲去其居十餘步有古墳胡生每因茶飯必奠酬之嘗夢人謂之曰吾往栁氏子生善詩而嗜茗及死塟此室乃子今防之側也常衘子之惠無以爲報欲教子爲詩胡生辭以不能栁彊之曰但率子意言之當有致矣生旣悟試畱詩果有冥助者其後遂工焉詩曰胡風似劍鎪人骨漢月如鉤釣胃腸魂夢不知身在路夜來尢自到昭陽人謂之胡釘鉸詩

金沙池泉在常州宜興縣罨畫溪之東有寺寺有碑載當時杭湖常三州貢茶唱和樂天云十隻畫船何處宿洞庭山腳太湖心常州太守忘其姓名和云殷勤爲報春風道不貢新茶只貢心

韋檢舉進士不第常有一羙姬一日捧心而卒檢追思痛悼殆不勝情舉酒吟詩悲怨可掬吟曰寶劍化龍歸碧落嫦娥隨月下黃泉一杯新酒靑春曉寂寞書窗恨獨眠一日忽夢姬泣涕澘然曰當有後期今和來篇卽口占雲春雨蒙蒙不見天家家門戶栁如煙如今腸防空淚歡笑重追別有年檢終日怏怏後更夢姬曰卽遂相見覺來神魂恍惚乃題曰白浪漫漫去不回浮雲飛盡日西頽始皇陵上千年樹銀鴨金鳬也變灰後數日卽符夢兆【脞說前集】

晁奉禮簡故宮保內翰之次子也於昆弟中最稱奇秀與梁固少小硯席之至善大中祥符二年固狀元及第授靑州倅時奉禮榮侍在闕下是年冬末梁方之任去靑雨驛夜夢晁來相謁手攜白扇上有七言詩一首以贈梁云死生離別最堪悲相對無言淚滿衣嘆我巳歸泉下去羨君新向月中歸長鞭已見騰夷路折翼終難繼迅飛珍重故人當聖代早持鈞軸入黃扉覧詩起執手悲泣而別倐然覺大異之嘆晁必沒故矣乃急走僕錄所得詩入亰師訪其安否宮保開讀之大慟曰品格眞吾兒作也夢之夕乃簡亡之日也

李良弼故給事中防之子祥符元年應進士舉得同學究及第二年給事自南京移知鄭州以家在應天良弼奏爲本府司士防軍是年中赴良弼隨侍至鄭夜宿中牟驛夢人持詩版跪而來獻良弼詩曰九霄丹詔三天近萬疊紅芳一旦開日月山川湏問甲爲君親到小蓬萊覺而異之旦遽起而白給事喜曰據此詩意汝必有前程愼勿廢於筆硯勉旃勉旃至郊而別五年方歸闕授三司戶部判官五月已舉張楚縣丞事停任六月十九日良弼卒於應天府給事大慟悲語張君房曰夢之不誠如是自此兒夢必謂其前程而爲詞臣一旦至是苦哉君房但寛勉以慰之是年秋君房以語鞠獄無狀謫爲寧海督郵乃同給事舟抵應天府旦憇泊間細語良弼卒之日月及地之所因而繹之忽有數悟乃省其詩盡得之良弼丙戌生年二十有七卽詩首句云九霄丹詔三天近三九二十七數是年二十五故云近也萬疊紅芳一旦開方萬葉之花一旦開盡是近謝之意次云日月山河湏問甲其年六月十九日甲寅乃其卒日殯是二十九日甲子於府東甲地卽是日月山川湏問甲也蓋六月天徳月徳俱在甲末句云爲君親到小蓬萊卽虛無防漠之所給事沈黙曰君辧之矣【脞說前集】

沈亞之嘗言刑鳯寓居長安平康裏第晝夢一婦人自楹而來古妝髙髻作陽春曲曰長安少女翫春陽何處春陽不防腸舞袖弓腰渾忘卻娥眉空帶九秋霜鳯曰何謂弓腰曰昔年父母教舞作此弓彎狀舞罷辭去鳯亦尋覺【脞說後集】

吳興姚郃嘗言有友王生者元和初夕夢遊吳宮久之聞宮中出輦吹簫撃皷言西施王悲悼不止立召門客作挽歌生應聲爲詞曰西望吳王闕云書金字牌連江張蕙帳擇土金釵滿地紅心艸三層碧玉臺春風無處所淒恨不勝懷及寤復記其事王生太原人

崇寧元年元日昏眠夢中作一詩云無賴春風試怒號共乘一葉傲驚濤不知兩岸人皆愕但覺中流笑語髙三月與陳瑩中渡湘江是日大風當斷渡小舟掀舞白浪中兩岸聚觀膽落瑩中笑愈髙余以詩語瑩中瑩中曰此公桉後大行叢林

東坡倅錢塘夢神考召入禁中宮女環侍一紅衣女捧紅靴一隻命坡銘之其中一聫云寒女之絲銖積寸累步武所及云蒸雷起上極嘆其敏劭【同前】

山谷晝臥夢與一道士升空道士曰與公遊蓬萊覺天風吹鬢道士曰斂目俄有狗吠開目不見道士惟見宮殿魯直入有兩玉人導升殿主防揖之仙女侍之中有一女云整琵琶魯直愛其風韻顧之忘揖主者主者色莊故其詩曰試問琵琶可聞否靈君色莊妓搖手與余親言之今山谷集語不同蓋更昜耳【冷齋夜話】

少遊南遷宿宮亭湖廟下側枕視防波月影縦橫追繹昔宿埀云老借竹軒見西湖月色如此夢羙人自言我天女也以維摩像乞贊少遊愛其畫念曰非道子不能作此天女以詩戲少遊曰不知水宿分風浦何似秋眠借竹軒聞道詩詞妙天下廬山對眼可無言少遊夢中題其像曰竺儀華夢瘴面囚首口𨿽不言十分似九應笑舌覆大千作獅子吼不如不搏取妙喜如陶家手【同前】

陳智夫襄陽人博學有才思尢長於歌詩嘗遇異人授以吐納之術故佳句多於夢中得之若花笑似畱客鳥聲如喚人又野花臨水數枝恨芳艸連天千里情之句𨿽前輩不能逺過【遁齋閒覧】

詩話總龜卷三十四

欽定四庫全書

詩話總龜卷三十五

宋阮

閱撰譏誚門【上】

陳彭年大中祥符中與晁文莊內翰等四人同知貢舉省試將出奏試卷舉人壅衢觀其出省諸公皆赧其容獨彭年揚鞭自肆有驕矜之色榜出有甥不預選怒入其第會彭年未來於幾上得黃勅乃題其背曰彭年頭惱太東烘眼似硃砂鬢似蓬紕繆幸叨三字內荒唐仍在四人中取他權勢欺明主落卻親情賣至公千百孤寒齊下淚斯言無路達堯聰彭年怒抱其勅入奏章聖見而不恱然釋其罪【江南野錄】

唐太宗燕近臣長孫無忌嘲歐陽率更曰聳防成山字埋肩畏出頭誰言麟閣上畵此一彌猴詢應聲曰縮頭連背聳漫襠畏肚寒只緣心渾渾所以麵團團太宗攺容曰詢豈不畏皇后聞耶無忌長孫後之弟也【小說舊聞】

唐相張延賞選壻無可意者其妻苗氏賢而知人特選進士韋臯許之臯性疏曠不拘細行延賞竊悔由是婢僕頗輕慢惟苗氏待之益厚臯因辭東遊張氏罄奩具以治行延賞幸其去以七駝物爲贐臯行翌日悉還之惟畱奩物及書策而已後五年臯擁節旄會徳宗幸奉天持節西川替延賞乃攺姓名作韓翺人莫敢言至大回驛去府三十里人有報延賞曰替相公者韋臯也非韓翺苖氏曰若韋臯必韋郎也延賞曰天下姓名同者甚眾彼韋生必塡溝壑豈能乘吾位乎次日果韋臯也延賞慚懼自西門潛遁臯入見苖禮奉過布衣之日求前輕慢者皆杖死之時泗濵郭圍因爲詩曰宣父從周又入秦昔賢誰不困風塵當時甚訝張延賞不識韋臯是貴人【唐宋遺史】

彭齊吉州人才辯滑稽嘗謁南丰宰而不禮之一夕虎入縣防噬所養羊棄殘而去宰卽以會客齊與焉翌日獻詩於宰曰昨夜黃班入縣齋分明蹤迹印蒼苔幾多道徳驅難去些子豬羊引便來令尹聲聲言有過錄公口口道無災思量也觧開東閣畱得頭蹄待秀才覧者絕倒【靑箱雜記】

景徳初河朔舉人張存任弁皆以防城得官有無名子嘲曰張存觧放旋風炮任弁能燒猛火油

丘濬寺丞失意徧遊諸郡至山陽郡守屢召之夜飲翌日作詩曰丑卻天下美人面正得世間君子心郡將他日再爲文字飲以謝之至宜眞太守室看牡丹作詩曰何事化工情愈重偏教此卉大妖妍王孫欲種無餘地顏巷安貧欠買錢曉檻競開香世界夜欄誰結醉因緣湏知村落桑耘防田叟饑耕婦不眠又至五羊贈大守詩曰碧睛蠻婢頭防布黒面胡兒耳帶環幾處樓防皆枕水四周城郭半圍山又詩曰階上腥臊堆蜆子口中膿血吐檳榔又詩曰風腥蠻市合日上瘴云紅太守見之大不懌【翰府名談】

天聖中修國史王安簡謝陽夏李邯鄲黃唐鄕爲編修官安簡神淸沖淡唐鄕刻意篇什謝李嘗戲爲句丰貎閒如鶴黃吟苦似猿【春明退朝錄】

唐旣平劉展江淮之亂上元間租庸使元載以吳越𨿽兵荒後民產猶給乃辭召豪吏分宰列邑而重斂之時人謂之白著言其役斂無名其所著者皆公然明白無所嫌避一云世人謂酒酣爲白著旣爲刻薄之役不堪其則必顚沛酩酊如醉者之著也渤海髙亭有詩曰上元官吏稱剝削江淮之人皆白著

唐景龍中洛下霖雨百餘日宰相不能調陰陽乃閉坊市北門卒無效溢至甚人歌曰禮賢不觧開東閣爕理惟能閉北門【朝野僉載】

孫魴沈彬李建勲好爲詩時魴有夜坐詩爲眾所稱建勳因匿於齋中待彬至乃問彬云魴之詩何如彬曰田舍翁火鑪頭之語何足道也魴聞而出誚彬曰何誹謗之甚而比田舍翁無乃過乎彬曰子夜坐句劃多灰漸冷坐久席成痕此非田舍翁鑪上作而何闔坐大笑乃題金山寺云萬古波心寺金山名目新天多剩得月土少不生塵過櫓妨僧艇歸濤濺佛身誰言張處士題後更無人莫不服其馴雅【江南野錄】

朝元龜廬陵人嘗謁邑宰見起伏生獷欲窮以詞學因新畵屛爲戲珠龍乃曰請子詠之元龜應聲而成因諷宰受賂云翻身騰白浪探爪攫胡珠

毛柄聚生徒於廬山白鹿洞與諸生講論所獲貲鏹皆以市酒洞有辧者嘲云彭生作賦茶三片毛氏傳詩酒半升嘗自題於齋壁云先生不在此千載只空山因大醉一夕而逝

劉炎少負詞學晚爲永新尉拙於政治道有貪名太守行邑覬覦之意而炎不悟旣行以詩諷炎云未到桃源時長憶出家景及到桃源了還似鑑中影炎乃和而復之後以民訴受賄遂按以法炎復有詩云早知太守如狼虎獵取膏粱以饀之

羅隠性傲睨初赴舉過鐘陵見營妓雲英一絕後下第又過復見之雲英曰羅秀才尙未脫白隠以詩嘲之曰鐘陵醉別十餘春重見雲英掌上身我未成名英未嫁可能俱是不如人隠與顧云同謁淮南相國髙駢云爲人雅律髙公遂屆云而逺隠隠欲歸武陵與賔幕酌餞於云亭盛暑靑蠅入坐髙公命扇驅之謔隠曰靑蠅被扇扇離席隠聲曰白澤遭釘釘在門偶見白澤圖釘在門扇乃譏云也時髙公欲繼淮南王求仙方爲妖亂後爲畢將軍所害隠作妖亂志以譏之故有題延和閣云延和髙閣勢淩雲輕語猶疑太一聞燒盡餘香無一事開門迎得畢將軍僖宗在蜀隠作詩數首以刺諸侯及還梁爲朝貴所疾乃謁錢武肅焉獻僖宗在蜀詩曰白丁攘臂犯長安翠輦愴惶路屈蟠丹鳯有情云外逺玉龍無迹渡頭寒靜思貴族謀身易危惜文皇創業難不將不侯何計是釣漁船上淚防幹又作僖宗還京曰馬嵬楊栁尙依依又見鑾輿幸蜀歸泉下阿瞞應有語這回休更怨楊妃【鑑戒錄郡閣雅談謂靑蠅白澤對句是冦弱謝觀作】

蘇子羙監進奏院因賽神召館中同捨是時江南人李中捨因梅聖兪謁子羙且願預此會聖兪以爲言子羙曰食中不設蒸饅餅夾坐上安有國捨虞防李啣之遂其事於言語爲劉元瑜所彈子羙坐謫故聖兪有客至詩云有客十人至共食一鼎珍一客不得食覆鼎傷眾賓蓋指李也【詩史】

來鵠洪州人咸平中名振都下然喜以詩譏訕當路爲人所惡卒不第金錢花云靑帝若教花裏用牡丹應是得錢人夏云云無恨旱苖枯欲盡悠悠閒防作奇偶題云可惜靑天好雷電只能驅趂懶蛟龍【詩史】

唐湖州參軍陸防妻蔣氏善屬文然嗜酒姊妹勸節酒彊食蔣應聲曰平生偏好飲勞爾勸吾飡但得樽中滿時光度不難僧知業有詩名與防善一日訪防談蔣使婢奉酒知業云受戒不飲蔣隔簾謂曰上人詩云接岸橋通何處路倚樓人是阿誰家觀此風韻得不飲乎知業慚而退

濠州西有髙唐館俯近淮水禦史閆欽授宿此館題詩曰借問襄王安在哉山川此地勝陽防今朝寓宿髙唐館神女何曽入夢來有李和風者至此又作詩曰髙唐不是這髙唐淮上江南各異方若向此中求薦枕參差笑殺楚襄王

丁晉公爲玉淸昭應宮使夏英公爲判官一日賜宴齋宮優人有雜手藏擫者晉公顧英公曰古人無詠藏防詩請賦一章英公爲一絕云舞拂挑珠復吐丸遮藏巧便百千般主公端坐無由見卻被傍人冷眼看

楊孺尙書以耳聾致仕居雩縣別業同裏髙氏貲厚有二子小字大馬小馬一日裏中社飲小馬攜酒一榼就楊公曰此社酒善治聾願持杯酌之無瀝楊書絕句與之云數十年來雙耳聵可將社酒使能醫一心更願靑盲了免見髙家小馬兒【倦遊錄】

景祐初詔先朝免觧人將來特與推恩有無名子攺王元之升平詞以嘲曰舊人相見問行年便說眞宗更以前但看緑袍包裹了這回冷笑入黃泉

永叔在政府將引去以詩寄潁川常夷甫曰笑殺汝陽常處士披簔帶笠伴春鋤明年夷甫起授侍講判國子監有無名子攺前詩作夷甫寄永叔曰笑殺汝陰歐少保新來防士聼朝雞又云昔日潁陰常防士卻來馬上聼朝雞

史流仕不得志好持人長短世以凶人目之亦終以此敗嘗過江州琵琶亭題詩云坐上騷人𨿽有詠江邊寡婦不難欺若使王涯聞此曲織羅應過賞花詩【並同前】

邵安石連州人髙湘侍郎南遷歸朝途經連江安石以所業投之遂見知同至輦下湘知貢舉安石擢第詩人章碣賦東都望幸詩刺之曰懶修珠玉上髙防眉目連姢幸不開縦使東巡也無益君王自帯羙人來【古今詩話】

泗州僧伽塔人多雲其下眞身也塔後有閣記興國中初塑事甚詳退之詩云火燒水轉掃地空則眞人之焚久矣塔本般匠所建俗言塔頂爲天門蘇國老有詩云上到天門最髙處不能容物只容身蓋譏在位者

孫皓爲晉所防封歸命侯武帝問皓曰聞南人好作爾汝詩爾頗能否皓被酒舉觴曰昔與汝爲鄰今與汝爲臣勸汝一杯酒令汝壽萬春帝悔之

吳武陵有文而好訐嘗以贓敗廣州吏治殊不假貸題詩路左壁曰雀兒來往颺風髙下視鶯鸇意气豪自謂能生千里翼黃昏依舊入蓬蒿

唐王鐸楊收皆薛逢同年收作相逢有詩曰湏知金印朝天客同是沙堤避路人威鳯遇時皆瑞聖應龍無水謾通神收聞之怒王鐸作相逢又有詩曰昨日鴻毛萬鈞重今朝山嶽一毫輕鐸又怒

羅隠與桐廬章魯風齊名錢武肅崛起以魯風善筆札召爲表奏孔目官魯風不就執之後以羅隠爲錢塘令懼而受命因宴獻詩云一个禰衡容不得思量黃祖謾英雄自是始厚之

馮王鎭南陽郡中宣聖廟壊有酒戶十餘輩投狀乞修瀛王未及判有幕客題四句狀後云槐影差覆杏壇儒門子弟盡髙官卻教酒戶重修廟覺我慚惶也不難瀛王遽罷其請出已俸重修

孫僅給事鎭永興日多作詩時玉淸昭應宮初成孫作驪山詩云秦帝墓成陳勝起明皇宮就祿山來有人傳於京師以爲譏時政

顏標咸通中鄭薫下狀元及第先是徐冦作叛薫欲激勸勳烈意標乃魯公之後故置之巍科旣而詢其廟院標曰寒素京國無廟院薫始大悟有無名子嘲曰主司頭腦太冬烘錯認顏標作魯公

光啟中蔣嶓以丹砂授韋中令吳人張鵠有文而貧或嘲之曰張鵠只消千駝絹蔣嶓惟用一丸丹【並同前】

詩話總龜卷三十五

欽定四庫全書

詩話總龜卷三十六

宋阮

閱撰譏誚門中

黃臺符十六嵗張讀十八嵗同年登科爲鄭宣州幕嘗列題於西明寺之東廡或竊注之曰一雙同進士兩个阿孩兒

李煜作紅羅亭四面栽江梅花作艷曲歌之韓熈載和云桃李不湏誇爛熳已輸了風吹一半時淮南已歸周

趙嘏浙人有羙妾洎計偕母不許攜行防上元節爲鶴林之遊帥見之掩爲己有明年嘏榮歸以詩感之曰寂寞堂前日又曛陽防去作不歸云當時聞說沙吒利今日靑蛾屬使君帥聞遣歸

李商隠依彭陽令狐楚以牋奏受知後其子綯有韋平之拜浸疏商隠重陽日義山造其防事屆題云十年泉下無消息九日樽前有所思郎君位重施行馬東閣無因得再窺綯見慚恨扄閉此防終身不處

袁筠婚蕭楚女言定未防擢進士第羅隠以一絕刺之云細看月輪還有意定知靑桂近嫦娥

林和靖傲許洞洞作詩嘲之云寺裏掇齋饑老防林間咳病獼猴豪民送物鵝伸頸好客窺門鼈縮頭

章郇公性簡靜嘗爲開封府試官出人爲天地心賦舉子白先朝曽試遽別出一題曰教猶寒暑旣非致思舉子又上請此題出樂記教乃樂教也上在諒陰而用樂事恐非便方紛紛不巳無名子作詩嘲曰武成廟裏沽良玉夫子門前防簸箕惟有主司章得象往來寒暑未曽知時南廟試良玉不琢國學試良弓之子必學爲箕賦【並同前】

韓退之彌明傳云嘗與文友會宿者老道士形貎怪異自通姓名求宿言論甚奇旣飲酒眾度其不能詩因聫句詠鑪中石鼎將以困之首唱曰妙匠琢山骨刳中事調烹至彌明自云不善俗書人多不識乃遣人執筆硯吟曰龍頭縮囷蠢豕腹脹膨脝坐客盡驚會人思竭不能復續彌明連促之坐中有欲吟其聲淒苦彌明句中侮之曰仍於蚯蚓竅更作蒼蠅聲湏臾倚壁睡鼻息如雷坐客異且畏之【並同前】

光化中羅隠佐兩浙幕同院沈嵩得新榜封示隠隠批一絕於紙尾曰黃土原邊狡兔肥犬如流電馬如飛防陵老將無功業尢憶當時夜獵歸

正元中太府卿韋渠牟金吾李齊運皆寵貴薦人多得名位時劉師老穆寂皆應科目渠牟主穆寂齊運主師老會齊運對順宗嗟其羸弱許以致仕而歸師老失據無名子曰太尉朝天升穆老尙書倒地落劉師劉禹錫曰名場崄如此

王文惠相府中病尢好釋氏時有人作詩曰誰謂調元地番成養病坊但見僧盈室寧知火燎房

盧肇黃頗皆宐春人頗富於財而肇苦貧與頗同日赴舉亦同日登途郡守獨餞頗於郵亭而遣肇明年肇狀元登第歸郡守防肇看競渡肇卽席作詩曰向道是龍剛不信果然奪得錦標歸太守大慚

韋蟾左丞至長樂驛見李瑒給事題名因書其側雲渭水春山照眼明笑人何事寡詩情只應學得虞姬壻書字才能紀姓名

劉魯風江西投所知爲典謁所阻因得一絕曰萬卷書生劉魯風煙波千里謁文公無錢乞與韓知客名紙生毛不爲通

範魯公質舉進士和相凝愛其程文以自登第舊在十三人謂魯公曰公之詞業合在甲選暫屈十三人用傳老夫衣鉢可乎魯公謝之後果至宰相亦且相繼門生有獻詩者云従此廟堂添故事登庸衣鉢亦相傳

李郁尙書爲荊南従事有朝士寄書字體殊惡李寄詩曰華緘千里到荊門章艸縦橫任意論應笑鐘張虛用力卻教羲獻謾勞魂惟堪愛惜爲珍寶不敢畱傳示子孫深荷故人相愛處天行時气許教吞言堪作符也【並同上】

北齊盧思道聘陳設宴聫句作詩先唱者譏北人云楡生欲飽漢艸長正肥驢謂北人食楡吳地無驢故有此句思道卽續之曰共甑分炊飯同鐺各煮魚謂南人無義同炊異饌也吳人愧之【譚藪】

洛陽有譚歌婦人楊薴蘿朝辦言有才思楊凝式侍郎以侄女呼之憐其聰慧也時有僧云辧者有文善能講經善應對若祀祝之辭隨名位髙下對之三十字如宿思少師尢重之長壽年五月云辧講對歌者忽有蜘蛛於檐前垂絲而下正對少師與云辯前少師笑謂歌者曰試嘲得著奉絹三疋歌者不思應聲嘲之意不離蜘蛛戲之云辯云辯體充肚大不能行少師見詩絕倒大叫和尙將絹五疋云辯慚且笑與絹五疋詩嘲蜘蛛曰喫得肚罌撐尋絲繞寺行空中設羅网只待殺眾生【洛陽舊聞】

至和間有數達官以詩知名常慕樂天體多得於容易曽有一聫云有祿肥妻子無恩及吏民有人戲之曰昨日通衢遇一輜軿車載極重嬴牛甚苦豈非足下妻子乎聞者傳以爲笑【歐公詩話】

向文簡在延州嘗有詩云四時常有煙棚動三月猶無菜甲生又有人嘲同州詩云三春花發推樗樹二月鶯啼是老鵶【雜誌】

徐州雲龍山人張天驥不逺千里見朱定國於錢塘愛其中風物遂欲徙家居焉春盡思歸以詩戲之云羨公飄蕩一孤舟來作錢塘十日游水洗禪心都眼淨山供詩筆捴眉愁雪中乘興眞聊爾春盡思歸都罷休何事卻尋朱處士種魚萬尾橘千頭【絕詩】

閩人廖復天禧二年求薦天府下撾鼓訟之覆考再狀省試又下湖人淩景陽因復訟之亦再收髙第遂登科士子作詩嘲復曰細思堪恨廖賢良論中科名屬景陽啼得血流無用處爲他人作嫁衣裳【朱守國錄曰續曰】

景祐中有輕薄子以古人二十字詩益成二十八字嘲誚曰仲昌故國三千里宗道深宮二十年殿院一聲河滿子龍圗雙淚落君前龍圗王博文也嘗更大藩鎭開封知府三司使一日對上前因敍揚歷之久不覺淚下殿院蕭定基也爲殿中侍禦史與韓魏公吳春卿王君貺同發觧開封舉人作河滿子曲嘲之因奏事仁宗問之令誦一徧王宗道爲諸王教授及講書凡二十餘年不求進用仲昌者章郇公之仲従子論科場不公奏聞牒歸簡州當時以爲𨿽用古人詩句而切中一時之盛事傳以爲笑樂【東齋錄】

丁晉公與楊文公遊處宴集必有詼諧之語復皆敏於應答一日防諫攻文公因晚俟晉公之門方伏拜晉公亟謂文公曰內翰拜時髭擎地文公隨聲答曰相公坐處幙瞞天蓋楊羙髭髯而丁第方盛設帷幙因互相議也【有宋佳話】

太尉田重進起於戎行晚年好道術喜黃老有揀停兵士張花項衣道服以其項多雕篆目之爲花項又引道士爲同志前後所用錢帛悉資之無少違久而無成忽一日云出采藥八月當成晚大醉歸重進問尊師従未飲何遽醉花項防笑其實不飲昨日見一仙流向西頂禮重進問何人花項恭肅低言卽呂洞賓謂曰重進武人好事如此此人有壽今巳有防疾由防染風屙某當暫屆少藥療之田大喜曰重進粗人何銷神仙下防且曰何時至花項曰此月十五日夜三更必至呂不欲多見人望太尉於射亭帳設用好新裀褥靜室燃香鮮果好酒後至五更重進久患風折腰艱難重進方欲責花項虛誕外報尊師門大開囊篋搬運巳盡重進慚恨鳴指曰無良漢無良漢自是不復信時有無名人獻詩一首以笑之永興軍人尙能念誦詩曰或作黃金或作銀熱人好幸搏尖新一朝任惑田重進半夜扳迎呂洞賓獃漢出門特引領黠兒得路已潛身𨿽稱兩个無良漢笑殺長安萬萬人【洛陽舊聞】

湖南徐仲雅與李宏臯劉昭禹齊名所業百餘卷並行於世畊夫謠一首云張緒逞風流王衍事輕薄出門逢畊夫顏色必不樂肥膚如玉潔力抝絲不折半日無畊夫此輩揔餓殺【雅言雜載】

周顓處士洪儒奧學偶不中第旅浙西從事歡飲惟昩於章程座中皆戱之有贈詩曰龍津掉尾十年勞聲價當時鬭月髙惟有紅妝回舞手似持霜刄向猿猱周和曰十載文場敢憚勞宋都回鷁爲風髙今朝甘伏花枝笑任道墫前愛防猱

廬山道士體貌魁偉飲酒防肉居九天使者廟有雙鶴因風所飄憇於廟庭道士驚喜因謂當赴上天命令山童控而乘之羽儀淸弱不勝其載毛傷骨折而斃翌日馴養者知訴於公府處士陳沆嘲之曰防肉先生欲上升黃雲踏破紫雲崩龍腰鶴背無多力傳語麻姑借大鵬【南唐近事】

李山甫詩名冠於當代過烏江題項羽廟云爲虜爲王盡偶然有何慙見渡江船平分天下猶嫌少可要行人贈紙錢又贈宿將曰校獵燕山經幾春雕弓白羽不離身年來馬上渾無力望見飛鴻指似人

任谷富有經術隠居於洛以俟召命末防蒲輪乃躬到京訪知已有朝官戱贈曰雲間應訝鴈書遲自到京中探事宜従此見山湏合眼被山相賺巳多時後至補衮

曹確楊收徐商路巖同秉政時有詩嘲之曰確確無餘事錢財總彼扠商人都不管貨賂幾時休【南部新書】

詩話總龜卷三十六

欽定四庫全書

詩話總龜卷三十七

宋阮

閱撰譏誚門【下】

大中元年魏扶知禮闈入貢院題詩曰梧桐葉落滿庭陰鎖閉朱門試院深曽是昔年辛苦地不將今日負前心及榜出爲無名子削爲五言詩譏之【南部新書】

先天中王上客爲侍禦史自以才望當前行忽除膳部員外郎防有恨惋吏部郎中張思詠曰有意嫌兵部專心望考功誰知腳踜蹬幾落省橋東蓋膳部省最東北隅也

趙璘儀質麼陋第名後赴姻禮儐相以詩嘲之曰巡闗𨿽傍樗蒲局望月還登乞巧樓第一莫教蛛蜘過緣人衣帶上人頭又曰不知元在鞍橋裏將謂空防席防歸又曰火鑪牀上平軀立便與夫人作鏡防

崔立言髙退隠茅山善謔浪爲詩贈營妓惇龎者曰瓦棺寺裏逄行迹華嶽山頭露掌痕不湏惆悵愁難嫁待與將書問嶽神【瓦棺寺有大佛迹嶽神大人】又醉中謔浙江防使曰山天畱意向丹梯連帥邀來出藥畦常見浙東誇鏡水鏡湖元在浙江西【並同上】

太平廣記言杜牧爲宣州幕有酒妓肥大牧之贈詩曰盤祖當時有逺孫尙令今日逞家門一車白土將泥臉十幅紅綃補破裩瓦棺寺裏逢行迹華嶽山前見掌痕不湏啼哭愁難嫁待與將書問嶽神與此同未知孰是

張唐卿進士第一人及第期集於興國寺題壁云一舉首登龍虎榜十年身到鳯凰池有人續云君看姚煥幷梁固不得朝官未可知後果京官【筆談】

惠崇詩自負有河分岡勢斷春入燒痕靑時人或有疑譏其犯古者嘲之曰河分岡勢司空曙春入燒痕劉長卿不是師兄多古句古人詩句似師兄【居聞轉話】

元居中作宿守郡有官妓小蘇善歌舞防而聰慧元守甚憐之一日宴罷令就座客闗彥長求詩闗善詼諧卽當時名公也得詩云昔日聞蘇小今朝見小蘇未知蘇小貌得似小蘇無由是以此自負相傳以起聲士大夫従此作詩甚眾洎長大數年間體丰修長未免尙語此蘇子瞻出知湖州亦來乞詩蘇書與之云舞腰窈窕影揺千尺龍蛇動歌喉宛轉聲防半天風雨寒此石曼卿古松詩遂士大夫笑【泗上錄】

曺唐羅隠同時才情不殊羅曰唐有鬼詩或曰何也曰水底有天春寂人間無路月茫茫唐曰羅有女子詩或曰何也曰若教觧語應傾國任是無情也動人此蓋羅牡丹詩也【廬懷抒情】

賈島狂狷行薄執政惡之故不與選裴晉公於興化作池亭島詩曰破卻千家作一池不栽桃李種薔薇薔薇花謝秋風起荊棘滿庭公始知人皆惡其不遜【古今詩話】

胡旦祕監性褊躁表眀居襄陽屢譏郡政夏英公常師事之及公貴達胡尙以靑衫眡公公出鎭防陽時一造焉一日謂公曰讀書乎郡事少暇比只作得一燕雀詩胡曰試舉之曰燕雀紛紛出亂麻漢江西畔使君家空堂自恨無金彈任爾啾啾到日斜自爾少戢

蔡君謨守福唐會李太伯與陳烈於望海亭以歌者侑酒方舉板一拍陳驚怖越席攀木逾垣而去李作詩曰七閩山水掌中窺乘興登臨到落暉誰在畵橋沽酒處幾多鳴櫓趁朝歸晴來海色依希見醉後鄕心積漸防山鳥不知紅粉落一聲檀板便驚飛蓋譏其矯也

梅聖兪過楊州宋公序送鵞作詩謝云嘗遊鳯池上曾食鳯池萍乞與江湖客従交養素翎公序得詩不懌【同前】

榦符末有客寓於廣陵開元寺不爲僧所禮一筆題門而去龕龍去東海時日隠西斜敬文今不在碎石入流砂僧眾皆不能詳之獨有沙彌能觧眾問其由則龕龍去矣有合字時日隠矣有寺字敬文不在茍字也碎石入流沙卒字也此不遜之言辱我曺也眾僧大悟沙彌乃懿皇朝云皓供奉也

長沙六快詩致仕屯田王撥作也六人謂師周沆漕趙良規憲李碩劉舜臣倅朱景陽許詩略曰湖外風物奇長沙信難續衡峯排古靑湘水湛寒緑舟楫通大江車輪會平陸昔賢官是邦仁澤流丰沃今賢官是邦刳防人脂肉懷昔甘棠花傷今猛虎毒然此一郡內所樂人才六漕與二憲僚守連兩通屬髙堂日暮會深夜繼以燭幃幙皆綺紈器皿盡金玉歌喉若珠累舞腰如素束千態與萬狀六人歡不足因成快活詩薦之堯舜目餘數聫猥不可錄揆與樊太博立裏閈友素俱老於故鄕而林泉相依以二疏自髙謗詩旣出捕樊以脇之樊義薄無守悉以遊従之事賣之以求茍免而希賞獄且讟謗削籍立以告發加秩昻然拜命略無三褫之羞訓詞云爲爾交者不其難乎【湘山錄】

皇甫松著醉鄕日月三卷自敍之雲松承相奇章公表甥然不薦舉因襄陽大水變極言誹謗有夜入眞珠室朝遊瑇瑁房之句承相有愛姬名眞珠

張曙崔昭緯中和間西川同舉相與謁日者問命時曙自恃才名籍甚人皆呼爲將來狀元崔亦分居其下無何日者殊不顧曙惟目崔曰將來萬全及第曙有慍色曰郎君亦及第但崔家郎君拜相當於此時過堂旣而曙果以愴卹不終場昭緯首冠曙以詩刺之曰千里江山陪驥尾五更風水失龍鱗昨夜浣沙溪上雨緑楊芳艸爲何人崔不平之會夜飲崔以巨觥飲張拒之崔曰但喫待我作宰相與你取狀元張拂衣而出因不葉後七年崔自內廷大拜張於後三榜裴公下及第果於崔公下過堂【並同上】

崔玨佐大魏公幕與副車袁充不葉公俱薦之於朝崔拜蕓閣校讐縦舟江滸會有客以絲桐詣公公善之而迎玨至公從容爲客請一篇玨方懷拂郁因而發泄所蓄爲詩七條上五音寒此藝知音自古難惟有河南房次律始終憐得董庭蘭公不懌崔大慙恚

元防之在浙東時賔府有薛書記飲酒醉因爭令以酒器撃傷防之由此遂去幕乃作十離爲獻詩云馴擾朱門四五年毛香足淨有人憐無端咬著親情腳不得紅絲毯上眠【犬離家】越管宣毫始稱情紅牋紙上撒花瓊都緣用久鋒頭盡不得羲之手裏擎【筆離手】云耳紅毛淺碧蹄追風曽到日東西爲驚玉兒郎君墜不得華軒更一嘶【馬離廐】隴西獨自一孤身飛去飛來上錦茵都緣出語無方便不得籠中更喚人【鸚鵡離籠】出日朱門未忍拋有人常愛語咬咬啣泥穢污珊瑚簟不得梁間更壘巢【燕離巢】皎潔圓明內外通淸光似照水晶宮都緣一點瑕相污不得終宵在掌中【珠離掌】戱躍蓮池四五秋常搖朱尾防輪鉤無端擺防芙蓉朶不得淸波更一遊【魚離池】爪利如鋒眼似鈴平原捉兔趂髙情無端竄向靑雲外不得而今手上擎【鷹離鞲】蓊郁新栽四五行常將正節負秋霜爲緣春筍鑽墻出不得垂陰覆玉堂【竹離亭】鑄防黃金鑑始開初生三五月徘徊爲遭無限塵防污不得華堂上玉防【鑑離防】元公詩曰馬上同攜今日杯湖邊還拂去年梅年年只是人空老防防何曽花不開歌詠每添詩酒興醉酣還命管來墫前百事皆依舊防檢惟無薛秀才【摭言鑑戒錄有薛濤上連師犬離家魚離池鸚鵡離籠竹離叢珠離掌五詩謂薛書記不知孰事是】

趙昌言爲樞密副使時陳儀與董儼俱爲三司塩鐵副使胡旦知制誥院盡同年生俱少年爲一時之俊梁顥又嘗與同幕五人者旦夕會飲於樞第茶觴壺矢未嘗虛日每乘醉夜方歸金吾吏遂夜馬首聲喏儀以醉鞭指其吏曰金吾不惜夜玉漏莫相催都人諺曰陳三更董半夜【玉壺淸話】

張文潛嘗作齊安行詞甚不羙末云最愁三伏熱如甑北客十人九人病百年生死向中州千金莫作齊安遊而潘邠老黃人也爲作觧嘲云爲邦𨿽陋勿雌黃我曽侍立蘇公旁見公顏色不憔悴不似賈誼來江湘他州𨿽粗勝吾州無此兩公相繼遊【直方詩話】

王令逢原廣陵人旣見知於舒王聲譽赫然時附麗之徒望風伺守牧冠蓋日滿其門進譽獻謟初不及文字間也逢原厭之大署其門云紛紛閭巷士看我復何爲來卽令我煩去卽我不思意有知恥者而干謁不衰

東坡號思聡詩爲水鏡集又作序贈之云聡能爲水鏡以一含方則書與詩當益奇吾將觀焉以爲聡得道深之及聡來京師種種不進有也戱之雲水鏡年來亦太昏

張文潛作大旱詩雲天邊趙盾益可畏水底武侯方醉眠時人以爲幾於湯燖右軍也【並同上】

晉劉道眞遭亂於河側牽船見一老嫗搖櫓道眞嘲之曰女子何不調機弄杼因甚旁河搖櫓答曰丈夫不跨馬揮鞭因甚旁河牽船又嘗與人艸中同盤共飲見一嫗將兩小兒過並著靑衣嘲之曰靑羊引雙羔婦人曰兩豬共一槽道眞無以對【因話錄】

唐宋國公瑀不觧射九月九日賜射瑀箭俱不著垜一無所獲歐陽詢詠之曰急風吹緩箭弱水馭彊弓欲髙翻復下應西還又東十回俱著地兩度倂擎空借問誰爲此只應是宋公蕭瑀封宋國公【太平廣記】

東臯子王績字無功有杜康廟碑醉鄕記備言酒徳廣陵人劉虛白擢進士第嗜酒有詩云知道醉鄕無戶稅任他荒卻下丹田世之嗜酒者茍爲仲尼之徒得爲誥戒乎【北夢言】

李度顯徳中舉進士攻詩有醉輕浮世事老重故鄕人之句人多誦之王朴爲樞密以此一聫薦於申文炳知舉遂擢爲第三人嘲曰主司只選一聫詩【玉壺淸話】

防萊公嘗與張洎同省一日作庭雀詩譏洎曰少年挾彈多狂逸不用金丸用防丸蓋譏洎頃在江南重圍中而李煜艸詔內於臈丸中追上江救兵之事也洎不免彊顏附之後稍親暱【同上】

龔彥和謫化州持不殺戒日夜禮佛對客蟣虱滿衣領不卹也鄒志完嘲曰衣領従教虱子緣夜深拜得蓆兒穿道鄕活計君知否饑卽須飡困卽眠【冷齋夜話】

詩話總龜卷三十七

欽定四庫全書

詩話總龜卷三十八

宋阮

閱撰詼諧門【上】

太宗賜錢思公已汴孝經詩令次韻和進晁文元迥首出四句云捨後信標名風篁自有聲溫柔惇厚教仙果子難生思公卽便對晁公今日湏了晁大笑諸公不曉今日孝經詩稽遲戱以此督之爾四句蓋次韻詩遲也

祥符中日本國遣使入貢稱國之東有祥光現其國素傳中原天子聖明則此光現章聖詔本國建寺賜額曰神光朝辝日夷使乞令詞臣撰一寺記是時當制者𨿽中魁選然詞學不優贍居常止以張君房代之蓋假其稽古才雅也旣傳宣訖撰寺記時張尙爲小官醉飲樊樓遣人徧京城尋之不見而夷人在閤門翹足以文中人三促之紫防太窘後錢希白楊大年因玉堂暇日攺閒忙令大年曰世上何人最號閒司諫拂衣歸華山蓋種放得歸山時也希白曰世上何人最號忙紫防失卻張君房時傳此事爲雅笑【湘山錄】

唐制三班奉職月俸七百馹劵羊肉半觔祥符中有人題於馹捨曰三班奉職實堪悲卑賤孤寒卽可知七百料錢洎甚使半觔羊肉幾時肥朝廷聞之謂如此責廉遂議增俸【古今詩話】

陳亞少卿維陽人善詩什滑稽尢甚嘗與蔡君謨會於金山僧捨酒酣君謨題詩屛間曰陳亞有心才是惡卽索筆對曰蔡襄無口便成衰少時爲杭州於潛令以利口謔浪人或厭之太守馬忠肅因其趨府戒之陳怛受教俄有通刺謁者稱太詞郎李過庭公罵曰何人家子弟亞率爾云李趨兒馬公徐悟之大笑【唐宋遺史】

陳亞卿著藥名詩若風月前湖近【前胡】軒窗半夏涼【半夏】棊爲臘寒呵子下【呵子】衣嫌春瘦縮紗裁【縮砂】及贈祈雨僧詩雲無雨若還過半夏【半夏】和師防作葫蘆巴【葫蘆巴】之類最膾炙人口又曽知祥符縣親故多幹托借車牛因作詩曰地名京界足親知【荊芥】往借尋常無歇時【蠍】但看車前牛領上【車前子】十家皮沒五家皮【五加皮】嘗言藥名用於詩無不可而幹運曲折使各中理在人之智耳或曰延胡索可用乎曰可沈思久之吟曰布袍防裏懷漫刺到防遷延胡索人【鰻鯉延胡索】此可贈遊謁措大聞者絕倒與章郇公同年將用之而爲言者所沮作生查子獻之曰朝廷數擢賢【葫藋】旋占淩霄路【淩霄花】自是郁桃人【桃仁】險難無夷處【兼荑】也知沒藥療孤寒【沒藥】大幅紙連粘【大腹皮】甘艸歸田賦【甘艸】又別作閨情生查子三首其一曰相思意已深【相思子薏苡】白紙書難足【白芷】字字苦參商【苦參】故要檀郎讀【狼毒】分明寄得約當歸【當歸】逺志櫻桃熟【逺志】何事菊花時【菊花】猶未回鄕曲【茴香】其二曰小院雨餘涼【禹餘糧】石竹風生砌【石竹】羅扇盡從容【蓯蓉】半夏沙廚睡【半夏】起來閒坐北亭中【北亭】滴盡眞珠淚【眞珠】爲念壻辛勤【細辛】去折蟾宮桂【桂】其三曰浪蕩去來來【莨菪】躑躅花頻換【躑躅】可惜石橊裙【石橊】蘭麝香消半【麝香】琵琶閒後理相思【枇杷相思】必撥朱弦斷【蓽撥】擬續斷朱【續斷】待這寃家看【代赭】又自爲亞字謎曰若教有口便啞且要無心爲惡中間全沒肚腸外面任生稜角𨿽一時諧謔之詞以托亦有深意又嵗旦示知已云餘寒掃地盡衰老向人閒與人郊行雲馬嘶曾到寺犬吠昨行村送歸化宰赴闕云吏辭如賀日民送似迎時懷舊隠云排聫花品曽非僣愛惜苔錢不是慳自成一家體【靑箱雜記】

魏仲先冦萊公遊陜郊僧寺多屆題後到見萊公詩巳用碧紗籠而仲先詩獨塵昏在壁時有從行官妓頗慧以紅衣袖拂之仲先徐曰若得時將紅袖拂也應勝著碧紗籠萊公大笑

西都應天院去府十里每朔望畱守帥府官朝拜未曉而住時行十里不交談有人作詩云正夢寐中行十里不言語處飲三杯有人送驢肉復云防前捉到湏依法盒內盛來定付廚【春明退朝錄】

李濤相國性滑稽爲布衣時往來京洛間泥水闕有僧捨曰不動尊院上中有僧不出院十餘載濤每過常謁其院必省其僧未幾寺焚僧防濤再過之但有門扉而已因題詩曰走卻坐禪客移將不動尊世間顚倒是八萬四千門【談苑】

韓浦韓洎晉公滉之後咸有詞學浦善聲調洎能爲古文洎嘗輕浦語人曰吾兄爲文譬如繩樞艸舍庇風雨而巳予之文是造五鳯樓手浦性滑稽竊聞其言因有親知遺蜀牋浦作詩與洎曰十樣蠻牋出益州寄來新自浣溪頭老兄得此全無用助爾添修五鳯樓【同上】

內朝辰入庭內錯立至駕欲坐卽禦史防知班唱班欲依班立也王彥和汾與劉貢父攽同趨朝王戱劉曰內朝日日湏呼汝劉應聲曰寒食年年必上公

王石甫博學耿介語言輕肆人或戲爲心風熈寧中乞郡得湖州舒王以詩送之曰吳興太守羙如何栁惲詩才不足多遙想郡人迎下擔白蘋江上起滄波譏其風也石甫知其意卽以吳興太守羙如何爲破題作詩十首其一曰吳興太守羙如何太守從來惡祝鮀生若不爲上柱國死時猶合作閻羅舒王聞之曰閻王見闕請便赴任

方圭好爲惡詩宋公庠知揚州日圭來謁醼於平山堂圭誦詩不已宋欲他辭已之顧野外牛牽木磨庠謂坐客胡詼曰靑牛恃力狂挨朩詼應聲曰妖鳥啼春不避人宋公大笑圭悟其意飲防至客次欲奮拳撃詼眾捄而免【並同上】

劉子儀三入玉堂望大用頗不懌作詩云蟠桃三竊成何味上盡鼇山迹轉孤稱疾不出朝士問疾劉云虛熱上攻石文定在坐云只銷一服淸涼防謂兩府方得涼繖

王君貺送牡丹與永叔答詩云最後花常冣後開蓋君貺同時軰皆入兩府永叔以最後戲之也王得詩不喜對來價擲之永叔謂人曰好花不開也君貺聞之愈怒【詩史】

李蕓居於泗上一日納姬友人鐘公寄詩曰昨暮閒行泗水邊緑楊堤上覩云軿知君買得千金笑只用何曾兩日錢【詩史】

範希文以大理寺丞監西溪塩場西溪素多蚊蚋希文作詩曰飽去櫻桃重饑來栁絮輕但知求旦暮休更問前程

馮瀛王性仁厚家有一池每得魚放池中其子監丞每竊釣之瀛王聞之不恱於是髙其墻垣鑰其門戶作詩書其門曰髙卻垣墻鑰卻門監丞従此罷綸池中魚鼈應相賀從此方知有主人

吳善長郎中儀狀魁偉頗類富丞相文學之譽則無焉有輕薄子贈之詩曰文章卻似呼延贊風貌還同富相公國初有武臣呼延贊好吟惡詩故云

熈寧中章子厚察訪湖北因以兵收辰溪之南江諸蠻時有吳僧願成亦在軍中自稱察訪大師每出則乘大馬以撾劍擁従呵殿而行隨兵官李資入洞資爲蠻人所殺成亦被縛旣而放歸猶揚揚自得詩僧文瑩嘲之曰童頭浮屠浙東客傳呼避道長沙陌寶撾靑蓋官儀雄新賜袈裟椹猶黑察車後乘従驅挈庸夫無謀動蠻穴暗灘夜被猿猱擒縛入新溪哭殘月防牱畏佛不敢烹脫身腥窟存餘生放師回目不自愧反以意气湘南行我聞幸有適伊川變戎預防麟經編暌車載吁可怪宜入熈寧誌怪篇

京師優人以雜細物數十種布於地使人暗記物色然後遣沐猴認之每沐猴得之優人卽曰道著也馬畱蓋優人呼沐猴之名熈寧庚戌春市井之人見舉子往往亦以馬畱目之其年狀元葉祖洽赴宴於池上有下第進士寄詩曰著甚來由去賞春也應有意惜芳辰馬蹄莫踏亂花碎畱與愁人作醉茵細而繹之乃是著也馬畱四字蓋四句各取上一字

錢君平性滑稽及第後有人以詩來鐝錢君平以詩答之五貫九百五十俸省錢請未足甚用還債還負亦無餘買酒買肉何曽夢妻兒終日只愁饑婢僕過冬猶受凍更有不識事閒人獻詩獻啟覓甚甕

張獻圖主簿潁人善嘲謔以老榜得班行寄書於家人曰汝作鸞孤我爲奉職不忝矣又譏州縣官之貪污者云捧頭舊血添新血篋裏黃金壓白金【古今詩話】

王丞相好嘲謔初執政對客悵然曰投老欲依僧再三言之客應之曰急則抱佛腳丞相善之復曰投老欲依僧是古人一句詩客曰急則抱佛腳亦是俗諺全句上去頭下去腳豈不是的對丞相大笑

祕書省東卽右威衛營荒蕪摧毀其大防逼校書院南對禦史臺有人嘲之曰門緣禦史塞防爲校書侵

宋中道有俊才而身短小人多戲之蘇子羙與中道年相懸然甚愛其才調道亦傾心作詩論交子羙長大魁偉與中道並立下視曰交不自此京師井市語也號中道爲宋錐爲其頴利而麼麼云贈之詩曰譬如利錐末所到物巳破後中道通判洛州洛州本趙地有毛遂墓聖兪作詩云舉錐處囊事亦所以戲之也

太宗時進士同年有數人名似姓者或有取以爲詩云郭鄭鄭東東野絡馬張張夏夏侯璘熈寧中有崔度崔公度王詔王子詔皆的對也又有章君陳陳君章二人未有似者唐東方虯欲爲西門豹作對亦當時好事者爲此對耳給事中馬子山穆王八駿有山子馬王丞相云馬子山騎山子馬莫有對者相傳久之有姓錢人爲衡水令罷歸或取以爲對云錢衡水盜水衡錢錢聞之變色或者對云吾正欲作對耳非有實也【古今詩話】

咸通中以舉子多車服侈異下令不許乘馬時塲中不下千人皆跨長耳或嘲之曰今年勅下盡騎驢短防長鞭滿九衢淸瘦兒郎猶自可就中愁殺鄭昌圗鄭昌圖魁偉故有此句

開元中宰相蘇味道張昌齡皆有詩名暇日相會互相嘲謔昌齡曰某詩所不及相公者爲無銀花合蓋蘇元夕詩有火樹銀花合之句也味道曰某詩所以不及相公者爲無今同丁蓋張贈張昌宗詩有昔日浮丘伯今同丁令威之句也遂相對撫掌而笑

武后朝左司郎中張元一滑稽時西戎犯邊武后欲武氏立功因行爵賞命武懿宗統兵平之冦未入境懿宗逾邠畏懦而遁懿宗陋短元一嘲之曰長弓與短箭蜀馬臨髙蹁去賊七百里隈墻獨自戰忽然逄著賊騎豬向南遁太后聞之未曉曰懿宗無馬耶何故騎豬元一觧曰騎豬夾豕也天后大笑

捴章二年興善寺火塑像焚盡道士李宗嘲之曰道善何曽善言興又不興如來燒亦盡惟有一羣僧

文潞公嘗言潞中有一士人憂制中遊處坐中有人嘲輙嘗自云有年光徳一王伸戀酒貪歌不厭貧三年得替歸朝去贏得髭須白似銀甚不覊檢也如此特好事人有善必優禮待之僧幹康金仙皆以能詩登門士儒問羽卿通尙書春秋鄧潛有詞學每接見則疑忘倦議者以此稱之【零陵總記】

雪峯恱禪師與興化銑公友善旣老迎送不已恱戒曰公不袖手山林尙忍垢乎銑一日送官墮馬損臂恱作偈戲云大悲菩薩有千手大丈夫兒誰不有興化和尙折一支猶有九百九十九

南華恭長老同調大愚少叢林有書敍法幹悅作偈曰與師瓶錫寄江湖共憶當年在大愚堪笑堪悲無限事甜瓜生得苦葫蘆

東坡宿曺溪讀傳燈錄燈花墮卷上燒一僧字以筆記於窗曰曺溪岑寞燈下讀傳燈不覺燈花落茶毘一个僧

詩話總龜卷三十八

欽定四庫全書

詩話總卷三十九

宋阮

閱撰詼諧門【下】

兵部李內相濤唐宗室子自河陽令一舉狀登科小字社翁毎於班中多自名焉其坦率如此翰林月給內醖兵部甞因春社寄翰林一絕云社翁今日沒心情爲乏治聾酒一瓶惱亂玉堂將欲徧依稀巡到第三防

顏師古觧霍去病穿城蹋鞠云以皮爲支實以毛蹴蹈爲戱也顏時鞠乃如此至後唐已不同歸氏子弟嘲皮日休曰八片尖斜砌作毬火灰撏了水中揉一包閒气如常在惹踢招拳卒未休

仁宗朝試山海天地之蔵賦長沙進士陳說同進士出身謁鄕人胥偃內翰因舉其賦胥曰賦頗佳但其間貼故事少耳說歸作詩曰紫宸較藝集英聡作賦方知尙欠功事內少他些子鉄殿前嬴得一堆銅黃防被下夫人暖靑窓中學士空寄語交朋湏細認主司頭惱太冬烘

盧延遜五舉方登第甞作詩云狐衝官道過犬刺客門開租庸張相毎誦之又曰餓貓臨鼠穴饞犬防魚砧成中令激賞之又曰栗爆燒氊破貓跳觸鼎翻王中懿愛之盧甞謂人曰平生投謁公卿不意得貓兒狗子力也

梅聖兪與謝氏世姻師直小字錦衣奴聖兪作詩戱之曰古錦裁詩句班衣戱坐隅朩奴今正熟肯效陸郎無師直方十嵗讀詩而悟

石曼卿登第有人訟科塲覆考落者數人曼卿在焉方興國寺期集符至追所賜勅牒餘人皆泣而起獨曼卿觧靴還使人露體戴襆頭笑語終席次日放黜者例受三班借職曼卿作詩曰無才且作三班借請俸爭如錄事參從此免稱鄕貢進且湏走馬東西南【並同上】

王梵志詩曰城外土饅頭餡艸在城裏無人喫一个莫嫌沒滋味且爲餡艸當使誰食之爲易其後兩句云預先著酒澆圗教有滋味【東坡詩話】

馮衮牧蘇州日多縱飲愽因大勝以所得均與座客吟云八尺防盤照面新千金一擲鬭精神合是賭時湏賭物不堪回首乞閒人【雅言雜載】

李紳相鎭廣陵有少年甚疏簡來謁晤對問言曰尙書先寄元相公詩云悶勸迃辛酒閒吟短李詩且曰辛大性迃嗜酒邱度李二十短而能詩【紳】少年卽邱度子也謂李公曰小李毎憶白共二丈詩曰悶勸平情酒閒吟世上詩李曰辛大有此狂兒吾不存舊矣【雲溪友議】

崔涯張祜爲一時狂友好嘲謔甞戱贈貧妓曰𨿽得蘇方朩由貪玳瑁皮懷胎十个月生下昆侖兒又曰布袍披襖火燒氊紙補箜篌麻接更有一雙皮屐子紇梯紇榻出門前又嘲李端端云黃昏不語不知行鼻似煙牕耳似鐺猶把象牙梳揷鬂昆侖山上月初生端端得此詩而困出遇二子於道再拜曰伏望哀憐乃重爲一絕云不見驊驑偹綉鞍善和坊裏取端端揚州近日渾成著一朶能行白牡丹前嘲乃觧又甞爲雜嘲之曰二年不到宋家東阿母深居僻巷中含淚向人羞不語琵琶防倚屏風日暮後來香閣中百年心事一朝同寒雞鼓翼紗窓外已覺恩情逐曉風又悼人詩云赤板橋西小竹籬揷花還似去年時淡黃衫子都無了腸防丁香畫雀兒

曺州酒紏云娘痩瘠而善歌李宣古嘲之曰何事實堪悲云娘只首奇痩拳拋令急長觜出歌遲只怕肩侵鬂惟愁骨透皮不湏當戶立頭上有鐘馗

復州陵巖夢桂州筵上贈胡子女詩云自道風流不可扳那堪蹙額更頽顏眼睛湥似湘江水鼻孔髙於華嶽山舞態豈能安掌上歌聲應不繞梁間孟陽死後今十載由有家人覓往還【並同上】

楊叔寶彊人也甞爲荊門幕時虎傷人楊就虎穴磨巨崖大刻誡虎文如韓文公遣鱷魚文其略曰嗚呼爾彪出境潛防攺官於欝州以書托知軍趙定打虎文數本書言嶺俗庸獷欲以化之仍有詩曰日將先聖詩書教暫作文翁守郁林守遣人打碑次日本耆申磨崖樹爾大虫咬殺打碑匠二人荊門止以耆狀報叔寶【湘山錄】

薛逢晚年厄於宦途防贏赴朝值新進士綴行而出時進士團所由數十人見逢行李蕭然前道曰回避新郎君逢囅然卽遣價語之曰報道莫貧相阿婆三五少年時大防東塗西抹來【摭言】

許孟容進士及第學究登科時人嘲之曰錦襖子上著蓑衣

張處士憶柘枝詩曰鴛鴦鈿帶拋何處孔雀羅衫屬阿誰樂天呼爲問頭詩祜矛盾之曰鄙薄問頭之誚所不敢辭然明公亦有目連變長恨歌云上窮碧落下黃泉兩處茫茫都不見豈不是目連變耶【並同上】

王中令旣平蜀捕余冦與伍隊相逺饑甚乃入一村寺中僧醉甚箕踞公怒欲斬之僧應對不懾公奇而釋之間求蔬食云有肉無蔬公益奇之餽以蒸豚頭食之甚美公喜問僧正能飲酒食肉邪爲有它伎邪僧自言能詩公令賦蒸豚詩操筆立成詩云觜長毛短淺含臕久向山中食藥苖蒸處已將蕉葉裹熟時更用杏漿澆紅鮮推稱金盤貯軟熱眞堪玉筯挑若把羶根來代並羶根只合喫藤條公因大喜與紫衣乃蜀中詩僧【百斛明珠】

韓玉汝治秦州尙嚴去宮人語曰寧逢暴虎莫逢韓玉汝孫臨滑稽尢善對或問曰莫逢韓玉汝當以何對臨應聲曰可怕李金吾天下以爲口實【同前】

石介作三豪詩略云曼卿豪於詩永叔豪於文杜黙師雄豪於歌永叔亦謂黙云贈之三豪而我濫一名黙之歌少見於世初不知之後聞其篇云學講波中老龍夫子門前大虫皆此等語甚矣介之無識也永叔不爲嘲誚之者此公惡爭名且爲介諱也吾觀杜黙豪气正是京東學究飲私酒瘴死牛肉醉飽後而發之者也作詩之狂至於盧仝馬異極矣若更求奇便作杜黙也

防時里人程建用楊咨家弟子由防艸舎天雨聮句六言程曰庭松偃蓋如醉楊曰夏雨新涼似秋軾云有客髙吟擁鼻子由云無人共喫饅頭皆絕倒已四十餘年【同上】

聶崇義建隆初爲學官河洛之師儒也趙韓王當拜云郭忠恕使酒詠其姓玩之曰近貴全爲聵扳龍卽是聾𨿽然三个耳其柰不成聡崇義應聲答曰勿笑有三耳全勝畜二心忠恕大慚【雲溪友議】

趙成伯家宴造之無由輙欲效顰而酒已盡入夜不欲煩擾戱作小詩求數酌而已詩曰道士令嚴難繼和僧伽帽小卻空廻隔籬不欲鄰公飲抱甕惟防吏部來

趙成伯家有姝麗僕忝鄕人不肯開樽徒吟春雪謹依元韻以當一笑云繡簾朱戶未曽開誰見楊花落鏡防試問髙吟三十韻何如低唱兩三杯莫嫌衰髩聊相映湏得纎腰妙隔回知道文君隔靑梁園賦客敢言才俗云檢驗雪壓秀才衣帶上有雪詩三十韻又世傳陶谷學士買得黨太尉家故妓過定陶取雪水烹團茶謂妓曰黨太尉應不識此妓曰彼粗人安有此景但能以銷金暖帳下淺斟低唱喫羊羔兒酒爾谷愧其言答來句罪過之義取質而已【玉局遺文】

僕少好種松過泗上與杜子師出山中子師求予種松法欲之都梁山中戱作二絕云露宿泥行艸棘中千年春雨養髯龍如今尺五城南杜欲向東坡學種松君方掃雪收松子我已開榛得茯苓爲問何如揷楊栁明年飛絮落浮萍【同上】

元丰中晁無咎詩極有聲無已以詩戱之曰聞道新文能入樣相州紅纈鄂州花蓋是時方尙相州纈鄂州花也晁堯民子損之云【王直方詩詁】

劉諷參軍宿山馹月朙有女子數自屋後來命酌庭中歌曰明月淸風良霄防同星河易翻歡娛不終緑樽翠杓爲君斟酌今夕不飲何時歡樂此廣記所載詩也山谷曰當是中曹子建所作東坡亦以爲然又有一篇云玉戶金缸願陪君王邯鄲宮中金石絲簧鄭女衛姬左右成行紈綺繽紛翠眉紅妝王歡轉眄爲王歌舞願得君歡長無災苦蘇公以爲邯鄲宮中金石絲簧此兩句不惟人少能作而知之者亦極難得耳皆醉中爲余書此張文潛見坡谷論說神忽曰舊時作人語如今人作語二公大笑

髙愈主簿云東坡云世間事勿笑爲易惟讀王祈大夫詩不笑爲難祈甞謂東坡云有竹詩兩句最爲得意曰葉埀千口劍幹聳萬條鎗坡云好則極好則是十條竹竿一个葉兒也

以道云初見東坡詞云素面常嫌粉涴洗妝不退唇紅便知此老湏過海余問何耶以道曰只爲古今人不曽道到此湏罰教逺去

吳賀廸吉者撫州人一日載酒來余家並召劉夷季洪父饒次守軰酒酣頗紛紛父先歸作一絕題於余書室曰再爲城南逰百花已狂飛更堪逢惡客騎馬風中歸次守旣醒作十七字和云當時爲舉首滿意望龍飛而今已報罷且歸蓋父是年自洪州首薦自今上初卽位無廷試也

山谷爲校書在館中時多食東華門椀脫蒸餅後徙黔南王定國寄之以詩云北海未常樽有酒馮驩何止食無魚黔州椀脫無蒸餅自合官稱削校書

張文潛在一時中人物最爲魁偉故陳無已有詩云張疾魁然腹如皷雷爲饑聲酒爲雨文雲要痩君則肥山谷云六月火雲蒸肉山又云𨿽肥如瓠壺而文潛臥病秦少遊又和其詩云平時帶十圍頗復減臂環皆戱語也

劉季孫景文公頃年王安石使對念玆在玆釋玆在玆名言玆在玆季孫對之以掲諦掲諦波羅掲諦波羅僧掲諦安石大笑【並同上】

往嵗江行阻風防岸野步望云嶺而去忽有蘭若甚多僧院覩客來皆扄門不納獨有一院大敞其戶見一僧翹足而眠以手書空顧客不介意切思曰書空有換鵞之能翹足類坦腹之事此必奇僧直入造之僧𨿽彊起全不樂客客不得已而問先逹有詩曰書空翹足睡路險側身行和尙其庶幾乎僧曰貧道不知許事適房門振題樣客不辭而去【桂苑聚談】

梁周翰在太宗朝爲館職眞宗卽位乃除知制誥栁開贈詩曰九重城闕新天子萬卷詩書老舎人梁與朱昂楊大年同在禁掖大年年未滿三十而兩公皆老數見慢侮不能堪卽好謂大年曰公毋侮我此老亦將畱與公耳朱聞之背面揺手欲梁莫與之言大年之沒不及五十也【閒居詩話】

晉郝隆爲蠻府參軍三月三日作詩曰娵隅躍淸池桓溫問何物答曰蠻名魚爲娵隅桓曰何爲作蠻語隆曰千里投公始得一蠻府參軍得不作蠻語【世說】

盧家有子弟年暮而猶爲校書郎晚娶崔氏女崔有詞翰結防之後微有嫌色盧因請詩以述懷爲戱崔立成曰不怨檀郎年紀大不怨檀郎官職卑自恨妾身生較晚不見盧郎年少時【南部新書】

李建勲鎭臨川日九江帥周宗一書求曰近器用儀注或闕欲輟臨川者李乘醉批一絕句云偶罷阿衡來典郡固無閒物可應官憑官爲報周公道莫作循州刺史看【南唐近事】

李巽字仲權累舉不第鄕人侮曰李秀才應舉空去空回不知甚時席防得離身巽亦不校登第後乃遺鄕人詩曰當年蹤迹困塵不意乘時亦化鱗爲報鄕閭親戚道如今席防已離身蓋因國初猶襲唐士子皆曵袍重戴出則席防自隨【靑箱雜記】

梅聖兪河豚詩曰春洲生荻芽春岸飛楊花河豚於此時貴不數魚蝦劉厚甫戱曰鄭都官有鷓鴣詩謂之鄭鷓鴣聖兪有河豚詩當呼爲梅河豚也【古今詩話】

雲臺集有鄭谷鷓鴣全篇云暖戱煙蕪錦翼齊品流應得近山雞雨昏靑艸湖邊過花落黃陵廟裏啼防子每聞徵袖濕佳人才唱翠眉低相呼相喚湘江濶苦竹叢深春日西【同上】

鄭毅夫榜明州人周師厚以名極低只壓得陳傳一名自賦詩曰舉眼不堪觀鄭獬回頭由喜得陳傳【朱定國詩話】

唐僧法軌形容短小開講於寺與李榮議論往來數畨僧舊作一詩詠李榮於髙坐上誦之雲姓李應湏禮名榮又不榮李應聲曰身長三尺半頭毛猶禾生四坐服其辯防【啟顏錄】

經生多不省文章甞一邑有兩人同官其一或舉杜荀鶴詩稱贊也應無處避徵徭之句其一難之曰此詩久矣野鷹何甞有徵徭乎舉詩者觧曰古人有言豈有失也必是當年科取翎毛耳【貢父詩話】

潁州張龍圖甞見州牒押字多團下拽一畫有人云押字如有蒸餅樣張應聲曰爲官恰似麫糊團有同人自言近年云須鬂恰如馬色張曰文章依舊艸驢鳴【雍洛靈異記】

包賀多爲鄙俗之句至於枯竹筍抽靑橛子石橊樹掛小瓶兒又雲霧是山巾子舡爲水靸鞋又云掉揺舡掠髩風動水捶胸𨿽好事者托以成之亦空穴來風之意

王伸知永州爲人耽於酒色其宴樂往往自早至暮爲句云鴛鴦未老頭先白嘲人素患六損憂制者應聲曰螃蠏才生足便多時人以爲名對

崔櫓酒後於防州陸郎中坐上甚狂以詩謝之曰醉時顚蹶醒時羞麯蘗催人不自由尀耐一雙窮相眼不堪花卉在前頭

閩人黃通累舉不第後該恩歷官數任年六十猶欲鎖防或嘲之曰剩員呈武藝老妓舞柘枝

李義甫甞作詩曰鏤月爲歌扇裁云作舞衣自憐廻雪態好取洛川歸有棗彊尉張懷慶好竊人文章有詩曰生情月爲歌扇出性裁云作舞衣照鑑自憐廻雪態來時好洛川歸時人謂之曰活剝張昌齡生吞郭正一

宋莒公判館事督諸館職必至而刀景純數日不來莒公使人邀之加之誚讓王原叔攺杜少陵贈鄭廣文詩云景純過官舎走馬不曽下驀地稱朝歸便遭官長罵

栁州栁太守種栁栁江邊栁館依然在千株栁拂天后南中丞至黔南人嘲之曰黔南南太守南郡在雲南閒向南亭畔南風變俗談【並同上】

詩話總卷三十九

欽定四庫全書

詩話總卷四十

宋阮

閱撰樂府門

皷吹部中有拱辰管卽古人之義手管也大宗賜今名邊軍捷廻則連隊抗聲凱旋乃古之遺音其詞往往皆市井鄙俚語沈存中在鄜延時制十數曲今士卒歌之云先取西山十二州別分子將到衙頭始看秦塞低如馬漸見黃河直北流天威捲地過黃河萬里人盡撲歌莫堰橫山倒流水從教西去作恩波馬尾胡琴隨漢車曲聲猶是怨單於彤弓莫射雲中鴈歸鴈如今不寄書旗隊渾如錦綉堆銀裝背傀打毬回先教淨掃安西路待向河源飲馬來靈武西涼不用圍畨家総待納王師城中半是山西種猶有當時幹喫兒【古今詩話】

幹祐中國樂有米嘉榮何戡近有陳不謙不謙之子意奴三十年中絕不聞善唱盛以拍彈行於世拍彈起於李可及懿宗朝有恩澤曲子別趙十哭趙十之名劉夢得與米嘉榮詩云三朝供奉米嘉榮能變新聲作舊聲如今後軰欺前軰好染髭須學後生又自貶所歸京聞何戡歌云二十年來別帝京重聞天樂不勝情舊人惟有何戡在更與勤勤唱渭城【盧氏雜記】

搢紳脞說載盧氏雜記曰歌曲之妙其來久矣國樂有米嘉榮何戡田順郎媍人有永新婦禦史娘栁靑娘張紅娘皆一時之妙也近有陳不謙子意奴三十年來絕不聞善歌者盛扵拍彈行於世拍彈起於劉可及懿宗恩澤最厚有別趙十哭趙十之名又與田順郎詩曰淸歌不是世間音玉殿常聞稱帝心惟有順郎皆學得玉聲尢出九重深與禦史娘詩曰天下能歌禦史娘花前月底奉君王九重深處無人見獨把新聲傳順郎白公聽田順歌曰戞玉敲冰聲未停嫌云不過入靑冥安得黃金滿衫袖一時拋與防膓聲咸通中丞相姑臧公拜端揆日自梁移鎭淮海郡寡勝逰之地且風亭月觀旣以荒涼於戱馬防連玉鉤道開剏池沼建亭臺旣畢號曰賞心浙右小校薛湯陶監押度支運米入城公喜其姓名試詢之果是舊人及問往日蘆管之事因朱崖陸暢元白所撰歌篇一軸公益喜之以蘆管於玆亭奏之其管絕微毎一篳篥管中常容三管聲聲如天際自然來大佳之亦贈一篇略云虛心纎質鴈啣余鳳吹龍吟定不如贈與甚丰授其子牢湓倅

明皇樂工奔迫江潭間於湘中采訪使筵上唱云紅豆生南國秋來發幾枝贈公多采擷此物相思又云淸風明月苦相思蕩子從容十載余徵人去日殷勤囑歸鴈來時寄書皆摩詰所作也至今梨園歌焉坐中皆慘然時明皇思幸蜀也【雲溪友議】

霓裳羽衣曲劉禹錫詩云三鄕陌上望仙山歸作霓裳羽衣曲王建詩曰聽風聽水作霓裳樂天詩注雲開元中西涼府節度使楊欽逺造鄭遇津陽門詩注云葉法善常引明皇入月宮聞仙樂及歸但記其半遂以笛寫之防欽逺進波羅門曲與聲調相符遂以月中所傳爲散序欽逺所進爲腔號霓裳羽衣曲矣

江南大理卿成文幼精爲詞曲甞作謁金門云風乍起吹皺一池春水李璟聞之召而謂之曰卿職在典型一池春水漧卿何事文防頓首

江南馮延已善爲歌詞晏元獻善公所爲歌詞不減馮也樂府朩蘭花句都是七言晏詩云重頭歌詠響琤入破舞腰紅亂旋重頭入破皆管家語也

張子野郎中善歌詞常作天仙子云云破月來花弄影士大夫皆稱之子野初謁歐公迎之坐語曰好雲破月來花弄影恨相見之晚也有謂張子野曰人皆謂公爲張三中卽心中事眼中淚意中人也何不目之爲張三影客不諭公曰云破月來花弄影嬌柔懶起簾押卷花影栁徑無人墜風絮無影此平生得意句也

林和靖工於詩文善爲詞甞作防絳唇云金穀年年亂生春色誰爲主餘花落處滿地和煙雨又是離歌一闋長亭暮王孫去萋萋無數南北東西路乃艸詞爾謂終篇無艸字

鼎州滄水馹有菩薩蠻云平林漠漠煙如織寒山一帶傷心碧暝色入髙樓有人樓上愁玉梯空佇立宿鳥歸飛急何處是歸程長亭更短亭曽子宣家有古風集此詞乃太白作也【古今詩話】

古人飲酒皆以舞相屬至於獻壽樽者往往亦舞長沙王少舉袖云國小不足廻旋唐太宗自起舞屬羣臣古人淳質舞以逹歡忻不必臻妙合度故人人可爲之張燕公曰醉後歡更好全勝未醉時動容皆是舞出語総成詩李白詩曰要湏廻舞袖拂盡五松山醉後涼風起吹入玉袖寒今時舞者皆曲肖益盡其妙然非有詩士人不爲也【貢父詩話】

水調第五徧五言調聲最愁苦故樂天詩曰五言一徧最辛勤調少情多似有因不防當時翻曲意此時腸防爲何人舊說水調河傳隋煬帝將幸江都官時所制曲成奏之聲韻悲切煬帝喜之樂工王令言聞而正之謂其弟子曰不返矣後竟如其說或詰其何知曰水調河傳但有去聲【縉紳脞說】

何滿子開元中犯罪系獄中撰此曲白樂天云滄州人姓何名滿子鞠獄都湣而爲奏之明皇弗許竟坐白樂天曰世稱何滿是人名臨就罪時曲始成一曲回音並八疊從頭捴是防腸聲【脞說】

商玲瓏余杭之歌者白公守郡日與歌曰罷胡琹掩瑤瑟玲瓏再拜當歌出莫爲使君不觧歌聽唱黃雞與白日黃雞催曉丑前鳴白日催人酉後沒腰間紅綬系未穏照裏朱顏看已失玲瓏玲瓏柰老何使君歌了汝更歌元微之在越州聞之厚幣來邀樂天卽時遣去到越州住月餘使盡歌所唱之曲卽賞之後遣之歸作詩送行兼寄樂天曰休遣玲瓏唱我詞我詞都是寄君詩卻向江邊整廻棹月落潮平是去時

秦少遊在處州夢中作長短句曰山路雨添花花動一山春色行到小溪深處有黃鸝千百飛雲當面化龍蛇夭矯轉空碧醉臥古藤陰下杳不知南北後南遷北歸逗畱藤州終於光華亭時方醉起以玉盂汲泉欲飲笑視而化【冷齋夜話】

華亭舩子和尙偈曰千尺絲綸直下垂一波才動萬波隨夜靜水寒魚不食滿船空載月明歸山谷歌成長短句曰一波才動萬波隨蓑笠一鉤絲金鱗正在深處千尺也湏垂吞又吐信還疑上鉤遲水寒江靜滿目靑山載月歸

東坡攜妓謁大通禪師大通慍色坡作長短句曰師唱誰家曲宗風有阿誰借君拍板與門捶我也逢塲作戱莫相疑溪女方偸眼山僧已皺眉莫嫌彌勒下生遲不見老婆三五少年時僧仲殊和曰觧舞淸平曲而今說向誰紅鑪片雪上鉗捶打就金毛師子也堪疑已信身如夢何湏眼似眉蟠挑已是結花遲不向風前一笑待何時

余登秋屏閣浩然有歸老之興作長短句寄意曰城裏久偸閒塵涴雲山此生已是再眠蠶隔岸有山歸去好萬壑千巖霜曉更憑攔減盡晴嵐微云生處是茅庵試問此行誰作伴彌勒同龕

東坡與少遊飲別維揚作虞羙人詞曰波聲拍枕長淮曉隙月窺人小無情汴水自東流只載一舩離恨向西州竹陰花圃曽同醉酒味多於淚誰教風鑑在塵埃醖造一塲煩惱送人來世傳賀方回作也

余與淵材牛渚間見長短句曰牛渚天門險限南北七英豪占靑煙霧斂與閒人登覽待月上潮平波灔灔寒管孤吟新系防風滿檻歷歷數西州更防淵材恨不得腔乃撰其譜蓋賀方回作也【並冷齋夜話】

詩話總卷四十

欽定四庫全書

詩話總卷四十一

宋阮

閱撰送別門

劉綜學士出鎭並門兩制館閣皆以詩餞其行因進呈章聖深究詩雅時方競尙西昆體�裂雕篆親以禦筆選其平淡者得八聮句云夙駕都門曉涼風苑樹秋【迥】秋聲和暮角膏雨遂行軒【李維】置酒軍中樂聞笳塞上情【錢惟演】關楡漸落邊鴻度勸到劉郎酒十分【楊億】寒垣古朩含秋色祖帳行塵起夕陽【朱巽】汾水冷光揺畫防防山秋色鎖層樓【孫僅】河朔雪深思愛月並門春暖詠甘棠【王昭永】極目關河髙倚漢順風雕鶚逺淩秋【劉筠】章聖謂綜曰並門唐時皆將相出領凢之官遣從事以題詠作寵其行多刻諸道宮佛寺纂集編聚久不聞有是作也後綜冩爲禦選句圗立於晉祠【古今詩話】

王化基詩送梁助曰文章換桂一枝秀淸白傳家兩弟貧人多誦之【談苑】

天祐中毗陵有愼氏本儒家女三史嚴灌夫娶之數年無子因拾其過而出焉愼氏慨然登舟畱詩一章爲別曰當時心事已相關雨散雲飛一餉間便掛孤防從此去不堪重過望夫山灌夫覽而愧乃畱之【唐宋遺史】

唐如意中有女子七嵗能詩則天命賦之皆應聲而就其兄別之而去則天令作詩送兄曰別路人初起離亭葉正飛所嗟人異鴈不作一行歸

丞相劉沅與鄕人尹鑑少同塲屋丞相旣大拜尹方以恩榜得官公以詩送還曰少年相欵老相逢鄕舉𨿽同遇不同我已位登三事後公方名列五班中榮登莫計名髙下宦逹湏由善始終若到鄕關人見問爲言歸思滿秋風【並同上】

內侍裴愈字益之作詩送魯秀才南逰詩云東吳山水家家月西楚江聲浦浦風又聞蟬云楊栁影疏秋霽雨梧桐葉墜夕陽天

唐子方以言事謫冝春監酒待制李師中作詩贈別曰孤忠自許眾不與獨立敢言人所難去國一身輕似葉髙名千古重於山並防英俊顏何厚已死姦防骨尙寒天意若爲宗社計肯教夫子不生還【倦逰錄】

徐仕宦海州蒯亮爲錄事參軍多與往還未幾亮受代徐餞之詩曰昔年聞有蒯先生二十年來道不行抵掌曽談天下事折腰尢忤俗人情老還上國風光薄貧裏歸裝結束輕遷客臨流重惆悵晚風黃葉滿孤城【詩史】

武元衡罷相出鎭西蜀栁公綽與裴度俱爲判官公綽先度入爲吏部郎中度有詩餞別云兩人同日事徵西今日公先捧紫泥

景祐末元昊叛夏鄭公出鎭長安梅昌言送詩云亞夫金皷從天落韓信旌旗背水陳是時士大夫詩甚多鄭公獨刻昌言詩於石

臨川楊智堅嗜學居貧妻厭其饘藿不足求離智堅以詩送之曰平生業在負琹詩頭上而今有二絲漁父尙知溪谷暗山妻不信出身遲荊釵任意撩新鬂鸞鏡從今學畫眉今日便同行路客相逢正是下山時妻持詣州顏魯公爲刺史杖其妻而令嫁自後莫有棄其夫者【雲溪友議】

崔涯別其妻詩曰隴上流泉隴下分斷腸嗚咽不堪聞姮娥一入宮中去巫峽千秋空白雲

申國長公主爲尼掖庭隨出者二十餘人詔兩禁送至寺賜齋傳防令各賦詩惟陳文僖公彭年詩尙有記者云盡出花鈿散寶津雲鬟齊剪向殘春因驚風燭難畱世遂作蓮池不染身貝葉乍翻疑軸錦梵音初學誤梁塵從玆艶質成空後湘浦都無觧佩人都下好事者以鷓鴣天歌之【湘山錄】

朱昂字舉之敭歷淸貴二十年晚爲工部侍郎懇求歸荊南逾年方允時方劇暑恩防曲畱許秋涼始行吳淑贈行詩云漢殿夜涼初閣筆渚宮秋晚得懸車錫宴玉津園中傳防令賦詩爲送李維承防云淸朝納祿尢彊健白首還家正太平陳文惠云部吏百衘通爵裏從兵千騎過荊門弟恊亦同時隠皆享眉壽謂之渚宮二疏【並古今詩話】

武公幹常事蒯希逸十餘嵗異常勤幹洎希逸擢第幹辭歸以親在養父堅畱不住以詩送之其略雲山險不曽離馬后酒醒長見在牀前【摭言】

張乖崖在蜀州有錄事防軍老病廢事公曰胡不歸明日防軍求去且以詩畱別其略云秋光都似宦情薄山色不如歸興濃公驚曰同僚有詩人而吾不知畱而薦之元祐中老人守潁有路都曹者以小疾求致仕老人誦此詩以畱之不可乃采前人之意作詩送之曰淮光釀山色先作歸意濃恨無乖崖公一洗芥葉胸【百斛明珠】

張不疑帥鼎文寶往謁後帥辰又謁之旣別慨然以二詩贈行曰憶昔荊門屢過從當時心已意冥鴻渚公禪伯唐齊已淮甸詩豪宋惠崇老格疏閒松倚潤淸談蕭灑坐生風史君不見髙僧事莫把名防伎術中又云碧嶂孤云苒苒歸觧攜情緒異甞時餘生嵗月能多少此別應難問後期【玉壺淸話】

狄煥送人逰卲云春江正渺渺送別兩依依煙裏棹將逺渡頭人未歸漁家侵疊浪島樹掛殘暉況入湖湘路堪花亂飛【雅言系述】

元丰三年蘇子由謫官筠州張安道口占一絕送之云因嗟萍梗才名客自嘆匏老病身一榻從玆還倚壁不知重掃是何人已而涕下東坡云安道平生未能出涕向人

王崇字極之與先君同在熈河先君自熈河入京相別於中塗送先君云渭城楊栁已靑靑彊往行人聽渭城不問使車歸路逺且從墫酒滿杯傾相逢洮塞休兵後此去秦州照眼明若立螭頭借前箸且教充國事春耕先君誦於吳衝卿丞相緣此知名於朝廷

洪駒父有詩送余赴官河內末云眼中人物東西盡肺病京華故倦防潘邠老毎誦而喜之李希聲亦有詩送余雲散盡平生眼中客暖風晴日閉門居可以相上下也是時紹聖攺元之二月【並王直方詩話】

李羣玉好吹笙常使家僮吹之又善急就章性喜食鵞及授校書郎東歸故里盧肇送詩云妙吹應諧鳯工書定得鵞【南部新書】

幹祐三年宣政殿試賢良方正直言極諫科下一十人登科其後牛僧孺等四人皆相次拜相先是白居易在翰林日爲考覆官其後僧儒罷相出鎭揚州居易在洛中有詩送曰北闕上東京風光十六程坐移丞相閣春入廣陵城紅斾擁雙節白髭無一莖萬人周路看百吏立班迎閫外君重樽前我亦榮何湏身自得將相是門生【卓異記】

僕去嵗錢塘十六年而又來畱二年乃去平生自覺出處老少相似樂天𨿽才名相逺而安分寡求亦庶幾焉二月六日來別南北山惠淨上人以天竺醜石見贈乃作絕句三首以全樂天之好曰當年衫髩兩靑靑彊說重臨慰別情衰髮只今無可白故應相對話來生其二曰出處依稀似樂天敢將衰朽校前賢便從洛社休官去猶有閒居二十年其三曰在郡依前六百日山中不記幾回來還將天竺一峯去欲把云根到處栽【紀詩】

唐節度使薛嵩有人獻小鬟十三嵗左右手俱有紋隠若紅綫因號爲紅綫十九年方辭嵩去不可畱乃餞別請坐客冷朝陽作詩曰采菱歌罷朩蘭舟送客魂消百尺樓還似洛妃乘霧去碧雲無際水長流

江淮間有妓徐月英作詩送人曰惆悵人間萬事違兩人同去一人歸生憎平望亭前月忍照鴛鴦相背飛

崔涯者吳楚狂生與張祜齊名其妻雍氏子荊寶有女靑衣曰玉簫才十嵗常令侍韋姜入關家屬不行韋乃從歸頭陀寺荊寶遣玉簫住來年稍長乃與韋歡後爲廉使陳常侍發遣歸舟人趣行乃以書別荊寶荊寶與玉簫同至相約曰逺不逾六七年當取玉簫歸因畱玉簫指環一枚並詩曰黃雀啣來已數春別時難曽贈家人長江不見雙魚至爲遣相思夢入秦

李納尙書夜登越城樓聞歌曰鴈門山上鴈初飛其聲激切公召至乃去借之妓盛小叢也梁園供奉南不嫌女甥所唱者乃不嫌昔所授也崔元範自幕府拜侍禦史餞於鑑湖光亭命小叢歌餞坐客各賦詩送之李尙書曰綉衣奔命去情多南國家人斂翠娥曽向教坊聽國樂爲公重唱盛叢歌崔禦史曰相公畱宴峴山亭洛浦髙歌午夜淸獨向柏防爲老吏可憐林朩響餘聲楊判官曰燕趙能歌有幾人落花回雪似含嚬聲隨禦史驄歸去誰伴文翁過九春彥升曰蓮府才爲緑水賔忽乘馬入咸秦爲公唱作西河調日暮偏傷去住人盧業支使曰何郎戴豸別賢侯更吐歌珠宴庾樓莫道江南不同醉卽陪舟楫上京防舉子髙湘曰謝安春渚餞名卿千里仁風一扇淸歌黛慘時方酩酊不知公子重飛觥盧溵處士曰烏防上客紫髯公共捧天書靜鑑中桃葉不湏歌白薴耶溪日暮起樵風崔下句云獨向柏防爲老吏皆曰禦史卽其任也何老於柏防眾請攺之崔曰某但止於此任寧望九遷乎是年秋鞠獄譙中而卒是終於柏防之任也【並古今詩話】

劉夢得送人下第詩云今此卜行日髙堂應夢歸莫將和氏淚滴向老萊衣又有詩云新詩一聮出白髮數莖生【榜情】

詩話總卷四十一

欽定四庫全書

詩話總卷四十二

宋阮

閱撰怨嗟門

王元之精於四六同時在玉堂而大拜者元之啟賀曰三神山上曽陪鶴駕之防六學士中空有漁翁之嘆以白樂天甞有詩云元和六學士五相一漁翁【靑箱雜記】

怨婦不知其姓旣笄受幣於姨兄馬生父沒繼母渝其約攺適母之族兄老而猥惡居官納賄以罪犯爲五羊民掾舟過英州庸良醉臥婦因題三絕於馹亭初與馬絕馬作詩貽婦人曰急水浮花入亂流濃雲遮月暗西樓風流忿恨知多少但防靑春已白頭婦答詩曰金丸打折鶼禽翼利刃偏傷連理枝自古一牀無兩好如今方信昔人詞題馹亭曰情若秋雲歸故國夢隨瘴月過梅峯誰將此骨埋煙隴寂寞魂防山霧中【翰府名談】

髙蟾累舉不第有詩雲月桂數條榰白日天門幾扇鎖明時陽春發處無根蔕憑仗東風次第吹怨而切又下第上主司馬侍郎詩雲天上碧桃和露種日邊紅杏倚云栽芙蓉生在秋江上不向東風怨未開人頗憐其意明年李昭知舉遂擢第【詩史】

王元之以尼道安事謫黃州蓋爲盧崖州所譛也有詩云敢向臺階問罪名後有以事貶黃州者有詩云魏能下面防花衘魏能以軍功黃州刺史【同上】

陳羽有詩百餘首古意一篇集中所無其詞云十三學繡羅衣裳自憐紅袖聞馨香人言此是嫁時服含笑不語雙鴛鴦郎年十九髭未生拜官天下聞聲名車馬駢闐賀門館自然不失爲公卿是時妾家尢未貧兄弟出入雙車輪繁華全盛兩相敵與郎年少爲婚姻郎家居近禦溝水豪門客盡躡珠履雕盤酒器常不幹曉入中廚妾先起姑嫜嚴肅有規矩【闕】小娘嬌意難取朝防暮拜白玉堂綉衣著盡黃金縷妾貌漸衰郎漸薄時時彊笑意索寞知郎本來無嵗寒幾回掩淚看花落妾年四十絲滿頭郎未五十封公侯男兒全盛日忘舊銀牀羽帳空庭花紅徧蝴蝶飛防郎佩玉下朝時歸來略略不相顧卻令侍婢生光輝郎恨婦人易衰老妾亦恨深不忍道防郎彊健能幾時年過六十還枯槁【詩史】

陜郊有唐昭宗詩曰何處有英雄迎歸大內中又曰紇幹山頭凍殺雀何不飛去生處樂讀之令人變色昭宗在河東作菩薩蠻云登樓延望秦宮殿茫茫不見雙飛燕渭水一條流千山與萬邱野煙生碧樹陌上行人去何處有英雄迎歸大內中今云詩未知孰是

南唐元宗優待藩邸舊僚馮延已自元帥府書記至中書侍郎遂相時論以爲非才江文蔚因其弟延魯福州亡敗請從退削乃出撫州秩滿還朝因赴內宴進詩曰靑樓阿監應相笑書記登壇又卻回

韓渥天復中車駕幸鳯翔渥以扈從功反正初昭宗靣許渥爲相渥奏云運契中興冝復用重徳鎭風俗因薦右僕射趙崇時梁祖在京馳入請見具言崇長短昭宗曰趙崇是韓渥所薦渥時在側梁祖叱之三奏曰臣不敢與大臣爭渥尋出閩中渥有詩曰手風慵展八行書眼暗休防九局圖窓裏日光飛野馬按頭筠管長蒲蘆謀身拙爲安虵足報國危曽捋虎須舉世可能無黙識未知誰擬試齊竽【並同上】

孫定字至光涪州大戎之族子長於修定數舉矣而修方就貢或訪於定定謔曰十三儀表堂堂好个將軍何湏以科第爲意修頗衘之後修貴逹未甞言定長短晚年喪志放意酒杯景祐二年下第逰京師出開逺門醉中作詩曰行行淚血灑塵襟事逐東流渭水深私跨蹇驢風尙靜投孤店日方沈一枝猶掛東堂夢千里空馳北巷心明月悲歌又前去滿城煙樹噪春禽【同上】

玉階怨李詞云玉階生白露夜久侵羅襪卻下水晶簾玲瓏望秋月

長相思詩云悠悠我思又曰靡日不思蘇子卿詩云生當復來歸死當長相思

生別離楚詞曰悲莫悲於生別離古詩云行行重行行與君生別離相去萬餘里各在天一涯

怨歌行李白亦有此作一作長安見內人出嫁令予代爲怨歌行其詞曰十五入漢宮花顏笑春紅君王選玉色侍寢金屏中薦枕嬌夕月捲衣戀春風寧知趙飛燕奪寵恨無窮沈憂能傷人綠髩成霜蓬一朝不得意世事徒爲空鷫鸘換羙酒羣衣罷雕籠臨寒不忍言爲君奏絲桐腸斷聲已絕悲心夜忡忡

獨不見李白雲白馬誰家子黃塵邊塞兒天山三丈雪豈是逺行時春蕙忽秋艸莎雞鳴曲池風催寒梭響月入霜闗悲憶與君別年種桃齊蛾眉桃今百餘尺花落成枯枝終然獨不見流淚空自知

白頭吟相如將聘茂陵女爲妾文君作白頭吟以自絕相如乃止故李白辭雲頭上玉燕釵是妾嫁時物贈君表相思羅袖幸時拂莫捲龍顏席從他生网絲且畱琥珀枕還有夢來時此最爲警防

槁砧槁砧今何在槁砧砆也問夫何處山上復有山重山爲岀字言夫已出何當大刀頭刀頭有環問何當來還破鏡飛上天言月半當來也

七哀詩曹子建釋詩者謂病而哀義而哀感而哀悲而哀耳目聞見而哀自嘆而哀鼻酸而哀也

巴東三峽歌三山峽七百里兩防連山略無闕處重巖疊嶂隠蔽天日自非亭午夜分不見日月其漁父歌曰巴東三峽巫峽長猿啼聲苦淚沾裳

別鶴操商陵牧子作也娶妻五年而無子父兄爲之攺娶妻聞之中夜起倚戶而悲嘯牧子聞之愴然而歌將乖比翼隔夭端山川悠逺路漫漫攬衣不寢食不飡後人因爲樂章焉【並見樂府集】

劉子儀與夏英公同在翰林子儀表爲先逹章獻臨朝子儀主文在貢院聞英公爲樞宻副使意頗不平作堠子詩曰空呈厚貌臨官道更有人從捷徑過【閒居主話】

周總福州人天禧二年因事逰京師值詔下奔鄕薦不及有故人在譙郡守官遂往投之倚爲拔觧之地而國家申嚴條約不許寄籍郡有司吏周吉者頗殖涯產捴遂拜爲父吉欣然納之齒於諸子三代名諱亦從而更焉或人問吉則對以此子當年與母氏俱斥近召歸捴亦以是對秋預薦未幾逹於鄕父乃馳詩一絕寄之遂不敢南歸因此慚恨而卒詩曰文章不及林洪範徳行全虧李坦然若拜他人爲父母直湏焚卻蓼莪篇

各族重京官而輕外任故楊【闕】上建節後詩云拋卻弓刀上砌防上方樓殿彩雲開山僧見我衣裳窄知道新從戰地來又云如今老去騎官馬羞向關中道姓楊

楊行敏出使馹騎到劍州郡將輕忽慊恨尢甚題詩於冬靑館云駑駘嘶叫知無定騏驥低垂自有心山上髙松溪畔竹淸風才動是知音又雲杜鵑花裏杜鵑啼淺紫深紅更傍溪遲日霽光搜客思曉來山路恨如迷【南部新書】

張又新郎中與楊處州友善楊妻李氏卽庸相之女有徳無色楊未甞介意張甞語楊曰我少年擅羙名不復仕宦惟得羙室平生足矣旣成婚殊失所望乃作牡丹詩云牡丹一朶直千金將爲後來色最深今日滿園開似雪一生辜負看花心

唐女眞蕙蘭有才思咸通中爲李億補闕侍婢愛衰後咸冝觀爲女道士有怨李詩曰易求無價寶難買有情郎又有云蕙蘭消歇歸春圃楊栁東西絆客舟

吳楊氏爲宋齊邱閉於泰州永寧宮有詩曰江南江北舊家鄕六十年來夢一場吳苑樓防皆冷落廣陵宮闕亦淒涼云凝逺岫愁千片雨打孤舟淚兩行兄弟四人三百口不堪端坐更思量【江南野錄謂此是李煜所作未知孰是並古今詩話】

戴衢久不第甞夜吟曰擾擾東西南北情何人於此悟浮生還緣無月春風夜暫得獨聞流水聲又云坐落幹門日吟殘午夜燈【盧懷杼情】

鄭還古爲河中從事爲同院所誹謗貶吉州掾道中爲望思防詩云防語能令骨肉離姦情難測事堪悲何因掘得江充骨搗作微塵祭望思又云吉州新置掾馳馹到條山薏苡殊非謗羊腸未是艱自慚多白髮爭敢競朱顏苦有前生債今朝不懊還【同上】

盧羣玉落托江湖不第縱情詩酒有詩曰酒防銀瓶到底淸夜深絲竹鳯凰鳴紅妝醉起一花落更引春風無限情又投盧尙書詩曰無力不任爲走役有文安敢滯淸平從來若把耕桑定免恃雕防悞此生【南部新錄】

李山甫咸通中不第後流落河朔爲樂彥正從事甞有悲怨執政曰勸君不用誇頭角夢裏輸嬴捴未知

郎申自州宣事回進合歡水果一器煬帝以一雙令小黃門馳賜絳仙馬急揺觧絳仙拜賜然因附紅牋小簡進詩云馹騎傳雙果君王寵念深寧知辭帝裏無復合歡心煬帝省之不悅顧黃門黃門懼拜而言意乃觧

張安道舉進士再失意而作歌曰休休歸去休淸風釣艇明月酒樓公不見冦相丁相雷州崖州休休歸去休景祐元年中茂材異等復又中賢良方正【朱定國歸田錄】

杜牧舎人罷任浙西郡道中有詩曰鏡中絲鬂悲來慣衣上塵痕拂漸難惆悵江湖釣魚手卻遮西日向長安與杜甫齊名時號大小杜【郡閣雅談】

唐文宗大和元年誅王涯鄭注後仇士良秉權或登臨防幸往往獨語左右莫敢進問因題詩曰輦路生秋艸上林花滿枝憑髙何限意無復侍臣知【古今詩話】

詩話総卷四十二

欽定四庫全書

詩話總卷四十三

宋阮

閱撰傷悼門

雷有終自平蜀後人爲立祠又甞以私財犒士貧不能足貸錢以給比捐館舎時尙欠三萬緡章聖特出內帑錢償之故魏仲先悼有終詩曰聖代賢臣防何人不慘顏新祠民祭祀舊債帝塡還鹵簿塵侵暗銘旌淚灑班功名誰可繼勅向家山【靑箱雜記】

杜子羙自蜀走湘楚卒扵耒陽時人謂以牛肉白酒脹飲而死則非也僧紹員詩曰賢人失志古來有牛肉因傷是也無耒陽宰詩曰詩名天寶大骨耒陽空耒陽有子羙墳時人謂聶令空堆土也唐人詩曰一夜來江南百年工部墳【楊遺】

北朝多有文籍亦以文雅相尙王矩爲工部郎中本燕人爲北將耶律【防其名】管書記常從其出入耶律兄及其兄之子太平興國中戰沒於大郡後耶律經舊戰處覽其遺迹作詩矩記其兩句云父子盡從虵陣沒弟兄空望鴈門悲【談苑】

徐寅興化軍莆田人以祕書省正字歸老鄕裏旣死節度使王延賔以詩哭之曰延壽溪頭嘆逝波古今人事半銷磨昔除正字今何在所謂人生能幾何延壽溪寅所居也【詩史】

李逺體物緣情皆謂臻妙甞有贈箏妓伍卿詩雲輕輕沒後更無箏玉腕紅紗到伍卿坐客滿筵都不語一行哀鴈十三聲詠鴛鴦云鴛鴦離別傷人意似鴛鴦試取鴛鴦看多應寸寸腸故人盧尙書哭李詩云昨日舟還浙水湄今朝丹旐欲何爲才收北浦一竿釣未了西齋半局棊洛下已傳平子賦臨川爭冩謝公詩不堪舊裏經行處風朩蕭蕭鄰笛悲【郡閣雅談】

江鄰幾善爲詩淸淡有古風蘇子羙坐進奏院事謫官後死吳中江作詩云郡邸獄寃誰與辧臯橋客死世同悲用事甚精甞有古詩云五十踐衰境如我在明年論者謂人莫不用事能令事如已出天然渾厚乃可言詩江天資淳雅喜飲酒鼔琴圍棋人以酒召之未甞不醉已醉眠人彊起飲之亦不辭也或不能歸卽宿人家商度風韻陶靖節之比云江甞通判盧州有酒官善琴以坐務不得出江旦旦就之郡中沙門道士及裏畎能棋者數人呼與同往郡人見之習熟因畫爲圗前列趨道一人騎馬靑蓋其後沙門道士褐衣數人葛巾芒履累累相尋意思蕭散惜時無名手此畫不足傳後何減稽阮也【唐賢杼情】

竇鞏工爲絕句甞從軍有別家詩云自笑儒生著戰袍書齋璧上掛弓刀如今便是徵人婦好織廻丈寄竇韜又悼妓東東一篇云芳菲美艷不禁風未到春殘已墜紅惟有側輪車上鐸耳邊長似叫東東【盧懷杼情】

令孤楚宮人斜詩云惟應四仲祭使者暫悲嗟又白時詩序云自刑部員外郎出得累歷方鎭攜挈隨逐又有茈菇花芹花詩亦唐賢所罕詠者【雜誌】

李郢甞與賈島僧無可逰島沒長江僧亦返初郢感嘆題曰卻到京師事事傷惠林歸寂賈生亡何人收得文章篋獨我來經苔蘚房一命未沾爲逐客萬緣初盡別空王蕭梢竹塢斜陽在葉覆閒堦雪擁墻【雜談】

孟郊卒韓吏部作志諡曰正耀先生賈島哭之詩曰身沒聲名在多應萬古傳寡妻無子息破宅帶林泉冢近登山道詩隨過海舡故人相弔處斜日下寒天【摭言】

荒梁城南奉先寺後宮羙人官葬此角樓相望髙起墳艸間柏下多石人秩卑焚骨不作塜靑石浮屠唱邱壠家家墳上作享亭朱門相向無人聲樹頭土梟作人語月黒風悲揺樹宮中養女作子孫年年犢車來作主廢後陵園官道側家破無人掃陵域官家嵗給半千錢街頭買餅作寒食此張文潛題奉先寺詩以道甞與江子之言文潛近來詩不堪好子之因誦此詩以對以道云莫不是文潛詩否

洪駒父有過李公擇尙書墓一篇其間云鹿場兔逕白晝靜稻壠松闗靑嶂深說者以爲大逼老杜

邢居實字惇夫年少豪邁所與逰皆一時名士方年十四五時甞作明妃引末句云安得壯士霍嫖姚防取呼韓作編戶諸公多稱之旣卒余收拾其殘章編成一集號曰呻吟集惇夫自少便多憔悴感慨之意其作秋懷云髙歌感人心心悲將柰何其作棗陽道中詩云有意問山仙此生更來否已而果卒於漢東惇夫之卒也山谷以詩哭之云詩到年來更老成江山爲助筆縱橫眼看白骨埋黃土何況人間父子情蓋惇夫與其父歆向也蔡天啟亦有詩云人物於今嘆然孤墳宿艸已生煙日暮行人道傍防應逢年少共談其餘作者甚眾皆載於呻吟集後

邵堯夫之弟名睦者無疾而化前此有重九詩云擬問東籬事東籬事茫後果殯於東籬之下故堯夫哭之云自玆明月淸風夜蕭索東籬看斷膓又云腸斷東籬何所尋東籬從此事沈沈

余於一雜編中見有書郵亭事旣不曉其誰作但觀其詩有足哀者故載之於此其末云周仲羙不知何許人自言世居京師父防宦家於成都旣而適李氏子侍舅姑宦泗上從良人赴金陵幕偶因事棄官入華山有長住之意仲羙卽寄身合淝外祖家方求歸未得防舅調任長沙不免供載而南雲水茫茫去國益逺形影相弔灑涕何言因書所懷於壁詩曰愛妾不愛子爲問此何理棄官更棄妻人情寧可已永訣泗之濵遺言空在耳三載無朝昬孤幃淚如洗婦人義從夫一節誓生死江鄕感殘春腸防晚煙起回望太華峯不知幾千里【並王直方詩話】

梅聖兪至寧陵寄餘詩云獨護慈母喪淚與河水流河水冬有竭淚泉常在眸彥獻持國譏其作詩太早余應之以蓼莪及傳威贈王何二侍郎詩【雜誌】

劉洞不知何許人江南國破後題池州一亭云千里長江惟渡馬十年養士得何人【詩史】

白樂天去世人以詩弔之曰綴玉聮珠六十年誰教路作詩仙浮名不系名居易造化無爲字樂天童子觧吟長恨曲胡兒能唱琵琶篇文章已滿行人耳一度思鄕一愴然

韓文公少年受蕭存吏部知賞及自袁州回入國子祭酒道經江州因逰廬山過吏部山居知諸子凋零惟二女在焉作詩曰中郎有女能傳業伯道無兒可保家今日廬山過舊隠空將衰淚落煙霞

張祜性酷好太湖石三吳太守多以贈遺之故陸魯望以詩哭之曰一林石筍散豪家

顧況字退翁暮年有一子字非熊忽暴亡況哀悼不勝乃作詩曰老人喪愛子日暮淚成血老人年七十不作多時別非熊冥間聞之以情告冥官冥官憫之卻令生於況家三嵗能言冥間聞父苦吟求再生事歷歷然長成應舉擢第

盧延遜哭李郢端公詩曰軍門半掩槐花宅毎過猶聞哭臨聲北固暴亡兼在路東都權未歸塋漸窮老僕傭看馬著慘佳人暗裹箏詩侶酒徒消散盡一塲春夢越王城

劉夢得虎邱山見元防之二年過題名愴然有感雲滻水送君君不還見君題字虎邱山因知早貴兼才子不得多時在世間又有所嗟二首云庾令樓中初見時武昌春色似腰支相逢相識空如夢爲雨爲雲今不知鄂渚蒙蒙煙雨防女郎魂逐暮雲歸只應長在漢陽渡化作鴛鴦一隻飛

石守道爲國子監直講天下呼爲䢐徠先生作慶曆聖徳頌大爲時所忌防徐賊孔直溫叛搜其家有介書坐貶而卒時疑其詐死欲剖棺驗之近臣言介實死得免永叔一詩哭之曰埋猶不信死終免斵其棺揚章安云【章安或爲章亦】誰道蓋棺人事足是非猶及土中身

劉夢得傷友人亡姫詩曰見學琵琶見藝成今來追想倍傷情撚花下呈新曲放撥燈前謝攺名大抵好花終易落從來尢物不長生蘭防夜直衣衾冷雲雨無因入禁城

劉得仁出入塲屋三十年卒無所成而逝僧西白以詩弔之曰忽苦爲詩來到此冰魂雪魄已難招直教桂子落墳上生得一枝寃始消

張禕侍郎有愛姬早亡念之不已猶子爲右補闕因其入朝未歸爲浣溪沙辭置於幾上曰枕帳燻鑪隔繡幃二年終日兩相思好風明月爾應知天上人間何處去舊歡新夢覺來時黃昏微雨畫屏垂禕見曰此必阿灰詞阿灰補闕小字也

錢熈泉南才士也曽作四夷來王賦獻太宗愛其才又甞撰三酌酸文世稱精絕後亦不逹而故鄕人李慶孫以詩弔之曰四夷妙賦無人繼三酌酸文舉世傳【詩話】

唐武宗有才人孟氏甞對武宗泣下作何滿子而卒張祜作詩云偶因淸唱詠歌頻奏入深宮十二春卻爲一聲何滿子下泉湏弔孟才人【談錄】

春國公主薨神考賜挽詞曰海濶三山路香輪定不歸帳深閒翡翠佩冷失珠璣明月畱歌扇殘霞散舞衣都門送車反宿艸自春菲曉發城西道靈車望更遙春風寒魯館明月斷秦簫塵入羅衣暗香隨玉篆消芳魂無北渚那復可爲招又曰慶自天源發恩從國愛深歌鐘𨿽在館桃李不成春水折空還沁樓髙亦隔秦區區防稽市無復獻珠人【冷齋夜話】

詩話總卷四十三

欽定四庫全書

詩話總卷四十四

宋阮

閱撰隠逸門

章聖遣使詔魏野仲先聞使至畱詩一聮於壁而去云洗硯魚吞墨烹茶鶴避煙使還以壁間詩對章聖曰野不求仕矣遂不召【古今詩話】

內侍孫可久賦性淡薄年逾五十卽乞致仕都下居第堂北有小園城南有圃毎以小車載酒優防自適石曼卿甞過其居贈詩曰南北占河潤幽深在禁城疊山資逺意辭俸買閒名閉戶防蛛网折花移鳥聲誰人識髙意朝野石渠生栁永詩曰孫侯幽隠直城東艸朩扶疏一畆宮曾珥貂璫爲近侍卻紆絳褐作閒翁髙吟擁鼻詩懷壯雅論深情道气充厭盡繁華天上樂始將蹤迹學冥鴻【靑箱雜記】

劉素字仲華好學不事科舉頗通馬班陳範之書甞有人貽之詩曰不甘五等諸侯薦直恐九重天子知然卒不及仕【江南野錄】

方漧處士號缺唇先生有司以唇缺不可與科名遂隠居鑑湖作閒居詩曰寒山壓鏡心此處是家林梁燕欺春醉閒猿學夜吟云連平地起月向白波沈猶自聞鐘角棲身可在深又曰世人如不容我自縱天慵落葉慿風掃秋粳任水舂花朝連郭霧雪夜隔湖鐘身在能無事頭冝白此峯又感懷云事業不得力至今猶苦吟吟成五字句用破一生心世路屈聲滿雲溪寃气深前賢多晚達莫怕鬢霜侵【鑑戒錄】

隠士張楚居洛陽平康之南與李衛公別第爲鄰山水奇秀楚風韻髙潔衛公當軸薦爲左拾遺不起後出鎭過平原往訪之楚避於山谷衛公嘆恨久之題其門曰昔日趣黃詔余慚在鳯池今來招隠士恨不見瓊枝【詩史】

張齊賢相公司空致仕歸洛康寧福壽得晉公午橋荘鑿渠通流栽花植竹日與故舊乘小車攜觴逰釣牓於門曰老夫已毀裂冠冕或公紱垂訪不敢迎見甞以詩戱故人云午橋今得晉公廬水竹煙花興有餘師亮白頭心已足四登兩府九尙書慕唐李太亮爲人故字師亮【同前】

康定間益州書生張兪甞獻書朝廷天下由是知其名然不喜仕進隠於靑城山白雲溪時樞宻田況守成都與詩曰深慚蜀太守不及采芝人【云齋廣錄】

程嵩字明甫延津人初舉不第遂不肯仕場屋年八十餘甞作詩曰𨿽無事業傳千古卻得安閒過一生【同上】

王鼎書歌詩好神仙事逰心物外時人或謂有所得問之終不泄露詩百餘篇傳於人間五言詩贈程明甫云古縣枕前灘官閒道自安執杯山鳥唱曬藥野看石縫橫琴筆槎根揷釣竿不知陶靖節早晚入云端又贈僧云出齋獻果烹茗鳥薪又題云風落桂枝驚鶴去水流山果向人來又送僧云孤雲蹤迹都無定岀个靑山入个山

王易簡蕭希甫下及第名居榜尾不看榜歸華山尋就山釋褐授華州幕官後拜左拾遺又辭官歸隠畱詩曰汨沒朝廷愧不才誰能低折向塵埃靑山得去且歸去官職有來還自來再入升朝官位諫垣防閣三十年官至八座乞致仕歸華山十年而終【郡閣野談】

顧況志尙疏逸近於方外時宰招以好官況以詩答之云四海而今已太平相公何用喚狂生此身還似籠中鶴東望瀛洲叫一聲【南部新書】

有一武士忘其姓名志樂閒散而家甚貧甞作詩曰人生本無累何用買山錢遂投檄而去【古今詩話】

唐末蜀川有唐求放曠疏逸方外人也吟詩有所得卽將槁撚爲丸投大瓢中後臥病投瓢於江曰玆瓢茍不沈沒得之者方知吾苦心耳瓢至新渠江有識者曰此唐山人詩瓢也接得十才二三題鄭處士隠居曰不信最淸曠及來愁已空數防石泉雨一溪霜葉風業在有山防道成無事中酌盡一杯酒老夫顏亦紅贈如上人云不知名利苦念佛老岷峨補衲云千片焚香篆一窠戀山人事少憐客道心多日日齋鐘罷髙懸濾水羅題靑城山範賢觀數里緣山不厭難爲尋眞訣問黃冠苔鋪翠防仙橋滑松濕香梢古道寒晝旁緑畦薅嫩玉夜開紅竈撚新丹孤鐘已斷泉聲在風動瑤花月滿壇【古今詩話】

僞蜀辛酉嵗有隠迹於陶沙者不知所從來戴破防攜鐡笆竹畚多於觀寺閒處坐臥有又谷遇之以禮接之忽誦谷新詩數篇又詠自作詩曰九重天子人中貴五等諸侯閫外尊爭似布衣雲水客不將名字掛乾坤

劉槪字伯節靑社人有气節及第爲幕僚一任不得志棄官隠居冨丞相器重之有詩云昔年曽作瀟湘客憔悴東秦歸不得西軒忽見好溪山如何卻有楚鄕憶讀書悞人四十年有時醉把防幹拍【閒居詩詁】

陳綯劍浦人好逰學善觧天文長於雅頌有詩曰中原莫道無麟鳯自是皇家結网疎與水曹任畹相善寓之詩曰好向明時薦遺逸莫教千古弔靈均晚絕縉紳之望以修養爲事有詩曰乾坤見了文章懶龍虎成時印綬疎又曰蟠溪老叟無人用閒把長竿抱六韜又曰近來世上無徐庶誰向桑麻識臥龍綯隠西山產藥物數十種開寶中甞見一叟角髮被褐與一鏈師舁藥入城鬻之獲貲則求鮓就鑪對飲旁若無人歌曰藍采和塵事紛紛事更多爭如賣藥沽酒飲歸去深厓拍手歌疑其爲綯焉或云得仙矣【江南野錄】

又陳綯詩有江湖水淸淺不足掉鯨尾飲水狼子瘦終日鷓鴣寒一鼎雌雄金液火十年寒暑鹿麑衣寄語東流任斑鬢向隅終守鐵蓑衣詩如此不可殫紀【北夢言】

史虛白本山東人唐晉之間中原多事見李昪屢陳治要而不用遂隠廬山璟徙南昌至星子渚召問曰處士隠居必有所得曰近得漁父一聮令課之曰風雨掲卻屋全家醉不知璟變色時世宗已下淮南【江南野錄】

冦豹不知何許人與謝觀同在唐崔裔孫相公門下以詞藻相尙謂觀曰君白賦有何佳語對曰曉入梁王之苑雪滿羣山夜登庾亮之樓月明千里豹唯唯觀大言曰僕已擅名海內子才調多胡不作赤賦豹未搜思厲聲曰田單破燕之日火燎平原武王伐紂之時血流漂杵觀大駭豹後不仕隠南嶽

許堅不知何許人遇酒筵不問尊卑逺近必到乘興只三五杯便去性嗜魚將魚火上旋炙熟處卽喫生處復炙殊不去其鱗腸毎和巾帶入溪澗內浴度目浸身出水卽於風日中坐幹其衣服多有黤气人惡之或有人與物忻然而受將散與貧者多於夢中吟詩宿溧陽縣靈泉精舎僧出白字韻請畱詩其僧對榻見熟睡至晚起出七言詩云近枕吳溪與越峯前朝恩錫雲泉額竹林晴見鴈塔髙石室曾棲幾禪伯荒碑字沒秋苔深古池香泛荷花白客有經年別故林落日啼情脈脈太平興國九年自茅山再逰廬山於方先生房內安下至夜深常與數人談笑人疑聴堅已知之髙聲云不得來不得來今在洪州西山或吉州玉笥山【郡閣雅談】

韓退絳州人放誕不拘常跨一白驢有詩雲山人跨雪精上便不論程嗅地打不動笑天休始行爲人所稱好著寛鶴氅醉則鶴舞石曼卿贈詩曰醉狂鶴舞閒臥白驢號【閉居詩話】

王兾公鎭金陵以書致錢塘講師遵式式將謁公過林逋逋以詩送云虎牙熊軾隠鈴齋棠樹陰陰長碧苔丞相望尊賔謁少淸言應喜道人來【同前】

謝逸字無逸臨川勝士也工詩能文魯直讀其詩曰是張流也恨未識也無逸詩曰老鳯垂頭噤不語枯朩槎牙噪春鳥又曰貪夫蟻旋磨冷官魚上竿又曰山寒石髮瘦水落溪毛凋皆爲魯直稱賞朱世英以八行薦入學不得已謝之信宿而還所居溪堂生涯如龎蘊余甞過之小君方炊稚子宗野汲井無逸誦書掃除顧余放箒大笑曰聊復爾耳余作偈曰老妻營炊稚子汲水龎公掃除丹霞適至棄掃迎門一笑相視不必靈照多通道理朱世英亦作偈曰提藍靈照掃地謝公一般是麫做作不同不假語黙通透玲瓏更若未防換手槌胸【冷齋夜話】

神仙門【上】

陳希夷先生毎睡則半載或數月近亦不下月餘贈金勵睡詩曰常人無所重惟睡乃爲重舉世皆爲息魂離神不動覺來無所知貪求心愈動堪笑塵中人不知夢是夢又曰至人本無夢其夢本逰仙眞人本無睡睡則浮雲煙鑪裏近爲藥壺中別有天欲知睡夢里人間苐一又甞題石水澗曰銀河灑落翠光冷一回環湛晚暉幾恨卻爲頑石礙琉璃滑處玉花飛又冬日晚望雲山暖或呼溪魚寒不跳晚景愈堪觀危峯露殘照題西峯曰爲愛西峯好吟頭盡日昂嵓花紅作陣溪水緑成行幾夜礙新月半山無夕陽寄言嘉遁客此處是仙鄕又華山曰半夜天香入巖谷西風吹落嶺頭蓮空愛掌痕侵碧漢無人曽嘆巨靈仙又與毛女逰曰藥苖不滿笥又更上危顚回指歸去路相將入翠煙又曰曽折松枝爲寶櫛【一作髻】又編栗葉作羅襦有時問著秦宮事笑撚仙花望太虛【翰府名談】

又先生唐徳宗時至僖宗封淸虛處士賜宮女三人先生貯之別室以詩謝云雪爲肌體玉爲腮深謝君王送到來處士不生巫峽夢虛勞雲雨下陽防章聖累召不起有學士譏之曰秪是先生詔不出若還詔出一般人先生答曰萬頃白雲獨自有一枝仙桂阿誰無後歸華陰令王睦令飲之起寢於溪巖先生爲詩曰華山髙處是吾宮出卽淩空跨晚風防殿不將金鎖閉來時自有白雲封睦得詩愧謝【靑集】

張洎家居城外有一隠士名乃呂仙翁姓名洎倒屣見之索紙筆八分書七言詩一章畱與洎頗言將作鼎鼐之意其末白雲功成當在破年俗以破字爲二八洎六十八而卒乃其防也仙翁詩多傳人間有自詠云朝逰北海暮蒼梧袖裏靑蛇膽气麄三入嶽陽人不識朗吟飛過洞庭湖又有飲海児人不識燒丹符子難看一粒粟中藏世界二升鐺裏煮山川之句大抵皆詞句奇怪世所傳百餘首人多誦之【談苑】

道士馬自然有異術飲酒至一石不醉人有疾以雜艸朩揉碎呵與人食無不瘥毎自吟曰昔日曽隨魏伯陽經時醉臥紫金牀東君過我多情懶罰向人間作酒狂廣明中梓州上升續本事集更有二首詩其一曰省悟前非一息間更拋人世棄塵寰徒誇羙酒如瓊液休戀嬌娥似玉顏含笑謾教心思苦別離還使鬢毛斑雲中幸有堪歸路無限靑山是我山其二曰何用燒丹學駐顏閙非城市靜非山時人若覓長生藥對景無心是大還【詩史】

殷七七有異術過潤州與客飲云某有一藝有歡卽顧屏上畫婦人曰可歌陽春曲婦人應聲遂歌其音淸亮似從屏中出歌曰愁見唱陽春令人離腸結郎去未歸家栁自飄香雪如此者十餘曲【同前】

呂仙翁名嵓字洞賔本闗右人咸通初舉進士不第巢賊爲梗攜家隠於終南山學老子法絕世辟穀變易形骸尢精劍術今往往有人於關右途路間與之相逢多不顯姓名以其趍舎動作異於流俗故爲人所疑又爲篇詠章句間泄露其意甞有詩送鐘離先生云得道來來相見難又聞東去幸仙壇杖頭春色一壺酒頂上云攢五嶽冠飲海児人不識燒山符手難看先生去後應難老乞與貧儒換骨丹贈薛道士云落魄薛道士年髙無白髭雲中臥看石雪裏去尋碑誇我喫大酒嫌人念小詩不知甚麼漢一任軰流嗤【雅言雜載】

又先生唐僖宗時人避冦亂多逰湖湘間或梁魏之地甞逰大云寺與寺僧多唱和僧有詩贈翁翁乃依韻和曰三千里外無家客七百年前云外身行滿蓬萊爲別館道成瓦礫是黃金待賔榼裏甞存酒化藥鑪中別有春積徳求師何患少由來天地不私親一日逰寂蕳觀淬劍於石作詩贈道士侯日晦曰欲整鋒鉛散彈勞淩晨開匣玉龍嘷手中气岸冰三尺石上精神蛇一條姦血防流隨水盡凶膏今逐漬痕銷削除浮世不平事與爾相將上九霄甞逰長沙智度寺贈僧惠覺詩曰逹者推心兼濟物聖賢傳法不離眞請師開訴西來意七祖如今未有人臨行題壁上云唐室進士今時神仙足鬭紫霧卻歸洞天眾方知其爲呂仙翁也【摭遺】

宿州天慶觀西廡下有石刻二詩蓋至道中有賣墨人甞逰於此一日題詩曰秋景蕭蕭葉亂飛庭松影裏坐移時云迷鶴駕何方去仙洞乾元失我期又曰肘傳丹篆千年術口誦黃庭兩卷經鶴觀古壇槐影裏悄無人迹戶長扄或以爲名呂仙翁詩也【古今詩話】

嶽陽樓有碑極大乃李觀記呂仙翁筆迹李知賀州日有道士相訪自云呂先生誦過嶽陽詩云惟有城南老樹精分明知道神仙過李亦不曉後知嶽州有白鶴寺僧見過道及呂仙翁甞憇扵寺前松下有老人自松梢冉冉而下致恭於先生之前曰某松之精也今見先生過禮當致謁呂書一絕於寺壁而去獨自行來獨自臥無限世人不識我惟有城南老樹精分明知道神仙過後郡守爲創亭於松下名曰回先生云【古今詩話】

孟嘏連山人性落魄狂溺於歌酒賦詠後捷名不欲止江左士人頗奇之贈史虛白雲詩酒獨逰寺琴書多寄僧聖朝奄有金陵孟賔於先居連上嘏興國中亦自吉水還故鄕逾年卒書生成務崇因言廬山與嘏有忘年之分興國中見嘏且言自連上來防江左時有詩送成務崇曰同呼碧嶂前已是十餘年話別非容易相逢不偶然多爲詩酒役早免利名牽幸有歸眞路何妨學上務崇詢於連上知交皆言嘏卒已十餘年矣【雅言雜載】

許堅江左人爲性疏野似非今之人年髙絕不知晚人事少言人不問終日不啟口多居三茅山不知年嵗形容不變好飱魚能爲詩多談神仙事題茒山觀曰甞恨淸風千載郁洞天今得恣逰遨松楸古色玉壇靜鸞鶴不來靑帝髙苐氏幷寒丹已化宗碑防夢仍勞分明有个長生路休向紅塵嘆二毛早年堅以時事干江南李氏人訝其狂戇以爲風恙莫與之禮一絕上舎人徐鉉云幾宵煙日鎖樓防欲寄侯門薦禰才滿面塵埃人不識謾隨流水出山來因拂衣歸隠今尙在隠迹江淮間

沈廷瑞寄食閣皂山舉作異俗軰盛夏向火嚴寒單衣問其故終不答與袁州陳智周相善興國中無病卒於玉笥觀數年有人於江筠路次見廷瑞共語久之令人將詩寄智周智周得詩甚訝馳出門求送詩者已不知所在詩曰名山相別後別後防難期金鼎銷紅日丹田老紫芝訪君𨿽有路懷我豈無詩休羨繁華事百年能幾時智周於端拱二年登第授衡陽尉卒【同前】

沈道士筠州髙安人故吏部郎中彬第二子也性孤僻形貌秀徹初名有鄰棄妻入道居玉笥山易名廷瑞毎遇深山古洞日不返嚴寒風雪常單衣危坐或絕食經月或縱酒行歌緣峭壁升喬朩若猿猱之狀骨肉相尋便卻走避忘情混俗人莫測之往往爲同道者困雍熈二年正月內扵玉笥山先不食七日至上元日甲辰辭道侶歸所居院集仙亭念人生幾何賦無病而終遺言於弟子將畫者土宿一幀度人經一卷隨後二年二月二十日有閣皂山僧昭瑩於山門數里相遇且閣皂山相去玉笥山一百六十里僧昭瑩問所往云暫別廬山尋知已畱下土宿一幀及度人經一卷五言詩一首爲別雲南北東西路人生防不無早曽依閣皂又卻上都云片隨天濶泉聲落石孤何期早相遇藥共煮菖蒲後昭瑩到玉笥山話及方知沈道士已亡具說途中相遇並所畱土宿及經詩示於人眾皆駭異遂往墳上看見土交橫拆裂闊及尺餘至今不敢發質其文驗其事卽屍觧而去【郡閣雅談】

張白邢州人少應進士舉不及苐入道常挑一鐡葫蘆得錢便飲酒自稱白雲子注天尊升護命經著武陵春色三百首略一兩篇云武陵春色好十二酒家樓大醉方回首逢人不舉頭是非都不采名利混然休戴个星冠子浮沈逐世流贈酒店崔氏一絕云武陵城裏崔家酒地下應無天上有南逰道士飲一回臥向白雲深洞口又哭陸先生一絕云六親慟哭還復蘇我笑先生淚个無脫履定歸天上去空墳畱入武陵圖忽一日稱患至夜閉戶曉不開問之不應道眾訝之抉門見血滿地問之別無所苦囑身後勿燒焚尋時而卒酒戶崔氏出朩櫃而扵武陵城西經半年有鼎州官忘其名在楊州勾當公事遇扵酒肆同杯數日眾聞之道俗看驗其墳有一穴如椀大深透其棺敲之已空

陳省躬金陵人扵僞朝頗歷政事顯徳中出爲臨川宰泛舟闕下道經章江泊女児浦抵暮有書生不通姓名登舟求見與省躬語論甚奇問今晉朝苐幾帝省躬具以實對防笑而已坐間髙吟云西去長沙東上船思量此事已千年長春殿掩無人掃滿眼梨花哭杜鵑省躬疑是神仙再拜告問無言而退出船不見所之

吳含靈江西人也爲道士居南嶽六七年俗呼爲吳猱好睡經旬不飲食常言曰人若要閒卽湏嬾如勤卽不閒也素不攻文偶作上升歌甚奇絕云玉皇有詔登仙職龍吐云兮鳯著力眼前驀地見樓防異艸奇花不可識我向大羅觀世界世界只如指掌大當時不爲上升忙一時提向瀛洲賣淸泰年羽化後有客人扵幹祐中在嵩山見之

許鵲眞人唐末逰南嶽招仙觀壁上題歌一首云洪鑪烹鍜人性命器用不同分皆定妖精魅鬭神通只自幹邪不幹正黃口小児初學行惟知日月東西生還爲萬靈威聖力移月在南日在北玉是玉兮石是石蘊棄深泥終不易鄧通餓死嚴陵貧帝王豈是無人力丈夫未逹莫相侵攀龍附鳯損精神題後數日上升

李夢符不知何許人梁開平初鐘傳鎭洪州日與布衣飲酒狂吟放逸甞以釣竿懸一魚向市肆蹈漁父引賣其詞好事者爭買得錢便入酒家其詞有千餘首傳於江表略其一兩首雲村寺鐘聲渡逺灘半輪殘月落前山徐徐撥棹卻歸灣浪疊朝霞錦綉翻又曰漁弟漁兄喜到來婆官賽了坐江隈椰楡杓子木癅杯爛煮鱸魚滿案堆察考取狀答曰揷花飲酒何妨事樵唱漁歌不礙時遂不敢復問或把冰入水及出身上气如蒸鐘氏亡亦不知所在【俱同前】

伊用昌逰江浙間散誕放逸不拘細謹善飲毎醉行歌市中其言皆物外汗漫之辭似不可曉亦能爲詩畱題閣皂觀云花洞門前吠似雷險聲流防俗塵埃雨噴山腳毒龍起月照松梢孤鶴回羅幕秋髙添碧翠畫簾時捲對樓防兩壇詩客何年去去後門關更不開後入湖南謁馬氏時方設齋獨不請用昌自造之防其坐洎食畢則大聲吟詩云誰人能識白元君上士由來盡見聞避世早空南火宅植田髙種北山云雞能抱卵心常聴蟬到成形殻自分學取大羅些子術免教松下作孤墳詩畢拂衣而起眾訝奇異乃逼問無對出門不見【雅言雜載】

石恪西蜀人善畫尢長於山水禽魚亦工歌詩言論粗暴多誚人短開寶中王師下西蜀遣名畫入京恪在其數宣於相國畫壁工畢上狀乞歸奉勑任便出京卒於道中雍熈元年殿直雷承昊奉命來衡陽風土殊俗恪痛勉之爲七言詩送承昊天暮與恪宿於公舎逹曉分攜承昊行經數里思恪已卒數年出所贈詩多言衡陽風物其詩曰衡陽去此正三年一路程途甚坦然深防門墻三楚外淸風池館五峯前西邊市井來商客東岸汀洲簇釣舩公退只應無別事朱陵後洞看神仙及到任公宇一如恪言詩章好事者爭傳之【同上】

黃覺仕宦不遂意送客都門外至則客已逺不及旅舎中見一道士在側因取所攜酒肉呼道士共飲食之旣罷道士舉杯摭水寫呂字覺始悟其爲呂洞賔道士曰明年江南相見覺果得江南官及期見道士出俵大錢七文其次十文又小錢三文曰數不可益也予藥可數寸許告曰嵗旦以酒磨服之可保一嵗無疾覺如其言至七十餘藥亦將盡作詩曰牀頭歷日無多字屈指明年七十三果以是嵗終【貢父詩話】

咸通中有進士張綽下第逰江淮養气耽奇只以鑪火爲事題壁曰爭那金烏何欲上飛不住紅鑪謾燒藥玉顏安可駐今年花落枝明年花滿樹不如且飲酒莫管流年度人異之不喜妝餙多糜旗亭而好杯人召飲若遂意則索紙剪蝴蝶三十二以气吹之成列而飛如此累刻以指收之俄皆在手見者求之卽以他事爲阻甞逰塩城多爲酒困非類相競畱系邑中醒乃課述爲陳情二章獻狄令乃釋之詩雲門風長有蕙蘭馨鼎族家傳覇國名容貌靜懸秋月彩文章髙振海濤聲訟堂無事調琴軫郡閣何妨醉玉觥今日東流橋下水一條從此鎭長淸自後宰欲傳其術張云明府勲貴家流年少而宰劇邑多聲色犬馬之求未暇忘味奧因贈詩云何用梯媒向外求長生只在內中修莫言大道人難得自是行心不到頭去之日乘醉因求搗网紙剪二鶴於防前俄而翔飛乃曰汝先去吾卽後來時狄令亦醉其所題云自不防天下經書在腹內身卻騰騰處世間心卽逍遙出天外江南好事者尙記上升時事【桂林聚談】

崔存字存中博州博平人因逰王屋見二人坐於水濵存曰願聞二仙名號東坐曰豈不知世有石曼卿乎西坐者卽蘇舜欽子羙也存曰世傳學士爲仙矣曼卿曰甚哉二三子之妄也夫純陽卽仙純陰卽升於天者爲仙沈於幽者爲處於中者爲人旣爲仙又爲乎存曰願得一語以救塵骸曼卿作詩曰牛毛麟角成眞少莫道從來是壯夫鶴性靈終好道神仙言語不闗書不將靑目觀浮世都把仙春駐玉壺寄語世人無妄語髙眞幽適殊途子羙作詩曰宿植靈根何太早洞悟眞風正年少常令丹海飛日烏又使玉液朝元腦昆防气四時春紫府光陰夜如曉來時不用五云車跨著淸風下蓬島湏防有翠鳥飛下防書置於二子前子羙曰瀛洲有召遂飛逾山頂而去【摭遺】

詩話總卷四十四

欽定四庫全書

詩話總卷四十五

宋阮

閱撰神仙門【中】

有逸士衣襴破衫六黒朩腰帶闊三寸一腳著一靴一腳跣行夏以絮衫冬臥冰雪出气如蒸自號藍米和歌曰踏踏歌藍采和世界能幾何紅顏三春樹流光一擲梭古人混混去不返今人紛紛來更多朝騎鸞鳯到碧落暮見桑田生白波長景明暉在空際金銀宮闕髙嵯峨曵長繩穿錢拖行縱錢散不收後至濠梁飛上升冉冉而去【續仙傳】

任生隠於嵩山讀書夜有一女子來曰冥數合與子爲姻生意其異乃拒之遂開簾而入可二十許冶容艶羙二靑衣侍前就案書一詩云我本籍上淸謫居逰五嶽以君無俗侶來勸神仙學三日當來遂去生覽之愈疑妖怪志不納又贈一篇云葛洪還有婦王母亦從夫神仙盡靈匹君意合何如面墻不對女子再贈一首阮郎迷不悟何防伸情愫明日海山春彩舟卻歸去出門冉冉飛望而去數月任大病爲黃衣吏攝去來行十里忽見幢節不絕有女仙乘翠輦侍從數千人黃衣吏曵任墻下避仙笑曰嵩山薄命漢汝數盡更與三年生果六十卒後詩爲雷電取去【盧肇遺史】

洞庭賈客呂卿云以貿販雜貨逐什一之利有羨施貧善遇好山水卽畱中春月夜泊君山獨飲時一杯弄數曲波上有漁舟冉冉而來乃一父老皤然賈置笛起立迎上舟問所以曰聞子笛聲非凢我是以來對數杯我少業子有性可教父老於懷袖間出笛三管其大如合拱其次大如常人所蓄其小如細筆管卿云請父老一吹曰大者不可發次者亦然小者爲子吹一曲不知得終否卿云曰願聞其不可者曰第一者對諸天帝合天樂動天地坼日月五星失次第二者對洞府諸仙合仙樂飛沙走石百獸腦裂防稚震死第三者可與朋儕聴之未知可終否抽小笛吹三聲湖上風動波濤湧魚鱉跳噴僮僕恐悚君山鳥獸叫噪舟檝大恐父老不復吹引滿數杯乃吟曰湘中老人讀黃老手挼紫藟坐碧艸春至不知湘水深日暮忘卻巴陵道又飲數杯曰明年社期君於此遂棹漁舟而去隠隠沒於波間【傳異志】

盧李二生居太白山讀書習吐納李生不甘苦貧訣別浪迹江湖後之官橋園人吏欺隠折官錢覊縻不得東西貧瘁日甚揚州阿師橋逢人艸履布衫視之乃盧生昔號二舅者李生與舅語哀其防縷盧大罵曰貧賤不畏公棄身又有欠負且被囚系有面相見乎李生厚謝之舅咲曰居處不逺來日以馬來迎至日晚果來云屈郎君去來十里朱門斜開二舅出迎云冠霞帔容貌光澤侍婢數百人燕饌名果不可紀求得一女子佐酒善箜篌容色極佳上有朱字一行雲中辧江樹天際識歸舟燕罷曰莫願作婣否又曰所欠官錢二萬貫請以柱杖往波斯店取錢可從此學道無自穢身其年汴州行軍陸長源以女妻之宛類盧舅北亭善箜篌者箜篌有詩二句李具言舊事女曰少年時因兄弟戱夜乃作夢入仙宮如公所言者【盧肇遺史】

茅蒙字初成華陽人也隠華山修道當始皇三十一年九月白日上升先是時有民謡曰神仙得者茅初成駕龍上升入太淸時下元洲戱赤城繼世而往在我盈始皇聞之問故老曰此仙之謡始皇於是有尋仙之意蒙之元孫盈得道於金陵勾曲山上升爲東嶽上卿司命君太元眞人居赤城時來勾曲爲人攺勾曲爲茅君山【拾遺】

神仙門【下】

慶曆中有一閒人逰嶽謁主簿郭及甫旣坐視其刺乃羅道成也詢其鄕裏言郴州人及甫畱飲曰久思東州之逰前日逰太山已徧到佳處旦夕廻南方山索紙筆爲詩曰因思靈秀偶來逰碧玉寒堆萬疊秋直上太山髙處望根盤連接十餘州後自和雲水雲蹤迹自閒逰夏谷陰寒冷勝秋猿鳥性情猶戀舊翻身卻去海邊州及甫不勝嘆羨及去令人送之又得詩曰白騾代步若奔雲閒人所至畱詩迹欲知名姓問源流請看郴陽山下石後問郴人有成眞君觀得道乘白騾行石壁上其迹至今存焉【古今詩話】

唐子正著作桂州人治平中赴舉至全州途中雇一僕負重擔健若飛羽𨿽鞭馬疾逓常去馬百步外恐其逸去逐遣之其僕卽日自全州二千七百里日午巳到唐州畱書驛吏曰桂州唐秀才至卽投之唐月餘到驛驛吏出書題云呈桂州唐秀才歸眞子封惟一詩曰袁州相見又之全不遇先生道未員大抵有心求冨貴到頭無分學神仙篋中靈藥冝頻施鼎裏丹砂莫妄傳待得角龍爲宴防好來黃壁臥林泉唐甚怪之話其狀貌乃全州僕也畱書之日乃全州所遣日也始悟其爲神仙唐後爲邕倅熈寧丙辰交趾防邕唐遇害乃詩所謂角龍也

許宣平新安人常掛一花瓢及曲竹枝毎醉卽獨吟曰負薪朝去賣沽酒日西歸路人莫問歸何處穿白雲行入翠微好事者於洛陽同華間是處題之李太白見曰此神仙也

殷七七名文祥周寶舊於長安識之及寶鎭浙西七七忽到召之益加禮遇鶴林寺有杜鵑花寺僧相傳云正元中外國僧自天臺鉢中以藥養其根來殖於此寺僧剏餙花院人或見女子紅裳艶麗遊於花下俗傳花神也一日寶謂七七曰鶴林寺天下奇絕甞聞能開頃刻花此花能開赴重九乎曰可也乃前二日經鶴林寺宿中夜有女子來謂七七曰妾爲上蒼所命下司此花非久卽歸閬苑今爲道者開之晨起寺僧訝花漸拆至九日爛熳後爲兵火其花遂亡信歸閬苑矣

元眞子張志和防稽人守眞養气臥雪不冷入水不濡顏魯公守湖州日與賔客唱和爲漁父詞志和曰西塞山前白鳥飛桃花流水鱖魚肥靑蒻笠緑蓑衣斜風細雨不湏歸坐客嘆服不巳後果傳之

相州棲霞谷有喬順二子服飛龍藥二子十年不饑魏文帝詩曰西山有仙童不飲亦不食謂此【俱同上】

吳仁壁闗右人學進士逰羅浮洞學老荘於張先生得其大旨辭歸謀入京取應先生曰觀子气法可住此吾授子長生之道仁壁辭以老母缺甘旨俟名遂身退學亦未晚先生曰此去必遂其志亦湏早來是年中第入浙謁錢武肅殊禮之累辟入幕堅辭不就以詩謝云東門上相好知音數盡防前郭隗金累重𨿽然容食椹力微無計報焚林獘貂不稱芙蓉幕衰鬂仍慚玳瑁簮十里溪光一山月可堪從此負歸心武肅復遣人請撰羅城記仁壁堅不從武肅怒沈扵江吳人惜之仁壁有一女有閒居詩云爲惜苔錢妨換砌因憐山色旋開尊又贈道士云五龍金角向星斗三洞玉音愁神又題甖粟云蒲艸薄裁連蒂白胭脂濃染半葩紅又逰法華寺云髙閣煙霞襌客睡滿城塵土世人忙建隆初廣南劉隠遣中翁光普同禮丞寗昱就羅浮山設醮醮畢昱逰諸巖洞至山頂見一石門有老叟衣薜蘿防門而坐昱問其由云是羅浮先生宅再問誰氏叟低聲對云吳先生也名仁壁言訖戶闔了無所見其後或有人於羅浮勾曲諸山見仁壁復引一十嵗許女子驗是其女也【雅言雜載】

有商客過海遇風俄抵一所門宇聳秀珎器爛然云是樂天之居樂天聞之作二絕云近有人從海上廻海山深處是樓防中有仙龕開一室皆言此待樂天來又云吾學空門不學仙恐君此語是虛傳海山不是吾居處歸則惟歸兜率天【古今詩話】

女眞錢氏二姊妹依止陶隠居誦黃庭經卽茅山燕洞也至今有紫菖蒲碧桃焉其姊披白練衣得道入洞及女弟至則戶已扄矣淳化五年夏侯嘉正與道士五人往彼投龍是夜雷震其洞復開有一吏深入遇道士與林擒一枚食之遂絕粒田霖作詩題之曰燕口龍气象淸錢眞此防有遺靈仙兄去後師猶在女弟回時戶已扄云片尙如披白練泉聲長似誦黃庭碧桃花發菖蒲紫畱與人間作畫屏【同上】

唐儀鳯中淸城縣橫源翠圍山下有民王仙柯服道士所遺靈丹拔宅上升已具仙傳拾遺蜀州僧中寤釋學道播於方州偶於龍池山逢人精神爽朗異於常叟卽王仙柯也寤公曰聞仙名已久何幸相逢飛升之後胡爲來此仙柯曰吾等有靈藥止能飛步今全家隠扵後山更修道法遐舉之事吾何望焉但長壽而已寤公以詩贈之曰瞻思不及望仙兄早晚遐飛入太淸手種一株松未老鑪燒九轉藥新成心中已得黃庭術頭上應無白髮生異日卻歸華表語待教凢俗普聞名自後不復遇葆光子聞於眞人曰世人學道資一丹一藥聊固其命何以修道未得證就避忌尢多三官巡羅攝入錄所以頻攺姓名先用尸解然後棲止靈嶽進取上法或五嶽授事效職仙曹優防人間或至千嵗功徳升聞卽朝玉皇海嶽之間往往遐舉者世人無由知也今之初得道者止於仙隠有騰空者服金丹也遐舉之事未可希望【北夢言】

伊夢不知何許人因夢兩日遂立此名唐末不仕披羽褐逰山水題攸縣司空觀仙壇云惟有松杉空弄日更無雲鶴暗迷人題黃蜀葵云露凝金盞滴殘酒檀防佳人噴異香在醴陵何氏家一日別去作詩附鐡匠回言在彼打劍何氏發其塜棺內惟劍耳【靑後集】

陳純字元朴莆田人因逰桃源中秋夜遇玉源靈源桃源三夫人玉源令純舉中秋月詩純言一聮云莫辭終夕看動是隔年期桃源曰意𨿽佳但不見中秋月作七月十五夜月亦可玉源因作詩曰金風時拂袂气象更分明不是月華別都緣秋气淸一輪方極滿羣籟正無聲曉魄沈煙外人間萬事驚靈源詩曰髙秋渾似水萬里正圓明玉兔步虛碧冰輪輾太淸廣寒宮有路桂子落無聲吾館無弦彈棲烏莫要驚桃源詩曰金吹掃天幕無雲方瑩然九秋今夕半萬里一輪圓皓彩盈虛碧淸光射玉川瑤樽休惜醉幽意正綿綿玉源謂純曰子能繼桃源之什乎純作詩曰仙源甞悞到覊思正蕭然秋靜夜方靜月圓人更圓淸尊歌越調仙棹泛晴川幽意知多少重重類楚綿

太原王世寧自言籍系第十八洞玉仙人熈寧中以暴疾終於家臨終作詩曰翠羽旌幢仙子隊紫雲樓閣玉皇家人間風雨易分散回首武陵空落花

韓湘字淸夫文公猶子也落魄不覊文公勉之學湘曰湘之所學非公知之公令作詩以觀其志詩曰靑山雲水窟此地是吾家後夜流瓊液淩晨咀絳霞琴彈碧玉調鑪鏈白朱砂寶鼎存金虎元田養白鴉一瓢蔵世界三尺斬妖邪觧造逡巡酒能開頃刻花有人能學我同共看仙葩公覽而戱之曰子能奪造化耶湘曰此事甚易公爲開尊湘聚土以盆覆之良久花開乃牡丹碧花二朶於花間擁出金字詩一聮云雲橫秦嶺家何在雪擁藍闗馬不前公未曉其句意湘曰事久可驗遂告去未幾公以佛骨事謫官潮州一日途中遇雪俄有人冒雪而來乃湘也湘曰憶花上之句乎正今日事也公詢其地卽藍闗嗟嘆久之曰吾爲汝足此詩詩曰一封朝奏九重天夕貶潮陽路八千本爲聖明除獘政豈於衰朽惜殘年雲橫秦嶺家何在雪擁藍關馬不前知汝逺來湏有意好收吾骨瘴江邊公別湘詩曰人才爲世古來多如子雄文世孰過好待功名成就日卻抽身去上煙蘿湘別公詩曰舉世都爲名利醉伊余獨向道中醒他時定是飛升去衝破秋云一防靑【靑集】

賈師雄郎中治平中通判邵武甞收鐡鏡甚大非常物也久欲淬磨未得其人左右言近有回處士自言善磨鏡召至風骨軒昻非常人也出示之仍以飲酒畢推藥鏡上言藥少當自取之旣去不回詢其宿在太平寺畱詩一絕而去曰手內靑蛇淩白日洞中仙果艶長春湏知物外煙霞客不是尋常磨鏡人取鏡視之藥已化去所堆藥處一防表裏通明如寒玉春水又甞有顧中謁故人季郎中至嶽陽投宿市邸唱新曲有補鞋人問曰此何曲中曰都下新聲也其人曰吾不觧書子能爲我書當於此調頃一詞中因爲書之乃今所傳沁園春也因問其姓答曰生於山口長於江口卽今爲守谷之客姓名不知也中翌日見太守言之追不復至題詩一絕於邸中腹內嬰兒養已成且居塵世暫娛情無端措大剛饒舌卻入白雲深處行中與太守深嘆恨之山口守谷乃仙之姓並字也

永叔登第後授洛陽節推聖兪爲洛陽簿乃得友之初也一日同逰嵩山佳處相對吟醉遂望四峯巨厓之上有丹書四字云神淸之洞指示聖兪聖兪曰不見洎告老歸潁思前四字作一絕云四字丹書萬仭厓神淸之洞鎖樓防煙霞極目無人到鸞鶴今應待我來後數月薨【並同上】

有道人過沈東老飲酒用石橊皮冩絕句壁上稱回山人東老送出門渡橋不知所往或曰此呂洞賔也僕見東老子偕道其事爲和此詩後復與偕遇錢塘更爲書之回山人詩云西鄰已富憂不足東老𨿽貧樂有餘白酒釀來緣好客黃金散盡爲收書東坡和曰世俗那知貧是病神仙可學道之餘但知白酒畱佳客不問黃公覓素書符離道士晨興際華嶽先生詩觧余忽見黃庭丹篆字罔傳靑紙小朱書淒涼雨露三年後彷佛塵埃數字余至用橊皮緣底事中書君豈不中書【東坡詩話】

劉跛子靑州人拄一拐毎嵗一至洛陽看花館於花家園大花見之卽與二十四曰跛子喫半角小花見時止與十金曰跛子喫椀羮以詩謝曰大花見時二十四小花見時喫椀羮人生四海皆兄弟酒肉林中過一生張丞相詔自荊南時跛子與客飲市橋客起觀之挽其衣使且坐飲作詩曰遷客湖湘召赴京輪蹄迎迓一何榮爭如與子市橋飲且免人間寵辱驚余寓於興國寺戱之詩曰相逢一柺大梁間妙語時時見一斑我欲從公蓬島去爛銀堆裏看靑山計其壽百四十五矣邸中無人識之【冷齋夜話】

周貫不知何許人自號朩鴈子宿龍泉觀半夜捶道士門道士問其故曰偶得句當奉告因吟曰彈琴傷指甲蓋蓆損髭須是夜貫以蓆自覆故耳至袁州見市井李生秀韻欲攜同歸林下學嗜酒色意欲無行貫指煮藥鐺作偈示之曰頑鈍天教合作鐺從初三腳豈能行𨿽然有耳不聴法只愛人間戀火坑尋死於西山將化人問幾嵗貫曰八十西山作酒仙麻鞋糺防布衣穿相逢甲子君休問太極光陰不記年復有人見於京師附書於李生云明年中秋夕當上謁至時生以事出貫乃以白土書門而去曰今年中秋夕來赴去年約不是折足鐺彈指空剝剝李生竟折一足【冷齋夜話】

劉野夫畱南京久未入都彭淵才以書督之野夫答曰跛子一生別無道路展手教化三饑兩飽目視云漢聊以自誑元祐新年被劉法師徐神翁形迹得不成模樣深欲上京相覷又恐撞著丈人湼陁佛驀被幹拳濕踢著甚來由不覊如此當作長短句曰跛子年來形容何似儼然一部髭須世間許大拐上做工夫選甚南州北縣逢著處酒滿葫蘆燻燻醉不知明日何處度朝晡洛陽花看了歸來帝裏一事全無又還與瓠羮再作門徒驀地思量下水糧网上蘆蓆橫鋪呵呵笑睢陽門外有个大南湖

有僧吏宗著麻衣加衲其上號麻衣道士坐廣陵白土埭謳歌自適江都令檀紙與語多無畔岸索紙賦詩曰有欲苦不足無節卽無憂未若淸虛者帶素披裘浮游一州間泛若不系舟要當畢塵慮棲息老山邱檀紙異之陶淵明寄白土埭逢三異比邱此其一也觀其詩句脫去畛封有超然自得之气非尋常介夫所能作也【並同上】

詩話總卷四十五

欽定四庫全書

詩話總卷四十六

宋阮

閱撰藝術門

鐘傳領江西日客有以覆射之法求見傳以歷日包橘置袖中令射客云太嵗當頭坐諸神不敢當其中有一物常帶洞庭香【唐宋遺史】

何龍圖中正初登第聞西川郭從周精於卜乃以縑素求筮從周作一絕贈之云三字來時月正圓一麾從此出秦關錢塘春色濃如酒貪醉花間臥不還公後宦達以三月十五日授知制誥以言邊事忤防出知秦州後移杭州而捐館舎從周之筮何其驗歟

黃州東南三十里爲沙湖亦曰螺螄店予買田其間因往相田得疾聞麻橋人龎安常善醫而聾遂往求療安常𨿽聾而頴悟絕人以指畫字不盡數字輙深防人意余戱之曰余以手爲口君以眼爲耳皆一時異人也疾愈與之同防淸泉寺在蘄水郭門外二里許有王逸少洗筆泉水極甘下臨蘭溪溪水西流余作歌雲山下蘭牙短浸溪松間沙路淨如泥蕭蕭春雨子防啼誰道人生無再少君看流水尙能西休將白髮唱黃雞是日極飲而歸【百斛明珠】

王建宮詞百首多言禁中事皆史傳小說所不載者往往見於其詩如內中數日無呼喚傳得滕王蛺蝶圖之類滕王元嬰髙祖子新舊唐書皆不著其所能惟名畫錄略言其善畫亦不言其工蛺蝶也惟見於建詩耳或聞今人家亦有得其圖者唐世一藝之善如公孫大娘舞劍曹剛琵琶米嘉榮歌皆見於唐賢詩句遂知名於後世當時山林田畆潛徳隠行君子不聞於世者多矣而賤工末藝得所附托乃垂名不朽亦各系乎幸不幸爾

合淝人傳論言曹谷善星歷衍數談事如神爲王冀公作命書云七十年中一一加防珠灘上事堪誇碧油幢下聞鳴鳥十日催還上漢槎公年七十二知防陽正得千日召還又云周匝將臨壬戌嵗定鼎門前春色異一千日上少三環再入和羮冝盡醉後兾公判西京將七百日再入政府壬戌嵗也又云臨去尙猶聞禁漏異姓佳名在史書兾公薨謝之夕漏將盡無子其婿張環掌防事【並古今詩話】

俳優門

李家明江南李璟時爲樂部頭善滑稽爲諷詠璟逰後苑登防見牛晚臥璟曰午旦熟矣家明曰臣不學敢上絕句云曾遭寗戚鞭敲角又被田單火燎身閒背斜陽嚼枯艸而今問喘更無人左右之臣皆免冠謝罪李氏乃徐溫養子及僣遷楊氏於海陵璟繼統用宋齊邱言無男女少長皆殺之今海陵州宅之東小墳十數皆當時所殺楊氏之族也宋齊邱只一子轍卒逾月慟哭不止家明曰惟臣能止之乃作大紙鳶上大書曰欲興唐祚革彊吳盡是先生作計謨一个孩児不得上皇百口合何如乘風吹之度至齊邱家遂絕其縷齊邱見之慚感乃止璟於後苑命臣僚臨池而釣諸臣屢引到數十巨鱗惟璟無所獲家明乃進口號曰新甃垂鉤興正濃禦池春暖水溶溶凢鱗不敢吞香餌知道君王合釣龍璟善之幸南都畫江爲界舟楫多行南防至趙北因輟樂停觴北望皖公山謂家明曰好數靑峯不知何名家明應聲曰龍舟輕漾錦防風正值宸逰望逺空回首皖公山色翠影斜不到壽杯中【出江南野錄互見談苑所載不同未知孰是】

江南李氏樂人王感化建州人光山樂籍建州平入金陵教坊少聰敏未曽執捲而多識善爲詞口諧捷急滑稽無窮時本鄕節帥更代餞別感化前獻詩曰旌斾赴天防溪山曉色開萬家悲更喜迎佛送如來至金陵宴苑中有白野鵲李璟令賦詩應聲曰碧巖深洞恣逰遨天與蘆花作羽毛要識此來棲宿處上林瓊樹一枝髙又題怪石凢八句皆用故事但記其一聫云艸中誤認將軍虎山上曾爲道士羊【談苑】

楊叔寶郎中與眉州人言頃眉州視事後三日作火排樂人獻口號其末句云爲報士民湏慶賀火星去了福星來喜召優人問曰火排致語誰做對曰本州自來舊例只用此一首【湘山錄】

丁晉公鎭金陵甞作詩有吾皇寛大容屍素乞與江城不計年之句天聖中李文定公出鎭金陵一日郡宴優人作語意其宰相出鎭所作理必相符誦至落句頂望抗聲曰吾皇寛大容屍素乞與江城不計年賔僚皆俛首文定笑曰是何是何上聞見責【歸田錄】

賞花釣魚防詩賦往往有宿思者天聖中永興軍進山水石適防宴命賦山水石歌蓋出不意中生優人入戱各執紙筆作吟哦狀其一優人或僕於石上眾扶掖起旣起曰累日來作一首賞花釣魚詩準備應制卻被這石頭摖倒左右皆大笑翌日降出詩令中書銓定內有鄙惡者落職與外任【東齋記】

奇怪門

王謝金陵人世以航海爲業一日於海中失舟泛一板登岸見一翁一嫗皆衣皂引謝至所居乃烏衣國也以女妻之旣人謝思歸復乘雲軒泛海至其家有二燕棲於梁間謝以手招之卽飛來臂上取片紙書小詩系於燕尾曰誤到華胥國裏來玉人終日苦憐才云軒飄去無消息灑淚臨風幾百回來春燕回徑飛來謝衣上燕尾有詩一云昔日相逢因數合如今暌逺是生離來春縱有相思字三月天南無鴈飛至來嵗燕竟不至因目謝所居爲烏衣巷劉禹錫有詩曰朱雀橋邊野艸花烏衣巷口夕陽斜舊時王謝堂前燕飛入尋常百姓家【摭遺】

彭城劉景直雍熈間逰華淸宮因題詩扵門屏閒雲天子多情寵太眞六宮専幸掌中身漁陽皷動長安破從此香肌委路塵是夜夢明皇召去論當時事妃子索景直有所贈立作詩曰玉刻水中龍云牌掲故宮霓裳滿天月粉骨幾春風眉勢從山盡裙腰芳艸空共知千古事淒恨與誰同岐王至明皇曰來何晚王曰適杜甫到臣帳中誦哥舒翰詩向臣似有徳色云日月低秦樹山河繞漢宮明皇又曰常愛伊夜闌更秉燭相對如夢寐之句李白終無甫之筋骨至如賈至崔輔國亦闕自然之句張老死把筆無伊一字遂宴飲忽聞寶云寺鐘聲方覺

郭平振武舊將士分配於錢塘給官屋居之屋在修文坊舊爲白校書【允】賃燒藥丹朱欲往而官吏丁疏因逐之乃破鑪而去白因召丁疏同飲謂疏曰大藥爲吾子所破有小戱術子醒酒乃取盤一面置於膝上以指敲兩腕出五色彈子兩枚化爲雙燕而飛白曰僕射髭甚繁燕好去可減些言未畢二燕化爲二小劍長五寸餘鋒刄如雨交舞於疏之頥頷間髭落如雪疏懼甚白呼劍下盤中依前成二丸納於左右腕而去錢昭度贈白詩曰袖裏靑鋒秋水寒誰疑雙燕是金丸出門風雨如何去空有霜髭在玉盤

無諸彭演西逰鄠縣宿甘泉店閒步原野忽有一少年引至一古官舎甚宏壯梁上有紅絲羯皷縚數條垂於地一老人杖而守之演問曰此何處老人曰開元興慶宮也來此者二百年中十二人爾去時莫不爲詩請書一絕可乎演爲詩曰長安宮闕半蓬蒿塵暗虹梁羯皷縚惟有水天明月夜一條空碧見秋毫演又曰十二人之詠可得聞乎老人舉一章曰小小蓬山刻得成宮簾不動結飛鯨誰將八月天河水瀉到重樓無浪聲此楊尙書所作也又誦一章曰金人無路守瓊山坐見云生棟宇間忽墜霜飛翠樓曉不知龍尾許誰扳此裴中書所作也再詢楊裴之名則瞪而不答

錢仁伉尙父之孫也爲元帥府中書檢校司徒與中軍都虞金沼鄰居沼所居堂東植牡丹花一本著花三百朶其色如血金含稜毎瓶子頂上有碎金絲如自然蛺蝶之狀一城以爲殊異毎嵗花開張宴仁伉預焉開寶七年春三月花才一兩朶開仁伉一夕洪飲擊劍裎服中單背負大籃左手攜鋤腰揷六首逾墻而過沼中外無知者鋤取牡丹置籃中乃平其地空中聞有吁嘆之聲微細若逰蜂音辭曰一花三百朶含笑向春風明年三月裏朶朶防腸紅仁伉異之移植於亭後明日沼覺失花爲非人力所及來年花盛開乃宴召沼沼一見無語得疾以歸至夜憤悶不已以刀決腸而卒腸皆寸寸斷果符空中之語

鄭繼超廣州人赴官鳯翔道逢田防軍同行家累千餘人言是東川替罷亦入西京繼超與欵自言路人有荘在北邙山下因問鞍乘極多何也曰亡室人來多年皆蜀中孤寡家子息亦欲旋旋與人繼超曰願得一人乃令妙香與之是夕歸繼超家數年繼超卜居西洛一日忽謂繼超曰妙香非人也今將歸北邙山舊穴願乞同乘至北邙因問田防軍何人曰狐也是夕作別妙香歌以送酒曰勸君酒莫辭花落拋舊枝只有北邙山下月淸光到死也相隨翌日同至北邙山下老君廟後妙香佯墜馬化爲一狐迅走而去【並洞微志】

唐王軒字公逺因逰薴羅山問西施之遺迹畱詩於石上曰嶺上千峯秀江邊細艸春今逢浣溪石不見浣溪人廻顧見一女子素衣瓊佩謂軒曰妾自吳宮離越國素衣千載無人識當時心比金石堅今日爲君堅不得軒知其異又貽詩曰佳人去千載溪山久寂寞野水浮白煙巖花自開落鳥舊淸音風月閒樓閣無語立斜陽幽情入天幕西子曰子之詩羙矣不盡妾之所寄也乃答軒詩曰髙花巖外曉相鮮幽鳥雨中啼不歇紅雲飛過大江西從此人間怨風月旣暮已散期來日防扵水濵翌日軒往則西子已在焉又相與飲軒詩曰當時計拙笑將軍何事安邦賴美人一似仙葩入吳國從玆越國更無春西子見之怨慕久之又曰雲霞出沒羣峯外鷗鳥浮沈一水間一自越兵齊振地夢魂不到虎邱山旣夜乃散異日又相遇而畱者逾月乃歸郭素聞王軒之事逰薴羅畱詩於泉石間莫知其數寂無所遇無名子嘲之曰三春桃李苦無言卻被斜陽鳥雀喧借問東鄰效西子何如郭素學王軒聞者大笑【翰府名談】

朱休之家犬歌曰言我不能歌聴我歌梅花今年固自可明年當柰何明年兵亂城陷梁亡【詩史】

杜少陵因見病瘧者謂之曰誦吾詩可療病者曰何杜曰夜闌更秉燭相對如夣寐之句瘧猶是也又曰誦吾手提髑髏血模糊其人如其言誦之果愈言感神亦不妄【古今詩話】

石曼卿自少以詩酒豪放自得其气貌偉然詩格奇峭又工於書筆畫遒勁體兼顏栁爲世所好余家甞得唐後主澄心堂紙曼卿爲余艸書其籌筆驛詩詩曼卿平生所自愛者至今藏之號爲三絕眞余家寶也曼卿卒後其故人有見之者云恍惚如夣中言我今爲仙也所主芙蓉城欲呼故人往逰不得忿然騎一靑騾去如飛後又云降於亳州一舉子家其舉子畱不得因畱詩一篇與之餘亦略記其一聫云鶯聲不逐春光老花影常隨日腳流仙事怪不可知其詩頗類曼卿平時語舉子不能道也【永叔詩話】

詩話總卷四十六

欽定四庫全書

詩話總卷四十七

宋阮

閱撰奇怪門

賣墨者潘谷予不識其人然聞其所爲非市人也墨旣精妙而價不二或不持錢米求墨不計多少與之此豈徒然者哉予甞與詩云一朝入海尋李白空看人間畫墨山一日忽取欠墨錢劵焚之飲酒三日發狂浪走遂赴井死人下視之蓋趺坐井中手尙持數珠也見張明言如此【百斛明珠】

太子中允王綸祥符中登進士第有女子年十八嵗一日晝寢中忽魘聲其父與家人亟往問之已起謂父曰與汝有洞天之緣降人間四百年矣今夕防此自是謂父曰淸非生自稱曰燕華君初不識字忽善三十六體天篆皆世所未識毎與淸非生唱和及百餘篇有送人詩雲南去過瀟湘休問屈氏狂而今聖天子不是楚懷王又贈淸非生末句云自有燕華無限景淸非何事戀東宮又雪詩云何事月娥期不在亂飛端葉落人間說與人雲天上端朩開花六出贈淸非生云君爲秋桐我爲春風春風防使秋桐變秋桐不識春風面題金山雲濤頭風滚雪山腳石蟠虯又詩云落筆非俗子皷吹皆天聲豈俟耳目【闕】慰子華燕情蔣頴叔以楷字釋之刻於石後嫁爲呂氏妻旣嫁則懵然不復能詩康定間進篆字二十四軸仁宗嘉之有女仙傳行於時

天授二年臈卿相等詐稱上苑花開請幸則天許之乃遣使宣詔曰明朝逰上苑火急報春知花須連夜發莫待曉風吹於是淩晨名花瑞艸皆發羣臣並咸服其異【卓異記】

唐太府寺隋都水門之地隋平陳於此置叔寶叔寶將亡有飛鳥集於庭以觜畫地作詩云獨足上髙防腐艸化爲灰欲知我家處朱門臨水開【雍洛異集】

嗽金鳥出昆明國形如雀色黃魏明帝時其國來獻飼以珍珠及兔腦甞吐金屑如粟宮人爭取爲釵鈿謂之辟寒金以此鳥不畏寒也宮人相嘲曰不服辟寒金得帝王心不服辟寒鈿得帝王憐【古今詩話】

西蜀張兪甞逰驪山題二絕云金玉樓防揷碧空笙簫逓響入天風當時國色並春色盡在君王顧盼中玉帝樓前鎖碧霞終年培養牡丹芽不妨野鹿逾垣入銜出宮中第一花異日宿溫湯見二黃衣吏召其魂至一宮闕見仙座殿上問左右曰唐太眞妃也與之論當時事甚詳覺又爲詩曰夢魂飛入瑤臺路九霞宮裏曾相遇壺天晚景自愁人春水泛花何處去兪尙畱溫湯閒步野外有牧童持書一紙兪乃開封乃仙所爲詩云虛堂壁上見淸詞似共幽人說所思海上風煙𨿽可樂人間聚散更堪悲重簾透日溫溫曉玉漏穿花滴滴遲此景此情傳不盡殷勤囑付隴頭兒兪詢牧童從何得對曰前日有一婦人過此遺我百錢授此書云明日有衣冠獨步野外子與之餘聞之兪感兪多對士君子道此【靑瑣集】

治平二年長沙趙琪郎中作廣東憲公宇西軒有荔枝數本盛夏方熟召刺史燕賞一夕皆空皮核滿地軒之西壁有詩云吾儕今日防嘉賔滿酌洪鐘飲數巡徧地狼藉不知曉荔枝又是一畨新二廣人多傳異之

隋煬帝逰廣陵恍惚見陳叔寶來謁曰聞已開隋渠引洪河之水東逰維揚因作詩獻之曰隋室開玆水初心謀太奢一千里力役百萬民吁嗟水殿不復返龍舟成火霞驚流摧陡防濁浪噴黃沙兩隄人送客三月栁飛花日腳沈云表楡梢噪瞑鵶如今疲子俗異日使無家且樂人間景休尋上漢槎客喧舟艤防風細錦防斜莫言無利益千古壯京華煬帝慍曰爾多知爲後人之利耶【同前】

吳興栁歸舜泊舟洞庭君山見鸚鵡數千翺翔其間相呼姓字有名淸越者名武逰郎者名阿蘇児者名武仙郎者名自在先生者名踏蓮路者名鳯凰防者名戴蟬兒者名多花子者或有唱歌者曰吾此曲乃漢武鉤弋夫人常所唱者詞曰戴蟬兒分明傳與君王語建章殿裏未得歸朱箔金缸雙鳯舞名阿蘇兒者曰我憶得阿嬌深宮唱曰昔請馬相如爲作長門賦徒使費千金君王終不顧歸舜歸舟舟人云相失已二日矣

寶應中有元無有春末獨行廣陵郊野夜入路傍村舎宿北軒下忽聞西廊有人行聲見四人出衣冠各異相與吟詠一衣冠長人曰齊紈魯縞如霜雪寥亮髙聲爲子發一黒衣短陋者曰家貧良防淸夜時熒煌燈燭我能持一故敝黃衣者曰淸冷之泉俟朝汲長綆相牽長出入一黒衣冠身亦短陋者曰防薪煮水常煎熬充他口腹我爲勞遲明方散起而視之乃有一杵燭防水桶破鐺而巳【幽怪錄】

彭州天臺禪院前致仕焦將軍彥賔所創也天臺僧行燈掌之刺史安思謙男守範與賔客道聫句以紀其來守範出首句曰偶到天臺院因逢物外僧定武軍推官楊鼎夫繼曰忘機同一祖出語離三乘前懷逺軍周述曰古徳意逺外牕虛景澄前眉州判官李仁肇音聫曰片時松影下聫續百千燈遂請閒僧教大師義西八分書於牌翌日有貧子乞食於院見而髙聲讀之曰人道有初無尾此則有尾無初後五年首頷俱碎不如尾句者乎院僧驅逐貧子曵杖四顧曰此後生不逺千里卽欲到來人以爲狂言果五年誅思謙守範伏法鼎夫暴亡此則首頷俱碎之義也行燈歸寂寺僧蜀王盡遣出之後住持院僧適自興元歸則是不逺千里之義也貧子之說一無謬焉

楊鼎城郭都人甞逰靑城山過皂江溺而又出登防遽有老人以杖接引且笑曰元是塩里人本非水中物旋失老人所在因作詩以紀之曰靑城山峭江水寒欲渡當時值急湍棹急狂風趍逺防舟逢怪石碎前灣手攀弱杖倉皇處命在洪濤頃刻間今日深恩無以報令人羞說雀銜環至成都與知已言竟莫究塩里人之義後爲居安思謙幕判成都【闕】塩院感疾暴亡以塩裹其屍歸上蜀【野人閒話】

海南城東有兩井相去咫尺而異味號雙井井源出山源山石罅中東坡酌水異之曰吾尋白龍不見今家此水乎同防怪問其故曰白龍當爲東城出俄見其脊尾如爛銀蛇伏忽水渾有气浮水面舉首如玉筯乃泳而去余定兩井太守張子容爲造庵井上號思逺亭號泂酌崖有怪樹樹枝腋有詩曰巖泉未入井蒙然冒沙石泉漱洄爲靨石老生罅隙異哉寸波中露此橫海脊先生酌泉笑泉香龍神蟄舉首玉筯揷忽去銀釘擲大身何時見夭矯翔霹靂誰言鵬背大更覺宇宙窄字畫如顏書無名衘日月此詩气格似東坡而言泉漱石老似非東坡又語散緩疑學而爲之也龍爲蛇形小如玉筯【同上】

神門

大歷十三年李道昌爲姑蘇太守忽一日城南虎邱山有題二詩扵石壁上其一云靑松多悲風蕭蕭聲且哀南山接幽壠幽壠空崔嵬白日徒昭昭不照長夜防𨿽知生者樂魂魄安能廻況復人所親慟哭心膽摧慟哭復何言哀哉復哀哉其二云神仙不可學中化空防魂白日非我朝靑松爲我門𨿽復隔幽隴猶知念子孫何以遺悲怨萬物歸其根寄語世上人莫厭臨芳尊荘生問枯骨生樂徒虛言道昌錄奏準勑致祭祭畢其詩乃防後數日又隠出詩一首曰幽冥𨿽異路平昔忝攻文欲知髙臥處山北兩孤墳尋於山後得兩墳極髙廣至今存焉【唐宋遺史】

許周士泊舟淮陰醉題淮陰廟曰脫身仗劍歸明主授鉞登壇是得人千騎爭馳擒虎口萬嚢不防堰龍津拔旗破趙如摧朽一皷搶齊速若神功業蓋時𨿽不賞威名震主卽危身時來且佩三齊印勢去翻輸一婦人得意不思防後患窮居何用結邊臣名畱靑史成何事血污西鐘幾掬塵遂使後來徵戰者卻愁他日似將軍還舟方寐夢介士擁見周士曰足下詩固好然未合於理也信去楚歸漢起自行伍髙祖結壇授鉞𨿽立功名一旦自蘊忿躁之气外結邊臣內謀大叛死爲萬世丑吾今血食於此亦出望外而子之詩重吾過爲懦無所守將安用也【摭遺】

賈魏公尹京日忽有人來展刺謁曰前江南國主李煜相見則一淸瘦道士爾公曰太師已物故何得及此曰某防探釋氏未逹誤有所見今爲師子國王偶思鐘山而來懷中取一詩授公曰異國非所志煩勞殊淸閒驚濤千萬里無乃見鐘山公讀之隨身灰防

張孝和關中人淳化壬辰年防淮南在壽春與張李二生被酒及淮漘入就龍女祠取桐葉寫詩兩句云我是夢中傳彩筆欲書花葉寄朝云投於帳中而去一旦獨至其祠忽簾中有婦人邀而置酒贈孝和詩一絕曰落防且泊小沙灘霜月無波淮上寒若向江湖得消息爲傳風水到長安孝和告去行數十步忽小女奴叫曰娘子令還桐葉勿復置念孝和得之回顧惟古祠敗舎而已

李珦字溫叔都官外郎之防女也八嵗能詩甞作橊花一絕云烈火眞紅輕皺面晨霞碎剪貼枝條金刀刺出猩猩血濺落芳叢久不銷後適江夏人王常同泛舟射利江湖間婁徹爲江州淸風亭記常觀嘆美珦曰未之盡也何不云靑山緑水萬里有盡處淸風明月千古無老時一日舉其文於徹徹卒用其言爲破題不久常死而珦溺舟於三山磯下後三日屍忽出於水中士人異之爲立廟熈寧開都人張芝過廟作三絕焚於廟中一云風軟潮生江水平遙峯隠隠浸寒靑自從香骨沈波底獨我爲詩弔爾靈二云軋軋櫓聲離逺浦蕭蕭防影落寒濤殷勤滴酒陳佳果將此深心慰寂寥三雲江雨初晴逺岫低心因啼鳥陡思歸爾如防我題詩意魂夢相求一處飛旣夜一靑衣召云娘子奉俟久矣芝曰娘子爲誰靑衣曰早來獻詩與誰耶芝乃悟見一婦人謂芝曰早來佳章欲托以夢寐是或不眞不能盡所懷故求面見妾溺此時水官令賦詩及校九江防源錄一夕而畢水官大恱令江神出其屍顯其靈今有祠在此血食於人謝子之詩意所不敢當答以詩曰梅天半霽江水漲水揺花影紅蕩漾東風拋雨過江西截江一瞬生銀浪閴然不見鷗鷺飛漁唱四沈煙瞑蕩忽然晴霽碧虛闊水色天光月下上栁風和軟浪無聲客櫓嘔軋中流鳴兩防沙頭拾翠女嬉笑攜手相將行秋入空江潦水靜澄江一碧如寒鏡逺防防沒入雲中菱唱微茫晚風瞑西風脫朩露三山隠隠樵歸亂石間霜猿哀落巖前月杜宇枝間更啼血蓬窓風客衣單中夜危腸幾欲絕我本名家閨中女聘得良人共途路相將雲水二十年所得歡心亦無數豈期天禍及一身夫死身沈大江去猛風吹云無定蹤盡日陰愁難得雨秋髙水冷白骨寒孤兒稚女歸何處因公遺我白玉篇慰此窮泉生和煦明朝仙舸宿何州回首寒江煙雨暮芝見詩嘆賞久之又出白金二百星贈芝曰煩礲一石載妾前事亦有奉報如何芝受其金送芝出幄則已五皷矣芝後因循不能爲立石舟再過三山下幾至傾覆是夜又夢其女深詬責之負其事【翰府名談】

李羣玉校書過二妃廟題詩曰小孤洲北浦云邊二女明妝共儼然野廟向江春寂寂古碑無字艸芊芊東風近墓吹芳芷落日深山哭杜防猶似含嚬望巡狩九嶷如黛隔湘川題黃陵廟詩曰黃陵廟前芳艸春黃陵女兒茜裙新輕舟小檝唱歌去水逺山長愁殺人又曰黃陵廟前春已空子防啼血淚春風不知精爽落何處疑是行雲秋色中羣玉自以第三篇

春空便到秋色踟躕欲攺二女俄出焉羣玉悉其所陳而題於後涉重湖至潯陽太守叚成式索爲詩酒侶具述其事後二年而羣玉逝故哭李詩曰酒裏詩中三十年縱橫唐突世喧喧明時不作禰衡死傲盡公卿歸九泉又曰曾說黃陵事今爲白日催老無男女累誰哭向泉防

防州布衣賴仙芝言連州有黃損僕射五代時人僕射蓋仕南漢也未老退歸一日忽遁去莫知所在子孫畫像事之凢三十三年乃歸坐阼階上呼家人其子不在孫出見之索筆書壁上云一別人間嵗月多歸來人事已銷磨惟有門前鑑池水春風不攺舊時波投筆而去不可畱子歸問其狀貌云甚似影堂中人也連州相傳如此其後頗有祿仕者

艾子病熱稍昏夢中神防陰府見閻王升殿治事有數招一人至一吏前白曰此人在世惟務持人陰事思於財物𨿽無過者必巧造端以誘陷之然後摘抉準法合以五百億萬斤柴於鑊湯中煮之王曰可令赴獄有一牛頭捽執之而去其人私謂牛頭曰君何人曰吾鑊湯獄主獄之事皆吾主之其人又曰旣爲獄主固首主也而豹皮襖若是敝曰冥中無此皮若陽人焚化方得吾名不顯於人間故無焚貺者其人又曰某之外氏獵徒也家常有此皮若蒙主見憫少減柴數得還卽焚化十皮爲獄主作裩其喜曰爲女去億萬二字以敗其徒則汝得速還兼免沸煮之苦二三人於是義入鑊煮之其牛頭者時來相問小見如此必欲庇之亦不敢令火熾遂報柴足旣出鑊束帶將行牛頭曰勿忘皮也其人乃明顧曰有詩一首奉贈云牛頭獄主要知聞權在閻王不在君減刻官柴猶自可更求枉法豹皮裩牛頭大怒義入鑊湯益薪煮之艾子旣寤語於徒曰湏信口是禍之門【並百斛明珠】

周祖起於鄴範魯公遁迹民間執紙扇偶題云大熱去酷吏淸風來故人坐茶肆中忽一形貌怪陋者前揖之曰相公相公勿慮勿慮律其扇曰輕重無準吏得舞文何止大熱耶公當深究獄獘持扇急去後一日於古廟後門手中持其扇乃茶肆中見者未幾周祖果得公扵民間遂大用憶陋之言首議刑於防曰先王所卹莫重扵刑今繁苛失中重無準民罹橫刑吏得舞法周祖從其言命公與知雜張湜等刋定五年書成目曰刑統【玉壺淸話】

詩話總四十七

欽定四庫全書

詩話總卷四十八

宋阮

閱撰神門

余與魯直壽朋天啟防於伯時齋看詩卷皆仙作或夢中所作也又記太平廣記中有人爲物所引入墟墓皆華至洞戶忽爲刼墓者所驚出遂失所見但云芫花半落松風晚淸吾毎愛此兩句故附之書末

王著洛陽人也七嵗能屬文十四進士及第初依師宛句縣張嘏東京應舉久不知消息賃居相國寺東因出通衢忽遇張嘏遂邀茶肆敍濶至乃稱蝴蝶詩最嘉云今夜君棲芳艸裏爲傳消息到王孫嘏無言忽然不見但驚問鄕人云卒已半年著自及第便歷華省至翰林學士只及中年而終【郡閣雅談】

西川宰相髙駢版築羅城日有守禦指揮使姜知古分得西南趙波塊卽趙畚相公墳也知古號令曉開之是夜有人黃衣束帶瘦骨長卓立於知古前曰趙相公使上書知古驚覽書末後有詩一首頃之不見詩云我昔勝君昔君今勝我今人生一世第何用苦相侵

保大中廣陵裏城隍因及古塜得石志一所云日爲箭兮月爲弓四時射人兮無窮但得天將明月化不覺人隨流水空山川秀兮碧穹窿崇夫人墓兮直其中猿啼烏嘯煙蒙蒙千年萬年松栢風或云李白詞【南唐近事】

甘露寺僧如昊云收得浙右之明年夏中夜月瑩無雲長江如有僧持課俄數人自西軒領僕廝輩挈酒上江亭而止於明月臺相遇坐定命酒羅列昊竊窺之思中夜禁行從何而至必是幽虛扵牕隙俯伏伺之東向一人衣南朝衣西向一人衣北朝衣北向一人衣縫掖衣指南向者設禮而坐東向一人衣朱衣霜簡淸瘦多髯飛杯之次東向者曰今日恣縱江南之防皆不乏風流矣僕甞記公云何人種得西施花千古春風開不盡可謂越古超今矣次至西向者復曰各述旦防日臨危一言曰趙臺能爲賦邢陽觧獻書可借西川水不救轍中魚次至縫掖舉白而歌曰偉哉橫海鱗壯矣垂天翼一旦失風水翻爲螻蟻食巡至東向云功遂侔昔人保退無智力旣涉太行險玆路信難渉次至朱衣乃髙吟曰握裏龍蛇紙上鸞逡巡千幅不將難顧云已往羅隱耄更有何人逞筆端吟罷東樓晨鐘遽鳴僧戶軋然而啟忽爾而散【桂花藂談】

秦太虛言寶應民有嫁娶防客者有客徑起出門若醉甚將赴水者人急持之客曰有婦人以詩招我其詞雲長橋直下有蘭舟破月衝煙任意逰金玉滿堂何所用爭如年少去來休倉皇就之不知其爲水也然客亦無他夜防說與防寥防寥舉此聊爲記之【東坡詩話】

唐丞相馬植弟固武威太守固弟西漂太守二弟聞植罷安南都護又除黔南不得意維舟中古寺前夜月如晝見白衣人緩步隄上吟曰栽竹爲筒作笛吹鳯凰池上鳯凰飛勞公更向黔南去卽是陶鈞萬類時歷歷可聴遣人尋訪已失之後黔南去再入爲大理卿遷刑部侍郎判鹽鐡遂大拜

大歷元年元載因早朝有人獻詩載令左右收之入中書省其人曰若不能讀請自誦一篇曰城東城西舊行處城裏花飛栁如絮海燕啣泥欲下來屋裏無人卻飛去吟畢不見乃知其非人也載後敗家破妻被戮

馮翊夏陽縣防大河有兾河淸徹可鑑大和中縣尉趙生一夕與同軰聮步望月於兾泉上忽有人貌甚黒緑袍自泉中出徐吟曰夜月明皎皎緑波空悠悠生且驚其水溺明日生再逰兾水見廟中土偶人被緑袍視之其貌乃昨日吟詩人也

元和中有陸橋家於丹陽居有池塘亭榭一夕有人叩門急視見一人儀狀秀逸自稱曰沈約聞公雅好詩故來奉謁旣而呼左右曰召靑箱來有一児年可十嵗約曰此吾子也欲使紹吾舉故名靑箱然亦能詩從吾與範僕射過臺城曾作感舊詩令諷之曰六代舊山川興王幾百年繁華今寂寞朝市昔喧闐夜月琉璃水春風栁色夭傷時爲懷古垂淚國門前忽不見

唐燕士晉昌人隠於九華晚步山下見一白衣少年閒步自若曰澗水潺湲聲不絕溪壠茫茫野花發自來自去人不知歸時長對空山月歸問里人曰是吳氏子善詩卒僅數年矣

錢起寓宿驛舎聞窓外有人曰曲終人不見江上數峯靑起怪之十年後就試座主李時試湘靈鼓瑟詩落句意久不屬遂以此一聮續之乃中魁選詩全篇云善鼔云和瑟常聞帝子靈馮夷空自舞楚客不堪聴雅調淒金石淸音發杳冥蒼梧來怨慕白芷動芳馨流水傳湘浦悲風過洞庭曲終人不見江上數峯靑

劉山甫隨侍官扵嶺外北歸泊舟洞庭登防見有北方毗沙門天王廟祠因謁之見廟宇頽圮乃題云壊墻風雨幾經春艸色盈庭一座塵自是神仙無感應盛衰何得卻由人見夜夢神責曰我南嶽神也汝何相侮俄而風濤大作舟幾覆悔謝徹去詩牌乃止【古今詩話】

長安中秋望夜有人聞吟曰六街皷歇行人絕九衢茫茫空有月又聞有和者云九衢生人何勞勞長安土盡槐根髙俗云務本西門是市或風雨暝晦皆聞其喧聚之【南部新書】

開元中有幽州衙校姓張妻孔氏生五子而卒後娶李氏妬悍狠戾虐遇五子鞭捶不堪其苦哭扵孔氏之墳母忽於塜中出撫其子悲慟久之因以白布巾題詩贈張曰不忿成故人泣涕毎盈巾死生今有隔相見永無因盒裏殘妝粉畱將與後人黃泉無用處浪作塜中塵有意憐男女無情亦任君欲知腸防處明月照孤墳五子得詩以呈其父其父訴於連帥連帥上聞李氏流嶺南

建隆初有人行於巴峽夜泊舟於江涘忽有人諷詠曰秋逕塡黃葉懸崕露艸根猿聲一叫防客旅數重魂其音苦切激昻而悲如是通宵凡吟百徧初疑舟行秀士也及曉訪之其所泊防殊無舟舸但空山防林溪谷絕幽爾防防尋訪數處有二腳迹長二尺許

東南復州門街東有劉氏舊宅宇舎橫防敝壊鮮有人居梁太保震有逺房弟伯升秀才請居之貴其幽致而肄業旣憇馭月餘辰夕甚安一日晝寢夢魘久之方寤乃曰適夢一女子緑裙紅袖自東街而來泣而呼曰聴妾幽恨之句詩曰卜得上峽日秋江風浪多巴陵一夜雨腸防朩蘭歌梁因稱嘆而覺竟無他說【脞說後集】

仙詩曰仙人未必便先去還在人間人不知手把白須從兩鹿相逢卻問姓名誰又云江上檣竿一百尺山中樓臺十二重山僧樓上望江上指防檣竿笑殺儂又云爺娘送我靑楓根不記靑楓幾回落當時手刺身上衣今日爲灰不堪著又曰酒盡君莫沽壺傾我當發城市多囂塵還山弄明月又云浦口潮來初渺漫蓮舟溶漾采花灘芳心不愜空歸去防得潮平更折看又曰忽然湖上片雲飛不覺舟中雨濺衣折得荷花渾忘卻空將荷葉蓋頭歸又曰寒花白露裏亂山明月中是夕苦吟罷秉燭與君同

黃魯直登荊州亭柱間有詞曰簾卷曲欄獨倚銀屏暮天無際淚眼不曽晴家在吳頭楚尾數防雪花亂委撲漉沙鷗驚起詩句欲成時沒入蒼煙叢裏魯直曰似爲予發筆勢類女子又有淚眼不曾晴句卽也是夕有女子絕艶見夢於魯直曰我家豫章附舟墮水死於此登亭感而作不意公能辧之魯直覺曰此必吳城小龍女事【同前】

佞媚門

陳瑄太師任西川有愛姬徐氏郫城令之女也令欲求彭牧以紅絹數寸作二十八字遣其妻私示其女曰深堂冨貴事風流莫忘生身老骨頭因與太師歡笑處爲吾方便覓彭州人皆鄙之【鑑戒錄】

鎭楊州請章孝標賦春雪孝標作詩曰六出花飛處處飄粘窓拂砌上寒條朱門到曉難盈尺盡是三軍喜气消

唐李嶠少負才華防知政事封鄭國公長壽中則天鑄八稜銅柱題曰大周萬國述得天樞紀革命之功貶皇家之徳天柱下置鐡山翁師子琪璘圍繞武三思爲文朝士獻詩不可勝紀惟嶠詩冠絕當時曰轍迹光西崦勲庸紀北燕如何萬國防諷徳九門前灼灼臨黃道迢迢入紫煙仙盤正下露髙柱欲乘天山類叢雲起珠疑大小懸聲流塵作刼業固海成田聖澤傾堯酒薰風入舜忻逢下生日還遇上皇年後憲司發附防韋庶人左授滁州別駕【大唐新語】

琢句門

唐僧多佳句其琢句法比物以意而不指言一物謂之象外句如無可上人詩曰聴雨寒更盡開門落葉深是落葉比雨聲也又曰微陽下喬朩逺燒入秋山是微陽比逺燒也用事琢句妙在言其用而不言其名耳此法惟荊公山谷東坡知之荊公曰含風鴨綠鱗鱗起防日鵞黃裊裊垂此言水栁之用而不言水栁之名坡別子由曰猶勝相逢不相識形容變盡語音存此用事而不言其名山谷曰管城子無食肉相孔方兄有絕交書又曰語言少異無阿堵冰雪相看有此君又曰眼看人情如格五心知世事等朝三格五是融法也後漢江云常置人於險處然句中眼者世尢不能觧王荊公欲新政作雪詩曰勢合便冝包地盡功成終欲放春回農家不念丰年瑞只欲靑雲萬里開

韓魏公罷政判北京作園中行詩曰風定曉枝蝴蝶亂雨勻春圃桔橰閒意趣所至多見於嗜好

歐陽文忠公喜士爲天下第一好誦孔北海座上客常滿尊中酒不空之句

範文正公淸嚴而喜論兵好誦兵衛森畫防燕寢凝淸香之句

李師中送唐介謫官詩曰去國一身輕似葉髙名千古重如山並防英俊顏何厚已死姦諛骨尙寒巳而聞介趂月首上任大悔乃以書索詩唐公笑曰吾正不用此無對屬落韻詩送還李乃悟一身千古非恊對也

東坡逰羅浮詩曰潛鱗有饑蛟掉尾取渇虎我來方醉後濯足聊戱侮想見海上超放之類然後疑不能掉尾雪裏芭蕉也

王榮老渡觀江風作不得濟父老曰公篋中畜奇物此江神極靈獻之當得濟榮老有玉麈尾端石硯宣包幛獻之皆不驗有魯直艸書扇頭子題韋應物詩曰獨憐幽艸澗邊生上有黃鸝深樹鳴春潮帶雨晚來急野渡無人舟自橫取視儻恍之勢曰我猶不識識之乎以獻之香火未收天水相照如鏡南風徐來防一飽而濟余謂神必元祐仙客不然何嗜之深也

李白詩曰昔日芙蓉花今爲防腸艸以色事他人能得幾時好陶景仙方注曰防腸艸不可食其花美好名芙蓉花

栁子厚詩曰漁翁夜傍西巖宿曉汲淸湘楚竹煙消日出不見人欵乃一聲山水緑回看天際下中流巖上無心云相逐東坡評詩云以奇趣爲宗反常合道爲趣熟味之此詩有奇趣其尾兩句𨿽不必亦可欵乃舟人相呼聲相應也【冷齋夜話】

杜牧華淸宮詩雲長安西望綉成堆山頂千門次第開一騎紅塵妃子笑無人知道荔枝來尢膾炙人口據唐記明皇帝以十月幸驪山至春卽還宮是未甞六月在驪山也然荔枝盛暑方熟詞意𨿽美而失事實

唐人題西山寺云幾夜礙新月半江無夕陽或謂冠絕古今以其盡得西山之景趣也金山寺題者甚多而絕少佳句惟寺影中流見鐘聲兩防聞又天多剰得月地少不生塵最爲人傳誦要亦未爲至工若用於落星寺有何不可乎熈寧中介甫有句雲天末海門橫北固煙中沙岸似西興尢爲中的【遁齋閒覽】

詩話總卷四十八

欽定四庫全書

詩話總後集卷一

宋阮

閱撰禦制

王師圍金陵唐使徐來朝伐其能欲以口舌解圍又盛稱其主博學多藝有聖人之能使誦其詩曰秋月之篇天下誦傳之其句云云太祖大笑曰寒士語耳吾不道也內不服謂大言無實可窮也遂於殿上驚懼相目太祖曰吾防時自秦中歸道花下醉臥田間覺而月出有句曰未離海底千山黒才到天中萬國明大驚殿上稱壽【後山詩話】

故事進士期集常擇榜中最年少者爲探花郎熈寕中始罷之太平興國三年胡祕監旦榜馮文懿拯爲探花是嵗登第七十四人太宗以詩賜之曰二三千客裏成事七十四人中少年始唐以禮部放榜故座主門生之禮特盛主司因得竊市私恩上稍欲革其獘旣更廷試前一嵗呂文穆公防正爲狀頭始賜以詩蓋示以優寵之意至是復賜文懿然狀頭詩迄今時有探花詩後無繼者惟文懿一人而已最爲科舉之盛事也【蔡寛夫詩話】

太平興國七年十二月十七日大雪禦制雪詩並酒賜學士詩雲輕輕相亞凝如酥宮樹花妝萬萬株今賜酒卿時一盞玉堂聞話道情無又禦制五七言詩賜蘇易簡五言詩曰翰林承防貴淸淨玉堂中應用咸依式深巖比更崇歸家思值日入內集英風儒雅門生盛髙明大化雄七言詩曰運偶昌時逺更深果然谷在我中心從風臣偃光朝野此日淸華見翰林舉措樂時周禮法思賢教古善規箴少年學士文明世一寸賢毫數萬尋【金坡遺事】

石林詩話楊文公在翰林去職眞宗眷之不衰卽起爲郡未防復以判祕書監召旣到闕以詩賜之曰闥往年司制誥共嘉藻思類相如蓬山昔日詮墳史還仰多聞過仲舒報政列城歸覲後防恩髙閣拜官初諸生濟濟彌瞻望鈆槧咨詢辧魯魚祖宗愛惜人才保全忠孝之意如此【防溪】

大中祥符五年楊億爲學士季夏被疾至十月方赴朝參具狀稱謝禦筆狀尾批七言二韻詩賜之詩云承明近侍究儒苦學勞心疾巳痊善保興居調飲食副予前席待名賢【金坡遺事】

大中祥符二年春眞宗禦制詩賜知貢舉晁迥云禮闈選士古稱難都爲升沈咫尺間較藝淸時公道在掄材應得恵人寰五年二月又制詩賜知貢舉晁迥云盛時選士貢闈開殿宇聞風獻藝來心似權衡求實效勿教蓬蓽有遺才【同上】

天禧三年正月九日錢惟演承明殿面奉知舉眞宗禦制詩並序云卜賢能之多士允協盛猷資侍從之鴻儒書伸藻鑑期申職業用示篇章詩云寅奉昌圖紹慶基選掄多士葉前規鄕閭薦拔期無濫艸澤搜羅詎有遺徳舉況逢全盛日計偕咸造廣塲時春官任職當求善宗伯掄材務得宜侍從名儒當委任藝文公道辯妍佇伸衡鑑裁深念允恊菁莪樂育詩【金坡遺事】

二月十八日將放榜賜詩並序序云詳延造士允葉於盛猷乃眷儒臣式分於重寄論秀才臻於顯效當官備著於純誠詩云四海爲家寶緒隆旁求文雅振儒風命鄕隨計來多士較藝掄材有澤宮簮紱近臣當顯任絲綸深防論丹衷旰霄汲汲予存念夙夜孜孜爾狥公名實豈惟衡鑑內賢能皆萃网羅中佇觀翹楚登時用布政分優恊庶功【同上】

眞宗賦禦溝栁詩令宰相兩省和進陳執中詩曰一度春來一度新翠光長得照龍津君王自愛天然態恨殺昭陽學舞人其詩最尢者【西朝寶訓】

神宗遵太祖遺意聚積金帛成帑自制四言詩一章云五季失圖獫狁孔熾藝祖造邦意有懲艾爰設內府基以募士曽孫保之敢忘厥志毎庫以一字目之又別置詩二十字分揭其上曰毎防夕惕心妄意遵遺業顧予不武資何以成戎捷後來所謂禦前封椿庫者也上意用此以爲開拓西北境土之資始命王韶克靑唐然後欲經理銀夏復取燕云元丰五年徐禧永洛衂師之後帝心弛矣【林徳裕陵遺事云】

前輩云詩有奪胎換骨之說信有之也杜陵謁老子廟一聨云五聖聨龍衮千官列雁行亦以雁行對龍衮然語中的其親切過於本詩玆不謂之奪胎可乎不然則徒用前人之語殊不足貴且如沈佺期云小池殘暑退髙樹早涼歸非不佳也然正用栁惲太液微波起長楊髙樹秋之句耳蘇子美峽束滄淵深貯月巖排紅樹巧妝秋非不佳也然正用杜陵峽束滄江起巖排石樹圓之句耳語𨿽工而無別也【藝苑雌黃】

光堯初幸錢塘有詩云六龍轉淮海萬騎臨吳津王者本無外駕言蘇逺民瞻彼艸木秀感此瘡痍新登堂望稽山懷哉大禹勤大哉之言有於天下漢祖大風之歌唐宗動艸之句不足道也【詩說雋永】

賡和

東萊賡和皇帝幸祕書詩麟閣龍旂日月章中興再見赭袍光仰觀焜耀人文盛始識扶持徳意長功利從今卑管晏浮華自昔陋盧王願求實學酬天造肯效明河織女襄【文集】

禦燕

嘉祐七年冬宴近臣於羣玉殿英宗以皇子預坐在舍人待制之後岐公詩雲翠輦生香容扈蹕黃金塗紙看揮毫介甫云何不言翠玉裝輿岐公攺之以進【復齋漫錄】

神廟時經月每夕有赤气見西北隅如火至人定乃滅人謂皇子生之祥故禹玉作大燕樂詞云未曉淸風生殿閣經旬赤气照乾坤未幾皇子生大燕羣臣於集英殿【文正公日錄】

榮遇門

蘇參政易簡取開封解時宋尙書白爲試官是歳狀頭登第後十年白爲翰林學士易簡以繼召入故易簡贈白詩雲天子昔取士先後分妍濟濟俊兼秀師師麟與鸞小子最承知同輩尋攺觀甲等叨薦名髙飛便淩煙遂使拜扆坐果得超神仙迄今才七嵗相接乘華軒慶曆二年歐陽文忠公爲別頭試官王文恭公預薦至嘉祐初文忠在北門文恭亦同院仍同知貢舉故文恭詩有十五年前門下客最榮今日預東堂之句座主門生同列固儒者盛事而玉堂尢天下文學之極選國朝以來惟此二人前此所未有也【蔡寛夫詩話】

嘉祐二年餘與端明韓子華翰長王禹玉侍讀範景仁龍圖梅公儀同知禮部貢舉辟梅聖兪爲小試官凡鏁院五十日六人者相與唱和爲古律歌詩一百七十餘篇集爲三卷禹玉余爲校理時武成王廟所解進士也至此新入翰林與餘同院又同知貢舉故禹玉贈余云十五年前出門下防榮今日預東堂余答云昔時叨出武成宮曽看揮毫气吐虹夢寐閒思十年事笑談今日一樽同喜君今賜黃金帶顧我新爲白髮翁也天聖中余舉進士國學南省皆忝第一人薦名其後景仁相繼亦然故景仁贈余雲淡墨題名第一人孤生何幸繼前塵也聖兪自天聖中與爲詩友余嘗贈云猶喜共量天下士亦勝東野亦勝韓而子華筆力豪贍公儀文思溫雅而敏捷皆勍敵也前此有南省試官者多窘束條制不少放懷餘六人者懽然相得羣居終日長篇險韻眾制交作筆吏疲於寫錄僮史奔走往來間以滑稽嘲謔加於風刺更相酧酢往往哄堂絕倒自謂一時盛事此前未之有也【歸田錄】

詩話總後集卷一

欽定四庫全書

詩話總後集卷二

宋阮

閱撰忠義門

世人論淵明自永初以後不稱年號秖稱甲子與思侻所論不同觀淵明讀史九章其間皆有深意其尢章章者如夷齊箕子魯二儒三篇夷齊雲天下革命絕景窮居正風淩俗爰感懦夫箕子云去鄕之感猶有遲遲矧伊代謝觸物皆非魯二儒云易代隨時迷變則愚介介若人特爲正夫由是觀之則淵明委身蓬巷甘黔婁之貧而不自悔者豈非以恥事二姓而然也【葛常之】

子美詩𨿽有古殿存世尊亦防埃山僧衣藍縷告訴棟梁摧本卽所賦自然及於乘輿防塵股肱非材之意忠義所激一飯不忘君邪【黃常明】

明宗召蜀中舊臣賦蜀主降巨唐詩王偕等譏荒滛獨中丞牛希濟曰唐主再懸新日月蜀王難保舊山川明宗曰希濟不忘君親忠孝也賜百叚余謂希濟但能兩解之辭而已江革云不能殺身報主得死爲幸誓不爲人執筆此可以厲臣子之節【碧溪】

詩人比雨如絲如膏之類甚多至杜牧乃以羽林鎗爲比恐未盡其形似念昔逰云雲門寺外逢猛雨林黒山髙雨腳長曽奉郊宮爲近侍分明羽林鎗大雨行雲四面明騰玉京仗萬里橫互羽林鎗豈去國淒防之情不能忘雞翹豹尾中耶【丹陽集】

栁遷南荒有云愁向公筵問重譯欲投章甫作文身太白雲我似鷓鴣易南遷懶北飛皆褊忮躁辭非畎畝惓惓之義杜詩云馮唐𨿽晚逹終凱在皇都愁來有江水焉得北之胡其賦張曲江雲歸老守故林戀闕悄延頸乃心王室可知【黃常明】

世俗誇太白賜牀調羮爲榮力士脫靴爲勇愚觀唐宗渠渠於白豈眞樂道下賢者哉其意急得艶詞媟語以悅媍人耳白之論撰亦不過玉樓金殿鴛鴦翡翠等語社稷蒼生何賴就使滑稽傲世然東方生不忘納諌況黃屋旣爲之屈乎說者以謀謨潛宻歷考全集愛國憂民之心如子美語一何鮮也力士閨闥腐庸惟恐不當人主意挾主勢駈之何所不可脫靴乃其職也自退之爲蚍蜉撼大樹之諭遂使後學吞聲余竊謂如論其文章豪逸眞一代偉人如論其心術事業可施廊廟李杜齊名眞忝竊也【防溪】

汲長孺叚太尉皆義勇奮不顧身之人至於仁愛撫養矜憐惻怛無所不至所謂剛者必仁仁者必勇也嘗觀樂天云況多剛狷性難與世同塵希文云吾生豈不幸所稟多剛腸皆心中語也白則有敢辭爲俗吏且欲活疲民又云心中有念農桑苦耳裏如聞饑凍聲範有寸懷如春風思與天下共赴姑蘇云豈辭雲水三千里由濟瘡痍十萬民與汲叚正相似【黃常明】

靈徹有相逢盡道休官去林下何曽見一人世傳爲口實凡語及抽簮卽以此譏之餘謂矯飾罔人固不足論若出於至誠時對知已一吐心胸何害觀昌黎送盤谷云行抽手板付丞相不待彈劾歸農桑贈侯喜便當提擕妻與子南入箕潁無還時如今便當去咄咄無自癡如今更誰恨可便耕防涯此類凡數十豈茍以飾口哉其剛勁之操不少屈所守素定故也【防溪】

永叔嘗試謁執政坐中賦雪詩云主人與國共憂戚豈惟喜悅將豊登須憐鐵甲冷徹骨四十餘萬屯邊兵當時乃謂唐韓退之亦能道言語其預裴晉公宴防但云園林窮勝事鐘鼓樂淸時不曽如此作閙殊不知老杜一言一詠未曽不在於憂國卹人物我之際則淡然無著夏日嘆曰浩蕩想幽薊王師安在哉夏夜嘆曰念我荷戈士窮年守邊疆此仁人君子之用心終食不可忘也邊兵之語豈爲過哉如退之始知神官未賢聖護短憑愚要我敬雪徑抵樵叟風廊折談僧眞作閙詩也【防溪】

余觀楚國先賢言汝南應璩作百一詩譏切時事編以示任事者皆怪愕以爲應焚棄之及觀文選所載璩百一篇略不及時事何耶又觀郭茂倩雜體詩載百一詩五篇皆璩所作首篇言馬子侯解音律而以陌上桑爲鳳將雛二篇傷翳桑二老無以葬妻子而已無宣孟之徳可以賙其急三篇言老人自知桑楡之景鬥酒自勞不肯爲子孫積財末篇卽文選所載是也第四篇

似有諷諫所謂茍欲娛耳目快心樂腹腸我躬不悅懽安能慮死亡此豈非所謂應焚棄之詩乎方是時曹爽事多違法而璩爲爽長史切諫其失如此所謂百一者庶幾百分有一補於爽也而爽卒不悟以及於禍或謂以百言爲一篇者以字數而言也或謂百者數之終一者數之始士有百行終始如一者以士行而言也然皆穿鑿之說何足論哉後何遜亦有擬百一體所謂靈輒困桑下於陵拾李螬其詩一百十字恐出於或者之說然璩詩每篇字數各不同第不過四十字爾【丹陽集】

杜扁舟空老去無補聖明朝又云報主心已老以稷契人而使老棄閒曠非惟不形怨望且惓惓如此彼遭時遇主言聽計從復幸年鬢未暮而不能攄誠戮力以圖報效良不愧此歟【防溪】

明朝有封事數問夜如何此幸而得之坐以待旦之意避人焚諫艸騎馬欲雞棲所謂嘉謀嘉猷入告爾後於外曰斯謀斯猷惟我後之徳也【黃常明】

一朝自罪已萬里車書通此與無逸旅獒孟子格君心之非汲長孺諫上多欲魏鄭公十漸陸宣公奉天詔書無二道也【同上】

昌黎云詣闕二上書臣非黃冠師臣有膽與气不忍死茅茨韋應物送李山人云聖朝多遺逸披膽謁至尊豈是貪寵榮誓將救元元梅聖兪贈師謩云臣豈爲身謀而邀陛下惓是皆急於得君非爲利祿計者也【同上】

杜詩公若登臺輔臨危莫愛身寄裴道州蘇侍禦云致君堯舜付君等早據要路思捐軀此公素所蓄積而未及施設者故樂以語人耳夫全軀碌碌之臣果何能爲汲長孺雲天子置公卿寧令従諛承意縱愛身柰辱朝廷何任遐曰褚彥回保妻子愛性命遐能制之觀此以驗二詩信有證矣自比稷契豈爲過哉岑侍禦行軍詩平生抱忠義不敢私防軀範文正公云一入諌諍司鴻毛忽其身【防溪】

世人喜子美造次不忘君嘗觀其祖審言除夜云還將萬億壽更謁九重城則教忠之家風舊矣

張堯佐以進士擢第累官至屯田員外郎知開州防其侄女有寵於仁宗冊爲修媛堯佐遂驟遷擢一日中除宣徽節度景靈羣牧四使是時禦史唐介上防引天寶楊國忠爲戒不報又與諫官包拯吳奎等七人論列殿上旣而禦史中丞畱百官班欲以廷諍卒奪堯佐宣徽景靈両使特加介一品服以旌敢言未防堯佐復除宣徽使知河陽唐謂同列曰是欲與宣徽而假河陽爲名耳我曹豈可中巳邪同列依違不前唐獨爭之不能奪仁宗諭曰差除自是中書介遂極言宰相文彥博以燈籠錦媚貴妃而致位宰相今又以宣徽使結堯佐請逐彥博而相富弼又言諫官觀望挾姦而言涉宮掖語甚切直仁宗怒趣召兩府以疏示之介猶諍不巳樞宻副使梁適叱介使下殿介諍愈切仁宗大怒玉音甚厲共恐禍出不測是時蔡襄修起居注立殿陛卽進曰介誠狂直然納諌容言人主之美徳必望全貸遂貶春州別駕翊日禦史中丞王舉正救解之攺爲英州別駕始上怒未巳兩府竊議曰必重貶介則彥慱不安彥慱去卽吾屬遞遷矣旣而果如其料當是時梅堯臣作書竄詩曰皇祐辛夘冬十月十九日禦史唐子方危言初造膝曰朝有巨姦臣介所憤疾願條一二事臣職敢妄率宰相文彥慱邪行世莫匹曩時守城都委曲媚貴暱銀璫揷左貂窮臘便馳驛邦媛將誇侈中金賫十鎰爲我寄使君奇文織纎宻遂傾西蜀巧日夜擊鞭朴紅絲緯金縷排科闘八七比比雙蓮華篝燈戴星月幾日成一端持行如疾明年觀上元被服穏稱質璨然奪上目遽爾有薄詰旣聞所從來接對似未失且云奉至尊於妾豈能必遂回天子顏百事容丐乞臣今得粗陳狡猾彼非一偸威與賣利次第推甲乙是惟陰猾雄仁防宜勇黜必欲致太平在列無如弼弼亦昧平生況臣不阿屈臣言天下公奚以身自防君旁有側目喑啞橫詆叱指言爲罔上廢汝還蓬蓽是時白此心尙不避斧鑕𨿽令禦魑魅甘且同飴宻旣知弗可懼復以彊詞窒帝聲亦大厲論奏不容畢介也容甚閒猛士膽爲栗立貶海外春速欲爲異物內外官恟恟陛下何未悉卽敢救者誰襄執左右筆謂倘不包容盛美有所咈平明中執法懷疏又堅述介言或似彊百豈無一實恐傷四海和幸勿苦倉卒亟許遷英山衢路猶嗟咄翊日宣白麻稱決口盈溢阿附連諌官去若壊絮虱其間因獲利竊笑等蚌鷸英州五千里瘦馬行防防毒蛇噴曉霧晝與嵐气沒妻孥不同途風浪過蛟窟存亡未可知雨館愁傷骨饑僕時後先隨緣拾橡栗粵林多蔽天黃柑雜丹橘萬室通釀酤撫逺無禁律醉去不論錢醒來等鳴瑟山水仍奇怪已可消憂欝莫作楚大夫懷沙自沈汨西漢梅子眞出爲吳市卒市卒且不慚況玆別乘秩始堯臣作此詩不敢示人及歐陽修爲編其集時有嫌避又削去此詩是以少人知者故今全錄焉【東軒筆錄】

鄭谷與僧齊已黃損等共定今體詩格云凡詩用韻有數格一曰葫蘆一曰轆轤一曰進退葫蘆韻者先二後四轆轤韻者雙出雙入進退韻者一進一退失此則繆矣余按倦逰雜錄載唐介爲防官廷疏宰相之失仁廟怒謫英州別駕朝中士大夫以詩送行者頗眾獨李師中待制一篇爲人傳誦詩曰孤忠自許眾不與獨立敢言人所難去國一身輕似葉髙名千古重於山並逰英俊顏何厚未死姦諛骨巳寒天爲吾君扶社稷肯教夫子不生還此正所謂進退韻格也按韻略難字第二十五山字第二十七寒字又在二十五而還又在二十七一進一退誠合體格豈率爾而爲之哉近閱冷齊夜話載當時唐李對答話言乃以此詩爲落韻詩蓋渠伊不見鄭谷所定詩格有進退之說而妄爲云云也【素緗雜記】

唐介始彈張堯佐諫官皆上疏及彈文彥博則吳奎畏縮不全當時謂拽動陣腳及唐爭論於上前遂並及奎之背約執政又黜奎而文潞公益不安遂罷政事時李師中詩送唐有並逰英俊顏何厚未死姦諛骨已寒之句爲奎發也【東軒】

詩話總後集卷二

欽定四庫全書

詩話總後集卷三

宋阮

閱撰孝義門

徐師川詩云楚漢紛爭辧士憂東歸那復割鴻溝鄭君立義不名籍項伯胡顏肯姓劉謂項伯籍之近族乃附劉而背項鄭君已爲漢臣乃違漢而思楚也余嘗論之曰方劉項之勢雌雄未決也其間豈無容容狡詐之士首鼠兩端以觀成敗而爲身謀者乎項伯是也其意以謂項氏得天下則吾嘗以宗族從軍畫防定計豈吾廢哉劉氏得天下則鴻門之防吾嘗舞劍以蔽沛公矣廣武之防吾嘗勸勿烹太公矣劉氏豈吾廢哉髙祖之封項伯殆以此也至鄭君則不然事籍籍死屬漢髙祖諸故楚臣名籍鄭君獨不奉詔乃盡拜名籍者爲大夫而逐鄭君觀此則鄭君與項伯賢佞可見髙祖或逐或封皆徇情之好惡則知戮丁公者一時矯激之爲也王儉七志曰宋髙祖逰張良廟並命僚佐賦詩謝瞻所賦冠於一時今載於文選者是也其曰鴻門銷薄蝕陔下隕欃槍爵仇建蕭宰定都防儲皇肇允契幽叟翻飛指帝鄕則子房輔漢之防盡於此數語矣王荊公云素書一卷天與之谷城黃石非吾師固陵解鞍聊出口捕取項羽如嬰兒従來四皓招不得爲我立棄商山芝用亦此數事而論議格調出於常等東坡論子房袖捶之事以謂良不爲伊呂之謀而幸出於荊軻聶政之計以余觀之此良少年之銳气未足以咎良也圯上授書之後所見豈前比哉【葛常之】

予曽祖通議兄弟四人取良辰美景賞心樂事之義作四並堂於東園故通議詩雲華圃控秋學射寒窻畱燭夜抄書良辰美景饒心事歡日相並樂起予先祖淸孝公兄弟六人取三荊同林之義作培荊亭於西園當時篇詠無存者淸孝安遇集中有倍荊亭記其略云西園椎輪無亭觀之玩伯兄欲糾合叔季同耳目之適於是基盈尺之髙宏一筵之廣列檻爲亭號曰培荊至先人文康公罷官南陽適當兵擾復還舊棲奉伯父工部居焉別建二老堂於宅南秦望由裏諸山皆在目植花竹於四隅命某日治饌往往樂飲竟日某嘗賦詩云去家才隔水一股二老堂成三百弓鴒原暮下沙水暖鴈行夜落霜天空竹根酌酒不妨醉花蕚斵詩如許工坐久興開笻竹杖出門人指兩仙翁【同上】

月輪當空天下之所共視故謝荘有隔千里兮共明月之句蓋言人𨿽異處而月則同瞻矣老杜當兵戈騷屑之際與其妻各居一方自人情觀之豈能免閨門之念而他詩未嘗一及之至於明月之夕則遐想長思屢形詩什月夜詩云今夜鄜州月閨中只獨看繼之曰香霧雲鬟濕淸輝玉臂寒一百五日夜對月云無家對寒食有淚如金波繼之曰仳離放紅蘂想象顰靑蛾江月詩云江月光於水髙樓思殺人繼之曰誰家排錦字燭滅翠眉顰其數致意閨門如此其亦謝荘之意乎顏延之對孝武乃有荘始知隔千里兮共明月之說是荘才情到處延之未能曉也【同上】

魏武於諸子中獨愛植丁儀丁楊修之徒爲植羽翼防代太子丕而植狂性不自雕勵又太子禦之有術故易宗之計不行蓋非植遜丕也洎文帝卽位植屢求試用不報益怏怏帝欲害之卞太后曰汝已殺任城不宜復殺東阿故止従貶爵則植豈無怨懟乎嘗觀植所作豫章行雲他人𨿽同盟骨肉天性然周公穆康叔管蔡則流言子臧孫千乘季札慕其賢意謂巳素爲武帝所愛忌之者眾故有管蔡流言之說然乃自以季札爲比亦誣矣豈其掠美之言哉【同上】

晉嵇康贈弟秀才四言詩云感悟馳情思我所欽則以所欽爲弟陸機贈從兄車騎詩云寤寐靡安豫願言思所欽則以所欽爲兄又贈馮文罷詩云慷慨誰爲感願言懷所欽則以所欽爲友

陸機作詩贈賈謐防三百言無非極其褒讚方謐用事生死榮辱人如反覆手其褒讚亦何足怪然其間亦有寄意譏誚人未能推其意者按臧榮緒晉書謐父韓壽毋賈充少女也充平生不議立後妻郭槐輙以外孫韓謐襲封帝許之遂以謐爲魯公則是賈謐非充子也故機詩云誕育洪冑纂戎於魯言誕育則以譏非已生也又曰惟漢有朩曽不逾境謂橘逾淮則化爲枳言如螟蛉之化蜾蠃無異也夫謐勢熖薫灼如此而機敢爲廋詞以狎侮之眞文人之習气哉

王福畤之子勔勃皆有才名故杜易簡稱爲三珠樹其後助劼勸又皆以文顯勃於兄弟之間極友愛自鄕逺虢詩云人生忽如客骨肉知何常願及百年內花蕚常相將無使棠棣廢取譬人無良觀此語意豈兄弟有不相能者耶及觀誡劼勸云欲不可縱爭不可常勿輕小忿將成大殃此二人者似非處於禮義之域者棠棣廢之語疑爲此二人設也【同上】

楊六尙書白樂天妻兄也初除東川節度代妻賀兄云覓得黔婁爲妺婿可能空寄蜀茶來又寒食寄詩云蠻旗似火行隨馬蜀妓如花坐繞身不使黔婁夫婦看誇張富貴向何人皆責望之言也【同上】

文選載嵇叔夜贈秀才入軍詩李善注謂兄喜秀才入軍而張銑謂叔夜弟不知其名考五詩或曰攜我好仇或曰思我良朋或曰佳人不在皆非兄弟之稱善銑所注恐未必然爾【同上】

錢起題杜牧林亭詩云不須耽小隠南阮在平津南阮謂杜悰也史載悰更歷將相而牧困躓不自振怏怏不平以至於卒審爾以牧之豈肯受其料理哉然宗族貴宦河潤者非一枯死升沈時命存焉何至怏快如是可以知牧之量不宏也

李義山作驕兒詩時衮師方三四嵗爾其末乃云兒應勿學耶讀書求甲乙況今西與北羗戎正狂悖兒當速成大探雛入虎窟當爲萬戶侯勿守一經袠兵連旤結生民塗炭以日爲嵗之時而乃望三四嵗児立功於二十年後所謂俟河之淸人壽幾何者也【同上】

陶淵明命子篇則曰夙興夜寐願爾之才爾之不才亦巳焉哉其責子篇則曰𨿽有五男兒總不好紙筆天運茍如此且進杯中物告儼等數則曰鮑叔管仲同財無猜歸生伍舉班荊道舊而況同父之人哉則淵明之子未必賢也故杜子美論之曰有子賢與愚何其掛懷抱然子美於諸子亦未爲忘情者子美遣興詩云驥子好男兒前年學語時世亂憐渠小家貧仰母慈又憶幼兒詩云別離經節換聰慧與誰論憶渠愁只睡炙背俯晴軒得家書云熊兒幸無恙驥子最憐渠元日示宗武云汝啼吾手戰觀此數詩於諸子鐘情尢甚於淵明矣山谷乃雲杜子美困於三蜀蓋爲不知者詬病以爲拙於生事又往往譏宗武失學故寄之淵明爾俗人不知便爲譏病所謂癡人面前不得說夢也【同上】

詩話總後集卷三

欽定四庫全書

詩話總後集卷四

宋阮

閱撰孝義門

唐人與親別而復歸謂之拜家慶盧象詩云上堂家慶畢顧與親思邇孟浩然詩云明朝拜家慶湏著老萊衣【葛常之】

荊公初去臨川詩云馬頭西去涙霑襟一望親庭更苦心已覺省煩非仲叔安能養志似曽參赴調西京時詩也非仲叔則自傷不能養口體不如曽參則自傷不能養志也人士一官所駐乃爾爲志亦豈得巳哉後又有詩云古人一日養不以三公換正爲此爾【葛常之】

張劍州以太夫人喪劍州歸荊公予之詩並示女弟云烏辭反哺顚毛黒鳥引思歸口舌丹又有張劍州至劍一日以親憂罷詩云白頭反哺秦烏側流血思歸蜀鳥前所賦皆一時之事而語意重復如此何耶【同上】

陳繹奉親至孝嘗作慶老堂以娯其母介甫贈之詩云種竹常疑出冬筍開池故合湧寒泉蓋不獨詠堂前景物而孝感之事實寓焉出冬筍暗用孟宗事湧寒泉暗用姜詩事【同上】

王稚川調官京師毋老畱鼎州久不歸侍嘗閱貴人歌舞有詩云畫堂玉佩縈云響不及桃源欵乃歌山谷次韻諷之曰慈母毎占烏鵲喜家人應賦扊扅歌可謂盡朋友責善之義谷至孝奉母安康君至爲親滌厠牏浣中裙未嘗頃刻不供子職洎貶黔南不能與親俱則贈王郎詩云畱我左右手奉承白髮親至贛上食蓮有感則曰蓮實大如指分甘念母慈亦可見其孝誠矣余聞無瑕者可以錄人則其告稚川之語未爲過也老杜送李舟詩非不歸重而其中亦不能無譏焉所謂舟也衣彩衣告我欲逺適倚門固有望斂衣就行役南登吟白華已見楚山碧何時太夫人堂上防親戚豈非譏其無方之道耶孔子云父母在不逺逰逰必有方則山谷少陵之詩皆孔子之意也

人之事親當以敬爲主故孔子告子遊曰至於犬馬皆能有養不敬何以別乎束晳作補亡詩於南陔白華二篇每以爲言南陔曰養隆敬薄惟禽之似白華曰竭誠盡敬亹亹忘劬可謂得孔子之防矣今之人恃親之愛已而忘其敬者多故表而出之以爲事親之戒【同上】

李白樂府三卷於三綱五常之道數致意焉慮君臣之義不篤也則有君道曲一篇所謂軒後瓜牙常先太山稽如心之使臂小白鴻翼於夷吾劉葛魚水二慮父子之義不篤也則有東海勇婦之篇所謂淳於免詔獄漢主爲緹縈津妾一棹歌脫父於嚴刑生子若不肖不如一女英慮兄弟之義不篤也則有上畱田之篇所謂田氏倉卒骨肉分靑天白日摧紫荊交柯之朩本同形東枝顦顇西枝榮無心之物尙如此參商胡乃尋天兵慮朋友之義不篤也則有箜篌謡之篇所謂貴賤交結心不移惟有嚴陵及光武輕言托朋友對面九疑峯管鮑久已死何人繼其蹤慮夫婦之情不篤也則有雙燕離之篇所謂雙鷰復雙鷰雙飛令人羨玉樓珠閣不獨棲金窻繡戶長相見徐究白行事亦豈純於行義者哉永王之叛白不能潔身而去於君臣之義爲如何旣合於劉又合於魯又娶於宋又擕昭陽金陵之妓於夫婦之義爲如何至於友人路亡白爲權窆及其糜潰又收其骨則朋友之義庶幾矣送蕭十一之魯兼問稚子伯禽有髙堂倚門望伯魚魯中正是趨庭防君行旣識伯禽子應駕小車騎白羊之句則父子之義庶防矣如弟凝錞儕況綰各贈詩以致其雍睦之情則兄弟之義庶防矣惜乎二失旣彰三美莫贖此所以不能爲醇儒也【韻語陽秋】

樂天及第後歸覲畱別同年云擢第未爲貴拜親方始榮此毛得檄而喜之意也論者以春風得意疾決非孟郊語其气格亦不類而白公亦有得意減別恨半酣輕逺程翩翩馬蹄疾春風歸鄕情此又不可曉也【黃常明】

範文正公雷霆日有犯始可報吾親誰謂臣子忠孝難兩全也涖官不敬戰陣無勇本非事親事禮記必以爲非孝公之謂歟【黃常明】

宗族門

謝師厚生女梅聖兪與之詩曰生男眾所喜生女眾所丑生男走四鄰生女各張口男大守詩書女大逐雞狗又云何時集氏郎堂上拜媼叟蓋戱師厚也陳琳杜甫詩及楊妃外傳其說異陳琳痛長城之役則曰生男戒勿舉生女哺用脯杜甫傷闗西之戍則曰生女猶淂嫁比鄰生男埋沒隨百艸楊妃専寵帝室金印紫綬寵徧於銛釗象服魚軒榮均於秦虢當時遂有生女勿悲酸生男勿喜歡男不封侯女作妃君看女卻爲門楣之詠而樂天長恨歌亦云遂令天下父母心不重生男重生女令師厚之女敏質儒門不過求賢士以爲之配爾縦不至負薪如翟婦餉防如孟光亦豈能預知其必大富貴亢宗榮族如蒲之婦人乎宜其聖兪以爲戱也【韻語陽秋】

傳曰學士大夫則知尊祖矣族之所在祖之所自出也其可以不敬乎陶淵明有贈長沙公詩序云予於長沙公爲族祖同出大司馬昭穆旣逺巳爲路人故其詩云同源分流人易世疏慨然晤嘆念斯厥初禮服遂悠嵗月䢐感彼行路眷焉踟躕蓋深傷之也長沙公於淵明如此而淵明乃以宗族自任其臨別贈言之際有進簣𨿽少終在爲山之句嗚呼淵明亦可謂賢矣杜子美數訪從孫濟而不免於防猜故其詩云所來爲宗族亦不謂盤餐勿受外嫌猜同姓古所惇觀長沙與濟尊祖之義掃地矣【韻語陽秋】

詩話總後集卷四

欽定四庫全書

詩話總後集卷五

宋阮

閱撰仁愛門

孟子七篇論君與民者居半其餘欲得君蓋以安民也觀杜陵窮年憂黎元嘆息腸內熱胡爲將暮年憂世心力弱宿花石戍云誰能扣君門下令減徵賦寄栢學士云防時髙議排金門各使蒼生有環堵寧令吾廬獨破受凍死亦足而志在大庇天下寒士其仁心廣大異夫求穴之螻蟻輩眞得孟子所存矣東坡問老杜何如人或言似司馬遷但能名其詩耳愚謂老杜似孟子蓋原其心也【防溪】

韋蘓州云身多疾病思田裏邑有流亡愧俸錢郡中屢集云自慚居處崇未覩玆民康余謂君子當切切作此語彼有一意供租専事土朩而視民如讐者得無愧此詩乎【同上】

賈生終童欲輕事徵伐大扺少年躁鋭如經歷老成當不如此昔人欲沈孫武於五湖斬白起於長平誠有謂哉嘗愛老杜云愼勿吞靑海無勞問越裳大君先息戰歸馬華山陽又有安得壯士挽天河淨洗甲兵長不用安得務農息戰鬭普天無吏橫索錢願戒兵猶火恩加四海深不眠憂戰伐無力正乾坤其愁歉憂戚蓋以人主生靈爲念孟子以善言陣戰爲大罪我戰必克爲民賊仁人之心易地皆然【黃常明】

臨川云黃雀百頭顱長行萬里餘因君令出守暫得免苞苴使能行此言則虐生類以飽口腹刻疲民以肥權勢者寡矣其詩才二十字耳崇仁愛抑奔競皆具焉何以多爲

杜云築塲憐穴蟻拾穗許村童人謂有仁愛民物意臨川詠促織云只向貧家促機杼防家能有一絇絲愚謂世之嚴督徵賦不卹疲瘵之有無者𨿽魁然其形實微防智爾【防溪】

元結刺道州承兵賦之後徴率煩重民不堪命作防陵行其末云何人采國風吾欲獻此詩以傳考之結以人困甚不忍加賦嘗奏免稅租及和市雜物十三萬緡又奏免租庸十餘萬緡因之流亡盡歸乃知賢者所存不特空言而已【丹陽集】

範文正淮上遇風雲一櫂危於葉旁觀欲損神他年在平地無忽險中人𨿽弄翰戱語卒然而作險濟加澤之心未嘗忘也【黃常明】

王道州防陵行雲所願見王官撫養以恵慈柰何重驅逐不使存活爲逋緩違詔令防責願所宜又云守官貴守道不愛能適時賊退示官吏云使臣將王命豈不如賊焉令被徴斂者迫之如火煎誰知絕人命以作時世賢子美志之曰今盜賊未息知民疾苦得結輩十數人爲邦伯萬姓气吐天下少安立可待已余謂漫叟所以能然者先民後已輕官爵重人命故也觀其石魚詩云金魚吾不須軒冕吾不愛此所以能不徇權勢而専務愛民也杜乃知正人意不茍飛長纓可謂相知深矣【同上】

友義門

蘇武李陵在武帝時同爲侍中金蘭之義素篤武拘於匈奴明年而陵始降𨿽逆順之勢殊悲懽之情異然朋友之誼此心常烱烱也觀陵海上勸武使降之言非不切至而武之所以告陵者不過明吾忠義之心而已而未嘗一語及陵之叛若告衛律者則不然盡辭詬詈歸之於不忠不臣之科而此以節義臨之防使惡死此亦可以見於陵厚矣後武得歸陵置酒賀武曰今足下還歸揚名於匈奴功顯於漢室𨿽古竹帛所載丹靑所畫何以過子卿故李太白蘓武詩云渇飲月窟水饑飡天上雪東還沙塞逺北愴河梁別泣把李陵衣相看涙成血蓋亦是意語爾【韻語陽秋】

石林詩話元丰間東坡系獄神宗本無意罪之時相因舉軾檜詩根到九泉無曲處嵗寒惟有蟄龍知且雲龍飛在天軾以爲不知已而求知地下之蟄龍非不臣何得章子厚從而解之遂薄其罪而王定國見聞錄云東坡在黃州時上欲復用王禹玉以嵗寒惟有蟄龍知激怒上意章子厚力解遂釋予觀東坡自獄中出與章子厚書云某所以得罪其過惡未易一二數平時惟子厚與子由極口見戒反復甚苦某彊狠自不以爲然又云往時相識但過相稱譽以成吾過一旦有患難無復相哀昔惟子厚平居遺我以藥石及困急又有以救防之眞與世異矣則知坡繋獄時子厚救解之力爲多石林詩話不妄也【陽秋】

東坡歸陽羨時流離顚躓之餘絕祿已數年受梁吉老十絹百絲之可見非有餘者李憲仲之子鷹以四喪未舉而見公則盡以贈之且贈以詩曰推衣贈孝子一漑滋湯旱誰能脫左驂大事不可緩章季黙三喪未亦求於公公亦以助之有不辭毛粟施行自邱山積之句其髙蓋出於天資矣【同上】

幼敏門

西淸詩話云魯直少警悟八嵗能作詩送人赴舉云送君歸去明主前若問舊時黃庭堅謫在人間今八年此已非髫稚語矣

桐江詩話雲山谷七嵗作牧童詩云騎牛逺逺過前村吹笛風斜隔隴聞多少長安名利客機闗用盡不如君

林傑幼而聰慧言發成文質瑩凝脂音淸扣玉嘉聚羣書又妙於手談當時名公多與之交及有是子益大其門亷使崔侍郎【闕】與之遷職詞雲家藏萬卷學富三冬傑五嵗父因挈行雲云後業詞賦頗振聲光有仙客入壺中賦云仙客以變化隨逍遙放情處於外則一壺斯在入其中則萬象皆呈飛閣重樓不是人間之狀奇花異朩無非物外之名至九嵗謁大夫盧員常侍黎埴無不嘉奨尋就賔薦日在防筵侍禦李逺支使趙格深所知仰不捨斯須和趙支使詠荔枝尢佳云金盤摘下排朱顆紅殼開時飲玉漿副使鄭立奇童傳制使劉潼序以貽之【閩川名士傳】

王元之年七八嵗已能文畢文簡公爲郡從事始知之問其家以磨麫爲生因令作磨詩元之不思以對但存心里正無愁眼下遲若人輕著力便是轉身時文簡大奇之當於子弟中講學一日太守席上出詩句鸚鵡能言爭似鳳坐客皆未有對文簡寫之屏間元之書其下蜘蛛𨿽巧不如蠶文簡嘆息曰經綸之才也遂加以衣冠呼爲小友至文簡入相元之已掌書命矣【聞見錄後】

志气門

蔡寛夫詩話云太白之從永王璘世頗疑之唐書載其事甚略亦不爲明辧其是否獨其詩自序云夜半水軍來潯陽滿旌旃空名適自誤迫脇上樓船從賜五百金棄之若浮煙辭官不受賞翻謫夜郎天然太白豈從人爲亂者哉蓋其學本出從橫以气俠自任當中原擾攘時欲借之以立奇功耳故其巡歌有但用東山謝安石爲君談笑靜胡沙之句至其卒章乃雲南風一掃胡塵靜西入長安到日邊亦可見其志矣大扺才髙意廣如孔北海之徒固未必有成功而知人料事尢其所難議者或責以璘之猖獗而欲仰以立事不能如孔巢父蕭頴士察於未萌斯可矣若其志亦可哀已

蘇子由云李白詩類其爲人俊發豪放華而不實好事喜名不知義之所在也其語兵則先登防陣不以爲難語遊俠則白晝殺人不以爲非此豈其誠能也白始以詩酒奉事明皇遇防而去所至不攺其舊永王將據江淮白起而従之不疑遂以放死今觀其詩固然唐詩人李杜稱首今其詩皆在杜甫有好義之心白所不及也漢髙祖歸丰沛作歌曰大風起兮雲飛揚威加海內兮歸故鄕安得猛士兮守四方髙帝豈以文字髙世者帝王之度固然發於中而不自知也白詩反之曰但歌大風雲飛揚安得猛士守四方其不識理如此老杜贈白詩有重與細論文之句謂此類也

髙齋詩話云荊公題金陵此君亭詩云誰憐直節生來瘦自許髙才老更剛賔客毎對公稱頌此句公輒顰蹙不樂晚年與平甫坐亭上視詩牌曰少時作此題榜一傳不可追攺大扺少年題詩可以爲戒平甫曰此楊子云所以悔其少作也

石林詩話云荊公以意气自許故詩語爲其所向不復更爲防蓄如天下蒼生待霖不知龍向此中蟠又濃綠萬枝紅一防動人春色不湏多又平治險穢非無力潤澤焦枯是有才之類皆直道其胸中事後爲郡牧判官従宋次道盡假唐人詩集博觀而約取晚年始盡深婉不迫之意乃知文字𨿽工拙有定限然必視其幼壯𨿽公方其未至亦不能力彊而遽至也

石林詩話云蘇明允至和閒在京師旣爲歐陽文忠公所知其名翕然韓忠獻諸公皆待以上客嘗遇重陽忠獻置酒私第惟文忠與一二執政而明允乃以布衣參其間郡人以爲異禮席間意气尢不少衰明允詩不多見然精深有味語不徒發正類其文而讀易詩云誰爲善相應嫌瘦後有知音可發彈婉而不迫哀而不傷所作自不必多也

述志門

余嘗官展嘗借詩集於士人中有小篇序云成都華陽天慶中進士葉沆作止百篇時有可觀如閒居感懷云身閒難報國語直易傷時村墅云夜庭和月掃秋戶拂雲開亦可想見其胸襟也

和靖與士夫詩未嘗不及遷擢與學子詩未嘗不言登第視此爲何等隨緣應接不爲茍難亢絕如此老杜云本無軒冕意不是傲當時鐘鼎山林各天性濁醪麄飰任吾年道義重而輕王公者也阮孝緒南平王要之不赴曰非志驕富貴但性畏廟堂使麏麚可驂何異驥騄

求意門

復齋漫錄云書當快意讀易盡客有可人期不來世事相違毎如此好懷百嵗防回開其後又寄黃充前四句云俗子推不去可人廢招呼世事每如此我生亦何娯蓋無已得意故兩見之

胡氏評詩曰魯直過平輿懷李子克詩世上豈無千里馬人中難得九方臯題徐孺子祠堂詩白屋可能無孺子黃金不是欠陳蕃二詩命意絕相似蓋嘆知音者難得耳

苕溪漁隠曰錫宴明日絕句云宴罷回來日欲斜平康坊裏那人家防多紅袖迎門笑爭乞釵頭利市花淸明日絕句云無花無酒過淸明興味都來似野僧昨日鄰家乞新火曉窻分與讀書燈二詩何況味不同如此亦可見其老少情懷之異也

胡氏評詩曰澶淵之役王介甫以謂丞相萊公功第一張文潛以爲可能功業盡萊公大扺人之議論各有所見故爾不同今具載二詩識者當能辧之介甫澶州詩云去都二百四十里河流中間兩城峙南城艸上不受兵北城樓樐如邊城城中老人爲予語契丹此地經鈔虜黃屋親臨矢石間胡馬飲踏河冰渡天發一矢胡無酋河冰亦破沙水流歡盟從此至今日丞相菜公功第一文潛聽客話澶淵事詩云憶昔胡來動河朔黃河飲馬吹胡角澶淵城下冰載車邊風蕭蕭千里賖城上黃旗坐眞主夜遣六丁張猛弩雷驚電發一矢飛橫射胡酋貫車柱犬羊無蹤大漠空歸來封禪告成功自是乾坤扶聖主可能功業盡萊公

談苑曰余知制誥日與余恕同考試恕曰夙昔師範徐騎省爲文騎省嘗有徐孺子亭記其警句云平湖千畝凝碧乎其下西山萬疊倒影乎其中他皆常語近得舍人所撰涵虛閣記終篇皆奇語自渡江來未嘗見此信一代之雄文也其相推如此因出義山詩共讀酷愛一絕雲珠箔輕明拂玉墀披香新殿鬭腰支不湏看盡魚龍戱終遣君王怒偃師擊節稱嘆曰古人措辭寓意如此之深妙令人感慨不巳

詩話總後集卷五

欽定四庫全書

詩話總後集卷六

宋阮

閱撰諷諭門

唐文宗夏日聯句東坡謂宋玉對楚王雄風譏其知已不知人也公權小子有美而無規爲續之云一爲居所移苦樂永相忘願言均此施淸陰分四方或謂五之薫解慍阜財已有陳善責難之意愚謂不然凡規諌之辭湏切直分明乃可以感悟人主故盜言孔甘良藥苦口若以薫風自南來爲陳善閉邪但恐後世導諛側媚持兩可者皆得以冒敢諌之名也【防溪】

陽城徳行道義爲士林之所敬服徳宗以銀印赤紱起於隠所驟拜諫官可謂賢且遇矣故學生聞道州之貶投業而叫閽賢士愴驛名之同摛辭而頌徳可以知其賢不誣也然退之諫臣論乃極口貶之何哉其言曰今陽子實一匹夫在諌位不爲不久而未嘗一言及於政視政之得失若越人之視秦人之肥瘠問其官則曰諫議也問其政則曰我不知也有道之士固如是乎考之本傳以謂他諌官論事苛細帝厭苦城漫聞得失且熟猶未肯言客屢諫之第醉以酒而不答蓋其意有所待矣至徳宗逐陸贄欲相裴延齡而城伏蒲之說始上廷爭懇至累日不解故元微之詩云正元嵗雲暮朝有曲如鉤飛章八九上皆若珠暗投且曰事不止臣諌誓不休而白樂天亦云陽城爲諌議以正事其君其手如屈軼舉必指侫臣卒使不仁者不得秉國鈞栁子厚亦云抗志厲義直道是陳蓋退之諌論乃在上裴延齡爲相之前而三子頌美之言乃在陽城極諌之後也【丹陽集】

蔡寛夫云江湖多白鳥天地有靑蠅人遂以白鳥爲鷺而禮記月令羣鳥養羞鄭氏乃引夏小正丹鳥白鳥之說謂白鳥爲蚊蚋則知以對靑蠅有深意矣不然江湖多白鷺有何說邪【防溪】

子美詩艸有害於人曽何生阻修芒刺在我眼焉能待時秋其憤邪嫉惡欲芟夷蘊崇之以肅淸王室者抱懷可見臨川有勿去艸艸無惡如比世俗俗浮薄此方外之語異乎農夫之務者也【黃常明】

子美云設网萬魚急蓋指聚斂之臣苛法侵漁使民不聊生乃萬魚急也又云能者操舟疾若風撐突波濤挺乂入小人舞智趨時巧宦數遷所謂疾若風也殘民以逞不顧傾覆所謂挺義入也日暮蛟龍攺窟穴山根鱣鮪隨云雷魚不得其所龍豈能安居君與民猶是也此與六義比興何異吾徒何爲縱此樂暴戾天物聖所哀此樂而能戒又有仁厚意亦如前王作网罟設法害生成不専爲取魚也退之義魚曰觀樂憶吾僚異此意矣亦如蘄簟云卻願天日常炎曦故後人攺之云豈比法曹空自私卻願天日長炎赫【黃常明】

唐子西上張天覺內前行雲內前車馬撥不開文徳殿下宣麻回紫薇侍郎拜右相中使押赴文昌臺此語善於敍事質而不俚又云周公禮樂未要作致身姚宋亦不惡向來兩翁當國年民間斗米才四錢此語善於諷諭當而有理皆可法也湖上云佳月明作哲好風聖之淸棲禪寺歸云艸靑仍過山紫更斜陽語意俱新

李陽冰云太白不讀非聖人之書恥爲鄭衛之作故其言多似天仙之辭凡所著述言多諷興自三代以來風騷之後馳驅屈宋鞭撻揚馬千載獨步惟公一人故王公趨風列嶽結軌羣賢翕習如鳥歸鳯盧黃門云陳拾遺橫制頽波天下質文翕然一變至今朝詩體尙有梁陳宮掖之風至公大變掃地並盡今古文集過而不行惟公文章橫被六合可謂力敵造化歟逹理門

苕溪漁隱曰裴說云讀書貧裏樂搜句靜中忙此二事乃餘日用者甘貧守靜自少至老飽諳此味矣

許彥周詩話云羅隠詩云只知事逐眼前過不覺老從頭上來此殊有味

朱氏復齋偶題詩曰出入無時是此心豈知雞犬易追尋請看屏上初文防便識名齋用意深

東坡云秋菊有佳色裛露掇其英泛此忘憂物逺我遺世情一觴𨿽獨進杯盡壺自傾日入羣動息歸鳥趨林鳴笑傲東軒下聊復得此生靖節以無事爲得此生則見役於物者非失此生也歟

東坡送山本禪師赴法云云是身如浮雲安得限南北此二句乃老杜別贊上人詩中全語豈偶然用之邪題碧落洞詩云小語輙響答空山白雲驚此語全類李太白今印本誤作白雷驚不惟無意味兼與上句重疊也後自嶺外歸次韻江晦叔詩云浮雲時事攺孤月此心明語意髙妙如參禪悟道之人吐露胸襟無一毫窒礙也

康節天津感事吟水流任急境常靜花落𨿽頻意自閒不似世人忙裏老生來未始得開顏【擊壤集】

先天吟先天天弗違後天奉天時弗違無時虧奉時有時疲【同上】

身心吟身生天地後心在天地前天地自我出自余何足言【同上】

康節無憂吟人生長有兩般愁愁死愁生未易休或向利中窮力取或於名上盡心求多思惟恐晚得手未老已聞先白頭我有何功居彼上其間攘臂獨無憂【擊壤集】

詩話總後集卷六

欽定四庫全書

詩話總後集卷七

宋阮

閱撰逹理門

否卦包承小人吉說者謂小人在下者包之小人在上者承之蓋處否當然杜云曲直吾不知負暄樵牧是非何處定髙枕笑浮生洗眼防輕薄虛懷任屈伸寄謝悠悠世上児不爭好惡莫相疑其寄傲疏放擺脫世网所謂兩忘而化其道也【黃常明】

漫叟無爲洞口云洞傍山僧皆學禪無求無欲亦忘年又無爲洞口春水滿無爲洞傍春云白愛此躊躕不能去念人悔作衣冠客岑參宿先逰寺云寄報乘軒客簮裾爾何容臨川何秀老云解我蔥珩脫孟勞暮年甘與子同袍比之退之云方將斂之道且欲冠其顚向風長嘆不可見我欲收斂加冠巾異矣六一有云自慚前引朱衣吏不稱閒行白髮翁說者謂不言亦可然次山宿丹崖翁宅詩云吾將求退與翁逰學翁歌醉在漁舟官吏隨人往未得卻望丹崖慚復羞吁不滛乎富貴者也【防溪】

東坡拈出陶淵明談理之詩前後有三一曰采菊東籬下悠然見南山二曰笑傲東軒下聊復得此生三曰客養千金軀臨化消其寶皆以爲知道之言蓋摛章繪句嘲弄風月𨿽工亦何補若覩道者出語自然超詣非常人能蹈其軌轍也山谷嘗跋淵明詩卷云血气方剛時讀此詩如嚼枯朩及綿歷世事知決定無所用智又嘗論云謝康樂庾蘭成之詩鑪錘之功不遺餘力然未能窺彭澤數仞之墻者二子有意於俗人贊毀其工拙淵明直寄焉持是以論淵明詩亦可以知其闗鍵也【丹陽集】

孟子所言皆精粗兼備其言甚近而妙義在焉如龎居士云神通並妙用運水與搬柴此自得者之言最爲逹理若孟子之言則無適不然如許大堯舜之道只於行止疾徐之間教人做了【山語錄】

或問言動非禮則何以正視聽如何得合禮曰四者皆不可易易則多非理故仁者先難而後獲所謂難者以我視以我聽以我言以我動也仰面貪看鳥回頭錯應人視聽不以我也胥失之矣【上蔡語錄】

呂晉伯兄弟中皆有見處一人作詩詠曽防事曰凾丈從容問且酧展才無不至諸侯可憐曽防推鳴瑟獨對春風詠不休【同上】

或問邵堯夫云誰信畫前元有易自従刪後更無詩畫前有易何以見曰畫前有易其理甚微然卽用孔子之已發明者言之未有畫前盡可見也如雲神農氏之耒耜蓋取諸益日中爲市蓋取諸噬嗑黃帝堯舜之舟楫蓋取諸渙服牛乘馬蓋取諸隨益嗑渙隨重卦也當神農黃帝堯舜之時重卦未畫此理眞聖人有以見天下之賾故通變以宜民而易之道得矣然則非畫前元有易乎【山錄】

熈寧十年夏康節感微疾气日益耗神日益明笑謂司馬溫公曰雍欲觀化一巡如何溫公曰先生未應至此康節笑曰死生亦常事耳張橫渠先生喜論命來問疾因曰先生論命否當推之康節曰若天命則已知之矣世俗所謂命則不知也橫渠曰先生知天矣載尙何言程伊川曰先生至此他人無以爲力願自主張時康節居正寢諸公議後事於外有欲近洛陽城者康節已知呼伯溫入曰諸公欲以近城地我不可當從伊川先生塋耳七月初四日大書詩一章曰生於太平世死於太平世客問年防何六十有七嵗俯仰天地間浩然獨無愧以是夜五更捐館【聞見錄】

張敬夫元日詩古史書元意義存春秋揭示更分明人心天理初無欠正本端原萬善生【南軒集】

康節過士友家晝臥見其枕屏小兒迷藏以詩題其上云遂令髙臥人欹枕看兒戱蓋熈寧間也陳恬云擊壤集不載【同上】

張橫渠聖心詩聖心難用淺心求聖學湏専禮法修千五百年無孔子盡因通變老優遊【橫渠集】

五峯胡廣仲詩幽人偏愛靑山好未是靑山靑不老山中出雲雨太虛一洗塵埃山更好朱氏陂云右衡山胡子詩也初紹興庚辰熹病臥山間親友仕於朝者以書見招集戱以兩詩代書報之曰先生去上蕓香閣【時借溪先生正字赴館】閣長新峩豸角冠【劉共甫祕書丞除察官】畱取幽人臥空谷一川風月要人看一章甕牗前頭列畫屏晚來相對盡儀刑浮雲一任閒舒卷萬里靑山只麼靑二章或傳語胡子胡子謂其學者張敬夫曰吾未識此人然觀此詩庶能有進矣時其言有體而無用故爲是詩以箴警之庶其聞之而有發也明年胡子卒又四年某始見敬夫而後獲聞之恨不及見胡子而請其目也因序其本末而書之於策以無忘胡子之意云【見詩集】

邵堯夫先生居洛四十年安貧樂道自云未嘗攢眉所居寢息處爲安樂窩自號安樂先生又爲甕牗讀書燕居自平旦則焚香獨坐晡時飲酒三四甌微醺便止不使至醉也中間州府以吏法不餉餽寓賔乃爲薄粥以代之好事者或載酒以濟其乏嘗有詩云斟有淺深存燮理飲無多少繋經綸莫道山翁拙於用也能康濟自家身喜吟詩作大字書然遇興則爲之不牽彊也大寒暑則不出每出乘小車用一人挽之爲詩以自詠曰花似錦時髙閣望艸如茵處小車行司馬溫公贈以詩曰林間髙閣望已久花外小車猶未來隨意所之遇主人喜客則畱三五宿又之一家亦如之或經月忘返𨿽性髙潔而接人無賢不肖貴賤皆懽然如親嘗自言若至大病自不能支其遇小疾得有客對語不自覺疾之去體也學者來従之問經義精深浩應對不窮思致幽逺妙極道數間與相知之深者開口論天下事𨿽久存心世務者不能及也

康節嘗誦希夷之語曰得便宜事不可再做得便宜處不可再去又曰落便宜是得便宜故康節詩云珍重至人嘗有語落便宜是得便宜蓋可終身行之也【邵伯溫易理辧惑】

詩話總後集卷七

欽定四庫全書

詩話總後集卷八

宋阮

閱撰博識門

嘗觀臨川解我蔥珩脫孟勞嘗不曉孟勞何等物及觀谷梁傳注孟勞魯之寶刀【黃常明】

子美於菟侵客恨乃楚人謂虎於菟土銼冷疎煙乃蜀人呼釡爲銼富豪有錢駕大舸方言南楚江湘凡船大者謂之舸百丈誰家上水船荊峽以竹纜爲百丈塹抵公畦稜京師農人指田土防稜【去聲】市曁瀼西巓防人謂江水橫通山谷處爲瀼子厚桃笙葵扇安可當宋魏之間謂簟爲笙款乃一聲山水綠乃楚人歌聲臨川窻明兩不借楚人以艸屨爲不借東坡倦看澁勒暗蠻村蓋嶺南竹名又蓬沓障前走風注云於潛婦人皆揷大銀櫛謂之蓬沓又幾思壓茅柴禁煙日夜急山谷燕濕社公鶯啼花信風皆方言也【黃常明】

江漢有滸以扞制泛濫大漲則溢於平陸水退滸見舟人謂之水落槽又灘石湍激其中深僅可容舟者謂之洪若大水則不復問洪矣臨川萬里寒江正復槽東江水落水分洪以此亦謂水黃防謂云炮車非遐徵逺涉不能知也【同上】

栁讀書篇瘴屙擾靈府日與往昔殊臨文乍了了徹捲元若無蓋常答許京兆書云往時讀書不至底滯今每讀一傳再三伸捲復觀姓氏在宗元則爲瘴屙所擾它人乃公患也【同上】

東坡云東來賈客朩綿裘飲散金山月滿樓夜半潮來風又熱臥吹簫管到揚州集中題云夢中作蓋坡嘗衣此坐客誤云朩綿襖俗飲散乃出此詩且云𨿽欲不可得也坐客大慙賈客事乃南史孔覬二弟頗營產業請假東還覬出渚迎之輕重二十餘船皆綿絹紙席之屬覬僞喜命且置岸側旣而正色謂曰汝輩忝預士流何至還東作賈客邪命燒盡乃去【防溪】

家家養烏沈存中以爲鸕鷀說者謂非也元微之詩云病養烏稱巫占瓦代自注雲南人染病競賽烏楚巫列肆競賣瓦卜此乃戱效俳體二首其二亦云瓦卜傳神語皆是處方言則烏非鸕鷀不疑矣

書史蓄胸中而气味入於冠裾山川歷目前而英靈助於文字太史公南逰北渉信非徒然觀老杜壯遊雲東下姑蘇臺已具浮海航到今有遺恨不得窮扶桑劍池石壁仄長洲芰荷香嵯峨閶門北淸廟映池塘越女天下白鑑湖五月涼剡溪蘊秀異欲罷不能忘歸帆拂天姥中嵗貢舊鄕放蕩齊趙間西歸到咸陽其豪气逸韻可以想見序太白集者稱其隠岷山居襄溪南逰江淮觀云夢去之齊魯之吳之梁北扺趙魏燕晉西徙邠岐從金陵上潯陽流夜郎泛洞庭上巫峽白自序亦曰偶乘扁舟一日千里或遇勝景終年不移其恣橫采覽非其狂也使二公隠坐中書何以垂不朽如此哉燕公得助於江山鄭綮謂相府非防橋那得詩思非虛語也

學林新編云世傳織女嫁牽牛渡河相防某按史記晉天文志河鼓星在織女牽牛二星之間世俗因傅防爲渡河之說媟瀆上象無所根據淮南子云烏鵲塡河成而渡織女荊楚嵗時記云七夕河漢間弈弈有光景以此爲是牛女相遇也其說皆怪誕不足信子美牽牛織女詩曰牽牛出河西織女處其東萬古永相望七夕誰見同神光意難此事終朦朦觀子美詩意不取世俗說也七夕乞巧見於周處風土記乃後人編類成書大抵初無稽考不足信者多矣

侯鯖錄云東坡作雪詩云凍合玉樓寒起粟光揺銀海生花後見荊公云道家以兩肩爲玉樓目爲銀海是使此事否坡退曰惟荊公知此出處

苕溪漁隠曰緗素雜記學林新編二家辧證乘槎事大同小異余近來摭其有理者共爲一說按張茂先慱物志曰舊說天河與海通近世有人居海上者每年八月見浮槎來不失期賫一年糧乘之而去十餘日中猶觀星月日辰自後茫茫亦不覺晝夜奄至一處有城郭屋舍甚嚴遙望宮中有婦人織見丈夫牽牛渚次飲之驚問曰何由至此其人說以來意並問此是何處答曰君至蜀郡訪嚴君平則知之因還後以問君平君平曰某年月日有客星犯牽牛宿計年月正是此人到天河時也所載止此而巳而荊楚嵗時記直曰張華慱物志云漢武帝令張騫窮河源乘桴經月而去一處見城郭如官府室內有一女織又見一丈夫牽牛飲河騫問云此是何處答曰可問嚴君平織女取榰機石與騫而還後至蜀問君平君平曰某年月日客星犯牛斗所得榰機石爲東方朔所識亦其證焉按騫本傳及大宛傳騫以郎應募使月氐爲匃奴所畱十餘嵗得還騫身所至者大宛大月氐大夏康居而傳聞其旁大國五六具爲天子言其地形所有並無乘槎至天河之說而宗懍乃傅防以爲武帝張騫之事又益以榰機石之說何邪子美防府詠懷詩曰途中非阮借槎上似張騫又秋興詩曰奉使虛隨八月槎如此類前賢多用之恐非實事

杜子美詩喜用文選語故宗武亦習之不置所謂熟精文選理休覓防衣輕又云呼婢取酒壺續兒誦文選是也唐朝有文選學而時君尢見欽重分別本以賜金城書絹素以屬裴行儉是也外史檮杌載鄭奕嘗以文選教其子其兄曰何不教讀論語免學沈謝嘲風防月污人行止鄭兄之言蓋欲先徳行而後文藝亦不爲無理也【丹陽集】

雪浪齋日記云昔人有言文選爛秀才半正爲文選中事多可作本領爾余謂欲知文章之要當熟看文選蓋選中自三代涉戰國秦漢晉魏六朝以來文字皆有在古則渾厚在近則華麗也苕溪漁隱曰少陵宗武生日詩熟精文選理蓋爲是也

苕溪漁隠曰學者欲博讀異書余謂退之進學解云上窺姚姒渾渾無涯周誥殷盤詰屈聱牙春秋謹嚴左氏浮誇易奇而法詩正而葩下逮莊騷太史所錄子云相如同工異曲若盡讀此足矣何必多嗜異書

詩話總龜後集卷八

欽定四庫全書

詩話總後集卷九

宋阮

閱撰狂放門

劍閣云吾將罪眞宰意欲鏟疊嶂與太白槌破黃鶴樓剗卻君山好語亦何異然劍閣詩意在削平僣竊尊崇王室凜凜有忠義气槌碎剗卻之語但覺一味粗豪耳故昔人論文字以意爲主性豪業嗜酒嫉惡懷剛腸飲酣視八極俗物都茫茫此子美胸中語也宜其孩弄嚴武藐視禮法而朱老阮生皆莫逆及遭田父泥飲至被肘而不悔其內直外曲彊禦不畏矜寡不侮非世所能測也【防溪】

唐史載杜審言嘗云吾文當得屈宋作衙官其孫乃有讀書破萬卷下筆如有神謂蘓味道見吾判且羞死甫乃有集賢學士如堵墻看我落筆中書堂謂爲造化小兒所苦甫乃有日月籠中鳥乾坤水上萍所謂是以似之也【同上】

藝苑雌黃雲吟詩喜作豪句須不畔於理方善如東坡觀崔白驟雨圖雲扶桑大繭如甕盎天女織綃云漢上往來不遣鳳銜梭誰能鼓臂投三丈此語豪而甚工石敏若橘林文中詠雪有燕南雪花大於掌冰柱懸檐一千丈之語豪則豪矣然安得爾髙臺或云詠雪非敏若詩見鮑欽止夷白堂小集苕溪漁隠曰東坡集載此詩是題趙令晏崔白大圖幅徑三丈故云往來不遣鳳銜梭誰能鼓臂投三丈可謂善造語能形容者也畫品人間刀尺不敢裁丹靑付與濠梁崔風蒲半折寒鴈起竹間的皪橫江梅乃是崔白冬景圖藝苑以謂驟雨圖悞矣又李太白北風行雲燕山雪花大如席秋浦歌云白髮三千丈其句可謂豪矣柰無此理何如秦少逰秋日絕句云連捲雌蜺拄西樓逐雨追晴意未休安得萬妝相向舞酒酣聊把作纒頭此語亦豪而工矣

郭功甫金山行造語豪世多不見全篇今錄於左方金山杳在滄溟中雪崖冰柱浮仙宮乾坤扶持自今古日月彷佛纒西東我泛靈槎出塵世搜索異境窺神工一朝登臨重嘆息四時想象何其雄捲簾夜閣掛北斗大鯨駕浪吹長空舟摧岸防豈足數往往霹靂槌蛟龍寒蟾八月蕩瑤海秋光上下磨靑銅鳥飛不盡暮天碧漁歌忽防蘆花風蓬萊久聞未成往壯觀絕致遙應同潮生潮落夜還曉物數交防誰能窮百年形影浪自苦便欲此地安其躬白雲南去供入望又起歸興隨徵鴻

稱賞門

王直方詩話云樂天有詩云醉貌如霜葉𨿽紅不是春東坡有詩云兒童誤喜朱顏在一笑那知是酒紅鄭谷有詩云衰髩霜供白愁顏酒借紅老杜有詩云發少何勞白顏衰肯更紅無已詩云髮短愁催白顏衰酒借紅皆相類也然無已初出此一聯大爲當時諸公所稱賞

雪浪齋日記云髙荷字子勉贈山谷詩云防檢金閨彥飄零玉筍斑尙令淸廟器猶隔門闗大爲山谷所喜

杜子美褒稱元結舂陵行兼賊退後示官吏二詩云兩章對秋月一字偕華星致君唐虞際淳朴憶大庭又云今盜賊未息得結輩數十公落落然參錯爲天下邦伯天下少安可立待已蓋非専稱其文也至於李義山乃謂次山之作以自然爲祖以元气爲振無乃過乎秦少遊漫郎詩云字偕華星章對月漏泄元气煩揮毫蓋用子美義山語也

金是堂髙麗使過海有詩雲水鳥浮還沒山云防復連時賈島詐爲稍人聯下句云棹穿波底月船壓水中天麗使嘉嘆久之【防溪】

張祜詩云故國三千里深宮二十年杜牧賞之作詩云可憐故國三千里虛唱歌詞滿六宮故鄭谷張生故國三千里知者惟應杜紫微諸賢品題如是祜之詩名安得不重乎其後有解道澄江靜如練世間惟有謝暉解道江南防腸句世間惟有賀方回等語皆祖是意也【葛常之】

詩人贊美同志詩篇之善多比珠璣璧玉錦繡花艸之類至杜子美則豈作此陳腐語也寄岑參詩云意愜闗飛動篇終接混茫夜聽許十誦詩云精微穿溟涬飛動摧霹靂贈盧居詩云藻翰惟牽率湖山合動揺贈朱諌議詩云毫髮無遺恨波瀾獨老成寄李白詩云筆落驚風雨詩成泣神贈髙適詩云美名人不及佳句法如何皆驚人語也視餘子其神芝之與腐菌哉【丹陽集】

稱薦門

溫公自稱迂叟香山居士亦嘗以自號其詩云初時被目爲迂叟近日防呼作隠人司馬豈慕其洛居有閒適之樂邪【防溪】

周美成邦彥元丰初以大學生進汴都賦神宗命之以官除大學錄其後流落不偶浮沈州縣三十餘年蔡元長用事美成獻生日詩略云化行禹貢山川內人在周公禮樂中元長大喜卽以祕書少監召又復薦之【揮塵錄】

李白贈崔侍禦詩云黃河三尺鯉本在孟津居防額不成龍歸來伴凡魚何當赤車使再往召相如相如蓋自謂也觀此不可謂白之無心於仕進者然當時慢侮力士略不爲身謀以致貶逐而曽不悔使其欲仕之心切必不如是先是蘇頲爲益州長史見白異之曰是子天才英特少益以學比相如故白詩中毎以相如自比従弟之遙曰漢家天子馳駟馬赤車蜀道迎相如自漢陽病酒歸曰聖主還聽子虛賦相如卻欲論文章贈張鎬曰十五觀奇書作賦淩相如白自比爲相如非止一詩也

吳邁逺好自誇而嗤鄙他人毎作詩得稱意語輙擲地呼曰曹子建何足數哉袁嘏謂人曰我詩有生气亦以用心深苦俄爾有得宜不勝其喜子美云語不驚人死不休貫休謂得句先呈佛皆此謂也

老杜髙自稱許有乃祖之風上書明皇云臣之述作沈鬱頓挫揚雄枚臯可企及也壯逰詩則自比引崔魏班揚又雲气劘屈賈壘目短曹劉墻贈韋左丞則曰賦料楊雄敵詩看子建親甫以詩雄於世自比諸人誠未爲過至竊比稷與契則過史稱甫好論天下大事髙而不切豈自比稷契而然耶至云上感九廟焚下憫萬民瘡斯時伏靑蒲廷爭守禦牀其忠藎亦可嘉矣【陽秋韻】

復齋漫錄云江公著初任洛陽尉久旱微雨作詩云云葉紛紛腳勻亂花柔艸長精神雷車卻碾前山過不灑原頭陌上塵溫公於士人家見之借紙筆修刺謁江且爲稱薦由此知名

投獻門

錢惟演爲洛帥畱守始置驛貢花識者鄙之蔡君謨加法小團茶貢之富彥國嘆曰君謨乃爲此也坡作荔枝嘆曰我願天公憐赤子莫生尢物爲瘡痏順風調百谷登民不饑寒爲上瑞君不見武陵溪邊粟粒芽前丁後蔡相籠加吾君盛徳豈在此致養口腹何陋邪又不見洛陽丞相忠孝家可憐亦進姚黃花補世之語不能易也嘗愛李敬方汴河直進船詩雲汴水通淮利最多人生爲害亦相和東南四十三州地取盡脂膏是此河此等語皆爲多貢獻也

評論門

介甫詩少陵爲爾添詩興可見無心賦海棠杜黙云倚風莫怨唐工部後裔誰知不解衣曽不若東坡柯丘海棠長篇冠古絕今𨿽不指名老杜而補亡之意蓋使來世自曉也

樂天九日思杭州云笙歌委曲聲延耳金翠動揺光照身子瞻有懷錢塘云剰看新畨眉倒暈未應泣別臉消紅黎元耆舊何遽忘之也徐考其集白送姚杭州因思舊遊雲閭裏固宜勤撫卹樓臺亦要數躋扳蘇亦雲細雨暗時一百六畵橈鼇鼓莫遺民是未嘗無意於民庶也然白又有故妓數人憑問訊新詩兩首倩流傳坡又有休驚嵗嵗年年貌且對朝朝暮暮人大扺滛樂之語多於撫養之語耳夫子稱未見好徳如好色而傷之曰已矣乎二公未能免俗餘人不必言

子瞻賦濁醪有妙理首句云酒勿嫌濁人當取醇其末乃曰濁者以飲吾僕淸者以酌吾友復立分別則是濁醪無妙理矣豈非萬斛洶湧不暇防校故歟

司馬溫公云淸茶談話難逢友濁酒狂歌易得朋𨿽造次間語亦在進直諒之益而退便僻之損也【防溪】

雪浪齋日記云讀謝靈運詩知其攬盡山川秀气讀退之南山詩頗覺似上林子虛賦才力小者不能到李長吉玉川子詩皆出於離騷未可以立談判也皇甫持正云吟詩未有劉長卿一字唐人必甚重長卿今詩十卷亦淸麗

宋子京華記云古人語有椎拙不可掩者樂府曰何以銷憂惟有杜康劉越石曰何其不夢周又有曰夫子悲獲麟西狩嘆孔丘𨿽有意緒詞亦鈍朴

詩話總後集卷九

欽定四庫全書

詩話總後集卷十

宋阮

閱撰評論門

杜云爾輩可忘年含淒覺汝賢送爾維舟惜此筵汝與山東李白好自世俗觀之則爲簡傲而實不然亦嘗有云忘形到爾汝【黃常明】

又古栢云不露文章世已驚未辭剪伐誰能送先器識後文蓻與浮躁衒露者有異也【同上】

古栢云大廈如傾要梁棟萬牛回首邱山重此賢者難進而易退也非其招不往者也【同上】

趙嘏長安秋望詩云殘星防防鴈橫塞長笛一聲人倚樓當時人誦詠之以爲佳作遂有趙倚樓之目又有長安月夜與友人話歸故山詩云楊栁風多潮未落兼葭霜在鴈初飛亦不減倚樓之句至於獻李僕射詩云新諾似山無力負舊恩如水滿身流則謬矣【葛常之】

鐘嶸稱張茂先惜其兒女情多風雲气少諭鳬嘗謁杜紫微不遇乃曰我詩無綺羅鉛粉宜不遇也淮海詩亦然人戱謂可入小石調然率多子美句但綺麗大勝爾子美並蔕芙蓉本自雙水荇牽風翠帯長退之金釵半醉坐添春牧之春風十里楊州路誰謂不可入黃鐘宮邪【黃常明】

昌黎云攜持令名歸自足貽家尊蘇州送參尉云秖應傳善政朝夕慰髙堂誠儒者迂闊之辭然貪饕茍得污累其親孰若淸白之爲愈【同上】

東坡云少陵詠懷詩杜陵有布衣老大意轉拙許身亦何愚竊比稷與契子美自比稷契人未必許也然其又有詩云舜舉十六相身尊道更髙秦時任商鞅法令如牛毛自是稷契輩人口中語也知名不必稱局促商山芝又云王侯與螻蟻同盡隨邱墟願聞第一義回向心地初乃知子美詩尙有事在也【防溪】

張借送區宏詩云韓公國大賢道徳赫已聞昨出爲陽山爾區來趨奔韓官遷法曹子又至荊門韓入爲博士﨑嶇從覊輪觀其逰從之久疑得於韓者深也然考其文章議論之際乃不得預借湜之列何也韓集有送區宏南歸詩云我遷於南日周圍來見者眾莫依希爰有區子熒熒暉觀以彛訓或從違我念前人譬葑菲落以斧斤引纆徽𨿽有不逮驅騑騑觀此數語則韓𨿽以師道自任而區受道之質蓋有所未至也其後又勉之以行行正直勿脂韋業成志立來頎頎其望之者至矣集中又有送區冊序韓文辧證云冊卽宏也未知孰據爾【丹陽集】

舉人過失難於當其尢者臧孫之犯門斬闗惟孟椒能絕之臧紇謂國有人焉必椒也其難如此司馬相如竊妻滌器開巴蜀以困苦鄕邦其過巳多至爲封禪書則防諂蓋天性不復自新矣子美猶云竟無宣室召徒有茂陵求李白亦云果得相如艸仍余封禪文和靖獨不然曰茂陵他日求遺槁尢喜曽無封禪書言𨿽不迫責之深矣李商隠云相如解艸長門賦卻用文君取酒金亦全其大論其細也舉其大者自西湖始其後有譏其諂諛之態死而未已正如捕逐宼盜先有力者所獲搤其吭而騎其項矣餘人從旁助箠防耳【黃常明】

近人程文窮日力作一論旣不限聲律復不拘詩句尙罕得反復折難使其理判然觀赴奉先詠懷五百言乃聲律中老杜心迹論一篇也自杜陵有布衣老大意轉拙許身一何愚竊比稷與契其心術祈向自是稷契等人窮年憂黎元嘆息腸內熱與饑渇猶已也何異然常爲不知者所病故曰取笑同學翁世不我知而所守不變故曰浩歌彌激烈又云非無江海志瀟灑送日月當今廊廟具構廈豈云缺葵藿傾太陽物性固莫奪言非不知隠遁爲髙也亦非以國無其人也特廢義亂倫有所不忍以玆悟生理獨恥事干謁言志大術疏未始阿附以借勢也爲下士所笑而浩歌自若皇皇慕君而雅志棲道旣不合時而又不少低屈皆設疑互答屢致意焉非巨刃有餘孰能之乎中間鋪敍間闗酸辛宜不勝其戚戚而黙思失業徒因念逺戍卒所謂憂在天下而不爲一已失得也禹稷顏子不害爲同道少陵之迹江湖而心稷契豈爲過哉孟子曰窮則獨善其身逹則兼善天下其窮也未嘗無志於國與民其逹也未嘗不抗其易退之節密謀先定出處一致矣是其先後同揆正合乎此昔人目元和賀雨詩爲諌書余特目此詩爲心迹論也【防溪】

五言如四十个賢人著一个屠酤不得覓句者若掘得玉匣子有底有蓋但精心必獲其寶然昔人園栁變鳴禽竟不及池塘生春艸餘霞散成綺不及澄江靜如練春水船如天上坐不若老年花似霧中看坐久硯中窺水淺不若花殘徑裏得泥香停杯嗟別久不及對月喜家貧楓林社日鼓不若茒屋午時雞此數公未始不精心以此知全其寶者未易多得【黃常明】

愈寄孟刑部聯句云美君知道腴逸步謝天械或問道果有味乎余曰如介甫午雞聲不到禪林栢子煙中靜擁衾竹雞呼我出華胥起覓篝燈擁燎鑪各據髙梧同不寐偶然聞雨落階除皆淡中意味非造此景不能形容也【黃常明】

張無盡題武昌陵竹寺云孟宗泣竹筍冬生豈是靑靑竹有情影響主張非別物人心但莫負幽明語𨿽淺直然當於理樂天有餘霞散成綺別葉乍辭風等語麗矣不過於嘲風雪弄花鳥而巳故寄唐生詩云非求宮律髙不務文字奇惟歌生民病得願天子知【防溪】

顏延之嘗問鮑昭已與靈運優劣昭曰謝五言如初發芙蓉自然可愛君詩鋪錦列繡亦雕繢滿眼鐘嶸詩品乃記湯惠休云謝如芙蓉出水顏如錯采鏤金與本傳不同又稱延之嘗薄恵休制作以爲委巷中歌謡耳豈湯休因爲延之所薄遂有芙蓉錯鏤之語故史取以文飾之邪坡云辧才詩如風吹水自成文理吾輩與參寮如巧媍織錦耳取況亦類此淵明所以不可及者蓋無心於非譽巧拙之間也【黃常明】

永叔以昌黎比介甫答云他日若能窺孟子終身何敢望韓公吳季野以方賈誼答云俯仰繆恩方自慊慚君將比洛陽人皆憤然不平如惡無鹽唐突而宋景文贈文忠詩有才如夢得今爲累情似安仁久悼亡卽開門當之二公何抑揚之異也【同上】

子美夜宴左氏莊檢書燒燭短燭正不宜觀書檢閱時暫可也退之短檠二尺便且光可謂燈窻人中語猶有未便燈不籠則損目不宜勤且久山谷夜堂朱墨小燈籠可謂善矣而虛堂非夜久所宜子瞻推門入室書縱橫蠟紙燈籠晃雲母慣親燈火儒生酸態盡矣【同上】

張籍嘗移書責退之與人商論不能下气愈亦有云我昔實愚蠢不能降色辭余謂此乃書生常態昔常見太中鑪亭議題紛喧閧然其後有二生坐是鳴鼓豈直議禮家爲聚訟哉聖兪謝永叔惠酒云貽詩語且橫旣醉論益堅曽不究世務閒气爭古先誠有之也【同上】

岑參寄杜拾遺云聖朝無闕事自覺諌書稀退之贈崔補闕云早生得塗未要忙時淸諌疏尢宜罕皆繆承荀卿有聴従無諌諍之語遂使阿諛姦佞用以借口以是知凡造意立言不可不豫爲天下來世慮【防溪】

西淸詩話人之好惡固自不同子美在蜀作悶詩乃云捲簾惟白水隠幾亦靑山若使余居此應従王逸少語吾當只以樂死豈復更有悶邪【同上】

王君玉云子美之詩詞有近質如麻鞋見天子垢膩腳不襪之句所謂轉石於千仞之山勢也學者尢之過甚豈逺大者難窺乎【同上】

詩話總後集卷十

欽定四庫全書

詩話總後集卷十一

宋阮

閱撰評論門

翰苑作春帖子往往秀麗可喜如蘇子容云璇霄一夕斗杓東防灔晨曦照九重和气薫風摩蓋壤競消金甲事春農鄧溫伯云晨曦防灔上簾櫳金屋熈熈歌吹中桃臉似知官宴早百花頭上放輕紅蔣頴叔云昧旦求衣向曉雞蓬萊仗下日將西花添漏鼔三聲逺栁映春旗一色齊梁君貺詩云東方和气鬥回杓龍角中星轉紫霄聖主問安天未曉求衣親防玊宸朝皆佳作也余觀定詣夫新春詞四首其一云春色應隨步輦還珠旒玉几照龍顏紫雲殿下朝元罷便領東風到世間其二云春風細拂綠波長初過層城渡建章艸色未迎雕輦翠栁梢先學赭衣黃其三云晴暉散入鳳凰樓一桁珠簾不上鉤漢殿闘簮雙彩燕並和春色上釵頭其四云小池春破玉玲瓏聲觸簾鉤漸好風閒繞防幹掐花樹春痕已著半梢紅觀此四詩與帖子格調何異豈久於翰苑而筆端自然習熟耶【丹陽集】

張籍韓愈髙弟也愈嘗作此日足可惜贈之八百餘言又作喜侯喜至之篇贈之二百餘言又有贈張籍一篇二百言皆不稱其能詩獨有調張籍一篇大尊李杜而末章有顧語地上友經營無太忙之句病中贈張籍一篇有半塗喜開鑿派別失大江吾欲盈其气不令見麾幢之句醉贈張徽有張籍學古淡軒昻避雞羣之句則籍有意於慕大而實無可取者也及取其集而讀之如送越客詩云春云剡溪口殘月鏡湖西逢故人詩雲海上見花發瘴中聞鳥飛送海客詩云入國自獻寶逢人多贈珠紫掖發章句靑闈更詠歌如此之類皆駢句也至語言拙惡如寺貧無施利僧老足慈悲收拾新琴譜封題舊藥方多申請假牒秖送賀官書此尢可笑至於樂府則稍超詣姚祕監嘗稱之曰妙絕江南曲淒涼怨女詩白太傅嘗稱之曰尢攻樂府詞舉代少其倫由是論之則人士所稱者非以詩也

應制詩非他詩比自是一家句法大抵不出於典實富艷爾夏英公和上元觀燈詩云魚龍曼衍六街呈金鎖通宵啟玉扄冉冉逰塵生輦道遲遲春箭入歌聲寶坊月皎龍燈淡紫館風防鶴焰平宴罷南端天欲曉回瞻河漢尙盈盈王岐公詩云雪消華月滿仙臺萬燭當樓寶扇開雙鳳雲中扶輦下六鰲海上駕山來鎬京春酒沾周宴汾水秋風陋漢才一曲升平人盡樂君王又進紫霞杯二公𨿽不同時而二詩如岀一人之手蓋格調當如是也丁晉公賞花釣魚詩云鶯驚鳳輦穿花去魚畏龍顏上釣遲胡文恭云春暖仙蓂初靃靡日斜芝蓋尙徘徊鄭毅夫雲水光翠繞九重殿花气濃薫萬壽杯皆典實富艷有餘若作淸臒平淡之語終不近爾

顏延之謝靈運各被防擬北上篇延之受詔卽成靈運久而方就梁元帝云詩多而能者沈約少而能者謝眺𨿽有能速多寡之不同不害其俱工也

咸平景徳中錢惟演劉筠首變詩格而楊文公與之鼎立綽江東三虎詩格與錢劉亦絕相類謂之西昆體大率效李義山之爲丰富藻麗不作枯瘠語故楊文公在至道中得義山詩百餘篇至於愛慕而不能釋手公嘗論義山詩以謂包蘊宻致演繹平暢味無窮而炙愈出鑽彌堅而酌不竭使學者少窺其一斑若滌腸而浣骨是知文公之詩蓋得於義山者爲多矣又嘗以錢惟演詩二十七聨如雪意未成云著地秋聲不斷鴈連天之類劉筠詩四十八聨如溪牋未破冰生硯鑪酒新燒雪滿天之類皆表而岀之

詩之有思卒然遇之而莫遏有物敗之則失之矣故昔人言覃思垂思抒思之類皆欲其思之來而所謂亂思蕩思者言敗之者易也鄭綮詩思在防橋風雪中驢子上唐求詩所防歷不出二百里則所謂思者豈尋常咫尺之間所能發哉前輩論詩思多生於杳防寂寞之境而志意所如往往遊於埃之外茍能如是於詩亦庶防矣小說載謝無逸問潘大臨云近日曽作詩否潘云秋來日日是詩思昨日投筆得滿城風雨近重陽之句忽催租人至令人意敗輙以此一句奉寄亦可見思難而敗易也

米元章賦詩絕倫而人罕稱之者以書名掩之也如不及陪東坡往金山作水陸詩云久陰障奪佳山川長瀾四隘魚龍淵眾防李郭渡浮玉晴風掃出淸明天頗聞妙力開大施足病不列諸方仙想應蒼壁有垂露照水百怪愁寒煙棲雲閣云云出救世旱澤浹云尋歸入石了不見丰功已如遺龍騫薦復起抱石明幽姿云乎無定所隠者何當棲如此二詩殆出翰墨畦逕之表蓋自邁往淩雲之气流出非尋防索矩者之可到也

韓退之調張籍詩曰刺手防鯨牙舉瓢酌天漿魏道輔謂髙至酌天漿幽至於防鯨牙其用思深逺如此彼獨未讀送無本詩爾其曰吾嘗示之難勇往無不敢蛟龍弄牙角造次欲手攬眾囚大幽下覷襲元窞言手攬蛟龍之角下覷眾之窞皆難事而無本勇往無不敢蓋作文以气爲主也則調張籍之句無乃亦是意乎

余襄公靖嘗在契丹作胡語詩云夜筵沒邏臣拜洗両朝厥荷情幹勒微臣雅魯祝君統聖壽鐡擺俱可忒沒邏言後盛拜洗言受賜厥荷言通好幹勒言厚重鐡擺言嵩髙也沈存中筆談載刁約使契丹戱爲詩云押燕移離畢防房賀防支踐行三匹裂宻賜十貔貍移離畢如中國執政官賀防攴執衣防閣人匹裂小朩罌貔貍其形如鼠而大狄人以爲珍饌二詩可作對故表而出之

孟郊詩云食薺腸亦苦彊歌聲無歡出門卽有礙誰謂天地寬許渾詩云萬里碧波魚戀釣九重靑漢鶴愁籠皆是窮蹙之語白樂天詩云無事日月長不覊天地闊與二子殆霄壤矣

作詩貴雕琢又畏有斧鑿痕貴破的又畏粘皮骨此所以爲難李商隠栁詩云動春何限葉撼曉防多枝恨其有斧鑿痕也石曼卿梅詩云認桃無綠葉辯杏有靑枝恨其粘皮骨也能脫此二病始可以言詩矣劉夢得稱白樂天詩云郢人斤斵無痕迹仙人衣裳棄刀尺世人方內欲相從行盡四維無處覓若能如是𨿽終日斵而鼻不傷終日射而鵠必中終日行於防矩之中而其迹未嘗滯也山谷嘗與楊明叔論詩謂以俗爲雅以故爲新百戰百勝如孫吳之兵棘端可以破鏃如甘蠅飛衛之射揑聚放開在我掌握與劉所論殆一轍矣

余讀許渾詩獨愛道直去官早家貧爲客多之句非親嘗省不知其味也贈蕭兵曹詩云客道恥揺尾皇恩寬犯顏直道去官早之實也將離郊園詩云久貧辭國逺多病在家希家貧爲客多之實也

蘇養直淸江曲見賞於東坡以爲與李太白無異所謂屬玉雙飛水滿塘菇蒲深處浴鴛鴦是也旣爲前輩所賞名已不沒而又作後淸江曲一篇豈養直尙惡其少作耶所謂呼兒極浦下笭箵社甕欲熟浮蛆香輕蓑淅瀝鳴秋雨日暮乘流自相語如此等句前曲似未到也

自古文人𨿽在艱危困踣之中亦不忘於制述蓋性之所嗜𨿽鼎鑊在前不防也況下於此者乎李后主在圍城中可謂危矣猶作長短句所謂櫻桃落盡春歸去蝶翻金粉雙飛子防啼月小樓西文未就而城破蔡約之嘗親見其遺稿東坡在獄中作詩贈子由云是處靑山可藏骨他年夜雨獨傷神猶有所托而作李白在獄中作詩上崔相云賢相爕元气再欣海縣康應念覆盆下雪泣拜美光猶有所訴而作是皆出於不得已者劉長卿在獄中非有所托訴也而作詩云鬥間誰與防寃气盆下無由見太陽一詩云壯志已憐成白髮餘生猶待發靑春一詩云冶長空得罪夷甫不言錢又有獄中見畫佛詩豈性之所嗜則縲絏之苦不能易雕章繢句之樂歟

杜牧赤壁詩云折防沈沙鐡未消自將磨洗認前朝東風不與周郎便銅雀春深鎖二喬李義山集中亦載此詩竟莫定何人所作也【俱同上】

詩話總後集卷十一

欽定四庫全書

詩話總後集卷十二

宋阮

閱撰評論門

或問鄭綮相國近有詩否答云詩思在防橋風雪中驢子上此處那得之北夢言載綮𨿽有詩名本無廊廟之望及登庸中外驚駭太原兵至渭北天子震恐渇於攘卻綮請於文宣王謚中加一哲字其不究時病率此類愚謂此人止可置之風雪中令作詩也【防溪】

王夷甫蔡景節並號口不言錢二子皆因獘矯之者衍以其妻貪滛黷貨至借俠士李陽以懼之樽在臨海其婢納女巫之賂爲百姓撾登聞鼓其絕口蓋有由然如子美張籍皆兒散寫乞錢書太白頻將三十萬盡付酒家錢岑參閒君耐相訪正有牀頭錢小杜淸貧長欠一杯錢東坡滿江風月不論錢山谷靑山好去坐無錢曽不害諸公之髙也

孟郊詩最淡且古坡謂有如食蟛竟日嚼空螯退之論數子乃以張籍學古淡東野爲天葩吐奇芬豈勉所長而諱所短耶抑亦東野古淡自足而不待學歟【並同上】

武元衡詩不多集中有酬嚴司空荊南見寄詩兩篇一云金貂再領三公府玉帳連封萬戶侯一云漢家徵鎭委條侯虎節龍旌居上頭皆續以簾捲靑山巫峽雨煙開碧樹渚宮秋第三聨一云劉琨坐嘯風淸塞謝眺題詩月滿樓一云玊笳曽掩故人淚麗句初傳明月樓皆續以白雪調髙歌不得美人相顧翠娥愁人訝其大同余謂乃元衡刪潤之本集中兩存之爾當以前篇爲正後篇誠未工也【丹陽集】

李太白杜子美詩皆掣鯨手也余觀太白古風子美偶題之篇然後知二子之源流逺矣李云大雅久不作吾衰竟誰陳王風委蔓艸戰國多荊榛則知李之所得在雅杜云文章千古事得失寸心知騷人嗟不見漢道盛於斯則知杜之所得在騷然李不取建安七子而杜獨取垂拱四傑何耶南皮之韻固不足取而王楊盧駱亦詩人之小巧者爾至有不廢江河萬古流之句褒之豈不太甚乎【同上】

少遊贈坡詩云節毛零落氈餐雪辧舌縱橫印佩金語太不等子瞻譏集句雲天邊鴻鵠不易得便令作對隨家雞此詩正類此【黃常明】

東坡文章妙一世然在掖垣作呂吉甫謫詞繼而呂復用遂納告毀抹在翰苑作上淸儲祥碑繼而蔡元長復作遂遭磨毀非特此也蘇叔黨云昔公爲藏經記云傳於世或以爲非在恵州作梅花詩至有以爲笑此皆士大夫以文鳴者其說能使人必信乃謬妄如此信知識古戰場文者鮮矣子由嘗防東坡遺稿云展捲得遺艸流涕濕冠纓斯文久衰獘流涇自爲淸科斗藏壁間見者空嘆驚廢興自有時詩書付西京【陽秋】

嘗恨王子猷作此君語輕以難名者告人遂使庸夫俗子妄意其間酤坊茗肆適以污累之謪仙云但得酒中趣勿爲醒者傳此理信然和靖招靈魄云百千幽勝無人見說向吾師是泄機東坡云此味只憂兒輩覺逢人休道北牕涼人生此樂須天賦莫遣兒曹取次知使子猷知此必鉗其喙也【防溪】

老杜畏人有雲門徑從榛艸無心待馬蹄又直須上畨防成竹客至從嗔不出迎將遺物離人矣答嚴八乃云只須伐竹開荒徑拄杖穿花聽馬蹄又有艸萊無徑欲教鋤亦如厭就成都卜而云憑將百錢卜漂泊問君平自智者觀之則爲遊戱篇章得失自在俗士拘泥則全不相應也東坡答林塘云古今正自同嵗月何必書遊香積山又云尋幽恐不繼書版記嵗月蕭思話先於曲阿起宅有閒曠之致子恵基嘗謂所親曰婚嫁畢當歸老舊廬故元次山招陶別駕雲無惑別婚嫁竟爲俗務牽退之云如今便可爾何用畢婚嫁

杜茅屋爲風所破歌云自經喪亂少睡眠長夜沾濕何由徹安得廣廈千萬間大庇天下寒士俱歡顏風雨不動安如山於乎何時眼前突兀見此屋吾廬獨破受凍死亦足白樂天新制布裘云安得萬里裘蓋褁周四垠穏暖皆如我天下無寒人新制綾袴成百姓多寒無可救一身獨暖亦何情心中爲念農桑苦耳裏如聞饑凍聲爭得大裘長萬丈與君都蓋洛陽城皆伊尹自任一夫不獲之辜也或謂子美詩意寧苦身以利人樂天詩意推身利以利人二者較之少陵爲難然老杜饑寒而憫人饑寒者也白氏飽暖而憫人饑寒者也憂勞者易生於善慮安樂者易失於不思樂天疑優或人又謂白氏之官稍達而少陵尢卑子美之語在前而長慶在後達者宜急卑者可緩也前者唱導後者和之耳同合而論則老杜之心蓋賢矣

老杜當干戈騷屑之時間闗秦隴拾薪采防餔糒不給困躓極矣自入蜀依嚴武始有艸堂之居觀其經營往來之勞備載於詩皆可考也其曰萬里橋西宅百花潭北莊言其地也經營上元始斷手寶應年者言其時也雪裏江船渡風前竹逕斜寒魚依宻藻宿鷺起圓沙者言其景物也至於艸堂塹西無樹林非子誰復見幽深則乞樹朩於何少府之詩也艸堂少花今欲栽不問綠李與黃梅則乞果栽於徐少卿之詩也王侍禦攜酒艸堂則喜而爲詩曰故人能領客攜酒重相防王錄事送艸堂貲不到則戱而爲詩曰爲嗔王錄事不寄艸堂貲蓋其流離貧窶之餘不能以自給皆因人而成也其經營之勤如此然未及黔突避成都之亂入梓客閬其心則未嘗一日不在艸堂也遣弟檢校艸堂則曰鵞鴨宜長數柴荊莫浪開寄題艸堂則曰尙念四松小蔓艸易拘纒送韋郎歸成都則曰爲問南溪竹抽稍合過墻塗中寄嚴武則曰常苦沙崩損藥欄也從江檻落風湍每致意如此及成都亂定再依嚴武爲節度參謀復歸艸堂則曰不忍竟捨此復來薙榛蕪入門四松在步堞萬竹疏則其喜可知矣未防嚴武卒彷徨無依復捨之而去以史及公詩考之艸堂斷手於寶應之初而永泰元年四月嚴武卒是年秋公寓防州云安縣有此艸堂者終始秖得四載而其間居梓閬三年公詩所謂三年奔走空皮骨是也則安居艸堂者僅閱嵗而已其起居寢興之適不足以償其經營往來之勞可謂一世之覊人也然自唐至今已數百載而艸堂之名與其山川艸朩禽獸公詩以爲不朽之傳蓋公之不幸而其山川艸朩之幸也【葛常之】

僧祖可俗蘇氏伯固之子養直之弟也作詩多佳句如懷蘭江云懷人更作夢千里歸思欲迷雲一灘贈端師云牕間一榻篆煙碧門外四山秋蕋紅等句皆淸新可喜然讀書不多故變態少觀其體格亦不過煙雲艸樹山川鷗鳥而已而徐師川作其詩引乃謂自建安七子南朝二謝唐杜甫韋應物栁宗元本朝王荊公蘇黃妙處皆心得神解無乃過乎師川作畫虎行末章云憶昔予頑少小時先生教誦荊公詩卽今老舊無新句尙有廬山病可師愛其詩如是也【丹陽集】

元和十一年六月武元衡將朝夜漏未盡三刻騎出居第遇盜死於墻下許孟容謂國相橫屍而盜不得爲當朝恥遂下詔募捕竟得賊始得張宴者王承宗所遣訾珎者李師道所遣也初元衡防李錡之必反已而錡果反就誅由是諸鎭桀驁者皆不自安以致於是劉夢得有代靜安佳人怨詩云寶馬鳴珂踏曉塵魚文匕首犯車茵適來行哭裏門外昨夜畫堂歌舞人又云秉燭朝天遂不回路人彈指望髙臺墻東便是傷心地夜夜秋螢飛去來余考夢得爲司馬時朝廷欲澡濯補郡而元衡執政乃格不行夢得作詩傷之而寄於靜安佳人其傷之也乃所以快之歟【韻語陽秋】

黃庶字亞夫嘗有怪石一絕傳於世雲山水怪著薜荔天祿辟邪眠莓苔鉤簾坐對心語口曽見漢家池館來人士膾炙以爲奇作唐張碧詩亦不多見嘗有池上怪石詩云寒姿數片奇突兀曽作秋江秋水骨先生應是壓風雷著向池邊塞龍窟我來池上傾酒尊半酣書破靑煙痕參差翠栁擺不落筆頭驚怖黏秋云我聞吳中項容水墨有髙價邀得將來倚松下鋪卻雙繒直道難掉首空歸不成話二詩殆未易甲乙也【同上】

詩話總後集卷十二

欽定四庫全書

詩話總後集卷十三

宋阮

閱撰評論門

魯直謂陳后山學詩如學道此豈尋常雕章繪句者之可擬哉客有謂餘言後山詩其要在於防化杜甫語爾杜云昨夜月同行後山則云勤勤有月與同歸杜雲林昏罷幽磬後山則雲林昏出幽磬杜云古人日已逺後山則云斯人日已逺杜雲中原鼔角悲後山則云風連鼓角悲杜云暗飛螢自照後山則雲飛螢元失照杜云更覺追隨盡後山則雲林湖更覺追隨盡杜云文章千古事後山則曰文章平日事杜云乾坤一腐儒後山則曰乾坤著腐儒杜云孤城隠霧深後山則曰寒城著霧深杜云寒花只暫香後山則曰寒花只自香如此類甚多豈非防化老杜之語而成者余謂不然後山詩格律髙古眞所謂碌碌盆盎中見此古罍洗者用語稍同乃是讀少陵詩熟不覺在其筆下又何以足病公【丹陽集】

南史載孝武嘗問顏延之曰謝莊月賦何如答曰莊始知隔千里兮共明月帝召莊以延之語語之莊應聲曰延之作秋胡詩始知生爲久離別沒爲長不歸【同上】

連綿字不可挑轉用詩人閒有挑轉用者非爲平仄所牽則爲韻所牽也羅昭諌以沈寥爲寥沈是爲平仄所牽秋風生桂枝詩所謂寥沈工夫大是也又以泛瀾爲瀾泛是爲韻所牽哭孫員外詩所謂故侯何在涙瀾泛是也【韻語陽秋】

方幹詩淸潤小巧蓋未升曹劉之堂或者取之大過余未曉也王贊嘗稱之曰鋟肌滌骨冰瑩霞絢嘉殽自將不吮余雋麗不葩芬苦不臒棘當其得志倐與神會孫邰嘗稱之曰其秀也仙蕋於常花其鳴也靈鼉於眾響觀其所作登靈隠峯詩雲山疊雲霞際川傾世界東送兪坦之詩云風塵辭帝裏舟楫到家林此眞兒童語也寄諭鳬云寒蕪隨楚盡落葉渡淮稀如送兪坦之下第又云過楚寒方盡浮淮月正沈贈路明府詩云吟成五字句用破一生心贈諭鳬又云才吟五字句又白防莖須稱心寺中島云雪折停猿樹花藏浴鶴泉寄越上人又云牕接停猿樹巖飛浴鶴泉於使君詩雲月中倚棹吟漁浦花底垂鞭醉鳳城送伍秀才詩又云倚棹寒吟漁浦月垂鞭醉入鳳城春其語言重疊有以見其窘也至於野渡波揺月空城雨翳鐘白猿垂樹牕邊月紅鯉驚鉤竹外溪義行相識處貧過少年時等句誠無愧於孫王所賞

杜甫讀蘇渙詩則曰余髮喜卻變白間生黒絲髙適觀陳十六史碑則曰我來觀雅制慷慨變毛髮【韻語陽秋】

李長吉云我生二十不得意一生愁謝如梧蘭年至二十七而卒陳無已除夜詩云七十已彊半所餘能防何遙知暮景促更覺後生多至四十九而卒語意不祥如此豈神明者先受之耶【丹陽】

老杜賦螢火詩云幸從腐艸出敢近太陽飛未足臨書卷時能防客衣似譏當時閹人用事於人君之前不能主張文儒而乃如靑蠅之防素也說者乃謂諭小有才而侵侮大徳豈不悞哉羅隠竊取其意乃曰不思曽腐艸便擬倚孤光若道通文翰車公業【闕】長其視前作愧矣

錢起集前八卷後五卷鮑欽止謂昭宗時有中書舍人錢珝亦起之諸孫今起集中恐亦有珝所作者余初未知其所防也比見前集中有同程七早入中書一篇云不意雲霄能自致空驚鵷鷺忽相隨臘雪新晴栢子殿春風欲上萬年枝和王員外雪晴早朝詩紫微晴雪帶恩光繞仗偏隨鴛鷺行長信月畱寧避曉宜春花滿不飛香二詩皆翃所作無疑蓋起未嘗入中書也集中又有登彭祖樓一詩而薛能集亦載則知所編甚駮也

陳去非嘗謂餘言唐人皆苦思作詩所謂吟安一个字撚斷數莖須句向夜深得心從天外歸吟成五字句用破一生心蟾蜍影裏淸吟苦舴艋舟中白髮生之類是也故造語皆工得句皆奇但韻格不髙故不能防少陵之逸步後之學詩者倘能取唐人語而掇入少陵繩墨步驟中此速肖之術也余嘗以此語似葉少蘊少蘊云李益詩雲開門風動竹疑是故人來沈亞之詩云徘徊花上月虛度可憐宵皆佳句也鄭谷掇取而用之乃云睡深可忍風敲竹飲散那堪月在花眞可與李沈作僕廝由是論之作詩者興致先自髙逺則去非之言可用倘不然便與鄭都官無異

荊公嘗有詩云功謝蕭防慚漢第恩從隗始上燕臺或謂公曰蕭何萬世之功則功字固有來處若恩字則未見有出也荊公答曰韓集鬭雞聫句孟郊云受恩慚始隗則知荊公詩用法之嚴如此然一水防田將緑繞兩山排闥送靑來之句乃以樊噲排闥事對防田豈防田亦有所出耶有好事者謂餘言一日有人靣稱公詩謂自喜田園安五栁但嫌戶稅擾庚桑以爲的對公笑曰伊但知栁對桑爲的對然庚亦是數蓋以十日數之也余謂荊公未必有此意使果如好事者之說則作詩步驟亦太拘窘矣錢起送屈突司馬詩云星飛龎統驥箭發魯連書人多稱其工餘恨龎統驥出處無星字而魯連書有箭字也趙給事晚歸不遇詩忽防童子掃花處始愧夕郎題鳳來前句不用事後句用二事皆非律也【丹陽】

詩家有換骨法謂用古人意而防化之使加工也李白詩云白髮三千丈緣愁似个長荊公防化之則云繰成白髮三千丈劉禹錫云遙望洞庭湖翠水白銀盤裏一靑螺山谷防化之云可惜不當湖水靣銀山堆裏防靑山孔稚圭白薴歌雲山虛鐘響徹山谷防化之雲山空響筦盧同詩云艸石是親情山谷防化之云小山爲友朋香艸當姬妾學詩者不可不知此【同上】

沈存中云退之城南聨句云竹影金碎金碎者日光也恨句中無日字爾余謂不然杜子美云老身倦馬河堤永踏盡黃楡緑槐影亦何必用日字作詩正欲如此【葛常之】

自古工詩者未嘗無興也觀物有感焉則有興今之作詩者以興近乎訕也故不敢作而詩之一義廢矣老杜萵苣詩云兩旬不甲拆空惜埋泥滓野莧迷汝來宗生實於此皆興小人盛而掩抑君子也至髙適題處士菜園則云耕地桑柘閒地肥菜常熟爲問葵藿資何如廟堂肉則近乎訕矣作詩者茍知興之與訕異始可與言詩矣

髙適別鄭處士云興來無不愜才大亦何傷寄孟五詩云秋气落窮巷離憂兼暮蟬送蕭十八云常苦古人逺今見斯人古題陸少府書齋雲散帙至棲鳥明燈畱故人皆佳句也上陳左相天地莊生馬江湖範蠡舟亦有含蓄但莊子謂天地一指萬物一馬而以天地爲馬則悞矣【並同上】

山谷詩多用稻田衲亦云田衣王摩詰詩云乞飯從香積裁衣學水田又云手中花淨香飯稻畦成豈用是耶【丹陽集】

晉張翰憶吳中蒓菜鱸鱠而歸而髙適屢作越上用如送崔功曹赴越云今朝欲乘興隨爾食鱸魚送李九赴越雲鏡水若所憶蒓羹子舊便人以爲疑餘考地理誌漢吳縣今會稽郡則以鱸作越上亦無傷也【韻語陽秋】

魯直謂東坡作詩未知句法而東坡題魯直詩云每見魯直詩未嘗不絕倒然此卷語妙甚殆非悠悠者可識能絕倒者已是可人又云讀魯直詩如見魯仲連李太白不敢復論鄙事𨿽若不適用然不爲無補如此題識其許之乎其譏之也魯直酷愛陳無已詩而東坡亦不深許魯直爲無已揚譽無所不至而無已乃謂人言我語勝黃語何耶【同上】

詩話總後集卷十三

欽定四庫全書

詩話總後集卷十四

宋阮

閱撰評史門

安祿山反永王璘有窺江左之意子偒勸其取金陵史稱薛璆李臺鄕等爲璘謀主而不及李白白傳止言永王璘辟爲府僚璘起兵遂逃還彭澤審爾則白非深於璘者及觀白集有永王東巡歌十一首乃曰初從云夢開朱邸更取金陵作小山又云我王樓艦輕秦漢卻似天皇欲度遼若非贊其逆謀則必無是語矣白旣流夜卽有書懷詩云半夜水軍來潯陽滿旌旃空名適自悞廹脇上樓船從賜五百金棄之若浮煙辭官不受賞翻謫夜郎天宋中丞薦白啟云遇永王東巡脇行中道乃用白述懷意以拭其過爾孔巢父亦爲永王所辟巢父察其必敗潔身潛遁由是知名使白如巢父之計則安得有夜郎之謫哉老杜送巢父歸江東雲巢父掉頭不肯住東將入海隨煙霧其序云兼呈李白恐不能無微意也【黃常明】

唐穆宗時令狐楚爲相爲景陵使以傭錢獻羨餘怨聲系路致有衡州之敗觀發潭州寄李寧常侍詩云君今侍紫垣我已墮靑天委廢從玆日旋歸在防年又有答竇鞏中丞詩云何年相贈答卻得在中臺亦可見其去國慘傷之情矣孔子曰茍患失之無所不至其楚之謂乎觀甘露之事則可見矣當是時也王涯等被系神防仇士良白涯與李訓謀逆將立鄭注楚時以舊相在闕下文宗召楚至帝對楚悲憤因付涯訊牒曰果涯書耶楚曰涯誠有謀罪應死嗚呼觀望腐夫閹人而誣置人於死地楚忍爲之乎甘露野史乃言尙賴舊相令狐楚獨爲辯明若以史爲證則野史之言未必公也

杜牧之作李和鼎詩云鵩鳥飛來庚子直謫去日蝕辛邜年由來枉死賢才士消長相持勢自然蓋言鄭注事也方是時和鼎論注不可爲相旋致貶謫故牧之作詩痛之如此議者謂辛邜年在憲宗之時而文宗時無辛邜也豈牧之悞乎余謂牧之所云非謂實庚子辛邜也鵩集於捨班固書庚子之日日有蝕之詩人有辛邜之詠借是事以明李甘之寃爾

杜牧之集有李給事詩二首其中有紛紛白晝驚千古鐡鎖朱殷防一空之句謂鄭注甘露之事也又有可憐劉校尉曽訟石中書之句牧之自注云給事曽忤仇士良人遂以爲給事者李石也余嘗考之李石𨿽嘗爲給事然劾鄭注之事史所不載語言忤仇士良然亦在石拜相之後石旣拜相則牧之詩題不應以給事爲稱其非李石明矣當時惟有李中敏與牧之厚善嘗因旱欲乞斬注以申宋申錫之寃帝不省遂以病告歸潁陽令牧之有元禮去歸緱氏學之句牧之自注云因論鄭注告歸潁陽又史云注誅遷給事其後仇士良以開府防其子中敏曰內謁者安得有子士良慚恚由是復棄官去由是論之則是中敏無疑矣

唐太和末閹尹恣橫天子以擁虛器爲恥而元和逆黨未討帝欲夷絕其類李訓謂在位操權者皆碌碌惟鄭注可共事遂同心以謀已而殺陳宏志於靑泥驛相繼王守澄楊承和韋元素王踐言皆不保首領又斲崔潭峻之棺而鞭其屍剪除逆黨防盡亦可謂壯矣意欲誅宦官後乃圖河湟歸河朔諸鎭天子向之鄭注𨿽招權納賄然出節度隴右欲因王守澄之葬乘羣宦臨送以鎭兵悉誅之謀亦未必不善會李訓先五日舉事遂成甘露之禍世以成敗論人物故訓注不得爲忠至李徳裕謂不可與徒齒亦太甚矣按唐史李甘與李中敏皆嘗論鄭注不可爲相故甘有封州之謫而中敏有潁陽之歸杜牧之贈甘詩云太和八九年訓注極虓虎吾君不省覺二凶日威武喧喧皆傳言明辰相登注和鼎顧予云我死有處所明日詔書下謫斥南荒去又有贈中敏詩云元禮去從緱氏學江充來見犬臺宮曲突徙薪人不會海邊今作釣魚翁蓋深痛二公之言不行而訓注得恣其謀也蓋當是時仇士良竊國柄勢焰燻灼士大夫於議論之間不敢以訓注爲是以賈殺身之禍故牧之之詩如此於乎東漢之季柄在宦官陳蕃之徒以忠勇之資謀殪其黨而事亦不遂史載其名殆如日星而訓注以當時士夫畏懾士良輩遂加以姦凶之目而史亦以爲亂人萬世之下無以自白其深可痛息哉家藏甘露野史三卷及乙邜記一卷二書之說特相矛盾甘露野史之言上令訓等誅宦官事覺反爲所擒而乙邜記乃謂訓等有逆謀蓋甘露之出於朝廷公論而乙邜記附會士良之私情也乙邜記後有朱實防尾數百言以乙邜所記爲非是其說與野史同余故表而出之【葛常之】

三良以身殉秦繆之葬黃鳥之詩哀之序詩者謂國人刺繆公以人從死則咎在秦繆而不在三良矣王仲宣云結髮事明君受恩良不訾臨歿要之死焉得不相隨陶元亮云厚恩固難忘君命安可違是皆不以三良之死爲非也至李徳裕則謂社稷死則死之不可許之死與梁丘據安陵君同譏則是罪三良之死非其所矣然君命之於前而眾驅之於後爲三良者𨿽欲不死得乎惟栁子厚云疾病命固亂魏氏言有章從邪陷厥父吾欲討彼狂使康公能如魏顆不用亂命則豈至陷父於不義如此哉東坡和陶亦云顧命有治亂臣子得從違魏顆眞孝愛三良安足希似與栁子之論合而過秦繆墓詩乃云繆公生不誅孟明豈有死之日而忍用其良乃知三子狥公意亦如齊之二子從田橫則又言三良之殉非繆公之意也

韋蘇州睢陽感懷詩有曰宿將降賊庭儒生獨全義宿將謂許逺儒生謂張巡也蓋當時物議以爲巡死而逺就虜疑逺畏死而辭服於賊故應物云爾韓愈嘗有言曰逺倘畏死何苦守尺寸之地食其所愛之肉以與賊抗而不降乎斯言得矣巡死後賊將生致逺於偃師逺亦以不屈死則是逺亦終死賊也

李義山詩云本爲畱侯慕赤松漢庭方識紫芝翁蕭何只解追韓信豈得虛當第一功是以蕭何功在張良下也王元之詩云紀信生降爲沛公艸荒孤壘想英風漢家靑史緣何事卻道蕭何第一功是以蕭何功在紀信下也余謂炎漢創業何爲宗臣髙祖設指縱之諭盡之矣他人豈容議耶

盜殺武元衡也白樂天爲京兆掾初非言責而請捕盜以必得爲期時宰惡其出位坐賦新井篇逐之九江故因聞琵琶乃有天涯流落之感至於淚濕靑衫之上何憊如此哉先文康公嘗有詩云平生趣操號安恬退亦恬然進不貪何事潯陽恨遷謫輕將淸淚濕靑衫又云及泉曽攺莊公誓勝母終回曽子車素綆銀牀堪淚墮更能賦詠獨何如

左太衝陶淵明皆有荊軻之詠太衝則曰𨿽無壯士節與世亦殊倫淵明則曰惜哉劍舞疏奇功遂不成是皆以成敗論人者也余謂荊軻功之不成不在荊軻而在秦舞陽不在秦舞陽而在燕太子舞陽之行軻固心疑其人不欲與之共事欲待他客與俱而太子督之不已軻不得已遂去故羽歌悲愴自知功之不成已而果膏刃秦庭當時固已惜之然槪之於義𨿽得秦王之首於燕亦未能保終吉也故楊子云荊軻爲丹奉於期之首燕督亢之圖入不測之秦實刺客之靡也焉可謂之義也可謂善論軻者

漢文欲輕利而反重義者以謂失本恵而傷吾仁固也或又咎帝短喪爲傷於孝予觀遺詔率皆言爲已損制未嘗使士庶皆短喪也厥後丞相翟方進與薛宣服母喪皆三十六日而除而顏師古注云漢制自文帝遺詔國家遵以爲常則咎不在文帝矣而王荊公詩雲輕刑死人眾短喪生者偸仁孝自此薄哀哉不能謀輕刑死人眾則固然矣短喪生者偸則似誣文帝也【俱同上】

詩話總後集卷十四

欽定四庫全書

詩話總後集卷十五

宋阮

閱撰評史門

老杜北徵詩云憶昨狼狽初事與古先別不聞夏商衰中自誅褒妲其意謂明皇英斷自誅妃子與夏商之誅褒妲不同老杜此語出於愛君曲文其過非至公之論也白樂天詩云六軍不發無柰何宛轉蛾眉馬前死非逼廹而何哉然明皇能割一已之愛使六軍之情帖然亦可謂知所輕重矣故前輩有詩云畢竟聖明天子事景陽赴井是何人【丹陽集】

晉盧諶先爲劉琨從事中郎將叚匹防領幽州求諶爲別駕故琨答諶詩云情滿伊何蘭桂移植茂彼春林瘁此秋棘言諶棄已而就匹防也厥後琨命箕淡攻石勒一軍皆沒由是窮蹙不能自守乃率眾赴匹防繼爲匹防所拘知其必死矣豈無望於諶哉觀再贈諶云朱實隕勁風繁英落素秋何意百煉鋼化爲繞指柔其詩托意欲以激諶而救其急而諶殊不領也琨旣被害諶始上表以雪其寃終亦何所補耶

漢元帝時恭石顯用事京房劉向皆深嫉之嘗上書力詆蓋薫蕕冰炭不能以共處理之必然也然房欲淮陽王爲已助代王作求朝奏章向令外親上防謂小人在朝以致地動𨿽嫉惡之心切然於忠實亦少貶矣使二子果輸忠於漢當明目張膽論至再三可也何暇爲身謀而假之於他人哉故荊公詩云京房劉向各稱忠詔獄當年迹自窮畢竟論心異恭顯不妨迷國略相同後之論人物者倘取其心而略其迹則善矣【韻語陽秋】

張祜觀狄梁公傳云失運廬陵厄乘時武后尊五丁扶造化一柱正乾坤而山谷有鯨波橫流砥柱虎口活國宗臣之句可謂善論仁傑者余謂仁傑不畏武后羅織之獄三族之夷彊犯逆鱗敢以廬陵王爲請者非特天資忠義亦以先得武後之心故也且張易之昌宗後之嬖臣也欲歸廬陵事大體重非二嬖之言後孰信之吉頊能以危言撼二嬖陳易弔爲賀之計故二嬖敢從容以請而後意遂定於是仁傑之諌得行卒之遣徐彥伯迎廬陵王於房州者由仁傑之言也故史援呂溫之言稱之曰取日虞淵洗光咸池潛授五龍夾之以飛於乎仁傑其忠且賢哉按仁傑傳始後欲立武三思而李昭徳傳乃云洛陽人王慶之請以武承嗣爲皇太子昭徳力爭今考三思本傳不載爲皇太子之說而承嗣傳云洛州人請立承嗣爲皇太子岑長倩格輔元皆爭不從而不及昭徳豈有抵牾耶

裴度在朝憲宗委任不疑使破三賊已而吳元濟授首王承宗割二州遣子入侍李師道被擒兩河諸侯忠者懷彊者畏克融廷湊皆不敢桀勲烈之盛一時無與比肩者惟李義山指爲聖相詩曰帝得聖相相曰度又曰嗚呼聖皇及聖相亦過矣哉荀卿曰得聖臣者帝若舜禹伊尹周公皆聖臣也謂四人爲聖臣則可謂裴度爲聖相其可哉

唐明皇以英銳身致極治以荒滛身致極亂自古人君成敗之速未有如明皇者鄭毅夫詩云四海不揺艸九重藏禍根十年傲堯舜一笑破乾坤蓋是詩也開元之盛能致兵寢刑措之治者實姚宋輔政之功明皇可以無疑矣不三四年遽使去位及李林甫用事則盤旋紏固至十八九年敗國蠧賢無所不至猶以爲未足也晚年顧力士曰海內無事朕將吐納導引以天下事付林甫天下安得而不亂乎【並同上】

史載宋之問冉祖雍並賜死於桂州之間得詔震汗不引決祖雍請於使者曰之問有妻子幸使之訣使者許之而之問荒悸不能處家事及考之文集有登大庾嶺詩云兄弟逺謪居妻子咸異域則之問赴貶時未嘗以妻子行也又有發藤州及昭州二詩二州皆在桂州之南則賜死之地非桂州明矣豈史之誤歟【丹陽集】

漢髙祖置酒沛宮酒酣擊築自歌曰大風起兮雲飛揚威加海內兮歸故鄊安得猛士兮守四方時帝有天下已十二年當思耆艾賢徳與共維持獨専意猛士何哉豈馬上三尺嫚罵未易遽革邪治道終以覇雜蓋有由然其前年下詔曰賢士大夫吾能尊顯之是年下詔曰與天下之賢豪士大夫同安緝之餘謂播告之辭乃秉筆代言非若耳熱之歌乃中心所欲也

許汜不爲陳元龍所禮嘗與劉備稱之備曰君有國士名望無救世意而求田問舍言無可采何緣當與君語如小人欲臥百尺樓臥君於地何但上下牀之間耶然介甫屢用之求田問舍轉無成更覺求田問舍遲讀蜀志曰無人語與劉元徳問捨求田意最髙又有逰西霞庵云求田此山下終欲忤陳登豈非力欲轉此一重案歟

老杜北徵詩云經年至茅屋妻子衣百結慟哭松聲回悲泉共幽咽平生所嬌兒顏色白於雪見爺背靣啼垢膩腳不襪方是時杜方脫身於萬死一生之地得見妻兒其情如是洎至秦中則有曬藥能無婦應門亦有兒之句至成都則有老妻憂坐痺幼女問頭風之句觀其情悰已非北徵時比也及觀進艇詩則曰晝引老妻乘小艇晴防稚子浴淸江江村詩則曰老妻畫紙爲棋局稚子敲鍼作釣鉤其優遊愉悅之情見於嬉戱之間則又異於在秦中時矣【葛常之】

白樂天作八漸偈云苦旣非眞悲亦是假則世間悲歡人我必能忘情始憲宗欲以樂天爲刺史王涯以資淺爲言遂得江州司馬及涯敗作詩快之有當君白首同歸日是我靑山獨往時之句李徳裕於樂天不見有隙徳裕貶崖州亦作三絕快之其一篇云樂天嘗任蘇州日要勒湏教用禮儀從此結成千萬恨今朝果中白家詩蓋嘗以唐史考之樂天卒於會昌之初武宗時也而徳裕之貶乃在宣宗大中年則徳裕之貶樂天死已久非樂天之詩明矣以是凖之快王涯之句恐亦未必然也【韻語陽秋】

西伯將出獵卜之曰所獲非龍非彲非虎非羆所獲覇王之輔於是東遇太公於渭水之陽載與俱歸此司馬遷之說也文王至磻谿見呂尙釣鉤得玉璜刻曰姬受命呂佐撿徳合於今昌來提此尙書太傅之說也太公釣於玆泉文王得而王此呂不韋之說也呂望年七十釣於渭渚初下得魴次得鯉刳腹得書書文曰呂望封於齊此劉向之說也太公避紂居東海之濵聞文王作興曰盍歸乎來由文王至於孔子五百有餘嵗若太公望則見而知之此孟子之說也是數說者皆言天產英輔以興周蓋非碌碌佐命者之可擬而司馬遷乃摭或者之論謂西伯拘羑里散宜生閎夭招呂尙求美女奇物獻於紂而贖西伯西伯旣脫三人有陰謀修徳以傾商政此豈所以待太公也哉歐陽詹云論兵去商虐講徳興周道屠沽未遇時何異斯川老余比赴官宜春於壽昌道中見壁間題一詩云漁翁何事亦從戎變化神奇握掌中莫道直鉤無所取渭川一釣得三公一以爲傾商政一以爲釣三公皆非知聖賢者【韻語陽秋】

李太白至邯鄲登城樓詩云提攜袴中兒杵臼及程嬰空孤獻白刃必死耀丹誠是有取於二子甚重袴中兒謂趙武也然司馬遷作趙晉二世家自相矛盾左氏所書又復不同將何以取信於後世耶晉世家之說曰景公十七年誅趙同趙括令庶子武爲後趙世家之說曰景公三年屠岸賈攻趙朔殺趙括等朔同友人程嬰匿趙武於山中至十五年景公有議立趙武左氏之說曰魯成公八年六月晉討趙同趙括武從姬畜於公宮以其田與祁奚韓厥言於晉侯曰成季之勲宣孟之忠無後爲善者懼矣乃立武而反其田按成公八年卽晉景公十七年也或云匿武於山中或云畜武於宮中或云十五年而後立武或云未逾月而立武皆未知所據也

楊雄之迹曲諂新室議之者眾矣此置而不論雄之心如何哉觀法言之書似未明乎大道之防也王荊公乃深許之何耶詩云寥寥鄒魯後於子獨先覺又云懦者陵夷此道窮千秋止有一楊雄又云道眞沈溺九流渾獨溯頽波討得源又云子云生平人莫知知者乃獨稱其辭今尊子云者皆是得子云心亦無防是亦聖人許雄也東坡謂雄以艱深之辭淺易之說與公矛盾矣【同上】

詩話總後集卷十五

欽定四庫全書

詩話總後集卷十六

宋阮

閱撰評史門

孔子謂寗武子邦有道則知邦無道則愚其知可及也其愚不可及也所謂及者繼也非企及之及謂寗武之愚而後人不可繼爾居亂世而愚則天下塗炭將孰拯屈原事楚懷王不得志則悲吟澤畔卒從彭咸之居究其初心安知拯世之意不得伸而至於是乎賈生謫長沙傅渡湘水爲賦以弔之所遭之時𨿽與原不同蓋亦原之志也白樂天詠史詩乃謂士生一代間誰不有浮沈良時眞可惜亂世何足欽乃知汨羅恨未抵長沙深信如樂天言則是以亂世爲不拯也而可乎議者謂誼所欲爲文帝不能用者乃有鉛刀爲銛幹棄周鼎寶康瓠語觀此是有憾於絳灌東陽者𨿽然勃也嬰也敬也皆素有長者之譽必不肯害賢而利已楚漢春秋別有絳灌豈其是耶【葛常之】

永和中王羲之修褉事於會稽山陰之蘭亭羣賢畢至少長咸集序以謂𨿽無絲竹管弦之盛一觴一詠亦足以暢敍幽情則當時篇詠之傳可考也今觀羲之謝安謝萬孫綽孫統王彬之凝之肅之徽之徐丰之袁嶠之十有一人四言五言詩各一首王丰之元之蘊之渙之郤曇華茂庾友虞說魏滂謝繹庾蘊孫嗣曹茂之華平桓偉十有五人或四言或五言各一首王獻之謝瑰卞迪卓髦羊模孔熾劉宻虞谷勞夷後綿華耆謝藤王儗呂系呂夲曹禮十有六人詩各不成罰酒三觥謝安五言詩曰萬殊渾一象安復覺彭殤而羲之序乃以爲一死生爲虛誕齊彭殤爲妄作蓋反謝安一時之語而或者遂以爲未達此特未見當時羲之之詩爾其五言曰仰視碧天際俯瞰緑水濵寥閴無涯觀寓目理自陳大矣造化功萬殊莫不均羣籟𨿽參差適我無非親此詩則豈未達者耶史載獻之嘗與兄徽之操之俱詣謝安二兄多言獻之寒溫而已旣出客問優劣安曰小者佳吉人之詞寡以其少言故知之今王氏父子昆季畢集而獻之之詩獨不成豈亦吉人之詞寡耶景祐中有防稽太守蔣堂修永和故事嘗有詩云一西園曲水聲水邊終日會冠纓防多詩筆無停綴不似當年有罰觥蓋謂獻之等發也【葛常之】

會稽臨安金陵三郡皆有東山俱傳以爲謝安攜妓之所按謝安本傳初安石寓居會稽與王羲之許珣支遁逰處被召不至遂棲遲東土唐裴冕與呂謂等鑑湖聨句有興衰還尋戴東山更問東此會稽之東山也本傳又云安石嘗往臨安山中坐石室臨濬谷悠然嘆曰此與伯夷何逺今余杭縣有東山東坡有遊余杭東西巖詩注云卽謝安東山所謂獨攜縹緲人來上東西山者是也此臨安之東山也本傳又謂及登臺輔於土山營墅樓館林竹甚盛毎攜中外子侄遊集今土山在建康上元縣崇禮鄕載建康事迹云安石於此擬會稽之東山亦號東山此金陵之東山也李白有憶東山二絕不到東山久薔薇防度花白雲他自散明月落誰家我今攜謝妓長笑絕人羣欲報東山客開闗掃白雲不知所賦者何處之東山也陳軒乃錄此詩於金陵集中將別有所據耶南史載宋劉勔經始鐘嶺以爲棲息亦號東山金陵遂有兩東山矣【同上】

韓愈自監察禦史貶連州山陽令所坐之因傳記各異唐書本傳謂上防論宮市徳宗怒故貶李翺行狀謂爲幸臣所惡故貶皇甫湜作神道碑謂正元十九年關中旱饑公請寬民徭専政者惡之故貶按文公集宮市之防不傳而文公曆官記及年譜以謂京師旱民饑詔蠲租半有司徴求反急愈與同列上防言狀爲幸臣所讒幸臣者李實也予考退之自連山移江陵詩云孤臣昔放逐泣血追愆尢汗漫不省識恍如乘桴浮或自疑上防上防豈其由則所坐之因𨿽退之猶疑之也集中有上京兆李實書盛稱其能曰愈來京師所見公卿大臣未有赤心事上憂國如閣下者又云今年以來不雨者百餘日種不入土而盜賊不敢起谷價不敢貴老姦宿瞞銷縮摧沮亹亹百餘言皆敍其敬慕之意其後實出爲華州又有書云愈於久故遊從之中蒙恩奬知遇最厚無與比者愈爲實所讒不應此書拳拳如是及觀江陵塗中詩云同官盡才俊偏善栁與劉或慮語言泄傳之落寃仇又嶽陽別竇司直云愛才不擇行觸事得讒謗前年出官日此禍最無妄又和張十一憶昨行雲伾文未揃崖州熾𨿽得赦宥常愁猜近者三姦悉破碎羽窟無底幽黃能眼中了了見鄊國知有歸日眉方開又有永正行以快伾文之貶其末云郎官淸要爲世稱荒郡僻野嗟可矜具書目見非妄徴嗟爾旣往宜爲懲則知陽山之貶伾文之力而劉李下石爲多非爲李實所讒也【葛常之】

韓偓香奩集百篇皆艶詞也沈存中筆談云乃和凝所作凝後貴悔其少作故嫁名於韓偓爾今香奩集有無題詩序云余辛酉年戱作無題詩十四韻故奉常王公內翰吳融舍人令狐渙相次屬和是嵗十月一旦兵起隨駕西狩文槁咸棄丙寅嵗在福建有蘇暐以槁見授得無題詩因追味舊時闕忘甚多予按唐書韓偓傳偓嘗與崔嗣定防誅劉季述昭宗反正爲功臣與令狐渙同爲中書舍人其後韓全誨等劫帝西幸偓夜追及鄠見帝慟哭至鳳翔遷兵部侍郎天祐二年挈其族依王審知而卒以紀運圖考之辛酉乃昭宗天復元年丙寅乃哀帝天祐二年其序所謂丙寅嵗在福建有蘇暐授其槁則正依王審知之時也稽之於傳與序無有不合者則此集韓偓所作無疑而筆談以爲和凝嫁名於偓特未考其詳爾筆談云偓又有詩百篇在其四世孫奕處見之豈非所謂舊詩之闕忘者乎【同上】

漢史載韓信教陳狶反有挈手步庭之議且曰吾爲公從中起漢十年狶果反髙祖自將兵出張文潛曰方是時蕭相國居中而信欲以烏合不教之兵從中起以圖帝業𨿽使甚愚必知無成信安肯出此哉故其詩曰欲助陳侯乃中起不思蕭相在咸陽又一詩云平生蕭相眞知已何事還同女子謀則又責蕭相不爲信辧其枉也余觀班史呂后與蕭相謀詐令人從帝所來稱狶已破羣臣皆賀相國紿信曰𨿽病彊入賀信入呂后使武士防信斬之則斬信者相國計也縱使其枉相國其肯爲辧之哉信死則劉氏安不死則劉氏危相國豈肯以平日相善之故而悞社稷大計乎文潛後有一絕云登壇一日冠羣雄鐘室倉皇念蒯通能用能誅誰計防嗟君終日媿蕭公【丹陽集】

漢成帝時張禹用事朱云對上曰臣願賜尙方斬馬劍斷佞臣一人以厲其餘上問誰也對曰安昌侯張禹上大怒曰居下訕上罪死不赦禦史將云下云扳殿檻折曰臣願從龍逢比干遊於地下如雲者可謂忠直有餘矣後世思其人而不可得則作爲韻語以聲其美肅宗時元載用事故杜子美詩云千載少似朱云人至今折檻空嶙峋武后時傅遊藝用事故盧照鄰詩云昔有平陵男姓朱名阿遊願得斬馬劍先斷佞臣頭言當時立朝之士不能如雲以二人之惡而告於上也若二人者姦諛百倍張禹矣腥臊之血豈足以污尙方之劍乎宋景文云朱遊英气凜生風瀕死危言悟帝聰殿檻不修旌直諌安昌依舊漢三公信乎去佞如防山也

五王之誅二張也張柬之啟其謀桓彥範任其事敬暉崔元暐袁恕已各效其力坐使天后還政中宗卽祚誠爲社稷之奇勲然尙有可恨者焉薛季昶勸除武三思彥範輩豈不知中宗非剛斷之主乎彼之意以爲三思方烝亂韋氏而中宗孱懦一聽其所爲茍誅三思必不利於已故不肯誅耳不旋踵而自罹殺身之禍實自取之也張文潛云系狗不系首反噬理必然智勇忽迷方脫匣授龍泉區區薛李昶先事僅能言畱禍啟臨淄敗謀豈非天

髙祖大風之歌志气慷慨規模宏逺凜凜乎已有四百年基業之气史記樂書謂之三侯章令沛得以四時歌舞宗廟蓋欲使後之子孫知其祖創業之勤不可怠於守成爾武帝秋風詞瓠子歌已無足道及爲賦以傷悼李夫人反覆數百言綢繆戀嫪於一女子其視髙祖豈不媿哉藝文志上自造賦二篇其一不得而見耶【並同上】

詩話總後集卷十六

欽定四庫全書

詩話總後集卷十七

宋阮

閱撰評史門

老杜課伯夷辛秀伐木則曰報之以微寒共給酒一斛遣信行修水筒則以浮裂餅以答其恭謹陶淵明告其子則曰輙遣一力助汝薪水之勞此亦人子也可善遇之蓋古人之役僕夫其忠厚率如此初學記載王褒買便了爲奴作約使苦作以致聽劵而淚下鼻涕長一尺有不如早歸黃陌令蚯蚓鑽額之語其少陵柴桑之罪人哉【葛常之】

建安七子惟劉公幹獨爲諸王子所親曹操威焰蓋世甄夫人出拜諸人皆伏而公幹獨平視𨿽輸作而不悔亦可嘉矣故梅聖兪詩云公幹才俊或欺事平視美人曽不起自玆不得爲故人輸作左校瀕於死公幹嘗有贈徒弟詩云亭亭山上松瑟瑟谷中風風聲一何盛松枝一何勁其寄意如是豈肯少屈於操哉末篇又托興鳯凰有何時當來儀將須聖明君之句則不以聖明待曹操矣

杜甫悲陳濤詩云野曠天淸無戰聲四萬義軍同日死言房琯之敗也琯臨敗猶持重而中人邢延恩促戰遂大敗故甫深悲之甫爲右拾遺會琯罷相上防力救琯肅宗大怒詔三司推問相張鎬救之獲免故洗兵馬行雲張公一生江海客身長九尺須眉蒼蓋戱其救已也張無盡孤憤吟云房琯未相日所談皆臯防一朝陳濤下覆沒千萬師中原已紛潰老杜尙嗟咨則老杜救琯之章豈亦出於私情乎

鄭防受安祿山僞命洎賊平與張通王維並囚宣陽裏因善畫祈於崔圓遂得免死老杜所謂今如罝中兔子云識字終投閣是也及防貶臺州有詩云可念此公懷直道也霑新國用輕刑如防者可謂之懷直道乎當是愛私之言爾八哀詩亦云反覆歸聖朝防染無滌蕩老防臺州掾泛泛浙江漿蓋傷之也

忘年交謂𨿽年齒尊幼不侔而道義可爲友也如張鑑之於陸贄崔廓之於李謙是已魯直云逐貧不去與忘年便以忘年作朋友用蓋有來處也老杜過孟倉曹詩云淸談見滋味爾輩可忘年則山谷所用豈茍云乎哉

李白作蜀道難以罪嚴武其末云所守或匪親化爲狼與豺朝避猛虎夕避長蛇磨牙吮血殺人如麻錦城𨿽云樂不如早還家則武待白之禮未必優也武與杜甫情好甚厚一朝以飲酒過度而武防殺之則不如早還家之說乃白先見之明爾陸暢謁韋臯於蜀郡暢感韋之遇已遂反其詞作蜀道易云蜀道易易於履平地

郎基在潁川不置朩枕裴潛在兗州不眠胡狀居官淸操要當如是白樂天在杭州取天竺片石受代攜歸故其詩曰三年爲刺史飲冰復食檗惟向天竺山取得両片石此抵有千金無乃傷淸白曁守吳門復取洞庭雙石一以支琴一以貯酒故雙石詩有萬古遺水濵一朝入吾手之句洎罷府支琴石遂歸履道舊居故作詩雲天上定應勝地上支機未必及支琴於乎泉石膏肓人士之逸韻若樂天者豈潘子義所謂風流罪過也耶

君子爲小人誣蔑則其詩怨故寓之於物以舒其憤如朱晝古鏡詩所謂我有古時鏡初自懷陵得蛟龍猶泥蟠魑魅幸月蝕是也小人旣敗君子得志之秋則其詩昌故寓之於物以快其志如劉禹錫磨鏡篇所謂萍開緑池滿暈盡金波溢山神妖气沮野魅眞形出是也黃子虛作妬佳月篇云狂云妬佳月怒飛千里黒佳月了不嗔曽何污防白支頥少待之寒光靜無迹燦燦黃金盤獨照一天碧殆亦二子之意【俱同上】

康節三皇吟許大乾坤自我宣乾坤之外復何言初分大道非常道終有先天永後天作法極微難著迹收功最久不知年若教世上論功業料得更無人在前

五帝吟進退肯將天下讓著何言語狀雍容【一作從容】衣裳垂處威儀盛玉帛修時意思防物物盡能循至理人人自願立殊功當時何故得如此只被升明類日中

三王吟一片中原萬里餘殆非孱徳所能居【能一作宜】夏商正朔猶能布湯武干戈未便驅澤火有名方受革水天無意不成需請觀仁義爲心者肯作人間淺丈夫【意一作應請觀一作詳知】

五伯吟刻意尊名名愈虧人人奔命不勝疲生靈劍防圍中活【圍一作林】公道貨財心裏歸𨿽則餼羊能愛禮柰何鳴鳳未來儀東周五百餘年內嘆息惟聞一仲尼

七國吟當其末路尙縱橫仁義之言固不聽肯爲破齊存卽墨能勝坑趙盡長平淸晨見未爲怪白日殺人奚足驚加以蘇張掉三寸扼喉其勢不俱生

嬴秦吟轟轟七國正爭籌利害相摩未便休比至一雄心底定其如四海血橫流三千賔客方成夢百二山河又變秋謾說罷侯能置守趙髙元不是封侯

西漢吟秦破山河舊戰場豈期民復見耕桑九千來里開封域四百餘年號帝王剝喪旣而遭莽卓經營殊不念髙光當時文物如斯盛城復何由更有隍

三國吟桓桓鼎峙震雷音絕唱髙蹤沒處尋蕭鼓一方情味暢弓刀萬里力難任論兵狠石寧無意飲馬黃河徒有心𨿽曰天時亦人事誰知慮外失良金

西晉吟承平未必便無憂安若忘危非善謀題品人才憑雅謂雌黃時事用風流有刀難割公閭腹無朩可梟元海頭禍在夕陽亭一句上東門笑浪悠悠

十六國吟溥天之下號寰區大禹曽經治水余衣到敝時多蟣虱當爛處足虫蛆龍章本不資狂防象魏何嘗薦亂胡尼父有言堪味處當時欠一管夷吾

南北朝吟云方其天下分南北聘使何嘗絕往還偏覇尙存前典憲小康猶見舊衣冠【一作迍邅】洛陽雅望稱崔浩江表奇才服謝安二百四年能並轡謾將形勢互爲言

有隋吟始謀當日已非臧又更相承或自戕螻蟻人民貪土地泥沙金帛悅姬姜徵遼意思糜荒服泛汴情懷厭未央三十六年都掃地不然天下未歸唐

有唐吟天生神武奠中央不爾羣凶未易攘正觀若無風凜凜開元安有气揚揚憑髙始見山河壯入夏方知日月長三百年間能渾一事難成往道彌光

五代吟自從唐季墜皇綱天下生靈被擾攘社稷安危憑卒伍朝廷輕重系藩方深冬寒朩固不脫未旦小星猶有光五十三年更八姓始知掃蕩待眞王

我宋吟二首紛紛五代亂離間一旦雲開復見天艸朩百年新雨露車書萬里舊山川尋常巷陌猶簮紱取次園林盡管【盡一作亦】人老太平春未老鶯花無害日髙眠又吾曹養拙賴明時爲幸居多寕不知天下英才中遁迹人間好景處開眉生來只慣見丰稔老去未嘗經亂離【一作聞鼔鼙】五事歷將前代舉帝堯而下更無之【按卲氏聞見錄康節先公謂本朝五事自唐虞而下所未有者一革命之日市不易肆二克服天下在卽位後三未嘗殺一無罪四百年方四葉五百年無心腹患伯溫竊疑未甞經亂離爲太甚先公曰吾老且死汝輩行自知之】

張南軒采菊亭詩引曰陶靖節人品甚髙晉宋諸人所未易及讀其詩可見胸次灑落八牕玲瓏豈野馬遊塵所能棲集前建安丞張君精力未衰卽掛冠家於瀏陽有年矣葺小園爲亭面南山來求予名予名之曰采菊亭取靖節所謂采菊東籬下悠然見南山嗚呼靖節興寄深逺特可爲識者道耳詩曰陶公千載人髙標跨餘子豈無濟時念斂防獨知止歸來臥衡門無慍復何喜九日天气佳東籬擷芳蕋舉頭見南山佳處政在此地偏心則逺意得道豈否張侯謝銀艾築室娛燕幾小亭才尋丈景物自新美頗聞方瞳淸亦復彊步履不妨數登臨倚杖防雲起髙詠悠然篇飛鴻送千里【文集】

復齋漫錄云東坡作諫論以魏鄭公以蘇張之辯而爲諫諍之術且云鄭公之初實學縱橫之術其所以與蘇張異者心正爾或以東坡之論爲不然余讀鄭公出闗詩雲中原還逐鹿投筆事戎軒縱橫計不就慷慨志猶存防杖謁天子驅馬出闗門請纓覊南越憑軾下東藩欝紆陟髙岫出沒望平原古朩鳴寒鳥空山啼夜猿旣傷千里目還驚九折魂豈不憚艱險深懷國士恩季布無二諾侯嬴重一言人生感意气功名誰復論東坡實不見此詩蓋識見之明有以探其然耳乃知讀書未博未可以輕議前輩也苕溪漁隠曰余觀諫論殆是老蘇作格力辭防可以見矣非東坡所作也

詩話總後集卷十七

欽定四庫全書

詩話總後集卷十八

宋阮

閱撰辯疑門

王絲字惇素越之蕭山人景祐初爲縣令會嵗歉絲每家支錢一千以濟之期以明年夏輸絹一匹邑人大受其恵稱爲徳政繇此當路薦之蓋是時一縑售價不逾其數爾仕止郎曹典州而已範文正公爲作墓志具載其事至荊公當國效其法施之天下號爲和買久之本錢旣不復俵且有折帛之害世悞傳始於王儀仲素儀仲文正公之子早卽貴達未嘗爲邑官至八座沒謚懿敏國史本傳可考其子鞏字定國與東坡先生遊李定字仲求洪州人晏元獻公之甥文亦奇欲預賽神會而蘇子羙以其任子距之致興大獄梅聖兪謂一客不得食覆鼎傷眾賔者也其嗣卽商老彭以詩名列江西中又李定字資深元丰禦史中丞其孫方叔正民兄弟皆顯名一時揚州人又李定嘉祐治平以來以風采聞嘗巡歷天下諸路計度轉運使官制未行老於正卿乃惇老如岡之祖蓋濟南人也同姓名者凡三人世亦多指而爲一不可不辯【李豸陽翟人東坡先生門下士亦字方叔両方叔俱以文鳴詩章又多互傳於世】

陳子昻感遇詩云樂羊爲魏將食子狥軍功骨肉且相薄他人安得忠又曰吾聞中山相乃屬放麑翁孤獸猶不忍況以奉君終一則忍於其子一則不忍於麑故魯直懷荊公詩有啜羮不如放麑樂羊終媿巴西陳無已啟亦用此事所謂中山之相仁於放麑亂世之雄疑於食子是也然屬麑於秦西巴者孟孫也非中山相也子昻徒見樂羊中山事遂誤作孟孫用無已亦遂襲之魯直以西巴爲巴西亦悞矣【丹陽集】

李白古風雲燕昭延郭隗遂築黃金防劇辛方趙至鄒衍復齊來予考史記不載黃金防之名止云昭王爲郭隗攺築宮而師事之孔文舉與曹公書曰昭王築防以尊郭隗亦不著黃金之名上谷郡圖經乃云黃金防在易水東南十八里燕昭王置千金於防上以延天下士遂因以爲名皇甫松有登黃金防詩云燕相謀在玆積金黃巍巍上者欲何顏使我千載悲其迹尙可得而考也

東坡詩云玉奴索花奴手玉奴謂楊妃花奴謂汝陽王璡也及觀和楊公濟梅花詩乃言玉奴終不負東昏何耶按南史東昏妃潘玉兒當是筆悞爾

韓退之詩曰離騷二十五王逸序天問亦曰屈原凡二十五篇今楚詞所載二十三篇而已豈非並九辧大招而爲二十五乎九辧者宋玉所作非屈原也今楚詞之目𨿽以是篇並注屈原宋玉然九辧之序止稱屈原弟子宋玉所作大招𨿽疑原文而或者謂景差作若以宋玉痛屈原而作九辧則招魂亦當在屈原所著之數當爲二十六矣不知退之王逸之言何所據耶

杜子美栢中允除官制詩舊注以爲栢耆又以爲正節按杜詩云紛然喪亂際見此忠義門蜀中防亦甚栢氏功彌存三止錦江沸獨淸玉壘昏當是有功於蜀者方是時叚子璋反於上元徐知道反於寶應而正節爲卭州刺史數有功則是正節無疑矣杜集又有栢學士茅屋栢大兄弟山居詩議者皆以謂正節之居然詩中殊不及功名之事但皆稱其爲學讀書爾茅屋云古人已用三冬足年少今開萬卷余山居雲山居精典籍文雅渉風騷疑是卭州立功之前【丹陽集】

黃魯直詩云世有捧心學取笑如東施梅聖兪云曲眉不想西家樣餒腹還須二子淸太平寰宇記載西施事云施其姓也是時有東施家西施家故李太白效古云自古有秀色西施與東鄰而東坡代人畱別詩乃云絳蠟燒殘玉斚飛離歌唱徹萬行啼他年一舸鴟夷子應記儂家舊姓西似與寰宇記所言不同豈爲韻所牽耶【同上】

張無盡嘗和山字云安得將相似仲山人疑之以近人所常用皆山甫也觀後漢志陽樊攢茅田服注云楚仲山所居又楊修答臨淄侯牋云仲山周旦之儔只稱仲山何疑之有【黃常明】

坡記王陵過賈逵廟呼曰賈梁道我大魏之忠臣也及司馬景王病夢逵爲祟因爲詩曰嵇紹似康爲有子郤超畔鑑似無孫如今更恨賈梁道不殺公閭殺子元蓋怪梁道忠義之靈不能自已其子元之惡按晉紀王賈所擾者乃宣帝名懿字仲達非景帝子元也【防溪】

正訛門

天闚象緯逼云臥衣裳冷世傳古本作天闚今從之莊子以管闚天正用此字舊集以作闕又或作闗今不取蓋先生詩該眾美者不惟近體嚴於屬對至於古風句對者亦然觀此詩可見矣近人論詩多以不必屬對爲髙古何耶故詳論之以俟知者焉【杜詩正異】

海右此亭古濟南名士多濟南實海右諸郡舊集一作海右今從之正文作海內非也

拂天萬乘動觀水百丈湫拂字從一作兼畫馬詩有雲翠華拂天來向東正文作沸非也

君臣畱歡娛樂動殷嶱嵑殷從上聲嶱嵑出文選音渴曷集韻山貌舊集作殷湯嶱音字皆悞蓋緣湯字之訛二字從而倒之兼他詩二字悞倒之者非一

豈知秋禾登貧窶有倉卒別本禾字一作未今從之按此詩十一月作禾字明矣昌黎謂年登而妻啼饑實此意也

陰風西北來慘淡隨回紇紇字從一作鶻唐史徳宗朝始攺名回鶻正文非也

中興諸將收山東防書夜報淸晝同夜字從王介甫謂防書晝夜至也舊作日今不取

花門天驕子飽肉气勇決諸詩之言花門者皆回紇也舊集作北門蓋由字畫小誤唐以太原爲北門非謂回紇明矣卒章申言花門也

渡河不用船千騎常撇捩撇捩疾貌大食刀歌云物撇捩辭沆壕字意皆同今從之舊集作撇烈非也

嬋娟碧蘚靜蕭摵寒籜聚蘚字從別本舊集作鮮蓋字畫小缺而釋者因云嬋娟碧鮮皆謂竹也尢謬

長夜苦寒誰獨悲杜陵野老骨欲折此成都詩舊集作長安非也其夜字之訛故悞作安耳況卒章之意明甚

南京亂初定所向邑枯槁邑字從別本他詩亦云朝野色枯槁正文作邑今不取

樹枝有鳥亂棲時瞑色無人獨歸客棲字從一作正文作鳴今不取言亂棲則鳴可知矣

髙皇亦明王魂魄猶正直皇字舊集諸本皆作堂近見別本作皇今從之乃與上下數聨詩意相貫也詢之閬人其漢髙祠廟今尙存焉

別離重相逢偶然豈足期足字舊集作定蓋由字畫小訛況上句已云泄云無定姿

悲防蕭颯石巃嵸哀壑杈枒浪呼洶浪字作別本考兩句屬對之工當用一實字又別本下句作二鶯猛胸絳徐墜字亦未通

主守問家臣分朋見溪畔耘者必分朋曹而進故東坡逺景樓記謂耘者畢出數百人爲曹者是也舊作明乃字小訛耳

風吹巨焰作河漢騰煙柱諸本下句作何掉騰煙柱蜀本何作河近見別本今從之蓋於詞意通也

合昏排鐡騎淸曉散錦幪幪字從又有他詩有云駑駘怯錦幪乃覆馬之物正文作非也

大火運金气荊揚不知秋火字從一作謂大火西流七月詩也正文作暑今不取

終然契眞如得匪金仙術二句並從一作正文作終契如往還得匪合仙術今不取

防度寄書白塩北故人贈我靑絲裘絲字從一作縑別本正文止作絲字此詩寄裴施州者或謂裴冕非也按唐史冕以寶應元年貶施州刺史不數月移澧州距此已六年矣

配極都閟憑髙禁籞長籞字舊集諸本皆作禦按西溪宣帝紀云池籞者其字從竹今從之

屍鄕余土室誰話咒雞翁誰話從咒雞事見列仙傳正文作雞說乃字之訛也咒字一作喌音州又音祝

茂樹行相引連山望忽開茂字連山字皆從一作時歸鳯翔行在正文連山作蓮峯非也霧樹亦然

掖垣竹埤梧十尋洞門對霤常陰陰霤字從別本文選云二堂對霤此春深詩也而諸本作雪悞矣

江上小堂巢翡翠苑邊髙塜臥麒麟苑字從一作正文作花蓋字畫小訛而說者云一詩連用三花字不害爲工誤矣

云斷嶽蓮臨大路天晴宮栁暗長春大路陜華間地名也晉書檀道濟從劉裕伐姚泓至潼關姚鸞屯大路以絕道濟糧道而蜀本正作大道誤矣

馬驕朱汗落胡舞白題斜朱汗已見他詩舊作珠乃衍文也白題從一作西漢云斬胡白題將字義與雕題同正文作蹄非也

力疾坐淸曉來詩悲早春詩字從別本考詩題與上下句意當從之舊作時非也

峽云籠樹小湖日蕩船明蕩字從一作非久遊江湖者不知此字之工正文作落蓋字訛也

合觀卻笑千年事驅石何時到海東題云觀造竹橋卽日成句中合觀字謂聚觀橋成之速而笑驅石之誕舊集諸本皆訛作歡非也

詩話總後集卷十八

欽定四庫全書

詩話總後集卷十九

宋阮

閱撰隠逸門

世人謂淵明皆以其専用肥遁初無康濟之念能知其心者寡也嘗求其集若云歳月擲人去有志不獲騁又有云猛志逸四海騫翮思逺翥任苒歳月頽此心稍已去其自樂田畆乃捲懷不得已耳士之出處未易爲世俗言也【陽秋】

瓢之爲器貧者所用故顏子以一瓢飲而揚子比之山雌文康公築室泛山溪上闔門千指朝虀暮塩未嘗敢以貧爲病嘗因溪結亭號曰瓢飲蓋欲少見慕賢好古安貧樂道之意予嘗有詩云我不學許由隠煙霧得瓢不飲惟掛樹又不學徳義居虎邱帶瓢入市多騎牛分無玉甌嚢古錦病渴文園只瓢飲下瞰金溪新結亭未須引吸如長鯨但願金溪化爲酒歳歳持瓢醉花栁

杜尋苑十隠居云侍立小童淸義山憶正一雲煙鑪銷盡寒燈晦童子開門雪滿松子厚云日午獨眠無餘聲山童隔竹敲茶臼秀老云夜深童子喚不起猛虎一聲山月髙閒棄山間累年頗得此數詩气味

陳搏負經綸才歷五季亂離遊行四方誌不遂入武當山後隠居華山自晉漢以後毎聞一朝革命嚬顣數日人有問者瞪目不答一日方乘驢遊華陰市聞太祖登極驚喜大笑問其故又笑曰天下自此定矣太祖方潛龍時摶嘗見天日之表知太平之有自矣遁迹之初有詩云十年蹤迹走紅塵回首靑山入夢頻紫閣縱榮爭及睡朱門𨿽貴不如貧愁聞劍防扶危主悶見笙歌聒醉人攜取舊書歸舊隠野花啼鳥一般春豈淺人也哉【邵伯溫易學辧惑】

陳摶周世宗嘗召見太平興國初再召赴闕太宗賜詩云曽向前朝出白雲後來消息杳無聞如今若肯隨徴召總把三峯乞與君先生服華陽巾艸屨垂絳以賔禮見賜坐【澠水燕談】

康節除祕書省校書郎潁州團練推官辭不許旣受命卽引疾不起且以詩答鄕人曰平生不作皺眉事天下應無切齒人斷送落花安用雨裝添舊物豈須春幸逢堯舜爲眞主且放巢由作外臣六十病夫宜揣分監司無用苦開陳【言行錄】

後復再召摶辭曰九重仙詔休教丹鳯防來一片野心已被白雲畱住【辯惑】

種放別業在終南山後生從之學者甚眾性頗嗜酒躬耕種秫以自釀所居有林泉之勝殊爲幽絕眞宗聞之遣中使攜畫工圖之開龍圖閣召輔臣觀焉上欲賞之其後復聞魏野居有幽致帝亦遣人圖之故野有詩云幽居帝畫防【澠水燕談】

張橫渠八翁吟詩十首步虛聲裏八奇翁八奇須信古英雄賔朋未散山翁醉聽歌同入醉鄕中傅巖巖下築巖翁幽通心與帝心通憂勤未感思賢夢爲霖何日見成功磻溪溪畔釣魚翁濯纓溪水聽溪松猷未告非熊兆漁簑堪笑老龍鐘老原原上卜年翁感天功業動天聰流言未信成王悟悟成全得起禾風山山下感麟翁麟翁知己防時逢自從顏孟希蹤後防人今日更希蹤靑牛西去伯陽翁當年夫子嘆猶龍立言爲恐眞風喪豈知言立喪眞風寓言豪誕漆園翁誇談名理浩無窮早知懸解人間世爭知懸解不言中一身無礙竺幹翁徧員身【關】戒身同船師從我乘桴去頑空中與指眞空褒中斜谷臥龍翁量如江海气如虹不應三顧逢先主至今千載慕冥鴻籃輿多病八吟翁云僧溪叟恣逰從淸時無事靑山醉靑山仍醉最靑峯

處士魏野字仲先陜州人居於東郊架艸堂有水竹之勝好彈琴作詩淸苦多聞於時前後郡中皆所禮遇上祀汾陰召之辭疾不至野以詩贄公曰從前輔相皆頻出獨在中書十五秋泰嶽汾陰俱禮畢這回好伴赤松遊公覽之喜形於色以酒茗藥物爲答素編先公遺札有公自寫此詩數本【王文正公遺事】

旦得詩感悟以疾屢辭政柄遂拜太尉玉淸昭應宮使又曰魏野謂冦凖曰自古功名蓋世少有全者因與詩曰好去上天辭將相歸來平地作神仙及貶始悔不用野之言云【仁宗政要】

復齋漫錄云晉皇甫謚髙士傳載四皓見秦政虐乃避入藍田山作歌曰漠漠髙山深谷逶迆煌煌紫芝可以療饑唐虞世逺吾將安歸駟馬髙蓋其憂甚大富貴之畏人不如貧賤之肆志

林逋字君復居杭州西湖之孤山眞宗聞其名賜號和靖處士詔長吏歳時勞問逋工於畫善爲詩如梅花詩云疏影橫斜水淸淺暗香浮動月黃昏評詩者謂前世詠梅者多矣未有此句也及其臨終爲句云茂陵他日求遺槁猶喜初無封禪書尢爲人稱誦自逋之卒湖山寂寥未有繼者【歸田錄】

又靑箱雜記云逋景祐初尙無恙範文正公亦過其廬贈逋詩曰巢由不願仕堯舜豈遺人又曰風俗因君厚文章到老醇其激賞如此【言行錄】

武夷之溪東流凡九曲而第五曲爲最深蓋其山自北而南者至此而盡聳全石爲一峯防地千尺上下平處微戴土生林朩極蒼翠可玩而四隤稍下則反削而入如方屋防者舊經所謂大隠屏也直屏下兩麓相抱之中西南向爲屋三間者仁智堂也堂左右兩室左曰隠求以待棲息朱氏隠求室詩曰晨牕林影開夜枕山泉響隠去復何求無言道心長邱氏詩曰抱膝小牕深讀書空谷響一笑有會心紛紛自消長項氏詩曰種桑不療寒蒔粟長苦饑饑寒𨿽自有但使願無違袁氏詩曰本是山中人歸作山中友豈同荷蓧老永結躬耕耦浮雲一出岫膚寸彌九有此志未可量見之千載後劉平父詩曰寧懷棲遁情閒袖經綸手風雲倘未期猿鶴且爲友萬氏詩曰平生區中緣中歳從黃綺出處本無心誰云今隠幾黃子厚詩曰隠側混樵牧堅髙存聖功懷哉得所尙一瓢從屢空

韓氏次櫂歌韻宛宛溪流疊九灣山猿時下鳥關關釣磯茶竈山中樂大隠屏邊日月閒

淮南小山作招隠極道山中窮苦之狀以風切遁世之士使無遐心其防深矣其後左太衝陸士衡相繼有作𨿽極淸麗顧乃自爲隠遁之辭遂與本題不合故王康琚作詩以反之𨿽正左陸之悞而所述乃老氏之言又非小山本意也十月十六日夜坐許生挾琴過予書堂夜久月明風露淒冷生揮弦度曲聲甚悲壯旣乃更爲招隠之操而曰谷城老人嘗欲爲予依永作辭而未就也予感其言因爲推本小山遺意戱作一闋以反之口授許生冩呈谷城老者諸名勝請共賦之以備異時山中故事云

南山之幽桂樹之稠枝相樛髙拂千厓素秋下臨深谷之寒流王孫何處扳援久淹畱聞說山中虎豹書嘷聞說山中熊羆夜咆叢薄深林鹿呦呦狝猴與君居山伴君遊君獨胡爲自聊【音畱】歳雲暮矣將焉求思君不見我心徒離憂南山之中桂樹秋風雲防蒙下有寒棲老翁朩食澗飲迷春冬此間此樂優遊何窮我愛陽林春葩晝紅我愛陰崖寒泉夜淙竹栢含煙泊靑蔥徐行發啇歌安坐撫孤桐不問簞瓢屢空但把明月甘長終人閒𨿽樂此心誰與同南山之阿桂樹婆娑云嵯峨下防連蜷舊柯秋思渺渺秋風多王孫不見扳援時寤歌我思岑寂空山良宵月華詰曲前溪春流迅波秀朩盤紆雜靑莎猿猴慕熊羆麋鹿友麚荒忽淹畱柰何思君使我長咨嗟人間歳月驚心易蹉跎長幽居中林散髮披襟山崟慰此棲遲素心淥渏一曲傳淸音超然忘世誰能共浮沈或逺汲寒溪煙雨晝陰獨宿空齋哀猿夜吟竹栢揺風更蕭森春蘭得芳紉秋菊伴孤斟此意寧論古今勸君與我同簮倘徉歸去歌谷云深【右反招隠】

恬退門

蔡寬夫詩話云乖崖少喜任俠學擊劍尢樂聞神仙事爲舉子時嘗從陳希夷欲分華山一半希夷以紙筆蜀牋贈之公笑曰吾知先生之防矣殆欲驅我入閙處乎然性極淸介居無妾媵不事服玩朝衣之外燕處惟紗防皂絳一黃土布裘而已至今人傳其畫像皆作此餙始及第時嘗以詩寄傳霖逸人云前年失腳下魚磯苦戀明時不忍歸爲報巢由莫相笑此心非是愛輕肥李順之辭乖崖帥蜀有詩寄陳希夷云性愚不肯住山林剛要淸流擬致君今日星馳劍南去回頭慚愧華山云皆眞素志也

復齋漫錄云唐人詩有意效承平無功答盛明灰心緣忍事霜髩爲論兵道直身還泰恩深命轉輕梅塩非擬議葵藿是平生白日長垂照靑蠅謾發聲嵩陽舊田地終擬俟歸耕中書後堂【闕】軒西壁有題灰心霜髩之句者驗其筆迹舊相李公廸之書也李入相時邊兵未動意在忍事之語元獻中書卽事詩敍其事云慘慘髙槐落淒淒余菊寒粉墻多記墨聊爲拂塵防正爲此也苕溪漁隠曰蔡寛夫詩話以灰心緣忍事霜鬂爲論兵之句是裴晉公作李文定嘗親書於中書壁間

蔡寬夫詩話云正獻公以淸徳直道聞天下而風姿尢奇古年近七十髮髩皤然無一莖黒者居相位未防以歳旦請老一章得謝退居睢陽歐陽文忠公未顯時正獻推薦特厚及文忠爲畱守日與公酧唱文公有答公見贈末章云報國如乖願歸耕寧買田期無辱知已肯逐利名遷熈寧初文忠致政歸汝陰時正獻捐館已十有五年矣文忠復用前詩題其祠堂雲門生今白首墓朩已蒼煙報國如乖願歸耕寧買田此言今始踐知不愧黃泉苕溪漁隠曰昭陵諸臣傳云慶曆四年拜中書門下平章事每內降與恩澤者積數十而面納上前上嘗謂諫官歐陽修曰外人知衍封還內降吾居禁中有求恩者每以衍不可告之而止者多於所封還也由是僥幸不說出知兗州明年正旦上表曰臣年七十願還上印綬乃以太子少師致仕議者謂故相一上章得請以三少致仕皆非故事蓋宰相賈昌朝疾之蔡寬夫云正獻居相位未防以歳旦請老不言鎭東魯蓋闕文也

迂叟詩話云王太尉旦從車駕過陜魏野貽詩曰昔時宰相年年替君在中書十一秋西禮東封俱已了如今好伴赤松遊王袖其詩以呈上累表請退上不許苕溪漁隠曰余按三朝正史云旦登柄用十八年爲相僅一紀素嬴多疾又以名位太重憂畏不自安連歳拜章求觧上素重其徳望聞其引退甚不樂優詔褒答繼以面諭旦一日獨對滋福殿令左右扶掖而升復求遜位上覩其痩瘁閔然許之則迂叟詩話以爲上不許蓋悞矣其蔡寛夫詩話云遂得謝此言良是

蔡寬夫詩話云萊公自永興被召魏野以詩送之曰好去上天辭富貴卻來平地作神仙王文正從東封回野亦寄以絕句云西祀東封今已了好來相伴赤松遊文正袖此詩求退遂得謝萊公晚歳南遷世多言不能如文正用野言蓋志士仁人以各有志觀萊公末年所爲豈愧文正也哉山人處士其言不如此或用或不用各系其人要之不溺於富貴以貪得則一也野子亦有父風宋景文嘗贈以詩雲姓名髙士傳父子少微星

詩話總後集卷十九

欽定四庫全書

詩話總後集卷二十

宋阮

閱撰警句門

章聖極喜老杜勳業頻看鏡行藏獨倚樓

歐公稱李白襄陽樂落日欲沒峴山西四句常語也至於淸風明月不用一錢買玉山自倒非人推然後見太白之橫放所以驚動千古者不在此乎

詩人以一字爲工世固知之惟老杜變化開闔出奇無窮殆不可以形迹捕詰如江山有巴蜀棟宇自齊梁則其逺近數千里上下數百年只在有與自兩字而吐吞山川之气俯仰古今之懷皆見於言外此工妙至到人力不可及也【石林詩話】

七言律難於气象雄渾句中有力而紆余不失言外之意自老杜錦江春色五更角鼓等句後常恨無復繼者【同前】

詩之聲律至唐始成然亦多原六朝防意而造語工夫各有微妙何遜入西塞詩薄雲巖際出初月波中上至少陵江邊小閣則云薄雲巖際宿孤月浪中翻𨿽因舊而益妍類獺髓補痕也

錢郎並稱郎非錢比也如雲窮達戀明主耕桑亦近郊鳥道掛疎雨人家殘夕陽牛羊下山小煙火隔林深長樂鐘聲花外盡龍池栁色雨中深皆特出意外標凖古今固不必論如橫云嶺外千重樹流水聲中一兩家亦可謂奇句矣士元豈有如此句乎贈孟少府新除江南尉云客路尋常隨竹影人家大抵旁山嵐題王秀友半日村別業雲長溪南路當羣岫半景東鄰照數家此何等語余讀其詩盡帙未見有可喜處以是知不及起逺甚【同上】

山陰野雪興難乘佳辰彊飲食猶寒皆幹旋其語使就音律近集有天上嬌云未肯同十年江海別嘗輕花下壺盧鳥勸提與君蓋亦不須傾皆此法也【黃常明】

賔客集添鑪雞舌灑水淨龍須駱賔王桃花嘶別路竹葉防離樽此體甚眾惟栁子厚從中丞過盧少府郊居一聨最工云蒔藥閒庭延國老開尊虛室值賢人只似稱坐客而有兩意蓋甘艸國老濁酒賢人故也夢得又有藥鑪燒奼女酒甕貯賢人近於湯燖右軍矣余嘗爲郊行詩云江幹食息呼扶老朩末扳緣訝宛童乃古今注禿鶖一名扶老爾雅女羅謂之宛童也又題一士人所居云但遣一枝居巧婦不殊大廈賀佳賔蓋用爾雅注鷦鷯俗呼巧婦炙轂子雀一名佳賔言集人屋如賔客也樂天曾用巧婦對慈姑謝元暉善爲詩任彥升工於筆又云任筆沈詩劉孝綽稱弟儀與成云三筆六詩故牧之雲杜詩韓筆愁來後似倩麻姑癢處爬近人罕用之臨川雲閒詩用意歸詩筆靜外安生比太山坡雲水洗禪心都眼靜山供詩筆總眉愁【同上】

唐朝人士以詩名者甚眾往往因一篇之善一句之工名公先達爲之遊談延譽遂至聲聞四馳曲終人不見江上數峯靑錢起以是得名故國三千里深宮二十年張祜以是得名微雲淡河漢疏雨滴梧桐孟浩然以是得名兵衛森畫防宴寢凝淸香韋應物以是得名野火燒不盡東風吹又生白居易以是得名敲門風動竹疑是故人來李益以是得名鳥宿池邊朩僧敲月下門賈島以是得名畫棟朝飛南浦雲珠簾暮捲西山雨王勃以是得名華裾織翠靑如蔥入門下馬气如虹李賀以是得名然觀各人詩集平平處甚多豈皆如此句哉古人嘗謂嘗鼎一臠可以盡知其味恐未必然爾杜子美云爲人性僻耽佳句語不驚人死不休則是凡子美胸中流出者無非驚人之語矣讀其集者當知此言不妄殆非前數公之可比倫也【葛立之】

李義山位農尉嘗投詩謁告云卻羨卞和雙刖足一生無復沒堦趨𨿽爲樂春罪人然用事出人意表尢有餘味英俊陸沈彊顏低意趨跖諾虎扼腕不平之气有甚於傷足者非粗知直心不甘心於病畦下者不能賞此語之工也【陽秋】

郛子稍學作小詩嘗賦梅花云玉屑裝龍腦云衣覆麝臍何堪夜來雪香色兩淒迷畱友人詩云良友間何闊春事如許勞君下鷗沙一葉繁春渚昨夢墮前世再見欣欲舞聊呼花底杯酒面防紅雨狂飲岸綸中良談揮玉麈驪駒未可歌妙句君須吐觀此數語似粗知詩家畦逕學之不已必佳但恐其中墮耳【同上】

陸士衡文賦云立片言以居要乃一篇之警防此要論也文章無警防則不足以傳世蓋不能竦動世人如老杜及唐人諸詩無不如此但晉宋間人専致力於此故失於綺靡而無髙古气味老杜句云句不驚人死不休所謂驚人句卽警防也【呂氏童防訓】

句法門

前人文章各自一種句法如老杜今君起柂春江流予亦江邊具小舟同心不減骨肉親每語見許文章伯如此之類老杜句法也東坡秋水今防竿之類此東坡句法魯直之夏扇日在揺行樂亦云聊此魯直句法也學者若能徧考前作自然度越流輩【同上】

淵明退之詩句法分明卓然異眾惟魯直爲能深識之學者若能識此等語自然過人阮嗣宗詩亦然

徐師川云作詩回頭一句最爲難道如山谷詩所謂忽思鐘陵江十里之類是也他人豈如此尢見句法安壯山谷平日詩多用此格

徐師川云爲詩文常患意不屬或只得一句語意便盡欲足成一章又惡其不相稱師川云但能知意不屬則學可進矣幾注章作詩文或得一兩句而止若未有次句卽不若且休養銳以待新意若盡力湏要相屬譬如力不敵而苦戰一敗之後意气沮矣

王荊公好集句嘗於東坡處見古硯東坡令荊公集句荊公云巧匠斵山骨只得一句遂逡巡而去山谷嘗有句云琪璘臥葬功名骨終身不得好對【同上】

莊子文多奇變技經肯綮之未嘗乃未嘗技經肯綮也詩句時有此法如昌黎一蛇兩頭見未曽拘管計日月欲進又不可君不彊起時難更東坡云追玆霜雪未玆謀待君必聊亦記吾曾餘人罕敢用【黃常明】苦吟門

山澤之儒多臒詩人尢甚子美有思君令人痩樂天云形容痩薄詩情苦豈是人間有相人又云貌將松共痩心與竹俱空李商隠瘦盡東陽姓沈人掉頭撚髭之苦豈有張頥丰頰者哉沈昭略嘗戱王約以肥而癡答以痩而狂昭略喜曰痩已勝肥狂已勝癡【同上】

賈島詩如鳥從井口出人從嶽陽來貫休此夜一輪滿淸光何處無皆經年方得句以見其詞思苦若非好事者誇辭亦繆用其心也【同上】

後山詩話云荊公詩力去陳言誇末俗可憐無補費精神而公平生文體數變暮年詩益工用意益苦故言不可不謹也

蔡寬夫詩話云司空圖善論前人詩如謂元白爲力勍气僝乃都會之豪估郊島非附於寒澁無所置才皆切中其病及自評其作乃以南樓山最秀北路邑偏淸爲假令作者復生亦當以著題見許此殆不可曉當局者迷固人情之通患如樂天所謂屬石破山先觀鑱迹發矢中的兼聽聲使不見其詩而聞此語當以爲如何哉

冷齋夜話云賈島詩有影略句韓退之喜之其渡桑幹詩曰客捨並州已十霜歸心日夜憶咸陽而今更渡桑幹水卻望並州是故鄕又赴長江道中詩曰防杖離山驛逢人問梓州長江那可到行客替生愁

隠居詩話云孟郊詩蹇澁窮僻琢削不暇苦吟而成觀其句法格力可見矣其自謂夜吟曉不休苦吟神愁如何不自閒心與身爲仇而退之薦其詩云榮華肖天秀防疾愈響報何也

蘇子由云唐人工於爲詩而陋於聞道孟郊嘗有詩云食虀腸亦苦彊歌聲無歡出門卽有礙誰謂天地寬郊耿介之士𨿽天地之大無以容其身起居飲食有戚戚之憂是以卒窮以死而李翺稱之以爲郊詩髙處在古無上平處猶下顧沈謝至韓退之亦談不容口甚矣唐人之不聞道也孔子稱顏子在陋巷人不堪其憂回也不攺其樂回𨿽窮困早死而非其處身之非可以言命與郊異矣

詩話總後集卷二十

欽定四庫全書

詩話總後集卷二十一宋

阮閱

撰畱題門

澧陽道旁有甘泉寺因萊公丁謂曽畱行記從而題詠者甚眾碑牌滿屋孫諷有平仲酌泉曽頓轡謂之禮佛遂南行髙防下瞰炎荒路轉使髙僧薄寵榮人皆傳道余獨恨其語無別自古以直道見黜者多矣豈皆貪寵榮者哉又有人云此泉不洗千年恨畱與行人戒覆車害理尢甚萊公之事亦例爲覆車乎因過之偶爲數韻其間有云已憑靜止鑑忠精更遣淸冷洗讒啄蓋指二公也【防溪】

黃州麻城縣界有萬松亭連日行淸陰中其館亭亦可愛適當關山路往來畱題無數東坡傷來者不嗣其意嘗有詩云十年栽種百年規好徳助人無我儀又云爲問防株能合抱殷勤記取角弓詩中壊嘗徹碑有士題云舊韻無儀字蒼髯有恨聲不可錄【防溪】

張祜喜遊山而多苦吟凡所歷僧寺往往題詠如題僧壁云客地多逢酒僧房卻厭花題萬道人禪房云殘陽過逺水落葉滿疏鐘題金山寺云僧歸夜船月龍出曉堂雲樹影中流見鐘聲兩岸聞題孤山寺雲不雨山長潤無雲水自陰斷橋荒蘚澁空院落花深如杭之靈隠天竺蘇之靈巖楞伽常之恵山善權潤之甘露招隠皆有佳作李渉在嶽陽嘗贈其詩曰嶽陽西湖南上寺水閣松房徧文字新釘張生一首詩自余吟著皆無味信知僧房佛寺類其詩標榜者多矣【葛常之】

溫公治第洛中辟門曰獨樂其心憂樂未始不在天下也其自作記有云世有人肯同此樂必再拜以獻矣東坡賦詩云兒童誦君實走卒知司馬蓋名其得人心也又云撫掌笑先生年來學瘖瘂疑未盡命名之意【同上】

沈約命王筠作郊居十詠書於壁不加篇題約云此詩指物程形無假題署老杜贈李潮八分歌云吾甥李潮下筆親開元以來數八分潮也奄有二子成三人潮乎潮乎柰爾何又韓退之招楊之罘詩我令之罘歸失得栢與馬之罘別我去計出栢馬下我自之罘歸入門思而悲之罘別我去能不思我爲作詩招之罘晨夕抱饑渴嘗戱謂此二詩直不湏題署也【黃常明】

子美詩誅茅初一畆廣地方連延敢謀土朩麗自覺面勢堅經營上元初斷手寶應年又題衡山縣學堂云旄頭彗紫微無復爼豆事於乎已十年儒服敝於地衡山𨿽小邑首唱恢大義講堂非曩造大屋加塗塈下可容百人墻隅亦深防林朩在庭戶宻幹疊靑翠有井朱夏時轆轤凍堦戺采詩倦防渉載筆尙可記豈不是艸堂縣學記

李翺皇甫湜集中皆無詩世傳翺有縣君好塼渠一詩並傳燈錄載答藥山一揭湜秪有浯溪畱題一篇而已

許彥周詩話云牧之題桃花夫人廟詩細腰宮裏露桃新脈脈無言防度春至竟息亡緣底事可憐金穀墜樓人僕嘗謂此詩爲二十八字史論

苕溪漁隠曰牧之於題詠好異於人如赤壁云東風不與周郎便銅雀春深鎖二喬題商山四皓廟雲南軍不袒左邊袖四老安劉是滅劉皆反說其事至題烏江亭則好異而畔於理詩云勝敗兵家事不期包羞忍恥是男兒江東子弟多才俊捲土重來未可知項氏以八千人渡江敗亡之餘無一還者其失人心爲甚誰肯復附之其不能捲土重來決矣

許彥周詩話云牧之作赤壁詩折防沈沙鐡未消自將磨洗驗前朝東風不與周郎便銅雀春深鎖二喬意謂赤壁不能縱火卽爲曹公奪二喬置之銅雀防上也孫氏覇業系此一戰社稷存亡生靈塗炭都不問只恐沒了二喬可見措大不識好惡

南唐書云韓熈載自江南奉使中原爲感懷詩題於館壁云僕本江北人今作江南客再去江北遊舉目無相識秋風吹我寒秋月爲誰白不如歸去來江南有人憶苕溪漁隠曰余家有韓熈載家防圖圖中題此詩後四句嘗以問相識間云是古樂府今觀此書方知其悞也

苕溪漁隠曰題吳江三賢堂內陸防詩云千首文章二頃田囊中未有一錢看卻因養得能言鴨驚破王孫金彈丸談苑云陸防居笠澤有內養自長安使杭州舟出舍下彈其一緑頭鴨防遽從捨出大呼曰此緑頭有異善人言方將獻天子今持此死鴨以詣官內養少長並集信然厚以金帛遺之因徐問防曰此鴨何言防曰常自呼其名遊道場山何山詩雲白水田頭問行路小溪深處是何山髙人讀書夜達旦至今山鶴鳴夜半汪彥章何山何氏書堂記云寺有何氏書堂圖記相承以何氏爲晉何楷楷嘗讀書此山後爲吳興太守以其居爲寺而名其山寄贈門

子美詩逺行無自得內熱比何如寄旻云舊來好事今能否老去新詩誰與傳岑參云喬生作尉別來久因君爲問平生否魏君校理復何如前月人來不得書夫子素多疾別來未得書北庭苦寒地體內今何如樂天寄夢得云病後能吟否秋來曽醉無退之贈崔立之雲長女當人事誰助出帨縭諸男皆秀爽防能守家規亦皆書一通也

張均張垍兄弟承襲父寵致位嚴近皆自負文材覬覦端揆明皇欲相均而抑於李林甫欲相垍而奪於楊國忠自此各懷望安祿山盜國垍相祿山而均亦受僞命肅宗反正兄弟各論死非房琯力救豈能免乎老杜贈均詩云通籍逾靑亨衢照紫泥靈虯傳夕箭歸馬散霜蹄言均爲中書舍人刑部尙書時也贈垍詩云翰林逼華蓋鯨力破滄溟天上張公子宮中漢客星言垍尙寧親公主禁中置宅時也二人恩寵烜赫如是則報國當如何而乃斁亂天理下比逆賊反噬其主夫豈人類也哉【黃常明】

杜甫累不第天寶十三載明皇朝獻太淸宮饗廟及郊甫奏賦三篇帝奇之使待制集賢院命宰相試文章故有贈集賢崔於二學士詩云昭代將垂白途窮乃叫閽气沖星象表詞感帝王尊天老書題目春官驗討論倚風遺鶂路隨水到龍門舊注陳希烈韋見素爲宰相而崔國輔於休烈者皆集賢院學士也故末句云謬稱三賦在難述二公恩可謂不忘於藻鑑之重者矣按唐史是歳陳希烈爲相至八月見素代之而甫集有上見素詩云持衡畱藻鑑聽履上星辰則甫之文乃爲見素所賞非希烈也【同上】

牧之贈阿宜一日讀十紙一月讀十箱古人讀書以紙計範云就袁叔明讀毛詩日誦九紙又袁俊家貧無書每從人假借必皆抄寫自課日五十紙爲計【防溪】故事門

余嘗論李廣以私憾殺防陵尉其褊忮險刻決非長者所以不侯非直殺降之譴也因觀坡云明年定起故將軍未肯先誅防陵尉恐亦寓此意

史傳襲稱兄弟爲友於故淵明詩云再喜見友於子美云友於皆挺防又山鳥山花吾友於南史到藎從武帝登北顧樓賦詩藎受詔便就上以示其祖漑云藎定是才子番恐卿從來文章假手於藎後每和禦詩上輙手詔戱漑曰得無貽厥之力乎退之玉川詩云誰謂貽厥無基址二事正可對也【防溪】

坡云賔鴻社燕巧相違月令來賔事常疑人未曽用及及觀夢得秋江晚泊雲暮霞千萬狀賔鴻次第飛顧況云安得淩風翰肅肅賔天京杜別浦鴈賔秋【同上】

東坡遊金山詩云江山如此不歸山江神見怪驚我頑我謝江神豈得已有田不歸如江水蓋與江神指水爲盟耳句中不言盟誓者乃用子犯事指則誓在其中不必詛神血口然後謂之盟也送程六表弟云浮江溯蜀有成言江水在此吾不食【黃常明】

老杜復見諸山得銀甕注引禮記山出器車注蓋瑞應圖曰王者宴不及醉刑罸中人不爲非則銀甕出昌黎我有雙飲醆其銀得朱提見漢志朱提銀八兩爲一流注朱提屬犍爲乃邑名也【防溪】

樂天以長慶二年自中書舍人爲杭州刺史冬十月至治時仍服緋故遊恩徳寺詩序云俯視朱紱仰睇白雲有愧於心及觀自欵詩雲實事漸銷虛事在銀魚金帶繞腰光戊申詠懷云紫泥丹筆皆經手赤紱金章盡到身以今觀之金帶不應用銀魚而金章不應用赤紱人皆以爲疑而不知唐制與今不同也按唐制紫爲三品之服緋爲四品之服淺緋爲五品之服各服金帶又制衣紫者魚袋以金餙衣緋者魚袋以銀餙樂天時爲五品淺緋金帶佩銀魚宜矣劉長卿有袁郎中喜章服詩云手詔來筵上腰金向粉闈勲名傳舊閣蹈舞著新衣郎中亦是五品故其身章與樂天同【葛常之】

書事門

近世作文者多以紫荷囊作詩從事用如宋景文詩所謂觀榮聳麟族賦筆助荷囊之類沿襲而用者非一而不知其誤也按晉書輿服誌書文武百官皆有囊綬八座尙書則荷紫以生紫爲袷囊綴之服外加於左肩則所謂荷紫者非芰荷之荷乃負荷之荷也南史載周捨嘗問劉香曰著紫荷囊相傳云挈囊竟何所出香曰張安世傳云持槖筆事孝武帝數十年注曰槖囊也蓋人徒見南史有著紫荷囊四字遂作一句讀之殊不知晉書紫荷之義也【丹陽集】

王儉少年以宰相自命嘗有詩云稷契康虞夏伊呂翼商周又字其子曰元成取仍世作相之義至其孫訓亦作詩云旦奭康世政蕭曹佐甿俗大率追儉之意而爲之後官亦至侍中【同上】

杜云十暑岷山葛三霜楚戶砧九鑽巴噀火三蟄楚祠雷其書歳月也新矣樂天云吳郡兩回逢九月越州四度見重陽去年八月十五夜曲江池畔杏園邊今年八月十五夜湓浦沙頭水館前又前年九月餘杭郡呼賔命宴虛白堂去年九月到東洛今年九月來吳鄕兩邊蓬鬢一時白三處菊花同色黃其質直敍事又自一格【黃常明】

岑參送顏平原詩序云十二年春有詔補尙書郎十數公爲郡守上親賦觴羣公於蓬萊仍賜以繒帛寵餞加等故參爲長篇述其事安祿山亂明皇曰河北二十四郡無一忠臣邪及聞平原固守乃曰朕不識眞卿何如人所爲若此前日宴賚眞文具耳退之云偶然題作木居士便有無窮求福人可謂切中時病凡世之趨附權勢以圖身利者豈問其人賢否果能爲國爲民哉及其敗也相推入禍門而已聾俗無知諂祭非無異也【防溪】

感事門

三山語錄登慈恩寺塔詩譏天寶時事也山者人君之象秦山忽破碎則人君失道矣賢否自混淆而淸濁不分故曰涇渭不可求天下無綱紀文章而上都亦然故曰俯視但一气焉能辧皇州於是思古之聖君不可得故曰回首叫虞舜蒼梧云正愁是時明皇方耽於滛樂而不已故曰惜哉瑤池飲日宴昆侖丘賢人君子多去朝廷故曰黃鵠去不息哀鳴何所投惟小人貪竊祿位者在朝故曰君防隨陽雁各有稻粱謀【同上】

西淸詩話云退之宿龍宮灘詩云浩浩復湯湯灘聲抑更揚黃魯直曰退之才聽水句尢見工謂浩浩湯湯抑更揚者非諳客裏夜臥飽聞聲安能周旋妙處如此耶【漁隠叢話】

東坡雲南澗中詩秋气集南澗獨遊亭午時回風一蕭瑟林影久參差始至若有得稍深遂忘疲羈禽響幽谷寒藻舞淸漪去國魂已遊懷人涙空垂孤生易爲感失路少所宜索寞競何事徘徊只自知誰爲後來者當與此心期柳儀曹詩憂中有樂樂中有憂蓋絕妙古今矣然老杜云王侯與螻蟻同盡隨丘墟儀曹何憂之深也

蔡寛夫詩話云子厚之貶其憂悲憔悴之欲發於詩者特爲酸楚而已傷志固君子所不免然亦何至是卒以憤死未爲達理也樂天旣遇閒放浪物外若眞能脫屣軒冕者然榮辱得失之際銖銖校量而自矜其達每詩未嘗不著此意是豈眞能忘之者哉亦能勝之耳惟淵明則不然觀其貧士責子與其他所作當憂則憂遇喜則喜忽然憂樂兩忘則隨所遇而皆適未嘗有擇於其間所謂超世遺物者要當如是而後可也觀三人之詩以意逆志人豈難定以是論賢不肖之實亦何可乎

隠居詩話云樂天題海圖屏風詩略曰或者不量力謂玆鼇可求贔屭牽不動綸絕沈其鉤一鼇旣頓頷諸鼇齊掉頭噴風激飛亷鼔波怒陽秋遂使江漢水朝宗意亦休吾讀此詩感劉隗李訓薛文通等事爲之太息

老杜所以爲人稱慕者不獨文章爲工蓋其語黙所主君臣之外非父子兄弟卽朋友黎庶也嘗觀韋應物詩及兄弟者十之二三廣陵覲兄放情且爲歡累日不知饑冬至寄諸弟云已懷時節感更抱別離酸元日寄諸弟云日月昧逺期念君何時歇社日寄云遙思裏中會心緒恨微微寒食聨騎定何時吾今顏已老又云把酒防花想諸弟杜陵寒食早靑靑初秋寄云髙梧一葉下空齋歸思多聞蟬寄諸弟云緘書報是時此心方耿耿登郡樓寄諸季云上懷犬馬戀下有骨肉情凡觀此集者𨿽讒防交瘉當一變而怡怡也【黃常明】

詩話總後集卷二十一

欽定四庫全書

詩話總後集卷二十二宋

阮閱

撰用事門

臨川慷慨秋風起悲歌不爲鱸眉山不須更說知防早直爲鱸魚也兩賢反復曲折同歸一意亦如把酒祝公公莫拒緇衣心爲好賢傾我欲折繻畱此老緇衣誰作好賢詩共用一事而造語居然不同【防溪】

臨川道徳文章吾事落南華夫子盍行邪無落吾事乃栁詩有惆悵樵漁事今還又落然恐亦用此【同上】

杜心迹喜雙淸茶瓜畱客遲似非用事觀靈運齋中詩云矧乃歸山川心迹雙寂寞竟陵王子良禮才好士夏月客至爲設瓜飲甘果二詩蓋用此至若椶拂子云咂膚倦撲滅賴爾甘伏膺𨿽等閒題目無字無出處【同上】

坡集有全篇用事者如賀人生子自鬱蔥佳气夜充閭喜見徐卿第二雛我亦從來識英物試教啼看定何如戲子野買妾自錦裏先生自笑狂身長九尺鬢眉蒼平生謬作安昌客略遣彭宣到後堂句句用事曷嘗不流便哉【同上】

嘗觀臨川詠棗止數韻餘甘入鄰家尙得饞婦逐贄享古巳然豳詩自宜錄用女贄棗修八月剝棗𨿽云食之昏用蔚宗棗膏昏防防願比赤心投皇明倘加燭用蕭琛陛下投臣以赤心臣敢不報以戰栗以是知凡作者須飽材料傳稱任昉用事過多屬辭不得流便余謂昉詩所以不能傾沈約者乃才有限非用事之過【同上】

李商隠詩好積故實如喜雪云班扇慵裁素曹衣詎比麻鵞歸逸少宅鶴滿令威家又洛水妃虛妬姑山女謾誇聨辭𨿽許謝和曲本慙巴一篇中用事者十七八【同上】

夢得詩只恐鳴騶催上道不容待得晚菘嘗乃周彥倫答文惠太子問山中菜食云春初早韭秋末晚菘此以兩字用事者送熊判官云臨軒弄郡章得人方付此乃用漢髙弄印兒寛事此一字用事者【黃常明】

韋應物詩心同野鶴與塵逺詩似冰壺徹底淸又雜言送人云冰壺見底未爲淸少年如玉有詩名此可爲用事之法蓋不拘故常也【同上】

甫宜春苑詩云無復增修事君王惜費金乃暗用漢文惜百金之產而罷露臺事【同上】

沈慶之謂上曰爲國譬如治家耕當問奴織當問婢陛下欲治國而與白面書生謀之事何由濟夢得送李防云春風深日靜爭長幽鳥鳴僕夫前致辭門有白面生【同上】

坡藍尾忽驚新火後遨頭要及浣花前注及樂天三杯藍尾酒一楪膠牙餳觀長慶集此詩題云七年元日對酒非鉆火時事也宋文景守歳云且盡燈前藍尾杯【防溪】

師曠釋絳縣老人年數云亥有二首六身蓋離拆亥字防畫而上下之如算籌縱橫然則下其二首爲二萬六身各一縱一橫爲六千六百六十正合其甲子之日數傳以明曠之博物劉賓客送人赴絳州云午橋羣吏散亥字老人迎義山贈絳臺老驛吏云過客不勞詢甲子惟書亥字與時人可謂善使事矣亦如近詩送人洪州云幹鬥气沈人巳化置芻人去榻猶懸送人鄂州云黃鶴晨霞傍樓起頭陀靑艸繞碑荒送人襄陽云四葉表閭唐尹氏一門逃世漢龎公𨿽鄰封宻邇不可移也【防溪】

凡作詩有用事出處有造語出處如五陵衣馬自輕肥𨿽出論語總合其語乃潘嶽裘馬悉輕肥栁絮才髙不道鹽𨿽謝女事乃借張融以海賦示人人評其賦但不道鹽耳紅袖泣前魚本戰國事其語乃陸韓卿中山王孺子妾歌安陵泣前魚坡作太白畫像詩云大兒汾陽中令君小兒天臺坐忘身其事乃用白交汾陽於行伍中竟脫白於禍天臺司馬子微謂白有仙風道骨可與神遊八極之表所造之語乃禰衡傳云大兒孔文舉小兒楊徳祖【同上】

坡遊武昌見農夫皆騎秧馬較之傴僂而作者勞佚相絕嘗作秧馬歌敍述甚詳唐子西至羅浮始識此器作詩云擬向明時受一防著鞭常恐老農先行藏巳問吾家舉從此馳名四十年亦巧於用事【黃常明】

坡和栁子玉曁景純岡字韻詩至七篇云屢把鉛刀齒步光更遭華衮照厖涼乃用子建七啟云步光之劍華藻繁縟左傳厖涼冬殺𨿽第一韻眾人所更易而七篇未嘗攺又貫穿精絕如此【同上】

東坡在儋耳時餘三從兄延始之自江陰擔簦萬里絕海往見畱一月坡嘗誨以作文之法曰儋州𨿽數百家之聚州人之所需取之市而足然不可徒得也必有一物以攝之然後爲已用所謂一物者錢是也作文亦然天下之事散在經子史中不可徒使必得一物以攝之然後爲已用所謂一物者意是也不得錢不可以取物不得意不可以用事此作文之要也吾兄拜其言而書諸紳嘗以親制冠爲獻坡受之而贈以詩雲南海神三千歳兆葉朋從生慶喜智能周物不周身未免人鉆七十二誰能用爾作小冠岣嶁耳孫剏其制今君此去寧復來欲慰相思時整視今集中無此詩餘嘗見其親筆後坡歸宜興道由無錫洛社嘗至孫仲益家時仲益年在髫齔坡曰孺子習何藝孫曰學對屬坡曰試對看徐曰衡門稚子璠璵器孫應聲云翰苑仙人錦繡腸坡撫其背曰眞璠璵器也異日不凡二事皆吾鄕人士所知輒記於此【韻語陽秋】

謁帝似馮唐垂白馮唐𨿽晚達馮唐毛髮白長卿多病久我多長卿疾病渇污官位杜以其爲郎故用之若他人老與病恐不可槪使【同上】

用已詩爲故事須作詩多者乃有之太白雲滄浪吾有曲相子棹歌聲樂天須知菊酒登髙會從此無多二十場明年云去秋共數登髙會又被今年減一場過槪裏云昔嘗詠遺風著爲十六篇蓋居渭上醖熟獨飲曽效淵明體爲十六篇又贈微之云昔我十年前會與君相識曽將秋竹竿比君孤且直蓋舊詩云有節秋竹竿也坡赴黃州過春風嶺有兩絕句後詩云去年今日關山路細雨梅花正斷魂又云柯邱海棠吾有詩獨笑山林誰敢侮又有竹雲吾詩固云爾可使食無肉【同上】

唐諺云槐花黃舉子忙東坡有彊隨舉子踏槐花槐花還似昔年忙谷云槐催舉子踏花黃是也

世傳五月十三日爲竹迷日凡種多以五月杜云東林野竹薄臘月更須栽則唐人植竹用季冬月也又云平生憩息地必種數竿竹嘗欲辟小軒以必種名之【同上】

前輩戲語以郊外呵唱月下籠燭皆謂之殺風景介甫戲示穎叔云但怪傳呼殺風景豈知禪客夜相投蓋用此也【同上】

老杜途窮反遭俗眼白本用阮籍事意我輩本宜以白眼視俗人至小人得志疾視君子是反遭其白眼故倒用之亦如水淸反多魚乃倒用水至淸則無魚也夢得酌我莫憂狂老來無逸气乃例用蓋次公無多酌我寄謝中散予無甚不堪倒用絕交論坡云後生可畏吾衰矣刀筆從來錯料堯周昌以趙堯刀筆吏後果無能爲所料信不錯而云錯料堯亦以涉譏謗倒用耳又有窮卻相呼乃知飯後鐘闍黎蓋具眼他年五君詠山王一時數皆倒用也【防溪】

坡云通家不隔同年面得路方知異日心乃唐人責同年不赴期集辭云紫陌尋春尙隔同年之面靑雲得路不知異日之心任昉別謝云陽詩云詎念耋嗟人方深老夫托報劉孝綽云詎慰耋嗟人徒深老夫托略攺一兩字豈以會意處欲常用之邪臨川有暮林揺落獻南山又云朩落岡巒因自獻如雲名譽子眞矜谷口事功新息困壺頭又未愛京師傳谷口但知鄕裏勝壺頭昔人行事措意黙與已合則喜用之馬少遊欲乘下澤禦欵段不去鄕裏𨿽自謀獨善亦可爲貪躁之戒伏波在浪泊下潦上霧仰視飛鳶跕跕墮水中臥念少遊平生時語以爲何可復得故坡云何須更待飛鳶墮方念平生馬少遊又大夫行役家人怨應念鄕居馬少遊雪堂惟有思歸曲爲念平生馬少遊以其可喜不僅押韻也【防溪】

律詩有一對通用一事者更尋嘉樹傳莫忘角弓詩乃左傳韓宣子聘魯嘗賦角弓及譽嘉樹魯人請封殖此樹以無忘角弓介甫久諳郭璞言多驗老比顏含意更疏乃景純欲爲顏含筮含曰年在天位在人修已而天不與命也守道不回性也人自有性命無勞蓍龜【同上】

古人作詩有用經傳全句選詩小人計其功君子道其常樂天疾惡如巷伯好賢如緇衣乃兩句渾用之杜云無妄之憂勿藥喜誰謂荼苦甘如薺富貴於我如浮雲近人亦多用史語坡云人言盧杞似姦邪我見鄭公但娬媚嘗觀南史載王宜興雲爲刼不須伴甚似一仄韻五言但無題目耳【同上】

昔人用五馬事多因遊遨動出處方用之如老杜賦王閬州餞蕭遂州云二天開寵餞五馬爛生光其賓主出住分矣又送李梓州五馬何時到贈嚴武五馬舊曽諳小徑送賈閣老出汝州人生五馬貴太白雲五馬莫畱連岑參雲門外不須催五馬戎昱五馬防時朝魏闕子厚五馬助徵騑樂天五馬無由入酒家東坡鼓吹未容迎五馬介甫尙待使君驅五馬近人於太守安居閉閣例稱五馬此理恐未安也【丹陽集】

詩話總後集卷二十二

欽定四庫全書

詩話總後集卷二十三宋

阮閱

撰紀實門

唐文皇聚一時名流天策府始有十八學士之號後來凡居館殿者皆稱之國朝以來任於外非兩制則𨿽帥守監司上呼寄祿官惟通判多從館中帶職出補如蔡君謨湖州歐陽文忠公滑州王荊公舒州東坡先生杭州如此之類甚多劉贛父赴泰倅詩云璧門金闕倚天開五見宮花落早梅明日扁舟滄海去卻尋雲气望蓬萊蓋在道山五載然後得之學士之稱施於外者繇通判而然今外庭過呼大可笑也【揮麈錄】

老杜送殿中楊監赴蜀見相公云豪俊貴勲業邦家頻出師相公鎭梁益軍事無孑遺以是知邊鄙之臣貪功生事結禍招釁皆有以致之一得忠臣處之生靈受賜矣【黃常明】

文選載王粲公防詩注云此侍曹操宴也操未爲天子故云公防耳操以建安十八年春受魏公九錫之命公知眾情未順終其身不敢稱尊而粲詩巳有願我賢主人與天享巍巍之語則粲豈復有心於漢耶粲嘗說劉表之子琮曰曹公人傑也將軍捲甲倒戈以歸曹公長享福祚萬全之防也厥後操以粲爲軍諮祭酒則以腹心委之矣韻【語陽秋】

或云韋應物乃韋後之族憑恃恩私作裏中橫故韋集載逢楊開府詩云少事武皇帝無賴恃恩私身作裏中橫家藏亡命兒武皇升仙去把筆學題詩兩府始收迹南宮謬見推夫武皇平內亂殺韋後不應後之族敢於武皇之時豪橫若此正恐非後族爾李肇國史補言應物性髙潔鮮食寡欲所居焚香埽地而坐與楊開府詩所述不同豈武皇仙去之後折節悔過之時耶

曾文淸吉父孔毅父之甥也早從學於毅父文淸以防入仕大觀初以銓試合格五百人爲魁用故事賜進士出身紹興中明淸以啟贄見云傳經外氏早侍仲尼之閒居提筆文場曽寵於津之爲首文淸讀之喜曰可謂著題矣後與明淸詩云吾宗擇壻得羲之令子傳家又絕奇甥舅從來多酷似弟兄如此信難爲徐惇立覽之笑云此乃用前日之啟爲體修報耳【同上】

老杜卒於大歷五年享年五十九當生於先天元年觀其獻大禮賦表云臣生陛下淳朴之俗行四十載矣以此推之天寶十載始及四十則是獻大禮賦當在天寶九載也本傳以爲天寶十三載因獻三賦帝奇之待制集賢院誤矣其後又進西嶽賦序云上旣封泰山之後三十年按史開元十三年乙丑封泰山至天寶十三載始及三十年則是進西嶽賦在天寶十三載也老杜有贈獻納使田舎人詩云舎人退食收封事宮女開函近禦筵曉漏追隨靑瑣闥晴窓防檢白雲篇揚雄更有河東賦惟待吹噓送上天其云更有河東賦當是獻西嶽賦時也【丹陽集】

羊叔子鎭襄陽嘗與從事鄒湛登峴山慨然有泯沒無聞之嘆峴山亦因是以傳古今名賢賦詠多矣吳興東陽二郡亦有峴山吳興峴山去城三里有李適之窪尊在焉東坡守吳興日嘗登此山有詩雲苕水如漢水鱗鱗鴨頭靑吳興勝襄陽萬瓦浮靑冥我非羊叔子愧此峴山亭悲傷意同此歳月如流星湛輩何足道當以徳自銘東陽峴山去東陽縣亦三里舊名三邱山宋商仲文素有時望自謂必登臺輔忽除東陽太守意甚不樂嘗登此山悵然流涕郡人愛之如襄陽之於叔子因名峴山二峯相峙有東峴西峴唐寶歷中縣令於興宗結亭其下名曰涵碧劉禹錫有詩云新開潭洞疑仙府逺冩丹靑到雍州卽其所也【葛立之】

張籍居韓門弟子之列又以愈薦爲國子博士東坡所謂汗流湜籍走且僵滅沒倒景不可望者而籍作愈祭詩乃云公文爲時師我亦有微聲而後之學者或號爲韓張何耶【丹陽集】

陳後主起臨春結綺望仙三閣極其華麗後主與張麗華孔貴妃各居其一與狎客賦詩互相贈答采其艶麗者被以新聲奢淫極矣隋克臺城後主與張孔坐視無計遂俱入井所謂胭脂井是也楊修詩云擒虎戈矛滿六宮春花無樹不秋風倉惶益見多情處同穴甘心赴井中李白亦雲天子龍沈景陽井誰歌玉樹後庭花今胭脂井在金陵之法寶寺井有石欄紅痕若胭脂相傳云後主與張孔淚痕所染石欄上刻後主事迹八分書乃大歷中張著文又有篆書戒哉戒哉數字其他題刻甚多往往漫滅不可攷寺卽景陽宮故地也其井在焉好事者往來不絕寺僧頻厭苦之張蕓叟嘗有詩戲僧云不及馬嵬韈猶能致萬金

馬少遊常哀兄援多大志曰士生一世但取衣食裁足乘下澤車禦欵段馬鄕裏稱善人斯可矣致求贏餘但自苦爾故援在浪泊西裏當下潦上霧雲气燻蒸仰見飛鳶跕跕墮水中之時轉思其言以爲念少遊語何可得也洎武陵五溪蠻作亂劉尙軍沒而援貪進不止方且據鞍矍鑠被甲請行遂底壺頭之困劉夢得經伏波神祠詩有一以功名累翻思馬少遊之句可謂名言矣壺頭在武陵當是夢得爲司馬時經歷故篇首言防防篁竹下有路上壺頭【韻語陽秋】

武帝見顏駟龎眉皓首問何時爲郎何其老也對曰文帝好文而臣好武景帝好老而臣尙幼陛下好少而臣老矣老於爲郎此事尢著竊怪老杜屢傷爲郎白首毎稱馮唐而不及駟生前旣不遇三君身後復不遇老杜可笑也巳【防溪】

子美世號詩史觀北徵詩云皇帝二載秋閏八月初吉送李校書云乾元元年春萬姓始安宅又戲贈友二首元年建巳月郎有焦校書元年建巳月官有王司直史筆森嚴未易及也【黃常明】

舎人遺織成褥段云服飾定尊卑大哉萬古程煌煌珠宮物寢處禍所嬰錦衾捲還客始覺心和平其意在明分守警貪饕屏斥玩物嚴道气之大節豈直專爲詩哉就中和平之語尢可人意世有豪橫凶人彊委饋於善士而不能驟絕之其心愧恥𨿽欲和平不可得也【防溪】

諸史傳首尾一律惟左氏傳春秋則不然千變萬狀有一人而稱目至數次異者族氏名字爵邑諡號皆宻布其中而寓諸褒貶此史家祖也觀少陵詩直隠此防若雲杜陵有布衣杜曲幸有桑麻田杜子將北徵臣甫憤所切甫也東西南北人有客有客字子美蓋自見其裏居名氏也不作河西尉白頭拾遺徒步歸備員均補衮凡才污省郎補官遷徙歷歷可攷至敍他人亦然如雲粲粲元道州又云結也實國榦凡例森然誠春秋之法也【防溪】

人以藤代篘酒名鉤藤俗傳他處卽不可用或謂但必醖造之法異耳所在皆可樂天忠州春詩雲閒拈蕉葉題詩詠悶取藤枝引酒嘗是巴蜀亦有之【黃常明】

詩話總後集卷二十三

欽定四庫全書

詩話總後集卷二十四宋

阮閱

撰用字門

子美有同學少年多不賤小徑升堂舊不斜羣仙不愁思夕烽來不近皆人所不敢用甚類周禮凡師不功左傳仁而不武晉人聞有楚師師曠曰不害楚歸而動不後才以易無字耳而語勢頓壯【黃常明】

杜詩有用一字凡數十處不易者如緣江路熟俯靑郊傲睨俯峭壁展席俯長流杖藜俯沙渚此邦俯要衝四顧俯層巓旄頭俯淵瀍層臺俯風渚遊目俯大江汀檻俯鴛鴦其餘一字屢用若此類多不可述【同上】

張文潛法云懷無咎云獨覺欠此公或謂其語生文潛獨以欠字爲得意然夢得送皇甫雲從玆洛陽社吟詠欠書生樂天可憐閒气味惟欠與君同得君更有無厭意猶恨尊前欠老劉退之云今者誠自幸所懷無一欠張何得意之有【同上】

賈島攜新文謁韓愈云靑竹未生翼一步萬里道安得西北風身願變蓬艸可見急於求師愈贈詩雲家住幽都逺未識气先感來尋吾何能無殊嗜昌歜可見謙於授業此皆島未儒服之時也洎愈教島爲文遂棄浮屠學舉進士摭言載島初赴名塲於驢上吟鳥宿池邊樹僧敲月下門遇權京尹韓吏部呵喝而不覺洎擁至馬前則曰欲作敲字又欲作推字神遊詩府致衝大官愈曰作敲字佳矣是時島識韓已久矣使未相識愈豈肯教其作敲字耶【丹陽集】

凡聚落相近期某旦集交易哄然其名爲虛栁云綠荷包飯趂虛人臨川云花間人語趂朝虛山谷篛葉裹鹽同趂虛人集春蔬好趂虛【黃常明】

數物以个謂食爲喫甚近鄙俗獨杜屢用峽口驚猿聞一个兩个黃鸝鳴翠栁卻繞井欄添个个送李校書云臨岐意頗切對酒不能喫樓頭喫酒樓下臥但使殘年飽喫飯梅熟許同朱老喫蓋篇中大槪奇特可以映帶者也坡云筆工效諸葛散卓反不如常筆正如人學老杜詩但見其粗俗耳【同上】

野飯射麋新本老杜郊居然左氏楚人致晉師晉人逐之樂伯餘一矢射麋以獻又晉師及熒澤魏錡射麋以獻楚潘黨曰子有軍事獸人無乃不給於鮮皆飯於野而射麋新事也又市喧宜近利亦止稱東屯所居蓋齊侯欲更晏子宅曰湫隘囂塵晏子辭曰近市小人之利也市喧而近利事余惟一兩字暗貫經傳者可勝數哉【同上】

杜雲南風作秋聲殺气薄炎熾蓋用易雷風相薄左氏寧我薄人毋人薄我軍志先人有奪人之心薄之也【同上】

劉禹錫謫連州作畬田詩云何處好畬田團團縵山腹下種暖灰中乘陽坼芽孽又作竹枝詞云銀釧金釵來負水長刀短笠去燒畬嘗觀辰沅亦然瘠土之民亦倍其勞而耕反鹵莽也夢得蠻子歌云蠻貊鉤輈音椎髻衣花布燻貍掘沙鼠時節祠槃瓠忽逢乘馬客恍若驚麕顧腰斧上髙山意行無舊路賓客謫居朗州而五溪習俗盡得之矣【黃常明】

杜集多用經書語如車鄰鄰馬蕭蕭未嘗外入一字如天屬尊堯典神功協禹謨卿月升金掌王春度玉墀濟潭鱣發發春艸鹿呦呦皆渾然嚴重如天陛赤墀植璧鳴玉法度森嚴然後人不敢用者豈所造語膚淺不類耶【同上】

作詩在於練字如老杜飛星過水白落月動沙虛是練中間一字地坼江帆隱天淸朩葉聞是練末後一字酬李都督早春詩云紅入桃花嫩靑歸栁葉新若非入與歸二字則與兒童之詩何異【葛常之】

霄漢瞻佳士泥塗任此身只任字卽人不到處自眾人必曰嘆曰愧獨無心任之所謂視如浮雲不易其介者也繼云秋天正揺落回首大江濱不知大觀傲睨天地汪汪萬頃奚足云哉

坡有白衣送酒舞淵明人有疑舞字太過者及觀庾信答王褒餉酒云未能扶畢卓猶足舞王戎蓋有所本【黃常明】

杜子美西郊詩云無人競來往或云無人與來往或云無人覺來往競與皆常談覺字非子美不能道也蓋煬者避竈有道者之所驚舎者爭席隠居者之所貴也【丹陽集】

舊傳賈浪仙搆思僧敲月下門或引推作推勢遂衝尹節世傳爲美談舊於太學得江禦史詩一軸有督人和詩云直饒煆煉經時序若是推敲總可刪以是知雷同從非善學也【防溪】

舊觀臨川集肯顧北山如慧約與公西崦斸莓苔常愛其斸字最有力後讀集當爲斸靑冥藥許鄰人斸退之詩翁憔悴斸荒棘窙豁斸株橜子厚戒徒斸云根𨿽一字之法不無所本【同上】

杜詩四韻並絕句味之皆覺字多以字字不閒故也他人𨿽長篇若無可讀正如賢人君子並處朝廷但一二相助巳號爲得人若不能爲有無者縱累千百輩蔑如也

秦少遊雨砌墮危芳風軒納飛絮之類李公擇以爲謝家兄弟得意不能過也

潘邠老云七言詩第五字要響如返照入江翻石壁歸云擁樹失山村翻字失字是響字也五言詩第三字要響圓荷浮小葉細麥落輕花浮字落字是響字也所謂響者致力處也予竊以爲字字當活活則字字自響【呂氏童防訓】

押韻門

孔毅父雜記云退之詩好押狹韻累句以示工而不知重疊用韻之爲病也雙鳥詩押兩韻字李花詩押兩花字苕溪漁隠曰讀皇甫湜公安園池詩亦押兩閒字日夜不得閒君子不可閒蓋退之好重疊用韻以盡已之詩意不卹其爲病也

學林新編雲杜子美飲中八仙歌曰知章騎馬似乘船又曰天子呼來不上船一曰眼花落井水底眠又曰長安市上酒家眠一曰汝陽三斗始朝天又曰舉觴白眼望靑天一曰皎如玉樹臨風前又曰蘇晉長齋繡佛前又曰脫帽露頂王公前此歌三十二句而押二船字二眠字二天字三前字近時論詩者曰此歌一首是八段不嫌於重用韻也某案子美此歌以飲中八仙歌五字爲題則是一歌也此歌首尾於船字韻中押未嘗移別韻則非分爲八段蓋子美古律詩重用韻者亦多況於歌乎如園人送瓜詩曰沈浮亂水玉愛惜如芝艸又曰園人非故侯種此何艸艸一篇押二艸字也上後園山腳詩曰蓐收困用事元冥蔚彊梁又曰登髙欲有往蕩析川無梁一篇押二梁字也北徵詩曰維時遭艱虞朝野少暇日又曰老夫情懷惡嘔泄臥數日一篇押二日字也防府詠懷詩曰𨿽云隔禮數不敢墜周旋又曰淡交隨聚散澤國繞回旋一篇押二旋字也贈李八祕書詩曰事殊迎代邸喜異賞朱虛又曰風煙巫峽逺臺榭楚宮虛一篇押二虛字也贈李邕詩曰放逐早聨翩低垂困炎厲又曰哀贈終蕭條恩波延掲厲一篇押二厲字也贈汝陽王詩曰自多親棣萼誰敢問山陵又曰鴻寶金寧祕丹梯庶可陵一篇押二陵字也喜薛璩岑參遷官詩曰棲遲分半菽浩蕩逐浮萍又曰仰思調玉燭誰定握靑萍一篇押二萍字也寄賈嶽州嚴巴州兩閣老詩曰討胡愁李廣奉使待張騫又曰如公盡雄雋志必在騰騫一篇押二騫字也子美詩如此類甚多𨿽然子美非創意爲此者蓋有所本也按文選載古詩曰晨風懷苦心蟋蟀傷局促又曰音響一何悲急知柱促一篇押二促字也曹子建美女篇曰明珠交玉體瑚間朩難又曰佳人慕髙義求賢良獨難一篇押二難字也謝靈運述祖徳詩曰段生藩魏國展季救魯人又曰外物辭所賞勵志故絕人一篇押二人字也又南園詩曰樵隱俱在山由來事不同又曰賞心不可忘妙善冀能同一篇押二同字也又初去郡詩曰或可優貪競豈足稱達生又曰畢娶類尙子薄遊似邴生一篇押二生字也陸士衡擬古詩曰此思亦何思思君徽與音又曰驚飇褰反信歸云難寄音一篇押二音字也又豫章行曰泛舟淸川渚遙望髙山陰又曰寄世將防何日昃無停陰一篇押二陰字也阮嗣宗詠懷詩曰如何當路子磬折忘所歸又曰黃鵠遊四海中路將安歸一篇押二歸字江淹雜體詩曰韓公淪賣藥梅生隠市門又曰太平多歡娯飛蓋東都門一篇押二門字王仲宣從軍詩曰連舫逾萬艘帶甲千萬人又曰我有素餐責誠愧伐檀人一篇押二人字古人詩自有體格杜子美亦效古人之作耳韓退之贈張籍詩一篇押二更字二陽字又嶽陽樓別竇司直詩押二向字又李花詩押二花字又雙鳥詩押二州字二頭字二秋字二休字又和盧郎中送盤穀子詩押二行字又示爽詩押二愁字又義魚詩押二銷字寄孟郊詩押二奧字此日足可惜詩押二光字白樂天渭村退居詩押二房字夢遊春詩押二行字寄元微之詩押二夷字出守杭州路次藍溪詩押二水字遊悟眞寺詩押二槃字其餘詩人如此疊用韻者甚多不可具舉意到卽押耳奚獨於飲中八仙歌而致怪耶子瞻送江公詩曰忽憶釣臺歸洗耳又曰亦念人生行樂耳自注曰二耳義不同故得重用蓋子瞻自不必注

聖祖上自嫌名書如州縣之縣者言架也若州縣之縣則別無他音嘗觀顏延之侍皇太子釋奠宴詩曰獻終襲吉卽宮廣宴堂設像筵庭宿金縣沈約侍宴詩曰回鑾獻爵摐金委奠肄士辧儀胥人掌縣二人押韻皆作州縣之縣用何耶沈佺期哭蘇眉州詩雲家愛方休杼皇慈更撤縣則當作平聲押【丹陽集】

劉禹錫嘉話詩云作詩押韻須要有出處近欲押一餳字六經中無此字惟周禮吹簫處注有此一字終不敢押予按禹錫歷陽書事詩云湖魚香勝肉官酒重於餳則何嘗按六經所出耶洛陽伽藍記載河東人劉白墮善釀酒盛暑曬之日中經旬不壊當時謂之鶴觴白墮乃人名子瞻詩云獨看紅蕖傾白墮石林避暑錄云若以白墮爲酒則醋漫曹公湯燖右軍可也予按文選魏武帝短歌行雲何以解憂惟有杜康康亦作酒人而選詩遂以爲酒用東坡豈祖是耶【防溪】

詩話總後集卷二十四

欽定四庫全書

詩話總後集卷二十五宋

阮閱

撰效法門

李商隱詠淮西碑云言訖屢頷天子頤𨿽務奇崛人臣言不當如此乘輿軒陛自不敢正斥如老杜天顏有喜近臣知虯須似太宗可謂知體矣東坡贈冩禦容詩云野人不識日月角彷佛尙憶重瞳光天容誰能畫老師古寺畫閒房蓋遵此法【防溪】

杜牧之詩字意多用老杜如觀東兵長句云黒矟將軍一鳥輕蓋用子美身輕一鳥過也遊樊川詩云野竹疏還宻巖泉咽復流蓋用子美小雨止還作斷雲疏復行也蓋其心景仰之切則下語自然相符非有意於蹈襲故其論杜詩雲天外鳳凰誰得髓何人解合續弦膠豈非自以爲得髓者耶東坡贈孔毅甫詩雲天下防人學杜甫誰得其皮與其骨前生子美只君是信手拈得俱天成學杜甫而得其皮骨者鮮矣又況其髓哉【丹陽集】

沈攸之晚好讀書手不釋卷嘗嘆曰早知窮達有命恨不十年讀書東坡再和劉景文介亭長篇云早知事大繆恨不十年讀【防溪】

王元之到任表有全家飽暖盡荷君恩之語到今傳誦永叔用爲詩云諸縣丰登少公事全家飽暖荷君恩夢得亦嘗有云一生不得文章力百口空爲飽暖家白雲不才空飽暖無力及饑貧【同上】

樂天云身閒當貴眞天爵官散無憂卽地仙蓋用顏蠋晚食當肉早眠當富無事當貴也

臨川愛眉山雪詩能用韻如雲冰下寒魚漸可義和云羔袖龍鐘手獨義蓋子厚嘗云江魚或共義又云入郡腰常折逢人手盡義【黃常明】

退之詠蚊蠅云涼風九月到埽不見蹤迹夢得聚蚊云淸商一來秋日曉羞爾微形飼丹鳥聖兪云薨薨勿久恃會有東方白王逢厚晝睡云蚊虫交紛始誰造一一口吻如鍼錐噆人肌膚得腹飽不解黙去猶鳴飛𨿽然今尙爾無柰當有獵獵秋風時小人稔惡豈漏恢网但可僥幸目前耳左氏曰天之假助不善非佑之也將厚其惡而降之罰也其是之謂乎【同上】

栁色黃金嫩梨花白雪香陰鏗詩也李太白取用之杜子美太白詩云李侯有佳句往往似陰鏗後人以爲以此譏之然子美詩有蛟龍得雲雨雕鶚在秋天一聨已見晉書載記矣如冰肌玉骨淸無汗水殿風來暗香滿孟蜀王詩東坡先生度以爲詞昔人不以蹈襲爲非南部煙花錄夕陽如有意偏傍小窓明唐人方域詩新唐書藝文志有方域詩一卷煙花錄一名大業拾遺記文詞極惡可疑而大業幸江都記自有詩一卷唐著作郎杜寶所纂明淸有之永平時揚州印本也【揮麈錄】

詩體如八音歌建除體之類古人賦詠多矣用十二神爲詩者始見於沈炯山谷亦嘗效爲之餘友人莫之用其祖戩嘗以辯舌說賊脫百人於死意其後必昌而之用乃貧不能以自存天理殆難曉也余嘗以此格作詩贈之云抱犬髙眠已云足更得牛衣有餘燠起來敗絮擁懸鶉誰羨龍髯織冰縠踏翻菜園底用羊從他春雷吼枯腸擊鐘烹鼎莫渠愛小芼自詡猴葵香半世饑寒孔移帶鼠米占來身漸泰吉云神馬日匝三摴蒱肯作豬奴態虎頭食肉何足誇陰徳由來報宜奢丹竈功成無躍兔玉函方祕緣靑蛇【丹陽集】

坡有欲吐狂言喙三尺怕君瞠我卻須吞嘗疑其語太怪及觀杜集亦有臨風欲慟哭聲出巳復吞韋蘇州髙歌長安酒中憤不可吞【防溪】

杜云卿到朝廷說老翁漂零巳共滄浪客又朝覲從容問幽仄勿云江漢有垂綸其後夢得送陳郎中云若問舊人劉子政而今懶拙每如初送慧則云休公久別如相問楚客逢秋心更悲小杜江湖酒伴如相問終老煙波不計程交遊問我憑君道除卻鱸魚更不聞商隠寄崔侍禦云若向南臺見鶯友爲言垂翅度春風臨川舊人亦見如相問爲道方尋朩雁編歸見江東諸父老爲言飛鳥會知還聖兪倘或無忘問姓名爲言懶拙皆如故東坡單於若問君家世莫道中朝第一人皆有所因也【黃常明】

韋應物詩擬陶淵明而作者甚多然終不近也答長安丞裴說詩云臨流意巳淒采菊露未晞舉頭見秋山萬事都若遺蓋效淵明采菊東籬下悠然見南山此中有眞意欲辧巳忘言之句也然淵明解落世紛深入理窟但見萬象森羅莫非眞親故因見南山而眞意具焉應物乃因意淒而采菊因見秋山而遺萬事其與陶所得異矣【葛常之】

苕溪云退之赤藤杖詩空堂晝眠倚戶牖飛電著壁搜蛟螭故東坡鐵拄杖云入懷冰雪生秋思倚壁蛟龍防晝眠山谷卭竹杖贊涪翁晝寢蒼龍掛壁皆用退之詩【防溪】

杜云嗜酒狂嫌阮知非老笑蘧近集有素書欵欵誰憐杜彩筆遒遒獨勝江榻畔煙花常嘆杜海中童丱尙追徐河魚潰腹空號楚汗足流骹始信吳皆用此格【同上】

西京雜記載司馬相如將聘茂陵人女爲妾卓文君作白頭吟以自絕相如乃止樂府詩集謂白頭吟疾人以新間舊不能至白首故以爲名余觀張籍白頭吟云春天百艸秋始衰棄我不待白頭時羅襦玉珥色未暗今朝巳道不相宜李白白頭吟云妾有秦樓鏡照心勝照井願持照新人雙對可憐影其語感人深矣至劉希夷作白頭吟乃云寄言全盛紅顏子須憐半死白頭翁此翁白頭眞可憐伊昔紅顏美少年則是言男爲女所棄而作與文君白頭吟之本意異矣【韻語陽秋】

老杜贈李祕書觸目非論故新文尙起予太白酬竇公衡云曽無好事來相訪賴爾髙文一起予韋蘇州每一覩之子髙詠尙起予昌黎酬張韶州將經貴郡煩畱客先惠髙文謝起予豈非用事偶合數公非蹈襲者【防溪】

元白齊名有自來矣元微之冩白詩於閬州西寺白樂天冩元詩百篇合爲屏風更相傾慕如此樂天必言微之詩得己格律頓進所謂每被老元偸格律是也然微之江陵放言與送客嶺南詩樂天皆擬其作何耶東坡嘗效山谷體作江字韻詩山谷謂坡收斂光芒入此窘步餘於樂天亦云【丹陽集】

仲長統云垂露成幃張霄成幄沆瀣當餐九陽代燭蓋取無情之物作有情用也自後竊取其意者甚多張志和則云太虛爲室明月爲燭王康琚則雲華條當圜屋翠葉代綺窓吳筠則云綠竹可充食女蘿可代裾劉伶則云日月爲扃牖八荒爲庭衢皆是意也李義山無題詩云春蠶到死絲方盡蠟燭成灰淚始幹此又是一格今效此體爲俚語小詞傳於世者甚多不足道也【丹陽集】

皮日休雜體詩序曰詩云防蝀在東又曰鴛鴦在梁雙聲起於此也陸防詩序曰疊韻起自梁武帝云後牖有朽栁當時侍從之臣皆唱和劉孝綽云梁王長康彊沈休文云載載每礙埭自後用此體作爲小詩者多矣如王融所謂園衡紅蘤湖行曄黃華溫庭筠所謂棲息銷心象檐楹溢艶陽皆效雙聲而爲之者也陸防所謂瓊英輕明生竹石滴瀝碧皮日休所謂康莊傷荒涼生虜部伍苦皆效疊韻而爲之者也南北朝人士多喜作雙聲疊韻如謝莊羊戎魏收崔巖輩戲謔談諧之語往往載在史冊可得而攷焉【丹陽集】

詩話總後集卷二十五

欽定四庫全書

詩話總後集卷二十六宋

阮閱

撰節候門

徽宗宣和七年十二月二十一日勅睿謨殿張燈預賞元宵曲宴近臣命左丞王安中中書侍郎馮熙載爲詩以進安中云上帝通明闕神霄廣愛天九光環日月五色麗雲煙紫袖開三極瓊璈列萬仙希夷塵境斷髣髴玉經傳妙道逢昌運眞王撫契賢圖規大壯龍位正純乾穹昊親無間皇居綴自然剛風同變化祥气共陶甄層觀星潢上重闉斗柄邊摩空百雉峻冠嶠六鼇連夢想何嘗到階升信有緣昕朝初放仗密宴忽聞宣淸禁來鳴佩修郎入並肩獸鋪金半闔鸞障繡微褰霽景畱庭砌雷文繪桷梴宮簾波錦漾殿榜字金塡花擁巍巍座香浮秩秩筵嵩呼稱萬億韶奏侍三千華歳推堯歷元璣候舜璿冰霜知臘後梅栁認春前造化應呈巧芳菲巳鬭妍樛枝雕檻小多葉露桃鮮錯落飛杯斚鏘洋雜管弦承云歌歷歷回雪舞翩翩黼幄祥氛合銅壺永漏延鎬京方置醴羲馭自停鞭上聖情彌渥諸臣意更防宗藩親魯衞相芾拱閎顚側弁恩光浹中觴詔蹕旋寶燻攜滿袖禦果得加籩要賞嬉遊盛儀追步武遄騰身復道表送日夾城壖仰挹蒼龍象旁臨艮嶽巓謳歌紛廣陌簫鼓樂丰年赫奕攢輕幰珍奇集市防博盧多袒跣飲肆競蹁躚蕃衍開朱邸崔嵬照彩椽橋虹彎矗矗江練泮濺濺擊柝周廬晚張燈別院先餘霞揺綺暈列宿合珠躔浩蕩三山島稜層十丈蓮再趨天北極卻立榻東偏旣用家人禮仍占聖制篇兕觥從酩酊蟾魄待嬋娟轉盻隨親指環觀得從穿曲屏紅浪蹙巨柱赤虯纒光透垂枝井晶銜帶璧錢蕭臺千級峻重屋八窓全就席花墪匝行樽紫袖揎交輝方爍爍起立復闐闐防宇會寧過中宵勝賞專鋪陳尢有韻淸雅不相沿戶箔明珠串欄缸水碧捲規模商鉒欵識魯壺鐫秦曲移箏柱唐妝儼鬢蟬窄襟珠綴領髙朶翠爲鈿喜气排寒沍輕颸洗靜便層琳借璣組方鼎炷龍涎瑪瑙供盤大玻璃琢琖圓暖金傾小榼屑玉釀新泉帝子天才異英姿棣萼聨頻看揮斗盌端是吸鯨川推食俱均逮攘餐及墜捐海螯初破殻江柱乍離淵寧數披綿雀休論縮頸鯿南珍誇飣餖北饌厭烹煎賜橘懷頳卵酡顏釂寶船言歸荷慈惠末節笑拘攣放鑰嚴扃啟籠紗逸足牽冰輪掛銀漢夜色映華韉人識重熈象功參獨斷權五辰今不忒六气永無愆天紀承三古時雍變八埏比閭增版籍疆埸罷戈鋋文軌包夷夏歌徧幅員恢儒榮藻茆作士極魚鳶慶冑貽謀顯多男景福緜迓衡常穆穆遵路益平平亭障今逾隴耕耘久際燕信通鵬海漲威竄犬戎羶東擬封云岱西將款澗瀍琳科宣蕊笈玉府下云軿帝耤勤初播宮蠶長自眠繭絲登六寢稃米秀中田廟祀垂昭格壇光監吉蠲靈芝滋菌蠢甘醴湧潺湲合教龎風革頒經眾疾痊雨隨親禱降河避上流遷執契皇猷洽披圖福物駢太和輸槖籥妙用絕蹄筌此際君臣恱應先簡冊編雅稱魚罩罩頌述鼓咽咽詎比千齡遇猶聞四始箋羇臣起韋布陋質愧駑鉛驟俾陪機政由來出眷憐恩方拜綸綍報未效塵涓宻席叨臨勸凡蹤第曲拳𨿽無三峽水曽步八花甎逾望知難稱非才合勉旃鈞天思盡賦賸續白雲牋熈載云化工欲放陽春到先教元冥戮衰艸凝冰封地萬木僵誰向雪中探天巧璿璣星回斗指寅羣芳未知時巳春人心蕩漾趂佳節燈夕獨冠年華新升平萬里同文軌井邑相連通四裔蘭膏競吐夜烘春和叔回車避羲轡巍巍九禁倚天開溫風更覺先春來試燈不用雨花落迎陽爲卻寒崔嵬宣和初載元冬尾瑞白才消塵不起穆淸光賞屬欽鄰錦繡雲龍頒宴喜初聞傳詔開睿謨步障防裏承金鋪調音度曲三千女正似廣樂陳淸都遏云妙唱韓娥侶回雪飛花稱獨步千春蟠朩效紅英獻壽當筵豈金母上林晚色煙藹輕景龍遊人歡笑聲霞裾月佩擁仙仗翠鳳挾輦趨平成銅華金掌散晶彩翠碧重重簇珠琲先從前殿望修廊日出綺霞紅茜海神光通透雲母屏驪龍出舞波濤驚煌煌黼座承天命座下錯落如明星榻前玉案肴核旅獸炭銀鑪夜初鼓憲天重屋訝云屯崇道簫臺疑蜃吐前楹火柱回萬牛藺卿璧碎色光浮周圍照耀眼界徹冰壺漾月生珠流防防金錢盡銜璧豹髓騰輝粲銀礫絲篁人籟有機緘皦繹淸音傳屋壁須臾隨蹕登會寧如驂鸞鶴遊紫淸彩蟾倒影上浮空纎云不防惟光明四壁垂簾圍暖玉銀缸吐艶相連屬棼楣橫帶碧玻璃一朶翠云承日轂萬光閃爍爭吐吞燭龍銜耀輝西昆又如電母神鞭馳金蛇著壁不可捫端信奇工通造化豈比胡人能幻假丹靑漫數顧虎頭盤礡解衣催客冩此時帝禦鈞天臺紫垣兩兩明三臺尙方飲器萬金寶古玉未足誇云雷帝旁侍女雲華品玉立仙標及時韻四音促柱泛笙簫應有翔鸞落千仞龍瓶防酒如流泉禦廚絡繹紛珍鮮榻邊爭欲供天笑快倒頗類鯨吸川厭厭夜飲方歡浹玉漏頻催鼓三疊金門初下醉歸時正見冰輪上城堞微臣去歳陪淸班惡詩誤辱重曈觀小才易窮眞鼠技再賦愈覺相如慳履道彥爲二集中今不復印行故錄於此

荊楚記云屈原以五月五日投汨羅而死人傷之以舟檝拯焉故武陵競渡用五月五日蓋本諸此劉夢得云今舉檝相和之音皆曰何在蓋所以招屈原也詩曰湘江五月平隄流邑人相將浮彩舟靈均何在歌已矣哀音振檝從此起又有招屈亭詩所謂曲終人散空江暮招屈亭前水東注是也今江浙間競渡多用春月疑非招屈之義及考沈佺期三月三日獨坐驩州詩云誰念招魂節翻爲禦魅囚王績三月三日賦亦云新開避忌之席更作招魂之所則以上巳爲招屈之時其必有所據也予觀琴操云介子推五月五日焚林而死故是日不得發火而異苑以爲寒食始禁煙蓋當時五月五日以周正言之耳今用夏正乃三月也屈原以五月五日死而佺期王績以上巳爲招魂之節者亦豈是耶

歳時有祓除不祥之具而元日尢多如桃版葦索磔雞之類是也飲屠蘇酒亦所以祓瘟禳惡而法必自幼飲何耶顧況歳日口號云還丹寂寞羞明鏡手把屠蘇先少年白樂天元日贈劉夢得詩亦云與君同甲子歳酒合誰先元日飲酒則先卑而後尊自唐以來已如此矣四時月令云進椒酒次第當從小起而董勛告晉海西公曰小者得歳故先酒賀之老者失歳故後與酒似亦不爲無理【並丹陽集】

先文康公晚歳卜居於寶溪之上建觀禊堂於水濱紹興癸丑與客泛舟修禊甚樂距永和癸丑不知其防癸丑也因與客相與推算自永和九年歳甲子一周爲晉義熈九年又一周爲宋元徽元年自後梁大通元年隋開皇十三年唐永徽四年開元元年大歷八年太和七年景福二年周顯徳二年本朝祥符六年熙寧六年皆歳在癸丑凡七百八十年矣乃作詩以紀其事雲快雨霽亭午晴曦作春妍鄰曲饒勝士共開浮水筵中流愜嘯詠隱浪金壺偏紅芰初出水捧劍疑來前緬懷蘭亭會七百八十年可憐右軍癡生死情纒綿由來彭殤齊顧或謂不然吾黨殆天放卜夜就管弦尺六細腰女舞袖輕回旋且畢今日歡不期來者傳【同上】

上巳日於流水上洗濯祓除去宿垢故謂之祓禊禊者潔也王逸少作蘭亭敍云永和九年歳在癸丑會於會稽山陰之蘭亭修禊事也當其羣賢畢集遊目騁懷之際而感慨系之乃有一死生爲虛誕齊彭殤爲妄作之語議者以此咎羲之之未達也【同上】

自冬至一百五日至寒食故世言寒食皆稱一百五杜子美一百五日夜對月云無家對寒食有淚如金波姚合寒食書事詩云今朝一百五出戶雨初晴則是詩人例以百五日爲寒食也或者乃謂自冬至至淸明凡七气至寒食止百五日殊不知歷家以余分演之也司馬彪續漢書云介子推焚林而死故寒食不忍舉火至今有禁煙之說盧象所謂子推言避世山火遂焚身四海同寒食千秋爲一人是也太原一郡舊俗禁煙一月周舉爲郡守以人多死移書惟秪禁煙三日子美淸明詩云朝來新火起又家人鉆火用靑楓皆在寒食三日之後則知禁煙止於三日也而韓翃有寒食卽事詩乃云春城無處不飛花寒食東風禦栁斜日暮漢宮傳蠟燭靑煙散入五侯家不待淸明而巳傳新火何耶元微之連昌宮詞云初過寒食一百六店舎無煙宮樹綠念奴覓得又連催特勅宮中許然燭一百六在淸明前寒食之後是時店舎巳無煙而宮中然燭乃一時之權宜爾或雲龍星朩之位也春屬東方心爲大火懼火盛故禁火是以寒食有龍忌之禁則所謂禁煙又未必爲子推設也【同上】

詩話總龜後集卷二十六

欽定四庫全書

詩話總後集卷二十七宋

阮閱

撰詠物門

杜集及馬與鷹甚多亦屢用屬對如老驥倦知道蒼鷹饑易馴老驥思千里饑鷹待一呼老馬倦知道蒼鷹饑著人驥病偏思秣鷹愁怕入籠放蹄知赤驥捩翅服蒼鷹老驥倦驤首饑鷹愁易馴驄馬行雲吾聞良驥老始成此馬數年人更驚又不比俗馬空多肉一洗萬古凡馬空楊監出畫鷹云干戈少暇日眞骨老崖嶂爲君除狡兔防見翻韝上王兵馬二角鷹云安得汝輩皆其羣驅出六合梟鸞分畫鷹云何當擊凡鳥毛血灑平蕪余尙多有之蓋以壯心未甘伏櫪嫉惡剛腸尢思排擊語曰驥不稱其力稱其徳也左氏曰見無禮於其君者如鷹鸇之逐鳥雀也少陵有焉【葛常之】

周顒有云性命之在彼極切滋味之於我可除今人以活臠而資口腹者比比皆是也是誠何心哉或曰羊豕大身難於刲割蚶蛤微命易於烹熬如是則性命之小者尢不幸也鐘岏嘗告其師何子季曰車螯蚶蠣眉目內闕唇吻外緘不悴不榮曽艸朩之不若無聲無臭與瓦礫其何算故可長充庖廚永爲口實何其仁於大而忍於細歟山谷信佛甚篤而晚年酷好食蟹所謂寒蒲束縛十六輩已覺酒興生江山又云𨿽爲天上三辰次未免人間五鼎烹乃果於殺如此何哉東坡在海南爲殺雞而作疏張乖崖在成都爲刲羊而轉經豈愛物之仁不能勝口腹之欲耶山谷談無礙禪蘇張行有爲法亦各其所見爾

永叔堪笑區區郊與島螢飛露濕吟秋艸以爲二子之窮子美亦有暗飛螢自照水宿鳥相呼幸因腐艸出敢近太陽飛𨿽吟詠微物曽無一防窮气

臨川蕭蕭出屋千尋玉【竹也】靄靄當窓一炷云【香也】皆不名其物然子厚破額山前碧玉流【泉也】已有此格近詩蕨芽已作小兒拳退之已有初拳防枝蕨

竹未嘗香也而杜子美詩雲雨洗娟娟淨風吹細細香雪未嘗香也而李太白詩云瑤臺雪花數千防片片吹落春風香【葛常之】

韓退之雙鳥詩多不能曉或者謂其詩有不停兩鳥鳴百物皆生愁不停兩鳥鳴大法失九疇周公不爲公孔子不爲邱之句遂謂排釋老而作其實非也前云一鳥落城市一鳥巢巖幽後雲天公怪兩鳥各捉一處囚則豈謂釋老耶余嘗觀東坡作李白畫像詩雲天人防何同一漚謫仙非謫乃其遊揮斥八極隘九州化爲二鳥鳴相酬一鳴一息三千秋縻之不得矧肯求且知所謂雙鳥者退之與孟郊輩爾所謂不停兩鳥鳴等語乃實公告天之言甚其辭以譖二鳥爾落城市退之自謂巢巖幽謂孟郊輩也各捉一處囚非囚禁之囚止言韓孟各居天一方爾末云還當三千秋更起鳴相酬謂賢者不當終否當有行其言者【同上】

本事云鮑當孤鴈詩云更無聲接續空有影相隨孤則孤矣豈若子美孤鴈不飲啄飛鳴尢念羣誰憐一片影相失萬重云有不盡之意乎【同上】

王誼伯謂西川有杜鵑東川無杜鵑蓋是題下注斷自我昔遊錦城爲句首子瞻謂杜備諸家體非必牽合程度詩意蓋譏當時刺史有禽鳥不若者明皇以後天步多棘凡尊君者爲有也懷貳者爲無也魯直亦云臣結春秋二三策臣甫杜宇再拜詩忠臣銜憤痛切骨後世但識瓊瑰辭今觀此篇敍鴻鴈羔羊禮自太古尊君親上之意爲明皇設不疑至於杜鵑行乃云𨿽同君臣有舊禮骨肉滿眼身羇孤又云爾惟摧殘始發憤羞帶羽翮傷形愚指斥罵詈殊無致嚴之語莫不皆有所主也【黃常明】

東坡南都王誼伯書江濱驛垣謂子美詩歷五季兵火多舛缺奇異𨿽經其祖父所理尙有疑闕者誼謂西川有杜鵑東川無杜鵑涪萬無杜鵑云安有杜鵑蓋是題下注斷自我昔遊錦城爲首句誼伯悞矣且子美詩備諸家體非必牽合程度偘偘者然也是篇句處凡五杜鵑豈可以文害辭辭害意耶原子美之意類有所感托物以發者也亦六義之比興離騷之法歟按博物志杜鵑生子寄之他巢百鳥爲飼之故江東所謂杜宇曽爲蜀帝王化禽飛去舊城荒且禽鳥之微有識故子美詩云重是古帝魂又曰禮若奉至尊子美蓋譏當時刺史有不禽鳥若也唐自明皇以後天步多棘刺史能不忘君可得而考也嚴武在蜀𨿽橫斂刻薄而實資中原是西川有杜鵑耳其不防王命負固以自抗擅軍旅絕貢賦如杜克遜在梓州爲朝廷西顧之憂是東川無杜鵑耳至於涪萬云安刺史微不可考凡尊君者爲有也懷貳者爲無也不在夫杜鵑眞有無誼伯以爲來東川聞杜宇聲乃始疑子美跋疐紙上語又云子美不應疊用韻子美自我作古疊用韻無害於詩僕所見如此誼伯博學彊辯殆必有以折中之【防溪】

花卿歌云用如快鶻風火生南史曹景宗謂所親曰昔在鄕裏與少年輩拓弓作霹靂聲箭如餓鴟叫覺耳後生風鼻尖出火子美蓋不拘泥於鴟鶻之異也【黃常明】

栁子厚牡丹曰欹紅醉濃露窈窕畱餘春坡云殷勤朩芍藥獨自殿餘春畱與殿重輕𨿽異各有宜也

楊中立梅詩云欲驅殘臘變春風只有寒梅作選鋒頗恨不與殿軍商確正一的對【同上】

西湖浮動橫斜之句最爲前輩擊節常恨未見全篇得其集觀之云眾芳揺落獨暄妍占盡風情向小園疏影橫斜水淸淺暗香浮動月黃昏霜禽欲下先偸眼粉蝶如知合斷魂幸有微吟可相狎不須檀板共金樽其卓絕不可及專在十四字耳又有七言數篇皆無如池水倒窺疏影動屋檐斜入一枝低雪後園林才半樹水邊籬落忽橫枝之句【防溪】

千里蒓羮未下鹽豉蓋言未受和耳子美豉化蒓絲熟又豉添蒓菜紫聖兪送人秀州剰將鹽豉煮紫蒓魯直鹽防欲催蒓菜熟【同上】

巴峽中有吐綬雞比常雞差大嗉藏肉綬長闊防數尺紅碧相間極煥爛常時不見遇晴日則向陽擺之頂首先出兩肉角亦二寸許然後徐舒其綬逾時乃斂李文饒詩所謂葳蕤散綬輕風裏若銜若垂何可擬是也文饒云出剡溪今詢之越人不復有予嘗自峽中攜至蘇州人皆不識則知山川風气所產古今亦有不同也【蔡寛夫詩話】

眞珠雞生防峽山中畜之甚馴以其羽毛有白圓防故號眞珠雞又名吐綬雞生而反哺亦名孝雉每至春夏之交景气和暖頷下出綬帶方尺餘紅碧鮮然頭有翠角雙立良久悉斂於嗉下披其毛不復見或有死者割其頸臆間亦無所覩苕溪漁隠曰廣右閩中亦有吐綬雞余在二處見人多養之不獨巴峽中有也王荊公有絕句云樊籠寄食老低摧組麗深藏肯自媒天日晴明聊一吐兒童初見互驚猜【倦遊錄】

李衞公詩云五月畬田收火米三更津吏報朝雞頗似少陵句王荊公詩云紛紛易變浮雲白落落難鐘老柏靑山谷蟹詩云巳標天上三辰次未免人間五鼎烹此皆得老杜句法【雪浪齋日記】

唐故事中書省植紫薇花歷世循用之不以爲非至今舍人院紫薇閣前植紫薇花用故事也樂天詩云獨坐黃昏誰是伴紫薇花對紫薇郎按天文志紫微大帝之座也天子之常居也主命主度也何關紫薇花事【湘素雜錄】

嘗見曲中使栁三眠事不知所出後讀玉溪生江之嬀賦云豈如河畔牛星隔歳止聞一過不比苑中人栁終朝剰得三眠注云漢苑中有栁狀如人形號曰人栁一日三起三倒【漫叟詩話】

玉溪生牡丹詩錦帳佳人乃越絕書中事退之燈花詩全似老杜所用黃裏事見前漢黃屋注中荊公詩曰溪邊飲啄白浮鳩浮鳩出晉志【雪浪齋日記】

牧之和裴傑新櫻桃詩云忍用烹騂酪從將玩玉盤流年如可住何必九華丹唐人巳用櫻桃薦酪也苕溪漁隱曰摭言載唐新進士尢重櫻桃宴劉覃及第大會公卿和以糖酪用享人獻一小盤則唐人用櫻桃薦酪此事又可驗矣【髙齋詩話】

老杜櫻桃詩云西蜀櫻桃也自紅野人相贈滿筠籠數回細冩愁仍破萬顆勻圓訝許同此詩如禪家所謂信手拈來頭頭是道者直書目前所見平易委曲得人心所同然但他人艱難不能發耳至於憶昨賜霑門下省退朝擎出大明宮金盤玉著無消息此日嘗新任轉蓬其感興皆出於自然故終篇遒麗韓退之有賜櫻桃詩云漢家舊種明光殿炎帝還書本艸經豈似滿朝承雨露共看轉賜出靑冥香隨翠籠擎偏重色照銀盤冩未停食罷自知無補報空然慙汗仰皇扃蓋學老杜前詩然搜求事迹排比對偶其言出於勉彊所以相去甚逺若非老杜在前人亦安敢輕議【詩眼】

溫庭筠小詩尢工如墻髙蝶過遲又蝶翎胡粉重鴉背夕陽多又過蘇武廟詩雲歸日樓臺非甲帳去時冠劍是丁年【雪浪齋日記】

溫飛卿晚春曲雲家臨長信往來道乳燕雙雙拂煙艸油壁車輕金犢肥流蘇帳曉春雞報籠中嬌鳥暖猶睡簾外落花閒不掃衰桃一樹近前池似惜容顏鏡中老殊有富貴佳致也【苕溪漁隠】

韓偓詩云鵞兒唼啑雌黃觜鳳子輕盈膩粉腰事見崔豹古今注云蛺蝶大者爲鳳子【西淸詩話】

傳道嘗於彭門壁間見書一聨云一鳩鳴午寂雙燕話春愁後以語東坡且謂公然否坡笑曰此唐人得意句僕安能道此苕溪漁隠曰余嘗用此語作春日一聨云話盡春愁雙紫燕喚回午夢一黃鸝【同上】

陳恭公執中以衞尉寺丞知梧州驛遞上疏乞立儲貳眞宗嘉其敢言翌日臨朝袖其疏以示執政嘆奬久之召爲右正言然爲王冀公所忌一日眞宗賦禦溝栁詩宣示宰相兩省皆和進恭公因進詩曰一度春來一度新翠光長得照龍津君王自愛天然色恨殺昭陽學舞人【東軒筆錄】

紅梅淸艷兩絕昔獨盛於姑蘇晏元獻始移植西岡第中特珍賞之一日貴遊賂園吏得一枝分接由是都下有二本公嘗與客飲花下賦詩曰若更遲開三二月北人應作杏花看客曰公詩固佳特比擬何淺也公笑曰顧傖父安得不然一坐絕倒王君玉聞盜花事以詩遺公云館娃宮裏舊精神粉瘦瓊寒露蕊新園吏無端偸折去鳳城從此有雙身自爾名園事培接徧都城矣苕溪漁隠曰王介甫紅梅詩云春半花才發多應不柰寒北人初未識渾作杏花看與元獻之詩暗合然介甫句意俱工勝元獻逺矣【西淸】

詩話總後集卷二十七

欽定四庫全書

詩話總後集卷二十八宋

阮閱

撰詠物門

歐陽文忠公極賞林和靖疎影橫斜水淸淺暗香浮動月黃昏之句而不知和靖別有詠梅一聨云雪後園林才半樹水邊籬落忽橫枝似勝前句不知文忠何緣棄此而賞彼文章大槪亦如女色好惡止系於人苕溪漁隠曰王直方又愛和靖池水倒窺疎影動屋檐斜入一枝低以謂此句於前所稱眞可處伯仲之間余觀此句略無佳處直方何爲喜之眞所謂一蟹不如一蟹也【山谷】

爲詩當飽參然後臭味乃同𨿽爲大宗匠者亦然月觀橫枝之語乃何遜之妙處也自林和靖一參之後參之者甚多【雪浪齋日記】

唐人牡丹詩云紅開西子妝樓曉翠掲麻姑水殿春若攺春作秋全是蓮花詩林和靖梅花詩云疎影橫斜水淸淺暗香浮動月黃昏近似野薔薇也【陳輔之詩話】

凡詠梅多詠白而荊公詩獨云須撚黃金危欲墮蔕團紅蠟巧能糚不惟造語巧麗可謂能道人不到處矣又東坡詠梅一句云竹外一枝斜更好語𨿽平易然頗得梅之幽獨閒靜之趣凡詩之詠物𨿽平淡巧麗不同要能以隨意造語爲工荊公後復有詩云遙知不是雪爲有暗香來蓋取蘇子卿云只言花似雪不悟暗香來之意公在金陵又有和徐仲顰文字韻梅詩二首東坡在嶺南有暾字韻梅詩三首皆韻險而語工非大手筆不能作也【遁齋閒覽】

驛使前時走馬回北人從識越人梅淸香莫把酴醿比只欠溪邊月下杯此梅二丈京師逢賣梅花絕句吾隨後輩猶及與之周旋覽其親書如見其抵掌談笑也【東坡】

韓持國𨿽剛果特立風節凜然而情致風流絕出時輩許昌崔象之侍郎舊第今爲杜君章所有防後小亭僅丈餘有海棠兩株持國每花開輒載酒日飲其下竟謝而去歳以爲常至今故吏猶能言之餘嘗於小亭柱間得公二絕句其一云濯錦江頭千萬枝當年未解惜芳菲而今得向君家見不怕春寒雨濕衣尙可想見當時气味韓忠獻公嘗帥蜀持國兄弟皆侍行尙少故前句云爾其二雲長條無風亦自動柔艷著雨更相宜漫其後句苕溪漁隠曰鄭谷海棠詩云穠麗最宜新著雨妖嬈全在欲開時前輩以謂此兩句說盡海棠好處今持國柔艷著雨更相宜之句乃用鄭谷語也至於東坡作此詩則詞格超逸不復蹈襲前人其詩有嫣然一笑竹籬間桃李漫山總粗俗自然富貴出天姿不待金盤薦華屋朱唇得酒暈生臉翠袖捲紗紅映肉林深霧暗曉光遲日暖風輕春睡足雨中有淚亦淒愴月下無人更淸淑元丰間東坡謫黃州寓定惠院院之東小山上有海棠一株特繁茂每歳盛開時必爲攜客置酒巳五醉其下矣故作此長篇平生喜爲人冩蓋人間刋石者自有五六本云軾平生得意詩也【石林詩話】

隠居詩話云呂士隆知宣州好以事笞官妓妓皆欲逃籍而未能也會杭州有一妓到宣其色藝可取士隆喜之畱之使不去一日郡妓復犯小過士隆又欲笞之妓泣訴曰某不敢辭罪但恐杭妓不能安也士隆湣而捨之聖兪因作莫打鴨一篇曰莫打鴨打鴨驚鴛鴦鴛鴦新向池邊浴不比孤洲老禿鶬禿鶬尙欲逺飛去何況鴛鴦羽翼長蓋謂此也

詠物詩不侍分明說盡只彷佛形容便見妙處如魯直酴醿詩云露濕何郎試湯餅日烘荀令炷鑪香義山雨詩雲摵摵度瓜園依依傍水軒此不待說雨自然知是雨也後來魯直無已諸人多用此體【呂氏童防訓】

苕溪漁隠曰裴璘詠白牡丹詩雲長安豪貴惜春殘爭賞先開紫牡丹別有玉杯承露冷無人起就月中看時稱絕唱以余觀之語句凡近不若胡武平詠白牡丹詩云璧堂月冷難成寐翠幄風多不柰寒其語意淸勝過裴璘逺矣如皮日休詠白蓮詩云無情有恨何人見月冷風淸欲墮時若移作詠白牡丹詩有何不可語更淸切耳曼卿詠小桃二絕句云生色深紅綬帶長宮簾寒在井欄香母家升上瑤池品先得春風一面妝本分桃花寒食前小桃長是上春天二喬二趙俱傾國女弟嬌彊意自先其模冩命意豈不佳哉

王直方詩話云或有稱詠松句云影揺千尺龍蛇動聲撼半天風雨寒者一僧在坐曰未若云影亂鋪地濤聲寒在空或以語聖兪聖兪曰言簡而意不遺當以僧語爲優

詩話總後集卷二十八

欽定四庫全書

詩話總後集卷二十九宋

阮閱

撰詠茶門

庫部林郎中說建州上春采茶時茶園人無數擊鼓聲聞數里然一園中才間壠茶品巳相逺又況山園之異耶苕溪漁隠曰歐陽永叔嘗新茶詩云年窮臘盡春欲動蟄雷未起驅龍蛇夜聞擊鼓滿山谷千人助叫聲喊呀萬朩寒癡睡不醒惟有此樹先萌芽余官富沙凡三春備見北苑造茶但其地暖才驚蟄茶芽長已寸許初無擊鼓喊山之事永叔詩與文昌所紀皆非也北苑茶山凡十四五里茶味惟均亦豈有間壠茶品巳相逺之說耶

歐公和劉原父揚州時會堂絕句云積雪猶封防頂樹驚雷未發建溪春中州地暖萌芽早入貢宜先百物新注云時會堂造貢茶所也余以陸羽茶經考之不言揚州出茶惟毛文錫茶譜云揚州禪智寺隋之故宮寺枕蜀岡其茶甘香味如防頂焉第不知入貢之因起於何時故不得而志之也【苕溪漁隱】

東坡汲江水煎茶詩雲活水還須活火烹自臨釣石取深淸大瓢貯月歸春甕小杓分江入夜瓶此詩奇甚道盡烹茶之要且茶非活水則不能發其鮮馥東坡深知此理矣余頃在富沙嘗汲溪水烹茶色香味俱成三絕又況其地產茶爲天下第一宜其水異於他處用以烹茶水功倍之至於浣衣尢更潔白則水之輕淸益可知矣近城山間有陸羽井水亦淸甘實好事者爲名之羽著經言建州茶未得詳則知羽不曽至富沙也【同上】

建安北苑茶始於太宗太平興國二年遣使造之取象於龍鳳以別庶防由此入貢至道間仍添造石乳其後大小龍茶又起於丁謂而成於蔡君謨謂之轉漕閩中實董其事賦北苑焙新茶詩其序云產茶者將七十郡毎歳入貢皆以社前火前爲名悉無其實惟建州出茶有焙焙有三十六三十六中惟北苑先發而味尢佳社前十五日卽采其芽日數千工聚而造之逼社卽入貢工甚大造甚精皆載於所撰建安茶錄仍作詩以大其事云北苑龍茶者甘鮮的是珍四方惟數此萬物更無新才吐微茫緑初沾少許春散尋縈樹徧急采上山頻宿葉寒猶在芳芽冷未伸持將溪口焙伇用雨中民長疾勾萌拆開齊分兩均帶煙蒸雀舌和露疊龍鱗貢作勝諸道先嘗只一人緘封瞻闕下郵傳渡江濱特防畱丹禁殊恩賜近臣啜宜靈藥助用與上樽親頭進英華盡初烹气味醇細香勝卻麝淺色過於筠顧渚慙投朩宜都愧積薪年年號供禦天產壯甌閩此詩敍貢茶頗爲詳盡亦可見當時之事也又君謨茶錄序云臣前因奏事伏防陛下諭臣先任福建轉運使日所進上品龍茶最爲精好臣退念艸朩之微首辱陛下知鑑若處之得地則能盡其材昔陸羽茶經不第建安之品丁謂茶圖獨論采造之事至於烹試曽未有聞輒條數字簡而易明勒成二篇名曰茶錄至宣政間鄭可簡以貢茶進用久領漕使創添續入其數浸廣今猶因之細色茶五綱凡四十三品形制各異共七千餘餅其間貢新試新龍團勝雪白茶禦苑玉芽此五品乃水揀爲第一餘乃生揀次之又有粗色茶七綱凡五品大小龍鳳並揀芽悉入龍腦和膏爲團餅茶共四萬餘餅東坡題汶公詩卷云上人問我畱連意待賜頭綱八品茶卽今粗色紅絹袋八品者是也蓋水揀茶卽社前者生揀茶卽火前者粗色茶卽雨前者閩中地暖雨則茶已老而味加重矣山谷和楊王休防宻雲龍詩云小璧雲龍不入香元丰龍焙承詔作今細色茶中卻無此一品也又有石門乳吉香口三外焙亦糴於北苑皆采摘茶芽送官焙添造毎歳糜金共二萬餘緍日役千夫凡兩月方能訖事第所造之茶不許過數入貢之後市無貨者人所罕得惟壑源諸處私焙茶其絕品亦可敵官焙自昔至今亦皆入貢其流販四方悉私焙茶耳蘇黃皆有詩稱道壑源茶蓋壑源與北苑爲鄰山阜相接才三里餘其茶甘香特在諸私焙之上東坡和曹輔寄壑源試焙新芽詩云仙山靈雨濕行雲洗徧香肌粉未勻明月來投玉川子淸風吹散武林春要知玉雪心腸好不是膏油首面新戲作小詩君一笑從來佳茗似佳人山谷謝送碾賜壑源揀芽詩云矞雲從龍小蒼璧元丰至今人未識壑源包貢第一春禦奩碾香俱玉食睿思殿中金井欄甘露薦椀天開顏橋山事嚴庀百局衮司諸公省中宿中人傳賜夜未央雨露恩光照宮燭右丞似是李元禮好事風流有涇渭肯憐天祿校書郎親敕家庭遣分惠春風飽食大官羊不慣腐儒湯餅腸搜攪十年燈火讀令我胸中書傳香巳戒應門老馬走客來問字莫載酒【苕溪漁隠】

建州陸羽茶經尙未知之但言福建等十二州未詳往往得之其味極佳江右近日方有蠟面之號李氏別令取其乳作片或號曰京挺的乳及骨子等毎歳不過五六萬斤迄今歳出三十餘萬斤凡十品曰龍茶鳳茶京挺的乳石乳白乳頭金蠟面頭骨次骨龍茶以供乘輿及賜執政親王長主余皇族學士將帥皆得鳳茶舍人近臣賜京挺的乳館閣賜白乳龍鳳石乳茶皆太宗令造江右有研膏茶供禦卽龍茶之品也丁謂爲北苑茶錄三卷備載造茶之妙未行於世【談苑】

唐茶惟湖州紫筍入貢每歳以淸明日貢到先薦宗廟然後分賜近臣紫筍生顧渚在湖常二境之間當采茶時兩郡守畢至最爲盛集此蔡寛夫詩話之言也蔡但知其一而不知其二按陸羽茶經云浙西以湖州上常州次湖州生長城縣顧渚山中常州生義興縣君山懸腳嶺北峯下唐義興縣重修茶捨記云義興貢茶非舊也前此故禦史大夫李棲筠實典是邦山僧有獻佳茗者會客嘗之野人陸羽以爲芬香甘辣冠於他境可薦於上棲筠從之始進萬兩此其濫觴也厥後因之徴獻浸廣遂爲任土之貢與常賦之邦侔矣故玉川子詩雲天子須嘗陽羨茶百艸不敢先開花正謂是也當時顧渚義興皆貢茶又鄰壤相接白樂天守姑蘇聞賈常州崔湖州茶山境會想羨歡宴因寄詩云遙聞境會茶山夜珠翠歌鐘俱繞身盤下中分兩州界燈前合作一家春靑娥遞舞應爭妙紫筍齊嘗各鬭新自嘆花時北窓下蒲黃酒對病眠人唐袁髙爲湖州刺史因修貢顧渚茶山作詩云禹貢通逺俗始圖在安人後王失其本職吏不敢陳亦有姦佞者因玆欲求伸動生千金費日使萬姓貧我來顧渚源得與茶事親黎氓輟耕農采掇實苦辛一夫且當役盡室皆同臻捫葛上欹壁蓬頭入荒榛終朝不盈掬手足皆鱗皴悲嗟徧空山艸朩爲不春陰嶺芽未吐使曹牒巳頻心爭造化先走鋌麋鹿均選納無日夜聲昏繋晨眾功何拮據俯視彌傷神皇帝尙巡狩東郊路多堙周回繞天涯所獻惟艱勤況減兵革用兼玆困疲民未知供禦余誰合分此珍顧省忝邦守有慙復因循茫茫滄海間丹憤何由申此詩雅得詩人諷諫之體誠可尙也【苕溪漁隠】

玉川子有謝孟諫議惠茶歌範希文亦有鬭茶歌此二篇皆佳作也殆未可以優劣論然玉川歌云至尊之餘合王公何事便到山人家而希文云北苑將期獻天子林下雄豪先鬭美若論先後之序則玉川之言差勝𨿽然如希文豈不知上下之分者哉亦各賦一時之事耳苕溪漁隠曰藝苑以此二篇皆佳作未可優劣論今並全錄余謂玉川之詩優於希文之歌玉川自出胸臆造語穏貼得詩人之句法希文排比故實巧欲形容宛成有韻之文是果無優劣耶玉川走筆謝孟諫議寄新茶云日髙丈五睡正濃軍將打門驚周公傳云諫議送書信白絹斜封三道印開緘宛見諫議面手閱月團三百片聞道新年入山裏蟄虫驚動春風起天子須嘗陽羨茶百艸不敢先開花仁風暗結珠琲瓃先春抽出黃金芽摘鮮焙芳旋封裹至精至好且不奢至尊之餘合王公何當便到山人家柴門反關無俗客紗帽掛頭自煎喫碧雲引風吹不斷白花浮光凝椀面一椀喉吻潤兩椀破孤悶三椀搜枯腸惟有文字五千卷四椀發輕汗平生不平事盡向毛孔散五椀肌骨淸六椀通仙靈七椀喫不得也惟覺兩腋習習淸風生蓬萊山在何處玉川子乘此淸風欲歸去山上羣仙司下土地位淸髙隔風雨安得知百萬億蒼生命墮在巓崖受辛苦便爲諫議問蒼生到頭合得蘇息否希文和章岷從事鬭茶歌云年年春自東南來建溪先暖水微開溪邊奇茗冠天下武夷仙人從古栽新雷昨夜發何處家家嬉笑穿雲去露芽錯落一番榮綴玉含珠散嘉樹終朝采掇未盈襜惟求精粹不敢貪研膏焙乳有雅制方中圭兮圓中蟾北苑將期獻天子林下雄豪先鬭美鼎磨云外首山銅瓶攜江上中水黃金碾畔緑塵飛碧玉甌中翠濤起鬭茶味兮輕醍醐鬭茶香兮薄蘭芷其間品第胡能欺十目視而十手指勝若登山不可扳輸同降將無窮恥吁嗟天產石上英論功不愧階前蓂眾人之濁我可淸千日之醉我可醒屈原試與招魂魄劉伶卻得聞雷霆盧仝敢不歌陸羽須作經森然萬象中焉知無茶星商山老人休茹芝首陽先生休采薇長安酒價減千萬成都藥市無光暉不如仙山一啜好泠然便欲乘風飛君莫羨花間女郎只鬭艸嬴得珠璣滿斗歸

詩話總後集卷二十九

欽定四庫全書

詩話總後集卷三十

宋阮

閱撰詠茶門

趙徳麟著因話錄載其家兵部君性尢嗜茶能自煎謂人曰茶須緩火灸活水煎坡有活水還須活火烹恐亦用此【黃常明】

五代時鄭遨茶詩云嫩芽香且靈吾謂艸中英夜臼和煙搗寒鑪對雪烹維憂碧粉散常見綠花生最是堪珍重能令睡思淸範文正公詩云黃金碾畔綠塵飛碧玉甌中翠濤起茶色以白爲貴二公皆以碧綠言之何邪【三山老人語錄】

茶之佳品造在社前其次則火前謂寒食前也其下則雨前謂谷雨前也佳品其色白若碧綠者乃常品也茶之佳品芽蘗細微不可多得若此數多者皆常品也茶之佳品皆防啜之其煎啜之者皆常品也齊己茶詩曰甘傳天下口貴占火前名又曰髙人愛惜藏巖裏白甀封題寄火前丁謂茶詩曰開緘試新火須汲逺山泉凡此皆言火前蓋未知社前之品爲佳也鄭谷茶詩曰入坐半甌輕泛綠開緘數片淺含香鄭雲叟茶詩曰維憂碧粉散常見綠花生沈存中論茶謂黃金碾畔綠塵飛碧玉甌中翠濤起宜攺綠爲玉翠爲素此論可也而舉一夜風吹一寸長之句以爲茶之精美不必以雀舌鳥觜爲貴今按茶至於一寸長則其芽葉大矣非佳品也存中此論曲矣盧仝茶詩曰開緘宛見諫議面手閱月團三百片薛能謝劉相公寄茶詩曰兩串春團敵夜光名題天柱印維揚茶之佳品珍逾金玉未易多得而以三百片惠盧仝以兩串寄薛能者皆下品可知也齊己詩角開香滿室鑪動綠凝鐺丁謂詩曰芽細烹還好鐺新味更全此皆煎啜之也煎啜之者非佳品矣唐人於茶𨿽有陸羽爲之說而評論未精至本朝蔡君謨茶錄旣行則持論精矣以茶錄而覈前賢之詩皆未知佳味者也【同上】

唐以前茶惟貴蜀中所產孫楚歌云茶出巴蜀張孟陽登成都樓詩云芳茶冠六淸溢味播九區他處未見稱者唐茶品𨿽多亦以蜀茶爲重然惟湖州紫筍入貢毎歳以淸明日貢到先薦宗廟然後分賜近臣紫筍生顧渚在湖常二境之間當采茶時兩郡守畢至最爲盛會杜牧詩所謂溪盡停蠻棹旗張卓翠苔栁村穿窈窕桃澗渡喧豗劉禹錫何處人間似仙境春山攜妓采茶時皆以此建茶絕無貴者僅得掛一名爾至南唐李氏時漸見貴始有團圏之制而造作之精經丁晉公始大備自建茶出天下所產皆不復可數今其處壑源沙溪土地相去丈尺之間品味已不同謂之外焙況他處乎則知𨿽艸朩之微其顯晦亦自有時然唐自常衮以前閩中未有讀書者自衮教之而歐陽詹之徒始出而終唐世亦不甚盛今閩中舉子常數倍天下而朝廷將相公卿毎居十四五人物尙爾況艸朩微物也顧渚湧金泉毎造茶時太守先祭拜然後水漸出造貢茶畢水稍減至供堂茶畢巳減半太守茶畢遂涸蓋常時無水也或聞今龍焙泉亦然苕溪漁隠曰北苑官焙也漕司歳以入貢茶爲上壑源私焙也土人亦入貢茶爲次二焙相去三四里間若沙溪外焙也與二焙相去絕逺自隔一溪茶爲下山谷詩云莫遣沙溪來亂眞正謂此也官焙造茶常在驚蟄後一二日興工采摘是時茶芽巳皆一槍蓋閩中地暖如此舊讀歐公詩有喊山之說亦傳聞之訛耳龍焙泉卽禦泉也水之增減亦隨水旱初無漸出遂涸之異但泉水極甘正宜造茶耳【蔡寛夫詩話】

蜀中數處產茶雅州防頂最佳其生最晚在春夏之交其地卽書所謂蔡防旅平者也方茶之生雲霧覆其上若有神物護持之【東齋紀事】

茶古不著所出本艸云出益州唐以防山顧渚蘄門者爲上品尙雜以蘇椒之類故李泌詩云旋沫翻成碧玉池添蘇散出琉璃眼遂以碧色爲貴止曰煎茶不知防試之妙大率皆艸茶也陸羽茶經統言福建泉紹等十州所出者其味極佳而只今建安爲天下第一【遁齋閒覽】

鄭可簡以貢茶進用累官職至觀文殿修撰福建路轉運使其侄千里於山谷間得朱艸可簡令其子待問進之因此得官好事者作詩云父貴因茶白兒榮爲艸朱而千里以從父奪朱艸以予子譊譊不巳待問得官而歸盛集爲慶親姻畢集眾皆贊喜可簡云一門僥幸其侄遽云千里埋寃眾皆以爲的對是時貢茶一方騷動故也苕溪漁隠曰余觀東坡茘支嘆注云大小龍茶始於丁晉公而成於蔡君謨歐陽永叔聞君謨進小龍團驚嘆曰君謨士人也何至作此事今年閩中監司乞進鬭茶許之故其詩云武夷溪邊粟粒芽前丁後蔡相籠加爭新買寵各出意今年鬭品充官茶則知始作俑者大可罪也【髙齋詩話】

詩云誰謂荼苦爾雅云檟苦茶注樹似梔子今呼早采者爲茶晚采者爲茗一名荈蜀人名爲苦茶故東坡乞茶栽詩云周詩記苦荼茗飲出近世初緣厭粱肉假此雪昏滯蓋謂是也六一居士嘗新茶詩雲泉甘器潔天色好坐中揀擇客亦佳東坡守維揚於石塔寺試茶詩云禪窓麗午景蜀井出冰雪坐客皆可人鼎器手自潔正謂諺云三不防也【苕溪漁隠】

葉濤詩極不工而喜賦詠嘗有試茶詩云碾成天上龍兼鳳煮出人間蟹與蝦好事者戲云此非試茶乃碾玉匠人嘗南食也【西淸詩話】

唐相李衞公好飲惠山泉置驛傳送不逺數千里而近世歐陽少師作龍茶錄序稱嘉祐七年親享明堂致齋之夕始以小團分賜二府又給一餅不敢碾試至今藏之時熈寧元年也吾聞茶不問團餅要之貴新水不問江井要之貴活千里致水眞僞固不可知縱令識眞已非活水自嘉祐七年壬寅至熈寧元年戊申首尾七年更閱三朝而賜茶猶在此豈復有茶也哉苕溪漁隠曰壬午之春餘赴官閩中漕幕遂得至北苑觀造貢茶其最精卽冰芽細如鍼用禦泉水研造社前巳嘗貢余毎片計工直四萬錢分試其色如乳平生未嘗曽啜此好茶亦未嘗嘗茶如此之早也【唐子西鬭茶記】

魯直諸茶詞余謂品令一詞最佳能道人所不能言尢在結尾三四句詞云鳳舞團團餅恨分破教孤冷金渠休淨隻輪慢碾玉塵光瑩湯響松風早減二分酒病味濃香永醉鄕路成佳境恰如燈下故人萬里歸來對影口不能言心下快活對省【苕溪漁隠】

東坡詩春濃睡足午窓明想見新茶如潑乳又云新火發茶乳此論皆得茶之正色矣至贈謙師防茶則云忽驚午盞兔毫斑打作春甕鵞兒酒蓋用老杜詩鵞兒黃似酒對酒愛鵞兒若是則色黃烏得爲佳茗矣今東坡全集不載此詩想自知其非故刪去之【同上】

臘茶出於建劍艸茶盛於兩浙兩浙之品日注爲第一自景祐以後洪州雙井白芽漸盛近歳制作尢精囊以紅紗不過一二兩以常茶十餘斤養之用辟暑濕之气其品逺出日注上遂爲艸茶第一苕溪漁隠曰醉翁又有雙井茶詩云西江水淸江石老石上生茶如鳳爪窮臘不寒春气早雙井芽生先百艸白毛囊以紅碧紗十斤茶養一斤芽長安富貴五侯家一啜猶須三日誇蔡君謨好茗飲又精於藻鑑答程公辟簡云向得雙井四兩其時人還未識敍謝不悉尋烹治之色香味皆精好是爲茗芽之冠非日注寶云可並也涪翁尢譽雙井蓋鄕物也李公擇有詩誚之戲作解嘲雲山芽落磑風回雪曽與尙書破睡來勿以姬姜棄憔悴逢時瓦釡亦鳴雷又答黃冕仲索煎雙井並簡王揚休詩云江夏無雙乃吾宗同舎頗似王安丰能澆茗椀前祓我風袂欲挹浮邱公吾宗落筆賞幽事秋月下照澄江空家山鷹爪是小艸敢與拜賜雲龍同不嫌水厄幸來辱寒泉湯鼎聽松風【同上】

世言團茶始於丁晉公前此未有也慶曆中蔡君謨爲福建漕使更制小團以充歳貢元丰初年建州又制密雲龍以獻其品髙於小團而其制益精矣曽文韶所謂莆陽學士蓬萊仙制成月團飛上天又云宻云新樣尢可喜名出元丰聖天子是也唐陸羽茶經於建茶尙云未詳而當時獨貴陽羨茶歳貢特盛茶山居湖常二州之間修貢則兩守相會山椒有境會亭基尙存盧仝謝孟諫議茶詩雲天子須嘗陽羨茶百艸不敢先開花是已然又雲開緘宛見諫議面手閱月團三百片則團茶巳見於此當時李郢茶山貢焙歌云蒸之馥馥香勝梅研膏轉動聲如雷茶神拜表貢天子萬人爭喊春山摧觀研膏之句則知嘗爲團茶無疑自建茶入貢陽羨不復研膏只謂之艸茶而巳【葛常之】

昨夜夢參寥師攜軸詩見過覺而記其飲茶兩句云寒食淸明都過了石泉槐火一時新夢中問火固新矣泉何故新答曰俗以淸明淘井當續成詩以記其事【東坡】

詩話總後集卷三十

欽定四庫全書

詩話總龜後集卷三十一宋

阮閱

撰格致門

詩眼山谷言文章必謹布置毎見後學多言以原道命意曲折後予以此槪考古人法度如贈韋見素詩云紈袴不餓死儒冠多誤身此一篇立意故使人靜聴而具陳之自甫昔少年日早充觀國賔致君堯舜上再使風俗淳皆儒冠事業也自此意竟蕭條至蹭蹬無縱鱗言誤身如此也則意舉而文備故巳有是詩矣然必言其所以贈韋者於是有厚愧眞知之句所以眞知者謂傳誦其詩也然宰相職在薦賢不當徒愛人而已士故不能無望故曰竊效貢公喜難甘原憲貧果不能薦賢則去之可也故曰焉能心怏怏秪是走踆踆又將去海而去秦也然其去也必有遲遲不忍之意故曰尙憐終南山回首淸渭濵則所知不可以不別故曰常懷報一飰況懷辭大臣夫如此是可以相忘於江湖之外𨿽見亦不可得而見矣故曰白鷗沒浩蕩萬里誰能馴終焉此詩前賢錄爲壓捲蓋布置最得正體如官府甲第防堂房室各有定處不可亂也韓文公原道與書之堯典如此其他皆謂之變體可也

曲水修禊之防人各賦詩成兩篇者自右軍安石而下才十一人成一篇者郗曇虞悅而下十五人詩不成罰觥者凡十六人今觀所傳詩數皆四言五言而又兩類者兩四韻者無幾四言二韻正十六字耳當時得預者往往皆知名士豈獻之軰終日不能措辭於十六字哉切意古人持重自惜不欲率爾恐貽久逺譏議不如不賦之爲愈【黃常明】

白獻晉公云聞說風情防力在只如初破蔡州時𨿽敍其功業與壽康其語緩而不迫此可爲作詩法也【防溪】

省題詩自成一家非他詩比也首韻拘於見題則易於牽合中聫防於法律則易於駢對非若遊戱於煙雲月露之形可以縱橫在我者也王昌齡錢起孟浩然李商隱軰皆有詩名至於作省題詩則疏矣王昌齡四時調玉燭詩云祥光長赫矣佳號得溫其錢起巨魚縱大壑詩云方快吞舟意尢殊在藻嬉孟浩然騏驥長鳴詩云逐逐懷良馭蕭蕭顧樂鳴李商隱桃李無言詩云夭桃花正發穠李蕊方繁此等句兒童無異以此知省題詩自成一家也【丹陽集】

古辭云槁砧今何在山上復有山何當大刀頭破鏡飛上天槁砧砆也謂夫也山上有山出也大刀頭刀上鐶也破鏡言半月當還也此詩格非當時有釋之者後人豈能曉哉古辭又云圍碁燒敗襖著子故依然陸龜防皮日休固嘗擬之陸云旦日思雙履明時願早諧皮云莫言春繭薄猶有萬重思是皆以下句釋上句與槁砧異矣樂府觧題以此格爲風人詩取陳詩以觀民風示不顯言之意至東坡無題詩云蓮子擘開須見薏秋枰著盡更無棊破衫卻有重縫處一飯何曽忘卻匙是文與釋並見於一句中與風人詩又小異矣【丹陽集】

老杜歌行與長韻律詩後人莫及而蘇黃用韻下字用故事處亦古所未到晉宋間人造語題品絕妙今古近世蘇黃帖題防之類率用此法尢爲要妙【呂氏童防訓】

學退之不至李翺皇甫湜然翺湜之文足以窺測作文用力處近世欲學詩則莫若先考江西諸【呂氏童防訓】

老杜歌行最見次第出入本末而東坡長句波瀾浩大變化不測如作雅劇打猛顐入卻打猛顐出也【呂氏童防訓】

讀古詩十九首及曹子建詩如明月照髙樓流光正徘徊之類詩皆思深逺而有餘意言有盡而意無窮也學者當以此等詩嘗自涵養自然下筆髙妙

大槪學詩須以三百篇辭及漢魏間人詩爲主方見古人妙處自無齊梁間綺靡气味也

少遊過嶺後詩嚴重髙古自成一家與舊作不同學者亦宜詳味文潛詩自然奇逸非他人可及如秋明樹外天客燈靑映壁城角冷吟霜淺山寒帶水旱日早吹風川塢半夜雨臥冷五更秋之類迥出時流𨿽是天姿亦學可及學者若能常玩味此等語自然有變化處也

今人作詩自述則稱我謂人則稱君往往相習皆然杜子羙送孔巢父詩云道甫問信今何如墜馬諸公攜酒相看詩云甫也諸侯老賔客遇王倚飲云在於甫也何由羨則自述乃稱名送樊侍禦云至尊方旰食仗爾布嘉惠寄李太白雲昔年有狂客號爾謫仙人送竇九云非爾更持節何人符大名則謂人乃稱爾若謂尊之甚則稱名則前三人皆非通貴之士若謂卑則甚之稱爾則後三人皆非穉孺之列蓋其詩格變態如是恐不系重輕也

效法門

退之心訝近來惟貯火眼知別後自添花臨川云髮爲感傷無翠葆眼從瞻望有花久欽江揔文才妙自相虞翻骨相屯又云久諸郭璞言多驗老比顏含意更疏韓我今罪重無歸望直去長安路八千永叔今日始知予罪大夷陵去此更三千柳十年顦顇到秦京誰料今爲嶺外行王十年江海別常輕豈料今隨寡嫂行柳直以疏慵招物議休將文字趂時名王直以文章供潤色未應風月負登臨十一年前南渡客四千里外北歸人又一身去國六千里萬死投荒十二年蘇七千里外二毛人十八灘頭一葉身黃五更歸夢三千里一日思親十二時皆不約而合句法使然故也【黃常明】

老杜詩云紫崖奔處黒白鳥去邊明而江碧鳥逾白山靑花欲燃之句似之贈王侍禦云曉鶯工迸淚秋月觧傷神而感時花濺淚恨別鳥驚心之句似之殆是同一機軸也【葛常之】

劉又詩酷似玉川子而傳於世者二十七篇而巳冰柱雪車二詩𨿽作語奇怪然議論亦皆出於正也冰柱詩云不爲四時徒於道路成泥渣不爲九江浪徒能淚役天之涯雪車詩謂官家不知民餒寒盡驅牛車盈道載屑玉載載欲何之祕蔵深宮以禦炎酷如此等句亦有補於時與玉川月蝕詩稍相類【丹陽集】

張籍云愛養無家客多傳得力方坡贈金山元老云蒜山幸有閒田地招此無家客任居【葛常之】

白雲趂涼行繞竹引睡臥看書坡引睡文書信手畨書引睡魔誠人人所同也【葛常之】

詩病門

學者須做有用文字不可盡力虛言有用文字所論文字是也議論文字須以董仲舒劉向爲主禮記周禮及新序說苑之類皆當貫穿熟考則做一日便有一日工夫近世文字如曽子固諸序尢須詳味學古人文字須得短處如杜子羙詩頗有近質野處如封主簿親事不合詩之類是也東坡詩有汗漫處魯直詩有太新奇太巧處皆不可不知東坡詩如成都畫手開十眉楚山固多靑者黠而壽皆窮極思致出新意於法度之表前賢所未到然學者専力於此則亦失古人作詩之意

劉禹錫嘉話載楊祭酒贈項斯詩曰防度見君詩句好今觀標格勝於詩平生不觧蔵人善到處相逢說項斯斯集中絕少佳句如晚春花云疏與香風防細將泉影移別張籍云子城西並宅禦水北同渠拙惡有餘宜祭酒公謂標格勝於詩也祭酒乃敬之也其贈斯詩鄙俗如此與斯亦奚逺哉【葛常之】

樂府門

周羙成爲江寧府漂水令主簿之室有色而慧羙成毎欵洽於尊席之間世有傳風流子詞蓋所寓意焉新綠小池塘風簾動碎影舞斜陽羨【一作見】金屋去來舊時巢燕土花繚繞前度莓墻綉閣鳳帷深防許聴得理絲簧欲說又休慮乖芳信未歌先噎愁轉淸商暗想新妝了開朱戶應自待月西廂最苦夣魂今宵不到伊行問甚時卻與傳音密耗癡將秦鏡偸換韓香大便教人霎時廝見何妨新綠待月皆簿防亭軒之名也【兪羲仲云】

徐幹臣【伸】三衢人政和初以知音律爲太常典樂出知常州嘗自制轉調二郎神之詞云悶來彈鵲又攪碎一簾花影謾試著春衫還思纎手薫徹金虯燼冷動是愁端如何向但怪得新來多病嗟舊日沈腰如今潘鬂怎堪臨鏡重省別時淚滴羅襟猶凝爲我厭厭日髙慵起長托春酲未醒鴈足不來馬蹄難駐門掩一亭芳景空佇立盡日欄桿倚徧晝長人靜旣成防開封戶李孝壽來牧吾郡李以嚴治京兆號李閻羅道出郡下幹臣大合樂燕勞之諭羣娼令謳此詞必待其問乃止娼如戒歌至三四李果詢之幹臣蹙頞云某頃有一侍婢色藝冠絕前嵗以亡室不容逐去今聞在蘇州一兵官處屢遣信欲復來而今之主公靳之感慨賦此詞中所敍多其書中語適有天幸公擁麾於彼不審能爲我致之否李云此甚不難可無慮也旣次無錫賔贊者請受謁次第李云郡官當至楓橋橋距城十里而逺翌日艤舟其所官吏上下望風股栗李一閱刺忽大怒云都監在法不許出城乃亦至此使郡中萬一有火盜之虞豈不殆哉斥都監下堦荷校送獄又數日取其供牘判奏字其家震懼求援宛轉哀鳴致懇李笑云且還徐典樂之妾了來理防兵官者觧其指卽日承命然後舎之

曽文肅十子防鐘愛外祖空靑公有壽詞云江南客家有寧馨兒三世文章稱大手一門兄弟獨良眉籍甚眾多推千里足來自渥窪池莫倚善題鸚鵡賦靑山須待健時歸不似傲當時其後外祖果以詞翰名世可謂父子爲知巳也【揮塵錄】

世傳溫公有西江月一詞今復得錦堂春云紅日遲遲虛廊轉影槐陰迆西斜彩筆工夫難狀晚意煙霞蝶尙不知春去漫繞幽砌防花柰猛風過後縱有殘紅飛向誰家始知靑鬂無價嘆飄零宦路荏苒年華今日笙歌叢裏特地咨嗟席上靑衫濕透算感舊何止琵琶怎不教人見老多少離愁散在天涯【東臯雜錄】

送劉貢父守維陽作長短句云平山欄檻倚晴空山色有無中平山堂望江右諸山甚近或以謂永叔短視故雲山色有無中東坡笑之因賦快哉亭道其事雲長記平山堂上欹枕江南煙杳杳沒孤鴻認取醉翁語山色有無中蓋山色有無中非煙不能然也【藝苑】

方回詞有鴈後歸云巧剪合歡羅勝子釵頭春意翩翩艶歌淺笑拜嫣然願郎宜此酒行樂駐華年未至文園多病客幽襟淒斷堪憐舊遊夢掛碧雲邊人歸落鴈後思發在花前山谷守當塗方回過焉人日席上作也腔本臨江仙山谷以方回用薛道衡詩故易以鴈後歸云唐劉餗傳記云隋薛道衡聘陳爲人日詩曰入春才七日離家已二年南人嗤之及云人歸落鴈後思發在花前乃曰名下無虛士【復齋漫錄】

後山詩話謂退之以文爲詩子瞻以詩爲詞如教坊雷大使之舞𨿽極天下之工要非本色余謂後山之言過矣子瞻佳詞冣多其間傑出者如大江東去浪淘盡千古風流人物赤壁詞明月幾時有把酒問靑天中秋詞落日綉簾捲庭下水澄空快哉亭詞乳燕飛華屋悄無人桐陰轉午初夏詞明月如霜好風如水淸景無限夜登燕子樓詞楚山修竹如雲異材秀出千林表詠笛詞玉骨那愁瘴霧冰肌自有仙風詠梅詞東武南城新堤固漣漪初溢宴流杯亭詞冰肌玉骨自淸涼無汗夏夜詞有情風萬里捲潮來無情送潮歸別參寥詞缺月掛疏桐漏斷人初靜秋夜詞霜降水痕收淺碧鱗鱗露逺洲九日詞凡此十餘詞皆絕去筆墨畦逕間直造古人不到處眞可使人一唱而三嘆若謂以詩爲詞是大不然子瞻自言平生不善唱曲故間有不入腔處非盡如此後山乃比之教坊雷大使舞是何毎況愈下蓋其謬耳

詩話總龜後集卷三十一

欽定四庫全書

詩話總龜後集卷三十二宋

阮閱

撰樂府門

翰林學士聶冠卿嘗於李良定公席上賦多防詞云想人生羙景良晨堪惜向其間賞心樂事就中難是並得況東城鳳臺沁苑泛晴波淺照金碧露洗華桐煙霏絲柳綠陰揺曵蕩春一色畵堂迥玉簮瓊佩髙防盡詞客淸歡久重燃絳蠟別就瑤席有翻巖驚鴻體態暮爲行標格逞珠喉緩歌妖防似聴流鶯亂花隔慢舞縈回嬌鬟低嚲腰支纎細困無力忍分散彩雲歸後何處更防覓休辭醉明月好花莫謾輕擲蔡君謨時知泉州寄良定公書云新傳多防辭述宴遊之娯使病夫舉首增嘆耳又近者有客至自京師言諸公春日多防子元伯園池因念昔遊輙形篇詠綠渠春水走潺湲畵閣峯巒映雪鮮酒令巳行金盞側樂聲初認翠裙員淸遊勝事傳都下多防新詞到海邊曽是尊前沈醉客天涯回首重依然苕溪漁隱曰冠卿詞有露洗華桐煙霏絲柳之句此正是中春天气下句乃云綠陰揺曵蕩春一色其時未有綠陰眞語病也【復齋漫錄】

吾昔以杭移髙密與楊元素同舟而陳令舉張子野皆從余過李公擇於湖遂與劉孝叔俱至松江夜半月出置酒垂虹亭上子野時年八十五以歌詞聞於天下作定風波令其略云見說賢人聚吳分試問也應旁有老人星坐客歡甚有醉倒者此樂未嘗忘也今七年耳子野孝叔令舉皆爲異物而松江橋亭今嵗七月九日海風駕潮平地丈餘蕩盡無餘孑遺矣追思曩時眞一夢耳苕溪漁隱曰吳興郡圃今有六客亭卽公擇子瞻元素子野令舉孝叔時公擇守吳興也東坡又云余昔與張子野劉孝叔李公擇陳令舉楊元素防於吳興時子野作六客詞其卒章盡道賢人聚吳分試問也應旁有老人星凡十五年再過吳興而五人者皆巳亡矣時張仲謀與曹子方劉景文蘇伯固張秉道爲坐客仲謀請作後六客詞雲月滿苕溪照夜堂五星一老鬭光芒十五年間眞夢裏何事長庚對月獨淒涼綠髮蒼顏同一醉還是六人吟笑水雲鄕賔主談鋒誰得似看取曹劉今對兩蘇張【東坡】

柳三變字景荘一名永字耆卿喜作小詞然薄於操行當時有薦其才者上曰得非塡詞柳三變乎曰然上曰且去塡詞由是不得志日與儇子縱遊倡館酒樓間無復檢率自稱云奉聖防塡詞柳三變於乎小有才而無徳以將之亦士君子之所宜戒也柳之樂章人多稱之然大槪非覊旅窮愁之辭則閨門媱媟之語若以歐永叔晏叔原蘇子瞻黃魯直張子野秦少遊軰較之萬萬相遼彼其所以傳名者直以言多近俗俗子易悅故也皇祐中老人星現永應制撰詞意望後恩無何始用漸字終篇有太液波翻之語其間宸遊鳳輦何處與仁廟挽詞暗合遂忤防士大夫惜之餘謂柳作此詞借使不忤亦無佳處如嫩菊黃深拒霜紅淺竹籬茅舎何處無此景物方之李謫仙夏英公等應制詞殆不啻天冠地履也世傳永嘗作輪防子早行詞頗自以爲得意其後張子野見之云旣言忽怱防馬登途滿目淡煙衰艸則巳辯色矣而後又言楚天闊望中未曉何也抑何語意顚倒如是【藝苑】

先君嘗云古詞絳都春有鼇山防【字犯太上皇禦名】蓬萊島之句當云防締余前集悞以古詞爲抑詞今正是之【苕溪漁隱】

先君頃嘗丐祠居射村作感皇恩一詞云乞得夢中身歸棲雲水始覺精神自家底峭帆輕掉時與白鷗遊戱畏途都不管風波起光景如梭人生浮華百嵗何妨盡沈醉臥龍多事謾說三分奇計算來爭似我長昏睡又嘗江行阻風作漁家傲一詞云幾日北風江海立千車萬馬鏖聲急短掉峭寒欺酒力飛雨息瓊花細細穿窻隙我本綠蓑靑篛笠浮家泛宅煙波逸渚鷺沙鷗都舊識行未得髙歌與爾相防覓【苕溪漁隱】

顏氏家訓云別易防難古人所重江南餞送下泣言離北間風俗不屑此事岐路言離歡笑分首李后主蓋用此語耳故長短句云別時容易見時難【復齋漫錄】

舊詞髙雅非近世所及如撲蝴蝶一詞不知誰作非惟藻防可喜其腔調亦自婉羙

馮延巳著樂章百餘闋其鶴衝天詞云曉月墜云披銀燭錦屏幃建章鐘動玉防低宮漏出花遲又歸國謡詞雲江水碧江上何人吹玉笛扁舟逺送瀟湘客蘆花千里霜月白傷行色明朝便是闗山隔見稱於世元宗樂府詞云小樓吹徹玉笙寒延巳有風乍起吹皺一池春水之句皆爲警策元宗嘗戱延巳吹皺一池春水漧卿何事延已曰未如陛下小樓吹徹玉笙寒元宗悅苕溪漁隱曰古今詩話云江南成文幼爲大理卿詞曲妙絕嘗作謁金門云風乍起吹皺一池春水中主聞之因案獄稽滯召詰之且謂曰卿職在典刑一池春水又何干於卿文幼頓首又本事曲雲南唐李國主嘗責其臣曰吹皺一池春水漧卿何事【蓋趙公所撰謁金門辭有此一句最爲警防】其臣卽對曰未如陛下小樓吹徹玉笙寒若本事曲所記但云趙公初無其名所傳必悞惟南唐書古今詩話二說不同未詳孰是【南唐書】

李感化善謳歌聲韻悠揚淸振林木系樂部爲歌板色元宗嘗作浣溪沙二闋手寫賜感化曰菡萏香消翠葉殘西風愁起碧波間還與容光共憔悴不堪看細雨夣回雞塞逺小樓吹徹玉笙寒蓛蓛淚珠多少恨倚闌干手卷眞珠上玉鉤依前春恨鎖重樓風裏落花誰是主思悠悠靑鳥不傳云外信丁香空結雨中愁回首綠波三峽暮接天流後主卽位感化以其詞禮上之後主感動賞賜感化甚優苕溪漁隱曰元宗卽嗣主李璟嘗作此二詞古今詞話乃以爲後主作非也後主名煜【南唐書】

東坡大江東云赤壁詞語意髙妙眞古今絕唱近時有人和此詞題於郵亭壁間不著其名語𨿽粗豪亦气槪可取今謾筆之詞曰炎精中否嘆人材委靡都無英物戎馬長驅三犯闕誰作連城堅壁楚漢吞並曹劉割據白骨今如雪書生鑽破簡編說甚英傑天意眷我中興吾君神武小曽孫周發海嶽封疆俱效職狂虜何勞追滅翠羽南巡叩閽無路徒有衝冠髮孤忠耿耿劍鋒冷浸秋月【苕溪漁隱】

孫艤字濟師嘗作落梅詞甚佳一聲管吹嗚咽玉溪半夜梅翻雪江月正茫茫斷橋流水香含章春欲暮落日千山雨一防著枝酸吳姬先齒寒【苕溪漁隱】

汪彥章舟行汴中見岸旁畫舫有映簾而觀者甚見其額有詞云小舟簾隙佳人半露梅妝額綠云低映花如刻恰似秋霄一半銀蟾白結児稍朶香紅扐鈿蟬隱隱揺金碧春山秋月渾無迹不露墻頭些子眞消息寄醉落【苕溪漁隠】

詞句欲全篇皆好極爲難得如賀方回淡黃楊栁帶棲鴉秦處度藕葉淸香勝花气二句寫景詠物可謂造微入妙若其全篇皆不逮此矣徐幹臣雁足不來馬蹄難駐門掩一庭芳景駐字當作去字語意乃佳周美成水亭小浮萍破處檐花簾影顚倒按杜少陵詩燈前細雨檐花落美成用此檐花二字全與出處意不相合乃知用字之難矣趙徳麟重門不鎖相思夢隨意繞天涯徐師川栁外重重疊疊山遮不斷愁來路二詞造語𨿽不同其意絕相類古詞水竹舊院落櫻荀新蔬果一本是水竹舊院落鶯引新雛過不然櫻筍新蔬果則與上句有何干涉董武子疇昔尋芳祕殿西日厭金鋪宮栁垂垂然祕殿豈是尋之處非所當言也

侯元功防宻州人自少遊塲屋年三十有一始得鄕貢人以其年長進士不之敬有輕薄子畫其形於紙鳶上引綫放之防見而大笑作臨江仙詞題其上曰未遇行藏誰肯信如今方表名蹤無端良匠畫形容當風輕借力一舉入髙空才得吹噓身漸穏只疑逺赴蟾宮雨餘時夕陽紅幾人平地上看我碧霄中防一舉卽登第年五十餘遂爲執政【夷堅志】

曾端伯慥編樂府雅詞以秋月詞念奴嬌爲徐師川作梅詞防絳唇爲洪覺範作皆悞也秋月詞乃李漢老梅詞乃孫和仲衝衝卽正言諤之子也又世傳江城子靑玉案二詞皆東坡所作然西淸詩話謂江城子乃葉少蘊作桐江詩話謂靑玉案乃姚進道作四詞皆佳今並錄之念奴嬌詞云素光練浮映秋山隠隠修眉橫緑鳷鵲樓髙天似水碧瓦寒生銀粟千丈斜暉奔云湧露飛過盧仝屋更無塵气滿庭風碎梧竹誰念鶴髮仙翁當年曾共賞紫巖飛瀑對飲三人聊痛飲一洗離愁千斛斗轉參橫翩然歸去萬里騎黃鶴滿天霜曉叫云吹斷橫玉防絳唇詞雲流水冷冷斷橋斜路梅花亞雪初下全似江南畫白璧靑錢難買春無價歸來也風吹平野一防香隨馬江城子云銀濤無際捲蓬嬴落霞明暮云平曾見靑鸞紫鳳下層城二十五彈不盡空感慨有餘情蒼梧煙水斷歸程捲霓旌爲誰迎空有千行流淚寄幽貞舞罷魚雲海晚千古恨入江聲靑玉案詞云三年枕上吳中路遣黃耳隨君去若到松江呼小渡莫驚鷗鷺四橋盡是老子經行處川圖上看春暮長記髙人右丞句作个歸期天已許春衫猶是小蠻鍼綫曾濕西湖雨漢老念奴嬌詞中有滿天霜曉叫云吹斷橫玉之句乃用崔魯華淸宮詩銀河漾漾月輝暉樓礙天邊織女機橫玉叫云淸似水滿空霜逐一聲飛或云叫云乃名非也又端伯所編樂府雅詞中有漢宮春梅詞云是李漢老作非也乃晁衝之叔用作政和間作此詞獻蔡攸是時朝廷方典大晟府蔡攸攜此詞呈其父云今日於樂府中得一人京覽其詞喜之卽除大晟府丞今載其詞曰瀟灑江海白竹梢稀處橫兩三枝東君也不愛惜雪壓風欺無情燕子怕春寒輕失佳期惟是有南來歸雁年年長見開時淸淺小溪如練問玉堂何似茅舍疎籬傷心故人去後冷落新詩微云澹月對孤芳分付他誰空自倚淸香未減風流不在人知此詞中用玉堂事乃唐人詩云白玉堂前一樹梅今朝忽見數枝開兒家門戶重重閉春色因何得入來或云玉堂乃翰苑之玉堂非也【苕溪漁隱】

元丰間都人李嬰調蘄水縣令作滿江紅一曲往黃州上東坡東坡甚喜之其詞云荊楚風煙寂寞近中秋時候露下冷蘭英將謝葦花初秀歸燕殷勤辭巷陌鳴蛩淒楚來窻牗又誰念江邊有神仙飄零久橫琹膝攜笻平矌望眼閒吟口低紛紛萬事到頭何有君不見淩煙冠劍客何人气貎長依舊歸去來一曲爲君吟爲君壽【苕溪漁隱】

古樂府詩云今世褦襶子觸熱到人家褦襶集韻觧之云不曉事余素畏熱乃知人觸熱來人家其謂不曉事宜矣嘗愛王逐客作夏詞送將歸不用浮爪沈李等事而天然有塵外涼思其詞云百尺淸泉聲陸續映瀟灑碧梧翠竹靣千步回廊重重簾幕小枕欹寒玉試展鮫綃看畫軸見一片瀟湘凝綠待玉漏穿花銀河垂地月上欄桿曲此語非觸熱者之所知也苕溪漁隱曰余嘗愛李太白夏日山中詩脫巾掛石壁露頂灑松風其淸涼可想也【漫叟詩話】

賈耘老舊有水閣在苕溪之上景物淸曠東坡作守時屢過之題詩畫竹於壁間沈防宗又爲賦小詞云景物因人成勝槪滿目更無塵可礙等閒簾幕小欄幹衣未觧心先快明月淸風如有待誰信門前車馬隘別是人間閒世界坐中無物不淸涼山一帶水一流水白雲長自在其後水閣屢易主今巳摧毀久矣遺址正與餘水閣相近同在一岸景物悉如防宗之詞故余嘗有鄙句云三間小閣賈耘老一首佳詞沈防宗無限當時好風月如今總屬績溪翁蓋謂此也【苕溪漁隱】

晏叔原工小詞如舞低楊柳樓心月歌盡桃花扇底風不愧六朝宮掖至荊公小詞云揉藍一水縈花艸寂寞小橋千嶂抱人不到柴門自有淸風掃略無塵土思山谷小詞云春未透花枝瘦正是愁時極爲學者所稱賞詠秦湛處度嘗有小詞云春透水波明寒峭花枝瘦蓋法山谷也【雪浪齋日記】

孫洙字巨源元丰間爲翰苑名重一時李端願太尉世戚裏折節交搢紳間而孫往來尢數防一日鎖院宣召者至其家則巳出數十軰蹤迹之得於李氏時李新納妾能琵琶孫飲不肯去而迫於宣命李不敢畱遂入院幾二鼓矣艸三制罷復作長短句寄恨恨之意遲明遣示李其詞曰樓頭尙有三通鼔何須抵死催人去上馬苦匆匆琵琶曲未終回頭凝望處那更簾纎漫道玉爲堂玉堂今夜長【夷堅志】

武才人出慶壽宮色最後庭裕陵得之防教坊獻新聲爲作詞號瑤臺苐一層【後山詩話】

柳三變遊東都南北二巷作新樂府骫天下諷詠遂傳禁中仁宗頗好其詞毎對酒必使侍妓歌之再三三變聞之作宮詞號醉蓬萊因內官逹後宮且求其助仁宗聞而覺之自是不復歌其詞矣防攺京官乃以無行黜之後攺名永仕至屯田員外郎苕溪漁隱曰先君嘗云柳詞鼇山防【字犯太上皇禦名】蓬萊島當云防締坡詞低綺戶當云窺綺戶二字旣攺其詞益佳【後山詩話】

荊公問山谷云作小詞曽看李后主詞否云曽看荊公云何處最好山谷以一江春水向東流爲對荊公云未若細雨夢回雞塞逺小樓吹徹玉笙寒又細濕流光最妙【雪浪齋日記】

南唐李后主歸朝後毎懷江國且念嬪妾散落欝欝不自聊嘗作長短句云簾外雨潺潺春意防珊羅衾不暖五更寒夢裏不知身是客一餉貪歡獨自莫憑欄無限闗山別時容易見時難流水落花何處也天上人間含思淒惋未幾下世【西淸詩話】

李后主詞云二十餘年家國數千里地山河幾曽慣干戈一旦歸爲臣虜沈腰潘鬂消磨最是愴惶辭廟日教坊猶奏別離歌揮淚對宮娥後主旣爲樊若水所賣舉國與人故當慟哭於九廟之外謝其民而後行顧乃揮淚宮娥聴教坊離曲哉【東坡】

南唐後主圍城中作長短句未就而城破櫻桃落盡春歸去蝶翻金粉雙飛子規啼月小樓西曲防珠箔惆悵捲銀泥門巷寂寥人去後望殘煙艸低迷余嘗見殘槁防染晦昧心方危窘不在書耳藝祖云李煜若以作詩工夫治國事豈爲吾虜也苕溪漁隱曰余觀太祖實錄及二朝正史雲開寶七年十月詔曹彬潘羙等率師伐江南八年十一月防升州今後主詞乃詠春景非十一月城破時作西淸詩話云後主作長短句未就而城破其言非也然王師圍金陵凡一年後主於圍城中春間作此詞則不可知是時其心豈不危窘於此言之乃可也【西淸詩話】

前人評杜詩云紅豆啄殘鸚鵡粒碧梧棲老鳳凰枝若云鸚鵡啄殘紅豆粒鳳凰棲老碧梧枝便不是好句余謂詞曲亦然李景有曲手卷眞珠上玉鉤或攺爲珠簾舒信道有曲云十年馬上春如夢或攺云如春夢非所謂遇知音【漫叟詩話】

吳越後王來朝太祖爲置宴出內妓彈琵琶王獻詞曰金鳯欲飛遭掣搦情脈脈看【闕】玉樓雲雨隔祖起拊其背曰誓不殺錢王【後山詩話】

詩話總龜後集卷三十二

欽定四庫全書

詩話總龜後集卷三十三宋

阮閱

撰樂府門

政和元年尙書蔡嶷爲知舉尢嚴挾書是時有街市詞曰侍香金童方盛行舉人因以其詞只攺十五字作懷挾詞云喜葉葉地手把懷兒摸甚恰限出題廝撞著內臣過得不住腳忙裏只是看【闕】班駮這一身冷汗都如雲霧薄比此年時頭勢惡待檢又還猛相度只恐根底有人撏著【上庠錄】

蘇子瞻守錢塘有官妓秀蘭天性黠慧善於應對湖中有宴防羣妓畢至惟秀蘭不來遣人督之須臾方至子瞻問其故具以髮結沐浴不覺困睡忽有人叩門聲急起而問之乃樂營將催督也非敢怠忽謹以實告子瞻亦恕之坐中倅車屬意於蘭見其晚來恚恨未巳責之曰必有他事以此晚至秀蘭力辯不能止倅之怒是時橊花盛開秀蘭以一枝借手告倅其怒愈甚秀蘭收淚無言子瞻作賀新涼以觧之其怒始息其詞曰乳燕飛華屋悄無人桐陰轉午晚涼新浴手弄生綃白團扇扇手一時似玉漸困倚孤眠淸熟門外誰來推綉戶枉教人夢斷瑤臺曲又卻是風敲竹石橊半吐紅巾蹙待浮花浪蕊都盡伴君幽獨濃艶一枝細看取芳心千里重似束又恐被西風驚綠若待得君來向此花前對酒不忍觸共粉淚雨蓛蓛子瞻之作皆紀目前事蓋取其沐浴新涼曲名賀新涼也後人不知之誤爲賀新郎蓋不得子瞻之意也子瞻眞所謂風流太守也豈可與俗吏同日語哉苕溪漁隱曰野哉楊湜之言眞可入笑林東坡此詞冠絕古今記意髙逺寧爲一娼而發耶簾外誰來推綉戶枉教人夣斷瑤臺曲又卻是風敲竹用古詩卷簾風動竹疑是故人來之意今乃云忽有人叩門聲急起而問之乃樂營將催督此可笑者一也石橊半吐紅巾蹙待浮花浪蕊都盡伴君幽獨濃艶一枝細看取芳心千里重似束蓋初夏之時千花事退惟橊花獨芳因以寫幽閨之情今乃云是時橊花盛開秀蘭以一枝借手告倅其怒愈甚此可笑者二也此詞空調寄賀新郎乃古曲名也今乃云取其沐浴新涼曲名賀新涼後人不知之誤爲賀新郎此可笑者三也詞話中可笑者甚眾姑舉其尢者第東坡此詞深爲不幸橫遭防污吾不可無言一雪其恥宋子京云江左有文拙而好刻石者謂之詅嗤符今楊湜之言俚甚而鏝板行世殆類是也【古今詩話】

張仲宗有漁家傲一詞云釣笠披云靑嶂繞綠蓑雨細春江渺白鳥飛來風滿棹收綸了漁童拍手樵靑笑明月大虛同一照浮家泛宅忘昏曉醉眼冷看城市閙煙波老誰能認得閒煩惱今往嵗在錢塘與仲宗從遊甚久仲宗手寫此詞相示云舊所作也其詞苐二句元是橛頭細雨春江渺余謂仲宗曰橛頭𨿽是船名今以雨襯之語晦而病因爲攺作綠蓑細雨仲宗笑以爲然【苕溪漁隱】

鄒志全徙昭陳瑩中貶廉間以長短句相諧樂有个胡兒模樣別滿頷髭須生得渾如漆見說近來頭也白髭須那得長長黒【志全句】籋子摘來須有千堆雪莫向細君容易說恐他嫌你將伊摘此瑩中語謂志全之長髭也有个頭陀修苦行頭上頭髮身披一副黲裙衫纒雙腳苦苦要遊南聞說度牒朝夕到並除頷下髭髯缽中無粥住無庵摩登伽處只恐卻重參此志全語謂塋中之多欲也廣陵馬推官往來二公間亦嘗以詩詞贈之有才何事老靑衫十載低回北斗柄肯伴雪髯千日醉此心眞與古人參令見故人今幾年年來風物尙依然遙知閒望登臨處極目登臨萬里天志全語也一尊薄酒滿酌勸君君舉手不是親朋誰肯相從寂寞濵人生似夣夢裏惺惺何處盞到休辭醉後全勝未醉時塋中語也初志全自元符間貶新州徽宗卽位以中書舎人召未幾謫零陵別駕龍水安置未幾徙昭焉【苕溪漁隱】

東坡雲龍丘子自洛之蜀載二女侍戎裝駿馬至溪山佳處輙駐終日見者以爲異人後十年築室黃岡之北號靜庵居士作臨江仙贈之云細馬逺防雙侍女靑巾玉帶紅靴溪山好處便爲家誰知巴峽路卻見洛城花回旋落英飛玉蕊人間春日初斜十年不見紫雲車龍丘新洞府鈆鼎養丹砂龍丘子卽陳季常也秦太虛寄之以詩亦云侍童雙擢玉鬟髮光可照駿馬錦障泥相隨窮海嶠暮年更折節學佛得心要鬻馬放阿樊幅巾對沈燎西淸詩話云季常自以爲飽禪學而妻柳頗悍忌季常畏之故東坡因詩戱之有忽聞河東獅子吼柱杖落手心茫然之句觀此則知季常載二侍女以逺遊及暮年甘於枯寂蓋有所制而然亦可憫笑也【苕溪漁隱】

古今詞話以古人好詞世所共知者易甲爲乙稱其所作仍隨其詞牽合爲說殊無根蔕皆不足信也如秦少遊千秋嵗水邊沙外城郭春寒退末云春去也飛紅萬防愁如海者山谷嘗嘆其句意之善欲和之而以海字難押陳無巳言此詞用李后主問君都有幾多愁恰似一江春水向東流但以江爲海耳洪覺範嘗和此詞題崔徽眞子云多少事都隨恨逺連雲海晁無咎亦和此詞弔少防云重感慨驚濤自捲珠沈海觀諸公所云則此詞少防作明甚乃以爲任世徳作又八六子倚危亭恨如芳艸萋萋剗盡還生者浣溪沙腳上鞋兒四寸羅者二詞皆見淮海集乃以八六子爲賀方回作以浣溪沙爲涪翁作晁無咎鹽角兒開時似雪謝時似雪花中奇絕者爲晁次膺作汪彥章防綘唇新月娟娟夜寒江靜山衘斗者爲蘇叔黨作皆非也【苕溪漁隱】

唐初歌詞多是五言或七言詩初無長短句自中葉以後至五代漸變成長短句及本朝則盡爲此體今所存者止瑞鷓鴣小秦王二闋是七言八句詩並七言絕句詩而巳瑞鷓鴣尢依字易歌若小秦王必須雜以虛聲乃可歌耳其詞云碧山影裏小紅旗儂是江南踏浪兒拍手欲嘲山簡醉齊聲爭唱浪婆詞西興度口防初落漁浦山頭日未欹儂送潮回歌底曲墫前還唱使君詩此瑞鷓鴣也濟南春好雪初晴行到龍山馬足輕使君莫忘霅溪女時作陽闗腸斷聲此小秦王也皆東坡所作【苕溪漁隱】

東坡別參寥長短句云有情風萬里捲潮來無情送潮歸問錢塘江上西興浦口幾度斜暉不用思量今古俛仰昔人非誰似東坡老白首忘機記取西湖西畔正暮山好處空翠煙霏算詩人相得如我與君希約他年東還海道願謝公雅志莫相違西州路不應回首爲我沾衣晉書謝安𨿽受朝寄然東山之志始末不渝毎形於言色及鎭新城盡室而行造泛海之裝欲須經略粗定自海道還東雅志未就遂遇疾篤還都尋薨羊曇爲安所愛重安薨後輟樂彌年行不由西州路嘗因大醉不覺至州門左右白曰此西州門曇悲感以馬策扣扉誦曹子建詩曰生存華屋處零落歸山坵因慟哭而去東坡用此故事若世俗之論必以爲成防矣然其詞石刻後東坡自題云元祐六年三月六日余以東坡先生年譜考之元祐四年知杭州六年召爲翰林學士承防則長短句蓋此時作也自後復守潁徙揚入長禮曹出帥定武至紹聖元年方南遷嶺表建中靖國元年北歸至常乃薨凡十一載則世俗成防之論安可信邪【苕溪漁隱】

錢思公謫漢東日撰玉樓春詞曰城上風光鶯語亂城下煙波春拍岸綠楊芳艸幾時休淚眼愁腸先巳斷情懷漸變成衰晚鸞鏡朱顏驚暗換往年多病厭芳樽今日芳樽惟恐淺毎酒防歌之則泣下後閤有白髮姫乃鄧王歌鬟驚鴻也遽言先王將薨預戒挽鐸中歌木蘭花引紼爲送今相公亦將亡乎果薨於隨州鄧王舊曲亦嘗有帝鄕煙雨鎖春愁故國山川空淚眼之句【侍兒小名錄】

曹元寵本善作詞特以紅窻迥戱詞盛行於世遂掩其名如望月婆羅門一詞亦豈不佳詞云漲雲暮捲漏聲不到小簾櫳銀河淡掃澄空皓月當軒髙掛秋入廣寒宮正金波不動桂影朦朧佳人未逄歡此夕與誰同望逺傷懷對景霜滿愁紅南樓何處想人在長笛一聲中疑淚眼立盡西風此詞語病在霜滿愁紅之句時太早耳曽端百編雅詞乃以此詞爲楊如晦作非也【苕溪漁隱】

凡作詩詞要當如常山之蛇救首救尾不可偏也如晁無咎作中秋洞仙歌詞其首云靑煙幕處碧海飛金鏡永夜閒堦臥桂影固巳佳矣其後云待都將許多明付與金樽投曉共流霞傾盡更攜取胡牀上南樓看玉做人間素秋千頃若此可謂善救首尾者也至朱希眞作中秋念奴嬌詞則不知出此其首云挿天翠柳被何人推上一輪明月照我藤牀涼似水飛入瑤池銀闕亦巳佳矣其後云洗盡凡心滿身淸露冷浸蕭蕭明朝塵世記取休與人說此兩句全無意味收什得不佳遂棄全篇其气索然矣【苕溪漁隱】

中秋詞自東坡水調歌頭一出餘詞盡廢然其後亦豈無佳詞如晁次膺綠頭鴨一詞殊淸婉但罇爼間歌喉以其篇長憚唱故湮沒無聞焉其詞云曉云收淡天一片琉璃爛銀盤來從海底皓色千里澄輝瑩無塵素娥澹濘淨可數丹桂參差玉露初零金風未凜一年無似此佳時向坐久疏星時度烏鵲正南飛瑤臺冷欄桿憑暖欲下遲遲念佳人音塵隔後對此應觧相思最闗情漏聲正永暗斷腸花影潛移料得來宵淸光未減陰晴天气又爭知共凝戀如今別後還是隔年期人縱健淸罇素月長願相隨【苕溪漁隱】

東坡在黃州中秋夜對月獨酌作西江月詞曰世事一塲大夣人生幾度秋涼夜來風葉巳鳴廊看取眉頭鬢上酒賤常愁客少月明多被云妨中秋誰與共孤光把盞淒然北望坡以防言謫居黃州欝欝不得志凡賦詩綴詞必寫其所懷然一日不負朝廷其懷君之心末句可見矣苕溪漁隱曰聚蘭集載此詞注云寄子由故後句雲中秋誰與共孤光把酒淒然北望則兄弟之情見於句意之間矣疑是倅錢塘時作子由時爲睢陽幕客若詞話所云則非也【古今詩話】

詩話總龜後集卷三十三

欽定四庫全書

詩話總龜後集卷三十四宋

阮閱

撰傷悼門

長慶四年退之爲吏部侍郎薨於靜安裏第李翺行狀載屬纊之語云伯兄徳行髙晚年止四十二某位爲侍郎年出伯兄十五嵗且獲終於牖下幸不失大節以下見先人可謂榮矣翺祭文曰人心樂生皆惡其防兄之在病則齊其終順化以盡靡憾於中張籍祭詩亦曰公有曠逺識生死爲一綱及當臨終辰意色亦不荒贈我珍重言傲然委衾裳蓋其聰明之所照了徳力之所成就故於生死之際超然如此宣室志載威粹骨蕝國世與韓氏爲仇神人以帝命召公計事愈曰臣願從大王討之未幾而愈卒公神道墓志行狀俱不載而止見於小說者如此豈東坡所謂其生也有自來其死也有所爲乎李肇國史補謂愈登華山絕頂度不可返至於發狂慟哭今觀易簀之際神色不亂如此不應於此而至於發狂慟哭也【葛常之】

太白辭粟臥首陽屢空饑顏回當代不飲酒虛名安在哉君不見梁王池上月昔照梁王尊酒中梁王巳去明月在黃鸝怨觧啼春風分明感激眼前事莫惜醉臥桃園東又平原君安在科鬥生古池坐客三千人而今知有誰君不見孔北海英風豪气今何在君不見裴尙書土墳三尺蒿藜居此類者尙多愚謂𨿽千萬篇只是此意非如少陵傷風憂國感時觸景忠誠激切蓄寓深逺各有所當也【黃常明】

曽文肅熈寧初爲海州懷仁令有監酒使臣張者小女甫六七嵗甚爲惠黠文肅之室魏夫人憐之教以誦詩書頗通觧其後南北暌隔紹聖初文肅柄事樞時張氏女以入禁中𨿽無名位以善筆札掌命令之出入忽與夫人相聞夫人以夫貴疏封瀛國稱壽禁庭始相見敍舊自後嵗時遣問夫人沒張作詩以哭云香散簾幃寂塵生翰墨間空傳三壼譽無復內朝班從此絕迹矣後四十年靖康之變張從昭慈聖獻南渡至錢塘朱忠靖筆錄所記昭慈遣其傳反正之議張夫人者卽其人也年八十餘終【揮塵】

東漢李固忠直鯁亮志在許國不爲身謀爭立淸河遂忤梁冀以致身首異處當時有提鈇上章乞收固屍如汝南郭亮者有星行至洛守衛屍喪如陳畱楊者亦可見固以忠獲罪矣唐李華嘗觀黨錮傳撫捲而悲之且作詩曰古墳襄城野斜徑橫秋陂況不禁樵采茅莎無孑遺於乎生不能保其身死又不能保其蔵骨之地天之不相善人何至是耶梅聖兪詩云漢家誅黨人誰與李杜死死者有範滂其母爲之喜喜死名愈彰生榮同犬豕故史臣以胡廣趙戒爲糞土而馬融眞犬豕哉【韻語陽秋】

宋彭城王義康忌檀道濟之功防文帝疾動乃矯詔送廷尉誅之故時人歌云可憐白浮鳩枉殺檀江州當時人痛之蓋如此柰何王綱下移主威莫立洎魏軍至步帝方登石頭以思之又何補哉劉夣得嘗過其墓而悲之曰萬里長城壊荒云野艸秋秣陵多士女猶唱白浮鳩蓋傷痛之深𨿽歷三百年而猶不泯也【韻語陽秋】

苕溪云李杜畵象古今詩人題詠多矣若子羙其詩髙妙固不待言要當知其平生用心處則半山老人之詩得之矣詩云吾觀少陵詩謂與元气侔力能排天斡九地壯顏毅色不可求浩蕩八極中生物豈不稠醜姦巨細千萬殊竟莫見以何雕鎪惜哉命之窮顚倒不見收靑衫老見斥餓走半九州瘦妻僵前子僕後攘攘盜賊森戈矛吟哦當此時不廢朝廷憂嘗願天下聖大臣各伊周寧令吾廬獨破受凍死不忍四海赤子寒颼颼傷屯悼屈止一身嗟時之人我所羞所以見公像再拜涕泗流推公之心古亦少願起公死從之遊【防溪】

淵明非畏枯槁其所以感嘆時化推遷者蓋傷時之急於聲利也非畏亂離其所以愁憤於干戈盜賊者蓋以王室元元爲懷也俗士何以識之

七哀詩起曹子建其次則王仲宣張孟陽也釋詩者謂病而哀義而哀感而哀悲而哀耳目聞見而哀口嘆而哀鼻酸而哀謂一事而七者具也子建之七哀哀在於獨棲之思婦仲宣之七哀哀在於棄子之媍人張孟陽之七哀哀在於巳毀之園寢唐雍陶亦有七哀詩所謂君若無定云妾作不動山云行出山易山逐云去難是皆以一哀而七者具也老杜之八哀則所哀者八人也王思禮李光弼之武功蘇源明李邕之文翰汝陽鄭防之多能張九齡嚴武之政事皆不復見矣蓋當時盜賊未息嘆舊懷賢而作者也司馬溫公亦有五哀詩謂楚屈原趙李牧漢錯馬援齊斛律光皆負才竭忠卒困於防而不能自脫蓋有激而云爾【葛常之】

白樂天元防之皆老而無子屢見於詩章樂天五十八嵗始得阿崔防之五十一嵗始得道保同時得嗣相與酬唱喜甚樂天詩云膩刺新胎髮香綢小綉襦玉牙開手蘇顆防肌膚防之云且有承家望誰論得力時又云嘉名稱道保乞姓號崔兒三嵗而亡白賦詩云懷抱幼兒亡按墓志有子道防年三嵗而卒以嵗月攷之卽道保也孟東野連產三子不數日皆失之韓退之嘗有詩假天命以寛其憂三人者皆人豪而不能忘情如此信知割愛爲難也若使學空天黙黙依前重作鄧攸身傷哉防之五十三道者遭此則又何必黒衣巾者闖然入其戶而後諭哉【葛常之】

韓退之作李幹墓志云余不知服食之說自何起殺人不可計而慕尙之益至臨死乃悔其爲而退之乃躬自蹈之以至於死白樂天所謂退之服硫黃一病訖不痊是也陳后山作嗟哉行雲張生服石奴下潦上干如渴烏韓子作志還自屠白笑未竟人復吁蓋爲此也然樂天與刑部李侍郎詩云金丹周學都無益奼女丹砂燒卽飛則樂天深知服食之無驗其皆以身試藥以自斃乎則白笑未竟人復吁之句未必然爾山谷在貶所曽公衮有書勸其勿服金石藥谷報云公衮疽根在旁乃不可食庭堅服之如晴雲之在川谷安得有霹靂火也則知服金石者尢當屏去粉白黛綠之軰或者用以資色力其斃宜哉【丹陽集】

詩話總龜後集卷三十四

欽定四庫全書

詩話總龜後集卷三十五宋

阮閱

撰傷悼門

復齋漫錄云農桑不擾嵗常登邊將無功吏不能四十二年如夣覺東風吹淚過昭陵此詩題於寢宮不著名氏宜表而出之

許彥周詩話云楊舜韶名友防長防十餘嵗向同在姑蘇時盜發孫堅墓楊作詩云闔廬城邊荒古丘昔誰塟者孫豫州久無行客爲下馬時有牧童來放牛嗚呼舜韶今亡矣他詩皆工必傳於世也

雪浪齋日記云弔辯才詩云滄海盡頭人滅度亂峯深處塔孤員憶登夜閣天連鴈同看秋崖月上煙劉僴雲天連鴈前人有古戍天連鴈之句

張南軒挽劉觀文詩憶時登廊廟忠言逹帝聰聽思惟盡瘁敢復計成功半世江湖上千憂寤寐中汗靑誰秉筆請放眾言公【一】國恥臣當死公家三世心忍看臨絕筆誰續斷音精爽今如在衣冠恨更深卻嗟蜍與志處世漫侵尋【二】平日多奇節中間似富公天從廬墓請人說捄荒功辛苦培邦本雍容遏亂鋒人傳道奏切更過子嚢忠【三】曽是南荊地他年竹馬迎旌旗嚴騎士弛矢盛民兵細放規摹舊還知節制明思公如峴首同我淚縱橫【四】

南軒挽王詹事詞大莭元無玷中心本不欺排姦力扛鼎憂國鬂成絲方喜三旌召俄興一鑑悲西風吹淚眼夫豈哭吾私一睿主龍飛日如公舊學臣忠言闗國計淸節映廷紳嵗月身多外江湖澤在民當年遺直嘆千古更如新【二】

東萊挽王詹事諸老收聲盡佳城又到公蒼天不可問吾道竟成窮旌捲莆田雨簫橫霅浦風今年襟上淚三哭萬夫雄【一】太史交防際元戎捲甲秋先鳴驚眾寐孤憤厭羣咻羽翼新鴻鵠聲華舊鬥牛斷橋無恙不落月照寒流【二】

東萊挽汪端明異時憂世士嘆息恨才難毎見公身健猶令我意寛雕零竟何極合復豈無端此理終難觧天風大隧寒一四海膺門峻親承二紀中論交由父祖受學自兒童山嶽千尋上江湖萬折東微言蔵肺腑欲吐與誰同【二】

王龜齡悼張安國舎人天上張才子少年觀國光髙名一枝桂遺愛六州棠出世才成佛修文遽作郎長沙屈賈誼宣室竟淒涼

王龜齡挽趙氏詩全節忠臣配崇寧宰相家哀能變國俗實不禦鈆華學佛窮三昧然松教五車遺芳載雕管名壽兩俱遐

東萊挽魏國錄麻衣見天子拜防不知休落落山林气拳拳畎畆憂極知千載遇政用一身酧繞舎閩溪水朝東日夜流【一】羣公祖疏傅多士送陽城短棹非前約長亭及此行深畱移白日久語爲蒼生防綺山陽賦鄰人笛未橫【二】

東萊挽蕭祭酒摩揣誠斯薄雕鐫質亦消平生但眞朴直上絕枝條氛霧終澄霽丘山亦動揺朝陽舊時鳳聲入舞簫韶

王龜齡悼亡燕寢焚香老病身細君相對坐如賔而今一榻維摩室惟與無言法喜親【一】偕老相期未及期回頭人事巳成非逄春尙擬風光轉過眼忽驚花片飛【二】

文昌雜錄云梁均帝晉天福中始塟故妃張氏獨存考功員外商鵬爲志文曰七月有期不見望陵之妾九疑無色空餘泣竹之妃後唐武皇師還渭北不獲入覲幕客李襲吉作違離表云穴禽有翼聴舜樂以猶來天路無梯望堯云而不到五代之季工翰墨者無以過此也

許彥周詩話云外祖父邵安簡公布衣時上平元昊策又甞勸仁廟早立太子晚年自樞府出知越州又移知鄆州其薨也岐公作挽詞云披褐曽陳定策汗靑猶著立儲書春風澤國吟牋落夜雨溪堂燕豆疏前軰詩不獨語言精鏈且是著題

冷齋夜話云余問山谷今之詩人誰爲冠曰無出陳無已其佳句可得聞乎曰吾見其作溫公挽辭一聫便知其才不可敵曰政𨿽隨日化身巳要人扶

王直方詩話云邢居實字惇夫年少豪邁所與遊皆一時名士方年十四五時嘗作明妃引末云安得壯士霍嫖姚防取呼韓作編戶諸公多稱之旣卒余收拾其殘艸編成一集號曰呻吟惇夫自少便多憔悴感慨之意其作秋懷詩云髙歌感人心心悲將柰何其作棗陽道中詩云有意問山神此生復來否巳而果卒於漢東惇夫之卒也山谷以詩哭之云詩到隨州更老成江山爲助筆縱橫眼看白璧埋黃壤何況人間父子情蓋謂惇夫與其子歆何也蔡天啟亦有詩云人物於今嘆然孤墳宿艸巳生煙日暮行人道旁舎應逢年少共談其餘作者甚眾皆載於呻吟集後

寓情門

古今詩話云牧之爲禦史分司洛陽時李司徒罷鎭閒居聲伎爲當時苐一一日開筵朝士臻赴以杜嘗持憲不敢邀飲杜諷坐客逹意願預斯防李馳書杜聞命遽來防中女妓百餘皆絕色殊藝杜獨坐南行瞪目注視滿引三巵問李曰聞有紫雲者孰是李指示之杜凝睇良久曰名不虛得宜以見惠李俯首而笑諸妓亦皆回首破顏杜又自引三爵朗吟而起曰華堂今日綺筵開誰喚分司禦史來忽發狂言驚滿座兩行紅粉一時回意气閒逸旁若無人苕溪漁隱曰東坡聞李公擇余飲傅國傳家大醉有詩云不肯醒醒騎馬回玉山知爲玉人頽紫雲有語君知否莫喚分司禦史來卽此事也又侍兒小名錄云兵部李尙樂妓崔紫雲詞華淸峭眉目端麗李公爲尹東洛宴客將酣杜公輕騎而來連飲三觥謂主人曰嘗聞有能篇詠紫雲者今日方知名不虛得倘垂一意無以加焉諸妓回頭掩笑杜作前詩詩罷上馬而去李公尋以紫雲送贈之紫雲臨行獻詩曰從來學制斐然詩不料霜臺禦史知愁見便教隨命去戀恩腸斷出門時侍兒小名錄不載此事出於何書疑好事者附防爲之也

東坡續麗人行李仲謀家有周昉畵背靣欠伸內人極精戱作此詩云深宮無人春晝長沈香亭北百花香羙人睡起薄梳洗燕舞鶯啼空斷腸畫工欲畵無窮意背立春風初破睡若教回首更嫣然陽城下蔡俱風靡子蒼用此意題伯時所畵宮女云睡起昭陽暗淡妝不知緣底背斜陽若教轉靣一回首三十六宮無粉光終不及坡之偉麗也

藝苑雌黃雲朝云者東坡侍妾也嘗令就秦少遊乞詞少防作南歌子贈之云靄靄迷春態溶溶媚曉光不應容易下巫陽秪恐翰林前世是襄王暫爲淸歌駐還因暮雨忙瞥然歸去斷人腸空使蘭臺公子賦髙唐

王直方詩話云無巳嘗作小放歌行兩篇其一云春風永巷閉娉婷長使靑樓悞得名不惜捲簾通一顧怕君著眼未分明其一云當年不嫁惜娉婷傅白施朱作後生說與旁人須早計隨宜梳洗莫傾城山谷云無巳他日詩語極髙古至於此篇則顧影徘徊衒耀太甚

逰宴門

蔡寛夫詩話云文忠與趙康靖公槪同在政府相得歡甚康靖先告老歸睢陽文忠相繼謝事歸汝陰康靖一日單騎車特往過之時年巳八十矣畱劇飲逾月日於汝陰縱遊而後返前軰掛冠後能從容自適未有若此者文忠賦詩云古來交道愧難終此防今時豈易逢出處三朝俱白首凋零萬朩見靑松公能不逺來千里我病猶堪釂一鐘巳勝山陰空興盡且畱歸駕爲從容因榜其遊從之地爲防老堂明年文忠欲往睢陽報之未果而薨兩公名節固師表天下而風流襟度又如此誠可以激薄俗也

人間佳節惟寒食天下名園重洛陽金穀暖橫宮殿碧銅駞晴合綺羅光橋邊楊柳細垂地花外秋千半出墻白馬蹄輕艸如剪爛逰於此十年狂【康節春逰吟】

東臯雜錄云孔嘗甫言唐人詩有城頭椎鼓傳花枝席上摶拳握松子乃知酒席蔵爲戱其來也久

復齋漫錄云仲至使遼回謁恭敏李公席中賦詩云穹廬三月巳淹畱白艸黃雲見卽愁滿袖塵埃何處洗李家池上海棠洲

許彥周詩話云退之詩酩酊馬上知爲誰此七字用意哀悲過於痛哭又詩云銀燭未消窻送曙金釵半醉坐添春殊不類其爲人乃知能賦梅花不獨宋廣平

阮戶部逰紫防觀詩春來猶未到金庭桃杏離披柳巳靑直待斜陽方興盡一笻獨立紫防亭

詩話總龜後集卷三十五

欽定四庫全書

詩話總龜後集卷三十六宋

阮閱

撰怨嗟門

孟郊詩云借車載家具家具少於車借者莫彈指貧窮何足嗟可見其素窶後有詩云賔秋巳覺厚私儲常恐多是古人恐富求歸之義則貧亦何足怪按郊爲溧陽尉縣有投金瀬平陵城林薄蓊蔚郊往來其間曹務都廢至遣假尉代之而分其半俸則安得有私儲哉退之贈郊詩云陋室有文史髙門有笙竽何能辯榮辱且欲分賢愚蓋言貧者文史之樂賢於富者笙竽之樂也【葛立之】

司馬遷遊江淮汶泗之境防金匱石室之書而作史記上下數千年殆如目覩可謂孤防初遭李陵之禍不肯引決而甘腐刑者實欲效離騷呂覧說難之書以攄憤悱故荊公詩云嗟子刀鋸間悠然止而食成書與後世憤悱聊自釋觀史記評贊於範雎蔡澤則曰二子不相戹烏能激乎於季布則曰彼自負才故受辱而不羞於虞卿則曰虞卿非窮愁則不能著書以自見於伍員則曰隱忍以就功名至於作貨殖遊俠二傳則一家貧不能自贖左右親戚不爲一言而寄意焉則荊公釋憤悱之言非虛發也韻【語陽秋】

晨牝妖鴟喪家生亂自古而然故夏姬亂陳費無極亂楚李義山詠北齊云小憐玉體橫陳夜巳報周師入晉陽東坡城都畫手開十眉橫云卻月爭新奇遊人指防小顰處中有漁陽胡馬嘶熟味此詩則吳人何苦怨西施豈是稱詠史哉等而下之凡移於尢物皆可以爲戒【黃常明】

杜牧張祜皆有春申君絕句杜云烈士思酧國士恩春申誰與快寃魂三千賔客總珠履欲使何人殺李園張云薄俗何心議感恩謟容卑迹賴君門春申還道三千客寂莫無人殺李園二詩語意太相犯於乎朱英之言義矣而春申不能必用李園之計巧矣而春申不能預防春申之客眾矣而無一人爲春申殺李園者所以起二子之論也余亦嘗有二絕云朱英意在彊黃歇黃歇如何弱李園一旦棘門奇禍作自貽伊戚向誰論又先秦豈謂嬴爲呂東晉那知馬作牛不悟春申亦如許敢憑宮掖售邪謀【黃常明】

唐淄靑李師道倚蔡爲重稱兵不軌洎蔡平師道乃始震悸憲宗命削其官詔諸軍進討於是六節度之兵興矣故劉夣得嘗爲天齊行二篇以快李師道之死夫師道猖獗狂悖反噬其主人怨神怒豈能居覆載之中乎故夣得云牙門大將有劉生夜半射落攙搶星又云太山沈冦六十年旅祭不饗生愁煙今逄聖君欲封禪神使陰兵來助戰夫劉悟本軍之將也力爲師道屯陽谷以當魏博乃倒戈以攻其主太山本土之神也宜福其地而乃以陰兵助敵則人怨神怒可知矣將叛其君神叛其主豈非以此始者以此終乎天之所報速矣【黃常明】

杜子羙身遭離亂復迫衣食足迹幾半天下自少時逰蘇及越以至作諫官奔走州縣旣皆載壯逰詩矣其後贈韋左丞詩云今欲東入海卽將西去秦則自長安之齊魯也贈李白詩云亦有梁宋逰方期拾瑤艸則自東都之梁宋也發同谷縣云賢有不黔突聖有不暖席姑來玆山中休駕喜地僻柰何物迫累一嵗四行役則自隴右之劍南也畱別章使君云終作適荊蠻安排用莊叟隨云拜東皇掛席上南斗則自蜀之荊楚也夫士人旣無常產爲饑所驅豈免仰給於人則奔走道途亦理之常爾王建云一年十二月彊半馬上看員缺百年歡樂能幾何在家見少行見多不緣衣食相驅遣此身誰願長奔波李頎亦云男兒在世無產業行子出門如轉蓬皆爲此也【黃常明】

陶淵明乞食詩云饑來驅我去不知竟何之而繼之以感子漂母惠愧我韓才非則求而有獲者也杜子羙上水遣懷云驅馳四海內童稚日糊口而繼之以但遇新少年少逢舊知友則求而無所得者也山谷貧樂齋詩云饑來或乞食有道無不可過靑艸湖云我𨿽貧至骨尢勝杜陵老憶昔上嶽陽一飯從人討由是論之則杜之貧甚於陶如山谷之貧尙優於杜也【黃常明】

老杜避亂秦蜀衣食不足不免求給於人如贈髙彭州云百年巳過半秋至轉饑寒爲問彭州牧何時救急難客夜詩云計拙無衣食途窮仗友生老妻書數紙應悉未歸情狂夫詩云厚祿故人書斷絕常饑稚子色淒涼答裴道州詩云虛名但防寒溫問泛愛不救溝壑辱簡韋十詩云因知貧病人須棄能使韋郎迹也疏觀此五詩可見其艱窘而有望於朋友故舊也然當時能期之者幾何人哉劉長卿云世情薄恩義俗態輕窮厄山谷云持饑望路人誰能顏色溫余於子羙亦云【葛韋之】

李翺賦眾囂囂而雜處咸嘆老而嗟卑顧予心獨不怨兮慮行道之猶非文忠常稱之觀老杜漢陰有鹿門滄海有靈槎焉能學眾口咄咄空咨嗟正同此意【葛常之】

樂天謫潯陽寄左降詩云殘燈無防影幢幢此夕聞君得九江垂死病中驚坐起暗風吹雨入寒窻白謂此句他人尙不可聞況防心哉至今毎吟猶惻惻再復貽三韻云憶昔封書與君夜金鑾殿後欲明天今夜封書在何處廬山庵裏曉燈前去來乃士之常二公不應如此戚戚也子瞻送文與可云奪官遣去不自覺曉梳脫髮誰能收推之前詩厥論尙矣然居易答元書以三太爲報且云可以樂之終身者悲嘆之語恐特傷離索耳【防溪】

詩有人之情性也非彊諫爭於庭怨詈於道怒鄰詈坐之所爲也余謂怨鄰詈坐固非詩本指若小弁親親未嘗無怨何人斯取彼譛人投畀豺虎未嘗不憤謂不可諫爭則又甚矣箴規刺誨何爲而古者帝王尙許百工各執藝事以諫詩獨不得與工技等哉故譌諫而不譎者惟風爲然如雅云匪靣命之言提其耳彼童而角實訌小子憂心慘慘念國之爲虐亂匪降自天生自媍人忠臣義士欲正君定國惟恐所陳不激切豈盡優柔婉媚乎故樂天寄唐生詩云篇篇無空文句句必盡規子建稱孔北海文章多雜以嘲戱子羙亦戱效俳諧體退之亦有寄詩雜談俳不獨文舉爲然自東方生而下稱處士張長史顏延年軰往往多滑稽語大抵才力豪邁有餘而用之不盡自然如此韓詩濁醪沸入口口角如衘防試以詩義授如以肉貫串初食不下喉近亦能稍稍皆謔語也坡集類此不可勝數寄蘄簟與蒲傳正云東坡病叟長覉旅凍饑餓吟似饑防倚賴東風先破衾一夜雪寒披故絮黃州云自慚無補絲毫事尙費官家壓酒囊將之湖州云吳兒膾薄欲飛去未食先說饞涎垂又防花不論命愛雪長忍凍天公非不憐聴飽卽喧閧食筍云紛然生喜怒似被狙公賣種茶云饑寒未巳免巳作大飽計平生五千卷一字不救饑寒來憑空按一字不可煮皆斡旋其語而弄之信恢刃有餘與血指汗顏者異矣【黃常明】

詩眼雲山谷常言少時曽誦薛能詩云靑春背我堂堂去白髮欺人故故生孫莘老問云此何人詩對曰老杜莘老雲杜詩不如此後山谷語傳師云庭堅因莘老之言遂曉老杜詩髙雅大體傳師云若薛能詩正俗所謂嘆世耳

後湖集云余毎讀蘇州漠漠防來重冥冥鳥去遲之語未嘗不茫然而思喟然而嘆嗟乎此余晚泊江西十年前夣耳自余犇竄南北山行水宿所歷佳處固多欲求此夣了不可得豈蒹葭莾蒼無三湘七澤之壯雪蓬煙艇無風檣陣馬之奇乎抑吾且老矣壯懷銷落塵土坌沒而無少日煙霞之想也慶長筆端丘壑固自不凢當爲余圖蘇州之句於壁使余隱幾靜對神遊八極之表耳

詩話總龜後集卷三十六

欽定四庫全書

詩話總龜後集卷三十七宋

阮閱

撰譏誚門

坡遊武昌寒溪雲楚雨遂昏云夣澤吳潮不到武昌宮又周遊困臥九折嶺褰衣獨上吳王臺於一時筆快遂以上宮目之繼而有李成伯云嗟嗟漢鼎久傾東肉食曽無智與忠孟徳仲謀交號令本初竊地搶姦雄武侯偶失三分策孫氏俄成一戰功寂寞西山舊巢穴庸兒尢道帝王宮語幾乎詈矣但渠不記其家太白曽作武昌韓侯去思頌黃金之車大吳天子武昌鼎據實爲帝裏其罪大矣【防溪】

永叔萬釘寶帶爛熳環人謂此帶幾度道著觀子羙緋魚以及之扶病垂朱紱挈帶看朱紱銀章付老翁世未嘗譏之者豈以其人不止宜此服邪固嘗有云朱紱負平生又云居然綰章紱受性本幽獨【防溪】

唐竇常牟羣庠鞏兄弟五人四人擢進士獨羣客隱毗陵因韋夏卿屢薦始入仕皆詩人也牟晚從昭義盧從史從史防驕牟度不可諫卽移疾歸東都故其秋夕閒居詩云燕燕辭巢蟬蛻枝窮居積雨壊籓籬羣嘗爲黔中觀察使故其詩云佩刀看日曬賜馬旁江調言語多重譯壺觴毎獨謡而鞏詩中乃有自京師將赴黔南之所謂什風荊州二月天問人初顧峽中船西南一望雲和水尢道黔南有四千此詩疑羣所作而悞寘鞏集中爾當歷武陵防江撫四州刺史所謂看春又過淸明節算老重經癸巳年者將之武陵到松滋渡之所作也庠詩不見其巡內一絕云愁雲漠漠艸離離太液鉤陳處處疑薄暮毀垣春雨裏殘花猶發萬年枝造句亦可謂秀整矣兄弟中獨羣詩稍低又不得舉進士而位反居上鞏詩又放魚詩云好去長江千萬里不須辛苦上龍門豈非爲羣而言乎史載鞏平居與人言若不出口世號囁嚅翁乃肯爲是耶【葛立之】

謝靈運在永嘉臨川作山水詩甚多往往皆佳句然其人浮躁不覊亦何足道哉方景平天子踐祚靈運巳扇揺異同非毀執政矣曁文帝召爲祕書監自以名軰應參時政而王曇首王華等名位逾之意旣不平多稱疾不朝則無君之心巳見於此時矣後以遊放無度爲有司所糾朝廷遣使收之而靈運有韓亡子房奮秦帝魯連恥之詠竟不免東市之戮而白樂天乃謂謝公才廓落與世不相遇壯志欝不用須有所泄處泄爲山水詩逸韻諧奇趣何也武帝文帝兩朝遇之甚厚內而卿監外而二千石亦不爲不逄矣豈可謂與世不相遇乎少須之安知不至黃散而躁至是惜哉其作登石門詩云心契九秋榦目翫三春荑居常以待終處順故安朓不知桃墟之泄能處順耶五羊之旤能待終耶亦可謂心語相違矣【韻語陽秋】

荊公作商鞅詩云今人未可非商鞅商鞅能令政必行余竊疑焉孔子論爲君難有曰如其善而莫予違也不亦善乎如不善而莫予違也不幾乎一言而喪邦乎蓋人君操生殺之權志在使人無違於我其何所不至哉商鞅助秦爲虐而乃稱其使政必行何耶後又有謝安詩云謝公才業自超羣誤長淸談助世紛秦晉區區等亡國可能王衍勝商君則知前篇有激而云也杜子羙云舜舉十六相身尊道何髙秦時用商鞅法令如牛毛則知所去取矣【韻語陽秋】

荊公以詩賦決科而深不樂詩賦試院中五絕其一云少年操筆坐中庭子墨文章頗自輕聖世選才終用賦白頭來此試諸生後作詳定官復有詩云童子常誇作賦工暮年羞悔有楊雄當年賜帛倡優等今日論才將相中細甚客卿因筆墨卑於爾雅注魚虫漢家故事眞當攺新詠知君勝弱翁熈寧四年旣預政遂罷詩賦専以經義取士蓋平日之志也元祐五年侍禦史劉摯等謂治經者専守一家而略諸儒傳記之學爲文者惟務訓釋而不知聲律體要之詞遂復用詩賦紹聖初以詩賦爲元祐學術復罷之政和中遂著於令士庶傳習詩賦者杖一百畏謹者至不敢作詩時張蕓叟有詩云少年辛苦校虫魚晚嵗雕虫恥壯夫自是諸生尢習气果然紫詔盡驅除酒間李杜皆投筆地下班揚亦引車惟有背時迂鈍叟靜中吟撚白髭須蓋蕓叟自謂也

黃魯直云陶淵明責子詩曰白髮被兩髩肌膚不復實𨿽有五男兒總不好紙筆阿舒已八歳懶惰故無匹阿宣行志學而不愛文術雍端年十三不識六與七逼子垂九齡但識梨與栗天運茍如此且進杯中物觀淵明此詩想見其人慈祥戱謔可觀也俗人便謂淵明諸子皆不肖而淵明愁嘆見於詩耳又杜子羙詩陶潛避俗翁未必能逹道觀其著詩篇頗亦恨枯槁逹生豈是足黙識蓋不早生子賢與愚何其掛懷抱子羙困頓於兩川蓋爲不知者詬病以爲拙於生事又往往譏議宗文宗武失學故聊觧嘲耳其詩名曰遣興可觧也俗人便爲譏病淵明所謂癡人前不得說夣也

作詩不知風雅之意不可以作詩詩尙譎諫惟言之者無罪聞之者足以戒乃爲有補而涉於毀謗聞者怒之何補之有觀蘇東坡詩只是譏誚朝廷殊無溫柔崇厚之气以此人故得而罪之若是伯淳詩聞者自然感動因舉伯淳和溫公諸人禊飲詩云未須愁日暮天際是輕陰又泛舟詩云只恐風花一片飛何其溫厚也【龜山語錄】

東坡云今太白集中有歸來乎笑矣乎及贈懷素艸書數詩決非太白作蓋唐末五代間學齊巳軰詩也余舊在富陽見國淸院太白詩絕凡近過彭澤興唐院又見太白詩亦非是良由太白豪俊語不甚擇集中亦往往有臨時率然之句故使妄庸軰敢耳若杜子羙世豈復有僞撰邪余嘗舟次姑熟堂下讀姑熟十詠怪其語淺近不類李白王平甫云此李赤詩也赤見柳子厚集自比李白故名赤其後爲厠鬼所惑以死今觀其詩止此而以太白自比則其人心疾久矣豈厠之罪也苕溪漁隱曰東坡此語蓋有所譏而已

元祐文章世稱蘇黃然二公當時爭名互相譏誚東坡嘗云黃魯直詩文如蝤蛑江珧柱格韻髙絕盤飱盡廢然不可多食多食則發風動气山谷亦云蓋有文章妙一世而詩句不逮古人者此指東坡而言也二公文章自今視之世自有公論豈至各如前事蓋一時爭名之詞耳俗人便以爲誠然遂爲譏誚所謂蚍蜉撼大樹可笑不自量者邪

王直方詩話云文潛賦虎圖詩末云煩君衛吾寢振此蓬蓽陋坐令盜肉防不敢窺白晝或云此卻是貓兒詩也又太旱詩雲天邊趙盾益可畏水底武侯方醉眠時人以爲幾於湯燖右軍也

陳軒筆錄云彭乘爲翰林學士文章誥命尢爲可笑有邊帥乞朝覲仁宗許其秋涼卽途乘爲批答之詔曰當俟蕭蕭之爰興靡靡之行王琪性滑稽多所侮誚及乘死也琪爲挽詞云最是蕭蕭句無人繼後風蓋爲是也

後山詩話云楊蟠金山詩雲天末樓臺橫北固夜深燈火見揚州王平甫雲莊宅牙人語也觧量四至吳僧錢塘白塔院詩曰到江吳地盡隔岸越山多餘謂分界堠子語也

隱居詩話云至和中阮逸爲王宮記室王能詩多與逸唱和逸有句曰易立太山石難枯上林柳有言其事者朝廷方治之防逸坐他事因廢棄之

詩話總龜後集卷三十七

欽定四庫全書

詩話總龜後集卷三十八宋

阮閱

撰箴規門

東坡山村詩雲煙雨蒙蒙雞犬聲有生何處不安生但教黃犢無人佩布谷何勞也勸耕意言是時販私鹽者多帶刀杖故取前漢龔遂令人賣劍買牛賣刀買犢曰何爲帶刀佩犢意言但得鹽法寛平令民不帶刀劍而買牛犢則民自力耕不勞勸督以譏鹽法太峻不便也又云老翁七十自腰鎌慙愧春山筍蕨甜豈是聞韶觧忘味爾來三月食無鹽意言山中之人饑貧無食𨿽老猶自采筍蕨譏時鹽法峻急僻逺之人無鹽食用動經數月若古之聖賢則能聞韶忘味山中小民豈能食淡而樂乎以譏鹽法太急也又云杖藜褁飯去匆匆過眼靑錢轉手空嬴得兒童語音好一年彊半在城中意言百姓請得靑苖錢立便於城中浮費使卻又言鄕村之人一年兩度夏秋稅及數度請納和預買錢今來更添靑苖助役錢因此莊家防小子弟多在城市不著次苐但學得城中人語音而巳以譏新法靑苖助役不便也

東坡開運鹽河詩云居官不任事消散羨長卿胡不歸去來滯畱愧淵明鹽事星火急誰能防農耕薨薨曉鼓動萬指羅溝坑天雨助官政然淋衣纓人如鴨與豬投泥相濺驚下馬荒堤上四顧但湖綫路不容足又與牛羊爭歸田𨿽賤辱豈失泥中行寄語故山人愼勿厭藜羮是時盧秉提舉鹽事擘畵開運鹽河差夫千餘人某於大雨中部役其河只爲般鹽旣非農事而役農民秋田未了有妨農事又其河中間有湧沙數里意言開得不便自嘆泥中勞苦羨司馬長卿居官而不任事又愧陶淵明不早棄官歸去也農事未休而役千餘人故云鹽事星火急誰能防農耕又言百姓巳勞苦不意天雨又助官政之勞民轉致百姓疲役人在泥水中辛苦無異鴨與豬又言某亦在泥中與牛羊爭路而行若歸田豈失此哉故云寄語故山友謹不可厭藜而思仕宦以譏開運鹽河不當又妨農事也

蘇東坡八月十五日觀潮作詩云吳兒生長狎濤淵冒利忘生不自憐東海若知明主意應教斥鹵變桑田時新有防禁弄潮故云吳兒生長狎濤淵冒利輕生不自憐蓋言弄潮之人爲貪官中利物致其間有溺死者故朝防禁斷某爲其時又好興水利因作此詩言東海若知明主意應教斥鹵變桑田意言東海若知此意當令斥鹵地盡變桑田此事之必不可成者以譏興水利之難成也

子瞻任杭州通判日轉運司差往湖州相度堤岸利害因與知湖州孫覺相見作詩與孫覺云嗟余與子久離羣耳冷心灰百不聞若對靑山談世事當須舉白便浮君某是時約孫覺並坐客如有言及時事者罸一大盞𨿽不指言時事是非意言時事多不便不得說也又云天目山前淥浸裾碧瀾堂下看衘艫作堤捍水非吾事閒送苕溪入太湖某爲先曽言水利不便卻被轉運司差相度堤岸又云作堤捍水非吾事意言夲非興水利之人以譏諷水利之不便也

王詵送韓幹畵馬十二疋求防尾子瞻作詩雲南山之下汧渭之間想見開元天寶年八坊分屯隘秦川四十萬疋如雲煙騅駓駰駱驪驑騵白魚赤兔騂皇防龍顱鳳頸獰且妍奇姿逸徳隱駑頑碧眼胡兒手足鮮嵗時剪刷供帝閒柘袍臨池侍三千紅妝照日光流淵樓下玉螭吐靑寒往來蹙踏生飛湍眾工防筆和朱鈆先生曹覇弟子韓廐馬多肉凥脽圓肉中畵骨誇尢難金覊玉勒綉羅鞍鞭箠刻烙傷天全不如此圖近自然平沙細艸荒芊綿驚鴻脫兔爭後先王良挾策飛上天何必俯首服短轅意以騏驥自比譏執政大臣無能盡我才如王良之禦者何必折節干求進用也

子瞻臈月遊孤山詩云獸在藪魚在湖一入池檻歸期無悞隨弓旌落塵土坐使鞭箠環呻呼追胥連保罪及孥百日愁嘆一日娯白雲舊有終老約朱綬豈合幽人紆人生何者非蘧廬故山鶴怨秋猿孤何時自駕鹿車去掃除白髮煩菖蒲麻鞋短褐隨獵夫射弋狐兔供朝晡陶潛自作五柳傳潘閬畵入三峯圖吾年凜凜今幾余知非不去慙衛蘧嵗荒無術歸亡逋鵠則易畫虎難摹此詩云悞隨弓旌落塵土坐使鞭箠環呻呼以譏新法行後公事鞭箠多也

詼諧門

老杜贈常左丞有朝叩富兒門暮隨肥馬塵至爲殘杯冷炙之語及姜少府爲淸觴異味卽云新歡使飽姜侯徳王倚爲沽酒割鮮卽云故人情義晚誰似豈附炎老饕如是哉蓋托文字戱謔也然又不可不慮故有褊性合幽棲干謁傷直恥事干謁以自見其志亦如示侄佐云甚聞霜薤白重惠意如何巳應舂得細頗覺寄來遲皆戱言也終慮癡人以夣爲實故示侄濟云所來爲宗族亦不爲盤飱小人利口實薄俗難可論正如淵明乞食篇云饑來駈我去不知竟何之行行正斯裏扣門拙言辭其卑污乃爾不肯爲五斗拆腰殆與異矣

試問髙吟三十首何如低唱兩三杯又譬如長鬛人不以長爲苦歸來被上下一夜著無處天覺眞贊云書生大抵多窮相金眼除非是黨公皆笑林語也

北夣言載江陵世號衣冠藪澤人言琵琶多如飯甑措大多如鯽魚退之酧崔少府伊陽詩云下言人吏希惟足彪與虥余官辰溪時士人皆可喜而不多得近城人虎雜居戱爲對云固冠思得多於鯽【士人】刻木惟宜少似彪【吏人】

某見同儕因行飲令人索一魚名有浙人大唱云周公魚余謂客坐且喜召伯鮓有對矣滿堂胡盧不止因戱爲足成其語云京語鮓先誇召伯浙音魚或號周公【防溪】

文潛詩兒曹鞭笞學官府翁憐兒癡旁笑侮平明坐衙鞭復呵賢於羣兒能幾何兒曹鞭笞以爲戱翁怒鞭人血流地一種戱劇誰後先我笑爲公兒更賢余謂此詩亦不可不令操權者知也坡云不辭脫袴溪水寒水中照見催租瘢等閒戱語亦有所補

後山詩話云楊大年傀儡詩云鮑老當筵笑郭郎笑他舞袖太瑯璫若教鮑老當筵舞轉更瑯璫舞袖長語俚而意切相傳以爲笑

後山詩話云乞貓詩秋來防軰欺貓死窺甕翻盤攪夜眠聞道貍奴將數子買魚穿柳聘衘蟬𨿽滑稽而可喜千嵗而下讀者如新

王直方詩話云謝王炳之惠玉板紙詩云王侯髩若綠坡竹此出髯奴傳炳之大以爲憾送零陵主簿夏君玉詩末云因行訪幽襌頭陁煙雨外蓋君玉頭甚大故以此戱之

東軒筆錄云陶谷久在翰林意希大用仍俾其黨因事薦引言谷在詞禁宣力實多微伺上防太祖笑曰翰林艸制皆檢前人舊本攺換詞語所謂依樣畵葫蘆耳何宣力之有谷聞之作詩曰官職須由生處有文章不管用時無堪笑翰林陶學士年年依舊畵葫蘆太祖薄其怨望遂決意不用矣

西淸詩話云髙英秀者吳越國人與贊寧爲詩友口給好罵滑稽毎見眉目有異者必噂短於其後人號惡啄薄徒嘗譏名人詩病云李山甫覧漢史云王莾弄來曽半破曹公將去便平沈定是破船詩李羣玉詠鷓鴣云方穿詰曲﨑嶇路又聴鉤輈格磔聲定見梵語詩羅隱云雲中雞犬劉安過月裏笙歌煬帝歸定見詩杜荀鶴云今日偶題題似著不知題後更誰題此衛子詩也不然安有四蹄贊寧笑謝而巳

苕溪漁隱曰劉義落葉詩云返蟻難尋穴歸禽易見窠滿廊僧不厭一片俗嫌多鄭谷柳詩云半煙半雨溪橋畔間杏間桃山路中防得離人無限意千絲萬絮惹春風或戱謂此二詩乃落葉及柳謎子觀者試一思之方知其善謔也

隱居詩話云昨夜陰山吼賊風帳中驚起黒髯翁平明不待全師出連把金鞭打鉄不知何人之詩頗爲邊人傳誦有張師雄者居洛中好以甘言悅人晚年尢甚洛人目爲蜜翁翁防官於塞上一夕傳胡騎犯邊師雄倉皇震恐衣皮裘兩重伏於土穴中神如癡矣秦人呼土窟爲土空遽爲無名子攺前詩以嘲之曰昨夜陰山賊吼風帳中驚起蜜翁翁平明不待全師出連著皮裘入土空

許身一何愚自比稷與契杜陵布衣老且愚信口自比稷與契其平居趨超自是唐虞上人時誇儀秦似不可曉飄飄蘇季子六印佩何遲敝裘蘇季子歷國未知還季子黒貂敝得無妻嫂欺戰國姦民蘇張爲渠此老不應未諭及觀薇蕨餓首陽裘馬資歷聘賤子欲適從疑誤此二柄其意甚明前言蓋戱耳【防溪】

許彥周詩話云黃魯直愛與郭功甫戱謔嘲調𨿽不當盡信至如曰公做詩費許多气力做甚此語切當有益於學者不可不知也

詩話總龜後集卷三十八

欽定四庫全書

詩話總龜後集卷三十九宋

阮閱

撰神仙門

髙尙處士劉臯謂士大夫以嗜欲殺身以財利殺子孫以政事殺人以學術殺天下後世非神仙中人不能發此言也【復齋漫錄】

熈寧中王迪爲洪州左司理參軍一日有道人來磨鏡因俾迪自照乃見星冠羽帔縹緲見鏡中迪問其故曰此汝前身也由汝悞念墮此勉自修證勿淪苦海旣去廸具以告其妻妻然之遂棄官與妻隱去郡僚挽畱不可皆作詩以餞行時新建主簿劉純臣有詩𨿽警防可以記其實云髮如抹漆左參軍脫去靑衫作隱淪世上更無覊絆事壺中別有自由身鼎烹玉兔山前藥花看金鰲背上春莫怪少年能決烈藍田夫婦總登眞後歸姑蘇不知所終【復齋漫錄】

周貫自言膠東人嘗號木鴈子善屬文防於洪州西山嗜酒不覊布褐粗全人或贈之錢則詣酒家取醉餘皆散墜不顧西山之人見貫往來者五十餘年而顏如初至有以道術訪之則必報以惡聲使之親近不得也熈寧元年至豫章石頭市遇故人棲止張生爲具酒食而宿中夜逆旅之主人聞戶外有車馬合防聲起而視之無有也惟貫所臥室戶正開猶奄奄然喘息就而察之貫巳死矣明日告新建縣尉吳杲卿往按之貫身潔如生扶而轉之腹中汩汩如浪鳴焉縣主簿劉純臣使人棺斂埋於地云張生還家其弟迎門曰周翁淩辰見遇今往雙嶺矣眾乃知貫非實死者也貫所著華陽二篇坐臥不離懷袖人莫得見之死日純臣取而有之純臣誦其文險絕而有條理純臣以詩記之曰八十西山作酒仙麻鞋亂斷布衣穿形骸一脫塵緣盡太極光陰不記年洪覺範冷齋夜話甞記之然互有不同【復齋漫錄】

吾八嵗入小學以道士張易簡爲師童子幾百人師獨稱吾與陳太初者太初眉山市井人子也予稍長學日益遂第進士制策而太初乃爲郡小吏其後余謫居黃州有眉山道士陸推忠自蜀來云太初已屍觧矣蜀人吳師道爲漢州太守太初往客焉正旦日見師道求衣食錢物且告別持所得盡與市人貧者反坐於防門下遂卒師道使卒舁往野外焚之卒罵曰何物道士使我正旦舁死人太初微笑開目曰不復煩汝步自防門至金鴈橋下趺坐而逝焚之城人見煙熖上焉有一陳道人也【東坡】

新安聶師道宗微少事道士於方升發迹逰名山數見異人揚行密開府於揚州宗微實輔佐之蓋爲國師三十年楊氏末觧化而去弟子塟之舉棺惟衣履存焉順義七年楊溥贈問政先生方外之兄徳誨爲新安太守乃於郡之東山築室以居方外號爲問政山房問政之名或得於此苕溪漁隱曰問政山去新安郡城十許裏巖谷幽防今有琳宇在焉國初黃臺畱題詩云千尋練帶新安水萬仞花屏問政山自少雲霞居物外不多塵土到人間壺懸仙島吞舟罷椀浸星宮咒水間艸暗碧潭思句曲松昏紫气度函闗龜成錢甲毛猶綠鶴化黳翎頂更殷阮洞神仙分藥去蔡家兄弟寄書還笻枝挺柱菖蒲節筍幘髙簮玳瑁斑新隱漸聞侵月窟舊林猶說枕沙灣黃精苖倒眠靑鹿紅杏枝低掛白鷴海上使頻靑鳥黠篋中蔵久白驢頑手疏俗禮慵非傲肘後靈方祕不慳寶籙匣垂金縷帶絳嚢條鏁玉連環常防靈穴通三楚擬過流沙化百蠻容易煮銀供客用辛勤栽果與猿扳靜張棊局鋪還打黙考仙經銷又刪牀並葛鞋寒兔伏窻橫檉幾老龍跧溪童乞火朝敲竹山聴琹夜撼花气燻心香馥馥澗聲聆耳響潺潺髙墳自掩浮生骨短晷難雕不死顏早晚重逢蕭塢客願隨芝蓋出塵寰余以續仙傳髙道傳二書考之詩中所用事多出師道本傳【山谷】

唐末有狂道士不知何許人又晦其名氏遊成都忽詣紫極宮謁杜光庭先生求寓泊之所先生諾之而不與之進道士日貨藥於市所得錢隨多少沽酒飲之惟唱感庭秋一詞其意感蜀之將亡如秋庭之衰落然人未之曉但呼爲感庭秋道士凡半年人亦不知其異一夕大醉歸夜將防尙聞唱聲愈髙有訝之者隔戶窺之見燈燭防綉筵具器皿羅列甚盛狂道士左右二靑童立侍時斟酒而唱窺者具以白先生先生乃欵其戶曰光庭量識膚淺不意上仙降鑑深爲罪戾然不揆愚昧而匍匐門下冀一拜光靈以消塵障道士曰何辱勤拳之若是當出奉見乃令二童收筵具器皿及陳設致於前揲之則隨手而小如符子狀置冠中又將二童按之如木偶可寸許又置冠中乃啟戶光庭忻然而入但空室而巳【髙道傳】

唐淸逺道士同沈恭予遊虎丘詩曰余本長殷周遭罹歷秦漢計之至唐則二千餘嵗矣顏魯公愛而刻之且有詩曰客有神仙者於玆雅麗陳蓋指爲神仙也李衛公追和魯公刻淸逺道士詩曰逸人綴淸藻前哲畱篇翰則逸人指淸逺而前哲謂魯公也其後皮日休陸龜防軰皆和之仙耶耶則不必問然僕獨愛其數句云吟挽川之陰步上山之岸山川共澄澈光彩交陵亂白雲蓊欲歸靑松忽消半於乎借使非神仙一才也【許彥周詩話】

異聞集載沈旣濟作枕中記雲開元中道者呂翁非洞賔也蓋洞賔嘗自序以爲呂謂之孫仕徳宗朝今雲開元則呂翁非洞賔無可疑者苕溪漁隱曰回仙嘗有詞云黃梁猶未熟夢驚殘尙用枕中記故事可見其非呂翁也靈怪集載南柯太守傳與枕中記事絕相類浮世榮枯固巳如夢矣此二事又於夢中作夢旣可笑亦可嘆已【復齋漫錄】

回仙於京師景徳寺僧房壁上題詩云明月斜秋風冷今夜故人來不來教人立盡梧桐影相傳此詩自國初時卽有之柳耆卿詞云愁緒終難整又立盡梧桐碎影用回仙語也古今詞話語云耆卿作傾杯秋景一闋忽夢一婦人云妾非今世人曽作前詩數百年無人稱道公能用之夣覺記其事世傳乃謡也此語怪誕無可攷據蓋不曽見回仙畱題遂妄言耳

予兄子瞻嘗從事扶風開元寺多古畫而子瞻少好畫往往匹馬入寺循壁終日有一老僧出揖之曰小院在近能一相訪否子瞻欣然從之僧曰貧道平生好藥術有一方能以朱砂化淡金爲精金老當傳人而患無可傳者知公可傳故欲一見子瞻曰吾不好此術𨿽得之將不能爲僧曰此方知而不可爲公若不爲正當傳矣是時陳希亮少卿守扶風而平生溺於黃白嘗於此僧求方而僧不與子瞻曰陳卿求而不與吾不求而得何也僧曰貧道非不悅陳卿畏其得方不能不爲耳貧道昔嘗以方授人矣有爲之卽死者有遭防者有失官者故不敢輕以授人卽出一卷書曰此中皆名方其一則化金方也公必不肯輕作但勿輕以授人如陳卿謹勿傳也子瞻許諾歸視其方毎淡金一兩視其分數不足一分輙以丹砂一錢益之雜諸藥入甘鍋中煆之鎔卽傾出金砂俱不耗但其色深淺斑斑相雜當再烹之色勻乃止後偶見陳卿語及此僧遽應之曰近得其方矣陳卿驚曰君何由得之子瞻具道僧不欲輕傳人之意不以方示之陳固請不巳不得已與之陳試之良驗子瞻悔曰某不惜此方惜負此僧耳公謹爲之陳姑應曰諾未幾坐受鄰郡公使酒以贓收去子瞻疑其以金故深自悔恨後謫居黃州陳公子慥在黃子瞻問曰少卿昔竟嘗爲此法否慥曰吾父旣失官至洛陽無以買宅遂大作此然竟病指而沒乃知僧言誠不妄也後十年餘謫居筠州有蜀僧儀介者師文事禪師文之所至輙爲修造所費不貲而莫知錢所從來介祕其術問之不以告人介以聰禪師善密爲聰言其方大類扶風開元寺僧所傳者然介未嘗以一錢私自利故能保其術而無患苕溪漁隱曰洞微志載葉生者與前事相類其以得幹銀術妄費而受禍故回仙謂沈東老云聞公自能黃白之術未嘗妄用蓋嘉之也此眞可爲貪者之戒【龍川略誌】

吳興之東林沈東老能醸十八仙白酒一日有客自號回道人長揖於門曰知公白酒新熟逺來相訪願求一醉實熈寧元年八月十九日也公見其風骨秀偉跫然起迎徐觀其碧眼有光與之語其聲淸員於古今治亂老莊浮圖氏之理無所不通知其非塵埃中人也因出酒器十數於席間曰聞道人善飲欲以鼎先爲壽如何公曰飲器中惟鐘鼎爲大屈巵螺杯次之而梨花蕉葉最小請戒侍人次第速斟當爲公自小至大以飲之笑曰有如顧愷之食蔗漸入佳境也又約周如復始常易器滿斟於前笑曰所謂杯中酒不空也回公興至卽舉杯舉白常命東老鼓琹回乃浩歌以和之又嘗圍棋以相娯止奕數子輙拂去笑曰秪恐碁終爛斧柯回公自日中至暮已飲數斗無酒色是夕月微明秋暑未退蚊蚋尙多侍人秉扇攺拂偶滅一燭回公乃命取竹枝以余酒噀之揷於逺壁須臾蚊蚋盡棲壁間而所飲之地灑然東老欲有所叩先托以求驅蚊之法回云曰且飲小術烏足道哉聞公自能黃白之術未嘗妄用且篤於孝義又多陰功此予今日所以來防訪而將以發之也東老因叩長生輕舉之術回公曰以四大假合之身未可離形而頓去惟死生去住爲大事死知所往則神生於彼矣東老攝衣起謝有以諭之回公曰此古今所謂第一最上極則處也此去五年復遇今日公當化去然公之所鐘愛者子階也治命時不得見之當此之際公亦先期而知謹勿動懷恐防失公之眞性東老領而悟之飲將逹旦則甕中所醸止畱糟粕而無餘瀝矣回公曰久不遊浙中今日爲公而來當畱詩以贈然吾不學世人用筆書乃就舉席上橊皮畫字題於庵壁其色微黃而漸加黒故其言有回仙人贈東老詩西鄰巳富憂不足東老𨿽貧樂有餘白酒醸來緣好客黃金散盡爲收書凡三十六年已而告別東老啟闗送之天漸明矣握手並行笑約異時之集至舎西石橋回公先度乘風而去莫知所適後四年中秋之吉東老微疾乃屬其族人而告之曰回公熈寧元年八月十九日嘗謂予曰此去五年復遇今日當化去予意明年今乃熈寧之五年也子階又適在京師幹薦回公之言其在今日乎及期捐館凡回公所言無有不驗【陸元光回仙錄】

吾乃京兆人唐末累舉進士不第因遊華山遇鐘離傳授金丹大藥之方復遇苦竹眞人方能驅使神再遇鐘離盡獲希夷之妙時吾得年五十第一度郭上竈第二度趙仙姑郭性頑鈍只與追錢延年之法趙性通靈隨吾左右吾惟是風淸月白神仙防聚之時嘗遊兩浙京汴譙郡嘗著白襴角帶右眼下有痣如人間使者筯頭大世言吾賣墨飛劍取人頭吾聞乃之實有三劍一斷煩惱二斷貪嗔三斷色欲是吾之劍世有傳吾之神不若傳吾之法不若傳吾之行何以故爲人若反是𨿽攜手接武終不成道苕溪漁隱曰回仙有沁園春一闋明內丹之防語意深妙惜乎世人但歌其詞不究其理吾故表顯之云七返還丹在人先須煉巳待時正一陽初動中宵漏永溫溫鈆鼎先透簾幃造化爭馳虎龍交合進火功夫尢鬭危曲江上看月華瑩淨有个烏飛當時自飲刀圭又誰信無中養就兒辧水源淸濁木金間膈不因師指此事難知道要微天機深逺下手速修尢太遲蓬萊路逺三千行滿獨步雲歸

詩話總龜後集卷三十九

欽定四庫全書

詩話總後集卷四十

宋阮

閱撰神仙門

陳東靖康間嘗飲於京師酒樓有倡打坐而歌者東不顧乃去倚欄獨立歌望江南詞音調淸越東不覺傾聽視其衣服皆故獘時以手揭衣爬搔肌膚綽約如雪乃復呼使前再歌之其詞曰欄幹曲紅颺綉簾旌花嫩不禁纎手撚被風吹去意還驚眉黛蹙山靑鏗鐵板閒引步虛聲塵世無人知此曲卻騎黃鶴上瑤京風冷月華淸東問何人制曰上淸蔡眞人詞也歌罷得數錢下樓亟遣僕追之已失矣【出夷堅志】

心事數莖白髮生涯一片靑山空林有雪相待野路無人自還李王好書神仙隱遁之詞豈非遭罹多故欲脫世网而不得邪【東坡】

葛稚川神仙傳載王方平麻姑降蔡經家方平謂曰不見姑已百年矣擘麟脯行酒而蔡經竊視麻姑手如鳥爪心念曰背癢時正可爬背方任念而方平已知責經曰麻姑神人汝何忽謂其手可爬背於是鞭經背皇祐中江西有一事正類此或題麻姑壇記以嘲之曰五百年來別恨多東徵重得見靑蛾擘麟方擬窮歡喜不禁閒人背癢何【隱居詩話】

劉跛子者靑州人也拄一拐每歳必一至洛中看花館範家園春盡卽還京師爲人談噱有味範家子弟多狎戲之有大範者見之卽與二十四金曰跛子喫半角小範者卽與十金喫碗羹於是以詩謝伯仲曰大範見時二十四小範見時喫椀羮人生四海皆兄弟酒肉林中過一生張丞相召自荊湖時跛子與客飲市橋客聞車騎甚盛起觀之跛子脫其衣便且飲作詩曰遷客湖湘召赴京輪蹄迎送一何榮爭如與子市橋飲且免人閒寵辱驚陳瑩中甚愛之作長短句贈之曰稿朩形骸浮雲身世一年兩到京華人還乘興閒看洛陽花聞道鞓紅最好春歸後終委泥沙忘言處花開花謝不似我生涯年華畱不住饑餐困寢觸處爲家這一輪明月本自無瑕隨分冬裘夏葛都不防赤水黃芽誰知我春風一拐談笑有丹砂余政和春見於興國寺以詩戲之曰相逢一拐大梁間妙語時時見一斑我欲從公蓬島去爛銀坑裏看靑山予姻家許中復之內乃趙槪參政之孫云我十許時見劉跛子來覓酒飲笑語而去計其壽百四五十許嘗書於京師新門張婆店三十年日坐相國寺東書邸中人無識之者【冷齋夜話】

範致虛居方城有髙士館於家自言昔乃白髮社翁遇師授以神藥今年逾下壽顏渥如丹有孺子色旣久而歸畱一絕末句云莫訝杖藜歸去早舊山閒卻一溪云【西淸詩話】

賣墨者潘谷余不識其人然聞其所爲非市井人也墨旣精妙而價不二士或不持錢求墨不計多少與之此豈徒然者哉余嘗與詩云一朝入海尋李白空看人間畫墨仙一日忽取欠墨錢劵焚之飲酒三日發狂浪走遂赴井死人下視之蓋趺坐井中手尙持數珠也見張元明說如此【東坡】

近有人遊羅浮畱一宿巖谷間中夜見一人身無衣而紺毛覆體意必仙也乃再拜問道其人了不顧但長嘯數聲響振林中歌詩云云來萬嶺動云去天一色長嘯兩三聲空山秋月白【西淸詩話】

張亶熈寧中夣行人入空中聞天風海濤聲振林朩徐見海中樓闕金碧瓊琚瑯佩者數百人揖亶出紙請賦詩細視筆硯皆碧玉色且戒之曰此間文章要似隱起鸞鳯當與織女機杼分巧過是乃人間語耳亶成一絕句雲天風吹散赤城霞染出連云萬樹花誤入醉鄕迷去路傍人應笑忘還家有仙人曰子詩佳絕未免近凡酌酒一杯極甘寒忽覺身墮萬仭山而寤【同上】

防州布衣賴仙芝言連州有黃損僕射者五代時人僕射蓋事南漢未老退歸一日忽遁去莫知其存亡子孫畫像事之凡三十二年復歸坐作階上呼家人其子適不在孫出見之索筆書壁上云一別人間歳月多歸來人事已消磨惟有門前鑑池水春風不攺舊時波投筆竟去不復防子歸問其狀貌孫云甚似影堂老人也無異相傳如此後頗有仕進者【東坡】

太學體逺齋饒州一士人遇遊道士道士本里人化去已多年一日來客位相訪約士人請假歸齋假簿中有詩一絕乃道士所書也詩云相別來來一百秋幻泡重作故人遊紫泥白雪尋常事何苦人間待不休【今是堂手錄】

鐘弱翁帥平涼一方士通謁從牧童牽黃犢立於庭下弱翁異之指牧童曰道人頗能賦此乎笑曰不煩我語是兒能之牧童乃操筆大書云艸鋪橫野六七里笛弄晚風三四聲歸來飽飰黃昏後不脫蓑衣臥月明旣去郡人見方士擔兩大甕長歌出郭迹之不見兩甕乃二口豈洞賔耶【西淸詩話】

回先生過湖州東林沈氏飲醉以石橊書其家東老庵之壁云西鄰已冨憂不足東老𨿽貧樂有餘白酒釀來緣好客黃金散盡爲收書東老沈氏之老自謂也余次其韻云世俗何知貧是病神仙可學道之餘但知白酒畱佳客不問黃公覓素書符離道士辰興際華嶽先生尸解余忽見黃庭丹篆句猶傳靑紙小朱書淒涼雨露三年後彷佛塵埃數字余至用橊皮緣底事中書君豈不中書山谷云秋風吹渭水落葉滿長安黃塵車馬道獨淸閒自然鑪鼎虎繞與龍盤九轉丹砂就琴心三疊蕋珠看舞胎仙便萬釘寶帶貂蟬冨貴欲燻天黃糧吹未熟夣驚殘是非海底直道作人難防手江南去白蘋紅蓼再遊湓浦廬山往三年有人書此曲於州東茶園酒肆之柱間或愛其文指趣而不能歌也中間樂工或按而歌之輒以俚語竄語晬然有市井气不類神仙中人語也十年前有醉道士歌此曲廣陵市上童兒和之乃合其故時語此道士去後乃以物色蹤迹之知其爲呂洞賔也苕溪漁隱曰近時吳江長橋埀虹亭屋山壁上艸書一詞人亦爲呂仙作其果然耶詞曰蜚梁欹水虹影淸光曉橘裏漁鄕半煙艸看來今往古物是人非天地裏惟有江山不老雨衣風帽四海誰知道一劍橫空幾畨到按玉龍嘶未斷月冷波寒歸去也琳宇洞天無鏁指云屏煙嶂是吾廬但滿地蒼苔年年不掃【東坡】

知制誥李大臨西川人有門人背傴不能仰視因以藥市罷見一道士云秀才有錢丐一二百爲酒資書生雲家貧無錢所居有薄釀同一醉可乎道士欣然便往酒半道士問何故背傴書生言不幸遇此疾無如之何道士因出藥三十粒云來日五更面東以新汲水下覺防燥不足怪書生如所教旣服藥燥甚不可勝展轉於榻上亦甚悔之然每一伸縮漸覺舒快比明身已直矣蜀人重藥市蓋常有神仙之遇焉【文昌雜錄】

予治平末沂峽還蜀泊舟仙都山下有道士以陰眞君長生金丹訣石本相示予問之曰子知金丹訣邪道士曰不知也然士大夫過此必以問之庻有知之者予佳其意試問以燒煉事對曰飬生有內外精气內也非金石所能堅凝四支百骸外也非精气所能變化欲事內必調養精气極其厚內丹成則不能死也然隱居人間久或托屍假而去求變化輕舉不可得也蓋四大本外物和合而成非精所能易也惟外成然後可以防瓦礫化皮骨飛行無礙矣然內丹未成內無以交之則服外丹者多死譬積枯艸獘絮而置火其下無不焚者予甚善其說告之曰昔人有服金丹不幸赴井而死旣而五臟皆化爲黃金者又有服玉屑死於盛夏而屍不敗壞者皆無內丹以主之也子之說信然哉後十餘年官於南京張公安道家有一道人陜人也爲公養金丹其法用紫金丹砂費數百千期年乃成公喜告予曰吾藥成可服矣予謂公何以知其藥成公曰抱朴子言藥旣成以手握之如泥出指間者藥眞成也今吾藥如是以是知其成無疑也予爲公道仙都所聞謂公曰公自知內丹成則此藥可服若猶未也姑俟之若何公笑曰我姑俟之【龍川略誌】

詩話總後集卷四十

欽定四庫全書

詩話總後集卷四十一宋

阮閱

撰歌詠門

熈寧間奉詔定蜀楚秦民三家所獻書得一獘紙所書花蕊夫人詩三十二首乃夫人親筆而辭甚奇與王建宮詞無異自唐至今誦者不絕口而此獨遺棄不見取前受詔定三家書者又拆去之甚可惜也謹令繕冩入三館而歸口誦數篇於丞相安石明日與中書語及之而王珪馮京願傳其本於是盛行於世夫人僞蜀孟昶侍人事具國史苕溪漁隱曰余閱此詞如龍池九曲遠相通楊桞絲牽兩岸風長似江南好風景畫船來往碧波中黎園弟子簇池頭小樂攜來候宴遊試炙銀笙先按拍海棠花下合梁州月頭支給買花錢滿殿宮人近數千遇著唱名多不語含羞走過禦牀前內人追逐采蓮時驚起沙鷗兩岸飛蘭槳把來齊拍水並船相鬭濕羅衣廚船進食簇時新侍坐無非列近臣日午殿頭先索膾隔花催喚打漁人皆淸婉可喜花蕊又別有逸詩六十六篇有近世好事者旋加搜索續之篇次無倫語意與前詩相類者極少誠爲亂眞矣聊摘其一二云羅衫玉帶最風流斜揷銀箆慢裹頭閒向殿前騎禦馬掉鞭橫過小紅樓春日龍池小宴開崕邊亭子號流杯沈檀刻作神仙女對捧金杯水上來【王平甫】

周世宗時陶尙書谷奉使江南韓熈載遣家妓奉盥匜及且有書謝略云巫山之麗質初臨霞侵鳥道洛浦之妖姿自至月滿鴻溝舉朝不能防其辭熈載因召家妓訊之云是夕忽當浣濯焉【緗素雜記】

唐髙宗燕羣臣賞防頭牡丹詩上官昭容一聨云勢如連璧友情若臭蘭人計之必一英奇女子也【許彥周詩話】

東坡後集有題織錦圖上回文其一云春晚落花餘碧艸夜涼低月半枯桐人隨遠雁邊城暮雨映疏簾綉閣空其二云紅手素絲千字錦故人新曲九廽腸風吹絮雪愁縈骨涙灑縑書恨見郎其三云羞看一首廽文錦錦似文君別恨深頭白自吟悲賦客斷愁是斷琴淮海集載東坡防云余少時見一江本其後有人題詩十餘首皆奇絕今記其三首然則此詩非東坡所作也少遊又云子瞻記江南所題詩本不全余嘗見之記其五絕今以補子瞻之遺卽叢話前集所載廽文詩五首是也世以爲少遊所作亦非也【苕溪漁隱】

蘇蕙織錦回文詩所傳舊矣故少常沈公復傳其畫繇是若蘭之才益著然其詩回旋書之讀者惟曉外繞七言至其中方則漫弗可考矣若沈公之博古亦謂辭句脫讀不成文殊不知此詩織成本五色相宣因以別三四五七言之異後人流傳不復施采故迷其句讀非辭句之脫略也政和初予在洛陽於王晉玉許得唐程士南效此並申諴之釋而後曉然是詩初不舛脫蓋沈公未嘗見此本耳然申諴所釋但依士南之設色其七言數火其色反黃四言數金其色反緑於五行爲弗類意蘇氏詩圗之色爲不然耳今因冠詩於畫遂別而正之三四五七言之詩各隨其所行而爲之色觀者見其色則詩之言數可知巳至於士南之文旣有釋者則賦采自從其舊而並錄於其首云【東觀餘論】

載璇璣圖序云前秦安南將軍竇滔有寵姬趙陽臺歌舞之妙無出其右滔置之別所妻蘇知之求而獲焉苦加撻辱滔深恨之陽臺又專伺蘇之短防毀交至滔益忿蘇氏年二十一滔鎭襄陽與陽臺之任絕蘇氏之音問蘇悔恨自傷因織錦回文題詩二百餘首記八百餘字縱橫反覆皆爲文章名曰璇璣圖遣蒼頭賫至襄陽滔覽錦字感其妙絕因送陽臺之關中而具車從迎蘇氏恩好爲重苕溪漁隱曰王白寮有防絳唇一詞送韓濟之歸襄陽云峴首亭空勸君休墮羊碑涙宦遊如寄且伴仙翁醉說與鮫人莫解江臯佩將歸思暈紅縈翠袖織回文字初寮用事以其漢上故然於送人之詞似難用也【侍兒小名錄】

南齊羊侃性豪侈舞人張靜婉腰圍一尺六寸能掌上舞唐人作楊桞枝辭曰認得羊家靜婉腰後人除卻家字只使羊靜婉誤矣李太白雲子夜吳歌動君心李義山云鶯有子夜歌晉有子夜女善歌非當時可及也【許彥周詩話】

古今詩人詠媍人者多以歌舞爲稱梁元帝妓應令詩云歌淸隨澗響舞影向池生劉孝綽看妓詩云燕姬臻妙舞鄭女愛淸歌北齊蕭放冬夜對妓詩云歌還團扇後舞出妓行前執防觀妓詩云學舞俱回雪分歌共落塵陳陰鑑侯司空宅詠妓詩云鶯啼歌扇後花落舞衫前陳劉刪亦雲山邊歌兩日池上舞前溪庾信趙王看妓詩緑珠歌扇薄飛燕舞衫長江總看妓詩云並歌時轉黛息舞暫分香隋盧思道夜聞鄰妓詩怨歌聲易斷妙舞態難收陳元璪春園聽妓詩云紅樹揺歌扇緑珠飄舞衣釋法宣觀妓云舞袖風前舉歌聲扇後嬌王勣詠妓詩云早時歌扇薄今日舞衫長劉希夷春日閨人詩云池月憐歌扇山云愛舞衣以歌對舞者有以歌扇對舞衣者亦每𨿽相緣以起然詳味之自有工拙也杜子美取以爲艶曲云江淸歌扇底野曠舞衣前【復齋漫錄】

緑珠井在白州防角山下昔梁氏之女有容貎石季倫爲交趾采訪使以眞珠三斛買之梁氏之居舊井存焉耆老云汲飲此井者誕女必多美裏閭以美色無益於是遂以巨石塡之苕溪漁隱曰山谷詩云欲買娉嬣供煮茗我無一斛明月珠用此事也【太平廣記】

石季倫王明君辭云延我以穹廬加於閼氏名閼氏單於妻也上烏前下章移切前漢匈奴傳曰冒頓後有爰閼氏生少子顏注閼氏匈奴皇后號劉貢父云匈奴單於號其妻爲閼氏耳顏便以皇后解之大俚俗也西河紀事云失我祁連嶺使我六畜不蕃息失我焉支山使我媍人無顏色蓋北方有焉支山山多紅藍北人采其花染緋取其英鮮者作胭脂媍人妝時用此顏色殊鮮明可愛匈奴名妻閼氏言可愛如胭脂也錢昭度作王昭君詩云閼氏才聞易妾名歸期長似俟河淸則誤讀氏字爲姓氏之氏矣【藝苑雌黃】

古今辭人作明妃辭曲多矣意皆一律惟呂居仁獨不蹈襲其詩云人生在相合不論胡與秦但取眼前好莫言長苦辛君看輕薄兒何殊胡地人【苕溪漁隱】

韓子蒼題昭君圖詩寄語防髮負薪女炙面謹勿輕離家余考唐逸士傳云昭君村至今生女必炙其面白樂天詩至今村女面燒灼成瘢防乃知炙面之事樂天已先道之也【復齋漫錄】

漢書竟寧元年呼韓邪來朝言願壻漢氏元帝以後宮良家子王昭君字嬙妃之生一子株累立復妻之生二女至範蔚宗始言入宮久不見禦積怨因掖庭令請行單於臨辭大防昭君丰容靚餙顧影徘徊竦動左右帝驚悔欲復防而重失信夷狄然蔚宗不言呼韓願壻而言四五宮女又言字昭君生二子與前書皆與之其言不願妻其子而詔使從胡俗此自烏孫公主非昭君也西京雜記又言元帝使畫工圖宮人皆賂畫工而昭君獨不賂乃惡圖之旣行遂誅毛延壽琴操之按又言本齊國王穰女端正閒麗未嘗窺看門戶穰以其異人求之不與年十七進之帝以地遠不幸欲賜單於美人嬙對使者越席請往後不願妻其子吞藥而卒蓋其事雜出無所攷正自信史書尙不同況傳記乎要之琴操最抵牾矣按昭君南郡人今秭歸縣有昭君村村人生女必灼艾炙其面慮以色選故也昭君卒葬匈奴謂之靑塜晉以文王諱昭號明妃云【韓子蒼昭君圖敍】

詩話總後集卷四十一

欽定四庫全書

詩話總後集卷四十二宋

阮閱

撰神門

昔年陳州有女妖自云孔大娘能昏夜於鼓腔中與人語言尢知未來事時晏元憲守陳方制小辭一闋修攺未定而孔大娘巳能歌之矣亦可怪也

長安慈恩寺有數女仙夜遊題詩云黃子陂頭有月明彊踏華筵到曉行煙波山色翠黛橫折得落花遠恨生化爲白鶴飛去明夜又題一首湖水團團夜如鏡碧樹紅花相掩映北斗闌干移曉柄有似佳期常不定亦婉約可愛【許彥周詩話】

請紫姑神大抵能作詩然不甚過人舊傳一士人家請之旣降偶書院中子弟作雨詩因率爾請賦頃刻書滿紙其警句云簾捲滕王閣盆翻白帝城誠可喜也【同上】

雪齋廣錄載司馬槱官於錢塘夢蘇小小歌蝶戀花詞一闋其詞頗佳詞云妾在錢塘江上住花開花落不記流年度燕子卻防春色去黃昏幾度蕭蕭雨蟬鬂犀梳云欲吐檀板新聲唱徹黃金縷酒醒夢回無覓處淒涼明月生秋圃【苕溪漁隱】

魯直記江亭所題詞有涙眼不曾晴之句余以此剽東坡樂章有秋雨晴時涙不晴之語【復齋漫錄】

東坡記秦少遊言寶應民有嫁娶防客者酒半客一人徑赴水曰有媍人以詩招我詩雲長橋直下有蘭舟破月衝煙任意遊金玉滿堂何所用爭如年少去來休余讀張君房脞說進士謝朏寓居寶應晚至縣橋忽見女郎自舟中出曰某楚小陂也可見訪舟中懷中出詩二首其一云畫橋直下是蘭舟破月衝煙任意遊金玉滿堂無用處早隨年少去來休其二云妾貎君才兩不常君今休苦更思啇兒家自有淸溪水飲著方知气味長前篇與少遊所言不同者數字更有二首爲異至謂寶應亦同君房著脞說在眞廟時不應東坡少遊之妄也【復齋漫錄】

余讀江南錄丘孟陽有賦名嘗夢一官人延入一第中具飲其旁幾上有書一卷孟陽展讀謂曰斯乃吾所述賦槁何至玆乎其人曰昔公焚之時吾得之矣孟陽因就求之答曰它日若至衡山必當奉還後官至衡州茶陵令乞致仕卒於衡州今世焚故書必毀而燔之蓋可信也【文昌雜錄】

呂申公夷簡嘗通判蜀中忘其郡名廨宇中素有物號楡老姑乃楡木精其狀一老醜婦常出廚間與羣婢相偶或時不見家人見之久亦不以爲怪公呼問之卽下堦拜之云妾在宅日久𨿽非人然不爲禍公亦置而不問常謂公他日必大貴一日忽懷姙羣婢戲之自言非久當產遂月餘忽不見出云已產矣請視之後園楡朩西南生大贅乃是視之果然【見聞錄】

東坡記徐州通判李綯有子年十七八不善作詩忽詠落花雲流水難窮目斜陽易斷腸誰同砑光帽一曲舞山香人驚問之若有物慿者云是謝中捨問其砑光帽事自云西王母宴羣仙有舞者戴砑光帽帽上簮花舞山香一曲未終花皆落去余讀唐羯鼔錄汝陽王璡明皇愛之乃隨遊幸璡常戴砑綃帽子打曲上自摘紅槿花一朶置之帽上遂奏舞山香一曲花不落墜上笑此事與前極相類【復齋漫錄】

陳甲爲成都守李西美璆館客捨於治事堂東偏之防竹齋紹興二十一年四月西美浣花回得疾旬日間甲已寢聞堂上婦人語笑聲卽起應門窺觀有女子十餘皆少艾有容色而衣結束頗與世俗異或坐或立或步庭中甲猶疑其爲帥家人以主人翁病輙出但怪其多也頃之一人曰中夜無以爲樂盍賦詩乎卽口占曰晚雨簾纎梅子黃晚雲捲雨月侵廊陰房把酒不成飲識者無情更斷腸一人應聲答之曰舊時衣服盡雲霞不到迎仙不是家今日樓臺渾不識祗因古朩記宣華餘人方綴思甲味其詩語不類人方悟爲物忽寂無所見後以語蜀郡父老皆云孟氏有國時嘗造宣華殿於摩訶池上今郡堂乃其故趾所見之妾云西美病遂不起【夷堅志】

魯直自黔安出峽登荊州江亭杜間有詞曰簾卷曲防獨倚江展暮天無際涙眼不曾晴家在吳頭楚尾數防雪花亂委撲漉沙鷗驚起詩句始成時沒入蒼煙叢裏魯直讀之淒然曰似爲予發也不知何人所作所題筆勢妍媚欹斜類女子而有眼涙不曽晴之句不然則是詩也是夕有女子絕艶夢於魯直曰我家豫章吳城山附客舟至此墮水死不得歸登江亭有感而作不意公能識之魯直驚寤謂所親曰此必吳城小龍女也【冷齋夜話】

長安南山下一書生作小圃蒔花木一日有金犢車從數女奴皆艶麗下飲於庭邀生同坐甚欵洽將別出小碧牋題詩曰相思無路莫相思風裏楊花一片時惆悵深閨獨歸處曉鶯啼斷緑楊枝【侯鯖錄】

張磪嘗遊霅上白蘋洲見碧衣女子攜手吟詠一篇雲碧水色堪染白蓮香正濃分飛俱有恨此別幾時逢藕隱玲瓏玉花藏縹緲容何當假防翼聲影暫相從磪逐之化爲翡翠飛去【樹萱錄】

番禺鄭僕射嘗遊湘中宿於馹樓夜遇女子誦詩云紅樹醉秋色碧溪彈夜佳期不可再風雨杳如年頃刻不見【樹萱錄】

明月淸風良宵防同星河易翻歡娛不終緑罇翠杓爲君斟酌今時不飲何時歡樂此廣記所載詩也山谷云當是中曹子建所作翰林蘇公以爲然又一篇云玉戶金缸願陪君王邯鄲宮中金石絲簧鄭女衞姫左右成行紈綺繽紛翠眉紅妝王歡轉盻爲王歌舞願得君歡長無災苦蘇公以爲邯鄲宮中金石絲簧此兩句不惟人少作而知之者亦極難得耳醉中爲余書此張文潛見坡谷論說詩忽曰舊時作人語如今人作語二公大笑【王直方詩話】

東坡作防州八境詩曰山中木客觧吟詩十道四蕃志記防州上落山有木客與人交甚信未嘗言能作詩也後得續法帖記木客詩云酒盡君莫沽壺傾我當發城市多囂塵還山弄明月方知得句之因徐鉉謂鄱陽山中有木客自言秦時造阿房宮采木者豈未嘗見十道四蕃志也【漫叟詩話】

春艸萋萋春水緑野棠開盡飄香玉綉嶺宮前白髮人猶唱開元太平曲忽然湖上片雲飛不覺舟中雨濕衣折得荷花渾忘卻空將荷葉蓋頭歸浦口潮來初渺漫蓮舟溶漾采花難芳心不愜空歸去防待潮回再摘看爺娘送我靑楓根不記靑楓幾回落當時手刺衣上花今日爲灰不堪著惆悵金泥撲蝶裙春來猶見伴行雲不教布施剛防得恰似知逢李少君卜得上峽日秋江風浪多巴陵一夜雨腸斷木蘭歌餘與魯直壽朋天防於伯時齋捨此一卷皆仙所作或夢中所作也又記太平廣記中有人爲物所引入墟墓皆華屋洞戶忽爲刼墓者所驚出遂失所見但云莞花半落松風晚淸吾每愛此兩句【東坡】

酉陽雜爼載詩兩篇山谷喜道之其一曰長安女兒踏春陽無處春陽不斷腸舞防弓彎渾忘卻娥眉空帶九秋霜其二曰流水涓涓芹弩芽織鳥防飛客還家荒村無人作寒食殯宮空對海棠花【洪駒父詩話】

李眞言字希古嘗夢至一宮殿有數百妓拋毬人唱一詩覺而記三首云侍宴黃昏未肯休玉堦夜色月如流朝來自覺承恩最笑倩傍人認綉毬隋家宮殿鎖淸秋曽見嬋娟颺綉毬金鑰玉簫俱寂寂一天明月照髙樓堪恨隋家幾帝王舞腰挼盡綉鴛鴦如今重到拋毬處不是金鑪舊日香今古詩話中載此詩只有一首不及此詳偹故盡錄之

詩話總後集卷四十二

欽定四庫全書

詩話總後集卷四十三宋

阮閱

撰釋氏門

坡贈辯才云我比陶令愧公爲遠公優時辯才退居未嘗出入坡往見之遂出至風篁嶺又云如使北山人求記二老遊用老杜寄贊上人與子成二老來往亦風流皆一儒一釋也又寄參寥問少遊失解云底事秋來不得解定中試與問諸天蓋劉禹錫和宣上人賀王侍郎放榜後詩云借問至公誰可印支郎天眼定中觀不惟兼具儒釋又正屬科塲事其不泛如此【防溪詩話】

夢得送僧君素云去來皆是道別此不消魂東坡云古今正自同嵗月何必書此等語皆通徹無礙釋氏所謂具眼也【同上】

端師子始見弄師子者發明心要則以防帛像其皮時時著之因以爲號秦少遊聞其髙道請陞座端以手自指曰天上無防月人間只一僧一堂風冷笑千古意分明少遊首肯之能誦法華經必得錢五百乃開秩目誦數句卽持錢地坐去其缺薄者易之而去好歌漁父詞月夕必歌之逹旦有狂僧回頭和尙以左道鼔動流俗士大夫亦安其妄方對丹陽呂公肉食端徑至指曰正當與麼時如何是佛回頭不能遽對端捶其頭推倒乃行又有妖人號不托掘秀州城外地有佛像建塔其上傾城敬信端見堪住曰如何是佛不托擬議端趯之而去章相子厚請陞座使余秀老撰防敍其事曰推倒回頭趯翻不托七軸之蓮經未誦一聲之漁父先聞端聽僧官宣至此以手揶揄曰止乃引聲吟曰本是瀟湘一釣客自東自西自南北大眾雜然稱善端顧大笑曰我觀法王法法王法如是下座【僧寶傳】

釣魚船上謝三郎防鬂已蒼蒼莎衣未必淸貴不肯換金章汀艸畔浦花旁靜鳴榔自來好个漁父家風一片瀟湘金華兪秀老作此篇道人多傳之非道意岑寂其語不應如是苕溪漁隱曰傳燈錄云沙福州閩縣人姓謝氏防好垂釣泛小艇於南臺江狎諸漁者年甫三十忽慕出塵乃棄釣艇投芙蓉山訓禪師落髮用此事也【山谷】

冷齋夜話謂道潛作詩追法淵明其詩有逼眞處曰數聲柔櫓蒼茫外何處江村人夜歸又曰隔林彷佛聞機杼知有人家在翠微余細細味之句格故佳但異淵明語豈得謂之逼眞處若東坡和陶詩前山正可數後騎且勿驅此方是逼眞處徳洪不善評詩此豈足慿哉【苕溪漁隱】

師住天防梅子眞舊隱一僧入山迷路問曰和尙在此山多少時也師曰只見四山靑又黃又問出山路甚麼處去師曰流水可隨去僧歸說似防官防官令僧去請出山師有偈云摧殘枯木倚寒林幾度逢春不變心樵客遇之猶不顧郢人那得苦追尋大寂聞師住山乃令一僧到問曰和尙見馬師得个甚麼便住此山師云馬師向我道卽心是佛我便向遮裏住僧云馬師近日佛法又別師云作麼生別僧云近日又道非心非佛師雲遮老漢惑亂人未有了曰任汝非心非佛我只管卽心卽佛其僧逥舉似馬祖又云大眾梅子熟也苕溪漁隱曰韓子蒼送僧住梅山詩云寺聞岑寂知何許想到千巖萬壑開待得梅山梅子熟不辭先寄一枝來用前事也【傳燈錄】

梵志翻著襪人皆道是錯乍可刺爾眼不可隱我腳一切眾生顚倒皆類如此乃知梵志是大修行人也昔茅容季偉田家子爾殺雞飯其母而以艸具飯郭林宗林宗起拜之因勸使就學遂爲四海名士此翻著襪法也今人以珍饌奉客以艸具奉其親渉世合義義則與已不合義則稱親萬世同流皆季偉之罪人也【山谷王梵志】

明州妙音僧法淵爲人陽狂日飲酒市肆歌笑自如匄錢於人得一錢卽欣然以爲欣得之多復與道路廢疾窮者能言人禍福無不驗人疑其精於術數故號淵三命發言無常及問之掉頭不答惟云去又有防之家必往哭之葬則送之無貧富皆往莫測其意人以其狂又號顚僧大覺禪師初往育王開堂僧掘然出問話人莫不竊笑大覺問顚僧是顚了僧僧了顚答曰大覺是大了覺覺了大大覺黙然眾皆驚愕一日忽於市相羊持酒一壺至郡守宅前防地而飲觀者千餘人酒盡懷中出頌一首欲化去眾皆引聲大呼云不可於此遂歸妙音趺坐而化頌曰咄咄平生顚蹶欲問臨行鑪中大雪眞相至今存焉【三山老人語錄】

蓬州道士賈善翔字鴻舉能劇談善琴嗜酒士大夫喜與之遊東坡嘗過之獻書問曰身如芭蕉心如蓮花百節疏通萬竅玲瓏來時一去時八萬四千末云鴻舉下語賈答曰老道士這里沒許多般數張天覺防其後云去時八萬四千不知落在那邊若不斬頭覓活誰知措大參禪【東臯雜錄】

太白夜懷有句云宴坐寂不動大千入毫髮潘祐獨坐有句云凝神入混茫萬又成虛空予愛二才子吐辭精敏之力等入道深宻之狀同合而書之聊資以用【法藏碎金】

近時僧洪覺範頗能詩其題李愬畫像云淮陰北面師廣武其气豈止吞項羽公得李祐不肯誅便知元濟在掌股此詩當與黔安並驅也頃年僕在長沙相從彌年其他詩亦甚佳如雲含風廣殿聞棋響度日長廊轉桞陰頗似文章巨公所作殊不類衲子又善作小詞情思婉約似秦少遊至如仲殊參寥𨿽名世皆不能及【許彥周詩話】

城外土饅頭饀艸在城裏一人喫一个莫嫌沒滋味巳且爲土饅頭尙誰食之今攺預先著酒澆使教有滋味【山谷王梵志】

余在臨川景徳寺與謝無逸軰升閣得禪月所畫十八應供像甚奇而失第五軸予口占嘲之曰十八聲聞解埵【闕】少叢林漢亂山門不知何處羅齋去不見云堂第五尊明日有女子來拜敍曰兒南營兵妻也寡而食素夜夢一僧來言曰我北景徳僧因行失隊煩相引歸寺可乎旣夢而鄰家邀飯入其門見壁間有畫異僧形像了然夢中所見也時朱世英守臨川異之使迎還閣藏之【冷齋夜話】

元丰間嘗久旱裕陵禁中齋禱甚力一夕夢有僧乘馬馳空中口吐雲霧旣覺而雨大作翌日中貴人道夢中所見物色於相國寺三門五百羅漢中至第十三尊略彷佛卽迎入內觀之正所夢也王丞相禹玉作喜雨詩雲良弼爲霖辜所望神僧吐霧應精求元參厚之云仙驥籋云穿仗下佛花吹雨布天流蓋記此事相國寺羅漢本江南李氏時物在廬山東林寺曹翰下江州盡取其城中金帛寶貸連百餘舟私盜以歸無以爲名乃取羅漢每舟載十許尊獻之詔因賜相國寺當時謂之押綱羅漢【石林詩話】

魯直使予對句云呵鏡雲遮月對曰啼妝露看花魯直罪予於詩深刻見骨不務含蓄予竟不曉此論【冷齋夜話】

僧寶傳覺範所撰也但欲馳騁其文往往多失事實至於作贊又雜以詩句此豈史法示褒貶之意也哉其詩云行盡湘西十里松到門卻立數諸峯崇公事迹無尋處庭下春泥見虎蹤又云廬山殿閣如生成食堂防處禪牀折我自三門如冷灰盡日長廊捲風葉又爲奇語云如月照眾水波波頓見而月不分如春行萬國處防同時而春無迹但其才性競爽見於言語文字間若於禪門本分事則無之也【苕溪漁隱】

前軰好稱僧悟淸鳥歸花影動魚沒浪防圓以爲句意皆新然余讀後梁沈君攸臨水詩云花落圓紋出風急細流翻乃知魚浪防圓之句出於此也【復齋漫錄】

泉州僧慶老有詩云交情老去淡如水病骨秋來瘦作松眞方外語也【詩說】

汪彥章龍溪集有霜餘溪上四絕癩可東溪集亦有霜餘溪上五絕內四絕卽龍溪集中詩但一絕不是所謂故人江北江南岸者餘皆同之不知竟誰作邪四絕中其一雲水似秋蛇巧作蟠山如濃翠擁髙鬟淸風明月元無主乞我煙蘿茅數間味淸駃可愛【苕溪漁隱】

詩話總後集卷四十三

欽定四庫全書

詩話總後集卷四十四宋

阮閱

撰釋氏門

予謫海外上元椰子林中漁火三四而已中夜聞聲淒動作詞曰凝祥宴罷聞歌吹畫轂走香塵起冠壓花枝馳萬騎馬行燈閙鳯樓簾捲陸海鰲山對當年曾看天顏醉禦杯舉歡聲沸時節𨿽同悲樂異海風吹夢嶺猿啼月一枕思歸淚又有懷京師詩云十分春瘦緣何事一掬歸心未到家苕溪漁隱曰忘情絕愛此瞿曇氏之所訓惠洪身爲衲子詞公有一枕思歸淚及十分春瘦之語豈所當然又自載之詩話矜衒其言何無識之甚邪【冷齋夜話】

往年餘宰分寧覺範從髙安來館之云嵓寺寺僧三百各持一幅紙求詩於覺範覺範斯須立就余見之不懌曰詩當少加思豈若是容易乎覺範笑曰取適吾意而已相別十年覽其遺編追記平生不覺隕淚余欲刪去冗長定取精深數十百首仍爲作序以示世人老懶未睱也僧中初無其詩眼者巳刻版書肆每以爲恨【韓子蒼】

已收一霎掛龍雨勿起千巖攧鷂風掛龍對攧鷂皆方言古今人未嘗道又云麗句妙於天下白髙才俊似海東靑又云文如水行川气如春在花皆奇句也【雪浪齋日記云】

余至瓊州劉家叟方飲於張守之席三鼔云遣急足來覓長短句欲問敍何事防叟視燭有蛾撲之不去曰爲賦此急足反走持紙曰急爲之不然獲譴也余口授吏書之曰宻燭花光淸夜闌粉衣香翅繞團團人猶認假爲眞實蛾豈將燈作火看方嘆息爲遮防也知愛處實難忽然性命隨煙熖始覺從前被眼瞞蒙叟醉笑首肯之旣北渡夜發海津又贈行爲之詞曰一叚文章種性更謫仙風韻畫防叢中淸香凝宴寢落日淸寒落花信愁似海洗光明錦後夜歸舟雲濤喧醉枕【冷齋夜話】

東坡長短句村南村北響繅車參寥詩云隔林彷佛聞機杼知有人家在翠微秦少防菇蒲深處疑無地忽有人家笑語聲三詩大周小異皆奇句也【髙齋夜話】

吳僧道潛有標置常自姑蘇歸西湖經臨平道中作詩云風蒲獵獵弄輕柔欲立蜻蜓不自由五月臨平山下路藕花無數滿汀州東坡赴官錢塘過而見之大稱賞已而相尋於西湖一見如舊相識及坡移守東徐潛往訪之館於逍遙堂士大夫爭識之東坡饌客罷略而俱來紅妝擁隨之東坡遣一妓前乞詩潛援筆而成曰寄語巫山窕窈娘好將魂夢惱襄王禪心已作沾泥絮不逐春風上下狂一坐大驚自是名聞海內然性褊憎凡子如仇嘗作詩曰去歳春風上國行爛窺紅紫厭平生而今眼底無姚魏浪蕋浮花懶問名士論以此少之道潛作詩追法淵明其語有逼眞處曰數聲柔櫓蒼茫外何處江村人夜歸又曰隔林彷佛聞機杼知有人家在翠防時從東坡在黃州士大夫以書扺坡曰聞日與詩僧相從豈非隔林彷佛聞機杼者乎眞東山勝遊也坡以書示潛誦前句笑曰此吾師七字師號【冷齋夜話】

華亭船子和尙有偈曰千尺絲綸直下埀一波才動萬波隨夜靜水寒魚不食滿船空載月明歸叢林盛傳想見其爲人山谷倚曲音歌成長短句曰一波才動萬波隨蓑苙一鉤絲金鱗正在深處千尺也須垂吞又吐信還疑上鉤遲水寒江靜滿目靑山載月明歸【冷齋夜話】

靈徹詩僧中第一如海月坐殘夜江春入暮年窻風枯硯水山雨慢琴弦經來白馬寺僧到赤烏年前軰評此詩云轉石下千仭江【雪浪齋日記】

唐李憕之子源以父死王難不仕居洛陽惠林寺與僧員澤遊一日相約遊峨嵋山源欲溯峽澤欲取斜谷路源不可曰吾巳絕世事豈可復道京師哉舟次南浦見防人錦襠負甕而汲者澤望而泣曰吾不欲由此者爲是也源驚問之澤曰媍人姓王氏吾當爲子孕三歳矣吾不來故不得乳今旣見無可逃者三日浴兒時願公臨我以一笑爲信後十二年杭州天竺寺外當與公相見至暮澤亡婦乳三日源望視之兒見源果笑源後適吳赴其約聞葛洪川畔有牧童扣牛角而歌曰三生石上舊精魂賞月吟風不要論慙愧情人遠相訪此身𨿽異性長存問澤公健否答曰李公眞信士又曰身前身後事茫茫欲話因緣恐斷腸吳越山川尋巳徧卻回煙棹上瞿塘遂去不知所之東坡詩云欲向錢塘訪員澤葛洪波畔帯秋深卽此事也【甘澤謡】

遠法師居廬山下持律精苦過中不受蜜湯而作詩換酒飲陶彭澤送客無貴賤不過虎溪而與陸道士行過虎溪數百步大笑而別故禪月作詩云愛陶長官醉兀兀送陛道士行遲遲買酒過溪皆破戒斯何人斯師如斯故效之防陶淵明把酒椀送陸修靜過虎溪胸次九流情似鏡人間萬事醉如泥【山谷】

文殊問無著近離甚處著雲南方殊雲南方佛法如何多少著云或三百或五百者問此如何住持殊云凡聖同居龍蛇渾雜著云多少眾殊云前三三後三三雪竇頌曰千峯盤屈色如藍誰謂文殊是對潭堪笑淸涼多少眾前三三與後三三【傳燈錄】

大覺懷璉禪學外工詩荊公與之防嘗以其詩示歐公曰此道人作肝臟饅頭也荊公不悟其戱問其意歐公曰是中無一防菜气璉防仁廟賞識畱住東京靜因禪院甚久嘗作詩進呈乞還山林曰千簇雲山萬壑流閒身歸老此峯頭殷勤願祝如天壽一炷淸香滿石樓又曰堯仁況是如天闊乞與孤云自在飛【冷齋夜話】

東坡言僧詩要無蔬筍气固詩人鑑今時悞解便作世网中語殊不知本分家風水邊林下气像蓋不可無若盡洗去淸防之韻便與俗同科又不足尙齊巳云春深遊寺客花落閉門僧惠崇云曉風飄磬遠暮雪入春深之句華實相副顧非佳句邪天聖間閩僧可士有送僧詩云一缽卽生涯隨緣度歲華是山皆有寺何處不爲花笠重吳天雪鞋香楚地花他年訪禪室寧憚路途賖亦非食肉者能到也【西淸詩話】

西湖僧淸順頥然淸苦多佳句嘗賦十竹詩曰城中寸土如寸金幽軒種竹只十个春風愼勿長兒孫穿我堦前緑苔破又有久服林下游頗識林下趣從渠緑陰繁不礙淸風度閒行石上眠落葉不知數一鳥忽飛來啼破幽絕處荊公遊湖上愛之乃稱揚其名坡晚年亦與之防甚多酧唱【冷齋夜話】

東吳僧惠詮徉狂垢污而詩語淸婉嘗書湖上一山寺壁曰落日寒蟬鳴獨歸林下寺柴扉夜來掩片月隨行屨惟聞犬吠聲更入淸蘿去東坡一見而和其後曰但聞煙外鐘不見煙中寺幽人行未巳艸露濕芒屨惟應山頭月夜夜照來去詮竟以此詩知名【冷齋夜話】

東坡元丰末年得請歸耕陽羨舟次步以書抵金山了元禪師曰不必出山當學趙州平等接人元得書徑來東坡迎笑問之曰以偈爲獻曰趙州當日少謙光不出三門見趙王爭似金山無量相大千都是一禪牀東坡拊掌稱善【僧寶傳】

王荊公丁家艱閱內典於蔣山與贊元禪師防從如兄弟公嘗問祖師意防元不答公益叩之曰公般若有鄣三有近道之質一更兩生來恐純熟公曰願聞其說元曰公世緣深懷經濟之志用捨不能必心未卑又多怒而學問尙理於道爲所知愚此其三也特視利名如脫髮甘淡薄如頭陁比爲近道且當以教乘滋茂之可也公再拜受教元爲人閒靖寡言客來無貴賤寒溫外無別語公後罷相居定林稍覺煩動卽造元相向黙坐終日而去有詩題覺海方丈贈之云往來城府住山林諸法修然但一音不與物爲眞道廣每隨緣起自禪深舌根已淨誰能懷足迹如空我得尋歳晚北窻聊寄傲蒲萄零落半牀陰人以爲實錄【僧寶傳】

雪竇顯禪師嘗作偈云三分光陰二早過靈防一防不揩磨貪生日日區區去喚起回頭爭柰何世人貪著愛境以妄爲眞迷而弗返讀此偈者冝如何哉【雪竇語錄】

詩話總後集卷四十四

欽定四庫全書

詩話總後集卷四十五宋

阮閱

撰釋氏門

王績作被召謝病詩雲橫裁桑節杖直剪竹皮巾鶴警琴亭夜鶯啼酒甕春顏回惟樂道原憲豈傷貧觀此數語又豈以招聘爲喜乎獨坐詩寄身千載下聊逰萬物初欲令無作有翻覺實成虛詠懷詩云故鄕行處是虛室坐間同日落西山暮方知天下空贈薛收詩賴此北山僧教我似眞如使我視聽遺自覺塵累祛聞者知績有得於佛氏者甚深也【西淸詩話】

不立文字見性成佛之宗逹摩西來方有之陶淵明時未有也觀其自祭文則曰陶子將辭逆旅之館永歸於本宅其擬挽詞則曰有生必有死早終非命促其作飲酒詩則曰采菊東籬下悠然見南山此中有眞意欲辧巳忘言答形影神三篇皆寓意髙逺蓋第一逹摩也而老杜乃謂淵明避俗翁未必能達道何耶東坡論陶子自祭文云出妙語於纊息之餘豈渉生死之流哉蓋深知淵明者【同上】

世稱白樂天學佛得佛光如滿時趣觀其吾學空門不學仙歸則須歸兜率天之句則豈解脫語耶元微之詩𨿽不及樂天逺甚然其得處豈樂天所能及哉其遣病詩云況我早師佛屋宅此身形復捨彼就此去畱何所縈前身爲過迹來世卽前程蛻骨龍不死蛻皮蟬自鳴則與賈誼忽然爲人何足控持化爲異物又何足患之語何逺耶孟郊未嘗防意於此而弔元魯山詩有茍含天地秀皆是天地身之句亦可嘉矣【同上】

許渾送棲元棄釋奉道詩云仙骨本防靈鶴逺法心潛動毒龍驚送勤尊師自邊將入道詩云蒼鷹出塞胡塵滅白鶴還鄕楚水深送李生棄官入道雲水深魚避鉤云迥鶴辭籠皆奬之也至送僧南歸詩云送師不得隨師去已戴儒冠事素王豈渾亦有逃禪之意也【同上】

錢起投南山佛寺云洗足觧塵纓忽覺天地寛庻將鏡中像盡作無生觀蓋知百骸九竅本非天形至悟眞寺詩云更聞東林磬九竅本非一興中尋覺花寂爾諸像滅蓋知妙明眞心不關諸象起於是理亦可謂超然者矣【同上】

子由誦楞嚴經悟一解六亡之義自言於此道更無疑然其作風痺詩乃有數盡吾則行未應墮冥漠之句則於理尙有礙矣而東坡乃謂子由聞道先我何耶東坡奉新別子由詩云何以解我憂粗了一事大笑遁兒詩雲中年忝聞道夢幻講已詳故贈錢道人詩云首斷故應無斷者冰消那復有冰知主人若苦令儂認認主人人竟是誰又云有主還須更有賔不如無鏡自無塵只從半夜安心後失卻當年覺痛人贈東林揔老詩雲溪聲便是廣長舌山色豈非情淨身夜來八萬四千偈他日如何舉似人如此等句𨿽宿單於不能屈也【同上】

桞展如東坡甥也不問道於東坡而問道於山谷山谷作八詩贈之其間有寢興與時俱由我屈伸時飯羮自知味如此是道否之句是告之以佛理也其曰咸池浴日月深宅養靈根胸中浩然气一家同化元是教之道教也聖學魯東家恭惟同出自乘流去本逺遂有作書肆是告之以儒道也【同上】

歐永叔素不信釋氏之說如酧淨照師云佛說吾不學勞師忽欵關吾方仁義急君且雲水閒酬惟吾師云子何獨吾慕自忘夷其身韓子亦謂收斂加冠巾是也旣登二府一日被病亟夢至一所見十人冠冕環坐一人云參政安得至此冝速反舍公出門數步復往問之公等豈非釋氏所謂十王者乎曰然因問世人飯僧造經爲亡人追福果有益乎答云安得無益旣寤病良巳自是遂信佛法又康公得之於陳去非去非得之於公之孫恕當不妄葉少蘊守汝陰謁見永叔之子棐久不出巳而棐持數珠出謝曰今日適與家人共爲佛事葉問其所以棐曰先公無恙時薛夫人已如此公弗之禁此也

遠師作白蓮社與謝靈運陸修靜等十八人爲社客獨淵明不肯入社視眾人固巳髙矣無爲子楊次公又從而笑之其作廬山五笑於陶有曰我笑陶彭澤聞鐘暗歉眉藍輿急回去巳是出山遲視彭澤又髙一著矣【俱丹陽集】

佛氏經律論合五千四十八卷寘之大藏所以傳佛心印作將來眼所補大矣樂天詩詞其間何所不有而寘大蔵何耶東都聖善寺蘇州南禪院各有之自且著集序李公埀作詩美之曰永添鳴寶集莫雜大乘經所謂盜憎主人者耶又觀題文集櫃云身是鄧伯道世無王仲宣只應公付女防與外甥傳於是後名亦大孜孜矣【同上】

大觀中吳興郡有邵宗益者剖蚌將食中有珠現羅漢像偏右肩矯首左顧衣綾畢具僧俗創見遂奉以歸慈感寺之臨溪流建炎間憲使楊應誠與客傳玩之次不覺越檻躍入水中亟禱佛求之於煙波渺茫之中一索而獲噫亦異矣葉少蘊有詩云九淵幽怪舞垂涎防戱那知我獨尊應迹不辭從異類藏身何意戀窮源歸來自說龍宮化久住方知鷲嶺存此話須逢老摩話員通無礙本元門曽公衮云不知一殼幾由旬能納須彌不動尊疑是吳興淸霅水直通方廣古靈源月沈濁水圓明在蓮出污泥實性存隱現去來初一致莫將虛幻防空門一時名公和篇甚眾今藏慈感寺【同上】

有唐中葉浮屠中有四澄觀架支提以捨僧伽者洛中之澄觀也故退之元和五年爲洛陽令與之詩云火燒水轉掃地空突凢便髙三百尺洛陽窮秋厭窮獨丁丁啄門疑啄木有僧來訪呼使前伏犀揷腦髙頬顴者也參元名大師爲華嚴防主譯經潤文者防稽之澄觀也敕裴休爲其塔銘云元和五年授僧紇印歷九宗聖世爲帝門師俗壽二百二者也傳燈錄有鎭國大師澄觀答皇太子問心要有心心作佛無一心而非佛心處處成道無一塵而非佛國之句所造超詣豈若前二澄觀有金植福算沙窮海者之比哉又有曹溪別出第二世五防山華嚴澄觀大師旣有華嚴二字又有無名禪法詞之言似卽防稽澄觀然續云無機緣語句可錄則又非也

金光明經載流水長者子以象負水救十千魚生忉利天可謂悲濟之極報驗之速矣厥後現於記傳有放防得金放得印者其類甚多遂使上機生元緣之慈下士冀有因之果皆流水長子之慈意余居泛金溪上暇日率同志拏小舟載魚鼈蝦蟹命五比丘誦寶勝佛名若十二因緣法作梵唄捨之溪中坐間有請作詩以紀一時之事者余輒爲書云漁師竟日漁水族作斤賣小捐使鬼兄滿載獲鱗介鯤鯨未易羅所得亦殊態靑蛙盡公私朱鮪兼小大霜鱸尙貫鍼土負或粘塊輪囷積文螺郭索走蒼蠏濕珠相呴濡自分煮姜芥豈知惻隱人規作江湖貸因呼小靑翰放澑舞澎湃跌坐延黒衣號佛指靑瀬經翻流水篇梵起魚山唄傾盆帶寒藻圉圉看於邁驚疑或依蒲喜濯或生喝快若鷹辭鞲歡如囚破械定非校人池恐是余不願汝借佛力永脫鉤网債口腹聊爾耳香餌莫渠愛【並同上】

詩話總後集卷四十五

欽定四庫全書

詩話總後集卷四十六宋

阮閱

撰釋氏門

韋應物奉訓處士叔詩云髙齋樂宴罷淸夜道相存東坡次王鞏韻云那能廢詩酒亦未妨禪寂子由春盡詩云楞嚴十卷幾廽讀法酒三升是客同道貴衝寂宴主歡暢二者恐不能相兼也白樂天延樂命釂之時不忘於佛事至今逹者譏之【葛常之】

衡州花光仁老以墨爲梅花魯直觀之嘆曰如嫩寒春曉行孤山籬落間但欠香耳余因爲賦長短句曰碧瓦籠晴香霧繞水殿西偏小駐聞啼鳥風度女墻吹語笑南枝破臘應開了道骨不凢江瘴曉春色通靈醫得花多少抱甕釀寒春杳杳譙門畫角催殘照又曰入骨風流國色透塵種性眞香爲誰風鬂涴啼妝半樹水村春漲雪壓低枝籬落月髙影動池塘髙情數筆寄防茫小寢初開霧帳前蝶戀花後西江月也【冷齋夜話】

余自並州還故里館延福寺寺前小溪風物類斜川余兒童時戱劇之地也嘗春深獨行溪上作小詩曰小溪倚春漲攘我夜月灣新晴爲不平約束晚見還銀梭時撥剌破碎波中山整釣背落日一葉嫩紅間又嘗莫寒歸見白鳥作詩曰剰水殘山慘淡間白鷗無事小舟閒个中著我添圖畫便是華亭落照灣魯直曰觀君詩說煙波漂渺處如陸忠州論國政字字切實前身非篙師沙戶種類邪有詩其略云五年六十子方半槁項頂螺忘嵗年脫卻衲衣著蓑笠來伴澹翁刺釣船嘗對淵材誦之淵材曰此退之澄觀我欲收斂加冠巾換骨句也【冷齋夜話】

余還自珠崖館於髙安大愚山陳瑩中自臺州載其家來漳浦過九江愛廬山因家焉以書督余兼程來余以三日至湓城瑩中曰自此公可禁作詩無益於事余曰敬奉教然余兒時好食肉母使持齋余叩頭乞先飯餐肉一日母許之今日當準食肉例先吟兩詩喜吾二人死而更生何如瑩中許焉曰鴈蕩天臺看不足盡般兒女寄蓬窻往來漳水謀二頃偶愛廬山家九江名節適眞如醉白生涯領略似襄龎向來萬事都休理且聽樓鐘宴夜撞與公靈鷲曾聽法防戱人間知幾生夏口甕中藏畫像孤山月下認歌聲翳消已覺境無滯礦盡方知珠自明數抹夕陽殘雨外一畨飛絮滿江城瑩中喜而謂余曰此岐山豬肉𨿽羙無食後三年餘客漳水見瑩中侄勝柔自九江來出詩示余曰仁者難逢思有常平居愼勿恃何妨爭先世路機關惡近後語言滋味長可口物多偏作疾快心事過必爲傷與其病後求良藥不若病前能自防余謂勝柔曰公癡詩如食鯽魚惟恐遭骨刺與岐山豬肉不可同日而語也【冷齋夜話】

陳瑩中謫合浦時余在長沙以書抵余爲負華嚴經入嶺有偈曰大士防方興盡回家山風月絕纎埃杖頭多少閒田地挑取華嚴入嶺來余和之曰因法相逢一笑開俯看人世過飛埃湘南嶺外休分別圓寂光中共往來又聞嶺外大雪作二偈寄之曰傳聞嶺外雪壓倒千年樹老兒拊手笑有眼未曾覩故應潤物材一洗瘴江霧寄語牧牛人莫教頭角露又曰偏界不曾藏處處光皎皎開眼失蹤由都緣太分曉園林忽生春萬瓦粲一笑遙知忍凍人未悟安心了【冷齋夜話】

余觀志公十二時頌自非深悟上乘同佛知見豈能作此語也是時逹磨猶未西來志巳明此理所謂先得我心之所同然者志公沒於天鑑十三年而逹摩以普通八年至金陵由此之魏傳佛心印禪宗方興近世學佛者往往忽此頌而弗觀蓋貴耳而賤目矣余嘗手書此頌置之座右朝夕味之尢愛其最後一首云雞鳴醜一顆圓珠明巳久內外推尋覓摠無境上施爲渾大有不見頭又無手世界壞時終不朽未了之人聽一言只這如今誰動口以至三祖信心銘永嘉證道歌皆禪學之髓初地之人其可弗觀乎【苕溪漁隱】

陳體常答黃晃仲二書敍學佛之防深切著明余嘗三復其言嘆其有理恨未能盡行也體常又有頌六首今錄二首其一云宻坐研窮有細防到頭湏是自忘機應無祖佛能超越豈有寃親更順違歷歷孤明猶認影巍巍獨霧尙披衣翻嗟防得照靈者也道尋師未肯歸其二云个中端的有誰知知者歸來到者稀卽見卽聞還錯防離聲離色轉乖違山靑水緑明防鶴唳猿啼顯妙機有意覓渠終不遇無心到處盡逢伊冷齋夜話云陳瑩中北歸過南昌言鄒志克在韶州極精進閉門誦華經舍利生防間此眞入信位日誦華嚴於觀音像前有修竹三根生像之後志完謁茒出之不可乃埀枝覆像如世所畫寶陁嚴竹今猶無恙韶人扄鎖之以爲過客逰觀北還至永州淡山巖有狐凢貴客至則鳴志完將至而狐輙鳴寺僧出迎之完怪之僧以狐鳴爲言志完作詩曰我入幽居亦偶然初無消息與人傳狐戱學仙伽客一夜飛鳴報老襌【苕溪漁隱】

余讀劉興朝悟道經眞集其言曰余少治儒術長登仕版蓋未嘗信佛也三十有二嵗見東林長老緫公與之語七日遂生信焉卽取其書讀之三年蓋恨其信之之晚也然循其理而體防則似悟還迷依其法而行持則暫靜還擾旣而閱傳燈錄始知佛有法眼妙心宻相付囑而逹摩西來單傳此事眾生悟者可以見性而了心其後發明此事但覺境界非常取證道歌讀之句句盡是吾之心地讀至六般神用空不空一顆圓光色非色如是希奇之事吾今已得現前任是千聖出來已須退步始得示人以偈曰世間多少英靈漢終是迷人喚人喚可憐眼底黒漫漫不見驪珠光燦爛過今晡又來旦不覺年華暗中換急擡頭髙著眼徑寸不容蚌中產靈利男兒薦得時好笑交渠膓欲斷又詩云今士堂堂此事同歸因處處獲圓通片心豁去滄溟窄防眼開來宇宙空出海銀蟾光動地離金簇疾追風須知佛祖埋藏後坐斷千差是此翁【苕溪漁隱】

詩話總後集卷四十六

欽定四庫全書

詩話總後集卷四十七宋

阮閱

撰麗人門

銅雀伎古人賦詠多矣鄭愔云舞餘依帳泣歌罷向陵看張正見云云慘當歌日松吟欲舞風賈至云靈幾臨朝奠空牀捲夜衣王勃云妾本深宮妓層城閉九重君王歡愛盡歌舞爲誰容沈佺期云昔年分食鼎今日望陵臺一旦雄圖盡千秋遺令開皆佳句也羅隱云彊歌彊舞竟難勝花落花開涙滿繒秪合當年伴君死免教憔悴望西陵似比諸人差有意也魏武陰賊險狠盜有神器實竊英雄之名而臨死之日乃遺令諸子不忘於葬骨之地又使伎人看銅雀臺上以歌舞其魂亦可謂愚矣東坡云操以病亡子孫滿前而咿嚶涕泣畱連妾媍分香賣履區處衣物平生姦僞死見眞性眞名言哉【葛常之】

人君不能制欲於媍人以至溺惑廢政未有不亂亡者桀奔南巢禍階妹喜魯威末國惑始齊姜妲巳褒姒以至楊妃張孔之徒皆是也吳於西施王之耽惑不減於諸後一夕越兵至而王不知也鄭毅夫詩云十重越甲夜城圍燕罷君王醉不知若論破兵功第一黃金只合鑄西施謂非西施則吳不亡吳不亡則安得以黃金而鑄其容哉東坡範蠡詩云誰將射禦教吳兒長笑申公爲夏姫卻遣姑蘇有麋鹿更令夫子得西施言楚申公欲弱楚而彊吳者以夏姫之故曾不如範蠡滅吳覇越而坐得西施也【同上】

韓康公上元召從官諸人令家妓侍飲其專寵者曰魯生偶中蜂螫少頃持扇向東坡乞詩詩中有魚吹細浪歌揺日舞罷花枝蜂入懷之句上句記姓下句記事【侯鯖錄】

東坡嘗飲一豪士家出侍姫十餘人皆有姿伎其間有一善舞者名媚兒容質𨿽麗而軀幹甚偉豪士特所寵愛命乞詩於公公戱爲四句云舞防褊影揺千尺龍蛇動歌喉宛轉聲撼半天風雨寒妓赧然不悅而去【遁齋閒覽】

王晉卿都尉旣防蜀國貶均州姫侍盡逐有一麗者號囀春鶯色藝兩絕平居屬念未知流落何許後二年內徙汝陰道過許昌市傍小樓聞泣聲甚悲晉卿異之聞乃囀春鶯也恨不可復得因賦一聯佳人巳屬沙吒利義士今無古押衙晉卿每話此事客有足成章者晉卿賢之猶愴然其詞曰幾年流落向天涯萬里歸來兩鬂華翠防香殘空浥涙靑樓云渺定誰家佳人巳屬沙吒利義士今無古押衙回首音塵兩沈絕春鶯休囀沁園花【西淸詩話】

蔡持正謫新州侍兒名琵琶嘗養一鸚鵡持正每呼琵琶卽扣一響板鸚鵡傳言呼之琵琶卒後悞觸響猶傳言呼之持正感傷成疾不起嘗爲詩云鸚鵡言猶在琵琶事巳非傷心瘴江水同渡不同歸苕溪漁隱曰持正守安州夏日登車蓋作十絕句爲吳處厚箋注得罪謫新州其間一絕云紙屏石枕竹方牀手倦拋書午夣長睡起莞然成獨笑數聲漁笛在滄浪殊有閒適自在之意【侯鯖錄】

回紋兩續必徧獨此五詩不然其一曰紅窻小泣低聲怨永日春寒斗帳空中酒落花飛絮亂曉鶯啼破夢匆匆其二曰同誰更倚閒窻綉落日紅飛小院深東復西流分水嶺恨兼愁續斷琴其三曰寒信風飄霜葉黃冷燈殘月照空牀看君寄憶回紋錦字字縈愁冩斷膓其四曰前堂畫燭殘凝涙半夜淸香舊染衾煙鎖竹枝寒宿鳥水沈天色霽橫參其五曰娥翠斂時聞燕語涙珠彈處見鴻歸多情妾似風花亂薄幸郎如露艸希【漫叟詩話】

曾子宣夫人魏氏作虞羙人艸行雲鴻門玉斗紛如雪十萬降兵夜流血咸陽宮殿三月紅覇業已隨煙燼防剛彊必死仁義王陰陵失路非天亡英雄本學萬人敵何用屑屑悲紅妝三軍散盡旌旗倒玉帳佳人坐中老香魂夜逐劍光飛靑血化爲原上艸芳心寂寞寄寒枝舊曲聞來似斂眉哀怨徘徊愁不語恰如愁聽楚歌時滔滔逝水流今古漢楚興亡兩坵土當年遺事久成空慷慨罇前爲誰舞苕溪漁隱曰此詩乃許彥國表民作表民合肥人余昔隨侍先君守合肥嘗借得渠家集集中有此詩又合肥老儒郭全羙乃表民席下舊諸生云親見渠作此詩今曾端伯編選亦列此詩於表民詩中遂與余所見所聞合覽者可以無疑亦知冷齋之妄也【冷齋夜話】

費氏蜀之靑城人以才色入蜀宮後主嬖之號花蕊夫人效王建作宮詞百首國亡入備後宮太祖聞之召使陳詩誦其國亡詩云君王城上竪降旗妾在深宮那得知十四萬人齊解甲寧無一个是男兒祖悅蓋蜀兵十四萬而王師才數萬爾【後山詩話】

僕七歳時見眉州老尼姓宋忘其名年九十餘自言嘗隨其師入蜀主孟昶宮中一日大熱蜀主與花蕊夫人夜起避暑摩訶池上作一詞宋具能記之今四十年來巳死矣人無知此詞者獨記其首兩句云冰肌玉骨自淸涼無汗暇日尋味豈洞仙歌令乎乃爲足之云苕溪漁隱曰漫叟詩話所載本事曲云錢塘一老尼能誦後主詩首章兩句與東坡洞仙歌序全然不同當以序爲正也【東坡洞仙歌序】

楊元素作本事曲記洞仙歌冰肌玉骨自淸涼無汗水殿風來暗香滿繡簾開一防明月窺人人未寢欹枕釵橫鬂亂起來攜素手庭戶無聲時見疏星渡河漢試問夜如何夜巳三更金波淡玉繩低轉細屈指西風幾時來又不道流年暗中偸換錢唐有一老尼能誦後主詩首章兩句後人爲足其意以塡此詞余嘗見一士人誦全篇云冰肌玉骨淸無汗水殿風來暗香暖簾開明月獨窺人欹枕釵橫雲鬢亂起來瓊戶時見疏星渡河漢屈指西風幾時來只恐流年暗中換【漫叟詩話】

太和初有爲禦史分務洛京者有妓善歌時太尉李逢吉畱守求一見旣不敢辭盛妝以往李命與眾姬相見李姬四十餘軰皆出其下旣入不復出頃之李亦辭以疾遂罷坐信宿耗絕但恐嘆不能巳已爲詩兩篇投獻明日李但含笑曰大好詩遂絕詩曰三山不見海沈沈豈有仙蹤尙可尋靑鳥去時雲路斷姮娥歸去月宮深紗窻暗想春相憶書幌誰令夜獨吟料得此時天上月只應偏照兩人心一篇亡苕溪漁隱曰余觀劉賓客外集有憶妓四首內有一首卽前詩也其餘三首亦是前詩之意也古今詩話中旣不云禦史姓名則此詩豈非夣得爲之假手乎【古今詩話】

何彼穠矣之詩羙王姫而作也周姫姓故皇女皆稱姬如陳嬀楚芊齊姜之類是也後世凢婦人皆稱姬誤矣南朝人士皆謂姫人如蕭綸見姫人詩所謂狂夫不妬妾隨意早還家劉孝綽詠姬人未出詩所謂帷開見釵影簾動聞釧聲梁王僧孺爲姫人怨詩所謂還君與妾扇歸妾與君裘江摠爲姬人怨服藥詩所謂妾家邯鄲好輕薄持忿仙童一丸藥是也【丹陽集】

後山詩話退之詩雲長安眾冨兒盤饌羅羶葷不能文字飲惟解醉紅裙而老有二妓號綘桃桞枝故文昌張借云爲出二侍女合彈琵琶箏也又爲李千志敍當世名貴服金石藥欲生而死者數軰著之石藏之地下豈爲一世戒邪而竟以藥死故白樂天云退之服硫黃一病竟不痊也【防溪】

唐語林退之二侍妾一曰綘桃二曰桞枝皆能歌舞初使王庭湊至壽陽驛絕句云風光欲動別長安春半邊城特地寒不見園桃並巷桞馬頭惟有月團圓蓋寄意二姝逮歸桞枝逾垣遁去家人追獲故鎭州初歸詩云別來楊桞汀頭樹擺亂春風只欲飛惟有小園桃李在畱花不發待郎歸自是專寵綘桃矣【防溪】詩話總後集卷四十七

欽定四庫全書

詩話總後集卷四十八

宋阮

閱撰麗人門

陳築字夣和莆田人崇徳初登第爲福州古田尉旣至官惑一倡周氏周能詩嘗有詩贈築曰夢和殘月過樓西月過樓西夣巳迷喚起一聲腸斷處落花枝上鷓鴣啼首句蓋寓築字也又有春時詩曰暼然飛過誰家燕驀地香來甚處花深院日長無个事一瓶春水自煎茶【夷堅志】

往時靑幕之子婦妓也善爲詩詞同府以詞挑之妓答曰淸詞麗句永叔子瞻曽獨步似恁文章冩得出來當甚彊【後山詩話】

杭妓胡楚龍靚皆有詩名胡云不見當年丁令威年來處處是相思若將此恨同芳艸卻恐靑靑有盡時張子野老於杭多爲官妓作詞而不及靚靚獻詩雲天與羣芳十樣葩獨分顏色不堪誇牡丹芍藥人題徧自分身如鼓子花子野於是爲作詞也【同上】

蘇子瞻通判錢唐嘗權領郡事新太守將至營妓陳狀以年老乞出借從良公卽判曰五日京兆判狀不難九尾野狐從良任便有周生者色藝爲一郡之最聞之亦陳狀乞嫁公惜其去判云慕周南之化此意誠可嘉空冀北之羣所請冝不允其敏捷喜謔如此【澠水燕談錄】

韓魏公爲陜西安撫開府長安李待制【師中】過之李有詩名席間使爲官妓賈愛卿賦詩云願得貔貅十萬兵犬戎巢穴一時平歸來不用封侯印只問君王乞愛卿【後山詩話】

李元膺防妻作長短句云去年相逢深院宇海棠下曽歌金縷歌罷花如雨翠羅衫上防防紅無數今嵗重尋揮手處空物是人非春暮回首靑門路亂紅飛絮相逐東風去元膺尋亦卒【冷齋夜話】

杜大中自行伍得將與物無情西人呼爲杜大虫𨿽妻有過亦公杖之有愛妾才色俱羙大中牋表皆此妾所爲一日杜方寢妾室見幾間有紙筆頗佳因書一闋寄臨江仙有彩鳳隨鵶之語杜覺而視之云鵶且打鳳於是掌其面至項折而斃【今是堂手錄】

東坡在丰城有老人生子爲具召東坡且求一詩東坡問翁年壽幾何曰七十翁之妻幾何曰三十東坡卽席戱作八句其警聯云聖善方當而立嵗乃翁已及古稀年【迍齋閒覽】

治平中錢忠道過吳江愛其風物淸佳畱戀不能去諷詠遊賞遇一女子小舟獨棹於煙波浩渺間忠恱之作詩贈女子其警句云滿目生涯千頃浪全家衣食一輪竿女子得詩攜之歸呈其父其父蓋隱淪客也喜忠此詩遂以女子奉忠箕箒泛舟同入煙波不知所往【靑】

白藕作花風已秋不堪殘睡更回頭晚雲帶雨歸飛急去作西窻一夜愁此趙徳麟細君王氏所作也徳麟旣鰥居因見此篇遂與之爲親余以爲乃二十八字媒也徳麟名令畤東坡作秋陽賦云越王之孫有賢公子宅於不土之裏而詠無言之詩蓋畤字也坡云且教人別處使不得苕溪漁隱曰徳麟小詞有臉薄難藏涙眉長易覺愁之句人多稱之乃全用也香奩集桃花臉薄難藏涙桞葉眉長易覺愁一聯詩但去其上四字耳【王直方詩話】

毛逹可未第時其內以一詩寄之云剔燭親裁錦字書擬慿歸鴈寄天隅經年未報幹秦防不識如今舌在無【寄齋錄】

近時婦人能文詞如李易安頗多佳句小詞云昨夜雨疏風驟濃睡不消殘酒試問卷簾人卻道海棠依舊知否知否應是緑肥紅痩緑肥紅瘦此言甚新又九日詞云簾捲西風人似黃花痩此語亦婦人所難到也易安再適張汝舟未幾反目有啟事與綦處厚猥以桑楡之晚景配玆駔儈之下材傳者每笑之【苕溪漁隱】

朝奉郎丘舞中諸女皆能文詞每兄弟內集必聯詠爲樂其仲嘗作寄夫詩云簾裏孤燈覺曉遲獨眠畱得宿妝眉瑚枕上驚殘夢認得蕭郎馬過時【苕溪漁隱】

近世婦人多能詩往往有臻古人者王荊公家能詩者最眾張奎妻長安縣君荊公之妹也佳句爲最艸艸杯盤供笑語昏昏燈火話平生吳安持妻蓬萊縣君荊公之女也有句云西風不入小窻紗秋意應憐我憶家極月江山千萬恨依前和涙看黃花劉天保妻平甫女也句有不緣燕子穿簾幙春去春來可得知荊公妻吳國夫人亦能文嘗有小詞約諸親遊西池有待得明年重把酒攜手那知無雨又無風皆脫灑可喜之句也【隱尻詩話】

作詩押韻是一巧中秋夜月詩押尖字數首之後亦婦人云蚪胎光透殼犀角暈盈尖【許彥周詩話】

廣漢營妓小名僧兒秀外惠中善塡詞有戴姓忘其名兩作漢守寵之旣而得請玉局之祠以歸僧兒作滿庭芳見意雲團菊包金叢蘭減翠畫成秋暮風煙使君歸去千里倍澘然兩度朱轓鴈水全勝得陶侃當年如何見一時盛事都在送行篇愁煩梳洗懶尋思陪宴花月湖邊有多少風流往事縈牽聞道霓旌羽駕看看是玉局神仙應相許衝雲破霧一到洞中天【苕溪漁隱】

姑蘓官妓姓蘓名瓊行第九蔡元長道過蘇州太守召飲元長聞瓊之能詞因命卽席爲之乞韻以九字詞云韓愈文章蓋世謝安情性風流良辰羙景在西樓敢勸一巵芳酒記得南宮髙過弟兄爭占鰲頭金鑪玉殿瑞煙浮髙占甲科第九蓋元長奏名第九也【復齋謾錄】

夏均父嘗言詩之比類直要相停常與客泛舟載肥妓而飲濁酒其詩曰蟻浮金椀濁妓壓畫船低【詩話雋永】

文潞公守洛冨鄭公致仕司馬溫公宮祠範蜀公自許下來同過郡防出四玉杯勸酒官妓不謹碎其一潞公將治之溫公請書牘尾云玉爵弗揮典禮𨿽聞於往記彩雲易散過差可恕於斯人乃笑而釋之

東坡自錢塘被召過京師林子中作守郡有防坐中營妓出牒鄭客求落籍髙瑩求從良子中命呈東坡東坡索筆爲減字木蘭花書牒後云鄭莊好客客我樽前先墮幘落筆生風籍借聲名不負公髙山白早瑩骨冰肥那解老從此南徐良夜淸風月滿湖暗用此八字於句端也苕溪漁隱曰聚蘭集載此詞乃東坡贈潤守許仲且以鄭客落籍髙瑩從良爲句首非林子中也【同上】

江寧章文虎其妻劉氏名彤文羙其字也工詩詞嘗有詞寄文虎云千里長安名利客輕離輕散尋常難禁三月好風光滿堦芳艸緑一片杏花香記得年時臨上馬看人淚眼汪汪如今不忍更思量恨無千日酒空斷九回腸又云向日寄去詩曲非敢爲工蓋欲道腸萬一耳何不掩惡輙示他人適足取笑文虎也本不復作然意有所感不自已小詩二章章四句奉其一云碧紗窻外一聲蟬牽斷愁腸懶晝眠千里才郎歸未得無言空撥玉鑪煙其二云畫扇停揮白日長淸風細細襲羅裳女童來報新篘酒安得良人共一觴【苕溪漁隱】

祭文唐人多用四六韓退之亦然故李易安祭趙湖州文云白日正中嘆龎翁之機防堅城自墮憐杞婦之悲深婦人四六工者【四六談塵】

今代婦人能詩者前有曽夫人魏後有易安李李在趙氏時建炎初從秋閣守建康作詩雲南來尙怯吳江冷北狩應悲易水寒又雲南渡衣冠少王導北來消息欠劉琨【詩話雋永】

山谷戱聞喜遣侍兒來促詩云日遣侍兒來報嘉艸鞋十里踏提沙鳩盤荼樣施丹粉只欠一枝萵苣花其醜陋可想山谷亦善戱也【苕溪漁隱】

劉偉明旣防愛妾而不能忘爲淸平樂詞云東風依舊著意隋堤桞槎頭鵞兒黃欲就天色淸明時候去年紫陌靑城今朝雨魄雲魂斷送一生憔悴知他防个黃昏與唐阿灰之詞有間矣【復齋漫錄】

陸惇禮藻有侍兒名羙奴善綴詞出侑樽爼每丐韻於坐客頃刻成章卜算子云送我出東門乍別長安道兩岸垂楊鎖暮煙正是秋光老一曲古陽關莫惜金樽倒君向瀟湘我向秦魚鴈何時到如夣令云日暮馬嘶人去船逐淸波東注後夜最髙樓還肯思量人否無緒無緒生怕黃昏疏雨【苕溪漁隱】

王定國嶺外歸出歌者勸東坡酒坡作定風波序云王定國歌兒曰柔奴姓宇文氏眉目娟麗善應對家世住京師定國南遷歸余問柔廣南風圡應是不好柔對曰此心安處便是卿因爲綴此詞云常羨人間琢玉郎天教分付防蘇娘自作淸歌傳皓齒風起雪飛炎海變淸涼萬里歸來年愈少防笑笑時猶帶嶺梅香試問嶺南應不好卻道此心安處是吾鄕【東臯雜錄】

余觀古今詩話翰府名談皆載冦萊公侍兒蒨桃詩二首和章一首並同翰府名談仍益以怪辭吾所不取今但筆其詩云公自相府出鎭北門有善歌者至庭下公取金鐘獨酌令歌數闋公贈之束防歌者未散蒨桃自內窺之立爲詩二章呈公云一曲淸歌一束綾羙人由自尙嫌輕不知織女寒窻下幾度拋梭織得成其二云夜冷衣單手屢呵幽窻軋軋度寒梭臘天日短不盈尺何似妖姬一曲歌公和云將相功名終若何不堪急景似奔梭人間萬事君休問且向樽前聽艶歌【同上】

詩話總後集卷四十八

欽定四庫全書

詩話總後集卷四十九

宋阮

閱撰飲食門

唐禦食紅綾餅餤爲上光化中放進士裴格盧延遜等二十八人燕於曲江勅大官賜餅餤止二十八枚而已延遜後入蜀頗爲蜀人所易嘗有詩云莫欺零落殘牙齒曾喫紅綾餅餤來其當世所貴重如此酉陽雜爼載人衣冠家有蕭家餫飩庾家粽子韓約櫻桃饆饠又有胡突鱠麞皮索餅之類號爲名食不至於甚侈而羙有餘亦紅綾餅餤之類也

晉史稱何劭驕奢簡貴衣裘服玩新故巨積食必盡四方珍異一日之供以錢二萬爲限而曾所食不過萬錢是劭之自奉侈於父也而劭贈張華詩乃云周旋我陋圃西瞻廣武廬旣貴不忘儉處約能存無鎭俗在簡約塞問焉足模是以姫孔爲法以管氏爲戒也審能如是則史所書又如何防以史爲正則詩所言誣矣東坡擷菜詩云秋來霜霧滿東園盧服生兒芥有孫我與何曾同一飽不知何苦食雞豚茍能如此則豈肯從嗜欲於口腹之間哉

酉陽雜爼載鄭慤嘗於使君林避暑取蓮葉以簮刺其心令與柄通其屈莖如象鼻傳酒噏之名爲碧筒蓋取蓮葉芳馨之气雜於酒中爲可喜也故東坡詩云碧筒時作象鼻灣白酒微帶荷心苦是巳大抵醪醴之妙借外而發其中則格髙而味奇如大宛之葡萄大官之桐馬皆借他物以成者趙徳麟以黃柑釀酒東坡嘗作洞庭春色賦遺之所謂命黃頭之千奴捲震澤而俱還坡嘗以松明釀酒所謂味甘余而小苦嘆幽姿而獨髙二酒至今有用其法而爲之者至坡在黃州自作蜜酒惠州自作桂酒皆一世而止蓋出於一時之戱劇未必皆中節度爾【同上】

酒之種多矣有以緑爲貴者白樂天所謂傾如竹葉盈樽緑是也有以黃爲貴者老杜所謂鵞兒黃似酒是也有以白爲貴者樂天言玉液滿金巵是也有以碧爲貴者老杜所謂重碧拈春酒是也有以紅爲貴者李賀所謂小糟酒滴珍珠紅是也今閩廣間所釀酒謂之紅酒其色殆類胭脂酉陽雜爼載賈家蒼頭能別水常乘小艇於黃河中以瓠誇接河源水以釀酒經宿色如絳名爲昆侖觴是又紅酒之尢者也【同上】

張衡曰客賦醉言歸主稱露未晞王式曰客歌驪駒主人歌庸歸賓主之情可謂粲然者至李太白陶淵明則不然各常爲詩曰我醉欲眠君且去𨿽曰任眞之言然亦太無主人之情矣司馬溫公獨樂園飲云浩歌縱飲任天機莫使歡娛與性違玉枕醉人從獨臥金羇倦客聽先歸其下二子之意也白樂天招客飲云客告暮將歸主稱日未斜又命小靑娥長跪謝貴客其視張衡王式尢爲有委曲相者然置酒送李漳州詩曰獨醉似無名借君作題目又何與招客飲之詩異乎東坡醉眠亭詩云醉中對客眠何害須信陶潛未苦賢山谷云欲眠不遣客佳處更難忘如是則不失賓主之禮又有可以通我之情是賔主之情兩得矣【同上】

賢者豹隱墟落固當和光同塵𨿽捨者爭席何病而況於杯酒之間哉陶淵明杜子羙皆一世偉人也每田父索飲必使之畢其歡而盡開情而後去淵明詩云淸晨聞叩門倒裳往自開問子爲誰歟田父有好懷壺漿遠見候疑我與時乖老杜詩云田翁逼社日邀我嘗春酒叫婦開大瓶盆中爲我取二公皆有位者也於田父何拒焉至於田父有一世皆尙同願君汩其泥之說則姑守陶之介久客惜人情如何拒鄰叟則何妨杜之通乎【陽秋】

復齋漫錄云唐李敬方歡醉詩云不向花前醉花應解笑人只因連夜雨又過一年春日日無窮事區區有限身若非杯酒裏何以寄天眞杜子羙絕句云二月已破三月來漸老逢春能幾廽莫思身外無窮事且盡生前有限杯二詩𨿽相緣而杜則尢其工者也世所傳相逢不飲空歸去洞口花也笑人之句蓋出於敬方

詩說雋永云福州嶺蛤蠣號西施舌極甘脆其出時天气正熱不可致遠呂居仁有詩雲海上凢魚不識名百年生命一杯羮無端更號西施舌重與兒曹起妄情

藝苑雌黃雲河豚所附本艸云味甘溫日華子云有毒予按倦防雜錄云河豚魚有大毒肝與卵人食之必死暮春桞花飛此魚能大肥江淮人以時爲珍更相贈遺腐其肉雜蔞荻芽沍而爲羮或不甚熟亦能害人歳有被毒而死者南人嗜之不巳故聖兪詩春洲生荻芽春岸飛楊花河豚當此時貴不數魚鰕而其後又云炮煎茍失所轉喉爲莫耶如此則其毒可知本艸以爲無毒悞矣或云河豚子不可食其大才一粟浸之經宿如彈丸人有中其毒者以水調炒槐花末及龍腦皆可解予嘗見其漁者說其所取之由曰河豚盛气善怒每伏水底必設於上故以物就而觸之彼將奮怒而上遂爲所獲吳人珍之以其腹腴爲西施乳予嘗戱作絕句云蔞蒿短短荻芽肥正是河豚欲上時甘羙遠勝西子乳吳王當日未曾知𨿽然甚羙必甚惡河豚味之羙也吳人嗜之以防其軀西施色之羙也吳王好之以亡其國玆可以爲來者之戒

噐用門

舒王作前元丰行雲倒持龍骨掛屋【闕】後元丰行雲龍骨長幹掛梁梠龍骨水車也是嵗丰稔故龍骨掛而不用又有寄楊徳詩云遙聞靑秧底復作背拆修修雨龍骨豈得長掛壁是嵗亢旱反前詠爾東坡亦有水車詩云翻翻聯聯衘尾鴉犖犖確確蛻角蛇分畦翠浪走云陣刺水緑鍼抽稻芽天公不念老農泣喚取阿香推雷車言水車之利不及雷車所霑者廣矣【防溪】

張景陽七命有浮三翼泛中沚之句故詩家多有三翼爲輕舟如梁元帝日華三翼舸元防之光陰三翼過是也按越絕書伍子胥水戰兵法內經曰大翼一艘廣一丈五尺二寸長十丈中翼一艘廣一丈三尺五寸長五丈六尺小翼一艘廣一丈二尺長九丈所謂三翼者皆巨戰船也用爲輕舟悞矣

苕溪漁隱曰蘇叔黨過賦鼠須筆云太倉失陳紅狡穴得余腐旣興丞相嘆又發廷尉怒磔肉餧餓貓分髯雜霜兔揷架刀槊健落紙龍蛇防物利未易詰時來卽所遇穿墉何卑防托此得佳譽其步驟气格殊有父風之類也

復齋漫錄云東坡論子厚詩盛時一失貴反賤桃笙葵扇安可常不知桃笙爲何物偶閱方言簟宋魏之間謂之笙乃悟桃笙以桃竹爲簟也余按唐萬年尉叚公路北方錄云瓊州出紅藤簞方言謂之笙或曰籧篨亦曰行唐沈約奏彈歙令仲文秀恣橫云令吏輸六尺笙四十領何東坡忘此邪苕溪漁隱曰劉夢得詩香風蕙塵尾月露濡桃笙

詩話總後集卷四十九

欽定四庫全書

詩話總後集卷五十

宋阮

閱撰技藝門

東坡與子由論書云吾𨿽不善書曉書莫如我茍能通其意常謂不學可故其子叔黨防公書云吾先君子豈以書自名哉特以其至大至剛之气發於胸中而應之於手故不見其有刻畫嫵媚之態而端乎章甫若有不可犯之色少年喜二王書晚乃喜顏平原故時有二家風气俗子不知妄謂學徐浩陋矣觀此則知初未嘗規規然出於翰墨積習也【葛常之】

唐令狐相進李遠爲杭州宣宗曰聞李遠雲長日惟消一局棋豈可使治郡哉對曰詩人之言不足有實也乃薦遠亷察可任此正說詩者不以辭害志也【防溪】

房千里作骰子選格序云以六骰防防爲戱以數多少爲進身官職之序而乃條其選黜之目焉坡以流俗狂惑經營倘來惴惴惟恐後於他人何異擲骰者心動於中而色形於外也欲求勝人者哉王逢原彩選詩云卒無及物效徒有髙人气昏昏忘其大擾擾爭其細其理信然【黃常明】

裴度平淮西絕世之功也韓愈平淮西碑絕世之文也非裴之功不足以當韓之文非韓之文不足以發裴之功碑成李愬之子乃謂沒父之功訟之於朝憲宗使叚文昌別作此與捨周鼎而寶康瓠何異哉李義山詩云碑髙三丈字如手負以靈鰲蟠以螭句奇語重諭者少防之天子言其私長繩百尺拽碑倒粗砂大石相摩治公之斯文若元气先時已入人肝脾愈書愬曰十月壬申愬用所得賊將夜自文城因天大雪疾馳百二十里到蔡取元濟以獻文昌所謂郊云晦防寒可墮指一夕捲斾淩辰破關等語豈不相萬萬哉東坡先王責官過舊馹壁間見有人題一詩云淮西功業冠吾唐吏部文章日月光千古斷碑人膾炙世間誰數叚文昌坡喜而錄之【同上】

陸希聲隱居宜興君陽山今金沙寺其故他宅也自著君陽山記敍其景物亭館如輞川上可得其彷佛初僧光從希聲授筆法繼以善書得幸於昭宗希聲祈使授已以詩寄之云筆下龍蛇似有神天池雷雨變逡巡寄言昔日不手應念江湖洴澼人遂得召隱操蓋不足觀也嘗著易傳十卷觀其自序以謂夣在大河之陽有三人偃臥東首上伏羲中文王下孔子也以易道畀予遂悟八卦小成之位質之象數如有符契且云今年四十有七已及聖人之年於是作易傳以授門人崔徹王贊之徒復自爲注今觀其書無可取者而怪誕如此其人亦可知後避難死於道路蓋不能終君陽之居也【韻語陽秋】

杜劉少府畫山水障歌云反思前夜風雨急乃是蒲城神入元气淋漓障尢濕眞宰上訴天應泣應物聽嘉陵江聲雲水性自云靜石中本無聲如何兩相激雷轉空山鳴贈能吟李儋詩云絲桐本異質音韻合自然吾觀造化意二物相因緣臨川詠魯公壞碑云六書篆籀數變攺遂使後世多失眞誰初妄鑿妍與醜坐令學士勞骸筋堂堂魯公勇且仁豈亦以此誇常民直疑技巧有天巧不必彊勉亦通神坡詠歙硯詩云與天作石來幾時與人作硯初不辭詩成鮑謝石何與筆落鐘王硯不知此窮本探妙超出凖防外不特狀冩景物也【防溪】

拾遺門

退之和劉使君云吏人休報事公作送春詩夢得送王司馬之陜州云案牘來時惟署字風煙入興更成章自俗吏觀之皆可坐不了事之目也【韻語陽秋】

樂天云報道前駈少呵喝恐驚黃鳥不成啼坡云鬂絲只好對襌榻湖亭不用張水嬉蔡君謨云因傍堤松卻飛蓋爲聞山烏徹鳴騶若俗士務此誇張俗眼又豈識數公意【王常明】

林和靖詩馬從同事借妻怕罷官貧頗能狀寒廉態抑又有意所謂怕貧者婦人女子耳大丈夫之不移何隕獲之有子美有長貧任婦愁亦以男子未嘗愁也讓粟不謀妻以明謀及婦人則不得辭也又云浮生有分定饑飽豈能逃嘆息謂妻子我何隨汝曹

世畫韓退之小面而美髯著紗帽此乃江南韓熙載爾熙載謚文靖江南人謂之韓文公因此遂誤以爲退之退之體肥而少髯故孔鄈私記云退之丰肥善睡每來吾家必命枕簟而鄭羣贈簟詩已云腰腹空大何能爲漫膚多汗眞相宜其信然矣

黃山穀贈米元章云芾以能詩知名喜蓄書畫有米氏書畫史行世崇寧閒芾爲江淮發運勾管揭一牌於行舸之上曰米家書畫船因爲詩曰萬里風帆水著天麝煤鼠尾過年年滄江夜靜虹貫月定是米家書畫船

余嘗於王瑩夫瓘處見王荊公手書集句詩一紙雲海棠亂髮皆臨水君知此處花何似涼月白紛紛香風隔岸聞囀枝黃鳥近隔岸聲相應隨意坐莓苔飄零酒一杯今不知在何處【揮塵】

萊公𨿽侈但設於寢處一靑幃三十年有親者求之欲其易去公笑而答曰彼詐我誠𨿽敝何害實不忍以敝舊棄耳勸者愧之故魏野詩云有官居鼎鼐無地起樓臺及北使來顧望縉紳而問迓者無地起樓臺相公安在其淸望爲人所景望如此然永叔歸田裏頗論其侈汰司馬溫公亦云豈非奢外而儉內歟【防溪】

昌黎寄崔立之云傲兀坐試席深叢見孤羆四坐各低面不敢捩眼窺可謂善言場屋事若平居所養不厚誠難傲兀也【同上】

退之韶州防別張使君云久欽江總文章妙自嘆虞翻骨相屯翻放棄南方自恨疏節骨鯁不媚犯上獲罪當長沒海隅其剛褊方拙淩突權勢出於天性冝文公喜用江總乃敗國姦回特引之何故按南史孔奐傳宋主欲以總爲太子詹事喚曰江有潘陸之華而無園綺之實乃奏江總文華之人冝求厚重之才是時恐有譏雲杜云逺愧梁江總還家尙黒頭李啇隱贈杜牧之云前身恐是梁江總皆未可與言史也【同上】

子羙有朱紱負平生樂天有金帶腰衫委地紫綬相暉映不惡赤紱金章盡到身如此尙多然亦有嘆曰實事盡消虛事在銀魚金帶繞腰光又有簮纓假合虛名在筋力消磨實事空皆自作觧嘲也嘗愛韋蘇州云除書忽到門冠帶便拘束又有謝居士寄松英舟云一拜藍峯送還使腰間銅印與心違言與意皆自在也

散員疏云未爲貴小邑陶休何足云惟樂天早退乃可語也【黃常明】

蘇州寄粲師遙知尋齋夜凍雪封松竹時有山僧來懸燭獨自宿嘗於暑月讀亦有霜气

借贈令狐云久爲慱士無人識自到長安賃捨居未足爲窮其尋時道士云昨來官罷無生計欲就專求辟穀方其窮無以加矣

唐王建以宮詞名家本朝王岐公亦作宮詞百篇不過郊祀禦試經筵翰苑朝見等事至於宮掖戱劇之事則祕不得傳故詩詞中亦罕及若建者乃內侍王守澄之宗侄得宮中之事爲詳如叢叢洗手繞金盆旋拭紅巾入殿門眾裏遙看新橘子在前收得便承防又云避脫昭儀不擲盧井邊含水噴鴉雛內中數日多呼喚冩得滕王蛺蝶圖如此之類非守澄說似則建豈能知哉初守澄讀建宮詞謂之曰宮掖之事而子昌言之倘得罪將奚贖建與之詩云三朝行坐鎭相隨今上春宮見小時脫下禦衣先賜著進來龍馬每教騎長承宻防歸家少獨奏邊機出殿遲不是姓同親說向九重爭得外人知自是守澄不敢有言花蕋夫人亦有宮詞百篇如月頭支給買花錢滿殿宮人近數千遇著唱名多不語貪羞走過禦牀前之類亦可喜也

余嘗赴京師往辭伯父坐中舉兄弟送行詩云問人求隱店下馬過危橋及觀坡集送侄安節詩序其伯曽有送蘇老下第歸蜀云人希野店休安枕路入靈關穩跨馿急難之誠意皆相若但字有多寡耳余官辰沅逾年族弟來相視將行率爾送之云就捨勿令人避席渡江莫與馬同船𨿽鄙近不工亦可用於畏塗

荊公日記云立春日悉剪防爲燕子以戴之故歐永叔云不驚樹裏禽初變共喜釵頭燕已來鄭毅天云漢閣鬭簮防防燕並知春色上釵頭皆春日貼子詩也

藝苑雌黃雲修眞入道祕言曰以立春日淸晨北望有紫緣白雲者爲三元君三素飛雲三元君以是日乘八輿上詣天帝子候見當再拜自陳某乙乞得給侍輪轂三過見元君之輦者白日登天歳時廣記載此事云臣鍇按舉場嘗試立春日望三素云詩取此事故蘇子容作皇太妃閣春貼子云萬年枝上看春色三素雲中望玉宸許仲尢作皇帝閣春貼子云三素雲飛歸北極九農星粲見南方

詩詁總後集卷五十

詩話總跋

余舒阮字集百家詩話總龜首卷四十有八後卷五十實鈔錄未傳之書其月西殿下樂善嗜古見而珍愛亟欲與四方風雅之士共之延珖校讐訛舛芟剔重冗而壽諸梓焉復俾采集近代及國朝諸大家而續成之第荒僻淺鮮搜輯尙未成帙姑識於卷末云

詩話總龜跋

