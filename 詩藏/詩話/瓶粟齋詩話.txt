

●余瀋

《雪坡集》文十二卷﹑詩《獨行稿》八卷﹑《醉吟稿》九卷﹐明江西安福萬節﹝資中﹞著。板嘉靖間毀。光緒三年﹐其二十三世孫覲淸得節嗣孫曰恭鈔本﹐重刊之﹐有彭序﹐附弘治丁巳歐陽旦原序﹐末附萬震《蒼莨詩存》一卷。震﹐雪坡兄弟行也。雪坡﹐永樂末進士﹐由禦史出爲廣西按察副史。其文暢利平正﹐詩規摹晚唐而少變化﹐且大半爲題人堂室﹑圖捲﹑贈送﹑壽挽之作﹐無甚可觀。余愛其「紅樹酒香春雨後﹐靑山人影夕陽邊」十四字。

余年十四五時輒喜誦「狹巷短兵相接處﹐殺人如艸不閒聲」之句﹐不知其爲誰作也。近閱明詩﹐乃知爲鄞人沈明臣作。其起句云「街枚夜度五千兵﹐密須軍符號令明。」按明臣字嘉則﹐世宗時人。《甬上耆舊集》云「少保胡公宗憲行部七閩﹐宴將士於爛柯山上。酒酣樂作﹐命嘉則爲凱歌十章。至『狹巷』句﹐少保起﹐捋其須曰﹕『何物沈郎﹐雄快乃爾﹗』卽命刻山石上。『殺人』云云﹐一說殺倭寇也﹐俟考。」《列朝詩集》﹕「萬曆間﹐山人布衣豪於詩者﹐吳門王伯谷﹝樨登﹞﹑松陵王承父﹝叔承﹞及嘉則三人﹐而嘉則詩爲最。嘉則嘗渡江見王元美﹐持所爲詩求序﹐曰﹕『我先後詩爲篇者七幹余﹐今僅四百﹐不欲以磺砍亂玉也。』可謂有自知之明。厥後﹐有程大科﹕者荊┨之﹐非其意也。」有《丰對樓詩》三十四卷﹐《四庫》著目。

嘉則有《七夕阻風泖上﹐柬長卿明府﹑開之吉士》云「此夕明河爛不收﹐相逢猶是隔南樓。花邊靈鵲迷橋影﹐水上孤槎滯石尢。湖雨淩空仙佩濕﹐纖雲約月鳳簫愁。北門學土誰爲賦﹐千古令人恨未休。」長卿﹐屠隆字﹐時爲靑浦縣﹔開之未詳。

曩在友人家見《六如居士集》﹐木刻本﹐楷法極精。無何﹐遂失所在。六如詩多俚俗。憶其句云「去日苦多休檢歷﹐知音諒少莫修琴」﹑「生涯畫筆兼詩筆﹐蹤迹花船與酒船」。山《藝苑卮言》論詩至苛﹐其評伯虎詩﹐謂「如乞兒唱蓮花落」云。伯虎《言志詩》云「不煉金丹不坐禪﹐不爲商賈不耕田。常時寫就靑山賣﹐不使人間造孽錢。」此詩世人多能誦之﹐惟第三句作「閒來寫幅丹靑賣」﹐略有不同。

王伯谷《吳越王祠》詩﹕「禾黍故都州十四﹐波濤殘岸弩三千。」對仗極工。余亦有句云「山亦錦衣遭異數﹐潮於彊弩屈雄威。」

朱家角圓津禪院﹐自淸初詩僧語石開山﹐厥後蕉士﹑振華﹑慧照繼之﹐皆以詩畫名於時。院中棄藏之富﹐爲峯泖間名藍第一﹐談書畫者無不知之。民國以來﹐累遭兵亂﹐加以賈販窺竊﹐僧眾不肖﹐漸至散亡。至解放後﹐僅有存者﹐多舁入江蘇文物保管會保管。松江杜君詩庭﹝鎬﹞爲餘言﹐曾於滬市見絹本語石大師《桐陰趺坐圖》﹐有王監﹑曹魯元﹑諸嗣郢等十三人題詠﹐其中馮王獻詩﹕「千尋石壁迥聞風﹐靜裏光明萬象通。杖錫飛來常近鶴﹐坐看直上碧天空。」曹魯兀詩﹕「振拂談微妙﹐眞堪點石頭。蕭疏淸影下﹐冥默契江流。」錄之聊志煙雲一瞥。馮字吉甫﹐諸生﹐善書﹐見《靑浦縣誌》卷廿二《藝術傳》﹔曹字思邈﹐與王鴻緒父廣心爲友﹐見縣誌卷三十雜記。

吳君湖帆見示《爲孫鴻士成題趟婕妤玉印拓本》調《浣溪紗》云「寵貯文房藉自珍﹐漢宮回舞楚腰身﹐掌中飛燕玉精神。妾蛸鴛箋迷粉黛﹐﹝印文四字﹕『婕好妄捎。』捎舊釋作趙。﹞祕辛鴻爪認脂痕﹐相憐佩解苣夫人。﹝余家藏漠苣夫人白玉印﹐今移贈廬陵周苣珍祕矣。」﹞囚玉燕印而及漢苣夫人印﹐因苣夫人而及解佩﹐天衣無縫﹐絕妙好辭。按況氏《蕙風移隨筆》卷二﹕「余前記定盒先生藏飛燕玉印事﹐閱姚氏﹝衡﹞《寒秀艸堂筆記》﹐與余所記微有異同。印以羊脂玉爲之﹐盤鳳組﹐爲余記所未詳。定盒以宋拓《化度寺碑》易之﹐姚作《夏承碑》。此印後歸潘仕誠﹐姚云潘徳輿﹐又云傳爲某僞作以紿定盒。余曾於云自在寵兒鈐本精絕﹐決其非贗品」云云。玉印文曰「婕妤妾趙。」見況氏《隨筆》﹐與湖帆所見拓本同﹐不知潘氏舊藏卽此印否﹖潘爲嶺南人﹐名仕誠﹐有海山仙館﹐同治初籍沒﹐亦見《隨筆》。

了卯冬至﹐海上名流丁云軒﹝寶書﹞﹑髙野侯﹝時顯﹞﹑姚虞琴﹝景瀛﹞﹑鄭梅庵﹝遺孫﹞﹑丁鶴廬﹝補之﹞﹑趙叔儒﹝時桐﹞﹑趙雪侯﹝士鴻﹞﹑郭和庭﹝蘭祥﹞﹑唐吉生﹝熊﹞﹐結消寒社滬城之蕓廬﹐人各畫梅一枝﹐曰《九梅圖》。周夢坡﹝度云﹞復邀集程十發﹝頌萬﹞﹑冒鶴亭﹝廣生﹞﹑夏劍丞﹝敬觀﹞﹑黃篤友﹝慶曾﹞﹑金甸侯﹝蓉鏡﹞﹑潘蘭史﹝飛聲﹞﹑姚虞琴﹑陳豪生﹝寶書﹞於晨風廬作消寒會﹐約爲聯句﹐每句末字﹐甲吟則乙拈點以相限﹐詩曰「九客圖消九九寒﹝發句鶴限﹞﹐野梅春意動江幹﹝劍句發限﹞。繁英似蝶香博翅﹝鶴句劍限﹞﹐老幹成籠骨換丹﹝篤句琴限﹞。天地各畱心數點﹝豪句篤限﹞﹐韭菘分薦甲雙盤﹝甸句豪限﹞。當筵詩向香山乞﹝蘭句甸限﹞﹐撚斷吟髭一字安﹝琴句蘭限﹞。」詩成卽題《九梅圖》。後虞老言此會去今已三十餘年﹐諸人大都墓木已拱﹐存者寥若晨星矣﹐不可不紀。

程生景溪自梁溪遷於滬﹐因索陸儼少爲畫《翦淞圖》﹐余爲題之﹐有云「遠勢欲吞滄海影﹐淸光如展水圖。」按郭磨《靈芬館詩話》﹕「魏禹平﹝坤﹞《水第二圖》多見於前輩詩中﹐朱竹坨《曝書亭集》所題﹐乃禹之鼎所作。今觀《倚晴合詩鈔》﹐有《贈梅雪坪兼索畫水第三圖詩》云﹕吾家白鶴湖邊住﹐耕把一犁釣一竿。水之中無長物﹐放眼但覺鷗波寬。」『景溪言「第一圖乃趙松雪作﹐前此未聞有著名者。後人襲其意﹐輒題』仿趙承旨『。我家藏有查梅壑畫冊﹐亦然」云云。余因憶乾隆時吳江葉調生﹝樹枚﹞《題吳云傲分湖秋泛圖》云「不道鷗波帚長後﹐居然又見《水村圖》。」則景溪之言可信。題《翦淞圖》者吳眉老﹑前運之﹐皆極工。吳詩云「攜取漁竿並酒筒﹐浮家如入畫圖中。一蓑煙雨長相憶﹐合有詩人陸放翁。﹝』一蓑煙雨憶吳淞『﹐放翁句。﹞」「投老最耽煙水趣﹐林塘收得《晚歸圖》。綺添畫名賢像﹐定是陶張蘇米徒。﹝萬曆間﹐無錫安希範罷官歸﹐出必乘一舫﹐圖陶淵明﹑張季鷹﹑蘇東坡﹑米海嶽於綺窗﹐稱爲煙水伴。﹞」「鷗鷺尋盟莫等閒﹐故鄕也有好湖山。春來倘憶桃�港﹐試放扁舟一往還。」兪詩云「撥酷江水鴨頭妍﹐畫裹應添載酒船。菇葉蛤蜊都入夢﹐更教拆洗惠山泉。」「曾訪幽人水北居﹐憑欄宴坐笑譚余。風雲百變頻經眼﹐不犯淸波意自如。﹝』不犯淸波『﹐唐船子和尙語。﹞」「鑪香茗足淸娛﹐逸思翩翩屬五湖。絕似只陀村裹客﹐虛堂髙掛《鵲華圖》。﹝髙齋有香光居士摹趙吳興《林塘晚歸圖》﹐精妙絕倫。」

乾嘉間﹐篝山何鐵山﹝王模﹞先生醫有重名﹐其詩已略載《詩話》。先生詩淸和平達﹐有《萍香館詩鈔》﹐楷書精刻﹐數十年前曾見之。疊經兵亂﹐藏者恐鮮。近杜君詩庭鈔示其詩迹﹐爲再補錄之。《舟行南梁至春申浦﹐爲風雨所阻﹐坐守蓬窗感作﹐寄瘦樵》云「每覺衰殘甚﹐舟行亦較遲。風翻云影合﹐雨壓稻梢披。骨瘦偏多苦﹐心空似欲癡。爲來申浦畔﹐那得不驚疑。」注﹕「時年七十有四。」《花朝後一日鄧尉探梅》云「才過花朝後﹐風微雨乍晴。山云猶帶濕﹐溪水自涵淸。漸覺愁懷展﹐還教老眼明。探梅情久切﹐急急促行程。」杜君又言「見蘭泉司寇姬人許玉晨女史所績花卉四葉﹐鈐印』琴畫樓『﹐又鈐』百花莊主人『﹐殊爲創見﹐亟爲收藏。何日得圖良覬﹐並幾共讀云。」

又鈔示吳江陸雪亭﹝日愛﹞致沈南一﹝曰富﹞手札﹐略云「昨赴靑浦﹐無意中得王述庵先生《三泖漁莊圖》四冊﹐名人題詠百餘家﹐如沈歸愚宗伯﹑翁覃溪學士﹑錢竹汀少詹﹑王西莊光祿。吾兄此後便道敝鎭﹐可來一閱﹐當亦賞嘆不止」云云。詩庭云「《靑浦續志遺事》載﹕』《三泖漁莊圖》﹐淸末王裔曾控其戚葉某於郡守。『豈知是圖在洪楊時已歸之陸氏矣。此書可證當日一重公案也。」

楊黻堂徵君三俊﹐居於縣東郊之楊家窯﹐走我家故居南村三里許。嘉慶間﹐嘗館我族授徒。其《松籌堂稿》中有《庚戌二月二十八日同主人聞蘭等遊佘山詩》云「春風二月天﹐處處足花柳。煙景若相招﹐芳辰良不負。主人劇多情﹐劈柑攜鬥酒。各各換春衫﹐扁舟十人受。村前裊炊煙﹐村後吠雞狗。行行至山麓﹐山靈笑迎某。捷足躡其顚﹐長嘯振林藪。」所稱「主人」﹐我家九世祖也。楊氏爲明吳中成化進士﹑禮部主事楊循吉﹝君謙﹞後裔。禮部嘗讀書支硎山中﹐折松枝爲籌﹐有《松籌堂集》十二卷﹐徵君詩稿蓋沿舊稱也。其稿舊在余家﹐未刊﹐兵亂失之。已刊者有《四勿齋集》。

我邑東鄕劉夏楊氏﹐詩禮舊家﹐蔭三﹝新槐﹞﹑振聲﹝克家﹞父子﹐皆諸生。振聲少倜儻自喜﹐淸末武進盛氏嘗延爲教讀﹐館諸蘇州之畱園。晚避倭亂﹐入川。亂定歸﹐白號逸叟。生平邃於《易》﹐頗多箋釋。詩皆散失﹐僅記其「心如止水物情見﹐詩到忘機天籟生」一聯。我嗣祖娶於楊﹐楊氏多蓄書。蔭三先生修髯長身﹐余童時見之。振聲了未春與餘同看曹家廟牡丹﹐尋卒﹐年七十餘。

杭縣姚虞琴先生﹐身登大耋﹐儀幹偉然﹐望若六﹑七十許人。丙申仲春﹐年九十﹐有詩云「覓得人間養老方﹐加餐第一菜根香。避囂桑下經三宿﹐買醉花前罄幾觴。﹝餘生花朝前一日﹞示疾未忘期歲厄﹐﹝去年花朝微疾﹐失去知覺三小時。﹞行吟不減少年狂。衰齡屈指春相似﹐始信壺中日月長。」

兪君運之﹐今年五十﹐余作《短歌行》贈之﹕「兪子淹稚今所稀﹐古辭鑲異妃呼稀。今詩風流得天授﹐芙蓉出水明朝暉。前年尋君淞水暖﹐頭上菊花端可滿。爲我買醉黃公鑪﹐落落酒人幾靑眼。嗟君遭逢時命窮﹐摧眉刺足風塵中。麒麟困躓鸞鳳瘁﹐萬壑一噫迥長風。卽今堂堂年五十﹐維摩居士但示疾。燒香日誦《槃若經》﹐刀火風輪消佛劫。君家舊住虞山頭﹐劍門蕭爽琴川幽。他時獻傲歸林丘﹐杖藜更請從君遊。」運之恂恂雅飭﹐熟於三吳掌故﹐故蘅裳句云「猶有烏衣風範在﹐珍聞遺獻述如流。」又云「埋首好爲食字蠹﹐撫膺柰作觸藩羝。」注云「君生於未。」此謂乙酉春間遭遇事。蘅裳名國鉤﹐吳江人﹐光緒丙午優貢﹐嘗爲陳庸庵尙書幕賓﹐今年七十三矣。憶民初余訪龐小雅進士慶麟於吳門﹐蘅裳其同族也。

張聊止﹝厚載﹞《喜瘦東之滬見訪﹐用其懷佳韻》云「揩眼成驚喜﹐居然瓶栗齋。重逢疑夢寐﹐久坐罄情懷。酒脯愁難辦﹐茶煙恨欠佳。新詩徧傳誦﹐文采照江涯。」蔬畦每謂聊止詩出之太易﹐此卻語語眞摯﹐有老杜《客至》情景。此甲午秋間事﹐時聊止年六十﹐乃別未半載﹐遽成腹痛﹐彌爲愴然。

丙申歲首﹐豫中名宿靳仲云先生志以探望諸孫來滬﹐冒疚老﹑羅雁峯與仲老雅故﹐各置酒延賓宴餞。仲老年八十﹐疚老八十四﹐澹翁七十九﹐不啻洛下耆英。座客有徐森玉﹑尹石公﹑趙葦佛祖望﹑瞿兌之﹝宣穎﹞﹑吳湖帆﹑許效庳﹝徳髙﹞﹑謝稚柳陳佩秋伉儷﹑吳靑霞﹑周鏈霞﹐裙屐聯歡﹐極一時之盛。澹翁先宴於錦江十一樓﹐首唱七律一章﹐云「恰逢人日舉觴迎﹐八十翁猶好遠行。陳榻只容畱孺子﹐﹝重慶汪山﹞夷門何幸訪侯生。﹝前歲至開封時﹞袖中漢口新詩艸﹐坐上江南老步兵。雪後汪山梅又放﹐麼鬟無復聽歌聲。﹝有本事﹞」仲老和石﹕「思發花前一笑迎﹐錦江春早踏莎行。伶俜可忍稱詞客﹐通脫何人似面生。老我風懷餘夢影﹐借君語妙觸心兵。斜河無賴堪畱照﹐﹝螺川未終席先去﹞並入離襟第一聲。」疚老《喜仲云至又言別﹐疊翊云韻餞之》云「故人喜與好春迎﹐八十翁能遂此行。今日主賓須盡醉﹐別來歲月作麼生。坐緣江令粲花筆﹐一縱條侯堅壁兵。﹝余病戒飲已三月﹞艸艸平原畱十日﹐酒醒歌已帶離聲。」效庳云「細雨知難夕月迎﹐依依況是客將行。才瞻玉色千尋立﹐安得車輪四角生。痛飲不辭呈眼擷﹐微吟何敢斗心兵。貞元朝士今餘幾﹐未攺中州稚頌聲。」此韻翊老至六疊﹐如雲﹕「扁舟早巳歸張翰﹐醴酒爭先禮穆生。」又云「海市看花寧負屐﹐詩壇角勝似鏖兵。」仲老亦三疊﹐如雲﹕「敢煩畫手霜縑染﹐不惜衰顏酒暈生。」上句指湖帆﹑靑霞畫家也。又云「月露飄香塵劫換﹐春波泛綠酒鱗生。」題疚師甲午重宴鹿鳴長卷也﹐皆典切工雅。諸韻以「兵﹐﹐字爲最難押﹐而疚師最工﹐仲老和作所謂」馬陵狹路出奇兵「也。澹翁鈔錄諸作見示﹐余不覺技癢﹐題其後石﹕」新詩歡送酒歡迎﹐並與閒雲壯此行。海上月明元夕近﹐江南春早雜花生。固知汝潁多奇士﹐肯信吳江有敗兵。只是少遊仍款段﹐嚶嚶煞谷鶯聲。「

詩之紀時政者﹐香山樂府」諷諭體「也。近見鍾鍾山﹝泰﹞《志喜》詩﹐蓋爲上海全市工商各業慶祝公私合營﹐進入社會主義社會而作也﹐詩爲贊美體。白詩不用書﹐鍾則經義紛綸﹐詩人之詩與學人之詩不同如此﹐然令人感發則一也。詩曰﹕」力惡不己出﹐貨非己所私。徒聞先聖言﹐今乃親見之。風聲一以樹﹐響應動四垂。京師誠首善﹐具瞻尢在玆。綰轂江海交﹐輪舶縱橫馳。釐肆密林立﹐百物咸取資。𨿽曰此一隅﹐全局關盛衰。工人實始唱﹐力與先進追。技藝出新巧﹐往往超等夷。宅心爲大羣﹐那顧一身疲。感彼貨殖徒﹐志意亦攺移。顱趾同圓方﹐戴履同髙卑。有如並途行﹐彼速我何遲。自利已深恥﹐況以胺人爲。幡然識趨向﹐大道無兩歧。一動因百和﹐未用爲謀諮。小大齊一願﹐上言陳所司。身爲天下人﹐天下共安危。國富民無貧﹐此理信不疑。人自食其力﹐何愁寒與饑。資財入公家﹐公利私豈遣。區區權子母﹐孰若均平施。委曲悉利害﹐情知無僞欺。溯自建國來﹐土地首釐治。田疇日開辟﹐川澤日被驪。通力而合作﹐農今粗植基。一國猶一身﹐四民猶四支。大計日工農﹐無或令參差。以是請得行﹐一一如所期。歡聲隨處發﹐感澈人心脾。樅金鳴鼓笛﹐相賀羣熙熙。虹霓耀燈火﹐雲霞簇旌旗。攘攘不夜城﹐無曲巷大逵。歡樂一日深﹐經營十年規。能者當致力﹐智者當盡思。孰云我不能﹐北鄰有我師。人人奮自效﹐各各相提撕。實行無空言﹐治成近可推。夫孰使之然﹐領導由得宜。天下者神器﹐可爲不可持。廟堂有聖明﹐默運司晷儀。執中無偏頗﹐奉天無後時。亨貞動無咎﹐大哉義在隨。惟餘抱殘缺﹐坐食老贏。還如朽樗木﹐亦受春風吹。薰蒸涵濡間﹐鼓舞不自知。竊比擊壤翁﹐歌謠自成詩。非敢貢其諛﹐亦非飾其辭。援引或非倫﹐一聽人瑕疵。「鍾詩尙有《除四害》《喜雨》等作﹐皆佳。以篇幅過長割愛。

梁溪孫希俠﹝保圻﹞嘗客京津﹐晚號慨翁。有詩稿一卷﹐沒後﹐葉遐庵爲之選定行世。慨翁詩宗半山﹐尢工七律對仗﹐以爲不如是﹐可作古詩﹐何必律也。佳句如」濕云出岫疑蒸釜﹐新水鳴磯當聽琴「﹑」倚竹恰臨調鶴地﹐攜柑又值聽鶯時「﹑」十年夢醒人初老﹐三月春殘客未還「﹑」身外猶餘行樂地﹐眼中漸少振奇人「﹑」海曲藏身攜徳曜﹐陽阿曦發眷靈修「﹑」玩世何妨稱市隱﹐歸田早已誓江神「。遐翁跋盛稱其胸襟造詣﹐屹然有不可拔者。

七絕詩淸淺有味者﹐常州錢名山《小池》云﹕」北窗正在小池濱﹐陰雨連朝起毅紋。藕葉未生魚斷種﹐不妨映水看春云。「寶山楊瑟民﹝莧械﹞《冬日雜詠》云﹕」入冬百卉瘦西風﹐要看晴芳陘日烘。饞眼獨貪花富貴﹐編柴先束牡丹叢。「廣東蔡竹銘﹝卓勛﹞《移居》云﹕」三分水竹一分花﹐風月收來共一家。自喜村居無俗事﹐山林經濟只煙霞。「鎭洋沈夢花﹝蘭徵﹞《病起》云﹕」不到書齋已浹旬﹐筆畱蛛网硯畱塵。多情惟有庭前竹﹐依舊迎風揖主人。「鎭海曹夢江《對雪》云﹕」登樓對雪懶吟詩﹐閒倚闌干有所思。莫怪世人容易老﹐靑山也有白頭時。「潘博《滬南龍華寺看花》云﹕」塔鈴不語晝陰陰﹐大有遊人布地金。細雨春夢濕﹐寺門一尺落花深。「閩陳趙亭《消寒吟》云﹕」嚴寒天气閉窮陰﹐踏雪人歸小巷深。分與鄰家簫局火﹐一貧未攺向來心。「南匯顧佛影﹝憲融﹞《赤山埠夜歸》云﹕」赤山埠外下歸船﹐倦鷺眠鷗各悄然。可有墜歡煙水裹﹐湖燈紅似十年前。「上海郁飡霞﹝葆靑﹞《尋春》云﹕」鎭日尋春不到家﹐柳絲村店酒旗斜。梅花欲漏春消息﹐處處偸開三兩花。「陳閎慧《春暮雜詩》云﹕」新紙桃花糊小窗﹐看書深夜對吟。水仙韻絕黃梅瘦﹐愛殺俜停影一雙。「南匯顧飛女士《題畫》云﹕」樹老山中忘甲子﹐鶴眠巖底養靈機。石門久閉松花落﹐應笑山人去未歸。「常州湯澹然﹝潛﹞《題畫》云﹕」香窗畫檻那人家﹐占盡風流水一涯。相見漫談滄海事﹐客來只爲看梅花。「湘鄕王植槐﹝義臣﹞《散步》云﹕」散步園中白袷涼﹐綠陰如幄百花香。遊蜂不怕旁人﹐飛向枝頭劫海棠。「太倉顧震白《遊重慶花溪﹐再過飛泉口》云﹕」百尺山頭雙瀑懸﹐飛泉如雨雨如煙。錯疑身入桃源洞﹐十里花溪一釣船。「以上皆《隨園詩話》中風調。

律句﹐寫景難在意遠﹐寫情難在脫灑﹐隸事難在精整。玆仿摘句圖例﹐錄若干聯。慈溪洪佛矢﹝兆齡﹞云﹕」桃花紅逐春人去﹐山影靑隨畫肪來「﹑」客兒詩句芙蓉艷﹐佛助才華蛺蝶輕。「南匯顧佛影《夕陽》云﹕」立馬有人驚歲晚﹐掛帆何處近天涯。「鄞周歧隱云﹕」蒔難積稿風前雪﹐夢不畱痕雨後雲。「我邑戴果園云﹕」頭顱如此風中燭﹐肝膽相傾酒後言「﹑」人老那堪常作客﹐河淸畢竟在何時「﹑」書生坐老蠅頭字﹐俗子窺人麂眼籬「﹑」逋詩有債還難盡﹐落葉如潮掃不開。「太倉顧震白雲﹕」杜陵蜀道音書滯﹐庾信鄕關涕淚多。「鎭海宋少芬《牡丹江》云﹕」香衾銀燭三更夢﹐落日荒江萬里流。「無錫孫伯亮云﹕」塘拗雛柳綠拖水﹐屋角夭桃紅出墻。「

梁溪孫伯亮﹐爲人惇篤孝友﹐與名山交最厚。嘗寫印其師孫慨翁遣稿﹐助刊鄕人楊楚孫遺著。著《晴梅詩稿》一卷。《除夕》云﹕」爆竹千街響徹天﹐髙樓燈燭照無眠。寒家酒斷尋常例﹐一幅梅花醉過年。「風趣獨絕。又」落花時節似秋寒「﹑」夜雪瞞人送舊年「﹐皆佳句也。

人生有濟勝具﹐山川能說﹐登髙能賦﹐此便是慧業。陳君器伯﹐今春暢遊蒲中風後陵﹑雷首山﹑王官谷等名勝﹐得詩夥頤。其五古气韻醇雅。《風林寺》云﹕」初遊風伯峪﹐言尋松林寺。松林只兩松﹐環寺千柏翠。兩松髙百尺﹐俯視靑一气。猗猗間筠竹﹐亦爲綠所醉。誰知佛階前﹐牡丹紅照地。蔚矣百年物﹐天香襲衣袂。「近體《自蒲州經解州返運城》云﹕」翠撲車欞一路山﹐牛尻四掩麥云環。未窮三月將臨夏﹐摺疊春光詩句間。「又」花紅春未老﹐山翠佛能貧「﹑」雲開西嶽色﹐風捲大河聲「﹐皆佳。

嚴畸庵奇示《北遊艸》《陶然亭》一律云﹕」乾坤莽莽一亭髙﹐多難登臨亦足豪。香冢劫殘畱短碣﹐淸溪波軟受輕艦。「余愛其起得髙朗。《廣渠門內弔袁督師墓》一律云﹕」亡徵已定功難補﹐雄略方攄事見猜。等是血流柴市碧﹐長城自壞更堪哀。「余愛其收得悲涼。《過末謝文節公祠》云﹕」慟哭摧如意﹐惟公淚更吞。北來堅死志﹐東鄕漬啼痕。蕭寺身嘗系﹐荒寵主尙存。桑田畱命在﹐斜日過祠門。「余愛其起得慷慨﹐收得沈痛。詩中」慟哭「﹑」啼「﹑」淚「等字面太多﹐似亦縹發之傷﹐可酌攺。畸庵好遊﹐壬辰遊天臺﹐觀石梁瀑布﹐乙未遊吳﹑遊皖﹐皆有詩﹐限於篇幅﹐不錄。

奇句多偶然得之。王植槐有」墻頭螻蟻倒拖花「七字﹐又云﹕」燕子雙雙忙不了﹐銜來花片砌雕梁。「」砌「亦未經人道。陳生雄羽云﹕」曾見明宸濠翠妃《詠梅花》云﹕』繡鍼刺破紙糊窗﹐引透寒梅一綫香。螻蟻也知春色好﹐倒拖花片上東墻。『「則前人已言之。一作明吳江土族沈氏《春日卽事》詩。

」中夜嚎啕常索酒﹐一生氈噪自圈詩「﹐曹能始《嘲沈從先》詩也﹐見《列朝詩傳》。沈﹐吳人﹐名野。」門前債客雁行立﹐屋內酒人魚貫眠「﹐曲周劉滓逮﹝逢源﹞《哭霍亮雅》句也﹐見《池北偶談》。」兩間東倒西歪屋﹐一个南腔北調人「﹐魯亮儕自署其門聯也﹐見《茶余客話》﹐又梁章鉅《楹聯叢話》引《續消夏錄》﹐作張晴嵐除夕題門聯句﹐上」兩「字攺作」三「﹐下云﹕」﹣个千錘百鏈身。「不及魯聯風趣。

果園詩﹐初學香山﹑放翁﹐然其性靈語﹐實與小倉山爲近。乙未冬﹐奇其詩稿來﹐委爲去取。始乙亥﹐訖乙未﹐約千餘篇。錄其《謝伯未畫扇作種種果》﹐云﹕」我以果園名﹐種果不盈畝。老饕每貪多﹐未足饜我口。一朝發奇想﹐安得羅總有。畫餅也充饑﹐其義某竊取。秦七妙寫生﹐百果出其手。授以一方面﹐落筆香雲走。一一罔不肖﹐有好亦有醜。可玩亦可弄﹐可瞰亦可剖。按圖試舉名﹐日葡萄蓮藕。諫果妙味回﹐佛手生香久。櫻桃小如珠﹐蟠桃大可斗。靑梅宜止渴﹐楊梅宜醒酒。西瓜滚翠罌﹐蜀黍綻五豆。石橊兆多子﹐我以贈新婦。枇把珍晚翠﹐我以遺老叟。慈姑並老芋﹐祭竈餉鄰右。殿以長生果﹐祝我無量壽。爲品一十六﹐問我滿意否。我但稱夥頤﹐不覺爲頓首。何必再饑驅﹐一生盡享受。火速揚仁風﹐庶幾報我友。「

余嘗有句云﹕」匡夢覺詩爲課﹐鄰圃花開醉有鄕。「而蔬畦亦云﹕」晚年爲詩﹐最宜今體﹐可臥而成章。「又每花時喜召客觴詠。蔬畦與餘同歲生﹐而性情亦相似﹐所不同者﹐蔬畦猶多女弟子﹐余則湖樓壇坫﹐冷落久矣。

鄙人所撰《瓶粟齋詩話》﹐去冬少事修訂﹐編爲卅六卷﹐由弟子上海陳君雄羽一手寫成﹐納之篋衍。邇來精力衰邁﹐滿擬不復續矣。乃辱海內知交不嫌淺鄙﹐珠玉紛貽。因是不忍恝置﹐又復勉續一卷﹐以公同好﹐題曰《余瀋》。嗣後是否再有所續﹐視精神意興而定。至前《詩話》卅六卷﹐或鉛印﹑或油印﹐皆零星出板﹐式樣參差﹐鄙人明歲年屆七旬﹐或當籌重印一式板本﹐略取美觀。倘亦垂愛諸君子所櫻┥者乎﹖

公元一九五六年九月瓶翁自識

瓶粟齋詩話民國沈其光

●初編﹟卷一

唐文宗欲置詩學士﹐李玨以爲詩人浮薄﹐無益於理﹐遂寢不行。其實文宗非不可圖治之君﹐苟迎其機而善導之﹐如孟子之對」好貨「﹑」好色「諸問﹐引《詩》曲證﹐陳善閉邪﹐則朋黨之爭﹑閹宦之禍﹐或不至如是之烈。惜乎玨與鄭覃等曲謹小儒﹐不能見其大也。余謂治亂邪正之迹﹑閔時病俗之言﹐莫備於詩。卽就唐而言﹐詩人如子美之歌行﹑香山之樂府﹐無不以其悱惻之意達其忠愛之誠。下至冬郎其辭﹐艸麻數語﹐辭气慷慨﹐大節凜然﹐亦豈得以浮薄目之﹖玨之謬妄﹐固不待攻而破也。

楊龜山云﹕」淵明詩所不可及者﹐沖淡深粹出於自然﹐非苦力之所能也。「熊鞠孫太史祖詒云﹕」陶詩之不易學﹐在其胸襟不可及耳。「龜山只道得體制﹐太史從其志趣上說﹐更髙一層。

太史又云﹕」唐人如髙﹑岑﹑賈﹑杜等﹐詩於題中之字﹐無不一一顧到﹐所謂』題無漏義『也。「又言﹕」古人之工爲詩者﹐無不工於制題。六朝人與唐宋不同。大抵六朝人題以明淨勝至﹐唐宋則雋約曲暢﹐各有其長。有短止二三字﹐長至數百字者。今人讀詩﹐往往玩題忽略﹐不知古人制題或繁或簡﹐大有斟酌在也。「

陶詩﹕」采菊東籬下﹐悠然見南山。「東坡謂﹕」采菊之次﹐偶然見山﹐初不用意﹐而景與意會。「此解最得神理。後來如韋應物之」采菊露未晞﹐舉頭見秋山「﹑白居易之」時傾一壺酒﹐坐望東南山「﹑韓愈之」淸曉卷書坐﹐南山見髙稜「﹐𨿽擬陶而皆著色相﹐深於詩者自能辧之。

張文潛《與友人論文》云﹕」文以意爲車﹐意以文爲馬。理彊意乃勝﹐气盛文如瀉。理惟當卽止﹐妄說卽虛假。「又云﹕」譬之張眾樂﹐要以歸之雅。區區爲對偶﹐此格最污下。「余謂文與詩無二致也。柯山論文﹐亦卽論詩。

唐人詩﹐用字上安適﹑節族上諧和﹑意思上含蓄﹐所謂心气寬柔者﹐其聲溫好﹐其失也平而弱﹐元白是也﹔宋人詩﹐用字上生新﹑節族上急驟﹑意思上刻露﹐所謂心气華誕者﹐其聲流散﹐其失也獷而悍﹐山谷﹑後山﹑二晁等詩是也。明乎剛柔好惡之辧﹐斯無流獘矣。

大家各有句法。老杜往往喜用五入聲字爲句者﹐如雲﹕」業白出石壁「﹑」石壁滑側足「﹑」壁色立積鐵「﹑」渴日絕壁出「﹑」白日亦寂寞「等是也。又喜用」一「字﹐如雲﹕」宇宙一亶腥「﹑」窕窕一林麓「﹑」昏霾一空闊「﹑」萬古一骸骨「﹑」靑衿一悴憔「﹑」四海一塗炭「﹑」溪行一流水「﹑」靑林一灰燼「等句是也。此皆他人集中無之。

樂天詩﹐喜類聚一時景物以爲句者。如」風回雲斷雨初晴「﹑」艸香沙暖水雲晴「﹑」岸淺橋平池面寬「﹑」石淺沙平流水寒「﹑」風淸泉冷竹修修「﹑」樹深藤老竹回環「﹑」筍老蘭長花漸稀「﹑」野桃山杏水林擒「﹑」棗赤梨紅稻穗黃「﹑」柳湖松島蓮花寺「﹑」紗巾艸履竹蓑衣「﹑」短鞾低帽白蕉衫「﹑」烏帽靑氈白氈裘「﹑」竹鞋葵扇白銷巾「﹑」蘿巾蕙帶竹皮冠「。其爲聯語者曰﹕」玉佩金章紫花綬﹐紵衫藤帶白綸巾「﹑」重裘暖帽寬氈履﹐小閣低窗深地鑪「﹑」輕履單衣薄紗帽﹐淺池平岸痺藤牀「﹐此本於子美」風急天髙猿嘯哀「二語﹐他人集中亦不多有也。後惟放翁時一效之。

隨園論律詩難於古體﹐余未敢苟同其說。蓋古體𨿽無聲律﹑對偶之拘﹐譬之李廣行軍﹐無部伍行陣﹐然非訓練有素﹐使人人知守紀律之嚴﹐鮮不僨事。此似易而甚難。至於律詩﹐不過如程不識之刁鬥森嚴﹐使士卒不敢犯而已﹐然似難而實易也。葆蓀韙餘言﹐以爲雋諭。

表兄鄒葆蓀﹝尊徳﹞﹐工爲詩﹐畫山水亦淡逸可喜。晚年病風﹐臥牀幾三載﹐日以詩酒爲遣。生平積稿數千篇﹐大抵古體追《騷》《選》﹐近體效劍南。沒後﹐其弟湛如﹝尊瑩﹞屬爲去取。以其繁冗﹐有難色。惟屢經喪亂﹐恆以其稿散佚爲慮。頃檢篋得數篇﹐錄之以當窺豹。《上巳郊遊遣興》云﹕」萬匯迎淑暄﹐原艸得風展。意往各有托﹐所會異深淺。遠樹浮野煙﹐流云媚晴瀲。胡蝶弄遊絲﹐力趁微風轉。流觴永和年﹐盛會無弦管。動息任天機﹐寓目恣流覽。老莊等蜉蝣﹐玄運有窮算。惟此杯中漿﹐生機協同善。抗古緬今玆﹐遙情轉難遣。「《竟日看花﹐夜集同人飲丁家酒榭》云﹕」今年春暖花事早﹐低煙匝徑暗篁掃。流膏徧野無枯枝﹐一寸情苗和煙裊。城南地僻多垂楊﹐東家西家繚短墻。平潭初淥靚明鏡﹐蕤蕤華羽鸞皇翔。弄晴芍藥恣嬌態﹐倚醉海棠爭艷妝。羣孳醞釀各獻媚﹐掩抑百態流神光。春光如許不行樂﹐奚似束書置髙閣。看花不減昔年狂﹐紫燕相偎集翠幙。美人未識綺羅春﹐掩袖誰來慰寂寞。黃金不買駐顏丹﹐擬向芳洲搴杜若。疏燈水閣琉璃屏﹐酒气薰人花气醒。髙城淒煙斂暮色﹐醉眼直送云冥冥。別含春緒寫古怨﹐波光蕩影人娉婷。我詩代券訂後約﹐開窗誦與閒鷗聽。「《聽方君仁後摘阮歌》云﹕」簾漪縐縠蕩秋影﹐腰支瘦損羅衣冷。碧梧墻角葉初凋﹐庭院無人淸晝靜。方子信手撥圓槽﹐颯然涼意風蕭騷。三弦緩二用其一﹐一弦已足驚秋髙。淒淒惻惻鵑啼血﹐鏦鏦錚錚鳴金鐵。忽然故作聲悠揚﹐推宮卻羽低復昂。蒼虯朝翻塵海浪﹐素鸞夜拂胡天霜。不知彈者何所怨﹐紅桂金魚鎖深院。不知彈者何所悲﹐憔悴嬋娟淚暗垂。我心悲怨兩何依﹐破空一鶴寥天飛。淒涼訴盡興亡感﹐猶似當時玉屑霏。東山妓圍鬧絲竹﹐別調難諧裏耳俗。成連始信能移情﹐請鼓天風海濤曲。「《獨坐偶成》云﹕」疏尊淺酌郁金香﹐蕭琵商飆拂檻涼。靜愛綠陰常寂寂﹐坐看白日去堂堂。時嗟遞嬗榮枯易﹐詩謝徵求壽挽忙。賣畫得錢謀一醉﹐忘情畢竟未能忘。「可想見其髙致矣。又」荷香雨洗殘花盡﹐桐影風梳病葉飛「﹑」心系天涯芳艸外﹐客隨江上白雲來「﹐佳句類此者﹐不勝枚舉也。

」生涯零落歸心懶﹐多謝殷勤杜宇啼「﹐王荊公句也﹔」莫信杜鵑枝上鳥﹐人歸猶道不如歸「﹐梅宛陵句也﹐一子規耳﹐在未歸人口中說﹐則云」多謝「﹔在已歸人口中說﹐則云」莫信「。蓋因物興感﹐各隨人境地而不同也﹐然皆佳妙。

太倉崔不雕有」丹楓江冷人初去﹐黃葉聲干酒不辭「之句﹐漁洋愛之﹐呼爲」崔黃葉「﹐見《池北偶談》。博陵崔瘦生《詠紅葉﹟如夢令》云﹕」爲愛吳江晚景﹐渡口斜陽相映。點水似桃花﹐無數遊魚錯認。風定﹐風定﹐一樣落紅堆徑。「爲洪北江所賞﹐呼爲」崔紅葉「﹐見嘉興葉松石﹝煒﹞《煮藥漫鈔》。兩人同姓崔﹐又各以詠葉得名﹐信矣﹐無獨有偶也。

詠物只須一二有力語便足。退之詠李則云﹕」風揉雨鏈雪羞比﹐波濤翻空杳無涘。「詠桃則云﹕」種桃處處惟開花﹐千樹萬樹蒸紅霞。「荊公詠桃則云﹕」枝柯蔫綿花爛漫﹐美錦千雨敷亭臯。「詠荷則云﹕」於時荷花擁翠蓋﹐細浪嬲雪千婷娉。「皆以少許勝人多許。

近百年中﹐邑人之工書畫者惟黃雪軒﹝光燮﹞﹑周疏庵﹝其照﹞兩明經。雪軒久客京津﹐所交皆當世賢豪。東人士愛其畫﹐亦時以重金求之。疏庵西上廣陵﹐南遊粵嶠。書法吳興﹐畫竹石似元人小品。獨其詩皆流傳絕少﹐詢之老輩﹐亦無所得。僅知黃有」夕陽紅到小樓西「﹐周有」破傘遮頭過野橋「二語而已。余謂詩能傳誦﹐七字已足。」滿城風雨近重陽「﹐古今膾炙。東坡亦有」一頌了伯倫「之語。五代王仁裕多至萬首﹐當時有」詩窖子「之譏﹐至今無有能道其隻字者。然則二公亦足自鳴矣。

疏庵先生嘗隨黎蒓齋公使庶昌至日本。日本櫻花最盛﹐其花略似海棠﹐彼都人士誇之爲國花。先生詠之云﹕」若編海國羣芳譜﹐此是東瀛第一花。「時爲人誦之﹐謂得微婉之旨。先生在東時﹐東人求指示點畫﹐願執贄爲弟子者甚多﹐可見其國人講求字學之專。

先生爲余誦」溪澂花影偶﹐山靜屐聲孤「句﹐謂爲沈文肅公某幕僚句也。余曰﹕」此山陰邵姜畦詩﹐載在《隨園詩話》。「

子美祖審言自謂﹕」我詩可使蘇李爲奴﹐我書可使鍾王北面。「然後世言書者﹐從不及審言﹐卽言詩者﹐亦未必盛道審言也。故我謂文士翰墨﹐工拙是一事﹐傳不傳又是一事。

子美在耒陽喫牛肉白酒而卒﹐及太白弄月騎鯨之事﹐前人辟之﹐謂出於小說家言。然宛陵詩云﹕」李白死宣城﹐杜甫死耒陽。二子以酒敗﹐千古畱文章。「又云﹕」采石月下聞謫仙﹐夜披錦袍坐釣船。醉中愛月江底懸﹐以手弄月身翻然。「則宋人已據爲典實用矣。

子美《淸明》詩﹕」著處繁華矜是日。「」著處「猶云到處﹐蓋當時方言也﹐子美屢用之。如雲﹕」賤子何人記﹐迷方著處家「﹑」末成遊碧落﹐著處覓丹梯「﹐而浦氏解爲」然著「之」著「﹐以爲狀櫻桃之紅﹐誤矣。唐人以方言入詩甚多﹐如」遮莫「﹑」格是「﹑」能个「﹑」劣能「﹑」赤憎「等語皆是。

又此詩下云﹕」渡頭翠柳艷明眉﹐爭道朱蹄驕嚙膝。「」明眉「說柳﹐」嚙膝「說馬﹐各有關合。而注家以爲」柳眉「諭遊女也﹐然則」嚙膝「何諭乎﹖余謂起首」長沙千人萬人出「已包括士女在內﹐二句只狀當時景物耳。

表伯張靜蓮﹝世昌﹞﹐晚號頑翁﹐詩平易﹐學香山。至其獘﹐則不免爲張打油﹑胡釘鉸之流。嘗有句云﹕」浴水鷗同魚串戲﹐偸花蜂與蝶分贓。「」串戲「﹑」分贓「﹐俗語也。頑翁喜談諧﹐故其詩涉筆成趣如此。

頑翁善小兒醫﹐生離鼎革﹐飽更世難﹐滿肚皮不合時宜﹐往往托之歌詠。如雲」鐘聲杳杳沈長樂﹐欃影熒熒貫太微「﹐悲京闕也﹔」慈貓翻乳同眠鼠﹐義鶻空誅飽食蛇「﹐刺當道也。顧其閒適之作﹐亦多近誠齋﹑放翁。《晚晴漫興》云﹕」雨餘庭院絕纖埃﹐繞砌緣墻滿綠苔。艸伏蘭根瞞我長﹐花藏葉底背人開。趁彊猧子驅雞去﹐恃愛貍奴捕蝶來。細把物情衡世態﹐惟須萬事付銜杯。「《新春》云﹕」天教芳訊傳紅杏﹐人喜晴光轉綠蘋。「《幽居漫興》云﹕」宅寬好拓栽花圃﹐樓小如棲構木巢。鄰竹聲喧風乍起﹐庭花影小月方中。「《初冬晚眺》云﹕」擔稻人如張翅蝶﹐辭柯葉似散衙蜂。「

無錫鄒翰飛先生弢﹐以詞章名江左﹐嘗以其所著《三借廬詩稿》寄余。顧徐幹」時有齊气「﹐弗之好也。近忽得其《采蓮曲》數絕﹐淸詞麗句﹐爲其集中所無。詩曰﹕」阿儂家本近前湖﹐湖上風光似畫圖。劃破煙波雙槳入﹐水中人影萬花扶。「」一曲田田唱采蓮﹐畫船穿過畫塘邊。只因昨夜催花雨﹐新水如雲綠上天。「」曉風吹散一湖煙﹐舵尾輕寒透薄棉。不信雙鴛禁得起﹐夜深交頸忍涼眠。「

丙辰夏﹐先生次余《寄懷》韻見贈云﹕」《西都》賦物漢唐余﹐鄭重傳來遣李玙。蘭臭難親君子澤﹐﹝自注﹕四年前在衛品純處知君。去秋以匯生之介兩次到滬﹐竟不得一晤。﹞尋光幸燭野人居。筆畱紅艷撩江夢﹐花在靑溪燦洛如。﹝自注﹕郡有文士﹐則生洛如花﹐見張寶《就印錄》。﹞翹首蓬山髙萬丈﹐幾時快錫指南車。「先生豪於飲﹐自號酒匄﹐因繪《匄酒圖》﹐徧乞文人題詠。六十後得風疾﹐手震﹐不能握管。築守死樓居之﹐年殊七十卒。

弟子方仲淵﹝存愼﹞﹐羸削如碧鸛﹐人見其行徑異﹐多目笑之﹐而不知臣叔不癡也。家貧﹐就昏澱西郁氏。年未三十病瘵亡。仲淵喜詠右丞﹑左司詩。《澱西秋居寄堯禎海上》云﹕」吾道差堪久﹐奚嗟舊業貧。故山松閣廢﹐僻壤艸堂新。洗夢秋江上﹐懷人滄海濱。飄然欲何往﹐天地盡風塵。「《出澱湖》云﹕」曉發澱山下﹐髙林初日明。天黏湖水碧﹐浪浴布帆輕。旅燕別離恨﹐沙鷗迎送情。眷懷西塞隱﹐泛宅寄浮生。「《題樊川詩集》云﹕」水郭山村乘醉遊﹐江南煙雨赴春愁。絕憐詞客淸狂甚﹐不倚紅樓便寺樓。「其他佳句﹐《山居》云﹕」饑應爭鶴瘦﹐閒僅許鷗分。「《夏日閒居》云﹕」苦貧衣趁閒時典﹐鬥智棋逢絕處佳。「

李義山詩﹕」身無彩鳳雙飛翼﹐心有靈犀一點通。「犀角文備百物之形者﹐謂之」通「。以」通「對」翼「﹐自然工整。而張文潛云﹕」玉筋異時空見迹﹐靈犀千里亦通心。「」通「作虛用﹐似誤。

世多謂」韓壽偸香「。按《晉書﹟賈謐傳》云﹕」西域貢奇香﹐帝以賜充。其女密盜以遺壽。「是明言賈午﹐非韓壽也。然宋謝無逸《詠胡蝶》云﹕」身似何郎全傅粉﹐心如韓壽愛偸香。「則其誤不始於今日。

《列子﹟天瑞篇》﹕」沖和气者爲人。「知放翁」瀠洄水抱中和气﹐平遠山如蘊藉人「﹐」中和「乃」沖和「之誤。

《家語》﹕」累累若喪家之狗。「王肅注﹕」喪讀平聲。「然黃山谷詩﹕」顧我今成喪家狗﹐期君早作濟川舟。「則平仄義均可用。

郭麟《小遊仙詩》﹕」偸下蓬壺暫破顏﹐春風吹綠兩眉山。當時只有狂徐福﹐曾隔文窗覷阿環。「然李義山《曼倩辭》云﹕」十八年來墮世閒﹐瑤池歸夢碧桃間。如何漢殿穿鍼夜﹐又向窗中戲阿環。「則戲窺上元夫人事乃曼倩而非徐福。

俗謂木筆白者爲玉蘭﹐紫者爲辛夷﹐非也。王荊公云﹕」試問春風何處好﹐辛夷如雪柘岡西。「劉淵材恨海棠無香﹐亦不盡然。劉屏山云﹕」幾經夜雨香猶在﹐染盡燕支畫不成。「至朱夫子又依違其詞﹐其《山館觀海棠》云﹕」亂英深淺色﹐香气有無中。「

●初編﹟卷二

孟東野詩﹐源出謝家集中﹐如《獻襄陽於大夫》及《汝州陸中丞席喜張從事至》《遊枋口》《柳溪》諸作﹐時見康樂家數﹐特其句法出之鑱刻耳。洪北江評東野詩﹐以爲篇篇似古樂府﹐非確論也。又云﹕」昌黎《南山詩》奇警極矣﹐而東野以二語敵之﹐曰﹕』南山塞天地﹐日月石上生。『「然孟詩自是從老杜」仰看塞大明﹐渴日絕壁出「等句脫化來。

杜詩﹕」諸公衮衮登臺省﹐廣文先生官獨冷。甲第紛紛厭粱肉﹐廣文先生飯不足。「而東野《弔元魯山》云﹕」搏鷙有餘飽﹐魯山長饑空。豪人飫鮮肥﹐魯山飯蒿蓬。「杜云﹕」公來雪山重﹐公去雪山輕。「而東野《悼湯衡評事》云﹕」君生霅水淸﹐君沒霅水渾。「人謂東野語多戛戛獨造﹐殊不盡然。

東野《蚊》詩﹕」願爲天下廚﹐一使夜景淸。「此亦杜老」廣廈「﹑白傅」大裘「意。又《達士》詩云﹕」君看土中宅﹐富貴無偏頗。「後來杜牧之」公道世間惟白髮﹐貴人頭上不曾饒「卽本其意。

漁洋評少陵《李潮八分小篆歌》﹐謂尙有敗筆﹔謂韓《石鼓歌》詩雄奇怪偉﹐不啻倍蓰過之。此妄下雌黃者也。卽以二詩結構言之﹐韓取杜之結意作爲發端﹐勢已不振。中間杜多頓折﹐而韓則如江河直下而已﹐第以其筆力排奡﹐故人不覺耳。至謂《小篆》之敗筆﹐不知其安在也﹖且《石鼓》詩﹕」周綱陵遲四海沸﹐宣王奮起揮天戈。「又曰﹕」蒐於岐陽騁雄駿﹐萬里禽獸皆遮羅。「按岐陽之蒐﹐在成王五年。《左傳》﹕」武有孟津之會﹐成有歧陽之蒐。「則明非宣王。《詩﹟車攻》篇﹐美宣王狩於東都而作﹐東都乃洛邑﹐非岐陽也。

《屏山集》﹐南宋崇安劉子翚著。子翚字彥衝﹐靖康時通判興化軍。蚤年喪偶﹐自稱病翁﹐隱居武夷山不出凡十七年。卒謚文靖。集分詩﹑文﹐各十卷﹐爲其嗣子坪編次﹐其門人朱熹校正。有紹興三十年籍溪胡憲原序。集於光緒十二年重刊﹐故首列長沙王先謙序﹐次附《宋史》本傳﹐次朱熹《跋家藏劉病翁遺帖》﹐次乾道癸巳朱熹《屏山集》跋﹐次正徳七年其十二世孫澤重刊﹐有建安梁儲書後﹐次輓詩﹑祭文﹐次朱子墓表﹐次謚議。按《屏山集》在宋時﹐或只有胡序及朱子跋語而已﹐其本傳及《劉病翁遺帖跋》與夫輓詩﹑墓表等﹐皆爲正徳間重刊時增入者。書非佳槧﹐而十一至十四卷皆五﹑七言古詩﹐忽殿以《過鄴中》七律一首﹐恐亦非原本次序。宋人不尙《選》體﹐而屏山五言步驟齊梁﹐在當時爲別調。近體不逮範陸﹐然頗得夷猶恬肆之致﹐如」石亂春溪急﹐山寒曉日髙「﹑」嫩竹扶檐綠﹐殘花蓋地紅「﹑」池淸秋過雨﹐林靜晚生煙「﹑」落梅寒崦靜﹐啼鳥暮村幽「﹐其下字皆與人不同。

詩家采用詩料如制肴饌﹐然善烹庖者﹐五味調和﹐蔬菽無不可口﹔其不善者﹐卽熊﹑魚在手﹐亦無所用。明月﹑白露﹐至習見者也﹐而子美云﹕」露從今夜白﹐月自故鄕明。「白玉﹑黃金﹐至陳熟者也﹐而荊公云﹕」浮雲堆白玉﹐落日瀉黃金。「此皆化朽腐爲神奇手也。因憶《侯鯖錄》載元佑上元﹐廷臣和禦制《觀燈》詩﹐蔡持正叩王禹玉如何使事﹐禹玉曰﹕」鰲山﹑鳳輦外不可使。「章子厚笑曰﹕」此誰不知。「及登對﹐上獨賞禹玉」五鳳雲中扶輦下﹐六鰲海上駕山來「二句。

詩文家刻意摹古﹐亦是一大病。蓋摹李似李﹑摹杜似杜﹐所得不過一假李杜而已﹐我之面目誰識之哉﹖梅聖兪詩云﹕」韓子於文章﹐所貴不相亻效。譬彼古今人﹐同心不同貌。「眞金鍼度人語也。

少陵下」靑「﹑」紅「﹑」碧「﹑」綠「等字﹐往往用重筆。如」綠垂風折筍﹐紅綻雨肥梅「﹑」紅入桃花嫩﹐靑隨柳色新「﹑」紅稠屋角花﹐碧萎墻隅艸「。後來惟半山時時效之﹐如雲﹕」岸紅歸欲稠﹐渚綠合猶晚「﹑」綠攪寒蕪出﹐紅爭暖樹歸「﹑」綠稍還幽艸﹐紅應動故林。「又柯山詩﹕」余天一劍靑﹐遠雨萬絲白。「又云﹕」風聲轉谷豪﹐雨腳射山白。「﹝《廣化遇雨》﹞又云﹕」晶瑩髙露濕﹐斷續殘河白。「﹝《贈無咎》﹞又云﹕」鴉飛朝樹疏﹐虫弔宵月白。「﹝《效陶》﹞四押」白「字﹐亦妙絕。

子美集中投贈太白之什甚多﹐然其稱謂不一。如雲﹕」李侯金閨彥「﹑」南尋禹穴見李白「﹑」白也詩無敵「﹑」不見李生久「﹐前後一人也﹐曰」李侯「﹑曰」李生「﹑曰」白也「﹐或連姓名呼之﹐隨其所施﹐此正見古人率直處。後世往往牽扯古人﹐不擇其當否﹐贈張姓者﹐則云」畱侯「﹑」博望「﹐贈陳姓者則用」元龍「﹑」孟公「之類﹐豈非可笑。

古人姓名之可以割裂者﹐如」馬遷「﹑」葛亮「﹐見於詩文者﹐不爲異也。其不經見者﹐如東野詩﹕」賞句類陶淵。「又云﹕」姜牙佐周武。「李商隱詩﹕」沈約只自瘦﹐潘仁豈是才。「山谷詩﹕」南冶從東家。「謂南容公冶長也。柯山詩﹕」欲爲灑酒潛﹐請學滌器如。「」如「謂司馬相如也﹐此則不足爲訓矣。

詩中評騭一時人物﹐宋人最善此體。柯山云﹕」長翁波濤萬頃陂﹐少翁巉秀千尋麓。黃郎蕭蕭日下鶴﹐陳子峭峭霜中竹。秦文蒨藻舒桃李﹐晁論崢嶸走金玉。「半山云﹕」馮侯天馬壯不羈﹐韓侯白鷺下淸池。劉侯羽翰秋欲擊﹐吳侯葩萼春爭披。沈侯玉雪照人潔﹐瀟灑已見江湖姿。「其格防於杜之《飲中八仙》。惟杜詩有人下三四語者﹐而宋人語簡﹐尢擔斤兩﹐故不得不假他物以爲諭﹐且樹語尢須堅卓﹐方得其人精采。

歐公《詩話》盛稱晚唐詩人周朴」風暖鳥聲碎﹐日髙花影重「﹑」曉來山鳥鬧﹐雨過杏花稀「等句。然今所傳者﹐上聯乃杜荀鶴之《春宮怨》﹐下聯乃姚合《山中述懷》詩也。朴集歐公時已不傳矣﹐公博古﹐其所舉當有所本﹐不知後人何以竄入他人集中。相傳朴自愛」禹力不到處﹐河聲流向西「二語。有一士騎驢而行﹐遇朴﹐佯誦」河聲流向東「。朴直追數里﹐告以」流向西﹐非東也「﹐當時傳以爲笑。歐公言其構思極艱﹐月鍛季鏈﹐朴之苦吟﹐於此可見。

唐宋詩流傳訛舛甚多。或一詩傳爲二人﹐並其體亦不同者﹐偶舉一二。如杜牧﹕」楚鄕寒食落梅時﹐野渡臨風駐酒旗。﹝A061﹞色連云人去住﹐水紋如縠燕差池。「而劉夢得《外集》作律詩﹐其下半首云﹕」朱旖尙憶羣飛雉﹐靑綬初聯左顧龜。非是湓城白司馬﹐水曹何事與新詩。「秦少遊《橋南納涼》云﹕」曳杖來追柳外涼﹐畫橋南畔倚胡牀。月明船笛參差起﹐風定池蓮自在香。「而放翁集中作律詩﹐下半云﹕」半落星河知夜久﹐無窮﹝A061﹞樹覺城荒。碧筒莫惜頹然醉﹐人事還隨日出忙。「

」卻從巴峽穿巫峽﹐便下襄陽向洛陽「﹐杜甫詩也﹐而東坡效之云﹕」恰從神武來弘景﹐便向羅浮覓稚川。「」雞聲茅店月﹐人迹板橋霜「﹐溫庭筠《早行》詩也﹐而歐公效之云﹕」鳥聲梅店雨﹐野色板橋春。「」偶題巖石云生筆﹐閒繞庭松露涇衣「﹐楊徽之《僧捨》詩也﹐而放翁效之云﹕」尋碑野寺云生履﹐送客溪橋雪滿衣。「知古人偸模ㄤ格﹐𨿽大家不能免﹐然終覺遜前人一籌。

隨園《題子陵廟》云﹕」未必無心助文叔﹐巢由兩个誤狂奴。「此偸宋人《題呂仙廟》詩」未必無心唐社稷﹐金丹一粒誤先生「機軸也。又《題施全廟》云﹕」雄心似在將軍上﹐不斬金人斬太師。「此翻東坡《題賈梁道廟》詩」如今更恨賈梁道﹐不殺公閭殺子元「意也。惟夢梁道殺己者乃司馬懿﹐非司馬師也﹐師字子元﹐東坡誤記耳。

詩中用俗字﹐唐宋人多不同。宋人多用」許「字﹐如後山云﹕」蟬鳴不餘力﹐蛙腹能許怒。「誠齋云﹕」芍藥晚花終是小﹐戎葵新﹛艸含﹜許來多。「又《詠假山》云﹕」細看分明非飣餖﹐如何雕得許玲瓏。「諸」許「字皆作如許解。又誠齋云﹕」略略煙痕艸許低。「此」許「字作樣字解。又云﹕」倩誰畱許春寒著﹐更放梅花住少時。「此」許「字作少許解。

」底「字﹐顏師古《糾繆正俗》云﹕」猶言何等也。「然証之唐宋人詩﹐殊不盡然。杜甫云﹕」花飛有底急。「陳無己云﹕」風流一代今山簡﹐有底樽前著葛彊。「」底「皆作這樣解。

退之詩﹕」泥盆淺小詎成池﹐夜半靑蛙聖得知。「」聖「字亦當時口語﹐而《滹南遺老筆記》以爲﹕」初不成池而蛙已知之﹐速如聖耳。「此望文生義而曲爲之解也。又引山谷」羅幃翠幕深調護﹐已被遊蜂聖得知「云。此」知「字何所屬耶﹖若以屬」蜂「﹐則」被「字不可用﹐此亦誤解」聖「字之過。山谷語故穩順也。誠齋亦云﹕」网羅最密是蛛絲﹐卻被秋蚊聖得知。「

奉賢朱Т庸先生家駒﹐舉光緒己卯鄕試﹐居於其縣之泰日橋﹐與其兄粥叟﹝家驊﹞友於甚篤。粥叟舉宣統元年孝廉方正。因築兩廉亭以顏之。先生以書名於時﹐而詩尢淸雋。余與先生以文字爲忘年交﹐自丙辰以還二十年間﹐書簡往還﹐積稿逾寸。玆錄其和余《小園書事三首》云﹕」沈子恬淡人﹐頻年倚書幌。吟詩到王韋﹐觸處標俊賞。一晤隔紫芝﹐神交緬軒爽。寄我《小園》作﹐引人輒神往。爾時炎暑蒸﹐解衣形骸放。謖然淸風來﹐北窗與俯仰。新秋容易至﹐眉月天邊上。靜契誰得知﹐竹露滴微響。「」儒冠世安用﹐鑿枘圓與方。生涯老彌拙﹐直假睡爲鄕。魏晉詎足論﹐置我軒羲旁。閒來事農圃﹐逍遙拾野芳。新栽牽牛花﹐引蔓髙且長。舊釀黃術酒﹐興來時命觴。盲人赴深池﹐時事豈足傷。卹緯漆室中﹐徒自攪中腸。「」桔橰夜無停﹐盛夏正渴雨。天運有迍邅﹐世事成枯樹。蘭成賦《小園》﹐玉杯自媚古。河山戰一枰﹐愁翻白黑譜。貪人志已逞﹐黷貨果焉取。髙吟帶商聲﹐秋風滿庭戶。「

庚申春﹐小園杏花盛開。余招同社燕集花下﹐首唱七古一章﹐鈔示遠近同人。憶粥叟和詩有云﹕」淸觴速客半野亭﹐評泊杏花好標格。杏花標格何所似﹐除是瑤池仙綠萼。簪花不羨曲江遊﹐靑衫慣耐春寒薄。曹步溫叉竟陵缽﹐寄我新詩珠錯落。「今園亭易主﹐花刈爲薪﹐觴詠舊遊﹐多爲異物。回首前塵﹐能無悵惘﹖

和余《杏花》詩者﹐徐愼侯孝廉公修云﹕」梅花消瘦桃花夭﹐汝獨嫣然擅標格。朝霞潤玉嫩橫枝﹐曉露含珠微破萼。勻碧吳綾映日妍﹐呈紅蜀錦籠煙薄。此生無福入瓊林﹐委棄孤芳傍籬落。「此蓋借花而自爲寫照矣。

上海髙太癡﹝翀﹞﹐淸季保舉經濟特科。工詩詞﹐與其邑人蔡子﹝爾康﹞﹑南匯黃夢畹﹝式權﹞輩齊名。余嘗驅車訪之﹐時太癡賃居小校場﹐年已老矣﹐傴僂若支離疏﹐而雙盧炯然﹐因與劇談移晷。所居曰百盆花齋。記其《自遣》一律云﹕」占得鷯枝彊自安﹐幾人談笑足盤桓。讀書無用生何補﹐謀食方艱隱亦難。聊可澆愁惟濁酒﹐除非卻病是金丹。百盆花好長勤護﹐抵得陶公運甓看。「太癡無子﹐有一女﹐亦嫻詞翰﹐字娟秀﹐學乃翁﹐見客能應對。太癡歿﹐不知其嫁於何所。

蔡紫黻先生﹐詩不多見﹐篋中僅存其稿一紙﹐亟錄之。《日月云邁﹐憂心如焚﹐作爲此詩﹐其何能淑》云﹕」冷吟閒醉鎭蹉跎﹐回首韶華瞥眼過。宿艸淒迷知已少﹐秋花憔悴累人多。憑將《幻影》酬明月﹐﹝自注﹕嘗作《廣寒幻影記》﹐忽忽未遑脫稿也。﹞剩把柔情付逝波。況值蜩螗羹沸日﹐未能忘世欲如何。「

孫作黼先生錦瑚﹐光緒乙酉拔貢﹐以詞賦擅名。胡公端臣﹝祖謙﹞之守吉安也﹐愛其才﹐延聘衡文。晚年不得志﹐浮湛裏閈﹐命儔嘯侶﹐茗酒爲歡。先生不多爲詩﹐語詩則必推余。戊午以後﹐寓於其女夫華亭某氏家﹐以醫自給。時於君仲遲倡修袁海叟墓﹐有詩。先生和云﹕」堂前燕子尙飛來﹐海上鰻魚去不回。﹝自注﹕海叟歸﹐太祖語人云﹕』海上走卻大鰻魚﹐何處尋得﹖『﹞荒冢秋髙圍碧黍﹐殘碑雨過剔蒼苔。詞章驚動才人筆﹐風采畱遺禦史臺。東望郊原尋往迹﹐那堪常使沒蒿萊。「

汪秋軒先生錫濤《詠白燕次海叟韻》云﹕」翩然宣至是耶非﹐五色天書近代稀。蕭瑟空梁泥自落﹐吉祥虛室夢先歸。素心誰與盟朱縷﹐皓首何堪補黑衣。鐵冢海庵遺迹在﹐春來好向故山飛。「二詩一以蒼涼勝﹐一以刻畫勝﹐工力悉敵﹐且兩人之齒亦相若也。秋軒先生居邑之東門外﹐亦以詞翰見稱。

昆山龔勉行茂才恕﹐貧而多病﹐晚尢潦倒。嘗館邑中潘氏授徒﹐頻與文字之飲。甲子齊盧之戰﹐蘇兵略邑城﹐勉行受驚悸死﹐稿佚。僅憶其有」燈影撩春思﹐花香解宿酲「十字。

魏塘張季﹐故世家女也。壬戌﹑癸亥之間﹐以任教員來我邑﹐袖其詩稿爲贄。季年才二十餘﹐自言婚七日而寡。善言笑﹐能飲﹐伉爽無脂粉態﹐而詩特溫婉。《西湖花朝》云﹕」蘇堤柳踠最長條﹐燕織鶯梭意太嬌。一片紅綾交付汝﹐爲儂銜去系花梢。「著有《住春樓詩槁》﹐取東坡詞」若到江南趕上春﹐千萬和春住「意﹐自題云﹕」望望住春樓﹐住春春不住。「余亦爲題一絕﹐云﹕」徙倚朱闌默愴神﹐百年俱是可憐身。柳綿飛盡鶯花謝﹐偏是無聊說住春。「季爲黯然。

客有自稱」鐵道人「者﹐不知其誰何﹐有句云﹕」行難諧俗將成怪﹐歸已無家尙惜身。「

杭州孝廉趙士新﹐宦遊荊襄。鼎革時﹐遭亂東歸﹐落魄海上﹐蒙袂攜童僕乞食。有訝之者﹐卽口占云﹕」自從三楚來斯地﹐歷盡千辛萬苦中。稚子隨親形影瘦﹐老奴戀主苦甘同。曾登仕版名何在﹐今入窮途利更空。作謝諸君悲失路﹐他年相見報從容。「

上海王巨川﹝銓濟﹞﹐年少美才。歲己未﹐以習醫寓東門潘氏。愛余」社近應知桑落熟﹐詩成恰有栗畱催「句﹐願執贄爲弟子。余勸其誦《文選》。巨川心模┶追﹐不二載﹐幾驂前修之靳。別後每有作﹐輒就余正可。印有《倚劍樓詩存》。爲選錄其雅飭者﹐《淸明登天馬山》云﹕」尋異展幽眺﹐巘杳靑冥。緒風款佳節﹐淑气蕩云凝。溪流激淵瀉﹐澗毛舒繁萌。登躡縱遙覽﹐徙倚無近情。基髙聳古寺﹐巒密建列屏。荒煙冪行徑﹐雜英繡芳塍。低空云若絮﹐川原樹如萍。理來祛羣蔽﹐意得召咸亨。染翰托微詠﹐庶覺慰此行。「《溪泛》云﹕」艸亭獨歸處﹐秋色帶前溪。落日孤舟遠﹐空林一鳥啼。「《優曇庵》云﹕」禪關面碧漪﹐寂歷江村靜。坐久夕陽深﹐松篁散疏影。「《八月十五日示沈處士》云﹕」客感此佳節﹐流光空自嗟。孤村黃葉遠﹐沽店碧溪斜。沈醉非吾事﹐狂吟獨爾家。今宵明月好﹐喜得共光華。「《從童子出遊城東﹐戲折雜花以歸》云﹕」城東之山靑似黛﹐城東之水綠於油。野童山客興不淺﹐亂折繁花插滿頭。「以上諸詩﹐皆其寓靑時所作。佳句如」樹深蕭寺暝﹐帆落野橋低「﹑」天遠星垂地﹐江寒月枕山「﹑」微雨成春夢﹐孤燈滯客心「﹑」欲暮殘云紅過屋﹐釀寒繁雨白連天「﹑」花開欲潑酒三斗﹐茶熟恰成詩半箋「。

餘二十年前刪削之稿有殘句可存者﹐就記憶所得﹐姑志於此。」病骨秋同瘦﹐淸愁夜共辰「﹝秋夜﹞﹑」梅熟無風墮﹐蛙荒到曉聞「﹝夏日﹞﹑亂蛩聲似雨﹐獨樹影疑人」﹝秋興﹞﹑「爲收花種先鈔譜﹐故借桐陰當下簾」﹝初夏幽居﹞﹑「村醪淡薄無聊醉﹐禪榻淸幽自在眠」﹝小昆山﹞﹑「人意比荷臨水靜﹐詩懷似雁入秋髙」﹝秋懷﹞。

●初編﹟卷三

辛﹑壬已還﹐廢孔之議洶洶朝野﹐學術風气壤亂益甚。上海姚東木先生文棟﹐冒當世不韙﹐首創孔教會﹐力持尊聖讀經之說。梁節庵﹝鼎芬﹞﹑沈子培﹝曾植﹞﹑朱彊村﹝祖謀﹞諸遺老附和之﹐東南士大夫稍稍響應。甲寅大成節﹐會員應赴曲阜助祭。以是年魯省梗於倭﹐先生攜其子若孫攺道來孔宅謁聖。卽日得詩三章﹐其《拜至聖衣冠墓》云「海內六經齊庋閣﹐野人先進若晨星。衣冠於此珍遺蛻﹐《詩》《禮》當初憶過庭。疑有壁絲千載響﹐空餘墓艸六朝靑。吁嗟宮闕成禾黍﹐猶說南巡禦墨馨。」《聖誕日釋奠禮成﹐恭紀﹐疊前韻》云「萬派朝宗歸大海﹐北辰居處列繁星。聖人明徳昭天壤﹐曲阜分枝此廟庭。三月難忘《韶》樂美﹐九峯遙接岱宗靑。盛儀兩地時同舉﹐﹝謂曲阜﹞展敬寧惟黍稷馨。」《同人集願學學堂﹐議立江蘇孔教會支部﹐再疊前韻》云「二千年後沐時雨﹐五百里間聚徳星。共喜朋簪瞻聖域﹐有如玉帛會王庭。愛玆虛室能生白﹐欲寫遺經再殺靑。﹝擬刊羣經讀本﹞文學東南原極盛﹐還期吾道徧流馨。」先生長於說經﹐詩非其好也。此則一時精神所聚﹐不假冥搜﹐幾如鳳鳴髙岡﹐萬羽息喙。

和東木先生謁聖詩者﹐占燕齊楚豫江浙閩粵川蜀滇黔遼瀋諸省之廣﹐都四百三十餘家﹐得詩八百首﹐刊有專集﹐可謂盛矣。顧佳什殊不多﹐病在作者徒搬演孔子故實及祀事套語﹐令讀者不識祭者何時﹑何地﹑何人﹐徒苦其堆垛死屍﹐嚼蠟無味。此等闊大莊重之題﹐如何構局﹑如何置辭﹐須先斟酌﹐劉彥和所謂「構位之始﹐宜明大體」也。認淸題旨﹐下筆自然移動不得。余最愛熊鞠蓀太史一首云「東南聖迹衣冠在﹐盛會當年聚弁星。一自滄桑更故國﹐幾多階艸沒荒庭。今朝難得髙軒駐﹐異日常畱汗簡靑。古調獨彈振聾聵﹐更欣蘭玉滿堂馨。」大气旁薄﹐包舉不漏﹐自是具大本領者。

又長洲沈休穆先生修和詩﹐亦典贍工雅﹐云「一樣神扃擁百靈﹐南方別子溯商星。獨髙名勝衣冠墓﹐也辟刪修著作庭。經業至文光黝黝﹐儒衿墜緒色靑靑。合家《詩》《禮》成三代﹐秩謁升堂素徳馨。」「麟祓今朝舊降靈﹐及階瞻拜弁如星。賓趨側向東西夾﹐神格先求上下庭。俗論何能淆黑白﹐聖言常若炳丹靑。敷天薄海同遙慶﹐夢入昌平與薦馨。」

集中和作﹐次原韻者十居七八。獨丹徒趙明湖﹝永年﹞七古一篇﹐气格蒼渾﹐出入韓蘇。爲錄於下﹐云「昔我遊蹤經曲阜﹐下車敬謁宣聖陵。滿城雜花杏獨盛﹐夾道表樹松靑靑。時惟上丁際釋菜﹐商彜周鼎陳廟廷。金絲堂前眾樂具﹐當年冠履瞻遺型。馳驅南北二十載﹐坐看洪水來滄溟。人心向熱若秦火﹐燎原幾欲焚羣經。乾坤不息道不變﹐浮雲安得遮日星。靑浦衣冠有虛墓﹐遺簪環璧傳其靈。淳熙迄今迹可考﹐由拳亦得同昌平。仲秋習禮事綿﹐明禋黍稷騰芳馨。諸公輔翼在世教﹐詎爲學子爭光榮。虞山龜山共輝映﹐鳴呼吾道其南行。」「溟」韻自是探源之論。「經」韻尢奇﹐蓋謂焚書之禍﹐不過秦政一人﹐今則人人蔑視聖學﹐爲禍尢烈於煙燎矣。結用言子墓作陪﹐亦他人所無。初﹐孔教會省有總會﹐縣有分會﹐會有長。至丁未後﹐漸歸渙散。殆道之興廢﹐固有天焉﹐不可以人力爭乎﹖

東木先生初以貢士分發直隸縣丞﹐洊保至鹽運使分省補用道﹐官雲南﹑山西甚久﹐復歷使東西各國。生平邃於經及時務之學﹐著述宏富。其說詩專主乎經﹐觀其《與方仁後書》可見。書曰「承賜靑浦三子詩﹐削膚存翼﹐固爲善矣。瘦東之序﹐溯源晉賢﹐而以盛唐爲歸﹐得所宗矣。力爭上游﹐髙處立﹐闊處行﹐此豈時下斗方才人所得望其項背哉﹗但不佞更有進者﹐《周南》《召南》﹐聖人時代﹑聖人區域內之詩人﹐其心中正和平﹐其气中正和平﹐其意亦中正和平。是爲詩學之眞源﹐亦爲極軌﹐不可不探討之。蓋不明微言大義﹐不足以探作者學術﹑心術之原﹔不考轉韻﹑間韻等方法﹐不足以知運筆之妙﹔不通古音而以今音讀之﹐則韻學全乖而其聲不諧。欲祛第一病﹐閱《聖經傳說匯篡》最爲簡捷﹝此禦纂七經之一﹞﹔欲祛第二病﹐詳稽廣森之《詩聲分例》則筆自靈轉﹝在《皇淸經解續編》內﹞﹔欲祛第三病﹐以顧炎武氏《詩本音》作讀本﹝在顧亭林《音學五書》內﹞。古韻之學﹐顧﹑江﹑段開其先﹐嗣後愈推愈精﹐以後者爲勝﹐至常熟龐氏而止﹝龐書未出版﹞。」以上所舉皆探討之方法也。書中所謂「三子詩」﹐指仁後﹑行百及餘三人合印小冊。今二子墓叢宿艸﹐而先生亦歸道山。此書幸畱余篋笥中﹐亟錄存之﹐以公世之治詩者。

葉行百﹝春﹞﹐性褊狹而好迕俗。山谷詩「每與俗物逢﹐三沐取潔淸」二語﹐可以移狀。其詩頗類《江湖小集》﹐如雲﹕「霜痕侵石發﹐寒意斂花心」﹑「忍饑餐麥飯﹐醒睡嚼茶芽」﹑「花中覓句詩常艷﹐酒後貪眠夢亦醺」﹑「家爲買書添宿債﹐屋因依樹得秋聲」。其沒也﹐東木先生輓以聯﹐云「無聊借花木消閒﹐芒角未融﹐嫉俗灌夫常罵坐﹔不朽待棗梨補壽﹐心肝盡嘔﹐苦吟長吉早成家。」

仁後長行百五歲﹐行百長余亦五歲﹐嘗戲結爲「歲寒三友」。仁後羸瘦﹐以松自居﹐先卒。東木先生亦輓以聯﹐曰「造物不仁奪我友﹐正學有後昌之詩。」砌「仁」﹑「後」二字渾然無迹。仁後詩不多﹐其《懷孫作黼先生雲間》云「一雨足生意﹐苔痕上石臺。孤懷聊自適﹐三徑爲誰開。花气暖侵袂﹐茗香淸到杯。思君獨不見﹐南望久低徊。」《秋宵有感》云「孤燈成獨影﹐坐聽秋虫語。忽憶少年時﹐喁喁相爾汝。紫玉渺如煙﹐柔魂復何許。當窗生暗涼﹐輕風逗微雨。」皆見風格。

唐人詩多含蓄﹐其工者如雲﹕「玉顏不及寒鴉色﹐猶帶昭陽日影來」﹐又「遙知小閣還斜照﹐羨殺烏龍臥錦茵」﹐「寒鴉」﹑「烏籠」皆托興之辭﹐曰「不及」﹐曰「羨殺」﹐則語在此﹐意在彼矣。

司馬溫公《閒居》云「故人通貴絕相過﹐門外眞堪寘雀羅。我已幽慵僮更懶﹐雨來春艸一番多。」宋人絕句﹐此境最不易到。

宋人絕句淸雋可喜﹐有唐人不能過者尙多﹐而各家選本皆不錄。殆羊棗膾灸﹐口之於味﹐耆好有不同乎﹖爲鈔數首於下。劉克莊《海棠》云「幾樹繁紅映碧彎﹐薴蘿山下見芳顏。分明消得黃金屋﹐卻墮荒蹊野徑間。」方回《淸湖春早》云「樓上春陰覆曉云﹐一湖天淨碧沄沄。雨宜不驟風宜細﹐閒倚闌干看水紋。」髙翥《冬日卽事》云「江上凝冰約水痕﹐門前殘雪綴溪云。杖藜獨立梅梢月﹐成就淸寒到十分。」葉紹翁《九日呈眞直院》云「秋風吹客客思家﹐破帽從渠自在斜。腸斷故山歸未得﹐借人籬落種黃花。」陳起《夜過西湖》云「鵲巢猶掛三更月﹐漁板驚回一片鷗。吟得詩成無筆寫﹐蘸他春水畫船頭。」吳惟信《秋夕》云「南風吹露下秋空﹐烏鵲無聲占碧桐。天气微涼人好睡﹐闌干閒在月明中。」謝翺《秋社寄山中故人》云「燕子來時人送客﹐不堪離別淚沾衣。如今爲客秋風裏﹐更向人家送燕歸。」黃庚《池荷》云「紅藕花多映碧闌﹐秋風才起易凋殘。池塘一段榮枯事﹐都被沙鷗冷眼看。」徐獻可《書齋》云「十日書齋九日扃﹐春晴何處不閒行。瓶花落盡無人管﹐畱得殘枝葉自生。」

余嘗與葆蓀論詩﹐謂今人所以不如古人者﹐大抵古人詩如畫家寫煙巒云物﹐但取其神﹐故生气遠出﹔今人詩專以描眉畫角﹑刻繒染縠爲工﹐形存而神去矣。

山谷詩﹐气韻﹑格調都與人不同﹐然往往喜剽剝陳舊﹐不知其何故也。如《過趙景珍墓》云「今日牛羊上邱壠﹐當時近前左右嗔。」此全用古樂府語﹐只易「面發紅」三字寫「左右嗔」耳。又《黔南絕句》云「相望六千里﹐天地隔江山。十書九不到﹐何用一開顏。」又云「病人多夢醫﹐囚人多夢赦。如何春來夢﹐合眼在鄕社。」此全本樂天《寄行簡》「相去六千里﹐地絕天邈然。十書九不達﹐何以開憂顏」﹑「渴人多夢飲﹐饑人都夢餐。春來夢何處﹐合眼到東川」語也。又《次韻吳宣義三徑懷友》云「佳眠未知曉﹐屋角聞晴哢。」此明明孟浩然「春眠不覺曉﹐處處聞啼鳥」意﹐只數字不同耳﹐而葉少蘊以爲「詩人點化前作﹐如李光弼將郭子儀軍﹐重經號令﹐精采數倍」﹐眞可發笑。

嘉善朱卣香明經錫﹤耒巨﹥﹐爲人豪邁﹐善飲﹐家貧以訓徒爲生。詩𨿽多﹐然大半怡荊之體。近得其《分湖棹歌》數絕﹐曼辭淸唱﹐不啻古《竹枝》《水調》之遺。爲錄如下﹐云「郎住湖東妾住西﹐盈盈一水短長堤。郎身休逐伯勞去﹐妾意常防姑惡啼。」「兩岸垂楊一綠溪﹐小船不礙板橋低。勸郎沙際輕移棹﹐交頸鴛鴦正穩棲。」「妾到郎家種水田﹐西風乍起一湖煙。菱多稜角蓮多子﹐不愛菱花祗愛蓮。」「千頃澄波混太虛﹐泛舟秋夜不嫌孤。月光吞吐雙虵口﹐﹝湖有南﹑北蛇口。﹞疑似明湖一顆球。」

常州錢名山先生振鍠詩善寫性靈﹐皆人人意中所有﹐人所不能言而先生能言之。其與餘論詩書云「詩要有理﹐有理而後有味﹐至於有味﹐斯爲天下之至言。」又云「詩要篇篇有我﹐字字見心見骨﹐然後被之以古藻﹐出之以遠音﹐足以歷萬古而不朽。」其持論之髙如此﹐則其所學可知。余與先生交在辛酉之歲﹐讀其詩於報端而異之﹐因以書自通﹐並獻詩爲贄。而先生謬以知己引重﹐且屢許拙作爲非今世之詩。嘗贈句云「呂大墳頭宿艸煙﹐汪倫遙隔海南天。眼前莫道無知已﹐新得吳興沈下賢。」嗟夫﹐庸妄如不佞﹐何敢居於作者之列﹐乃辱通人揚詡至於斯乎﹗呂名光辰﹐字緒承﹔汪名兆鏞﹐字惺吾﹐皆先生文字交也。

先生自言少日爲詩﹐喜馳騁於法度之外﹐務求快心﹐故多傷於淺。余謂聖人亦只取辭達而已矣﹐惟淺﹐乃能達﹔若艱深﹐何能達乎﹖

先生與餘論詩書﹐前後不下數十通﹐多精微之論。有經亂而散亡者﹐不能憶矣。姑錄其存者﹐書云「弟生平愛誦太白﹑樂天﹐於明喜袁中郎﹐於國朝喜隨園。中歲始覺近代詩品不髙。而鄙人少作則大半化劫灰矣。大率唐宋詩人無過於李﹑杜﹑韓﹑白﹑蘇﹑陸﹐又其次爲遺山﹐遺山之後﹐未有遺山也。」又云「嘗觀朱夫子論詩﹐有』上頭一關『之說。妄意』上頭一關『卽』天命之謂性『也。解得』天命之謂性『﹐則如登華嶽﹐呼吸可通帝座﹐尙何邱垤之足言﹗」又云「近日讀放翁暮年詩﹐多選本中所未見﹐亦快事也。放翁精神﹐自足千古﹐其合者﹐陵轢杜韓矣。所不逮古人者﹐惟太多耳。然放翁之壽﹐爲從古詩人所未有﹐窮老且鰥﹐而牽於未竟之年﹐不作詩何以遣日﹖此其詩所以不得不多也。」此論亦前人所未發。

余與名山先生捧手﹐則在壬戌之冬。初﹐先生書來﹐期於滬上相遇﹐曰「將遲君於一樂天茶社﹐見臒而髯者﹐某也。」及期﹐先生前至﹐待且久。適有拆字者來﹐使拾一字猜之﹐不中﹐拾數字皆然。情急自拾之﹐乃一「黃」字。喜曰「尋至矣﹗』黃『去』田『爲』共『﹐只一田之隔矣。」因謂其人﹕「汝江湖賣術者﹐乃不我若乎﹗」有頃﹐余果至。言其事﹐相與撫掌。按拆字源於《左傳》之「二首六身」﹐而其法備於漢人之離合詩。隋時﹐宮中有拆字令﹐始見「拆字」之名。至流爲技術﹐則盛於宋宣和間之謝石﹐當時亦謂之「相字」。﹝《春渚紀聞》有《謝石拆字》一則﹐則亦謂之「拆字」矣。﹞《玉堂雜記》載﹐有士人戲以「乃」字爲問。石曰「』及『字不成﹐君終身不及第矣。」又有人遇於塗﹐告以婦不能產﹐書「日」字於地。石曰「』日『出地上得男矣。」石髙宗時以相「春」字謂﹕「』秦『頭太重﹐壓日無光。」忤秦檜﹐死戌所。

松江張聞遠孝廉錫恭﹐鼎革後由郡城移居小昆山祠屋中﹐懍袁閎土室之志﹐足迹不履城市。生平窮究經史﹐尢精三《禮》。嘗見重於張文襄公﹐延入湖廣督幕。旣而膺禮學館之聘﹐編篡禮制。與吳門曹君直﹝元忠﹞﹑叔彥﹝元弼﹞論《禮》最相得。甲子齊盧之戰﹐先生避兵之張澤而卒。時值兩軍對壘﹐市無人迹﹐幾至無以飾終。先生無子﹐由紅十字會爲之斂焉。名山先生哀之以詩﹐曰「先生身居碧玉屏﹐炯然雲間一曙星。終年閉戶注《禮》經﹐神遊三代通古靈。髡者到來不拔扃﹐欲往從之求典型﹐首陽山前戰血腥。今年宣統歲甲子﹐月日先生赫然死。斂無棺衾拜無子﹐亡國遺民合如此。君不見溝壑從來屬志士﹐安用污人紅十字。」名山不薙發﹐言必稱先朝﹐宜其弔遺民而辭之哀也﹗惟詩意似言孝廉沒於小→昆﹐或當時傳聞異詞乎﹖

有友爲餘言﹐某年郡中擬修志﹐有司以總纂彊聞遠先生﹐賫函往聘﹐封面書「張聞遠先生」字樣。先生不開拆﹐提筆書「先生不來」四字卻之。

華亭張蘭仲有題其兄伯英《茜靑閣聽雨塡詞圖》一絕﹐云「珠箔銀燈掩畫樓﹐墨香鬢影太風流。梧桐未冷芭蕉碎﹐難遺春宵一段愁。」余謂攺「秋」字較好。蓋秋來蕉桐滴雨﹐愈覺蕭騷﹐況秋士多悲﹐不尢難爲懷乎﹖蘭仲名聯珠﹐詩ぎ尙書之孫。嘗寓居漢臯。有《湘蘭秋景室詩》一卷﹐詩多緣情綺靡之作﹐蓋學溫李而未至者。其《寄李芋仙海上》云「糸釐綿花鳥牽情緒﹐蕭琵江關感鬢絲。」則不啻自爲寫照矣。

奉賢莊漱潤孝廉禮本﹐耆酒好內﹐不拘儀檢﹐卒年裁三十有五。嘗見其《送華亭雷君曜孝廉自彜陵歸省》一絕云「長江此去四千里。送子東歸欲斷魂。我已無家歸未得﹐天涯歲晚又黃昏。」神韻淒然。蓋客中送人還鄕已屬難堪﹐況其地遠在天涯﹐而其時又歲晚又黃昏乎﹖此法全從樂天《舟中讀元九詩》及《寒食夜有懷》等絕句得來﹐所謂四﹑五層寫法也。

漱潤嘗納一妾﹐當湖產也。迎歸﹐居之畱溪﹐字之曰竹臺﹐名其所居曰湘秋館。庚寅將試禮部﹐書聯榜於室曰「玉關楊柳愁邊句﹐金鏡夫容夢里人。」未幾﹐竹亭病卒﹐竟成語讖。漱潤效迦陸爲作《惆悵詞》八首。莊詩不存﹐今錄其邑人郁雋夫明經文盛和詩第三首﹐云「湘秋館裏夜迢迢﹐說部荒唐破寂寥。聰穎獨憐才子筆﹐淸揚愛譜水仙謠。聊將哀怨傳瑤瑟。欲把良緣問玉簫。如此解人眞未易﹐柔魂應恐不勝銷。」又佳句如「薄曳香羅頻顧影﹐低頹涼髻學塡詞」﹑「好夢難追空寫恨﹐瘦腰如裊不禁秋」﹑「繡闥誰拈長命縷﹐蓬山難覓返魂香」﹐其气味與樊榭悼其姬人「月上」絕相似。

樊榭《悼亡姬》七律十餘首﹐余最愛「將歸預想迎門笑﹐欲別俄成滿鏡愁」一聯﹐謂非善言情者不能道﹐然自是從元微之「別常回面泣﹐歸定出門迎」二句脫化來。

雋夫別署醉紅詞人﹐工爲步韻詩。嘗見其稿﹐有與了公唱和疊韻至數十首者。其人言談淵永﹐有靜者機。光緒末﹐爲松江府中學堂教員甚久。憶其答余《寄懷》詩云「髙山流水許知音﹐好句傳來擊節吟。望古每多身世感﹐含毫想見妙明心。燈窗寂寂搖紅影﹐庭院沈沈罩綠陰。知否懷離何日釋﹐臘梅風裏到如今。」詩在宣統初作﹐乃餘交遊中最初投贈詩也。

楊石年﹝輅﹞﹐字子乘﹐佾舞生。家奇貧﹐少時從其舅氏爲裝潢匠﹐因得涉獵藝事。其所爲書畫不俗﹐而有寒儉气。宣統庚戌入楚﹐傭書川漢鐵路工程局﹐光復軍起﹐始歸。有《感事》云「巴雲巫雨感蒼涼﹐楚塞爭開逐鹿場。灘接香溪湍似雪﹐天連銅嶺壁如墻。啼猿處處催歸急﹐唳鶴聲聲引恨長。回首黃塵蒙白帝﹐東來烽火黯殘陽。」石年性介特﹐在楚囊金稍裕﹐舊時交遊中逋負﹐皆一一封還之。

吳廉臣﹝昌壽﹞﹐諸生也。性孤僻﹐家貧﹐然好博﹐四十後略知醫﹐嘗有句云「無錢且袖揮金手﹐有病常延服藥身。」

余愛李秉心「花片已從簾外落﹐鬢絲怕向鏡中看」二語﹐時爲人誦之。秉心好客﹐喜塡詞﹐能度曲。家故饒裕﹐以不善治生產寢至衰落﹐弗顧也。嘗有《感懷》詩云「有酒不妨同客醉﹐無心隨在與天遊。」

●初編﹟卷四

歐公古詩學韓而不及韓﹐近體不學韓而勝韓﹐何也﹖蓋退之古詩如波濤蹴天﹑風雨疾至﹐往往橫空盤硬語﹐而歐公無之﹔歐公律體淸新嫵麗﹐如風日流暉﹑花竹掩映﹐而退之無之。一能柔而不能剛﹐一能剛而不能柔也。坡公云「端莊雜流麗﹐剛健含婀娜。」惟老杜能臻此境。

宋人惟蘇子美詩最乏姿韻。子美古體似歐﹐然句法之圓熟﹑節奏之諧合不逮歐遠甚﹐由其鍛鏈蘊藉之功少也。昔人評昌黎「以文爲詩」﹐然其《秋懷》《南溪始泛》等作﹐淸微閒遠﹐𨿽陶謝不能過。歐公學韓已覺費力﹐子美無其才﹐彊欲效顰﹐徒增其醜矣。然其律句則多有可誦者﹐如「殘日花間浮暖艷﹐斷雲樓外捲輕陰」﹑「池中綠滿魚畱子﹐庭下陰多燕引雛」﹑「春入水光成嫩碧﹐日勻花色變鮮紅」﹑「竹密似嫌閒客入﹐梅含應待主人開」﹑「龍聽夜講寒生席﹐鷗伴晨齋暖戲庭」。

聖人不以人廢言﹐昔人以荊公爲人拗彊乖僻﹐至謂其詩無一語自在者﹐是直欲以人廢言矣。余謂荊公古詩故作驚人語﹐時或有之﹐至其近體﹐無不循聲按律﹐其支對之工整﹐有非當時蘇黃歐蘇所能並者﹐何嘗拗彊乎﹖若夫「花枝到眼春相照﹐山色侵衣晚自迷」﹑「柳條不動千絲直﹐荷葉相依萬蓋陰」﹑「野艸自花還自落﹐鳴禽相乳亦相酬」﹑「山鳥自呼泥滑滑﹐行人相對馬蕭蕭」等句﹐恐捨此更無有自然者矣。隨園不讀其全集﹐隨聲附和﹐甚至詆其於詩終身在門外﹐非所謂信口雌黃耶﹖隨園舉荊公「靑山捫虱坐﹐黃鳥挾書眠」二句﹐譏爲「上句乃乞兒向陽﹐下句乃村童逃學」。然《臨川集》中無有也﹐惟見於《石林詩話》﹐以謂荊公愛子美「鉤簾宿鷺起﹐丸藥流鶯囀」而效之者。余謂此或當時偶爾戲筆﹐不足據爲口實也。

荊公古詩多近韓﹐近體以七言絕句爲最精。今撮錄其律句下字之新異者﹐如「艸長流翠碧﹐花遠沒黃鸝」﹝《東臯》﹞﹑「城云漏日晚﹐樹凍裹春深」﹝《歲暮》﹞﹑「鄰雞生午寂﹐幽艸弄秋妍」﹝《示無外》﹞﹑「日催花蕊急﹐云避雁行髙」﹝《寄深州晁同年》﹞﹑「風泉隔屋撞哀玉﹐竹月緣階貼碎金」﹝《竹》林寺﹞﹑「長樹老陰欺夏日﹐晚花幽艷敵春陽」﹝《答平甫》﹞﹔又其語之錘鏈者﹐如「露夕吟逾苦﹐云秋思共髙」﹝《贈簡道人》﹞﹑「樹疏啼鳥遠﹐水靜落花深」﹝《宜春苑》﹞﹑「髙陰涼易入﹐閒貌老難增」﹝《遊棲霞庵》﹞﹑「落日更淸坐﹐空江無近舟」﹝《江上》﹞﹑「病身最覺風露早﹐歸夢不知山水長」﹝《葛溪驛》﹞。至若「僧殘尙食少﹐佛古但泥多」﹝《重遊﹝A061﹞堂次韻》﹞﹐則以荒野見長﹔「山鳥自呼泥滑滑﹐行人相對馬蕭蕭」﹝《送項判官》﹞﹐以自然取勝﹔「斜倚水開花有思﹐緩隨風轉柳如癡」﹝《金明池》﹞﹐以韻致致工﹐皆爲人所不可及。

雲間詩派﹐乾嘉而後大抵祖述陳黃門﹐以組綦華縟爲主﹐亦間有祈向漁洋者。近數十年轉趨北宋﹐多以淸越矯健見長﹐殆風會使然也。余於雲間詩人最先相識者﹐耿伯齊﹑楊了公﹑吳遇春等數公而已。遇春謙和朴誠﹐而詩則多嫉俗憤時之意。《除日》云「一褐霜寒彊自持﹐襟期寥落付誰知。癇阿髙臥空今日﹐滄海橫流感此時。無復撥灰書悶字﹐聯憑淸酒祭殘詩。明朝年例探某去﹐整頓奚囊馬后隨。」《九日次鵷雛韻》云「又是登髙節物殊﹐萬山斂翠向吾徒。卅年英气當秋盡﹐九日黃花入世孤。亂後持杯難作健﹐靜中聞磬一爲娛。故人溟澥遊初倦﹐﹝時鵷雛方自南洋歸﹞能對西風作賦無﹖」《遊蓮花庵用鄭太夷韻》云「向晚獨尋江上寺﹐蕭然萬籟意還多。一聲淸磬沈幽閣﹐十里晴雲照素波。劫後河山花自暗﹐夢中歲月鳥初過。飄零身世何堪羨﹐只辦微吟遣睡魔。」詩亦極意規模海藏。《雨霽懷幾園》起句云「落葉寒階負手行﹐遠山云斂破微晴。」「遠山」七宇﹐畫所不到。《卽景》云「俯仰人間事事非﹐沈沈斜日感芳菲。輕陰闌檻閒憑久﹐水柳微黃欲上衣。」此則子野所謂「每聞淸歌﹐輒喚柰何」矣。

遇春五言古不多﹐然亦選詞淸雋。如《懷幾園鵷雛半淞園漚社》云「經亂少睡眠﹐《茅屋》杜陵句。風雨送七夕﹐蘭襟間淸露。詞人例悲秋﹐莫續《登樓賦》。摛藻追建安﹐南皮差可步。白漚半淞水﹐映酒花無數。雲樹兩迢迢﹐相思隔江路。」其他佳句如「風停香自篆﹐庵老樹忘年」﹑「硯云還作雨﹐杯酒欲浮山」﹑「龍眠潭水靜﹐云冷寺鐘秋」﹑「梅邊人去一樓雨﹐江上寒多五月秋」﹑「桃夭時節餳簫暖﹐酒熟人家燕筍肥」﹑「夢魂胡蝶仙將化﹐詩思梅花冷不如」﹑「短檠橫壁年光老﹐殘柝吹城露气寒」﹑「江岸飛花三月暮﹐園林新綠一鳩呼」﹐大半可書作楹帖。

遇春有「萬松人語冷」及「天髙涼雁傍云呼」﹐皆佳句也。惜屬對俱遜﹐可知掘得玉盒子﹐欲底蓋俱稱﹐殊不易能。又「鴉銜缺月立檐端」七字甚奇﹐惟憶《散原精舍集》中亦有此句﹐只一二字不同﹐或無心暗合乎﹖

了公初名錫章﹐字子文。淸季以明經爲寶山教諭﹐憤郡守戚貪墨﹐上於中丞某﹐某受賕左袒﹐坐是落職。嘗或狂歌﹑或痛哭﹐郡人咸以「楊癡子」呼之。中歲好參禪﹐始號了公。其爲人不同於俗﹐亦不迕於俗﹐以故傖父賈豎無不願與之交﹐而不知其皮裏有陽秋也。工爲絕句﹐吐語皆蟬蛻塵埃。《西泠雜詠》云「山樓隔雨一尊開﹐看我輕搖雙槳回。靜對微風先欲醉﹐爲他吹過酒旗來。」「柳邊雙槳小於蜒﹐點破湖漘一頃靑。料有幽人煙雨裏﹐楊花飛後拾靑萍。」《示心香》云「沈沈簾幙夜闌珊﹐照我秋魂月一丸。斷吟髭曾未得﹐回頭一笑有雙鬟。」「生小楊枝金縷煙﹐嫩春已自解纏綿。撩人愁緒長堤外﹐一帶遊絲拂過肩。」《酒後》云「幾絲暗笛雜秋悲﹐商略殘春懶畫眉。爲憶白門姚水部﹐東風吹夢過江湄。」又「花事渾疑夢﹐春聲半在詩」十字亦雋逸。

壬子之冬﹐了公客遊靑溪﹐信宿寒齋。余作《相逢行》贈之﹐此爲余與了公定交之始。中間一遇於珠裏﹐余又贈詩曰「滄海三年別﹐星星忽上顚。詩追蒲褐老﹐秋話木犀禪。小閣看云坐﹐髙齋聽雨眠。書生最堪惜﹐辛苦賣文錢。」憶了公同作﹐有「橫云分片席﹐與子對髙眠」之句。戊辰之秋﹐余訪之於海上之南市時﹐了公已六十餘﹐以粥字與其姬人賃一小樓。因歡然畱飲﹐酒酣﹐見其幼子荷衣總角﹐年可十齡所。了公指余造之曰「此瘦東先生也。」問「東」字寫法﹐則應聲曰「日在木中。」口齒伶俐﹐老鳳之雛﹐固宜爾爾。是夕﹐了公歐吐污茵席﹐曰「余不飲久矣﹐不謂竟爲君而醉也。」自是以後﹐遂無音問。未幾﹐閱滬報﹐知已捐館捨矣﹐悲夫﹗了公工塡詞﹐遇能詩者﹐輒嬲爲詩鐘。客方沈吟﹐了公則十數聯已叉手而得﹐其才思敏捷如此。書則初摹板橋﹐後仿石庵﹐間出入蝯叟﹐筆潤所入﹐多振贍困乏。其詩詞稿手自寫定印行﹐顧叢殘零落尙多﹐余於遇春處見之。

「樂志昔曾隨老叟﹐一尊今日喜逢君」﹐此餘二十餘歲時﹐耿伯齊先生道衝贈餘句也﹐以沈約齋晚號樂志叟﹐故舉以相勗。先生以光緒乙酉拔貢﹐朝考一等﹐授戶部七品校ī官﹐久次郎署。鼎革歸﹐就張溫和公松風艸堂舊第結松風詩社。平生尢耽書﹐晚年雙目失明﹐猶能窗光弄筆。索書者多﹐亦不自矜重也。先生爲人﹐不立崖岸。論者謂其人品第一﹐書次之﹐詩又次云。

光緒甲申﹐學使者瑞安黃體芳蒞吾郡校士。黃氏軀幹短小﹐而旱煙管甚長。其爲人峭直剛正﹐士皆嚴憚之。道試之有提覆自其始。時吾邑正場詩題爲《牧子唱歌樵子笛得山字》﹐通常┘童皆茫然不知所出。校畢﹐黃命諸生前﹐責讓之曰「此貴邑本地風光﹐淩嵓《詠薛山》詩也。爾等讀書太少﹐可去努力用功。」儲生唯唯而退﹐蓋當時懾於頌禮﹐無敢抗辯。其實此等冷僻之句﹐卽老師宿儒之博雅者﹐亦安能偏覽及之﹖按嵓字山英﹐號石泉。其先少師哲﹐靖康中﹐隨蹕南遷﹐遂徙家華亭。嵓元時棄舉子業﹐隱九峯間﹐足迹不履城市。九峯皆有題詠﹐時稱「山史」。其《詠薛山》云「五峯遙隔水村西﹐薛老曾來隱翠微。牧子唱歌樵子笛﹐貪看明月夜忘歸。」史言其詩「鏘鳴秀拔﹐具有大歷之風」。著有《古木風瓢集》。

嘉道間﹐澱西詩人首推王賓竹﹝浚﹞﹑蔣愚溪﹝淸瑞﹞二先生。賓竹詩以格勝﹐愚溪詩以韻勝。愚溪晚年﹐尢好放翁﹐如「詩爲補成行斷續﹐書因抽讀帙縱橫」﹑「鍵戶渾如藏巢﹐入城眞似怕於菟」﹑「牀頭錢爲收書罄﹐盎底糧還與鶴分」﹐皆可亂《劍南》楮葉。嘗與婁縣姚春木上捨詩筒往還﹐而賓竹亦及交王蘭泉司寇。顧沒後聲名翳如﹐卽何藏翁輯《靑浦續詩傳》﹐亦未甄錄及之。歐陽公所謂「勤一世心力於文字間者﹐皆可悲也」﹐誠然。

賓竹所著日《琴言館稿》﹐凡二百餘篇﹐大抵淸而不削﹑秀而不靡。余最愛其「秋髙萬木霜邊落﹐雲散諸峯鳥外看」一聯﹐以謂可與放翁「山從飛鳥行邊出﹐天向平蕪盡處低」互爭奇勝。賓竹年十五時﹐塾師命賦《杏花》詩﹐援筆立就﹐有「春到江南剛暮雨﹐吟來村徑又淸明」之句﹐爲時傳誦。

吳江爲詩人淵藪﹐有淸一代﹐如計甫艸﹑潘次耕﹑郭頻伽諸人﹐皆蜚聲壇坫。余於海內詩人識金子松岑﹝天翮﹞爲最早。松岑天才踔厲﹐詞藻繽紛﹐而又好壯遊。所至﹐名公鉅卿無不倒屣。眼界廣﹐境地髙﹐故其詩沈雄奇偉﹐駸駸乎欲駕其鄕先哲攺亭﹑靈芬諸家而上之。其稿曰《天放樓》﹐樊山﹑蘇戡諸公皆爲之序﹐而論之詳矣。玆特錄其俊逸者﹐《歲莫紀行》云「櫓鴉軋軋雞喔咿﹐霜欺蓬背寒入肌。推蓬啟窗迎翠微﹐穿林出罅陽烏逗。乾腥坤膩風刮垢﹐深山大澤龍蛇瘦﹐我欲探珠刎其脰。好友王郎東海歸﹐方冬蟄影來窮扉。珊竿不付釣人手﹐𨿽有不龜之藥何能爲。歸來訂作十日飲﹐消寒詩句爭先題。趲程前去勿復道﹐凍萼已破鄰墻西。」《仲夏大雨﹐連日不休﹐因憶同俊卿﹑冶民遊任氏園﹐有作柬俊卿》云「盲風怪雨足三日﹐修竹萬竿搖我窗。東龍西龍攫日走﹐檐澑急漲成秋江。壞墻角塌樹折臂﹐靑奴一夕寒凜霜。追思觀魚任昉宅﹐荷背萬雨聲琤琮。蓮房今倒百億數﹐興至便欲拏小雙。故人近日有詩句﹐莓苔綠到君書幢。」《衡山城外投山家宿》云「衡山負郭風景稀﹐桑柘夕陰人叩扉。水閣臨湘背嶽坐﹐垂竿釣得鯿魚肥。番茄鹽豉伴脫粟﹐貰酒爲典風塵衣。酒酣缺月上東嶺﹐熨眼隔江看翠微。衡陽艇子放江澑﹐夜深掠過門前磯。鐵笛驚起雁奴夢﹐紅燈掉頭去若飛。亂峯沈沈壓江重﹐衡山負郭風景稀。」《瓜州曉發》云「荒雞渡頭喚客眠﹐角聲咿咿霜滿天。榜人欬笑動篙楫﹐平明好放瓜州船。我行蓬轉二千里﹐水宿星飯塵士緣﹐眼明喜見江南山。江風吹人試新寒﹐江波浸濕金焦拳。推蓬大笑江天寬﹐紅日搗碎頗黎盤。」《藤東水榭》云「藤東起芳榭﹐秋水瑯玕淨。淸風縐淪漪﹐氵雞氵夢微醒。髙柳踠長條﹐叢蘆搖瘦柄。夕陽過前川﹐餘霞向誰贈。人生蟻旋磨﹐紅塵苦奔迸。物我兩岑寂﹐頹然百慮凝。烹茶汲寒漪﹐詩思歸幽迥。」《春日石湖尋隱者》云「春畦豆苗長﹐芳渚魚肥。一夜東風惡﹐桃花滿釣磯。溪山行躡屐﹐冷暖出添衣。言訪故人去﹐隔湖看翠微。」《桐廬客捨題壁》云「烏蓬昨夜聽雨臥﹐今日桐江浣客衫。兩岸靑山帷帳似﹐獨依髙枕數風帆。」

松岑詩亦有效古歌行者﹐如《紅曲》《妾薄命》等作是也﹐惜篇長﹐不能錄。又《雜詠》云「卒夷花開四月初﹐梁間燕子雙哺芻。芻爾腹中饑﹐啾啾時對老燕啼。芻也翼燥能習飛﹐老燕逗之相依依。一夕秋風下庭樹﹐分飛自向海南去。明年小燕亦成家﹐不認當時哺芻處。」「東鄰老農築場圃﹐西鄰小兒習商賈。南鄰公子交俠少﹐使盡黃金買歌舞。天生智力貴自養﹐蜂房亦自開門戶。蜂能作蜜自家甜﹐誰信當時釀花苦。」「南山種松柏﹐志欲成棟梁。桃李當春花﹐實成蠹已傷。欲走長途須要裊﹐欲貢明堂非窈窕。河汾安定一朝生﹐中原大事憑人造。鹵莽下種鹵莽報﹐石女無兒焦谷槁。」繁聲促節﹐亦得張王遺意。

戊午﹐余遊吳中諸山歸﹐過松岑寓廬。松岑曰「我詩夙以大家自期﹐今知其不可﹐甘退而居名家矣。」其自負如此。嘗有詩贈余云「淸霜夜醉吳楓丹﹐吳山曉出千髻鬟。九峯詩人過閶闔﹐蕭然曳杖敲禪關。我坐閉門種秋菊﹐兩腳未許騁駑頑。長髯急足走詩札﹐攝我雲煙蒼翠間。吳中近來名士少﹐風雅淪替詩骨孱。君詩迥出意象表﹐髙揖裴王欺謝顏。城東大徐癖耽句﹐﹝靑浦徐伯匡時客大郎橋﹞。屐齒同印苔痕斑。方春柳絮集佳詠﹐恨我體物非素嫻。晨風樹遠鳥相應﹐平地寸步緣何慳。仲冬懷人天欲雨﹐艫聲秋雁江上還。出郭遠望渺雲樹﹐暮鴉結陣盤靑山。」

自西人研求聲光化電之學﹐於是舟車日用諸物無不巧奪天工﹐而詩文家集中亦因而拓一異境。頃得廬江劉錫之《詠火輪車二十二韻》﹐甚奇偉﹐云「奇肱駕飛車﹐馭風行海外。曾聞殷湯年﹐一至豫州界。遺制絕不傳﹐考工竟茫昧。遐哉歐羅巴﹐奇技逞譎怪。爰有客徳雷﹐創物巧誠最。剡木爲軫衡﹐範金作機械。陰水蒸洪鑪﹐陽炭鼓巨。火激汽機行﹐水轉輪軸快。後車數十乘﹐一一相鉤帶。衙衙龍尾銜﹐節節蛇骨蛻。疾似箭離弦﹐輕若舟擊汰。初則運煤鐵﹐繼乃遠行邁。支那幅員長﹐健步煩豎亥。西南起夏口﹐直北走燕代。延袤三千里﹐功費億萬大。鑿山通嶄巖﹐架梁度奔瀨。蜿蜒鋪鐵軌﹐訇隱馳玉軑。濃煙一縷飄﹐十丈起埃。有如費長房﹐縮地咫尺內。朝發漢陽城﹐夕至盧龍塞。商賈旣駢闐﹐行旅無阻隘。陋彼迂儒言﹐淫巧古所戒。」此蓋詠京漢鐵路。錫之字體蕃﹐著有《雙井堂集》。

葉行百有《詠電車》云「世上人爭趨捷徑﹐天涯我欲泣岐途。」《電燈》云「縱有光明難燭怪﹐卻無形影可瞞人。」《電扇》云「座上人情都覺冷﹐世間機變已成風。」《電話》云「播舌元知多好事﹐聞名終覺是虛聲。」正諭夾寫﹐尢見巧思。

海上宰牛有公司﹐有機器﹐機埋地穴中﹐一牛曳入﹐彈指間出﹐則皮骨分離矣。每日殺牛以百數﹐其頭累累堆如山阜。以故牛牽近鐵欄﹐淚如雨下﹐不肯入。彊拽之﹐乃行。名山先生有《哀牛篇》﹐讀之惻然心動。蓋西人之殘忍慘酷﹐無有過於宰牛者。詩曰「峨峨鐵輪車﹐銜尾走上洋。中有千百牛﹐兩兩自成行。蚤起牛十百﹐夜來牛百十。牛去無休時﹐車行不斷絕。一去不復還﹐使我三嘆息。海上百年來﹐久作亶夷場。亶夷喜食牛﹐食牛筋力彊。夷人多智慧﹐殺牛術更奇。驅牛入暗弄﹐一跌蹈危機。立刃銳絕倫﹐自項決至臍。皮骨與血肉﹐倏忽皆分離。更有擢筋法﹐擢生不擢屍。口箝不得鳴﹐淚落如綆縻。嗟哉天地間﹐此痛無人知。中原重耕作﹐田畝豈盡辟。貧家無牛只﹐終歲不休息。富家買一生﹐視作平生業。旱歲田不枯﹐潦歲田不沒。人命與牛命﹐厥價正相直。在天垂列宿﹐在《易》著坤徳。胡爲自弁髦﹐僅供犬羊食。牛莫仰太息﹐天道正難知。牛莫向人號﹐人心正媚夷。不鳴其柰何﹐怨結有還期。頗聞歐羅巴﹐蠻觸正伏屍。流血赤海赤﹐火無歇時。嗟我神靈國﹐理豈無起伏。會看一夕間﹐風雷起大陸。蠢彼介鱗儔﹐麼麼不足肉。但有憤泄時﹐牛死當暝目。」

世變日亟﹐其禍且及於禽獸。錄名山先生《哀牛篇》竟﹐復得湖北京山汪覺非﹝染靑﹞《捕狗謠》﹐云「官中下令大捕狗﹐貧家狗亡十八九。捕得一二囚之車﹐欲脫不脫魚在筍。狗不知死但苦囚﹐跳踉奔突兼臯吼。豈知出生卽入死﹐須臾命盡屠伯手。六七年來變非常﹐巧法暴力恣踐蹂。刀俎魚肉實多門﹐菹鳳醯麟無不有。」結云「爲問狗也何由官﹐項下一物如垂綬。爲問此物何自來﹐有錢但向官中取。」時當道以城鎭之犬有礙衛生﹐巡警得捕殺之﹐著之令甲。但蓄狗之家出錢捐一口套﹐官卽保護免其厄。此詩冷嘲﹑熱罵兼而有之。

詩篋中得陳無邪《觀猴子戲》古風一首﹐可謂形容畢肖﹐詩曰「大猴毛綏綏﹐小猴足。銅鉦聲倉瑯﹐旁觀立成壁。白日開廣場﹐大猴坐中央。大猴儼若神﹐小猴走且僵。大猴有轉側﹐小猴奉顏色。小猴何殷勤﹐大猴怒不測。有時大猴舞﹐小猴旁擊鼓。大猴舞不止﹐小猴鼓聲苦。大猴跨小猴﹐小猴俯作牛。大猴執鞭笞﹐繞場恣遨遊。忽焉思爲王﹐大猴著冕裳。小猴充侍從﹐屈體能趨蹌。薄暮風﹤風劉﹥々﹐猴狀演益醜。主人麾以肱﹐帖耳隨之走。赫濯萬尊嚴﹐頃刻復何有。吁嗟世態奇﹐猴也能得之。作戲聊自娛﹐汝猴眞可兒。」無邪名訓正﹐慈溪人。此詩似爲丙辰袁氏稱帝而作。

●初編﹟卷五

古人評陶謝詩﹐謂謝康樂﹑庾義城之於詩﹐不遺錘鑪之功﹐然陶彭澤之墻數仞﹐謝庾未能窺者﹐何哉﹖蓋二子有意於俗人贊其工拙﹐至於淵明之於詩﹐直寄焉耳。此非深知詩者不能道。故陸放翁云「俗人猶愛未爲詩。」又云「詩到無人愛處工。」後山云「善爲文者﹐因事以出奇。江河之行﹐順下而已﹐至其觸山赴谷﹑風摶物激﹐然後盡天下之變。子云惟好奇﹐故不能奇也。」余謂詩亦何獨不然。張文潛《答李推官書》「決水於江河淮海」一段﹐亦是此意。然古今好奇者多﹐自是文人一病。

子美《寄韋郎中》詩有「柴胡通汗」之語。《驅豎子摘蒼耳》云「捲耳況療風﹐童兒且時摘。」《催宗文樹雞柵》云「愈風傳烏雞﹐秋卵方漫喫。」他云「藥餌憎加減」﹑「曬藥安垂老」﹑「丸藥流鶯囀」﹐可知此老於方藥亦頗推究。不然﹐加減丸曬安得有如是之通曉乎﹖誠齋詩多使用俗語﹐而爲他集所無者。如雲﹕「寂然窗戶黃昏後﹐霍地瓊瑤一望中。」「霍地」猶驀地也。「芍藥晚花終是小﹐戎葵新﹛艸含﹜許來多」﹐「許來」猶如許也。「行人自趁斜陽急﹐關得歸鴉更苦催」﹑「天光淡靑日光白﹐道是云漢也則得」﹑「兒啼驚覺夢中身﹐恰則華胥政問津」﹐「關得」﹑「也則」﹑「恰則」﹐「得」﹑「則」﹐皆語助也。「略無好句償新惠﹐只麼從權只麼權」﹐「只麼」﹐那麼也。「只今新暑已歊然﹐作麼禁當六月天」﹐「作麼」﹐怎麼也。「君今結茅阿那邊」﹐「阿那邊」﹐那邊也。「遲日何緣似个長」﹐「似个」﹐恁个也。其他如「生兒底巧翁何恨」﹑「看山偶忘歸來卻」﹑「一年好處君知麼」﹑「朔風惡劇驚人殺」等﹐尢不勝枚舉。

《夢樓詩集》二十四卷﹐丹徒王文治著﹐首有桐城姚鼐序。集中五言律句學王孟﹐最擅勝場﹔七古學坡公﹐間效《長慶》。余最愛其「結客少年看古劍﹐忍寒通夜待梅花」十四字。先生蹤迹東至流求﹐西至臨洮﹐官雲南﹑臨安知府。晚年學佛﹐又號月禪。乾嘉時﹐丹徒王夢樓﹑錢塘梁山舟俱以書名海內。然以詩論﹐梁頗勝於王。梁詩近誠齋﹐尢喜用生新冷僻之典。其《頻羅庵遺集》十六卷﹐光緒中鎭海鮑景溪爲之重刊者﹐詩僅三卷﹐其他皆雜文也。首有長沙王先謙序。徳遺許宗彥《梁公家傳》云「公性不近內﹐與夫人相見﹐整衣冠如對賓客。有簉室﹐亦終其身未禦。」然先生詩風情婉縟﹐如《買垂柳植齋前》云「阿儂未會春愁意﹐又買楊枝與柳枝。」《詠早秋海棠》云「絳唇已破傷秋早﹐丹的𨿽施入月遲。」則誰能知其爲一世孤冷人乎﹖其《答陳寶所戲簡》云「未免怨他林處士﹐梅花冷淡作山妻。」亦絕不作道學語。

張季直先生謇﹐文章事業﹐名勛中外。顧其題拂後進﹐亦非恆流所及。壬戌﹐余和其《七十自壽詩》﹐先生卽損書垂詢所業﹐至以籍爲況﹐深可愧也。先生評余文近廬陵﹐詩近三謝﹐近體似皮陸。嘗贈餘詩云「舉世儒爲賤﹐江南獨沈郎。讀書憂舜禹﹐鍵戶詠羲皇。足洗五湖水﹐心棲一艸堂。好收詩卷棄﹐天地百年長。」結句指齊盧之難﹐餘詩稿失而復得也。先生年衰﹐病手震﹐自言此稿三易書而成﹐可見其意之篤矣。

先生與餘論學書不厭十反﹐嘗云「僕於詩﹐特性好之。讀古人詩﹐必反復諷誦﹐使窺識其意之所在﹑趣之所至而止。」此示人以讀詩法也。又云「步韻之難﹐在其意有後先﹑主客之不同。」又云「詩可拙而不可俚﹐可朴而不可鄙﹐可翦裁而不可堆砌。」此示人以作詩法也。

嗇老詩有似「宛陵體」者。如《葉翁蓄一獅貓﹐丰茸肥碩﹐異常產而性特馴擾﹐斃鼠多不食﹐喜近客。余至慕疇堂﹐愛焉﹐從翁索歸。寄者送濠南﹐懼爲小兒侮弄﹐移於濠陽﹐付一娃司之。卒爲匪類驚竄而逸﹐不知何往﹐大索三日﹐不能得。悼之以詩》云「莊生齊大小﹐秋毫太山一。靈蠢與賢否﹐人物寧有別。葉公所豢貓﹐丰碩無偶匹。面虎見善容﹐膊獅蓄武徳。修毫被頸股﹐みま見白黑。蜷伏好親人﹐跳踉不害物。魚捨宋嫂羹﹐鼠儆張湯磔。三日慕疇堂﹐常置嗇翁膝。一旦索之歸﹐筠筐增网密。解网鷹脫韝﹐逃虛已遠匿。何許惡貍奴﹐喑嗚反主客。避患倏遠走﹐闖戶掠幽壁。去得其所無﹐否且餓連夕。或乃僵凍死﹐以愛入戕賊。嗇翁悔多事﹐非系得與失。」此持較《傷白雞》何如乎﹖詩成﹐僮告得貓﹐重有感云「死生指屈伸﹐亦聞諭來去。去不必是屈﹐來與伸何與。去因來始見﹐不來去何據。去尙復有來﹐惟其未死故。畢竟死生大﹐屈伸不足諭。但以達生觀﹐來去等朝暮。貓爾一去來﹐生死乃頓悟。窗下一甌飯﹐山下一邱墓。」禪語﹑理語﹐往往使讀者不怡。禪語以不窮葛藤爲勝﹐香山﹑東坡詩是也﹔理語以不入理窟爲勝﹐如嗇老此詩是也。

戊辰﹐余晤朱古微侍郎孝臧於海上。侍郎美須髯﹐儀狀短小﹐而音吐宏亮。與語時事﹐輒掉首欷歔。先生詞爲海內宗匠﹐詩亦闖杜韓堂奧﹐顧往往爲詞名所扌。其《爲慧殊題寒燈課讀圖》云「墮地誌四方﹐桑弧表裏閭。老來撫杯捲﹐乃知前日愚。至樂非外獎﹐每在有識初。童牙對皓首﹐一諷十牽裾。聲淚雜警柝﹐撫孩尢艱劬。君也僂指數﹐一一爲士模。表以丹靑筆﹐副以錦段鋪。一讀霜倒飛﹐累嘆月滿除。相活兩勤苦﹐爲君起踟躕。陳情至悱側﹐當與令伯俱。《瀧岡表》云在﹐亦只半紙書。塞君無窮悲﹐明徳爲令圖。」此種詩﹐石遺先生不肯爲﹐以爲千篇一律也。而先生之作﹐朴雅乃爾。嘗以「淸新嫵麗﹐掩有鮑謝」二語題余稿﹐曰「此誠齋評石湖詩語也。」別未幾﹐先生歸道山。頃檢篋得其遺翰﹐爲之憮然。

安吉吳缶老﹐微時嘗寓朱家角圓津禪院。其詩語多不食人間煙火。《四閒樓》云「四閒樓髙風泠泠﹐寒山鐘入煙冥冥。城隅一塔聳孤秀﹐江上數峯排眾靑。酌酒自作東道主﹐臥遊勝讀《南華經》。日光晨气蕩檐角﹐梅花樹樹開圍屏。」《臥玻┶占》云「藥裹詩囊繞病身﹐一燈張雨絕來人。海棠紅罷僧鞋菊﹐只有秋光不厭貧。」五言句云「樹帶郵亭古﹐山浮別縣靑」﹝《郭吳村雜詩》﹞﹑「藥煙浮古屋﹐海气壓昏燈」﹝《病中》﹞﹑「短墻扶竹影﹐虛牖納江風」﹝《過鷺老新居》﹞﹑「中酒詩腸活﹐臨流病眼明」﹝《滄浪亭》﹞﹔七言句云「紅把將離招客淚﹐靑隨不借別山靈」﹝《別陽羨》﹞﹑「書到秋聲傳紙上﹐酒醒名士隔云端」﹝《約楊香吟》﹞﹑「書癖冷抱石人子﹐買花狂散金錯刀」﹝《今我不樂》﹞。缶老詩﹐大抵少年學右丞﹐中歲乃學郊島﹐一變而爲疏野淸苦之詞﹐晚年專效山谷﹑後山矣。有《缶廬詩存》四卷。

世俗生子祝嘏應酬之作﹐𨿽杜韓等大家爲之﹐亦不能佳﹐第以不落尋常窠臼便勝。甲寅﹐太倉錢伊臣先生溯耆有《七十自壽》詩﹐一時遺老多有和者﹐惟缶老一首最工。詩云「相逢海上同七十﹐苦吟終日拈白須。破屋我如玉川子﹐侍書君有隨淸娛。臨池筆勝虎僕健﹐和詩卷比牛腰粗。竹外行歌碧雲合﹐花閒醉倒紅袖扶。三多人效華封祝﹐九老會補香山圖。齊年慚愧耳重聽﹐治聾美酒釀也無。」

伊臣先生祖若父俱官至中丞﹐先生以優行﹐官直隸深州刺史。拳匪之亂﹐以不附和剛相去職。鼎革後﹐寓居海上﹐與周夢坡﹑劉翰怡輩結淞社。生平喜聚書﹑蓄金石﹐故余和詩有「千里蒓鱸張翰思﹐一堂墳典褚陶娛」之句。先生報書有云「僕避地夷居﹐樂天知命。半生作吏﹐曩旣無補於淸時﹔七十行吟﹐今只求全乎亂世。」深得聖人「危行言遜」之旨。

淮安段笏林廣文朝端﹐博學明辯﹐少與徐賓華齊名金壇。馮夢華中丞煦有「淮南兩奇士」之目。其所居曰椿花閣。晚年自號蔗叟。以足疾﹐不下樓者二十餘年。壬戌﹑癸亥之間﹐鄒湛如表兄尊瑩倡甓廬詩社﹐凡四方儕侶所作﹐多乞蔗叟爲月旦評。蔗叟蠅頭細字﹐摘索瑕疵﹐不少假借﹐時年已八十矣。嘗寄湛如書﹐首推余爲靑浦詩人。且贈余長歌﹐云「我詩每從韻腳出﹐隸事數典乃其職。平時翻盡千卷書﹐落紙依然無一物。旁人枵腹相訾﹐笑而不答心自超。浮雲太空資點綴﹐何如白地光明髙。人生難得者淸气﹐爲人爲文無二致。肝腸如雪照人明﹐餘事討論到文字。滌除渣滓還淸虛﹐稍以流動救淺易。庾信文章漸老成﹐孟嘉冠巾偏小異。咄哉吾鄕近日多盲聾﹐獨弦哀歌無與同。詩成遠寄淞江去﹐笑倒靑溪沈瘦東。」「肝腸如雪」云云﹐爲人之道﹑爲文之要﹐數語盡之矣。蔗叟年八十三卒﹐余有詩哭之。生平著述有十餘種之多﹐弟子胡超倫長淮安教育﹐時見之﹐曾鈔示其書目﹐惜今不能憶。

南門關帝廟僧復參﹐詩無蔬筍气﹐好畫蘭竹。與先君子爲山水友﹐與余及葆蓀爲詩酒友。年七十一而卒。著有《梅隱廬詩稿》。《遊南屏》云「三山連北寺﹐一水隔南屏。古樹落黃葉﹐輕舟移綠萍。濤飛千丈白﹐巖壓兩峯靑。心靜聞香妙﹐松關寫佛經。」《重遊西湖﹐歸途遇雨》雲﹕「泛棹西湖遂暢遊﹐六橋無恙淡煙浮。堤邊新柳垂靑眼﹐湖上春山笑白頭。半壁煙雲供蠟屐﹐一帆風雨送歸舟。名山大半髙僧住﹐愧我無緣駐錫畱。」結從「天下名山僧占多」意脫出。《遊雲林》云「林間放鶴銜花去﹐洞口呼猿摘果來。」《題綠蔭山房》云「孤鶴淸臞松影裏﹐一僧冷澹月明中。」復參名志禪﹐本姓王。

近來僧人之好風雅者殊不多。庚申﹐吳門潘省庵﹝承謀﹞﹑吳九珠﹝曾源﹞兩舍人招遊鄧尉觀梅﹐同遊者無錫華藝三﹝文川﹞﹑吳縣吳詠陶﹝秉鈞﹞﹑杭州項平甫﹝毓恩﹞﹑九珠子夢虹﹝傅常﹞﹑我邑徐署蕓﹑鄒湛如諸人﹐相與訪聖恩寺住持松樵。松樵能詩﹐省庵方外交也。因停山中數日。松樵開香積廚﹐張飲還元閣﹐並抱圖捲乞題詠。夜分下山﹐燈火隱映﹐林薄間棲禽聞人語﹐皆磔磔起﹐惜無人爲畫《春山夜遊圖》也。越日﹐省庵命船娘治具﹐更招松樵。時舟泊澗上﹐黃昏﹐松樵張燈來。酒酣聯句﹐平甫﹑夢虹度曲爲樂。二鼓乃罷﹐亦山中一重公案也。別後﹐松樵寄詩云「崦西著得幾閒人﹐煮酒來招方外身。一醉歸來萬花暝﹐袈裟沾雨浥輕塵。」松樵名圓通。

吳中潘氏﹐巨族也。省安爲文恭公後﹐以副貢供職農部﹐回翔郎署甚久。鼎革後﹐棄官歸﹐以詩酒自娛。省安有潔癖﹐精鑑賞﹐搜藏圖書﹑骨董甚富。庚﹑辛以還﹐余歲必至吳門﹐至則省安未嘗不具杯酌。其《寄懷》調寄《風入松》﹐下半闋云「麋臺楊柳彀消魂﹐綺夢玉吹溫。酒旗風颭鶯啼處﹐捲珠簾﹑沈醉司勛。爭柰枝頭杜宇﹐催歸陌上遊人。」蓋中有故實在也。省安詩﹐句斟字酌﹐意頗矜持﹐然亦有自然者﹐如《藝三邀遊梅園﹐得四絕句》其一云「豆花水墨杏花緋﹐綠綻桑芽宿雨肥。廿里芳塵輾輕轂﹐落梅香送醉人歸。」寫梁溪風景如畫。《遊東大池序》云「池在梁溪之北﹐梅園之東。環池三面皆山﹐山之麓﹐方廣數十畝﹐平圍若甃石。山泉下瀉﹐瀦而爲池。西復有一池﹐故別之爲東池雲。水淸澄如鑑﹐天光云影﹐上下一碧。曲澗外流﹐泉聲汨汨。緣路出﹐茅亭俯波﹐四無捨宇。去亭三五武﹐有白沙泉一泓﹐野老時汲以煮茗餉客。連朝淫雨﹐是日適晴﹐徘徊久之﹐覺地偏心遠﹐爲吟常建』潭影空人心『句﹐其移我情。」詩云「地僻境乃幽﹐山靜趣以古。曲澗響流泉﹐淸音石吞吐。緣澗路紆回﹐松篁答人語。四圍峯列屏﹐巒翠落平楚。一鑑澄方塘﹐涵碧天影俯。微風皴魚鱗﹐輕波掠燕羽。倒涵瀑布飛﹐石梁度林烏。細艸輭鋪茵﹐花影茅亭補。上有白沙泉﹐掬之不可煮。洗眼雲水中﹐寒光沁肺腑。欲問桃源深﹐何處尋漁父。悠然定道心﹐邈矣遠塵侶。」淸音激越﹐不著些子塵氛。

吳氏科第極盛﹐狀元及第者三。九珠曾祖廷琛會狀連元﹐官雲南按察使。九珠舉光緒丁酉鄕試﹐辟內閣中書舍人﹐以親老不謁選。國變後﹐益肆力讀書﹐才而彌竺。喜塡詞﹐於聲律持之綦嚴﹐依聲安句﹐無一字苟下。生平多姬妾之奉﹑良田美宅之娛。余至蘇﹐兩止其家﹐文酒之會﹐殆無虛日。刊有《己未觴詠集》。九珠年四十已抱孫﹐蘇人咸以福人目之。晚年傷於酒﹐嘗和船山《生老病死詩》﹐因取四字爲聯﹐自輓曰「生不求榮﹐死胡所戀﹔老之將至﹐病莫能興。」疾革﹐命其子以巾服入殮。曰「葬我光福山中﹐植一碣﹐題曰﹕處士某某。於願足矣。」卒年六十五。著有《井眉軒詞》一卷。詩多不存稿﹐僅記其有「禪心悅我時隨喜﹐酒味宜人且拾歡」﹑「處世願捐夷惠蒂﹐逃名敢擬許巢倫」之句。

畫家爲畫﹐寫絢爛者易﹑枯淡者難﹔詩人爲詩﹐狀喧雜者易﹑幽闃者難。己未﹐余遊岱宗﹐歷十八盤上南天門。環道斗絕﹐輿夫或蟻緣﹑或郭索行。四無人聲﹐萬山遼寂。余默誦右丞「谷靜惟松響﹐山深無鳥聲」句﹐乃嘆其語之工絕也。

泰山斗姆宮壁上有題一絕云「擾擾塵寰今古同﹐乾坤無始亦無終。眾生迷夢何時覺﹐上剎依然撞曉鐘。」下署「天臺山人羽生張翅」。

太倉陸鞠裳學博炳章和余《南天門題壁詩》韻云「環道盤空絕﹐雲開岱頂靑。微哦驚帝座﹐跬步礙天星。日月排雙觀﹐云亭覲萬靈。琳瑯壁上墨﹐字字噴人醒。」鞠裳詩﹐格老气蒼﹐不肯苟作。時以執行律務寓蘇州。余自庚申一晤後﹐而鞠裳以從西醫割痔喪生﹐遂成永訣﹐年未五十也。

昆山詩人﹐首推胡石予﹝蘊﹞。石予篤至行﹐有老母年九十餘﹐猶依依作孺子慕。善畫梅。其詩朴而不華﹐時出新意。《客意》云「客意沈寥醉一觴﹐無端牽引苦吟腸。霜侵寒菊殘英紫﹐風落秋山敗葉黃。萬事都如雲渺渺﹐十年換得鬢蒼蒼。遣愁詩句仍蕭淡﹐寫寄江鄕舊艸堂。」他如「二畝荒園添客話﹐一燈髙閻出棋聲」﹑「莽莽奇懷降白酒﹐悠悠閒味屬黃花」﹑「對榻客談忘夜永﹐一聲雞唱破霜寒」﹐佳句甚夥頤﹐不能盡憶也。

嘗見金劍花孝廉詠橊《蕉心館詩存》﹐蓋其少作也﹐篇什不甚富﹐然多有《香艸齋集》風味。如《詠明妃》云「知己原來是畫工﹐琵琶千載說和戎。若非顚倒妍媸筆﹐一樣長門老漢宮。」《偶題》云「東風吹斷雨絲絲﹐春雨撩人半醉時。何處飛來雙蛺蝶﹐隔墻知有好花枝。」《病起》云「藥鑪茶竈結深情﹐紅日當窗弄曉晴。彊病起來無一事﹐倚闌細數早禽聲。」《秣陵口號》云「匹馬秋風過段家﹐河橋猶說舊繁華。六朝人物烏衣巷﹐一代江山《玉樹花》。畫槳波橫桃渡靜﹐紅樓門傍柳堤斜。傷心最是遺宮址﹐衰艸殘陽噪暮鴉。」《客中有感》云「蕭蕭落木下亭臯﹐獨上江樓醉濁醪。平野昏鴉千葉散﹐遼天秋雁一繩髙。誰憐湖海傾懷抱﹐又見星霜點鬢毛。知否紅閨刀尺裏﹐預量寒意到徵袍。」

壬戌之歲﹐陳子堯楨﹝重豪﹞從余學詩。余以《杜工部集》贈之﹐令熟讀。間歲﹐堯楨出示新詩﹐其傷時念亂諸作﹐居然浣花翁家數。《亂懷大兄》云「世亂空相憶﹐風塵悵失羣。秋懷滄海月﹐客思暮天云。盜賊如蜂起﹐乾坤惜鼎分。相逢多落寞﹐未得返楡枌。」《孤城》云「孤城斜照裏﹐風物最關情。十室流亡盡﹐千家枳棘生。遲回怯寓目﹐轉戰未休兵。鼓角秋風夜﹐淒涼古月明。」他如《詠艸》云「埋玉人何在﹐斷腸君不知。」《新秋》云「江山無霸气﹐風雨有新詩。」《雨夜》云「檐澑滴殘孤客夢﹐燈光澹盡壯年心。」落落大方﹐與庭間回驟者有別。堯楨少孤﹐奉其祖母甚孝。家貧﹐然篤於師友之義。

阮亭看詩之法﹐只是翻捲看題目﹐謂某丈﹑某表兄等連篇累什﹐則其詩必不髙妙。余生平看人詩﹐只是看古體。蓋近體有平仄﹑對偶之拘﹐循聲按律爲之﹐猶或近似。至古體﹐則音響﹑節奏無可口授﹐非平日熟讀古人詩﹐便一語不能似也。余弟子中工爲此體者絕鮮﹐而堯楨所作﹐自無不合。《春日同超倫從沈師瘦東遊近郊﹐歸共飲﹐卽事賦呈》云「二月不寒天气融﹐日灸杏壓酣妖紅。吾師襟懷頗曠蕩﹐相與步さ尋春風。雙雙燕子窺簾戶﹐黃蜂紫蝶花前舞。提壺喚我最多情﹐催我街頭沽酒去。街頭春酒潑甕香﹐魚肥筍美誇江鄕。君方自喜舞瞿鵒﹐吾亦不愁典肅霜。唾壺擊缺歌愁絕﹐獨抱孤懷向明月。眼前天驥困奇材﹐安得關河縱超越。明朝更棹木蘭船﹐回首春城夕照邊。」又《五陵少年行》下半云「自謂意气驕﹐旁人亦傾倒。調笑陌上女﹐揮手千金寶。髙堂白髮親﹐日夜憂心搗。深閨掃眉人﹐坐嘆紅顏老。」一結令人篤劬勞之念﹐增伉儷之情。

律詩貴對仗工整﹐固也﹐然亦須流動變化方佳。王氏《柳南隨筆》謂﹕「讀了上句﹐使人猜不出下句。」余謂此祕惟杜老得之﹐如「春水船如天上坐﹐老年花似霧中看」﹑「竹葉於人旣無分﹐菊花從此不須開」等聯是也。若笨伯爲之﹐便多笑柄。宋陳敏正《Т齋閒覽》云「李廷彥獻百韻詩於某達官﹐其間有句云﹕』捨弟江南歿﹐家兄塞北亡。『達官惻然傷之﹐曰﹕』不意君家凶禍重並如此。『廷彥遽起﹐自解曰﹕』實無此事﹐但圖屬對淸切耳。『一坐軒渠。」

錢牧齋《跋龔孝升詩冊》有云「至若取次應酬﹐牽率屬和﹐撐腸少字﹐須乏苗﹐不免差排成聯﹑尋摭作對。』子路乘肥馬﹐堯舜騎病豬。『此十字﹐《金鍼詩格》爲家寶。但是扇頭屏上﹐利市十倍﹐不敢云』捨弟江南﹐家兄塞北『也。金陵士友爲之哄堂。」此𨿽牧翁自爲解嘲﹐實則痛罵時輩。

二十年來﹐四方投贈之什甚多﹐或獎借過情﹑或期許太甚﹐皆愧不敢承。余最愛常熟汪新民﹝明徳﹞﹑上海鄭質庵﹝永詒﹞兩律。汪有《三春玻ㄆ﹐意興疏懶﹐忽憶去年沈瘦東先生書未復﹐因以長句四韻報之》﹐云「荒村悵臥侶樵漁﹐避世門無長者車。愁重難消千日醉﹐病多遲報隔年書。吟成月落春窗曙﹐棋罷燈昏小閣虛。知己何來沈夫子﹐江湖憔悴獨憐渠。」鄭云「不話襟期話劫灰﹐相逢乍喜陣雲開。十年慰我傾葵想﹐二妙輸君作艸才。詩壘近聞摩範陸﹐朋簪久稔契宗雷。斜陽閒殺黃花影﹐苦盼泉明載酒回。」結語俱一往情深。質庵詩作於齊盧戰後﹐故有「話劫灰」語。時二君年才二十餘﹐皆英少也。

●初編﹟卷六

詩以言志﹐酒以合歡﹐爲用殊而貴在妙解一也。詩以工著﹐酒以徳稱﹐其傳不傳﹐不系乎多寡也。不然﹐張率日課一詩﹐年十六已積稿至二千餘篇﹐何以未聞有人以詩人目之乎﹖單於粹彊親朋以巨杯﹐多致狼狽﹐至有「單家酒筵爲』觥籌獄『」之語﹐何以未聞有人以酒人目之乎﹖是以彭澤之琴﹐不設弦徽﹐已能得趣﹔華林之園﹐𨿽非濠濮﹐亦且會心。夫子亦有「𨿽多奚爲」之語﹐聖人只是教人在領會﹐乃能通其變而致其用耳。

柯山與秦晁齊名﹐在宋詩中亦獨樹一幟。其佳句﹐五言如「殘暑扇中盡﹐新涼枕上歸」﹑「靑山今古事﹐芳艸去來人」﹔七言如「一峯支水孤劍立﹐古廟開簾雙臉紅」﹑「殘雪暗隨冰笱滴﹐新春偸向柳梢歸」﹑「溪聲夜漲寒通枕﹐山色朝晴翠染衣」﹑「蝶衣曬粉花枝午﹐蛛网牽絲屋角晴」﹑「靑引嫩苔畱鳥篆﹐綠垂殘葉帶虫書」﹑「飲殘桑落溪雲暮﹐臥冷桃笙楚雨秋」﹑「啼鳥似逢人勸酒﹐好山如爲我開眉」﹑「回首事如前日夢﹐出門心似下山僧」﹑「人似垂楊隨日老﹐事如流水幾時休」。亦有不加點檢者﹐如《歲暮書事》五首云「醉眠多似陶彭澤。」又云「淵明柳老秋多雨。」又云「田爲歲荒陶令秫。」五首之中三用淵明事﹐今人則無之矣。

柯山詩之有語病者﹐如《初涼》云「寂歷年華晚優遊﹐永日長永與長有。」何異耶﹗《寓陳》云「天髙易明晦﹐頃刻俄屢變。」「頃刻」﹑「俄屢」連用﹐亦不解。又《大雨十日不止》云「深蛙鳴遠池。」「蛙」何可「深」耶﹖殆言「遠蛙鳴深池」耳。《呂郡君挽詞》云「龍去孤神劍。」此用雌雄劍事﹐呂爲錢穆父之妻﹐然婦人而云「龍去」﹐亦未之前聞。又曰「與君騎竹卽同遊。」言騎竹馬也﹐然則臥牛衣可以言「臥牛」乎﹖黃山谷詩﹕「鴉舅頗彊聒﹐僕姑常勃溪。」《石遺室詩話》疑「鴉舅」爲「烏臼」之轉音﹐以爲非鴉也。按張文潛《詠烏臼》云「烏臼彊知曉﹐曉曉鳴暗天。」乃知「鴉舅」卽「烏臼」﹐蓋一鳥也﹐自與樹木烏桕無涉。劉子儀詩亦云「五更鴉舅最先啼。」

山谷詩﹕「終日憂兄行不得﹐鷓鴣當是鼻亭公。」然象以殺舜爲事﹐山谷寧不知之﹐而云「憂兄行不得」乎﹖又曰「馬嚙枯萁喧午枕﹐夢成風雨浪翻江。」「馬嚼枯萁」至以翻江風浪爲諭﹐亦太粗悍。

胸中有千卷書﹐須如將領士卒﹑主蓄僮奴﹐調遣安排﹐悉隨我意﹐斯爲典爲我用。若徒矜淹博﹐湊事堆垛﹐如博士之書驢券﹐不辧命意之所在﹐豈非我爲主者而反爲奴所使乎﹖古人善使典者莫如東坡﹐如「不意靑州六從事﹐化爲烏有一先生」﹑「太守未曾畱五馬﹐故人先已揚雙鳧」﹑「三過門中老病死﹐一彈指頃去來今」﹐眞有流水行雲之妙。

使事著斧鑿痕便非能手。放翁詩運典﹐初視之﹐能使人不覺。如雲﹕「復起卿當用卿法﹐長閒吾亦愛吾廬」﹑「不如意事常八九﹐可與人言無二三」﹑「天上但聞星主酒﹐人間寧有地埋憂」﹐諸如此類﹐不勝枚舉。胸中經史多﹐驅使無不如意也﹐故屬對精切如此。杜子美云「讀書破萬卷﹐下筆如有神。」信然。

放翁古詩𨿽不及蘇黃之開合動宕﹐然其律句法紀謹嚴﹐如千兵萬馬﹐步伐整肅﹐兩宋詩人罕有及者。可取其律句﹐抽去中﹑腹二聯﹐或截去首﹑尾兩韻﹐攺爲絕句﹐都成佳調。余嘗以此試之﹐百不失一。誠齋《跋劍南集》云「雕得心肝百雜碎﹐依然塗轍九盤紆。」放翁之學問境遇﹐二語足以賅之。

名山翁嘗語余云「杜老才𨿽髙﹐詩迄未成熟。直到放翁﹐始爲成熟之杜少陵。」其論頗創。

滄浪教人學詩「以識爲主﹐入門須正﹐立志須髙」﹐自是顚撲不破之論。余最厭近人詩﹐偶一翻閱﹐套語滿紙。此等人﹐路頭已差﹐猶之適燕者而南其轍﹐愈走愈遠。晦庵亦云「要使方寸之中無一字世俗言語意思﹐則其詩不期於髙遠而自髙遠。」興化李審言先生詳嘗以餘詩爲漁洋﹑竹垞之正聲﹐歸愚﹑述庵之嫡派。云此「不廢江河萬古流」也﹐勸勿攺治他集﹐墮入魔道。因憶錢牧齋有古風一首贈王新城云「古學喪根﹐流俗沸螗蜩。僞體不別裁﹐何以親《風騷》。」又曰「瓦釜正雷鳴﹐君其信所操。勿以獨角麟﹐媲彼萬牛毛。」然《有學集》中生子祝嘏﹑世俗酬應之作十居五六﹐明知之而故犯之。「張茂先誠我所不解」矣。近時雲間詩多喜宋派﹐而張伯賢孝廉孔瑛獨好唐音。雲間詩多淸微淒苦之詞﹐而伯賢獨務髙遠激越之調﹐此其不同者也。伯賢壯遊大梁﹐晚年經亂﹐鍛羽而歸。民國初﹐爲淞滬護軍使署記室﹐無何﹐抑鬱以卒。玆錄其《書懷》﹐云「落落夷門道﹐侯生久索居。懷人感風雨﹐誤我在詩書。事業悲屠狗﹐功名付牧豬。對天一問訊﹐吾道竟何如。」「縱是煙雲態﹐人心不可知。舉棋猶未定﹐擊楫與誰期。海闊鯨遊壯﹐天髙雁落遲。太行孟盟險﹐努力且驅馳。」「大海瀾方倒﹐誰爲手挽人。檄書空諭蜀﹐法网卒亡秦。兵甲連雲起﹐戈鋋耀日新。卽今籌餉械﹐歲費萬千緡。」第二聯與余《辛亥淸秋》云「漢使馳文空諭蜀﹐楚人驗讖竟亡秦」同意﹐皆言川楚事起﹐端方銜命往撫而被殺。黨禁𨿽嚴﹐而淸社卒屋也。「中原余患气﹐空穴入風微。蠻觸爭猶烈﹐牛羊牧不肥。《治安》陳賈誼﹐《孤憤》著韓非。漫怪悲秋客﹐驚看木葉飛。」《秋感》云「中歲難爲客﹐勞人易感秋。已無鴻鵠志﹐況有稻粱謀。潘嶽將華鬢﹐蘇秦尙敝裘。只餘豪气在﹐倚醉看吳鉤。」「西風起天末﹐客子感懷多。冷落吳江葉﹐淒涼楚澤波。書遲魚腹寄﹐心逐雁羣過。無限悲酸意﹐登樓一放歌。」詩似皆爲宦遊中州時作。又「淸極詩應瘦﹐愁多酒不溫」十字亦佳。

伯賢四六亦典贍。在護軍使署時﹐與餘論詩書甚多﹐姑錄其一﹐以槪其餘﹕「昔者劍︳隱處﹐孝緒結爲神交﹔任昉閒居﹐佐公稱其知己。心迹相契﹐形骸弗拘﹐不謂古今乃同軌轍。」又云「士衡文富﹐君苗之筆硯欲焚﹔少陵詞髙﹐文昌之膏蜜以副。僕嘗謂作詩之道﹐首在讀書。醞釀久則气味深﹐見聞宏則體勢峻。溯三唐而逮兩宋﹐各有專長﹔執西崐而薄西江﹐寧爲定論﹖蓋必導源志海﹐探本情田﹐落筆乃爲有神。操觚非可率爾﹗乃曠觀當世﹐大雅陵夷。侏亻離之語紛陳﹐亻禁亻未之聲競集。近藤評本﹐騰播於中原﹔海角報章﹐侈談夫新體。文章視爲芻狗﹐古道等於餼羊。遐想寂寥﹐以爲太息。」又見其贈金山髙吹萬﹝燮﹞古風一首﹐甚朴茂﹐容再續錄。

丁卯之變﹐各地耆宿平昔與鄕裏異趣者﹐亂民無不目爲土豪劣紳﹐加以戳辱。嘉定陳巽倩太史丹之爲地慝張某槍殺﹐其一也。先是﹐國民軍甫底定江浙﹐張某卽夤緣爲嘉定公安局長。以與巽老有宿仇﹐令其弟率黨羽潛入巽老家﹐時巽老居南翔﹐深夜挾之去。翌晨載出嘉定東門﹐巽老北向四拜﹐遂遇害﹐年已七十二矣。此丁卯春初事也。是歲﹐湘省宿儒之罹於禍者有葉氏煥彬﹝徳輝﹞﹑彭氏魯靑﹝述﹞﹑蕭氏漱筠﹝榮爵﹞﹐均年登大耄。葉壬辰進士﹔彭丙戌傅臚﹐前湖北主考﹔蕭乙未傅臚﹐前廣西主考。巽老旣被害﹐其子某痛其父冤﹐屢訟於官﹐不得直。逾年﹐張被屏﹐憤而自戕。未幾﹐其弟亦以窮餓死。

姚東木觀察鈔示其輓巽老詩四絕﹐玆錄其二首﹐云「木天淸望古稀年﹐翥鳳才名四遠傳。牛嚼牡丹同百艸﹐奇聞一世盡嘩然。」第三句自注﹕「用甌北句也。」然賊民之酷虐﹑士類之摧殘﹐七字盡之矣。「特科曠代最難逢﹐桃李陰成春正濃。環堵蕭然還似昔﹐傳聞就義極從容。」起二句自注﹕「與巽倩爲特科同年。」又云「時生徒極盛﹐余晤南翔人﹐云先生被難時﹐神色自若﹐身洞六槍而殞。」觀察之詩皆實錄也。

丁未大成節﹐余遇巽老於曲阜﹐始相識。巽老天才縱逸﹐蚤年好馳馬使劍﹐其於詩﹑於書﹑於飲酒﹐無不自負。自言少時無日無詩﹐積稿至千百首。年二十六﹐學詩於沈百琴先生維裕﹐先生戒多讀少作﹐乃鈔鮑明遠﹑李﹑杜諸家詩﹐熟讀之﹐始悟鄕者途徑之非﹐因盡焚其稿。又言「余性不能飲﹐曩在京師﹐一日赴某公宴﹐時賓客滿堂﹐適有諗餘者主觴政﹐故嬲之﹐蓋意存窘辱也。余憤甚﹐乃引巨觥百﹐連飲而盡。因大言曰﹕』有能飲如數者﹐余敵也。『眾皆愕眙﹐不敢前。自是皆嘆服。余亦不復飲涓滴﹐已數十年於玆矣。」巽老書品未必如其所論之髙﹐然癸亥余至槎溪過之﹐見其方伏案臨《聖教序》﹐曰「余𨿽老﹐曾無間也。」其耄勤亦自不可及。

鳳翥樓在陸華浦畔﹐巽老諸生時所築。樓有左﹑右廂﹐似翼﹐故名。巽老論詩﹐先局度而後詞藻﹐唐以下詩不屑觀也。印有《鳳翥樓詩》一卷﹐僅百餘首﹐甚工。經亂散失﹐弗能得﹐僅於篋中搜得其《七十述懷》四律﹐非其也。然其注多有可備掌故者﹐亟爲錄存之。「天錫光陰七十春﹐已經過事似前身。樓臺楊柳邀眞賞﹐庭院梧桐荷特甄。仗劍遂爲超邁客﹐試鋒端是不詳人。京華多少知名士﹐詩社文壇每軼倫。」自注﹕「同治甲戌﹐州試《春陰》詩﹐有』楊柳樓臺煙漠漠『句﹐主司評詩有畫意﹐置前列。院試《秋信》詩﹐以』庭院梧桐葉有聲『句﹐取古學入庠。辛巳北上﹐癸未遊皖南﹐北歷兩周再赴京師﹐遂爲久客。初入京時﹐每作詩文輒冠﹐曹偶羣以騰達相期﹐爭相結納。迨乎久困場屋﹐於是皆目爲不詳之人。」其二﹕「刑書戶籍案如山﹐筆吏經生兩習嫻。廿稔浮沈依日下﹐一枝棲息借雲間。功名何補生涯拙﹐文字艱回國步艱。少賤吾猶能執禦﹐鞭聲笠影到鄕關。」自注﹕「從師學刑名﹐又嘗爲戶部書吏﹐鉤稽錢谷﹐作客春明二十年。時寓雲間鄕館﹐第庶常畱館﹐貧窘甚於諸生。迨淸室將亡﹐先燬金馬﹑玉堂之署﹐尋裁翰詹詞官。庚子之亂﹐余敝車羸馬﹐由陸程十八站﹐不假僕夫﹐執轡南下。」其三﹕「鳳翥樓頭一倚欄﹐縱觀世事倒狂瀾。未寧桑梓先嬰謗﹐才靖萑苻已奪官。迂拙只知遵聖軌﹐淸貧不悔誤儒冠。而今書味成雞肋﹐自古科名等鼠肝。」自注﹕「平生嫉惡如仇﹐尢以桑梓爲念。而不諒者累次連名﹐控余助長匪焰。光緒壬寅﹐余以本鄕團練槍械往海門協差捕盜。渠魁兪懷郎﹑陸八斤等聞風竄入崇境﹐擾害三星﹑三光兩鎭。崇董舉辦團練﹐先後擒獲諸盜﹐解省正法﹐余訟乃得直。然讞員貪墨﹐誣余擅運軍火﹐竟詳奏﹐余遂落京職。溯自志學以來﹐一遵宣聖忠恕軌法﹐嘗著《道一集》﹐力辟三教同源謬說。」其四﹕「掛壁焦桐已失亡﹐滿畦老菊復荒涼。畫無剩稿思眞訣﹐筆到生花覺妙香。我愛古人忘寂寞﹐天憐窮士報康彊。昨朝佳節逢修禊。合有新詩祓不祥。」自注﹕「常奏《平沙》《秋鴻》諸操﹐家藏蔣又石古琴﹐曰』歸云『﹐以兵亂失之。喜藝菊﹐多耔種。嗜畫﹐遊沈師百琴門﹐頗得花卉眞訣﹐顧所授諸稿﹐亦經亂散佚。於書喜晉唐筆法﹐暇輒臨摹。性不喜徵逐酬應﹐每自編摹斗室﹐尙友古人。」結謂生辰在上巳後一日也。巽老兼能度曲﹐金劍花先生云。

古今詠雪詩盈千累萬﹐自非出奇﹐無由制勝。陳明卿云「塡平世上崎路﹐冷到人間富貴家。」明郭都賢云「四望郊寒連島瘦﹐一天白起柰蕭何。」可謂別調矣。郭詩用南唐酒令「雪下紛紛﹐便如白起。明朝日出﹐將柰蕭何」故實。然名山云「天花零落猶如此﹐何況人間有莫春。」則並不矜奇而自覺婉而有味﹐由其立意髙也。余評爲古今詠雪絕唱。

郭都賢有女曰純貞﹐幼字沐氏。後沐氏失蹤﹐女守貞不嫁﹐削髮爲尼﹐年八十餘卒。有「驛梅驚別意﹐堤柳暗傷情」之句。按都賢﹐湖南益陽人﹐隱居桃花江東林寺﹐皈依佛法﹐詩酒自娛。嘗放順天主考﹐識拔二人﹐一爲史可法﹐一爲洪承疇。後郭氏以詆毀淸朝下獄﹐洪氏爲之營救﹐意欲以此示惠。因說﹕「老師雙目失明﹐不能爲朝廷做事。」郭氏知之﹐答曰「我的眼睛是你中舉那年瞎了的。」後卒因詩肇禍﹐死於江陵承天寺中。

詩文最忌作習見語。韓退之務去陳言。薛能自誇專於詩律﹐不愛隨人搜難抉新﹐誓脫常態﹐其《楊柳枝》詞序以「條似舞腰﹐葉如眉翠」爲陳熟。和靖﹑靑邱皆以善詠梅著稱﹐然亦未必能脫盡渣滓。曲園《詠梅》云「頗參遷《史》三分潔﹐也學郊詩一味寒。」斯爲新異矣。

桐城張藥齋宗伯云「五車書足艷歸裝。」趣矣﹔而石予云「得書似妾傍人艷。」更趣。常州趙某句云「久病都疑犬亦仙。」貧矣﹔而葆蓀云「久無肉食思烹狗。」更貧。宋人云「啼月子規喉舌冷。」奇矣﹔而遇春云「鴉銜缺月立檐端。」更奇。梅村云「碎石隨足動﹐危徑不容步。」險矣﹔而任之云「腳無插處身嫌贅﹐首一回時骨亦驚。」更險。

詩人體物﹐有爲髙明之家所不知者。劉晦庵云「檐以低常暖﹐裘因敝轉輕。」胡石予云「絺綌舊衣薄﹐蒲葵陳扇涼。」余篋中亦有舊句云「病擷花英爲酒劑﹐貧搜藥裹當詩箋。」又「翻捲偏逢書壓底﹐界欄終苦字斜行」﹐亦非懶散及短視人不知。

山中路多曲折﹐每見一村落若近在咫尺﹐趨就之﹐往往一二里不止。戊辰﹐余遊孝丰時得一聯云「山空應碓響﹐路曲引村深。」以爲工矣。近讀元楊孟載《眉庵詩》﹐有「孤村近卻遙」五字﹐狀難寫之景﹐卻以平淡出之﹐殊不費力﹐乃嘆古人爲不可及也。偶閱《隨園詩話》﹐見紀松江某士《詠飛白竹》五排敷十韻﹐盡隸事徵典之能﹐然終覺無味。因憶余少時一聯云「品潔伴惟宜月影﹐節髙生已帶霜姿。」似少許勝人多許。

我邑兪稷卿先生詩﹐有經曲園先生攺竄者﹐此見曲園與金友筠先生論詩札。曲園愛其「人孤燈影瘦﹐春足月光肥」十字﹐采入《春在堂隨筆》。其樂府諸篇﹐絕去摹擬﹐自髙出《猶存艸堂詩》之上。曲園亦云「稷卿樂府可歌可泣。」稷卿名廷揚﹐有《紫花菘館詩》一卷。

歲壬申﹐晤上海孫玉聲先生於鳴社。先生有《七十述懷詩》。記有一聯云「國多變亂無生气﹐民爲災荒起盜心。」誦之慨然。先生頎軀修髯﹐好稗官家言﹐刊行者三十餘種。又有《上海沿革考》﹐可資掌故﹐惜未出板﹐未之見也。所居曰退桓醒廬。

張靜蓮表伯善小兒醫。工談謔﹐坐無車公﹐令人不樂。惜有子弗克負荷。晚境坎坷﹐時借杯中物澆其磊塊。年六十八﹐從郡城匆遽歸﹐卒於其婿宋氏家。其病也﹐余往探之﹐已危篤矣。有口占絕命詩兩首﹐云﹔「已決歸來正首邱﹐經旬辟穀學畱侯。精神自覺猶粗振﹐形似無毛一廢裘。」「天不容爲安樂人﹐無形憂患困終身。囊空只剩叢殘稿﹐死後甘教化作塵。」越宿而逝。

分金貸栗﹐自古爲難﹐不然陶公乞食之詩﹑魯公乞米之帖不太多事乎﹖余嘗有句云「漫言說士甘於肉﹐終覺看人冷似冰。」「修到好花偏薄命﹐此生不願識東風」﹐常熟顧瘦農《詠秋海棠》句也。而瘦農竟以一丞坎坷以終﹐「言爲心聲」﹐信然。瘦農名邦瑞﹐著有《聽秋閣詩》﹐句如「秋隨虫語老﹐夜入雁聲長」﹑「秋花帶病畱孤樹﹐落葉如愁積滿階」﹐皆可誦。

近人詩﹐工於發端者殊不多﹐而工於結穴者尢少見。弟子胡超倫﹝超﹞有《靑龍古迹》兩律﹐結云「鶯花三月春風路﹐分上村娃滿髻香。」又云「斜陽芳艸呼愁起﹐且共漁翁倒酒瓢。」《初夏新晴》一結云「最是耐人尋舊味﹐靑梅酸盡卻回甘。」皆韻雋。

●初編﹟卷七

詩有看而諭者﹐命意之深淺﹑結構之疏密是也﹔有讀而諭者﹐音響節奏之抑揚抗墜是也﹐然讀之功尢倍於看。或問﹕「如何能祛啞弱棘澀之病﹖」曰「把杜工部排律詩﹐如《謁玄元皇帝廟》等篇熟讀之﹐令如瓶瀉水﹐下筆自然髙渾﹐不作細響。」

晚唐惟小杜詩縱橫排宕﹐得大家體勢。其詩大抵取材漢賦﹐而極於《騷》﹐遣詞用字絕不沿襲六朝人語﹐所謂「髙摘屈宋艷﹐濃燻班馬香」者﹐可以知其祈向矣。獨是才多爲患﹐其性又能剛而不能柔﹐遂未能一洗浚雜粗悍之病。如《杜秋》詩不過詠一歡場失意之兒女子﹐以自寄慨而已。詩中雜引多少婦人﹐已是費事﹐乃復援用李斯﹑魏齊﹑範雎﹑周勃之徒﹐甚云「射鉤後呼父﹐釣翁王者師。無國要孟子﹐有人毀仲尼。」尢覺不倫不類。此種詩使樂天爲之﹐必無此失。

東坡「微風萬頃鞾紋細﹐斷霞半空魚尾赤」一聯﹐可謂奇偉矣。然小杜云「斷霓天帔垂﹐狂燒漢旗怒。」覺坡詩筆力減卻一半。小杜奇麗處時效韓孟聯句﹐如「杉樹碧爲幢﹐花紅駢作堵」﹑「取蝥弧登壘﹐以駢鄰翼車」等﹐句法多爲山谷﹑後山所祖。

宋人說詩﹐往往嗜好與人殊。司馬溫公嘗稱丁謂善爲詩﹐《在崖州》云「艸解忘憂憂底事﹐花如含笑笑何人﹖」以爲警句。按謂與王欽若﹑夏竦﹐世並指爲姦邪。眞宗時﹐海內乂安﹐乃謂與欽若等建議封禪﹐摹寫天書。欺罔之罪﹐謂爲之尢。貶崖州時爲書﹐陽自刻責﹐敍國厚恩﹐戒家人毋輒怨望﹐並爲詩號《知命集》﹐此正弄技兒智巧﹐欺人耳目而已。所謂警句云云﹐正其怨望語也﹐且詞亦淺俗。溫公學問君子﹐不應不辧淄澠乃爾。

鍾馗啖鬼之妄﹐前人多辯之矣。《丹鉛錄》云﹐唐人戲作《鍾馗傳》﹐虛構其事。又俗有「鍾馗嫁妹」之說﹐升庵謂宋宗愨妹名鍾葵﹐後世畫工傅會﹐作《鍾馗嫁妹圖》。甲戌之歲﹐社中以是命題﹐事旣荒唐﹐而作者泥於「嫁」字﹐盡情刻畫。如雲﹕「合歡酒進孟婆湯﹐香輿分付夜叉擡。」甚有言其結鬼胎﹑開湯餅會者﹐支離牽率﹐抑何可笑。余謂仙靈鬼怪之說﹐古人集中亦或不免。如杜甫之詠牽牛織女﹐然不過云「亭亭新妝立﹐龍駕具層空。」又云「𨿽無舅姑事﹐敢昧織作功。」使涉及會合之情﹑別離之苦﹐豈非便成俗手。余當時亦戲作數首﹐集中不存﹐姑錄其二﹐云「藍袍破帽酒顏春﹐翠袖華袿粉靨新。啖鬼粗豪歸妹韻﹐老馗端是不凡人。」「須眉如墨鬢如雲﹐一幅妍媸畫裏分。笑我惜芳心未死﹐花神甘拜石橊裙。」詩𨿽不佳﹐尙喜不脫不黏﹐如題而止﹐第二首謂等是不經﹐奉鍾馗妹爲五月花神﹐不猶愈於俗之奉鍾馗乎﹖

是課佳捲絕無﹐斷章取義﹐則吳縣張植甫﹝榮培﹞云「河神娶婦本荒唐﹐龍女求夫亦渺茫。」引用此種作陪最合。周乃章云「鍾馗本作終葵誤﹐嫁妹須知假魅差。」從考據入﹐亦見腹笥。吳競存云「佳婿風流說杜平。」自注﹕「見唐宮稗史。」邵佛ぎ云「傳聞下嫁襄陽杜﹐野史流傳亦渺茫。」較羌無故實﹐而彊爲牽合者自佳。至奉賢朱Т庸孝廉云「自由婚嫁披猖甚﹐讓爾鍾家禮法多。」則借題發揮﹐又別開生面矣﹐然用典可謂得天衣無縫之妙。

宋人詩﹕「馬行燈火記當年。」又「梳行浚雜馬行殘。」按蔡條《鐵圍山叢談》﹕「馬行街者﹐都城之夜市﹐酒樓極繁盛處也。上元五夜﹐馬行南北幾十里﹐聲妓非常﹐燒燈尢壯﹐故詩人有』馬行燈火『之句。」是「馬行」爲宋時汴京街名﹐且「行」應讀戶杭切。戊午上元﹐社中詠走馬燈﹐有援引「馬行燈火」者﹐誤也。範石湖《上元紀吳中節物詩》有云「影轉騎縱橫。」自注﹕「馬騎燈。」此殆今之走馬燈矣。

樂天詩﹕「黃金不惜買蛾眉﹐揀得如花三兩枝。歌舞教成心力盡﹐一朝身去不相隨。」蓋諷盼盼不以身殉也。盼盼得詩﹐旬日不食而卒。陳彥叔《題燕子樓》詩云「樂天才思如春雨﹐斷送殘紅一夕休。」正詠此事。

蘇東坡云「笙歌叢裏抽身出﹐雲水光中洗眼來。」陸放翁云「抽身黃塵烏帽底﹐得意翠木淸泉間。」皆本香山「金章紫綬辭腰去﹐白石淸泉就眼來」意。二公皆好白傅詩﹐故不覺語之吻合。

《春在堂詩集》二十四卷﹐徳淸兪曲園太史樾著。太史自言「詩不求好﹐隨手而書。」又言「余生平最喜香山詩﹐所爲詩亦自謂近之。」余謂曲園詩格𨿽不峻﹐然而詠兒﹑贈婦﹑憶舊﹑懷人﹐與夫人生盛衰離合之間﹐性情竺至﹐非人所得僞爲。憶張石洲序何蝯叟詩文﹐謂其無他髙妙﹐只是本色而已。本色者何﹖眞而已矣﹔眞者何﹖自寫其性情而已。太史之詩亦猶是也。至其喜用俗語﹐如「窗下喃喃貓吟佛﹐牀頭喞喞鼠求簽」﹑「盤中燕筍條條嫩﹐筐內鴉梨顆顆圓」等句﹐𨿽本諸「家家養烏鬼﹐頓頓食黃魚」﹐子美所謂「俳體」也﹐然終非大雅所宣。

興化李審言先生﹐博聞彊識﹐於學無所不窺﹐享海內重名數十載。晚號﹤齒軍﹥叟。其詩大抵源於《騷》《選》﹐而汪洋肆衍於杜。《雨後訪楊甘伯》﹝《棠》﹞云「積雨淹日夕﹐流潦盈街衢。呼車渡我前﹐乃叩楊子廬。叢艸綴新綠﹐幽花映墻隅。小別未逾旬﹐儼若人事疏。脫作千里遊﹐相思當何如。所喜抱孤懷﹐久郁得暫攄。君豈子桑病﹐我眞蘇端徒。梅雨正及時﹐寄情惟古初。老去逢艱難﹐守道寧吾軀。流行坎止占﹐未知今有無。貧富俱可憐﹐是非齊賢愚。尙論千載人﹐卽此爲歡娛。禮樂興百年﹐願言追魯儒。蘊素獲一展﹐聊且陳區區。」先生自云「我之詩﹐自成爲李審言之詩﹐不欲依艸附木﹐使人云﹕』此學某家某家。『捧心之顰﹑齲齒之笑﹐皆世所矜道者﹐我則羞之。」其自道如此。先生出明中極殿大學士李公春芳後。光緒之季﹐端午橋﹑張安圃督兩江﹐重其才﹐先後聘爲江楚編譯官書局幫總纂﹑江南通誌局分纂。宣統初﹐任皖省存古學堂史學教授。國變後﹐居裏門﹐潛心著述。先生𨿽窮老一經生﹐而當代名公鉅儒如陳庸庵﹑馮蒿叟﹑趙堯生﹑鄭海藏﹑李梅庵﹑陳石遺﹑古公愚輩﹐無不與之接席。民國辛未﹐年七十三卒。先生長於考據﹐喜「四劉」之學﹐謂《漢志》《世說》《文心雕龍》《史通》也﹐尢邃於《選》。長沙王湘綺赴江督端陶齋召也﹐先生宴湘綺於上海之愚園﹐一時在坐者皆名士。論及《文選》﹐湘綺雲「明遠﹑元暉已開唐初律體。」先生舉「朔風吹飛雨﹐蕭條江上來」句爲應﹐湘綺喜﹐卽書小軸贈之。嘉興沈乙方伯﹝曾植﹞嘗曰「此江淮《選》學大師也。」著有《選學拾瀋》《愧生叢錄》《拭觚脞語》《世說小箋》《文心雕龍黃注補正》《顏氏家訓補注》《陶齋藏石記釋文》《南朝寺考》等十餘種。

先生論詩﹐於唐喜少陵﹑昌黎﹑玉溪﹐於宋喜東坡﹑半山。余以文字獲交先生在丙寅之歲﹐時先生已六十有八矣。自是郵筒往還無虛歲﹐至謂得僕書如親戚之謦欬其側﹐殆昌黎所謂昌歜之耆﹐「未識气先感」耶﹖其論拙詩﹐以爲雅正典實﹐無近世焦殺枯寂之病﹐此漁洋﹑竹垞之正聲也。又評僕爲讀書人之詩﹐如從樹上看花﹐擷其英實﹔不是從花擔上看花﹐便詡爲寫生妙技也。其論詩書多刻入拙集﹐今再錄其未刻者。如曰「靑浦述庵侍郎﹐承沈文愨派﹐上宗漁洋﹐足下固漁洋宗門之的系也。漁洋妙法﹐其七絕第三句能撐得開﹐首句如城上拋磚﹐第四句復勒得住。能窺此祕﹐宜石遺賞之。石遺之學余於詩﹐有子部雜家之學﹐方能寫金銀銅同冶之詩。目前詩人胸無書卷﹐以興象爲主﹐揉以佛家似解未解之言﹐便自鳴髙﹐妄據壇坫﹐轉蜣螂丸﹐而視爲蘇合香。莊生所謂』往而不反『﹐悲夫﹐正爲此也﹗」又曰「今之爲詩者﹐貌爲淸奇崛彊﹐而枵中窳體。求申於鼷鼠之角﹐以爲康莊大道﹐又復馳騁於乾嘉以後詩人之議論﹐墮入五里霧中﹐羣不自覺。不以讀書師古爲準﹐而以尋聲逐景爲能。聲調之不講也﹐隸事之不精也﹐其所云云﹐皆鄕原』非之無舉﹐刺之無刺『﹐痿痺不仁之詩﹐又皆家人筐篋中物。一言以蔽之﹐曰﹕不讀書而已矣﹐不師古而已矣。」又曰「介甫﹑後山自是惡派。散原﹑蘇戡幾經洮汰﹐乃屹立一家。不善學之﹐適爲麒麟楦耳。」

余以審言先生之介﹐得交閩侯陳石遺先生衍。先生詩文﹐名震中外﹐推爲壇坫宗盟。有《近代詩鈔》《石遺室詩話》等百數十卷﹐嘉道以後詩人﹐大略盡之矣。壬申之春﹐余謁先生於蘇州之邸第﹐先生謂﹕「海內以詩取正者﹐堆若山阜﹐無暇爲答。愛君詩﹐君之書未嘗不答也。」先生選詩不取《選》﹐故《詩話》獨屏餘五古﹐而多鈔律﹑絕及七古﹐以爲可步趨北宋。﹤齒軍﹥叟書言石遺教人學詩﹐以歸愚《唐詩別裁》及《古詩源》爲幟志﹐典雅麗則﹐緯以性情﹐淸而不污﹐腴不露骨。惟先生否其說﹐謂﹕「審言言鄙人專主唐音﹐殊不然。或以爲專主宋詩﹐更誤。以音節論﹐不但唐爲貴﹐漢魏六朝亦孰不爲貴者﹖以辭意論﹐則各人有各人之辭意﹐不但不專主宋﹑主唐﹐凡漢魏六朝皆不可主矣。」此與名山老人論「詩須先有我」之說正同﹐所謂「我」者﹐卽各人之辭意也。

鼎革後﹐仕途益冗雜﹐官吏之讀書者幾百不獲一。甲子以還﹐縣官下車多蒙過存﹐文字之交自以宜昌吳惕庵大令耀楠爲最。惕庵好吟詠﹐尢善隸事﹐《壽林治伯觀察》﹝《樹藩》﹞云「寇恂望重仍畱郡﹐李牧才長足備邊。依人無復憐王粲﹐作客誰能識馬周。」《寄懷瘦東》云「再任難追何遜迹﹐逢人便說項斯賢。」上句似用何遜再至江州故事。又《宜春臺謁韓文公祠》云「大江東去渾無盡﹐吾道南來自不窮。」對仗天成。《弔昭君》云「出塞忍爲胡虜婦﹐歸魂猶是漢家人。」盡人意中所有﹐卻無人說出。惕庵以諸生歷宰湖北蘄春﹑江西宜春﹑鉛山諸縣。甲子齊盧戰時﹐任爲蘇軍行營執法官。是年九月﹐移宰靑浦。明年春去職﹐築寧遠樓於金陵居之。惕庵愛余甚﹐因共訂金蘭之契。別後書述米鹽瑣事﹐絮絮如家人﹐往往窮數紙不盡。憐余貧﹐歲暮必饋以兼金﹐在叔季尢難得也。

惕庵《泊蘇州》云「姑蘇城外晚潮平﹐移泊閶門感慨生。夜靜頻聞刁鬥警﹐時危早罷管弦聲。寒山寺古鐘初動﹐茂苑秋髙雁獨徵。明日扁舟尋勝迹﹐放懷不必問軍情。」頷聯的是金閶亂後景象。此與余《乙丑姑蘇雜詠》「舊時門巷愁回首﹐此地琵琶飯甑多」語相反而意同。君蒞靑時﹐只空衙一所﹐僕役數人﹐「荒城風散劫餘煙」七字﹐亦寫得淒黯。

漢陽趙種靑大令潤﹐晚號半跛﹐嘗宦遊浙中。其爲人落拓﹐不視家生產﹐歷司榷政多年而一貧如故。畫法靑藤﹑雪个﹐因顏其居曰藤雪樓。著有《藤雪樓詩》四卷。《畫牡丹》云「卅載江南客當家﹐殘毫破硯冷生涯。老來一肚牢騷气﹐亂寫人間富貴花。」《題秋燕》云「到老漂零計總非﹐幾絲疏柳尙依依。年來弄影秋江上﹐不傍人家門戶飛。」「飄零底事滯天涯﹐記得來時柳未花。老我江南還羨汝﹐一年一度一歸家。」曾農髯﹝熙﹞謂其畫艸虫花卉﹐韻逸骨淸﹐自抒胸臆。余謂其詩亦何獨不然﹖大令與我邑錢靜方明經學坤友善﹐有《畫蟹寄靜方饋蟹》詩﹐存集中。

半跛有《江南春》一首云「天下春﹐江南早。望江南﹐餘懷渺。哀江南﹐愛心搗。昔年春﹐煙景好。去年春﹐風光少。今年春﹐人懊惱。胡馬肥﹐嘶芳﹝A061﹞。曉角哀﹐驚啼鳥。」又云「春山髙﹐劫火燒。春水遙﹐估船逃。桃花紅﹐戰血融。梨花白﹐枯骨積。江南春﹐春無邊。江南春﹐春可憐。可憐春﹐可憐人。人憐春﹐容易老。春憐人﹐不逢辰。吁嗟夫﹐不逢辰。」此詩紀甲子兵災也。「胡馬」云云﹐蓋指奉軍而言。三言音節逋峭﹐源於《詩》之《有駟》﹐又《郊祀歌》之《練時日》等篇。

川沙黃任之先生炎培﹐項城任總統時﹐曾有教育部部長之命而不就﹐時人髙其志。庚午秋﹐余識先生於海上﹐須眉偉然﹐言談鋒發﹐世界大勢了若掌紋。別後見贈﹐云「刻意詩爲命﹐放懷天與遊。沈郎故消瘦﹐亂世況幽憂。苦覓靑氈老﹐生憐翠袖秋。江山莽無際﹐和淚一囊收。」是日攜素羽同往﹐先生欲介入無錫蠶桑學堂﹐然卒未果。余和韻答之﹐云「危苦新亭泣﹐淹畱裨海遊。漸看霜點鬢﹐那得地埋憂。岱嶽浮雲暗﹐湘江濁浪秋。吾懷二三傑﹐殘局若爲收。」蓋是歲六月﹐魯省被閻錫山兵禍﹐又��黨陷長沙﹐燒殺無算﹐故下半云云也。

辛未秋﹐昆山方惟一先生還來﹐相與爲文酒之聚。席間自誦其警句云「山深疑有虎﹐溪靜不逢漁」﹑「孤城落日親朋遠﹐滿地秋風鬢髮疏」。先生能飲﹐議論風生。餘贈詩有「奚止言談是林藪﹐卽看餔啜亦風流」之句﹐別後寓書金劍花先生﹐謂此行有三樂﹕與朋舊歡﹐一樂也﹔靑浦山水淸淑﹐二樂也﹔得讀瘦東詩﹐三樂也。先生以書名海內﹐邑人士索聯語者﹐皆書余集中語報之。

表弟兪慧殊﹝祖望﹞﹐故居在東門外之少年涇﹐與余居南村相隔不二里。總角時﹐往還親暱如手足。慧殊性明寤﹐好爲絕句﹐多淒馨幽艷之語。如《旅夜》云「睡起無聊檢夢痕﹐殘香小院欲黃昏。無情只有江幹月﹐夜合花前照斷魂。」《東城雜詠》云「日暮樓臺處處愁﹐荷香吹雨滿園幽。雞頭菱角無邊綠﹐釀作城東一段秋。」「小廊回合曲欄斜﹐秋雨沈沈只隔紗。一種淸奇自幽賞﹐更無人處看苔花。」慧殊與山陰任勁叔﹝堇﹞交好﹐嘗問詩於勁叔﹐勁叔諷令誦玉溪生律詩﹐而慧殊未遑也。余謂唐之丁卯﹑宋之和靖﹐只存律句﹐不雜他體﹐人各有所好耳。然余嘗集其「客況似秋愁似水﹐江城如畫月如弓」二語誦於人﹐曰「此非慧殊之佳聯乎﹖」

簳山何氏﹐代有名醫。乾隆間﹐鐵山先生王模兼以能詩著稱。頃讀其所著《萍香詩鈔》﹐有以詩答我八世祖石庵公其仁問疾之作﹐云「作客天涯久﹐還家二豎侵。可堪人臥病﹐偏使友關心。櫻筍虛相約﹐雲山阻共尋。安排惟藥裹﹐消瘦感彌深。」「料得休文勝﹐郊居景物淸。竹陰三徑碧﹐花韻一窗晴。詩卷閒中味﹐耕犁野外情。南村徒悵望﹐雲樹夕陽明。」自注﹕「石庵住南村。」我家與何氏世有姻連﹐讀此詩﹐可想見兩家情好之篤。而太平气象﹑隱士髙懷﹐均躍然紙上。

鐵山先生孫古心先生﹐晚號藏翁﹐每元旦必有七律詩一首。其實如屠蘇﹑爆竹﹑靑柳﹑紅梅等類語﹐𨿽吉祥止止﹐然歲歲如此﹐有何趣味﹖余少時《詠元旦》有一聯云「有數親朋半衰白﹐無知兒女又靑紅。」蓋取半山「歲換兒童喜﹐還傷老大心」意也。

文衡山《甫田集》中除夕詩最多﹐如雲﹕「千門萬戶易桃符﹐東捨西鄰送曆書。二十五年如水去﹐人生消得幾番除。」余曩有《除夕》一絕云「憧憧人影往來忙﹐一歲誰嫌此夜長。人世債多天不管﹐打門聲裏盡抽光。」此意卻《甫田集》中所無。

●初編﹟卷八

宛陵詩﹐少年華大謝﹐中歲學東野﹐晚歲效香山。其平生工力﹐得力於東野最多﹐蓋年方盛壯﹐精气足也。故云「郊死不爲島﹐聖兪發其藏。」又《寄永叔》云「竊比於老郊﹐深愧言過實。」此言歐公亦嘗以東野爲比。

聖兪五言律齲ǘ絕髙﹐脫去宋人面目。「晚雨竹間霽﹐春禽花上飛」﹐似右丞﹔「淸江飛晚雨﹐斜日半滄洲」﹐似隨州﹔「山長羸馬困﹐月黑怪禽啼」﹐似賈島﹔「海近云多潤﹐山髙日少晴」﹐似許渾。其他淸新者﹐則有「好峯隨處攺﹐幽徑獨行迷」﹑「幽禽哢淸曉﹐宿雨度餘寒」﹑「竹陰過晚雨﹐林表見殘虹」﹑「風掃天如鑑﹐雲開日似萍」﹑「缺月如羞出﹐荒云不肯歸」﹑「庭花昏自斂﹐野蝶晝還來」﹑「荷鋤山月上﹐尋徑野煙微」﹑「風送寒潮急﹐雲藏晚日低」﹔奇偉者﹐則有「駝鳴沙水凍﹐雕擊雪云低」﹑「海月開金鑑﹐河冰臥玉虯」﹑「河气知寒早﹐嵐煙覺暮昏」﹑「露气林間落﹐河聲地底回」﹔幽野者﹐則有「葉枯虫自裹﹐窗響蜜尋歸」﹑「懸虫低復上﹐斗雀墮還飛」﹑「鳥呼知木暖﹐云濕覺山昏」﹑「陰壑泉初動﹐春巖气自浮」﹑「江帆風勢美﹐竹屋雨聲連」﹑「野香生艸木﹐云潤浥衣裳」﹔刻琢者﹐則有「對山憐去鳥﹐隔樹識遊人」﹑「晚云談次攺﹐髙鳥坐中還」﹑「漸近鷺猶立﹐已遙村覺橫」﹑「燕濕飛猶快﹐花寒色更深」﹑「亂風燈不定﹐暝色樹相連」﹔自然者﹐則有「花發日初暖﹐鳥啼春欲深」﹑「野雲將拂幔﹐水鳥不驚船」﹑「江潮自迎客﹐山月亦隨舟」﹐皆唐人佳句也。

宛陵《詠安石橊》云「安橊若拳石﹐中蘊丹砂粒。剖之珠落盤﹐不待鮫人泣。」體物絕工。宛陵五言古喜用窄韻﹐尢喜用「物」﹑「曷」﹑「洽」﹑「葉」等入聲韻﹐集中無慮數十篇﹐此特偶舉其一耳。其爲人之褊僻﹐於此可見。

宛陵《陪謝紫薇秋泛》詩﹕「菇蒲斂鋩鍔﹐蓮芡熟櫜韜。」曩嘗不解﹐及讀《周禮》﹐其「植物宜膏物」﹐鄭注云「膏當爲櫜字之誤﹐蓮芡之屬有櫜韜。」乃嘆古人𨿽偶寫風光﹐亦多有所出。我輩宜從經傳植根柢﹐不當徒矜浮艷﹐以爲詩人能事止此已也。

宛陵詠物詩﹐有頗與後人經注暗合者。如雲﹕「王瓜未赤方牽蔓。」﹝下句﹕「李子才靑己近尊。」﹞而方氏《禮記集解》云「王瓜﹐南方之果﹐色赤﹐感火之色而生。」朱子亦從其說。按鄭注﹕「王瓜謂之萆挈。」又引《本艸》作「拔葜」﹐又引今《月令》《夏小正》作「王萯」。而《呂氏春秋》又作「王善」。謂之「瓜」者﹐以其根之似也。諸說紛紜﹐不能確知其爲何物。或云卽土瓜﹐《爾雅》所謂「﹛艸寅﹜菟瓜」是也。今園圃中夏間開黃花作蔬食者﹐乃黃瓜﹐《本艸綱目》謂之「胡瓜」﹐與王瓜不相混。

宛陵俗字亦有所本。如雲﹕「惇雞肥美聊供饌。」﹝下句﹕「萏酒甘濃可薦杯。」﹞此出臞仙《肘後經》「騸馬﹑宦牛﹑羯羊﹑閹豬﹑鐓雞﹑善狗﹑淨貓」之說。「鐓」卽「惇」字﹐去畜勢也。畜去勢則肥。今人但云「惇」﹐或云「騸」﹐他無其語矣。

後山句法多似魯直﹐故魯直獨喜之。其造語務求晦澀﹐昔人謂﹕「讀後山詩﹐非一過可了。」想見其辟灌之艱。然其絕句云「此生精力盡於詩﹐末歲心存力已疲。不共盧王爭出手﹐卻思陶謝與同時。」其實陶謝壺奧﹐後山何嘗夢見。

後山《暑雨》雲﹕「呵手不成溫。」暑雨縱爲積陰所侵﹐何至呵手﹖《挽司馬溫公》云「心知死諸葛﹐終不羨曹蜍。」然堂堂丞相﹐何至與曹﹑李輩挈短長乎﹖殊失立言之體。

後山頗欲嘉肴自將﹐不吮余雋﹐然語多無理。如《九日不出》云「面壁稱詩笑語香。」此「香」字無根﹐不若秦少遊之「花气侵人語笑香」較有來脈也。其他如《江河》曰「河江波濤曰濤波」之類﹐尢爲魔派。余有絕句題其集云「覓句憐渠苦閉門﹐淸詞奧語至今存。已祧子固爲宗子﹐更附廬陵作嫡孫。」蓋譏之也。

「忍著主衣裳﹐爲人作春妍」﹐後山《妾薄命篇》中語﹐蓋哀曾南丰作。史言蘇軾欲參之門弟子間﹐而師道賦詩云「向來一辦香﹐敬爲曾南丰。」阮亭評後山詩﹐謂其不脫鈍根。然其忠愛之念﹐固可令人端拜。他云「有聲當徹天﹐有淚當徹泉。死者恐無知﹐妾身長自憐。」諸造語刻摯處﹐亦何減東野。

荊公詩﹕「哭死非爲生﹐我心良不欺。」論者以爲古人所無。然視後山之「死者恐無知﹐妾身長自憐」何如耶﹖

聞子規而思歸﹐恆情也﹐人人能道之﹐而宋人詩云「應是子規啼不到﹐故鄕𨿽好不思歸。」此善用翻筆者也﹔秋風之掃落葉﹐恆理也﹐亦人人能道之﹐而柯山詩云「歲晚蒼藤甘老大﹐盡將黃葉付秋風。」此善用逆筆者也。可見作詩貴能用筆﹐能用筆則俯仰天地﹐光景常新矣。

近人往往取古人詩一句﹐如「滿城風雨近重陽」作第一首起句﹐以次遞下﹐演爲律詩五首。謂之「轆轤體」者﹐誤也。嘗以是問名山翁﹐翁以無錫朱夢華﹝烈﹞書爲覆。朱君書引《緗素雜記》曰「凡詩用韻有數格﹕一曰』葫蘆『﹐一曰』轆轤『﹐一曰』進退『。』葫蘆韻『者﹐先二後四﹔』轆轤韻『者﹐雙出雙入﹔』進退韻『者﹐一進一退。失此則謬。」並云「三格用韻﹐均有範圍。要取相通之韻﹐調合無間﹐如』東『﹑』冬『﹑』支『﹑』微『﹑』佳『﹑』麻『﹑』寒『﹑』刪『等韻方可。」因引楊誠齋詩爲例﹕「楊詩《明發道經生米市﹐隨喜西林寺畱題》云﹕』貪睡能無起﹐挑燈彊未殘。春聲忙野店﹐月色淡柴門。又踏黃塵路﹐前追紅葉村。秋衣那敢薄﹐病骨自難溫。『是詩起僅』寒『韻一韻﹐餘皆』十三元『﹐此』葫蘆格『也。﹝名山云﹕先二後四﹐』四『恐爲』三『之誤。﹞所謂』先二『指起句﹐亦用韻而言。《嘲淮風》云﹕』絮帽貂裘莫出船﹐北窗最緊且深關。顚風無賴知何故﹐做雪不成空自寒。不去掃淸天北霧﹐只來捲起浪頭山。便能吹倒僧伽塔﹐未直先生一笑看。『此則一』刪『一』寒『疊押﹐所謂』進退格『也。起句出韻不在此例。』進退格『亦稱』單轆轤格『。誠齋詩中』轆轤格『實卽』進退格『﹐兩者無別﹐不過異其名耳」云云。按《湘素雜》記之所謂「雙出雙入」﹐卽先兩韻出﹐後兩韻入也﹐而朱君並未引及。余按《柯山集》有《晚發壽春浮橋陽樓懷古詩》﹐前二「豪」韻﹐後二「蕭」韻﹐此卽「雙出雙入」矣。其《病中得晁應之秋懷詩》亦然。

戊午秋﹐遊天平﹑支硎﹐訪楞伽僧捨。僧人緒誠﹐修髯瘦骨﹐延余坐看雲起小軒。軒據寒泉之上﹐左陽山﹐右天平﹐風景至佳。緒誠曰「此小華山也﹐爲晉支公結茆處。」歸檢《蘇府誌》﹐不得。後讀《石湖集》﹐有《華山道中》一絕﹐云「過午層雲未肯開﹐暖雲村店竹萏灰。蕭蕭林響棠梨戰﹐晚恐陽山有雨來。」乃知緒誠之語非誣。古今地名相同﹐頗多不考﹐遊者蹤迹﹐往往多誤。邑志藝文收放翁《趙屯》詩﹐其實放翁何嘗至靑浦﹐此乃皖口之趙屯耳﹐見《入蜀記》。

含山張硯銘﹝星樞﹞﹐民國初幕遊我邑﹐文酒之歡﹐無間旬日。未幾去職﹐歷遊吳江﹑常熟﹑無錫等縣。嘗寄餘詩﹐有「九峯螺髻還依舊﹐應笑勞人換鬢絲」之句。硯銘能飲﹐舉止嫻雅﹐卒以貧以傭書終。誦王夢樓「文人失職多依幕﹐倦客傷春怕聽簫」之句﹐爲之一嘆。

蘇浙連界之處﹐有二詩人焉﹕一吳江許半龍﹐一嘉善周芷畦。半龍詩淸麗﹐學樊榭。《湖上遇雨》雲﹕「山翠昏陰崖﹐云嵐冷蘭隰。暮雨寒欲沈﹐杳靄孤塔立。輕軻移遠林﹐溪回蘋藻襲。沿緣溪上村﹐微辧鐘魚濕。搴帷眄修渚﹐蓊然眾綠入。眷玆巖下暉﹐翠羽每雙集。」佳句如「梅子黃添湖外雨﹐荔枝紅入嶺南天」﹑「棟子花時春欲盡﹐壺盧提罷鳥無言」。芷畦《由寧海至寧波歸舟卽景》云「云淨蛇山秋過雨﹐月明象浦夜平潮。海闊帆隨殘月落﹐天晴山撥曉雲開。作雨春寒仍故故﹐鬥茶餘韻亦軒軒。」皆似《靈芬館集》中語。半龍名觀﹐芷畦名斌。

嘉定章篆生先生圭瑑《航海》句云「天低帆影外﹐地轉浪花中。」此與鄭海藏「中流分列郡﹐小立過千山」十字同一工倕。蓋下一「轉」字﹑「過」字而輪舶瞬息千里之情景自出。先生民國初宦遊山左﹑浙右﹐顧朴訥無華﹐家居黃渡﹐解組歸﹐以著述自娛。齊盧之戰﹐黃渡被兵尢烈。先生言其宅舍弄中﹐軍士遺矢盈尺﹐文書簿籍﹐雜糅其中﹐故嘗有句云「八年兩次遭兵苦﹐一日三秋望治窮。」語𨿽質直﹐其流離之苦可想。著有《勤生堂詩文稿》。余最愛其「名心退似迎風鷁﹐詩思淸於吸露蟬」十四字。

光緒丙午﹐篆生先生由進士館派往日本畱學。寶山錢印霞﹝淦﹞﹑施琴南﹝贊唐﹞與之同行。琴南著有《聊復軒詩存》。《初夏》云「艸腳守瓜初抱子﹐樹頭布谷正催忙。」其和余《柳絮詩》云「放顚欲出鴻毛上﹐失意還隨馬首低。」

《橫雲山館詩存》一卷﹐松江王文甫﹝毅存﹞著。文甫詩淸醇雅則﹐近時雲間詩人之佼佼者。第以中歲客遊宣南﹐又不欲以詩自炫﹐故余至茸城輒問文甫其人﹐多或知或不知者。然觀其自序﹐謂自少喜誦李﹑杜﹑蘇﹑陸諸家之作﹐則所謂能自得師﹐而其詩功之深可見矣。今錄其淸雄者﹐《泰山》云「大河東渡勢綿延﹐湧石穿雲落眼前。七十二家今不在﹐一千餘里獨巍然。天門訁失蕩幹霄上﹐地脈奔騰跨海連。便擬淩虛登日觀﹐手摩碧落問飛仙。」《沂州道中》云「夾道濃靑黍葉平﹐涼風十里筍輿輕。人逢沙路先謀睡﹐馬巒山泉不肯行。槐市松蹊新泰驛﹐艸煙沙雨古蒙城。夕陽深峽旌旗動﹐畫角聲聲過博嬴。」又《行次平原》云「茶鐺折腳樽木癭﹐破屋打頭見星影。馬嚙殘芻風雨急﹐天昏月黑眠初醒。平明上馬人不知﹐烏帽出沒搖鞭絲。輪蹄坐嘆知何用﹐袖手卻賦山行詩。」風格絕似大蘇。《野外卽》景云「臨水人家半掩扉﹐繞堤楊柳自依依。雨驚茭葉水禽起﹐風亂麥苗山雉飛。」亦似劍南小品。其他「山行雜句驚沙衝﹐短笠野瀑亂疏鐘」﹑「人稀知市遠﹐犬吠識村來」﹑「戍旗屯廢堡﹐荒冢臥殘碑」諸聯﹐能寫北地荒寒景象。文甫嘗輯其上世孝簡先生以下三十人遺詩爲《雲間王氏詩鈔》﹐凡二卷﹐金山髙吹萬爲之序。

松江費龍丁﹝硯﹞有潔癖﹐襟懷灑然。工金石文﹐篆刻丹靑﹐尢自矜重。嘗手書贈餘詩云「握手淸談趣﹐瑯玕系臂新。放懷余麯蘗﹐匿影絕風塵。腰瘦詩同島﹐潭深情比倫。峯顚猿鶴嘯﹐聲響得天眞。」其夫人亦工書畫。丁丑春﹐余以與於《松江志》役之招至茸城﹐往訪龍丁﹐見夫人方臨《黃庭經》﹐殷殷以經中古韻爲問。龍丁家甚貧﹐而夫人處之恬然﹐眞佳偶也。

龍丁嘗贈余上海李安於女士《猶得住樓遺稿》一冊﹐云平書先生同族也。安於名是﹐號吏香﹐爲丙辰進士松林之女﹐適桐城方氏。方不惠﹐不辧菽麥﹐女士鬱鬱投水死﹐年二十五。其《歸寧道中》云「堤上橋頭迹尙疏﹐人離野店旭升初。遠山一色新妝好﹐只有儂家髻未梳。」又云「入世本無天補恨﹐斯鄕應有地埋憂。」又「梅瘦如扶病一分」七字亦佳。

近世閨閣中風气亦已大變。嗇老書言女子爲詩﹐其性情多近和平溫厚﹐恐未必然。蓋近世女子遠遊四方﹐不無國家盛衰之念﹐其發於詩歌﹐亦隨而悲涼慷慨。如旌徳女士邑碧城《瓊樓》云「瓊樓秋思入髙寒﹐看盡蒼云意已闌。棋罷忘言憑勝負﹐夢餘無迹認悲歡。金輪轉劫知難盡﹐碧海量愁未覺寬。欲擬《騷》詞賦《天問》﹐萬靈淒惻繞吟壇。」《鄧尉探梅》云「玉龍噴雪破蒼煙﹐躡屐人來雨後天。不惜風霜勞遠道﹐佩環同禮九嶷仙。」「徵衫單薄冷於秋﹐徙倚疏芳且暫畱。後夜相思應更遠﹐一襟煙雨夢蘇州。」女士畱學海外﹐其所著曰《信芳集》。樊山﹑實甫等多爲題句。集中有《出居庸關登長城》詩。五言云「秋老風雷厲﹐山空木石尊」﹑「鳥從空翠落﹐人負夕陽來」﹔七言云「風送茶香來別院﹐雨催詩夢入殘荷。」均非兒女子口吻。

余在蚤歲授徒家中﹐邑中閨秀先後從余遊者數十人﹐然能詩者不過三四人而已。朱氏女長纖珠﹑次韻芝﹐皆嫻靜好學﹐余嘗采其詩入《寒冰集》。近發篋復得數篇。纖珠《詠桂》云「秋風吹滿桂花叢﹐處處芬芳滿院中。仙骨分來應月府﹐靈根托處合瓊宮。珠英露滴香逾烈﹐金粟煙迷影欲空。花好不教孤負汝﹐移尊相對意無窮。」《春雨》雲﹕「雨滴蕉窗靜更淒﹐落花深處杜鵑啼。韶光九十催將盡﹐怕看嫣紅踐作泥。」《冬日閒詠》云「窗前瘦竹影離離﹐料峭寒風欲砭肌。商略小園好晴日﹐梅花樹下讀書宜。」韻芝《春日雜詠》云「雙雙紫燕拂簾鉤﹐晴日當窗倦倚樓。春樹春花弄顏色﹐海棠帶笑柳含愁。」「小園殢地柳絲垂﹐著雨柔條更弄姿。春色三分中最好﹐千紅萬紫半開時。」今姊妹俱已適人﹐移其心思於盤槪散之間﹐不然﹐其所造寧可量耶﹗

吳女雪琴《春雨》雲﹕「黃昏靜聽雨瀟瀟﹐樓上羈人正寂寥。推枕幾回愁不寐﹐杜鵑花落恨春宵。」

女弟子陳穎言《詠裁羅衫》云「一輻輕羅千萬絲﹐翦裁爭欲入時宜。不知多少司機女﹐辛苦經年卻爲誰。」頗得香山樂府大意。穎言從未學詩﹐此則偶一爲之。余因謂詩固以性靈爲主﹐有性靈而益之以學力﹐詩之體用盡矣。性靈﹐天工也﹔學力﹐人事也。《毛詩》三百篇﹐《國風》重性靈﹐《雅》《頌》重學力。學力須下刻苦功夫才到﹐至性靈﹐則會心不遠﹐妙手偶得。故𨿽勞人思婦﹐亦多有可傳之作也。

有詠白荷花押「紅」字者曰「鷗鷺依來渾若素﹐蜻蜒飛上偶然紅。」有詠蘇州山塘者曰「賣花山叟如相識﹐剖蚌漁娃不解羞。」下句一巧一趣﹐而「剖蚌」句尢令人絕倒。

《隨園詩話》﹕「湖南張璨﹐字豈石。有《戲題》云﹕』書畫琴棋詩酒花﹐當年件件不離他。而今七字都更變﹐柴米油鹽醬醋茶。『殊解頤也」云云。按是詩已載《蓮坡詩話》。打油詩易爲流俗所傳﹐本不足錄﹐隨園津津樂道乃爾﹐可見其詩話之濫。

又載﹕「江寧塗爽亭者﹐能詩﹐有句云﹕』造物與閒還與健﹐鄕人知老不知年。『」按此乃陸放翁《閒居》詩也﹐只「還」與「仍」一字不同。

陳錫璐《黃你餘話》載一貧士口占云「柴米油鹽醬醋茶﹐七般都在別人家。我也一些憂不得﹐且鋤明月種梅花。」我邑何藏翁﹐某歲除夕攺其句云「門前討債立如麻﹐柴米油鹽醬醋茶。我也管他娘不得﹐後門逃出看梅花。」較原詩尢趣。

世俗諺語﹐其來已久。「天下無難事﹐獨怕有心人」﹐此語宋時已然﹐陳師道詩﹕「人畏有心事無難。」此語𨿽鄙﹐理則然。「髙不來﹐低不就」﹐此本於樂府曲「髙來不可﹐低來不可」二語。白話詩﹐古人亦有之。樂府﹕「江陵去揚州﹐三千三百里。已行一千三﹐所有二千在。」此爲最古。近代趙甌北《詠椎背兒女》云「一个西瓜分八片﹐阿翁大費爲酬勞。」袁子才云「山妻含怒奪燈去﹐問郎知是幾更天。」皆令人失笑。

●初編﹟卷九

山谷最講句法﹐嘗云「字中有筆﹐猶禪家句中有眼。」當時西江社中人﹐皆祖其說。陳后山云「句裏宗風卻飽參」卽謂此也。如「小邦王事略﹐虫鳥聲無人」﹑「王甥解鞍馬﹐夜雨雞喚晨」﹑「司馬寒如灰﹐禮樂卯金刀」﹑「何爲陳師道﹐白髮三徑艸」﹐此皆山谷句法也。亦有不可解者﹐如雲﹕「朱家塤篪好兄弟﹐陋巷六經葵莧秋。」「陋巷」與「六經」尙可通﹐「六經」與「葵莧秋」則難通矣。又有如攺前人句以矯異者﹐如雲﹕「鸕鶿西照處﹐相並曬漁蓑。」此偸老杜「鸕鶿西日照﹐曬翅滿漁梁」語也。然老杜句頗自然﹐一經山谷攺竄﹐便扭捏。

山谷詩﹐好處在讀者正昏昏欲睡﹐忽一二秀語如奇花照映﹐令人心開目明﹐欲棄而不得也。如雲﹕「艱難喜歸來﹐如晴月生嶺」﹝《次韻子由績溪病起》﹞﹑「夢不到漢東﹐茗碗乃爲祟」﹝《次韻答邢惇夫》﹞﹑「西風挽不來﹐殘暑推不去」﹝《和孫莘老病起》﹞﹑「陶公白頭臥﹐宇宙一北窗」﹝《臥陶軒》﹞﹑「蓮花生污泥﹐可見嗔喜性。小立近幽香﹐心與晚色靜」﹝《次韻答斌老病起》﹞﹑「西風鏖殘暑﹐如用霍去病」﹝又和﹞﹑「西風將小雨﹐涼入居士徑」﹝《又答斌老病愈遣悶》﹞﹑「風生髙竹涼﹐雨送新荷气」﹝同上﹞﹑「句如秋雨晴﹐遠峯抹修眉」﹝此忘其題﹞。

老杜《玉華宮》詩淒涼穠至﹐張文潛稱爲風雅鼓吹﹐誦之不絕口。集中《離黃州》一首﹐𨿽極力摹寫﹐亦不過淸曠﹐而乏雄深气昧。聖兪未嘗不效之﹐《謁昭亭廟》云「連峯到溪止﹐澄澑向潭瀉。廟道走山腰﹐雀雛鳴屋瓦。古壁畫云雷﹐空庭儼輿馬。」僅一起稍似。

楊誠齋詩﹕「柳梢一殼玆緇滓﹐屋角雙斑谷古孤。」「玆緇滓」﹐蟬也﹔「谷古孤」﹐鵓鴣也﹐皆擬其聲。又柯山詩謂蟬曰「朝嘒」﹐謂烏曰「夜鳴」﹐謂竹曰「老翠」﹐謂筍曰「新靑」﹐直似啞謎矣﹐豈不可笑﹖

楊誠齋《宿潮州海洋館》詩﹕「臘前蚊子已能歌﹐揮去揮來柰爾何。一隻攪人終夕睡﹐此聲原是不須多。」趙甌北句云「一蚊已足擾淸夢﹐宵小由來不在多。」全剝取誠齋語﹐而拈出「宵小」﹐便落纖巧﹐不及古人之蘊藉。

梅宛陵云「南嶺禽過北嶺叫﹐髙田水入低田流。」王荊公云「北澗欲通南澗水﹐南山正繞北山云。」其句法皆根樂天「東澗水流西澗水﹐南山雲起北山云」二句。

人忌俗﹐詩尢忌俗。東坡云「人瘦尙可肥﹐士俗不可醫。」此指人而言也﹔朱子言「落筆先須洗滌腸胃間葷膩。」杜牧亦有「筆頭塵土」之語﹐此指詩而言也。余少時《詠白荷花》云「我欲題詩終不敢﹐一塵生恐在毫端。」亦卽此意。

《許彥周詩話》﹕「世間花卉無腧蓮花者﹐蓋諸花皆藉暄風暖日﹐獨蓮花得意於水月。其香淸涼﹐𨿽荷葉亦自香也。」余有「荷香不在花」句﹐石遺老人以爲比金冬心「荷葉繞門香勝花」尢不費力。老人所論只在語言之工拙﹐至於意則人人共有。按《隨園詩話》論佳句無心相同者﹐歷引張寶巨「荷葉露香偏勝花」﹑厲樊樹「荷葉繞門香勝花」﹑﹝其出句云「竹陰入寺綠無暑。」﹞梁守存「未到花時葉早香」等句﹐則此非金冬心句﹐老人誤記耳。

詩用常言俗語卻拙朴有致者﹐如老杜《病後過王倚飲》云「頭白眼暗坐有胝﹐肉黃皮皺命如綫」﹑「遣人向市賒香粳﹐喚婦出房親自饌」﹑「但使殘年飽喫飯﹐只願無事長相見」等句是也。昌黎「玉川先生洛城裏」一首﹐悉本於此。此種詩至不易爲﹐須神化乃有此境。

《眉庵詩稿》﹐明楊孟載先生基手寫影印本。先生爲明初四傑之一﹐其詩別立畛畦。五言如「雨苔行處濕﹐風葉坐來深」﹑「江影搖春樹﹐潮痕摺晚沙」﹑「窗鳴風減睡﹐爨斷雨添貧」﹑「晚簾風掠燕﹐春水絮吹魚」﹑「鷺睡愁融雪﹐鶯流欲墮金」﹔七言如「秧苗尙短仍含谷﹐荷葉才髙已上花」﹑「柳色嫩於鵝破殼﹐蘚痕斑似鹿辭胎」﹐皆《靑邱集》中所無。其句法多似半山﹐古風則頗有近坡公者。

沈石田詩天眞爛漫﹐不假追琢。如「不憂天下無今日﹐但願朝廷用好人」﹑「靜時覺得忙時錯﹐一日還如兩日長」﹐語𨿽淺近﹐然皆有至理。他如「竹榻理詩春艸亂﹐糟牀聽雨夜泉流」﹑「秋月微陽相假借﹐斷雲疏雨更商量」﹐則又何嘗非雅調也。惜其詩名爲畫所掩﹐故世人鮮能道之。有《石田先生詩文集》十卷。

頌其詩﹐尢當知其人﹐若僅於文字迹象間求之﹐則失之矣。放翁詩﹐今人往往比之香山。卽王世貞論詩﹐亦以樂天﹑放翁爲廣大教主﹐蓋以其圖狀山川﹑影寫云物﹐巨細畢備也。其實二人詩旨迥乎不侔。香山晚年棲心禪悅﹐世間榮辱得喪﹐一切俱空﹐故集中多悟道之言﹔而放翁則痛心兩京淪陷﹐每以上馬殺賊爲懷﹐其平居畱連景光﹐徘徊風月﹐皆藉以攄其無聊之慨﹐非素志也。故嘗有句云「不須彊覓前人比﹐道似香山實不同。」

詩之奇偉者﹐則有「亂峯出沒爭初日﹐殘雪髙低帶數州」﹑「一道玉虹蟠夜色﹐千尋銀闕捲濤聲」﹑「兩岸楚山臨岸起﹐一江初日抱樓生」﹔俊爽者﹐則有「天際雲濤秋益壯﹑樓頭風雨晝初涼」﹑「登臨始覺淸秋入﹐懷抱端須濁酒開」﹑「鐘阜雲開分晚照﹐吳江楓落入新亭」。「花气連云收暮雨﹐濤聲催晝送輕雷」﹑「抱城嵐翠浮初日﹐侵岸湖光上早春」﹔悲慨者﹐則有「一年又覺涼風起﹐萬里空憐楚水流」﹑「往事夢空春去後﹐髙樓天遠恨來時」﹑「浮雲北極天難變﹐落日中原事可憂」﹔沈鬱者﹐則有「茶能破睡人終倦﹐詩與排愁事已微」﹑「休官竟以詩人老﹐祈死應知國事非」﹑「憂天已分身將壓﹐感逝還祈骨易灰」﹑「歸死未甘同泯泯﹐言愁始欲對茫茫」﹔淸曠者﹐則有「春山漸綠荒煙外﹐野水徧明落照前」﹑「客裏春光生悵望﹐鷗邊山色易黃昏」﹔閒適者﹐則有「飯後常教移竹榻﹐秋來最好住江鄕」﹑「墻陰活計添新竹﹐籬角幽情帶好山」﹐皆鄭蘇戡先生孝胥《海藏樓》中句也。先生生逢易代之際﹐俯仰身世﹐徘徊景光﹐自不能無憂傷憔悴之辭。同時與之齊名者﹐爲義寧陳散原老人。然蘇戡胸中先有意﹐以意赴詩﹐故不求工而自工﹔散原胸中先有詩﹐以詩就意﹐故刻意求工而或有不工﹐此二人詩派之不同者也。余於壬戌之歲與先生互通一書﹐無何﹐先生北遊﹐音問遂絕。

蘇戡敍《散原精舍詩》有曰「余𨿽喜爲詩﹐顧不能爲伯嚴之詩。以爲如伯嚴者﹐當於古人中求之。」又曰「往有鉅公與余談詩﹐務以淸切爲主。於當世詩流每有張茂先我所不解之諭﹐其說甚正」云云﹐頗有弦外之音。「鉅公」殆謂張文襄也。然散原之詩﹐刻意學後山。余觀其古詩多似退之﹐其气味絕不是江西也。

婁縣朱進士似石﹝運新﹞﹐宣統末署杭州知府﹐已有命矣﹐以革命軍起﹐未之官。國變後﹐蓄髮潛伏裏門﹐自號頑齋。所爲詩﹐但書甲子。憶其佳句云「苦茗耐人醒酒力﹐好花引我悅詩魂」﹑「淡泊只奄諸葛菜﹐亂離誰問故侯瓜」。先生善辭令﹐莊諧雜出﹐殊有使人忘疲之槪。篋中又有《螟虫嘆》一首甚佳﹐以語觸忌諱﹐不錄。

上海嚴載如﹝昌育﹞有《和似石先生重遊泮水》﹐句云「貞元朝士在﹐忍誦《黍離》篇。」又云「石林同把臂﹐舜水郁初心。」可謂深得先生心事。「石林」句謂同遊葉理文孝廉也。

金壇於秋穆﹝定﹞﹐歲庚午來宰縣事。逾年﹐設縣誌局﹐延余任纂修。秋穆好賓客﹐其署中有庖工﹐揚州人﹐善爲滋味﹐時招邀宴飲。余戲爲聯云「懶翻韓贄瓜齏譜﹐欲乞虞悰飲食方。」時人以爲工雅。秋穆爲文襄公敏中後﹐文頗朴雅﹐顧不善韻語。蓋少陵不能文﹑子固不能詩﹑柯山不能曲﹐性近不近故也。

《天梅遺集》詩十卷﹑詞六卷﹐金山髙天梅﹝旭﹞著。詩起戊戌﹐訖己未﹐都凡千餘首﹐槧本絕精。天梅卒年四十有九﹐卒時語其從兄君定曰「臣精消亡﹐向所爲詩﹐後亦不復能加矣。」今錄其雅飭者﹐如《將抵金陵》云「霞光照眼夕陽殷﹐橫絕孤城蒼翠間。八代興亡都閱盡﹐太無聊賴是鍾山。」《題範茂芝尋詩讀畫圖》云「黃葉蕭蕭下﹐湖上秋風晚。欲喚畫中人﹐詩心天際遠。」天梅詩有自然者﹐如雲﹕「邀將明月來窗外﹐聽到秋聲在樹間」﹑「二月繁花供病眼﹐一春苦雨怕開門」﹑「往事眞成一彈指﹐此生禁得幾銷魂」﹔有支對極工者﹐如雲﹕「堪笑一心惟咒竹﹐卻憐兩鬢漸成絲」﹑「詩情艷似柳如是﹐劍膽彊於石敢當」﹑「碑板間摹《張黑女》﹐交遊半屬魯朱家」。信乎﹐文人之筆無不可也。天梅孝於親﹐篤於气誼。易實甫﹝順鼎﹞贈云「扶持忠孝須情種﹐歌哭乾坤要酒人。」柳亞子﹝棄疾﹞贈云「白衣罵坐三升酒﹐紅燭談兵萬樹花。」可粗得其梗槪。

《浩歌堂集》十卷﹐松陵陳佩忍﹝去病﹞著。佩忍字巢南。余最愛其一聯雲「水閣涼生人影瘦﹐關山月上酒杯圓。」又《金陵雜詩》一絕云「桃葉人家水沒扉﹐秦淮閣子映斜暉。半晴半雨太無賴﹐六月金陵穿袷衣。」

常熟龐棟材﹝樹﹞﹐別字獨笑。庚午﹐金壇於秋穆氏來宰靑浦﹐獨笑隨來爲記室﹐與餘一見如故。其爲人通脫﹐醇酒婦人﹐無所不好﹐詩則多酣劍ǒ動之語。辛未冬﹐怏怏去職﹐時東亂方殷﹐別後寄餘詩云「兵裏還鄕眞失喜﹐眼前生計未全疏。」又云「江湖意緒原關命﹐墻壁公卿未可居。」

龐氏﹐故海虞右族。獨笑伯父劬庵先生鴻書﹐淸季開府黔中﹐亦工詩。憶其《詠柳眼》云「三眠初起態婆娑﹐影蹙星眸暈淡螺。倦處低迷疑宿霧﹐醒來輕倩蘸微波。樓中少婦愁相對﹐陌上行人閱已多。含睇欲將春綰住﹐一雙燕翦乍經過。」

嘉定潘仰堯郵寄其近稿一冊。《靑島海濱》云「無恙膠東霸气銷﹐英雄淘盡浪滔滔。天畱如畫靑山在﹐長與詩人伴寂寥。」《季秋遊滬西農場》云「秋心爭比白雲閒﹐一片寒林綠未刪。淡日疏煙都有意﹐幾椽小屋枕溪灣。」滬上甚囂塵上﹐讀此令人作世外桃源之想。他有淸麗似宋人者﹐如「冷雲歸遠岫﹐春水漲新痕」﹑「云去山移影﹐風來樹弄琴」﹑「名心淡似雲歸岫﹐詩思濃於綠到門」﹑「殘雪未消煙戀樹﹐寒云初散日銜山」﹐皆佳。

上海孫瓊華女士﹐明慧工詩﹐適邑人盛祖江﹐妝閣間時聞詩聲瑯瑯。能畫山水﹐花鳥尢工。惜不永年而卒。南通張嗇庵先生嘗題其畫冊云「昔年走馬海王村﹐猶見江香百本存。試與較量花葉處﹐黃金愁斷美人魂。﹝《牡丹》。十三年前於京都廠肆見馬江香牡丹冊﹐須四百金。力薄不能得﹐今不知流落何處。」﹞「苦學甌香著意摹﹐妍脂妙墨會婀娜。生愁楚舞東風裏﹐一曲虞兮柰若何。﹝《虞美人》﹞」「畦田種芍傍西山﹐花爲妨根歲歲刪。何似鉛華寄縑素﹐晴窗一對一開顏。﹝《芍藥》﹞」「一坪秋色艷靑藍﹐風露華滋曉正酣。愁絕有時逢七夕﹐天孫不見渡河驂。﹝《牽牛》。濠南秋色坪有七色牽牛。」﹞「越溪浣紗女去﹐漢臯解佩人歸。遺影殢情處處﹐霞裳翠佩云衣。﹝《荷花》﹞」「園菊但供朝市﹐不若在野延齡。江上風波頭白﹐漁父須鬢余靑。﹝《蘆花﹑野菊﹞」「陶家未荒三徑﹐彭澤何有一官。蓮社歸來大醉﹐先生顏如渥丹。﹝《紅菊》﹞」「庭院早秋天﹐翩仙來鳳子。可憐小兒女﹐學染拈鍼指。﹝《鳳仙》﹞」「毒物來無已﹐人間作米囊。五陵輕薄子﹐多少魏收狂。﹝《鶯粟蝶》﹞」「最愛閒庭院﹐紅妝曉露時。不隨梅並嫁﹐那識斷腸詞。﹝《秋海棠》﹞」「翦盡秋羅薄﹐輕盈作舞衣。愛親君子淡﹐彌稱碩人頎。﹝《翦秋羅淡竹葉》﹞」「直以水爲命﹐相看人欲仙。晨嬌花拭爪﹐夕惰月憑肩。﹝《水仙》﹞」

詩多而徒爲無病呻吟﹐退之所謂「黃金擲虛牝」也。丙子之夏﹐朱君馨谷以其里人王步香明經主動詩十餘冊屬爲去取。翻閱之﹐則「怡荊體」十居八七﹐欲棄去之﹐則又念王蘭泉先生言其人性情所托﹑嗜好所寄﹐化爲冷煙蔓艸﹐無以少見於後世﹐亦自可悲。因不厭梳爬﹐錄其雅正者入《後續詩傳》。其他單詞剩語之佳者﹐則采入《摘句圖》。如「試墨春云活﹐懷人夜月明」﹑「暖回東郭先生柳﹐香動西園處士梅」﹑「生香花勝芻姬養﹐得意詩同稚子看」﹑「窮不祭詩慚島佛﹐閒能守歲學坡仙」﹑「詩有會心能起我﹐酒先上面不瞞人」﹑「盆花艷如畫著色﹐風竹響若琴調弦」﹑「燕子風前香剝筍﹐鼠姑花下冷讎書」。又「坐雨人如佛」﹑「雪後梅胎瘦幾分」﹑「詩心得酒春云活」﹐皆堪諷玩。步香居觀音堂之北楊莊﹐其地相傳爲鐵崖別業﹐因自號守鐵山人。所爲詩幾近萬首﹐此特其殘稿耳﹐尙存一千八百餘首之多。生平於書最工﹐能爲人書榜額楹帖。余撰縣誌人物傳略而未之及也﹐爲補志於此。

荊公云「年少未應輕感慨﹐文章尢忌數悲哀。」余幼時習聞老輩教子弟﹐爲詩文切忌衰颯語。吳蓮如﹝昌頤﹞有《次漁洋秋柳韻詠冬柳》﹐一結云「且喜窮愁只三月﹐春風又在小橋邊。」爲徐宗石先生昌鎬所賞。蓮如和余《柳絮》詩﹐紀其一聯云「無可柰何才墮落﹐大非容易是倡狂。」

送春詩之工者﹐憶弟子張畏生﹝澤堅﹞云「依依別緒縈殘綠﹐艸艸歸裝帶落紅。」下句刻畫「送」字﹐尢見工巧。

●初編﹟卷十

牧齋論詩﹐多有可取者。如雲﹕「古之和詩﹐莫善於江淹。江之言曰﹕』蛾眉詎同貌﹐而俱動於魄﹔芳艸寧共气﹐而皆悅於魂。'論詩而至於動魄悅魂﹐精矣﹐微矣。」﹝《宋之建唱和集序。》﹞「唐之李杜﹐光芒萬丈﹐放而爲昌黎﹐達而爲樂天﹐麗而爲義山﹐譎而爲長吉﹐窮而爲照諫﹐詭詼奡兀而爲盧仝﹑劉叉﹐莫不有物焉。槎牙於肺府﹐擊撞於胸臆﹐故其言之也﹐流傳至於歷劫而不朽。」﹝《周元亮賴古堂合刻序》﹞。「詩之道﹐有不學而能者﹐有學而不能者﹐有可學而能者﹐有可學而不可能者﹐有學而愈能者﹐有愈學而愈不能者﹐有天工焉﹐有人事焉。知其所以然﹐而詩可以幾而學也。」﹝《梅村詩集序》﹞

牧齋亦復工爲傷心語﹐如雲﹕「髙人有福先歸地﹐野老無謀但詛天」﹑「老有心情依佛火﹐窮無涕淚灑神州。」又云「苦恨孤臣一死遲。」《啟禎見聞錄》載豫王引騎五百﹐自洪武門入﹐先生向闕四拜﹐下淚曰「太祖髙皇帝三百年王業﹐一旦廢墜﹐能無痛心﹖」及北兵劫弘光至南京﹐司禮監韓贅周令諸臣上謁。先生見故主伏地﹐痛哭不能起。近見張鴻敍常熟金叔遠所撰《牧齋年譜》﹐辭多回護。如雲﹕「甲申之變﹐先生已六十三歲。逾年正月﹐爲淸廷禮部侍郎。至五月﹐引疾歸。僅五月耳。如果輸心新朝﹐當如洪承疇輩握大權﹑踞髙位﹐何至默默自甘爲二十年白髮老書生乎﹖」又云「置紅豆山莊﹐托迹嘯詠﹐令人不措意。實則密使往來﹐招募志士。集中時有流露。否則呂用晦﹑黃太衝﹑歸玄恭輩志節貞介﹐若稍異趣﹐必至割席﹐何肯往來親暱如家人兄弟然乎﹖」

牧齋詩之淸麗典雅者﹐如雲﹕「春日田園新甲子﹐歲寒燈火舊庚申」﹑「夾岸麯塵三月柳﹐疏窗金粉六朝人」﹑「萬事總隨靑鬢攺﹐此身畱得翠微間」﹑「修竹便娟調鶴地﹐春風蘊藉養花天」﹑「五湖鮭菜春來好﹐三月鶯花亂後稀」﹑「一生花月張三影﹐兩鬢滄桑郭四朝」﹑「西陵故驛連殘燒﹐南渡行宮入亂雲」﹑「苔邊鶴迹尋孤衲﹐花底鶯歌拉小伶」﹐以上諸聯皆有牧之﹑冬郎風格。統觀全集﹐覺此老只是書卷太多﹐心靈反致窒塞﹐乃詞人而非詩人之詩也。以語名山翁﹐翁云「牧齋小詩尙可﹐余則多不足取﹐以句法多不圓穩。意其胸中常取古人詩之有疵颣者爲藉口﹐故有此失。」此眞得其結癥處。

作詩調貴響而語貴圓﹐元相贈退之詩所謂「玉磬聲聲響﹐金鈴顆顆圓」也。宛陵《和晏相公》詩云「因吟適性情﹐稍欲到平淡。苦辭未圓熟﹐刺刺劇菱芡。」此亦取圓熟而不取棘口之證也。翁書又云「卽以杜詩論﹐宋人一代詩皆爲所誤。以後人不見杜詩好處﹐而專學其澀滯無理之作﹐其詩遂遠不如唐。韓退之﹑白樂天未嘗不尊杜﹐而樂天自出機杼﹐遂成一代大家﹔退之生硬﹐而句法圓滿﹐眞能得杜之精華而棄其糟粕者。」

香山詩喜參禪﹐只說禪理﹐故讀之了然﹔牧齋詩多用釋典﹐勃窣其辭﹐讀未終篇﹐輒令人昏昏欲睡。此便見二人才力髙下處。

隨園云「讀史詩無新義﹐便成廿一史彈詞﹔𨿽著議論﹐無雋永之味﹐又似史贊一派。俱非詩也。」誠知言哉。余謂詠史猶史論也﹐固當以識見爲主。如「玉璽不緣歸日角﹐錦帆應是到天涯」及杜工部《詠懷古迹》等作﹐上也﹔但以支對工巧見長﹐如「於今腐艸無螢火﹐終古垂楊有暮鴉」﹑「此日六軍同駐馬﹐當時七夕笑牽牛」﹐抑其次也﹔僅搬演傳中故事﹐牽湊成篇﹐斯爲下矣。因憶桐鄕陸敬安﹝以┟﹞《冷廬雜誌》載南康謝蘊山﹝啟昆﹞《詠史詩》﹐如《張衡》云「十載覃思《二京賦》﹐千秋絕唱《四愁》篇。」《王浚》云「益州刺史三刀夢﹐建業將軍百丈船。」以謂琢鏈名貴﹐屬對自然﹐所見不太隘乎﹖謝詩工者不在此也﹐爲略舉余所愛者如下。《詠始皇》一起雲﹕「函谷關開瞰六王﹐天畱一局待更張。罪名莫漫歸秦始﹐良法安能泥古皇。」《李斯》云「篆法千秋畱妙筆﹐緯書一炬是功臣。」創論無人敢發。《蒙恬》云「將帥窮兵多覆族﹐弟兄治獄自亡家。」持論平允。《虞姬》云「八千子弟失江東﹐只有虞兮效始終。死共烏騅埋駿骨﹐生憐紅粉屬英雄。花間名字畱芳艷﹐帳下悲歌泣曉風。若使當年成帝業﹐寧同呂雉禍深宮。」此與「若教妲逢君子﹐都是《周南﹟傳》里人」都爲亡國婦女翻案。其他警策者﹐如《王莽》云「宮中漢臘更新臘﹐殿上黃貂換黑貂。」《董卓》云「擲戟有人書呂字﹐橫刀無計殺袁公。」《東昏侯》云「塞上無人思北顧﹐宮中有鬼誦《西京》。」《任虻》云「生前十斛桃花米﹐身後諸郎白練裙。」《後主》云「長江誰唱《公無渡》﹐羣鳥爭呼帝柰何。」諸聯皆在陸氏所舉之上。謝官至巡撫﹐其《詠史》始始皇﹐訖元順壺﹐共五百二十六首﹐題曰《樹經堂詠史詩》﹐刊於乾隆乙卯﹐首有吳錫麒﹑阮元等序。

詠張曲江事者﹐王攄云「只道主由金鏡致﹐豈知兵爲玉環來。」袁枚云「金鑑若教言在耳﹐玉環何致淚沾衣。」徐志巖云「金鑑果能陳黼座﹐玉環何事系羅衣。」「金鑑」﹑「玉環」當時的對﹐故三人用意不謀而合。若徒以「金」﹑「玉」等字面爲工﹐其能免至寶丹之誚乎﹖又宋陳豸《範增墓》云「忿失壯圖撞玉斗﹐豈知天意與金刀。」

《晚甘棠集》一卷﹐婁縣朱甘澍先生載耕著。先生客淸江浦垂二十年﹐武進李兆洛太史呼爲畏友。其詩經南匯張噓山先生文虎點定。好句如「病裏思家頭易白﹐愁邊聽雨夜偏長」﹑「小人有母頻看竹﹐髙士無妻合種梅」﹑「艸深人與蛙爭路﹐風起花隨蝶過墻」﹑「異書直可論車借﹐名酒何當折券賒」﹑「篆古便同金石壽﹐詩傳猶勝子孫賢」。又有《詠佘山王氏知止山莊歌》﹐以篇長不錄。

辛未春﹐過上海鄭質庵﹝永詒﹞寓捨。質庵語余﹕「蕭山王袖滄明經仁溥見足下詩﹐傾倒備至。」未幾﹐袖滄果有《寄懷》詩來。中一聯云「八口何堪逢世亂﹐一生大抵爲詩忙。」余謂下句說余不甚切合。蓋嘲弄風月﹐須坐享淸福者能之。餘年來封書乞米﹐終歲營營﹐圖一飽且不得﹐更安暇於詩﹖恆欲取東坡「自笑生平爲口忙」七字﹐鐫一小印。

袖滄﹐宣統己酉優貢﹐庚戌廷試髙第﹐授江西知縣﹐未行﹐遭鼎革歸裏。著有《菂園吟艸》一卷。其詩淸醇典雅﹐如「席閒人怕逢劉四﹐膝下天教靳衮師」﹑「寧逢孝穆長藏拙﹐不倩元章代辯顚」﹑「文章自號《訁令癡集》﹐卜築應居定錯城」﹝自注﹕定錯城見《越絕書》。﹞王氏居蕭山西河﹐故右族。乾嘉時﹐有號谷塍者髙隱不仕﹐築十萬卷樓﹐藏書之富﹐甲於東南。谷塍名宗炎﹐乾隆進士﹐世號晚聞先生。

袖滄詩﹐有似《隨園詩話》中語者。如雲﹕「紙帳夢回殘漏盡﹐藥鑪火燼斷煙微」﹑「年已就衰慵作客﹐事無可說懶修書」。《詠塌地菘》云「嚼根休厭淡﹐托體不嫌卑。」又《鬥蟋蟀》云「兩軍始相見﹐背城各借一。劍戟森髙牙﹐旌旗張兩翼。始垂澠池翅﹐示弱以誘敵。終作州綽鳴﹐似報甘泉捷。」

松江沈思齋先生惟賢﹐詩不多見。近鈔示其五古一首﹐其於遜淸朝政之失﹑黨錮之禍﹐言之綦切﹐可作詩史觀也﹐玆錄於下。《蕪湖中江校捨新建懷爽樓以懷袁忠節公﹐追念師門名徳之盛﹐舊遊無恙﹐哲人遽萎﹐輒爲長歌以寄感喟﹐並諗校友》云「國家當末造﹐覆車每同科。釁機激鉤黨﹐亂政啟妖訛。非無忠讜士﹐柰此昏何。惟辟恣威福﹐弈世貽譏訶。往者寓京邸﹐太息思臥薖。公負時望重﹐已落淸流渦。忽覘閶闔霧﹐奮起挽天河。淋漓斬佞疏﹐劍气森蕩磨。匪躬不遑卹﹐國本傷實多。未幾鼎社革﹐神州厭干戈。皖南敷政久﹐豈弟流滂沱。民方買絲繡﹐士競側弁哦。豈意靑門祖﹐遂踵《易水歌》。節麾去不返﹐英靈倘來過。潁川懷六一﹐聖湖祀東坡。文章與經濟﹐頡頏兩不頗。矧兼龍比姿﹐直聲振隕波。何以舒仰止﹐嶽樊義娥。何以狀去思﹐長江接岷峨。緬維作人化﹐百家俱网羅。儒門開體用﹐折衷於丘軻。玆樓式遺象﹐非以供婆娑。謂當發揮此﹐庶幾古菁莪。得時愼醫國﹐瞑眩蘄可瘥。方州牧民者﹐取則在伐柯。我欲乘長風﹐展拜鳩玆阿。」丁丑春﹐松江修縣誌﹐思老任總纂﹐余以松人士商榷志事之招往訪之。時年已七十餘矣﹐耳𨿽重聽﹐而言談頗健﹐深許我邑新志體例之善﹐以爲比之陸耳山先生《婁縣誌》殊無愧色。又言私家著述﹐生今反古﹐尙不免文字之禍﹐方誌刊行﹐須公之當世﹐尢宜審愼。唐人修《晉書》﹐但諱「淵」﹑「民」等字﹐而司馬氏家諱則直書之。是書敍洪楊只加一「亂」字﹐絕無「匪」﹑「逆」等謾罵之辭﹐於「遜淸諭旨」等字樣﹐刪除淨盡﹐自是民國誌書正軌云云。

黃任之先生詩﹐瑰偉縱宕﹐有《遼東﹝A061﹞》一卷﹐經亂散亡。丁丑春﹐復寄示《浙贛遊艸》﹐錄之以爲嘗鼎之一臠。《靑雲譜》云「南昌城南水一涯﹐靑靑被野肥禾麻。我來淸明日未斜﹐靑雲艸閣烹新茶。主人徵詩迎客車﹐蠣墻曾不禁塗鴉。林塘一徑紆修蛇﹐入門眾妙搜丹砂。小園水木何淸華﹐一亭當午白日遮。油菜初莧紫荊花﹐黃冠坐弈檐之牙。如雲士女樂誼嘩﹐此邦土風淸且嘉。庭陰延佇驚槎牙﹐老桂獨幹五椏杈。中華五族今一家﹐山人復生無咨嗟。﹝自注﹕明末﹐八大山人宗室朱良材隱此﹐手植雙桂﹐一干五枝。」﹞近十餘年﹐�匪陸梁﹐湘﹑鄂﹑閩﹑贛﹐被禍尢烈。先生遊贛﹐正值兵燹之餘﹐其紀匪禍十之八九。如《南城寧都間》云「小別南城景物非﹐漸芟荊棘長芳菲。終憐白骨春閨夢﹐坐廢靑苗繡壤肥。慘淡土花郊拾鏃﹐荒涼燈蕊巷嗚機。盱江何處迎帆影﹐艸長王孫歸未歸。」自注﹕「南城以上﹐壯丁大半死亡。致多嫠婦﹑多荒地。寧都一帶土產夏布﹐匪亂前年﹐額百餘萬元。今僅四萬餘。」他云「浮梁三月茶邊客﹐破缽千家屋外山」﹑「一車山下雨初足﹐二月田間人未忙」﹐皆淸妙。

昆山徐燕謀﹝承謨﹞有《紀湘行》長古一首﹐約一百八十韻﹐蓋效杜之《北徵》也。寫入湘道經浙贛而南丰﹐至寧都﹑吉安間兵亂後饑荒景象﹐足與任老詩相印證。如雲﹕「我觀車所經﹐百里莽坱圠。十里斷炊煙﹐荊棘未翦伐。寧都西郊外﹐岡巒列﹝QSDO﹞々。逶迆不可盡﹐東南界閩粵。艱難抵廬陵﹐囊空已如括。街頭喫薯芋﹐餓極勝崖蜜。」燕謀善狀事物﹐如雲﹕「上坡蝸緣墻﹐下坡鹿驚。」又云「篙師蛙曝肚﹐尺寸嗟力竭。糸牽者虫爬沙﹐首俯僅見朏。」寫山行﹑江行艱困之狀﹐畫所不到。燕謀﹐光華大學畢業生﹐爲我邑戴禹修先生婿﹐嘗學詩於無錫錢基博先生。

侯官林霜傑﹝黻楨﹞詩﹐如峽猿夜啼﹐風葉自警﹐近代詩人學雙井者﹐當推獨步。光緒戊申﹐榷稅吳中﹐題詠頗償。《漁磯夜坐》云「顧影眞成一尺渾﹐彌在秋感坐孤墩。四更落月回光赭﹐橫野來風積气溫。掛眼漸憐魚具好﹐屏居微覺道人尊。明朝更向松陵去﹐喚起姜夔與細論。」佳句如《虛室》云「殘秋雨挾新寒至﹐遙夜心如落葉枯。」《市橋晚步》云「橋影淡隨雙槳去﹐湖光閒與一人期。」《夜弈達旦戲贈鄒生》云「坐覺乾坤惟數子﹐起看河漢入孤枰。」《雪中登羅星洲小樓》云「恨人到處常孤立﹐野鳥離羣獨自來。」又「老女傷春偏自諱﹐才人向佛總難灰」﹐亦未經人道過。霜傑娶金匱鄒氏﹐字燕生。燕生沒﹐霜傑作《悼亡》詩十首﹐詩多﹐不備錄﹐錄其一云「佳人或再得﹐智婦不可求。勝人常在深﹐制外利用柔。屢空能起予﹐相對忘百憂。遂令龍性馴﹐未覺雞口羞。南中二三載﹐轉徙無時休。巧炊旣不易﹐困學何所謀。﹝自注﹕燕生夙歲肄業務本女塾。﹞吁嗟盡瘁身﹐一瞑當自由。」斷腸淒惋之語﹐不減蘇戡哭兄妹諸詩﹐閩人多涕淚﹐天性然耶。

「語不驚人死不休」﹐老杜句也。而石遺老人云「詩有驚人語﹐難﹔又能妥帖無病﹐更難。」下一轉語﹐愈覺精到。昌谷「羲和敲日玻璃聲」等句﹐古人往往訾議﹐以爲但求其語之驚人﹐而不顧其辭之背於理也。老人又云「鄙人論詩﹐先求不習見﹐又須不落纖小。」

老人來書﹐動以「詩人」見稱。余謂「詩人」二字﹐在我國至不易得﹐必其人超軼塵表﹐而其風流文采又足漸被後人﹐乃得列之爲「詩人」﹐如淵明﹑浩然﹑子美﹑香山一流人是也。近代東﹑西洋﹐凡小說家﹑歌曲家﹐無不可以「詩人」稱之者﹐則固不足爲貴矣。借從前說﹐余非其人﹔從後說﹐余亦不願承也。不知老人之意何居﹖

「老色上面﹐歡悰去心」﹐樂天語也﹔「賞心樂事須年少﹐老去應無日再中」﹐荊公句也﹐皆古人傷老之辭。丙子夏﹐晤江問漁先生恆源﹐讀其乙亥暮春畱別其裏中故人云「雄辯髙談動四筵﹐酒酣豪气欲摩天。驚人白髮關何事﹐今日能狂便少年。」爲老年人張目不少。不過狂亦不易言﹐非傖夫使酒坐一般行徑。問漁﹐灌云人。其詩妙處在能翻騰﹐能翻騰便無疲弱之病。

與昆山胡石予﹝蘊﹞辛酉一別已十餘年矣﹐頃得其近詩﹐讀之則老境頹唐﹐非復如昔日之精妙﹐殆邱公才退矣乎。玆錄其佳者﹐五言句雲「雨聲有涼意﹐燈景已秋宵」﹑「沼綠方開酒﹐星疏初下棋」﹑「病軀猶可酒﹐暑夜不宜燈」﹑「瓶水宜晨漱﹐盤蔬適晚餐」﹔七言句云「風掠樹梢聲似雨﹐月當墻角影疑燈」﹑「蘭拆花房紅吐舌﹐藕生蓮子綠鉤心」。石予朴質謹願﹐嚴冬不禦裘﹐善畫紅梅。其詩多寫鄕村風景﹐喜道田父野叟語﹐頻年有作﹐必寄余。惜隨手散藏﹐不能一一錄存﹐異時或當發篋得之。

阮亭嘗舉明詩人之早慧而年不得四十者薛君采﹑王舜耕﹑孫太初﹑宗子相輩﹐以爲可惜。余與武進謝玉岑﹝覲虞﹞交至深﹐玉岑爲名山老人女夫﹐溫文爾雅﹐能寫吉金樂石文。其沒也﹐余有詩哭之。玉岑文字﹐畱存余處者多長短句﹐而詩則甚少。僅憶其《溪橋消夏》一絕云「竹牀石幾靜無嘩﹐長日惟消一餅茶。招悵輕雲無雨意﹐殘波開瘦水葒花。」

松江沈瘦狂﹝文浩﹞﹐不修儀檢﹐雅好爨弄。其詩有「西風十里松江路﹐不爲鱸魚不肯歸」之句﹐爲時稱誦﹐余援「鮑孤雁」﹑「梅河豚」之例﹐戲以「沈鱸魚」呼之。

古人《嶺嶠》詩﹕「地暖常無雪﹐花開不待春。」余常以爲異。丙子歲首﹐索居濠上﹐風雪沍寒﹐忽潮州惠來林壽荃大令鶴年以其詩卷抵余。翻閱之﹐多紀遊之什。因答以詩﹐曰「南船北馬窮山海﹐大句豪吟駭噩蛟。意气感君相暖熱﹐不愁飛雪滿堂坳。」隔數日﹐得壽荃和云「放浪嗤餘如退鷁﹐豪吟羨子正騰蛟。春風盥誦琳瑯句﹐小倚窗前月半坳。」自注﹕「元旦天頗晴暖」云。

吾鄕余山﹐林篁幽邃﹐風景爲九峯之冠。自法蘭西人建築天主堂﹑天文臺﹐靑山面目頓攺舊觀。憶獨笑有《遊佘山》詩云「黃金鑄蠡付煙蕪﹐絲繡平原未易摹。今日西來作翻案﹐一亭一閣一耶穌。」「被髮爲戎下大荒﹐名山輸敵事堪傷。此行不盡中原感﹐亂石無言送夕陽。」語殊感慨。

「行吟才過板橋西﹐人困殘春醉眼迷。綠樹如煙花似雨﹐隔村啼出午時雞。」曹生敍彜﹝修倫﹞《過泖口》詩也。「春云靄靄日荒荒﹐豆滿新畦麥滿塘。殘雪未消梅欲綻﹐眼前風景似家鄕。」孫生再壬幕遊淮安時﹐《曹甸道中》詩也﹐皆有漁洋風味。再壬好學﹐惇气誼﹐時有餉遺。惜余不能爲邴曼容師﹐爲慊然耳。

女弟子張翰明﹐酷好舊文學﹐腹笥頗不儉﹐詩有新意。《濠上訪瘦師》云「十笏淸齋嵇阮隱﹐一溪流水惠莊情。」《苦寒行》云「冷棋數子冰雹碎﹐濁醪一盞梨雲飛。」《溪邊垂釣》云「苔發黏磯如坐毯﹐桃英點水恰成螺。」

「惜花心性老何堪﹐日對梨渦悵澹庵。誰道名山垂死日﹐碧蘭詩句滿江南。」此名山先生爲女伶江菊蘭而作也。乙亥春﹐以其所著《名山七集》貺余﹐曰「新詩學義山﹐殊與鄙人年齡不合﹐定笑破先生口矣。」其風懷亦自不可及。余謂好色本之天性﹐𨿽古賢人不諱。歐陽公﹑範文正輩尢多側麗之詞﹐王夢樓太史所謂「聲妓何曾關气節」也。惟先生生當易代﹐一腔熱淚無從沾灑﹐因借蘭以自傷﹐亦美人香艸之意耳。其《詠蘭》一絕云「並無紅豆種山莊﹐白髮烏肌亦自傷。同是姓錢行徑異﹐不須家有柳枝娘。」

女子大抵安富樂而不耐貧苦。陶西圃《納妾》詩云「當他意處無多少﹐未老年華欲仕身。」自是驕人語。沈姬來﹐余與之詩云「相對不禁愁殺汝﹐生涯如水鬢如星。」自是喪气語。蓋姬年二十一﹐餘年已四十七矣﹐老而貧﹐而姬勿怨也。故余謂糟糠妻難﹐糟糠妾尢難。

