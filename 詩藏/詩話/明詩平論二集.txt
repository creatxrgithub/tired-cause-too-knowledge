明詩平論二集

﹝明﹞朱隗輯評

●目錄

序

發凡

諸先生社長姓氏

卷一

五古一

卷二

五古二

卷三

五古三

卷四

五古四

卷五

七古一

卷六

七古二

卷七

七古三

卷八

樂府四言

卷九

五律一

卷十

五律二

卷十一

五律三

卷十二

五律四

卷十三

七律一

卷十四

七律二

卷十五

七律三

卷十六

七律四

卷十七

五排七排

卷十八

五絕六言

卷十九

七絕上

卷二十

七絕下

●明詩平論序

詩固可以法。爲斷乎。文章之道。何往而無法也而況詩於法。爲尢切者乎。𨿽然法何所昉也。有詩於此。其在當時而人樂稱之。至於後世而益傳之而無疑。以爲是合於詩之法。而不可易者也。夫如是則直合於眾人之情耳而何以云法然則天下固有於眾情不合而獨取以自標曰此夫違於情而合於法者也法者因天之之共以爲是而爲言者也而特以一人之私見而彊天下以從之其勢必不能則是法之於情無相通之實而有相悖之形言詩之家夫又烏藉乎其以法爲也然則吾將隱法之名。而曰合於古今人之情者。其詩必可傳而無疑。其何不可也。𨿽然。情與法吾不知其有異歟否也以其合於人之情而因謂之於法合則法之不背於情可知已乃情之所至。或偏於摹古。或偏於趨新。尙气格之與尙幽靈。紛然各是其所是。而無有十定之說以程之。而使之心服而無間言則是法之不能一實情之各出者爲之也以情之各出而傷法之畫一。於是持法以律情。而情常處勝。則或以爲悖於情。而云我法如是者。此一人之法而非天下之法也。於是乎將終任情以言詩。任情以言詩。而人各尊其所見。將誰使正之。乃爲之說曰吾法固以當於情爲歸也情必合於天下人之情而後謂之情若夫各出而自是者。此不定之情。非已定之情也已定之情則卽所謂一定之法而天下之人。可以共守而無疑者也情與法各有其一定則𨿽詩之態屢遷而皆可以吾之說繩之而離合判然法𨿽非以執一爲言也而卽天下言詩之旨萬變而不出吾之宗夫如是而後知法之不可廢於詩也審矣明興詩道大振。當其盛時。或云能超踰宋元。而上逮漢魏盛唐。中一變而詭卓再變而虛秀近乃稍復嘉隆風气。要之一代之者作。匯而錄之。可以云大觀已。隗自二十餘年以來。頗裒輯諸篇。有明詩選平論之役謬爲評次。間采前人所言。而斷以已意。隨類傅會。其或偶有當於情與法之間者。則未可知。要卽有起而訶之者。亦寧無說而處此哉。其於髙亮與幽靈二家。卽不必兩救。而自可並行固將取其至庸而不可易者以俟情與法之自定蓋寄當千人心而不敢執一說而彊天下以必從亦庶幾取平焉爾已

崇禎甲申。長洲朱隗。書於支硎山之紫宙齋。

●發凡

一盛期詩選。初意合爲一編。三百年來作者如林。未易卒業。今先以二集問世。自天啟。辛酉。至崇禎甲申春。爲斷也統前後補亡拾遺。及海內名稿搜羅未竟。並子廿年所藏同人郵寄之稿。山城遷轉。多致散佚。須更收輯者。統入三集。至一集。則自洪武起至萬曆末年

一樂府𨿽遵古制。然其體雜出。旣可散入諸格。不應端立一門。又步趨元倡。則大似臨摹。放失前摸。則何如獨剏。有題輒擬。惟恐不周。誠何取爾也。且如六朝新曲。槪名樂府。要纖弱之音。風規轉下。寧當推而上之今頗以樂府雜體。並四言詩。次五七言古詩之後。俟識者定之。

一詩文不可任意攺竄。大家手筆卽有率處拗處。正當摽出耳。尺壁丈梓。豈以一瑕半�見亦。如今人有訂��夷列傳。及攺湯若士四傳奇之類。往往�笑�林。謝茂秦。攺澄江淨如練登竹秋尢可���以�譾陋夫何敢耶但平仄不諧亦是一病𨿽唐人間有之。要之非宜也亦有偶然思緒不接往往富於萬篇窘於一字從旁或效一得恍然有合不必定由學問之髙下也故於玆集。凡應平反仄。應仄反平者。以�。�之。或對偶未整。謬以已意易之。亦以�。別不知有當與否。有罪我者不之避也。

一用字有可通者。有古有葉。不應漫逐鄕音。平仄乖反並文義亦躓矣。若唐人中興中字作去聲。及司字相字作人聲。十字作平聲之類。旣有所據。�當別論。

一凡日選詩者。惟以詩爲斷耳。論人論世。別有平章。以誼以交詎各私意。今玆之役。𨿽不敢云定評。亦復率其隅見。何緣以周旋人事之見參�其問通雅髙流勿於詩外另立一義乃見逵觀耳

一賞詩直標單句。古多有之。如楓落吳江。庭艸無人之類。未可悉數。若夫承吉金山。竟無完結。仲文鼓瑟。祗誦終篇。苟有佳勝�出孤行。寧嫌細�。至如�雲疏雨之詠。集中不載全文。或因首尾不諧。秪存十字。去取之核想見前賢今以律詩一二語好者。附全首之未驪碎金堪資吟諷耆奇多愛之流知不吾笑耳

共計各體詩二十卷。長洲朱隗裒次。弟陖參挽

●諸先生社長姓氏

諸先生社長姓氏【共四百五十八人】

陳繼儒【仲醇眉公】利瓦伊禎【本寧】董其昌【玄宰思白】

髙攀龍【景逸】葉向髙【進卿臺山】黃汝亨【貞父】

鄒建光【彥吉愚公】葛一龍【震甫】王思任【季重遂東】

程嘉燧【孟陽】馬之駿【仲良】錢謙益【受之牧齋】

曹學佺【能始】邢侗【子願】尹伸【子末】

周祝【季華】李流芳【長蘅】薛岡【子仭】

顧起元【太初】米萬鐘【仲詔友石】髙出【孩之縣圃】

兪安期【羨長】範景文【質公】何喬遠【稚孝匪莪】

鐘惺【伯敬退庵】張維【叔維】方震孺【孩末】

韓敬【求仲】丘兆麟【毛伯】文翔鳳【天瑞太靑】

陳必謙【旦融】陳元素【古白】唐時升【叔達】

趙宦光【凡夫】範允臨【長倩長白】姚希孟【孟長況聞】

蔡復一【敬夫】何吾騶【��象岡】姜曰廣【居之燕及】

方孔照【溍夫】劉榮嗣【敬仲半昉】胡汝淳【子灝遠忠】

王心一【純甫玄珠】汪邦柱【如石】李吳滋【伯�如谷】

瞿式耜【起田稼軒】申紹芳【維烈靑門】魏浣初【仲雪】

李應升【仲達】陳治安【鏡淸】阮大鋮【集之圓海】

錢繼登【龍門】沈徳符【景倩】吳鼎芳【疑甫】

馬士英【瑤艸】王人鑑【徳操】倪元璐【王汝鴻寶】

簵珍【席之】薛益【虞卿】袁中道【小修】

蔣鐄【公鳴】文震孟【文起湛持】鄭之玄【道主】

李之椿【大生】李明睿【太虛】婁堅【子栗】

周光祚【承明】韓上桂【孟郁】曹勛【允大峩雪】

譚元春【友夏】黃道周【幼玄石齋】淩義渠【駿甫】

王鐸【覺斯】黃景昉【太穉東厓】蔡維寧【以寧】

徐遵湯【仲昭】陳仁錫【明卿芝臺】釋通潤【一雨】

盧世淮【徳木紫房】方拱幹【肅之】鄭友玄【元韋】

余鵾翔【誕北】於奕正【司直】越其傑【卓凡】

陸澄原【嗣端】劉若宰熊文舉【公遠】

張一如【來初】譚貞默【梁生】譚貞良【元孩】

潘一桂【木公】諸葛羲池顯方【直表】

袁樞【伯應環中】葛彌光【寶甫】張�【梁和】

張拱機【鐘筠】宋登春【海翁】閔先【百先】

周永年【安期】楊文驄【龍友】陳於鼎【爾新】

呂自咸【成之】顧簡【默生】宋玨【比玉】

董斯張【遐周】華淑【聞修】釋明河【汰如】

釋讀徹【蒼雪】卜舜年【孟碩】萬時華【茂先】

季孟蓮【叔房】曹璣【子王】顧夢遊【與治】

鄭元勛【超宗】陳函輝【木叔】文徳翼【用昭燈嚴】

茅維【孝若僧曇】茅映【遠士】茅元儀【止生】

錢栴【彥林】呂兆龍【霖生】許經【令則】

吳應箕【次尾】劉城【伯宗】錢繼章【爾斐】

陳弘緒【士業】惲向【道生】張溥【天如西銘】

張采【受先來章】陸奮飛【翀霄】黎遂球【美周】

釋弘忍【潭吉】金鎏金尙憲

蔣錫疇商梅【孟和】魯學憲【羽章】

陳懋仁【無功】邢昉【孟貞】周聖楷【伯孔】

朱灝【寀遠】汪逸【遺民】張明弼【公亮】

薛寀【諧孟】周立勛【勒卣】顧開雍【偉南】

查繼佐【伊璜】姜垓【如須】何剛【愨人】

張埁【幼靑】舒忠讜【魯直】單恂【蒓僧】

李炱【云將】劉木鼎【及叔】戴國士【初士】

談允謙【長益】袁祈年【田祖】李雯【舒章】

陳名夏【百史】陳子龍【臥子】方以智【密之】

閻爾梅【古古】萬壽祺【年少】甘元鼎【禹符】

吳偉業【駿公】胡周鼒【卣臣】呂陽【全五】

吳拭【去塵】錢邦芑【開少】魏學洢【子敬】

顧圤【山臣】羅萬象【光大】蔣棻【畹仙】

譚元亮【擬陶】江之淮【道行】徐之瑞【蘭生】

卓人月【珂月】塗伯昌【子期】周鑣【仲馭】

梁於涘【飲光】劉敷仁【濟甫】梅朗中【朗三】

金堡【衛公】劉道貞【墨仙】胡文蔚【豹生】

李楷【叔則】鄔繼思【沂公】杜浚【於皇】

張一鵠【友鴻】孫臨【克咸】錢秉鐙【幼光】

畬充羙【實甫】周惟正【尙平】馮一第【椳公】

郭金臺【幼隗】吳逢辰徐騰蛟

周岐【農父】黃淳耀【蘊生】黃家舒【漢臣】

顧杲【於方】左國材【子厚】左國棅【子直】

左國林【子忠】吳道凝【子遠】吳道新

吳道約範文光【仲闇】吳徳操【鑑在】

何亮功【次徳】戴研【道及】何亮采

陳肇曾【昌箕】沈孟【元之】鄒火宏【二水】

孫中麟【振公】齊維嶽錢履【耐翁】

王可象黃澍【仲霖】陸圻【麗京】

吳士權【巽之】張溍【子晉】王倪【參寥】

冒襄【辟疆】顧夢麟【麟士】曾異撰【弗人】

吳晉晝【接侯】錢光繡【聖月】吳維新【余常】

吳懷古【今生】王承時【象先】徐孚遠【闇公】

陳焯【默公】方其義【直之】米存標【子建】

彭賓【燕又】曹溪【谾仙】莊祖誼【宜穉】

劉芳【墨仙】沈承【君烈】徐元粲【道力】

孫淳【孟朴】丁孕幹【爰大】陳震生【靑雷】

曹爾堪【子顧】韓繹祖【茂貽】韓曾駒【人谷】

胡爾偉【英男】徐頴【巢友】宋徵興【轅文】

釋實言乃【可南】姚龍之【云舉】袁素亮【公寥】

李藻先【黼臣】嚴炳【孟虎】程邃【穆倩】

劉漢【臣向】馮祖快【歉然】範愷【忠侯】

方畿【奕幹】孫永祚【子長】文震亨【啟美】

楊士修【長倩】黃傳祖【心甫】黃芝【摘甫】

丘遂【叔遂】吳振鵾【鵰先】魏衝【叔子】

戴胤夔【九韶】毛晉【子晉】馮舒【已蒼】

陸彥龍【驤武】孫源文【南公】王瑞國【子彥】

錢可【無可】錢龍惕【夕公】陸貽典【救先】

張雋【文通】歸莊【玄恭】王挺【周臣】

王揆【端士】王撰【徳公】兪南史【無殊】

兪南藩【無斁】徐白【介白】湯三俊【俊民】

史玄【�翁】喬培【苑風】周榮起【榮公】

華時亨【仲通】秦徳滋【以巽】顧有孝【茂倫】

張三省【鄰曾】吳南岱【泰巖】馮廷章【斐公】

莊默【寓無】沈自然【君服】陳維崧【其年】

盧象觀【幼哲】蔣偉【韋人】釋仲光【佛石】

釋道衡【西吾】馮偉節【定遠】錢湦吉【星客】

文從簡【彥可】沈璜【璧父】沈履夏【無卦】

周之文【文之】林云鳳【若撫】王騫【雙鳬】

沈顥【朗倩】何大成【君立】徐汧【九一勿齋】

管瓏【幹三】蔣鉞【仲雍】陳宗之【玉立】

謝夢連【孟艸】徐波【元嘆】顧凝遠【靑霞】

王元懋【聖修】劉應【元聲】劉廣【元博】

淩必正【聖功】施武【魯孫】胡梅【白叔】

周訥【元魯】管宗曾【子韋】黃承聖【秦倩】

黃翼聖【子羽】楊廷樞【維斗】項煜【仲昭水心】

姚選【修民】劉錫名【虛受】龔端【非元】

趙均【靈均】文柟【端文】卜遠【子寧】

章美【拙生】劉曙【公旦】徐籀【亦史】

湯有慶【麟兆】李模【子木灌溪】楊廷楨【公幹】

周之玙【玙沙玉鳬】陸坦【履常】董漢策【惟儒】

張屈【醒公】李楷【仲木】殷衡【介平】

許元溥【孟宏】釋自扃【道開】姚宗典【文初】

姚宗昌【瑞初】許元功【茂勛】淩一槐【序夏】

張惇復【以中】釋道源【石林】錢位坤【與立】

朱衮【九章】管正傳【元心】殷汝霖【汝若】

張澤【艸臣】楊補【曰補】湯祖佑【耿遙】

徐寀【天兪】邵彌【僧彌】周治【云後】

袁徵【公白】薛宗廉【伯淸】丘民瞻【天民】

戴之傑【石房】朱鳳章【羽文】汪若【衍波】

黃光【若木】朱益采【觀以】堵景濂【濂生】

徐【孟博】徐【仲舒】王以繩【直臣】

釋性筏【云度】釋書佩【於蘭】潘駒【嘉客】

侯玄域【幾道】王元亮【晉生】黃樞臣【君略】

王節【貞明】蔡方炳【九霞】範幟【赤生】

金翼龍【蟠飛】徐文英【易千】徐【惠朗】

陳魁文【公車】朱明鎬【昭芑】沈麟【友聖】

閔峻【山紆】吳與湛黃豸聲【堯臣】

施逢【商倩】郭樗【孩叟】錢南明【�石】

畬大美【仲容】嚴煒【剡中】嚴龍【諝才】

葉世偶【有一】陸炎【子言】汪宗周【瑤若】

李是楫【原渙】侯方域【朝宗】項聲表【叔遠】

文燝【楚惟】朱茂晭【子容】金嘉會【李眞】

吳一標【蒼木】釋普醇【�函】盛蘅【靈芬】

於鼒張封【無傾】朱鎰【彥兼】

徐樹丕【武子】王宋【東尹】簡捷【來徐】

王發【其長】劉能【聖成】郁信熙【太庾】

陳性【身之】劉湞【�自】金鐘奇【仲選】

葉襄【聖野】李霽【秋文】華渚【方雷】

申綋祚【維久】徐彥【美士】禇篆【蒼書】

尢侗【展成】張拱端【孟恭】湯傳楹【卿謀】

金開美【古臣】杭萯【聖生】費誓【仲雪】

徐增【子能】李炳【文中】徐煜興【楨起】

徐燇禧【綏祉】徐枋【昭法】殷麗【嘉生】

劉蕃【西翰】劉王恂【子亶】

林曙【明復】項璧【文房】劉綦【履公】

【門人】郭陶【九來】許振光【起文】錢夢麟【西侯】

徐泰【匯徵弟】朱陖【望子】

右自天啟元年。至崇禎甲申間。姓氏就�頭藏本並宿所仰企。及友朋稱道者。並列以忠景行。但稿或未至。至或非全。又急於告竣。未果窮搜。鳩工頗艱。不能該徧。實多掛漏。殊愧大觀。統俟三備焉海內詩流。知當心照也。朱隗白。

●明詩平論二集卷一

五古一

鄒廸光一首

陳繼儒九首

王思任十首

薛岡三首

葛一龍三首

馬之駿一首

李流芳七首

曹學佺一首

錢謙益七首

範景文一首

吳鼎芳二首

沈徳符二首

△鄒廸光

善捲大水洞

○善捲大水洞

奔流億萬丈。發自銅官脈。潛從地底至。出與石鬭格。兩鬭石不勝竟爲水所役洞口石橫據水乃人其腋石亦稍怒起。水亦愈漰湷。銀虯縱橫來。誰謂此洞窄。列炬向前導搴裳脫予舄。激流嚙足趾艱若度沙磧下有琉璃波上有瑯玕石井井仙人田隱隱見經畫呼龍種瑤艸。丹砂作膏澤山水玩已周動靜理自適神仙如可偕欲古君陽籍

慶曆以來。五古墮通套體面雲霧中。遊山卽一山。觀水卽一水。可厭甚矣。先生此作。刻畫淸奇。方見山水頭面。大是一快

△陳繼儒

移樹

梅山中卽事

送扈芷遊黃山

遊林屋洞

田園

○移樹

一樹常數移。家人笑其癡。或恐土肪重大者披其枝髙下頗中心神理如曩時。累累漸生實。垂老亦權奇。種樹無祕術但勿使樹知【五字抵一篇郭橐駝傳。】非關造化意。於我獨偏私。

○梅山中卽事

誰知昨夜雨化作一天雪送我到山中。梅花弄明月。月明花不見。千山白如練。忽有笑聲來。美人弄紈扇。垂手畵衣香。齊聲索酒嘗。酒波微帶綠。半似柳初黃。

輕逸便娟不費筆墨

○送扈芷遊黃山

送汝黃面師去作黃山客凡云如敗絮眞云常五色。【硬判得有理】松矮不盈丈放漧鋪百尺。石隙多坎空遊者難進屐我亦將繼遊拐杖麤有力寄語雪衣猿爲余先布席

○遊林屋洞

造物𨿽小兒山林解嘲弄沈山太湖底巧斲林屋洞上聞柔櫓聲。下乃藏牖甕。竅暗忽疏明。遊者夢復夢欲乞靈威書。石匣云已凍。

○田園

入水無含沙。入山無猛虎。司馬不徵兵。丁口罷編戶。中涓不采礦。尺寸皆完土。厥壤𨿽下下厥譜自中古耕鑿環千家歌哭同一祖。少小昧握算老大畏官府。行田盡地力累世已安堵未敢匹黃虞庶幾近鄒魯

又

樹老常縛牛。屋老難踏鳥。入門恐傾攲。客至但班艸。薄酒三四升。取醉不取少。笑指東鄰花。桃李日杲杲。昨夢是何祥吹來故人好

淳風古道。宛然在眼。

又

千錢買繭犢。性健不喜觸犁田前戽水垂死跛且禿偃蹇枯艸根饑烏啄瘡肉閔閔畏屠肆垂首神觳觫念此多苦辛。衣薪葬山麓。桃花繞牛冡。冡上人簇簇一老忽唏噓淒涼舊臣僕

又

種荷乘瀨淺。種魚乘水深。魚行不礙花。游泳自浮沈。結茆際河曲。垂柳復陰森其上有黃鳥其中張素琴素琴且莫彈黃鳥懷好音交交未終聽。曳響入東岑。

又

東鄰宦遊子上馬赴京畿垂鞭顧堂上彈淚與親違西鄰販珠兒廿載音書稀上者多費詞。曰歸是耶非。而我𨿽貧賤。瓜葛相因依。嫁娶十步內。近如一雞飛。蠟飲雜歡咲。孫大甥亦肥。門前梨棘樹。手種已成圍。

△王思任

盤花

觀海﹝八首錄一﹞

嚴灘

山憐

蔡經宅

入華嚴老人居﹝和杜劍閣﹞

石梁

放生池

獅窩嶺早發﹝和杜白沙渡﹞

登東臺頂﹝和杜萬丈潭﹞

○盤花

種花苦不直。盤花苦不曲。養葉苦太遲。剪葉苦太速。百計取花態。四時供醉目。勉彊成自然。歲久情亦熟。當其怒生時。豈不含露哭。近人旣媚人。安得自伸縮。甲園受髙價。乙榭應寄宿死徙尙不知而況榮與辱方信幽蘭心。窮年願空谷。

用才。與才之自處。時之適然皆有之。寓感何窮。

○觀海【八首錄一】

望海海如何混茫似初景勢大理難明威來天不猛。遊龍無故鄕飛鯤或纖影始知國中人。百年徒在井。

只取大勢不實賦海賦卽不盡

○嚴灘

誰何一男子。舉州冒其姓。一絲釣少微列宿俱不競要領發覺言足腹渾臥興漢月至今明。江風於此勁【法健】

○山憐

山程無近裏。山家無晏眠。山女無完粉。山民無空肩。采薪來忽虎。得米歸卽仙。獨行犖犖路。相望迢迢煙。飲水涔爲井。開山土是田。樂談城市事。喜逢賽會年。一見伍伯至。魂搖似縮鯿。使君有公賦。且取驕人錢。

○蔡經宅

蔡經猶介人止思麻姑。鞭背乃誅意。一癢不可掃。漢臯贈且挑。天臺儷而嬲豈不共神仙方幹代煩惱

○入華嚴老人居【和杜劍閣】

空山誦華嚴人老气則壯木魚一振響江南盡回向側望萬年冰。布瀑三千狀虎豹常伺門魔魅敢侵傍陰風忽拔海無畏佛亦愴。常恐悞云雷會使光明放我來舉寒酌七鬯幸不喪淩晨取沸雪盥浴神愈王緬想射人淸泠何多讓更欲借軒窗。鑿通靑玉嶂。不能此讀書。懷人自惆悵。

○石梁

誰將一疋縑經緯萬里雪上有織機梁。提絲不聽歇。天襄無此巧。火完無此潔。文是觀音蓮。花花噴玉屑。

○放生池

食少魚難養。地少魚難葬天寒瘦尙可風暖膏將漲【體物深至語莫謂戲謔】一自囚紅水何年逃碧浪本爲放生名反得速死謗大哉慈悲言不取亦不放。

○獅窩嶺早發【和杜白沙渡。】

旭來雪若水逢天乃得岸載語乘槎人又謂入銀漢雪曰萬餘里天靑界相半【奇曠非常】十丈混同行招要必以喚。舉目但茫茫。拊心何漫漫。勢迥自孤危常恐僕影散埜樹苦相欺格鬭羣爲亂袁安豈解此。閉戶空詠嘆。

○登東臺頂【和杜萬丈潭。】

古雪爭日光。彌天象反晦。我來覺一刼。不知仍世內危蹄犯峨冰力杖竭杳靄已見地無餘。翻悟天還大。諸山願臣僕北臺僅敵對。絕頂踏晶沙茫茫蕩沲瀩側身瞰滄溟金波豁旣碎齊岱呼卽應聲不在天外。僭逼上帝居恍忽搖幢斾紫浪蹵萬峯龍湫朝黑瀨。大暢向生遊。豈復如湛輩。濯足雪花淸。振衣云葉礙。肯食羣仙盟。笙鶴年年會。

△薛岡

畱別張隆甫

彭城寇

○畱別張隆甫

貧賤無足驕敢以矜色怰祝鮀宋朝死天下畱口而我見若仇讎君聞豈欣羨情性稍稍同以此成契善傲骨不易食吾子今原憲藜羮且不糝節義窮始見欲止貧相驅。欲行病相戀。行止兩不可何以計晨晏徒愛莫能助。徒知莫能薦。惟取固窮操。補收髙士傳。【無可柰何中。作不朽佳話。亦酸心。亦快心。心甫。】凍餒誠可憂言歸苦遊倦富貴生今日不如貧且賤。

激直怨斷聲有餘悲

○彭城寇

憑弔碣石宮。數假彭城道道旁桑麻靑重門禦客暴何物敢奮臂久聚中原嘯思以臺戲馬。朝呼夕輒到。城中餘三戶。城外增萬竈。鄕夫豈不勇倉卒苦號召我本大平民危機誤奔蹈孤軍望援師椎牛竢享犒從來找師集殘疆已無盜

又

髦齡苦行役況丁金革中艱難費輪楫弔古躋雲龍賊至自淮南所過州裏空頓兵桃山下。意在窺二東。洪河不得濟賊計良已窮躡後倘一旅殲殪微遺蹤乃計不出此妖蛟縱故宮淸夜坐岑樓浩浩聞北風南山助烈火天地爲之紅【得此四句宕開气勢】國家養貔貅恃以戢狂鋒狂鋒不能戢厥辜任孰躬無庸姦宄患所患求英雄道路有萬目。看敍賊退功。【悲憤塡膺妙在不盡】

△葛一龍

建溪舟中寄王元直

得潘昭度新蔡書答訊

舟中九日

○建溪舟中寄王元直

目奇。不敢瞬一瞬百奇過【迅急在眼】鮫鯢岸上立牛羊水中臥決澑拂神風噴薄天地怒行舟鬭石角所去無一步。空翠翳中日崩崖撐獨戶狙公劈皺栗。螺女搴香杜。辟歷焦峻壁。堅阻絕四顧忽於一轉折片葉生雲霧。如是五日往未及半程路鄭重致書語彷佛後先悞七月荔香盡。八月橘猶醋。

○得潘昭度新蔡書答訊

故人宰一邑鳴琴事官守飛書致予問可繼牀頭酒。予亦問使君。宵似春風否。春風苦不間。吹花復吹柳。

有意無意處搖曳多姿

○舟中九日

九日渡頭人迎風倚孤棹江空落日遠人夜生餘照無菊亦無侶開尊自相勞紅葉點鷗波靑煙出漁竈

格健气淸一結堪畫

△馬之駿

送司餉遼陽

○送司餉遼陽

金城艸木衰。雁聲哀且厲。落日孤烽髙。往往見輕騎。颯沓封�禿。空廬厭焚�其中原埜腥未必盡芊豕殘鬼哭玄沙。猶聞上功次。夜深拾斷鏃。鹵獲勅鐫記豈不恥雷同。腹滿不敢議。時媒跋扈驕未隕攙搶祟。投醪固宜廣選鋒乃爲銳似聞志士悲。中夜枕戈涕且歌胡無人。蒼茫九陵气。

語含諷刺不盡而盡

△李流芳

題荃之畵蘭

丰於寄懷戴天卿

南歸詩

○題荃之畵蘭

我昔學畵時意亦頗浩渺不求工形似。但以寫懷抱。十年弄筆研自顧尙艸艸子眞有夙慧落筆■﹝冉阝﹞便好疏疏幾葉蘭此意亦難了墨肥苦無骨。險瘦神亦槁縱筆傷婀娜。取態失蒼老。不獨煩位置。兼亦貴風藻。看子意有餘一往何振掉著花花離離著葉葉裊裊因風欲翩翻墮雨故夭矯開箑颯生气嫣肰出物表始知畫有眞。俗工徒潦倒。勉旃自珍重成名不足道

○丰於寄懷戴天卿

我昨過隆阜問予人不識。見子因吾友。執手便相得。嗟我閱世多老眼太靑白。如子自不羣肝腸映顏色。我從齊云還畱連愛落石僧廚爨無煙。溪邊學閉息。須臾千村素。猶餘半巖黑。絕叫淸景中。不禁酒喉函。飛書往報子犯夜旋相卽豈無嚴城限。況復路崎仄。感子欣肰來。絫絫載觴炙。使我獲一醉。陶肰共枕籍。別子幾何時。又見陽月易。丰於與隆阜相望苦相憶東門李女郎。頗不事妝餙【忽入女嫏卽事眞率想見澹蕩】迎門粲一咲此意可憐惜期子重來過樓頭新月直

○南歸詩

我本疏狂人。不適於用世。當其少壯時筋力尙可試。摧頺廿年餘業已甘放廢黽勉作此來未免爲貧計。出門卽不怡。行止屢跋足。祿養或可圖世難偶相值未能爲親歡遺之以大慮。絕裾者何人。殆或非吾類。髙車易傾覆況復丁此季縱令爲身謀亦豈徒泄泄【閱歷見道之言淺躁人須書座右】寄謝金門友出處各有爲。同車旣好我。周道瞻如醉。

又

我年未四十已懷退隱圖俯仰又十年。何爲尙躊躇。經過怯往迹魂魄識畏途去來廿年閒。道裏三萬餘車裝敝屢更何況此微軀所以不自決。豈徒爲饑驅富貴亦復佳歲月待我乎【較樂天欲畱年少得富貴。富貴不來年少去。二語婉折多少。】婚嫁幸已畢余口亦易餬故山臯亭下桃李滿村墟深塢秀泉石近築靜者廬新梢想出籬疏泉行遶渠雙筮指天目一勺見西湖言之病已蘇。況當長久居。息黥補吾劓。造物寧區區【右途中示子將。】

又

玆山表徐方經過屢登眺偶然尋舊遊策蹇偕所好荒亭何蕭瑟落日春風峭。河山挾霸气。四顧雄懷抱。嗟此古戰場。豈容隱者傲。緬思放隺人無乃非髙蹈不見山下湖【一句忽掉轉章法遒秀】淸如眉眼照。河勢欲吞山。湖能益山貌。此中豈有意河怒湖則笑【右登雲龍山。】

別將河湖宕開作結勢極健遠

又

吾愛陶彭澤出處皆艸艸【須知不是說陶公艸艸所謂正言若反】動必求其全俗人自纏擾吾爾廿年交知子如余少愛子無俗情俗情亦自好口常說隱淪。身復戀溫飽蹉跎兩不遂此意各能了【冷暖自知語人人有省】玆遊計百日日日同傾倒鼙鼓聲動天風濤勢翻島寢食間談諧賴以忘病惱不知分手路只此閶門道經過𨿽有期別懷亦悄悄。子歸及桃花六橋踏淸曉別業在龍泓。泉石眞可老。我歸百無歡。燒筍聽春鳥。秋風從子遊。松閣爲我埽。【右吳門別子將。】

又

伯兄性寡營生理日蕭條兩弟皆食貧汲汲度昏朝爲農力不任課兒亦無聊餘潤或望余自顧無脂膏。今當遂長往。念此中心焦。勉謝諸兄弟此非人力邀。吾宗自薄佑先達皆早雕從兄與仲氏當年踵登朝至今同藉人秉樞冠百僚逝者倘可畱翩肰亦雲霄大命旣有制電露安可饕我𨿽老風塵壽命較已牢與其夭斧斤寧以樗散逃傷彼泉下人。【又說轉先人上纏綿婉痛】憫我道路勞。兄弟更相慰。烹蔬傾濁醪。婆娑阿母旁。此樂何陶陶。富貴有此否。何及爲我驕。天倫豈世情。菀枯同所遭。但當崇令徳。愼勿望門髙。【右還家】

長蘅五古。溫厚深婉。爲體中獨絕。律詩乃率�耳。或問子於五古頗去平調。而長蘅不尙奇險。何牧之多也。子謂嘉隆間五古。正恨其通套無痛癢。如一副應酬贄禮牙笏繡補。熣燦滿前。自可假借。不必已出。人亦不堪領受。又如楚蜀�俗。以木魚漆鴨宴客。不若菘韭之適口。惡其僞也。惡其襲也。豈恨其平哉。詩到眞處必平。年到極處卽奇。長蘅之平。正使好奇者無從入手此正奇之至也。何得謂平。

△曹學佺

送陳振狂

○送陳振狂

秋月無數好。夜夜明長天。子在之水。獨坐不能眠。作客亦何事開襟殊爽肰誰堪帶余影歸去伴江船

幽襟素韻不假雕餙

△錢謙益

先生詩羙富不可如矣。昔人以樂天子瞻務觀三君。爲廣大教化主。嗣之者其先生乎。金集未見。皆得之鈔錄。故不能多。要之先生集畢竟單行。非選之所能盡也。

大風發谷城山

飲酒﹝七首錄二﹞

鱉虱﹝臭虫也﹞

淮屋﹝記淮安太守許同生作淮屋之事也﹞

四月十一日登岱五十韻

湯池

○大風發谷城山

驅車谷城山剛風旋如塊厓端殷崩雷石角噫眾籟合汨饑鴟號排蕩飛鷁退首塗失東西亭午轉冥晦天窄危徑裏。日蕩浮埃外。輿謼徒侶錯馬旋尾鬣對局步蹴石根卻行壓人背【險景動魄】登頓鳥道半。經亙蟻封內。歇鞍方問塗。息肩始一喟。行看日車斜。坐喜軸在。行邁固有時冥升信多悔善哉前車戒斯言旅人昧

○飲酒【七首錄二】

羊羔產汾州葡萄釀安邑刀賈主人名桑落應候出一一走京華種種煩置驛肩荷慮顚躓車馳或泛溢枹攜如懷繃登頓敢奔汨一夫致一罌一石數金直愛借�馨香收藏辟風日封題復再拜。輦輸權貴室。貴人多不省。累置似搏埴。寂寥揚子云扶疏守玄默徒肰煩鴟夷。耆酒何由得。

又

世多愛官者。不復知酒旨。亦有愛酒者。不暇計官羙。愛酒令人狂。愛官令人鄙。腸爛飲不休。漏盡宦不止。耆酒與貪官。皆可令人死我本愛官人侍郎不爲庳。我亦愛酒人。致酒每盈幾。今年命大謬。官罷酒亦恥。長嘯謝都門。斯可以去矣。

○鱉虱【臭虫也】

僦捨都門外湫隘類鼠穴土炕榰前楹瓴甋累後闥炎歊气彌蒸溝澮惡不渫凡百虫與豸因依作巢窟。有虫蟣虱類厥狀肖惟鱉形圓脊微穹帬介儼環列多足巧於緣利嘴銳如鐵伏匿狀第間。夢囈伺怳曶。擘肌陷鍼芒噉血恣剞刓。攢嘬方如錐。墳起已成凸。不禁膚爬搔。猛欲手捽撼倏若捷疾鬼驚走在一暼都無翼撲緣。不聞聲僁屑近或匿枕衾遠或走栭楶明或潛帷幔隱或據衣裾遶牀何處搜拂簀誰能撇兒童偶批摑經時臭不歇未足誇俘獲。徒肰滋嘔噦。我坐環堵室屏居謝朝謁方當病幽憂又復遭螫嚙睡少不耐噆。皮枯豈堪蜇。逝將謁上帝精誠訴饕餮綠章方夜奏天門還晝閉亟陽顧我咲子亦太薄劣胡肰扣閶闔除此小虫�歸來焚奏章求裝遂南發從容理席薦。瀟灑振巾襪揮手謝鱉虱。且與爾曹別。如何韓退之。得官喜見蠍。

○淮屋【記淮安太守許同生。作淮屋之事也。】

淮人作蘆屋縛蘆爲桷椽磚堅省塗曁欂櫨無刻鐫結構朴而雅庀治廉且便許君守淮陰但飲淮上泉歸來結淮屋亭午猶醉眠人言蘆爲屋。嘗恐火誤延。建章三月火。豈亦蘆使然。又云不耐久。風雨易漏穿。此屋如傳捨。次公豈非賢。竹樓安在哉。其名至今傳。

○四月十一日登岱五十韻

淸晨上泰山。下山未昏黑。【起二句作冒】登覽興已賒。驅車一何疾。我行渡泗水望嶽心悚栗原野相卻迎丘陵莾奔逸湖然類削成未見表嵂崒停車回馬嶺。凝望似堂密。岱勢自回伏。羣山各離立。傲倈矗數峯。疊浪兄沸滭。偃蹇欲不朝顧盻疑旅揖低佪成眩運登頓猶堛塞紆回淩絕頂俯仰蕩胸臆天去山不多雲與地爲一眾山斯在下九點煙屑瑟巨如牛眠冡。細如蟻封埴。散如狐綏綏。聚如羊■﹝角咠﹞■﹝角咡﹞。弭伏象環衛。奔走效覊縶。傲倈𨿽兀傲。沒踝不及膝乃知丈人尊。兒孫敢匹敵登登四十里十八盤乃畢山容濯深秀石狀鬭詭特。洞壑互排陷。岡巒競迸逼穿地山根湧。撐尺石筍出。層峯腰帶云。遠嶂掌避日。大冶無不有。神工故難詰。琢爲研山姿。縮放盆池質。近松辧薺峙。遙樹紛禾櫛戌削衣低昂翩反袖欹側鈴瓏月斧漏窈窕云車匿屬連方帖妥揚去忽剖副【水經注形容處所不到】濃淡尺寸變向背一瞚失領要苦煩紆追逋恍迷惑何當信宿畱攬采靈異悉坐看下垂云布滿兜羅色又看崇朝雨飛練掛千匹煙巒抉烘梁雲海摉蕩潏籠拙賦家心極命畵史筆逝將毀車輪豈獨戴臺笠玆遊借刻晷身世兩牽率每笑秉燭忙自嘆乞火急是時天大旱山枯石將泐渴遊旣惺忪閔雨彌快悒。元君盛香火。盻蠁走郡國。金錢佐軍儲。羨餘潤私室。神道亦乘除。靑帝遂失職。雀鼠穿帷帳風雨剝韋韠惜哉陰陽愆致此驕蹇極神心本天咫。明禋在國卹。魯童舞傞傞。齊偶笑咥咥。天門開誅蕩。膚寸云豈息。焭焭蟣虱臣。獨爲蒼生泣。

通篇摹寫領略急迅詳簡闊細語有分寸煉章煆句妙極天工

○湯池

圖經云湯池在黟山東紫石峯下。香泉溪中有湯池。黃帝服還丹。肌膚皺折。浸湯泉七日。故皮隨水而去斯須白龍見池中。笙歌繞室。雲霧淚散。見珠函玉壺持歸石室浮丘公題記幹南峯石壁。

峨峨紫石峯迸泉瀉天半下有湯泉口濆涕然壚炭陰陽交劑和涼溫互輸灌暄暖便祓濯淸泠宜靧盥立象徵明夷流惡類奔竄蒸池匪檻湧瀵魁徒澶漫天爲湯沐賜神用陰火熯不數硫黃觕肯比礜石潬【天下湯泉多作硫黃气惟驪山是礜石泉黃山乃朱砂泉】惟昔軒轅帝在宥天下亂神丹內服食靈泉外烹煆一浴肌理皴七日毛髓換龍來云翕集鳳吹霧消散漿露玉壺凝。冠履珠函貫。至今石壁題。隱隱南山矸。我來值春晚。桃花湯渙瀾香風解煩酲蒸气淟微汗咽嗽綠腸淨。拂拭紫絡粲。原憲腫可差。皇甫痺應渙。陸渾火埜灼。焦原勢糜爛。未能除人痾。安用滌身痯。誰把浮丘袖。永懷玉女姅。執熱竟何云。晞發起長嘆。

△範景文

弔方先生墓

○弔方先生墓

夷齊叩馬諫原不爲武王心憂簒弒者。借口於伐商武列當時變二子念天常各自具深心並行豈相妨頑民遷洛邑義士死首陽死名與死節。武俱不忍傷一時兩知已千載有臣綱。憶昔方正學。將苶同肝腸。【只一句捩柂】气不激不烈節不烈不揚悲風寒木末。至今有餘愴。

△吳鼎芳

泊北固山下

天臺山中

○泊北固山下

夕陽江色遠■﹝舟羲﹞棹潮初退獨客吟淸秋沙鷗冷相對水气上城根風聲隱巖背。漁舟載煙火。撐入菇茭內。

○天臺山中

白雲伴衾宿開戶雲飛去出戶尋白雲。蒼厓濕芒屨。峯頭異域僧洞口先朝樹流水帶餘花。從來不知處。

△沈徳符

告身行

詠懷﹝十首錄一﹞

○告身行

赤伏未再炎關內賞爛頭全鼎將分足中郎署發丘孱闇與雄猜。前後俱鮮謀。下逮瞀亂世白板時拜侯間值兵革興貂蟬出兜鍪亦有童憨主蜀帥付打球如何明盛朝貽此班行羞起曹一牘上朱紫隘道周墨敕一紙下廝養皆冠斿華簪耀綠幘法服被靑鞲將作操斧斤位超大長秋八騶列車前昨日身爲騶乃至槐棘身自詡借前籌延賞金吾堂賜服龍衮侔已甘噲等伍寧畏楚人咻靑女一司令萬竅鳴颼飅霜霆交加下云日皆生愁灼爍剪彩花丰茸負薪裘枝髠皮不傅棄擲衢與溝亦有株累及本判淸濁流昔旣混淄澠。今豈辧燻猶紛紛杜郵行累累請室幽元載穢襪塞。崔浩檻車溲。獵方思上蔡。辱或報江油。免官削爵土。猶稱禮遇優。差殊疏傅去詎學李泌畱向也楦麒麟玆辰繡犧牛珂玉不爲榮秪足媒俘囚季唐褻名器未足深相尢大將軍告身。今值一醉不。

○詠懷【十首錄一】

昔賢欲驕人所恃乃賤貧胸先橫一物气豪失則均貴後益著謙實與倨傲鄰。醉後益溫恭。不如任天眞。何爲居逆境道詘志反伸狂呼鍜錫公鵡洲竟沈淪登牀叱挺之幾喪浣溪身所以栗裏翁誨子頴水濱。冷入縣令被。吐污丞相茵。七尺旣受役。安能免叮嗔。

卷一終

●明詩平論二集卷二

五古二

鐘惺十二首

譚元春十首

尹伸十首

潘一桂六首

惲向二首

池顯方五首

於奕正三首

卜舜年一首

錢繼登三首

華淑六首

蔡維寧七首

阮大鋮三首

盧世■﹝氵隺﹞二首

申紹芳一首

黃景昉二首

文徳翼一首

陳函輝一首

△鐘惺

經觀音巖

雨發九灣至歸州

歸州峽

新灘

西陵峽

飛雲巖

南歸柬別劉貞一侍禦獄中

傲來山

已未白門喜周伯孔至讀其詩記前會在已酉歲

錢時將自吳過訪因謁梁水部於蕪湖及再見予送之歸吳

戢楞嚴注訖寄徐元嘆

題茂之所書劉脊虛詩冊﹝並序﹞

○經觀音巖

洞巖但如此。今來較不同。【不見深厚便令人易襲】泉石稍差次遽覺心目通。峯气值殘霽往往變蒼紅曲屈失故徑。層深翻得窮向者攀援處。乃在俯視中安知所蹈歷其下非嵌空何心覓前源徑盡忽以逢水木發秋籟而非谷中風憫默觀因應怳焉如發蒙

曲折玲瓏有幽必到山水詩恨跖實不靈此又似靈分太多請智者參之

○雨發九灣至歸州

亂山無淸曉雲水但稠濁【起句有鮑謝風致】累日行重嵐。叢密何由豁安知玆壁外。不有朝暾躍。頺云初離洞流止將焉托嶺半一人家如鳥巢阿閣。人語響空蒙煙火出冥漠。隔江望秭歸。殘陽見井郭。胡爲旣濟後昏暮猶墟落。

○歸州峽

誰知下峽途自玆始云險。蜀江不愁風風立水亦捲石逼■﹝木虜﹞觸石。湍仄舟過淺。向歷虎須危。【虎須灘名在夔州】未覺精魂斂長年至玆戒心手目俱勉。水舟細意嘗。稍肆俄焉舛曲巷夾我舟戈鋋立剡剡怒濤跳臼中倒石日夜碾努力過新灘。前期自可展。

手眼淸透不假雜色點綴而自肰如畵所謂百煉正在此

○新灘

三峽險匪今。玆灘成近世。所以名新灘舟檝往往躓。伏石激橫流。以待舟相值。天意卝人力。工亦有鈍利。利者每批卻審擇而趨避其間不容髮。失非惟恐泥三峽歸峽劇三灘玆灘厲【又將二句鎖頓方有勢方醒豁】巍巍神禹後。鑿山有望帝。連亙七百里。疏決成旣濟片石距通津智勇莫能計【鄭重有關系筆力千鈞】吁嗟乎陂理。眞宰難思議。

○西陵峽

過此卽大江。峽亦終於此。前途豈不夷。未達一間耳。辟入大都城。而門不容軌。虎方錯其牙。黃牛喘未已。舟進卻湍中。如狼足其尾。【虎牙狼尾灘名】當其夷險交跳伏正相踦。回首黃陵沒。此身才出匭。不知何心魂禁此七百里夢者入鐵圍醒猶忘在幾賴玆歷奇奧。得悟垂堂理。

○飛雲巖

吾聞山出云。巖則云之室。玆巖云所爲。云與山爲一。山云老亦堅。浮者化而實。初至怯空遊。梯磴乃歷歷下上於其間。步步可遊息。石以云爲神云以石爲質石飛雲或住動定理難詰。艸樹過泉聲尋之莫可迹諸遊山水詩又刻畫又渾成覺季重臨摹老�差下一格矣。讀此等詩。不得不服其心靈手妙效嚬之流。從何著腳。

○南歸柬別劉貞一侍禦獄中

古無三十年地天成扃鑰神龍寄髙深聲臭不可度理數俱無榷。莫能使鳴躍。天其垂異象皇心諭而作都哉禦慈寧外斷中斟酌。天心旣已睹。巷牖非不豁妄意諸小臣。聖衷疑且薄。其於所尊戚。體貌自溫恪苟能中穖宜匡順固綽綽。吁嗟失斯時。何由更納約。侍禦班𨿽後。於義忝鞀鐸四顧旣無望直前安敢卻微官易得罪倉卒風霆落。致君有今日。實以盈庭諾謂宜面引咎。後言胡救藥。匪惟語默乖。已失後先著。終始揆斯事誰其司斗杓於君獨嚴譴猶知君謇諤差賢於泛泛誅褒兩寂若君曰是何言。徒憎中懼怍。有言恨未申。何取身囚縛。看君負玆意。空名恥爲博。吾聞古直臣。退居皆閉閣。頃來鳴立仗夫豈不嶽嶽。中情旣難言。末路別有泊。或使忠諫途。反爲世所托。區區抱幽憤待君一灑濯

並是深一層語。爲好名人下�。

○傲來山

望者遠而略然得山之全【眞形圖正目不�】近郭岱已具人馬欣雲煙。牒牒達天門。天門非一天。向所指爲岱。岱曾不與焉乃知是傲來相顧而爽肰。察所由起止與岱相周旋扶侍效媚玆。詭激而便娟。𨿽爲岱疏附。其它不苟連升降殊所覩去來情屢遷於維岱曰宗。理气資節宣。

○已未白門喜周伯孔至讀其詩記前會在已酉歲

一士才徳成天人幾交釀【有感其言】勿曰兼人資。後遂不可量閱人久且多本禾自殊狀【過來人語】風日損不知驕吝羙已喪能使好徳人。十語九成妄。見君白門日弱冠神內曠如彼岸未登意已先人上敢自負人倫。秉彛不能忘人多惡其狂利子終易向。予𨿽不謂然口譽心兼創今玆從我來再見君已壯安保十年外。前途副遠望交相勞苦言。不暇道無恙。舟近察其人。豫暑淸實相。拜手誦淸風穆如表靜尙曩言庶有試今懷始獲放感子不相負。非因來破浪默思昔搖搖爲子扃疑謗。愧予當子年。事事遠相讓。𨿽云根器殊。亦綠心目障。倘有他山石如我於君向何至老大時衰劣猶悵悵乃知賢愚分。運會默相仗。

深心師友學問之談麤中自滿人須日讀一過

○錢時將自吳過訪因謁梁水部於蕪湖及再見予送之歸吳

士能苟讀書無文亦自可篇章日日傳吾知腹未果錢生學道人著述不妨夥。按之皆精博孔釋如觀火別予謁梁公返不忘見我離久如初逢玄鸙空中墮歸吳臥冰霜經籍以自褁

○戢楞嚴注訖寄徐元嘆

閱人數十載不容不索居咎譽去已足。此外何所須。豈知獲微效。習靜心迹俱。縱非懲惡友亦當返我初禁足廢參訪。良朋亦遂疏辛勤補孤陋精進資顓愚。法味自供養。不復觀他書。諸根本闇鈍無力及其餘七載求密因。心見欲豁如淺深示眞月究竟是非除因果同本性。頓漸殊常途當其銜躡際交光非有無櫽括取其要餐采聊自娛人生非麋鹿何怪限荊吳萍蓬猶偶值豈終隔一隅但恐再相見冉冉猶故吾

○題茂之所書劉脊虛詩冊【並序】

每見古人終身於詩。究其所存。不過一軼。或至數章。則心甚畏之。貴裁也。精於裁必審於作。�於示人乃其髙於自處此予所謂選而後作�作而聽人選者也。甲寅早春。舟中閱唐人全詩畏杜審官之少。而脊虛止十四首。其嚴冷之意尢肅如不可犯。篋中有髙麗妙繭八紙。將索茂之小楷。偶閱此遂以授之。其紙不浮於字。意似皆有所裁。紀之以詩。

只玆十四章煉气已成液如何平生勸一字勿苟益陶公坐髙秋俗士不敢入不受人去取孤意自先立何以莊嚴之妙繭與良筆何以展對之。新柳及初日。所貴如其詩。意皆存簡寂。

△譚元春

馮元成大參來官湖北移書垂問答贈一章

讀陶詩詩爲魯文恪手錄

復畱吳興與兪彥直同遊

謝彥父吉父陸舟亭

玉華洞

天啟元年復出應試呈莆田周學使者

送妻父劉悅翁自淮上還裏

伯敬畵古木寒泉寄董崇相廷尉令予題之

劉濟甫持顏魯公浯溪碑見贈是其先人景垣文學遺物展觀之暇率有所感

頴川張同甫曾訪予都門萬福寺投詩不值而去丙寅冬日閒居有懷始寄答此章

○馮元成大參來官湖北移書垂問答贈一章

辭人凡九變大要歸楚辭三百孔黜楚楚賴靈均垂無論聖與愚不磨在精思我所必起者人亦難廢之【大眼界大力量語。庚庚有見。非妄自儗托者可比。】南郢沅湘畔。不見芷與蘺武陵自有溪桃花所莫迷已非古人境。空想古人奇。芳菲存毫素我公幸臨玆愚生本疏內異采難華滋靜中悟離騷。稍與初體宜屈子何哀澹楚原非猖披。振衰還古則。捨公當爲誰。

○讀陶詩詩爲魯文恪手錄

陶詩淡如此微云沈古潭。密奧了無際冥冥眞气參髙非由簞瓢趣豈關沈酣。素而不近枯。心聲如可探我釱鄕先達已深躁銳慚。想其寫此帙。淸風吹茅庵。

心澄气厚澹澹無際

○復畱吳興與兪彥直同遊

我欲乘月發子忽乘月到相遇自成畱主人向客笑【髙懷如挹】尋溪不知返。身心舒一嘯。野庵達城闉。酒茗生幽妙。坐疑霜天月。日新在斯城照。

○謝彥父吉父陸舟亭

憶昔乘月色叩園登城際。忽見城頭光。波爲月所碎。齋竹借淸容是時百雉潰水月不可常。官吏興其廢。二謝步柳下嘅肰念荒穢絫土與堞平。亭之但點綴孤舟分漁牧。遙煙褁松檜。閒坐看蒼茫嗟彼勞人輩此亭有佳致不在此亭內我家臨流水。羣木良可愛。鳩工且置亭。落成皆此類

從子瞻淩虛臺記脫胎筆興超妙。不掛一塵

○玉華洞

黑雲埋地底煙霧不得結。潛與炬同人。以此爲日月陰濕沁空冥初火照難徹傴僂尋石隙容光隨曲折石筍亂棕櫚。拂音皆淸越。日縣髙下乳。彬彬相錯列。疊成人襊絞龕影幻古雪萬象不可窮間坐石上閱

雕鏤鬼工。然不入怪。髙於文長一位。

○天啟元年復出應試呈莆田周學使者

夙生師友債。人間榮寵好。兩念未盡忘根靜器猶躁【根器分別自知甚深】久閒令人肥山澤臒者誚。十日學磬折九日猶不肖前果厭巾衫。今又厭穛釣無恆則存之亦曰任運妙【自罵得妙自解得妙】夫子校南國展矣淵鏡照選士如看山佳處領其要。【不求甚解正是善讀書人】吾家二仲氏坐收良工效竹箭將盡日。仍來搜空峭。念此何因緣。思拔出泥淖。想在多生中。曾一識面貌。弟也充騎驛。灌灌歸相告。靜女夜半寒。天曉媒妁到欲許憚衾裯不許嗟猶少

以家常瑣屑尺牘委密語入詩。而不傷風雅。柔厚近人。胸懷如見。此體亦竟陵所獨。

○送妻父劉悅翁自淮上還裏

曾未出闗闠出忽千餘里。【朴率便見】泊尋我白門敝裝夏雲起鑿翁太古心誘之遊淮水碧檻與疏簾了了多纖指翁遽鄂而問。周視曰奇詭則知課女訓。內言不出矣。感翁工勸誨無妬以當美【比當肉當車語更妙】孀姑旣無間。姬勝有所倚。請翁回懶蹤數往視吾子吾子弟所生奚必緞腹裏天性於玆明。江帆掛莫止。

○伯敬畵古木寒泉寄董崇相廷尉令予題之

鐘子不言畵。偶然生數筆自取木石疏非以愧人密【髙致雅懷標出可想】躊躇未肯竟卽寄友日能於點染中。常寫其人出。曾畵一古木衝紙紙爲絀旁忽露半舟。寄予惟恐失。又畵兩古木橫有冰霜質久之拂其塵添壁與瀑一【神到急追從來髙人寄托翰墨往往如此】聞人往海上。寄懸董公室。

只說伯敬畵意髙簡而寄董只一句結出章法剏獲

○劉濟甫持顏魯公浯溪碑見贈是其先人景垣文學遺物展觀之暇率有所感

顏公書法卓。方圓皆欲除。平生嬉怒情。向此無不抒。碑版盈山川。暇矣徳業餘能令天與地如人華冠裾【非公不能當此言。非友夏不能以此言贊公。】次山頌中興。公也拜手書欣然執末技甘遜爲不如【從來惟大英雄。大學問人。方見自家眞有不如人處。容易自足。只緣不大。】推讓事君父何事肯自居【推開說去包括甚闊說理了偏不迂腐頭巾說理迂腐只是理初不暢非恨其說理也】以此煉心腕墨妙有本初【又說到筆墨上旋轉入妙】損爾主世傳。報之以勗諸。

此首詩與詞人凡九變一篇。言文章藝術之�蘊含精切。本領最大。豈尋常才藻人可及於此等詩過目不辧。而漫肰隨世訾議竟陵。何弗思之甚也。

○頴川張同甫曾訪予都門萬福寺投詩不值而去丙寅冬日閒居有懷始寄答此章

古音不可追正響謂孤調雲水散杳冥永日不彈妙小室緣燈影自將朱弦照憶念平生友宜用寂莫報【紛紛往來總無關系此寂莫中正有平生友在躁競人豈知】曩客春明門。塞默中浩浩盛世四民外別自有無告【舉世混濁知音無一眞堪下泣】汝陰張氏子萬卷不圖效奇蹤無貴遊訪我申所好荒寺苦難逢一去成遠道。天寒雁鷺多。野水自移釣。

△尹伸

先生五古刻削奧折。無一字近人。然刻而能亮。奧而能渾。一片淸淳古澹之气。流貫其中。非古非今。不襲不濫。可稱獨絕矣。七古堅響煉色。別成一家。近體矯矯仄秀。脫盡庸熟。於此道開蠶叢之險。良是間代淸律。○五言古詩。大要不出三者。寫景言情紀事。然工此體者。或偏有所長。易地則躓。求其兼融互攝於三者。而無痕迹可求。正難其人。惟先生能之耳。蓋寫景易碎。言情易俗。紀事易直。又求深者多至晦�。作理語多至幽腐。要在一片眞气。曲折各到。而語語可曉。又多含蘊言外之味乃佳。不熟讀先生諸篇。於五古之道。恐尙墮雲霧。乃漫云取裁漢魏。不知如何便得到漢魏也。

得黔報寄示兩子

山居雜詠

溪邊

病後田園雜詠

憎詩

盤江橋爲朱大參作

荊門別內

灩澦

謁李溫陵像

○得黔報寄示兩子

仕宦通黔籍。時比於放流。頃者因戎馬反名才見收我昨權出處曾慮當見投未卽■﹝犭員﹞奔林已同鷹在鞲衰年履瘴鄕病軀親戈矛。中子不樂聞。況使老妻憂。惟予性頗達。死生同一漚。炙額兼噴鼻。壯夫昔所羞苟能了二觀未必無一籌【從一順逆。齊生死中。生出濟世作用。方見本領深微。】世法今頗解勉師老氏柔。冠軍當辦戰。都護或深謀。聲靈仗英主。小醜何足劉。虔勸奉簡書。功利不敢求。畸人倘天幸。爲我營菟裘。

○山居雜詠

七年營一室裁及寢與堂此物已蘧廬主人爲夕陽豈能淫土木。長庲與曲房。密竹如墻壁茅茨蔭微行非卽廢丹碧用物先其綱。客來坐空翠松谷流笙簧。所恨嶺頭泉。未卽穿修廊。

○溪邊

赤帝淫於威漏天不能信溪水如沸羮。魚蝦難必命。上農哭原田稻花行欲燼偶陰豈不快翻愁失雨證公廩不及年官吏始聞禜。屢稔軍興余吾每疑理運耗蠹傷天心。豈徒農所病。非無陳紅者食貨矜其栢。竊恐物情渝。慢藏不得靜。嗟我百餘口筋力在釡甑往者丰之夏。猶恐儋石罄。歲秋輒如此。來日安敢問。餒鬼出籬壁。已傷丘壑性。況乎骨肉間。能必相保慶。箕疇亦忌貧。於焉義可鏡。

如鐵石如虯龍古勁中姿態橫出

○病後田園雜詠

荒俗無筆畊仁義買寒饑曠論薄田舍。英雄亦我欺。糞車卻走馬堯舜在一犂。附郭多膏腴甲族所必規百里就堯埆豈徒峯壑奇智力所不到其途乃坦夷【說得透】農惰自積習薄取給冬炊百窘博一間乘除敢自私人生滿意難。尙恐過其涯。

又

山居帶回溪於意猶未適曲門峻階下。酷喜一池碧。勉彊堤數尋。歲捐稻八石。坐待春夏雨貪天卽非策山澤不曾枯北嶺泉透眷。善下水之情坑隍惜太迫稍南勢忽抗續竹百餘尺。從此逓盈虛土石相損益

【許多曲折經營一一寫出】爲渠將里許。逶迆過我宅。遠陽而近陰韜晦保淸白。紀綱頗匠心。苦欲裕泉脈。開鑿當泉頭兼收雨雪滚工力天與人百年不再役。【收得密】

得杜之神自不必襲杜之貌從來學杜皆王之於華耳

○憎詩

卜山卜近鄰遠鄰無擇取饞鬼耗羣愚。頑巫爲鼷鼠【鼷鼠口甘。以諭巫舌。】窮冬乃其時徹曉聞狂舞荒歌促無章厭惡逮金鼓有時小自刃灑血示祠主𨿽謬章神異。半亦供戲侮。濁醪誰氏力爲爾銷痛楚詭云福雞豚。雞豚半登俎。今年盡薄收。此輩蠹禾黍。野祭徵爲戎。聖哲能逆覩。巒禍玆未寧鬼實蠻鼻祖魯火與鄴水。快事一千古。

以雅詞紀俚事。瑣而不俗。雜而不厭。此等詩詎容他人著手。

○盤江橋爲朱大參作

穹山相擠排。江形才一綫。怒濤不得張淵泓遂無間。黿鼉未肯梁滇黔欲中斷【大境界開拓在眼】小人病涉心。長者生悲怨。苦玆木石窮。金乃濟其變。鐵質自癡重。用之如羽翰瑯璫振空響。行人在天半。車馬日康莊。怯夫自魂顫不知頻動搖所以成安奠亦如淩雲臺。梁棟與風轉。虹力之所餘。幻出許樓殿。【增出一事作波又不費結撰如此鑄局非常老煉】金仙居上頭。豺虎心俱善。東西相輝映。兩崖互流盼燈影及寒星潭光最昏旦千古文荒陋翻忘利涉便。

莊實題有此動宕縹緲而又不落佻巧一字大手筆無施不宜

○荊門別內

此地慣爲別往往多苦詞昔別驅於公。今別驅於私。私若可無別情勢合參差。頃者謀慮葉意亦各安之。子但囑歸心。吾姑訂歸期。意言不盡處迹頗涉相欺遊心若盡吐。淚應倍於斯。東西在詰旦。嗣此難相知努力各保愛無爲空遠思

婉轉支離情事可想都在說不出處

○灩澦

老昧垂堂戒。云石謬耽奇依稀悵舊觀多是舟過時木小末反隆葳甤云與芝【畫出】其顚憩鸛鶴。其下宅蛟螭。生死但毫忽判於知不知舟勢與眼光。吐納每差池。滔滔萬里流旣束乃縱之。所惜古今人傳聞只崄巇

○謁李溫陵像

入國咨昔賢髙蹤寄蕭寺邊人眞報心貌僧不貌吏五年勸課功田疇與子弟至今靑蛉鄕彬彬銷■﹝舛上馬下﹞鷙。千秋熱肝腸幾卷僨文字題才別具眼析理兼論勢多少冤邪佞靑捲凜生气搏撀僞周孔開辟眞天地【太爲卓吾長價】逃儒頗有激。象教非深嗜【定有眞見得處】鈞衡遺此物緇衲借標幟吾知皮相者。心實不解忌【說得忘者甚淺妙】偶然塞言責。聖明亦未奰死於不知已公已堅夙志再拜欽幽光澘肰難其嗣

△潘一桂

開愁

龍峪

十八盤

趵突泉

華不注峯

夜中過幹山

○開愁

淺士搖齒牙埜響亂大業騷選及賦頌褁足未嘗涉競以幽蠹詞忽此鏗鏘節聚彼千萬言重不逾一葉小儒但耳食望影已心懾。僞鳳易悅楚眞龍乃驚葉誰其辧淄澠深藏閉吾睫

○龍峪

兩崖屹然開勢若相嚙噬淙流瀠石隙爭道互奔駛飛聲下迎客幽如曳瓊佩伏地忽若無有時透巖出橋危云共瘦松秀天與翠顧景如不給左右疊瞻視。

○十八盤

絕壁幾千仭一綫懸丹梯齒齒列萬磴兩峽朿偪之磴淺不受屐短策相扶支。傴僂手互搨膝與頤相徛棧齴嚙我履。■﹝廠外義內﹞厜交我眉狹障如委巷耳目不得施意懾以挺險。力勇因瞻奇岧嶤三天門空靑軋浮吹立身浮雲上下視浮雲馳

○趵突泉

靈源幻不測。潛液流無停山根厄泉脈出地爭沸騰石竇朿怒雪沙衍漚繁星。隱雷曉壑霽。急雨空堂淸。壯音薄宵影跳沬沾風欞。鮫人舞晴淚龍女搏春冰曲沼括神瀑球欄戟幽亭玲瓏納霞月浩渺涵空靑元气動不窮。乃識天地英靈奇醒遊目詎敢投塵纓

○華不注峯

眾岫■﹝口答﹞然盡忽吐靑芙蓉。發地幾千仭。削立尋太空秀色灑齊魯孤靑造空蒙石瘦無亂雲迹迥多勁風丹井注紫霞湛碧生不窮階前白雲去倏忽成奇峯

○夜中過幹山

白日又欲沒長途昏亦行蒙蒙暗塵走聒聒虛泉嗚聚足避石角壓眼防崖傾。羣峯霧外沒積水洇中明離離繁星光孤影鄰我形中夜昧所投。宛轉千慮生

△惲向

昌化道中

十八灘

○昌化道中

沿溪山嵸嶐突面失秀气禿如巨然筆。直寫蒼莾勢。溪聲破寒濤。響答千春繼因風送明玉驚身在雷際忽然千峯來。前後墮蒼翠。舉眼如列屏須臾坐屏內夾身翠黛中人樹失位置【想見奇迅】惜地不愛酒。出泉共山醉。【結漫】

○十八灘

溪流削嵯峨見石不見土暗鋒藏柁下驚懼自今古瀠回一綫端。參錯僅濡縷。羣篙夾百丈手眼藉一拄略折亂萬繩。稍急破疾雨。舟從經緯渡【卽目寫得出便妙】路辧秋毫取。不知瞿唐峽。何以歷大庾。牽舟回神情險絕乃堪數。

△池顯方

上灘

下灘

五大夫松

寄蔡敬夫轉晉轄

入玉華洞

○上灘

灘澀旣相格。風復助之逆舟拗不肯浮【三字簡妙】頻顚欲觸石。如車難容軌。如駑難受策疑非來日路何故溪儵窄乃以人戴舟如空行鳥迹眾污迸泉流始得前幾及紅日熬水煙枯葉上下炙。閉雨仍捲云。人身成幹臘。篙師告予言君性亦太迫遲遲勝不行久久自過驛若厭道路囏何似勿爲客【結淺】

○下灘

上時苦不前下時又欲卻石怒爭起立槎牙逼相攫更能巧埋伏襲人於不覺舟如入萬軍。矢袍亂撀雹。單�疾如飛。一梢與之角。最險在直春出奇履其齶。後舟方來銜。前舟忽受縛。此時失一篙。性命懸絲絡。舟師如老將先知彼部落等閒搗諸陣灘灘開鎖鑰【景奇語奇相配�甫】殷勤請其法云無甚方略持梢苐勿彊持篙苐勿弱。【��舟師十字訣心甫】水固有腠理。石赤有窽卻。隱處瀾則漩。露�濤則躍。人生當快意堤防常失著輕順而勿縱【括�梢二句意更渾約心甫】與我自相若。至此風無權藉風翻易錯。

險境妙理可悟可師

○五大夫松

晉松以九鍚。未償其歲寒。矧玆五大夫僅秦九品官。何足榮霜節。無異於窮酸。松因隱身去。明示以掛冠。世反詑爲貴。執定五株觀。仍指一瘦禿。云是五者殘。我行至山半萬松生微瀾恍似響天樂。導進十八盤。嶽靈所滋養。枝枝非素餐。

入議論番案法矣而古折有味用筆特別另一風致

○寄蔡敬夫轉晉轄

先人初仕時。太原賫馬價。平居常語人。晉果彊天下。其人喜習俠。間亦善【工】舞詐。雁門等諸關。最當防其罅蜀失在苛核遼失在寬假【並入此二語不覺支贅筆法最髙妙】以君。易冰心。威信毫不借。乳民峙倉粻。買士雕弓柘安知無用命如衛霍之亞見眞胸可憑勿聽道旁捨北嶽與淸涼欲�待公暇

古調亮節結更勁永

○入玉華洞

谷口噫厲風欲入頗怖懊鞠躬神玄室轉穿轉奧窈火光倏明晦逼瞪猶縹緲初疑色頗雜。煤煙染其表。紳望髙敞處。全體皆晶皦。天生現田井兼賜諸臺沼鐘鼓與幢蓋人物及魚鳥汗乳凝垂珠鑪鼎畱殘棗定有自肰光。默照此神島。我欲除諸炬靜觀其相好。同遊曰不可恐迷去時道最危七層臺匍行輒傾倒恍忽露隙光如陰陽初兆偪仄幽憂中精神忽飛矯。平生頂日臨尋常不爲寶從今始識恩最珍乃在小【理淺而切說來自不腐】漸前稍辧色東方將欲曉玉骨化微靑恰當松炬了蝙蝠撲而飛旁俯寒潭杳寥廓復光明佳處反居杪。

△於奕正

太古洞

丁卯讀書山中楊無補自吳入京共住半月因畵二酉圖見貽賦贈一首

度仰嶺將至巖下作

○太古洞

古洞祕秋光幽窈不可拾我欲探其裏呼僧列炬入蝙蝠觸煙驚已墜復飛集直下若眢井。𨿽寒不能濕。石軋掛四圍。彷佛百怪立。閱歷迷近遠但視光所及石罅伏深潭僧雲龍所蟄靜聽恍有聲。習習涼飆吸心動驚欲還炬短石逾澀觸壁苔染身足滑力不給一綫逗天靑黃葉飛正急

○丁卯讀書山中楊無補自吳入京共住半月因畵二酉圖見貽賦贈一首

住山無靜侶山情了不涉君攜深杳來。呼吸與山接。登眺生渺論語語山水牒忽爾發淸慧驅山入筆墨。樹老崖欲崩洞古石半泐一人挾書出胸藏不可測漠漠大小酉定宜有此客。我欽玆意深在山心逾熱。安得共羙酒。岸巾石上閱。

○度仰嶺將至巖下作

絕壁不度鳥乞與人一綫。野雲扶杖入步步驚石濺。奇峯飛上下蒼翠遙相戀十里幾百拞境幽秋易幻苔色老崩石水痕瀠曲澗人馬行其中如蟻緣花瓣【極善形容只此句可作數日想】嶺窮已至地。身猶在天半。入眼無定形。不爲丹黃亂險盡奇轉生莫惜窮昏旦

△卜舜年

秋村卽事

○秋村卽事

刈豆沿北畦采菱向南浦阿翁唱歌回枯槎蕩輕櫓樹深鳴絡緯樹外懸网罟舉酒坐前檐孫眠枕翁股。叢祠散秋社。村隱冬冬鼓。

△錢繼登

讀景逸髙先生遺表有感

○讀景逸髙先生遺表有感

嘗聞昌黎言義肉恥庖宰淸流以爲殉國事聽瓦解公心殊不肰投淵擬塡海拜手書訣詞字字寄忠藹今身與後身。孤忠常不攺。

又

亦有不義生權門締瓜瓞亦有不義死。倉皇自引決彼生如陳屍。暴露未就穴彼死亦大慚鬼面猶帶鐵公生如霜嚴。公死如電掣君恩不敢忘。逆熖不可爇。至今秋池水。冷浸千年血。

△華淑

遊石公﹝舟人過者輒呼石公石亦■﹝口答﹞肰響應﹞

登空明閣

蕩舟消夏石公間湖山之觀莫勝此矣

次韻和東坡戒殺詩

偶然作

命僕擔慧泉釀酒

○遊石公【舟人過者輒呼石公石亦■﹝口答﹞肰響應】

鯨鯢負水嘯穴石空其中孤磴力排之飛流不敢通小者如蜂蠣。巨者潛蛟宮云乳滴幽翠鏤剔疑鬼工巉巖相抱出仙斧劈一峒從上視其下。憍懾將無同偪側事牽挽。坳窔或未窮。谽谺亦云妙。何況淩長空回風湧帆檣川谷響鴻蒙一葦緣山麓呼之曰石公。【徑住老】

○登空明閣

四面撮層峯峯峯各獻奇周遭截水勢。中別如天池。縹緲案其後三山宛列眉右華左包山余巒悉郭之皎若花片生一閣中心垂【好景】空云染絳碧散落成浮漪人煙突樹起臺榭隱迷離芙蓉落未半楓桕赭全披分窗餐秀響眺聽忽潛移來玆屬秋晦月雪想他時

○蕩舟消夏石公間湖山之觀莫勝此矣

圓湖比滿月靑山猶桂影【全幅洞庭大好手眼】晴陰网輕瀾深翠積遙嶺濚洄柔櫓前如魚狎藻荇戀彼風柚香丹黃點妍倩瀲灩自爲村水气兼秋靜突石擋髙天蓨荴撥寒境終期宅此居一樓一舴艋。【處分安置得妙】舴艋石公邊。樓當消夏冷。竹木侍巾居煙霞叨簿領。【習語】

○次韻和東坡戒殺詩

蓮芡亦有肉。蔬筍亦有汁。噉之不爲奢。並以杜淫濕。淡泊養性靈非徒取自得。永懷育物念勸戒恆急急入寺聽鳴鵝。臨池觀鬭鴨。生意欣滿前。不以侑食羃。口腹累甚微厥族爲之赤正使普度弘。無能起骨白。黽勉事空王猶嫌贅冠幘飛虫守龕燈。燈向飛虫泣。願以大慈心。平彼饕餐缺相勉始家人相成在良客素心苟無昧。茗飲堪遙集。

○偶然作

藜藿苦不飽梁肉苦不饑苦樂一以分悠悠貯心脾豪門穴金粟簿計紛如絲窮檐獲斗米驚喜猶自疑中人數畆家閉戶傍。書詩幸無公私追筋骨安駑疲偃蹇滅名氏常畏官府知皇天久不雨嘉禾失耘耔五月望已賒。六月又如斯。水車墮鬼劫。翻戽無停時。喔喔聞鳩聲。未見陰雲滋且酌豆花下良朋息嘆咨天苟念吾儕一雨赤非遲【朴處可追儲王非字襞句績者可擬心甫】

○命僕擔慧泉釀酒

釀事法非一擇水其要圖五里寒泉路深冬幸不枯蒼頭聚瓶盎擔致輕修途吾觀水變化俄頃成醍醐。先期覘气色候至香模糊家貧逢歲稔斗秫不爲無倉卒友生至。咄嗟庶免沽。

△蔡維寧

早過鄒滕

渡河

淮陰謠

關山

林屋梅花

石公看云

藥州秋泛

○早過鄒滕

落月借星照荒云帶山起經過亂離後艸木恐行李蒼赤化鯨鯢將軍功足紀野火動【兀】陰風點點流靑紫

○渡河

積雪不可渡。黃河天上頭。風帆互向背。地天合一流。寒目走當中濁冰據上游魚龍決波起眾力爭片舟冷沙注如雨狐貍燈外謀大野何澹澹。月色令人愁。

古直悲涼

○淮陰謠

王孫重一飯。賤賣淮陰魚。無故大澤竭。此身亦爲漁。且分乃翁羮。其矧以而葅。至今牙齒冷。不過屠兒閭。

機鋒尖快而意調殊古

○關山

渾沌鑿一門。形勝自開局山色不通行。天勢若爲朿。孤僧始鳴磬一雨江南綠

孤秀

○林屋梅花

燃燈晝雪天日月抱醉眠。洞中七日路洞口花開千。函文祕莫讀吳王在時傳仙人機枝花春風搖酒煙【口角輕妙不必有義不必可解】餐雪種花人。都不見神仙。

○石公看云

石壁出天地數帆秋滿湖看云不得食種藥開榛蕪。讀書不識道。卽理恆自誣賢愚乃一間夷險匪異塗我意欲富貴神仙不能無。山川屢更僕心發雙踟躕

○藥州秋泛

月髙大澤起帆滿新天秋。【數帆與帆滿各有佳處】漁童鼓掌歌煙遠仙人洲。仙人是吾家。子孫千白頭芙蓉花發盡飛出雙眠鷗

△阮大鋮

入山柬緝汝玉式

徐巢友隱茅山偶來靑溪聞酒熟遂還得冰字賦送

同子寧損之麥場夜坐偶成

○入山柬緝汝玉式

靑山良可親煙霜更交騖寧取耳目娛要識性情寓。系戀亦宜屏矧復墮憂妬惇悅心不違撰酌旨非誤。於野獲農談開門識樵路。誰謂謠諑言。非我息機具。候淨孤藥存。林定百聲赴髙梁窺燕雀閒籬散雞鶩古人意至時。去此不復顧。采薇兼采芝長謠入煙霧向謂不近情今始達其故

○徐巢友隱茅山偶來靑溪聞酒熟遂還得冰字賦送

聞君臥溪閣自照溪上燈。髙窗望三茆。月出星稜稜。夢中憶孤隺饑啄南澗冰忽接巖下書。遂曳還山藤。叩君胡爲爾君意頗自矜笑指雲峯尖。健犢聊可乘。梅花抱春甕佳釀遂以登糟牀滴香孔。气與蘭蕙凝此信良不誣自我山中朋【髙人幽事愈淡愈旨】仙人有遺柏啖之身可騰晨采花露睎。夕睹松露升。萬事謝機括。釋飲夫何能。

○同子寧損之麥場夜坐偶成

白日照中野。風暄麥恆燥。老農勤刈獲及此天气好。夜久星瑯瑯畼聲出楡栲予亦偕予朋髙吟響蒼灝汨身煙海中肆志苦不早談止乘夜涼潛歷田間道屋角燈熒熒閒牛嚙枯艸

△盧世■﹝氵隺﹞

忻口以往气象大類塞垣生來偪瑣至此始覺有歷落意因而賦詩

行谷中

○忻口以往气象大類塞垣生來偪瑣至此始覺有歷落意因而賦詩

地廓靑天垂。羣山忽斂迹。極目渺無隅。漠漠平如席。遙峯露微岑參差類縫襞枯桑何刀騷棗柳少繩尺長風吹不休我行日將夕驚沙縱復橫野气黃兼白歸翼沒已完惟見空煙積肅肅單輿【車】涼心神恍若辟若寤若旁皇。若已有所獲。此日復何時二月哉生魄昏旦气候殊勞歌答於役。脫衣古館中。夜靜燈花碧。

○行谷中

深谷迥無倪。但聞水聲響。山勢合成圍幾於靡所往踽踽石子間。風气逓蒼莾縮天入甕中空碧倒孤朗。淸流幕古沙。娟秀如美掌人鳥兩俱絕微覺有盻蠁。鴻蒙或在玆。悄焉一俯仰。

△申紹芳

祝蔡孝來七十

○祝蔡孝來七十

君昔贅黃門。家兄乃僚壻。傾蓋初往還。是爲乙已歲。餘齡方十五。末座欣把袂。辟珥稟教言不敢雁行聣旣而忝同學焚舟矢共濟余也幸先登惜乎君下第眨眼十餘年冷落貂裘敝訪余歷下城。泰岱瞻靑帝。惟餘篤故知。爲君旅食計。匹馬導長安。公卿爭擁篲。便欲棄諸生。慷慨參獻替。【想見此老倔彊啟美】遲之又五載俛首就匏系驅車入三山垂老益姜桂。蜮口遂含沙終風日且曀余特秉昌言登壇召虎筮。君度義不可。飄肰捲霜蔕。歸臥艸堂幽。硯田無苛稅。【說得一團天趣啟美】尙友在古人。春秋凜義例。演易闡庖犧喚醒凡夫寱因遡君平生大抵多踔厲【一鎖有牧拾頓挫】黨獄構同文淸流筆艸薙急難赴鋃鐺獨隕千行涕。碩果勤護持。塡海比精衛。痗心世道憂擊節猶堪誓。揮杯今勸君白髮催人銳是翁𨿽矍鑠。究竟亦委蛻。何如山水間。爾我長點綴。三萬六千場。再話參同契。

敍次磊落。其人如見。何必詰曲求寄。

△黃景昉

習池

○習池

習郁種魚池相傳古亭館涓涓石甃平所漑遂百畹昔賢經濟心不肯不澹遠山公廊廟器家典尙書選持節督方州遭遇未爲晚不應白銅鞮窮年事杯盌。中原板蕩初爲歡日已短。盈把神州淚。易一兒女莞無乃父風然蚤歲誤稽阮逖矣龐徳公。采藥竟不返。

又

山公池頭醉羊公碑下淚坐令漢水深。流光照嵐翠韻事合雄心卽目成姿媚想當遊宴時攔街作鐃吹葛彊爾何人名亦鄒湛類。反覺古人殊哀樂如無謂百里香鑪峯峨峨燭星煒棄置魏晉間徒焉飽精魅。運會苟未逢。靈山亦自閟英雄學神仙斯語幾人遂

△文徳翼

釣臺

○釣臺

灘急山愈緩故堆髙石頭。左肘威狻猊。右肘貔貅。釣時來灘上。釣罷石上休。髙寒振林木凜肰不可畱少漁爲我謔老漁爲我謀竊聞今皇帝。與子有素否。上可爲三公。次不失徹侯。子陵子陵去。解絲作劍緱。

歌謠體絕有古趣

△陳函輝

偶作﹝稍節﹞

○偶作【稍節】

塵逋行處多夙累坐難遣龍性不可馴驥足那能展遊戲五濁中。笑躄而使蹇。吁嗟末流子百煉指軟望塵屈全膝視陰息余喘上相發一言。滿座輒稱善。【摹畫可憫可笑】平生有素心異乎三子撰。朝爽自西來停雲映空捲早哉誦酒倫詼矣談天衍神馬駕日車豈受覊的揃勿令世法深。反笑丈夫淺。

卷二終

●明詩平論二集卷三

五古三

鄭友玄三首

陳治安六首

閻爾梅一首

陳名夏六首

方以智一首

舒忠讜四首

陳子龍一首

錢栴三首

陳弘緒一首

錢繼章一首

李雯一首

吳偉業三首

周鼒一首

魏學洢四首

陳懋仁三首

楊文驄五首

呂陽一首

畬充美二首

劉城一首

吳應箕一首

邢昉一首

孫臨一首

左國材一首

談允謙一首

黎遂球一首

錢邦芑一首

杜澽二首

劉鼒一首

△鄭友玄

寄郝楚望先生

過眉公畬山艸舍賦贈

將發張太史爲余特賦一詩和意答謝

○寄郝楚望先生

悟盡傳注失方知思所作【大學問人到手語】古吟奏數章方知情所托。千里五百年楚望黃與郝。冥理經求。先後揆不怍片梨煙雲老不徒紙貴洛伊昔仕諫員攖鱗遂疏鑿園亭亦已異終焉瑣寥廓天篤至性人年來廢哀樂。三代爲胸中。超忽見領略。邇者足禁門動或向一壑身退物情喧名貴【髙】怨離索。幽懷存矜式待世殊不薄。自顧慚長纓不敢言寂莫【托云寂莫�人之無意於世者也不敢言處大有深情】矯首菇蘆中斂情向漠漠

○過眉公畬山艸舍賦贈

山亦何必髙。水亦何必深。一峯一澗裏。濚泓養淸音。淸音響太古伊人此幽尋。閒梅照巾裾。無營亦無禁朝飯城中友。暮艇向孤岑住世卽出世。初非小隱心文章道如此【忽轉入文章運用得別】自肰不■﹝山上奇下﹞嵚。開徑想厥始冥煙入孤禽園館日以麗誅茅示規箴物力關文質挽回急於今朝野同經濟如衣之於衾【見得隱士關系鄭重】丘壑相置小眉宇鑿森沈

○將發張太史爲余特賦一詩和意答謝

一城古附庸。艱難達天子。去者惜人情贈言無臧否啟詠穆如篇精誠流一紙淸靜卽見才。君子集其祉至人蒿目深斯言良有以治頴與治齊。同宗蓋公旨。及乎典公卿。或效或不爾名迹𨿽偶合通滯關神理【晉人名理明瞻論。人物志。俱包括在內。】以此舉似公萬類將托始見稱愧紛紜。足令來者徙重來不可知徙心焉敢已

△陳治安

畱寒溪寺六詩

○畱寒溪寺六詩

早禱龍湖特顯露異崇報未遑述龍徳

祀龍明日母疾彌畱東門乏檟惟孟封公遺我美材述孟徳

上官同官鄕紳孝廉上捨文學。至於商氓。各有賻贈。計兩得百。用爲歸資。僧洪義等十七人。惠孝待六人。齋公政如等六人。爲先慈誦經禮懺。訖不肯以瓣香半粒相煩。述賻徳

縣有三鹿商有鹿米欲用秋祭予不可請者曰寧知後來之不終用也述三鹿

縣有魚課秋日屆期請開曰待署者

武昌勝地昔多名流百年千祀誰知陳生述名勝

•早禱龍湖特顯露異崇報未遑述龍徳

龜峯石磯下。云有神龍蟠。溪上有勺水。照日所不幹。夏旱虔予禱。渡水風團團。【有風圓若車輪黑如釡至止於磯下】小蛇忽盈尺。舉首失蜒蜿。一雨連晝夜。載祀雨方闌。是龍洵靈異。詎以祠廟安。幽明兩相契。緩急可以干。

•上官同官鄕紳孝廉上捨文學。至於商氓。各有賻贈。計兩得百。用爲歸資。僧洪義等十七人。惠孝待六人。齋公政如等六人。爲先慈誦經禮懺。訖不肯以瓣香半粒相煩。述賻徳。

士民悲慈親。醵金爲酹祖。君予不家喪。愧予資鐘釡。慈悲眾緇流。發弘誓願度。如是六閱晨。摩頂若可睹。紛紛四民勤。徒以令長故。匍匐救有喪。斯道亦云古。

•祀龍明日母疾彌畱東門乏檟惟孟封公遺我美材述孟徳

先慈方背棄。百棼無一資。尉爭木宜美。丞嫌價尙差。童簿抱目眚。涕淚徒漣洏。哀痛不自主。趣捨一任之。尢恐炎蒸候。斂手足悡期。恩深孟大夫。貍首以爲貽。

•縣有三鹿商有鹿米欲用秋祭予不可請者曰寧知後來之不終用也述三鹿

■﹝口攸﹞■﹝口攸﹞三蒼鹿。有此町疃場。縣令臨將發。人嗟行李涼。奏金欲買鹿。秋廟薦馨香。縣令謝諸人。願買之三鄕。鹿自食丰艸。人沾鹿之糧。復忍登罇俎。而欺魂不彊。

【李衛公言道書載麞鹿無魂可以作脯】

•縣有魚課秋日屆期請開曰待署者

水虞講罟罶。魚鱉矠夏薧。武昌沒故事。舉网集秋潦。入饌味誠佳。在藻理亦好。不能廢舊制。畱之待新討。人言建業水。洋洋可以飽。

•武昌勝地昔多名流百年千祀誰知陳生述名勝

北枕大江流。西山色窈窕。中蟠武昌縣。霸業開權皓。蘇亭奏松響。庾月洗秋照。緬思千古英。煜彼中天曜。我來未周星。風木慘懷抱。制錦不成章。舟行失其棹。傷玆名勝區。茫肰同未到。

六詩淸厚堅古。別成格調。大約本元次山而稍簡練之。鐘譚服得不錯。

△閻爾梅

猛虎行

○猛虎行

智虎能分別。噬人不亦護人。威嚴立山岡保此鹿與禽愚虎惟一飽。顚倒臥荊榛。不顧山中物乃爲鄰虎吞智虎豈不殺。然而有疏親。

△陳名夏

感懷

贈密之

贈城中主人

讀李靑蓮集

感遇詩﹝次芮巖尹﹞

醉後與密之作

○感懷

歷歷古時山溟蒙越晨夕晨夕變气色行人猶未極驢馬在我傍日久無遠力【體物眞至又古朴】安意爲旅人。無事免於邑

似陳思不識阡與陌悲感之气溢於言外密之

○贈密之

古道久不作余將何所之。龍眠有吾子髙唱桐江湄結交滿天下。與我心相知當世重富貴好爲輕薄是髙足一以策安能不趨時【妙在不諱趨時。正見本情固在。語激而厚。】贈之以短歌。短歌淸且悲。但恨和者寡何惜今別離

婉轉篤摯。方之錄別中。且復玄斯須。气韻最近。愧千何足當此。密之

○贈城中主人

主人𨿽在城大能薄城市寂莫守家園從遊天下土髙談轉淸眞。宿學未到此。肴蔬不厭陳索醪多且旨無功焦革祠配祀當吾子

不深不多正爾興味飄灑此人定不俗足當此贈

○讀李靑蓮集

千載人未去。白雲立靑天。兒童識姓名狂飲不礙仙江中與天上豈必屑屑焉詩酒若常在卽先生大年

神超眼曠。有髙舉淩八極之意如此詩方不愧詠太白耳。

○感遇詩【次芮巖尹】

弱水有西注人情無還期安忍言輕薄努力相扶持。世事令人老不復少壯時貧賤寡刎頸富貴多新知常言金石交金石交者誰【只沓一句使佞妙妙憤激感慨。言名無窮。】

郁折悲怨。而不知所指。較步兵如何金石交。一旦永離傷更爲深切。密之

○醉後與密之作

置酒在艸堂與君酌以斟。髙歌發南北猛气橫古今仰視無所言。當軒理鳴琴榻下陳伯子爲能知其音【勁直气厚】明月出河漢照見古人心長跪願無忘乃可輕黃金。莫謂道路遠千里將重尋【語見骨性不可漫托】

讀至此言。未嘗不浩歌起舞。予何以得此於百史也。密之。

△方以智

題馬晴江兵憲像

○題馬晴江兵憲像

落落梧桐陰蕭蕭雜桑柘手攜數卷書。披衣坐石下左顧命胡兒持酒進玉斝右顧見羙人采蘭復盈把擊案當管弦薙艸當耕稼此非遼東田。亦非洛陽捨。當世疑宴樂。胡兒善迎迓。當世若用兵。羙人善騎射。倚檻臨淸池。何必構臺榭。獨飲至日暮。何必酣長夜北窗可以臥東山可以駕園林歌舞者一切皆報罷

寫得磊落行徑奇絕法得未曾有

△舒忠讜

途次遇鹽山人同行言始皇曾望徐福於其縣爲賦此篇

詠史﹝萬吉人修社事分賦﹞

述懷

寓歷下觀趵突泉

○途次遇鹽山人同行言始皇曾望徐福於其縣爲賦此篇

我愛艸兮城爲名亦爾雅祖龍慕神仙頗知皇帝假羨彼童男女逃生刼火下秦坑與楚坑。白骨非一把。一世知機人。張良徐福者。黃石教兵書。赤松病瀟灑不如徐子去稱王各一廈。寢以玉爲牀。食以龍爲鮓。天地割星辰漢祖不能罵況彼鮑魚車。有如煙後灺。日本少書詩。從玆似中夏。

○詠史【萬吉人修社事分賦】

蔡女贖氈帳賀公乞鑑湖髦側髙隱傳。濫登列女圖。古來已如此。末俗何足吁。左氏爲太官公羊賣餅徒尋微十七史。黃泉泣董狐焉知千載上不有墨爲朱烈肰奮髙斷。大事更胡塗。

○述懷

淸源有蓮花其大如車輪一瓣長三尺可以臥髙人泛之入可漢。不知香有身眞仙無舟車用物卽爲神一蘆亦可航何況坐花茵

○寓歷下觀趵突泉

昔年冬雁宕。飛瀑冷於雪。舊年夏虎跑。酌泉破餘熱。亦有突星瀨。眾吻漱芳冽。亦有康王谷。幅綃掛嶭嵲。未若歷之源。不可窮曲折立水平原。近市而能潔。萬家走瓶盎取鮮恣烹啜是泉有本根。大地偶一穴。濺玉復跳珠奇狀孰能說或云化工妙前使萬波掣我欲間兪兒。淄澠庶幾別。

以彼形此虛擊有勢本題光景便不須用力實賦矣立局之妙

△陳子龍

寄贈舒章

○寄贈舒章

明月下瑤京。照我吳江水。與君新結交光輝耀鄕裏結交俱少年顏色芙蓉鮮子若雲中龍夭矯淸漢前予如天際隺徘徊思九仙揮手笑卿相脫口必豪賢春風芳艸綠攜手出平川連傾白玉卮倒執珊瑚鞭醉題鸚鵡賦絹素飛輕煙吳姬白團扇蜀客紅錦箋黃雲合秋塞日色澹無邊飲馬隴頭水呼鷹原上田手挽兩角弓目欲空燕肰並坐髙堂上自撥鵾雞弦浩蕩亦何有別離兩分手前年子上書待詔金門久去年予就官亦自甘升斗送我姑胥臺憶汝飛狐口歸來秋已深艸艸陳杯酒。揚舲指越都。三夕夢我友。書達種山陽。知汝發錢塘去謁三天子。笑傲白雲鄕玉女指丹井解衣瀉溫湯歲星天上落戲弄軒轅旁予窮山陰棹。攬秀淩滄茫晨興事案牘。薄暮攜壺觴。小隱鏡湖曲。時褁雲門糧。窈窕香鑪峯。枕席自相望。君下富陽江。夾岸幾垂楊。定過西陵渡。同采若耶芳。人生重儔匹。難遇復難忘。

臥子古詩。初尙漢魏。中學三謝。近相見輒諷太白諸篇。此作風气宛肖太白。其才性故與相近也。

△錢栴

北窗詩

種瓜用韋蘇州韻

家太史貽我廟後岕汲泉烹之

○北窗詩

我屋如吾心面面皆窗好。窮寒得日富深夜月入早淸風遊空洞。胸中無一抱非不成曠爽光明失其寶。而介亖爲封一隅放幽皓。北區固靜位辟之迎玄昊至人小啟閉。要須通奧道。多藏而寡泄畜气如眞島我奢風日羙幾幔皆速老大抵天地恩。不容貪者詩。

○種瓜用韋蘇州韻

野處難得肉。賓客漸生疏發憤爲種瓜。立心不使蕪天念專一人半夜雨滂如地助蝕艸虫。復得寬刪鋤大約十日後。盤餐免孤虛微物食一念何不勇讀書

○家太史貽我廟後岕汲泉烹之

汲泉試良岕請雲藏白【赤】日冷香發幽气孤光放虛室削盡萬物滓。得我初古質茗理世不貴所以多煩疾【說得如許關系方見季疵輩湯社功業不小】

△陳弘緒

舟行雜詩

○舟行雜詩

淺水多鰷魚深淵多王鮪狐丘而豹山。物族有棲止。曖曖楡柳村荒荒魚蝦市𨿽乏髙奇流。亦鮮便娟子。【調咲此輩亦毒】卜居讀古墳我願擇斯裏

△錢繼章

汲惠泉

○汲惠泉

著屐偶來尋。脫屐遂終日。冷云同一巖擔夫同一室【朴趣】眞味融眾理苔蘚失其質山淺亦生幽。不飲愈愁疾。

淸適覺連篇累紙汗泉面目心甫

△李雯

長安道

○長安道

車馬老日月遙望長安中嶙嶙排天障鬱鬱紫皇宮北枕太行道。南指碣石峯。其中百萬戶朱門日爞爞將作皆羽林。賣醬時鳴鐘。金玉各在眼。市儈少愚聾。天子之所都百物靡不工流離翡翠帳。瑤蕋靑珠幪。文錦起蛟鳳。玉紫瑪瑙紅。此等貴無用。不脛萬里通。幽並好遊俠燕女多丰融寶襪珊瑚襦。紫艾靑馬驄。射鳥西山下。挾瑟易水東。中有金吾吏。自誇金吾雄。將軍坐中堂。繡騏玉蟠龍。黃紙出懷袖。赤棒搖短虹。其下虎賁校。磔毛趨奔蜂。日有千萬人。繹絡長安衕鷙鶻不空掌怒虎生腥風近見侍中貂紛紛亦怱怱朱篆肘下懸。絳節紅錦蒙。出入天語重彈射不及躬天子盛才桀弋獲羅飛虫。區區房櫳姿鵰鶚及羆熊豈無李延年亦奏衛霍功田竇猶結歡許史气協隆黃金披亂穴銀洙被僕童紫駝煮間奔走卿與公公卿好容制寬腹頤頷丰腰間暖溫玉。文犀縷玲瓏。飛塵頭上望。端拱節奏同鳴騶入閶闔肅肅聞呼嵩歸來飲醇酒。今日無胡戎。

篇中不用過接起落。禿直峨峨。渾渾無一字平衍。墮帝京塵霧。才地雄闊絕倫。心甫。

△吳偉業

山水間想

雜詩

○山水間想

石脈有時隱越吾溪上村溪水亦無底石當深處行代流過千里乃或驚而鳴彼與尋丈瀑亦共分古今始知變化力隱見有苦心【思入杳冥潛心初古】舉世亂魚鳥何能恃煙雲吾於萬物間而不藏其眞山水其愛我山水仍畏人

○雜詩

東海糜竺家。西蜀王孫室窖米流出門阿縞被墻壁吾聞秦皇帝築臺女懷淸丈夫守緘縢。畱爲女子名。所以牧羊兒。輸帛爲公卿。

又

輔嗣好自肰處默能多通叔寶自神淸。在徳非爲容天性固蹈道何必資談功【說出王衛身分甚髙】土龍有笑疾嗣宗悲途窮哀樂旣異理。所以尊虛空。

△周鼒

登光嶽樓

○登光嶽樓

何自得危樓。峩然百丈隆西望無所界。仰而識太空萬象咸來止吾性生淸風。天地總不遠迷者遂重重。心府先靈迥江山爲我通觀此千里內聖人生其中士旣讀詩書何爲不自雄【長气語自負甚廣】長空𨿽寥廓。翔之亦有鴻。風景從來在采取少人同。

△魏學洢

荊軻

張良

孫嵩

荀崧女灌

○荊軻

蕭蕭易水波日晏客未至十三死灰兒勉彊其大計坐中擊築人。何不充秦使。田光死也餞於期死也贄空死一無酬烈士喪英气願逐酒人遊哭盡不平事

○張良

子房婦女容冷致澹人意鴻門撞玉斗從容自遊戲�其眉宇間消盡浪沙气壯心未肯降偶爾付劉季。萬戶亦何庸賞功漢家事。谷城拾黃石。歸來好閒睡。

○孫嵩

北海不賓石沈烈有深意道逢賣餅人一呼魂魄悸攜手同車歸。上堂拜昆季門外正狼虎聞聲莫通气事平相咲出。戹屯乍成字問君復壁中還有幾名士

○荀崧女灌

荀家有嬌女。艾年方十三桑弓鴉翎箭匕首霜花鐔月黑跳孤城重圍密如蠶平明轉戰出軍中殺气酣不假七日哭早達尺八函援兵走風雨彷佛破章邯借問驍將誰發覆靑虫簪

△陳懋仁

夜虫聲

煎茶聲

琴聲

○夜虫聲

韻姿得天縱處下斯悠揚語砧勿怨月戒艸毋罵霜族唱如約齊秋在沙中房房中何所有。天酒方瀼瀼。

想調似東野

○煎茶聲

泉生需火活典職不假童未。濟猶古初。旣如風戰松。疏疏發以濤。送之山竹中。方當逸僧至。誤聽爲遙鐘。

○琴聲

桐是君子言差差字秋嘯。如船刺海去如冰落遙峭太音生至寂。松月照神操吾將洗心魂翛翛滅塵噪

△楊文驄

與董元宰先生論筆墨

小龍湫同用冷字

超然樓上贈云

訪觀盧鴻艸堂圖

○與董元宰先生論筆墨

提筆須認我無令筆有榷自肰筆還筆。此際識眞詮辻者豈其迂。顚耶誰見顚先天一筆起。妙在不可傳。

卽韓滉定筆之說而廣之知音相對暗暗點頭餘人不曉

又

惜墨不在墨。要知先惜水苦心不問手對境豈謀紙。看君潑墨時濃淡皆有理毫端噓董巨硯池活範李滴滴生气飛尺幅幾千里

○小龍湫同用冷字

輕煙裊絕壁飄拂疑成影照見鬢眉寒飛濺牙齒冷欲下不下時是水非水境神仙亦胡爲將龍故馳騁

○超然樓上贈云

出岫玩羣峯唐突如狎友倦則臥其腰。傲而踞乎首。有意驅不行。無心喚可走。客愁重如山。請君過谷口。

○訪觀盧鴻艸堂圖

畵道隨俗塵。觀之白日睡聞君志太初篋中多古意靜緘天地心俯視宋元位窺破先天思掃落紙上媚示我靑蒙蒙歸載千重翠

俗媚二字。詩文筆墨通忌。等閒拈出。

△呂陽

古意

○古意

薪夫過山脊途遇五尾鼫【起興新矯】■﹝雨上脈下﹞霂灑蒸梨靑松髙莫摘囊無沽酒錢徒手羞巾幗投斧去垂綸。得魚長一尺。懷安非所娛攺業今殊昔年少懶耕耘。白頭空瘦瘠。

寄托淸遙骨法堅秀

△畬充美

簡張成倩先生

種樹

○簡張成倩先生

金玉式淸儀竊承君子醉方盡眾人歡。更遠風人刺。其默者爲和其笑焉則瑞席門羞瓠葉。軒車朅而至談詠苟適諧仁光足衣被。苦其過謙恭。分坐不能侍。吾意但觀摩。莫令徵問記。三主有乞言。其世乃云季。耆老合優遊怡神葆衝粹邇應後生求新篇頗煩費。先生漫興可。那得因人累何似想其人共與捐文字

寄托雅厚。微詞古韻。足數日想。○貽贈詩有箴有諷。方見古誼。今人子師友一向貢諛。詩道輕而詩效淺矣。

○種樹

種樹莫依墻宜自中庭植周遭盡其勢蒼翠方可識其間能變化。賢者不可測態從奇崛顯影或縱橫側疏爲風所愛。密待鳥堪息對花或可喧對樹必應默【判得迂腐肰有至理】樹有品骨存。不矜顏與色。不期落落材不貴離離實亦不在歲寒倩靑傲淩逼。乹坤有靜气。凝肰肖孤特。厚本而及枝。中含自肰徳。扶疏無局朿發越少欺匿厲此風雨姿不爲晦明餙。達人志所取不借前人臆。所欲近椅桐。只除有荊棘。

別情孤調奇理正索解人不得

△劉城

觀刈稻了述田父言

○觀刈稻了述田父言

今日山出云。早晚天欲雨收蕧值雨綿爛浥歸泥土吾苗熟不齊糞薄早亦【復】苦。數畦未堅栗外靑內且窳情知早刈非農事君已覩【不說出好】前村膏沃田連年皆宿恭況此污萊中穉穗直可數鄰翁助斂割吾欲滌場圃收責人已來。謹視門前牯。

澹素深厚有儲王田家風格

△吳應箕

古意

○古意

善射世所貴。李廣終不封。白首忤人意失道難爲容去病有天意乏絕未嘗逢少貴不省士。所至爲軍鋒。不托肺腑戚。安能銘鼎鐘。

△邢昉

履穿

○履穿

一半踏市塵。【不諱妙】一半踏山泉何如雙艸履適向山中穿。幽險隔溪嶺心力追雲煙於此坐太息具後情或先。付之左右人補綻令完堅明當穿樵徑。山腹如蜿蜒。五日穿一履。十日窮一巓。遊嶽將至五。用履當及千。【較算戲謔】晚尋朱處士。織履終天年。

△孫臨

詠史

○詠史

田蚡與竇嬰。俱爲太后弟田園極膏腴治宅甲諸第婦女充後房鐘鼓羅庭砌肺腑履尊優折節屈短袂屏居藍田南賓客莫能說跪起子姓者一旦新得勢。失意醉飽間百計轉相噬。引繩灌仲孺。語侵東西衛。柰何起更衣。遂令傳捨系。不忍嬰獨生。資使救之銳辯事東朝廷所決豈在帝不與城南田。終爲蜚語斃。

古詩往往有述田竇者。敍得激直感慨。令人色動。服此健筆。

△左國材

讀史

○讀史

籬門宵不鎖。新事早傳蹕。司馬從西來。舉朝無人色。宗衮起東山從容就賓席談笑顧王郎手板已倒執卒寢簒賊謀復褫彊胡魄功成反見疑。素志竟未畢。悠悠湖海心淸風渺難卽爲臣良不易。淚墮桓伊笛。

△談允謙

畱聞人玄暉

○畱聞人玄暉

得住爲佳耳寒食且江滸君聽竹上聲是風還是雨沙燕試帆檣山鳩就花塢亦欲泛寒漪。春潮眷柔櫓。【眷字亦煉。然終不若罥字似穩。○遣調搖曳多姿】

△黎遂球

述古

○述古

積怨豈無自忘懷良亦難睚眥相往復切骨有餘嘆袁絲毀絳侯後乃與交歡上前辱趙談。所以能自安。鼌錯中其禍東市摧心肝錯亦始惡絲案受吳王錢毒害有交報。刺客無終賢。不如彼從史。醇醪醉寒天。

△錢邦芑

司馬徳操

○司馬徳操

世网不可攖。人咸昧其理髙士隱農桑臧否不掛齒及與眞主言。確肰露深旨。伏龍與鳳雛談笑薦二子。蜀漢三分業先生一言耳夫豈忘世人經濟有如此【掉得有力】

△杜浚

夏夜聽公允彈洞庭秋思

○夏夜聽公允彈洞庭秋思

空館橙花香气淸知雨歇【琴意已具便有气令弦調之兄】幽懷始相向言笑情未竭取琴爲我彈。湖波漲林樾其【玆】夕匪三五頓使燈如月。

又

楚國有君山。君山在湖裏。西風凋山葉。葉下洞庭水。落葉還在吳詎若遠遊於十年離故疆。【鄕】悲從朱絲【今夕】起。

△劉鼒

和東埜秋懷

○和東埜秋懷

麤服非綺羅云何亦云單上天行秋令豈爲一人寒胡肰繁華子。猶薦水晶盤。同是一座客。悲喜自爲端。誰減五十弦。不使今人彈。

意調並古

卷三終

●明詩平論二集卷四

五古四

董斯張一首

周聖楷一首

楊士修一首

陳震生一首

冒襄一首

陳維崧一首

黃淳耀一首

顧杲一首

黃家舒一首

黃傳祖四首

黃芝一首

顧夢麟一首

周永年四首

兪南史一首

林云鳳一首

徐波四首

楊補五首

沈顥三首

陳宗之一首

項煜三首

胡梅一首

邵彌一首

黃翼聖二首

劉錫名一首

張澤二首

管正傳一首

朱衮二首

周訥一首

周惟正一首

施武一首

△董斯張

髙暉堂前燕

○髙暉堂前燕

士巢秋秋聲嫗一四其子客言此閩喉象胥不可理燕問客何言汝答恐無以昨到碧眼僧親渡流沙水捲舌宣淸梵。漁童咲不止。神聖亮斯傳。語亦駢枝耳。木與石何情。點頭而東指。人鳥兩寂寥五柳琴�矣

△周聖楷

歸至洞庭乘風晚渡

○歸至洞庭乘風晚渡

峨嵋雪未消。洞庭波未漲遊人不萬里志念何由放【自信自嘅俱有】遠綠但淒淒新月生其浪。帆槳怨宵徵。家住淸湘上。

△楊士修

呈眉公先生乞詩序

○呈眉公先生乞詩序

曾聞董先生曰序皆譽語以箴噉名客其言冷如許余詎無名心而志不在譽但得明者吒。勝爲朦者與。伯樂所見嘲。此馬卽非駑。白石山老翁相士眼如炬目余此何臒峯泖間一侶言欲序其詩。忽復五年所。山楓正流丹籬菊花初吐招我到艸堂良覿多間阻人生駒隙光蹉跎那堪爾。

△陳震生

自蕪關渡江歸經采石燕子金山風帆迅越歸而憶之

○自蕪關渡江歸經采石燕子金山風帆迅越歸而憶之

江山千古然。身到爲我有。妙羙寧在膚。展對法官久。相逢此境佳心气冥與守。譬如此境外。隤隤皆荒阜余想旣不作靈奇入者厚我行發蕪陰兩目到京口輕舫委柔浪所經皆目受一山度江腹。兩磯綴江肘。風利不得泊舟前首頻後。可曰余此行曾見江山否讀疾想悞書交淺懷新友。遙遙再見心盟之道傍柳

△冒襄

寓懷

○寓懷

吳國有壯士發气豪而往訪熊恣其攫。揖蛇觀其彊。熊蛇偃若驚垂首避空桑二物非仁慈不畏則不傷

△陳維崧

烏灘

○烏灘

○拒瀘溪十三里。夾岸平沙。溪底齒齒然。皆浮片石。長二里許。如芝菌如仰魚如翻蝶。如淩波襪如靑天落云如鸞鳯覆兩翼昌田石皆坐立離列。此貼水髙臥。急流交絡。淸音激觸。余負險而上。每石蟠坐片時。忠登者十餘石碧艸離離皆紫香芹九節菖蒲麗其下𨿽不能羅胡牀十八九居之。漱吾齒。濯吾纓。可以漁。可以風。窈窕古邃淸廓澄空。余將樂斯而終焉矣。

鬱鬱水如羅。田田石似菜水立石反臥異景新雙睫錯落浮瑤席箕踞上蓮艓持釣選漁磯碧香四邊貼永日恣嘯傲處處皆心愜玉沙夾岸平。綠溪墮明月。散發弄漣漪纓足厭沿越

△黃淳耀

和東坡戒殺詩

○和東坡戒殺詩

嘗酌醍醐漿不貪鮓甕汁嘗挹朝夕池不羨涔蹄濕五戒空外空。十善得苶得。放者尙云非殺者獨何急。惜虫翻縛雞。絞貍因飯鴨。顚倒生愛憎。何異蟹行羃。今人遇勞瞪目眩成紫赤。及其視根還。惟餘鼻端白。悟此空萬緣如風墮輕幘【押得俊便心甫】無生自無殺。無殺自無泣。大明懸三光下照諸陷缺殺心如一塵眾塵合爲客爆肰冰釋時。酒肆許汝集

落韻運意俱臻雅飭不專以用禪家本色爲佳

△顧杲

和次尾嘲熱客

○和次尾嘲熱客

淡者胡若水甘者胡若飴旣已昧千古。爲君語四時。四時有春秋。而君不知之。柰此寒與熱一並失所爲隆冬走揮汗觸暑嚴威儀望門整峩冠喘息難自持懷中出短刺。搖扇三致辭。主人頗珍重門者徒嗟咨。髙談請異日。下階更他馳。度君挾微求。憐君無遠期。以彼聲譽髙。賤此父母遺。父母生君初當恐微風吹炎炎炙君背毋乃非老思

△黃家舒【劉自山云。是妙人。亦是悟人。】

和東坡戒殺詩

○和東坡戒殺詩

左手持蟹螫右手引函汁上牀別鞋襪饞吻尙餘濕中宵衰病來形神不相得寒熱親肌膚水火搏射急呻吟雜唵囈羨彼自名鴨鬼伯促駕車。余魂斂幽羃。朿縛歸南岡。野燐靑復出回看酒肉林惟見紙灰白驢胎馬腹中前身半冠幘【指點痛直心甫】昔觀屠宰咲今受屠宰泣如彼負逋人責償義無缺輪回若旦暮報施相主客【三字警甚】愼莫樂鮏羴鮏羴仇害集

△黃傳祖

由十八澗憩理安寺訊佛石師衝山頂靜室絕客久矣寺僧導予至鳴磬處竹扉寂阻坐頃間嶺頭履聲則師出也語間及虞長孺兄弟師雲長孺習內典未專僧孺後遂葷娶慨肰久之因�好佛好道無關眞性﹝大有機鋒﹞詞旨淵密。拜手��紀之以詩

弢光庵

倒嶺灘

黯澹灘

○由十八澗憩理安寺訊佛石師衝山頂靜室絕客久矣寺僧導予至鳴磬處竹扉寂阻坐頃間嶺頭履聲則師出也語間及虞長孺兄弟師雲長孺習內典未專僧孺後遂葷娶慨肰久之因�好佛好道無關眞性【大有機鋒】詞旨淵密。拜手��紀之以詩

山深閴人迹鐘磬音亦希僮僕一二人了了行晴暉竹樹吐淸气。白花過澗飛澗水殊不深相歷到柴扉。遲久門始啟庭階肅威儀從僧叩師蹤孤坐養髙巍相導躡石磴。瞻禮未敢幾履聲見淳徳常語含玄機。【玄機本不出常語外。所謂非﹐言之難。行之難也。】徵事得感嘆微詞嚴是非。鳴禽赴斜照。吾生竟誰依

澹甚肅甚愈朴愈旨

○弢光庵

入寺歷幽磴眉目靑光侵修竹障萬竿徑狹滋蕭森泉脈不旁溢屈曲遙有尋數筒列並地一一供淸音深綠映一片鳥飛難出林【幽潤】初夏非秋冬丹葉委石陰蒨邃絕人世非藉勢崎■﹝山欽﹞玆徑辟何歷蒼蒼積古今

○倒嶺灘

舟昨發浦城奚啻百灘迓不遑悉記志。耳自已非乍。玆晨舟泊灘。停篙久不駕。距灘咫尺地。衝流折而瀉他灘苦不上玆灘愁遽下纖乃挽舟後力努盡曲胯。舟舟銜尾過。相次莫相亞。及乎渡瀠洄矗石益■﹝石含﹞砑篙人不多撥委宛透石罅所差僅一指。狎過色不訝。俄頃行平流。山嵐半將卸。

刻畫奇險筆能追某所見是少陵嫡骨

○黯澹灘

聞名渴奇險。未至數諮問舟旣過尢灘濤奔知逼近。篙人忽朿手抓簸如恐僨。丈波髙蔽舷。目眩首已暉過灘聣後舟。一一波底奮倒下似空墜壯觀足舒慍。臨危更爲快。玆意未可訓。子則叩篙人。逆流篙曷運。答云爭此流。推挽百無分。宛折循山涯。非敢以力靳。

△黃芝

三月二日雨中登白嶽

○三月二日雨中登白嶽

嶽勢郁百里終古湧奇秀於玆處其尊一气褁諸岫。石娌如逝波。中受微風揉。疊疊漫云態云肥石非瘦俄而結頭上天光一拳覆劃肰爲屏立。半壁墮辰宿。���差翔舞狀具人獸。動靜率石意。時眠或時踣時起亦時坐名類固之授此中天地深風雨宿於竇。倏忽巖貌欽萬枝團陰雺濕嵐奔未定定處白相湊。五步失樹矗。十步失山皺。倚樓一片峯。看來漸成謬。厥雨神威在山靈聽馳驟雨聲領泉聲。泉每入雨吼。雨止泉聲出。襆被接淸奏。【雨泉分別得細漢臣】遊心熱晴朝蘢蔥雙趾透萬峯安�肰。不復煙雲走風雨動石性【總一句喚醒全篇有筆法】昨者屬希遘

心靈眼細寫得出畫不出

△顧夢麟

齒痛

○齒痛

發脫常不知齒脫痛累月結患連眾齦。晝夜若百匝衰理𨿽必至。去就義亦別。譬如兩行客。一者住非屑。一者爲流連。含辛意難決。將齒較發厚。發豈若是恝齒正多一情情除苦則滅

△周永年

贈沈眉生

冒雨登石城山

投贈尹子求先生兼送之入蜀

且住庵觀云﹝稍節﹞

○贈沈眉生

正直與剛克性無可回曲行權能立功過尙足相贖。�十年間事比並復異局江陵社稷臣失在不持服卽�主恩重忍將諫臣逐。君家太史公。【公諱想學字君典。學忤江陵罷歸。】持論一何篤爲君惇孝治爲臣效忠告因玆棄軒冕風義至今肅。武陵都將相隨賊走楚蜀奇策止加餉異數在【蒙】起復君身一書生抗章與抵觸彼終雉經死此免虎口毒猶尙謝羔雉盛年抱髙躅木天與艸莾。均無言責屬。先後肯昌言。初不動禍福始知天下士莫尙於誦讀【著此處二語。斤兩關系。】我未識君面。苐聞世品目。謂必激烈人闊步而髙足。【矚】及來把君臂。气宇但淸淑【能淸淑方是眞激烈人】授業類傳薪持身同執玉洵哉君子儒。匪僅慕溪谷。年徳後轉升出處玆堪卜眾鳥散其羣孤云生以族興言此申贈佇立敬亭麓

國史家乘。一篇包括。詩之有益世道如此。

○冒雨登石城山

登登就髙路忽忽得異景雨聲拍肩背雲气護要領山林與水天。一時俱匿影。茫茫大海中身乃在孤嶺下界已混沌夢事莫觀省平時看雨腳。此日踏雲頂。

○投贈尹子求先生兼送之入蜀

林中不粥薪湖上不賣索士於吳下謂是風雅區脫手旋麗木挾集與刺俱我亦豈敢曰。深藏能若虛。稱詩歷三紀入刻一字無自非心所安眾譽適自愚【才人自肰虛心落筆便自詡吳士往往如此知復何意】取我詩艸讀致君噫且吁意亦不嫌盡調亦不嫌孤筆舌兩無端吟成歸畵圖行盡江以南得此眞吾徒刱獲卽追古【詩家妙諦等閒說破非大解人不能爾○潘木公才極大。早年爲選體所誤。中乃知悔。惜年不長。未竟其志。偶見安期此語憶之。】靡有情性殊。斯言何敢當。感知則不誣。乞君蜀國弦。爲我歌吳趨。

○且住庵觀云【稍節】

風生云有根雨行雲有腳【看得分明】獨此陰晴間云態乃善作。山窮復有江。江云與日薄。江窮復有山。山云與波錯。煙靄𨿽異姿未若云委壑魂意隨變遷。崖谷失棲托。

△兪南史

周云治寓淵公精舍同社中諸子攜酒夜集時張將子沈畱侯冒雨先歸余偕止宿

○周云治寓淵公精舍同社中諸子攜酒夜集時張將子沈畱侯冒雨先歸余偕止宿

周子澹泊人遠避井邑喧日唫太湖上晏臥梅花村所居愛精舍齋心靜討論吾儕神交久中夜聆淸言飲酒不能醉。聊此慰寒暄。雨來逢落葉風急開山門超肰兩歸客。遙語傍淸源鬼火四野出何以安其魂不如僧榻前。且復理芳樽。

似韋

△林云鳳

龜山寶林寺謁許玄度祠

○龜山寶林寺謁許玄度祠

瑯琊東武山。乃在海水次何年隨片雲。一夕忽飛至。越人爭聚觀咄咄稱怪事閱歷幾千秋而復有斯寺。龕像孰莊嚴亭臺誰位置憶惜許徵君蕭條此髙寄立誓起浮圖垂成已先逝重現帝子身。恰遊梵王地。彥公昧平生。乍見輒呼字。恍悟前世因。盡將財力施。巋肰七級尊。迄今猶未墜。我來禮崇祠。風月了不異。風吹竹徑涼月出松林翠杖履獨徘徊悠肰多古意

直述往事自見風格

△徐波

呈鐵山雨公

乞石詩

冬晴督畦丁屏除雜蔓有述

故鄣白龍潭距宗興庵百武偶過庵中遇臯亭僧隱虛拉至潭上相度將廬焉

○呈鐵山雨公

識君西牖下【忽肰而入】曲澗幽蒙蒙。吾家近水竹雨時與此同春陰日千里。起望城隅空。林間晏坐者。峯影晝方中。山門松气肅。水嶼梅花通。齋廚聞索莫拾菌披荒叢坐有峨嵋僧秋柳詩最工苦吟亦我事。相就一燈紅。

愈淡愈遠

○乞石詩

包山蔡丈人。寓我平水宅山勢過池來亂向窗中積潛行井竈間。俯仰見二石。飄忽夏云崩瑣屑春冰集溲潦之所施不復關地脈【體物劉亮】我家蒼皮樹。無與共朝夕。樹石一相合。气力倘俱敵成就在吾人何物飛而翼【語見力量】遂蒙丈人諾。百里如不隔。使我欄楯間。十倍蒼寒色。

○冬晴督畦丁屏除雜蔓有述

桐子秋已喫桐葉近方掃夏截冰玉。枯蔓誰復抱。嚼食饜兒童。掃除遺病老。【處置有分寸】老者宜小勞使爾筋骨好。自有此籬垣接植亦稍稍。物役方紛肰恐此復不了故山汗漫歸。更辟何方艸。我生誠有涯。悠悠付天道。

淡而永。陶韋的脈也。若淺人學作淸態者。便有毫釐千里之隔。不可不辧。

○故鄣白龍潭距宗興庵百武偶過庵中遇臯亭僧隱虛拉至潭上相度將廬焉

逆溪訪禪窟沙路踐輕霜篁水翳肰處。炊煙松柏香。僧儀見整暇梵唄聞悲涼吾徒三四人坐立依殘陽徐待課誦周野菜飯靑黃。龍潭冬月滿。乃見水徳常。藻荇綠可染宛在鏡中央就中誰最賞纖眼瘦支郎與龍乞此水。滿腹願易償。更欲乞龍力。結茅侍其旁。泉香作佛事。一盂薦空王謂我明年來但辦濾水囊

詳簡濃澹處百煉千錘方始著筆牧齋先生所謂元嘆苦吟正在此處門外人何由得知

△楊補

光明頂日華

下松谷回望

登始信峯俯瞰太史與兩衲商巢焉

天橋

石筍谼

○光明頂日華

午煙忽月非月也乃日斂芒呈體全似月耳有物橫入。圓規如蝕狀久至過半乃分織日端�纏作金縷光熾空光復遠下別峯丹紫萬狀而近頂則猶夫煙霧也眾觀愕肰莫知所名以有類乎月之華也因名之華而系以詩

風雲互呼噏構象殊無端白日自右嘗忽焉示月觀有物若憑之蝕規將半殘斯須作金緯析月不得完其光下遠際幻彩隨羣巒顧我衣袂間濃靄仍漫漫眾驚不暇詳但云重遘難吾知煙雲爲其技正未殫【不盡而盡】

○下松谷回望

憑髙日摩頂羣峯掌指間嶙峋旣相習。玩弄若等閒。乃始就卑望。【山巖佳處不全在髙峻眞遊人自契斯語心甫】俾得伸其全。一步一回仰。一峯生一妍我如坐須房饗以蓮花天了了見倒影。谷底相交眠。我下髙更升影處猶淵肰

○登始信峯俯瞰太史與兩衲商巢焉

數日惟一登。不知所歷上孤峻旣在眼勇造必巓向及巓反下視始悟輕生妄【形容險絕妙在簡亮】巖根盡剎立。其深不及望峯族聚兒孤林林簇天仗。中奧當何如山於斯腑臟不能翼以下。乃欲巢而傍相顧曰僧宜我亦奚多讓

結法勁

○天橋

髙力盡巖額怒肋騰虛空【畫不出】勢更不得上引而爲飛虹。中斷巧相續。懸尾如搖風靑天掛環影。雪爪難停蹤。區區表石梁。猶與世人通。

○石筍谼

所入轉窈緲奧庭穿曲房峯情肆奇譎爲象不可方分身恆沙數析骨敲琳瑯萬戟倚靑天寒生六月霜各具喜怒情或裸或冠裳隨人指所似名能巧相當必有松媚之。如花簪倩妝。咄咄斯怪觀眞成兒戲場。

△沈顥

廣陶

張屈久住棲霞托楊補招之

○廣陶

爾生亦流浪。苦此男女情。乞食與自祭。沾沾未忘各。可死卽不死了生幹此生。所以聞至道。蹶肰嗤廣成。【知軒皇未聞道。方達得生死主腦。以免流浪之苦。自評】

又

慨自百年內誰不失好時須臾形骸化俛默與世辭公言死何知。謬誤或在玆。痛癢關夢覺去事復奚疑人臯逓相爲。釋氏不我欺。一息忘靜照。浩刼失所之。【死�所知五字。淵明自昭謬誤處。大敗缺處。還不該任運飲酒。說自肰話。自評】

○張屈久住棲霞托楊補招之

南遊人天界心遠齊梁塵十嶽秀眉宇一松爲精神【十字爲貧士生色】衰年學棲鳥飛鳴不隨人落月下霜壑苦吟難及辰貧入道性閒。老見天機眞。故山鸞隺夢遲暮彌傷神

△陳宗之

陶元亮

○陶元亮

靖節古髙尙飲酒見天則頺肰沈飲中聰明寓警枚懶至輒棄官。饑來仍乞食。一爲烈士言怒髮衝冠植此豈無懷民。變化含龍徳。古來精細人首尾多不測讀書領大意玆理庶不惑

淵明知已從來未到

△頂煜

雜詠

盧爾徳水示我杜詩胥鈔賦謝

送詹月庵侍禦之畱臺

○雜詠

昔有衣白仙超肰避權貴俛仰幕下居煉其經綸气相公嗜胡椒辛毒腐腸畏。伊人正飡霞肯染世間味達識豈不早素心良有謂。君看阿衡莾。何如南昌尉。

○盧爾徳水示我杜詩胥鈔賦謝【盧有杜癖。自謂此編。他日殉葬。所居曰杜亭。】

杜老筆端血。盧郎口中珠耽詩到地下吾友將無愚以君尊水園奉爲蜀客都自云胥史職吾見心脾刳朴茂得理要淸淨穿道腴。昔賢走萬里。寢食君父俱君今方卻掃。髙堂有至娛忠孝詩之本千秋眞可呼。

○送詹月庵侍禦之畱臺

天子睠丰水求賢彈治之卓犖四五人君乃瓊瑤姿甫其拜恩日忠懷激須眉遲恐人先我此意良可師爰韜辧姦論。而吟思賢詩。徒跣救善人。文舉眞男兒。集枯不集菀時俗以爲癡此間有癡客憂國忘朝炊。秋風江海闊浩肰無所疑剩有佞臣頭贈君當柳枝

嶄嶄露骨住處屹若斷岸筆意全別

△胡梅

遊九曲環珠洞

○遊九曲環珠洞

異珠有九曲此洞實堪比天以洞作珠人以身作蟻豈有綫在腰從者若銜尾石怪捫始知土膩初絕水。光漏一罅開仰面豁肰喜天大等盤盂日小如桃李【奇】誰知濱海山奇絕有如此。

難狀景入手脫滑甚佳

△邵彌

正月十四日牧齋師攜往西山看梅由橫塘抵光福次韻

○正月十四日牧齋師攜往西山看梅由橫塘抵光福次韻

曉入梅花溪泛泛春山遠山意無將迎煙容爲深淺【正是其將迎處心甫】勝托亦已久遊目此初展幽荒蓄奇姿。巖壑屢晦顯願言杖屨側逶迆歷所善。彌彌山市通稍稍坡陀轉。飛梁遙飲虹奔嵐近蒸甗捨舟起暮禽徐行當驅蹇如覓意中人未及不遽反春淺林始香遊觀未云晚持此靜深意水木應無靦

△黃翼聖

自夷陵至黃陵廟八十里無地不山無山不奇無奇不變撮略爲詩以備忘失

遊端州定山石室

○自夷陵至黃陵廟。八十里無地不山。無山不奇。無奇不變。撮略爲詩。以備忘失。

我亦曾見山或與水相離山水兩並奇未必此延施左顧右已失右盼左復棄怪幻不可名彊爲立文字見若天仙眾。端莊間瀘戲。亦若異形物。攫舞雜蹲睡。見若大寶幢。插天而入地。亦若錦屏障。橫列而縱峙。見若劍與戟。林立出鋩銳。亦若幾與榻。欹疊互相倚。見若大篇章參錯善標位亦若羅畫圖。落筆無一似。飛鳥所不棲采樵所不至偶見劚藥人將無仙者使神靈或潛藏曦影每晝避古色延鴻蒙艸木不敢媚。前峯旣攔抱後嶺復環蔽去不知所往來不記所自我欲作歌詩淋漓佀銘倡

○遊端州定山石室

初遊巖前宮壯麗極土木及探洞中天識山眞面目。是時春三月。炎徼熱如伏峯陰蔽日影涼气生肌粟洞中南北通。煙靄當晝觸。一日列萬狀淸機自杼軸譬如靑蓮華旣仰亦多�又如五色云欲墮還自矗【千灘著筆處著筆河想象得之】蹲獅與伏象詭怪紛難錄。舌潭澄其下山根日涵育頑靑結鴻蒙。至今潤如玉。巖間古題名磨蘇歷可�。緬懷今昔遊夕陽下空谷

△劉錫名

玉女潭

○玉女潭

蒼黃陽羨冬驅使憑洞壑日暮襲仙裾一潭神有�絕壁聳孤峙偃翠垂云幕徹底澄玉寒馴魚應呼諾恍悟靜人心神瑩鑑互礫人世不解奇聞見限城郭寂坐淸冷旁自顧了非昨【有悟】

△張澤

禮佛

寶函堂與慧始夜談

○禮佛

晨濯拜玉端肰非有願齋心習蔬食耳目發寒健【事淺理深不必讀晉人念佛三昧詩矣】靜中豈不煩豁肰如得寸。此身白雲外。空坐竹陰遠。

○寶函堂與慧始夜談

踏林瑟香气幽尋澹聞見渺渺鐘聲前法堂正深宴靑苔上石門履迹淸欲徧其中一僧少禪誦初不勌不信嗜欲深知笑詩書喭。【似黠似�妙】寂坐宜夜闌茗味秀�面【�可�而可想】傳聞蓮子峯。雲樹雜成片【古�堪�】石竹露气新風來翠涼倩學靜功力微難平俗心戰暝目乍了了佛燈慧如綫

△管正傳

穆天子

○穆天子

神驥走千里白日在其先日落岐路隅欲拾不能前所以穆天子。不戀弇山泉。翻肰反東土八駿還云邊王母生憂吟盛姬死流連仙凡同攘攘【曠眼調咲得別】安知道所�。野狐祠北斗。朽骨愛莫捐。歷盡滄與桑狡獪空自憐。

△朱衮

亡友蔡以寧遺稿刻成渡湖焚告靈幾哭之以詩﹝五首錄二﹞

○亡友蔡以寧遺稿刻成渡湖焚告靈幾哭之以詩【五首錄二】

湖頭望君廬予襟旣浪浪入門不遽哭。恐使存者傷。壁間舊題在竹木猶菁蒼如何一友謝能令天地荒【嘆得不同】曰予墮情見誠愧太上忘豈知維五倫一情爲紀网。玆焉苟恝肰。無復問其常。所恨明冥殊相見知何方。無徳酬往期。念此摧中腸

又

繁音滿天下雅喪昔所憂作詩少原本苟焉狥其流。髙往或矜戾公泳淪纖柔惟君深猛心研覃不能休奇音振羣物遠想開百幽砭惡施危言微顯各有繇。節義自天性。昧者謂何求。有同麟經作所存惟刺褒惜也使貧賤。厥命復不修。

感慨關系發自至性孝章篤於气誼語非徒爾

△周訥

詰蝗

○詰蝗

無寧食我心忍爲我禾賊。我心有萬感。亦足塡爾臆。念此民力微恃之奉徭役四野聲蕭條我君何以國

似東埜

△周惟正

寶云井﹝堯峯十景﹞

○寶云井【堯峯十景】

空山覆寶云古甃流云汁云出泉水淸雲歸寶欄濕修綆掛枯松晨昏一僧汲

△施武

相見坡

○相見坡

鬼國多重山。山上開一綫。上坡面在上下坡山在面相見令人愁不如不相見。

卷四終

●明詩平論二集卷五

七古一

王思任一首

董其昌一首

鄒廸光一首

曹學佺一首

葛一龍四首

李流芳四首

程嘉燧一首

鐘惺五首

譚元春三首

潘一桂一首

尹伸三首

錢謙益三首

陳函輝一首

婁堅一首

張明弼二首

黃景昉二首

△王思任

海綫歌

○海綫歌

余郎生事性不攺攘山未竟又盜海海气紛鋪四大綿生鉆一孔綫頭牽此綫牽來十萬里金鍼突度如承蟻初時粟粟頗亦澀忽然拔透飛天水混沌相訝誰穿引但見絲絲條直起鮫人魚服往窺之碧寒綃織波間綺長安我昔逢余郎園圖示我恁等長北山不數袁廣漢。咸池況復開寶光。從玆竹石皆空洞樓臺得影星月動潮聲汐候小錢塘湘雨瀟風狹云夢餘郎余郎何雄哉余郎雄絕王生呆要畱此綫王生共。酒酣釣出六鰲來

△董其昌

題浯溪讀碑圖

○題浯溪讀碑圖

漫郎左氏癖。魯國羲之鬼。千載遠擅揚。同時恰對壘。有唐九廟隨秋煙一片中興石不毀幾回吹律寒谷春幾度看碑陳迹新遼鶴歸來認城郭杜鵑聲裏含君臣拞釵黃絹森光怪舊國山河餘气槪。當年富貴腹劍多。異代風流椽筆在書生何負於國哉元佑之籍何當來子瞻喫飽惠州飯。涪翁夜上浯溪臺扶藜掃石溪聲咽。不禁技癢還題碣淸時有味是無能但漱湘流莫饒古

△鄒廸光

大龍湫行

○大龍湫行

名嶽多名泉飛流千百尺都從疊囐來必自空中出�山龍湫眞絕奇排空直注何離褷疑從沃焦畔或是銀河湄窮源索脈不知處。別有造化資淋漓。一從開辟�如此今古宇宙無停期若云亦非雲若雨亦非雨非霜雪。瑛瑛非煙霧縷縷初疑輕綃弱縠散連綿又疑曳佩垂璫行旁午銀虯百萬劇縱橫玉龍三千亂飛舞左分右散勢莫測流蘇張弦逓曲直舒徐宛轉意安閒砰磕漰騰勢迫亟間如投浦洛神迎亟使開山巨靈匿誰方密室奏笙簧何許鈞天扣金石鮮飆一拂杳然去。迸王流珠那處獲。須臾結朿復來無數璆枝亂鳴射。太始一气漏泄盡天公欲收收不得無端多變幻閃爍如飛電居然五長虹。五色相映絢。靑者是靑蓮白者是白練千片萬片紅■﹝毛瞿﹞■﹝毛兪﹞紫瓊綠珩分爲串直令心膽驚何獨耳目眩由來天上水空碧。何意玆昄有顏色。開鑿𨿽由神鬼工。丹靑或是山靈力。八十老僧不得見餘一見之三嘆息連呼白墮舉大爵半醉當山酹南極我聞天臺瀑匡廬泉芳名千古人流傳倚巖負壁不自奮縱有聲勢徒夤緣【頓起聲勢愈王】孰若此泉直從九天至九地。虛無縹緲太殊異。震驚山嶽亦等閒。此中意義難思議詎那尊者自西來伐石刊山抉艸萊坐對瀑泉天地老蒲團一片靈明開我今來時便問去時道瀑說禽生與同調瀑布聲中解送行躑躅將爲距那笑吁嗟乎鄒生躑躅將爲詎那笑

先生詩气豪才瞻。但鋪敍處頗多常料。不甚鍜煉耳。此篇矯矯。亦集中所少。大約先生之作。與屠長卿可稱敵手。

△曹學佺

馬市歌爲陳道源作

○馬市歌爲陳道源作

魏尙巳失雲中守。相如倦向梁園遊行樂金陵佳麗地。髙談玉塞淒涼秋。玉塞迢迢幾千里蠢爾天驕何足擬惜無飛將在龍城。坐費縣官開馬市。春秋馬市邊庭開日見胡人騎馬來。白羽遙馳獨石界。黃塵髙漲拂云堆。金錢作價繒作賞。漢家故事亦可仿。魏綘和戎傳至今。李牧安民策爲上。部落酣歌飽利歸。權奇蹴沓去如飛。祗見燕臺收駿骨。年年春艸怨芳菲。

正調不庸

△葛一龍

史滄如攜琴過訪

婆羅葉子歌

飯石峯

細字詩贈鄧君彰甫

○史滄如攜琴過訪

櫻桃花開山雨紅有客乘舟雲水東舟空祗餘三尺桐仙人气骨林下風姓名不署神相通別云訪我若不遇自彈一曲出門去

似王季友

○婆羅葉子歌

盧牟好佛好古。多藏三代鼎彛。宋元名迹會必索觀以爲眼食飽也。今觀及娑羅葉子。不尢奇乎。如影如繪蜘綴蟬脫無風欲飄吹气可沽又云優曇葉。來自竺西。博物君子不能辧。統非中土所有。物無爲貴。購以一甕錢不多也。

如水匣中秋片片縝膩而文如不見剪樣才分七襄織成陰曾覆孤眠殿又聞拈自瞿曇手寶相缽羅同植厚。西來四萬八千里。到日始爲東土有。東有西來幾超劫。澤腴剝盡無生滅。相向何須影問形。飄颻風送空蒙月。

○飯石峯

山僧咒食峯頭坐。山下眾生皆不餓。灑飯諸空雨爲石。至今粒粒猶堪數。峯頭髙並雪山看。試問山僧已湼盤。飯顆先生老無恙。相逢此地說加餐。

骨立無枝蔓而气自完厚

○細字詩贈鄧君彰甫

羲畫以前未有此羲畫以後此亦無閉目養明數日始得見只覺秋毫易數春芒麤。我有八角扇。半寫五嶽滄洲圖願取一角爲我書三都

語簡形容得盡

△李流芳

蒓羮歌

予買一小丘於鐵山下登陟不數十武而盡攬湖山之勝尢於看梅爲宜蓋踞花之上千村萬落一望而收之久欲作一小閣名爲六浮六浮之名遂滿人耳而閣竟不就鄒孟陽見予嘆息每欲代爲經營丁已八月始引孟陽至其地亦復叫絕不能已予因爲作六浮閣圖兼題一詩冀孟陽無忘此盟

虎山踏月行示同遊鄒孟陽張魯生

西湖喜遇譚友夏賦贈

○蒓羮歌

怪我生長居江東。不識江東蒓羮美。今年四月來西湖。西湖蒓生滿湖水朝朝暮暮來采蒓西湖城中無一人西湖蒓菜蕭山賣。千擔萬擔湘湖濱。吾友數人偏好�時呼輕舠致此味柔花嫩葉出水新小摘輕淹雜生气微施姜桂猶淸眞。未下鹽鼓已髙貴。吾家平頭解烹煮。間出新意殊可喜。一朝能作千里羮頓使吾徒搖食指琉璃盌盛碧玉光五味紛錯生馨香出盤四座已嘆息。舉筯不敢爭先嘗。淺斟細嚼意未足指點杯盤戀餘馥。但知脆滑利齒牙。不覺淸虛累口腹。血肉腥臊艸木苦。此味超然離品目京師黃芽軟似酥。家園燕筍白於玉。差堪與汝爲執友。菁根杞苗皆臣僕。君不見區區芋魁亦遭遇。西湖蒓生人不顧。季膺之後有吾徒。此物千年免沈錮。君爲我飲我作歌。得此十斗不足多。世人耳食不貴近更須遠挹湘湖波【袁石公盛稱湘湖蒓菜美不知湘湖無蒓。皆從西湖采去。以湘湖水浸之耳。蒓初摘後水浸。經宿愈肥。凡泉水湖水皆可浸。不必湘湖水也。今人但知有湘湖蒓。又因石公言。謂非湘湖水浸不佳。皆耳食者耳。】

細事賞鑑到家。東坡老饕。言蛤半熟而含酒。蟹�生而帶糟。正是个中人語也。

○予買一小丘於鐵山下登陟不數十武而盡攬湖山之勝尢於看梅爲宜蓋踞花之上千村萬落一望而收之久欲作一小閣名爲六浮六浮之名遂滿人耳而閣竟不就鄒孟陽見予嘆息每欲代爲經營丁已八月始引孟陽至其地亦復叫絕不能已予因爲作六浮閣圖兼題一詩冀孟陽無忘此盟

十年山閣不得就。卻負靑浮日夜浮。故人一見豁雙眼。何日三間銷百憂。冰花琪樹亂檻外。銀山雪屋排檐頭。百年有錢作底用。一朝卜築偕行休。君家西湖我震澤。往經冬夏來春秋。十千到手卽可辦非我求君君自謀

簡簡落落自多生韻

○虎山踏月行示同遊鄒孟陽張魯生

靈巖腳下斜橋路。一路橫拖山水去秋風秋月幾度來風月關心舊遊處。穹窿欲盡湖山開。落日�閃靑煙來。虎山橋頭山色闇明月遲我猶徘徊。憑橋東望遮山立。明月正向遮山出遮山遮月不遮光陸離寶气初離室。須臾山尖露半彎突兀棒出黃金盤四山蒼然一水白。玉刻橋梁銀作欄吁嗟乎張生昔年與汝橋上行虎山十年月再明同遊幾人復誰在鄕月照我空多情吁嗟乎鄒子【平呼二人章法亦異】子今眞見虎山矣虎山煙月竟何似。當年畵出虎山時橋上之人吾無汝。子兮子兮柰此�夜何磯頭夜深風露多遊人欲歸殘酒醒。試聽中流踏月歌。

○西湖喜遇譚友夏賦贈

誰言譚郎貌似我。執手問人還似無。寸心明白已如此。區區形似終模糊。我昔知子因子詩。曉月殘雪風鳴枝。境淸音寥意飄忽虎井數篇光可思吳江楚嶠兩遼闊期子不來空歲月西湖煙水我爲鄕豈知此中有譚郎十年相求始相得。停車下舩各嘆息歘然魂魄化爲一異者衣裳與巾舄城中兄弟情好偏。非我與子神不全【當備四時之气可以獻酬羣心】兩山紅葉正相待子詩我畵交無嫌。我家震澤梅花裏湖气花光三十里畱子共度梅花時。且待春深上湘水。

△程嘉燧

戲贈吳興茅生歌

○戲贈吳興茅生歌【瑞彰子道生】

山陰鼠須久零落海南雞毛亦單乏宣州諸葛世不聞。近歲吳興有新法【王道彰父子茅氏父子姚玄倩】縛毫圓滿裝管輕剔鑷精良心手恰天淸眼淨日數矢持向書流問乖合【自古名一藝。未有不具精思積力。而又虛心求益者也。今日作詩文人。反艸艸自足。】爾翁七尺頗岸然嗜酒談詣無撿押。大言吾筆是神物。一蘸直可盡十札。盤紆牽掣無不可。徑丈屏風方寸箑。丰狐之柱秋兔翰迎臘柔毛銛且滑漆光小兒晴湛湛春葉饑蠶聲颯颯書家用軟神怪生。意外藏鋒賭波擪但恐好手不易遇脫弱毫癡力難斡筋骨未就圭角呈。狼籍紛如印泥蠟。臨書秪訝不藏拙輕重纖穠苦遭聒。【說出个中痛癢】君言明當上揚州此地多金客噂沓古來難得是識眞。流俗兼容惟茸闒。【兼容二字妙從來物奇難售卽伯樂教所愛弟子相凡馬之意】不見揚州郭裏賣昏鏡。靑鏡遭瞋委塵匣。

△鐘惺

八月十四夜集別張金銘年丈暫假歸沐

鄴中歌

觀日歌

自題畵贈商孟和

禮牛首畵祖像歌

○八月十四夜集別張金銘年丈暫假歸沐

今夕與君同杯酌君言不如歸家樂歸家各有索居時。晤言今夕成今昨長安忍作終年遊苦死難爲明日畱明日不畱吾不彊途中豈可值中秋。【此下須再轉仄韻四句。方合。】滿口畱君意半闌自慚今夕滯長安思歸轉挽將歸客但覺臨岐置語難

○鄴中歌

城則鄴城水漳水。定有異人從此起雄謀韻事與文心君臣兄弟而父子英雄未有俗胸中出沒豈隨人眼底功首罪魁非兩人遺臭流芳本一身文章有神霸有气。豈能苟爾化爲塵橫流築臺拒太行。气與理勢相低昂安有斯人不作逆小不爲霸大不王霸王降作兒女鳴。無可柰何中不平。向帳明知非有益。分香米可謂無情。嗚呼古人作事無巨細。寂寞豪華皆有意書生輕議塜中人。塜中笑爾書生气。

豪快乃爾令人愁時長嘯定中起舞

○觀日歌

蒙蒙萬象未勾萌居天海間發其英殷勤照我三萬日何惜一朝觀其生已非昨夜特未朝庒天趨親海趨遙【聲調未恊】一碧以上冠萬光光以內外星搖搖此時星如不欲落。气之所至星光弱人指萬光作日光良久日從碧中躍新出於浴未暇圓水風厚兮日猶薄蹭蹬拍浮光無主火金與水相子母。遵養時晦諸气中赤黃去盡白始吐。目中空華誰所爲問日不知目當知元化中邊無定理。人各言其所見爾。不然此光以往天尙多此時東西影如何

形容處未免太苦。頗見刻畫之痕。但欲實寫此景。又得渾成自在。正復難於措手。向見太湖石公看日月對照題。元美彥吉諸公俱有作。但虛則走活路。不見到家。實地敷衍。卻又易入肥俗。推開說入神仙荒唐語。又是歌行通套。大難矣。凡作詩須看如何題。如何著筆。豈可不知甘苦痛癢。而漫置雌黃耶。

○自題畵贈商孟和

計君別我六年矣予之學畵今年始。懶衰事事減於前。卻有閒心到畵理。久近工拙不必言別來新事添驚喜士隔三日當刮目意外他長寧止此授我蜀箋誠自怍恐負佳紙筆未落交情𨿽復意欣然。心手從違亦斟。酌數撇枝柯不敢多蕭疏乃反得婆娑中年服官始作畵。勢亦不能復求苛。君言貴具文人气。正於離處察其意熟後求生穉求老再晤君時方許議

○禮牛首畵祖像歌

牛首舊有畵各祖及諸禪師像凡百軸今存者八十餘軸其它皆不可問東祖達摩北地法融亦與焉歲久絹墨非故惺爲疏募裝之仍自書各尊者出處於首好事者補之滿百偶與福淸林古度同邑譚元春湘潭周楷同遊於此瞻禮之遂作歌並記其存亡新舊之數以付守者時萬曆已未六月望日

畵家身手佛心腸妙總異同變無方寫示各祖次羣宿缽緣欲盡燈始張。邀歸縑墨無先後要使諸燈共一光縑墨壽匪金石匹筆端願力與之一。早知像教劫殘時。便是賢愚興感日。悲喜敢云惺也始佛化世人先頑鄙。一念或爲動者機。眾力眾情同起止。衣履須眉隨所挹。敢以語言自添入。直書其事待信心。爲佛爲世標性習。東祖菩提牛頭融。何可山中無此翁僉謀補之或曰否二祖神明各祖中

△譚元春

逢終南老僧歌

沿月步蒙惠二泉見予與伯敬之詩在焉向遊可慕淸感憑心

迎浦兒詞

○逢終南老僧歌

院立老僧映松藤自言本是終南僧亦終南壤綿綿老在他山心不能夏月浮梁募茶來獨上祝融下南臺倒墜寒壑自扶起至今頭上猶嶽苔今日不出勝早歸才完綻衲霜已飛坐到僧再出定時艸間秋月光上衣

抅僻

○沿月步蒙惠二泉見予與伯敬之詩在焉向遊可慕淸感憑心

惠淙淙。蒙齒齒。如思復如驚。初亦何怒喜。良久流向石窪遠然後任他紛紛耳。怒者看同石俱落喜者月亦化爲水神鬼豈不坐碑陰客履剡剡神或起蒙惠泉。感客心二泉一音生眾音與客孤聽山夜深

禪理化境茗香琴靜妙不容言

○迎浦兒詞

予幼失嚴君。長無嗣息。惟五弟三妹。孀母不免勤苦。予以長子佐力於外。𨿽鮮克盡道。然過耳縈懷。似半生沈淪婚嫁中。不復堪自作尙平矣。嘗置妾三年不子。卽遣之。所遣妾輒生子他處。始知身不宜男。不當歸過婦人戌午夏六月元聲弟生雙子予喜謂聲曰天賜也。拜而迎之。天之所賜。不迎不祥。聲哽咽不能對吾寧使吾兄獨有子。柰何令吾兄終子吾子乎。予笑曰汝欲愧世之盻盻然於兄弟之無子者。則可�然安見汝子不可子乎。我與侄數人皆若子。而復日迎之則子。我則世人矣。乃止不迎。後十二月五日。是爲老母誕辰。又迎焉。母賀春曰。喜兒今日得一子。予因大悟。此十二月五日是吾浦兒生日矣戒家人無復言六月生日者或以爲奇夫兄弟子侄。寧有奇耶。當六月報生雙子時。吾心動欲迎。心動欲迎。卽爲精爲气。乳媼抱而告諸祖。祖已見而授吾妻。然吾妻受而置諸懷。卽爲胎。母子兄弟之所跪拜。朋友之所聚觀。僮僕之所歡迎。卽爲形。不從十二月五日始。安始乎。歌以永之。俾無攺焉。厚道佳言。

汝卽臘月五日生伏時出腹臘時迎迎反爲實腹爲名祖母帨期靜哉貞。接汝天性移汝情。又懷抱之堅汝誠。新堂新竈巢神明。老僧立此煙磬鳴。

△潘一桂

後滔天行

○後滔天行

田夫捧土遮殘洫。桔橰聲息町畦出。一丸毒日烘兩肩。三尺荒泥嚙雙膝。六月稻種斗一千。賣兒買種不怨天。忍死相捐兩相活。不然槁死窮檐前。江城一片髙低哭地軸再翻天再覆太湖之水縱橫飛。濁浪黃流敗新谷波濤走陸翻地車空桑之裏龍蛇居辛勤空竭十指力潑刺贏得千頭魚攜魚納官官不收。赤荊大棒聲如彪一歲再耕不得食。不救忍復深誅求。萑苻白日入都市陰气堅凝亂所始虎豹當關關九重安得箋天叩天耳

△尹伸

喜余斯可至兼訂卜居之約

老將行

藷藇歌

○喜余斯可至兼訂卜居之約

佳水佳山慚作霸求友但求君以下【儻然而至沒間架又有分寸如此起法何處得來】豈謂遙尋舊約來。茅堂竹嶼成佳話。衰年不肯安愚蒙。攤書性魯卻無功。憑將君口代吾眼。古今一夕。都冥通。昔日。買山煩相宅花源不識兵戈厄豈有手拈雲林與故人一身翻傍風塵客如今安危【安危今日】視山川。東方【國】流離時【世】風然。好驅三十張華車【乘】饒君幾萬買鄰【子求鄰百萬】錢。

○老將行

隴西宿將皓長須。丁年挾策曾爲儒恥把危冠溺漢帝願言尺組牽單於生來有力不如虎一篋玉弢堅自詡杜預何須射穿札圯上■﹝冉阝﹞曾傳劍舞交窮四海忘其貧坐中常有夷門賓盡道河東負意气不知肝膽向人親漢庭求才眞不次公卿薦人偏气類金城但老趙充國大宛誰先李廣利兵家魁柄在權門。喜怒還爲寵辱根趨府徒聞嘲揖客。登壇■﹝冉阝﹞復重王孫。西南方鎭回天力署置髙卑憑【任】胸臆黃蓋緋袍及白徒鐵騎銀鎗都乞得黠戎可和降可戮。奇功只用書一幅。由來唾咳生羽毛世態紛紛寒與燠人間俛仰君不知老骨嶙峋空爾爲白首一軍還見奪。難道無功盡數奇。【此首純乎唐調大手固無所不可】

○藷藇歌

藷藇一名山藥。今藥肆佳覃懷不知吾邑之饒此物也。山中凡兩種。其一家植。類人手足形。性味與蹲丘鳥等耳。一野生。入土最深厚。質如覃懷產。而丰壯倍之。山中人慵於鋤。不知食食之自余始。

山傖蜉蝣死五穀朱門惛惛厭粱肉牛角不掛神農經空守芝田夢芝術禹貢靑黎未盡蜀。赤壤墳陵眞气足。銀絲百尺盤地軸破塊十尋敲膩玉土人貴耳而賤腹。自非手植猜其毒。誰手長劖發幽香。莊丁須課人一筐。竹廚連夕炊煙黃。龍酥麟腦登君堂。入咽開美病齒剛。膻葷不敢據衷腸。書腹知溫精神光。聊餉同心充道糧。諸農未許道其詳。恐祧鬼子祠墳羊。

△張明弼

腳板舞歌

猛虎行

○腳板舞歌

尙書都門謁告臥我以邑子得相過坐談數語要人來。尙書迎笑燻風回要人舉趾髙尙書顏色低要人如鶴尙書雞。諛音滿堂相嚘咿。天生優童面。但憾鬑鬑須。天生痀瘻腰。但喜犀玉扶頌言祝語盈腹貯。應口而出若師巫。有時指天鳴感泣雙淚卽下如久須須臾要人一揖退告居送客例門內。尙書請輿進門三。要人撝謙出門再。要人呼輿一何怒。尙書兩手攀輿一何苦。輿夫努力欲向門。尙書腳板絓輿舞乍似土蛙銜釣雙爪亂復似腳踏桔橰墜星雨烏麂靴底白日照。方玉腰鞓已斷組。發鬔气喘老力盡。喉間得罪猶若數。要人微嗔返輿坐尙書兩頤皆笑破我時竊觀反欲入地罅。尙書盈盈更自賀。借問尙書爲阿誰。國忠之弟力士兒。

一折絕妙院本。盡情盡態。可笑可哭。九錫萬拜。犬吠雞鳴。視此蔑如矣。

○猛虎行

吾聞穆王南徵一軍化君子爲猿鶴小人爲沙虫焉知三千年。通都作虎宮。大虎當天門一毛遮白日小虎坐憤怒陰風隨詫叱漢江多貙人。宣州封使君。俱逢七日病。盡化寅將軍。身披紫葛衣攫拏上髙云嚙人令屍拜。流血九衢殷吾鄕有魅狐能作嬰兒聲見人稱阿紫歡鵲相逢迎近來白額以爲父厲吻向人莫敢攖羊淫而狠豕卑而率鵝頑而傲狗險而出掛綠拖靑是曰蛙鷸蛇復讎梟背徳鼠銜窶穴數弄璇極物物自言虎養子插齒樹距相噉食泰山朝來摧東海向暮立莫震懾。虎出入。驪頷喪其珠。鯨魚盜其目。莫怨讟。虎在谷。山猿汝勿嘯。林麋汝勿遊。羣虎咀爾不搖牙吞爾不搖喉爾何物。乃敢嘆與謳。道傍一老媼哀聲淒蒼煙吾舅吾夫死於虎吾子復死焉天公愛虎生臕肉。嗟爾老媼奚澘然。誰人忠信鼻偏肥。何客膏腴味正美千爪萬鬣相■﹝言冏﹞伺累項於膝難貸死。燭龍火盡虎威繼一目放光笑向帝【奇妙用事不覺】騶虞獬豸徒羣羣聞聲拄喙皆擗地噫吁嘻天厄陽九地百六空山無人素靈哭。三心五噣遷四時詎爾惡獸乃稔毒惡獸惡獸爾無哮嚧黃河有時決酸棗野火或能燔孟諸忽然天公醉後醒。小虎爲虱。太虎爲豬。吾令季路斷爾尾。奔戎拔爾須。煙焚爾骨揚其餘。

△陳函輝

鶴臺歌

○鶴臺歌

松滋郡固有鶴澤。晉羊叔子舊遊地。今上甲戊石碣出於池中。鶴臺二字宛然在。考其年月。標題出羊公手無疑。數千年名迹。借賢王登覽之暇以出。亦南紀之佳話也。因爲歌之。

髙臺有不傾曲池有不平君不見七澤之中藏鶴澤羊公千載爲題名公家鶴何氋氃見客不舞羞長風非鶴不舞客不韻。誰歟客者勗與充。【看得鶴甚有品】假令鶴入梁園中鄒枚司馬淩雲工九臯一聲相和應自然淸唳畱長空又令鶴見淮南之八公肯辭羽翼供騎翀神仙麒驥無銜轡。七煙八景扶靑童。曾聽葛翁搗藥鳥夜喚丁當直到曉琴髙石魚不可騎以鶴贈之飛杳渺【奇思駢集】祗支之國獻雙睛妖災祲惡不敢生鑄金刻木待此鳥不如鶴臺二字猶分明。朱邸王孫天傘手。金輪匝地詫希有兜率分來法界身支耶湧現云雷蚪此石在晉曾不言。鎭定荊楚如蟠根。黃鶴南飛石出世。緱山今在小山園。

碣沒復出。始知杜預癡情。未可哂。爲鶴解嘲。詞嚴義正。遼海歸來。又當墮羊公之淚矣。季重。

△婁堅

送孟陽遊楚

○送孟陽遊楚

松圓居士晚跅■﹝也﹞。自言蚤歲殊逡巡。晚似操舟柁在手。每逢洄伏捷有神。市南老生昔酣逸久停杯勺依僧律譬如病起才學醫細簡方書惟恐失吾孱自縛小乘禪君豪出入無拘牽迹似小乖心莫逆。欲別相看俱惘肰。有眼不觀尋丈水長江浮空數千里足不躡步仭丘楚山突兀髙雲裏騷人逐客畱篇章昔讀其詞今到彼始從建業入武昌莫問江邊遺故壘力徵割據稱豪雄還與操瓢同沒齒鼎彛器古出荒榛書畵名髙傳片紙快意聲色豈有殊。偶分勝劣徒爲爾。俯仰還悲身世空客行自西江自東惟有此心無去住須知頭白各衰翁

△錢謙益

中條行﹝過滄洲作﹞

陸宣公墓道行

天都瀑布歌

○中條行【過滄洲作】

君不見中條山陽城昔日曾閉關白衣徵起作諫議。脫屩就職無慚顏。月俸計口送酒媼。諫紙疊置空箱間。歌呼痛飲夜達旦。醉臥客懷不聽還。貞元姦佞不可當。白麻旦夕宣朝堂。忠臣延頸待誅僇。宰相懾伏眠如羊。中條山人起伏閣。延英門上飛風霜諫官叫天聲喧豗金吾萬歲聲如雷延齡不相陸贄免奮臂坐使唐天回【有金石雷霆之聲】乃知酩酊不言有深意務欲撥棄細碎爭崔嵬我過中條山念君如宿昔。君名長比條山云。君心尙似條山石。一代相知李鄴侯。子年涕汨避賢驛。【微之陽誠驛詩。我願避公諱。名爲避賢郵。】思君不見可柰何酹君一盞歌主客君不見長安碁局日紛紛。著眼爭如局外人若無衡嶽鑪邊客。誰向中條訪隱淪。

敍次磊落千秋生色

○陸宣公墓道行

延英重門晝不開。白麻黃閣飛塵埃。中條山人叫閽哭。金吾老將聲如雷。蘇州宰相忠州死。天道寧論乃如此。千年遺襯歸不歸。兩地孤墳竟誰是。人言槁葬畱忠州。又云徵還返故丘。圖經聚訟故老哄。爭此朽骨如天球。齊女門前六里路。蕎麥茫茫少封樹。下馬猶尋董相陵。飛鳬孰辧孫王墓。靑艸黃茅萬死鄕。蠅頭細字寫巾箱起艸尙傳哀痛詔閉門自驗活人方永貞求舊空黃土元佑靑編照千古。人生忠佞看到頭。至竟延齡在何許。君不見華山山下艸如燻。石闕丰碑野火焚。樵夫踞坐行人唾。傳是崖州丁相墓。

○天都瀑布歌

天都諸峯遙相從連綿繹屬無罅縫。山腰白雲出衣帶。云生疊疊山重重。峯內有峯類皴染。須臾翁合仍混同。曾云聚族雨決澑。溪山天水齊溟蒙。是時水勢猶未雄。江湖欲決翻坌雍良久雨足水積厚。瀑布倒瀉天都峯。初疑渴龍甫噴薄。抉石投奅聲■﹝石宮﹞■﹝石隆﹞。復疑水激龍抝怒。捽尾下拔百丈洪。更疑羣龍互轉鬭。移天排谷轟圓穹。人言水借風力橫那知水激翻生風激雷狂電何處起。發作亦在風水中波浪喧豗艸木亞。搜攪軒簸心忡忡。潭中老龍又驚寤。綠浪噴湧軒窗東。山根颯拉地軸震。旋恐黃海浮虛空。亭午雨止雲戎戎。千條白練回沖融。憑闌心坎舒撞春。生聽濤瀨看奔衝。愕眙莫訝詩思�老夫三日猶耳聾。

△黃景昉

定州學捨中觀蘇長公雪浪石銘次韻

○定州學捨中觀蘇長公雪浪石銘次韻

支而織者豈天孫渡海攜歸或邴原中有沒角蛟龍翻五十六字頷珠存盛汝蓮花白玉盆森森四足垂云根文廟雍哉石能言愼莫移供僧了元

又

道光爲子水爲孫。何異礨澤在乎原。卽如玆石雪浪翻。雪消浪息石能存。掇取華山玉女盆。移傍廟廉倉瑯根可知坡老亦寓言上有黃庭下關元

卷五終

●明詩平論二集卷六

七古二

閻爾梅一首

陳名夏八首

舒忠讜一首

梁於涘一首

萬壽祺一首

姚龍之一首

陳子龍五首

方以智一首

黎遂球一首

吳偉業四首

李雯二首

宋徵輿一首

△閻爾梅

分水龍王廟

○分水龍王廟

世無酈道元誰爲水經注乃能窺源流南北分雙路南北各行數千里七十二泉相母子舟楫往還難易均。國家命脈生於此。【大源委大關系不特眼界雄闊】命官治河屬大臣。夙夜匪懈事一人不然錢谷百萬艘安得勞勞乞鬼神鬼神有功亦有罪視彼河臣忠與怠圭璧旣沈牛羊死山川無恙年年在

△陳名夏

從軍行

贈鄭子

福寧州城外卽事慰袁生

固始道

鐵柱引次空同先生

大姥山下風沙篇別方密之北行

繇新安至龍遊袁雅儒所

鬭雞行

○從軍行

髙秋九月塞艸黃匈奴獵火照漁陽羽書笳鼓數千里校尉將軍出戰場十載從軍臥鐵衣邊城人馬同時饑營前不識嫖姚面夢中白骨空言歸【淒壯】海風昨夜蔽天起。一聲直渡黃河水。老將聞之雙淚流敢言生得見妻子以觀古來戰城南不願從軍類如此【住得遒陡】

○贈鄭子

夏陽鄭子言可瞻爲人倜儻淸且廉遨遊長嘯終年淹。有時痛哭如羊曇。有時縱飲如陶潛。家貧絕不問米鹽。買卜成都日下簾我且爲君陳一縑

落韻穩立局髙妙在不多

○福寧州城外卽事慰袁生

書生攜我城外山童僕舉火何其難【朴憤】流螢入戶光自照蟋蟀在牀鳴不間予家旣破牛馬走世上饑寒無不有。何人共此患難中。與君且醉重陽酒。孔融旣逝賓石希。丈夫熟視何所爲。【悲感吞聲盡熟視二字之內】素秋零落色不瘁紛紛輕薄皆小兒我欲歌。聽者疑。我重泣。如綆縻以此嘆息無古道。千載相思在管鮑

○固始道

擔簦亂走避矢矰野田雉叫雙兔騰。寒風白骨橫溝塍。百里呼人人莫應。行子朿腰食冰水。凍僵彊起呼良朋

節短聲哀

○鐵柱引次空同先生

我家豫章城之南昔有眞人標鐵柱鐵柱連江井不枯。歲歲秋風濯寒露英華特起赤堇精。鎭彼老蛟飛老樹。偉哉旌陽眞福星。俎豆千年識其處。崄巇毒物奔江濤潛施鎖鑰誰爲勞丹陽老嫗授劍術仙班玉闕森森髙【襯貼老到非髙手不辦】迎神送神相放弗心。朱旌丹旐紛飄搖。我往從之驚世變寒砧不忍聞鄕縣

○大姥山下風沙篇別方密之北行

海上悲風沙作堆。荒荒遇子顏爲開畏人不及言兒女亡命何繇居艸萊發猶上指須半白但願求方煮白石煮石不得成金難相顧執手當歲夕

激直短斷髙岑李頎之間

○繇新安至龍遊袁雅儒所

新安天都奔海波。旣行且止畏張羅側望龍遊多礧砢中有伊人嘯且歌相逢握手家不顧拜母而去逃山何

義俠行徑。當於古人中求之。○許多情況。只以六句寫出。章法髙古。

○鬭雞行

玉署雞。棲在屋。秋陰的歷啼聲髙。呼雛啄食長安粟。愧我不如紀渻子鄰雞牽引爭馳觸。春秋季氏芥雞羽郈子金距橫鬭心采桑女子兩國隙。亦如鬭雞嗔怒深。吁嗟雞乎具五徳玄冠丹采朝陽色。胡不聳身比鳳鳴。區區戰勝非鵬息。薄暮牛羊自下來。雞胡酣戰吟蒼苔各令解去平怨毒東方紫陌晨光催

△舒忠讜

吳女彩鸞寫韻軒

○吳女彩鸞寫韻軒

蓬萊婉妗有眞訣。傳女千年男不屑。虎齒碧字蜜香傳。上元夫人夜深說。吳家女愛六銖衣細抄金汋悟天機。瓊思瑤想祕不得。猶向人間賣字歸。纖腰素肘豈凡黛。堪鬭少年姑狡獪。騎虎雲飄五暉裙。月姊星妃傳十賫。蔣侯三妹夢靑溪未有新詞寫綠綈區區韋翕紅甤枕。何足爲郎重品題。

△梁於涘

報國寺松

○報國寺松

繞殿古松十三株。有二痀瘻中人軀。綠影到地苔蘚及倩多朱柱爲攙扶。如兩禿頂西來胡。胡旋舞進金缽盂。如兩毒龍降伏久。頭角則俯揚其須。摩挲摩挲不忍去。短松短松誰能圖。

△萬壽祺

隴頭

○隴頭

守堡材官不敢射殺賊。恐來報仇在深夕。層冰峨峨天風寒羗漢兩家俱不出。布沙隴頭出入道。無人敢走沙中艸。笑爾羗兒入漢探事計不密。襪綫在底沙印直【聲調入古又是張王變體】

△姚龍之

東家

○東家

東家少年不受【樂】貧願逐戎旃輕苦辛手持一紙司馬檄。行作畱都壓隊人。路逢長老問消息答云軍伍麤曾識畱都舊有坐營兵大半團操皆顧直。月廩虛支入哨官哨官騎馬猶無鞍一哨劣能三百卒妻兒終歲愁盤餐況復軍司近機巧更代時時恣紛擾袖裏無金豈授旗懷中有謁堪謀飽憑君自誇捷如猱。軍司不用旋風刀憑君自誇猛如虎。軍司不用琵琶股。不見淮沂剿賊兵一戰半爲原畔土少年落淚不得前。還把犂鋤耕瘦田。

淺而暢正合張王風格

△陳子龍

射蛟歌

東臯艸堂歌

蜀山行

詠嚴先生釣臺

大梁行

○射蛟歌

武皇南狩浮潯陽樓船雜沓云錦張圖形鏙錯水獸翔欲驚波浪開龍堂。昆明甲士鼉鼓揚。玄戈靑幟何輝煌刺舷蕩槳黃頭郎。虎毛犀甲文錦裝。乘流直下浩茫茫風雲夜澹簫管涼深潭極浦鬼物藏騎魚江妾拖紅裳鉤蛇■﹝馬孛﹞馬紛騰驤中有妖蛟白頸長腥風十丈赤日黃蜿蜒噴沫首昂。佽飛壯士拔魚腸。欲擲不擲心彷徨。天子神靈不可當。鳥號夏服穿中央。云奔波沸鱗甲創。口吹毒霧昏橫塘。漂血亂梗身體僵。鉤牽屠割三車箱。宰夫五味調芬芳。侍臣大酺共舉觴。不數神禹龍在旁。何況魚眼摧秦皇。元封五年漢道昌。手獲異物神所將。天符地寶趨盛王。南有馴雉西白狼。

○東臯艸堂歌

東臯艸堂者。給諫瞿稼軒先生別墅也。丙子冬。姦民奉權貴意。訐錢少宗伯及先生。下獄。賴上明聖。越數月而事得大白。我友吳駿公太史。作東臯艸堂歌以記之。時予方廬居。駿公以前歌見寄。因爲屬和。辭𨿽不工。而悲喜之情均矣。

虞山巖水飛不息虞山先生髙臥日黃門從此亦拂衣東臯平田二頃微翳然林木艸堂靜。單衣白帽娛金徽。髙談王霸神淸竦江風獵獵黃雲動當時有口每借人。公業傾業非自奉應是淸流同調多豈關失職交相重【語有分寸初非回護】江湖何與中書堂。當門厭爾多芬芳。田蚡久欲更廷辯。朱並居然來上章。【使事必切】十年放逐念京雒可憐入國雙鋃鐺豈惟松桂無顏色長安城中煙霧塞金吾吏向闔門歸告密人從丞相揖【說來一一如睹】但令深文一獄成。何難鉤黨千家及。君王神聖揮太阿此曹深計空蹉跎左掖門邊十步地。那知一往如流波。舊疾𨿽痊畱不得七月秋風下潞河道旁小兒戟手罵。掩耳莫聽吳人歌。大街陳屍誰氏子。相公殺汝可柰何。嗚呼男兒全身良不易。自稱騎虎終難事。可惜數載黃扉人。未識千秋靑史字何如艸堂突兀山之陽。七檜偃蹇云蒼茫。飛觴樂聖淩滄浪。吾聞檻車開一匡。胥靡霖雨興殷商。生平報國殊未央。艸堂何得常徜徉。

○蜀山行

君不見蜀山■﹝山截﹞■﹝山辟﹞侵靑天。懸崖棧閣相綿連。猿鳥欲度心茫然下有江水出沒鳴潺湲陽平將吏皆晏眠。煙塵慘淡通秦川。褒斜駱谷如風旋此等豈有五丁力攀林越澗無中堅但傳長吏棄印綬。更聞大將亡旗旃。西南誰人司鎖鑰坐擁雄兵守劍閣賊師已渡枕席上翻遣林官救城郭【從來如此塞責可恨】嗚呼益州本沃野中有錦宮城樓臺十萬春鳴箏美人濯錦江水明三月三日渠口平。千里秔稻萬寶成。卽今岷峨气蕭索。豺狼塞路無人耕。瞿塘東閬山北其中富貴華陽國。前有子陽後李特。可憐此輩皆庸奴誰人爲抽金僕姑。掃淸井絡民賜租。勒銘絕巘消雄圖。

○詠嚴先生釣臺

眞人親破昆陽壘。二十八宿平天紀。濯龍冠蓋盛如雲。一星自落滄江水。靑齊大澤春茫茫。東都使者何輝煌。入君之宮登君牀。但可相從故人飲。安能刺足天子旁。羊裘不�脫長歌出漢關手攜梅家女築室桐君山輕緡欲抽五色繭。長竿擬琢靑瑯玕富春崔巍連碧落繡碧蒼崖倚山閣松陰寂寂寒女蘿乳竇涓涓芳杜若不潭時出金鯉魚祠下橫飛雙白鶴行人往往奠椒醑越巫如花舞簾幕君不見各陽雲臺髙插天鄧馮耿寇俱寒煙

○大梁行

悠悠芳艸地漠漠暮云平秋風千里道。遙望大梁城。大梁豪華古無比請說先從信陵始如姬臥內新竊符晉鄙軍前初散士十萬雄兵金作羈。三千賓客珠爲履。豈止邯鄲賴解圍。嘗令函谷無堅壘。歸來甲第起歌鐘舞袖繽紛照夜紅艷艷雙娥低白日洎洎醇酒對春風歡娛未終河漢沒叢桂芳蘭幾回歇朱邸亭臺郁若云靑樓羅綺嬌如月北裏佳人錦罽靴。西公子珊瑚玦。金梁橋上月初明。汴水堤邊柳下行。羯鼓聲髙珠勒轉。箜篌彈罷玉輪迎回鶻兩行番地樂梨園三部內家名【工麗】桑田倏忽無人見百年冠蓋如飛電壁上旌旗掣曉霞。地中鼓角搖芳甸。鸛雀還棲翔鳳樓。魚龍盡入飛雲殿。屠市曾無朱亥奇。夷門只有侯贏賤。繁臺南去接平臺一望蒼茫殺气開惟有賈生梁客慟還應宋玉楚臣哀

臥子七古直兼髙岑李頎之風軌視長安帝京更進一格寧止上掩北地濟南而已

△方以智

田稼荒

○田稼荒

田稼荒農夫亡老幼走者死道傍走入他鄕亦餓死。朝廷加派猶不止。壯者晝伏夜行歸。歸看雞犬人家非賊去尙餘一茅屋。官軍又來燒不足。

△黎遂球

題禺峽金芝巖

○題禺峽金芝巖【刪末一段】

日月天之眼。肺乃在地下。孔竅爲巖洞。其气相宣瀉出云如車輪吞云又變化【此句奇】我聞玆巖一何奇曾結靈气成金芝譬如才人作文想脾思盤郁合繭絲與子從遊天地腹腹中非骨復非肉定是巨靈掌上來紾咽一團玲瓏玉。共云隙光能見天肺可通眼筋相連此處輕淸不容濁往來須是煉形仙

幽思幻景不從人間來

△吳偉業

悲滕城

贈範司馬質公偕錢職方大鶴

雒陽行

永和宮詞

○悲滕城

道出滕城滕大夫來言曰滕以七月三日夜大水殺人壞城郭廬舍吳子作悲滕城行

悲滕城滕人牧羊川之濆雨工矯步趨其羣河魚大上從風雲。去山一尺雷殷殷寺前鐵鐸多死聲日暮雞犬慘不鳴。城門掌事報二更鬼馬踏霧東南行鼓音隆隆非甲兵吁嗟龍伯何不仁。大水蕩蕩滔吾民。城中竽瑟不復陳縞帶之價髙錦純路骨藉藉無主名。葬者死生俱未明悲滕城滕城訛言晝夜驚百尺危巖浮車輪海民投网獲釡鐺巫兒赤章賽水神溝人匠氏修防門

○贈範司馬質公偕錢職方大鶴

國家司馬推南中。直節不撓三原公。當時江東尙無事。憂國惟聞札子至一月不見王公書百僚爭問江南使【丰裁倚毗百年如見】前有三原今吳橋。範公赤舄來東郊太尉五兵分二閫司戎三士領諸曹殿中錢郎最年少。輕裘長鋏秦淮道朝服常燻女史香從戎好側參軍帽兩人置酒登新亭。惆悵中原未釋兵。盡道石城開北府。何如漢水任南徵。錢郎意气酣杯酒不憂賊來憂賊走鼓吹先移幕府山。戈船早斷濡須口。罷官爲忤平津侯。壯心空系月氐頭。八公艸木軍容在六代煙霞詩卷收是時羽書正旁午尙書鐵鉞防江楚早歲曾提宣武軍舊人自效龍驤伍麾下爭看金僕姑。帳前直立銀刀都。諮謀𨿽少周公瑾。跳蕩猶有蕭摩詞。尙書當念安危計感時又忤鸞臺議。三公劍履且辭歸。九河烽火家何處。千人曾役羽林軍。短犢還過司馬門。鄕夢自依宣徳裏。郊居且卜石塘村落日簾帷呼碧玉琵琶莫唱歸飛曲丈夫四海猶比鄰何必思家數車轂醉後悲歌涕淚橫北風吹雨入江聲白蘋騁望思公子黃菊登髙憶故人錢郎拏舟再相見芙蓉堂下開歡燕去日將軍解佩刀重來歌妓低團扇仍道朝廷思令公。璽書旦夕下山東過江願請三千騎奪取單於不受封

藻艷芬芳別具秀骨所謂詩人之賦麗以則者駿公當之

○雒陽行

詔書早洗雒陽塵叔父如王有幾人。先帝玉符分愛子。西京銅狄泣王孫。白頭宮監鋤荊棘曾在華淸內承直遭亂城頭烏夜啼四十年來事堪憶神皇倚瑟楚歌時。百子池邊裊柳絲。早見鴻飛四海翼。可憐花發萬年枝。銅扉未啟牽衣諫銀箭初殘淚如霰幾年不省公車章。後來數罷昭陽宴。骨肉終全異母恩。功名徒付上書人。貴疆無取諸侯相。調護何關老大臣。萬歲千秋相訣紀。靑雀投懷玉魚別。昭丘煙艸自蒼茫。湯殿香泉暗嗚咽。析圭分土上東門寶轂雕輪九陌塵驪山西去辭溫室。渭水東流別任城。少室峯頭寫桐漆靈光殿就張琴瑟願王保此黃髮期。誰料遭逢黑山賊。嗟乎龍種誠足憐母愛子抱非徒然江夏漫裁修栢賦。東阿徒詠荳萁篇。我朝家法踰前制。兩宮父子無遺議廷論由來責佞夫國恩自是優如意【引用必情切】萬家湯沐啟周京千騎旌旗給羽林總爲先朝憐白象。豈知今日誤黃巾。鄒枚客館傷狐兔燕趙歌樓散煙霧茂陵西築望思臺。月落靑楓不知路。今皇興含繐帷哀流涕黃封手自裁殿內遂停三部伎宮中爲設八關齋束薪流水王人戌太牢加�通侯祭。帝子魂歸南浦云。王妃淚灑東平樹。北風吹雨故宮寒。重見新王受詔還。惟有千尋舊松栝。照人落落古嵩山。

○永和宮詞

揚州明月杜陵花。夾道香塵迎麗華舊宅江都飛燕井新侯關內武安家雅步纖腰初召入鈿合金釵定情夕。丰容盛鬋固無雙蹴踘彈碁復第一。上林花鳥寫生綃。禁本鐘王點素亮。楊柳風微春試馬。梧桐露冷暮吹簫。君王宵旰無歡思宮門夜半傳封事。玉几金牀少晏眠。陳娥衛艷誰頻侍。貴妃明慧獨承恩宜笑宜愁慰至尊皓齒不呈微索問蛾眉欲蹙又溫存本朝家法修恭儉房帷久絕珍奇獻敇使惟追陽羨茶。內人數減昭陽膳維揚服制擅江南。小閣燻鑪沈水煙私買瓊花新樣錦自修水遞進黃柑中宮謂得君王旨。溫成不妬肩隨齒。早日艱難護大家。比來歡笑同良姊奉使龍樓賈佩蘭。往還偶失兩宮歡。𨿽云樊嫕能辭令。欲得昭儀喜怒難。綠綈小字書方寸。瓊函自署充華進。請罪長教聖主憐含詞欲得君王慍君王內顧惜傾城故劍還存敵體恩手詔玉人蒙詰問自來階下拭啼痕【情事委折如連瑣能以麗筆雅詞撗之正才人束手處】外家官拜金吾尉平生遊俠多輕利縛客因催慱進錢當筵便殺彈箏妓班姬才調左姬賢。霍氏驕奢竇氏專。涕泣惟聞椒殿詔。笑談豪奪灞陵田。有司奏削將軍俸。貴人冷落宮車夢。永巷傳聞去玩花。景和門裏誰陪從。天顏不懌侍人愁。後促黃門召共遊。初勸官家佯不應玉車早到殿西頭。兩王最小牽衣戲。長者讀書少者弟聞道羣臣譽定陶獨將多病憐如意豈有神君語帳中。漫云王母降離宮。巫陽莫救蒼舒恨。金鎖雕殘玉筯紅。從此君王慘不樂。叢臺置酒風蕭索。已報河南失數州。況經少子傷零落。貴妃瘦損坐匡牀。慵髻啼眉掩洞房。荳蔻湯溫冰簟冷。荔支漿熱玉魚涼。病不禁秋淚沾臆裴回自絕君王膝。苔沒長門有夢歸。花飛寒食應相憶。玉匣珠襦啟便房。薤歌無異葬同昌君王欲制哀蟬賦誄筆詞臣有謝莊頭白宮娥暗嚬蹙庸知朝露非爲福宮艸明年戰血腥。當時莫向西陵哭。窮泉相見痛倉黃。還向官家問永王。幸免玉環逢喪亂。不須銅雀怨興亡自古豪華如轉轂武安若在憂家族愛子𨿽添北渚愁外家已葬驪山足【讀至此令人悲歌慷慨】夜雨椒房陰火靑。杜鵑啼血濯龍門。漢家伏后知同恨。止少當年董貴人。碧殿淒涼新木拱。行人尙識昭儀冡。麥飯冬靑問茂陵。斜陽蔓艸埋殘壠。昭丘松檟北風哀。南內春深擁夜來。莫奏霓裳天寶曲。景陽宮井落秋槐。

唐人宮掖長篇。惟連昌。長恨。津陽門。杜秋娘。四作最勝。六百年後方見此詩耳。

△李雯

贈陸子敏舉吏部

○贈陸子敏舉吏部

壯年落魄無行伍再入長安負黃土有眼日見尋常人【最爲悶事】幸逢陸生洞心腑。陸生磊落文武材赤車應詔從東來。博徒劍客相奔問。虯髯玉面臨風埃。公卿齗齗竟不得挺懷直作金臺客龍驤虎步覽八荒。買臣主父皆辟易。男兒致身自有時四十專城亦不遲。天下十年苦盜賊。賢良一日傾京師。況君神理更無對脫頴囊中見鋒利當令艸澤識張綱。乃使朝廷重龔遂。長劍倚天星列陳羣龍一下四海春勸君爲掃麒麟閣。余亦江南徒步人。

隋堤行題廣陵鄭超宗園亭

○隋堤行題廣陵鄭超宗園亭

君不見隋家宮殿臨江泛柳色千門照江水春艸宮中瑟瑟多。鬭雞臺下香風起。輦道凝笳翠袖回紅妝映日垂楊裏誰言此地屬繁華鳳舸龍帆捲暮霞當年蓮唱沈江月千歲春風吹柳花隋家楊柳君不見別有靑靑照人面小開池館近迷樓。復植江花鄰月觀。月觀迷樓安在哉請君薄暮臨髙臺蕪城畵角猶平舫。邗水淸歌共落梅。嘗在江南望江北欲問觀濤廣陵客。幾度思登楊子橋。參差未識江都宅。聞君早晚賦閒居䢐暑迎春奉板輿百尺髙樓官柳岸。月明更釣海陵魚。

正調秀麗是七古能事韓君平之流亞

△宋徵輿

贈張燕客

汴梁行

○贈張燕客

我來勾踐國結交張公子華燈夜相迎痛飲從此始三人羅袖紅一尺虯髯紫紫髯飄飄拂予肩自言疇昔稱少年西走咸陽北走燕終南太行相接連此鄕索寞少奇士。風沙萬里心茫然。以玆感嘆歸故鄕黃河千尺流湯湯河堤蓄水出平地。決之可以沈大梁黃龍靑雀未可測果然今日成懷襄酒酣對伎重岸幘重道當年解音律。琵琶弦索誰第一。武宗供奉查八十萬曆季年範昆白雷轟鐵撥今有誰練川陸曜稱傑出聞君此論多嵚崎河轉星稀未忍歸來落月屋梁西臥龍山上烏亂啼。

跌宕感慨

○汴梁行

汴梁城北多白楊蕭蕭百尺髙女墻黃河水沒白楊樹濁波惡浪嵩山陽。汴梁守臣三嘆息髙頭大舸迎周王狐裘蒙茸走河北。漸裳之水何湯湯汴梁守臣歸故城。黃沙平堞無人聲。樓臺十萬宅魚鱉。荇藻飄拂將軍營。旌竿流離刁鬥絕空城烏雀喧鬭爭嗟乎空城賊亦去河水滔滔自奔注。詔書重治梁王宮。官軍未啟夷門路。流屍不辧賊與民。白骨如山自撐拄。安得息壤生豫州陻此洪波宅黎庶

卷六終

●明詩平論二集卷七

七古三

於奕正一首

錢秉鐙一首

余充美一首

劉道貞一首

範文光一首

釋實言乃一首

顧圤一首

韓曾駒一首

沈顥二首

周永年二首

徐波五首

胡梅二首

卜遠一首

項煜三首

陳宗之一首

林云鳳一首

釋自扃一首

許元功一首

劉錫名一首

葉襄一首

△於奕正

西山春雪歌

○西山春雪歌

山寒勒花花未萌雪花片片先花生遠山遙連近山白。老松著雪亦蕭槭。溪邊新艸未及村。不受雪欺綠偏嫩。幾客踏雪觸石鳴。山僧始覺有人行。半開籬門呼客人。泉流竈下不須汲煮泉餉客冰雪香四山映人衣袂光

空香欲流素光自照不著一毫粉澤

△錢秉鐙

漕卒行

○漕卒行

西風天黃日欲晡。江船不行住蕪湖。一聲驚傳避漕艘篙師邪許千檣俱。移船北岸望南岸。遙聞南岸人叫呼。錦襖氈裘直上船攫奪衣裙送酒壚獨有官兵船不開。持刀伐【斫】纜聲如雷何者官兵前與鬭。血肉糊模無【誰】敢救。紞紞【紞詩注音耽上聲縣瑱繩也又紞如打五鼓擊鼓聲也用此處未合不如易公然二字】縛去置桅前勒要【平】都尉米與錢朝廷官兵且如此。何況沿江估客船。

△畬充美

觀法帖歌

○觀法帖歌

名家法書眞可娛閱罷置酒春日晡。借問法書何所有。南禺之丰赤水屠今之思白十餘紙。變化不一皆瓊珠就中最古有何帙子瞻手跋伯時圖見此茫茫有深悟定爲眞迹非狂諛魯公又出思白擬眞厚絕與常觀殊。酒間橫議出吾黨。問實肯使先賢誣魯公子瞻是一手莊嚴曠誕分皮膚。丰屠有才自不掩。夭矯映發斯其徒。偉哉造物不多有。間世挺出開虛無。其它軒軒有名字。筆有媚气良非夫主人不惜夜深勸痛飲不覺張虯須天乎何爲生此輩【嘆得無端自別】空令紙墨常髙驅。

△劉道貞

送門人徐無奇北徵

○送門人徐無奇北徵

十年相與成連子漠漠神機在弦指子春原不解移人【似謙似諷妙趣可會】山水自然生靜理。水仙譜就幻秋思試向雲門一奏之萬舞欲闌鵷鷺下君看何似刺船時【住有餘味】

△範文光

飲馬窟

○飲馬窟

健兒飲馬學馬飲槽頭汲酒如汲井。酣歌解鞍髙作枕。

三句成歌。雄邁絕倫。有砰訇洶湧之勢。心甫

△釋實言乃

崇明沙

○崇明沙

未夕露已生。無雨地嘗潤。風濤振沙沙不定。禾黍登場海始咸。家家燈火防潮信。

質而健潔

△顧圤

喜休復歸住云居兼呈明復

○喜休復歸住云居兼呈明復

穉松上下山矯矯曲壘層城皆【末刼老松劖】秀好廿年前此嘗哭松。哭松補松松作龍。而今不墮哭松淚。欲枕松間石髙睡。石蘿裊裊山夢蒼。可以閉刀無翺翔。有山不用買云辟日讀西方書一尺夜龕火映北山帷鶴在兩僧光裏飛【靈煙幽妙】

△韓曾駒

精衛操

○精衛操

海水沒人如沒石激浪射天眾星白。魂怒冤沈挾羽衣日銜石骨東南飛西山石頑褪五色。女媧欲煉老無力。我補東南爾西北。龍子鮫人眠不得。

△沈顥

題仿倪畵贈仲飛

默孫口授松花丹訣喜而作歌

○題仿倪畵贈仲飛

病境閒筆入之下筆若迅出意遲老柯葉禿競石勢寒不在外霜微吹精神寂寞子則知子有苦吟吾所私。持此示世世必疑吾姑托之麤者倪【幽傲自賞】

○默孫口授松花丹訣喜而作歌

老骨膠塵塵似漆縱有羽毛飛不得終南眞人昨寄書。云擲經伸事胎息。服食服气然不然。君但不言示以天。手畫易卦護壇側。溫火密吹畱後先。等閒暗點黃金雪。別有機前非爾傳。

△周永年

主客行

瑞光寺塔燈歌

○主客行

下箸萬錢食無魚。輿前八騶出無車。妝樓十二夜交直。獨我有身尙無家。主人自樂客自苦彊使登筵見歌舞停觴看斬行酒姬。祼卻全身前擊鼓。豪家謹伺客喜嗔。不是盡皆無禮數。君不見美人笑躄盤中死。執轡袖椎大梁市。

○瑞光寺塔燈歌

云端已暝忽復曙燈燭直如妙髙聚。舍利光常貫太虛只今收攝隨心住上界髙明受眾朝【頗似綠章中語】中宵虛白開天路佛聲浩浩若潮生人如磨蟻香如霧燈燈涉入夜夜明何身早向光中度。傳言影落鮎魚口。佛燈漁火相先後魚目常開魚网沈飲光啖影爭遊走喜減魚家黑業多。旁生所貴非長壽【語本西教】安得華嚴與上方千燈四照搖星斗。卻令蟹捨及魚城。惆悵朝朝空發笱。

與元嘆作一時勍敵

△徐波

和伯敬詠閨人畵蘭停筆

沈雨若見示徐文長畵雜花卷

六月十八與陳古白呂子傳。集顧靑霞新構水亭。觀粉壁畵松累石爲地畵松其上

串月

瑞光寺舍利塔燈詩

○和伯敬詠閨人畵蘭停筆

畵蘭妙理昔聞諸筆所未至更有餘分明腕中不卽應深心往往行其虛美人纖指削寒玉擬寫靑靑神未續徐將粉墨養吾情豈有花葉娛君目。露泣煙迷當可思沈吟苔石與盆池請看淺立經營處不似夫君在側時他人畵後論鮮妍。此時此意須君傳。心眼之間具蘭譜。非畵尋常艸木天。素質已盡筆墨在素質遙遙不相待

結二語欠豁

○沈雨若見示徐文長畵雜花卷

徐生畵花備四時。惟須佳墨與胭脂。用墨亦在花葉外。墨所不及具花態。寒幹疏梅開遠天敗荷枯荻淡多煙髙情豈必求形似蜜蜂蝴蝶生其間俠烈詼諧無不露。令人喜亦令人怒。一艸一木無常形筆端成物如風雨。醉眼迷離燭影闌風日佳時更借看。

○六月十八與陳古白呂子傳。集顧靑霞新構水亭。觀粉壁畵松累石爲地畵松其上

水觸墻根爲日久。新亭面此開軒牖。不能更問置亭時。有亭有水可無疑。已忘熱客披衣苦便覺涼天列坐宜。壁間水气堪嫵媚松石無端思坐致雙柯脫手助淸寒。更令詞客歌其事。歌殘月出臥縱橫。恍聽螺溪嶺上聲謂松能風余非佞孰物有形無性命主人累石畵者機。畵者含毫聽指揮。松不癡肥石不瘦松耶石耶同時有

○串月

○吳中數十年來。盛傳楞伽山八月十八夜串月。余年三十七矣。未嘗一見。儕輩商度。或雲從寶帶橋外出。數有七十二此橫說也或云葑關外極饒溪港。是夜月出其方。光影相傳。望如塔燈此豎說也然亦意如阿閦佛國。裁一現耳。今歲丙子。秋宇澄霽。適李長蘅周安期輩。蓄意而往。少憩紫薇村黃君兆家。薄暮登山。月出較遲。列坐靈官殿庭。遠水縱橫。昏昏莫辧。更餘孤魄漸升從溪港一一現形分身無數始大異之二更後益奇總之所爲玉塔者近是向之橫豎俱不足言遊人匆遽而返亦未盡其變也別後各紀一�。余實首唱。

山亭露坐天如幕待月不出資諧謔輕風似欲掃浮雲。將以所見證所聞纖微吞吐誠非易光影飛沈無定位眞月猶未現全身先見第三與第二一溪一月非無因。於月不知誰疏親。孤魄暫離煙霧窟眾壑寫盡璢璃輪金波激射難可擬。玉塔倒懸聊近似塔顚一月獨分明。千百化身從此止忽墮雲中不可呼餘光散入澹臺湖。燭灰神醉廟門閉。露冷林昏人盡去。年年此夜幸相思。月出未嘗離此處。

○瑞光寺舍利塔燈詩

層燈簇簇依空住月垂虛白爲之地一光不獨攝人天。皆仰亦能兼異類吾儕先事集禪關洗滌塵襟待夜闌僧徒營辦無聲息出門已見燈如山塔心寶匣相纏褁。八萬四千分一顆。釋迦舍利彌陀名唱佛聲中見無我尋等孤塔隱浮煙夜淸燈影到湖船遊魚自食波中影不共漁人更作緣网罟空時君始悟。應與遊魚均得度。

凡燃燈之明日。太湖网捕皆無所獲。漁人見燈。遙相詬詈。湖與塔相去三十里。

△胡梅

道開硯山歌

寶月堂歌﹝堂之前窗。鑿七十二圓牖。擬月輪之分身者。﹞

○道開硯山歌

開公硯山面面好捧玩常攢十指爪枝峯蔓壑豈在髙仙的神囂不厭小點徑閣筆飛赤霞云竇空蒙圓若棗須彌若納芥子中此應縮小蓬萊島倘能時袖過茅齋。一度摩挲一娛老。

○寶月堂歌【堂之前窗。鑿七十二圓牖。擬月輪之分身者。】

我登寶月堂最遲。有月絕勝張燈時。大月上走開寶戶。滿堂小月隨之移。小月一一入我手。七十二片圓玻瓈。薔薇漏影疑桂樹似有兔眼中迷離𨿽余酒量十分窄飲盡月數亦不辭寶光磨蕩透枕席歌成堂外啼黃鸝。

堂制奇。詩特淸勁無俗暈。

△卜遠

鄧彰甫細書歌

○鄧彰甫細書歌

人謂鄧君書法細必曰蠅頭與蚊臂又云芥子及微塵眉髮尖頭劈爲二卽以待物作筆毫。未必如君筆畫細之至以筆作字細於筆斯理令人難解意。乃知手腕別有神筆墨之先更有祕。聞君粒麻書數行聞君寸楮千行記愧我老眼如霧中細細看之若無字。縱使少年逞目力。拭目幾回逼目視。

與震甫作並極形容簡煩各妙

△項煜

邯鄲才人嫁爲廝養卒婦﹝舊題多悞作玄暉太白亦悞今正之﹞

涿鹿行

趣園墨妙行

○邯鄲才人嫁爲廝養卒婦﹝舊題多悞作玄暉太白亦悞今正之﹞

邯鄲才人嫁爲廝養卒婦【舊題多悞。作玄暉太白亦悞。今正之。】

趙王北去十輩死。謀夫如雲瞠目視。單詞挺挺同車歸。乃是軍前一豎子。世間智勇安可量。亭長已帝點徒王。廝養之名齊日月。髙官無數皆荒涼。邯鄲才人命不薄。似此兒郎未云惡。天下奇士非老兵。後代詞人多會錯。東家女兒嫁富人。一堂金翠埋黃塵。西家女兒嫁士人。百年虀曰�酸辛。【雙結亦遒】

○涿鹿行

玄女去後陰符畱。五兵作時神鬼愁殺機飛出廣成鼎烏號迸落蚩尢頭【奇拔】河東解池千萬斛。洪荒以來血新衄。誰言此賊不英雄。武庫旗飛漢皇哭。

僭刪末二十八字似更■﹝阝歨﹞健

○趣園墨妙行

吾家阿咸世希有愛酒嘗種秫千畝頃來愛墨如愛酒。拔秫種松松脂澑。取以作墨色正黝。桑林主人君房叟。一時對之卻且走。阿咸仰天笑破口。我以自怡非傳後。世人得墨空相守。磨墨墨磨骨欲朽此儕未許爲酒友灌以墨汁三五斗

酒墨夾說出入無痕灑脫可喜

△陳宗之

彩絲歌

○彩絲歌

淸池鳩語槐陰午墻角石橊紅熖吐鄰園破曉餉薄芽知是燻風日當五紛紛兒女競鞶絲錦勝颭釵絨作組犂鋤未出麥秋涼官家捕蝗兼捕虎朱牌火亟追夙逋。租吏打門鴟叫雨。鬥酒眞珠泣小槽。鮭如龍鮓蔬如蒟。玉波龍舸閃朱旗。闐壕繡簿停輕櫓。但識輕衫花滿街。都忘懸磬塵生釡。富兒角奢貧兒效。畵蠟■﹝毛瞿﹞■﹝毛兪﹞對分賭。閨中少婦典堪頻。陌上游兒歌且舞。吁嗟風俗何時古錦袍白馬渡江來肯信窮閰剜肉苦

△林云鳳

題範長康舞蛟石歌

○題範長康舞蛟石歌

我聞太湖乃是馮夷宮中有潛蛟變化不可窮爲避菑丘佽飛之寶劍幻成片石矹硉而玲瓏自從輦入林庭裏隱隱肉環猶躍起【將無作有筆端幻動】巨鱗駁落苔蘚靑修髯掣斷藤蘿紫陰崖蛻骨撐寒冰古竇饑涎噴瀑水蟠泥乘霧誰能知出雨興雲殊未已傍聳一峯勢更尊。憑空弄態無晨昏半里斜回似翼蔽孤標獨舉如騰騫美人垂手何堪擬。學士回波安足論。蜒蜿卻疑在江海。攫拏直欲排天門。若使當年遇漢武。彎弓射汝。沒金飲羽。何異霸陵田間見伏虎石乎石乎公莫舞

若撫詩壇耆宿。吟詠極富。七古及詠物七律。尢其勝場。玆選限以卷帙。不能多入。行爲匯其全稿問世耳。

△釋自扃

題畵贈洞云老衲

○題畵贈洞云老衲

洞云老人住洞久。有時出洞白雲守。白雲漸老化爲瀑不如瀑邊住一閣【落落老气】閣門夜開月在天。瀑聲當戶攪秋眠曉來曳杖過橋去磵底流云寒不住

△許元功

觀僧彌畵山水

○觀僧彌畵山水

欲畵未畵筆在手反似心胸一無有惟空百靈欣所赴稍畱耳目能然否木石豈應紙上看墨痕點點性情安想君自遇眞山水故使無端六月寒閣邊聽徹有聲泉一面疏林放遠天【畵意】君詩君骨皆如此。我之得爾原筆先。

△劉錫名

爲馮猶龍題荷鷺雙淸圖

○爲馮猶龍題荷鷺雙淸圖

我聞賈傅泊湖月淸水荷中見二叟相對吟詩賈揖之化爲白鷺雙飛走奇人往往遇奇事。作圖贈君良不偶。淺淺池塘暑不侵。水花燦燦涼虛襟。翠蓋成圍魚影匿。雪客閒閒坐碧潯。不貪振集名不受虞羅厄偃絲遊戲芙蕖側。花鳥相窺淸淨同。結伴髙人吟日夕來去無心共白頭回思二叟成今昔

△葉襄

端午

○端午

金閶城北燻風緩萬戶鱗層井煙滿笙歌燕舞急芳辰小屋猶聞理弦管。異時海甸多承平。騶虞仁洽玉虎鳴。石橊紅刺晶簾影苿莉香分薤簟淸沙盆潭口山塘路。羽葆霓旌競喧渡。蛟龍劈浪搖滄溟鼉鼓逢逢出雲霧。牙檣錦纜繞江洲。珠翠氤氳罨畵樓幙捲乍呈金跳脫榜鄰佯整玉搔頭十五盈盈羨嬌女。咲指鄰舟共人語。傾欹燕尾欲梳風。長裾皓腕當窗舉。晚霞殘市艸花忙。嘉樹重陰蔭石場。雜簇打球垂紫袖醉橫騎馬墮紅韁。涼州一曲音相續。急管繁絲調何促。俄聞瓦缶寂無聲。湖上山靑艸還綠。銀箭銅壺夜方旦啼烏啞啞晨星爛。艄頭小婦苦當壚。倦倚中廚客不散。日照西堂臥初起。又復相邀隨燕喜。朝朝暮暮翻倦遊。歲歲年年只如此。樂往哀來事巳賒腥風黯黯吹黃沙倡婦閣中閒寶瑟。吳姬馬上怨琵琶。濠水沈沈長蘆荻。綠浪紅欄紛瓦礫。淸笳篳篥徧江津。誰弔靈均向湘汨。桂檝鳬車盡馬塵。虎丘松柏摧爲薪。空道五絲能續命。荒原落日余靑燐。水咽山荒天亦老昔日龍舟偃莎艸紛紛邑裏亂如麻富貴榮華豈長保閒尋舊事心茫肰。太平已往亂始煎。惟有菖蒲好顏色。依依垂碧臨階前。

可擬仲默明月之什而婉藻更欲勝之

補遺釋讀徹二首

△讀徹

送淳公還蜀

送友之敬亭

○送淳公還蜀

五尺昻藏實可憐。形容憔悴向人前。白雲咲我不歸去。戀戀人間何所事艸廬聞在霅溪西。拂袖胡爲不肯住。松子親栽化毒龍摩云蔽日生淸風。松間怒石誰爲枕閒卻秋光一池影不獨山靈恨別離竹雞梅雀心俱冷願君早去急歸來。免使閒階上綠苔。十二碧峯天際出。孤帆一片參天入回頭切莫聽■﹝犭員﹞啼恐驚鄕思衣裳濕。

○送友之敬亭

君讀書我拍歌畱君不住柰君何閒者孤雲飛者鳥我山我水何曾少獨憐知已是敬亭。開門終日雙眼靑安得秦王驅山鞭。芙蓉一片當我前。君亦不須去。山亦不須掛竹月松風對牀語【筆蒼調逸可謂老气橫九州島島矣】

卷七終

●明詩平論二集卷八

樂府

魏浣初二首

劉城三首

方以智一首

卜舜年二首

陳子龍四首

馮一第四首

郭金臺一首

周岐二首

李雯一首

錢秉鐙一首

四言

陳繼儒四首

尹伸二首

華淑一首

譚元春一首

陳宗之一首

釋弘忍一首

樂府

△魏浣初

江南憶﹝十首錄二﹞

○江南憶【十首錄二】

江南憶第一憶梅坡月下藤支苦茗立雪中笠帶矮驢馱伴个小頭陀

又

江南憶美味憶江鮮刀鱭霜鱗婁水籪河豚雪乳福山船齊到試燈前

△劉城

叫天歌

內教場歌

○叫天歌

彼何人斯。昔介而馳。殺人如疑。今端冕而坐。殺人如飴。【一解】彼何人斯。昔我詈之曰賊。彼殺我有克不克。今跪拜之曰官。我不敢仰視。彼殺我無不得。【二解】我昔饋餉戎士。往與渠搏。今直饋餉渠。省我艱難。𨿽省艱難我心慚【三解】我今饋餉渠。渠憐而活我我怍猶可操刀如昨。膾人肝如酪。戰艦大作。弓矢鏃爍。硝黃日夜合。天乎天乎謀國者那【四解】

此言撫賊之失策也。古勁可匹獻吉。而婉暢更復過之。

○招安歌

花闌小票百十紙。綿綿纏纏免死字。宛宛轉轉到寨壘賊首坐見笑冷齒。有人附耳言如此上座回嗔色作喜大言爾歸報總理。吾今賣劍買牛。乞恩貸死。願受冠裳。居城市裏。汝急歸言狀。本兵應上功。總理重賞汝。

○內教場歌

殷其雷白日恢恢匪雷則鳴。講武內庭。炮聲斯轟。𨿽有虎臣。帝不敢自寧。【一解】舞幹擊劍。挽弓揚旗遠人則不見不知炮聲如此。應莫不聞而悸。胡騎至止厥聲斯已【二解】

△方以智

悲歌

○悲歌

廉士可以謝客俠士可以作家不大不小非龍非蛇人不至壁立脫粟徒傷心人不能殺人訥肯遺黃金

卽古語猛虎磨牙。人遽予血。麒麟不噬。誰爲落毛。之意。直說愈竦。

△卜舜年

善哉行

合歡詩

○善哉行

江上慘別明明車裂車裂尙可。支冷痛歇。此痛匪常兩活兩截髮淚走天天雨赤血

○合歡詩

儂爲金母。郎爲木公。反目不婚。不育萬躬。止是二人遊天地中。

大而不腐合歡詩中有此原本

△陳子龍

遼兵行

步出夏門行

韓原泣

題復讎行擬古樂府

○遼兵行

胡兒騎馬來。漢兒騎馬去。交臂黃塵中。但問汝家是何處答云我家隔河居。汝饋羊酪。我報明珠。我饋黃金。汝報貂褕。易水南。常山下。相逢折箭進酒炙。回頭便向西兵射【僄狡在目】

○步出夏門行

地脈隱伏碣石隆起東爭海波髙與天倚煙樹在下上覆流水【奇語神境】神哉三山望祭於此朝日熣燦旌旗萬里大魚若陵人立而視幸甚至哉歌以言志

○韓原泣

秦兒歌。楚身舞。髙冠廣額咸陽賈。排玉闥登金堂九卿側足趨道傍。【一解】朝入左掖門夜出左掖門堂前眾賓客一一乘朱軒十日一休沐。香藥雜上尊。麒麟制君衣。褭蹄佐君飱。【二解】得君歡可君意自謂百年常不弁恩去何時回情斷何曰系昔如石在山今如水在地【三解】一君綬。爲布衣。怒未止。朅而歸西市街。鼓鼓隆鼓隆。衛軍簇簇呼擺圍。君家舍人先橫屍。【四解】黃紙下。門已鎖。金吾將軍夜列火。緋衣禦史來上坐。來上坐。出詔書。一尺組。莫躊踟。城頭撾鼓三更餘。使者復上靑驪駒。何以載君廣柳車。【五解】田宅盡沒官。不得名一錢。堂前眾賓客。一一歸窮邊。先爲人所畏後爲人所憐【六解】

○題復讎行擬古樂府

黔中有壯士父死蠻夷中父死弟爲虜嗟乎苦哉是讎不報誰謂我雄【一解】乃置黃金千金贖我弟問我父死所兄持手。弟牽裾。涕泣覆地。鳥號獸鳴。白日慘慘天欲雨。【二解】側聞官家招夷夷來降。鼓冬冬。大者賜輿服。小者賜酒鐘。蠻夷喜樂盤桓。誰知壯士鳴刀鐶。【三解】置酒置酒。我父死路衢。弟幸蒙全佑。感爾不殺恩。前宰肥牛。後烹吠狗。【四解】酒方酣。擲杯盤。壯士突出戶間。謂爾酋抑何愚。爾昔殺我父。我今臘爾肉。酋大股栗。欲言不得言。【五解】大兄斫其腹。小弟截其肩。還持讎首祭父。觀者滿路傍。唶唶上指天。【六解】道帥大怒。爾何殺降。兄弟爭死。罪無所當。小弟得爲將軍。大兄走故鄕。賢哉賢哉。君不見父死門東。子吟道傍。【七解】

△馮一第

管仲迎寧戚﹝桓公出遊寧戚叩牛角而歌公使仲迎之戚曰浩浩乎白水仲不知所謂其妻婧曰古有白水之詩曰浩浩白水儵儵者魚君來召我我將安居此戚之欲仕也仲大悅以報桓公遂迎戚相齊﹞

魏公子捕鷂﹝無忌方食一鳩辟鷂入案下鷂過乃縱鳩去鷂逐而食之公子暮不食曰鳩辟患投我竟爲鷂所食吾負之令左右捕鷂得百餘頭以進公子欲盡殺之不忍乃按劍籠上曰誰食鳩者一鷂獨低頭不敢仰視乃取殺之放其餘﹞

熊宜僚弄丸﹝宜僚嘗以八丸空中一丸在手弄之不墜齊與楚戰宜僚於軍中弄丸一軍皆停戰望之遂獲大勝﹞

漆室女泣柱﹝漆邑如過時未嫁倚柱而泣鄰婦問故曰憂吾君老太子幼鄰婦曰此卿大夫之憂也曰不然魯國有患君臣父子被其辱婦人獨安所歸乎﹞

○管仲迎寧戚【桓公出遊。寧戚叩牛角而歌。公使仲迎之。戚曰浩浩乎白水。仲不知所謂。其妻婧曰。古有白水之詩。曰浩浩白水。儵儵者魚。君來召我。我將安居。此戚之欲仕也。仲大悅。以報桓公。遂迎戚相齊。】

訪吾友兮佐吾君。因吾妻鈩獲吾臣。白水浩浩問諸演欲仕之心將焉詢。匪吾妻兮。寧知吾友之出賓。臣得妻兮君得臣

○魏公子捕鷂【無忌方食。一鳩辟鷂入案下。鷂過乃縱鳩去。鷂逐而食之。公子暮不食。曰鳩辟患投我竟爲鷂所食。吾負之。令左右捕鷂得百餘頭以進。公子欲盡殺之不忍。乃按劍籠上曰。誰食鳩者。一鷂獨低頭不敢仰視。乃取殺之。放其餘。】

函谷髙可控。邯鄲危可息。不能庇一鳩。乃爲鷂所食。媿此三千士。何以逞顏色。鳩如列國雄。鷂如秦主賊。按劍伏籠上。要令賊低默。鳩𨿽難再飛。鷂亦具知識。

通首气色軒昂。何故結語薾甚。今攺作鳩賊自此得

○熊宜僚弄丸【宜僚嘗以八丸空中。一丸在手弄之不墜。齊與楚戰。宜僚於軍中弄丸。一軍皆停戰望之。遂獲大勝。】

觀蟻鬭。識兵法。古軒轅。垂創札。謀機權。制先筴。辟若戲。雜傀儡婦肉亂戰气餒竊斯術破敵壘迷方目。玄兼皠。靜禦動安伐危舞兩手。勝甲騎。千百萬誰知之齊楚彊。爭雌雄龍豹韜不如玆

陰機祕密之言讀之神栗孝章

○漆室女泣柱【漆邑如過時未嫁。倚柱而泣。鄰婦問故。曰憂吾君老。太子幼。鄰婦曰此卿大夫之憂也。曰不然。魯國有患。君臣父子被其辱。婦人獨安所歸乎。】

大憂國小憂室豈以室故忘國之卹兒女事小社墟事大【二語不古】國憂不晝室憂不夜【葉古甚】夜難敵晝小豈勝大我實憂兮。君老子幼。吾將何以安坐。以古事爲樂府。楊鐵崖李西厓二公其選也。樓公有代古一卷五十首。足嗣其響。今錄四篇。見一班矣。

△郭金臺

刎頸交﹝廉頗﹞

東平劉生歌

○刎頸交【廉頗】

鼎有耳不可刪柳有條可扳兩人相得安如山。將軍有怒君气揚將軍無怒君心閒私仇盡釋修歡顏。前謝君王秦閉關。

○東平劉生歌

劉生出入在東平帶寶刀夜半人頭常在腰【短健非常】

△周岐

善哉行

○善哉行

主父遊梁四十不遇朝奏暮召。公卿咸懼。卜式輸邊。得覲帝廷信知生財。捷於明經。

△李雯

猛虎行

○猛虎行

虎得猱術人樂就虎。吮血而酣。其目不怒。一虎含毒。磨牙莾閒。不得人嚙。發病狂顚。

△錢秉鐙

悲歌

○悲歌

廉吏不官近地。貪吏不死獄中。朱鱉得气。神於應龍。西夷囚羑里亨醢終不免有錢通鬼神。雷霆車輪轉。

四言

△陳繼儒

西湖

夜半觀雪

香雨樓

○西湖

孤艇一尺躍於中流酒在船尾花在船頭

又

旅旅酒亭落落水亭紅衣者客白衣者僧

○夜半觀雪

夜啟巖戶淡而無風月直松際。雞鳴雪中。

○香雨樓

水抱環玦樹交步障漁釣竇中樵吟葉上

△尹伸

感秋

○感秋

有梟市啼。其命可炙。挾彈而過鸚鵡折翼道有死人。丙吉爲聾。一夫失執。積屍如嵩。

又

猛虎厭人人席其皮王生譚風。口無獵師死虎一毛復化爲虎耳目幻惑。狐貍登俎。豈惟狐貍麟亦可疑

意調俱古崛

△華淑

雜詩

○雜詩

斲木爲車其半爲輪車自招搖輪何苦辛懷金則肥。懷才則瘠。世久如此君胡嘆息

△譚元春

雷太史家有送子觀世音菩薩畵像一軸其地如西洋布而堅密設色靈幻菩薩手一兒舉念珠似鸚鵡肉情巾袂俱動拜而頌之

○雷太史家有送子觀世音菩薩畵像一軸其地如西洋布而堅密設色靈幻菩薩手一兒舉念珠似鸚鵡肉情巾袂俱動拜而頌之

何以布之如鑄如繡光浮寸許大士靈透手其兒手。咮其禽咮。大士目兒。兒目鸚鵡。以目相撥。鸚仰兒俯。寧兒嘻戲。勿兒椎魯。兒手念珠。是大士物。鸚鵡聰明。不與兒拂。以投鸚鵡。鸚鵡成佛。禪牀曉坐瓶花夕開兒無所懼佛無所猜鸚鵡虎豹。可以同來。

△陳宗之

坐石公山絕頂

○坐石公山絕頂

天乳晝驚墮爲石碣如犀如虎如鳬如鴷乘水而嬉柲枒披裂上有奇壁崢嶸削鐵洪濤秋戰鎪空成穴摩艇而入。醉捫龍舌。瓊堤萬尋。吞綃捲雪。幽綠凝寒。箭括中劈。攀蘿獨登踞坐盤嵲沙縫吐花紺鮮可擷。稯稯萬戶。蜂衙蛛綴。曠若天外久立骨蛻云鳬眇然飛鳥影絕

△釋弘忍

述感

○述感

鴟梟鴟水自食其母母欲辟之不得其所鳳凰博徳許以爲臣。母之哀鳴鳳豈不聞【有餘味】

卷八終

●明詩平論二集卷九

五律一

陳繼儒二首

董其昌四首

利瓦伊禎八首

馬之駿四首

鄒建光二首

曹學佺四首

錢謙益四首

吳鼎芳二首

李流芳一首

程嘉燧三首

王思任二十六首

葛一龍二十七首

△陳繼儒

宿道士山房

山居春暮﹝菊竹根也﹞

○宿道士山房

天頂不可問中峯置藥房竹深山瓦綠松老羽衣香白鶴飛一點丹經讀數行雞聲才夜半海日已蒼蒼

○山居春暮【菊竹根也】

菊味如蘭蕙能令酒不閒艸分明白路云寫模糊山百舌鳥千囀。三家村一灣。欲招鄰父飲行樂未曾還

附起句。春淺復春寒。山坳雪未幹。吾將老是鄕。十畆種瓜場。中句。蘋香沙鳥醉月白釣絲空。小橋村市酒。歸鳥夕陽彎。雞犬有傲色。炊煙多異香。蟬噪晚逾急雲輕秋始飛樵靑人不見。啼碧鳥初聞。月疑松少礙。雷覺石潛移。積蘚生癭缽。殘蕉覆墨池。雞聲出水寨。豖迹印沙村。

△董其昌

贈曹嗣山總河﹝獲鹿人﹞

贈蕭象林比部

西興秋渡

同唐元徵宮允遊善權洞

○贈曹嗣山總河【獲鹿人】

禹功猶在眼漢策若爲紛似鵲塡何補其魚嘆豈聞中臺今省月。寶鼎欲歊云。一片徵南石傔書白鄭勛。

○贈蕭象林比部

鳬舄依天府文章自選樓靑陽開左个赤縣最中牟朔雪梅花騎春江竹箭流【天肰俊麗】賜金能貰酒。湖上待羊裘。

似韓君平

○西興秋渡

秋涉試褰裳風回海气涼濤飛鷗外雪林綴菊前黃司馬遊何極鴟夷迹未荒山陰勞夢想遲晚得津梁

○同唐元徵宮允遊善權洞

神功開混沌水府亙氤氳峽隱將飛石巖垂欲墮云。龍腥陰壑迥鳥道亂泉分今日磨厓記知同藏史羣

△利瓦伊禎

太和宮

萬卦山

報恩寺塔燈

貯春別業﹝爲少宗伯蜀範公賦﹞

○太和宮

肅帝核玄玄增封上配天端居長禮斗。祕祝總祈年。皂纛宮娥繡靑詞國史編星冠南鄕拜隺蓋繞龍涎

又

燭路千林雪沾衣百艸霜遊人蝸繡壁羽客蠣爲房野火分丹竈山煙接禦香扶搖枝上過可是學云將

○萬卦山

觸目非凡境天苞與地符含章無兆體。得位有方隅。石理龜攻墨。山形馬負圖。稽疑先雨霽知不墮迷途

又

夏后連山易先天固已肰有形猶太素作對是重玄墳出函三外丘髙用九前靈氛不可命空憶索筳篿

是卦是山亦典亦巧

○報恩寺塔燈

莫是成龍樹幢肰法炬紅金盤非借日寶鐸自鳴風天眼山河盡珠眉火月同恆星何必見。夜鑑自當空。

又

脂帝歸生趣燈王發妙明如星熒惑守拔地祝融平碧海窺龍藏丹樓接鳳城火珠蕉葉褁空望露盤檠

○貯春別業【爲少宗伯蜀範公賦。】

玉女房非遠鹽官井自通有花皆蜀錦無酒不郫筒墨水經箋璞玄亭字問雄史臣書已就藏副此山中

又

三川朝市地都作一園春黃潤收筒布朱提出冶銀竹枝何處女花蘂內家人寫向鵝溪絹風流事事新

△馬之駿

過平原曼倩故里

寄懷錢仲舉

木瀆過隱居

贈王季重

○過平原曼倩故里

三尺笞中碣將君姓氏存朝廷一囊粟香火數家村人但傳詼語仙寧有純根歲星常在眼不用賦招魂

○寄懷錢仲舉

吏牘朝全減幽懷暇漸增訟階簾一軸官閣飯三升寒月添衣待荒臺挈印登匡廬𨿽較遠攜譜寄詢僧

○木瀆過隱居

入門翻類野四壁半云封布席沾陰菌搜廚薦晚菘辟纑仍少婦曬藥僅餘童簡率孚子意畱連聞遠鐘

○贈王季重

天將優曠達世豈礙浮沈易貴非仙骨難窮是慧心瘦麟存故步。獨隺表淸音倘使相逢早。知君朱必深。

附句。月店冬難曙。冰河晚不潮。早蜂飛尙弱。昏雀聚還爭。山態秋爭老。泉聲晚漸衰。波影從星白林煙逆雨靑湖白煙爲岸。村疏水映門。煙中河漸小。天外嶺難平。

△鄒廸光

自斑竹嶺至太平庵

行幽谷嶺嶺百盤而上勢極峻削而曰谷曰幽以屏峷重疊密箐翳之故云

○自斑竹嶺至太平庵

層阿開作棧危嶠立當關石罅偸猿果巖牙剝鷓班風批不斷澗云續偶窮山樵叟腰鎌過言方逐虎還

○行幽谷嶺嶺百盤而上勢極峻削而曰谷曰幽以屏峷重疊密箐翳之故云

疊巘不可辧微茫一路通水能飛上壁石亦走當空死樹巢妖鳥空祠閃怪風已行九地下。翻出九霄中。

奇境險語。又過嶺俱成地。來峯總自天。亦極刻畫。

附句水浸無鍋竈。山遮敗板門。居屋低千岸。揚帆直上山。蠶祠風四壁。漁汊水三灣。鷗莊容蟹橫。犢棧有庬眠隔水魚久出。當風虎箭過。鶯林多舊友。鹿戶有新丁。厓危禽不度。石漏鹿能穿。山轉旋恭立云來又背飛津婦拋家髻。篙師露肘衫。雙拏無力槳。半使漏風帆。

△曹學佺

嘉善寺

詠一人泉

水龍洞

秦淮秋怨

○嘉善寺

蒼煙人迹外。黃葉寺門前閠月重陽節雙崖一綫天【自肰神到語。非復有意可得。】僧寮自岑寂洞壑復幽偏若待樓成夜還應就此眠【結仿襄陽反似習气】

○詠一人泉

白雲自怡悅世事不相宜況此山中水幾人能酌之非貪照影日卽是掛瓢時怪殺林猿飲還牽三兩兒

澹逸欲仙

○水龍洞

桂中稱是險城外有重扃匪藉丁夫鑿能穿癸水亭坦肰車馬路。宛爾木龍形。卻喜沿江望堯山一抺靑

景物宛爾不費一絲力气律中神品

○秦淮秋怨

四序皆蓄意秋來殊可憐疏籬豆花雨遠水荻蘆煙忽弄月中篴欲開江上船【淒淸無限】不知夫壻去仍會在何年。

△錢謙益

李將軍挽歌

張將軍挽歌

別蕭伯玉

送黃二子羽令新都

○李將軍挽歌

飛將名空在。封侯事忍論。死爲明國法。生敢負君恩。棄市沙場血。吞胡厲鬼魂。古來推轂者。先與鑿凶門。

○張將軍挽歌

赤血眞堪酒。丹書未肯刋。死塡牢戶易。生拔賊營難不汗逾三日無錢買一榷【泣鬼之筆】蕭蕭廣柳出。易水正風寒。

○別蕭伯玉

吳粵升平地攜家信短蓬舩窗楊柳月。帆背杏花風。兵火愁眉日江湖冷節中羽書頻阻絕停檝問郵筒。

○送黃二子羽令新都

知爾彈琴日髙齋雪嶺前質成休訟芋。弦誦壓啼鵑。花鳥新詩句。菖蒲小樣箋。好將官制錦。同捲寄吳舩。

△吳鼎芳

飯石峯晚步

前溪

○飯石峯晚步

白鳥不飛處雲光和水凝自吟松下路遙見寺中燈。夕爽山無雨春寒澗有冰。隔花相問訊月照荷鋤僧

○前溪

野風迎白衲隨步已前溪落日在流水遠山靑不齊花寒聊自嚲鳥倦偶肰啼何處茶煙起漁舟系竹西

△李流芳

黃河夜泊

○黃河夜泊

明月黃河夜寒沙似戰場【起得疏壯】奔流聒地響平野到天荒吳會日以遠燕臺路【程】正長男兒久爲客。不辧是他鄕。

△程嘉燧

孫士徵甘露僧房話舊

懷方民表

石岡園雜詩﹝五首錄一﹞

○孫士徵甘露僧房話舊

雪中分手地亦在暮江邊。棲泊長如此心期共渺肰落帆千步柳到寺一聲蟬爲掃淸溪石還家與醉眠

○懷方民表

學捨依山寺僧樓寄一椽月窗虛見石風谷闇聞泉都養供齋飯。門徒乞酒錢。別來移甲子何處著靑氈

○石岡園雜詩【五首錄一】

散發乘山月明星集夜潭竹風荷澗北雨气石岡南泉酒帶冰綠園瓜出井甘。近來疏野性禽鳥漸相諳

附句出寺半峯雨。歸房終夜泉野�水。�白。天霾風正呼。吳楓十月赤。江柳半天黃。雪嶂經春見。風帆逆水行。

△王思任

不謂

送祈西巖父母入覲

豆店

新河月

快雨

陽曲道中

入鄮

秋夜

金山寺

彭城登眺﹝時榷事稍蘇﹞

過剡

薄雨

再過金山

大龍湫

湖亭夜步

鄒園﹝四首錄二﹞

遊婺州西峯寺

講堂洞

雙龍洞

送葛震甫之宮滇南

幽心

入曁

入平水溪

贈毛赤城

春倚﹝典畸同余也﹞

○不謂

不謂西湖上徵兵反寂寥船遊時罷舞市走但逢刀秋气眞同肅天聲已破驕誰將地縮卻明日便援遼

○送祈西巖父母入覲

英主乘乹日明堂賀鼎年鳬飛才識舄虎拜已推筵海國春耕後棠陰社鼓邊【气調雙佳】須眉今吐气【率】次第品�銓

○豆店

朦朧二三里海气發天靑【曉景寫得透】飽馬衝寒色殘雞落曉星春鋤人漸出野火店猶熒。斷續霜橋上。流澌瑟瑟聽。

○新河月

今夜新河月孤淸更不同影來如積雪。涼到詎關風靜發蛟涎裏秋湥鵲囈中扁舟危坐杳幾欲犯寒空

○快雨

炎毒不容訴人生趣已窮忽勤秋國雨飽贈雪山風荷靜香催嚏樓疏气破籠【似險矣。肰實有此景。】今宵湘榻夢應入禹陵東

○陽曲道中

疋馬太原城嘶寒客骨驚昏風圍日气黃雨下沙聲入柳春無蘗穿河雪可耕一聞吹畫角�處賦西徵

○入鄮

共是東南譜勾章另一經有舟俱海式無市不龍腥潮候江邊待。天風塔上聽。更關飛動意萬里混滄溟

○秋夜

梧橋常夜坐流水伴空明月語人多咲【極淺景說出自妙】秋眠鵲易驚朝廷容樹敵江海但搜兵無路憂周室殘杯向北傾。

○金山寺

何必遊蓬島金山屹大江塔孤神鶻斷鐘老毒龍降【湊句】石怒眞墴拜風腥不辧哤尋常潮趁月四面打僧窗

○彭城登眺【時榷事稍蘇】

釡底瞰徐州。髙城擁大樓黃河經夜宿。白日古原秋子午鍼南北江山奕項劉【奇煉牡切語足千秋】咽喉今漸爽睥睨不須憂

○過剡

千山夾朿盡頓爾一相寬【便若身到】古縣仙常到。名溪雪不幹晚魚呼市酒野隺下舟灘月色時來鬧。挑眠夢未安

鬧挑字傷雅

○薄雨

薄雨愛花晴憑欄气晚淸稻肥增隺秩沙遠討鳬盟【習气語】野水光於雪秋山靑入城采菱何處羙脈脈更盈盈

○再過金山

老去渾知畫金山詎可雙撐天不藉地到海突攔江【壯切可敵他人千百。○天地江海。四板重字。運得如此奇妙。從來金山詩當推第一。】蜃气華新閣。龍封夾大邦。風濤洶萬古骨立若爲降

○大龍湫

共知歡雁宕我獨畏龍湫宂暗如巡獄雷腥欲攪虯剪峯毛粟豎射雨鬢絲愁神物終難料生身莫浪遊

○湖亭夜步

湖月夜生煙湖煙冒似綿星垂寒水大。天與暗山連。歌板催城角遊尊督畫船獨行沙夜久。老眼正無邊

○鄒園【四首錄二】

不知何處綠相逼入樓臺獸石迎溪舞魚花撥雨開墮杯俱翠嶂浸席是玫苔徑造吾家事還當日日來

又

選勝能通理爲園巧得情洞房裁碧曲。橋閣度紅輕。入客無歸路逢佳有定名吾鄕勞應接於此又經行

○遊婺州西峯寺

客腸不可俗出郭步深秋紅葉雙峯寺靑山八角樓野塘多竹色石徑有泉流鳥下僧門閉蕭疏憶貫休

○講堂洞

地脈開華洞。媧云掛倒谼繡窠千蕋結古玉五文融老蝠慌官捕。幽漿滴佛空。講堂誰舌銳講不出天工

有奇煉。有荒怪。分別觀之自得。

○雙龍洞

幽明原自隔犀火忽相攻郢堊摩舟入桃源倩葉通寒晶雕像器詰曲破鴻蒙一綫天如到金鍼撥轉瞳

○送葛震甫之宮滇南

詩老人才仕官初路甚遙雲南一萬里日下幾層霄馬首將軍畫蓮花幕客貂昆明不待戰銅柱有君標

○幽心

幽心一以嘆兀坐欲求禪人日春來气靑山雪後天【天肰神境不可思議】雄歌隨發短老痛有筋偏【有字必須以上句無字呼。方頓挫有勢。】華袖僊僊者應輸爾醉年

○入曁

盡日盤堆累而今有四圍城孤諸水到天闊萬山飛【奇】翡翠貪溪照朱砂醉槲肥客裝將解劍徙倚看秋暉

○入平水溪

一溪千百曲暗雨送雲遲啼碧鳥不見落紅花自知篁孫迷竹譜石骨瘦山冗亂髮扁舟上溪人訝阿誰

○贈毛赤城

爲訪千巖長言尋五泄舟丹砂拍勾漏南斗借羅浮紅葉登場日淸尊出郭秋溪江望不極羣隺點歡鷗

拍字歡字太琢

○春倚【典畸同余也】

寒原人獨檻。柰火自蕭蕭。歷是田家熟兒逢令節驕軟風工教燕【輕燕受風斜景妙此語情妙不妨並秀。】乳雨解哺苗一笠歌牛北才過第五橋。

或疑先生詩往往過奇。時有俚字險句。以爲傷雅。不知雅在神韻。在气骨。柰何以山人平腐之調爲雅也。先生律已錄如上。猶恨少耳。其它妙句。如僧泉交竹驛佡屋破云封門寒宜獨倚歲老畏人過人面化寒玉。客衣生暗香。犬簰迷澹月。漁鐵響空船。海眉拋日處。天口灌江來山深秋易苦村小月常孤雨畫江山黑。春耕海國黃。或以全首未粹而割之。肰片羽吉光。猶勝凡毛輿載。

△葛一龍

五律尙奇則傷格。尙平則失秀。惟震父能入奇句千平調之中此間消息。非有三十年苦吟之功不足語此也。○震父五律。心甫擬之襄陽東埜。似矣。肰吾謂其得力於嘉州。緣其骨調孤�神情澹遠自成一種風格。不令人望而知爲嘉州。所以佳也。一時效爲之者。亦不下數家。或至膚淸可厭。不知此等詩全在本領气蘊上著力柰何欲以淺近虛疏之學。而幾頓造哉。○凡律多是得句起。覓得好句。方足上下。如鑄鼎安腳。終竟有痕。震父諸律。方是得意起。一气直下。不假補湊。此眞髙岑王孟嫡派。若意本淺澹。學作淸態。以爲格髙調遠。反無可取。又不如從琢句煉字入門耳。

靈巖山下尋殷叔宅不遇伊侄畱宿

送林仲長之任溫陵

遲東生

舟夜懷舊

山館

送實父弟歸便往嘉定因寄徐女廉龔仲和

葑山亭作

秋陰

範穆其雨中渡湖見訪

新丰曉行

雨夜舟中懷實父弟

漫翁茂之伯彭公亮訪予客捨因同雨泛靑溪暮酣分棹各有所賦

廣西石洞

舜五夜別

送恬公東渡

三月三十日畱別張子明溪上

夜泊松江聞笛

土驛卽事

檀城道中

澗上

燕子磯舟中

登雞鳴山

送興和尙還支提

看菊田家

飲石榭

平越山中

寄雨公

○靈巖山下尋殷叔宅不遇伊侄畱宿

帶湖仍負郭隱處一峯靑。薄暮寺中去。遠舟門外停。地荒風走葉雲裂水搖星【近景奇語】小阮醉山客累累空數瓶。

○送林仲長之任溫陵

郡從泉上立泉響訟聲閒愛我兄兼弟。之官云復山。主人二千石。幕捨兩三間。送送空勞結何時放白鷴

○遲東生

曰歸曾寄書情況近何如幾醉秦淮酒一年蕭寺居夜長人別後秋好月來初倚棹碧天暮溪中聞打魚

聲調妙。起結妙通首吟諷之自見。五律不於此等詩體會。終身無入門處。○神品入逸。

○舟夜懷舊

積雨溪中黑秋天試一晴。月來猶半照寒起近三更水勢憑魚立【奇景】風聲導虎行夢輕江海闊。來往見潮生

○山館

已到復如登寒棲不異僧黃茅嵎虎藉黑樹土神憑月送蠻家酒。云昏葦壁燈晨炊先夜汲杵曰只三升。

○送實父弟歸便往嘉定因寄徐女廉龔仲和

風冷夜窗鳴離愁相對生。海潮黃歇浦。江岸石頭城。窮遇悲孤調殘秋送獨行【朴而厚】舊歡傾倒日。不減弟兄情。

簡澹有骨韻

○葑山亭作

到此一諸念窅肰何處通僧安只見水漁出每因風【寫出荒靜】南陸日長午。東偏天盡空越帆先匹鳥飛落葦蕭中

潔永。○今人爭欲以自肰二字。救纖險晦抅之習。正須從此等詩著眼。心甫

○秋陰

西爽忽自晦。不知朝與昏。井上半殘葉。湖中無。遠村【無字老甚。細讀覺隱字失字。替不得。心甫】桔橰幾日罷。農牧相過存。【似儲王田家風味入律亦健】雲淡一如水野風吹到門

○範穆其雨中渡湖見訪

春寒艸未綠。寂掩山中扉。湖口一帆落。是君疑或非。坐來無所問別後可曾歸【只如說話朴甚眞甚】風遠雨香細隔花吹濕衣

雕琢已謝漸近自肰一气渾成無從尋其筆墨之徑

○新丰曉行

土屋暖堪睡。主人燈在門【客店眞景】爰循疲馬路漸入遠雞村山瘠乘霜气溝深凍月痕隔疆兵燧地一邑幾家存

○雨夜舟中懷實父弟

風急雨聲亂颯來愁滿天不知飄泊處可有故鄕船歸路關前夢。【水】殘更枕上年半生兄弟念多負看山眠

淺甚近甚肰調已和气已足決非老手不辦○愈諷愈妙

○漫翁茂之伯彭公亮訪予客捨因同雨泛靑溪暮酣分棹各有所賦

偶爾豈無意極歡非意求坐呼淮上酒轉溯溪中流柳雨自生暮蘆禽先聒秋換舟吾醉甚錯謂下髙樓【結�眞�】

○廣西石洞

一穴下林奔廓肰天地開云屯全化石風出互行雷幽旣不可測明從何處來古佛自爲相側坐蓮花臺。

○舜五夜別

離堂今夜酒不飲值君齋相對惟空坐。獨歸非本懷。水蒓香白祫山蘚泥靑鞋江狹天長路風帆一字排

○送恬公東渡

出山何艸艸曾對幾黃昏落日照行腳白雲空寺門掛瓢半死樹。乞食三家村。只在太湖上。水田吹浪痕。

○三月三十日畱別張子明溪上

幾重溪上綠一雨一回新【𨿽本杜肰各有佳處】柰與丈人別。更當今日春气寒先麥候風苦足花句對此益堪老已絲那得�。【此語未老】

○夜泊松江聞笛

海气生春濕江鄕受月寬幾行新柳樹一帶落潮灘客夜頻移枕。誰家尙倚闌。北風來萬里。通作叫云寒。

四五亦似中晚可到。然通首吟之。風气轉上。不可思議。讀先生五律。覺他人盡有無篇。有詞調無神味矣。

○土驛卽事

荒程五十里茅屋兩三間左右啼靑凶髙低住黑蠻就門籬腳轉。支案石頭頑火耨新開地昏煙蓋一山【如此結不但不乏並令一篇有气律詩好句易好起難好起易好結難】

○檀城道中

雨气散空磧忽來何處寒萬山盤九塞一臂托長安隼過當秋擊驂停未午餐行邊有相國人不厭儒冠

起勢聳峭三四見力量結亦不薾

○澗上

白雲飛澗出林樾掛崩湍觸石互相嚙。到湖經幾盤。五月與六月。不襦亦不冠。來聽一片響。髙枕松風寒。

○燕子磯舟中

江月洗煙綠江秋生夜淸石根千纜結天塹百奇爭【對句�】气上珠林濕潮吞鐵鎖鳴關侯遺貌古香火是幹城

結亦牽率

○登雞鳴山

卻從登歷盡得此渺無涯樹斷流餘綠天垂貼漲沙人煙似寒食。官舍卽漁家。日暮鐘聲遠徘徊落寺花

○送興和尙還支提

一杖一笠子到山千萬程不知天更遠似覺海無聲�擇就云落榕陰如水淸石林荒剎裏。無恙古先生。

○看菊田家

城裏秋爲市花船半入官田居人不到只種自家看近塒防雞擾分頭插棘攢阿翁兒女共無酒亦成歡

○飲石榭

聚合坦一席劚雲橫作梯樹頭漁罟濕花下釀房低杯斝竹香洗枕衾嵐翠攜斜陽扶醉客徐下水樓西

○平越山中

不見鳥飛還只愁天壓山泥行穿谷底火食到人間澗影石千怪秋光花一斑偶聞談遇虎色變戒前攀

○寄雨公

以爾願初畢一瓢行腳寬那知出世法不及避人難雲月千峯寺香花五戒壇微吟𨿽自好或得寄余看

附句露白酒香早。橘黃書到遲。斷續人言鳥。艱難鐵腳驢。蓑雨綠蕭蕭。山漁水復�。靑山來處雨白露降時茶蔬圃先春綠蘿窗待雪明人歸方見月。舟聚卽成村。水石迎入立。風帆並馬行。

卷九終

●明詩平論二集卷十

五律二

沈徳符二十首

葛彌光二首

王人鑑一首

鐘惺十三首

譚元春八首

方拱幹一首

熊文舉一首

尹伸八首

魏浣初五首

方孔照三首

茅元儀一首

姚希孟四首

池顯方二首

潘一桂四首

釋通潤六首

季孟蓮三首

卜舜年一首

陳弘緒一首

釋明河一首

釋讀徹八首

申紹芳一首

顧簡四首

童斯張一首

徐頴一首

張一如二首

曹璣五首

李之椿一首

張雋一首

楊文驄一首

馬士英一首

茅映一首

沈自然一首

△沈徳符

嚴子陵﹝二首錄一﹞

鄴中懷古﹝八首錄二﹞

谷雨日抵家﹝二首錄一﹞

王季常太守招飲衙齋﹝二首錄一﹞

閘河撥悶

泗上有懷卜戩甫

大風溯淮

初寒田舍作食﹝八首錄二﹞

江行﹝四首錄三﹞

自劍浦入昭武舟中卽事﹝八首錄一﹞

端午鄰舟詩

中秋夜聽伎﹝四首錄一﹞

陸駕部席上聽家伎﹝四首錄一﹞

睡起

度夏漫興﹝六首錄一﹞

○嚴子陵【二首錄一】

不謂徵車至羊裘問水濱婦家仙種舊。【子陵爲梅福壻】友籍帝銜新。姓貴增州重。奴狂見態眞。蟠溪同此釣一出擲閒身

○鄴中懷古【八首錄二】

佻浪文人習悲歡俠士風心交還蔡女。腹痛酹喬公。奏伎娛魂始。分香愴霸終九泉嗔大耳七筯漏英雄

又

斂盡寰中秀。埋成鄴下塵窟狐鄰國色膻蟻附詞人命客園曾夜。籠嬌瓦作春。黃埃十里霧何似迓鍼神。

詭特矜麗

○谷雨日抵家【二首錄一】

襯日魚鱗水烘人卯色天久晴貪谷雨新火活茶煙夜讀偕兒墊。春耕老墓田。浪遊頻計左。�悟杜門賢。

○王季常太守招飲衙齋

郡已千山繞山顚著郡衙籠覊初識鳥瓶供未名花一簋南烹饌。千旗北苑茶。不湏譚境內官舍已堪誇。

○閘河撥悶

潚吏非時詰篙師達旦勞冰紋機裂繒版縫酒鳴槽扣月孤砧咽鏖風雜樹豪傳聞宵警劇典褐買弓刀

又

銜尾午猶寐鳴榔夙又興施橋過驛馱。逆浪列漁罾聚蛤村伶曲疏螢野店燈市酤聊飲濕未暇通如澠

○泗上有懷卜戩甫

僕柳危橋側。昏鴉古渡前艱辛如再世容易此三年骨有違時性文無役鬼權聞雞今罷舞不畏祖生鞭

○大風溯淮

未說驚濤至如斯已備艱日行澒洞里人語■﹝目咢﹞眙間怪樹蹲奇鬼癡云擁斷山捉梢誰說慣辛苦盻前灣

○初寒田舍作食【八首錄二】

東作曾相勞西成又許陪殺雞隱者也。學稼小人哉。秔秫徵農效菱茈足膾林貧家書畵少寒具入尊罍

又

未說南烹羙齋柈偶益籩細肌鱗點墨微糝爵披綿土潤移橙地庖香抑鮓天宜城九異種風逆到炊煙

○江行【四首錄三】

山忽呈螺出舟才似發縈石顏危岸勢碓趾壯灘聲樹穴風難勁篷孤月易淸遊魚如過鳥歷歷向空行

又

有地都容水無天可限山。張帆欹一瓠舉棹揖千鬟坡仄樵蹤細厓傾鷺步慳詫奇兼駭險心目幾曾聞

又

善沒兼泅拍篙師勝蛋人亂山侵水位臥枿朿溪身。搗紙門門竹求鹽擔擔薪葉舟重換小衢府倍艱辛

○自劍浦入昭武舟中卽事【八首錄一】

霽久帆增健暄深木頓稠點頭行樹鳥。浮鼻渡溪十巢飲榕承席溪春磑貯舟篙工私咲我明日匪安流

又句江深勝羅剎。峽暮卽黃牛。路黑山靈泣。潭靑水怪囚。獰庬排鱷齒。洄澑沸蛟涎。石隱渦旋發。煙開嶺辧巓。灣窮磯又至。棧絕磴俄仍。廢彴殫猿技。危檣見鳥能。波倩蛟營館。沙愁蜮射人。

○端午鄰舟詩

風嫰應蠲夏暄輕似衍春雕欄重復面。繢水動搖身�瞰佯他瞬緘歡故小顰一簾司聚散忙殺目成人

可與伯敬作並秀

○中秋夜聽伎【四首錄一】

箕暖笙全部箏陪笛半牀疑仙金粉地不夜翠紅鄕裙褶分層艷唇脂論斛香陳王工寫照離合想神光

○陸駕部席上聽家伎【四首錄一】

譜熟猶煩理妝遲稍恨催軟腔鶯學去驚態蝶賫來艷惜將終曲香攘未盡杯【寫出輕薄妙】聞弦歡欲舞不信雁�哀

○睡起

所貴耽幽寂差堪適寢興院香鳴藥臼。窗靜閃棋燈碧蔓垂棚豆蒼皮越戶藤譍門暗懶態早已謝詢僧

○度夏漫興【六首錄一】

池酌看新漲農歌起暮田秧將靑報雨蕉竟綠無天【巧不入纖】香暱深埋火茶甘久霽泉熱忙多冷韻。輸盡夕陽蟬。

附句霜岸鷗身月。霞天雁腳風。落日徐行水歸煙亂赴松廬樣偸蝸小。籬身趁竹斜。燕來他壘惑。蜂出一村知。落日邊淮盡。黃流犯海回。山廚抝項瓠。溪腴折腰菱。藉艸遲晴燒。量松想夜濤。

△葛彌光

寒山訪趙凡夫因贈

懷郭聖僕

○寒山訪趙凡夫因贈

松風二十里。花店野棠村。已是深山處。無嫌客到門。【與呂文靖不是閉門防俗客。愛閒能有幾人來。同一意。主客各占勝地。心甫回護語深厚不覺】廬中半生住海內一家言【十字括盡一生心甫】雨壑看飛瀑褰云濺石根

○懷郭聖僕

雨歇林光動思君正黯肰多從寺裏住幾過客中年髙詠夕陽樹獨遊寒色天。洞庭山下月曾送渡湖船

徹底淸暢

△王人鑑

將歸吳別波臣

○將歸吳別波臣

寒林今夜月與子暫相親無謟難求遇因貪轉受貧。【直說自深朴】老臨多事日。淚墮賞音人。所願烽煙息重逢話隱淪

△鐘惺

五月三日秦淮卽事

送韓孟郁還嶺南

經遼城魯連射書處

彭城入舟後候淺﹝三首錄一﹞

過淺

北固夜歸

寄懷表兄王幼振兼邀枉過

疊浪巖尋傘山和尙不值遂登山頂

磁州雨

送五弟快還楚迎家尊赴吳中教職

送謝吉甫入都兼寄彥甫

題畵送沈朗臒入廬山兼寄憨公﹝二首錄一﹞

○五月三日秦淮卽事

嵐減峯絞細潮生水步松薄陰停障面新暑試輕容煙閣晴皆綺山舩晚似縫火城【二字用不恰】波上下犀渚影重重。

又

踴貴絲兼肉爭先步與輪半簾虧蔽面。一舫去來身。密葦驚翹袖飛花到葛巾含情相目處橋外閣中人

○送韓孟郁還嶺南

送客歲將盡別情能勿窮題詩何所道。對語不堪終嶺樹冬難雪河橋晚易風【名句】同來君最久亦已返山中【含情無盡】

○經遼城魯連射書處

火牛難再出。嵎虎已垂窮危矣彊弓末。微哉一矢中城亡終去殺將死亦成忠所以爲排難非他策士同。

○彭城入舟後候淺【三首錄一】

冰腹寒猶解河身下反髙所爭惟尺水厥利在千艘委壑金錢易篝燈畚鍤勞舟航今日慮未暇及風濤

○過淺

寂肰舟共水中夜忽同聲裏鼓不遑報。岸燈無數生半旬羣力屈。一間萬夫爭。前後終當濟。先人自物情

○北固夜歸

遊遲畏晚天晚際反淒妍好月下山路順風歸浦船雲濤孤棹外市塢半燈邊回首蒼蒼處。金焦在亂煙。

○寄懷表兄王幼振兼邀枉過

病來疏舊友。老至念周親。五十餘中表。存亡凡幾人。回頭梨栗日彈指杖輿身。莫悔前時闊從今相過頻

老人聲口如見

○疊浪巖尋傘山和尙不值遂登山頂

山僧下山去。終亦不離山。客到縣巖半。身如亂水間。輕裾雲气共孤杖澗聲還歸路君當在愁君閉竹關

○磁州雨

長路惟愁此暑行殊不肰濕光崖艸動涼信笥衣傳虫亂水煙上蛙喧風雨先北方農候晚物土幸無愆

○送五弟快還楚迎家尊赴吳中教職

數往慚吾弟微官累老親公私言浩蕩。俯仰事酸辛壯齒輕諸役全家就一貧孤舟兼孝友勉矣服勞人

柔厚最入風雅。諷之有益性情。气味亦絕似劉隨州。此等詩人亦忽之何也。

○送謝吉甫入都兼寄彥甫

年少稱同學鄕書附令兄一雙仍待價。第五本齊名。我病宜先老君才見晚成。作賓今上國卽此是家聲

雅厚髙老不減達夫

○題畵送沈朗臒入廬山兼寄憨公【二首錄一】

泉石冥遊迹幽明默護身出家超將相。度世答君親。水觀神三界。山行影一人【對弱】遠公迎汝處寒月石門新

附句月散將殘雪煙迎欲墮云峽寒偏�色。江晚自多聲。洲白沙相似。煙靑鳥不知。鴉鳴半樹日。虫亂一汀煙。去岸何由記。歸帆不約同。渚花昏岸岸。煙鳥白時時。寒月歸鴉外生煙閉戶中奮椎羣力外。進履眾人中。沙星疏欲活。霜火濕爭殘。

△譚元春

攺柳庵坡路

秋夕集周安期陶公亮陳則梁趙彥琢胡用涉金正希柏鸞堂看月

義河邊別業欲攺作庵訂點雪師弟來居

憶五弟正則

抵白下尋林茂之

商孟和得馬仲良館胡昌昱得張金銘館

書云李長蘅淸眞佳士貌絕似友夏尢奇

下第後寄答朱公無易

○攺柳庵坡路

坡陀尺寸勢要取徑騫騰漧土晴敲杖疏林遠報燈坐看上橋客【抝】行送出園僧爲愛新成日情添故故登

○秋夕集周安期陶公亮陳則梁趙彥琢胡用涉金正希柏鸞堂看月

𨿽云常謝客太寂亦思人【正是子瞻學道未至。靜極生愁。二語注腳。】月性間階滿秋聲半夜眞【最是竟陵習語。不恨淸態。正坐浮耳。詆之者常舉伯敬桃花少人事。謂李花當獨終日忙乎。今云半夜眞。則前此後此。秋聲尙假。論詩𨿽不必如此戲謔。要之率爾語亦當簡括。病在不煉。○若唐人海靜月色眞。自有悟境但襲用此等字句。最爲疏庸淺學人便徑。大抵一涉習气。王李鐘譚。墮落則一。】歌連鄕夢了。坐歷酒寒頻如此森森柏。微喧恕好賓。

生一波意作結亦不見老

○義河邊別業欲攺作庵訂點雪師弟來居

捨宅𨿽猶愧齋閒易攺庵【胸懷眞率如見其人】來翻如逆旅家漸信瞿曇雨長鄰園豆霜垂屋角柑竟陵城隔水住此覺師堪。

○憶五弟正則

一時忽不樂。五弟知何如。臨別曾相訂未痊當寄書。幸因書不達。遙揣病當除。寂坐賓筵上魂驚夜叩閭

○抵白下尋林茂之

霧蓋蔣陵天先尋古巷邊。寄書非晤後。拜母在交前。【古道】地闊狂名小人歸幽事傳。【腹語】髙齋殘竹雪相見亦欣�。

○商孟和得馬仲良館胡昌昱得張金銘館

徳色勝【易甚字似亮】於饑。貧交不易依。肝腸吾愛汝館谷至如歸何有四公子。能知一布衣世情從古薄莫以厚爲非【婉厚無窮】

○書云李長蘅淸眞佳士貌絕似友夏尢奇

聞道李生久兼知亦慕子膚淸原可厭惟肖獨何與畵已將詩有神能令貌如他年誰後死優孟免躊躇

○下第後寄答朱公無易

窮山甘久住泉月達秋碪歸後湖如攺愁中天屢陰【心能易境。湖非攺而攺。天不陰而陰耳。唐人气味如中酒。情懷似別人。較淺露矣。寧謂古今人不相及。】自憐常失意還問舊知音。千此嗟蹉跌諒非君子心。

附起句夜雨濕湘花。春山欲焙茶。中句烏鳥歌下酒。白白水迎魚。龜魚蒼蘚瘦。猿鳥碧雲森。峯秀名峩處。箋香姓薛人。晚年子與汝。新社俗兼緇。南陔供母力。西�飯僧人。頻年千里雪。殘臘一江燈。明月花棚夜長河柳岸春石怪鳥難下。林深僧亦靑。蠶犢丰由婦。兒孫好聽天。

△方拱幹

集盛屏之樾閣聽琴

○集盛屏之樾閣聽琴

秋堂貯空月墮竹細成陰斯地迥焉異於時可以琴【會心甚遠】度松風亦韻【句淺】帖石意先深始悟溪頭約違予應。至至今【言宜乎此約之已久而鄭重也說轉作結亦異】

△熊文舉

過易水

○過易水

感憤尋仇意當年太子丹雨餘靑督亢風起白衣冠一擊龍魂奪三歌馬角寒漸離虛擊築酒伴不生還

令人墮淚。亦令人起舞。

△尹伸

五丁峽

太倉發舟入郡﹝二首錄一﹞

送樊君帶宰安義

楊憲副招遊鏡湖

觀筍

觀競渡

哭劉元城司馬﹝十首錄二﹞

○五丁峽

不是秦愚蜀玆山莾未開唐人空寫去望帝尙飛來驟雪乖春气寒岡種刼灰自肰成極感幽壑莫生哀

○太倉發舟入郡【二首錄一】

畫舫宵趨郡巖城諮舊名五都繒玉市萬部管弦聲窗暗經橋數人喧識吏迎可憐騶唱入朿帶謁臺卿

○送樊君帶宰安義

主爵非無意授君貧瘠鄕懸知家有譜不倚宦爲囊割小刀逾利時平項可彊簿書多暇日幸揖廬山光

○楊憲副招遊鏡湖

買山君尙早邀賞亦麤宜江練吞溪處湖容帶雨時松鳴巖勢動岸險屋形欹。來路愁遺勝歸舟莫厭遲

○觀筍

幽香不可祕此月竹之秋白篛一溪雨。蒼龍萬戶侯。呈身爭欲銳。裂土反從柔。徑尺生來足三旬應過樓

○觀競渡

萬古傷心事流傳作水嬉蚿行翻日腳龍陣蹙冰絲怒勢偏宜遠酣來或小遲【神景畫出】南風喧襖靄市井與騷辭

○哭劉元城司馬【十首錄二】

銓格憂堯舜。臨軒始一人。兵難持必勝。忠不化千身後事愁懲噎旁觀易友唇泉臺有知已。縣賁父爲鄰。

又

逢儒不問戰。此語肰非肰賊豈無因遁人猶責萬全。逗撓疑愼重封卹坐拘牽功罪中興局翹勤信史傳妙於立言。可泣鬼神。正在此等。○情事委曲沈快。方之奏議。則亦劉子政訟陳湯之流亞也。詩史關系。正復不小。又一戰中華體。千秋國士風。樂敗欣言中。停功且訟冤。時艱多用智。勢急合輕嘗。崩城兼哭世。嚙指憶縫衣。幾千人飲血。一二語含糊。皆剖肝瀝血之語。

附句出黔途次。疊巘盤回路。奔雷明暗泉。傔狂蠻酒墅。馬噴櫟林煙。江上觀霞。气燻魚眼熱。光灼鷺毛丹。淩雲絕頂。蛟腦千尋佛。鳬�百雉關。入滇界。艸驕虹墮地。花躁鳥疑春。登太華。花心寒自艷。松徳老逾慵。井邑蛟宮裏。羗番鬼度西。

△魏浣初

觀音閣

過江

夜行夾溝道中

子房山

立春日渡黃河之兗州界

○觀音閣

其下得非鰲愚誰置屋牢梯能懸蜀棧澑可敵吳舠相住諸天影聲流萬古濤月明蘆白夜隔岸數秋毫

○過江

榜人貪間道乘夜獨挑江羯鼓權支漏。吳歈自信腔。暗潮吞葦岸側月射蓬窗蚤見空蒙裏亭亭固幢

○夜行夾溝道中

朧朧續短夢消不盡長亭地闊山無勢【季重天闊萬山飛。寫其雄怪。比地闊山無勢。狀其荒遠。卽目奇妙。非容易可得。】人荒鬼有靈霜痕常誤月燎燼尙疑星鼓角參差發虛同谷裏聽

○子房山

邳起因黃石。山遊又赤松。霸圖聊戰馬。仙骨自猶龍豈獨奴餘子還終客乃公千秋衣白者。差許躡髙蹤

與舒魯直二作並稱絕唱

○立春日渡黃河之兗州界

臘共冰澌逝春隨曙嶽融土音蠻估別艸具野郵回夢短嗚雞後。關長落照中。行看帝城柳眉學內家濃

△方孔照

白鹿湖

湖月分韻

方外史先生

○白鹿湖

浩蕩人中境無如水上山長堤前抱嶼翠石巧藏灣�捲重波外花開夾岫間從容窮嶽麓此地且追攀

○湖月分韻

眾山遙聳月帆影故亭亭斜入船窗白平鋪酒案淸雙明疑岸火。一抺想蘆汀。流照先漁父其間誰獨醒

○方外史先生

倦客宜窮谷春山始遇師冷松穿雨到初杏迓風吹。【��】爲蕩鋪【壅】泉葉因通潤筍池孤燈深發省髙響落霄帷

語未了肰

△茅元儀

獄中寄內

○獄中寄內

我已安之矣驚魂汝未牧佛龕聞細語詩卷疊長愁占夢聊憑婢緘書自紉裘從來甘鼎鑊爲爾悔封侯

△姚希孟

怒雨

新霽

賦得邯鄲才人嫁爲廝養卒婦送陳仲弓赴粵西﹝二首錄一﹞

過巨馬橋觀水

○怒雨

彌空云腳重著地浪花萬壑奔天上。三江入帝都。坳堂深可浴頺壁醉難扶龍戰緣何事甲兵洗淨無

○新霽

白日破天出。層陰安在哉。【老法】朝暾翻綠史。晚照落蒼苔顧影花啼笑梳翎鳥去來不勞鐘鼓報初月喚深�

○賦得邯鄲才人嫁爲廝養卒婦送陳仲弓赴粵西【二首錄一】

攬髻挾箜篌盈盈踐翠樓妝成貴姊怒曲罷小憐愁欲殺猶常事生坑見老謀【說出狠妬刺骨驚心】咄哉竈下養仙侶�衾裯

○過巨馬橋觀水

石阪沸淸泉泉飛石更穿【妙起】雨將鴛瓦洋雪入蟹珠圓影落長虹掛聲爭萬馬闐京塵何日洗對此欲停鞭。

△池顯方

石城瀑

別楊元孺

○石城瀑

幽潭龍所宅鐵壁固其垣水鑿因成磴天肰立兩門常陰秋不退依气樹無根【寒冗生粟日月短气心甫奇境妙理】棲定絕蛩迹兼堪避鳥猿【結漫】

○別楊元孺

白下予頻夢閩山尹兩移無書通要路一咲捲牙旗【說得楊君大有身分。唐人一言不合龍額侯。擊劍拂衣從此去。煩簡各妙。】到老惟辛桂玆行別荔支許多懷未竟兼負玉屏詩

△潘一桂

大店驛

曹氏南園池上作

寄髙孩之於燕中非所

曉發

○大店驛

一身隨瘦馬迢逓踏關河艸市懸覊靮山風冷饆饠饑鷹塞食去。田鼠掠人過。常慕孤遊樂今宵涕淚多

○曹氏南園池上作

有此一池足與天分碧空停秋光气迥引竹翠痕通密荇聞魚唼髙荷沒釣筒幽心寫吟步覓句小橋東

○寄髙孩之於燕中非所

羣志害奇策片心誰與論安能不隕涕。無語可稱冤。苦霧斜陽小。平蕪眾鳥喧如何將社稷取快只煩【一時】言。

○曉發

昭曙月痕薄太陽光末成離驂兼夢遠石路挾霜明破暝初分樹開煙不隱城。連朝事行役漸習曉雞聲。

△釋通潤

雨後

海云堂

初霽思湖上故居

解制將歸簡三如學公

畱見曉結夏

種松老人

○雨後

好雨忽沾灑舉頭皆賞心云拖斷湖艸碧抹遙天岑明月出孤島主人橫一琴不妨【兼聞】翠微裏流水潺潺音

○海云堂

獨挾風霜气深秋問艸堂兩鞋隨路遠孤夢入花長樓月欹江白峯云倒日黃【奇秀百煉】自予來往熟山鳥亦回翔

○初霽思湖上故居

喬樹碧巃嵸瓊筵起梵宮云驅將斷雨風勒欲垂虹【勒字吟安】殘照燻晴壑。髙花媚遠空遙瞻故山寺心注太湖東

○解制將歸簡三如學公

曉起春寒甚思君巖上廬當門雪幾許倚杖興合如不日理歸棹。無人傳別書。【竟似嘉州唐詩僧中無到此者】臨行恐。艸艸先已【此】托江漁

○畱見曉結夏

世路止如此窮山或可尋。且將欲往意。仍作更畱人。【俯仰不盡】叢桂陰𨿽薄新篁影漸湥最宜無事者。磅礡縱虛襟。

○種松老人

飯後罷鋤舂寒山信短笻偶隨孤犢去適與老人逢。見面不知姓。自言能種松。橫岡千萬樹。大半已成龍。

△季孟蓮

新寒

冬初滕王閣晚眺

寄答梅生生時蔡繩祖來自宣城得生生書

○新寒

落日魚鳥聚深村樵牧﹐厭。雨楓來闊響霜菜發紅甜城內有酒貰。山中無漏添。燈花寒更結看長水仙尖

○冬初滕王閣晚眺

樓影下江流髙城急景收雲霞斑駁水浮雁泳遊洲橘婢垂垂老樟公冉冉秋南天無雨雪歸棹好油油。夷猶

○寄答梅生生時蔡繩祖來自宣城得生生書

東遷在何日悵望別寧陽一幅蔡侯紙千金梅尉方郵筒魚腹小縞帶雁行長疊嶂樓中月今宵一片霜【響秀】

全沒間架不煩造作而興致超肰

附句水明拖野電。松黑照風螢。雁來尺萬里。書去雨連宵。日暮山炊起。松煙絡寺黃。自別三春苦。愁聞叫子規雨來寒食夜燈揀落花詩露階風踽隺。霜殿月升鐘。

△卜舜年

春晴山居

○春晴山居

水滿失灘沙雲開曳彩霞晴來旋曬藥雨後急牧茶鶯坐一身柳蜂歸兩股花人言無事得。多事最山家。

△陳弘緒

園居

○園居

除卻園丁到蓬門久不開鳥憐新霽色人傍亂紅堆樓小山全繞。簾垂燕數回。偶因尋稚筍衝破石邊苔。

△釋明河

寄陳季采

○寄陳季采

多時不到山見說在人間秋水遠天淨。野航今日還。【似震父肰師自以無意得之一】開尊邀月飲閉戶課兒閒。卻望靑來處西峯近可攀

△釋讀徹

哭親

晚投江寺

自吳門之雲間

送朗臒入匡山

別吳中諸子

壬戍除夜

送徳水還豫章

答玉門將還蜀畱別

○哭親

如此是何信可能不及情終天空抱恨。一痛到無聲。思極還疑在歸遲已隔生報恩恩反負無益是虛名

○晚投江寺

江頭路不諳。何處欲投參。日落聞孤磬溪邊見艸庵半庭歸宿鳥一樹墜霜柑夜夢堪幽絕藤蘿月滿龕。

○自吳門之雲間

春雨夜淹淹春波幾尺添買花搖短櫓礙柳揭髙簾三兩家村落。一行書酒簾。華亭看不遠。的的九螺尖。

○送朗臒入匡山

獨向匡廬去安禪第幾重九江黃葉寺五老白雲峯【中唐】落日眠蒼虎飛泉下玉龍到時應爲我致意虎溪松

○別吳中諸子

相送了無意臨岐還闇肰回看吳苑樹獨上秣陵船春老還山路江昏欲雨天【不減震父】白鷗頗怪我聚散綠波前

○壬戍除夜

天地滿蓬塵吾廬一掃新若教無此夜那得暫間人【名句】瓦雪融松火梅瓶破凍春自來飄泊慣不覺寂寥身

○送徳水還豫章

扁舟辭我去。三月向潯陽。別路知多少。桃花水正長。今年仍送爾。無日不懷匡。最是關心處。靑蓮舊艸堂。

一气格妙在不寂寞

○答玉門將還蜀畱別

歸期未可必。家遠在渝州思恐臨時亂詩乘暇日畱【情致深婉】江風吹破笠。峽雨系輕舟再到知非遠蓮峯月正秋

△申紹芳

登金山眺大江限韻禁體

○登金山眺大江限韻禁體

天水浩無際。中流萬古情。【起法空曠聖野】蕩胸皆絕景觸耳盡遙聲吞吐乘噫气。興衰閱戰爭。我來登此地詩酒共崢嶸白戰髙手啟羙

△顧簡

湖上泛月過放生池

湖上晚歸

訪董仁常

送朗道人入山

○湖上泛月過放生池

良夜信無幾好懷當復肰翻嫌僧擁衲因背僕登船【瑣事髙興】倒影鳥飛破澄波月樣偏不妨漁子覺【或同或異俱見其幽心甫】同過六橋邊

○湖上晚歸

淸遊無不適春鳥自相呼坐去松風杳行來澗影枯【俗料】柳平寒食岸花靜夕陽湖【文房佳句】歸路寧紆折穿林避酒徒【煞風景】

○訪董仁常

素識蕭閒意今披澹漠風破窗秋雨擊古屋夕陽烘【畫句畫意】畫亦因人貴詩元到老工羣公薦遺逸。何乃竟遺公。

髙處或在此

○送朗道人入山

枯坐不蕭瑟梅花差破顏前宵雪盈尺。呼我出松關。踏徧數重野。月殘猶未還。那應便辭去。杳入萬峯間。

只將同遊說起直至末一句捩轉送意局法變化自從嘉州脫胎人卻不覺○以古爲律一气不對不覺其薄只是意味淸厚

△董斯張

夜過姑蔑

○夜過姑蔑

行人宵未眠利涉有長年渚荇暗牽槳水螢羣入船城寒柝不起流胒月難圓何處琵琶伎江南曲上弦

附句怪松儲雀粒。幹雪曬龍腥。腹饞嫌薺老。書懶放蕉長。塔花當樹隱。帆雨帶橋寒。翠微流水句。前刼住庵僧。夕香分艸夢。春紫到蘭心。起句吳質不成眠。錢唐醉客天。

△徐頴

西嶽

○西嶽

拔地蓮花在多年玉井湮黃河西有影。云棧四無鄰。冰窟難成水。楓香漸化人。夕陽不易落閒立數三秦

△張一如

琉璃窯

競渡﹝十首錄一﹞

○琉璃窯

在昔陶甄處於今亦冷煙壞垣存五色貢土積千船。莾裏獸長望露中鴛不騫人家如月戶寶屑各紛肰

○競渡【十首錄一】

極望水茫茫沿洄漱玉光躶鄕宜水戲人海聚風檣流斷兼葭色洲迷杜若香歸潮元自急遲進亦如翔

△曹璣

茌平道中

代魏朴處士答皮陸二君五貺詩

○茌平道中

我昔歌行路知非竟又非病因難載酒寒豈嘆無衣絳稻連砂煮黃塵帶石飛此來誰勸駕。偕隱故人稀

○代魏朴處士答皮陸二君五貺詩

華頂杖答襲羙

太湖硯畣魯望

烏龍養和答襲美

訶陵尊答魯望

•華頂杖答襲羙

斟酌天臺意髙人贈我持骨堪齊埜隺頂合繡蒼芝夜月懸丹壁秋山拄兩頤。若教風雨動猶畏老龍外

•太湖硯畣魯望

隱約子陵灘云深石澗寬墨從香雨散思入眾峯寒醉艸龍將出書狂酒未幹。不須銅雀瓦小篆欲重刋。

•烏龍養和答襲美

空山多歲月貌與骨同幽但可無欹側。何妨有贅癅。懶吟消午夢醉眼看雲頭解爾相將意偏宜上釣舟

•訶陵尊答魯望

不琢【朴字不琢】竟成尊潮痕亂酒痕雨腥通海岱。瓠水接昆侖。丹竈松花地。殘書薜荔門。埜人何所事雙眼笑乾坤

句率

附句杞菊盤中菜神仙字裏虫。�月藏書幌。衝霜古劍花。古余芝隱地。天放石樵人。石穴仙人竅。松鈴道者音。

△李之椿

虎丘弔五人墓兼懷周忠烈公﹝四首錄一﹞

○虎丘弔五人墓兼懷周忠烈公【四首錄一】

亂賊兒孫擁安危呼吸爭五人能就死眾正始俱生【說出關系气色百倍】矯逆原非詔拳凶不爲名忠魂今尙在時映夕霞明

䢐徠五律工秀。至起句尢用意。如萬壑晝迷煙。楓香不記年。野外綠初濃。煙花曉欲縫。春曉淨江天。靑山入畫船。家家楊柳靑。車馬不曾停。眞不減唐人風致。又墖動輕寒色。城飛不斷煙。鵲巢爭雨樹。漁网亂風江。並是百煉之句。

△張雋

孟朴集荒齋作續六月詩喜雨

○孟朴集荒齋作續六月詩喜雨

散發定何地荒除亦靜林苕華平日句。竹實此時心。雨入鳴蟬濕寒當宿艸深要須公後序。並取牡山陰。

△楊文驄

晚泊

○晚泊

遠浦橫城靄歸舟臥夕陽寒多增島翠夜不沒【靜起】江光花影吹山面秋泥笑容裳蘆邊纖月起一半是輕霜

骨韻秀逸

△馬士英

春日曉發宜陽道中

○春日曉發宜陽道中

物色開新眺風光憶昨年靑郊驅馬日紫椹醉鳩天淸洛夜微雨錦屏春始煙更來山不厭當一問平泉

△茅映

爛溪道中

○爛溪道中

气霽天方肅蕭蕭楓落何渚淸秋鷺暇溪靜晚漁多岸艸經霜勁鄒春驗歲和遙尋炯火處系艇漫炊禾。【何禾二葉未安。】

△沈自然

春日華嚴寺

○春日華嚴寺

柳色半煙籠飛梁掛彩虹春城江瀲灩曉寺樹玲瓏風暖叢鈴細香髙細炷通水雲丹艧重今日似湘東。

附句艸池搖蕙梗。花衖滴松梢。新歌教綠鳥。殘局打紅梟。砂礫靑驢阪。波濤白鷺灘。

卷十終

明詩平論二集

﹝明﹞朱隗輯評

●目錄

序

發凡

諸先生社長姓氏

卷一

五古一

卷二

五古二

卷三

五古三

卷四

五古四

卷五

七古一

卷六

七古二

卷七

七古三

卷八

樂府四言

卷九

五律一

卷十

五律二

卷十一

五律三

卷十二

五律四

卷十三

七律一

卷十四

七律二

卷十五

七律三

卷十六

七律四

卷十七

五排七排

卷十八

五絕六言

卷十九

七絕上

卷二十

七絕下

●明詩平論序

詩固可以法。爲斷乎。文章之道。何往而無法也而況詩於法。爲尢切者乎。𨿽然法何所昉也。有詩於此。其在當時而人樂稱之。至於後世而益傳之而無疑。以爲是合於詩之法。而不可易者也。夫如是則直合於眾人之情耳而何以云法然則天下固有於眾情不合而獨取以自標曰此夫違於情而合於法者也法者因天之之共以爲是而爲言者也而特以一人之私見而彊天下以從之其勢必不能則是法之於情無相通之實而有相悖之形言詩之家夫又烏藉乎其以法爲也然則吾將隱法之名。而曰合於古今人之情者。其詩必可傳而無疑。其何不可也。𨿽然。情與法吾不知其有異歟否也以其合於人之情而因謂之於法合則法之不背於情可知已乃情之所至。或偏於摹古。或偏於趨新。尙气格之與尙幽靈。紛然各是其所是。而無有十定之說以程之。而使之心服而無間言則是法之不能一實情之各出者爲之也以情之各出而傷法之畫一。於是持法以律情。而情常處勝。則或以爲悖於情。而云我法如是者。此一人之法而非天下之法也。於是乎將終任情以言詩。任情以言詩。而人各尊其所見。將誰使正之。乃爲之說曰吾法固以當於情爲歸也情必合於天下人之情而後謂之情若夫各出而自是者。此不定之情。非已定之情也已定之情則卽所謂一定之法而天下之人。可以共守而無疑者也情與法各有其一定則𨿽詩之態屢遷而皆可以吾之說繩之而離合判然法𨿽非以執一爲言也而卽天下言詩之旨萬變而不出吾之宗夫如是而後知法之不可廢於詩也審矣明興詩道大振。當其盛時。或云能超踰宋元。而上逮漢魏盛唐。中一變而詭卓再變而虛秀近乃稍復嘉隆風气。要之一代之者作。匯而錄之。可以云大觀已。隗自二十餘年以來。頗裒輯諸篇。有明詩選平論之役謬爲評次。間采前人所言。而斷以已意。隨類傅會。其或偶有當於情與法之間者。則未可知。要卽有起而訶之者。亦寧無說而處此哉。其於髙亮與幽靈二家。卽不必兩救。而自可並行固將取其至庸而不可易者以俟情與法之自定蓋寄當千人心而不敢執一說而彊天下以必從亦庶幾取平焉爾已

崇禎甲申。長洲朱隗。書於支硎山之紫宙齋。

●發凡

一盛期詩選。初意合爲一編。三百年來作者如林。未易卒業。今先以二集問世。自天啟。辛酉。至崇禎甲申春。爲斷也統前後補亡拾遺。及海內名稿搜羅未竟。並子廿年所藏同人郵寄之稿。山城遷轉。多致散佚。須更收輯者。統入三集。至一集。則自洪武起至萬曆末年

一樂府𨿽遵古制。然其體雜出。旣可散入諸格。不應端立一門。又步趨元倡。則大似臨摹。放失前摸。則何如獨剏。有題輒擬。惟恐不周。誠何取爾也。且如六朝新曲。槪名樂府。要纖弱之音。風規轉下。寧當推而上之今頗以樂府雜體。並四言詩。次五七言古詩之後。俟識者定之。

一詩文不可任意攺竄。大家手筆卽有率處拗處。正當摽出耳。尺壁丈梓。豈以一瑕半�見亦。如今人有訂��夷列傳。及攺湯若士四傳奇之類。往往�笑�林。謝茂秦。攺澄江淨如練登竹秋尢可���以�譾陋夫何敢耶但平仄不諧亦是一病𨿽唐人間有之。要之非宜也亦有偶然思緒不接往往富於萬篇窘於一字從旁或效一得恍然有合不必定由學問之髙下也故於玆集。凡應平反仄。應仄反平者。以�。�之。或對偶未整。謬以已意易之。亦以�。別不知有當與否。有罪我者不之避也。

一用字有可通者。有古有葉。不應漫逐鄕音。平仄乖反並文義亦躓矣。若唐人中興中字作去聲。及司字相字作人聲。十字作平聲之類。旣有所據。�當別論。

一凡日選詩者。惟以詩爲斷耳。論人論世。別有平章。以誼以交詎各私意。今玆之役。𨿽不敢云定評。亦復率其隅見。何緣以周旋人事之見參�其問通雅髙流勿於詩外另立一義乃見逵觀耳

一賞詩直標單句。古多有之。如楓落吳江。庭艸無人之類。未可悉數。若夫承吉金山。竟無完結。仲文鼓瑟。祗誦終篇。苟有佳勝�出孤行。寧嫌細�。至如�雲疏雨之詠。集中不載全文。或因首尾不諧。秪存十字。去取之核想見前賢今以律詩一二語好者。附全首之未驪碎金堪資吟諷耆奇多愛之流知不吾笑耳

共計各體詩二十卷。長洲朱隗裒次。弟陖參挽

●諸先生社長姓氏

諸先生社長姓氏【共四百五十八人】

陳繼儒【仲醇眉公】利瓦伊禎【本寧】董其昌【玄宰思白】

髙攀龍【景逸】葉向髙【進卿臺山】黃汝亨【貞父】

鄒建光【彥吉愚公】葛一龍【震甫】王思任【季重遂東】

程嘉燧【孟陽】馬之駿【仲良】錢謙益【受之牧齋】

曹學佺【能始】邢侗【子願】尹伸【子末】

周祝【季華】李流芳【長蘅】薛岡【子仭】

顧起元【太初】米萬鍾【仲詔友石】髙出【孩之縣圃】

兪安期【羨長】範景文【質公】何喬遠【稚孝匪莪】

鍾惺【伯敬退庵】張維【叔維】方震孺【孩末】

韓敬【求仲】丘兆麟【毛伯】文翔鳳【天瑞太靑】

陳必謙【旦融】陳元素【古白】唐時升【叔達】

趙宦光【凡夫】範允臨【長倩長白】姚希孟【孟長況聞】

蔡復一【敬夫】何吾騶【��象岡】姜曰廣【居之燕及】

方孔照【溍夫】劉榮嗣【敬仲半昉】胡汝淳【子灝遠忠】

王心一【純甫玄珠】汪邦柱【如石】李吳滋【伯�如谷】

瞿式耜【起田稼軒】申紹芳【維烈靑門】魏浣初【仲雪】

李應升【仲達】陳治安【鏡淸】阮大鋮【集之圓海】

錢繼登【龍門】沈徳符【景倩】吳鼎芳【疑甫】

馬士英【瑤艸】王人鑑【徳操】倪元璐【王汝鴻寶】

簵珍【席之】薛益【虞卿】袁中道【小修】

蔣鐄【公鳴】文震孟【文起湛持】鄭之玄【道主】

李之椿【大生】李明睿【太虛】婁堅【子栗】

周光祚【承明】韓上桂【孟郁】曹勛【允大峩雪】

譚元春【友夏】黃道周【幼玄石齋】淩義渠【駿甫】

王鐸【覺斯】黃景昉【太穉東厓】蔡維寧【以寧】

徐遵湯【仲昭】陳仁錫【明卿芝臺】釋通潤【一雨】

盧世淮【徳木紫房】方拱幹【肅之】鄭友玄【元韋】

余鵾翔【誕北】於奕正【司直】越其傑【卓凡】

陸澄原【嗣端】劉若宰熊文舉【公遠】

張一如【來初】譚貞默【梁生】譚貞良【元孩】

潘一桂【木公】諸葛羲池顯方【直表】

袁樞【伯應環中】葛彌光【寶甫】張�【梁和】

張拱機【鍾筠】宋登春【海翁】閔先【百先】

周永年【安期】楊文驄【龍友】陳於鼎【爾新】

呂自咸【成之】顧簡【默生】宋玨【比玉】

董斯張【遐周】華淑【聞修】釋明河【汰如】

釋讀徹【蒼雪】卜舜年【孟碩】萬時華【茂先】

季孟蓮【叔房】曹璣【子王】顧夢遊【與治】

鄭元勛【超宗】陳函輝【木叔】文徳翼【用昭燈嚴】

茅維【孝若僧曇】茅映【遠士】茅元儀【止生】

錢栴【彥林】呂兆龍【霖生】許經【令則】

吳應箕【次尾】劉城【伯宗】錢繼章【爾斐】

陳弘緒【士業】惲向【道生】張溥【天如西銘】

張采【受先來章】陸奮飛【翀霄】黎遂球【美周】

釋弘忍【潭吉】金鎏金尙憲

蔣錫疇商梅【孟和】魯學憲【羽章】

陳懋仁【無功】邢昉【孟貞】周聖楷【伯孔】

朱灝【寀遠】汪逸【遺民】張明弼【公亮】

薛寀【諧孟】周立勛【勒卣】顧開雍【偉南】

查繼佐【伊璜】姜垓【如須】何剛【愨人】

張埁【幼靑】舒忠讜【魯直】單恂【蒓僧】

李炱【云將】劉木鼎【及叔】戴國士【初士】

談允謙【長益】袁祈年【田祖】李雯【舒章】

陳名夏【百史】陳子龍【臥子】方以智【密之】

閻爾梅【古古】萬壽祺【年少】甘元鼎【禹符】

吳偉業【駿公】胡周鼒【卣臣】呂陽【全五】

吳拭【去塵】錢邦芑【開少】魏學洢【子敬】

顧圤【山臣】羅萬象【光大】蔣棻【畹仙】

譚元亮【擬陶】江之淮【道行】徐之瑞【蘭生】

卓人月【珂月】塗伯昌【子期】周鑣【仲馭】

梁於涘【飲光】劉敷仁【濟甫】梅朗中【朗三】

金堡【衛公】劉道貞【墨仙】胡文蔚【豹生】

李楷【叔則】鄔繼思【沂公】杜浚【於皇】

張一鵠【友鴻】孫臨【克咸】錢秉鐙【幼光】

畬充羙【實甫】周惟正【尙平】馮一第【椳公】

郭金臺【幼隗】吳逢辰徐騰蛟

周岐【農父】黃淳耀【蘊生】黃家舒【漢臣】

顧杲【於方】左國材【子厚】左國棅【子直】

左國林【子忠】吳道凝【子遠】吳道新

吳道約範文光【仲闇】吳徳操【鑑在】

何亮功【次徳】戴研【道及】何亮采

陳肇曾【昌箕】沈孟【元之】鄒火宏【二水】

孫中麟【振公】齊維嶽錢履【耐翁】

王可象黃澍【仲霖】陸圻【麗京】

吳士權【巽之】張溍【子晉】王倪【參寥】

冒襄【辟疆】顧夢麟【麟士】曾異撰【弗人】

吳晉晝【接侯】錢光繡【聖月】吳維新【余常】

吳懷古【今生】王承時【象先】徐孚遠【闇公】

陳焯【默公】方其義【直之】米存標【子建】

彭賓【燕又】曹溪【谾仙】莊祖誼【宜穉】

劉芳【墨仙】沈承【君烈】徐元粲【道力】

孫淳【孟朴】丁孕幹【爰大】陳震生【靑雷】

曹爾堪【子顧】韓繹祖【茂貽】韓曾駒【人谷】

胡爾偉【英男】徐頴【巢友】宋徵興【轅文】

釋實言乃【可南】姚龍之【云舉】袁素亮【公寥】

李藻先【黼臣】嚴炳【孟虎】程邃【穆倩】

劉漢【臣向】馮祖快【歉然】範愷【忠侯】

方畿【奕幹】孫永祚【子長】文震亨【啟美】

楊士修【長倩】黃傳祖【心甫】黃芝【摘甫】

丘遂【叔遂】吳振鵾【鵰先】魏衝【叔子】

戴胤夔【九韶】毛晉【子晉】馮舒【已蒼】

陸彥龍【驤武】孫源文【南公】王瑞國【子彥】

錢可【無可】錢龍惕【夕公】陸貽典【救先】

張雋【文通】歸莊【玄恭】王挺【周臣】

王揆【端士】王撰【徳公】兪南史【無殊】

兪南藩【無斁】徐白【介白】湯三俊【俊民】

史玄【�翁】喬培【苑風】周榮起【榮公】

華時亨【仲通】秦徳滋【以巽】顧有孝【茂倫】

張三省【鄰曾】吳南岱【泰巖】馮廷章【斐公】

莊默【寓無】沈自然【君服】陳維崧【其年】

盧象觀【幼哲】蔣偉【韋人】釋仲光【佛石】

釋道衡【西吾】馮偉節【定遠】錢湦吉【星客】

文從簡【彥可】沈璜【璧父】沈履夏【無卦】

周之文【文之】林云鳳【若撫】王騫【雙鳬】

沈顥【朗倩】何大成【君立】徐汧【九一勿齋】

管瓏【幹三】蔣鉞【仲雍】陳宗之【玉立】

謝夢連【孟艸】徐波【元嘆】顧凝遠【靑霞】

王元懋【聖修】劉應【元聲】劉廣【元博】

淩必正【聖功】施武【魯孫】胡梅【白叔】

周訥【元魯】管宗曾【子韋】黃承聖【秦倩】

黃翼聖【子羽】楊廷樞【維斗】項煜【仲昭水心】

姚選【修民】劉錫名【虛受】龔端【非元】

趙均【靈均】文柟【端文】卜遠【子寧】

章美【拙生】劉曙【公旦】徐籀【亦史】

湯有慶【麟兆】李模【子木灌溪】楊廷楨【公幹】

周之玙【玙沙玉鳬】陸坦【履常】董漢策【惟儒】

張屈【醒公】李楷【仲木】殷衡【介平】

許元溥【孟宏】釋自扃【道開】姚宗典【文初】

姚宗昌【瑞初】許元功【茂勛】淩一槐【序夏】

張惇復【以中】釋道源【石林】錢位坤【與立】

朱衮【九章】管正傳【元心】殷汝霖【汝若】

張澤【艸臣】楊補【曰補】湯祖佑【耿遙】

徐寀【天兪】邵彌【僧彌】周治【云後】

袁徵【公白】薛宗廉【伯淸】丘民瞻【天民】

戴之傑【石房】朱鳳章【羽文】汪若【衍波】

黃光【若木】朱益采【觀以】堵景濂【濂生】

徐【孟博】徐【仲舒】王以繩【直臣】

釋性筏【云度】釋書佩【於蘭】潘駒【嘉客】

侯玄域【幾道】王元亮【晉生】黃樞臣【君略】

王節【貞明】蔡方炳【九霞】範幟【赤生】

金翼龍【蟠飛】徐文英【易千】徐【惠朗】

陳魁文【公交車】朱明鎬【昭芑】沈麟【友聖】

閔峻【山紆】吳與湛黃豸聲【堯臣】

施逢【商倩】郭樗【孩叟】錢南明【�石】

畬大美【仲容】嚴煒【剡中】嚴龍【諝才】

葉世偶【有一】陸炎【子言】汪宗周【瑤若】

李是楫【原渙】侯方域【朝宗】項聲表【叔遠】

文燝【楚惟】朱茂晭【子容】金嘉會【李眞】

吳一標【蒼木】釋普醇【�函】盛蘅【靈芬】

於鼒張封【無傾】朱鎰【彥兼】

徐樹丕【武子】王宋【東尹】簡捷【來徐】

王發【其長】劉能【聖成】郁信熙【太庾】

陳性【身之】劉湞【�自】金鍾奇【仲選】

葉襄【聖野】李霽【秋文】華渚【方雷】

申綋祚【維久】徐彥【美士】禇篆【蒼書】

尢侗【展成】張拱端【孟恭】湯傳楹【卿謀】

金開美【古臣】杭萯【聖生】費誓【仲雪】

徐增【子能】李炳【文中】徐煜興【楨起】

徐燇禧【綏祉】徐枋【昭法】殷麗【嘉生】

劉蕃【西翰】劉王恂【子亶】

林曙【明復】項璧【文房】劉綦【履公】

【門人】郭陶【九來】許振光【起文】錢夢麟【西侯】

徐泰【匯徵弟】朱陖【望子】

右自天啟元年。至崇禎甲申間。姓氏就�頭藏本並宿所仰企。及友朋稱道者。並列以忠景行。但稿或未至。至或非全。又急於告竣。未果窮搜。鳩工頗艱。不能該徧。實多掛漏。殊愧大觀。統俟三備焉海內詩流。知當心照也。朱隗白。

●明詩平論二集卷一

五古一

鄒廸光一首

陳繼儒九首

王思任十首

薛岡三首

葛一龍三首

馬之駿一首

李流芳七首

曹學佺一首

錢謙益七首

範景文一首

吳鼎芳二首

沈徳符二首

△鄒廸光

善捲大水洞

○善捲大水洞

奔流億萬丈。發自銅官脈。潛從地底至。出與石鬭格。兩鬭石不勝竟爲水所役洞口石橫據水乃人其腋石亦稍怒起。水亦愈漰湷。銀虯縱橫來。誰謂此洞窄。列炬向前導搴裳脫予舄。激流嚙足趾艱若度沙磧下有琉璃波上有瑯玕石井井仙人田隱隱見經畫呼龍種瑤艸。丹砂作膏澤山水玩已周動靜理自適神仙如可偕欲古君陽籍

慶曆以來。五古墮通套體面雲霧中。遊山卽一山。觀水卽一水。可厭甚矣。先生此作。刻畫淸奇。方見山水頭面。大是一快

△陳繼儒

移樹

梅山中卽事

送扈芷遊黃山

遊林屋洞

田園

○移樹

一樹常數移。家人笑其癡。或恐土肪重大者披其枝髙下頗中心神理如曩時。累累漸生實。垂老亦權奇。種樹無祕術但勿使樹知【五字抵一篇郭橐駝傳。】非關造化意。於我獨偏私。

○梅山中卽事

誰知昨夜雨化作一天雪送我到山中。梅花弄明月。月明花不見。千山白如練。忽有笑聲來。美人弄紈扇。垂手畵衣香。齊聲索酒嘗。酒波微帶綠。半似柳初黃。

輕逸便娟不費筆墨

○送扈芷遊黃山

送汝黃面師去作黃山客凡云如敗絮眞云常五色。【硬判得有理】松矮不盈丈放漧鋪百尺。石隙多坎空遊者難進屐我亦將繼遊拐杖麤有力寄語雪衣猿爲余先布席

○遊林屋洞

造物𨿽小兒山林解嘲弄沈山太湖底巧斲林屋洞上聞柔櫓聲。下乃藏牖甕。竅暗忽疏明。遊者夢復夢欲乞靈威書。石匣云已凍。

○田園

入水無含沙。入山無猛虎。司馬不徵兵。丁口罷編戶。中涓不采礦。尺寸皆完土。厥壤𨿽下下厥譜自中古耕鑿環千家歌哭同一祖。少小昧握算老大畏官府。行田盡地力累世已安堵未敢匹黃虞庶幾近鄒魯

又

樹老常縛牛。屋老難踏鳥。入門恐傾攲。客至但班艸。薄酒三四升。取醉不取少。笑指東鄰花。桃李日杲杲。昨夢是何祥吹來故人好

淳風古道。宛然在眼。

又

千錢買繭犢。性健不喜觸犁田前戽水垂死跛且禿偃蹇枯艸根饑烏啄瘡肉閔閔畏屠肆垂首神觳觫念此多苦辛。衣薪葬山麓。桃花繞牛冡。冡上人簇簇一老忽唏噓淒涼舊臣僕

又

種荷乘瀨淺。種魚乘水深。魚行不礙花。游泳自浮沈。結茆際河曲。垂柳復陰森其上有黃鳥其中張素琴素琴且莫彈黃鳥懷好音交交未終聽。曳響入東岑。

又

東鄰宦遊子上馬赴京畿垂鞭顧堂上彈淚與親違西鄰販珠兒廿載音書稀上者多費詞。曰歸是耶非。而我𨿽貧賤。瓜葛相因依。嫁娶十步內。近如一雞飛。蠟飲雜歡咲。孫大甥亦肥。門前梨棘樹。手種已成圍。

△王思任

盤花

觀海﹝八首錄一﹞

嚴灘

山憐

蔡經宅

入華嚴老人居﹝和杜劍閣﹞

石梁

放生池

獅窩嶺早發﹝和杜白沙渡﹞

登東臺頂﹝和杜萬丈潭﹞

○盤花

種花苦不直。盤花苦不曲。養葉苦太遲。剪葉苦太速。百計取花態。四時供醉目。勉彊成自然。歲久情亦熟。當其怒生時。豈不含露哭。近人旣媚人。安得自伸縮。甲園受髙價。乙榭應寄宿死徙尙不知而況榮與辱方信幽蘭心。窮年願空谷。

用才。與才之自處。時之適然皆有之。寓感何窮。

○觀海【八首錄一】

望海海如何混茫似初景勢大理難明威來天不猛。遊龍無故鄕飛鯤或纖影始知國中人。百年徒在井。

只取大勢不實賦海賦卽不盡

○嚴灘

誰何一男子。舉州冒其姓。一絲釣少微列宿俱不競要領發覺言足腹渾臥興漢月至今明。江風於此勁【法健】

○山憐

山程無近裏。山家無晏眠。山女無完粉。山民無空肩。采薪來忽虎。得米歸卽仙。獨行犖犖路。相望迢迢煙。飲水涔爲井。開山土是田。樂談城市事。喜逢賽會年。一見伍伯至。魂搖似縮鯿。使君有公賦。且取驕人錢。

○蔡經宅

蔡經猶介人止思麻姑。鞭背乃誅意。一癢不可掃。漢臯贈且挑。天臺儷而嬲豈不共神仙方幹代煩惱

○入華嚴老人居【和杜劍閣】

空山誦華嚴人老气則壯木魚一振響江南盡回向側望萬年冰。布瀑三千狀虎豹常伺門魔魅敢侵傍陰風忽拔海無畏佛亦愴。常恐悞云雷會使光明放我來舉寒酌七鬯幸不喪淩晨取沸雪盥浴神愈王緬想射人淸泠何多讓更欲借軒窗。鑿通靑玉嶂。不能此讀書。懷人自惆悵。

○石梁

誰將一疋縑經緯萬里雪上有織機梁。提絲不聽歇。天襄無此巧。火完無此潔。文是觀音蓮。花花噴玉屑。

○放生池

食少魚難養。地少魚難葬天寒瘦尙可風暖膏將漲【體物深至語莫謂戲謔】一自囚紅水何年逃碧浪本爲放生名反得速死謗大哉慈悲言不取亦不放。

○獅窩嶺早發【和杜白沙渡。】

旭來雪若水逢天乃得岸載語乘槎人又謂入銀漢雪曰萬餘里天靑界相半【奇曠非常】十丈混同行招要必以喚。舉目但茫茫。拊心何漫漫。勢迥自孤危常恐僕影散埜樹苦相欺格鬭羣爲亂袁安豈解此。閉戶空詠嘆。

○登東臺頂【和杜萬丈潭。】

古雪爭日光。彌天象反晦。我來覺一刼。不知仍世內危蹄犯峨冰力杖竭杳靄已見地無餘。翻悟天還大。諸山願臣僕北臺僅敵對。絕頂踏晶沙茫茫蕩沲瀩側身瞰滄溟金波豁旣碎齊岱呼卽應聲不在天外。僭逼上帝居恍忽搖幢斾紫浪蹵萬峯龍湫朝黑瀨。大暢向生遊。豈復如湛輩。濯足雪花淸。振衣云葉礙。肯食羣仙盟。笙鶴年年會。

△薛岡

畱別張隆甫

彭城寇

○畱別張隆甫

貧賤無足驕敢以矜色怰祝鮀宋朝死天下畱口而我見若仇讎君聞豈欣羨情性稍稍同以此成契善傲骨不易食吾子今原憲藜羮且不糝節義窮始見欲止貧相驅。欲行病相戀。行止兩不可何以計晨晏徒愛莫能助。徒知莫能薦。惟取固窮操。補收髙士傳。【無可柰何中。作不朽佳話。亦酸心。亦快心。心甫。】凍餒誠可憂言歸苦遊倦富貴生今日不如貧且賤。

激直怨斷聲有餘悲

○彭城寇

憑弔碣石宮。數假彭城道道旁桑麻靑重門禦客暴何物敢奮臂久聚中原嘯思以臺戲馬。朝呼夕輒到。城中餘三戶。城外增萬竈。鄕夫豈不勇倉卒苦號召我本大平民危機誤奔蹈孤軍望援師椎牛竢享犒從來找師集殘疆已無盜

又

髦齡苦行役況丁金革中艱難費輪楫弔古躋雲龍賊至自淮南所過州裏空頓兵桃山下。意在窺二東。洪河不得濟賊計良已窮躡後倘一旅殲殪微遺蹤乃計不出此妖蛟縱故宮淸夜坐岑樓浩浩聞北風南山助烈火天地爲之紅【得此四句宕開气勢】國家養貔貅恃以戢狂鋒狂鋒不能戢厥辜任孰躬無庸姦宄患所患求英雄道路有萬目。看敍賊退功。【悲憤塡膺妙在不盡】

△葛一龍

建溪舟中寄王元直

得潘昭度新蔡書答訊

舟中九日

○建溪舟中寄王元直

目奇。不敢瞬一瞬百奇過【迅急在眼】鮫鯢岸上立牛羊水中臥決澑拂神風噴薄天地怒行舟鬭石角所去無一步。空翠翳中日崩崖撐獨戶狙公劈皺栗。螺女搴香杜。辟歷焦峻壁。堅阻絕四顧忽於一轉折片葉生雲霧。如是五日往未及半程路鄭重致書語彷佛後先悞七月荔香盡。八月橘猶醋。

○得潘昭度新蔡書答訊

故人宰一邑鳴琴事官守飛書致予問可繼牀頭酒。予亦問使君。宵似春風否。春風苦不間。吹花復吹柳。

有意無意處搖曳多姿

○舟中九日

九日渡頭人迎風倚孤棹江空落日遠人夜生餘照無菊亦無侶開尊自相勞紅葉點鷗波靑煙出漁竈

格健气淸一結堪畫

△馬之駿

送司餉遼陽

○送司餉遼陽

金城艸木衰。雁聲哀且厲。落日孤烽髙。往往見輕騎。颯沓封�禿。空廬厭焚�其中原埜腥未必盡芊豕殘鬼哭玄沙。猶聞上功次。夜深拾斷鏃。鹵獲勅鐫記豈不恥雷同。腹滿不敢議。時媒跋扈驕未隕攙搶祟。投醪固宜廣選鋒乃爲銳似聞志士悲。中夜枕戈涕且歌胡無人。蒼茫九陵气。

語含諷刺不盡而盡

△李流芳

題荃之畵蘭

丰於寄懷戴天卿

南歸詩

○題荃之畵蘭

我昔學畵時意亦頗浩渺不求工形似。但以寫懷抱。十年弄筆研自顧尙艸艸子眞有夙慧落筆■﹝冉阝﹞便好疏疏幾葉蘭此意亦難了墨肥苦無骨。險瘦神亦槁縱筆傷婀娜。取態失蒼老。不獨煩位置。兼亦貴風藻。看子意有餘一往何振掉著花花離離著葉葉裊裊因風欲翩翻墮雨故夭矯開箑颯生气嫣肰出物表始知畫有眞。俗工徒潦倒。勉旃自珍重成名不足道

○丰於寄懷戴天卿

我昨過隆阜問予人不識。見子因吾友。執手便相得。嗟我閱世多老眼太靑白。如子自不羣肝腸映顏色。我從齊云還畱連愛落石僧廚爨無煙。溪邊學閉息。須臾千村素。猶餘半巖黑。絕叫淸景中。不禁酒喉函。飛書往報子犯夜旋相卽豈無嚴城限。況復路崎仄。感子欣肰來。絫絫載觴炙。使我獲一醉。陶肰共枕籍。別子幾何時。又見陽月易。丰於與隆阜相望苦相憶東門李女郎。頗不事妝餙【忽入女嫏卽事眞率想見澹蕩】迎門粲一咲此意可憐惜期子重來過樓頭新月直

○南歸詩

我本疏狂人。不適於用世。當其少壯時筋力尙可試。摧頺廿年餘業已甘放廢黽勉作此來未免爲貧計。出門卽不怡。行止屢跋足。祿養或可圖世難偶相值未能爲親歡遺之以大慮。絕裾者何人。殆或非吾類。髙車易傾覆況復丁此季縱令爲身謀亦豈徒泄泄【閱歷見道之言淺躁人須書座右】寄謝金門友出處各有爲。同車旣好我。周道瞻如醉。

又

我年未四十已懷退隱圖俯仰又十年。何爲尙躊躇。經過怯往迹魂魄識畏途去來廿年閒。道裏三萬餘車裝敝屢更何況此微軀所以不自決。豈徒爲饑驅富貴亦復佳歲月待我乎【較樂天欲畱年少得富貴。富貴不來年少去。二語婉折多少。】婚嫁幸已畢余口亦易餬故山臯亭下桃李滿村墟深塢秀泉石近築靜者廬新梢想出籬疏泉行遶渠雙筮指天目一勺見西湖言之病已蘇。況當長久居。息黥補吾劓。造物寧區區【右途中示子將。】

又

玆山表徐方經過屢登眺偶然尋舊遊策蹇偕所好荒亭何蕭瑟落日春風峭。河山挾霸气。四顧雄懷抱。嗟此古戰場。豈容隱者傲。緬思放隺人無乃非髙蹈不見山下湖【一句忽掉轉章法遒秀】淸如眉眼照。河勢欲吞山。湖能益山貌。此中豈有意河怒湖則笑【右登雲龍山。】

別將河湖宕開作結勢極健遠

又

吾愛陶彭澤出處皆艸艸【須知不是說陶公艸艸所謂正言若反】動必求其全俗人自纏擾吾爾廿年交知子如余少愛子無俗情俗情亦自好口常說隱淪。身復戀溫飽蹉跎兩不遂此意各能了【冷暖自知語人人有省】玆遊計百日日日同傾倒鼙鼓聲動天風濤勢翻島寢食間談諧賴以忘病惱不知分手路只此閶門道經過𨿽有期別懷亦悄悄。子歸及桃花六橋踏淸曉別業在龍泓。泉石眞可老。我歸百無歡。燒筍聽春鳥。秋風從子遊。松閣爲我埽。【右吳門別子將。】

又

伯兄性寡營生理日蕭條兩弟皆食貧汲汲度昏朝爲農力不任課兒亦無聊餘潤或望余自顧無脂膏。今當遂長往。念此中心焦。勉謝諸兄弟此非人力邀。吾宗自薄佑先達皆早雕從兄與仲氏當年踵登朝至今同藉人秉樞冠百僚逝者倘可畱翩肰亦雲霄大命旣有制電露安可饕我𨿽老風塵壽命較已牢與其夭斧斤寧以樗散逃傷彼泉下人。【又說轉先人上纏綿婉痛】憫我道路勞。兄弟更相慰。烹蔬傾濁醪。婆娑阿母旁。此樂何陶陶。富貴有此否。何及爲我驕。天倫豈世情。菀枯同所遭。但當崇令徳。愼勿望門髙。【右還家】

長蘅五古。溫厚深婉。爲體中獨絕。律詩乃率�耳。或問子於五古頗去平調。而長蘅不尙奇險。何牧之多也。子謂嘉隆間五古。正恨其通套無痛癢。如一副應酬贄禮牙笏繡補。熣燦滿前。自可假借。不必已出。人亦不堪領受。又如楚蜀�俗。以木魚漆鴨宴客。不若菘韭之適口。惡其僞也。惡其襲也。豈恨其平哉。詩到眞處必平。年到極處卽奇。長蘅之平。正使好奇者無從入手此正奇之至也。何得謂平。

△曹學佺

送陳振狂

○送陳振狂

秋月無數好。夜夜明長天。子在之水。獨坐不能眠。作客亦何事開襟殊爽肰誰堪帶余影歸去伴江船

幽襟素韻不假雕餙

△錢謙益

先生詩羙富不可如矣。昔人以樂天子瞻務觀三君。爲廣大教化主。嗣之者其先生乎。金集未見。皆得之鈔錄。故不能多。要之先生集畢竟單行。非選之所能盡也。

大風發谷城山

飲酒﹝七首錄二﹞

鱉虱﹝臭虫也﹞

淮屋﹝記淮安太守許同生作淮屋之事也﹞

四月十一日登岱五十韻

湯池

○大風發谷城山

驅車谷城山剛風旋如塊厓端殷崩雷石角噫眾籟合汨饑鴟號排蕩飛鷁退首塗失東西亭午轉冥晦天窄危徑裏。日蕩浮埃外。輿謼徒侶錯馬旋尾鬣對局步蹴石根卻行壓人背【險景動魄】登頓鳥道半。經亙蟻封內。歇鞍方問塗。息肩始一喟。行看日車斜。坐喜軸在。行邁固有時冥升信多悔善哉前車戒斯言旅人昧

○飲酒【七首錄二】

羊羔產汾州葡萄釀安邑刀賈主人名桑落應候出一一走京華種種煩置驛肩荷慮顚躓車馳或泛溢枹攜如懷繃登頓敢奔汨一夫致一罌一石數金直愛借�馨香收藏辟風日封題復再拜。輦輸權貴室。貴人多不省。累置似搏埴。寂寥揚子云扶疏守玄默徒肰煩鴟夷。耆酒何由得。

又

世多愛官者。不復知酒旨。亦有愛酒者。不暇計官羙。愛酒令人狂。愛官令人鄙。腸爛飲不休。漏盡宦不止。耆酒與貪官。皆可令人死我本愛官人侍郎不爲庳。我亦愛酒人。致酒每盈幾。今年命大謬。官罷酒亦恥。長嘯謝都門。斯可以去矣。

○鱉虱【臭虫也】

僦捨都門外湫隘類鼠穴土炕榰前楹瓴甋累後闥炎歊气彌蒸溝澮惡不渫凡百虫與豸因依作巢窟。有虫蟣虱類厥狀肖惟鱉形圓脊微穹帬介儼環列多足巧於緣利嘴銳如鐵伏匿狀第間。夢囈伺怳曶。擘肌陷鍼芒噉血恣剞刓。攢嘬方如錐。墳起已成凸。不禁膚爬搔。猛欲手捽撼倏若捷疾鬼驚走在一暼都無翼撲緣。不聞聲僁屑近或匿枕衾遠或走栭楶明或潛帷幔隱或據衣裾遶牀何處搜拂簀誰能撇兒童偶批摑經時臭不歇未足誇俘獲。徒肰滋嘔噦。我坐環堵室屏居謝朝謁方當病幽憂又復遭螫嚙睡少不耐噆。皮枯豈堪蜇。逝將謁上帝精誠訴饕餮綠章方夜奏天門還晝閉亟陽顧我咲子亦太薄劣胡肰扣閶闔除此小虫�歸來焚奏章求裝遂南發從容理席薦。瀟灑振巾襪揮手謝鱉虱。且與爾曹別。如何韓退之。得官喜見蠍。

○淮屋【記淮安太守許同生。作淮屋之事也。】

淮人作蘆屋縛蘆爲桷椽磚堅省塗曁欂櫨無刻鐫結構朴而雅庀治廉且便許君守淮陰但飲淮上泉歸來結淮屋亭午猶醉眠人言蘆爲屋。嘗恐火誤延。建章三月火。豈亦蘆使然。又云不耐久。風雨易漏穿。此屋如傳捨。次公豈非賢。竹樓安在哉。其名至今傳。

○四月十一日登岱五十韻

淸晨上泰山。下山未昏黑。【起二句作冒】登覽興已賒。驅車一何疾。我行渡泗水望嶽心悚栗原野相卻迎丘陵莾奔逸湖然類削成未見表嵂崒停車回馬嶺。凝望似堂密。岱勢自回伏。羣山各離立。傲倈矗數峯。疊浪兄沸滭。偃蹇欲不朝顧盻疑旅揖低佪成眩運登頓猶堛塞紆回淩絕頂俯仰蕩胸臆天去山不多雲與地爲一眾山斯在下九點煙屑瑟巨如牛眠冡。細如蟻封埴。散如狐綏綏。聚如羊■﹝角咠﹞■﹝角咡﹞。弭伏象環衛。奔走效覊縶。傲倈𨿽兀傲。沒踝不及膝乃知丈人尊。兒孫敢匹敵登登四十里十八盤乃畢山容濯深秀石狀鬭詭特。洞壑互排陷。岡巒競迸逼穿地山根湧。撐尺石筍出。層峯腰帶云。遠嶂掌避日。大冶無不有。神工故難詰。琢爲研山姿。縮放盆池質。近松辧薺峙。遙樹紛禾櫛戌削衣低昂翩反袖欹側鈴瓏月斧漏窈窕云車匿屬連方帖妥揚去忽剖副【水經注形容處所不到】濃淡尺寸變向背一瞚失領要苦煩紆追逋恍迷惑何當信宿畱攬采靈異悉坐看下垂云布滿兜羅色又看崇朝雨飛練掛千匹煙巒抉烘梁雲海摉蕩潏籠拙賦家心極命畵史筆逝將毀車輪豈獨戴臺笠玆遊借刻晷身世兩牽率每笑秉燭忙自嘆乞火急是時天大旱山枯石將泐渴遊旣惺忪閔雨彌快悒。元君盛香火。盻蠁走郡國。金錢佐軍儲。羨餘潤私室。神道亦乘除。靑帝遂失職。雀鼠穿帷帳風雨剝韋韠惜哉陰陽愆致此驕蹇極神心本天咫。明禋在國卹。魯童舞傞傞。齊偶笑咥咥。天門開誅蕩。膚寸云豈息。焭焭蟣虱臣。獨爲蒼生泣。

通篇摹寫領略急迅詳簡闊細語有分寸煉章煆句妙極天工

○湯池

圖經云湯池在黟山東紫石峯下。香泉溪中有湯池。黃帝服還丹。肌膚皺折。浸湯泉七日。故皮隨水而去斯須白龍見池中。笙歌繞室。雲霧淚散。見珠函玉壺持歸石室浮丘公題記幹南峯石壁。

峨峨紫石峯迸泉瀉天半下有湯泉口濆涕然壚炭陰陽交劑和涼溫互輸灌暄暖便祓濯淸泠宜靧盥立象徵明夷流惡類奔竄蒸池匪檻湧瀵魁徒澶漫天爲湯沐賜神用陰火熯不數硫黃觕肯比礜石潬【天下湯泉多作硫黃气惟驪山是礜石泉黃山乃朱砂泉】惟昔軒轅帝在宥天下亂神丹內服食靈泉外烹煆一浴肌理皴七日毛髓換龍來云翕集鳳吹霧消散漿露玉壺凝。冠履珠函貫。至今石壁題。隱隱南山矸。我來值春晚。桃花湯渙瀾香風解煩酲蒸气淟微汗咽嗽綠腸淨。拂拭紫絡粲。原憲腫可差。皇甫痺應渙。陸渾火埜灼。焦原勢糜爛。未能除人痾。安用滌身痯。誰把浮丘袖。永懷玉女姅。執熱竟何云。晞發起長嘆。

△範景文

弔方先生墓

○弔方先生墓

夷齊叩馬諫原不爲武王心憂簒弒者。借口於伐商武列當時變二子念天常各自具深心並行豈相妨頑民遷洛邑義士死首陽死名與死節。武俱不忍傷一時兩知已千載有臣綱。憶昔方正學。將苶同肝腸。【只一句捩柂】气不激不烈節不烈不揚悲風寒木末。至今有餘愴。

△吳鼎芳

泊北固山下

天臺山中

○泊北固山下

夕陽江色遠■﹝舟羲﹞棹潮初退獨客吟淸秋沙鷗冷相對水气上城根風聲隱巖背。漁舟載煙火。撐入菇茭內。

○天臺山中

白雲伴衾宿開戶雲飛去出戶尋白雲。蒼厓濕芒屨。峯頭異域僧洞口先朝樹流水帶餘花。從來不知處。

△沈徳符

告身行

詠懷﹝十首錄一﹞

○告身行

赤伏未再炎關內賞爛頭全鼎將分足中郎署發丘孱闇與雄猜。前後俱鮮謀。下逮瞀亂世白板時拜侯間值兵革興貂蟬出兜鍪亦有童憨主蜀帥付打球如何明盛朝貽此班行羞起曹一牘上朱紫隘道周墨敕一紙下廝養皆冠斿華簪耀綠幘法服被靑鞲將作操斧斤位超大長秋八騶列車前昨日身爲騶乃至槐棘身自詡借前籌延賞金吾堂賜服龍衮侔已甘噲等伍寧畏楚人咻靑女一司令萬竅鳴颼飅霜霆交加下云日皆生愁灼爍剪彩花丰茸負薪裘枝髠皮不傅棄擲衢與溝亦有株累及本判淸濁流昔旣混淄澠。今豈辧燻猶紛紛杜郵行累累請室幽元載穢襪塞。崔浩檻車溲。獵方思上蔡。辱或報江油。免官削爵土。猶稱禮遇優。差殊疏傅去詎學李泌畱向也楦麒麟玆辰繡犧牛珂玉不爲榮秪足媒俘囚季唐褻名器未足深相尢大將軍告身。今值一醉不。

○詠懷【十首錄一】

昔賢欲驕人所恃乃賤貧胸先橫一物气豪失則均貴後益著謙實與倨傲鄰。醉後益溫恭。不如任天眞。何爲居逆境道詘志反伸狂呼鍜錫公鵡洲竟沈淪登牀叱挺之幾喪浣溪身所以栗裏翁誨子頴水濱。冷入縣令被。吐污丞相茵。七尺旣受役。安能免叮嗔。

卷一終

●明詩平論二集卷二

五古二

鍾惺十二首

譚元春十首

尹伸十首

潘一桂六首

惲向二首

池顯方五首

於奕正三首

卜舜年一首

錢繼登三首

華淑六首

蔡維寧七首

阮大鋮三首

盧世■﹝氵隺﹞二首

申紹芳一首

黃景昉二首

文徳翼一首

陳函輝一首

△鍾惺

經觀音巖

雨發九灣至歸州

歸州峽

新灘

西陵峽

飛雲巖

南歸柬別劉貞一侍禦獄中

傲來山

已未白門喜周伯孔至讀其詩記前會在已酉歲

錢時將自吳過訪因謁梁水部於蕪湖及再見予送之歸吳

戢楞嚴注訖寄徐元嘆

題茂之所書劉脊虛詩冊﹝並序﹞

○經觀音巖

洞巖但如此。今來較不同。【不見深厚便令人易襲】泉石稍差次遽覺心目通。峯气值殘霽往往變蒼紅曲屈失故徑。層深翻得窮向者攀援處。乃在俯視中安知所蹈歷其下非嵌空何心覓前源徑盡忽以逢水木發秋籟而非谷中風憫默觀因應怳焉如發蒙

曲折玲瓏有幽必到山水詩恨跖實不靈此又似靈分太多請智者參之

○雨發九灣至歸州

亂山無淸曉雲水但稠濁【起句有鮑謝風致】累日行重嵐。叢密何由豁安知玆壁外。不有朝暾躍。頺云初離洞流止將焉托嶺半一人家如鳥巢阿閣。人語響空蒙煙火出冥漠。隔江望秭歸。殘陽見井郭。胡爲旣濟後昏暮猶墟落。

○歸州峽

誰知下峽途自玆始云險。蜀江不愁風風立水亦捲石逼■﹝木虜﹞觸石。湍仄舟過淺。向歷虎須危。【虎須灘名在夔州】未覺精魂斂長年至玆戒心手目俱勉。水舟細意嘗。稍肆俄焉舛曲巷夾我舟戈鋋立剡剡怒濤跳臼中倒石日夜碾努力過新灘。前期自可展。

手眼淸透不假雜色點綴而自肰如畵所謂百煉正在此

○新灘

三峽險匪今。玆灘成近世。所以名新灘舟檝往往躓。伏石激橫流。以待舟相值。天意卝人力。工亦有鈍利。利者每批卻審擇而趨避其間不容髮。失非惟恐泥三峽歸峽劇三灘玆灘厲【又將二句鎖頓方有勢方醒豁】巍巍神禹後。鑿山有望帝。連亙七百里。疏決成旣濟片石距通津智勇莫能計【鄭重有關系筆力千鈞】吁嗟乎陂理。眞宰難思議。

○西陵峽

過此卽大江。峽亦終於此。前途豈不夷。未達一間耳。辟入大都城。而門不容軌。虎方錯其牙。黃牛喘未已。舟進卻湍中。如狼足其尾。【虎牙狼尾灘名】當其夷險交跳伏正相踦。回首黃陵沒。此身才出匭。不知何心魂禁此七百里夢者入鐵圍醒猶忘在幾賴玆歷奇奧。得悟垂堂理。

○飛雲巖

吾聞山出云。巖則云之室。玆巖云所爲。云與山爲一。山云老亦堅。浮者化而實。初至怯空遊。梯磴乃歷歷下上於其間。步步可遊息。石以云爲神云以石爲質石飛雲或住動定理難詰。艸樹過泉聲尋之莫可迹諸遊山水詩又刻畫又渾成覺季重臨摹老�差下一格矣。讀此等詩。不得不服其心靈手妙效嚬之流。從何著腳。

○南歸柬別劉貞一侍禦獄中

古無三十年地天成扃鑰神龍寄髙深聲臭不可度理數俱無榷。莫能使鳴躍。天其垂異象皇心諭而作都哉禦慈寧外斷中斟酌。天心旣已睹。巷牖非不豁妄意諸小臣。聖衷疑且薄。其於所尊戚。體貌自溫恪苟能中穖宜匡順固綽綽。吁嗟失斯時。何由更納約。侍禦班𨿽後。於義忝鞀鐸四顧旣無望直前安敢卻微官易得罪倉卒風霆落。致君有今日。實以盈庭諾謂宜面引咎。後言胡救藥。匪惟語默乖。已失後先著。終始揆斯事誰其司斗杓於君獨嚴譴猶知君謇諤差賢於泛泛誅褒兩寂若君曰是何言。徒憎中懼怍。有言恨未申。何取身囚縛。看君負玆意。空名恥爲博。吾聞古直臣。退居皆閉閣。頃來鳴立仗夫豈不嶽嶽。中情旣難言。末路別有泊。或使忠諫途。反爲世所托。區區抱幽憤待君一灑濯

並是深一層語。爲好名人下�。

○傲來山

望者遠而略然得山之全【眞形圖正目不�】近郭岱已具人馬欣雲煙。牒牒達天門。天門非一天。向所指爲岱。岱曾不與焉乃知是傲來相顧而爽肰。察所由起止與岱相周旋扶侍效媚玆。詭激而便娟。𨿽爲岱疏附。其它不苟連升降殊所覩去來情屢遷於維岱曰宗。理气資節宣。

○已未白門喜周伯孔至讀其詩記前會在已酉歲

一士才徳成天人幾交釀【有感其言】勿曰兼人資。後遂不可量閱人久且多本禾自殊狀【過來人語】風日損不知驕吝羙已喪能使好徳人。十語九成妄。見君白門日弱冠神內曠如彼岸未登意已先人上敢自負人倫。秉彛不能忘人多惡其狂利子終易向。予𨿽不謂然口譽心兼創今玆從我來再見君已壯安保十年外。前途副遠望交相勞苦言。不暇道無恙。舟近察其人。豫暑淸實相。拜手誦淸風穆如表靜尙曩言庶有試今懷始獲放感子不相負。非因來破浪默思昔搖搖爲子扃疑謗。愧予當子年。事事遠相讓。𨿽云根器殊。亦綠心目障。倘有他山石如我於君向何至老大時衰劣猶悵悵乃知賢愚分。運會默相仗。

深心師友學問之談麤中自滿人須日讀一過

○錢時將自吳過訪因謁梁水部於蕪湖及再見予送之歸吳

士能苟讀書無文亦自可篇章日日傳吾知腹未果錢生學道人著述不妨夥。按之皆精博孔釋如觀火別予謁梁公返不忘見我離久如初逢玄鸙空中墮歸吳臥冰霜經籍以自褁

○戢楞嚴注訖寄徐元嘆

閱人數十載不容不索居咎譽去已足。此外何所須。豈知獲微效。習靜心迹俱。縱非懲惡友亦當返我初禁足廢參訪。良朋亦遂疏辛勤補孤陋精進資顓愚。法味自供養。不復觀他書。諸根本闇鈍無力及其餘七載求密因。心見欲豁如淺深示眞月究竟是非除因果同本性。頓漸殊常途當其銜躡際交光非有無櫽括取其要餐采聊自娛人生非麋鹿何怪限荊吳萍蓬猶偶值豈終隔一隅但恐再相見冉冉猶故吾

○題茂之所書劉脊虛詩冊【並序】

每見古人終身於詩。究其所存。不過一軼。或至數章。則心甚畏之。貴裁也。精於裁必審於作。�於示人乃其髙於自處此予所謂選而後作�作而聽人選者也。甲寅早春。舟中閱唐人全詩畏杜審官之少。而脊虛止十四首。其嚴冷之意尢肅如不可犯。篋中有髙麗妙繭八紙。將索茂之小楷。偶閱此遂以授之。其紙不浮於字。意似皆有所裁。紀之以詩。

只玆十四章煉气已成液如何平生勸一字勿苟益陶公坐髙秋俗士不敢入不受人去取孤意自先立何以莊嚴之妙繭與良筆何以展對之。新柳及初日。所貴如其詩。意皆存簡寂。

△譚元春

馮元成大參來官湖北移書垂問答贈一章

讀陶詩詩爲魯文恪手錄

復畱吳興與兪彥直同遊

謝彥父吉父陸舟亭

玉華洞

天啟元年復出應試呈莆田周學使者

送妻父劉悅翁自淮上還裏

伯敬畵古木寒泉寄董崇相廷尉令予題之

劉濟甫持顏魯公浯溪碑見贈是其先人景垣文學遺物展觀之暇率有所感

頴川張同甫曾訪予都門萬福寺投詩不值而去丙寅冬日閒居有懷始寄答此章

○馮元成大參來官湖北移書垂問答贈一章

辭人凡九變大要歸楚辭三百孔黜楚楚賴靈均垂無論聖與愚不磨在精思我所必起者人亦難廢之【大眼界大力量語。庚庚有見。非妄自儗托者可比。】南郢沅湘畔。不見芷與蘺武陵自有溪桃花所莫迷已非古人境。空想古人奇。芳菲存毫素我公幸臨玆愚生本疏內異采難華滋靜中悟離騷。稍與初體宜屈子何哀澹楚原非猖披。振衰還古則。捨公當爲誰。

○讀陶詩詩爲魯文恪手錄

陶詩淡如此微云沈古潭。密奧了無際冥冥眞气參髙非由簞瓢趣豈關沈酣。素而不近枯。心聲如可探我釱鄕先達已深躁銳慚。想其寫此帙。淸風吹茅庵。

心澄气厚澹澹無際

○復畱吳興與兪彥直同遊

我欲乘月發子忽乘月到相遇自成畱主人向客笑【髙懷如挹】尋溪不知返。身心舒一嘯。野庵達城闉。酒茗生幽妙。坐疑霜天月。日新在斯城照。

○謝彥父吉父陸舟亭

憶昔乘月色叩園登城際。忽見城頭光。波爲月所碎。齋竹借淸容是時百雉潰水月不可常。官吏興其廢。二謝步柳下嘅肰念荒穢絫土與堞平。亭之但點綴孤舟分漁牧。遙煙褁松檜。閒坐看蒼茫嗟彼勞人輩此亭有佳致不在此亭內我家臨流水。羣木良可愛。鳩工且置亭。落成皆此類

從子瞻淩虛臺記脫胎筆興超妙。不掛一塵

○玉華洞

黑雲埋地底煙霧不得結。潛與炬同人。以此爲日月陰濕沁空冥初火照難徹傴僂尋石隙容光隨曲折石筍亂棕櫚。拂音皆淸越。日縣髙下乳。彬彬相錯列。疊成人襊絞龕影幻古雪萬象不可窮間坐石上閱

雕鏤鬼工。然不入怪。髙於文長一位。

○天啟元年復出應試呈莆田周學使者

夙生師友債。人間榮寵好。兩念未盡忘根靜器猶躁【根器分別自知甚深】久閒令人肥山澤臒者誚。十日學磬折九日猶不肖前果厭巾衫。今又厭穛釣無恆則存之亦曰任運妙【自罵得妙自解得妙】夫子校南國展矣淵鏡照選士如看山佳處領其要。【不求甚解正是善讀書人】吾家二仲氏坐收良工效竹箭將盡日。仍來搜空峭。念此何因緣。思拔出泥淖。想在多生中。曾一識面貌。弟也充騎驛。灌灌歸相告。靜女夜半寒。天曉媒妁到欲許憚衾裯不許嗟猶少

以家常瑣屑尺牘委密語入詩。而不傷風雅。柔厚近人。胸懷如見。此體亦竟陵所獨。

○送妻父劉悅翁自淮上還裏

曾未出闗闠出忽千餘里。【朴率便見】泊尋我白門敝裝夏雲起鑿翁太古心誘之遊淮水碧檻與疏簾了了多纖指翁遽鄂而問。周視曰奇詭則知課女訓。內言不出矣。感翁工勸誨無妬以當美【比當肉當車語更妙】孀姑旣無間。姬勝有所倚。請翁回懶蹤數往視吾子吾子弟所生奚必緞腹裏天性於玆明。江帆掛莫止。

○伯敬畵古木寒泉寄董崇相廷尉令予題之

鍾子不言畵。偶然生數筆自取木石疏非以愧人密【髙致雅懷標出可想】躊躇未肯竟卽寄友日能於點染中。常寫其人出。曾畵一古木衝紙紙爲絀旁忽露半舟。寄予惟恐失。又畵兩古木橫有冰霜質久之拂其塵添壁與瀑一【神到急追從來髙人寄托翰墨往往如此】聞人往海上。寄懸董公室。

只說伯敬畵意髙簡而寄董只一句結出章法剏獲

○劉濟甫持顏魯公浯溪碑見贈是其先人景垣文學遺物展觀之暇率有所感

顏公書法卓。方圓皆欲除。平生嬉怒情。向此無不抒。碑版盈山川。暇矣徳業餘能令天與地如人華冠裾【非公不能當此言。非友夏不能以此言贊公。】次山頌中興。公也拜手書欣然執末技甘遜爲不如【從來惟大英雄。大學問人。方見自家眞有不如人處。容易自足。只緣不大。】推讓事君父何事肯自居【推開說去包括甚闊說理了偏不迂腐頭巾說理迂腐只是理初不暢非恨其說理也】以此煉心腕墨妙有本初【又說到筆墨上旋轉入妙】損爾主世傳。報之以勗諸。

此首詩與詞人凡九變一篇。言文章藝術之�蘊含精切。本領最大。豈尋常才藻人可及於此等詩過目不辧。而漫肰隨世訾議竟陵。何弗思之甚也。

○頴川張同甫曾訪予都門萬福寺投詩不值而去丙寅冬日閒居有懷始寄答此章

古音不可追正響謂孤調雲水散杳冥永日不彈妙小室緣燈影自將朱弦照憶念平生友宜用寂莫報【紛紛往來總無關系此寂莫中正有平生友在躁競人豈知】曩客春明門。塞默中浩浩盛世四民外別自有無告【舉世混濁知音無一眞堪下泣】汝陰張氏子萬卷不圖效奇蹤無貴遊訪我申所好荒寺苦難逢一去成遠道。天寒雁鷺多。野水自移釣。

△尹伸

先生五古刻削奧折。無一字近人。然刻而能亮。奧而能渾。一片淸淳古澹之气。流貫其中。非古非今。不襲不濫。可稱獨絕矣。七古堅響煉色。別成一家。近體矯矯仄秀。脫盡庸熟。於此道開蠶叢之險。良是間代淸律。○五言古詩。大要不出三者。寫景言情紀事。然工此體者。或偏有所長。易地則躓。求其兼融互攝於三者。而無痕迹可求。正難其人。惟先生能之耳。蓋寫景易碎。言情易俗。紀事易直。又求深者多至晦�。作理語多至幽腐。要在一片眞气。曲折各到。而語語可曉。又多含蘊言外之味乃佳。不熟讀先生諸篇。於五古之道。恐尙墮雲霧。乃漫云取裁漢魏。不知如何便得到漢魏也。

得黔報寄示兩子

山居雜詠

溪邊

病後田園雜詠

憎詩

盤江橋爲朱大參作

荊門別內

灩澦

謁李溫陵像

○得黔報寄示兩子

仕宦通黔籍。時比於放流。頃者因戎馬反名才見收我昨權出處曾慮當見投未卽■﹝犭員﹞奔林已同鷹在鞲衰年履瘴鄕病軀親戈矛。中子不樂聞。況使老妻憂。惟予性頗達。死生同一漚。炙額兼噴鼻。壯夫昔所羞苟能了二觀未必無一籌【從一順逆。齊生死中。生出濟世作用。方見本領深微。】世法今頗解勉師老氏柔。冠軍當辦戰。都護或深謀。聲靈仗英主。小醜何足劉。虔勸奉簡書。功利不敢求。畸人倘天幸。爲我營菟裘。

○山居雜詠

七年營一室裁及寢與堂此物已蘧廬主人爲夕陽豈能淫土木。長庲與曲房。密竹如墻壁茅茨蔭微行非卽廢丹碧用物先其綱。客來坐空翠松谷流笙簧。所恨嶺頭泉。未卽穿修廊。

○溪邊

赤帝淫於威漏天不能信溪水如沸羮。魚蝦難必命。上農哭原田稻花行欲燼偶陰豈不快翻愁失雨證公廩不及年官吏始聞禜。屢稔軍興余吾每疑理運耗蠹傷天心。豈徒農所病。非無陳紅者食貨矜其栢。竊恐物情渝。慢藏不得靜。嗟我百餘口筋力在釡甑往者丰之夏。猶恐儋石罄。歲秋輒如此。來日安敢問。餒鬼出籬壁。已傷丘壑性。況乎骨肉間。能必相保慶。箕疇亦忌貧。於焉義可鏡。

如鐵石如虯龍古勁中姿態橫出

○病後田園雜詠

荒俗無筆畊仁義買寒饑曠論薄田舍。英雄亦我欺。糞車卻走馬堯舜在一犂。附郭多膏腴甲族所必規百里就堯埆豈徒峯壑奇智力所不到其途乃坦夷【說得透】農惰自積習薄取給冬炊百窘博一間乘除敢自私人生滿意難。尙恐過其涯。

又

山居帶回溪於意猶未適曲門峻階下。酷喜一池碧。勉彊堤數尋。歲捐稻八石。坐待春夏雨貪天卽非策山澤不曾枯北嶺泉透眷。善下水之情坑隍惜太迫稍南勢忽抗續竹百餘尺。從此逓盈虛土石相損益

【許多曲折經營一一寫出】爲渠將里許。逶迆過我宅。遠陽而近陰韜晦保淸白。紀綱頗匠心。苦欲裕泉脈。開鑿當泉頭兼收雨雪滚工力天與人百年不再役。【收得密】

得杜之神自不必襲杜之貌從來學杜皆王之於華耳

○憎詩

卜山卜近鄰遠鄰無擇取饞鬼耗羣愚。頑巫爲鼷鼠【鼷鼠口甘。以諭巫舌。】窮冬乃其時徹曉聞狂舞荒歌促無章厭惡逮金鼓有時小自刃灑血示祠主𨿽謬章神異。半亦供戲侮。濁醪誰氏力爲爾銷痛楚詭云福雞豚。雞豚半登俎。今年盡薄收。此輩蠹禾黍。野祭徵爲戎。聖哲能逆覩。巒禍玆未寧鬼實蠻鼻祖魯火與鄴水。快事一千古。

以雅詞紀俚事。瑣而不俗。雜而不厭。此等詩詎容他人著手。

○盤江橋爲朱大參作

穹山相擠排。江形才一綫。怒濤不得張淵泓遂無間。黿鼉未肯梁滇黔欲中斷【大境界開拓在眼】小人病涉心。長者生悲怨。苦玆木石窮。金乃濟其變。鐵質自癡重。用之如羽翰瑯璫振空響。行人在天半。車馬日康莊。怯夫自魂顫不知頻動搖所以成安奠亦如淩雲臺。梁棟與風轉。虹力之所餘。幻出許樓殿。【增出一事作波又不費結撰如此鑄局非常老煉】金仙居上頭。豺虎心俱善。東西相輝映。兩崖互流盼燈影及寒星潭光最昏旦千古文荒陋翻忘利涉便。

莊實題有此動宕縹緲而又不落佻巧一字大手筆無施不宜

○荊門別內

此地慣爲別往往多苦詞昔別驅於公。今別驅於私。私若可無別情勢合參差。頃者謀慮葉意亦各安之。子但囑歸心。吾姑訂歸期。意言不盡處迹頗涉相欺遊心若盡吐。淚應倍於斯。東西在詰旦。嗣此難相知努力各保愛無爲空遠思

婉轉支離情事可想都在說不出處

○灩澦

老昧垂堂戒。云石謬耽奇依稀悵舊觀多是舟過時木小末反隆葳甤云與芝【畫出】其顚憩鸛鶴。其下宅蛟螭。生死但毫忽判於知不知舟勢與眼光。吐納每差池。滔滔萬里流旣束乃縱之。所惜古今人傳聞只崄巇

○謁李溫陵像

入國咨昔賢髙蹤寄蕭寺邊人眞報心貌僧不貌吏五年勸課功田疇與子弟至今靑蛉鄕彬彬銷■﹝舛上馬下﹞鷙。千秋熱肝腸幾卷僨文字題才別具眼析理兼論勢多少冤邪佞靑捲凜生气搏撀僞周孔開辟眞天地【太爲卓吾長價】逃儒頗有激。象教非深嗜【定有眞見得處】鈞衡遺此物緇衲借標幟吾知皮相者。心實不解忌【說得忘者甚淺妙】偶然塞言責。聖明亦未奰死於不知已公已堅夙志再拜欽幽光澘肰難其嗣

△潘一桂

開愁

龍峪

十八盤

趵突泉

華不注峯

夜中過幹山

○開愁

淺士搖齒牙埜響亂大業騷選及賦頌褁足未嘗涉競以幽蠹詞忽此鏗鏘節聚彼千萬言重不逾一葉小儒但耳食望影已心懾。僞鳳易悅楚眞龍乃驚葉誰其辧淄澠深藏閉吾睫

○龍峪

兩崖屹然開勢若相嚙噬淙流瀠石隙爭道互奔駛飛聲下迎客幽如曳瓊佩伏地忽若無有時透巖出橋危云共瘦松秀天與翠顧景如不給左右疊瞻視。

○十八盤

絕壁幾千仭一綫懸丹梯齒齒列萬磴兩峽朿偪之磴淺不受屐短策相扶支。傴僂手互搨膝與頤相徛棧齴嚙我履。■﹝廠外義內﹞厜交我眉狹障如委巷耳目不得施意懾以挺險。力勇因瞻奇岧嶤三天門空靑軋浮吹立身浮雲上下視浮雲馳

○趵突泉

靈源幻不測。潛液流無停山根厄泉脈出地爭沸騰石竇朿怒雪沙衍漚繁星。隱雷曉壑霽。急雨空堂淸。壯音薄宵影跳沬沾風欞。鮫人舞晴淚龍女搏春冰曲沼括神瀑球欄戟幽亭玲瓏納霞月浩渺涵空靑元气動不窮。乃識天地英靈奇醒遊目詎敢投塵纓

○華不注峯

眾岫■﹝口答﹞然盡忽吐靑芙蓉。發地幾千仭。削立尋太空秀色灑齊魯孤靑造空蒙石瘦無亂雲迹迥多勁風丹井注紫霞湛碧生不窮階前白雲去倏忽成奇峯

○夜中過幹山

白日又欲沒長途昏亦行蒙蒙暗塵走聒聒虛泉嗚聚足避石角壓眼防崖傾。羣峯霧外沒積水洇中明離離繁星光孤影鄰我形中夜昧所投。宛轉千慮生

△惲向

昌化道中

十八灘

○昌化道中

沿溪山嵸嶐突面失秀气禿如巨然筆。直寫蒼莾勢。溪聲破寒濤。響答千春繼因風送明玉驚身在雷際忽然千峯來。前後墮蒼翠。舉眼如列屏須臾坐屏內夾身翠黛中人樹失位置【想見奇迅】惜地不愛酒。出泉共山醉。【結漫】

○十八灘

溪流削嵯峨見石不見土暗鋒藏柁下驚懼自今古瀠回一綫端。參錯僅濡縷。羣篙夾百丈手眼藉一拄略折亂萬繩。稍急破疾雨。舟從經緯渡【卽目寫得出便妙】路辧秋毫取。不知瞿唐峽。何以歷大庾。牽舟回神情險絕乃堪數。

△池顯方

上灘

下灘

五大夫松

寄蔡敬夫轉晉轄

入玉華洞

○上灘

灘澀旣相格。風復助之逆舟拗不肯浮【三字簡妙】頻顚欲觸石。如車難容軌。如駑難受策疑非來日路何故溪儵窄乃以人戴舟如空行鳥迹眾污迸泉流始得前幾及紅日熬水煙枯葉上下炙。閉雨仍捲云。人身成幹臘。篙師告予言君性亦太迫遲遲勝不行久久自過驛若厭道路囏何似勿爲客【結淺】

○下灘

上時苦不前下時又欲卻石怒爭起立槎牙逼相攫更能巧埋伏襲人於不覺舟如入萬軍。矢袍亂撀雹。單�疾如飛。一梢與之角。最險在直春出奇履其齶。後舟方來銜。前舟忽受縛。此時失一篙。性命懸絲絡。舟師如老將先知彼部落等閒搗諸陣灘灘開鎖鑰【景奇語奇相配�甫】殷勤請其法云無甚方略持梢苐勿彊持篙苐勿弱。【��舟師十字訣心甫】水固有腠理。石赤有窽卻。隱處瀾則漩。露�濤則躍。人生當快意堤防常失著輕順而勿縱【括�梢二句意更渾約心甫】與我自相若。至此風無權藉風翻易錯。

險境妙理可悟可師

○五大夫松

晉松以九鍚。未償其歲寒。矧玆五大夫僅秦九品官。何足榮霜節。無異於窮酸。松因隱身去。明示以掛冠。世反詑爲貴。執定五株觀。仍指一瘦禿。云是五者殘。我行至山半萬松生微瀾恍似響天樂。導進十八盤。嶽靈所滋養。枝枝非素餐。

入議論番案法矣而古折有味用筆特別另一風致

○寄蔡敬夫轉晉轄

先人初仕時。太原賫馬價。平居常語人。晉果彊天下。其人喜習俠。間亦善【工】舞詐。雁門等諸關。最當防其罅蜀失在苛核遼失在寬假【並入此二語不覺支贅筆法最髙妙】以君。易冰心。威信毫不借。乳民峙倉粻。買士雕弓柘安知無用命如衛霍之亞見眞胸可憑勿聽道旁捨北嶽與淸涼欲�待公暇

古調亮節結更勁永

○入玉華洞

谷口噫厲風欲入頗怖懊鞠躬神玄室轉穿轉奧窈火光倏明晦逼瞪猶縹緲初疑色頗雜。煤煙染其表。紳望髙敞處。全體皆晶皦。天生現田井兼賜諸臺沼鐘鼓與幢蓋人物及魚鳥汗乳凝垂珠鑪鼎畱殘棗定有自肰光。默照此神島。我欲除諸炬靜觀其相好。同遊曰不可恐迷去時道最危七層臺匍行輒傾倒恍忽露隙光如陰陽初兆偪仄幽憂中精神忽飛矯。平生頂日臨尋常不爲寶從今始識恩最珍乃在小【理淺而切說來自不腐】漸前稍辧色東方將欲曉玉骨化微靑恰當松炬了蝙蝠撲而飛旁俯寒潭杳寥廓復光明佳處反居杪。

△於奕正

太古洞

丁卯讀書山中楊無補自吳入京共住半月因畵二酉圖見貽賦贈一首

度仰嶺將至巖下作

○太古洞

古洞祕秋光幽窈不可拾我欲探其裏呼僧列炬入蝙蝠觸煙驚已墜復飛集直下若眢井。𨿽寒不能濕。石軋掛四圍。彷佛百怪立。閱歷迷近遠但視光所及石罅伏深潭僧雲龍所蟄靜聽恍有聲。習習涼飆吸心動驚欲還炬短石逾澀觸壁苔染身足滑力不給一綫逗天靑黃葉飛正急

○丁卯讀書山中楊無補自吳入京共住半月因畵二酉圖見貽賦贈一首

住山無靜侶山情了不涉君攜深杳來。呼吸與山接。登眺生渺論語語山水牒忽爾發淸慧驅山入筆墨。樹老崖欲崩洞古石半泐一人挾書出胸藏不可測漠漠大小酉定宜有此客。我欽玆意深在山心逾熱。安得共羙酒。岸巾石上閱。

○度仰嶺將至巖下作

絕壁不度鳥乞與人一綫。野雲扶杖入步步驚石濺。奇峯飛上下蒼翠遙相戀十里幾百拞境幽秋易幻苔色老崩石水痕瀠曲澗人馬行其中如蟻緣花瓣【極善形容只此句可作數日想】嶺窮已至地。身猶在天半。入眼無定形。不爲丹黃亂險盡奇轉生莫惜窮昏旦

△卜舜年

秋村卽事

○秋村卽事

刈豆沿北畦采菱向南浦阿翁唱歌回枯槎蕩輕櫓樹深鳴絡緯樹外懸网罟舉酒坐前檐孫眠枕翁股。叢祠散秋社。村隱冬冬鼓。

△錢繼登

讀景逸髙先生遺表有感

○讀景逸髙先生遺表有感

嘗聞昌黎言義肉恥庖宰淸流以爲殉國事聽瓦解公心殊不肰投淵擬塡海拜手書訣詞字字寄忠藹今身與後身。孤忠常不攺。

又

亦有不義生權門締瓜瓞亦有不義死。倉皇自引決彼生如陳屍。暴露未就穴彼死亦大慚鬼面猶帶鐵公生如霜嚴。公死如電掣君恩不敢忘。逆熖不可爇。至今秋池水。冷浸千年血。

△華淑

遊石公﹝舟人過者輒呼石公石亦■﹝口答﹞肰響應﹞

登空明閣

蕩舟消夏石公間湖山之觀莫勝此矣

次韻和東坡戒殺詩

偶然作

命僕擔慧泉釀酒

○遊石公【舟人過者輒呼石公石亦■﹝口答﹞肰響應】

鯨鯢負水嘯穴石空其中孤磴力排之飛流不敢通小者如蜂蠣。巨者潛蛟宮云乳滴幽翠鏤剔疑鬼工巉巖相抱出仙斧劈一峒從上視其下。憍懾將無同偪側事牽挽。坳窔或未窮。谽谺亦云妙。何況淩長空回風湧帆檣川谷響鴻蒙一葦緣山麓呼之曰石公。【徑住老】

○登空明閣

四面撮層峯峯峯各獻奇周遭截水勢。中別如天池。縹緲案其後三山宛列眉右華左包山余巒悉郭之皎若花片生一閣中心垂【好景】空云染絳碧散落成浮漪人煙突樹起臺榭隱迷離芙蓉落未半楓桕赭全披分窗餐秀響眺聽忽潛移來玆屬秋晦月雪想他時

○蕩舟消夏石公間湖山之觀莫勝此矣

圓湖比滿月靑山猶桂影【全幅洞庭大好手眼】晴陰网輕瀾深翠積遙嶺濚洄柔櫓前如魚狎藻荇戀彼風柚香丹黃點妍倩瀲灩自爲村水气兼秋靜突石擋髙天蓨荴撥寒境終期宅此居一樓一舴艋。【處分安置得妙】舴艋石公邊。樓當消夏冷。竹木侍巾居煙霞叨簿領。【習語】

○次韻和東坡戒殺詩

蓮芡亦有肉。蔬筍亦有汁。噉之不爲奢。並以杜淫濕。淡泊養性靈非徒取自得。永懷育物念勸戒恆急急入寺聽鳴鵝。臨池觀鬭鴨。生意欣滿前。不以侑食羃。口腹累甚微厥族爲之赤正使普度弘。無能起骨白。黽勉事空王猶嫌贅冠幘飛虫守龕燈。燈向飛虫泣。願以大慈心。平彼饕餐缺相勉始家人相成在良客素心苟無昧。茗飲堪遙集。

○偶然作

藜藿苦不飽梁肉苦不饑苦樂一以分悠悠貯心脾豪門穴金粟簿計紛如絲窮檐獲斗米驚喜猶自疑中人數畆家閉戶傍。書詩幸無公私追筋骨安駑疲偃蹇滅名氏常畏官府知皇天久不雨嘉禾失耘耔五月望已賒。六月又如斯。水車墮鬼劫。翻戽無停時。喔喔聞鳩聲。未見陰雲滋且酌豆花下良朋息嘆咨天苟念吾儕一雨赤非遲【朴處可追儲王非字襞句績者可擬心甫】

○命僕擔慧泉釀酒

釀事法非一擇水其要圖五里寒泉路深冬幸不枯蒼頭聚瓶盎擔致輕修途吾觀水變化俄頃成醍醐。先期覘气色候至香模糊家貧逢歲稔斗秫不爲無倉卒友生至。咄嗟庶免沽。

△蔡維寧

早過鄒滕

渡河

淮陰謠

關山

林屋梅花

石公看云

藥州秋泛

○早過鄒滕

落月借星照荒云帶山起經過亂離後艸木恐行李蒼赤化鯨鯢將軍功足紀野火動【兀】陰風點點流靑紫

○渡河

積雪不可渡。黃河天上頭。風帆互向背。地天合一流。寒目走當中濁冰據上游魚龍決波起眾力爭片舟冷沙注如雨狐貍燈外謀大野何澹澹。月色令人愁。

古直悲涼

○淮陰謠

王孫重一飯。賤賣淮陰魚。無故大澤竭。此身亦爲漁。且分乃翁羮。其矧以而葅。至今牙齒冷。不過屠兒閭。

機鋒尖快而意調殊古

○關山

渾沌鑿一門。形勝自開局山色不通行。天勢若爲朿。孤僧始鳴磬一雨江南綠

孤秀

○林屋梅花

燃燈晝雪天日月抱醉眠。洞中七日路洞口花開千。函文祕莫讀吳王在時傳仙人機枝花春風搖酒煙【口角輕妙不必有義不必可解】餐雪種花人。都不見神仙。

○石公看云

石壁出天地數帆秋滿湖看云不得食種藥開榛蕪。讀書不識道。卽理恆自誣賢愚乃一間夷險匪異塗我意欲富貴神仙不能無。山川屢更僕心發雙踟躕

○藥州秋泛

月髙大澤起帆滿新天秋。【數帆與帆滿各有佳處】漁童鼓掌歌煙遠仙人洲。仙人是吾家。子孫千白頭芙蓉花發盡飛出雙眠鷗

△阮大鋮

入山柬緝汝玉式

徐巢友隱茅山偶來靑溪聞酒熟遂還得冰字賦送

同子寧損之麥場夜坐偶成

○入山柬緝汝玉式

靑山良可親煙霜更交騖寧取耳目娛要識性情寓。系戀亦宜屏矧復墮憂妬惇悅心不違撰酌旨非誤。於野獲農談開門識樵路。誰謂謠諑言。非我息機具。候淨孤藥存。林定百聲赴髙梁窺燕雀閒籬散雞鶩古人意至時。去此不復顧。采薇兼采芝長謠入煙霧向謂不近情今始達其故

○徐巢友隱茅山偶來靑溪聞酒熟遂還得冰字賦送

聞君臥溪閣自照溪上燈。髙窗望三茆。月出星稜稜。夢中憶孤隺饑啄南澗冰忽接巖下書。遂曳還山藤。叩君胡爲爾君意頗自矜笑指雲峯尖。健犢聊可乘。梅花抱春甕佳釀遂以登糟牀滴香孔。气與蘭蕙凝此信良不誣自我山中朋【髙人幽事愈淡愈旨】仙人有遺柏啖之身可騰晨采花露睎。夕睹松露升。萬事謝機括。釋飲夫何能。

○同子寧損之麥場夜坐偶成

白日照中野。風暄麥恆燥。老農勤刈獲及此天气好。夜久星瑯瑯畼聲出楡栲予亦偕予朋髙吟響蒼灝汨身煙海中肆志苦不早談止乘夜涼潛歷田間道屋角燈熒熒閒牛嚙枯艸

△盧世■﹝氵隺﹞

忻口以往气象大類塞垣生來偪瑣至此始覺有歷落意因而賦詩

行谷中

○忻口以往气象大類塞垣生來偪瑣至此始覺有歷落意因而賦詩

地廓靑天垂。羣山忽斂迹。極目渺無隅。漠漠平如席。遙峯露微岑參差類縫襞枯桑何刀騷棗柳少繩尺長風吹不休我行日將夕驚沙縱復橫野气黃兼白歸翼沒已完惟見空煙積肅肅單輿【車】涼心神恍若辟若寤若旁皇。若已有所獲。此日復何時二月哉生魄昏旦气候殊勞歌答於役。脫衣古館中。夜靜燈花碧。

○行谷中

深谷迥無倪。但聞水聲響。山勢合成圍幾於靡所往踽踽石子間。風气逓蒼莾縮天入甕中空碧倒孤朗。淸流幕古沙。娟秀如美掌人鳥兩俱絕微覺有盻蠁。鴻蒙或在玆。悄焉一俯仰。

△申紹芳

祝蔡孝來七十

○祝蔡孝來七十

君昔贅黃門。家兄乃僚壻。傾蓋初往還。是爲乙已歲。餘齡方十五。末座欣把袂。辟珥稟教言不敢雁行聣旣而忝同學焚舟矢共濟余也幸先登惜乎君下第眨眼十餘年冷落貂裘敝訪余歷下城。泰岱瞻靑帝。惟餘篤故知。爲君旅食計。匹馬導長安。公卿爭擁篲。便欲棄諸生。慷慨參獻替。【想見此老倔彊啟美】遲之又五載俛首就匏系驅車入三山垂老益姜桂。蜮口遂含沙終風日且曀余特秉昌言登壇召虎筮。君度義不可。飄肰捲霜蔕。歸臥艸堂幽。硯田無苛稅。【說得一團天趣啟美】尙友在古人。春秋凜義例。演易闡庖犧喚醒凡夫寱因遡君平生大抵多踔厲【一鎖有牧拾頓挫】黨獄構同文淸流筆艸薙急難赴鋃鐺獨隕千行涕。碩果勤護持。塡海比精衛。痗心世道憂擊節猶堪誓。揮杯今勸君白髮催人銳是翁𨿽矍鑠。究竟亦委蛻。何如山水間。爾我長點綴。三萬六千場。再話參同契。

敍次磊落。其人如見。何必詰曲求寄。

△黃景昉

習池

○習池

習郁種魚池相傳古亭館涓涓石甃平所漑遂百畹昔賢經濟心不肯不澹遠山公廊廟器家典尙書選持節督方州遭遇未爲晚不應白銅鞮窮年事杯盌。中原板蕩初爲歡日已短。盈把神州淚。易一兒女莞無乃父風然蚤歲誤稽阮逖矣龐徳公。采藥竟不返。

又

山公池頭醉羊公碑下淚坐令漢水深。流光照嵐翠韻事合雄心卽目成姿媚想當遊宴時攔街作鐃吹葛彊爾何人名亦鄒湛類。反覺古人殊哀樂如無謂百里香鑪峯峨峨燭星煒棄置魏晉間徒焉飽精魅。運會苟未逢。靈山亦自閟英雄學神仙斯語幾人遂

△文徳翼

釣臺

○釣臺

灘急山愈緩故堆髙石頭。左肘威狻猊。右肘貔貅。釣時來灘上。釣罷石上休。髙寒振林木凜肰不可畱少漁爲我謔老漁爲我謀竊聞今皇帝。與子有素否。上可爲三公。次不失徹侯。子陵子陵去。解絲作劍緱。

歌謠體絕有古趣

△陳函輝

偶作﹝稍節﹞

○偶作【稍節】

塵逋行處多夙累坐難遣龍性不可馴驥足那能展遊戲五濁中。笑躄而使蹇。吁嗟末流子百煉指軟望塵屈全膝視陰息余喘上相發一言。滿座輒稱善。【摹畫可憫可笑】平生有素心異乎三子撰。朝爽自西來停雲映空捲早哉誦酒倫詼矣談天衍神馬駕日車豈受覊的揃勿令世法深。反笑丈夫淺。

卷二終

●明詩平論二集卷三

五古三

鄭友玄三首

陳治安六首

閻爾梅一首

陳名夏六首

方以智一首

舒忠讜四首

陳子龍一首

錢栴三首

陳弘緒一首

錢繼章一首

李雯一首

吳偉業三首

周鼒一首

魏學洢四首

陳懋仁三首

楊文驄五首

呂陽一首

畬充美二首

劉城一首

吳應箕一首

邢昉一首

孫臨一首

左國材一首

談允謙一首

黎遂球一首

錢邦芑一首

杜澽二首

劉鼒一首

△鄭友玄

寄郝楚望先生

過眉公畬山艸舍賦贈

將發張太史爲余特賦一詩和意答謝

○寄郝楚望先生

悟盡傳注失方知思所作【大學問人到手語】古吟奏數章方知情所托。千里五百年楚望黃與郝。冥理經求。先後揆不怍片梨煙雲老不徒紙貴洛伊昔仕諫員攖鱗遂疏鑿園亭亦已異終焉瑣寥廓天篤至性人年來廢哀樂。三代爲胸中。超忽見領略。邇者足禁門動或向一壑身退物情喧名貴【髙】怨離索。幽懷存矜式待世殊不薄。自顧慚長纓不敢言寂莫【托云寂莫�人之無意於世者也不敢言處大有深情】矯首菇蘆中斂情向漠漠

○過眉公畬山艸舍賦贈

山亦何必髙。水亦何必深。一峯一澗裏。濚泓養淸音。淸音響太古伊人此幽尋。閒梅照巾裾。無營亦無禁朝飯城中友。暮艇向孤岑住世卽出世。初非小隱心文章道如此【忽轉入文章運用得別】自肰不■﹝山上奇下﹞嵚。開徑想厥始冥煙入孤禽園館日以麗誅茅示規箴物力關文質挽回急於今朝野同經濟如衣之於衾【見得隱士關系鄭重】丘壑相置小眉宇鑿森沈

○將發張太史爲余特賦一詩和意答謝

一城古附庸。艱難達天子。去者惜人情贈言無臧否啟詠穆如篇精誠流一紙淸靜卽見才。君子集其祉至人蒿目深斯言良有以治頴與治齊。同宗蓋公旨。及乎典公卿。或效或不爾名迹𨿽偶合通滯關神理【晉人名理明瞻論。人物志。俱包括在內。】以此舉似公萬類將托始見稱愧紛紜。足令來者徙重來不可知徙心焉敢已

△陳治安

畱寒溪寺六詩

○畱寒溪寺六詩

早禱龍湖特顯露異崇報未遑述龍徳

祀龍明日母疾彌畱東門乏檟惟孟封公遺我美材述孟徳

上官同官鄕紳孝廉上捨文學。至於商氓。各有賻贈。計兩得百。用爲歸資。僧洪義等十七人。惠孝待六人。齋公政如等六人。爲先慈誦經禮懺。訖不肯以瓣香半粒相煩。述賻徳

縣有三鹿商有鹿米欲用秋祭予不可請者曰寧知後來之不終用也述三鹿

縣有魚課秋日屆期請開曰待署者

武昌勝地昔多名流百年千祀誰知陳生述名勝

•早禱龍湖特顯露異崇報未遑述龍徳

龜峯石磯下。云有神龍蟠。溪上有勺水。照日所不幹。夏旱虔予禱。渡水風團團。【有風圓若車輪黑如釡至止於磯下】小蛇忽盈尺。舉首失蜒蜿。一雨連晝夜。載祀雨方闌。是龍洵靈異。詎以祠廟安。幽明兩相契。緩急可以干。

•上官同官鄕紳孝廉上捨文學。至於商氓。各有賻贈。計兩得百。用爲歸資。僧洪義等十七人。惠孝待六人。齋公政如等六人。爲先慈誦經禮懺。訖不肯以瓣香半粒相煩。述賻徳。

士民悲慈親。醵金爲酹祖。君予不家喪。愧予資鐘釡。慈悲眾緇流。發弘誓願度。如是六閱晨。摩頂若可睹。紛紛四民勤。徒以令長故。匍匐救有喪。斯道亦云古。

•祀龍明日母疾彌畱東門乏檟惟孟封公遺我美材述孟徳

先慈方背棄。百棼無一資。尉爭木宜美。丞嫌價尙差。童簿抱目眚。涕淚徒漣洏。哀痛不自主。趣捨一任之。尢恐炎蒸候。斂手足悡期。恩深孟大夫。貍首以爲貽。

•縣有三鹿商有鹿米欲用秋祭予不可請者曰寧知後來之不終用也述三鹿

■﹝口攸﹞■﹝口攸﹞三蒼鹿。有此町疃場。縣令臨將發。人嗟行李涼。奏金欲買鹿。秋廟薦馨香。縣令謝諸人。願買之三鄕。鹿自食丰艸。人沾鹿之糧。復忍登罇俎。而欺魂不彊。

【李衛公言道書載麞鹿無魂可以作脯】

•縣有魚課秋日屆期請開曰待署者

水虞講罟罶。魚鱉矠夏薧。武昌沒故事。舉网集秋潦。入饌味誠佳。在藻理亦好。不能廢舊制。畱之待新討。人言建業水。洋洋可以飽。

•武昌勝地昔多名流百年千祀誰知陳生述名勝

北枕大江流。西山色窈窕。中蟠武昌縣。霸業開權皓。蘇亭奏松響。庾月洗秋照。緬思千古英。煜彼中天曜。我來未周星。風木慘懷抱。制錦不成章。舟行失其棹。傷玆名勝區。茫肰同未到。

六詩淸厚堅古。別成格調。大約本元次山而稍簡練之。鍾譚服得不錯。

△閻爾梅

猛虎行

○猛虎行

智虎能分別。噬人不亦護人。威嚴立山岡保此鹿與禽愚虎惟一飽。顚倒臥荊榛。不顧山中物乃爲鄰虎吞智虎豈不殺。然而有疏親。

△陳名夏

感懷

贈密之

贈城中主人

讀李靑蓮集

感遇詩﹝次芮巖尹﹞

醉後與密之作

○感懷

歷歷古時山溟蒙越晨夕晨夕變气色行人猶未極驢馬在我傍日久無遠力【體物眞至又古朴】安意爲旅人。無事免於邑

似陳思不識阡與陌悲感之气溢於言外密之

○贈密之

古道久不作余將何所之。龍眠有吾子髙唱桐江湄結交滿天下。與我心相知當世重富貴好爲輕薄是髙足一以策安能不趨時【妙在不諱趨時。正見本情固在。語激而厚。】贈之以短歌。短歌淸且悲。但恨和者寡何惜今別離

婉轉篤摯。方之錄別中。且復玄斯須。气韻最近。愧千何足當此。密之

○贈城中主人

主人𨿽在城大能薄城市寂莫守家園從遊天下土髙談轉淸眞。宿學未到此。肴蔬不厭陳索醪多且旨無功焦革祠配祀當吾子

不深不多正爾興味飄灑此人定不俗足當此贈

○讀李靑蓮集

千載人未去。白雲立靑天。兒童識姓名狂飲不礙仙江中與天上豈必屑屑焉詩酒若常在卽先生大年

神超眼曠。有髙舉淩八極之意如此詩方不愧詠太白耳。

○感遇詩【次芮巖尹】

弱水有西注人情無還期安忍言輕薄努力相扶持。世事令人老不復少壯時貧賤寡刎頸富貴多新知常言金石交金石交者誰【只沓一句使佞妙妙憤激感慨。言名無窮。】

郁折悲怨。而不知所指。較步兵如何金石交。一旦永離傷更爲深切。密之

○醉後與密之作

置酒在艸堂與君酌以斟。髙歌發南北猛气橫古今仰視無所言。當軒理鳴琴榻下陳伯子爲能知其音【勁直气厚】明月出河漢照見古人心長跪願無忘乃可輕黃金。莫謂道路遠千里將重尋【語見骨性不可漫托】

讀至此言。未嘗不浩歌起舞。予何以得此於百史也。密之。

△方以智

題馬晴江兵憲像

○題馬晴江兵憲像

落落梧桐陰蕭蕭雜桑柘手攜數卷書。披衣坐石下左顧命胡兒持酒進玉斝右顧見羙人采蘭復盈把擊案當管弦薙艸當耕稼此非遼東田。亦非洛陽捨。當世疑宴樂。胡兒善迎迓。當世若用兵。羙人善騎射。倚檻臨淸池。何必構臺榭。獨飲至日暮。何必酣長夜北窗可以臥東山可以駕園林歌舞者一切皆報罷

寫得磊落行徑奇絕法得未曾有

△舒忠讜

途次遇鹽山人同行言始皇曾望徐福於其縣爲賦此篇

詠史﹝萬吉人修社事分賦﹞

述懷

寓歷下觀趵突泉

○途次遇鹽山人同行言始皇曾望徐福於其縣爲賦此篇

我愛艸兮城爲名亦爾雅祖龍慕神仙頗知皇帝假羨彼童男女逃生刼火下秦坑與楚坑。白骨非一把。一世知機人。張良徐福者。黃石教兵書。赤松病瀟灑不如徐子去稱王各一廈。寢以玉爲牀。食以龍爲鮓。天地割星辰漢祖不能罵況彼鮑魚車。有如煙後灺。日本少書詩。從玆似中夏。

○詠史【萬吉人修社事分賦】

蔡女贖氈帳賀公乞鑑湖髦側髙隱傳。濫登列女圖。古來已如此。末俗何足吁。左氏爲太官公羊賣餅徒尋微十七史。黃泉泣董狐焉知千載上不有墨爲朱烈肰奮髙斷。大事更胡塗。

○述懷

淸源有蓮花其大如車輪一瓣長三尺可以臥髙人泛之入可漢。不知香有身眞仙無舟車用物卽爲神一蘆亦可航何況坐花茵

○寓歷下觀趵突泉

昔年冬雁宕。飛瀑冷於雪。舊年夏虎跑。酌泉破餘熱。亦有突星瀨。眾吻漱芳冽。亦有康王谷。幅綃掛嶭嵲。未若歷之源。不可窮曲折立水平原。近市而能潔。萬家走瓶盎取鮮恣烹啜是泉有本根。大地偶一穴。濺玉復跳珠奇狀孰能說或云化工妙前使萬波掣我欲間兪兒。淄澠庶幾別。

以彼形此虛擊有勢本題光景便不須用力實賦矣立局之妙

△陳子龍

寄贈舒章

○寄贈舒章

明月下瑤京。照我吳江水。與君新結交光輝耀鄕裏結交俱少年顏色芙蓉鮮子若雲中龍夭矯淸漢前予如天際隺徘徊思九仙揮手笑卿相脫口必豪賢春風芳艸綠攜手出平川連傾白玉卮倒執珊瑚鞭醉題鸚鵡賦絹素飛輕煙吳姬白團扇蜀客紅錦箋黃雲合秋塞日色澹無邊飲馬隴頭水呼鷹原上田手挽兩角弓目欲空燕肰並坐髙堂上自撥鵾雞弦浩蕩亦何有別離兩分手前年子上書待詔金門久去年予就官亦自甘升斗送我姑胥臺憶汝飛狐口歸來秋已深艸艸陳杯酒。揚舲指越都。三夕夢我友。書達種山陽。知汝發錢塘去謁三天子。笑傲白雲鄕玉女指丹井解衣瀉溫湯歲星天上落戲弄軒轅旁予窮山陰棹。攬秀淩滄茫晨興事案牘。薄暮攜壺觴。小隱鏡湖曲。時褁雲門糧。窈窕香鑪峯。枕席自相望。君下富陽江。夾岸幾垂楊。定過西陵渡。同采若耶芳。人生重儔匹。難遇復難忘。

臥子古詩。初尙漢魏。中學三謝。近相見輒諷太白諸篇。此作風气宛肖太白。其才性故與相近也。

△錢栴

北窗詩

種瓜用韋蘇州韻

家太史貽我廟後岕汲泉烹之

○北窗詩

我屋如吾心面面皆窗好。窮寒得日富深夜月入早淸風遊空洞。胸中無一抱非不成曠爽光明失其寶。而介亖爲封一隅放幽皓。北區固靜位辟之迎玄昊至人小啟閉。要須通奧道。多藏而寡泄畜气如眞島我奢風日羙幾幔皆速老大抵天地恩。不容貪者詩。

○種瓜用韋蘇州韻

野處難得肉。賓客漸生疏發憤爲種瓜。立心不使蕪天念專一人半夜雨滂如地助蝕艸虫。復得寬刪鋤大約十日後。盤餐免孤虛微物食一念何不勇讀書

○家太史貽我廟後岕汲泉烹之

汲泉試良岕請雲藏白【赤】日冷香發幽气孤光放虛室削盡萬物滓。得我初古質茗理世不貴所以多煩疾【說得如許關系方見季疵輩湯社功業不小】

△陳弘緒

舟行雜詩

○舟行雜詩

淺水多鰷魚深淵多王鮪狐丘而豹山。物族有棲止。曖曖楡柳村荒荒魚蝦市𨿽乏髙奇流。亦鮮便娟子。【調咲此輩亦毒】卜居讀古墳我願擇斯裏

△錢繼章

汲惠泉

○汲惠泉

著屐偶來尋。脫屐遂終日。冷云同一巖擔夫同一室【朴趣】眞味融眾理苔蘚失其質山淺亦生幽。不飲愈愁疾。

淸適覺連篇累紙汗泉面目心甫

△李雯

長安道

○長安道

車馬老日月遙望長安中嶙嶙排天障鬱鬱紫皇宮北枕太行道。南指碣石峯。其中百萬戶朱門日爞爞將作皆羽林。賣醬時鳴鐘。金玉各在眼。市儈少愚聾。天子之所都百物靡不工流離翡翠帳。瑤蕋靑珠幪。文錦起蛟鳳。玉紫瑪瑙紅。此等貴無用。不脛萬里通。幽並好遊俠燕女多丰融寶襪珊瑚襦。紫艾靑馬驄。射鳥西山下。挾瑟易水東。中有金吾吏。自誇金吾雄。將軍坐中堂。繡騏玉蟠龍。黃紙出懷袖。赤棒搖短虹。其下虎賁校。磔毛趨奔蜂。日有千萬人。繹絡長安衕鷙鶻不空掌怒虎生腥風近見侍中貂紛紛亦怱怱朱篆肘下懸。絳節紅錦蒙。出入天語重彈射不及躬天子盛才桀弋獲羅飛虫。區區房櫳姿鵰鶚及羆熊豈無李延年亦奏衛霍功田竇猶結歡許史气協隆黃金披亂穴銀洙被僕童紫駝煮間奔走卿與公公卿好容制寬腹頤頷丰腰間暖溫玉。文犀縷玲瓏。飛塵頭上望。端拱節奏同鳴騶入閶闔肅肅聞呼嵩歸來飲醇酒。今日無胡戎。

篇中不用過接起落。禿直峨峨。渾渾無一字平衍。墮帝京塵霧。才地雄闊絕倫。心甫。

△吳偉業

山水間想

雜詩

○山水間想

石脈有時隱越吾溪上村溪水亦無底石當深處行代流過千里乃或驚而鳴彼與尋丈瀑亦共分古今始知變化力隱見有苦心【思入杳冥潛心初古】舉世亂魚鳥何能恃煙雲吾於萬物間而不藏其眞山水其愛我山水仍畏人

○雜詩

東海糜竺家。西蜀王孫室窖米流出門阿縞被墻壁吾聞秦皇帝築臺女懷淸丈夫守緘縢。畱爲女子名。所以牧羊兒。輸帛爲公卿。

又

輔嗣好自肰處默能多通叔寶自神淸。在徳非爲容天性固蹈道何必資談功【說出王衛身分甚髙】土龍有笑疾嗣宗悲途窮哀樂旣異理。所以尊虛空。

△周鼒

登光嶽樓

○登光嶽樓

何自得危樓。峩然百丈隆西望無所界。仰而識太空萬象咸來止吾性生淸風。天地總不遠迷者遂重重。心府先靈迥江山爲我通觀此千里內聖人生其中士旣讀詩書何爲不自雄【長气語自負甚廣】長空𨿽寥廓。翔之亦有鴻。風景從來在采取少人同。

△魏學洢

荊軻

張良

孫嵩

荀崧女灌

○荊軻

蕭蕭易水波日晏客未至十三死灰兒勉彊其大計坐中擊築人。何不充秦使。田光死也餞於期死也贄空死一無酬烈士喪英气願逐酒人遊哭盡不平事

○張良

子房婦女容冷致澹人意鴻門撞玉斗從容自遊戲�其眉宇間消盡浪沙气壯心未肯降偶爾付劉季。萬戶亦何庸賞功漢家事。谷城拾黃石。歸來好閒睡。

○孫嵩

北海不賓石沈烈有深意道逢賣餅人一呼魂魄悸攜手同車歸。上堂拜昆季門外正狼虎聞聲莫通气事平相咲出。戹屯乍成字問君復壁中還有幾名士

○荀崧女灌

荀家有嬌女。艾年方十三桑弓鴉翎箭匕首霜花鐔月黑跳孤城重圍密如蠶平明轉戰出軍中殺气酣不假七日哭早達尺八函援兵走風雨彷佛破章邯借問驍將誰發覆靑虫簪

△陳懋仁

夜虫聲

煎茶聲

琴聲

○夜虫聲

韻姿得天縱處下斯悠揚語砧勿怨月戒艸毋罵霜族唱如約齊秋在沙中房房中何所有。天酒方瀼瀼。

想調似東野

○煎茶聲

泉生需火活典職不假童未。濟猶古初。旣如風戰松。疏疏發以濤。送之山竹中。方當逸僧至。誤聽爲遙鍾。

○琴聲

桐是君子言差差字秋嘯。如船刺海去如冰落遙峭太音生至寂。松月照神操吾將洗心魂翛翛滅塵噪

△楊文驄

與董元宰先生論筆墨

小龍湫同用冷字

超然樓上贈云

訪觀盧鴻艸堂圖

○與董元宰先生論筆墨

提筆須認我無令筆有榷自肰筆還筆。此際識眞詮辻者豈其迂。顚耶誰見顚先天一筆起。妙在不可傳。

卽韓滉定筆之說而廣之知音相對暗暗點頭餘人不曉

又

惜墨不在墨。要知先惜水苦心不問手對境豈謀紙。看君潑墨時濃淡皆有理毫端噓董巨硯池活範李滴滴生气飛尺幅幾千里

○小龍湫同用冷字

輕煙裊絕壁飄拂疑成影照見鬢眉寒飛濺牙齒冷欲下不下時是水非水境神仙亦胡爲將龍故馳騁

○超然樓上贈云

出岫玩羣峯唐突如狎友倦則臥其腰。傲而踞乎首。有意驅不行。無心喚可走。客愁重如山。請君過谷口。

○訪觀盧鴻艸堂圖

畵道隨俗塵。觀之白日睡聞君志太初篋中多古意靜緘天地心俯視宋元位窺破先天思掃落紙上媚示我靑蒙蒙歸載千重翠

俗媚二字。詩文筆墨通忌。等閒拈出。

△呂陽

古意

○古意

薪夫過山脊途遇五尾鼫【起興新矯】■﹝雨上脈下﹞霂灑蒸梨靑松髙莫摘囊無沽酒錢徒手羞巾幗投斧去垂綸。得魚長一尺。懷安非所娛攺業今殊昔年少懶耕耘。白頭空瘦瘠。

寄托淸遙骨法堅秀

△畬充美

簡張成倩先生

種樹

○簡張成倩先生

金玉式淸儀竊承君子醉方盡眾人歡。更遠風人刺。其默者爲和其笑焉則瑞席門羞瓠葉。軒車朅而至談詠苟適諧仁光足衣被。苦其過謙恭。分坐不能侍。吾意但觀摩。莫令徵問記。三主有乞言。其世乃云季。耆老合優遊怡神葆衝粹邇應後生求新篇頗煩費。先生漫興可。那得因人累何似想其人共與捐文字

寄托雅厚。微詞古韻。足數日想。○貽贈詩有箴有諷。方見古誼。今人子師友一向貢諛。詩道輕而詩效淺矣。

○種樹

種樹莫依墻宜自中庭植周遭盡其勢蒼翠方可識其間能變化。賢者不可測態從奇崛顯影或縱橫側疏爲風所愛。密待鳥堪息對花或可喧對樹必應默【判得迂腐肰有至理】樹有品骨存。不矜顏與色。不期落落材不貴離離實亦不在歲寒倩靑傲淩逼。乹坤有靜气。凝肰肖孤特。厚本而及枝。中含自肰徳。扶疏無局朿發越少欺匿厲此風雨姿不爲晦明餙。達人志所取不借前人臆。所欲近椅桐。只除有荊棘。

別情孤調奇理正索解人不得

△劉城

觀刈稻了述田父言

○觀刈稻了述田父言

今日山出云。早晚天欲雨收蕧值雨綿爛浥歸泥土吾苗熟不齊糞薄早亦【復】苦。數畦未堅栗外靑內且窳情知早刈非農事君已覩【不說出好】前村膏沃田連年皆宿恭況此污萊中穉穗直可數鄰翁助斂割吾欲滌場圃收責人已來。謹視門前牯。

澹素深厚有儲王田家風格

△吳應箕

古意

○古意

善射世所貴。李廣終不封。白首忤人意失道難爲容去病有天意乏絕未嘗逢少貴不省士。所至爲軍鋒。不托肺腑戚。安能銘鼎鐘。

△邢昉

履穿

○履穿

一半踏市塵。【不諱妙】一半踏山泉何如雙艸履適向山中穿。幽險隔溪嶺心力追雲煙於此坐太息具後情或先。付之左右人補綻令完堅明當穿樵徑。山腹如蜿蜒。五日穿一履。十日窮一巓。遊嶽將至五。用履當及千。【較算戲謔】晚尋朱處士。織履終天年。

△孫臨

詠史

○詠史

田蚡與竇嬰。俱爲太后弟田園極膏腴治宅甲諸第婦女充後房鐘鼓羅庭砌肺腑履尊優折節屈短袂屏居藍田南賓客莫能說跪起子姓者一旦新得勢。失意醉飽間百計轉相噬。引繩灌仲孺。語侵東西衛。柰何起更衣。遂令傳捨系。不忍嬰獨生。資使救之銳辯事東朝廷所決豈在帝不與城南田。終爲蜚語斃。

古詩往往有述田竇者。敍得激直感慨。令人色動。服此健筆。

△左國材

讀史

○讀史

籬門宵不鎖。新事早傳蹕。司馬從西來。舉朝無人色。宗衮起東山從容就賓席談笑顧王郎手板已倒執卒寢簒賊謀復褫彊胡魄功成反見疑。素志竟未畢。悠悠湖海心淸風渺難卽爲臣良不易。淚墮桓伊笛。

△談允謙

畱聞人玄暉

○畱聞人玄暉

得住爲佳耳寒食且江滸君聽竹上聲是風還是雨沙燕試帆檣山鳩就花塢亦欲泛寒漪。春潮眷柔櫓。【眷字亦煉。然終不若罥字似穩。○遣調搖曳多姿】

△黎遂球

述古

○述古

積怨豈無自忘懷良亦難睚眥相往復切骨有餘嘆袁絲毀絳侯後乃與交歡上前辱趙談。所以能自安。鼌錯中其禍東市摧心肝錯亦始惡絲案受吳王錢毒害有交報。刺客無終賢。不如彼從史。醇醪醉寒天。

△錢邦芑

司馬徳操

○司馬徳操

世网不可攖。人咸昧其理髙士隱農桑臧否不掛齒及與眞主言。確肰露深旨。伏龍與鳳雛談笑薦二子。蜀漢三分業先生一言耳夫豈忘世人經濟有如此【掉得有力】

△杜浚

夏夜聽公允彈洞庭秋思

○夏夜聽公允彈洞庭秋思

空館橙花香气淸知雨歇【琴意已具便有气令弦調之兄】幽懷始相向言笑情未竭取琴爲我彈。湖波漲林樾其【玆】夕匪三五頓使燈如月。

又

楚國有君山。君山在湖裏。西風凋山葉。葉下洞庭水。落葉還在吳詎若遠遊於十年離故疆。【鄕】悲從朱絲【今夕】起。

△劉鼒

和東埜秋懷

○和東埜秋懷

麤服非綺羅云何亦云單上天行秋令豈爲一人寒胡肰繁華子。猶薦水晶盤。同是一座客。悲喜自爲端。誰減五十弦。不使今人彈。

意調並古

卷三終

●明詩平論二集卷四

五古四

董斯張一首

周聖楷一首

楊士修一首

陳震生一首

冒襄一首

陳維崧一首

黃淳耀一首

顧杲一首

黃家舒一首

黃傳祖四首

黃芝一首

顧夢麟一首

周永年四首

兪南史一首

林云鳳一首

徐波四首

楊補五首

沈顥三首

陳宗之一首

項煜三首

胡梅一首

邵彌一首

黃翼聖二首

劉錫名一首

張澤二首

管正傳一首

朱衮二首

周訥一首

周惟正一首

施武一首

△董斯張

髙暉堂前燕

○髙暉堂前燕

士巢秋秋聲嫗一四其子客言此閩喉象胥不可理燕問客何言汝答恐無以昨到碧眼僧親渡流沙水捲舌宣淸梵。漁童咲不止。神聖亮斯傳。語亦駢枝耳。木與石何情。點頭而東指。人鳥兩寂寥五柳琴�矣

△周聖楷

歸至洞庭乘風晚渡

○歸至洞庭乘風晚渡

峨嵋雪未消。洞庭波未漲遊人不萬里志念何由放【自信自嘅俱有】遠綠但淒淒新月生其浪。帆槳怨宵徵。家住淸湘上。

△楊士修

呈眉公先生乞詩序

○呈眉公先生乞詩序

曾聞董先生曰序皆譽語以箴噉名客其言冷如許余詎無名心而志不在譽但得明者吒。勝爲朦者與。伯樂所見嘲。此馬卽非駑。白石山老翁相士眼如炬目余此何臒峯泖間一侶言欲序其詩。忽復五年所。山楓正流丹籬菊花初吐招我到艸堂良覿多間阻人生駒隙光蹉跎那堪爾。

△陳震生

自蕪關渡江歸經采石燕子金山風帆迅越歸而憶之

○自蕪關渡江歸經采石燕子金山風帆迅越歸而憶之

江山千古然。身到爲我有。妙羙寧在膚。展對法官久。相逢此境佳心气冥與守。譬如此境外。隤隤皆荒阜余想旣不作靈奇入者厚我行發蕪陰兩目到京口輕舫委柔浪所經皆目受一山度江腹。兩磯綴江肘。風利不得泊舟前首頻後。可曰余此行曾見江山否讀疾想悞書交淺懷新友。遙遙再見心盟之道傍柳

△冒襄

寓懷

○寓懷

吳國有壯士發气豪而往訪熊恣其攫。揖蛇觀其彊。熊蛇偃若驚垂首避空桑二物非仁慈不畏則不傷

△陳維崧

烏灘

○烏灘

○拒瀘溪十三里。夾岸平沙。溪底齒齒然。皆浮片石。長二里許。如芝菌如仰魚如翻蝶。如淩波襪如靑天落云如鸞鳯覆兩翼昌田石皆坐立離列。此貼水髙臥。急流交絡。淸音激觸。余負險而上。每石蟠坐片時。忠登者十餘石碧艸離離皆紫香芹九節菖蒲麗其下𨿽不能羅胡牀十八九居之。漱吾齒。濯吾纓。可以漁。可以風。窈窕古邃淸廓澄空。余將樂斯而終焉矣。

鬱鬱水如羅。田田石似菜水立石反臥異景新雙睫錯落浮瑤席箕踞上蓮艓持釣選漁磯碧香四邊貼永日恣嘯傲處處皆心愜玉沙夾岸平。綠溪墮明月。散發弄漣漪纓足厭沿越

△黃淳耀

和東坡戒殺詩

○和東坡戒殺詩

嘗酌醍醐漿不貪鮓甕汁嘗挹朝夕池不羨涔蹄濕五戒空外空。十善得苶得。放者尙云非殺者獨何急。惜虫翻縛雞。絞貍因飯鴨。顚倒生愛憎。何異蟹行羃。今人遇勞瞪目眩成紫赤。及其視根還。惟餘鼻端白。悟此空萬緣如風墮輕幘【押得俊便心甫】無生自無殺。無殺自無泣。大明懸三光下照諸陷缺殺心如一塵眾塵合爲客爆肰冰釋時。酒肆許汝集

落韻運意俱臻雅飭不專以用禪家本色爲佳

△顧杲

和次尾嘲熱客

○和次尾嘲熱客

淡者胡若水甘者胡若飴旣已昧千古。爲君語四時。四時有春秋。而君不知之。柰此寒與熱一並失所爲隆冬走揮汗觸暑嚴威儀望門整峩冠喘息難自持懷中出短刺。搖扇三致辭。主人頗珍重門者徒嗟咨。髙談請異日。下階更他馳。度君挾微求。憐君無遠期。以彼聲譽髙。賤此父母遺。父母生君初當恐微風吹炎炎炙君背毋乃非老思

△黃家舒【劉自山云。是妙人。亦是悟人。】

和東坡戒殺詩

○和東坡戒殺詩

左手持蟹螫右手引函汁上牀別鞋襪饞吻尙餘濕中宵衰病來形神不相得寒熱親肌膚水火搏射急呻吟雜唵囈羨彼自名鴨鬼伯促駕車。余魂斂幽羃。朿縛歸南岡。野燐靑復出回看酒肉林惟見紙灰白驢胎馬腹中前身半冠幘【指點痛直心甫】昔觀屠宰咲今受屠宰泣如彼負逋人責償義無缺輪回若旦暮報施相主客【三字警甚】愼莫樂鮏羴鮏羴仇害集

△黃傳祖

由十八澗憩理安寺訊佛石師衝山頂靜室絕客久矣寺僧導予至鳴磬處竹扉寂阻坐頃間嶺頭履聲則師出也語間及虞長孺兄弟師雲長孺習內典未專僧孺後遂葷娶慨肰久之因�好佛好道無關眞性﹝大有機鋒﹞詞旨淵密。拜手��紀之以詩

弢光庵

倒嶺灘

黯澹灘

○由十八澗憩理安寺訊佛石師衝山頂靜室絕客久矣寺僧導予至鳴磬處竹扉寂阻坐頃間嶺頭履聲則師出也語間及虞長孺兄弟師雲長孺習內典未專僧孺後遂葷娶慨肰久之因�好佛好道無關眞性【大有機鋒】詞旨淵密。拜手��紀之以詩

山深閴人迹鐘磬音亦希僮僕一二人了了行晴暉竹樹吐淸气。白花過澗飛澗水殊不深相歷到柴扉。遲久門始啟庭階肅威儀從僧叩師蹤孤坐養髙巍相導躡石磴。瞻禮未敢幾履聲見淳徳常語含玄機。【玄機本不出常語外。所謂非﹐言之難。行之難也。】徵事得感嘆微詞嚴是非。鳴禽赴斜照。吾生竟誰依

澹甚肅甚愈朴愈旨

○弢光庵

入寺歷幽磴眉目靑光侵修竹障萬竿徑狹滋蕭森泉脈不旁溢屈曲遙有尋數筒列並地一一供淸音深綠映一片鳥飛難出林【幽潤】初夏非秋冬丹葉委石陰蒨邃絕人世非藉勢崎■﹝山欽﹞玆徑辟何歷蒼蒼積古今

○倒嶺灘

舟昨發浦城奚啻百灘迓不遑悉記志。耳自已非乍。玆晨舟泊灘。停篙久不駕。距灘咫尺地。衝流折而瀉他灘苦不上玆灘愁遽下纖乃挽舟後力努盡曲胯。舟舟銜尾過。相次莫相亞。及乎渡瀠洄矗石益■﹝石含﹞砑篙人不多撥委宛透石罅所差僅一指。狎過色不訝。俄頃行平流。山嵐半將卸。

刻畫奇險筆能追某所見是少陵嫡骨

○黯澹灘

聞名渴奇險。未至數諮問舟旣過尢灘濤奔知逼近。篙人忽朿手抓簸如恐僨。丈波髙蔽舷。目眩首已暉過灘聣後舟。一一波底奮倒下似空墜壯觀足舒慍。臨危更爲快。玆意未可訓。子則叩篙人。逆流篙曷運。答云爭此流。推挽百無分。宛折循山涯。非敢以力靳。

△黃芝

三月二日雨中登白嶽

○三月二日雨中登白嶽

嶽勢郁百里終古湧奇秀於玆處其尊一气褁諸岫。石娌如逝波。中受微風揉。疊疊漫云態云肥石非瘦俄而結頭上天光一拳覆劃肰爲屏立。半壁墮辰宿。���差翔舞狀具人獸。動靜率石意。時眠或時踣時起亦時坐名類固之授此中天地深風雨宿於竇。倏忽巖貌欽萬枝團陰雺濕嵐奔未定定處白相湊。五步失樹矗。十步失山皺。倚樓一片峯。看來漸成謬。厥雨神威在山靈聽馳驟雨聲領泉聲。泉每入雨吼。雨止泉聲出。襆被接淸奏。【雨泉分別得細漢臣】遊心熱晴朝蘢蔥雙趾透萬峯安�肰。不復煙雲走風雨動石性【總一句喚醒全篇有筆法】昨者屬希遘

心靈眼細寫得出畫不出

△顧夢麟

齒痛

○齒痛

發脫常不知齒脫痛累月結患連眾齦。晝夜若百匝衰理𨿽必至。去就義亦別。譬如兩行客。一者住非屑。一者爲流連。含辛意難決。將齒較發厚。發豈若是恝齒正多一情情除苦則滅

△周永年

贈沈眉生

冒雨登石城山

投贈尹子求先生兼送之入蜀

且住庵觀云﹝稍節﹞

○贈沈眉生

正直與剛克性無可回曲行權能立功過尙足相贖。�十年間事比並復異局江陵社稷臣失在不持服卽�主恩重忍將諫臣逐。君家太史公。【公諱想學字君典。學忤江陵罷歸。】持論一何篤爲君惇孝治爲臣效忠告因玆棄軒冕風義至今肅。武陵都將相隨賊走楚蜀奇策止加餉異數在【蒙】起復君身一書生抗章與抵觸彼終雉經死此免虎口毒猶尙謝羔雉盛年抱髙躅木天與艸莾。均無言責屬。先後肯昌言。初不動禍福始知天下士莫尙於誦讀【著此處二語。斤兩關系。】我未識君面。苐聞世品目。謂必激烈人闊步而髙足。【矚】及來把君臂。气宇但淸淑【能淸淑方是眞激烈人】授業類傳薪持身同執玉洵哉君子儒。匪僅慕溪谷。年徳後轉升出處玆堪卜眾鳥散其羣孤云生以族興言此申贈佇立敬亭麓

國史家乘。一篇包括。詩之有益世道如此。

○冒雨登石城山

登登就髙路忽忽得異景雨聲拍肩背雲气護要領山林與水天。一時俱匿影。茫茫大海中身乃在孤嶺下界已混沌夢事莫觀省平時看雨腳。此日踏雲頂。

○投贈尹子求先生兼送之入蜀

林中不粥薪湖上不賣索士於吳下謂是風雅區脫手旋麗木挾集與刺俱我亦豈敢曰。深藏能若虛。稱詩歷三紀入刻一字無自非心所安眾譽適自愚【才人自肰虛心落筆便自詡吳士往往如此知復何意】取我詩艸讀致君噫且吁意亦不嫌盡調亦不嫌孤筆舌兩無端吟成歸畵圖行盡江以南得此眞吾徒刱獲卽追古【詩家妙諦等閒說破非大解人不能爾○潘木公才極大。早年爲選體所誤。中乃知悔。惜年不長。未竟其志。偶見安期此語憶之。】靡有情性殊。斯言何敢當。感知則不誣。乞君蜀國弦。爲我歌吳趨。

○且住庵觀云【稍節】

風生云有根雨行雲有腳【看得分明】獨此陰晴間云態乃善作。山窮復有江。江云與日薄。江窮復有山。山云與波錯。煙靄𨿽異姿未若云委壑魂意隨變遷。崖谷失棲托。

△兪南史

周云治寓淵公精舍同社中諸子攜酒夜集時張將子沈畱侯冒雨先歸余偕止宿

○周云治寓淵公精舍同社中諸子攜酒夜集時張將子沈畱侯冒雨先歸余偕止宿

周子澹泊人遠避井邑喧日唫太湖上晏臥梅花村所居愛精舍齋心靜討論吾儕神交久中夜聆淸言飲酒不能醉。聊此慰寒暄。雨來逢落葉風急開山門超肰兩歸客。遙語傍淸源鬼火四野出何以安其魂不如僧榻前。且復理芳樽。

似韋

△林云鳳

龜山寶林寺謁許玄度祠

○龜山寶林寺謁許玄度祠

瑯琊東武山。乃在海水次何年隨片雲。一夕忽飛至。越人爭聚觀咄咄稱怪事閱歷幾千秋而復有斯寺。龕像孰莊嚴亭臺誰位置憶惜許徵君蕭條此髙寄立誓起浮圖垂成已先逝重現帝子身。恰遊梵王地。彥公昧平生。乍見輒呼字。恍悟前世因。盡將財力施。巋肰七級尊。迄今猶未墜。我來禮崇祠。風月了不異。風吹竹徑涼月出松林翠杖履獨徘徊悠肰多古意

直述往事自見風格

△徐波

呈鐵山雨公

乞石詩

冬晴督畦丁屏除雜蔓有述

故鄣白龍潭距宗興庵百武偶過庵中遇臯亭僧隱虛拉至潭上相度將廬焉

○呈鐵山雨公

識君西牖下【忽肰而入】曲澗幽蒙蒙。吾家近水竹雨時與此同春陰日千里。起望城隅空。林間晏坐者。峯影晝方中。山門松气肅。水嶼梅花通。齋廚聞索莫拾菌披荒叢坐有峨嵋僧秋柳詩最工苦吟亦我事。相就一燈紅。

愈淡愈遠

○乞石詩

包山蔡丈人。寓我平水宅山勢過池來亂向窗中積潛行井竈間。俯仰見二石。飄忽夏云崩瑣屑春冰集溲潦之所施不復關地脈【體物劉亮】我家蒼皮樹。無與共朝夕。樹石一相合。气力倘俱敵成就在吾人何物飛而翼【語見力量】遂蒙丈人諾。百里如不隔。使我欄楯間。十倍蒼寒色。

○冬晴督畦丁屏除雜蔓有述

桐子秋已喫桐葉近方掃夏截冰玉。枯蔓誰復抱。嚼食饜兒童。掃除遺病老。【處置有分寸】老者宜小勞使爾筋骨好。自有此籬垣接植亦稍稍。物役方紛肰恐此復不了故山汗漫歸。更辟何方艸。我生誠有涯。悠悠付天道。

淡而永。陶韋的脈也。若淺人學作淸態者。便有毫釐千里之隔。不可不辧。

○故鄣白龍潭距宗興庵百武偶過庵中遇臯亭僧隱虛拉至潭上相度將廬焉

逆溪訪禪窟沙路踐輕霜篁水翳肰處。炊煙松柏香。僧儀見整暇梵唄聞悲涼吾徒三四人坐立依殘陽徐待課誦周野菜飯靑黃。龍潭冬月滿。乃見水徳常。藻荇綠可染宛在鏡中央就中誰最賞纖眼瘦支郎與龍乞此水。滿腹願易償。更欲乞龍力。結茅侍其旁。泉香作佛事。一盂薦空王謂我明年來但辦濾水囊

詳簡濃澹處百煉千錘方始著筆牧齋先生所謂元嘆苦吟正在此處門外人何由得知

△楊補

光明頂日華

下松谷回望

登始信峯俯瞰太史與兩衲商巢焉

天橋

石筍谼

○光明頂日華

午煙忽月非月也乃日斂芒呈體全似月耳有物橫入。圓規如蝕狀久至過半乃分織日端�纏作金縷光熾空光復遠下別峯丹紫萬狀而近頂則猶夫煙霧也眾觀愕肰莫知所名以有類乎月之華也因名之華而系以詩

風雲互呼噏構象殊無端白日自右嘗忽焉示月觀有物若憑之蝕規將半殘斯須作金緯析月不得完其光下遠際幻彩隨羣巒顧我衣袂間濃靄仍漫漫眾驚不暇詳但云重遘難吾知煙雲爲其技正未殫【不盡而盡】

○下松谷回望

憑髙日摩頂羣峯掌指間嶙峋旣相習。玩弄若等閒。乃始就卑望。【山巖佳處不全在髙峻眞遊人自契斯語心甫】俾得伸其全。一步一回仰。一峯生一妍我如坐須房饗以蓮花天了了見倒影。谷底相交眠。我下髙更升影處猶淵肰

○登始信峯俯瞰太史與兩衲商巢焉

數日惟一登。不知所歷上孤峻旣在眼勇造必巓向及巓反下視始悟輕生妄【形容險絕妙在簡亮】巖根盡剎立。其深不及望峯族聚兒孤林林簇天仗。中奧當何如山於斯腑臟不能翼以下。乃欲巢而傍相顧曰僧宜我亦奚多讓

結法勁

○天橋

髙力盡巖額怒肋騰虛空【畫不出】勢更不得上引而爲飛虹。中斷巧相續。懸尾如搖風靑天掛環影。雪爪難停蹤。區區表石梁。猶與世人通。

○石筍谼

所入轉窈緲奧庭穿曲房峯情肆奇譎爲象不可方分身恆沙數析骨敲琳瑯萬戟倚靑天寒生六月霜各具喜怒情或裸或冠裳隨人指所似名能巧相當必有松媚之。如花簪倩妝。咄咄斯怪觀眞成兒戲場。

△沈顥

廣陶

張屈久住棲霞托楊補招之

○廣陶

爾生亦流浪。苦此男女情。乞食與自祭。沾沾未忘各。可死卽不死了生幹此生。所以聞至道。蹶肰嗤廣成。【知軒皇未聞道。方達得生死主腦。以免流浪之苦。自評】

又

慨自百年內誰不失好時須臾形骸化俛默與世辭公言死何知。謬誤或在玆。痛癢關夢覺去事復奚疑人臯逓相爲。釋氏不我欺。一息忘靜照。浩刼失所之。【死�所知五字。淵明自昭謬誤處。大敗缺處。還不該任運飲酒。說自肰話。自評】

○張屈久住棲霞托楊補招之

南遊人天界心遠齊梁塵十嶽秀眉宇一松爲精神【十字爲貧士生色】衰年學棲鳥飛鳴不隨人落月下霜壑苦吟難及辰貧入道性閒。老見天機眞。故山鸞隺夢遲暮彌傷神

△陳宗之

陶元亮

○陶元亮

靖節古髙尙飲酒見天則頺肰沈飲中聰明寓警枚懶至輒棄官。饑來仍乞食。一爲烈士言怒髮衝冠植此豈無懷民。變化含龍徳。古來精細人首尾多不測讀書領大意玆理庶不惑

淵明知已從來未到

△頂煜

雜詠

盧爾徳水示我杜詩胥鈔賦謝

送詹月庵侍禦之畱臺

○雜詠

昔有衣白仙超肰避權貴俛仰幕下居煉其經綸气相公嗜胡椒辛毒腐腸畏。伊人正飡霞肯染世間味達識豈不早素心良有謂。君看阿衡莾。何如南昌尉。

○盧爾徳水示我杜詩胥鈔賦謝【盧有杜癖。自謂此編。他日殉葬。所居曰杜亭。】

杜老筆端血。盧郎口中珠耽詩到地下吾友將無愚以君尊水園奉爲蜀客都自云胥史職吾見心脾刳朴茂得理要淸淨穿道腴。昔賢走萬里。寢食君父俱君今方卻掃。髙堂有至娛忠孝詩之本千秋眞可呼。

○送詹月庵侍禦之畱臺

天子睠丰水求賢彈治之卓犖四五人君乃瓊瑤姿甫其拜恩日忠懷激須眉遲恐人先我此意良可師爰韜辧姦論。而吟思賢詩。徒跣救善人。文舉眞男兒。集枯不集菀時俗以爲癡此間有癡客憂國忘朝炊。秋風江海闊浩肰無所疑剩有佞臣頭贈君當柳枝

嶄嶄露骨住處屹若斷岸筆意全別

△胡梅

遊九曲環珠洞

○遊九曲環珠洞

異珠有九曲此洞實堪比天以洞作珠人以身作蟻豈有綫在腰從者若銜尾石怪捫始知土膩初絕水。光漏一罅開仰面豁肰喜天大等盤盂日小如桃李【奇】誰知濱海山奇絕有如此。

難狀景入手脫滑甚佳

△邵彌

正月十四日牧齋師攜往西山看梅由橫塘抵光福次韻

○正月十四日牧齋師攜往西山看梅由橫塘抵光福次韻

曉入梅花溪泛泛春山遠山意無將迎煙容爲深淺【正是其將迎處心甫】勝托亦已久遊目此初展幽荒蓄奇姿。巖壑屢晦顯願言杖屨側逶迆歷所善。彌彌山市通稍稍坡陀轉。飛梁遙飲虹奔嵐近蒸甗捨舟起暮禽徐行當驅蹇如覓意中人未及不遽反春淺林始香遊觀未云晚持此靜深意水木應無靦

△黃翼聖

自夷陵至黃陵廟八十里無地不山無山不奇無奇不變撮略爲詩以備忘失

遊端州定山石室

○自夷陵至黃陵廟。八十里無地不山。無山不奇。無奇不變。撮略爲詩。以備忘失。

我亦曾見山或與水相離山水兩並奇未必此延施左顧右已失右盼左復棄怪幻不可名彊爲立文字見若天仙眾。端莊間瀘戲。亦若異形物。攫舞雜蹲睡。見若大寶幢。插天而入地。亦若錦屏障。橫列而縱峙。見若劍與戟。林立出鋩銳。亦若幾與榻。欹疊互相倚。見若大篇章參錯善標位亦若羅畫圖。落筆無一似。飛鳥所不棲采樵所不至偶見劚藥人將無仙者使神靈或潛藏曦影每晝避古色延鴻蒙艸木不敢媚。前峯旣攔抱後嶺復環蔽去不知所往來不記所自我欲作歌詩淋漓佀銘倡

○遊端州定山石室

初遊巖前宮壯麗極土木及探洞中天識山眞面目。是時春三月。炎徼熱如伏峯陰蔽日影涼气生肌粟洞中南北通。煙靄當晝觸。一日列萬狀淸機自杼軸譬如靑蓮華旣仰亦多�又如五色云欲墮還自矗【千灘著筆處著筆河想象得之】蹲獅與伏象詭怪紛難錄。舌潭澄其下山根日涵育頑靑結鴻蒙。至今潤如玉。巖間古題名磨蘇歷可�。緬懷今昔遊夕陽下空谷

△劉錫名

玉女潭

○玉女潭

蒼黃陽羨冬驅使憑洞壑日暮襲仙裾一潭神有�絕壁聳孤峙偃翠垂云幕徹底澄玉寒馴魚應呼諾恍悟靜人心神瑩鑑互礫人世不解奇聞見限城郭寂坐淸冷旁自顧了非昨【有悟】

△張澤

禮佛

寶函堂與慧始夜談

○禮佛

晨濯拜玉端肰非有願齋心習蔬食耳目發寒健【事淺理深不必讀晉人念佛三昧詩矣】靜中豈不煩豁肰如得寸。此身白雲外。空坐竹陰遠。

○寶函堂與慧始夜談

踏林瑟香气幽尋澹聞見渺渺鐘聲前法堂正深宴靑苔上石門履迹淸欲徧其中一僧少禪誦初不勌不信嗜欲深知笑詩書喭。【似黠似�妙】寂坐宜夜闌茗味秀�面【�可�而可想】傳聞蓮子峯。雲樹雜成片【古�堪�】石竹露气新風來翠涼倩學靜功力微難平俗心戰暝目乍了了佛燈慧如綫

△管正傳

穆天子

○穆天子

神驥走千里白日在其先日落岐路隅欲拾不能前所以穆天子。不戀弇山泉。翻肰反東土八駿還云邊王母生憂吟盛姬死流連仙凡同攘攘【曠眼調咲得別】安知道所�。野狐祠北斗。朽骨愛莫捐。歷盡滄與桑狡獪空自憐。

△朱衮

亡友蔡以寧遺稿刻成渡湖焚告靈幾哭之以詩﹝五首錄二﹞

○亡友蔡以寧遺稿刻成渡湖焚告靈幾哭之以詩【五首錄二】

湖頭望君廬予襟旣浪浪入門不遽哭。恐使存者傷。壁間舊題在竹木猶菁蒼如何一友謝能令天地荒【嘆得不同】曰予墮情見誠愧太上忘豈知維五倫一情爲紀网。玆焉苟恝肰。無復問其常。所恨明冥殊相見知何方。無徳酬往期。念此摧中腸

又

繁音滿天下雅喪昔所憂作詩少原本苟焉狥其流。髙往或矜戾公泳淪纖柔惟君深猛心研覃不能休奇音振羣物遠想開百幽砭惡施危言微顯各有繇。節義自天性。昧者謂何求。有同麟經作所存惟刺褒惜也使貧賤。厥命復不修。

感慨關系發自至性孝章篤於气誼語非徒爾

△周訥

詰蝗

○詰蝗

無寧食我心忍爲我禾賊。我心有萬感。亦足塡爾臆。念此民力微恃之奉徭役四野聲蕭條我君何以國

似東埜

△周惟正

寶云井﹝堯峯十景﹞

○寶云井【堯峯十景】

空山覆寶云古甃流云汁云出泉水淸雲歸寶欄濕修綆掛枯松晨昏一僧汲

△施武

相見坡

○相見坡

鬼國多重山。山上開一綫。上坡面在上下坡山在面相見令人愁不如不相見。

卷四終

●明詩平論二集卷五

七古一

王思任一首

董其昌一首

鄒廸光一首

曹學佺一首

葛一龍四首

李流芳四首

程嘉燧一首

鍾惺五首

譚元春三首

潘一桂一首

尹伸三首

錢謙益三首

陳函輝一首

婁堅一首

張明弼二首

黃景昉二首

△王思任

海綫歌

○海綫歌

余郎生事性不攺攘山未竟又盜海海气紛鋪四大綿生鉆一孔綫頭牽此綫牽來十萬里金鍼突度如承蟻初時粟粟頗亦澀忽然拔透飛天水混沌相訝誰穿引但見絲絲條直起鮫人魚服往窺之碧寒綃織波間綺長安我昔逢余郎園圖示我恁等長北山不數袁廣漢。咸池況復開寶光。從玆竹石皆空洞樓臺得影星月動潮聲汐候小錢塘湘雨瀟風狹云夢餘郎余郎何雄哉余郎雄絕王生呆要畱此綫王生共。酒酣釣出六鰲來

△董其昌

題浯溪讀碑圖

○題浯溪讀碑圖

漫郎左氏癖。魯國羲之鬼。千載遠擅揚。同時恰對壘。有唐九廟隨秋煙一片中興石不毀幾回吹律寒谷春幾度看碑陳迹新遼鶴歸來認城郭杜鵑聲裏含君臣拞釵黃絹森光怪舊國山河餘气槪。當年富貴腹劍多。異代風流椽筆在書生何負於國哉元佑之籍何當來子瞻喫飽惠州飯。涪翁夜上浯溪臺扶藜掃石溪聲咽。不禁技癢還題碣淸時有味是無能但漱湘流莫饒古

△鄒廸光

大龍湫行

○大龍湫行

名嶽多名泉飛流千百尺都從疊囐來必自空中出�山龍湫眞絕奇排空直注何離褷疑從沃焦畔或是銀河湄窮源索脈不知處。別有造化資淋漓。一從開辟�如此今古宇宙無停期若云亦非雲若雨亦非雨非霜雪。瑛瑛非煙霧縷縷初疑輕綃弱縠散連綿又疑曳佩垂璫行旁午銀虯百萬劇縱橫玉龍三千亂飛舞左分右散勢莫測流蘇張弦逓曲直舒徐宛轉意安閒砰磕漰騰勢迫亟間如投浦洛神迎亟使開山巨靈匿誰方密室奏笙簧何許鈞天扣金石鮮飆一拂杳然去。迸王流珠那處獲。須臾結朿復來無數璆枝亂鳴射。太始一气漏泄盡天公欲收收不得無端多變幻閃爍如飛電居然五長虹。五色相映絢。靑者是靑蓮白者是白練千片萬片紅■﹝毛瞿﹞■﹝毛兪﹞紫瓊綠珩分爲串直令心膽驚何獨耳目眩由來天上水空碧。何意玆昄有顏色。開鑿𨿽由神鬼工。丹靑或是山靈力。八十老僧不得見餘一見之三嘆息連呼白墮舉大爵半醉當山酹南極我聞天臺瀑匡廬泉芳名千古人流傳倚巖負壁不自奮縱有聲勢徒夤緣【頓起聲勢愈王】孰若此泉直從九天至九地。虛無縹緲太殊異。震驚山嶽亦等閒。此中意義難思議詎那尊者自西來伐石刊山抉艸萊坐對瀑泉天地老蒲團一片靈明開我今來時便問去時道瀑說禽生與同調瀑布聲中解送行躑躅將爲距那笑吁嗟乎鄒生躑躅將爲詎那笑

先生詩气豪才瞻。但鋪敍處頗多常料。不甚鍜煉耳。此篇矯矯。亦集中所少。大約先生之作。與屠長卿可稱敵手。

△曹學佺

馬市歌爲陳道源作

○馬市歌爲陳道源作

魏尙巳失雲中守。相如倦向梁園遊行樂金陵佳麗地。髙談玉塞淒涼秋。玉塞迢迢幾千里蠢爾天驕何足擬惜無飛將在龍城。坐費縣官開馬市。春秋馬市邊庭開日見胡人騎馬來。白羽遙馳獨石界。黃塵髙漲拂云堆。金錢作價繒作賞。漢家故事亦可仿。魏綘和戎傳至今。李牧安民策爲上。部落酣歌飽利歸。權奇蹴沓去如飛。祗見燕臺收駿骨。年年春艸怨芳菲。

正調不庸

△葛一龍

史滄如攜琴過訪

婆羅葉子歌

飯石峯

細字詩贈鄧君彰甫

○史滄如攜琴過訪

櫻桃花開山雨紅有客乘舟雲水東舟空祗餘三尺桐仙人气骨林下風姓名不署神相通別云訪我若不遇自彈一曲出門去

似王季友

○婆羅葉子歌

盧牟好佛好古。多藏三代鼎彛。宋元名迹會必索觀以爲眼食飽也。今觀及娑羅葉子。不尢奇乎。如影如繪蜘綴蟬脫無風欲飄吹气可沽又云優曇葉。來自竺西。博物君子不能辧。統非中土所有。物無爲貴。購以一甕錢不多也。

如水匣中秋片片縝膩而文如不見剪樣才分七襄織成陰曾覆孤眠殿又聞拈自瞿曇手寶相缽羅同植厚。西來四萬八千里。到日始爲東土有。東有西來幾超劫。澤腴剝盡無生滅。相向何須影問形。飄颻風送空蒙月。

○飯石峯

山僧咒食峯頭坐。山下眾生皆不餓。灑飯諸空雨爲石。至今粒粒猶堪數。峯頭髙並雪山看。試問山僧已湼盤。飯顆先生老無恙。相逢此地說加餐。

骨立無枝蔓而气自完厚

○細字詩贈鄧君彰甫

羲畫以前未有此羲畫以後此亦無閉目養明數日始得見只覺秋毫易數春芒麤。我有八角扇。半寫五嶽滄洲圖願取一角爲我書三都

語簡形容得盡

△李流芳

蒓羮歌

予買一小丘於鐵山下登陟不數十武而盡攬湖山之勝尢於看梅爲宜蓋踞花之上千村萬落一望而收之久欲作一小閣名爲六浮六浮之名遂滿人耳而閣竟不就鄒孟陽見予嘆息每欲代爲經營丁已八月始引孟陽至其地亦復叫絕不能已予因爲作六浮閣圖兼題一詩冀孟陽無忘此盟

虎山踏月行示同遊鄒孟陽張魯生

西湖喜遇譚友夏賦贈

○蒓羮歌

怪我生長居江東。不識江東蒓羮美。今年四月來西湖。西湖蒓生滿湖水朝朝暮暮來采蒓西湖城中無一人西湖蒓菜蕭山賣。千擔萬擔湘湖濱。吾友數人偏好�時呼輕舠致此味柔花嫩葉出水新小摘輕淹雜生气微施姜桂猶淸眞。未下鹽鼓已髙貴。吾家平頭解烹煮。間出新意殊可喜。一朝能作千里羮頓使吾徒搖食指琉璃盌盛碧玉光五味紛錯生馨香出盤四座已嘆息。舉筯不敢爭先嘗。淺斟細嚼意未足指點杯盤戀餘馥。但知脆滑利齒牙。不覺淸虛累口腹。血肉腥臊艸木苦。此味超然離品目京師黃芽軟似酥。家園燕筍白於玉。差堪與汝爲執友。菁根杞苗皆臣僕。君不見區區芋魁亦遭遇。西湖蒓生人不顧。季膺之後有吾徒。此物千年免沈錮。君爲我飲我作歌。得此十斗不足多。世人耳食不貴近更須遠挹湘湖波【袁石公盛稱湘湖蒓菜美不知湘湖無蒓。皆從西湖采去。以湘湖水浸之耳。蒓初摘後水浸。經宿愈肥。凡泉水湖水皆可浸。不必湘湖水也。今人但知有湘湖蒓。又因石公言。謂非湘湖水浸不佳。皆耳食者耳。】

細事賞鑑到家。東坡老饕。言蛤半熟而含酒。蟹�生而帶糟。正是个中人語也。

○予買一小丘於鐵山下登陟不數十武而盡攬湖山之勝尢於看梅爲宜蓋踞花之上千村萬落一望而收之久欲作一小閣名爲六浮六浮之名遂滿人耳而閣竟不就鄒孟陽見予嘆息每欲代爲經營丁已八月始引孟陽至其地亦復叫絕不能已予因爲作六浮閣圖兼題一詩冀孟陽無忘此盟

十年山閣不得就。卻負靑浮日夜浮。故人一見豁雙眼。何日三間銷百憂。冰花琪樹亂檻外。銀山雪屋排檐頭。百年有錢作底用。一朝卜築偕行休。君家西湖我震澤。往經冬夏來春秋。十千到手卽可辦非我求君君自謀

簡簡落落自多生韻

○虎山踏月行示同遊鄒孟陽張魯生

靈巖腳下斜橋路。一路橫拖山水去秋風秋月幾度來風月關心舊遊處。穹窿欲盡湖山開。落日�閃靑煙來。虎山橋頭山色闇明月遲我猶徘徊。憑橋東望遮山立。明月正向遮山出遮山遮月不遮光陸離寶气初離室。須臾山尖露半彎突兀棒出黃金盤四山蒼然一水白。玉刻橋梁銀作欄吁嗟乎張生昔年與汝橋上行虎山十年月再明同遊幾人復誰在鄕月照我空多情吁嗟乎鄒子【平呼二人章法亦異】子今眞見虎山矣虎山煙月竟何似。當年畵出虎山時橋上之人吾無汝。子兮子兮柰此�夜何磯頭夜深風露多遊人欲歸殘酒醒。試聽中流踏月歌。

○西湖喜遇譚友夏賦贈

誰言譚郎貌似我。執手問人還似無。寸心明白已如此。區區形似終模糊。我昔知子因子詩。曉月殘雪風鳴枝。境淸音寥意飄忽虎井數篇光可思吳江楚嶠兩遼闊期子不來空歲月西湖煙水我爲鄕豈知此中有譚郎十年相求始相得。停車下舩各嘆息歘然魂魄化爲一異者衣裳與巾舄城中兄弟情好偏。非我與子神不全【當備四時之气可以獻酬羣心】兩山紅葉正相待子詩我畵交無嫌。我家震澤梅花裏湖气花光三十里畱子共度梅花時。且待春深上湘水。

△程嘉燧

戲贈吳興茅生歌

○戲贈吳興茅生歌【瑞彰子道生】

山陰鼠須久零落海南雞毛亦單乏宣州諸葛世不聞。近歲吳興有新法【王道彰父子茅氏父子姚玄倩】縛毫圓滿裝管輕剔鑷精良心手恰天淸眼淨日數矢持向書流問乖合【自古名一藝。未有不具精思積力。而又虛心求益者也。今日作詩文人。反艸艸自足。】爾翁七尺頗岸然嗜酒談詣無撿押。大言吾筆是神物。一蘸直可盡十札。盤紆牽掣無不可。徑丈屏風方寸箑。丰狐之柱秋兔翰迎臘柔毛銛且滑漆光小兒晴湛湛春葉饑蠶聲颯颯書家用軟神怪生。意外藏鋒賭波擪但恐好手不易遇脫弱毫癡力難斡筋骨未就圭角呈。狼籍紛如印泥蠟。臨書秪訝不藏拙輕重纖穠苦遭聒。【說出个中痛癢】君言明當上揚州此地多金客噂沓古來難得是識眞。流俗兼容惟茸闒。【兼容二字妙從來物奇難售卽伯樂教所愛弟子相凡馬之意】不見揚州郭裏賣昏鏡。靑鏡遭瞋委塵匣。

△鍾惺

八月十四夜集別張金銘年丈暫假歸沐

鄴中歌

觀日歌

自題畵贈商孟和

禮牛首畵祖像歌

○八月十四夜集別張金銘年丈暫假歸沐

今夕與君同杯酌君言不如歸家樂歸家各有索居時。晤言今夕成今昨長安忍作終年遊苦死難爲明日畱明日不畱吾不彊途中豈可值中秋。【此下須再轉仄韻四句。方合。】滿口畱君意半闌自慚今夕滯長安思歸轉挽將歸客但覺臨岐置語難

○鄴中歌

城則鄴城水漳水。定有異人從此起雄謀韻事與文心君臣兄弟而父子英雄未有俗胸中出沒豈隨人眼底功首罪魁非兩人遺臭流芳本一身文章有神霸有气。豈能苟爾化爲塵橫流築臺拒太行。气與理勢相低昂安有斯人不作逆小不爲霸大不王霸王降作兒女鳴。無可柰何中不平。向帳明知非有益。分香米可謂無情。嗚呼古人作事無巨細。寂寞豪華皆有意書生輕議塜中人。塜中笑爾書生气。

豪快乃爾令人愁時長嘯定中起舞

○觀日歌

蒙蒙萬象未勾萌居天海間發其英殷勤照我三萬日何惜一朝觀其生已非昨夜特未朝庒天趨親海趨遙【聲調未恊】一碧以上冠萬光光以內外星搖搖此時星如不欲落。气之所至星光弱人指萬光作日光良久日從碧中躍新出於浴未暇圓水風厚兮日猶薄蹭蹬拍浮光無主火金與水相子母。遵養時晦諸气中赤黃去盡白始吐。目中空華誰所爲問日不知目當知元化中邊無定理。人各言其所見爾。不然此光以往天尙多此時東西影如何

形容處未免太苦。頗見刻畫之痕。但欲實寫此景。又得渾成自在。正復難於措手。向見太湖石公看日月對照題。元美彥吉諸公俱有作。但虛則走活路。不見到家。實地敷衍。卻又易入肥俗。推開說入神仙荒唐語。又是歌行通套。大難矣。凡作詩須看如何題。如何著筆。豈可不知甘苦痛癢。而漫置雌黃耶。

○自題畵贈商孟和

計君別我六年矣予之學畵今年始。懶衰事事減於前。卻有閒心到畵理。久近工拙不必言別來新事添驚喜士隔三日當刮目意外他長寧止此授我蜀箋誠自怍恐負佳紙筆未落交情𨿽復意欣然。心手從違亦斟。酌數撇枝柯不敢多蕭疏乃反得婆娑中年服官始作畵。勢亦不能復求苛。君言貴具文人气。正於離處察其意熟後求生穉求老再晤君時方許議

○禮牛首畵祖像歌

牛首舊有畵各祖及諸禪師像凡百軸今存者八十餘軸其它皆不可問東祖達摩北地法融亦與焉歲久絹墨非故惺爲疏募裝之仍自書各尊者出處於首好事者補之滿百偶與福淸林古度同邑譚元春湘潭周楷同遊於此瞻禮之遂作歌並記其存亡新舊之數以付守者時萬曆已未六月望日

畵家身手佛心腸妙總異同變無方寫示各祖次羣宿缽緣欲盡燈始張。邀歸縑墨無先後要使諸燈共一光縑墨壽匪金石匹筆端願力與之一。早知像教劫殘時。便是賢愚興感日。悲喜敢云惺也始佛化世人先頑鄙。一念或爲動者機。眾力眾情同起止。衣履須眉隨所挹。敢以語言自添入。直書其事待信心。爲佛爲世標性習。東祖菩提牛頭融。何可山中無此翁僉謀補之或曰否二祖神明各祖中

△譚元春

逢終南老僧歌

沿月步蒙惠二泉見予與伯敬之詩在焉向遊可慕淸感憑心

迎浦兒詞

○逢終南老僧歌

院立老僧映松藤自言本是終南僧亦終南壤綿綿老在他山心不能夏月浮梁募茶來獨上祝融下南臺倒墜寒壑自扶起至今頭上猶嶽苔今日不出勝早歸才完綻衲霜已飛坐到僧再出定時艸間秋月光上衣

抅僻

○沿月步蒙惠二泉見予與伯敬之詩在焉向遊可慕淸感憑心

惠淙淙。蒙齒齒。如思復如驚。初亦何怒喜。良久流向石窪遠然後任他紛紛耳。怒者看同石俱落喜者月亦化爲水神鬼豈不坐碑陰客履剡剡神或起蒙惠泉。感客心二泉一音生眾音與客孤聽山夜深

禪理化境茗香琴靜妙不容言

○迎浦兒詞

予幼失嚴君。長無嗣息。惟五弟三妹。孀母不免勤苦。予以長子佐力於外。𨿽鮮克盡道。然過耳縈懷。似半生沈淪婚嫁中。不復堪自作尙平矣。嘗置妾三年不子。卽遣之。所遣妾輒生子他處。始知身不宜男。不當歸過婦人戌午夏六月元聲弟生雙子予喜謂聲曰天賜也。拜而迎之。天之所賜。不迎不祥。聲哽咽不能對吾寧使吾兄獨有子。柰何令吾兄終子吾子乎。予笑曰汝欲愧世之盻盻然於兄弟之無子者。則可�然安見汝子不可子乎。我與侄數人皆若子。而復日迎之則子。我則世人矣。乃止不迎。後十二月五日。是爲老母誕辰。又迎焉。母賀春曰。喜兒今日得一子。予因大悟。此十二月五日是吾浦兒生日矣戒家人無復言六月生日者或以爲奇夫兄弟子侄。寧有奇耶。當六月報生雙子時。吾心動欲迎。心動欲迎。卽爲精爲气。乳媼抱而告諸祖。祖已見而授吾妻。然吾妻受而置諸懷。卽爲胎。母子兄弟之所跪拜。朋友之所聚觀。僮僕之所歡迎。卽爲形。不從十二月五日始。安始乎。歌以永之。俾無攺焉。厚道佳言。

汝卽臘月五日生伏時出腹臘時迎迎反爲實腹爲名祖母帨期靜哉貞。接汝天性移汝情。又懷抱之堅汝誠。新堂新竈巢神明。老僧立此煙磬鳴。

△潘一桂

後滔天行

○後滔天行

田夫捧土遮殘洫。桔橰聲息町畦出。一丸毒日烘兩肩。三尺荒泥嚙雙膝。六月稻種斗一千。賣兒買種不怨天。忍死相捐兩相活。不然槁死窮檐前。江城一片髙低哭地軸再翻天再覆太湖之水縱橫飛。濁浪黃流敗新谷波濤走陸翻地車空桑之裏龍蛇居辛勤空竭十指力潑刺贏得千頭魚攜魚納官官不收。赤荊大棒聲如彪一歲再耕不得食。不救忍復深誅求。萑苻白日入都市陰气堅凝亂所始虎豹當關關九重安得箋天叩天耳

△尹伸

喜余斯可至兼訂卜居之約

老將行

藷藇歌

○喜余斯可至兼訂卜居之約

佳水佳山慚作霸求友但求君以下【儻然而至沒間架又有分寸如此起法何處得來】豈謂遙尋舊約來。茅堂竹嶼成佳話。衰年不肯安愚蒙。攤書性魯卻無功。憑將君口代吾眼。古今一夕。都冥通。昔日。買山煩相宅花源不識兵戈厄豈有手拈雲林與故人一身翻傍風塵客如今安危【安危今日】視山川。東方【國】流離時【世】風然。好驅三十張華車【乘】饒君幾萬買鄰【子求鄰百萬】錢。

○老將行

隴西宿將皓長須。丁年挾策曾爲儒恥把危冠溺漢帝願言尺組牽單於生來有力不如虎一篋玉弢堅自詡杜預何須射穿札圯上■﹝冉阝﹞曾傳劍舞交窮四海忘其貧坐中常有夷門賓盡道河東負意气不知肝膽向人親漢庭求才眞不次公卿薦人偏气類金城但老趙充國大宛誰先李廣利兵家魁柄在權門。喜怒還爲寵辱根趨府徒聞嘲揖客。登壇■﹝冉阝﹞復重王孫。西南方鎭回天力署置髙卑憑【任】胸臆黃蓋緋袍及白徒鐵騎銀鎗都乞得黠戎可和降可戮。奇功只用書一幅。由來唾咳生羽毛世態紛紛寒與燠人間俛仰君不知老骨嶙峋空爾爲白首一軍還見奪。難道無功盡數奇。【此首純乎唐調大手固無所不可】

○藷藇歌

藷藇一名山藥。今藥肆佳覃懷不知吾邑之饒此物也。山中凡兩種。其一家植。類人手足形。性味與蹲丘鳥等耳。一野生。入土最深厚。質如覃懷產。而丰壯倍之。山中人慵於鋤。不知食食之自余始。

山傖蜉蝣死五穀朱門惛惛厭粱肉牛角不掛神農經空守芝田夢芝術禹貢靑黎未盡蜀。赤壤墳陵眞气足。銀絲百尺盤地軸破塊十尋敲膩玉土人貴耳而賤腹。自非手植猜其毒。誰手長劖發幽香。莊丁須課人一筐。竹廚連夕炊煙黃。龍酥麟腦登君堂。入咽開美病齒剛。膻葷不敢據衷腸。書腹知溫精神光。聊餉同心充道糧。諸農未許道其詳。恐祧鬼子祠墳羊。

△張明弼

腳板舞歌

猛虎行

○腳板舞歌

尙書都門謁告臥我以邑子得相過坐談數語要人來。尙書迎笑燻風回要人舉趾髙尙書顏色低要人如鶴尙書雞。諛音滿堂相嚘咿。天生優童面。但憾鬑鬑須。天生痀瘻腰。但喜犀玉扶頌言祝語盈腹貯。應口而出若師巫。有時指天鳴感泣雙淚卽下如久須須臾要人一揖退告居送客例門內。尙書請輿進門三。要人撝謙出門再。要人呼輿一何怒。尙書兩手攀輿一何苦。輿夫努力欲向門。尙書腳板絓輿舞乍似土蛙銜釣雙爪亂復似腳踏桔橰墜星雨烏麂靴底白日照。方玉腰鞓已斷組。發鬔气喘老力盡。喉間得罪猶若數。要人微嗔返輿坐尙書兩頤皆笑破我時竊觀反欲入地罅。尙書盈盈更自賀。借問尙書爲阿誰。國忠之弟力士兒。

一折絕妙院本。盡情盡態。可笑可哭。九錫萬拜。犬吠雞鳴。視此蔑如矣。

○猛虎行

吾聞穆王南徵一軍化君子爲猿鶴小人爲沙虫焉知三千年。通都作虎宮。大虎當天門一毛遮白日小虎坐憤怒陰風隨詫叱漢江多貙人。宣州封使君。俱逢七日病。盡化寅將軍。身披紫葛衣攫拏上髙云嚙人令屍拜。流血九衢殷吾鄕有魅狐能作嬰兒聲見人稱阿紫歡鵲相逢迎近來白額以爲父厲吻向人莫敢攖羊淫而狠豕卑而率鵝頑而傲狗險而出掛綠拖靑是曰蛙鷸蛇復讎梟背徳鼠銜窶穴數弄璇極物物自言虎養子插齒樹距相噉食泰山朝來摧東海向暮立莫震懾。虎出入。驪頷喪其珠。鯨魚盜其目。莫怨讟。虎在谷。山猿汝勿嘯。林麋汝勿遊。羣虎咀爾不搖牙吞爾不搖喉爾何物。乃敢嘆與謳。道傍一老媼哀聲淒蒼煙吾舅吾夫死於虎吾子復死焉天公愛虎生臕肉。嗟爾老媼奚澘然。誰人忠信鼻偏肥。何客膏腴味正美千爪萬鬣相■﹝言冏﹞伺累項於膝難貸死。燭龍火盡虎威繼一目放光笑向帝【奇妙用事不覺】騶虞獬豸徒羣羣聞聲拄喙皆擗地噫吁嘻天厄陽九地百六空山無人素靈哭。三心五噣遷四時詎爾惡獸乃稔毒惡獸惡獸爾無哮嚧黃河有時決酸棗野火或能燔孟諸忽然天公醉後醒。小虎爲虱。太虎爲豬。吾令季路斷爾尾。奔戎拔爾須。煙焚爾骨揚其餘。

△陳函輝

鶴臺歌

○鶴臺歌

松滋郡固有鶴澤。晉羊叔子舊遊地。今上甲戊石碣出於池中。鶴臺二字宛然在。考其年月。標題出羊公手無疑。數千年名迹。借賢王登覽之暇以出。亦南紀之佳話也。因爲歌之。

髙臺有不傾曲池有不平君不見七澤之中藏鶴澤羊公千載爲題名公家鶴何氋氃見客不舞羞長風非鶴不舞客不韻。誰歟客者勗與充。【看得鶴甚有品】假令鶴入梁園中鄒枚司馬淩雲工九臯一聲相和應自然淸唳畱長空又令鶴見淮南之八公肯辭羽翼供騎翀神仙麒驥無銜轡。七煙八景扶靑童。曾聽葛翁搗藥鳥夜喚丁當直到曉琴髙石魚不可騎以鶴贈之飛杳渺【奇思駢集】祗支之國獻雙睛妖災祲惡不敢生鑄金刻木待此鳥不如鶴臺二字猶分明。朱邸王孫天傘手。金輪匝地詫希有兜率分來法界身支耶湧現云雷蚪此石在晉曾不言。鎭定荊楚如蟠根。黃鶴南飛石出世。緱山今在小山園。

碣沒復出。始知杜預癡情。未可哂。爲鶴解嘲。詞嚴義正。遼海歸來。又當墮羊公之淚矣。季重。

△婁堅

送孟陽遊楚

○送孟陽遊楚

松圓居士晚跅■﹝也﹞。自言蚤歲殊逡巡。晚似操舟柁在手。每逢洄伏捷有神。市南老生昔酣逸久停杯勺依僧律譬如病起才學醫細簡方書惟恐失吾孱自縛小乘禪君豪出入無拘牽迹似小乖心莫逆。欲別相看俱惘肰。有眼不觀尋丈水長江浮空數千里足不躡步仭丘楚山突兀髙雲裏騷人逐客畱篇章昔讀其詞今到彼始從建業入武昌莫問江邊遺故壘力徵割據稱豪雄還與操瓢同沒齒鼎彛器古出荒榛書畵名髙傳片紙快意聲色豈有殊。偶分勝劣徒爲爾。俯仰還悲身世空客行自西江自東惟有此心無去住須知頭白各衰翁

△錢謙益

中條行﹝過滄洲作﹞

陸宣公墓道行

天都瀑布歌

○中條行【過滄洲作】

君不見中條山陽城昔日曾閉關白衣徵起作諫議。脫屩就職無慚顏。月俸計口送酒媼。諫紙疊置空箱間。歌呼痛飲夜達旦。醉臥客懷不聽還。貞元姦佞不可當。白麻旦夕宣朝堂。忠臣延頸待誅僇。宰相懾伏眠如羊。中條山人起伏閣。延英門上飛風霜諫官叫天聲喧豗金吾萬歲聲如雷延齡不相陸贄免奮臂坐使唐天回【有金石雷霆之聲】乃知酩酊不言有深意務欲撥棄細碎爭崔嵬我過中條山念君如宿昔。君名長比條山云。君心尙似條山石。一代相知李鄴侯。子年涕汨避賢驛。【微之陽誠驛詩。我願避公諱。名爲避賢郵。】思君不見可柰何酹君一盞歌主客君不見長安碁局日紛紛。著眼爭如局外人若無衡嶽鑪邊客。誰向中條訪隱淪。

敍次磊落千秋生色

○陸宣公墓道行

延英重門晝不開。白麻黃閣飛塵埃。中條山人叫閽哭。金吾老將聲如雷。蘇州宰相忠州死。天道寧論乃如此。千年遺襯歸不歸。兩地孤墳竟誰是。人言槁葬畱忠州。又云徵還返故丘。圖經聚訟故老哄。爭此朽骨如天球。齊女門前六里路。蕎麥茫茫少封樹。下馬猶尋董相陵。飛鳬孰辧孫王墓。靑艸黃茅萬死鄕。蠅頭細字寫巾箱起艸尙傳哀痛詔閉門自驗活人方永貞求舊空黃土元佑靑編照千古。人生忠佞看到頭。至竟延齡在何許。君不見華山山下艸如燻。石闕丰碑野火焚。樵夫踞坐行人唾。傳是崖州丁相墓。

○天都瀑布歌

天都諸峯遙相從連綿繹屬無罅縫。山腰白雲出衣帶。云生疊疊山重重。峯內有峯類皴染。須臾翁合仍混同。曾云聚族雨決澑。溪山天水齊溟蒙。是時水勢猶未雄。江湖欲決翻坌雍良久雨足水積厚。瀑布倒瀉天都峯。初疑渴龍甫噴薄。抉石投奅聲■﹝石宮﹞■﹝石隆﹞。復疑水激龍抝怒。捽尾下拔百丈洪。更疑羣龍互轉鬭。移天排谷轟圓穹。人言水借風力橫那知水激翻生風激雷狂電何處起。發作亦在風水中波浪喧豗艸木亞。搜攪軒簸心忡忡。潭中老龍又驚寤。綠浪噴湧軒窗東。山根颯拉地軸震。旋恐黃海浮虛空。亭午雨止雲戎戎。千條白練回沖融。憑闌心坎舒撞春。生聽濤瀨看奔衝。愕眙莫訝詩思�老夫三日猶耳聾。

△黃景昉

定州學捨中觀蘇長公雪浪石銘次韻

○定州學捨中觀蘇長公雪浪石銘次韻

支而織者豈天孫渡海攜歸或邴原中有沒角蛟龍翻五十六字頷珠存盛汝蓮花白玉盆森森四足垂云根文廟雍哉石能言愼莫移供僧了元

又

道光爲子水爲孫。何異礨澤在乎原。卽如玆石雪浪翻。雪消浪息石能存。掇取華山玉女盆。移傍廟廉倉瑯根可知坡老亦寓言上有黃庭下關元

卷五終

●明詩平論二集卷六

七古二

閻爾梅一首

陳名夏八首

舒忠讜一首

梁於涘一首

萬壽祺一首

姚龍之一首

陳子龍五首

方以智一首

黎遂球一首

吳偉業四首

李雯二首

宋徵輿一首

△閻爾梅

分水龍王廟

○分水龍王廟

世無酈道元誰爲水經注乃能窺源流南北分雙路南北各行數千里七十二泉相母子舟楫往還難易均。國家命脈生於此。【大源委大關系不特眼界雄闊】命官治河屬大臣。夙夜匪懈事一人不然錢谷百萬艘安得勞勞乞鬼神鬼神有功亦有罪視彼河臣忠與怠圭璧旣沈牛羊死山川無恙年年在

△陳名夏

從軍行

贈鄭子

福寧州城外卽事慰袁生

固始道

鐵柱引次空同先生

大姥山下風沙篇別方密之北行

繇新安至龍遊袁雅儒所

鬭雞行

○從軍行

髙秋九月塞艸黃匈奴獵火照漁陽羽書笳鼓數千里校尉將軍出戰場十載從軍臥鐵衣邊城人馬同時饑營前不識嫖姚面夢中白骨空言歸【淒壯】海風昨夜蔽天起。一聲直渡黃河水。老將聞之雙淚流敢言生得見妻子以觀古來戰城南不願從軍類如此【住得遒陡】

○贈鄭子

夏陽鄭子言可瞻爲人倜儻淸且廉遨遊長嘯終年淹。有時痛哭如羊曇。有時縱飲如陶潛。家貧絕不問米鹽。買卜成都日下簾我且爲君陳一縑

落韻穩立局髙妙在不多

○福寧州城外卽事慰袁生

書生攜我城外山童僕舉火何其難【朴憤】流螢入戶光自照蟋蟀在牀鳴不間予家旣破牛馬走世上饑寒無不有。何人共此患難中。與君且醉重陽酒。孔融旣逝賓石希。丈夫熟視何所爲。【悲感吞聲盡熟視二字之內】素秋零落色不瘁紛紛輕薄皆小兒我欲歌。聽者疑。我重泣。如綆縻以此嘆息無古道。千載相思在管鮑

○固始道

擔簦亂走避矢矰野田雉叫雙兔騰。寒風白骨橫溝塍。百里呼人人莫應。行子朿腰食冰水。凍僵彊起呼良朋

節短聲哀

○鐵柱引次空同先生

我家豫章城之南昔有眞人標鐵柱鐵柱連江井不枯。歲歲秋風濯寒露英華特起赤堇精。鎭彼老蛟飛老樹。偉哉旌陽眞福星。俎豆千年識其處。崄巇毒物奔江濤潛施鎖鑰誰爲勞丹陽老嫗授劍術仙班玉闕森森髙【襯貼老到非髙手不辦】迎神送神相放弗心。朱旌丹旐紛飄搖。我往從之驚世變寒砧不忍聞鄕縣

○大姥山下風沙篇別方密之北行

海上悲風沙作堆。荒荒遇子顏爲開畏人不及言兒女亡命何繇居艸萊發猶上指須半白但願求方煮白石煮石不得成金難相顧執手當歲夕

激直短斷髙岑李頎之間

○繇新安至龍遊袁雅儒所

新安天都奔海波。旣行且止畏張羅側望龍遊多礧砢中有伊人嘯且歌相逢握手家不顧拜母而去逃山何

義俠行徑。當於古人中求之。○許多情況。只以六句寫出。章法髙古。

○鬭雞行

玉署雞。棲在屋。秋陰的歷啼聲髙。呼雛啄食長安粟。愧我不如紀渻子鄰雞牽引爭馳觸。春秋季氏芥雞羽郈子金距橫鬭心采桑女子兩國隙。亦如鬭雞嗔怒深。吁嗟雞乎具五徳玄冠丹采朝陽色。胡不聳身比鳳鳴。區區戰勝非鵬息。薄暮牛羊自下來。雞胡酣戰吟蒼苔各令解去平怨毒東方紫陌晨光催

△舒忠讜

吳女彩鸞寫韻軒

○吳女彩鸞寫韻軒

蓬萊婉妗有眞訣。傳女千年男不屑。虎齒碧字蜜香傳。上元夫人夜深說。吳家女愛六銖衣細抄金汋悟天機。瓊思瑤想祕不得。猶向人間賣字歸。纖腰素肘豈凡黛。堪鬭少年姑狡獪。騎虎雲飄五暉裙。月姊星妃傳十賫。蔣侯三妹夢靑溪未有新詞寫綠綈區區韋翕紅甤枕。何足爲郎重品題。

△梁於涘

報國寺松

○報國寺松

繞殿古松十三株。有二痀瘻中人軀。綠影到地苔蘚及倩多朱柱爲攙扶。如兩禿頂西來胡。胡旋舞進金缽盂。如兩毒龍降伏久。頭角則俯揚其須。摩挲摩挲不忍去。短松短松誰能圖。

△萬壽祺

隴頭

○隴頭

守堡材官不敢射殺賊。恐來報仇在深夕。層冰峨峨天風寒羗漢兩家俱不出。布沙隴頭出入道。無人敢走沙中艸。笑爾羗兒入漢探事計不密。襪綫在底沙印直【聲調入古又是張王變體】

△姚龍之

東家

○東家

東家少年不受【樂】貧願逐戎旃輕苦辛手持一紙司馬檄。行作畱都壓隊人。路逢長老問消息答云軍伍麤曾識畱都舊有坐營兵大半團操皆顧直。月廩虛支入哨官哨官騎馬猶無鞍一哨劣能三百卒妻兒終歲愁盤餐況復軍司近機巧更代時時恣紛擾袖裏無金豈授旗懷中有謁堪謀飽憑君自誇捷如猱。軍司不用旋風刀憑君自誇猛如虎。軍司不用琵琶股。不見淮沂剿賊兵一戰半爲原畔土少年落淚不得前。還把犂鋤耕瘦田。

淺而暢正合張王風格

△陳子龍

射蛟歌

東臯艸堂歌

蜀山行

詠嚴先生釣臺

大梁行

○射蛟歌

武皇南狩浮潯陽樓船雜沓云錦張圖形鏙錯水獸翔欲驚波浪開龍堂。昆明甲士鼉鼓揚。玄戈靑幟何輝煌刺舷蕩槳黃頭郎。虎毛犀甲文錦裝。乘流直下浩茫茫風雲夜澹簫管涼深潭極浦鬼物藏騎魚江妾拖紅裳鉤蛇■﹝馬孛﹞馬紛騰驤中有妖蛟白頸長腥風十丈赤日黃蜿蜒噴沫首昂。佽飛壯士拔魚腸。欲擲不擲心彷徨。天子神靈不可當。鳥號夏服穿中央。云奔波沸鱗甲創。口吹毒霧昏橫塘。漂血亂梗身體僵。鉤牽屠割三車箱。宰夫五味調芬芳。侍臣大酺共舉觴。不數神禹龍在旁。何況魚眼摧秦皇。元封五年漢道昌。手獲異物神所將。天符地寶趨盛王。南有馴雉西白狼。

○東臯艸堂歌

東臯艸堂者。給諫瞿稼軒先生別墅也。丙子冬。姦民奉權貴意。訐錢少宗伯及先生。下獄。賴上明聖。越數月而事得大白。我友吳駿公太史。作東臯艸堂歌以記之。時予方廬居。駿公以前歌見寄。因爲屬和。辭𨿽不工。而悲喜之情均矣。

虞山巖水飛不息虞山先生髙臥日黃門從此亦拂衣東臯平田二頃微翳然林木艸堂靜。單衣白帽娛金徽。髙談王霸神淸竦江風獵獵黃雲動當時有口每借人。公業傾業非自奉應是淸流同調多豈關失職交相重【語有分寸初非回護】江湖何與中書堂。當門厭爾多芬芳。田蚡久欲更廷辯。朱並居然來上章。【使事必切】十年放逐念京雒可憐入國雙鋃鐺豈惟松桂無顏色長安城中煙霧塞金吾吏向闔門歸告密人從丞相揖【說來一一如睹】但令深文一獄成。何難鉤黨千家及。君王神聖揮太阿此曹深計空蹉跎左掖門邊十步地。那知一往如流波。舊疾𨿽痊畱不得七月秋風下潞河道旁小兒戟手罵。掩耳莫聽吳人歌。大街陳屍誰氏子。相公殺汝可柰何。嗚呼男兒全身良不易。自稱騎虎終難事。可惜數載黃扉人。未識千秋靑史字何如艸堂突兀山之陽。七檜偃蹇云蒼茫。飛觴樂聖淩滄浪。吾聞檻車開一匡。胥靡霖雨興殷商。生平報國殊未央。艸堂何得常徜徉。

○蜀山行

君不見蜀山■﹝山截﹞■﹝山辟﹞侵靑天。懸崖棧閣相綿連。猿鳥欲度心茫然下有江水出沒鳴潺湲陽平將吏皆晏眠。煙塵慘淡通秦川。褒斜駱谷如風旋此等豈有五丁力攀林越澗無中堅但傳長吏棄印綬。更聞大將亡旗旃。西南誰人司鎖鑰坐擁雄兵守劍閣賊師已渡枕席上翻遣林官救城郭【從來如此塞責可恨】嗚呼益州本沃野中有錦宮城樓臺十萬春鳴箏美人濯錦江水明三月三日渠口平。千里秔稻萬寶成。卽今岷峨气蕭索。豺狼塞路無人耕。瞿塘東閬山北其中富貴華陽國。前有子陽後李特。可憐此輩皆庸奴誰人爲抽金僕姑。掃淸井絡民賜租。勒銘絕巘消雄圖。

○詠嚴先生釣臺

眞人親破昆陽壘。二十八宿平天紀。濯龍冠蓋盛如雲。一星自落滄江水。靑齊大澤春茫茫。東都使者何輝煌。入君之宮登君牀。但可相從故人飲。安能刺足天子旁。羊裘不�脫長歌出漢關手攜梅家女築室桐君山輕緡欲抽五色繭。長竿擬琢靑瑯玕富春崔巍連碧落繡碧蒼崖倚山閣松陰寂寂寒女蘿乳竇涓涓芳杜若不潭時出金鯉魚祠下橫飛雙白鶴行人往往奠椒醑越巫如花舞簾幕君不見各陽雲臺髙插天鄧馮耿寇俱寒煙

○大梁行

悠悠芳艸地漠漠暮云平秋風千里道。遙望大梁城。大梁豪華古無比請說先從信陵始如姬臥內新竊符晉鄙軍前初散士十萬雄兵金作羈。三千賓客珠爲履。豈止邯鄲賴解圍。嘗令函谷無堅壘。歸來甲第起歌鐘舞袖繽紛照夜紅艷艷雙娥低白日洎洎醇酒對春風歡娛未終河漢沒叢桂芳蘭幾回歇朱邸亭臺郁若云靑樓羅綺嬌如月北裏佳人錦罽靴。西公子珊瑚玦。金梁橋上月初明。汴水堤邊柳下行。羯鼓聲髙珠勒轉。箜篌彈罷玉輪迎回鶻兩行番地樂梨園三部內家名【工麗】桑田倏忽無人見百年冠蓋如飛電壁上旌旗掣曉霞。地中鼓角搖芳甸。鸛雀還棲翔鳳樓。魚龍盡入飛雲殿。屠市曾無朱亥奇。夷門只有侯贏賤。繁臺南去接平臺一望蒼茫殺气開惟有賈生梁客慟還應宋玉楚臣哀

臥子七古直兼髙岑李頎之風軌視長安帝京更進一格寧止上掩北地濟南而已

△方以智

田稼荒

○田稼荒

田稼荒農夫亡老幼走者死道傍走入他鄕亦餓死。朝廷加派猶不止。壯者晝伏夜行歸。歸看雞犬人家非賊去尙餘一茅屋。官軍又來燒不足。

△黎遂球

題禺峽金芝巖

○題禺峽金芝巖【刪末一段】

日月天之眼。肺乃在地下。孔竅爲巖洞。其气相宣瀉出云如車輪吞云又變化【此句奇】我聞玆巖一何奇曾結靈气成金芝譬如才人作文想脾思盤郁合繭絲與子從遊天地腹腹中非骨復非肉定是巨靈掌上來紾咽一團玲瓏玉。共云隙光能見天肺可通眼筋相連此處輕淸不容濁往來須是煉形仙

幽思幻景不從人間來

△吳偉業

悲滕城

贈範司馬質公偕錢職方大鶴

雒陽行

永和宮詞

○悲滕城

道出滕城滕大夫來言曰滕以七月三日夜大水殺人壞城郭廬舍吳子作悲滕城行

悲滕城滕人牧羊川之濆雨工矯步趨其羣河魚大上從風雲。去山一尺雷殷殷寺前鐵鐸多死聲日暮雞犬慘不鳴。城門掌事報二更鬼馬踏霧東南行鼓音隆隆非甲兵吁嗟龍伯何不仁。大水蕩蕩滔吾民。城中竽瑟不復陳縞帶之價髙錦純路骨藉藉無主名。葬者死生俱未明悲滕城滕城訛言晝夜驚百尺危巖浮車輪海民投网獲釡鐺巫兒赤章賽水神溝人匠氏修防門

○贈範司馬質公偕錢職方大鶴

國家司馬推南中。直節不撓三原公。當時江東尙無事。憂國惟聞札子至一月不見王公書百僚爭問江南使【丰裁倚毗百年如見】前有三原今吳橋。範公赤舄來東郊太尉五兵分二閫司戎三士領諸曹殿中錢郎最年少。輕裘長鋏秦淮道朝服常燻女史香從戎好側參軍帽兩人置酒登新亭。惆悵中原未釋兵。盡道石城開北府。何如漢水任南徵。錢郎意气酣杯酒不憂賊來憂賊走鼓吹先移幕府山。戈船早斷濡須口。罷官爲忤平津侯。壯心空系月氐頭。八公艸木軍容在六代煙霞詩卷收是時羽書正旁午尙書鐵鉞防江楚早歲曾提宣武軍舊人自效龍驤伍麾下爭看金僕姑。帳前直立銀刀都。諮謀𨿽少周公瑾。跳蕩猶有蕭摩詞。尙書當念安危計感時又忤鸞臺議。三公劍履且辭歸。九河烽火家何處。千人曾役羽林軍。短犢還過司馬門。鄕夢自依宣徳裏。郊居且卜石塘村落日簾帷呼碧玉琵琶莫唱歸飛曲丈夫四海猶比鄰何必思家數車轂醉後悲歌涕淚橫北風吹雨入江聲白蘋騁望思公子黃菊登髙憶故人錢郎拏舟再相見芙蓉堂下開歡燕去日將軍解佩刀重來歌妓低團扇仍道朝廷思令公。璽書旦夕下山東過江願請三千騎奪取單於不受封

藻艷芬芳別具秀骨所謂詩人之賦麗以則者駿公當之

○雒陽行

詔書早洗雒陽塵叔父如王有幾人。先帝玉符分愛子。西京銅狄泣王孫。白頭宮監鋤荊棘曾在華淸內承直遭亂城頭烏夜啼四十年來事堪憶神皇倚瑟楚歌時。百子池邊裊柳絲。早見鴻飛四海翼。可憐花發萬年枝。銅扉未啟牽衣諫銀箭初殘淚如霰幾年不省公交車章。後來數罷昭陽宴。骨肉終全異母恩。功名徒付上書人。貴疆無取諸侯相。調護何關老大臣。萬歲千秋相訣紀。靑雀投懷玉魚別。昭丘煙艸自蒼茫。湯殿香泉暗嗚咽。析圭分土上東門寶轂雕輪九陌塵驪山西去辭溫室。渭水東流別任城。少室峯頭寫桐漆靈光殿就張琴瑟願王保此黃髮期。誰料遭逢黑山賊。嗟乎龍種誠足憐母愛子抱非徒然江夏漫裁修栢賦。東阿徒詠荳萁篇。我朝家法踰前制。兩宮父子無遺議廷論由來責佞夫國恩自是優如意【引用必情切】萬家湯沐啟周京千騎旌旗給羽林總爲先朝憐白象。豈知今日誤黃巾。鄒枚客館傷狐兔燕趙歌樓散煙霧茂陵西築望思臺。月落靑楓不知路。今皇興含繐帷哀流涕黃封手自裁殿內遂停三部伎宮中爲設八關齋束薪流水王人戌太牢加�通侯祭。帝子魂歸南浦云。王妃淚灑東平樹。北風吹雨故宮寒。重見新王受詔還。惟有千尋舊松栝。照人落落古嵩山。

○永和宮詞

揚州明月杜陵花。夾道香塵迎麗華舊宅江都飛燕井新侯關內武安家雅步纖腰初召入鈿合金釵定情夕。丰容盛鬋固無雙蹴踘彈碁復第一。上林花鳥寫生綃。禁本鍾王點素亮。楊柳風微春試馬。梧桐露冷暮吹簫。君王宵旰無歡思宮門夜半傳封事。玉几金牀少晏眠。陳娥衛艷誰頻侍。貴妃明慧獨承恩宜笑宜愁慰至尊皓齒不呈微索問蛾眉欲蹙又溫存本朝家法修恭儉房帷久絕珍奇獻敇使惟追陽羨茶。內人數減昭陽膳維揚服制擅江南。小閣燻鑪沈水煙私買瓊花新樣錦自修水遞進黃柑中宮謂得君王旨。溫成不妬肩隨齒。早日艱難護大家。比來歡笑同良姊奉使龍樓賈佩蘭。往還偶失兩宮歡。𨿽云樊嫕能辭令。欲得昭儀喜怒難。綠綈小字書方寸。瓊函自署充華進。請罪長教聖主憐含詞欲得君王慍君王內顧惜傾城故劍還存敵體恩手詔玉人蒙詰問自來階下拭啼痕【情事委折如連瑣能以麗筆雅詞撗之正才人束手處】外家官拜金吾尉平生遊俠多輕利縛客因催慱進錢當筵便殺彈箏妓班姬才調左姬賢。霍氏驕奢竇氏專。涕泣惟聞椒殿詔。笑談豪奪灞陵田。有司奏削將軍俸。貴人冷落宮車夢。永巷傳聞去玩花。景和門裏誰陪從。天顏不懌侍人愁。後促黃門召共遊。初勸官家佯不應玉車早到殿西頭。兩王最小牽衣戲。長者讀書少者弟聞道羣臣譽定陶獨將多病憐如意豈有神君語帳中。漫云王母降離宮。巫陽莫救蒼舒恨。金鎖雕殘玉筯紅。從此君王慘不樂。叢臺置酒風蕭索。已報河南失數州。況經少子傷零落。貴妃瘦損坐匡牀。慵髻啼眉掩洞房。荳蔻湯溫冰簟冷。荔支漿熱玉魚涼。病不禁秋淚沾臆裴回自絕君王膝。苔沒長門有夢歸。花飛寒食應相憶。玉匣珠襦啟便房。薤歌無異葬同昌君王欲制哀蟬賦誄筆詞臣有謝莊頭白宮娥暗嚬蹙庸知朝露非爲福宮艸明年戰血腥。當時莫向西陵哭。窮泉相見痛倉黃。還向官家問永王。幸免玉環逢喪亂。不須銅雀怨興亡自古豪華如轉轂武安若在憂家族愛子𨿽添北渚愁外家已葬驪山足【讀至此令人悲歌慷慨】夜雨椒房陰火靑。杜鵑啼血濯龍門。漢家伏后知同恨。止少當年董貴人。碧殿淒涼新木拱。行人尙識昭儀冡。麥飯冬靑問茂陵。斜陽蔓艸埋殘壠。昭丘松檟北風哀。南內春深擁夜來。莫奏霓裳天寶曲。景陽宮井落秋槐。

唐人宮掖長篇。惟連昌。長恨。津陽門。杜秋娘。四作最勝。六百年後方見此詩耳。

△李雯

贈陸子敏舉吏部

○贈陸子敏舉吏部

壯年落魄無行伍再入長安負黃土有眼日見尋常人【最爲悶事】幸逢陸生洞心腑。陸生磊落文武材赤車應詔從東來。博徒劍客相奔問。虯髯玉面臨風埃。公卿齗齗竟不得挺懷直作金臺客龍驤虎步覽八荒。買臣主父皆辟易。男兒致身自有時四十專城亦不遲。天下十年苦盜賊。賢良一日傾京師。況君神理更無對脫頴囊中見鋒利當令艸澤識張綱。乃使朝廷重龔遂。長劍倚天星列陳羣龍一下四海春勸君爲掃麒麟閣。余亦江南徒步人。

隋堤行題廣陵鄭超宗園亭

○隋堤行題廣陵鄭超宗園亭

君不見隋家宮殿臨江泛柳色千門照江水春艸宮中瑟瑟多。鬭雞臺下香風起。輦道凝笳翠袖回紅妝映日垂楊裏誰言此地屬繁華鳳舸龍帆捲暮霞當年蓮唱沈江月千歲春風吹柳花隋家楊柳君不見別有靑靑照人面小開池館近迷樓。復植江花鄰月觀。月觀迷樓安在哉請君薄暮臨髙臺蕪城畵角猶平舫。邗水淸歌共落梅。嘗在江南望江北欲問觀濤廣陵客。幾度思登楊子橋。參差未識江都宅。聞君早晚賦閒居䢐暑迎春奉板輿百尺髙樓官柳岸。月明更釣海陵魚。

正調秀麗是七古能事韓君平之流亞

△宋徵輿

贈張燕客

汴梁行

○贈張燕客

我來勾踐國結交張公子華燈夜相迎痛飲從此始三人羅袖紅一尺虯髯紫紫髯飄飄拂予肩自言疇昔稱少年西走咸陽北走燕終南太行相接連此鄕索寞少奇士。風沙萬里心茫然。以玆感嘆歸故鄕黃河千尺流湯湯河堤蓄水出平地。決之可以沈大梁黃龍靑雀未可測果然今日成懷襄酒酣對伎重岸幘重道當年解音律。琵琶弦索誰第一。武宗供奉查八十萬曆季年範昆白雷轟鐵撥今有誰練川陸曜稱傑出聞君此論多嵚崎河轉星稀未忍歸來落月屋梁西臥龍山上烏亂啼。

跌宕感慨

○汴梁行

汴梁城北多白楊蕭蕭百尺髙女墻黃河水沒白楊樹濁波惡浪嵩山陽。汴梁守臣三嘆息髙頭大舸迎周王狐裘蒙茸走河北。漸裳之水何湯湯汴梁守臣歸故城。黃沙平堞無人聲。樓臺十萬宅魚鱉。荇藻飄拂將軍營。旌竿流離刁鬥絕空城烏雀喧鬭爭嗟乎空城賊亦去河水滔滔自奔注。詔書重治梁王宮。官軍未啟夷門路。流屍不辧賊與民。白骨如山自撐拄。安得息壤生豫州陻此洪波宅黎庶

卷六終

●明詩平論二集卷七

七古三

於奕正一首

錢秉鐙一首

余充美一首

劉道貞一首

範文光一首

釋實言乃一首

顧圤一首

韓曾駒一首

沈顥二首

周永年二首

徐波五首

胡梅二首

卜遠一首

項煜三首

陳宗之一首

林云鳳一首

釋自扃一首

許元功一首

劉錫名一首

葉襄一首

△於奕正

西山春雪歌

○西山春雪歌

山寒勒花花未萌雪花片片先花生遠山遙連近山白。老松著雪亦蕭槭。溪邊新艸未及村。不受雪欺綠偏嫩。幾客踏雪觸石鳴。山僧始覺有人行。半開籬門呼客人。泉流竈下不須汲煮泉餉客冰雪香四山映人衣袂光

空香欲流素光自照不著一毫粉澤

△錢秉鐙

漕卒行

○漕卒行

西風天黃日欲晡。江船不行住蕪湖。一聲驚傳避漕艘篙師邪許千檣俱。移船北岸望南岸。遙聞南岸人叫呼。錦襖氈裘直上船攫奪衣裙送酒壚獨有官兵船不開。持刀伐【斫】纜聲如雷何者官兵前與鬭。血肉糊模無【誰】敢救。紞紞【紞詩注音耽上聲縣瑱繩也又紞如打五鼓擊鼓聲也用此處未合不如易公然二字】縛去置桅前勒要【平】都尉米與錢朝廷官兵且如此。何況沿江估客船。

△畬充美

觀法帖歌

○觀法帖歌

名家法書眞可娛閱罷置酒春日晡。借問法書何所有。南禺之丰赤水屠今之思白十餘紙。變化不一皆瓊珠就中最古有何帙子瞻手跋伯時圖見此茫茫有深悟定爲眞迹非狂諛魯公又出思白擬眞厚絕與常觀殊。酒間橫議出吾黨。問實肯使先賢誣魯公子瞻是一手莊嚴曠誕分皮膚。丰屠有才自不掩。夭矯映發斯其徒。偉哉造物不多有。間世挺出開虛無。其它軒軒有名字。筆有媚气良非夫主人不惜夜深勸痛飲不覺張虯須天乎何爲生此輩【嘆得無端自別】空令紙墨常髙驅。

△劉道貞

送門人徐無奇北徵

○送門人徐無奇北徵

十年相與成連子漠漠神機在弦指子春原不解移人【似謙似諷妙趣可會】山水自然生靜理。水仙譜就幻秋思試向雲門一奏之萬舞欲闌鵷鷺下君看何似刺船時【住有餘味】

△範文光

飲馬窟

○飲馬窟

健兒飲馬學馬飲槽頭汲酒如汲井。酣歌解鞍髙作枕。

三句成歌。雄邁絕倫。有砰訇洶湧之勢。心甫

△釋實言乃

崇明沙

○崇明沙

未夕露已生。無雨地嘗潤。風濤振沙沙不定。禾黍登場海始咸。家家燈火防潮信。

質而健潔

△顧圤

喜休復歸住云居兼呈明復

○喜休復歸住云居兼呈明復

穉松上下山矯矯曲壘層城皆【末刼老松劖】秀好廿年前此嘗哭松。哭松補松松作龍。而今不墮哭松淚。欲枕松間石髙睡。石蘿裊裊山夢蒼。可以閉刀無翺翔。有山不用買云辟日讀西方書一尺夜龕火映北山帷鶴在兩僧光裏飛【靈煙幽妙】

△韓曾駒

精衛操

○精衛操

海水沒人如沒石激浪射天眾星白。魂怒冤沈挾羽衣日銜石骨東南飛西山石頑褪五色。女媧欲煉老無力。我補東南爾西北。龍子鮫人眠不得。

△沈顥

題仿倪畵贈仲飛

默孫口授松花丹訣喜而作歌

○題仿倪畵贈仲飛

病境閒筆入之下筆若迅出意遲老柯葉禿競石勢寒不在外霜微吹精神寂寞子則知子有苦吟吾所私。持此示世世必疑吾姑托之麤者倪【幽傲自賞】

○默孫口授松花丹訣喜而作歌

老骨膠塵塵似漆縱有羽毛飛不得終南眞人昨寄書。云擲經伸事胎息。服食服气然不然。君但不言示以天。手畫易卦護壇側。溫火密吹畱後先。等閒暗點黃金雪。別有機前非爾傳。

△周永年

主客行

瑞光寺塔燈歌

○主客行

下箸萬錢食無魚。輿前八騶出無車。妝樓十二夜交直。獨我有身尙無家。主人自樂客自苦彊使登筵見歌舞停觴看斬行酒姬。祼卻全身前擊鼓。豪家謹伺客喜嗔。不是盡皆無禮數。君不見美人笑躄盤中死。執轡袖椎大梁市。

○瑞光寺塔燈歌

云端已暝忽復曙燈燭直如妙髙聚。舍利光常貫太虛只今收攝隨心住上界髙明受眾朝【頗似綠章中語】中宵虛白開天路佛聲浩浩若潮生人如磨蟻香如霧燈燈涉入夜夜明何身早向光中度。傳言影落鮎魚口。佛燈漁火相先後魚目常開魚网沈飲光啖影爭遊走喜減魚家黑業多。旁生所貴非長壽【語本西教】安得華嚴與上方千燈四照搖星斗。卻令蟹捨及魚城。惆悵朝朝空發笱。

與元嘆作一時勍敵

△徐波

和伯敬詠閨人畵蘭停筆

沈雨若見示徐文長畵雜花卷

六月十八與陳古白呂子傳。集顧靑霞新構水亭。觀粉壁畵松累石爲地畵松其上

串月

瑞光寺舍利塔燈詩

○和伯敬詠閨人畵蘭停筆

畵蘭妙理昔聞諸筆所未至更有餘分明腕中不卽應深心往往行其虛美人纖指削寒玉擬寫靑靑神未續徐將粉墨養吾情豈有花葉娛君目。露泣煙迷當可思沈吟苔石與盆池請看淺立經營處不似夫君在側時他人畵後論鮮妍。此時此意須君傳。心眼之間具蘭譜。非畵尋常艸木天。素質已盡筆墨在素質遙遙不相待

結二語欠豁

○沈雨若見示徐文長畵雜花卷

徐生畵花備四時。惟須佳墨與胭脂。用墨亦在花葉外。墨所不及具花態。寒幹疏梅開遠天敗荷枯荻淡多煙髙情豈必求形似蜜蜂蝴蝶生其間俠烈詼諧無不露。令人喜亦令人怒。一艸一木無常形筆端成物如風雨。醉眼迷離燭影闌風日佳時更借看。

○六月十八與陳古白呂子傳。集顧靑霞新構水亭。觀粉壁畵松累石爲地畵松其上

水觸墻根爲日久。新亭面此開軒牖。不能更問置亭時。有亭有水可無疑。已忘熱客披衣苦便覺涼天列坐宜。壁間水气堪嫵媚松石無端思坐致雙柯脫手助淸寒。更令詞客歌其事。歌殘月出臥縱橫。恍聽螺溪嶺上聲謂松能風余非佞孰物有形無性命主人累石畵者機。畵者含毫聽指揮。松不癡肥石不瘦松耶石耶同時有

○串月

○吳中數十年來。盛傳楞伽山八月十八夜串月。余年三十七矣。未嘗一見。儕輩商度。或雲從寶帶橋外出。數有七十二此橫說也或云葑關外極饒溪港。是夜月出其方。光影相傳。望如塔燈此豎說也然亦意如阿閦佛國。裁一現耳。今歲丙子。秋宇澄霽。適李長蘅周安期輩。蓄意而往。少憩紫薇村黃君兆家。薄暮登山。月出較遲。列坐靈官殿庭。遠水縱橫。昏昏莫辧。更餘孤魄漸升從溪港一一現形分身無數始大異之二更後益奇總之所爲玉塔者近是向之橫豎俱不足言遊人匆遽而返亦未盡其變也別後各紀一�。余實首唱。

山亭露坐天如幕待月不出資諧謔輕風似欲掃浮雲。將以所見證所聞纖微吞吐誠非易光影飛沈無定位眞月猶未現全身先見第三與第二一溪一月非無因。於月不知誰疏親。孤魄暫離煙霧窟眾壑寫盡璢璃輪金波激射難可擬。玉塔倒懸聊近似塔顚一月獨分明。千百化身從此止忽墮雲中不可呼餘光散入澹臺湖。燭灰神醉廟門閉。露冷林昏人盡去。年年此夜幸相思。月出未嘗離此處。

○瑞光寺舍利塔燈詩

層燈簇簇依空住月垂虛白爲之地一光不獨攝人天。皆仰亦能兼異類吾儕先事集禪關洗滌塵襟待夜闌僧徒營辦無聲息出門已見燈如山塔心寶匣相纏褁。八萬四千分一顆。釋迦舍利彌陀名唱佛聲中見無我尋等孤塔隱浮煙夜淸燈影到湖船遊魚自食波中影不共漁人更作緣网罟空時君始悟。應與遊魚均得度。

凡燃燈之明日。太湖网捕皆無所獲。漁人見燈。遙相詬詈。湖與塔相去三十里。

△胡梅

道開硯山歌

寶月堂歌﹝堂之前窗。鑿七十二圓牖。擬月輪之分身者。﹞

○道開硯山歌

開公硯山面面好捧玩常攢十指爪枝峯蔓壑豈在髙仙的神囂不厭小點徑閣筆飛赤霞云竇空蒙圓若棗須彌若納芥子中此應縮小蓬萊島倘能時袖過茅齋。一度摩挲一娛老。

○寶月堂歌【堂之前窗。鑿七十二圓牖。擬月輪之分身者。】

我登寶月堂最遲。有月絕勝張燈時。大月上走開寶戶。滿堂小月隨之移。小月一一入我手。七十二片圓玻瓈。薔薇漏影疑桂樹似有兔眼中迷離𨿽余酒量十分窄飲盡月數亦不辭寶光磨蕩透枕席歌成堂外啼黃鸝。

堂制奇。詩特淸勁無俗暈。

△卜遠

鄧彰甫細書歌

○鄧彰甫細書歌

人謂鄧君書法細必曰蠅頭與蚊臂又云芥子及微塵眉髮尖頭劈爲二卽以待物作筆毫。未必如君筆畫細之至以筆作字細於筆斯理令人難解意。乃知手腕別有神筆墨之先更有祕。聞君粒麻書數行聞君寸楮千行記愧我老眼如霧中細細看之若無字。縱使少年逞目力。拭目幾回逼目視。

與震甫作並極形容簡煩各妙

△項煜

邯鄲才人嫁爲廝養卒婦﹝舊題多悞作玄暉太白亦悞今正之﹞

涿鹿行

趣園墨妙行

○邯鄲才人嫁爲廝養卒婦﹝舊題多悞作玄暉太白亦悞今正之﹞

邯鄲才人嫁爲廝養卒婦【舊題多悞。作玄暉太白亦悞。今正之。】

趙王北去十輩死。謀夫如雲瞠目視。單詞挺挺同車歸。乃是軍前一豎子。世間智勇安可量。亭長已帝點徒王。廝養之名齊日月。髙官無數皆荒涼。邯鄲才人命不薄。似此兒郎未云惡。天下奇士非老兵。後代詞人多會錯。東家女兒嫁富人。一堂金翠埋黃塵。西家女兒嫁士人。百年虀曰�酸辛。【雙結亦遒】

○涿鹿行

玄女去後陰符畱。五兵作時神鬼愁殺機飛出廣成鼎烏號迸落蚩尢頭【奇拔】河東解池千萬斛。洪荒以來血新衄。誰言此賊不英雄。武庫旗飛漢皇哭。

僭刪末二十八字似更■﹝阝歨﹞健

○趣園墨妙行

吾家阿咸世希有愛酒嘗種秫千畝頃來愛墨如愛酒。拔秫種松松脂澑。取以作墨色正黝。桑林主人君房叟。一時對之卻且走。阿咸仰天笑破口。我以自怡非傳後。世人得墨空相守。磨墨墨磨骨欲朽此儕未許爲酒友灌以墨汁三五斗

酒墨夾說出入無痕灑脫可喜

△陳宗之

彩絲歌

○彩絲歌

淸池鳩語槐陰午墻角石橊紅熖吐鄰園破曉餉薄芽知是燻風日當五紛紛兒女競鞶絲錦勝颭釵絨作組犂鋤未出麥秋涼官家捕蝗兼捕虎朱牌火亟追夙逋。租吏打門鴟叫雨。鬥酒眞珠泣小槽。鮭如龍鮓蔬如蒟。玉波龍舸閃朱旗。闐壕繡簿停輕櫓。但識輕衫花滿街。都忘懸磬塵生釡。富兒角奢貧兒效。畵蠟■﹝毛瞿﹞■﹝毛兪﹞對分賭。閨中少婦典堪頻。陌上游兒歌且舞。吁嗟風俗何時古錦袍白馬渡江來肯信窮閰剜肉苦

△林云鳳

題範長康舞蛟石歌

○題範長康舞蛟石歌

我聞太湖乃是馮夷宮中有潛蛟變化不可窮爲避菑丘佽飛之寶劍幻成片石矹硉而玲瓏自從輦入林庭裏隱隱肉環猶躍起【將無作有筆端幻動】巨鱗駁落苔蘚靑修髯掣斷藤蘿紫陰崖蛻骨撐寒冰古竇饑涎噴瀑水蟠泥乘霧誰能知出雨興雲殊未已傍聳一峯勢更尊。憑空弄態無晨昏半里斜回似翼蔽孤標獨舉如騰騫美人垂手何堪擬。學士回波安足論。蜒蜿卻疑在江海。攫拏直欲排天門。若使當年遇漢武。彎弓射汝。沒金飲羽。何異霸陵田間見伏虎石乎石乎公莫舞

若撫詩壇耆宿。吟詠極富。七古及詠物七律。尢其勝場。玆選限以卷帙。不能多入。行爲匯其全稿問世耳。

△釋自扃

題畵贈洞云老衲

○題畵贈洞云老衲

洞云老人住洞久。有時出洞白雲守。白雲漸老化爲瀑不如瀑邊住一閣【落落老气】閣門夜開月在天。瀑聲當戶攪秋眠曉來曳杖過橋去磵底流云寒不住

△許元功

觀僧彌畵山水

○觀僧彌畵山水

欲畵未畵筆在手反似心胸一無有惟空百靈欣所赴稍畱耳目能然否木石豈應紙上看墨痕點點性情安想君自遇眞山水故使無端六月寒閣邊聽徹有聲泉一面疏林放遠天【畵意】君詩君骨皆如此。我之得爾原筆先。

△劉錫名

爲馮猶龍題荷鷺雙淸圖

○爲馮猶龍題荷鷺雙淸圖

我聞賈傅泊湖月淸水荷中見二叟相對吟詩賈揖之化爲白鷺雙飛走奇人往往遇奇事。作圖贈君良不偶。淺淺池塘暑不侵。水花燦燦涼虛襟。翠蓋成圍魚影匿。雪客閒閒坐碧潯。不貪振集名不受虞羅厄偃絲遊戲芙蕖側。花鳥相窺淸淨同。結伴髙人吟日夕來去無心共白頭回思二叟成今昔

△葉襄

端午

○端午

金閶城北燻風緩萬戶鱗層井煙滿笙歌燕舞急芳辰小屋猶聞理弦管。異時海甸多承平。騶虞仁洽玉虎鳴。石橊紅刺晶簾影苿莉香分薤簟淸沙盆潭口山塘路。羽葆霓旌競喧渡。蛟龍劈浪搖滄溟鼉鼓逢逢出雲霧。牙檣錦纜繞江洲。珠翠氤氳罨畵樓幙捲乍呈金跳脫榜鄰佯整玉搔頭十五盈盈羨嬌女。咲指鄰舟共人語。傾欹燕尾欲梳風。長裾皓腕當窗舉。晚霞殘市艸花忙。嘉樹重陰蔭石場。雜簇打球垂紫袖醉橫騎馬墮紅韁。涼州一曲音相續。急管繁絲調何促。俄聞瓦缶寂無聲。湖上山靑艸還綠。銀箭銅壺夜方旦啼烏啞啞晨星爛。艄頭小婦苦當壚。倦倚中廚客不散。日照西堂臥初起。又復相邀隨燕喜。朝朝暮暮翻倦遊。歲歲年年只如此。樂往哀來事巳賒腥風黯黯吹黃沙倡婦閣中閒寶瑟。吳姬馬上怨琵琶。濠水沈沈長蘆荻。綠浪紅欄紛瓦礫。淸笳篳篥徧江津。誰弔靈均向湘汨。桂檝鳬車盡馬塵。虎丘松柏摧爲薪。空道五絲能續命。荒原落日余靑燐。水咽山荒天亦老昔日龍舟偃莎艸紛紛邑裏亂如麻富貴榮華豈長保閒尋舊事心茫肰。太平已往亂始煎。惟有菖蒲好顏色。依依垂碧臨階前。

可擬仲默明月之什而婉藻更欲勝之

補遺釋讀徹二首

△讀徹

送淳公還蜀

送友之敬亭

○送淳公還蜀

五尺昻藏實可憐。形容憔悴向人前。白雲咲我不歸去。戀戀人間何所事艸廬聞在霅溪西。拂袖胡爲不肯住。松子親栽化毒龍摩云蔽日生淸風。松間怒石誰爲枕閒卻秋光一池影不獨山靈恨別離竹雞梅雀心俱冷願君早去急歸來。免使閒階上綠苔。十二碧峯天際出。孤帆一片參天入回頭切莫聽■﹝犭員﹞啼恐驚鄕思衣裳濕。

○送友之敬亭

君讀書我拍歌畱君不住柰君何閒者孤雲飛者鳥我山我水何曾少獨憐知已是敬亭。開門終日雙眼靑安得秦王驅山鞭。芙蓉一片當我前。君亦不須去。山亦不須掛竹月松風對牀語【筆蒼調逸可謂老气橫九州島矣】

卷七終

●明詩平論二集卷八

樂府

魏浣初二首

劉城三首

方以智一首

卜舜年二首

陳子龍四首

馮一第四首

郭金臺一首

周岐二首

李雯一首

錢秉鐙一首

四言

陳繼儒四首

尹伸二首

華淑一首

譚元春一首

陳宗之一首

釋弘忍一首

樂府

△魏浣初

江南憶﹝十首錄二﹞

○江南憶【十首錄二】

江南憶第一憶梅坡月下藤支苦茗立雪中笠帶矮驢馱伴个小頭陀

又

江南憶美味憶江鮮刀鱭霜鱗婁水籪河豚雪乳福山船齊到試燈前

△劉城

叫天歌

內教場歌

○叫天歌

彼何人斯。昔介而馳。殺人如疑。今端冕而坐。殺人如飴。【一解】彼何人斯。昔我詈之曰賊。彼殺我有克不克。今跪拜之曰官。我不敢仰視。彼殺我無不得。【二解】我昔饋餉戎士。往與渠搏。今直饋餉渠。省我艱難。𨿽省艱難我心慚【三解】我今饋餉渠。渠憐而活我我怍猶可操刀如昨。膾人肝如酪。戰艦大作。弓矢鏃爍。硝黃日夜合。天乎天乎謀國者那【四解】

此言撫賊之失策也。古勁可匹獻吉。而婉暢更復過之。

○招安歌

花闌小票百十紙。綿綿纏纏免死字。宛宛轉轉到寨壘賊首坐見笑冷齒。有人附耳言如此上座回嗔色作喜大言爾歸報總理。吾今賣劍買牛。乞恩貸死。願受冠裳。居城市裏。汝急歸言狀。本兵應上功。總理重賞汝。

○內教場歌

殷其雷白日恢恢匪雷則鳴。講武內庭。炮聲斯轟。𨿽有虎臣。帝不敢自寧。【一解】舞幹擊劍。挽弓揚旗遠人則不見不知炮聲如此。應莫不聞而悸。胡騎至止厥聲斯已【二解】

△方以智

悲歌

○悲歌

廉士可以謝客俠士可以作家不大不小非龍非蛇人不至壁立脫粟徒傷心人不能殺人訥肯遺黃金

卽古語猛虎磨牙。人遽予血。麒麟不噬。誰爲落毛。之意。直說愈竦。

△卜舜年

善哉行

合歡詩

○善哉行

江上慘別明明車裂車裂尙可。支冷痛歇。此痛匪常兩活兩截髮淚走天天雨赤血

○合歡詩

儂爲金母。郎爲木公。反目不婚。不育萬躬。止是二人遊天地中。

大而不腐合歡詩中有此原本

△陳子龍

遼兵行

步出夏門行

韓原泣

題復讎行擬古樂府

○遼兵行

胡兒騎馬來。漢兒騎馬去。交臂黃塵中。但問汝家是何處答云我家隔河居。汝饋羊酪。我報明珠。我饋黃金。汝報貂褕。易水南。常山下。相逢折箭進酒炙。回頭便向西兵射【僄狡在目】

○步出夏門行

地脈隱伏碣石隆起東爭海波髙與天倚煙樹在下上覆流水【奇語神境】神哉三山望祭於此朝日熣燦旌旗萬里大魚若陵人立而視幸甚至哉歌以言志

○韓原泣

秦兒歌。楚身舞。髙冠廣額咸陽賈。排玉闥登金堂九卿側足趨道傍。【一解】朝入左掖門夜出左掖門堂前眾賓客一一乘朱軒十日一休沐。香藥雜上尊。麒麟制君衣。褭蹄佐君飱。【二解】得君歡可君意自謂百年常不弁恩去何時回情斷何曰系昔如石在山今如水在地【三解】一君綬。爲布衣。怒未止。朅而歸西市街。鼓鼓隆鼓隆。衛軍簇簇呼擺圍。君家舍人先橫屍。【四解】黃紙下。門已鎖。金吾將軍夜列火。緋衣禦史來上坐。來上坐。出詔書。一尺組。莫躊踟。城頭撾鼓三更餘。使者復上靑驪駒。何以載君廣柳車。【五解】田宅盡沒官。不得名一錢。堂前眾賓客。一一歸窮邊。先爲人所畏後爲人所憐【六解】

○題復讎行擬古樂府

黔中有壯士父死蠻夷中父死弟爲虜嗟乎苦哉是讎不報誰謂我雄【一解】乃置黃金千金贖我弟問我父死所兄持手。弟牽裾。涕泣覆地。鳥號獸鳴。白日慘慘天欲雨。【二解】側聞官家招夷夷來降。鼓冬冬。大者賜輿服。小者賜酒鍾。蠻夷喜樂盤桓。誰知壯士鳴刀鐶。【三解】置酒置酒。我父死路衢。弟幸蒙全佑。感爾不殺恩。前宰肥牛。後烹吠狗。【四解】酒方酣。擲杯盤。壯士突出戶間。謂爾酋抑何愚。爾昔殺我父。我今臘爾肉。酋大股栗。欲言不得言。【五解】大兄斫其腹。小弟截其肩。還持讎首祭父。觀者滿路傍。唶唶上指天。【六解】道帥大怒。爾何殺降。兄弟爭死。罪無所當。小弟得爲將軍。大兄走故鄕。賢哉賢哉。君不見父死門東。子吟道傍。【七解】

△馮一第

管仲迎寧戚﹝桓公出遊寧戚叩牛角而歌公使仲迎之戚曰浩浩乎白水仲不知所謂其妻婧曰古有白水之詩曰浩浩白水儵儵者魚君來召我我將安居此戚之欲仕也仲大悅以報桓公遂迎戚相齊﹞

魏公子捕鷂﹝無忌方食一鳩辟鷂入案下鷂過乃縱鳩去鷂逐而食之公子暮不食曰鳩辟患投我竟爲鷂所食吾負之令左右捕鷂得百餘頭以進公子欲盡殺之不忍乃按劍籠上曰誰食鳩者一鷂獨低頭不敢仰視乃取殺之放其餘﹞

熊宜僚弄丸﹝宜僚嘗以八丸空中一丸在手弄之不墜齊與楚戰宜僚於軍中弄丸一軍皆停戰望之遂獲大勝﹞

漆室女泣柱﹝漆邑如過時未嫁倚柱而泣鄰婦問故曰憂吾君老太子幼鄰婦曰此卿大夫之憂也曰不然魯國有患君臣父子被其辱婦人獨安所歸乎﹞

○管仲迎寧戚【桓公出遊。寧戚叩牛角而歌。公使仲迎之。戚曰浩浩乎白水。仲不知所謂。其妻婧曰。古有白水之詩。曰浩浩白水。儵儵者魚。君來召我。我將安居。此戚之欲仕也。仲大悅。以報桓公。遂迎戚相齊。】

訪吾友兮佐吾君。因吾妻鈩獲吾臣。白水浩浩問諸演欲仕之心將焉詢。匪吾妻兮。寧知吾友之出賓。臣得妻兮君得臣

○魏公子捕鷂【無忌方食。一鳩辟鷂入案下。鷂過乃縱鳩去。鷂逐而食之。公子暮不食。曰鳩辟患投我竟爲鷂所食。吾負之。令左右捕鷂得百餘頭以進。公子欲盡殺之不忍。乃按劍籠上曰。誰食鳩者。一鷂獨低頭不敢仰視。乃取殺之。放其餘。】

函谷髙可控。邯鄲危可息。不能庇一鳩。乃爲鷂所食。媿此三千士。何以逞顏色。鳩如列國雄。鷂如秦主賊。按劍伏籠上。要令賊低默。鳩𨿽難再飛。鷂亦具知識。

通首气色軒昂。何故結語薾甚。今攺作鳩賊自此得

○熊宜僚弄丸【宜僚嘗以八丸空中。一丸在手弄之不墜。齊與楚戰。宜僚於軍中弄丸。一軍皆停戰望之。遂獲大勝。】

觀蟻鬭。識兵法。古軒轅。垂創札。謀機權。制先筴。辟若戲。雜傀儡婦肉亂戰气餒竊斯術破敵壘迷方目。玄兼皠。靜禦動安伐危舞兩手。勝甲騎。千百萬誰知之齊楚彊。爭雌雄龍豹韜不如玆

陰機祕密之言讀之神栗孝章

○漆室女泣柱【漆邑如過時未嫁。倚柱而泣。鄰婦問故。曰憂吾君老。太子幼。鄰婦曰此卿大夫之憂也。曰不然。魯國有患。君臣父子被其辱。婦人獨安所歸乎。】

大憂國小憂室豈以室故忘國之卹兒女事小社墟事大【二語不古】國憂不晝室憂不夜【葉古甚】夜難敵晝小豈勝大我實憂兮。君老子幼。吾將何以安坐。以古事爲樂府。楊鐵崖李西厓二公其選也。樓公有代古一卷五十首。足嗣其響。今錄四篇。見一班矣。

△郭金臺

刎頸交﹝廉頗﹞

東平劉生歌

○刎頸交【廉頗】

鼎有耳不可刪柳有條可扳兩人相得安如山。將軍有怒君气揚將軍無怒君心閒私仇盡釋修歡顏。前謝君王秦閉關。

○東平劉生歌

劉生出入在東平帶寶刀夜半人頭常在腰【短健非常】

△周岐

善哉行

○善哉行

主父遊梁四十不遇朝奏暮召。公卿咸懼。卜式輸邊。得覲帝廷信知生財。捷於明經。

△李雯

猛虎行

○猛虎行

虎得猱術人樂就虎。吮血而酣。其目不怒。一虎含毒。磨牙莾閒。不得人嚙。發病狂顚。

△錢秉鐙

悲歌

○悲歌

廉吏不官近地。貪吏不死獄中。朱鱉得气。神於應龍。西夷囚羑里亨醢終不免有錢通鬼神。雷霆車輪轉。

四言

△陳繼儒

西湖

夜半觀雪

香雨樓

○西湖

孤艇一尺躍於中流酒在船尾花在船頭

又

旅旅酒亭落落水亭紅衣者客白衣者僧

○夜半觀雪

夜啟巖戶淡而無風月直松際。雞鳴雪中。

○香雨樓

水抱環玦樹交步障漁釣竇中樵吟葉上

△尹伸

感秋

○感秋

有梟市啼。其命可炙。挾彈而過鸚鵡折翼道有死人。丙吉爲聾。一夫失執。積屍如嵩。

又

猛虎厭人人席其皮王生譚風。口無獵師死虎一毛復化爲虎耳目幻惑。狐貍登俎。豈惟狐貍麟亦可疑

意調俱古崛

△華淑

雜詩

○雜詩

斲木爲車其半爲輪車自招搖輪何苦辛懷金則肥。懷才則瘠。世久如此君胡嘆息

△譚元春

雷太史家有送子觀世音菩薩畵像一軸其地如西洋布而堅密設色靈幻菩薩手一兒舉念珠似鸚鵡肉情巾袂俱動拜而頌之

○雷太史家有送子觀世音菩薩畵像一軸其地如西洋布而堅密設色靈幻菩薩手一兒舉念珠似鸚鵡肉情巾袂俱動拜而頌之

何以布之如鑄如繡光浮寸許大士靈透手其兒手。咮其禽咮。大士目兒。兒目鸚鵡。以目相撥。鸚仰兒俯。寧兒嘻戲。勿兒椎魯。兒手念珠。是大士物。鸚鵡聰明。不與兒拂。以投鸚鵡。鸚鵡成佛。禪牀曉坐瓶花夕開兒無所懼佛無所猜鸚鵡虎豹。可以同來。

△陳宗之

坐石公山絕頂

○坐石公山絕頂

天乳晝驚墮爲石碣如犀如虎如鳬如鴷乘水而嬉柲枒披裂上有奇壁崢嶸削鐵洪濤秋戰鎪空成穴摩艇而入。醉捫龍舌。瓊堤萬尋。吞綃捲雪。幽綠凝寒。箭括中劈。攀蘿獨登踞坐盤嵲沙縫吐花紺鮮可擷。稯稯萬戶。蜂衙蛛綴。曠若天外久立骨蛻云鳬眇然飛鳥影絕

△釋弘忍

述感

○述感

鴟梟鴟水自食其母母欲辟之不得其所鳳凰博徳許以爲臣。母之哀鳴鳳豈不聞【有餘味】

卷八終

●明詩平論二集卷九

五律一

陳繼儒二首

董其昌四首

利瓦伊禎八首

馬之駿四首

鄒建光二首

曹學佺四首

錢謙益四首

吳鼎芳二首

李流芳一首

程嘉燧三首

王思任二十六首

葛一龍二十七首

△陳繼儒

宿道士山房

山居春暮﹝菊竹根也﹞

○宿道士山房

天頂不可問中峯置藥房竹深山瓦綠松老羽衣香白鶴飛一點丹經讀數行雞聲才夜半海日已蒼蒼

○山居春暮【菊竹根也】

菊味如蘭蕙能令酒不閒艸分明白路云寫模糊山百舌鳥千囀。三家村一灣。欲招鄰父飲行樂未曾還

附起句。春淺復春寒。山坳雪未幹。吾將老是鄕。十畆種瓜場。中句。蘋香沙鳥醉月白釣絲空。小橋村市酒。歸鳥夕陽彎。雞犬有傲色。炊煙多異香。蟬噪晚逾急雲輕秋始飛樵靑人不見。啼碧鳥初聞。月疑松少礙。雷覺石潛移。積蘚生癭缽。殘蕉覆墨池。雞聲出水寨。豖迹印沙村。

△董其昌

贈曹嗣山總河﹝獲鹿人﹞

贈蕭象林比部

西興秋渡

同唐元徵宮允遊善權洞

○贈曹嗣山總河【獲鹿人】

禹功猶在眼漢策若爲紛似鵲塡何補其魚嘆豈聞中臺今省月。寶鼎欲歊云。一片徵南石傔書白鄭勛。

○贈蕭象林比部

鳬舄依天府文章自選樓靑陽開左个赤縣最中牟朔雪梅花騎春江竹箭流【天肰俊麗】賜金能貰酒。湖上待羊裘。

似韓君平

○西興秋渡

秋涉試褰裳風回海气涼濤飛鷗外雪林綴菊前黃司馬遊何極鴟夷迹未荒山陰勞夢想遲晚得津梁

○同唐元徵宮允遊善權洞

神功開混沌水府亙氤氳峽隱將飛石巖垂欲墮云。龍腥陰壑迥鳥道亂泉分今日磨厓記知同藏史羣

△利瓦伊禎

太和宮

萬卦山

報恩寺塔燈

貯春別業﹝爲少宗伯蜀範公賦﹞

○太和宮

肅帝核玄玄增封上配天端居長禮斗。祕祝總祈年。皂纛宮娥繡靑詞國史編星冠南鄕拜隺蓋繞龍涎

又

燭路千林雪沾衣百艸霜遊人蝸繡壁羽客蠣爲房野火分丹竈山煙接禦香扶搖枝上過可是學云將

○萬卦山

觸目非凡境天苞與地符含章無兆體。得位有方隅。石理龜攻墨。山形馬負圖。稽疑先雨霽知不墮迷途

又

夏后連山易先天固已肰有形猶太素作對是重玄墳出函三外丘髙用九前靈氛不可命空憶索筳篿

是卦是山亦典亦巧

○報恩寺塔燈

莫是成龍樹幢肰法炬紅金盤非借日寶鐸自鳴風天眼山河盡珠眉火月同恆星何必見。夜鑑自當空。

又

脂帝歸生趣燈王發妙明如星熒惑守拔地祝融平碧海窺龍藏丹樓接鳳城火珠蕉葉褁空望露盤檠

○貯春別業【爲少宗伯蜀範公賦。】

玉女房非遠鹽官井自通有花皆蜀錦無酒不郫筒墨水經箋璞玄亭字問雄史臣書已就藏副此山中

又

三川朝市地都作一園春黃潤收筒布朱提出冶銀竹枝何處女花蘂內家人寫向鵝溪絹風流事事新

△馬之駿

過平原曼倩故里

寄懷錢仲舉

木瀆過隱居

贈王季重

○過平原曼倩故里

三尺笞中碣將君姓氏存朝廷一囊粟香火數家村人但傳詼語仙寧有純根歲星常在眼不用賦招魂

○寄懷錢仲舉

吏牘朝全減幽懷暇漸增訟階簾一軸官閣飯三升寒月添衣待荒臺挈印登匡廬𨿽較遠攜譜寄詢僧

○木瀆過隱居

入門翻類野四壁半云封布席沾陰菌搜廚薦晚菘辟纑仍少婦曬藥僅餘童簡率孚子意畱連聞遠鐘

○贈王季重

天將優曠達世豈礙浮沈易貴非仙骨難窮是慧心瘦麟存故步。獨隺表淸音倘使相逢早。知君朱必深。

附句。月店冬難曙。冰河晚不潮。早蜂飛尙弱。昏雀聚還爭。山態秋爭老。泉聲晚漸衰。波影從星白林煙逆雨靑湖白煙爲岸。村疏水映門。煙中河漸小。天外嶺難平。

△鄒廸光

自斑竹嶺至太平庵

行幽谷嶺嶺百盤而上勢極峻削而曰谷曰幽以屏峷重疊密箐翳之故云

○自斑竹嶺至太平庵

層阿開作棧危嶠立當關石罅偸猿果巖牙剝鷓班風批不斷澗云續偶窮山樵叟腰鎌過言方逐虎還

○行幽谷嶺嶺百盤而上勢極峻削而曰谷曰幽以屏峷重疊密箐翳之故云

疊巘不可辧微茫一路通水能飛上壁石亦走當空死樹巢妖鳥空祠閃怪風已行九地下。翻出九霄中。

奇境險語。又過嶺俱成地。來峯總自天。亦極刻畫。

附句水浸無鍋竈。山遮敗板門。居屋低千岸。揚帆直上山。蠶祠風四壁。漁汊水三灣。鷗莊容蟹橫。犢棧有庬眠隔水魚久出。當風虎箭過。鶯林多舊友。鹿戶有新丁。厓危禽不度。石漏鹿能穿。山轉旋恭立云來又背飛津婦拋家髻。篙師露肘衫。雙拏無力槳。半使漏風帆。

△曹學佺

嘉善寺

詠一人泉

水龍洞

秦淮秋怨

○嘉善寺

蒼煙人迹外。黃葉寺門前閠月重陽節雙崖一綫天【自肰神到語。非復有意可得。】僧寮自岑寂洞壑復幽偏若待樓成夜還應就此眠【結仿襄陽反似習气】

○詠一人泉

白雲自怡悅世事不相宜況此山中水幾人能酌之非貪照影日卽是掛瓢時怪殺林猿飲還牽三兩兒

澹逸欲仙

○水龍洞

桂中稱是險城外有重扃匪藉丁夫鑿能穿癸水亭坦肰車馬路。宛爾木龍形。卻喜沿江望堯山一抺靑

景物宛爾不費一絲力气律中神品

○秦淮秋怨

四序皆蓄意秋來殊可憐疏籬豆花雨遠水荻蘆煙忽弄月中篴欲開江上船【淒淸無限】不知夫壻去仍會在何年。

△錢謙益

李將軍挽歌

張將軍挽歌

別蕭伯玉

送黃二子羽令新都

○李將軍挽歌

飛將名空在。封侯事忍論。死爲明國法。生敢負君恩。棄市沙場血。吞胡厲鬼魂。古來推轂者。先與鑿凶門。

○張將軍挽歌

赤血眞堪酒。丹書未肯刋。死塡牢戶易。生拔賊營難不汗逾三日無錢買一榷【泣鬼之筆】蕭蕭廣柳出。易水正風寒。

○別蕭伯玉

吳粵升平地攜家信短蓬舩窗楊柳月。帆背杏花風。兵火愁眉日江湖冷節中羽書頻阻絕停檝問郵筒。

○送黃二子羽令新都

知爾彈琴日髙齋雪嶺前質成休訟芋。弦誦壓啼鵑。花鳥新詩句。菖蒲小樣箋。好將官制錦。同捲寄吳舩。

△吳鼎芳

飯石峯晚步

前溪

○飯石峯晚步

白鳥不飛處雲光和水凝自吟松下路遙見寺中燈。夕爽山無雨春寒澗有冰。隔花相問訊月照荷鋤僧

○前溪

野風迎白衲隨步已前溪落日在流水遠山靑不齊花寒聊自嚲鳥倦偶肰啼何處茶煙起漁舟系竹西

△李流芳

黃河夜泊

○黃河夜泊

明月黃河夜寒沙似戰場【起得疏壯】奔流聒地響平野到天荒吳會日以遠燕臺路【程】正長男兒久爲客。不辧是他鄕。

△程嘉燧

孫士徵甘露僧房話舊

懷方民表

石岡園雜詩﹝五首錄一﹞

○孫士徵甘露僧房話舊

雪中分手地亦在暮江邊。棲泊長如此心期共渺肰落帆千步柳到寺一聲蟬爲掃淸溪石還家與醉眠

○懷方民表

學捨依山寺僧樓寄一椽月窗虛見石風谷闇聞泉都養供齋飯。門徒乞酒錢。別來移甲子何處著靑氈

○石岡園雜詩【五首錄一】

散發乘山月明星集夜潭竹風荷澗北雨气石岡南泉酒帶冰綠園瓜出井甘。近來疏野性禽鳥漸相諳

附句出寺半峯雨。歸房終夜泉野�水。�白。天霾風正呼。吳楓十月赤。江柳半天黃。雪嶂經春見。風帆逆水行。

△王思任

不謂

送祈西巖父母入覲

豆店

新河月

快雨

陽曲道中

入鄮

秋夜

金山寺

彭城登眺﹝時榷事稍蘇﹞

過剡

薄雨

再過金山

大龍湫

湖亭夜步

鄒園﹝四首錄二﹞

遊婺州西峯寺

講堂洞

雙龍洞

送葛震甫之宮滇南

幽心

入曁

入平水溪

贈毛赤城

春倚﹝典畸同余也﹞

○不謂

不謂西湖上徵兵反寂寥船遊時罷舞市走但逢刀秋气眞同肅天聲已破驕誰將地縮卻明日便援遼

○送祈西巖父母入覲

英主乘乹日明堂賀鼎年鳬飛才識舄虎拜已推筵海國春耕後棠陰社鼓邊【气調雙佳】須眉今吐气【率】次第品�銓

○豆店

朦朧二三里海气發天靑【曉景寫得透】飽馬衝寒色殘雞落曉星春鋤人漸出野火店猶熒。斷續霜橋上。流澌瑟瑟聽。

○新河月

今夜新河月孤淸更不同影來如積雪。涼到詎關風靜發蛟涎裏秋湥鵲囈中扁舟危坐杳幾欲犯寒空

○快雨

炎毒不容訴人生趣已窮忽勤秋國雨飽贈雪山風荷靜香催嚏樓疏气破籠【似險矣。肰實有此景。】今宵湘榻夢應入禹陵東

○陽曲道中

疋馬太原城嘶寒客骨驚昏風圍日气黃雨下沙聲入柳春無蘗穿河雪可耕一聞吹畫角�處賦西徵

○入鄮

共是東南譜勾章另一經有舟俱海式無市不龍腥潮候江邊待。天風塔上聽。更關飛動意萬里混滄溟

○秋夜

梧橋常夜坐流水伴空明月語人多咲【極淺景說出自妙】秋眠鵲易驚朝廷容樹敵江海但搜兵無路憂周室殘杯向北傾。

○金山寺

何必遊蓬島金山屹大江塔孤神鶻斷鐘老毒龍降【湊句】石怒眞墴拜風腥不辧哤尋常潮趁月四面打僧窗

○彭城登眺【時榷事稍蘇】

釡底瞰徐州。髙城擁大樓黃河經夜宿。白日古原秋子午鍼南北江山奕項劉【奇煉牡切語足千秋】咽喉今漸爽睥睨不須憂

○過剡

千山夾朿盡頓爾一相寬【便若身到】古縣仙常到。名溪雪不幹晚魚呼市酒野隺下舟灘月色時來鬧。挑眠夢未安

鬧挑字傷雅

○薄雨

薄雨愛花晴憑欄气晚淸稻肥增隺秩沙遠討鳬盟【習气語】野水光於雪秋山靑入城采菱何處羙脈脈更盈盈

○再過金山

老去渾知畫金山詎可雙撐天不藉地到海突攔江【壯切可敵他人千百。○天地江海。四板重字。運得如此奇妙。從來金山詩當推第一。】蜃气華新閣。龍封夾大邦。風濤洶萬古骨立若爲降

○大龍湫

共知歡雁宕我獨畏龍湫宂暗如巡獄雷腥欲攪虯剪峯毛粟豎射雨鬢絲愁神物終難料生身莫浪遊

○湖亭夜步

湖月夜生煙湖煙冒似綿星垂寒水大。天與暗山連。歌板催城角遊尊督畫船獨行沙夜久。老眼正無邊

○鄒園【四首錄二】

不知何處綠相逼入樓臺獸石迎溪舞魚花撥雨開墮杯俱翠嶂浸席是玫苔徑造吾家事還當日日來

又

選勝能通理爲園巧得情洞房裁碧曲。橋閣度紅輕。入客無歸路逢佳有定名吾鄕勞應接於此又經行

○遊婺州西峯寺

客腸不可俗出郭步深秋紅葉雙峯寺靑山八角樓野塘多竹色石徑有泉流鳥下僧門閉蕭疏憶貫休

○講堂洞

地脈開華洞。媧云掛倒谼繡窠千蕋結古玉五文融老蝠慌官捕。幽漿滴佛空。講堂誰舌銳講不出天工

有奇煉。有荒怪。分別觀之自得。

○雙龍洞

幽明原自隔犀火忽相攻郢堊摩舟入桃源倩葉通寒晶雕像器詰曲破鴻蒙一綫天如到金鍼撥轉瞳

○送葛震甫之宮滇南

詩老人才仕官初路甚遙雲南一萬里日下幾層霄馬首將軍畫蓮花幕客貂昆明不待戰銅柱有君標

○幽心

幽心一以嘆兀坐欲求禪人日春來气靑山雪後天【天肰神境不可思議】雄歌隨發短老痛有筋偏【有字必須以上句無字呼。方頓挫有勢。】華袖僊僊者應輸爾醉年

○入曁

盡日盤堆累而今有四圍城孤諸水到天闊萬山飛【奇】翡翠貪溪照朱砂醉槲肥客裝將解劍徙倚看秋暉

○入平水溪

一溪千百曲暗雨送雲遲啼碧鳥不見落紅花自知篁孫迷竹譜石骨瘦山冗亂髮扁舟上溪人訝阿誰

○贈毛赤城

爲訪千巖長言尋五泄舟丹砂拍勾漏南斗借羅浮紅葉登場日淸尊出郭秋溪江望不極羣隺點歡鷗

拍字歡字太琢

○春倚【典畸同余也】

寒原人獨檻。柰火自蕭蕭。歷是田家熟兒逢令節驕軟風工教燕【輕燕受風斜景妙此語情妙不妨並秀。】乳雨解哺苗一笠歌牛北才過第五橋。

或疑先生詩往往過奇。時有俚字險句。以爲傷雅。不知雅在神韻。在气骨。柰何以山人平腐之調爲雅也。先生律已錄如上。猶恨少耳。其它妙句。如僧泉交竹驛佡屋破云封門寒宜獨倚歲老畏人過人面化寒玉。客衣生暗香。犬簰迷澹月。漁鐵響空船。海眉拋日處。天口灌江來山深秋易苦村小月常孤雨畫江山黑。春耕海國黃。或以全首未粹而割之。肰片羽吉光。猶勝凡毛輿載。

△葛一龍

五律尙奇則傷格。尙平則失秀。惟震父能入奇句千平調之中此間消息。非有三十年苦吟之功不足語此也。○震父五律。心甫擬之襄陽東埜。似矣。肰吾謂其得力於嘉州。緣其骨調孤�神情澹遠自成一種風格。不令人望而知爲嘉州。所以佳也。一時效爲之者。亦不下數家。或至膚淸可厭。不知此等詩全在本領气蘊上著力柰何欲以淺近虛疏之學。而幾頓造哉。○凡律多是得句起。覓得好句。方足上下。如鑄鼎安腳。終竟有痕。震父諸律。方是得意起。一气直下。不假補湊。此眞髙岑王孟嫡派。若意本淺澹。學作淸態。以爲格髙調遠。反無可取。又不如從琢句煉字入門耳。

靈巖山下尋殷叔宅不遇伊侄畱宿

送林仲長之任溫陵

遲東生

舟夜懷舊

山館

送實父弟歸便往嘉定因寄徐女廉龔仲和

葑山亭作

秋陰

範穆其雨中渡湖見訪

新丰曉行

雨夜舟中懷實父弟

漫翁茂之伯彭公亮訪予客捨因同雨泛靑溪暮酣分棹各有所賦

廣西石洞

舜五夜別

送恬公東渡

三月三十日畱別張子明溪上

夜泊松江聞笛

土驛卽事

檀城道中

澗上

燕子磯舟中

登雞鳴山

送興和尙還支提

看菊田家

飲石榭

平越山中

寄雨公

○靈巖山下尋殷叔宅不遇伊侄畱宿

帶湖仍負郭隱處一峯靑。薄暮寺中去。遠舟門外停。地荒風走葉雲裂水搖星【近景奇語】小阮醉山客累累空數瓶。

○送林仲長之任溫陵

郡從泉上立泉響訟聲閒愛我兄兼弟。之官云復山。主人二千石。幕捨兩三間。送送空勞結何時放白鷴

○遲東生

曰歸曾寄書情況近何如幾醉秦淮酒一年蕭寺居夜長人別後秋好月來初倚棹碧天暮溪中聞打魚

聲調妙。起結妙通首吟諷之自見。五律不於此等詩體會。終身無入門處。○神品入逸。

○舟夜懷舊

積雨溪中黑秋天試一晴。月來猶半照寒起近三更水勢憑魚立【奇景】風聲導虎行夢輕江海闊。來往見潮生

○山館

已到復如登寒棲不異僧黃茅嵎虎藉黑樹土神憑月送蠻家酒。云昏葦壁燈晨炊先夜汲杵曰只三升。

○送實父弟歸便往嘉定因寄徐女廉龔仲和

風冷夜窗鳴離愁相對生。海潮黃歇浦。江岸石頭城。窮遇悲孤調殘秋送獨行【朴而厚】舊歡傾倒日。不減弟兄情。

簡澹有骨韻

○葑山亭作

到此一諸念窅肰何處通僧安只見水漁出每因風【寫出荒靜】南陸日長午。東偏天盡空越帆先匹鳥飛落葦蕭中

潔永。○今人爭欲以自肰二字。救纖險晦抅之習。正須從此等詩著眼。心甫

○秋陰

西爽忽自晦。不知朝與昏。井上半殘葉。湖中無。遠村【無字老甚。細讀覺隱字失字。替不得。心甫】桔橰幾日罷。農牧相過存。【似儲王田家風味入律亦健】雲淡一如水野風吹到門

○範穆其雨中渡湖見訪

春寒艸未綠。寂掩山中扉。湖口一帆落。是君疑或非。坐來無所問別後可曾歸【只如說話朴甚眞甚】風遠雨香細隔花吹濕衣

雕琢已謝漸近自肰一气渾成無從尋其筆墨之徑

○新丰曉行

土屋暖堪睡。主人燈在門【客店眞景】爰循疲馬路漸入遠雞村山瘠乘霜气溝深凍月痕隔疆兵燧地一邑幾家存

○雨夜舟中懷實父弟

風急雨聲亂颯來愁滿天不知飄泊處可有故鄕船歸路關前夢。【水】殘更枕上年半生兄弟念多負看山眠

淺甚近甚肰調已和气已足決非老手不辦○愈諷愈妙

○漫翁茂之伯彭公亮訪予客捨因同雨泛靑溪暮酣分棹各有所賦

偶爾豈無意極歡非意求坐呼淮上酒轉溯溪中流柳雨自生暮蘆禽先聒秋換舟吾醉甚錯謂下髙樓【結�眞�】

○廣西石洞

一穴下林奔廓肰天地開云屯全化石風出互行雷幽旣不可測明從何處來古佛自爲相側坐蓮花臺。

○舜五夜別

離堂今夜酒不飲值君齋相對惟空坐。獨歸非本懷。水蒓香白祫山蘚泥靑鞋江狹天長路風帆一字排

○送恬公東渡

出山何艸艸曾對幾黃昏落日照行腳白雲空寺門掛瓢半死樹。乞食三家村。只在太湖上。水田吹浪痕。

○三月三十日畱別張子明溪上

幾重溪上綠一雨一回新【𨿽本杜肰各有佳處】柰與丈人別。更當今日春气寒先麥候風苦足花句對此益堪老已絲那得�。【此語未老】

○夜泊松江聞笛

海气生春濕江鄕受月寬幾行新柳樹一帶落潮灘客夜頻移枕。誰家尙倚闌。北風來萬里。通作叫云寒。

四五亦似中晚可到。然通首吟之。風气轉上。不可思議。讀先生五律。覺他人盡有無篇。有詞調無神味矣。

○土驛卽事

荒程五十里茅屋兩三間左右啼靑凶髙低住黑蠻就門籬腳轉。支案石頭頑火耨新開地昏煙蓋一山【如此結不但不乏並令一篇有气律詩好句易好起難好起易好結難】

○檀城道中

雨气散空磧忽來何處寒萬山盤九塞一臂托長安隼過當秋擊驂停未午餐行邊有相國人不厭儒冠

起勢聳峭三四見力量結亦不薾

○澗上

白雲飛澗出林樾掛崩湍觸石互相嚙。到湖經幾盤。五月與六月。不襦亦不冠。來聽一片響。髙枕松風寒。

○燕子磯舟中

江月洗煙綠江秋生夜淸石根千纜結天塹百奇爭【對句�】气上珠林濕潮吞鐵鎖鳴關侯遺貌古香火是幹城

結亦牽率

○登雞鳴山

卻從登歷盡得此渺無涯樹斷流餘綠天垂貼漲沙人煙似寒食。官舍卽漁家。日暮鐘聲遠徘徊落寺花

○送興和尙還支提

一杖一笠子到山千萬程不知天更遠似覺海無聲�擇就云落榕陰如水淸石林荒剎裏。無恙古先生。

○看菊田家

城裏秋爲市花船半入官田居人不到只種自家看近塒防雞擾分頭插棘攢阿翁兒女共無酒亦成歡

○飲石榭

聚合坦一席劚雲橫作梯樹頭漁罟濕花下釀房低杯斝竹香洗枕衾嵐翠攜斜陽扶醉客徐下水樓西

○平越山中

不見鳥飛還只愁天壓山泥行穿谷底火食到人間澗影石千怪秋光花一斑偶聞談遇虎色變戒前攀

○寄雨公

以爾願初畢一瓢行腳寬那知出世法不及避人難雲月千峯寺香花五戒壇微吟𨿽自好或得寄余看

附句露白酒香早。橘黃書到遲。斷續人言鳥。艱難鐵腳驢。蓑雨綠蕭蕭。山漁水復�。靑山來處雨白露降時茶蔬圃先春綠蘿窗待雪明人歸方見月。舟聚卽成村。水石迎入立。風帆並馬行。

卷九終

●明詩平論二集卷十

五律二

沈徳符二十首

葛彌光二首

王人鑑一首

鍾惺十三首

譚元春八首

方拱幹一首

熊文舉一首

尹伸八首

魏浣初五首

方孔照三首

茅元儀一首

姚希孟四首

池顯方二首

潘一桂四首

釋通潤六首

季孟蓮三首

卜舜年一首

陳弘緒一首

釋明河一首

釋讀徹八首

申紹芳一首

顧簡四首

童斯張一首

徐頴一首

張一如二首

曹璣五首

李之椿一首

張雋一首

楊文驄一首

馬士英一首

茅映一首

沈自然一首

△沈徳符

嚴子陵﹝二首錄一﹞

鄴中懷古﹝八首錄二﹞

谷雨日抵家﹝二首錄一﹞

王季常太守招飲衙齋﹝二首錄一﹞

閘河撥悶

泗上有懷卜戩甫

大風溯淮

初寒田舍作食﹝八首錄二﹞

江行﹝四首錄三﹞

自劍浦入昭武舟中卽事﹝八首錄一﹞

端午鄰舟詩

中秋夜聽伎﹝四首錄一﹞

陸駕部席上聽家伎﹝四首錄一﹞

睡起

度夏漫興﹝六首錄一﹞

○嚴子陵【二首錄一】

不謂徵車至羊裘問水濱婦家仙種舊。【子陵爲梅福壻】友籍帝銜新。姓貴增州重。奴狂見態眞。蟠溪同此釣一出擲閒身

○鄴中懷古【八首錄二】

佻浪文人習悲歡俠士風心交還蔡女。腹痛酹喬公。奏伎娛魂始。分香愴霸終九泉嗔大耳七筯漏英雄

又

斂盡寰中秀。埋成鄴下塵窟狐鄰國色膻蟻附詞人命客園曾夜。籠嬌瓦作春。黃埃十里霧何似迓鍼神。

詭特矜麗

○谷雨日抵家【二首錄一】

襯日魚鱗水烘人卯色天久晴貪谷雨新火活茶煙夜讀偕兒墊。春耕老墓田。浪遊頻計左。�悟杜門賢。

○王季常太守招飲衙齋

郡已千山繞山顚著郡衙籠覊初識鳥瓶供未名花一簋南烹饌。千旗北苑茶。不湏譚境內官舍已堪誇。

○閘河撥悶

潚吏非時詰篙師達旦勞冰紋機裂繒版縫酒鳴槽扣月孤砧咽鏖風雜樹豪傳聞宵警劇典褐買弓刀

又

銜尾午猶寐鳴榔夙又興施橋過驛馱。逆浪列漁罾聚蛤村伶曲疏螢野店燈市酤聊飲濕未暇通如澠

○泗上有懷卜戩甫

僕柳危橋側。昏鴉古渡前艱辛如再世容易此三年骨有違時性文無役鬼權聞雞今罷舞不畏祖生鞭

○大風溯淮

未說驚濤至如斯已備艱日行澒洞里人語■﹝目咢﹞眙間怪樹蹲奇鬼癡云擁斷山捉梢誰說慣辛苦盻前灣

○初寒田舍作食【八首錄二】

東作曾相勞西成又許陪殺雞隱者也。學稼小人哉。秔秫徵農效菱茈足膾林貧家書畵少寒具入尊罍

又

未說南烹羙齋柈偶益籩細肌鱗點墨微糝爵披綿土潤移橙地庖香抑鮓天宜城九異種風逆到炊煙

○江行【四首錄三】

山忽呈螺出舟才似發縈石顏危岸勢碓趾壯灘聲樹穴風難勁篷孤月易淸遊魚如過鳥歷歷向空行

又

有地都容水無天可限山。張帆欹一瓠舉棹揖千鬟坡仄樵蹤細厓傾鷺步慳詫奇兼駭險心目幾曾聞

又

善沒兼泅拍篙師勝蛋人亂山侵水位臥枿朿溪身。搗紙門門竹求鹽擔擔薪葉舟重換小衢府倍艱辛

○自劍浦入昭武舟中卽事【八首錄一】

霽久帆增健暄深木頓稠點頭行樹鳥。浮鼻渡溪十巢飲榕承席溪春磑貯舟篙工私咲我明日匪安流

又句江深勝羅剎。峽暮卽黃牛。路黑山靈泣。潭靑水怪囚。獰庬排鱷齒。洄澑沸蛟涎。石隱渦旋發。煙開嶺辧巓。灣窮磯又至。棧絕磴俄仍。廢彴殫猿技。危檣見鳥能。波倩蛟營館。沙愁蜮射人。

○端午鄰舟詩

風嫰應蠲夏暄輕似衍春雕欄重復面。繢水動搖身�瞰佯他瞬緘歡故小顰一簾司聚散忙殺目成人

可與伯敬作並秀

○中秋夜聽伎【四首錄一】

箕暖笙全部箏陪笛半牀疑仙金粉地不夜翠紅鄕裙褶分層艷唇脂論斛香陳王工寫照離合想神光

○陸駕部席上聽家伎【四首錄一】

譜熟猶煩理妝遲稍恨催軟腔鶯學去驚態蝶賫來艷惜將終曲香攘未盡杯【寫出輕薄妙】聞弦歡欲舞不信雁�哀

○睡起

所貴耽幽寂差堪適寢興院香鳴藥臼。窗靜閃棋燈碧蔓垂棚豆蒼皮越戶藤譍門暗懶態早已謝詢僧

○度夏漫興【六首錄一】

池酌看新漲農歌起暮田秧將靑報雨蕉竟綠無天【巧不入纖】香暱深埋火茶甘久霽泉熱忙多冷韻。輸盡夕陽蟬。

附句霜岸鷗身月。霞天雁腳風。落日徐行水歸煙亂赴松廬樣偸蝸小。籬身趁竹斜。燕來他壘惑。蜂出一村知。落日邊淮盡。黃流犯海回。山廚抝項瓠。溪腴折腰菱。藉艸遲晴燒。量松想夜濤。

△葛彌光

寒山訪趙凡夫因贈

懷郭聖僕

○寒山訪趙凡夫因贈

松風二十里。花店野棠村。已是深山處。無嫌客到門。【與呂文靖不是閉門防俗客。愛閒能有幾人來。同一意。主客各占勝地。心甫回護語深厚不覺】廬中半生住海內一家言【十字括盡一生心甫】雨壑看飛瀑褰云濺石根

○懷郭聖僕

雨歇林光動思君正黯肰多從寺裏住幾過客中年髙詠夕陽樹獨遊寒色天。洞庭山下月曾送渡湖船

徹底淸暢

△王人鑑

將歸吳別波臣

○將歸吳別波臣

寒林今夜月與子暫相親無謟難求遇因貪轉受貧。【直說自深朴】老臨多事日。淚墮賞音人。所願烽煙息重逢話隱淪

△鍾惺

五月三日秦淮卽事

送韓孟郁還嶺南

經遼城魯連射書處

彭城入舟後候淺﹝三首錄一﹞

過淺

北固夜歸

寄懷表兄王幼振兼邀枉過

疊浪巖尋傘山和尙不值遂登山頂

磁州雨

送五弟快還楚迎家尊赴吳中教職

送謝吉甫入都兼寄彥甫

題畵送沈朗臒入廬山兼寄憨公﹝二首錄一﹞

○五月三日秦淮卽事

嵐減峯絞細潮生水步松薄陰停障面新暑試輕容煙閣晴皆綺山舩晚似縫火城【二字用不恰】波上下犀渚影重重。

又

踴貴絲兼肉爭先步與輪半簾虧蔽面。一舫去來身。密葦驚翹袖飛花到葛巾含情相目處橋外閣中人

○送韓孟郁還嶺南

送客歲將盡別情能勿窮題詩何所道。對語不堪終嶺樹冬難雪河橋晚易風【名句】同來君最久亦已返山中【含情無盡】

○經遼城魯連射書處

火牛難再出。嵎虎已垂窮危矣彊弓末。微哉一矢中城亡終去殺將死亦成忠所以爲排難非他策士同。

○彭城入舟後候淺【三首錄一】

冰腹寒猶解河身下反髙所爭惟尺水厥利在千艘委壑金錢易篝燈畚鍤勞舟航今日慮未暇及風濤

○過淺

寂肰舟共水中夜忽同聲裏鼓不遑報。岸燈無數生半旬羣力屈。一間萬夫爭。前後終當濟。先人自物情

○北固夜歸

遊遲畏晚天晚際反淒妍好月下山路順風歸浦船雲濤孤棹外市塢半燈邊回首蒼蒼處。金焦在亂煙。

○寄懷表兄王幼振兼邀枉過

病來疏舊友。老至念周親。五十餘中表。存亡凡幾人。回頭梨栗日彈指杖輿身。莫悔前時闊從今相過頻

老人聲口如見

○疊浪巖尋傘山和尙不值遂登山頂

山僧下山去。終亦不離山。客到縣巖半。身如亂水間。輕裾雲气共孤杖澗聲還歸路君當在愁君閉竹關

○磁州雨

長路惟愁此暑行殊不肰濕光崖艸動涼信笥衣傳虫亂水煙上蛙喧風雨先北方農候晚物土幸無愆

○送五弟快還楚迎家尊赴吳中教職

數往慚吾弟微官累老親公私言浩蕩。俯仰事酸辛壯齒輕諸役全家就一貧孤舟兼孝友勉矣服勞人

柔厚最入風雅。諷之有益性情。气味亦絕似劉隨州。此等詩人亦忽之何也。

○送謝吉甫入都兼寄彥甫

年少稱同學鄕書附令兄一雙仍待價。第五本齊名。我病宜先老君才見晚成。作賓今上國卽此是家聲

雅厚髙老不減達夫

○題畵送沈朗臒入廬山兼寄憨公【二首錄一】

泉石冥遊迹幽明默護身出家超將相。度世答君親。水觀神三界。山行影一人【對弱】遠公迎汝處寒月石門新

附句月散將殘雪煙迎欲墮云峽寒偏�色。江晚自多聲。洲白沙相似。煙靑鳥不知。鴉鳴半樹日。虫亂一汀煙。去岸何由記。歸帆不約同。渚花昏岸岸。煙鳥白時時。寒月歸鴉外生煙閉戶中奮椎羣力外。進履眾人中。沙星疏欲活。霜火濕爭殘。

△譚元春

攺柳庵坡路

秋夕集周安期陶公亮陳則梁趙彥琢胡用涉金正希柏鸞堂看月

義河邊別業欲攺作庵訂點雪師弟來居

憶五弟正則

抵白下尋林茂之

商孟和得馬仲良館胡昌昱得張金銘館

書云李長蘅淸眞佳士貌絕似友夏尢奇

下第後寄答朱公無易

○攺柳庵坡路

坡陀尺寸勢要取徑騫騰漧土晴敲杖疏林遠報燈坐看上橋客【抝】行送出園僧爲愛新成日情添故故登

○秋夕集周安期陶公亮陳則梁趙彥琢胡用涉金正希柏鸞堂看月

𨿽云常謝客太寂亦思人【正是子瞻學道未至。靜極生愁。二語注腳。】月性間階滿秋聲半夜眞【最是竟陵習語。不恨淸態。正坐浮耳。詆之者常舉伯敬桃花少人事。謂李花當獨終日忙乎。今云半夜眞。則前此後此。秋聲尙假。論詩𨿽不必如此戲謔。要之率爾語亦當簡括。病在不煉。○若唐人海靜月色眞。自有悟境但襲用此等字句。最爲疏庸淺學人便徑。大抵一涉習气。王李鍾譚。墮落則一。】歌連鄕夢了。坐歷酒寒頻如此森森柏。微喧恕好賓。

生一波意作結亦不見老

○義河邊別業欲攺作庵訂點雪師弟來居

捨宅𨿽猶愧齋閒易攺庵【胸懷眞率如見其人】來翻如逆旅家漸信瞿曇雨長鄰園豆霜垂屋角柑竟陵城隔水住此覺師堪。

○憶五弟正則

一時忽不樂。五弟知何如。臨別曾相訂未痊當寄書。幸因書不達。遙揣病當除。寂坐賓筵上魂驚夜叩閭

○抵白下尋林茂之

霧蓋蔣陵天先尋古巷邊。寄書非晤後。拜母在交前。【古道】地闊狂名小人歸幽事傳。【腹語】髙齋殘竹雪相見亦欣�。

○商孟和得馬仲良館胡昌昱得張金銘館

徳色勝【易甚字似亮】於饑。貧交不易依。肝腸吾愛汝館谷至如歸何有四公子。能知一布衣世情從古薄莫以厚爲非【婉厚無窮】

○書云李長蘅淸眞佳士貌絕似友夏尢奇

聞道李生久兼知亦慕子膚淸原可厭惟肖獨何與畵已將詩有神能令貌如他年誰後死優孟免躊躇

○下第後寄答朱公無易

窮山甘久住泉月達秋碪歸後湖如攺愁中天屢陰【心能易境。湖非攺而攺。天不陰而陰耳。唐人气味如中酒。情懷似別人。較淺露矣。寧謂古今人不相及。】自憐常失意還問舊知音。千此嗟蹉跌諒非君子心。

附起句夜雨濕湘花。春山欲焙茶。中句烏鳥歌下酒。白白水迎魚。龜魚蒼蘚瘦。猿鳥碧雲森。峯秀名峩處。箋香姓薛人。晚年子與汝。新社俗兼緇。南陔供母力。西�飯僧人。頻年千里雪。殘臘一江燈。明月花棚夜長河柳岸春石怪鳥難下。林深僧亦靑。蠶犢丰由婦。兒孫好聽天。

△方拱幹

集盛屏之樾閣聽琴

○集盛屏之樾閣聽琴

秋堂貯空月墮竹細成陰斯地迥焉異於時可以琴【會心甚遠】度松風亦韻【句淺】帖石意先深始悟溪頭約違予應。至至今【言宜乎此約之已久而鄭重也說轉作結亦異】

△熊文舉

過易水

○過易水

感憤尋仇意當年太子丹雨餘靑督亢風起白衣冠一擊龍魂奪三歌馬角寒漸離虛擊築酒伴不生還

令人墮淚。亦令人起舞。

△尹伸

五丁峽

太倉發舟入郡﹝二首錄一﹞

送樊君帶宰安義

楊憲副招遊鏡湖

觀筍

觀競渡

哭劉元城司馬﹝十首錄二﹞

○五丁峽

不是秦愚蜀玆山莾未開唐人空寫去望帝尙飛來驟雪乖春气寒岡種刼灰自肰成極感幽壑莫生哀

○太倉發舟入郡【二首錄一】

畫舫宵趨郡巖城諮舊名五都繒玉市萬部管弦聲窗暗經橋數人喧識吏迎可憐騶唱入朿帶謁臺卿

○送樊君帶宰安義

主爵非無意授君貧瘠鄕懸知家有譜不倚宦爲囊割小刀逾利時平項可彊簿書多暇日幸揖廬山光

○楊憲副招遊鏡湖

買山君尙早邀賞亦麤宜江練吞溪處湖容帶雨時松鳴巖勢動岸險屋形欹。來路愁遺勝歸舟莫厭遲

○觀筍

幽香不可祕此月竹之秋白篛一溪雨。蒼龍萬戶侯。呈身爭欲銳。裂土反從柔。徑尺生來足三旬應過樓

○觀競渡

萬古傷心事流傳作水嬉蚿行翻日腳龍陣蹙冰絲怒勢偏宜遠酣來或小遲【神景畫出】南風喧襖靄市井與騷辭

○哭劉元城司馬【十首錄二】

銓格憂堯舜。臨軒始一人。兵難持必勝。忠不化千身後事愁懲噎旁觀易友唇泉臺有知已。縣賁父爲鄰。

又

逢儒不問戰。此語肰非肰賊豈無因遁人猶責萬全。逗撓疑愼重封卹坐拘牽功罪中興局翹勤信史傳妙於立言。可泣鬼神。正在此等。○情事委曲沈快。方之奏議。則亦劉子政訟陳湯之流亞也。詩史關系。正復不小。又一戰中華體。千秋國士風。樂敗欣言中。停功且訟冤。時艱多用智。勢急合輕嘗。崩城兼哭世。嚙指憶縫衣。幾千人飲血。一二語含糊。皆剖肝瀝血之語。

附句出黔途次。疊巘盤回路。奔雷明暗泉。傔狂蠻酒墅。馬噴櫟林煙。江上觀霞。气燻魚眼熱。光灼鷺毛丹。淩雲絕頂。蛟腦千尋佛。鳬�百雉關。入滇界。艸驕虹墮地。花躁鳥疑春。登太華。花心寒自艷。松徳老逾慵。井邑蛟宮裏。羗番鬼度西。

△魏浣初

觀音閣

過江

夜行夾溝道中

子房山

立春日渡黃河之兗州界

○觀音閣

其下得非鰲愚誰置屋牢梯能懸蜀棧澑可敵吳舠相住諸天影聲流萬古濤月明蘆白夜隔岸數秋毫

○過江

榜人貪間道乘夜獨挑江羯鼓權支漏。吳歈自信腔。暗潮吞葦岸側月射蓬窗蚤見空蒙裏亭亭固幢

○夜行夾溝道中

朧朧續短夢消不盡長亭地闊山無勢【季重天闊萬山飛。寫其雄怪。比地闊山無勢。狀其荒遠。卽目奇妙。非容易可得。】人荒鬼有靈霜痕常誤月燎燼尙疑星鼓角參差發虛同谷裏聽

○子房山

邳起因黃石。山遊又赤松。霸圖聊戰馬。仙骨自猶龍豈獨奴餘子還終客乃公千秋衣白者。差許躡髙蹤

與舒魯直二作並稱絕唱

○立春日渡黃河之兗州界

臘共冰澌逝春隨曙嶽融土音蠻估別艸具野郵回夢短嗚雞後。關長落照中。行看帝城柳眉學內家濃

△方孔照

白鹿湖

湖月分韻

方外史先生

○白鹿湖

浩蕩人中境無如水上山長堤前抱嶼翠石巧藏灣�捲重波外花開夾岫間從容窮嶽麓此地且追攀

○湖月分韻

眾山遙聳月帆影故亭亭斜入船窗白平鋪酒案淸雙明疑岸火。一抺想蘆汀。流照先漁父其間誰獨醒

○方外史先生

倦客宜窮谷春山始遇師冷松穿雨到初杏迓風吹。【��】爲蕩鋪【壅】泉葉因通潤筍池孤燈深發省髙響落霄帷

語未了肰

△茅元儀

獄中寄內

○獄中寄內

我已安之矣驚魂汝未牧佛龕聞細語詩卷疊長愁占夢聊憑婢緘書自紉裘從來甘鼎鑊爲爾悔封侯

△姚希孟

怒雨

新霽

賦得邯鄲才人嫁爲廝養卒婦送陳仲弓赴粵西﹝二首錄一﹞

過巨馬橋觀水

○怒雨

彌空云腳重著地浪花萬壑奔天上。三江入帝都。坳堂深可浴頺壁醉難扶龍戰緣何事甲兵洗淨無

○新霽

白日破天出。層陰安在哉。【老法】朝暾翻綠史。晚照落蒼苔顧影花啼笑梳翎鳥去來不勞鐘鼓報初月喚深�

○賦得邯鄲才人嫁爲廝養卒婦送陳仲弓赴粵西【二首錄一】

攬髻挾箜篌盈盈踐翠樓妝成貴姊怒曲罷小憐愁欲殺猶常事生坑見老謀【說出狠妬刺骨驚心】咄哉竈下養仙侶�衾裯

○過巨馬橋觀水

石阪沸淸泉泉飛石更穿【妙起】雨將鴛瓦洋雪入蟹珠圓影落長虹掛聲爭萬馬闐京塵何日洗對此欲停鞭。

△池顯方

石城瀑

別楊元孺

○石城瀑

幽潭龍所宅鐵壁固其垣水鑿因成磴天肰立兩門常陰秋不退依气樹無根【寒冗生粟日月短气心甫奇境妙理】棲定絕蛩迹兼堪避鳥猿【結漫】

○別楊元孺

白下予頻夢閩山尹兩移無書通要路一咲捲牙旗【說得楊君大有身分。唐人一言不合龍額侯。擊劍拂衣從此去。煩簡各妙。】到老惟辛桂玆行別荔支許多懷未竟兼負玉屏詩

△潘一桂

大店驛

曹氏南園池上作

寄髙孩之於燕中非所

曉發

○大店驛

一身隨瘦馬迢逓踏關河艸市懸覊靮山風冷饆饠饑鷹塞食去。田鼠掠人過。常慕孤遊樂今宵涕淚多

○曹氏南園池上作

有此一池足與天分碧空停秋光气迥引竹翠痕通密荇聞魚唼髙荷沒釣筒幽心寫吟步覓句小橋東

○寄髙孩之於燕中非所

羣志害奇策片心誰與論安能不隕涕。無語可稱冤。苦霧斜陽小。平蕪眾鳥喧如何將社稷取快只煩【一時】言。

○曉發

昭曙月痕薄太陽光末成離驂兼夢遠石路挾霜明破暝初分樹開煙不隱城。連朝事行役漸習曉雞聲。

△釋通潤

雨後

海云堂

初霽思湖上故居

解制將歸簡三如學公

畱見曉結夏

種松老人

○雨後

好雨忽沾灑舉頭皆賞心云拖斷湖艸碧抹遙天岑明月出孤島主人橫一琴不妨【兼聞】翠微裏流水潺潺音

○海云堂

獨挾風霜气深秋問艸堂兩鞋隨路遠孤夢入花長樓月欹江白峯云倒日黃【奇秀百煉】自予來往熟山鳥亦回翔

○初霽思湖上故居

喬樹碧巃嵸瓊筵起梵宮云驅將斷雨風勒欲垂虹【勒字吟安】殘照燻晴壑。髙花媚遠空遙瞻故山寺心注太湖東

○解制將歸簡三如學公

曉起春寒甚思君巖上廬當門雪幾許倚杖興合如不日理歸棹。無人傳別書。【竟似嘉州唐詩僧中無到此者】臨行恐。艸艸先已【此】托江漁

○畱見曉結夏

世路止如此窮山或可尋。且將欲往意。仍作更畱人。【俯仰不盡】叢桂陰𨿽薄新篁影漸湥最宜無事者。磅礡縱虛襟。

○種松老人

飯後罷鋤舂寒山信短笻偶隨孤犢去適與老人逢。見面不知姓。自言能種松。橫岡千萬樹。大半已成龍。

△季孟蓮

新寒

冬初滕王閣晚眺

寄答梅生生時蔡繩祖來自宣城得生生書

○新寒

落日魚鳥聚深村樵牧﹐厭。雨楓來闊響霜菜發紅甜城內有酒貰。山中無漏添。燈花寒更結看長水仙尖

○冬初滕王閣晚眺

樓影下江流髙城急景收雲霞斑駁水浮雁泳遊洲橘婢垂垂老樟公冉冉秋南天無雨雪歸棹好油油。夷猶

○寄答梅生生時蔡繩祖來自宣城得生生書

東遷在何日悵望別寧陽一幅蔡侯紙千金梅尉方郵筒魚腹小縞帶雁行長疊嶂樓中月今宵一片霜【響秀】

全沒間架不煩造作而興致超肰

附句水明拖野電。松黑照風螢。雁來尺萬里。書去雨連宵。日暮山炊起。松煙絡寺黃。自別三春苦。愁聞叫子規雨來寒食夜燈揀落花詩露階風踽隺。霜殿月升鐘。

△卜舜年

春晴山居

○春晴山居

水滿失灘沙雲開曳彩霞晴來旋曬藥雨後急牧茶鶯坐一身柳蜂歸兩股花人言無事得。多事最山家。

△陳弘緒

園居

○園居

除卻園丁到蓬門久不開鳥憐新霽色人傍亂紅堆樓小山全繞。簾垂燕數回。偶因尋稚筍衝破石邊苔。

△釋明河

寄陳季采

○寄陳季采

多時不到山見說在人間秋水遠天淨。野航今日還。【似震父肰師自以無意得之一】開尊邀月飲閉戶課兒閒。卻望靑來處西峯近可攀

△釋讀徹

哭親

晚投江寺

自吳門之雲間

送朗臒入匡山

別吳中諸子

壬戍除夜

送徳水還豫章

答玉門將還蜀畱別

○哭親

如此是何信可能不及情終天空抱恨。一痛到無聲。思極還疑在歸遲已隔生報恩恩反負無益是虛名

○晚投江寺

江頭路不諳。何處欲投參。日落聞孤磬溪邊見艸庵半庭歸宿鳥一樹墜霜柑夜夢堪幽絕藤蘿月滿龕。

○自吳門之雲間

春雨夜淹淹春波幾尺添買花搖短櫓礙柳揭髙簾三兩家村落。一行書酒簾。華亭看不遠。的的九螺尖。

○送朗臒入匡山

獨向匡廬去安禪第幾重九江黃葉寺五老白雲峯【中唐】落日眠蒼虎飛泉下玉龍到時應爲我致意虎溪松

○別吳中諸子

相送了無意臨岐還闇肰回看吳苑樹獨上秣陵船春老還山路江昏欲雨天【不減震父】白鷗頗怪我聚散綠波前

○壬戍除夜

天地滿蓬塵吾廬一掃新若教無此夜那得暫間人【名句】瓦雪融松火梅瓶破凍春自來飄泊慣不覺寂寥身

○送徳水還豫章

扁舟辭我去。三月向潯陽。別路知多少。桃花水正長。今年仍送爾。無日不懷匡。最是關心處。靑蓮舊艸堂。

一气格妙在不寂寞

○答玉門將還蜀畱別

歸期未可必。家遠在渝州思恐臨時亂詩乘暇日畱【情致深婉】江風吹破笠。峽雨系輕舟再到知非遠蓮峯月正秋

△申紹芳

登金山眺大江限韻禁體

○登金山眺大江限韻禁體

天水浩無際。中流萬古情。【起法空曠聖野】蕩胸皆絕景觸耳盡遙聲吞吐乘噫气。興衰閱戰爭。我來登此地詩酒共崢嶸白戰髙手啟羙

△顧簡

湖上泛月過放生池

湖上晚歸

訪董仁常

送朗道人入山

○湖上泛月過放生池

良夜信無幾好懷當復肰翻嫌僧擁衲因背僕登船【瑣事髙興】倒影鳥飛破澄波月樣偏不妨漁子覺【或同或異俱見其幽心甫】同過六橋邊

○湖上晚歸

淸遊無不適春鳥自相呼坐去松風杳行來澗影枯【俗料】柳平寒食岸花靜夕陽湖【文房佳句】歸路寧紆折穿林避酒徒【煞風景】

○訪董仁常

素識蕭閒意今披澹漠風破窗秋雨擊古屋夕陽烘【畫句畫意】畫亦因人貴詩元到老工羣公薦遺逸。何乃竟遺公。

髙處或在此

○送朗道人入山

枯坐不蕭瑟梅花差破顏前宵雪盈尺。呼我出松關。踏徧數重野。月殘猶未還。那應便辭去。杳入萬峯間。

只將同遊說起直至末一句捩轉送意局法變化自從嘉州脫胎人卻不覺○以古爲律一气不對不覺其薄只是意味淸厚

△董斯張

夜過姑蔑

○夜過姑蔑

行人宵未眠利涉有長年渚荇暗牽槳水螢羣入船城寒柝不起流胒月難圓何處琵琶伎江南曲上弦

附句怪松儲雀粒。幹雪曬龍腥。腹饞嫌薺老。書懶放蕉長。塔花當樹隱。帆雨帶橋寒。翠微流水句。前刼住庵僧。夕香分艸夢。春紫到蘭心。起句吳質不成眠。錢唐醉客天。

△徐頴

西嶽

○西嶽

拔地蓮花在多年玉井湮黃河西有影。云棧四無鄰。冰窟難成水。楓香漸化人。夕陽不易落閒立數三秦

△張一如

琉璃窯

競渡﹝十首錄一﹞

○琉璃窯

在昔陶甄處於今亦冷煙壞垣存五色貢土積千船。莾裏獸長望露中鴛不騫人家如月戶寶屑各紛肰

○競渡【十首錄一】

極望水茫茫沿洄漱玉光躶鄕宜水戲人海聚風檣流斷兼葭色洲迷杜若香歸潮元自急遲進亦如翔

△曹璣

茌平道中

代魏朴處士答皮陸二君五貺詩

○茌平道中

我昔歌行路知非竟又非病因難載酒寒豈嘆無衣絳稻連砂煮黃塵帶石飛此來誰勸駕。偕隱故人稀

○代魏朴處士答皮陸二君五貺詩

華頂杖答襲羙

太湖硯畣魯望

烏龍養和答襲美

訶陵尊答魯望

•華頂杖答襲羙

斟酌天臺意髙人贈我持骨堪齊埜隺頂合繡蒼芝夜月懸丹壁秋山拄兩頤。若教風雨動猶畏老龍外

•太湖硯畣魯望

隱約子陵灘云深石澗寬墨從香雨散思入眾峯寒醉艸龍將出書狂酒未幹。不須銅雀瓦小篆欲重刋。

•烏龍養和答襲美

空山多歲月貌與骨同幽但可無欹側。何妨有贅癅。懶吟消午夢醉眼看雲頭解爾相將意偏宜上釣舟

•訶陵尊答魯望

不琢【朴字不琢】竟成尊潮痕亂酒痕雨腥通海岱。瓠水接昆侖。丹竈松花地。殘書薜荔門。埜人何所事雙眼笑乾坤

句率

附句杞菊盤中菜神仙字裏虫。�月藏書幌。衝霜古劍花。古余芝隱地。天放石樵人。石穴仙人竅。松鈴道者音。

△李之椿

虎丘弔五人墓兼懷周忠烈公﹝四首錄一﹞

○虎丘弔五人墓兼懷周忠烈公【四首錄一】

亂賊兒孫擁安危呼吸爭五人能就死眾正始俱生【說出關系气色百倍】矯逆原非詔拳凶不爲名忠魂今尙在時映夕霞明

䢐徠五律工秀。至起句尢用意。如萬壑晝迷煙。楓香不記年。野外綠初濃。煙花曉欲縫。春曉淨江天。靑山入畫船。家家楊柳靑。車馬不曾停。眞不減唐人風致。又墖動輕寒色。城飛不斷煙。鵲巢爭雨樹。漁网亂風江。並是百煉之句。

△張雋

孟朴集荒齋作續六月詩喜雨

○孟朴集荒齋作續六月詩喜雨

散發定何地荒除亦靜林苕華平日句。竹實此時心。雨入鳴蟬濕寒當宿艸深要須公後序。並取牡山陰。

△楊文驄

晚泊

○晚泊

遠浦橫城靄歸舟臥夕陽寒多增島翠夜不沒【靜起】江光花影吹山面秋泥笑容裳蘆邊纖月起一半是輕霜

骨韻秀逸

△馬士英

春日曉發宜陽道中

○春日曉發宜陽道中

物色開新眺風光憶昨年靑郊驅馬日紫椹醉鳩天淸洛夜微雨錦屏春始煙更來山不厭當一問平泉

△茅映

爛溪道中

○爛溪道中

气霽天方肅蕭蕭楓落何渚淸秋鷺暇溪靜晚漁多岸艸經霜勁鄒春驗歲和遙尋炯火處系艇漫炊禾。【何禾二葉未安。】

△沈自然

春日華嚴寺

○春日華嚴寺

柳色半煙籠飛梁掛彩虹春城江瀲灩曉寺樹玲瓏風暖叢鈴細香髙細炷通水雲丹艧重今日似湘東。

附句艸池搖蕙梗。花衖滴松梢。新歌教綠鳥。殘局打紅梟。砂礫靑驢阪。波濤白鷺灘。

卷十終

明詩平論二集明朱隗輯評

●明詩平論二集卷十一

五律三

舒忠讜十四首

華淑四首

陳函輝二首

盧世二首

黃景昉九首

鄭元勛一首

閻爾梅三首

陳名夏十五首

方以智四首

萬壽褀一首

陳子龍十四首

顧夢遊三首

吳偉業三首

單恂三首

周鼒二首

呂陽一首

朱灝二首

陸彥龍二首

曾異撰一首

邢昉二首

杜浚一首

金堡一首

李雯二首

宋徵輿二首

左國林一首

吳徳操三首

左國棅二首

陳焯一首

方其義一首

孫臨二首

周聖楷一首

周永年五首

宋登春一首

胡爾偉一首

釋弘忍一首

莊祖誼一首

胡文蔚一首

吳士權一首

魯憲學一首

周立勛一首

子奕正一首

徐孚遠一首

彭賓一首

宋存標一首

孫永祚一首

曹溪三首

黃傳祖一首

張一鵠一首

梅朗中一首

劉敷仁一首

曹爾堪一首

錢光繡一首

程邃一首

韓曾駒一首

△舒忠讜

張良墓﹝三首錄二﹞

望夕畱括州

魯連村﹝二首錄一﹞

秋杪懷茂先養未客南都

孟嘗

平原

春申

海上苦雨

涿州昭烈廟

登沙丘城﹝卽阜城﹞

南湖秋色

東阿題項王墓

采石弔賈島墓﹝二首錄一﹞

○張良墓【三首錄二】

火徳興三傑全身在願畱銅樓多羽翼。鐵券此菟裘。已滅祖龍熖。終無牝雉憂土人還念爾燒紙爲安劉。

又

荒墳多似髻誰及子房賢年在諸侯表。碑從漢傑鐫曾聞如婦女不信葬神仙【秀琢欲仙】惆悵石橋路驅車落照前。

○望夕畱括州

可憐人與月相照在他鄕嶺近猿翻帙齋寒鼠附牀作霜天最澹【朴切語最是律家所重】入暮郡逾蒼。積水搖西壁蕭蕭竹影涼

○魯連村【二首錄一】

鄒人夫子外。吾敬魯先生。正气降燕將。傾身赴趙城。千年猶有屋六國不爲卿公子殊相憶茫茫海上情

○秋杪懷茂先養未客南都

雙彥傾南國歸期滯杪秋楓搖宜客倦菊小待人幽短笛桓伊步。殘星李白樓。江潮吹玉露。好上月明洲。

中晚之際

○孟嘗

六國多公子田文致足賢諸君推一二。有客號三千兔狡終身窟雞鳴片刻天至今薛父老。猶愧券書錢。

○平原

濁世翩翩者。何如勝可風。禡亭貪固失。虞印棄何功。十九因毛遂。三千仗李同。羙人黃土去豪舉更誰雄

○春申

時人有黃歇偶禦太子歸遂爾叨朝相。因之假國妃楚弓終未得秦貨竟何歸若配牛金饗猶先呂不韋

○海上苦雨

半夜寐非寐空階走亂淙龍身全出海魚族亦橫江客夢陰逾幻。【身歷方悟其眞欲易一字不得】鄕心靜未降無聊看燭影竹蕋暗西窗

苦雨句附蛙語通城竈。魚鮏入市艭。兩師攜妾訝。河伯娶妻疑。濕到經旬後。寒添半夏時。蟻封諭土倦。鸛並舞云賒。一牀猶蟻共。半閣亦苔生。

○涿州昭烈廟

火气已三炎。人心總不厭樓桑猶羽葆茂艸亦堂簾鼎足爭髀肉純衣並羙髯野人長揖祭古朴莫爲嫌。

○登沙丘城【卽阜城】

頺城殘照處登陟見沙丘白帝終殘蠎。烏江亦沭猴。六王應有恨。二世不爲謀。何事驪山下還勞牧炬搜

○南湖秋色

淸聽不容湣亂流湖有聲得霜知觸脆因雨覺鳬輕石與頺波角洲隨脫樹明掛云雙塔影詩思杳肰生。

○東阿題項王墓

蓋世英雄夢一抔萬【千】古憐學書儒者事。本紀史臣篇蛇澤神先告鴻溝計未全至今樵豎口猶笑舜瞳偏

○采石弔賈島墓【二首錄一】

采石葬靑蓮一抔賈島連盛衰詩有气仙佛證何年。韓愈門生籍。楊妃學士箋。蕭蕭秋艸路瘦石亦堪憐

五律險特奇秀。前惟文長。今則季重。兩先生而外。當推魯直。或有指平熱一泒爲盛唐。而忽此等詩。試舉王孟一二。如官橋祭酒客。山木女郎祠。石鏡山精怯。禪枝布鴿棲。等句。亦何嘗專以平熟爲事。而取應詶通套語。以點辱盛唐之名哉。

附句海閣先星出。淮航受浪輕。水國漁成戶。山城樹滿衙。霧网漁如夢。風帆客易喧。麥飯星催店。蘆花月送衾。筍候千家雨。花時一葉舟。日牧鴻背雪。風落馬毛霜。古山曾識面。新水正平臍。老石泉成路窮村樹當關楚色江疑霧。吳光水似天。煙舠隨浪徙。晚市趁虹明。秋亭無久夢。晚樹有枯香。雪過羊城暖。秋看象郡靑。

△華淑

秋晚琴川舟中

縹緲峯

消夏灣

讀澘余記爲利根作﹝師黔人罹水藺之變全家被戮僅以身免﹞

○秋晚琴川舟中

到此耽幽況輕舟溯遠空艸黃。山自【更】綠。霜白。樹才紅。【名句】漠漠雲銜水棲棲鳥泊風沿洄邀夜色佛火半峯中

○縹緲峯

全湖始獵盡。吾目與心謀。【似泛論卻是此間商量語轉落本題自遠自曠】不有洪波遶。空山亦未幽。風煙連嶂沒。日月夾濤流。【須著此宏壯語襯住】一壁孤飛起。登之難久畱。【結陡健舉一篇得勢艸臣】

心眼有全山水。於一處偶肰拈出不專在題中尋活此由立意立局之髙。

○消夏灣

平湖添一曲風色遂全幽【移不得他處消夏全身俱現】晴泛常【亦】疑雨山居猶在舟【此語卻近】橘橙垂戶戶菱芡聚洲洲不信偏宜夏。暄涼盡可遊

○讀澘余記爲利根作【師黔人。罹水藺之變。全家被戮。僅以身免。】

玆事已今【成】昔余胡嘆息頻【喚得兀突】空門無骨肉至性有君親去發仍俘虜遺灰認刼塵慈航如可度萬鬼立。荒津【立字森悚】

△陳函輝

杜康橋

夏日登君山問春申墓

○杜康橋

酒人千載上。姓字此中畱不賴君遺教。其誰可解憂。公田饒秫國。吏隱有糟丘寂莫荒江外浮生聊與謀

○夏日登君山問春申墓

炎政驅勞吏扶笻且看山此君饒後著。千載掩虛關狡矣楚弓失恢天网還【令人竦肰】細腰能伏卯遺鑑此紅顏

寓感慨於敍事之中詠史如此足掩左太衝矣開少

△盧世

讀杜微吟﹝十首錄二﹞

○讀杜微吟【十首錄二】

才得東柯谷。西枝又有村醉眸牧錦裏老腳放夔門所至營茅宇。臨行贈果園。江天雲霧裏寂寞少微尊

又

文章驚海內萬卷破來新卽事非今古。髙歌有鬼神。李蘇師友密陶謝弟兄親乃祖無遺恨慈孫是替人。

△黃景昉

登釣臺

銅雀臺

月夜突過林守一書捨

詠馮夫人和戎

九日山懷古

送二兄可發之陽江時連得大兄可文撫州訊悵別並寄

○登釣臺

先生饒隱具隨手足魚鮏【句俚】瓜葛從吳市裘竿傲漢廷奴狂終有態客重不須星【妙語】應識還山意鴻飛悔未冥

○銅雀臺

遙憶銅臺宴登堂各自親小侯鄴下長新婦洛川神天地私雄主。風流想【字弱。易一去入聲字。仍佳。】古人猶聞書記好。橫槊待徐陳。

又

尢有驚人語謂【云】山不厭髙上天應板蕩老猾出風騷冢上今磨劍牀頭舊捉刀黃須偏好武未肯愧三曹【引曹彰作結請客稍遠】

又

莫信言肝鬲欺人術太工過車防腹痛。得檄愈頭風。牛老犢何罪巢傾卵已空楚江鸚鵡血。芳艸至今紅。

○月夜突過林守一書捨

不遣通名刺探瓶坐索嘗侍兒私致語上客是何鄕【率宕如見】禮數吾眞闊風騷汝所長定知今夜夢落月滿孤梁。

○詠馮夫人和戎

漢閣中天起君王駕禦才。圖形紛燕頷字牝亦龍媒鴻鵠髙秋怨蒲萄內苑栽只今西塞艸。曾拂錦車來。

○九日山懷古

似爾供流寓休官策未迂駁班秦硯眼夭矯晉松須近寺鐘分綠磨碑字餂朱相傳舊舶使曾此祭天吳

○送二兄可發之陽江時連得大兄可文撫州訊悵別並寄

庾嶺舊秦餘風煙四望舒岸墻堆蠣蛤庵屋蔽棕櫚彊進官廚酒。頻馳子捨書。楚人矜意气。賦或重相如。

又

楚水粵江暮雙鴻信自飛不愁行路屢反覺在家非。祖地花悟姑壇種藥肥。好思姜伯約。爲母寄當歸。

附句太平庵。鐵互通泉古。冰壺濯夢寒。送守瓊。嵐深魚米郡。岸白馬人家。龍巖。九州島島曹氏史。百洞董公山。歲暮。要兒書郁壘愁妹嫁鐘離。裂竹驚山鬼。燔肝祀竈君。澤國菇爲飯。官窯瓦似霜。石痕揫綠玉。松質臥靑犀。

△鄭元勛

登香山來靑軒

○登香山來靑軒

紅香淸冷界幽不避遊蹤有例看山檄無閒報客鐘魚浮人影外鳥起馬蹄中【奇而眞】二百餘年柏頻觀駐六龍

△閻爾梅

嶽墓﹝四首錄二﹞

冬盡潘木公馮猶龍錢密緯招飲北固復移米家山房﹝二首錄一﹞

○嶽墓【四首錄二】

興亡天已定君偶處其窮但愛人臣節。安知社稷功。【正論大識】大臣窺上意天子忌精忠夜雨啼荒墓階花未忍紅

又

艸刱膺天籙康王念已灰不肰六師去。指日兩宮來。紫塞雨霜暗。靑衣君父哀。試看公死後。誰踏賀蘭隈。

○冬盡潘木公馮猶龍錢密緯招飲北固復移米家山房【二首錄一】

江南江北隔。遠影盡蒼肰岷力能開地霜波自洗天。【險鷙句法似季重】巖寒封鳥徑渚碎織漁船翠積金焦晚松毛一兩拳

△陳名夏

促織

初秋

將放舟郗山有所訪

過褚秀禧別墅有懷

喜珍叔楚弟至

舟泊桃源示實楚弟

初入山

獨坐

宋布衣詩

太姥山送雅如

曲周觀半舫先生獄中示孫捲愴肰而作

眞定諸子從子學

○促織

觀時念微物。宇下迫繩牀不獨關離曲猶能勸織裳國風燻鼠近風俗鬭雞傍倦客何堪聽秋聲與夢長。

詠物之作。纖巧易。大雅難。如丂蘊藉。非髙手不辧。○五六妙甚。文長有其工秀。無其閒婉。賞音者自辧之。

○初秋

方秋變。客思不欲久離鄕自對星河出旁觀熠耀行寒聲將八九淸影到衣裳屈指江云客蘋花岸正長

柔澹有音外之情

○將放舟郗山有所訪

風雨下輕舟【便自搖曳】羙人山外求一程楊柳岸片月野田秋水色盈衣帶橈歌起鶩鷗流云知客意不肯戀峯頭

結得不近不遠恰是此處妙

○過褚秀禧別墅有懷

西風倦遊客念子意難閒亂葉云垂幕深林艸閉關曉當湖上雨寒入夢中山南國音書胒。云胡使未還。

五六秀逸渾遠。元气自含。非晚唐可擬。結畱不盡。唱嘆淵肰。在文房集中亦不多得。

○喜珍叔楚弟至

一家人忽至【朴妙】甚喜獲平安。囊有故山色衣兼庭樹寒【關合多致】竹聲搖夜語雁影下秋瀾共說將歸意。明燈且進餐。

淸眞婉約

○舟泊桃源示實楚弟

河煙兼月影寂寂在孤舟燈火明城角。寒霜下野流幾朝千里路三子一鄕愁【顧逋翁一家千里外百舌五更頭如此風味正復不減】自問冬來客何如昔遇秋【說轉結法新】

○初入山

自念華陽路生疏爲客勞【起得蒼渾】分蘿行澗木看屋出雲濤人化三峯石松畱百歲膏。深幽無所患暑月進山袍

○獨坐

野色生虛坐門關老衲同秋棠啼雪鳥夕葉奏寒風石補宜人路樓開聽雨中【上句貼細。下句開亮。如此方名善對。妙得不板不疏。】閒居原足賦不待武陵東【結得閒逸有餘地】

○宋布衣詩

濟上鵝池子。能詩老布衣無鄰不借火【孤髙一語便盡】有酒卽忘歸。帆掛瀟湘澤風吹薜荔帷師襄終入海到此是忘機【不乏】

○太姥山送雅如

荒塗寒更苦主我是通家。數世憑風雅殘冬對雪花【對法淸活】何人端下石。有鬼善含沙。曾史名猶毀。呼天更自嗟

○曲周觀半舫先生獄中示孫捲愴肰而作

千里君從我三秋我送君【情事可感讀之欷歔】難將滄海淚。流作故鄕云。【鄕淚俱下】覓客通風俗依僧避見聞何時天下士談咲解吾紛【子長子美。千秋有幾。】

又

開卷成於邑看來淚作詩乃公思隺唳似我惜鴻儀新息猶傳誡。僧虔肯廢規兩家當戶子孤苦正同時

又

河山方極目。愁發漸成翁。誰見烏頭雪。空憐鴻爪風上書無少女去國有終童何日披雲霧。雞鳴滄海東。

又

對君銷永夜。何忍聽悲風。世險蒼蒼怒。臣孤黯黯通。龍門傳客趙膺黨識兒融偏是流離日長歌獨漉同。

○眞定諸子從子學

尙有較書鄰相招載酒醇朱弦寧向我白璧漫投人武庫森玄酉文昌戴紫宸談經良不易何必結通津

△方以智

歲杪立春送又漢之金斗

贈汝陽山人

懷劉濟甫梅惠連王在明諸子

出入愁﹝十首錄一﹞

○歲杪立春送又漢之金斗

歲暮無家者天涯更送人【語不堪終】曰歸猶是客。同病不知春嘆息鄕書語。馳驅酒市塵。自非兒女子再四忍沾中

○贈汝陽山人

說劍老他鄕弓衣作藥囊【崛彊恢奇】少能談鄭白晚更好岐黃斷事多奇中施人有異方聽言英蓼敗斫案舞低昻

○懷劉濟甫梅惠連王在明諸子

但有綠沙洲誰爲赤■﹝山鼻﹞遊江山新落葉。風俗雚臼悲秋。磨盾時看賊籌兵卽可侯武昌連夏口。招手白雲樓。

丰致宛約猶有文房君平之遺

○出入愁【十首錄一】

羊裘亦苦寒陋巷履霜殘酒市千錢少。屠門一嚼難。撫心知隱痛張膽與誰看甕牖飛沙起休彈桑葉冠

△萬壽祺

甓湖道中雜詩﹝六首錄一﹞

○甓湖道中雜詩【六首錄一】

淮水無聲去東風日夜呼市橋春店馬。官驛晚檣烏細雨連花節輕寒弄椏趺蕪城前路遠得達石頭無

劉昭禹云。五言律如四十个賢人。著一屠沽兒不得。覓句如掘得玉匣子。有底有蓋。以此論五律。可謂難矣。如年少此作。眞中唐雅唱。未易多得。要之五律須是得其气韻。气韻旣合。則淡處自味。率處自老。朴處自深。差之毫釐。卽離絕遠去矣。才情工麗。猶是第二義。

△陳子龍

汶濟雜詩﹝十首錄一﹞

晚秋郊外雜詠﹝八首錄一﹞

燕中雜詩﹝二十首錄四﹞

哭周勒卣﹝八首錄二﹞

石齋先生築講壇於大滌山卽玄蓋洞天也子從先生畱連累日﹝八首錄二﹞

過東阿懷曹子建

秋歸涉黃河﹝三首錄一﹞

朱家巷

襄陽

○汶濟雜詩【十首錄一】

涓涓流石路離別在南池地脊如天黨山根足雨師【奇語】牛羊龍女宅。松柏禹王祠。爲有朝宗道。川符貢不衰

○晚秋郊外雜詠【八首錄一】

天髙回野曠不復聽吟虫衰艸居肰白寒花彊自紅霜明羣雁影葉冷一溪風柟栢猶寥落亭亭極望中

淸婉又一調法大手何所不有

○燕中雜詩【二十首錄四】

西宮花向夕南內樹臨秋雁塞云成陣龍沙月近樓羽林天廐馬謁者閣門籌。共見升平日誰分聖主憂

又

聖代離宮少威儀備漢年龍池云出地鹿苑艸連天夜樹移溫室。秋禾熟弄田。但能勞夢卜宴坐理朱弦

又

昔有龍門嶺居庸苐幾層但聞通一道兼得護諸陵烏散髠徒鼓。雞鳴候吏燈。新添八校尉。胡馬日飛騰。

又

河朔多遊俠金鞍白鼻騧雙鵰秋渡海。羣鹿夜尋沙。【苑中鹿冬時趣逸海濱食鹽至春始歸】舊業髙東第。新兵領北方。按鷹臺【在南海子】下宿。應識苑中花。

○哭周勒卣【八首錄二】

壁立無愁色蕭肰湖海風依人嘗气盡慢世爲途窮薄祭虛王導遺書乏所忠古來稱寂莫。未必與君同。

又

昔日長千里紅樓隱暮霞酒狂如僕射。情死似瑯琊松柏西陵樹菖蒲北裏花春風夜臺路玉勒向誰家

○石齋先生築講壇於大滌山卽玄蓋洞天也子從先生畱連累日【八首錄二】

傳聞玄蓋洞遠接巨區流。尙與人間近疑從天外遊玉芝丹竈夜。石鼓碧雲秋。不見羣眞會相攜到十洲

又

三山迷漢使更起白雲壇【起勢淩雲】環佩天風滿。旌旗海日殘。艸侵羣帝靜。月度九霄寒。惆悵乘鸞女。焚香獨夜闌。

○過東阿懷曹子建

文苑風流散賢王池館空應劉存古誼吳蜀恥奇功嶽樹春云外漳河暮雨中最憐不得意睇盻雒城東。

○秋歸涉黃河【三首錄一】

秋水下龍門黃河九曲渾【有振衣千仭之勢】西來浮日月南徙劃乾坤羣燕盤渦掠千帆折澑奔茫肰思禹迹何處是昆侖

○朱家巷

漆沮周後國丰沛漢王家雪霽都亭柳。春生原廟花。山川畱第宅。日月近京華。萬乘曾遊地鳴笳起暮鴉

○襄陽

江漢西郵重荊襄南紀雄諸侯悲峴首。耆舊失隆中。燧色通秦塞。妖星下楚宮。不知大堤女。何處舞春風。

△顧夢遊

哭震父﹝四首錄一﹞

過鄒舜五隱處

寄僧

○哭震父【四首錄一】

晨夕披衣路蹊空林影深歸春必同送守歲不孤吟畫就兒爭乞杯幹客自斟依肰風物在開眼是悲心

欵暱在目

○過鄒舜五隱處

三畆盡栽竹一隅安一亭【規置埜逸】不知湖近遠但覺日蒼靑交澹來朋少心慈施藥靈冰蒓情所寄日日弄煙江。

○寄僧

寒山無客到破寺有僧存數折入松徑一籬開竹門耕牛間旱土野雀噪饑村托缽知空返霜天煮蕨根

△吳偉業

夜泊漢口

偶成

溪橋夜話

○夜泊漢口

秋气入鳴灘孤舟逼夜闌久遊鄕語失爲客別人難望火知星淡聞歌覺浦寒算緡惟賈客誰者任盤桓

○偶成

獨向閒原住山廬繞碧潭兒童驅健犢婦女簇眠蠶紅葉包江鮓靑絲挈海蚶秋來鬭茶處。又在道人龕。

淸綺歷歷

○溪橋夜話

竹深斜見屋溪冷不分橋老樹連書幌孤村共酒瓢茶香消積雨人影話良宵。同入幽棲傳。他年未寂寥

△單恂

自東平至阿山徑覽古

茌平夕況

檇李道中懷羅有持明府

○自東平至阿山徑覽古

馬首翠屏合行來樵響中人煙收碓冷客背褁氈紅官柳齊臺雪神鴉漢碣風悠悠黃石去悵佇暮林空

○茌平夕況

孤村宵籟絕霜鐵走檐淸野月寒將乳山煙靜似酲。寄囊僧類迹聽角戍爲情鄕夢憐風切鐘邊喚曉徵

後四句近纖

○檇李道中懷羅有持明府

翠袖鏡芳川霜叢紅欲肰稻孫翻曉露鳩婦語晴煙社酒菊鈴寺漁歌葦絮船此中詢父老皆曰使君賢。

△周鼒

煙雨樓

贈醫

○煙雨樓

煙雨樓邊過卻逢煙兩中丹牕靑冥上碧漲畫橋東細水魚兒出頑花隺頂紅五湖多異客疑一見紺瞳

○贈醫

何必潯陽隱搴裳詠碩人銀筒仙艸貴玉匣祕書眞俎豆桃源器須麋絳縣身【瑰麗】相逢彈素局竹院白鷴親

△呂陽

過窯嶴驛

○過窯嶴驛

諸峯皆峻絕窯嶴獨參天云布衣裳滿花鋪茵褥全鳥巢蠶繭合人足馬頭連【警絕】登眺同康樂輿夫亦可憐

△朱灝

屏居僧寮

初月

○屏居僧寮

艸昧無生果燈然不夜天盡灰香有刼長爪隺成禪解石藤爲縛詩崖水作聯閉門蒙半衲木落是僧年

○初月

具體滋纖影蒼茫未墜煙山餘如發地光作始波天乍見幾忘指還參都是邊有無差別處大抵肖初禪

△陸彥龍

雜感﹝十首錄二﹞

○雜感【十首錄二】

又傳盧子幹。討賊並無功。久拜中郎將誰歌皇甫嵩黃門多送賂白馬自彎弓猶報京觀築。城南斬地公。

又

不聞司馬法墨絰任邊庭將父勞王事銷兵有孝經尙方誰請劍左輔動妖星欲畫麒麟閣燕肰好勒銘

△曾異撰

水口舟行

○水口舟行

曲曲換溪容舟行雲鳥從爭灘輕櫓勇蹲石小漁恭。【本子書釣使人恭語用來不覺】駛水兼山走【理無景有】香風並樹濃目前難應接未暇數靑峯

△邢昉

海上雜詩﹝十八首錄二﹞

○海上雜詩【十八首錄二】

數武卽荒陬濤聲莾未休灘幹覘蟹路。風截捕鰉舟列肆通蛟館遙山想蜃樓三山尋禹迹渺矣更安流

又

蒼茫瞻萬色想象賦玄虛龍气看如蝃。蛟人出媵魚乘蹻誰獨往【蹻卽龍气也。海賦雲乘蹻獨往。】織素此潛居正朔東門闊。紛紛隸象胥

△杜浚

孝章至自吳門過訪雞鳴山寺登閣遠眺

○孝章至自吳門過訪雞鳴山寺登閣遠眺

幽徑山中邇同尋遲子遐息身還有地極目只無家寒閟千峯雨煙消一陣鴉【畫不出】舞幡風更急往事問玄沙

△金堡

易水﹝四首錄一﹞

○易水【四首錄一】

相視不以目明明方寸心樊生一語痛田子數言深劍術畱銅柱羅衣恥斷琴九原無悔色。成敗未知音。

△李雯

三冬長安雜詩﹝二十首錄二﹞

○三冬長安雜詩【二十首錄二】

神臯畦町細深井轆轤盤玉甲新蔬茁金芽宿麥寒天鵝侵塞遠野隺噪風漧日暮紅塵歇。吚吚畫角殘。

又

風塵不可斷日夜羽書飛龍武分偏較。華林樹大旗。小侯初躍馬。天子正宵衣。夕對諸公府蟬聯侍虎幃

△宋徵輿

揚州﹝四首錄一﹞

劉生

○揚州【四首錄一】

分茅仍擇地降盜盡爲兵佳麗楊州郡悠楊帥府旌馬驕垂柳色人浴大江淸隊隊關西語黃昏滿舊城

○劉生

十年三輔客弱冠五陵豪柳葉穿珠彈蓮花映寶刀春遊芳樹暖秋獵朔風髙新拜金吾尉期門賜錦袍

△左國林

弔龍眠

○弔龍眠

碧潭多倒影斷磬綠苔痕樵絕聞猩語魚遊聽石言樹無黃一葉。云有白孤村。川谷流人血難招月下魂

△吳徳操

長安雜詩

○長安雜詩

蒙袂顧西東飛塵隔帝宮指天徒見斗。省歲又恆風。舌結金人後。頭搶木吏中鵲巢𨿽可賀星貫幾曾空

又

復壁能藏客張牙有厲聲亂丁爭月米。內府好夷兵。搖首先鉤黨。吹毛早負荊。喧呼傳北寺。敢作董逃行。

又

市井通輕俠欺人匭可投作家惟赤手。賣主卽蒼頭。睚眥淩三輔詼諧善五侯公卿張贈答。皆自大長秋。

△左國棅

雜詠

得吳二莆田書

○雜詠

屯田空有策詔下日催漕西北泉皆血東南地不毛河幹迷運道海闊戒飛濤解甲喧呼者爲虞作若敖

○得吳二莆田書

黃葉吹秋至風含細葛裳紙傳藤角貴筆染荔枝香半榻懸娥月孤齋擁豹囊雙魚由蟹井遙送到云章

附句烏窺沙畔肉。馬飲窟中冰。水腥龍鬭急。日黑虎行驕。糧少兵爲賊。巢空鬼作村。僧亡鐘亦去。梁斷燕還來。

△陳焯

贈燕又

○贈燕又

治易淮陽久長平又不封幾時陳十事淸嘯足三冬斗北星流火天西暮有烽益州恬退者。劍影出芙蓉。

△方其義

舟行

○舟行

江上行人少狂歌何必緘。湖平千里壑塔作幾層巖岸有無枝柳船多不掛帆雪花飛帶雨片片落靑衫

超肰淸逸於龍眠體中又別

△孫臨

從鴛湖返武林舟中夜雨微月

田舍

○從鴛湖返武林舟中夜雨微月

孤篷容抱膝雨過露將華忽聽秋來雁。方知水上艖鄰舟敲石火隔樹見人家歸去亦流寓年年天一涯。

○田舍

荒畦殘黍後村捨少人來囷粟無餘粒山蔬變野苔官軍方馬去。田父始牛回。耕種城西地。誰爲顧艸萊

皖桐著述之富。推克咸爲最。其詩已縣國門者。有肄雅楚水我悝大略齋數種。不下千餘篇。旣美且富。蔑以加矣。子玆選意存梗槪。不能多錄。有欲窺其全者。閬風蒸霞。玄圃積玉。恐非寓目涉足之可盡也。與密之博依。可稱一時瑜亮。集自單行。故所錄翻從簡略耳。

△周聖楷

嚴州懷玄贊篆仙兄弟

○嚴州懷玄贊篆仙兄弟

數夕當新月溪山行復遲夏云孤客舫。秋水故人期閱世無如厚髙名不盡詩。與君兄弟好。忘卻亂離時。

气全不必求字句之工

△周永年

仲冬望後殘菊

書貽少文

久不見翁仲謙忽作洗松圖題詩其上攜以過訪

過元嘆新齋

菁山夜泊

○仲冬望後殘菊

節經大小雪花尙耐淸霜黃白漸加紫根莖復茁秧抱香蘭室裏避影橘燈傍明歲開松徑東籬肯就荒

○書貽少文

經戶分前後披帷各枕書。過從寧厭密。生客任教疏粟盡難憐鼠河枯不羨魚詩成互相質相見覆吟余

○久不見翁仲謙忽作洗松圖題詩其上攜以過訪

只此一城隔。遲吾十載逢已徵君簡亢亦見我衰慵人老宜休樹風疏不漏松入來詩畫裏拂拭任從容

○過元嘆新齋

屋後重開徑新栽竹樹疏出畱僧守舍【好行徑】坐傍佛攤書多卻買山隱。忘爲近市居。猶憐才塞向野色隔庭除

○菁山夜泊

川晴惟許泊山近不容登岸叟與【立】談虎溪漁歸借燈【偶肰幽事】倀聲村路鬼【不必再入虎】咒力夜船僧來夕前行盡舟停筏可乘

附句臨溪鵝鴨陣。貼屋豆花棚。屋矮煙棲樹。場空月就人。蒓詩。拖綫垂釵腳。凝脂透水晶鰣魚。官家截江网。中使獻鮮船。薦及櫻桃候。來從石首前。詹曰至惠圃澗待雨添水竹須松補煙

△宋登春

連日風雨驟生薄寒分甘哺孫賦詩自娛園蔬時醪亦足養老

○連日風雨驟生薄寒分甘哺孫賦詩自娛園蔬時醪亦足養老

江城風雨夕茅屋短長吟歷歷秋花發翛翛落花深老憑孫暖眼。客用酒寬心欲買羅含宅曾無作賦金

△胡爾偉

答贈徐元嘆

○答贈徐元嘆

風雅貢毫末神遊未面先懷髙冰玉積研破雪霜懸寵辱同人世幽閒任自肰囊中無匹絹。何以答諸篇。

△釋弘忍

香北峯訪隱者不遇

○香北峯訪隱者不遇

風勁不容屋幽人多在龕。【徑界奇】石雲藏定火巖澑破經函大士方出汲。諸天爲守庵。野心空欲問凝望碧溪南。

潭吉詩。予從扶輪。取四言及五律二首。固是精拔。又四言如微波似紡。五言如論詩如論兵。得要如得權。眼低無端倪。金鐵同一堅。等語。皆有深想。但餘篇好作不了語。突禿枯黝。全不可解。當由未經烹煉故耳。人或賞之。遂益自信。悞之不淺矣。摩詰哭殷遙云。勸君苦不早。令君無所成。古人相成之誼如此。卽詩文亦其一也。使潭吉之詩。止於如是而遂已。爲之友者。其得無過乎。

△莊祖誼

團山驛遇雨

○團山驛遇雨

仄徑度橋西蒼茫一水迷隨車奔壑動。逐馬過云低。林濕靑相足【不可解而可想】禾滋綠未齊嗇夫顏正解莫漫嘆濘泥

△胡文蔚

冰壺洞

○冰壺洞

山異泉多幻。潺湲響一壺。遙疑峯頂落翻聽石心呼缽飲知僧有瓢斟詎客無何須顏索酒。只此勝村沽。

△吳士權

雙龍洞

○雙龍洞

雲暗水淙淙然犀照睡龍牽舟翻入壑戞石忽聞鐘曲曲流花徑垂垂壓帽峯行將瀛海近瑤艸拾三冬。【結套】

△魯憲學

黃鼠

○黃鼠

邊地無珍味南來貴所稀賜貍刁約戲。買璞鄭人非。野社豈容灌。秋盤但舉肥【用舉肥字典而韻】況丁方歲惡倘爾濟調饑

△周立勛

過隨州

○過隨州

東國隨爲大。何年更築城地連唐蔡古。水散厥溠平。暮竹依猿狖荒臺。立斾旌從來作賦客愁絕爲南徵

△於奕正

天津衛

○天津衛

河而江而海會此曰天津【拙而壯】北向神京護。東依左輔屯。魚鹽百貨路。柔勁五方人。夕影帆帆集欽哉鼓吹頻

△徐孚遠

曉入京口

○曉入京口

獵獵風稍勁驚流伏枕聞晨鐘下巖際。戍鼓列江濆。已辧南城樹。新添北府軍。亂離知未定淹泊對孤云

△彭賓

送楊扶曦知湘陰令

○送楊扶曦知湘陰令

湘中稱福地佩印識才賢喜气迎靑艸輕橈蕩浦煙含香芳杜畔視事碧灣前念昔同攜手驪歌還自憐

△宋存標

晚山行旅圖﹝自山云入情入景﹞

○晚山行旅圖【自山云入情入景】

秋色供深眺煙迷隔嶺松歸云引飛鳥野燒亂羣峯驢背傳人語鄕書帶月封【景中人言外意】勞勞名利客同聽晚山鐘

△孫永祚

村莊雨過

○村莊雨過

虹外斜陽斷田中奔澇渾腥呼翻渚鴨濕臥涉泥豚旗影水祠靜。籌聲漁市喧。插秧天正好。明早綠村村。

△曹溪

遊李司空橫雲山園登星戶作

秋泛

村中看紅葉

○遊李司空橫雲山園登星戶作

園以山爲骨山非園不膚【找一句似贅而妙】置身星戶上搔首洞天殊蘿曲捫將舌云深步若鳬丹丘如可指從此曠觀乎

○秋泛

渺焉憑一泛野意自相招不向孤煙往焉知秋水遙【淸渺無際】蘋開香岸岸鷗暇白朝朝況有靑山望長天未寂寥

○村中看紅葉

樹亦令人艷冬紅始見奇葉爲詩者色霜乃畫之師【與玄宰先生詩辧煙霜同意非深參畫理者不知】知與醉鄕近【欠老】望將花事疑歸禽同此況共賞夕陽遲

△黃傳祖

惠因寺

○惠因寺

隔樹望飛棟經過幽一方拳桑畱供養遠岫作垣墻髙閣黛相簇石街靑未央澗流寂無語遊者坐成忘

△張一鵠

雨後新綠

○雨後新綠

年華嘗攺色春艸獨含情新沭疑勻黛初酣類曉酲晴光驚乍暗【就晴處見暗。妙得新綠神境。】池影漲無聲【影漲妙】聯袂尋芳徑攜尊聽晚鶯

△梅朗中

過兪其章西疇

○過兪其章西疇

石路濕空翠艸堂秋磵邊到尋髙樹話。就據小牀眠。散帙過【去】新雨薐田逢好天【朴妙】陶家風味淡晨夕亦隨緣

△劉敷仁

程序如邀泛洲渚

○程序如邀泛洲渚

擇遊如擇友【泛遊人不知】深隱澹湖光穿荻山容出停舟柳路長楚謳接【連】梵唄吳語憶河梁。稽阮君家事不【非】資采拾香

△曹爾堪

遣興

○遣興

一曲渠通澑千枝柳送晴辛夷寒別塢。甲第冷荒城。竹馬從兒戲蒓豬【卽有據。亦不如龜字較顯。】作婢羮卻憐遊子路曾向白門行

附句牡丹春後錦。枸杞雪中燈。城低千戶蟻房小一村蜂。藥欄花罥雪。石磴菌生香。柳渠銀鯽脆。桃浪雪鷗妍。門開風蹴絮。水淨月吞鷗。雁整將飛字。豚吹未上潮。鳥頑蹲佛頂石老占僧傍房。自山云傍字不若房字妙。

△錢光繡

歸鄞寓東郭茆庵

○歸鄞寓東郭茆庵

故鄕翻作客一榻暫依棲瓦比油衣漏居同宂處低孤燈分佛火冷飯咽僧虀卽此得空寂窗前聞曙雞

雪中登山云。冷浸溪兼石。疏堆樹作山。孤山云石得先生骨。云疑髙士顏。舟次云陽云。岸髙徐見月。水急易生潮。登牛首云。天湧山爲浪。云扶石作梯。秦淮集泛云。酒勅花奴勸。燈呼月婢停。皆佳句也。

△程邃

射陽湖進舟急雪偕如須分拈

○射陽湖進舟急雪偕如須分拈

不識嚴風勁奔艘射迅流夜聞湖獺嘯寒結旅人愁驟雪明遙岸孤燈碧小舟【岑迥在目】篙師頭畢白。安泊理重裘

△韓曾駒

和巢居

○和巢居

久厭紅塵苦人間出一頭。交蘆隨地隱百尺不名樓欲攬扶桑轡疑登竹葉舟商山樂未減橘叟得良籌

卷十一終

●明詩平論二集卷十二

五律四

周岐一首

何亮功一首

冒襄一首

吳道新一首

錢秉鐙二首

劉芳一首

兪南史一首

孫淳一首

馮舒一首

吳鵬先一首

王元懋一首

歸莊一首

錢龍惕一首

陸貽典一首

毛晉一首

董漢策一首

張屈一首

蔡維寧一首

沈顥三首

閔先一首

胡梅一首

劉錫名十二首

徐波十首

文震亨二首

楊補一首

陳宗之七首

黃承聖一首

黃翼聖四首

邵彌一首

釋自扃四首

章美二首

張澤七首

管正傳一首

錢位坤一首

周惟正二首

周治一首

許元功一首

朱鳳章一首

淩一槐一首

王倪一首

釋性筏一首

杭萯三首

徐彥一首

費誓一首

徐煜興一首

徐燇熺一首

葉襄二首

徐增二首

禇篆一首

徐泰一首

朱陖三首

兪南藩一首

△周岐

阻風燕子磯

○阻風燕子磯

曉日淡無力沈沈吹墮【向】東壯濤堪碎石敧閣怪當楓水亂朝疑雨。檣多夜聽風傾囊無握粟何以慰途窮

△何亮功

喜休那先生忽至

○喜休那先生忽至

呼童重秉燭病態近何如有口眞狂士。無家豈索居。老拳藏短袖。小品出奇書。尊酒江樓興何須食嘆魚

△冒襄

鸕鶿源觀溪水

○鸕鶿源觀溪水

淸淺如泓玉芳漪拂細煙織波羅帶狹簇浪鏡花圓翠鳥照無色寒潭別有天猶憐濺錦石疑是雨花泉

△吳道新

晚宿髙郵

○晚宿髙郵

數葦雜檣竿孤城落淺灘鳬飛煙气散湖浸夕陽寬月遠銜山小風鮮射目酸呼童頻貰酒前路更當寒

△錢秉鐙

南園雜詠

紫溪道中

○南園雜詠

艸閣經時下牀頭萬卷尊官爲閒刺史客是舊王孫病起童精藥人來隺護門南村如卜宅倘可伴朝昏

○紫溪道中

雞鳴深竹裏隔水見人家壤黑多栽漆煙靑識焙茶小姑能縛筏老嫗善乘槎暑气蒸秧馬。紛紛出稻花。

△劉芳

黃山雜詩﹝十二首錄一﹞

○黃山雜詩【十二首錄一】

險絕尋幽境風枝是古藤短松身百結頹竈影微燈遮夢惟髙月【句荒】牽云獨老僧淸風拂巖半俯視越兢兢

又泉底一峯動。亦奇景。又濕翠粘頹趾。凝煙朿凍腰。淸遠披秋墨。柔藍散穉鬟。俱佳句。

△兪南史

喜顧能毅荊溪過訪

○喜顧能毅荊溪過訪

閉戶正深念故人親【來】叩關。知君溪水上【上水】見我夢【君】中山。【夢中山是籠統語。不若還他實際】率爾問家事從容閱【宜平。易看字。】舊顏。蒓羮淸不厭詎肯便言還

相知眞率。泛肰交往。卽欲作此等語不可得。

△孫淳

巢居詩﹝和韻﹞

○巢居詩【和韻】

爲領湖山好邀云共一巢愛文畱翡翠知足羨鷦鷯承露添余飲批風進客肴海棠花發未登木任譏嘲

△馮舒

出刑部獄初寓邸中﹝八首錄一﹞

○出刑部獄初寓邸中【八首錄一】

痛定猶思痛經冬嘆累囚扶搖看羊角太息望烏頭本謂天常定。還愁鬼有謀。祗今無用憶。並作夢中遊。

△吳振鵾

題馬叔明巢居

○題馬叔明巢居

恭人稱集木偏爾興奇哉揖客爲猱上排云喚鳥來風柯驚臥郡天酒接行桮莫以淩霄險髙危試更猜

△王元懋

莫畏

○莫畏

莫畏常爲客。霜華壓鬂來中寒天令虐善病酒關開數卷千場夢孤衾只雁哀遠心聞禁析無味五便催

歷落壯憤得杜之骨

△歸莊

寺寓接家信未得歸

○寺寓接家信未得歸

空囊來寄食往往畏人憎破屋經旬雨疏窗獨夜燈何心長作客無計可酬僧百里家鄕路扁舟未敢登

△錢龍惕

柴門

○柴門

一帶新楡綠柴門蔽老梅晚晴蠅蚋亂秋暑木棉開雞塒低墻角牛宮壞土堆寂寥無可語云盡暮山來

△陸貽典

閠春和韻

○閠春和韻

春賴閠加添圍碁勝事兼焚香供怪石移局傍疏簾簇勢侵中路攢花占角尖最宜長日雨窗外冷纖纖

△毛晉

和春深詩

○和春深詩

何處春深好春深賣酒家射洪釃竹葉劉白釀梨花王佩三洲客金貂七貴車風前拚一醉遲日未云斜。

△董漢策

題半月泉

○題半月泉

新月入泉澗瓊宮失所司行雲畱不住秋水澹相覊地軸開靑眼天工寫白眉萬年淸冷意弦影令人思

△張屈

野望

○野望

偶爲天地客想見古風存鄕曲通耆舊相思寄笑言。明光晴白水幽寂雨黃昏。府主無煩事。連峯與蓽門。

△蔡維寧

新月

○新月

故故客邊新柰予遊倦人欲遮林一葉才露瓦余鱗仄正安無定寒纖照不勻望歸天外路。展轉共如輪。【結晦】

△沈顥

懷匡山

其仲貽酒錢快成

歸來

○懷匡山

匡廬一掬裏雪眼嗽天根【奇句】

時落凍僧影不逢飛鳥痕。夢中石門路。月照柴桑村。【神到語】春水自此遠幽期空復存

朴妻幽響不可以迹象求之

○其仲貽酒錢快成

罵世果皆醉到予難獨醒病猶寬藥譜渴欲毀茶經。是月有佳月。吉星來酒星。經旬試開眼春老花冥冥

老致如疏梅古石

○歸來

近事那堪問歸來江上秋有生難免累不醉易爲愁落葉開蓬徑斜陽閉水樓獨憐垂釣處霜滿子陵裘

中唐風味

△閔先

周君治齋中夜坐

○周君治齋中夜坐

踏燈候予至彌見是深交厚積一門雪寒吹四壁膠疏煙淺鼠徑直樹險烏巢冷淡貧家事淸茶冰夜敲

△胡梅

和黃奉倩山居

○和黃奉倩山居

歲寒山气肅住久土風淳靈境多瑤艸【太就口】荒途總敗榛雪封猿竇栗風墮隺巢薪谷口思相訪君如鄭子眞

亦率

△劉錫名

得黔中家報

古江侄生母死黔圍中唁之

惠山古松

送古露女於歸詩﹝四首錄二﹞

白龍洞﹝在堯峯相傳有白龍省母於此歲一至石璧一愈爲湛川師坐禪處﹞

管待庵歸襯長安暫泊胥口悼以四律﹝錄一﹞

蒼雪扈芷二師過代巢

荒庵夜泊

卽中師過談兼懷伯氏

夏秋亢旱七夕前有餉新黍者志愧

立秋日遠志見過喜公在坐

○得黔中家報

手迹眞堪倚虜情如面言始知黔尙在敢信汝還存片紙經多難。開函安一門十旬無意緒。憑此暫招魂。

工部支流元嘆

○古江侄生母死黔圍中唁之

承寵翻爲誤生還志已乖兒啼感將吏【警切】魂弱怯邊崖通徳傳誰續智瓊祠可哀睢陽曾享士汝幸尙全骸【恰有此結】

○惠山古松

名泉山籍甚復占一株松【起手法異又有餘勢】人向影中古云看濤外重僧衰陳往事石怪得相從惇迫同舟客因君緩去蹤

全用唱嘆頓動本題不須實語襯貼章法老立意髙

○送古露女於歸詩【四首錄二】

女子疏於父余於汝不肰母慵身代字子劣意加憐【眞至語。但何意唐突佳兒】內則晨昏語。宜家雪月天。舅姑推昔分相送得安眠【壻家胡氏。舊爲中表兄弟】

又

幾歲晨昏梵淸勸學父爲遺風全祖母小輩一經師【對法】擬雪憐童慧調羮憶母慈他年繼露照此日詠關睢

○白龍洞【在堯峯。相傳有白龍省母於此。歲一至。石璧一愈。爲湛川師坐禪處。】

瀠洄石似水絕壁遂能深。鐫字苔難蝕如龕洞莫尋。老龍省母迹。古徳坐禪心。二事已今古慚余方一臨。【結亦老】

○管待庵歸襯長安暫泊胥口悼以四律【錄一】

畏死妻孥手。魂歸襯不前。詠觴今已矣。城郭故依肰。遠賵書詩力。空囊宦隱仙。畏途終譽處。一疏聖人憐。

○蒼雪扈芷二師過代巢

齋日方依佛相尋見淨緣松陰澄午寂蘿气養晴煙靜朴天中影風騷教外禪漸欣人事少庶可數周旋

○荒庵夜泊

扁舟無意泊偶爲磬聲畱水脫鴉如葉【寫出荒寒】雲荒水一樓。病僧扶杖晚塵佛背墻秋【憂】艸路更微月。冷風來不休。

○卽中師過談兼懷伯氏

曠士如霜月髙嚴不易親。一燈常共夜。四顧嘆無鄰短景深談過虛窗落葉頻天親還在念西向憶殽秦

自蕓秋字攺憂字爲妥。更不如�字妥。

○夏秋亢旱七夕前有餉新黍者志愧

憔悴歌云漢三時力未齊勞人蚤致此安坐愧勤賫香色沾初雨艱難念晚畦食新償底事喜懼戒山妻。

溫厚宛折

○立秋日遠志見過喜公在坐

共是淨名徒。單衣露數珠。入林禪悅聚寓奕世情枯夏去天如醒涼來人始孤逢君日易過。茗粥對雙梧。

△徐波

陽羨淨公寓疾荒齋仲秋辭去便間問訊

宿弁山寺同周虛生

除夕念顧默孤失約

簡華亭鄭明府求一隺鶵

寓園送歲

王徳操三世單傳不茹葷血七十初舉一子社中賦之

樓雨望萟香山下梨花

寒樓晚眺念姚雲峯病起

久寓天龍與衍門常過奉倩睫巢

槲葉笠

○陽羨淨公寓疾荒齋仲秋辭去便間問訊

盛夏深村住秋期仍出關藥煙昏古屋笠影在它山塵帳蛛如織空巢燕偶還此歸勤入觀常坐只如閒。

○宿弁山寺同周虛生

雲峯終不近石路寺門前霜蔓懸重風庭聚葉圓【圓在風字上見淸切】殘燈連曙鳥眾響【小雨】入鳴泉愛此淸虛夜同君得晏眠

○除夕念顧默孤失約

曾許同遲暮俄肰歲已遷扁舟常在眼。攜手又明年夜雨吹燈後花寒倚杖邊天涯雙寂莫轉可見相憐

○簡華亭鄭明府求一隺鶵

苔而無人破常思一隺行孤琴宜有伴短柵已先成。快剪【字纖】涼宵夢。將窺獨立情。華亭名產在誰復解長鳴

○寓園送歲

未【何】嘗得歲力歲去豈關人【送得扯淡歲當一咲】久客兒童長。貧家雞犬親發疏容到白夢好爲兼春流轉芳年慣何勞用病身

○王徳操三世單傳不茹葷血七十初舉一子社中賦之

晚子猶居長。生機故未窮一啼傾賀客余乳益衰翁泡影存三世。蔬根接素風。慚人相問訊。只作弄孫同。

謔得有趣不妨柔厚

○樓雨望萟香山下梨花

聚處千株雪臨窗一望平冷煙投易化髙閣照嘗明看漸生微綠開難值小晴雨中雙白燕具有惜花情

三五淡淡不著相肰移它花不得故妙

○寒樓晚眺念姚雲峯病起

斜日明遙岸孤村人鳥歸溪雲隨水化山色捲簾微藥力持孱質吟聲滿破扉衰遲念親友並復愛餘暉。

气厚似韋

○久寓天龍與衍門常過奉倩睫巢

宅近茅庵路相從不厭頻詩箋連四壁。茗飲具三人乞食難稱客行遊易過春。還鄕計轉決我自愛吾鄰

○槲葉笠

取蔭惟圓影由來千葉成魚鱗相次密蟬翼未云【欲同。】輕掛壁僧思借窺林鳥不驚蓋頭心計廣茅屋更湏營

附句盥掌槎松雪。挑灰炙硯冰月明親到客花影獨眠樓友道遊方覺。情言醉後多。風光隨獨鳥。霜力獻新洲。破瓶流積凍。覆缽印圓塵。乘流一平視。雲水略相當。煙中孤棹響。花夜兩湖香。麥芟微徑直。菱占一溪灣。煙薄難離竹。風微只動蘭。溪靜如歲。冰輕不拒舟。

△文震亨

六月廿四荷花生日﹝二首錄一﹞

由石窟望湖中靑浮白浮諸山如在几案兩洞庭在縹緲間蒼翠撲人眉睫坐而忘返愈上則愈奇而余足繭目疲復從覺如所啜茗而歸步步惜別

○六月廿四荷花生日【二首錄一】

舊氏稱溪客新封署眾香有絲皆命縷無子不連房四面無衰相。千花共吉祥。想當擎雨後更吐夜珠光【花中十客。蓮爲溪客。四面觀音。蓮花名也。】巧而不纖

○由石窟望湖中靑浮白浮諸山如在几案兩洞庭在縹緲間蒼翠撲人眉睫坐而忘返愈上則愈奇而余足繭目疲復從覺如所啜茗而歸步步惜別。

湖勢渾無際山名半號浮更從松轉徑。愈見水吞舟鳥道搴蘿入螺龕破壁求杖藜嫌遽返奇絕未能畱

△楊補

望天都峯

○望天都峯

不待知名異尊雄儼望中一根惟直上羣帝此相通龍气命今古雷威祕始終難思煙霧裏。其頂竟何窮。【昔有人登頂。雷雨隨洗其徑。】

△陳宗之

賣輿

晚眺

過異度師園居時多傷逝之感﹝四首錄一﹞

晚泊寶應謁元君祠

紅綫

家園

○賣輿

此物驕吾足棄之良有原已甘徒步苦兼省僕夫喧花暖賒長耳。沙深喚短轅。綠油扉底客。若个免乘軒。

○晚眺

北郭晚晴天雲霞澤國鮮稻芒籠蟹罩菱葉打魚船大柳新鴉宿荒墩病犢眠眼前眞楚楚池上月初弦

○過異度師園居時多傷逝之感【四首錄一】

病骨抱搖落復兼傷逝深老成畱碩果神理惜亡琴師友三生淚文章後死心【鄭重溫深】平居飛動意淒咽是知音

○晚泊寶應謁元君祠

傑閣河壩畔嚴冬肅客舲萬鴉屯樹黑百雉凍雲靑嶽瀆環三界。風雷列五丁。應知造化力來往仰威靈

○紅綫

漳水銅臺揭佳人夜獨遊仙根凡數盡。國難主恩酬紅雪刀圭嫰靑鋒劍術收【遒】幾人知大俠蹤迹半神謀

○家園

新綠坐蒙密當階護水田蜺旓樓欲繡蝸瀑壁皆泉腕怯慵書鬼囊羞澀酒錢南牀靑月吐竹外幾時圓

又

綠蔓懸墻出朱魚擲洞浮養煙成藥塢鬟水作花洲雞黍徳公過琴尊陶宰畱自肰塵外想灌木亂吟秋

附句厭雨聽鳩婦。安筒引蜜王。石火刀三寸。雲帆婦半帬。檢書從女乞。瀹茗喚妻甞。牧童驅野馬。鮫女斫沙蜝。魚批銀鬣短。蟹繡鐵衣肥。鑿壁挨茶臼。移書浣筆牀。彩虹蓮掌秀。花露菌脂黃。

△黃承聖

紺泉爲汰公賦

○紺泉爲汰公賦

峯頭掃亂煙洗出一枝泉淸冷源流異甘香供養偏。醒心忘旱歲撫掌類逢年。定力神叮護機緣詎偶肰

△黃翼聖

秋晚訪元嘆故鄣山居

渡黃河

沈去疑行後余而先至下相夜話志喜

渝城度歲﹝二首錄一﹞

○秋晚訪元嘆故鄣山居

寒近客難久淹畱見汝情全家共晨夕肴核出經營樓晚積山色村孤聞棹聲【荒寒如歷】應知別後夢煙水更分明

○渡黃河

禹迹無尋處空傳疏鑿年濁泥旋作浪荒岸遠千天白有蘆橫港靑無山過船江南煙樹眼到此一茫肰

字字是渡不犯賦黃河實位此趁題之妙

○沈去疑行後余而先至下相夜話志喜

各嘆風波滯輕裝羨爾先別來通夕夢意外一尊緣蘸水初【宜仄】更月撥弦何處船旅歡那可久燈火促分眠

瑣瑣入情

○渝城度歲【二首錄一】

風俗他鄕異。巫歌達四鄰江明無月夜。猿喚不眠。人眷屬生兼死。年光臘帶春。客中艱一醉辜負物華新

△邵彌

題贈伯敬先生

○題贈伯敬先生

披幄試秋爽葉殷霜气先欲雲山自別不雨水仍鮮息影羣峯表尋吟瘦樹前偶忘林外好石蘚厚千錢

△釋自扃

飼饑烏

貝葉齋二沙彌薙發

一笠庵

謝州來見贈木棉新褶

○飼饑烏

近人非爾性雪甚柰饑何散粒情稍慰防機慮尙多翅寒時撲漉喙凍自摩挲晴色猶難必飛翔勿厭過

○貝葉齋二沙彌薙發

發心先後別落髟采一時同愛重膚同捨身輕累早空影圓雙鏡咒花試兩衣風【秀潤】貝葉家詮在它年學並通。

○一笠庵

編初生葉想取蔭在圓齊霜重花渾壓寧頁寒月未西出林懸不帶入畫小爭題【仄秀似李才江】隺氅誰能擁書燈伴夜棲

○謝州來見贈木棉新褶

洛遊多上客貂破朔風前枯稿吾何質。鮮華有此緣芠荷湘隱制槲葉嶽居編慚愧頭陀行。平生一衲便。

附句園蔬春半雨。隴笛午餘晴。藤月立殘夢。竹燈吟倦身。一窗文選日四壁菊花天小院淸陰足閒身道品香

△章美

出塞曲

潤城春了

○出塞曲

秋原燒不盡天騎壓邊陲劍戟霜花動風沙朔气披鼉開七伐鼓。龍合八方旗。斗大樓蘭首今看漆酒卮

力追初盛

○潤城春了

春事與誰同疏衣四月風羊眠坡舊綠燕啄樹新紅路客休涼磵。楊花逐暖風未知江上月多少到簾櫳

婉約芊綿得詩之韻

△張澤

棲鴉

新夏雨中簡云子仲木

病中

同衍波聽云虎丘後溪泛舟因過佛惠

與云子衍波庵中夜坐

旨齋

冬盡過云子虎丘便歸

○棲鴉

漸欲成來去【已若紛泊在眼妙妙】林聲帶晚遷出霜分落月歸雨記炊煙葉散知秋攺羣寒見影連應慚無遠志謀食雁行前

○新夏雨中簡云子仲木

鄰煙才著午風雨似初晨寒暖臨窗半【初夏景色眼前道不出意警語渾或是偶得或輕百煉總非率爾可辦】靑黃夾樹新。晚晴將整幘隔水憶殘春想見林廬處琴書惠愛親

○病中

此時三嘆意悔使一身輕藥气繁心止燈光曉夢爭淹畱過短晷皇遽想平生【極時眞景能常存此意去道不遠】彊欲忘前事如何耿耿情

○同衍波聽云虎丘後溪泛舟因過佛惠

細雨終殘日聲過落雁初柳長門未暗梅散棹能疏【句似湊】斜港鄰分火寒村晚借蔬【瑣事幽趣】沿洄愁易盡燈火及林廬

○與云子衍波庵中夜坐

松古徑難暝悵肰山月光。起行棲鳥散雜坐埜橋荒良友懷中事寒林夢裏霜【淡至髣髴不可爲象心甫】十年蹤迹異今夕可能量

○旨齋

日色到門靜。幽懷如可尋鳥翻秋樹影雨隔夜燈深一月坐無事空齋間此心【淡遠有悟】寒琴與殘菊。相對助微吟。

○冬盡過云子虎丘便歸

有懷非一節惻惻去畱遲別子無閒日空山又此時【聲情在筆墨之外】幾家寒傍水。數鳥凍棲枝。菲薄今誰托窮年失所之

△管正傳

贈張幼靑見訪

○贈張幼靑見訪

故人騎隺至別久若新知豪气任寥廓髙談無近時白靑予汝眼大小古今兒【傲岸】對酒吟佳句春風落帽遲

△錢位坤

代程桓思寄內

○代程桓思寄內

深閨望柳陌一曲下秋千妙舞回輕雪微歌托楚天文君因酒力飛燕失風前翻恨黃昏近離愁更可憐

△周惟正

維陽道中雨

長興姚賞延雨中止予松閣

○維陽道中雨

未攺繁華舊門開瓦礫間震鄰【叫云。】何處檄【笛】送晚隔江山【送晚字新】舴艋愁中路。茱萸夢裏灣。卻憐花月地。風雨放邗關。

○長興姚賞延雨中止予松閣

君亦賞松閣。訪余山雨中。三年通此信。一世見斯翁。素髮掛淸雪竹冠流古風門前維艇子正及桃花紅。

似有意步趨震甫而格法自不稚弱

附句月移靑嶂塔。雨過綠蓑船。岸語同鄕客。燈光舊酒家。柳煙飛客舫。竹日掛僧鞋。但令兒下食。且以石當關。雪浪茅花走。頳山土脈幹。玉切傷荷藕。香蒸出水菱。

△周治

喜雨﹝端午次日﹞

○喜雨【端午次日】

蒲香猶似節人醉雨聲中書屋燈微濕花渠澑暗通曉蓑煙滿岸夜网柳初風自媿方爲客吳山綠已同

△許元功

贈吳源長

○贈吳源長

峯轉幾灣水如君是住山因思太古靜。更見神仙閒松響落欹瓦嵐灮窺閉關梅時半月雨。日夜聞潺湲。

△朱鳳章

避暑嵩山林下

○避暑嵩山林下

境出層煙外淸涼始得全。恩思好風在。恍遲幽人眠山合不生路【妙句】林深欲攺天一陰已莫極何獨此爲肰【結晦】

△淩一槐

鄰農

○鄰農

共井如兄弟。相依幾歲周鳴雞三徑曉落葉兩家秋警仗溪南大。耕呼岸北牛。年年祈賽裏。同棹醉歸舟。

△王倪

村中曉起

○村中曉起

微雨潤初暾朝華煙露村鳥飛爭出樹人起各開門。【眞朴】農鍤侵泥濕漁罾動水渾勞勞民事內生計不堪論

△釋性筏

野庵早起

○野庵早起

鳥啼春樹曉自起掃柴門人語橋頭市雞聲雪後村暗黃流井脈細綠長莎痕已有山農過。陰晴與共論。

△杭萯

鹿城夜泊

至夜和非兀

次韻送非兀

○鹿城夜泊

孤舟停宛宛客子勉相怡山郭戈更早寒漁報皷遲【一早一遲俱形寒況】水嚴冬涸月肅夜交時【眞景】引夢向蕭屑徘徊仍有思。【結乏】

○至夜和非兀

無端天亦醉節序不須知野屋關門早窮村貰酒遲北風人散後南國夜長峕石榻通宵冷陽回詎可期

气悲語渾澄練得來

○次韻送非兀

不堪君此去日暮客途難山雪長鑱柄江云短釣竿心期皆汗漫足迹僅蹣跚記取薇拳長春風亂石灘

△徐彥

灌園

○灌園

新竹透墻出斫來成果筐楊梅三伏紫橙橘九秋黃。花戶酒盈甕。石林書滿牀。悠哉灌園叟身世渾相忘。

△費誓

題武子丘樊隱

○題武子丘樊隱

世事今無問丘樊喜落成閒雲酣石影古隺聣琴聲酒自疏籬出煙從嫰艸生坐深空俗想不必入山行

△徐煜興

貰酒滿壺頻

○貰酒滿壺頻

遠公初不餉畢卓恥無能伴月杯憐淺依鄰價未增儀寒貞士骨醉醒讀書鐙旨酒吾生事忘名並愛憎

△徐燇熺

訪朱云子先生

○訪朱云子先生

齋敞容山气晴煙動野花冷泉雙戶出。新竹半溪斜有客皆如水。無峯不起霞。謀生難問策鞬戶注南華

又山中詩如鶯黃來薜戶。炯綠帶松房。石寒虫帶蘚。杖響狖穿蘿。絕有思致

△徐增

卽事

示弟

○卽事

春早絕塵事迆門靜不嘩風窗人費酒雪樹鳥疑花獨柳衝寒直危橋向水斜垂垂天欲暝倚杖看歸雅

溫秀語如對其人令我欲傾家釀

○示弟

看餘年踰壯鬱鬱竟誰陳善病慚吾弟。謀生累老親。衰門應合儉。末世喜先貧。風雨𨿽如晦母令古道湮

△禇篆

虎丘塔院望佛慧庵朱云子所寓水亭

○虎丘塔院望佛慧庵朱云子所寓水亭

舟淺容輕渡髙岡綠到灘荒庵松發茗幽壑艸疑蘭小閣衝波動春衫對水寒遙遙難致語峭蒨與同看

△徐泰

春暮寄遠

○春暮寄遠

櫻筍徵髙會風流正爾思春歸花雨外人病麥秋時小店蘭陵酒靑山甓社詩殷勤緘黛盒誰畫別來眉

△朱陖

送方雷赴丹陽

初冬過支硎山居

寓靈建寺

○送方雷赴丹陽

此方予舊曆念子未周旋風景變過驛琴書勞換船迆車蒿岸曲。酒斾土橋邊。亦復壯遊事無令鄕思綿

○初冬過支硎山居

古岸髙。黃葉虛堂透。夕陽朔風分雁陣寒瀑動魚梁沽酒宜兼酪炊茅尙帶霜夜來煨芋熟深語共匡牀

○寓靈建寺

幽棲亦所慕頗怪劇寒荒城柝連淸磬廚煙隔妙香涼深疑夜早晴久覺秋長覊旅兵戈際饑驅益自傷

△兪南藩

華山含光師法堂聽講

○華山含光師法堂聽講

樹影分溪色松風帶犬聲僧翁上猊座。樵客過茶坪。花滿香難辧山重翠易生晚依禪榻臥一綫佛燈明

△葉襄

北山晚眺

秋夕旅懷

○北山晚眺

獨向髙原望孤城雉堞浮紫楓山路晚。黃葉墓門秋。野燒爭。殘照涼煙壓。暮洲蒼茫雲樹暝極目轉生愁

○秋夕旅懷

旅愁驚物變涼月照空灘萬木同寒雪千山隔暮煙虫心知夜苦。桐影怯秋單搖落傷王粲淒其獨倚欄

補遺

丘民瞻一首

申綋祚二首

湯祖佑一首

△丘民瞻

對雪選鐘譚集

○對雪選鐘譚集

荒江老屋裏。斟酌竟陵詩。相發空涼意。多搜幽曠辭比郊爲已細視島固多姿恰好前山雪髙寒到我眉

△申綋祚

山莊

冬夜寄林若撫社長

○山莊

曲曲小漁磯淸泉護板扉晝長看樹綠春老送花飛�岸鳥相和開軒云半歸醉來吟不斷新月正霏微

○冬夜寄林若撫社長

居肰在空谷明月滿階除竹翠安禪榻花香醉客居遊乎方以外惜此歲之餘學得如鸞�乾坤等敝廬

△湯祖佑

息莊

○息莊

欲續松風夢荒村更閉門野橋新斷板古樹老蟠根。敗榻穿雲影頺墻長月痕倚天長嘯處自覺布袍尊

卷十二終

●明詩平論二集卷十三

七律一

葉向髙二首

利瓦伊禎十八首

顧起元三首

邢侗一首

董其昌九首

鄒廸光六首

曹學佺六首

錢謙益十七首

王思任七首

程嘉燧八首

婁堅三首

李流芳二首

葛一龍五首

沈徳符九首

尹伸三首

米萬鐘一首

周祝一首

鐘惺七首

譚元春三首

馬之駿一首

唐時升一首

吳鼎芳一首

何喬遠三首

蔡復一二首

方震孺二首

何吾騶一首

髙出一首

張爕二首

方孔照二首

韓上桂一首

兪安期十首

徐遵湯二首

△葉向髙

和題方正學先生祠

南歸過淸源少師霽宇王公遠來相送賦此言別兼以爲贈

○和題方正學先生祠

燕歌一夜滿都城。此日雲霄奉聖明不見官儀隨舊主猶聞天語喚先生兩朝事往恩還在。十族魂消怨豈平。爲問精靈何處是雨花臺畔子規聲。

莊嚴警切。如此等作。不得不推先輩風度。

○南歸過淸源少師霽宇王公遠來相送賦此言別兼以爲贈

干戈何意動邊州宵旰誰分聖主憂班壓朝中仍出鎭。功成塞外又歸休。十行手詔迎車勞。諸部夷王控馬畱。知是安危身尙系非熊勛業好全收

△利瓦伊禎

禦史大夫王公開府檀州督四鎭軍事﹝四首錄二﹞

趙太僕奉使豫章王邸便省覲司徒金陵﹝二首錄一﹞

隋宮次韻

送林民部之陪京

送吳光祿握滇郡倅

晉王舉中子開宴西園應教

南都

爲茅生悼亡

送順慶劉守

民部李起家水部

讀馬仲履天都載作

張侍禦出守梧州

○禦史大夫王公開府檀州督四鎭軍事【四首錄二】

運籌帷帳日從容千里精神自折衝棡鼓曲聲傳涿鹿柳城烽信接盧龍海云晴閃旌旗影朔雪寒飛劍戟鋒馬弩關亭甌脫遠。春來甲士半歸農。

又

日畿亭隧界扶桑。上將星躔北斗傍。武庫甲兵飛紫電。名家事業出靑箱。射鵰鳴鏑風斯下歇馬論文夜未央狼子野心諸屬國莫教鼙鼓動漁陽

○趙太僕奉使豫章王邸便省覲司徒金陵【二首錄一】

傳家幾許簉鵷鴻世徳髙門自不同九列官聯三品上一時人望兩京中香秔粲雪司農賦。梟騎成云太僕功。早晚尙書臺並入承恩座隔禦屏風。

盛唐風格。大家舉止。如此等作。於鱗極意處亦不能過。

○隋宮次韻

繡柱珠簾玳瑁梁別開西館象咸陽百轝螢散華鐙遠五斛螺供畵黛長羽衛橫陳迷日景彩花成樹奪春光琵琶新曲安公子。爲報並州有李郎。

又

十年辛苦事遼陽野鬼煩冤古戰場气盡英雄沈鴨綠。情多兒女學鴉黃飛郵果送同心結迎輦花開並蔕香尙食鏤金龍鳳蟹隨潮猶貢舊時筐

○送林民部之陪京

畵省新泰計相權。君恩深重賜環年移來長度山郎令。策有成書海王扁閭左已徵秦市籍。江南猶告漢緡錢。含香起艸諸曹事早晚封章達禦筵

又

旄牛徼外故多奇都入才人絕妙辭木有十華浮若水蓮開千葉昌滇池靑羗勁卒飛軍號赤斧仙官主簿祠洱海年年淸夜色。形如初五月生時

○送吳光祿握滇郡倅

昆明簫鼓振樓船不似南徵習戰年。天馬河收新產子。碧雞山問舊遊仙三郎廟貌靑林外四姓軍容赤甲前莫學娵隅蠻府語。專城參佐貴中堅

○晉王舉中子開宴西園應教

離宮選勝自先朝況是充閭物色饒園有桃花能結子庭蕃椒實遠揚條五文摩頂麟兒石一曲將雛鳳女簫更向九成臺奏鼓。玉筐新燕語偏嬌。

○南都

舊邦偏霸一隅雄。帝命維新自不同。再辟乾坤淸朔漠。雙懸日月啟鴻蒙。春開蒼震靑陽後。斗直黃旗紫蓋中。率土王臣修職貢。江流萬里亦朝東。

又

親提三尺渡江來。宇宙東南帝業開。不盡風雲生沛澤。方升海日見蓬萊河山兩戒朝宗地艸昧諸臣將相才髙廟神靈時出王龍文五色正昭回

又

旌旗劍佩擁椒除。尙想戎衣革命初綠艸不侵雕輦路紅雲常護紫宸居金銀宮闕三山外煙雨樓臺六代余誰謂長江天作塹八荒今日共車書。

又

鐘山龍躍大江前。六位時乘起禦天述作聖明三紀度。本枝孫子萬人傳黃圖漢室誅秦定蒼籙周京卜鎬先卽有新都開洛水憂勸莫忘肇基年。

○爲茅生悼亡

壁間遺掛自流芳明月南端引恨長魂夢往來猶旦暮神光離合乍陰陽師爲素女圖空列名曰玄妻鑑已亡腸斷同心相結處西陵松栢老禁霜

○送順慶劉守

少年三紀領科名執法風霜白簡生遷客浮沈曾別駕爲郎拓落在陪京【風調翩然。�旎蘊籍。此律中要事也人於此待處多不著心眼。如何欲言聲韻之道。】載攜魚佩麟符去遙向蠶叢鳥道行開府南徵師未捷於今郡將有幹城

○民部李起家水部

異代才情水部同可知官屬大司農書傳遁甲開山後職在河圖括地中一自靈昆開別苑。憑誰厭勝起新宮。曹郎不少含香奏獨秉精誠達帝聰

○讀馬仲履天都載作

辟雍多士與周旋博學宏詞自斐然籬落有行皆筆札。輶軒無語不丹鉛。五千關令修玄訣。九百虞初誌怪篇欲置帳中恆祕玩都人好事已流傳

○張侍禦出守梧州

天開五嶺綰蒼梧郡將專城佩虎符銅鼓匏笙分部曲椰漿掛蠹出行廚金畱道士乘舟日。砂長仙翁煉藥鑪。聞道客江春色好綠波渾似掌中珠。

△顧起元

送羅拙庵守敍州

大司成李次卿兄晉少宗伯學士應召北上﹝二首錄一﹞

莫愁湖

○送羅拙庵守敍州

雙旌五馬玉麟符臺枕江流峙郁孤東望九關排虎豹。西徵萬里入魚鳬。才名共憶越君子。文學爭傳漢大夫。同社故人偏感別白門楊柳未藏烏

○大司成李次卿兄晉少宗伯學士應召北上【二首錄一】

入朝將押紫宸班。祕史先成石室間。風采乍驚臨虎觀。天香旋喜近龍顏。時聞赤羽傳三輔。歲遣朱輪訊百蠻。拭目金鑾新詔下侍臣初對浴堂還。

○莫愁湖

蕩漾澄湖玉鏡光羣峯環黛畵螺長酒人樓隱千波闊。溪女船回一水香。鷗夢不離捐佩浦燕泥還上郁金堂石城人去遺芳在誰憶雙鴛向雒陽。

附句誰傾萬斛銀河水。自摀千門玉杵霜。天河兵洗蠻王砦。月覓人登漢將臺。調猿月傍宵鐘起。衝虎風從夜錫還。壽杯十斛金陵酒。舞彩三朝玉府衣。瑤宮霞滿蒸丹荔。珠浦潮香躍錦魚。

△邢侗

秋日寄懷黃開府寧夏

○秋日寄懷黃開府寧夏

洮河雙鯉綠波盈書到加餐萬里情晚磧蘭臯愁玉塞。秋風羗管憶金城盤中赤柰霜前果寨外黃羊臘後羮聖主垂衣莫西顧已將方略付營平。

△董其昌

酬虞徳園吏部

送許水道

贈狄將軍

杜日章將軍楡溪釣隱圖

贈劉夢胥黃門

送李太史封秦藩

送蕭九生方伯

次韻詶葉少師臺山贈行

詶李京兆克庵備邊疏

○酬虞徳園吏部

七十二封山下居五千四百藏中書文人自具生天慧。吏部今爲選佛除。恍忽之間含有象。湟盤能度盡無餘。慚予學殖多荒落祗作空緣老蠹魚

○送許水道

維揚淮海錫圭余雅愛焚香把道書拙宦十年蒼水使。論交半畎碧山居。璸珠總逐廉泉出。龍性眞於俗网疏任是風塵滿天地。可能磨滅許公渠。

○贈狄將軍

急管繁弦寫竹枝聽來不作異方悲六千君子舊名將兩隊美人新教師便許覊心■﹝扌棄﹞綠醑可無佳句比紅兒若論湖海鷗盟在再入花源未可知

三四麗詞響調千人亦見餘恨欠警切

○杜日章將軍楡溪釣隱圖

濠梁之樂子非我欵乃一曲秦無人手鑄黃金爲少伯。頭簪靑笠比玄眞。胡兒飲馬畱泉脈。海客盟鷗問水濱。煙艇莫言空載月半營魚陣半談兵

起手抝調森挺又本色結裏奇快無比

○贈劉夢胥黃門

中壘名聲重夕郎十年江海又班行金錐抗疏千秋論玉尺量才萬丈光遼左羽書飛赤白甘陵龍戰灑玄黃。憂天亦有羣公疏共道時艱倚召方

○送李太史封秦藩

持節俄將視艸虛策文仍是史公書人從眞气曕星使。槎泛天河上斗墟明月小山叢桂裏新秋一葉剪桐初【娟秀】離心已托南徵雁能到羅浮問起居。

○送蕭九生方伯

能將落葉對投簪身世肥臒戰已酣四嶽雲開飛斗北。兩峯秋爽憩湖南。時逢堯舜爲方伯歸事羲皇亦子男見說衮衣思吉甫容宗蹤迹久江潭

○次韻詶葉少師臺山贈行

驅車宛葉逐遊塵春出秋歸似雁臣聞道晚來差喪我論才少且不如人石渠書擬讎同異金屋恩須問故新入洛媿虛先達薦初衣仍返會稽薪。

○詶李京兆克庵備邊疏

淸時共愛玉門閒。歲歲名王事欵關。何限乘軒邀上賞。幾誰越俎議行間。消磨細柳將軍壘無恙燕支婦女顏壯爾籌邊多勝算先聲今已到天山

附句。靑螺拔地存堯市。白馬淩波立梵宮。人從隱後稱湖長。水在封中表谷王。名著靑蒲臣似矢。家傳繁弱子爲弓。曲水竹林分左右靑山賓主列東南谷名子午眞盈一。坐守庚申不但三。子捨舞衣朱紱貴。春宮橫捲黑頭師。芝蘭一一分湘浦楊柳依依似漢南病解維摩非病處。才全莊叟不才中。

△鄒廸光

飯三茆宮

謁禹陵

靈峯洞﹝洞甚軒廠似數間大廈石級上下凡數百丈始入﹞

舟過吳江

憩徑山環秀樓

石梁洞

○飯三茆宮

星宮月闕俯巑岏宛轉徐攀百尺欄天酒醉鋪黃葉臥胡麻炊和白餐武林城傍眞人席。羅剎江圍太乙壇。鳯管鸞簫吹不住翠微髙處擁仙官

○謁禹陵

江漢懷襄大塊浮胼胝誰復奠神州黃金白錫千年貢。玉匣珠衣萬古丘麋鹿空山疑世代龍蛇畵壁走松楸髙飆蕭颯虛巖夕。能使防風地下愁。

○靈峯洞【洞甚軒廠。似數間大廈。石級上下凡數百丈始入。】

郁蕭臺殿鬼工妍。琢壑雕巖幾萬年直入蒼穹方蹋地又窺玄極始捫天。山頭髮帶三芝艸。洞口涎流五色泉。石扇■﹝阝歨﹞開霞蓋舉懸知白日迓飛仙

○舟過吳江

軟浪吹花匹練明霞城如帶水虹橫地多篁筱惟三戶。人住菇蒲老一生。比岸漁舠齊結网當秋茅屋盡添荊獨憐陌柳風流盡不似王恭月下行

○憩徑山環秀樓

絕巘開衢屈曲通排空仙掌系靑驄僧居地肺長銜日佛立天心但附風峯勢虯龍多矍踢泉流虹蜺有雌雄不須爲設桑門饌石甲山毛腹可充

○石梁洞

石屋耽耽駕石梁不知閱盡幾滄桑天關閃出雲霞片。地肺潛生日月光。追琢尙畱神斧迹淋漓時瀉帝臺漿因嗤王烈塵心在。負卻仙人大洞章。

附句抺煙水面開初麗朿霧山腰舉漸輕觀海。金輪躍出空中地。瑤島分明物外天。萬國航王突歸禹貢。千年驅石想秦鞭。登赤城山。霞旗髙掛三千尺。天闕雄圍十二城。印枝劈虎巖猶在。玉牒投龍澗已荒。遼左。十道進援非實額。八關索欵是虛要。生駒絕食難存馬。掘雀爲糧且及貂。孝陵。玉匣春秋承內使。石鯨風雨護材官。僧刺舌指血書經。指椎瑪璃流爲液。古片珊瑚屑作花。羅什鍼玫先不律。神光血噴灑袈裟。

△曹學佺

送戚山人之內黃兼柬鄧遠遊明府

金陵懷古﹝六首錄一﹞

喜諭子奮陳有美至自潘州

送米彥伯還永州

送鄒孟麐

聞被畱之報

○送戚山人之內黃兼柬鄧遠遊明府

三月鶯聲別故山萋萋芳艸照離顏春光白下無多日夜月黃河第幾灣【風韻天然。可與季廸白下有山皆遶郭。淸明無客不思家。並美千古。】置驛正當賓客盛。弄琴遙識使君閒。閨中易作刀頭夢。珍重休過博望關。

○金陵懷古【六首錄一】

鐘阜商飆館已傾。至今哀壑起秋聲鍼樓銀漢含情望畵屧金蓮逐步生日落盧龍迷古戍。天寒白馬走空城。不堪重理玄暉詠極目澄江似練平【右齊】

○喜諭子奮陳有美至自潘州

端州別向嶺西涯。膩雨荒田走鹿車。乍爾離羣才作客。重來聚首復如家千峯陽朔蓮爭吐八月江城桂未花最羨北流山下過可從勾漏覓丹砂

○送米彥伯還永州

看山興盡馬蹄忙剩有煙霞納客裝瀟水入湘終古碧零陵生艸至今香【名句不磨】月明不見孤峯雁菊信遲開十月霜嘆息愚丘人已逝空聞欵乃過滄浪。

○送鄒孟麐

投荒半載歸無路肆力千秋念豈灰彊出預知今失計送君偏感昨同來【激昂頓挫。端足下淚。】登臨已信山川美。疾病還憂瘴癘催爲問故林泉石耗幾番風雨閉蒼苔

○聞被畱之報

蠻煙那可一朝居豈謂恆情獨反予。臺使苦畱頻削牘。家人遄發復回車敢云何有夷方陋聊覺相安漢法疏獨使少陵千古恨。秦州城北艸堂墟。

出語有體怨而不怒風人之遺也

△錢謙益

吳門寄陸仲謀大參

吳門送福淸公還閩

送兵部董侍郎總督宣大

乙丑削籍南歸途中作

寒食日幹王仲雪諸人小集津逮軒

題淮陰侯廟

宿遷

秋原耦耕﹝山堂之名耦耕爲予與孟陽結隱於此也今攺築於墓田之左仍揭其額以招孟陽﹞

白溝河題張於度屋壁﹝於度名果中新城人明經篤行左魏諸公急徵皆主其家﹞

次韻答金壇於惠生

寄督漕張禦史

張玉笥中丞晉秩少司空總河奉旨召見枉別山堂賦

田國戚奉詔進香岱嶽渡南海謁普陀還朝索詩爲贈

送塗徳公秀才戍辰州兼簡石齋館丈

寄劉大將軍

送孫光甫再守泉州

○吳門寄陸仲謀大參

步屧相呼倒接■﹝日離﹞東阡南陌夜歸遲檀槽奏罷翻新曲樺燭燒殘覆舊棋燕賞花時無主客。催徵酒社有文移。謝公底事情懷惡。只爲中年有別離。

○吳門送福淸公還閩

拂衣歸揖武夷君九曲仙山帝許分釣碣自攜新煉石。臥牀還弄舊書云。朝班攺隸三元會。錫命裁成十賫文。斗柄瞻相仍在手幔亭光气夜氤氳

又

閩海爭傳嶽降神匝天弧矢護生申契丹使亦知元老回紇占應見大人代許孤忠畱一柱帝思耆徳撫三辰吳門咫尺鄰閶闔珍重東山五畝身。

○送兵部董侍郎總督宣大

幽並兩道建牙中。列帳蕭然靜朔風千隊市場來種馬。百年禦幄護槐龍。軍前揮扇油幢碧。閣裏傳簽畵燭紅。插漢一峯屏障外。更煩前著策遼東

○乙丑削籍南歸途中作

單舸衝風滯楚州淮陰南下又無舟誰人解唱公無渡對此眞令我欲愁黑浪粘天排宋鷁。赤云夾日炙吳牛。頻年跨下橋邊水。招我勞勞已白頭。

○寒食日幹王仲雪諸人小集津逮軒

屐引奚奴杖掛錢只雞近局許招延貧家節物宜寒食病伎風光似禁煙茶白還爭分火候桃紅欲褪賣餳天淸平要著新詩寫好記崇禎第一年

○題淮陰侯廟

淮水城南寄食徒。眞王大將在斯須。豈知隆凖如長頸。終見鷹揚死雉姁落日井陘旗尙赤春風鐘室艸常朱東西塜墓今安在好爲英雄奠一盂【信母墓爲東塜。漂母墓爲西塜。】

○宿遷

枕畔車輪又一宵荻簾土銼共蕭條棧爭惡艸驢言怒炊仗殘通馬意驕野集煙稀知罄盡春田兆坼見龜焦溺人彊笑誰相問。莫以愆陽嘆聖朝

○秋原耦耕【山堂之名耦耕。爲予與孟陽。結隱於此也。今攺築於墓田之左。仍揭其額以招孟陽。】

罷亞風吹百頃香秋原正面耦耕堂。宿田爲我耝稂莠。卒歲輸他獲稻粱黃犢烏犍經國具水車秧馬救時方輟耕鬥酒還相勞耳熱休歌種豆章

○白溝河題張於度屋壁【於度名果中。新城人。明經篤行左魏諸公急徵皆主其家】

門外喧喧要路津荻簾土銼淨無塵夕陽亭下頻畱客廣柳車中每貯人北寺生還餘我在南冠死別累君頻臨岐苦語眞難忘。鄭重車中【人寰】七尺身。

○次韻答金壇於惠生

千重地肺一溪云。便闕東窓隔世氛五百年前逢薊子。三層閣上禮茅君曲城已種交梨樹連石新裁倒薤文咫尺慧車棲隱地滿頭白髮愧繽紛

○寄督漕張禦史

漁陽遼海尙紛拏粳稻東吳歲運賒鐵甕雲帆連析木金堤春水泛桃花過淮燕賞兼歌杜。抵潞風光正及。一石幾鐘憑奏報忍令膏血等泥沙

○張玉笥中丞晉秩少司空總河奉旨召見枉別山堂賦

金陵鐵甕賴帡幪新領河堤節鎭同橘柚秋苞長向日。桃花春水正分風。馬銜沈璧開前路。龍護探珠徙舊宮。千里洪河才一曲恩波取次到江東。

○田國戚奉詔進香岱嶽渡南海謁普陀還朝索詩爲贈

戚臣銜命報禖祥。玉節金函出尙方天子竹宮新望拜貴妃椒室自焚香鯨波偃作慈云色。蝗气銷爲瑞日光岱嶽山呼那得並。海潮音裏祝吾皇。

○送塗徳公秀才戍辰州兼簡石齋館丈

霜飛風擊白虹橫。終古還看馬角生。仗鉞不煩收李固。舉幡已許訟陽城爲臣爲友皆成是從死從軍總一行太息輟耕何所道炷香稽首頌王明

○寄劉大將軍

頭頞參差出五兵衝鋒略陣更專徵泰山石礪千行劍。淸濟流環萬壘營擲地漆顱供飲器漂池血瀋醮題名篋中亦有陰符在。悔挾陳編作老生。

○送孫光甫再守泉州

棠蔭秋來正蔚然兒童竹又喧闐繞城桐葉新幡戟夾路松聲舊管弦。問俗不須停皂蓋。之官仍是酌淸泉。他時溫詔如徵拜。記取重臨似頴川。

△王思任

韜光庵

李太虛太史神交有年奉使過蕪辱承佳什之贈輙和以謝

寄贈何和陽總戎定海

招寶山

至歷下恰雨

題靈福寺松

贈九江兵使梁懸藜年兄

○韜光庵

云老天窮結數楹濤呼萬壑盡松聲鳥來佛座施花去泉入僧廚漉菜行一捺斷山流海气。半株殘塔插湖明。靈峯占絕杭州妙輸與韜光得隱名

○李太虛太史神交有年奉使過蕪辱承佳什之贈輙和以謝

八公常欲礙劉安七子仍嘲植與桓有興頑曾偸息壤無才老復嫁邯鄲醉披漁發三千丈。隱竟羊裘十八灘。極感王孫憐顆飯而今不瘦任人看

○寄贈何和陽總戎定海

東南半壁拜通侯龍陣魚麗簇上游大炮海天傳萬國皂旗云影扼三洲風邊綃淚封鯨觀月裏蠻歌到鶴樓更羨麟章時晝錦玉門部落峽山頭。

木難火齊絕非耳目近玩然不可不欽其寶貴

○招寶山

海門撐突是何年老骨淩空拄石拳大壑混茫千古气一江衝破四明天驚帆膽藉云邊定畏壘心從障下堅黃蛤濁醪看落照十洲何必更神仙

○至歷下恰雨

一官車耳甘年塵西謫東遷未隱淪三匝又依華不注中原欲認李於鱗。龍蛇有骨隨云老海嶽初交得雨新爲問古亭惟歷下濟南名士幾彬彬

○題靈福寺松

禿髯醉罷戲參龍夢醒千年化怪松更疊蓮花靑蓋簇仍歸金界碧琉封踢開瀚海鰲常吽閃卻莎蘿兔不春每到月明人倚處飄然幾磬接山鐘

○贈九江兵使梁懸藜年兄

稜層鶴骨照冰壺幾鎭回翔起壯圖特借豫章求棟柱暫移廊廟駐江湖庾樓月靜人三楚廬嶽雲深鳥二狐王粲𨿽貧仍有賦應分鱘鮓醉春酟

附起句。微波如縠繡城南。人影初寒落鏡潭。中句。島嶂紫深俱化鐵。塞河號急不容冰。紅花白雪珠三弄。繡褓銀盆玉一團。帝觴餘瀝飛蒼雨。天衛勾陳怙紫煙。云聲不禁隨雞出。雪興從來到竹西。秋髙白雁聞寒杵露晚靑蘋發濕花。

△程嘉燧

過滁州方伯雨學捨

懷東臯

畵枯木怪石次比玉除夕韻

爪洲雨中閔健吾攜榼見餉走筆遣意

題長蘅次醉閣

再過杭州訪許成之同鮑溪父話舊

七夕懷平仲揚州

喜仲扶弟髙郵過訪阿防亦至

○過滁州方伯雨學捨

一從射策罷南宮淪落滁山一醉翁經術流傳歆父子。文章風骨漢西東。䢐年靑鏡韋編裏。過客荒亭斷碣中。老厭雕虫余習在莫云詞賦似揚雄

○懷東臯

種柳栽桃乍滿岡約爲漁佃住鄰莊。但同伏臘東西社。不問元龍上下牀。拂水正堅安石臥屏風橫枕浣溪堂何時鋤破東臯雨一段茶窠百本桑

○畵枯木怪石次比玉除夕韻

常年餞臘有新茶添卻庭梅點歲華爭喜小兒能愛客只嫌老子不歸家池塘無夢傷春艸門巷多時厭雪花貧病亦知難慰意漫圖枯木向君誇。

○爪洲雨中閔健吾攜榼見餉走筆遣意

江云沸白雨如銀挈榼銜泥愧所親樓上獨窺壺內客。市中爭看築旁人。鴟夷老去終逃世犢鼻窮來且任眞莫羨巖棲厭廛市與君元自出風塵

○題長蘅次醉閣

爲愛檀園開北合兩回三宿小房櫳坐深曲洞香燈熖睡美疏欞曉日烘。白拂花飛方丈雨。素屏灘響一牀風。但名次醉猶嫌俗合作禪棲住遠公

○再過杭州訪許成之同鮑溪父話舊

湖頭城角雨如麻宿酒殘歌夜鬭茶自笑經過無此客欲尋好事更誰家畱連別夢猶芳杜。早晚歸帆已楝花。人事年光應共惜相逢爛醉是生涯

○七夕懷平仲揚州

江邊一別兩悠悠湖上相思且滯畱千里星河同此夜廿橋明月自三秋無由結伴還鄕國況欲因人作遠遊潦倒更於何地會。見君空已雪盈頭。

○喜仲扶弟髙郵過訪阿防亦至

秦邸吳市兩茫然兄弟相逢各問年蒲柳過秋先似雪。燈花初笑欲含煙茱萸香冷羅囊後。叢菊寒生破帽前。難值江城風雨夜醉重姜被對牀眠

附句短气生涯新鬻硯。靦顏歸路老傭書。路斷羊腸三月雪。灣連鶴頸一江寒。寒鴉古木將軍第。螢火蒼煙帝子樓。投海輕雲峯山急挾泉疏雨寺頭飛遠雁如塵飛水面。亂帆如葉下吳頭。野風颯颯帆移浦。江暗戎戎表山。梅水白侵吳岫闕。蘆洲靑斷樶山尖。沙頭綠酒春聽鳥潭面紅妝曉看魚

△婁堅

寄孟陽﹝三首錄一﹞

君山懷古

首夏賦贈孫容宇兄

○寄孟陽【三首錄一】

君家庖饌出須臾【亦見在家經濟。待友精神。莫謂細事。】能使吾曹興不孤若待兼珍才下筯何如鬥酒便呼盧淸歌徐點當筵拍半醉還開掛壁弧似此風流人在遠料儂應得好懷無

○君山懷古

濕雲閣雨四山涼與客裴回話夕陽哀郢若令還故宇。封吳無復啟新疆。亭髙空翠來疏豁潮壯浮洲沒渺茫一自延州觀樂後。至今文采擅江鄕。

○首夏賦贈孫容宇兄

歲晚爲鄰暇卽過綠陰庭戶正淸和向來猶自春寒在卻後其如暑雨何。盍把桃枝迂野步頻煎麥顆詫陽坡詩書信是兒孫業。老伴相逢只嘯歌。

附句長日風花宜話別貧家蔬果易畱賓素業有傳堪世外。秋山無伴亦風前。收麥杖邊飛槳暮。鸊鳩聲裏熟梅天。云薄看收新獲稻霜遲催擘晚開棉月淨慣中秋半酒。春和好虐夜深碁。

△李流芳

錫山夜別閒孟子薪彥逸及從子宣之兒子杭之﹝二首其二﹞

答仲和韻

○錫山夜別閒孟子薪彥逸及從子宣之兒子杭之【二首其二】

繚亂鄕愁一夕生燭殘酒醒柰深更隔舩安穩歸人夢【羨得可悲】前路迢遙去客情。江月又催徵棹發。寒雞不待寺鐘鳴十年分手梁溪路。但覺衰頹負此行。

○答仲和韻

練祈南下水村賒一路秋風吉貝花到市鐘聲知寺近過橋柳色逐門斜貧能好事無如我。老解求間有幾家。若肯重來畱十日不辭淡飯與麤茶

△葛一龍

煙雨樓

送楊修齡先生開府南贑

韓孟郁熊羽人夜飲寓齋賦別

送王梧州

東郊卽事

○煙雨樓

煙雨樓頭春乍睛鴛鴦湖上鳥嚶嚶中浮片席空三面斜抱千家截半城【不須看畵】漁网曬來風柳變酒船搖出浪花生夕陽慣照憑闌妓一抺遠山紅袖明

○送楊修齡先生開府南贑

薊北新煙上柳條虔南晴雨散花朝月髙烏府彤弓滿。潮湧靑城玉馬驕江派九分憑四履風聲一樹格三苗還知不淺樓頭興。禮接詞人是下僚。

○韓孟郁熊羽人夜飲寓齋賦別

紅燈炙酒花气酣細雨細風香濕檐春殘復作有情別。官冷得於髙臥堪。一片沙黃分薊馬。千家柘綠養吳蠶。知君不問中人產。何處好山無半龕。

起止磊落矯矯若無意而气韻特老

○送王梧州

畏從將別復銜觴明發蕭蕭馬上郎路去九千惟挈子。年過五十始賓王嵐香作瘴持紅玉海气生炎化綠霜才人急公趨莫懶夜堂分燭昭桄榔

○東郊卽事

楡靑碎點水浮香蝶彩雙飛燕乳忙五里出城三日約。一年爲客幾逢場林嘶鐵色連錢馬井汲銀缾素綆娘醉倚東風春面面桃花亭子送斜陽

附句路花香散誰家酒。海樹晴窺傍驛樓。欃槍落處空南牧。鎖鑰畱中重北門。蹉跎兩屐自郊翠。剝啄一聲誰餉茶。煙雲屬部神仙吏。風雨淋漓瀑布圖。楚色易寒分雨棹。�愁難曙捲簾窓。倒懸鶻樹秋相擊。近長鷗沙水不親。

△沈徳符

邢州道中

送嶽石梁中丞再撫順天﹝二首其一﹞

寄南太常吳公行可﹝時敍蜀公晉二級三首其三﹞

冬日家園﹝四首其三﹞

永平

送李玄白都運之揚州﹝四首其四﹞

讀史有懷再次梁孟昭韻﹝四首其一﹞

送髙寓公令遷安

秋墅十首﹝其四﹞

○邢州道中

雞唱鴉喧雁徼遙蕭辰頓轡慰無聊衰翁態愧廉頗裏國士心傷豫讓橋雪岸渡冰鴻偶迹霜柯曝日鳥仍驕褐衣入趙空懷璧那得傳看到細腰【結有姿韻】

○送嶽石梁中丞再撫順天【二首其一】

弢弓臥鼓護皇州曉幙重開舊碧油壁壘又新承號令。貂蟬自昔出兜鍪書騰大捷朝磨盾。火報平安夜上樓。拓地定教過肅愼。醫無間外不防秋。

○寄南太常吳公行可【時敍蜀公晉二級三首其三】

妖氛萬里暗蠶叢手挈三巴獻漢宮井絡參旗仍設險鳬鐘雁鼎未銘功乘城歲月量沙裏借筯山川聚米中白帝久平新第賞可知吳漢是元戎。

○冬日家園【四首其三】

爲歡晏歲未全稀敝榼長罌貯滿扉加飯書勞雙鯉遠號寒身媿一虫微蘭因愛煗緘窗護梅不嫌貧趁屋圍田舍過從多雅語錯呼龍具作牛衣

集中和至百十六首。此首較平而气不纖碎。故錄之。其它微字如扶藤佐蹇行裝簡。劚藥支贏食料微媚籬樺只終朝艷束盎荷才具體微。罾魚擲處漁庵小。村犬聲中績火微。蕩漿波分綾纈碎。沾蓑雨襞繭絲微。裏篛袴開茶乳活。登柈拳剖蕨芽微圍字如風樹怒號楓鬼語。冰天林立木奴圍。狂多袖污春千■﹝角戔﹞。病起檐寬帽一圍石或有憑能晉語。人因偶似受匡圍。村社晝陪三老賽。伶場睛看萬人圍。書賡蛩語常通夜。棊甚禽荒更一圍髙談有塵非松代曲宴無屏以菊圍口有玉緣新筍供。腰無金福敝絳圍。皆有俊思。

○永平

蜂蠆𨿽微毒尾存妖氛左輔尙遊魂童謠已應臨步。兒戲何煩勞棘門淸野後時姑避地量沙難飽又移屯杞憂倍念昌平鎭弓劍先朝列寢園

○送李玄白都運之揚州【四首其四】

度支聖世借前籌誰似江淮地望優宰相杜悰充轉運司徒王導領揚州【盛唐家數王李門風】軍需西北勞臣勩民力東南國士憂餫饋古來功第一進賢何待鄂千秋。

○讀史有懷再次梁孟昭韻【四首其一】

謾論人爵與天官三界茫茫住孰安王母姿妍多虎齒。麻姑饌侈及龍肝。佛非果位乘終小。仙出臒儒骨尙酸。未欲上升眞快語且畱塵世恣爲歡

曹公器小猜雞肋。孝武仙遲諱馬肝。皇署梨園唐穢雜。帝衣火浣晉寒酸。登銅臺脊神鋒儶。惜寶廚書習气酸。迎妾渡邊江面喜。望夫天際石膓酸。晴久窗臨春帖燥。暖深閨進夜餳酸。

○送髙寓公令遷安

詞人得路屬時艱。畿令名超法從班。孤竹園中分四履。扶桑海外轄三山。雕盤朔雪時依磧雁習華風不度關近輔定陪沙苑獵便將十事啟天顏

○秋墅十首【其四】

風露淸虛入想新穩攜藤杖岸練巾文章艸畔縈書帶杼軸云邊出美人【𨿽涉組紃絅未傷雅】曉角層樓天一气。夜幢疏磬佛三身。漸驚芳樹違鶯友古木昏鴉此卜鄰

附句奔師尋伍旗爲鎧。空塢飛燐突不煙。髙座道人無漢語。柔然宮主不華言�十有九華逢世具百無一是治生謀詩材漿裂��水畵本帆移破墨山。鱟張帆勁潮痕縮。蠣築房深石齒牢。海舶檣危棲燕婢。官廚鮓美薦蝦姑。偶然欲醉君難去。何者爲賓我不知鄒彥吉沈虎臣。二先生皆大家也。然有流宕之句。亦不可不簡。鄒如。旁岫爲羣從。前峯是上賓。云白非衰桐。楓丹有少顏槐柳列行如定位藻蘋相結似深交帶蕋移花拚割愛。截梢畱竹忍分身。之類。沈如。楓葉霞能事。蘋花雨勝場。庭荒蕉敗衲。窓破紙哀箏。共鷗交半世。與水約三章。計口賦蔬貧令甲。把書行藥病神通。之類。晚唐濫觴。何異諢科戲對。詩𨿽不必拘拘漢魏盛唐。然醞籍之與淺俗。渾雅之與麤鄙。不可不辧也。

△尹伸

華山

和壁上干陵作

抵裏四首﹝錄一﹞

○華山

盤空歷歷轉嶙峋便道閒情亦苦辛【淺率】脫卻深衣宜犢鼻攀來絕壁是猿身蒼龍嶺上千尋瀑。白帝祠前十丈塵。因笑圖南一杯土嶽雲原不解畱人。

○和壁上干陵作

荒原落日艸淒然陵墓猶稱武則天太白早占諸李盡。晉陽遺業一絲懸生前只合愁爲鼠地下重開不是蓮數局賭回唐社稷梁公奪得翠裘鮮。

○抵裏四首【錄一】

老至諸緣頗漸輕休官卻爲適間情尙平但未知生死。韓子終慚有姓名兒解買山先卜宅友能載酒日臨枰扁舟匹馬時乘興石鳳磯頭春水聲

△米萬鐘

暴經石

○暴經石

秪緣覺世垂文字。不道玆從避世刊。字僻只供天眼閱。文閒惟共鳥書攤石當過暴翻多剝經以難翻遂易殘底事有生須有滅何如空色付無端【結俗】

△周祝

送顧觀察道行之任山東

○送顧觀察道行之任山東

津亭柳色覆吳宮。擁傳遙看馬首東。新領法冠元柱後。舊曹啟事久畱中海山筐扉通夷道。齊魯詩謠辧國風。心向淸時應戀闕。故園莫憶桂花叢。

△鐘惺

合江舟中早發

雨發裕州

花山禮銅殿﹝是僧妙峯造﹞

再登浦口王茂才山樓望石武庫澹寧所造新城

九日攜侄昭夏登雨花臺

過王幼補感賦

友夏歸同賀可上及五弟快訪之

○合江舟中早發

日疊。寒流次第明開牕剛見半江晴迎舟亂渚如還往隔水羣峯互避爭不覺鳴榔先午夜怪無擊柝續殘更披衣驚失舟棲處。百五飛湍夢裏行。

○雨發裕州

歇馬驅車每夜分關雞曾未夢中聞雨餘殘月去塵久露下寒星照客勤虫自亂鳴非屬和鷗於相值偶爲羣生來澤國安卑濕。連日南行皆水雲

○花山禮銅殿【是僧妙峯造】

一路陰晴屢不分山中風候易紛紜村過數日無紅葉江近雙峯似白雲【名句剏獲】蛇虎夜深求懺度鼓鐘人定示聲聞可憐世外僧經濟金火須臾歷刧勛

○再登浦口王茂才山樓望石武庫澹寧所造新城

水上樓居忽有城重來翻覺類新成鶯花每次逢長夏風日無端屬乍晴。【泛然時序語與題何干】山對層楹還自若江添聛聣倍多情亂帆屢向煙邊沒去遠參差卻漸生【結語寫景如畵但題是望新城不應如此收拾】

○九日攜侄昭夏登雨花臺

節物登髙雨未成閉門聊復愛其名。客邊難見重陽好。郭外剛傳此日晴子侄漸親知老至江山無故覺情生悲秋欲問秋何處絲肉叢中一雁聲

○過王幼補感賦

老來相對似殘冬。親串𨿽存漸下春喪子君猶餘碩果。爲宮予已見龍鐘鹿柴無恙經年別雞黍依然舊日供但得長畱衰病在莫辭鄒市互過從

○友夏歸同賀可上及五弟快訪之

親健家安又故園。依依帆影戀前村甘遲上國三年薦。喜共寒河一夕言遠友來逢書劍返小童迎報菊松存晴情遊倦初看斷明眼閒心好閉門

附句風送白魚爭入市。江過黃鵠漸多磯。髙情恕我嗣音少畏路憂君作事奇如子自無煩富貴。傍人未免重科名。霜後芙蓉猶有露。冬前楊柳暫爲煙。殘陽漸去方知水。艸際熒光如曉露葉邊虫響作秋山隔煙柳色先秋事待雨荷香欲暮天師友剛離逢病日。邦家多故羨歸人。在竹露沾星下影。出林鴉帶夜來聲。爲官興盡仍求友。送客情深欲到家。長途亟亟相思友。暮景惓惓未刻書。

△譚元春

過利西秦墓而弔之

庭前冬艸同諸子詠

漁仙寺

○過利西秦。墓而弔之。

來從絕域老長安。分得城西土一棺。斫地呼天心自苦挾山超海事非難私將禮樂攻人短別有聰明用物殘行盡松楸中國大不教奇骨任荒寒

○庭前冬艸同諸子詠

冬气先從湖上冥。艸根何幸托閒庭茸茸一任林霜落寂寂長無野火經袖手人誰分欵坐驚心客似在離亭別將幽澹開天地節候翻如向此停

○漁仙寺

竹外藤邊深淺行近來焚剪得山情才開古洞禽知路盡復禪居虎夜鳴泉道冷然離磴去石梁奇絕爲樓生細將理數思興廢更上一層春水明。

附句夕煙河上黃茅屋。秋雨橋邊白小魚。雙鶴詩分餐似客朝收釣假寐如僧立夜禪溪山頗好嗟空返。師友新亡愧獨存。顚須從眾嘲難止。貧不依人餓有餘。弄子笑啼羣務在。課僧鐘磬一官閒。溪流沸火寒三鼓。雨雪深衙隱一峯。

△馬之駿

得陶路如卽墨書卻寄

○得陶路如卽墨書卻寄

懷人縹緲蜃樓孤。閉閣書聲出畵圖香稻霧中移步屧古槐煙裏掛腰符山氓陋有齊風否。海族甘如越郡無聖主欲封須久借更分新履到方壺

△唐時升

程相如奉詔諭暹羅等八國還居錢塘

○程相如奉詔諭暹羅等八國還居錢塘

扶桑日出夾朝霞海外侯王擁使車帳下蠻奴臨漢字。燈前妓女按胡笳攜歸貝葉供詩艸采得芙蓉比劍花每對江濤思戰處。三千組練列平沙。

△吳鼎芳

北庵夜歸

○北庵夜歸

欲暝未暝開庵鐘出林入林辭遠公亂峯幾點白雲外古路一條黃葉中版屋已髙隔水月。布帆正飽還山風。孤雛老樹自深夜離褷突兀柴門東

△何喬遠

送徐司理之景東郡丞

湘南雜興

固關

○送徐司理之景東郡丞

漓水滇池共斗杓西南天地去非遙並嘶五馬蠻君長。自領千牛漢吏僚刻葉成書通點畫賦緡入貝代賓徭祲氛濮柘由來郡總待淸風一路消。

○湘南雜興

桂林秋色滿淸湘天畔登臺百粵長南入交州多薏苡。東來海國有扶桑。雲遊衡祝窺三楚風馭羅浮限五羊。鴻雁稻粱無信息不知何地望江鄕

○固關

井陘東盡望崤陵。文物山川憶代興上黨太行天下脊董狐師曠晉之乘【極典極韻】神京右臂襟三輔。羯虜雄關冠百層。欵市羈穈滋歲月戈矛難聽繡鋒稜

△蔡復一

答汪宗蘇山人用韻

無題

○答汪宗蘇山人用韻

自毫偏傍少微光蘭佩兼攜檐卜香春艸霞城擒入捲夏雲天柱襞爲裳從師我欲傳秋駕窺漢人應笑夜郎【對法新】但有新知足千古浮家何處是他鄕

○無題

曾寫新宮企字銘蘂珠云盡見娉婷嫌寒天上輕辭月愛小人間暫喚星夢艸戀衾秋露白司花侍輦曉煙靑麻姑擲米丹砂就調笑依然遇蔡經

△方震孺

丁卯中元余在系經三中元矣

惠元孺給事自北司來骨體皆破碎時逢其初度

○丁卯中元余在系經三中元矣

黑海中元三度過靑山一望淚滂沱浮生幾日仍衣食怯夢頻宵亦网羅心上盂蘭依古寺。天邊墳墓近淮河。荒原秋艸知蕭瑟。況復傾巢江上波

○惠元孺給事自北司來。骨體皆破碎。時逢其初度。

淒風苦雨逼佳晨欲頌南山淚眼新。天際鄕園雙白髮坐中形影兩陳人銷亡舊侶多臺省叮護餘生仗鬼神。未必海天羅网密江湖亦自有疏鱗

△何吾騶

初冬同諸子載酒西樵白雲洞

○初冬同諸子載酒西樵白雲洞

尋幽屢日漫憑淩卻度閬華得未曾天上玉關吳苑練雲間鐵壁雪門僧懸崖倒影愁傾綆掃石孤瓢引裂冰

每於對句出奇。促膝流觴千古意罡風吹送酒如澠

△髙出

允修山陵還作此奉問

○允修山陵還作此奉問

西山積翠抱長安銀海瓊泉勢郁盤千樹春云陵寢覆萬年仙月侍臣看。旌旗羣帝回鑾合風雨諸陵委佩寒司馬相如消渴甚欲因多病乞祠官

△張爕

彭城懷古

感事簡吳亮恭

○彭城懷古

亂山斜控霸王都叱吒諸軍似可呼戲馬臺空成故壘沐猴冠在亦雄圖鴻門有約虛憐範。楚水無情自泣虞。客子頻來多少恨傷心不爲夜啼烏

○感事簡吳亮恭

世途局踳易生塵儒素蕭條誤寄身樵路揮金裘五月酒壚擊築劍千人【淸矯絕倫】鴻冥自遠疑猶慕龍性從潛或未馴不是逢君分斗水誰憐東海有波臣

△方孔照

家肅之弟龍井

九華山﹝六首其六﹞

○家肅之弟龍井

艸堂曲抱水淙淙艸色因春暮更濃舷外扣龍疑碧落瀑西招鶴下靑松谽谺懸檻能藏壑宛轉前林巧露峯遙愛陰森幽澗合況逢蘭若有淸鐘

○九華山【六首其六】

山山藏樹樹藏庵偶起靑煙便結嵐十丈洞深迷日馭五文松古傲霜驂也聞瘦虎歸黃面尙自潛魚戀綠潭一百六峯皆露地。中年湖海早抽簪

附句倚磴有亭皆石護。喧門無澗不泉飛。徧嶺松云常曉合。平牀竹屋是泉圍。林光暗屋衣裳懶。浦气迎潮日夜多。

△韓上桂

夜坐黃與東西堂

○夜坐黃與東西堂

無數水光浸滿堂玉壺爽气連天荒一雙白鴨聽人語。百尺靑棕似我長。北斗下垂六七點。南華偶讀兩三行。此中嘯傲翛然足休問人間滄與桑

淸傲如孤松老鶴。

△兪安期

遊玉笥山

登上霄峯是庭山絕頂﹝四首其二﹞

龍君揚有備兵督學辰沅報期予同往志喜

望海﹝四首其二﹞

寄屠長卿

聞周國雍以順慶守擢建昌兵備進平西南夷遙寄﹝三首其一﹞

遊獻花巖飲星槎閣

寄周國雍憲長於臨洮﹝二首其二﹞

李善徵憲使備兵湖北賦贈﹝二首其一﹞

登祝融峯﹝四首其二﹞

○遊玉笥山

綘靄朱煙郁自回鳳鈞長集九靈臺。天垂玉笥丹經出。山擁珠宮羽駕來玄夜銀光成瑞燭靑春石髓接僊杯氤氳忽遣明霞散淸切眞看帝座開

○登上霄峯是庭山絕頂【四首其二】

風振仙衣出白雲靑天綘气上氤氳爭趨大壑千江定才入中峯兩郡分【從分野中峯隔來而語自雄壯】刊木鴻荒懷禹迹懸崖鳥篆辧露文滄溟東去知非遠食李曾過度索君。

○龍君揚有備兵督學辰沅報期予同往志喜

南徼炎蒸萬里臺霜淸使節藉君來戌連溪洞多蠻部。士得黔巫亦楚材儒術能兼司馬法。主恩寧負樂羊才。書生尊俎論兵事趨走今看幕府開

○望海【四首其二】

紛紛靈異變昏朝陰火隨波遠自飄龍藏函經連水府。蜃樓開市借雲霄星臨東極無分野山入南荒有沃焦【名貴可傳】日日潮來嘗應候似應西畣百川朝。

○寄屠長卿

劚藥尋仙事豈疏名山依舊四明居丹房自下萎甤鑰。玉笈兼探宛委書。芝蓋如雲驅赤豹蘭沙成霧駕神魚煙熅東海求靈气渺欲攀援八景輿

○聞周國雍以順慶守擢建昌兵備進平西南夷遙寄【三首其一】

總爲徵蠻事武功。翻從化蜀借文翁。深浮黑水蒲江盡。懸度靑天僰道通。笮馬全教歸漠北。竹王邵許擅南中。乘邊更欲開新郡露布先飛入漢宮。

○遊獻花巖飲星槎閣

云嶺紆回石磴斜鴟夷偏戀遠遊車閣臨星使乘來樹。巖墜天姬供後花林上雙燈懸日月壑中初地領煙霞浮生久醉聲聞酒縱飲猶過帝釋家

○寄周國雍憲長於臨洮【二首其二】

金城絕域晝蒼茫。白日陰陰隔隴長。雪後旌麾秋逐虜。雲中燎火夜搜荒。桃花東道來天馬木葉西山見玉狼不耐因君懷出塞笛中新曲奏伊涼。

○李善徵憲使備兵湖北賦贈【二首其一】

西南天地淨煙沙按部迢遙廸虎牙佩劍吹霜盤瓠樹。樓船乘月武陵花。要荒通賦賓千里。戰士歸農井萬家。金鼓經秋長自臥風淸壁壘但聞笳

○登祝融峯【四首其二】

中天積气入淸涼雲霧翻看地混茫雨挾蒼龍奔下嶺。星懸朱鳥定南方。何年石簣藏金簡。自古山祗禮赤璋。壇上長流靑玉乳。神池髙捧帝臺漿。

△徐遵湯

招隱詩

○招隱詩

揮戈擊檝與誰論明喆今知靜者尊木借不才逃劫斧蘭寧獨立避當門遠僧宿諾畱笻影名嶽尋盟記履痕若待買山錢足後又愁芳艸系王孫

又

閉門戲弄兩僚丸石火光中作曠觀撲滿蓋藏渾未富。石農園叟是何官魚須撥棹同江遠鶴背粘天見海寬最愛龍丘髙臥穩客星猶訝混漁竿

補遺

陳繼儒四首

△陳繼儒

題錢侍禦小輞川

新秋

泖上登塔

友人納姬

○題錢侍禦小輞川

家去園無百尺餘登臨猶自上巾車靑山有政修僮約紅袖含香捧道書看竹客馴銜字隺采蓮舟引聽歌魚王裴底事偏耽寂花落花開自掃除

○新秋

門掩秋風任寂寥荒原落日艸蕭蕭狝猴趁月窺山果鳥雀驚人下黍苗華屋珠簾嬌白薴疏燈角枕怯冰綃間來偶渡前溪口柳葉菱花一尺潮【一結嫣肰】

○泖上登塔

四面空波捲大荒。中洲有寺繞垂楊水扉風送靑蕪色。石塔煙籠白寶光。虹气吸云疑海市神燈騎浪渡魚梁。臨流無限懷人意愁殺蒹葭一夜霜

○友人納姬

仙女吹簫忽下樓問年十七尙含羞五銖錢串同心結。百和香勻半臂鞲。鏡裏見人驚卻步夢中索母學梳頭起來笑點花簪戴多子先教采石柳

卷十三終

●明詩平論二集卷十四

七律二

姜曰廣一首

魏浣初三首

袁中道一首

錢繼登一首

黃景昉十七首

李應升一首

鄭之玄三首

黃道周一首

姚希孟七首

李吳滋一首

倪元璐一首

張一如一首

沈承一首

陸奮飛一首

茅維二首

阮大鋮二首

李明睿二首

薛寀一首

姜垓一首

陳函輝三首

余鵾翔一首

申紹芳十首

吳應箕一首

劉城五首

閻爾梅三首

朱灝一首

陳名夏十四首

方以智五首

季孟蓮二首

釋通潤一首

釋明河一首

釋讀敬八首

曹璣三首

魯憲學二首

張鐘筠五首

吳士權四首

△姜曰廣

登蓬萊閣李大中丞招飲

○登蓬萊閣李大中丞招飲

平生浪羨蓬萊閣。今日眞城汗漫遊。天樹曉縣龍蠋影。蜃云春滿鳳麟洲煙橫一水兼天合浪擁雙城拔地浮自是神仙能好客。並將俗子到丹丘。

△魏浣初

送郭伏生遊五臺

熨斗柄﹝地名﹞

丰湖

○送郭伏生遊五臺

怪君詩思瘦於僧輪掌懸知授記曾倒馬關逢雙過雁。飛狐口伴一枯藤條風不上臨邊柳春雪彌堅斷壑冰何必夜深方見火琉璃淨體徧爲燈

○熨斗柄【地名】

何年潮打嶼沙圓演漾成村雞犬連垂釣已分樵牧課種梅還長子孫田水光近出花光外人影常過帆影邊風雨落英隔湖去茫茫不辧雪粘天【切甚暢甚。第七句只爲避梅字花字。用英字頗彊。韻亦抝。遂成尺璧之瑕。】

○丰湖

玉局文心絕代無天教到處有西湖不緣浪迹頻遷謫爭得蠻鄕入畵圖秋色新橋連嶂起寒鴉古木一亭孤羅浮道士今何在月出山空似可呼。

△袁中道

病中漫興

○病中漫興

塵事何曾掛笑顰閒時一杖步花茵無才永定山中計有病催成道者身冒雪出云朝絮絮。殘霞逗日夜鱗鱗。近來微有敧心處調象於今漸已馴

△錢繼登

送馮桂海守濂郡

○送馮桂海守濂郡

蚤合先歸黃閣班再分符竹到鐘灣莫愁瘴海依銅柱暫與南人作玉關波靜廉江無鱷徙。月明前浦有珠還行行紫馬驅無疾會見魚書旦暮頒

△黃景昉

讀周元立姻丈兩都詩有懷

雨憩淇門

撤棘侍燕楚王殿上箋謝

登太和絕頂﹝二首其一﹞

寄懷季豹嘉生禦之三王子

譚友夏解元就訪鄂城答贈時余將有景陵之行

遠承陳昌基孝廉佳贈步韻答寄

集北郭艸堂賦呈闇生姻丈

筍江月色

壽樊紫蓋郡伯

贈別黃石齋先生

戲爲小遊仙詞﹝二首其一﹞

南臺同林讓庵姻丈邀集黃季弢周臺石二先生是日重建天然圖畵石亭用韻各賦

未央瓦

○讀周元立姻丈兩都詩有懷

二都宮闕界黃河彩筆馮陵爾屢過鐵甕江城襟北固。銅臺碑樹咽東阿。更誰年少文無害。有客陽春和不多。珍重明珠能稍閟近來風雨暗黿鼉

○雨憩淇門

鄴臺漳水拍天流。形勢𨿽雄亦少幽偏入淇園森竹箭莫經衛女試松舟妙香越澗隨禽引餘熱連山賴雨收濕盡帷車勞自笑綏綏狐迹爾何求

○撤棘侍燕楚王殿上箋謝

衡參二嶽忽呈身。肆夏工歌酒七巡。隆凖衣冠髙帝後。夥頤宮闕大江濱。南風久罷腰纖好漢史先書肺附親敢向梁園誇授簡一官終自倚王人

○登太和絕頂【二首其一】

博山鑪好峙當中。日射黃金帳殿雄。天野星纏包兩戒。國朝嶽禮俯三公榔梅樹老蛇盤磴鸞鶴仙來虎嘯風歸向闕庭應有乞一官提舉洞霄宮。

○寄懷季豹嘉生禦之三王子

裘敝無妨緝芰荷歸時柳淺雉初科以吾一日長乎爾如此三星粲者何漢口帆從鸚鵡落荊州士比鯽魚多。屈原弟子工騷賦莫遣陽春有和歌。

多用成語老猾。然負奇崛之气。故不入佻。

○譚友夏解元就訪鄂城答贈時余將有景陵之行

相思不藉弟爲媒蕭槭江帆肯自開歷覽東南存北州。抓翻雅頌見騷才。張華頗負知龍鮓陸羽重看出雁胎我過寒河君滯此反嗟容易刺船來

裼裘揚揚倘然而至自具異人風格

○遠承陳昌基孝廉佳贈步韻答寄

黃河北徙渤東傾。肯學窪池一鑑淸。枚叔賦遊梁上苑。伏生書重漢西京。自從落月呈珠色誰復翔風別玉聲千載蛾眉淒楚恨有名人苦羨無名。【本若士無名人殺有名人句來。】

○集北郭艸堂賦呈闇生姻丈

名園闔郡汝爲宗第五橋邊豈再逢割樹放飛批頰鳥闌云畱養剔牙松落英滿徑侵裙路余紫前山照帽容肯爾拘拘樓四角。橫斜端自出心胸

又

珠簾繡閣白雲間豸史乘驄去不還。石怪漸看窮庾嶺。臺髙莫妙過金山。誰邀玉佩神仙客自唱淸歌菩薩蠻最是良遊宜惜興話深容易鬢毛斑

○筍江月色

橫披萬丈水晶屏肯比寒光照淺汀江气向人元自白月魂連樹不知靑錦袍擢舸聞供奉。羅襪淩波恕洞庭誰譜浪沙東去曲夜深歌與老龍聽

○壽樊紫蓋郡伯

凝香森戟玉闌珊舊是紛綸漢井丹卻老仙方隨意學。爲郎諫艸避人看公餘穉子燒松液酒半材官舞蔗竿不遣王褒宣樂職更誰聲似洞簫寒

○贈別黃石齋先生

學髙楊愼節舒芬封事庖西此更聞日者重關迷白畫天乎遺檻泣朱云蘭亭帖寫安邊疏汲冡書傳冊士文不見始寧倪若水。同時冠蓋僅推君。

又

神靈髙廟鑑長存出處蕭然叩不言朝論衣冠憎綘灌。主恩鄕裏罷湘沅。橫江唳鶴天臺寺。去國饑驢海岱門。寧使汝言偏少驗。逐臣終老望乾坤。

○戲爲小遊仙詞【二首其一】

紅雲鬱鬱上眞居玉几金堂事未虛月子剪來粘戶裏。雷公驅出代耕余。何人塗鶴三生血。有客偸狐八道書。畢竟雙莖承露掌漢廷元不賜相如

○南臺同林讓庵姻丈邀集黃季弢周臺石二先生是日重建天然圖畵石亭用韻各賦

盡道峯髙巧障天那知天在幾亭前仙家閬苑琉璃浦。禹貢楊州筱簜田。巖壑蕩開平似掌桑麻寫出淡於煙吾徒舉足關興廢可信春遊不枉然

又

絕壁何緣玉一區。卽教善畵莫能圖爲云合覆三千界。置邑將容十五都。日出金雞啼破漢風來黑鯉渴吞湖諸公彩筆誇彊健最早詩成字字珠

○未央瓦

客云移甓漢時宮。丞相經營想象中。武庫不隨蛇劍火。鄴城空貴雀臺銅。猶餘龍虎眞人气。未蝕虫蠡累代功。敢向玉池輕點染更無雄句似歌風。

附句送人歸福唐瘴海柳幹猶白乳。火山荔淺未紅衣。遊淸源洞。空桐樹老霜前色通艸花開夢後身。玉獅嶺。瓦窯蓄火茅如雪。村店憑崖樹有鱗。虎過低聲能避客。猿饑舒掌。彊牽人。縱橫有策勞三上。遊夏能文合四科。少從魯國稱男子。家近茅山得異人。茶醉亭雨望。夢澤天寒迷雁羽。講堂夕漲沒蛟罾。

△季應升

題籋云橋

○題籋云橋

崩崖如削走鳴湫。山骨撐來鳥道浮金井舊傳三峽曉玉淵今帶五峯秋云根倒影懸靑壁。霞幙飛空接素流閒月停欄孤鶴遠相看直作廣寒遊

△鄭之玄

輞城

重至虎丘是日中秋逢陳眉公張賓王陳古白諸君子喜而賦之

至江州

○輞城

雨腥風急石頭鮮曠莾居然一市煙采蛤攜來看販女買蝦爭去趁潮船荒城破屋山漁戶。淸水長堤海埭田。沙港無人收曬网鵁鶄睡起鷺鷥眠

○重至虎丘是日中秋逢陳眉公張賓王陳古白諸君子喜而賦之

題詩曾寄講經臺蹤迹於今秋幾回檀板隊前髯客醉木犀花底侍兒來人逢名下鶯爲友月在杯中兔有胎珍重羣公緣不淺熱心消卻十年灰

○至江州

邂逅匡廬九疊霞。難將妻子共移家淸霜樹裏黃梅縣曉日江頭白板槎【名句剏獲】彭澤解官思秫稻潯陽送客問琵琶自憐惟有勞勞者慚愧山僧一盞茶。

△黃道周

秋興

○秋興

蒼茫斷葦自中流恰有危帆共飽秋百鳥難排千目网。孤身合住幾層樓世能無事吾何事人共言愁始欲愁辧得乾坤成骨血。此生安敢道如漚

△姚希孟

神廟實錄告成恭紀﹝四首錄二﹞

送朱宮庶立望冊封

羅宗伯萸江連舉二子志喜

送李侍禦子木至武昌省覲太君柬伯可刺史

題醉白堂

謁韓魏公祠﹝二首錄一﹞

○神廟實錄告成恭紀【四首錄二】

綿綿鳳歷過先朝壽域應同化日遙棋局漸翻洛蜀譜。海王不問渭涇淆。九華帳裏耽恭默。萬玉班中點寂寥。仁厚頗兼黃老治。掞天無筆繪神堯。

又

緬懷祖徳豈難躋八柄河魁手自持。鳳詔未聞傳墨敕。貂璫只許貢朱提兵符細柳將軍令國計元和宰相稽蟬鬢秀才垂紫袖。批紅不攺舊標題

○送朱宮庶立望冊封

金門仙史動驪歌。桐葉新秋下玉坡。喜得珠英紛國寶。更栽瓊樹發庭柯丹囊楓荔迎油壁雪骨江瑤薦洹羅此去閩天增气象苴弧星傍九霄多。

○羅宗伯萸江連舉二子志喜

仙人夢鳳寢猶酣已見龍文掌上探雙玨有馨如仲祖。駢珠親送自瞿曇。气分丹闕嘗凝紫業禪靑箱更出藍他日兩雄宜競爽。不知若个是羅含。

○送李侍禦子木至武昌省覲太君柬伯可刺史

嚙指於今痛未消陳情一奏感神堯。不從漢水求鱘鮓。欲向衡山采朮苗。諫艸暫將方藥褁。繡衣還共彩襕飄。吏民驚詫喧奇事太守堂前禦史朝

○題醉白堂

江南昔日老尙書。池上開樽映碧蕖。疏傅靑門斯足矣裴公綠野遂歸歟鹽梅妙手調■﹝犭員﹞鶴。姜桂餘年課鳥魚。欲共香山歌旣醉小蠻扶醉意何如。

○謁韓魏公祠【二首錄一】

屈指名臣第一流每於靑史見先猷遠將謀斷兼房杜。近得塤虒絜富歐。曾就榻前傳黼座。肯教屏後望簾鉤。遺容豈待今朝見舌古相從汗簡遊

△李吳滋

薛虞卿先生樓居杜門詩以志羨

○薛虞卿先生樓居杜門詩以志羨

彩筆縱橫薛漢儔。名山藏副足千秋懶搜瀛海三山勝。蹔踞元龍百尺樓。云漢殊堪傲蟣虱風塵不復混驊驑及門忽憶頻題鳳原是河東第一流

△倪元璐

登老竹嶺

○登老竹嶺

喜不身如瓠子肥隨風吹上最崔巍峯俱九轉神仙藥。云只五銖天女衣。若種庾梅應有夢欲燒蜀棧示無歸。倘容化作山頭鳥誓取環山不住飛

△張一如

又贈云翹

○又贈云翹

雲中君下颭銀翹復道湘夫人弄嬌繡領白咽花畔玉靑絲紅靨霧邊潮腸經斷後何緣系魂到迷時不待銷劇罷香輿歸去杳痛伊誰共可憐宵。

△沈承

自述

○自述

缺墻窩裏艸檐低白榻攤書門板西數葉葫蘆涼散眼一盆枸杞老生臍殘碁獨布因追刼。枯筆長忙爲索題焰焰半村黃日落自沽濁酒到前蹊

△陸奮飛

朝元臺﹝和靑鳥傳陶楚生降乩韻三十首之一陶茅止生姬也﹞

○朝元臺【和靑鳥傳陶楚生降乩韻。三十首之一。陶茅止生姬也。】

曙色朧朧報曉鐘東皇此息宴春工金書雉尾垂三詔玉室螭頭計九功紫電靑霜餘萼綠。黃芽白雪見砂紅。回環五气胎仙就。一日鵬衝萬里風

△茅維

止生侄以六月行戍閩中歲宴檄召東還飄泊江口而予亦候勘湖上閴肰無從聞問姑吟二律聊志淒愴。

○止生侄以六月行戍閩中。歲宴檄召東還。飄泊江口。而予亦候勘湖上。閴肰無從聞問。姑吟二律。聊志淒愴。

飄泊相望水一涯歲除無事苦思家風霜撲面存皮骨。劍戟圍場利齒牙。行戍久寒楡塞甲。歸囊新采武陵【欵夷。】茶。紅綃翠管江千雪差喜余杭酒可賒。

又

眠云釣雪亦生涯桑竹何緣復問家黃石祠寧傳遁甲。靑油幕幾樹崇牙。汝空楯鼻催飛檄。余且山頭課種茶。閒卻腰間雙七首。旗亭春酒尙堪賒。

△阮大鋮

宿隱凡閣

采石舟中晤遲侍禦之來

○宿隱凡閣

四年三宿凡公閣眼底風光似舊時尙有靑松稱故物近添白髮作新知土松菜子種已長山冷杏花開較遲還待春深買春酒。椶櫚葉滑醉題詩。

○采石舟中晤遲侍禦之來

攬轡南天問俗還皂囊重領栢臺班馬人亦與提三尺。雞卜傳聞變百蠻。野岸漁燈新白髮月華宮錦舊靑山獨憐皖口澄淸地赤羽縱橫正未閒

△李明睿

北峽關

西和驛有毛伯溫詩和之

○北峽關

江南天險設重關楚郢蘄黃路往還巫峽【峽影】北連三講驛風聲直接八公山蔽空雲霧龍蛇窟。【起】閃日旌旗虎豹閒多少材官守寧錦卻將鐵壁掛中間

雄麗

○西和驛有毛伯溫詩和之

落照羣山萬木蒼水溶沙軟馬蹄忙節過白露猶餘熱秋到黃州始解涼竹气風傳生殿角蕉陰雨滴潤笙簧車徒雜沓還過此預擬明朝醉雪堂

△薛宷

和徐美士山居

○和徐美士山居

巖罅牽藤結小亭嘯風偏愛數椽寧牕開曬网斜陽紫案滿攤書列岫靑弔兩鴟夷詢快恨挽三名瀆洗涎腥丹楓素蕋年年事鼉鼓難敲醉頰醒

△姜垓

贈徐幹若

○贈徐幹若

近緣招隱不開關流寓鐘陵買半山西望芳洲美人盡。東迎江雁故交還登臺置酒亭三徑出巷操琴月一彎此際與君談出處書成百卷倩誰刪

△陳函輝

贈陳眉公先生﹝二首其二﹞

寄懷周彛仲赴補北上

戲占一律送顧季長北上並祈寬債以博噴飯

○贈陳眉公先生【二首其二】

今之得道者何人。共說眉山是後身金馬有星仍字隱玉璜𨿽夢不能臣【潘木公極賞此二語。】名如斗嶽堪型世道在簞瓢肯逐貧鹿苑共誰依法座可容弟子亦憍陳

○寄懷周彛仲赴補北上

東侯每奉屬車塵循吏初傳起直臣謗篋總因投匭至。徵書應爲覆甌頻新髀乍拊驚聞鼓故腳空勞嘆積薪昔日南箕今北斗髙名豈獨捧宸綸

○戲占一律送顧季長北上並祈寬債以博噴飯

蛟涎蟂沬聚成堆中有波臣避債臺五斗償腰猶未值。三鴟還客尙畱猜。頭逢子騸終遭責研付君苗幸未災約略題橋驅駟日。道傍餐璧爲予開。

俗事雅語可謂善戲謔兮

△余鵾翔

試蒓

○試蒓

一尊良友月方新不羨郇廚別有珍綠葉由來宜碧水秋風早已逗芳津鹽梅不假生成味【移他物不得】七箸爭浮澹蕩春羊酪當年慚武子。剡溪何厭一官貧。

△申紹芳

酬曹能始先生見懷之作步來韻

云陽晚憩占贈小婦

送張玉笥中丞晉擢總河

黃又生中丞晉秩治河臨岐投贈兼感知遇

啟事有感

云子以新秋雜感見貽卽韻寄答﹝六首錄二﹞

訪陸伯生先生故宅

盧爾徳水柱史董漕京口就飲舟次夜分方別

偶成

○酬曹能始先生見懷之作步來韻

芰荷野服制初成。身隱焉文敢自明。九漈風煙頻入夢。三山花鳥倍移情。耆英社裏懷君實。法喜門中憶慧淸。【先生篤千檀度】何日關前來紫气。好礲碑版待題名

○云陽晚憩占贈小婦

春風驛路短長亭乞得仙山夢艸靈懶向修眉拈畵本閒將纖手訂茶經簾前花气迎朝馥樹裏鶯聲媚晚聽入夜一篝方對剪。盈盈自起拜三星。

讀張謂南園春色詩。如見其室家和平。閨門雍肅之景。有三百篇遺風。此正頡顱相匹。聖野燻衣香減。擁髻談淸情致可想。

○送張玉笥中丞晉擢總河

玄圭初錫自宸衷四載勸勞特借公開府夙推眞使相導河新合少司空【大家數】舳艫風引桃花浪。海甸云興瓠子宮。何獨甘棠思召伯轉輸專倚酇侯功。【雄渾的是盛唐聖野】

○黃又生中丞晉秩治河臨岐投贈兼感知遇

銜恩方擬報平生祖道俄看擁傳行燕雀聲應諧曉部蛇龍影欲避前旌馳驅社稷無南北去住山川有重輕引領大河仍奠璧。法星長傍斗杓明。

○啟事有感

十年陳夢不堪招貫索風髙度泬寥豈有靑蠅能止棘。故教白馬自乘潮巖頭向佛稱髙足谷口隨人喚老樵何事徵書煩齒召蟬冠依舊上飄蕭。【廷推以少司農兼中丞。轉餉江北。馬上惇趣者再。】

○云子以新秋雜感見貽卽韻寄答【六首錄二】

芥浮杯水亦恆河老屋疏籬點綴多。薊北風煙驚鐵馬。淮南消息盻金鵝黍民尙警遊仙夢齊女初停按節歌看徧嶺雲占世態寂寥誰憶病維摩

又

閒隨逸侶訪仙區手把康瓠酌紫腴藤鼠聽人矜色俠。篋蛇甘自讓錢愚數行危涕如縻綆一曲淒吟等茹茶。朔雁迢迢方入塞避他矰繳尙銜蘆

○訪陸伯生先生故宅

雪蘿一徑抱方塘。寂寞髙人舊艸堂。百里春糧虛桂耀。廿年風雨隔胡牀。傳杯尙憶豪吟夜掛壁還畱急就章無限西州知已慟。看殘鬭鴨也彷徨。

○盧爾徳水柱史董漕京口就飲舟次夜分方別

三山新榜醉翁亭有酒何妨借地靈【起手雄秀】舴艋也能淹貴客盤餐不復接嘗經髙燒似月參差見雅譃如泉次第聽驄馬行行看且止江天早已爛明星

○偶成

年來耽泛五湖舟懶向東陵榜故侯花底夢回炊正熟水邊吟罷酒初篘閒評將帥誰方虎。漫笑書生尙孔周。【詩品在隱島之開聖野】撾盡漁陽不成弄。空餘骯髒著岑牟。

气滿意暢不琱琢而自成珪璧。所謂格律正在此。

附句贈曾弗人同庚。雌甲幸同余共汝。雄文翻讓弟爲兄。春遊。傷心事每添詩料。著意人堪入畵圖。和韻。課到竹孫方選地。盟通漁父不迷津。糧因買鶴初添口。蜜到分蜂漸滿脾。

△吳應箕

商丘吳讓伯延仲兄弟各有詩見懷因答此

○商丘吳讓伯延仲兄弟各有詩見懷因答此

自我懷人帝子丘西風葉下大江流。不因著姓吾宗國誰信知名第一流。關內布心俱意气。菇中僑肣久沈浮。可堪豺虎中州徧文字猶勞聖主求。

起手髙勝通篇鈐整格調兩合

△劉城

讀和州失城本末有感﹝魯孺發紀乙亥冬事﹞

營書﹝五首錄二﹞

覽江防圖有感﹝四首錄二﹞

○讀和州失城本末有感【魯孺發紀乙亥冬事】

亞父堅城一夕瑕。骷髏十萬盡人家幾年墐戶多長策。此日追鋒少急車。太守猶存張許節諸生私志董狐【南】嗟徵旗颭颭中流上誰向雞籠寺看花。

○營書【五首錄二】

三世藏書儗墨莊。憐予徒讀未升堂。東修客遠難投好。棄產人今盡道狂攻戰漫從求鵊迨縱橫深鄙著聊蒼殘編但可傳經術廢著何辭典鷫鸘著

又

天綠蘭臺翰墨林艸茅何自作書蟫一瓻懶向名家借。三篋聊從估客尋日月爭光思在昔文章緣起到於今小船滿載歸連屋南面應誇好坐臨

○覽江防圖有感【四首錄二】

一時泛覽起長吁掌上岷江萬里途。郭璞遊僊曾作賦。遠公出世尙爲圖。應知浩渺南通北試問津涯楚共吳此水廢興千古閱。莫言大帝恃濡須

又

丰鎬秦淮一曲隈水犀全倚出羣才。徹侯開府張三翼。禦史分司轄萬桅。可惜艅艎供薦寢未聞韎■﹝韋曷﹞習登臺孫恩近日焚棠邑。火照鐘山畵角哀。

△閻爾梅

焦山

楊州別姚老師限韻同文初賦﹝四首其三﹞

韜光

○焦山

亭髙逐面受天風選擇林巒處處窮遠棹隨波帆隱現秋花經雨蒂靑紅海收四瀆皆從下地阻千山不敢東才近蘆汀漁唱起再看已入有無中

○楊州別姚老師限韻同文初賦【四首其三】

南平羊刺蜜殊甜多識從來屬孝廉仙笛初聞余靖枕【使事少僻】羣書徧插鄴侯簽。【又似太就口】林間名士乃鉆李天下美官爭榷鹽【老致橫逸】時事傷心知不遠空頭無敕更誰僉

○韜光

林收春冷眾陰梳。【字未老】聚力攀危自裏糈石壁橫枝花蔭閣僧廊引木竹編渠垂藤碑下藏僊虎投飯池中鬭乳魚。更陟髙峯俯江海。春帆天際影徐徐

附句答密之寄全集。漢初將相生於沛。江左衣冠盛自吳。梁竦書惟存七序。左思才已盡三都。又答密之。西漢大儒先詔董。東京列史不如班。夜送年少。石上笻音名士杖。舫中蘭气美人簫。沚園藏水籬心銜石堞。尋橋山角隔棕屏。贈房師戶部。九州島島錢谷歸天子。兩序文章屬地官。贈友。杮葉臨書空白下。松箋寫賦貯黃山。淸明煙雨樓。藏茵蜥蝪猶驚火。棲渚鴛鴦盡食寒。雨歇次東昌。泥花有穴知藏蟹。蘆葉才芽可飼牛。中秋集秦淮。玉笛髙吹天柱嶺。銀橋直踏武夷宮。

△朱灝

遊暑村落

○遊暑村落

纖雲淨出兜羅綿蘆長於洲不記年花以前生畱石上月遲半魄待潮圓病鶯若度如絲曲峽水常流一綫天晚碧煙空茶竈冷有鳬斜立夕陽邊。

△陳名夏

寄禇嵩華先生燕中

寄宋不疑官嶽陽

送沈眉生歸宣城

次密之詩

初發荊溪懷密之

燕中慰莊尙之沈玄子

寄錢玄溪先生

夜宿武昌城下乃予舊遊處

贈江海源

唐山寄趙問源兼呈成靑壇

春初贈王我涵大將軍

保定城破李孚石將軍死之

菊潭先生觀予紀行詩示嘉什奉答

○寄禇嵩華先生燕中

江河風雨夜篝燈。冰雪胸懷薄世稱近帝薇花簪玉筍遠人楓艸積金陵官民驛路無消息天地浮雲自減增南國尋常秋气早霜漁斷續理寒罾。

理寒罾著斷續二字。景色可想。境幽則情亦隨之而深。此煉字之妙也。

○寄宋不疑官嶽陽

石頭城下昔三人。君去瀟湘別路新。最喜微官從屈宋。總憐薄技老風塵靑山暮雨吳門市白薴霜歌楚水濱我亦出門爲異客屋梁詩思在南鄰。

律尙气格。恆苦浮大不淸切耳。如此亮調。又得俊潔大難。

○送沈眉生歸宣城

髙秋零露薄言歸一路山寒抱遠暉家在敬亭云正起人從白下夢初違。舊時門巷停車轍今日文章重布衣【語見身分】我欲溯遊宛上水。可知同調近來希

○次密之詩

石門秋气獨愁余君亦三山賦索居【一起天半明霞】寒暑初更遊子服迆荊頻到故人書【宛拆溫厚。吟諷數過。令入朋友今昔之感逾深。】結交天下非彈劍求友生平幾命車將過金陵重慰勞髙樓吟望雨風余。

○初發荊溪懷密之

麥野長徵雨伴舟衝波幾處見沙鷗云深誰泛三吳練春莫。還乘萬里流玉女潭間懷鶴笛梁鴻溪上憶年裘臨風將寄金陵訊爲有伊人明月洲。

○燕中慰莊尙之沈玄子

冀門相見舊交情。夜火髙談愛酒淸。買駿已知先郭氏。著書寧復老虞卿。三年雁度雲中樹二月人班道左荊【對法妙】獨惜古來遊俠傳幾如卬友共生平。

○寄錢玄溪先生

乘舟千里涉吳川。獨憶吾鄕有大賢。【舉止自然】獻賦未成因諷世著書自見類編年風濤習習生花郭云幔蒼蒼護野田擬到秋期從杖履。蹲鴟飽食萬峯前。

煉格髙妙仲默昌之間

○夜宿武昌城下乃予舊遊處

江頭舊日接飛甍亂後重尋路幾層蒿徑鬼神喧夜火。席門妻子泣寒冰啼殘烏樹人非故老傍漁舟我未能【說出胸臆眞率慷慨】到此吞聲思往事裁書同好畏張燈

○贈江海源

赤幢旣獲老方瞳司馬空言無是公【百史每與予言七律起句之法。於此待處可悟。】家在天都多紫气名藏帝裏見玄風煮金方術非祠竈煉石神仙正返童遇我悉聞眞誥訣願從采藥萬山中

○唐山寄趙問源兼呈成靑壇

曠野風微莫避塵牽車遙度種花鄰有山今日存唐號。懷璧生平憶趙臣。湖海未除寧越境艱難不死又依人【悲惋柔厚不減隨州】靑雲伯仲稱同好。偏似寒吹贈柳春

○春初贈王我涵大將軍

彩勝柔風滿射堂頻過酌醴佩紉香六星貴相來天上百里賢人聚帝鄕。緩帶風流麟閣曉。揮毫露布虎符揚塵驅似遇山陰雪照懷中過夜光。

○保定城破李孚石將軍死之

孤城鼓角咽相聞獨具衣冠死報君朱鷺欲歌揮落日。白虹熟視變浮雲褁屍新息羞兒女食肉睢陽泣寇氛門第隴西今不辱過人忠孝李將軍

起結气厚章法盛唐

○菊潭先生觀予紀行詩示嘉什奉答

訛言何敢上旗亭恐有譏人妬客星變服踟躇探虎穴攜囊寄托相龍經誰爲關尹能占紫卽遇嗣宗漫作靑稚子候門成往事詩篇更痛詠添丁

又

鴻書宜艸蜀西亭。玉署闌干直斗星。知我無心能作賦。何人不愧善談經。大黃朝射探丸赤飛白重臨汗簡靑從此勒功鐘鼎重幾多帶甲釋成丁。

△方以智

次尾眉生武子飲聖銘舟中

臥病初起有以範蠡載西施歸湖圖索予詩者爲題之

聞警

湖上遇老人

○次尾眉生武子飲聖銘舟中

明月相隨溝水頭終宵弦管木蘭舟如聞關塞新胡樂。猶是秦淮舊酒樓。邂逅三年同作客。蕭條七月早披裘可憐多少江湖意。空向城西問莫愁。

不煩布置。絕去雕飾。而首尾一气。格法自老。

○臥病初起有以範蠡載西施歸湖圖索予詩者爲題之

扁舟還顧闔閭城夢裏招魂病後驚莫笑東方饑欲死且憐西子面如生有官到處皆【還】能富破國隨人亦【也】薄情今【昔】日若從貧賤老五湖遊徧不成名

有激之語不妨調笑

○聞警

火攻設伏且休稱野戰搴旗總不能鐵嶺人誰馳間道。軍都天自護諸陵。豈愁紫塞風吹雪惟願黃河水莫水。聞賜尙方須出敵但言馬少未堪乘

又

都門閉後晚煙低。白羽黃沙夜刺閨。侍輦諸公能獻馬隔江千里畏聞雞。人傳濟北城將破。客夢漳南鬼正啼。道路不通音信變勸王勞憶皖峯西

○湖上遇老人

卜宅雙山學種田。扶笻長揖向予前雪中敝履上無下竈裏晨炊滅更然羊褐朝行龍嶺樹漁舟夕蕩鹿湖煙。平生少小辭城市不入東門四十年

附句桐變馳還詩。鐵籠本爲宗人計。箭社今成縣吏功。從江上歸裏。暮行有虎村煙少。野宿無雞寒夜長。下第送農父。安能一日不飲酒。自恨十年多讀書。拜正學先生。九族可憐亡姓字仨楊終不是功名。答昌箕在新安。小姑弦引淸溪醉。太姥詩從白嶽傳。贈姜開先。落梅笛步畱三弄。烹瓠書齋彊一餐。

△季孟蓮

詠離宮﹝三首錄一﹞

何少渠先生遺徳詩

○詠離宮【三首錄一】

西淸荷葉玉田田一派紅墻斷復連風卷五華承傘日。云畱三素覆宮天。金縢故紙塵埃積東市朝衣血漬鮮。白髮內官無个事掖門風砌枕磚眠

○何少渠先生遺徳詩

千里才爲百里容書升論辧事非同南宮獨貸輸官責北海猶修謁吏恭殺子產還祠子產通徐公是介徐公將軍若遇髙皇帝。何足言哉萬戶封。

△釋通潤

古梅

○古梅

寒夜西風攪石門瘦蛟殘甲裏苔痕橫眠凍壑霜埋頂半死陰崖月返魂幽夢只尋孤竹國淸香自老獨家村他年結集名花譜。冷笑風前不與論。

附句曉起急磨鋤芋鐝。春來先制采茶籃。小溪似綫穿螭瀆。細月如弓掛彈山老壁歷看猶健在眾山相見益蒼然

△釋明河

中峯法會﹝二首錄一﹞

○中峯法會【二首錄一】

幻出珠林水石香雜花小品動詞場非關文字安心竟別作醍醐沁骨涼古迹流連今日樂髙篇層疊後期長許公來往隨風月都講何人問褁糧【妙結】

△釋讀徹

次別菩提庵若鏡淨目二友

別徐九玉訂鐵山看梅

寄師利吳居士攝山別後

中峯逢夷白綏公

鐵山送陸仲安還洞庭

武夷峨眉遊願未了

○次別菩提庵若鏡淨目二友

何人知此歲寒心。下榻多年未有今住到竟忘爲客久坐來無夜不更深敲冰欲斷茶連凍把火防驚鳥宿林我已愁歸君莫送閉門終日卽遙岑

又

靑天蜀道老歸年。雪水驚來灌百川。絕壁摩天飛鼠度。斷崖無路古藤緣。贈君行色雙垂淚欲托家書一系船破衲蒙頭燒芋火。何時尋我地鑪邊。

又

虀鹽細事懶關心自住中峯直至今生計始知投老拙。時危恨不入山深溪寒積厚【有骨】冰三尺月暗無聲雪一林四壁茶煙誰潑墨詩成攜詠上孤岑

○別徐九玉訂鐵山看梅

我欲求閒不得閒君詩刪後又重刪燈前預訂看梅約。歲暮還憐鑿凍還一夜花開湖上路半春家在雪中山停舟記取溪橋外。望見茆庵直扣關。

天成淸麗不著一毫妝點

○寄師利吳居士攝山別後

江上孤云擬結巒相尋曾記綠陰寬深松欲雨濤偏急怪石無風浪未幹【不到攝山。不知二語之妙。】別後音書俱寂寞。向來人事半凋殘。惟應記得挑燈處。夜夜鐘聲入夢寒。

○中峯逢夷白綏公

久別已拚消息斷音書慰問有無間十年再見秋同老一夜剛隨雨到山【淸響如在人耳。】舊好幾人還健在。好峯何處共投閒亂流落葉聲兼下聽徹寒扉不上關。

○鐵山送陸仲安還洞庭

一片晴湖直射窓看君行色未能降溪聲隔樹還疑雨山勢隨人欲渡江久客不開囚鶴籠。歸裝便趁打魚艭。重過記得臨分處。流水桃花白石幢。

○武夷峨眉遊願未了

想見晴飛白玉煙。幔亭髙揭水簾懸生平濟勝非無具亦信名山自有緣逸少未完山水債。尙平多被女兒牽不知何事爲僧累更說峨眉似上天

△曹璣

洪半石刺史招飲君山卽席以詩見餉依韻報之

惠泉﹝和洪半石﹞

○洪半石刺史招飲君山卽席以詩見餉依韻報之

簇簇風帆與雁低晚香亭在落虹西【楚楚】誰呼六月披裘子。共上千秋斷石堤。飲羽只須心內虎【入此等句欠莊雅。】舞酣何必夢中難東南一顧波瀾甚擊楫還思靖鼓鼙。

○惠泉【和洪半石】

靈源應到玉龍傍貯月函云可一方有佛便爲功徳【淸淨】水。無僧誰獻紫茸香知非惠遠談經處敢曰維摩養病坊自此品題居第一紗籠常在上公房

又

斾捲山云恰暮秋獨將名理對淸流禪心點石都成佛。湯社推君也是侯。風定有源皆弱水。月明何地不瓊州。當年處士爭題楚肯許玆泉據上游

附句醉惟漁者堪稱聖。閒必沙鷗始號仙。學柔切玉三分齒。夢浣臨江五色腸。○周旋道徳宜堅隱感慨人情再讀書海气拍天龍藏曉。珠光連日蜃樓髙。

△魯憲學

龍舟同黃以實曾更魯

春日湖舫

○龍舟同黃以實曾更魯

江風獵獵水浤浤。簫鼓旌旗破浪明橈轉回陂驚杖化影過絕壁詫梭驚蝘蜓神色千人定。蛟蜃波瀾百丈生。不信獰龍堪豢擾侯家筵上錦誰爭。

○春日湖舫

盆魚池島亂中身坐盡湖中百里春。天漏舟居頻避坐。雨晴江畔學垂綸壺餐斟酌推行炙酰醢通融賴比鄰采得文蕪看不得杜鵑何苦惱遊人

△張鐘筠

靑霞硐

一綫天

彷雁塔

仙人枰

日遲亭

○靑霞硐

誰建霞標逼太靑靈蹤一隔杳云軿石拳磊亂排碁譜木叟支離負斧形田養紫泥呼碧落門封玄牝注黃庭洞中多少飡霞客王質當時不識丁。

○一綫天

山椒漏景似層樓聚窟移來此一丘貞白怡雲棲蝙蝠靈威授簡宿奎婁松鍼引出前崖月嶺繡穿成兩壑秋【太巧近纖劣得不墮】煉補不周剛隙綫至今元气未曾收

○彷雁塔

浮圖危聳暮煙齊石刻前賢仿雁題俯視峯巒呈翠黛宛如孤柱負虹霓寒云冉冉盤山骨遠瀆灣灣蹙水臍八面蓬然行禦冷慈恩絕頂憶招攜

○仙人枰

諸眞坐隱布先天。可惜樵癡不記傳師古神圖猶讓敵積薪夜半未窺全參同度數壺中祕。點化星辰指上連。一刼爭持花正午世人見說已曾玄

○日遲亭

仙家春永在丹壺圭影沈沈守嶽圖桃實多番兒尙小桑田數變爪猶姑羲輪爲緩咸池浴井博能長誇父途洞歷歷年無甲子人間空迫隙中駒

五作精秀。堪與巽之伯仲。一時頓有兩玉。奇絕

△吳士權

北郊望芙蓉峯

石碕城

遊雙龍洞

朝眞洞在冰壺雙龍之上中多勝迹未及悉攬聊書所見

○北郊望芙蓉峯

漫隴縈林曉黛長芙蓉天際映扶光奔泉白掛三峯雨灌莾靑刪九日霜【峭蒨菁囪】山入坦迆皆濟勝溪回坱郁亦含香淩風欲借雙鳬舄夜聽經聲過石梁。

○石碕城

石碕城上瞰江流。乘興來尋明月樓。【起直而老】客裏琴尊聊送日望中雲樹可勝秋。【湊句】梅花泛雪通三洞【縹緲欲仙】芝艸蒸霞冒五球。欲穩一枝稱小隱靑藜長彷赤松遊

○遊雙龍洞

誤開蒼壁放溪流客至搜奇作臥遊日尙未中呼乘燭山來絕頂倩牽舟【異境】亂雲化石形俱傲暗水沖煙響自幽舊是神仙支鼎地陸離丹气未全收

○朝眞洞在冰壺雙龍之上中多勝迹未及悉攬聊書所見

門規半月啟巃嵸呼吸云生帝座通巖似結霞垂紫蓋石皆衣蘚侍靑童奇收筆記翻成拙奧許人遊總未窮颯颯風吹開一隙。雙丸沐浴此光中。

卷十四終

●明詩平論二集卷十五

七律三

陳子龍廿二首

李雯四首

黎遂球一首

華淑一首

吳偉業十首

宋徵輿四首

於奕正二首

周立勛一首

周鼒六首

卓人月四首

胡爾偉一首

莊祖誼五首

萬壽祺五首

董斯張二首

徐之瑞一首

孫臨四首

錢秉鐙一首

周岐一首

吳道新一首

吳徳操三首

吳道疑一首

左國棅二首

劉漢一首

左國林一首

左國材一首

何亮功一首

陳焯二首

方其義一首

顧夢遊一首

金堡一首

程邃一首

卜舜年二首

魏學洢一首

潘一桂二首

周永年五首

呂陽二首

單恂五首

吳拭一首

丘遂一首

錢光繡一首

昌襄二首

孫永祚四首

韓繹祖一首

張一鵠一首

姚龍之一首

沈自然一首

張雋一首

黃傳祖一首

馮舒一首

喬培一首

錢龍惕一首

馮偉節一首

錢南明一首

董漢策一首

曹溪四首

王揆一首

△陳子龍

蘭陵野眺

長安雜詩

馮畱仙巡撫天津鄴仙拜少司馬一時命下賦寄

送祁世琣侍禦入掌大計

五日

消夏

遼事雜詩

寄懷楊機部太史時機部以漳浦之獄有連

潼關

重遊弇園

辱李司馬萍槎贈詩勉以世事兼許文筆

於忠肅祠

錢塘東望有感

同祁世培侍禦泛鏡湖

送張玉笥中丞擢河道少司空隨召陛見﹝二首錄一﹞

登岱﹝二首錄一﹞

寄贈曹州劉大將軍

五日郡署齋居憶去歲此日在都門同吳魯崗比部包宜壑馮馮宗二州守謝禔玄文學飲天壇今吳包在粵馮在晉謝在吳

○蘭陵野眺

魯中云物自荒荒欲撫平原道路長朔气能連埜火白童山不待夕陽黃【莊麗詩須此秀亮澹逸之語。襯之方妙。惟臥子可與微言。】地分南楚懷丰沛水治西泇避呂梁歷落異鄕難日暮秋風崩岸散牛羊

○長安雜詩

誰言百二獨秦關。豪俠幽並帝裏間。宮帶玉河穿渭水。樹回金嶺像驪山。列侯邸第滿丞相車騎火夜還最是大家能好武。虎圈熊館不曾閒。

又

都尉朱衣剪剪風期門小隊獵回中晨衝街鼓馳蘭薄。夜聽流鈴直桂宮靺鞨擲人囊尙紫茱萸掩帳火猶紅。不愁珠館胭脂盡。明日長楊約射熊。

又

瓊壺薇帳侍宸遊十部龜玆在殿頭禁苑起山名萬歲復宮新戲號千秋明駞宣賜朝元閣。紫燕傳封井幹樓。上壽後庭齊致語增成箋奏是誰收

又

風塵繞繞五都前。豪俠株盤有歲年石顯上賓居柳市竇嬰別業在藍田【工麗疑神】兩宮肺腑黃金內。四姓交遊駿馬邊。共請縣官爲賜第何妨濫用水衡錢

又

閒出長楸弄落暉新丰都市月霏微賈胡合浦徵珠盡。使者於闐采玉歸金絡香絲僊吏馬銀燈畵閣舞人衣內家旗仗雙雙去客散城頭烏夜飛

○馮畱仙巡撫天津鄴仙拜少司馬一時命下賦寄

左樞司馬擅良籌。憲府中丞擁上游兵柄一門推世將軍容兩地接皇州三遞烽燧甘泉夜。萬國梯航碣石秋。昔日二馮歌魯衛看君兄弟並封侯。

如此一題。卽應酬安頓。已屬能事。況气色雄整。筆力寬然有餘。非工夫純熟。用心老到。何易得此以才子二字評臥子詩猶之未嘗知有臥子耳

○送祁世琣侍禦入掌大計

漢廷執法十年回帝念澄淸驛使催舉奏贛君明黑白。登車孟博有風裁。九州島島輯瑞甘泉館。六計平衡禦史臺此日殿中無闕事掃除苛政詠康哉

○五日

畵檻芙蓉一夜生。吳城雨過百花明。蘭香珠幌通人遠。麝粉金盤入手成淸暑殿頒紈扇麗避風臺試絳綃輕遙傳烽火回中急更賜靈符號辟兵

○消夏

長云欲下恴滄涼十里扶蘇接豫樟髙棟虹頭天外飲廣池鯨甲雨前張紅珠不夜疑寒火白玉爲人自冷香【妖艷】更擅細腰憑畵檻芙蓉從此號低光

○遼事雜詩

昔年遊俠滿遼陽吹角鳴鞭七寶裝帳下紫貂多上客。樓前白馬度名倡椎牛屬國開新市。射虎將軍獵大荒李氏家聲猶帶礪斷垣落日海云黃

起結如此又暢又不盡眞令才人手絕

○寄懷楊機部太史時機部以漳浦之獄有連

汝從髙臥豫章城。何減關西伯起名。巨鹿風塵餘部曲。匡廬煙霧擁諸生。淸時黨錮非難解。亂後音書倍欲驚。此日楚臣愁獨醒滄浪東去不勝情【格淸气老。七律火候已到十分。不可以字句工拙論矣。】

○潼關

天險東臨鎖地維重關遙夜角聲悲蓮花影照千峯出竹箭波回萬馬遲四塞山河歸漢闕二陵風雨送秦師長安遊俠知無數仗劍還能指義旗

○重遊弇園

放艇春寒島嶼深弇山花木政蕭森左徒舊宅猶蘭圃中散荒園尙竹林十二惇盤誰狎主。三千賓客半知音。風流搖落無人繼獨立蒼茫異代心

○辱李司馬萍槎贈詩勉以世事兼許文筆

久瞻樞府重明光投我連城云錦章傷亂已聞劉太尉。賞音深愧蔡中郎九龍移帳春無艸萬馬窺邊夜有霜【三四穩實。五六巉秀。方見配搭之妙。向與臥子論李頎。知君官屬一篇。章法濃淡。音節頓挫之妙。深夜相與嘆息。可語格律者。世無一二。今閱臥子詩至此。恍如當日。】蚤晚滄江驚驛使詔書先問右賢王。

○於忠肅祠

紫蓋烽煙竟不旋。手持大計靖胡天北門虎臥回鑾日南內龍飛賜劍年山外怒濤歸碧海。塜邊荒艸像祈連。上皇猶想風雲際曹石功名倍闇然。

○錢塘東望有感

淸溪東下大江回。立馬層崖極望哀曉日四明霞气重春潮三浙浪雲開。禹陵風雨思王會。越國山川出霸才依舊謝公攜妓處紅泉碧樹待人來

○同祁世培侍禦泛鏡湖

越溪千折繞山流黛色橫分曉蕩舟五月陰晴天漠漠一川風露艸悠悠鳴榔空翠煙中寺捲幔輕紅水上樓十二雲鬟飛不定。獨畱明鏡照人愁。

寫景淸麗。能作雄闊詩者。往往不工。此體惟臥子有其兼長。

○送張玉笥中丞擢河道少司空隨召陛見【二首錄一】

舊京開府靜牙璋。詔領河堤入未央。周室保釐分郟鄏。漢家底績念宣房。九天星宿穿秦塞。萬里梯航走冀方。會語至尊南顧日。不堪重問海陵倉。

○登岱【二首錄一】

懸崖絕磴問眞源。珠館瓊臺祀上元。霞散蓬萊搖日觀。風連閶闔啟天門。練光欲接銀河影金液常寒玉女盆七十二君皆寂寞。不知何處拜軒轅。

○寄贈曹州劉大將軍

將軍夙挽繡蝥弧。家本安東俠者徒結客能傾四公子。論兵欲系五單於。門前獵騎金腰褭。帳下材宮玉轆轤。此日君王方拊髀。可無鳴劍向伊吾。

○五日郡署齋居。憶去歲此日在都門。同吳魯崗比部。包宜壑馮馮宗二州守。謝禔玄文學。飲天壇。今吳包在粵。馮在晉。謝在吳。

山館疏簾越望斜。每因佳節念京華相攜玉勒神仙侶同飲金庭道士家樹杪湖流明積黛窓前海色蕩陰霞折橊懸艾俱江海共憶甘泉畤裏花

於鱗得意之篇。轉折收拾俱妙。

△李雯

水關

春日感懷﹝八首錄一﹞

帝京秋思﹝八首錄一﹞

贈漕使

○水關

弱柳深煙鎖苑墻春潭流影動蒼蒼虛無不少【減。】琉璃域。咫尺如臨白玉堂。天馬浴來朱汗落。禦溝分出碧蓮香爲愁波浪銀河接不敢乘舟近日傍【蘊藉旖旎】

○春日感懷【八首錄一】

夜夜登樓太白髙春星如雨沒蓬蒿【起手哀澹】灣弓躍馬非疇昔慷慨悲歌亦我曹【語梢就口】二月穹廬移海岸。三吳組練壓江濤。傷心無語籌鄕土惟有東風動伯勞

○帝京秋思【八首錄一】

黃沙渺渺白雲天西極峩峩靑嶂連玉樹飄零勾盾外。金風蕭瑟未央前祠官朝寫甘泉祝使者秋開鄠杜田寂寞揚雄非執戟。河東初賦不成篇。

○贈漕使

年年輸挽動經秋使節先期集萬艘豈獨冰夷能效順。由來蕭相本多籌黃頭擊棹飛遼海紅粒蒸霞滿冀州天子臨軒諮國計何時特拜富民侯。

正當平滿王李佳篇

△黎遂球

弁壇﹝六祖受戒於此﹞

○弁壇【六祖受戒於此。】

授記曾傳字半行盧師目足兩當當河流彼岸超三獸海國遺壇在五羊【對法佳】獵隊龍降羅网淨肉邊蓮長缽盂香誰能不住生心相衣錫持來許共商。

附句梅嶺。奇石錦云仙子國。重門明月美人鄕。春居雜詩。燈棚作意教鄰捨。花社題詩滿院墻。鄕夢幾年遲蛺蜨。江風隨處聽琵琶。題畵。夢水鏡中難此景。夏秋冬際盡如春。寄張天生。海內聲名歸蔡嘆。仙家雞犬待劉呼。登岱。天門日暖瑤冰落。雪嶺寒凝玉浪浮。憨師講堂。到來戎器皆禪棒。轉處詩乘亦法華。

△華淑

木叔屬選寒山詩集

○木叔屬選寒山詩集

載筆層吟入想遙耽奇還許問騷苗嶺雲秀落空秋瀑海月孤生靜夜潮【寒山詩品。亦應移贈聞修安期。】選體百家宗有別。唐風三變位難祧陶公亦有間情賦。暫取文心似六朝。

附句富陽道中。簍編石子麤成岸。桕雜松身不置籬。空蕉更展將衰綠。薙艸猶回未了靑芍藥半含楡莢雨荼蘼初試柳花風近岸水平魚子嘯。出檐泥少燕雛輕。叢樹不辭煙外綠晚山猶剩月邊靑

△吳偉業

雲中將

送周明府蒞任婁東﹝二首其一﹞

邊思

過滄州麻姑城

再憶機部

述談閩事﹝六首錄四﹞

送同官王炳藜使代藩

○雲中將

薊門山伏渾河通。掎角驕胡兩鎭中矢小一身兼百戰。是非三策任諸公射雕塞下秋風急戲馬營前落日紅聞說靑陂無火気火嫖姚已立幕南功。

○送周明府蒞任婁東【二首其一】

白馬朱覊行步工放衙伐鼓日曈曈投刀削記諸曹恐。露板移書屬郡通。窮盜卽今愁楚北。少年無復橫桓東城陰士女升平曲。譜入元和雅奏中。

○邊思

都尉徵西領蹶張黃河不盡塞垣長火篩哨急防萇馬。土魯烽髙戍白羊。絕徼亂山塡雨雪諸陵列樹護風霜承恩宿將皆年老。見說三關鼓角涼。

○過滄州麻姑城

漢皇刻石祀麻姑。此地金支光有無瓊島樓臺迎鳥使水衡鹽鐵待龍屠【神麗】中原烽火山東亂軍吏誅求海上租。不數戈船諸將在。玉壇縹緲詛匈奴。

○再憶機部

國事艱難倚數公登城慘淡望徵東朝家議論安危外。兄弟山川況瘁中夜月帶刀隨破虜淸秋搖筆賦從戎書生表餌非無算誰立軍前跳蕩功。

○述談閩事【六首錄四】

君到西溪五月涼欲吹寒笛擬瀟湘雕籠白兔霜毛潤露井紅蕉翠帶長團扇雨來冰簟冷隱囊風過玉羅香興酣攜妓丹靑閣。不問千金使粵裝

又

鷓鴣聲急雨生潮。花裏搖鞭度石橋。路繞筍江看水碓。人來黎嶺半山樵藏鉤小史靑絲履學語蠻姬碧玉簫爲客桄榔庵下好。無端重上木蘭橈。

又

石牀丹竈飯胡麻不見仙人萼綠華云護松門穿嶺月雨翻榕樹響溪沙藤鞋若帽收崖蜜豆莢瓜當點乳茶歸去突星灘上過。數莖棕竹佛桑花。

又

吳門吏卒建溪仙。遺得孫郎濯錦川。琥珀杯濃椰子熟。水晶簾冷荔枝鮮。山中茶蠟江南賈。海上鯷鰩異國船。我亦欲從梅尉隱。與君先乞武夷田。

○送同官王炳藜使代藩

射柳城西磴道前送君匹馬度燕然河移汾口三關雨雪盡恆山五月天【警切淸壯與臥子悉敵】積弩將軍誰控虜。勝衣帝子獨臨邊。徵車一路羗聲起莫倚髙樓聽暮蟬

△宋徵輿

奉贈督漕侍禦吳公

春獻大中丞張公時公以應撫遷治河道﹝二首其二﹞

送愨人將水師南上

諸將﹝五首錄一﹞

○奉贈督漕侍禦吳公

漢主臨軒擢繡衣護漕使者出皇畿乍看淮泗樓船動已見黃河春水歸萬里量沙玄玉版千帆轉岸碧雲旗從教發卒穿龍首。廟算應知海運非。

○春獻大中丞張公時公以應撫遷治河道【二首其二】

昆侖一綫轉星槎流到中原九曲斜當代中興澄日月。【崇禎初黃河淸】先陵宿衛遣龍虫公卿舊護千金堰天子新祠萬里沙玉鯉翺翔河伯騎來迎節鉞上京華。

○送愨人將水師南上

何生慷慨著綸巾猶是先朝抗疏臣蹈海自成天下士起兵還用故鄕人畵旗落日明朱雀錦纜回風帶緣蘋。從此便宜專閫外。沈舟一戰定三秦。

意調俱佳臥子

○諸將【五首錄一】

聊城守將亦南來淮海淸風畫角開建纛自從新主命鳴鐃猶發故君哀移家莫問田橫國一旅空登項籍臺司馬北巡旗鼓動急乘秋色上之萊

△於奕正

張開寺

贈陳鏡淸先生

○張開寺

古剎老人�僻地自無外客此深窮壁塵題字四朝上檐瀑宜人三伏中搭屋不除了角石縛門正【剛】借嚲腰松飛丹矗碧西山寺瑣瑣何爲鑿化工

○贈陳鏡淸先生

生當衰俗愼相因乍覿威儀耳目醇注徧六經仍再讀踏殘五嶽喜重詢。【腐儒學問。髙人性情。率然寫出。】偶肰作令如家塾率爾稱詩及古人。路滿塵沙能緩步羨君長健百年身。

△周立勛

壽楊扶曦大父八十

○壽楊扶曦大父八十

何必安期始駐齡。飄肰五柳接文星雲間珠貝眞人室海內衣冠長者庭六帝威儀髙北斗八神風雨下東溟愁聞狄道干戈滿應有鈴書敵隱經

△周鼒

賦贈單蒓僧

吳垣公邀飲愛蓮堂

送陳臥子司李紹興

送徐幹若之膠州

金山

壽喬千里六十

○賦贈單蒓僧

玉照堂前天骨淸。相逢但許古人情龍門琴葉髙千尺禹穴金書妬六丁【瓌妍】鮭菜不嫌賓卸馬干戈恆嘆士無纓羾霄鸞翅寧終塌莫效疏狂餒學耕

○吳垣公邀飲愛蓮堂

姓氏從今籠碧妙城邊虉艸綺成霞淸官飲水仙人掌。大邑栽花祕史車南郡文章原徳器馮君吏事更才華【雄整到家】誰雲楚水能波晉。煙露資糧已勝家

○送陳臥子司李紹興

雲間日下久髙搴。作吏仍登蘭渚船禹廟梅梁靈气怪柯亭竹椽古音玄好從此地尋眞本並莫臨行選一錢搖筆酣時勤作賦娥江薇洞水潺潺

○送徐幹若之膠州

南國煙雲托抱長靑銅握照並蘭纕文章龍象眞詞傑意气芙蓉是劍王三島香吹仙子邑四知淸綴古臣坊【香色氤氳】看君雉馴膠西後好把玻瓈醉小姜。

○金山

江流不盡太悠悠。天挺危巒障大流靑嶂曉收淮海气髙林先得洞庭秋浮雲日攺依然寺孤月同明惟此丘更詫曉鐘聲數疊客中驚起古今憂

○壽喬千里六十

惆悵曩逢已十年靑楓黃浦記移船料君齒髮仍如舊。知我蹉跎只是前秫稻秋肥剛足酒蟪蛄山遠合淸眠何時重訪從容閣。搦筆同書嘉遁篇。

△卓人月

贈丁韻含同乃叔叔潛北上

讀方水弟別東園詩詩以慰之

除夕取一年詩文章稿火之漫賦

題逆旅主人壁

○贈丁韻含同乃叔叔潛北上

旦復旦矣開昌期。彈冠就道車驅之。不日不月念君子。如雷如霆驚市兒。後先同聲大小阮。予汝異色東西施。明明六翮已丰滿豈有上林慳一枝。

○讀方水弟別東園詩詩以慰之

忽乎吾欲遠行兮賣此相如四壁泥豈若馬難忘此豆。安能雞共鬭於酰。碩人之軸非予軸。君子攸躋聽爾躋。花落鶯啼都不見蘇公送客過塘西

○除夕取一年詩文章稿火之漫賦

除歲通將筆墨除研田燒處似燒畬劉之文冡親子蟻唐則詩瓢葬在魚占易上經逢火卦。讀秦本紀學燔書。好教火焰淩雲漢帝謂相如賦不如。

○題逆旅主人壁

春暉炙人如秋陽。百里無樹皆大荒深渡淺渡馬足白輕沙重沙人面黃酸酰滿瓶稱酒美健女負擔欺男尫艸奔不知定鼎意。舉頭但嘆長安長。

古抝屼■﹝山律﹞別一境界

△胡爾偉

北固山

○北固山

中峯突兀峙江臯。近接雲煙遠市囂。蓮界遙懸圖畵小。梵聲直逼水天髙。崩危崖石諸皴出分界林丘百衲糼【靜眼堪笑】倚杖眾山環護法至今猶聽碧雞號。

△莊祖誼

初春吳門送友還蜀

白溝河旅捨步李小有壁間韻志懷

六月六日祀塗山禹廟

懷邑送莊蝶庵廣文遷任淮南

荊山分司燈下詠瓶中牡丹桃花

○初春吳門送友還蜀

解手東風思惘肰君還巴蜀我之燕聲蜚白下新畱艸酒載丹陽欲滿船四百八灘三月上九千餘路一尊前文心各藉江山助探得奚囊字字鮮

老格髙調。此種詩。於今日。幾成廣陵散矣。

○白溝河旅捨步李小有壁間韻志懷

風塵余亦自憐余鶴怨猿驚服豈初小艸出徒慚大隱。長揚賦復擬聞居蠡源夙別三潭月蜀道曾通萬里書莫漫髙歌懷築客故人消息近何如

○六月六日祀塗山禹廟

星明石紐載鈐鐘鶉火初臨祀事逢黑壤有村傳禹會黝牲爲報上塗峯九山旣旅圭封錫。萬國攸同玉帛宗。極目當年南省地。安瀾不見負舟龍

○懷邑送莊蝶庵廣文遷任淮南

祖君攜酒向君船云淨波明碧鑑天春水才消螺洞雪徵帆遙帶玉坑煙幾年蕭冷餘詩卷。十日淹畱待俸錢此去淮南風景別。鶯花一路使人憐。

○荊山分司燈下詠瓶中牡丹桃花

花色闌珊入座中小瓶香細沁春融紫房合傍櫳綃碧綘質偏侵蠟炬紅半面嬌凝亭北恨五更寒背閣東風【淒艷欲絕】婆娑芳意深深幕似語如歡綺一叢。

△萬壽祺

京口社集詩﹝八首錄四﹞

瑞雪詩

○京口社集詩【八首錄四】

東風動地曉霞明花柳春濃鐵甕城。萬里嶓岷開海道。二潮雷雨向神京白沙早燕晴還集靑嶼靈鼉夜獨鳴誰領揚州持節事。桓溫北府已無兵。

又

沙路逶迆入異鄕舟車百里發丹陽盧龍技擊淹三輔。吳越衣冠動四方星斗畵圖云閣冷神仙敕使露臺荒不須更問桃源棹浪拍漁天一綫長

又

江上羣磯峙二崤密雲淰淰自西郊樓船百粵驅蠻象。階楯千人駕海鮫。暇日新亭多舉爵。連年舊燕竟空巢。夷吾江左名方盛。三春何從問楚茅。

又

桐花三月覆吾廬櫻筍年年短犢車米氏研山收北固。蕭家賓客起南徐。鳥啼芳樹香輪遠人散春城碧艸舒隔得揚州煙雨外。畵樓簾影夜何如。

○瑞雪詩

入春能得幾時晴日日寒云帶雪行。江水暗潮人不見暮山無路樹初平村煙出匡才三尺屐蠟封泥印一城。苦憶舊年窓角裏竹旟花瓣壓書桁

△董斯張

繹溫宗伯前什有出處維谷語太公殊善飯宜早出三詩勸之﹝其二﹞

春日得朱少傅相公手書兼致大貺寄謝二首﹝其一﹞

○繹溫宗伯前什。有出處維谷語。太公殊善飯。宜早出。三詩勸之。【其二】

五城靄紫曲江池遲爾瓊筵一訪疑宗社靈長黃髮壽。明堂雅頌白華詩。幸哉有子今如此。豈若吾身親見之。直使靑雲幹呂后拂衣未老獻霞卮

○春日得朱少傅相公手書兼致大貺寄謝二首【其一】

元臣領史天章重錫馬曾經晝接余文武家風姬旦禮。古今人表孟堅書。星垂上將懸中斗。嶽到髙山俯石閭。獨有孤生寒似竹也煩槐鼎問何如

附句錢唐石上三生句。仙掌臺中六甲符。中根上根藥艸雨。一日二日豳風詩。誰人狐假連山易。有客螢爭汲冡書。帙如帝子衣常捲。窗似仙人眼乍方。

△徐之瑞

雜題

○雜題

飛龍骨出倦新妝日午畱連團扇郎長使太常耽獨宿。從教衛尉寵專房羽箋錯信雙女字。甲帳空焚五夜香。愁殺風流趙僉判。枉勞蘇小住錢塘。

△孫臨

夜後同友人騎馬過采石謁太白祠

紀事

贈陳旻昭

方叔子納姬長幹

○夜後同友人騎馬過采石謁太白祠

水聲夜半雜風聲。灑酒靑天問月明憐我依人爲逐客笑君先我作狂生【奇句】長鯨但是寒江怪老馬空傳絕塞名。不信肆中沽一醉深宮猶得艸淸平。

○紀事

胡騎不習漢時秋月白笳聲亂馬牛果是縛芻爲甲土何人引箭射丁侯千金難募名王級。一紙多懸刺客頭。深入如今成故事幾番淸嘯倦登樓

○贈陳旻昭

淸宵占卜亦何堪且復春燈扣劍鐔萬竈一存支岸北。十城九閉望江南。車中刺滅羞名士。石上歌成訪釋曇。笑我移家家更苦。但能從子事髙談。

○方叔子納姬長幹

莫愁湖上艸蕭蕭天末相思白鶴橋靑玉報人空舉案。朱樓作客又吹簫。齊紈但願懷長袖趙舞偏能笑敝貂墻上登徒曾再賦今宵應爲董嬌嬈。

△錢秉鐙

卽事

○卽事

旌旗礟火震城隅少府金錢費挽輸五月脫巾呼給餉三聲伐鼓恨彎弧輕裝劍客原遊手系組降王是假胡自有孝陵弓履在諸君無事計畱都

△周岐

病中雜詩

○病中雜詩

六月飄風萬里陰淫淫雷雨響荒岑一椽牛屋上通下半畝葅宮淺更深。落日溪蛙鳴釡底殘更山鬼弄鴞音長沙多病緣卑濕賦鵬尢堪傷客心

△吳道新

送人之任昌元

○送人之任昌元

錦帆西去送仙槎仍發文翁浣水涯蜀相浦前觀八陣渝兒歌處舞三巴夢回巫峽廷多雨字擬玄經壁有紗。更羨令君香獨異。昌州裁徧海棠花。

△吳徳操

聞掌憲劉念臺僉憲金天樞兩先生同日蒙譴作

石齋先生郵示見贈依韻奉答

冬懷

○聞掌憲劉念臺僉憲金天樞兩先生同日蒙譴作

危冠依直遂廷爭梁下先驚懸鼓聲獨坐轉慚辛鹿忌。同官還累竇遊平。【警切】人言太尉門墻峻帝識萊蕪釡�淸臺閣一時誰表肅飄然南策蹇驢情。

○石齋先生郵示見贈依韻奉答

晴雲秋老碧梧枝尙是將雛戢翼時雌伏少來狂鳥妬潛遊應藉臥龍知銜冤獄吏詮圖像。變服諸生問坎離。天使聖明隆絕學河淸那誦疾邪詩。

史漢瀾翻。使事必確。遣調必亮。不得不推過江詩中諸子。

○冬懷

江北荒田棄舊農多賫油素作書傭豈無買第袁居正。莫笑登山範彥龍。太學鄰房誰下拜大家廡宇亦堪春病來欲獻相如賦。泰岱今年又不封。

△吳道凝

金陵感懷

○金陵感懷

城上飛花在鳳樓樓前曉日照荒丘金張客亦彈無食。趙李家猶唱暮愁。鶯囀銀牀三月曲人吹玉笛六朝秋不知何事離鄕井貪說長安索舊遊

△左國棅

聞警

謝史道鄰監軍哭先少保墓

○聞警

風髙靈鼓數聲飄雲壓旄頭箭在腰金帛講和【秪聞】歸日逐。玉關無計閉天驕。驪江地廢【險失】堪飛渡。渤海冰堅可作橋。兩月屠城三十處。羽書猶報是兵囂。

○謝史道鄰監軍哭先少保墓

買駿燕臺舊有神祗今淚濕九方歅守棺郭亮恩難報。賣卜王成感尙新。腹痛未忘過墓日心喪還見及門人【對法匠心】疏楊靑艸年年路無復華陽社裏春

事切調響。局完气厚。七律合作。

附句金錢載輦交通易。風雨當門獨立難。金蓮香覆三千卷綘帳花開九萬箋。蠻村衝馬黃茅霧。海店蒸人薜荔云。盎中糧絕誰遺麥。桁上衣單只曝禈。十月黃河冰作路。三吳白屋水爲村。愁來孀母無雞饌。難後孤兒作酒傭。麤官猶在金湯失。彩女偕行寶玉亡。

△劉漢

送別錢仲馭之任嶺南分臬

○送別錢仲馭之任嶺南分臬

擔囊仍是舊靑箱知子無心治越裝大布舞衣丞相府素絲襆被尙書郎但言煮海三升酒不借然犀十乘光羽扇揮來勞按部朱旗偏冒嶺頭霜。

△左國林

紀哀

○紀哀

縣鼓登聞何處撾長安白日走塵沙陶嬰紡績成兒業。李爕饑寒寄姊家。堂北聲殘歌薤露天南淚盡染松霞蒼頭扶櫬還蒿裏桂樹空開不實花

△左國材

感時

○感時

賜得金錢愧不聞肯言長劍靖妖氛官因芻槁輸成罪。將擁樓船濟未焚。三楚遊魚餐赤水。九江寒雁斷黃雲。戎旌又向長安入北道曾無鄧禹勛。

△何亮功

喜塗徳公至

○喜塗徳公至

故人已分收君骨七尺何緣脫九關【兀突】廷尉縱嚴無死法主恩原厚得生還【溫厚有體】轉因世亂身難隱自此名髙不易閒濟事始怑陳太學。靑燐猶照史書間

△陳焯

過朱云子半塘寓齋論詩有作

題元佑黨碑

○過朱云子半塘寓齋論詩有作

朱氏村南舊艸靑。少微影動出文星中吳橫笛歌成癖。絕越無弦調亦靈。折角他年山鹿懼。引商靜夜渴狐聽。三塘古塔飛鸚鵡購得奇書設二亭。

○題元佑黨碑

惠朗持蔡元常所書黨人石刻。索題於予。予讀之爲諸君子幸也。向令京不善書。必無書者則身在正類而名湮滅不傳於後豈少哉曾布固引京自重者。乃亦得與三黨並稱何也。京不徳布。遂銘其名將欲借布以示公耶嗟乎小人用心固微矣

歌哭參差雒蜀情。三重壁壘半門生石痕尙漬安民淚筆法空傳君子名但恨南丰同綠字致令北寺亂淸評持錘直待宣和電擊碎黃昏豈聖明【上感雷變。使人陰碎其碑。亦晚矣。】

△方其義

贈程九屏憲副

○贈程九屏憲副

弱冠都亭別座隅每披東絹見珊瑚龔麟蚤卜宮中書。屓屓今生壁上圖。寶篋人投新薜荔。金山客采舊蘼蕪。扁舟遠載行吟者筆染靑油自不枯

△顧夢遊

登狼山

○登狼山

玆山特以水生奇極目迷茫混兩儀南際點靑無對岸東連一气是諸夷髙峯塔語潛蛟立絕壑風鳴介馬馳誰使暴帆驚酒盞樓船新有誓師期

△金堡

以河工參革

○以河工參革

涼風引袂雨方酸夕捧嚴綸燈影寒豈是欲加元有罪不堪再削已無官朝廷大事圖名易天地微生救過難閒把南華讀秋水數聲驚浪拍沙灘

△程邃

再和如須

○再和如須

朔鳥翔鳴夜拂林警時成論不堪深生郊戎馬鉦鼙日動地風雷羽鏑音。奏賦上林京雒客狂歌中夕別離心關梁擊榜寒流曲。倚酒同爲浩浩吟。

△卜舜年

冬日諸姬講獵

寄李孟榮

○冬日諸姬講獵

狐領雕弓眾媚娘碧蹄登降歷邨莊空林奏矢落髙鳥古社聞鑼出野獐采幛犒觴和熱酪錦靴回鐙閃殘陽流歌躍入梅花脫馬升堂澹晚妝

○寄李孟榮

山齋瞑矣聽雨眠羣葉颼颼如繁弦獨撫瘠躬覺有冷緬懷諸友惟汝賢流俗最暗同長夜我文之髙出蒼天忽逢汝到不謂夢燒燭竟話西窓前。

△魏學洢

送唐污父入四安山

○送唐污父入四安山

污父先生久作鄰未知污父是何人【起異】茶壚時畜長生火藥裏常隨不病身短袴獨鋤三尺圃。角巾畱掛十年塵。刺船忽向千峯去何處煙波著釣綸

△潘一桂

渡淮寄李沮修

采石

○渡淮寄李沮修

一辭明月綠蘿灤獨向平原淺艸間別子幾番今有淚渡淮三日不逢山人隨徵斂荒春事風促兵戈冷抱關。開篋讀君臨別句。情來如水不能刪。

胸臆流出。情事自肰。不假粉飾。而气蘊特厚。

○采石

丹巖千仞束犇流萬里長江一曲收。王气鬱蔥回建業。天門鎖鑰控神州。鮫人夜出風低艸龍女春還雨入樓蹤迹百年成獨笑浪華聲裏一歸舟

△周永年

觀陸文定公丙捨

賦得盈盈樓上女

華山講堂還聞公

尹子求貽笻竹杖

中峯禮教授和尙畵像訖聽汰如法師講華嚴玄譚晚宿扃公樓上

○觀陸文定公丙捨

壽考君王肅與神。始終此際有元臣。期頤才棄人間世。應現仍歸自在身。二十一科看後進。百千三昧見天眞。白蘇有子無遷謫。方得隨公作後塵。

櫽括老到。非小家可辦。便不須更讀年譜。

○賦得盈盈樓上女

玉梯朱檻曉光騰十二臺當第幾層。理髮無由臨水映窺鄰不待隔墻登只教春入凝長望卻恐仙來引上升復道往還空裏出身輕端合與雲乘。

○華山講堂還聞公

少時五老一相從以後都成夢裏容別院馬馱沙裏置同參獅子窟中逢香花幾處升髙座瓶缽頻年聽遠鐘三界由來皆旅泊。半生寧厭客遊蹤

○尹子求貽笻竹杖

蒙君記憶杖鄕年。遠寄卭枝自蜀川問話放渠三十棒看囊乞取一文錢不憂濟勝渾無具且幸扶顚得苟全轉羨君年當七十。繩橋髙步正輕便。

○中峯禮教授和尙畵像訖聽汰如法師講華嚴玄譚晚宿扃公樓上

淸涼住世越期頤。遺貌猶同制疏時都講誰人能送難散齋有意復畱詩攜衾半與僧分榻。穿屋惟聞雪到遲。棗柏盡教充妙饌。憑何論主對經師。

當行本色自見老手

附句贈唵嚂。肯到耆年隨海眾。卻教長者作沙彌。澗響忽髙因石鬭。峯形屢換覺林新。上元夜牧齋如是集。西丘此夜東山侶。明月當空積雪天。照水花憐一枝發。采珠人妬十分圓。臘八修懺。檀特山當成道日。普門品現度人身。憶沈君善。縫就斑衣慈母綫。描成佛相繡娘禪。

△呂陽

遊越州忙謝康樂

贈夏翀玄郡尊升淮徐道

○遊越州忙謝康樂

康樂開山自始寧。懸崖繡斧挾天丁石牛延項通蠶窟嵎虎撐牙破鹿亭【瑰麗】玉曆未頒看莢葉金書乍簡動臺星輿人不識垂刊力惟禮空王誦佛靈。

○贈夏翀玄郡尊升淮徐道

北海眞人佩玉符。專城拜遣出勾吳。雙魚刺史千書擁五馬端州一硯無香案吏傳淸白樣。麥田人獻瑞黃圖。膠東已臥山陽守。漫祖河於送大夫。

附句虫穿古砌蘿邊�。瑟隱深閨字裏詩。紅日半山香飯熟。靑霞五嶺秀蘭開。巫山南眺瑤姬館。華嶽西臨老子村。

△單恂

涿鹿覽古

憶京師作﹝二首其一﹞

重陽入畬山

壽陳徵君師八袠初度﹝二首其一﹞

送張求吾之狂紫貝﹝二首其一﹞

○涿鹿覽古

樓桑村路燒痕連。督亢陂頭散瞑煙徵鐸帶寒春堠曲市簾垂樹暮橋邊樂君塜廢山狐竄。酈尉亭空野蔓牽。猶望太行三月雪故園紅雨正漫天

○憶京師作【二首其一】

春剪羅云覆夾城禦溝一水落紅明華夷勢迥神區壯。燕趙風寒古戍平珠帳小侯歌扇薄繡鞋中貴射旗輕羽書南北閒飛慣閶闔香【應礙第四句風字而易之肰終不若風字之穩。】髙自佩聲。

○重陽入畬山

野蓬鷗領入雲莊下上酣紅數百章可拜石多仁者壽。無封樹好古之狂鱸翻溪姥秋罾綠芋熟村僧晚爨香。杯底信佳山气夕醉哦重漉紫萸囊

○壽陳徵君師八袠初度【二首其一】

數峯窓點佛頭靑。髣髴三山照碧溟叱石每教芝籙掛摩松閒喚筍輿停紫禽嘯樹春行酒白橘香簾曉注經最笑渭綸多事卷煙霞長好護南星

○送張求吾之狂紫貝【二首其一】

驪歌霜曉大江津驛舍尊寒雁度頻抱膝依肰閒數子折腰勉矣試名臣城侵蜃雨弓衣重閣枕蠻煙畵簏新【色華聲振】應是�裝春有腳嶺雲先照一枝春

附句煙香細艸三叉路。雨滑新潮十字�。越羅半臂鸞光薄。楚玉搔頭雀勢輕。荳蔻篆雙參佛罷。芙蓉箋界學書成。蘭瘦似人猶待侶橘滽成性本宜鄕。壁邀佛對遷茶具。箋賴詩空累藥方。茶籠旋出盛棋子。笻杖權持當畵文。

△吳拭

和蒼公感逝

○和蒼公感逝

晚風吹瀑迅如雷。鶴去支公也不回古澗轉從僧捨出小樓髙並鵲巢開知師有鼻酸長逝何客無心痛再來慽慽杜鵑三兩句爲誰啼到禮經臺

徐武子示所抄去塵詩一卷。殊多佳句。如花雨已過寒食後。風箏又傍社壇斜。苦欲斷腸湘竹淚。嬌難續命海棠絲。江程雨沸蒓香細村路煙深荻影微。結桐人去山雞啞。垂釣臺荒石鼠啼。皆可誦也。

△丘遂

峴山

○峴山

碑荒畱得淚成泉自是羊公一代賢向有此山人未重偶經名語世爭傳江光半黑髙空雨。樹色微靑薄暮煙所喜蜀中無漢祚。欵吳長計十三年。

△錢光繡

翻書和陸狂生

○翻書和陸狂生

寂寂方當養日初蕓簽重理蠹飡余通人譽博三都貴。猜主奇因片檄除。國策固應稱要物論衡那便是奇書【髙眼】不堪簡點成惆悵漫遣臨風辧魯魚

△冒襄

過京口寄贈程九屏郡公

○過京口寄贈程九屏郡公

間世英推廿五星劃肰寶鍔發新硎撫循殊績先荒政。卓異髙名首禦屏靈嶽何妨垂北固廉泉並不累中泠自慚國士空饑渴未敢輕遊仲舉庭。

果老石

○果老石

畵裏峯巒未可形盤溪秀出碧瓏玲空天迸落蓬萊小靈气分來灩澦靑。春裊芳煙排劍戟晴封古雪峙門庭夕佳滿目魂怡醉石乳云牙又翠屏【結不泛】

△孫永祚

銅雀硯

於少保祠

登福山晚眺

江上靑陽瓜食而甘之﹝二首其二﹞

○銅雀硯

宮鴉飛散雀臺煙橫槊風流去不傳繐帳已空殘瓦在銅灰未盡古苔鮮寒光秋濺漳河水。暈气春銷鄴下田。莫怪魏家詞賦盛鴛鴦一片值三千。

○於少保祠

西陵古木鎖寒煙少保祠堂鄂墓邊腔血到頭終灑地元功歸手不貪天深山夜夜飛精衛落日時時哭杜鵑不是有人扶社稷鑾輿何日是歸年

○登福山晚眺

長天漠漠望前空蜃霧龍雲气不同萬水東來江勢盡。千帆南去粵煙通。遙傳魚海波難息近說狼山戍自雄。幾欲振衣鰲背上蒼茫日色射潮紅

○江上靑陽瓜食而甘之【二首其二】

離離秋雨摘初幹水破紅刀碧月團豹血成冰傾玉斗紺珠如雨落金盤楚王萍實浮江赤西母桃漿浥露寒。卻笑阿環多病齒。飛塵一騎荔枝酸。

附句鷹山曉發。寒星數點斗垂地。曉月一絲霜滿船。七夕立秋懷友北遊。鍼神綫影江南月。槎客星文鬥北天。拂水禪院。孤澗鶴松云罩住。兩湖龍雨夜歸來。春水不來莎岸出。侯風無準苑花遲。挽叔維。春燈夜剪西窓雨。雪葉秋烹北郭泉。

△韓繹祖

病吟

○病吟

炊煙稀見等卿云獨寐繩牀看日曛艸屨有心酬五嶽。竹書無意讀三墳要離死結髙人伴李廣生嗤福將勛【磈礧須澆】綺語危言兩須戒薙將須髮更除葷【太露】

△張一鵠

香雪上人海虞寄懷次韻

○香雪上人海虞寄懷次韻

近城栽柳自成隅一徑花煙月影虛敷座海天通自在。閉門几案卽眞如。禪心廣應還歸寂我法蕭疏不寄書咫尺虞山魂夢繞隱峯肯許到茅居

△姚龍之

初夏次韻

○初夏次韻

墮絮飄花亂委塘深村景物欲全荒哺雛燕賀初幹壘負子蜂穿舊穴墻未假冰盤驅毒暑已寬詩課待斜陽板橋流水無多尺。添得南風藕葉香。

△沈自然

夏詞

○夏詞

淸晝沈沈畵閣閒翠華宮裏見南山。催成織素先裁扇。喚取冰稜試作環。鴛甃雨來珠跳蕩鳳溝泉吐玉纖灣輕衫短袖迎風立一例新梳學小鬟

△張雋

贈馬甥叔夜

○贈馬甥叔夜

貫穿百氏定何如竽瑟於時好總疏未忍逃名遊俠傳。卻教袖手治安書。方今謖謖誰元禮。愛爾堂堂似魏舒。老我幸余宅相在曲池淸泚覆椶櫚

△黃傳祖

雜感

○雜感

返棹都門風雨斜同盟詩酒正妍華難依■﹝山截﹞■﹝山業﹞連山勢。自泛菇蘆曲港槎。衿土棄襦齊佩綬。輿臺列戟有鳴笳賤貧獨守奚囊在古錦斕斑照埜花

△馮舒

贈雲南杜南陽杜知醫能辧陰晴有祈雨術亦爲人卜葬

○贈雲南杜南陽杜知醫能辧陰晴有祈雨術亦爲人卜葬

角巾革履破衫裾六詔來乘萬里餘。口叱雷霆妖魃死。心存銖兩病魔袪時從向背占龍勢。欲辧陰晴問帝車。願得乞君爲弟子。枕中何吝一通書。

老到詩。不妨爲好纖巧者所棄。肰中唐張籍王建集中多有之。人自不辧耳。

△喬培

覽古舊內﹝正韻﹞

○覽古舊內【正韻】

蕭寺晴煙響暮鐘路人指點說行宮諸公衮舄風雲日。勝國山河櫛沐中。駿足秋從臺館盛蛾眉春盻畵圖工【選妃例於舊內】景陽結綺隨荒艸。聖澤惟應念沛豈。

△錢龍愓

秋霖

○秋霖

陰雲密密覆江鄕風送秋霖作晚涼逼側野田過雨急奔渾溪水趁潮忙深籠遠陌衰楊重淺濕平疇早稻黃。怪底村翁有閒事荷蓑衝雨葺漁梁。

△馮偉節

偶肰﹝自山云偶然興到純是靈機一轉勿謂詩人無聊之想﹞

○偶肰【自山云偶然興到。純是靈機一轉。勿謂詩人無聊之想。】

偶肰興到愛神仙燒盡丹砂未有緣云粉可能裝弄玉飛軿從自降羊權奔星舊婢羞靈洞。繞日神駒秣野田。若得余杭有奇酒恆須一醉一千年

△錢南明

前哀詩

○前哀詩

可憐誰屋止家烏世上無如暇者吾。公子未驅三窟兔。勝王休假一聲狐忠臣有頸原非礪烈士銜須尙恐汗渺渺此身何日報書生漫道長千夫

△董漢策

張公洞

○張公洞

洞庭秋色滿林隈欲墜靑天向石開出岫微云隨鶴去帶陰小雨擾龍來仙人擎露窺宵谷玉女飡霜傍曉臺爲報遊人天際曉半山星火一時回

△曹溪

村暮

宿法相僧房

汲惠山泉

寄懷程亦遠道兄

○村暮

暮色村陰接遠天柴門半掩稻花邊漁歸猶帶笭箵雨。農話相依襏煙。放懶白鷗還入隊乞閒黃犢早安眠如斯野趣誰諳得獨立幽人參畵禪

絕似林君復

○宿法相僧房

巖行一度易塵腸況淸宵宿上方磬出煙心連梵徑月從松頂落山房【妙句】定能生慧蛩吟細寂後思喧竹影香睡覺琉璃入窓曉不須肉佛借燈光

○汲惠山泉

生水於山山亦名山靈惠我莫辭罌泉源本一何分二口吻需淸反類爭。永夜艘同明月載。終朝綆引濕雲輕。試聽東角松濤瀉。不及泠泠汲裏聲。

○寄懷程亦遠道兄

春閒不負負秋閒漫謂長房縮地艱籬菊有情依影瘦窓雞無語習人頑刪詩此日如疏雨采藥何年共遠山。聞學步虛恆不寐。也曾飛夢到柴關。

空仙詩澹遙秀野中。復多幽思遠韻。如聽澗澑松風。

△王揆

田園雜興

○田園雜興

鱖魚菇菜露葵羮蠶妾漁蠻自送迎村社不知新甲子。鄰雞還識舊書生桑之落矣家家織蛙爲官乎夜夜鳴腸斷西風塵起處數聲鐵笛洗荒荊

又掛書一卷牛當壠。送客三更月滿灘。弱泥新水分秧候。小雨輕寒秀麥天。並佳句。

卷十五終

●明詩平論二集卷十六

七律四

文震亨五首

蔡維寧三首

王騫二首

沈顥二首

林云鳳二首

徐波八首

劉錫名二首

顧凝遠一首

管珍一首

劉廣一首

胡梅二首

龔端一首

周惟正一首

陳宗之三首

釋自扃二首

黃承聖一首

黃翼聖二首

楊廷樞二首

章美一首

陸坦一首

徐汧三首

項煜三首

李模一首

劉曙一首

卜遠三首

徐籕一首

周之玙二首

許元溥一首

張澤四首

姚宗典一首

薛宗廉二首

邵彌一首

姚宗昌一首

朱衮二首

徐寀一首

錢位坤五首

戴之傑一首

周訥四首

殷衡一首

葉襄一首

徐枋一首

徐增一首

杭萯一首

林曙一首

郭陶一首

朱陖三首

△文震亨

歲晏述懷

將之南中答鄒彥吉先生見約

京口晤甥卽事﹝二首﹞

倦遊十首乙丑夏日自維揚歸寄兄﹝其四﹞

○歲晏述懷

尙存如死半殘身。虛室能窺必鬼神酸鼻總爲齒冷事。腐腸還是骨銷人寒燈短熖剛三尺古廟深棲已十句忽憶妻孥眞有恨牛衣不得共沾襟

○將之南中答鄒彥吉先生見約

魚書相隔已經年月榭云廊想象間樓閣七層欄楯內。笙歌一曲鬘陀前摩尼在握名如意沆瀣爲餐比自肰天福豈容凡骨受擔簦聊假片時緣

○京口晤甥卽事【二首】

將母詞臣奉母歸。舟車何地不庭闈。天倫此際眞稱樂。人子如斯願豈違。潘令有輿終下吏。老萊能舞只初衣。時人自愛靑藜火尺五天邊日更輝

又

未殘燈下語難明漸到中宵始失聲井裏有人幾累姊。渭陽能念遠煩甥身於瀕死方爲寄事到謀生總未成我至子畱須信宿此歸原不是王程。

苦樂情事。種種關心。吟之總堪墮淚。

○倦遊十首乙丑夏日自維揚歸寄兄【其四】

倒屣誰非具主賓謝宣明面究難親何當紫橐函中客。與較靑油幕下身。兩卷檀弓言物始。一編周易味同人。翹翹車乘眞堪畏九折途今不可遵

附句回環往日無聊事。斟酌明年欲著書。艸花入夏方爭長。筍欺辭春已不肥。蛾眉解妬猶知已。魚腹能通必謗書。懷土僮亡甘負約。移家交絕不煩書。萬錢入筯誇新蕨。六甲行廚饌晚菘。

△蔡維寧

舟歸

日夕湖上送顧太史歸舟

拉僧彌入洞庭詩以報王克仲張興公朱九章

○舟歸

百錢買得釣魚舟篷席當風雨不愁眇眇帶山行入暮刁刁隨葉下殘秋桔橰倚壁生蔬徧童子眠籬種豆休閒道楚江猶閉糶酸心數米過冬頭

○日夕湖上送顧太史歸舟

一風徐動早涼天碧化前山數點煙仙路不離花露上浮樽多倚藥洲邊魚龍抱月眠秋水麋鹿看人飲夜泉坐釣未能拘禮法長將筆墨侍魚船

○拉僧彌入洞庭詩以報王克仲張興公朱九章

山煙引雨接帆斜幾處樵歌水上家野老負秋收木實漁蠻呼酒下蘋花鄰居共喜分紅葉雞犬無驕映白沙勸向西風謝城市一瓶相餉紫蒓芽

△王騫

徐天予從支硎歸知朱云子閉戶選詩賦寄

枯窓積雨遙望郡城如隔越蜀志感

○徐天予從支硎歸知朱云子閉戶選詩賦寄

春深猶見艸痕枯人在它山夢與俱天祿路荒傳禁火。石田秋攺更開租。衡詩一字珍千載看月平分隔五湖。想到故宮棲鶴處山中應許酒同沽

○枯窓積雨遙望郡城如隔越蜀志感

爲驅酷暑一方焦雞雉城雲帶雨遙峽水三分經灩澦。故人千里隔椒。新翻博局嫌孤注。舊聽琵琶悞六麼。惆悵客程沽酒處敗殘陳句落空瓢

雙鳬述作最多老貧特甚玆僅一時偶寄非其全也以俟三集

△沈顥

山中梅興﹝十二首錄二﹞

○山中梅興【十二首錄二】

山半日斜花影長棘籬藤柵筧爲梁捲簾共爾千峯冷。隔浦何人一笛長孤嶼雪髙三面水老人��半頭霜【似絕不說梅肰而梅在其中妙處不傳】寺南訪得前朝樹。半壓牛宮半補墻。

又

曲塢斜扉引白沙此身和鶴許浮家冰霜籬落少啼鳥煙水屋梁純浸花獨抱長鑱選枝苦恰逢老壑生雲遮。峭寒月落不歸去。樵燈照見棲林鴉。

後四句抝體前四句尙是趙嘏許渾輩順調宜攺就一格似合

△林云鳳

茶中梅

水墨梅

○茶中梅

掃雪烹來興未孤試搴凍蕋入磁壺芳名只合先礬弟淸味寧甘下酪奴蟹目漸主香魄墮魚鱗初起玉魂扶不知妃子朝酣後。還向枝頭吸露無。

○水墨梅

羅浮別久卻忘歸一抺玄煙見者稀蠅翅不從屏上落龍香只傍樹頭飛冰冗點漆元無染鐵面淩霜故有威舊侶山中如問訊素衣今已化緇衣。

△徐波

月下與商孟和尋陳古白於鐵佛山房

虎丘焙茶畢送楚使入舟

送陳克抑往南海禮補陀大士

元夕後一日顧靑霞席上送劉石君遊楚

送鄭元韋明府入覲

項水心太史遷城外紫芝山堂是從兄冏卿故居

卜築古鄣之秇香山寄懷鄭明府

居易寒碧同宿中峯古院時石殿新成

○月下與商孟和尋陳古白於鐵佛山房

月中坦步似乘虛忽憶幽人靜嘿居燈火叩門通欵欵衣冠隱幾出徐徐向衰有幾相逢地少賤空多未讀書【低徊無限】天與浮名宜漸棄亂離持此欲焉如

○虎丘焙茶畢送楚使入舟

新水臨當遣信日輕寒再值焙茶天淹畱瓦屋連朝雨搖揚茆亭一縷煙相送挈瓶離野寺遙憐滌器望歸船似憑微力持香色想到開時必泫肰

○送陳克抑往南海禮補陀大士

壯海搖天人境盡。始令儒者悟虛空淹畱細雨春帆重。淸淨行舟好夢同。絕島君臣依墨點。平波枕席過鮫宮。竟須攜卻聞根往。好聽潮音夜月中。

○元夕後一日顧靑霞席上送劉石君遊楚

餘寒窮巷不堪棲薄宦輕舟得見攜兩袖涕洟辭木王故園風雨付荊妻別時更春燈散。到處相隨芳艸齊自古楚天詞賦滿。瞻途弗及使人迷。

○送鄭元韋明府入覲

維舟衰柳月剛彎畏向淸尊照別顏灘影紛紛蘆載雪河聲咽咽岸如山歲逢霜儉呈圖去。縣值春和帶譜還。知對西風念寒士車中有夢到松關。

○項水心太史遷城外紫芝山堂是從兄冏卿故居

近水髙門復有人現前嚴飾事從新松蘿靜者宜爲主魚鳥歡肰不失親名宅衣冠來補處諸天宮殿羨隨身當年結構無遺力。縛帚呼童但掃塵。

○卜築古鄣之秇香山寄懷鄭明府

飛舞亂峯臨斷岸翠微遙襯小茅齋网魚出水朝城市送客開門月滿街辭世未能聊且避報恩不易但知懷【名句堪時時吟諷】君應嘆我音書闊屬興冥鴻久望崖

○居易寒碧同宿中峯古院時石殿新成

空門久矣自知津捫摸苔碑意已親廣殿孤燈形贈影寒宵獨樹鳥依人有心鍼芥如相覓求福香花又一新試蹴同牀諸淨侶。各言淸夢在明晨

△劉錫名

送賓容入朝補官刺史

甲戌夏家大和尙從大梁披剃歸六月十二值其六十有一誕辰同宜兄介弟率諸子侄叩關團圞竟日紀之以詩

○送賓容入朝補官刺史

綠到無加春自歸【名句】鶯聲爲餞緩離悲半生冰操幾相困五馬銅符勉救饑名子陽城君有子幹私定國語忘私。弟兄贈別安卑論娛老難輕三徑資。

○甲戌夏家大和尙從大梁披剃歸六月十二值其六十有一誕辰同宜兄介弟率諸子侄叩關團圞竟日紀之以詩

行藏如此恐驚人。匿影松筠喜自珍甲子一周僧臘始君親餘力法王身【鄭重貼切】回頭噩夢惟長嘯。假手淸資就遠因此日祝言難著語長教無著伴天親

△顧凝遠

小築

○小築

華堂淸晏不嬰情老去尢於艸木親安頓矮墻幾當榻捲舒麤帛枕兼裀多畱壁孔容殘幀淺斲檐牙讓角巾自縛叢生巖下竹莫教蛛网上承塵

△管珍

初夏李灌溪攜杖頭過石湖園邀予同起頑文虎爲竟日談主人鄭逢奇索顧石林仿米顚之筆更酌盡醉

○初夏李灌溪攜杖頭。過石湖園。邀予同起頑。文虎。爲竟日談。主人鄭逢奇。索顧石林仿米顚之筆更酌盡醉。

宛似王摩

【維】宅輞川�浮飛絮亂荷錢十年芳艸西堤路四月新秧北郭田地主味同官況久鄕盟緣爲道情聯偶觀雙陸悲孤唱借筆吟成芍藥篇。

△劉廣

贈傅將軍領任粵西

○贈傅將軍領任粵西

頻年臥甲領南方。尋擁樓船靖粵荒人度蒼悟隨雁斷天標銅柱見鷹揚白衣並許談勾漏。赤羽無勞發夜郎。方略一圖應撤警金城飛將近西羗。

△胡梅

初寓霞中社柬周侍禦綿貞陳明府元明

雨中過拂水訪孟芳不值同夢父次壁間韻

○初寓霞中社柬周侍禦綿貞陳明府元明

暖雲如水近溶溶故國冰膠逼暮冬鳬舄豸冠新地主牛宮魚捨舊村農詞壇暫借焚香坐。天柱頻思曳柱從。最愛庭中雙桂樹花開香亂隔坡松

○雨中過拂水訪孟芳不值同夢父次壁間韻

攜得枯禪欲蹔親松髙最稱阮家貧煙扉揜映如深谷水店參差若比鄰君出聽泉非避客我來冒雨不逢人【談事眞語】明朝相對俱相笑。索醉牀頭酒數巡

△龔端

埜居

○埜居

似斗如窠結構圓桑樞甕牖近天肰聊圖潔穩容雙膝亦籍髙寒聳一肩滌硯沼邊霞片片煮茶鐺畔月娟娟司花玉女初傳信。香薦瓶梅在幾筵。

△周惟正

郁洲島

○郁洲島

徐市三山須便風郁洲十里借潮通自疑骨濁仙無藥。誰得心空佛有宮。溟漲極天灘外碧櫻桃千石磊中紅。不知汗漫何時已且說曾遊過海東

附句哀趙凡夫。經從未譯音文悟。字取初生點畫裁。蘆庵詩。汀月照秋茶坐坐。江風吹雨榻移移。望海樓。幻市不生疑蜃死。朝曦先發待雞啼。鴛湖。艸柔細動含煙堞。柳膩新迷閣雨樓。

△陳宗之

詠史

秋坐楊姬齋

○詠史

邗溝營罷又汾陽。板帳行城徧四方。院內剪花居命婦。牙前嗅艸拜名王。宮帷四十椒塗接。殿腳三千錦纜長。敗國只因一字錯。迷樓樓上捉迷藏。

又

西築金河復紫阿旌旗百萬擁琱戈。鷹師總向東京集。龍種空傳海國多。六合板城隨動轉。千人大帳醉娑娑。三徵韎韐成何事。恨殺當年浪死歌。

○秋坐楊姬齋

畵闌云碧土花香朱幾燻籠對夕陽菡萏翠筒新酒甓。【甓磚類也。當易甕盎等字。】葡萄縹帙小書牀雪梨吹繭銀刀劈月餅紅【纏】綾玉筯嘗點綴秋姿卻團扇一區明月印流黃

附句鱘鼻鮓香函自啟。蛤蜊湯熱酒初醒。黃菊蟻香千日酒。碧雲蟫老百城書。看雨後山色。半壁寶靑連雨腳。一紘酣紫蕩虹腥。夜火吹燈蘆婦語。曉霜斗並橘奴攢。鐵櫪凍瓶名宿坐。苔裳荒幔女郎祠。水鳥隨僧鐙伴宿。楓人化羽月中歸。破壁冷瓶蜂作室。奚囊佳句蠹成糧。蕙帳枕煙期鶴徑。竹窗懸火捕魚庵。蜜因洞古零膏乳。鳥幸巢深長畫雛。吳堤紈扇花千舫。海國蒲團竹一丘。瓈燈佛坐梅花塢。紙幔僧寮水月城。護花綘幾添新幕。辧艸牙簽較舊書。曬日衲頭收貯篋。折風巾角倒彈棋。

△釋自扃

寒食後一日顓愚老師赴齋入寺雨宿小閣

雙徑參雪嶠大師

○寒食後一日顓愚老師赴齋入寺雨宿小閣

寒食才過不禁煙剪蔬烹雨致髙賢蒹葭古寺披襟日。冰雪層崖入道年。湘嶽燕臺誰是住傘居舟宿別爲天。今宵孤閣看巍坐深媿東南骨力綿

○雙徑參雪嶠大師

秋气蒼茫徑乍升遙通天目見崚■﹝山層﹞百千萬仭窺其頂八十餘傳到此燈睡虎未醒岡月墮凍猩初語竹煙蒸欲探師道何從入一幅溪聲捲剡藤。

附中句。珠螢南浦黃蒸芡。脾蜜東陵綠破瓜。桐江月落忘天下。戰國書成應帝王。吳頭楚尾人何約。菊冷香殘夜可憐。劃翠米山開法社。鑄金島佛立精藍。法超忍土三千界。社擬匡山十八賢。非因客過門方掩。偶欲尋書鶴已還。得月板橋偏寂寂。待人湖水自汪汪。月上淸弦鳴水嶼。茶深寒菊倚秋燈。起句。臥綠沈槍躍馬來。春風細柳一齊開。六朝梅下雪痕新。淸絕林宗折角巾。故低此壑受諸峯。四豁軒窓面面容。

△黃承聖

挽王徳操

○挽王徳操

年來詩侶漸凋零胡不天教憗老成骨帶煙霞沖舉易。心持梵課夢魂淸論交身後情方見托子生前累亦輕鶴怨猿驚空繐帳獨畱雙檜月中橫。

△黃翼聖

舟行望燕子磯弘濟寺

吳志衍初蒞成都畱飲官署

○舟行望燕子磯弘濟寺

孤峯秀絕大江東。聖祖經營在眼中。古堞繞山千雉日戍舟橫浦一旗風鶴盤靑嶂初投樹蜃吐丹樓半倚空心戀勝區遊未得始知今日是從公

○吳志衍初蒞成都畱飲官署

聲望如君第一儔。暫教領袖蜀諸侯。文心似錦江初濯膏雨隨車峽共流紅葉飽看江岸樹。黃柑剛薦益城秋。燈前滿耳親知話不信三年有旅愁。

△楊廷樞

焯兒就塾詩以勗之

○焯兒就塾詩以勗之

七齡學禮未云遲琢玉磨礲擇汝師未有靑箱傳虎父。且令黃口效牛醫。執經自此親函丈。垂帶於今戒佩觹。門第莫矜王謝好聿修爾祖是佳兒

又

年𨿽髫穉女稱兄爲學須修令器名七步裁云憎識薄雙瞳剪水賤膚淸方圓動靜棋中出。艮巽坤乾沙上門。休使山濤漫相識寧馨徒自誤蒼生

△章美

哭許玉重先生﹝名琰長洲生員也見明末殉��﹞

○哭許玉重先生【名琰長洲生員也見明末殉��】

挽天無手淚如濤艸莾猶能壯本朝二字君臣應獨識一時生死竟誰髙風號王蠋階前樹。血染靈均指土騷。不是西山薇蕨盡可堪天下共滔滔

△陸坦

和文彥可先生送佛詩

○和文彥可先生送佛詩

寶樹金軀現幻工輦來花窟法云同天衣拂石雙童舞香杖成林四鶴通光出松杉歸紺殿夜聽風雨閒龍宮禪燈分外蓮峯照支遁纓幢聳碧空

△徐汧

挽許玉重

恭遇烈皇帝聖誕哀感賦

○挽許玉重

禍纏霄極帝星微龍馭蒼皇去不歸漢殿衣冠渾欲掃。函京鐘虞已全非人輕李萼師誰借邑刎王生義庶幾瞻拜鼎湖因北首朝朝應見素魂飛

○恭遇烈皇帝聖誕哀感賦

灑淚先皇似向隅吞聲豈忍憶嵩呼衣冠此日趨南閚。玉帛何年會冀都。聖主哀思應避殿。微臣隱忍尙全軀亦知佐命悲歡異。還記今朝令節無。

又

珍饌精鏐賜講筵。每逢聖節主恩偏。十章書未陳金鑑。九逝魂猶戀細旃。社稷風雲作世世。園陵霜露自年年。史臣珥筆應書葬。王匣珠襦不忍傳。

△項煜

龍湫

白溝曉渡

送劉退庵宮諭歸省

○龍湫

名象思惟窅莫尋拔天窣地極髙沈水含萬古鴻蒙色龍湧孤峯霹靂音日月光窮憑石黑風煙气盡逼潭深【幽巉刻秀】當年宴坐初非雨叜寂喧喧一點心【結說理反涉套】

○白溝曉渡

殘月知寒不敢濃飛埃畏曉暫從容燈光馬首驚煙鷺冰點騶須學雪松客劇轉安能續夢僧閒亦起恰聞鐘朦朧小有冬山色正是墩臺不是峯

全是天機意想。似懶似老。別一風光。

○送劉退庵宮諭歸省

舊國春江一徑通仙官歸路萬花紅干戈塵辟紗籠外。詩卷相隨繡鷁東學士醉歌天子賜。恭人勞慰大夫忠。沙堤築就來母晚殘夜疏星待曉風

△李模

贈薛虞卿先生

○贈薛虞卿先生

澄澄物表肅前趨餐沐遙風嘆莫踰汰去塵沙金作面。燕多煙雪玉凝膚著書靜气如空谷。適性髙吟異槁梧。道滿蜀川終應迹一樓明月可同孤

△劉曙

虞卿先生諭蜀歸來閉門論著枉贈新詠法書短章報謝

○虞卿先生諭蜀歸來閉門論著枉贈新詠法書短章報謝

惠肰風雅不遐遺摸索如循度尙碑。欲報未成慚授管其人斯在想披帷盤空苜蓿文爲活地辟蠶叢道轉夷豈獨窮愁名字並千秋還問著書誰。

△卜遠

陳季采同遊西湖後余至先余歸且聞故園寇警賦此贈別

登孔子阨臺

僦居湖上僧樓

○僦居湖上僧樓

借來山閣古云西綠剪當門柳萬齊兩岸精靈於嶽墓六橋勝地白蘇堤老僧作賈春開市髙士爲漁夜出溪千古銷磨湖一片錢塘門外水禽啼。

○陳季采同遊西湖後余至先余歸且聞故園寇警賦此贈別

許我來遊先汝至。汝先掛帆余未歸春風春風吹社散一日一日遊人稀聽鳥漸徵鶯語澀看花直到杏仁肥更聞離亂難爲別珍重湖山此落暉

○登孔子阨臺

孤城寒玉抱淸漪綠粉蒼泥蘚壁詩廟貌一堂松落落弦歌千載艸離離窮當吾道難容日慍到人情不免時風雨荒臺照饑色。西山正對餓夫祠。

△徐籕

次韓人谷贈韻

○次韓人谷贈韻

猿臂將軍本父風。獨搏霜翮向秋空儂甘上九追陽子君自無雙謁沛公書就中原推老將醉呼北海亦兒童封侯不礙煙霞相西食何妨宿又東雄風老气歷落超羣

△周之玙

謁畱侯祠

賀王耕玄自西曹攺除侍禦

○謁畱侯祠

辟穀先生帝子師。龍攄蛇蟄總能奇。藏身無事污田宅。授教寧關進履綦四百久安前席箸千秋遺恨副車椎漢庭空爇烹韓鼎。逸翮冥冥孰可覊。

气雄詞整卽使靑丘操觚空同染翰豈能復過

○賀王耕玄自西曹攺除侍禦

驕驄獵獵羨新除三載祥刑荷聖知彈墨甫濃看逐雀佩刀初發莫求貍朝端王立冰壺在。輦下霜行繡斧持。謾向螭坳誇五色。淸光猶戀白雲司。

△許元溥

北上以詩代別云子用前韻

○北上以詩代別云子用前韻

君才十倍早年鳴欲見徒殷室邇情途別險夷惟信步部爭南北甚於兵。鳳麟自感風雲气。豺虎翻成日月名。羨爾焚香稱閉戶花間書帶遶庭生

△張澤

次界河驛壁詩

初冬山居折雜花爲供同雨公作

野薔薇與衍波作

同伯遠聖猶仲長彥哲山中踏雪逢心甫以巽卽攜酌影閣分得光字

○次界河驛壁詩

一江餘夢影隨行怯膽生寒道路長前渡莫迷津妬婦舊遊空指驛思郎紅亭惆悵胭脂瘦蘚壁參差粉墨傷。不是愁心迸成淚天涯兒女易沾裳

○初冬山居折雜花爲供同雨公作

漸看陰雨作衰天獨坐疏林落葉前照影久知香在水出山猶帶曉來煙【幽妍細潤】愁依寒菊三時盡病寄空齋半日妍修淡不堪緣似我。向人飄泊每年年

○野薔薇與衍波作

叢葉分林黯自芳露垂繁綫酒旗香堤深舊路招遊馬棘剪雙扉護野塘【村景如畫】狡巷蜂聲三月暮條桑人影一春傷楊花不必驕情性籬落偏驚共短墻

○同伯遠聖猶仲長彥哲山中踏雪逢心甫以巽卽攜酌影閣分得光字

殘雪遙棲遠樹蒼夕嵐分潤作巖光【靜眼】堤聲入寺邀余步人影如鴉聚晚觴野飯冷宜齊客屨山樓閒不異湖航虛疑聚散收餘覽夙約猶懷計已荒

△姚宗典

贈韓茂貽

○贈韓茂貽

兩兩弓裘輾轉心美人遲暮感時深山川几案𨿽朝夕。花木亭臺自古今信取析薪無仰負從教著屐遠來尋九臯聲動秋林艷應得同心寓好音

△薛宗廉

和林和靖深居雜興﹝十首錄二﹞

○和林和靖深居雜興【十首錄二】

薛公一見失魁肰。何況逢迎數不鮮。【來得兀突】半畝林泉山宛轉小庭人月竹嬋娟跏趺念法聽禽語聛聣書空拂篆煙盤薄自甘消永日秪緣熟得畏人篇。

又

潛鱗不餌釣頭腥飽酌蒼波向北冥數息靜中觀鼻白攢眉世上博眸靑苦空且莫訶初果。解脫應須誦大經。丈室自容師子座編籬何必隔門庭

△邵彌

寄魏叔子

○寄魏叔子

直北城居得好山雨過階下水潺潺。故人最憶行吟處好我何當一啟關窓褁濕云溫酒後鸙翻輕雪出花間春來靜力誰能勘擬誦新詩夢裏扳

△姚宗昌

二幢詩

○二幢詩

嵯峨法像兩峯中不是人工應鬼工說法熾肰非借口。現身招爾若爲弓。眼前標指同雙鏡。頂禮慈尊詠十空膩滑不畱苔蘚濕何須去翳本無蒙

△朱衮

贈三昧律師和韻

雜感

○贈三昧律師和韻

繇來白業重修燻嘉子弘慈閔後羣獨炳心燈傳聖戒。時翻口海振露文。六神共轉澄空月。三點孤融妙太云。一自茂公停錫後。法筵今日幸重聞

○雜感

雪恥除凶夢裏看十年空自誤儒冠形如敗葉三秋瘁淚共飛霜六月寒。國士擊衣何壯烈酒。傭懷築故泛瀾悲思鶴盡乘軒日猶記皇華死報肝。

△徐宷

山居雜懷

○山居雜懷

離亂傷心憶去年竄余身外一靑氈鄕園故老寒風夜澤國新知細雨年書帶翠歸盟石艸玉簪香破睡池蓮無聊獨對窗西晚難寫覊愁十樣箋

△錢位坤

山居

送客

再渡錢塘陳一臥子馳詩至次韻卻寄兼懷王二雪肝

歸來

過石頭城

○山居

鶴軒淸怨激晶澄秀石深花照古藤江閣迥收天末秀。煙波不動碧山燈。空林騷客如孤鳥半嶺閒人學定僧家在湘西多歲月老看峯洞得頻登。

○送客

驚春雪靜坐松關。幸有紅蘭葉不刪。好鳥南樓催客醉。孤城落日送君還一簾綠水雲衣動半雨禪房花气閒獨立斜溪聞鶴去過橋深竹見寒山

○再渡錢塘陳一臥子馳詩至次韻卻寄兼懷王二雪肝

遷客江湖汗漫情。多君及我剡溪行生平遊屐隨知已歲莫鄕心憚遠徵日落衣冠修褉事。風前楊柳故宮城。枉詩百里須珍重。劉白郵筒謗易生。

○歸來

窮鄕渺渺越愁新綠水萍翻花滿鄰南海樓船連絕國西風尊酒送歸人客星辭殿還髙臥。大將登壇獨許身。雜隊鶯歌殘嶺下江湖白髮一波臣。

○過石頭城

南朝事事斷人腸。杜曲啼鶯城柳傍。妾夢溯流回采石郎帆如馭下襄陽三春雨墜楊花白。八月風吹枳橘黃。多少景陽井底淚荒蕪日落哭陳王。

與立詩不多作。而蘊藉婉雅。言外不盡。似有意文房君平之間。不屑作晚唐宋元一語者。其宮詞久自單行。爲一時習諷。故不更錄。

△戴之傑

同貞卿孟如鄒中步眺

○同貞卿孟如鄒中步眺

初迎嘉候得兼晴約束餘寒趁臘行人日共來看野色天風不斷捲湖聲【語有奇气】斜通古寺雙橋立冷壓纖枝一鳥鳴幽事可無嫌寂寞江梅明早是春情

△周訥

登飯石峯

晤王雙鳬

過非兀屋天

秋泛次石公山看月同非兀天兪羽文諸子釃酒看山發性靈擁簫疑立夜龍聽寒梯怪石剸頤翠仄竇奇天射眼靑海色欲髙云夾月湖光四起浪懸星松風苦爲畱殘醉小躡飛梁人杳冥

○登飯石峯

攝心際遠獵奇觀濕翠黏嵐屐未安石蛻糝衣看欲飽【費解】鐵磨松骨倚來寒激湍陷日光無定夾壑分天影不完【奇句】破我十年窓下夢山風尋響落巑岏

○晤王雙鳬

攜家看山仍閉門艸木紀歲霞朝昏鶉重猶懸太古結虱髙不對王侯捫激昂靑雲萟文貴。沈煉白日性命【精神】尊。吾亦能來議眞隱一身未可招遊魂

○過非兀屋天

世須癡度恰三分。謔浪人嫌我喜聞偪靜室窺容膝月過髙墻擁及肩云儒冠非昔政堪溺。書籍到今都可焚。賴有主持風雅在與君千古契斯文

○秋泛次石公山看月同非兀天兪羽文諸子釃酒看山發性靈。擁簫疑立夜龍聽寒梯怪石剸頤翠仄竇奇天射眼靑海色欲髙云夾月湖光四起浪懸星。松風苦爲畱殘醉小躡飛梁人杳冥。

元魯巉秀。季才江一流人也。其佳處亦在煉與響。不止僻仄爲奇。若夫僻仄不成文。與平熟無痛癢。其獘亦正等耳。或疑予過采新異。頗傷大雅。不知世所云大雅直是陳腐耳。卽談格調。亦豈知眞格調哉。與其爲僞大雅。寧爲眞僻仄。又況本非僻仄者乎。

附句同友飲月莫釐峯絕頂。擲身磅礡俯僧嶕。松撼虯龍雨易消。捫碧兩肱天恕戇靑雙趾石嫌驕。無事不妨浮在世。有愁只合寄還天。影國詩。水髙於地難爲月。山遠疑天好作云。太湖秋泛。黑蛟蟠渚夜何靜。白雁叫霜秋滿空。臯峯謁履冰師。靜對柏巖三面紫。坐分苔石一身靑。

△殷衡

春日有懷錢復貞朱閬風二丈

○春日有懷錢復貞朱閬風二丈

幾日餘寒麥秀風泥深陌上落花紅夢中烏鵲橋南路詩裏靑峯江上【山研北】翁。老去文章爲佛事。身前藥味【艸】得圓通。坐來曾作三人笑踏徧城隅恨不同

又飛殘蛺蝶鉛猶重。立軟蜻蜓翅亦低。亦有風致。

△葉襄

秋懷

○秋懷

西風蕭瑟暮煙蒼迢遞徵鴻帶夕陽地雜邊沙吹鼓角。城連荒艸散牛羊周原禾黍悲京室汾曲樓船憶武皇南望寢陵雲樹黯茫茫何處獻裘裳。【周禮季秋獻功裘供王祀】

絕有風格信陽集中出色之作

△徐枋

經桃源

○經桃源

城下濤聲怒未馴。千家鱗櫛見重闉圖南鵬翼行難息直北龍門勢愈尊地有黃麻多纖屨。時經靑女但吹豳。攬風玆土還餘古父老應能說避秦

△徐增

夢中春泛得人牽錦纜一聯醒足成之

○夢中春泛得人牽錦纜一聯醒足成之

夾岸山光若翠圍晚晴樓閣半依微人牽錦纜連花去鳥浴芳洲帶水飛十里歌聲煙外動一羣蝶影柳邊迷夢中每自饒行樂卻愧春明掩竹扉。

△杭萯

酬友人見懷

○酬友人見懷

連林蕭瑟不成春無賴輕陰更浹旬雨足板橋頻礙檝酒香山市每畱人已同子羽空頭腦不羨君卿有舌唇眞愧新聲漫相寄老懷零落敢重陳

△林曙

詠紅樹

○詠紅樹

越殿煙消輦路荒疏林猶帶舊宮妝千年碼碯爲仙枕。五尺珊瑚是筆牀故向素秋飛絳雪翻從白晝下玄霜分明曲水桃花岸。列坐何當泛羽觴。

△郭陶

橘花

○橘花

聞道西京孝武年。蓬萊珍獻重湘川。種移越地千家樹。開徧繁花。萬頃田北徙自雕枝綴玉東來欲醉雪如煙木奴名貴香堪把余亦龍洲興邈肰。

△朱陖

初夏訪岫云虎丘

冬日舟中

觀以米作字

○初夏訪岫云虎丘

薄煙輕靄翠微中夏木陰森寺角紅花市欲闌楡岸雨麥天新暖柳塘風山因舊寓僧相識遊得居人勝始窮【遊山眞訣】塔影當牕松竹亂坐聞鐘磬佛龕東

○冬日舟中

兼葭一望港三冰遙認農家去路斜舟響小溪過蟹籪屋頺髙岸露牛車霜輕堤柳猶畱葉气暖村桃略放花平野蕭條聊極目遠天寒影散羣鴉

○觀以米作字

體勢爭奇轉運中數行頃刻羨玲瓏太平萬歲當筵舞。病已公孫食葉虫長史發書應比妙中郎飛白欲齊工卻疑蒼頡閔文字雨粟天資結撰功

卷十六終

●明詩平論二集卷十七

五排

曹學佺一首

葛一龍一首

錢謙益一首

沈徳符一首

鐘惺二首

譚元春一首

方以智一首

黃景昉一首

蔡維寧一首

季孟蓮一首

陳子龍一首

華淑一首

項煜一首

張爕一首

自扃一首

聯句一首

七排

王思任一首

錢謙益一首

鐘惺一首

陳函輝一首

五排

△曹學佺

遇甬東太守吳季騧訂普陀之遊

○遇甬東太守吳季騧訂普陀之遊

故人方領郡五馬去驂驔季子聲名遠吳公治行堪樓昏時見旭市曉未開嵐石竇千花出湖光兩曜含禁庭移桂密仙墨灑桃酣皓隱商聞一臣謀越用三鮑郎空納履賀監已抽簪象教應棲島鯨音忽沸潭育王湧塔上大士落迦南欲究無生法。還從禮佛龕

△葛一龍

甘露寺

○甘露寺

坤靈用不慳勝處著江山此有若僧待我遊成老頑龍宮鐵塔丁。麟塜玉浮間。五月風秋气。千檣日暮灣蘆靑將岸去云濕弄潮還石爛唐人字。岡雄楚客關褰裳卽壺嶠。分服帶荊蠻。殿背螺雙髻。樓窺豹幾斑。庾塵那得到謝塵竟須閒松堰飛蒼鼠花籠放白鷴亦知城近遠煙火自人寰

△錢謙益

王師

○王師

六月王師捷。東方息鼓鼙潢池皆赤子京觀卽黔黎。割剝緣肌盡誅求到骨齊相將持棓梃。只似把鋤犂。大將兵符集中原戰馬嘶可憐禽狗鼠。還與戮鯨鯢兔已無餘窟羊偏畏觸羝。偵猶煩地穴。攻亦舞衝梯。賊縛加鉤索。師還布蒺藜。塹溝塡老弱竿槊貫嬰兒血並流爲谷屍分踏作溪殘膏腥竈井枯馘掛棠梨處處懸人臘家家占鬼妻虎饑倀亦泣人立豕龍啼穴頸同蒿艾。刲腸見艸稊旋風來凜凜。哭鬼去淒淒。虛市稀煙突。鄕鄰斷犬雞暗行燐自照春作胔成泥兵候天尢慘荒郊日易低停車心悄悄不寐夜棲棲廟算紆籌策王功費品題丰碑並崇廟。矗矗夕陽西。

△沈徳符

葺敝圃卽事

○葺敝圃卽事

堂寫盧鴻一池疏謝永嘉穿幽通■﹝穴上叫下﹞窱理穢出槎枒樹表蒼官宅。巢營白鳥家。杞深藏吠犬。藤偉臥修蛇。秇菊求甘谷尊松汰昔邪息陰交讓木。妮古典刑花。鐘乳波中芡。昆侖譜外瓜。剝苔千石發。剖蕨一拳牙。菱熟湖年稔。菇收囷色華。樵蹤安栱棘釣意貸魚蝦事果營無益。生堪悅有涯。忘言師靖節並不道桑麻

△鐘惺

舟次喜康虞先寄載酒酰諸口物到戲爲六韻

恭謁闕裏

○舟次喜康虞先寄載酒酰諸口物到戲爲六韻

行行望意气。果以庶珍從許我分三月知君計一冬倉曹方步送。驛使有舟容。制蓄功非易。緘題禮必恭。挈缾親撿挍。染鼎快遭逢。朝飽誰能待。今宵試佐饔。

○恭謁闕裏

聖道求斯在人情敬所居瞻依專有屬登覽又其餘。夷夏爭相效賢愚恥自疏面顏開嶽瀆衣履示圖書檜楷知何已風霜想厥初。山頹翻更壽。宅壞竟難墟。帝力司呵護。神工職掃除。威儀王備物請問素焉如

△譚元春

承郡使君葉公玉壺徵及近狀寄謝十二韻

○承郡使君葉公玉壺徵及近狀寄謝十二韻

一從山澤好卭友渡邊呼敢謂勝情有自知長策無驚魚聞罟急閒鳥見林趨逃雨雨盈野放云云過湖使君頻致惜長者自當殊訪道黃兼老。畱心狗與屠。謁寧煩艸芥。問卽竉菇蘆。淸靜眞能載。形骸安肯拘。已無裾可曳。幸此杖相扶。白社慚前輩。靑溪似小姑。如泡終幻化。惟谷且躊躇。知已腸猶在難言性太孤

△方以智

酬茅將軍

○酬茅將軍

年少西吳出名成北闕聞下帷稱稱學者上馬卽將軍手指靑規日。心披紫塞云。伍符遵八伐載籍考三墳插筆持前盾揚旗擊大薣柱冠皆震栗橋履舊殷勤白社嘗千座。黃金賜萬斤。筯籌詳虜計板露靖妖氛凶甲觀麟閣鸞鈴試鸛羣詩題多俠客。書就獻明君兒戲輕言武。官常竟舞文。世途難避棘。時好不同燻餘策生民嘆殘家死士分【浩气干云】東門爛熳南海瘴氤氳安用縣銅印。還能艸練裙。朝廷繁議論。江漢正紛紜。近市求朝卜。臨樓想暮醺鄕山新夢斷。兵火故園焚。卭杖畱雙徑鉛刀割一芹拾簪酬縞帶被褐愧玄纁舌在妨病卿來是以欣桂叢風淅淅椒佩夜芬芬促膝龍泉影回頭雁字紋皂囊從汝頴。經席笑河汾。莫怨長流寓行看立異勲知余原落落。向爾復云云。

△黃景昉

南陽東七里爲臥龍崗諸葛忠武侯艸廬在焉遺像巋肰慨題二十韻

○南陽東七里爲臥龍崗。諸葛忠武侯艸廬在焉。遺像巋肰。慨題二十韻。

恭謁淸髙像襄南兩度看風雲緣傅築。溪壑異嚴灘。莫辧烏誰止。總知龍所蟠墓猶連古冶。居頗負崇巒三顧思疇昔。六飛扈永安桓靈身痛恨。荊益事艱難火適逢薪盡棋無柰子單開誠庸禕琬益智寫申韓鼎足基麤定秤心嘔易幹才髙兵厭詭。國小政懲寬。忽忽歌梁父。森森樹錦官。悲來原五丈。望去嶺千盤。未少棲眞谷。何勞拜將壇。蛤蛙銅鑄鼓。牛馬木傳餐。膝可終朝抱。書惟大略觀。佳兒生太慧。嫫媛徳相歡。誰令馳驅許。居然涕淚端。微衷天日鑑。往迹雪霜溥。曲筆癡陳壽。甘心帝魏瞞。忍窺祠下井。鳴咽至今寒。

詠武侯多矣警切悲壯。無如此作。子瞻以古。太穉以排。對峙千秋矣。

△蔡維寧

送家叔祖君伸奉敕備潯州

○送家叔祖君伸奉敕備潯州

艸綠燕山雪沙黃雁鄕天君恩多日處驛路晚風前。制遠崇專勑承巖寵賜筵百夫堪作長萬里敢言邊至治銷兵燧。先聲走瘴煙地蠻無落葉水跕有腥鳶列衛千峯正。占農二气徧。家看新筍候疏艸敝裘年。別馬仍分策同衣久讓綿拜車憐滯迹枕劍想漁船

△季孟蓮

淸虛眞人

○淸虛眞人

赤城遊與食浩汗費淸澄馭日行無影。梯空目礙稜田芝鋤散劣。石髓嚼晶凝。鶴片銀河痕。【去】衣鱗玉井冰。怪禽翔董杏精魅護丁藤髓洗空靑脫瘡侵臭穢蒸周公千歲笏漢武九華燈金籙朱泥字。丹臺玉刻層。隙中吹野馬。天背撫云鵬。遙赴靑君會歘從絳闕升

△陳子龍

吳越武肅王祠

○吳越武肅王祠

艸艸羣雄事紛紛割據年鬥牛占王气屠販出豪賢地屈孫劉勢形支江海邊。爪牙多健勇。參佐集神仙。本奉中原朔。時分屬國天。錦城開邸第。大木擁旌旃。受冊三樓上。歌風駟馬前。自從納土後。終見舉宗遷。靑蓋方朝洛。丹書攺賜田。金輿何日去。玉椀不曾還。守墓新恩重。荒祠舊徳傳。冕旒皆壯麗。子姓侍綿聯。晚樹騰鼯鼠。虛檐響杜鵑。崇功銘版碣遺恨滿山川異代還祠廟。當年入管弦。竇融應貴寵。張軌共周旋。錫禮何妨盛王侯豈易捐誰言脫屣便。不見誓書堅。宋室諸陵在。南枝更可憐。

△華淑

藏菊

○藏菊

巡影幽無盡難爲欲謝時餘英殘可戀越候久當移。憔悴違雕檻禿貴唐遠素簃遽摧還惋惋。欲委更遲遲。斟酌情能到經營地所宜畦邊潛气色。檐角表恩思。掃拭僮勞苦。擎拏眾逶迆類收仍辧色分貯獨標奇。藉艸遮應密。添肥壅勿虧。周防求妥貼。安放或參差。弱橘偕包裏。叢蘭並護持。稍妨惟凍雨。最暱是晨曦。屬意難偏及含懷有厚期。平平正助冺略略燠寒知。蚓伏倪全蟄。虫規隙暗絲。未須悲晚節幸好蘊芳姿墜露承虛槁隕霜只壓籬憯衰情更重禦冷法無遺土趡驚烏啄泥堘折竹垂遙心同向斂微訣更相咨攺歲春風到先看翠葉披。

△項煜

幽居﹝稍節﹞

○幽居【稍節】

掛衲下南州扃廬事事幽寶簪招燕子瑤瑟感龍湫菱窅難停棹堤賒自怯遊江籬添紫翠蓑雨滴池漚遣鹿棲松影因槐疊石樓圖成充案左瓢老貯牀頭偃蹇拈棊睡。蹉跎覽帙休無忘佳友諾未免遁翁求又寶瑟閨中夜晶屏月下人亦有致

△張爕

過孟嘗君養士處

○過孟嘗君養士處

伊昔雄風集經今爽气懸髙門兒五日幸捨客三千骨朽芬難沒。庭虛義尙傳貧知焚券日報以出關年。嘆世帝因鬼。加人膝墮淵。大魚聊自爾。吠犬竟誰憐。燕雀空山外煙雲古道邊停車重回首憶汝故魁肰。

△釋自扃

遊天洞

○遊天洞

剎古諸峯秀山名百代懸奧衷宜有洞幽閟豈無天崄入猿相臂深垂馬及鞭。薜函云未啟。琴挾客思眠霽曉松杉雨泠晨竇壑泉春容堪雜坐。逼塞恨難前。掛衲吾期老磨厓孰見傳穴淸通杳渺刳碧泄虛玄一嘯【宜避下吟字】空靈答長吟內外連【遊洞眞景於鵠秦越人洞詩地響知遠鐘似猶遜此語超妙】仙都誰欲問將此證靑蓮

△華淑呂自咸黃傳祖黃芝

以巽贈聞修小石篆章諸子詠焉

○以巽贈聞修小石篆章諸子詠焉

蘭音相荷久瓊玖報淸歡出袖一函小貽章片筍寒【淑】追摹良得意。急就反飛翰。【自咸】結構劖鋒穩。蜿蜒入想難。【傳祖】砂心塡翠綠虫竅蛀瑯玕【淑】籀篆毫端剔螭虯指面蟠【芝】波疑分古榻。稜更愛微刓。【自咸】珠兩營能稱。靑藍派不姦。【傳祖】鹿鉟諳蠹字。龍穗漲新瀾。【傳祖】拂拭堅姿溢摩娑古意殫【芝】筆遒非恃瘦隸朴乍疑胖俗借偏傍混。■﹝言爲﹞釐正側完。【傳祖】臨箋同蚪玩。拈指映螺看。【自咸】盟戀三年遠酬惟一夕寬譜搜時罕儷裁贈待吟安【淑】

鬼煉神鑱追蹤韓孟

七排

△王思任

送馬仲臺之官南雍

○送馬仲臺之官南雍

一官隺隱半居田。蓋代龍門卻鬥懸。霖雨出山先海國。春風到越尙歌弦河陽花下人桃李。巖壑齋頭吏偓佺。阮屐風流尋勝處潘輿晝永賦閒邊赤文洞老勞讎字啟事山公忽簡宣共賀先生稱國子。更難博士起秦年。淮波月泛雞鳴寺。筍轎香停燕子船。制肅玄端冠切漢佩寒蒼水玉千闐桓滎不獨誇稽古賈傅應能在議前苜蓿緣長將釋菜。鳳鸞咮傲豈思膻。淸通自古非凡骨。典要於今必仔肩。無恙故人如見問主臣釣碣未須憐

△錢謙益

履之弟見示四十自序詩依韻和答

○履之弟見示四十自序詩依韻和答

吾家羣從凋傷日。如爾伶仃信可憐。慈母艱貞宜有後。孤童刻勵更誰先。風儀鵠立衣冠羨堂宇翚飛里巷傳祿以代耕仍舊業婚而不宦亦前緣焚香掃地那容唾。潑墨書裙詎忍湔。每聽風聲常墐戶偶觀云色爲占田愁潘瘦沈看君似。怨李恩牛笑我肰。靜坐自諳調馬法閒庭小試鬭雞篇。三分■﹝毛冒﹞■﹝毛喿﹞寧非福。一室團欒已是禪。濁酒過墻欣共醉。淸宵襆被抵同眠山靑水綠中吳地麥秀鶯啼半夏天弟勸兄酬莫虛度從今排日慶餘年。

△鐘惺

徐元嘆再至金陵過訪將歸吳門送之

○徐元嘆再至金陵過訪將歸吳門送之

已非碌碌舊吳蒙神字今番又不同愛我門庭仍似水。看君衫袖欲從風。爲期珍重冬春後相晤蹉花鳥終。每夜坐皆邀好月。兩年來必植新桐。主賓蔬茗髙人福。語默冰霜靜者衷生死到時思善友倡酬忘處見名通覿顏翻作難遭想刮目常生屢別中但使重逢各精進。莫悲岐路暫西東

△陳函輝

壽陳自庵郡尊重九後一日初度

○壽陳自庵郡尊重九後一日初度

春臺登處見秋光昨日重陽已貯觴節後風流思醉白朝端恩數報徵黃寬條比屋華胥近吹律臨風兌徳長九畹滋蘭培士气百嘉盈稼飽農箱扶桑日下懸弧彩。杓斗聲中聽履忙送酒曲街容散吏題糕彩句續仙郎。九華結實貽彭祖。三壽稱詩說魯臧。晴色滿城參佐集山公方在習池傍

補遺

徐波一首

△徐波

瞻禮天宮寺善財云是唐塑長尺二寸

○瞻禮天宮寺善財云是唐塑長尺二寸

東城畱古像西日訪仁祠事迹徵殘衲。因緣捫斷碑。樓開彈指頃。相好化人爲本色童眞妙嚴身瓔珞隨。盡形惟合掌迎笑在披帷面面看生動人人欲抱持性靈龕室滿。國土艸鞋知。善應將來夢。傳聞過所期已勝名手畫。敢訝法身卑。今日焚香禮。它年把臂時。

本色到家不濃不淡妙正在阿堵中

卷十七終

●明詩平論二集卷十八

五絕

利瓦伊禎一首

陳繼儒十三首

王思任二首

髙攀龍四首

鄒廸光一首

周祝一首

吳鼎芳一首

葛一龍二首

茅元儀一首

文震亨一首

潘一桂四首

譚元春一首

釋明河一首

釋讀徹一首

錢繼章一首

陳名夏二首

方以智十首

吳偉業二首

舒忠讜七首

孫臨二首

呂陽二首

譚元亮一首

戴國士一首

程邃一首

杜浚一首

吳徳操一首

周聖楷一首

左國林一首

孫永祚四首

蔣韋一首

棃遂球一首

劉廣一首

楊補一首

楊廷禎一首

黃樞臣二首

徐增一首

六言

程嘉燧二首

陳繼儒五首

方以智一首

金堡四首

曹爾堪一首

胡梅六首

陳宗之一首

五絕

△利瓦伊楨

四皓廟

○四皓廟

本是朝飛雉更名作野雞四人成羽翼。慫慂向晨啼。

△陳繼儒

贈無瑕上人

飲惠泉有感

雪夜

山居夜望

春雨

山居

題畵

艷曲

天目盆松

解語花

望鄕臺

月下登金山

○贈無瑕上人

寶劍繡不飛化作長虹影霜月照禪牀。何如鐵衣冷。

○飲惠泉有感

陸羽竹鑪寒淸泉气若蘭如何出山後便作下流看

○雪夜

一斗紫酡酥。百石葡萄酒。粉面裏貂瑜。琵琶不停手

○山居夜望

兒童逐白鷗。轉入松蘿影。夜深不歸來。月照葛洪井。

○春雨

春江欲入戶雨勢來不已小屋如漁舟蒙蒙水雲裏

○山居

春陰壓杏花欲落猶未落翠羽兩三聲飛上秋千索

又

婆娑古尊罍結縛小溪屋山深誰叩門。乃是新生鹿。

○題畵

孤嶼俯春江。天靑浪花冷。石竇小如錢。窺見飛帆影。

○艷曲

羅幃少風來流蘇轉不歇春貓滚繡鞋鞋瘦如新月

○天目盆松

此松天目孫■﹝山差﹞峩類其祖中頂秀擎云。猶堪坐巢父。

○解語花

喚妾解語花妾小不解語所以君王前常呼爾與汝。

○望鄕臺

登臺望故鄕空慚气如虎。祖老不封侯。孫敗爲降虜。

○月下登金山

江平秋萬里。山靜月三更。彷佛寒煙外。瓜州有雁聲。

卻是唐調

△王思任

登大尖

鳴瀑澗

○登大尖

靑天剪六尺紫海蹴千濤戰敗俱投甲。胡旋拜大旄。

○鳴瀑澗

一買石梁布再買龍湫柱洗耳獨怡肰轟銀喧雪處

△髙攀龍

靜坐

○靜坐

有事故應事事了原無事若起厭事心。如何了得事。

又

有事與無事常通爲一事。無事實有事。故名爲一事。

又

其實無一事。只有一大事。大事苟未明。如何說無事。

又

欲明一大事勿放過一事事事都是了方知本無事

六祖壇經。於諸典中最爲警捷。讀先生四偈。又不須讀壇經矣。可與艮卦爻詞參看。

△鄒建光

估客樂

○估客樂

一錢不肯用。千錢不惜費。計利在生涯揮金在遊戲

說出此輩行徑與艸臣吳豪行千錢買牛羊一錢買糠粃同一痛快

△周祝

釣月

○釣月

花深溪色古水冷月痕靑【奇景從未拈出】夜靜垂綸坐無人識客星

△吳鼎芳

松下

○松下

松根酒一瓶。月下人兩个。月落酒瓶空自枕松根臥。

△葛一龍

山行

鄰人送菜

○山行

前山白雲起忽復失其處卻看過來人曾與云相遇

○鄰人送菜

才見雨中靑又當霜後熟鄰叟捨腰鎌卽【手】手【還】爲予束。

△茅元儀

送興公渡海隱支提山

○送興公渡海隱支提山

祗道深山淺。翩肰渡海行海窮山復見深淺幾能乎。

△文震亨

香櫞屋

○香櫞屋

香不帶花气果中無是奇采靑原有意枝重不勝垂。

△潘一桂

燕子磯

溪行雜詠﹝四十四首錄三﹞

○燕子磯

危磯如怪云【只五字已盡形容】離羣獨孤出禹功不及施驚湍下千尺。

○溪行雜詠【四十四首錄三】

水淺魚梁出沙晴鳥迹明羣蜂相揖讓送客出江城。

又

山遠艸木豪。水安鷗鷺靜。一石如醉漁。臨流濯淸聽

又

已斷樵牧途但織狐免迹木末叱牛聲。耕犂在山�。

△譚元春

忽憶

○忽憶

小姬未解事一拙系予思。不避當前婦。問予歸幾時。

形小姬騃稚卻影出君婦妬意如何

△釋明河

月明鐘﹝一百首錄二﹞

○月明鐘【一百首錄二】

久雨逢晴日神情自躍肰掃階除亂石。飛出一枝泉

又

擊碎箜篌覓君王自躁心。淺音猶自失。何況伯牙深。【琴】

△釋讀徹

謝君采石間像

○謝君采石間像

僻性在詩篇爲官負酒錢。人間無處著。好放石頭邊。

△錢繼章

方博士

○方博士

骨朽名始【方】烈瓶空道不貧丘身能殉主十族不隨人

△陳名夏

微山鳳凰臺

白香山寄微之

○微山鳳凰臺

白下題詩處風流擅鳳臺微山名亦著或者謫仙來。

將無作有筆情幻動

○白香山寄微之

偶肰開一帙。二十二郎書。風雨懷人路。江州淚有餘。

△方以智

季子黑貂裘

範叔綈袍

髙漸離築

子房椎

管幼安木榻

李太白鞾

王摩詰郁輪袍

酒樓贈燕人

上客謠

○季子黑貂裘

鄕裏不足驕。聊以傲兄嫂。人生重勢位。車裂何妨早。

主父鼎食鼎烹之激

○範叔綈袍

報怨亦勞勞何須殺爾曹死生皆自我【豪傑語】原不爲綈袍

○髙漸離築

死可謝荊軻其如不中何可憐燕市裏。今不敢【孰敢更】悲歌。

○子房椎

壯士誠難得不中復不死此時避何地。【方】當從【疑投】赤松子

○管幼安木榻

出門看車騎割席遂獨臥似此五十年子魚豈能坐

○李太白鞾

題詩傲天子。【九重】當時果肰【笑公眞大】醉若欲作髙官。豈可【應】辱宦寺。

○王摩詰郁輪袍

男兒欲逢時何事不可作我亦塡新詞。悔不學輕薄。

不諱妙正見憤激

○酒樓贈燕人

燕客善彈爭悲歌舊有名。近來離別易。不畏斷腸聲。

心酸口硬

○上客謠

對客但言冗呼童速駕車昨宵都尉飲。明日五侯家。

又

日有長安信。諸公附耳言。袖中藏密札。得自小黃門。

△吳偉業

子夜詞

○子夜詞

憶歡教儂書少小推無力別郎欲郎憐。修箋自雕餙。

又

夜涼入空房侍婢代除妝枕前鉤不下。知未解衣裳。

△舒忠讜

評字

鴻門玉斗

習家池

玉鏡臺

寓靑鏤齋偶有所憶彷鳳洲以世說傳之﹝六首錄二﹞

飲杜康泉

○評字

曹娥樂毅帖忠孝覘所造卻怪朱新安。作字師曹操。

○鴻門玉斗

示玦亦太拙舞劍亦可怪何如將玉斗多酌勸樊噲

○習家池

山公已酩酊接羅從倒載晉室好淸言糟風亦一代

○玉鏡臺

問奴披紗時將母堪噱作問奴絕裾時將母堪淚落。

○寓靑鏤齋偶有所憶彷鳳洲以世說傳之【六首錄二】

貲郎亦卿秩驃騎多狗屠不容置此輩。何以爲京都。

又

鼻者面之山。目者面之淵。近來工刻削。位置都不肰。

○飲杜康泉

陸羽茶經水年來已半嘗如何泉底味。今古帶漕香。

△孫臨

俠士歌

少年行

○俠士歌

白驥賽秋霜烏弓如楚鐵尊前磨寶刀洗盡仇家血

○少年行

春堤花艸暗馬上鹿盧新堪笑長安客有錢不作人。

△呂陽

越遊紀勝﹝二十三首錄二﹞

○越遊紀勝【二十三首錄二】

瀘洲傳妙藥。鼯鼠亦飛仙。願浴龍須菜。飡英味太玄。

又

大道吾無隱芳心是藥田吹香亭上宿。仙侶一壚煙。

△譚元亮

江上吟

○江上吟

山云久凝結視如下【一】上【片】天古松蒼在內只似雪中煙

△戴國士

新凎

○新凎

聞有小廬山。飛來伴紫凎。山靈懶出雲煙水自濃澹。

△程邃

自題畵

○自題畵

云逸山光活林呆壑气涼艸邊新雨失流水一灣香

△杜浚

祖士雅

張巡﹝其二﹞

蘇子瞻

○祖士雅

胡雛非腐儒又復非名士此間對局人獨有祖家子

○張巡【其二】

觀士觀其敗。觀玉觀其碎玉碎必有光士敗必有气

○蘇子瞻

堂堂復尙堂堂子瞻出峨嵋幼讀範滂傳。晚和淵明詩。

略盡生平

△吳徳操

宮詞

○宮詞

翠縷重重結輕風太液來漢宮新冊立。早築避風臺。

△周聖楷

到家

○到家

豈有遠行人到家心菀結本是戀鄕人。怕作還鄕客。

本近鄕情更怯來情眞𨿽再提唱不覺其陳

△左國林

宮詞

○宮詞

支給買花錢。宮人近數千。唱名羞不語走過禦牀前

△孫永祚

詠史四首

○詠史四首

博浪椎方索蓬萊使又行副車如未【不】誤何藥獨長生

又

置酒未央殿功臣半就烹自知天子貴。不復罵儒生。

又

東封泰山石。北上單於臺。欲問通仙路柏梁前夜災

又

車駕徵遼去江都柳色濃迷樓成一炬。何處更畱儂。

△蔣偉

瀑布

○瀑布

飛泉本不勞。觀者代之力夕坐心與肰晴天舞空雪

△黎遂球

沒字碑

○沒字碑

故是秦皇字焚書誥一篇李斯先腹誹翻案嶧山巓。

△劉廣

題畫白兔葡萄

○題畫白兔葡萄

不受嫦娥管由他月影孤潛身乞王母。分取艸龍珠。

△楊補

滴水巖

○滴水巖

窮巖泉失道龍雨怒難移一點下百尺。千聲無了時。

△楊廷楨

憶舊

○憶舊

一別六春秋忽來夢中語語半天似明。牀頭落酸雨

△黃樞臣

詠史

○詠史【張華】

嵩山科斗書乃是顯陵冊必問束廣微。何以云博物。

又【王戎】

聖人貴名教老莊明自肰田園徧天下猶將李核鉆

△徐增

曉發

○曉發

老霜積荒舟客子遊心冷雞咽水村西漁燈連日影

六言

△程嘉燧

江雪

○江雪

亂眼江雲飄忽照心山雪徘徊漁舟遲客不發野廟無人自開

又

立馬嘶寒斷渡。居人乞火沿村。十步雪迷津閣。半空濤殷山門。

△陳繼儒

題雲山

客至

山中

○題雲山

雨過石生五色云度山餘數層峕有炊煙出樹中多處士髙僧

○客至

瀟灑侯多編戶淸涼國有吾廬忽覩快風快雨恰逢異人異書

○山中

燕子飛來枕上荷花開到橋西新涼幾番客至永日不住雞啼

又

數峯黛色眉靑一道霞光髯紫挈禦風人同行。尋偃月子到此。

又

烈士不令人疑賢者養其身待。吹簫伍相有心。撾鼓禰衡無賴。

△方以智

戲作

○戲作

此生休待知音。雙劍三杯一琴莫調長安易到。看人用盡黃金。

△金堡

六言﹝二十首限花沙韻錄四﹞

○六言【二十首限花沙韻錄四】

十萬殺人艸菅。面犧功徳河沙。梁武城中少蜜。如來缽內無花。

又

護著食羊破菜防他吐飯畱沙飛麥忽肰化蝶。不教五穀開花。

又

欲到天涯索對拚來水底懷沙烈士豈貪口腹。龍舟蕩盡漚花

又

千佛銷光畫血。五經掃地飛沙。內史有花在面。六郎有面如花。

△曹爾堪

漫題

○漫題

小鳥輕千柳葉新鵝白似楊花一點菱秧出水。半灣蒲鏃侵沙。

△胡梅

無題

賣藥閒吟

○無題

甃玉柳鱗牽翠簾犀桃綬窺紅身在鴛鴦社裏名畱繾綣司中

又

髙下奇花藏戶逶迆修竹迷廊娉婷旣言有市溫柔安得無鄕

又

翠羽雙蛾倒暈紅潮兩頰凝酥節度一軍驚視使君五馬踟躕

又

方繡領間鳳子圓璫耳上花兒豈見飛瓊總角已知弄玉將笄

○賣藥閒吟

牀對蜂房小小。書連燕壘髙髙。仰看兩崖竹樹遠拋三徑蓬蒿童斸一條曲杖。僧貽百衲方袍。

又

鳥立山坡牛角蟻銜籬落花須雨過沙紋成籀潭淸云白如魚獨立不知興盡枯吟直至更餘

△陳宗之

歸思

○歸思

淸淮翠鬂度春靈谷紅泉結夏有酒自坐魚車無錢胃求鵝然歌殘一派秋光馬上玉人初下

卷十八終

●明詩平論二集卷十九

七絕上

葉向髙二首

利瓦伊禎六首

顧起元二首

曹學佺一首

邢侗二首

鄒廸光四首

陳繼儒二十六首

董其昌五首

葛一龍二首

沈徳符十九首

李流芳二首

尹伸五首

吳鼎芳一首

程嘉燧十六首

錢謙益十首

婁堅五首

唐時升四首

宋登春一首

鐘惺七首

譚元春十三首

盧世二首

陳必謙一首

黃景昉一首

曹璣一首

呂兆龍七首

吳士權四首

陳名夏五首

方以智二首

袁中道一首

申紹芳十首

鄭友玄二首

陳弘緒二首

陸奮飛一首

蔣錫疇一首

釋通潤一首

釋明河二首

釋讀徹二首

陳函輝六首

許經七首

△葉向髙

匪莪先生光祿卿署中苦井忽變甘泉爲賦

○匪莪先生光祿卿署中苦井忽變甘泉爲賦

苦井今朝忽變甘長畱淸署作奇談廣州刺史空能飲。千載泉名尙是貪

又

沈沈東署晝常扃淸渭俄流失濁沍何事衛公勞水逓堂階只尺是中泠。

△利瓦伊禎

羊成侯祠

迷樓﹝十二首錄一﹞

謁志公塔﹝十八首錄一﹞

題王少府像

秦中尉徐繼室挽詩

送姜生遊太學

○羊成侯祠

黃沙四塞攪南風。典午河山鼎沸中恨殺夕陽亭上語。誰知密敋有羊公。

○迷樓【十二首錄一】

深夜披衣起和歌迷樓好景更如何西來一朿編菅炬。紅較春花萬樹多。

○謁志公塔【十八首錄一】

十二時歌十二科。添將梵夾費伽佗。同朝亦有西天祖。萬法皆空一句多。

○題王少府像

齋廚囊粟薄充饑戰勝紛華貌自肥不分邴生名養志。須過六百石方歸。

○秦中尉徐繼室挽詩

聞道秦臺下鳳皇。玉簫聲徹去何方將雛畱得人間曲。自返名山舊女牀。

○送姜生遊太學

乞得侯門五鼎鯖君卿唇舌有餘腥。新詩最愛姜平子。不作人間曲尾丁。

△顧起元

園居漫興﹝六首錄二﹞

○園居漫興【六首錄二】

舌含茗甲初成雀子孕椶花乍作魚紅雨未銷方隱幾綠天微幕正拋書

又

門外槐陰秋漠漠檐前花影日紛紛誰箋鳥迹蝸涎字自纂猿江隺樹文

△曹學佺

和聞梵

○和聞梵

山下層層起莫煙山中一點佛燈燃僧家功課如常事。只有朝昏無歲年

△邢侗

贈萬伯修使君

古意

○贈萬伯修使君

叱撥桃花價果殊牽來噴玉望風呼輸他獸錦三千疋贏得龍荒萬里駒

○古意

零落鈿蟬出漢宮。闌干雙淚背春風君王總署回心院再畫蛾眉恐未工

△鄒廸光

捉搦歌

堤上行

展旗峯

玉女峯

○捉搦歌

不用金樽碧玉鐺。那羨鶉臛潛鼉羮臘酒如油靑菜甲與郎促膝雙杯行

村得快人

○堤上行

堤上驊驑堤下船王孫寶帶女鈿蟬眾中相指不相識。知是目成何處邊。

○展旗峯

列宿爲斿斗作幢拔山气力總難扛一從借與蚩尢後風雨千年不受降

○玉女峯

移來姑射便忘還霧鬢雲鬟不可攀何事貞心卻化石。霓裳縹緲向空山。

△陳繼儒

訪光福徐太和山居畱贈

曉起

鼓琴

老松

村居

和令則題畫

余常過一山鄰老而嗜花紅紫映戶弄孫負日使人不復知有城居車馬之鬧贈以詩

南都

體玄老漢故方壺隱君也別十餘年訪予山中贈之

讀少陵集

題沈山人壁

看花紀事

雜詠

讀神僧傳﹝二首錄一﹞

梅花

題賣茶山家壁

檢史

看落梅

題壽山福海圖﹝二首錄一﹞

送友讀書富陽

夜訪秋潭

有感

題畢缽山圖

題壽安寺壁

山中

○訪光福徐太和山居畱贈

崦西茶塢有人家。云抱靑山水抱沙。記得春深無个事。梅花看盡又桃花。

○曉起

一簾晴色養花風鸚鵛馴人不閉籠曉起恰當殘月白提壺親自洗梧桐

○鼓琴

老樹槎牙匝澗生彈琴樹底月淒淸有時弦到眞悲處古戰場中蟋蟀聲

○老松

入林松影綠茫茫叢艸多聞琥珀香隺子解飛乘月去空巢生出野鴛鴦

○村居

靑艸湖邊白石西花籬茅屋酒簾低來來去去雙黃鳥不到濃陰不肯啼

○和令則題畫

山村雨霽水痕加鴨嘴灘頭燕尾沙新結松棚試新茗好風無力掃藤花

○余常過一山鄰。老而嗜花。紅紫映戶。弄孫負日。使人不復知有城居車馬之鬧。贈以詩。

有个小扉松下開堂前蔬藥繞畦栽老翁抱孫不抱甕剛欲灌花山雨來

○南都

太平風景是京華白馬黃衫七寶車寒食鬭雞歸去晚。院門新月印梨花。

○體玄老漢故方壺隱君也別十餘年訪予山中贈之

山鑱冡刻書千笈。雨甲煙芽菜一筐。羨汝半生眞可子。滿鞋紅葉看斜陽。

又

我開冷眼看人熱人挾忙官鬭爾閒何日相攜老藤杖隔橋欹笠望雲山

○讀少陵集

兔脫如飛神鶻見珠沈無底老龍知少年莫漫輕吟永。五十方能讀杜詩。

○東坡晚年方好讀陶集。杜祁公晚年方知讀楞嚴。王弇州晚年方好讀蘇文仍知腸肥腦滿時。鶻突不少。今人學未若贅疣。而自負無前。只是气浮。亦緣年力未到。眉公此語。豈止點醒學詩人耶。

○題沈山人壁

白醉茅檐天子福黑甜花塢聖人權山居石壁尋常爾底事兒童號浪仙

○看花紀事

春寒風弱酒旗斜亞字城南八字沙午後主人猶病酒。隔籬小犬吠桃花。

○雜詠

春風咲入酒家胡換酒常投五嶽圖日暮行歌向山去。桃花橫在鐵葫蘆

○讀神僧傳【二首錄一】

百尺龍湫徹底淸風吹一葉毒龍驚老僧浴罷腥風起。霹靂光中嘯幾聲。

○梅花

小鬟淸曉報花開無數梅花照鏡臺好揭紫絲新步障紅兒捧取綠珠來

○題賣茶山家壁

東西崦曲半人家種剩梅花種早茶茶塢落英堆滿寸。怪來茶味是梅花

○檢史

雪滿前山酒滿觚一編常對老潛夫兒曹空恨咸陽火焚後殘書讀盡無

○看落梅

浮浮花發枝頭艷忽忽香吹水面來莫怨梅花盡情落幾人看到十分開

○題壽山福海圖【二首錄一】

蕭蕭綠發映朱顏買隺修琴不記年門外客來無酒器。鐡冠長汲杏花泉【鐵冠汲泉。妙於葛巾漉酒。】

○送友讀書富陽

深山五月霧漫漫不著重裘馬上寒行李莫教梅雨濕萬松陰裏曬書難

○夜訪秋潭

水邊鬼火時一點樹下頭陀絕四鄰臨別張燈看竹去自開門送自關門

○有感

老瓦盆邊一醉翁愧無奇策獻重瞳休將靈運須三尺鬭入兒童百艸中

○題畢缽山圖

畢缽羅峯迥入霄不通猿鳥不通樵橫空獨水如飛棧半月仙人一換橋

○題壽安寺壁

灌木陰陰殿角斜寺南一帶好人家春潮退後西風急破网無魚掛落花

又

雨餘石壁綠初齊細拂苔痕認舊題讀罷支頤碧窗下松花如雪打黃鸝

○山中

空山無伴水無枝。鳥雀啾啾虎豹饑獨荷長鑱衣短後五更風雪葬釐離

酒徒劍俠行徑如生

△董其昌

題畫贈眉公﹝二首錄一﹞

畫家霜景與煙景淆亂余未有以易也丁酉冬燕山道上乃始悟之題詩驛樓云

題畫贈許繩齋郡伯時浚河成

題畫爲楊弱水侍禦

題畫送人歸江西

○題畫贈眉公【二首錄一】

何處江山好定居卜鄰眞擬傍專諸騷人已落滋蘭事濠叟猶傳說劍書

○畫家霜景與煙景淆亂余未有以易也丁酉冬燕山道上乃始悟之題詩驛樓云

曉角寒聲散柳堤千林雪色亞枝低行人不到邯鄲道一種煙霜也自迷

○題畫贈許繩齋郡伯時浚河成

樓倚城陰九點煙虛窗忽響白蘇泉應將太史河渠記。並入南華秋水篇。

○題畫爲楊弱水侍禦

綠溪靑嶂是秦歸。靈境今歸藏史居。素友詎迷初得路頑仙曾讀未焚書。

○題畫送人歸江西

歸鴻別隺夜鐘殘徙倚霜庭醉不歡頗憶故山寒翠否。天涯相向畫中看。

△葛一龍

魏武贖歸蔡琰

江行口號

○魏武贖歸蔡琰

馱金辛苦向黃沙贖得文姬到漢家多少遺書付王粲。獨傳胡語拍霜笳。

○江行口號

不斷江流不斷洲。葦黃蘆白杜蘭幽月寒螺女搴香夜風動蛇神搗藥秋

△沈徳符

贈廣陵楊眉尹見訪﹝八首錄一﹞

新茶竹枝詞﹝二十首錄二﹞

楊子江﹝十二首錄一﹞

看靈谷松同王子彥﹝四首錄二﹞

中秋吳下諸勝合家姬連夕大集﹝廿首錄二﹞

雪中同諸君送張葆生南還﹝八首錄一﹞

臆史雜言﹝一百四十首錄十﹞

○贈廣陵楊眉尹見訪【八首錄一】

養紙芙蓉粉似脂瓠犀濡墨寫新詩蠻箋幅幅題楊字。怕有人猜衛茂漪。

○新茶竹枝詞【二十首錄二】

野服江南負俊聲使君傖父漫相輕瓷神博士叨茶報。何物人間李季卿。

又

蟹眼初翻正焙香瓶笙聲裏日初長攜將二十四都統。來品君家十六湯。

○楊子江【十二首錄一】

燕中失意歸途喜北渡心情懶不堪罨畫溪山花月夜助人雌懦是江南

○看靈谷松同王子彥【四首錄二】

戈戟陰森捧帝臺中宵爭聽怒濤回禦前十萬霜皮甲。似向鄱陽確鬭來。

又

十四朝來雨露濃。蔽空鬐鬣戲獰龍。錢唐趙帝眞寒乞。尺幹教名禦愛松。

○中秋吳下諸勝合家姬連夕大集【廿首錄二】

腰圍手腕技重重快睹貪看又怯逢儛掌已憐張淨琬。彎弧仍怕李雍容。

又

作計歡場好庇身。糟壇築就又花裀信陵末路方奇俊曲士那知酒婦人

似快似憤似達口角甚妙

○雪中同諸君送張葆生南還【八首錄一】

臘盡江南到已溫韭黃葅筍薦河魨地衣團飲談風雪。笑殺狂奴在薊門。

○臆史雜言【一百四十首錄十】

倡條迨葉漫平章吳帝唐宗一例狂新授官銜堪絕倒。惜花禦史侍芝郎。

又

袁粲門生殺穉兒噬仇獰狗竟陳屍黃金合範韓盧像。陪祀橋邊豫讓祠。

又

計賺英雄是太宗盡將文史老三冬帝王此後輸鄕貢。進士前銜李道龍。

又

東漢人材敵古初那知中正法全疏虛名只似今時彥。察孝廉身父別居。

又

賣履分香亦枉肰。子桓狗鼠有誰憐。不知伏魄過時伎。曾否西陵望墓田。

又

溺愛晉家存正度斥昏隋室貶房陵。兩朝異法俱亡國。自是天心有廢興。

又

伯仁金印醉狂呼。周札開門納逆徒。誅賞一家眞倒置。枉教江左號夷吾。

又

玄徳頹齡離白帝文皇晚節事髙麗英雄枝癢兼才盡一蹶堪憐竟不支。

又

子房殲羽伍鞭屍二楚𨿽墟步月遲。鐘鄧片時齊授首。無人擊節快姜維。

又

書生譏切苦紛紜烈婦貞臣幾策勛具眼昔惟王介甫。相稱馮道女昭君。

△李流芳

雨中看梅西磧

○雨中看梅西磧

山頭白雲自往來。山腰白雲團不開。共道山腰云更白。不知卻是梅花堆。

又

溪頭一夜雨喧豩添得泉聲萬壑哀花事摧殘君莫問只如元爲聽泉來

能始昭州途中遣興詩。常說竹籬茅舍好。請君今夜且安眠。妙於點醒。此後二句妙於排遣。

△尹伸

鴻門

視師海上﹝四首錄二﹞

入黔

遊仙曲﹝三首錄一﹞

○鴻門

一掌山河屬賭場千秋碁局幾興亡項家竟不曾先著。卮酒全輸與舞陽。

○視師海上【四首錄二】

一望滔天碧海灣。直憑貔虎作雄關午潮西上三千尺戰艦髙於馬迹山

又

裁出錢場卽控弦黃衫綠幘气翩翩片颿時向龍堆宿東面從無日本船

○入黔

亂波頹壁不成峯百里童童山萬重。竟日馳驅裁一捨。寒風五月似初冬。

○遊仙曲【三首錄一】

玊鱗毫染碧霞箋芝簡靈文盡欲傳弘景道華新視艸從今才鬼不登天

△吳鼎芳

雨渡

○雨渡

葦岸煙生語夕鴉綠蓑靑笠稱漁槎殘霞襯出西峯雨掩映波心幾樹花

△程嘉燧

中秋風雨送長卿歸新安

除夕

畫風雨夜泊沽酒圖

湖南晚歸

許儆韋白下寄丙午所畫秦淮秋雨索題

坐月金蓮池

登樓

雨中張子薪餉麥

聽曲贈趙五老

曲中聽黃問琴歌﹝八首錄一﹞

題弄月圖

憶金陵﹝雜題畫扇﹞

○中秋風雨送長卿歸新安

山雨空樓落木多月明城下見漳河江南鳥道靑楓外。三百髙灘飛【捲】白波。

○除夕

久客懷人百事慵春歸【回】幾日又殘冬長安雪後無來往報國門前獨看松

○畫風雨夜泊沽酒圖

雨作江花荻作聲荒寒如夢旅魂淸村酤未是消愁物。欲共殘燈話到明。

○湖南晚歸

湖頭新水出新綿荷葉生時又一年桑薙亂燒斜日裏百層山翠萬條煙

○許儆韋白下寄丙午所畫秦淮秋雨索題

六年光景未題詩畫得如塵似夢時。斷雨濕雲休細看看來容易鬢成絲

○坐月金蓮池

竹根松月白泠泠。暗石荒藤坐小螢。卻咲林【鄰】僧也歸去夜泉何事不同聽。

○登樓

少小聽歌怕唱愁一聲楚尾與吳頭如今身在傷心地但見春光莫上樓。

○雨中張子薪餉麥

梅雨蠶風六月涼藤橋帖岸水平秧正思村落琴書靜。忽送柴門餅餌香。

○聽曲贈趙五老

逐調安排見典刑。緣情巧妙是心靈【馬仲良曲在美人曲無主。不肰只如對歌譜。苦心妙理。可與此詩參看。】寄言度曲紅顏子。白卻髭須始解聽。

又

懶出閒眠愛道書苦吟狂叫漸消除淸歌如此還拋得。不及情人我不如。【眞知音癖好語非此中人不曉】

○曲中聽黃問琴歌【八首錄一】

輕染鴉黃拂髻鬟鶯雛巧咲鬭雙彎不知水調聲能苦蹙損橫波一寸山

○題弄月圖

桑根船出水禽飛棹拍蓮花露濺衣山月下來殘酒醒摘將荷葉蓋頭歸【本是禪語借來不覺】

○憶金陵【雜題畫扇】

秋陰殢客思騰騰。木末荒臺盡日登誰信到家還遠憶。雨齋含墨畫金陵。

又

最憶西風長板橋笛牀禪閣雨瀟瀟只今畫裏猶知處。一抹寒煙似六朝。

又

靑門楊柳白門烏秋雨秋陰舊酒壚何處蘼蕪最相憶繅絲風雨暗西湖

又

臈下風光旅客顏奇情孤絕未能還攜錢日向旗亭醉醉看長江雪後山

語近意遠。气老情深。絕句中未易可及。

△錢謙益

繡斧西巡歌爲徐季良先生作﹝四首錄一﹞

徐州雜詩

送劉編修鴻訓頒詔朝鮮﹝十首錄二﹞

過淮上

和比玉

戊寅元日偶讀史記戲書紙尾

題畫贈香山何相公

○繡斧西巡歌爲徐季良先生作【四首錄一】

僰霧巴煙蜀道遙。每瞻參井嘆中朝知君未愜澄淸思又過淸江萬里橋

○徐州雜詩

彭城十日水奔流太守行呼吏卒愁何復詩成無一事。羽衣吹笛坐黃樓。

○送劉編修【鴻訓】頒詔朝鮮【十首錄二】

鴨江水綠兔山靑。洪範猶傳舊典刑。新傳五行歸論奏。淸朝訪落待橫經。

又

金函玉節日邊行。遼海榮光接漢京。黑水殘波休作浪。黃河已爲聖人淸。

○過淮上

鳥盡弓藏事惘肰英雄終不受人憐生平跨下能蒲伏。只是羞隨噲等肩。

○和比玉

落魄風流迥不羣酒場騷壘自能軍微詞若道無人解何事登徒也識君

○戊寅元日偶讀史記戲書紙尾

牘背千金獄始明。吹簫織薄可憐生。北軍左袒倉皇日。七尺爭如冒絮輕

又

綘侯系急漫嗟吁。又見工官坐亞夫父子將兵俱百萬。敢從獄吏鼓嚨胡。

又

漢家爭道孝文明左右臨朝問亦輕綘灌但知讒賈誼。可思流汗愧陳平。

○題畫贈香山何相公

嶺表山川規外星。扶胥海口界靑冥爲園五畆無多地元气堂臨浴水亭。

△婁堅

懷古

聞鳥

看題扇

同美人送別

○懷古

百年田宅幾家存。牛馬襟裾橫裏門盡散賜金供酒貝須知眞是爲兒孫

古云智而多財。則損其智。愚而多財。則益其愚。不如此詩痛快。富貴人須書此。各贈一幅。懸之座右。

○聞鳥

妬他嬌鳥自相呼樹樹枝枝翠欲鋪憶得妝成低喚起。可憑睡眼畫眉無。

○看題扇

句裏秋風別恨新題來一字一堪顰殷勤欲比江臯佩。摹得王家小洛神。

○同美人送別

潮紅容易上蓮腮一日看君醉幾回飲罷那能不分手泥人小雨送涼來

又

雨過空山冷翠屏鳴榔聲發不堪聽從嗔醉裏輕爲別。猶勝明朝酒乍醒。

△唐時升

田家卽事

○田家卽事

江村女兒喜行舟江上人家吉貝秋。緣岸荻花三四里。石橋南去見城頭。

又

新成燕麥欲相扶風急髙楊落乳烏社酒醒來人寂寂紫桐花下數雞雛

又

楝花蔌蔌柳■﹝毛參﹞■﹝毛參﹞犬吠西鄰餉麥蠶雨過木棉齊放葉。相邀作社到城南。

又

橫塘潮急進船遲菱荇纏綿罥釣絲荷葉覆魚先入市。靑楓渡口曬鸕鶿。

△宋登春

送句吳豪士重遊大梁

○送句吳豪士重遊大梁

沙鹿風起晝冥冥二月黃河尙帶冰桑柘夕陽村店路同誰走馬弔韓陵

△鐘惺

答友夏問伯敬南姬生子消息﹝二首錄一﹞

題畫

幔亭峯

仙船

小九曲

呼來泉

周武王扇暍圖

○答友夏問伯敬南姬生子消息【二首錄一】

親捧明珠早付郎置身何異在君旁卻教天上徐徐送暫緩人前喚阿娘

○題畫

向寄友夏寒河圖。多其位置。竹樹陂岸不寒何不已病起偶得佳紙。作一古樹不覺髙出於紙茅齋之外。不益一物空處忽露半舟曰此寒河也戲題而寄之。作文之法亦如此。

孤樹何曾近寸波。偶添舟影卽寒河髙人宛在茅堂裏。卻悔從前點染多。

○幔亭峯

幔收亭去一峯存。杯酒區區眷屬恩偶悟仙家煩惱處吞聲風雨送曾孤

○仙船

因巖刳木戲爲船。更著危橋閣半煙有意欲添疑一段不居溪畔不天邊

○小九曲

零星數石互因依面目非無具體微。過眼經心難記取。小存樣本待君歸。

○呼來泉

水愛靈芽聽所需每隨茶候應傳呼從今不作官家物。臺上猶能喚出無。

○周武王扇暍圖

四海淸涼玉露林。道傍偏念一夫深從官不敢輕陰立天子停車赤日心

△譚元春

答彥先雨夜見柬

喪友詩﹝三十首錄五﹞

鶴吟﹝四首錄三﹞

莊郢柬葉玄胎明府

寄懷於司直

托卓爾訪黃美中山居

答倪任先見嘲

○答彥先雨夜見柬

一嶺寒云催凍葉全村密露下餘花從來作客依僧捨。閒看僧歸尙有家。

○喪友詩【三十首錄五】

喪友者喪鐘子伯敬也。予與鐘子交庶爲近古起萬曆乙已訖天啟乙丑。蓋二十有一年交終矣循省情事每別必思。思必求聚。將聚必倚檻而待。聚必盡其歡。歡必相莊。詞組出示。作者斂容一過相規傍人失色於是天下人皆曰此二子眞朋友也。客有善譖者鐘子笑應曰吾兩人交所謂𨿽蘇張不能間也。鐘子死予亦年四十不能多哭又不能已乃漫筆依上下平韻爲絕句。告其柩焉。

形人未免文章好。愛世多將禮數無。官罷禍輕身便死。可知天意黨凡愚。

又

淸朝水火偶驚鄰。仕路波濤益愴神幾度規君君亦悔。簡交常有誤交人。

又

角巾相訪俗紛紜道廣交浮事厭聞名刺未通翻薦禰目君爲冷豈知君

冷人必有極深情。極憐才處。僞謙餙厚。姝姝暖暖中。安得有有心男子哉。

又

開卷茫茫檢和章新箋舊軸動盈筐欲將最入幽微處。寫向僧庵佛閣藏。

又

賀子三春許共燈徐郎九月說擔豋人生健日蹉跎�相約衰時待不能【可感】

○鶴吟【四首錄三】

隺雪相宜一片凝但愁缸水凍晨興渴來不用瓶他汲待爾鏗鏗自鑿冰

又

經旬未鑷須間白。月月難忘剪隺翎隺不令飛須再出懶人心事未全停。

又

村屋如山徹夜晴曉眠慵起愛窗明。不知空響誰教觸。春磬一聲隺一聲。

○莊郢柬葉玄胎明府

天教卓魯寬饑歲性癖江山閉晚衙欲信君才非吏俗看予如訪故人家

○寄懷於司直

簾啟茶聲猶自沸怪君何事出幽居經旬一喚天街馬走徧皇城覓異書。

行徑奇

○托卓爾訪黃美中山居

頗聞黃子住無鄰百畆圍山泉遶身匿汝冠裳應得見相尋且說是漁人。

○答倪任先見嘲

天驟涼時各凍鴉翻將半臂爲姬加老來顏厚無多事秋鏡前頭染鬢華

△盧世

與毛經閒談

贈戴徳明

○與毛經閒談

九州島島之外又名州。萬里風生十二樓索隱探奇須到此黃河一綫貼天流

○贈戴徳明

精神全副大於身。負笈從師意獨眞趙至昔隨嵇叔夜。原來世不乏奇人。

△陳必謙

郭開

○郭開

一郭能除廉與李。趙遷自此亡虜矣三復詩人巷伯篇。慷慨悲來推案起。

△黃景昉

擬官軍收復登州口號﹝四首錄一﹞

○擬官軍收復登州口號【四首錄一】

三易中丞兩濟師巍城依舊漢旌旗世間豈有白頭賊。好遣西秦俠少知。

△曹璣

散憂詩﹝十五首錄一﹞

○散憂詩【十五首錄一】

閣道初橫漢影斜玉波難挽向誰嗟服箱待責牽牛事。天畔何曾有帝車。

△呂兆龍

洗心池

枯木

澗聲

晚眺

題眉公畫梅

雪中

聞潤州兵潰

○洗心池

靜夜山中響碧湍。仙翁濯罷水猶寒靑霞片片如蓮葉畱與時人換肺肝

○枯木

生成崛彊性猶存。斑剝虫書古籀痕。霜幹久辭新雨露長畱素質伴云根。

○澗聲

玉龍隱隱吼輕雷。奔下平川不肯回。今古長鳴無晝夜。天風疑送海濤來。

○晚眺

樹傍髙原隱士家。牛羊東下日西斜世人只解迎朝旭那愛溪前看晚霞

○題眉公畫梅

秦時舊有商山皓漢帝胡肰致此翁。欲向羅浮尋夢去寒香影裏見眉公。

○雪中

月色何如雪色佳。幾枝古木自寒鴉。道人更欲休糧去籬下空懸漧菜花

○聞潤州兵潰

雙懸地軸捍天關。棨戟橫江斾滿山鎖鑰北門無寇�長城飲馬到西灣。

霖生詩極富。肰珍重不峕示人。從其舟中亂卷毛書內。攫得此數首刻之。恨未獲其全也。

△吳士權

試茶雜述

○試茶雜述

自笑前身苦口師。丹魂云魄日相隨。松脂銷盡麒麟艸。博得人呼是漏卮。

又

響停喞喞砌虫余澗吹云陰繞竹廬別有浮花三昧乎。仙芽傳裏未曾書。

又

虎丘雪頴細如鍼。龍井云腴價倍金後蔡前丁渾未識。綱頭專向武溪尋。

又

八公茗飲列層巒坐有天都王子鸞帶得一枝甘露本。柏巖松嶺盡衙官。

△陳名夏

曉發桃源

題豆店

仙姑巖

爲張坦公司馬作

○曉發桃源

微霜經曉戀河村帆路江南易斷魂風起暮天吹落葉。客書淮北問王孫。

渾肰不露而風致可掬晚唐較尖新便下一格

○題豆店

封侯爭惜李將軍二霍功髙賴戚勛。可似漢庭詞賦重。千金購得馬卿文。

○仙姑巖

天風日日響雲鬟。白鹿隨車自往還不是歲星親帝座那知靑鳥到人間

玄思秀響似是義山逸什

○爲張坦公司馬作

敗軍司馬復端兵。一路紛紜卒踐更從此中原無赤子荷鋤多死荷戈生

悲深感至比一將功成之句更覺含蘊無盡

又【百姓喜爲兵以避兵擾】

千里偏無豪客驚亂餘百姓學爲兵。詩人每苦城南戰。此日逍遙河上行。

△方以智

出塞

邀笛步

○出塞

平明一鼓自椎牛日聽胡笳夜不愁幕府出師須再計。監軍更有大長秋。

○邀笛步

歌罷登舟且莫行更聽吹笛暮千聲請看日下相逢者。惟恐無人問姓名。

隨手便翻

△袁中道

有感

○有感

翠竹朱桃作四鄰。徑生苔駁幾生塵彌天佛法侯門去。誰肯山中問故人。

△申紹芳

王昌齡髙適王渙之﹝歲餘詩史廿四首錄四﹞

黃山谷岐王

李太白蘇子瞻徐龍駒

劉晏蘇易簡

雜興﹝二十首錄四﹞

遊仙詩﹝十首錄二﹞

○王昌齡髙適王渙之【歲餘詩史廿四首錄四】

旗亭貰酒醉寒天。合部梨園奏管弦。聽到春風楊柳句一時紅粉拜神仙

韻事韻語如啖甜雪元嘆

○黃山谷岐王

腳婆納足睡天明只恐心兵妄構爭畢竟妓懷暖手處溫柔別自有風情

銷魂語正不在多元嘆

○李太白蘇子瞻徐龍駒

宮娥叮管撰詞頭。法酒驅寒鎖院幽。千載儒榮誰鼎足。含章殿裏被貂裘。

天生三絕湊成此詩字字繡艷元嘆

○劉晏蘇易簡

霜天胡餅气如蒸。袍底擎吞暖欲增若較啖虀蘇學士。鳯胎鸞脯未須矜。

○雜興【二十首錄四】

諫書何日不雷蛟到底甘陵兩部分博得勞勞亭下過靑山冷眼笑諸君

又

鞶犀圍玉盡輿儓。呵殿聲雄徹上臺。走馬禁中多媼相。麒麟楦會一齊來。

又

密帳溫帡擁阿嬌晨鳬露鵠飲通宵。而今寂寞銷魂地。細雨斜風過板橋。

又

樹頭好鳥惜脂缾。倦倚風枝夢易醒不羨上林偏得所。驚心怕有護花鈴。

○遊仙詩【十首錄二】

靑肝紫絡孕仙胎。朱鳥窗前一咲來。攜得龍璈親侍宴月明重上集露臺。

又

明皇掩淚召紅桃。爭似無憂一曲髙。夜半鼙婆聲激楚。天風萬里駕雲濤。

△鄭友玄

蕪城歌﹝六首錄一﹞

下山遇雨

○蕪城歌【六首錄一】

扁舟隨處狎花潭一帶平蕪不見嵐古塔臨河髙百尺時邀山色到江南

○下山遇雨

踏破重云頓失晴稍聞寒谷亂流聲山輿倘緩辭巖步或見飛龍雨背行

△陳弘緒

懷左之

邑有冶父山歐冶子鑄劍處

○懷左之

遊近長沙又嶺南逐臣來處古難堪欲尋香艸充君佩細雨絲絲石筍尖

○邑有冶父山歐冶子鑄劍處

龍舒自昔擬金城茂宰宵奔萬眾傾歐冶劍銷三旦載莑頭靑艸血縱橫

△陸奮飛

贈琴師鮑伯先其人好玄

○贈琴師鮑伯先其人好玄

大地山河在七弦。化人看作悟眞篇。夜深忽上髙岡鼓。靑鳯翩翩下紫煙。

翀霄翺翔淮海有登靑雲睹白日之意其遊仙世首予爲梓之吳門此作語似近道似有得�參同入藥之旨者可繼曹唐諸作之後矣

△蔣錫疇

謁方正學祠墓﹝二首錄一﹞

○謁方正學祠墓【二首錄一】

帝子無家豈顧身麻衣斬斬血花新當時若作縋城去。乞得天臺也是臣。

△釋通潤

憶蟠龍蘭若

○憶蟠龍蘭若

橫山蘭若坐山脊。蒼云白波動石壁。小窗四面月飛來。好倚闌於聽吹笛。

△釋明河

贈淸池

雜詩

○贈淸池

握淸公手問淸公無路何能到此中想是三生緣未了。看花猶久一春同。

世外情語澹蕩如此

○雜詩

紺泉新出樹新栽。一鏡天光石面開未掃卻疑黃葉動【亂】不知今日【早】是誰來

△釋讀徹

弔髙松﹝十二首錄二﹞

○弔髙松【十二首錄二】

三卷楞伽不了經。臨行再四語叮嚀補天煉石誰髙手。何似天肰一色靑。

又

曾探列傅感傷今鮑叔偏知管子深推讓分金渾細事相成一片是何心

△陳函輝

答枕詩

答靑奴詩

答茶詩

三詔洞

○答枕詩

古人人直則給通中予令江外枕流而已昔人有洗耳之謔其爲哭世者解縛乎無患不忒敢獻君子詩以侑之

爛醉何須覓左宮臨流恐有掛飄風綠華抱得紅蕤至。畱贈人間許侍中。

○答靑奴詩

夫人之號。起自撰勅者。有云保抱維持。予不忘五夜之徳。轉輾反側其揚八面之風。肰此君豈可褻置之寧從涪翁所錫或可與樵靑偕隱耳因令則有詩見索。嫁而遣之。

桃枝制簟早生涼只少樵靑理釣牀空說齊宮如者六雌風卻薦楚襄王

又

山谷詩云靑奴原不解梳妝。而令則言明珠。言翠羽得無賜枕雒神又爲此君添佳話乎再答此篇。以訂讀騷別解

惹煙籠月思紛紛斫取靑光映碧紋醉後讀騷休誤解。夫人依舊是湘君。

○答茶詩

昔謫仙盛誇仙人掌。贊皇獨矜天柱峯。而蘇門四學士朝云點湯密雲設供豈獨芽分雀古腸重龍團而已乎唐宋貴蒙山武夷。而今獨重陽羨虎丘與松蘿。爲最。今則偶有詩見教。因推之以王盟茗社云爾。

七字經中六羨書。仙人時禦載茗車。酪奴森�紛相�甘癖知君左袒渠。

又

淸人樹下碧芽抽。黨尉家姬識得否。戰茗久推君將略。綠槍初拜晚香侯。

○三詔洞

一拳之石先生隱三詔難招野隺裝卻咲羊裘妄男子。鼾聲猶到故人牀。

△許經

謝惠枕

謝惠席簟

謝酒

索靑奴

索茶

索詩箋

索葛

○謝惠枕

仙家三寶重紅甤。文士柟橊特好奇。莫笑夢回交頸寂。長生兩字繡如綦。

○謝惠席簟

淮南臺上紫羅香。文罽迷離雲母光何似髙樓掛秋水松風竹浪一枝涼

○謝酒

宜城分給日三升。淸職何須大樂丞。只盻公田秋獲早。椒花流雨看如澠。

○索靑奴

桃笙煙帳小宗香祗久靑奴伴夜涼。菱角谷兒先謝遣。料無傍妬及同牀

○索茶

洞山陽羨各徵租。輸與鄣源翠撲壺火乍紅蟹眼沸。何心更去演河圖。

○索詩箋

芙蓉膩粉養成堆。待取綾紋十樣來。不用會稽空庫與。休休文圃略教開。

○索葛

金縷銀泥五暈摻。少年惑玩盡刊鑱。猶教剝薴成寬袖。要稱廬陵隱士衫。

七絕不師中晚。而漫言太白龍標。亦是習气語。如木叔令則諸絕。專擬皮陸。正是曉人。沈景倩以皮陸爲正始。固不必如此立說。要之詩須入格合調。卽中晚宋元。各具勝場。動言初盛。著手浮大。了無生韻。誠何取爾也。

卷十九終

●明詩平論二集卷二十

七絕下

季孟蓮二首

茅維二首

劉城一首

董斯張六首

茅元儀二首

胡爾偉一首

魯憲學二首

卜舜年二首

蔣棻二首

徐頴三首

潘一桂一首

黎遂球二首

舒忠讜五首

陳子龍十四首

李雯二首

周立勛一首

曹溪六首

汪逸四首

徐孚遠一首

顧開雍一首

吳偉業三首

單恂四首

周鼒三首

畬充美三首

孫臨二首

宋徵輿二首

吳道凝三首

錢秉鐙一首

吳道新三首

錢光繡二首

顧簡一首

袁祈年一首

茅映一首

吳南岱一首

姚龍之二首

丘遂二首

左國棅一首

張一鵠一首

張雋二首

周永年二首

江之淮一首

曹爾堪一首

陳震生一首

莊默一首

周榮起一首

馮舒四首

馮偉節六首

張鄰曾一首

王揆一首

孫永祚二首

沈自然二首

徐白二首

文震亨一首

沈顥一首

卜遠一首

胡梅二首

徐波三首

黃翼聖二首

項煜七首

陳宗之三首

邵彌一首

楊補一首

黃承聖一首

周惟正一首

劉廣一首

施武一首

蔡維寧一首

朱衮一首

釋自扃一首

王節一首

姚宗典二首

葉襄三首

徐增一首

顧萬祺二首

郁信熙一首

尢侗一首

湯傳楹一首

錢夢麟一首

朱陖二首

△季孟蓮

文君相如

由祈門至鄱陽湖中凡三百六十灘﹝四首錄一﹞

○文君相如

一曲孤凰許自媒偏勞中夜悔離乖茂陵若遇湖陽主不待金徽事已諧

恰好尋出對頭。義山金徽卻是無情物。不許文君憶故夫。如此詩並不須撮合山矣。調咲得妙

○由祈門至鄱陽湖中凡三百六十灘【四首錄一】

剻崖劍磴發新硎。舴艋爬沙蟹不停衝破月中千尺雪回頭不見兩厓靑

△茅維

還山避暑口號答止生﹝八首錄一﹞

寄訊李白父徵君

○還山避暑口號答止生【八首錄一】

禁中頗牧習陰符。綘帕蒙頭擁賈胡。霹靂車前燃雉尾。能攻玉壁九旬無。

○寄訊李白父徵君

病忘眞是息心方兀坐搘頤木腳牀。天末涼風吹老樹。看他屋角送斜陽。

△劉城

謝雍戶曹遺蜀箋

○謝雍戶曹遺蜀箋

彩色綾紋薛氏開蜀中�子寫詩來他年覓得芙蓉粉。尙欲相期九萬枚。

△董斯張

夜泛西湖

葛嗚作

閨詞

明君詠

初夏

○夜泛西湖

放棹中流月滿衣千山無色秋煙微二更水鳥不知【無處】宿還向望湖亭上飛

○葛嗚作

筍鞭橫出欲穿籬松子才生鳥不知細雨一林山鬼語白鷗浴起葛公池。

又

萬竹沈沈碧刺天秋如寒食斷炊煙。石楠樹老疑楓赤。石虎三更伴鹿眠。

○閨詞

一雙嬌靨點新霞杏子春衫領故斜卍字闌干簾半捲睡貓閒傍牡丹花

○明君詠

醉眼低垂曉夢餘新調獵馬試長裾單於不解人傾國只道宮妃盡妾如

○初夏

楊柳陰濃醉碧煙一溪不雨不晴天水樓處處憑紅袖吳下新來苿莉船

△茅元儀

漂母祠

淮陰侯祠

○漂母祠

漢遇塗髙亦自摧重瞳名姓豈成灰止供悍後讒人快。何似當時餓死來。

○淮陰侯祠

應侯必報睚眥者景略難忘細碎讎只爾酬恩不酬怨。到頭鐘室欲誰尢。

△胡爾偉

酬吳仲悅見寄韻

○酬吳仲悅見寄韻

袖中奇字墨痕香金石歊云煥艸堂風雨十年分研在。愧余仍是舊荷裳。

△魯憲學

銅雀臺

懷地黃

○銅雀臺

萬歲千秋那得知分香賣履欲何爲只今片瓦人爭識七十二墳空自疑

○懷地黃

懷地黃醫家謂有鬒發功。因思安仁三十有二。己見二毛。豈未識此耶。戲占一絕。

鏡裏塵容鬢欲華停車采芑問山家不知當日潘懷縣。底向河陽只種花。

△卜舜年

春遊曲﹝五首錄二﹞

○春遊曲【五首錄二】

美人樓在桃花中門前水綠浸霞紅小娃出門俯滌器綠水紅霞涵白臂

又

日暖橫塘蕩碧流少年飽飯跨華驑羅衣飄揚不成折無力垂楊纏滿頭

△蔣棻

吳隱之

孟嘗

○吳隱之

嶺南自昔號繁華酌水明心操可嘉廉吏最難廉婦配沈香誰肯不攜家

○孟嘗

珠去珠還若有神蚌輝偏欲倚廉紳孟公淸操今誰繼。只恐明珠慣避人。

△徐潁

塞下曲

嚴陵

○塞下曲

枯楊磧裏久無春盜得黃羊是漢人駱馬馱金輸塞盡不知何物鑄功臣

○嚴陵

翠壁空香蘭蒞春麥羮不薦住山民古來磬折漁竿下半是風波肉食人

又

石幾朝朝立鷺■﹝玆鳥﹞苔檐露折野棠枝荒臺妙在髙千尺不與傍入再下絲

△潘一桂

窮冬送客

○窮冬送客【此本八句。前四不過通套語。竟存後四句奇警何如。】

長河一綫千舟聚津頭策策枯楊語石皮凍裂龍走藏江波低昻柰何汝

△黎遂球

和西湖紀詠﹝六首錄一﹞

舟行漫成

○和西湖紀詠【六首錄一】

輕風吹水蕩平瀾日午漁鉤未上竿幾處洗妝流粉膩裏湖波暖外湖寒

○舟行漫成

一幅蓬窗尺許天有時連翠有時煙。多因索句髙眠卻失卻【看】梅花水驛前。

△舒忠讜

桑園

嶽王廟

楊妃詠﹝六首錄二﹞

望太山

○桑園

養花天气正宜桑女伴相攜了蔦裳珠箔繡幃誰得見。卻來親祭馬頭娘。

○嶽王廟

百六中原暮气中。黃龍唾手頓成空帝羓猶有鹽歸日雪窖孤臣哭兩宮。

○楊妃詠【六首錄二】

千秋先後綺筵張有女胡旋舞砑光內裏爭翻新樂府龜年獨唱荔枝香

又

金屋何須貯楚腰至今肥婢畵猶嬌當時剪髮楊家去。誰見鑾輿萬里橋。

○望太山

萬朵芙蓉插漢孤望窮疋練入勾吳眞形西母鞶囊裏豈是關仝側作圖

△陳子龍

朱云子贈詩有卜築剡中之意詶之

從軍行﹝四首錄一﹞

上谷邊詞﹝四首錄一﹞

寧前邊詞﹝四首錄三﹞

送偉南遊匡廬

朝發涿鹿霧

督亢

從軍行﹝十首錄二﹞

江都絕句同上木賦﹝六首錄二﹞

○朱云子贈詩有卜築剡中之意詶之

丹崖碧嶂爲誰雄。一半靑山屬謝公。異日剡中官舍裏。可容攜妓對春風。

又

若耶南接赤城梁。萬樹桃花玉女漿。與爾同行莫回首。鸞歌鳳舞白雲鄕。

○從軍行【四首錄一】

彎弓獨上李陵臺極目燕支秋色來磧路西回三萬里靑天遙掛白龍堆

○上谷邊詞【四首錄一】

險到居庸地脈分。何須常戍羽林軍。關門夜抱千峯月。陵墓春生五色云。

○寧前邊詞【四首錄三】

楡塞關邊楡樹林。錦州城外錦川深。千帆北轉敖倉粟。萬騎東馳少府金。

又

八城亦是古遼西大纛髙牙萬馬齊壯士錦衣行樂地。十年無夢到春閨。

又

將軍醉舞古輸臺。十隊紅妝次第開苦憶遼陽舊風月。綺羅如霧錦成堆。

○送偉南遊匡廬

落木孤帆秋色中橫江西訪大明公博山鑪頂騎鸞女。怪爾新乘萬里風。

○朝發涿鹿霧

斧山秋色盡滄洲。亂後蕭條滿薊丘黃帝云旗三十萬不曾消霧有蚩尢

雄麗

○督亢

燕南趙北起秋風。亂後斜陽沒故宮此地輿圖原不小能藏七首入關中

○從軍行【十首錄二】

提兵絕漠過河源千帳胡王不敢奔。翰海已收天北極。昆侖原是漢西門。

又

新得胡姬出渾邪。雪寒圍坐弄琵琶。爲憐馬上紅顏盡。奪取焉支屬漢家。

○江都絕句同上木賦【六首錄二】

千重閣道覆雲霞。宮女東都自憶家當日便爲傷別地胡香不起玉鉤斜

又

飄零禦路綺羅香煙雨離離禾黍涼拾得雷塘遺殿�誰燒大業紫鴛鴦

△李雯

挽恭順侯吳國華﹝四首錄二﹞

○挽恭順侯吳國華【四首錄二】

灞陵原上角弓稀細柳營前秋葉飛不見投壺祭徵虜。年年華表白雲歸。

又

憶昔相逢金市東當陽緩帶萬人中。不知靑骨眞如許。已見民間賽火紅。【傳侯沒而爲神】

△周立勛

傷春詞

○傷春詞

白礬花發紫雲生香滿中池澹月橫時向樓前成麗曲。夜歸猶遣試秦箏。

△曹溪

石屋

龍井試茶

樊圃聽鶯

登秦山采長生艸

一艸亭

捲簾偶作

○石屋

誰來結宇劈空靑石自開山貌屋形添卻石枰兼石枕仙靈於此問居停

○龍井試茶

井以龍靈龍善藏龍團於此試旗槍茶香不在有茶處【妙理】攜卻一甌松頂嘗。

○樊圃聽鶯

詩雪半殘梅點點畫煙才綠柳毿毿春來消息三之一啼个鶯兒儂自諳

懶靜

○登秦山采長生艸

山與登宜不在髙秦煙斷處一峯逃早知澗艸皆靈藥。玉女何煩海外勞。

○一艸亭

蘆花簾箔竹枝欞額曰乾坤一艸亭莫謂主人無个事纂成花史續茶經

○卷簾偶作

秋嫰還疑暑未降涼颸灑灑到吟窗蕉陰才趁簾鉤捲恰過輕黃蝶一雙

著色甚輕會心自遠

△汪逸

山中早夏

松巷

臥龍松

上方

○山中早夏

窗間看化粉衣蛾香艸幽花亦一窠黃鳥下來桑地綠。半陰晴裏醉時多。

○松巷

一時意地已淸涼百尺香梢漏夕陽。不記到門還近遠亂松深引作長廊

○臥龍松

壑底寒霆守斷冰。石梁時欲附興也知一破春山去。更作千年臥不能。

○上方

碧甃香幢半折苔松門路顯【白】正花開白【山】云自【特】作千重勢【障】只放泉聲枕上來

△徐孚遠

尋顧野王讀書堂

○尋顧野王讀書堂

入門禾黍動秋風廢院荒祠碧蘚中不及平原兄弟宅。一杯猶寄古花宮。

△顧開雍

莫愁湖

○莫愁湖

盧家少婦自言愁明月烏橘江水流南浦只今迷細�琵琶何處問揚州。

△吳偉業

過魚山曹植墓

涼州詞

墻子路

○過魚山曹植墓

鄴臺坐法公車令。菑郡憂讒謁者書。天使武王全愛子。黃初先已屬蒼舒。

○涼州詞

漢皇且戰且遊仙。王母神宮在酒泉何事將軍諸道出不教五利過祈連

○墻子路

匈奴動地漁陽鼓。都護酣歌幕府鐘。一夜薊門風雪裏。軍前樽酒賣盧龍。

△單恂

雨夕集眉公庵有兩衲是重陽後半月

戲贈黔客

香城鋪夜寒

曝經

○雨夕集眉公庵有兩衲是重陽後半月

若來老是庵中坐僧。亦黃花我亦僧。應許夢魂長系此一林疏雨話秋燈

○戲贈黔客

萬里蠻煙瘴雨身野壚萍聚話傷神江南風味無緣識教食檳榔剪贈人

○香城鋪夜寒

殘燈一粒酒銷酣衾鐵人同入蘭蠶愁到五更寒似沃夢拖霜月問江南

○曝經

禪板緣深歌板疏水晶佛對竹窗虛酒徒老盡楊枝別獨曬秋庭貝葉書

△周鼒

石錦塘

觀陸宣公家祠

詠土燕﹝北河兩堤有燕窠其內玲瓏千孔狀似蜂房﹞

○石錦塘

長堤若帶葳蕤柳弱絲絲云珥緋幾个打魚船子過一羣騎馬健兒歸

○觀陸宣公家祠

夢裏傳呼陸九名。芳忠寧敢後陽城諫章遺石齊鐘鼎明聖湖邊水作聲。

○詠土燕【北河兩堤有燕窠其內玲瓏千孔狀似蜂房】

穿土成家別樣春。撩風掠雨自甘辛。玉環豈厭天南夢。江左風流乏主人。

△畬充羙

哭張成倩先生﹝六首錄一﹞

招得如僧

酬羅幹甫貽菊﹝二首錄一﹞

○哭張成倩先生【六首錄一】

平生相對只成迂失去俄驚事事須【定理常情亦見其人之妙】難字祗今誰問取酒中奇趣復應無

○招得如僧

廿載聯交舊得如別離今始對門居。比鄰若使過從少天末何煩更寄書

淺淺語說得透

○酬羅幹甫貽菊【二首錄一】

君因菊韻憐幽士我以花情憶種人何待與君稱夙好只從花裏足情親

△孫臨

江上曲

風雨歌

○江上曲

啼月孤鴻夜雨霜悠悠江水一帆長傷心兵火無消息不願逢人問故鄕。【從老杜反畏消息來脫出而長短各妙】

○風雨歌

江臯路濕漁砍苦兩岸荒雞聞擊鼓何處徵人數斷腸一聲新雁三更雨

△宋徵輿

丹陽道中有感

送謝生作客

○丹陽道中有感

卞和刖足更逢迎徒使人間白璧輕泣向楚王終不信。玉工別自有連城。

○送謝生作客

意气辭家更遠遊誰憐不去【老大】覓封侯江南一夕秋風起未到他鄕已白頭

△吳道凝

出塞曲

○出塞曲

繡帽油幢金僕姑。勁兵十道各分符。沙陀何處無名將。盡領前鋒落雁都。

又

誰在陰山雪裏行。窟中飲馬又長徵。不知飛將何名姓。曾破烏桓到柳城。

又

萬里寒風大漠秋且吹龍角禦蚩尢橫戈夜戰天山北奪得胡兒靑凶裘

△錢秉鐙

秦淮漫興

○秦淮漫興

只在秦淮路不遙遊人坐定便吹簫淸溪一帶朱樓好。頻去頻來莫出【過】橋。

△吳道新

明妃曲

閒愁

江南竹枝詞

○明妃曲

甘泉烽火徹靑丘飛將龍城盡白頭。一曲琵琶聲未絕玉關聞已不防秋

爲明妃策勛獨見淸暢

○閒愁

雨色寒侵十二樓春深閉戶理閒愁秦淮新水無三尺。已見桃花逐浪流。

○江南竹枝詞

蕭蕭野岸荻蘆秋不見戈船水上浮惟有淸溪千尺墖。隔江猶似望烽樓。

△錢光繡

題丁原躬畫

宋宮詞

○題丁原躬畫

依依平楚達黏天幾點靑山忽斷連春水夜來髙似岸。扁舟卻並柳�煙。

○宋宮詞

汴水驚聞胡馬嘶翠華一旦向南馳可憐鸚鵡呼方�猶托宣和尙膳時。

△顧簡

答方肅之見懷

○答方肅之見懷

故人迢逓致雙魚中有新詩慰索居縱使山濤非俗吏。也應報與絕交書。

△袁祈年

初至西山

○初至西山

石如木質木如石光气古香想漢秦樹色豈惟山上有要知紅碧卽山身

△茅映

斷橋夜歸

○斷橋夜歸

遠山遠樹翠微微不禁輕寒中客衣一路粉香花气內半明溪月送人歸

△吳南岱

郊外

○郊外

百歲漁翁棹小舟閒歌欵乃在中流好來渡我南山去。共看白雲天盡頭。

△姚龍之

雉州雜詠

○雉州雜詠

牛宮蔌蔌下新霜牯■﹝牜孛﹞髙眠罷服箱。安用玉膏誇羽客。寒朝一盎乳糜香。

又

玉竇含沙淤不流竹潭端足佐■﹝木羲﹞甌鼎家橋畔秋煙冷幽軋時聞逓水舟

△丘遂

江行雜詩

耘廬紀事﹝廿一首錄一﹞

○江行雜詩

竹筏歸從遠近汀鸕鶿一對晚魚鮏。雨來獨稱漁人意自脫蓑衣覆酒瓶

○耘廬紀事【廿一首錄一】

五更卽命治樽罍。嘯上層臺復上臺。行至前山看日出。霧迷無處認歸來。

行徑奇

△左國棅

宮詞

○宮詞

風撲珠簾月似明雪花片片玉階平宮中一色鴛鴦瓦。偏向昭陽凍不成

含蘊處欲逼龍標

△張一鵠

秦淮柳

○秦淮柳

傍水憑闌盡日閒雲鬟霧鬢貼淸灣遊人誰識三眠種。綽約從來字小蠻。

△張雋

答周安期

○答周安期

來詩逃禪有得返求儒。三戒嚴如五戒無。口不可言猶可飲。似聞花外喚提壺。威儀入寺曾興嘆。久雨齋居亦誦經賴是程朱遺傍樣維摩丈室子云亭

幸自無緣喚作儒。不勞重勘會禪無鴟夷只合嘗噇酒。慚愧王遺五石壺。

又

儒林賴可修僧史。緇客翻教讀道經。擔板禪和應不會。春風已過望州亭

△周永年

輿中口號

山行口占

○輿中口號

螺髻雲鬟盡等閒畫眉石黛淺深問始知宿雨非無意。送我來看霽後山。

○山行口占

澗壑聲輕爲久晴茶花猶自及冬榮山家外戶多斜向。似爲溪流有背迎。

△江之淮

祝蕨

○祝蕨

長徧兒拳新茁肥紫根揉粉暮煙霏穹蒼若賫周人粟。个个提筐上翠微。

△曹爾堪

秋日

○秋日

荒籬野岸隱芳菲自把田鋤刈艸歸黑丑花開秋未老紫丁香謝露方晞

△陳震生

寒江

○寒江

籬觱聲喧白晝驚況堪淒入夢中聽波心日落見冰立【寒气竦人】帆捲半篙何處江。

△莊默

讀兩漢文選

○讀兩漢文選

名下先將爵裏懸。文意知是【仗】貴人傳漢朝一代多才士只有桓譚讀太玄

△周榮起

茶訊

○茶訊

花事今年較獨先山園催暖茗芽鮮但教撥路看雲散細焙輕煙煮冷泉。

△馮舒

遊仙詩﹝十首錄一﹞

偶憶始皇本紀﹝二首錄一﹞

石公借十七史啁之

○遊仙詩【十首錄一】

涉世塵勞咲宿逋終還【應】有日反淸都冠親一面皆同席。慚愧眞靈位業圖。

○偶憶始皇本紀【二首錄一】

胎性貪淫殺未除定知名不隸淸虛。蓬萊𨿽淺終難到。枉向滄波候大魚。

○石公借十七史啁之

劉成項敗太紛紜安用殘編管世氛四十九年無一句。莫將學地滯多聞。

又

遠公論易先明體。慧地談文秪說心。若問古今與廢事。恐師無處不沾襟。

△馮偉節

讀漢書

題齋壁

趙靈均所居

遊仙

漁父

○讀漢書

天醉初醒赤帝昌從來顧命系興亡蕭公自築麒麟閣。卻與他時畫霍光。

○題齋壁

仙客壺中日月春壺中應是更無人如何直用天爲幙。只覆劉伶六尺身。

○趙靈均所居

自親叢桂怕塵寰四十無愁鬢亦斑家在翠嵐渾不悟別開斜牖對靑山

○遊仙

自鑄雙龍四體輕每聞閒事便生獰轆轤飛盡塵中路。更擬將身出海行。

又

如雷終歲見波濤方丈眞成幾許髙燒得金犀分水脈。共來巖下看靈鰲。

○漁父

直作漁竿曲作鉤不知何處有吞舟。再三爲謝任公子。空坐磯邊已白頭。

△張三省

題朱云子支硎山居

○題朱云子支硎山居

辟堂對山似客主。儼坐讀古猶君臣。來往訪聞天下士。不言君是山中人。

△王揆

詠史

○詠史

虎頭萬里策奇勛夜縛生王血血或分小妹上封還【歸】白髮何曾筆硯負將軍

△孫永祚

過松陵

爲人題山中雜記

○過松陵

橘柚秋風十里程垂虹亭下水蕪平龍拖急雨長橋過遮卻吳江一半城

○爲人題山中雜記

生塵小襪金登光稜稜步滑紅香半不勝自褪自翻斜屋下繡幫剛印紫花藤

瑣事妮妮韓致堯所未及

△沈自然

昭君怨

賈生

○昭君怨

絕域傷心靑艸堆至今圖畫使人猜誰知妙選深宮裏只得臨行一盼來

○賈生

漢室東封未有期洛陽年少總堪疑自從一到長沙後。不著新書著楚辭

△徐白

江上遇大兄郴臣

太湖雪照

○江上遇大兄郴臣

百種愁銷一寸腸。更罹多難又無鄕與君一世爲兄弟只是相逢在路傍

○太湖雪照

雪髙光定亂山催。海日行空天地開。泛泛白霞湖水艷淸光四照一帆來

△沈顥

送叔夜之夔府

○送叔夜之夔府

勸母加餐戀夕陽君遊其柰母無糧。昨宵夢裏尋君夢。【處】不他鄕在故鄕眼前語說出自肰可憐

△卜遠

遇陸和甫於淮上

○遇陸和甫於淮上

相逢淮市酒樓間咲爾居山又出山。歲暮渡江無急事。【無一急】扁舟載隺鑿冰還。

△胡梅

曉飯小孤山下

山居詩﹝廿一首錄一﹞

○曉飯小孤山下

兩岸黃蘆霜滿船推篷曉爨鷺■﹝玆鳥﹞前小孤山下風初定。江面剛生一寸煙

○山居詩【廿一首錄一】

繩牀曾喜坐山公題得新詩澗水東入夜不知綦履迹落花封在月明中【範少參兩過山齋。不值畱詩石上。】

△徐波

友人折茶花見贈

淡公拾松菌作供

明妃嘆

○友人折茶花見贈

芳香折贈自山家持比江梅未覺差似恨世人偏采葉等閒籬落備寒花

備字簡妙

○淡公拾松菌作供

虫殘敢爾分餘食鬼傘從他逐濕。貪生餐芝名字好。滿身松雨斸沙莖。

○明妃嘆

鼓瑟吹簫未免癡風流情事未全知宮中絕色誰遮眼卻遣妝成對畫師

△黃翼聖

兩粵道中雜詩﹝九首錄二﹞

○兩粵道中雜詩【九首錄二】

維舟每向綠云堆龍眼花繁未結胎別有紫霞頻照眼木棉花落佛桑開

又

豆莢離離瓜蔓垂秋容三月上疏籬炎方物候渾難凖摘向春風桂一枝

△項煜

雁山石梁

張子房擊秦皇

阮步兵縱酒

謝太傳遊山

平原傳躄者

荊卿所待客

範叔傳

○雁山石梁

雁淺臺深亦妄猜爲山各自有情才石梁恥復摹方廣。攜得寒巖鵲架來。

○張子房擊秦皇

天人手眼戰爭初。已中秦皇不副車蹈海魯連嗟索手乾坤恥雪一椎余

動色快心。讀仲昭諸絕伓必司馬君代作閻羅王矣

○阮步兵縱酒

辭婚司馬惟沈飲。慕色鄰姬爲寢興龍徳自汗裁自免嵇公不獨愧孫登

○謝太傳遊山

泛海圍碁也煉心。經綸一片澹中深。共知淝水驚風隺。要是東山絲竹音。

○平原傳躄者

廿人赴楚未知求十日如秦莫與謀不客平原殊自可君眞得羙人頭

○荊卿所待客

沙丘合送子房椎。𨿽百荊卿空爾爲。之子不來深有意尙畱餘地使人思

○範叔傳

範叔簀中擔相印。魏齊醉後失其頭【善謔驚人。令我欲啼欲咲。】夷門有士當前錯。空惹虞卿突地愁。

△陳宗之

丹行

南內辭﹝五首錄一﹞

題唐六如畫

○丹行

烏雲帶雨塗塗濕。白日諭蘆澹澹輝。政是秋容斟酌處晚涼侵帳欲添衣

○南內辭【五首錄一】

後湖龍語水如銀。八尺鰣魚漾玉鱗。小監黃紗親上食。禦前歌舞進嘗新。

○題唐六如畫

香溫夜合雪猧眠人語璢屏浸綠天想象二喬尋月至球燈雙引出花前

△邵彌

爲仲木題小幀

○爲仲木題小幀

珊瑚十尺釣絲飛石滑溪明照我衣濃笑紫藤花下過祗容人道醉漁歸

△楊補

白猿

○白猿

如拳曾守藥壚紅。乞得軒皇一粒功擻雪衣忘歲月。咲人毛骨電光中。

△黃承聖

挽汰如法師

○挽汰如法師

白下才聞徹講筵華山石塔瘞金仙法門兩代爲師弟。一盞寒泉結後緣。

△周惟正

聖僕人山予方出山口號爲別

○聖僕人山予方出山口號爲別

日落風生煙滿湖兩舟交渡各相呼。吾家一片寒山石。十日能充地主無。

△蔡維寧

邊詞

○邊詞

部伍如生亂骨分風旗雨陣擁將軍千頭火把燒荒寨無气無煙起黑雲

△劉廣

天平雜詠贈長情

○天平雜詠贈長情

幽池曲曲濺春星。獨隺松關伴酒醒風露不禁詩絕瘦弄香人在淺淸亭

△施武

賣雪詞﹝大理蒼山雪六月不化市上女郎賣之猶吳下之賣冰也﹞

○賣雪詞【大理蒼山雪。六月不化。市上女郎賣之。猶吳下之賣冰也。】

雙龍闕裏百花香。銀海逶迆抱點蒼。六月街頭教賣雪。簽人錯認是瓊漿。

△朱衮

山遊卽事

○山遊卽事

山腳穉翠濃作寒山腰老紅香未殘。村家徑窄樹當戶。兜子過來訪客冠。

△釋自扃

題洞賓像

○題洞賓像

九轉還丹大道成誰求本性更忘形列仙傳與傳燈錄。惟有君能兩注名。

△王節

七月五日折蓮房貽徐武子時武子移家一云

○七月五日折蓮房貽徐武子時武子移家一云

水芝初卸羙人妝。蓮子離離綴綠房。君對蓮華峯頂住。還分十里藕池香。

△姚宗典

泡子河

○泡子河

銀漢秋來近紫微。一灣倒影帝城輝。橋橫深翠蒹葭倚。錦出明光織女機。

又

綠陰如蓋滿芳塘。白粉圍墻皎月光。聞說劍精時隱躍。靑萍合是臥龍房。

△葉襄

秦穆

相如

譙周

○秦穆

黃鳥歌殘恨未央。可憐一夕葬三良坑儒舊是秦家事何獨傷心怨始皇

○相如

長卿詞賦困成都壯思淩雲動玉鋪不是茂陵能擊賞酒壚還用覆瓿無

○譙周

劍閣云昏天塹悠。蜀江聲咽恨譙周何憐辛苦三分業贏得陽亭一病侯【周降魏封陽亭侯。已疾篤。】

△徐增

挽陳玉立﹝十四首錄一﹞

○挽陳玉立【十四首錄一】

讀盡旁行四句書冠裳篛笠等空虛膻門一刺何曾入。明月荒庭自種蔬。

△顧萬祺

魏文帝﹝儷史百詠選二﹞

蜀王

○魏文帝【儷史百詠選二】

寶炬星羅照石臺香塵花雨雜宮槐尙衣無復施金剪。新得鍼神字夜來。

○蜀王

曾度烏鹽曲子新羊車驀至笑宮嬪歸朝若作降王長應【猶】是風流第一人

△郁信熙

檢道書抄得顧耀之藏本

○檢道書抄得顧耀之藏本

隺聽龍問過山陰道士今看試五禽顚倒已知三十六。其中一物是芽金。

△尢侗

哭湯卿謀

○哭湯卿謀

同病無人病益愁西風何處逓詩郵鮑家墳上吟魂在。獨對靑楓唱曉秋。

△湯傳楹

過竹堂寺訪泐師於無葉堂

○過竹堂寺訪泐師於無葉堂

忍殿今爲道韞家香魂來往踏靈花緣知玉女超玄界。不事蒲團課法華。

△錢夢麟

題畫馬

○題畫馬

天馬元從產渥窪貳師何事踰龍沙。世無伯樂誰相識。極目秋風苜蓿花。

△朱陖

戲和詠綠牡丹

○戲和詠綠牡丹

幾枝交互影重重欲畫全無粉墨蹤花葉不須分兩色只將濃淡費形容

又

庭前春日正遲遲獨立湘簾未捲時麼鳳飛來還倒掛乍疑花謝尙粘枝

補遺

文震孟一首

蔡維寧一首

徐白一首

△文震孟

過釣臺

○過釣臺

髙士何須卜少微星文烱烱照漁磯。灌園別有東湖叟不啟緘題更識幾

△蔡維寧

彭城弔項王

○彭城弔項王

無气無聲宛轉喉提攜到死不能休饒他一筯鴻門肉自賣千金垓下頭

△徐白

項籍

○項籍

一士眞能屈壯夫。莫將寶玉認雄圖漢家用盡興王策只費秦官二斗珠【漢王用畱侯計。王巴蜀。賜良珠二斗。】

卷二十終

附錄﹕

朱隗字云子長洲人治博士業雅尙風藻天啟中吳中復社聚四方績學之士分主五經隗驅馳江表爲一時廚顧詩宗中晚弟陵字望子亦能詩畫﹝四庫全書•史部•地理類•都會郡縣之屬•江南通誌卷一百六十五﹞

●明詩平論二集卷十一

五律三

舒忠讜十四首

華淑四首

陳函輝二首

盧世二首

黃景昉九首

鄭元勛一首

閻爾梅三首

陳名夏十五首

方以智四首

萬壽褀一首

陳子龍十四首

顧夢遊三首

吳偉業三首

單恂三首

周鼒二首

呂陽一首

朱灝二首

陸彥龍二首

曾異撰一首

邢昉二首

杜浚一首

金堡一首

李雯二首

宋徵輿二首

左國林一首

吳徳操三首

左國棅二首

陳焯一首

方其義一首

孫臨二首

周聖楷一首

周永年五首

宋登春一首

胡爾偉一首

釋弘忍一首

莊祖誼一首

胡文蔚一首

吳士權一首

魯憲學一首

周立勛一首

子奕正一首

徐孚遠一首

彭賓一首

宋存標一首

孫永祚一首

曹溪三首

黃傳祖一首

張一鵠一首

梅朗中一首

劉敷仁一首

曹爾堪一首

錢光繡一首

程邃一首

韓曾駒一首

△舒忠讜

張良墓﹝三首錄二﹞

望夕畱括州

魯連村﹝二首錄一﹞

秋杪懷茂先養未客南都

孟嘗

平原

春申

海上苦雨

涿州昭烈廟

登沙丘城﹝卽阜城﹞

南湖秋色

東阿題項王墓

采石弔賈島墓﹝二首錄一﹞

○張良墓【三首錄二】

火徳興三傑全身在願畱銅樓多羽翼。鐵券此菟裘。已滅祖龍熖。終無牝雉憂土人還念爾燒紙爲安劉。

又

荒墳多似髻誰及子房賢年在諸侯表。碑從漢傑鐫曾聞如婦女不信葬神仙【秀琢欲仙】惆悵石橋路驅車落照前。

○望夕畱括州

可憐人與月相照在他鄕嶺近猿翻帙齋寒鼠附牀作霜天最澹【朴切語最是律家所重】入暮郡逾蒼。積水搖西壁蕭蕭竹影涼

○魯連村【二首錄一】

鄒人夫子外。吾敬魯先生。正气降燕將。傾身赴趙城。千年猶有屋六國不爲卿公子殊相憶茫茫海上情

○秋杪懷茂先養未客南都

雙彥傾南國歸期滯杪秋楓搖宜客倦菊小待人幽短笛桓伊步。殘星李白樓。江潮吹玉露。好上月明洲。

中晚之際

○孟嘗

六國多公子田文致足賢諸君推一二。有客號三千兔狡終身窟雞鳴片刻天至今薛父老。猶愧券書錢。

○平原

濁世翩翩者。何如勝可風。禡亭貪固失。虞印棄何功。十九因毛遂。三千仗李同。羙人黃土去豪舉更誰雄

○春申

時人有黃歇偶禦太子歸遂爾叨朝相。因之假國妃楚弓終未得秦貨竟何歸若配牛金饗猶先呂不韋

○海上苦雨

半夜寐非寐空階走亂淙龍身全出海魚族亦橫江客夢陰逾幻。【身歷方悟其眞欲易一字不得】鄕心靜未降無聊看燭影竹蕋暗西窗

苦雨句附蛙語通城竈。魚鮏入市艭。兩師攜妾訝。河伯娶妻疑。濕到經旬後。寒添半夏時。蟻封諭土倦。鸛並舞云賒。一牀猶蟻共。半閣亦苔生。

○涿州昭烈廟

火气已三炎。人心總不厭樓桑猶羽葆茂艸亦堂簾鼎足爭髀肉純衣並羙髯野人長揖祭古朴莫爲嫌。

○登沙丘城【卽阜城】

頺城殘照處登陟見沙丘白帝終殘蠎。烏江亦沭猴。六王應有恨。二世不爲謀。何事驪山下還勞牧炬搜

○南湖秋色

淸聽不容湣亂流湖有聲得霜知觸脆因雨覺鳬輕石與頺波角洲隨脫樹明掛云雙塔影詩思杳肰生。

○東阿題項王墓

蓋世英雄夢一抔萬【千】古憐學書儒者事。本紀史臣篇蛇澤神先告鴻溝計未全至今樵豎口猶笑舜瞳偏

○采石弔賈島墓【二首錄一】

采石葬靑蓮一抔賈島連盛衰詩有气仙佛證何年。韓愈門生籍。楊妃學士箋。蕭蕭秋艸路瘦石亦堪憐

五律險特奇秀。前惟文長。今則季重。兩先生而外。當推魯直。或有指平熱一泒爲盛唐。而忽此等詩。試舉王孟一二。如官橋祭酒客。山木女郎祠。石鏡山精怯。禪枝布鴿棲。等句。亦何嘗專以平熟爲事。而取應詶通套語。以點辱盛唐之名哉。

附句海閣先星出。淮航受浪輕。水國漁成戶。山城樹滿衙。霧网漁如夢。風帆客易喧。麥飯星催店。蘆花月送衾。筍候千家雨。花時一葉舟。日牧鴻背雪。風落馬毛霜。古山曾識面。新水正平臍。老石泉成路窮村樹當關楚色江疑霧。吳光水似天。煙舠隨浪徙。晚市趁虹明。秋亭無久夢。晚樹有枯香。雪過羊城暖。秋看象郡靑。

△華淑

秋晚琴川舟中

縹緲峯

消夏灣

讀澘余記爲利根作﹝師黔人罹水藺之變全家被戮僅以身免﹞

○秋晚琴川舟中

到此耽幽況輕舟溯遠空艸黃。山自【更】綠。霜白。樹才紅。【名句】漠漠雲銜水棲棲鳥泊風沿洄邀夜色佛火半峯中

○縹緲峯

全湖始獵盡。吾目與心謀。【似泛論卻是此間商量語轉落本題自遠自曠】不有洪波遶。空山亦未幽。風煙連嶂沒。日月夾濤流。【須著此宏壯語襯住】一壁孤飛起。登之難久畱。【結陡健舉一篇得勢艸臣】

心眼有全山水。於一處偶肰拈出不專在題中尋活此由立意立局之髙。

○消夏灣

平湖添一曲風色遂全幽【移不得他處消夏全身俱現】晴泛常【亦】疑雨山居猶在舟【此語卻近】橘橙垂戶戶菱芡聚洲洲不信偏宜夏。暄涼盡可遊

○讀澘余記爲利根作【師黔人。罹水藺之變。全家被戮。僅以身免。】

玆事已今【成】昔余胡嘆息頻【喚得兀突】空門無骨肉至性有君親去發仍俘虜遺灰認刼塵慈航如可度萬鬼立。荒津【立字森悚】

△陳函輝

杜康橋

夏日登君山問春申墓

○杜康橋

酒人千載上。姓字此中畱不賴君遺教。其誰可解憂。公田饒秫國。吏隱有糟丘寂莫荒江外浮生聊與謀

○夏日登君山問春申墓

炎政驅勞吏扶笻且看山此君饒後著。千載掩虛關狡矣楚弓失恢天网還【令人竦肰】細腰能伏卯遺鑑此紅顏

寓感慨於敍事之中詠史如此足掩左太衝矣開少

△盧世

讀杜微吟﹝十首錄二﹞

○讀杜微吟【十首錄二】

才得東柯谷。西枝又有村醉眸牧錦裏老腳放夔門所至營茅宇。臨行贈果園。江天雲霧裏寂寞少微尊

又

文章驚海內萬卷破來新卽事非今古。髙歌有鬼神。李蘇師友密陶謝弟兄親乃祖無遺恨慈孫是替人。

△黃景昉

登釣臺

銅雀臺

月夜突過林守一書捨

詠馮夫人和戎

九日山懷古

送二兄可發之陽江時連得大兄可文撫州訊悵別並寄

○登釣臺

先生饒隱具隨手足魚鮏【句俚】瓜葛從吳市裘竿傲漢廷奴狂終有態客重不須星【妙語】應識還山意鴻飛悔未冥

○銅雀臺

遙憶銅臺宴登堂各自親小侯鄴下長新婦洛川神天地私雄主。風流想【字弱。易一去入聲字。仍佳。】古人猶聞書記好。橫槊待徐陳。

又

尢有驚人語謂【云】山不厭髙上天應板蕩老猾出風騷冢上今磨劍牀頭舊捉刀黃須偏好武未肯愧三曹【引曹彰作結請客稍遠】

又

莫信言肝鬲欺人術太工過車防腹痛。得檄愈頭風。牛老犢何罪巢傾卵已空楚江鸚鵡血。芳艸至今紅。

○月夜突過林守一書捨

不遣通名刺探瓶坐索嘗侍兒私致語上客是何鄕【率宕如見】禮數吾眞闊風騷汝所長定知今夜夢落月滿孤梁。

○詠馮夫人和戎

漢閣中天起君王駕禦才。圖形紛燕頷字牝亦龍媒鴻鵠髙秋怨蒲萄內苑栽只今西塞艸。曾拂錦車來。

○九日山懷古

似爾供流寓休官策未迂駁班秦硯眼夭矯晉松須近寺鐘分綠磨碑字餂朱相傳舊舶使曾此祭天吳

○送二兄可發之陽江時連得大兄可文撫州訊悵別並寄

庾嶺舊秦餘風煙四望舒岸墻堆蠣蛤庵屋蔽棕櫚彊進官廚酒。頻馳子捨書。楚人矜意气。賦或重相如。

又

楚水粵江暮雙鴻信自飛不愁行路屢反覺在家非。祖地花悟姑壇種藥肥。好思姜伯約。爲母寄當歸。

附句太平庵。鐵互通泉古。冰壺濯夢寒。送守瓊。嵐深魚米郡。岸白馬人家。龍巖。九州島曹氏史。百洞董公山。歲暮。要兒書郁壘愁妹嫁鍾離。裂竹驚山鬼。燔肝祀竈君。澤國菇爲飯。官窯瓦似霜。石痕揫綠玉。松質臥靑犀。

△鄭元勛

登香山來靑軒

○登香山來靑軒

紅香淸冷界幽不避遊蹤有例看山檄無閒報客鐘魚浮人影外鳥起馬蹄中【奇而眞】二百餘年柏頻觀駐六龍

△閻爾梅

嶽墓﹝四首錄二﹞

冬盡潘木公馮猶龍錢密緯招飲北固復移米家山房﹝二首錄一﹞

○嶽墓【四首錄二】

興亡天已定君偶處其窮但愛人臣節。安知社稷功。【正論大識】大臣窺上意天子忌精忠夜雨啼荒墓階花未忍紅

又

艸刱膺天籙康王念已灰不肰六師去。指日兩宮來。紫塞雨霜暗。靑衣君父哀。試看公死後。誰踏賀蘭隈。

○冬盡潘木公馮猶龍錢密緯招飲北固復移米家山房【二首錄一】

江南江北隔。遠影盡蒼肰岷力能開地霜波自洗天。【險鷙句法似季重】巖寒封鳥徑渚碎織漁船翠積金焦晚松毛一兩拳

△陳名夏

促織

初秋

將放舟郗山有所訪

過褚秀禧別墅有懷

喜珍叔楚弟至

舟泊桃源示實楚弟

初入山

獨坐

宋布衣詩

太姥山送雅如

曲周觀半舫先生獄中示孫捲愴肰而作

眞定諸子從子學

○促織

觀時念微物。宇下迫繩牀不獨關離曲猶能勸織裳國風燻鼠近風俗鬭雞傍倦客何堪聽秋聲與夢長。

詠物之作。纖巧易。大雅難。如丂蘊藉。非髙手不辧。○五六妙甚。文長有其工秀。無其閒婉。賞音者自辧之。

○初秋

方秋變。客思不欲久離鄕自對星河出旁觀熠耀行寒聲將八九淸影到衣裳屈指江云客蘋花岸正長

柔澹有音外之情

○將放舟郗山有所訪

風雨下輕舟【便自搖曳】羙人山外求一程楊柳岸片月野田秋水色盈衣帶橈歌起鶩鷗流云知客意不肯戀峯頭

結得不近不遠恰是此處妙

○過褚秀禧別墅有懷

西風倦遊客念子意難閒亂葉云垂幕深林艸閉關曉當湖上雨寒入夢中山南國音書胒。云胡使未還。

五六秀逸渾遠。元气自含。非晚唐可擬。結畱不盡。唱嘆淵肰。在文房集中亦不多得。

○喜珍叔楚弟至

一家人忽至【朴妙】甚喜獲平安。囊有故山色衣兼庭樹寒【關合多致】竹聲搖夜語雁影下秋瀾共說將歸意。明燈且進餐。

淸眞婉約

○舟泊桃源示實楚弟

河煙兼月影寂寂在孤舟燈火明城角。寒霜下野流幾朝千里路三子一鄕愁【顧逋翁一家千里外百舌五更頭如此風味正復不減】自問冬來客何如昔遇秋【說轉結法新】

○初入山

自念華陽路生疏爲客勞【起得蒼渾】分蘿行澗木看屋出雲濤人化三峯石松畱百歲膏。深幽無所患暑月進山袍

○獨坐

野色生虛坐門關老衲同秋棠啼雪鳥夕葉奏寒風石補宜人路樓開聽雨中【上句貼細。下句開亮。如此方名善對。妙得不板不疏。】閒居原足賦不待武陵東【結得閒逸有餘地】

○宋布衣詩

濟上鵝池子。能詩老布衣無鄰不借火【孤髙一語便盡】有酒卽忘歸。帆掛瀟湘澤風吹薜荔帷師襄終入海到此是忘機【不乏】

○太姥山送雅如

荒塗寒更苦主我是通家。數世憑風雅殘冬對雪花【對法淸活】何人端下石。有鬼善含沙。曾史名猶毀。呼天更自嗟

○曲周觀半舫先生獄中示孫捲愴肰而作

千里君從我三秋我送君【情事可感讀之欷歔】難將滄海淚。流作故鄕云。【鄕淚俱下】覓客通風俗依僧避見聞何時天下士談咲解吾紛【子長子美。千秋有幾。】

又

開卷成於邑看來淚作詩乃公思隺唳似我惜鴻儀新息猶傳誡。僧虔肯廢規兩家當戶子孤苦正同時

又

河山方極目。愁發漸成翁。誰見烏頭雪。空憐鴻爪風上書無少女去國有終童何日披雲霧。雞鳴滄海東。

又

對君銷永夜。何忍聽悲風。世險蒼蒼怒。臣孤黯黯通。龍門傳客趙膺黨識兒融偏是流離日長歌獨漉同。

○眞定諸子從子學

尙有較書鄰相招載酒醇朱弦寧向我白璧漫投人武庫森玄酉文昌戴紫宸談經良不易何必結通津

△方以智

歲杪立春送又漢之金斗

贈汝陽山人

懷劉濟甫梅惠連王在明諸子

出入愁﹝十首錄一﹞

○歲杪立春送又漢之金斗

歲暮無家者天涯更送人【語不堪終】曰歸猶是客。同病不知春嘆息鄕書語。馳驅酒市塵。自非兒女子再四忍沾中

○贈汝陽山人

說劍老他鄕弓衣作藥囊【崛彊恢奇】少能談鄭白晚更好岐黃斷事多奇中施人有異方聽言英蓼敗斫案舞低昻

○懷劉濟甫梅惠連王在明諸子

但有綠沙洲誰爲赤■﹝山鼻﹞遊江山新落葉。風俗雚臼悲秋。磨盾時看賊籌兵卽可侯武昌連夏口。招手白雲樓。

丰致宛約猶有文房君平之遺

○出入愁【十首錄一】

羊裘亦苦寒陋巷履霜殘酒市千錢少。屠門一嚼難。撫心知隱痛張膽與誰看甕牖飛沙起休彈桑葉冠

△萬壽祺

甓湖道中雜詩﹝六首錄一﹞

○甓湖道中雜詩【六首錄一】

淮水無聲去東風日夜呼市橋春店馬。官驛晚檣烏細雨連花節輕寒弄椏趺蕪城前路遠得達石頭無

劉昭禹云。五言律如四十个賢人。著一屠沽兒不得。覓句如掘得玉匣子。有底有蓋。以此論五律。可謂難矣。如年少此作。眞中唐雅唱。未易多得。要之五律須是得其气韻。气韻旣合。則淡處自味。率處自老。朴處自深。差之毫釐。卽離絕遠去矣。才情工麗。猶是第二義。

△陳子龍

汶濟雜詩﹝十首錄一﹞

晚秋郊外雜詠﹝八首錄一﹞

燕中雜詩﹝二十首錄四﹞

哭周勒卣﹝八首錄二﹞

石齋先生築講壇於大滌山卽玄蓋洞天也子從先生畱連累日﹝八首錄二﹞

過東阿懷曹子建

秋歸涉黃河﹝三首錄一﹞

朱家巷

襄陽

○汶濟雜詩【十首錄一】

涓涓流石路離別在南池地脊如天黨山根足雨師【奇語】牛羊龍女宅。松柏禹王祠。爲有朝宗道。川符貢不衰

○晚秋郊外雜詠【八首錄一】

天髙回野曠不復聽吟虫衰艸居肰白寒花彊自紅霜明羣雁影葉冷一溪風柟栢猶寥落亭亭極望中

淸婉又一調法大手何所不有

○燕中雜詩【二十首錄四】

西宮花向夕南內樹臨秋雁塞云成陣龍沙月近樓羽林天廐馬謁者閣門籌。共見升平日誰分聖主憂

又

聖代離宮少威儀備漢年龍池云出地鹿苑艸連天夜樹移溫室。秋禾熟弄田。但能勞夢卜宴坐理朱弦

又

昔有龍門嶺居庸苐幾層但聞通一道兼得護諸陵烏散髠徒鼓。雞鳴候吏燈。新添八校尉。胡馬日飛騰。

又

河朔多遊俠金鞍白鼻騧雙鵰秋渡海。羣鹿夜尋沙。【苑中鹿冬時趣逸海濱食鹽至春始歸】舊業髙東第。新兵領北方。按鷹臺【在南海子】下宿。應識苑中花。

○哭周勒卣【八首錄二】

壁立無愁色蕭肰湖海風依人嘗气盡慢世爲途窮薄祭虛王導遺書乏所忠古來稱寂莫。未必與君同。

又

昔日長千里紅樓隱暮霞酒狂如僕射。情死似瑯琊松柏西陵樹菖蒲北裏花春風夜臺路玉勒向誰家

○石齋先生築講壇於大滌山卽玄蓋洞天也子從先生畱連累日【八首錄二】

傳聞玄蓋洞遠接巨區流。尙與人間近疑從天外遊玉芝丹竈夜。石鼓碧雲秋。不見羣眞會相攜到十洲

又

三山迷漢使更起白雲壇【起勢淩雲】環佩天風滿。旌旗海日殘。艸侵羣帝靜。月度九霄寒。惆悵乘鸞女。焚香獨夜闌。

○過東阿懷曹子建

文苑風流散賢王池館空應劉存古誼吳蜀恥奇功嶽樹春云外漳河暮雨中最憐不得意睇盻雒城東。

○秋歸涉黃河【三首錄一】

秋水下龍門黃河九曲渾【有振衣千仭之勢】西來浮日月南徙劃乾坤羣燕盤渦掠千帆折澑奔茫肰思禹迹何處是昆侖

○朱家巷

漆沮周後國丰沛漢王家雪霽都亭柳。春生原廟花。山川畱第宅。日月近京華。萬乘曾遊地鳴笳起暮鴉

○襄陽

江漢西郵重荊襄南紀雄諸侯悲峴首。耆舊失隆中。燧色通秦塞。妖星下楚宮。不知大堤女。何處舞春風。

△顧夢遊

哭震父﹝四首錄一﹞

過鄒舜五隱處

寄僧

○哭震父【四首錄一】

晨夕披衣路蹊空林影深歸春必同送守歲不孤吟畫就兒爭乞杯幹客自斟依肰風物在開眼是悲心

欵暱在目

○過鄒舜五隱處

三畆盡栽竹一隅安一亭【規置埜逸】不知湖近遠但覺日蒼靑交澹來朋少心慈施藥靈冰蒓情所寄日日弄煙江。

○寄僧

寒山無客到破寺有僧存數折入松徑一籬開竹門耕牛間旱土野雀噪饑村托缽知空返霜天煮蕨根

△吳偉業

夜泊漢口

偶成

溪橋夜話

○夜泊漢口

秋气入鳴灘孤舟逼夜闌久遊鄕語失爲客別人難望火知星淡聞歌覺浦寒算緡惟賈客誰者任盤桓

○偶成

獨向閒原住山廬繞碧潭兒童驅健犢婦女簇眠蠶紅葉包江鮓靑絲挈海蚶秋來鬭茶處。又在道人龕。

淸綺歷歷

○溪橋夜話

竹深斜見屋溪冷不分橋老樹連書幌孤村共酒瓢茶香消積雨人影話良宵。同入幽棲傳。他年未寂寥

△單恂

自東平至阿山徑覽古

茌平夕況

檇李道中懷羅有持明府

○自東平至阿山徑覽古

馬首翠屏合行來樵響中人煙收碓冷客背褁氈紅官柳齊臺雪神鴉漢碣風悠悠黃石去悵佇暮林空

○茌平夕況

孤村宵籟絕霜鐵走檐淸野月寒將乳山煙靜似酲。寄囊僧類迹聽角戍爲情鄕夢憐風切鐘邊喚曉徵

後四句近纖

○檇李道中懷羅有持明府

翠袖鏡芳川霜叢紅欲肰稻孫翻曉露鳩婦語晴煙社酒菊鈴寺漁歌葦絮船此中詢父老皆曰使君賢。

△周鼒

煙雨樓

贈醫

○煙雨樓

煙雨樓邊過卻逢煙兩中丹牕靑冥上碧漲畫橋東細水魚兒出頑花隺頂紅五湖多異客疑一見紺瞳

○贈醫

何必潯陽隱搴裳詠碩人銀筒仙艸貴玉匣祕書眞俎豆桃源器須麋絳縣身【瑰麗】相逢彈素局竹院白鷴親

△呂陽

過窯嶴驛

○過窯嶴驛

諸峯皆峻絕窯嶴獨參天云布衣裳滿花鋪茵褥全鳥巢蠶繭合人足馬頭連【警絕】登眺同康樂輿夫亦可憐

△朱灝

屏居僧寮

初月

○屏居僧寮

艸昧無生果燈然不夜天盡灰香有刼長爪隺成禪解石藤爲縛詩崖水作聯閉門蒙半衲木落是僧年

○初月

具體滋纖影蒼茫未墜煙山餘如發地光作始波天乍見幾忘指還參都是邊有無差別處大抵肖初禪

△陸彥龍

雜感﹝十首錄二﹞

○雜感【十首錄二】

又傳盧子幹。討賊並無功。久拜中郎將誰歌皇甫嵩黃門多送賂白馬自彎弓猶報京觀築。城南斬地公。

又

不聞司馬法墨絰任邊庭將父勞王事銷兵有孝經尙方誰請劍左輔動妖星欲畫麒麟閣燕肰好勒銘

△曾異撰

水口舟行

○水口舟行

曲曲換溪容舟行雲鳥從爭灘輕櫓勇蹲石小漁恭。【本子書釣使人恭語用來不覺】駛水兼山走【理無景有】香風並樹濃目前難應接未暇數靑峯

△邢昉

海上雜詩﹝十八首錄二﹞

○海上雜詩【十八首錄二】

數武卽荒陬濤聲莾未休灘幹覘蟹路。風截捕鰉舟列肆通蛟館遙山想蜃樓三山尋禹迹渺矣更安流

又

蒼茫瞻萬色想象賦玄虛龍气看如蝃。蛟人出媵魚乘蹻誰獨往【蹻卽龍气也。海賦雲乘蹻獨往。】織素此潛居正朔東門闊。紛紛隸象胥

△杜浚

孝章至自吳門過訪雞鳴山寺登閣遠眺

○孝章至自吳門過訪雞鳴山寺登閣遠眺

幽徑山中邇同尋遲子遐息身還有地極目只無家寒閟千峯雨煙消一陣鴉【畫不出】舞幡風更急往事問玄沙

△金堡

易水﹝四首錄一﹞

○易水【四首錄一】

相視不以目明明方寸心樊生一語痛田子數言深劍術畱銅柱羅衣恥斷琴九原無悔色。成敗未知音。

△李雯

三冬長安雜詩﹝二十首錄二﹞

○三冬長安雜詩【二十首錄二】

神臯畦町細深井轆轤盤玉甲新蔬茁金芽宿麥寒天鵝侵塞遠野隺噪風漧日暮紅塵歇。吚吚畫角殘。

又

風塵不可斷日夜羽書飛龍武分偏較。華林樹大旗。小侯初躍馬。天子正宵衣。夕對諸公府蟬聯侍虎幃

△宋徵輿

揚州﹝四首錄一﹞

劉生

○揚州【四首錄一】

分茅仍擇地降盜盡爲兵佳麗楊州郡悠楊帥府旌馬驕垂柳色人浴大江淸隊隊關西語黃昏滿舊城

○劉生

十年三輔客弱冠五陵豪柳葉穿珠彈蓮花映寶刀春遊芳樹暖秋獵朔風髙新拜金吾尉期門賜錦袍

△左國林

弔龍眠

○弔龍眠

碧潭多倒影斷磬綠苔痕樵絕聞猩語魚遊聽石言樹無黃一葉。云有白孤村。川谷流人血難招月下魂

△吳徳操

長安雜詩

○長安雜詩

蒙袂顧西東飛塵隔帝宮指天徒見斗。省歲又恆風。舌結金人後。頭搶木吏中鵲巢𨿽可賀星貫幾曾空

又

復壁能藏客張牙有厲聲亂丁爭月米。內府好夷兵。搖首先鉤黨。吹毛早負荊。喧呼傳北寺。敢作董逃行。

又

市井通輕俠欺人匭可投作家惟赤手。賣主卽蒼頭。睚眥淩三輔詼諧善五侯公卿張贈答。皆自大長秋。

△左國棅

雜詠

得吳二莆田書

○雜詠

屯田空有策詔下日催漕西北泉皆血東南地不毛河幹迷運道海闊戒飛濤解甲喧呼者爲虞作若敖

○得吳二莆田書

黃葉吹秋至風含細葛裳紙傳藤角貴筆染荔枝香半榻懸娥月孤齋擁豹囊雙魚由蟹井遙送到云章

附句烏窺沙畔肉。馬飲窟中冰。水腥龍鬭急。日黑虎行驕。糧少兵爲賊。巢空鬼作村。僧亡鐘亦去。梁斷燕還來。

△陳焯

贈燕又

○贈燕又

治易淮陽久長平又不封幾時陳十事淸嘯足三冬斗北星流火天西暮有烽益州恬退者。劍影出芙蓉。

△方其義

舟行

○舟行

江上行人少狂歌何必緘。湖平千里壑塔作幾層巖岸有無枝柳船多不掛帆雪花飛帶雨片片落靑衫

超肰淸逸於龍眠體中又別

△孫臨

從鴛湖返武林舟中夜雨微月

田舍

○從鴛湖返武林舟中夜雨微月

孤篷容抱膝雨過露將華忽聽秋來雁。方知水上艖鄰舟敲石火隔樹見人家歸去亦流寓年年天一涯。

○田舍

荒畦殘黍後村捨少人來囷粟無餘粒山蔬變野苔官軍方馬去。田父始牛回。耕種城西地。誰爲顧艸萊

皖桐著述之富。推克咸爲最。其詩已縣國門者。有肄雅楚水我悝大略齋數種。不下千餘篇。旣美且富。蔑以加矣。子玆選意存梗槪。不能多錄。有欲窺其全者。閬風蒸霞。玄圃積玉。恐非寓目涉足之可盡也。與密之博依。可稱一時瑜亮。集自單行。故所錄翻從簡略耳。

△周聖楷

嚴州懷玄贊篆仙兄弟

○嚴州懷玄贊篆仙兄弟

數夕當新月溪山行復遲夏云孤客舫。秋水故人期閱世無如厚髙名不盡詩。與君兄弟好。忘卻亂離時。

气全不必求字句之工

△周永年

仲冬望後殘菊

書貽少文

久不見翁仲謙忽作洗松圖題詩其上攜以過訪

過元嘆新齋

菁山夜泊

○仲冬望後殘菊

節經大小雪花尙耐淸霜黃白漸加紫根莖復茁秧抱香蘭室裏避影橘燈傍明歲開松徑東籬肯就荒

○書貽少文

經戶分前後披帷各枕書。過從寧厭密。生客任教疏粟盡難憐鼠河枯不羨魚詩成互相質相見覆吟余

○久不見翁仲謙忽作洗松圖題詩其上攜以過訪

只此一城隔。遲吾十載逢已徵君簡亢亦見我衰慵人老宜休樹風疏不漏松入來詩畫裏拂拭任從容

○過元嘆新齋

屋後重開徑新栽竹樹疏出畱僧守舍【好行徑】坐傍佛攤書多卻買山隱。忘爲近市居。猶憐才塞向野色隔庭除

○菁山夜泊

川晴惟許泊山近不容登岸叟與【立】談虎溪漁歸借燈【偶肰幽事】倀聲村路鬼【不必再入虎】咒力夜船僧來夕前行盡舟停筏可乘

附句臨溪鵝鴨陣。貼屋豆花棚。屋矮煙棲樹。場空月就人。蒓詩。拖綫垂釵腳。凝脂透水晶鰣魚。官家截江网。中使獻鮮船。薦及櫻桃候。來從石首前。詹曰至惠圃澗待雨添水竹須松補煙

△宋登春

連日風雨驟生薄寒分甘哺孫賦詩自娛園蔬時醪亦足養老

○連日風雨驟生薄寒分甘哺孫賦詩自娛園蔬時醪亦足養老

江城風雨夕茅屋短長吟歷歷秋花發翛翛落花深老憑孫暖眼。客用酒寬心欲買羅含宅曾無作賦金

△胡爾偉

答贈徐元嘆

○答贈徐元嘆

風雅貢毫末神遊未面先懷髙冰玉積研破雪霜懸寵辱同人世幽閒任自肰囊中無匹絹。何以答諸篇。

△釋弘忍

香北峯訪隱者不遇

○香北峯訪隱者不遇

風勁不容屋幽人多在龕。【徑界奇】石雲藏定火巖澑破經函大士方出汲。諸天爲守庵。野心空欲問凝望碧溪南。

潭吉詩。予從扶輪。取四言及五律二首。固是精拔。又四言如微波似紡。五言如論詩如論兵。得要如得權。眼低無端倪。金鐵同一堅。等語。皆有深想。但餘篇好作不了語。突禿枯黝。全不可解。當由未經烹煉故耳。人或賞之。遂益自信。悞之不淺矣。摩詰哭殷遙云。勸君苦不早。令君無所成。古人相成之誼如此。卽詩文亦其一也。使潭吉之詩。止於如是而遂已。爲之友者。其得無過乎。

△莊祖誼

團山驛遇雨

○團山驛遇雨

仄徑度橋西蒼茫一水迷隨車奔壑動。逐馬過云低。林濕靑相足【不可解而可想】禾滋綠未齊嗇夫顏正解莫漫嘆濘泥

△胡文蔚

冰壺洞

○冰壺洞

山異泉多幻。潺湲響一壺。遙疑峯頂落翻聽石心呼缽飲知僧有瓢斟詎客無何須顏索酒。只此勝村沽。

△吳士權

雙龍洞

○雙龍洞

雲暗水淙淙然犀照睡龍牽舟翻入壑戞石忽聞鐘曲曲流花徑垂垂壓帽峯行將瀛海近瑤艸拾三冬。【結套】

△魯憲學

黃鼠

○黃鼠

邊地無珍味南來貴所稀賜貍刁約戲。買璞鄭人非。野社豈容灌。秋盤但舉肥【用舉肥字典而韻】況丁方歲惡倘爾濟調饑

△周立勛

過隨州

○過隨州

東國隨爲大。何年更築城地連唐蔡古。水散厥溠平。暮竹依猿狖荒臺。立斾旌從來作賦客愁絕爲南徵

△於奕正

天津衛

○天津衛

河而江而海會此曰天津【拙而壯】北向神京護。東依左輔屯。魚鹽百貨路。柔勁五方人。夕影帆帆集欽哉鼓吹頻

△徐孚遠

曉入京口

○曉入京口

獵獵風稍勁驚流伏枕聞晨鐘下巖際。戍鼓列江濆。已辧南城樹。新添北府軍。亂離知未定淹泊對孤云

△彭賓

送楊扶曦知湘陰令

○送楊扶曦知湘陰令

湘中稱福地佩印識才賢喜气迎靑艸輕橈蕩浦煙含香芳杜畔視事碧灣前念昔同攜手驪歌還自憐

△宋存標

晚山行旅圖﹝自山云入情入景﹞

○晚山行旅圖【自山云入情入景】

秋色供深眺煙迷隔嶺松歸云引飛鳥野燒亂羣峯驢背傳人語鄕書帶月封【景中人言外意】勞勞名利客同聽晚山鐘

△孫永祚

村莊雨過

○村莊雨過

虹外斜陽斷田中奔澇渾腥呼翻渚鴨濕臥涉泥豚旗影水祠靜。籌聲漁市喧。插秧天正好。明早綠村村。

△曹溪

遊李司空橫雲山園登星戶作

秋泛

村中看紅葉

○遊李司空橫雲山園登星戶作

園以山爲骨山非園不膚【找一句似贅而妙】置身星戶上搔首洞天殊蘿曲捫將舌云深步若鳬丹丘如可指從此曠觀乎

○秋泛

渺焉憑一泛野意自相招不向孤煙往焉知秋水遙【淸渺無際】蘋開香岸岸鷗暇白朝朝況有靑山望長天未寂寥

○村中看紅葉

樹亦令人艷冬紅始見奇葉爲詩者色霜乃畫之師【與玄宰先生詩辧煙霜同意非深參畫理者不知】知與醉鄕近【欠老】望將花事疑歸禽同此況共賞夕陽遲

△黃傳祖

惠因寺

○惠因寺

隔樹望飛棟經過幽一方拳桑畱供養遠岫作垣墻髙閣黛相簇石街靑未央澗流寂無語遊者坐成忘

△張一鵠

雨後新綠

○雨後新綠

年華嘗攺色春艸獨含情新沭疑勻黛初酣類曉酲晴光驚乍暗【就晴處見暗。妙得新綠神境。】池影漲無聲【影漲妙】聯袂尋芳徑攜尊聽晚鶯

△梅朗中

過兪其章西疇

○過兪其章西疇

石路濕空翠艸堂秋磵邊到尋髙樹話。就據小牀眠。散帙過【去】新雨薐田逢好天【朴妙】陶家風味淡晨夕亦隨緣

△劉敷仁

程序如邀泛洲渚

○程序如邀泛洲渚

擇遊如擇友【泛遊人不知】深隱澹湖光穿荻山容出停舟柳路長楚謳接【連】梵唄吳語憶河梁。稽阮君家事不【非】資采拾香

△曹爾堪

遣興

○遣興

一曲渠通澑千枝柳送晴辛夷寒別塢。甲第冷荒城。竹馬從兒戲蒓豬【卽有據。亦不如龜字較顯。】作婢羮卻憐遊子路曾向白門行

附句牡丹春後錦。枸杞雪中燈。城低千戶蟻房小一村蜂。藥欄花罥雪。石磴菌生香。柳渠銀鯽脆。桃浪雪鷗妍。門開風蹴絮。水淨月吞鷗。雁整將飛字。豚吹未上潮。鳥頑蹲佛頂石老占僧傍房。自山云傍字不若房字妙。

△錢光繡

歸鄞寓東郭茆庵

○歸鄞寓東郭茆庵

故鄕翻作客一榻暫依棲瓦比油衣漏居同宂處低孤燈分佛火冷飯咽僧虀卽此得空寂窗前聞曙雞

雪中登山云。冷浸溪兼石。疏堆樹作山。孤山云石得先生骨。云疑髙士顏。舟次云陽云。岸髙徐見月。水急易生潮。登牛首云。天湧山爲浪。云扶石作梯。秦淮集泛云。酒勅花奴勸。燈呼月婢停。皆佳句也。

△程邃

射陽湖進舟急雪偕如須分拈

○射陽湖進舟急雪偕如須分拈

不識嚴風勁奔艘射迅流夜聞湖獺嘯寒結旅人愁驟雪明遙岸孤燈碧小舟【岑迥在目】篙師頭畢白。安泊理重裘

△韓曾駒

和巢居

○和巢居

久厭紅塵苦人間出一頭。交蘆隨地隱百尺不名樓欲攬扶桑轡疑登竹葉舟商山樂未減橘叟得良籌

卷十一終

●明詩平論二集卷十二

五律四

周岐一首

何亮功一首

冒襄一首

吳道新一首

錢秉鐙二首

劉芳一首

兪南史一首

孫淳一首

馮舒一首

吳鵬先一首

王元懋一首

歸莊一首

錢龍惕一首

陸貽典一首

毛晉一首

董漢策一首

張屈一首

蔡維寧一首

沈顥三首

閔先一首

胡梅一首

劉錫名十二首

徐波十首

文震亨二首

楊補一首

陳宗之七首

黃承聖一首

黃翼聖四首

邵彌一首

釋自扃四首

章美二首

張澤七首

管正傳一首

錢位坤一首

周惟正二首

周治一首

許元功一首

朱鳳章一首

淩一槐一首

王倪一首

釋性筏一首

杭萯三首

徐彥一首

費誓一首

徐煜興一首

徐燇熺一首

葉襄二首

徐增二首

禇篆一首

徐泰一首

朱陖三首

兪南藩一首

△周岐

阻風燕子磯

○阻風燕子磯

曉日淡無力沈沈吹墮【向】東壯濤堪碎石敧閣怪當楓水亂朝疑雨。檣多夜聽風傾囊無握粟何以慰途窮

△何亮功

喜休那先生忽至

○喜休那先生忽至

呼童重秉燭病態近何如有口眞狂士。無家豈索居。老拳藏短袖。小品出奇書。尊酒江樓興何須食嘆魚

△冒襄

鸕鶿源觀溪水

○鸕鶿源觀溪水

淸淺如泓玉芳漪拂細煙織波羅帶狹簇浪鏡花圓翠鳥照無色寒潭別有天猶憐濺錦石疑是雨花泉

△吳道新

晚宿髙郵

○晚宿髙郵

數葦雜檣竿孤城落淺灘鳬飛煙气散湖浸夕陽寬月遠銜山小風鮮射目酸呼童頻貰酒前路更當寒

△錢秉鐙

南園雜詠

紫溪道中

○南園雜詠

艸閣經時下牀頭萬卷尊官爲閒刺史客是舊王孫病起童精藥人來隺護門南村如卜宅倘可伴朝昏

○紫溪道中

雞鳴深竹裏隔水見人家壤黑多栽漆煙靑識焙茶小姑能縛筏老嫗善乘槎暑气蒸秧馬。紛紛出稻花。

△劉芳

黃山雜詩﹝十二首錄一﹞

○黃山雜詩【十二首錄一】

險絕尋幽境風枝是古藤短松身百結頹竈影微燈遮夢惟髙月【句荒】牽云獨老僧淸風拂巖半俯視越兢兢

又泉底一峯動。亦奇景。又濕翠粘頹趾。凝煙朿凍腰。淸遠披秋墨。柔藍散穉鬟。俱佳句。

△兪南史

喜顧能毅荊溪過訪

○喜顧能毅荊溪過訪

閉戶正深念故人親【來】叩關。知君溪水上【上水】見我夢【君】中山。【夢中山是籠統語。不若還他實際】率爾問家事從容閱【宜平。易看字。】舊顏。蒓羮淸不厭詎肯便言還

相知眞率。泛肰交往。卽欲作此等語不可得。

△孫淳

巢居詩﹝和韻﹞

○巢居詩【和韻】

爲領湖山好邀云共一巢愛文畱翡翠知足羨鷦鷯承露添余飲批風進客肴海棠花發未登木任譏嘲

△馮舒

出刑部獄初寓邸中﹝八首錄一﹞

○出刑部獄初寓邸中【八首錄一】

痛定猶思痛經冬嘆累囚扶搖看羊角太息望烏頭本謂天常定。還愁鬼有謀。祗今無用憶。並作夢中遊。

△吳振鵾

題馬叔明巢居

○題馬叔明巢居

恭人稱集木偏爾興奇哉揖客爲猱上排云喚鳥來風柯驚臥郡天酒接行桮莫以淩霄險髙危試更猜

△王元懋

莫畏

○莫畏

莫畏常爲客。霜華壓鬂來中寒天令虐善病酒關開數卷千場夢孤衾只雁哀遠心聞禁析無味五便催

歷落壯憤得杜之骨

△歸莊

寺寓接家信未得歸

○寺寓接家信未得歸

空囊來寄食往往畏人憎破屋經旬雨疏窗獨夜燈何心長作客無計可酬僧百里家鄕路扁舟未敢登

△錢龍惕

柴門

○柴門

一帶新楡綠柴門蔽老梅晚晴蠅蚋亂秋暑木棉開雞塒低墻角牛宮壞土堆寂寥無可語云盡暮山來

△陸貽典

閠春和韻

○閠春和韻

春賴閠加添圍碁勝事兼焚香供怪石移局傍疏簾簇勢侵中路攢花占角尖最宜長日雨窗外冷纖纖

△毛晉

和春深詩

○和春深詩

何處春深好春深賣酒家射洪釃竹葉劉白釀梨花王佩三洲客金貂七貴車風前拚一醉遲日未云斜。

△董漢策

題半月泉

○題半月泉

新月入泉澗瓊宮失所司行雲畱不住秋水澹相覊地軸開靑眼天工寫白眉萬年淸冷意弦影令人思

△張屈

野望

○野望

偶爲天地客想見古風存鄕曲通耆舊相思寄笑言。明光晴白水幽寂雨黃昏。府主無煩事。連峯與蓽門。

△蔡維寧

新月

○新月

故故客邊新柰予遊倦人欲遮林一葉才露瓦余鱗仄正安無定寒纖照不勻望歸天外路。展轉共如輪。【結晦】

△沈顥

懷匡山

其仲貽酒錢快成

歸來

○懷匡山

匡廬一掬裏雪眼嗽天根【奇句】

時落凍僧影不逢飛鳥痕。夢中石門路。月照柴桑村。【神到語】春水自此遠幽期空復存

朴妻幽響不可以迹象求之

○其仲貽酒錢快成

罵世果皆醉到予難獨醒病猶寬藥譜渴欲毀茶經。是月有佳月。吉星來酒星。經旬試開眼春老花冥冥

老致如疏梅古石

○歸來

近事那堪問歸來江上秋有生難免累不醉易爲愁落葉開蓬徑斜陽閉水樓獨憐垂釣處霜滿子陵裘

中唐風味

△閔先

周君治齋中夜坐

○周君治齋中夜坐

踏燈候予至彌見是深交厚積一門雪寒吹四壁膠疏煙淺鼠徑直樹險烏巢冷淡貧家事淸茶冰夜敲

△胡梅

和黃奉倩山居

○和黃奉倩山居

歲寒山气肅住久土風淳靈境多瑤艸【太就口】荒途總敗榛雪封猿竇栗風墮隺巢薪谷口思相訪君如鄭子眞

亦率

△劉錫名

得黔中家報

古江侄生母死黔圍中唁之

惠山古松

送古露女於歸詩﹝四首錄二﹞

白龍洞﹝在堯峯相傳有白龍省母於此歲一至石璧一愈爲湛川師坐禪處﹞

管待庵歸襯長安暫泊胥口悼以四律﹝錄一﹞

蒼雪扈芷二師過代巢

荒庵夜泊

卽中師過談兼懷伯氏

夏秋亢旱七夕前有餉新黍者志愧

立秋日遠志見過喜公在坐

○得黔中家報

手迹眞堪倚虜情如面言始知黔尙在敢信汝還存片紙經多難。開函安一門十旬無意緒。憑此暫招魂。

工部支流元嘆

○古江侄生母死黔圍中唁之

承寵翻爲誤生還志已乖兒啼感將吏【警切】魂弱怯邊崖通徳傳誰續智瓊祠可哀睢陽曾享士汝幸尙全骸【恰有此結】

○惠山古松

名泉山籍甚復占一株松【起手法異又有餘勢】人向影中古云看濤外重僧衰陳往事石怪得相從惇迫同舟客因君緩去蹤

全用唱嘆頓動本題不須實語襯貼章法老立意髙

○送古露女於歸詩【四首錄二】

女子疏於父余於汝不肰母慵身代字子劣意加憐【眞至語。但何意唐突佳兒】內則晨昏語。宜家雪月天。舅姑推昔分相送得安眠【壻家胡氏。舊爲中表兄弟】

又

幾歲晨昏梵淸勸學父爲遺風全祖母小輩一經師【對法】擬雪憐童慧調羮憶母慈他年繼露照此日詠關睢

○白龍洞【在堯峯。相傳有白龍省母於此。歲一至。石璧一愈。爲湛川師坐禪處。】

瀠洄石似水絕壁遂能深。鐫字苔難蝕如龕洞莫尋。老龍省母迹。古徳坐禪心。二事已今古慚余方一臨。【結亦老】

○管待庵歸襯長安暫泊胥口悼以四律【錄一】

畏死妻孥手。魂歸襯不前。詠觴今已矣。城郭故依肰。遠賵書詩力。空囊宦隱仙。畏途終譽處。一疏聖人憐。

○蒼雪扈芷二師過代巢

齋日方依佛相尋見淨緣松陰澄午寂蘿气養晴煙靜朴天中影風騷教外禪漸欣人事少庶可數周旋

○荒庵夜泊

扁舟無意泊偶爲磬聲畱水脫鴉如葉【寫出荒寒】雲荒水一樓。病僧扶杖晚塵佛背墻秋【憂】艸路更微月。冷風來不休。

○卽中師過談兼懷伯氏

曠士如霜月髙嚴不易親。一燈常共夜。四顧嘆無鄰短景深談過虛窗落葉頻天親還在念西向憶殽秦

自蕓秋字攺憂字爲妥。更不如�字妥。

○夏秋亢旱七夕前有餉新黍者志愧

憔悴歌云漢三時力未齊勞人蚤致此安坐愧勤賫香色沾初雨艱難念晚畦食新償底事喜懼戒山妻。

溫厚宛折

○立秋日遠志見過喜公在坐

共是淨名徒。單衣露數珠。入林禪悅聚寓奕世情枯夏去天如醒涼來人始孤逢君日易過。茗粥對雙梧。

△徐波

陽羨淨公寓疾荒齋仲秋辭去便間問訊

宿弁山寺同周虛生

除夕念顧默孤失約

簡華亭鄭明府求一隺鶵

寓園送歲

王徳操三世單傳不茹葷血七十初舉一子社中賦之

樓雨望萟香山下梨花

寒樓晚眺念姚雲峯病起

久寓天龍與衍門常過奉倩睫巢

槲葉笠

○陽羨淨公寓疾荒齋仲秋辭去便間問訊

盛夏深村住秋期仍出關藥煙昏古屋笠影在它山塵帳蛛如織空巢燕偶還此歸勤入觀常坐只如閒。

○宿弁山寺同周虛生

雲峯終不近石路寺門前霜蔓懸重風庭聚葉圓【圓在風字上見淸切】殘燈連曙鳥眾響【小雨】入鳴泉愛此淸虛夜同君得晏眠

○除夕念顧默孤失約

曾許同遲暮俄肰歲已遷扁舟常在眼。攜手又明年夜雨吹燈後花寒倚杖邊天涯雙寂莫轉可見相憐

○簡華亭鄭明府求一隺鶵

苔而無人破常思一隺行孤琴宜有伴短柵已先成。快剪【字纖】涼宵夢。將窺獨立情。華亭名產在誰復解長鳴

○寓園送歲

未【何】嘗得歲力歲去豈關人【送得扯淡歲當一咲】久客兒童長。貧家雞犬親發疏容到白夢好爲兼春流轉芳年慣何勞用病身

○王徳操三世單傳不茹葷血七十初舉一子社中賦之

晚子猶居長。生機故未窮一啼傾賀客余乳益衰翁泡影存三世。蔬根接素風。慚人相問訊。只作弄孫同。

謔得有趣不妨柔厚

○樓雨望萟香山下梨花

聚處千株雪臨窗一望平冷煙投易化髙閣照嘗明看漸生微綠開難值小晴雨中雙白燕具有惜花情

三五淡淡不著相肰移它花不得故妙

○寒樓晚眺念姚雲峯病起

斜日明遙岸孤村人鳥歸溪雲隨水化山色捲簾微藥力持孱質吟聲滿破扉衰遲念親友並復愛餘暉。

气厚似韋

○久寓天龍與衍門常過奉倩睫巢

宅近茅庵路相從不厭頻詩箋連四壁。茗飲具三人乞食難稱客行遊易過春。還鄕計轉決我自愛吾鄰

○槲葉笠

取蔭惟圓影由來千葉成魚鱗相次密蟬翼未云【欲同。】輕掛壁僧思借窺林鳥不驚蓋頭心計廣茅屋更湏營

附句盥掌槎松雪。挑灰炙硯冰月明親到客花影獨眠樓友道遊方覺。情言醉後多。風光隨獨鳥。霜力獻新洲。破瓶流積凍。覆缽印圓塵。乘流一平視。雲水略相當。煙中孤棹響。花夜兩湖香。麥芟微徑直。菱占一溪灣。煙薄難離竹。風微只動蘭。溪靜如歲。冰輕不拒舟。

△文震亨

六月廿四荷花生日﹝二首錄一﹞

由石窟望湖中靑浮白浮諸山如在几案兩洞庭在縹緲間蒼翠撲人眉睫坐而忘返愈上則愈奇而余足繭目疲復從覺如所啜茗而歸步步惜別

○六月廿四荷花生日【二首錄一】

舊氏稱溪客新封署眾香有絲皆命縷無子不連房四面無衰相。千花共吉祥。想當擎雨後更吐夜珠光【花中十客。蓮爲溪客。四面觀音。蓮花名也。】巧而不纖

○由石窟望湖中靑浮白浮諸山如在几案兩洞庭在縹緲間蒼翠撲人眉睫坐而忘返愈上則愈奇而余足繭目疲復從覺如所啜茗而歸步步惜別。

湖勢渾無際山名半號浮更從松轉徑。愈見水吞舟鳥道搴蘿入螺龕破壁求杖藜嫌遽返奇絕未能畱

△楊補

望天都峯

○望天都峯

不待知名異尊雄儼望中一根惟直上羣帝此相通龍气命今古雷威祕始終難思煙霧裏。其頂竟何窮。【昔有人登頂。雷雨隨洗其徑。】

△陳宗之

賣輿

晚眺

過異度師園居時多傷逝之感﹝四首錄一﹞

晚泊寶應謁元君祠

紅綫

家園

○賣輿

此物驕吾足棄之良有原已甘徒步苦兼省僕夫喧花暖賒長耳。沙深喚短轅。綠油扉底客。若个免乘軒。

○晚眺

北郭晚晴天雲霞澤國鮮稻芒籠蟹罩菱葉打魚船大柳新鴉宿荒墩病犢眠眼前眞楚楚池上月初弦

○過異度師園居時多傷逝之感【四首錄一】

病骨抱搖落復兼傷逝深老成畱碩果神理惜亡琴師友三生淚文章後死心【鄭重溫深】平居飛動意淒咽是知音

○晚泊寶應謁元君祠

傑閣河壩畔嚴冬肅客舲萬鴉屯樹黑百雉凍雲靑嶽瀆環三界。風雷列五丁。應知造化力來往仰威靈

○紅綫

漳水銅臺揭佳人夜獨遊仙根凡數盡。國難主恩酬紅雪刀圭嫰靑鋒劍術收【遒】幾人知大俠蹤迹半神謀

○家園

新綠坐蒙密當階護水田蜺旓樓欲繡蝸瀑壁皆泉腕怯慵書鬼囊羞澀酒錢南牀靑月吐竹外幾時圓

又

綠蔓懸墻出朱魚擲洞浮養煙成藥塢鬟水作花洲雞黍徳公過琴尊陶宰畱自肰塵外想灌木亂吟秋

附句厭雨聽鳩婦。安筒引蜜王。石火刀三寸。雲帆婦半帬。檢書從女乞。瀹茗喚妻甞。牧童驅野馬。鮫女斫沙蜝。魚批銀鬣短。蟹繡鐵衣肥。鑿壁挨茶臼。移書浣筆牀。彩虹蓮掌秀。花露菌脂黃。

△黃承聖

紺泉爲汰公賦

○紺泉爲汰公賦

峯頭掃亂煙洗出一枝泉淸冷源流異甘香供養偏。醒心忘旱歲撫掌類逢年。定力神叮護機緣詎偶肰

△黃翼聖

秋晚訪元嘆故鄣山居

渡黃河

沈去疑行後余而先至下相夜話志喜

渝城度歲﹝二首錄一﹞

○秋晚訪元嘆故鄣山居

寒近客難久淹畱見汝情全家共晨夕肴核出經營樓晚積山色村孤聞棹聲【荒寒如歷】應知別後夢煙水更分明

○渡黃河

禹迹無尋處空傳疏鑿年濁泥旋作浪荒岸遠千天白有蘆橫港靑無山過船江南煙樹眼到此一茫肰

字字是渡不犯賦黃河實位此趁題之妙

○沈去疑行後余而先至下相夜話志喜

各嘆風波滯輕裝羨爾先別來通夕夢意外一尊緣蘸水初【宜仄】更月撥弦何處船旅歡那可久燈火促分眠

瑣瑣入情

○渝城度歲【二首錄一】

風俗他鄕異。巫歌達四鄰江明無月夜。猿喚不眠。人眷屬生兼死。年光臘帶春。客中艱一醉辜負物華新

△邵彌

題贈伯敬先生

○題贈伯敬先生

披幄試秋爽葉殷霜气先欲雲山自別不雨水仍鮮息影羣峯表尋吟瘦樹前偶忘林外好石蘚厚千錢

△釋自扃

飼饑烏

貝葉齋二沙彌薙發

一笠庵

謝州來見贈木棉新褶

○飼饑烏

近人非爾性雪甚柰饑何散粒情稍慰防機慮尙多翅寒時撲漉喙凍自摩挲晴色猶難必飛翔勿厭過

○貝葉齋二沙彌薙發

發心先後別落髟采一時同愛重膚同捨身輕累早空影圓雙鏡咒花試兩衣風【秀潤】貝葉家詮在它年學並通。

○一笠庵

編初生葉想取蔭在圓齊霜重花渾壓寧頁寒月未西出林懸不帶入畫小爭題【仄秀似李才江】隺氅誰能擁書燈伴夜棲

○謝州來見贈木棉新褶

洛遊多上客貂破朔風前枯稿吾何質。鮮華有此緣芠荷湘隱制槲葉嶽居編慚愧頭陀行。平生一衲便。

附句園蔬春半雨。隴笛午餘晴。藤月立殘夢。竹燈吟倦身。一窗文選日四壁菊花天小院淸陰足閒身道品香

△章美

出塞曲

潤城春了

○出塞曲

秋原燒不盡天騎壓邊陲劍戟霜花動風沙朔气披鼉開七伐鼓。龍合八方旗。斗大樓蘭首今看漆酒卮

力追初盛

○潤城春了

春事與誰同疏衣四月風羊眠坡舊綠燕啄樹新紅路客休涼磵。楊花逐暖風未知江上月多少到簾櫳

婉約芊綿得詩之韻

△張澤

棲鴉

新夏雨中簡云子仲木

病中

同衍波聽云虎丘後溪泛舟因過佛惠

與云子衍波庵中夜坐

旨齋

冬盡過云子虎丘便歸

○棲鴉

漸欲成來去【已若紛泊在眼妙妙】林聲帶晚遷出霜分落月歸雨記炊煙葉散知秋攺羣寒見影連應慚無遠志謀食雁行前

○新夏雨中簡云子仲木

鄰煙才著午風雨似初晨寒暖臨窗半【初夏景色眼前道不出意警語渾或是偶得或輕百煉總非率爾可辦】靑黃夾樹新。晚晴將整幘隔水憶殘春想見林廬處琴書惠愛親

○病中

此時三嘆意悔使一身輕藥气繁心止燈光曉夢爭淹畱過短晷皇遽想平生【極時眞景能常存此意去道不遠】彊欲忘前事如何耿耿情

○同衍波聽云虎丘後溪泛舟因過佛惠

細雨終殘日聲過落雁初柳長門未暗梅散棹能疏【句似湊】斜港鄰分火寒村晚借蔬【瑣事幽趣】沿洄愁易盡燈火及林廬

○與云子衍波庵中夜坐

松古徑難暝悵肰山月光。起行棲鳥散雜坐埜橋荒良友懷中事寒林夢裏霜【淡至髣髴不可爲象心甫】十年蹤迹異今夕可能量

○旨齋

日色到門靜。幽懷如可尋鳥翻秋樹影雨隔夜燈深一月坐無事空齋間此心【淡遠有悟】寒琴與殘菊。相對助微吟。

○冬盡過云子虎丘便歸

有懷非一節惻惻去畱遲別子無閒日空山又此時【聲情在筆墨之外】幾家寒傍水。數鳥凍棲枝。菲薄今誰托窮年失所之

△管正傳

贈張幼靑見訪

○贈張幼靑見訪

故人騎隺至別久若新知豪气任寥廓髙談無近時白靑予汝眼大小古今兒【傲岸】對酒吟佳句春風落帽遲

△錢位坤

代程桓思寄內

○代程桓思寄內

深閨望柳陌一曲下秋千妙舞回輕雪微歌托楚天文君因酒力飛燕失風前翻恨黃昏近離愁更可憐

△周惟正

維陽道中雨

長興姚賞延雨中止予松閣

○維陽道中雨

未攺繁華舊門開瓦礫間震鄰【叫云。】何處檄【笛】送晚隔江山【送晚字新】舴艋愁中路。茱萸夢裏灣。卻憐花月地。風雨放邗關。

○長興姚賞延雨中止予松閣

君亦賞松閣。訪余山雨中。三年通此信。一世見斯翁。素髮掛淸雪竹冠流古風門前維艇子正及桃花紅。

似有意步趨震甫而格法自不稚弱

附句月移靑嶂塔。雨過綠蓑船。岸語同鄕客。燈光舊酒家。柳煙飛客舫。竹日掛僧鞋。但令兒下食。且以石當關。雪浪茅花走。頳山土脈幹。玉切傷荷藕。香蒸出水菱。

△周治

喜雨﹝端午次日﹞

○喜雨【端午次日】

蒲香猶似節人醉雨聲中書屋燈微濕花渠澑暗通曉蓑煙滿岸夜网柳初風自媿方爲客吳山綠已同

△許元功

贈吳源長

○贈吳源長

峯轉幾灣水如君是住山因思太古靜。更見神仙閒松響落欹瓦嵐灮窺閉關梅時半月雨。日夜聞潺湲。

△朱鳳章

避暑嵩山林下

○避暑嵩山林下

境出層煙外淸涼始得全。恩思好風在。恍遲幽人眠山合不生路【妙句】林深欲攺天一陰已莫極何獨此爲肰【結晦】

△淩一槐

鄰農

○鄰農

共井如兄弟。相依幾歲周鳴雞三徑曉落葉兩家秋警仗溪南大。耕呼岸北牛。年年祈賽裏。同棹醉歸舟。

△王倪

村中曉起

○村中曉起

微雨潤初暾朝華煙露村鳥飛爭出樹人起各開門。【眞朴】農鍤侵泥濕漁罾動水渾勞勞民事內生計不堪論

△釋性筏

野庵早起

○野庵早起

鳥啼春樹曉自起掃柴門人語橋頭市雞聲雪後村暗黃流井脈細綠長莎痕已有山農過。陰晴與共論。

△杭萯

鹿城夜泊

至夜和非兀

次韻送非兀

○鹿城夜泊

孤舟停宛宛客子勉相怡山郭戈更早寒漁報皷遲【一早一遲俱形寒況】水嚴冬涸月肅夜交時【眞景】引夢向蕭屑徘徊仍有思。【結乏】

○至夜和非兀

無端天亦醉節序不須知野屋關門早窮村貰酒遲北風人散後南國夜長峕石榻通宵冷陽回詎可期

气悲語渾澄練得來

○次韻送非兀

不堪君此去日暮客途難山雪長鑱柄江云短釣竿心期皆汗漫足迹僅蹣跚記取薇拳長春風亂石灘

△徐彥

灌園

○灌園

新竹透墻出斫來成果筐楊梅三伏紫橙橘九秋黃。花戶酒盈甕。石林書滿牀。悠哉灌園叟身世渾相忘。

△費誓

題武子丘樊隱

○題武子丘樊隱

世事今無問丘樊喜落成閒雲酣石影古隺聣琴聲酒自疏籬出煙從嫰艸生坐深空俗想不必入山行

△徐煜興

貰酒滿壺頻

○貰酒滿壺頻

遠公初不餉畢卓恥無能伴月杯憐淺依鄰價未增儀寒貞士骨醉醒讀書鐙旨酒吾生事忘名並愛憎

△徐燇熺

訪朱云子先生

○訪朱云子先生

齋敞容山气晴煙動野花冷泉雙戶出。新竹半溪斜有客皆如水。無峯不起霞。謀生難問策鞬戶注南華

又山中詩如鶯黃來薜戶。炯綠帶松房。石寒虫帶蘚。杖響狖穿蘿。絕有思致

△徐增

卽事

示弟

○卽事

春早絕塵事迆門靜不嘩風窗人費酒雪樹鳥疑花獨柳衝寒直危橋向水斜垂垂天欲暝倚杖看歸雅

溫秀語如對其人令我欲傾家釀

○示弟

看餘年踰壯鬱鬱竟誰陳善病慚吾弟。謀生累老親。衰門應合儉。末世喜先貧。風雨𨿽如晦母令古道湮

△禇篆

虎丘塔院望佛慧庵朱云子所寓水亭

○虎丘塔院望佛慧庵朱云子所寓水亭

舟淺容輕渡髙岡綠到灘荒庵松發茗幽壑艸疑蘭小閣衝波動春衫對水寒遙遙難致語峭蒨與同看

△徐泰

春暮寄遠

○春暮寄遠

櫻筍徵髙會風流正爾思春歸花雨外人病麥秋時小店蘭陵酒靑山甓社詩殷勤緘黛盒誰畫別來眉

△朱陖

送方雷赴丹陽

初冬過支硎山居

寓靈建寺

○送方雷赴丹陽

此方予舊曆念子未周旋風景變過驛琴書勞換船迆車蒿岸曲。酒斾土橋邊。亦復壯遊事無令鄕思綿

○初冬過支硎山居

古岸髙。黃葉虛堂透。夕陽朔風分雁陣寒瀑動魚梁沽酒宜兼酪炊茅尙帶霜夜來煨芋熟深語共匡牀

○寓靈建寺

幽棲亦所慕頗怪劇寒荒城柝連淸磬廚煙隔妙香涼深疑夜早晴久覺秋長覊旅兵戈際饑驅益自傷

△兪南藩

華山含光師法堂聽講

○華山含光師法堂聽講

樹影分溪色松風帶犬聲僧翁上猊座。樵客過茶坪。花滿香難辧山重翠易生晚依禪榻臥一綫佛燈明

△葉襄

北山晚眺

秋夕旅懷

○北山晚眺

獨向髙原望孤城雉堞浮紫楓山路晚。黃葉墓門秋。野燒爭。殘照涼煙壓。暮洲蒼茫雲樹暝極目轉生愁

○秋夕旅懷

旅愁驚物變涼月照空灘萬木同寒雪千山隔暮煙虫心知夜苦。桐影怯秋單搖落傷王粲淒其獨倚欄

補遺

丘民瞻一首

申綋祚二首

湯祖佑一首

△丘民瞻

對雪選鍾譚集

○對雪選鍾譚集

荒江老屋裏。斟酌竟陵詩。相發空涼意。多搜幽曠辭比郊爲已細視島固多姿恰好前山雪髙寒到我眉

△申綋祚

山莊

冬夜寄林若撫社長

○山莊

曲曲小漁磯淸泉護板扉晝長看樹綠春老送花飛�岸鳥相和開軒云半歸醉來吟不斷新月正霏微

○冬夜寄林若撫社長

居肰在空谷明月滿階除竹翠安禪榻花香醉客居遊乎方以外惜此歲之餘學得如鸞�乾坤等敝廬

△湯祖佑

息莊

○息莊

欲續松風夢荒村更閉門野橋新斷板古樹老蟠根。敗榻穿雲影頺墻長月痕倚天長嘯處自覺布袍尊

卷十二終

●明詩平論二集卷十三

七律一

葉向髙二首

利瓦伊禎十八首

顧起元三首

邢侗一首

董其昌九首

鄒廸光六首

曹學佺六首

錢謙益十七首

王思任七首

程嘉燧八首

婁堅三首

李流芳二首

葛一龍五首

沈徳符九首

尹伸三首

米萬鍾一首

周祝一首

鍾惺七首

譚元春三首

馬之駿一首

唐時升一首

吳鼎芳一首

何喬遠三首

蔡復一二首

方震孺二首

何吾騶一首

髙出一首

張爕二首

方孔照二首

韓上桂一首

兪安期十首

徐遵湯二首

△葉向髙

和題方正學先生祠

南歸過淸源少師霽宇王公遠來相送賦此言別兼以爲贈

○和題方正學先生祠

燕歌一夜滿都城。此日雲霄奉聖明不見官儀隨舊主猶聞天語喚先生兩朝事往恩還在。十族魂消怨豈平。爲問精靈何處是雨花臺畔子規聲。

莊嚴警切。如此等作。不得不推先輩風度。

○南歸過淸源少師霽宇王公遠來相送賦此言別兼以爲贈

干戈何意動邊州宵旰誰分聖主憂班壓朝中仍出鎭。功成塞外又歸休。十行手詔迎車勞。諸部夷王控馬畱。知是安危身尙系非熊勛業好全收

△利瓦伊禎

禦史大夫王公開府檀州督四鎭軍事﹝四首錄二﹞

趙太僕奉使豫章王邸便省覲司徒金陵﹝二首錄一﹞

隋宮次韻

送林民部之陪京

送吳光祿握滇郡倅

晉王舉中子開宴西園應教

南都

爲茅生悼亡

送順慶劉守

民部李起家水部

讀馬仲履天都載作

張侍禦出守梧州

○禦史大夫王公開府檀州督四鎭軍事【四首錄二】

運籌帷帳日從容千里精神自折衝棡鼓曲聲傳涿鹿柳城烽信接盧龍海云晴閃旌旗影朔雪寒飛劍戟鋒馬弩關亭甌脫遠。春來甲士半歸農。

又

日畿亭隧界扶桑。上將星躔北斗傍。武庫甲兵飛紫電。名家事業出靑箱。射鵰鳴鏑風斯下歇馬論文夜未央狼子野心諸屬國莫教鼙鼓動漁陽

○趙太僕奉使豫章王邸便省覲司徒金陵【二首錄一】

傳家幾許簉鵷鴻世徳髙門自不同九列官聯三品上一時人望兩京中香秔粲雪司農賦。梟騎成云太僕功。早晚尙書臺並入承恩座隔禦屏風。

盛唐風格。大家舉止。如此等作。於鱗極意處亦不能過。

○隋宮次韻

繡柱珠簾玳瑁梁別開西館象咸陽百轝螢散華鐙遠五斛螺供畵黛長羽衛橫陳迷日景彩花成樹奪春光琵琶新曲安公子。爲報並州有李郎。

又

十年辛苦事遼陽野鬼煩冤古戰場气盡英雄沈鴨綠。情多兒女學鴉黃飛郵果送同心結迎輦花開並蔕香尙食鏤金龍鳳蟹隨潮猶貢舊時筐

○送林民部之陪京

畵省新泰計相權。君恩深重賜環年移來長度山郎令。策有成書海王扁閭左已徵秦市籍。江南猶告漢緡錢。含香起艸諸曹事早晚封章達禦筵

又

旄牛徼外故多奇都入才人絕妙辭木有十華浮若水蓮開千葉昌滇池靑羗勁卒飛軍號赤斧仙官主簿祠洱海年年淸夜色。形如初五月生時

○送吳光祿握滇郡倅

昆明簫鼓振樓船不似南徵習戰年。天馬河收新產子。碧雞山問舊遊仙三郎廟貌靑林外四姓軍容赤甲前莫學娵隅蠻府語。專城參佐貴中堅

○晉王舉中子開宴西園應教

離宮選勝自先朝況是充閭物色饒園有桃花能結子庭蕃椒實遠揚條五文摩頂麟兒石一曲將雛鳳女簫更向九成臺奏鼓。玉筐新燕語偏嬌。

○南都

舊邦偏霸一隅雄。帝命維新自不同。再辟乾坤淸朔漠。雙懸日月啟鴻蒙。春開蒼震靑陽後。斗直黃旗紫蓋中。率土王臣修職貢。江流萬里亦朝東。

又

親提三尺渡江來。宇宙東南帝業開。不盡風雲生沛澤。方升海日見蓬萊河山兩戒朝宗地艸昧諸臣將相才髙廟神靈時出王龍文五色正昭回

又

旌旗劍佩擁椒除。尙想戎衣革命初綠艸不侵雕輦路紅雲常護紫宸居金銀宮闕三山外煙雨樓臺六代余誰謂長江天作塹八荒今日共車書。

又

鐘山龍躍大江前。六位時乘起禦天述作聖明三紀度。本枝孫子萬人傳黃圖漢室誅秦定蒼籙周京卜鎬先卽有新都開洛水憂勸莫忘肇基年。

○爲茅生悼亡

壁間遺掛自流芳明月南端引恨長魂夢往來猶旦暮神光離合乍陰陽師爲素女圖空列名曰玄妻鑑已亡腸斷同心相結處西陵松栢老禁霜

○送順慶劉守

少年三紀領科名執法風霜白簡生遷客浮沈曾別駕爲郎拓落在陪京【風調翩然。�旎蘊籍。此律中要事也人於此待處多不著心眼。如何欲言聲韻之道。】載攜魚佩麟符去遙向蠶叢鳥道行開府南徵師未捷於今郡將有幹城

○民部李起家水部

異代才情水部同可知官屬大司農書傳遁甲開山後職在河圖括地中一自靈昆開別苑。憑誰厭勝起新宮。曹郎不少含香奏獨秉精誠達帝聰

○讀馬仲履天都載作

辟雍多士與周旋博學宏詞自斐然籬落有行皆筆札。輶軒無語不丹鉛。五千關令修玄訣。九百虞初誌怪篇欲置帳中恆祕玩都人好事已流傳

○張侍禦出守梧州

天開五嶺綰蒼梧郡將專城佩虎符銅鼓匏笙分部曲椰漿掛蠹出行廚金畱道士乘舟日。砂長仙翁煉藥鑪。聞道客江春色好綠波渾似掌中珠。

△顧起元

送羅拙庵守敍州

大司成李次卿兄晉少宗伯學士應召北上﹝二首錄一﹞

莫愁湖

○送羅拙庵守敍州

雙旌五馬玉麟符臺枕江流峙郁孤東望九關排虎豹。西徵萬里入魚鳬。才名共憶越君子。文學爭傳漢大夫。同社故人偏感別白門楊柳未藏烏

○大司成李次卿兄晉少宗伯學士應召北上【二首錄一】

入朝將押紫宸班。祕史先成石室間。風采乍驚臨虎觀。天香旋喜近龍顏。時聞赤羽傳三輔。歲遣朱輪訊百蠻。拭目金鑾新詔下侍臣初對浴堂還。

○莫愁湖

蕩漾澄湖玉鏡光羣峯環黛畵螺長酒人樓隱千波闊。溪女船回一水香。鷗夢不離捐佩浦燕泥還上郁金堂石城人去遺芳在誰憶雙鴛向雒陽。

附句誰傾萬斛銀河水。自摀千門玉杵霜。天河兵洗蠻王砦。月覓人登漢將臺。調猿月傍宵鐘起。衝虎風從夜錫還。壽杯十斛金陵酒。舞彩三朝玉府衣。瑤宮霞滿蒸丹荔。珠浦潮香躍錦魚。

△邢侗

秋日寄懷黃開府寧夏

○秋日寄懷黃開府寧夏

洮河雙鯉綠波盈書到加餐萬里情晚磧蘭臯愁玉塞。秋風羗管憶金城盤中赤柰霜前果寨外黃羊臘後羮聖主垂衣莫西顧已將方略付營平。

△董其昌

酬虞徳園吏部

送許水道

贈狄將軍

杜日章將軍楡溪釣隱圖

贈劉夢胥黃門

送李太史封秦藩

送蕭九生方伯

次韻詶葉少師臺山贈行

詶李京兆克庵備邊疏

○酬虞徳園吏部

七十二封山下居五千四百藏中書文人自具生天慧。吏部今爲選佛除。恍忽之間含有象。湟盤能度盡無餘。慚予學殖多荒落祗作空緣老蠹魚

○送許水道

維揚淮海錫圭余雅愛焚香把道書拙宦十年蒼水使。論交半畎碧山居。璸珠總逐廉泉出。龍性眞於俗网疏任是風塵滿天地。可能磨滅許公渠。

○贈狄將軍

急管繁弦寫竹枝聽來不作異方悲六千君子舊名將兩隊美人新教師便許覊心■﹝扌棄﹞綠醑可無佳句比紅兒若論湖海鷗盟在再入花源未可知

三四麗詞響調千人亦見餘恨欠警切

○杜日章將軍楡溪釣隱圖

濠梁之樂子非我欵乃一曲秦無人手鑄黃金爲少伯。頭簪靑笠比玄眞。胡兒飲馬畱泉脈。海客盟鷗問水濱。煙艇莫言空載月半營魚陣半談兵

起手抝調森挺又本色結裏奇快無比

○贈劉夢胥黃門

中壘名聲重夕郎十年江海又班行金錐抗疏千秋論玉尺量才萬丈光遼左羽書飛赤白甘陵龍戰灑玄黃。憂天亦有羣公疏共道時艱倚召方

○送李太史封秦藩

持節俄將視艸虛策文仍是史公書人從眞气曕星使。槎泛天河上斗墟明月小山叢桂裏新秋一葉剪桐初【娟秀】離心已托南徵雁能到羅浮問起居。

○送蕭九生方伯

能將落葉對投簪身世肥臒戰已酣四嶽雲開飛斗北。兩峯秋爽憩湖南。時逢堯舜爲方伯歸事羲皇亦子男見說衮衣思吉甫容宗蹤迹久江潭

○次韻詶葉少師臺山贈行

驅車宛葉逐遊塵春出秋歸似雁臣聞道晚來差喪我論才少且不如人石渠書擬讎同異金屋恩須問故新入洛媿虛先達薦初衣仍返會稽薪。

○詶李京兆克庵備邊疏

淸時共愛玉門閒。歲歲名王事欵關。何限乘軒邀上賞。幾誰越俎議行間。消磨細柳將軍壘無恙燕支婦女顏壯爾籌邊多勝算先聲今已到天山

附句。靑螺拔地存堯市。白馬淩波立梵宮。人從隱後稱湖長。水在封中表谷王。名著靑蒲臣似矢。家傳繁弱子爲弓。曲水竹林分左右靑山賓主列東南谷名子午眞盈一。坐守庚申不但三。子捨舞衣朱紱貴。春宮橫捲黑頭師。芝蘭一一分湘浦楊柳依依似漢南病解維摩非病處。才全莊叟不才中。

△鄒廸光

飯三茆宮

謁禹陵

靈峯洞﹝洞甚軒廠似數間大廈石級上下凡數百丈始入﹞

舟過吳江

憩徑山環秀樓

石梁洞

○飯三茆宮

星宮月闕俯巑岏宛轉徐攀百尺欄天酒醉鋪黃葉臥胡麻炊和白餐武林城傍眞人席。羅剎江圍太乙壇。鳯管鸞簫吹不住翠微髙處擁仙官

○謁禹陵

江漢懷襄大塊浮胼胝誰復奠神州黃金白錫千年貢。玉匣珠衣萬古丘麋鹿空山疑世代龍蛇畵壁走松楸髙飆蕭颯虛巖夕。能使防風地下愁。

○靈峯洞【洞甚軒廠。似數間大廈。石級上下凡數百丈始入。】

郁蕭臺殿鬼工妍。琢壑雕巖幾萬年直入蒼穹方蹋地又窺玄極始捫天。山頭髮帶三芝艸。洞口涎流五色泉。石扇■﹝阝歨﹞開霞蓋舉懸知白日迓飛仙

○舟過吳江

軟浪吹花匹練明霞城如帶水虹橫地多篁筱惟三戶。人住菇蒲老一生。比岸漁舠齊結网當秋茅屋盡添荊獨憐陌柳風流盡不似王恭月下行

○憩徑山環秀樓

絕巘開衢屈曲通排空仙掌系靑驄僧居地肺長銜日佛立天心但附風峯勢虯龍多矍踢泉流虹蜺有雌雄不須爲設桑門饌石甲山毛腹可充

○石梁洞

石屋耽耽駕石梁不知閱盡幾滄桑天關閃出雲霞片。地肺潛生日月光。追琢尙畱神斧迹淋漓時瀉帝臺漿因嗤王烈塵心在。負卻仙人大洞章。

附句抺煙水面開初麗朿霧山腰舉漸輕觀海。金輪躍出空中地。瑤島分明物外天。萬國航王突歸禹貢。千年驅石想秦鞭。登赤城山。霞旗髙掛三千尺。天闕雄圍十二城。印枝劈虎巖猶在。玉牒投龍澗已荒。遼左。十道進援非實額。八關索欵是虛要。生駒絕食難存馬。掘雀爲糧且及貂。孝陵。玉匣春秋承內使。石鯨風雨護材官。僧刺舌指血書經。指椎瑪璃流爲液。古片珊瑚屑作花。羅什鍼玫先不律。神光血噴灑袈裟。

△曹學佺

送戚山人之內黃兼柬鄧遠遊明府

金陵懷古﹝六首錄一﹞

喜諭子奮陳有美至自潘州

送米彥伯還永州

送鄒孟麐

聞被畱之報

○送戚山人之內黃兼柬鄧遠遊明府

三月鶯聲別故山萋萋芳艸照離顏春光白下無多日夜月黃河第幾灣【風韻天然。可與季廸白下有山皆遶郭。淸明無客不思家。並美千古。】置驛正當賓客盛。弄琴遙識使君閒。閨中易作刀頭夢。珍重休過博望關。

○金陵懷古【六首錄一】

鍾阜商飆館已傾。至今哀壑起秋聲鍼樓銀漢含情望畵屧金蓮逐步生日落盧龍迷古戍。天寒白馬走空城。不堪重理玄暉詠極目澄江似練平【右齊】

○喜諭子奮陳有美至自潘州

端州別向嶺西涯。膩雨荒田走鹿車。乍爾離羣才作客。重來聚首復如家千峯陽朔蓮爭吐八月江城桂未花最羨北流山下過可從勾漏覓丹砂

○送米彥伯還永州

看山興盡馬蹄忙剩有煙霞納客裝瀟水入湘終古碧零陵生艸至今香【名句不磨】月明不見孤峯雁菊信遲開十月霜嘆息愚丘人已逝空聞欵乃過滄浪。

○送鄒孟麐

投荒半載歸無路肆力千秋念豈灰彊出預知今失計送君偏感昨同來【激昂頓挫。端足下淚。】登臨已信山川美。疾病還憂瘴癘催爲問故林泉石耗幾番風雨閉蒼苔

○聞被畱之報

蠻煙那可一朝居豈謂恆情獨反予。臺使苦畱頻削牘。家人遄發復回車敢云何有夷方陋聊覺相安漢法疏獨使少陵千古恨。秦州城北艸堂墟。

出語有體怨而不怒風人之遺也

△錢謙益

吳門寄陸仲謀大參

吳門送福淸公還閩

送兵部董侍郎總督宣大

乙丑削籍南歸途中作

寒食日幹王仲雪諸人小集津逮軒

題淮陰侯廟

宿遷

秋原耦耕﹝山堂之名耦耕爲予與孟陽結隱於此也今攺築於墓田之左仍揭其額以招孟陽﹞

白溝河題張於度屋壁﹝於度名果中新城人明經篤行左魏諸公急徵皆主其家﹞

次韻答金壇於惠生

寄督漕張禦史

張玉笥中丞晉秩少司空總河奉旨召見枉別山堂賦

田國戚奉詔進香岱嶽渡南海謁普陀還朝索詩爲贈

送塗徳公秀才戍辰州兼簡石齋館丈

寄劉大將軍

送孫光甫再守泉州

○吳門寄陸仲謀大參

步屧相呼倒接■﹝日離﹞東阡南陌夜歸遲檀槽奏罷翻新曲樺燭燒殘覆舊棋燕賞花時無主客。催徵酒社有文移。謝公底事情懷惡。只爲中年有別離。

○吳門送福淸公還閩

拂衣歸揖武夷君九曲仙山帝許分釣碣自攜新煉石。臥牀還弄舊書云。朝班攺隸三元會。錫命裁成十賫文。斗柄瞻相仍在手幔亭光气夜氤氳

又

閩海爭傳嶽降神匝天弧矢護生申契丹使亦知元老回紇占應見大人代許孤忠畱一柱帝思耆徳撫三辰吳門咫尺鄰閶闔珍重東山五畝身。

○送兵部董侍郎總督宣大

幽並兩道建牙中。列帳蕭然靜朔風千隊市場來種馬。百年禦幄護槐龍。軍前揮扇油幢碧。閣裏傳簽畵燭紅。插漢一峯屏障外。更煩前著策遼東

○乙丑削籍南歸途中作

單舸衝風滯楚州淮陰南下又無舟誰人解唱公無渡對此眞令我欲愁黑浪粘天排宋鷁。赤云夾日炙吳牛。頻年跨下橋邊水。招我勞勞已白頭。

○寒食日幹王仲雪諸人小集津逮軒

屐引奚奴杖掛錢只雞近局許招延貧家節物宜寒食病伎風光似禁煙茶白還爭分火候桃紅欲褪賣餳天淸平要著新詩寫好記崇禎第一年

○題淮陰侯廟

淮水城南寄食徒。眞王大將在斯須。豈知隆凖如長頸。終見鷹揚死雉姁落日井陘旗尙赤春風鐘室艸常朱東西塜墓今安在好爲英雄奠一盂【信母墓爲東塜。漂母墓爲西塜。】

○宿遷

枕畔車輪又一宵荻簾土銼共蕭條棧爭惡艸驢言怒炊仗殘通馬意驕野集煙稀知罄盡春田兆坼見龜焦溺人彊笑誰相問。莫以愆陽嘆聖朝

○秋原耦耕【山堂之名耦耕。爲予與孟陽。結隱於此也。今攺築於墓田之左。仍揭其額以招孟陽。】

罷亞風吹百頃香秋原正面耦耕堂。宿田爲我耝稂莠。卒歲輸他獲稻粱黃犢烏犍經國具水車秧馬救時方輟耕鬥酒還相勞耳熱休歌種豆章

○白溝河題張於度屋壁【於度名果中。新城人。明經篤行左魏諸公急徵皆主其家】

門外喧喧要路津荻簾土銼淨無塵夕陽亭下頻畱客廣柳車中每貯人北寺生還餘我在南冠死別累君頻臨岐苦語眞難忘。鄭重車中【人寰】七尺身。

○次韻答金壇於惠生

千重地肺一溪云。便闕東窓隔世氛五百年前逢薊子。三層閣上禮茅君曲城已種交梨樹連石新裁倒薤文咫尺慧車棲隱地滿頭白髮愧繽紛

○寄督漕張禦史

漁陽遼海尙紛拏粳稻東吳歲運賒鐵甕雲帆連析木金堤春水泛桃花過淮燕賞兼歌杜。抵潞風光正及。一石幾鍾憑奏報忍令膏血等泥沙

○張玉笥中丞晉秩少司空總河奉旨召見枉別山堂賦

金陵鐵甕賴帡幪新領河堤節鎭同橘柚秋苞長向日。桃花春水正分風。馬銜沈璧開前路。龍護探珠徙舊宮。千里洪河才一曲恩波取次到江東。

○田國戚奉詔進香岱嶽渡南海謁普陀還朝索詩爲贈

戚臣銜命報禖祥。玉節金函出尙方天子竹宮新望拜貴妃椒室自焚香鯨波偃作慈云色。蝗气銷爲瑞日光岱嶽山呼那得並。海潮音裏祝吾皇。

○送塗徳公秀才戍辰州兼簡石齋館丈

霜飛風擊白虹橫。終古還看馬角生。仗鉞不煩收李固。舉幡已許訟陽城爲臣爲友皆成是從死從軍總一行太息輟耕何所道炷香稽首頌王明

○寄劉大將軍

頭頞參差出五兵衝鋒略陣更專徵泰山石礪千行劍。淸濟流環萬壘營擲地漆顱供飲器漂池血瀋醮題名篋中亦有陰符在。悔挾陳編作老生。

○送孫光甫再守泉州

棠蔭秋來正蔚然兒童竹又喧闐繞城桐葉新幡戟夾路松聲舊管弦。問俗不須停皂蓋。之官仍是酌淸泉。他時溫詔如徵拜。記取重臨似頴川。

△王思任

韜光庵

李太虛太史神交有年奉使過蕪辱承佳什之贈輙和以謝

寄贈何和陽總戎定海

招寶山

至歷下恰雨

題靈福寺松

贈九江兵使梁懸藜年兄

○韜光庵

云老天窮結數楹濤呼萬壑盡松聲鳥來佛座施花去泉入僧廚漉菜行一捺斷山流海气。半株殘塔插湖明。靈峯占絕杭州妙輸與韜光得隱名

○李太虛太史神交有年奉使過蕪辱承佳什之贈輙和以謝

八公常欲礙劉安七子仍嘲植與桓有興頑曾偸息壤無才老復嫁邯鄲醉披漁發三千丈。隱竟羊裘十八灘。極感王孫憐顆飯而今不瘦任人看

○寄贈何和陽總戎定海

東南半壁拜通侯龍陣魚麗簇上游大炮海天傳萬國皂旗云影扼三洲風邊綃淚封鯨觀月裏蠻歌到鶴樓更羨麟章時晝錦玉門部落峽山頭。

木難火齊絕非耳目近玩然不可不欽其寶貴

○招寶山

海門撐突是何年老骨淩空拄石拳大壑混茫千古气一江衝破四明天驚帆膽藉云邊定畏壘心從障下堅黃蛤濁醪看落照十洲何必更神仙

○至歷下恰雨

一官車耳甘年塵西謫東遷未隱淪三匝又依華不注中原欲認李於鱗。龍蛇有骨隨云老海嶽初交得雨新爲問古亭惟歷下濟南名士幾彬彬

○題靈福寺松

禿髯醉罷戲參龍夢醒千年化怪松更疊蓮花靑蓋簇仍歸金界碧琉封踢開瀚海鰲常吽閃卻莎蘿兔不春每到月明人倚處飄然幾磬接山鍾

○贈九江兵使梁懸藜年兄

稜層鶴骨照冰壺幾鎭回翔起壯圖特借豫章求棟柱暫移廊廟駐江湖庾樓月靜人三楚廬嶽雲深鳥二狐王粲𨿽貧仍有賦應分鱘鮓醉春酟

附起句。微波如縠繡城南。人影初寒落鏡潭。中句。島嶂紫深俱化鐵。塞河號急不容冰。紅花白雪珠三弄。繡褓銀盆玉一團。帝觴餘瀝飛蒼雨。天衛勾陳怙紫煙。云聲不禁隨雞出。雪興從來到竹西。秋髙白雁聞寒杵露晚靑蘋發濕花。

△程嘉燧

過滁州方伯雨學捨

懷東臯

畵枯木怪石次比玉除夕韻

爪洲雨中閔健吾攜榼見餉走筆遣意

題長蘅次醉閣

再過杭州訪許成之同鮑溪父話舊

七夕懷平仲揚州

喜仲扶弟髙郵過訪阿防亦至

○過滁州方伯雨學捨

一從射策罷南宮淪落滁山一醉翁經術流傳歆父子。文章風骨漢西東。䢐年靑鏡韋編裏。過客荒亭斷碣中。老厭雕虫余習在莫云詞賦似揚雄

○懷東臯

種柳栽桃乍滿岡約爲漁佃住鄰莊。但同伏臘東西社。不問元龍上下牀。拂水正堅安石臥屏風橫枕浣溪堂何時鋤破東臯雨一段茶窠百本桑

○畵枯木怪石次比玉除夕韻

常年餞臘有新茶添卻庭梅點歲華爭喜小兒能愛客只嫌老子不歸家池塘無夢傷春艸門巷多時厭雪花貧病亦知難慰意漫圖枯木向君誇。

○爪洲雨中閔健吾攜榼見餉走筆遣意

江云沸白雨如銀挈榼銜泥愧所親樓上獨窺壺內客。市中爭看築旁人。鴟夷老去終逃世犢鼻窮來且任眞莫羨巖棲厭廛市與君元自出風塵

○題長蘅次醉閣

爲愛檀園開北合兩回三宿小房櫳坐深曲洞香燈熖睡美疏欞曉日烘。白拂花飛方丈雨。素屏灘響一牀風。但名次醉猶嫌俗合作禪棲住遠公

○再過杭州訪許成之同鮑溪父話舊

湖頭城角雨如麻宿酒殘歌夜鬭茶自笑經過無此客欲尋好事更誰家畱連別夢猶芳杜。早晚歸帆已楝花。人事年光應共惜相逢爛醉是生涯

○七夕懷平仲揚州

江邊一別兩悠悠湖上相思且滯畱千里星河同此夜廿橋明月自三秋無由結伴還鄕國況欲因人作遠遊潦倒更於何地會。見君空已雪盈頭。

○喜仲扶弟髙郵過訪阿防亦至

秦邸吳市兩茫然兄弟相逢各問年蒲柳過秋先似雪。燈花初笑欲含煙茱萸香冷羅囊後。叢菊寒生破帽前。難值江城風雨夜醉重姜被對牀眠

附句短气生涯新鬻硯。靦顏歸路老傭書。路斷羊腸三月雪。灣連鶴頸一江寒。寒鴉古木將軍第。螢火蒼煙帝子樓。投海輕雲峯山急挾泉疏雨寺頭飛遠雁如塵飛水面。亂帆如葉下吳頭。野風颯颯帆移浦。江暗戎戎表山。梅水白侵吳岫闕。蘆洲靑斷樶山尖。沙頭綠酒春聽鳥潭面紅妝曉看魚

△婁堅

寄孟陽﹝三首錄一﹞

君山懷古

首夏賦贈孫容宇兄

○寄孟陽【三首錄一】

君家庖饌出須臾【亦見在家經濟。待友精神。莫謂細事。】能使吾曹興不孤若待兼珍才下筯何如鬥酒便呼盧淸歌徐點當筵拍半醉還開掛壁弧似此風流人在遠料儂應得好懷無

○君山懷古

濕雲閣雨四山涼與客裴回話夕陽哀郢若令還故宇。封吳無復啟新疆。亭髙空翠來疏豁潮壯浮洲沒渺茫一自延州觀樂後。至今文采擅江鄕。

○首夏賦贈孫容宇兄

歲晚爲鄰暇卽過綠陰庭戶正淸和向來猶自春寒在卻後其如暑雨何。盍把桃枝迂野步頻煎麥顆詫陽坡詩書信是兒孫業。老伴相逢只嘯歌。

附句長日風花宜話別貧家蔬果易畱賓素業有傳堪世外。秋山無伴亦風前。收麥杖邊飛槳暮。鸊鳩聲裏熟梅天。云薄看收新獲稻霜遲催擘晚開棉月淨慣中秋半酒。春和好虐夜深碁。

△李流芳

錫山夜別閒孟子薪彥逸及從子宣之兒子杭之﹝二首其二﹞

答仲和韻

○錫山夜別閒孟子薪彥逸及從子宣之兒子杭之【二首其二】

繚亂鄕愁一夕生燭殘酒醒柰深更隔舩安穩歸人夢【羨得可悲】前路迢遙去客情。江月又催徵棹發。寒雞不待寺鐘鳴十年分手梁溪路。但覺衰頹負此行。

○答仲和韻

練祈南下水村賒一路秋風吉貝花到市鐘聲知寺近過橋柳色逐門斜貧能好事無如我。老解求間有幾家。若肯重來畱十日不辭淡飯與麤茶

△葛一龍

煙雨樓

送楊修齡先生開府南贑

韓孟郁熊羽人夜飲寓齋賦別

送王梧州

東郊卽事

○煙雨樓

煙雨樓頭春乍睛鴛鴦湖上鳥嚶嚶中浮片席空三面斜抱千家截半城【不須看畵】漁网曬來風柳變酒船搖出浪花生夕陽慣照憑闌妓一抺遠山紅袖明

○送楊修齡先生開府南贑

薊北新煙上柳條虔南晴雨散花朝月髙烏府彤弓滿。潮湧靑城玉馬驕江派九分憑四履風聲一樹格三苗還知不淺樓頭興。禮接詞人是下僚。

○韓孟郁熊羽人夜飲寓齋賦別

紅燈炙酒花气酣細雨細風香濕檐春殘復作有情別。官冷得於髙臥堪。一片沙黃分薊馬。千家柘綠養吳蠶。知君不問中人產。何處好山無半龕。

起止磊落矯矯若無意而气韻特老

○送王梧州

畏從將別復銜觴明發蕭蕭馬上郎路去九千惟挈子。年過五十始賓王嵐香作瘴持紅玉海气生炎化綠霜才人急公趨莫懶夜堂分燭昭桄榔

○東郊卽事

楡靑碎點水浮香蝶彩雙飛燕乳忙五里出城三日約。一年爲客幾逢場林嘶鐵色連錢馬井汲銀缾素綆娘醉倚東風春面面桃花亭子送斜陽

附句路花香散誰家酒。海樹晴窺傍驛樓。欃槍落處空南牧。鎖鑰畱中重北門。蹉跎兩屐自郊翠。剝啄一聲誰餉茶。煙雲屬部神仙吏。風雨淋漓瀑布圖。楚色易寒分雨棹。�愁難曙捲簾窓。倒懸鶻樹秋相擊。近長鷗沙水不親。

△沈徳符

邢州道中

送嶽石梁中丞再撫順天﹝二首其一﹞

寄南太常吳公行可﹝時敍蜀公晉二級三首其三﹞

冬日家園﹝四首其三﹞

永平

送李玄白都運之揚州﹝四首其四﹞

讀史有懷再次梁孟昭韻﹝四首其一﹞

送髙寓公令遷安

秋墅十首﹝其四﹞

○邢州道中

雞唱鴉喧雁徼遙蕭辰頓轡慰無聊衰翁態愧廉頗裏國士心傷豫讓橋雪岸渡冰鴻偶迹霜柯曝日鳥仍驕褐衣入趙空懷璧那得傳看到細腰【結有姿韻】

○送嶽石梁中丞再撫順天【二首其一】

弢弓臥鼓護皇州曉幙重開舊碧油壁壘又新承號令。貂蟬自昔出兜鍪書騰大捷朝磨盾。火報平安夜上樓。拓地定教過肅愼。醫無間外不防秋。

○寄南太常吳公行可【時敍蜀公晉二級三首其三】

妖氛萬里暗蠶叢手挈三巴獻漢宮井絡參旗仍設險鳬鐘雁鼎未銘功乘城歲月量沙裏借筯山川聚米中白帝久平新第賞可知吳漢是元戎。

○冬日家園【四首其三】

爲歡晏歲未全稀敝榼長罌貯滿扉加飯書勞雙鯉遠號寒身媿一虫微蘭因愛煗緘窗護梅不嫌貧趁屋圍田舍過從多雅語錯呼龍具作牛衣

集中和至百十六首。此首較平而气不纖碎。故錄之。其它微字如扶藤佐蹇行裝簡。劚藥支贏食料微媚籬樺只終朝艷束盎荷才具體微。罾魚擲處漁庵小。村犬聲中績火微。蕩漿波分綾纈碎。沾蓑雨襞繭絲微。裏篛袴開茶乳活。登柈拳剖蕨芽微圍字如風樹怒號楓鬼語。冰天林立木奴圍。狂多袖污春千■﹝角戔﹞。病起檐寬帽一圍石或有憑能晉語。人因偶似受匡圍。村社晝陪三老賽。伶場睛看萬人圍。書賡蛩語常通夜。棊甚禽荒更一圍髙談有塵非松代曲宴無屏以菊圍口有玉緣新筍供。腰無金福敝絳圍。皆有俊思。

○永平

蜂蠆𨿽微毒尾存妖氛左輔尙遊魂童謠已應臨步。兒戲何煩勞棘門淸野後時姑避地量沙難飽又移屯杞憂倍念昌平鎭弓劍先朝列寢園

○送李玄白都運之揚州【四首其四】

度支聖世借前籌誰似江淮地望優宰相杜悰充轉運司徒王導領揚州【盛唐家數王李門風】軍需西北勞臣勩民力東南國士憂餫饋古來功第一進賢何待鄂千秋。

○讀史有懷再次梁孟昭韻【四首其一】

謾論人爵與天官三界茫茫住孰安王母姿妍多虎齒。麻姑饌侈及龍肝。佛非果位乘終小。仙出臒儒骨尙酸。未欲上升眞快語且畱塵世恣爲歡

曹公器小猜雞肋。孝武仙遲諱馬肝。皇署梨園唐穢雜。帝衣火浣晉寒酸。登銅臺脊神鋒儶。惜寶廚書習气酸。迎妾渡邊江面喜。望夫天際石膓酸。晴久窗臨春帖燥。暖深閨進夜餳酸。

○送髙寓公令遷安

詞人得路屬時艱。畿令名超法從班。孤竹園中分四履。扶桑海外轄三山。雕盤朔雪時依磧雁習華風不度關近輔定陪沙苑獵便將十事啟天顏

○秋墅十首【其四】

風露淸虛入想新穩攜藤杖岸練巾文章艸畔縈書帶杼軸云邊出美人【𨿽涉組紃絅未傷雅】曉角層樓天一气。夜幢疏磬佛三身。漸驚芳樹違鶯友古木昏鴉此卜鄰

附句奔師尋伍旗爲鎧。空塢飛燐突不煙。髙座道人無漢語。柔然宮主不華言�十有九華逢世具百無一是治生謀詩材漿裂��水畵本帆移破墨山。鱟張帆勁潮痕縮。蠣築房深石齒牢。海舶檣危棲燕婢。官廚鮓美薦蝦姑。偶然欲醉君難去。何者爲賓我不知鄒彥吉沈虎臣。二先生皆大家也。然有流宕之句。亦不可不簡。鄒如。旁岫爲羣從。前峯是上賓。云白非衰桐。楓丹有少顏槐柳列行如定位藻蘋相結似深交帶蕋移花拚割愛。截梢畱竹忍分身。之類。沈如。楓葉霞能事。蘋花雨勝場。庭荒蕉敗衲。窓破紙哀箏。共鷗交半世。與水約三章。計口賦蔬貧令甲。把書行藥病神通。之類。晚唐濫觴。何異諢科戲對。詩𨿽不必拘拘漢魏盛唐。然醞籍之與淺俗。渾雅之與麤鄙。不可不辧也。

△尹伸

華山

和壁上干陵作

抵裏四首﹝錄一﹞

○華山

盤空歷歷轉嶙峋便道閒情亦苦辛【淺率】脫卻深衣宜犢鼻攀來絕壁是猿身蒼龍嶺上千尋瀑。白帝祠前十丈塵。因笑圖南一杯土嶽雲原不解畱人。

○和壁上干陵作

荒原落日艸淒然陵墓猶稱武則天太白早占諸李盡。晉陽遺業一絲懸生前只合愁爲鼠地下重開不是蓮數局賭回唐社稷梁公奪得翠裘鮮。

○抵裏四首【錄一】

老至諸緣頗漸輕休官卻爲適間情尙平但未知生死。韓子終慚有姓名兒解買山先卜宅友能載酒日臨枰扁舟匹馬時乘興石鳳磯頭春水聲

△米萬鍾

暴經石

○暴經石

秪緣覺世垂文字。不道玆從避世刊。字僻只供天眼閱。文閒惟共鳥書攤石當過暴翻多剝經以難翻遂易殘底事有生須有滅何如空色付無端【結俗】

△周祝

送顧觀察道行之任山東

○送顧觀察道行之任山東

津亭柳色覆吳宮。擁傳遙看馬首東。新領法冠元柱後。舊曹啟事久畱中海山筐扉通夷道。齊魯詩謠辧國風。心向淸時應戀闕。故園莫憶桂花叢。

△鍾惺

合江舟中早發

雨發裕州

花山禮銅殿﹝是僧妙峯造﹞

再登浦口王茂才山樓望石武庫澹寧所造新城

九日攜侄昭夏登雨花臺

過王幼補感賦

友夏歸同賀可上及五弟快訪之

○合江舟中早發

日疊。寒流次第明開牕剛見半江晴迎舟亂渚如還往隔水羣峯互避爭不覺鳴榔先午夜怪無擊柝續殘更披衣驚失舟棲處。百五飛湍夢裏行。

○雨發裕州

歇馬驅車每夜分關雞曾未夢中聞雨餘殘月去塵久露下寒星照客勤虫自亂鳴非屬和鷗於相值偶爲羣生來澤國安卑濕。連日南行皆水雲

○花山禮銅殿【是僧妙峯造】

一路陰晴屢不分山中風候易紛紜村過數日無紅葉江近雙峯似白雲【名句剏獲】蛇虎夜深求懺度鼓鐘人定示聲聞可憐世外僧經濟金火須臾歷刧勛

○再登浦口王茂才山樓望石武庫澹寧所造新城

水上樓居忽有城重來翻覺類新成鶯花每次逢長夏風日無端屬乍晴。【泛然時序語與題何干】山對層楹還自若江添聛聣倍多情亂帆屢向煙邊沒去遠參差卻漸生【結語寫景如畵但題是望新城不應如此收拾】

○九日攜侄昭夏登雨花臺

節物登髙雨未成閉門聊復愛其名。客邊難見重陽好。郭外剛傳此日晴子侄漸親知老至江山無故覺情生悲秋欲問秋何處絲肉叢中一雁聲

○過王幼補感賦

老來相對似殘冬。親串𨿽存漸下春喪子君猶餘碩果。爲宮予已見龍鐘鹿柴無恙經年別雞黍依然舊日供但得長畱衰病在莫辭鄒市互過從

○友夏歸同賀可上及五弟快訪之

親健家安又故園。依依帆影戀前村甘遲上國三年薦。喜共寒河一夕言遠友來逢書劍返小童迎報菊松存晴情遊倦初看斷明眼閒心好閉門

附句風送白魚爭入市。江過黃鵠漸多磯。髙情恕我嗣音少畏路憂君作事奇如子自無煩富貴。傍人未免重科名。霜後芙蓉猶有露。冬前楊柳暫爲煙。殘陽漸去方知水。艸際熒光如曉露葉邊虫響作秋山隔煙柳色先秋事待雨荷香欲暮天師友剛離逢病日。邦家多故羨歸人。在竹露沾星下影。出林鴉帶夜來聲。爲官興盡仍求友。送客情深欲到家。長途亟亟相思友。暮景惓惓未刻書。

△譚元春

過利西秦墓而弔之

庭前冬艸同諸子詠

漁仙寺

○過利西秦。墓而弔之。

來從絕域老長安。分得城西土一棺。斫地呼天心自苦挾山超海事非難私將禮樂攻人短別有聰明用物殘行盡松楸中國大不教奇骨任荒寒

○庭前冬艸同諸子詠

冬气先從湖上冥。艸根何幸托閒庭茸茸一任林霜落寂寂長無野火經袖手人誰分欵坐驚心客似在離亭別將幽澹開天地節候翻如向此停

○漁仙寺

竹外藤邊深淺行近來焚剪得山情才開古洞禽知路盡復禪居虎夜鳴泉道冷然離磴去石梁奇絕爲樓生細將理數思興廢更上一層春水明。

附句夕煙河上黃茅屋。秋雨橋邊白小魚。雙鶴詩分餐似客朝收釣假寐如僧立夜禪溪山頗好嗟空返。師友新亡愧獨存。顚須從眾嘲難止。貧不依人餓有餘。弄子笑啼羣務在。課僧鐘磬一官閒。溪流沸火寒三鼓。雨雪深衙隱一峯。

△馬之駿

得陶路如卽墨書卻寄

○得陶路如卽墨書卻寄

懷人縹緲蜃樓孤。閉閣書聲出畵圖香稻霧中移步屧古槐煙裏掛腰符山氓陋有齊風否。海族甘如越郡無聖主欲封須久借更分新履到方壺

△唐時升

程相如奉詔諭暹羅等八國還居錢塘

○程相如奉詔諭暹羅等八國還居錢塘

扶桑日出夾朝霞海外侯王擁使車帳下蠻奴臨漢字。燈前妓女按胡笳攜歸貝葉供詩艸采得芙蓉比劍花每對江濤思戰處。三千組練列平沙。

△吳鼎芳

北庵夜歸

○北庵夜歸

欲暝未暝開庵鐘出林入林辭遠公亂峯幾點白雲外古路一條黃葉中版屋已髙隔水月。布帆正飽還山風。孤雛老樹自深夜離褷突兀柴門東

△何喬遠

送徐司理之景東郡丞

湘南雜興

固關

○送徐司理之景東郡丞

漓水滇池共斗杓西南天地去非遙並嘶五馬蠻君長。自領千牛漢吏僚刻葉成書通點畫賦緡入貝代賓徭祲氛濮柘由來郡總待淸風一路消。

○湘南雜興

桂林秋色滿淸湘天畔登臺百粵長南入交州多薏苡。東來海國有扶桑。雲遊衡祝窺三楚風馭羅浮限五羊。鴻雁稻粱無信息不知何地望江鄕

○固關

井陘東盡望崤陵。文物山川憶代興上黨太行天下脊董狐師曠晉之乘【極典極韻】神京右臂襟三輔。羯虜雄關冠百層。欵市羈穈滋歲月戈矛難聽繡鋒稜

△蔡復一

答汪宗蘇山人用韻

無題

○答汪宗蘇山人用韻

自毫偏傍少微光蘭佩兼攜檐卜香春艸霞城擒入捲夏雲天柱襞爲裳從師我欲傳秋駕窺漢人應笑夜郎【對法新】但有新知足千古浮家何處是他鄕

○無題

曾寫新宮企字銘蘂珠云盡見娉婷嫌寒天上輕辭月愛小人間暫喚星夢艸戀衾秋露白司花侍輦曉煙靑麻姑擲米丹砂就調笑依然遇蔡經

△方震孺

丁卯中元余在系經三中元矣

惠元孺給事自北司來骨體皆破碎時逢其初度

○丁卯中元余在系經三中元矣

黑海中元三度過靑山一望淚滂沱浮生幾日仍衣食怯夢頻宵亦网羅心上盂蘭依古寺。天邊墳墓近淮河。荒原秋艸知蕭瑟。況復傾巢江上波

○惠元孺給事自北司來。骨體皆破碎。時逢其初度。

淒風苦雨逼佳晨欲頌南山淚眼新。天際鄕園雙白髮坐中形影兩陳人銷亡舊侶多臺省叮護餘生仗鬼神。未必海天羅网密江湖亦自有疏鱗

△何吾騶

初冬同諸子載酒西樵白雲洞

○初冬同諸子載酒西樵白雲洞

尋幽屢日漫憑淩卻度閬華得未曾天上玉關吳苑練雲間鐵壁雪門僧懸崖倒影愁傾綆掃石孤瓢引裂冰

每於對句出奇。促膝流觴千古意罡風吹送酒如澠

△髙出

允修山陵還作此奉問

○允修山陵還作此奉問

西山積翠抱長安銀海瓊泉勢郁盤千樹春云陵寢覆萬年仙月侍臣看。旌旗羣帝回鑾合風雨諸陵委佩寒司馬相如消渴甚欲因多病乞祠官

△張爕

彭城懷古

感事簡吳亮恭

○彭城懷古

亂山斜控霸王都叱吒諸軍似可呼戲馬臺空成故壘沐猴冠在亦雄圖鴻門有約虛憐範。楚水無情自泣虞。客子頻來多少恨傷心不爲夜啼烏

○感事簡吳亮恭

世途局踳易生塵儒素蕭條誤寄身樵路揮金裘五月酒壚擊築劍千人【淸矯絕倫】鴻冥自遠疑猶慕龍性從潛或未馴不是逢君分斗水誰憐東海有波臣

△方孔照

家肅之弟龍井

九華山﹝六首其六﹞

○家肅之弟龍井

艸堂曲抱水淙淙艸色因春暮更濃舷外扣龍疑碧落瀑西招鶴下靑松谽谺懸檻能藏壑宛轉前林巧露峯遙愛陰森幽澗合況逢蘭若有淸鐘

○九華山【六首其六】

山山藏樹樹藏庵偶起靑煙便結嵐十丈洞深迷日馭五文松古傲霜驂也聞瘦虎歸黃面尙自潛魚戀綠潭一百六峯皆露地。中年湖海早抽簪

附句倚磴有亭皆石護。喧門無澗不泉飛。徧嶺松云常曉合。平牀竹屋是泉圍。林光暗屋衣裳懶。浦气迎潮日夜多。

△韓上桂

夜坐黃與東西堂

○夜坐黃與東西堂

無數水光浸滿堂玉壺爽气連天荒一雙白鴨聽人語。百尺靑棕似我長。北斗下垂六七點。南華偶讀兩三行。此中嘯傲翛然足休問人間滄與桑

淸傲如孤松老鶴。

△兪安期

遊玉笥山

登上霄峯是庭山絕頂﹝四首其二﹞

龍君揚有備兵督學辰沅報期予同往志喜

望海﹝四首其二﹞

寄屠長卿

聞周國雍以順慶守擢建昌兵備進平西南夷遙寄﹝三首其一﹞

遊獻花巖飲星槎閣

寄周國雍憲長於臨洮﹝二首其二﹞

李善徵憲使備兵湖北賦贈﹝二首其一﹞

登祝融峯﹝四首其二﹞

○遊玉笥山

綘靄朱煙郁自回鳳鈞長集九靈臺。天垂玉笥丹經出。山擁珠宮羽駕來玄夜銀光成瑞燭靑春石髓接僊杯氤氳忽遣明霞散淸切眞看帝座開

○登上霄峯是庭山絕頂【四首其二】

風振仙衣出白雲靑天綘气上氤氳爭趨大壑千江定才入中峯兩郡分【從分野中峯隔來而語自雄壯】刊木鴻荒懷禹迹懸崖鳥篆辧露文滄溟東去知非遠食李曾過度索君。

○龍君揚有備兵督學辰沅報期予同往志喜

南徼炎蒸萬里臺霜淸使節藉君來戌連溪洞多蠻部。士得黔巫亦楚材儒術能兼司馬法。主恩寧負樂羊才。書生尊俎論兵事趨走今看幕府開

○望海【四首其二】

紛紛靈異變昏朝陰火隨波遠自飄龍藏函經連水府。蜃樓開市借雲霄星臨東極無分野山入南荒有沃焦【名貴可傳】日日潮來嘗應候似應西畣百川朝。

○寄屠長卿

劚藥尋仙事豈疏名山依舊四明居丹房自下萎甤鑰。玉笈兼探宛委書。芝蓋如雲驅赤豹蘭沙成霧駕神魚煙熅東海求靈气渺欲攀援八景輿

○聞周國雍以順慶守擢建昌兵備進平西南夷遙寄【三首其一】

總爲徵蠻事武功。翻從化蜀借文翁。深浮黑水蒲江盡。懸度靑天僰道通。笮馬全教歸漠北。竹王邵許擅南中。乘邊更欲開新郡露布先飛入漢宮。

○遊獻花巖飲星槎閣

云嶺紆回石磴斜鴟夷偏戀遠遊車閣臨星使乘來樹。巖墜天姬供後花林上雙燈懸日月壑中初地領煙霞浮生久醉聲聞酒縱飲猶過帝釋家

○寄周國雍憲長於臨洮【二首其二】

金城絕域晝蒼茫。白日陰陰隔隴長。雪後旌麾秋逐虜。雲中燎火夜搜荒。桃花東道來天馬木葉西山見玉狼不耐因君懷出塞笛中新曲奏伊涼。

○李善徵憲使備兵湖北賦贈【二首其一】

西南天地淨煙沙按部迢遙廸虎牙佩劍吹霜盤瓠樹。樓船乘月武陵花。要荒通賦賓千里。戰士歸農井萬家。金鼓經秋長自臥風淸壁壘但聞笳

○登祝融峯【四首其二】

中天積气入淸涼雲霧翻看地混茫雨挾蒼龍奔下嶺。星懸朱鳥定南方。何年石簣藏金簡。自古山祗禮赤璋。壇上長流靑玉乳。神池髙捧帝臺漿。

△徐遵湯

招隱詩

○招隱詩

揮戈擊檝與誰論明喆今知靜者尊木借不才逃劫斧蘭寧獨立避當門遠僧宿諾畱笻影名嶽尋盟記履痕若待買山錢足後又愁芳艸系王孫

又

閉門戲弄兩僚丸石火光中作曠觀撲滿蓋藏渾未富。石農園叟是何官魚須撥棹同江遠鶴背粘天見海寬最愛龍丘髙臥穩客星猶訝混漁竿

補遺

陳繼儒四首

△陳繼儒

題錢侍禦小輞川

新秋

泖上登塔

友人納姬

○題錢侍禦小輞川

家去園無百尺餘登臨猶自上巾車靑山有政修僮約紅袖含香捧道書看竹客馴銜字隺采蓮舟引聽歌魚王裴底事偏耽寂花落花開自掃除

○新秋

門掩秋風任寂寥荒原落日艸蕭蕭狝猴趁月窺山果鳥雀驚人下黍苗華屋珠簾嬌白薴疏燈角枕怯冰綃間來偶渡前溪口柳葉菱花一尺潮【一結嫣肰】

○泖上登塔

四面空波捲大荒。中洲有寺繞垂楊水扉風送靑蕪色。石塔煙籠白寶光。虹气吸云疑海市神燈騎浪渡魚梁。臨流無限懷人意愁殺蒹葭一夜霜

○友人納姬

仙女吹簫忽下樓問年十七尙含羞五銖錢串同心結。百和香勻半臂鞲。鏡裏見人驚卻步夢中索母學梳頭起來笑點花簪戴多子先教采石柳

卷十三終

●明詩平論二集卷十四

七律二

姜曰廣一首

魏浣初三首

袁中道一首

錢繼登一首

黃景昉十七首

李應升一首

鄭之玄三首

黃道周一首

姚希孟七首

李吳滋一首

倪元璐一首

張一如一首

沈承一首

陸奮飛一首

茅維二首

阮大鋮二首

李明睿二首

薛寀一首

姜垓一首

陳函輝三首

余鵾翔一首

申紹芳十首

吳應箕一首

劉城五首

閻爾梅三首

朱灝一首

陳名夏十四首

方以智五首

季孟蓮二首

釋通潤一首

釋明河一首

釋讀敬八首

曹璣三首

魯憲學二首

張鍾筠五首

吳士權四首

△姜曰廣

登蓬萊閣李大中丞招飲

○登蓬萊閣李大中丞招飲

平生浪羨蓬萊閣。今日眞城汗漫遊。天樹曉縣龍蠋影。蜃云春滿鳳麟洲煙橫一水兼天合浪擁雙城拔地浮自是神仙能好客。並將俗子到丹丘。

△魏浣初

送郭伏生遊五臺

熨斗柄﹝地名﹞

丰湖

○送郭伏生遊五臺

怪君詩思瘦於僧輪掌懸知授記曾倒馬關逢雙過雁。飛狐口伴一枯藤條風不上臨邊柳春雪彌堅斷壑冰何必夜深方見火琉璃淨體徧爲燈

○熨斗柄【地名】

何年潮打嶼沙圓演漾成村雞犬連垂釣已分樵牧課種梅還長子孫田水光近出花光外人影常過帆影邊風雨落英隔湖去茫茫不辧雪粘天【切甚暢甚。第七句只爲避梅字花字。用英字頗彊。韻亦抝。遂成尺璧之瑕。】

○丰湖

玉局文心絕代無天教到處有西湖不緣浪迹頻遷謫爭得蠻鄕入畵圖秋色新橋連嶂起寒鴉古木一亭孤羅浮道士今何在月出山空似可呼。

△袁中道

病中漫興

○病中漫興

塵事何曾掛笑顰閒時一杖步花茵無才永定山中計有病催成道者身冒雪出云朝絮絮。殘霞逗日夜鱗鱗。近來微有敧心處調象於今漸已馴

△錢繼登

送馮桂海守濂郡

○送馮桂海守濂郡

蚤合先歸黃閣班再分符竹到鍾灣莫愁瘴海依銅柱暫與南人作玉關波靜廉江無鱷徙。月明前浦有珠還行行紫馬驅無疾會見魚書旦暮頒

△黃景昉

讀周元立姻丈兩都詩有懷

雨憩淇門

撤棘侍燕楚王殿上箋謝

登太和絕頂﹝二首其一﹞

寄懷季豹嘉生禦之三王子

譚友夏解元就訪鄂城答贈時余將有景陵之行

遠承陳昌基孝廉佳贈步韻答寄

集北郭艸堂賦呈闇生姻丈

筍江月色

壽樊紫蓋郡伯

贈別黃石齋先生

戲爲小遊仙詞﹝二首其一﹞

南臺同林讓庵姻丈邀集黃季弢周臺石二先生是日重建天然圖畵石亭用韻各賦

未央瓦

○讀周元立姻丈兩都詩有懷

二都宮闕界黃河彩筆馮陵爾屢過鐵甕江城襟北固。銅臺碑樹咽東阿。更誰年少文無害。有客陽春和不多。珍重明珠能稍閟近來風雨暗黿鼉

○雨憩淇門

鄴臺漳水拍天流。形勢𨿽雄亦少幽偏入淇園森竹箭莫經衛女試松舟妙香越澗隨禽引餘熱連山賴雨收濕盡帷車勞自笑綏綏狐迹爾何求

○撤棘侍燕楚王殿上箋謝

衡參二嶽忽呈身。肆夏工歌酒七巡。隆凖衣冠髙帝後。夥頤宮闕大江濱。南風久罷腰纖好漢史先書肺附親敢向梁園誇授簡一官終自倚王人

○登太和絕頂【二首其一】

博山鑪好峙當中。日射黃金帳殿雄。天野星纏包兩戒。國朝嶽禮俯三公榔梅樹老蛇盤磴鸞鶴仙來虎嘯風歸向闕庭應有乞一官提舉洞霄宮。

○寄懷季豹嘉生禦之三王子

裘敝無妨緝芰荷歸時柳淺雉初科以吾一日長乎爾如此三星粲者何漢口帆從鸚鵡落荊州士比鯽魚多。屈原弟子工騷賦莫遣陽春有和歌。

多用成語老猾。然負奇崛之气。故不入佻。

○譚友夏解元就訪鄂城答贈時余將有景陵之行

相思不藉弟爲媒蕭槭江帆肯自開歷覽東南存北州。抓翻雅頌見騷才。張華頗負知龍鮓陸羽重看出雁胎我過寒河君滯此反嗟容易刺船來

裼裘揚揚倘然而至自具異人風格

○遠承陳昌基孝廉佳贈步韻答寄

黃河北徙渤東傾。肯學窪池一鑑淸。枚叔賦遊梁上苑。伏生書重漢西京。自從落月呈珠色誰復翔風別玉聲千載蛾眉淒楚恨有名人苦羨無名。【本若士無名人殺有名人句來。】

○集北郭艸堂賦呈闇生姻丈

名園闔郡汝爲宗第五橋邊豈再逢割樹放飛批頰鳥闌云畱養剔牙松落英滿徑侵裙路余紫前山照帽容肯爾拘拘樓四角。橫斜端自出心胸

又

珠簾繡閣白雲間豸史乘驄去不還。石怪漸看窮庾嶺。臺髙莫妙過金山。誰邀玉佩神仙客自唱淸歌菩薩蠻最是良遊宜惜興話深容易鬢毛斑

○筍江月色

橫披萬丈水晶屏肯比寒光照淺汀江气向人元自白月魂連樹不知靑錦袍擢舸聞供奉。羅襪淩波恕洞庭誰譜浪沙東去曲夜深歌與老龍聽

○壽樊紫蓋郡伯

凝香森戟玉闌珊舊是紛綸漢井丹卻老仙方隨意學。爲郎諫艸避人看公餘穉子燒松液酒半材官舞蔗竿不遣王褒宣樂職更誰聲似洞簫寒

○贈別黃石齋先生

學髙楊愼節舒芬封事庖西此更聞日者重關迷白畫天乎遺檻泣朱云蘭亭帖寫安邊疏汲冡書傳冊士文不見始寧倪若水。同時冠蓋僅推君。

又

神靈髙廟鑑長存出處蕭然叩不言朝論衣冠憎綘灌。主恩鄕裏罷湘沅。橫江唳鶴天臺寺。去國饑驢海岱門。寧使汝言偏少驗。逐臣終老望乾坤。

○戲爲小遊仙詞【二首其一】

紅雲鬱鬱上眞居玉几金堂事未虛月子剪來粘戶裏。雷公驅出代耕余。何人塗鶴三生血。有客偸狐八道書。畢竟雙莖承露掌漢廷元不賜相如

○南臺同林讓庵姻丈邀集黃季弢周臺石二先生是日重建天然圖畵石亭用韻各賦

盡道峯髙巧障天那知天在幾亭前仙家閬苑琉璃浦。禹貢楊州筱簜田。巖壑蕩開平似掌桑麻寫出淡於煙吾徒舉足關興廢可信春遊不枉然

又

絕壁何緣玉一區。卽教善畵莫能圖爲云合覆三千界。置邑將容十五都。日出金雞啼破漢風來黑鯉渴吞湖諸公彩筆誇彊健最早詩成字字珠

○未央瓦

客云移甓漢時宮。丞相經營想象中。武庫不隨蛇劍火。鄴城空貴雀臺銅。猶餘龍虎眞人气。未蝕虫蠡累代功。敢向玉池輕點染更無雄句似歌風。

附句送人歸福唐瘴海柳幹猶白乳。火山荔淺未紅衣。遊淸源洞。空桐樹老霜前色通艸花開夢後身。玉獅嶺。瓦窯蓄火茅如雪。村店憑崖樹有鱗。虎過低聲能避客。猿饑舒掌。彊牽人。縱橫有策勞三上。遊夏能文合四科。少從魯國稱男子。家近茅山得異人。茶醉亭雨望。夢澤天寒迷雁羽。講堂夕漲沒蛟罾。

△季應升

題籋云橋

○題籋云橋

崩崖如削走鳴湫。山骨撐來鳥道浮金井舊傳三峽曉玉淵今帶五峯秋云根倒影懸靑壁。霞幙飛空接素流閒月停欄孤鶴遠相看直作廣寒遊

△鄭之玄

輞城

重至虎丘是日中秋逢陳眉公張賓王陳古白諸君子喜而賦之

至江州

○輞城

雨腥風急石頭鮮曠莾居然一市煙采蛤攜來看販女買蝦爭去趁潮船荒城破屋山漁戶。淸水長堤海埭田。沙港無人收曬网鵁鶄睡起鷺鷥眠

○重至虎丘是日中秋逢陳眉公張賓王陳古白諸君子喜而賦之

題詩曾寄講經臺蹤迹於今秋幾回檀板隊前髯客醉木犀花底侍兒來人逢名下鶯爲友月在杯中兔有胎珍重羣公緣不淺熱心消卻十年灰

○至江州

邂逅匡廬九疊霞。難將妻子共移家淸霜樹裏黃梅縣曉日江頭白板槎【名句剏獲】彭澤解官思秫稻潯陽送客問琵琶自憐惟有勞勞者慚愧山僧一盞茶。

△黃道周

秋興

○秋興

蒼茫斷葦自中流恰有危帆共飽秋百鳥難排千目网。孤身合住幾層樓世能無事吾何事人共言愁始欲愁辧得乾坤成骨血。此生安敢道如漚

△姚希孟

神廟實錄告成恭紀﹝四首錄二﹞

送朱宮庶立望冊封

羅宗伯萸江連舉二子志喜

送李侍禦子木至武昌省覲太君柬伯可刺史

題醉白堂

謁韓魏公祠﹝二首錄一﹞

○神廟實錄告成恭紀【四首錄二】

綿綿鳳歷過先朝壽域應同化日遙棋局漸翻洛蜀譜。海王不問渭涇淆。九華帳裏耽恭默。萬玉班中點寂寥。仁厚頗兼黃老治。掞天無筆繪神堯。

又

緬懷祖徳豈難躋八柄河魁手自持。鳳詔未聞傳墨敕。貂璫只許貢朱提兵符細柳將軍令國計元和宰相稽蟬鬢秀才垂紫袖。批紅不攺舊標題

○送朱宮庶立望冊封

金門仙史動驪歌。桐葉新秋下玉坡。喜得珠英紛國寶。更栽瓊樹發庭柯丹囊楓荔迎油壁雪骨江瑤薦洹羅此去閩天增气象苴弧星傍九霄多。

○羅宗伯萸江連舉二子志喜

仙人夢鳳寢猶酣已見龍文掌上探雙玨有馨如仲祖。駢珠親送自瞿曇。气分丹闕嘗凝紫業禪靑箱更出藍他日兩雄宜競爽。不知若个是羅含。

○送李侍禦子木至武昌省覲太君柬伯可刺史

嚙指於今痛未消陳情一奏感神堯。不從漢水求鱘鮓。欲向衡山采朮苗。諫艸暫將方藥褁。繡衣還共彩襕飄。吏民驚詫喧奇事太守堂前禦史朝

○題醉白堂

江南昔日老尙書。池上開樽映碧蕖。疏傅靑門斯足矣裴公綠野遂歸歟鹽梅妙手調■﹝犭員﹞鶴。姜桂餘年課鳥魚。欲共香山歌旣醉小蠻扶醉意何如。

○謁韓魏公祠【二首錄一】

屈指名臣第一流每於靑史見先猷遠將謀斷兼房杜。近得塤虒絜富歐。曾就榻前傳黼座。肯教屏後望簾鉤。遺容豈待今朝見舌古相從汗簡遊

△李吳滋

薛虞卿先生樓居杜門詩以志羨

○薛虞卿先生樓居杜門詩以志羨

彩筆縱橫薛漢儔。名山藏副足千秋懶搜瀛海三山勝。蹔踞元龍百尺樓。云漢殊堪傲蟣虱風塵不復混驊驑及門忽憶頻題鳳原是河東第一流

△倪元璐

登老竹嶺

○登老竹嶺

喜不身如瓠子肥隨風吹上最崔巍峯俱九轉神仙藥。云只五銖天女衣。若種庾梅應有夢欲燒蜀棧示無歸。倘容化作山頭鳥誓取環山不住飛

△張一如

又贈云翹

○又贈云翹

雲中君下颭銀翹復道湘夫人弄嬌繡領白咽花畔玉靑絲紅靨霧邊潮腸經斷後何緣系魂到迷時不待銷劇罷香輿歸去杳痛伊誰共可憐宵。

△沈承

自述

○自述

缺墻窩裏艸檐低白榻攤書門板西數葉葫蘆涼散眼一盆枸杞老生臍殘碁獨布因追刼。枯筆長忙爲索題焰焰半村黃日落自沽濁酒到前蹊

△陸奮飛

朝元臺﹝和靑鳥傳陶楚生降乩韻三十首之一陶茅止生姬也﹞

○朝元臺【和靑鳥傳陶楚生降乩韻。三十首之一。陶茅止生姬也。】

曙色朧朧報曉鐘東皇此息宴春工金書雉尾垂三詔玉室螭頭計九功紫電靑霜餘萼綠。黃芽白雪見砂紅。回環五气胎仙就。一日鵬衝萬里風

△茅維

止生侄以六月行戍閩中歲宴檄召東還飄泊江口而予亦候勘湖上閴肰無從聞問姑吟二律聊志淒愴。

○止生侄以六月行戍閩中。歲宴檄召東還。飄泊江口。而予亦候勘湖上。閴肰無從聞問。姑吟二律。聊志淒愴。

飄泊相望水一涯歲除無事苦思家風霜撲面存皮骨。劍戟圍場利齒牙。行戍久寒楡塞甲。歸囊新采武陵【欵夷。】茶。紅綃翠管江千雪差喜余杭酒可賒。

又

眠云釣雪亦生涯桑竹何緣復問家黃石祠寧傳遁甲。靑油幕幾樹崇牙。汝空楯鼻催飛檄。余且山頭課種茶。閒卻腰間雙七首。旗亭春酒尙堪賒。

△阮大鋮

宿隱凡閣

采石舟中晤遲侍禦之來

○宿隱凡閣

四年三宿凡公閣眼底風光似舊時尙有靑松稱故物近添白髮作新知土松菜子種已長山冷杏花開較遲還待春深買春酒。椶櫚葉滑醉題詩。

○采石舟中晤遲侍禦之來

攬轡南天問俗還皂囊重領栢臺班馬人亦與提三尺。雞卜傳聞變百蠻。野岸漁燈新白髮月華宮錦舊靑山獨憐皖口澄淸地赤羽縱橫正未閒

△李明睿

北峽關

西和驛有毛伯溫詩和之

○北峽關

江南天險設重關楚郢蘄黃路往還巫峽【峽影】北連三講驛風聲直接八公山蔽空雲霧龍蛇窟。【起】閃日旌旗虎豹閒多少材官守寧錦卻將鐵壁掛中間

雄麗

○西和驛有毛伯溫詩和之

落照羣山萬木蒼水溶沙軟馬蹄忙節過白露猶餘熱秋到黃州始解涼竹气風傳生殿角蕉陰雨滴潤笙簧車徒雜沓還過此預擬明朝醉雪堂

△薛宷

和徐美士山居

○和徐美士山居

巖罅牽藤結小亭嘯風偏愛數椽寧牕開曬网斜陽紫案滿攤書列岫靑弔兩鴟夷詢快恨挽三名瀆洗涎腥丹楓素蕋年年事鼉鼓難敲醉頰醒

△姜垓

贈徐幹若

○贈徐幹若

近緣招隱不開關流寓鍾陵買半山西望芳洲美人盡。東迎江雁故交還登臺置酒亭三徑出巷操琴月一彎此際與君談出處書成百卷倩誰刪

△陳函輝

贈陳眉公先生﹝二首其二﹞

寄懷周彛仲赴補北上

戲占一律送顧季長北上並祈寬債以博噴飯

○贈陳眉公先生【二首其二】

今之得道者何人。共說眉山是後身金馬有星仍字隱玉璜𨿽夢不能臣【潘木公極賞此二語。】名如斗嶽堪型世道在簞瓢肯逐貧鹿苑共誰依法座可容弟子亦憍陳

○寄懷周彛仲赴補北上

東侯每奉屬車塵循吏初傳起直臣謗篋總因投匭至。徵書應爲覆甌頻新髀乍拊驚聞鼓故腳空勞嘆積薪昔日南箕今北斗髙名豈獨捧宸綸

○戲占一律送顧季長北上並祈寬債以博噴飯

蛟涎蟂沬聚成堆中有波臣避債臺五斗償腰猶未值。三鴟還客尙畱猜。頭逢子騸終遭責研付君苗幸未災約略題橋驅駟日。道傍餐璧爲予開。

俗事雅語可謂善戲謔兮

△余鵾翔

試蒓

○試蒓

一尊良友月方新不羨郇廚別有珍綠葉由來宜碧水秋風早已逗芳津鹽梅不假生成味【移他物不得】七箸爭浮澹蕩春羊酪當年慚武子。剡溪何厭一官貧。

△申紹芳

酬曹能始先生見懷之作步來韻

云陽晚憩占贈小婦

送張玉笥中丞晉擢總河

黃又生中丞晉秩治河臨岐投贈兼感知遇

啟事有感

云子以新秋雜感見貽卽韻寄答﹝六首錄二﹞

訪陸伯生先生故宅

盧爾徳水柱史董漕京口就飲舟次夜分方別

偶成

○酬曹能始先生見懷之作步來韻

芰荷野服制初成。身隱焉文敢自明。九漈風煙頻入夢。三山花鳥倍移情。耆英社裏懷君實。法喜門中憶慧淸。【先生篤千檀度】何日關前來紫气。好礲碑版待題名

○云陽晚憩占贈小婦

春風驛路短長亭乞得仙山夢艸靈懶向修眉拈畵本閒將纖手訂茶經簾前花气迎朝馥樹裏鶯聲媚晚聽入夜一篝方對剪。盈盈自起拜三星。

讀張謂南園春色詩。如見其室家和平。閨門雍肅之景。有三百篇遺風。此正頡顱相匹。聖野燻衣香減。擁髻談淸情致可想。

○送張玉笥中丞晉擢總河

玄圭初錫自宸衷四載勸勞特借公開府夙推眞使相導河新合少司空【大家數】舳艫風引桃花浪。海甸云興瓠子宮。何獨甘棠思召伯轉輸專倚酇侯功。【雄渾的是盛唐聖野】

○黃又生中丞晉秩治河臨岐投贈兼感知遇

銜恩方擬報平生祖道俄看擁傳行燕雀聲應諧曉部蛇龍影欲避前旌馳驅社稷無南北去住山川有重輕引領大河仍奠璧。法星長傍斗杓明。

○啟事有感

十年陳夢不堪招貫索風髙度泬寥豈有靑蠅能止棘。故教白馬自乘潮巖頭向佛稱髙足谷口隨人喚老樵何事徵書煩齒召蟬冠依舊上飄蕭。【廷推以少司農兼中丞。轉餉江北。馬上惇趣者再。】

○云子以新秋雜感見貽卽韻寄答【六首錄二】

芥浮杯水亦恆河老屋疏籬點綴多。薊北風煙驚鐵馬。淮南消息盻金鵝黍民尙警遊仙夢齊女初停按節歌看徧嶺雲占世態寂寥誰憶病維摩

又

閒隨逸侶訪仙區手把康瓠酌紫腴藤鼠聽人矜色俠。篋蛇甘自讓錢愚數行危涕如縻綆一曲淒吟等茹茶。朔雁迢迢方入塞避他矰繳尙銜蘆

○訪陸伯生先生故宅

雪蘿一徑抱方塘。寂寞髙人舊艸堂。百里春糧虛桂耀。廿年風雨隔胡牀。傳杯尙憶豪吟夜掛壁還畱急就章無限西州知已慟。看殘鬭鴨也彷徨。

○盧爾徳水柱史董漕京口就飲舟次夜分方別

三山新榜醉翁亭有酒何妨借地靈【起手雄秀】舴艋也能淹貴客盤餐不復接嘗經髙燒似月參差見雅譃如泉次第聽驄馬行行看且止江天早已爛明星

○偶成

年來耽泛五湖舟懶向東陵榜故侯花底夢回炊正熟水邊吟罷酒初篘閒評將帥誰方虎。漫笑書生尙孔周。【詩品在隱島之開聖野】撾盡漁陽不成弄。空餘骯髒著岑牟。

气滿意暢不琱琢而自成珪璧。所謂格律正在此。

附句贈曾弗人同庚。雌甲幸同余共汝。雄文翻讓弟爲兄。春遊。傷心事每添詩料。著意人堪入畵圖。和韻。課到竹孫方選地。盟通漁父不迷津。糧因買鶴初添口。蜜到分蜂漸滿脾。

△吳應箕

商丘吳讓伯延仲兄弟各有詩見懷因答此

○商丘吳讓伯延仲兄弟各有詩見懷因答此

自我懷人帝子丘西風葉下大江流。不因著姓吾宗國誰信知名第一流。關內布心俱意气。菇中僑肣久沈浮。可堪豺虎中州徧文字猶勞聖主求。

起手髙勝通篇鈐整格調兩合

△劉城

讀和州失城本末有感﹝魯孺發紀乙亥冬事﹞

營書﹝五首錄二﹞

覽江防圖有感﹝四首錄二﹞

○讀和州失城本末有感【魯孺發紀乙亥冬事】

亞父堅城一夕瑕。骷髏十萬盡人家幾年墐戶多長策。此日追鋒少急車。太守猶存張許節諸生私志董狐【南】嗟徵旗颭颭中流上誰向雞籠寺看花。

○營書【五首錄二】

三世藏書儗墨莊。憐予徒讀未升堂。東修客遠難投好。棄產人今盡道狂攻戰漫從求鵊迨縱橫深鄙著聊蒼殘編但可傳經術廢著何辭典鷫鸘著

又

天綠蘭臺翰墨林艸茅何自作書蟫一瓻懶向名家借。三篋聊從估客尋日月爭光思在昔文章緣起到於今小船滿載歸連屋南面應誇好坐臨

○覽江防圖有感【四首錄二】

一時泛覽起長吁掌上岷江萬里途。郭璞遊僊曾作賦。遠公出世尙爲圖。應知浩渺南通北試問津涯楚共吳此水廢興千古閱。莫言大帝恃濡須

又

丰鎬秦淮一曲隈水犀全倚出羣才。徹侯開府張三翼。禦史分司轄萬桅。可惜艅艎供薦寢未聞韎■﹝韋曷﹞習登臺孫恩近日焚棠邑。火照鐘山畵角哀。

△閻爾梅

焦山

楊州別姚老師限韻同文初賦﹝四首其三﹞

韜光

○焦山

亭髙逐面受天風選擇林巒處處窮遠棹隨波帆隱現秋花經雨蒂靑紅海收四瀆皆從下地阻千山不敢東才近蘆汀漁唱起再看已入有無中

○楊州別姚老師限韻同文初賦【四首其三】

南平羊刺蜜殊甜多識從來屬孝廉仙笛初聞余靖枕【使事少僻】羣書徧插鄴侯簽。【又似太就口】林間名士乃鉆李天下美官爭榷鹽【老致橫逸】時事傷心知不遠空頭無敕更誰僉

○韜光

林收春冷眾陰梳。【字未老】聚力攀危自裏糈石壁橫枝花蔭閣僧廊引木竹編渠垂藤碑下藏僊虎投飯池中鬭乳魚。更陟髙峯俯江海。春帆天際影徐徐

附句答密之寄全集。漢初將相生於沛。江左衣冠盛自吳。梁竦書惟存七序。左思才已盡三都。又答密之。西漢大儒先詔董。東京列史不如班。夜送年少。石上笻音名士杖。舫中蘭气美人簫。沚園藏水籬心銜石堞。尋橋山角隔棕屏。贈房師戶部。九州島錢谷歸天子。兩序文章屬地官。贈友。杮葉臨書空白下。松箋寫賦貯黃山。淸明煙雨樓。藏茵蜥蝪猶驚火。棲渚鴛鴦盡食寒。雨歇次東昌。泥花有穴知藏蟹。蘆葉才芽可飼牛。中秋集秦淮。玉笛髙吹天柱嶺。銀橋直踏武夷宮。

△朱灝

遊暑村落

○遊暑村落

纖雲淨出兜羅綿蘆長於洲不記年花以前生畱石上月遲半魄待潮圓病鶯若度如絲曲峽水常流一綫天晚碧煙空茶竈冷有鳬斜立夕陽邊。

△陳名夏

寄禇嵩華先生燕中

寄宋不疑官嶽陽

送沈眉生歸宣城

次密之詩

初發荊溪懷密之

燕中慰莊尙之沈玄子

寄錢玄溪先生

夜宿武昌城下乃予舊遊處

贈江海源

唐山寄趙問源兼呈成靑壇

春初贈王我涵大將軍

保定城破李孚石將軍死之

菊潭先生觀予紀行詩示嘉什奉答

○寄禇嵩華先生燕中

江河風雨夜篝燈。冰雪胸懷薄世稱近帝薇花簪玉筍遠人楓艸積金陵官民驛路無消息天地浮雲自減增南國尋常秋气早霜漁斷續理寒罾。

理寒罾著斷續二字。景色可想。境幽則情亦隨之而深。此煉字之妙也。

○寄宋不疑官嶽陽

石頭城下昔三人。君去瀟湘別路新。最喜微官從屈宋。總憐薄技老風塵靑山暮雨吳門市白薴霜歌楚水濱我亦出門爲異客屋梁詩思在南鄰。

律尙气格。恆苦浮大不淸切耳。如此亮調。又得俊潔大難。

○送沈眉生歸宣城

髙秋零露薄言歸一路山寒抱遠暉家在敬亭云正起人從白下夢初違。舊時門巷停車轍今日文章重布衣【語見身分】我欲溯遊宛上水。可知同調近來希

○次密之詩

石門秋气獨愁余君亦三山賦索居【一起天半明霞】寒暑初更遊子服迆荊頻到故人書【宛拆溫厚。吟諷數過。令入朋友今昔之感逾深。】結交天下非彈劍求友生平幾命車將過金陵重慰勞髙樓吟望雨風余。

○初發荊溪懷密之

麥野長徵雨伴舟衝波幾處見沙鷗云深誰泛三吳練春莫。還乘萬里流玉女潭間懷鶴笛梁鴻溪上憶年裘臨風將寄金陵訊爲有伊人明月洲。

○燕中慰莊尙之沈玄子

冀門相見舊交情。夜火髙談愛酒淸。買駿已知先郭氏。著書寧復老虞卿。三年雁度雲中樹二月人班道左荊【對法妙】獨惜古來遊俠傳幾如卬友共生平。

○寄錢玄溪先生

乘舟千里涉吳川。獨憶吾鄕有大賢。【舉止自然】獻賦未成因諷世著書自見類編年風濤習習生花郭云幔蒼蒼護野田擬到秋期從杖履。蹲鴟飽食萬峯前。

煉格髙妙仲默昌之間

○夜宿武昌城下乃予舊遊處

江頭舊日接飛甍亂後重尋路幾層蒿徑鬼神喧夜火。席門妻子泣寒冰啼殘烏樹人非故老傍漁舟我未能【說出胸臆眞率慷慨】到此吞聲思往事裁書同好畏張燈

○贈江海源

赤幢旣獲老方瞳司馬空言無是公【百史每與予言七律起句之法。於此待處可悟。】家在天都多紫气名藏帝裏見玄風煮金方術非祠竈煉石神仙正返童遇我悉聞眞誥訣願從采藥萬山中

○唐山寄趙問源兼呈成靑壇

曠野風微莫避塵牽車遙度種花鄰有山今日存唐號。懷璧生平憶趙臣。湖海未除寧越境艱難不死又依人【悲惋柔厚不減隨州】靑雲伯仲稱同好。偏似寒吹贈柳春

○春初贈王我涵大將軍

彩勝柔風滿射堂頻過酌醴佩紉香六星貴相來天上百里賢人聚帝鄕。緩帶風流麟閣曉。揮毫露布虎符揚塵驅似遇山陰雪照懷中過夜光。

○保定城破李孚石將軍死之

孤城鼓角咽相聞獨具衣冠死報君朱鷺欲歌揮落日。白虹熟視變浮雲褁屍新息羞兒女食肉睢陽泣寇氛門第隴西今不辱過人忠孝李將軍

起結气厚章法盛唐

○菊潭先生觀予紀行詩示嘉什奉答

訛言何敢上旗亭恐有譏人妬客星變服踟躇探虎穴攜囊寄托相龍經誰爲關尹能占紫卽遇嗣宗漫作靑稚子候門成往事詩篇更痛詠添丁

又

鴻書宜艸蜀西亭。玉署闌干直斗星。知我無心能作賦。何人不愧善談經。大黃朝射探丸赤飛白重臨汗簡靑從此勒功鐘鼎重幾多帶甲釋成丁。

△方以智

次尾眉生武子飲聖銘舟中

臥病初起有以範蠡載西施歸湖圖索予詩者爲題之

聞警

湖上遇老人

○次尾眉生武子飲聖銘舟中

明月相隨溝水頭終宵弦管木蘭舟如聞關塞新胡樂。猶是秦淮舊酒樓。邂逅三年同作客。蕭條七月早披裘可憐多少江湖意。空向城西問莫愁。

不煩布置。絕去雕飾。而首尾一气。格法自老。

○臥病初起有以範蠡載西施歸湖圖索予詩者爲題之

扁舟還顧闔閭城夢裏招魂病後驚莫笑東方饑欲死且憐西子面如生有官到處皆【還】能富破國隨人亦【也】薄情今【昔】日若從貧賤老五湖遊徧不成名

有激之語不妨調笑

○聞警

火攻設伏且休稱野戰搴旗總不能鐵嶺人誰馳間道。軍都天自護諸陵。豈愁紫塞風吹雪惟願黃河水莫水。聞賜尙方須出敵但言馬少未堪乘

又

都門閉後晚煙低。白羽黃沙夜刺閨。侍輦諸公能獻馬隔江千里畏聞雞。人傳濟北城將破。客夢漳南鬼正啼。道路不通音信變勸王勞憶皖峯西

○湖上遇老人

卜宅雙山學種田。扶笻長揖向予前雪中敝履上無下竈裏晨炊滅更然羊褐朝行龍嶺樹漁舟夕蕩鹿湖煙。平生少小辭城市不入東門四十年

附句桐變馳還詩。鐵籠本爲宗人計。箭社今成縣吏功。從江上歸裏。暮行有虎村煙少。野宿無雞寒夜長。下第送農父。安能一日不飲酒。自恨十年多讀書。拜正學先生。九族可憐亡姓字仨楊終不是功名。答昌箕在新安。小姑弦引淸溪醉。太姥詩從白嶽傳。贈姜開先。落梅笛步畱三弄。烹瓠書齋彊一餐。

△季孟蓮

詠離宮﹝三首錄一﹞

何少渠先生遺徳詩

○詠離宮【三首錄一】

西淸荷葉玉田田一派紅墻斷復連風卷五華承傘日。云畱三素覆宮天。金縢故紙塵埃積東市朝衣血漬鮮。白髮內官無个事掖門風砌枕磚眠

○何少渠先生遺徳詩

千里才爲百里容書升論辧事非同南宮獨貸輸官責北海猶修謁吏恭殺子產還祠子產通徐公是介徐公將軍若遇髙皇帝。何足言哉萬戶封。

△釋通潤

古梅

○古梅

寒夜西風攪石門瘦蛟殘甲裏苔痕橫眠凍壑霜埋頂半死陰崖月返魂幽夢只尋孤竹國淸香自老獨家村他年結集名花譜。冷笑風前不與論。

附句曉起急磨鋤芋鐝。春來先制采茶籃。小溪似綫穿螭瀆。細月如弓掛彈山老壁歷看猶健在眾山相見益蒼然

△釋明河

中峯法會﹝二首錄一﹞

○中峯法會【二首錄一】

幻出珠林水石香雜花小品動詞場非關文字安心竟別作醍醐沁骨涼古迹流連今日樂髙篇層疊後期長許公來往隨風月都講何人問褁糧【妙結】

△釋讀徹

次別菩提庵若鏡淨目二友

別徐九玉訂鐵山看梅

寄師利吳居士攝山別後

中峯逢夷白綏公

鐵山送陸仲安還洞庭

武夷峨眉遊願未了

○次別菩提庵若鏡淨目二友

何人知此歲寒心。下榻多年未有今住到竟忘爲客久坐來無夜不更深敲冰欲斷茶連凍把火防驚鳥宿林我已愁歸君莫送閉門終日卽遙岑

又

靑天蜀道老歸年。雪水驚來灌百川。絕壁摩天飛鼠度。斷崖無路古藤緣。贈君行色雙垂淚欲托家書一系船破衲蒙頭燒芋火。何時尋我地鑪邊。

又

虀鹽細事懶關心自住中峯直至今生計始知投老拙。時危恨不入山深溪寒積厚【有骨】冰三尺月暗無聲雪一林四壁茶煙誰潑墨詩成攜詠上孤岑

○別徐九玉訂鐵山看梅

我欲求閒不得閒君詩刪後又重刪燈前預訂看梅約。歲暮還憐鑿凍還一夜花開湖上路半春家在雪中山停舟記取溪橋外。望見茆庵直扣關。

天成淸麗不著一毫妝點

○寄師利吳居士攝山別後

江上孤云擬結巒相尋曾記綠陰寬深松欲雨濤偏急怪石無風浪未幹【不到攝山。不知二語之妙。】別後音書俱寂寞。向來人事半凋殘。惟應記得挑燈處。夜夜鐘聲入夢寒。

○中峯逢夷白綏公

久別已拚消息斷音書慰問有無間十年再見秋同老一夜剛隨雨到山【淸響如在人耳。】舊好幾人還健在。好峯何處共投閒亂流落葉聲兼下聽徹寒扉不上關。

○鐵山送陸仲安還洞庭

一片晴湖直射窓看君行色未能降溪聲隔樹還疑雨山勢隨人欲渡江久客不開囚鶴籠。歸裝便趁打魚艭。重過記得臨分處。流水桃花白石幢。

○武夷峨眉遊願未了

想見晴飛白玉煙。幔亭髙揭水簾懸生平濟勝非無具亦信名山自有緣逸少未完山水債。尙平多被女兒牽不知何事爲僧累更說峨眉似上天

△曹璣

洪半石刺史招飲君山卽席以詩見餉依韻報之

惠泉﹝和洪半石﹞

○洪半石刺史招飲君山卽席以詩見餉依韻報之

簇簇風帆與雁低晚香亭在落虹西【楚楚】誰呼六月披裘子。共上千秋斷石堤。飲羽只須心內虎【入此等句欠莊雅。】舞酣何必夢中難東南一顧波瀾甚擊楫還思靖鼓鼙。

○惠泉【和洪半石】

靈源應到玉龍傍貯月函云可一方有佛便爲功徳【淸淨】水。無僧誰獻紫茸香知非惠遠談經處敢曰維摩養病坊自此品題居第一紗籠常在上公房

又

斾捲山云恰暮秋獨將名理對淸流禪心點石都成佛。湯社推君也是侯。風定有源皆弱水。月明何地不瓊州。當年處士爭題楚肯許玆泉據上游

附句醉惟漁者堪稱聖。閒必沙鷗始號仙。學柔切玉三分齒。夢浣臨江五色腸。○周旋道徳宜堅隱感慨人情再讀書海气拍天龍藏曉。珠光連日蜃樓髙。

△魯憲學

龍舟同黃以實曾更魯

春日湖舫

○龍舟同黃以實曾更魯

江風獵獵水浤浤。簫鼓旌旗破浪明橈轉回陂驚杖化影過絕壁詫梭驚蝘蜓神色千人定。蛟蜃波瀾百丈生。不信獰龍堪豢擾侯家筵上錦誰爭。

○春日湖舫

盆魚池島亂中身坐盡湖中百里春。天漏舟居頻避坐。雨晴江畔學垂綸壺餐斟酌推行炙酰醢通融賴比鄰采得文蕪看不得杜鵑何苦惱遊人

△張鍾筠

靑霞硐

一綫天

彷雁塔

仙人枰

日遲亭

○靑霞硐

誰建霞標逼太靑靈蹤一隔杳云軿石拳磊亂排碁譜木叟支離負斧形田養紫泥呼碧落門封玄牝注黃庭洞中多少飡霞客王質當時不識丁。

○一綫天

山椒漏景似層樓聚窟移來此一丘貞白怡雲棲蝙蝠靈威授簡宿奎婁松鍼引出前崖月嶺繡穿成兩壑秋【太巧近纖劣得不墮】煉補不周剛隙綫至今元气未曾收

○彷雁塔

浮圖危聳暮煙齊石刻前賢仿雁題俯視峯巒呈翠黛宛如孤柱負虹霓寒云冉冉盤山骨遠瀆灣灣蹙水臍八面蓬然行禦冷慈恩絕頂憶招攜

○仙人枰

諸眞坐隱布先天。可惜樵癡不記傳師古神圖猶讓敵積薪夜半未窺全參同度數壺中祕。點化星辰指上連。一刼爭持花正午世人見說已曾玄

○日遲亭

仙家春永在丹壺圭影沈沈守嶽圖桃實多番兒尙小桑田數變爪猶姑羲輪爲緩咸池浴井博能長誇父途洞歷歷年無甲子人間空迫隙中駒

五作精秀。堪與巽之伯仲。一時頓有兩玉。奇絕

△吳士權

北郊望芙蓉峯

石碕城

遊雙龍洞

朝眞洞在冰壺雙龍之上中多勝迹未及悉攬聊書所見

○北郊望芙蓉峯

漫隴縈林曉黛長芙蓉天際映扶光奔泉白掛三峯雨灌莾靑刪九日霜【峭蒨菁囪】山入坦迆皆濟勝溪回坱郁亦含香淩風欲借雙鳬舄夜聽經聲過石梁。

○石碕城

石碕城上瞰江流。乘興來尋明月樓。【起直而老】客裏琴尊聊送日望中雲樹可勝秋。【湊句】梅花泛雪通三洞【縹緲欲仙】芝艸蒸霞冒五球。欲穩一枝稱小隱靑藜長彷赤松遊

○遊雙龍洞

誤開蒼壁放溪流客至搜奇作臥遊日尙未中呼乘燭山來絕頂倩牽舟【異境】亂雲化石形俱傲暗水沖煙響自幽舊是神仙支鼎地陸離丹气未全收

○朝眞洞在冰壺雙龍之上中多勝迹未及悉攬聊書所見

門規半月啟巃嵸呼吸云生帝座通巖似結霞垂紫蓋石皆衣蘚侍靑童奇收筆記翻成拙奧許人遊總未窮颯颯風吹開一隙。雙丸沐浴此光中。

卷十四終

●明詩平論二集卷十五

七律三

陳子龍廿二首

李雯四首

黎遂球一首

華淑一首

吳偉業十首

宋徵輿四首

於奕正二首

周立勛一首

周鼒六首

卓人月四首

胡爾偉一首

莊祖誼五首

萬壽祺五首

董斯張二首

徐之瑞一首

孫臨四首

錢秉鐙一首

周岐一首

吳道新一首

吳徳操三首

吳道疑一首

左國棅二首

劉漢一首

左國林一首

左國材一首

何亮功一首

陳焯二首

方其義一首

顧夢遊一首

金堡一首

程邃一首

卜舜年二首

魏學洢一首

潘一桂二首

周永年五首

呂陽二首

單恂五首

吳拭一首

丘遂一首

錢光繡一首

昌襄二首

孫永祚四首

韓繹祖一首

張一鵠一首

姚龍之一首

沈自然一首

張雋一首

黃傳祖一首

馮舒一首

喬培一首

錢龍惕一首

馮偉節一首

錢南明一首

董漢策一首

曹溪四首

王揆一首

△陳子龍

蘭陵野眺

長安雜詩

馮畱仙巡撫天津鄴仙拜少司馬一時命下賦寄

送祁世琣侍禦入掌大計

五日

消夏

遼事雜詩

寄懷楊機部太史時機部以漳浦之獄有連

潼關

重遊弇園

辱李司馬萍槎贈詩勉以世事兼許文筆

於忠肅祠

錢塘東望有感

同祁世培侍禦泛鏡湖

送張玉笥中丞擢河道少司空隨召陛見﹝二首錄一﹞

登岱﹝二首錄一﹞

寄贈曹州劉大將軍

五日郡署齋居憶去歲此日在都門同吳魯崗比部包宜壑馮馮宗二州守謝禔玄文學飲天壇今吳包在粵馮在晉謝在吳

○蘭陵野眺

魯中云物自荒荒欲撫平原道路長朔气能連埜火白童山不待夕陽黃【莊麗詩須此秀亮澹逸之語。襯之方妙。惟臥子可與微言。】地分南楚懷丰沛水治西泇避呂梁歷落異鄕難日暮秋風崩岸散牛羊

○長安雜詩

誰言百二獨秦關。豪俠幽並帝裏間。宮帶玉河穿渭水。樹回金嶺像驪山。列侯邸第滿丞相車騎火夜還最是大家能好武。虎圈熊館不曾閒。

又

都尉朱衣剪剪風期門小隊獵回中晨衝街鼓馳蘭薄。夜聽流鈴直桂宮靺鞨擲人囊尙紫茱萸掩帳火猶紅。不愁珠館胭脂盡。明日長楊約射熊。

又

瓊壺薇帳侍宸遊十部龜玆在殿頭禁苑起山名萬歲復宮新戲號千秋明駞宣賜朝元閣。紫燕傳封井幹樓。上壽後庭齊致語增成箋奏是誰收

又

風塵繞繞五都前。豪俠株盤有歲年石顯上賓居柳市竇嬰別業在藍田【工麗疑神】兩宮肺腑黃金內。四姓交遊駿馬邊。共請縣官爲賜第何妨濫用水衡錢

又

閒出長楸弄落暉新丰都市月霏微賈胡合浦徵珠盡。使者於闐采玉歸金絡香絲僊吏馬銀燈畵閣舞人衣內家旗仗雙雙去客散城頭烏夜飛

○馮畱仙巡撫天津鄴仙拜少司馬一時命下賦寄

左樞司馬擅良籌。憲府中丞擁上游兵柄一門推世將軍容兩地接皇州三遞烽燧甘泉夜。萬國梯航碣石秋。昔日二馮歌魯衛看君兄弟並封侯。

如此一題。卽應酬安頓。已屬能事。況气色雄整。筆力寬然有餘。非工夫純熟。用心老到。何易得此以才子二字評臥子詩猶之未嘗知有臥子耳

○送祁世琣侍禦入掌大計

漢廷執法十年回帝念澄淸驛使催舉奏贛君明黑白。登車孟博有風裁。九州島輯瑞甘泉館。六計平衡禦史臺此日殿中無闕事掃除苛政詠康哉

○五日

畵檻芙蓉一夜生。吳城雨過百花明。蘭香珠幌通人遠。麝粉金盤入手成淸暑殿頒紈扇麗避風臺試絳綃輕遙傳烽火回中急更賜靈符號辟兵

○消夏

長云欲下恴滄涼十里扶蘇接豫樟髙棟虹頭天外飲廣池鯨甲雨前張紅珠不夜疑寒火白玉爲人自冷香【妖艷】更擅細腰憑畵檻芙蓉從此號低光

○遼事雜詩

昔年遊俠滿遼陽吹角鳴鞭七寶裝帳下紫貂多上客。樓前白馬度名倡椎牛屬國開新市。射虎將軍獵大荒李氏家聲猶帶礪斷垣落日海云黃

起結如此又暢又不盡眞令才人手絕

○寄懷楊機部太史時機部以漳浦之獄有連

汝從髙臥豫章城。何減關西伯起名。巨鹿風塵餘部曲。匡廬煙霧擁諸生。淸時黨錮非難解。亂後音書倍欲驚。此日楚臣愁獨醒滄浪東去不勝情【格淸气老。七律火候已到十分。不可以字句工拙論矣。】

○潼關

天險東臨鎖地維重關遙夜角聲悲蓮花影照千峯出竹箭波回萬馬遲四塞山河歸漢闕二陵風雨送秦師長安遊俠知無數仗劍還能指義旗

○重遊弇園

放艇春寒島嶼深弇山花木政蕭森左徒舊宅猶蘭圃中散荒園尙竹林十二惇盤誰狎主。三千賓客半知音。風流搖落無人繼獨立蒼茫異代心

○辱李司馬萍槎贈詩勉以世事兼許文筆

久瞻樞府重明光投我連城云錦章傷亂已聞劉太尉。賞音深愧蔡中郎九龍移帳春無艸萬馬窺邊夜有霜【三四穩實。五六巉秀。方見配搭之妙。向與臥子論李頎。知君官屬一篇。章法濃淡。音節頓挫之妙。深夜相與嘆息。可語格律者。世無一二。今閱臥子詩至此。恍如當日。】蚤晚滄江驚驛使詔書先問右賢王。

○於忠肅祠

紫蓋烽煙竟不旋。手持大計靖胡天北門虎臥回鑾日南內龍飛賜劍年山外怒濤歸碧海。塜邊荒艸像祈連。上皇猶想風雲際曹石功名倍闇然。

○錢塘東望有感

淸溪東下大江回。立馬層崖極望哀曉日四明霞气重春潮三浙浪雲開。禹陵風雨思王會。越國山川出霸才依舊謝公攜妓處紅泉碧樹待人來

○同祁世培侍禦泛鏡湖

越溪千折繞山流黛色橫分曉蕩舟五月陰晴天漠漠一川風露艸悠悠鳴榔空翠煙中寺捲幔輕紅水上樓十二雲鬟飛不定。獨畱明鏡照人愁。

寫景淸麗。能作雄闊詩者。往往不工。此體惟臥子有其兼長。

○送張玉笥中丞擢河道少司空隨召陛見【二首錄一】

舊京開府靜牙璋。詔領河堤入未央。周室保釐分郟鄏。漢家底績念宣房。九天星宿穿秦塞。萬里梯航走冀方。會語至尊南顧日。不堪重問海陵倉。

○登岱【二首錄一】

懸崖絕磴問眞源。珠館瓊臺祀上元。霞散蓬萊搖日觀。風連閶闔啟天門。練光欲接銀河影金液常寒玉女盆七十二君皆寂寞。不知何處拜軒轅。

○寄贈曹州劉大將軍

將軍夙挽繡蝥弧。家本安東俠者徒結客能傾四公子。論兵欲系五單於。門前獵騎金腰褭。帳下材宮玉轆轤。此日君王方拊髀。可無鳴劍向伊吾。

○五日郡署齋居。憶去歲此日在都門。同吳魯崗比部。包宜壑馮馮宗二州守。謝禔玄文學。飲天壇。今吳包在粵。馮在晉。謝在吳。

山館疏簾越望斜。每因佳節念京華相攜玉勒神仙侶同飲金庭道士家樹杪湖流明積黛窓前海色蕩陰霞折橊懸艾俱江海共憶甘泉畤裏花

於鱗得意之篇。轉折收拾俱妙。

△李雯

水關

春日感懷﹝八首錄一﹞

帝京秋思﹝八首錄一﹞

贈漕使

○水關

弱柳深煙鎖苑墻春潭流影動蒼蒼虛無不少【減。】琉璃域。咫尺如臨白玉堂。天馬浴來朱汗落。禦溝分出碧蓮香爲愁波浪銀河接不敢乘舟近日傍【蘊藉旖旎】

○春日感懷【八首錄一】

夜夜登樓太白髙春星如雨沒蓬蒿【起手哀澹】灣弓躍馬非疇昔慷慨悲歌亦我曹【語梢就口】二月穹廬移海岸。三吳組練壓江濤。傷心無語籌鄕土惟有東風動伯勞

○帝京秋思【八首錄一】

黃沙渺渺白雲天西極峩峩靑嶂連玉樹飄零勾盾外。金風蕭瑟未央前祠官朝寫甘泉祝使者秋開鄠杜田寂寞揚雄非執戟。河東初賦不成篇。

○贈漕使

年年輸挽動經秋使節先期集萬艘豈獨冰夷能效順。由來蕭相本多籌黃頭擊棹飛遼海紅粒蒸霞滿冀州天子臨軒諮國計何時特拜富民侯。

正當平滿王李佳篇

△黎遂球

弁壇﹝六祖受戒於此﹞

○弁壇【六祖受戒於此。】

授記曾傳字半行盧師目足兩當當河流彼岸超三獸海國遺壇在五羊【對法佳】獵隊龍降羅网淨肉邊蓮長缽盂香誰能不住生心相衣錫持來許共商。

附句梅嶺。奇石錦云仙子國。重門明月美人鄕。春居雜詩。燈棚作意教鄰捨。花社題詩滿院墻。鄕夢幾年遲蛺蜨。江風隨處聽琵琶。題畵。夢水鏡中難此景。夏秋冬際盡如春。寄張天生。海內聲名歸蔡嘆。仙家雞犬待劉呼。登岱。天門日暖瑤冰落。雪嶺寒凝玉浪浮。憨師講堂。到來戎器皆禪棒。轉處詩乘亦法華。

△華淑

木叔屬選寒山詩集

○木叔屬選寒山詩集

載筆層吟入想遙耽奇還許問騷苗嶺雲秀落空秋瀑海月孤生靜夜潮【寒山詩品。亦應移贈聞修安期。】選體百家宗有別。唐風三變位難祧陶公亦有間情賦。暫取文心似六朝。

附句富陽道中。簍編石子麤成岸。桕雜松身不置籬。空蕉更展將衰綠。薙艸猶回未了靑芍藥半含楡莢雨荼蘼初試柳花風近岸水平魚子嘯。出檐泥少燕雛輕。叢樹不辭煙外綠晚山猶剩月邊靑

△吳偉業

雲中將

送周明府蒞任婁東﹝二首其一﹞

邊思

過滄州麻姑城

再憶機部

述談閩事﹝六首錄四﹞

送同官王炳藜使代藩

○雲中將

薊門山伏渾河通。掎角驕胡兩鎭中矢小一身兼百戰。是非三策任諸公射雕塞下秋風急戲馬營前落日紅聞說靑陂無火気火嫖姚已立幕南功。

○送周明府蒞任婁東【二首其一】

白馬朱覊行步工放衙伐鼓日曈曈投刀削記諸曹恐。露板移書屬郡通。窮盜卽今愁楚北。少年無復橫桓東城陰士女升平曲。譜入元和雅奏中。

○邊思

都尉徵西領蹶張黃河不盡塞垣長火篩哨急防萇馬。土魯烽髙戍白羊。絕徼亂山塡雨雪諸陵列樹護風霜承恩宿將皆年老。見說三關鼓角涼。

○過滄州麻姑城

漢皇刻石祀麻姑。此地金支光有無瓊島樓臺迎鳥使水衡鹽鐵待龍屠【神麗】中原烽火山東亂軍吏誅求海上租。不數戈船諸將在。玉壇縹緲詛匈奴。

○再憶機部

國事艱難倚數公登城慘淡望徵東朝家議論安危外。兄弟山川況瘁中夜月帶刀隨破虜淸秋搖筆賦從戎書生表餌非無算誰立軍前跳蕩功。

○述談閩事【六首錄四】

君到西溪五月涼欲吹寒笛擬瀟湘雕籠白兔霜毛潤露井紅蕉翠帶長團扇雨來冰簟冷隱囊風過玉羅香興酣攜妓丹靑閣。不問千金使粵裝

又

鷓鴣聲急雨生潮。花裏搖鞭度石橋。路繞筍江看水碓。人來黎嶺半山樵藏鉤小史靑絲履學語蠻姬碧玉簫爲客桄榔庵下好。無端重上木蘭橈。

又

石牀丹竈飯胡麻不見仙人萼綠華云護松門穿嶺月雨翻榕樹響溪沙藤鞋若帽收崖蜜豆莢瓜當點乳茶歸去突星灘上過。數莖棕竹佛桑花。

又

吳門吏卒建溪仙。遺得孫郎濯錦川。琥珀杯濃椰子熟。水晶簾冷荔枝鮮。山中茶蠟江南賈。海上鯷鰩異國船。我亦欲從梅尉隱。與君先乞武夷田。

○送同官王炳藜使代藩

射柳城西磴道前送君匹馬度燕然河移汾口三關雨雪盡恆山五月天【警切淸壯與臥子悉敵】積弩將軍誰控虜。勝衣帝子獨臨邊。徵車一路羗聲起莫倚髙樓聽暮蟬

△宋徵輿

奉贈督漕侍禦吳公

春獻大中丞張公時公以應撫遷治河道﹝二首其二﹞

送愨人將水師南上

諸將﹝五首錄一﹞

○奉贈督漕侍禦吳公

漢主臨軒擢繡衣護漕使者出皇畿乍看淮泗樓船動已見黃河春水歸萬里量沙玄玉版千帆轉岸碧雲旗從教發卒穿龍首。廟算應知海運非。

○春獻大中丞張公時公以應撫遷治河道【二首其二】

昆侖一綫轉星槎流到中原九曲斜當代中興澄日月。【崇禎初黃河淸】先陵宿衛遣龍虫公卿舊護千金堰天子新祠萬里沙玉鯉翺翔河伯騎來迎節鉞上京華。

○送愨人將水師南上

何生慷慨著綸巾猶是先朝抗疏臣蹈海自成天下士起兵還用故鄕人畵旗落日明朱雀錦纜回風帶緣蘋。從此便宜專閫外。沈舟一戰定三秦。

意調俱佳臥子

○諸將【五首錄一】

聊城守將亦南來淮海淸風畫角開建纛自從新主命鳴鐃猶發故君哀移家莫問田橫國一旅空登項籍臺司馬北巡旗鼓動急乘秋色上之萊

△於奕正

張開寺

贈陳鏡淸先生

○張開寺

古剎老人�僻地自無外客此深窮壁塵題字四朝上檐瀑宜人三伏中搭屋不除了角石縛門正【剛】借嚲腰松飛丹矗碧西山寺瑣瑣何爲鑿化工

○贈陳鏡淸先生

生當衰俗愼相因乍覿威儀耳目醇注徧六經仍再讀踏殘五嶽喜重詢。【腐儒學問。髙人性情。率然寫出。】偶肰作令如家塾率爾稱詩及古人。路滿塵沙能緩步羨君長健百年身。

△周立勛

壽楊扶曦大父八十

○壽楊扶曦大父八十

何必安期始駐齡。飄肰五柳接文星雲間珠貝眞人室海內衣冠長者庭六帝威儀髙北斗八神風雨下東溟愁聞狄道干戈滿應有鈴書敵隱經

△周鼒

賦贈單蒓僧

吳垣公邀飲愛蓮堂

送陳臥子司李紹興

送徐幹若之膠州

金山

壽喬千里六十

○賦贈單蒓僧

玉照堂前天骨淸。相逢但許古人情龍門琴葉髙千尺禹穴金書妬六丁【瓌妍】鮭菜不嫌賓卸馬干戈恆嘆士無纓羾霄鸞翅寧終塌莫效疏狂餒學耕

○吳垣公邀飲愛蓮堂

姓氏從今籠碧妙城邊虉艸綺成霞淸官飲水仙人掌。大邑栽花祕史車南郡文章原徳器馮君吏事更才華【雄整到家】誰雲楚水能波晉。煙露資糧已勝家

○送陳臥子司李紹興

雲間日下久髙搴。作吏仍登蘭渚船禹廟梅梁靈气怪柯亭竹椽古音玄好從此地尋眞本並莫臨行選一錢搖筆酣時勤作賦娥江薇洞水潺潺

○送徐幹若之膠州

南國煙雲托抱長靑銅握照並蘭纕文章龍象眞詞傑意气芙蓉是劍王三島香吹仙子邑四知淸綴古臣坊【香色氤氳】看君雉馴膠西後好把玻瓈醉小姜。

○金山

江流不盡太悠悠。天挺危巒障大流靑嶂曉收淮海气髙林先得洞庭秋浮雲日攺依然寺孤月同明惟此丘更詫曉鐘聲數疊客中驚起古今憂

○壽喬千里六十

惆悵曩逢已十年靑楓黃浦記移船料君齒髮仍如舊。知我蹉跎只是前秫稻秋肥剛足酒蟪蛄山遠合淸眠何時重訪從容閣。搦筆同書嘉遁篇。

△卓人月

贈丁韻含同乃叔叔潛北上

讀方水弟別東園詩詩以慰之

除夕取一年詩文章稿火之漫賦

題逆旅主人壁

○贈丁韻含同乃叔叔潛北上

旦復旦矣開昌期。彈冠就道車驅之。不日不月念君子。如雷如霆驚市兒。後先同聲大小阮。予汝異色東西施。明明六翮已丰滿豈有上林慳一枝。

○讀方水弟別東園詩詩以慰之

忽乎吾欲遠行兮賣此相如四壁泥豈若馬難忘此豆。安能雞共鬭於酰。碩人之軸非予軸。君子攸躋聽爾躋。花落鶯啼都不見蘇公送客過塘西

○除夕取一年詩文章稿火之漫賦

除歲通將筆墨除研田燒處似燒畬劉之文冡親子蟻唐則詩瓢葬在魚占易上經逢火卦。讀秦本紀學燔書。好教火焰淩雲漢帝謂相如賦不如。

○題逆旅主人壁

春暉炙人如秋陽。百里無樹皆大荒深渡淺渡馬足白輕沙重沙人面黃酸酰滿瓶稱酒美健女負擔欺男尫艸奔不知定鼎意。舉頭但嘆長安長。

古抝屼■﹝山律﹞別一境界

△胡爾偉

北固山

○北固山

中峯突兀峙江臯。近接雲煙遠市囂。蓮界遙懸圖畵小。梵聲直逼水天髙。崩危崖石諸皴出分界林丘百衲糼【靜眼堪笑】倚杖眾山環護法至今猶聽碧雞號。

△莊祖誼

初春吳門送友還蜀

白溝河旅捨步李小有壁間韻志懷

六月六日祀塗山禹廟

懷邑送莊蝶庵廣文遷任淮南

荊山分司燈下詠瓶中牡丹桃花

○初春吳門送友還蜀

解手東風思惘肰君還巴蜀我之燕聲蜚白下新畱艸酒載丹陽欲滿船四百八灘三月上九千餘路一尊前文心各藉江山助探得奚囊字字鮮

老格髙調。此種詩。於今日。幾成廣陵散矣。

○白溝河旅捨步李小有壁間韻志懷

風塵余亦自憐余鶴怨猿驚服豈初小艸出徒慚大隱。長揚賦復擬聞居蠡源夙別三潭月蜀道曾通萬里書莫漫髙歌懷築客故人消息近何如

○六月六日祀塗山禹廟

星明石紐載鈐鍾鶉火初臨祀事逢黑壤有村傳禹會黝牲爲報上塗峯九山旣旅圭封錫。萬國攸同玉帛宗。極目當年南省地。安瀾不見負舟龍

○懷邑送莊蝶庵廣文遷任淮南

祖君攜酒向君船云淨波明碧鑑天春水才消螺洞雪徵帆遙帶玉坑煙幾年蕭冷餘詩卷。十日淹畱待俸錢此去淮南風景別。鶯花一路使人憐。

○荊山分司燈下詠瓶中牡丹桃花

花色闌珊入座中小瓶香細沁春融紫房合傍櫳綃碧綘質偏侵蠟炬紅半面嬌凝亭北恨五更寒背閣東風【淒艷欲絕】婆娑芳意深深幕似語如歡綺一叢。

△萬壽祺

京口社集詩﹝八首錄四﹞

瑞雪詩

○京口社集詩【八首錄四】

東風動地曉霞明花柳春濃鐵甕城。萬里嶓岷開海道。二潮雷雨向神京白沙早燕晴還集靑嶼靈鼉夜獨鳴誰領揚州持節事。桓溫北府已無兵。

又

沙路逶迆入異鄕舟車百里發丹陽盧龍技擊淹三輔。吳越衣冠動四方星斗畵圖云閣冷神仙敕使露臺荒不須更問桃源棹浪拍漁天一綫長

又

江上羣磯峙二崤密雲淰淰自西郊樓船百粵驅蠻象。階楯千人駕海鮫。暇日新亭多舉爵。連年舊燕竟空巢。夷吾江左名方盛。三春何從問楚茅。

又

桐花三月覆吾廬櫻筍年年短犢車米氏研山收北固。蕭家賓客起南徐。鳥啼芳樹香輪遠人散春城碧艸舒隔得揚州煙雨外。畵樓簾影夜何如。

○瑞雪詩

入春能得幾時晴日日寒云帶雪行。江水暗潮人不見暮山無路樹初平村煙出匡才三尺屐蠟封泥印一城。苦憶舊年窓角裏竹旟花瓣壓書桁

△董斯張

繹溫宗伯前什有出處維谷語太公殊善飯宜早出三詩勸之﹝其二﹞

春日得朱少傅相公手書兼致大貺寄謝二首﹝其一﹞

○繹溫宗伯前什。有出處維谷語。太公殊善飯。宜早出。三詩勸之。【其二】

五城靄紫曲江池遲爾瓊筵一訪疑宗社靈長黃髮壽。明堂雅頌白華詩。幸哉有子今如此。豈若吾身親見之。直使靑雲幹呂后拂衣未老獻霞卮

○春日得朱少傅相公手書兼致大貺寄謝二首【其一】

元臣領史天章重錫馬曾經晝接余文武家風姬旦禮。古今人表孟堅書。星垂上將懸中斗。嶽到髙山俯石閭。獨有孤生寒似竹也煩槐鼎問何如

附句錢唐石上三生句。仙掌臺中六甲符。中根上根藥艸雨。一日二日豳風詩。誰人狐假連山易。有客螢爭汲冡書。帙如帝子衣常捲。窗似仙人眼乍方。

△徐之瑞

雜題

○雜題

飛龍骨出倦新妝日午畱連團扇郎長使太常耽獨宿。從教衛尉寵專房羽箋錯信雙女字。甲帳空焚五夜香。愁殺風流趙僉判。枉勞蘇小住錢塘。

△孫臨

夜後同友人騎馬過采石謁太白祠

紀事

贈陳旻昭

方叔子納姬長幹

○夜後同友人騎馬過采石謁太白祠

水聲夜半雜風聲。灑酒靑天問月明憐我依人爲逐客笑君先我作狂生【奇句】長鯨但是寒江怪老馬空傳絕塞名。不信肆中沽一醉深宮猶得艸淸平。

○紀事

胡騎不習漢時秋月白笳聲亂馬牛果是縛芻爲甲土何人引箭射丁侯千金難募名王級。一紙多懸刺客頭。深入如今成故事幾番淸嘯倦登樓

○贈陳旻昭

淸宵占卜亦何堪且復春燈扣劍鐔萬竈一存支岸北。十城九閉望江南。車中刺滅羞名士。石上歌成訪釋曇。笑我移家家更苦。但能從子事髙談。

○方叔子納姬長幹

莫愁湖上艸蕭蕭天末相思白鶴橋靑玉報人空舉案。朱樓作客又吹簫。齊紈但願懷長袖趙舞偏能笑敝貂墻上登徒曾再賦今宵應爲董嬌嬈。

△錢秉鐙

卽事

○卽事

旌旗礟火震城隅少府金錢費挽輸五月脫巾呼給餉三聲伐鼓恨彎弧輕裝劍客原遊手系組降王是假胡自有孝陵弓履在諸君無事計畱都

△周岐

病中雜詩

○病中雜詩

六月飄風萬里陰淫淫雷雨響荒岑一椽牛屋上通下半畝葅宮淺更深。落日溪蛙鳴釡底殘更山鬼弄鴞音長沙多病緣卑濕賦鵬尢堪傷客心

△吳道新

送人之任昌元

○送人之任昌元

錦帆西去送仙槎仍發文翁浣水涯蜀相浦前觀八陣渝兒歌處舞三巴夢回巫峽廷多雨字擬玄經壁有紗。更羨令君香獨異。昌州裁徧海棠花。

△吳徳操

聞掌憲劉念臺僉憲金天樞兩先生同日蒙譴作

石齋先生郵示見贈依韻奉答

冬懷

○聞掌憲劉念臺僉憲金天樞兩先生同日蒙譴作

危冠依直遂廷爭梁下先驚懸鼓聲獨坐轉慚辛鹿忌。同官還累竇遊平。【警切】人言太尉門墻峻帝識萊蕪釡�淸臺閣一時誰表肅飄然南策蹇驢情。

○石齋先生郵示見贈依韻奉答

晴雲秋老碧梧枝尙是將雛戢翼時雌伏少來狂鳥妬潛遊應藉臥龍知銜冤獄吏詮圖像。變服諸生問坎離。天使聖明隆絕學河淸那誦疾邪詩。

史漢瀾翻。使事必確。遣調必亮。不得不推過江詩中諸子。

○冬懷

江北荒田棄舊農多賫油素作書傭豈無買第袁居正。莫笑登山範彥龍。太學鄰房誰下拜大家廡宇亦堪春病來欲獻相如賦。泰岱今年又不封。

△吳道凝

金陵感懷

○金陵感懷

城上飛花在鳳樓樓前曉日照荒丘金張客亦彈無食。趙李家猶唱暮愁。鶯囀銀牀三月曲人吹玉笛六朝秋不知何事離鄕井貪說長安索舊遊

△左國棅

聞警

謝史道鄰監軍哭先少保墓

○聞警

風髙靈鼓數聲飄雲壓旄頭箭在腰金帛講和【秪聞】歸日逐。玉關無計閉天驕。驪江地廢【險失】堪飛渡。渤海冰堅可作橋。兩月屠城三十處。羽書猶報是兵囂。

○謝史道鄰監軍哭先少保墓

買駿燕臺舊有神祗今淚濕九方歅守棺郭亮恩難報。賣卜王成感尙新。腹痛未忘過墓日心喪還見及門人【對法匠心】疏楊靑艸年年路無復華陽社裏春

事切調響。局完气厚。七律合作。

附句金錢載輦交通易。風雨當門獨立難。金蓮香覆三千卷綘帳花開九萬箋。蠻村衝馬黃茅霧。海店蒸人薜荔云。盎中糧絕誰遺麥。桁上衣單只曝禈。十月黃河冰作路。三吳白屋水爲村。愁來孀母無雞饌。難後孤兒作酒傭。麤官猶在金湯失。彩女偕行寶玉亡。

△劉漢

送別錢仲馭之任嶺南分臬

○送別錢仲馭之任嶺南分臬

擔囊仍是舊靑箱知子無心治越裝大布舞衣丞相府素絲襆被尙書郎但言煮海三升酒不借然犀十乘光羽扇揮來勞按部朱旗偏冒嶺頭霜。

△左國林

紀哀

○紀哀

縣鼓登聞何處撾長安白日走塵沙陶嬰紡績成兒業。李爕饑寒寄姊家。堂北聲殘歌薤露天南淚盡染松霞蒼頭扶櫬還蒿裏桂樹空開不實花

△左國材

感時

○感時

賜得金錢愧不聞肯言長劍靖妖氛官因芻槁輸成罪。將擁樓船濟未焚。三楚遊魚餐赤水。九江寒雁斷黃雲。戎旌又向長安入北道曾無鄧禹勛。

△何亮功

喜塗徳公至

○喜塗徳公至

故人已分收君骨七尺何緣脫九關【兀突】廷尉縱嚴無死法主恩原厚得生還【溫厚有體】轉因世亂身難隱自此名髙不易閒濟事始怑陳太學。靑燐猶照史書間

△陳焯

過朱云子半塘寓齋論詩有作

題元佑黨碑

○過朱云子半塘寓齋論詩有作

朱氏村南舊艸靑。少微影動出文星中吳橫笛歌成癖。絕越無弦調亦靈。折角他年山鹿懼。引商靜夜渴狐聽。三塘古塔飛鸚鵡購得奇書設二亭。

○題元佑黨碑

惠朗持蔡元常所書黨人石刻。索題於予。予讀之爲諸君子幸也。向令京不善書。必無書者則身在正類而名湮滅不傳於後豈少哉曾布固引京自重者。乃亦得與三黨並稱何也。京不徳布。遂銘其名將欲借布以示公耶嗟乎小人用心固微矣

歌哭參差雒蜀情。三重壁壘半門生石痕尙漬安民淚筆法空傳君子名但恨南丰同綠字致令北寺亂淸評持錘直待宣和電擊碎黃昏豈聖明【上感雷變。使人陰碎其碑。亦晚矣。】

△方其義

贈程九屏憲副

○贈程九屏憲副

弱冠都亭別座隅每披東絹見珊瑚龔麟蚤卜宮中書。屓屓今生壁上圖。寶篋人投新薜荔。金山客采舊蘼蕪。扁舟遠載行吟者筆染靑油自不枯

△顧夢遊

登狼山

○登狼山

玆山特以水生奇極目迷茫混兩儀南際點靑無對岸東連一气是諸夷髙峯塔語潛蛟立絕壑風鳴介馬馳誰使暴帆驚酒盞樓船新有誓師期

△金堡

以河工參革

○以河工參革

涼風引袂雨方酸夕捧嚴綸燈影寒豈是欲加元有罪不堪再削已無官朝廷大事圖名易天地微生救過難閒把南華讀秋水數聲驚浪拍沙灘

△程邃

再和如須

○再和如須

朔鳥翔鳴夜拂林警時成論不堪深生郊戎馬鉦鼙日動地風雷羽鏑音。奏賦上林京雒客狂歌中夕別離心關梁擊榜寒流曲。倚酒同爲浩浩吟。

△卜舜年

冬日諸姬講獵

寄李孟榮

○冬日諸姬講獵

狐領雕弓眾媚娘碧蹄登降歷邨莊空林奏矢落髙鳥古社聞鑼出野獐采幛犒觴和熱酪錦靴回鐙閃殘陽流歌躍入梅花脫馬升堂澹晚妝

○寄李孟榮

山齋瞑矣聽雨眠羣葉颼颼如繁弦獨撫瘠躬覺有冷緬懷諸友惟汝賢流俗最暗同長夜我文之髙出蒼天忽逢汝到不謂夢燒燭竟話西窓前。

△魏學洢

送唐污父入四安山

○送唐污父入四安山

污父先生久作鄰未知污父是何人【起異】茶壚時畜長生火藥裏常隨不病身短袴獨鋤三尺圃。角巾畱掛十年塵。刺船忽向千峯去何處煙波著釣綸

△潘一桂

渡淮寄李沮修

采石

○渡淮寄李沮修

一辭明月綠蘿灤獨向平原淺艸間別子幾番今有淚渡淮三日不逢山人隨徵斂荒春事風促兵戈冷抱關。開篋讀君臨別句。情來如水不能刪。

胸臆流出。情事自肰。不假粉飾。而气蘊特厚。

○采石

丹巖千仞束犇流萬里長江一曲收。王气鬱蔥回建業。天門鎖鑰控神州。鮫人夜出風低艸龍女春還雨入樓蹤迹百年成獨笑浪華聲裏一歸舟

△周永年

觀陸文定公丙捨

賦得盈盈樓上女

華山講堂還聞公

尹子求貽笻竹杖

中峯禮教授和尙畵像訖聽汰如法師講華嚴玄譚晚宿扃公樓上

○觀陸文定公丙捨

壽考君王肅與神。始終此際有元臣。期頤才棄人間世。應現仍歸自在身。二十一科看後進。百千三昧見天眞。白蘇有子無遷謫。方得隨公作後塵。

櫽括老到。非小家可辦。便不須更讀年譜。

○賦得盈盈樓上女

玉梯朱檻曉光騰十二臺當第幾層。理髮無由臨水映窺鄰不待隔墻登只教春入凝長望卻恐仙來引上升復道往還空裏出身輕端合與雲乘。

○華山講堂還聞公

少時五老一相從以後都成夢裏容別院馬馱沙裏置同參獅子窟中逢香花幾處升髙座瓶缽頻年聽遠鐘三界由來皆旅泊。半生寧厭客遊蹤

○尹子求貽笻竹杖

蒙君記憶杖鄕年。遠寄卭枝自蜀川問話放渠三十棒看囊乞取一文錢不憂濟勝渾無具且幸扶顚得苟全轉羨君年當七十。繩橋髙步正輕便。

○中峯禮教授和尙畵像訖聽汰如法師講華嚴玄譚晚宿扃公樓上

淸涼住世越期頤。遺貌猶同制疏時都講誰人能送難散齋有意復畱詩攜衾半與僧分榻。穿屋惟聞雪到遲。棗柏盡教充妙饌。憑何論主對經師。

當行本色自見老手

附句贈唵嚂。肯到耆年隨海眾。卻教長者作沙彌。澗響忽髙因石鬭。峯形屢換覺林新。上元夜牧齋如是集。西丘此夜東山侶。明月當空積雪天。照水花憐一枝發。采珠人妬十分圓。臘八修懺。檀特山當成道日。普門品現度人身。憶沈君善。縫就斑衣慈母綫。描成佛相繡娘禪。

△呂陽

遊越州忙謝康樂

贈夏翀玄郡尊升淮徐道

○遊越州忙謝康樂

康樂開山自始寧。懸崖繡斧挾天丁石牛延項通蠶窟嵎虎撐牙破鹿亭【瑰麗】玉曆未頒看莢葉金書乍簡動臺星輿人不識垂刊力惟禮空王誦佛靈。

○贈夏翀玄郡尊升淮徐道

北海眞人佩玉符。專城拜遣出勾吳。雙魚刺史千書擁五馬端州一硯無香案吏傳淸白樣。麥田人獻瑞黃圖。膠東已臥山陽守。漫祖河於送大夫。

附句虫穿古砌蘿邊�。瑟隱深閨字裏詩。紅日半山香飯熟。靑霞五嶺秀蘭開。巫山南眺瑤姬館。華嶽西臨老子村。

△單恂

涿鹿覽古

憶京師作﹝二首其一﹞

重陽入畬山

壽陳徵君師八袠初度﹝二首其一﹞

送張求吾之狂紫貝﹝二首其一﹞

○涿鹿覽古

樓桑村路燒痕連。督亢陂頭散瞑煙徵鐸帶寒春堠曲市簾垂樹暮橋邊樂君塜廢山狐竄。酈尉亭空野蔓牽。猶望太行三月雪故園紅雨正漫天

○憶京師作【二首其一】

春剪羅云覆夾城禦溝一水落紅明華夷勢迥神區壯。燕趙風寒古戍平珠帳小侯歌扇薄繡鞋中貴射旗輕羽書南北閒飛慣閶闔香【應礙第四句風字而易之肰終不若風字之穩。】髙自佩聲。

○重陽入畬山

野蓬鷗領入雲莊下上酣紅數百章可拜石多仁者壽。無封樹好古之狂鱸翻溪姥秋罾綠芋熟村僧晚爨香。杯底信佳山气夕醉哦重漉紫萸囊

○壽陳徵君師八袠初度【二首其一】

數峯窓點佛頭靑。髣髴三山照碧溟叱石每教芝籙掛摩松閒喚筍輿停紫禽嘯樹春行酒白橘香簾曉注經最笑渭綸多事卷煙霞長好護南星

○送張求吾之狂紫貝【二首其一】

驪歌霜曉大江津驛舍尊寒雁度頻抱膝依肰閒數子折腰勉矣試名臣城侵蜃雨弓衣重閣枕蠻煙畵簏新【色華聲振】應是�裝春有腳嶺雲先照一枝春

附句煙香細艸三叉路。雨滑新潮十字�。越羅半臂鸞光薄。楚玉搔頭雀勢輕。荳蔻篆雙參佛罷。芙蓉箋界學書成。蘭瘦似人猶待侶橘滽成性本宜鄕。壁邀佛對遷茶具。箋賴詩空累藥方。茶籠旋出盛棋子。笻杖權持當畵文。

△吳拭

和蒼公感逝

○和蒼公感逝

晚風吹瀑迅如雷。鶴去支公也不回古澗轉從僧捨出小樓髙並鵲巢開知師有鼻酸長逝何客無心痛再來慽慽杜鵑三兩句爲誰啼到禮經臺

徐武子示所抄去塵詩一卷。殊多佳句。如花雨已過寒食後。風箏又傍社壇斜。苦欲斷腸湘竹淚。嬌難續命海棠絲。江程雨沸蒓香細村路煙深荻影微。結桐人去山雞啞。垂釣臺荒石鼠啼。皆可誦也。

△丘遂

峴山

○峴山

碑荒畱得淚成泉自是羊公一代賢向有此山人未重偶經名語世爭傳江光半黑髙空雨。樹色微靑薄暮煙所喜蜀中無漢祚。欵吳長計十三年。

△錢光繡

翻書和陸狂生

○翻書和陸狂生

寂寂方當養日初蕓簽重理蠹飡余通人譽博三都貴。猜主奇因片檄除。國策固應稱要物論衡那便是奇書【髙眼】不堪簡點成惆悵漫遣臨風辧魯魚

△冒襄

過京口寄贈程九屏郡公

○過京口寄贈程九屏郡公

間世英推廿五星劃肰寶鍔發新硎撫循殊績先荒政。卓異髙名首禦屏靈嶽何妨垂北固廉泉並不累中泠自慚國士空饑渴未敢輕遊仲舉庭。

果老石

○果老石

畵裏峯巒未可形盤溪秀出碧瓏玲空天迸落蓬萊小靈气分來灩澦靑。春裊芳煙排劍戟晴封古雪峙門庭夕佳滿目魂怡醉石乳云牙又翠屏【結不泛】

△孫永祚

銅雀硯

於少保祠

登福山晚眺

江上靑陽瓜食而甘之﹝二首其二﹞

○銅雀硯

宮鴉飛散雀臺煙橫槊風流去不傳繐帳已空殘瓦在銅灰未盡古苔鮮寒光秋濺漳河水。暈气春銷鄴下田。莫怪魏家詞賦盛鴛鴦一片值三千。

○於少保祠

西陵古木鎖寒煙少保祠堂鄂墓邊腔血到頭終灑地元功歸手不貪天深山夜夜飛精衛落日時時哭杜鵑不是有人扶社稷鑾輿何日是歸年

○登福山晚眺

長天漠漠望前空蜃霧龍雲气不同萬水東來江勢盡。千帆南去粵煙通。遙傳魚海波難息近說狼山戍自雄。幾欲振衣鰲背上蒼茫日色射潮紅

○江上靑陽瓜食而甘之【二首其二】

離離秋雨摘初幹水破紅刀碧月團豹血成冰傾玉斗紺珠如雨落金盤楚王萍實浮江赤西母桃漿浥露寒。卻笑阿環多病齒。飛塵一騎荔枝酸。

附句鷹山曉發。寒星數點斗垂地。曉月一絲霜滿船。七夕立秋懷友北遊。鍼神綫影江南月。槎客星文鬥北天。拂水禪院。孤澗鶴松云罩住。兩湖龍雨夜歸來。春水不來莎岸出。侯風無準苑花遲。挽叔維。春燈夜剪西窓雨。雪葉秋烹北郭泉。

△韓繹祖

病吟

○病吟

炊煙稀見等卿云獨寐繩牀看日曛艸屨有心酬五嶽。竹書無意讀三墳要離死結髙人伴李廣生嗤福將勛【磈礧須澆】綺語危言兩須戒薙將須髮更除葷【太露】

△張一鵠

香雪上人海虞寄懷次韻

○香雪上人海虞寄懷次韻

近城栽柳自成隅一徑花煙月影虛敷座海天通自在。閉門几案卽眞如。禪心廣應還歸寂我法蕭疏不寄書咫尺虞山魂夢繞隱峯肯許到茅居

△姚龍之

初夏次韻

○初夏次韻

墮絮飄花亂委塘深村景物欲全荒哺雛燕賀初幹壘負子蜂穿舊穴墻未假冰盤驅毒暑已寬詩課待斜陽板橋流水無多尺。添得南風藕葉香。

△沈自然

夏詞

○夏詞

淸晝沈沈畵閣閒翠華宮裏見南山。催成織素先裁扇。喚取冰稜試作環。鴛甃雨來珠跳蕩鳳溝泉吐玉纖灣輕衫短袖迎風立一例新梳學小鬟

△張雋

贈馬甥叔夜

○贈馬甥叔夜

貫穿百氏定何如竽瑟於時好總疏未忍逃名遊俠傳。卻教袖手治安書。方今謖謖誰元禮。愛爾堂堂似魏舒。老我幸余宅相在曲池淸泚覆椶櫚

△黃傳祖

雜感

○雜感

返棹都門風雨斜同盟詩酒正妍華難依■﹝山截﹞■﹝山業﹞連山勢。自泛菇蘆曲港槎。衿土棄襦齊佩綬。輿臺列戟有鳴笳賤貧獨守奚囊在古錦斕斑照埜花

△馮舒

贈雲南杜南陽杜知醫能辧陰晴有祈雨術亦爲人卜葬

○贈雲南杜南陽杜知醫能辧陰晴有祈雨術亦爲人卜葬

角巾革履破衫裾六詔來乘萬里餘。口叱雷霆妖魃死。心存銖兩病魔袪時從向背占龍勢。欲辧陰晴問帝車。願得乞君爲弟子。枕中何吝一通書。

老到詩。不妨爲好纖巧者所棄。肰中唐張籍王建集中多有之。人自不辧耳。

△喬培

覽古舊內﹝正韻﹞

○覽古舊內【正韻】

蕭寺晴煙響暮鐘路人指點說行宮諸公衮舄風雲日。勝國山河櫛沐中。駿足秋從臺館盛蛾眉春盻畵圖工【選妃例於舊內】景陽結綺隨荒艸。聖澤惟應念沛豈。

△錢龍愓

秋霖

○秋霖

陰雲密密覆江鄕風送秋霖作晚涼逼側野田過雨急奔渾溪水趁潮忙深籠遠陌衰楊重淺濕平疇早稻黃。怪底村翁有閒事荷蓑衝雨葺漁梁。

△馮偉節

偶肰﹝自山云偶然興到純是靈機一轉勿謂詩人無聊之想﹞

○偶肰【自山云偶然興到。純是靈機一轉。勿謂詩人無聊之想。】

偶肰興到愛神仙燒盡丹砂未有緣云粉可能裝弄玉飛軿從自降羊權奔星舊婢羞靈洞。繞日神駒秣野田。若得余杭有奇酒恆須一醉一千年

△錢南明

前哀詩

○前哀詩

可憐誰屋止家烏世上無如暇者吾。公子未驅三窟兔。勝王休假一聲狐忠臣有頸原非礪烈士銜須尙恐汗渺渺此身何日報書生漫道長千夫

△董漢策

張公洞

○張公洞

洞庭秋色滿林隈欲墜靑天向石開出岫微云隨鶴去帶陰小雨擾龍來仙人擎露窺宵谷玉女飡霜傍曉臺爲報遊人天際曉半山星火一時回

△曹溪

村暮

宿法相僧房

汲惠山泉

寄懷程亦遠道兄

○村暮

暮色村陰接遠天柴門半掩稻花邊漁歸猶帶笭箵雨。農話相依襏煙。放懶白鷗還入隊乞閒黃犢早安眠如斯野趣誰諳得獨立幽人參畵禪

絕似林君復

○宿法相僧房

巖行一度易塵腸況淸宵宿上方磬出煙心連梵徑月從松頂落山房【妙句】定能生慧蛩吟細寂後思喧竹影香睡覺琉璃入窓曉不須肉佛借燈光

○汲惠山泉

生水於山山亦名山靈惠我莫辭罌泉源本一何分二口吻需淸反類爭。永夜艘同明月載。終朝綆引濕雲輕。試聽東角松濤瀉。不及泠泠汲裏聲。

○寄懷程亦遠道兄

春閒不負負秋閒漫謂長房縮地艱籬菊有情依影瘦窓雞無語習人頑刪詩此日如疏雨采藥何年共遠山。聞學步虛恆不寐。也曾飛夢到柴關。

空仙詩澹遙秀野中。復多幽思遠韻。如聽澗澑松風。

△王揆

田園雜興

○田園雜興

鱖魚菇菜露葵羮蠶妾漁蠻自送迎村社不知新甲子。鄰雞還識舊書生桑之落矣家家織蛙爲官乎夜夜鳴腸斷西風塵起處數聲鐵笛洗荒荊

又掛書一卷牛當壠。送客三更月滿灘。弱泥新水分秧候。小雨輕寒秀麥天。並佳句。

卷十五終

●明詩平論二集卷十六

七律四

文震亨五首

蔡維寧三首

王騫二首

沈顥二首

林云鳳二首

徐波八首

劉錫名二首

顧凝遠一首

管珍一首

劉廣一首

胡梅二首

龔端一首

周惟正一首

陳宗之三首

釋自扃二首

黃承聖一首

黃翼聖二首

楊廷樞二首

章美一首

陸坦一首

徐汧三首

項煜三首

李模一首

劉曙一首

卜遠三首

徐籕一首

周之玙二首

許元溥一首

張澤四首

姚宗典一首

薛宗廉二首

邵彌一首

姚宗昌一首

朱衮二首

徐寀一首

錢位坤五首

戴之傑一首

周訥四首

殷衡一首

葉襄一首

徐枋一首

徐增一首

杭萯一首

林曙一首

郭陶一首

朱陖三首

△文震亨

歲晏述懷

將之南中答鄒彥吉先生見約

京口晤甥卽事﹝二首﹞

倦遊十首乙丑夏日自維揚歸寄兄﹝其四﹞

○歲晏述懷

尙存如死半殘身。虛室能窺必鬼神酸鼻總爲齒冷事。腐腸還是骨銷人寒燈短熖剛三尺古廟深棲已十句忽憶妻孥眞有恨牛衣不得共沾襟

○將之南中答鄒彥吉先生見約

魚書相隔已經年月榭云廊想象間樓閣七層欄楯內。笙歌一曲鬘陀前摩尼在握名如意沆瀣爲餐比自肰天福豈容凡骨受擔簦聊假片時緣

○京口晤甥卽事【二首】

將母詞臣奉母歸。舟車何地不庭闈。天倫此際眞稱樂。人子如斯願豈違。潘令有輿終下吏。老萊能舞只初衣。時人自愛靑藜火尺五天邊日更輝

又

未殘燈下語難明漸到中宵始失聲井裏有人幾累姊。渭陽能念遠煩甥身於瀕死方爲寄事到謀生總未成我至子畱須信宿此歸原不是王程。

苦樂情事。種種關心。吟之總堪墮淚。

○倦遊十首乙丑夏日自維揚歸寄兄【其四】

倒屣誰非具主賓謝宣明面究難親何當紫橐函中客。與較靑油幕下身。兩卷檀弓言物始。一編周易味同人。翹翹車乘眞堪畏九折途今不可遵

附句回環往日無聊事。斟酌明年欲著書。艸花入夏方爭長。筍欺辭春已不肥。蛾眉解妬猶知已。魚腹能通必謗書。懷土僮亡甘負約。移家交絕不煩書。萬錢入筯誇新蕨。六甲行廚饌晚菘。

△蔡維寧

舟歸

日夕湖上送顧太史歸舟

拉僧彌入洞庭詩以報王克仲張興公朱九章

○舟歸

百錢買得釣魚舟篷席當風雨不愁眇眇帶山行入暮刁刁隨葉下殘秋桔橰倚壁生蔬徧童子眠籬種豆休閒道楚江猶閉糶酸心數米過冬頭

○日夕湖上送顧太史歸舟

一風徐動早涼天碧化前山數點煙仙路不離花露上浮樽多倚藥洲邊魚龍抱月眠秋水麋鹿看人飲夜泉坐釣未能拘禮法長將筆墨侍魚船

○拉僧彌入洞庭詩以報王克仲張興公朱九章

山煙引雨接帆斜幾處樵歌水上家野老負秋收木實漁蠻呼酒下蘋花鄰居共喜分紅葉雞犬無驕映白沙勸向西風謝城市一瓶相餉紫蒓芽

△王騫

徐天予從支硎歸知朱云子閉戶選詩賦寄

枯窓積雨遙望郡城如隔越蜀志感

○徐天予從支硎歸知朱云子閉戶選詩賦寄

春深猶見艸痕枯人在它山夢與俱天祿路荒傳禁火。石田秋攺更開租。衡詩一字珍千載看月平分隔五湖。想到故宮棲鶴處山中應許酒同沽

○枯窓積雨遙望郡城如隔越蜀志感

爲驅酷暑一方焦雞雉城雲帶雨遙峽水三分經灩澦。故人千里隔椒。新翻博局嫌孤注。舊聽琵琶悞六麼。惆悵客程沽酒處敗殘陳句落空瓢

雙鳬述作最多老貧特甚玆僅一時偶寄非其全也以俟三集

△沈顥

山中梅興﹝十二首錄二﹞

○山中梅興【十二首錄二】

山半日斜花影長棘籬藤柵筧爲梁捲簾共爾千峯冷。隔浦何人一笛長孤嶼雪髙三面水老人��半頭霜【似絕不說梅肰而梅在其中妙處不傳】寺南訪得前朝樹。半壓牛宮半補墻。

又

曲塢斜扉引白沙此身和鶴許浮家冰霜籬落少啼鳥煙水屋梁純浸花獨抱長鑱選枝苦恰逢老壑生雲遮。峭寒月落不歸去。樵燈照見棲林鴉。

後四句抝體前四句尙是趙嘏許渾輩順調宜攺就一格似合

△林云鳳

茶中梅

水墨梅

○茶中梅

掃雪烹來興未孤試搴凍蕋入磁壺芳名只合先礬弟淸味寧甘下酪奴蟹目漸主香魄墮魚鱗初起玉魂扶不知妃子朝酣後。還向枝頭吸露無。

○水墨梅

羅浮別久卻忘歸一抺玄煙見者稀蠅翅不從屏上落龍香只傍樹頭飛冰冗點漆元無染鐵面淩霜故有威舊侶山中如問訊素衣今已化緇衣。

△徐波

月下與商孟和尋陳古白於鐵佛山房

虎丘焙茶畢送楚使入舟

送陳克抑往南海禮補陀大士

元夕後一日顧靑霞席上送劉石君遊楚

送鄭元韋明府入覲

項水心太史遷城外紫芝山堂是從兄冏卿故居

卜築古鄣之秇香山寄懷鄭明府

居易寒碧同宿中峯古院時石殿新成

○月下與商孟和尋陳古白於鐵佛山房

月中坦步似乘虛忽憶幽人靜嘿居燈火叩門通欵欵衣冠隱幾出徐徐向衰有幾相逢地少賤空多未讀書【低徊無限】天與浮名宜漸棄亂離持此欲焉如

○虎丘焙茶畢送楚使入舟

新水臨當遣信日輕寒再值焙茶天淹畱瓦屋連朝雨搖揚茆亭一縷煙相送挈瓶離野寺遙憐滌器望歸船似憑微力持香色想到開時必泫肰

○送陳克抑往南海禮補陀大士

壯海搖天人境盡。始令儒者悟虛空淹畱細雨春帆重。淸淨行舟好夢同。絕島君臣依墨點。平波枕席過鮫宮。竟須攜卻聞根往。好聽潮音夜月中。

○元夕後一日顧靑霞席上送劉石君遊楚

餘寒窮巷不堪棲薄宦輕舟得見攜兩袖涕洟辭木王故園風雨付荊妻別時更春燈散。到處相隨芳艸齊自古楚天詞賦滿。瞻途弗及使人迷。

○送鄭元韋明府入覲

維舟衰柳月剛彎畏向淸尊照別顏灘影紛紛蘆載雪河聲咽咽岸如山歲逢霜儉呈圖去。縣值春和帶譜還。知對西風念寒士車中有夢到松關。

○項水心太史遷城外紫芝山堂是從兄冏卿故居

近水髙門復有人現前嚴飾事從新松蘿靜者宜爲主魚鳥歡肰不失親名宅衣冠來補處諸天宮殿羨隨身當年結構無遺力。縛帚呼童但掃塵。

○卜築古鄣之秇香山寄懷鄭明府

飛舞亂峯臨斷岸翠微遙襯小茅齋网魚出水朝城市送客開門月滿街辭世未能聊且避報恩不易但知懷【名句堪時時吟諷】君應嘆我音書闊屬興冥鴻久望崖

○居易寒碧同宿中峯古院時石殿新成

空門久矣自知津捫摸苔碑意已親廣殿孤燈形贈影寒宵獨樹鳥依人有心鍼芥如相覓求福香花又一新試蹴同牀諸淨侶。各言淸夢在明晨

△劉錫名

送賓容入朝補官刺史

甲戌夏家大和尙從大梁披剃歸六月十二值其六十有一誕辰同宜兄介弟率諸子侄叩關團圞竟日紀之以詩

○送賓容入朝補官刺史

綠到無加春自歸【名句】鶯聲爲餞緩離悲半生冰操幾相困五馬銅符勉救饑名子陽城君有子幹私定國語忘私。弟兄贈別安卑論娛老難輕三徑資。

○甲戌夏家大和尙從大梁披剃歸六月十二值其六十有一誕辰同宜兄介弟率諸子侄叩關團圞竟日紀之以詩

行藏如此恐驚人。匿影松筠喜自珍甲子一周僧臘始君親餘力法王身【鄭重貼切】回頭噩夢惟長嘯。假手淸資就遠因此日祝言難著語長教無著伴天親

△顧凝遠

小築

○小築

華堂淸晏不嬰情老去尢於艸木親安頓矮墻幾當榻捲舒麤帛枕兼裀多畱壁孔容殘幀淺斲檐牙讓角巾自縛叢生巖下竹莫教蛛网上承塵

△管珍

初夏李灌溪攜杖頭過石湖園邀予同起頑文虎爲竟日談主人鄭逢奇索顧石林仿米顚之筆更酌盡醉

○初夏李灌溪攜杖頭。過石湖園。邀予同起頑。文虎。爲竟日談。主人鄭逢奇。索顧石林仿米顚之筆更酌盡醉。

宛似王摩

【維】宅輞川�浮飛絮亂荷錢十年芳艸西堤路四月新秧北郭田地主味同官況久鄕盟緣爲道情聯偶觀雙陸悲孤唱借筆吟成芍藥篇。

△劉廣

贈傅將軍領任粵西

○贈傅將軍領任粵西

頻年臥甲領南方。尋擁樓船靖粵荒人度蒼悟隨雁斷天標銅柱見鷹揚白衣並許談勾漏。赤羽無勞發夜郎。方略一圖應撤警金城飛將近西羗。

△胡梅

初寓霞中社柬周侍禦綿貞陳明府元明

雨中過拂水訪孟芳不值同夢父次壁間韻

○初寓霞中社柬周侍禦綿貞陳明府元明

暖雲如水近溶溶故國冰膠逼暮冬鳬舄豸冠新地主牛宮魚捨舊村農詞壇暫借焚香坐。天柱頻思曳柱從。最愛庭中雙桂樹花開香亂隔坡松

○雨中過拂水訪孟芳不值同夢父次壁間韻

攜得枯禪欲蹔親松髙最稱阮家貧煙扉揜映如深谷水店參差若比鄰君出聽泉非避客我來冒雨不逢人【談事眞語】明朝相對俱相笑。索醉牀頭酒數巡

△龔端

埜居

○埜居

似斗如窠結構圓桑樞甕牖近天肰聊圖潔穩容雙膝亦籍髙寒聳一肩滌硯沼邊霞片片煮茶鐺畔月娟娟司花玉女初傳信。香薦瓶梅在幾筵。

△周惟正

郁洲島

○郁洲島

徐市三山須便風郁洲十里借潮通自疑骨濁仙無藥。誰得心空佛有宮。溟漲極天灘外碧櫻桃千石磊中紅。不知汗漫何時已且說曾遊過海東

附句哀趙凡夫。經從未譯音文悟。字取初生點畫裁。蘆庵詩。汀月照秋茶坐坐。江風吹雨榻移移。望海樓。幻市不生疑蜃死。朝曦先發待雞啼。鴛湖。艸柔細動含煙堞。柳膩新迷閣雨樓。

△陳宗之

詠史

秋坐楊姬齋

○詠史

邗溝營罷又汾陽。板帳行城徧四方。院內剪花居命婦。牙前嗅艸拜名王。宮帷四十椒塗接。殿腳三千錦纜長。敗國只因一字錯。迷樓樓上捉迷藏。

又

西築金河復紫阿旌旗百萬擁琱戈。鷹師總向東京集。龍種空傳海國多。六合板城隨動轉。千人大帳醉娑娑。三徵韎韐成何事。恨殺當年浪死歌。

○秋坐楊姬齋

畵闌云碧土花香朱幾燻籠對夕陽菡萏翠筒新酒甓。【甓磚類也。當易甕盎等字。】葡萄縹帙小書牀雪梨吹繭銀刀劈月餅紅【纏】綾玉筯嘗點綴秋姿卻團扇一區明月印流黃

附句鱘鼻鮓香函自啟。蛤蜊湯熱酒初醒。黃菊蟻香千日酒。碧雲蟫老百城書。看雨後山色。半壁寶靑連雨腳。一紘酣紫蕩虹腥。夜火吹燈蘆婦語。曉霜斗並橘奴攢。鐵櫪凍瓶名宿坐。苔裳荒幔女郎祠。水鳥隨僧鐙伴宿。楓人化羽月中歸。破壁冷瓶蜂作室。奚囊佳句蠹成糧。蕙帳枕煙期鶴徑。竹窗懸火捕魚庵。蜜因洞古零膏乳。鳥幸巢深長畫雛。吳堤紈扇花千舫。海國蒲團竹一丘。瓈燈佛坐梅花塢。紙幔僧寮水月城。護花綘幾添新幕。辧艸牙簽較舊書。曬日衲頭收貯篋。折風巾角倒彈棋。

△釋自扃

寒食後一日顓愚老師赴齋入寺雨宿小閣

雙徑參雪嶠大師

○寒食後一日顓愚老師赴齋入寺雨宿小閣

寒食才過不禁煙剪蔬烹雨致髙賢蒹葭古寺披襟日。冰雪層崖入道年。湘嶽燕臺誰是住傘居舟宿別爲天。今宵孤閣看巍坐深媿東南骨力綿

○雙徑參雪嶠大師

秋气蒼茫徑乍升遙通天目見崚■﹝山層﹞百千萬仭窺其頂八十餘傳到此燈睡虎未醒岡月墮凍猩初語竹煙蒸欲探師道何從入一幅溪聲捲剡藤。

附中句。珠螢南浦黃蒸芡。脾蜜東陵綠破瓜。桐江月落忘天下。戰國書成應帝王。吳頭楚尾人何約。菊冷香殘夜可憐。劃翠米山開法社。鑄金島佛立精藍。法超忍土三千界。社擬匡山十八賢。非因客過門方掩。偶欲尋書鶴已還。得月板橋偏寂寂。待人湖水自汪汪。月上淸弦鳴水嶼。茶深寒菊倚秋燈。起句。臥綠沈槍躍馬來。春風細柳一齊開。六朝梅下雪痕新。淸絕林宗折角巾。故低此壑受諸峯。四豁軒窓面面容。

△黃承聖

挽王徳操

○挽王徳操

年來詩侶漸凋零胡不天教憗老成骨帶煙霞沖舉易。心持梵課夢魂淸論交身後情方見托子生前累亦輕鶴怨猿驚空繐帳獨畱雙檜月中橫。

△黃翼聖

舟行望燕子磯弘濟寺

吳志衍初蒞成都畱飲官署

○舟行望燕子磯弘濟寺

孤峯秀絕大江東。聖祖經營在眼中。古堞繞山千雉日戍舟橫浦一旗風鶴盤靑嶂初投樹蜃吐丹樓半倚空心戀勝區遊未得始知今日是從公

○吳志衍初蒞成都畱飲官署

聲望如君第一儔。暫教領袖蜀諸侯。文心似錦江初濯膏雨隨車峽共流紅葉飽看江岸樹。黃柑剛薦益城秋。燈前滿耳親知話不信三年有旅愁。

△楊廷樞

焯兒就塾詩以勗之

○焯兒就塾詩以勗之

七齡學禮未云遲琢玉磨礲擇汝師未有靑箱傳虎父。且令黃口效牛醫。執經自此親函丈。垂帶於今戒佩觹。門第莫矜王謝好聿修爾祖是佳兒

又

年𨿽髫穉女稱兄爲學須修令器名七步裁云憎識薄雙瞳剪水賤膚淸方圓動靜棋中出。艮巽坤乾沙上門。休使山濤漫相識寧馨徒自誤蒼生

△章美

哭許玉重先生﹝名琰長洲生員也見明末殉��﹞

○哭許玉重先生【名琰長洲生員也見明末殉��】

挽天無手淚如濤艸莾猶能壯本朝二字君臣應獨識一時生死竟誰髙風號王蠋階前樹。血染靈均指土騷。不是西山薇蕨盡可堪天下共滔滔

△陸坦

和文彥可先生送佛詩

○和文彥可先生送佛詩

寶樹金軀現幻工輦來花窟法云同天衣拂石雙童舞香杖成林四鶴通光出松杉歸紺殿夜聽風雨閒龍宮禪燈分外蓮峯照支遁纓幢聳碧空

△徐汧

挽許玉重

恭遇烈皇帝聖誕哀感賦

○挽許玉重

禍纏霄極帝星微龍馭蒼皇去不歸漢殿衣冠渾欲掃。函京鐘虞已全非人輕李萼師誰借邑刎王生義庶幾瞻拜鼎湖因北首朝朝應見素魂飛

○恭遇烈皇帝聖誕哀感賦

灑淚先皇似向隅吞聲豈忍憶嵩呼衣冠此日趨南閚。玉帛何年會冀都。聖主哀思應避殿。微臣隱忍尙全軀亦知佐命悲歡異。還記今朝令節無。

又

珍饌精鏐賜講筵。每逢聖節主恩偏。十章書未陳金鑑。九逝魂猶戀細旃。社稷風雲作世世。園陵霜露自年年。史臣珥筆應書葬。王匣珠襦不忍傳。

△項煜

龍湫

白溝曉渡

送劉退庵宮諭歸省

○龍湫

名象思惟窅莫尋拔天窣地極髙沈水含萬古鴻蒙色龍湧孤峯霹靂音日月光窮憑石黑風煙气盡逼潭深【幽巉刻秀】當年宴坐初非雨叜寂喧喧一點心【結說理反涉套】

○白溝曉渡

殘月知寒不敢濃飛埃畏曉暫從容燈光馬首驚煙鷺冰點騶須學雪松客劇轉安能續夢僧閒亦起恰聞鐘朦朧小有冬山色正是墩臺不是峯

全是天機意想。似懶似老。別一風光。

○送劉退庵宮諭歸省

舊國春江一徑通仙官歸路萬花紅干戈塵辟紗籠外。詩卷相隨繡鷁東學士醉歌天子賜。恭人勞慰大夫忠。沙堤築就來母晚殘夜疏星待曉風

△李模

贈薛虞卿先生

○贈薛虞卿先生

澄澄物表肅前趨餐沐遙風嘆莫踰汰去塵沙金作面。燕多煙雪玉凝膚著書靜气如空谷。適性髙吟異槁梧。道滿蜀川終應迹一樓明月可同孤

△劉曙

虞卿先生諭蜀歸來閉門論著枉贈新詠法書短章報謝

○虞卿先生諭蜀歸來閉門論著枉贈新詠法書短章報謝

惠肰風雅不遐遺摸索如循度尙碑。欲報未成慚授管其人斯在想披帷盤空苜蓿文爲活地辟蠶叢道轉夷豈獨窮愁名字並千秋還問著書誰。

△卜遠

陳季采同遊西湖後余至先余歸且聞故園寇警賦此贈別

登孔子阨臺

僦居湖上僧樓

○僦居湖上僧樓

借來山閣古云西綠剪當門柳萬齊兩岸精靈於嶽墓六橋勝地白蘇堤老僧作賈春開市髙士爲漁夜出溪千古銷磨湖一片錢塘門外水禽啼。

○陳季采同遊西湖後余至先余歸且聞故園寇警賦此贈別

許我來遊先汝至。汝先掛帆余未歸春風春風吹社散一日一日遊人稀聽鳥漸徵鶯語澀看花直到杏仁肥更聞離亂難爲別珍重湖山此落暉

○登孔子阨臺

孤城寒玉抱淸漪綠粉蒼泥蘚壁詩廟貌一堂松落落弦歌千載艸離離窮當吾道難容日慍到人情不免時風雨荒臺照饑色。西山正對餓夫祠。

△徐籕

次韓人谷贈韻

○次韓人谷贈韻

猿臂將軍本父風。獨搏霜翮向秋空儂甘上九追陽子君自無雙謁沛公書就中原推老將醉呼北海亦兒童封侯不礙煙霞相西食何妨宿又東雄風老气歷落超羣

△周之玙

謁畱侯祠

賀王耕玄自西曹攺除侍禦

○謁畱侯祠

辟穀先生帝子師。龍攄蛇蟄總能奇。藏身無事污田宅。授教寧關進履綦四百久安前席箸千秋遺恨副車椎漢庭空爇烹韓鼎。逸翮冥冥孰可覊。

气雄詞整卽使靑丘操觚空同染翰豈能復過

○賀王耕玄自西曹攺除侍禦

驕驄獵獵羨新除三載祥刑荷聖知彈墨甫濃看逐雀佩刀初發莫求貍朝端王立冰壺在。輦下霜行繡斧持。謾向螭坳誇五色。淸光猶戀白雲司。

△許元溥

北上以詩代別云子用前韻

○北上以詩代別云子用前韻

君才十倍早年鳴欲見徒殷室邇情途別險夷惟信步部爭南北甚於兵。鳳麟自感風雲气。豺虎翻成日月名。羨爾焚香稱閉戶花間書帶遶庭生

△張澤

次界河驛壁詩

初冬山居折雜花爲供同雨公作

野薔薇與衍波作

同伯遠聖猶仲長彥哲山中踏雪逢心甫以巽卽攜酌影閣分得光字

○次界河驛壁詩

一江餘夢影隨行怯膽生寒道路長前渡莫迷津妬婦舊遊空指驛思郎紅亭惆悵胭脂瘦蘚壁參差粉墨傷。不是愁心迸成淚天涯兒女易沾裳

○初冬山居折雜花爲供同雨公作

漸看陰雨作衰天獨坐疏林落葉前照影久知香在水出山猶帶曉來煙【幽妍細潤】愁依寒菊三時盡病寄空齋半日妍修淡不堪緣似我。向人飄泊每年年

○野薔薇與衍波作

叢葉分林黯自芳露垂繁綫酒旗香堤深舊路招遊馬棘剪雙扉護野塘【村景如畫】狡巷蜂聲三月暮條桑人影一春傷楊花不必驕情性籬落偏驚共短墻

○同伯遠聖猶仲長彥哲山中踏雪逢心甫以巽卽攜酌影閣分得光字

殘雪遙棲遠樹蒼夕嵐分潤作巖光【靜眼】堤聲入寺邀余步人影如鴉聚晚觴野飯冷宜齊客屨山樓閒不異湖航虛疑聚散收餘覽夙約猶懷計已荒

△姚宗典

贈韓茂貽

○贈韓茂貽

兩兩弓裘輾轉心美人遲暮感時深山川几案𨿽朝夕。花木亭臺自古今信取析薪無仰負從教著屐遠來尋九臯聲動秋林艷應得同心寓好音

△薛宗廉

和林和靖深居雜興﹝十首錄二﹞

○和林和靖深居雜興【十首錄二】

薛公一見失魁肰。何況逢迎數不鮮。【來得兀突】半畝林泉山宛轉小庭人月竹嬋娟跏趺念法聽禽語聛聣書空拂篆煙盤薄自甘消永日秪緣熟得畏人篇。

又

潛鱗不餌釣頭腥飽酌蒼波向北冥數息靜中觀鼻白攢眉世上博眸靑苦空且莫訶初果。解脫應須誦大經。丈室自容師子座編籬何必隔門庭

△邵彌

寄魏叔子

○寄魏叔子

直北城居得好山雨過階下水潺潺。故人最憶行吟處好我何當一啟關窓褁濕云溫酒後鸙翻輕雪出花間春來靜力誰能勘擬誦新詩夢裏扳

△姚宗昌

二幢詩

○二幢詩

嵯峨法像兩峯中不是人工應鬼工說法熾肰非借口。現身招爾若爲弓。眼前標指同雙鏡。頂禮慈尊詠十空膩滑不畱苔蘚濕何須去翳本無蒙

△朱衮

贈三昧律師和韻

雜感

○贈三昧律師和韻

繇來白業重修燻嘉子弘慈閔後羣獨炳心燈傳聖戒。時翻口海振露文。六神共轉澄空月。三點孤融妙太云。一自茂公停錫後。法筵今日幸重聞

○雜感

雪恥除凶夢裏看十年空自誤儒冠形如敗葉三秋瘁淚共飛霜六月寒。國士擊衣何壯烈酒。傭懷築故泛瀾悲思鶴盡乘軒日猶記皇華死報肝。

△徐宷

山居雜懷

○山居雜懷

離亂傷心憶去年竄余身外一靑氈鄕園故老寒風夜澤國新知細雨年書帶翠歸盟石艸玉簪香破睡池蓮無聊獨對窗西晚難寫覊愁十樣箋

△錢位坤

山居

送客

再渡錢塘陳一臥子馳詩至次韻卻寄兼懷王二雪肝

歸來

過石頭城

○山居

鶴軒淸怨激晶澄秀石深花照古藤江閣迥收天末秀。煙波不動碧山燈。空林騷客如孤鳥半嶺閒人學定僧家在湘西多歲月老看峯洞得頻登。

○送客

驚春雪靜坐松關。幸有紅蘭葉不刪。好鳥南樓催客醉。孤城落日送君還一簾綠水雲衣動半雨禪房花气閒獨立斜溪聞鶴去過橋深竹見寒山

○再渡錢塘陳一臥子馳詩至次韻卻寄兼懷王二雪肝

遷客江湖汗漫情。多君及我剡溪行生平遊屐隨知已歲莫鄕心憚遠徵日落衣冠修褉事。風前楊柳故宮城。枉詩百里須珍重。劉白郵筒謗易生。

○歸來

窮鄕渺渺越愁新綠水萍翻花滿鄰南海樓船連絕國西風尊酒送歸人客星辭殿還髙臥。大將登壇獨許身。雜隊鶯歌殘嶺下江湖白髮一波臣。

○過石頭城

南朝事事斷人腸。杜曲啼鶯城柳傍。妾夢溯流回采石郎帆如馭下襄陽三春雨墜楊花白。八月風吹枳橘黃。多少景陽井底淚荒蕪日落哭陳王。

與立詩不多作。而蘊藉婉雅。言外不盡。似有意文房君平之間。不屑作晚唐宋元一語者。其宮詞久自單行。爲一時習諷。故不更錄。

△戴之傑

同貞卿孟如鄒中步眺

○同貞卿孟如鄒中步眺

初迎嘉候得兼晴約束餘寒趁臘行人日共來看野色天風不斷捲湖聲【語有奇气】斜通古寺雙橋立冷壓纖枝一鳥鳴幽事可無嫌寂寞江梅明早是春情

△周訥

登飯石峯

晤王雙鳬

過非兀屋天

秋泛次石公山看月同非兀天兪羽文諸子釃酒看山發性靈擁簫疑立夜龍聽寒梯怪石剸頤翠仄竇奇天射眼靑海色欲髙云夾月湖光四起浪懸星松風苦爲畱殘醉小躡飛梁人杳冥

○登飯石峯

攝心際遠獵奇觀濕翠黏嵐屐未安石蛻糝衣看欲飽【費解】鐵磨松骨倚來寒激湍陷日光無定夾壑分天影不完【奇句】破我十年窓下夢山風尋響落巑岏

○晤王雙鳬

攜家看山仍閉門艸木紀歲霞朝昏鶉重猶懸太古結虱髙不對王侯捫激昂靑雲萟文貴。沈煉白日性命【精神】尊。吾亦能來議眞隱一身未可招遊魂

○過非兀屋天

世須癡度恰三分。謔浪人嫌我喜聞偪靜室窺容膝月過髙墻擁及肩云儒冠非昔政堪溺。書籍到今都可焚。賴有主持風雅在與君千古契斯文

○秋泛次石公山看月同非兀天兪羽文諸子釃酒看山發性靈。擁簫疑立夜龍聽寒梯怪石剸頤翠仄竇奇天射眼靑海色欲髙云夾月湖光四起浪懸星。松風苦爲畱殘醉小躡飛梁人杳冥。

元魯巉秀。季才江一流人也。其佳處亦在煉與響。不止僻仄爲奇。若夫僻仄不成文。與平熟無痛癢。其獘亦正等耳。或疑予過采新異。頗傷大雅。不知世所云大雅直是陳腐耳。卽談格調。亦豈知眞格調哉。與其爲僞大雅。寧爲眞僻仄。又況本非僻仄者乎。

附句同友飲月莫釐峯絕頂。擲身磅礡俯僧嶕。松撼虯龍雨易消。捫碧兩肱天恕戇靑雙趾石嫌驕。無事不妨浮在世。有愁只合寄還天。影國詩。水髙於地難爲月。山遠疑天好作云。太湖秋泛。黑蛟蟠渚夜何靜。白雁叫霜秋滿空。臯峯謁履冰師。靜對柏巖三面紫。坐分苔石一身靑。

△殷衡

春日有懷錢復貞朱閬風二丈

○春日有懷錢復貞朱閬風二丈

幾日餘寒麥秀風泥深陌上落花紅夢中烏鵲橋南路詩裏靑峯江上【山研北】翁。老去文章爲佛事。身前藥味【艸】得圓通。坐來曾作三人笑踏徧城隅恨不同

又飛殘蛺蝶鉛猶重。立軟蜻蜓翅亦低。亦有風致。

△葉襄

秋懷

○秋懷

西風蕭瑟暮煙蒼迢遞徵鴻帶夕陽地雜邊沙吹鼓角。城連荒艸散牛羊周原禾黍悲京室汾曲樓船憶武皇南望寢陵雲樹黯茫茫何處獻裘裳。【周禮季秋獻功裘供王祀】

絕有風格信陽集中出色之作

△徐枋

經桃源

○經桃源

城下濤聲怒未馴。千家鱗櫛見重闉圖南鵬翼行難息直北龍門勢愈尊地有黃麻多纖屨。時經靑女但吹豳。攬風玆土還餘古父老應能說避秦

△徐增

夢中春泛得人牽錦纜一聯醒足成之

○夢中春泛得人牽錦纜一聯醒足成之

夾岸山光若翠圍晚晴樓閣半依微人牽錦纜連花去鳥浴芳洲帶水飛十里歌聲煙外動一羣蝶影柳邊迷夢中每自饒行樂卻愧春明掩竹扉。

△杭萯

酬友人見懷

○酬友人見懷

連林蕭瑟不成春無賴輕陰更浹旬雨足板橋頻礙檝酒香山市每畱人已同子羽空頭腦不羨君卿有舌唇眞愧新聲漫相寄老懷零落敢重陳

△林曙

詠紅樹

○詠紅樹

越殿煙消輦路荒疏林猶帶舊宮妝千年碼碯爲仙枕。五尺珊瑚是筆牀故向素秋飛絳雪翻從白晝下玄霜分明曲水桃花岸。列坐何當泛羽觴。

△郭陶

橘花

○橘花

聞道西京孝武年。蓬萊珍獻重湘川。種移越地千家樹。開徧繁花。萬頃田北徙自雕枝綴玉東來欲醉雪如煙木奴名貴香堪把余亦龍洲興邈肰。

△朱陖

初夏訪岫云虎丘

冬日舟中

觀以米作字

○初夏訪岫云虎丘

薄煙輕靄翠微中夏木陰森寺角紅花市欲闌楡岸雨麥天新暖柳塘風山因舊寓僧相識遊得居人勝始窮【遊山眞訣】塔影當牕松竹亂坐聞鐘磬佛龕東

○冬日舟中

兼葭一望港三冰遙認農家去路斜舟響小溪過蟹籪屋頺髙岸露牛車霜輕堤柳猶畱葉气暖村桃略放花平野蕭條聊極目遠天寒影散羣鴉

○觀以米作字

體勢爭奇轉運中數行頃刻羨玲瓏太平萬歲當筵舞。病已公孫食葉虫長史發書應比妙中郎飛白欲齊工卻疑蒼頡閔文字雨粟天資結撰功

卷十六終

●明詩平論二集卷十七

五排

曹學佺一首

葛一龍一首

錢謙益一首

沈徳符一首

鍾惺二首

譚元春一首

方以智一首

黃景昉一首

蔡維寧一首

季孟蓮一首

陳子龍一首

華淑一首

項煜一首

張爕一首

自扃一首

聯句一首

七排

王思任一首

錢謙益一首

鍾惺一首

陳函輝一首

五排

△曹學佺

遇甬東太守吳季騧訂普陀之遊

○遇甬東太守吳季騧訂普陀之遊

故人方領郡五馬去驂驔季子聲名遠吳公治行堪樓昏時見旭市曉未開嵐石竇千花出湖光兩曜含禁庭移桂密仙墨灑桃酣皓隱商聞一臣謀越用三鮑郎空納履賀監已抽簪象教應棲島鯨音忽沸潭育王湧塔上大士落迦南欲究無生法。還從禮佛龕

△葛一龍

甘露寺

○甘露寺

坤靈用不慳勝處著江山此有若僧待我遊成老頑龍宮鐵塔丁。麟塜玉浮間。五月風秋气。千檣日暮灣蘆靑將岸去云濕弄潮還石爛唐人字。岡雄楚客關褰裳卽壺嶠。分服帶荊蠻。殿背螺雙髻。樓窺豹幾斑。庾塵那得到謝塵竟須閒松堰飛蒼鼠花籠放白鷴亦知城近遠煙火自人寰

△錢謙益

王師

○王師

六月王師捷。東方息鼓鼙潢池皆赤子京觀卽黔黎。割剝緣肌盡誅求到骨齊相將持棓梃。只似把鋤犂。大將兵符集中原戰馬嘶可憐禽狗鼠。還與戮鯨鯢兔已無餘窟羊偏畏觸羝。偵猶煩地穴。攻亦舞衝梯。賊縛加鉤索。師還布蒺藜。塹溝塡老弱竿槊貫嬰兒血並流爲谷屍分踏作溪殘膏腥竈井枯馘掛棠梨處處懸人臘家家占鬼妻虎饑倀亦泣人立豕龍啼穴頸同蒿艾。刲腸見艸稊旋風來凜凜。哭鬼去淒淒。虛市稀煙突。鄕鄰斷犬雞暗行燐自照春作胔成泥兵候天尢慘荒郊日易低停車心悄悄不寐夜棲棲廟算紆籌策王功費品題丰碑並崇廟。矗矗夕陽西。

△沈徳符

葺敝圃卽事

○葺敝圃卽事

堂寫盧鴻一池疏謝永嘉穿幽通■﹝穴上叫下﹞窱理穢出槎枒樹表蒼官宅。巢營白鳥家。杞深藏吠犬。藤偉臥修蛇。秇菊求甘谷尊松汰昔邪息陰交讓木。妮古典刑花。鍾乳波中芡。昆侖譜外瓜。剝苔千石發。剖蕨一拳牙。菱熟湖年稔。菇收囷色華。樵蹤安栱棘釣意貸魚蝦事果營無益。生堪悅有涯。忘言師靖節並不道桑麻

△鍾惺

舟次喜康虞先寄載酒酰諸口物到戲爲六韻

恭謁闕裏

○舟次喜康虞先寄載酒酰諸口物到戲爲六韻

行行望意气。果以庶珍從許我分三月知君計一冬倉曹方步送。驛使有舟容。制蓄功非易。緘題禮必恭。挈缾親撿挍。染鼎快遭逢。朝飽誰能待。今宵試佐饔。

○恭謁闕裏

聖道求斯在人情敬所居瞻依專有屬登覽又其餘。夷夏爭相效賢愚恥自疏面顏開嶽瀆衣履示圖書檜楷知何已風霜想厥初。山頹翻更壽。宅壞竟難墟。帝力司呵護。神工職掃除。威儀王備物請問素焉如

△譚元春

承郡使君葉公玉壺徵及近狀寄謝十二韻

○承郡使君葉公玉壺徵及近狀寄謝十二韻

一從山澤好卭友渡邊呼敢謂勝情有自知長策無驚魚聞罟急閒鳥見林趨逃雨雨盈野放云云過湖使君頻致惜長者自當殊訪道黃兼老。畱心狗與屠。謁寧煩艸芥。問卽竉菇蘆。淸靜眞能載。形骸安肯拘。已無裾可曳。幸此杖相扶。白社慚前輩。靑溪似小姑。如泡終幻化。惟谷且躊躇。知已腸猶在難言性太孤

△方以智

酬茅將軍

○酬茅將軍

年少西吳出名成北闕聞下帷稱稱學者上馬卽將軍手指靑規日。心披紫塞云。伍符遵八伐載籍考三墳插筆持前盾揚旗擊大薣柱冠皆震栗橋履舊殷勤白社嘗千座。黃金賜萬斤。筯籌詳虜計板露靖妖氛凶甲觀麟閣鸞鈴試鸛羣詩題多俠客。書就獻明君兒戲輕言武。官常竟舞文。世途難避棘。時好不同燻餘策生民嘆殘家死士分【浩气干云】東門爛熳南海瘴氤氳安用縣銅印。還能艸練裙。朝廷繁議論。江漢正紛紜。近市求朝卜。臨樓想暮醺鄕山新夢斷。兵火故園焚。卭杖畱雙徑鉛刀割一芹拾簪酬縞帶被褐愧玄纁舌在妨病卿來是以欣桂叢風淅淅椒佩夜芬芬促膝龍泉影回頭雁字紋皂囊從汝頴。經席笑河汾。莫怨長流寓行看立異勲知余原落落。向爾復云云。

△黃景昉

南陽東七里爲臥龍崗諸葛忠武侯艸廬在焉遺像巋肰慨題二十韻

○南陽東七里爲臥龍崗。諸葛忠武侯艸廬在焉。遺像巋肰。慨題二十韻。

恭謁淸髙像襄南兩度看風雲緣傅築。溪壑異嚴灘。莫辧烏誰止。總知龍所蟠墓猶連古冶。居頗負崇巒三顧思疇昔。六飛扈永安桓靈身痛恨。荊益事艱難火適逢薪盡棋無柰子單開誠庸禕琬益智寫申韓鼎足基麤定秤心嘔易幹才髙兵厭詭。國小政懲寬。忽忽歌梁父。森森樹錦官。悲來原五丈。望去嶺千盤。未少棲眞谷。何勞拜將壇。蛤蛙銅鑄鼓。牛馬木傳餐。膝可終朝抱。書惟大略觀。佳兒生太慧。嫫媛徳相歡。誰令馳驅許。居然涕淚端。微衷天日鑑。往迹雪霜溥。曲筆癡陳壽。甘心帝魏瞞。忍窺祠下井。鳴咽至今寒。

詠武侯多矣警切悲壯。無如此作。子瞻以古。太穉以排。對峙千秋矣。

△蔡維寧

送家叔祖君伸奉敕備潯州

○送家叔祖君伸奉敕備潯州

艸綠燕山雪沙黃雁鄕天君恩多日處驛路晚風前。制遠崇專勑承巖寵賜筵百夫堪作長萬里敢言邊至治銷兵燧。先聲走瘴煙地蠻無落葉水跕有腥鳶列衛千峯正。占農二气徧。家看新筍候疏艸敝裘年。別馬仍分策同衣久讓綿拜車憐滯迹枕劍想漁船

△季孟蓮

淸虛眞人

○淸虛眞人

赤城遊與食浩汗費淸澄馭日行無影。梯空目礙稜田芝鋤散劣。石髓嚼晶凝。鶴片銀河痕。【去】衣鱗玉井冰。怪禽翔董杏精魅護丁藤髓洗空靑脫瘡侵臭穢蒸周公千歲笏漢武九華燈金籙朱泥字。丹臺玉刻層。隙中吹野馬。天背撫云鵬。遙赴靑君會歘從絳闕升

△陳子龍

吳越武肅王祠

○吳越武肅王祠

艸艸羣雄事紛紛割據年鬥牛占王气屠販出豪賢地屈孫劉勢形支江海邊。爪牙多健勇。參佐集神仙。本奉中原朔。時分屬國天。錦城開邸第。大木擁旌旃。受冊三樓上。歌風駟馬前。自從納土後。終見舉宗遷。靑蓋方朝洛。丹書攺賜田。金輿何日去。玉椀不曾還。守墓新恩重。荒祠舊徳傳。冕旒皆壯麗。子姓侍綿聯。晚樹騰鼯鼠。虛檐響杜鵑。崇功銘版碣遺恨滿山川異代還祠廟。當年入管弦。竇融應貴寵。張軌共周旋。錫禮何妨盛王侯豈易捐誰言脫屣便。不見誓書堅。宋室諸陵在。南枝更可憐。

△華淑

藏菊

○藏菊

巡影幽無盡難爲欲謝時餘英殘可戀越候久當移。憔悴違雕檻禿貴唐遠素簃遽摧還惋惋。欲委更遲遲。斟酌情能到經營地所宜畦邊潛气色。檐角表恩思。掃拭僮勞苦。擎拏眾逶迆類收仍辧色分貯獨標奇。藉艸遮應密。添肥壅勿虧。周防求妥貼。安放或參差。弱橘偕包裏。叢蘭並護持。稍妨惟凍雨。最暱是晨曦。屬意難偏及含懷有厚期。平平正助冺略略燠寒知。蚓伏倪全蟄。虫規隙暗絲。未須悲晚節幸好蘊芳姿墜露承虛槁隕霜只壓籬憯衰情更重禦冷法無遺土趡驚烏啄泥堘折竹垂遙心同向斂微訣更相咨攺歲春風到先看翠葉披。

△項煜

幽居﹝稍節﹞

○幽居【稍節】

掛衲下南州扃廬事事幽寶簪招燕子瑤瑟感龍湫菱窅難停棹堤賒自怯遊江籬添紫翠蓑雨滴池漚遣鹿棲松影因槐疊石樓圖成充案左瓢老貯牀頭偃蹇拈棊睡。蹉跎覽帙休無忘佳友諾未免遁翁求又寶瑟閨中夜晶屏月下人亦有致

△張爕

過孟嘗君養士處

○過孟嘗君養士處

伊昔雄風集經今爽气懸髙門兒五日幸捨客三千骨朽芬難沒。庭虛義尙傳貧知焚券日報以出關年。嘆世帝因鬼。加人膝墮淵。大魚聊自爾。吠犬竟誰憐。燕雀空山外煙雲古道邊停車重回首憶汝故魁肰。

△釋自扃

遊天洞

○遊天洞

剎古諸峯秀山名百代懸奧衷宜有洞幽閟豈無天崄入猿相臂深垂馬及鞭。薜函云未啟。琴挾客思眠霽曉松杉雨泠晨竇壑泉春容堪雜坐。逼塞恨難前。掛衲吾期老磨厓孰見傳穴淸通杳渺刳碧泄虛玄一嘯【宜避下吟字】空靈答長吟內外連【遊洞眞景於鵠秦越人洞詩地響知遠鐘似猶遜此語超妙】仙都誰欲問將此證靑蓮

△華淑呂自咸黃傳祖黃芝

以巽贈聞修小石篆章諸子詠焉

○以巽贈聞修小石篆章諸子詠焉

蘭音相荷久瓊玖報淸歡出袖一函小貽章片筍寒【淑】追摹良得意。急就反飛翰。【自咸】結構劖鋒穩。蜿蜒入想難。【傳祖】砂心塡翠綠虫竅蛀瑯玕【淑】籀篆毫端剔螭虯指面蟠【芝】波疑分古榻。稜更愛微刓。【自咸】珠兩營能稱。靑藍派不姦。【傳祖】鹿鉟諳蠹字。龍穗漲新瀾。【傳祖】拂拭堅姿溢摩娑古意殫【芝】筆遒非恃瘦隸朴乍疑胖俗借偏傍混。■﹝言爲﹞釐正側完。【傳祖】臨箋同蚪玩。拈指映螺看。【自咸】盟戀三年遠酬惟一夕寬譜搜時罕儷裁贈待吟安【淑】

鬼煉神鑱追蹤韓孟

七排

△王思任

送馬仲臺之官南雍

○送馬仲臺之官南雍

一官隺隱半居田。蓋代龍門卻鬥懸。霖雨出山先海國。春風到越尙歌弦河陽花下人桃李。巖壑齋頭吏偓佺。阮屐風流尋勝處潘輿晝永賦閒邊赤文洞老勞讎字啟事山公忽簡宣共賀先生稱國子。更難博士起秦年。淮波月泛雞鳴寺。筍轎香停燕子船。制肅玄端冠切漢佩寒蒼水玉千闐桓滎不獨誇稽古賈傅應能在議前苜蓿緣長將釋菜。鳳鸞咮傲豈思膻。淸通自古非凡骨。典要於今必仔肩。無恙故人如見問主臣釣碣未須憐

△錢謙益

履之弟見示四十自序詩依韻和答

○履之弟見示四十自序詩依韻和答

吾家羣從凋傷日。如爾伶仃信可憐。慈母艱貞宜有後。孤童刻勵更誰先。風儀鵠立衣冠羨堂宇翚飛里巷傳祿以代耕仍舊業婚而不宦亦前緣焚香掃地那容唾。潑墨書裙詎忍湔。每聽風聲常墐戶偶觀云色爲占田愁潘瘦沈看君似。怨李恩牛笑我肰。靜坐自諳調馬法閒庭小試鬭雞篇。三分■﹝毛冒﹞■﹝毛喿﹞寧非福。一室團欒已是禪。濁酒過墻欣共醉。淸宵襆被抵同眠山靑水綠中吳地麥秀鶯啼半夏天弟勸兄酬莫虛度從今排日慶餘年。

△鍾惺

徐元嘆再至金陵過訪將歸吳門送之

○徐元嘆再至金陵過訪將歸吳門送之

已非碌碌舊吳蒙神字今番又不同愛我門庭仍似水。看君衫袖欲從風。爲期珍重冬春後相晤蹉花鳥終。每夜坐皆邀好月。兩年來必植新桐。主賓蔬茗髙人福。語默冰霜靜者衷生死到時思善友倡酬忘處見名通覿顏翻作難遭想刮目常生屢別中但使重逢各精進。莫悲岐路暫西東

△陳函輝

壽陳自庵郡尊重九後一日初度

○壽陳自庵郡尊重九後一日初度

春臺登處見秋光昨日重陽已貯觴節後風流思醉白朝端恩數報徵黃寬條比屋華胥近吹律臨風兌徳長九畹滋蘭培士气百嘉盈稼飽農箱扶桑日下懸弧彩。杓斗聲中聽履忙送酒曲街容散吏題糕彩句續仙郎。九華結實貽彭祖。三壽稱詩說魯臧。晴色滿城參佐集山公方在習池傍

補遺

徐波一首

△徐波

瞻禮天宮寺善財云是唐塑長尺二寸

○瞻禮天宮寺善財云是唐塑長尺二寸

東城畱古像西日訪仁祠事迹徵殘衲。因緣捫斷碑。樓開彈指頃。相好化人爲本色童眞妙嚴身瓔珞隨。盡形惟合掌迎笑在披帷面面看生動人人欲抱持性靈龕室滿。國土艸鞋知。善應將來夢。傳聞過所期已勝名手畫。敢訝法身卑。今日焚香禮。它年把臂時。

本色到家不濃不淡妙正在阿堵中

卷十七終

●明詩平論二集卷十八

五絕

利瓦伊禎一首

陳繼儒十三首

王思任二首

髙攀龍四首

鄒廸光一首

周祝一首

吳鼎芳一首

葛一龍二首

茅元儀一首

文震亨一首

潘一桂四首

譚元春一首

釋明河一首

釋讀徹一首

錢繼章一首

陳名夏二首

方以智十首

吳偉業二首

舒忠讜七首

孫臨二首

呂陽二首

譚元亮一首

戴國士一首

程邃一首

杜浚一首

吳徳操一首

周聖楷一首

左國林一首

孫永祚四首

蔣韋一首

棃遂球一首

劉廣一首

楊補一首

楊廷禎一首

黃樞臣二首

徐增一首

六言

程嘉燧二首

陳繼儒五首

方以智一首

金堡四首

曹爾堪一首

胡梅六首

陳宗之一首

五絕

△利瓦伊楨

四皓廟

○四皓廟

本是朝飛雉更名作野雞四人成羽翼。慫慂向晨啼。

△陳繼儒

贈無瑕上人

飲惠泉有感

雪夜

山居夜望

春雨

山居

題畵

艷曲

天目盆松

解語花

望鄕臺

月下登金山

○贈無瑕上人

寶劍繡不飛化作長虹影霜月照禪牀。何如鐵衣冷。

○飲惠泉有感

陸羽竹鑪寒淸泉气若蘭如何出山後便作下流看

○雪夜

一斗紫酡酥。百石葡萄酒。粉面裏貂瑜。琵琶不停手

○山居夜望

兒童逐白鷗。轉入松蘿影。夜深不歸來。月照葛洪井。

○春雨

春江欲入戶雨勢來不已小屋如漁舟蒙蒙水雲裏

○山居

春陰壓杏花欲落猶未落翠羽兩三聲飛上秋千索

又

婆娑古尊罍結縛小溪屋山深誰叩門。乃是新生鹿。

○題畵

孤嶼俯春江。天靑浪花冷。石竇小如錢。窺見飛帆影。

○艷曲

羅幃少風來流蘇轉不歇春貓滚繡鞋鞋瘦如新月

○天目盆松

此松天目孫■﹝山差﹞峩類其祖中頂秀擎云。猶堪坐巢父。

○解語花

喚妾解語花妾小不解語所以君王前常呼爾與汝。

○望鄕臺

登臺望故鄕空慚气如虎。祖老不封侯。孫敗爲降虜。

○月下登金山

江平秋萬里。山靜月三更。彷佛寒煙外。瓜州有雁聲。

卻是唐調

△王思任

登大尖

鳴瀑澗

○登大尖

靑天剪六尺紫海蹴千濤戰敗俱投甲。胡旋拜大旄。

○鳴瀑澗

一買石梁布再買龍湫柱洗耳獨怡肰轟銀喧雪處

△髙攀龍

靜坐

○靜坐

有事故應事事了原無事若起厭事心。如何了得事。

又

有事與無事常通爲一事。無事實有事。故名爲一事。

又

其實無一事。只有一大事。大事苟未明。如何說無事。

又

欲明一大事勿放過一事事事都是了方知本無事

六祖壇經。於諸典中最爲警捷。讀先生四偈。又不須讀壇經矣。可與艮卦爻詞參看。

△鄒建光

估客樂

○估客樂

一錢不肯用。千錢不惜費。計利在生涯揮金在遊戲

說出此輩行徑與艸臣吳豪行千錢買牛羊一錢買糠粃同一痛快

△周祝

釣月

○釣月

花深溪色古水冷月痕靑【奇景從未拈出】夜靜垂綸坐無人識客星

△吳鼎芳

松下

○松下

松根酒一瓶。月下人兩个。月落酒瓶空自枕松根臥。

△葛一龍

山行

鄰人送菜

○山行

前山白雲起忽復失其處卻看過來人曾與云相遇

○鄰人送菜

才見雨中靑又當霜後熟鄰叟捨腰鎌卽【手】手【還】爲予束。

△茅元儀

送興公渡海隱支提山

○送興公渡海隱支提山

祗道深山淺。翩肰渡海行海窮山復見深淺幾能乎。

△文震亨

香櫞屋

○香櫞屋

香不帶花气果中無是奇采靑原有意枝重不勝垂。

△潘一桂

燕子磯

溪行雜詠﹝四十四首錄三﹞

○燕子磯

危磯如怪云【只五字已盡形容】離羣獨孤出禹功不及施驚湍下千尺。

○溪行雜詠【四十四首錄三】

水淺魚梁出沙晴鳥迹明羣蜂相揖讓送客出江城。

又

山遠艸木豪。水安鷗鷺靜。一石如醉漁。臨流濯淸聽

又

已斷樵牧途但織狐免迹木末叱牛聲。耕犂在山�。

△譚元春

忽憶

○忽憶

小姬未解事一拙系予思。不避當前婦。問予歸幾時。

形小姬騃稚卻影出君婦妬意如何

△釋明河

月明鐘﹝一百首錄二﹞

○月明鐘【一百首錄二】

久雨逢晴日神情自躍肰掃階除亂石。飛出一枝泉

又

擊碎箜篌覓君王自躁心。淺音猶自失。何況伯牙深。【琴】

△釋讀徹

謝君采石間像

○謝君采石間像

僻性在詩篇爲官負酒錢。人間無處著。好放石頭邊。

△錢繼章

方博士

○方博士

骨朽名始【方】烈瓶空道不貧丘身能殉主十族不隨人

△陳名夏

微山鳳凰臺

白香山寄微之

○微山鳳凰臺

白下題詩處風流擅鳳臺微山名亦著或者謫仙來。

將無作有筆情幻動

○白香山寄微之

偶肰開一帙。二十二郎書。風雨懷人路。江州淚有餘。

△方以智

季子黑貂裘

範叔綈袍

髙漸離築

子房椎

管幼安木榻

李太白鞾

王摩詰郁輪袍

酒樓贈燕人

上客謠

○季子黑貂裘

鄕裏不足驕。聊以傲兄嫂。人生重勢位。車裂何妨早。

主父鼎食鼎烹之激

○範叔綈袍

報怨亦勞勞何須殺爾曹死生皆自我【豪傑語】原不爲綈袍

○髙漸離築

死可謝荊軻其如不中何可憐燕市裏。今不敢【孰敢更】悲歌。

○子房椎

壯士誠難得不中復不死此時避何地。【方】當從【疑投】赤松子

○管幼安木榻

出門看車騎割席遂獨臥似此五十年子魚豈能坐

○李太白鞾

題詩傲天子。【九重】當時果肰【笑公眞大】醉若欲作髙官。豈可【應】辱宦寺。

○王摩詰郁輪袍

男兒欲逢時何事不可作我亦塡新詞。悔不學輕薄。

不諱妙正見憤激

○酒樓贈燕人

燕客善彈爭悲歌舊有名。近來離別易。不畏斷腸聲。

心酸口硬

○上客謠

對客但言冗呼童速駕車昨宵都尉飲。明日五侯家。

又

日有長安信。諸公附耳言。袖中藏密札。得自小黃門。

△吳偉業

子夜詞

○子夜詞

憶歡教儂書少小推無力別郎欲郎憐。修箋自雕餙。

又

夜涼入空房侍婢代除妝枕前鉤不下。知未解衣裳。

△舒忠讜

評字

鴻門玉斗

習家池

玉鏡臺

寓靑鏤齋偶有所憶彷鳳洲以世說傳之﹝六首錄二﹞

飲杜康泉

○評字

曹娥樂毅帖忠孝覘所造卻怪朱新安。作字師曹操。

○鴻門玉斗

示玦亦太拙舞劍亦可怪何如將玉斗多酌勸樊噲

○習家池

山公已酩酊接羅從倒載晉室好淸言糟風亦一代

○玉鏡臺

問奴披紗時將母堪噱作問奴絕裾時將母堪淚落。

○寓靑鏤齋偶有所憶彷鳳洲以世說傳之【六首錄二】

貲郎亦卿秩驃騎多狗屠不容置此輩。何以爲京都。

又

鼻者面之山。目者面之淵。近來工刻削。位置都不肰。

○飲杜康泉

陸羽茶經水年來已半嘗如何泉底味。今古帶漕香。

△孫臨

俠士歌

少年行

○俠士歌

白驥賽秋霜烏弓如楚鐵尊前磨寶刀洗盡仇家血

○少年行

春堤花艸暗馬上鹿盧新堪笑長安客有錢不作人。

△呂陽

越遊紀勝﹝二十三首錄二﹞

○越遊紀勝【二十三首錄二】

瀘洲傳妙藥。鼯鼠亦飛仙。願浴龍須菜。飡英味太玄。

又

大道吾無隱芳心是藥田吹香亭上宿。仙侶一壚煙。

△譚元亮

江上吟

○江上吟

山云久凝結視如下【一】上【片】天古松蒼在內只似雪中煙

△戴國士

新凎

○新凎

聞有小廬山。飛來伴紫凎。山靈懶出雲煙水自濃澹。

△程邃

自題畵

○自題畵

云逸山光活林呆壑气涼艸邊新雨失流水一灣香

△杜浚

祖士雅

張巡﹝其二﹞

蘇子瞻

○祖士雅

胡雛非腐儒又復非名士此間對局人獨有祖家子

○張巡【其二】

觀士觀其敗。觀玉觀其碎玉碎必有光士敗必有气

○蘇子瞻

堂堂復尙堂堂子瞻出峨嵋幼讀範滂傳。晚和淵明詩。

略盡生平

△吳徳操

宮詞

○宮詞

翠縷重重結輕風太液來漢宮新冊立。早築避風臺。

△周聖楷

到家

○到家

豈有遠行人到家心菀結本是戀鄕人。怕作還鄕客。

本近鄕情更怯來情眞𨿽再提唱不覺其陳

△左國林

宮詞

○宮詞

支給買花錢。宮人近數千。唱名羞不語走過禦牀前

△孫永祚

詠史四首

○詠史四首

博浪椎方索蓬萊使又行副車如未【不】誤何藥獨長生

又

置酒未央殿功臣半就烹自知天子貴。不復罵儒生。

又

東封泰山石。北上單於臺。欲問通仙路柏梁前夜災

又

車駕徵遼去江都柳色濃迷樓成一炬。何處更畱儂。

△蔣偉

瀑布

○瀑布

飛泉本不勞。觀者代之力夕坐心與肰晴天舞空雪

△黎遂球

沒字碑

○沒字碑

故是秦皇字焚書誥一篇李斯先腹誹翻案嶧山巓。

△劉廣

題畫白兔葡萄

○題畫白兔葡萄

不受嫦娥管由他月影孤潛身乞王母。分取艸龍珠。

△楊補

滴水巖

○滴水巖

窮巖泉失道龍雨怒難移一點下百尺。千聲無了時。

△楊廷楨

憶舊

○憶舊

一別六春秋忽來夢中語語半天似明。牀頭落酸雨

△黃樞臣

詠史

○詠史【張華】

嵩山科斗書乃是顯陵冊必問束廣微。何以云博物。

又【王戎】

聖人貴名教老莊明自肰田園徧天下猶將李核鉆

△徐增

曉發

○曉發

老霜積荒舟客子遊心冷雞咽水村西漁燈連日影

六言

△程嘉燧

江雪

○江雪

亂眼江雲飄忽照心山雪徘徊漁舟遲客不發野廟無人自開

又

立馬嘶寒斷渡。居人乞火沿村。十步雪迷津閣。半空濤殷山門。

△陳繼儒

題雲山

客至

山中

○題雲山

雨過石生五色云度山餘數層峕有炊煙出樹中多處士髙僧

○客至

瀟灑侯多編戶淸涼國有吾廬忽覩快風快雨恰逢異人異書

○山中

燕子飛來枕上荷花開到橋西新涼幾番客至永日不住雞啼

又

數峯黛色眉靑一道霞光髯紫挈禦風人同行。尋偃月子到此。

又

烈士不令人疑賢者養其身待。吹簫伍相有心。撾鼓禰衡無賴。

△方以智

戲作

○戲作

此生休待知音。雙劍三杯一琴莫調長安易到。看人用盡黃金。

△金堡

六言﹝二十首限花沙韻錄四﹞

○六言【二十首限花沙韻錄四】

十萬殺人艸菅。面犧功徳河沙。梁武城中少蜜。如來缽內無花。

又

護著食羊破菜防他吐飯畱沙飛麥忽肰化蝶。不教五穀開花。

又

欲到天涯索對拚來水底懷沙烈士豈貪口腹。龍舟蕩盡漚花

又

千佛銷光畫血。五經掃地飛沙。內史有花在面。六郎有面如花。

△曹爾堪

漫題

○漫題

小鳥輕千柳葉新鵝白似楊花一點菱秧出水。半灣蒲鏃侵沙。

△胡梅

無題

賣藥閒吟

○無題

甃玉柳鱗牽翠簾犀桃綬窺紅身在鴛鴦社裏名畱繾綣司中

又

髙下奇花藏戶逶迆修竹迷廊娉婷旣言有市溫柔安得無鄕

又

翠羽雙蛾倒暈紅潮兩頰凝酥節度一軍驚視使君五馬踟躕

又

方繡領間鳳子圓璫耳上花兒豈見飛瓊總角已知弄玉將笄

○賣藥閒吟

牀對蜂房小小。書連燕壘髙髙。仰看兩崖竹樹遠拋三徑蓬蒿童斸一條曲杖。僧貽百衲方袍。

又

鳥立山坡牛角蟻銜籬落花須雨過沙紋成籀潭淸云白如魚獨立不知興盡枯吟直至更餘

△陳宗之

歸思

○歸思

淸淮翠鬂度春靈谷紅泉結夏有酒自坐魚車無錢胃求鵝然歌殘一派秋光馬上玉人初下

卷十八終

●明詩平論二集卷十九

七絕上

葉向髙二首

利瓦伊禎六首

顧起元二首

曹學佺一首

邢侗二首

鄒廸光四首

陳繼儒二十六首

董其昌五首

葛一龍二首

沈徳符十九首

李流芳二首

尹伸五首

吳鼎芳一首

程嘉燧十六首

錢謙益十首

婁堅五首

唐時升四首

宋登春一首

鍾惺七首

譚元春十三首

盧世二首

陳必謙一首

黃景昉一首

曹璣一首

呂兆龍七首

吳士權四首

陳名夏五首

方以智二首

袁中道一首

申紹芳十首

鄭友玄二首

陳弘緒二首

陸奮飛一首

蔣錫疇一首

釋通潤一首

釋明河二首

釋讀徹二首

陳函輝六首

許經七首

△葉向髙

匪莪先生光祿卿署中苦井忽變甘泉爲賦

○匪莪先生光祿卿署中苦井忽變甘泉爲賦

苦井今朝忽變甘長畱淸署作奇談廣州刺史空能飲。千載泉名尙是貪

又

沈沈東署晝常扃淸渭俄流失濁沍何事衛公勞水逓堂階只尺是中泠。

△利瓦伊禎

羊成侯祠

迷樓﹝十二首錄一﹞

謁志公塔﹝十八首錄一﹞

題王少府像

秦中尉徐繼室挽詩

送姜生遊太學

○羊成侯祠

黃沙四塞攪南風。典午河山鼎沸中恨殺夕陽亭上語。誰知密敋有羊公。

○迷樓【十二首錄一】

深夜披衣起和歌迷樓好景更如何西來一朿編菅炬。紅較春花萬樹多。

○謁志公塔【十八首錄一】

十二時歌十二科。添將梵夾費伽佗。同朝亦有西天祖。萬法皆空一句多。

○題王少府像

齋廚囊粟薄充饑戰勝紛華貌自肥不分邴生名養志。須過六百石方歸。

○秦中尉徐繼室挽詩

聞道秦臺下鳳皇。玉簫聲徹去何方將雛畱得人間曲。自返名山舊女牀。

○送姜生遊太學

乞得侯門五鼎鯖君卿唇舌有餘腥。新詩最愛姜平子。不作人間曲尾丁。

△顧起元

園居漫興﹝六首錄二﹞

○園居漫興【六首錄二】

舌含茗甲初成雀子孕椶花乍作魚紅雨未銷方隱幾綠天微幕正拋書

又

門外槐陰秋漠漠檐前花影日紛紛誰箋鳥迹蝸涎字自纂猿江隺樹文

△曹學佺

和聞梵

○和聞梵

山下層層起莫煙山中一點佛燈燃僧家功課如常事。只有朝昏無歲年

△邢侗

贈萬伯修使君

古意

○贈萬伯修使君

叱撥桃花價果殊牽來噴玉望風呼輸他獸錦三千疋贏得龍荒萬里駒

○古意

零落鈿蟬出漢宮。闌干雙淚背春風君王總署回心院再畫蛾眉恐未工

△鄒廸光

捉搦歌

堤上行

展旗峯

玉女峯

○捉搦歌

不用金樽碧玉鐺。那羨鶉臛潛鼉羮臘酒如油靑菜甲與郎促膝雙杯行

村得快人

○堤上行

堤上驊驑堤下船王孫寶帶女鈿蟬眾中相指不相識。知是目成何處邊。

○展旗峯

列宿爲斿斗作幢拔山气力總難扛一從借與蚩尢後風雨千年不受降

○玉女峯

移來姑射便忘還霧鬢雲鬟不可攀何事貞心卻化石。霓裳縹緲向空山。

△陳繼儒

訪光福徐太和山居畱贈

曉起

鼓琴

老松

村居

和令則題畫

余常過一山鄰老而嗜花紅紫映戶弄孫負日使人不復知有城居車馬之鬧贈以詩

南都

體玄老漢故方壺隱君也別十餘年訪予山中贈之

讀少陵集

題沈山人壁

看花紀事

雜詠

讀神僧傳﹝二首錄一﹞

梅花

題賣茶山家壁

檢史

看落梅

題壽山福海圖﹝二首錄一﹞

送友讀書富陽

夜訪秋潭

有感

題畢缽山圖

題壽安寺壁

山中

○訪光福徐太和山居畱贈

崦西茶塢有人家。云抱靑山水抱沙。記得春深無个事。梅花看盡又桃花。

○曉起

一簾晴色養花風鸚鵛馴人不閉籠曉起恰當殘月白提壺親自洗梧桐

○鼓琴

老樹槎牙匝澗生彈琴樹底月淒淸有時弦到眞悲處古戰場中蟋蟀聲

○老松

入林松影綠茫茫叢艸多聞琥珀香隺子解飛乘月去空巢生出野鴛鴦

○村居

靑艸湖邊白石西花籬茅屋酒簾低來來去去雙黃鳥不到濃陰不肯啼

○和令則題畫

山村雨霽水痕加鴨嘴灘頭燕尾沙新結松棚試新茗好風無力掃藤花

○余常過一山鄰。老而嗜花。紅紫映戶。弄孫負日。使人不復知有城居車馬之鬧。贈以詩。

有个小扉松下開堂前蔬藥繞畦栽老翁抱孫不抱甕剛欲灌花山雨來

○南都

太平風景是京華白馬黃衫七寶車寒食鬭雞歸去晚。院門新月印梨花。

○體玄老漢故方壺隱君也別十餘年訪予山中贈之

山鑱冡刻書千笈。雨甲煙芽菜一筐。羨汝半生眞可子。滿鞋紅葉看斜陽。

又

我開冷眼看人熱人挾忙官鬭爾閒何日相攜老藤杖隔橋欹笠望雲山

○讀少陵集

兔脫如飛神鶻見珠沈無底老龍知少年莫漫輕吟永。五十方能讀杜詩。

○東坡晚年方好讀陶集。杜祁公晚年方知讀楞嚴。王弇州晚年方好讀蘇文仍知腸肥腦滿時。鶻突不少。今人學未若贅疣。而自負無前。只是气浮。亦緣年力未到。眉公此語。豈止點醒學詩人耶。

○題沈山人壁

白醉茅檐天子福黑甜花塢聖人權山居石壁尋常爾底事兒童號浪仙

○看花紀事

春寒風弱酒旗斜亞字城南八字沙午後主人猶病酒。隔籬小犬吠桃花。

○雜詠

春風咲入酒家胡換酒常投五嶽圖日暮行歌向山去。桃花橫在鐵葫蘆

○讀神僧傳【二首錄一】

百尺龍湫徹底淸風吹一葉毒龍驚老僧浴罷腥風起。霹靂光中嘯幾聲。

○梅花

小鬟淸曉報花開無數梅花照鏡臺好揭紫絲新步障紅兒捧取綠珠來

○題賣茶山家壁

東西崦曲半人家種剩梅花種早茶茶塢落英堆滿寸。怪來茶味是梅花

○檢史

雪滿前山酒滿觚一編常對老潛夫兒曹空恨咸陽火焚後殘書讀盡無

○看落梅

浮浮花發枝頭艷忽忽香吹水面來莫怨梅花盡情落幾人看到十分開

○題壽山福海圖【二首錄一】

蕭蕭綠發映朱顏買隺修琴不記年門外客來無酒器。鐡冠長汲杏花泉【鐵冠汲泉。妙於葛巾漉酒。】

○送友讀書富陽

深山五月霧漫漫不著重裘馬上寒行李莫教梅雨濕萬松陰裏曬書難

○夜訪秋潭

水邊鬼火時一點樹下頭陀絕四鄰臨別張燈看竹去自開門送自關門

○有感

老瓦盆邊一醉翁愧無奇策獻重瞳休將靈運須三尺鬭入兒童百艸中

○題畢缽山圖

畢缽羅峯迥入霄不通猿鳥不通樵橫空獨水如飛棧半月仙人一換橋

○題壽安寺壁

灌木陰陰殿角斜寺南一帶好人家春潮退後西風急破网無魚掛落花

又

雨餘石壁綠初齊細拂苔痕認舊題讀罷支頤碧窗下松花如雪打黃鸝

○山中

空山無伴水無枝。鳥雀啾啾虎豹饑獨荷長鑱衣短後五更風雪葬釐離

酒徒劍俠行徑如生

△董其昌

題畫贈眉公﹝二首錄一﹞

畫家霜景與煙景淆亂余未有以易也丁酉冬燕山道上乃始悟之題詩驛樓云

題畫贈許繩齋郡伯時浚河成

題畫爲楊弱水侍禦

題畫送人歸江西

○題畫贈眉公【二首錄一】

何處江山好定居卜鄰眞擬傍專諸騷人已落滋蘭事濠叟猶傳說劍書

○畫家霜景與煙景淆亂余未有以易也丁酉冬燕山道上乃始悟之題詩驛樓云

曉角寒聲散柳堤千林雪色亞枝低行人不到邯鄲道一種煙霜也自迷

○題畫贈許繩齋郡伯時浚河成

樓倚城陰九點煙虛窗忽響白蘇泉應將太史河渠記。並入南華秋水篇。

○題畫爲楊弱水侍禦

綠溪靑嶂是秦歸。靈境今歸藏史居。素友詎迷初得路頑仙曾讀未焚書。

○題畫送人歸江西

歸鴻別隺夜鐘殘徙倚霜庭醉不歡頗憶故山寒翠否。天涯相向畫中看。

△葛一龍

魏武贖歸蔡琰

江行口號

○魏武贖歸蔡琰

馱金辛苦向黃沙贖得文姬到漢家多少遺書付王粲。獨傳胡語拍霜笳。

○江行口號

不斷江流不斷洲。葦黃蘆白杜蘭幽月寒螺女搴香夜風動蛇神搗藥秋

△沈徳符

贈廣陵楊眉尹見訪﹝八首錄一﹞

新茶竹枝詞﹝二十首錄二﹞

楊子江﹝十二首錄一﹞

看靈谷松同王子彥﹝四首錄二﹞

中秋吳下諸勝合家姬連夕大集﹝廿首錄二﹞

雪中同諸君送張葆生南還﹝八首錄一﹞

臆史雜言﹝一百四十首錄十﹞

○贈廣陵楊眉尹見訪【八首錄一】

養紙芙蓉粉似脂瓠犀濡墨寫新詩蠻箋幅幅題楊字。怕有人猜衛茂漪。

○新茶竹枝詞【二十首錄二】

野服江南負俊聲使君傖父漫相輕瓷神博士叨茶報。何物人間李季卿。

又

蟹眼初翻正焙香瓶笙聲裏日初長攜將二十四都統。來品君家十六湯。

○楊子江【十二首錄一】

燕中失意歸途喜北渡心情懶不堪罨畫溪山花月夜助人雌懦是江南

○看靈谷松同王子彥【四首錄二】

戈戟陰森捧帝臺中宵爭聽怒濤回禦前十萬霜皮甲。似向鄱陽確鬭來。

又

十四朝來雨露濃。蔽空鬐鬣戲獰龍。錢唐趙帝眞寒乞。尺幹教名禦愛松。

○中秋吳下諸勝合家姬連夕大集【廿首錄二】

腰圍手腕技重重快睹貪看又怯逢儛掌已憐張淨琬。彎弧仍怕李雍容。

又

作計歡場好庇身。糟壇築就又花裀信陵末路方奇俊曲士那知酒婦人

似快似憤似達口角甚妙

○雪中同諸君送張葆生南還【八首錄一】

臘盡江南到已溫韭黃葅筍薦河魨地衣團飲談風雪。笑殺狂奴在薊門。

○臆史雜言【一百四十首錄十】

倡條迨葉漫平章吳帝唐宗一例狂新授官銜堪絕倒。惜花禦史侍芝郎。

又

袁粲門生殺穉兒噬仇獰狗竟陳屍黃金合範韓盧像。陪祀橋邊豫讓祠。

又

計賺英雄是太宗盡將文史老三冬帝王此後輸鄕貢。進士前銜李道龍。

又

東漢人材敵古初那知中正法全疏虛名只似今時彥。察孝廉身父別居。

又

賣履分香亦枉肰。子桓狗鼠有誰憐。不知伏魄過時伎。曾否西陵望墓田。

又

溺愛晉家存正度斥昏隋室貶房陵。兩朝異法俱亡國。自是天心有廢興。

又

伯仁金印醉狂呼。周札開門納逆徒。誅賞一家眞倒置。枉教江左號夷吾。

又

玄徳頹齡離白帝文皇晚節事髙麗英雄枝癢兼才盡一蹶堪憐竟不支。

又

子房殲羽伍鞭屍二楚𨿽墟步月遲。鍾鄧片時齊授首。無人擊節快姜維。

又

書生譏切苦紛紜烈婦貞臣幾策勛具眼昔惟王介甫。相稱馮道女昭君。

△李流芳

雨中看梅西磧

○雨中看梅西磧

山頭白雲自往來。山腰白雲團不開。共道山腰云更白。不知卻是梅花堆。

又

溪頭一夜雨喧豩添得泉聲萬壑哀花事摧殘君莫問只如元爲聽泉來

能始昭州途中遣興詩。常說竹籬茅舍好。請君今夜且安眠。妙於點醒。此後二句妙於排遣。

△尹伸

鴻門

視師海上﹝四首錄二﹞

入黔

遊仙曲﹝三首錄一﹞

○鴻門

一掌山河屬賭場千秋碁局幾興亡項家竟不曾先著。卮酒全輸與舞陽。

○視師海上【四首錄二】

一望滔天碧海灣。直憑貔虎作雄關午潮西上三千尺戰艦髙於馬迹山

又

裁出錢場卽控弦黃衫綠幘气翩翩片颿時向龍堆宿東面從無日本船

○入黔

亂波頹壁不成峯百里童童山萬重。竟日馳驅裁一捨。寒風五月似初冬。

○遊仙曲【三首錄一】

玊鱗毫染碧霞箋芝簡靈文盡欲傳弘景道華新視艸從今才鬼不登天

△吳鼎芳

雨渡

○雨渡

葦岸煙生語夕鴉綠蓑靑笠稱漁槎殘霞襯出西峯雨掩映波心幾樹花

△程嘉燧

中秋風雨送長卿歸新安

除夕

畫風雨夜泊沽酒圖

湖南晚歸

許儆韋白下寄丙午所畫秦淮秋雨索題

坐月金蓮池

登樓

雨中張子薪餉麥

聽曲贈趙五老

曲中聽黃問琴歌﹝八首錄一﹞

題弄月圖

憶金陵﹝雜題畫扇﹞

○中秋風雨送長卿歸新安

山雨空樓落木多月明城下見漳河江南鳥道靑楓外。三百髙灘飛【捲】白波。

○除夕

久客懷人百事慵春歸【回】幾日又殘冬長安雪後無來往報國門前獨看松

○畫風雨夜泊沽酒圖

雨作江花荻作聲荒寒如夢旅魂淸村酤未是消愁物。欲共殘燈話到明。

○湖南晚歸

湖頭新水出新綿荷葉生時又一年桑薙亂燒斜日裏百層山翠萬條煙

○許儆韋白下寄丙午所畫秦淮秋雨索題

六年光景未題詩畫得如塵似夢時。斷雨濕雲休細看看來容易鬢成絲

○坐月金蓮池

竹根松月白泠泠。暗石荒藤坐小螢。卻咲林【鄰】僧也歸去夜泉何事不同聽。

○登樓

少小聽歌怕唱愁一聲楚尾與吳頭如今身在傷心地但見春光莫上樓。

○雨中張子薪餉麥

梅雨蠶風六月涼藤橋帖岸水平秧正思村落琴書靜。忽送柴門餅餌香。

○聽曲贈趙五老

逐調安排見典刑。緣情巧妙是心靈【馬仲良曲在美人曲無主。不肰只如對歌譜。苦心妙理。可與此詩參看。】寄言度曲紅顏子。白卻髭須始解聽。

又

懶出閒眠愛道書苦吟狂叫漸消除淸歌如此還拋得。不及情人我不如。【眞知音癖好語非此中人不曉】

○曲中聽黃問琴歌【八首錄一】

輕染鴉黃拂髻鬟鶯雛巧咲鬭雙彎不知水調聲能苦蹙損橫波一寸山

○題弄月圖

桑根船出水禽飛棹拍蓮花露濺衣山月下來殘酒醒摘將荷葉蓋頭歸【本是禪語借來不覺】

○憶金陵【雜題畫扇】

秋陰殢客思騰騰。木末荒臺盡日登誰信到家還遠憶。雨齋含墨畫金陵。

又

最憶西風長板橋笛牀禪閣雨瀟瀟只今畫裏猶知處。一抹寒煙似六朝。

又

靑門楊柳白門烏秋雨秋陰舊酒壚何處蘼蕪最相憶繅絲風雨暗西湖

又

臈下風光旅客顏奇情孤絕未能還攜錢日向旗亭醉醉看長江雪後山

語近意遠。气老情深。絕句中未易可及。

△錢謙益

繡斧西巡歌爲徐季良先生作﹝四首錄一﹞

徐州雜詩

送劉編修鴻訓頒詔朝鮮﹝十首錄二﹞

過淮上

和比玉

戊寅元日偶讀史記戲書紙尾

題畫贈香山何相公

○繡斧西巡歌爲徐季良先生作【四首錄一】

僰霧巴煙蜀道遙。每瞻參井嘆中朝知君未愜澄淸思又過淸江萬里橋

○徐州雜詩

彭城十日水奔流太守行呼吏卒愁何復詩成無一事。羽衣吹笛坐黃樓。

○送劉編修【鴻訓】頒詔朝鮮【十首錄二】

鴨江水綠兔山靑。洪範猶傳舊典刑。新傳五行歸論奏。淸朝訪落待橫經。

又

金函玉節日邊行。遼海榮光接漢京。黑水殘波休作浪。黃河已爲聖人淸。

○過淮上

鳥盡弓藏事惘肰英雄終不受人憐生平跨下能蒲伏。只是羞隨噲等肩。

○和比玉

落魄風流迥不羣酒場騷壘自能軍微詞若道無人解何事登徒也識君

○戊寅元日偶讀史記戲書紙尾

牘背千金獄始明。吹簫織薄可憐生。北軍左袒倉皇日。七尺爭如冒絮輕

又

綘侯系急漫嗟吁。又見工官坐亞夫父子將兵俱百萬。敢從獄吏鼓嚨胡。

又

漢家爭道孝文明左右臨朝問亦輕綘灌但知讒賈誼。可思流汗愧陳平。

○題畫贈香山何相公

嶺表山川規外星。扶胥海口界靑冥爲園五畆無多地元气堂臨浴水亭。

△婁堅

懷古

聞鳥

看題扇

同美人送別

○懷古

百年田宅幾家存。牛馬襟裾橫裏門盡散賜金供酒貝須知眞是爲兒孫

古云智而多財。則損其智。愚而多財。則益其愚。不如此詩痛快。富貴人須書此。各贈一幅。懸之座右。

○聞鳥

妬他嬌鳥自相呼樹樹枝枝翠欲鋪憶得妝成低喚起。可憑睡眼畫眉無。

○看題扇

句裏秋風別恨新題來一字一堪顰殷勤欲比江臯佩。摹得王家小洛神。

○同美人送別

潮紅容易上蓮腮一日看君醉幾回飲罷那能不分手泥人小雨送涼來

又

雨過空山冷翠屏鳴榔聲發不堪聽從嗔醉裏輕爲別。猶勝明朝酒乍醒。

△唐時升

田家卽事

○田家卽事

江村女兒喜行舟江上人家吉貝秋。緣岸荻花三四里。石橋南去見城頭。

又

新成燕麥欲相扶風急髙楊落乳烏社酒醒來人寂寂紫桐花下數雞雛

又

楝花蔌蔌柳■﹝毛參﹞■﹝毛參﹞犬吠西鄰餉麥蠶雨過木棉齊放葉。相邀作社到城南。

又

橫塘潮急進船遲菱荇纏綿罥釣絲荷葉覆魚先入市。靑楓渡口曬鸕鶿。

△宋登春

送句吳豪士重遊大梁

○送句吳豪士重遊大梁

沙鹿風起晝冥冥二月黃河尙帶冰桑柘夕陽村店路同誰走馬弔韓陵

△鍾惺

答友夏問伯敬南姬生子消息﹝二首錄一﹞

題畫

幔亭峯

仙船

小九曲

呼來泉

周武王扇暍圖

○答友夏問伯敬南姬生子消息【二首錄一】

親捧明珠早付郎置身何異在君旁卻教天上徐徐送暫緩人前喚阿娘

○題畫

向寄友夏寒河圖。多其位置。竹樹陂岸不寒何不已病起偶得佳紙。作一古樹不覺髙出於紙茅齋之外。不益一物空處忽露半舟曰此寒河也戲題而寄之。作文之法亦如此。

孤樹何曾近寸波。偶添舟影卽寒河髙人宛在茅堂裏。卻悔從前點染多。

○幔亭峯

幔收亭去一峯存。杯酒區區眷屬恩偶悟仙家煩惱處吞聲風雨送曾孤

○仙船

因巖刳木戲爲船。更著危橋閣半煙有意欲添疑一段不居溪畔不天邊

○小九曲

零星數石互因依面目非無具體微。過眼經心難記取。小存樣本待君歸。

○呼來泉

水愛靈芽聽所需每隨茶候應傳呼從今不作官家物。臺上猶能喚出無。

○周武王扇暍圖

四海淸涼玉露林。道傍偏念一夫深從官不敢輕陰立天子停車赤日心

△譚元春

答彥先雨夜見柬

喪友詩﹝三十首錄五﹞

鶴吟﹝四首錄三﹞

莊郢柬葉玄胎明府

寄懷於司直

托卓爾訪黃美中山居

答倪任先見嘲

○答彥先雨夜見柬

一嶺寒云催凍葉全村密露下餘花從來作客依僧捨。閒看僧歸尙有家。

○喪友詩【三十首錄五】

喪友者喪鍾子伯敬也。予與鍾子交庶爲近古起萬曆乙已訖天啟乙丑。蓋二十有一年交終矣循省情事每別必思。思必求聚。將聚必倚檻而待。聚必盡其歡。歡必相莊。詞組出示。作者斂容一過相規傍人失色於是天下人皆曰此二子眞朋友也。客有善譖者鍾子笑應曰吾兩人交所謂𨿽蘇張不能間也。鍾子死予亦年四十不能多哭又不能已乃漫筆依上下平韻爲絕句。告其柩焉。

形人未免文章好。愛世多將禮數無。官罷禍輕身便死。可知天意黨凡愚。

又

淸朝水火偶驚鄰。仕路波濤益愴神幾度規君君亦悔。簡交常有誤交人。

又

角巾相訪俗紛紜道廣交浮事厭聞名刺未通翻薦禰目君爲冷豈知君

冷人必有極深情。極憐才處。僞謙餙厚。姝姝暖暖中。安得有有心男子哉。

又

開卷茫茫檢和章新箋舊軸動盈筐欲將最入幽微處。寫向僧庵佛閣藏。

又

賀子三春許共燈徐郎九月說擔豋人生健日蹉跎�相約衰時待不能【可感】

○鶴吟【四首錄三】

隺雪相宜一片凝但愁缸水凍晨興渴來不用瓶他汲待爾鏗鏗自鑿冰

又

經旬未鑷須間白。月月難忘剪隺翎隺不令飛須再出懶人心事未全停。

又

村屋如山徹夜晴曉眠慵起愛窗明。不知空響誰教觸。春磬一聲隺一聲。

○莊郢柬葉玄胎明府

天教卓魯寬饑歲性癖江山閉晚衙欲信君才非吏俗看予如訪故人家

○寄懷於司直

簾啟茶聲猶自沸怪君何事出幽居經旬一喚天街馬走徧皇城覓異書。

行徑奇

○托卓爾訪黃美中山居

頗聞黃子住無鄰百畆圍山泉遶身匿汝冠裳應得見相尋且說是漁人。

○答倪任先見嘲

天驟涼時各凍鴉翻將半臂爲姬加老來顏厚無多事秋鏡前頭染鬢華

△盧世

與毛經閒談

贈戴徳明

○與毛經閒談

九州島之外又名州。萬里風生十二樓索隱探奇須到此黃河一綫貼天流

○贈戴徳明

精神全副大於身。負笈從師意獨眞趙至昔隨嵇叔夜。原來世不乏奇人。

△陳必謙

郭開

○郭開

一郭能除廉與李。趙遷自此亡虜矣三復詩人巷伯篇。慷慨悲來推案起。

△黃景昉

擬官軍收復登州口號﹝四首錄一﹞

○擬官軍收復登州口號【四首錄一】

三易中丞兩濟師巍城依舊漢旌旗世間豈有白頭賊。好遣西秦俠少知。

△曹璣

散憂詩﹝十五首錄一﹞

○散憂詩【十五首錄一】

閣道初橫漢影斜玉波難挽向誰嗟服箱待責牽牛事。天畔何曾有帝車。

△呂兆龍

洗心池

枯木

澗聲

晚眺

題眉公畫梅

雪中

聞潤州兵潰

○洗心池

靜夜山中響碧湍。仙翁濯罷水猶寒靑霞片片如蓮葉畱與時人換肺肝

○枯木

生成崛彊性猶存。斑剝虫書古籀痕。霜幹久辭新雨露長畱素質伴云根。

○澗聲

玉龍隱隱吼輕雷。奔下平川不肯回。今古長鳴無晝夜。天風疑送海濤來。

○晚眺

樹傍髙原隱士家。牛羊東下日西斜世人只解迎朝旭那愛溪前看晚霞

○題眉公畫梅

秦時舊有商山皓漢帝胡肰致此翁。欲向羅浮尋夢去寒香影裏見眉公。

○雪中

月色何如雪色佳。幾枝古木自寒鴉。道人更欲休糧去籬下空懸漧菜花

○聞潤州兵潰

雙懸地軸捍天關。棨戟橫江斾滿山鎖鑰北門無寇�長城飲馬到西灣。

霖生詩極富。肰珍重不峕示人。從其舟中亂卷毛書內。攫得此數首刻之。恨未獲其全也。

△吳士權

試茶雜述

○試茶雜述

自笑前身苦口師。丹魂云魄日相隨。松脂銷盡麒麟艸。博得人呼是漏卮。

又

響停喞喞砌虫余澗吹云陰繞竹廬別有浮花三昧乎。仙芽傳裏未曾書。

又

虎丘雪頴細如鍼。龍井云腴價倍金後蔡前丁渾未識。綱頭專向武溪尋。

又

八公茗飲列層巒坐有天都王子鸞帶得一枝甘露本。柏巖松嶺盡衙官。

△陳名夏

曉發桃源

題豆店

仙姑巖

爲張坦公司馬作

○曉發桃源

微霜經曉戀河村帆路江南易斷魂風起暮天吹落葉。客書淮北問王孫。

渾肰不露而風致可掬晚唐較尖新便下一格

○題豆店

封侯爭惜李將軍二霍功髙賴戚勛。可似漢庭詞賦重。千金購得馬卿文。

○仙姑巖

天風日日響雲鬟。白鹿隨車自往還不是歲星親帝座那知靑鳥到人間

玄思秀響似是義山逸什

○爲張坦公司馬作

敗軍司馬復端兵。一路紛紜卒踐更從此中原無赤子荷鋤多死荷戈生

悲深感至比一將功成之句更覺含蘊無盡

又【百姓喜爲兵以避兵擾】

千里偏無豪客驚亂餘百姓學爲兵。詩人每苦城南戰。此日逍遙河上行。

△方以智

出塞

邀笛步

○出塞

平明一鼓自椎牛日聽胡笳夜不愁幕府出師須再計。監軍更有大長秋。

○邀笛步

歌罷登舟且莫行更聽吹笛暮千聲請看日下相逢者。惟恐無人問姓名。

隨手便翻

△袁中道

有感

○有感

翠竹朱桃作四鄰。徑生苔駁幾生塵彌天佛法侯門去。誰肯山中問故人。

△申紹芳

王昌齡髙適王渙之﹝歲餘詩史廿四首錄四﹞

黃山谷岐王

李太白蘇子瞻徐龍駒

劉晏蘇易簡

雜興﹝二十首錄四﹞

遊仙詩﹝十首錄二﹞

○王昌齡髙適王渙之【歲餘詩史廿四首錄四】

旗亭貰酒醉寒天。合部梨園奏管弦。聽到春風楊柳句一時紅粉拜神仙

韻事韻語如啖甜雪元嘆

○黃山谷岐王

腳婆納足睡天明只恐心兵妄構爭畢竟妓懷暖手處溫柔別自有風情

銷魂語正不在多元嘆

○李太白蘇子瞻徐龍駒

宮娥叮管撰詞頭。法酒驅寒鎖院幽。千載儒榮誰鼎足。含章殿裏被貂裘。

天生三絕湊成此詩字字繡艷元嘆

○劉晏蘇易簡

霜天胡餅气如蒸。袍底擎吞暖欲增若較啖虀蘇學士。鳯胎鸞脯未須矜。

○雜興【二十首錄四】

諫書何日不雷蛟到底甘陵兩部分博得勞勞亭下過靑山冷眼笑諸君

又

鞶犀圍玉盡輿儓。呵殿聲雄徹上臺。走馬禁中多媼相。麒麟楦會一齊來。

又

密帳溫帡擁阿嬌晨鳬露鵠飲通宵。而今寂寞銷魂地。細雨斜風過板橋。

又

樹頭好鳥惜脂缾。倦倚風枝夢易醒不羨上林偏得所。驚心怕有護花鈴。

○遊仙詩【十首錄二】

靑肝紫絡孕仙胎。朱鳥窗前一咲來。攜得龍璈親侍宴月明重上集露臺。

又

明皇掩淚召紅桃。爭似無憂一曲髙。夜半鼙婆聲激楚。天風萬里駕雲濤。

△鄭友玄

蕪城歌﹝六首錄一﹞

下山遇雨

○蕪城歌【六首錄一】

扁舟隨處狎花潭一帶平蕪不見嵐古塔臨河髙百尺時邀山色到江南

○下山遇雨

踏破重云頓失晴稍聞寒谷亂流聲山輿倘緩辭巖步或見飛龍雨背行

△陳弘緒

懷左之

邑有冶父山歐冶子鑄劍處

○懷左之

遊近長沙又嶺南逐臣來處古難堪欲尋香艸充君佩細雨絲絲石筍尖

○邑有冶父山歐冶子鑄劍處

龍舒自昔擬金城茂宰宵奔萬眾傾歐冶劍銷三旦載莑頭靑艸血縱橫

△陸奮飛

贈琴師鮑伯先其人好玄

○贈琴師鮑伯先其人好玄

大地山河在七弦。化人看作悟眞篇。夜深忽上髙岡鼓。靑鳯翩翩下紫煙。

翀霄翺翔淮海有登靑雲睹白日之意其遊仙世首予爲梓之吳門此作語似近道似有得�參同入藥之旨者可繼曹唐諸作之後矣

△蔣錫疇

謁方正學祠墓﹝二首錄一﹞

○謁方正學祠墓【二首錄一】

帝子無家豈顧身麻衣斬斬血花新當時若作縋城去。乞得天臺也是臣。

△釋通潤

憶蟠龍蘭若

○憶蟠龍蘭若

橫山蘭若坐山脊。蒼云白波動石壁。小窗四面月飛來。好倚闌於聽吹笛。

△釋明河

贈淸池

雜詩

○贈淸池

握淸公手問淸公無路何能到此中想是三生緣未了。看花猶久一春同。

世外情語澹蕩如此

○雜詩

紺泉新出樹新栽。一鏡天光石面開未掃卻疑黃葉動【亂】不知今日【早】是誰來

△釋讀徹

弔髙松﹝十二首錄二﹞

○弔髙松【十二首錄二】

三卷楞伽不了經。臨行再四語叮嚀補天煉石誰髙手。何似天肰一色靑。

又

曾探列傅感傷今鮑叔偏知管子深推讓分金渾細事相成一片是何心

△陳函輝

答枕詩

答靑奴詩

答茶詩

三詔洞

○答枕詩

古人人直則給通中予令江外枕流而已昔人有洗耳之謔其爲哭世者解縛乎無患不忒敢獻君子詩以侑之

爛醉何須覓左宮臨流恐有掛飄風綠華抱得紅蕤至。畱贈人間許侍中。

○答靑奴詩

夫人之號。起自撰勅者。有云保抱維持。予不忘五夜之徳。轉輾反側其揚八面之風。肰此君豈可褻置之寧從涪翁所錫或可與樵靑偕隱耳因令則有詩見索。嫁而遣之。

桃枝制簟早生涼只少樵靑理釣牀空說齊宮如者六雌風卻薦楚襄王

又

山谷詩云靑奴原不解梳妝。而令則言明珠。言翠羽得無賜枕雒神又爲此君添佳話乎再答此篇。以訂讀騷別解

惹煙籠月思紛紛斫取靑光映碧紋醉後讀騷休誤解。夫人依舊是湘君。

○答茶詩

昔謫仙盛誇仙人掌。贊皇獨矜天柱峯。而蘇門四學士朝云點湯密雲設供豈獨芽分雀古腸重龍團而已乎唐宋貴蒙山武夷。而今獨重陽羨虎丘與松蘿。爲最。今則偶有詩見教。因推之以王盟茗社云爾。

七字經中六羨書。仙人時禦載茗車。酪奴森�紛相�甘癖知君左袒渠。

又

淸人樹下碧芽抽。黨尉家姬識得否。戰茗久推君將略。綠槍初拜晚香侯。

○三詔洞

一拳之石先生隱三詔難招野隺裝卻咲羊裘妄男子。鼾聲猶到故人牀。

△許經

謝惠枕

謝惠席簟

謝酒

索靑奴

索茶

索詩箋

索葛

○謝惠枕

仙家三寶重紅甤。文士柟橊特好奇。莫笑夢回交頸寂。長生兩字繡如綦。

○謝惠席簟

淮南臺上紫羅香。文罽迷離雲母光何似髙樓掛秋水松風竹浪一枝涼

○謝酒

宜城分給日三升。淸職何須大樂丞。只盻公田秋獲早。椒花流雨看如澠。

○索靑奴

桃笙煙帳小宗香祗久靑奴伴夜涼。菱角谷兒先謝遣。料無傍妬及同牀

○索茶

洞山陽羨各徵租。輸與鄣源翠撲壺火乍紅蟹眼沸。何心更去演河圖。

○索詩箋

芙蓉膩粉養成堆。待取綾紋十樣來。不用會稽空庫與。休休文圃略教開。

○索葛

金縷銀泥五暈摻。少年惑玩盡刊鑱。猶教剝薴成寬袖。要稱廬陵隱士衫。

七絕不師中晚。而漫言太白龍標。亦是習气語。如木叔令則諸絕。專擬皮陸。正是曉人。沈景倩以皮陸爲正始。固不必如此立說。要之詩須入格合調。卽中晚宋元。各具勝場。動言初盛。著手浮大。了無生韻。誠何取爾也。

卷十九終

●明詩平論二集卷二十

七絕下

季孟蓮二首

茅維二首

劉城一首

董斯張六首

茅元儀二首

胡爾偉一首

魯憲學二首

卜舜年二首

蔣棻二首

徐頴三首

潘一桂一首

黎遂球二首

舒忠讜五首

陳子龍十四首

李雯二首

周立勛一首

曹溪六首

汪逸四首

徐孚遠一首

顧開雍一首

吳偉業三首

單恂四首

周鼒三首

畬充美三首

孫臨二首

宋徵輿二首

吳道凝三首

錢秉鐙一首

吳道新三首

錢光繡二首

顧簡一首

袁祈年一首

茅映一首

吳南岱一首

姚龍之二首

丘遂二首

左國棅一首

張一鵠一首

張雋二首

周永年二首

江之淮一首

曹爾堪一首

陳震生一首

莊默一首

周榮起一首

馮舒四首

馮偉節六首

張鄰曾一首

王揆一首

孫永祚二首

沈自然二首

徐白二首

文震亨一首

沈顥一首

卜遠一首

胡梅二首

徐波三首

黃翼聖二首

項煜七首

陳宗之三首

邵彌一首

楊補一首

黃承聖一首

周惟正一首

劉廣一首

施武一首

蔡維寧一首

朱衮一首

釋自扃一首

王節一首

姚宗典二首

葉襄三首

徐增一首

顧萬祺二首

郁信熙一首

尢侗一首

湯傳楹一首

錢夢麟一首

朱陖二首

△季孟蓮

文君相如

由祈門至鄱陽湖中凡三百六十灘﹝四首錄一﹞

○文君相如

一曲孤凰許自媒偏勞中夜悔離乖茂陵若遇湖陽主不待金徽事已諧

恰好尋出對頭。義山金徽卻是無情物。不許文君憶故夫。如此詩並不須撮合山矣。調咲得妙

○由祈門至鄱陽湖中凡三百六十灘【四首錄一】

剻崖劍磴發新硎。舴艋爬沙蟹不停衝破月中千尺雪回頭不見兩厓靑

△茅維

還山避暑口號答止生﹝八首錄一﹞

寄訊李白父徵君

○還山避暑口號答止生【八首錄一】

禁中頗牧習陰符。綘帕蒙頭擁賈胡。霹靂車前燃雉尾。能攻玉壁九旬無。

○寄訊李白父徵君

病忘眞是息心方兀坐搘頤木腳牀。天末涼風吹老樹。看他屋角送斜陽。

△劉城

謝雍戶曹遺蜀箋

○謝雍戶曹遺蜀箋

彩色綾紋薛氏開蜀中�子寫詩來他年覓得芙蓉粉。尙欲相期九萬枚。

△董斯張

夜泛西湖

葛嗚作

閨詞

明君詠

初夏

○夜泛西湖

放棹中流月滿衣千山無色秋煙微二更水鳥不知【無處】宿還向望湖亭上飛

○葛嗚作

筍鞭橫出欲穿籬松子才生鳥不知細雨一林山鬼語白鷗浴起葛公池。

又

萬竹沈沈碧刺天秋如寒食斷炊煙。石楠樹老疑楓赤。石虎三更伴鹿眠。

○閨詞

一雙嬌靨點新霞杏子春衫領故斜卍字闌干簾半捲睡貓閒傍牡丹花

○明君詠

醉眼低垂曉夢餘新調獵馬試長裾單於不解人傾國只道宮妃盡妾如

○初夏

楊柳陰濃醉碧煙一溪不雨不晴天水樓處處憑紅袖吳下新來苿莉船

△茅元儀

漂母祠

淮陰侯祠

○漂母祠

漢遇塗髙亦自摧重瞳名姓豈成灰止供悍後讒人快。何似當時餓死來。

○淮陰侯祠

應侯必報睚眥者景略難忘細碎讎只爾酬恩不酬怨。到頭鐘室欲誰尢。

△胡爾偉

酬吳仲悅見寄韻

○酬吳仲悅見寄韻

袖中奇字墨痕香金石歊云煥艸堂風雨十年分研在。愧余仍是舊荷裳。

△魯憲學

銅雀臺

懷地黃

○銅雀臺

萬歲千秋那得知分香賣履欲何爲只今片瓦人爭識七十二墳空自疑

○懷地黃

懷地黃醫家謂有鬒發功。因思安仁三十有二。己見二毛。豈未識此耶。戲占一絕。

鏡裏塵容鬢欲華停車采芑問山家不知當日潘懷縣。底向河陽只種花。

△卜舜年

春遊曲﹝五首錄二﹞

○春遊曲【五首錄二】

美人樓在桃花中門前水綠浸霞紅小娃出門俯滌器綠水紅霞涵白臂

又

日暖橫塘蕩碧流少年飽飯跨華驑羅衣飄揚不成折無力垂楊纏滿頭

△蔣棻

吳隱之

孟嘗

○吳隱之

嶺南自昔號繁華酌水明心操可嘉廉吏最難廉婦配沈香誰肯不攜家

○孟嘗

珠去珠還若有神蚌輝偏欲倚廉紳孟公淸操今誰繼。只恐明珠慣避人。

△徐潁

塞下曲

嚴陵

○塞下曲

枯楊磧裏久無春盜得黃羊是漢人駱馬馱金輸塞盡不知何物鑄功臣

○嚴陵

翠壁空香蘭蒞春麥羮不薦住山民古來磬折漁竿下半是風波肉食人

又

石幾朝朝立鷺■﹝玆鳥﹞苔檐露折野棠枝荒臺妙在髙千尺不與傍入再下絲

△潘一桂

窮冬送客

○窮冬送客【此本八句。前四不過通套語。竟存後四句奇警何如。】

長河一綫千舟聚津頭策策枯楊語石皮凍裂龍走藏江波低昻柰何汝

△黎遂球

和西湖紀詠﹝六首錄一﹞

舟行漫成

○和西湖紀詠【六首錄一】

輕風吹水蕩平瀾日午漁鉤未上竿幾處洗妝流粉膩裏湖波暖外湖寒

○舟行漫成

一幅蓬窗尺許天有時連翠有時煙。多因索句髙眠卻失卻【看】梅花水驛前。

△舒忠讜

桑園

嶽王廟

楊妃詠﹝六首錄二﹞

望太山

○桑園

養花天气正宜桑女伴相攜了蔦裳珠箔繡幃誰得見。卻來親祭馬頭娘。

○嶽王廟

百六中原暮气中。黃龍唾手頓成空帝羓猶有鹽歸日雪窖孤臣哭兩宮。

○楊妃詠【六首錄二】

千秋先後綺筵張有女胡旋舞砑光內裏爭翻新樂府龜年獨唱荔枝香

又

金屋何須貯楚腰至今肥婢畵猶嬌當時剪髮楊家去。誰見鑾輿萬里橋。

○望太山

萬朵芙蓉插漢孤望窮疋練入勾吳眞形西母鞶囊裏豈是關仝側作圖

△陳子龍

朱云子贈詩有卜築剡中之意詶之

從軍行﹝四首錄一﹞

上谷邊詞﹝四首錄一﹞

寧前邊詞﹝四首錄三﹞

送偉南遊匡廬

朝發涿鹿霧

督亢

從軍行﹝十首錄二﹞

江都絕句同上木賦﹝六首錄二﹞

○朱云子贈詩有卜築剡中之意詶之

丹崖碧嶂爲誰雄。一半靑山屬謝公。異日剡中官舍裏。可容攜妓對春風。

又

若耶南接赤城梁。萬樹桃花玉女漿。與爾同行莫回首。鸞歌鳳舞白雲鄕。

○從軍行【四首錄一】

彎弓獨上李陵臺極目燕支秋色來磧路西回三萬里靑天遙掛白龍堆

○上谷邊詞【四首錄一】

險到居庸地脈分。何須常戍羽林軍。關門夜抱千峯月。陵墓春生五色云。

○寧前邊詞【四首錄三】

楡塞關邊楡樹林。錦州城外錦川深。千帆北轉敖倉粟。萬騎東馳少府金。

又

八城亦是古遼西大纛髙牙萬馬齊壯士錦衣行樂地。十年無夢到春閨。

又

將軍醉舞古輸臺。十隊紅妝次第開苦憶遼陽舊風月。綺羅如霧錦成堆。

○送偉南遊匡廬

落木孤帆秋色中橫江西訪大明公博山鑪頂騎鸞女。怪爾新乘萬里風。

○朝發涿鹿霧

斧山秋色盡滄洲。亂後蕭條滿薊丘黃帝云旗三十萬不曾消霧有蚩尢

雄麗

○督亢

燕南趙北起秋風。亂後斜陽沒故宮此地輿圖原不小能藏七首入關中

○從軍行【十首錄二】

提兵絕漠過河源千帳胡王不敢奔。翰海已收天北極。昆侖原是漢西門。

又

新得胡姬出渾邪。雪寒圍坐弄琵琶。爲憐馬上紅顏盡。奪取焉支屬漢家。

○江都絕句同上木賦【六首錄二】

千重閣道覆雲霞。宮女東都自憶家當日便爲傷別地胡香不起玉鉤斜

又

飄零禦路綺羅香煙雨離離禾黍涼拾得雷塘遺殿�誰燒大業紫鴛鴦

△李雯

挽恭順侯吳國華﹝四首錄二﹞

○挽恭順侯吳國華【四首錄二】

灞陵原上角弓稀細柳營前秋葉飛不見投壺祭徵虜。年年華表白雲歸。

又

憶昔相逢金市東當陽緩帶萬人中。不知靑骨眞如許。已見民間賽火紅。【傳侯沒而爲神】

△周立勛

傷春詞

○傷春詞

白礬花發紫雲生香滿中池澹月橫時向樓前成麗曲。夜歸猶遣試秦箏。

△曹溪

石屋

龍井試茶

樊圃聽鶯

登秦山采長生艸

一艸亭

捲簾偶作

○石屋

誰來結宇劈空靑石自開山貌屋形添卻石枰兼石枕仙靈於此問居停

○龍井試茶

井以龍靈龍善藏龍團於此試旗槍茶香不在有茶處【妙理】攜卻一甌松頂嘗。

○樊圃聽鶯

詩雪半殘梅點點畫煙才綠柳毿毿春來消息三之一啼个鶯兒儂自諳

懶靜

○登秦山采長生艸

山與登宜不在髙秦煙斷處一峯逃早知澗艸皆靈藥。玉女何煩海外勞。

○一艸亭

蘆花簾箔竹枝欞額曰乾坤一艸亭莫謂主人無个事纂成花史續茶經

○卷簾偶作

秋嫰還疑暑未降涼颸灑灑到吟窗蕉陰才趁簾鉤捲恰過輕黃蝶一雙

著色甚輕會心自遠

△汪逸

山中早夏

松巷

臥龍松

上方

○山中早夏

窗間看化粉衣蛾香艸幽花亦一窠黃鳥下來桑地綠。半陰晴裏醉時多。

○松巷

一時意地已淸涼百尺香梢漏夕陽。不記到門還近遠亂松深引作長廊

○臥龍松

壑底寒霆守斷冰。石梁時欲附興也知一破春山去。更作千年臥不能。

○上方

碧甃香幢半折苔松門路顯【白】正花開白【山】云自【特】作千重勢【障】只放泉聲枕上來

△徐孚遠

尋顧野王讀書堂

○尋顧野王讀書堂

入門禾黍動秋風廢院荒祠碧蘚中不及平原兄弟宅。一杯猶寄古花宮。

△顧開雍

莫愁湖

○莫愁湖

盧家少婦自言愁明月烏橘江水流南浦只今迷細�琵琶何處問揚州。

△吳偉業

過魚山曹植墓

涼州詞

墻子路

○過魚山曹植墓

鄴臺坐法公交車令。菑郡憂讒謁者書。天使武王全愛子。黃初先已屬蒼舒。

○涼州詞

漢皇且戰且遊仙。王母神宮在酒泉何事將軍諸道出不教五利過祈連

○墻子路

匈奴動地漁陽鼓。都護酣歌幕府鍾。一夜薊門風雪裏。軍前樽酒賣盧龍。

△單恂

雨夕集眉公庵有兩衲是重陽後半月

戲贈黔客

香城鋪夜寒

曝經

○雨夕集眉公庵有兩衲是重陽後半月

若來老是庵中坐僧。亦黃花我亦僧。應許夢魂長系此一林疏雨話秋燈

○戲贈黔客

萬里蠻煙瘴雨身野壚萍聚話傷神江南風味無緣識教食檳榔剪贈人

○香城鋪夜寒

殘燈一粒酒銷酣衾鐵人同入蘭蠶愁到五更寒似沃夢拖霜月問江南

○曝經

禪板緣深歌板疏水晶佛對竹窗虛酒徒老盡楊枝別獨曬秋庭貝葉書

△周鼒

石錦塘

觀陸宣公家祠

詠土燕﹝北河兩堤有燕窠其內玲瓏千孔狀似蜂房﹞

○石錦塘

長堤若帶葳蕤柳弱絲絲云珥緋幾个打魚船子過一羣騎馬健兒歸

○觀陸宣公家祠

夢裏傳呼陸九名。芳忠寧敢後陽城諫章遺石齊鍾鼎明聖湖邊水作聲。

○詠土燕【北河兩堤有燕窠其內玲瓏千孔狀似蜂房】

穿土成家別樣春。撩風掠雨自甘辛。玉環豈厭天南夢。江左風流乏主人。

△畬充羙

哭張成倩先生﹝六首錄一﹞

招得如僧

酬羅幹甫貽菊﹝二首錄一﹞

○哭張成倩先生【六首錄一】

平生相對只成迂失去俄驚事事須【定理常情亦見其人之妙】難字祗今誰問取酒中奇趣復應無

○招得如僧

廿載聯交舊得如別離今始對門居。比鄰若使過從少天末何煩更寄書

淺淺語說得透

○酬羅幹甫貽菊【二首錄一】

君因菊韻憐幽士我以花情憶種人何待與君稱夙好只從花裏足情親

△孫臨

江上曲

風雨歌

○江上曲

啼月孤鴻夜雨霜悠悠江水一帆長傷心兵火無消息不願逢人問故鄕。【從老杜反畏消息來脫出而長短各妙】

○風雨歌

江臯路濕漁砍苦兩岸荒雞聞擊鼓何處徵人數斷腸一聲新雁三更雨

△宋徵輿

丹陽道中有感

送謝生作客

○丹陽道中有感

卞和刖足更逢迎徒使人間白璧輕泣向楚王終不信。玉工別自有連城。

○送謝生作客

意气辭家更遠遊誰憐不去【老大】覓封侯江南一夕秋風起未到他鄕已白頭

△吳道凝

出塞曲

○出塞曲

繡帽油幢金僕姑。勁兵十道各分符。沙陀何處無名將。盡領前鋒落雁都。

又

誰在陰山雪裏行。窟中飲馬又長徵。不知飛將何名姓。曾破烏桓到柳城。

又

萬里寒風大漠秋且吹龍角禦蚩尢橫戈夜戰天山北奪得胡兒靑凶裘

△錢秉鐙

秦淮漫興

○秦淮漫興

只在秦淮路不遙遊人坐定便吹簫淸溪一帶朱樓好。頻去頻來莫出【過】橋。

△吳道新

明妃曲

閒愁

江南竹枝詞

○明妃曲

甘泉烽火徹靑丘飛將龍城盡白頭。一曲琵琶聲未絕玉關聞已不防秋

爲明妃策勛獨見淸暢

○閒愁

雨色寒侵十二樓春深閉戶理閒愁秦淮新水無三尺。已見桃花逐浪流。

○江南竹枝詞

蕭蕭野岸荻蘆秋不見戈船水上浮惟有淸溪千尺墖。隔江猶似望烽樓。

△錢光繡

題丁原躬畫

宋宮詞

○題丁原躬畫

依依平楚達黏天幾點靑山忽斷連春水夜來髙似岸。扁舟卻並柳�煙。

○宋宮詞

汴水驚聞胡馬嘶翠華一旦向南馳可憐鸚鵡呼方�猶托宣和尙膳時。

△顧簡

答方肅之見懷

○答方肅之見懷

故人迢逓致雙魚中有新詩慰索居縱使山濤非俗吏。也應報與絕交書。

△袁祈年

初至西山

○初至西山

石如木質木如石光气古香想漢秦樹色豈惟山上有要知紅碧卽山身

△茅映

斷橋夜歸

○斷橋夜歸

遠山遠樹翠微微不禁輕寒中客衣一路粉香花气內半明溪月送人歸

△吳南岱

郊外

○郊外

百歲漁翁棹小舟閒歌欵乃在中流好來渡我南山去。共看白雲天盡頭。

△姚龍之

雉州雜詠

○雉州雜詠

牛宮蔌蔌下新霜牯■﹝牜孛﹞髙眠罷服箱。安用玉膏誇羽客。寒朝一盎乳糜香。

又

玉竇含沙淤不流竹潭端足佐■﹝木羲﹞甌鼎家橋畔秋煙冷幽軋時聞逓水舟

△丘遂

江行雜詩

耘廬紀事﹝廿一首錄一﹞

○江行雜詩

竹筏歸從遠近汀鸕鶿一對晚魚鮏。雨來獨稱漁人意自脫蓑衣覆酒瓶

○耘廬紀事【廿一首錄一】

五更卽命治樽罍。嘯上層臺復上臺。行至前山看日出。霧迷無處認歸來。

行徑奇

△左國棅

宮詞

○宮詞

風撲珠簾月似明雪花片片玉階平宮中一色鴛鴦瓦。偏向昭陽凍不成

含蘊處欲逼龍標

△張一鵠

秦淮柳

○秦淮柳

傍水憑闌盡日閒雲鬟霧鬢貼淸灣遊人誰識三眠種。綽約從來字小蠻。

△張雋

答周安期

○答周安期

來詩逃禪有得返求儒。三戒嚴如五戒無。口不可言猶可飲。似聞花外喚提壺。威儀入寺曾興嘆。久雨齋居亦誦經賴是程朱遺傍樣維摩丈室子云亭

幸自無緣喚作儒。不勞重勘會禪無鴟夷只合嘗噇酒。慚愧王遺五石壺。

又

儒林賴可修僧史。緇客翻教讀道經。擔板禪和應不會。春風已過望州亭

△周永年

輿中口號

山行口占

○輿中口號

螺髻雲鬟盡等閒畫眉石黛淺深問始知宿雨非無意。送我來看霽後山。

○山行口占

澗壑聲輕爲久晴茶花猶自及冬榮山家外戶多斜向。似爲溪流有背迎。

△江之淮

祝蕨

○祝蕨

長徧兒拳新茁肥紫根揉粉暮煙霏穹蒼若賫周人粟。个个提筐上翠微。

△曹爾堪

秋日

○秋日

荒籬野岸隱芳菲自把田鋤刈艸歸黑丑花開秋未老紫丁香謝露方晞

△陳震生

寒江

○寒江

籬觱聲喧白晝驚況堪淒入夢中聽波心日落見冰立【寒气竦人】帆捲半篙何處江。

△莊默

讀兩漢文選

○讀兩漢文選

名下先將爵裏懸。文意知是【仗】貴人傳漢朝一代多才士只有桓譚讀太玄

△周榮起

茶訊

○茶訊

花事今年較獨先山園催暖茗芽鮮但教撥路看雲散細焙輕煙煮冷泉。

△馮舒

遊仙詩﹝十首錄一﹞

偶憶始皇本紀﹝二首錄一﹞

石公借十七史啁之

○遊仙詩【十首錄一】

涉世塵勞咲宿逋終還【應】有日反淸都冠親一面皆同席。慚愧眞靈位業圖。

○偶憶始皇本紀【二首錄一】

胎性貪淫殺未除定知名不隸淸虛。蓬萊𨿽淺終難到。枉向滄波候大魚。

○石公借十七史啁之

劉成項敗太紛紜安用殘編管世氛四十九年無一句。莫將學地滯多聞。

又

遠公論易先明體。慧地談文秪說心。若問古今與廢事。恐師無處不沾襟。

△馮偉節

讀漢書

題齋壁

趙靈均所居

遊仙

漁父

○讀漢書

天醉初醒赤帝昌從來顧命系興亡蕭公自築麒麟閣。卻與他時畫霍光。

○題齋壁

仙客壺中日月春壺中應是更無人如何直用天爲幙。只覆劉伶六尺身。

○趙靈均所居

自親叢桂怕塵寰四十無愁鬢亦斑家在翠嵐渾不悟別開斜牖對靑山

○遊仙

自鑄雙龍四體輕每聞閒事便生獰轆轤飛盡塵中路。更擬將身出海行。

又

如雷終歲見波濤方丈眞成幾許髙燒得金犀分水脈。共來巖下看靈鰲。

○漁父

直作漁竿曲作鉤不知何處有吞舟。再三爲謝任公子。空坐磯邊已白頭。

△張三省

題朱云子支硎山居

○題朱云子支硎山居

辟堂對山似客主。儼坐讀古猶君臣。來往訪聞天下士。不言君是山中人。

△王揆

詠史

○詠史

虎頭萬里策奇勛夜縛生王血血或分小妹上封還【歸】白髮何曾筆硯負將軍

△孫永祚

過松陵

爲人題山中雜記

○過松陵

橘柚秋風十里程垂虹亭下水蕪平龍拖急雨長橋過遮卻吳江一半城

○爲人題山中雜記

生塵小襪金登光稜稜步滑紅香半不勝自褪自翻斜屋下繡幫剛印紫花藤

瑣事妮妮韓致堯所未及

△沈自然

昭君怨

賈生

○昭君怨

絕域傷心靑艸堆至今圖畫使人猜誰知妙選深宮裏只得臨行一盼來

○賈生

漢室東封未有期洛陽年少總堪疑自從一到長沙後。不著新書著楚辭

△徐白

江上遇大兄郴臣

太湖雪照

○江上遇大兄郴臣

百種愁銷一寸腸。更罹多難又無鄕與君一世爲兄弟只是相逢在路傍

○太湖雪照

雪髙光定亂山催。海日行空天地開。泛泛白霞湖水艷淸光四照一帆來

△沈顥

送叔夜之夔府

○送叔夜之夔府

勸母加餐戀夕陽君遊其柰母無糧。昨宵夢裏尋君夢。【處】不他鄕在故鄕眼前語說出自肰可憐

△卜遠

遇陸和甫於淮上

○遇陸和甫於淮上

相逢淮市酒樓間咲爾居山又出山。歲暮渡江無急事。【無一急】扁舟載隺鑿冰還。

△胡梅

曉飯小孤山下

山居詩﹝廿一首錄一﹞

○曉飯小孤山下

兩岸黃蘆霜滿船推篷曉爨鷺■﹝玆鳥﹞前小孤山下風初定。江面剛生一寸煙

○山居詩【廿一首錄一】

繩牀曾喜坐山公題得新詩澗水東入夜不知綦履迹落花封在月明中【範少參兩過山齋。不值畱詩石上。】

△徐波

友人折茶花見贈

淡公拾松菌作供

明妃嘆

○友人折茶花見贈

芳香折贈自山家持比江梅未覺差似恨世人偏采葉等閒籬落備寒花

備字簡妙

○淡公拾松菌作供

虫殘敢爾分餘食鬼傘從他逐濕。貪生餐芝名字好。滿身松雨斸沙莖。

○明妃嘆

鼓瑟吹簫未免癡風流情事未全知宮中絕色誰遮眼卻遣妝成對畫師

△黃翼聖

兩粵道中雜詩﹝九首錄二﹞

○兩粵道中雜詩【九首錄二】

維舟每向綠云堆龍眼花繁未結胎別有紫霞頻照眼木棉花落佛桑開

又

豆莢離離瓜蔓垂秋容三月上疏籬炎方物候渾難凖摘向春風桂一枝

△項煜

雁山石梁

張子房擊秦皇

阮步兵縱酒

謝太傳遊山

平原傳躄者

荊卿所待客

範叔傳

○雁山石梁

雁淺臺深亦妄猜爲山各自有情才石梁恥復摹方廣。攜得寒巖鵲架來。

○張子房擊秦皇

天人手眼戰爭初。已中秦皇不副車蹈海魯連嗟索手乾坤恥雪一椎余

動色快心。讀仲昭諸絕伓必司馬君代作閻羅王矣

○阮步兵縱酒

辭婚司馬惟沈飲。慕色鄰姬爲寢興龍徳自汗裁自免嵇公不獨愧孫登

○謝太傳遊山

泛海圍碁也煉心。經綸一片澹中深。共知淝水驚風隺。要是東山絲竹音。

○平原傳躄者

廿人赴楚未知求十日如秦莫與謀不客平原殊自可君眞得羙人頭

○荊卿所待客

沙丘合送子房椎。𨿽百荊卿空爾爲。之子不來深有意尙畱餘地使人思

○範叔傳

範叔簀中擔相印。魏齊醉後失其頭【善謔驚人。令我欲啼欲咲。】夷門有士當前錯。空惹虞卿突地愁。

△陳宗之

丹行

南內辭﹝五首錄一﹞

題唐六如畫

○丹行

烏雲帶雨塗塗濕。白日諭蘆澹澹輝。政是秋容斟酌處晚涼侵帳欲添衣

○南內辭【五首錄一】

後湖龍語水如銀。八尺鰣魚漾玉鱗。小監黃紗親上食。禦前歌舞進嘗新。

○題唐六如畫

香溫夜合雪猧眠人語璢屏浸綠天想象二喬尋月至球燈雙引出花前

△邵彌

爲仲木題小幀

○爲仲木題小幀

珊瑚十尺釣絲飛石滑溪明照我衣濃笑紫藤花下過祗容人道醉漁歸

△楊補

白猿

○白猿

如拳曾守藥壚紅。乞得軒皇一粒功擻雪衣忘歲月。咲人毛骨電光中。

△黃承聖

挽汰如法師

○挽汰如法師

白下才聞徹講筵華山石塔瘞金仙法門兩代爲師弟。一盞寒泉結後緣。

△周惟正

聖僕人山予方出山口號爲別

○聖僕人山予方出山口號爲別

日落風生煙滿湖兩舟交渡各相呼。吾家一片寒山石。十日能充地主無。

△蔡維寧

邊詞

○邊詞

部伍如生亂骨分風旗雨陣擁將軍千頭火把燒荒寨無气無煙起黑雲

△劉廣

天平雜詠贈長情

○天平雜詠贈長情

幽池曲曲濺春星。獨隺松關伴酒醒風露不禁詩絕瘦弄香人在淺淸亭

△施武

賣雪詞﹝大理蒼山雪六月不化市上女郎賣之猶吳下之賣冰也﹞

○賣雪詞【大理蒼山雪。六月不化。市上女郎賣之。猶吳下之賣冰也。】

雙龍闕裏百花香。銀海逶迆抱點蒼。六月街頭教賣雪。簽人錯認是瓊漿。

△朱衮

山遊卽事

○山遊卽事

山腳穉翠濃作寒山腰老紅香未殘。村家徑窄樹當戶。兜子過來訪客冠。

△釋自扃

題洞賓像

○題洞賓像

九轉還丹大道成誰求本性更忘形列仙傳與傳燈錄。惟有君能兩注名。

△王節

七月五日折蓮房貽徐武子時武子移家一云

○七月五日折蓮房貽徐武子時武子移家一云

水芝初卸羙人妝。蓮子離離綴綠房。君對蓮華峯頂住。還分十里藕池香。

△姚宗典

泡子河

○泡子河

銀漢秋來近紫微。一灣倒影帝城輝。橋橫深翠蒹葭倚。錦出明光織女機。

又

綠陰如蓋滿芳塘。白粉圍墻皎月光。聞說劍精時隱躍。靑萍合是臥龍房。

△葉襄

秦穆

相如

譙周

○秦穆

黃鳥歌殘恨未央。可憐一夕葬三良坑儒舊是秦家事何獨傷心怨始皇

○相如

長卿詞賦困成都壯思淩雲動玉鋪不是茂陵能擊賞酒壚還用覆瓿無

○譙周

劍閣云昏天塹悠。蜀江聲咽恨譙周何憐辛苦三分業贏得陽亭一病侯【周降魏封陽亭侯。已疾篤。】

△徐增

挽陳玉立﹝十四首錄一﹞

○挽陳玉立【十四首錄一】

讀盡旁行四句書冠裳篛笠等空虛膻門一刺何曾入。明月荒庭自種蔬。

△顧萬祺

魏文帝﹝儷史百詠選二﹞

蜀王

○魏文帝【儷史百詠選二】

寶炬星羅照石臺香塵花雨雜宮槐尙衣無復施金剪。新得鍼神字夜來。

○蜀王

曾度烏鹽曲子新羊車驀至笑宮嬪歸朝若作降王長應【猶】是風流第一人

△郁信熙

檢道書抄得顧耀之藏本

○檢道書抄得顧耀之藏本

隺聽龍問過山陰道士今看試五禽顚倒已知三十六。其中一物是芽金。

△尢侗

哭湯卿謀

○哭湯卿謀

同病無人病益愁西風何處逓詩郵鮑家墳上吟魂在。獨對靑楓唱曉秋。

△湯傳楹

過竹堂寺訪泐師於無葉堂

○過竹堂寺訪泐師於無葉堂

忍殿今爲道韞家香魂來往踏靈花緣知玉女超玄界。不事蒲團課法華。

△錢夢麟

題畫馬

○題畫馬

天馬元從產渥窪貳師何事踰龍沙。世無伯樂誰相識。極目秋風苜蓿花。

△朱陖

戲和詠綠牡丹

○戲和詠綠牡丹

幾枝交互影重重欲畫全無粉墨蹤花葉不須分兩色只將濃淡費形容

又

庭前春日正遲遲獨立湘簾未捲時麼鳳飛來還倒掛乍疑花謝尙粘枝

補遺

文震孟一首

蔡維寧一首

徐白一首

△文震孟

過釣臺

○過釣臺

髙士何須卜少微星文烱烱照漁磯。灌園別有東湖叟不啟緘題更識幾

△蔡維寧

彭城弔項王

○彭城弔項王

無气無聲宛轉喉提攜到死不能休饒他一筯鴻門肉自賣千金垓下頭

△徐白

項籍

○項籍

一士眞能屈壯夫。莫將寶玉認雄圖漢家用盡興王策只費秦官二斗珠【漢王用畱侯計。王巴蜀。賜良珠二斗。】

卷二十終

附錄﹕

朱隗字云子長洲人治博士業雅尙風藻天啟中吳中復社聚四方績學之士分主五經隗驅馳江表爲一時廚顧詩宗中晚弟陵字望子亦能詩畫﹝四庫全書•史部•地理類•都會郡縣之屬•江南通誌卷一百六十五﹞

