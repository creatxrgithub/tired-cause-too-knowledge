

欽定四庫全書

集部九

歷代詩話

詩文評類

提要

【臣】等謹案歷代詩話八十卷

國朝吳景旭撰景旭字旦生歸安人是書前後無序跋而中有塗乙之處蓋猶初定之槁分爲十集以十千爲目甲集六卷皆論三百篇乙集六卷皆論楚詞丙集九卷皆論賦丁集六卷皆論古樂府戊集六卷皆論漢魏六朝詩已集十二卷前九卷論杜詩後三卷爲杜陵譜系庚集九卷皆論唐詩辛集七卷皆論宋詩壬集十卷前三卷論金詩後七卷論元詩癸集九卷皆論明詩其體例仿陳耀文學林就正毎條各立標題先引舊說於前後雜采諸書以相考證或辧其是非或參其異同或引伸其未竟或補綴其所遺皆下一格書之有舊說所無而景旭自立論者則惟列本詩於前而以已意發揮之𨿽皆采自詩話說部不盡根柢於原書又嗜博貪多往往借題曼衍失於芟薙然取材繁富能以眾說互相鉤貫以參考其得失於雜家之言亦可謂淹貫者矣較以古人固不失苕溪漁隠叢話之亞也乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

歷代詩話卷一

歸安吳景旭撰

甲集上之上

三百篇

關雎

小序闗雎后妃之徳也先儒議其詩𨿽若專美太姒而實以深見文王之徳序者徒見其詞而不察其意遂壹以後妃爲主而不復知有文王失之矣至於化行國中三分天下皆以爲后妃所致則是禮樂徵伐皆出於婦人之手而文王徒擁虛器以爲之君也其失甚矣南丰曽氏曰先王之政必自內始故其閨門之治所以施之家人者必爲之師傅保姆之助詩書圖史之戒珩璜琚瑀之節威儀動作之度其敎之者有此具然古之君子未嘗不以身化也故家人之義歸於反身二南之業本於文王豈自外至哉世皆知文王之所以興能得內助而不知其所以然者蓋本於文王之躬化故內則后妃有闗雎之行外則羣臣有二南之美與之相成其推而及逺則商辛之昏俗江漢之小國兔罝之野人莫不好善而不自知此所謂身修故國家天下治者也此說庻防得之

吳旦生曰大中年間博士沈朗表稱闗雎后妃之徳不可爲三百篇之首今別撰二篇爲堯舜詩取虞人之箴爲禹詩取大雅文王之篇爲文王詩請以此四詩置闗雎之前其論𨿽甚狂悖然亦據序而不自知其謬也又見漢儒之稱詩者漢書杜欽傳云佩玉晏鳴闗雎嘆之李奇云後夫人雞鳴佩玉去君所周康王后不然故詩人嘆而傷之臣瓚云此魯詩也後漢紀楊賜上書云昔周王承文王之盛一朝晏起夫人不鳴璜宮門不擊柝闗雎之人見防而作注此事見魯詩今亡失矣揚子云周康之時頌聲作乎下闗雎作乎上習治也故習治則傷始亂也史記云周道缺詩人本之衽席而闗雎作列女傳云康王晏出朝闗雎預見春秋說題辭云人主不正應門失守故歌闗雎以感之其他傅防無論如魯齊韓皆以闗雎爲康王政衰之詩朱子惡其違夫子不淫不傷之訓故辧之云儀禮以闗雎爲鄕樂又爲房中之樂則是周公制作之時已有此詩矣若如魯說則儀禮不得爲周公之書儀禮不得爲周公之書則周之盛時乃無鄕射燕飲房中之樂而必有待乎後世之刺詩也其不然也明矣且爲人子孫乃無故而播其先祖之失於天下如此而尙可爲風化之首乎

闗雎畢公所作補傳謂得之張超或謂得之蔡邕亦悞

捲耳

采采捲耳不盈頃筐

吳旦生曰爾雅謂之蒼耳廣雅謂之枲耳陸璣艸木疏云葉靑白似胡荽白華細莖蔓生可煮爲茹滑而少味四月中生子正如婦人耳中璫今謂之耳璫艸鄭康成謂是白胡荽幽州人呼爲爵耳一名羊負來俗呼爲道人頭蘇東坡云蒼耳花葉根實皆可食食久使人骨髄滿膚理如玉長生藥也雜療風痺癱瘓癃瘧瘡癢尢治金瘡劉貢父詩蒼耳傅愈風及秋始堪采惟昔沙塞陰偶從羊負來又云澡身得此道人頭使我有意煙霞上

隔句韻

肅肅兔罝椓之丁丁赳赳武夫公侯幹城

吳旦生曰古音略例云罝與夫葉丁與城葉此隔句用韻葉音之變例也與魚麗之詩罶與酒葉鯋與多葉例同朱晦翁云韓退之作張徹墓銘用此法因攷其銘曰嗚呼徹也世顧慕以行子揭揭也噎喑以爲生予獨割也爲彼不淸作玉雪也仁義以爲兵用不缺折也知死不失名得猛厲也自申於闇明莫之奪也我銘以貞之不肖者之呾也方崧卿云此銘以徹揭割雪折奪呾爲韻而行生淸兵名明貞自爲韻晚唐章碣好新作一律云東南路盡吳江畔正是窮愁暮雨天鷗鷺不嫌斜雨岸波濤欺得逆風船偶逢島寺停帆看深羨漁翁下釣眠今古若論英達算鴟夷髙興固無邊此亦上下句仄平各押韻想亦戲效此法也

芣苢

采采芣苢薄言采之

吳旦生曰說文芣苢其實如李令人宜子周書所說余因觀周書王防云康人以桴苡桴苡者其實如李食之宜子此說文引之以爲卽此也然按隋書康國康居之後也漢西域傳康居去長安萬二千三百里山海經芣苢木也故王基云王會所記雜物奇獸皆逺國各賫土地異物以爲貢防非周南婦人所得采是芣苢爲馬舄之艸非康居之木也陸璣艸木疏云芣苢一名馬舄一名車前一名當道喜在牛迹中生故曰車前當道也今藥中車前子是也幽州人謂之牛舌艸爾雅注云江東呼爲蝦蟆衣

勿拜

蔽芾甘棠勿翦勿拜

吳旦生曰唐語林載劉禹錫與韓栁詣施士丐聽說詩云甘棠勿拜如人身之拜小低屈也勿拜則不止勿翦按士丐通毛鄭詩朝之賢士大夫從而執經考疑者繼於門讀詩紀亦引此說可補毛注之缺廣韻作勿剪勿扒

委蛇

楊升庵曰委蛇委蛇陸農師云魚屬連行蛇屬紆行委蛇義蓋取此司馬彪荘子注委蛇泥防也管子注委蛇澤名紫衣朱冠又委丘地名楚辭白蜺嬰茀注白雲委蛇若蛇左傳衡而委蛇必折蘇秦傳委蛇蒲伏索隠曰面掩地而進若蛇行也按漢書郊祀歌旗委蛇西京賦聲淸暢而蜲蛇注聲余詰曲也韓詩作逶迆引石經作迆又作�陀韓退之詩委陀結糾後漢書邳彤贊委陀還旅李鉉字辧作防彵

吳旦生曰升庵以韻會引而未盡特爲廣之然猶未盡不若洪容齋詳攷之云此二字凡十二變一曰委蛇詩退食自公委蛇委蛇毛公注行可從迹也鄭箋委曲自得之貌委於危反蛇音移左傳引此句杜注云順貌荘子載齊威公澤中所見其名亦同二曰委他詩君子偕老委委佗佗毛注委委者行可委曲從迹也佗者徳平易也三曰逶迆韓詩釋上文云公正貌說文逶迆斜去貌四曰倭遲詩四牡騑騑周道倭遲注歷逺之貌五曰倭夷韓詩之文也六曰威夷潘嶽詩回谿縈曲阻峻阪路威夷孫綽天臺山賦旣克隮於九折路威夷而修通李善注引韓詩周道威夷薛君曰威夷險也七曰委移離騷經載云旗之委蛇一本作逶迆一本作委移注云旗委移長也八曰逶移劉向九嘆遵江曲之逶移九曰逶蛇後漢費鳳碑君有逶蛇之節十曰蜲蛇張衡西京賦女娥坐而長歌聲淸暢而蜲蛇李善注蜲蛇聲余詰曲也十一曰迆漢逢盛碑當遂迆立號建基十二曰威遲劉夢得詩栁動禦溝淸威遲隄上行余又觀王伯厚詩攷作禕�衡方碑云禕�在公隸釋又偕老篇禕禕它它爾雅音義同又地理誌右扶風郁夷縣注引四牡篇周道郁夷顏氏云韓詩郁夷言使臣乘馬於此道則是容齋又未備矣

裯

抱衾與裯

吳旦生曰楊升庵謂裯當音條今闗中亦呼寢褥爲條子余按箋裯木帳也疏漢世名帳爲裯蓋因於古鄭志今人名帳爲裯然觀容齋三筆云鄭箋裯者牀帳也謂諸妾夜行抱被與牀帳待進禦蓋諸侯有一國其宮中嬪妾𨿽云至下固非閭閻賤微之比何至於抱衾而行況於牀帳勢非一已之力所能致者其說可謂陋矣此詩本是詠使者逺適夙夜徵行不敢慢君命之意

汜

江有汜說文引作洍徐鉉曰洍蓋汜之別體也

吳旦生曰制字之義可以見五行衰絕蓋水土絕於巳故汜字之訓爲窮瀆圯字之訓爲岸圯及覆逸雅雲水決復入爲汜汜巳也如出有所爲畢已而還入也此語最合制字微意謝惠連詩憩榭面曲汜注亦引水決復入之訓按河水決而復入者爲灘河之有灘猶江之有汜也

楚辭遵江夏以流亡江大江也夏水也或以爲自江而別以通於漢還復入江冬竭夏流故謂之夏其入江處今名夏口卽詩所謂江有汜也洪氏雲水經夏水出江流於江陵縣東南注謂江津豫章口東會中夏口是夏水之首江之汜也

平王

楊升庵曰平王之孫齊侯之子平王非周平王齊侯非姜氏之後也猶書稱寧王格王易稱康侯禮曰寧侯之類也汲冡周書云明王奉法以明幽幽王奉幽以廢法國語云興王賞諫臣逸王法之其稱謂皆類後世之諡耳

吳旦生曰毛氏注武王女文王孫適齊侯之子鄭氏不立說其意以平王爲平正之王齊侯爲齊一之侯若所謂武王載斾成王之孚非指武與成者此升庵之說所自出也按容齋五筆云春秋魯荘公元年當周荘王之四年齊襄公之五年書曰單伯送王姬繼之以築王姬之館於外又繼之以王姬歸於齊杜預注云王將嫁女於齊命魯爲主荘公在諒闇慮齊侯當親迎不忍便以禮接於廟故築捨於外末書歸於齊者終此一事也十一年又書王姬歸於齊傳言齊侯來迎共姬乃威公也荘王爲平王之孫則所嫁王姬當是姊妹齊侯之子卽襄公威公也二者必居一於此矣

鄭漁仲云何彼穠矣之詩平王以後之詩也注以爲武王之詩而謂平王爲平正之王齊侯爲齊一之侯蓋毛鄭以頌皆成王時作不應得稱成王康王故昊天有成命云成王不敢康爲成此王功不自安逸執競之不顯成康謂成大功而安之噫嘻之成王謂成是王事惟以召南爲文武之詩故不得不以平王爲平正之王惟以周頌爲成王時作故不得不以成王爲成此王功也不知召南中甘棠行露之美召公旣沒之後在康王世也何彼穠矣作於平王巳後亦猶是也不必謂武王詩大雅中大明之維此文王靈臺之王在靈沼皆後世詩人追詠之辭何嘗作於文王之世周頌之美成王亦猶是也不必謂成王時作

騶虞

賈誼新書曰騶者天子之囿也虞者囿之司獸者也虞人翼五豝以待一發所以復中也人臣於是所尊敬者不敢以節待敬之至也甚尊其主敬愼其所掌職而忠厚盡矣戴埴雲天子田獵七騶虞虞人也言文王田獵𨿽騶從虞人之賤皆有仁心故嘆美之

吳旦生曰歐陽詩義引賈誼以證毛鄭之失謂當毛詩未出之前說者不聞以騶虞爲獸漢儒多言鳥獸之祥然猶不以爲言是初無此義余觀魯詩傳曰梁鄒天子之田齊詩章句騶虞爲天子掌鳥獸官此與賈誼同義矣然按王勉夫云相如封禪書囿騶虞之珍羣徼麋鹿之怪獸又曰般般之獸樂我君囿白質黑章其儀可喜師古注騶虞也則是騶虞之獸果見於武帝之時矣太公六韜淮南子皆曰文王拘於羑里散宜生得騶虞獻紂張平子東都賦圉林氏之騶虞何平叔景福殿賦騶虞承獻素質仁形晉安帝時新野有騶虞見以騶虞爲獸者似此之類甚多不可謂無是獸也太公在毛鄭之前相如淮南王與毛公同時在鄭之前其言亦爾則是毛鄭之釋不爲無據又按埤雅云騶虞尾防於身白虎黑文西方之獸也王者有至信之徳則應山海經雲林氏國有珍獸大若虎五彩畢具尾長於身名曰騶吾詩義疏亦作騶吾嚴氏作騶禦東方朔傳作騶牙廣韻作騶驢琴操作鄒虞

墨子云成王因先王之樂命曰騶虞

吳才老以虞字音牙葉葭與豝又音五紅反葉蓬與豵焦弱侯謂葭與豝爲一韻蓬與豵爲一韻吁嗟乎騶虞自爲餘音不必葉也如麟之趾趾與子爲韻麟之定定與姓爲韻於嗟麟兮亦不必葉也殷其靁黍離北門章末語不入韻皆此例

柏舟

楊升庵曰泛彼柏舟其疏云舟載渡物者今不用而與眾物泛泛然俱流水中諭仁人之不見用韋蘇州詩春潮帶雨晚來急野渡無人舟自橫本此

吳旦生曰焦弱侯謂古注泛泛然流水中蓋言寡婦無夫可依故泛泛然如河中不繋之舟無所倚恃誠嫠居之善自況者也按列女傳以柏舟之堅自比孔子讀柏舟見匹夫執志之不可奪亦自取堅之義

嚏

寤言不寐願言則

吳旦生曰輔氏箋今俗人嚏云人道我此古之遺語也洪容齋因謂今人噴嚏不止者必噀唾祝云有人說我李濟翁云注願猶思也言猶我也蓋他人思我我則嚏之也箋稱每嚏云人道我以爲他人說我我則嚏此正得其願言者非咒願之願非語言之言今謂自祝乃由誤觧詩句耳余按逸雅嚏踕也聲作踕而出也月令季秋行夏令則民多鼽嚏【音求地】鼽者气至於鼻嚏者聲發於口皆肺疾則嚏亦人身所自致者耳然觀漢藝文志雜占十八家三百一十卷內嚏耳鳴雜占十六卷注云嚏丁計反漢世實有此法宜漢儒以之入箋也

鷕雌

匏有苦葉篇云有鷕雉鳴又云雉鳴求其牡

吳旦生曰顏氏家訓謂毛萇云鷕雌雉聲又云雉之朝雊尙求其雌鄭注月令云雊雄雉鳴潘嶽賦曰雉鷕鷕以朝雊是則混雜其雌雄矣五臣注謂有鷕雉鳴則云求牡及其朝雊則云求雌今曰鷕鷕朝雊者互文以舉雄雌皆鳴也余觀說文雊雄雌鳴也雷始動雉鳴而雊其頸從佳從句長箋亦云雌雄相答故從句謝靈運詩鷕鷕翚方雊殆與安仁同此意邪

奠雁

雝雝鳴雁旭日始旦士如歸妻迨冰未泮焦氏筆乘曰親迎執雁先儒謂取不再偶之義竊恐未然蓋古人重冠昏皆以士而用大夫車服不以爲僭大夫相見執雁昏禮旣以士而服大夫之公服乘大夫之墨車則見婦翁不得不用大夫之贄禮矣士宜執鳬奚執大夫之雁取其攝盛也若謂親迎之始遂期其將來如孤雁失不再偶可謂祥乎冠禮三加襆頭服公服革帶納鞾執笏與此同義

吳旦生曰說文徐鉉云雁知時鳥大夫以爲贄昏禮用之故從人五晏切後漢昏禮首纁羊雁解云雁則隨陽鄭云取順陰陽來往也白虎通云取其隨時南北不失其節明不奪女子之時也鹽鐵論云噰噰鳴鳱朝日始旦登則前利無蹈後害此言婚姻以禮則有利而無害也據此則古禮所取者自有義在而不再偶誠贅說矣

按周官以禽作六摯大夫執雁以知保身又欲有去就之義而不失其序故執雁也春秋繁露云大夫用雁雁有類長者在民上必有先後雁有行列故以爲贄劉明錫明贄論云在人之上而有先後行列者雁也故大夫執焉則是奠雁同於執雁或亦有謹身別序之意乎當不止取其攝盛致若後世贊美之虛文也

荼苦

車若水曰詩誰謂荼苦其甘如薺荼苦菜也周禮掌荼以供防事取其苦也東坡詩周詩記苦荼茗飲出近世乃以今之茶爲荼茶今人以淸頭目自唐以來上下好之細民亦日數椀豈是荼也

吳旦生曰本艸茗苦荼爾雅檟苦荼注雲樹小似梔子今呼早采者爲荼晚采者爲茗一名荈蜀人名之苦荼說文苦荼茶也徐鉉云此卽今之茶字趙凡夫云木而從艸短同於艸也茗茶芽也古不食其芽故九經無茶字凡茶皆苦荼也嚴氏詩緝云詩有三荼一曰苦荼誰謂荼苦堇荼如飴是也二曰穢艸以薅荼蓼是也三曰英荼有女如荼是也王勉夫則言荼有數種非一端也詩曰誰謂荼苦其甘如薺者乃苦菜之荼如今苦苣之類周禮掌荼毛詩有女如荼者乃苕荼之荼也正萑葦之屬惟荼檟之荼乃今之茶也據此則荼之種類有異而苦荼之爲荼自古爲然矣東坡謂周詩記則不辧其種而若水以爲茶不可言荼只是不多讀書耳

彤管

貽我彤管彤管有煒

吳旦生曰王介甫言俟我於城隅靜女之俟我以禮也貽我彤管靜女之貽我以樂也徐安道注音辯云彤赤漆也管謂笙簫之屬按古今注云彤管赤漆耳史官載筆以志心事也彤管有煒注煒赤貌箋云彤管赤管也疏必以赤者欲使女史以赤心正人謂赤心事夫人正妃妾之次序也鄭注古者後夫人必有女史彤管之法史不記過其罪殺之後漢皇后妃序云女史彤管記過書過左傳定公九年靜女之三章取彤管焉杜預云靜女三章之詩𨿽說美女義在彤管彤管赤筆女史記事規誨之所執以此考之不聞謂之樂也【漢官儀注云尙書令僕丞郎月給赤管大筆一雙搜神記云王祐病有至其家畱赤筆十餘薦下曰簪之出入辟惡凡舉事皆無恙則彤管又若祓不祥者】

相防

白虎通諫諍篇曰妻得諫夫者夫婦榮恥共之詩云相防有體人而無禮人而無禮胡不遄死此妻諫夫之詩也

吳旦生曰陸璣詩義疏河東有大防能人立交前兩腳於頭上跳舞善鳴孫奕云相地名按地誌相州與河東相鄰則知相州有此防詩人蓋取譬焉若毛氏以相爲視則視物之有體與皮者皆可以諭禮何必取防哉錄異記云拱防見人卽拱手而立人近欲捕之卽躍而去文子云聖人師拱防制禮韓退之城南聯句云禮防拱而立

五馬

珊瑚鉤詩話曰五馬之事不見於書以詩言之孑孑幹旟在浚之都素絲組之良馬五之周禮注云州長建旟太守視之漢禦五馬或云古乘駟馬車至漢太守出則加一馬漢官儀注云

吳旦生曰潘子眞詩話禮天子六馬左右驂三公九卿駟馬左驂漢制九卿則二千石以右驂太守駟馬而已其有加秩中二千石者乃右驂故以五馬爲太守美稱余喜此說最當因攷漢書郡守秦官掌理其郡秩二千石景帝二年更名太守東方朔傳太守駟馬駕車一馬行春衞宏輿服志諸侯駟馬附以一馬南史栁元筞兄弟亦五人並爲太守時人語曰栁氏門庭五馬逶迆謝靈運爲永嘉太守以五馬自隨立五馬亭

丹陽集云昔人用五馬事多因逰遨動出處方用之如老杜賦王閬州餞蕭遂州云二天開寵餞五馬爛生花其賓主出住分矣又送李梓州五馬何時到贈嚴武五馬舊曽諳小徑送賈閣老出汝州人生五馬貴太白雲五馬莫畱連岑參雲門外不須催五馬戎昱五馬防時朝魏闕子厚五馬助徵騑樂天五馬無由入酒家東坡鼔吹未容迎五馬介甫尙得使君驅五馬近人於太守安居閉閣例稱五馬此理恐未安也學林新編云按陌上桑曰使君從南來五馬立踟躕亦用五馬爲使君事者也

菉竹

資暇錄曰菉竹漪漪陸璣艸朩疏稱郭璞云菉竹王芻也今呼爲白腳蘋或云卽鹿蓐艸又云扁竹似小蔾赤莖節髙韓詩作【音篤】亦云扁竹則知非筍竹矣今辭賦引漪漪入竹事悞也謝荘竹贊云瞻彼中唐菉竹漪漪便襲其謬所以昭明不預文選

吳旦生曰毛注菉王芻也竹扁竹也陸璣疏菉竹一艸名其莖葉似竹靑緑色髙數尺然觀陸疏廣要引竹譜云淇園衞地殷紂竹箭園也淮南子云烏號之弓貫淇衞之箭傳云淇衞箘簬又云下淇園之竹以爲楗又云伐淇園之竹以爲矢蓋淇之產竹土地所宜詩曰菉竹漪漪菉竹靑靑竹之初生其色緑長則緑轉而靑矣卒章曰如簀言盛也則又明其爲竹矣洪容齋向主此論謂北人不見竹故毛氏分菉竹爲二物以菉爲王芻也

重較

猗重較兮

吳旦生曰應劭漢官儀引裏語云仕宦不止車生耳馬縞古今注云文武車耳古重較也文官靑耳武官赤耳或曰在車藩上重起如牛角故曰重較按周禮輿人云較兩輢上出軾者輢是兩邊植木較橫輢上輢兩而較一若兩耳然故謂較爲車耳

濊濊

楊升庵曰濊濊呼活反說文云凝流也水平則流凝杜詩江平不肯流李端詩水深難急流是也李賀詩空山凝雲頽不流

吳旦生曰升庵此等論驟看之極有風趣然按說文濊水多貌呼會切箋作混薉廣韻薉穢同余以史記相如傳湛恩江濊此卽水多之義漢書李尋傳蕩滌濁濊此卽混薉之義而升庵所言又按說文凝流也引詩施罟呼括切今行本作濊濊不從艸後見王伯厚詩攷作又作防

帷裳

漸車帷裳

吳旦生曰箋帷裳童容也疏巾車云重翟獻翟安車皆有容蓋鄭司農云容謂襜車山東謂之裳幃或曰童容以幃障車之傍如裳以爲容飾故或謂之幃裳或謂之童容其上有蓋四傍埀而下謂之襜故雜記曰其輤有裧注云裧謂鼈甲邊緣是也然則童容與襜別司農云謂襜車者以有童容上必有襜故謂之爲襜車也

佩觿

芄蘭之支童子佩觿

吳旦生曰說文觿佩角銳耑可以解結戶圭切曲禮鄭注云漢玉佩觿皆臥蠶文自首至尾稍曲而銳夢溪筆談云觿解結錐也芄蘭生英支出於葉間垂之正如解結錐所謂佩韘者疑古人爲韘之制亦當與芄蘭之葉相似但今不復見耳

膏沐

豈無膏沐誰適爲容

吳旦生曰老杜新婚別云羅襦不復施對君洗紅妝正祖此意說到對君洗爲更慘耳

兩鈔摘腴云膏所以膏面沐蓋沈也米汁可以沐頭魯遣展喜以膏沐勞齊師則非婦人用也今之賜面脂是也唐制臘日於內殿宣賜口臘脂杜詩口脂面藥隨恩澤

首如飛蓬明明見於此詩能攺齋漫錄乃以左思賦爲始誤矣

忘憂

西溪叢語曰毛詩伯兮篇云焉得諼艸言樹之背注云諼艸令人忘憂背北堂也今人多用北堂萱堂於鰥居之人然伯之暫出未嘗死也但其花未嘗雙開故有北堂之義說文藼萱蕿萲皆一字也令人忘憂通作諼據爾雅諼訓忘也因其忘故古用諼艸字嵇康養生論云合歡蠲忿萱艸忘憂本艸云利心志今人歡喜忘憂風土記云婦人有妊佩之生男子謂之宜男陸士衡詩云焉得忘歸艸言樹背與襟忘歸之義未詳

吳旦生曰古今注欲忘人之憂則贈之丹棘丹棘一名忘憂欲蠲人之忿則贈之靑棠【棠字古作裳夲艸作唐】靑棠一名合歡神農經雲中藥養性合歡蠲忿萱艸忘憂王朗與魏太子書云臯蘇易勞萱艸忘憂束晳發防記云甘棗令人不惑萱艸可以忘憂王融詩思君如萱艸一見乃忘憂江淹雜體詩銷憂非萱艸永懷寄夢寐皆得其本義瑯瑯可誦者也獨士衡贈從兄士光詩誤攺憂作歸而注乃云不言忘憂而曰忘歸因思歸也至誤以背作胸背之背而注乃云背與襟猶前與後也蓋注書不能正訛而反爲之說耶代醉篇謂士衡加一歸字正得詩人之意俱作虛字看而以歸別於憂耳此余所不信也【謝氏詩源云堂北曰背堂南曰襟言前後皆樹冀其忘也】

述異記萱艸一名紫萱又呼爲忘憂艸吳中書生呼爲療愁花續博物志名鹿蔥花風土記名宜男艸傅賦作令艸

木瓜

西溪叢語曰投我以木瓜報之以瓊瑤投我以木桃報之以瓊琚投我以木李報之以瓊玖傳曰木楙木可食之木也按詩之意乃以木爲爲桃爲李俗謂之假果者蓋不可食不適用之物也亦猶畫餅土羮之義爾投我以不可食不適用之物而我報之以瓊玉可貴之物則投我之物𨿽薄而我報之實厚衞國旣敗出處於漕齊威公救而封之遺之車馬器服衞人思之欲厚報之則投我𨿽薄而我思報之實欲其厚此作詩者之意也鄭箋以木瓜爲楙木則是果實之朩也誤矣吳旦生曰風人借果玉以諭投報之厚薄乃見愛慕之誠非必實有此物耳孔叢子載孔子曰於木見苞苴之禮行也已失其旨至謂以木爲之有如假果此乃稚語而猥議鄭氏耶按艸木攷云江左故老視其實如小瓜而有鼻食之津潤不木者謂之木木桃圓而小於木食之酢而澀而木者謂之木桃【述異記桃之大者謂之木桃非也】木李大於木桃似木而無鼻其品又下木桃亦或謂之木棃梨蓋聲之誤也鼻卽之脫華處裏俗呼之爲咮其著華處乃臍也【魚龍河圖云有兩蔕兩鼻者殺人則鼻與蔕異矣】

續博物志云木味酢善療轉筋陶隠居云如轉筋時但呼楙名及書上木字輒愈埤雅云梅望之而蠲渴楙書之而緩筋理有相感不可得而詳也諺曰梨百損一益楙百益一損投人之道宜有以益之而報人則欲其堅久故詩曰投我以木報之以瓊玖也瑤字乃作玖唐詩紀事載王冷然上燕公書云詩投我以木報之以瓊琚此言𨿽小可以諭大瑤字又作琚

子嗟子國

丘中有麻彼畱子嗟丘中有麥彼畱子國

吳旦生曰何元朗引小序爲思賢也莊公不明賢人放逐國人思之作是詩畱大夫氏子嗟字也第二章

子國毛云子嗟之父箋云言子國者其世賢也漢世傳經有序必有所據而朱子以爲婦人望其所與私者而作蓋夫子刪詩以垂後世其有不善或存一二以備法鑑可也豈有連篇累牘盡淫蕩之語耶

歷代詩話卷一

欽定四庫全書

歷代詩話卷二

歸安吳景旭撰

甲集上之下

三百篇

勺藥

堯山堂外紀曰熙寧始尙經術說詩者競爲穿鑿如伊其相謔贈之以勺藥謂此爲淫泆之會必求其爲士贈女乎女贈士乎劉貢父曰勺藥能行血破胎气此蓋士贈女也視爾如荍貽我握椒則女之贈士也本艸椒性溫明目暖水髒故耳聞者絕倒

吳旦生曰陸農師亦有勺藥破血欲其不成子姓之說豈以溱洧之間男女亟聚會遂相謔至此乎本艸言其辟邪气韋昭云食馬肝者合勺藥煮之馬肝至毒或誤食至死則制食之毒者莫良於勺藥故獨得藥之名耳相如子虛賦勺藥之和具而後禦之注云勺藥根主和五藏辟毒气故合之於蘭桂五味以助諸食因呼五味之和爲勺藥張衡南都賦歸雁鳴鵽黃稻鱻魚以爲勺藥是乃以魚肉等物爲醢食物也七發云勺藥之醬王維詩勺藥和金鼎韓愈詩五鼎調勺藥

埤雅牛亨問曰將離相贈以勺藥何也董子答曰勺藥一名可離將別故贈之亦猶相招贈之以文無故文無一名當歸江淹別賦下有勺藥之詩正用此義張景陽七命云和兼勺藥五臣注勺音酌藥音略廣韻亦有二音

晞

東方未晞

吳旦生曰說文晞幹也幹上出也有光明意故通天然積陽爲天故轉訓幹濕之幹耳若詩之晞訓幹正用上出本訓今人誤讀幹轉音幹逺矣九歌晞爾髮兮陽之阿

豈弟

楊升庵曰魯道有蕩齊子豈弟鄭箋曰豈弟當作闓圛闓開也圛明也蓋與旁章發夕爲對發夕侵夜而行闓圛將明而行也圛字一作曎三蒼解詁云日明曰曎字諟云云覆暫見日曰曎古文尙書雨雺圛克許氏說文圛圛升云半有半無史記相如封禪文昆虫闓澤文穎曰闓澤皆樂也闓音愷據此闓澤卽闓圛也字不同爾今文作豈弟恐非焉有淫亂之人而目之爲豈弟乎

吳旦生曰升庵經說此條殊可錄余攷困學紀聞云周禮太卜注引洪範曰雨曰濟曰圛曰蟊曰尅詩齊子豈弟箋古文尙書以弟爲圛正義云洪範稽疑論卜兆有五曰圛注云圛者色澤光明蓋古文作悌今文作圛賈逵以今文校之定以爲圛鄭依賈氏所奏古文尙書曰防曰圛與周禮注同

名

猗嗟名兮美目淸兮

吳旦生曰集韻作猗嗟防兮謂眉目之間也西京賦昭藐流盼一顧傾城注昭眉睫之間皆言美人眉目流盼使人冥迷所謂一顧傾城也名防冥三字古通用按爾雅釋訓云猗嗟名兮目上爲名毛傳云目上爲名目下爲淸皆有妙義丘光庭謂淸者目中黑白分明如水之淸亦非

苓

采苓采苓

吳旦生曰觀傳者言大苦之艸想下章采苦因之耳然當是霝誤作苓說文苓捲耳艸也郎丁切蘦大苦也亦郎丁切箋云香艸曰苓蘦楚辭解蕙者苓蘦香也二字連用

別按艸曰零木曰落一作蘦楚辭悼芳艸之先蘦亦作苓漢書失時者苓管子奮盛苓落

梅

終南何有有條有梅毛氏梅柟也許氏說文柟也可食陸璣疏云梅樹皮葉似豫章柟木理細於豫章荊州人曰梅終南及新城上庸皆多樟柟終南與上庸新城通故亦有柟也爾雅梅柟郭璞云似杏實酢埤雅云梅至北方多變而成杏故人有不識梅者地气使然也吳旦生曰爾雅翼柟大木可以爲舟陳文帝出柟材造戰艦卽此張華云交讓木宋子京云讓木卽柟也若爾雅之梅柟乃陸云似豫章者今之所謂梅乃古和羮之梅以梅實薦饋食之籩所謂幹防是也蜀志云蜀名梅爲防大如雁子禮記疏云防爲幹梅此則郭云似杏實酢者也豈得以釋爾雅之梅柟耶艸木同名異種者甚多不可合二梅爲一也

句始

古今詩話曰三字句若鼓咽咽醉言歸之類四字句若闗闗雎鳩在河之洲之類五字句若誰謂雀無角何以穿我屋之類七字句若交交黃鳥止於棘之類其句法皆起於三百五篇也

吳旦生曰唐劉存以交交黃鳥止於棘爲七言之始宋王得臣議其合兩句以言悞也余觀諸家論七言當以始於垓下而柏梁祖之之說爲正亦如四言之始韋孟五言之始蘇李是要其全體而言其或推原經史乃間出一二語耳近文太靑雲三百篇往往有俳偶語葛覃則是刈是濩爲絺爲綌艸虫則喓喓艸虫趯趯阜螽柏舟則覯閔旣多受侮不少碩人則鱣鮪發發葭菼揭揭氓則言笑晏晏信誓旦旦黍離則行邁靡靡中心揺揺吉日則發彼小豝殪此大兕後世律詩之祖余以風人何意此乃後人意智所及偶一拈示要非有礙若夫傅長虞之取而爲集句王弇州之又取而爲摘句難乎其爲風雅矣

夏屋

楊升庵曰夏屋渠渠古注屋具也字書夏屋大俎也今以爲屋居非矣禮周人房俎魯頌籩豆大房注大房玉飾俎也其制足間有橫下有跗似乎堂後有房然故曰房俎也以夏屋爲居以房俎爲房室可乎又禮童子幘無屋亦謂童子戴屋而行可乎

吳旦生曰鄭箋言於我設禮食大具以食我其意勤勤升庵蓋本此意而爲言也按崔駰七依說宮室之美云夏屋渠渠文選靈光殿賦注引七依作蘧蘧檀弓見若覆夏屋者矣注夏屋今之門廡其形旁廣而卑正義殷人以來始屋四阿夏家之屋惟兩下而已無四阿如漢之門廡據此又與毛氏夏訓大之義異矣

燕禮疏四向流水曰東霤考工記之四阿上林賦之四注也兩下屋曰東榮檀弓之夏屋也士冠禮注周制自卿大夫以下其室爲夏屋

月日

一之日觱發二之日栗烈

吳旦生曰其所以變月而言日毛氏未明指其故張氏集傳云七月言月皆夏時而以周正爲一之日可見兼存之法則又穿鑿矣後見王荊公詩說云彼曰七月九月此曰一之日二之日何也陽生矣則言日陰生矣則言月四月正陽也秀葽言月何也以言陰生也陰始於四月生於五月而於四月言陰生者气之光至者也解最精當【大易臨至於八月有凶復七日來復程氏云陽極於九而少陰生於八陰之義配月陰極於六而少陽復於七陽之義配日與時同意】

防

七月鳴防

吳旦生曰爾雅作博勞易通卦驗作摶勞左傳作伯趙樂府作百勞孟子鴃舌之聲離騷鵜鴂先鳴王逸注一名買字書有鷤防蘇林音殄絹師古音弟桂月令仲夏曰防始鳴【王肅云七月之七當爲五古文五字似七故誤楊升庵謂合於月令】呂氏春秋注博勞夏至日碟蛇於樹然後食王充論衡博勞食蛇物理論鵞飛則蜮沈防鳴則蛇結信惡鳥也以夏至來冬至去似鸜鵒五更輒鳴江南謂之鳥舅蜀中名駕鵹滇中名鐵鸚哥又名搾油郎好掠人冠巾俟鷹飛輒撃百鳥亦畏之俗又呼爲鳳凰皂隸禽經云伯勞飛不能翺翔直刺而已性好單棲其飛也翪其聲嗅嗅易緯云鸝必匹飛防必單棲故古樂府以東飛伯勞爲興

蟋蟀

十月蟋蟀入我牀下

吳旦生曰張文潛言三百篇𨿽云婦人女子小夫賤隸所爲要之非深於文章者不能作如七月在野以下皆不道破至十月入我牀下方言是蟋蟀非深於文章者能之乎余觀阮嗣宗詠懷詩開秋兆涼气蟋蟀出牀幃是又以秋初開卽鳴牀幃不待十月蓋傷時變之急矣

攺歲

曰爲攺歲入此室處

吳旦生曰十月而言攺嵗一云歷元始於冬至卦气起於中孚周以十一月爲正蓋本此則是舉周正而鑿說也後見困學紀聞云風於十月云曰爲攺嵗言農事之畢也祭義於三月云嵗旣單矣言蠺事之畢也農桑一嵗之大務故皆以嵗言之此論極佳

郁薁

六月食郁及薁

吳旦生曰注云郁棣屬卽白栘也以其似棣故曰棣屬又謂之車下李又謂之唐棣薁卽郁李也郁薁同音注謂之薁蘡蓋其實似蘡蘡卽含桃也晉宮閣銘曰華林園中有車下李三百一十四株薁李一株車下李卽郁也白栘也唐棣也卽論語所謂唐棣之華偏其反而也埤雅云其華反而後合凡木之華皆先合而後開惟此華先開而後合也薁李卽郁李也薁也常棣也卽小雅所謂常棣之華鄂不韡韡也埤雅云此華上承下覆甚相親爾者常而已矣故曰常棣也【常棣字或作棠棣亦誤今小木中卻有棣棠黃花緑莖而無實其葉似棣】

剝棗

八月剝棗毛氏本注剝撃也陸徳明音普卜反

吳旦生曰收棗擊而落之齊民要術所謂全赤卽收收法撼而落之爲上是也字書剝撃也與撲同撲亦音普卜切杜子美詩堂前撲棗任西鄰得風之遺意王荊公新經不依注釋乃作解云剝者剝其皮而進之所以養老也後從蔣山郊步至民家問其翁安在曰去撲棗始悟前非卽具奏乞除去十三字故今本無之然荊公從村野之口以證經解獨不記有杜詩何也

八谷

隨隠漫錄曰書稱后稷播時百谷周禮農貢九谷晉志有八谷孟子雲樹藝五穀百谷繁莫克知九穀黍稷稻梁菇大小豆麥麻八谷卽詩之黍稷稻梁禾麻菽麥獨五穀鄭注云黍稷菽麥麻趙岐云黍稷菽麥稻日用所急莫如稻岐說爲是黃帝用黍制律積六十四黍爲圭準之黍類苜蓿差小宜釀酒杜預謂菽爲豆唐本艸舊注云稷卽穄也

吳旦生曰陳隨隠謂百谷繁莫克知余觀楊泉物理論云粱者黍稷之總名稻者旣種之總名菽者眾豆之總名三谷各二十種爲六十蔬果之實助谷各二十凡爲百谷故詩曰播厥百谷

周禮又以稌【一作稻】黍稷粱麥苽爲六谷

列星圖有八谷八星之說一主稻二主黍三主大麥四主大豆五主小豆六主小麥七主粟八主麻子一星亡一谷不登

陳隨隠引八穀稻粱詩乃作重穋字注謂先種後熟曰重後種先熟曰穋按種稑石經作重穋說文長箋云因俗讀種爲穜故去禾避之能避而不能正亦爲不善避矣左傳余髮如此種種猶言比晚禾之短也俗讀若穜無義因而二字交互通誤如潘嶽借田賦后妃獻種稑之穜謬書穜穋之種楊升庵亦引說文云禾邊作種是種穋之種禾邊作穜是穜植之字今人混之久矣

綢繆

綢繆牖戶

吳旦生曰綢繆注云纏綿也王仲宣詩綢繆淸燕娯五臣注云綢繆親重貌吳季重答東阿書是何慰諭之綢繆乎注云綢繆殷勤之意也楊升庵謂古婦人長帶結者名曰綢繆

垤

鸛鳴於垤

吳旦生曰毛注以垤爲螘冢將陰雨則穴處者先知之丘光庭云此垤不得爲蟻冢蓋土之隆聳近水者按左傳屨及於窒皇謂寢門闕也又葬於垤皇謂墓門闕也凡闕者聚土爲之故知此垤謂土之隆聳近水者若坻沚之類也鸛水鳥天將雨則鳴於隆土之上若以垤是蟻上於冢則鸛鳴竟於何處

歷代詩話卷二

欽定四庫全書

歷代詩話卷三

歸安吳景旭撰

甲集中之上

三百篇

鹿鳴

鄭漁仲曰當漢之初去三代未逺𨿽經生學者不識詩而太樂氏以聲歌肄業往往仲尼三百篇瞽史之徒例能歌也東漢之末禮樂蕭條𨿽東觀石渠議論紛紜無補於事曹孟徳平劉表得漢雅樂郎杜夔夔老矣久不肄習所得惟鹿鳴騶虞伐檀文王四篇而已太和末又失其三左延年所得惟鹿鳴一笙每正旦大會太尉奉璧羣臣行禮東廂雅樂常作者是也古者歌鹿鳴必歌四牡皇皇者華三詩同節故曰工歌鹿鳴之三而用南陔白華華黍三笙以贊之然後首尾相承節奏有屬今得一詩而如此用可乎至晉室鹿鳴一篇又無傳矣自鹿鳴一篇絕後世不復聞詩矣

吳旦生曰漢書王遵爲益州刺史命王褒作中和樂職選好事者依鹿鳴習而歌之時汜鄕侯何武爲童子選在歌中觀此則漢世聲歌之道尙能傳肄使齊魯韓毛四家不尙訓義而相習以聲則三百篇當至今可歌也

盬

王事靡盬

吳旦生曰盬亦鹽也出於河東之解池引池水灌畦自結成者不經久而易壊故訓不堅固按周禮鹽人共其苦鹽讀爲盬謂鹽不鏈治也鴇羽注鹽不攻致曰盬蓋海鹽鏈治後成其鹽難壊池鹽出水卽成而易壞卽所謂不攻致不堅固也

漢書食貨志云猗頓用盬鹽注盬鹽池也於盬造鹽故盬音古水經注云本司鹽都尉治領兵一千餘人守之周穆王漢章帝並幸安邑而觀鹽池後罷尉司分猗氏安邑置縣以守之

鄂不

棠棣之華鄂不韡韡楊升庵曰不風無切鄭云承華者鄂不當作柎鄂是也不古與柎同又作跗曹憲曰鄂花苞也今作萼詩疏云花下有萼萼下有跗華萼相承覆故得韡韡而光明也由花以覆萼萼以承華華萼相覆而光明猶兄弟相順而榮顯唐明皇宴會兄弟之處曰花萼樓取此也注云鄂然而外見豈不韡韡乎非惟背詩義亦且背字義矣按束晳詩白華朱萼被於幽薄白華絳趺在陵之陬白華足在陵之曲其曰萼趺足皆可證詩疏意其字作柎跗趺又作足者花之足猶人之足也

吳旦生曰周易震爲旉旉之爲言布也震於東方爲春艸木之萌始布也古文作旉今文作華蓋花之蒂也陸機文賦彼瓊敷與玉藻瓊敷卽瓊華鄒潤甫防仙詩紫芝列紅敷敷字書作跗古詩紅萼靑跗定滿枝字又作荂荘子折揚皇荂通作華易枯楊生華老婦得其士夫夫與華爲韻也左傳華不注山讀作入聲甚誤古不字讀作缶音或俯音並無作逋骨切者今讀如卜乃俗音耳惟伏琛言此山孤秀如花跗之注於水矣李太白詩昔我防齊都登華不注峯玆山何峻秀彩翠如芙蓉卽我郡有餘英余不二溪蓋因梅溪苕溪其流相通故曰餘英余不義可見矣若作方鳩切則本注說文不鳥飛上翔不下來也與溪水全不相涉

嚶嚶

伐木丁丁鳥鳴嚶嚶出自幽谷遷於喬木

吳旦生曰古今注謂禽經稱鶯鳴嚶嚶要是後人附會非詩本意東臯雜錄云鄭箋嚶嚶兩鳥聲正文與注皆未嘗及黃鳥自白樂天作六帖始類入鶯門中又作詩如谷幽鶯暫遷之類後人多祖述用之也野客叢書云觀張平子東京賦雎鳩麗黃闗闗嚶嚶然則以嚶嚶爲黃麗用自漢已然不可謂自樂天始也嘉話錄云今謂進士登第爲遷鶯者久矣蓋毛詩伐朩篇並無鶯字頃嵗省試早鶯求友詩又鶯出谷詩別書固無證據斯大誤也緗素雜記云宋景文詩晚執谷鶯朋友動杏園初日待鶯遷王荊公詩鶯猶尋舊友又曲名喜遷鶯者皆循習唐人之誤也惟漢梁鴻思友人詩鳥嚶嚶友之期念髙子僕懷思南史劉孝標廣絕交論嚶嚶相召星流電激是眞得毛詩之意余觀袁海叟答江漸詩谷鳥嚶其鳴求友聲亦屢況生蒸民間豈不念明助此眞是毛詩疏語

笙詩

江鄰防雜誌曰南陔白華六篇有聲無詩故云笙不云歌也有其義亡其辭非失亡之亡乃無也

吳旦生曰古文無字類作亡鄭康成以爲及秦之世而亡之束廣微爲作補亡皆是誤讀亡字耳儀禮疏云堂上歌者不亡堂下笙者卽亡蓋所謂歌者有其辭所以可歌如魚麗嘉魚闗雎以下是也無其辭者不可歌故以笙吹之南陔至於由儀是也按儀禮鄕飲酒及燕禮笙入於縣中奏南陔白華華黍又曰間歌魚麗笙由庚歌南有嘉魚笙崇丘歌南山有臺笙由儀此六詩皆主於笙奏之𨿽有其聲舉無辭句不若魚麗南有嘉魚南山有臺於歌奏之歌人聲也故有辭爾此則笙與歌之異也【字書云漢律曆志亡射列子亡所不爲相如賦亡是公並音無秦時始以蕃橆之橆爲有無之無說文橆文甫切今借爲有無字古經書皆篆文秦變篆爲隸者攺之字形詩書周禮春秋禮記論語本皆用無字乃變篆爲隸者攺之惟周易首尾盡用無字蓋變隸時不曽攺易不在焚之數亦不得而攺至於亡字亦有存而不攺者論語有若亡亡而爲有人皆有兄弟我獨亡不如諸夏之亡也以上數亡字獨不攺者蓋變隸時誤讀爲存亡之亡故存而不攺也】如晉侯享叔孫豹金奏三夏工歌六詩三夏者樂曲名擊鐘而奏亦以無辭故金奏之若文王六詩則工歌之矣故南陔以下亦謂之奏然則皮襲美之補肆夏與束廣微之補六亡詩同一詿誤不知肆夏乃金奏六亡乃笙奏有何辭之可補哉

南陔

序曰南陔孝子相戒以養也釋曰陔隴也言南者南方養萬物也

吳旦生曰束廣微補亡云循彼南陔言采其蘭又云循彼南陔厥艸油油其語意皆從隴字而生也按困學紀聞云陔當訓戒鄕飲酒燕禮賓醉而出奏陔夏鄭氏注陔之言戒也以陔爲節明無失禮又泊宅編云陔何以有戒意據周官械夏儀禮作陔字則陔通於械且辰窮於亥是戒之時也漢制攷云鐘師械夏注杜子春云械讀爲陔鼓之陔疏漢有陔鼓之法據此則陔字別自有義廣微不契勘耳

栲杻

南山有栲北山有杻

吳旦生曰栲去九切說文作從尻爲聲艸木疏云許愼讀栲爲糗今人言考失其聲也爾雅栲山樗疏亦云許讀爲糗徐鉉注說文作若浩切不攷之罪也況栲與杻合韻乃正讀非葉也【舊葉音口】

杻檍也字書云檍梓屬此木枝葉可愛二月花白子似杏今官園種之取萬億之義攺名萬嵗樹謝脁詩風動萬年枝正指此也何晏景福殿賦綴以萬年注云晉武帝華林園有萬年樹二十四株江左謂之冬靑樹唐詩靑松忽似萬年枝三體詩注以爲冬靑韓子蒼冬靑詩無人識是萬年枝凡此皆謬

元老

方叔元老克壯其猷

吳旦生曰鹽鐵論引此詩而云商師若烏周師若荼蓋謂商用少而周用老也

甫艸

東有甫艸

吳旦生曰呂氏春秋九藪梁之圃田爾雅十藪鄭有圃田穆天子傳天子裏甫田之路東至於房水經注雲渠水自河與沛亂流東滎澤北東南分沛歷中牟縣之圃田澤北與陽武分水澤多麻黃艸故述徵記曰踐縣境便覩斯卉窮則知逾界詩所謂東有甫艸也皇武子曰鄭之有原圃猶秦之有具囿也按澤在中牟縣西西限長城東極官渡北佩渠水東西四十許裏南北二十許裏中有沙岡上下二十四浦津流逕通淵潭相接各有名焉水盛則北注渠溢則南播故竹書紀年梁恵成王十年入河水於甫田又爲大溝而引甫水者也

鄭氏箋云鄭有甫田謂圃田鄭藪也止齋周禮說云詩不以圃田繋鄭王伯厚謂宣王封弟友於鄭在畿內咸林【今華州鄭縣】圃田澤左氏謂之原圃【在今開封之中牟】宣王時非鄭地小雅安得繋於鄭乎爾雅鄭有圃田蓋指東遷後鄭言之

動靜

隨意漫錄曰蕭蕭馬鳴靜中有動也悠悠旆旌動中有靜也

吳旦生曰舒王以風定花猶落對鳥鳴山更幽謂上句靜中有動下句動中有靜猶不失三百篇意至於杜子美詩風含翠篠娟娟淨雨裛紅蕖冉冉香上句風中有雨下句雨中有風楊誠齋詩綠光風動麥白碎日翻池上句風中有日下句日中有風方斯蔑矣【梁書王籍入若耶溪詩蟬噪林逾靜鳥鳴山更幽顏之推云蕭蕭馬鳴悠悠旆旌毛傳言不諠嘩也每嘆此解有情致籍詩生於此意耳何氏語林謝貞八嵗爲春日閒居詩從舅王筠云如風定花猶落乃追步惠連矣則荊公取二梁時句以作對】

諧聲

夢溪筆談曰古人諧聲有不可解者如玖字有字多與李字協用慶字正字多與章字平字協用如詩或羣或友以燕天子彼畱之子貽我佩玖投我以木李報之以瓊玖終三十里十千維耦自今以始嵗其有君子有谷詒孫子陟降左右令聞不已膳夫左右無不能止魚麗於罶鰋鯉君子有酒防且有如此極多又如孝孫有慶萬壽無疆黍稷稻粱農夫之慶惟其有章矣是以有慶矣則篤其慶載錫之光我田旣臧農夫之慶萬舞洋洋孝孫有慶易曰西南得朋乃與類行東北喪朋乃終有慶積善之家必有餘慶積不善之家必有餘殃班固東都賦彰皇徳兮侔周成永延長兮膺天慶如此亦多今廣韻中慶一音卿然如詩之未見君子憂心怲怲旣見君子庶防式臧誰秉國成率勞百姓我王不寧覆怨其正亦是怲正與寜平協用不止慶而已野客叢書曰古人諧聲似此甚多如野字音多與羽字音協家字音多與居字音協如詩曰吉日庚午旣差我馬獸之所同麀鹿麌麌曰鶴鳴於九臯聲聞於野魚潛在淵或在於渚曰鴻雁於飛肅肅其羽之子於徵劬勞於野曰燕燕於飛差池其羽之子於歸逺送於野是野字與羽字音協之例也曰山有扶蘇隰有荷華不見子都乃見狂且曰祈父予王之爪牙胡轉予於卹靡所止居曰昏姻之故言就爾居爾不我育復我邦家是家字與居字音叶之例也蔡寛夫詩話曰秦漢以來字書未備旣多假借而音無反切平側皆通用如慶雲卿云臯陶咎繇之類大率如此詩瞻彼日月悠悠我思道之云逺曷云能來燕燕於飛下上其音之子於歸逺送於南皆以爲協聲野客叢書曰來字協思字者非來字是釐字耳如匡衡詩曰莫學詩匡鼎來匡說詩解人頤是亦以來字協詩字今吳人呼來爲釐猶有此音南字協音字者非南字是吟字耳如文選賈謐詩曰昔與二三子遊息承華南拊翼同枝條翻然各異尋是也因考毛詩以下字協故字者是戶字耳家字協蒲字者是孤字耳慶字協陽字者是羌字與卿字耳如詩爰有寒泉在浚之下有子七人母氏勞苦曰予所蓄租予口卒瘏曰予未有室家曰先祖是皇神保是饗孝孫有慶萬壽無疆之類是也洪景伯隸釋曰周官注莪儀二字皆音俄詩以實維我儀協在彼中河樂且有儀協在彼中阿太亦以各遵其儀協不偏不頗左傳音蛾作蟻徐廣音檥船作俄漢碑凡蓼莪皆作蓼儀而司隸魯岐碑又作蓼防野客叢書曰此猶商之阿衡或爲倚衡猗衡之例也蓋古者率多以阿猗莪義等字同爲一音【賈誼鵩賦請問於服予去何之吉乎告我凶言其菑淹速之度兮語予其期岑彭傳輿人歌我有枳棘岑君伐之我有蟊賊岑君遏之狗吠不驚足下生犛含哺鼓腹焉知凶災是以災字協時字音則災字合讀爲緇漢人書災爲菑正此音也觀菑災字協時字則知古人不獨以來字協釐字其二音亦本通用如此】

吳旦生曰觀沈存中蔡寛夫洪景伯三人之言而王勉夫諄諄皆有以推衍之可見古人協字當時必有其音自別有理況三百篇爲詩祖卽爲韻祖乎詩家直說云古之詩韻如三百篇協用者西兆有髙樓上與浮雲齊是也如洪武韻互用者灼灼園中葵朝露待日晞是也如沈韻拘用者有鳥西南飛熠熠似蒼鷹是也漢人用韻參差沈韻始爲嚴整早發定山尙用山先二韻及唐取士遂爲定式楊誠齋云今之禮部韻乃是限制士子成文不許出韻因難以見工爾至於吟詠性情當以國風離騷爲法又奚禮部韻拘之哉

未渠央

古音略曰夜未央注未渠央也渠本作詎說文詎猶豈也字林未知詞也言未便至夜分也張儀傳云且蘇君在儀寧渠能乎注音詎古字少假借用之也又作巨漢書公巨能入乎

吳旦生曰升庵引渠作詎則未詎二字連用何義余按左思魏都賦其夜未遽庭燎晰晰南史髙爽題鼔詩面皮如許大受打未遽央野客叢書云今渠字多作平聲用然庭燎詩注渠其據切當呼遽謂夜未遽盡也古樂府王融三婦豓詩曰丈人且安坐調弦未遽央長安狹斜行曰丈夫且徐徐調弦詎未央淵明詩壽考豈渠央魯直詩木穿石槃未渠透並合呼遽史記尉陀曰使我居中國何渠不若漢班史作何遽不若漢益可驗也

聰

祈父亶不聰

吳旦生曰宋時黃安中爲神宗講詩至祈父之卒章上問曰獨言聰而不言明何也黃曰臣未之思上曰豈非軍事尙謀聰作謀故耶一日講詩至噫嘻振鷺丰年又問曰有祈則有報間之以振鷺何也黃對曰得四海之驩心以奉先王是以獲丰年之應此則從來說家所未及

歷代詩話卷三

欽定四庫全書

歷代詩話卷四

歸安吳景旭撰

甲集中之下

三百篇

蜾蠃

楊升庵曰說者謂蜾蠃取桑虫負之七日化爲其子𨿽揚雄亦有類我類我久則肖之之說近人取蜾蠃之巢毀而視之乃自有卵細如粟寄螟蛉之身以養之其螟蛉不生不死蠢然在穴中久則螟蛉盡枯其卵日益長乃爲蜾蠃之形穴竅而出又曰古人名物多取其形色之似瓠之細腰者曰蒲蘆故蜂之細腰者亦名蒲蘆正如綬艸綬鳥皆名以鷊靑黑之菼靑黑之鳩皆名以鵻也中庸曰政也者蒲盧也卽蜾蠃也謂當以善養而成之如蒲盧然乃與詩義合

吳旦生曰蜾蠃說文作蠃一曰虒蝓陶隠居謂蜾蠃自生子如粟粒捕取螟蛉以飼其子非以螟蛉爲子也彭乘亦謂其類有三銜泥營巢於室壁間者名蜾蠃穴地爲巢者名蠮螉窠於書卷或筆管中者名蒲盧名旣不同其質狀小大亦異蜾蠃蒲盧卽捕桑蠖及小蜘蛛之類蠮螉惟捕蠨蛸與蟋蟀耳捕得皆螫殺去其足置穴中生子其上以泥隔之旬日子大能飛而諸虫盡矣此升庵之說所自出而車若水亦有蜾蠃大螟蛉枯非變化之語然而子非已出呼爲螟蛉其來尙矣董仲舒斷甲無子養非所生卽引螟蛉有子蜾蠃負之之義南史宋明帝負螟之慶言廢帝非所生也北史胡叟養子字螟蛉

按中庸蒲蘆卽蒲葦耳若以爲蜾蠃如何說地道敏樹升庵以爲卽蜾蠃誤矣然余觀埤雅雲中庸蒲盧亦或謂之蜾蠃今蒲其根著在上而浮蔓常緣於朩故亦或謂之蜾蠃也據此特借其名稱之而非卽蜾蠃之謂唐敬括蒲盧賦云究政化之所歸於蒲盧而可見全篇以爲虫屬恐非大戴禮雉入淮爲蜃曰蜃蒲盧也謂蚌也亦借稱耳

鸒斯

弁彼鸒斯

吳旦生曰鸒說文楚烏秦謂之鴉食物本艸云慈鵶又名孝鳥詩謂鸒也野客叢書云鸒鳥名也斯者衍辭如曰螽斯鷺斯之類而劉孝標乃謂鳥名鸒斯失矣古雋考略云猶蕭斯栁斯之類後不察而又作鸒則以斯從鳥矣若然則螽斯之斯當從虫鹿斯之斯當從鹿有是理乎余因觀釋鳥云鸒斯鵯鶋法言云頻頻之黨甚於鸒斯埤雅云鸒斯鳥之不能反哺者阮嗣宗詩云鸒斯蒿下飛此皆沿襲之譌耳而董氏以爲禽經有鸒斯非爲語辭則又何也

桑梓

漫叟詩話曰詩三百篇各有其防傳注之學每失其本意而流俗狃習不知變通尙多若維桑與梓必恭敬止則以桑梓人賴其用故養而成之莫肯陵踐有恭敬之道父子相與豈特如人之視桑梓今乃言父母之邦者必稱桑梓非也

吳旦生曰李贊皇平泉記維桑與梓必恭敬止言其父所植也此本毛氏言桑梓父母所植尙且必加恭敬自添出父母所植便不止爲蠺食器用之物後人因以桑梓爲鄕裏耳王勉夫亦證其非然自東漢以來乃以桑梓爲鄕裏用矣

維夏

四月維夏六月䢐暑

吳旦生曰先儒謂周正建子以十一月斗指於子故周正取此也今觀四月而稱夏六月而稱暑往則是周之建寅也如以建子論之則二月方春中四月暑便退乎故六月棲棲謂當夏興師非司馬法亦足證也如采薇諸什乃遣役勞還之詩今年春暮行而曰昔我往矣楊栁依依又曰采薇采薇薇亦剛止此合建寅之春暮也明年夏代者至復畱備秋故曰有杕之杜有皖其實日月陽止至過十一月而歸又明年中春至故曰今我來歸雨雪霏霏今我來思雨雪載塗又曰卉朩萋止女心悲止徵夫歸止此合建寅之秋春與十一月也他如七月而流火十月而震電種種皆與建寅相合則知周正非建子而諸儒多承譌矣禮經之月令書經之洪範春秋之春王正月論語之曽防暮春孟子之春耕秋斂無一不與建寅相合也

魏了翁正朔考云商正建丑周正建子者攺正朔不攺月次也正朔之攺示一代之興各有所尙也月次之不可攺四時之序不可紊也紊之則時命乖張民聽疑惑𨿽耕耘斂藏亦失其堯典所謂敬授人時萬世不可易也夫正朔疊尙不過新民視聽如大朝會大典禮尊用此日名曰嵗首太史公所謂朝以十月者是其例也世儒謂商周旣攺正朔並其月次亦應遞攺此臆度之過也易臨卦所謂八月者指觀而言也觀之爲卦其畫四陰其辰在酉曉然夏之八月也書伊訓元祀十有二月奉嗣王祗見厥祖太甲三祀十有二月伊尹以冕服奉嗣王歸於亳夫初見厥祖重事也故以攺元之嵗首歸亳亦重事也故以三祀之嵗首然而仍稱十有二月則殷人未嘗攺十二月爲正月也詩正月繁霜四月維夏六月棲棲此爲夏正無疑至十月之交則十一月矣是周人朔月也故曰朔日辛夘正朔日食古人所忌故曰亦孔之醜則周人以十一月爲朔月未嘗攺爲正月也又七月之五章自五月數至十月而繼之曰爲攺嵗是以十一月爲嵗首未嘗攺爲正月也周官淩人十有二月斬冰與月令季冬之月命取冰相合不惟時皆夏正而月亦夏正矣正月之吉始和縣法觀象夫以夏正言之建寅之月也三陽旣交斯謂之和又黨正四時之孟月吉日則屬民而讀法夫言孟月則夏正建寅之月非周正建子之月明矣左傳夏四月鄭祭足帥師取周之麥秋又取周之禾其爲夏正明白如此六經之外先秦他古書及秦漢以後正史凡所書月皆夏正也呂氏月令所言時令則夏時也岐伯素問所言月則夏月也竹書紀年言三代之正月則皆建寅也秦正建亥漢仍秦舊太史公作史記書十月於每年之首班固作漢紀書秋九月於每年之終所謂春正月者自在年中不攺稱謂至武帝太初元年正歷法以正月爲嵗首明年所書始以春正月起之而冬十二月終之魏明帝以建丑爲正並攺三月爲孟夏餘皆遞攺而郊祀搜狩頒宣時命則以寅爲正二者交互徒惑民聽行之未幾復用夏正唐武氏以十一月爲正月以十二月爲臘月以正月爲春一月自二月以後不能易其次也

鼓鐘淮上

鼓鐘將將淮水湯湯

吳旦生曰朱子謂此詩之義未詳而引王氏以釋之按小序刺幽王也幽王鼓鐘淮上失禮之甚賢者爲之憂傷鄭箋引孔子云嘉樂不野合犧象不出門鼓鐘淮上正是嘉樂野合見其失禮處故末章盛言瑟琴笙磬可見金和玉節調音協舞此何等嘉樂而陳之淮上耶朱子言詩有意變易序箋故耳

田祖

以禦田祖

吳旦生曰毛傳謂田祖卽神農按山海經蚩尢作兵伐黃帝黃帝乃令應龍攻之冀州之野應龍畜水蚩尢請風伯雨師縱大風雨黃帝乃下天女曰魃雨止遂殺蚩尢魃不得復上所居不雨叔均言之帝後置之赤水之北叔均乃爲田祖注云主田之官卽引詩曰田祖有神據此則叔均亦得稱田祖也

山海經又云后稷之孫曰叔均是始作牛耕注用牛犂也則耕之用牛亦自叔均始矣賈勰齊民要術云趙過始爲牛耕實勝耒耜之利崔實政論云漢武帝以趙過爲搜粟都尉敎民耕植其法三犂共一牛一人將之下種挽樓皆取備焉王伯厚漢制攷云周時未有牛耦耕至漢時搜粟都尉趙過始敎民牛耕周益公云竊疑耕犂起於春秋之間故孔子有犂牛之言而弟子冉耕亦字伯牛月令季冬出土牛示農耕早晚賈誼新書劉向新序俱載鄒穆公曰百姓飽牛而耕暴背而耘大率在秦漢之際何待趙過過特敎人耦犂費省而功倍爾余初見此言竊意伯厚亦未攷及叔均耶及觀困學紀聞亦伯厚所著則且首引之矣

興雨

野客叢書曰顏氏家訓引班固靈臺詩祈祈甘雨之句以爲有渰萋萋興雲祈祈當是興雨俗寫誤耳趙明誠又據漢無極山碑興雲祈祈之語謂毛詩本作云字後來作雨因顏而攺洪氏又引左雄傳興雨祈祈以證此語非起於顏氏僕觀雄之先鹽鐵論亦有是語然前漢食貨志作興雲祈祈要之雨雲無定論孔穎達正義謂定本作興雨或作興雲誤也

吳旦生曰呂氏春秋作有晻淒淒興雲祈祈則其來更在數書前矣王荊公詩云之祈祈或雨於淵云之祈祈或雨於野亦本前人語耳按毛傳云渰陰雲貌張協雜詩有渰興南岑故文通擬黃門苦雨詩有渰興春節皆言云興之意五臣注以有渰爲雨師大謬余最愛埤雅雲渰水气之云也爲得云族而雨景象

雙聲疊韻

升庵外集載皮日休云毛詩鴛鴦在梁又防蝀在東卽後人疊韻之始予謂此乃偶合之妙詩人初無意也若文選宋玉風賦炫煥燦爛張衡西京賦之睚眥蠆芥上林賦之玢豳文鱗左思吳都賦之檀欒嬋娟則詞人好奇之始耳南史有積日失適亦疊韻

吳旦生曰皮日休雜體詩序詩云防蝀在東又曰鴛鴦在梁雙聲起於此也潘子眞詩話亦載皮日休云蝃蝀在東鴛鴦在梁雙聲興焉而升庵引爲疊韻之始何也雙聲與疊韻蓋自有別古人辧之詳矣蔡寛夫詩話云聲韻之興自謝莊沈約以來其變日多四聲中又別其淸濁以爲雙聲一韻者以爲疊韻蓋以輕重爲淸濁耳所謂前有浮聲則後須切響是也珊瑚鉤詩話云皮日休謂疎杉低通灘冷鷺立亂浪此雙聲也陸防謂膚愉吳都姝眷戀便殿宴此疊韻也韻語陽秋云如王融所謂園蘅炫紅蘤湖荇燡黃華溫庭筠所謂棲息銷心象檐楹溢艷陽皆效雙聲而爲之也陸防所謂瓊英輕明生竹石滴瀝碧皮日休所謂康莊傷荒涼坐虜部伍苦皆效疊韻而爲之也學林新編雲南史謝莊傳王元謨問莊何者爲雙聲何者爲疊韻答曰互防爲雙聲磝碻爲疊韻某按古人以四聲爲切韻紐以雙聲疊韻必以五音爲定蓋謂東方喉聲爲木音西方舌聲爲金音南方齒聲爲火音北方唇聲爲水音中央牙聲爲土音也雙聲者同音而不同韻也疊韻者同音而又同韻也互防同爲唇音而二字不同韻故謂之雙聲磝碻同爲牙音而二字又同韻故謂之疊韻若彷佛熠燿騏驥慷慨咿喔霢霂皆雙聲也若侏儒童防崆峒巃嵸螳螂滴皆疊韻也廣韻曰章灼良略是雙聲灼略章良是疊韻又曰斤剔靈歷是雙聲剔歷斤靈是疊韻舉此例則諸音皆依此而紐之可以定矣沈存中論詩之用字曰幾家村艸裏吹笛隔江聞幾家村艸吹笛隔江皆雙聲也某按村字是唇音艸字是齒音吹字是唇音笛字是齒音此非同音字不可謂之雙聲也存中又曰月影侵簪冷江光逼履淸侵簪逼履皆疊韻也某按侵字是唇音簪字是齒音逼字是唇音履字是舌音旣非同音字而逼履二字又不同韻不可謂之疊韻也某按李羣玉詩曰方穿詰曲崎嶇路又聽鉤輈格磔聲詰曲崎嶇乃雙聲也鉤輈格磔乃疊韻也

景行

西溪叢語曰髙山仰止景行行止言人有景行當效而行之如山之髙當仰之今人書簡有使景仰者疎矣魏文帝書云髙山景行深所慕仰爲是任彥升太宰碑云瞻彼景山肅然望慕𨿽引詩陟彼景山然不出景行髙山之意也

吳旦生曰黃山谷謂兪淸老作景陶軒名爲未當景明也髙山則仰之明行則行之自魏晉間所謂景荘景儉等從一人差悞遂相承謬王勉夫云此謬自漢已然非始於魏晉也東漢劉愷傳曰今愷景仰前修注景慕也則知此謬其來尙矣近東坡亦承此謬孫巨源作景疏樓坡有詩曰不獨二疏爲可慕他時當有景孫樓

靑蠅

埤雅曰靑蠅善亂色蒼蠅善亂聲故詩以靑蠅刺讒而雞鳴曰匪雞則鳴蒼蠅之聲也蒼蠅其大者今俗謂之麻蠅

吳旦生曰說文營營靑蠅虫之大腹者趙凡夫箋云奚【卽鼃類】訓大腹同類也從黽從虫近於黽【鼃黽也】鼃之類謂之田雞亦曰水雞猶秋蛩曰莎雞酸虫曰醯雞俗因但以呼蛸蟯蛆蠅之蠅或曰靑蠅或曰蒼蠅於是說詩者悞解匪雞則鳴蒼蠅之聲與小雅管營靑蠅爲一物謬甚不然不惟其鳴不類亦非其時是故鳥獸艸朩之名未可以細而忽之也蒼蠅之蠅乃黽字加虫轉注無疑

墅談云圖經蠅似蝦蟆背靑綠色俗謂之靑蛙亦有背作黃文者謂之金綫蠅陶隠居云大腹而脊靑者俗名土鴨其鳴甚壯卽爾雅所謂在水曰黽是也又一種黑色者南人呼爲蛤子食至美卽所謂水雞是也漢書武帝欲除上林苑東方朔諫曰土宜姜芋水多蠅魚貧者得以家給人足無饑寒之憂師古注蠅卽蛙人取食之霍山曰丞相擅減宗廟羔菟蠅師古注羔菟蠅所以供祭也古時祭宗廟給食貨皆用蠅矣本艸蠅無毒蝦蟆有毒卽今所謂賴黑麻陳晦伯云蛙與蝦蟆二物本艸分條載之是矣禦覽孔帖爾雅翼通誌略混而一之俱誤

臺笠

臺笠緇撮

吳旦生曰毛傳臺所以禦暑笠所以禦雨鄭箋臺夫須也以臺皮爲笠王勉夫引謝暉詩臺笠聚東菑注臺禦日笠禦雨是爲二事本毛說麯信陵詩臺笠冒山雨渚田耕荇花以臺笠對渚田是爲一事本鄭說考孔穎達正義臺可爲笠則一也余按艸木考雲臺莎艸也一名夫須蓋匹夫所須可爲衣以禦雨今人謂之蓑衣是也嚴粲云以莎艸爲衣則謂之蓑莎爲艸名蓑爲衣名山海經云三危之山有獸其豪如被蓑郭氏亦謂蓑被雨艸衣則蓑但可爲衣不可爲笠所稱臺笠自謂臺與笠爾不必合爲一物

滮池

滮池北流浸彼稻田

吳旦生曰毛注滮流貌選詩滮池漑稻粳全用其意左思魏都賦時梗槪於滮池注又訓滮池渟水處言大槪落於滮池也水經注雲鄗水又北流西北注與滮池合水出鄗池西而北流入於鄗世傳以爲水名寰宇記雲渭水西自京兆鄠縣流入長安漢建元三年造便橋跨渭斯滮池之別名西北合渭水按說文作淲池【音呼沱】漢書作虖沱史記作嘑池周禮作虖池禮記作呼池注作惡池【音烏沱】秦詛楚文作亞駝【亞與惡通漢章有周惡夫印乃周亞夫也駝徒何切】山海經作瀖池

說文今之蹉跎字作差池徐鍇云江別流爲沱沱沼同此別作池非

歷代詩話卷四

欽定四庫全書

歷代詩話卷五

歸安吳景旭撰

甲集下之上

三百篇

藎臣

王之藎臣

吳旦生曰爾雅藎進也揚子太云雉之不祿而雞藎谷亦訓進余按藎艸名所以染朱者則藎臣亦取其忠赤之義元稹詩顧我無衣搜藎篋亦是一朱篋云耳今本妄攺作畫篋可笑

本艸唐注云藎艸生平澤溪澗之側荊襄人鬻以染黃色極鮮好

業

簴業維樅

吳旦生曰逸雅簴上之版曰業刻爲牙捷業如鋸齒也說文業大版也所以飾縣鐘鼓捷業如鋸齒以白畫之象其鉏鋙相承也其說皆與毛氏同趙凡夫云詩有兢兢業業借戒愼貌又四牡業業漢傳解髙大也業當是古承簡冊之器故藏書曰業架韓氏謂鄴侯家多藏書故得名未必也

辟廱

胡氏管見曰靈臺詩所謂於樂辟廱言鳥獸昆虫各得其所鼓鐘簴業莫不均調於此所論之事惟鼓鐘而已於此所樂之徳惟辟廱而已辟君也雍和也文王有聲所謂鎬京辟廱義亦若此而已且靈臺之詩敍臺池苑囿與民同樂故以蒙瞍奏公終之何爲勦入學校之可樂與鐘鼓諧韻而成文哉文王有聲止於繼武功作丰邑築城池建垣翰以成京師亦無緣遽及學校之役上章曰皇王維辟下章曰鎬京辟廱則知辟之爲君無疑也

吳旦生曰說者皆言辟與璧通廱澤也水旋丘如璧以節觀者故曰璧廱然古無辟廱之名其說見於王制云辟廱爲天子學名泮宮爲諸侯學名王制乃漢文帝時儒家所作至今猶以辟作璧爲圓水之形皆漢儒爲之也後之識者起而駁之謂與學校無預其見最超按莊子言歷代樂名曰文王有辟雍書大傳樂云舟張辟雍說文云廦墻也廱天子享宴廦廱也鄭氏云辟雍及三靈【謂靈臺靈囿靈沼】皆同處在郊魯詩解云辟雍太王宮名也各有可據尢不若胡致堂以辟爲君蓋人君有和徳則天地之和應之而天下之心服之也詞義正大當令漢儒語塞

鼉鼓

鼉鼓逢逢侯鯖錄曰集韻鱓【音鮀】魚也皮可冒鼓今多以鼉鼓使鼉字非也此水虫耳

吳旦生曰說文長箋鱓訓皮可冒鼓而古今但言鼉鼓不言鱓鼓當是二字本一而二虫大小彊弱判別古今異用矣然余觀周禮王會江鱓大【王防又云防稽以乃作字】夏小正二月剝鱓以之爲鼓勾踐歸國求得古皇之驥湘沅之鱓李斯上始皇書樹靈鱓之鼔太史公敍傳斷髮文身黿鱓與處王褒九懷鯨鱓兮幽潛蜀都賦感鱓魚動侯則似二字通用故鱓字直作鼉字也埤雅鼉鼓非特有取於皮亦其鼓聲逢逢然象鼉之鳴故謂之鼉鼓也晉安海物記曰鼉宵鳴如桴鼔今江淮之間謂鼉鳴爲鼉鼓亦或謂鼉更更則以善夜鳴其數應更故也一名鱓吳越謂之鱓更蓋如初更輒一鳴而止二卽再鳴也【長箋又云今防鰻之類稱鱓魚其修握尺無可鼓之義蓋借名也方言攺作鱔或謂就烹時母鱓匊躬防子其慈仁足感人爲善故從善會意兼聲寓敎也抱朴子云荇莖苓根土龍之屬化而爲鱓有黃白二種白鱓出交趾亦音善山海經云求如之山滑水出焉其中多滑魚其狀如鱓注鱓魚似蛇音善】

本艸作鮀陶隠居云鮀卽今鼉也皮可以冒鼓

抌舀

或舂或揄或簸或蹂

吳旦生曰王伯厚謂董氏引韓詩或舂或抌說文作或簸或舀姚令威謂注云揄抒米以出臼也箋云舂而抒出之周官舂人女舂二人鄭注云抌抒臼也詩曰或舂或抌音由又音楡或羊笑反揄時女反據許叔重說文揄引也羊朱切抒把也神與切舀抒臼也從爪臼引詩曰或簸或舀又作抗音以治切又集韻抌舀揄並音由又抗舀音以紹切緣詩揄與舀並音由義亦同故後人攺舀爲蹂也音以沼者乃今人以手舀物之舀也

蘊隆

蘊隆虫虫

吳旦生曰荀子富國篇夏不宛暍冬不凍寒注宛讀曰蘊暑气也家語富有天下而無宛財禮記事大積焉而不宛古蘊宛通埤雅云蘊蘊而暑隆隆而雷虫虫而熱也說者以爲隆隆而雷非雨雷也王伯厚詩攷郁隆烔烔徒東切又作爞爞

申甫

維申及甫維周之翰

吳旦生曰書呂刑孔氏注呂侯後爲甫侯故或稱甫刑朱氏曰甫卽呂也國語史伯曰當成周者南有申呂又富辰曰齊許申呂由大姜左傳楚子重請取於申呂以爲賞田申公巫臣曰不可此申呂所以邑也於是爲賦以禦北方若取之是無申呂也故平王以申近楚遣畿內之民戍之甫以申故而並戍之後竟爲楚所滅而楚始彊據此則申甫之地爲形勢控扼之要所以爲周室之屏翰也按漢地理誌南陽郡宛縣故申伯國括地誌云故申城在鄧州南陽縣北三十里故呂城在鄧州南陽縣西四十里呂氏春秋呂在宛縣西伯夷主四嶽之祀水經注亦謂宛西呂城四嶽受封然則申呂漢之宛縣也髙帝與楚相持常出武闗收兵宛葉間光武起南陽以宛首事其形勢可槪見矣李忠定曰天下形勢闗中爲上襄鄧次之【郡國志汝南新蔡有大呂亭故呂侯國輿地廣記蔡州新蔡縣古呂國今以左傳攷之楚有申呂時新蔡屬蔡非楚邑子重不當請爲賞田宜以在宛縣爲正】

仲山甫

衮職有闕維仲山甫補之

吳旦生曰國語所載立魯公子戲則仲山甫諫之料民太原則仲山甫諫之所以稱補闕也當時惟虢文公諫不籍千畝而他無聞焉此詩人有愛莫助之嘆按國語云樊仲山父是爲樊國之君也【父與甫同】權徳輿集云魯獻公仲子曰山甫入輔於周食采於樊王伯厚云仲山甫猶儀禮所謂伯某甫也據此則仲是其行山甫其字也觀後漢志陽樊攢茅田服防注云楚仲山所居楊修答臨淄侯牋云仲山周旦之儔張無盡和山字詩云安得將相似仲山蓋詩文亦有稱仲山者

玆

維昔之富不如時維今之疚不如玆

吳旦生曰一云昔時之富今年之疚此倒字句蓋古人以玆爲年也呂氏春秋今玆美禾來玆美麥詳其語意是謂今年熟來年又熟不與此詩適相反乎左傳今玆注云此嵗古詩十九首有云爲樂當及時誰能待來玆亦謂來年

歷代詩話卷五

欽定四庫全書

歷代詩話卷六

歸安吳景旭撰

甲集下之下

三百篇

丕

不顯不承

吳旦生曰毛氏訓文王之徳豈不顯乎豈不承乎按不字當作丕字讀卽書所謂丕顯丕承也

來牟

貽我來牟

吳旦生曰歐陽詩論來牟爲麥始出於毛鄭而二家所據乃臆度之言然按劉向封事引飴我釐麰麥也文選注引韓詩貽我嘉薛君曰大麥也毛鄭之說未可以爲非王伯厚謂毛傳牟麥也鄭箋赤烏以牟麥俱來廣雅始以爲來小麥牟大麥以劉向說防考當從古注

趙凡夫云石經貽我來牟後人尙茂密合二字而成麰後復尙簡攺艸而爲葦趨煩趨簡人心之無常也癸辛雜識云今人呼麥麪爲來牟或曰牟粉皆非也來牟自是兩物周之所以受瑞麥卽今之大麥按小麥生於桃後二百四十日秀之後六十日成秋種冬長春秀夏實具四時之气兼有寒溫熱冷故小麥性防寒以爲麯則溫麪則熱麩則冷

酺

王伯厚漢制攷曰以開百室箋百室者出必共洫間而耕入必共族中而居又有祭酺合醵之歡疏族師職云春秋祭酺注者爲人物災害之神也因此祭酺聚錢飲酒故後世聽民聚飲皆謂之酺漢書每有嘉慶令民大酺五日是其事也

吳旦生曰說文酺王徳廣布大飲酒也箋云古今多酒禁賜酺乃飲甫借大也故從甫蓋四閭爲族一族共計百家故族師可以證百室也按酺爲人物烖害之神田有蝝螟廏有馬瘟皆祭之校人職又有冬祭馬步杜子春云步卽酺也釋文酺音蒲又云步王伯厚又言漢時有蝝螟之酺神又有人之步神未知其所祭何神蓋亦爲壇位如雩禜云

趙世家載武靈王行賞大赦置酒酺五日漢律三人以上無故聚飲罰金四兩故漢以賜酺爲惠澤令得羣飲酒也唐無酺禁亦賜酺者蓋聚作伎樂髙年賜酒宋祥符元年正月三日天書降大赦攺元東都賜酺三日

駉

魯頌駉之篇駉駉牡馬在坰之野

吳旦生曰說文駉牧馬苑也從馬冋詩曰在駉之野古熒切箋云傳者謂駉駉肥澤也坰郊野也說文不取篇名首句而取次句又以坰爲駉初疑傳寫之誤正不然也因漢鄭氏解駉駉爲腹榦肥張遂生異議如用本訓牧苑爲解則知所引不謬矣不則坰野同作一句何說乎

郡縣誌坰澤俗名連泉澤在兗州曲阜縣東九里僖公牧馬之地劉楨魯都賦放戎馬於巨野之坰寰宇記大野在濟州鉅野縣東五里一名鉅野澤爾雅十藪魯有大野注今髙平鉅野縣東北大澤

作

思無斁思馬斯作

吳旦生曰斁音度作音做小雅采薇采薇薇亦作止曰歸曰歸嵗亦莫止荀子肉腐出虫魚枯生蠧貪利忘身禍烖乃作漢書金可作世可度樂府安東平云微物𨿽輕拙手所作余有三丈爲郎別厝梁元帝詩芙蓉作船絲作索齊武帝臨終執郁林王手曰若憶翁當好作此皆作讀爲做也西淸詩話載韓退之詩非閣復非船可居兼可過君欲問方橋方橘如此作乃從其方言爲之者漁隠叢話引杜詩主人送客何所作謂此語已先退之用矣兩家曽不知自古已然耶白樂天詩作底歡娯過此夜洪武中謝子蘭詩傷哉脊令原黃蒿走狐兔別墅破垣在郵亭乃新作亦葉此音祝枝山詩小住祝郎三百嵗好爲花作挽春工程孟陽詩衙齋天與閒人作好辦饑飡和困眠皆自注作去聲

野客叢書云廣韻作字有三音一則洛切二臧路切三則邏切退之詩韻正葉則邏切音佐耳又後漢亷範傳云亷叔度來何暮不禁火民安作昔無襦今五袴此作字臧路切音措耳據此則楊升庵古音略所引亷傳作字音做誤而諸書槪作做讀亦不無可識矣

泮宮

戴仲培防璞曰魯泮宮漢儒以爲學予觀菁菁者莪序謂樂育人才而詩序敎養之盛中阿中陵孰不知爲育才之地惟泮水序止曰頌僖公能修泮宮而詩言無小無大從公於邁則徵伐之事言順彼長道屈此羣醜則克敵之功言攸服言卒獲則頌淮之服借曰受成於學獻馘獻囚可也於此受琛元象齒大賂南金之畢集何也或曰濟濟多士克廣徳心此在泮之士然不言敎養之功而繼以桓桓於徵狄彼東南不過從邁之多賢何也又曰載色載笑匪怒伊敎此公之設敎然不言敎化及於羣才而先以其馬蹻蹻其音昭昭不過燕享之和樂何也合序與詩初無養才之說其可疑一也春秋二百四十二年所書莫大於復古僖公登臺望气小事也左氏猶詳書之學校久廢而乍復蓋闗吾道之盛衰何經傳略不一書其可疑二也駉序言史克作頌以修伯禽之法足用愛民務農重谷數事使果能興崇學校克何不表而出之以侈君之盛美其可疑三也上庠虞制也東序西序夏制也左學右學東膠虞庠商周之制也孟子言庠校序皆古之學使諸侯之學果名泮宮何他國略無聞焉其可疑四也記禮多出於漢儒其言頖宮蓋因詩而訛鄭氏解詩泮言半諸侯之學東西門以南通水北無其解禮記頖言班以此班政敎使鄭氏確信爲學何隨字致穿鑿之辭其可疑五也有此五疑予意僖公不過作宮於泮地落成之際詩人善禱欲我公戾止於此永錫難老而服逺人於此昭假孝享而致伊祜於此獻囚獻馘而受琛貢此篇與宣王考室之詩相表裏特周爲居處之室魯爲從防之宮祝頌有不同按通典言魯郡乃古魯國郡有泗水縣泮水出焉然後知泮乃魯水名僖公建宮於上詩言翩彼飛鴞集於泮林林者林木所聚以泮水爲半水泮林亦爲半林乎泮爲地名與楚之渚宮晉虒祁之宮無以異

吳旦生曰魯水名泮僖公作離宮於其上故此水之宮曰泮宮此水之林曰泮林皆因水得名也左傳晉侯濟自泮正在此水可爲魯水名泮之證按傳僖公五年日南至公旣視朔遂登臺以望而書故有書雲臺亦曰泮宮臺水經注云靈光殿東南卽泮宮也有臺髙八十尺詩所謂思樂泮水是也東逰記雲臺有水自西南而來深丈餘而無源又可爲魯水證矣初無與於學校漢儒附會謂東西南皆有水形如半璧【今作半月形】因以辟廱之辟亦轉爲璧解以圓水何所本而云然哉按周官國子敎於大司樂魯孝公之爲公子嘗入京師爲國子人稱其孝宣王命之導訓諸侯然其時不聞有太學之名建於何所也漢景帝時文翁爲蜀守首建學宮於成都市中設博士弟子員至孝武詔郡縣皆立學此特因蜀中而推廣之於他郡縣其實自文翁剙始也烏在其魯僖時巳有學校哉筠軒釋略云胡氏謂魯人將有事於上帝必先有事於頖宮而鄭氏謂泮宮郊之學也有事於此告后稷也考諸禮記頖宮是廟之類也若非廟之類欲祀上帝而以始祖祭於學宮何義也哉以此可見頖宮之非學矣

三壽

三壽作朋

吳旦生曰鄭氏以爲三卿或謂公壽與岡陵等而爲三以其下有如岡如陵句也皆屬彊解按上壽百中壽八十下壽六十所謂三壽蓋指此也晉姜鼎銘云保其孫子三壽是利王禹玉詩云簪纓三壽客筆削兩朝書張衡東京賦送迎拜乎三壽注三壽三老也蔡邕獨斷雲天子父事三老兄事五更班固辟雍詩皤皤國老乃父乃兄三老者謂久也舊也壽也孫子荊詩三命皆有極劉履補注云三命謂上壽中壽下壽也鄭禮記注云司命主督察三命據此則三壽三老三命其義一也

亂曰

閔馬父曰正考甫校商之名頌十二篇於周大師以那爲首其輯之亂曰自古在昔先民有作溫恭朝夕執事有恪

吳旦生曰亂者樂之卒章自此而離騷而賦而樂府其後有亂曰云云蓋昉此也

洪興祖云離騷有亂有重亂者總理一賦之終重者情志未申更作賦也

九圍

帝命式於九圍

吳旦生曰王制注殷湯更制中國方三千里之界分爲九州而建千七百七十三國孔氏云九分天下各爲九處規圍然故謂之九圍易氏云殷人九州之制不見於經傳是以後世莫詳焉爾雅云兩河間曰冀州河南曰豫州河西曰雝州漢南曰荊州江南曰揚州濟河間曰兗州濟東曰徐州燕曰幽州齊曰營州其九州之名與夫疆域所至與舜典異又與禹貢異孫炎故疑爲殷制耳亦無明文言殷攺夏也由今考之有舜之幽營徐而無舜之靑梁幷是靑入於徐梁入於雍幷入於冀也旣分禹貢冀州之境而復舜之幽州又並靑於徐而復舜之營州殷之九州粲然可考而其山川道裏亦以類舉至周人則又分冀爲並而並營於幽復禹之靑州而省徐以入於靑

畷郵

爲下國綴旒

吳旦生曰禮記注爲下國畷郵正義云引齊魯韓詩也王伯厚詩攷郵謂民之郵捨言成湯施布仁政爲下國諸侯在畷民之處所使不離散

爲下國駿厖荀子作駿防大戴禮作恂防

歷代詩話卷六

欽定四庫全書

歷代詩話卷七

歸安吳景旭撰

乙集上之上

楚辭

評騷

劉勰曰自風雅寢聲莫或抽緒奇文蔚起其離騷哉固已軒翥詩人之後奮飛辭家之前豈去聖之未逺而楚人之多才乎昔漢武愛騷而淮南作傳以爲國風好色而不淫小雅怨誹而不亂若離騷者可謂兼之蟬蛻穢濁之中浮游塵埃之外皭然涅而不淄𨿽與日月爭光可也班固以爲露才揚已忿懟沈江羿澆二姚與左氏不合昆侖懸圃非經義所載然而文辭麗雅爲詞賦之宗𨿽非明哲可謂妙才王逸以爲詩人之提耳屈原婉順離騷之文依經立義駟虯乘鷖則時乘六龍昆侖流沙則禹貢敷土名儒詞賦莫不擬其儀表所謂金相玉質百世無匹者也及漢宣嗟嘆以爲皆合經術揚雄諷味亦言體同詩雅四家舉以方經而孟堅謂不合傳褒貶任聲抑揚過實可謂鑑而弗精翫而未覈者也將覈其論必徵言焉故其陳堯舜之耿介稱禹湯之祗敬典誥之體也譏桀紂之猖披傷羿澆之顚隕規諷之防也虯龍以諭君子云蜺以譬讒邪比興之義也每一顧而淹涕嘆君門之九重忠怨之辭也觀玆四事同於風雅者也至於托雲龍說迂怪丰隆求宓妃鴆鳥媒娀女詭異之辭也康回傾地夷羿蔽日一夫九首土伯三足譎怪之談也依彭咸之遺則従子胥以自適狷狹之志也士女雜坐亂而不分指以爲樂娛酒不廢沈湎日夜舉以爲懽荒淫之意也摘此四事異乎經典者也故論其典誥則如彼語其誇誕則如此固知楚辭者體憲於三代而風雅於戰國乃雅頌之博徒而辭賦之英傑也觀其骨鯁所樹肌膚所附𨿽取鎔經意亦自鑄偉辭故騷經九章朗麗以哀志九歌九辯綺靡以傷情逺遊天問瓌詭而惠巧招魂招隠耀艷而深華卜居標放言之致漁父寄獨往之才故能气往轢古辭來切今驚采絕艷難與並能矣自九懷以下遽躡其迹而屈宋逸步莫之能追故其敍情怨則郁伊而易感述離居則愴怏而難懷論山水則循聲而得貌言節候則披文而見時枚賈追風以入麗馬揚沿波而得奇其衣被詞人非一代也故才髙者菀其鴻裁中巧者獵其艷詞吟諷者銜其山川童防者拾其香艸若能憑軾以倚雅頌懸轡以馭楚篇酌奇而不失其貞翫華而不墜其實則顧盼可以驅辭力欬唾可以窮文致亦不復乞靈於長卿假寵於子淵矣

洪興祖曰藝文志云屈原賦二十五篇然則自騷經至漁父皆賦也後之作者茍得其一體可以名家矣而梁蕭統作文選自騷經卜居漁父之外九歌去其五九章去其八然司馬相如大人賦率用逺遊之語史記屈原傳獨載懷沙之賦揚雄作伴牢愁亦旁惜誦至懷沙統所去取未必當也自漢以來靡麗之賦勸百而諷一無復惻隠古詩之義故子云有曲終奏雅之譏而統乃以屈子與後世詞人同日而論其識如此則其文可知矣朱熹曰楚辭寓情艸朩托意男女以極遊觀之適者變風之流也其敍事陳情感今懷古以不忘乎君臣之義者變雅之流也至於語冥昬而越禮攄怨憤而失中則又風雅之再變矣其語祀神歌舞之盛則幾乎頌而其變也又有甚焉其爲賦則如騷經首章之云也比則香艸惡物之類也興則托物興辭初不取義如九歌沅芷澧蘭以興思公子而未敢言之屬也然詩之興多而比賦少騷則興少而比賦多要必辧此而後詞義可尋讀者不可以不察也

祝堯曰騷者詩之變也詩無楚風楚乃有騷何耶愚按屈原爲騷時江漢皆楚地蓋自文王之化行乎南國漢廣江有汜諸詩已列於二南十五國風之先其民被先王之澤也深風雅旣變而楚狂鳳兮之歌滄浪孺子淸兮濁兮之歌莫不發乎情止乎禮義而猶有詩人之六義故動吾夫子之聽但其歌稍變於詩之本體又以兮爲讀楚聲萌蘗久矣原最後出本詩之義以爲騷但世號楚辭初不正名曰賦然賦之義實居多焉自漢以來賦家體制大抵皆祖原意故能賦者要當熟復於此以求古詩所賦之本義則情形於辭而其意思髙逺辭合於理而其防趣深長成周先王二南之遺風可以復見於今矣

吳旦生曰比於乾卦禹貢方之南董比興猶云似也中壘尊之爲經而世直稱騷經謂招字以錫號或作志以程篇猶云始也荊溪言昭明文選不並歸賦門而別名爲騷後人沿以騷稱不知題義以餘論之此正所謂揚之過實抑之損眞者矣經之後賦之先天地間忽出此一種文字自是別具一體以騷命之可也而牽文之見必起而問曰史記離騷者猶離憂也言憂愁幽思冀幸君之一悟也王逸序離別也騷愁也言已放逐離別中心愁思以諷諫君也說文騷擾也言憂煩擾也解者紛更奚以名篇余以所釋𨿽殊總覽斯文風格鑿空不經人道自應別名一體以騷命之可也經者常也賦者鋪也夫旣命之矣卽後之擬騷騷也反騷亦騷也皆以騷命之可也一體也【困學紀聞云楚語伍舉曰徳義不行則邇者騷離而逺者距違注騷愁也離畔也伍舉所謂騷離屈平所謂離騷皆楚語也揚雄爲畔牢愁與楚語注合】

庚寅

離騷帝髙陽之苗裔兮朕皇考曰伯庸攝提貞於孟陬兮惟庚寅吾以降王逸注皇美也言我父體有美徳以忠輔楚世有令名以及於己寅爲陽正故男始生而立於寅庚爲陰正故女始生而立於庚言已以太嵗在寅正月始春庚寅之日下母之體而生得陰陽之正中也吳旦生曰癸辛雜識皇祖皇考者按詩思皇多士詩記引顏注漢書云美也皇就章爲顏注云正也大也泰誓我皇多有之孔傳訓皇爲前趙南塘云此訓爲是皇不仕者乃故不仕也【嬾眞子云皇覽揆予所謂皇者三閭稱其父也後人遂以皇覽爲進禦之書悞矣】

正月始春厥日庚寅蓋木徳王於春令稟气之正因名正則此所謂揆予而錫予也

名字

離騷皇覽揆予於初度兮肇錫予以嘉名名予曰正則兮字予曰靈均王逸注言正平可法則者莫過於天養物均調者莫神於地髙平曰原故名爲平以法天字爲原以法地

吳旦生曰五臣注正則猶云原也靈均猶云平也舊注以平爲名原爲字與前引自詆誤然則王叔師謂名平法天字原法地誤矣聽紀談云古之人有小名有小字蓋屈原字平而正則靈均則其小名小字也理差勝

戈莊樂參疑云名在庚韻均在眞韻舊本皆不注葉音考之眞庚韻又無古葉按道藏歌云廷自嘉防金書東華名賢安密所戒相期陽洛汧名彌延切汧苦堅切韓愈東野夫子詩問天主下人薄厚胡不均天曰天地人由來不相闗均居員切闗圭切俱入先韻

江離秋蘭

離騷扈江離與辟芷兮紉秋蘭以爲佩

吳旦生曰宋板作離今作蘺王逸注但謂江離辟芷香艸名困學紀聞云江離吳錄謂臨海水中生正靑似亂髮廣志爲赤葉紅花今芎防苗曰江離緑葉白花又不同藥對以爲麋蕪一名江離按芎防槁本江離麋蕪並相似非是一物也淮南子云亂人者若芎防與槁本顏師古云江離似水薺今無識之者然非麋蕪也藥對悞耳古今注謂芍藥可離唐本艸可離江離然則芍藥江離也

傳曰徳芬芳者佩蘭古之佩者各象其徳故芬芳者佩蘭也邵伯溫云細葉者春花花少濶葉者秋花花多周益公云予問園丁則曰春蘭夏芷秋蕙冬蓀葉莖花色往往多寡不同予以古書考之屈原離騷紉秋蘭以爲佩張衡東京賦秋蘭被涯又思賦幽蘭可諭潘尼贈河陽詩流聲秋蘭之類言蘭以秋而花也屈原九歌春蘭秋菊【隋陽煙花錄用此句】陸機庭中奇樹詩勸友蘭時往注春時也梁元帝詩春蘭本無絕唐太宗詩春暉開紫苑淑气媚蘭湯之類此言蘭以春而花也宋玉招魂光風轉蕙汜崇蘭抱朴子春惠秋蘭陸機悲歌行春芳傷客心蕙艸饒淑景是蕙亦可言春矣本艸圖經蕙七月中旬開花至香是蕙亦可言秋矣故離騷曰蘭芷變而不芳荃蕙化而爲茅【說文荃蓀同音文選以蓀壁爲荃壁】蓋合四者而言之湘君歌亦云薜荔柏兮蕙綢荃橈兮蘭旌湘夫人則並言蓀壁蘭橑蕙穆芷葺司馬相如長門賦摶芬若以爲枕席荃蘭而茝香乃知四時香艸同出異名葉常靑而花隨時自屈宋至漢唐皆於蘭蕙互言春秋園丁未爲無據

離騷有春蘭秋蘭石蘭王逸注皆曰香艸不分別也本艸又有澤蘭如薄荷微香荊湘嶺南家多種之與蘭艸大抵相類師古以蘭爲澤蘭非也

劉次莊云九歌秋蘭兮靑靑緑葉兮紫莖今沅澧所生花在春則黃在秋則紫然春黃不若秋紫之芬馥也楊升庵云人家盆植如蒲萱者乃蘭之別種曰蓀與芷耳惟緑葉紫莖春華秋馥則楚騷所稱紉佩之蘭也

宿莽

離騷朝搴阰之朩蘭兮夕攬中洲之宿莽

吳旦生曰王叔師注宿莽遇冬不枯屈原以諭讒人𨿽欲困已已受天性終不可變易也余按南越志云寧鄕縣艸名捲施拔心不死江淮間謂之宿莽郭璞贊云捲施之艸拔心不死屈平嘉之諷詠以比取類𨿽邇興有逺防李詩雲長短春艸緑緣階如有情捲施心獨苦抽卻死還生睹物知妾意希君種後庭謝翺云非宿艸也

先路

離騷來吾道夫先路

吳旦生曰王逸注路道也爲君導入聖王之道也此屬彊解按先路車名郊特牲先路三就左傳鄭賜子展先路子產次路

蘭蕙

離騷予旣滋蘭之九畹兮又樹蕙之百畆

吳旦生曰山谷謂蘭似君子蕙似士大夫蓋山林中千蕙而一蘭也觀楚辭知不獨今爲然楚人賤蕙而貴蘭亦久矣蘭蕙叢生初不殊也至其發花一干一花而香有餘者蘭也一干五七花而香不足者蕙也蕙𨿽不若蘭其視椒榝則逺矣

困學紀聞云夾漈艸朩略以蘭蕙爲一物皆今之零陵香也然離騷滋蘭樹蕙招魂轉蕙汜蘭是爲二艸不可合爲一謝翺以蕙卽薰艸亦悞

北夢瑣言云凡地十二畆曰畹九畹一百零八畆也

蘭臯椒丘

離騷步餘馬於蘭臯兮馳椒丘且焉止息

吳旦生曰朱子集注澤曲曰臯其中有蘭故曰蘭臯余觀蜀都賦蘭臯臯澤也故知澤曲爲臯所謂蘭者特美言之也曹植應詔詩夕宿蘭渚顏延之曲水詩幙帷蘭甸又蘭野茂荑英其義同

朱子集注丘上有椒故曰椒丘余觀廣雅云土髙四墮曰椒字學集要雲山顚曰椒淮南注雲山頂曰冢亦曰顚亦曰俶【一作嶕椒乃嶕字之假借】漢武帝李夫人賦釋輿馬於山椒謝靈運北固詩稅鑾登山椒謝惠連泛湖詩悲猨響山椒

海氓呼海中石亦曰椒

初服

離騷進不入以離尢兮退將復修吾初服

吳旦生曰昔人謂離騷搆法全亂不可謂似亂非亂王弇州亦謂騷辭所以總雜重復興寄不一者大抵忠臣怨夫惻怛深至不暇致詮亦故亂其敍使同聲者自尋修郤者難摘耳余獨謂其搆法極整如一服字該下衣裳冠佩諸項而佩繽紛其繁飾兮一佩字又總上衣裳冠佩而言此極有結搆文字何曽亂也初服未仕之時李太白詩久辭榮祿遂初衣卽初服也

女嬃

離騷女嬃之嬋媛兮申申其詈予注云女嬃屈原之姊吳旦生曰賈侍中說楚人謂姊爲嬃非也彼以髙陽之苗裔伯庸之皇考其家世何等也名曰正則字曰靈均蓋其筆錫誠嘉而女嬃之所詈者乃以判獨離爲其病豈賢姊哉水經注原有賢姊聞原放逐來歸諭令自寛夫諭令自寛之人而反申申詈之耶則女嬃之決非原姊矣按易經歸妹以嬃本義云須女之賤者天官書須女四星陸震云織女三星貴須女賤蓋須卽嬃字集解亦云嬃者賤妾之稱比黨人也彼薋菉葹卽其朋耳今秭歸縣有女嬃廟又荊州圖經雲南北岸者屈原之鄕裏原忽然歸因名南岸曰歸鄕岸姊聞原還亦來歸又名北岸曰姊歸岸皆曲說也至於九歌女嬋媛兮爲余太息王逸注亦云女謂女嬃屈原姊使其易行隨俗也更悞

相羊

離騷折若朩以拂日兮聊須臾以相羊

吳旦生曰須防一作逍遙而相羊卽徜徉之義逺遊雲聊仿佯而逍遙同此意也選注謂相羊猶徘徊卽上下求索之意非行樂也恐非

悼李夫人賦惟幼眇之相羊馮衍賦乘翠云而相羊一作相佯玉篇作穰徉周禮作相翔吳王濞傳作方洋郊祀歌作常羊老子指歸作常翔張衡賦作儴佯王勃賦作尙羊

禦

離騷吾令鳳凰飛騰兮又繼之以日夜飄風屯其相離兮帥云霓而來禦

吳旦生曰王逸注禦迎也當音迓儀禮媵禦沃盥交公羊傳眇者禦眇者跛者禦跛者列子禦而行之大雅刑於寡妻至於兄弟以禦於家邦

閶闔

離騷吾令帝閽開闗兮倚閶闔而望予

吳旦生曰淮南子排閶闔瀹天門注云閶闔始升天之門也天門上帝所居紫微宮門也張淵觀象賦儼閶闔以洞開注雲宮墻兩藩正南開如門象者名閶闔門張衡賦叫帝閽使辟扉兮覿天皇於瓊宮漢郊祀歌天門開詄蕩蕩天馬歌遊閶闔觀玉臺注云上帝所居

天中記云楚人名門皆曰閶闔潘嶽賦夢良人兮來遊若閶闔兮洞開爾雅闔謂之扉左傳以枚數闔公羊傳齒著於門闔荀子外闔不閉月令乃修闔扇注云治門戶用朩曰闔用竹筆曰扇或謂雙曰闔闔門也單曰扇扇戶也又月令仲春修闔扇孟冬修鍵閉服度云闔扇所以開鍵閉所以塞

閶闔一作閶儀禮又作防

筳篿

離騷索瓊茅以筳篿兮命靈氛爲余占之

吳旦生曰王逸注瓊茅靈艸筳小折竹也楚人名結艸折竹以卜曰篿因考趙古則云束艸折竹達厶於神曰叀從屮厶中象纒束之形古作��但象束艸形通用専作篿非篿俗字也叀音専說文小謹也從幺省屮財夢溪筆談云審方面勢覆量髙深逺近算家謂之叀術叀文象形如繩朩所用墨防也方技傳梃専須防孤虛之術

蘭椒

朱子辯證曰此辭之例以香艸比君子王逸之言是矣然屈子以世亂俗衰人多變節故自前章蘭芷不芳之後乃更嘆其化爲惡物至於此章遂深責椒蘭之不可恃以爲誅首而揭車江離亦以次而書罪焉蓋其所感益以深矣初非以爲實有是人而以椒蘭爲名字者也而史遷作屈原傳乃有令尹子蘭之說班氏古今人物表又有令尹子椒之名旣因此章之語而失之使此詞首尾橫斷意思不活王逸因之又訛以爲司馬子蘭大夫子椒而不復記其香艸臭物之論流誤千載遂無一人覺其非者甚可嘆也使其果然則又當有子車子離子榝不知其幾人矣

吳旦生曰蘭棄美以従俗蓋指楚懷王之弟司馬子蘭也椒専佞以干進蓋指楚大夫子椒也王逸注有此意而朱子非之何耶按韓退之逰湘西寺詩靜思屈原沈逺憶賈誼貶椒蘭爭妬忌絳灌共讒諂則蘭椒之指二人明矣近張伯起謂蘭椒指二人則揭車江離誰指此祖朱子之說也余竊以此其自況故下云玆佩可貴而前言委厥美乃其自棄後言委厥美乃王棄之耳

歷代詩話卷七

欽定四庫全書

歷代詩話卷八

歸安吳景旭撰

乙集上之下

楚辭

九歌

西溪樷語曰九歌章句名曰九而載十一篇何也曰九以數名之如七啟七發非以其章名

吳旦生曰舊注楚國南郢之邑沅湘之間其俗信而好祀作歌樂鼓舞以樂諸神原以其詞鄙陋爲作九歌之曲王逸謂屈子特修祭以宴天神二說皆非詳其防趣直是楚國祀典如漢人樂府之類而原更定之也

其篇目有東皇太乙雲中君湘君湘夫人大司命小司命東君河伯山鬼國殤禮魂共十一篇梁昭明以大司命東君河伯國殤禮魂不入選或云國殤禮魂不在數故曰九歌或云大司命與小司命合爲一體禮魂則諸篇之亂辭故曰九歌洪興祖云九歌十一首九章九首皆以九爲名者取簫韶九成啟九辯九歌之義騷經曰奏九歌而舞韶兮聊假日以媮樂卽其義也宋玉九辯以下皆出於此張銳云九者陽數之極自謂否極取爲歌名也九辯舊注云九者陽之數道之綱紀也故天有九星以正璣衡地有九州以成萬邦人有九竅以通精明諸說紛紛余獨喜楊升庵之言云九歌乃十一篇九辯亦十篇宋人不曉古人虛用九字之義彊合九辯二章爲一章以協九數玆大可笑如公羊傳云葵丘之防桓公震而矜之叛者九國九國謂叛者多非實有九國也猶漢紀云叛者九起雲爾古人言數之多止於九逸周書云左儒九諫於王孫武子善攻者動於九天之上

蹉對

九歌蕙肴蒸兮蘭借奠桂酒兮椒漿

吳旦生曰當以蒸蕙肴對奠桂酒今倒用之謂之蹉對【蹉音千古反】按史記封禪書率邇逖聽漢書嚴安書馳車轂擊韓退之羅池神碑春與猿吟兮秋鶴與飛此皆楚辭吉日辰良句法蓋欲錯綜成文則語勢矯健耳然觀論語迅雷風烈必變已有此格非始於楚辭也

藝苑雌黃雲冷齋夜話載王介甫詩春殘葉密花枝少睡起茶多酒盞疎多字當作親蓋欲以少對密以疎對親殊不曉古人詩格蓋以密字對疎字以多字對少字正交股用之所謂蹉對法也

偃蹇

九歌靈偃蹇兮姣服

吳旦生曰王逸注偃蹇舞貌言巫之舉足奮袂而舞也按離騷望瑤臺之偃蹇兮注髙貌何瓊佩之偃蹇兮注眾盛貌則一楚辭中而二字異義如此又觀左傳哀公二年彼皆偃蹇將棄子之命注偃蹇驕慢貌則又一義矣

猋

九歌猋逺舉兮雲中

吳旦生曰朱子辯證猋說文従三犬而釋爲羣犬走貌然大人賦有猋風湧而云浮者其字従三大蓋別一字也此類皆當従三火余觀世本皆作焱諸注焱卑遙反去疾貌王逸注言神之往來急疾焱然逺舉復還其處也按焱讀爲艷火焰也恐非旣音卑遙反而訓去疾當従猋字爲是

爾雅焚輪謂之積【頽同】扶搖謂之猋【標】注云穨暴風従上下也猋暴風従下上也

杜若

九歌采芳洲兮杜若

吳旦生曰謝暉詩芳洲采杜若蓋用此語而勝韻不減本辭乃古人筆妙也本艸經雲杜若一名杜蘅範子計然雲杜若生南郡漢中按唐貞觀中尙藥求杜若勑下度支省郎判送坊州貢之本州曹官判云坊州不出杜若應讀謝脁詩悞郎官如此判事豈不畏二十八宿笑人耶【晉書天文志郎位十五星在帝座東北依烏郎府是也州曹徒知郎官上應列宿而不知非二十八宿也】

朱子注杜若葉似姜而有文理味辛按卽今之髙良姜也本艸圖經雲杜若苗似山姜花黃赤子赤色大如辣子中似豆蔻出峽山嶺南北正是髙良姜其子乃紅蔻也【本艸經杜若一名杜蘅一名土鹵按杜蘅爾雅所謂土鹵也杜若廣雅所謂楚蘅也其類自別】

瑤華

九歌折疎麻兮瑤華將以遺兮離居

吳旦生曰韻語陽秋瑤華謂麻之華白也詩載朩桃朩李握椒芍藥之類皆相贈問之物所謂疎麻者所以贈問離居也謝靈運南樓遲客詩云瑤華未堪折蘭苕已屢摘路阻莫贈問何以慰離析越嶺溪行雲握蘭徒勤摘折麻心莫展駱賓王思家詩云旅行悲泛梗離恨斷疎麻錢起題輞川詩云折麻定延竚乘月期相尋皆用楚辭意用於離居至於起贈趙給事詩乃云不惜瑤華報朩桃則是以瑤華爲玉悞矣楊升庵云楚辭注以疎麻卽麻也近見南越志載疎麻大二圍髙數丈四時結實無衰落則自有此一種朩也

幼艾

九歌竦長劍兮擁幼艾

吳旦生曰王逸注幼少也艾長也言執長劍以誅凶惡擁防萬民少長各得其命也文選五臣注亦主此解又見昔人謂孟子人少則慕父母知好色則慕少艾當讀多少之少謂人旣知好色則慕父母之心少艾艾言息也按此二說皆作耆艾之義然余意擁少艾者總是托巫者之口以寓神靈忽怳之辭當作少美二字看戰國策不以予工乃與幼艾注引孟氏慕少艾之語齊王有七孺子注云孺子謂幼艾美女也說文竦敬也從立從束束自申束也箋云九歌竦字當用立部竦義稍近之通作慫非是

簫鐘

九歌縆瑟兮交鼓簫鐘兮瑤簴

吳旦生曰朱子集注謂周禮有鐘笙之樂注云與鐘聲相應之笙則簫鐘與簫聲相應之鐘歟然昔洪慶善注楚辭至此篇引儀禮鄕飲酒章間歌魚麗笙由庚歌南有嘉魚笙崇丘爲比云簫鐘者取二樂聲之相應者互奏之旣鏤板置於墳庵一蜀客過而見之曰一本簫作防廣韻訓爲擊也蓋是擊鐘正與縆瑟爲對耳慶善謝而亟攺之

南浦

九歌子交手兮東行送美人兮南浦

吳旦生曰江夏記南浦在江夏縣南三里其源出京首山流入大江春冬涸竭秋夏泛漲商旅往來皆於浦停泊以其在郭之南故稱南浦江淹別賦送君南浦傷如之何李賀詩南浦芙蓉影愁紅獨自垂洪興祖云屈原有以美人諭君者恐美人之遲暮是也有諭美人者滿堂兮美人是也有自諭者送美人兮南浦是也又云屈原托江海之神送迎已者言時人之不然也杜詩岸花飛送客檣燕語畱人亦此意

媵

九歌魚鱗鱗兮媵予楊升庵曰江海間有魚遊必三如媵隨妻先一後二人號爲婢妾魚唐詩江魚羣従稱妻妾塞雁聨行號弟兄古者一國嫁女同姓二國媵之儀禮有媵爵謂先飲一爵後二爵従之也

吳旦生曰詞人率多影略字升庵鑿鑿引據便多事如比目曰鰈比翼曰鶼比肩曰蟨義形配偶取其意可也鱗鱗媵予魚之取象於人也貫魚以寵人之取象於魚也其義一也惡得泥迹以求之哉按焦氏筆乘雲媵說文送也史載湯壻有莘以伊尹爲媵送女故稱有莘媵臣爾雅亦云媵將送也卽不指爲妾今考魯共姬嫁於宋而衛齊晉三國來媵傳云媵賤事也諸侯有三歸嫡夫人行則侄娣従二國來媵亦侄娣従凡一娶九女所以廣繼嗣三國來媵非禮也遂以爲従嫁之女夫共姬𨿽賢其肯以侄娣爲妾乎如傳之言則伊尹爲媵亦謂之妾可乎江有汜詩注因以爲美媵釋名又以侄娣曰媵謂媵承也承事適也今二品曰姬五品曰媵三國之於共姬可若是擬乎容齋三筆云周易咸卦象曰咸其輔頰舌滕口說也釋文云滕達也九家皆作乘而鄭康成虞翻作媵而亦訓爲送防璞云媵特送防之名猶喪之賵與賻野客樷書云詩求爾新特由不以禮嫁故父母之家男子婦女皆無肯媵之獨自而來故謂之新特

元吳立夫詩一雙赤鯉媵來多正得其義

述異記云和州歷陽淪爲湖中有奴魚婢魚緑珠傳云大荒山上有池池中有婢妾魚爾雅魚婢小魚也亦曰妾魚古今注云江東呼靑衣魚爲婢朱少章詩穴邊酣戰君臣蟻波上羣嬉婢妾魚皆不可彊據以證媵字

薜茘

山篇被薜茘兮帶女蘿

吳旦生曰字學薜茘香艸也王逸注薜茘無根緣物而生按思美人云令薜茘以爲理兮憚舉趾而緣朩是屈子自下注腳矣山海經小華之山其艸多艸茘卽薜茘也楊升庵謂據本艸絡石也在石曰石鱗在地曰地錦繞樷木曰長春藤又曰龍鱗薜茘又曰扶芳藤今京師人家假山上種巴山虎是也又曰凡木蔓生皆曰薜茘齊書隠逸傳該討芝桂借訪薜蘿

宜笑

山曰旣含睇兮又宜笑子慕予兮善窈窕

吳旦生曰莊子西施捧心而嚬鄰人效之皆棄而走宋玉神女賦頩薄怒以自持兮曽不可乎犯幹按頩音疋零反斂容怒色也則美人之容不獨宜笑而又宜嚬又宜怒耶

葩

九歌傳葩兮代舞

吳旦生曰王逸解香艸而攺作芭讀作巴音義全乖葩華也從艸皅普巴切亦作苩按艸華之白曰葩鳥羽之白曰防【詩白鳥鶴鶴景福殿賦防防白鳥音義同】日光之白曰皜月光之白曰皎霜雪之白曰皚男子之白曰晢女子之白曰皉【詩皉兮皉兮】老人之白曰皤

歷代詩話卷八

欽定四庫全書

歷代詩話卷九

歸安吳景旭撰

乙集中之上

楚詞

天問

朱子辧證曰古今說天問者皆本山海經淮南子今以文意考之疑此二書皆緣天問而作

吳旦生曰離騷啟九辧與九歌兮夏康娛以自縦九辧九歌皆禹樂也天問啟棘賓商九辧九歌注棘當作夢商當作天以篆文相似而誤是也據天問之意但謂啟夢賓於天得二樂而山海經以爲上三嬪於天得九辧九歌又以西南海之外有人曰夏后開珥蛇乘龍胡元瑞謂此本離騷天問二章之說而譌者乃信朱子爲不誣矣

史記云禹乃興九招之樂帝王世紀云啟升後十年舞九韶竹書云夏后開舞九招艾軒謂勸之以九歌卽九招之樂按呂氏春秋帝嚳作九招而帝舜修九招也

焦氏筆乘雲離騷啟九辧與九歌兮卽後之九歌九辧皆原自作無疑王逸因夏康娛以自縦之句遂解九歌爲禹不知時事難於顯言乃托之古人此詩人依仿形似之語耳不然則上所謂就重華而敶詞豈眞有重華可就耶

陳深雲天問發難至千五百言書契以來未有此體原創爲之先儒謂其文義不次乃原雜書其壁而楚人輯之今讀其文章句之短長聲勢之詰崛皆有法度似作也非輯也屈子以文自聖且在無聊何之焉而不爲作也嘗愛曽子問五十餘難亦至奇之文說者乃曰非曽不能問非孔不能答非也禮家托於曽孔以盡禮之變耳抑獨出於曽氏之門乎何文之辯而理也

夜光

天問有云夜光何徳死則又育厥利維何而顧菟在腹吳旦生曰皇甫謐年曆雲月羣陰之宗光內日影以宵曜名曰夜光廣雅云夜光謂之月王逸注言月中有菟何所貪利居月之腹而顧望乎朱晦翁云菟與兔同世俗桂樹蟾兔之傳其惑久矣或以爲日月在天如兩鏡相照而地居其中四旁皆空水也故月中微黒之處乃鏡中大地之影略有形似而非眞有是物也【按晦庵所引乃沈存中之言也存中又言月本無光日耀之乃光光之初生日在其傍故光側而所見才如鉤耳日漸逺則斜照而光稍滿對照則正圓也】

酉陽雜俎云佛言須彌山南面有閻扶樹月過樹影入月中或言月中蟾桂地影也空處水影也王荊公雲月中彷佛有物乃山河影也東坡鑑空閣詩明月本自明無心孰爲境掛空如水鑑寫此山河影妄云桂兔蟇俗說皆可屏據此則晦庵之辧爲有理楚辭作此說何耶

按晉志云羲和占日常儀【音蛾】占月區車占星登眞隠訣云上眞之道七郁儀奔日文爲最結鄰奔月文爲次郁儀者羲和也結鄰者嫦娥也唐麟徳殿東有郁儀結鄰樓李肇韋執誼所記皆書鄰爲麟程太之曰當作鄰上淸紫文黃庭經又作結璘張平子云羿請無死之藥於西王母羿妻姮娥竊之以奔月是謂蟾蜍搜神記作蟾蠩緯書云嫦娥小字純狐小說家又謂廣寒淸虛之府皆可笑

羿

天問云帝降后羿革孽夏民

吳旦生曰羿稱善射弒夏后相此書所謂有窮后羿是也然按說文羿帝嚳時射官又山海經堯時十日並出堯命羿射其九合觀數代若不一其人者則知羿乃射官故世有其稱也

朱晦翁云按此十日本是自甲至癸耳而傳者悞爲十日並出之說楊升庵云古傳言羿射日落九烏烏最難射一日落九烏言射之捷也而後世不得其說者遂以爲射九日矣

鑠金

惜誦云故眾口其鑠金兮初若是而逢殆

吳旦生曰王勉夫謂補引鄒陽眾口鑠金積毀銷骨之語在後豈應引證不知在楚人之前嘗有此語矣觀鄧析子曰古人有言眾口鑠金三人成虎鄧析春秋魯定公時人鄧謂古人有言則此語又見於鄧之先矣補引漢人語是未見鄧析子書耳且在鄒陽之前張儀亦嘗有此語其後李善注文選鄒陽語引國語伶州鳩眾心成城眾口鑠金要未爲廣論衡曰眾口鑠金口者火也在五行二曰火五事二曰言言與火直故云鑠金

風俗通云俗說有美金在此眾人咸共詆訿言其不純賣金者欲其售因取鍛燒以見眞此謂眾口鑠金

欸

九章涉江雲乘鄂渚而反顧兮欸秋冬之緒風步餘馬兮山臯低余車兮方林

吳旦生曰楊升庵謂欸卽唉從欠從口如嘆與嘆欬與咳歗與嘯實一字耳尸子禹有進善之皷備訊唉也韋孟詩勤唉厥生史記範增撞破玉斗曰唉方言南楚謂然曰唉余謂此朱晦庵之語悞看說文而彊合之也按說文唉譍也亞攺切又焉開切欸訾也烏開切又凶戒切解作唉非是蓋說文業早辧之矣安得謂說文二字音義並同以悞後人哉方言欸然也南楚凡言然者曰欵或曰則方言亦作欸字楚辭注欸嘆聲

注緒風余風也顧回瀾云緒風相續不斷風也謝靈運詩初景革緒風用楚辭語按風孚金切古每與心林淫音爲韻如今之侵韻毛詩淒其以風與實獲我心葉鴆彼晨風與郁彼北林葉其爲飄風與祗攪我心葉如彼遡風與民有肅心葉莊子蚿憐蛇蛇憐風風憐目目憐心枚乘七發梧桐並閭極望成林眾芳紛郁亂於五風相如長門賦天飄飄而疾風與神怳怳而外淫葉蔡邕詩君子博文貽我徳音辭之集矣穆如淸風據此則古韻皆作孚金切而無作方中切者惟賈誼惜誓右大夏之遺風與天地之圜方葉乃是孚光切意至漢去古音漸逺轉而爲孚光切之音漸復轉而爲方中切之音如今之讀耶

舲

涉江篇乘舲船余上沅兮齊吳榜而擊汰

吳旦生曰舲音零船有牕牖曰舲字學集要云舟有牕者亦作舲當亦取牕櫺之義耶王維詩擊汰復揚舲全用其語

橘頌

橘頌云受命不遷生南國兮深固難徙更壹志兮吳旦生曰考工記鸜鵒不逾濟橘逾淮而北爲枳地气然也晏子橘生於淮北爲枳水土異也說文橘果名出江南諸處在在有之南中尢勝長箋云橘逾淮而化爲枳故曰江南因其不可移故屈平有橘頌以自況余按屈𨿽頌橘之根葉華實而義兼比賦故篇內以不遷難徙爲言耳朱子編楚辭後語坡公他詞皆不取惟錄服胡麻賦以爲近於橘頌

黃棘

悲回風雲借光景以往來兮施黃棘之枉策

吳旦生曰解者謂以棘爲策取其芒刺則馬傷深而行愈逺余以棘刺豈堪鞭騎其說不通薛符溪云秦楚嘗盟於黃棘後懷王再防武關遂被執是黃棘之盟楚禍所始朱子以黃塵荊棘解之繆矣

歷代詩話卷九

欽定四庫全書

歷代詩話卷十

歸安吳景旭撰

乙集中之下

楚辭

九陽

困學紀聞云呂氏春秋禹南至九陽之山羽人祼民之處不死之鄕此屈子逺遊所謂仍羽人於丹丘兮畱不死之舊鄕朝濯髮於暘谷兮夕晞余身於九陽

吳旦生曰王伯厚引此以證不死之鄕則可蓋九陽謂日也山海經墨齒之北曰暘谷上有扶桑十日所浴居水中有大木九日居下枝一日居上枝仲長統詩云沆瀣當餐九陽代燭【春秋元命苞云陽成於三故曰中有三足烏】

營魄

逺遊篇載營魄而登霞兮淹浮雲而上徵【霞古遐字借用】吳旦生曰按王莽傳人民正營正音徵漢書鐘離意上疏曰不勝愚戇徵營辠當萬死徵營不自安也江淹倡婦自悲賦傷營魄之巳盡陸機詩營魄懷玆土謝靈運詩得以慰營魄此與屈子逺遊所云魂營營而至曙同一義也陸倕思田賦作魂焭焭以至曙又按王粲大暑賦起屏營而東西欲避之而無方陸機詩營道無烈心注云營營道路也石崇詩佇立以屏營【古雋考略云屏營音平盈作丙榮悞】注云回行貌此與屈子九章所云魂識路之營營同一義也注云精靈主行往來數也

焦弱侯云老子營魄抱一能無離乎營如經營屏營怔營皆不安之意猶云魂魄不安也意云以不安之魄而欲抱守眞一能保其不離乎

朱晦翁云屈子載營魄之言本於老氏而揚雄又因其語以明月之盈闕其所指之事𨿽殊而立文之意則一顧爲三書之解者皆不能通其說今合而論之庶乎其足相明也蓋以車承人謂之載古今之通言也以人登車亦謂之載如漢紀云劉章従謁者與載韓集云婦人以孺子載皆此意而三子之言其字義亦如此也但老子屈子以人之精神言之則其所謂營者字與榮同而爲晶明光炯之意其所謂魄則若予所論於九歌者耳揚子以日月之光明論之則固以月之體質爲魄而日之光耀爲魂也以人之精神言者蓋以魂陽動而魄陰靜魂火二而魄水一故曰載營魄抱一能勿離乎言以魂加魄以動守靜以火迫水以二守一而不相離如人登車而常載於其上則魂安靜而魄精明火不燥而水不溢固長生久視之要訣也以屈子無滑而魄虛以待之之語推之則其意當出此矣其以日月言者謂日以其光加於月魄而爲之明如人登車而載於其上也故曰月未望而載魄於西旣望則終魄於東其遡於日乎言月之方生則以日之光加被於魄之西而漸滿其東以至於望而後圜及旣望矣則以日之光終守其魄之東而漸虧其西以至其晦而後盡蓋月遡日以爲明未望則日在其右旣望則日在其左故各向其所在而受光如民向君之化而承俗也三子之言𨿽爲兩事而所言載魄則其義同故丹經曆術皆有納甲之法互相資取以發明蓋其理不異也

衛

逺遊雲左師使徑待兮右雷公而爲衛

吳旦生曰衛音越範靈帝贊微亡備兆小雅盡缺麋鹿霜露遂棲宮衛曹嘉贈石崇詩入仕於皇閣出則登九列疇昔謬同位情至過魯衛皆音越又按衛亦讀意張華尙書令箴法制不修不長厥裔尙臣司臺敢告侍衛如此音讀則上句路曼曼其修逺兮徐弭節而髙厲亦可如字葉

卜居

朱文公曰屈原哀憫當世之人習安邪佞違背正直故陽爲不知二者之是非可否而將假蓍以決之遂爲此辭發其取捨之端以警世俗說者乃謂原實未能無疑於此而始將問諸卜人則亦悞矣

吳旦生曰陳第言舊說原憫世之違正習邪故假卜以警俗非眞有疑而問也按離騷索瓊茅以筳篿兮命靈氛爲予占之又曰巫鹹將夕降兮懷椒糈而要之皆卜居之意原猶以爲未盡也故八設條目以行之必不能兼事之必致相反者決去就定従違且以見已之廉貞不以見棄而悔攺也余竊以原卜居之意又不止於此蓋原之所謂居非宮室之搆造也亦非世塗之棲息也直是其安身立命處故離騷凡二千四百九十二言而以一居字結之吾従彭咸早已自卜余知其居久在香蘺芳桂叢中矣

宋玉宅

李君翁詩話曰寧誅鋤艸茅以力耕乎詩人皆以爲宋玉事豈卜居亦宋玉擬屈原作耶庾信哀江南賦云誅茅宋玉之宅

吳旦生曰晁無咎謂大招古奧疑是原作焦弱侯謂九辯皆自爲悲憤之言絕無哀悼其師之意卽原自作余殊服此二言因攷班固漢志曰屈原賦二十五篇韓愈詩曰離騷二十五王逸序天問曰屈原凡二十五篇洪興祖之論逺遊曰離騷二十五篇今楚辭所載止二十三篇是並大招九辯而爲二十五也君翁反以卜居爲玉作何耶

按範石湖吳船錄云秭歸縣傳爲宋玉宅杜子美詩宋玉悲秋宅謂此縣傍有酒壚或爲題作宋玉東家又唐余古渚宮故事云庾信因侯景之亂自建康遁歸江陵居宋玉故宅宅在城北三里故其賦曰誅茅宋玉之宅穿徑臨江之府老杜送李功曹歸荊南云曽聞宋玉宅每欲到荊州是也李義山亦云卻將宋玉臨江宅異代仍教庾信居

漁父

韻語陽秋曰予觀漁父告屈原之語曰聖人不凝滯於物而能與世推移又云眾人皆濁何不掘其泥而揚其波眾人皆醉何不哺其糟而啜其醨此與孔子和而不同之言何異使屈原能聽其說安時處順寘得喪於度外安知不在聖賢之域而仕不得志狷急褊躁甘葬江魚之腹知命者肯如是乎故班固謂露才揚已忿懟沈江劉勰謂依彭咸之遺則者狷狹之志也揚雄謂遇不遇命也何必沈身哉孟郊云三黜有慍色卽非賢哲模孫郃云道廢固命也何事葬江魚皆貶之也而張文潛獨謂楚國茫茫盡醉人獨醒惟有一靈均哺糟更使同流俗漁父由來亦不仁此詩可謂得靈均之心矣吳旦生曰古來三漁父一出莊子一出屈子一出桃花源記皆其洸洋迷幻感憤膠葛因托爲其辭以寄意焉豈必眞有其人哉嶽州屈子立廟以漁父配享余竊笑之乃葛常之以不聽其說督責屈子張文潛又轉而督責漁父把一漁父粘作實實地而太史公屈原傳劉向新序嵇康髙士傳各采屈子莊子漁父之言以爲實錄又一漁父粘作實實地王維韓愈劉夢得之詩競以神仙有無推勘桃源而三洞羣仙錄漁人乃黃道眞廣川畫跋以爲卽黃聞道人蓋李衛公所謂黃尊師者又一漁父粘作實實地

洪景盧云自屈原辭賦假爲漁父日者問答之後作者悉相規仿司馬相如子虛上林賦以子虛烏有先生亡是公揚子雲長楊賦以翰林主人子墨客卿班孟堅兩都賦以西都賓東都主人張平子西都賦以憑虛公子安處先生左太衝三都賦以西蜀公子東吳王孫魏國先生皆攺名換字踏襲一律無復超然新意

祝堯云賦也格轍與前篇同篇中句末用乎字疑辭亦與前篇義同其卽荀卿諸賦句末者耶者歟等字之體也古今賦中或爲歌曰莫非以騷爲祖他有誶曰重曰之類卽是亂辭中間作歌如前赤壁之類用倡曰少歌曰體賦尾作歌如齊梁以來諸人所作用此篇體

三閭

漁父見而問之曰子非三閭大夫與

吳旦生曰三閭之職掌王族三姓曰昭屈景屈原序其譜屬率其賢良以厲國士漢興徙楚昭屈景於長陵以彊幹弱支則三姓至漢初猶盛也莊子曰昭景也著戴也甲氏也著封也非一也說云昭景甲三者皆楚同宗也甲氏其卽屈氏歟秦欲與楚懷王防武闗昭睢屈平皆諫王無行襄王自齊歸齊求東地五百里昭常請守之景鯉請西索救於秦東地復全三閭之賢者忠於宗國所以長久詳困學紀聞

歷代詩話卷十

欽定四庫全書

歷代詩話卷十一

歸安吳景旭撰

乙集下之上

楚辭

送將

藝苑雌黃曰九辯憭栗兮若在逺行登山臨水兮送將歸潘安仁秋興賦引此語而曰送歸懷慕徒之戀兮逺行有羇旅之憤臨川感流以嘆逝兮登山逺懷以悼近彼四慼之疾心兮遭一途其難忍安仁以登山臨水逺行送歸爲四慼予見張扶云若在逺行登山臨水送將歸是七件事謂逺也行也登山也臨水也送也將也歸也前輩詩中惟王介甫有一聨雲一水防田將緑繞兩山排闥送靑來下得將送二字與楚辭合嘗考詩之燕燕篇云之子於歸逺予將之之子於歸逺送於野一篇之中亦用此將送歸三字則楚辭之言亦有所本也安仁謂之四慼何也蓋略而言之耳

吳旦生曰借逺行送歸以摹寫憭栗之情蓋若在二字一气趕下何得分爲七件支離牽扯莫此爲甚況毛詩將迎也迎亦送之意而九辯將字乃屬虛下何嘗本此觀梁簡文秋興賦復有登山望別臨水送歸則知昔人於秋率多此語何必畫而爲四哉

唐髙駢自渚宮移鎭揚州別晏口占楚辭云悲莫悲兮生別離登山臨水送將歸使幕客續之有一妓進曰賤妾感相公之恩續貂可乎卽收淚吟曰武昌無限新栽栁不見楊花似雪飛合座賞嘆駢厚贈之亦可證一气爲句矣

朅

宋玉九辯車旣駕兮朅而歸不得見兮心悲詩話謂車旣駕矣盍而歸乎以不得見而心悲也按呂氏春秋膠鬲見武王於鮪水曰西伯朅來無欺我也注朅何也則朅之爲言盍也今文所用朅來者亦謂盍來非作發語之辭劉向云朅來歸耕永自疏顏延年云朅來空復辭皆謂盍來

吳旦生曰文選注朅去也初疑去字當是盍字傳寫之譌脫耳後見字學集要云朅去也健也卻也朅來猶聿來也又朅來言歸去來也則朅訓去亦得顏延年秋胡詩朅來空復辭補注云朅去也陳子昻感遇詩朅來豪遊子朅來髙堂觀注亦云朅去也

恢臺

宋玉九辯云收恢臺之孟夏兮

吳旦生曰舊注恢臺廣大貌王逸章句本臺字作炱徒來切黃魯直云恢大臺卽胎也言夏气大而育物也徐季海詩髙閣無恢臺直言無暑气耳似不合古語爾雅夏爲長嬴長嬴卽恢臺也若言髙閣無長嬴可乎余觀魯直此論因攷其詩遣悶悶不離眼前避愁愁亦知人處乃出庾子山愁賦云深藏欲避愁愁亦知人處此𨿽直用其語自饒蒼勁若世之傳奇家往往以昔人詩句寫入詞曲見之徒欲嘔耳

衙衙

宋玉九辯屬雷師之闐闐兮通飛廉之衙衙

吳旦生曰升庵言衙音魚韓退之元和聖徳詩魚魚雅雅魚魚亦衙衙也按說文衙行貌從行吾魚舉切箋云本訓惟姚合詩縦出多攜枕因衙始裹頭又可曽衙小吏恐謂踏靑苔北人謂街巷爲衙巷爲衙同讀若互字平聲攺作胡

古雋考略云衙衙行貌又疎逺貌

些

夢溪筆談曰招魂尾句皆曰些【蘇个切】防峽湖湘及南北江僚人凡禁咒旬尾皆稱防此乃楚人舊俗卽梵語薩嚩訶也【薩音桑葛反嚩無可反訶従去聲】三字合言之卽些字也吳旦生曰古雋考略云些音梭去聲悞作些小之些嘯余譜云些些二字形體不甚相逺而音聲意義懸殊上蘇个切下乃些小之些耳余觀中州集載密公詩云始露雄文陵楚些又登長陌佩吳鉤元音補遺載宋衜詩今日悲秋哦楚些他年著論辧吳亡則其從去聲可證李周卿詩長溪霜練靜修嶺蒼龍臥魂夢吾已安不勞歌楚些髙季迪詩歸來又辱寄新詩錦水湔腸珠落唾豪吟自欲寄燕歌悲調豈將同楚些此眞得蘇个切音韻也

穱

宋玉招魂稻粢穱麥挐黃粱些詞林海錯曰穱麥也韓愈詩納涼吸冷漬香穱南都賦夏穱冬稌

吳旦生曰王逸注穱音捉訓擇也擇麥中先熟者言飯則以秔稻糅稷擇新麥糅以黃粱和而柔嬬且香滑也若竟訓作麥則楚辭不當說麥復說穱矣如賦所云夏穱與左思吳都賦穱秀菇當訓作麥

臛蠵

宋玉招魂露雞臛蠵厲而不爽些

吳旦生曰臛羮也有菜曰羮無菜曰臛說文臛肉羮釋名臛者嵩也香气嵩髙也蠵大也李賀詩臛蠵臛熊何足云

王逸注楚人名羮敗曰爽言其淸烈不敗也

歷代詩話卷十一

欽定四庫全書

歷代詩話卷十二

歸安吳景旭撰

乙集下之下

楚辭

靃靡

淮南招隠士篇靑莎雜樹兮薠艸靃靡

吳旦生曰靃音髓注華敷貌楊升庵謂艸弱隨風貌陸倕思田賦雜靑莎之靃靡江總詩銜花弄靃靡李嶠詩靃靡寒潭側皇甫曽詩靃靡汀艸碧胡文公賞花釣魚詩春暖仙蓂初靃靡日斜芝蓋尙徘徊朱少章詩藏蔬飽三冬媚盤無靃靡

天問咸播秬黍莆藿是營舊本作音髓今本皆作藿音霍一本雚朱注同萑音完

眄眄

嚴忌哀時命云魂眐眐以寄獨兮汩䢐往而不歸吳旦生曰朱子集注眐音徵従目眐獨視也一作聇従耳獨行也余按眐眐當作眄眄左太衝詩有左眄右盼之語說文眄目偏合也一曰衺視也莫甸切盼美目貌匹莧切趙凡夫謂俗混眄盼爲一字何以讀左詩

吾子行雲宋儒不識顧眄字【眄音湎】讀爲美目盼兮之盼又不識盼字而寫使民盻盻然之盻【音異】又不識此盻字而讀爲盼今詳之耳従丐者音湎從分者音攀【去聲】從兮者音異何燕泉云按朱子語錄張以道曰盼庭柯以怡顏盼讀如俛讀作眄者非

阡眠

楊升庵曰九懷逺望兮阡眠陸機詩林薄杳阡眠呂延濟注阡眠原野之色按說文谸山谷靑谸谸也則阡眠字當作谸眠又列子云鬱鬱芊芊注芊芊茂盛之貌李白賦彩翠兮芊眠谸眠作芊眠亦通文選別作防眠字皆従目

吳旦生曰按說文谸望山谷谸谸靑也趙凡夫箋云陸機賦靑麗谸瞑攺作芊【艸盛】眠非是混茜【茅搜也】又混靚【召也】並非是本借千加谷加艸並轉注也則說文望字正得王褒所云逺望之義升庵引之而遺此一字便無意態況升庵喜泛引而少斷據之識又不若箋之確見也

駭雞犀

劉向九嘆云淹芳芷於腐井兮棄雞駭於筐簏

吳旦生曰抱朴子通天犀有白理如綫者以盛米置羣雞中雞欲往啄米至輒驚卻故南人名爲駭雞也得其角一尺以上刻爲魚而銜以入水水常爲開傅咸犀鉤序云犀之美者有光雞見影而驚故曰駭雞韓詩外傳南宮適至義渠得駭雞犀以獻紂戰國策張儀破従連衡楚王獻駭雞之犀爲上瑞黃香九宮賦剝駭雞以爲釵左思吳都賦駭雞之珍

淮南子犀角駭狐蓋云犀角置狐穴中狐不歸

九鬿

劉向九嘆云訊九鬿與六神

吳旦生曰今本作九魁當従困學紀聞作九鬿【音折】爲是王逸注謂北斗九星也按黃帝素問有九星之言王冰注云上古世質人淳九星垂明中古道徳稍衰標星藏曜故星之見者七焉所謂九星者天蓬天芮天衝天輔天禽天心天任天柱天英此蓋従標而爲始也楚辭補注謂北斗七星輔一星在第六星旁又招搖一星在北斗杓端北斗經疏云不止於七而全於九加輔弼二星故也與素問注不同曲禮招搖在上注招搖在北斗杓端主指者正義引春秋運斗樞云北斗七星第一天樞第二旋第三機第四權第五衡第六開陽第七搖光搖光則招搖也淮南時則訓注招搖斗建也補注以招搖在七星之外恐悞徐整長歷云北斗七星間相去九千里皆在日月下其二陰星不見者相去八千里

門寶海經云北斗九星七見二隠其第八第九是帝皇太尊精神也漢霍光家有典衣奴子名還車忽見二星在斗中光明非常乃拜而還遂得增年六百

淟涊

劉向九嘆云切淟涊之流俗

吳旦生曰淟吐典反涊乃典反博雅淟涊垢濁也揚雄反離騷紛累以其淟涊張衡思賦澄淟涊而爲淸陸機文賦故淟涊而不鮮唐書贊淟汩於隋光明於唐枚乘七發涊然汗出

蛓

王逸九思云蛓緣兮我裳

吳旦生曰王叔師作此以悲屈子言獨處山野與眾虫爲伍所謂蛓者諭讒人也稗談云蛓螫人虫也常在林間花葉背不知者輙爲所刺故名林蛓老則吐汁自裹就其中作蛹謂之呫嘶說文蛓毛虫也千志切

鼻祖

揚雄反離騷云有周氏之蟬嫣兮或鼻祖於汾隅吳旦生曰汾隅揚邑也雄自言系出於周而食采於揚故揚雄之揚字偏旁從才不從木圖畫寶鑑云宋髙宗朝揚補之字無咎祖漢子云其書從才不從木【資暇集云揚州者以風俗輕故號其州今作楊栁之楊謬也】復齋謾錄云注鼻始也未盡其義揚雄方言獸之初生謂之鼻人之初生謂之首梁益之間謂鼻爲初或謂之祖故鼻祖之義如此野客叢書云攷方言則鼻與祖皆始之別名以鼻祖爲始祖未是余按人受形於胎必自鼻始故寫照先畫鼻此其義也說文今俗以始生子爲鼻子卽始祖爲鼻祖亦可蘇東坡詩千年鼻祖守關門黃山谷詩鼻祖以來傳父兄金人劉無黨詩晚喜宗盟同鼻祖閻子秀詩衣冠鼻祖傳嘉靖中王元美錦雞賦有鳥於此鼻祖鸑鷟天啟中尹子求詩實蠻鼻祖【說文皇從自自始也始皇者三皇大君也自讀若鼻又云辠從辛從自言辠人蹙鼻若辛秦以辠似皇字攺爲罪】

昔人以鼻祖對耳孫按惠帝紀應劭注云耳孫孫之子也言去髙曽益逺但耳聞之爾然觀晉灼云耳孫孫之曽孫也諸侯王表在八世師古云耳音仍爾雅曽孫之子爲孫孫之子爲來孫來孫之子爲晜孫晜孫之子爲仍孫従已而數是爲八葉則與晉說相同仍耳聲相近蓋一號也又攷之釋名云子孳也相生蕃孳也孫遜也遜遁在後生也曽孫義如曽祖也【前云曽祖従下推上祖位轉增益也】孫懸也上懸於髙祖最在下也孫之子曰來孫此在無服之外其意疎逺呼之乃來也來孫之子曰昆孫昆貫也恩情轉逺以禮貫連之耳昆孫之子曰仍孫以禮仍有之耳恩意實逺也仍孫之子曰云孫言去巳逺如浮雲也

歷代詩話卷十二

欽定四庫全書

歷代詩話卷十三

歸安吳景旭撰

丙集上之上

賦

神女

西溪叢語曰昔楚襄王與宋王遊髙唐之上見雲气之異問宋玉玉曰昔先王夢遊髙唐與神女遇玉爲髙唐之賦先王謂懷王也宋玉是夜夢見神女寤而白王王令玉言其狀使爲神女賦後人遂云襄王夢神女非也古樂府有之本自巫山來無人覩容色惟有楚懷王曽言夢相識李義山亦云襄王枕上元無夢莫枉陽臺一片雲今文選本玉王字差悞

吳旦生曰姚令威以玉王兩字悞在一防余取神女賦本再四讀過深服其言後又得沈存中而暢明之喜躍欲狂筆談云神女賦序曰楚襄王與宋玉逰於云夢之浦使玉賦髙唐之事其夜王寢夢與神女遇王異之明日以白玉玉曰其夢若何對曰晡夕之後精神恍惚若有所熹見一婦人狀甚奇異玉曰狀何如也王曰茂矣美矣諸好備矣盛矣麗矣難測究矣瓌姿瑋態不可勝贊王曰若此盛矣試爲寡人賦之以文考之所云茂矣至不可勝贊云云皆王之言也宋玉稱嘆之可也不當卻云王曰若此盛矣試爲寡人賦之又曰明日以白玉人君與其臣語不當稱白又其賦曰他人莫覩玉覽其狀望余帷而延視兮若流波之將瀾若宋玉代王賦之若玉之自言者則不當自云他人莫覩玉覽其狀旣稱玉覽其狀卽是宋玉之言也又不知稱餘者誰也以此考之則其夜王寢夢與神女遇者王字乃玉字耳明日以白玉者以白王也王與玉字悞書之耳前日夢神女者懷王也其夜夢神女者宋玉也襄王無預焉從來枉受其名耳據姚與沈之言則唐人詩傾國傾城漢武帝爲雲爲雨楚襄王雲雨無情難管領任他別嫁楚襄王料得也應憐宋玉只因無柰楚襄王今來雲雨知何處重上襄王玳瑁筵皆是囈語矣詞家能正其訛盡如古樂府作楚懷王而以爲不成佳話我不信也漫叟詩話云濠州西有髙唐館俗以爲楚之髙唐也閻欽愛題詩曰借問襄王安在哉山川此地勝陽臺李和風亦題曰若向此中求薦枕參差笑殺楚襄王蓋並其地而悞稱之流俗眞可笑

露葵

宋玉諷賦烹露葵之羮

吳旦生曰爾雅翼云古者葵稱露葵又終葵一名繁露今摘葵必待露解語曰觸露不搯葵日中不剪韭各有宜也曹植七啟霜蓄露葵潘嶽閒居賦緑葵含露皆指此顏氏家訓云梁世有葵朗父諱蒓遂呼蒓菜爲露葵此眞不渉學之故也如王維詩松下淸齋折露葵亦謂是帯露之葵若指蒓菜則豈輞川所有哉

按魯頌薄采其茆注云茆鳬葵也葉大如手赤圓而滑江南人謂之蒓菜者也馬融傳云鳬葵葉圓似蒓生水中一名水葵此別一種不可引以證露葵唐詩幾日相離別門前生穭葵注云穭葵艸名余按穭字有義漢武帝紀野谷旅生曰穭米唐書開元十九年揚州奏穭生稻二百一十五頃唐代宗盩厔生穭麥楊升庵云野稻不種而生曰穭刈稻明年復生曰

空穴

宋玉風賦臣聞於師枳句來巢空穴來風其所托者然則風气殊焉

吳旦生曰莊子空閱來風桐乳致巢司馬彪注雲門戶孔空風善從之桐子似乳著其葉而生其葉似箕鳥喜巢其中也一作空門又作空閣謂風自空生今之危閣類然也余以此皆由於穴通爲閱而閣又閱之譌書當從空穴謂門戶之穴也枳木句曲不若桐乳爲工

土囊

宋玉風賦夫風生於地起於靑蘋之末侵滛谿谷盛怒於土囊之口

吳旦生曰博物志風山之首方髙三百里風穴如電突深三十里春風從此而出荊州記云宜都佷山縣山有風穴口大數尺名風井夏則風出冬則風入暑月經之凜然有衣裘想則是土囊大穴也當類此杜子美詩曽宮憑風迥岌嶪土囊口

湛方生風賦風母殞而復生按劉欣期交州記云風母出九徳縣似猿見人若慙屈頸打殺得風還活又十洲記云炎洲在南海中上有風生獸似豹靑色大如貍以鐵椎鍜其頭數十下乃死張其口向風須防而起豈亦其類耶

胥靡

賈誼鵩鳥賦傅說胥靡兮乃相武丁

吳旦生曰張晏注傅說被刑築於傅巖武丁以爲相余攷楚元王傳申公白生諫不聽胥靡之師古注云胥相也靡隨也聨系使相隨而服役之也猶今之役囚徒以鎖聮綴耳然則如傳云傅說胥靡又如禰衡罪同胥靡不能發明王之夢自昔相沿皆以爲刑人矣西齋詩話云孫僅詩刑人一旦起幽深功業煌煌照古今此乃謬用蓋當時有胥靡修築巖道而說在困約中代之以假其貲是爲胥靡傭資也楚辭說操築於傅巖朱晦翁云傅氏之巖在虞虢之界通道所經澗水壊道常使胥靡刑人築護此道說賢而隠代胥靡築以供食也孔安國亦同此說合三家之言謂賢者必不至罹罪耳吳氏禆傳蔡氏集傳又謂說築傅巖之野乃是以築爲居猶今言卜築之意按傅巖在陜州平陸縣北宋元丰間於陜建四公堂謂傅公召公姚公溫公也

按傅說事綜稽古語傳譌非一如觀象賦傅說登天而乘尾注云傅說一星在尾後乘尾在龍駟之間莊子雲乘東維騎箕尾而比於列星則是精之上托天文因有此星謬一司馬彪莊子音義云傅說生無父母洪氏注楚辭云說一旦忽然從天而下便爲成人無少長之漸則是精之下降無端而有此人謬二古賦有云傅說奉中闈之祠注云傅說一星在尾北後河中蓋後宮女巫也則是以說之賢乃爲後宮祈子而禱祠之謬三鄭樵通誌云謂之傅說者古有傅母有保母傅而說者謂傅母喜之也偶商之傅說與此同音諸家不審其義則曰傅騎箕尾殊不知箕尾専主後宮之事故有傅說之稱焉則是辧說之非騎箕反添出傅母支離之語謬四拾遺記云傅說賃爲赭衣防於深巖以自給夢乘雲繞日而行湯以玉帛聘爲阿衡則是以聘伊尹事而混二十世後之髙宗指以爲湯謬五

九淵

賈誼弔屈原賦襲九淵之神龍兮沕淵潛以自珍吳旦生曰師古注九淵九族之川言至深也按淮南子有九璇之淵許叔重云至深也

列子黃帝篇云鯢旋之潘爲淵止水之潘爲淵流水之潘爲淵濫水之潘爲淵沃水之潘爲淵汍水之潘爲淵雍水之潘爲淵汧水之潘爲淵肥水之潘爲淵是爲九淵

淹遲

野客樷書曰孫仲益謂司馬相如上林賦蓋令尙書給筆札一日而就非二京三都覃十年之思其誇苑囿之大固無荒怪不經之說後世學者往往讀之不通防繹師古音義從老先生叩問累數日而後曉焉僕謂相如此賦決非一日所能辦者其運思緝工亦巳久矣及是召見因以發揮不然何以不俟上命遽曰請爲天子遊獵之賦是知此賦已平時制下而非一日倉猝所能爲者

吳旦生曰漢書枚臯爲文疾受詔輙成故所賦者多相如善爲文而遲故所作少而善於臯漢武故事云上自作賦初不畱思相如造文遲彌時而後成嘗謂相如曰以吾之速易子之遲可乎觀此則制作淹遲首尾溫麗固有愈於疾行無善迹矣聞其作賦時把筆齧之似魚含毫故曰相如含筆而腐毫未聞有一日而就之說也西京雜記云相如爲上林子虛賦意思蕭散不復與外事相闗控引天地錯綜古今忽然如睡躍然而興防百日而後成卽考之本傳但云武帝令尙書給筆札乃成賦奏之又豈云一日而就哉焦弱侯云相如遊梁時嘗著子虛賦爲武帝所善尋著天子遊獵賦復借子虛三人之詞以明天子之意故亦名子虛賦賦中敍上林故一名上林賦其實一也文選截爲二篇以前敍齊楚者爲子虛賦亡是公聽然而笑以下爲上林賦謬哉

程泰之論上林賦三條其上篇曰亡是公者明無是人也旣無此人則凡所賦之語何往不爲烏有也知其烏有而以實錄之故所向駮礙上林本始皇陿隘先王之宮而大加創治開宮館二百七十復甬相連而又表南山以爲闕立石朐山以爲東門其意若曰闕不足爲也南山吾闕也門不足立也胊山吾門也此固武帝之所師也所師在是諫無自而入故相如始而置辭包四海而入之苑內誇張飛動意若從諛故揚雄指之爲勸也夫旣勸之以中帝欲帝將欣欣樂聽而後徐徐諷諭以爲苑囿之樂有極而宇宙之大無窮則諷或可入也夫諷旣不爲正諫凡其所勸不容不出於寓言此子虛烏有亡是所以立也其中篇曰左蒼梧右西極日出東沼入乎西陂此賦上林所抵也數百里間其能出沒日月於東西乎又曰其南則隆冬躍波其北則盛夏含凍信斯言也必縮地南北而始有此讀者不思故主文譎諫之義晦於不傳耳其曰八水分流則長安實有此水不爲寓言然而上林東境極乎宜春下苑卽曲江也曲江僅得分滻爲派而滻灞合防之地已在宜春之北則其地出上林之外矣然則𨿽實有之水亦不能確況紫淵丹水欲傅防而彊求乎其下篇曰古惟揚雄能知此意故校獵之賦曰禦自汧渭經營丰鎬此則命其實矣至於出入日月天與地防則闗中豈能辦此也又曰虎路三圍經百里此則可得而有也至謂正南極海邪界虞淵此又豈闗境所能包絡哉雄之意正仿相如諷勸相參不當執實兩賦一意也說者不知出此乃從地望土毛枚舉細較是癡人說夢也楊升庵云觀莊子魏防將伐齊華子曰有國於蝸之左角者曰觸氏有國於右角曰蠻氏相與爭地而戰伏屍數萬逐北旬有五日而後反君曰噫其虛言與東坡云淳於髠一斗亦醉一石亦醉至於州閭之防男女雜坐幾於勸矣而何諷之有以吾觀之蓋自托於放蕩之言而可止荒主長夜之飲世未有識其趣者長卿上林之賦意實若此能通莊氏之寓言兼戰國之遊說而後可得其防也長卿去戰國未逺其談鋒與策士相似孔子論五諌曰吾從其諷是或一道也故戰國諷諫之妙惟司馬相如得之司馬上林之防惟揚子校獵得之

云夢

司馬相如子虛賦臣聞楚有七澤嘗見其一未覩其餘也臣之所見蓋特其小小者耳名曰云夢

吳旦生曰洪容齋謂云也夢也各爲一處禹貢云土夢作又注云在江南左傳防夫人棄子文於夢中注云夢澤名在江夏安陸縣城東南楚子田江南之夢注云楚之云夢跨江南北楚子濟江入於雲中注入云澤中所謂江南之夢然則云在江之北夢在其南也楊升庵謂有南夢有北夢五代孫光憲號北夢本此余觀書防正義云昭三年左傳楚子與鄭伯田於江南之夢定四年左傳稱楚昭王寢於雲中則此澤亦得單稱云單稱夢也郭璞杜預錢希言以嶽陽巴丘湖爲楚之云夢悞矣容齋引據爲確𨿽光憲所著有北夢言未足證

葴菥薛薠

相如子虛賦其髙燥則生葴菥苞荔薛莎靑薠

吳旦生曰爾雅葴【音鍼】馬藍染艸也卽今大葉冬藍爲澱者是月令仲夏令民無艾藍以染鄭氏云爲傷長气夏小正五月蓄蘭灌沐藍蓼灌澆灌也沐剶沐也張揖注菥【音斯】似燕麥卽今所用作蓆者太平禦覽載古歌云田中兔絲何嘗可絡道邊燕麥何嘗可獲【古樂府又作道傍兔絲田中燕麥】北史邢卲傳云國子𨿽有學官之名而無教授之實何異兔絲燕麥唐劉夢得再遊都觀詩序云惟兔葵燕麥動搖春風耳爾雅莃兔葵籥雀麥郭璞注云頗似葵而葉小狀如藜雀麥卽燕麥有毛海錄碎事云兔葵苖如龍芮花白莖紫燕麥艸似麥亦曰雀麥

說文薛艸也私列切六韜莎薛簦笠謂以莎艸爲衣也荀子王制篇棲遲薛越之中野

薠音煩九歌登白薠兮騁望注云薠艸秋生今南方湖澤皆有之似莎而大鴈所食也說文靑薠似莎者

庵

司馬相如子虛賦庵防軒於

吳旦生曰注庵防蒿也余觀廣韻云庵庵防果又庵羅果也楞嚴經阿那律見閻浮提如觀掌中庵摩羅果維摩經庵羅園闡義云庵羅是果樹之名其果似桃或云似柰沈炯詩鷲防三層塔庵園一講堂統志云眞臘國出庵羅樹花葉似棗實似李交趾出庵羅果俗名香蓋乃果中極品實似北梨四五月熟食物本艸云庵羅果卽餘甘子也則是庵防卽庵羅當是果類非蒿也

庵或作庵一從艸一從廣據黃山谷云今俗書庵字旣於篆文無有又庵非屋不當從廣三國誌焦光傳居蝸牛廬中意是今庵也後漢皇甫規爲中郎將持節監闗中兵防大疫親入庵廬巡視卽用此庵字然按廣雅庵廐捨也集韻圜屋曰庵釋名艸圓屋謂之庵庵奄也所以自覆奄也則庵之作庵當無二義漁隠樷話云漢史從省文借用爲字故作庵字楊升庵云古篆有作葊者又止借弇者石皷文作庵有元人止庵印章作盫

萃蔡

司馬相如子虛賦翕呷萃蔡

吳旦生曰注萃蔡衣聲也漢書亦作萃蔡萃音翠嵇康琴賦新衣翠粲李周翰注翠粲鮮色李善注引子虛賦作翕呷翠粲則知古以鮮明爲翠蘓東坡牡丹詩一朶妖紅翠欲流陸放翁不曉翠欲流爲何語及過成都有大署市肆曰郭家鮮翠紅紫鋪問土人乃知蜀語鮮翠猶言鮮明也一作綷防潘嶽籍田賦綃紈綷防一作綷縩班媫妤自悼賦紛綷縩兮紈素聲陸士衡百年歌羅衣綷縩金翠華李長吉神弦曲花裙綷防步秋塵蘓子瞻嶺下詩牛馬汗淋漓綺紈聲綷縩倪雲林詩貪看飛裙舞綷縩遙憐風馭散繽紛劉伯溫詩瓊佩綷縩云帡幪又作縩

太湖

司馬相如上林賦獨不聞天子之上林乎左蒼梧右西極丹水更其南紫淵徑其北終始防滻出入涇渭酆鎬潦潏紆余逶迆經營乎其內蕩蕩乎八川分流相背而異態又云然後灝溔潢漾安翔徐回翯乎滈滈東注太湖衍溢陂池

吳旦生曰李善注太湖所謂震澤郭璞江賦云注五湖以漫漭灌三江而漰沛墨子云禹治天下南爲江漢淮汝東流注之五湖孔安國云自彭蠡江分爲三入於震澤後爲北江而入於海沈存中謂此皆未詳考地理也八川自入大河大河去太湖數千里中間隔泰山及淮濟大江何緣與太湖相渉江漢至五湖自隔山其末乃繞出五湖之下流徑入於海何緣入於五湖淮汝徑自徐州入海全無交渉禹貢云彭蠡旣瀦陽鳥攸居三江旣入震澤底定以對言則彭蠡水之所瀦三江水之所入於震澤也震澤上源皆山環之了無大川震澤之委乃多大川亦莫知孰爲三江者蓋三江之水無所入則震澤壅而爲害三江之水有所入然後震澤底定此水之理也

張勃吳錄五湖者太湖之別名以其周行五百里三萬六千頃故以五湖名義興記太湖射湖貴湖陽湖洮湖爲五湖酈道元水經注長塘湖射貴湖上湖滆湖太湖爲五湖韋昭謂胥湖蠡湖洮湖陽湖太湖爲五湖史記正義菱湖遊湖莫湖貢湖胥湖皆太湖東岸五灣爲五湖虞翻云太湖東通長洲松江南通烏程霅溪西通宜興荊溪北通晉陵滆湖西南連嘉興匪溪凡五道故謂之五湖當以虞說爲正

防防

司馬相如上林賦防防漸離

吳旦生曰防防一作防李奇云周洛曰鱣蜀曰魱防【音互孟】出鞏山穴中三月遡河上能度龍門之限則得爲龍矣【爾雅鮪鱣屬大者名王鮪小者名防鮪詩義防云鱣江東呼爲黃魚亦曰王魚按此一類皆得度龍門】

漸離注未詳楊升庵云說文有螹胡螹字同但此敍水族彼言陸產不同耳或者水獸形似螹胡名爲漸離也余以此說未安攷漸離亦魚名

禺禺

司馬相如上林賦禺禺魼鰨

吳旦生曰禺音隅又音顒郭璞云禺禺魚皮有毛黃地黑文說文鰅魚名皮有文出樂浪東神爵四年初捕収輸考工記周成王時揚州獻鰅

注鰨鯢魚也按周書王防云前兒若獼猴立行聲似小兒爾雅注云鯢魚似鮎四腳前似獼猴後似狗聲如小兒啼大者長八九尺水經注云鯢魚聲如小兒有四足形如鱧出伊水史記謂之人魚秦始皇葬驪山以其膏爲燭

別隝

司馬相如上林賦阜陵別隝

吳旦生曰隝與島同漢書橫𨿽雄才伏於海隝張衡西京賦長風激於別隝古本作隝文選俗本攺作島字耳

釋名海中可居者曰島島到也人所奔到也亦言鳥也物所赴如鳥之下也

角

司馬相如上林賦其獸則麒麟角

吳旦生曰說文角狀似豕善爲弓出胡休多國郭璞云角音端似豬角在鼻上詩防云角端有肉漢書音義云角端似牛可爲弓李陵遺蘓武角端弓晉書角端掩月宋書角端鹿形馬尾緑色獨角明君聖主在位明逹方外幽逺之事則奉書而至元史太祖提兵回回國追至印度國鉄門闗侍衞見一獸髙數百丈鹿形馬尾緑毛而角能爲人言謂之曰此非帝世界宜早還耶律楚材曰此名角端乃旄星之精日行萬八千里是惡殺之象上天遣以告陛下且此獸靈異如神不可犯也卽日班師至正庚寅江浙鄕試出角端爲賦題

盧橘

唐子西李氏山園記曰枇杷盧橘一物也而上林賦盧橘夏熟黃甘橙榛枇杷橪柿亭柰厚朴則以一物爲二物矣吳旦生曰東坡同劉景文賞枇杷詩魏花非老伴盧橘是鄕人又客來茶罷空無有盧橘防黃尙帯酸二詩與子西同失故張嘉甫問盧橘是何種果類坡曰枇杷是矣事見上林賦嘉甫曰若盧橘果是枇杷則賦中不應四句重用輟耕錄亦言盧橘與枇杷並列則盧橘非枇杷明矣

花朩志云給客橙出蜀土似橘而非若柚而香冬夏花實相繼或如彈圓或如拳通嵗食之名盧橘意橙橘惟熟於冬而盧橘夏亦熟故舉以爲重唐三體詩裴庾注云廣州記盧橘皮厚大如柑酢多至夏熟土人呼爲壺橘又曰盧橘說文引伊尹書云箕山之東靑鳬之所有盧橘常夏熟然則稱之盧者其義何居按藝苑雌黃引山谷云防湘間有一種色黑而夏熟者疑其爲盧橘復齋漫錄引張勃吳錄云建安郡中有橘冬月於樹上覆裹之至明年春夏色變靑黑味尢絕美據此則所謂盧者黑色也

余因攷說文齊謂黑爲黸字學云盧龍都切黑也則凡盧爲黑之別名又不止一端矣如土黑曰盧謂盧然解散也又水黑曰廬不流曰奴蓋北方水多黑色故有盧龍郡北人謂水爲龍盧龍卽黑水也又古劍有沈【音湛】盧謂湛湛然黑色也又韓國有良犬純黑色名曰韓盧

蕐

司馬相如上林賦蕐楓枰櫨

吳旦生曰漢書師古注蕐卽今之皮貼弓者也大業拾遺記汾州起汾陽宮宮南多平林率是大樺朩髙百餘尺從行文武皆剝取皮覆庵捨隋書用樺皮蓋屋本艸言堪爲燭蓋以樺朩皮卷之爲燭也國史補云宋朝京師毎正旦曉漏以前宰相三司使大金吾皆以樺燭百炬擁馬方布象城謂之火城白樂天詩風燭樺煙香元防之詩樺燭熖髙黃耳吠蘇東坡詩送客林間樺燭香陸放翁詩江月亭前樺燭香

芔

司馬相如上林賦紛溶箾篸猗狔從風瀏蒞芔吳旦生曰石皷文作今省冩作芔方言芔莾艸也東越揚州之間曰芔南楚曰莾郭璞解云芔凶位反上林賦後又云芔然興道而遷義注芔許屈切猶勃然也文選五臣本攺芔歙作卉則相如數語皆言艸朩從風之狀若云卉復成何義因見詩話云相如長門賦列丰茸之遊樹謝靈運詩升長皆丰茸則紛溶丰茸一也杜子美詩巫山巫峽气蕭森則箾篸蕭森一也毛詩猗儺其枝楚辭紛旖旎乎都房阮籍詩猗靡情歡愛則猗狔也猗儺也旖旎也猗靡也一也陶景詩淒切嘹唳傷夜情趙彥昭詩流麗鳴春鳥則瀏蒞與嘹唳及流麗一也杜子美詩秋風歘吸吹南國則芔與歘吸一也

飛蠝

司馬相如上林賦蜼玃飛蠝

吳旦生曰注𨿽與玃似猴蠝鼯防也西溪樷語云史記作蠝漢書作鸓郭璞音誄神農本艸作鼺防音羸飛防也其狀如兔而防首以其髯飛爾雅鼯防一名夷由郭璞云狀如小狐似蝙蝠肉翅尾項脇毛紫赤色背上蒼艾色腹下黃喙頷雜白腳短爪長尾三尺許飛且乳亦謂之飛生聲如人呼食火煙能從髙赴下不能從下上髙陶隠居鼺是鼯鼠一名飛生產婦持之易生

埤雅云鼯鼠或謂之飛生一名飛蠝【音雷】荀子鼯鼠五技而窮卽此是也野客樷書云此螻蛄非鼠也按本艸謂荀之鼯防爲螻蛄一名碩防易晉如碩防孔頴逹正義引蔡邕勸學篇云碩防五能不成一技注云能飛不能上屋能緣不能窮朩能遊不能度谷能穴不能蔵身能走不能免人荀子鼯防五技而窮並爲螻蛄也而魏詩碩防刺重斂傳注皆謂大防則爾雅所謂碩防闗中呼爲鼩防陸機云今河東有大防能人立交前兩腳於頸上跳舞善鳴食人禾苖人逐則走朩空中亦有五技或謂之雀鼠然則螻蛄與此防同名碩防皆有五技但螻蛄技窮而此防技不窮故耳

倦

司馬相如上林賦與其窮極倦

吳旦生曰釋云倦疲憊也方言云瓶倦也丁度謂字或作集韻二十陌有字與劇同音

子虛賦徼受詘謂以力相踦角徼其極而受屈也按說文從谷從�作�字�已逆切持也象手也集韻云變爲丸執孰等丸恐築之幾皆從�俗書與丸無別渴極切�極虐切聲相近

司馬相如傳病稱疲注音極晉人帖中有新沐甚極又體中小極極一作防倦也楊升庵云爾雅音劇說文作�春秋外傳作又作防音義並同余按方言也郭璞解云今江東呼極爲音劇又極也璞解云戶畏反江東呼極爲倦聲之轉也

防削

司馬相如上林賦曵獨繭之褕閻易以防削吳旦生曰注閻行貌易廻轉貌防削言伎人如刻畫作也此指人而言余謂卽上所云靚糚刻飾也當指衣而言蓋一繭之絲制爲襜褕而閻易者衣長大貌漢書文選作防削史記作戌削言其衣如刻畫作之也觀揚雄云裼衣戍削注言衣之美也其義益明

歷代詩話卷十三

欽定四庫全書

歷代詩話卷十四

歸安吳景旭撰

丙集上之中

賦

鳬藻

班彪冀州賦感鳬藻以進樂

吳旦生曰光武時上防云將帥和睦士卒鳬藻注言其和睦歡恱如鳬之戲於水藻也桓帝時上議云靈臺有子來之人武旅有鳬藻之士注周武王之旅鳬得水藻言喜悅也則知漢時自有此語耳梁簡文圃頌序云鳬與藻抃獨瑩心靈顏延年秋胡詩云捨車遵往路鳬藻馳目成

奚斯

班固兩都賦序云臯陶歌虞奚斯頌魯同見采於孔氏列於詩書其義一也

吳旦生曰魯頌閟宮之詩云新廟奕奕奚斯所作毛注謂大夫公子奚斯者作是廟也鄭箋謂奚斯者教護屬功課章程也則知作姜嫄之廟者奚斯矣子夏序云僖公能遵伯禽之法季孫行父請命於周而史克作頌則知作閟宮之頌者史克矣班氏悞以魯頌爲奚斯所作爾如王延壽魯靈光殿賦其首云恭王好治宮室遂因魯僖基兆而營焉謂僖公使奚斯新姜嫄之廟於前故恭王得因其基而立靈光殿此語可通至於下云奚斯頌僖歌其路寢而功績存乎辭徳音昭乎聲則亦與班氏所言同悞

按毛鄭未行之前揚子法言云正考甫嘗睎尹吉甫矣公子奚斯嘗睎正考甫矣宋克注謂奚斯慕考甫而作魯頌司馬溫公注謂正考甫作商頌奚斯作閟宮之詩故云又史記宋世家襄公之時修仁行義欲與盟主其大夫正考甫美之故追道契湯髙宗殷所以興作商頌注云韓詩章句美襄公樂記溫良而能斷者宜歌商鄭康成注謂商宋詩蓋本韓詩之說也然考之世本正考甫生孔父嘉爲宋司馬華督殺之而絕其世此非在襄公之前乎左傳正考甫佐戴武宣曹氏曰自戴公至襄公凡一百五十有一年正考甫旣佐戴公而能至襄公之時作頌乎

後漢曹襃云奚斯頌魯考甫詠商注引薛君韓詩傳曰是詩公子奚斯所作正考甫孔子之先也作商頌十二篇宋鮑昭河淸頌云藻彼歌頌則奚斯之徒蓋其承譌已久

墄平

班固西都賦於是左墄右平

吳旦生曰注墄階級也右乘車上故使平左人上故爲級摯虞決疑要注云凡大殿乃有陛堂則有階無陛也左墄右平平者以文磚相亞次墄者爲階級也九錫之禮納陛以登謂受此陛以上然此僅釋其字而不知左右之別固有深義也蓋古者以西爲尊左東也右西也東則爲墄若世所謂澁道乃羣臣所由登降之階西則爲平羣臣不敢升自西階故不爲墄正所以尊西也如王者之廟太祖坐西三昭坐北而面南三穆坐南而面北所以尊祖於西也故謂正太祖東向之位也又賓主之席主東而賓西所以尊賔於西也故謂客降一等則就主人之位乃客不敢自西階欲隨主而東主人辭而客始西階升也

稜金爵

班固西都賦設璧門之鳳闕上觚稜而棲金爵

吳旦生曰儀禮騰觚於賔又云小臣請騰爵蓋古者獻以爵酬以觚也博古圖觚口容一爵足容二爵說文觴受二升者謂之觚按腹之四稜削之可以爲圓故漢書曰破觚爲圜也足之四稜漢宮鳳闕取其制以爲角隅安獸處然則觚爵皆酒器而其後借觚爲闕角之稱蓋取其有四稜也

王直方詩話載宋秦少遊嘗晚出右掖門有詩云金爵觚稜轉夕暉飄飄宮葉上秋衣出門塵漲如黃霧始覺身從天上歸識者以爲少遊作一黃門校勘而衒耀如此必不逺到余觀此後入詠者不一如蘓子瞻上元詩壁月掛罘罳珠星照觚稜王子端詩回首觚稜雲气隔六年侍從小臣心李長源詩長樂觚稜靑似染建章馳道直於弦元遺山詩但見觚稜上金爵豈知荊棘臥銅駝又過晉陽詩東望蒼龍西白虎金爵觚稜上雲雨廼易之雪霽詩風廻闕角瑤華亂冰澑觚稜玉筯懸馬虛中積雪詩凍雲晴已散蒙宻聚觚稜又淸遊詩觚稜轉影日過午鶗鴂不鳴春滿山貢仲章眞宮詩觚稜生曉煙風淩紫虛杜瑛弔故宮詩月上觚稜椒壁濕饑烏啄碎瑯玕石劉彥昺早朝詩紫禁觚稜曙色防五更三防聽朝雞揭孟同豋琉璃塔詩罘罳映落花觚稜卻飛鳥孫仲衍南京行雲卻日觚稜駕寥廓行空復道侵箕尾

注金爵鳳也余觀說文飲器象爵者取其鳴節節足足也宋符瑞志鳳凰其鳴雄曰節節雌曰足足則愈知金爵之爲鳳矣

白間

班固西都賦招白間下防鵠投文竿出比目

吳旦生曰太平禦覽引風俗通云白間古弓名也白間與文竿作對當是弓弩之屬文選作白鷴劉良注白鷴防鵠皆鳥也甚悞

潘嶽射雉賦捧黃間以宻彀注黃間弩名劉劭賦曰器用則六弓四弩緑沈黃間

予樂

班固東都賦揚世廟正予樂

吳旦生曰東漢明帝分樂爲四品一曰大予樂郊廟上陵用之二曰雅頌樂辟雍鄕射用之三曰黃門鼓吹樂天子宴羣臣用之四曰短簫鐃歌樂軍中用之按是時依防文攺樂爲大予李善注亦謂大予自五臣解爲正樂妄攺予字作雅今行本遂作正雅樂悞

太牢

班固東都賦嘉珍禦太牢饗

吳旦生曰注牛曰太牢饗享羣臣也世多以牛爲太牢羊爲少牢故唐人戱以太牢呼牛僧孺少牢呼楊虞卿而不知其失考也按禮記郊特牲而社稷太牢又曰卿大夫少牢士以特豕又曰特羊周禮防曰齋必變食故加牲體至三太牢謂牛羊豕具爲一牢漢禮儀志皇后以中牢羊豕祭蠶神苑窳據此則所謂太牢者乃牛羊豕具也所謂少牢者乃去牛惟用羊豕也豈得以習俗傳譌之語漫爲注腳哉嘉祐雜誌載常禹錫判太僕供祫祭太牢祗供特牛而不供羊豕正狥俗之過

鱻

班固幽通賦鱻生民之晦在

吳旦生曰說文鱻新魚精也從三魚不變魚徐鍇曰三眾也眾而不變是鱻也相然切元包三三大有燾宀宀【音綿】彡【音衫】鱻鱻【音鮮】防【音懼】鎣【音瑩】於頁【音頡】晶灼於天周禮人辦魚物爲鱻薧以共王膳羞注云生肉曰鱻幹肉曰薧張衡南都賦黃稻鱻魚郭璞江賦食惟蔬鱻余按已上鱻字音義皆作新鮮之鮮葉平聲孟堅賦鱻字音義是作鮮少之鮮葉上聲今五臣本妄攺鱻作鮮則嚼蠟矣當作古本鱻字爲正

慶

班固幽通賦恐魍魎之責景兮慶未得其云已

吳旦生曰漢書音義云慶音羌班氏漢書有直作羌字者故此賦文選本亦攺慶作羌字矣揚雄反離騷云慶夭顇而喪榮注慶辭也屈原離騷云羌中道而攺路注羌楚人發語辭據此則二字音義皆同蓋慶字卽羌字也小雅維其有章矣是以有慶矣慶虛羊反與章葉揚子太凡用慶字皆與陽韻葉又甘泉賦直峣峣以造天兮厥髙慶而不可乎彊度李長吉樂府天髙慶蓋用此

黃震云易經必有餘慶慶當作平聲與下文殃字協韻上文乃終有慶亦與應地無彊平聲相協暌卦志行也往有慶也亦協韻益卦其道大光中正有慶亦協韻他如井困丰兌凡易中慶字無不與平聲協韻者

防魖獝狂

揚雄甘泉賦梢夔魖而抶獝狂

吳旦生曰注防魖耗也獝狂亦惡也按詞林海錯云防魖朩石之怪埤蒼云獝狂無頭因觀張衡東京賦捎魑魅斮獝狂斬蜲蛇腦方良囚耕父於淸泠溺女魃於神潢殘防魖與罔象殪野仲而殱遊光八靈爲之震慴況魃與畢方此一段離奇光怪才气橫溢而陳氏謂漫及大儺無闗鉅典亦拘墟之見也魑魅山澤之神蜲蛇大如車轂方良艸澤之神耕父女魃皆旱罔象亦朩石之怪野仲遊光兄弟八人恆在人間作怪害者魃小畢方老

旄

揚雄甘泉賦流星旄以電爥兮咸翠蓋而鸞旗

吳旦生曰周禮王防星旄者弭旄鄭云可以爲旌旗也補曰旄以旄牛尾山海經潘侯山有獸狀如牛而四節生毛名曰旄牛注云背膝及胡尾皆有長毛爾雅犣牛旄牛也顏師古云今謂犏牛一統志臨洮出釐牛尾爲旌旄後漢書旄牛無角一名童牛肉重千斤其毛可以爲旄荀子西海文旄

新荑並閭

揚雄甘泉賦平原唐其壇漫兮列新荑於林薄攢並閭與茇葀兮紛被麗其亡鄂

吳旦生曰注新荑香艸也按古本作新雉五臣本攺作新荑然新雉卽新荑一作辛夷其爲樹甚大非香艸也韓退之感春詩辛夷花髙最先開洪慶善注云辛夷髙數丈江南地暖三月開北方地寒四月開初發如筆北人呼爲朩筆其花最早江南人呼爲迎春漁隠叢話謂是兩種朩筆色紫迎春色白朩筆叢生二月方開迎春髙樹立春已開然則所云辛夷者乃此花耳又名女郎花陸放翁有辛夷花詩粲粲女郎花忽滿庭前枝

注並閭其葉隨時攺政平則平政不平則傾也師古云如所說自是平慮耳白虎通云王者使賢不肖位不相逾則平露生庭狀如蓋政平則正不平則傾一名平慮按吳歸命侯天紀三年有蕒菜生吳平家髙四尺厚三分如枇杷形上廣尺八寸下莖廣五寸兩邊生葉緑色東觀按圖名蕒菜作平慮艸以吳平爲平慮郎銀章靑綬據此則爲嘉瑞矣然余觀晉安帝義熈二年有苦蕒菜生揚州營士陳蓋家莖髙四尺六寸廣二尺二寸是後嵗多徵伐人民疾苦故苦蕒者買苦也唐中宗景龍二年岐州王上賔家有苦蕒菜髙三尺餘上廣尺餘厚二分蓋蕒菜卽苦蕒今俗呼爲苦苣者是也然則此種豈是嘉生而子云以之頌禱甘泉耶

玉樹

野客叢書云揚雄甘泉賦玉樹靑蔥顏師古注玉樹武帝所作集眾寶爲之向注文選亦謂武帝植玉樹於此宮以碧玉爲葉按三輔黃圖云甘泉宮北有槐樹今謂玉樹根幹盤峙三二百年朩也楊震闗輔古語記云耆老相傳咸謂此樹卽揚雄甘泉賦玉樹靑蔥者也又觀隋唐嘉話國史纂要長安記聞見錄等雜書皆言漢宮以槐爲玉樹因知晉人所謂芝蘭玉樹者指此物也師古與向之注甚謬

吳旦生曰王褒云陽宮記甘泉宮北有槐樹今爲玉槐樹與三輔黃圖所載同紀少瑜詩玉樹起千層曹植詩緑蘿緣玉樹余以爲皆拘說也按漢武內傳云以琉璃珠玉明月夜光雜錯天下珍寶爲甲帳其次爲乙帳甲以居神乙上自禦之前庭植玉樹珊瑚爲枝碧玉爲葉此武帝事也至成帝爲趙飛燕無子往祀甘泉宮雄待詔承明之庭奏此賦因引武帝之所居神者以形容成帝之祀事亦無不可而師古與向之注未爲失也況賦雲翠玉樹之靑蔥兮璧馬犀之璘防注翠碧也則以碧玉爲葉與璧作馬犀爲飾者同卽觀下句可見而翠與璧正是以實字作虛字用法

伽

揚雄蜀都賦盛冬育筍舊菜增伽

吳旦生曰章樵注伽古茄字酉陽雜爼云茄字革遐反今呼伽未知所自因下食有茄子數蒂問張周封故事張云一名落蘓事具食療本艸湘煙錄載馮元成曰小菇卽茄名也見晉先蠶儀注余按晉先蠶儀注云車駕住吹小箛發吹大箛箛卽笳也蓋此之所謂笳者乃鳴笳疊皷之笳人捲蘆葉吹之以作樂也【詳於戊集謝詩中】故字首從竹不從艸豈謂茄子哉酉陽不審茄之爲伽湘煙悞載笳之爲茄皆欲噴飯大業拾遺錄云四年攺茄子爲昆侖紫苽酉陽雜俎云錢王有子跛足以聲相近故止呼落蘇

風簫

王褒洞簫賦風洪洞而不絕兮優嬈嬈以婆娑

吳旦生曰李周翰注洪洞相連貌風吹其聲相連不絕也按範傳正省試風過竹賦叚柯古引荀子云如風過簫忽然已化義同艸上之風必偃及讀淮南子云若風之過簫也忽然感之可以淸濁應矣【髙誘注云淸商濁宮也】乃知爲從竹之簫非蕭艾之蕭也援此證王賦更佳

李君實云洞簫卽今短簫獨管所裁者若簫史弄玉吹以引鳳者乃古編簫形如鳳翼按誠齋雜記云宣王之末史籍散亂簫仙能文著本末以備史之不及人以史稱之實無名也

首陽

杜篤首陽山賦厥孤竹作藩北湄少名叔齊長曰伯夷吳旦生曰莊綽雞肋編謂太史公作伯夷傳但云伯夷叔齊孤竹君之二子也而論語音注引春秋少陽篇謂伯夷姓墨名允一名元字公信叔齊名智字公逹夷齊諡也吾衍閒居錄云孤竹君姓墨【音眉】名臺【音怡】初見孔叢子注中子名伯遼見周曇詠史詩注伯當作仲陶南村謂若如吾說則伯夷叔齊似又是名非諡按今之盧龍故孤竹也城西有伯夷叔齊祠嘉靖中王世貞奉使過此爲作弔夷齊辭然論語注以蒲阪爲首陽統志云首陽在蒲州卽禹貢雷首山也石曼卿詩恥生湯武干戈日寧死唐虞揖讓區蓋蒲阪舜都也又阮瑀弔伯夷云適彼洛師瞻彼首陽敬弔伯夷則首陽乃在洛陽矣河南志云言首陽者五處未知孰的

偃蓋

上官遜松賦莫不對偃蓋以瀟灑仰山云而揺曵吳旦生曰抱朴子天陵偃蓋之松大谷倒生之栢凡此諸朩皆與天齊其長與地齊其久玉防云千載松栢樹枝葉上杪不長望如偃蓋其中有物如靑牛靑羊人服皆萬嵗廣博物志云鶴千嵗棲於偃蓋松據此則偃蓋自是神異之品杜詩所謂欲存老蓋千年意也廣志雲松命根遇石則偃所謂樓松也恐非

鐘虡

張衡西京賦洪鐘萬鈞猛虡趪趪負筍業而余怒乃奮翅而騰驤

吳旦生曰梓人爲簨虡天下大獸五脂者膏者臝者羽者鱗者宗廟之事脂者膏者以爲牲臝者羽者鱗者以爲筍虡外骨內骨卻行仄行連行紆行以脰鳴者以注鳴者以旁鳴者以翼鳴者以股鳴者以胸鳴者謂之小虫之屬以爲雕琢故擊其所懸而由其虡鳴小首而長摶身而鴻若是者謂之鱗屬以爲簨初學記云鐘磬各有筍虡寫鳥獸之形大聲有力者以爲鐘虡淸聲無力者以爲磬虡漢郊祀志師古注云虡神獸名也懸鐘之朩刻飾爲之因名曰虡也平子蓋言虡力猛怒能勝筍業而如欲飛馳耳

班固東都賦於是發鯨魚鏗華鐘薛注雲海中有大魚曰鯨海邊又有獸名蒲牢蒲牢素畏鯨鯨魚擊蒲牢輙大鳴凢鐘欲令聲大者故作蒲牢於上所以撞之者爲鯨魚之狀何晏景福殿賦華鐘杌其髙懸悍獸仡以儷陳

井幹

張衡西京賦井幹疊而百層

吳旦生曰班固西都賦攀井幹而未半按漢書武帝立井幹樓髙五十丈又觀鄴中記魏武於鄴城西北立三防中名銅雀臺南名金虎臺北名冰井臺水經注云銅雀臺髙十丈有屋一百一間金虎臺髙八丈有屋一百九間冰井臺亦髙八丈有屋一百四十五間左思魏都賦曰三臺列峙而崢嶸者也謝朓詩繐帷飄井幹注云銅雀臺一名井幹樓余按銀牀謂之井幹其形四角或八角蓋井上朩欄也其樓若井幹之形故名

賦中又云蔕倒茄於藻井注藻井當棟中交朩方爲之如井幹也按山節藻棁蓋藻非特取其文亦以禳火今藻井取象於此風俗通云殿堂宮室象東井形刻作荷菱荷菱水艸也所以厭火與此同義左思魏都賦綺井列防以懸蔕注以板爲井形飾以丹靑如綺也夢溪筆談云屋上覆橑古人謂之綺井亦曰藻井又謂之覆海今謂之鬭八吳人謂之罳項楊升庵云今俗謂天花板也

四宮名

張衡西京賦馺娑駘蕩燾奡桔桀枍詣承光睽罛庨豁吳旦生曰注馺娑駘蕩枍詣承光並臺名潘嶽西徵賦縈馺娑而欵駘蕩枍詣而轢承光注皆防名班固西都賦經駘蕩而出馺娑洞枍詣以與天梁注又云馺娑駘蕩枍詣承光四殿名天梁宮名余以爲注家之皆妄而未審四者皆宮名也按三輔黃圖云馺娑宮馺娑馬行疾貌馬行迅疾一日之間徧宮中言宮之大也說文馺馬行相及也方言馺馬馳也郭璞云馺索答反【娑字有兩音一葉索可反徐陵云陪遊馺娑聘纎腰於結風長樂鴛鴦奏新聲於度曲是也一葉先河反揚雄羽獵賦神明馺娑漸防太液是也】

三輔黃圖云駘蕩宮春時景物駘蕩滿宮中也江總詩春心旣駘蕩謝朓詩春物方駘蕩注云駘蕩猶施散也【李君實云駘蕩狀其緩行以狥景物之華狀其促轡以周道裏之廣悉倚馬命名奇甚金壺字考云駘音待】

三輔黃圖云枍詣宮枍詣朩名宮中美朩茂盛也詞林海錯一作枍栺枍音翳楊升庵云枍詣殿漢本榽橀殿蓋二朩所構因以爲名如長楊五柞之例枍詣文選假借字耳爾雅注引齊諺上山斫檀榽橀先彈二朩與檀相似也

漢宮闕名載長安有承光宮漢書本傳云順帝擢種暠監太子於承光宮

邪贏

張衡西京賦何必昏於作勞邪贏優而足恃

吳旦生曰言市販之人不必勉於作勞其邪僞之利自饒而足恃也杜子美述古云所務谷爲本邪贏無乃勞蓋本此一作嬴一作羸非是殊不知贏之爲言利也

九百

張衡西京賦匪惟翫好廼有祕書小說九百本自虞初吳旦生曰五臣注小說醫巫厭祝之術凢有九百四十三篇言九百舉大數也蘓東坡作艾子有云彭祖八百嵗其婦哭之以九百者尙在也李方叔謂俗以憨駱駝爲九百豈可筆之文字間坡因舉西京賦及注語以告之方叔後讀文選見其注始嘆坡之精通【陳后山云世人以癡爲九百謂其精神不足也朱彧云靑州王大夫爲俚詞獻其季父爲靑掾者他日見其子謝之其子日大人九百亂道玷凟髙明蓋精神不足爲九百豈以一千卽足數耶汪司業云九百艸書喬字也】

虞初洛陽人明醫術事漢武帝時乘馬衣黃衣號黃衣使者其說亦號九百以其能通小說家書也方萬里挽王防禦云溫飽逍遙八十餘稗官原是漢虞初世間事皆能說天下鴻儒有不如聳動九重三寸舌貫穿千古五車書哀江南賦箋成傳從此韋編鎖蠧魚蓋防禦在宋亦以說書供奉得官耳

度曲

張衡西京賦度曲未終雲起雪飛

吳旦生曰李善注引漢書元帝自度曲臣瓉云歌終更授其次謂之度曲此音義引以注西京賦極確而瓉以此注漢元帝贊則失之矣按度之音義有二其一度徒故切乃度次之度謂歌曲也如宋玉笛賦度曲羊腸杜甫泛江詩翠眉縈度曲與此度字同故謂注西京賦極確其一度大各切乃隠度之度非謂歌曲也漢元帝紀贊云自度曲被歌聲應卲注自隠度作新曲因持曲以爲歌詩聲也師古以應說爲是如唐書段安節善樂律能自度曲又與此度字同故謂瓉之注漢元帝贊則失



張衡東京賦淵遊

吳旦生曰五臣注類郭璞謂靈能鳴則此屬鳴者也說文以胸鳴其音如皷非是按考工記梓人刻畫祭器狀諸虫有以胸鳴者有以胃鳴者是胃鳴之虫字林云大似蝟則知似蝟乃以胃二字寫悞

謻門

張衡東京賦謻門曲榭

吳旦生曰注謻門冰室門也夢溪筆談云按字訓謻別也東京賦但言別門耳故以對曲榭非有定處也余觀劉曜傳云未央朝寂謻門旦開石林燕語云眞宗時內香藥庫在謻門外則是門名也說文周景王作洛陽謻臺【尺氏切】帝王世紀云洛陽南宮謻防周人名曰逃債防則又防名也陸士龍與兄書云曹公所爲屋折其謻堂不可壊直以斧折之則又堂名也劉孝綽詩反景照謻塘則又塘名也【按謻臺一作誃臺又作簃臺謻塘又作誃塘又作夷塘】

集韻謻字或作簃以爲宮室相連之稱

朱子楚辭辯證云無朩謂之臺有朩謂之榭一云凡屋無室曰榭說文乃雲臺觀四方而髙者榭臺有屋也說文與二說不同然以春秋宣榭火觀之則榭有屋明矣

龍

張衡東京賦日月防於龍卹民事之勞疚

吳旦生曰丁遘反賈逵云龍尾星也國語觀射父對楚昭王曰日月防於龍土气含収天明昌作百嘉備捨國家於是乎蒸嘗月令孟冬日在尾蓋十月時也民勞於嵗事故天子當此時湣防勞來之

汃

張衡南都賦砏汃輣軋

吳旦生曰注謂波相激之聲余按爾雅西至於邠國謂之四極朱晦翁云邠國近在秦隴非絕逺之地然說文引爾雅曰西至汃國謂西極汃府巾切西極之水也又汃月之諺汃讀爲怕平聲東方朔傳隠語云令壺齟老栢塗塗與汃同文加切解云塗者漸洳徑也魏文帝愁霖賦塗漸洳以沈懘潦淫衍而橫湍栁子厚詩善幻迷水火齊諧笑栢塗蓋用此觀禹貢厥土惟塗泥小雅雨雪載塗乃雨濕泥濘之義爾雅十二月爲畢塗月

折盤

張衡南都賦結九秋之增傷怨西荊之折盤

吳旦生曰陸機日出東南隅行丹唇含九秋妍迹陵七盤按九秋曲名七盤楚舞言歌舞兩絕也衡賦二語似與機同意李善注亦謂西荊楚舞也折盤舞貌余按衡賦所云折盤乃取盤旋之義然盤字古作槃其義有二蓋又有槃舞也張衡七槃舞賦云歷七槃而縱躡卞蘭許昌宮賦云興七槃其疊奏王粲七釋云七槃陳於廣庭鮑昭詩云七槃起長袖凢此皆謂用槃七枚而舞耳梁魏有舞槃伎宋書樂志曰槃舞漢曲也漢世惟有柈舞而晉加之以杯言接杯槃於手上而反覆之以不墮爲工也非取盤旋之義

仁裏

張衡思賦匪仁裏其焉宅兮匪義迹其焉追

吳旦生曰論語裏仁爲美擇不處仁本以爲鄰里之裏簡擇之擇也乃賦注引之作裏仁爲美擇不處仁謂裏宅皆居也葉石林云以擇爲宅則裏猶宅也蓋古文云然今以宅爲擇而謂裏爲所居乃鄭氏訓解而何晏從之當以古文爲正胡致堂雲裏居也居仁如裏安仁者也

飛遁

張衡思賦文君爲我端蓍兮利飛遁以保名

吳旦生曰周易遁卦肥遁無不利子夏曰肥饒裕也肥字古作與古蜚字相似卽今之飛字後世遂攺爲飛字故本義作肥遁而引用者多作飛遁九師道訓云遁而能飛吉孰大焉曹植七啟雲飛遁離俗平子善易解故此段竟以蓍體作賦亦奇蓋內爲艮外爲巽故曰歷眾山以周流兮翼迅風以揚聲上九變爲咸咸感也巽長女兌少女故曰二女感於崇嶽兮三至五爲幹幹爲冰故曰或冰折而不營四至乾變爲兌故曰天蓋髙而爲澤兮髙者可下故誰雲路之不平幹爲玉故曰勔自彊而不息兮蹈玉階之峣崢

郎濳

張衡思賦尉龎眉而郎濳兮逮三葉而遘武

吳旦生曰顏駟老於郎署歷漢文景至武帝擢防稽都尉故謂三葉今作馮唐用由左太衝詩悞也蓋郎濳字甚佳宋周煇自郎遷卿久阨以咨投秦檜有云郎久濳於省闥卿尙少於朝班檜亟賞之蘓東坡詩莫嘆郎濳生白髮聖朝求舊鄙鳶肩

咎繇

張衡思賦咎繇邁而種徳兮樹徳懋於英六

吳旦生曰史記禹本紀云臯陶卒封臯陶之後於英六按文選注英六至楚末始滅然觀英布封九江王復都於六蓋以布自謂臯陶後也漢髙末年布反始滅亦見種徳之餘慶矣自左傳臧文仲聞六蓼防曰臯陶庭堅不祀忽諸而後人悞以臯陶眞不祀遂爲刑官無後之說得平子賦語可破其疑【抱朴子謂伯益卽臯陶子非是按伯益卽伯翳乃大業之子其後爲秦】

咎繇卽古臯陶字書經作臯陶漢武帝本紀作咎繇他或作臯繇按周禮追師注步揺作步繇魏鐘繇字元常取咎繇陳謨彰厥有常之義世說庾翼謂鐘防曰何以望君遙遙不至又司馬景王問鐘毓曰臯繇何如人皆舉其父諱戲之可證

蘤

張衡思賦歌曰天地絪緼百卉含蘤

吳旦生曰蘤古花字五臣本妄攺爲含葩殊不知花者艸朩之葩也而非葩字卽花字按蘤呼切班固傳摛藻如春蘤是也葩披巴切張衡西京賦披紅葩之狎獵是也兩字自有別五臣未辧觀王勃采蓮賦紅葩絳蘤電爍千里蓋其一句並用冣有分別

丰隆列缺云師凍雨

張衡思賦丰隆軒其震霆兮列缺其照夜云師以交集兮凍雨沛其灑途

吳旦生曰霻霳雷師水經作封隆穆天子傳封丰隆之塟以詔後世郭璞云丰隆筮師禦云得大壯卦遂爲雷師淮南子云季春三月丰隆乃出以將其雨抱朴子云故聾瞽在乎形器則不信丰隆之與象矣列缺電也司馬相如大人賦貫列缺之倒景服防雲天閃也元命苞云噬嗑列缺摶防磹灼傳曰列缺摶雷之動也防磹灼電之耀也【防音綫磹音店太平廣記月支獻猛獸兩目如天防碑之炎光】

文選注云諸家皆以丰隆爲云師此賦別言云師明丰隆爲雷也余觀屈原九章云願寄言於浮雲兮遇丰隆而不將王逸注云師徑逝不我聽也世以丰隆爲云師當亦由此耶

爾雅暴雨謂之凍郭璞注云今江東呼夏月暴雨爲凍雨凍同東西之東離騷云使凍雨兮灑塵杜子美枯柟詩凍雨落流膠

碌碌

馮衍顯志賦馮子以大人之徳不碌碌如玉硌硌如石吳旦生曰老子不欲碌碌如玉落落如石馮賦用此王弼以爲琭琭然唐韻以爲娽娽王逸九思云哀世兮睩睩莊子漁父云祿祿而受變於俗史記毛遂云公等錄錄漢書蕭何贊當時錄錄未有奇莭顏師古注云錄錄猶鹿鹿言在凡庶之中也馬援傳云今更共陸陸則是一字而八變其體

丸

馬融長笛賦丸梴雕琢

吳旦生曰注丸折也按韓詩外傳松栢丸丸薛君注云丸取也蓋取而伐斵之使其圓且澤故曰丸丸則訓折者與取同義楊升庵謂山海經鳳卵作鳳丸又建朩其葉如羅其實如欒欒卽卵也古字丸卵欒皆通何也彈丸之形如雞之卵故卵可借丸梓人伐材謂之欒削其刻朩爲鳥獸形者曰雕欒匠謂欒削其朩丸如卵也此升庵以訓詩松栢丸丸謂毛氏解丸丸爲直恐非然以訓賦之丸梴更切蓋丸梴雕琢刻鏤鑽笮合言之皆所以成器也

簻

夢溪筆談曰馬融長笛賦裁以當簻便易持李善注簻馬策也裁笛以當長簻便易持此謬說也笛安可爲馬策簻管也古人謂樂之管爲簻故潘嶽笙賦云修簻內辟余簫外逶裁以當簻者余器多裁眾簻以成音此笛但裁一簻五音皆具當簻之工不假繁猥所以便而易持也西溪叢語曰據說文簻撾並音張反箠也不聞以簻爲樂管潘嶽笙賦乃用檛字云修檛內辟注云修長檛大辟開也自與簻字不同言人裁之以當馬防言易執持而復可吹也牽彊爲說殊無義理

吳旦生曰馬策之說固非蓋本文使易持夢溪作便易持恐悞然余觀選注笛賦云簻管也古人謂樂之管爲簻又選注笙賦云修檛長管也余簫眾管也兩注自甚明確況長管正所謂長笛也字異而器同又何支說之有

按周禮笙師掌教龡竽笙塤籥簫箎管鄭司農謂箎七孔音池杜子春謂讀爲蕩滌之滌五孔卽笛之古字也馬融之所謂長笛者本四孔京房加一孔於下爲商聲沈約宋書所云京房備其五音也觀李善於賦題下注云七孔長一尺四寸此乃今之橫笛在鼓吹曲謂之橫吹而以此注人截竹之笛此眞謬說蓋笛與雅笛不同器也文獻通考云唐之七星管古之長笛也其狀如箎而長其數盈尋而七竅顧況七星管歌曰龍吟四澤欲興雨鳳引九雛驚宿烏余以爲亦悞認耳

荷

王延壽魯靈光殿賦荷天衢以元亨

吳旦生曰易經何天之衢程子雲天之衢亨誤加何字朱子云何天之衢何其通逹之甚也讚之也王晦叔云何當作行惟梁武帝以何作荷負也乃與延壽同余深契其言此與詩商頌何天之龍作荷天之寵同一防趣又班媫妤自悼賦何性命之淑靈注云何任也負也

歷代詩話卷十四

欽定四庫全書

歷代詩話卷十五

歸安吳景旭撰

丙集上之下

賦

宓妃

曹植洛神賦臣聞河洛之神名曰宓妃

吳旦生曰屈子天問妻彼雒嬪蓋言羿夢與洛神宓女交也子建攺賦而名洛神倘亦有托於此乎宓妃一作虙妃離騷求虙妃之所在注云虙妃伏羲氏女溺洛水而死遂爲水神一作宓妃劉向九嘆云迎宓妃於伊雒按說文虙房六反虎行貌宓美畢反安也集韻虙與伏同虙犧氏蓋姓也宓與密同亦姓也俗作密非是顏子推云宓字本從虍虙子賤卽伏犧之後濟南伏生又子賤之後則知虙伏古通用俗書作宓或加山而轉爲密者耳

祓除

劉楨魯都賦素秋二七天漢指隅人胥祓除國子水嬉吳旦生曰野客叢書云觀漢書八月祓於灞上劉楨賦又用七月十四日因知漢人祓除亦有在秋間者不必春暮自漢以前上已不必三月三日必取已日自魏以後但用三月三日不必已也然余觀漢禮儀志三月上已士流祓禊飲酒於東流則是漢仍於三月用已日但不拘三日魏定於三日不拘用已爾後見楊升庵云禊有春禊秋禊王右軍蘭亭修禊此春禊也馬融西第頌云西北戍亥石承輸蝦蟇吐瀉庚辛之域劉楨魯都賦素秋二七天漢指隅人胥祓禳【原本作祓除升庵攺爲祓禳想以除與隅韻腳有妨也然古韻正不拘此齊都賦靑陽季月上除之良無小無大祓於水陽蓋取除不祥之義謂上已爲上除也依原本作祓除爲是】國子水嬉此七月十四日指秋禊也

登樓

王粲登樓賦挾淸漳之通浦兮倚曲沮之長洲背墳衍之廣陸兮臨臯隰之沃流北彌陶牧西接昭丘蕐實蔽野黍稷盈疇

吳旦生曰王仲宣避難荊州依劉表作登樓賦後人因稱爲仲宣樓五臣注謂登江陵城樓而有此作王弇州仲宣樓記云江陵有仲宣樓後襄陽有樓亦曰仲宣而周紹稷修楚乘斷以屬之襄陽其防以劉表始至宜城討平諸賊北據漢川以臨中土幾十五年而其子琮始降曹氏蓋終始不離襄陽而江陵特其支郡仲宣之依表爲幕下參佐不應去襄陽而登江陵之郡樓也盛之荊州記則直以爲當陽其所稱陶牧昭丘云江陵西有陶朱公冢又當陽東南七十里有楚昭王墓登樓則見之按張華志稱範蠡葬南郡之華容又云濟州平陰東陶公山山有陶朱公塜則所謂陶牧者未必確而楚昭王避吳去郢北徙鄀爲襄州之樂鄕其所謂昭丘者亦未必不在襄之近境也賦云曲沮注引地理誌漢水房陵東山沮水所出今房陵實爲襄壤邑而沮水至郢入江故不走江陵道然酈道元謂沮水南逕麥城西又南逕楚昭王墓東封麥城而據此賦語爲證則仲宣之所登者一而後人之所擬者三其在襄陽去賦事辭稍逺而於理爲近也

的

王粲神女賦施的兮結羽釵

吳旦生曰的子藥切藝文類聚作華的按釋名以丹注面曰的的灼也此本天子諸侯有羣妾者以次奉禦有月事者止而不禦重以口說故注此於面灼然而識也張景陽扇賦皎質皦鮮的防絳潘嶽芙蓉賦丹輝拂紅飛須垂的傅鏡賦防防的以發姿繁欽弭愁賦防圜的之熒熒

黃帝內經云女子二七而天癸至月事以時下史記云濟北王侍者韓女病月事不下又五王世家程姬有所避不願進妝樓記云紅潮謂桃花癸水也又名入月王建詩宻奏君王知入月【堯山堂外紀云陶谷奉使江南日韓熙載遣家伎奉盥匜及旦以書謝曰巫山之麗質初臨霞侵鳥道洛浦之妖姿自至月滿鴻溝舉朝不能防其辭熙載召家妓訊之云是夜忽當浣濯】

羣碎錄云絆孌婦人有汗也絆變月事也漢律云見姅變不得侍祠田子藝云防女未通老媼當絕故其字從半女

陽馬白間

何晏景福殿賦承以陽馬接以圓方又云皎皎白間離離列錢

吳旦生曰呂向注陽馬屋四角引出以承短椽者相連接或圓或方也此言誠是馬融西第頌騰極受檐陽馬承限卞蘭許昌宮賦覩陽馬之承阿亦謂此張銑注白間也以白塗之畫以錢文猶綺防靑之類此言有二失焉按白間卽今菱花【音格】則其亮處自生虛白非以白塗其上也杜子美詩白間剝畫虫漫叟詩話嘗以白間對黃裏【蔡邕獨斷雲黃屋者蓋以黃爲裏也雪浪齋日記云退之燈花詩所用黃裏事見前漢黃屋注中】又按列錢金釭【音工俗讀之音江非】也雋言云趙后傳壁帯往往爲黃金釭服防注釭壁中之橫帯也晉灼注以金環飾之也師古注璧帯璧之橫朩露出如帯者也於璧帯之中以金爲釭若車釭之形也據此則列錢乃與白間對舉言之者豈謂白塗之爲錢文哉如班孟堅西都賦金釭銜璧是謂列錢此其義益明呂延濟注金釭燈盞也鈿璧於中故言銜行列於室有似列錢蓋悞認金釭爲燈又譌壁字作璧附防舛錯此等注有悞後人不淺矣

歷代詩話卷十五

欽定四庫全書

歷代詩話卷十六

歸安吳景旭撰

丙集中之上

賦

金馬碧雞

左思蜀都賦金馬騁光而絕景碧雞倐忽而曜儀吳旦生曰金馬山在雲南府城東碧雞山在雲南府城西漢宣帝時方士言益州有金馬碧雞可祭禱而致乃遣王褒入蜀求之

滇略記云古阿育王有龍馬三子皆欲之王意在季子以轡私授之縦馬逸乃下令三子捕得者以馬與之長子意馬渴必飲滇池仲子意馬必過甸中伺而邀之俱不獲季子往東松林以轡引馬遂獲之二子恥之長沒於碧雞山下爲神仲沒於巖頭曰上甸景帝季亦沒於松林卽金馬景帝也

鈲摫

左思蜀都賦藏鏹巨萬鈲摫兼呈

吳旦生曰方言梁益之間裁木爲器曰鈲【劈歷反】裂帛爲衣曰摫【音規皆折破之名也】蓋言卓鄭之隆富也謝靈運山居賦銅陵之奧卓氏充鈲摫之端

肸蠁

左思蜀都賦景福肸蠁而興作

吳旦生曰肸蠁蚊類濕生虫也羣望之如气之布寫言景福之興有如此虫羣飛而多也說文蠁知聲虫也爾雅圓格虫蠁郭璞云蛹虫廣雅土蛹也金壺字考云肸黒乙切蠁音向毛晃云古響字作向晉大夫羊舌肸字叔向左傳釋文音香兩切取肸向響布之義漢書天文志作鄕莊子作向揚雄甘泉賦作薌漢作防又作又作吳都賦芬馥肸蠁上林賦鬱鬱霏霏眾香發越肸蠁布寫防薆咇茀司馬彪云肸過也芬芳之過若蠁之布寫也杜篤祓禊賦蘭蘇肸蠁感動情魂揚雄羽獵賦蠁曶如神

東風

左思吳都賦東風扶畱

吳旦生曰注東風艸名何燕泉云郴之桂陽產風葉充茗飲能愈頭風亦可浸酒性微熱楊升庵云玉篇作菄風卽此也郴桂在三國屬吳則吳都賦東風爲此物無疑蓋旣以爲艸也後觀詞林海錯云菄風菜名通作東字天中記云東風菜陸生置肥肉作羮味如酪香气如馬蘭統志云肇慶府出斷續藤一名東風菜食物本艸云東風菜味甘寒無毒此菜生平澤莖髙二三尺葉似杏葉而長先春而生故有東風之號則又列於菜矣元遺山詩流年又見東風菜樂土空懷北斗城

注扶畱藤也余按異物志云古賁灰【卽牡蠣灰】與扶畱檳榔三物合食乃善也俗曰檳榔扶畱可以忘憂楊升庵云檳榔蔞子名扶畱藤本艸注以蒟醬爲檳榔蔞子非也一統志作浮畱藤出雷州海康

長洲

左思吳都賦佩長洲之茂苑

吳旦生曰元和郡縣誌謂苑在長洲縣西南七十里此悞認吳都賦之長洲以爲蘇州之長洲縣矣殊不知長洲以縣名自唐武后時始豈晉左思之所云耶按漢郡國志廣陵郡東陽縣有長洲澤吳王濞都廣陵其太倉在此東陽今盱眙縣故漢書枚乘說吳王云圈守禽獸不如長洲之苑服防注謂吳苑韋昭注謂長洲在吳東蓋指廣陵之吳也隋虞綽撰長洲玉鏡乃煬帝在江都所作梁元帝覽賦巳築長洲之苑復實海陵之倉唐虞世南詩髙臺臨茂苑飛閣跨澄江亦可證

升越

左思吳都賦焦葛升越弱於羅紈

吳旦生曰越艸名蒲屬可緝爲布越絕書白越細布也後漢馬后傳白越三千端潛夫論葛子升越筒中女布盛之荊州記秭歸縣室多幽閒其女盡織布至數十升謂之升越

荀子貨財粟米者彼將日月棲遲薛越之中野我今將蓄積並聚之於倉廩賈閏甫謂李密雲民以食爲天而有司曽無愛惜屑越如此通鑑注屑越猶言狼籍而棄之也薛越注不解今知皆艸也謂其棄於艸間

吳鉤

左思吳都賦吳鉤越棘

吳旦生曰吳越春秋闔閭作金鉤有人殺其二子以血釁金遂成二鉤獻於王王舉眾鉤示之何者是也鉤師呼二子之名曰吳鴻扈稽我在於此二鉤飛著父之胸王大驚此所謂吳鉤也玉堂閒話云吳鉤者刀彎故名今南蠻名之曰葛黨刀此則以吳鉤爲刀矣杜子美詩含笑看吳鉤注云吳王劍名鮑昭詩錦帶佩吳鉤注云劍類此又以吳鉤爲劍矣然觀李益詩腰懸錦帶佩吳鉤【全用鮑昭句】李涉詩腰佩吳鉤位飛將韓翃詩結東佩吳鉤李白詩吳鉤雙雪明按此皆言佩環之類非刀劍也吳越春秋薛燭善相劍越王取純鉤示之燭曰觀其文如列星之行此純鉤也然則作劍用者宜舉純鉤不宜舉吳鉤爾

猩猩

左思吳都賦猩猩啼而就擒笑而被格

吳旦生曰周禮王防狌狌若黃狗人面能言【一作生生】山海經狌狌知人名其爲獸如豕而人面禮記猩猩能言不離走獸爾雅猩猩小而好啼廣志云猩猩似狟聲如小兒啼不聞其言出交阯封溪縣水經注云武平封溪縣有獸曰猩猩猿形人面容顏端正善與人言音聲妙麗如婦人對語聞之無不酸楚孫卿子云猩猩能言笑亦二足無尾呂氏春秋云肉之美者猩猩之唇淮南子雲歸終知來猩猩知往郭璞讚云能言之獸是謂猩猩厥狀似猴號音若嚶

周禮王防費費其形人身反踵自笑笑則上唇翕其目食人注費費曰梟羊張衡圖云梟羊喜獲先笑後悲漢書注云嘄陽費費也揚雄羽獵賦蹈飛豹羂嘄陽山海經梟陽國在北胊之西其爲人人面長唇黒身有毛反踵見人笑亦笑左手操管注雲海內經謂之贑【音感】巨人今交州南康郡深山中皆有此物也南康有贑水以有此人因以名水郭璞讚云狒狒怪獸被髮操竹獲人則笑唇蔽其目終亦號跳反爲我戮物類相感志云狒狒出西南蠻本艸云宋建武中安昌縣主簿韋文禮進雌雄二頭帝曰聞能負千鈞何能致之彼土人丁鑾進曰見人喜笑則上唇掩其目人以釘釘著額上任其奔馳候死而取之按廣韻作�說文作周成王時州靡國獻爾雅作狒玉篇音扶沸反李賀詩作許渾詩又作

巴蛇

左思吳都賦屠巴蛇出象骼

吳旦生曰楚辭一蛇吞象厥大何如山海經巴蛇吞象三嵗而出其骨君子服之無心腹之疾潯江記羿屠巴蛇於洞庭其骨若陵故曰巴陵則知古人下筆卽一屠字亦必有出也

宿

左思吳都賦思假道於丰隆披重霄而髙狩籠烏兔於日月窮飛走之棲宿

吳旦生曰此宿字音秀與狩葉乃是借韻耳搜采異聞錄云二十八宿宿音秀若考其義則止當讀如本義釋名云宿宿也言星各止住其所也說苑辧物篇雲天之五星運气於五行所謂宿者日月五星之所宿也避暑錄話云二十八宿謂之舍或謂之宿宿者止其所居也論衡云二十八宿爲日月捨猶地有郵亭爲長吏廨矣晉天文志云四布於方各七爲二十八捨據此則宿當音肅按史記律書注亦作秀肅二音陰符天發殺機移星易宿地發殺機龍蛇起陸又古語知星宿衣不覆觀宿與陸覆葉則其音肅明矣

三江

左思吳都賦觀魚乎三江

吳旦生曰韋昭云吳松江錢塘江浦陽江郭璞云岷江浙江松江王安石云一江自義興一江自毘陵一江自吳縣顏師古云北江中江南江蘇東坡云岷山之江爲中江嶓冡之江爲北江豫章之江爲南江曽氏云北江中江皆禹所導南江乃其故道故經不之志吳地記雲松江東北行七十里得三江口東北入海爲婁江東南入海爲東江並松江爲三史記正義云三江者在蘇州東南三十里名三江口一江西南上七十里至太湖名曰松江古笠澤江一江東南上七十里白蜆湖名曰上江亦曰東江一江東北下三百餘里入海名曰下江亦曰婁江於其分處號曰三江口蓋眾說紛紛要當以此爲正

緑醽

左思吳都賦飛輕軒而酌緑醽

吳旦生曰緑醽當作淥酃湘中記云衡陽縣東有酃湖周二十里深八尺湛然緑色土人取以釀酒其味醇美晉武平吳始薦酃酒於太廟荊州記杜佑云衡州衡陽縣漢酃地孟康云酃音零又雲淥水出豫章郡康樂縣其間有井官取水爲酒與湘東酃湖年常獻之世稱酃淥酒鄒陽酒賦云其品類則沙洛淥酃程鄕若下

龍城錄云魏徴能治酒有名曰醽淥翠濤常以大金甖內貯盛十年飲不敗其味卽世所未有太宗有詩賜公云醽淥勝蘭生翠濤過玉薤公釀此酒得大宛之法司馬遷所謂富人藏萬石蒲萄酒數十嵗不敗者乎

洗兵

左思魏都賦洗兵海島刷馬江洲

吳旦生曰說苑武王伐紂風霽而乘以大雨散宜生諌曰此非妖與王曰非也此天洗兵也六韜武王問太公輜車至軫何也對云洗甲兵也魏武兵要云大將將行濡衣冠是謂洗兵梁簡文詩洗兵逢驟雨送陣出黃雲杜子美洗兵馬行安得壯士挽天河淨洗甲兵長不用皆本周武語也裴行儉碑云洗兵諾眞之水刷馬艸心之山直是脫胎左賦矣

二嬴

左思魏都賦億若大帝之所興作二嬴之所曽聆吳旦生曰虞喜志林秦穆公夢之天帝所奏鈞天廣樂賜以金策祚世之業當時有諺曰天帝醉秦暴金誤隕石墜張衡西京賦昔者大帝恱秦繆公而覲之饗以鈞天廣樂帝有醉焉乃爲金策錫用此土而翦諸鶉首【自井至栁謂之鶉首之次秦之分野】庾信哀江南賦以鶉首而賜秦天何爲而此醉李商隠詩自是當時天帝醉不闗秦地有山河此則秦事也趙簡子亦曽夢天帝奏鈞天廣樂而趙與秦同祖故云二嬴

餘糧

野客叢書曰晉左思賦餘糧棲畆而弗收後晉幹寶宋劉裕皆有是語近時塲屋中用南史劉裕所言出處出餘糧棲畆省題詩而不及左思是失所先後矣又考此語非始於思在思之前蓋嘗有是言矣觀蔡邕集中胡公碑云餘糧棲於畎畆知左思此語祖邕也

吳旦生曰觀子思子云東戶季子之時道上雁行而不拾遺餘糧宿諸畆首則知此語在漢以前有之何止左思魏都賦也

歐陽詹頌云賸【音盛】蔬云矗【音搠】以委圃餘糧嶽峙而棲畆注言如鳥之棲宿也

房子

左思魏都賦緜纊房子

吳旦生曰曹操夫人與楊彪夫人書送房子官綿百斤【古文苑作官錦悞】晉陽秋有司奏調房子睢陽綿武帝不許隋圖經云常山髙邑縣房子城出白土細滑膏潤可以塗飾兼用之濯綿可致鮮潔一名赤石岡水經注云房子城西出白土細滑如膏可用濯綿色奪霜雪光彩鮮防異於常綿俗以爲美談言房子之纊也抑亦蜀之濯錦江矣嵗貢其緜以充禦府梁元帝覽賦飛新梅於倡粉拂輕絮於房綿

夥夠

左思魏都賦繁富夥夠非可單究

吳旦生曰方言齊宋之郊楚魏之際曰夥【音楇】陳涉世家云涉故人嘗與庸耕者入宮見宮殿帷帳客曰夥頤涉之爲王沈沈者注楚謂多曰夥頤廣雅夠多也今人謂多曰夠少曰不夠是也移音遘與究葉五臣注作平聲讀誤

云防

潘嶽籍田賦云防晻藹

吳旦生曰注云防幡也司馬相如上林賦載云防注云防罼也前有九流云罼之車按齊陳梁書儀衛有旄頭云防宋志魏命晉王建天子旌旗置旄頭云防徐廣注云防疑是罼防詩序云齊侯田獵罼弋徐爰雲天文畢昴之中謂之天街故車駕以罼防前引畢方昴員因其象星經昴一名旄頭故使執之者冠皮毛之冠也沈約謂罼网旄頭周禮不載此非古制然則所謂罼网卽云防唐李乂詩麗日祥煙承防罼輕荑弱艸借衣簮

脫臏

潘嶽西徵賦築聲厲而髙奮狙潛鈆以脫臏

吳旦生曰史稱荊軻之客髙漸離變姓名以擊築事始皇乃置鉛築中擊之王充論衡云漸離擊築擊秦王中臏秦王病瘡死此秦史所諱故史記不及載潘賦乃用論衡故實也狙伺候也脫臏言脫去王之膝蓋也

野蒲

潘嶽西徵賦野蒲變而成脯苑鹿化以爲馬

吳旦生曰銑注謂趙髙欲爲亂恐羣臣不聽乃先設驗以蒲爲脯以鹿爲馬獻於二世羣臣言蒲言鹿者皆陰誅之困學紀聞云指鹿束蒲髙欲愚其君而不能愚子嬰古今注風俗通皆載蒲鹿二事自史記但載指鹿爲馬故今人知指鹿而不復知變蒲也【鄭禮器注云趙髙欲作亂或以靑爲黒黒爲黃民言従之至今語猶存也後漢崔琦對梁冀曰將使黃攺色馬鹿異形乎此語亦世罕知】

野客叢書云徵有二義有徵行有徵伐文字中有以東徵西徵爲名者不可不審如曹植東徵賦崔駰徐幹西徵賦班固傅毅北徵頌此皆述徵伐之徵非徵行之謂也如袁宏班昭東徵賦潘嶽西徵賦張纉南徵賦班彪北徵賦此正述徵行之徵非徵伐之謂也

彪

潘嶽秋興賦班鬢彪以承弁兮素髮颯以垂領

吳旦生曰五臣注彪發下垂貌李善注彪作髟音方料切庾信竹杖賦發種種而愈短眉髟髟而競長說文彪白黒發雜也此卽嶽序春秋三十有二始見二毛邪按蔡邕書邕早喪二親年逾三十巳見二毛王獻之攬鏡曰村野之人二毛俱催左思白髮賦𨿽有二毛河淸難俟

按周易巽爲寡發釋文云本作宣發黒白雜爲宣考工記車人之事半矩謂之宣注頭髮皓落曰宣孔氏云風落樹之華葉如人之少發

輟耕錄云人之年壯而發斑白者俗曰算發以爲心多思慮所致蓋發乃血之餘心主血血爲心役不能上防乎發也本艸云蕪菁子壓油塗頭能變蒜發亦作蒜

棗李

潘嶽閒居賦周文弱枝之棗房陵朱仲之李

吳旦生曰李善注周文房陵未詳五臣注房陵縣有李甚美仙人朱仲來竊食之其說皆不經按西京雜記云初修上林苑羣臣逺方各獻名果異樹有弱枝棗拾遺記云穆王東巡大騎之谷西王母與王共玉帳髙防進陰岐黒棗北極有岐峯之陰多棗樹百尋枝莖皆空實長二尺核細而柔百年一實夫岐乃周文所居當指此也

荊州記云房陵有好李廣志云有房陵李述異志云房陵定山有朱仲李園三十六所李尢果賦三十六園朱李是也山中有縹李大如拳者呼仙李李尢果賦如拳之李陸機果賦中山之縹李又云仙李縹而神李紅傅李賦房陵縹靑沈約詠李詩色潤房陵縹味奪寒水朱【按房陵卽今湖廣鄖陽府房縣】

萬壽

潘嶽閒居賦昆弟斑白兒童稚齒稱萬壽以獻觴咸一懼而一喜

吳旦生曰嶽言家居之時奉其母以行樂而得稱萬壽者古人懽慶之際上下通稱萬嵗初無避諱不知何時始専爲君之祝也馮驩燒債券民稱萬嵗藺相如奉璧入秦左右皆呼萬嵗韓非子巫覡之祝人曰使君千秋萬嵗之聲聒耳陸賈奏新語左右皆稱善呼萬嵗趙臣將兵助馮異軍中皆稱萬嵗馬援曰防被大恩紆被靑紫吏士皆稱萬嵗耿恭於戰圍中拜井得泉眾皆稱萬嵗馮魴降羣盜赦其罪皆稱萬嵗吳良嵗旦王望請上雅壽掾吏皆稱萬嵗甘寧斬魏將還作鼓吹稱萬嵗急就章有名鄧萬嵗顏注云猶千秋耳

浪孟

詞林海錯曰潘嶽賦防浪孟以惆悵若欲絕而復歸注浪孟失志貌又大聲也

吳旦生曰字學集要云孟莫更切勉也始也班固幽通賦盍孟晉以迨羣兮辰儵忽其不再注云孟勉也蓋勉其進而及時爲用則與失志之義反矣集韻引向秀云孟浪無取捨之謂則是浪孟卽孟浪意耶然孟浪之孟又音母朗切因記容齋三筆云孟字數義如孟侯孟孫孟春孟夏是最長最先之稱呂后本紀注引國語主孟防我索隠云孟者且也蜀王衍幸徐延瓊第於壁上戲書孟字蓋蜀中以孟爲不住也余將以此條補容齋所未備矣禮緯云嫡長曰伯庶長曰孟方言娋孟姉也郭璞注亦引外傳曰孟啖我是也論衡孟年少年也

防露

陸機文賦寤防露與桑間又𨿽悲而不雅

吳旦生曰楊升庵謂注引東方朔七諫楚客放而防露作此說謬矣楚客卽屈原忠諫放逐何得云不雅余觀文選注云防露桑間皆淫曲又謝莊月賦徘徊房露注云房露古曲也房與防古字通則是二注未嘗謬也防露者卽畏行多露之義

歷代詩話卷十六

欽定四庫全書

歷代詩話卷十七

歸安吳景旭撰

丙集中之中

賦

鷦螟大鵬

張華鷦鷯賦鷦螟巢於蚊睫大鵬彌乎天隅

吳旦生曰列子江浦之間生麼虫其名曰焦螟羣飛而集於蚊睫弗相觸也棲宿去來蚊弗覺也離朱子羽方晝拭眥揚眉而望之弗見其形防兪師曠方夜垂耳俛首而聽之弗聞其聲惟黃帝與容成子居崆峒之上同齋三月心死形廢徐以神視塊然見之若嵩山之阿徐以气聽砰然聞之若雷霆之聲觀此則知詩所謂噦噦其冥賦所謂蟭螟飛而風生蚇蠖而成響也

按宋玉曰鳥有鳳而魚有鵾莊子北防有魚其名爲鯤化而爲鳥其名爲鵬崔譔云鵬音鳳又按說文云古文鳳象形鳳飛羣鳥従以萬數故以爲朋黨字宋莒公云朋字象鳳羽之形非兩月也余觀古字朋作�鳳作�朋及鵬皆古文鳳字張舜民不知此義漫謂白氏六帖錄禽遺大鵬蓋白旣錄鳳不復錄鵬爾

西

楊升庵曰嵇康琴賦春蘭被其東沙棠植其西音先葉涓子宅其陽玉醴湧其前趙壹窮鳥賦幸賴大賢我矜我憐昔濟我東今振我西魏明帝涼風夕起悲彼秋蟬變形易色隨風東西曹子建飛蓬篇驚飈接我出故歸彼中田當南而更北謂東而反西又尙書大傳西方者遷方也萬物遷落也前漢志少陰者遷方漢樂府象載瑜白集西食甘露飲榮泉文選注西施作先施史記先兪山卽西隃也

吳旦生曰賦中此四其字指椅梧而言也椅梧桐也下又云云防其上翔鸞集其巓淸露潤其膚惠風流其間凡八其字皆指桐蓋經營其左右者皆神麗之物則桐之爲琴材必善矣按西字與前巓間葉則西音先蓋古音也升庵箋釋此等處固自不可冺滅禮記日出於東月出於西陰陽長短終始相巡以致天下之和西音先巡音沿和音桓

孫枝

嵇康琴賦云乃斵孫枝準量所任至人攄思制爲雅琴吳旦生曰銑注孫枝側生枝也按周禮注云孫枝之根末生者也蓋桐孫亦然風俗通云梧桐生於嶧山之陽巖石之上采東南孫枝爲琴聲極淸麗庾信詠樹詩楓子畱爲式桐孫待作琴陸防詩桂父舊歌飛絳雪桐孫新韻倚云東坡云凡朩本實而末虛惟桐反之試取其小枝削之皆堅實如蠟而其本皆虛世所以貴孫枝者貴其實也然則李長吉聽琴歌云嶧陽老桐非桐孫此非知琴者矣

水物

郭璞江賦玉珧海月土肉石華

吳旦生曰海物異記云江瑤柱厥甲美如瑤玉【玉音裕三字一句三句一韻】肉柱膚寸名江瑤柱侯鯖錄引此語謂瑤當作珧世人不用此珧字是未知耳今按此珧字乃自江賦中來也張樞言云四明海物江瑤柱第一王荊公曰瑤字當作珧如蛤蜊之類卽韓文公所謂馬甲柱也蘇東坡謂魯直詩文如蝤蛑江珧柱又言茘枝可比江珧柱皆作此珧字陸放翁云明州有二種大者江瑤小者沙瑤然沙瑤可種逾年則成江瑤矣王弇州云奉化四月間南風乍起江瑤毎一再上可得三四百枚或連嵗不上如蚌而稍大中肉腥而防不中口僅四肉牙佳耳長可寸許圓半之白如珂雪以嫩雞汁熱過之一沸卽起稍久則味盡矣甘鮮脆美不可名狀此所謂柱也

謝康樂詩揚帆采石華掛席拾海月議者以二句終是合盤而不知其用賦語也異魚圖贊雲海物正圓名曰海月指如搔頭有緣無骨臨海志雲海月大如鏡白色石華附石生肉可啖

土肉一作土納非是臨海志云純黒如小兒臂大長五寸重五六斤有腹無口目有三寸足大如釵脯堪炙食按此卽江鄰幾所稱廬州河次得一小兒手無指懼而埋之後以問人人曰白澤圖所謂封食之多力者也

石

郭璞江賦石應節而揚葩

吳旦生曰荀子東海有紫紶魚鹽紫紶卽石也江淹石賦又名紫【或作防非】謝朓詩紫煜春流此蚌蛤類也形如腳得春雨則生花故云應節揚葩王維送元中丞江淮轉運詩去問官珠俗來經石春【錢起集亦載此詩攺石作右卻悞】

一角九頭三足六眸

郭璞江賦若乃龍鯉一角奇鶬九頭有鼈三足有六眸

吳旦生曰山海經龍鯉陵居其狀如鯉異魚圖贊雲龍魚一角似鯉居陵候時而出神聖攸乘飛騖九域騎龍上升嘉靖中屠隆溟海波恬賦龍鯉一角而馴擾天吳九首而婆娑

海錄碎事云鶬音倉九頭鳥也白澤圖謂之蒼鸆帝鵠書謂之逆鶬韓詩外傳云孔子見之曰鶬也嘗聞河上人歌云鶬兮鴰兮逆毛衰兮一身九尾長兮則不言九頭而言九尾何也嶺表異錄云鴞名鵂鶹夜飛晝伏又名夜遊女又名車又名魚鳥其頭有九爲犬所噬一首常下血滴人家則凶故聞其聲則擊犬使吠以厭之荊楚嵗時記云姑獲夜鳴聞則捩狗陸長源辧疑志云名渠逸鳥每脰各生兩翅當飛時十八翼霍霍競進不相爲用至有爭抝折傷者山海經陽狂水西南流注於伊水中有三足鼈爾雅鼈三足曰能張衡東京賦能鼈三趾按左傳堯殛鯀於羽山其神化爲黃熊以入羽淵國語作黃能屈氏天問注云獸非入水之物故是鼈也東海人祭禹廟不用熊白及鼈爲膳豈鯀化爲二物乎束晢發防記鼈三足熊史記正義鯀之羽山化爲黃熊熊乃來切下三防爲三足也楊升庵云熊卽左傳黃能入寢之能字不知何據有三防之說余攷能有六音蓋十灰韻中有能字解云鼈三足也音囊來切其下不必有防也黃能音奴登切說文熊屬足似鹿能獸堅中故稱賢能而彊壯稱能傑也則其下亦不必防也若熊羆之熊在一東韻據紹興中永嘉有熊至城下倅謂熊於字爲能火宜愼火燭則下乃火字當從四防非三防矣易曰離爲鼈其亦昭象於火耶

爾雅注云君山上有池池中有六眼詞林海錯云嶺南欽州出六眼潛確類書云潮州府程鄕縣城西南有六目池按南宋明帝泰始間六眼見於東陽太守劉勰得之以獻唐睿宗先天間江州獻靈六眼足下有文宋太宗時萬州獻六眸東坡謔呂微仲久睡云唐莊宗同光中林邑國進六眼【庾闡揚都賦其中則有靈蛟白黿之族種繁六眸類丰三足劉禹錫楚望賦𨿽三趾與六眸時或加乎一目】

洞庭

郭璞江賦爰有包山洞庭巴陵地道潛達旁通幽岫窈窕

吳旦生曰注言洞庭地穴也在長沙巴陵今吳縣南太湖中有包山下有洞庭穴潛行水底無所不通號爲地脈又觀博物志云君山有道與吳包山潛通上有美酒數鬥得飲者不死周洪道云洞庭山在吳而洞庭湖乃在荊襄之間地形𨿽分而未嘗斷也蘇東坡亦嘗有此說張說洞庭詩地穴穿東武江流下西蜀然余謂地脈之潛通有如此而兩洞庭自是異地也蓋在吳者道書所謂林屋洞天是也在楚者山海經注所謂江湘沅三水共防於巴陵之洞庭故稱三湘是也雲麓漫抄云洞庭有山水之分吳中太湖內乃洞庭山楚之洞庭乃大湖連亙數州洞庭名同其判如此麈史雲松江有洞庭山韋蘇州皮陸唱和所言洞庭及蘇子美詩云笠澤鱸肥人膾玉洞庭橘熟客分金皆在吳矣今嶽州之南所謂洞庭者卽水經注云洞庭之陂乃湘水非江水蓋斥此湖耳比見嶽州集古今題詠刻石龕於嶽陽樓如韋蘇皮陸之屬皆在焉乃知地誌不可不考也

梢云

郭璞江賦梢云冠其防

吳旦生曰孫氏瑞應圖云梢云瑞云也人君徳至則出若樹朩梢梢然也宋史祥符元年封泰山十月壬辰天文院言紫雲如蓋黃雲如龍鳳靑雲如竹朩名梢云左思吳都賦梢云無以逾注引漢書天文志曰梢云見梢如樹也

栫

郭璞江賦栫澱爲涔夾潨羅筌

吳旦生曰皆取魚之具說文栫以柴朩壅也䢐悶切蜀中有魚栫之名詩經潛有多魚潛音涔小爾雅魚之所息謂之潛潛槮也水中魚捨也爾雅槮謂之涔李巡云今以朩投水中養魚曰涔孫炎云積柴養魚曰槮則栫卽涔也潛槮皆是物也

奇相

郭璞江賦奇相得道而宅神

吳旦生曰廣雅江神謂之奇相江記云帝女也卒爲江神蜀檮杌云古史震防氏之女竊黃帝珠泛江而死化爲此神卽今江瀆廟是也山海經云江瀆神生於汶川

防防

朩華海賦防防浩汗

吳旦生曰注防防廣大貌揚雄羽獵賦虓虎之陳従橫膠轕司馬相如上林賦張樂乎膠葛之防按防防膠轕膠葛其義同而若作樛嶱則悞矣杜子美自京赴奉化縣詠懷詩君臣畱歡娛樂動殷樛嶱王荊公攺刋爲膠葛字亦意其用上林賦中語乎

八朝偶雋云晉木虛孫興公齊張思光並作海賦噏波則洪連踧踖吹澇則百川倒流此虛之雄也舉翰則宇宙生風抗鱗則四瀆起濤此興公之雄也湍轉則日月似驚浪動則星河如覆此思光之雄也三賦措語無大懸絕融後以其賦示徐凱之凱之曰卿此賦實超虛但恨不道鹽耳思光卽求筆增曰漉沙搆白熬波出素積雪中春飛霜暑路

陰火

朩華海賦陰火潛然

吳旦生曰易澤中有火素問云澤中有陽焰注陽焰如火煙騰騰而起於水面蓋澤有陽焰乃山气通澤山有陰靄乃澤气通山也拾遺記云西海之西有浮玉山山下有穴穴中有水其色如火𨿽波濤灌蕩其光不滅是謂陰火顧況詩陰火暝潛燒戴叔倫詩古戍陰傳火蘇東坡遊金山詩是時江月初生魄二更月落天深黒江心自有炬火明飛焰照山棲鳥驚悵然歸臥心莫識非非仙竟何物注引物類相感志雲山林藪澤晦明之夜則野火生焉散布如人秉燭其色靑異乎人火

車渠

朩華海賦云車渠瑪瑙金積如山

吳旦生曰南海有車渠蛤屬也大者如箕背有渠壠如蚶殻故以爲器致如白玉尙書大傳曰文王囚羑里散宜生輩之江淮之浦取大貝如車渠陳於紂庭鄭康成解之爲渠車罔也程大昌引此謂不知車渠何物車者車也渠者轍迹也孟子城門之軌是也則二公不識海物耳余觀郭璞江賦紫蚢如渠乃謂大貝如車渠正此物也

鮑昭白紵歌象牀瑤席鎭犀渠徐陵詩雕鞍名鏤渠蕭統將進酒云宜城溢渠盌中山浮羽巵皆言車渠也一作硨磲

疏寮

潘尼桑樹賦倚層城之飛觀拂綺窻之疏寮

吳旦生曰寮小窻也古詩交疏結綺窻劉履補注云卽漢書所謂綺疏蓋今之亮格窻刻鏤疏通而於交綴之處以丹靑飾爲綺文也蒼頡云寮小室也說文云寮穿也天中記云僧寺茗所曰茶寮

寮亦作僚同官爲僚則同僚卽同窻之義兩壻相謂曰僚壻釋名又曰友壻言相親友也則亦朋僚之義

琪樹

孫綽遊天臺山賦琪樹璀璨而垂珠

吳旦生曰山海經昆侖之墟北有珠樹文玉樹玗琪樹故詞人往往以此入詠蕭防詩琪樹風淸鸞去遲武伯奮詩琪樹年年玉蘂新蔡隠丘詠琪樹雲山上天將近人間路漸遙誰當雲裏見知欲度仙橋則皆以爲仙樹非人世所有然觀梅摰詩影借金田潤香隨璧月流逺疑元帝植近想志公遊乃寶林寺法堂前有琪樹而摯詠之則是世亦有此樹矣

勸農

束晳勸農賦惟百里之冥吏各區別而異曹考治民之賤職美莫當乎勸農

吳旦生曰楊升庵謂農音峱與曹叶韻余按韓詩內傳東西耕曰従南北耕曰由管子堯使后稷爲大由錢譜神農幣文農作由蓋說文無由字由與農古通用也因攷揚雄著畔牢愁愁音曹憂也與楚辭同則知勸農字或古作勸由而愁轉爲曹亦可由轉爲峱耳

防

束晳近遊賦貫雞防於嵗首

吳旦生曰防音確卵孚也又毈音段說文卵不孚也廣韻注卵壊也揚子云雌之不才其卵毈矣南北朝栁楷謂蕭寶寅雲謠言鸞生十子九子毈一子不毈闗中亂亂治也大王當治闗中何所疑寶寅鸞之子遂舉兵韓退之詩鵠防攢瓌橙

牢丸

束晳餅賦其可以通冬達夏終嵗常施四時従用無所不宜惟牢丸乎

吳旦生曰注防頭之類藝文類聚謂餅賦有牢丸之目蓋食具名也余觀盧諶祭法云春祠用防頭餳餅牢丸夏秋冬亦如之則牢丸洵四時皆宜矣

酉陽雜俎引伊尹書有籠上牢丸湯中牢丸則是牢丸類防頭又類湯餅耶東坡詩以牢九具對眞一酒悞以丸字作九字陸放翁詩蟹供牢九美亦悞賦中又云春則防頭宜設夏則莫若薄夜秋則起溲可施冬則湯餅爲最余按荀氏四時列饌傳云春祠有防頭餅夏祠以薄夜代防頭徐暢祭記云五月麥熟薦新起潄白餅世說云何平叔噉熱湯餅汗出自拭色轉皎防據此則晉時自有此食具也

日及

成公綏日及賦譬日及之在條恆𨿽盡而弗悟

吳旦生曰說文舜朩槿也朝華暮落一名蕣華蓋取一瞬之義一名日及【見廣記】一名赤槿【見羅浮記】一名玉蒸【見顏延之頌】江總南越朩槿賦日及多名防賓筆生東方記乎夕死郭璞贊以朝榮潘文體其夏盛嵇賦憫其秋零潘尼朝菌賦序朝菌者蓋朝華而暮落世謂之朩槿或謂之日及劉禹錫傷往賦飄零日及之萼倐忽蜉蝣之衣施肩吾詩但看日及花惟是朝可憐爾雅椵木槿櫬朩槿注云別二名也華朝生夕隕或呼曰芨【唐著作局有雙槿樹盧照鄰作賦一時競寫因名著作爲雙槿署】

歷代詩話卷十七

欽定四庫全書

歷代詩話卷十八

歸安吳景旭撰

丙集中之下

賦

旦刷晝秣

顏延之赭白馬賦旦刷幽燕晝秣荊越

吳旦生曰旦北而晝南形容馬之疾也謝莊舞馬賦朝送日於西阪夕歸風於北都尋瓊宮於倐瞬望銀臺於須防亦同此意杜甫驄馬行雲晝洗須騰涇渭深夕趨可刷幽並夜李白天馬歌云雞鳴刷燕晡秣越則直用延年語矣

出豕

顏延之赭白馬賦戒出豕之敗禦惕飛鳥之跱衡吳旦生曰王子期爲趙簡子禦彘突出溝中馬驚敗駕詩話以出字不如突字一經道破便覺出豕二字眼乖口剌蓋攺本有勝於原本者此等是也

盈尺

謝惠連雪賦盈尺則呈瑞於丰年袤文則表沴於陰徳吳旦生曰呂向注隠公之時大雪平地一尺是嵗大熟爲丰年桓公之時平地廣一丈以爲陽傷陰盛之徵按左傳於隠公云平地尺爲大雪不言是嵗大熟桓公八年冬十月雨雪未聞其廣一丈也唐朱灣雪詩平地巳霑盈尺潤年丰須荷富人侯亦用謝賦意耳

瓊樹

詩話類編曰瓊赤玉也謝惠連雪賦林挺瓊樹世豈有赤雪耶李義山詩巳隨江令誇瓊樹李長吉詩白天碎碎墮瓊芳相承悞用皆不考之過

吳旦生曰麈史亦言說文以瓊爲赤玉比見人詠白物多用之韓愈雪詩若非燖鵠鷺定是屑瓊瑰又馬蹄踏作瓊瑤迹爲有詩従鳳沼來將別有所稽耶豈用之不審也余觀楊升庵引詩尙之以瓊華尙之以瓊英尙之以瓊黃則瓊爲玉之光彩非赤玉也又觀天中記云詩報之以瓊琚傳瓊玉之美者琚佩玉名疏言琚是玉名則瓊非玉名故云瓊玉之美者言瓊是玉之美名非玉之名也陳張正見詩睢陽生玉樹云夢起瓊田隋王衡詩璧臺如始搆瓊樹似新栽據此則瓊訓赤者非是而謝賦與諸詩自有所出也

碭突

梁簡文帝箏賦奔雷碭突而彌固

吳旦生曰碭徒郎切以唐爲碭馬融長笛賦犇遁碭突簡文蓋本此按無鹽唐突西子此晉人語也孔融傳唐突宮掖魏志豈宜唐突列侯劉禹錫鏡詩瓦礫來唐突李白赤壁歌鯨鯢唐突畱余迹太平廣記載曹植牛鬭詩行彼土山頭歘起相搪突王勉夫謂碭唐搪三字不同皆一意爾

燭銀

江總貞女峽賦含照曜之燭銀

吳旦生曰穆天子傳天子之寶璿珠燭銀拾遺記漢武帝元封元年浮忻國貢蘭金之泥此金百鑄其色變白有光如銀卽燭銀是也郭璞江賦云精爥銀注云銀有精光如爥也爥卽燭字梁簡文詩燭銀逾漢女盧思道詩瑞銀光似燭蓋指此至如陳子昂春夜詩銀燭吐淸煙金尊對綺筵賈至早朝詩銀燭朝天紫陌長禁城春色曉蒼蒼則以燭銀作銀燭用耳

雌霓

沈約郊居賦駕雌霓之連蜷泛大江之悠永

吳旦生曰郭璞謂虹爲雩俗呼爲美人蜺注雌虹也劉敬叔謂古有夫妻荒年菜食而死俱化成靑絳故呼美人虹唐樓穎詩枝交帝女樹橋映美人虹本此楊升庵爲水虹屈霓也滇人呼爲水樁虹蜺之短者沈約所云雌蜺漢書所謂屈虹也按初學記云凡虹雙出色鮮盛者爲雄雄曰虹闇者爲雌雌曰蜺東方朔七諫載雌霓而爲旌張衡七辯建雌霓以爲旗約語本此然天文率多以雌雄言者宋玉風賦此所謂大王之雄風也此所謂庶人之雌風也師曠占云春雷初起其音格格霹靂者所謂雄雷旱气也其鳴依依不大霹靂者所謂雌雷水气也虞喜論漢太初歷云嵗雄在閼逢雌在攝提格月雄在畢雌在觜日雄在子又云甲嵗雄也畢月雄也防月雌也大抵以十干爲嵗陽故謂之雄十二支爲嵗陰故謂之雌霓讀作入聲南史沈約作郊居賦以艸示王筠筠讀雌霓爲雌鶂約撫掌曰霓字嘗恐人呼爲平聲範蜀公召試學士院用彩霓作平聲考試者判郊居賦霓五結切範爲失韻司馬溫公曰約賦但取聲律便美非霓不可讀爲平聲也然余攷霓字有不讀平聲者如張衡西京賦直墆霓以髙居注霓五結切南都賦或防嶙而纚聨或豁爾而中絕鞠巍巍其隠天俯而觀乎云霓則霓與絕葉皆入聲又屈原九章云處雌蜺之標顚注蜺五訖反逺遊雲雌蜺便娟以增撓兮注蜺五結反則約之不作平聲亦有本也

翠茿

江淹去故鄕賦云北風防兮絳花落流水散兮翠茿疎吳旦生曰翠茿一作艸名蓂莢實也田俅子云堯爲天子蓂莢生於庭爲帝成歷故曰蓂歷亦謂之歷艸帝王世紀云堯有艸夾階而生每月朔生一莢月半則生十五莢自十六日一莢落至月晦而盡月小則餘一莢厭而不落以爲瑞艸名爲蓂莢大戴明堂篇又謂朱艸日生一葉至十五日生十五葉十六日一葉落唐律賦云朱艸合朔

螢雪樷說云今人祝壽之詞多用律呂體狀其月又用蓂莢形容其日然而誕辰若在月半以前一日生長一葉乃是增數誠爲美事盡好使也若在月半以後一日雕零一葉乃是減數實爲語忌烏可使也

孺人稚子

江淹恨賦左對孺人右顧稚子

吳旦生曰儲光羲詩孺人善逢迎稚子解趨走韓愈詩已呼孺人戛鳴瑟更遣稚子傳淸杯以此作對皆自江賦中來而杜甫詩云老妻畫紙爲棊局稚子敲鍼作釣鉤便成韻事

綸組

蕭子云圃賦漂靑綸之衰折蕩碧組之鬖髿

吳旦生曰爾雅綸似綸組似組東海有之郭璞注云綸今有秩嗇夫所帶紏靑絲繩組綬也海中艸生彩理有象之者因以名云左思吳都賦綸組紫絳注云四者皆海中艸揚子所謂五兩之綸仲長統所謂半通之綬者也

子云賦長卿晚翠簡子秋紅楊升庵謂長卿則艸中徐長卿藥名是也簡子取本艸編檢之無有近觀齊民要術云簡子藤生緣樹朩實如梨赤如雞冠核如魚鱗取生食之淡泊甘苦乃知子云引用必此物也余按南方艸朩狀云簡子藤正月二月華四月五月熟出交趾合浦廣志云侯騷蔓生子如雞卵旣甘且冷輕身消酒又名簡子藤所謂簡子秋紅也

蔓支

庾信哀江南賦章蔓支以轂走宮之奇以族行

吳旦生曰呂氏春秋中山之國有夙繇者智伯欲攻之鑄大鐘方車二軌以遺之夙繇之君將迎鐘赤章蔓支諫不用斷轂而行至衛七日而夙繇亡其事與滅虞同故與宮之奇並稱

襲句

困學記聞曰庾信馬射賦落霞與芝蓋齊飛楊栁共春旗一色王勃效其語江左卑弱之風也

吳旦生曰庾信所云直是雲霞之霞矣按吳獬事始云王勃滕王閣序落霞與孤鶩齊飛秋水共長天一色落霞者飛蛾也土人呼爲霞蛾至若鶩者野鴨也野鴨飛逐蛾虫而欲食之所以齊飛若雲霞之霞則不能飛也蓋其時閻公髙防聓有宿搆見此二語愧匿而不復出古今因以爲工

野客樷書云觀駱賓王集亦曰斷雲將野鶴俱飛竹響共聲相亂曰金飈將玉露俱淸栁黛與荷緗漸歇曰緇衣將素履同歸廊廟與江湖齊致則知當時文人皆爲此等語且勃此語不獨見於滕王閣序如山亭記亦曰長江與斜漢爭流白雲將紅塵並落歐公集古錄載長壽寺碑與西淸詩話如此等語不一因觀文選及晉宋間集如劉孝標王仲寶陸士衡任彥升沈休文江文通之流往往多有此語信知唐人句格皆有自也李商隠曰靑天與白水環流紅日共長安俱逺陳子昻曰殘霞將落日交暉逺樹與孤煙共色曰新交與舊識俱懽林壑共煙霞對賞

按隋長壽寺舍利碑浮雲共嶺松張蓋明月與巖桂分叢又禇淵碑風儀與秋月齊明音徽共春云等潤玉臺集序金星將婺女爭華麝月與常娥競爽薛逢云原花將晚照爭紅怪石與寒流共碧

古度平仲君遷

庾信枯樹賦若夫松子古度平仲君遷

吳旦生曰左思吳都賦平仲君遷松梓古度劉成注云平仲之朩實白如銀君遷之樹子如瓠形古度不花而實子皆従皮中出余按交州記云古度樹不花而實實従皮中出大如安石橊色赤可食其實中如有蒲防者取之爲粽數日不煮皆化成虫如蟻有翼穿皮飛出著屋正黒廣州記云熙安縣有古度樹俗人無子於祠炙其乳則生男以金帛報之庾信詩含風搖古度防露動林於

平本作枰司馬相如上林賦華楓枰櫨注云枰平仲朩蓋其朩理平可爲棊局故棊局曰枰沈佺期詩芳春平仲緑淸夜子規啼

君遷本作桾櫏出交趾交州記云有君遷樹有朝臺尉陀望漢所築也陸防寄南海同年詩庭中必有君遷樹莫向空臺望漢朝魏王花朩志云君遷樹細如甘蕉子如馬乳司馬溫公名苑云君遷子如馬你俗云牛你柿是也今之造扇用此柿油曲洧舊聞云蘇東坡至儋耳見野花如芍藥而小鮮紅可愛土人曰倒黏子花也結子如馬乳海南無柿人取其皮剝浸爛杵之得膠以代柿漆蓋愈於柿也此卽溫公所云耶然觀焦弱侯云今本艸有君遷又言卽柹漆非也別有椑柹閒居賦梁侯烏椑之柹是也

歷代詩話卷十八

謹按卷十八第八頁後三行庾信馬射賦落花與芝蓋齊飛楊栁共春旗一色並不云落霞文苑英華反本集皆同卽各本困學紀聞所評亦皆作落花蓋落花楊栁皆防綴三月時令且與華林園景物映合故佳若云落霞則全無意味矣乃景旭因王勃落霞孤鶩一聫誤記信賦亦作落霞其謬巳不待言至謂落霞爲飛蛾無論其說全無根據且以登髙賦詩臨秋水眺長天而沾沾於野鶩之逐蛾虫亦復成何景會又謂雲霞之霞則不能飛尢爲紕謬果爾則下文所引駱賔王斷雲將野鶴俱飛句又將以斷雲爲何物乎不揣是非妄生異論文人陋習之尢也

欽定四庫全書

歷代詩話卷十九

歸安吳景旭撰

丙集下之上

賦

歌扇舞衣

王勃春思賦斂態調歌扇逥【一作端】身正舞衣

吳旦生曰洪武間楊孟載早春詩近水欲迷歌扇緑隔花偏襯舞衣紅詩話以爲舞衣歌扇不脫元詩气習然見李義甫詩鏤月爲歌扇裁云作舞衣劉希夷詩池月憐歌扇山云愛舞衣儲光羲詩竹吹畱歌扇蓮香入舞衣老杜亦云江淸歌扇底野曠舞衣前則唐人已用之餘觀子安賦則唐初巳作此語且攷子安之前陳陰鏗詩鶯啼歌扇後花落舞衫前李元操詩紅樹搖歌扇緑珠飄舞衣徐陵雜曲云舞衫回袖勝春風歌扇當窻似秋月北齊蕭放詩歌還團扇後舞出妓行前周庾信詩緑珠歌扇薄飛燕舞衫長則此語之起已久矣若張懷慶竊義甫句增二字云生情鏤月爲歌扇出意裁云作舞衣乃不免活剝生吞之誚

鷁首

王勃采蓮賦鱗羽喧兮鷁首移

吳旦生曰鷁水鳥能厭水神故畫於舟首方言或謂之艗艏郭璞解云今江東貴人船前作靑雀是其像也韻集云鷁首天子船也淮南子雲龍舟鷁首浮吹以虞此遊於水也陸機詩龍舟浮鷁首蓋用此語司馬相如賦浮文鷁謝朓賦弭蘭鷁兮江潯又張協乘鷁舟爲水嬉

靑琴絳樹

王勃七夕賦掩靑琴而獨進淩絳樹而輕回

吳旦生曰楊升庵以靑琴對絳樹謂皆美人不知漢人早入賦中矣司馬相如上林賦若夫靑琴宓妃之徒絕殊離俗注云靑琴古神女也抱朴子南威靑琴姣冶之極而必俟盛飾以增麗

志奇云絳樹一聲能歌兩曲二人細聽各聞一曲一字不亂人疑其一聲在鼻竟不測其何術魏文帝答繁欽書云今之妙舞莫巧於絳樹淸歌莫激於宋臈徐陵雜曲云碧玉宮妓自翩妍絳樹新聲自可憐

花笑

駱賓王蕩子従軍賦云花有情而獨笑鳥無事而恆啼吳旦生曰韓子蒼謂丁晉公海外詩艸解忘憂憂底事花名含笑笑何人世以爲工及讀東坡詩花非識面常含笑鳥不知名時自呼便覺才力相去如天淵余謂識面不識面猶有人之見者存也還不如獨笑爲幽庾信小園賦艸無忘憂之意花無長樂之心鳥何事而逐酒魚何情而聽琴說到花鳥忘機處更深【施宜生含笑花詩百步淸香透玉肌滿堂皓齒轉明眉褰帷被客相迎處射雉春風得意時】皇甫百泉云賓王蕩子従軍賦賦中之詩淵明歸去來辭辭中之賦

浮漚

楊炯浮漚賦細而察之若美人臨鏡開寶靨大而望也若馮夷剖蚌列明珠

吳旦生曰馮夷剖蚌唐賦多用之而於浮漚較切金陵志云陳後主泛舟於河忽遇雨浮漚生宮人指浮漚曰滿河珍珠因名其河爲珍珠河唐闕史載任處士云漚珠槿艷不必多懷亦用此也賦中又云其生兮若浮其居兮若旅雲銷雨霽寂無處所此金剛經所謂泡影也左九嬪涪漚賦亡不長消存不久寄其成不欲難其敗亦以易也蘇子瞻作太白像贊雲天人幾何同一漚金人趙周臣詩況復秦宮與漢闕飄然聚散風中漚

彳亍

宋璟梅花賦步前除以彳亍倚藜杖於墻陰

吳旦生曰說文彳小步也象人脛三屬相連也元包云趾彳亍上音赤下音畜潘安仁射雉賦彳亍中輟馥焉中鏑銳注云彳亍行貌爰注云止貌張平子舞賦蹇兮欲往彳亍中輟楊廉夫懷延陵賦遵閶門以彳亍王元章詩老鶴彳亍如人行

皮襲美謂宋廣平鐵腸石心而梅花賦得徐庾體殊不類其爲人然無刻本世亦罕傳宋史慶長以不得見爲惜元鮮於伯機得國子監寫本書之以贈莊恭甫隆慶間田子藝得此書特爲刋出

瓦松

崔融瓦松賦序云謂之木也訪山客而未詳謂之艸也驗農皇而罕記段成式難之曰崔公博學無不該悉豈不知瓦松在屋上曰昔耶在墻曰垣衣在石上曰陟釐梁簡文詠薔薇詩依檐映昔耶

吳旦生曰古詩金鋪照昔耶王僧孺詩朝光照昔耶皆指苔也沈存中謂昔耶乃是垣衣瓦松自名昨葉則成式以昔耶爲瓦松悞矣蓋瓦衣之與垣衣自是二種按本艸瓦衣謂之屋遊本艸注垣衣古墻靑苔衣也其生石上者名昔耶一名烏韭余觀融賦中有云慚魏宮之烏韭恧漢殿之紅蓮是旣借烏韭爲映照語遂不復及昔耶本自不謬而成式彊欲難之爾酉陽雜俎云生於久屋之瓦魏明帝好之命長安西載其瓦於洛陽以覆屋或言構朩上多松栽土朩气泄則瓦生松大歷中修含元殿有一人投狀請瓦且言瓦工惟我所能祖父時嘗瓦此殿矣眾工不能服因曰若有能瓦畢不生瓦松乎眾方服焉又有李阿黒者亦能治屋布屋如齒間不通綖亦無瓦松

閜戢孴

杜甫朝獻太淸宮賦云仡神光而閜羅詭異以戢孴吳旦生曰閜許下切大開也大裂也司馬相如上林賦谽呀豁閜卽此義今五臣本攺閜作閕則失之矣孴音擬盛貌王延壽魯靈光殿賦芝栭攢羅以戢孴注云戢孴聚貌或作孨集韻羊入切木華海賦防濘潗防注云潗防沸聲

金雞

李華含元殿賦揭金雞於太淸炫晨光【一作陽】於正色慶忻之聲不逾辰而靁四域

吳旦生曰海中星占雲天雞星動爲有赦蓋王者以天雞爲度隋書刑法志云北齊赦日令武庫設金雞及皷於闕門右撾鼓千聲宣赦建金雞唐百官志云赦日立金雞於仗汝南有雞黃金飾首銜絳幡承以防盤維以絳繩五坊小兒得雞者官以錢贖之或取絳旛而已按李庾西都賦建金雞於仗內聳修竿而掲起王建宮詞雲樓前立仗看宣赦萬嵗聲長再拜齊日照防盤髙百尺飛仙爭上取金雞蓋道有唐之典制也

楊公談苑雲起於西京蓋西主兌兌爲澤雞者巽之神巽爲號令合是二物制其形揭爲長竿使眾人觀之

麗譙坌入

劉禹錫楚望賦序曰城之麗譙實鄰所捨四垂無蔽萬景坌入

吳旦生曰莊子魏武侯欲偃兵徐無曰君亦必無盛鶴列於麗譙之間注麗譙戰樓名一云魏城門名【譙亦作嶕謂華麗而嶕峣也】前漢書陳勝傳戰譙門中師古注門上爲髙樓以望故曰譙樓劉貢甫云譙陳之旁邑此適譙之門耳猶宋門鄭門之類楊升庵云城門名麗譙者麗如魚麗之麗力支切譙卽譙呵之譙謂守門人成列而呼喝之也余觀劉賦中有云我卜我居於城之隅宛在藩落麗譙渠渠是時謫武陵謂以身居其中也而全文皆居髙望逺之詞李喬亦作楚望賦傷劉也序云思必深而深必怨望必逺而逺必傷賦云生逺情於地表起遙恨於天末則麗譙於譙望之義居多

司馬相如哀二世賦坌入曽宮之嵯峨注云坌並也普頓步頓二反劉賦坌入字出此蘇子瞻書臨臯亭云重門洞開林巒坌入亦用此也按左思吳都賦儇佻坌並注云疾走貌李爲日賦夏日之烘彤坌勃唐儒學傳坌集京師孔融表溢气坌湧陸防怪松圖讚坌憤激訐韓退之詩坌藪畢原陋金人邊徳舉詩窪尊塵坌寂無歡雷希顏詩塵坌恐驚黃鵠舉

濾水

白行簡濾水羅賦焦螟之生必全有以小爲貴者江漢之流𨿽大蓋可一以貫之

吳旦生曰欲全水虫之命凡取水必濾而後飲蓋僧家戒律有此規也僧靈一詩濾泉侵月起掃徑避虫行白樂天送僧文暢詩山宿馴溪虎江行濾水虫王建詩藕綃紋縷裁來滑鏡水波濤濾得淸楊廉夫樂府雲水晶簾空濾明月三十六宮白於水

桐華鳳

李徳裕畫桐華鳳賦序云成都夾岷江磯防多植紫桐每至春暮有靈禽五色小於鳥來集桐華以飲朝露及華落則煙飛雨散不知所往有名工繢於素扇予因作小賦於上者也歌曰東風晚兮芳節闌敷紫華兮防碧湍美斯鳥兮類鵷鸞具體微兮容色丹彼飛翔於霄漢此藻繪於冰紈𨿽淸秋之已至常愛翫而忘飱吳旦生曰寰宇記桐花色白至春有小鳥色焦紅翠碧相間生花中惟飲其汁不食他物花落遂死人以蜜水飲之或得三四日性多跳擲抵觸便死土人畫桐花鳳扇卽此也性馴好集美人釵上喬子曠寄女子黃觀詩那能飛作桐花鳳一集佳人白玉釵唐僧隠巒詩五色毛衣比鳳雛深叢花裏只如無美人買得偏憐惜移向金釵重幾銖統志云廣西南寧出倒掛毛緑常倒掛於樹林故名日詢手鏡云倒掛小巧可愛形色如緑鸚鵡而小略大於瓦雀好香故名收香倒掛鮮於伯機退宮人引云金蓮斜抱捧珠龍玉釵倒掛收香鳥

蘇東坡異鵲詩家有五畆園麼鳳集桐花又梅花詩故山亦何有桐花集麼鳳劉言史詩腸斷錦城風日好可憐桐鳥出花飛王原吉詩梨雲散盡千官影獨見桐花小鳳棲王元章詩五更窻前博山冷麼鳳飛鳴酒初醒袁海叟詩緑毛麼鳳無棲處來往蘭房不厭頻髙季迪詠倒掛詩緑衣小鳳啼愁罷痩影翻懸桂枝下天順間樊時登詩梧桐音冷麼鳳鳴屏山暗結愁雲紫

華山

楊敬之華山賦見若咫尺田千畆矣見若還【卽環字】堵城千雉矣見若杯水池百里矣見若蟻蛭臺九層矣醯雞往來周東西矣蠛蠓紛紜【一作紛紛】秦速亡矣蜂巢【一作窠】聨聨起阿房矣俄而復然立建章矣小星奕奕焚咸陽矣累累繭果祖龍藏矣

吳旦生曰王勉夫謂杜牧阿房宮賦明星熒熒開妝鏡也緑云擾擾梳曉鬟也渭流漲膩棄脂水也煙斜霧橫焚俶蘭也雷霆乍驚宮車過也轆轆逺聽杳不知其所之也杜楊二文同一機杼洪容齋謂敬之賦內數語杜佑李徳裕常所誦念牧之乃佑孫則阿房賦實模仿楊作也江行雜錄云牧之阿房宮賦六王畢四海一蜀山兀阿房出陸傪長城賦千城絕長城列秦民竭秦君滅輩行在牧之前則阿房又祖長城句法矣余觀賦家不嫌相襲如唐說齋中興賦序云𨿽詞有工拙學有博陋气有彊弱思有淺深要皆變化馳騖不失古人之法度乃用班孟堅兩都賦序道有夷隆學有麤密之語司馬相如大人賦亦用屈原逺遊中語自李尢有徳陽殿賦而王延壽之靈光殿何晏韋誕夏侯之景福殿宋武帝劉義恭何尙之之華林淸暑殿諸賦出矣自揚雄有蜀都賦而傅毅之洛都班固之西都東都張衡之南都東京西京左思之蜀都吳都魏都徐幹之齊都劉楨之魯都劉邵之趙都庾闡之揚都周美成之汴都諸賦出矣自馮衍有顯志賦而劉楨之遂志丁儀之厲志韋誕之敍志棗據之表志曹攄之述志陸機之遂志梁元帝之言志諸賦出矣自宋玉有好色賦而司馬相如之美人張衡之定情蔡邕之協初曹植之靜思陳琳阮瑀之止欲王粲之閒邪應瑒之正情張華之永懷江淹之麗色沈約之麗人諸賦出矣

雲龍

杜牧阿房宮賦長橋臥波未雩何龍

吳旦生曰隠居詩話牧謂龍見而雩故用龍以比橋殊不知龍者龍星也余以隠居此辧甚確齊源師謂髙阿那肱龍見當雩阿那肱曰何處龍見其色如何師曰龍星初見禮雩祭非眞龍也豈牧之文人而亦有此失耶後見洪駒父詩話載古本是未云何龍其義始安乃知防畫之譌相去懸絕至此百川學海云蓋長橋之臥波上如龍之未得云而飛去若加以雩字則龍乃星名何有於長橋之勢哉

潘子眞詩話云曽南丰言阿房宮賦鼎璫玉石珠瑰金礫棄擲邐迆秦人視之亦不甚惜瑰當作塊蓋言秦人視珠玉如土塊瓦礫也觀此益知雩云之譌有自來矣

書帶艸

陸防書帶艸賦彼碧者艸云書帶名先儒旣沒後代還生

吳旦生曰三齊記略不夜城東有文登山鄭刪注詩書棲於北山上有古井石碣旁生細艸葉如薤之葉其長尺餘堅韌異常土人謂之康成書帶艸梁元帝覽賦書帶新抽屏風芽發劉夢得詩墨池半在頹垣下書帶猶生蔓艸中蘇子瞻詩庭下已生書帶艸使君疑是鄭康成金人劉無黨詩慙無書帶艸采采爲盈手汪彥章詩門外徧生書帶艸林間知是徳星堂吳文可詩春暉早與萱花殞書種誰傳帶艸香

黃人

康僚日中烏賦俯黃人而更助金光

吳旦生曰符瑞圖日二黃人守者異國人來降翟公巽詩靑女霜如失黃人日故遲宋景文詩靑女回風還習習黃人捧日故遲遲滕邁二黃人守日賦離立環乎兩耳聫影繞於重輪遂使慕有道之風歸我一徳奉無私之照惟予二人升扶桑孰云孑立厠羲和乍若朋來

紙鳶

楊譽紙鳶賦望有塵埃謂翻形而載斾聽無音響疑避影以銜蘆

吳旦生曰紙鳶童子戲郭恕先畫小童放風鳶引綫數丈以滿匹素者此也今人悞以風箏名紙鳶殊不知風箏風琴乃施之屋角觸風而鳴自諧宮商故名在梵宮塔院爲多老杜謁元廟詩風箏吹玉桂是也髙駢風箏賦依稀似曲才堪聽又被風吹別調中此豈詠紙鳶語耶王荊公風琴詩風鐵相敲固可鳴朔方行夜響行營此乃檐前鐵馬也

歷代詩話卷十九

欽定四庫全書

歷代詩話卷二十

歸安吳景旭撰

丙集下之中

賦

試賦

嬾眞子曰玉禹玉年二十許就揚州秋解試瑚璉賦官韻端朩賜爲宗廟之器滿塲中多於第二韻用朩字云惟彼聖人粵有端朩禹玉獨於第六韻用之上睎顏氏願爲可鑄之金下笑宰予恥作不雕之朩亦何奇巧吳旦生曰限字爲韻自唐以律賦取士已有此體如崔損北鬥賦以成像在天維北有斗爲韻皇甫湜履薄冰賦以戒愼之心如履冰上爲韻是也然其韻數多寡平側次敍初無定格至宋太平興國三年九月始詔禮部試進士律賦並以平側次用韻其後亦有不依次者

宋時試賦最重破題警切塲屋間每於此定魁選如天之歷數在舜躬賦曁陶破題云神聖相授天人防同何謳歌不之堯子蓋歷數在於舜躬又君人成天地之化賦熊節破題云物產於地形鐘自天賴君人之有作成化功之未全又大椿八千嵗爲春秋賦滿塲破題皆閣筆時陳元裕主文衡遂自作云物數有極椿齡獨長以嵗歷八千之久成春秋二序之常故有破題中一字未安輒爲攺易者如文帝前席賈生賦陳尹破題云文帝好問賈生力陳忘其勢之前席重所言之過人吳郛攺勢作分陳大服又皇極統三徳五事賦魁者破題云極有所防理無或遺統三徳與五事貫一中於百爲陳季陸考較嫌第四句貫百爲於一中似乎倒置攺貫作寓較有意思又圜丘象天賦滕甫破題云大禮必簡圜丘自然鄭獬云禮大必簡丘圜自然滕曰公在我先矣鄭果第一按唐時亦重破題如李程試日五色賦楊於陵詢其破題曰徳動天鑑祥開日華於陵謂須作狀元翌日無名於陵攜此賦詣主文於是擢爲狀元後浩虛舟應宏詞復試此題程慮浩愈於巳馳介取至觀浩破題曰麗日焜煌中含瑞光程喜曰李程在裏

中有打花格如前席賈生有云金蓮燭煥煌煌漢天子之儀玉漏聲沈纚纚洛陽人之語試官喜此一聨陳季陸用髙皇對小白則知賦亦有假對法也又有假人名以體狀題意者如武爲救世砭劑賦云唐制中興賴藥師而克濟漢家外患借去病以皆除又蘇東坡贈趙徳麟秋陽賦云生於不土之裏而詠無言之詩蓋寓畤字也

秦少遊雲凡小賦如人之元首而破題二句乃其眉惟貴气貌有以動人故先擇事之至精至當者先用之使觀之便知妙用然後第二韻探原題意之所従來不便用議論第三韻方立議論明其防趣第四韻結斷其說以明題意思全備第五韻或引事或反說第七韻反說或要終立義第八韻卒章尢要好意思爾賦中工夫不厭仔細先尋事以押官韻及先作諸隔句凡押官韻須是穏熟瀏亮使人讀之不覺牽彊賦中用事惟要處置才見題便類聚事實看慢分布在八韻中如事多者須精擇其可用者用之可不用者棄之不必惑於多愛畱之徒爲累耳如事少者須於合用者先占下別處要用不可那輟不賦中用事如天然全具對屬親確者固爲上如長短不等對屬不的者須別自用其語而裁剪之不可全務古語而有疵病也賦中用事直須主客分明當取一君二民之義借如六字句中兩字最卽須用四字爲客兩字爲主其爲客者必須協順賓従成就其主使於句中煥然明白不可使主客紛然也賦中作用與雜文不同雜文則事詞在人意气變化若作賦則惟貴鏈句之功鬭難鬭巧鬭新借如一事他人用之不過如此吾之所用則𨿽與眾同其語之巧迥與眾別然後爲工也賦家句脈自與雜文不同雜文語句或長或短一在於人至於賦則一言一字必要聲律凡所言語須當用意屈折斵磨須令協於調格然後用之不協律義理𨿽是無益也凡賦句全借牽合而成其初兩事甚不相侔以言貫穿之便可爲吾所用此鏈句之工也今賦乃江左文章雕敝之餘風非漢賦之比也

赤壁

蘇軾前赤壁賦西望夏口東望武昌山川相繆郁乎蒼蒼此非曹孟徳之困於周郎者乎

吳旦生曰東坡所賦赤壁乃黃州西下津江百步赤壁磯土人訛爲赤鼻非故地也故東坡赤壁記云黃州守居之數百步爲赤壁或言卽周瑜破曹公處不知果是否蓋亦疑之矣按江夏辧疑云江漢之間赤壁有三一在江漢之側竟陵之東【竟陵今復州】一在齊安郡之步下【齊安今黃州】一在江夏西南二百里許【今屬漢陽縣】蓋郡之西南者正曹公所敗之地也赤壁山考云湖廣赤壁有五漢陽漢川黃州嘉魚江夏皆有之惟武昌嘉魚縣西南八十里大江濱北岸烏林南岸赤壁是也韻語陽秋云曹操入荊州孫權遣周瑜與劉備並力逆曹公遇於赤壁曹公軍馬燒溺死者甚眾蓋謂鄂州蒲圻縣赤壁也詩話類編云今嶽陽之下嘉魚之上有烏林赤壁蓋周瑜自武昌列艦風帆便順溯流而上遇戰於赤壁之間也杜牧有寄嶽州李使君詩烏林芳艸逺赤壁健帆開此眞敗魏軍之地也暱古錄云董宰晚泊祭風臺卽周郎赤壁在嘉魚縣南七十里雨過有箭鏃於沙渚間出里人拾鏃試之火能傷人是當時毒藥所造耳

楊世昌

蘇軾前赤壁賦客有吹洞簫者倚歌而和之

吳旦生曰成化中吳原博詩西飛孤鶴記何詳有客吹簫楊世昌當日賦成誰與注數行石刻舊曽藏按圖繪寶錄云道士楊世昌字子京武都山人與東坡遊善畫山水則赤壁所謂吹簫之客卽其人也微原博詩誰復知世昌者

棲鶻馮夷

蘇軾後赤壁賦攀棲鶻之危巢俯馮夷之幽宮

吳旦生曰東坡謫黃州五年毎遊赤壁見巨鶻棲喬朩之上故云靖康初韓子蒼守黃因遊赤壁而鶻已亡作詩示何次仲云豈有危巢尙棲鶻亦無陳迹但飛鷗次仲和云二賦人間眞吐鳳五年江上不驚鷗蟹當見水人猶怒鶻有危巢孰敢畱蓋鶻一微族因人見重遂流連歌詠如此

按山海經従極之淵惟冰夷恆都焉齊地記作水夷穆天子傳作無夷淮南子作馮遲太公金匱作馮修李善注思賦云河伯姓馮氏名夷浴於河中而溺死抱朴子云八月上庚日溺河龍魚河圖云河伯姓呂名公子夫人姓馮名夷唐有河侯新祠頌云河伯姓馮名夷字公子淸冷傳云馮夷華陰潼鄕隄畔人也服八石得水仙是爲河伯酉陽雜俎云河伯人面乘兩龍一曰冰夷一曰馮夷胡元瑞引竹書紀年洛伯用與河伯馮夷鬭遂以河伯爲諸侯而馮夷非神恐悞蓋洛伯亦洛水之神也

楊升庵引洛神賦屏翳收風謂卽馮夷余謂不然觀植賦云屏翳收風又植詰咎文云屏翳司風似以爲風師耶【韋昭以爲雷師呂覽以爲云師】然按屈原天問蓱號起雨注雲蓱蓱翳雨師名蓱一作荓一作萍卽屏翳也廣雅雨師謂之屏翳山海經屏翳在海東人謂之雨師虞喜志林雨師屏翳大象賦太白降神於屏翳注云其精降爲雨師之神據此則爲雨師無疑其與河伯有異矣況洛神賦云於是屏翳收風川後靜波馮夷鳴皷女媧淸歌此之所謂馮夷者余攷漢郊祀歌馮夷切和注云馮夷水神命靈也說文鳴如皷則是鳴者而命之者馮夷故曰馮夷鳴皷也杜子美詩遂有馮夷來擊皷用此然觀洛神賦中屏翳與馮夷並稱卽不得一視之爾

孤鶴

蘇軾後赤壁賦適有孤鶴橫江東來翅如車輪裳縞衣戛然長鳴掠予舟而西也須防客去予亦就睡夢二道士羽衣翩躚過臨臯之下揖予而言曰赤壁之遊樂乎問其姓名俛而不答嗚呼噫嘻我知之矣疇昔之夜飛鳴而過我者非子也耶道士顧笑予亦驚悟

吳旦生曰詞人下筆最須照顧𨿽才大如海一指摘便覺礙眼如東坡此賦莽莽誦過何異邨究獨漁隠樷話云初言適有孤鶴橫江東來中言夢二道士羽衣翩躚末言疇昔之夜飛鳴而過我者前後皆言孤鶴則道士不應言二矣余喜此言讀古細心宜陸逺爲之閣筆

吾僕

蘇軾濁醪有妙理賦云濁者以飲吾僕淸者以飲吾友吳旦生曰杜子美晦日詩濁醪有妙理庶用慰沈浮東坡因以爲題按昔人自稱曰僕謂飲已以濁而飲友以淸也或作奴僕之僕非

無鄕

黃庭堅畫枯朩道士賦懼夫子之獨立而矢來無鄕乃作女蘿施於朩末婆娑成陰與世宴息

吳旦生曰韓非子矢來有鄕【鄕方也有従來之方】則積鐵以備一鄕【謂聚鐵於身以備一處卽甲之不全者】矢來無鄕則爲鐵室以盡備之【謂甲之全者自首至足無不有鐵故曰鐵室】備之則體無傷故彼以盡備之不傷此以盡敵之無姦也【言君亦當盡備於臣皆所防疑則姦絕也】按此山谷用事誠僻而非張子賢之達識亦安能破従來之疑乎

靈棊

晁補之求志賦訊黃石以吉凶兮棊十二而星羅吳旦生曰此謂靈棊經也異苑云十二棊卜出自張文成受法於黃石公行師用兵萬不失一東方朔密以占眾事此後祕而不傳晉法味道人遇一老公授此書遂復流傳

芋

洪邁老圃賦織女耀而薦大昂中而芋食

吳旦生曰續漢書牽牛星主闗梁織女主果因觀荊楚嵗時記云七夕婦人結防樓穿七孔鍼陳果於庭中以乞巧有喜子网於上則以爲得天寶遺事雲宮女以錦結成樓殿髙百尺陳以果酒炙設坐具以祀牛女二星蓋以其主果故所陳亦必是物也

孝經援神契云仲冬昴星中收莒芋宋均云莒亦芋說文齊謂芋爲莒

丰城

陸遊丰城劍賦吳亡而气猶見其應晉室之南遷吳旦生曰雷次宗豫章記云吳未亡恆有紫气見牛斗之間張華問之雷孔章曰是寶物也精在豫章丰城華遂以孔章爲丰城令至縣掘得玉匣開之得二劍孔章畱其一以一進華後華遇害劍飛入襄城水中孔章亡後其子爲建安従事經淺瀨劍忽於腰間躍出遂見二龍相隨焉按孔章名煥乃次宗之族後來詞人往往用合劍故實相沿而不察困學紀聞引劉知幾所雲莊子鮒魚之對賈生鵩鳥之辭施於寓言則可求諸實錄則否而唐史官之撰晉史者取之後人因而言之悞矣顏師古注漢書凡撰述方誌新異穿鑿者皆不錄注史猶不取況作史乎

歷代詩話卷二十

謹按卷二十第九頁前五行蘇軾後赤壁賦今諸刻本皆作夢一道士與前適有孤鶴云云文義貫注無疑舊刻集本作二道士不過工匠寫刻之訛讀者何難校攺卽欲從闕疑之義亦不過云二系一之訛一語足以槪之乃胡仔輙自以爲得間筆諸漁隱叢話妄加議論其謬不值一噱景旭是書全引其文且以讀古細心譽之益以見重儓之陋矣

欽定四庫全書

歷代詩話卷二十一

歸安吳景旭撰

丙集下之下

賦

金粉

唐寅六朝金粉賦一顧傾城兮再傾國胡然而帝也胡然天

吳旦生曰子畏僑居南都嘗宴一通侯家時文士雲集卽席同賦子畏先成讀至此二語侯大稱賞餘士俱閣筆蓋子畏善作情語如自詠云四更中酒半牀病三月傷春滿鏡愁又觀燈云沈香連理三珠樹結防分行四照花皆極雅麗

金魚

王世貞金魚賦何水族之微渺承金儀之熠艴形表瑞乎帝符色徴緣於灼日冠蹙浪之瓊丙抱含書之丹乙鱗奕奕而垂錦沫霏霏而布瑟

吳旦生曰屠緯眞金魚品云嘗怪金魚之色相變幻徧考魚部卽山海經異物志亦不載讀子虛賦有曰网玳瑁鉤紫貝及魚藻同置五色文魚因知其色相自來本異而金魚特總名也余按述異記闗中有金魚神云周平二年十旬不雨祭天神金魚躍出而雨降又屈原九歌乘白黿兮逐文魚王逸注鯉魚也或卽此種則前此已有之當不始於漢賦抱朴子雲丹水有丹魚夏至十夜伺魚浮出水有赤光如火博物志云金魚出功婆塞江腦中有金述異志云晉桓沖遊廬山見湖中有赤鱗魚洛神賦騰文魚以警乘戴叔倫詩池塘養錦鱗於念東詩躍水朱光澑嘉靖中王元美詩猩紅數防媚淸泠吳明卿詩水面文魚作隊行

帝京景物略云魚之種深赤曰金瑩白曰銀其魚金貴乎其銀周之其魚銀貴乎其金周之而別以管若篐管者鬛下而尾上周其身者也篐者不及鬛周其尾者也魚病二曰虱曰瘟【痩而白防生虱也治以糞浸新磚投之鱗張如脫者瘟也法以新藍布擦之】魚死三吞肥皂水得一死橄欖柤得二死核桃皮水得三死天將雨魚拍拍出水面水底蒸如熱湯也

韻語陽秋云潮州精舍寺池有金鯽魚數年一現故白樂天詩惟有上彊精舍寺最堪遊處未曽遊蓋爲此也臨安六和寺亦有金鯽池蘇子美詩沿橋待金鯽竟日爲遲畱亦以其出有時故竟日待之爾自子美之後四十年東坡始遊玆寺嘗投餅餌待之乃略出不食坡謂此魚難進易退而不妄食宜其壽若此作詩云我識南屏金鯽魚今亦貴鯽不售鯉余按元馬虛中訪西湖玉公詩池中金鯽疑龍在歸路殘雲帶雨回正指此至崇禎初譚服膺詩士女相呼看金鯽歡盡趣竭餅餌擲乃用東坡六和故實以詠燕都之金魚池也

桯史云今中都有豢魚者能變魚以金色鯽爲上鯉次之貴遊多鑿石爲池置之檐牖間以供玩或云以闤市洿渠之小紅虫飼凡魚百日皆然初白如銀次漸黃久則金矣

姓州

王世貞登釣臺賦夫一介之賤微靈誠感而燭天遂姓其州而貌其山者千五百年

吳旦生曰呂太史釣臺記雲姓是州曰嚴丘瓊臺詩云祚終四百已無漢州歷千年尙姓嚴王季重嚴灘詩云誰何一男子舉州冒其姓自古及今沿習之譌不禁囅然欲笑螢雪樷說有一絕云誰知避諱更嚴氏灘與州名總悞稱余喜此絕爲有學識因爲晰言之按袁崧後漢書云皇帝諱陽一名莊字子麗於是顯宗諱莊悉攺莊爲嚴故莊子陵爲嚴子陵卞莊爲卞嚴莊君平爲嚴君平觀華陽國誌莊遵字君平成都人也然而稱君平者每云博覽亡不通依老子嚴周之旨著書十萬餘言又敍傳雲貴老嚴之術老老子也嚴莊周也其他又以辦裝爲辦嚴治嚴或以爲稱人當曰辦嚴自稱曰辦裝不知辦嚴卽辦裝而避莊字並同音之裝字亦避耳據此則嚴州合名莊州嚴陵灘合名莊陵灘今漫然曰姓其州而不攷之可乎況宣和間方臘冦江浙始攺睦州爲嚴州則計其嵗月幾何而謂之千五百年乎李西涯寄莊孔暘詩淸時例有逃名客見說嚴陵本姓莊最可證

楊升庵云古人避諱攺字自有意義明帝諱莊攺莊助爲嚴助莊子陵爲嚴子陵以莊與嚴古同音殷武詩葉音是其證也

子陵碣略雲光本姓莊字子陵本新野人避亂防稽範史以爲防稽人悞矣其妻梅福季女也胡元瑞云按徐道暉詩梅福神仙者新知是婦翁最明可證老學庵筆記云今人謂具州爲甘陵吉州爲廬陵常州爲毗陵峽州爲夷陵皆自其地名也惟嚴州有名嚴陵灘嚴陵乃其姓字灘是釣處若謂之嚴灘尙可今俗謂之陵殊可笑也

熠燿

王世貞二鳥賦師名之曰丹鳥而字以熠燿

吳旦生曰大戴傳螢謂之鳥者重其養也凡有翼者爲鳥困學紀聞云豳風熠燿宵行傳云熠燿燐也朱子謂熠燿明不定貌宵行虫名如蠶夜行有光如螢其說本董氏而說文引詩熠燿宵行熠盛光也末章云倉庚於飛熠燿其羽其義一也楊升庵云熠燿之訓爲螢火久矣今疑末章有倉庚於飛熠燿其羽遂以熠燿爲明貌而以宵行爲螢火固哉其爲詩也古人用字有虛有實熠燿之爲螢火實也熠燿爲倉庚之羽虛也謂倉庚之羽如熠燿之明非謂熠燿卽倉庚也今元美賦云字以熠燿其意與升庵同古今注螢火一名耀夜一名景天一名熠燿一名丹良一名燐一名丹鳥一名夜光一名宵燭

水母屋瓦

屠隆溟海波恬賦水母目蝦屋瓦江珧

吳旦生曰郭璞江賦注水母俗名海舌食物本艸雲水母卽海靼靼音涉今人以蜇字當之訛也類編雲水母名曰防形如覆笠以蝦爲目蝦動防沈蓋常有蝦依之以眾爲目蝦見人則驚此物亦隨之而沒故云目蝦越絕書雲海鏡蟹爲腹水母蝦爲目蘇子由詩去住由人眞水母簞瓢粗足似山雌

嶺表錄異雲南中舊呼爲蚶子頃因盧鈞尙書作鎭遂攺爲瓦屋子以其殻上有稜如瓦壠故名焉海物異名記雲天臠瓦壠蚶子也南州誌贊雲海蛤魁陸瓦壠鑛殻外眉內渠形質渾朴注云眉髙爲眉渠疏爲渠

歷代詩話卷二十一

欽定四庫全書

歷代詩話卷二十二

歸安吳景旭撰

丁集上之上

古樂府

富媼

郊祀歌云后土富媼昭明三光

吳旦生曰張晏注坤爲母故稱媼郊祀歌別章又云惟泰元尊媼神蕃釐注泰元天也媼神地也楊升庵謂气曰煦體曰嫗天以气煦之地以形嫗之後土富媼亦此義凡此皆地作媼矣余觀吳斗南謂媼當作熅按賈誼新書云徳渥澤洽調和大暢則天淸徹地富熅物時熟是知漢時之語意

籋

天馬歌云精權奇籋浮雲

吳旦生曰籋古躡字言天馬上躡浮雲也隴上歌云隴上壯士有陳安防驄文馬銖鍛鞍按防亦古躡字蘇東坡次韻趙伯充畫馬云十駕均一至何事籋云風元厚之詩仙驥籋云穿仗下

象載

漢郊祀歌象載瑜白集西

吳旦生曰容齋三筆謂象載瑜章曰象載瑜白集西顏師古云象載象輿也山出象輿瑞應車也赤蛟章曰象輿轙卽此也而景星章曰象載昭庭師古云象謂懸象也懸象祕事昭顯於庭也二字同出一處而自爲兩說按樂章詞意正指瑞應車言昭列於庭下耳三劉漢釋之說亦得之而謂白集西爲西雍之麟此則不然蓋歌詩凡十九章皆書其名於後象載瑜前一行雲行幸雍獲白麟作自爲前篇朝隴首覽西垠之章不應又於下篇贅出之也余觀樂府原題云漢武帝郊祀之歌十九章朝隴首十七注元狩元年行幸雍獲白麟作象載瑜十八注太始元年行幸東海獲赤馬作據此則容齋之言益信

房中

劉元成語錄曰西漢樂章可齊三代舊見漢禮樂志房中樂十七章格韻髙嚴規模簡古駸駸乎商周之頌噫異哉此髙帝一時佐命功臣下至叔孫通輩皆不能爲此歌尋推其原乃唐山夫人所作服防曰髙帝姬也韋昭云唐山姓也漢初乃有此人縦使竹竿載馳方之陋矣

吳旦生曰王弇州謂唐山夫人雅歌之流調短弱未舒耳余以短弱未舒非所以論樂章樂章類多質奧但房中樂亦自成漢初絕調耳至謂賢於竹竿載馳不又擬之失倫乎按樂府原題云房中樂者婦人禱祠於房中也故宮中用之髙祖好楚聲故房中樂楚聲也孝惠二年使樂府令夏侯寛備其簫管更名曰安世樂困學紀聞云周有房中之樂燕禮注謂歌周南召南之詩漢安世房中樂唐山夫人所作魏繆襲謂安世歌神來燕享永受厥福無有二南后妃風化天下之言謂房中爲后妃之歌恐失其意通典平調淸調瑟調皆周房中之遺聲

秋

安世房中歌雲飛龍秋遊上天

吳旦生曰漢書蘇林注云秋飛貌顏師古注雲莊子有秋駕之法者亦言駕馬騰驤秋秋然也

歷代詩話卷二十二

欽定四庫全書

歷代詩話卷二十三

歸安吳景旭撰

丁集上之下

古樂府

聲辭

楊升庵曰漢鐃歌十八曲古今樂錄謂其聲辭相雜不復可分是也大字是辭細字是聲聲辭合寫故致然爾此說卓矣近世有好奇者擬之韻取不協字用難訓亦好古之獘胡元瑞曰鐃歌聲文相亂處誠有之然如妃呼豨收中吾之類亦不多見其他句字嵲屼自是一時體格如此觀繆襲韋昭所擬其時去漢不逺其體格大率相同卽漢人本詞可知

吳旦生曰漢時有鼓吹曲而短簫鐃歌其一章耳諸曲調皆有聲有辭故聲辭合寫此不易之論也按鐃歌之妃呼豨收中吾與他曲之羊吾夷伊那何之類乃遲其聲以送之耳夫被於歌聲而又譜以辭者殆所謂聲依永也後人擬之縦循厥本旨酷肖體裁而難協於律終是永依聲矣況復辭乖其旨背離寖失耶沈休文云樂人以音聲相傳詞詁不復可解正謂聲辭相雜而胡元瑞以嵲屼爲體格非深於樂府者尢笑王弇州謂鐃歌十八中有難解及迫詰屈曲者如絲如魚乎悲矣堯羊蜚従王孫行之類或有缺文斷簡其誤處旣不能曉佳處又不能識直以爲不足觀曽解人而作是語也

陸文裕公曰鄭漁仲謂樂以詩爲本詩以聲爲用又謂古之詩今之詞曲也若不能歌之但能誦其文而說其義可乎世儒義理之說日勝而聲歌之學日微馬貴與則謂義理布在方冊聲則湮沒無聞其言皆有見而朱文公亦謂聲气之和有不可得聞者此讀詩之所以難也夫樂之義理詩詞是也聲歌猶後世之腔調也兩者俱詣乃爲大成漁仲又謂樂之失自漢武始蓋言亡其聲耳漢世樂府如朱鷺君馬黃雉子斑等曲其辭皆存而不可讀想當時自有節拍短長髙下故可合於律呂後來擬作者但詠其名物詞𨿽有倫恐非樂府之全也且唐世之樂章卽今之律詩而李太白立進淸平調與王維之陽闗曲於今皆在不知何以被之索宋之小詞今人亦不能歌矣今人能歌元曲南北詞皆有腔拍如月兒髙黃鶯兒之類亦有律呂可按一入於耳卽能辧之恐後世一失其聲亦但詠月詠鶯而巳此樂之所以難也

朱鷺

樂府原題曰鷺惟白色漢有朱鷺之祥因而爲詩梁元帝放生碑云夜夢終見取於宋王朱鷺晨飛尙張羅於漢後謂此也樂府解題曰此蓋因飾皷以鷺而名曲焉

吳旦生曰朱鷺者據樂志建皷殷所作棲鷺於其上取其聲揚或云鷺者皷之精故吳王啟地門以厭越越爲雷門擊大皷於下而地門聞焉後移皷建康之端門有雙鷺出皷而飛乎云末或云詩振振鷺鷺於飛皷咽咽古之君子悲周之衰頌聲息飾鼓以存鷺然此皆言鷺鳥也至宋何承天作朱路篇云朱路揚和鸞翠蓋耀金華直稱爲路車與漢曲異矣

禽經云朱鳶不攫肉朱鷺不吞鯉梁簡文與劉孝儀令云鷁舟乍動朱鷺徐鳴詩義疏云楚威王時有朱鷺合沓飛翔而來舞

雅荷

朱鷺魚以烏鷺何食食茄下

吳旦生曰烏字與雅同言朱鷺之威儀魚魚雅雅也說文茄芙蕖莖俗但借爲蔬蓏名非本訓也爾雅荷芙蕖其莖茄其葉蕸其本蔤其華菡萏其實蓮其根藕其中菂菂中薏郭璞云蜀人以藕爲茄張楫云茄音荷國風有蒲與荷樊光注爾雅引詩有蒲與茄揚雄反離騷云衿芰茄之緑衣注茄古荷字張衡西京賦蔕倒茄於藻井注茄藕莖也李白詩胡爲啄我茄下之紫鱗金人蕭眞卿采蓮曲云田田靑茄荷艷艷紅芙蕖

艾如張

樂府原題曰溫子升辭云誰在閒門外羅家諸少年張機蓬艾側結网槿籬邊若能飛自勉豈爲繒所纒黃雀儻爲戒朱絲猶可延此艾如張之事也觀李賀詩有艾葉緑花誰翦刻中藏禍機不可測似翦艾葉爲蔽張之具也

吳旦生曰艾與刈同說文芟艸也如讀爲而猶春秋星隕如雨也故古辭艾而張羅其意蓋謂刈而張羅也按谷梁傳艾蘭以爲防置旃以爲轅門謂因搜狩以習武芟艸以爲田之大防是也若云張機蓬艾側是以艾爲蓬艾恐失本意

上之回

樂府解題曰漢武帝元封初因至雍遂通回中道後數遊幸焉其歌稱帝遊石關望諸國皆美當時之事也吳旦生曰三輔黃圖云回中宮史記秦始皇二十七年巡隴西北地出笄頭過回中漢書文帝十四年十四萬騎入蕭闗殺都尉燒回中宮候騎至雍武帝元封四年冬行幸雍祠五畤通回中道遂北出蕭關歷獨鹿鳴澤又有三良宮相近

上邪

漢鐃歌上邪其辭曰上邪我欲與君相知

吳旦生曰邪音移故邪與知葉何承天擬曲云上邪下難正悞作邪正之邪矣按尙書考靈耀云虛爲秋候昴爲冬期陰气相佐徳乃不邪又星名歸邪

梅花落

復齋謾錄曰古曲有梅花落非謂吹笛則梅落詩人用事不悟其失耳漁隠樷話曰詩人因笛中有梅花落曲故言吹笛則梅落者甚眾若以爲失則梅花落之曲何爲笛中獨有之決不虛設也李白觀吹笛詩何人吹玉笛一半是秦聲十月吳山曉梅花落敬亭戎昱聞笛詩平明獨惆悵飛盡一庭梅崔櫓梅詩初開已入雕梁畫未落先愁玉笛吹黃庭堅侍兒詩催盡落梅春已半更吹三弄乞風光泛觀古人用事一律可見復齋之妄辯也

吳旦生曰梅花落自是笛中曲當以胡苕溪之說爲正唐大角曲亦有大梅花小梅花等曲是也按鮑明逺梅花落曲中云念其霜中能作花露中能作實蓋就二句中上句花字與上之嗟字葉下句實字忽復折入與下之日質字葉奇變不測

裲襠

瑯琊王歌陽春二三月單衫綉裲璫

吳旦生曰釋名衫芟也衫末無袖端也裲襠其一當胸其一當背也海篇作兩當王筠詠裁衣云裲襠雙心共一抹正謂此宋書薛安都脫兜鍪解所帶鎧惟著絳納兩襠衫馳入賊陣所向無當其鋒者齊書文宣郊天陽休之爲驍騎將軍衣兩襠用手持白棓議者服其達曠

企諭歌云齊著鐵裲襠乃馬上飾鞍之具

朩蘭

滄浪詩評曰朩蘭歌最古然朔气傳金柝寒光照鐵衣之類已似太白必非漢魏人詩也隠居詩話曰木蘭詩有髙致世傳爲曹子建作似矣然其中云可汗大防兵漢魏時未有可汗之名不知果誰詞也

吳旦生曰王弇州謂不必用可汗爲疑朔气寒光致貶要其本色自是梁陳及唐人手段余觀其敍事布辭蒼拙近古決非唐手所及況魏太武時柔然已號可汗非始於唐也解者謂朩蘭朱氏女今黃州黃陂縣北七十里卽隋朩蘭縣有朩蘭山將軍塜忠烈廟然據湧幢小品云隋煬帝時姓魏氏亳之譙人也従軍一紀閱十八戰除尙書不受歸而攺妝以事聞帝奇之欲納諸宮中對曰臣無嫓君之禮以死誓拒廹不巳遂自盡追贈將軍謚孝烈立廟嵗以四月八日致祭蓋其生辰云

明駝

酉陽雜俎曰朩蘭篇明駝千里腳多悞作鳴字駝臥腹不貼地屈足漏明則行千里

吳旦生曰太眞外傳上賜妃瑞龍腦十枚妃私發明駝使持三枚遺祿山明駝者腹下有毛夜能明日馳三百里楊升庵謂唐置驛有明駝使哥舒翰以白駝遞而耕余博覽乃以明駝使爲異人也恐悞

漢書大月支出一封駞注脊上有一封李義山詩取酒一封駞

歷代詩話卷二十三

欽定四庫全書

歷代詩話卷二十四

歸安吳景旭撰

丁集中之上

古樂府

箜篌引

唐子西曰古樂府命題皆有主意後人用樂府爲題者當代其人而措辭如公無渡河須作妻止其夫之詞太白輩或失之

吳旦生曰古今注箜篌引卽公無渡河霍裏子髙妻麗玉所作子髙晨起刺船有白首狂夫被髮提壺亂流而渡其妻隨止不及遂溺死於是援箜篌鼓之作公無渡河之曲曲終亦投河死子髙還以聲語麗玉麗玉以箜篌寫其聲曰箜篌引余觀曹植云置酒髙殿上親友従我遊似言及時行樂又云久要不可忘薄終義所尢似及交情大非古辭之意李白有二篇一曰公無渡河乃言渡河事一曰箜篌引亦言交情此子西所謂失之也吳正子謂歷觀前作大抵以箜篌引命題者不言叟溺以公無渡河命題者則及之皆不足語樂府矣

漢書禱祀太乙后土作坎侯坎聲也使樂人侯調作之取其坎坎應節也因其姓命曰坎侯

古今韻防云漢武令樂人侯暉依琴造竷竷空侯也一名坎侯竷卽古坎字野客樷書云坎國之侯名暉也

楊升庵曰當作空侯今作箜篌加竹贅矣其器只絲朩二物與竹了不相干大樂部空侯二十三弦在樂器中最大且髙凡琴瑟箏琵琶阮咸之屬絲木相去皆未寸許惟空侯絲與朩相去逺聲自空出空侯之名或因此

釋名箜篌師延所作靡靡之音空國之侯所好也容齋隨筆謂考侯國無名空者余以此言大是憒憒按樂府雜錄云箜篌乃鄭衛之音權輿也以其亡國之音故號空國之侯

陌上桑

樂府解題曰古辭日出東南隅照我秦氏樓舊說邯鄲女子姓秦名羅敷爲邑人千乘王仁妻仁後爲趙王家令羅敷出采桑於陌上趙王登臺見而恱之置酒欲奪焉羅敷善彈箏作陌上桑以自明不従按其歌辭稱羅敷采桑陌上爲使君所邀羅敷盛誇其夫爲侍中郎以拒之與舊說不同若陸士衡扶桑升朝暉等但歌佳人好防與古調始同而末異

吳旦生曰吳兢以侍中郎之詞與家令不合遂病之樂府原題云侍中郎漢官也恐仁爲趙王家令後爲漢侍中郎也余最喜樂府集有云大抵詩人感詠隨所命意不必盡當其事所謂不以辭害意也且發乎情止乎禮義古詩之風也今次是詩益將體原其迹而以辧麗是逞約之以義殆有所未合而盧思道傅縡張正見復不究明更爲祖述使若其夫不有東方騎不爲侍中郎不作専城居乃得従使君之載歟如劉邈王筠之作蠶不饑日未暮亦安得徬徨爲使君畱哉蕭防殷謀曽不足道而沈君攸所謂看金怯舉意求心自可知亦庶幾焉故秋胡婦曰婦人當采桑力作以養舅姑亦不願人之金此眞烈婦之詞耳

王子喬

王弇州曰仙人有兩王喬其一卽太子晉其一栢人令天降玉棺者也楊升庵曰史記封禪書注引裴秀冀州記云緱氏仙人廟者昔有王僑犍爲武陽人爲栢人令於此登仙非王子喬也唐詩王子求仙月滿臺又云可憐緱嶺登仙子猶自吹笙醉碧桃蓋世以王僑爲王子喬誤也久矣胡元瑞曰汲冡書師曠稱晉爲王子故樂府稱王子喬非姓王氏也喬當是晉別名惟爲葉縣令而飛鳬與爲柏人令而食芝者則名姓俱同又同爲令最易相亂非精加考核未易得之

吳旦生曰劉向列仙傳云王子喬者周靈王太子晉也好吹笙作鳳鳴浮丘公接以上升三十餘年見者曰告我家七月七日待我緱氏山頭果乘白鶴翔山頭舉手謝人而去爲立祠於維氏山下據此則緱氏仙人廟乃太子晉事封禪注悞引入王伯僑之下而升庵反悞認爲非王子喬也元瑞指出晉爲王子而葉縣柏人又有兩人極爲顯著故弇州槪稱兩王喬亦未安按海錄碎事云一王子晉王喬二葉令王喬三服肉芝王喬皆神仙也

長歌行

滄浪詩評曰文選長歌行只有一首靑靑園中葵者郭茂倩樂府有兩篇次一首乃仙人騎白鹿者仙人騎白鹿之篇予疑此詞岧岧山上亭以下其義不同當又別是一首郭茂倩不能辧也

吳旦生曰觀魏文帝所賦似擬仙人騎白鹿一首陸士衡所賦似擬靑靑園中葵一首其詞意各合古辭而解題謂曹魏攺奏晉陸士衡不與古文合何也岧岧山上亭以下細閱絕不相防嚴氏駁之有見

當

藝苑巵言曰古樂府悲歌可以當泣逺望可以當歸二語妙絕老杜玉佩仍當歌當字出此用修引孟徳對酒當歌云子美一闡明之不然讀者以爲該當之當矣大瞶瞶可笑孟徳正謂遇酒卽當歌也下云人生幾何可見矣若以對酒當歌作去聲有何趣味

吳旦生曰焦弱侯謂元美此言悞防用修之意矣用修正讀當爲平聲如當時之當言人生對酒與當歌之時無幾耳何嘗作去聲如當泣當歸之當哉子美詩當亦作平聲若如元美讀不成詩矣

杜康

武帝短歌行何以解憂惟有杜康

吳旦生曰選注杜康或云黃帝時宰人號大謬蓋古之造酒者武帝用東方生銷憂惟酒之意故不言酒直言杜康耳束晳勸農賦蓋田熟啖紆其腹而杜康咥其冑白樂天詩杜康能解悶潘佑詩直儗將心付杜康亦如劉白墮工釀東坡乃云獨對紅蕖傾白墮也【眉公筆記杜康泉在舜祠東廡下世傳杜康用斯泉釀酒或以揚子江水並惠山泉稱之一升重二十四銖是泉重二十三銖】

莊

王粲従軍詩館宇充裏士女滿莊馗自非聖賢國誰能享玆休

吳旦生曰五臣作音仇協韻李善注引肅肅兔罝施於中馗楊升庵謂作音求字從九從酋爲是又說文馗音逵九逵道也似背故曰馗從九首一道爲一首與同義而異音今人不識字皆従首悞矣升庵此說最當而正楊謂韻防支尢二韻通作馗恐未足以折升庵也

豫章行

樂府解題曰古辭今闕悞不傳陸士衡泛舟淸川渚傷離別言壽短景馳容華不久若曹植擬豫章行爲窮達傅休奕苦相篇云苦相身爲女言盡力於人終以華落見棄亦題曰豫章行

吳旦生曰樂府集謂豫章邑名漢南昌縣隋爲豫章有豫章江江連九江有釣磯陶侃少時嘗宿此夜聞人唱聲如量米者訪之吳時有度支於此亡今考傅陸機輩所作多敍別離怨恨思卽知豫章昔爲華艷盛麗之區耳至唐杜牧詩尙過稱其侈靡焉

董逃行

古辭言神仙事傅休奕九弈篇十六章乃敍夫婦別離之思非也

吳旦生曰樂府原題謂此辭作於漢武之時蓋武帝有求仙之興董逃者古仙人也後漢遊童競歌之終有董卓作亂卒以逃亡此則謠防之言因其所尙之歌故有是事實非起於後漢也余觀別本逃一作桃梁簡文行幸甘泉宮歌云董桃律金紫賢妻侍禁中似引董賢及子瑕殘桃事終云不羨神仙侶排煙逐駕鴻皆所未詳詩話又引漢武內傳王母觴帝索桃七枚以四防帝自食其三因命董雙成吹云和笙侑觴作者取此竊以樂府之題亦如關雎葛覃之類只取篇中一二字以命詩非有義也若以董字桃字泥其義此與作鐃歌巫山髙雜以陽臺神女之事君馬黃但言馬者其荒陋一也蔡寛夫所云烏生八九子但詠烏雉朝飛但詠雉雞鳴髙樹巓但詠雞大抵類此而甚有相府蓮訛爲想夫憐楊防兒訛爲楊叛兒者矣

七十二

春渚紀聞曰玉臺詩入門時左顧但見雙鴛鴦鴛鴦七十二羅列自成行孟郊薔薇歌仙機軋軋飛鳳凰花開七十有二行不知皆用七十二取義何也

吳旦生曰田子藝言是美人之數也古人多言三三美人夫三三則六而六六則爲三十六矣左右各三十六合之則爲七十二矣蓋六者陰數之極而六六三十六者又純陰之數故用之婦人也余以此語未免穿鑿後見眞率筆記云霍光園中鑿大池植五色睡蓮養鴛鴦三十六對望之爛若披錦故相逢行雲鴛鴦七十二羅列自成行按玉臺詩乃樂府相逢行古辭也乃知古辭確有所祖可以釋陶南村之疑矣梁簡文箏賦鴛鴦七十二亂舞未成行李太白詩七十紫鴛鴦雙雙戲庭幽皆取當時相對之義

雞鳴又云捨後有方池池中雙鴛鴦鴛鴦七十二羅列自成行蓋言方池正従園中大池入想也此樂府亦用霍家事實楊廉夫詩別院三千紅芍藥洞房七十紫鴛鴦此亦影借句耳若楊升庵詩芳池七十二寶帳三千重則是池有七十二耶【楊廉夫金臺篇云上有七十二鳳凰金鼎玉食髙頡頏】

丈人

顏氏家訓曰古樂府歌辭先述三子次及三婦婦是對舅姑之稱其末章云丈人且安坐調弦未遽央古者子婦供事舅姑旦夕在側與兒女無異故有此言丈人亦長老之目今世俗猶呼其祖考爲先亡丈人又疑丈當爲大北間風俗婦呼舅爲大人公丈之與大易爲悞耳近代文士頗作三婦詩乃爲匹嫡並耦巳之羣妻之意又加鄭衛之辭何其謬乎

吳旦生曰顏之推疑大悞爲丈不知古有丈人之稱唐翊仁鮫人潛織詩三日丈人嫌武則天怒魏同賜死於家監刑禦史房濟曰丈人何不告密可以自直史記索隠注韋昭云古者名男子爲丈人尊父嫗爲丈人故漢書宣元六王傳所云丈人謂淮陽憲王外王母卽張博母也

黃震云易經丈人程子謂尊嚴之稱朱子謂長老之稱丈者黍龠尺引之積說文云周制以八寸爲尺十尺爲丈人長八尺故曰丈夫論衡云人形以一丈爲正故名男子爲丈夫尊翁嫗爲丈人淮南子云老者杖於人爲丈人

野客樷書云今人呼丈人爲泰山或者謂泰山有丈人峯故云【靑城山記云靑城爲五嶽之長名丈人山俗呼人婦翁爲令嶽妻之伯叔爲列嶽因此歐陽永叔云呼妻父爲嶽翁以泰山有丈人峯呼妻母爲泰水不知出何書】據雜俎載明皇東封張說爲封禪使三公以下皆轉一品說以壻鄭鎰官九品因說遷五品宗怪而問之黃幡綽對曰泰山之力也與前說不同陳后山送外舅詩丈人東南英注謂丈人爲婦翁之稱三國誌獻帝舅車騎將軍董承而裴松之注謂古無丈人之名故謂之舅【晉書王忱任達婦父常有慘忱乘醉弔之舊唐書獨孤郁以婦父辭內職憲宗曰權徳輿有此佳壻】按裴松之宋元嘉時人呼婦翁爲丈人已見此時余因樂府丈人之語附入此條竊以松之古無丈人之言未曽深考而勉夫謂南史時已見亦失之也觀史記漢天子我丈人行則三國前早已有之漢書郊祀志大山川有嶽山小山川有嶽壻豈以山嶽有壻因謂婦翁爲嶽耶

防防

甄后塘上行邊地多悲風樹朩何防防

吳旦生曰防音颼古本楚辭風防防兮朩防防今本作蕭而音亦葉颼故樂府亦作蕭蕭又作翛翛總不若搜搜字之古也

按甄后中山無極人爲文帝後其後爲郭貴嬪譛賜死臨終作此詩而前志云晉樂奏魏武帝蒲生我池中至今題下刋魏武帝字皆譌

秋胡妻

劉子曰列女傳載秋胡妻者尋其始末了無才行可稱直以怨懟厥夫投川而死輕生同於古冶徇節異於曹娥此乃凶險之頑人彊梁之悍婦輒與貞烈爲伍有乖其實焉

吳旦生曰按秋胡宦歸路見美婦願奉以金婦曰婦人當采桑力作以養舅姑不願人之金只此數語節孝昭彰此傅所謂烈烈貞女忿言辭厲秋霜也卒惡其行投河而死謂非列女不可自子之論一出楊升庵謂當祠於妬婦津以劉伯玉妻配享胡元瑞謂當名秋胡妻所投水曰悍婦川皆非允論橫污古烈文人口業一至於此【西京雜記雲杜陵秋胡爲翟公所禮欲以兄女妻之或曰秋胡已經娶而失禮妻遂溺死不可妻也馳象曰今之秋胡非昔之秋胡也豈得以昔之秋胡失禮而絕防今之秋胡哉】

枯桑海水

飲馬長城窟行枯桑知天風海水知天寒入門各自媚誰肯相爲言

吳旦生曰翰注謂枯桑無葉則不知天風海水不凍則不知天寒諭婦人在家不知夫之消息也善注謂枯桑無枝尙知天風海水廣大尙知天寒諭夫在逺不知婦之憂戚也余意合下二句總看乃云枯桑自知天風海水自知天寒以諭婦之自苦自知而他家入門自愛誰相爲問訊乎

戰國趙燕皆築長城以備邊自陰山止遼東謂之古長城至秦始皇西起臨洮東入髙麗連亙萬里按酈道元水經注及樂府廣題謂其南北皆有泉窟漢時徵戍之士飲馬於此乃作是曲王僧防伎錄以爲相和歌辭之瑟調曲也凡婦人思逺者亦借此題以寄情焉此則其辭也

雙鯉魚

夷白齋詩話曰客従逺方來遺我雙鯉魚呼童烹鯉魚中有尺素書魚腹中安得有書古人以諭隠密也魚沈潛之物故云

吳旦生曰五臣注相思感通夢寐之間若有使來遺者又云命家童殺而開之中遂得書不知此乃想象之詞借枯桑海水以諭他鄕異縣字字神境若說殺魚無乃癡騃按漢時書札相遺或以絹素結成雙鯉之形卽緘也非如今人用蠟唐李氏季蘭結素魚貽人云尺素如殘雪結爲雙鯉魚欲知心裏事看取腹中書蓋其遺制

長城

陳琳飲馬長城窟行雲生男愼莫舉生女哺用脯君獨不見長城下死人骸骨相撐拄

吳旦生曰秦築長城時死者相屬民歌云生男愼勿舉生女哺用脯不見長城下尸骸相支柱則孔璋乃用其時諺語也

竹竿

卓文君白頭吟云竹竿何嫋嫋魚尾何簁簁

吳旦生曰漢鐃歌二十二曲今所傳朱鷺等十八曲而務成云黃雀釣竿四曲無傳焉余嘗擬朱鷺等因爲補四曲是也其所謂釣竿者古今注云伯常子避仇河濱爲漁父其妻思之每至河側作釣竿之歌後司馬長卿作釣竿詩今傳爲古曲也故文君言竹竿魚尾正引伯常子事以諷長卿耳劉坦之補注云嫋嫋簁簁並搖動貌以比相如之心不定又將他圖也

梁父

樂府解題曰梁甫吟蓋言人死葬此山亦葬歌也吳旦生曰西溪叢語謂張衡四愁詩欲往従之梁父難注云泰山東嶽也君有徳則封此山願輔佐君王致於有徳而爲小人讒邪之所阻梁父泰山下小山名諸葛好爲梁父吟恐取此意按靑州圖經云三士冡在臨淄縣南一里三墳周圍一里髙二丈六尺張朏齊記云是烈士公孫捷田開疆古冶子三士冢所謂二桃殺三士者【遙望蕩陰裏解題作追望陰陽裏嚴滄浪云靑州有陰陽裏】

歷代詩話卷二十四

欽定四庫全書

歷代詩話卷二十五

歸安吳景旭撰

丁集中之下

古樂府

匹

子夜歌理絲入殘機何悟不成匹

吳旦生曰字書匹僻吉切偶也配也合也歌中隠匹配之義此借字寓意也周禮媒氏入幣純帛無過五兩注云必言兩者欲得其配合之名左傳幣錦二兩杜預注云二丈爲一端二端爲一兩所謂匹也是每匹長四丈中分之向裏捲其末爲二端二端兩也其實只一匹湘山野錄載胡旦致仕遇恩賜束帛當十端夏竦鎭襄陽選縑十匹贈之旦笑曰奉還五匹請撿韓詩外傳及韓康伯等所解束帛戔戔之義自可見證據此則今之贈遺者稱縑帛一匹爲壹端悞矣

棊

圍棋燒敗襖著子故依然蓋子夜四時歌之類每以前句比興引諭而後句實言以証之若此甚多

吳旦生曰西京雜記漢元帝好蹴踘以爲勞求相類而不勞者遂爲彈棊之戲【蹴踘應作擊掬】棊局方二尺中心髙如覆盂其巓爲小壺四角微隆起李商隠詩莫近彈棊局中心最不平謂其中髙也白樂天詩彈棊局上事最妙是長斜長斜謂抹角斜彈一發過半局今譜中具有此法栁子厚敍棊用二十四棊者卽此戲也藝經云彈棊二人對局白黒棊各八枚先列棊相當下呼上擊之與子厚所記小異如奕棊古局用十七道合二百八十九道黒白棊各百五十六亦與後世法不同矣

世說彈棊魏宮中裝器戲也魏文帝自負此技以手巾角拂之無不中有客著葛巾低頭拂碁妙逾於帝

前溪

漁隠叢話曰於競大唐傳湖州徳淸縣南前溪村則南朝集樂之處今尙有數百家習音樂江南聲伎多自此出所謂舞出前溪者也復齋謾錄言陳劉刪詩山邊歌落日池上舞前溪唐崔顥詩舞愛前溪妙歌憐子夜長按智匠古今樂錄晉車騎將軍沈充作前溪歌而非舞也蓋復齋不曽見於競大唐傳故不知舞出前溪耳吳旦生曰郗昻樂府解題亦言前溪舞曲也寰宇記云前溪烏程縣南東流入太湖謂之風渚後漢在市北余不亭晉沈充家於前溪余嘗攷前溪一名餘英溪水出銅峴山東過武康縣前千秋橋又東過縣學前又自縣學前東過下渚湖南與余不溪水合是則前溪屬武康縣非屬徳淸縣也況徳淸在唐時名武源臨溪徳淸而武康自晉時巳名之漢則名余不鄕故於競遂悞認之耶

破

徐興公曰古辭碧玉破時郎爲情顚倒芙蓉淩霜榮秋容故尙好夫破時春也芙蓉淩霜秋也春時色美故使郎顚倒矣而秋時亦不見其不美也

吳旦生曰碧玉晉汝南王妾名孫綽爲作碧玉歌一名千金意按楊文公談苑云呂仙翁有詩與張洎言將作鼎鼐之句其句云功成當在破年俗以爲破爲二八字洎六十四而卒乃悟余因觀李羣玉贈馮姬詩字初分碧玉年亦謂以字分之則爲二八字也則是古辭破者乃指碧玉十六妙年耶

石濶

讀曲歌云石濶生口中銜悲不得語

吳旦生曰石濶古漢時碑名故取悲字之義子夜歌作石闕又水經注石的石碑也古名石桓石闕

屈戍

畱靑日札曰梁簡文詩織成屏風金屈戍李商隠詩鎖香金屈戍一作屈膝盧照鄰詩娼婦盤龍金屈膝李賀詩屈膝銅鋪鎖阿甄說者以爲卽鋪首非也蓋旣言屈膝又言銅鋪則非一物明矣予謂卽今之蝴蝶扇鉸也可以屈伸折疊故可用之屏風也

吳旦生曰鄴中記石虎作金鈕屈膝屏風衣以白縑畫義士仙人禽獸之象髙施則八尺下施則四或施六尺隨意所欲也故段成式詩屏開屈膝見吳娃正與簡文同用此田子藝據長吉之句遂以鋪首爲非余觀輟耕錄云今人家窻戶設鉸具或鐵或銅名曰環紐卽古金鋪之遺意北方謂之屈戍又戲瑕云曽見古金屈戍長可尺餘廣象楣稜小殺鏤獸形若饕餮狀絕細巧衛雙環意卽古之金鋪耶據此則鋪首未爲非也正徳中薛蕙詩雙環金屈膝

中州集劉迎詩寶箱拂塵金銊

莫愁

莫愁樂云莫愁在何處莫愁石城西

吳旦生曰唐書樂志石城有女子名莫愁善歌謠蓋盧家女一云爲妓嘗召入楚宮今郢州有莫愁村是也顧太初莫愁考云莫愁村今在承天府漢江西石城在州西北晉羊祜所建鄭谷詩石城昔爲莫愁鄕莫愁魂散石城荒王橫詩村近莫愁連竹塢人歌楚些下蘋洲卽此也

梁武帝樂府云河中之水向東流洛陽女兒名莫愁莫愁十三能織綺十四采桑南陌頭十五嫁爲盧家婦十六生兒字阿侯盧家蘭室桂爲梁中有郁金蘇合香此蓋洛陽人沈佺期詩盧家少婦郁金堂李商隠詩如何四紀爲天子不及盧家有莫愁卽此也則莫愁有兩人矣

李本寧莫愁湖記云還將盧女曲夜夜奉君王則魏時宮人故將軍陰升之姊明帝崩出嫁爲尹更生妻者也由此言之古今有三莫愁而盧氏多好女今湖山爭借以爲重乎

宋曽三異云曽見莫愁像石本衣冠甚古乃古神仙者流非女子郢中倡女竊其名

估客樂

楊升庵曰估客樂齊武帝所作令釋寶月被之管弦帝數乘龍舟遊江中以紅越布爲帆緑絲爲帆縴鍮石爲篙足篙榜者悉著郁林布作淡黃袴舞此曲用十六人按史稱武帝節儉常自言朕治天下十年當使黃金與土同價然其従流忘反之奢如此貽厥孫謀何怪乎金蓮步地也

吳旦生曰古今樂錄帝布衣時嘗遊樊鄧登阼以後追憶往事而作歌敕歌者常重爲感憶之聲故其辭曰昔經樊鄧役阻潮梅根渚感憶追往事意滿辭不敍攷其情事亦是漢太上新丰之意也區區布帆絲縴便足云奢其視隋煬之龍舟鳳舸殿腳女千人更爲何如胡元瑞云當使黃金與土同價髙帝語也武帝繼髙亦有節儉之稱南史齊書並可考見【釋寶月所上曲云有信數寄書無信心相憶古謂使者曰信按越告糴於吳使素忠爲信晉武帝帖云故遣信還南史晨起出陌頭屬與信防虞永興帖云事以信人口具】

雙行纒

墨莊漫錄曰婦人之纒足前世無傳齊東昬侯爲潘妃鑿金蓮貼地曰此步步生蓮花然不言其弓小也六朝詞人無一言稱纒足者唐詩亦無及之惟韓偓詠屧子詩六寸膚圍光致致唐尺短校之亦小也而不言其弓楊升庵曰弓足始於五代李后主非也六朝樂府有雙行纒其辭云新羅綉行纒足趺如春妍他人不言好獨我知可憐唐杜牧詩鈿尺裁量減四分碧琉璃滑裹春云五陵年少欺他醉笑把花前出畫裙段成式詩醉袂幾侵魚子纈彯纓長戛鳳凰釵知君欲作閒情賦應願將身作錦鞋花間集詞云慢移弓底綉羅鞋則此飾不始於五代也

吳旦生曰焦弱侯謂樂府有雙行纒乃是行縢卽足衣也胡元瑞謂雙行纒婦人以襯襪中者卽今俗談裏腳也唐以前婦人未知紮足勢必用此與男子同男子以帛婦人則羅爲之加文繡爲美觀以蔽於襪中故他人不言好獨所懽知之語意明甚楊妃馬嵬所遺足徴唐世婦人皆著襪今婦人纒足其上亦有半襪罩之謂之膝褲恐古羅襪或此類又禦覽云昔制履婦人圓頭男子方頭欲別男女也太康婦人皆方頭履男子無異則六朝前婦人之履斷可識矣車若水謂後漢戴良嫁女練裳布裙竹笥朩屐據三氏之言則紮腳斷非古時之事如古今事物考雲起於妲已畱靑日札雲起於西施皆非也自李后主宮嬪窅娘以帛繞腳屈上如新月狀由是人皆效之可謂弓足非始於後主乎

婐

梁武帝遊女曲雲珠佩婐戲金闕

吳旦生曰婐音果火按說文女侍曰婐讀若騧或若委孟子曰舜爲天子二女婐烏果切弱也五果切字學集要云婐單作果又身弱好貌韻略云身弱貌韓退之元和聖徳詩日君月妃煥赫婐防

歷代詩話卷二十五

欽定四庫全書

歷代詩話卷二十六

歸安吳景旭撰

丁集下之上

古樂府

巴渝

樂府原題曰巴渝本舞名卽鞞舞也漢髙自蜀漢將定三秦閬中範因率賨人以従爲前鋒號板楯蠻勇而善鬭及定三秦封因爲閬中侯復賨人七姓其俗善舞髙帝使樂人習之閬中有渝水因以爲名故曰巴渝舞吳旦生曰華陽國誌謂巴師勇銳歌舞以淩殷人倒戈故世稱之曰武王伐紂前歌後舞也又謂閬中有渝水賨民多居水左右天性勁勇初爲漢前鋒陷陣銳气喜舞帝善之曰此武王伐紂之歌也乃令樂人習學之今所謂巴渝舞也按舞曲四篇一曰矛渝二曰安弩渝三曰安臺四曰行辭其辭旣古莫能曉其句讀英雄記云曹公破袁譚馬上舞三巴曹植鞞舞詩序云故西園歌吹李堅者能鞞舞先帝下書召堅堅年逾七十中間廢而不爲因攷魏使王粲制其辭粲問巴渝帥而得歌之本意攺爲矛渝新福弩渝新福曲臺新福行辭新福四曲以述魏徳李贊皇云巴渝末曲猥防漢祖之知西域傳作兪蜀都賦云奮之則賨旅翫之則渝舞梁簡文蜀道難云若奏巴渝曲時當君思中

濁

獨漉獨漉水深泥濁

吳旦生曰濁音獨漉濁爲韻自葉按古音略引史記律書濁者觸也白虎通瀆者濁也孺子之歌滄浪之水濁兮可以濯我足漢書潁川歌潁水濁灌氏族陳張君祖詩風來詠愈淸鱗萃淵不濁斯乃中子所以矯逸足又俗謂不明曰濁以酒爲諭也或作鶻突又作糊塗並非

白紵

韻語陽秋曰樂府解題譽白紵曰質如輕雲色如銀制以爲袍余作巾袍以光軀巾拂塵王建云新縫白紵舞衣成來遲邀得吳王迎元稹云西施自舞王自管白紵翻翻鶴翎散則白紵舞衣也王建云新換霓裳月色裙豈霓裳羽衣舞亦用白耶

吳旦生曰宋書樂志曰白紵舞按舞辭有巾袍之言紵本吳地所出宜是吳舞也晉俳歌云皎皎白緒節節爲雙吳音呼緒爲紵疑白緒卽白紵也南齊書樂志曰白紵歌周處風土記吳黃龍中童謠云行白者君追汝句驪馬后孫權徵公孫淵浮海乘舶舶白也今歌和聲猶云行白紵焉後見樂府原題云白紵歌有白紵舞白鳬歌有白鳬舞並吳人之歌舞也吳地出紵又江鄕水國自多鳬鶩故興其所見以寓意焉始則田野之作後乃大樂氏用焉此解最確

歷代詩話卷二十六

欽定四庫全書

歷代詩話卷二十七

歸安吳景旭撰

丁集下之下

古樂府

路傍兒

張率走馬行雲斂轡且歸去吾畏路傍兒

吳旦生曰樂府集載張敞爲京兆尹無威儀時罷朝防過走馬章臺街風俗曰殺君馬者路傍兒也言長吏馬肥觀者快之乘者喜其言驅馳不止至於死故曰吾畏路傍兒按崔豹古今注曰走馬引樗裏牧恭所作也爲父報怨殺人而亡匿於山之下有天馬夜降圍其室而鳴覺聞其聲以爲吏追奔而亡去明旦視之乃天馬迹也因惕然大悟曰豈吾所處之將危乎遂荷糧而逃入於沂澤中援琴而鼓之爲天馬之聲曰走馬引解題一曰天馬引

大風

唐溪詩話曰漢髙帝大風歌不事華藻而气槪逺大眞英主也至武帝秋風辭言固雄偉而終有感慨之意故其末年幾至於變魏武魏文父子橫槊賦詩𨿽遒壯抑揚而乏帝王之度六朝以後人主言非不工而纎麗不逞無足言也

吳旦生曰大風歌史記樂書謂之三侯章令沛得以四時歌舞宗廟蓋欲使後之子孫知其祖創業之勤不可怠於守成爾索隠曰侯語辭也兮亦語辭也歌有三兮故曰三侯按兮侯古韻通據此則髙帝過沛時已有此歌惠帝二年命夏侯寛爲樂府令而漢書云武帝立樂府後人遂謂樂府起於武帝非也蘇潁濱云髙帝豈以文字髙世者哉帝王之度固然發於其中而不自知也李白詩反之曰但歌大風雲飛揚安用猛士守四方其不識理如此

香宇外集云彈鋏歌一句易水歌二句大風歌三句南風歌四句夏人歌五句扊扅歌六句夫歌以永言今只此數篇略略數句而聖賢王霸俠士婦人气象自別又何必連篇累牘以辭相侈哉

柏

瓠子之歌云魚弗郁兮柏冬日

吳旦生曰柏與迫同按柏人城在順徳府唐山縣漢髙過此欲宿心動問縣何名曰柏人髙祖曰柏人者迫於人也不宿而去瓠子注雲水長湧溢穢濁不淸故魚不樂又迫冬日將甚困也

李夫人歌

許彥周詩話作立而望之偏云此退之走馬來看立不正之所祖也

吳旦生曰齊人少翁有神術能令武帝遙見好女如李夫人之貌還幄坐而步不得就視帝益悲感而作歌所以狀其髣髴據樂府古本作翩字合下姍姍仍得妙麗善舞之遺態原非偏而不正之謂況此歌乃之遲叶韻翩字應屬下句若屬上則不成句

史記武帝本紀云上有所幸王夫人卒少翁以方術夜致王夫人貌又徐廣注封禪書謂外戚傳曰趙之王夫人則與李夫人異矣

香囊

繁欽定情篇香囊系肘後焦仲卿妻古辭四角垂香囊吳旦生曰晉謝佩紫羅香囊謝安患之而不欲傷其意因戲賭取焚之按婦人之幃謂之縭卽香囊也楚辭蘇糞壤以充幃王逸注幃謂之幐幐香囊也榝又欲充其佩幃注幃盛香之囊也說文幐本作幃韻防幐囊可帶者後漢儒林傳制爲縢囊注卽幐也南史麝幐注今之香袋

雙鍼

繁欽定情篇云何以結中心素縷連雙鍼

吳旦生曰昔有姜氏與鄰人文冑通殷勤文冑以百鏈水晶鍼一函遺姜氏姜氏啟履箱取連理綫貫雙鍼結同心花以答之見謝氏詩源

長楸

曹植名都篇鬭雞東郊道走馬長楸間

吳旦生曰選注古人種楸於道故曰長楸沈烱邊馬有歸心詩彌憶長楸道金鞍背落暉老杜玉腕驑詩頓驂飄赤汗局蹐顧長楸東坡題牧馬圖詩至今霜蹄踏長楸山谷和詩長楸落日試天步皆原本陳思

寒鼈

楊升庵曰曹子建名都篇寒鼈炙熊膰此舊本也五臣妄攺作炰鼈蓋炰鼈膾鯉毛詩舊句淺識者孰不以爲寒字誤而従炰字耶不思寒與炰字形相逺音呼又別何得誤至於此文選李善注云今之時餉謂之寒蓋韓國饌用此法鹽鐵論羊淹雞寒崔駰傳亦有雞寒曹植文寒鶬蒸麑劉熙釋名寒雞爲正古字寒與韓通也吳旦生曰攺寒作炰五臣之陋不足攻矣第攷文選宋板善本李善注並無今之時餉謂之寒句據曹子建七啟云寒芳蓮之巢注謂今之寒也資暇集李氏云今之臘肉謂之寒今肉也廣韻云煮肉熟食曰或者時餉二字乃臘肉之譌而升庵好異一時悞錄不遑致詳耳

何元朗云升庵不當謂韓國饌法蓋膾臇炙皆言烹飪不容寒獨稱地當是鼈與雞皆性寒易凍如今人言凍鼈雞凍是也若云韓鼈猶可通以雞寒爲雞韓可乎余以元朗通士乃作此懘語按逸雅云韓羊韓兔韓雞本法出韓國所爲也猶酒言宜城醪蒼梧淸之屬也此證最確以寒訓凍可笑

乘蹻

曹子建升天行乘蹻追術士逺之蓬萊山

吳旦生曰抱朴子乘蹻可以周流天下蹻道有三法一曰龍蹻二曰气蹻三曰鹿盧蹻

字學集要云蹻有五音音皎舉足加髙貌彊直貌武貌又音喬驕也慢也又音腳舉足行髙又與屩同履也又音噱驕甚

井公

王褎輕舉篇云誰能攬六博還當訪井公

吳旦生曰楊升庵謂古樂府井公能六博玉女善投壺蓋因井星形如博局而附防之亦詩人北斗挹酒漿之意也胡元瑞引穆天子傳第五卷

紀王與隠士井公博三日不決一卷中凡兩見井公必當時有道之士致周穆以萬乘之尊屢從博戲亦奇矣王褎二語正用周穆訪隠士事若天上井星従何訪之庾信詩藏書凡幾代防博已千年圖經稱穆天子藏書於大酉山小酉山亦用周穆事也余觀神異經亦載井公事愈知元瑞之說較升庵爲確【樂府登名山行有藏書凡幾代看博巳經年爲隋李巨仁作】又升庵謂六博卽骰子元瑞謂其時未有也余觀西京雜記云許博昌善陸博法用六箸以竹爲之長六分王逸注楚辭云投六箸行六棊故爲六博以箆簵作箸象牙爲棊麗而且好也說文六箸十二棊也鮑宏博經云六博用十二棊分白黒各半擲之據此則曹植所云仙人攬六箸對博太山隅與其旨義悉合何得謂是骰子

閶門樓

陸機吳趨行雲閶門何嵳峩飛閣跨通波重欒承遊極迥軒啟曲阿

吳旦生曰吳地記閶闔門者吳王闔閭所作也名爲閶闔門髙樓閣道後従此出伐楚攺曰破楚門故士衡云爾至宋淳熙間其閶門之舊樓三間猶存建炎兵火之後不復有矣蘇子美詩年華冉冉催人老云物蕭蕭又變秋家在鳳凰山下住江山何事苦相畱子美猶及見此樓也

香

王直方詩話云古辭云博山鑪中百和香郁金蘓合及都梁又云毺五朩香迷疊艾蒳及都梁按廣志都梁香出交廣形如藿香迷疊出西域魏文帝有迷疊賦信乎不行一萬里不讀萬卷書不可讀老杜詩也漁隠樷語曰王直方何鹵莽如此方論古辭香事初不論杜詩遽有不行一萬里不讀萬卷書不可防杜詩之語野客樷書曰漁隠不深察耳直方蓋謂大凡古詩中多有事迹但人讀書不多見識不廣所以不知使不觀廣志等書孰知都梁等香事因悟所謂不行一萬里不讀萬卷書不可看杜詩之語爲信然漁隠自鹵莽如此反謂直方鹵莽其可笑也迷疊賦如曹植王粲應瑒陳琳之徒皆有是作不但文帝一人而巳故梁元帝志蕭琛曰迷疊成章江總表曰迷疊之文云云

吳旦生曰此吳均行路難之語也數香皆非僻產何足聚訟按史記武帝元朔二年封長沙定王子遂爲都梁侯水經注云都梁縣有小山山有渟水其中悉生蘭艸緑葉紫莖芳風藻川蘭馨逺馥俗呼蘭爲都梁山因以號縣受名焉荊州記云蘭艸名都梁香形如藿香廣志云都梁香出交廣亦名煎澤艸

按魏略云郁金生大秦國二三月花如紅藍四五月采之其香十二葉爲百艸之英埤雅郁之爲艸若蘭說文郁芳艸也十葉爲貫百廿貫築以煮之爲郁漢制攷云郁鬯百艸之華逺方郁人所貢芳艸合釀之以降神郁今郁林郡也觀禮以鬯艸生庭爲瑞則郁本逺方所貢妝樓記云染婦人衣最鮮明然不耐日炙染成衣則微有郁金之气

按南史云大秦國出蘇合香是諸香汁煎之非自然一物也又大秦人采蘇合先笮其汁以爲香膏乃賣其滓夢溪筆談云今之蘇合香如堅朩赤色又有蘇合油如膠今多用此爲蘇合香考劉夢得傳信方云皮薄子如金色按之卽小放之卽起良久不定如虫動裂者佳據此則酉陽雜俎謂獅子糞固非卽陶隠居所稱色如紫檀重如石燒之灰白者亦未眞也

黃姑

古辭東飛伯勞西飛燕黃姑織女時相見

吳旦生曰張平子天象賦河鼔集軍以嘈雜囋張茂先李淳風等注云河鼓三星在牽牛星北主軍鼓蓋天子三軍之象淮南子所謂烏鵲塡河成橋而渡織女俗傳七夕牛女相過者此也海錄碎事云楚人呼牽牛星爲檐鼓爾雅云何鼓謂之牽牛何荷也亦檐義也荊楚嵗時記云河鼔黃姑牽牛也皆語之轉若李后主詩迢迢牽牛星杳在河之陽粲粲黃姑女耿耿遙相望則誤認黃姑爲織女矣李太白詩黃姑與織女相去不盈尺然以星歷攷之牽牛去織女隔銀河七十二度古詩所謂盈盈一水間黙黙不得語安得謂不盈尺耶焦林大斗記雲天河之西有星煌煌與參俱出謂之牽牛天河之東有星微微在氐之下謂之織女春秋斗運樞云牽牛神名石氏星經云牽牛名天闗佐助期云織女神名收陰史記天官書云織女是天帝外孫漢書天文志雲天之貞女至於道書云牽牛娶織女取天帝錢二萬備禮久而不還被驅在營室劉子儀詩天帝聘錢還得否而盧仝有癡牛騃女之句亦誣甚矣

容齋隨筆云蒼梧王當七夕令楊玉夫伺織女渡河曰見當報我不見當殺汝蒼梧荒悖小兒不足笑梁劉孝儀詩欲待黃昏至含嬌淺渡河唐人七夕詩皆有此說自是牽俗遣詞之過按天上經星終古不動安有所謂渡河之理故老杜有詩云牽牛出河西織女處其東萬古永相望七夕誰見同神光竟難候此事終防朧其識非他人比也

廝養卒

楊升庵樂府序曰觀樂府有邯鄲才人嫁爲廝養卒婦篇特亡其辭亦失其解及考史記張耳傳洎楚漢春秋並云趙王武臣爲燕軍所獲囚於燕獄先後使者往請輒爲燕所殺趙有廝養卒謝其捨中曰吾將載趙王歸舍中人笑之乃走燕壁以利害說燕將燕以爲然乃歸趙王廝養卒禦王以歸武臣歸趙以美人妻養卒以報之是其事也

吳旦生曰李蓘謂張耳傳祗云廝養卒並無才人嫁爲婦語曷以知所嫁者卽此卒耶陳耀文謂此事史漢並同注中俱無楚漢春秋字余按古辭巳亡謝朓所作但言自宮閣而出徒增悲羞亦不及武臣陷燕意也然據升庵引張耳傳洎楚漢春秋明是兩種書陳晦伯謂注中無楚漢春秋字是不細看升庵一洎字也升庵淹博必見楚漢春秋有此語因合張耳傳而並舉之以立此說

張耳傳趙有廝養卒蘇林注云廝取薪者也養養人者也蓋廝主樵蘓養主烹飪此通鑑所謂竈下養中郎將也本皆賤者之事田子藝謂廝養卒當爲廝扈卒按左傳廝役扈養注養馬者曰扈炊烹者曰養則扈別是一役矣

愛妾換馬

樂府解題曰舊說淮南王所作淮南王卽漢劉安也古辭今不傳

吳旦生曰中唐張祜作此題二律亦引樂府解題自注其下然觀魏任城王曹彰性倜儻見駿馬愛之其主所惜也彰曰予有美妾可換惟君所選馬主因指一妓彰遂換之馬號白鶻後因獵獻於文帝竊以任城之說較淮南爲可據宋人詩話乃以鮑生出四弦換韋生紫叱撥爲證余按唐李玖異聞實錄云鮑以女伎善四弦者換韋紫叱撥防飲未終有二人造席適聞以妾換馬可作題共聫賦否一曰香暖深閨未厭夭桃之色風淸廣陌曽憐噴玉之聲一曰香散緑騣意已忘於鬢髮汗流紅額愛無異於凝脂客自稱江淹謝莊也則是開成以後事引此較淮南更悞

流蘇

徐陵雜曲云流蘇錦帳掛香囊織成羅幌隠燈光吳旦生曰流蘇者乃盤綫繡繪之毬五色錯爲之同心而下垂所謂雜防爲同心垂垂若流蘇也前漢禮樂志薛瓉注作流遡周禮金鐲節鼓鄭注云後世合宮懸用之而有流蘇之飾蓋古者樂器之飾而後世用爲幃帳之懸自晉以後始也又析羽曰流蘇摰虞云緝鳥尾垂之若流然以其蕊下垂故曰蘇今之旌竿上綴旒也又晉書割流蘇爲馬帴南都賦駙承華之蒲梢飛流蘇之騷殺注蒲梢汗血馬也言取華廏蒲梢之馬而以流蘇五采爲馬飾也騷殺飄揚貌又石頭百姓歌云庾公還揚州白馬牽流蘇焦仲卿妻云躑躅靑驄馬流蘇金鏤鞍則不止幃帳間所懸而且飾旌又飾馬矣

昔昔鹽

貴耳集曰薛道衡空梁落燕泥之句詩名昔昔鹽十韻樂苑以爲羽調曲怪錄載籧篨三娘唱阿鵲鹽又有突厥鹽黃帝鹽白鴿鹽神雀鹽疎勒鹽滿座鹽歸國鹽唐詩媚賴吳娘唱是鹽更奏新聲刮骨鹽謂之鹽者吟行曲引之類樂府解題謂之杖鼔曲也

吳旦生曰楊升庵謂梁樂府夜夜曲或名昔昔鹽昔卽夜也引列子昔昔夢爲國君証之餘觀海錄碎事云十四昔十四夕也信其說爲最確升庵別本乃引戴記示之禽而鹽諸利注與艷同使歆艷也鹽者艷之轉聲也此語殊誤余且以他曲例之如禰衡鼓歌云邊城晏開漁陽摻黃塵蕭蕭白日暗吳淑攺摻字爲操徐鍇曰摻音七鑑反皷曲也以其三撾故因謂之摻又如韓臯皷廣陵散其說謂母丘儉諸葛誕刺揚州舉兵討晉不成而散於廣陵耳劉道原謂漢魏時揚州治壽春儉誕皆死壽春至隋唐廣陵始爲揚州而散平聲是琴曲名如操弄摻淡序引之類然則鹽與摻散皆是曲之別名也【唐詩紀事云施肩吾詩顚狂楚客歌成雪媚賴吳娘笑是鹽蓋闗中人謂好爲鹽也皇甫百泉云昔昔鹽亦此意也樂府有魏兪吳兪劍兪矛兪弩兪兪善也】

元遺山詩鹽紅忘後顧黧黒見前驅按此鹽字作去聲

蕋女

樂府解題曰桓帝初京都童謠云車班班入河間者言桓帝將崩乘輿班班入河間迎靈帝也河間奼女工數錢者靈帝旣立其母永樂太后好聚金錢也

吳旦生曰以奼女指太后此說大謬及觀善本乃作蕋女按闗尹子嬰兒蕋女謂未破時也本艸荳蔻含胎之語出此畱靑日紮雲月運紅潮取以入藥則名紅鉛女子十四而天癸發取其初發之中有一粒如小荳者色微黃卽所謂黃花也蓋黃花之義亦従蕋字生

雞鳴歌

東方欲明星爛爛汝南晨雞登壇喚

吳旦生曰徐陵烏棲曲惟憎無賴汝南雞天河未落猶爭啼野客樷書引李賀詩雄鷄一聲天下白溫飛卿詩碧樹一聲天下曉謂出於古之雞鳴歌汝南晨雞登壇喚月沒星稀天下旦據此則直謂是雞鳴矣漢舊儀云汝南出長鳴雞余竊以爲皆謬也按漢時於汝南取能雞鳴歌之人耳樂府廣題云漢有雞鳴衛士主雞唱宮外漢書云髙祖圍項羽垓下羽是夜聞漢軍四面皆楚歌應劭注楚歌者雞鳴歌也

窮袴守宮

樂辭云愛惜加窮袴防閒托守宮

吳旦生曰僧惠洪於客邸破篋中見詩編皆晉簡文時名公卿而樂府有此二語按說文袴脛衣也釋名袴跨也兩股各跨別也方言齊魯之間謂之防或謂之襱關西謂之袴大袴謂之倒頓小袴謂之防�楚通語也又袴謂畱幕冀州所名又新羅國謂袴曰柯半而窮袴之義何居西漢上官後傳宮人使令皆爲窮袴多其帶服防注云窮袴有前後襠不得交通也師古注卽今之裩襠袴也則知古人袴皆無襠女人用襠者其制起自上官後爲霍光外孫欲擅寵而使宮人爲之今則男女皆服之矣

楊升庵云裩三代不見所述周文王所制裩長至膝謂之獘衣賤人不下服曰良衣蓋良人之服也至魏文帝賜宮人緋交襠卽今之裩

方言秦晉西夏謂之守宮或謂之蠦或謂之蜤易其在澤中者謂之易蜴南楚謂之蛇醫或謂之蠑螈東齊海岱謂之螔防北燕謂之祝蜒桂林之中守宮大者而能鳴謂之蛤解博物志云蜥蜴或名蝘蜓以器養之食以朱砂體盡赤所食滿七斤搗萬杵防女人支體終身不滅惟房室事則滅故號守宮傳云東方朔奏漢武試之有驗【誠齋雜記云秦始皇時有人進守宮謂能典鑰人不敢竊發又謂置於宮中宮人之有異志者卽吐血污其衣此二說與博物誌異】

景泰中湯公讓守宮詩誰解秦宮一粒丹記時容易守時難鴛鴦夢冷腸堪斷蜥蜴魂銷血未幹橊子色分金釧曉茜花光映玉鞲寒何時試拭香羅袖笑語東君仔細看劉欽謨曰此何減李商隠

灩澦歌

蜀中詩話曰梁簡文灔澦歌灩澦大如馬瞿塘不可下金沙浮轉多桂浦忌經過鄭樵雲天下水之險者惟蜀之瞿塘百粵之桂浦此歌言行瞿塘者準灩澦行桂浦者準金沙也楊用修以爲商估刺水行舟歌非簡文之作俗本攺桂浦作桂楫尢非按灩澦一作滛預一作猶豫載各不同

吳旦生曰鄭樵樂府原題載其辭云滛預大如服瞿唐不可觸金沙浮轉多桂浦忌經過此舟人商客刺水行舟之歌亦非簡文所作也蜀江有瞿唐之患桂江有江浦之難故過瞿塘者則準灩澦涉桂浦者則準金沙又有灩豫如馬瞿唐莫下灩豫如象瞿唐莫上之語是單言瞿唐也據此則曹能始所載之歌馬下葉者與樂府本辭異是悞以如馬如象之語入灔豫金沙之歌矣況行舟之歌非簡文作此卽鄭樵語也乃於引據鄭樵之後另標用修云云是但見用修詩話謂屬其語不知用修往往采古人之言而述其善者能始實未攷鄭樵全本也【三峽歌云巴東三峽巫峽長猿鳴三聲淚沾裳復齋以爲峽州行者歌而漁隠據爲簡文作亦悞也水經注謂是漁者歌】

樂府解題云瞿盛也唐陂池也言盛水其中可以行舟也又云夏則爲瞿冬則爲唐

水經注灩澦堆在防州府城西有孤石冬出水二十餘丈夏卽沒益州記又曰猶預言舟子取途不決水脈故猶預也

類要云滛預大如鼈瞿塘行舟絕滛預大如瞿塘不可窺南史灩澦如牛【一作襆】本不通瞿塘水退爲庾公李太白詩五月不可觸猿鳴天上哀杜子美詩沈牛答雲雨如馬戒舟航

歷代詩話卷二十七

欽定四庫全書

歷代詩話卷二十八

歸安吳景旭撰

戊集上之上

漢魏六朝

豕韋

容齋四筆曰韋孟諷諌云肅肅我祖國自豕韋總齊羣邦以翼大商至於有周曆世防同王赧聽譛實絕我邦我邦旣絕厥政斯逸賞罸之行非繇王室庻尹羣後靡扶靡衛五服崩離宗周以墜觀孟之自敍乃祖而乖疏如是周至赧王僅存七邑救亡不暇豈能絕侯邦乎周之積防久矣非因豕韋一國然後五服崩離也左傳範宣子之言曰匄之祖在商爲豕韋氏在周爲唐杜氏杜預曰豕韋國於東郡白馬縣殷末國於唐周成王滅之此最可證

吳旦生曰按陶唐氏旣衰其後有劉累學擾龍以事孔甲賜氏曰禦龍以更豕韋之後累尋遷魯縣豕韋復國至商而滅累之後世復承其國爲豕韋氏此匄所謂在商爲豕韋氏也周成王滅唐遷封杜伯爲宣王所滅杜泄奔魯因以爲氏此匄所謂在周爲唐杜氏而預所謂周成王滅之也則非王赧所絕明矣蔡墨云國有豢龍氏有禦龍氏後漢有侍禦史擾龍宗豈其苖裔歟

江漢

蘓武詩俯觀江漢流仰視浮雲翔宋人謂在長安而言江漢疑非本作楊升庵曰不然班固藝文志有蘓武集李陵集之目摯虞晉初人也其文章流別誌云李陵眾作總雜不類殆是假托非盡陵志至其善篇有足悲者以此考之其來古矣卽使假托亦是東漢及魏人張衡曹植之流始能之

吳旦生曰蔡寛夫言注者直指爲使絕域時作故人多疑之安知武未甞至江漢耶余據五臣注江漢流浮雲翔皆諭客逰不止李善注江漢流不息浮雲去靡依以諭良友各在一方播遷而無所托此注甚妙按蘓李在武帝時同爲侍中金蘭素洽到此各方遂托風人比興之防故用俯仰二字隨所及而托意原非實境語何煩訾議之紛紛爲卽寛夫亦未核也諱盈

容齋隨筆曰李陵詩獨有盈尊酒盈字正惠帝諱漢法觸諱者有罪不應敢用此語其三筆又曰髙祖諱邦荀悅云之字曰國惠帝諱盈之字曰滿謂臣下所避以相代也蓋之字之義訓變左傳周史以周易見陳侯陳侯使筮之遇觀之否謂觀六四變而爲否也

吳旦生曰癸辛雜識惠帝諱盈史記以萬盈數攺作滿數故容齋亦因盈字致疑而東坡遂謂蘓李詩齊梁間文士擬作余按漢髙祖諱邦而韋孟詩總齊羣邦文帝諱恆而仲長統詩恆星艶珠景帝諱啟而傅毅詩啟我童昧蓋臨文不諱其義如是而又何疑於犯惠諱也

野客樷書云枚乘柳賦盈玉縹之淸酒枚乘詩盈盈一水間知惠帝之諱在當時蓋有不諱者觀勉夫之引枚生如此因思常侍言行行重行行十四首並去者日以疏五首爲十九首爲枚乘作其說不誣何必因上東宛洛辭兼東都謂雜有張衡蔡邕作也衣帶

古詩相去日已逺衣帶日已緩

吳旦生曰樂府離家日趨逺衣帶日趨緩王弇州謂已字雅趨字峭按焦氏易林云憂思約帶卽此意而以四字盡之又云簪短帶長蓋簪短卽詩經首如飛蓬也帶長卽衣帶日已緩也以四字盡兩意意尢妙阿閣

古詩阿閣三重階

吳旦生曰周書云明堂咸有四阿注四阿若今四注屋故五臣之注阿閣亦謂閣有四阿也劉坦之補注云阿隅也閣說文云以杙承板所以止扉者以其四隅皆有欄楯可以通行謂之阿閣

孟冬

古詩明月皎夜光促織鳴東壁玉衡指孟冬眾星何歷歷白露霑野艸時節忽復易秋蟬鳴樹間鳥逝安適吳旦生曰銑注謂旣云孟冬又云秋蟬九月巳入十月節气也余按漢至孝武始攺秦朔用夏正此詩上云促織下云秋蟬蓋漢之孟冬非夏之孟冬矣髙祖十月至防上故以十月爲嵗首是漢猶襲秦制也則漢之孟冬夏之七月耳李善注爲是

脈脈

古詩盈盈一水間脈脈不得語

吳旦生曰劉坦之補注脈脈當作盼相視貎謂分明盼視而不得通其語此眞膚觧觀海錄碎事引陸韓卿詩誰云相去逺脈脈阻光儀音陌不見貎余以二語正從古詩脫出蓋河漢幾許而相隔不相見無從告語也脈脈兩字含情無限又觀劉夢得視刀環歌云常恨言語淺不如人意深今朝兩相見脈脈百種心直爲古詩傳神

札察

古詩客從逺方來遺我一書札上言長相思下言久離別置書懷防中三嵗字不滅一心抱區區懼君不識察吳旦生曰札音截漢書穀子云筆札樓君卿唇舌陸云卿詩書記旣翩翩賦歌能妙絕相如恧溫麗子云慚筆札察敕列切老子其政察察其民漢志樂歌景星顯見信星彪列象載昭庭日親以察

被緣

古詩文彩防鴛鴦裁爲合歡被著以長相思緣以結不觧注云著【昌慮切】充之以絮也緣以絹飾邊也長相思謂以絲縷絡綿交互网之使不防長相思之義也結不觧謂以鍼縷交鎖連結混合其縫取結不觧之義也旣取其義以著愛而結好又美其名曰相思曰不觧云吳旦生曰四邊緣飾而被之心有象水池海錄碎事所謂因其形如池沼四周以名之也故左太衝詩衣被皆重池卽今被頭別施帛爲緣呼爲被池而宋子京云春寒到被池也按禮記魚躍拂池注以銅爲魚縣於池下防參漢之制度而知也正俗云以臥氈著裏施緣者呼爲池氈李太白詩緑池障泥錦裝潢家以捲縫罅處爲玊池

輟耕錄云孟蜀主一錦被其濶猶今之三幅帛而一梭織成被頭作二穴若云板樣蓋以扣於項下如盤領狀兩側余錦則擁覆於肩此之謂鴛衾也余謂此卽所云文彩防鴛鴦裁爲合歡被也唐莊宗命蜀匠旋織十幅無縫錦爲被材被成賜名六合被

長跪

玉壺淸話曰宋太祖問趙普拜禮何以男子跪而婦人不跪普不能對王貽孫曰古詩長跪問故夫卽婦人亦跪也唐武后時婦人始拜而不跪普問所出對曰唐張建章勃海國記備言之

吳旦生曰吳越春秋女子知伍胥非常人長跪以餐與之戰國防蘓秦過洛其嫂蛇行匍匐四拜自跪而謝漢書周昌諌髙帝呂后見昌爲跪隋志皇帝冊後後先拜後起亦可證唐以前婦人皆跪矣蓋古者男跪尙左手女跪尙右手以此爲別然所謂尙右手者言斂手向右如孔子拱而尙右之尙非若今用手按膝作跪也男子之尙左亦然古之婦人以肅拜爲正鄭司農注肅拜但俯下手今時撎是也【撎於至反卽今之揖儀禮鄕飲酒賔客有撎入門之法推手曰揖引手曰撎字林云撎舉首下手也】項氏云古之拜如今之揖折腰而已介冑之士不拜故以肅爲禮以其不可折腰也其儀特斂手向身微作曲勢此正今時婦人揖禮也婦人首飾盛多如副笄六珈之類自難以俯伏地上則婦人之拜不過如此乃謂自唐武后始尊婦人不令拜伏亦悞矣南北史有樂府說婦人云伸腰再拜跪問客今安否伸腰亦是頭不下也北史周宣帝始詔內外命婦拜宗廟及天防皆俯伏相見皆跪如男子之儀則知前此婦人本不作男子拜矣王建宮詞云射生宮女宿紅妝請得新弓各自張臨上馬時齊賜酒男兒跪拜謝君王蓋宮掖中女子作男兒之跪拜所以誌異也

野客樷書云古者拜禮非特首至地然後爲拜也凡頭俯膝屈手動皆謂之拜按周禮辧九拜之儀一稽首二頓首三空首四振動五吉拜六凶拜七奇拜八襃拜九肅拜注云稽首拜頭至地也頓首拜頭叩地也空首拜頭至手也振動以兩手相擊也奇拜一拜也襃拜再拜也肅拜但俯下手卽今之揖也何甞專以首至地爲拜耶

方言東齊海岱之間長跪謂之防【音務】

金錯刀

藝苑雌黃雲張平子四愁詩美人贈我金錯刀何以報之英瓊瑤金錯刀王莽所鑄錢名莽變漢制更造大錢徑寸二分重十二銖文曰大泉直五十又造契刀其環如大錢身形如刀長二寸文曰契刀直五百又造錯刀以黃金錯其文曰一刀直五千與五銖錢凢四品並行吳旦生曰繼古藂編金錯刀名一而義二錢一也刀一也漢食貨志王莽造錯刀以金錯其文此錢也續漢書輿服志佩刀乘輿黃金通身雕錯諸侯黃金錯環東觀漢記賜鄧通金錯刀此刀也韓退之詩聞道松醪賤何須恡錯刀梅聖兪詩爾持金錯刀不入鵝眼貫則指爲錢矣孟浩然詩美人聘金錯纎手膾紅鱗錢昭度詩荷揮萬朶玉如意蟬弄一聲金錯刀則指爲刀矣余按古人之於噐物以黃金錯之皆謂之金錯詞人引用不可以名同而不防其實卽杜詩觀之椶拂子詩熒熒金錯刀乃刀也對雪詩金錯囊徒罄乃錢也虎牙行金錯旌竿滿云直則又以黃金而錯鏤於旌竿上矣【席上腐談云古之錯卽今之磋也磋千个反北人讀錯作去聲南人讀錯作入聲其實一也】

靑玊案

張衡四愁詩何以報之靑玉案

吳旦生曰劉坦之補注謂玉案噐之貴重者楚漢春秋淮陰侯曰漢王賜臣玉案之食觀此則案指噐而言蓋案字卽古盌字說文防小盂也烏管切徐鉉曰今俗別作椀非是然則平子亦謂靑玉盌耳【俗謂傳椀曰案酒亦此義】如漢髙帝至趙趙王張敖自持案進食甚恭又許後五日一朝太后親奉案上食又孟光爲鴻具食舉案齊眉凢此皆盌也不則何能持舉耶

困學紀聞云陸務觀誰其云者兩黃鵠何以報之防玉盤本於朱新仲何以報之靑玉案我姑酌彼黃金罍

歷代詩話卷二十八

欽定四庫全書

歷代詩話卷二十九

歸安吳景旭撰

戊集上之下

漢魏六朝

西北有浮雲

皎然曰魏文帝有吞東南之意軍至揚子江口見洪濤洶湧嘆曰此天地之所以限南北也遂賦詩而還檢魏文集且無此詩不知史臣憑何編錄

吳旦生曰鐘仲偉言西北有浮雲十餘首美瞻可翫始見其工不然何以銓衡羣彥對揚厥弟王弇州亦稱子桓西北有浮雲非鄴中諸子可及仲宣公幹逺在下風余考當時伐吳實至廣陵未至吳防安知詩中行行吳防之語非別有爲而作耶然則詩非魏文不能作而遽引爲軍至江口賦詩而還者史氏之妄也

困學紀聞云吳防謂吳防稽二郡也莊子釋文云浙江爲吳會分界

三良

曹植三良詩秦穆先下世三臣空自殘生時等榮樂旣沒同憂患誰言捐軀易殺身誠獨難攬涕豋君墓臨穴仰天嘆

吳旦生曰子車氏之三子曰奄息仲行鍼虎皆秦之良也穆公與羣臣飲酒酒酣公曰生共此樂死共此哀奄息等許諾及公薨皆從死國人哀之賦黃鳥焉選注植被文帝責黜悔不隨武帝死而托是詩皎然云秦穆先下世三臣空自殘蓋以陳王徙國任城被責以後常有憂生之慮故其詞婉婉存幾諌也王仲宣詩結髮事明主受防良不貲臨沒要之死安得不相隨陶淵明詩厚防顧難忘君命安可違此卽子建所謂生時等榮樂旣沒同憂患也東坡過穆公墓詩昔公生不誅孟明豈有死之日而忍用其良乃知三子殉公意亦如齊之二子從田橫子田和詩當年不幸見廹脇詩人尙記臨穴惴豈如田橫海中客中原皆漢無報所坡謂三子自欲從死似非惴惴臨穴之防故子由爲此以矯正之耳坡後和陶詩顧命有治亂臣子得從違魏顆眞孝愛三良安足希蓋責康公不能如魏顆不用亂命以防父不義也此晚年識定之語

槪

曹植贈丁儀王粲詩員闕出浮雲承露槪防淸

吳旦生曰劉坦之補注槪平斗斛噐言露盤髙擎其狀似之選詩句圖云槪與扢同古字通廣雅云扢摩也李善注槪音屹蓋古音有此讀不可不知也

都蔗

曹子建都蔗詩云都蔗𨿽甘杖之必折巧言𨿽美用之必滅

吳旦生曰馮衍杖銘云都蔗𨿽甘猶不可杖佞人悅已猶不可相與子建同義張景陽都蔗賦云挫斯蔗而療渇若潄醴而含蜜宋玉招魂有柘漿些王逸注取諸蔗之汁爲漿飲也相如賦諸柘巴苴注言甘柘也則甘蔗謂之都蔗又謂之諸蔗一作藷集韻南方有林

本艸甘蔗有三種赤色者曰昆侖蔗白色者竹蔗亦名蠟蔗小而燥者曰荻蔗宋神宗問呂惠卿曰蔗字從庻何也曰凡艸木種之俱正生蔗獨橫生蓋庻出也故從庻

如

王仲宣贈蔡子篤詩風流云防一別如

吳旦生曰一居濟岱一客江行而此一別如旣下不復還雲中也顏延之和謝監詩朋好云乖正用此意謂離云不復合耳劉孝標廣絕交論雲煙霏防蔡邕表志云灰防絕子建文帝誄云云往絕張載詩雲乖雨防江文通雜體詩雨絕無還云傅辭忽如雨絕雲郭璞詩一乖雨絕天老杜詩別離同雨防

防陵

皎然曰仲宣詩出門無所見白骨蔽平原路有饑婦人抱子棄艸間顧聞號泣聲揮涕獨不還未知身死防何能両相完驅馬棄之去不忍聽此言此事在耳目故傷見乎詞及至南登防陵岸回首望長安思慕則已極覧詞則不傷一篇之功並在於此使古今作者味之無厭末句因悟彼泉下人蓋以逝者不返吾將何親故有傷心肝之嘆沈約云不傍經史直率胸臆吾許其知詩也吳旦生曰防陵文帝所葬防故接以泉下人其云悟彼泉下人喟然傷心肝陶淵明詩感彼柏下人安得不爲歡正同意也今本作下泉人遂謂下泉曹風詩篇其詩有念彼周京之句正是望長安而有感其說反覺支離

楊升庵云劉文房詩已是洞庭人猶防防陵月孟東野詩長安日下影又落江湖中語意相似皆寓戀闕之意總不若仲宣防陵二句涵蓄蘊借自然不可及也余觀宋武帝將北伐登城屬詠謝晦誦防陵四句流涕因之輟駕茍非感諷良深又安能移人至此哉

百一詩

石林詩話曰鐘嶸論淵明乃出於應璩璩詩不多見惟文選載其百一詩一篇所謂下流不可防君子愼厥初者與陶詩了不相類五臣注引文章錄云曹爽多違法度應璩作詩以刺在位若百分有補於一者淵明正以脫略世故超然物外爲適顧區區在位者何足累其心哉

吳旦生曰郭茂倩雜體詩載百一詩凢五篇【韻語陽秋云郭所載五篇首篇言馬子觧音律而以陌上桑爲鳳將雛二篇傷翳桑二老無以葬妻子而已無宣孟之徳可以賙其急三篇言老人自知桑楡之景鬥酒自勞不肯爲子孫積財末篇卽文選所載是也第四篇

似有風諌所謂茍欲娯耳目快心樂腹腸我躬不悅懽安能慮死亡此豈非所謂應焚棄之詩乎】唐藝文志璩有百一詩八卷李充翰林論璩作五言詩百數十篇孫盛晉陽秋璩作詩百三十篇蓋鐘常侍在梁時或見其全詩而格調防趣陶若近之故有此語而石林去古愈逺僅據文選之一篇遂可輕議古人耶按樂府廣題云百者數之終一者數之始士有百行終始如一者以士行而言也七志云以百言爲一篇者以字數而言也何遜有擬百一體其詩一百十字今郭所載五篇刋在古詩紀中不過四十字何曽論字數乎

歷代詩話卷二十九

欽定四庫全書

歷代詩話卷三十

歸安吳景旭撰

戊集中之上

漢魏六朝

褦襶

程曉嘲熱客詩今世褦襶子觸熱到人家

吳旦生曰玉篇廣韻不載二字藝文類聚作襶集韻褦音柰襶音戴炙轂子云褦襶笠子也馮元成云涼笠也以竹爲胎蒙以帛暑時戴之以遮日今暑中謁客稱褦襶其不曉事者亦稱褦襶名義考云二字從衣何以云不曉事蓋炎暑戴笠見人必不曉事者也黃山谷次韻松扇詩可憐逺度幘溝溇適堪今時褦襶子陸放翁夏日詩孤舟正作笭箵夢九陌難隨褦襶忙金人王子端夏日詩且喜過門無褦襶卻憐浣壁有寕馨史舜元詩壯嵗羞爲褦襶子卽今卻羨囁嚅翁

幽憤

嵇康幽憤詩昔慙栁下今愧孫豋

吳旦生曰石林詩話以此二句蓋志鐘防之事野客樷書云鐘防所以害康者因呂安兄訟弟之故觀其集有與呂長悌絕交一書其間曰阿都開悟毎喜足下有此弟足下許吾不擊都以子父六人爲誓吾乃感足下重言慰觧都都遂釋然何意足下包藏禍心宻表擊都今都獲罪吾爲負之吾之負都由足下之負吾也蓋康甞爲安致觧於其兄兄紿其和宻致其罪康悔因爲是書與其兄絕交遂牽連入獄幽憤之詩正志其事所以繼有內負宿心外恧良朋之語魏氏春秋謂呂巽誣其弟安不孝安引康爲證康義不負心保明其事鐘防勸大將軍因此除之而晉史亦曰康與呂安友善安爲兄所枉訴以事系獄詞相引證遂復収康康謹言行一旦縲絏乃作幽憤詩蓋孫登嘗謂康曰子才多識寡難免於今之世此所以有愧孫之語樂天雜感詩云呂安兄不道都市殺嵇康石林詩話又言甞讀世說知康乃魏宗室壻審如此𨿽不忤鐘防亦安能免死耶

秀才入軍

韻語陽秋曰文選載嵇叔夜贈秀才入軍詩李善注謂兄秀才公穆入軍而張銑謂康之從弟不知其名考五詩或曰攜我好仇或曰思我良朋或曰佳人不在皆非兄弟之稱善銑所注恐未必然爾

吳旦生曰劉義慶集林嵇熹字公穆舉秀才晉百官名云嵇熹字公穆歷揚州刺史康兄也蓋名氏鑿鑿非不知名之謂至於詩中稱謂古人多不可拘如五詩中思我所欽則以所欽爲弟陸機贈從兄詩願言思所欽則以所欽爲兄又贈馮友詩願言懷所欣則以所欣爲友此亦何常之有況楚辭樂府往往以佳人比君王何獨不見入兄弟用耶又如康幽憤詩母兄鞠育有慈無威恃愛肆姐不訓不師按姐音租嬳姐女態也字本作防省作姐說文防嬌也選注姐嬌也設使不通其義將以肆姐爲姊妹之姊非對母兄而言耶

趙李

阮嗣宗詠懷詩西防咸陽中趙李相經過楊升庵曰顏延年以爲趙飛燕李夫人劉防孟謂安知非實有此人不必求其誰何也按漢書谷永傳小臣趙李從防賤尊寵成帝嘗與防行者籍用趙李字正出此若如顏延年說趙飛燕李夫人豈可言經過如劉防孟言當時實有此人唐王維詩亦有日夜經過趙李家豈唐時亦實有此人乎

吳旦生曰據陳雲谷永傳成帝久無繼嗣數爲防行多近幸小臣趙李從防賤專寵皆皇太后諸舅夙夜所常憂至親難數言故風永等因天變切諌胡元瑞云按永傳謂許班之貴傾動前朝今之後起天所不享十倍於前蓋絕無小臣二語則小臣從上爲句而趙李以下正指趙飛燕李平矣王弇州云趙飛燕李平皆成帝所幸婕妤然不應與婕妤防從余意趙李亦如太衝詠史所引金張許史之謂觀相字自是両人氏姓駱賔王詩趙李經過宻蕭朱交結親則両人明矣咸陽防俠或有其人安知非朱家郭觧者流有以動嗣宗興嘆耶

吹防

阮嗣宗詠懷詩駕言發魏都南向望吹防簫管有餘音梁王安在哉

吳旦生曰楊升庵謂本師曠吹防梁孝王增築班史稱平防唐稱吹防又因謝惠連嘗爲雪賦又名雪防余按水經注陳畱縣有師曠城上有列仙之吹防梁王增築卽嗣宗所謂吹防文昌雜錄云東京天淸寺繁防梁孝王按歌吹之防後有繁氏居其側里人呼爲繁防靑箱雜記云梁髙祖常閱武於此攺爲講武防此則吹防之始末也至於平防者按漢書晉灼注云兔園在平防側如淳注云睢陽城東二十里有防寛廣而不甚髙俗謂之平防宋書謝靈運傳所云綴平防之遺響也今觀統志云惠連於此賦雪又名雪防蓋謝居江左安得云於此賦雪升庵以平防卽吹防未必然也漢梁孝王傳云王以功親爲大國大治宮室園苑則所築亦非一處耳

妖女

阮嗣宗詩昔余逰大梁登於黃華顚應龍沈冀州妖女不得眠

吳旦生曰魏明帝寵毛氏而黜虞妃其後郭夫人有寵毛后賜死元人傳奇有跳槽之語爲此也故嗣宗以妖女刺之按趙武靈王西至河登黃華之上夢處女鼓琴歌詩因納吳廣女娃嬴孟姚其先七世兆於簡子之夢及入宮而奪嫡亂國豈非妖女乎張衡應問曰女魃北而應龍翔

懸輿

張茂先答何敬祖詩衰疾近辱殆庻幾並懸輿

吳旦生曰戊先爲太子少傅敬祖爲太子太師本自同寮故有並歸之想按薛廣徳傳乞骸骨賜安車駟馬廣徳懸其車以傳子孫師古注云懸其所賜安車示榮幸也致政懸車此亦古法漢王符自敍贊云章和二年罷州家居年漸七十時可懸輿蔡伯喈碑云遂隠丘山懸車告老李文饒一品集云所冀中衢擊壤獲比於堯翁舊裏懸車不慙於漢相

景

升庵均薻曰文選傅詩景隨形運庾闡詩景如映璧繁星如防錦又淸響呼不至景招不來皆以月爲景

吳旦生曰傅詩不可泛指爲月也文選傅詩李善注鴈故云影五臣注景鴈影也映於月光而色也余考之古影字用景字如周禮以土圭之法測土深淺正日景以求地中日南則景短多暑日北則景長多寒項羽贊贏糧景從董仲舒傳景向之應形聲屈原九章入景響之無應自葛洪撰字苑始加彡爲影字說文按影者光景之類也合通用景非毛髮藻飾之事不當從彡

二離

傅長虞贈何劭王濟詩防鸞防蘭渚二離揚淸輝吳旦生曰或以二離指日月而言余按孔演圖云鳳火精也漢書長離前掞光曜張衡賦前長離使拂羽司馬相如賦前長離而後矞皇文心雕龍光若長離之振翼諸注皆雲長離鳳也潘嶽贈陸機詩婉婉長離淩江而翔此指鳳以比陸也何劭王濟皆侍中故稱二人爲二離況以二離對防鸞則指鳥族爲是夢溪筆談云四方取象蒼龍白虎朱雀蛇惟朱雀莫知何物但謂鳥而朱者羽族赤而翔上集必附木皆火之象也或謂之長離蓋云離方之長耳或云鳥卽鳳也故謂之鳳鳥少昊以鳳鳥至乃以鳥紀官則所謂丹鳥氏卽鳳也天文取象於鶉故南方朱鳥七宿曰鶉首鶉火鶉尾是也鶉有兩種有丹鶉有白鶉此丹鶉也色赤黃而文銳上禿下夏出秋藏飛必附艸皆火類也王奕云朱鳥以其羽虫之長稱乎而曰鶉首鶉尾何也師曠禽經靑鳳謂之鶡赤鳳謂之鶉白鳳謂之鷫紫鳳謂之鷟蓋鳳生於丹穴鶉又鳳之赤者故南方取象焉據此則鶉直是鳳而四方取象四獸皆虫之長也丹鶉防族何足比象而愈知離之爲鳳稱矣

金虎

陸士衡詩火辰匿暉金虎曜質焦氏筆乘曰火辰心星也明則天下和平闇則天下防亂金太白也虎西方白虎昴也太白入昴是金虎相薄則有兵亂

吳旦生曰弱侯箋金虎本於甘石星經故自鑿鑿老君所謂太白入昴兵其亂也何敬祖詩望舒離金虎五臣注西方金也西方七宿畢昴之屬俱白虎也其說正同若張平子東京賦始於宮鄰卒於金虎五臣注云幽厲用小人與君子爲鄰堅若金惡若虎卒以此亡宜升庵譏其不知引此而謬自爲說也按河圖云亡金虎諭秦居也

褰

陸士衡擬古詩驚飈褰反信歸云難寄音

吳旦生曰注褰引也欲隨風寄音信乃爲褰引而反與云俱歸故難寄也一云褰絕也謂驚風之來絕其反信歸云之去難以寄音也余意臨風想便有褰裳濡足之意若欲慿之以通往來而不意歸雲飄忽難以寄音也下句攬衣有餘帶循形不盈衿義理俱從褰字防出

舒翮遵渚

陸士衡別士龍詩感別慘舒翮思歸樂遵渚

吳旦生曰選注舒翮謂鵠也遵渚謂鴻也蘓武詩黃鵠一逺別毛詩鴻飛遵渚一自謂一謂士龍也余以上文南歸北邁永安承明俱已分指而此復分到防便少味二句皆應士衡自謂其意以感斯別防比鵠之舒翮而更慘思到歸時比鴻之遵渚而更樂也從別豫想其歸忽慘忽樂益見情深

石

陸機詩石尙懷海我寧忘故鄕

吳旦生曰述異記東北巖海畔有大石俗云魯般所作夏則入海冬復止於山上

末垂

潘嶽懷縣詩南陸迎修景朱明送末垂

吳旦生曰五臣注末垂謂六月將盡時也按崔駰臨洛觀賦云迎夏之首末春之垂言末垂是謂春盡也

詠史

左太衝詠史詩鬰鬰澗底松離離山上苗以彼徑寸莖防此百尺條世冑躡髙位英俊沈下僚地勢使之然由來非一朝

吳旦生曰注謂澗松諭英俊山苗諭世冑松本髙以在澗而卑苗本卑以在山而髙此徑寸之莖反防百尺之條地勢使然也白樂天續古篇雲雨露長纎艸山苗髙入云風雪折勁朩澗松摧爲薪風摧此何意雨長彼何因百尺澗底死寸莖山上春語意全用左詩去之逺矣【王弇州云以彼徑寸莖蔭此百尺條是渉世語貴者𨿽自貴棄之若埃塵是輕世語振衣千仞岡濯足萬里流是出世語毎諷太中詩便飄飄欲仙】

繞指柔

劉司空贈盧中郎詩何意百錬剛化爲繞指柔野客樷書曰文選載贈答詩二首重贈盧一首而劉文集中載往返四首有盧答詩百錬或致屈繞指所以伸皆答其意也

吳旦生曰五臣注但言百鏈之鐵堅剛而今可繞指自諭經破敗而至柔弱然未知其爲何物余觀古今注吳大帝有三寶刀一曰百鏈二曰靑犢三曰漏影又按平望湖屬興化嘗於湖中得一劍屈之首尾相就識者曰卽繞指柔也

韻語陽秋云晉盧諶先爲劉琨從事中郎將叚匹防領幽州求諶爲別駕故琨答諶詩情滿伊何蘭桂移植茂彼春林瘁此秋棘言諶棄已而就匹防也厥後琨命箕澹攻石勒一軍皆沒由是窮蹙不能自守乃率眾赴匹防繼爲匹防所拘知其必死再贈諶云朱實隕勁風繁英落素秋何意百鏈剛化爲繞指柔欲以激諶而救其急而諶殊不領也琨旣被害諶始上表以雪其寃亦何補耶

三孽

劉越石答盧諶詩二族偕覆三孽並根長慙舊孤永負寃魂

吳旦生曰琨父母並爲令狐泥所害諶父母悉爲劉粲所害故云偕覆三孽謂劉聰劉曜劉粲也一云漢書孺子爲孽是指琨之兄子余按琨遣兄子演領兗州不守兄少子及演妻皆爲所執所雲長慙舊孤乃指此也三孽自謂三劉

名字互用

西淸詩話曰有一人名而分用之者如劉越石宣尼悲獲麟西狩泣孔丘謝惠連𨿽好相如逹不同長卿慢等語若非前後相應映帶殆不可讀然要非全美也吳旦生曰文心雕龍宣尼二語卽對句之駢枝也韻語陽秋選詩駢句甚多如宣尼二語恐不足爲後人法也余以此非通人之見惟升庵爲善論其謂史記相如傳文君已失身於司馬句長卿故倦逰以人姓與字分爲二句其文法自可傳人之姓氏名字多互文焉劉越石詩宣尼悲獲麟西狩涕孔丘沈休文宋書防幸傳論胡廣累世農夫伯始致位公卿黃憲牛醫之子叔度名動京師

田子藝云庾信詩荷香薰水殿閣影入池蓮荷卽蓮也殿卽閣也此上下互句法

牝牡

殷仲文詩爽籟警幽律哀壑扣虛牝

吳旦生曰家語子夏引山書云地東西爲緯南北爲經山爲積徳川爲積刑髙者爲生下者爲死丘陵爲牡溪谷爲牝宛委余編云虛牝壑中之窟穴也仲文用此韓愈贈崔立之詩可憐無補費精神有似黃金擲虛牝洪慶善云牝溪谷也又本仲文用之按說文長箋云牝畜母也易曰畜牝牛吉書牝雞毋晨之類是也牡畜父也當從牛從士與壯壻同義此本訓也然古人借二字稱謂中雋如老子牝天也牝地也在人爲鼻牝在人爲口天食人以五气從鼻入地食人以五味從口入故谷神不死是謂牝谷飬也海錄碎事云太白在南嵗在北名曰牝牡注嵗陽也太白陰也故曰牝牡酉陽雜爼云錬銅時有凸起者牡銅也凹防者牝銅也說文牡曰棠牝曰杜杜棠牝牡與楊柳同義猶言陰陽也一品集云平泉莊有東陽之牡桂刑法志注云牡荊荊之無子者齊民要術云牡麻有花無實字學集要云蔚牡蒿周禮蟈氏掌去鼃黽焚牡蘜以殺之說文箱大車牝服也此牝字韻譜作牡通借篋之稱夢溪筆談云牙璋以起軍旅如今之合契牙璋牡契也以起軍旅則其牝宜在軍中卽虎符之法也大駕鹵簿中有勘箭其牡謂之雄牡箭牝謂之辟仗箭熈寧中罷之西方梵篆一用牝書一用牡書詢蒭錄云結屋枋湊合防必有牝牡筍穴俗呼爲公牡筍漢書成帝時長安章城門門牡自亡京房曰闕動牡飛臣下爲非師古曰牡所以下閘者字學集要云楗卽戶牡両端入牝孔所以止門者牝只是朩孔承能受防物事如今門【門開門閉門機也】謂之牡鐶則謂之牝鎖管便是牝鎖須【鎖鑰也】便是牡唐武后之世爲牝朝

流黃素

張載擬四愁詩云美人遺我筒中布何以報之流黃素吳旦生曰楊雄蜀都賦筒中黃潤一端數金左思蜀都賦黃潤比筒籯金所過注云黃潤細布也盛於筒中其價過一籯之金潛夫論筒中女布韓翃詩客衣筒布潤梁書蕭恢爲郢州刺史有進筒中布者以奇貨命焚之東觀記云亷範至蜀太守張穆持筒中布篋與範不受畱靑日札云筒布卽今細布飛花布之類

環濟要略雲間色有五紺紅紫縹流黃也楊升庵云靑赤黃白黒五方正色也碧紫紅緑流黃五方之間色也余觀相逢行雲中婦織流黃流黃謂絹也蓋機中所織黃黒之間色也顧野王陽春歌云蒯門寒未歇爲斷流黃機沈佺期古意云總爲含愁獨不見忍教明月照流黃洪武初張來儀寄衣曲雲家機織得流黃素首尾量來寛尺度

回文

東觀餘論曰蘓氏蕙織錦回文詩所傳舊矣故少常沈公復傳其畵由是若蘭之才益著然其詩回旋書之讀者惟曉外繞七言至其中方則漫弗可考矣若沈公之博古亦謂辭句脫略讀不成文殊不知此詩織成本五色相宣因以別三四五七言之異後人流傳不復施采故迷其句讀非辭句之脫略也政和初予在洛陽於王晉玉家得唐釋士南效此詩並申諴所釋而後曉然是詩初不舛脫蓋沈公未嘗見此本耳然申諴所釋但依士南之設色其七言數火其色反黃四言金其色反緑於五行爲弗類意蘓氏詩圖之色爲不爾今因冠詩於畵遂別而正之三四五七言之詩各隨其行而爲之色觀者見其色則詩之言可知已至於士南之文旣有釋者則賦采自從其舊而並錄於卷首云

吳旦生曰文心雕龍謂回文所興則道原爲始又傅咸有回文反覆詩溫嶠有回文詩故皮襲美云傅咸反覆興焉溫嶠回文興焉則知蘓氏之前回文已出矣按蘓氏織錦縱廣八寸許計八百餘言形如璇璣唐有璇璣圖記起宗道人分爲七圖得三四五六七言者總計三千七百三十四首黃山谷詩云於詩織就回文錦如此陽防暮雨何亦有英靈蘓蕙子只無悔過竇連波【竇滔字連波】武后記云因述若蘭之多才恆美連波之悔過

歷代詩話卷三十

欽定四庫全書

歷代詩話卷三十一

歸安吳景旭撰

戊集中之下

漢魏六朝

泉明

詩話類編曰靖節先生以義熈元年秋爲彭澤令冬遂觧綬去後十六年晉禪宋又七年卒晉史謂名潛字元亮南史謂名潛字淵明今按先生義熈中作孟傳及祭程氏妹文俱稱淵明元嘉中對檀道濟乃稱云潛是與年譜所載在晉名淵明在宋攺名潛其字元亮則未嘗易者爲相合矣所作詩曰撫已有深懷履運增慨然是可以想見也

吳旦生曰隋志作陶潛集唐志作陶泉明集海錄碎事云齷齪東籬下泉明不足羣淵明一字泉明野客叢書謂非一字泉明也不知稱淵明爲泉明者蓋避唐髙祖諱耳猶楊淵之稱楊泉也顏氏家訓云髙祖諱淵淵字盡攺爲泉字龍淵爲龍泉晉書劉淵爲元海戴淵爲戴若思北齊趙文淵爲趙文深余觀耿湋詩何事學泉明李白詩酣歌一夜送泉明韓翃詩聞道泉明居止近籃輿相訪防淹畱皆爲此也宋玊釣賦宋玊與登徒子偕受釣於淵王伯厚云唐人攺淵爲泉【古文苑又悞爲洲】屈子天問洪泉極深何以寘之朱晦翁雲泉當作淵唐本避諱而攺之

按南史陶潛或云字深明

榮朩

陶詩采采榮朩結根於玆

吳旦生曰爾雅榮桐朩埤雅云桐朩華而不實故曰榮桐朩也今亦謂之華桐說文桐榮也長箋云桐榮互訓後人混榮作華之而本訓晦矣方書桐有多種故從同靑桐白桐梧桐又有束桐華名而滇南之桐又非前諸類實大而防其仁幾與松子相奪余按靑桐卽梧桐也槖卾皆五今人以其皮靑號曰靑桐賈思勰雲實而皮靑者曰梧桐華而不實者曰白桐蓋白桐無子材中琴瑟

命子

命子詩於穆仁考澹焉虛止

吳旦生曰長沙公侃懋功晉室廼其曽祖按侃女適孟嘉嘉之第四女適潛之父是生潛其父亦有隠操故詩云爾惜軼名

命子又云天集有漢眷於湣侯按漢功臣表開封湣侯捨以左司馬從漢破代封侯昔髙祖功臣百有二十人捨其一也又云亹亹丞相允廸前從按功臣表開封湣侯捨封十一年薨十二年夷侯靑嗣四十八年薨自靑後未有顯者故詩又云時有語黙運同隆窊也

狗吠雞鳴

冷齋夜話曰東坡嘗言淵明詩初視若散緩熟視有奇趣如曰曖曖逺人村依依墟裏煙狗吠深巷中雞鳴桑樹巓大率才髙意逺則所寓得其妙遂能如此如大匠運斤無斧鑿痕不知者疲精力至死不悟

吳旦生曰捫虱新語稱淵明犬吠深巷中雞鳴桑樹巓當與風七月相表裏按樂府古辭已云雞鳴髙樹巓狗吠深宮中陸士衡詩虎嘯深谷防雞鳴髙樹巓【皇甫百泉云犬吠不如雞鳴詩云無使厖也吠後之作者如犬吠松間月又犬吠水聲中仙家犬吠白雲間犬吠奚足寄興而松月水雲遂成雅致此詩人善於形容也】

五日

老學庵筆記曰淵明防斜川詩自敍辛丑嵗年五十蘓叔黨宣和辛丑亦年五十蓋與淵明同甲子也是嵗得園於許昌西湖上故名之曰小斜川

吳旦生曰逰斜川詩開嵗倐五日今行本作五十蓋叔黨爲行本所悞而不深考放翁又從而記之益悞矣然觀放翁正月五日出逰詩云未爲遼海千年別且繼斜川五日逰則又不悞者考作詩時行年八十蓋老而更覈耶嬾眞子云按淵明乙丑生至乙巳嵗賦歸去來是時四十一矣今遊斜川詩或云辛丑嵗則方三十七或云辛酉嵗則已五十七而詩雲開嵗倐五十皆非也若雲開嵗倐五日則正敍所謂正月五日言開嵗倐忽五日耳近得廬山東林舊本作五日宜以爲正卲康節手寫靖節詩直作五日余考遊斜川記首云辛丑正月五日天气澄和風物閒美又王質作年譜云隆安五年辛丑年三十七正月有遊斜川詩據此則五日是

馬隊

示周續之祖企謝景夷云馬隊非講肆校書亦已勤吳旦生曰漁隠叢話引靖節本傳云江州刺史檀韶苦請廬山周續之出州與學士祖企謝景夷三人在城北講禮加以讐校所住公廨近於馬隊云耳輟耕錄載王質所著栗裏譜云君年五十六同隠周續之召至都爲顏延之連挫義熈間檀韶爲江州邀續之在城北講禮讐書故示以詩餘按靖節續之與劉遺民號潯陽三隠觀所示詩大都皆招隠之辭知其契分深矣末引箕潁之事未嘗有意譏其通隠也

失妾

怨詩楚調云弱冠逢世阻始室喪其偏

吳旦生曰靖節年二十失妾此詩所由作也然所謂夫耕於前妻耘於後乃翟氏妾當是翟湯家湯莊矯法賜四世以隠行知名靖節生於潯陽柴桑而翟亦家柴桑梁昭明作靖節傳云其妻翟氏亦能安勤苦與其同志

少長

與殷晉安別雲遊好非久長一遇盡殷勤

吳旦生曰舊本作遊好非少長一遇定殷勤蓋其意云吾與子非少時長時逰從也但今一相遇故定交耳此語最妙今本攺少作久攺定作盡則長字作平音便無意味

柴桑令

紹陶錄曰劉遺民亦同隠有和劉柴桑詩云挈杖還西廬有酬劉柴桑云嘉穗眷南疇自西廬移南村有移居詩云聞多素心人樂與數朝夕遷居殆爲遺民之徒尋還西廬度相距亦不逺與遺民更相酬酢不攺賞文析義之時或恐劉柴桑似縣令劉或甞爲此縣存此呼或有命不爲皆不可知

吳旦生曰白樂天詩心知不及柴桑令一宿西林卽便回注柴桑令指劉遺民也碧湖雜記云劉名程之字仲思遺民其號也曽作柴桑令侯鯖錄云近見士子多使柴桑翁爲陶淵明不知劉遺民曽作柴桑令也據此則遺民實宰此縣無疑

按柴桑山在九江郡城西南九十里寰宇記云柴桑近栗裏陶潛此中人

皛皛

夜行塗中詩昭昭天宇濶皛皛川上平

吳旦生曰翰注謂月光照水上平淨貎善注通白曰皛說文皛顯也從三白讀若皎烏皎切長箋雲杜甫詩皛皛行雲浮日光全句可訓皛字矣洪武初髙季廸詩日光皛皛濃燻艸又出於杜

榮公

詩眼曰貧士詩云九十行帶索饑寒況當年近一名士作詩云九十行帶索榮公老無依予謂之曰榮啟期事近出列子不言榮公可知九十則老可知行帶索則無依可知五字皆贅也若淵明意謂至於九十猶不免行而帶索則自少壯至於長老其饑寒艱苦若常如此窮士之所以可深悲也古人文章必不虛設耳

吳旦生曰列子載孔子遊於防山見榮啟期行乎郕之野鹿裘帶索鼓琴而歌孔子問曰先生所以樂何也對曰吾樂甚多天生萬物惟人爲貴而吾得爲人是一樂也男女之別男尊女卑故以男爲貴吾旣得爲男矣是二樂也人生有不見日月不免𦇤褓者吾旣已行年九十矣是三樂也貧者士之常也死者人之終也防常得終當何憂哉孔子曰善乎能自寛者也此章誨人以貧冨死生之理故如此寓言能自寛者能推物理以自寛也杜詩江上小堂巢翡翠苑邊髙塜臥麒麟細推物理須行樂何用浮名絆此身便是此章之意余喜範元實之論陶可謂善於言詩但深悲二字恐失榮公本意特錄列子以著其深樂非深悲也

列子林注云以鹿皮爲裘以索爲帶文選劉履補注謂裘敝而以繩索連結也又淮南子榮啟期衣若懸蓑

知道

韻語陽秋曰東坡拈出淵明談理之詩有曰采菊東籬下悠然見南山二曰笑傲東軒下聊復得此生三曰客養千金軀臨化消其寶皆以爲知道之言蓋絺章繪句嘲風弄月𨿽工何補若觀道者出語自然超詣非常人能蹈其軌轍也

吳旦生曰按坡語云采菊東籬下悠然見南山采菊之次偶然見山初不用意而境與意防故可喜也作望南山便覺神气索然又云笑傲東軒下聊復得此生靖節以無事自適爲得此生則見役於物者非失此生耶又云客飬千金軀臨化消其寶寶不過軀軀化則寶亡矣人言靖節不知道吾不信也余服膺斯語大書屏右以爲非淵明不能爲知道語非東坡不能知知道語涪翁所云彭澤千載子瞻百世蓋不虛也後見南濠詩話謂其妙語亦不止是如雲縱浪大化中不喜亦不懼應盡便須盡無復獨多慮如雲望云慚髙鳥臨水愧逰魚眞想初在襟誰謂形迹拘如雲朝與仁義生夕死復何求如雲及時當勉勵嵗月不待人如雲前途當幾許未知止泊處古人惜分陰念此使人懼觀是詩淵明眞有得於道者深雪偶談云範石湖絕句中有可憐世上金和寶借爾閒防七十年可謂砭流俗之膏盲矣以軀爲寶殆與斯言對壘人謂石湖未知道亦不之信也

田子春

擬古云聞有田子春節義爲士雄

吳旦生曰舊注田疇字子春北平無終人時董卓遷漢帝於長安幽州牧劉虞遣疇奔問行在得報還虞已爲公孫瓉所滅疇謁虞墓哭而去遂入徐無山中然觀漢書劉澤傳云髙後時齊人田生防乏資以書幹澤澤大悅之用金二百斤爲田生壽田生如長安幸謁者張卿諷髙後立澤爲瑯琊王晉灼曰楚漢春秋田生字子春

黃子廉

詠貧士云昔在黃子亷彈冠佐名州一朝辭吏歸淸貧略難儔

吳旦生曰風俗通潁川黃子亷毎飲馬輙投錢於水故淵明以淸貧許之按吳志黃蓋乃南陽太守黃子亷之後

山海經

讀山海經詩形夭無千嵗猛志固常在曽紘曰山海經有云刑天獸名口衘干戚而舞乃知此句是刑天舞干戚故與猛志相應二老堂詩話曰此題十三篇大防篇指一事此篇專說精衛衘朩塡海無千嵗壽而猛志常在化去不悔周益公防卲康節手冩靖節詩曰當專詠精衛不應旁及他物今觀康節只從舊本則曽紘言未可慿矣

吳旦生曰按山海經奇肱之國刑天與帝至此爭神帝斷其首之常羊之山乃以乳爲目以臍爲口操干戚以舞又考酉陽雜爼雲天山有神名刑天黃帝時與帝爭神帝斷其首乃曰吾以乳爲目臍爲口操干戚而舞不止此與山海經所載同則五字特防畫之譌耳其餘十三首中紕繆類多如此獨姚令威箋釋爲確悉錄於後

西溪樷語曰第一篇

泛覧周王傳乃周穆天子傳荀朂校定本是也流觀山海圖乃山海經十八卷郭璞注本是也第二篇

云玊堂淩霞秀王母怡妙顏天地共俱生不知幾何年靈化無窮巳館宇非一山髙酣發新謡寕效俗中言西山經云西玊山是王母所居其狀如人豹尾虎齒而善嘯蓬頭戴勝是司天之屬主五殘大荒南經云西海之南流沙之濱赤水之後黒水之前有大山名曰昆侖之丘有人戴勝虎齒有尾火處名曰西王母又云大荒之中有山名丰沮玉門西有王母之山又云以昆侖爲宮亦有離宮別窟郭璞云不専住一山也穆天子傳云吉日甲子天子賔於西王母執珪白璧以見西王母於瑤池之上又天子升於奄山卽西王母之山也弇山卽弇磁山也第三篇

云迢逓槐江防是謂圃丘西南望昆墟光气難與儔亭亭眀玕照落落淸瑤流恨不及周穆托乘一來逰槐江之山丘時之水出焉其陽多丹粟其陰多采黃金銀惟帝之平圃郭璞注云卽縣圃也南望昆侖其光熊熊其气魂魂其上多藏瑯玕爰有滛水其淸洛洛【滛音遙】穆天子傳天子銘迹於圃之上第四篇

云丹朩生何許廼在峚山陽黃花復朱實食之壽命長白玊凝素液瑾瑜發奇光豈伊君子寶見重我軒皇西山經云西北四百二十里曰峚【音密】山其上多丹朩圓葉而赤莖黃花而赤實其味如飴食之不饑丹水出焉西流注於稷澤其中多白玉是有玉膏其源沸沸湯湯黃帝是食是饗是生玊玊膏所出以灌丹水五色乃淸第五篇

云翩翩三靑鳥毛色奇可憐朝爲王母使暮歸三危山我欲因此鳥且向王母言在世無所須惟酒與長年三危之山三靑鳥居是山廣圓百里靑鳥主爲西王母取食竹書云穆王西徵至靑鳥所觧又拒巫之山一曰山西王母梯航而戴勝杖其南有三靑鳥爲西王母取食又言三足鳥主給使也第六篇

云逍遙蕪臯上杳然望扶朩洪柯百萬尋森防覆暘谷靈人侍丹池朝朝爲日浴神景一登天何幽不見燭黒齒國人黒手食稻使蛇其一蛇赤下有暘谷上有扶朩卽扶桑朩十日所浴在黒齒北居水中有大水九日居下枝一日居上枝第七篇

云粲粲三珠樹寄生赤水陰亭亭淩風桂八榦共成林靈鳳撫云舞神鸞調玊音𨿽非世上寶爰得王母心讙未國在赤水之陰有三珠樹如栢葉皆爲珠其樹若彗海內南經桂林八樹在賁隅東八樹而成林言其大也丹穴之山有鳥焉其狀如鶴五采而文乃鳳也自歌自舞女牀之山有鳥其狀如翟而五采文名曰鸞自歌見則天下康寕第八篇

云自古皆有沒何人得靈長不死復不老萬嵗如平常赤泉給我飲員丘足我糧方與三辰防壽考豈渠央列子云北海之北其國名曰終北四方悉平周以喬陟當國之中有山山名壺領狀若甔甀頂有口狀若圓環名曰滋穴有水湧出名曰神瀵臭過椒蘭味過醪醴一源分爲四埒注於山下經營一國亡不悉徧土气和亡紮厲不夭不病人倦則飲神瀵周穆王北遊過其國三年忘歸今赤泉山海經無之知古文缺失也第九篇

云誇父誕宏志乃與日競走俱至虞淵下似若無勝負神力旣殊妙傾河焉足有餘迹寄鄧林功竟在身後海外北經云誇父與日逐走渇欲飲於河渭不足飲大澤未至道渇而死棄其杖化爲鄧林又云誇父不量力欲追日景逮之暘谷郭璞云隅淵也今作虞淵第十篇

云精衛衘微石將以塡滄海刑天舞干戚猛志故常在同物旣無慮化去不復悔徒設在昔心良辰詎可待發鴆之山有鳥焉其狀如鳥而文首白喙名曰精衛其鳴自詨是炎帝之少女名曰女娃遊於東海溺而不反故爲精衛常衘西山之朩石以堙東海奇肱之國刑天與帝爭神帝斷其首之常羊之山乃以乳爲目以臍爲口操干戚以舞第十一篇

云巨猾肆威暴欽防違帝防窫窳彊能變祖江遂獨死明明上天鑑爲惡不可履長枯固邑劇鵕鶚豈足恃鐘山神其子曰鼔其狀人面而龍耳是爲欽防殺葆江於昆侖之陽葆江卽祖江也帝乃戮之鐘山之東曰瑤岸【防音下邳之邳瑤音遙】曰巨猾肆威暴者謂欽防殺祖江二負臣殺窫窳也猾作危字非是欽防化爲大鶚亦爲鵕鳥【鶚音諤鵕音俊】或云鵕防字非也窫窳者蛇身人面爲二負臣所殺開明東有巫夾窫窳之屍皆操不死之藥以拒之窫窳變爲龍首居弱水中食人【窫窳音紮兪】第十二篇

云防鴸見城邑其國有放士念彼懷王世當時數來止靑丘有奇鳥自言獨見爾本爲迷者生不以諭君子拒山西臨黃北望諸毗東望長右有鳥焉其狀如防而人手其音如痺其名曰鴸其鳴自號見則其國有放士放逐也懷王之世謂屈原也靑丘國有奇鳥不詳其狀鴟鴸或爲鵃鵝或爲鳴鵲皆非也第十三篇

雲巖巖顯朝市帝者愼用才何以廢共鯀重華爲之來仲父獻誠言姜公乃見猜臨沒告饑渇當復何及哉竹書紀年堯欲禪舜共工鯀諫以爲不可舜卽位殛鯀於羽山流共工於幽州海內經云鯀竊帝之息壌以堙洪水不待帝命帝令祝融殺鯀於羽郊神異經云西北荒有人人面朱髴蛇身人手四足食五穀禽獸頑愚名曰共工東方有人焉人形而身多毛自觧水土志加通塞爲人自用欲爲欲息名曰鯀下云仲父姜公未詳

餘冬序錄曰按仲父卽管仲姜公齊桓公也呂氏春秋云管仲有疾桓公曰仲父何以教寡人對曰願君之逺易牙豎刁常之巫衛公子啟方公曰諾管仲死盡逐之居三年復召而反之公病易牙豎刁常之巫相與作亂塞宮門有一婦人逾垣入至公所公曰我饑欲食我渇欲飲而無所得何故對曰易牙軰作亂塞宮門築髙墻不通人食不可得矣公嘆曰我何面目見仲父乎蒙衣袂而絕乎壽宮靖節易桓曰姜者殆避長沙公謚之嫌耳

挽歌

漁隠樷話曰淵明擬挽歌辭三章秦太虛效之予謂淵明之辭了達太虛之辭哀怨有不同耳

吳旦生曰祁寛謂挽歌出於屬纊之際古聖賢惟孔子曽子能之見於曵杖之歌易簀之言趙泉山謂挽辭云嚴霜九月中送我出逺郊與自祭文律中無射之月相符知爲將逝之夕作余觀挽辭云魂气散何之枯形寄空朩可見此形之非我也故神釋形影詩人爲三才中豈不以我故蓋寶其神爲我有則天地可並此豈枯形之爲我哉東坡和陶影答形云君如煙上火火盡君乃別我如鏡中像鏡去我不滅影因形而有無是生防相所謂一切有爲法如夢幻泡影也

困學紀聞云左傳有虞殯荘子有紼謳挽歌非始於田橫之客

歷代詩話卷三十一

欽定四庫全書

歷代詩話卷三十二

歸安吳景旭撰

戊集下之上

漢魏六朝

一麾

顏延之詠阮始平云屢薦不入官一麾乃出守

吳旦生曰山濤啟事曰咸若在官人之職必妙絕於時舉咸爲吏部郎三上武帝不能用潘子眞詩話亦謂山濤三薦咸爲吏部郎武帝不能用荀朂一麾之則左遷始平太守野客樷書云延年賦此蓋有爲也徐羨之不悅延年出爲始安太守謝晦謂延年曰昔荀朂忌阮咸斥爲始平郡今卿爲始安可謂二始延年後復爲劉湛出爲永嘉太守怨憤之甚故有是作舊注但云延年疏曠劉湛出爲永嘉太守而不及其他是未深知其意

夢溪筆談曰今人守郡謂之建麾蓋用顏延年詩悞也延年謂一麾者乃指麾之麾非旌麾之麾也自杜牧之有擬把一麾江海去始悞用一麾自此遂爲故事緗素雜記曰自謂一麾於理無礙但不可以此言贈人宋景文詩使麾領得印垂腰又一封通奏領州麾是眞得延年之意也野客樷書曰唐人皆用一麾事獨牧之把一麾爲露圭角似失本意張說詩湘濱擁出麾此亦何害筆談謂守郡爲建麾自牧之始按三國誌擁麾守郡文選建麾作牧此語在牧之前久矣謂把一麾之悞則可謂建麾之悞則不可若雜記徒妄說耳牧之正悞以爲旌麾之麾景文之悞亦然乃謂牧之不當言擬把而景文自用爲宜然則牧之擬把一麾江海去豈不自用景文使麾請得印垂腰獨非旌麾耶所謂貶辭者麾去云爾旣是旌麾何貶之有

埋照

顏延之詠阮步兵云沈醉似埋照

吳旦生曰杜詩遂令阮籍軰熟醉爲身謀許彥周稱其善防史書鐘伯敬謂晉文王目步兵爲愼已是防得深一步矣然實被阮公瞞過其作用在此五字余考宋書言延之領步兵好酒疏誕不能斟酌出爲永嘉守甚怨憤故於沈醉防形容入微其謂阮埋照正爲顏寫照洵五君詠多自寓也

王弇州云沈醉似埋照寓辭類托諷鸞翮有時鎩龍性誰能馴以比已之骯髒也韜精日沈飲誰知非荒晏以觧已之任誕也屢薦不入官一麾乃出守以感巳之濡滯也

千翼

顏延之詩千翼泛飛浮注云翼舟也兵法有大翼中翼小翼之名

吳旦生曰越絕書闔閭見子胥問船運之備對曰船名大翼小翼突冒樓船橋船大翼者當陵軍之車小翼當陵軍之輕車又水戰兵法內經云大翼一艘廣一丈五尺三寸長十丈中翼一艘廣一丈三尺五寸長九丈小翼一艘廣一丈二尺長五丈六尺蓋戰船也而詩家泛以舟用之如張景陽七命云爾乃浮三翼戲中沚梁元帝云日華三翼舸張正見云三翼朩蘭船元微之雲光陰三翼過

詩禍

吟牕雜錄曰池塘生春艸園柳變鳴禽謝靈運坐是詩得罪遂托以阿連夢中授此語有客以請舒王曰不知此詩何以得名於後世何以得罪於當時王曰權徳輿已甞評之其略云池塘者泉水瀦漑之地今曰生春艸是王澤竭也詩所紀一虫鳴則一變今曰變鳴禽是候變也

吳旦生曰謝氏家錄言康樂毎對惠連輙得佳語後在永嘉西堂思詩竟日不就寤寐間忽見惠連卽成池塘生春艸故常云此語有神助非吾語也以此韻事譜此韻語可令千載遙溯權文公謂其托諷深重爲廣州祻張本此等附防惡劣勝致頓削余所恨恨而荊公天資巉刻取爲美談乃東坡詩案禍所由階王百祿所謂此安石鵪鶉獄也【謂相牽引以入】

防溪詩話以園林變鳴禽不若前句以此知全寶不易得余竊以上句生字嫌其未亮下句變字筆防有造化遷移最爲神活石林詩話作變夏禽失其防矣皎然詩式云客有問予謝公二句優劣奚若予謂如池塘生春艸情在言外明月照積雪防冥句中風力𨿽並取興各別古今詩中或一句見意或多句顯情王昌齡云日出而作日入而息謂一句見意爲上此殊不爾夫詩人作用勢有通塞意有盤礡勢有通塞者謂一篇之中後勢突起前勢似斷如驚鴻背飛卻顧儔侶卽曹植詩云浮沈各異勢防合何時諧願因西南風長逝入君懷是也意有盤礡者謂一篇之中𨿽詞歸一防而興乃多端用識與才蹂踐理窟如卞子采玉徘徊荊岑恐有遺璞其有二義一情一事者如劉越石詩曰鄧生何感激千里來相求白登幸曲逆鴻門賴畱侯重耳用五賢小白相射鉤茍能隆二伯安問黨與讐是也情者如康樂公池塘生春艸是也抑由情在言外故其辭如淡而無味常手覧之何異文侯聽古樂哉

捫虱新語云詩有格有韻淵明悠然見南山之句格髙也康樂池塘生春艸之句韻勝也格髙似梅花韻勝似菊花

牽絲

謝康樂詩牽絲及元興觧在景平五臣注云牽絲謂牽王如絲之言而仕也李善云牽絲謂牽朱絲初仕也觧謂觧去所佩印去官也

吳旦生曰按應休璉詩不悟牽朱絲三署來相尋則李善之言可信文苑英華康子元判云萬里牽絲俄畢子荊之任觀此則五臣所釋王言如絲復成何語

鳴防蘭巵

謝靈運送孔令詩鳴防戾朱宮蘭巵獻時哲

吳旦生曰劉履補注云防蘆也以蘆爲首竹爲管似觱篥但無竅耳晉先蠶儀注云凡車駕所止吹小箛發吹大箛箛卽防也余觀陸士衡詩鳴防泛蘭汜海錄碎事云防謂笛也恐非國秀集沈宇詩笛胡防淚滿衣若防卽是笛則沈不當並舉此其譌立見矣漢郊祀歌云百末防酒布蘭生顏師古謂百末百艸華之末也防美也以百艸花末雜酒故香且美也晉灼謂芬香布外若蘭之生也枚乘七發云蘭英之酒酌以滌口良注謂酒中漬蘭葉取其香也龍城錄云魏證能治酒有名曰醽淥翠濤常以大金甕內貯盛十年其味不敗太宗賜詩稱醽淥勝蘭生翠濤過玊薤蘭生卽漢武百味防酒也玊薤煬帝酒名

送孔令

瑯琊漫抄曰謝靈運送孔令詩季秋邊朔苦旅雁違霜雪淒淒陽卉腓皎皎寒潭潔上二句見孔令避地之意三句諭時四句美孔賦而比也在宥天下理吹萬羣方悅詩意微婉諭宋公尢妙

吳旦生曰臨川詩良辰感聖心豫章詩聖心眷嘉節時宋公將踐阼故多尊稱之而孔令且辭事東歸焉臨川詩末之傷薄劣豫章詩末之嘆飛蓬亦自防婉孫光庭云豫章送孔令詩風至授寒服霜降休百工延濟注霜降膠漆堅可以爲噐故美百工之功也按月令季秋霜始降則百工休注謂膠漆之作停也宣逺亦用此意言嵗時晏授寒衣停百工人民安可以謀防飲餞賔客也而延濟訓休爲美言霜降膠漆堅可爲噐物則興工勞苦何歡防之有且時方寒凜非用膠漆之日

延州楚老

謝康樂廬陵王墓下詩延州恊心許楚老惜蘭芳觧劍竟何及撫墳徒自傷

吳旦生曰焦氏筆乘謂以後二句足前二句也李太白亦有此格如毛遂不墮井曽參寕殺人虛言談公子投杼惑慈親是也至老杜往往有之喜弟觀到詩待爾嗔烏鵲拋書示鶺鴒枝間喜不去原上急曽經寄張山人詩曹植休前軰張芝更後身篇吟可老一字買堪貧臥病詩滑憶雕胡飯香聞錦帶澑題兼暖腹誰欲致杯罌晴詩啼烏爭引子鳴鶴不歸林下食遭泥去髙飛恨久陰

術

謝康樂詩天路非術阡

吳旦生曰選注術阡道路也言若登天無道路可測度也余按廣雅云畛塗阡陌術亦道路別名也呂氏春秋云孟春審端徑術注端正其徑路不得邪行也謝康樂羅浮山賦洞穴之寶衢海靈之云術王子安七夕賦躍麟軒於霧術搴斾羽於星橋左太衝詠史詩冠蓋防四術朱輪竟長衢劉義恭詩飛流界桂道深林冒蘭術

說文術邑中道也從行術則知術字中當作術字今俗文作木字非是

示兒編雲莊子謂人相忘於道術當讀如經術之術廣雅曰術亦道路別名呂氏春秋曰子產相鄭桃李垂於術謝靈運登石門最髙頂云來人迷新術去子惑故磎注曰術磎皆山路也陳晉之觧學記術有序曰鄕飲酒荘周皆有道術之說是途之大者謂之道小者謂之術信乎荘周以湖江對道術而言則直指爲道路無疑矣杜甫寄韋尹丈人云牢落乾坤大周流道術空以道術對乾坤皆明此意

遲客

謝靈運南樓中望所遲客云登樓爲誰思臨江遲來客吳旦生曰古音云遲音滯待也欲速而以彼爲緩曰遲使彼徐行以待亦曰遲易曰遲歸有時荀子遲彼止而待我漢髙紀遲明圍宛城三匝又遲旦注旦遲於事故曰遲旦公孫傳臣竊遲之光武詔曰思遲直士側席異聞趙壹報皇甫規書曰實望仁兄昭其懸遲謝安與支遁書思君日積計辰傾遲庾杲之與劉虯書勝槪冥通諒有風期之遲今俗亦有遲滯之言而字別作滯云

云錦

韻語陽秋曰文選海賦云錦散文於沙汭之際故謝靈運詩有赤玊隠瑤溪云錦彼沙汭之句觀其語意正言沙石五色如雲錦被於岸爾世見韓退之作曲江荷花行雲撐舟昆明度云錦遂謂退之以云錦二字狀荷花其實非也謂之度云錦言舟行於五色沙石之際豈謂荷花哉

吳旦生曰酈道元所謂湘川淸照五六丈下見底石如摴蒱白沙如霜雪赤崖若朝霞正與此同意然此詩乃江文通所擬非康樂作也汭音爇說文水相入也廣韻水曲詩話水內曰汭字學水北曰汭

奔崩

謝康樂七里瀬詩徒旅苦奔峭

吳旦生曰古奔與崩通用故奔峭注謂崩落按鮑昭詩客行惜日月崩波不可畱崩波卽奔波也杜甫詩楓栝隱奔峭注奔謂奔流峭謂峭峯

尙子

謝康樂初去郡詩畢娶類尙子

吳旦生曰稽康髙士傳尙長字子平爲子嫁娶畢勑家事勿復相闗當如我死範後漢書尙作向余觀從來稱引或作尙平或作向平豈各據所出汔無定屬耶張伯起雲古人姓名且不免有悞況其遺事哉

三殤

謝瞻遙和張子房詩苛慝暴三殤

吳旦生曰禮有上中下三殤謂秦政凶暴戮及孥稚也五臣注及劉履補注皆以防山婦人所云吾舅死於虎吾夫又死焉吾子又死焉是謂三殤絕不思舅與夫可謂殤乎

舊知明牧

謝瞻詩方舟析舊知對筵曠明牧

吳旦生曰文選詩題下注云王爲撫軍將軍庾登之以西陽太守入爲太子庶子撫軍送至湓口瞻賦是詩蓋詩專爲別庾西陽也舊知明牧俱當指庾而言李善注以舊知爲庾明牧爲王五臣注以明牧爲王庾俱非

誕

謝瞻答靈運詩華宗誕吾秀之子紹前

吳旦生曰生民之詩多用誕字後人遂以生辰爲誕辰此謝宣逺詩所自來也然生民篇上文明言載生載育故下文云誕彌厥月誕寘之隘巷連下誕字未嘗訓爲生育也呂氏讀詩紀云誕字疑但發語辭似與誕先登於岸一例

如雲誕生也按左思贈妹詩峩峩令妹應期誕生陸機詩誕育洪曹纂成於魯左九嬪誄篤生公土誕膺休禎則言誕復言生不幾重耶

如雲誕大也玊篇天子生曰降誕謂天子所生之大也按書多方乃大降罰崇亂有夏亦可云誕降耶大誥云有大艱於西土殷小腆誕敢紀其序康誥雲天乃大命文王殪戎殷誕受厥命多方云有夏誕厥逸乃大滛昏不克終日則大與誕毎連用之豈必以誕訓大耶

如雲誕乃也按大禹謨帝乃誕敷文徳則乃誕並言何耶

如雲誕欺也按荀子云匿行曰詐易言曰誕淮南說林云管子以小辱成大榮蘓秦以百誕成一誠劉琨答盧諶書云然後知周之爲虛誕嗣宗之爲妄作晉中興書孫承公少任誕不羈晉陽秋羅友誕肆非治民才宋符瑞志武帝少時誕節嗜酒據此觧豈是美事而今之祝壽曰誕是直以放誕相詬厲耳

寒螿

謝惠連搗衣詩烈烈寒螿啼

吳旦生曰劉坦之補注引髙誘淮南子注云寒螿水鳥也此觧悞按風土記蟪蛄鳴於朝寒螿鳴於夕楊升庵謂此蟬也而分二蟪蛄朝蟬寒螿夜蟬也方言蟬楚謂之蜩【音調】宋衛之間謂之螗蜩【似蟬而小鳴聲淸亮江南呼螗蛦】陳鄭之間謂之蜋【音良】蜩秦晉之間謂之蟬海岱之間謂之防【齊人呼爲巨防音枝】其大者謂之蟧或謂之蝒馬【按爾雅云蝒馬者蜩非別名蝒馬也此方言悞耳】其小者謂之麥蚻【如蟬而小靑色今關西呼麥音癰之】有文者謂之蜻蜻【卽蚻也爾雅云耳】其雌蜻謂之疋【祖一反】大而黒者謂之防【音棧】黒而赤者謂之蜺【音霓】蜩蟧謂之蜩【江東呼爲也】謂之寒蜩寒蜩瘖蜩也【按爾雅以蜺爲寒蜩月令亦曰寒蜩鳴知寒蜩非瘖者也此諸蟬名通出爾雅而多駁雜未可詳據也寒蜩螿也似小蟬而色靑音應】余觀郭璞觧云寒蜩螿也亦可證然謂寒蜩非瘖考之陸佃埤雅云寒蜩卽今啞蟬啞蟬初瘖及得寒露冷風乃嗚故芻蕘論曰秋風至而寒蟬吟正謂此也然則方言原其始故謂之瘖蜩

串

謝惠連秋懷詩因歌遂成賦聊用布親串

吳旦生曰串讀爲慣爾雅串習也向注串狎也言因歌詠成賦此詩聊用布與親狎之人桓子野對孝武請一吹笛人云臣有一奴善相便串梁簡文妾薄命雲長嚬串翠眉徐興公謂美女嚬眉額痕成串也裴諴南歌子詞云不是廚中串爭知炙裏心

嘉月

惠連獻康樂詩漾舟陶嘉月

吳旦生曰注陶喜也按王褒九懷云陶嘉月兮總駕王逸注及吉時也梁昭明答湘東書云陶嘉月而嬉逰借芳艸而眺矚蕭子範家園三日賦懽玆嘉月悅此時良

宗衮

謝暉和王著作詩阽危賴宗衮微管寄明牧

吳旦生曰暉又詩英衮暢人謀泛言宰相耳此言宗衮謝安也明牧謝也李善注甚當而五臣荒陋極矣容齋隨筆云謝安於暉爲逺祖以其爲相故曰宗衮而李周翰注宗衮謂王導導與融同宗言晉國臨危賴王導而破苻堅牧謂謝亦同破堅者夫以宗衮爲王導固可笑猶以和王融之故微爲有說至以導爲與同破苻堅全不知有史防而狂妄注書所謂小兒彊觧事

賈誼曰安有天下阽危若是注臨危曰阽音鹽野客叢書曰取論語防管仲之義歇後語也潘安仁詩豈敢陋防管宋氏詔曰謝元勲參微管劉義康傳臣以頑昧獨獻防管傅亮碑道亞黃中功參微管又陳蕭沇表曰功深防禹亦取防禹吾其魚之義余觀傅季友修張良廟教云防管之嘆黃山谷防仁宗賜王太尉書云當時士大夫亦有微管之嘆者陸放翁詩垂死功名亦未晚安知無人嘆防管洪武初趙子常詩向無防管嘆孰憶到於今萬曆中張徳馨過三歸臺詩防管勛名賁艸萊齊原東望起髙防

平楚

唐子西語錄曰謝暉詩寒城一以望平楚正蒼然平楚猶平野也呂延濟乃用翹翹錯薪言刈其楚謂楚爲朩叢便意象殊窘凡五臣之陋類若此

吳旦生曰朩之孑然特出者爲楚從城而眺一槪如平所謂望平地樹如薺也楊升庵云楚樷朩也平楚猶詩所謂平林也陸機詩安轡遵平莽謝語本此唐詩燕掠平蕪去又逰絲蕩平緑又因謝詩而衍之也余謂此語殊妙若作平野有何意象張恊詩靑苕日夜黃芳蕤成宿楚注亦云樷朩也

澄江

謝暉詩澄江靜如練王弇州曰後人以澄靜復義欲攺秋江予不敢以爲然蓋江澄乃靜耳

吳旦生曰回首長安飛甍參差皆從澄字中看來一篇著力此一字卽題中還望京邑具有包蘊在攺作秋江奚啻萬里郭彥深云澄字調足而气充秋字調輕而气薄平气吟之澄字如權衡之不欹秋字如衡之上指權之跳躍若攺作春字如衡低而權下墜矣明道雜誌云宣城去江近百里州治左右無江但有両溪耳或當時謂溪爲江亦未可知也藝苑雌黃雲按暉晚登三山還望京邑作詩有澄江之語三山在江寕縣北十二里濵江地名則此詩非在宣城州治所作也

髙臥

謝暉詩淮陽股肱郡髙臥猶在玆

吳旦生曰李周翰注漢淮陽太守汲黯上書言病上曰淮陽吾股肱郡卿爲我臥理之野客樷書云按漢書文帝謂季布曰河東吾股肱郡故特召君耳而武帝謂汲黯則曰君薄淮陽耶吾今召君矣初無淮陽吾股肱郡之說又按汲黯傳言淮陽臥治初無髙臥之說劉禹鍚詩肯放淮陽髙臥人蓋祖暉詩也

龍山

鮑明逺詩寒風吹朔雪千里度龍山

吳旦生曰大招云北有寒山逴龍赩只王叔師注逴龍山名言北方有常寒之山陰不見日名曰逴龍【陸昭仲謂逴龍當作燭龍悞】明逺稱爲龍山此本晚唐李義山對雪詩龍山萬里無多逺則明逺又爲唐人借資矣

歷代詩話卷三十二

欽定四庫全書

歷代詩話卷三十三

歸安吳景旭撰

戊集下之下

漢魏六朝

無絕

困學紀聞曰梁元帝賦得蘭澤多芳艸詩古詩爲題見於此

吳旦生曰劉越石胡姬年十五沈休文江蘺生幽渚出自晉宋在梁前矣文苑英華辧證云蘭澤多芳艸詩春蘭本無艶初學記作無絕按楚辭春蘭兮秋鞠長無絕兮終古則無絕字亦是

徐幹室思詩其末句云自君之出矣明鏡闇不治思君如流水何有窮已時宋武帝擬之曰自君之出矣金翠暗無精思君如日月廽環晝夜生其時諸賢共賦遂以自君之出矣爲題

三味八蠶

梁簡文詩糧持三味麥衣進八蠶綿

吳旦生曰晏春秋稱衛倫過晏取糗糧以進晏嘗之曰麥也有杏李柰味三果之熟也不同子焉得兼之倫笑而不言退而告人曰士安之識過劉子陽哉吾家園樹實多杏時發糅以杏汁李柰發又糅以李柰汁故兼此三味耳

吳都賦鄕貢八蠶之綿注引劉欣期交州記云一嵗八蠶繭出日南也雲南志云風土多暖至有八蠶言蠶飬至第八次不中爲絲只可作綿故曰八蠶之綿吳錄雲南陽郡一嵗蠶八繢永嘉記云永嘉有八軰蠶一曰蚖珍蠶三月績二曰柘蠶四月初績三曰蚖蠶四月績四曰愛珍五月績五曰愛蠶六月末績六曰寒珍七月末績七曰四出蠶九月初績八曰寒蠶十月績凡蠶再熟者皆謂之珍此八蠶之實也海物異名記云八蠶共作一繭

懸炭

梁簡文詩月暈蘆灰缺秋還懸炭枯

吳旦生曰懸炭古候气法也按史記孟康云先冬至三日懸土炭於衡両端輕重適均冬至日陽气至則炭重夏至日陰气至則土重蔡邕律曆紀候鐘律權土炭冬至陽气應黃鐘通土炭輕而衡仰夏至陰气應防賔通土炭重而衡低淮南子云陰气爲水水勝故夏至濕陽气爲火火勝故冬至燥燥故炭輕濕故炭重

吹綸

梁簡文詩枝間通粉色葉底映吹綸

吳旦生曰注吹綸疑婦人所執暖扇之類一說吹綸美人衣飾按漢書齊國有吹綸絮顏師古注綸似絮而細名吹者言可吹噓也費昶詩金暉起遙步紅彩發吹綸

刺閨

梁戴暠從軍行雲長安夜刺閨

吳旦生曰注夜有急報投刺於宮門余觀唐鄭鍚出塞曲云不使軍書夜刺閨則與此注同意然楊升庵引南史陳文帝一夜內刺閨取外事分判者前後相續又是穴門以入非投刺之謂

鄕裏

沈休文詩還家問鄕裏詎堪持作夫

吳旦生曰鄕裏謂妻也西溪叢語引南史張彪傳呼妻爲鄕裏云我不忍鄕裏落它處家世舊聞引楚公登科時第四人張中在殿廷喜甚挈楚公手云如何得鄕裏知去楊升庵謂俗語云鄕裏夫妻步步相隨言鄕不離裏如夫不離妻也

雜體詩

竹林詩評曰江淹淸婉秀麗才思有餘雜擬之作如季札聘魯四代之樂並歌於庭非天下之至聰其孰能諭吳旦生曰曽蒼山謂擬詩如學畵當識家數要先得其筆意運規制於胸中然後下筆乃可若展畵臨貎𨿽似亦下矣又錢希白作擬唐詩百篇備諸家之體自序云今之所擬不獨其詞至於題目豈欲拋離本集或有事疏斯亦見之本傳余嘗愛此二條爲擬古之家懸一標的若文通雜體稱風人之極軌比情洽吻幾至亂眞審乃要歸實臻斯防鐘伯敬以擬古面目嗤而不爲只是怕他余不敏著有擬古樂府十卷廣雜體詩百首未知有當否也故於漫興有云新翻杜老千家注廣擬江郎雜體詩聊以自志

江郎擬陶遂刋本集東坡率爾和之非工妙不至此其擬班婕妤云畵作秦王女乘鸞向煙霧皎然稱其假使佳人翫之在手乘鸞之意飄然莫偕𨿽蕩如夏姬自忘情攺節其擬休上人云日暮碧雲合佳人殊未來王勉夫稱其大意卽毛詩君子於役之意又不止石林所引康樂圓景暉春艸之句矣【遁齊閒覧云江淹挺湯惠休日暮碧雲合佳人殊未來今人遂用爲休上人詩故事吳曽漫錄引樂天與唐上人對答二詩爲證野客叢書云此悞自唐巳然不但今也如韋荘詩曰千斛明珠量不盡惠休虛作碧雲詞許渾送僧南歸詩曰碧雲千里暮愁合白雪一聲秋思長曰湯師不可問江上碧雲深權徳輿贈惠上人詩曰支郎有佳思新句淩碧雲孟郊送淸逺上人詩曰詩誇碧雲句道證靑蓮心張祜贈髙閒上人詩曰道心黃檗老詩思碧雲秋雪竇詩曰碧雲流水是詩家曰湯惠休詞豈易聞暮風吹斷碧溪云此等語皆以爲湯詩用惟韋蘓州贈皎上人詩曰願以碧雲思方君怨別詞似不失本意】

印黃沙

太平廣記吳均爲詩云秋風瀧白水鴈足印黃沙沈約語之曰印黃沙語太險均曰亦見公詩雲山櫻發欲然約曰我姑欲然卿已印訖

吳旦生曰吳均字叔庠有雋才天監初栁惲刺我郡辟爲主簿日與賦詩南史稱其淸防有古气好事者效之號爲吳均體今郡誌載其靑山偶書一首雲家住靑山下時向靑山上靑山不可上一上一惆悵又與施從事書云故鄣縣東有靑山絕壁乾天孤入漢緑嶂百里靑川萬轉歸飛之鳥千翼競來企水之猨百臂相接秋露爲霜春蘿被逕風雨如晦雞鳴不巳信足蕩累頥物悟衷防賞余寓故鄣訪靑山舊址毎誦叔庠之詩與書以相盤礡嘗題寓廬云更聞詞客吳均體可要靑山弔一杯蓋企之也而隱侯偶一戲之豈相訕耶

詩話補遺云唐人以此類爲險諢句傳奇詩多有之沈靑箱夜月琉璃水春風卵色天是也韓退之水作靑羅帶山如碧玊篸杜牧之詩錢唐鸚鵡緑吳岫鷓鴣斑東坡詩山爲翠浪湧水作玉虹流大家亦時有之也

擁劍

西溪叢語曰何遜詩躍魚如擁劍孟浩然詩防魚擁劍來按擁劍如彭蜞之類蟹屬一螯偏大故謂擁劍非魚也

吳旦生曰何遜擁劍之誤顏之推已辧之矣酉陽雜爼云擁劍一螯極小以大者鬭小者食古今注云蟹有一螯偏大者名擁劍其螯赤一名執火本艸又名桀步異物志云擁劍狀如蟹但一螯偏大爾俗謂之越王鈐大叢拾遺記云吳郡獻蜜擁劍四甕吳都賦所謂烏賊擁劍是也異魚圖贊云蟹有擁劍一螯偏大隨潮退殻隨退復裹力能鬭虎利甚防剉呂亢作蟹圖十二種一曰蝤蛑二曰撥棹三曰擁劍四曰彭蝑五曰竭朴六曰沙狗七曰招潮八曰倚望九曰石十曰江十一曰蘆虎十二曰彭蜞

雪花

詩話補遺曰何遜與範云聫句詩洛陽城東西卻作經年別昔去雪如花今來花似雪李商隱送王校書分司詩多少分曹掌祕文洛陽花雪夢隨君定知何遜緣聫句毎到城東憶範云又漫成一絕云不妨何範盡名家未觧當年重物華逺把龍山千里雪將來擬並洛陽花二詩皆用此事若不防其源不知爲何說也

吳旦生曰觀張說幽州新嵗詩去嵗荊南梅似雪今年薊北雪如梅則在初唐早用其語矣然何範之句又源於小雅云昔我往矣楊栁依依今我來思雪霏霏卻有防化之功遂成佳唱如曹植詩昔我初遷朱華未希今我旋止素雪雲飛則規仿拙甚所以詩貴防化爾

錦防

張正見朔雪映夜舟詩檣風吹影落錦防雜花浮吳旦生曰世言錦防始於煬帝非也按吳志甘寧住止嘗以繒錦維舟去輙割棄以示奢侈合之張詩則吳陳之間已見矣續錦帶集迎候賔啟雲水候錦防陸遲華鑾老杜泛舟詩春風自信牙檣動遲日徐防錦防牽

石炭

張正見詩奇香分細霧石炭搗輕紈

吳旦生曰楊升庵謂石炭發香煤也蓋搗石炭爲末而以輕紈篩之欲其細也今制宮中搗炭爲末以梨棗汁合之爲餅置於鑪中以爲香借卽此物也但古用石炭今用朩炭不同耳

張正見又詩云名香防綺幕石墨雕金鑪蓋石炭卽是墨也石墨一名石湼一名墨石脂按廬山有石墨可書宜陽縣有石墨山汧陽縣有石墨洞贑州興國縣上洛山皆產石墨廣東始興縣小溪中亦產石墨婦人取以畵眉名畵眉石古者漆書之後皆用石墨以書大戴禮所謂石墨相著則黑是也漢以後松煙桐煤旣盛故石墨遂湮廢並其名人亦罕知之東京賦黒丹石緇注引孝經援神契云徳至於山陵則出黒丹魏都賦黒井鹽池液素滋注鄴西髙陵西伯楊城西有黒井今在彰徳府南郭村井產石墨可以書水經注云鄴都銅雀防北曰冰井防髙八尺屋百餘間上有冰室井井深十五丈藏冰與石墨焉陸士龍與兄機云上三防曹公藏墨十萬斤然不知兄曽見否今送二螺

石燭一名水肥一名石脂一名石液今之延安石油也可燻煙爲墨唐人延州詩有石煙多於洛陽塵之句

八米

啟顏錄曰魏髙祖山陵旣就詔令魏收祖孝徵劉逖盧思道等各作挽歌詞十首尙書令楊遵彥詮之魏收四首祖劉各二首而思道獨取八首故時人號八詠盧郎吳旦生曰北史本傳云齊文宣帝崩當朝文士各作挽歌十首擇其善者不過一二首惟思道獨有八篇故時人稱爲八美盧郎西溪樷話云思道挽歌獨八首比時人最盛時謂之八米盧郎八米關中語嵗以六米七米八米分上中下言在谷爲八米取之多也王伯厚謂米當爲采徐鍇云八米以稻諭之若言十稻之中得八粒米也

刻管

續本事詩曰唐徳州刺史王倚有筆一管粗於常筆刻從軍行人馬毛髮亭防山水無不精絕刋兩句云亭前琪樹已堪攀塞北徵人尙未還

吳旦塵曰松牕雜錄有筆管上鏤盧思道燕行歌卽此也【歷代吟譜云明皇自蜀回登勤政樓歌曰庭前琪樹已堪攀塞北徵人竟未還此思道歌詞也】盧氏雜說王使君有筆管毎一事刻從軍行両句殆非人功其畵迹若粉描向明方可辧之云用防牙雕刻崔鋋郎中文集有王氏筆管記體類韓退之記畫

種羊

北齊髙昻喜爲詩嘗從徵行有曰壠種千口羊泉連百壺酒

吳旦生曰異物志大秦國北有羊子生於土中秦人候其欲萌爲垣以繞之其臍連地不可以刀截擊皷驚之而絕因跳鳴食艸以一二百口爲羣樂郊私語云楚石大師漠北懷古詩有自言羊可種不信繭成絲之句人以問師師曰大漠迆西俗能種羊凡屠羊用其皮肉惟畱骨以初冬未日埋著地中至春陽季月上未日爲吹笳咒語有子羊從土中出凡埋骨一具可得子羊只此蓋四生胎外之化也吳立夫詩靑艸叢抽臍未斷馬蹄踣鐵繞垣行宋景濓連珠云西秦羊角土種之而成形

桑落

世說新語曰桑落多美酒庾信從蒲州刺史乞酒詩蒲城桑落酒

吳旦生曰注謂廬山有桑落洲多美酒後史補云蒲中桑落坊有井毎至桑落時取其寒暄得所以井水醸酒甚佳故號桑落酒舊京人呼爲桑郎蓋語訛耳齊民要術云醸桑落酒亦以九月眞率筆記云試鶯家多美醸不善飲時爲宋遷索取試鶯曰此豈爲某設哉只當索與郎耳因名酒曰索郎總不若水經注之載蒲阪云民有姓劉名墮者宿擅工醸采挹河流醖成芳酎懸食同枯枝之年排於桑落之辰故酒得其名矣然香醪之色淸白若滫漿焉別調氛氳不與佗同蘭薰麝越自成香逸方土之貢選最佳酌矣自王公庻友牽拂相招者毎云索卽有顧思同旅語索郎反語爲桑落也更爲謝徵之雋句中書之英談【伽藍記云河東劉白墮能釀酒季夏六月時暑赫曦以罌貯酒曝於日中經旬其酒不動飲之至醉經月不醒京師朝貴逺相餉饋逾於千里以其逺至號曰鶴觴亦名騎驢酒永熈中靑州刺史毛鴻賔賫白墮所釀酒之藩路逢盜賊飲之卽醉皆被擒獲防俠語曰不畏張弓防刀惟畏白墮春醪】

貍膏芥粉

庾子山詩貍膏燻鬭敵芥粉春塲

吳旦生曰荘子羊溝之雞三嵗爲株相者視之則非良雞也然數以勝人者以貍膏塗其頭也注云羊溝鬭雞處株魁帥也雞畏貍也曹子建鬭雞篇云願蒙貍膏助嘗得擅此塲

左傳季郈之雞鬭季氏介其雞郈氏爲之金距杜預注云搗芥子播其羽也或曰以膠沙播之爲介雞鄴都故事云魏明帝防和中築鬭雞防趙王石虎亦以芥羽漆砂鬭雞於此禇玠詩錦毛侵距防芥羽雜塵生劉孝威詩翅中含芥粉距外曜金芒王褒詩妬敵金芒起猜羣芥粉生

歷代詩話卷三十三

欽定四庫全書

歷代詩話卷三十四

歸安吳景旭撰

已集上之上

杜詩

天闕

遊龍門奉先寺詩天闕象緯逼云臥衣裳冷王荊公曰天閱蔡興宗曰天闚楊升庵曰古字窺作闚王弇州曰當如舊字作閱闚咸失之穿鑿

吳旦生曰詩題下魯訔注雲龍門在東都河南縣地誌云闕塞山一名伊闕而俗名龍門東都記雲龍門號雙闕與大內對峙若天闕然水經注云昔大禹防以通水兩山相對望之若闕伊水歷其間北流故謂之伊闕矣春秋之闕塞焉昭公二十六年趙鞅使女寛守闕塞是也陸機云洛有四闕斯其一焉傅毅賦因龍門以暢化開伊闕以達聰故山谷校本所謂此遊龍門詩用闕字何疑【多識錄云妄攺爲關又攺爲閱皆非】後見文太靑雲天宮鉞北北河南南河兩河天闕間爲關梁蓋北河南河皆星名各三星而正義又曰闕丘二星在河南天子之雙闕諸侯之兩觀亦象魏縣書之府愚謂黃河應天漢而京洛之南爲伊闕伊闕古所謂闕塞蓋雙闕也老杜謂伊闕應天闕云爾云臥者伊陽之北山卽鳴臯之長殆百里如雲臥然龍門南直臥云或云然余觀本注亦謂臥字可虛可實公殆據天官地紀以命辭得太靑抉出更勝

懷贈

容齋四筆曰杜集懷贈太白凢十四五篇太白與子美詩略不見一句或謂堯祠別杜補闕者是已然杜爲左拾遺不曾任補闕兼自諌省出爲華州司功迆邐入蜀未嘗復至東州所謂飯顆山之嘲亦好事者撰耳吳旦生曰飯顆山句胡苕溪亦言李集中無此疑後人所作余觀元遺山詩山頭杜甫長年痩樓上元龍先日豪張伯雨詩直想痩生如飯顆竟從癢處得麻姑元人往往用此亦何不細考也最可笑者鶴林玉露謂李贈杜云只爲從前作詩苦苦之一辭譏其困雕鐫也杜寄李云重與細論文細之一辭譏其欠縝宻也遁齋閒覽謂二人名旣相逼不能無相忌荊公亦指陰鏗之比爲彼此相軋容齋獨辟之良有識但據藝苑雌黃引李集有沙丘城下寄杜甫詩魯郡東石門送杜甫詩鑿鑿載名則何云不見一句也學林新編云或言甫贈白詩往往似陰鏗乃所以鄙白也按子美寄鄭監李賓客詩鄭李先時論文章並我先陰何尙淸省沈宋歘連翩蓋謂陰鏗何遜沈約宋玉也以陰居四人之首則贈太白詩非鄙之也乃深美之也

西溪樷語云李侯有佳句往往似陰鏗如柳色黃金嫩梨花白雪香乃陰鏗詩也

蕩胸決眥

望嶽詩蕩胸生層雲決眥入歸鳥

吳旦生曰廣韻藻注謂蕩胸蓋本山之胸也借言云之潤气蕩滌人之胸也三山老人語錄云張平子南都賦淸水蕩其胸相如子虛賦弓不虛發中必決眥老杜借用二賦中字也胸與眥當於山言之或以人言之非也

幕燕

對雨書懷云震雷翻幕燕驟雨落河魚

吳旦生曰王原叔注引左傳季子曰夫子之在此猶燕之巢於幕上按季子宿於戚聞孫林父擊鐘故曰燕巢幕上言甚危也潘嶽西徵賦云危素卵之累殻甚燕之巢幕丘希範與陳伯之書云將軍魚遊沸鼎之中燕巢飛幕之上不亦惑乎皆用甚危之意金劉鵬南詩燕巢幕上終非計乃合本意如言燕槪及巢幕謝宣遠九日從宋公戲馬臺詩巢幕無畱燕遵渚有來鴻則失實矣

姚合詩驚飈墜鄰果暴雨落江魚皮日休詩髙風翔砌鳥暴雨失池魚皆似杜句

天棘

已上人茅齋詩江蓮揺白羽天棘蔓靑絲

吳旦生曰鄭樵雲天棘柳也按茶畱客已是深夏柳老葉濃不可言絲一誤羅大經云佛書終南長老夢天帝賜靑棘之香言蓮香如棘香爾按兩句開說未是串釋因此攺蔓作夢二誤齊生云凱風棘心夭夭天棘當是天棘之訛按凱風注棘心稚弱未成夭夭言其少難以言蔓三誤不若依舊注作天門冬爲是本艸經雲天門冬一名顚勒本艸索隱雲天門冬在東嶽名滛洋霍在南嶽名百部在西嶽名管松在北嶽名顚棘內篇雲天門冬或名地門冬或名延門冬或名顚棘顚與天聲相近而互名也山海經小徑之山有艸名赤莖白華如顚冬也顚冬天門冬也爾雅髦顚棘注細葉有刺蔓生學林新編雲天棘其苖蔓生好纒竹朩上葉細如靑絲據此則蔓字亦非浪下

裋褐

冬日懷李白詩裋褐風霜入

吳旦生曰俗本誤作短褐升庵云裋音防二字出列子按裋俗讀若短詞人有卽用短服者升庵已證其非說文裋防使布長襦趙凢夫箋云詳訓裋當從短乃防使衣服之所宜也襦訓短衣而防訓長襦則說文長字疑爲短悞耳余按始皇紀贊寒者利裋褐貢禹傳裋褐不完注云裋者謂僮防所著布長襦也則說文當亦據此耶荀子作防褐方言自關以西謂之裋褕亦曰裋褐戚飯牛歌裋袴襌衣直至骭杜又有寄韋尹詩江湖漂裋褐霜雪滿飛蓬橋陵詩諸生舊裋褐旅泛一浮萍詠懷詩賜浴皆長纓與宴非裋褐遣興詩吾憐孟浩然裋褐卽長夜北徵詩天吳及紫鳳顚倒在裋褐賈島送胡道士詩裋褐身披漬野苔韓退之詩牛被文繡兮士無裋褐陸放翁詩裋褐奇溫等狐腋寒蔬脆美敵熊蹯

淸新俊逸

西淸詩話曰嘗於汴中逆旅與同行論杜詩旁有一押糧運使臣或顧之曰爾亦觀杜詩乎曰生平好觀然多不解因舉白也詩無敵相問曰旣言無敵安得卻似鮑昭庾信座中不能遽對漁隱樷話曰庾淸新而不能俊逸鮑俊逸而不能淸新白能兼之此其所以無敵也武弁何足以知之

吳旦生曰芥隱筆記王仲言有南唐澄心紙書此詩白也詩無數飄然意不羣淸新庾開府豪邁鮑參軍渭北春天樹江東日暮云何時一樽酒重與話斯文洪容齋謂無敵別本作無數殆好事者更之蓋指此也如寒山子詩吾心似秋月碧潭淸皎潔無物堪比倫教我如何說人亦言旣似秋月碧潭乃以爲無物堪比何也蓋其意謂若無二物比倫當如何說耳觀此可與杜詩相發【蜀中詩話云庾信詩奉和趙王泛江喜雨送軍賚酒等篇不一而足想趙王自是作者惜不傳耳杜少陵寓蜀久毎以自況見諸篇什者曰淸新庾開府曰庾信衷𨿽好曰庾信平生最蕭瑟暮年詞賦動江關按庾信哀𨿽好子美在潼川作是時同漢中王遊泛故以趙王諭漢中也江關系防府庾信奉和泛江云春江上白帝畫舸向黃牛卽此地】

船

飲中八仙歌雲天子呼來不上船

吳旦生曰山谷謂蜀人以衫領爲船而定功引範傳正作白墓碑云宗泛白蓮池召李白作序時已被酒命髙將軍扶以登舟或以衣領爲船妄也余按代醉編云襟紐爲衣船此語爲長𨿽見天子而披襟自若有以見太白之醉甚矣

冷齋夜話云句法欲老健有英气當間用方俗言爲妙如奇男子行人羣中自然有穎脫不可幹之韻老杜八仙詩序李白曰天子呼來不上船方俗言也所謂襟紐是也

屍鄕

寄河南韋尹詩屍鄕余土室誰話祝雞翁

吳旦生曰行本作難說蔡興宗較作誰話二字按韋濟爲河南尹老杜有故廬在偃師濟屢訪問之故老杜寄此詩蓋偃師有屍鄕也搜神記云祝雞翁者洛陽人也居屍鄕北山下養雞百年餘雞至千餘頭皆有名字欲取呼之名則種別而至後之吳山莫知所去矣風俗通謂俗傳雞本朱氏翁化爲之故呼雞皆曰朱朱說文解喌喌二口爲讙州其聲也讀若祝祝者誘致禽畜和順之意喌與朱相似耳野客樷書引施肩吾詩遺卻白雞呼喌喌喌音祝

天寶中濟授尙書左丞嘗見放懷集雲杜每朋友至引見妻子韋侍禦見而退使其婦送夜飛蟬以助籹飾豈卽其人耶

沒

東坡志林曰子美詩白鷗沒浩蕩萬里誰能馴蓋滅沒於煙波間耳而宋敏求謂予云鷗不解沒攺作波字攺此字覺一篇神气索然冷齊夜話曰沒悞作波非惟無气味亦分外閒置波字

吳旦生曰漫錄謂鮑昭詩翻浪揚白鷗李頎詩滄波雙白鷗二公言白鷗而繼以波浪此又何耶野客樷書云善爲詩者但形容渾涵气象初不露圭角玩味白鷗波浩蕩之語有以見滄浪不盡之意且滄浪之中見一白鷗其浩蕩之意可想又何待言其出沒耶攺此一字反覺意局余按詩鳬鷖在涇鷖鳬屬蒼黑色鳬好沒鷖好浮故鷖一名漚今字以鳥後人加之也【漁隱樷話云禽經鳬善浮鷗善沒以沒字易波字東坡言益有理冷齋以沒字易浩字其理全不通浩蕩謂煙波也今云波沒蕩亦不成語余竊以苕溪一引而二悞矣禽經旣倒易而冷齋謂沒悞作波非悞作浩也】蓋鷗品最閒沒非其性公又詩鷗行炯自如鶴林玉露謂召南大夫節儉正直而退食委蛇彼都人士行歸於周而從容有常皆炯自如者也觀此則公必不以沒字輕待鷗矣

赤羽

故武衛將軍挽詞云赤羽千夫膳黃河十月冰

吳旦生曰修可注引家語赤羽若日白羽若月千夫膳言所膳者千兵也雲麓漫抄云此章言將軍善舞劍及鳴弓則赤羽謂箭言不虛發發必得獸可以供千軍之膳茍如所注則不與下句對而意殊遠矣

阿戎

藝苑雌黃曰杜位宅守嵗詩破題云守歲阿戎家又有盍簮喧櫪馬列炬散林鴉之句潘惇詩話謂舊本作守歲阿咸家杜位子美侄也當以阿咸爲是故東坡除夜詩欲喚阿咸來守歲林鴉櫪馬鬭諠嘩正用杜語則知今本作阿戎者誤

吳旦生曰杜位公弟也公有送栢二別駕因示從弟行軍司馬位詩云與報惠連詩不惜知吾斑鬢總如銀注引宋書謝惠連善屬文族兄靈運曰每有篇章對惠連輙得佳句蓋以惠連況位也阿戎卽如雲惠連耳按齊主將廢郁林王時王晏從弟思遠謂兄荷世祖厚恩及此引決可保身家晏不聽及拜驃騎謂子弟曰阿戎勸吾自裁若從其語豈有今日注云晉宋間人多謂從弟爲阿戎【此出通鑑正史注而陸魯望小名錄謂阿戎爲思遠小字非是】觀此則位宅宜作阿戎家矣王原叔注引王戎事此阮籍對王渾而呼阿戎則是父子間事引之未當

蓋簮

杜位宅守歲詩盍簮喧櫪馬列炬散林鴉

吳旦生曰大易豫之九四朋盍簮王弼云盍合也簮集也謂朋來之速王應麟云簮疾也至侯果始有冠簮之訓晁景迂曰古者禮冠未有簮名詳杜詩意似以爲冠簮之簮失大易本訓

困學紀聞云按李林甫傳杜位林甫諸壻也時林甫在相位盍簮列炬之盛其炙手之徒與又寄杜位詩近聞寛法離新州想見懷歸尙百憂逐客𨿽皆萬里去悲君已是十年流其流貶蓋以林甫故

子規王母

都壇詩子規夜啼山竹裂王母晝下云旗翻

吳旦生曰上句張邦基言其聲淸越如竹裂也下句張表臣引秋興西望瑤池降王母爲證余竊以二者皆失按峩山記云漢竇誼放浪不覊月夜聞子規啼曰竹裂吾可歸峩眉是夕竹裂天明遁去武帝三徴之不起酉陽雜爼云齊郡函山有鳥名王母使者昔漢武帝上山得玉函長五寸帝下山函化爲鳥飛去世傳山上有王母藥函常令鳥守之墨莊漫錄雲中官陳彥和言頃在宣和間掌禽苑蜀中貢一種鳥狀如燕色紺翠尾甚多而長飛則尾開裊裊如兩旗名曰王母則子美所言乃此禽也據此則子規王母應並屬鳥而竹裂旗翻亦工對矣

若以王母爲降瑤池者則風俗通呼虎爲李耳亦將以李耳爲來函關者耶一笑【方言虎陳衛宋楚之間謂之李父江淮南楚之間謂之李耳注云虎食物值耳而止以觸其諱故】

鸊鵜

贈張垍詩健筆淩鸚鵡銛鋒瑩鸊鵜

吳旦生曰鵜一作鷉爾雅鷉字注云鷉防鷉似鳬而小膏中瑩刀埤雅云金得伯勞之血則昬鐵得鸊鵜之膏則瑩謂其膏可以塗刀劍令不銹戴嵩度關山云馬衘苜蓿葉劍瑩鸊鵜膏李長吉劍子歌云鸊鵜淬花白鷴尾衛象詩鸊鵜新淬劍光寒公又有大食刀歌云鐫錯碧甖鸊鵜膏鋩鍔已瑩虛秋濤

軒

贈哥舒翰二十韻云軒墀曾寵鶴

吳旦生曰左傳衛懿公好鶴鶴有乘軒者注云軒大夫車也說文軒曲輈藩車賈子云衛侯喜鶴有飾以文繡而乘軒鮑明遠鶴賦入衛國而乘軒浮溪詩人間何事非戲劇鶴有乘軒蛙給廩【水經注引晉中州記惠帝爲太子令曰若官蝦蟇可給廩】今公以爲軒墀之軒誠誤矣然餘思淹博如公何誤至此因計墀字或是犀字之訛蓋犀軒卿車也公意以卿大夫之車而寵鶴乃於傳意無失也天啟中徐於贈鶴詩未許軒墀分气色代鶴答云軒墀曾是誤恩來此皆用杜而惜其未審也

簿尉

墨客揮犀曰杜甫贈髙適詩脫身簿尉中始與捶楚辭韓愈贈張工曹詩判司卑官不堪說未免捶楚塵埃間杜牧寄小侄阿宜詩參軍與簿尉塵土驚劻勷一語不中治鞭捶身滿瘡以此明唐之參軍簿尉有過則受笞杖之刑猶今之胥吏也

吳旦生曰杜詩鮑注云非謂簿尉受杖杖有罪者耳退之謂棲棲法曹掾敲搒發姦偸此豈受杖者耶余以屬吏受杖蓋不獨唐時有也野客樷書所引前漢王嘉爲宰相裸躬受笞司馬遷謂陵夷至於捶楚之間此猶臣下受人君之杖耳若後漢戴宏爲郡督郵曾以職事見詰府君欲撻之三國誌黃蓋爲守長署兩掾教曰若見姦欺終不加以鞭杖宜各盡心世說載太守劉淮杖主簿向雄後同在政府不交言武帝敕雄復修君臣之好北史厙狄連爲鄭州刺史開府參軍皆加捶撻魏収爲中外府主簿頻被箠楚唐書邕州經略使陳曇怒判官劉緩杖之二十五而卒浙西觀察使韓臯封杖決安吉令孫解臀杖十下而死劉晏考所部官六品以上杖訖而奏杜牧之謂尹坐堂上階下拜兩赤縣令屬官將百人悉可笞辱此正明驗古人屬吏受杖之說也

金魚金

漁隱樷話曰太白有句云金換酒處子美有句云金魚換酒來世言換酒必曰脫金貂殊不知二公又有金金魚之異名也

吳旦生曰讀二詩而唐制之因革存焉佩魚始於唐永徽二年以李爲鯉也武後天授元年攺佩以武爲也李云蓋白弱冠遇賀監尙在中宗朝未攺武后制也杜云魚蓋開元中復佩魚也按孔毅父談苑云三代以韋爲算袋盛算子及小刀磨石等魏易爲袋唐書車服志云唐初文武職官並給隨身魚天授二年攺佩魚爲三品以上袋飾以金四品以銀五品以銅中宗初罷袋復以魚郡王嗣王亦佩金魚袋景龍中令特進佩魚散官佩衣紫者魚袋以金飾之衣緋者以銀飾之

檐花

楊升庵曰燈前細雨檐花落注謂檐下之花恐非蓋謂檐前雨映燈花爲花爾後人不知或攺作檐前細雨燈花落則直致無味矣

吳旦生曰趙次公注引劉邈檐花初照日之語漁隱樷話引周美成詞浮萍破處檐花簾影顚倒以爲檐花二字用杜少陵全與出處意不相合野客樷書云丘遲詩共取落檐花何遜詩檐花落枕前不知劉邈之先已有檐花落三字矣李白詩檐花落酒中李暇亦有檐花照月鶯對棲之語不但老杜也詳味周用檐花二字於理無礙漁隱謂與少陵出處不合殆膠於所見乎余想漁隱看杜與升庵同意故謂周詞不合總之興會所至隨意落筆何必泥於出處也

逸句

陸三汀語升庵曰麗人行古本珠壓腰衱穏稱身下有足下何所著紅蕖羅襪穿鐙銀二句今本無之蔡衡仲擊節曰非惟樂府鼓吹兼是周昉美人畫譜也【海錄碎事云衱居業反裙也】

吳旦生曰余觀麗人行本非老杜極筆頭上何所有背後何所見亦是繁欽定情之遺添入足下何闗有無況所添句亦拙實少致王弇州以爲渟有妙趣吾不信也

緑沈

重過何氏詩雨拋金鎖甲苔臥緑沈鎗

吳旦生曰周少隱言甲拋於雨爲金所鎖鎗臥於苔爲緑所沈有將軍不好武之意薛蒼舒以緑沈爲精鐵趙徳麟以緑沈爲竹楊升庵以緑沈色爲漆飾鎗柄王勉夫謂緑沈不可專指一物如梁武帝食緑沈王逸少緑沈漆管筆唐太宗詩羽騎緑沈弓韋朗作緑沈屏風石季龍用緑沈扇蓋有物色之深者爲緑沈也胡元瑞又謂物色深不若言緑色深者爲緑沈也余觀武庫賦云緑沈之鎗殷文圭贈戰將詩緑沈鎗利雪峯尖犀甲軍裝稱紫髯則鎗自屬鐵其色乃緑沈耳若杜牧之防壓緑檀槍檀與沈相近而壓字不逮臥字多總之二句神情全在拋字臥字言外見武備全弛而漁陽一皷倉卒陸沈有所以召之也

長雨

東臯雜錄曰闌風伏雨秋紛紛伏乃仗之悞闌珊之風冗仗之雨也漁隱樷話曰世說王忱求簟於王恭恭曰文人不悉恭恭作人無長物則冗仗用此長字爲是集韻去聲與仗字同音杜詩舊本作長雨東臯謂伏乃仗之誤非也

吳旦生曰荊公謂伏當作仗山谷謂當作長漁隱証之極確劉會孟謂伏疑仗仗又疑長愈失本眞此未曾深考耳蔡邕霖賦懸長雨之森森此則老杜所自出也按字學集要雲長余也多也冗也剰也論語長一身有半同作去聲白樂天詩司馬人間冗長官陸機文賦文固無取乎冗長亦去聲公故有冗長吾敢取之句又哀王孫云不敢長語臨交衢舊注長音仗乃剰言也

不喜

劉貢父詩話曰歐公不甚喜杜詩然於李白甚賞愛將由李白超趠飛揚爲感動也

吳旦生曰邵伯溫聞見錄歐公於詩主退之不主子美劉原父每不然之後山詩話歐公不好杜詩予每與魯直怪爲異事庚溪詩話云世謂公不好杜詩觀六一詩話載陳從易舍人初得杜集舊本多脫誤其送蔡都尉詩身輕一鳥其下脫一字陳與數客各用一字補之或云疾或云落或雲起或云下其後得善本乃身輕一鳥過陳嘆服以爲𨿽一字諸君不能到也又曰唐之晚年信復李杜豪放之格但務以精意相髙而已又集古目錄曰秦嶧山碑非眞杜甫直謂棗朩傳刻爾杜有李潮八分小篆歌云嶧山之碑野火焚棗朩傳刻肥失眞故也六一於杜詩旣稱其𨿽一字人不能到又稱其格之豪放又取以證碑刻之眞僞詎可謂六一不好之乎

花須

陪李金吾花下飲云隨意數花須

吳旦生曰王逸少居山陰或防數花須摘撚咀嗅怡然自若公蓋用此金人周徳卿詩曾數花須傍藥闌元範徳機詩日長獨坐數花須亦此事也按劉淵林三都賦注云蘂香或謂之華或謂之實一曰花須頭防也潘嶽石橊賦緗的防乎紅須夏侯孝若石橊賦冒紅芽於丹須儲光羲薔薇詩髙處紅須欲就手王荊公梅詩須撚黃金危欲墮張文潛梅詩誰知檀蕚香須裏張吉甫詩碎粘粉紫須齊吐

嵽嵲

詠懷詩禦榻在嵽嵲

吳旦生曰集韻作岧按嵲一作霓文選直墆霓以髙居墆徒結切霓五結切逸雅霓齧也其體斷絕見於非時此災气也傷害於物如有所食齧也一作蜺【音臬】屈虹也天文志抱珥蜺韻會凢虹防出色鮮盛者爲雄曰虹差暗者爲雌曰蜺亦作蛪天官書其蛪者類闕旗一作【音臬】山海經君子國在其北又朝陽之谷神曰天吳是謂水伯在北注防蝀也逸雅云蝃蝀其見每於日在西而見於東掇飲東方之水气也見於西方曰升朝日始升而出見也

天子馬

艇齋詩話曰老杜詩吾聞天子之馬走千里當是天馬之子

吳旦生曰穆天子傳天子之馬走千里天子之狗走百里黃山谷引以爲證蔡傅卿亦引之蓋公作天育驃騎歌用此成語爲起句渾然天成當從諸本作天子之馬

題下注雲天育廐名故歌云遂令大奴守天育漁隱樷話云東坡題此歌於天育驃騎圖後寫作大奴字天育則天育爲大奴字也矯矯龍性合變化合字亦冩作含字定武有此石刻

歷代詩話卷三十四

欽定四庫全書

歷代詩話卷三十五

歸安吳景旭撰

巳集上之中

杜詩

頭白烏

漁隱樷話曰哀王孫雲長安城頭頭白烏夜飛延秋門上呼頭字當作頸字蓋烏無頭白者

吳旦生曰楊升庵引三國典略云侯景簒位令飾朱雀門其日有白頭烏萬許集於門樓童謡曰白頭烏拂朱雀還與吳杜工部詩蓋用其事以侯景比祿山也余喜其言得老杜嗟異之意漁隱以故常律之失其旨矣續博物志云白頭羣飛爲鷰烏大而白頭爲倉烏安得謂烏無頭白也

曲江

春明退朝錄曰唐曲江開元天寶中嘗有殿宇安史之亂遂盡圯廢文宗覽子美詩江頭宮殿鎖千門細柳新蒲爲誰緑因建紫雲樓落霞亭歲時賜宴及兩岸建亭館焉

吳旦生曰蔡傅卿注曲江爲京都勝賞之地遭祿山焚刼之後荒涼公故有感也余按江以水流屈曲謂之曲江【水經瀧水南經曲江縣昔曲紅曲紅山名漢周府君碑亦作曲紅古字紅江通】司馬相如賦臨曲江之隑洲顏師古云曲岸之洲曲江也漢武帝穿以爲宜春苑程大昌云漢爲宣帝樂遊廟【廟至唐世基迹尙存】亦名樂遊苑亦名樂遊原基地最髙【公有樂遊園詩公子華筵地勢髙秦川對酒平如掌秦川卽樊川也坐中得見秦川可知其髙】隋以其地髙不便爲居人坊巷而鑿之爲池以厭勝之爲芙蓉池且爲芙蓉園【韓退之詩曲江千頃荷花淨平鋪紅蕖蓋明鏡】劇談錄云唐開元中疏鑿爲勝境南有紫雲樓芙蓉苑西有杏園慈恩寺都人遊玩盛於中和上已之節長安志云文宗太和九年發左右神策軍各一千五百人淘曲江修紫雲樓防霞亭仍勅諸司如有力欲創置亭館宜給與閒地任其營造

蓬牕續錄云曲江宴唐初設以慰下第舉人其後弛廢有司不復飭而進士會同年於此開元時立爲令典造紫雲樓於江邊至期上率宮嬪垂簾觀焉命公卿士庻大酺各攜妾伎以往倡優緇黃無不畢集先期設幕江邊居民髙其地值每丈地至數十金或園亭有樓房者直至百金先期往宿是日商賈皆以奇貨麗物陳列豪客園屍爭以名花布道進士乘馬盛服鮮制子弟僕從隨後率務華侈都雅推同年俊少者爲探花使有匿花於家者罰之公卿勲戚皆以是日揀選東牀故唐人重進士謂衣骨並香蓋其始不過爲眊矂解悶之舉而其後以優賢俊其末則以恣豪舉崇遊觀矣白馬之禍至使淸流爲濁流盛極而衰侈極而變曲江爲之濫觴也

忘

哀江頭云欲往城南忘城北注謂公朝哀江頭暮又聞史思明連結吐蕃入防欲往城南省家倉皇之際心曲錯亂忘南而走北也漁隱樷話云楚辭中心瞀亂兮迷惑王逸注云思念煩惑忘南北也子美蓋用此語吳旦生曰諸本皆作忘字然觀王荊公送吳顯道云欲往城南望城北此心炯炯君應識又作十八拍云欲往城南望城北三步回頭五步坐此皆集杜句也卻皆作望字或以爲舛誤或以爲攺定陸放翁云北人謂向爲望謂欲往城南乃向城北亦皇惑避死不能記南北之意余按忘字可作仄聲讀元馬虛中詩一歲春光一半空鶯聲彊在雨聲中老來言語渾都忘病起篇章漸不工

孔巢父

韻語陽秋曰安祿山反永王璘有窺江左之意李白嘗受璘辟爲府僚璘敗白流夜郎孔巢父亦爲永王辟巢父察其必敗潔身潛遁由是知名使白如巢父之計則安得有夜郎之謫哉老杜送巢父歸江東雲巢父掉頭不肯住東將入海隨煙霧其序云兼呈李白恐不能無微意也

吳旦生曰巢父字弱翁孔子三十七世孫與李白隱䢐徠山號竹溪六逸按唐書廣徳中李季卿宣撫江淮薦巢父爲參軍皇甫冉送以詩云共許陳琳工奏記知君名宦未蹉跎然其以宣慰田悅而奏功復以宣慰李懷光而被害故楊亷夫樂府云孔巢父竹溪流竹溪之水可飲牛胡爲去幹肉食謀又云孔巢父不歸去十年東海迷煙霧釣竿空負珊瑚樹蓋惜其不終爲竹溪之逸也且不悟老杜掉頭入海之意故卽用杜送時語以惜之也然則杜送歸一詩不但於太白有微意更於巢父有微意也

盧徳水雲孔巢父振奇人也送行作復出子美手詩卷長畱天地間贈人自贈俱在其中洋洋樂哉又置酒者蔡侯也兼呈者李白也尋禹穴而訊謫仙臨前除而對靜者遠致淸光彈琴月照此與冬末以事之東都湖城遇孟云卿復歸劉顥宅宿晏飲同一妙境夫子美已起身出城矣於疾風暗塵中開眼忽見云卿豈不喜出意外於是拉云卿復往劉宅會宿云卿亦不以生客自嫌攜手徑造當是時劉侯歡甚張燈促饌從殘局翻出新局賔主友朋相視而笑此一段光景至今令人廻環則詩𨿽欲不佳得乎

禿節

竹坡詩話曰晁以道家有宋子京手書杜詩一卷如握節漢臣歸乃是禿節以道跋云前軰見書自多不如晚生少年但以印本爲正也不知宋氏家藏爲何本使得盡見之其所補亦多矣

吳旦生曰升庵言後漢張衡傳蘓武以禿節效貞杜用此語焦弱侯言禿節今本作握節王右丞詩節旄禿盡海西頭今本作空盡俗士無知妄肆攺竄每如此

中去聲

東臯雜錄曰詩蒸民任賢使能周室中興焉陸徳明釋文張仲反故老杜詩云今朝漢社稷新數中興年又萬里傷心嚴譴日百年垂死中興時

吳旦生曰中字或去聲用或平聲用如老杜此詩又漢運初中興李義山詩言皆在中興蘓子瞻詩威聲又數中興年呂居仁詩早爲吾君了中興袁海叟詩最愛羣公交薦日正逢天子中興年此則去聲用中字也如杜詩神靈漢代中興主功業汾陽異姓王側聽中興主長吟不世賢李義山詩身閒不覩中興盛此則平聲用中字也

敖東谷雲中興之中字漕運之漕字韻書皆讀作去聲近見學防多讀作平聲訛矣

黃羊蘆酒

送從弟亞赴河西詩黃羊飫不羶蘆酒多還醉

吳旦生曰宋人解謂黃羊出關右塞上無角類麞鹿塞外所造酒荻管吸瓶中故曰蘆酒也餘冬序錄云按今陜西有黃羊大如數歲羝而角甚長西地羊角皆拳曲黃羊獨與江南同其肉肥美膏黃厚而不羶川中人造酒荻管吸瓶中信然陜以西人則髙盆貯糟飲時量多少注水盆中竅盆吸之水盡酒幹謂之瑣力麻酒又曰雜麻酒卽蘆酒之遺制墅談云秦蜀之人醖酒於缶飲以筒名咂麻酒亦曰瑣裏麻石林燕語云隴右人造防酒以荻管吸於瓶中以是知秦蜀去西徼爲近故其法盛傳

假對

石林詩話曰杜工部詩對偶至嚴而送楊六判官云子云淸自守今日起爲官獨不相對切意今日字當是令尹字傳寫之訛耳

吳旦生曰假云以對日謂之假對兩句一意乃詩家活法杜牧之詩當時物議朱云小後代聲名白日懸亦用此意也如老杜枸杞因吾有雞棲柰汝何次第尋書札呼兒檢贈篇又唐人詩牀頭兩甕地黃酒架上一封天子書又三人鐺腳坐一夜掉頭吟又須欲霑靑女官猶佐子男皆此例

黃閣

贈嚴八閣老詩扈聖登黃閣明公獨妙年

吳旦生曰舊唐書嚴武傳遷給事中時年三十二給事中屬門下省開元元年攺門下省爲黃門省故稱黃閣時公爲左拾遺亦東省之屬故詩中云官曹可接聨也錢起送張員外出牧嶽州詩自憐黃閣知音在不厭彤襜出守頻亦此意也國史補云宰相相呼爲堂老兩省相呼爲閣老觀通鑑王涯謂給事中鄭肅韓佽曰二閣老不用封敕此亦一證

緗素雜記天子曰黃闥三公曰黃閣給事舎人曰黃扉太守曰黃堂余考野客叢書謂朱門洞啟當陽之正色三公之與天子禮秩相亞故黃其閣以示謙漢舊儀謂丞相聽事閣曰黃閣然名爲黃閣初非用黃蓋是漢制而非唐時稱謂也黃扉者卽黃門之義黃堂者春申君在郡塗雌黃以厭火災遂爲郡治之故事

白首黑頭

復齋漫錄曰江總自京南還防故宅詩紅顏辭鞏洛白首入轘轅杜子美晚行口號云逺愧梁江總還家尙黒頭總詩白首則非黒頭矣劉辰翁云著一梁字見其自梁入陳又自陳入隋歸尙黒頭也不知總入隋年七十餘矣劉之不學如此

吳旦生曰其遇亂時尙少正於梁字見黒頭乃老杜筆妙焦弱侯謂梁字春秋之筆反隔一塵而南還防故宅又別是後來事故白首黒頭各不相礙如元張思廉詩君不見黒頭江令承恩早王中立詩歸來江令頭空白一說承恩一說歸來則兩無害也不然老杜有復愁詩莫看江總老猶被賞時魚豈杜公自相剌謬耶

楊升庵謂總歷梁陳隋至唐貞觀中九十餘矣長安九日詩在唐時作觀此則後人之駁辰翁爲益可信永樂中瞿宗吉詩孰能耐久如江令垂老還家尙黒頭亦悞取辰翁語耳

更

冷齋夜話云夜闌更秉燭相對如夢寐言更相秉燭照之恐尙是夢也更字當作平聲讀若作仄聲則失其意矣

吳旦生曰冷齋說支離宜訂作仄聲爲妥老學庵筆記言夜巳深矣宜睡而復秉燭以見久客喜歸之意妄云當平聲讀烏有是哉【唐詩紀事云盛文肅嘗夢朝上帝見殿上題扇云夜闌更秉燭相對如夢寐初謂天上之作巳而知子美詩也】

北徵

冷齋夜話曰老杜北徵詩惟昔艱難【劉會孟本作憶昨狼狽】初事與前世【劉會孟本作古先】別不聞夏商【劉會孟本作殷】衰終【劉會孟本作中】自誅褒妲意者明皇鑑夏商之敗畏天悔過賜妃子死也而劉禹錫馬嵬詩官軍誅佞幸天子捨如姬羣吏伏門屛貴人牽帝衣白樂天長恨詞六軍不發爭柰何宛轉蛾眉馬前死乃是官軍迫使殺妃子歌詠祿山叛逆耳孰謂劉白能詩哉其去老杜何啻九牛毛耶北徵詩識君臣之大體忠義之气與秋色爭髙可貴也

吳旦生曰車若水亦言子美北徵讀之感泣有功名教如樂天長恨全是姍笑君父以敗亡爲戲更無惻怛憂愛之意墨莊漫錄亦以爲元微之連昌宮詞過於樂天長恨歌白止於荒淫之語終篇無所規正元詞乃微而顯其荒縱之意皆可考卒章乃不忘箴諷爲優也乃何元朗稱長恨爲古今長歌第一而懶眞子謂明皇太眞之事本有新臺之惡而歌云楊家有女初長成養在深閨人不識故世人罕知其爲壽王瑁之妃得春秋爲尊者諱義此皆未審立言之要歸也【夢溪筆談雲長恨歌峩眉山下少人行旌旗無光日色薄峩眉在嘉州與幸蜀路全無交涉】

活國

許彥周詩話曰北徵詩微爾人盡非於今國猶活獨以活國許陳元禮何也蓋禍旣作惟賞罰當則再振否則不支持矣元禮首議誅太眞國忠軰近乎一言興邦儻無此舉𨿽有李郭不能展用

吳旦生曰公所以稱桓桓陳將軍仗鉞奮忠烈也又有鹿頭山詩冀公柱石姿論道邦國活謂冀國公裴冕亦與此活字同防山谷賦苦筍云苦而有味如忠諫之可活國蓋用此

歷代詩話卷三十五

欽定四庫全書

歷代詩話卷三十六

歸安吳景旭撰

巳集上之下

杜詩

引坐

陳無功曰晉以後有宮人參隨侍朝故杜詩云戶外昭容紫袖垂雙瞻禦座引朝儀至朱梁革易遂沿後世肅觀

吳旦生曰唐制天子坐朝宮人引至殿上故鄭谷入閣詩亦云導引出宮鈿也文昌雜錄雲天祐二年十二月勅曰宮嬪女職本備內任今後每遇延英坐朝日只令小黃門祗引從宮人不得出內自此始罷宮人引導則是老杜出天祐前尙有此典制然在唐昭宗天祐間已罷非至朱梁始革易也

開元禮疏云晉康獻褚後臨朝不坐則宮人傳百寮周隋相沿國家因之不攺

常參入閤

晚出左掖詩春旗簇仗齊又臘日詩還家初散紫宸朝吳旦生曰唐故事天子日禦殿見羣臣曰常參朔望薦食諸陵寢有思慕之心不能臨前殿則禦便殿見羣臣曰入閤蓋宣政前殿也【大明宮正殿曰含元含元之北爲宣政卽古之內朝也】謂之衙衙有仗【唐朝防之仗三衛番上分爲五仗毎月以四十六人立內廊閤外號曰內仗朝罷放仗】紫宸便殿也【宣政之北爲紫宸卽古之燕朝也】謂之閤朔望不禦前殿而禦紫宸乃自正衙喚仗由閤門而入百官隨以入見故謂之入閤則知左掖詩爲宣政之正衙而臘日詩爲紫宸之內衙矣

唐文武職事官九品以上望朔朝文官五品以上及兩省供奉監察禦史員外太常博士日朝爲常參武官三品以上三日一朝爲九參五品以上及折衝當番五日一朝爲六參時多禦宣政正衙立仗廊飱而退開元以朔望上宗廟牙盤避正殿移禦紫宸卽喚仗入閤乾符以後因亂禮缺天子不能日見羣臣而見朔望故正衙廢仗而入閤有仗遂以入閤爲重至禦前殿猶謂之入閤其後入閤亦廢常參赴正衙對立宰相押班傳不坐卽退後唐明宗詔五日一入見中興殿便殿也此入閤之遺制而謂之起居朔望一出禦文明殿前殿也反謂之入閤李琪謂非唐故事請罷五日起居而復朔望入閤然終不能正也

雞棲

陳輔之詩話曰明晨有封事數問夜如何此幸而得之坐以待旦之意避人焚諫艸騎馬欲雞棲所謂嘉謀嘉猷入告爾後於外曰斯謀斯猷惟我後之徳

吳旦生曰趙子常注結句見晚出之情騎馬見出欲雞棲見晚而他注引國風雞棲於塒以見日夕意耳余按魏文帝以劉放爲中書監孫資爲中書令魏晉世語云劉孫共典樞要夏侯獻曹肇心內不平殿中有雞棲樹二人相謂此亦久矣其復能幾指劉與孫也今公言簇仗則自宣政殿而出左有門下省右有中書省其於獻納焚艸之餘猶有凜凜懷忠惟恐覆餗之懼故引雞棲樹以自勵此又朝乾夕惕若之旨也韋承慶詩淸切鳳凰池扶疎雞樹枝張文琮詩影照鳳池水香飄雞樹風注云雞棲樹卽皁莢樹

紫邏

送賈閣老守汝州詩雲山紫邏深

吳旦生曰舊注邏塞也取巡邏之義余謂不然九域圖云汝州有紫邏山則是送賈至出守汝州故舉其地之山而言也元遺山寄王徳新詩紫邏畱行客黃流隔戍城時徳新在汝州也按邏作去聲楊煥然詩紫邏堪髙臥經擬共傳歐陽原功詩道吳山頭龍自臥疊嶂重岡深紫邏靈湫瀑布千尺長古寺神杉十圍大

左省

雍錄曰宣政殿前有兩廡兩廡各有門其東曰日華日華之東則門下省也居殿廡之左故曰左省西廊有門曰月華月華之西卽中書省也凡兩省官系銜以左右者皆分屬焉故杜答岑參詩云窈窕淸禁闥罷朝歸不同言分東西班各歸本省也岑爲補闕屬中書省居右署公爲拾遺屬門下省居左署所以歸不同也又云君隨丞相後我往日華東蓋丞相罷朝由月華門出而入中書凡西省官亦隨丞相出西也若左省官仍自東出故曰我往日華東

吳旦生曰岑寄公詩聨步趨丹陛分曹限紫微正言其分左右以出入故公答岑詩亦云然也我往諸本皆作住舊注亦謂公拾遺在左闥故云住日華東然頷聨二句俱承罷朝歸而說自當作我往矣卽防上句隨字可見

復齋漫錄云唐六典左右拾遺掌供奉諷諫凡發令舉事有不便於時不合於道者小則上封大則廷靜子美以至徳二載拜左拾遺故寄賈司馬云法駕還雙闕王師下八川此時霑奉引佳气拂周旋奉酬嚴公題野亭云拾遺曾奏數行書懶性從來水竹居奉引濫騎沙苑馬幽棲眞釣錦江魚此兩詩所以言供奉也宿左省云明晨有封事數問夜如何晚出左掖云避人焚諫艸此兩詩所以言小則上封大則廷諍也

燕支

竹坡詩話曰徐陵玉臺新詠序南都石黛最發雙蛾北地燕支偏開兩臉古今注云燕支出西方土人以染中國謂之紅藍以染粉爲婦人色而俗乃用胭脂或胭脂字不知其何義也杜少陵林花著雨胭脂濕亦用此二字白樂天三千宮女胭脂靣卻用此二字殊不可曉吳旦生曰古今原始載紂以紅藍花汁凝作脂以爲桃紅妝則事物考謂秦宮中悉紅妝其物自秦始非也余氏辧林云蓋燕國所出故名胭脂今人冩燕字復加月甚有因傍加月者失其本矣余觀河西舊事云失我祈連嶺使我六畜不蕃息失我焉支山使我婦女無顏色蓋北方有焉支山山多紅藍北人采華染緋取其英鮮者作胭脂婦人妝作頰色鮮明可愛然則燕支焉支胭脂胭脂字皆可通用【雲麓漫抄云舊謂赤白之間爲紅卽今所謂紅藍也西域一名黃藍博物志謂黃藍張騫所得収其花俟幹以染帛色鮮於茜謂之眞紅亦曰幹紅目其艸曰紅花以染帛之餘爲燕支漧艸初漬則色黃故又爲黃藍也史記貨殖傳若千畮巵茜徐廣注云巵音支茜音倩一名紅藍其花染繒亦黃也知今之紅花乃古之茜而今茜系蘓朩棗朩染成非古之茜矣】

有以杜此句題壁者濕字爲蝸蜒所蝕東坡云潤字山谷云老字少遊雲嫩字佛印云落字覓集驗之乃濕字也出於自然而四人遂分生老病苦之說詩言志信矣

請急

偪側行雲已令請急會通籍

吳旦生曰釋名急及也言操切之使相逮及也山谷箋云晉令急假者五日一急一歲以六十日爲限晉書車武子早急出詣子敬盡急而還是也余觀霍光傳光時休沐出上官桀代決事張安世休沐未嘗出如淳云漢律五日一賜休沐則是晉仍漢制也按休假休澣休急取急請急此皆休沐之名俗以上澣中澣下澣爲上旬中旬下旬蓋本月制十日一休沐之義也【因話錄云沐無防者沐浴之沐也沭有防者音述古沭陽縣】

酒價

玉堂詩話曰宋眞宗宴羣臣於太淸樓問唐酒價幾何無能對者丁晉公奏曰唐酒每斗三百上曰安知丁曰臣讀杜甫詩速令相就飲一斗恰有三百靑銅錢是知一斗三百上大喜曰甫詩可爲一時之史

吳旦生曰郭次象謂杜詩可知當時酒價然樂天與夢得沽酒閒飲詩共把十千沽一斗當劉白之時酒價何太不亷哉芥隱筆記云曹植樂府歸來宴平樂美酒斗十千十千恐未必酒價言酒美而價貴耳野客樷書云唐人引曹語如李白詩金尊沽酒斗十千王維詩新丰美酒斗十千崔輔國詩與沽一斗酒恰用十千錢許渾詩十千沽酒畱君醉權徳輿詩十千鬥酒不知貴陸蒙詩十千沽一斗而一斗三百錢獨見子美所云故引以定當時之價唐食貨志云徳宗建中三年禁民酤以佐軍費置肆釀酒斛収直三千又觀楊松玠談藪北齊盧思道嘗雲長安酒賤斗價三百杜引此亦未可知【典論曰漢孝靈帝末年百司湎酒一斗直千文此可證漢酒價】

肝

義鶻行結句云聊爲義鶻行永激壯士肝

吳旦生曰老杜之義鶻行卽太史公之遊俠傳也歷敍健鶻之急難卽斗上捩孤影一句已極振動而修鱗巨顙紛紛欲墜乃曰此事樵夫傳將鶻事小挽住而轉句雲飄蕭覺素髮凜欲衝儒冠其時之怒气坌勃爲何如也遂以肝字結之正不浪下說者謂肝主怒也章法字法俱絕蘓東坡詩一笑防肝胃正得斯防

埤雅云鶻有義性杜所賦義鶻行是也冬撮鳥之盈握者夜以燠其爪掌左右易之旦卽縱之令去其往東矣則是日也不東向搏物南北亦然蓋其義性有擒有縱如此李邕鶻賦所謂營全鳩以自暖乃詰朝而見釋是也

車箱箭栝

望嶽詩車箱入谷無歸路箭栝通天有一門

吳旦生曰寰宇記車箱谷一名車水渦在華陰縣西南深不可測水經注自下廟歷列栢南八十一里東廻三里至中祠又西南出五里至南祠從北南入谷七里又屆一祠出一里至天井其路迂曲不可窮【述徵記云栢谷谷名也漢武帝徵行所至谷中無廻車地夾以髙原栢林陰翳窮日幽暗殆弗覩陽景】禹貢治梁及岐又曰荊岐旣旅其山本以有兩岐故呼爲岐路之岐今俗呼爲箭栝嶺【胡三省通鑑辧誤云箭筈嶺名有箭筈關在鳳翔西南界上宋髙宗紹興元年金自鳳翔攻箭筈關吳玠遣將擊退之蓋蜀口關隘處】華山記箭栝峯上有穴才見天攀援自穴中而上如坐室窺牕

三意

早秋苦熱詩對食暫飱還不能

吳旦生曰趙注但引蔡琰詩饑當食兮不能飱不知此七字已見堆案相仍之苦每至炎蒸之日盤飱具列聊一舉筯爲煩暍所困不復下咽因念此句之妙卽黙坐猶難況簿書耶

誠齋詩話曰詩有一句七言而三意者老杜云對食暫飱還不能韓退之云欲去未到先思回有一句五言而兩意者陳后山云更病可無醉猶寒已自和【詩眼云昔嘗問山谷耕田欲雨刈欲晴去得順風來者怨山谷云不如千巖無人萬壑靜十步回頭五步坐蓋七言詩四字三字作兩節也此句法出黃庭經上有黃庭下關元已下多此體五言詩亦有三字二字作兩節者老杜云不知西閣意肯別定畱人肯別耶定畱人耶山谷愛之蓋與上七言同】

踏層冰

早秋苦熱結句云安得赤腳踏層冰

吳旦生曰蔡傅卿注引東方朔神異經云北方有層冰萬里陳無功謂馬融值史館蒸燠如坐甑中曰安得披襟赤腳踏陰山之層冰洗塵熱也老杜出此蓋無功所證固確然馬融亦用神異語意而蔡注未可謂妄引非據也陸放翁夏夜泛舟詩夜半歸來步松影眞成赤腳踏層冰

茱萸

九日藍田崔氏莊詩明年此防知誰健醉把茱茰仔細防

吳旦生曰注家但知引賈佩蘭說宮中九日佩茱茰事【西京雜記云賈佩蘭乃戚夫人侍兒也初學記謂漢武宮人悞】不知其來已久矣按禮記三牲用藙鄭注云藙煎茱茰也漢律會稽獻焉【說文漢律會稽獻藙一斗音魚旣切】疏賀氏云今蜀郡作之九月九日取茱茰折其枝連其實廣長四五寸一升實可和十升膏名之藙也則周時已用而漢制特效之如風土記之折茱茰房以挿頭齊諧記之帶茱茰囊以系臂猶其後事耳

劉會孟云舊曾手寫悞作好把便覺情性甚遠因贊醉把之妙然余按王仲言宣城本作再把茱茰仔細防覺再字更於明年此會呼吸有情

劉禹錫云詩中用茱茰字者凡三人老杜醉把茱茰仔細防王維挿徧茱茰少一人朱放學他年少挿茱茰三君所用杜公爲優洪容齋云唐人用此十餘家王昌齡茱茰挿須花宜壽戴叔倫挿鬢茱茰來未盡盧綸茱茰一朶映華簮權徳輿酒泛茱茰晚易曛白居易舞鬟擺落茱茰房茱茰色淺未經霜楊衡彊挿茱茰隨眾人張諤茱茰凡作幾年新耿湋髮希那敢挿茱茰劉商郵筒不解獻茱茰崔櫓茱茰冷吹溪口香周賀茱茰城裏一尊前比之杜句眞不侔矣風土記云茱茰榝也九月九日熟色赤可采時也別名秋子

蕭京兆

遣興雲赫赫蕭京兆今爲時所憐

吳旦生曰東坡謂宗𨿽誅蕭至忠然甚懷之侯君集云蹉跌至此至忠亦蹉跌者耶故子美亦哀之餘按至忠自蒲州刺史附太平公主引爲刑部尙書宋璟所謂非所望於蕭傳也【王麟洲云璟取安仁西徵賦中句殊有情實溫公通鑑攺作蕭君雅俗迥別】然未嘗歷京兆尹王原叔注謂蕭望之嘗爲左馮翊後被讒自殺然亦非京兆也嘗考諸史天寶八年京兆尹蕭炅坐遷汝陰太守史稱其爲林甫所厚爲國忠誣奏譴逐則所謂蕭京兆蓋炅也故爲人所羨今爲人所憐用漢成帝童謡哀之亦刺之也

雪滿山

詩說雋永曰王性之嘗見唐人寫本杜詩愁對寒云雪滿山乃白滿山也

吳旦生曰吳本鶴本作雪黃遐周以雪字爲正言山寒云縞望如雪積卽太白所云牀前明月光疑是地上霜霜之與月雪之與云了不相關此中有賔主句雪之一字禪家句中眼也按升庵弇州俱以白字爲善本殊遜其勝

慳風

漫叟詩話曰姜少府設鱠戲贈長歌首章云姜侯設鱠當嚴冬昨日今日皆慳風乃知慳風澁雨之句自古有之

吳旦生曰借風雨以譏姜侯之慳老杜𨿽戲應不至此三山老人言嚴冬天寒又連日有風黃河冰益厚矣當此時而鑿冰取魚爲鱠其意勤甚故曰黃河美魚不易得鑿冰恐侵河伯宮余因觀馬虛中詩地瘦仍慳雨桃羞未著花豈亦有譏耶

腹腴

姜少府設鱠戲贈云偏勸腹腴愧年少

吳旦生曰庚集皮詩中辛集梅詩中河豚已互見矣今按魚腹下肥肉謂之腴禮記少儀云羞濡魚者進尾冬右腴夏右鰭注冬气在上腴腹下也夏气在下鰭眷也周禮疏燕人膾魚方寸切其腴以啗所貴引以證膴膴亦腹腴前漢書九州膏腴師古注云腹下肥曰腴蘓東坡詩更洗河豚烹腹腴黃山谷詩飛雪堆盤膾腹腴張伯雨詩苕溪斫鱠腹偏腴

藝苑雌黃雲河豚有毒肝與卵食之必死其子大才一粟浸之經宿如彈丸人中其毒以水調炒槐花末及龍腦皆可解吳人珍之以其腹腴爲西施乳嘗戲作絕句云蔞蒿短短荻芽肥正是河豚欲上時甘美遠勝西子乳吳王當日未曾知𨿽然甚美必甚惡河豚味之美也吳人嗜之以喪其軀西施色之美也吳王好之以亡其國可爲來者戒

張鎬

洗兵馬云張公一生江海客身長七尺須眉蒼謂張鎬也盧徳水曰子長爲救李陵而下腐刑子美爲救房琯幾陷不測賴張相鎬申救獲免坐是流落劍外可謂千古大俠余嘗考諸史稱琯登相位奪將權聚浮薄之徒敗軍旅之事又言其髙談虛論招納賔客因董庭蘭以納賄蓋琯以宰相自請討賊可謂之奪將權乎劉秩固不足當曵落河王思禮嚴武亦可謂浮薄之徒乎門客受賍不宜見累肅宗猶不能非張鎬之言而史顧以此坐琯乎賀蘭進明之譖琯謂於聖皇爲忠於陛下則非忠聖皇於陛下何人也而敢以忠不忠爲言肅宗讐父之心進明深知之矣李輔國言陳元禮髙力士謀不利於陛下六軍將士盡靈武功臣皆反側不安琯與鎬在朝何啻十元禮百力士肅宗豈嘗湏防忘之故琯之求將兵知不安其位而以危事自效也許之將而又使中人監之不欲其專兵也兵敗不卽去而以琴客之事罷俾正衙彈劾以穢其名也罷琯而相鎬不得已而從人望也五月相八月卽出之河南不欲其久於內也六月貶琯而五月先罷鎬汲汲乎恐鉏之不盡也琯敗師而罷鎬有功而亦罷意不在乎功罪也自漢以來鉤黨之事多矣未有人主自鉤黨者未有人主鉤其父之臣以爲黨而文致罪狀榜之朝堂以欺天下後世者

吳旦生曰鎬與琯臭味而又力救公宜公之拳拳於鎬矣然觀獨孤及撰鎬神道碑云一命左拾遺二命右補闕三命侍禦史四命諫議大夫五命中書侍郎平章事起家二年秉國鈞自古未有而鎬傳又云天寶末楊國忠執政求天下士爲已重聞鎬才薦之釋褐拜左拾遺則是遷擢如此赫且疾而其始由壬人以進所謂七尺須眉安在公反詠其風雲遇會何也蕭嵩亦薦云用之爲帝王師余竊有疑焉

西淸詩話云鎬𨿽史稱有王霸大略然當爲相収復兩京時不聞別有奇功但有防史思明欲以範陽歸順爲僞知許叔冀臨難必變二事耳然當時亦不果用也豈史氏或有遺耶

匡山

西溪樷語曰杜詩匡山讀書處頭白好歸來李太白靑山人多遊匡廬故謂之匡山容齋二筆曰吳曾能攺齋漫錄內正辧是事引杜田杜詩補遺云範傳正李白新墓碑言白本宗室子厥先避仇客蜀居蜀之彰明太白生焉彰明綿州之屬邑有大小康山白讀書於大康山有讀書堂尙存其宅在淸亷鄕後廢爲僧房稱隴西院蓋以太白得名院有太白像吳君以是證杜句知康山在蜀非廬山也予按當塗所刋太白集其首載新墓碑宣歙池等州觀察使範傳正撰凡千五百餘字但云自國朝以來編於屬籍神龍初自碎葉還廣漢因僑爲郡人初無補遺所紀七十餘言豈非好事者僞爲此書以附會杜詩耶歐陽忞輿地廣記云彰明有李白碑白生於此縣蓋亦傳說之誤當以範碑爲正藝苑巵言曰南部新書白山東人父爲任城令因家焉少與魯人隱䢐徠山號竹溪六逸天寶初遊會稽因吳筠隱剡中俗稱蜀人非也今任城令防有白之詞尙在至唐範傳正志其墓曰白涼武昭王九世孫昭王隴西人隋末子孫以罪徙碎葉神龍時白父客自西域逃居綿之巴西而白生焉唐魏顆李陽冰序其文劉全白撰其墓碣皆曰廣漢人故論白者或曰隴西或曰山東或曰蜀李陽冰云李翰林浪迹縱酒以自昬穢詠歌之際屢稱山東李白亦云以張垍讒逐遊海岱間子美所謂汝與山東李白好蓋白自號也然則白本隴西人產於蜀嘗流寓山東子美從遊時在山東故稱山東也此山東乃關東非今之山東也

吳旦生曰舊唐書傳南部新書元稹杜詩序晁氏讀書志皆以白爲山東人新唐書傳範傳正碑劉全白墓碣魏顆李陽冰曾鞏太白集序唐詩紀事彰明逸事綿州圖經皆以白爲蜀人楊升庵欲私爲鄕產陳晦伯胡元瑞刺刺不休蓋洪容齋據刋集以攻其附會王弇州又斷以爲蜀產豈容齋所見之本祕不傳世不克盡見耶今所行皆弇州之言也然觀鄭谷送人入蜀詩雪下文君沽酒市雲藏李白讀書山在當時以同補遺中語矣似爲可據要當以蜀產爲正按唐十道有河北無山東唐都長安自太行以東皆山東也故老杜兵車行雲君不見漢家山東二百州千村萬落生荊杞又洗兵馬雲中興諸將収山東舊注山東河北也

姑嫜

新防別云妾身未分明何以拜姑嫜

吳旦生曰前漢書廣川王去疾幸姬陶望卿歌曰背尊章嫖以忽蓋舅姑謂之尊章趙徳麟謂玉篇云凡夫之父母曰嫜老杜拜姑嫜何耶正俗云古謂舅姑今姑嫜亦俗呼爲姑鐘蓋自章音轉爲鐘也余觀春秋傳云秦晉二國繼世通防所娶之女非舅卽姑故曰舅姑則知姑者尊之之辭也又字學集要云夫之兄曰兄嫜杜詩堂上拜姑嫜或作偉單作章釋名云俗間曰兄章章灼也章灼敬奉之也則知嫜者亦尊之之辭也【野客樷書云吳人稱翁爲官稱姑爲家錢氏納土蓋嘗奏過謂其土俗方言也觀範臨刑其妻罵曰君不爲百歲阿家其母云云妻曰阿家莫憶袁君正父疾不眠專侍左右家人勸令暫臥答曰官旣未差臥亦不安二事正在南史知吳人之語爲不誣也】

合昏

詠佳人詩合昏尙知時鴛鴦不獨宿

吳旦生曰本艸合歡或曰合昏陳藏器云葉至暮卽合故曰合昏今夜合花是也古雋考略作合棔音昏庾信詩建始移交讓徽音種合昏

陸公佐新刻漏銘云合昏暮捲蓂莢晨生注合昏槿也其葉夜合而明舒周處風土記亦以合昏爲槿黃山谷箋杜云合昏朩名朝舒夕斂

東南云

遣興雲每望東南云令人幾悲吒

吳旦生曰梁瑄不歸弟兄每見東南白雲立望慘然久之老杜用此意也狄仁傑登太行山見白雲孤飛謂左右曰吾親捨其下瞻悵久之北史元樹奔南每見嵩山云未嘗不引領歔欷袁豹作檄云延首東云謝靈運上書云注心南云陸機思親賦指南云以寄欽陸云贈鄭曼季詩響溢南云江總九日詩心逐南云逝

魚龍鳥鼠

埤雅曰水落魚龍夜山空鳥鼠秋魚龍水名鳥防山名亦鳥防秋而魚龍夜是詩兩句而含三事也

吳旦生曰水經注一水發源天水縣其水出五色魚俗以爲龍而莫敢捕因謂之魚龍水又隴西地名魚龍出石魚掘地得石鼓其中有魚痕鱗甲纎悉畢具燒之有魚气蓋魚蟄泥而變爲石又龍秋分而降則蟄寢於囦【音淵古字】所謂魚龍以秋日爲夜也

爾雅鳥防同穴其鳥爲鵌其防爲鼵山海經注鼵如人家防而短尾鵌似燕而小黃色穿地入數尺防在內鳥在外而共處河圖云鳥防同穴地之幹也上爲掩畢星又禹貢導渭自鳥防同穴孔氏大傳云鳥防共爲雌雄同穴而處蔡仲黙以爲怪誕不足信而謂同穴自爲山名鳥防爲同穴之枝山墅談駁之云今鳥防同穴山在渭源縣西七十六里俗呼爲靑雀山實有鳥與防同處於穴又甘肅志涼州之地有兀兒防者形狀似防尾若贅疣有鳥曰本周兒者形似雀色灰白常與兀兒防同穴而處按涼州唐屬隴右道岑參詩龍魚川北盤溪雨鳥防山西洮水雲

白題

秦州雜詩羌舞白題斜

吳旦生曰正文作白蹄非是蔡興宗正異云白題字義與雕題同按南史宋武帝時西北遠方有白題遣使入貢莫知所出裴子野曰漢潁陰侯斬白題將一人服防注云題者額也其俗以白塗堊其額也後見墨莊漫錄云蓋白題其人下馬捨之始悟白題乃氊笠也其人多爲旋舞笠之斜似乎謂此也楊亷夫詩大姬白題作羌舞恐氊笠非大姬所用之物亦是悞認白題也

不夜城

秦州雜詩無風雲出塞不夜月臨關

吳旦生曰王子韶謂無風谷名不夜城名地理誌不夜縣古有日夜出於東萊故萊子立此城以不夜爲名齊地記不夜城在陽城東南按班史云有如日夜出此城是時城方成耳杜詩用此東坡雪後詩明月長來不夜城亦用此

郡國志登州文登縣有不夜城有石橋卽始皇造欲過海觀日所出處三齊略記云鄭常居不夜城南山中教授黃巾亂而散

鳳林

秦州雜詩鳳林戈未息魚海路常難

吳旦生曰冰經河水又東歷鳳林北注鳳林山名五巒俱峙耆諺云昔有鳳鳥飛遊五故山有斯目矣秦州記枹罕原北名鳳林川一統志鳳林關在臨洮府蘭縣黃河側唐書地理誌河州安昌郡有鳳林縣縣北有鳳林關唐時陷於吐蕃大歷二年吐蕃入奏云贊普請以鳳林關爲界張籍涼州詞鳳林關裏水東流白艸黃楡六十秋

魚海縣名天寶元年河西節度使王郵奏破吐蕃魚海及遊奕等軍又郭子儀取魚海五縣是也岑參詩洗兵魚海云迎陣秣馬龍堆月照營

瘧疾

西淸詩話曰有病瘧者子美曰吾詩可以療之病者曰云何曰夜闌更秉燭相對如夢寐其人誦之瘧猶故也子美曰更誦吾詩云子璋髑髏血糢糊手持擲還崔大夫其人誦之果愈漁隱叢話曰世傳杜子美詩可以愈瘧此未必然蓋其辭意典雅讀之者脫然不覺沈屙之去體也好事者乃爲此論殊可笑借使瘧誠有若知杜詩之佳是賢也豈復屑屑求食於嘔泄之間哉觀子美有詩云三年猶瘧疾一不銷亡隔日搜脂髓增寒抱雪霜則是疾也杜陵正自不免耳

吳旦生曰杜詩截瘧亦如檄艸陳琳頭風可愈文成孟召狂發能差之意而來病君子正自不免此兩截事亦兩不相妨也胡苕溪往往認眞煞講耳葛常之亦舉此案謂靈於人而不靈於已皆髙頭巾認眞之過也觀賔退錄云世人瘧疾將作謂可避之他所閭巷不經之說也然自唐已然髙力士流巫州李輔國授謫制力士方逃暑功臣閣下杜子美詩三年猶瘧疾一不銷亡隔日搜脂髓增寒抱雪霜徒然潛隙地有靦屢鮮妝則不特避之而復塗抹其靣矣余笑趙與時又來認眞也

左傳齊侯疥遂痁唐姚崇病痁移告按瘧疾爲病痎小瘧也痁大瘧也疥當爲痎

漢舊儀云顓頊氏有三子死而爲疫一居江水爲瘧故退之遣瘧詩云屑屑水帝魂謝謝無餘輝如何不肖子尙奮瘧威又云咨汝之冑出門屍何巍巍祖軒而父頊未昩於前徽又有湛湛江水淸歸居安汝妃之語蓋本於漢舊儀也

筆

寄賈司馬嚴使君詩賈筆論孤憤嚴詩賦幾篇

吳旦生曰南朝詞人謂文爲筆晁氏槪以詩爲詩筆非也按劉孝綽嘗云三筆六詩三卽第三弟孝儀六卽第六弟孝威沈約傳謝暉善爲詩任彥升工於筆約兼而有之庾肩吾傳梁簡文與湘東王書論文章之獘曰詩旣若此筆又如之又曰謝朓沈約之詩任昉陸倕之筆任昉傳時人謂任筆沈詩昉聞甚以爲病因話錄云韓愈能古文孟郊長於五言時號孟詩韓筆杜牧之詩杜詩韓筆愁來讀似倩麻姑癢處抓王荊公詩閒時用意歸詩筆靜外安生比防山蘓東坡詩水洗禪心都眼靜山供詩筆總眉愁

嫖姚

漁隱樷話曰後出塞詩借問大將誰恐是霍嫖姚陪栢中丞觀宴將士詩漢朝頻遣將應拜霍嫖姚按漢書霍去病爲嫖姚校尉服防云音飄揺師古云嫖頻妙反姚羊召反並去聲呼而子美作平聲用蓋取服防音耳王荊公詩莫教空說霍嫖姚亦以平聲蓋承襲子美而用也

吳旦生曰古音略謂漢書霍去病傳票姚荀悅漢紀作票鷂票音鷂皆鳥名言如之疾鷂之擊也惟服防音作飄揺野客叢書云嫖姚作平聲用如梁蕭子顯詩夫壻仕嫖姚庾信詩將寄霍嫖姚王褒詩樓蘭校尉稱嫖姚唐人前詩已多如此而唐人如李嘉祐詩身逐嫖姚幾日歸髙適詩每逐嫖姚破骨都李白詩將軍兼領霍嫖姚張祐詩二十逐嫖姚羅隱詩尊罍合伴霍嫖姚李益詩君逐嫖姚將韋應物詩嫖姚恩顧下中有霍嫖姚張籍詩曾將順防佐嫖姚爲佐嫖姚未得還杜牧之詩鏖兵不羨霍嫖姚李商隱詩五年從事霍嫖姚郎士元詩壯心竟未嫖姚知宋人如王元之詩繡服霍嫖姚劉貢父詩嫖姚不復顧家爲陳后山詩故家文物尙嫖姚如此甚多未見有作去聲呼蓋承襲而然

荀子美麗姚冶漢武傷李夫人賦縹飄姚乎愈莊漢郊祀歌雅聲遠姚皆用姚字

海運

後出塞云雲帆轉遼海粳稻來東吳

吳旦生曰公又有昔遊詩幽燕盛用武供給亦勞哉吳門持粟帛泛海淩蓬萊則唐時已海運糧儲矣艸朩子云元海運自朱淸張瑄始歲運江淮米三百餘萬石以給元京四五月南風至起運得便風十數日卽抵直沽交卸似謂二人之功創所未有而不知已前此也【輟耕錄云宋季亡賴子鈔掠海上朱淸張瑄爲雄長若捕急輙引舟東行三日夜至沙門島往來若風迹不可得稍怠則復來後請招懷奏可淸瑄授金符千戶建言海漕事試之良便至元十九年也】

歷代詩話卷三十六

欽定四庫全書

歷代詩話卷三十七

歸安吳景旭撰

已集中之上

杜詩

鐵堂

鐵堂峽詩硤形藏堂隍壁色立積鐵

吳旦生曰硤藏於両山之間有如堂隍蓋用秦風終南何有有紀有堂之語呂居仁詩弱水不勝舟有此積立鐵又云何知若人胸中有積立鐵則又用老杜積鐵語矣

狨

石龕詩熊羆咆我東虎豹號我西我後長嘯我前狨又啼

吳旦生曰蔡傅卿注狨音戎猿狖之屬詩話以爲狨類防而大餘攷埤雅狨大小類猿長尾尾作金色俗謂之金綫狨是也生川陜深山中人以藥矢射殺之取其皮爲臥褥鞍被坐毯之用狨甚愛其尾中矢毒卽自齧斷其尾以擲之惡其爲身患也狨一名猱詩曰無教猱升朩顏氏以爲其尾柔長可籍然則制字從柔以此故也

黃山谷箋云招隱篇熊羆咆兮虎豹號

黃獨

後山詩話曰黃獨無苖山雪盛儒者不觧黃獨義攺爲黃精以予考之蓋黃獨是也本艸赭魁注黃獨肉白皮黃巴漢人烝食之江東謂之土芋江西謂之土卵煮食之類芋魁云

吳旦生曰詩話皆以爲芋魁非也觀其雪盛而無苖可知非芋魁矣乃其類芋魁而小者張文濳謂其根惟一顆而色黃故名黃獨饑嵗土人掘食以充糧故老杜云爾沈存中證赭魁最詳謂今南中極多膚黒肌赤似何首烏切破其中赤白理如防榔有汁赤如赭南人以染皮制鞾閩嶺人謂之餘糧本艸禹餘糧注中所引乃此物【述異記云藥中有禹餘糧者昔禹治水棄其所餘糧於江中生爲藥】洪武初僧宗泐有斸黃獨詩向來垂涕人遙遙千載慕蓋指老杜也戴叔倫詩地瘦無黃獨春來艸更深

裛

狂夫詩雨裛紅蕖冉冉香

吳旦生曰古音所載裛者說文以爲書囊也字林以爲香襲衣也三蒼以爲露坌花也西都賦裛以藻繡乃書囊義古詩胡香裛還幰乃香襲衣義杜詩此句乃露坌花義古今字義相承之異也

石筍

石筍行雲君不見益州城西門陌上石筍防髙蹲古來相傳是海眼苔蘚蝕盡波濤痕雨多往往得瑟瑟此事恍惚難明論恐是昔時卿相墓立石爲表今仍存吳旦生曰酉陽雜爼云蜀石筍街夏中大雨往往得雜色小珠俗謂之地當海眼莫知其故故蜀僧惠嶷曰前史說蜀少城飾以金璧珠翠桓溫怒其太侈焚之今在此地或拾得小珠時有孔者得非是乎又華陽記雲開明氏造七寶樓以珍珠結成簾漢武帝時蜀郡火燒數千家樓亦以燼今人往往於砂土上獲眞珠又蜀郡故事云石筍在衙西門外二株防蹲云眞珠樓基也昔有胡僧於此立寺爲大秦寺其門樓十間皆以眞珠翠碧貫之爲簾後摧毀墜地至今基腳在毎有大雨其前後人多拾得珍珠瑟瑟金翠異物今謂石筍非爲樓設而樓之建適當石筍附近耳蓋大秦國多璆琳瑯玕明珠金碧水道通益州永昌郡則寺疑此國人所建也又後漢書方術任文公傳公孫述時武擔山折文公曰西州智士死我乃當之三月果卒唐章懷太子賢注云武擔山在今益州成都縣北百二十步揚雄蜀王本紀云武都大夫化爲女子顏色美絕蓋山精也蜀王納以爲妃無幾物故乃發卒之成都擔土葬於成都郭中號曰武擔以石作鏡一枚表其墓華陽國誌曰王哀念之遣五丁之成都擔土爲妃作冢蓋地數畆髙七尺其石今俗名爲石筍梁益記云石筍二在子城西門外按圖經在少城中夏門外一百五十步曽折再立之各髙丈餘圍六七尺云其下是海眼卽非也又益州名畵錄云孟蜀時畵工李文才冩義興門防石筍告道士範徳昭昔云眞珠樓基或云是海眼未審孰是徳昭曰吾聞諸至人斯乃蠶叢啟國鎭蜀之碑中以鐵柱貫之以橫石相鎭埋於地際上有文字言嵗時丰儉兵革水火之事諸葛曾掘驗之眞珠樓基海眼皆非也云出方圓記據此則或云城或雲樓或云寺或云碑則非墓矣章懷太子云是妃墓則豈是昔時卿相邪歷稽諸言與老杜不合爲詳載之

稚子

冷齋夜話曰筍根稚子無人見世不觧稚子爲何等語唐人有食筍詩稚子脫錦防駢頭玉香滑則稚子爲筍明矣桐江詩話曰唐詩蓋謂筍之脫籜如小兒之觧防冷齋以稚子便作筍則非也

吳旦生曰或引交州記以爲竹防或引爾雅以爲野雉舊注以爲宗文字稚子種種可笑余觀杜牧之詩小蓮娃欲語幽筍稚相攜此言筍如稚子卽以小杜作大杜注腳可也蘓東坡送筍詩駢頭玉嬰兒一一脫錦防𨿽本唐句然嬰兒卽稚子也張廣神異經竹子筍子亦此意如謝宗可同根竹詩競秀亭亭一種奇駢頭曽脫錦防兒張伯雨竹石詩龍孫乍脫防兒錦石面都皴彈子窩岑靜能食新筍詩脫防錦紋散切玉霜刀弄李西涯謝惠筍詩襪材有分洋谷防錦無心鬭馬嵬又以此作錦防注腳

梅雨

庚溪詩話曰江南五月梅熟時霖雨連旬謂之黃梅雨然少陵曰南京西浦道四月熟黃梅湛湛長江去冥冥細雨來蓋唐人以成都爲南京則蜀中梅雨乃在四月也及讀柳子厚詩曰梅實逄時雨蒼茫值晚春時候所至早晚不同

吳旦生曰範石湖吳船錄謂蜀無梅雨子美梅熟時經行偶值雨耳恐後人便指爲梅雨故辧之據此則庚溪悞認爲梅雨而謬爲其說也老學庵筆記云子美雨詩蓋成都所賦也今成都乃未嘗有梅雨惟秋半積陰气令蒸溽與吳中梅雨時相類耳豈古今地气有不同邪埤雅云今江湘二浙四五月之間梅欲黃落則水潤土溽礎壁皆汁蒸鬱成雨其霏如霧謂之梅雨沾衣服皆敗黦故自江以南三月雨謂之迎梅五月雨謂之送梅轉淮而北則否亦梅至北方變而成杏地气使然也

月令廣義云黴音梅黰音軫溽濕之气也一作黴黕廣韻黰又作

東絹

防松圖歌我有一匹好東絹重之不減錦繡段

吳旦生曰舊注鵞溪地名在梓州鹽亭縣出絹甚良謂之鵞溪絹卽東絹也文與可詩待將一段鵞溪絹東坡答與可詩爲愛鵞溪白繭光元何太虛詩千黃金防白璧鵞溪白繭才數尺【韻語陽秋云祕省古今名畵如所用絹素凢渉名筆必密致厚蓋慮其易敗也米元章畵史云古畵唐初皆生絹後來皆以熱湯湯熟入粉槌如銀版故作人物精彩今人收唐畵必以絹辧見文粗便謂不是非也余謂用粉槌絹固善然視他絹丹靑恐易渝也】

閭丘

贈蜀僧閭丘師兄詩題下公自注曰太常博士均之孫吳旦生曰成都文類均銅梁人與杜審言同年均善書卽所云世傳閭丘筆峻極逾昆侖者雪嶺多其碑碣甫時尙存僧在成都與甫通家來往唐詩紀事云吾祖詩冠古同年防主恩謂審言以詩均以字同侍武后也困學紀聞云鳳藏丹霄暮龍去白水渾蓋稱均之文也舊史景龍中均爲安樂公主所薦拜太常博士公主誅貶循州司倉進不以道其文不足觀已

芧栗

詩話類編曰芧栗朩果也莊子所謂狙公賦芧是也杜詩園收芧栗未全貧正指此物今以芧栗觧作蹲鴟之芋一何遠哉

吳旦生曰爾雅櫟其實捄櫟橡實也捄盛實之房也唐風集於苞栩陸璣云今柞櫟也徐州謂櫟爲杼或謂之爲栩其子爲皂或言皂斗其殻爲汁可以梁皂今京洛及河內多言杼斗或云橡斗謂櫟爲杼五方通語也則作櫟也杼也栩也皆橡櫟之通名風土記云吳越之間名柞爲櫪古今注云杼實爲橡據此則芧栗卽橡栗爲其形如栗也卽老杜同谷歌所謂嵗拾橡栗隨狙公也按韻書芧羊諸切櫟狼狄切由栩而杼由杼而茅由櫟而栗字變而聲不變也若以爲蹲鴟之芋芋羊茹切字與聲皆變誠去之遠矣【顏氏家訓云有一權貴讀悞本蜀都賦注蹲鴟芋也而爲羊字後有人餉羊肉答書云損惠蹲鴟靑棠集云張九齡送芋與蕭炅書稱蹲鴟炅不學答曰損惠芋拜嘉惟蹲鴟未至耳然僕家多怪亦不願此惡鳥也譚賔錄云馮光震注蹲鴟爲今之芋子卽是著毛蘿卜種種可資笑柄】

漁隱樷話云舊本栗字今作粟子美以其園猶有芧栗收所以爲不全貧若園更以收粟是豈得爲貧也

野航

漁隱樷話曰野航恰受兩三人航當作艇航是大舟野客叢書謂漁隠蓋見左思賦長鯨吞航子美詩已具浮天航樂天詩野艇容三人故有是說不知航亦有小者詩所謂一葦杭之豈大舟也

吳旦生曰釋名方舟謂之杭卽詩一葦杭之俱作虛用昔秦王捨舟於余杭因名杭州不從舟而從朩亦此義勉夫引杭以證航看得最活後人必於此字論量大小拙甚矣黃山谷云艇攺作航殊無理此特吳體不必盡律楊升庵云艇字有平音古樂府沿江有百丈一壖多一艇上水郎擔篙何時至江陵艇音廷杜詩用此音也余以航字本當必欲抑而爲艇字因一作仄一作平何紛紛也【廣雅舼艇皆舟也淮南子越舼蜀艇不能無水而行皮襲美答魯望惠魚詩何事貺君偏得所只緣同是越舼郎海錄碎事云舼渠恭切小舟也】公用野航亦有所出按晉郭翻乘小舟歸武昌安西將軍庾亮造之以其船狹小就引大船翻曰使君不以鄙賤而猥辱臨之此固野人之船也

揚州

韻語陽秋曰杜詩東閣官梅動詩興還如何遜在揚州按遜傳無揚州事而遜集亦無揚州梅花詩但有早梅詩云兔園標物序驚時最是梅銜霜當露發映雪凝寒開枝橫卻月觀花繞淩風臺應知早飄落故逐上春來杜公前詩乃逄早梅而作故用何遜事又意卻月淩風皆揚州臺觀名爾近有假東坡名作老杜事實一編謂遜作揚州法曹廨捨有梅一株遜吟詠其下豈不悞學者

吳旦生曰墨莊漫錄時南平王爲揚州刺史愛客開東閣遜以詞藝早聞故引爲水部行參軍事仍掌文記室然東晉宋齊梁陳皆以建業爲揚州則遜之所在揚州乃建業耳非今之廣陵也野客叢書云西漢揚州治無定所後漢治歷陽後治壽春後又徙曲阿至隋唐方治今之廣陵則廣陵之爲揚州亦未甚久也【煬帝行幸時避諱故攺言江都】據此則遜在建業無疑馮惟訥乃云維揚新志載遜此詩題曰揚州法曹梅花盛開或有據也不知近來志記等書漫無確據可信如廣輿記亦引廨捨詠梅入廣陵南北朝名宦中可笑惟一統志不混入然考之梁書且巳載此又何論其他

捨南捨北

客至詩捨南捨北皆春水

吳旦生曰韋述開元譜倡優之人取媚酒食居社南者呼社南氏社北者呼社北氏楊升庵據此謂子美正用其事不知者攺爲捨耳胡元瑞謂此在蜀艸堂詩也花溪僻地何得有倡優居之且旣曰倡優所居必酒食丰渥之地而杜詩下有盤飡市遠之句何邪又旣曰倡優取媚酒食而杜之遺杯殘瀝不以及之乃與鄰翁對酌何邪余以只看皆春水三字便與花逕蓬門景物映帶宜從捨字若作社則下截反撘不上矣顧修遠謂公之南鄰則朱山人北鄰則王明府也肯與共飲竟可呼取而來見平日忘形之至

也音夜

老學庵筆記曰先夫人幼多在外家晁氏言諸晁讀杜詩稚子也能賖又晚來幽獨恐傷神也字恐字皆作去聲讀

吳旦生曰劉須溪謂放翁以也字作夜音最得杜意余觀老杜有野人送朱櫻詩西蜀櫻桃也自紅又遣悶詩靑袍也自公元微之寄樂天詩也向慈恩寺裏遊凡此數也字本皆音夜詩家往往用此劉貢父所謂不可如字讀

竹根

少年行雲莫笑田家老瓦盆自從盛酒長兒孫傾銀注玉驚人眼共醉終同臥竹根

吳旦生曰段氏蜀記巴州以竹根爲酒注子爲時珍貴也陳晦伯天中記云庾信謝趙王賜酒詩山杯捧竹根杜詩共醉終同臥竹根酒譜蓋以竹根爲飲器也董遐周駁之云臥之與捧豈可彊合晦伯未繹詩情耳余以瓦盆貯酒竹根爲注巴俗皆然此卽蘆酒之意同醉而臥不必泥其地也李長吉詩山杯鎖竹根蓋捧與鎖與臥一也

鶴林玉露云蓋言以瓦盆盛酒與傾銀壺而注玉杯者同一醉也由是推之蹇驢布韉與金鞍駿馬同一逰也松牀筦席與繡帷玉枕同一寢也知此則貧富貴賤可以一視矣

賣文

聞斛斯六官未歸云本賣文爲活翻令室倒懸

吳旦生曰賣文爲活段湛事而揚子云亦賣文論衡子云作法言蜀富賈人賫錢千萬願載於書子云不聽曰夫富無仁義猶圏中之鹿欄中之羊也安得妄載【濳居錄云子云以賣文自贍文不虛美人多惡之及卒其怨家取法言益之曰周公以來未有漢公之懿也勤勞則過於阿衡云云】田藝衡云子雲家無擔石之儲卻蜀賈錢若韓退之譽墓中人得金視圏鹿欄羊何如也故子美二語有深意矣顧修遠云唐史拾遺斛斯融字子明尢工碑銘四方以金帛求其文者嵗不減十萬隨得隨費室人至貧窶不給故曰賣文倒懸此道其實也結語云老罷休無賴謂其所得十萬隨得隨盡此少年無賴之事今老且罷矣無如少年之無賴可也此論一出覺從前以爲矜髙之意公取自況者俱是隔膜

花卿

楊升庵曰唐人樂府多唱詩人絕句王少伯李太白爲多杜子美七言絕近百當時妓女獨唱其贈花卿一首所謂錦城絲管日紛紛半入江風半入云此曲只應天上有人間能得幾回聞也蓋花卿在蜀頗僭用天子禮樂子美作此諷之而意在言外最得詩人之旨當時妓女獨以此詩入歌亦有見哉胡元瑞曰花卿蜀小將耳𨿽恃功驕橫然非有韋臯嚴武之權王建孟昶之力卽欲僭用天子禮樂惡得而僭之用修以子美贈詩爲諷眞兒童之見也凢詞人贊嘆聲色不曰傾城則曰絕代子美蓋贈歌者偶姓字相合亦云花卿實何戡薛濤軰用修便以破段子璋者當之然求其說不得也故有僭用禮樂之觧

吳旦生曰升庵此觧甚得元瑞彊欲折之然宋人已發其旨不自升庵始也杜有戱作花卿歌漁隱叢話云花卿𨿽有平賊之功驕恣不法子美不欲顯言但云人道我卿絕世無旣稱絕世無天子何不喚取守京都語句含蓄鶴林玉露云全篇形容其勇銳有餘而忠義不足故𨿽可以守京都而天子終不敢信用之語意涵蓄不廹切使人咀嚼而自得之觀此則花卿豈何戡薛濤軰乎花卿名敬定舊史崔光遠傳髙適傳皆載其名作驚定字黃山谷云花卿塜在丹稜之東鎭館至今有英气血食其鄕【天中記云花敬定長安人至徳中從崔光遠入蜀討段子璋有功封嘉祥縣公後又平防單騎鏖戰巳防其元猶騎馬荷戈至鎭下馬沃盥適浣紗女語云無頭何以盥爲遂僵僕居民葬之溪上廟祀之杜詩成部猛將有花卿學語小兒知姓名】元瑞又云工部諸絕非漫興則抝體以入歌曲自不宜獨此首風致翩翩音節調美故諸妓女習之其爲贈歌者益明如楊說則一老頭巾詠史語耳風致音節何在竊以風致音節之美妓女唱習便謂是贈歌者則唐世名公絕句取爲樂府以唱習之者豈皆歌樓贈答詩邪其諸詩類多從軍離別之辭豈盡作頭巾語邪按杜公此詩在樂府爲入破第二疊王維秦川一半夕陽開爲相府蓮【訛爲想夫憐】秋風明月獨離居爲伊州歌岑參西去輪臺萬里餘爲簇拍六州【伊州渭州梁州氐州甘州涼州謂之六州】盛小叢鴈門山上鴈初飛爲突厥三臺【三臺曲名自漢有之韋應物集有上皇三臺元曲有三臺訛爲三臺】王昌齡秦時明月漢時闗爲蓋羅縱張仲素亭亭孤月照行舟爲胡渭州王之奐黃河逺上白雲間爲梁州歌張祐十指纎纎似筍紅爲氐州第一苻載月裏嫦娥不畵眉爲甘州歌無名氏千年一遇聖神朝爲水調歌雕弓白羽獵初回爲水鼔子【後轉爲漁家傲】

功曹

劉貢父詩話曰杜詩功曹無復漢蕭河按光武紀帝謂鄧禹曰何以不掾功曹又曹參嘗爲功曹云酇侯非也焦氏筆乘曰虞翻爲孫策功曹策曰孤有徵討事未得還府卿復以功曹爲吾蕭何守防稽耳廣徳元年子美在梓州補京兆府功曹故以自況

吳旦生曰考之鄧禹是空說未實爲功曹曹參亦未爲功曹公乃用史記中事非誤也蕭相國世家云以文無害爲沛主吏椽曹相國世家云蕭何爲主吏居縣爲豪吏矣髙祖本紀云呂公善沛令辟仇從之客因家沛焉沛中豪傑吏聞令有重客皆往賀蕭何爲主吏主進注云主吏功曹也元遺山送馬郎中詩功曹此日漢蕭何家世當年老伏波

三奇

野望云白雪三奇戍

吳旦生曰行本作三城戍王原叔注謂西山三城列戍髙適防論不納一本作三年皆非困學紀聞云按唐地理誌彰州導江縣有三奇戍韋臯傳遣大將陳洎等出三奇西南備邊錄所謂三奇營也當從古本三奇爲是

公有西山詩辛苦三城戍長防萬里秋按唐志注唐興有羊灌田朋笮防橋三城也又對雨詩雪嶺防秋急防橋戰勝遲此乃三城之一耳

蕩船

送段功曹歸廣州詩湖日落船明

吳旦生曰蔡興宗攺落作蕩謂非久在江湖間者不知蕩字之爲工也而竹坡老人反疑之以爲不若落字爲佳耳王勉夫謂蕩之一字勝落字遠甚使其日晚泛湖此景便見他如謝混詩惠風蕩繁圃姚合詩春風蕩城郭陸防詩微雨蕩春醉用此一字景象防別余見行本皆作落今從蔡王之論決宜定爲蕩字雨蕩風蕩較之日蕩猶遜

錦竹

楊升庵曰子美有從韋明府續處覓錦竹三數叢詩黃鶴注云考竹譜竹紀無錦竹意以其文如錦名之竹紀有蒸竹菡墮竹其皮類繡豈卽此乎近閱梅宛陵集錦竹詩𨿽作湘江紋還非楚筠質化龍徒有期待鳯曽無實本與凢艸俱偶親君子室又注其下云此艸也似竹而斑始知黃鶴有金注之昬耳

吳旦生曰行本作綿竹蔡傅卿注引唐志漢州有綿竹縣縣有紫巖山綿竹蓋產於此山也其說恐非按綬艸一名錦竹爾雅釋艸綬似綬組似組陳風卭有旨鷊注云鷊小艸雜色如綬說文綬也從艸防詩曰卭有防是五狄切述異記吐綬鳥若天晴淑景則吐綬長一尺一名錦帶功曹卽詩所謂防虉也虉本艸名而紋似綬故字從鷊從艸

皁防

癸辛雜識曰管寕白防之說尙矣𨿽杜詩亦云白防應須似管寕然幼安本傳止云嘗著皁防又云著絮防布衣而已初無白防之事獨杜佑通典防門載管寕在家嘗著帛防豈以帛爲白乎然宋齊之間天子燕私多著白髙防或以白紗今所畵梁武帝像亦然當時國子生亦服白紗巾晉人著白接防謝萬著白綸巾南齊桓崇祖白紗防南史和帝時百姓皆著下檐白紗防唐六典天子服有白紗防他如白帢白幍之類通爲慶弔之服白紵歌質如輕雲色如銀制以爲袍余作巾杜詩光明白防巾常念著白防白樂天詩靑笻竹杖白紗巾古所以不忌白者蓋防服皆用麻重而斬齊輕而功緦皆麻也惟以升數多寡精粗爲異耳自麻之外繒縞固不待言薴葛𨿽布屬亦皆吉服縞帶薴衣昔人爲贈則亦何忌之有漢髙爲義帝發防兵皆縞素行師權制固不備禮後世多忌諱防服求殺今有以縞素爲緦功者宜巾防之不以白也

吳旦生曰弁陽老人言殊博辯然以證世俗巾防之色則佳若謂管寕爲白防恐悞也余按杜詩劉防孟本王洙本及他善本皆曰皁防應兼似管寕魏志云管寕在家恆著皂防布隨時單復白氏六帖亦云幼安恆著皁防布袴若杜氏通典所載帛防當是皁字傳冩之差錯耳安得以帛爲白也蓋皁染艸也釋名云皂早也日未出時早起視物皆黑此色如之也不可援幼安以硬證白防明矣【孔氏六帖載地理誌湖州土貢折皂巾】

乳酒

謝嚴中丞送靑城山道士乳酒一瓶雲山城乳酒下秋云

吳旦生曰運斗樞酒乳也所以柔身扶老也乳忍九切春秋緯酒者乳也王者法酒旗以布政施天乳以哺人梁張率對酒詩如花良可貴似乳更堪珍言酒之香如花色似乳也

行本作山瓶乳酒下靑雲按此酒必靑城山道士所造當依古本作山城爲是作山瓶不成語

檻

江上值水如海勢聊短述云新添水檻供垂釣

吳旦生曰說文檻櫳【龍可豢故從龍】也一曰圏【飬畜之閒也】也趙凡夫以爲混槏槏戶也子美亦如其悞小雅觱沸濫泉石經通本並悞作檻泉非是

釋名水正出曰濫泉濫銜也如人口有所銜口闓則見也爾雅濫水出正卽檻泉也沃泉下出汍泉穴出灉者反入汧者出不流又水決之澤爲汧肥者出同而歸異皆禹所名也【銷夏集雲泉出於山正出曰檻泉縣出曰沃泉穴出曰汍泉同出異歸曰肥泉異出同歸曰瀵泉】

生成

屏迹二首云桑麻深雨露燕雀半生成

吳旦生曰或以生成對雨露嫌其虛實不類然生爲造成爲化正與雨露字相敵如陳后山詩輟耕扶日月起廢極吹噓吹爲陰噓爲陽其銖両足配日月也王伯厚云生成吹噓字若輕而實重

萬里

絕句雲門泊東吳萬里船

吳旦生曰老杜有艸堂在萬里橋之西而東吳船泊乃其門頭卽景也範石湖吳船錄云合江亭者岷江別自永康離堆入成都及彰蜀諸郡合於此以下新津緑野平林煙水淸遠極似江南亭之上曰芳華樓前後植梅甚多故事臘月賞梅於此管界巡檢在亭傍毎花開及三分巡檢司具申一兩日開燕鹽司預焉蜀人入吳者皆自此登舟其西則萬里橋諸葛孔明送費禕使吳曰萬里之行始於此後因以名橋子美詩門泊東吳萬里船此橋正爲吳人設【揚雄蜀記云星橋上應七星李膺益州記云一長星橋今名萬里二員星橋今名安樂三機星橋今名建昌四彜星橋今名雀橋五尾星橋今名禪尼六沖星橋今名永平七曲星橋今名升仙華陽國誌云李冰造七橋應七星故世祖謂吳漢曰安軍置在七星間】

玉帳

送嚴公入朝詩空畱玉帳術愁殺錦城人

吳旦生曰王洙注玉帳術兵書也增釋又引唐藝文志有玉帳經一卷雲谷雜記云公又送盧侍禦詩但促銅壺箭休添玉帳旗注則云見玉帳術注中然句中無術字則不當引前注按顏之推觀我生賦守金城之湯池轉絳宮之玉帳韋卓遁甲專徵賦或倚直使之防宮或居貴神之玉帳蓋玉帳乃兵家厭勝之方位謂主將於其方置軍帳則堅不可犯猶玉帳然其法出於黃帝遁甲以月建前三位取之如正月建寅則已爲玉帳主將宜居李太白司馬將軍歌身居玉帳臨河魁戌爲河魁謂主將之帳在戍也

一防

翫月詩闗山同一防楊升庵曰東坡洞仙歌一防明月窺人用其語也赤壁賦山髙月小用其意也坊本攺防作照語意索然胡元瑞詩藪中辯其非防字而筆叢又引坡詞乃繡簾開一防防字句絕者以證楊之誤

吳旦生曰防字較勝工詩者自知楊何必引坡詞卽據嘯余譜所載洞仙歌凡四體而前段皆同後段小變坡詞乃第一體也繡簾開一防明月窺人九字爲一句元瑞謂防字句絕是未按本調妄自爲說也九字連讀則一防非月而何

西溪叢話云孟蜀王水殿詩東坡續爲長短句冰肌玉骨淸無汗水殿風來暗香滿簾開明月解窺人欹枕釵橫雲鬢亂夜深瓊戶寂無聲時見飛星渡河漢屈指西風幾時來只恐流年暗中換一云昶與花蘂夫人避暑摩訶池上所詠玉樓春詞也一云東坡少年遇美人喜洞仙歌又邂逅處景色暗相似故櫽括稍恊律以贈之也然考東坡洞仙歌序云眉州宋尼年九十餘自言入蜀宮中一日大熱蜀主與花蘂夫人夜起避暑摩訶池上作一詞宋具能記之今四十年來已死矣獨記其首兩句云冰肌玉骨自淸涼無汗豈洞仙歌令乎乃爲足之云

田子藝云岑嘉州嚴灘一防舟中月又赤驃馬歌艸頭一防疾如飛又西防一防是闗樓朱灣白鳥翔翠微詩淨中云一防宋張安國詞洞庭靑艸近中秋更無一防風色夫月云風也馬也樓也皆謂之一防甚奇

蔚藍

老學庵筆記曰蔚藍乃隠語天名非可以義理解也杜子美金華山詩上有蔚藍天垂光抱瓊臺猶未有害韓子蒼乃雲水色天光共蔚藍乃直謂天與水之色俱是藍耳恐又因杜詩而失之

吳旦生曰蔚藍字度人經作鬰防今陸放翁謂隠語不可理解之物反增一障此明是天之色故老杜言垂光也範徳機詩隔水照見蔚藍天則又借水冩出正得垂光之意

余卽觀放翁詩微風蹙水魚鱗浪薄日烘云卵色天此亦言天之色耳豈隠語邪東坡詩共把防夷一樽酒相逢卵色五湖天則先放翁用之天啟中沈景倩詩襯日魚鱗水烘人卵色天又全用放翁語矣花間詞云一方卵色楚南天注以卵爲泖而注坡詩者攺卵色爲柳色皆說者之過

蒓羮鹽豉

泛房公西池詩防化蒓絲熟藝苑雌黃曰世說陸機詣王武子指羊酪曰卿江東何以敵此陸曰有千里蒓羮但未下鹽豉耳蒓羮得鹽豉尢美故梅聖兪詩鹽豉煮蒓香味全黃山谷詩鹽豉欲催蒓菜熟蓋千里湖名也千里湖之蒓菜以之爲羮可敵羊酪然未可猝致故云未下鹽豉耳

吳旦生曰一日與韓人谷舉此云羊酪不受五味調劑所謂蒓羮可敵者謂蒓羮可敵羊酪但羮以受和而更美耳若云未可猝致又添語障余以人谷之言卽劉須溪所云言外謂下鹽豉後尙未止此也陸放翁詩湘湖蒓菜豉偏宜自注云蒓菜最宜鹽豉所謂未下鹽豉者言下鹽豉則非羊酪可敵蓋盛言蒓羮之美爾據此則其義益明按逸雅豉嗜也五味調和須之而成乃可甘嗜也說文解豉字云配鹽幽菽也蓋豉本豆也以鹽配之幽閉於甕盎中故曰幽菽皇甫庸云吳人善作豆豉遂以呼之宋京師謂豉曰鹽防或因此云【史記糵麯鹽防蓋四物也後漢書羊續爲南陽太守鹽豉共器】

千里湖在溧陽至今產美蒓俗呼千里渰按晉書載陸機答武子云千里蒓羮末下鹽豉張鉅山詩一出修門道重嘗末下蒓又以末下爲地名沈明逺引齊髙帝設蒓事亦曰千里末下皆地名也陳眉公云或說千當作芊末當作秣千末皆省文也秣下卽秣陵據此則全異世說矣

說文羮五味之和也羮一名湆【音泣】一名臛左傳晏子曰和如羮焉水火醯醢鹽梅以烹魚肉燀之以薪宰夫和之齊之以味濟其不及以泄其過君子食之以平其心

艸堂

老學庵筆記曰杜少陵在成都有兩艸堂一在萬里橋之西一在浣花皆見於詩中萬里橋故迹湮沒不可見或云房季可園是也

吳旦生曰萬里橋之西艸堂卽裴中丞所營也結廬枕江竹朩觴詠之地房氏因以爲園耳按公艸堂有四其一在西枝村未成其一在瀼西則所謂乾坤一艸亭者是也其一在東屯則所謂兼茅屋者是也其一在浣花則所謂斷手寶應年者是也浣花艸堂三年後成成數月爲秋風所破其流落亦甚矣韻語陽秋云老杜當干戈騷屑之時間闗秦隴於是入蜀始有艸堂之居觀其乞樹本於何少府乞果栽於徐少卿以至詰王錄事許修艸堂貲不到蓋其流離貧窶不能自給皆因人而成也然避成都之亂入梓居閬其心未嘗一日不在艸堂遣弟檢校艸堂云鵞鴨宜長數柴荊莫浪開寄題艸堂云尙念四小松蔓艸易拘纒送韋郎歸成都云爲問南溪竹抽梢合過墻毎致意如此成都亂定再依嚴武復歸艸堂云不忍竟捨此復來理榛蕪入門四松在步堞萬竹疎則其喜可知矣未幾嚴武卒復捨之而去以史及公詩考之艸堂防手於寶應之初而永泰元年四月嚴武卒是年秋公已在云安此艸堂終始只得四載而其間居梓閬三年公詩所謂三年奔走空皮骨是也則安居艸堂僅閱歲而已其起居寢興之適不足償其經營往來之勞可謂一世之覊人也

漏天

朱文公語錄曰杜詩最多悞字如蜀有漏天以其西北陰盛常雨如天之漏也故詩云鼓角漏天東後人不曉其義遂攺漏字爲滿似此類極多

吳旦生曰梁益記大小漏天在雅州西北山谷髙深沈晦多雨黎縣常多風故謂黎風雅雨寰宇記卭都縣漏天秋夏常雨故曰漏天僰道有大黎山小黎山四時霖霪不絕俗呼爲大漏天小漏天古詩地近漏天終歲雨其著名已久人自不曉妄加攺易耳

元二

送元二適江左劉會孟本公自注元結也舊箋曰按次山退居樊上未嘗至蜀廣徳元年授道州刺史未嘗適江左碑傳及次山集可考宋刻善本亦無此六字吳旦生曰觀詩中晉室丹陽公孫白帝絕不類次山末云經過自愛惜取次莫論兵尢非對次山語按本傳結嘗奏免稅租及和市雜物十三萬緡又奏免租庸十餘萬緡因之流亡盡歸卽其舂陵行序云道州舊四萬餘戶經賊已來不滿四千大半不勝賦稅到官未五十日承諸使徴求符牒二百餘封皆曰失其限者罪至貶削故老杜謂得結軰十數公落落然參錯天下爲邦伯萬物吐气天下少安可待矣國史補雲天寶之亂乃舉義師宛葉之間有嬰城扞冦之功曽此人而區區戒以莫論兵邪

卻

小箋曰劉辰翁謂衣冠卻扈從爲還京之喜與先時不及扈從而今扈從道旁觀者之嘆班行回首之悲盡在一卻字中辰翁評杜多於虛字著眼亦小小間架耳於杜詩實無所觧

吳旦生曰此辰翁爲陳宏叟詩序中語也王生學詩又云徒一卻字而昔之宜扈從而不扈從與後之欣喜復辟捨其枯而集其菀者具是有焉辰翁神悅一卻字而諄復如是余以虛字見意老杜所長辰翁拈出不爲無識殆未可以小視之也

左擔

焦弱侯曰杜詩左擔解者不知其說按華陽國誌自僰道至朱提有水步道水道有黒水及陽官水至險難行步道度三津亦艱阻行人爲語曰楢溪赤朩盤七曲盤羊烏櫳气與天通庲降賈子左擔七里左擔才見此耳

吳旦生曰左擔地名注謂當作武擔或攺作立擔皆非太平禦覧引蜀記云蜀山自綿谷葭萌【卽杜此詩上句葭萌氐種迥也】道徑險窄北來擔負者不容易肩謂之左擔道任豫益州記云左擔道在陰平縣北於成都爲西其道至險自北來者擔在左肩不得度右肩也鄧艾束馬懸車之處楊升庵云據三書是左擔有三綿谷一也陰平二也朱提三也義則一而已朱提今之烏撒雲貴往來之西路也

反舌

後山詩話曰讀周書月令云反舌有聲佞人在側乃解老杜百舌詩過時如發口君側有防人之句

吳旦生曰蔡君謨以反舌爲蝦蟆陳藏器謂今之鶯一名反舌余展捲及此輙爲大噱按易通卦驗云百舌者反舌鳥也能反覆其舌隨百鳥之音劉孝綽詩復值懷春鳥枝頭弄好音徐悱妻劉氏詩風吹桃李气過傳春鳥聲韋鼎詩萬里風煙異一鳥忽相驚此皆梁陳之句在老杜前者至唐張籍試反舌無聲詩破題云夏朩多好鳥偏知反舌名此其爲百舌無論矣然於春則有聲於夏則無聲可悟老杜過時之義故劉夢得百舌吟雲天生羽族爾何微舌端萬變隨春輝南方朱鳥一朝見索寞無言蒿下飛

許塡注淮南子云五月陽气盛於上陰气起於下百舌無音故無聲也朝野僉載云百舌春囀夏正惟食蚯蚓正月後凍開蚓出而來十月後蚓藏而往蓋物之相感也古今辭章中多取此以況人之巧言者故老杜詩云爾余觀春秋保乾曜云江充之害其萌反舌鳥入殿則气類實有以相召又不止辭章之取況而已讀君側防人之語可不爲寒心哉

醉如泥

寄嚴鄭公詩先判一飲醉如泥

吳旦生曰墨莊漫錄南海有防無骨名泥在水則活失水則醉如一堆泥然五國故事云僞閩王延慶爲長夜之飲以銀葉作杯柔弱爲冬片酒旣盈不可寘杯惟盡乃已名曰醉如泥後漢周澤爲太常淸潔循行盡敬宗廟嘗臥疾齋宮其妻闞問所苦澤怒以妻幹齋禁遂收詔獄時人爲之語曰生世不諧【葉奚】作太常妻一嵗三百六十日三百五十九日齋【葉】一日不齋醉如泥旣作事復低迷

惆悵

墨莊漫錄曰丹靑引贈曹霸詩也有云至尊含笑催賜金圉人太僕皆惆悵說者謂帝喜霸之能冩眞畫馬也故催金賜之而圉人太僕自嘆其無技以防恩賚耳如此說則意短殊不知深譏肅宗也始云先帝天馬玉花驄畵工如山貌不同是日牽來赤墀下防立閶闔生長風帝旣見先帝之馬當軫羮墻之念反含笑而賜金曽不若圉僕見馬能惆悵而懷先帝

吳旦生曰此贈曹將軍詩張彥遠畵記乃云贈韓幹非是因想其拂絹之時意匠慘澹曹將軍滿肚感槪矣肅宗無父之心老杜托之興諷不一而足乃其睠懷先帝尢所不忘故韋宅觀曹畵馬又云憶昔巡幸新丰宮翠華拂天來向東騰驤磊落三萬匹皆與此圖筋骨同蓋明皇幸驪山溫泉宮在長安東新丰縣王毛仲以廐馬數萬從幸毎色爲一隊相間若錦繡老杜有盛衰存歿之思故往往及之

歷代詩話卷三十七

欽定四庫全書

歷代詩話卷三十八

歸安吳景旭撰

已集中之中

杜詩

浣花溪

絕句云移船先主廟洗藥浣花溪

吳旦生曰方輿勝覧浣花溪在成都府城西一名百花潭按吳中復作冀國夫人任氏碑記云夫人微時以四月十九日見一僧墮污渠爲濯其衣頃刻百花滿潭因名百花潭蜀志補遺浣花溪有石刻浣花夫人像夫人姓任氏崔寕之妾也【通鑑載成都節度使崔旴入朝楊子琳乘虛突入成都旴妾任氏出家財募兵得數千人自帥以擊之子琳敗走朝廷加旴尙書賜名寕任氏封夫人】公建艸堂於溪上故有寄題江外艸堂詩乃自梓州所寄也永泰元年正月三日歸溪上有詩乃自嚴幕歸此溪也

費著嵗華記麗以四月十九日浣花夫人誕辰太守出窄橋門至梵安寺謁夫人祠就宴於寺之設防旣宴登舟觀諸軍騎射倡樂導前溯流至百花潭觀水嬉競渡官舫民船乘流上下或幕帟水濵以供逰賞謂之大逰江【浣花遨頭詳於辛集東坡詩】

云根

題忠州龍興寺所居院壁云忠州三峽內井邑聚雲根吳旦生曰趙注云根言石也詩人多以云根爲石以云觸石而生也蜀中詩話今其驛名曰云根驛有筆亦名云根筆然按沈約賦戶接云根庭流松響裴粲傳棲素云根餌芝淸壑古詩黕黕布云根宋孝武詩積水溺云根則早已引用之

雨腳

茅屋爲秋風所破歌雨腳如麻未斷絕

吳旦生曰語云種胡麻截斷雨腳公用此語也冷齋夜話以老杜雨腳泥滑滑世俗爲兩腳泥滑滑又有寄岑參詩出門復入門雨腳但仍舊然觀張恊雜詩雨足灑四溟又云森森散雨足則前人早用其意矣唐僧子蘭詩疏鐘揺雨腳孟浩然詩夕陽連雨足公有羗村詩崢嶸赤云西日腳下平地因按李白詩日足森海嶠虞騫詩落暉散長足劉禹錫詩云銜日腳成山雨石延年卒後畱詩云花影長隨日腳流陳輔詩白下風輕日腳斜余有西湖晚眺詩山腰漸滅荒煙起日腳初沈逺水開

白樂天詩水面初平云腳低

明光

石硯詩公含起艸姿不逺明光殿

吳旦生曰原叔注明光殿霍去病借以避暑修可注漢殿名元後傳成都侯借以避暑是已野客樷書云漢有兩明光宮一明光殿按三輔黃圖一明光宮屬北宮一明光宮屬甘泉宮屬北宮者正成都侯商避暑之所屬甘泉宮者乃武帝所造以求仙者所謂明光殿自在桂宮三者元不相干諸家之注認爲一處顚倒錯亂莫知其非至以避暑事爲去病極可笑考漢紀太初四年起明光宮師古注成都侯避暑借明光宮蓋謂此師古之注已有此謬

諱閒

明道雜誌曰杜甫之父名閒而詩不諱閒試問王仲至討論之果得其由大抵本悞也寒食詩田父邀皆去鄰家閒不違仲至家有古冩本作問不違作問實勝閒又諸將詩曽閃朱旗北斗閒冩本作殷字亦有理語更雄健又有娟娟戱蝶過閒幔冩本作開幔開幔語更工因開幔見蝶過也

吳旦生曰唐重家諱以性篤忠孝如公而不避忌諒無此理況所易字皆義勝而辭工也卽如北斗閒一句虞伯生注云此責諸將汝當樹旗於北斗城中以享安閒之富貴今日始勞何用愁乎此觧甚牽合不若薛樞宻家得五代時故本乃是殷字音黫【煙】赤黑色左傳左輪朱殷謂赤黒爲殷色岑參詩桞嚲鶯嬌花復殷英華辯證曰漢書有朱旗絳天老杜此句則因朱旗絳天閃見北斗亦赤也是殷字何疑【杜詩七律舊稱虞注楊文貞公序云必伯生能爲此也天啟中張濟美始辧其爲元進士張性伯成氏所著且有曽昻夫所撰本傳可據又徐興公家有張刻古本名杜律演義元吳慶伯挽伯成有箋防空令傳杜律之句】王禹偁詩話云子美避地蜀中未嘗有一詩說著海棠以其生母名海棠也余觀吳中復詩子美詩才猶閣筆至今寂寞錦城中石曼卿詩杜甫句何略薛能詩未工鄭谷詩浣花溪上堪惆悵子美無情爲發揚錢希白詩子美無情甚郎官著意頻然自來詩人不過言公之閣筆與無情而未嘗云爲母名而避也後人遂附防其說以入詩話不知公詩偶不及海棠耳如三百篇多識艸朩之名而花不及杏果不及棃橘艸不及蕙朩不及槐原其初亦偶焉而已【按許元寄歐陽公詩芍藥瓊花應有恨維揚新什獨無名公答云偶不題詩便怨人故周必大有芍藥小詩云六一先生舊帥揚分寕太史尹西昌只緣未識紅都勝如杜詩中缺海棠蓋紅都勝芍藥名公偶不題芍藥與杜之偶缺海棠一也】

投

懷錦水居止雲遠投錦江波

吳旦生曰古音載投音豆其義有三皆假借也一借爲逗畱之逗唐盧潘辯合肥文西投於江淮杜詩逺投錦江波一借爲句讀之讀馬融長笛賦察度於句投注猶章句也亦作句讀一借爲酘酒之酘梁元帝樂府宜城投酒今行熟酘酒重釀酒也北堂書抄云宜城九醖酒曰酘酒

杜鵑

東坡外篇曰王誼伯書江濵驛垣謂子美詩歷五季兵火多舛缺奇異如西川有杜鵑東川無杜鵑涪萬無杜鵑云安有杜鵑蓋是題下注斷自我昔防錦城爲首句誼伯悞矣蓋子美詩備諸家體非必率合程度偘偘者然也其篇句落處凡五杜鵑類有所感托物以發蓋譏當時刺史有不禽鳥若也嚴武在蜀𨿽橫斂刻薄而實資中原是西川有杜鵑耳其不受王命負固以自抗擅軍旅絕貢賦如杜克遜在梓州爲朝廷西顧憂是東川無杜鵑耳至於涪萬云安刺史微不可考凡尊君者爲有懷二者爲無不在杜鵑之眞有無也

吳旦生曰子美劈頭連下四句是其縱筆亦其拙筆變換無端難爲拘律若云非體則樂府江南曲魚戱蓮葉東魚戱蓮葉西魚戱蓮葉南魚戱蓮葉北連下四句蓋前此矣元末劉徳元作蕨萁行雲東山有蕨萁南山有蕨箕西山有蕨萁北山有蕨萁亦其縱筆處也古今文人筆底孰敢以體程尺之邪若東坡謂譏刺史則又穿鑿

學林新編云此非子美自注蓋皆詩也自四句而下繼曰我昔防錦城結廬錦水邊有竹一頃余喬朩上參天蓋鵑字繼之以邊字天字可見矣又子美絕句云前年渝州殺刺史今年開州殺刺史羣盜相隨劇虎狼食人更肯畱妻子此詩正與杜鵑詩相類乃自是一格也

哺子

詠杜鵑云生子百鳥巢百鳥不敢嗔反爲哺其子禮若奉至尊

吳旦生曰杜鵑不自哺子寄哺於百鳥巢內亦或有之然老杜忠愛性成興托至此骨性筆力一時迸露不禁其言之津津耳其別一杜鵑行雲誰言飬雛不自哺此語亦足爲愚防王氏談錄謂此正破前篇之非余以篇中毛衣慘悴上訴蒼穹之語而結以深宮嬪嬙明是憤鬰寓言此卽前篇奉至尊之意也最可笑者江昆嶽雲此鳥不自營巢當生卵時竊睹他鳥離巢輙吞其卵而自遺卵他鳥歸誤以爲已卵哺而出之車若水雲杜鵑鷂屬梟之徒也飛入鳥巢鳥見而去因生子於其巢鳥歸不知是別子也遂爲育之旣長乃欲噉母蓋其璅鄙至此而反議杜詩體物未眞邪

汝陽

八哀詩汝陽讓帝子眉宇眞天人虯髯似太宗色映塞外春

吳旦生曰羯鼓錄汝陽王璡姿容妍美秀出藩邸嘗戴砑絹防打曲上自摘紅槿花一朶置於防上笪處因誇曰花奴【汝陽小名】非人間人必神仙謫墜也寕王謙謝隨而短斥之上笑曰大哥不在過慮夫帝王之相且須英特越逸之气不然有深沈包育之厚若花奴但秀邁人悉無此狀因無猜也而又舉止淹雅當更得公卿間令譽耳據此則汝陽眉宇自是不凡老杜稱爲天人亦因宗有神仙謫墜之語而云邪

潑剌

野客叢書曰杜詩船尾跳魚潑剌鳴不曉者讀爲撥次按張衡思賦彎威弧之撥剌注剌力逹反太白詩防鰓呀呷鬐鬛張防剌銀盤欲飛去李以撥爲防所謂撥剌者劃烈震激之聲箭鳴亦然又勢有不便順謂之乖剌乖剌者乖戾也如東方朔謂吾彊乖剌而無當杜欽謂陛下無乖剌之心是也今人言作事不順猶有此語剌呼爲賴聲之轉也古音略曰毛詩鱣鮪發發說文作鮁籕文作癹韓詩作鱍鱍象魚撥剌之狀劉向傳膠戾乖剌太史公書無乃與僕私心剌謬南都賦天地之睢剌【睢剌諭禍亂】諡法暴戾無親曰剌漢有燕剌王唐有巢剌王今俗稱暴橫者亦曰剌虎云

吳旦生曰王勉夫楊升庵之言皆證剌爲盧逹切許愼云剌戾也從束從刀刀者剌之也徐鍇云剌乖違也束而乖違者莫若刀也亦作盧逹切趙凡夫箋云劉向封事膠戾乖剌詛楚文刑剌不辜按詩序下以風刺上石經作刺通讀作刺【七鍚切】劉勰書記論曰剌者逹也許以戾訓犬出戶下爲觧戾盭二字古今通借也又按詩是以爲刺韻恊辟【轉避】摕【都計切】則非刺矣謚法愎佷遂過不思忘愛並曰刺俗讀盧逹切非是字學集要云周官司刺掌三刺注刺殺也訊而有罪則殺之又刺史官名又書姓名於奏白曰刺後漢書漫刺糢糊也又刺芒本作朿俗從束約之束悞

四十闈

夢溪筆談曰霜皮澑雨四十圍黛色參天二千尺四十圍乃是徑七尺無乃太細長乎麈史曰凡朩始曰拱把才數寸耳大曰圍則尺也旣曰合抱則五尺也莊子櫟社朩其大蔽牛挈之百圍防云以防束之圍度百尺是也今人以兩手指合而環之適周一尺杜詩四十圍是大四丈沈存中謂徑七尺不知何法以凖之若徑七尺則圍當二丈一尺孔子身大十圍以其大也如沈言才今之三尺七寸有奇耳何足爲異周之尺當今之七寸三分緗素雜記曰古制以圍三徑一四十圍卽百二十尺圍有百二十尺卽徑四十尺矣安得云七尺也若以人兩手大指相合爲一圍則是一小尺卽徑一丈三尺三寸又安得云七尺也武侯廟栢當從古制爲定則徑四十尺其長二千尺宜矣豈得以太細長譏之乎吳旦生曰沈存中一經丈量便來兩家之駁蓋運思所及脫腕抽毫握之不盈掬放之彌乎六合何處著一算博士挈短衡長積銖黍於其間哉徐興公引段文昌作武侯廟古栢丈云合抱在於旁枝駢梢葉之靑靑百尋及於半身蓄風雷之防防觀旁枝合抱則見幹之四十圍百尋半身則見髙之二千尺二公詩文暗合余謂必舉段文以實之猶拘虛之見也王勉夫謂杜新松詩何當一百丈欹蓋擁髙檐縱有百丈松豈有百丈之檐此如晉人峩峩如千丈松之意言其極髙耳余意亦如東坡與文同論竹雲葉落空庭影許長方是觧人

詩眼云詩有形似之語若詩人之賦蕭蕭馬鳴悠悠斾旌是也有激昻之語若詩人之興周餘黎民靡有孑遺是也古栢詩所謂柯如靑銅根如石此形似之語霜皮澑雨四十圍黛色參天二千尺云來气接巫峽長月出寒通雪山白此激昻之語不如此則不見古栢之髙大也文章警防處端在此兩體耳

逸雅黛代也滅眉毛去之以此畫代其處也說文黱畵眉也箋云漢宮中妝有逺山眉文章家逺山靑碧遂借凡靑黝色通稱杜詩黱色參天攺作黛艸書訛黱首如代也六書言唐本說文作黛當是臆說未必也

最能

最能行雲瞿塘漫天虎須怒歸州長年與最能

吳旦生曰劉辰翁謂最能者負船水手之稱觀長年與最能可見余按杜又詩雲長年三老歌聲裏白晝攤錢髙浪中【陸放翁問蜀人云攤錢博也梁冀好意錢之戱注云卽攤錢也容齋五筆云意錢賭博皆以四數之謂之攤廣韻攤字下云攤蒲四數也資暇集云意錢當曰攤鋪疾道之訛其音爲蒲此說不然張仲素詩林間踏靑去席上意錢來一作億吳幼淸云億賭錢也以意猜度如漢人射覆之類故曰億】古今詩話謂川峽以篙手爲三老乃推一船之最尊者言之耳輟耕錄謂吾鄕稱舟人之老者曰長老長上聲海舶中以司柁曰大翁是亦長老三老之意

述異記云鄧通以櫂船爲黃頭郎曰土勝水其色黃故刺船郎皆著黃防

七修類槁云古有輯濯丞郎輯濯舟官名

海錄碎事云三門篙工謂之門匠陜人云自古無門匠墓言行舟皆溺死亦過語也

西溪叢語云今人不善乘船謂之苦船北人謂之苦車苦音庫

律細

皇甫百泉曰杜甫晚於律細故林逋謂詩應細評然又須玩理於趣中逆志於言外若謂諌艸非獻君之物鳴鐘豈夜半之時則是明月不獨照乎巴川而周民誠無遺種於云漢矣

吳旦生曰晚節漸於詩律細蓋公自謂也百泉之說以之律人則可蓋律已貴嚴而律人尙通也盧徳水謂子美一生詩只受用一細字不止晚節爲然詩不細不淸詩不細不逺詩不細不能變化詩不細不敢縱橫也余觀公又云詩律羣公問按海錄碎事云王仲宣流落荊南多有名士日問詩律故公詩云爾河嶽英靈集論曰昔伶倫造律蓋爲文章之本也是以气因律而生節假律而明才得律而淸焉寕預於詞塲不可不知音律焉東坡云敢將詩律鬭深嚴蓋未有不細而可言深嚴者也

酒盧

遣懷詩憶與髙李軰論交入酒盧

吳旦生曰新唐書甫從李白及髙適過汴州酒酣登吹臺殆謂此時也按黃公酒盧文君當盧盧字不從土蓋買酒區也顏師古云賣酒之處累土爲盧以居酒甕四邊隆起其一面髙形如煆鑪故名非溫酒壚也漢書食貨志令官作酒以二千五百石爲一均率開盧以賣而臣瓚注謂盧爲酒甕則悞矣楊升庵謂當盧蓋治酒也今燒酒法雲起自文君唐詩卓女燒春醴是也此語益誣

岑參詩一曲狂歌盧上眠觀一眠字可見

阿叚

老杜詩有題云示獠奴阿叚

吳旦生曰趙注但云陶侃之子其於阿叚似無相干而未釋阿叚之義按北史獠無名字以長幼次第呼之丈夫稱阿謩阿叚婦人稱阿夷阿等之類皆語之次第稱謂也

按蜀土先無獠至李勢僭稱漢主時獠從山出自巴西至犍爲梓童布滿山谷大爲民患邵二泉云按韻獠音寥注云宵獵爲獠又音老

滄江樹

燕閒錄曰風吹滄江樹雨洗石壁來以實字作虛字用樹樹立之樹晦翁以爲悞字欲更爲去對來字恐未然東坡詩天外黑風吹海立浙東飛雨過江來祖此但不若杜之簡雅逺矣

吳旦生曰吹景集言樹當作防蓋峽中波浪險絕長風吹江濤驚沫濺勢如暴雨之防也洞簫賦聲而防淵李善云防古注通風吹滄江注一語嵯峨蕭瑟不可言余曰否否樹作樹立殊有神觧卽東坡詩天外黒風吹海立何元章雲立水湧起貌出老杜三大禮賦四海之水皆立胡苕溪亦云先君有幾日北風江海立之句楊仲宏詩洶若北風吹海立袁海叟詩海水蕩潏如山立然則江樹與海立皆千古奇語矣

存歿

存歿口號二首席謙不見近彈碁畢曜仍傳舊小詩玉局他年無限笑白楊今日幾人悲鄭公粉繪隨長夜曹覇丹靑已白頭天下何曽有山水人間不觧重驊驑吳旦生曰洪容齋謂毎篇一存一歿蓋席謙曹覇存畢曜鄭防歿也黃魯直荊江亭卽事云閉門覓句陳無已對客揮毫秦少防正字不知溫飽味西風吹淚古藤州乃用此體時少防歿而無已存也余觀鶴林玉露引此句謂少防特流連光景之詞而無已意髙詞古直欲追蹤騷雅正自不可同年語漁隱叢話亦引此句謂魯直以今時人形入詩句取法少陵然不知其法少陵存歿之感而非但法其時人入句也二公皆失攷【歸田詩話雲山谷此詩諭二人才思遲速之異也無巳詩如壊墻得雨蝸成字古屋無人燕作家寥落之狀可想少防詩如翡翠側身窺緑酒蜻蜓偸眼避紅妝艶冶之情可見二人他作亦多類此無已宿齋宮驟寒或送綿半臂卻之不服竟感疾而終少防謫藤州以玉盂汲水笑視而卒二人於臨終屯泰不同又如此】

北斗

歷歷詩秦城北斗邊

吳旦生曰三輔黃圖長安故城城南爲南斗形城北爲北斗形故號斗城然觀公秦城近斗杓北斗故臨秦之句當是長安上直北斗也而秦中詩春城依北斗郢樹發南枝春字無義亦不可對郢當是秦城字耳劉禹錫望賦城依鬥兮闌干與公同義

荔枝

觧悶詩側生野岸及江蒲【趙注自戎僰而下例以畆爲蒲今官私契約皆然因以押韻】不熟丹宮與玉壺云壑布衣臺背老勞人害馬【俗本作勞生重冩悞今從歐本】翠眉須【一作疏悞或作須益悞】

楊升庵曰左思蜀都賦旁植龍目側生荔枝故張九齡賦云𨿽觀上國之光而被側生之誚老杜諱荔枝爲側生蓋以時事不欲直道也

末二句言布衣抱道有老死云壑而不徴者乃勞人害馬以給翠眉之須何爲者邪山谷謂云壑布衣指後漢唐羌諌止荔枝貢者此俗所謂厚皮饅頭夾紙燈籠矣吳旦生曰王勉夫言漢和帝時南海獻荔枝十里一置五里一堠奔騰險阻死者繼路唐羌上書曰交州獻荔枝生鮮致之驛馬晝夜傳送至有遭虎狼之害頓僕死亡不絕道路詩之勞人害馬正引此故實爲言耳子美自傷以有用之才見棄邱壑終老不用果物奪於愛姬之嗜欲及時致之𨿽勞人害馬有所不防杜又有詩云憶昔南州使奔騰獻荔枝百馬死山谷到今耆舊悲舉此以驗勞人害馬之說爲不誣矣觀此則引唐羌止以證勞人害馬四字而余文俱以老杜已意足成之其說極確惜升庵不攷及此【漢武帝元鼎六年破南粵起扶荔宮荔枝自交趾移植於庭數嵗後一株稍茂終無花實一日萎死因不復蒔其實則嵗貢焉郵傳者疲斃於道極爲民患至後漢安帝時交趾邵守極陳其獘乃始罷貢】

社日

西溪叢語曰尙想東方朔詼諧割肉歸社日用伏日事蘓黃皆以爲誤史記秦徳公二年始作伏祠社乃同日至漢方有春秋二社與伏分也

吳旦生曰邵氏聞見後錄以割肉爲社日皆引用之悞按十二諸侯年表秦徳公二年初作伏祠社磔狗邑四門則祠社用伏日此詩用伏日事何礙野客叢書云漢書載揚雄觧嘲曰東方朔割名於細君師古注謂以肉歸遺細君是割損其名而文選載此文則曰東方朔割炙於細君良注謂朔防劍割肉以歸炙亦肉也二說𨿽不同皆通於理

含蓄

顧修逺曰勲業頻看鏡公意猶未忘勲業也頻頻取鏡而看胸中稷契眼底長安只看我此際作何面目猶未老否尙可自振否都在明鏡中了了看出又行藏獨倚樓其行其藏倚樓之際獨自躊躇藏旣不甘行又難必無限心事他人不能知故獨自徘徊倚樓而不能自已吳旦生曰陳后山言裕陵嘗稱此二句子美之詩皆不迨此正以其含蓄無際裕陵𨿽未指出而早已看出也冷齋夜話云詩有句含蓄者如杜曰勲業頻看鏡行藏獨倚樓鄭雲叟曰相看臨逺水獨自上孤舟是也有意含蓄者如宮詞曰銀燭秋光冷畫屏輕羅小扇撲流螢天街夜色涼於水臥看牽牛織女星又班姬詩曰怪來籹閤閉朝下不相迎總向春園裏花間笑語聲是也有句意俱含蓄者如九日詩曰明年此防知誰健醉把茱萸子細看宮苑詩曰玉容不及寒鴉色猶帶昭陽日影來是也此等引論最足啟發詩思凡詩惡淺露而貴含蓄淺露則陋含蓄則旨令人再三吟咀而有餘味久之而其句與意之微乃可得而晰也

孤帷步檐

郭彥深詩筏曰杜甫夜詩第二句空山獨夜旅魂驚第三句忽說孤帆與空山不屬當是疏燈自照孤帷宿古人搗衣兩女子各執一杵後易作防杵一人執之故曰新月猶懸防杵鳴末句步檐倚杖看牛斗楊用修云檐與櫩同並是古檐字後人妄作步蟾與上新月復而且俗又梁陸倕鐘山寺詩步檐時中宿沈氏滿願詩步檐隨新月上林賦步櫩周流注步廊也杜詩實本此吳旦生曰田子藝謂俗本作步蟾夫以月而爲步蟾則又易之踏兔走蜍可乎蓋步檐以混成而言如今之飛檐步廊也屋之半間亦曰一步非言行步於檐下也古者六尺爲步今之廊檐大率廣六尺卽步檐之明證也余以升庵證蟾爲檐彥深證帆爲帷皆出卓識直令子美此詩重開生面爲錄子藝語以廣之

秋蒓

秋日題鄭監湖上亭云羮煮秋蒓弱杯迎露菊新吳旦生曰此秋深景物故蒓與菊同稱則蒓羮宜於九月矣墨莊漫錄云子美祭房相國九月用茶藕蒓鯽之奠蒓生於春至秋則不可食不知何謂而張翰以秋風動思鱸固秋物蒓不可曉也余以此語大謬方言春夏爲絲蒓入秋爲油蒓故秋蒓肥如冰筋陳眉公謂春蒓如亂髮不足異秋蒓長丈許凝脂甚滑季鷹秋風正饞此也按書至冬爲豬蒓又云蒓又云七八月以前曰絲蒓秋末冬初曰塊蒓四月曰雉尾蒓據此則九月蒓正美也安得謂秋不可食哉張翰吳人辟齊王東曹掾不樂於官在京師見秋風起作歌棄官歸宋王贄過吳江有詩云因想季鷹當日事歸來未必爲蒓鱸謂翰度時不可爲故決去非實爲蒓鱸也至東坡詠三賢則云不須更說知幾早只爲蒓鱸也自賢其意又髙一著矣防溪詩話云臨川慷慨秋風起悲歌不爲鱸眉山不須更說知幾早只爲蒓鱸也自賢反覆曲折同歸一意余以東坡拓開一步正得晉人曠逹風味而臨川詩卽贄意耳何謂同歸一意哉蟬精雋載一詩云黃犬東門事巳非華亭鶴唳漫思歸直須死後方回首誰肯生前便拂衣此日區區求適志他年往往見知幾不須更說蒓鱸美但在淞江水亦肥𨿽其姓氏不詳觀其落句似又從東坡推入一層令人尋繹之下如剝蕉心卷曲脫換益嘆詩思之無窮也

防朝班

秋興詩幾回靑防朝班

吳旦生曰防字張禺山作音玷束晢詩莫之防辱陸厥詩復防銅駝門楊升庵引漢書祗足以發笑而自防耳與此同顧修逺引公詩凡才污省郎卽此意也焦弱侯云若作玷不得用幾回字王建詩殿前傳防各依班唐人屢用之可證余考公於肅宗至徳二載五月拜左拾遺八月卽放還則列朝班僅僅三月此防字不過謂曽備員來合之一臥滄江撫今追往怨而不怒何必去聲讀【一作照朝班】

倒句

秋興詩紅稻啄殘鸚鵡粒碧梧棲老鳯凰枝

吳旦生曰此爲倒裝句法乃以反言之也若正言之當云鸚鵡啄殘紅稻粒鳯凰棲老碧梧枝公慣有此句法如他詩黃鵠髙於五尺童化爲白鳬似老翁若正言之當云五尺童時似黃鵠化爲老翁似白鳬也後見顧修逺云詩意本謂香稻乃鸚鵡啄余之粒碧梧則鳯凰棲老之枝蓋舉鸚鵡鳳凰以形容二物之美非實事也重在稻與梧不重鸚鵡鳯凰若云鸚鵡啄殘香稻粒鳯凰棲老碧梧枝則實有鸚鵡鳯凰矣又謝世修云其意謂黃鵠髙於五尺之童本有雲霄之志今化爲白鳬則似老翁由大而小不得志也可知余喜二說更有思致

伊呂蕭曹

讀杜二箋曰伯仲之間見伊呂指揮若定失蕭曹張輔葛樂優劣論曰孔明殆將與伊呂爭儔豈徒樂毅爲伍後魏崔浩著論亮不能爲蕭曹亞匹謂陳壽貶亮非爲失實公此詩以伊呂蕭曹相提而論所以伸張輔之論而抑崔浩之黨陳壽也

吳旦生曰見字失字下得神妙見字從伯仲之間生來失字從指揮若定生來鶴林玉露載孔明曰吾心如秤不爲人作輕重信能此則吾心卽造化也乃知長嘯艸廬時其所講不在伊呂下或謂旣比之伊呂又比蕭曹何也予曰下句蓋惜其指揮未定而死耳指揮若定𨿽蕭曹且不能當況司馬仲逹乎指揮蓋措置經畫也如兵民雜耕畱屯久駐之類失猶無也故末句有志決身殱之嘆

焦弱侯云三分割據紆籌策萬里雲霄一羽毛人以三分割據爲孔明功業不知此其所輕爲正如雲霄一羽毛耳必也偶伊呂而失蕭曹乃盡公之才惜乎運移身殱僅以三分之業自見此天也非人也此詩八句一意讀者逐句解之失其防矣

悶

西淸詩話曰子美作悶詩乃云捲簾惟白水隱幾亦靑山若使予居此當卒以樂死豈復有悶乎墨莊漫錄曰子美居西川憂在王室而又生理不具與死爲鄰故對靑山靑山悶對白水白水悶平時可愛樂之物皆寓之爲悶也蔡約之處富貴所欠二物耳其後竄逐經歷﨑嶇必悟此詩之工

吳旦生曰蔡絳防出憂中有樂張邦基說得樂中有憂總之作詩者與看詩者隨其興防卽各具一造物不妨異轍而同途也張云經歷﨑嶇必悟其工此非善於論蔡乃善於論杜按李伯紀之序亦云蓋其開元天寶太平全盛之時迄於至徳大歷干戈離亂之際凡四千四百餘篇其忠義气節覊旅艱難悲憤亡聊一寓於詩平時讀之未見其工迨親更兵火防亂之後誦其詩如出乎其時犂然有當於人心然後知其語之妙也

按唐僧棲白詩卷簾當白晝移坐向靑山元範徳機詩靑山入坐席白水抱門流其語意皆出於杜卻皆說向樂邊

添綫

海錄碎事曰杜詩刺繡五紋添弱綫魯直詩宮綫添尺餘嵗時記謂魏晉間宮中以紅綫量日影冬至後日影添長一綫未知孰是

吳旦生曰公有至目遣興詩愁日愁隨一綫長魯直云釋此句者引嵗時記紅綫量影之說而唐雜錄謂宮中以女工揆日之長短冬至後日晷漸長比常日增一綫之工此說爲是則知魯直已有確據故其所雲宮綫添尺餘者亦指刺繡言耳【陶南村掖庭記云元時有刺繡亭冬至則候日於此亭邊有一綫竿竿下爲緝衮堂至日命宮人把刺以驗一綫之功】

書云

小至詩云云物不殊鄕國異

吳旦生曰詩話舊謂冬至用書云事宋人小說以爲分至啟閉必書云物獨以爲冬至事非也按春秋感精符云冬至有云迎送日者來嵗美宋忠注曰云迎日出云送日入也冬至獨用書云事指此未爲偏失也然余觀左傳僖公五年正月辛亥朔日南至公旣視朔遂登觀臺以望而書禮也凡分至啟閉必書云物爲備故也杜預注云周正月今十一月分春秋分也至冬夏至也啟者立春立夏閉者立秋立冬云物者气色災變也漢明帝永平二年春正月辛未宗祀光武畢登靈臺觀云物據此則四時八節皆可用書云昔人偶於冬至用之亦可而後人遂援爲故實則非矣

文苑英華載令狐楚冬至進鞍馬狀云迎日良辰書云令節

落句

範公偁過庭錄曰小宋舊有一帖論杜詩至於實下虛成亦何可少也先子未逹後問晁以道云昔聞於先人蓋爲防雞行之類如小奴防雞向市賣是實下也末云雞虫得失無了時注目寒江倚山閣是虛成也蓋尭民親聞於小宋焉謹退而記之

吳旦生曰落句之妙忽入他意靈變莫測非後人之所可擬眞西山引黃山谷書酺池寺云小黠大癡螗捕蟬有餘不足防憐蚿退食歸來北牕夢一江風月趂漁船步裏客談又引山谷水仙花詩坐對眞成被花惱出門一笑大江橫師民瞻引蘓子瞻二虫詩二虫愚智俱莫測江邊一笑無人識洪容齋引李徳逺東西船行雲東西相笑無已時我但行藏任天理數詩語意互相祖述然與老杜自懸殊也

動揺

竹坡詩話曰凡詩人作語要令事在語中而人不知讀太史公天官書天一鎗棓矛盾動揺角大兵起杜詩五更鼓角聲悲壯三峽星河影動揺蓋暗用遷語而語中乃有用兵之意詩至此可以爲工

吳旦生曰西淸詩話引漢武故事星辰揺動東方朔以爲民勞之應剡溪漫筆又引天官書注左旗九星在河鼓左右旗九星在河鼓右是天之旗鼓動揺主兵天爵堂筆余雲杜公𨿽破萬卷恐未必拘拘證古若此暑月夜半露坐時觀晴空星河影隱映錯落儼然動揺處處若此況三峽乎余觀此詩起句云嵗暮陰陽催短景天涯霜雪霽寒宵𨿽不可例以暑夜目之然必以星垣配合亦殊損其寥曠也

按三峽有二自夷陵州西上南津闗始入西陵峽再爲明月峽北上有石穴如規故名再上卽黃牛峽南有黃陵廟宜都記云自黃牛灘東入西陵界一百里許山水紆曲林朩髙茂哀猿三聲巖谷響應者卽此此楚西之三峽峽之南門蜀江之委尻也上溯歸州由巴東過東西瀼溪始入巫峽再經巫山入門闗爲歸峽再上卽瞿塘峽在白帝城西舊亦名西陵峽灔澦堆當其口水經雲杜宇所鑿連亙七百里重巖疊嶂隱蔽天日非亭午夜分不見日月者卽此此川東之三峽峽之北戶蜀江之咽喉也

澶漫

聞河北諸道節度使入朝歡喜口號云澶漫山東二百州

吳旦生曰澶音憚遠也莊子聖人澶漫爲樂摘僻爲禮而天下始分矣南都賦其竹則緣衍抵阪澶漫陸離柳子厚鐃歌云澶漫萬里宣唐風楊仲詩澶漫渠河方渉夏蕭條竹樹已迎秋又雲南山多白雲澶漫塞崕谷

司馬相如子虛賦案衍壇曼向注云平寛貌揚雄甘泉賦平原唐其壇漫翰注云廣大貌

老子

麈史曰子美李潮八分歌云苦縣光和尙骨立筆法瘦硬方通神按神仙傳老子苦縣瀨鄕人漢書稱桓帝夢見老子命中常侍左悺於瀨鄕致祭詔邊韶立祠兼刻石卽蔡邕書也今考桓帝紀年乃建和而光和爲靈帝年號豈傳冩之誤邪或以亳有太淸殘缺碑猶有光和二字又不知太淸之名始於何代兼譙去苦縣尙両捨卽非邊韶所刻石也

吳旦生曰綱鑑桓帝延熹八年春正月遣中常侍左悺之苦【音怙】縣祠老子注云苦縣故城在開封府鹿邑縣東老子祠在鳯陽府亳縣按建和至延熹凡四攺元則非是建和明矣生於苦而祠於亳判然兩地靈帝光和時蔡邕軰尙在安知非另有碑刻況太淸又明是老子稱號也老杜或指亳碑而苦縣乃以老子生地連屬言之不爲乖謬【潘子眞詩話云北嶽碑後漢光和二年立苦縣老子廟亦漢碑俱蔡邕書杜詩苦縣光和謂二碑也】

屠蘓

楊升庵曰蕭子云雪賦韜罦罳之飛棟沒屠蘓之髙影杜子美冷淘詩願憑金騕褭走置錦屠蘓屠蘓庵也廣雅云屠蘓平屋也通俗文云屋平曰屠蘓魏略云李勝爲河南太守郡防事前屠蘓壊唐孫思邈有屠蘓酒方蓋取庵名以名酒後人遂以屠蘓爲酒名矣何遜詩郊郭勤二頃形體憇一蘓又大冠亦曰屠蘓禮曰童子幘無屋凡冠有屋者曰屠蘓晉志元康中商人皆著大障諺曰屠蘓障日覆兩耳防見暍兒作天子

吳旦生曰廣韻廜防艸庵詩話補遺云周王褒詩飛甍雕翡翠繡桷畵屠蘓屠蘓本艸名畵於屋上因艸名以名屋此又一解

時鏡新書云晉董勛曰正旦飲酒先從小者何也俗以小者得嵗故先酒賀之老者失時故後飲酒四民月令云正旦進酒次第當從小起以年小者起先裴夷直詩自知年紀偏應小先把屠蘓不讓春顧況詩還丹寂寞羞明鏡手把屠蘓讓少年

古雋考略云廜防酒名元日飲之可除瘟气本作酴酥四時纂要作屠蘓屠者屠絕气蘓者蘓醒人魂雲麓漫抄云按荊楚嵗時記正月旦日進椒栢酒飲桃湯服卻丸敷於散次第從小起注云以過臘日故崔實月令過臘一日謂之小嵗又曰小嵗則用之漢朝元正則行之晉世蓋漢嘗以十月爲嵗首也又云敷於散卽胡洽方云許山赤散並有觔兩則知敷於音訛轉而爲屠蘓小嵗訛而爲自小起雲

石榞

上後園山腳詩石榞徧天下水陸兼浮沈

吳旦生曰榞音原朩名按石榞子如芎防其皮可以禦饑時天下荒亂小民轉溝壑水陸並載石榞以充糧

白鳥

寄劉伯華使君詩江湖多白鳥天地有靑蠅

吳旦生曰鮑注與白鷗波浩蕩意同言自適也是直解作飛鳥蔡寛夫謂或以爲鷺大謬按月令仲秋之月羣鳥飬羞注引夏小正曰九月丹鳥羞白鳥蓋有翼謂之鳥謂螢與蚊蚋也羞進也舊注又以白鳥爲蚊蚋非是豈有兩句皆說防成甚律度余以詩人靑蠅刺防固矣注家不識白鳥爲戒貪而猥測之也金樓子載齊威公臥於栢寢白鳥營饑而求飽公開翠紗之廚而進焉有知禮者不食而退有知足者雋肉而退有不知足者長噓短吸而食及其飽者腹爲之潰蓋戒夫貪也然則公詩蓋言天下多貪防之人耳荊州髙齋夏月無白鳥【昭明太子於此齋造文選】

昆侖月窟

魏將軍歌被堅執銳略西極昆侖月窟東巉巗

吳旦生曰注家昧其義此卽北斗歸南之意林下偶談云昆侖月窟在西而謂之東蓋謂魏將軍略地至西方之極而回顧昆侖月窟卻在東也

揚雄長楊賦西壓月東震日域注雲月窟月所生處在西日域日初出處在東

水明樓

稗編載蘓尙書符嘗與人論詩曰祖父謂老杜四更山吐月殘夜水明樓以爲古今絕唱乃祖父於此有妙悟處他人未易曉也

吳旦生曰檮杌云僞蜀嘉王宗壽毎諌諍衍不樂燕防衍命宮人李玉簫歌其所撰宮詞送宗壽酒宗壽懼禍乃飲佞臣潘在迎曰嘉王聞玉簫歌卽飲請以玉簫賜之衍曰王必不納其歌詞云暉暉赫赫浮五云宣華池上月華春月華如水浸宮殿有酒不醉眞癡人觀此卽詞曲月明如水浸樓臺所自出也水浸二字便渉纎麗其去王建天街夜色涼如水遠矣況與杜句何啻天壤

歷代詩話卷三十八

欽定四庫全書

歷代詩話卷三十九

歸安吳景旭撰

已集中之下

杜詩

紅鮮

茅堂檢校收稻詩紅鮮終日有玉粒未吾慳

吳旦生曰此卽桃花米也宋武帝張妃桃花米飯任昉卒於新安惟有桃花米二十斛公又詩云玉粒足晨炊紅鮮任霞散

烏

戱作俳諧體遣悶雲家家飬烏頓頓食黃魚

吳旦生曰烏馬永卿漫叟以爲豬謂川人嗜豬頭肉家家飬豬毎呼豬則作烏聲故號豬爲烏劉克陸佃胡苕溪黃朝英陸農師焦澹園以爲鸕鷀謂防州圖經稱峽中人以鸕鷀爲烏防系其頸使之捕魚得魚則倒提出之而人得食魚也僧惠洪王勉夫以爲烏蠻謂唐書南蠻傳俗尙巫大部落有大主百家則置小主一姓白蠻五姓烏蠻所謂烏蠻則婦人衣黑繒白蠻則婦人衣白繒也沈存中邵博以爲嵗正月十百爲曹設牲酒於田間已而操兵大噪謂地近烏蠻戰塲多厲用以禳之蔡寛夫黃山谷羅泌以爲鴉謂峽中飬鴉雛帶以銅錫環獻之神祠中謂之烏余以此說爲可信按元微之詩鄕味尢珍蛤家神悉事烏又云病賽烏稱巫占瓦代注南人染病競賽烏則爲烏鴉之烏非烏黑之烏矣

復齋漫錄云食可以言頓世說羅友曰欲乞一頓食續釋常談亦引世說以證一頓二字出處野客叢書云頓字豈惟食可用如前漢書一頓而成是言事也唐書打汝一頓是言杖也晉書一時頓有兩玉人是言人也宋明帝王忱嗜酒時以大飲爲上頓是言飲也豈獨食哉

呂太一

自平宮中呂太一收珠南海千餘日葉少蘊曰此詩似爲哥舒晃作太一以廣徳二年反晃大歷八年以循州刺史反相去蓋十年自此而上五篇疑皆失題但以首語名之讀者多不能遽了韓宗武曰代宗紀廣州市舶使呂太一反或疑宮中二字恐悞韋倫傳言宦者呂太一則中人爲宮市於嶺南者爾故稱市舶使蘓東坡曰讀宗實錄有宮人呂太一叛於廣南故下文有收珠南海之句

吳旦生曰唐書有兩呂太一中宗朝一爲文士以才稱代宗朝一爲宦者以反戮唐世說載呂太一拜監察禦史裏行自負才華而不卽眞因詠竹以寓意曰濯濯當軒竹靑靑重嵗寒心貞徒見賞籜小未成竿芥隱筆記開元中中書舍人呂太一與張嘉正號四俊者卽此人蓋與老杜所詠明明別是一人也老杜所詠防是宦者觀諸將詩南海明珠久寂寥則此詩爲廣州市舶使明矣

戮之以建平定之功故曰平惟屬宦者故曰宮中詩話廼謂唐時有自平宮謬甚

舞劍器

盧徳水曰觀公孫大娘弟子舞劍器序與詩俱登神品蓋因臨潁美人而遡及其師又追想聖文神武皇帝撫時感事淒惋傷心念彼風塵澒洞以來女樂梨園俱付之寒煙老朩況自身業已白首而美人亦非盛顏則五十年間眞如反掌以此思悲悲可知矣一篇中具全副造化波瀾莫有濶於此者

吳旦生曰序言開元三載予尙童稚記於郾城觀公孫氏舞劍器按睿宗太極元年公始生至宗開元三年才四嵗耳便能觀公孫氏渾脫舞且知其瀏漓頓挫獨出冠時邪而白首猶記及邪異人早慧乃爾李太白詩公孫大娘渾脫舞卽此時事呂元濟上書比見方邑相率爲渾脫隊駿馬戎服名曰蘓幕遮今之曲名取此

太甲

出瞿唐峽詩五云髙太甲六月擴摶扶墨莊漫錄曰鮑欽正鄧睿思範元實及世行王原叔注皆不詳五云太甲之義予讀王勃孔子廟堂銘序云帝車南指遁七曜於中階華蓋西臨載五云於太甲然則爲象而言矣燕公讀此碑不解訪之一公一公言北斗建午七曜在南方有是之祥無位聖人當出華蓋已下卒不可悉則五云太甲一公燕公不知之況餘人乎

吳旦生曰嚴羽卿謂太甲不可曉得非髙太乙邪乙與甲蓋相近以星對風亦從其類也此說殊陋困學紀聞引晉天文志雲華蓋杠旁六星曰六甲太甲恐是六甲一星之名畱靑日札引五車證五云云五車以五寅日候之有云各具其色者賢人隠其下也甲寅爲五候之首故曰太甲吹景集云隋書載天子欲有所逰往其地先發天子气或如華蓋在霧气中或有五色蒼帝起靑雲扶日赤帝起赤云扶日黃帝起黃雲扶日白帝起白雲扶日黑帝起黑雲扶日孔子衰周而素王故以天子气諭之華蓋五云之說確本於此京氏易納甲以甲屬乾宮甲爲歲陽首故曰太甲太甲者借爾雅太歲在甲字面也

按斗爲帝車運乎中央蓋斗君象故謂之帝運動不居故爲之車古者造車之初有取於斗柄下鐫龍角之象則所謂帝車亦因其象而名之

遮莫

鶴林玉露曰遮莫今俗語所謂盡教也杜詩巳判野鶴如雙鬢遮莫鄰雞下五更言鬢如野鶴已判老矣盡教鄰雞下五更日月逾邁不復惜也有用爲禁止之辭悞矣

吳旦生曰禁止旣失而盡教亦太無賴蓋遮莫卽莫是之意言鶴髮已老而約略曉籌又爲雞報那得不催人老也嗟遲怨暮一段亡聊情況從兩語唱嘆而出下字卽漏下幾防之下

遮莫唐人俚語也當時有遮莫爾古時五帝何如我今日三郎之說李太白詩遮莫墓枝長百丈不如當代幾人還遮莫親姻連帝城不如當身自簮纓元微之詩從玆罷馳騖遮莫寸陰斜羅鄴詩南山遮莫倚樓臺

年

野客叢書曰子美逄李年詩岐王宅裏尋常見崔九堂前幾度聞退之井詩賈誼宅中今始見葛洪山下昔曽窺韓詩亦自杜詩中來

吳旦生曰明皇雜錄崔九卽漢中令湜之弟也江季共說年詩非甫所作蓋岐王死時與崔滁死時年尙幼又甫天寶亂後未嘗至江南也範攄言明皇幸岷山伶官奔走李年奔廹江潭甫以詩贈年云云又言年曽於湘中采訪使筵上唱紅豆生南國秋來發幾枝贈君多采擷此物最相思云云歌闋莫不望行在而慘然年唱罷忽悶絕僕地以左耳微暖妻子未忍殯殮經四日乃蘓曰我遇二妃令敎侍女蘭亭唱祓禊畢放還且言主人卽復長安也時甫正在湘潭或有此詩

老馬

江漢詩古來存老馬不必取長途

吳旦生曰韓子載管仲隰朋從桓公伐孤竹春往而冬返迷惑失道管仲曰老馬之智可用也乃放老馬而隨之遂得道焉東坡代滕逹道防云自念舊臣譬之老馬𨿽筋力已衰不堪致遠而經渉險阻粗識道路範徳機畵馬詩不待老能知失道固應求是渉流沙

顧八分

送顧八分文學雲中郎石經後八分蓋憔悴顧侯運鑪錘筆力破餘地

吳旦生曰舊注卒不知顧何名又醉歌行雲君不見東吳顧文學黃鶴注云卽顧八分文學乃公自注顧汜【或云況悞刋汜】吳人蓋公旣自注則不可謂顧何名矣及觀困學紀聞云趙氏金石以爲前太子文學翰林院待詔顧誡奢醉歌行所云卽誡奢也注謂顧況悞東觀餘論亦云此詩蓋謂顧誡奢也觀其遺迹乃知子美弗虛稱之據此則所謂公自注者猶有後人所托未可全信邪

砅

送重表侄王砅評事使南海題下注云砅理切水深至心曰砅今作厲

吳旦生曰說文砅力制切履石渡水也集韻類篇亦言履石渡水則鄭注以爲水深至心何以成渡乎詩深則砅直是古厲字又豈特今作乎

字書有雲砅水擊石聲亦作砯砰作平聲者觀李太白詩砯厓轉石萬壑靁則此語亦未誣矣郭璞江賦砯巖鼔作字加防音平聲

王珪母妻

西淸詩話曰唐書列女傳王珪微時母盧氏嘗云子必貴但未知汝與防者珪一日引房齡杜如晦過之母曰汝貴無疑及質之少陵送重表侄王砅云我之曽老姑爾之髙祖母爾祖未顯時歸爲尙書婦則珪母杜氏非盧氏又云隋朝大業末房杜俱交友長者來在門荒年自糊口家貧自供給客位但箕帚俄頃羞頗珍寂寥人散後入怪鬢髮空吁嗟爲之久自陳剪髻鬟鬻市充沽酒上雲天下亂宜與英俊厚向竊窺數公經綸亦俱有次問最少年虯髯十八九子等成大名皆因此人手下云風雲合龍虎一吟吼願展丈夫雄得辭兒女醜秦王時在坐眞气驚戶牖及乎貞觀初尙書踐臺斗夫人常肩輿上殿稱萬壽六宮師柔順法則化妃後至尊均嫂叔盛事垂不朽其上下詳締如此而史謬誤之甚吳旦生曰桐江詩話今觀其詩不特不姓盧乃王珪之妻非母也容齋隨筆按唐列女傳元無此事珪傳末只云始隱居時與房齡杜如晦善二人過其家母李窺之知其必貴蔡說妄云有傳又誤以李爲盧矣余觀層層駁擊使有可據詩之所以貴有話也第攷傳文與詩辭合前人故致疑於母妻間耳因觀野客叢書云傳言母李而詩言妻杜有以知婦姑皆賢其髙識遠見非常人所能及者母見房杜則謂二客公輔才汝貴不疑妻見太宗則謂子等成大名皆因此人手其事甚異詩傳互相發明皆可爲據也庚溪詩話云少陵所稱杜氏者實珪之妻而史所稱乃珪之母兩事自不同想以其詩中有剪髻鬟充杯酒事與陶侃母同故亦以爲珪母然以珪之賢上稟訓於賢母下得助於賢妻宜其爲一代宗臣也

龍鳯姿

許彥周詩話曰老杜詩不可議論亦不必稱贊茍有所得亦不可不記也如唐太宗相工見之龍鳯之姿天日之表而杜詩云眞气驚戶牖可謂工而盡

吳旦生曰杜又詩防歸龍鳯質威定虎狼都按史記秦虎狼之國也唐史太宗龍鳯之姿詩話謂其各易一字最爲妙處然總不若眞气二字不落皮相套子此後漢所謂知帝王自有眞也

蘓渙

容齋三筆曰子美贈蘓渙詩序云蘓大侍禦渙靜者也不交州府之客人事都絕久矣肩輿江浦忽訪老夫請誦近詩肯吟數首書篋幾杖之外殷殷畱金石聲賦八韻記異亦記老夫傾倒於蘓至矣詩有再聞誦新作突過黃初詩之語又寄裴道州並呈蘓侍禦云致君堯舜付公等早據要路思捐軀其褒重之如此唐藝文志有渙詩一卷云渙少喜剽盜善用白弩巴蜀商人苦之稱白跖以比莊蹻後折節讀書進士及第湖南崔瓘辟從事繼走交廣與哥舒晃反伏誅然則非所謂靜隱者也渙在廣州作變律詩十九首上廣府帥可以知其人矣杜贈渙詩名爲記異語意不與他等厥有防哉

吳旦生曰間气集渙本不平者稱其文意長於諷刺有陳拾遺一鱗片甲至比之蒯通詞說祖君彥檄書觀其廣州變律之作此所謂不平者也觀其不交州府人事都絕此所謂靜者也以爲不平者則人比之蒯通祖君彥詩比之陳拾遺以爲靜者則人比之龎公詩比之黃初蓋老杜傾倒之下序與詩未免稱過其實然用記異二字亦是其自出脫處盧徳水雲蘓之爲人起手結局幾於龍蛇起陸然其不交州府忽訪江浦則其人固卓詭而具心眼者可念也子美所以記異也

王季友

潘子眞詩話曰可嘆詩丈夫正色動引經鄷城客子王季友羣書萬卷常暗誦孝經一通看在手貧窮老瘦家賣履好事就之爲攜酒豫章太守髙帝孫引爲賔客敬頗久蓋髙帝孫者李勉也鄭惠王元懿生安徳郡公琳琳生擇言擇言生勉勉自河南尹徙江西觀察使吳旦生曰篋中集姓氏載季友河南人一云鄷城人家貧賣履博極羣書李勉引爲賔客河嶽英靈集稱其詩愛奇務險遠出常情之外然而白首短褐良可悲夫錢起有贈季友赴洪州幕下詩云列郡皆用武南徵所從誰諸侯重才略見子如瓊枝此卽豫章賔客之事也然觀季友雜詩云采山仍采隱在山不在深又寄韋子春【河嶽英靈集作山中贈十四祕書兄】詩云雀防晝夜無知我廚廩貧此亦足標其髙致也已

行藥

風疾舟中伏枕書懷云行藥病涔涔

吳旦生曰車讀書鼓樓山一日行藥次得金於眢井中鮑昭行藥至城東橋詩五臣注云昭因疾服藥行而宣導之常建詩行藥至石壁東風變萌芽陸防詩更擬結茅臨水次偶因行藥到村前白樂天詩已遣平治行藥逕更教掃拂釣魚船陸放翁詩筍生遮道妨行藥果熟垂枝礙整冠【放翁又有捨北行飯書觸目二首】

奪胎

詩眼曰古人學問必有師友淵源漢楊惲一書迥出流輩則司馬遷外孫故也杜審言已工詩沈佺期宋之問等同在儒館爲交遊故老杜律詩布置法度全學沈佺期更推廣集大成耳沈云人如天上坐魚似鏡中懸杜雲春水船如天上坐老年花似霧中看不免蹈襲前輩然前後傑句亦未易優劣

吳旦生曰僧慧標詠水詩舟如空裏泛人似鏡中行沈佺期釣竿篇人如天上坐魚似鏡中懸老杜奪胎於二詩自成警句山谷雲春水船如天上坐祖述佺期之語也繼之以老年花似霧中看蓋觸類而長之碧溪詩話又雲春水船如天上坐不若老年花似霧中防尢爲具眼識者參之

野客叢書云佺期此語又有所自觀陳釋慧標詩舟如空裏泛人似鏡中行王逸少詩山陰道上行如在鏡中防得非祖此乎杜子美詩曰春水船如天上坐李白曰人行明鏡中鳥度屏風裏盧懷謹曰樓臺影就波中出日月光疑鏡裏懸是皆體貼此意

齧膝

淸明詩爭道朱蹄驕齧防

吳旦生曰王叔原注朱建平善相馬魏文帝將出取馬入建平曰此馬今日死矣及將乘馬惡香齧帝防帝怒遂使殺之胡苕溪謂王褒聖主得賢臣頌云駕齧防注良馬低頭口至防故曰齧防子美意出於此余觀謝世修注亦引王褒傳洵魂文非佳事不足證也

折

風兩防舟前落花云赤憎輕薄遮人懷珍重分明不來折

吳旦生曰玉宇別集劉公乾居鄴下一日桃花爛熳値諸公子遊賞久之遂去公幹謂其僕曰損花乎僕曰無但愛賞而巳公幹曰珍重輕薄子不來損折使老夫酒興不空老杜用此王原叔謂本作不來接一作折然接字何義劉須溪云折字是蓋亦有據而批此邪

周顒

避暑錄話曰久爲野客尋幽慣細學何顒免興孤何顒後漢人見黨錮傳與詩不類當作周顒周何字相近而訛周顒奉佛有隱操詩意當在周顒

吳旦生曰公又有兜率寺詩庾信哀𨿽久何顒好不忘注云何侈於食味周顒勸之食菜應作周顒豈悞記何邪余觀韻語陽秋載周顒有云性命之在彼極切滋味之於我可賖今人以活臠而資口腹者誠何心哉於此知周之勸人食菜誠有然者而久爲野客二語公於嶽麓道林二寺而作則必爲奉佛之周顒矣金陵舊事云釋慧約姓婁少逹妙理周顒於所居鐘山舊館作艸堂寺以處荊公詩周顒宅作阿蘭若婁約身歸窣堵波【阿蘭若猶言遠離處窣堵波猶言廟皆梵語也】南齊書周顒於鐘山西立隱捨休沐則歸之蓋其所謂隱操如此何至山陰一出孔稚圭作北山移文以絕之曰請回俗士駕爲君謝逋客此又何說耶

髙氏小史云周顒字彥倫始置四聲切韻行於時何氏語林云吳興沈休文陳郡謝暉瑯邪王元長以气類相推轂汝南周彥倫善識聲爲文皆用宮商以平上去入爲四聲以此制韻不可增減謂之永明體據此則公慕其奉佛或又慕其聲韻之學邪詩末卽云延淸題壁亦從此入想

李杜

長沙送李衘詩李杜齊名眞忝竊

吳旦生曰範母謂滂汝得與李杜齊名死亦何恨蓋指李膺杜宻也按太尉李固杜喬爲梁冀所殺故掾楊生上書乞李杜二公骸骨使得歸葬又白馬令李云農五官掾杜眾同死獄中其役襄楷上言稱爲李杜又韓退之稱太白子美云李杜文章在光芒萬丈長今公自稱衘爲李杜抑何李杜之多也

歷代詩話卷三十九

欽定四庫全書

歷代詩話卷四十

歸安吳景旭撰

已集下之上

律詩法

楊仲序曰予少年從叔父楊文圭逰西蜀抵成都過浣花溪求工部先生之祠而觀焉有主祠者工部九世孫杜舉也居於祠之後予造而問之曰先生所藏詩律重寶不猶有存者乎舉曰吾鼻祖審言以詩鳴於當世厥後言生閒閒生甫甫又以詩鳴至於今源流益逺矣然甫不傳諸子而獨於門人吳成鄒遂王恭傳其法故予傳之三子者𨿽復先生之重寶而得之不易也今子自逺方而來敢不以三子所授者與子言之子其謹之防予遂讀之朝夕不置久之恍然有得益信杜舉所言非妄也京城陳氏子有志於詩故書舉之傳予戒予者貽之旹至治壬戌四月望書

收東京【三首】

【曲而直婉而成章言不廹切意已獨至】

仙仗離丹極防星照玉除【此十字說一塲世亂天時人事之駭異有過此者乎字旣停當語尢涵粹比漁陽鼙鼓動地來之句霄壤懸隔】須爲下殿走不可好樓居【語帶前詠下殿走好樓居使事停當須爲不可四字嚴又包得興兵當割愛之意】暫屈汾陽駕聊飛燕將書【汾陽帝駕可久屈乎故下一暫字燕將之書未能必於感動聊復爾爾此二字下得有味】依然七廟略更與萬方初【祖宗之廟謨已壊然不最言稱依然焉其更也人皆仰之則日月已食更與萬方初當時宇宙再造之懷可知】

生意甘衰白天涯正寂寥【衰白之時生意自少故下一甘字他字便不可代】忽聞哀痛詔又下聖神朝【聖人之朝豈有哀痛之詔縱使有之一巳甚可又下乎忽聞又下四字多少驚且欵意蓋是宗播遷巳有詔罪巳矣肅宗卽位又一詔焉】羽翼懷商老文思憶帝堯【此十字渾涵多少意思撫軍監國天子事何乃促取大物爲山谷用十四字太露如何有此十字之髙】叨逢罪已日霑灑望靑霄

汗馬收宮闕春城鏟賊壕【第三篇

方說戰功只十字見用力之不易如此先宮闕後城壕有次序】賞應歌枤杜歸及薦櫻桃雜冦橫戈數【以數字貫】功臣甲第髙萬方頻送喜無乃聖躬勞【今日收復一處明日收復一處奏凱之音日報】

喜達行在所【三首】

西憶岐陽路無人遂卻回【言昔道梗也下五字好】眼穿當落日【愁望之極也】心死著寒灰【幾不可生也】霧樹行相引蓮峯望或開【言喜達意】所親驚老瘦辛苦賊中來

愁思胡笳夕淒涼漢苑春【𨿽達行在而風景如此】生還今日事間道暫時人司章初覩南陽气已新【初字已字不是容易下】喜心翻倒極嗚咽欲沾巾【甚是可喜可悲】

死去憑誰報歸來始自憐【十字妙至今使人憐其意也】猶瞻太白雪【時未和也】喜遇武功天【漸近日也】影靜千官裏心蘇七校前【昔也陪千官之榮今也弔一影之靜蓋是朝無人焉然猶幸熊羆之士爲國討賊毎至其前心少蘇焉】今朝漢社稷新數中興年【猶司南陽之意】

歸夢

逕路時通塞江山日寂寥偸生惟一老伐叛已三朝【巳字好】雨急靑楓暮云深黑水遙【天地昏塞時也】夢歸歸未得不用楚辭招

過斛斯校書莊【二首】

【纒綿淒愴句句字字可法】

此老巳云沒鄰人嗟未休【或以爲杜老自稱】豈無宣室召徒有茂陵求【傷其臨老方得一官句字皆停當文帝召賈誼於宣室武帝求相如遺文】妻子寄他食園林非昔逰【意涵粹比寡妻無子息破屋帶林泉者不同】空餘蕙帷在淅淅野風秋【蕙帷猶在而妻子寄食於他所可哀也】

燕入非旁舎【旁無歸人怕此空宅耳】鷗歸祗故池【景在人目】斷橋無復板臥柳自生枝【十字好】遂有山陽作【遂有二字好向秀傷嵇康過山陽作思舊賦】多慚鮑叔知素交零落盡白首淚雙垂【讀之可以惇伐朩之意】

詠懷古迹【五首】

【句字皆雅實意度極髙逺】

其一三峽五溪【結上生下格】

支離東北風塵際飄泊西南天地間【吳氏曰支離其神於東北風塵之際飄泊其身於西南天地之間則其所懷爲何如也故其身在於西南而神則逰於東北此二句詠懷以起第三聮也】三峽樓臺淹日月五溪衣服共雲山【三峽指東北而言五溪指西南而言淹日月共雲山非懷而何此言又指古迹】蠻方事主終無賴詞客哀時且未還【王氏曰五溪卽蠻方也詞客指庾信也此聮言蠻方事主以結上四句之意詞客哀時以生結句之意所謂古迹也】庾信平生最蕭瑟暮年詩賦動江闗

其二宋玉宅【抝句格】

揺落深知宋玉悲風流儒雅亦吾師【吳氏曰宋玉賦云凡艸朩揺落而變衰故甫誦此而知宋玉之悲此専詠宋玉所懷之實】悵望千載一灑淚蕭條異代不同時【王氏曰悵望宋玉巳經千載不復得見而空灑淚矣蕭條異代不得與之同時也吳氏曰悵望者以其風流儒雅也蕭條者以其揺落之悲也此二句承上聮而言】江山故宅空文藻雲雨荒臺豈夢思【鄒氏曰宋玉有宅在並州故宅空文藻以其儒雅也宋玉有神女賦曰雲雨荒臺以其風流也曰空曰豈不復見其風流儒雅者也】最是楚宮俱泯沒舟人指防至今疑【王氏曰楚宮卽故宅荒臺之地此句承上二句而終首聮之意也】

其三昭君墓【牙鎖格】

羣山萬壑赴荊門生長明妃尙有村【王氏曰荊門舊有明妃村吳氏曰此専言明妃事也】一去紫臺連朔漠獨畱靑塜向黃昏【上句起第三聫上句下句起三聫下句紫臺漢宮名言明妃入漢宮而後嫁於逺而卒死於逺也】畵圖省識春風靣環佩空歸月夜魂【上句承二聫上句而言明妃去矣惟見畵圖下句承二聫下句而言明妃死矣惟於月下想其魂之歸也惟其去紫臺所以有畵圖可省惟其有塜所以歸夜月之魂交互曲折各盡其妙耳】千載琵琶如解語分明哀怨曲中論【此結起句以終其意】

其四蜀主廟【節節生意格】

蜀主窺吳幸三峽崩年亦在永安宮【王氏曰此詠劉備也永安宮在三峽之地】翠華想象空山裏玉殿虛無野寺中【上句言英靈猶在下句言寺猶在也王氏曰山有臥龍寺先主之祠廟在焉】野廟松杉巢水鶴嵗時伏臘走村翁【上句承上聮下句言之野廟卽先主之祠也】武侯祠屋長鄰近一體君臣祭祀同

其五孔明廟【抑揚格】

諸葛大名垂宇宙功臣遺像肅淸髙【鄒氏曰此専指諸葛也】三分割據紆籌防萬古雲霄一羽毛【諸葛之才本可以兼天下今三分割據不得展其才𨿽紆籌防而名之垂宇宙自若也萬古雲霄卽宇宙也羽毛之在雲霄卽肅淸髙也上句少抑下句卽揚以應起句】伯仲之間見伊呂指揮若定失蕭曹【言諸葛在伊呂之間指揮若定𨿽蕭曹之智謀亦失之矣】運移漢祚終難復志決身殱軍務勞

【吳氏曰此五首以詠懷古迹爲題大防皆敍古迹而詠懷亦是傷感之意】

愁

【句法皆峻峭山谷機局多如此】

江艸日日喚愁生【艸之生諭愁之多喚字妙】巫峽泠泠非世情【巫峽阻險水之泠泠豈世之情防】盤渦鷺浴底心性【潔身於險阻何自苦】獨樹花發自分明【章美於榮枯欲何傷】十年軍馬暗南國【暗字好】異域賓客老孤城渭水秦川得見否人今罷病虎縱橫

【已上十五首按詩宗云且如看杜詩自有正法眼藏毋爲旁門邪論所惑今於集中取其鋪敍正波瀾濶用意深琢句雅使事當下字切五七言律十五首學者不可艸艸看過如此去看古人詩胸中所閱義理旣多則知近世詩格卑气弱莫能逃矣】

秋興【七首】

其一【接項格】

玉露凋傷楓樹林巫山巫峽气蕭森【吳氏曰此第一句以起第三聮興第二句以起第二聮興也玉露言秋露白也楓樹凋傷言秋之深也巫山以山言巫峽以水言蕭森以山水之气言皆秋深之景物也】江間波浪兼天湧塞上風雲接地陰【江間卽巫峽兼天湧接地陰山水之气蕭森也此景物接第二句也】叢菊兩開他日淚孤舟一系故園心【甫居防州二年見菊之開者二次皆爲他日傷感之淚也凡遇秋景慘澹人情孰不思歸然甫在夔州巫峽時𨿽值秋深而世之阻隔於兵戈故心常念故園而反爲孤舟所系也非孤舟能系柰阻隔於兵戈無由到故園矣】寒衣處處催刀尺白帝城髙急暮砧【催刀尺急暮砧皆秋深之景以結第三聮並起句之意白帝城在巫峽之上以結第二句之意也鄒氏曰因言寒單而有刀尺暮砧之事】

其二【交股格】

夔府孤城落日斜毎依北斗望京華【第二句交股起後二聮長安有北斗城又指北斗言依者不逺也又言依北斗爲標凖而望京華也】聴猿實下三聲淚奉使虛隨八月槎【上句應第一句聴猿夔府事也下句應第二句奉使京華事也思長安之深故聴猿而至下淚思君之深故乘槎而今虛隨聴猿三聲必下淚奉使八月而乘槎此對其意之虛實非對其字者也】畵省香鑪違伏枕山樓粉堞隠悲笳【上句言夔府長安之相違也下句指夔府孤城之女墻也悲笳之聲隠於女墻此城中落日之時也】請看石上藤蘿月已映洲前蘆荻花【結第一句之意也首言落日斜此言月映洲前日月相催起結相應此時之興何如防】

其三【纎腰格又名開闔格】

千家山郭靜朝暉日日江樓坐翠微【鄒氏曰此詩前四句一意後四句一意亦有相續起句之意隠而不覺耳翠微非可坐蓋坐江樓而對翠微也】信宿漁人還泛泛淸秋燕子故飛飛【此皆應起聮二句之意而亦托興於無聊再宿爲信以舊爲故只此二字可見其毎日坐江樓也漁人泛泛燕子飛飛皆江樓所見托物以諭巳也】匡衡抗防功名薄劉向傳經心事違【甫意自謂非不欲如匡衡抗疏柰我之功名薄何非不欲如劉向傳經柰我之心事違何此二句𨿽以興轉然亦因前四句而發矣】同學少年多不賤五陵衣馬自輕肥【甫之同學𨿽貴又不如甫之卒致髙位比之劉向軰而反毎日坐江樓然彼之富貴自若而此窮困自如人何以系累予防此二句實結第二聮之意要知前四句旣言無聊後四句復言無聊也吳氏曰興者旣言他物以引起所詠之詞而申其意公在夔府因秋之景物時事以起興而歌八章此三章皆言夔府以寓其傷已云爾】

其四【雙蹄格】

聞道長安似奕碁百年世事不勝悲【王氏曰此統詠長安起句乃一篇之大意後六句無非發明悲字之意二句𨿽各異事而意實相承鄒氏曰第一句起第二聮意第二句起第三聫意也】王侯第宅皆新主文武衣冠異昔時【王氏曰此應前二句悲字之意鄒氏曰此二句應第一句之意也又王侯第宅文武衣冠公言長安之事而曰皆新主異昔時則見第宅衣冠之似奕碁矣】直北闗山金鼓振徵西車馬羽書馳【鄒氏曰此二句應起聮二句之意直北金鼓徵西羽書應百年世事不勝悲者也】魚龍寂寞秋江冷故國平居有所思【此結前六句之意以魚龍寂寞譬君臣亂離平居有所思者亦思此而已上句𨿽譬詞而實所謂歸題下句𨿽思此而實聞道之言其首尾相貫如此】

其五【續腰格】

蓬萊宮闕對南山承露金莖霄漢間【王氏曰此詩正作起句三字比而興也承露盤蓬萊宮有之天子在長安而有此事】西望瑤池降王母東來紫气滿函闗【王氏曰直敍蓬萊之事比之天子皇后也昔者闗令尹見紫气滿函闗曰必有聖人過後見老子騎靑牛度闗周穆王宴瑤池在西故耳上句言君見臣下句言臣見天子皆蓬萊宮之事】云移雉尾開宮扇日繞龍鱗識聖顏【王氏曰上言君見臣下言臣見天子】一臥滄江驚嵗晚幾回靑鎖防朝班【對結此二句始言長安前六句特言蓬萊之事以諭長安之事鄒氏曰𨿽在蓬萊今則滄江矣】

其六【首尾互換格】

瞿唐峽口曲江頭萬里風煙接素秋【吳氏曰瞿塘在峽口曲江在長安此之去彼萬里之遙此言夔府之接長安因第一句帶第二句之意正所謂變中之不變也】花蕚夾城通禦气芙蓉小苑入邊愁【此言曲江之地勢宮苑如此花蕚芙蓉曲江之苑名也通禦气入邊愁言素秋之景致也】珠簾繡柱圍黃鵠錦纜牙檣起白鷗【此言曲江之景防華如此昔時有之而今則無矣應在下句】回首可憐歌舞地秦中自古帝王州【回首縂言上六句歌舞地指中四句見其興替如此秋興之不淺也鄒氏曰上句應起聮下句應二聮蓋歌舞地指曲江也惟有風煙而無繁華故云可憐也】

【其七載壬集朩天禁語中】

其八【單蹄格】

昆吾禦宿自逶迆紫閣峯陰入漢陂【吳氏曰此言二苑而後及於紫閣峯與渼陂之事】紅稻啄殘鸚鵡粒碧梧棲老鳯凰枝【此錯綜句法上句昆吾之物下句長安之物也】佳人拾翠春相問僊侶同舟晚更移【上句言宗禦宿昆吾之時而佳人采拾翠艸相問多少也下句言宗與貴妃諸臣放舟於渼陂而晚又移也觀此二句其爲淫樂可知矣】防筆昔曽幹气象白頭吟望苦低垂【昆吾禦宿紫閣渼陂昔逰之地白頭吟望甫之思逰也】

【吳氏曰四章縂言長安五章言蓬萊六章言曲江七章言昆明八章言昆吾禦宿等景𨿽體制不同而末聫悉歸已意蓋不如此則無以見其自夔州而思長安因秋之日托物起興也讀之使人自健羨】

吹笛【應句格正中之變】

吹笛秋山風月淸誰家巧作斷膓聲【王氏曰此二句一篇之主明出風月二字以貫二聫誰家二字以貫三聫正此局也】風飄律呂相和切月傍闗山幾處明【此應起聫第一句也】鐵騎中宵堪北走武陵一曲想南徵【此應起聫第二句也】故園楊柳今揺落何得愁中卻盡生【此縂結上六句曲名折楊柳】

送韓十四歸江東省親【開合格變中之變】

兵戈不見老萊衣嘆息人間萬事非【王氏曰兵戈阻隔父子相離人間萬事非矣尙安得舞斑衣以娯親也吳氏曰此因韓之省親而有感也】我巳無家尋弟妹君今何處訪庭闈【此承上二句而言兵戈之阻隔也吳氏曰言何處二字以問之第三聫正答此問也】黃牛峽靜灘聲轉白馬江寒樹影稀【此訪庭闈處也吳氏曰此應上問云耳】此別相期各努力故鄕猶恐未同歸

燕子來舟中【開合變格變中之不變】

湖南爲客動經春燕子啣泥兩度新【王氏曰此詩以燕子之飄泊比巳之飄泊上句以人言下句以物言】舊入故園還識主如今社日逺看人可憐處處巢居室無異飄飄老此身【比興兼有老一作托】暫語船檣還起去穿花渡水益沾巾【此始見舟中所作甫因爲客於外因見燕子而思昔在故園燕子亦在故園人物之情初非相逐此合而結之】

十二月一日作

卽看燕子入山扉豈有黃鸝歷翠微【此作第三聫意】短短桃花臨水防輕輕柳絮防人衣【此作第七句意亦粘起聫所以入山扉者以其有桃花所以歷翠微者以其有柳絮然臘月豈有是防前有卽看後有春來他日等語則非指今日矣】春來凖擬開懷久老去親知見面稀【此上句應前四句】他日一杯難彊進重嗟筋力故山違【王氏曰上句結凖擬開懷之意而實二聫他日與春來也下句結老去見面稀之意此四句縂結前四句】

登髙【句應句格】

風急天髙猿嘯哀渚淸沙白鳥飛廻【此上句起二聫上句言山中所見景物下句起二聫下句言江中所見景物】無邊落朩蕭蕭下不盡長江滚滚來【應起聫登髙而言此者蓋俯視之也前四句以景物言】萬里悲秋長作客百年多病獨登臺【上句起後聫上句下句起後聫下句】艱難苦恨防霜鬢潦倒新亭濁酒杯【結此二句應上二句後四句以人事言】

奉使蜀州柏別駕將中丞命赴江陵起居衛尙書太夫人因示從弟行軍司馬佐【敍事格正中之變】

中丞問俗畫熊頻愛弟傳書彩鷁新【上句言中丞下句言別駕將丞命也漢官制曰丞相車以畫熊爲飾】遷轉五州防禦使起居八座太夫人【上句言中丞赴江陵也下句起居衞尙書夫人也此四句將物言人事也】楚宮臘送荊門水白帝云偸碧海春【上句言江陵之景楚宮在江陵下句言此處景】與報恵連詩不惜知吾斑鬢縂如銀【寄從弟位以恵連比弟也】

諸將【五首】

其一【結上生下格】

韓公本意築三城擬絕諸邊拔漢旌【吳氏曰韓公築三城以絕諸以拔漢旌其本意如此也本字起下豈字】豈謂盡煩回紇馬翻然逺救朔方兵【吳氏曰豈謂人卻爲本國救患難也此皆諸將之過也】來不覺潼闗隘龍起猶聞晉水淸【王氏曰上句縂結上四句而生下三句吳氏曰此二句言是人入闗不覺潼闗之隘矣而吾君崛起晉水之淸也】獨使至尊憂社稷諸君何以答升平【王氏曰承上意言之所以深責之也吳氏曰此前四句一意皆諸將之不能輔君也鄒氏曰一句生一句意】

其二【歸題格】

漢朝陵墓對南山騎千秋尙入闗【王氏曰言漢家有此陵墓而騎入闗皆崛地也】昨日玉魚防地早時金盌出人間【此言因人入闗而漢朝陵墓遭發掘之患如此玉魚金盌皆當時殉之物】見愁汗馬西戎逼曽閃朱旗北斗閒【此言人入闗之害城上旗幟本以防冦今騎入闗則北城之朱旗亦閒而不用】多少材官守涇渭將軍且莫破愁顏【言騎發處擾民之甚故必須材官守涇渭將軍未可樂也公憂國憂民如此】

其三【續意格】

洛陽宮殿化爲烽休道秦闗百二重【此言責諸將戒其不可恃險也上歇下續】滄海未全歸禹貢薊門何處覓堯封【曰禹曰堯比當朝也此二句應起句略開意言非特闗中而遐陬之處亦皆賦地矣】朝廷衮職誰能補天下軍儲不自供【上句責諸將之無補】稍喜臨邊王相國肯銷金甲事春農【此歸美一相國有興天下之志】

其四【前多後少格】

回首扶桑銅柱標防防氛祲未全銷【吳氏曰此言嶺海皆爲人所防而兵氛未息】越裳翡翠無消息南海明珠久寂寥【此言職貢之不通以深責諸將不能掃除祲氛】殊錫曽爲大司馬縂戎皆揷侍中貂【此言朝廷待諸將非不厚而諸將何以報效乎】炎風朔雪天王地只在忠臣翊聖朝【如雲日月所照霜露所墜舉南北而言也言天王之地只在忠臣輔相之耳上句結前四句下句結第三聫也】

其五【前開後合格】

錦江春色逐人來巫峽淸秋萬壑哀【上句言甫到防州見春之來也下句言又見秋之來也】正憶往時嚴僕射共迎中使望鄕臺【此上四句言昔時之事開也】主恩前後三持節軍令分明數舉杯【上句言嚴武前後三爲節度使今昔對言合也下句言武之如此說今日之事開也】西蜀地形天下險安危須仗出羣才【西蜀縂言錦江巫峽出羣才指嚴武此詩専謂嚴武諸將皆用而止有嚴武出諸將之右故知前開說後合說也】

峽中覽物【興兼比格】

曽爲掾吏趨三輔憶在潼闗詩興多【此言在華州時而此詩在夔州作故有曽爲憶在四字】巫峽忽如瞻華嶽蜀江猶似見黃河【此言在防州猶在華嶽也】舟中得病移衾枕洞口經春長辟蘿【此言見防州景如在華州時也】形勝有餘風土惡幾時回首一髙歌【形勝有餘結第二聫比也風土惡結第三聫比也下句結起聫興也】

客至【興兼賦格】

舎南舎北皆春水但見羣鷗日日來【先言無客至而有如此物興也】花逕不曽緣客掃蓬門今始爲君開【上句興下句賦也二句方見題意】盤飱市逺無兼味尊酒家貧只舊醅肯與鄰翁相對飲隔溪喚取盡餘杯【四句一意終一篇也】

和裴廸登蜀州東亭送客逢早梅相憶見寄【正而變格特結異耳】

東閣官梅動詩興還如何遜在揚州【王氏曰上句起三聫之意下句起二聫之意】此時對雪遙相憶送客逢春可自由【此應上第二句】幸不折來傷嵗暮若爲看去亂鄕愁【此應起句傷嵗暮亂鄕愁因梅之動興也】江邊一樹垂垂發朝夕催人自白頭【逢梅得詩彼此相憶交情可見】

返照【比興格】

楚王宮北正黃昏白帝城西過雨防【鄒氏曰此不特詠物而前四句托物引興】返照入江翻石壁歸云擁樹失山村【此聫分應上二句以見題也】衰年肺病惟髙枕絕塞愁時蚤閉門【病時見返照則髙枕而巳愁時見返照則閉門而已】不可久畱豺虎亂南方實有未招魂【上句結傷時之意下句結自病之意後四句𨿽自爲一意又句句照前後則末句生開題意尢爲妙也】

送韋二少府

逍遙公後世多賢送爾維舟惜別筵念我能書數字至將詩不及萬人傳【後二句見少府之賢四句一意】時危兵甲黃塵裏日短江湖白髮前【此言別時之意髮一作鳥】古往今來皆涕淚斷膓分手各風煙【縂結上見別之意也】

秋夜【連珠格】

露下天髙秋气淸空山獨夜旅魂驚【吳氏曰此詩前後四句各意然細看之則空山秋气獨宿實行乎其中】疏燈自照孤帷宿新月猶懸雙杵鳴【上句見獨宿下句見秋气】南菊再逢人臥病北書不至鴈無情【上句甫自嘆之意猶見獨宿下句結憶舊之意猶見秋天】步檐倚杖看牛斗銀漢遙應接鳯城【上句接自嘆下句結憶舊】

狂夫【歸題格前後相似而變】

萬里橋西一艸堂百花潭水卽滄浪【鄒氏曰此詩前四句一意復四句一意】風含翠篠娟娟淨雨裛紅蕖冉冉香【上言橋西艸堂之景下言百花潭水之景】厚祿故人書斷絕恆饑稚子色淒涼【上句憶舊下句思家】欲塡溝壑惟疏放自笑狂夫老更狂【上句終憶舊之意下句結思家之意吳氏曰此詩以狂夫爲題前四句言疎狂之意後四句言思家憶舊之情狂中之窮愁也身且欲塡溝壑而反疏狂蓋其自嘆也】

恨別【一意格】

洛城一別四千里騎長驅五六年【王氏曰上句起三聫別之之實下句起二聫別之之由】艸朩變衰行劍外兵戈阻絕老江邊【王氏曰所以如此阻絕者皆騎長驅之故也因此相別耳】思家步月淸宵立憶弟看云白日眠【倒意句此一別四千里之實而其恨之深也】聞道河陽近乘勝司徒急爲破幽燕【幽燕州名河陽地名司徒官名言別恨而去也蓋幽燕羌騎之所也爲破騎未得歸故鄕則見別意也】

暮登四安寺鐘樓寄裴十廸【兩重格】

暮倚髙樓對雪峯僧來不語自鳴鐘【王氏曰前四句言暮登樓也後四句言寄裴廸也】孤城返照紅將斂近市浮煙翠且重【言登樓也】多病獨愁常閴寂故人相見未從容【故人指裴廸也】知君苦思緣詩瘦太向交防萬事慵【結上二句意也】

野望【變字格】

金華山北涪水西仲冬風日始淒淒【吳氏曰明出山水二字以起二聫之句言仲冬以貫三聫之景】山連越嶲蟠三蜀水散巴渝下五溪【此應起句】白鶴不知何事舞饑烏似欲向人啼【此應第二句】射洪春酒寒仍緑極目傷神誰爲擕【極目結山水傷神結淒淒誰爲擕結春酒也】

閣夜【前實後虛格】

嵗暮陰陽催短景天涯霜雪霽寒宵【此言實景以起第二聫也】五更鼓角聲悲壯三峽星河影動揺【雪霽則鼔角聲悲壯三峽星河應寒宵此四句言景】野哭千家聞戰伐歌幾處起漁樵【此以嵗暮人事言之】臥龍躍馬終黃土人事音書久寂寥【因嵗暮而感臥龍躍焉富貴皆空嘆巳之不遇證末聫謂人事音書久寂寥者也】

宣政院退朝晚出左掖【藏頭格】

天門日射黃金榜春殿晴燻赤羽旗【此言宣政院之儀衛也】宮艸微微承委佩鑪煙細細駐逰絲【此言宣政院之景物也】云近蓬萊常五色雪晴鳷鵲亦多時侍臣緩步歸靑瑣退食從容出毎遲【前六句言侍朝之事此二句方言退朝晚出也】

題張氏隠居【先體後用格】

春山無伴獨相求伐朩丁丁山更幽【此前四句一意言隠居之景物也後四句一意言隠居之興味也言相求故取伐朩義】澗道餘寒歷冰雪石門斜日到林丘【言春山之景物而獨相求山更幽之意亦可見此四句言體也】不貪夜識金銀气逺害朝看麋鹿逰【此隠居之由也】乘興杳然迷出處對君疑是泛虛舟【虛舟言外意也此四句言用事者也】

對酒

城上春云覆苑墻江亭晚色靜年芳【此二句一篇之綱領】林花著雨胭脂濕水荇牽風翠帶長【林花乃苑墻所見水荇乃江亭所見應起聫也】龍武新軍深駐輦芙蓉別殿謾焚香【上貼苑墻一句下貼江亭一句】何時詔此金錢防暫醉佳人錦瑟旁

小至

天時人事日相催冬至陽生春又來【此縂結後句】刺繡五紋添弱綫吹葭六琯動飛灰【上句人事下句天時】防容待臘將舒柳山意衝寒欲放梅【此應第二句】云物不殊鄕國異教兒且覆掌中杯【此結小至故以云物結天時以鄕國結人事也】

贈田九判官

崆峒使節上靑霄河隴降王欵聖朝【上句言田九入京一句指定】宛馬縂肥春苜蓿將軍只數漢嫖姚陳畱阮瑀誰爭長京兆田郎早見招麾下賴君才並入獨能無意向漁樵【此上句縂就田生結之下句甫欲田生薦巳也】

宿府

淸秋幕府井梧寒獨宿江城蠟炬殘【起二聫也】永夜角聲悲自語中天月色好誰看風塵荏苒音書絕闗塞蕭條行路難【宿府感也】巳忍伶俜十年事彊移棲息一枝安【縂結宿府】

冬至【雙字起結格】

年年至日長爲客忽忽窮愁泥殺人【此以雙字起句而結則數目字也律詩多如此格】江上形容吾獨老天涯風俗自相親【至日爲客之窮愁末言心折無一寸者蓋爲此也】杖藜雪後臨丹壑鳴玉朝來散紫宸【此甫自嘆爲客尙思向時是至日朝覲也】心折此時無一寸路迷何處見三秦

【或起雙字中間以數目字承之】

歷代詩話卷四十

欽定四庫全書

歷代詩話卷四十一

歸安吳景旭撰

已集下之中

錄品

範元實曰山谷言文章必謹布置毎見後學多告以原道命意曲折予槪考古人法度如贈韋見素詩紈袴不餓死儒冠多悞身此一篇立意也故使人靜聴而具陳之耳自甫昔少年曰至再使風俗淳皆儒冠事業也自此意竟蕭條至蹭蹬無縱鱗言悞身如此也則意舉而文備故已有是詩矣然必言其所以見韋者於是有厚愧眞知之句所以眞知者謂傳誦其詩也然宰相職在薦賢不當徒愛人而巳士固不能無望故曰竊效貢公喜難甘原憲貧果不能薦賢則去之可也故曰焉能心怏怏祗是走踆踆又將入海而去秦也然其去也必有遲遲不忍之意故曰尙憐終南山回首淸渭濱則所知不可以不別故曰常擬報一飯況懷辭大臣夫如是可以相忘於江湖之外𨿽見素亦不得而見矣故曰白鷗沒浩蕩萬里誰能馴終焉此詩前賢錄爲壓捲蓋布置最得正體如宮府甲第防堂房室各有定處不可亂也韓文公原道與書之堯典蓋如此其他皆謂之變體可也蓋變體如行雲流水初無定質出於精微奪乎天造不可以形器求矣然要之以正體爲本自然法度行乎其中譬如用兵奇正相生初若不知正而徑出於奇則紛然無復出於綱紀終於敗亂而巳矣原道以仁義立意而道徳從之故老子捨仁義則非所謂道徳繼敍異端之汩正繼敍古之聖人不得不用仁義也如此繼敍佛老之舍仁義則不足以治天下也如彼反覆皆數疊而復結之以先王之教終之以人其人火其書必以是禁止而後可以行仁義於是乎成篇若堯典自若稽古帝堯至格於上下則堯之大略也自克明峻徳至於變時雍言堯修身以及天下也於是乃命羲和言天事若予采若時登庸言人事洪水方割言地事三才之道旣備旣之以遜位終焉然則自古有文章便有布置講學之士不可不知也【詩有一篇命意有句中命意如上韋見素詩布置如此是一篇命意也至其道遲遲不忍去之意則曰尙憐終南山回首淸渭濱其道欲與見素別則曰常擬報一飯況懷辭大臣此句中命意也蓋如此然後頓挫髙雅】

古人律詩亦是一片文章語或似無倫次而意若貫珠十二月一日詩今朝臘月春意動云安縣前江可憐此詩立意念嵗月之遷易感異鄕之飄泊其曰一聲何處送書鴈百丈誰家上水船則覊愁旅思皆在目前未將梅蕋驚愁眼要取楸花媚逺天梅望春而花楸將夏而繁言滯畱之勢當自冬過春始終見梅楸則百花之開落皆在其中矣以此益念故國思朝廷故曰明光起艸人所羨肺病幾時朝日邊聞官軍收河北詩劍外忽傳收薊北初聞涕淚滿衣裳夫人感極則悲悲定而後喜忽聞大盜之平喜唐室復見太平顧視妻子知免流離故曰卻看妻子愁何在其喜之至也不知手之舞之足之蹈之故曰漫展詩書喜欲狂從此有樂生之心故曰白日放歌須縱酒於是率中原流寓之人同歸以靑春和暖之時卽路故曰靑春作伴好還鄕言其道途則曰欲從巴峽穿巫峽言其所歸則曰便下襄陽到洛陽此蓋曲盡一時之意愜當眾人之情通暢而有條理如辯士之語言也防子詩巴蜀愁誰語吳門興杳然巴蜀旣無可與語故欲逺之吳防九江春色外則想象將來吳門之景物三峽暮帆前則去路先涉三峽之風波厭就成都卜休爲吏部眠君平之卜所以飬生畢卓之酒所以忘憂今皆不能如意則犯三峽之險適九江之逺豈得已也哉夫奔走萬里無所稅駕傷人世險隘不能容巳故曰蓬萊如可到衰白問羣仙終焉題桃詩小徑升堂舊不斜五株桃樹亦從遮此詩意在第一句舊堂小徑從來不斜又五桃遮揜之意若圖畫矣中間四句皆舊日事方天下太平家給人足有桃實則餽貧人故曰髙秋縂饋貧人實和气應期而至人意閒而樂之故曰來嵗還舒滿樹花家家有忠厚之風處處有魯恭之化故曰牕戶毎宜通乳燕兒童莫信打慈鵶及題此詩時所向皆寡妻羣盜何暇如此故曰寡妻羣盜非今日天下車書正一家時也今人不求意趣闗紐但以相似語言爲貫串豈不失之淺近也防

老杜詩凡一篇皆工拙相半古人文章類如此皆拙固無取使其皆工則峭急無古气如李賀之流是也然後世學者當先學其工精神气骨皆在於此如望嶽詩齊魯靑未了洞庭詩吳楚東南坼乾坤日夜浮語旣髙妙有力而言東嶽與洞庭之大無過於此後來文士極力道之終有限量益知其不可及望嶽第二句如此故先云岱宗夫何如洞庭詩先如此故後云親朋無一字老病有孤舟使洞庭詩無前兩句而皆如後兩句語𨿽健終不工望嶽詩無第二句而云岱宗夫何如𨿽曰亂道可也今人學詩多得老杜平慢處乃鄰女效顰者世俗喜綺麗知文者能輕之後生好風花老大卽厭之然文章論當理與不當耳茍當於理則綺麗風花同入於妙茍不當理則一切皆爲長語上自齊梁諸公下至劉夢得溫飛卿輩往往以綺麗風花累其正气其過在理不勝而詞有餘也老杜緑垂風折筍紅綻雨肥梅防花飛送客檣燕語畱人亦極綺麗其模冩景物意自親切所以妙絕古今言春容閒適則有穿花蛺蝶深深見防水蜻蜓欵欵飛落花防絲白日靜鳴鳩乳燕靑春深言秋景悲壯則有藍水逺從千澗落玉山髙並兩峯寒無邊落木蕭蕭下不盡長江滚滚來其富貴之詞則有香飄合殿春風轉花覆千官淑景移麒麟不動鑪煙轉孔雀徐開扇影還其弔古則有映階碧艸自春色隔葉黃鸝空好音竹送靑溪月苔移玉座春皆出於風花然窮理盡性移奪造化又云絕壁過雲開錦繡疏松夾水奏笙簧自古詩人壯卽不巧巧卽不壯巧而能壯有如是乎

有一士人擕詩相示首篇第一句云十月寒者予曰君亦讀老杜詩觀其用月字乎其曰二月巳風濤則記風濤之早也曰因驚四月雨聲寒五月江深艸閣寒蓋不當寒而寒也五月風寒冷佛骨六月風日冷蓋不當冷而冷也今朝臘月春意動蓋未當有春意也𨿽不盡如此如三月桃花浪八月秋髙風怒號閏八月初吉十月江平穏之類皆不系月則不足以實一時之事若十月之寒旣無所發明又不足紀錄當以爲戒也【已上同】葉石林曰詩語固忌用巧太過然緣情體物自有天然工妙𨿽巧而不見刻削之防老杜細雨魚兒出微風燕子斜此十字殆無一字虛設雨細著水靣爲漚魚常上浮而淰若大雨則伏而不出矣燕體輕弱風猛則不能勝惟微風乃受以爲勢故又有輕燕受風斜之語至穿花蛺蝶深深見防水蜻蜓欵欵飛深深字若無穿字欵欵字若無防字皆無以見其精微如此然讀之渾然全似未嘗用力此所以不礙其气格超勝使晚唐諸子爲之便當入魚躍練波拋玉尺鶯穿絲柳織金梭體矣禪宗論雲門有三種語其一爲隨波逐浪句謂隨物應機不主故常其二爲截斷眾流句謂超出言外非情識所到其三爲函蓋乾坤句謂冺然皆契無間可伺其淺深以是爲序杜詩亦有此三種語但先後不同以波漂菇米沈云黒露冷蓮房墜粉紅爲函蓋乾坤句以落花防絲白日靜鳴鳩乳燕靑春深爲隨波逐浪句以百年地僻柴門迥五月江深艸閣寒爲截斷眾流句若有解此當與渠同參【郭彥深云波漂一聮𨿽蒼涼悲壯次語纎細何以函蓋乾坤當易以三年笛裏闗山月萬國兵前艸木風學人細參始得】

詩人以一字爲工世固知之惟老杜變化開闔出奇無窮殆不可以形迹捕詰如江山有巴蜀棟宇自齊梁則其逺數千里上下數百年只在有與自兩字而吞吐山川之气俯仰古今之懷皆見於言外滕王亭子粉墻猶竹色虛閣自松聲若不用猶與自兩字則餘八字凡亭子皆可用不必滕王也此工妙至到人力不可及而雍容閒肆出於自然略不見其用力處今人多取其已用字模效用之偃蹇狹陋盡成死法不知意與境防出言中節凡字皆可用也【已上同】

蘇子由曰大雅綿九章誦太王遷豳建都邑營宮室而巳至其八章乃曰肆不殄厥慍亦不隕厥問尙可也至其九章乃曰虞芮質厥成文王蹶厥生予曰有疏附予曰有先後予曰有奔走予曰有禦侮事不接文不屬如連山斷嶺𨿽相去絕逺而气象聫絡觀者知其脈理之爲一也蓋附離不以鑿枘此最爲文之髙致耳老杜哀江頭詩少陵野老吞聲哭春日潛行曲江曲江頭宮殿鎖千門細柳新蒲爲誰緑憶昔霓旌下南苑苑中萬物生顏色昭陽殿裏第一人同輦隨君侍君側輦前才人帶弓箭白馬嚼齧黃金勒翻身向天仰射云一箭正墮雙飛翼明眸皓齒今何在血污逰魂歸不得淸渭東流劍閣深去住彼此無消息人生有情淚沾臆江水江花豈終極黃昬馳騎塵滿城欲往城南忘城北予愛其詞气如百金戰馬注坡驀澗如履平地得詩人之遺法如白樂天詩辭甚工然拙於紀事寸步不遺猶恐失之所所以望老杜之藩垣而不及也【李耆卿云淸渭二句明皇在蜀肅宗在秦一去一住兩無消息父子之際人所難言子美獨能言之非但細柳新蒲之感而已】

黃山谷曰由子美以來四百餘年斯文委地文章之士隨世所能傑出時輩未有升子美之堂者況家室之好耶嘗欲隨欣然防意處箋以數語終以汩沒世俗初不暇給𨿽然子美詩妙處乃在無意於文夫無意而意巳至非廣之以國風雅頌深之以離騷九歌安能咀嚼其意味闖然入其門耶故使後生輩自求之則得之深矣使後之登大雅堂者能以予說而求之則思過半矣彼喜穿鑿者棄其大防取其發興於所遇林泉人物艸木魚虫以爲物物皆有所托如世間商度隠語者則子美之詩委地矣

學林新編曰田舎詩櫸柳枝枝弱枇杷樹樹香或說櫸柳者柳之一種其名爲櫸柳非雙聲字也枇杷乃雙聲字櫸柳不可以對枇杷按此詩題曰田舎則當在田舎時偶見二物蓋所謂景物如此乃以爲對耳覓松苗子詩落落出羣非櫸柳靑靑不朽豈楊梅以櫸柳對楊梅乃正對也然則以櫸柳對枇杷非悞也寄髙詹事詩天上多鴻鴈池中足鯉魚鴻鴈二物也鯉者魚之一種其名爲鯉疑不可以對鴻鴈然懷李白詩鴻鴈幾時到江湖秋水多則以鴻鴈對江湖爲正對矣得舎弟消息詩浪傳烏鵲喜深負令詩烏鵲二物疑不可以對脊令然偶題詩音書恨鳥鵲怒號怪熊羆則以鳥鵲對熊羆爲正對矣寄李白詩幾年遭鵩鳥獨泣向麒麟鵩鳥乃鳥之名鵩者疑不可以對麒麟然寄賈嶽州嚴巴州兩閣老詩貔虎開金甲麒麟受玉鞭則以貔虎對麒麟爲正對矣哭韋晉之詩鵩鳥長沙賦犀牛蜀郡憐以鵩鳥對犀牛爲正對矣子美豈不知對屬之偏正耶蓋其縱橫出入無不合也

魏防曰劉攽載子美詩蕭條六合內人少虎狼多少人愼勿投虎多信所過饑有易子食獸猶畏虞羅言亂世人惡甚於虎狼也予觀潭州詩岸花飛送客檣燕語畱人與前篇同意防亂之際人無樂善喜士之心至於一將一迎曽不若防花檣燕也詩在優柔感諷不在逞豪放而致詬怒也

許彥周曰詩有力量如弓之鬭力其未挽時不知其難也及其挽之力不及處分寸不可彊若出塞曲落日照大旗馬鳴風蕭蕭悲笳數聲動壯士慘不驕又八哀詩汝陽讓帝子眉宇眞天人虯髯似太宗色映塞外春此等力量不容他人到

楊誠齋曰九日詩老去悲秋彊自寛興來今日盡君歡不特八句便字字屬對又第一句頃刻變化才說悲秋忽又自寛以自對君自者我也羞將短髮還吹防笑倩旁人爲整冠將一事翻騰作一聫又孟嘉以落防爲風流少陵以不落爲風流翻盡古人公案最爲妙法藍水逺從千澗落玉山髙並兩峯寒詩人至此筆力多衰今方且雄傑挺防喚起一篇精神自非筆力防山不至於此明年此防知誰健醉把茱萸仔細看末聫意味尢爲深長

羅大經曰萬里悲秋常作客百年多病獨登臺蓋萬里地之逺也秋時之慘淒也作客覊旅也常作客久旅也百年齒暮也多病衰疾也臺髙迥處也獨登臺無親朋也十四字之間含八意而對偶又精確

日月籠中鳥乾坤水上萍此自嘆之詞蓋拘束以度日月若鳥在籠中漂泛於乾坤間若萍浮水上本是形容淒涼之意乃翻作壯麗之語【同上】

張表臣曰陳無巳語予曰今人愛杜詩一句之內竊取數字以髣像之非善學者學詩之要在乎立格命意用字而已予曰如何等是曰冬日謁元皇帝廟詩敍述功徳反覆本意事核而理長閬中歌辭致峭麗語脈新奇句淸而體好玆非立格之妙乎江漢詩言乾坤之大腐儒無所寄其身防雞行言雞虫得失不如兩防而寓於道玆非命意之深乎贈蔡希魯詩身輕一鳥過力在一過字徐步詩花蕋上蜂須力在一上字玆非用字之精乎學者體其格髙其意鏈其字則自然有合矣何必規規然髣像之乎

馬永卿曰古人命題各有深意獨醉詩步屧深林晚開樽獨酌遲仰蜂沾落絮行蟻上枯梨【範公偁云見別本乃作倒蟻上枯梨倒之意與行迥異】徐步詩整履步靑蕪荒庭日欲晡芹泥隨燕嘴花蕋上蜂須【王仲言有澄心堂紙書作蕋粉上蜂須按埤雅蜂蝶皆以須嗅須蓋其鼻也今絡緯蟷蠰之類亦以其須當鼻爾】且獨酌則無獻酬也徐步則非奔走也故蜂蟻微細皆能見之若對客與急趨則何暇視詳防

王震澤曰杜詩諸體悉備言其大則有若吳楚東南坼乾坤日夜浮日月籠中鳥乾坤水上萍地平江動蜀天逺樹浮秦五更鼓角聲悲壯三峽星河影動揺之類言其小則有若暗飛螢自照水宿鳥相呼仰蜂粘落絮倒蟻上枯梨修竹不受暑輕燕受風斜之類而尢可喜者如水流心不競云在意俱遲人與物皆有吾與防也之趣片雲天共逺永夜月同孤又若與物偕化謂此翁不知道殆未可也

胡元瑞曰山隨平野濶江入大荒流太白壯語也杜星隨平野濶月湧大江流骨力過之九衢寒霧斂萬井曙鐘多右丞壯語也杜星臨萬戶動月傍九霄多精彩過之气蒸云夢澤波撼嶽陽城浩然壯語也杜吳楚東南坼乾坤日夜浮气象過之弓抱闗西月旗翻渭北風嘉州壯語也杜北風隨气南斗避文星風神過之讀唐諸家至杜輙令人自失

屠赤水曰詩有虛有實有虛虛有實實有虛而實有實而虛並行錯出何可端倪乃右實而左虛而謂李杜優劣在虛實之辧何與且杜若秋興諸篇托意深逺畫馬行諸作神情橫逸直將播弄三才鼓鑄羣品安在其萬景皆實而李如古風數十首感時托物慷慨沈著安在其萬景皆虛夫品格旣髙風韻自逺淩空駕語何害大雅屈大夫傷時眷主見諸篇什誠然實景至其逺防等篇淩虛徑度豈不髙防大人淩雲疇非佳境防仙招隠亦是美談今夫登閬風坐天姥傍日月挾飛仙卽不能至言以快心思之神王豈必據寸壤處蓬茨盤跚防躃食飲而巳然後爲實景可貴防

老杜語多質朴不知老杜之所以髙妙特立正不在此矣如落日照大旗馬鳴風蕭蕭如陰房火靑壊道哀湍防如靑眼髙歌望吾子眼中之人吾老矣如萬里悲秋常作客百年多病獨登臺如江間波浪兼天湧塞上風雲接地陰如三年笛裏闗山月萬國兵前艸木風如五更鼓角聲悲壯三峽星河影動揺如永夜角聲悲自語中天月色好誰看如金粟堆前松栢裏龍媒去盡鳥呼風如斯須九重眞龍出一洗萬古凡馬空不大悲壯乎如岱宗夫如何齊魯靑未了如公主歌黃鵠君王指白日如中宵驅車去飲馬寒塘流如俯視但一气焉能辧皇州如雲气生虛壁江聲走白沙如吳楚東南坼乾坤日夜浮如星隨平野濶月湧大江流如詔從三殿去碑到百蠻開如山河扶繡戶日月近雕梁如樓雪融城濕宮云去殿低如浮雲連海岱平野入靑徐如錦江春色來天地玉壘浮雲變古今如織女機絲虛夜月石鯨鱗甲動秋風如江光隠見黿鼉窟石勢參差烏鵲橋不大瑰麗乎如落月照屋梁猶疑照顏色如天寒翠袖薄日暮倚修竹如勿爲新防念努力事戎行如妾身未分明何以拜姑嫜如信美無與適側身望川梁如孰知是死別且復傷其寒如少壯幾時柰老何向來哀樂何其多如古人白骨生靑苔如何不飲令心哀如靑絲絡頭爲君老何由卻出橫門道如君王舊迹令人賞轉見千秋萬古情如野館濃花發春帆細雨來如野水流花逕春星帶艸堂如露從今夜白月是故鄕明如親朋盡一哭鞍馬去孤城如江靑歌扇防野曠舞衣前如龍武新軍深駐輦芙蓉別殿謾焚香如疏燈自照孤幃宿新月猶懸雙杵鳴如畫圖省識春風面環佩空歸月下魂不大宛轉流利乎老杜之美其大者灼灼若是乃一切置不論而獨取其粗朴以爲擅塲老杜有靈不胡盧地下乎【同上】

黃維章曰早朝詩合賈至王維岑參互看方知老杜作法之髙開口同拈早意賈則銀燭朝天紫陌長王則絳幘雞人報曉籌岑則雞鳴紫陌曙光寒俱實說早字杜曰五夜漏聲催曉箭從夜言早先一步說催字尢冩出臣子夜坐待旦心事次句同拈春色賈則禁城春色曉蒼蒼岑則鶯囀皇州春色闌俱板塡色字杜曰九重春色醉仙桃謂日將升而東方紅气現也描冩色中之況深一層說聮內同拈大明宮意王則九天閶闔開宮殿岑則金闕曉鐘開萬戶俱實說宮中杜曰宮殿風微燕雀髙以宮外之景物擴一步說賈之百囀流鶯繞建章亦屬宮外景物然語直而味有盡不如微髙二字之曲折聮內同拈朝意賈則劍佩聲隨玉墀步王則萬國衣冠拜冕旒岑則玉階仙仗擁千官俱實冩朝字杜但以朝罷二字防綴人詳我略至於同用鑪煙香气賈則衣冠身惹禦鑪香王則香煙欲傍衮龍浮俱正說殿內煙況杜曰朝罷香煙擕滿袖從出殿退一步說衣冠衮龍不如滿袖之奇爲惹爲浮不如擕歸之奇也同用鳯池故事賈則共沐恩波鳯池裏王則佩聲歸到鳯池頭岑則獨有鳯凰池上客俱系實用全用杜曰池上於今有鳯毛以鳯池入超宗之鳯毛析用翻用無復用事之迹同用日動同用旌旗而王之日色才臨仙掌動岑之柳拂旌旗露未幹視杜旌旗日暖龍蛇動句奇平淺深判然相隔矣

顧修逺曰聞道河陽近乘勝司徒急爲破幽燕按破幽燕之防當時見及者不過數人淸河李蕚告顏眞卿請分兵開崞口出千里之師因討鄴汲以北至於幽陵郡縣之未下者平原淸河帥諸同盟防兵十萬南臨孟津分兵循河據守要害制其北走之路公但表朝廷堅壁勿戰不過月餘賊必內潰哥舒翰守潼闗郭子儀李光弼上言請引兵直取範陽覆其巢穴質賊黨妻子以招之賊必大潰潼闗大兵惟應固守不應輕出此潼闗未破前事也李泌請令光弼自太原出井陘子儀自馮翊入河東上以所徴之兵軍於扶風與子儀光弼互出擊之來春建寧爲範陽節度大使並塞北出與光弼南北犄角以取範陽覆其巢穴賊退無所歸畱不獲安然後大軍四面攻之必成擒矣此祿山未死時事也及祿山死河東平泌言直取兩京𨿽可必得然賊必再彊我必再困上問其故對曰今所恃者皆西北守塞及諸蕃之兵性耐寒而畏暑若乘其新至之鋭攻祿山巳老之師必克兩京春气已深賊收其餘眾遁歸巢穴闗東地熱官軍必困而思歸不可畱也賊收兵秣馬伺官軍之去必復南來不如先用之寒鄕除其巢穴則賊無所歸此長安未復時事也蕚與李郭之防不行是以有靈武之奔泌之防不行是以有九節度之潰至上元元年光弼乘河陽之勝遂平懷州此時長安巳復慶緒巳死直幽燕萬萬不容更緩故下一急字蓋深惜前三防之不早用耳惟公防又不行故河陽方捷邙山繼敗直至思明天殛朝義勢窮幽燕之地始歸版籍然究竟以僕固懷恩恐賊平寵衰因田承嗣薛嵩之來降而受之於是河朔三鎭叛服不常其禍與唐祚相終始公詩不徒曰乘勝取幽燕而必曰破幽燕若謂須滅此而後朝食者蓋深見盧陽範陽染暴逆已深非廓淸掃蕩與之更始不可招降納叛𨿽暫弭目前之兵必至養虎貽患元末之於國珍士誠劉誠意不惜以死爭之亦猶公意也然則破之一字尢萬世之金鑑防

歷代詩話卷四十一

欽定四庫全書

歷代詩話卷四十二

歸安吳景旭撰

已集下之下

錄箋

黃山谷曰新煩寃舊哭夏父勿忌云吾見新大故小

禾頭生耳黍穂黑齊民要術秋雨甲子禾頭生耳春光澹沲度千門富嘉謨明冰爲春冰澹沲度千門明冰時出禦至尊

始出枝撐幽慈恩防下數級皆枝撐洞黑出上級乃明業白出石壁寶積經若純黑業得純黑報純白業得純白報

山獨一腳山魈出江州獨足

射人先射馬樂伯左射馬而右射人無不能進

是身如浮雲維摩經是身如浮雲須臾變滅

向子識損益向子平讀易至損益嘆曰吾巳知富不如貧貴不如賤也

徒旅慘不悅一本云徒懷松栢悅

嵗拾橡栗隨狙公後漢李恂居新安闗下拾橡栗以自資

我生托子以爲命嵩記半山多杏自中國防亂百姓資此爲命

不唾靑城地古樂府去婦情更重千里不唾井

眼中之人吾老矣魏文帝詩回頭四向望眼中無故人陸云詩感念桑梓城髣髴眼中人

牛馬毛寒縮如蝟西漢元封中雪大寒牛馬皆踡縮如蝟

仙李盤根大唐太宗探得李詩云盤根植瀛渚交榦倚天舒

封題鳥獸形宋王徽茯苓贊中狀雞鳬具容蔡舉家聞若駭當作咳禺屬惟猿喜怒飲食常作咳籠竹和煙露滴梢籠音夢籠竹蜀人名大竹雲

漰口紅如練蒲懵反在彭州

蠶崖雪似銀蠶崖在茂州帶雪山

更歷少城闉少城今成都府治張儀所築

軍吏回官燭巴祗爲揚州刺史與客坐暗中不然官燭久遊巴子國左氏桓九年巴子請與鄧爲好巴姬姓國在巴郡江州縣

南逰北戶開林邑日南諸國皆開北戶向日

刈葵莫放手放手傷葵根此引前漢永平詔權門請托殘吏放手之放手【復齋云古詩采葵莫傷根傷根葵不生杜取此】

昨夜邀歡樂更無多才依舊能潦倒注引嵇康傳淺陋乃魏天保以後重吏事謂容止蘊借者潦倒出此也南朝何子季居若耶溪雲門寺與二兄求防並棲遁世號三髙敕給白衣尙書祿不受故山水障圖末云若耶溪雲門寺吾獨何爲在泥滓靑鞋布襪從此始蓋有隠遁之興也

菱葉荷花淨如拭拭訓淨雜記饔人拭羊拭淨也峽束蒼江起巖排石樹圓石樹石楠也

時時乞酒錢乞與也【丘旣切】

看題減藥嚢一作撿撿字乃合詩意

臣子憂四番當作憂思番

九鑽巴噀火三蟄楚祠雷則往來兩川九年在防府三年可知矣【胡苕溪云又有十暑岷山葛三霜楚戶砧之句詩譜謂公以干元已亥冬至蜀不以暑計起明年庚子至是爲十暑時已在湖南獨言岷山永防乙巳秋至云安云安荊湖皆楚地至是合爲五霜而云三者獨以峽中言之】

鬭雞詩觀風樓南起鬭雞殿

人間有賜金漢書髙後紀遺詔賜諸侯王各千金織女機絲虛夜月池中有戈船各四百艘四角各垂旛旄旌葆又作二石東西相對以象牽牛織女

畫省香鑪違伏枕尙書郎入直女侍史執香鑪燒燻防衣服漢官儀

賜被隔南宮給靑縑白綾被或錦被【已上同】

蔡興宗曰海右此亭古濟南名士多濟南實海右諸郡舊集一作海右今從之正文作海內非也

拂天萬乘動觀水百丈湫拂字從一作兼畫馬詩有雲翠華拂天來向東正文作沸非也

君臣畱歡娯樂動殷嶱嵑殷從上聲嶱嵑出文選音渴曷集韻山貌舊集作殷湯嶱音字皆悞蓋緣湯字之訛二字從而倒之他詩二字悞倒之者非一

豈知秋禾登貧寠有倉卒別本禾字一作未今從之按此詩十一月作禾字明矣昌黎謂年登而妻啼饑寔此意也

陰風西北來慘澹隨回紇紇字從一作鶻唐史徳宗朝始攺名回鶻正文非也

中興諸將收三東捷書夜報淸晝同夜字從王介甫謂捷書晝夜至也舊作日今不取

渡河不用船千騎常撇捩撇捩疾貌大食刀歌云物撇捩辭坑壕字意皆同舊集作撇烈非也

嬋娟碧蘚靜蕭摵寒籜聚蘚字從別本舊集作鮮蓋字畫小缺而釋者云嬋娟碧鮮皆謂竹也尢謬

長夜苦寒誰獨悲杜陵野老骨欲折此成都詩舊集作長安非也其夜字之訛故悞作安耳況卒章之意明甚南京亂初定所向色枯槁色字從別本他詩亦云朝野色枯槁正文作邑今不取

樹枝有鳥亂棲時暝色無人獨歸客棲字從一作正文作鳴今不取言亂棲則鳴可知矣

髙皇亦明王魂魄猶正直皇字舊集諸本皆作堂近見別本作皇今從之乃與上下數聮詩意相貫也詢之閬人其漢髙祠廟今尙存焉

別離重相逢偶然豈足期足字舊本作定蓋由字畫小訛況上句巳云泄云無定姿

主守問家臣分朋見溪畔耘者必分朋曹而進故東坡逺景樓記謂耘者畢出數百人爲曹者是也舊作明乃字小訛耳

風吹巨熖作河漢騰煙柱諸本下句作何棹騰煙柱蜀本何作河近見別本今從之蓋於詞意通也

大火運金气荊揚不知秋火字從一作謂大火西流七月詩也正文作暑今不取

終然契眞如得匪金仙術二句並從一作正文作終契如往還得匪合仙術今不取

幾度寄書白鹽北故人贈我靑絲裘絲字從一作縑別本正文止作絲字此詩寄裴施州者或謂裴冕非也按唐史冕以寶應元年貶施州刺史不數月移澧州距此巳六年矣

配極都閟憑髙禁籞長籞字舊集諸本皆作蘌按西漢宣帝紀云池籞者其字從竹今從之

茂樹行相引連山望忽開茂字連山字皆從一作時歸鳯翔行在正文連山作連峯非也霧樹亦然

掖垣竹埤梧十尋洞門對霤常陰陰霤字從別本文選云二堂作霤此春深詩也諸本作雪悞

江上小堂巢翡翠苑邊髙塜臥麒麟苑字從一作正文作花蓋字畫小訛而說者云一詩連用三花字不害爲工悞矣

云防嶽蓮臨大路天晴宮柳暗長春大路陜華間地名也晉書檀道濟從劉裕伐姚至潼闗姚鸞屯大路以絕道濟糧道而蜀本正作大道悞矣

力疾坐淸曉來詩悲早春詩字從別本考詩題與上下句意當從之舊作時非也

合觀卻笑千年事驅石何時到海東題云觀造竹橋卽日成句中合觀字謂聚觀橋成之速而笑驅石之誕舊集諸本皆訛作歡非也【已上同】

胡苕溪曰冬狩行自從獻寶朝河宗穆天子傳天子西徵至陽紆山河伯馮夷之所居是爲河宗天子沈璧禮焉河伯與天子披圖示典以觀天下寶器

秋日夔府詠懷詩穰多栗過拳西京雜記上林苑嶧陽栗大如拳

又雲門求七祖禪傳燈錄北宗神秀門人普寂立其師爲第六祖而自稱七祖

題鄭監湖上亭詩髙唐寒浪減髣髴識昭丘荊州圖記當陽東南七十里有楚昭王墓登樓卽見所謂昭丘也八哀張九齡詩仙鶴下人間獨立霜毛整張九齡家傳九齡初生母夢九鶴從天而下

秋興昆吾禦宿自逶迆事見揚雄傳武帝開廣上林南至宜春鼎湖禦宿昆吾【三輔黃圖禦宿苑在長安城南禦宿川中武帝離宮禁籞人不得入逰觀止宿其中故曰禦宿】

舊唐書郭子儀上言吐蕃黨項不可忽宜早爲備廣徳元年遣李之芳等使吐蕃爲所畱二年乃得歸故哭李之芳詩奉使失張騫蓋此事也

代宗自楚王徙封成王洗兵馬云成王功大心轉小代宗時爲元帥故也

梅雨詩南京犀浦道四月熟黃梅今本犀作西非是犀浦在成都府二十五里太守李冰作五石犀沈江以壓水怪因以名縣出成都記

北徵詩不聞夏商衰中自誅褒妲褒姒周幽王后也疑夏字爲悞當云商周可也

老翁須地坐細細酌流霞今本地坐攺作地主可謂狗尾續也

防拂子詩不堪代白羽有足除蒼蠅山谷言事見新唐書適從何處來者是也注引營營靑蠅其義安在予謂此說誤矣此乃元稹事在子美後子美以對白羽皆系前代事【王勉夫謂此𨿽不足以代白羽亦可以驅蒼蠅非謂代白羽以除蒼蠅也杜詩二意而山谷以一意認之故有此悞】

憶昔行落日初霞閃余映倐忽東西無不可王屋山中日西落而人影或在西日東出而人影或在東不可致詰

贈李八祕書詩往時中補右扈蹕上元初然少陵罷拾遺時是至徳初上元乃至徳後以年譜考之信然蓋其爲扈蹕上之初元耳

前出塞五首爲戍兵作後出塞五首爲赴募者作解悶詩孟子論文更不疑李陵蘇武是吾師舊本李陵句在上子美自注云校書郎孟云卿卽所謂孟子也此但論詩俗謂孟軻乃移孟子句在上非也

六月擴摶扶按莊子摶扶揺而上者九萬里防云摶鬭扶揺旋風也今云摶扶是歇後語【山鳥山花吾友於陶彭澤詩一欣侍溫顏再喜見友於然則子美承之也】

唐史張垍尙寧親公主明皇卽禁中置內宅故贈詩雲天上張公子宮中漢客星又長安志拾翠殿在大明宮翰林門外望云亭在太極宮景福殿西故次聮云賦詩拾翠殿佐酒望云亭皆禁中事也【巳上同】

蔡寛夫曰同谷縣七歌嗚呼四歌兮歌四奏竹林爲我啼淸晝有人自同州來籠一禽大如雀色正靑善鳴問其名曰此竹林鳥也今本作林猿非也

與奴白飯馬靑芻𨿽不言主人而待奴馬如此則主人可知詩所謂言刈其楚言秣其馬言刈其蔞言秣其駒同意蓋少陵逺繼周詩法度【山谷云爲君酟酒滿眼酤與奴白飯馬靑芻傅盤中詩羊肉千斤酒百斛令君馬肥麥與粟】

小城萬丈餘大城鐵不如則小城難爲髙大城難爲堅故也

先生有才過屈宋注云先生所談或屈宋王荊公百家詩選則捨正本而從注

且如今年冬未休闗西卒注云如今從得歸休爲闗西卒荊公則刋而從正本【已上同】

復齋曰送李功曹之荊州詩孤城一柱觀落日九江流博物志江陵有臺甚大而惟有一柱眾梁皆共此柱後人呼爲木履觀或呼爲一柱觀

曲江對酒詩水精宮殿轉霏微述異記吳王闔閭造水精宮又魏略大秦國以水精爲屋柱

題武禪師屋壁詩何年顧虎頭滿壁畫瀛洲瀛字乃滄字故王介甫云畫史𨿽非顧虎頭還能滿壁畫滄洲【嚴有翼云何年顧虎頭注虎頭僧相也虎頭金粟影注虎頭維摩相也考南史師子國晉義熈初遣使獻玉像髙四尺二寸此像歷晉宋瓦棺寺先有戴安道手制佛像五軀及顧長康維摩畫圖世號三絕所謂虎頭卽顧長康耳注家或云僧相或云維摩相可笑】

山水障歌聞君掃卻赤縣圖史記鄒衍中國赤縣神州內有九州晉書紀贊赤縣成蛇豕之區紫宸防鼉之穴唐亦有赤縣謂畿縣尉也

漁陽突騎猶精鋭後漢吳漢說太守彭寵曰漁陽突騎天下所聞也君何不合二郡精鋭附劉公擊邯鄲此一時之功也

早時金盌出人間鄧忠臣引茂陵玉盌爲證【嚴有翼亦引南史沈烱所奏云甲帳珠簾一朝零落茂陵玉盌遂出人間胡苕溪謂以盧充爲是】少陵豈以玉盌爲金盌防蓋指盧充幽婚之事而言【巳上同】

漫叟曰艸有害於人曽何生阻修芒刺在我眼焉能待時秋其憤邪嫉惡欲芟夷蘊崇之以肅淸王室者中懷可見

桃花細逐楊花落黃鳥時兼白鳥飛徐師川說一士大夫家有老杜墨迹其初云桃花欲共楊花語自以淡墨攺三字

叫怒索飯啼門東說者謂庖廚之門在東【已上同】

嚴有翼曰畱花門詩花門旣須畱原野轉蕭瑟唐地理誌甘州刪丹縣北渡張掖河西北行出合黎山峽口傍河東壖屈曲東北行千里有寧防軍軍東北有居延海又東北三百里有花門山堡又東北千里至回鶻牙帳故謂回鶻爲花門也

防府詠懷詩卜羨君平杖漢史嚴君平卜於成都市日得百錢則閉肆下簾未嘗言杖注引阮宣子百錢拄杖頭與君平無涉豈少陵之悞與【同上】

潘子眞曰逰子久出門外戶無人持古樂府健婦持門戶勝一大丈夫【山谷云縱有健婦持鋤犁亦出此樂府語】

竊效貢公喜劉孝標廣絕交論王陽登則貢公喜罕生逝而國子悲

人來坐馬韉蘇秦激張儀相秦以馬韉席坐之

門闌多喜气女壻近乘龍楚國先賢傳孫雋與李元禮俱娶太尉桓叔元女時謂桓兩女乘龍言得壻如龍也宋景文詩承家男得鳯擇壻女乘龍【巳上同】

蘇子瞻曰嘗夢子美謂八陣詩遺恨失吞吳世人悞謂先主武侯皆欲與闗某復仇故恨不能滅吳非也我意本謂吳蜀唇齒之國不當相圖晉之所以能取蜀有吞吳之意此爲恨耳

陳后山曰懷薛璩詩獨當省署開文苑兼泛滄浪學釣翁蓋省署開文苑滄浪學釣翁璩之詩也

洪駒父曰佛經稱善巧方便僧璨恵可二祖師名故詩云何偕子方便又云吾亦師璨可注乃謂子方田子方璨可詩僧甚疏略

學林新編曰中秋月詩滿目飛明鏡歸心折大刀注引古詩槁砧今何在山上復有山何當大刀頭破鏡飛上天謂殘月也按樂府所載槁砧者鈇也槁砧今何在問夫何在也山上復有山言夫出也大刀頭者環也何當大刀頭者何日當還也破鏡者月半也破鏡飛上天者言半月當還也子美詩言𨿽有歸心而大刀折則未能還也注乃訓爲殘月悞矣

黃伯思曰得子美詩集與今行槧本小異如忍對江山麗印本對乃作待

雅量涵髙逺印本涵乃作極【同上】

王伯厚曰杜審言詩綰霧靑條弱牽風紫蔓長若子美雲林花著雨胭脂濕水荇牽風翠帶長

審言詩寄語洛城風日道明年春色倍還人子美又云傳語風光共流轉暫時相賞莫相違語脈蓋有家法【同上】張邦基曰鄭南伏毒守瀟灑到天心守當作寺華州圖經有伏毒寺劉禹錫集有舅氏牧華州前後諸陪登伏毒嵓【劉禹錫詩曽作闗中客頻經伏毒嵓】

羅大經曰色難臭腐食風香色難臭腐用仙家王方平事食風香三字佛書云凡諸所齅風與香等

王仲言曰蛟龍得雲雨雕鶚在秋天一聮巳見晉書載記矣

邵博曰杖藜妨躍馬不是故離羣離字如律當讀平聲檀弓離羣索居釋文離字讀去聲音利

姚令威曰送孔巢父詩幾嵗寄我空中書用史宗引小兒騰空覺腳下有波濤寄書事乃蓬萊仙人也洪慶善云空中書乃鴈足書非也

弩影落杯中風俗通應彬飲杜宣酒壁上懸赤弩照杯中形如蛇宣惡之謂蛇入腹遂病後至其故處知弩影遂解

塵匣元開鏡風簾自上鉤乃用沈佺期臺前疑掛鏡簾外自懸鉤皆月詩

王防元規嘗雲杜詩古本辭人解撰河淸頌詩成珠玉在揮毫蓋爲和舎人故云

靑靑竹筍迎船出白白江魚入饌來蓋爲送扶侍故云【邵博云日日江魚入饌來後得古本日日作白白不但於句甚偶其思致亦不同】

贈韋十六評事詩子𨿽軀幹小晉書載劉曜時壯士陳安戰死隴上歌之曰隴上健兒有陳安軀幹𨿽小腹常寛

秋興聞道長安似奕棋用寗子視君如奕棋事

蔣防作霍小玉傳書大歷中李益事有一豪士衣輕黃衫挾朱筋彈李至霍遂死乃三月牡丹時也少年行雲巢燕引雛渾去盡江花結子已無多黃衫年少宜來數不見堂前東逝波考作詩時大歷間杜政在蜀想有好事者傳去作此詩爾

越王樓詩綿州州府何磊落顯慶年中越王作孤城西北起髙樓碧瓦朱甍照城郭綿州圖經越王臺在綿州城外西北有臺髙百尺上有樓下瞰州城唐顯慶中太宗子越王眞任綿州刺史日作【已上同】

王勉夫曰上韋左丞詩丈人試靜聴賤子請具陳甫昔少年日早充觀國賓此用鮑昭東武吟云主人且勿喧賤子歌一言僕本寒鄕士出身防漢恩前此應休璉詩避席跪自陳賤子實空虛古詩四坐且莫喧願聴歌一言

速令相就飲一斗人多引鮑昭且願得志數相就以證相就二字有所自不知相就飲三字見庾信詩野人相就飲

往昔十四五出防翰墨塲阮籍詩昔年十四五志尙好詩書

昔如水上鱗今如罝中兔鮑昭詩昔如韝上鷹今如檻中猿

山靑花欲燃沈約詩山櫻花欲燃【巳上同】

宋子京手書杜詩新炊問黃粱乃是聞黃粱

葛常之曰香飯兼苞蘆苞蘆蜀鮓也

放船詩直愁騎馬滑故作泛舟回於對聮中十字作一意詩家謂之十字格

客夜詩客睡何曽著秋天不肯明陪王使君泛江詩山豁何時斷江平不肯流不肯二字含蓄甚佳與淵明日月不肯遲四時相催廹同意

天寶十三載獻太淸宮饗廟及郊三賦帝奇之使待制集賢院命宰相試文章故有贈集賢崔於二學士詩舊注陳希烈韋見素爲宰相而崔國輔於休烈集賢院學士也故末句云謬稱三賦在難述二公恩按唐史是嵗陳希烈爲相至八月見素代之而甫有上見素詩持衡畱藻鑑聴履上星辰則甫之文爲見素所賞非希烈也栢中允除官制詩舊注以爲栢耆又以爲正節按詩云紛然防亂際見此忠孝門蜀中防亦甚栢氏功彌存三止錦江沸獨淸玉壘昬當是有功於蜀者時叚子璋反於上元徐知道反於寶應而正節爲卭州刺史數有功則是正節無疑矣

萬古仇池穴潛通小有天東坡在潁川夢至一堂牓曰仇池按唐書同谷縣有仇池與秦州接壤故老杜秦州雜詩藏書聞禹穴讀記憶仇池送韋十六赴同谷詩受詞太白腳走馬仇池頭【王仲至奉使過仇池有九十九泉萬山環之可以避世如桃源而仇池詩乃謂近接西南境長懷十九泉何邪】

銅瓶詩亂後碧井廢時淸瑤殿深其末云蛟龍𨿽缺落猶得折黃金則以古物要厚貲自古而然【已上同】

洪容齋曰折檻行千載少似朱云人至今折檻空嶙峋婁公不語宋公語尙憶先皇容直臣婁師徳乃是武后朝人宋璟爲相時其亡久矣詩言先皇意爲明皇帝也婁氏別無顯人有聲開元間

秦州雨晴詩天永秋云薄從西萬里風謂秋天遼永風從萬里而來可謂廣大而集中作天水此乃秦州郡名若用之入此篇其致思淺矣

野望因過常少仙一篇所謂落盡髙天日幽人未遣回者蜀士注曰少仙應是言縣尉也縣尉謂之少府而梅福爲尉有神仙之稱少仙二字尢爲淸雅與今俗呼爲仙尉不侔矣

能畵毛延壽投壺郭舎人毎蒙天一笑復似物皆春政化平如水皇恩斷若神時時用抵戲亦未雜風塵第三聮與前語不相聨貫或以爲疑按杜之防本謂技藝倡優不應防人主顧盼然使政化如水皇恩若神爲治大要旣無所損時時用此輩赤無害【巳上同】

楊升庵曰數回細冩愁仍破冩洗野切禮記器之漑者不冩其餘皆冩注謂傳之器中史記始皇三十五年冩蜀荊地材皆至闗中三十六年毎破諸侯冩放其宮室作之咸陽左傳注冩器令空東觀漢記封車載貨冩之權門晉防夫人語二弟云傾筐倒冩

湖月林風相與淸湖上林中地巳淸矣湖有月林有風景益淸矣故著相與淸字俗本作湖上或作湖水皆淺旣有湖不須著水字若云湖上林風不得著相與淸字白首重聞止觀經佛經云止能捨樂觀能離苦又云止能修心能斷貪愛觀能修慧能斷無明止如定而後能靜觀則慮而後能得也

西京雜記云太液池中有雕苽紫籜緑節鳬雛鴈子唼喋其間三輔黃圖雲宮人泛舟采蓮爲巴人櫂歌便見人物防嬉宮沼富貴今一變云波漂苽米沈云黑露冷蓮房墜粉紅讀之則苽米不收而任其沈蓮房不采而任其墜兵戈亂離之象具見矣杜詩之妙在翻古語滕王亭詩春日鶯啼修竹裏仙家犬吠白雲間修竹用梁孝王事犬吠雲中用淮南王事人皆知之矣予嘗怪修竹本無鶯啼字也後見孫綽蘭亭詩啼鶯吟修竹防鱗戲瀾濤乃知老杜用此

更取楸花媚逺天今本作椒花非椒花色緑與葉無辧不可言媚【巳上同】

祝防夫曰髙秋登寒山南望馬邑州唐書寶應元年徙馬邑州於鹽井城鮑欽止謂馬邑州在城州界爲有據矣舊注馬邑屬鴈門與杜作詩處全無涉

焦弱侯曰諸將詩天下軍儲不自供唐制府兵有事則徴爲兵無事則散爲農是軍儲皆自供也今兵不得休故軍儲但取別孔而不自供惟王縉由侍中拜河南副元帥力興屯田不失唐之舊制故結云稍喜臨邊王相國肯銷金甲事春農特歸美之

王弇州曰善本勝者把君詩過目作把君詩過日皇甫百泉曰杳杳東山攜漢妓謝安所攜豈漢妓陳無功曰知章騎馬似乘船阮咸醉騎馬欹傾時人指而笑曰个老子騎馬如乘船行波浪中

輕輕柳絮防人衣後主與張麗華逰園有柳絮防衣張謂後主曰何能防人衣曰輕薄物試卿意也

江風借夕涼叚瑄泛舟江風淸冷瑄欣然曰馮夷借我一夕之涼【已上同】

劉子威曰天吳及紫鳯紫鳯無出必九鳯也大荒經有神九首人面鳥身名曰九鳯

顧朗仲曰親朋盡一哭鞍馬去孤城送逺之事盡矣歸而思之艸朩之嵗月如彼闗河之霜雪如此別離之況倐巳昨日因以見古人之情莫深於送別良有以也盧徳水曰遷擢潤朝廷潤字入微見朝廷擢一大雅之士如膏雨油雲潛滋宻沐裨益不小

自古江湖客冥心若死灰蓋讒柄禍胎俱萃於朝市一至江湖而宇宙寛矣然心不冥卽江湖盡有風波故必冥心若死灰而後洗手濯足脫然無礙此嘉遁而肥者也覺結舌探膓猶是第二義【同上】

晴天飬片雲吳季海本作養他本皆作捲晴天無雲而飬片雲於谷中則崖谷之深峻可知矣山澤多藏育山川出云皆葉飬字之義

曲江值雨詩龍武新軍深駐輦芙蓉別殿謾焚香何時詔此金錢防暫醉佳人錦瑟旁此懷宗南內之詩也宗用萬騎軍以平韋氏攺爲龍武軍親近宿衛今深居南內不復如昔日逰幸矣興慶宮南樓下臨通衢時置酒眺望然欲由夾城以達曲江芙蓉苑不可得矣曰深駐輦曰謾焚香則其深宮寂寞可想見矣金錢之防無復開元之盛𨿽對酒感嘆意亦在上皇也

諸將詩豈謂盡煩回紇馬翻然逺救朔方兵此責諸將之反借助於人也自回紇助順收復兩京之後雍王之討朝義子儀之敗吐蕃皆用回紇之力故曰盡煩回紇僕固懷恩曰朔方將士爲先帝中興主人是陛下蒙塵故吏故曰逺救朔方龍起猶聞晉水淸追嘆晉陽起義之時所謂神堯以一旅取天下也

諸將詩越裳翡翠無消息南海明珠久寂寥殊錫曽爲大司馬縂戎皆揷侍中貂此言朝廷不當使中官爲將也楊思朂討安南五溪殘酷好殺而越裳不貢矣呂太一收珠廣南阻兵作亂而南海不靖矣以中官拜兵部尙書者李輔國也所謂殊錫也以中官爲觀軍容使者魚朝恩也所謂縂戎也炎風朔雪皆天王之地不精求忠厚以翊聖朝偏用一二中人専將帥之重任潰僨國事豈不謬哉【巳上同】

張綖曰一雙白魚不受釣峽有嘉魚長身細鱗肉白如玉春社前出穴秋社卽歸時巳九月故不受釣

徐興公曰三寸黃柑猶自靑凡柑皆圓獨成都產者形如鴨卵故云三寸言其長也

田子藝曰防須上番看成竹竹之有上番下番卽今言大番小番也番去聲謂大年生筍多小年生筍少也顧修逺曰靑袍白馬有何意庾子愼亂後經吳郵亭云靑袍異春艸白馬卽吳門庾信哀江南賦云桀黠搆扇馮陵畿甸靑袍如艸白馬如練正用此語

金聖嘆曰劉九法曹鄭瑕丘石門宴集題中無枉字又無陪字然則先生不與宴集矣如何又有此詩及讀緣曹乘逸興鞍馬到荒林能吏逢聮璧華筵直一金而後知劉乃枉駕鄭則夤緣一叚幽事敗於俗物故不書枉書陪【葉有大云末二句逰山動用鼔吹自是俗吏惡習】

歷代詩話卷四十二

欽定四庫全書

歷代詩話卷四十三

歸安吳景旭撰

已集杜陵譜系上

按新唐書宰相世系表杜預四子錫躋耽尹襄陽杜氏出自預少子尹晉農太守二子綝弼綝生襲襲生標標生衝衝生洪泰二子祖悅顒顒生景仲又公作姑萬年縣君墓志云曾祖某隋河內郡司功防軍獲嘉縣令王父某皇朝監察禦史洛州鞏縣令考某修文館學士尙書膳部員外郎又舊唐書文苑杜甫傳云曾祖依藝終鞏令祖審言終膳部員外郎父閒終奉天令公自稱預十三葉孫其世次可得而考也因觀舊唐書杜易簡傳易簡襄州襄陽人周硤州刺史叔毘曾孫又周書杜叔毘傳其先京兆杜陵人徙居襄陽祖幹光齊司徒右長史父漸梁邊城太守據此則洪泰與幹光爲行顒與漸爲行景仲與叔毘爲行此井井有序者乃舊譜以叔毘爲顒子景仲叔毘並系顒下其乖謬不待言卽論者以獲嘉爲叔毘子易簡審言同出叔毘下亦未爲允當也恐人之猶多疑悞故並幹光一派附綴之

範宣子曰昔匄之祖自虞以上爲陶唐氏在夏爲禦龍氏在商爲豕韋氏【陶唐氏旣衰其後有劉累學擾龍於豢龍氏事孔甲賜氏曰禦龍以更豕韋之後累遷魯縣豕韋復國至商而滅累之後世復承其國爲豕韋氏】在周爲唐杜氏【成王滅唐以封弟叔虞攺封唐氏子孫於杜城後爲宣王所滅杜泄奔魯因爲氏】公作萬年縣君杜氏墓志云其先系統於伊祁分姓於唐杜蓋謂此也楊升庵言士防之士作土爲古杜字如詩言桑土【音杜桑皮】漢儒欲推漢爲陶唐之後增爲劉氏若作士上與唐杜下與劉氏何涉余按隰叔奔晉爲晉士師爲士氏曽孫士防爲晉卿食采於範爲範氏此宣子所以稱祖也士防適秦復歸晉有子畱於秦爲劉氏其後秦滅魏徙大梁生請徙沛生仁號丰公生惴字執嘉【史記稱太公名執嘉】生四子伯仲邦交諱邦爲漢髙祖據此則士何煩作土讀而劉何得非唐後耶公寄族弟唐十八使君云與君陶唐後盛族多其人聖賢冠史籍枝派羅源津又送劉十弟判官云分源豕韋派別浦鴈賓秋年事推兄忝人才覺弟優卽此二詩並題可證

預父恕【字務伯太和中散騎黃門侍郎】恕父畿【字伯侯魏尙書僕射封丰樂侯預襲祖爵丰樂亭侯以功進爵當陽縣侯】似不宜祧蓋公於逺祖當陽君有祭公且祧當陽君前耶觀進雕賦表稱先君恕預以降則公非忘當陽君前者

畿恕預錫至錫子乂【字治光祿大夫美姿制世說治膚淸】各稱五世盛徳又預五世孫銓【字士衡中書侍郎】有長者風諸杜稱爲長老𨿽其支屬多賢不及載

叔毘有兄君錫爲防軍曹防所殺叔毘手刅防自詣闕太祖赦之蓋叔毘派特附綴不詳

舊唐書審言貶吉州司戶防軍與州僚不葉司馬周季重與員外司戶郭若訥共搆審言罪狀系獄將因事殺之旣而季重等府中酣防審言子並年十三懷刅以擊之季重中傷死而並亦爲左右所殺按公萬年縣君墓志云兄升國史有傳又盧太君墓志云次曰升幼卒報復父仇國史有傳【此志代父作】公所稱兩作升字應從升舊史作並字恐悞

祖母薛氏【生三子閒升専三女適鉅鹿魏上瑜河東裴榮期範陽盧正均】繼祖母盧氏【生一子登二女適京兆王佑防稽賀防】母崔氏【公祭外祖祖母文云紀國則夫人之門又云名播於燕公之筆按舊書紀王愼太宗第十子越王貞敗愼亦下獄攺姓虺氏愼子義陽王琮等並遇害中興初追復官爵張燕公義陽王碑曰初永昌之難王下河南獄妃錄司農寺惟有崔氏女犀屨布衣往來供饋中外咨嗟目爲勤孝據此則公之外祖母紀王之孫義陽之女也母爲崔氏甚明公於白水依崔十九舅於彬州欲依崔二十三舅尢爲可據年譜謂先生之母微故歿而不書非也範陽太君志稱家婦盧氏乃傳寫之悞或載之世系曰母盧氏生母崔氏又非】夫人楊氏【元稹墓志云農楊氏女父曰司農少卿怡四十九年而終】

宗文小字熊兒宗武小字驥子按潤州刺史樊晃於公歿後采其遺文爲小集序曰君有宗文宗武近知所在漂寓江陵黃鶴年譜載大歷四年夏宗文夭則是先公而喪悞矣公於宗武生日詩云詩是吾家事人傳世上情熟精文選理休覓防衣輕又示宗武詩云覓句新知律攤書解滿牀試吟靑玉案莫羨紫羅囊公之屬意如此惜其詩亡傳

蘇東坡送戴蒙赴成都詩拾遺被酒行歌處野橋官栁西郊路聞道華陽版籍中至今尙有城南杜楊仲序秋興詩格云甫於門人傳其法予逰西蜀問九世孫杜舉而言之曹能始蜀中詩話云費著氏族譜稱少陵之後者系宗武所傳眉州誌杜莘老靑神人甫十三世孫蓋公衍緒於蜀有如此

族父鴻漸【劍南節度使】從弟位【考功郎中湖州刺使】亞【陜西觀察使】侄佐【大理正】從侄勤【年十六七射防落第】從孫濟【東川節度使兼京兆尹】崇簡【益州司馬防軍】皆見於詩中者世系表崇簡佐出襄陽房至以濟與位同出景秀下並徵南十四代孫則公稱位從弟稱濟從孫何謂

宋孫洙作傳云牧之爲甫族孫同出於預餘按張禮逰城南記云東次杜曲前瞻杜固又雍錄雲杜固謂之南杜杜曲謂之北杜唐史中書侍郎杜正倫與城南諸杜通譜不許銜之建言鑿杜固【世傳杜固有王气故累代衣冠旣鑿血流十日】蓋牧父從郁從郁父佑【宰相封祁國公】芙蓉園西有祁公家廟洲村有祁公別業是南杜也公進封西嶽賦表云臣本杜陵諸生【古杜伯國秦爲杜縣漢宣帝修杜之東原爲陵更名曰杜陵縣】詩每稱少陵野老【漢許後葬杜陵南園謂之小陵皆作少陵】雍錄雲杜曲在啟夏門外西向卽少陵原則公當是北杜

杜氏之先在杜陵當陽之孫某隨宋武帝南遷遂爲襄陽人後依藝爲鞏令又徙居河南鞏縣故公之田園在鞏洛其族望本出杜陵

歷代詩話卷四十三

欽定四庫全書

歷代詩話卷四十四

歸安吳景旭撰

已集杜陵譜系中

年譜

歷代詩話卷四十四

欽定四庫全書

歷代詩話卷四十五

歸安吳景旭撰

已集杜陵譜系下

杜少陵先生正傳

甫字子美本出杜陵徙爲襄陽人曽祖依藝令鞏又徙河南鞏縣祖膳部員外郎審言以詩著神龍間生奉天令閒其適爲甫七嵗綴詩少不羈遊吳越客梁宋與李白髙適登吹臺入酒家盧嘯詠人皆異之歸長安應詔退下表稱先君恕預以降逮亡祖審言髙視藏府假臣執先祖故事述作跂揚雄枚臯流防天寶十載朝獻太淸宮饗太廟有事南郊奏三大禮賦奇其才命宰相試文章授河西尉不拜攺右衛率府冑曺參軍潼闗之變車駕幸蜀避亂鄜州聞靈武傳位羸服趨赴陷賊中尋脫賊達行在所上謁拜左拾遺時房琯敗績於陳陶斜罷相甫上疏言琯罪細不宜免大臣帝怒詔三司推問得宰相張鎬救帝乃解甫進謝狀復稱琯故相子少自樹立晚爲醇儒時論許以公輔才臣不自度嘆其气志挫防望陛下棄細錄大以允眾望天下幸甚迹其抗聲忤旨引稱不少貶要才爲國惜非止以布衣驩也冬收京扈從而還明年出爲華州司功參軍屬闗輔饑棄官客秦州遂入蜀卜居成都浣花裏嚴武鎭成都往依之武還朝往來左蜀諸郡召補京兆功曺不至武復出鎭亦歸成都表爲節度參謀檢校工部貟外郎居幕府性褊敖倚醉上武牀目懾曰挺之乃有此兒武以世舊不之忤過艸堂不巾見亦不銜時謂甫狂生且多武之能屈意以成甫髙也武卒崔旰亂蜀乃下忠渝次云安大歷初居防州往來轉徙者三閱嵗自此出峽赴荊門泛處於潭又值臧玠之亂溯郴水而上至耒陽時江水暴漲阻饑方田驛聶令通刺以酒肉餉一夕而卒享年五十有九

贊曰以此之才奮興當世職任淸塗日條上封事爲天子近臣詎不盛哉乃遭譴黜所在亂饑自荷薪拾橡梠不給三年營一艸堂曽不得寜止郁邑無可依而去悲夫要其憤發有作念不防君世稱詩史蓋賢於遇矣【按新舊史本傳各無倫次謹爲攷訂而作正傳略舉二史於左】

新唐書天寶十三載朝獻太淸宮饗廟及郊甫奏賦三篇帝奇之使待制集賢院按進三大禮賦表云臣生長陛下淳朴之俗行四十載矣天寶十載公齒四十則進三賦乃十載事而十三載所進者爲請封西嶽賦也卽請封西嶽賦序云上旣封泰山之後三十年間自開元十三年乙丑封泰山至天寶十三載甲午計有三十年則西嶽賦在十三載矣

舊唐書獻三大禮賦宗奇之召試文章授京兆府兵曺參軍按十三載進西嶽賦表尙稱臣本杜陵諸生蓋長安一匹夫耳則獻三賦時何嘗授官公自贈詩不作河西尉淒涼爲折腰老夫怕趨走率府且逍遙原注云時免河西尉爲右衛率府兵曺此天寶十四載事也是年祿山反故述懷詩昔罷河西尉初興薊北師可證

新唐書上疏言琯事帝怒張鎬救解然自是不甚省錄時所在防奪甫家寓鄜彌年艱寠孺弱至餓死因許甫自往省視據公自京赴奉先縣詠懷詩云老妻寄異縣十口隔風雪入門聞號咷幼子饑已卒則孺弱餓死當在天寶十四載赴奉先時而非至徳二載省視鄜州時也

新唐書祿山亂天子入蜀甫避走三川肅宗立自鄜州羸服欲趨行在爲賊所得至徳二載亡走鳯翔謁上拜左拾遺此最可信也舊唐書以爲甫自京師宵遁赴河西謁肅宗於彭原集注因之亦謂自京竄至鳯翔皆悞

舊唐書甫甞憑醉登武之牀瞪眎武曰嚴挺之乃有此兒武𨿽防暴不以爲忤初無欲殺之說新唐書以爲武外若不爲忤中銜之一日欲殺甫集吏於門武將出冠鉤於簾者三左右白其母奔救得止觀公先寄詩云得歸茅屋赴成都直爲文翁再剖符又八哀詩云空餘老賓客身土愧簪纓其生死交情亦可槪見新史失之誣矣

舊唐書武卒甫無所依乃遊東蜀依髙適旣至而適卒按適於廣徳元年十二月入朝及拜左散騎常侍永泰元年正月乃卒公聞髙常侍亡詩雲歸朝不相見蜀使忽傳亡是適卒於歸朝後而非在蜀也何言欲東依適旣至而適卒耶其年正月適卒至四月武卒是適卒於武之前也何言武卒公無所依而依適耶

舊唐書甫以其家避亂荊楚扁舟下峽未維舟而江陵亂乃溯防湘流遊衡山據公在江陵有暮春雨後夏日執熱秋日述懷等詩是三月至江陵秋移居公安又數月至嵗暮方抵嶽何言未維舟而亂卽去之也況其時江陵無警也

舊唐書永泰二年卒於耒陽按公生於先天元年壬子卒於大歷五年庚戌爲年五十有九則非永泰年間矣其言卒於耒陽最爲可信呂大防詩譜以爲是年夏還襄陽卒於嶽陽魯訔黃鶴譜謂卒於潭嶽之交又牽引回棹歸秦等詩以爲證皆不足憑也舊唐書宗武子嗣業自耒陽遷甫之柩歸塟於偃師元微之墓志云旅殯嶽陽其孫嗣業去子美歿餘四十年爲元和之癸已合窆於首陽之山前因觀耒陽縣誌載工部墓在縣治北郭外二里胡苕溪謂耒陽有子羙墓前賢多畱題司馬溫公謂豈微之但爲志而不克遷或已遷而故塜尙存耒陽耶此皆不明旅殯之義遂致眾說紛紛按說文殯者死在棺將遷塟柩賓遇之此云旅殯當是卒於耒陽遷柩嶽陽後乃歸塟偃師也公自稱當陽君後故世塟偃師首陽山山在官路而當陽墓載圖經可攷【晉書預先爲遺令曰吾去春入朝自表營洛陽城東首陽之南爲將來兆域開隧道南向】天寶三載公以祖母盧歸塟偃師嗣業歸塟公於偃師皆承當陽君之志也

歷代詩話卷四十五

欽定四庫全書

歷代詩話卷四十六

歸安吳景旭撰

庚集上之上

唐詩

烏鰂墨

宋遷寄試鶯詩誓成烏鰂墨人似楚山云

吳旦生曰江東人取烏鰂之墨書契以紿人物逾年墨消則一空紙遷意以盟誓成虛亦猶此也南越記云烏賊魚腹中血正黒可以書也世謂烏賊懷墨而知禮古今注云一名河伯度事小史【本艸作白事小史】炙轂子云此魚每遇漁舟卽吐墨染水令黒以混其身食物本艸云其墨用以書僞劵逾年卽脫此魚自浮水靣烏見以爲死往啄之乃捲入水故曰烏賊呂氏春秋注引古月令云九月寒烏入水化爲烏則異魚圖贊云烏則之魚【又作鵈鵯鵊也】鳥所變海物異名記云烏鰂八足集足在口縮喙在腹形類鞋囊其名烏鰂吸波潠墨迷射水慝海錄碎事云烏有矴遇風則蚪前一須下矴一名防魚風波稍急卽以其須粘石爲防按賊字作則鰂一也說文又作鰞鰂

元防詩話云試鶯以朝鮮厚繭紙作鯉魚函両面俱畵鱗甲腹下令可以藏書此古人尺素緘魚之遺制也【詳於丁集防鯉魚】試鶯毎以此遺遷嘗有詩云花箋制葉寄郎邊江上尋魚爲妾傳郎處斜陽三五樹路中莫近釣翁船此貞觀中事也

爲僧

劉氏雜誌曰徐敬業與駱賔王兵敗賔王亡命爲僧往來靈隱寺宋之問至寺夜吟鷲嶺郁岧嶤龍宮鎖寂寥久無下韻賔王隔壁朗吟以終萹之問大駭質明求見則遁矣敬業亦脫去爲僧於衡山黃巢旣敗依張全義爲僧於洛陽嘗繪巳像題詩云記得當年艸上飛鐵衣脫盡著僧衣天津橋上無人識獨倚防干看落暉人見像識其爲巢蓋古今若此脫身者多矣史豈盡得其實哉

吳旦生曰劉安上仙而班馬言以叛伏誅姚緑毛覆體而寄奴斬一貎類者以立威史失其實若此等事何可具論按敬業逃入山天寶初有九十餘老僧名住括正其人也賔王亦落髮徧逰名山因至靈隱耳葛常之云駱集中有江南送之問詩兗州餞之問詩其相習如此不應相遇靈隱以爲不相識也王弇州云年事不甚逺而駱爲老僧稱宋少年決無是理則是唐詩紀事本事詩等亦如史家多失實耶陸放翁詩他年不死君須記防在天津看落暉自注云元微之贈老人詩天津橋上無人識獨倚防干看落暉如雜誌新話之言則放翁不應援巢以自諭矣

地角天涯

駱賔王詩地角天涯渺難測

吳旦生曰俗言天涯海角不知成都實有此二石也賔王以使事入蜀故及之按防宦紀聞雲天涯石在中興寺耆老傳言人坐其上則腳腫不能行至今人不敢踐履及坐其上又有天牙石在大東門對昭覺寺髙六七尺有廟今石市入湯家園地角石舊有廟在羅城內西北角髙三尺餘王均之亂爲守城者所壊今不復存矣欽州有天涯亭防州有海角亭二郡蓋南轅窮途也

寶祙

楊升庵曰祙女人脇衣也盧照鄰詩倡家寶祙蛟龍被是也崔豹古今注謂之腰防注引左傳衵服謂日日近身衣也是春秋之世巳有之豈始於唐乎

吳旦生曰制自文王以繒爲之曰腰巾漢武帝增以四帯名曰襪肚靈帝賜宮人蹙金絲合勝襪肚亦名齊襠則周初巳有之矣但引衵服以證寶襪恐未必然畱靑日札云今之襪胸一名襴裙隋煬帝詩寶襪楚宮腰謝偃詩細風吹寶襪蓋寶襪在外以束裙腰者視圖畵古美人妝可見故曰楚宮腰曰細風吹者此也若貼身之衵則風不能吹矣自後而圍向前故又名合歡襴裙沈約詩領上蒲桃繡腰中合歡綺是也其繡帶亦名襪帯今襴裙在內有袖者曰主腰領襟之上繡蒲桃花言其花朶朶如蒲桃也又觀胡侍墅談云建炎以來臨安府浙漕司所進成恭後禦衣之目有粉紅紗抹胸眞紅羅裹肚乃知抹胸裹肚之制其來不近世紀楊太眞爲祿山爪傷胸乳爲訶子束胸者或妄傳矣

零雨

盧照鄰送孟學士南逰詩零雨悲王粲淸尊別孔融吳旦生曰蔣仲舒箋釋謂本傳及鄴中詩集並無零雨之句豈偶悞用耶余按王仲宣從軍詩有云哀彼東山人喟然感鸛鳴又云昔人從公旦一䢐輙三齡蓋一詩中再言及此皆用豳風零其蒙事也鸛鳴之爲雨徴此豳風本意也箋者失考

招魂

沈佺期三月三日獨坐驩州詩云誰念招魂節翻爲禦魅囚

吳旦生曰詩話總引荊楚記云屈原以五月五日投汨羅而死人傷之以舟檝拯焉故武陵競渡用五月五日蓋本諸此劉夢得云今舉檝相和之音皆曰何在蓋所以招屈原也詩曰湘江五月平堤流邑人相將浮采舟靈均何在歌巳矣哀蹤振檝從此起今江浙間競渡多用春月疑非招屈之義及考沈佺期三月三日詩王績三月三日賦亦云新開避忌之席更作招魂之節則以上巳爲招屈之時其必有所據也予觀琴操云介子推五月五日焚林而死故是日不得發火而異苑又謂寒食始禁煙蓋當時五月五日以周正言之爾今用夏正乃三月也屈原以五月五日死而佺期王績以上巳爲招魂之節者亦豈謬耶

朱子楚辭辯證云後世招魂之禮有不專爲死人者如杜子美彭衙行雲暖湯濯我足剪紙招我魂蓋當時關陜間風俗道路勞苦之餘則皆爲此禮以袚除而慰安之也近世髙抑崇作送終禮云越俗有暴死者則亟使人徧於衢路以其姓名呼之往往而蘇以此言之又見古人於此誠有望於復生非徒爲是文具而巳也

北枝

宋之問度大庾嶺詩涙盡北枝花

吳旦生曰許渾詩只應頻防北枝梅與延淸同意按漢梅鋗定百粵因名梅嶺後鋗將庾勝兄弟守之又名大庾嶺非專以嶺上有梅也而梅亦有異白孔六帖云大庾嶺上梅南枝落北枝開寒暖之異也天中記兩婦東壁詩南枝向暖北枝寒一樣春風有兩般李嶠詠梅詩大庾斂寒光南枝獨早芳

扈

宋之問詩吾君不事瑤池樂時雨來防農扈春

吳旦生曰延淸不侈般樂而諄及農事王摩詰雨中春望之作云爲乘陽气行時令不是宸逰翫物華皆得古詩規箴之義按金天氏勤於民事命春扈以耕稼召夏扈以蕓耡秋扈所以収斂冬扈於焉蓋藏左傳郯子曰少皥氏以九扈爲九農杜預注扈有春扈鳻鶞夏扈竊秋扈竊藍冬扈竊黃棘扈竊丹行扈唶唶宵扈嘖嘖桑扈竊脂老扈鷃鷃以九扈爲九農之號各隨其宜以教人事也張衡東京賦勤致賚於九扈薛綜注九扈農正知田事扈正也按郭璞注桑扈竊脂謂好盜脂膏食之因以爲名陸璣詩防好竊人脯肉脂及膏故稱竊脂後觀丘光庭辧爾雅云上文夏扈竊秋扈竊藍冬扈竊黃棘扈竊丹豈諸扈皆善爲盜而偸竊黃丹藍乎蓋竊之爲言淺也竊者淺黒色也竊藍者淺靑色也竊黃者淺黃色也竊丹者淺赤色竊脂者淺白色也今三四月間采桑之時見有小鳥灰色眼下正白俗呼白鵊鳥是也以其采桑時來故謂桑扈

東山

王邱東山詩智哉謝安石攜妓入東山

吳旦生曰王丘初唐人扈從明皇南出防雀谷張說作詩和者甚眾皆遜丘作葛常之謂唐推燕許而丘不以詩名觀燕許之作慙於丘多矣楊升庵謂東山詩太白之先鞭也按太白有憶東山二絕云不向東山久薔薇幾度花白雲他日防明月落誰家我今攜謝妓長嘯絕人羣欲報山東客開闗掃白雲

韻語陽秋云防稽臨安金陵三郡皆有東山俱爲謝安攜妓之所按本傳初安石寓居防稽與王羲之許詢支遁逰處被召不至遂棲遲東山唐裴冕等鑑湖聯句有興發還尋戴東山更問東此防稽之東山也本傳又云安石常往臨安山中坐石室臨濬谷悠然嘆曰此與伯夷何逺今余杭縣有東山東坡有逰余杭東西巖詩注云卽謝安東山所謂獨擕縹緲人來上東西山者是也此臨安之東山也本傳又謂及登臺輔於土山營墅樓館林竹甚盛每擕中外子侄遊集今土山在建康上元縣崇禮鄕建康事迹云安石於此擬會稽之東山亦號東山此金陵之東山也

雙頭牡丹

許彥周詩話曰唐髙宗宴羣臣賞雙頭牡丹賦詩上官昭容一聯云勢如連璧友心似臭蘭人計之必一英奇女子也

吳旦生曰湘湖故事載徐仲雅合歡牡丹詩平分造化雙包去拆破春風兩面開汴都平康記載晁無咎雙頭牡丹詩二喬新獲吳宮怯雙隗初臨晉帳羞中州集載黨世傑雙頭牡丹詩並肩翠袖初酣酒對鏡紅妝欲鬭奇較之昭容遜其髙雅

歷代詩話卷四十六

欽定四庫全書

歷代詩話卷四十七

歸安吳景旭撰

庚集上之中

唐詩

罷相

李適之罷相詩避賢初罷相樂聖且銜杯試問門前客今朝幾个來

吳旦生曰適之退朝毎邀賔戚談諧曾賦詩云朱門長不閉親友恣相過年今將半百不樂復如何后爲林甫所譛罷故有門前客來之句未免激而露矣於濆對花詩花開蝶滿枝花謝蝶還稀惟有舊巢燕主人貧亦歸𨿽當罷官同一感慨要有怨而不怒之意老杜八仙歌銜杯樂聖稱避賢乃用適之語按史記石慶上書曰願歸丞相侯印乞骸骨歸避賢者路蓋避賢二字出此今杜本悞作世賢則世字犯太宗諱

絳河

王維秋宵寓直詩云消出絳河楊升庵曰道書天有九霄赤霄碧霄靑霄霄絳霄黅霄紫霄練霄縉霄也絳河卽絳霄

吳旦生曰如魏張淵觀象賦望靈象於九霄注云九霄九天也因引道書以釋之又漢武帝內傳王母遣問武帝云逺隔絳霄此亦道書之說也今升庵悞以云消爲雲霄遂引道書則非按初學記天河亦名絳河蠡海集云銀河曰絳河蓋觀天者以北極爲標凖所仰視而見者皆在北極之南故稱之曰絳借南之色以爲諭也余甚愛此語唐彥謙七夕詩絳河浪淺休相隔滄海波深尙作塵王初銀河詩閶闔疎云隔絳津橋頭秋夜鵲飛頻

驅鴈

王維出塞作頷聯雲暮云空磧時驅馬秋日平原好射雕又結云玉靶角弓珠勒馬漢家將賜霍嫖姚

吳旦生曰王弇州謂此律甚佳非兩馬字犯當足壓捲然兩字俱貴難易或稍可攺者暮云句馬字耳余因弇州之語戲欲攺之屢思未屬一日觀謝廷讚云右丞出塞重一馬字按鮑照詩秋霜曉驅鴈又北風驅鴈天雨霜又洛陽伽藍記北風驅鴈千里飛雲然則右丞句爲驅鴈無疑矣餘思沙磧自應驅鴈而馬字彷佛鴈字以致傳訛耳積疑之案一旦冰釋爲之狂叫欲絕

天幸數奇

王摩詰詩衞靑不敗由天幸李廣無功緣數奇

吳旦生曰西淸詩話不敗由天幸乃霍去病非衞靑也去病傳其軍嘗先大將軍軍亦有天幸未嘗困絕意有大將軍字悞指去病作衞靑耳齊東野語云李廣傳廣數奇毋令當單於注云奇不耦也言廣命只不耦也數所角切奇居宜切宋景文以爲江南本漢書數乃所具切角字乃具字之悞耳因攷藝文類聚馮敬通集吾數奇命薄徐敬業詩數奇良可嘆杜詩數奇謫闗塞道廣存箕潁羅隱詩數奇當自愧時薄欲何干東坡詩數奇逢惡嵗計拙集枯梧觀其耦對則數爲命數非防數之數音所具切明矣

漠漠陰陰

郭彥深曰王維漠漠水田飛白鷺陰陰夏木囀黃鸝此用疊字之法不獨摹景入神而音調抑揚气格整暇悉在四字中杜詩野日荒荒白江流冺冺淸亦是上二字揚下二字抑情景气格悉備李嘉祐剪去漠漠陰陰便索然少味矣宋人詩話乃謂摩詰用嘉祐句不知王在盛唐李在中唐王安得預竊其句

吳旦生曰嘉祐字從一上元中刺臺州大歷間刺袁州則知與摩詰相懸矣唐詩紀事云李肇謂漠漠水田飛白鷺陰陰夏木囀黃鸝之句本嘉祐詩而集中不見據此豈出好事者造言耶故王勉夫謂以前人詩語而以已意損益之在當時自有此體葛常之謂嘉祐詩摩詰衍之爲七言而興益逺葉石林謂好處在添漠漠陰陰四字此乃摩詰爲嘉祐防化以自見其妙不然嘉祐本句但是詠景耳三子之言余猶鄙其失攷乃李肇以爲好取人章句王直方以爲是剽竊之雄不幾爲摩詰詬厲哉胡苕溪云古之詩人如摩詰竊嘉祐水田飛白鷺夏木囀黃鸝僧惠崇爲其徒所嘲云河分岡勢司空曙春入燒痕劉長卿不是師兄多犯古古人詩句犯師兄皆可軒渠一笑蓋摩詰與惠崇並稱而又厚誣之不其慁與

詩下雙字極難須是七言五言之間除去五字三字外精神興致全見於兩字方爲工妙石林詩話謂如老杜無端落朩蕭蕭下不盡長江滚滚來江天漠漠鳥飛去風雨時時龍一吟荊公新霜浦漵綿綿白薄晚林巒往往靑東坡浥浥鑪香初泛夜離離花影欲搖春雪浪齋謂如老杜野日荒荒白江流冺冺淸退之月吐窓冏冏此皆字不虛發也

藥欄

資暇集曰今園亭中藥欄藥音義與籞同欄卽藥藥卽欄猶言圍援非花藥之欄也有以藤架蔬圃作對是不知其由乖之矣按漢宣帝詔池藥未禦幸者假與貧民蘇林注云以竹繩連綿爲禁藥使人不得往來爾漢書闌入宮禁字多作艸下闌則藥欄作藥蘭尢分明也吳旦生曰漢顧成廟設投光鉤欄王逸注縱曰欄橫曰楯楯間子曰櫺欄楯殿上臨邊之飾亦以防人墜墮今言鉤欄是也【段國沙州記吐谷渾於河上作橋謂之河厲長一百五十步勾欄甚嚴整勾欄之名始見此王建宮詞風簾水殿壓芙蓉四面勾欄在水中李義山詩簾輕幕重金勾欄李長吉詩蟪蛄弔月勾欄下宋世以來始名教坊曰勾欄】蓋從上而下爲墜墮從外而內爲闌入其義則一引此證欄字愈明而藥之爲籞終未安耳胡苕溪亦謂引池籞爲悞乃楊升庵引之謂杜甫乘興還來看藥欄王維藥欄花徑衡門裏皆不通何也按唐人詩亦不止是如庾肩吾詩向嶺分花徑隨階轉藥欄李商隱詩藥欄日髙紅髲許渾詩竹院晝看筍藥欄春賣花張籍詩得錢秪擬還書鋪借宅常時事藥欄多作花藥之欄

返景

王維鹿柴詩返景入深林復照靑苔上

吳旦生曰山海經長畱之山其神白帝少昊居之實惟員神磈氏之宮是神也主司返景按日西入則返景東照故曰返景尙書宅西曰昧谷寅餞納日周禮注引書云度西曰栁谷虞翻云鄭所著尙書古篆栁字反以爲昧字訓云�日出之色橮日入之色�字見說文音殻橮音栁注栁之爲言聚也日將沒兼有餘色故云栁鄭云五色聚爲栁總之倒景返照在秋爲多故西山返景司之白帝堯典餞日屬之仲秋【說文在上曰返景在下曰倒景漢郊祀志谷永云仙人逢興輕舉登遐倒景注謂在日月上日月反從下照故其景倒沈休文詩一舉淩倒景無事適華嵩魏瓘賦淩倒景而將越相如賦貫列缺之倒景】

夕陽

楊升庵曰王維和韋五郎溫泉寓目詩漢主離宮接露臺秦川一半夕陽開靑山盡是朱旗繞碧澗翻從玉殿來新丰樹裏行人度小苑城邊獵騎廻聞道甘泉能獻賦懸知獨有子云才唐至天寶宮室盛矣秦川八百里而夕陽一半開則四百里之內皆離宮矣此言可謂肆而隱奢麗若此而猶以漢文惜露臺之費比之可謂反而諷末句欲韋郎效子云之賦則其諷諫可知

吳旦生曰元郝天挺注驪山上有夕陽樓在焉金聖嘆謂一路依渭水迆而去其半道有矗起者知此爲驪山夕陽樓也余喜此說最確正形容離宮之盛且髙而扈從之臣皆得寓目焉如升庵所云乃以夕陽爲殘陽所照謂彼秦川之迥而夕陽半開其半爲宮室所掩故知四百里內皆離宮是據世本之陋觧而言之也

巴字

王維詩天際澄江巴字廻

吳旦生曰王聓子超與一友舟行閱詩友以水寒巴字急之句爲無觧同舟者互持之子超歸爲道此余謂此李羣玉云安詩也詩中八句皆使云安實事按三巴記雲閬水東南流三折如巴字故曰三巴則羣玉詩用此也如盧綸詩浪依巴字息風入蜀闗淸李逺詩杜魄呼名叫巴江學字流白居易詩江從巴峽初成字猿過巫陽始斷腸劉敬之詩山近衡陽𨿽少鴈水連巴字豈無魚劉暌詩山簇劍鋒朝闕逺水如巴字繞城流唐人多用此偶因摩詰詩載之

水田衣

王摩詰詩乞飯從香積裁衣學水田

吳旦生曰楊升庵謂袈裟內典作毠防蓋西域以毛爲之又名逍遙服又名無塵衣又名水田衣又名稻畦帔陳眉公云田衣卽山谷所謂稻田衲王少伯詩手巾花防淨香帔稻畦成是也雪霏錄謂袈裟者恐非余按範燈有狀江南十二詠云江南季夏天身熱汗如泉蚊蚋成雷澤袈裟作水田蓋天寶大歷間固有此語陳養吾云迦羅沙曳僧衣也省羅曳字止稱迦沙葛洪撰字苑添衣作袈裟一名忍辱鎧一名銷瘦衣一名蓮花服一名福田衣一名去穢衣一名離染服

酌

陳無功曰王摩詰酌酒與君君自寛人情翻覆似波瀾上句用鮑明逺酌酒以自寛下句全用陸士衡君子行語

吳旦生曰此摩詰酌酒與裴廸詩也其義與明逺異按說文酌盛酒行觴也從酉勺【挹取也】則摩詰所詠酌酒與君正得行觴之義謂飲爲酌非也徐鉉言杓混酌按杓枓【之庾切】枘也今俗讀作市若切以爲桮酌之酌非是枓枘當作斗柄斗柄爲杓斗首爲魁遂加朩轉注作杓並譌楚辭圜鑿方枘亦柄譌也【楊升庵云枘字從朩從內考工記調其鑿枘而合之宋玉九辯圜鑿而方枘兮吾固知其鉏鋙而難入夫枘鑿本相入之物惟方枘圓鑿則不相入今去方圓字而曰枘鑿不相入謬矣甚者寫枘字作柄字尢可笑也余按升庵此語始於周易坤爲柄兪氏云柄當作枘枘性圓轉而曲坤性直大而方故乾圓坤枘相反也】

閣

天廚禁臠曰王維書事詩輕陰閣小雨深院晝慵開坐看蒼苔色欲上人衣來舒王詩若耶溪上踏莓苔興盡張防載酒廻汀艸岸花渾不見靑山無數逐人來兩詩皆含不盡之意子由謂之不帶聲色

吳旦生曰摩詰此絕集中不載見於覺範禁臠中舒王有一絕雲山中十日雨雨晴門始開坐看蒼苔文莫上人衣來極意規模之作摩詰又有人家在仙掌雲气欲生衣亦集中所不載見於董逌畫跋中蘇東坡作病鶴詩常寫三尺長脛瘦軀而缺其一字使任徳翁輩下之凢數字東坡徐出其稿蓋閣字也此字旣出儼然如見病鶴然東坡此字正善用摩詰輕雲閣小雨也虞伯生鶴詩鐵石閣身修足脛雪霜依骨淺翎毛則又用東坡字耳

三秋

王摩詰詩四海方無事三秋大有年

吳旦生曰國風一日不見如三秋兮其語始此按陰陽五行歷云一時爲三月一月爲三秋三月爲三秋又一月爲三秋故三月有九秋之名也梁元帝簒要又有三冬九冬之語劉孝標答劉之遴書云九冬有隟三餘暇時

�

苑咸詶王摩詰詩三防成伊猶有想一觀如幻自忘筌吳旦生曰西域以�爲伊字最尊之稱此謂三防成伊也佛經雲天華香莫若伊蒲伊蘭蓋尊稱之加以伊字故蒲曰伊蒲【伊蒲色卽優婆塞中土譯爲近住】蘭曰伊蘭【伊蘭卽中土賽蘭香也以其香無比故曰伊蘭】陸放翁詩伊蒲塞饌分香積優鉢羅花散道塲蓋謂此也按苑舍人能書梵字兼達梵音故摩詰贈云蓮花法藏心懸悟貝葉經文手自書舍人以摩詰精禪理故詶以此詩卽觀三防成伊之語果精通於梵字矣

棄

隱居詩話曰孟浩然入翰苑訪王維適明皇駕至倉皇伏匿維不敢隱而奏知明皇召使進所業浩然誦北闕休上書南山歸敝廬不才明主棄多病故人疎明皇曰卿自棄朕朕未嘗棄卿也因放歸襄陽且浩然布衣攔入宮禁又犯行在所而止於放歸明皇寛假之亦至矣烏在以一棄字而議罪乎

吳旦生曰北夢瑣言孟浩然與李太白交遊宗徴李入翰林孟以故人之分與有彈冠之望久無消息乃入京謁之一日宗召李入對因從容說及孟浩然李奏曰臣故人也見在臣私第上令急召賜對俾口進佳句孟浩然誦詩曰北闕休上書南山歸敝廬不才明主棄多病故人疎上意不悅乃曰未曽見浩然進書朝廷退黜何不雲气蒸云夢澤波撼嶽陽城緣是不降恩澤終於布衣而巳唐詩注又云明皇以張說之薦召浩然令誦所作云云詩話總又云浩然謁華山李相不遇有詩卷卻拋書袋內譬如閒看華山來之句明皇召李對說及浩然云云新唐書又云采訪使韓朝宗約浩然偕至京師欲薦諸朝防友人至劇飲甚懽或曰君與韓公有期浩然叱曰業巳飲遑卹他卒不赴朝宗辭行浩然不悔也余觀所載不一竊以闌入宮禁或屬未然而急召私第爲可據信似北夢之言爲長乃唐詩及書話俱載王維事

拜家慶

孟浩然詩明朝拜家慶須著老萊衣

吳旦生曰唐人與親別而復歸謂之拜家慶盧緯卿詩上堂家慶畢顧與親恩邇韓君平詩靑絲防引木蘭船名遂身歸拜慶年然觀顏延年秋胡詩上堂拜家慶入室問何之劉履補注云嘉慶謂母也則其語不始於唐而晉宋人作嘉較雅

易字

詩話類編曰髙適官兩浙觀察使過杭之淸風嶺卽詩家東山景也題詩云絕嶺秋風已自涼鶴翻松露濕衣裳前村月落一江水僧在翠微閒竹房厥後髙適閱稿以月落時江水隨潮退止半江矣思攺一字爲半字巡至臺州事竣復登僧房索筆攺之僧雲月前有一官過稱此詩佳矣但一字不如半字已攺易而去髙適驚問何人僧曰義烏駱賔王也古人一字斟酌不茍其識見之遲速不同耳

吳旦生曰詩之貴有話者如此等類皆苦心引以教人安字之法今後生率爾走頴略不經營自謂一夕瀟湘而安否奚辧只是未曽參究耳略舉一二以伸其說如乖崕詩獨恨太平無一事江南閒殺老尙書蕭楚才攺恨作幸曰天下一統獨恨太平何也李熲四皓詩龍樓曽作客鶴氅不爲臣方千攺爲作稱曰率土王臣何言不爲也齊已早梅詩前村深雪裏昨夜數枝開鄭谷攺數作一曰數枝非早也

香界

髙適詩香界泯羣有

吳旦生曰佛寺爲香界亦謂香阜江文通詩息舟香阜悵別在寒林嘗謂寺曰仙陀【金山也】又曰仁祠【後漢楚元王英傳逺黃老之微言尙浮陀之仁祠權載之詩逸气淩顥淸仁祠訪金碧】又曰寶坊又曰柰園【洛陽伽藍記云白馬寺有柰林王勃詩柰園欣入正】風俗通云寺司也官府所止故曰寺石林燕語云東漢以來九卿官府皆名曰寺與臺省並稱鴻臚其一也本以待四方賔客故摩騰竺法蘭自西域以白馬負經至捨於鴻臚旣死屍不壊因畱寺中遂卽鴻臚舊地以爲浮屠之居名白馬寺今僧居槪稱寺蓋本此也

盡善

河嶽英靈集曰髙才無貴仕誠哉是言曩劉楨死於文學左思終於記室鮑昭卒於參軍今常建亦淪於一尉悲夫建詩似初發通莊卻尋野逕百里之外方歸大道所以其防逺其興僻佳句輒來惟論意表至如松際露微月淸光猶爲君又山光恱鳥性潭影空人心此例十數句並稱警防然一篇盡善者戰餘落日黃軍敗皷聲死今與山鄰殘兵哭遼水屬思旣苦辭亦警絕潘嶽𨿽云能敍悲怨未如此章

吳旦生曰常建淸晨入古寺一章王維中歳頗好道一章每不過四十字爾一塵不到萬慮消歸直與無始者往來若看做章句文字便非聞道之器此眞正一篇盡善者也豈僅稱警防而已哉歐陽永叔極愛竹徑通幽處禪房花朩深一聯【按又集唐詩類選唐文粹皆作通字熈寧元年永叔守靑州題廨宇後山齋云竹逕遇幽處】黃山谷極愛山光悅鳥性潭影空人心一聯余以摘句尋聲終是後人影響不意殷進士璠身躋有唐巳有此褊論也如弔王將軍墓一詩將一死字屬皷聲上便妙小雅皷聲淵淵左傳三鼓气竭合兩處觀來則鼓聲死三字模冩欲絕此眞所謂警防句若云一篇盡善則未也

劈頭劈腦喝出淸晨兩字次句云初日照髙林接得有力竹與花木皆從髙林帶出而映之以初日𨿽欲不幽且深不可得矣此際聲聞色象種種銷滅惟有一寺與入寺者同攝入光影中佛性人性鳥性無動不靜無二不一故結言萬籟此俱寂昔人所以美旦气快朝來也自首至尾總是淸晨兩字安得不爲一篇盡善

西來

岑參登慈恩寺浮屠詩秋色從西來蒼然滿闗中吳旦生曰譚友夏評從西來詩人慣將此等無指實處說得確然唐仲言評西爲秋非無指實岑又有出闗見靑艸春色正東來亦是一證余觀三百篇於花艸云物變換隻字便易春秋要其所指確有理說又不止於遲遲狀春日之舒淒淒見秋日之慘而已也古詩塞馬依北風越鳥巢南枝亦有斯防唐評故自勝

髙廷禮云唐人唱和多是感激各臻其妙如登慈恩塔詩杜甫云髙標跨蒼穹烈風無時休俯視但一气焉能辧皇州髙適云秋風昨夜至秦塞多淸曠千里何蒼蒼五陵郁相望岑參云秋色從西來蒼然滿闗中五陵北原上萬古靑蒙蒙是皆雄渾悲壯可以淩跨百代

三車

岑參赴嘉州尋超禪師詩門外不須催五馬林中且聽演三車

吳旦生曰對意工穩一聯而刺史與禪師之義俱攝盡矣杜詩雙樹容聽法三車肯載書宋之問廣界寺詩莫愁歸路逺門外有三車僧廣宣隨駕幸唐興觀詩萬乘遊仙宗有道三車引路本無塵按法華經初長者以羊車牛車鹿車立門外引誘諸子出離火宅之難然後但賜諸子太白牛車注云羊車諭聲聞乘鹿車諭緣覺乘牛車諭菩薩乘大白牛車卽一佛乘也

門亦有三車謂穴也

對起

胡元瑞曰七律對起如杜之風急天髙實爲妙絕而岑參雞鳴紫陌栁嚲鶯嬌二起工麗婉約亦可諷詠右丞多仄韻對起無風味不足多效蓋仄起宜五言不宜七言也

吳旦生曰此論可爲七律長城但嘉州雞鳴紫陌其音閎壯栁嚲鶯嬌其音急直槪評婉約未爲允論而嬌歌急管一起是嘉州婉約處也若老杜淸秋幕府一律八句皆對極髙潔又極流利眞是僅事耳室中語云老杜作八句近體詩卒章有時而對然語意皆卒章之詞今人效之臨了卻作一景聯一篇之意無所歸大可笑也

開士

王麟洲曰李頎七言律最響亮整肅忽於逺公遁迹詩第二句下一抝體餘七句皆平正一不合也開山二字最不古二不合也開山幽居文理不接三不合也重上一山字四不合也謂必有悞苦思得之曰必開士也易一字而對仗流轉盡祛四失矣後觀郎士元詩髙僧本姓竺開士舊名林乃知襲用頎詩

吳旦生曰元遺山選唐詩鼔吹載頎此詩其時中書左丞郝天挺受業於遺山遂注鼓吹十卷而頎詩首云逺公遁迹廬山岑開山幽居祗樹林郝於此下注雲開山疑作開士則在元初已早有具眼矣麟洲苦思乃與脗合耶

楊升庵謂太白詩衡嶽有闡士五峯具眞骨按闡士卽開士也海錄碎事直作衡嶽有開士因引楞嚴經云十六開士悟圓通余按白樂天作金字經碑雲開士悟入諸佛知見以了義度無邊以圓教垂無窮莫尊於妙法蓮華經陳子良辧正論序云釋法琳實開士之棟梁法城之墻塹者也葉和尙讚海英嶽靈誕彼開士注謂開眾生信心

淺深愁

容齋一筆曰李頎詩逺客坐長夜雨聲孤寺秋請量東海水看取淺深愁且作客涉逺適當窮秋暮投孤村古寺中夜不能寐起坐淒惻而聞檐外雨聲其爲一時襟抱不言可知而此兩句十字中盡其意態海水諭愁非過語也

吳旦生曰前十字意態旣盡無復贅言祗以取諭掉合此蓋賦而比也其淺深不從海水量出而在前十字中看出其意自婉皇甫百泉嘗言劉禹錫欲問江深淺應知逺別情李太白請君試問東流水別意與之誰短長江淹擬休上人怨別桂水日千里因之平生懷何必長短淺深耶蓋禹鍚太白未免直致而頎正以婉勝也如退之宿龍宮灘詩浩浩復湯湯灘聲抑更揚魯直云退之裁聽水句尢見工所謂浩浩湯湯抑更揚者非客裏夜臥飽聞此聲安能周旋妙處如此耶出韓詩補注庶幾與頎相上下

鳳池

賈至早朝大明宮呈兩省僚友詩共沐恩波鳳池裏岑參和云獨有鳳凰池上客王維和云佩聲歸到鳳池頭杜甫和云池上於今有鳳毛

吳旦生曰賈至詩晉荀朂爲中書監除尙書令人賀之荀曰奪我鳯凰池何賀耶中書凝防以比天上鳳凰池余按賈爲中書舍人故得稱鳳池而岑爲右補闕杜爲左拾遺王則降授中允所謂兩省僚友也故落句皆及鳳池者唐中書省有鳳池時稱中書舍人爲小鳳翰林學士爲大鳳丞相爲老鳳宋人猶襲其稱張天覺自小鳳拜右揆又曽公亮爲中書李復圭譏云老鳳池邊蹲不去

詞林海錯云唐謂禮部之長曰大儀員外曰中儀主事曰小儀鄭谷寄同年趙禮部詩仙步徐徐整羽衣小儀澄澹轉中儀【泊宅編云宋制直龍圖閣謂之假龍龍圖閣待制謂之小龍龍圖閣直學士謂之大龍龍圖閣學士謂之老龍麈史云或有得直閣久之不遷而卒因曰死龍】

歷代詩話卷四十七

欽定四庫全書

歷代詩話卷四十八

歸安吳景旭撰

庚集上之下

唐詩

飛燕

碧溪詩話曰唐宗渠渠於白豈眞樂道下賢其意急得艷詞媟語以恱婦人耳白之論撰亦不過玉樓金殿鴛鴦翡翠等語社稷蒼生何賴

吳旦生曰觀太白雪讒詩雜引褒妲以及漢雉秦毒似欲發祿山之姦故一則曰飛燕昭陽則曰飛燕新妝借花牋檀板以冀君之一悟未必非風人諷刺之義若槪以艶詞抹煞此朱元晦所謂何曾夢見太白腳板耶

換鵞

紫桃軒雜綴曰黃伯思東觀餘論辧黃庭經一節實欠詳審伯思曰黃庭經帖爲逸少書僕考之非也按陶隱居眞誥翼眞檢云晉哀帝興寕二年南嶽魏夫人所授惟有黃庭經一萹得存蓋此經也逸少以穆帝升平五年卒後二年爲興寕二年此經始降逸少安得預書之又按梁虞和論書表雲山陰壜釀村飬鵞道士謂羲之曰久欲冩河上公老子縑素已具無人能書府君能自屈書兩章便合羣以奉羲之爲停半曰冩畢擕鵞去晉書本傳亦著是說然隠居與梁武啟又云逸少有名之迹不過數首黃庭勸進樂毅等不審猶有存否蓋此啟在著眞誥前故未之考耳而李白乃有黃庭換白鵞之句相習之謬也伯思自以爲至當矣不知右軍冩道徳經換鵞又冩黃庭經換鵞自是兩番事而太白詩亦兩見一云右軍本淸眞瀟灑在風塵山陰遇羽客要此好鵞賔掃素冩道徳筆精妙入神書罷籠鵞去何曾別主人一云鏡湖淸水漾晴波狂客歸舟逸興多山陰道士如相見應冩黃庭換白鵞實互用之也考道藏黃庭有數種有內景黃庭有外景黃庭又有黃庭遁甲緣身經黃庭玉軸經魏夫人所出乃內景一種系楊眞人羲之寫其外景經老君所作先出行世右軍所書兩不相混也吳旦生曰獻之帖有云劉道士鵞羣亦復歸也陶糓因據此以防黃庭經雲山陰劉道士以鵞羣獻右軍乞書黃庭經此是也又仙傳拾遺雲山陰道士管霄霞求羲之冩道徳經舉紅鵞一防相贈而去觀此則乞書有兩經換鵞有兩事且道士姓氏鑿鑿兩人又何疑哉一云右軍嘗冩黃庭經與王修則黃庭又不止一冩矣羊欣筆陣圖云右軍年三十七書黃庭書訖空中有語卿書感我而況人乎吾是天臺丈人虞世南筆髄云羲之山陰冩黃庭經感天臺神降伯思何意而辧黃庭非逸少書乎

新丰酒

李太白詩南國新丰酒東山小妓歌

吳旦生曰陸放翁入蜀記十六日早發云陽過新丰小憇故太白此詩又唐人詩入新丰市猶聞舊酒香皆謂此非長安之新丰也【長安之新丰亦有名酒見王摩詰詩】按云陽卽丹陽古所謂曲阿謝康樂詩朝旦發云陽落日到朱方蓋謂此

接防

李太白詩頭上白接防

吳旦生曰竇萃酒譜云接防巾也韻釋云白防也蓋用白紗作巾耳晉人著白接防歌山簡者所謂倒著白接防【世說作籬山簡傳作離】也南朝𨿽帝王亦服白紗防沈攸之所謂大事若克白紗防共著也

秕言云爾雅鷺舂鋤注雲頭翅背上皆有長翰毛今江東人取以爲睫攡名之曰白鷺纕睫與接攡與防通而世說獨云接防今之襕衫也觀太白詩則亦以接防爲白防而不以爲襕衫矣【秇林伐山云羽衣之類羣碎錄云晉宋用羃籬】

按又有白疊巾【南史髙昌國有艸實如繭其中絲如細纑名爲白疊子國人織以爲布甚軟白漢書公孫述爲馬援置都布單衣東觀曰都作答漢書音義曰答布白疊布也以爲巾】杜子美詩光明白防巾【詳見皮詩】皮襲美詩白綸巾下髮如絲又白帢【音恰韻書弁缺四隅謂之帢魏志注魏武帝以天下凶荒資財乏匱擬皮弁裁縑帛爲帢】陳子昂詩郤家子弟謝家郎烏巾白帢紫香囊

耐可

李太白詩耐可乘流直上天

吳旦生曰禮記聖人耐以天下爲一家注耐古能字防云說文耐者須也須謂廝下之毛象形字也古者犯罪以髠其須謂之耐罪故字從寸寸爲法也不虧形體猶堪其事故謂之耐古之能字爲此耐字取堪能之義此義最明又觀漢書揚越之人耐暑注與能同漢書漢馬不能冬又能作耐音蓋古者耐能二字通用田汝成謂杭人言寧可曰耐可音如能可因載入委巷樷談中是不知其出經史也

何燕泉云漢碑柔逺而邇而卽耐字耐古通能是也

雕梅

李太白詩珍盤薦雕梅

吳旦生曰北戶錄嶺南之梅小於江左有選大梅刻鏤瓶罐結帶之類取棹汁漬之【棹朩葉汁】亦甚甘脆瑯琊漫抄云永嘉閨婦以靑梅雕剜脫核鏤以花鳥纎細可愛以手擘之玲瓏如小盒闔之復爲梅謂之梅籃田子藝云以銅靑蜂蜜養之愈久愈實而靑色如生亦珍品之最巧者

八十一萬歳

李白詩天子九九八十一萬歳歳歳長傾萬壽杯吳旦生曰雲笈七籖云混元一始萬刼至於百成百成亦八十一萬年而有太初太初之時老君從虛空而下爲太初之師又自太上生後復八十一萬億八十一萬歳乃生一炁太白詩出此

黃鶴樓

後村詩話曰古人服善太白過黃鶴樓有眼前有景道不得崔顥題詩在上頭之句至金陵遂爲鳳凰臺詩以擬之今觀二詩眞敵手棋也若他人必次顥韻或於詩板之傍別著語矣

吳旦生曰徐栢山謂李白之擬黃鶴樓正在鸚鵡洲一詩而非止於鳳凰之作蔡防齋因謂鸚鵡洲詩聨聨與崔顥詩格調同而語意亦相類栢山善於讀詩者余以黃鶴樓气格蒼渾莫可端倪然起聨對而頷聨不對此是偸春體王弇州議其大乖近體而不知其本入體也嚴滄浪取以壓捲乃所謂絕唱不可和而鸚鵡洲風力猶遜鳳凰臺全弱何云敵手棋耶【舊傳費禕飛升於此忽乘黃鶴來歸蜀志禕爲郭循所害不得其死安有駕鶴述異記荀瓌字叔偉憇黃鶴樓上跨鶴騰空其說亦誣才調集黃鶴人名也益非按鄂州城東十里爲黃鶴山方輿記云有仙人王子安乘黃鶴過此因得名西有石如磯爲黃鶴磯後人建樓俯磯上故名黃鶴樓】

金聖嘆云沈佺期詩龍池躍龍龍已飛龍徳先天天不違池開天漢分黃道龍向天門入紫微看他四句中凢下五龍字又下四天字豈不奇絕後來祗說鳳凰臺乃出黃鶴樓我烏知黃鶴樓之不先出此耶其落筆先冩龍池二字三四承之便冩一句池一句龍巳是出色精嚴矣乃因一二詳冩宗起兵定難入纉大統前是躍龍後是飛龍躍龍是先天飛龍是天不違龍外又連用二天字者於是索性亦於三四中加天漢天門二天字以多添气色如此縱橫跳躍彼鳳凰臺不足道正恐黃鶴樓殊未抵其一半气力也李商隱詩杜牧司勲字牧之淸秋一首杜秋詩前身應是梁江總名總還曽字總持二牧字二杜字三總字二字字此亦龍池黃鶴所濫觴而今愈益出奇無窮也【又見韓冬郎詩岸上花根總倒埀水中花影幾千枝一枝一影寒山裏野水野花淸露時便是一對好手也】鄭谷詩石城昔爲莫愁鄕莫愁魂散石城荒江人依舊棹舴艋江岸還是飛鴛鴦人只知李欲學黃鶴樓何曾知鄭曽學黃鶴樓耶看其一二照樣脫胎出來分明偸神卸吾更賞其三四江人江岸之句自翻機杼另出新裁不甚規模黃鶴而凡黃鶴所有未盡之極筆反似與他補冩極盡此眞采神妙手

水碧金膏

李太白過彭蠡湖詩水碧或可采金膏祕莫言

吳旦生曰江淹擬王徴君詩水碧驗未黷金膏靈詎緇注雲水碧水玉也金膏仙藥也謝靈運入彭蠡湖口作金膏滅明光水碧輟流溫注雲水碧水玉也此江中有之然皆滅其明光止其溫潤穆天子傳河伯示汝黃金之膏束晳云金膏可以續骨山海經堂庭山出水玉水精也墨子大藥有水脂碧李賀詩暗佩淸臣敲水玉

圯

李白經下邳圯橋懷子房云我來圯橋上懷古欽英風吳旦生曰圯音怡說文東楚謂橋爲圯故史記畱侯世家但云嘗於圯上遇一老人則言圯不必復言橋矣太白題與詩皆以圯橋二字連用非是統志云圯橋在邳州城東南隅崔塗讀畱侯傳云偶成漢室千年業只讀圯橋一卷書楊維禎覧古云諸葛拜牀下可是圯橋師此皆未之考耳惟虞集詩長跪獻圯下會期後三早乃得本解

鏡湖

李太白送友人尋越中山水詩云湖淸霜鏡曉濤白雪山來

吳旦生曰小說家謂軒轅鑄鏡於此因名鏡湖非是按此湖防稽太守馬臻所開輿地誌雲山陰南湖縈帶郊郭白水翠巖互相映發若鏡若圖王右軍雲山陰路上行如在鏡中遊則鏡湖之名亦取此義天寶三載正月五日詔賜賀知章鏡湖一曲歸老其後避廟諱攺稱鑑湖黃山谷所謂淸鑑風流歸賀八也陸放翁詩一竿風月老南湖自注云鏡湖一名南湖

識度

王性之嘗爲王彥輔言曰王荊公集四家詩蔡天啟嘗問何爲下太白荊公曰才髙而識卑其中言酒色蓋什八九

吳旦生曰陸放翁以爲此非荊公之言白樂府外及婦人者實少言酒過多比之陶淵明輩亦未爲過四家詩不喜白當自有故蓋白識度甚淺觀其詩中如中宵出飲三百杯明朝歸揖二千石揄揚九重萬乘主謔浪赤墀金賢王公大人借顏色金章紫綬來相趍一別蹉跎朝市間靑雲之交不可攀歸來入咸陽談笑皆王公髙冠佩雄劍長謁韓荊州之類淺陋語至多又如以布衣得一翰林供奉此何足道遂云當時笑我微賤者卻來請謁爲交親宜其終身坎防也放翁拈出識度二字不獨太白心折且爲後來作詩文之鑑凡人下筆先立自家身分始不爲識者所嗤

鏈字

鶴林玉露曰作詩要健字撐拄要活字斡旋如紅入桃花嫩靑歸栁葉新弟子貧原憲諸生老伏防入與歸字貧與老字乃撐拄也生理何顏面憂端且歳時名豈文章著官應老病休何與且字豈與應字乃斡旋也撐拄如屋之有柱斡旋如車之有輪

吳旦生曰得撐拄之說而通之卽實字可作虛用如璇階電綺閣碧題霜羅幙之類是也得斡旋之說而通之卽虛字可作實用如古墻猶竹色虛閣自松聲之類是也

潘邠老云七言第五字要響如返照入江翻石壁歸云擁樹失山村翻字失字是響字也五言第三爲眼乃一句所著力在此一字字不響則句不健呂氏防訓以爲字字當活活則字字自響也曽致堯語李公受子詩𨿽工而音韻猶啞公受初未悟後得休文所謂前有浮聲後有切響遂精於格律杜師顏嘗言少陵麗人行坐中八姨眞貴人數目中八字最響覓句下字當以此類求之

賡和

劉貢父詩話曰唐詩賡和有次韻【先後無易】有依韻【同在一韻】有用韻【用彼韻不必次】今人多不曉

吳旦生曰昔人言和之義有三蓋依韻和之謂之次韻或用其題而韻字同出一韻謂之和韻如張文潛離黃州詩而和杜老玉華宮詩是也用彼之韻不拘先後謂之用韻如退之和皇甫湜陸渾山火是也然晉宋間何劭張華二陸三謝答其來意而巳非若後人爲次韻所局也唐不勝載姑論老杜如髙適寄杜云艸今巳畢此外更何求杜則云艸吾豈敢賦或似相如杜寄嚴武云何路出巴山重巖細菊斑嚴則云臥向巴山落月時籬外黃花菊對誰杜送韋迢云洞庭無過鴈書防莫相忘迢則云相憶無南鴈何時有報章杜又云𨿽無南去鴈看取北來魚其往來反覆不過如是也惟元白矜尙次韻至皮陸而盛若宋蘇黃輩唱一賡十工拙見矣

洛陽伽藍記王肅入魏捨江南故妻謝氏而娶元魏帝女其故妻贈之詩云本爲箔上蠶今爲機上絲得路遂騰去莫憶纒綿時繼室代答亦用絲時兩韻則次韻謂始於元白悞也陳後主集有宣猷堂燕集五言曰披鉤賦韻逐韻多少次第而用座有江總陸瑜孔範等後主韻得迮格白赫易夕擲斥折唶字其詩用韻與所得韻次前後正同是先書韻爲鉤坐客均探各據所得循序賦之正後世次韻類也但韻以釣探非詶和先唱者耳

薺菜

侯鯖錄曰髙力士謫在驩州詠薺菜詩爲魯直所稱云兩京作斤賣五溪無人采貴賤𨿽不同气味故常在吳旦生曰李輔國矯制遷明皇西宮力士竄嶺表見山多薺人不解食故賦詩謂可拾作羮耳魯直作食筍詩尙想髙將軍五溪無人采是悞以筍爲薺矣但言詩爲魯直所稱亦未詳攷張文潛作薺羮詩論斤上國無曽飽旅食江城日至前常慕藜羮最淸酒固應加糝媿吾緣乃得力士本意

說文薺艸可食也春秋繁露云薺以美冬水气也薺甘味也乘於水气故美者甘勝寒也薺之言濟所以濟大水也

魚米

田澄蜀城詩地富魚爲米山芳桂是樵

吳旦生曰澄天寶上元間人杜子美贈田舍人云楊雄更有河東賦惟待吹噓送上天蓋澄以舍人奉使入蜀也俗名沃土爲魚米之地皮襲美詩一鬥霜鱗換濁醪吳中魚市以防計一斗爲二斤半蓋一以米諭一以防計其義可互通也

北戶錄載劉孝威謝官賜交州米防四百屈詳其言屈豈今之數乎且前朝短書雜記有呼食爲頭【晉元帝謝賜功徳淨饌一頭又謝賫功徳食一頭又劉孝威謝賜果食一頭】以魚爲防【梁科律生魚若干斗】茗爲薄爲夾【溫貢茗二百尺薄又梁科律薄茗千夾云云】筆爲雙爲牀爲枝【搜神記益州西神祠祈禱者持一雙筆南朝呼筆四管爲一牀梁簡文帝答詩云乍置筆牀又云冩書筆一枝一萬字】墨爲螺爲丸爲枚【陸云以兄送墨爲螺量科律禦墨一量十二丸蔡質漢官儀曰尙書令僕丞郎月賜隃麋大墨一枚小墨一枚】紙爲番錦爲兩【王佐云錦二兩】衣爲裁【陸倕謝安城王楚越衣二裁沈約有謝葛衫裁也】袈裟爲緣【簡文帝防惠袈裟一緣】奴爲頭【簡文帝書言安城王餉奴子一頭】麝爲子蠟爲防【麝香如幹子蠟如幹防齊建武四年事】防榔爲口胡桃爲子【陸倕謝安城王賜防榔一千口並胡桃一千子】

余因魚爲防喜段公路之言錄之然於紙爲番獨無引據因按魏張楫云古之素白依書長短隨事截繙枚數重防卽名番紙故從糸蓋取繒帛之義則謂紙爲畨以此也北戶錄云張載紙銘並稱紙爲畨拾遺記云張華著博物志四百卷奏於武帝詔芟爲十卷乃賜側理紙萬番是南越所獻海苔爲之又武帝賜杜預蜜香紙萬番冩春秋釋例紙微褐色紋如魚子極香而堅韌乃蜜防花所成也藝苑巵言云王右軍防稽庫中有紙九萬番悉以乞謝安孔氏六帖雲杜暹補婺州參軍秩滿歸吏以紙萬番贐之暹爲受百番文筆襟喉云蕭穎士夢有人授紙百番開之皆是綉花文思乃大進珍珠船云簡文帝奉紙箋二千番大唐龍髓記云宗創集賢院月給蜀郡麻紙五千番遂昌雜錄云宋制內夫人每日輪流六人侍帝左右以紙一番書帝起居封付史館牋紙補云蜀牋體重一夫之力僅能荷五百番唐詩紀事云段成式與溫庭筠云藍紙詩三十六鱗充使時數番猶得裹相思東坡澄心堂紙詩云詩老囊空一不畱百番曽作百金収又誠齋所引警句云人情似紙番番薄世事如棊局局新景泰中陳用端寄剡牋詩九萬未充王內史百番聊贈杜參軍

漁父詞

張志和漁父詞云西塞山前白鳥飛桃花流水鱖魚肥吳旦生曰按有兩西塞一在武昌一在霅川故讀此詩者往往誤認之經鉏堂志云西塞郡城南一帶逺山是也謂之西塞者下菇城爲屯兵之處坐西向東故也唐書志和謁顏眞卿於湖州眞卿以舟敝漏請更之志和曰願浮家泛宅往來苕霅間其時顏公與門客會飲乃唱和爲漁父詞志和首唱得五首其第四首有霅溪灣裏釣魚翁之句此屬霅川之西塞無疑皮日休詩西塞山前終日客建文初韓公望湖州道中詩南潯賈客舟中市西塞人家水上耕【復齋漫錄以志和所詠西塞在武昌陸放翁入蜀記亦言道士磯一名西塞山卽志和所謂西塞山前者不知其皆悞也如太白詩西塞當中路南風欲進船其在荊楚作故曰中路薛能詩西塞長云盡南湖片月斜昔臧賢敗走南湖以荷自蔽卽此地張文潛詩巳逢娬媚散花峽不泊艱危道士磯蓋西塞最湍險難上故泊散花洲洲與西塞相直按此乃武昌之西塞耳】

說文長牋云鱖居衞切海中小白魚長三四寸許若虫類者曰鱖殘其形潔白方言謂之麫魚土人傳言吳王食鱖吐水中所化因攺作鱠又一種湖中出者夏小寸許秋長盈尺亦曰殘魚小者加之美名曰銀魚皆鱖屬【楊升庵引唐韻巨口細鱗有斑文爾雅翼云凢牛羊之屬有肚故能嚼魚無肚不嚼鱖獨有肚能嚼音譙字一作鱥又引水經注云巴鄕村有魚其頭似羊丰肉少骨今名水底羊亦不知其皆悞也】

歷代詩話卷四十八

欽定四庫全書

歷代詩話卷四十九

歸安吳景旭撰

庚集中之上

唐詩

琥珀

冷齋夜話曰韋應物作琥珀詩云曽爲老茯苓元是寒松液蚊蚋落其中千年猶可覿舊說松液入地千年所化令燒之尙作松气嘗見琥珀中有物如蜂然此物自外國來地有茯苓處皆無琥珀不知韋公何以知之吳旦生曰通誌云虎魄【西域傳作虎魄蜀都賦作虎珀】中有一蜂形色如生者可以拾芥名靈魄又老君玉防雲松脂入地千年作茯苓茯苓千年作琥珀琥珀千年作石膽石膽千年作威喜神仙傳云琥珀一名江珠今泰山出茯苓而無琥珀益州永昌出琥珀而無茯苓淸異錄云琥珀孫松脂也【本艸松脂一名松膏一名松肪】鄭嵎津陽門詩孔雀松殘赤琥珀注云世傳孔雀松下有赤茯苓入土千年則成琥珀

廣雅云琥珀生地中其上及旁不生艸深者八九尺大如斛削去皮成琥珀如斗大初時如桃膠堅凝乃成也李長吉詩桃膠迎夏香琥珀【一云桃沈入地所化又虎目光入地化物如琥珀又龍血入地所化】

金樓子云楓脂入地千嵗爲琥珀爾雅翼云楓脂一名白膠香李長吉詩楓香晚花靜

博物志引神農本艸云雞卵可作琥珀其法取伏卵毈黃白渾雜者煮及尙軟隨意刻作物件以苦酒漬數宿旣堅內著粉中佳者乃亂眞矣通誌云有煮靑魚枕僞爲之者南蠻記云寧州沙中有折腰蜂防崩則蜂出土人燒冶以爲琥珀兔絲琥珀苖也

晝公

嬾眞子曰吳興老釋子野雪蓋精廬此蘓州招晝公詩卽皎然也居於湖舊說皎然欲見韋蘓州恐詩體不合遂作古詩投之蘓州一見大不滿意繼而皎然復獻舊詩蘓州大稱賞曰幾悞失大名何不止以所長見示而輙希老夫之意

吳旦生曰顧況劉長卿丘丹秦系皎然之儔得與蘓州相倡和故作詩招之也皎然姓謝氏靈運十世孫字淸畫招之稱畫公字之也嘗論僧不當以字行按古者生子三日父名之二十而冠父字之所以表徳也禮所謂冠而字之敬其名也今僧棄父母屏妻子已絕子父之道頭童而不櫛不可冠何字之有魏鶴山云古人稱字者最不輕儀禮子孫於祖禰皆稱子孔門諸子多稱夫子爲仲尼子思孫也孟子又子思弟子也亦皆稱仲尼羅大經謂魯哀公誄孔子亦曰尼父周益公謂壽皇毎稱東坡惟曰子瞻而不名蓋重之也觀古今士大夫贈僧詩文每稱其字者非是陳眉公云稽山徹上人與道標皎然齊名吳人爲之語曰余杭標摩雲霄霅溪畫能淸秀稽山徹洞冰雪

字訛

韋應物滁州西澗詩獨憐幽艸澗邊行尙有黃鸝深樹鳴春潮帶雨晚來急野渡無人舟自橫

吳旦生曰此太淸樓帖所刻手書也系蔡元長校鑑自屬眞本何元朗言憐艸而行於澗邊當春深之時而黃鸝尙鳴始於性情有闗今本行作生尙作上則於我了無干涉矣楊升庵亦云生本作行上作尙見古法帖

歐陽永叔云滁州城西乃是丰山無所謂西澗者獨城北有一澗極淺不勝舟又江潮不至胡元瑞謂宋人不知詩人遇興立言大則須彌小則芥子寧此拘拘也

防幟

韋應物酒肆行雲銀題防幟邀上客

吳旦生曰韓非子云宋人有酤酒者懸幟甚髙斗槪甚平而酒不售遂至於酸唐韻簾字注云酒家望子容齋二筆云今都城與郡縣酒務及凢鬻酒之肆皆揭大簾於外以靑白布數幅爲之防者隨其髙卑大小村店或掛缾瓢標箒稈唐人多詠於詩

鳬舄豬肝

獨孤及酬常郿縣詩謂乘鳬舄朝天子卻媿豬肝累主人

吳旦生曰風俗通後漢書皆言葉令王喬有神術毎月朔望常自縣詣防朝帝怪其來數而不見車騎宻令太史伺之言其至輙有雙鳬從東南飛來於是鳬至舉羅張之但得只舄焉乃詔上方諦視則四年中所賜尙書官屬履也毎當朝時葉門下皷不擊自鳴聞於京師喬卒百姓爲立廟號葉君祠祈禱無不應若有犯亦能爲祟帝乃迎取其皷置都亭下無復聲焉【風俗通又云按左傳葉公子髙忠於社稷萬民欣戴白公勝作亂子西等刼惠王以兵葉公自葉而入攻白公奔山而縊生烹石乞迎反恵王退而老於葉及其終也葉人立祠功施於民以勞定國兼玆二事固祀典之所先也此乃春秋之時何有近孝明乎國家畏天之威思求譴告故於上西門城上望近太史寺令丞躬親靈防懼有得失所參之也何有伺一飛鳬遂建其處乎世之矯誣豈一事哉陳晦伯云此皆應劭說也範書愛奇遺其通義後人據以爲縣令事矯誣抑又甚矣】余觀李君實云人知葉令王喬之舄爲雙鳬不知晉南海太守鮑靚之履爲雙燕靚在南海時葛稚川隠羅浮靚毎宻過之談論達旦始去而門無車馬之迹獨雙燕往還人怪而問之則其雙履也以鳬屬令以燕屬守特爲拈出以丐修詞者據此則仙靈幻迹世所常有一守一令徴爲故實亦韻事也而執葉公以證葉令之非殊不必爾

東觀漢記云閔仲叔居安邑家貧不能得錢買肉安邑令之問諸子何飯食對曰但食豬肝屠者或不肯與之令出勅市後嘗輙得仲叔怪問其子道如此乃嘆曰叔豈以口腹累安邑耶遂去

輕煙

本事詩曰韓翃閒居將十年李相勉鎭夷門又署爲幕吏時韓已遲暮同職皆新進後生不能知韓舉目爲惡詩韓邑邑殊不得意多辭疾在家惟末職韋巡官者亦知名士與韓獨善一日夜將半韋叩門急韓出見之賀曰員外除駕部郎中知制誥韓大愕然曰必無此事定悞矣韋就座曰畱邸狀報制誥闕人中書兩進名禦筆不防出又請之且求聖防所與徳宗批曰與韓翃時有與翃同姓名者爲江淮刺史又具二人同進禦筆復批曰春城無處不飛花寒食東風禦栁斜日暮漢宮傳爉燭輕煙散入五侯家又批曰與此韓翃韋又賀曰此非員外詩也韓曰是也是知不悞矣

吳旦生曰汝南先賢傳太原舊俗以介子推焚骸一月寒食世謂禁火起於此然按左傳但云與母偕隠而死史記但云亡入綿上山中並無焚骸之說異苑謂子推抱樹燒死晉文伐以制展有悲乎足下之語則誣甚矣丹陽記雲龍星朩之位也春東方心爲大火懼火盛故禁之是以寒食龍忌之禁所謂禁煙未必爲子推設也

按周書司烜氏仲春以朩鐸循火禁於國中注云爲季春將出火也今準節气寒食是仲春之末淸明是季春之初則禁火乃周制矣但周制四時變火春取楡柳之火夏取棗杏之火季夏取桑柘之火秋取柞槱之火冬取槐檀之火今觀春明退朝錄唐惟取楡栁火以賜近臣戚裏之家君平詩煙散侯家蓋紀實云

按後漢禮儀志淸明騎士傳火故君平云日暮漢宮也然觀子美淸明詩朝來新火起又家人鑽火用靑楓皆在寒食三日之後而君平寒食卽事乃云傳燭散煙則不待淸明而已傳新火何耶

按後漢書周舉傳云太原郡舊俗以介子焚骸有龍忌之禁至其亡月咸言神靈不樂舉火莫敢煙防嵗多死者周舉爲刺史作書置子推之廟言盛寒去火殘損民命非賢者意今則三日而已宣示愚民使還溫食桓譚新論云太原民隆冬不火食爲子推也則是寒食乃在冬中非今二三月間也琴操又謂子綏燒死文公令民五月五日不得發火其說皆殊按淮南要略云操捨開塞各有龍忌注中土以神之亡日忌北幽南越皆謂之請龍

人參

韓翃詩應是人參五葉齊

吳旦生曰續博物志髙麗人參贊云三椏五葉背陽向陰欲來求我椵樹相尋椵音賈朩葉似桐甚大陰廣參多生其陰叚成式求人參詩九莖仙艸眞難得五葉靈根許恵無皮襲美謝恵人參詩神艸延年出道家是誰披露記三椏蘓東坡次韻正輔詩細斸黃土栽三椏皆用贊語也【坡自注云正輔分人參歸種韶陽來詩本用防字惠州無書不見此字所出故且從朩奉和】

說文作人葠字書作蓡或作參參李君實雜綴云人參名人蓡寖者漸漬之義以其得地气浸漸成長如人形故也又名人防亦防漸之意一名黃參以其得土膏土色屬黃又名人禦以其生有階級又名蓋以其生背陽向陰又有神艸地精海腴之目大約標其滋益於人耳海錄碎事雲天狗人參也春秋斗運樞云揺光星散爲人參廢江淮山瀆之利則揺光不明人參不生按三月生葉小花核黒莖有毛九月采根有頭足手靣目如人亦可収子於十月下種如種菜法生上黨山谷者最良遼東次之髙麗百濟又次之潞州紫團山與太行相連出參名紫團參卽上黨也周繇以人參遺成式詩人形上品傳方誌我得眞英自紫團

擅塲

國史補曰郭曖尙升平公主盛集文士卽席賦詩公主帷而觀之李端中宴詩成有薰香荀令偏憐小傅粉何郎不觧愁之句眾稱絕妙或謂宿搆端曰願賦一韻錢起曰請以起姓爲韻復有新開金埒看調馬舊賜銅山許鑄錢之句曖大喜出名馬金帛爲贈是防也端擅塲送丞相王縉之鎭幽朔韓翃擅塲送丞相劉晏之巡江淮錢起擅塲

吳旦生曰唐人防集每賦詩必推一人擅塲此其例也寶歷中楊於陵僕射入覲其子嗣復率兩榜門生迎於潼闗宴新昌裏第諸生翼兩序元白在席楊汝士詩云文章舊價畱鸞掖桃李新陰在鯉庭元白覽之失色汝士歸謂子弟曰今日壓倒元白又裴令公居守東洛宴酣索句公爲破題次至汝士云昔日蘭亭無艶質此時金穀有髙人白遽裂之曰笙歌鼎沸勿作冷澹生活元顧曰樂天能全其名此二則亦不得不推擅塲皇甫百泉舉髙氏晦日林亭防崔劉二詩何足與此

栁塘花塢

聖兪曰若夫狀難寫之景含不盡之意如嚴維栁塘春水慢花塢夕陽遲則天容時態融和駘蕩豈不在目前乎

吳旦生曰陳隨隠亦云春物融冶人心和暢言不能盡余謂此煉第五字法也以慢字狀春水遲字狀夕陽滿前化工矣卻從栁花帶出見全是三春景象則摹神在慢與遲設色在栁與花字字雅貼無可復議劉貢父詩話云夕陽遲則系花春水慢不須栁漁隠樷話雲春水慢不須栁此眞確論但夕陽遲則系花此論非是蓋夕陽遲乃系於塢初不系花以此言之則春水慢不必柳塘夕陽遲豈獨花塢哉余以論詩拘泥至此直令千古奇致一齊抹煞惡極惡極

獨眠

顧況詩服藥不如獨自眠

吳旦生曰列仙傳彭祖【姓苑雲姓籛名鏗籛音翦】云上士別牀中士異被服藥百裹不如獨睡古今諺云服藥千裹不如一宵獨臥服藥千朝不如獨臥一宵顧退翁詩用此也陸放翁詩九十老翁緣底健一生彊半是單棲亦此意古今說海云包宏齋恢年八十有八陪祀豋拜郊臺賈秋壑問其必有衛飬之術答曰有一服丸子藥乃不傳之祕秋壑欲授其方徐徐笑曰恢喫五十年獨睡丸

按退翁攺字逋翁志尙疏逸近於方外時宰招以好官翁答詩云此身還似籠中鶴東望瀛洲叫一聲遂隠於茅山菖蒲潭石墨池上年九十卒吳中皆言翁得道屍觧【音假】去則獨眠之句自是神仙種子也然觀彭鏗進雉羮於堯後隠雲母山飡雲母又爲商大夫路史稱其壽七百六十七嵗胡爲乎更歷四十九妻五十四子而究敗道於妖淫晚娶之鄭氏抑又何說耶北史邢子才傳云邵率情簡素內行修謹與婦甚疎未嘗內宿嘗云晝入內閤爲狗所吠言畢撫掌大笑然於崔防傳載防寵妾馮氏長且姣朝士邢子才輩多姦之則所云內閤狗吠者何在殆與老彭之言獨睡同一疑案矣

郎罷

顧況有詩云郎罷別囝囝別郎罷及至黃泉不得在郎罷前

吳旦生曰閩中風俗呼父爲郎罷【罷音擺】呼子爲囝【囝音蹇】退翁作補亡訓傳十三章因唐世多取閩童爲閹奴故爲哀囝之詞取此方言以諷焉山谷送陳少章住余杭從蘓公詩云斑衣兒啼眞自樂從師學道也不惡但使新年勝故年卽如常在郎罷前唐子西詩兒餒嗔郎罷宋子虛詩郎罷滕陰老淚澘皆用退翁語

北史謂父爲鮮甲吳人呼父曰爸【音覇訛而爲拜平聲】唐小說爹字作防或又爲�【音播】通鑑回紇呼父曰阿多北史謂母爲鐵弗淮南子注江淮謂母爲社說文江淮之間謂母曰媞方言南楚瀑洭之間母謂之媓集韻淮南呼母曰媣吳俗呼母曰防【音寐訛如埋】齊人呼曰阿防【音迷】字又作�又曰嬭【音膩】字又作防客座贅語畱都呼母曰��字或作又作【俱音麼】羌人呼母曰毑【音姐】字又作她閩人曰郎奶

困學紀聞雲集韻吳人謂赤子曰孲【音鴉牙】雜記注嬰猶鷖彌也孟子音義倪謂繄倪小兒也

萎蕤宛轉

顧況詩春樓不閉萎蕤鎖緑水廻通宛轉橋

吳旦生曰錄異記萎蕤鎖金樓相連屈伸在人詩話類編云唐詩望見葳蕤舉翠華葳防旗名鹵簿中有之孫氏瑞應圖云葳蕤瑞艸王者禮備至則生今之字書例觧爲艸朩之狀未得其原也

輿地誌云齊文恵太子治圃有明月觀宛轉橋徘徊廊

麯塵

西溪樷語曰劉禹錫龍墀遙望麯塵絲禮記月令薦鞠衣於上帝告桑事注云如鞠塵色周禮內司服鞠衣鄭司農云鞠衣黃桑服也色如鞠塵象桑葉始生漁隠樷話曰鞠者艸名花色黃遂以麯塵爲鞠塵其說非是吳旦生曰埤雅云周官後蠶服鞠衣鞠衣色黃象鞠鞠蓋華於陰中其華則又中之色也後帥內外命婦而蠶則使天下之嬪婦取中焉則鞠之花色黃固自無論如金人劉無黨詩麯塵半著鴛鴦繡乃專言服色也今按禹錫句乃其所作楊栁枝辭也楊巨源亦有江邊楊柳麯塵絲之句乃是借色字與太白之黃金嫩荊公之鵞黃裊裊同意卽作鞠塵亦通況白樂天詩晴沙金屑色春水麯塵波汪彥章詩細細麯塵波毛文鍚詞垂楊低拂麯塵波亦可以水言之吳文可詩云麯塵絲拂晴波暖是又栁與水映帶言之矣

餳

劉賔客嘉話錄曰爲詩用僻字須有來處宋考功詩馬上逄寒食春來不見餳嘗疑此字因讀毛詩鄭箋說吹簫處云卽今賣餳人家物六經惟此注中有餳字後軰業詩卽須有據不可學常人率爾而道韻語陽秋云禹錫歷陽書事詩湖魚香勝肉官酒重於餳則何嘗按六經所出耶

吳旦生曰周禮小師掌教簫注云簫編小竹管如今賣飴餳者所吹也詩簫管備舉鄭箋與周禮注同按釋文餳夕精反又音唐方言餳謂之餹凢飴謂之餳自闗而東陳楚宋衛之通語也釋名餳洋也煮米消爛洋洋然也樊鯈傳三嵗獻甘醪膏餳鄴中記云並州之俗冬至一百五日爲冷節作幹粥卽今麥餻也世俗毎至淸明以麥成秫以杏酪煮爲姜粥俟凝冷裁作薄葉沃以餳若蜜而食之謂之麥糕李義山詩粥香餳白杏花天宋子京詩簫聲吹暖賣餳天又客甌餳粥對離中歐陽永叔詩杯盤餳粥春風冷又多病止愁粥冷蘓長公詩溫風散粥餳蓋淸明寒食多用之矣

糕

聞見後錄曰劉夢得作九日詩欲用糕字以六經中無之輙不復爲宋子京以爲不然特於九日詩中用糕字爲古今絕唱詩云飈館輕霜拂曙袍糗餈花飲鬭分曹劉郎不敢題糕字空負詩中一世豪

吳旦生曰周禮籩人羞籩之實糗餌粉餈鄭箋云二物皆粉稻黍米所爲合蒸曰餌餅之曰餈蓋餌卽餻也賈佩蘭說宮中九月九日食蓬餌令人長壽方餌謂之餻或謂之粢或謂之或謂之餣或謂之防嵗時記民間九日餻上置小鹿數枚號食祿髙字學集要云餻亦作糕鶴林玉露云白樂天詩移坐就菊叢餻酒前羅列則固已用之矣劉白唱和之時不知曽談及此否余因攻樂天詩宜城酒似餳黏防酒似餳緑餳黏盞杓如餳气味緑黏防則禹錫之疑字豈倡和時亦未談及耶

山圍潮打

劉禹錫金陵五題自序雲山圍故國周遭在潮打空城寂寞廻淮水東邊舊時月夜深還過女墻來樂天掉頭苦吟嘆賞良久曰石頭詩潮打空城寂寞廻吾知後之詩人不復措辭矣

吳旦生曰張表臣述其自矜云余𨿽不及然亦不辜樂天之賞則禹錫亦不復許後人措辭矣觀東坡詩山圍故國城空在潮打西陵意未平薩天錫登鳯凰防詩千古江山圍故國幾番風雨入空城皆落牙後正爲浪措辭也而天錫招隠首山又云千古江山圍故國五更風雨入空城柰何復自拾其沈耶

亥

夢得送人赴絳州詩午橋羣吏散亥字老人迎

吳旦生曰左傳師曠釋絳縣老人年數云亥有二首六身蓋離折亥字防畫而上下之如算籌縱橫然則二首爲二萬六身各一縱一橫爲六千六百六十正合其甲子之日數乃是七十三年也楊巨源送絳州盧使君詩絳老問年須算字庚公逢月要題詩李義山贈絳防老驛吏詩過客不勞詢甲子惟書亥字與時人張伯雨元日詩問年書亥字獻嵗出辛盤西溪樷語載絳縣老人云臣生之嵗正月甲子朔四百有四十五甲子矣其季於今三之一也季者未也今今日也謂已得四百四十五全甲子其末一甲子六十日而今日乃癸未才得二十日也故曰三之一文公之十一年至襄公三十年通七十四年以年表考之文公之十一年嵗在已已襄公之三十年嵗在戊午今乃云七十三年者蓋謂襄公之三十年上距文公之十一年得七十三年也所謂亥二首六身者注云亥字二畫在上並三六爲身如算之六蓋古之亥字如此二多寫故曰二首六身其下六畫如算子三个六數也所謂下二如身是其日數則六千六百六旬也故曰是日數也且四百四十五甲子合得二萬六千七百日乃差四十日則前所謂其季於今三之一謂其末一甲子才得二十日故少四十也且不謂之日而謂之旬者蓋古以甲子數日故謂之旬如今陰陽家所謂甲子旬中甲午旬中之類是也與書期三月有六旬同

平淮西

全唐詩話載劉禹錫曰栁八駁韓十八平淮西碑云左飱右粥何如我平淮西雅云仰父俯子韓碑兼有防子使我爲之便說用兵伐叛矣自爲詩云城中晨雞喔喔鳴城頭皷角聲和平美愬之入蔡城也須防之間賊無覺者又落句云始知元和十二載重見天寶升平時以見平淮之年

吳旦生曰隠居詩話禹錫稱城中二句爲盡李愬之美始知二句爲盡憲宗之美吾不知此句爲何等語野客樷書云禹錫城中二句見李愬不動風塵曉入蔡州擒捕渠魁如此始知二句見憲宗當徳宗姑息藩鎭之後能毅然削平祻亂使人復見太平官府如此此兩聫正得當時之意余詳禹錫詩中歸美李愬其沾沾自喜或有微意觀唐史云退之淮西碑多歸裴度功李愬妻唐安公主不平訴之於帝謂愈文不實遂斵其碑更命叚文昌爲之則禹錫之自許有以也【丁用晦芝田錄云有老卒推倒淮西碑羅隠石烈士說云石烈士名孝忠嘗爲李愬前驅一日熟視裴碑作力推去韻語陽秋云愬之子訟於朝憲宗使文昌別作李義山詩云句奇語重諭者少讒之天子言其私長繩百尺拽碑倒麤沙大石相磨治則是天子自使人拽倒】

詩話東坡謫官過舊驛壁間見有人題一詩云淮西功業冠吾唐吏部文章日月光千古斷碑人膾炙世間誰數段文昌坡喜而誦之餘按此東坡自作蓋避忌而托之人題耳坡在翰林被防作上淸儲祥宮碑哲宗親書其額紹聖黨禍起磨去坡文命蔡元長別操則此詩直是坡自況也

霓裳羽衣曲

太眞外傳曰霓裳羽衣曲者是宗登三鄕驛望女幾山所作也故劉禹錫有詩云伏覩宗皇帝望女幾山時小臣斐然有感開元天子萬事足惟惜當時光景促三鄕驛上望仙山歸作霓裳羽衣曲仙心從此在瑤池三淸八景相追隨天上忽乘白雲去世間空有秋風詞吳旦生曰此曲攸始載者異辭如六一詩話載王建霓裳詞弟子部中畱一色聴風聴水作霓裳不知聴風聴水爲何事也白樂天有霓裳歌亦無風水之說余觀西域記云玆國王與臣庻知樂者於大山間聴風水之聲均節成音後翻入中國如伊州涼州甘州皆玆至也

鄭嵎津陽門詩注云葉法善引上入月宮時秋已深上苦淒冷不爲久畱歸於天半間尙聞仙樂及上歸記憶其半遂於笛中寫之防西涼都督楊敬述進婆羅門曲與其聲調相符遂以月中所聞爲之散序用敬述所進曲作其腔而名霓裳羽衣法曲逸史云羅公逺八月十五夜取一枝桂向空擲之化爲橋請上同登至大城闕曰月宮仙女數百素練寛衣舞於黃庭上問此何曲曰霓裳羽衣也上宻記其聲調諭伶官作霓裳羽衣曲【津陽門詩注明皇錄髙道傳皆云葉法善引遊月宮唐逸史云與羅公逺同逰異人錄云與申天師同遊】

西淸詩話云唐有兩霓裳曲開成初尉遲璋嘗放古作霓裳羽衣曲以獻詔以曲名賜貢院爲題此自一曲也是嵗榜首李肱所試詩卽此題其詩始言開元太平時萬國賀丰嵗梨園獻舊曲玉座流新制末言蓬壺事巳空仙樂功無替詎肯聴遺音聖功知善繼則亦是祖述開元遺聲耳此曲世無譜好事者每惜之江表誌載周後獨能按譜求之徐常侍鉉有聴霓裳送以詩云此是開元太平曲莫教編作別離聲則江南時猶在也

韻語陽秋云白樂天答元防之歌蘓州七縣十萬戶無人知有霓裳舞惟寄長歌與我來題作霓裳羽衣譜想其千姿萬狀綴兆音聲具載於長歌惜元集不載賴有白詩可見一二爾虹裳霞帔步揺冠細纓累累佩珊珊言所飾之服也又曰散序六奏未動衣中序擘騞初入拍繁音急節十二徧唳鶴曲中長引聲言所奏之曲也而唐防要謂破陣樂赤白桃李花望瀛霓裳羽衣總名法曲今世所傳望瀛亦十二徧散序無拍曲終亦長引聲亦可彷佛其遺意也又曰由來此舞難得人須是傾城可憐女言所用之人也若曰玉鉤欄下香案前案前舞者顏如玉則疑用一人若曰張態李娟君莫嫌亦疑隨宜且教取又疑用二人然明皇毎用楊太眞舞故長恨詞云風吹仙袂飄飄舉猶似霓裳羽衣舞當以一人爲正

夢溪筆談云國史補言客有以按樂圖示王維維曰此霓裳第三疊第一拍也客未然引工按曲乃信此好奇者爲之蓋霓裳曲凡十三疊前六疊無拍至第七疊方謂之疊徧自此始有拍而舞作故白樂天詩中序擘騞初入拍中序卽第七疊也第三疊安得有拍但言第三疊第一拍卽妄也

烏衣

靑瑣摭遺曰王榭金陵人一日海中失船泛一朩登防見一翁一嫗皆衣皂乃烏衣國也以女妻之榭思歸復乘雲軒泛海至其家有二燕棲梁上榭招止臂上書小紙系其尾曰誤到華胥國裏來主人終日苦憐才云軒飄去無消息灑淚臨風幾百回來春燕又飛榭身上有詩云昔日相逢眞數合如今暌逺是生離來春縱有相思字三月天南無鴈飛因目榭所居爲烏衣巷劉禹錫有詩云朱雀橋邊野艸花烏衣巷口夕陽斜舊時王謝堂前燕飛入尋常百姓家

吳旦生曰丹陽記烏衣之起吳時烏衣營處所也江左初立瑯邪諸王所居輿地誌晉時王導自立烏衣宅世說王公謂吾角巾徑還烏衣僉陵舊事謝鯤與族子靈運瞻曜洪防並以文義賞防居在烏衣巷謂之烏衣遊鯤詩云昔爲烏衣遊戚戚皆子侄禹錫所詠蓋指江左王氏謝氏二族之盛第宅丘墟故有舊時王謝之感若指泛海烏衣事何以言尋常百姓耶元張思亷子夜歌云朱雀街頭雨烏衣巷口風飛來雙燕子不入景陽宮按朱雀橋卽在烏衣巷口也故詠金陵者毎連舉之

野客叢書云王謝與王榭相類而又有烏衣之名或者往往誤焉張仲均家有陳惟室親染此詩謝字從言蓋此也吳曽澷錄藝苑雌黃所說正合

輕車

劉夢得送渾大夫赴丰州詩精兵願逐李輕車

吳旦生曰漢武帝元朔五年以代相李蔡爲輕車將軍有功封樂安侯乃李廣之從弟故稱李輕車鮑昭樂府云後逐李輕車許渾詩昔事李輕車張光弼詩將軍須用李輕車後漢輿服志雲輕車古之戰車也不巾不蓋【孔叢子巾車命駕注云以衣飾車也】按韻防輕牽正切疾也左傳昭公二十五年注左師展欲與公俱輕歸輕遣政反漢書發輕騎夜追之亦音罄今唐元人詩皆作平聲用似失本防

漢壽

劉夢得漢壽城春望詩漢壽城邊野艸春荒祠古墓對荊榛

吳旦生曰郝天挺注城在四川保寧府今廣元縣程篁墩謂漢壽縣名在犍爲【卽今之敍州府】禹貢潛水注水出岷山之西東流過漢壽南流有髙山上合下開水經其中曰沫水又復水從漢中沔陽縣南流至梓潼漢壽縣三國史云費褘遇害於漢壽又建安五年曹操表闗某爲漢壽亭侯則是漢壽爲封地而亭侯爲封爵之通稱也防典稱之爲壽亭侯是悞以漢爲國號而以壽亭爲封地矣【漢法十里一亭十亭一鄕亭畱防宿之處也凡封侯初封亭侯卽秦亭長之遺】

生

宋景文筆記曰晏元獻常問曽明仲云劉禹錫詩瀼西春水縠紋生生字作何意明仲曰作生育之生丞相曰非也作生熟之生語乃健莊子曰生熟不盡於前王建詩自別城中禮數生

吳旦生曰卲氏聞見後錄汪彥章詩野田無雨出兆湖水得風生縠紋此以生對出則作生長之生矣豈不聞元獻之說耶楊升庵亦以元獻之說爲信是謝眺詩逺樹曖芊芊生煙紛漠漠亦然小謝之句實本靈運靈運撰徵賦云披宿莽以迷徑覩生煙而知墟余觀白樂天詩弦生管澁未堪聴熊孺登詩水生風熟布防新楊防夫續奩集有詠習舞云十六天魔教已成背翻蓮掌苦嫌生夜深不管排塲歇尙向燈前蹋影行皆用此生字又蔡敬夫詩花心猶怯怯鶯語乍生生其於疊字更峭

賔鴻

防溪詩話曰東坡云賔鴻社燕巧相違月令來賔事嘗疑人未曽用及觀劉夢得秋江晚泊雲暮霞千萬狀賔鴻次第飛顧況云安得淩風翰肅肅賔天京又別浦鴈賔秋更佳

吳旦生曰月令八月鴻鴈來九月鴻鴈來賔周書白露之日鴻鴈來寒露之日又來旣是一種何得前後不齊如此許叔重注二鴈則以仲秋之鴈從北地中來過周雒南去至彭蠡季秋之鴈亦從北地中來南之彭蠡以爲八月來者其父母也是月來者其子也羽翼稚弱故在後耳禮云仲秋來者爲主季秋來者爲賔也

困學紀聞云時訓月令七十二侯鴈凢四見孟春鴻鴈來夏小正曰鴈北鄕呂氏春秋淮南時則訓曰候鴈北【月令注今月令鴻皆爲候而不言北蓋來字本北字康成時猶未悞故曰鴈自南方來將北反其居其後傳寫者因仲秋鴻鴈來悞以北爲來】仲秋鴻鴈來呂氏淮南曰候鴈來季秋鴻鴈來賔爵入大海爲蛤小正曰九月遰鴻鴈呂氏淮南曰侯鴈來髙誘許叔重注以候鴈來爲句【賔爵老爵也棲宿人堂宇之間有似賔客故曰賔爵】季冬鴈北鄕小正在正月易說在二月【正義謂節气有早晚】

可中

劉禹錫生公講堂詩髙坐寂寥塵漠漠一方明月可中庭

吳旦生曰舊言宋文帝大防沙門食至良久眾疑日過中僧律不當食帝曰始可中耳生公曰白日麗天天言可中何得非中遂舉箸而食禹錫卽以生公事詠生公堂也余又按僧規以六時經行曰幽谷時寅也髙山時卯也日照髙山平地時辰也可中時已也正中時午也鹿苑時未也張喬詩猶向山中禮六時劉長卿詩六時行徑空秋艸是也則可中本出釋語【洪駒父詩話雲山谷至廬山一寺因舉此詩云一方明月可中庭一僧率爾云何不曰一方明月滿中庭山谷笑去】

畬田

劉夢得竹枝辭云銀釧金釵來負水長刀短笠去燒畬吳旦生曰談苑江南人多畬田先熂鑪【熂音餼】熂縱火燒艸也鑪火燒山界也俟經雨乃下種歷三嵗土脈竭不可復種藝但生艸朩復熂旁山詞林海錯云燒田而種曰疁故野燒曰疁火【疁音畱】宋西陽王子尙所部鄞縣有疁田子尙言山湖之俗熂山封水澤山須熂鑪後種又夢得適連州作畬田詩何處好畬田團團縵山腹下種暖灰中乘陽拆芽蘗蒼蒼一雨後苕頴如雲發李文饒嶺南道中詩五月畬田収火米則不獨江南爲然矣

爾雅一嵗曰菑二嵗曰新三嵗曰畬【羊諸反】易曰不菑畬說文菑不耕田也從艸甾徐鍇曰當言從艸從�從田田不耕則艸塞之故從��音災則凡三嵗而不可復種蓋取畬之義也

重用字

夢得贈樂天中兩聫云雪裏髙山頭早白海中仙果子生遲於公必有髙門慶謝守何煩曉鏡悲

吳旦生曰夢得自注髙山本髙髙門使之髙二字爲義不同三山老人語錄云樂天寄劉詩有嘆早白無兒之語劉以此詩贈之自注二髙字唐人忌重疊用字今人則疊用字甚多楊升庵謂此類爲傍犯之例謝茂秦謂兩聫最忌重字或犯首尾可矣子美江閣邀賔許馬迎醉於馬上往來輕摩詰尙衣方進翠云裘萬國衣冠拜冕旒二公重字不害爲大家

東坡送江公著詩云忽憶釣臺歸洗耳又云亦念人生行樂耳自注二耳義不同故得重用因按古人一字二義往往重押如古詩晨風懷苦心蟋蟀傷局促又云音響一何悲弦悲知柱促曹子建美女篇明珠交玉體珊瑚間朩難又云佳人慕髙義求賢良獨難謝靈運初去郡詩或可優貪競豈足稱達生又云畢娶類尙子薄遊似邴生陸士衡豫章行泛舟淸川渚遙望江山陰又云寄世將幾何日昃無停陰江淹雜體詩韓公淪賣藥梅生隠市門又云太平多歡欵飛蓋東都門王仲宣從軍詩連舫逾萬艘帶甲千萬人又云我有素餐責誠愧伐檀人至唐時效此重押者不一而老杜之詩尢多

細腰

劉禹錫踏歌行雲爲是襄王故宮地至今猶自細腰多吳旦生曰南楚謂細腰曰嫢【音惟】野客叢書據傳曰楚王好細腰宮中多餓死荀子乃曰楚王好細腰故朝有餓人淮南子亦曰靈王好細腰民有殺食而自饑也人君好細腰不過宮人豈欲朝臣與國人皆細腰乎余觀墨子載靈王好細腰故其臣皆三飯爲節脇息然後帶緣墻然後起韓非子載莊王好細腰一國皆有饑色當時子書不言宮中而言朝與野率有此謬今禹錫詩作襄王亦謬

�

文苑瀟湘曰夢得用字極謹嚴然其答樂天而有筆底心猶毒杯前膽不��呼闗反此何謂也

吳旦生曰漢臯詩話趙勰有吞舡酒膽弱之句禮部韻不収唐韻亦無西溪樷語雲集韻在山字韻音乎闗切頑也

元和腳

楊升庵曰栁宗元詩栁家新樣元和腳言字變新樣而腳則元和也腳蓋懸鍼垂露之體耳

吳旦生曰此劉賔客答栁儀曹詩而升庵直以爲栁詩悞矣復齋謾錄云子原寄劉夢得詩書成欲寄庾安西紙背應勞手自題聞道近來諸子弟臨池尋已厭家雞蓋其家有右軍書毎紙背庾翼題云王防稽六紙其詩謂此也故夢得有酬家雞之贈乃答前詩也其中有栁家新樣元和腳人竟不曉髙子勉舉以問山谷山谷云取其字制之新昔元丰中晁無咎作詩文極有聲陳無已戱之曰聞道新詞能入樣相州紅纈鄂州花蓋相纈織鄂州花也則栁家新樣元和腳者其亦此類歟頃見徐仙者效山谷書而無已以詩紀之曰肯學黃家元祐腳則知山谷之言無可疑最後見東坡栁氏求筆迹詩君家自有元和手莫厭家雞更問人其義相同但手字爲異耳

蔡寛夫詩話云栁子厚書迹江湘間多有其碑刻而體不一或疑有假托其名者惟南嶽彌陀和尙碑最善大抵規模虞永興矣然不知栁家新樣元和腳者何如也

天中記作柳公權在元和間書有名故劉禹錫有此詩恐悞

石皷

韻語陽秋云左傳周成王搜於岐陽而韓退之石皷歌則曰宣王所謂宣王憤起揮天戈搜於岐陽騁雄俊是也韋應物石皷歌則曰文王所謂周文大獵岐之陽刻石表功何煒煌是也歐永叔云前世所傳古逺奇怪之事類多虛誕而難信況傳記不載不知韓韋二君何據而有此說也

吳旦生曰帝京景物略云廟門內之石皷也其質石其形皷其髙二尺廣徑一尺有奇其數十其文籕其辭誦天子之田初潛陳倉野中唐鄭餘慶取置鳯翔之夫子廟而亡其一皇祐四年向傅師得之民間十數乃合宋大觀二年自京兆移汴梁初置辟雍後保和殿嵌金其字陰錯錯然靖康二年金人輦至燕剔取其金置皷王宣撫家復移大興府學元大徳十一年虞集爲大都教授得之泥艸中始移國學大成門內左右列矣【掲曼碩詩孔廟頽墻下周宣石皷眠揭與虞同時此正大徳間詩也】謂周宣王之皷韓愈張懷瓘竇臮也謂文王之皷至宣王刻詩焉韋應物也謂秦氏之文宋鄭樵也謂宣王而疑之歐陽修也謂宣王而信之趙明誠也謂成王之皷程琳董逌也謂宇文周作者馬子卿也據今搨本則甲皷字六十一乙皷字四十七丙皷字六十五丁皷字四十七戊皷字一十二已皷字四十一庚皷字八壬皷字三十八癸皷字六共三百二十五字存惟辛皷字無存者【金石錄云石皷文世傳周宣王刻石史籀書集古錄云至於字畫亦非史籀不能作東觀餘論云筆法如圭璋特達非後人所能贗作】

聴琴

西淸詩話曰三吳僧義海以琴名世六一居士嘗問東坡琴詩孰優東坡答以退之聽穎師琴公曰此祗是聼琵琶耳或以問海海曰歐陽公一代英偉然斯言悞矣眤眤兒女語恩怨相爾汝言輕柔細屑眞情出見也劃然變軒昻勇士赴敵塲言精神余溢竦觀聴也浮雲栁絮無根蔕天地濶逺隨飛揚言縱橫變態浩乎不失自然也喧啾百鳥羣忽見孤鳯凰又見脫穎孤絕不同流俗下裏聲也躋攀分寸不可上失勢一落千丈彊言起伏抑揚不主故常也皆指下絲聲妙處惟琴爲然琵琶格上聲烏能爾耶

吳旦生曰許彥周謂浮雲柳絮無根蔕天地濶逺隨飛揚此泛聲也謂輕非絲重非朩也啾啾百烏羣忽見孤鳯凰泛聲中寄指聲也躋攀分寸不可上吟繹聲也失勢一落千丈彊順下聲也合參二氏得琴之理得詩之神然彥周更沈著矣

義海又論東坡聴維賢琴詩云春溫防折亮以淸絲聲皆然何獨琴也又特言大小弦聲不及指下之韻牛鳴盎中雉登朩槪言宮商耳八音皆然豈獨絲也以爲坡未知琴然余觀坡之論中防琴賦雲間遼故音痺弦長故防鳴所謂痺者猶今俗云防【音鮮】聲也兩弦之間逺則有防故曰間遼弦鳴云者今之所謂泛聲也弦虛而不按乃可按故云弦長而防鳴也此豈未知琴者

潛蛬

韓退之詩幽響泄潛蛬

吳旦生曰蛬音拱又居用切一作�爾雅云蟋蟀也埤雅云陰陽率萬物以出入至於悉能帥陰陽之悉者也詩義問云蟋蟀食蠅而化一名趣織語曰趣織鳴孏婦驚一名蜻蛚裏語云蜻蛚鳴衣裘成方言南楚之間謂之蚟孫雜見諸書者曰吟蛩曰蛩秋曰投機曰紡緯曰絡緯【袁瓘秋日詩芳艸不復緑王孫今又歸人都不解施防曰王孫蟋蟀也】

帝京景物略云秋七八月遊閒人提竹筒過籠銅絲罩詣藂艸處缺墻頽屋處甎甓土石堆磊處側聴徐行若有遺亡迹聲所縷發而穴斯得乃掭以尖艸不出灌以筒水躍出矣視其躍狀而佳逐且捕之捕得色辧形辧之辧審飬之飬得其性若气試之試而才然後以鬭促織經曰虫生於艸土者身軟磚石者體剛淺艸瘠土者性和磚石深坑及地陽向者性劣若是者穴辧凢促織靑爲上黃次之赤次之黒又次之白爲下【號紅麻頭白麻頭靑項金翅金絲額銀絲額上也黃麻頭次也紫金黒色次也】若是者色辧首項肥腿脛長背身濶上也不及斯次反斯下也【其號之油利撻蟹殻靑棗核形土蜂形金琵琶紅沙靑沙紺色爲一等長翼梅花翅土狗形螳螂形飛鈴爲一等皂雞蝴蝶形杳獅子爲一等】若是者形辧飬有飼焉有浴焉有病用醫焉【饅魚稻撮虫水蜘蛛匾擔虫溝紅虫蠏白栗黃米飯食養也搾小靑虫汁而糖調之以浴隨淨甜水以滌水養也虫病而治之水畔紅虫主積食蚊帯血者主冷蛆蛻厠上曰棒槌虫主熱粉靑小靑蝦主鬭後自然銅浸水防者主鬭損茶姜防者主牙損童便調蚯蚓糞防者主咬傷竹蝶主气弱蜂主身瘕醫養也】如是促織性良气全矣中則有材焉者間試而亟蓄其鋭以待鬭初鬭虫主者各內虫乎比籠身等色等合而內乎鬭盆虫勝主勝虫負主負勝者翹然長鳴以報其主然必無負而僞鳴與未鬭而已負走者其収辧其飬素其試審也虫鬭口者勇也鬭間者智也鬭間者俄而鬭口敵虫弱也鬭口者俄而鬭間敵虫彊也閔景賢觀鬭蟋蟀歌云戰勝長鳴鳴以股主人奪采盆安堵保抱小虫歌大武指盆笑謂將軍府

用韻

六一居士詩話曰退之工於用韻蓋其得韻寛則波瀾橫溢泛入旁韻乍還乍離出入回合殆不可拘以常格如此日足可惜之類是也得韻窄則不復旁出而因難見巧愈險愈奇如病中贈張十八之類是也嘗與聖兪論此謂譬如善馭良馬者通衢廣陌縱橫馳逐惟意所之至於水曲蟻封疾徐中節而不少蹉跌乃天下之至工也

吳旦生曰西淸詩話秦漢已前字書未備旣多假借而音無反切平仄皆通用自齊梁后槪拘以四聲又限以音韻故士率以偶儷聲病爲工文气安得不卑弱惟陶淵明韓退之擺脫拘忌皆取其傍韻用蓋筆力自足以勝之學林新編又引此謂字有通作他聲押韻者於古詩則可若於律詩則謂之落耳餘冬序錄乃云秦漢已前韻有平仄皆通用者古韻應爾豈爲字書未備淵明退之集多用古韻淵明潠下田舍與退之元和聖徳此日足可惜之類於古俱是一韻何傍之有六一所謂傍韻就今韻而言非謂其兼取於彼此也

緗素雜記云世俗相傳古詩不必拘於用韻予謂不然如杜少陵早發射洪縣南途中作及字韻詩皆用緝字一韻未嘗及外韻也及觀東坡與陳季常汁字韻一篇詩而用六韻殊與老杜異其他側韻詩多如此以其名重當世無敢疵議至荊公則無是矣其得子固書因寄以及字韻詩其一篇中押數韻亦止用緝字一韻他皆類此正與老杜合漁隠樷話云黃朝英之言非也老杜側韻詩何嘗不用外韻如戲呈元二十一曹長未字韻一篇詩而用五韻南池谷字韻一篇詩而用四韻客堂蜀字韻一篇詩而用三韻其他如此者甚眾今若以一篇詩偶不用外韻遂爲定格則老杜何以謂之能兼眾體也黃旣不細考老杜諸詩又且輕議東坡尢爲可笑六一謂韓退之得韻寛則不復傍出退之用韻猶能如此孰謂老杜反不能之是又非黃所能知也

訓子

冷齋夜話曰予嘗熟味退之詩眞出自然其用事深宻髙出老杜之上如符讀書城南詩少長聚嬉戲不殊同隊魚又腦脂蓋眼臥壯士大招掛壁何由彎皆自然也吳旦生曰符讀書城南一章洪景盧謂一爲公與相潭潭府中居不見公與相起身自犁鋤此等語乃是覬富貴爲可議也王荊公集四家詩亦不取此章王彥輔云是詩教子以取富貴宜荊公之不取也恵洪不識作詩頭腦稱其髙出老杜之上非知詩矣胡不觀東坡之論云退之有示兒詩開門問誰來無非卿大夫不知官髙卑玉帶懸金魚又云凡此座中人十九持鈞樞所示者皆利祿事耳老杜則不然示宗武云曽參與遊夏達者得升堂所示者聖賢事也余故特標數子以折惠洪之妄

按退之子防爲集賢校理史傳有金根車【秦因殷得瑞山車曰金根車故用金爲飾謂之金根車而爲帝軫立旗竿斿以從水徳漢制副車黃屋左纛如金根之制】昶以爲悞悉攺根爲銀士林嗤之豈亦貽謀之過耶然昶子綰衮皆擢第衮爲狀元此則愜公意矣

松竹影

松江詩話曰有松棚詩采來猶帯煙霞气月明滿地金釵細可爲佳句野客叢書曰月照松影但見參差黒影耳安知其爲金釵松葉比之金釵者謂架上月照映則可不可謂地上之影也不如曰月明滿架金釵細前軰謂韓退之竹影金鎖碎之語非直謂竹影謂竹間之日影耳以此驗之益信韓偓詩長松夜落釵千股此語無病李涉詩疏林透明月散亂金光滴此正退之竹影金鎖碎

吳旦生曰沈存中言退之城南聫句所謂金鎖碎者乃日光非竹影也若題中有日字則可余以聫句詩佳在碎字涉詩佳在滴字二字皆善言影也然言滴則須防出月來言碎則不待防而日光自在可與觧者言之卽松棚詩所云滿地金釵亦云影也蓋以金釵況松已帶迹象復云滿架則俚若論不可謂地上之影詳察上句猶是新綠蓊郁恐架上亦是一片黒影

韓致堯詩長松夜落釵千股小港春添水半腰自是晚唐手筆如劉宗起殘菊詩深夜雪霜金鎖碎淸晨風雨玉離坡亦自是元人手筆

韻語陽秋云沈存中以退之金鎖碎句恨題中無日字然杜子美詩老身倦馬河堤永踏盡黃楡緑槐影亦何必用日字作詩正欲如此余據蘓長公外紀云劉貢父一日問子瞻老身倦馬河堤永踏盡黃楡緑槐影非閣下之詩乎子瞻曰然貢父曰是日影耶月影耶子瞻曰竹影金鎖碎又何嘗說日月也則葛常之謂子美詩亦悞記矣遁齋閒覽云凡物因日有影茍無日影何從生言竹影卽日光在其中矣如荊公詩江月入松余破碎亦須借松影方見月之破碎卻怪題中無影字善論詩者正不應爾

鳥名

黃玉林曰韓退之詩喚起牎全曙催歸日未西喚起催歸固是二鳥名然題曰贈同遊者實有防意蓋牎已全曙鳥方喚起何其遲也日猶未西鳥已催歸何其早也豈二鳥無心不知同遊者之意乎更與我盡情而啼早喚起而遲歸可也

吳旦生曰黃魯直謂喚起聲如絡緯圓轉淸亮偏於春曉鳴江南謂之春喚楊防夫樂府云喚起喚起東方明隋煬帝詩笑勸上林中除卻司農鳥司晨鳥卽喚起也

史記曆書百艸奮興姊規先滜索隠云一名催歸師曠禽經甌越間曰怨鳥夜啼達旦血漬艸朩華陽風俗名杜鵑玉篇布谷也闗西曰巧婦闗東曰鸋鴂金防錄石誼未娶聞子規聲嘆曰此物催人要歸故曰催歸

葉天經謂鳥名詩起此王勉夫謂其體自六朝觀梁元帝嘗有是作退之非祖此乎黃魯直謂之禽言詩梅聖兪亦有泥滑滑婆餅焦提葫蘆不如歸去之類是也

前榮

韓退之示兒詩前榮饌賔親冠防之所集

吳旦生曰士冠禮設洗直於東榮退之取此而爲言也漢制攻云榮屋翼也卽今之摶風言榮者與屋爲榮飾言翼者與屋爲翅翼夢溪筆談云見人爲文章多言前榮榮者夏屋東西序之外屋翼也謂之東榮西榮四注屋則謂之東霤西霤未知前榮安在藝苑雌黃雲如存中之言則退之亦悞矣考王元長曲水詩序云負朝陽而撫殿跨靈沼而浮榮五臣注則以榮爲屋檐檐一名樀一名宇卽屋之四垂也又謂之楣又謂之防集韻云屋防之兩頭起者爲榮其謂之翼則言櫩宇之張如翚斯飛耳故禮記升自東榮降自北西榮上林賦偓佺之倫暴於南榮則所謂榮者東西南北皆有之故李華含元殿賦有風交四榮之說由是而言則沈存中筆談未爲確論

噤瘁

韓退之鬭雞詩毛各噤防怒癭爭碨磊

吳旦生曰韓致堯詩禁防餘寒酒半醒蓋人之衝寒而肌粟卒起曰噤防是皆以俗語入詠耳說文防寒也所臻切集韻寒病也所錦切費冠卿詩入林寒防防近瀑雨蒙蒙張孟陽詩營生生愈防愁來不可割朩華賦澎濞灪防碨磊山壠注云碨磊不平貌

甜酒

三山老人曰唐人好飲甜酒殆不可曉子美云人生幾何春與夏不放香醪如蜜甜退之云一尊春酒甘若飴丈人此樂無人知

吳旦生曰王勉夫謂以酒比飴蜜大率醇乎醇者耳非謂好飲甜酒也子美句與巴子歌同巴子歌曰香醪甜似蜜峽魚美可鱠樂天有戶大嫌甜酒才髙咲小詩之句正屬退之非好甜酒矣然余觀魯望詩酒滴灰香似去年樂天詩燒酒初開琥珀香則似唐人好飲灰酒赤酒又何說耶

香

漁隠樷話曰退之詩云香隨翠籠擎偏重色照銀盤瀉未停櫻桃初無香退之以香言亦是一語病

吳旦生曰竹初無香杜甫有雨洗涓涓靜風吹細細香之句雪初無香李白有瑤防雪花數千防片片吹落春風香之句雨初無香李賀有依防香雨靑氛氳之句云初無香盧象有雲气香流水之句妙在不香說香使本色之外筆補造化而漁隠乃病之我恐此老膏肓正甚

戀嫪

韓退之詩感物增戀嫪

吳旦生曰顧師古嫪居蚪反許愼云卽到反【史炤釋文盧道切非】說文嫪婟也按倡謂遊壻曰婟嫪秦始皇九年文信侯詐以舍人嫪毐爲宦者坐滛誅故秦俗罵滛曰嫪毐音澇藹士人之無行者郭璞防云澤虞一名鶭卽婟嫪也聲類云婟嫪戀惜也以此鳥戀惜池澤見人不去因名婟澤鳥

虱

韓退之瀧吏詩不知官在朝有益國家否得無風其間不武亦不文仁義飾其躬巧姦敗羣倫

吳旦生曰古本風作虱字觧者悞引步兵禈虱事姚令威言公孫鞅靳命篇云國以功授官予爵則治省言寡以六虱授官予爵則治煩言生六虱曰禮樂曰詩書曰修善曰孝悌曰誠信曰貞亷曰仁義曰非兵曰羞戰國有十二者上無使農戰必貧至削十二者成羣此謂君之治不勝其臣官之治不勝其民此謂六虱勝其政也杜牧之云彼商鞅者能耕能戰能行其法基秦爲彊曰彼仁義虱官也可以置之餘因觀劉勰云韓魏力政燕趙任權五蠧六虱嚴於秦令惟齊楚兩國頗有文學退之詩定指此而言

瀧

韓退之瀧吏詩南行逾六旬始下昌樂瀧

吳旦生曰瀧音雙奔湍也韓子年譜載此詩又云下此三千里有州始名潮公以正月十四日去國行逾六旬三月幾望矣遂以二十五日至潮則是十許日行三千里蓋瀧水湍急故也歐陽文忠云韶州圖經樂昌縣西一百八十里武溪驚湍急石流數百里按武水源出郴州武縣其俗謂水湍峻爲瀧劉仲章者前爲樂昌令予初以韓詩云昌樂疑其悞乃攺從樂昌仲章云不然縣名樂昌而瀧名昌樂其舊俗所傳如此韓詩不悞也陸放翁詩四方行役男兒事常笑韓公賦下瀧

聫句

云浪齋日記曰退之聫句古無此法乃自退之開辟也吳旦生曰詩話皆言聫句自栢梁始則漢時有之何得以石鼎聫句便云退之開辟也然余攻泊宅編云聫句起於栢梁非也式防詩曰胡爲乎中露蓋泥中中露衛之二邑名劉向以爲此詩二人所作則一在泥中一在中露其理或然此則聫句所起也

蠔山

韓退之詩蠔相粘爲山十百各自生

吳旦生曰本艸衍義牡蠣附石而生磈礧相連如房故名蠣房讀如阿房之房【音傍見史記】一名蠔山初生海畔才如拳石四靣漸長有一二丈者一房內有蠔肉一塊肉之大小隨房所生每潮至則諸房皆開有小虫入則合之以充腹宋翟忠恵焦山詩僧居蠔山迷向背佛宇蜃气成吹噓楊升庵載贊雲海曲蠣房或名蠔山眉渠磊砢牡牝異斑

氍毹

韓退之詩兩廂鋪氍毹

吳旦生曰說文氍毹氊緂之屬海錄碎事云氍毹音瞿輸亦作毹杜陽編新羅進五色氍毹以籍地髙帝紀賈人毋得衣【居例反】師古注云織毛若今氍毹之類

毹一作四愁詩美人贈我氈氍古樂府請客上北堂坐氈及氍按周官掌皮供毳毛爲氈氈之異名曰毛席防之異名曰毛褥通俗文云織毛褥謂氍細者謂之毾防出天竺大秦等國毾防者施大牀之前小蹋牀之上蹋而登牀者王子猷詣郤雍州防事上鋪毾防是也楊防夫詩杪欏樹子風前落吹傍恩公舊毾防自注云音榻登西域毛席大牀前小榻以上香者一云氍恐卽是渠搜國名音同而字不同耳渠搜出書禹貢

桃笙

復齋謾錄曰東坡論子厚詩盛時一失貴反賤桃笙蔡扇安可常不知桃笙爲何物偶閱方言簟宋魏之間謂之笙乃悟桃笙以桃竹爲簟也按叚公路北戶錄云瓊州出紅藤簟方言謂之笙或曰籧篨又曰行唐沈約奏彈歙令仲文秀恣橫云令吏輸六尺笙四十領東坡何亦忘此耶

吳旦生曰方言簟與筕篖原分二條郭璞觧筕篖云江東呼笪音靼夢溪筆談云趙韓王治第蓋屋皆以板爲笪上以方塼甃之然後布瓦一云覆舟簟則筕篖之非簟明矣復齋何得混引況東坡偶爾見遺復齋乃欲以一二記憶與之折角耶余且廣其說於左按說文簟竹席也釋名簟簟也布之簟然平正也尙書顧命云敷重篾席孔安國謂桃枝竹王伯厚漢制攷云周禮繅席次席注繅席削蒲蒻展之編以五采若今合歡矣次席桃枝席有次列成文疏漢有合歡席故舉漢法況之漢世以桃枝竹爲席次第列成文章東觀漢記云馬稜爲防稽太守詔詰防稽車牛不務堅彊車皆以桃枝細簟山海經云嶓冢之山嚚水之上多桃枝竹魏志云倭國有桃枝竹廣州記云廣州有桃枝竹華陽國誌云竹朩之璝者有桃支靈壽荊州記云安城郡今屬江州出桃枝席一統志云四川保寧出桃笙卽竹簟庾翼與王公書云今致桃枝簟十枚簡文答湘東王獻簟書云五離九折出桃枝之翠筍庾信竹杖寡人有銅環靈壽銀角桃枝郭璞江賦桃枝篔簹實繁有叢左思吳都賦笙象簟韜於筒中劉禹錫詩月露濡桃笙曽文淸詩霧帳桃笙畫寢余梅聖兪詩桃簟冷如冰劉少宣詩桃笙乘勢獻防涼石邦彥詩藤牀桃簟多敗績成化中洪惟卿詩一簾秋水浸桃笙天啟中許令則詩桃笙煙帳小宗香

中州集朱師美詩葵扇風未來桃笙汗初浹蓋用子厚語也

竹譜云桃枝竹皮赤編之滑勁可以爲席東坡云葉如椶身如竹宻節而實中犀理瘦骨古雋考略云竹性中虛桃竹獨實類於朩韻語陽秋謂之慈竹言生不離本也恐非按海錄碎事云赤玉脂桃竹也紫雲蓋慈竹也

晉陽秋云謝太傳鄕人有罷中宿縣詣安安問歸資答曰惟有五萬蒲葵扇安取其中者執之其價數倍蒲葵掠櫚也李義山詩何人書破蒲葵扇

趂虛

栁子厚栁州峒岷詩緑荷包飯趂虛人

吳旦生曰舊言聚落相近期其旦集交易閧然其名爲虛後觀靑箱雜記云嶺南謂村市爲虛凡市之所在有人則滿無人則虛嶺南村市滿時少虛時多謂之爲虛不亦宜乎據此則古語曰市朝滿而夕虛正此虛字也子厚童區寄傳云之虛所賣之王荊公詩花間人語趂朝虛黃山谷詩人集春蔬好趂虛陸放翁詩趂虛茶嬾鬭旗鎗馬虛中詩避社燕歸楊栁合趂虛人散鷺鷥來嚴正卿詩趂虛人去市橋靜罷釣翁歸溪水淸至於楊孟載荷葉詩溪友裁巾幘虛人作飯包乃用子厚語

靑箱雜記云嶺南謂水津爲步言步之所及也迷異記雲水際謂之步吳楚間謂浦爲步語之訛耳按栁子厚鐵鑪步志云江之滸凡舟可涉而上下者曰步韓退之孔戣墓志蕃船至泊步有下碇之稅又羅池廟碑言步有新船或攺步爲涉謬矣上虞縣有石駞步吳中有魚步步湘中有靈妃步揚州有爪步洪州有觀步鸚鵡洲對岸有炭步閩中謂水涯爲溪步金陵有邀笛步王徽之邀桓伊吹笛處也有罾步卽漁人施罾處有船步卽人渡船處溫庭筠詩妾住金陵步門前朱雀航防城妓詩那堪回首處江步野棠飛東坡詩蕭然三家步橫此萬斛舟成原常詩紫步於今無士馬滄溟何處有神仙然則虛卽所謂墟步卽所謂埠也

楊升庵云唐詩春云生嶺上積雪在囂間山凹之地堪爲墟市者曰囂說文囂聲也气出頭上故從防從頁頁頭也牛刀切今讀作梟非左傳晏子之居近市湫隘囂塵杜預注囂聲也周禮司市之文曰禁其鬭囂注鬭以力爭囂以口爭交市之地必多爭故禁之市之名囂亦猶後世名市曰墟也言有人則囂無人則墟也

了欸

楊升庵曰朱子辧證栁宗元詩欸乃一聲山水緑注欸乃一本作襖靄按欸音靄乃音襖近日倒讀之悞矣項氏家說云劉蛻文集有湘中靄廼歌劉言史瀟湘詩有閒歌曖廼深峽裏靄廼也欸乃也皆一事但用異字耳此𨿽字音之防而襖靄當作靄襖自朱子始正世俗倒讀之悞靄廼欵乃自項平庵始正前人混淆之失吳旦生曰黃山谷謂元次山欵乃曲欸【音襖】乃【音靄】湘中節歌聲也次山集音注亦云棹舟之聲嘯余譜云是漁歌張邦基以爲嶺外之音非也冷齋夜話作【音襖】靄合二字書之其說益紛升庵以爲欸音靄乃音襖是矣據說文長箋云了欸船櫓揺曵聲有了欸歌譌作乃歀又倒其詞作歀乃謬甚然則字當從說文而音卽當作襖靄此栁集注云一作襖靄亦有據也山谷之於元集亦知之字作欸乃蓋俗寫之譌升庵屢証之而實未確攻耳

字彚雲篆作了象气出之難也籕又作�

國老

柳子厚詩蒔藥閒庭延國老開尊虛室值賢人

吳旦生曰埤雅蘦大苦今之甘艸是也杭州小說甘艸市語國老然此不可謂市語確有至理按本艸云甘艸一名國老觧百藥毒安和七十二種石一千二百種艸故號國老之名國老者賔師之稱蓋藥有一君二臣三佐四使甘艸又其賔師也故藥罕不用者𨿽非其君而君實宗焉

魏志尙書郎徐邈飲醉問以曹事邈曰中聖人因白之太祖太祖怒鮮於輔進曰平日酒客謂酒淸者爲聖人濁者爲賢人醉鄕日月云凡酒以色淸味重而甜者爲聖色濁如金而味醇且苦者爲賢李太白詩醉月頻中聖迷花不事君元遺山詩開尊便覺賢人近污足寧論力士羞

髙舂

栁子厚詩空齋不語坐髙舂

吳旦生曰淮南子日經於泉腢是謂髙舂頓於連石【連音爛】是謂下舂注云尙未防上防先舂曰上舂將欲防下防悉舂曰下舂姚令威引此注云虞淵地名髙舂時始戍民碓舂時也連石西山名言將暝下民悉舂故曰下舂李君實云治粟者落杵曰舂日之經天自日禺中至日晡皆橫過再向晚則日影旁射側落如舂者直下其杵故曰髙舂曰下舂言日落之漸次也梁元帝詩斜景落髙杵李義山詩紅燭近髙舂薛能詩隔溪遙見夕陽舂【或云見舂米非也】王僧孺致仕表云髙舂之景一斜不周之風忽至

煙樹

栁子厚別弟宗一詩云欲知此後相思夢長在荊門郢樹煙

吳旦生曰墅談稱此詩無一字不佳竹坡老人乃謂夢中焉能見郢樹煙欲易煙以邊又以犯第二句江邊而攺云欲知此後相思處望斷荊門郢樹煙此眞癡人前說不得夢也不知天下夢境極靈極幻疑假疑眞著一煙字綴之使糢糊離迷於其間以夢爲體以煙爲用說出一種相思況味詩人神行處也如太白詩相思若煙艸歷亂無冬春蓋善說相思無如煙樹煙艸矣

歷代詩話卷四十九

欽定四庫全書

歷代詩話卷五十

歸安吳景旭撰

庚集中之中

唐詩

登第

唐宋遺史曰孟東野有下第詩棄置復棄置情如刀劍傷又再下第詩兩度長安陌空將淚見花其後登第則志气充溢一日之間花皆看盡進取得失蓋亦常事而東野器宇不宏至於如此何其鄙耶

吳旦生曰東野調溧陽尉地有投金瀨林間水際徘徊賦詠曹務多廢至遣假尉代之而分其半俸嘗作詩云借車載家具家具少於車借者莫彈指貧窮何足嗟此其蕭條髙寄類有道者之所爲退之薦士詩云有窮者孟郊受材實桀驁防觀洞古今象外逐幽好蓋許之深矣何一登第卽云春風得意馬蹄疾一日看盡長安花致小蘇軰譏其工於爲詩陋於聞道也

林下偶談載東野墓志云年幾五十始以尊夫人之命來集京師從進士試旣得卽去史云年五十得進士第樊汝霖云時郊年五十四三說不同按唐登科記郊登第在貞元十二年李程榜又按墓志郊死於元和九年年六十四自元和元年逆數而上至貞元十二年凡十九年矣郊登第當是四十六又退之薦士詩酸寒溧陽尉五十幾何耄蓋郊登第四年方調溧陽尉也志謂之幾五十是矣史與樊說失之然郊集中有落第詩再下第詩又有下第東南行及下第東歸畱別長安知己等詩則郊前此嘗累舉京師矣今志謂之年幾五十始以尊夫人之命來集京師又何也

白打

陶南村曰予在蜀見東坡手書一幅曰黃幡綽告明皇求作白打此亦快人意哉味東坡語似以白打爲搏擊之意然王建宮詞云寒食內人長白打庫中先散與金錢則白打似博戲耳不知公意果何如

吳旦生曰此以白打爲戲因戲分錢卽觀韋莊詩內官初賜淸明火上相閒分白打錢其義自明按齊云論云白打蹴鞠戲也兩人對踢爲白打三人角踢爲官塲劉向別錄云蹴鞠黃帝所造本兵勢也或雲起於戰國徐堅云鞠卽毬字霍去病傳穿域蹋鞠顏師古注云以皮爲之實以毛蹙蹋爲戲也初學記作蹙焦弱侯云以鞠從足作踘皆一時趂筆之悞唐書音訓云古者以毛實皮蹙而不擊後世以杖擊丸或於驢馬之上當言毬不當言鞠也劉貢父詩話歸氏子弟嘲皮日休曰八片尖皮砌作毬火中燂了水中揉一包閒气如常在惹踢招拳卒未休今栁三復能之述曰背裝花屈【口勿反】厀白打大斯進前行兩步蹺後立多時栁欲見晉公無由防公蹴毬後園偶迸出栁挾取之因懷所業戴毬以見公出再拜者三每拜毬起復於背膂襆頭間公笑而奇之遂延門下

池錦

王建宮詞如今池底休鋪錦菱角雞頭積漸多

吳旦生曰西淸詩話引文宗論徳宗奢靡云聞得禁中老宮人每引流泉先於池底鋪錦王氏談錄言此卽文宗對李石云云問之舊宮人無此事余按鄭嵎詩世不傳自曾子固言之方知其津陽門詩皆以韻語紀時事也其敍賜浴云暖山度獵東風微宮娃賜浴長湯池刻成玉蓮噴香液潄回煙浪深逶迆犀屏象薦雜羅列錦鳬繡鴈相追隨自注云與王建池底鋪錦事相合蓋子固稱嵎詩與樂天長恨微之連昌並列其紀事自確則李石承詔錄與王建宮詞皆摭實也

輕容

王建宮詞云嫌羅不著愛輕容

吳旦生曰齊東野語紗之至輕者曰輕容唐類苑雲輕容無花薄紗也元丰九域志云越州歲貢輕容紗五匹元微之寄樂天白輕褣樂天制以爲衣有詠輕褣詩云袴花白似秋云薄衫色靑於春艸濃而褣字俗本攺爲又作庸榕皆悞又方物考云綿州巴西縣紗子一疋重二兩婦人以爲暑服李長吉詩蜀煙飛重錦峽雨濺輕容

玉蘂花

髙齋詩話曰王建唐昌觀玉蘂花詩一樹瓏松玉刻成飄廊防地色輕輕女冠夜覓香來處惟見堦前碎月明今瑒花卽玉蘂花也王介甫以之比瑒蓋瑒玉名取其白耳黃魯直又更其名爲山礬謂可以染也廬陵段謙叔多聞士也其家所藏異書古刻至多有楊汝士與白二十二帖云唐昌玉蘂以少故貴自來江南山山有之土人取以供染事不甚惜也則知瑒花之爲玉蘂無疑矣傅子容見此帖乃作絕句云比瑒更礬總未佳要須博物似張華因觀異代前賢帖知是唐昌玉蘂花吳旦生曰韻語陽秋云江南野中有小白花木髙數尺春開極香土人呼爲瑒花瑒玉名取其白也魯直云荊公欲作詩而陋其名予請名曰山礬野人取其葉以染黃不借礬而成色故以名爾常有絕句云髙節亭邊竹已空山礬獨自倚春風是也近見髙齋詩話云此花卽玉蘂花予恐未必然爾玉蘂佳名也此花自唐流傳至今當以玉蘂得名不應捨玉蘂而呼瑒魯直亦不應捨玉蘂而名山礬也瓊花惟揚州后土祠中有之其他皆聚入仙近似而非也鮮於子俊詩云百蘤天下多瓊花天上希結根托靈祠地著不可移八蓓冠羣芳一株攢萬枝而春明退朝錄乃云瓊花一名玉蘂按唐昌觀有玉蘂王建所謂女冠夜覓香來處惟有階前碎月明是也長安觀亦有玉蘂劉禹錫所謂玉女來看玉樹花異香先引七香車是也唐內苑亦有玉蘂李徳裕與沈傅師艸詔之夕屢同賞翫故徳裕詩云玉蘂天中木金閨昔共窺而傅師和云曾對金鑾直同依玉樹陰是也招隱山亦有玉蘂李徳裕所謂吳人初不識因予賞翫乃得此名是也由是論之則玉蘂花豈一處有哉其非瓊花明矣東坡瑞香詞有後土祠中玉蘂之句非謂玉蘂花止謂瓊花如玉蘂之白爾

楊升庵據宋傅子容之詩謂瓊花玉蘂魯直名以山礬卽今之梔子花佛經名薝卜花胡元瑞謂四種迥異升庵合而一之大爲孟浪因考合璧事類所辧四花形色並錄於此論瓊花云瓊花天下無雙惟揚州后土祠一株耳世傳此花乃唐人所植樹大而花繁淸馥異常潔白可愛獨殿春芳冠絕羣品唐賢多題詠之昨因紹興辛巳之變或謂今所存者非其舊使非老道士唐大寧者力言其不然鮮不以八仙名之矣蓋此花𨿽遭狼籍然其盤根非他所比似有神物爲之遮防不然靈苗不絕生意復回旣剪而終盛孰使之然哉論玉蘂云玉蘂花所傳不一以爲瑒花瓊花山礬有以爲米囊者其說皆非也蓋此花條蔓而生狀如荼防柘葉紫莖冬凋春茂花須出殆如冰絲上綴金粟花心復有碧筩彷佛膽瓶其中別抽一英出眾須上散爲十餘蘂猶刻玉然名爲玉蘂乃在於此羣芳所未有也論山礬雲山礬花俗名椗花木髙數尺枝肥葉宻淩冬不凋花白未開時木犀相似及開差大香絕濃號七里香尋常山林間多有之又有千葉者按椗卽瑒音相近也論薝卜云薝卜花一名梔子花樹髙二三尺葉厚深綠如兔耳或似栁而短凡艸木花皆五出惟此花六出色白中心黃春末抽蕤夏初結花又一種樹髙五六尺許花葉皆差大謝靈運目爲林蘭並筆之【薝音膽】

鏡聽

韻語陽秋曰凡物皆可占非特蓍龜也市中亦有聽聲而知禍福者莫知其所自觀王建有鏡聽詞云重重摩挲嫁時鏡夫壻遠行慿鏡聽豈今聽聲之類耶大湼槃經云不以鏡芝艸楊枝鉢盂髑髏而作卜筮則鏡能占卜信矣

吳旦生曰鏡聽之法卽月令廣義所言響卜也顧元慶謂懷鏡於通衢間聽往來之言以占休咎近世人懷杓以聽亦猶是也又有無所懷直以耳聽之者謂之響卜蓋以有心聽無心耳余觀李廓亦有鏡聽詞云匣中取鏡祠竈王蓋聽者必先竈前跪拜按鬼穀子卜竈法云元旦之夕汛掃爨室置香燈於竈門注水滿鐺置杓於水防禮拜祝撥杓使旋隨柄所指之方抱鏡出門宻聽人言第一句卽是卜者之兆如有同卜者以鏡逓執卽是彼兆三人五人皆傳鏡爲主宜夜靜卜之

呂氏春秋云正月元旦聽都邑人民之聲聲宮則歲善吉商則有兵徵旱羽水角歲惡管子云凡聽徵如負豬豕覺而駭凡聽羽如鳴馬在野凡聽宮如牛鳴窌中凡聽商如離羣羊凡聽角如雉登木以鳴音淒以淸注云此言呼以聽土地之音非謂他音皆然也人之聲合乎五音聽其首聲恊而詳之也

紅絲硯

西溪叢語曰王建宮詞延英引對綠衣郎紅硯宣毫各別牀天子下簾親自問宮人手裏過茶湯恐是用紅絲硯江南李氏時猶重之歐公硯譜以靑州紅絲石爲第一此硯多滑不受墨若受墨妙不可加王建集中有作工硯又作洪硯皆非也

吳旦生曰說文硯石滑也長箋云訓滑何滑訓利利猶厲也與研摩同義故曰石滑也世但觧堅澤爲滑則不可通矣通謂研爲硯墨盂也髙者曰臺穹者曰瓦靑州紅絲石一洮河石二端溪石三歙州石四邨石五皆石也有玉有金有磁有漆其類不一石其常也故從石古但作研又蘇易簡作文房四譜硯爲首以靑州紅絲石爲一斧柯山第二龍尾石第三餘皆在中下𨿽銅雀臺古瓦硯列於下品特存古物耳東觀錄云紅絲石出於靑州黑山其理紅黃相參二色皆不甚深理黃者其絲紅理紅者其絲黃其紋上下通徹勻布漬之以水則有滋液出於其間以手磨拭之久而粘著如膏若覆之以匣至開時數日黑色不幹經夜卽其气上下蒸濡著於匣中有如雨露自得玆石而端歙之石皆置之中行不復視矣硯譜云紅絲石硯者須飲以水使足乃可用不然渴燥甚唐彥猷云此硯發墨不減於端石也東坡云彥猷以靑州紅絲石爲甲或謂惟堪作骰盆蓋亦不見佳者今觀云庵所藏乃知前人不妄許爾

一百六

元微之連昌宮詞云初過寒食一百六店舎無煙宮樹綠【自注云唐時京城寒食火禁極嚴以雞羽入灰有焦者皆罪之】念奴覓得又連催特勅宮中許然燭

吳旦生曰容齋四筆謂寒食爲一百五者自冬至之後至淸明歷節气六凡爲一百七日而先兩日爲寒食故云他節不然也杜老有鄜州一百五日夜對月一篇江西宗派詩云一百五日足風雨一百五日寒食雨之類是也文獻通考云京師以冬至後一百五日爲大寒食鄴中記云冬至一百五日爲介子推冷食作幹粥食之卽今菱糕也趙嘏寒食詩一百五日家未歸崔魯春日卽事詩一百五日又欲來據此則詩人例以百五日爲寒食矣今微之詞意謂在淸明前寒食後店舎已無煙而宮中然燭乃一時之權宜耳然獨云一百六者何按荊楚歲時記云去冬至一百五日卽有疾風甚雨【王君玉詩疾風甚雨靑春老】又云據歷合在淸明前二日亦有去冬至一百六者余因考之自後漢周舉定爲三日之禁至唐時盛興之遂於寒食斷火三日謂去冬至一百四日五日六日也故或云一百五或云一百六其義一也【丹陽記謂自冬至至淸明凡七气至寒食止一百三日蓋歷家以余分演之爾】

云騅叱撥

元微之詩登山縱似望云騅平地須饒紅叱撥

吳旦生曰長慶集此歌自序云徳宗皇帝以八馬幸蜀七馬道斃惟望云騅來往不頓貞元中老死天廐臣稹作歌以記之餘按八馬幸蜀宗事也其七斃於棧道云騅獨存而徳宗幸梁亦充禦焉國史補云徳宗幸梁馬號望云騅駕還飼以一品料暇日牽而視之至必長鳴四顧若感恩狀後老死飛龍廐中貴戚畫爲圖則謂徳宗以八馬幸蜀過矣

李方舟博物志雲天寶中大宛進汗血馬六匹一曰紅叱撥二曰紫叱撥三曰靑叱撥四曰黃叱撥五曰丁香叱撥六曰桃花叱撥上乃制名曰紅玉輦曰紫玉輦曰平山輦曰淩雲輦曰飛香輦曰百花輦後幸蜀遂以平山淩雲爲防【宋羣牧判官王明上羣牧故事云叱撥之別有八曰紅耳叱撥曰鴛鴦叱撥曰桃花叱撥曰丁香叱撥曰靑叱撥曰驑叱撥曰紫驑叱撥曰楡叱撥又云北方馬以叱撥爲上】

白朴

元微之詩白朴流傳用轉新

吳旦生曰注言樂天於翰林中專取書詔批答詞撰爲矜式禁中號爲白朴每新入學求訪寶重過於六典王勉夫嘗檢唐藝文志及崇文總目無聞訪此書不獲適有以一編求售號曰制朴開帙覽之卽微之所謂白朴者是也爲卷上中下三上卷文武階勲等中卷制頭制肩制腹制腰制尾下卷將相刺史節度之類此蓋樂天取當時制文編類以規後學者

菖蒲花

元微之寄贈薛濤詩別後相思隔煙水菖蒲花發五云髙

吳旦生曰微之出使西蜀知營妓薛濤有辭辧嚴綬遣濤往侍後登翰林濤獻松花紙百幅微之就於所獻紙寄贈一篇濤嘗好種菖蒲故有是句按本艸菖蒲無花實有爲瑞故古詩菖蒲花可憐聞名未相識張籍詩深恩已去若再返菖蒲花開月長滿南史張后方孕見庭中菖蒲花開光彩非常後曰嘗聞見蒲花者必貴因取吞之遂生梁武帝故李長吉詩風采出蕭家本是菖蒲花

繼古叢編云周益公校正文苑英華序以堯韭對舜華非本艸注安知其爲菖蒲按梁元帝覽云金鹽玉防堯韭舜華梁太子賚河南菜啟堯韭未儔姬歜非諭典術曰堯之仁天星降精於庭感百陰爲菖蒲焉

紫薇

白樂天入直西省詩絲綸閣下文章靜鐘鼓樓中刻漏長坐到黃昏誰是伴紫薇花對紫薇郎

吳旦生曰天文志紫防大帝之座天子之常居也與花何涉唐中書省植紫薇花後世舎人院紫微閣前輒植此花𨿽循唐故事要亦何義後余見海錄碎事雲開元元年攺中書省爲紫微省攺中書令爲紫微令則樂天入直西省所稱紫薇郎指此耳薇當作微蓋樂天性愛此花有紫薇花詩云除卻微之見應愛世間少有別花人又宋時府治虛白堂前有紫薇花兩株相傳樂天所植子瞻守郡時神宗書樂天紫薇花詩以賜之或植或詠其性然也舎人院亦重其人植其花謂卽此是故實可也【堯山堂外紀云範屏麓爲國子時赴京鄕試臥舟中夢入廣寒宮嫦娥千百軰齊聲歌樂天此詩是科果成殿元續娶吳夫人小字紫薇蓋屏麓居山距余前谿十里餘特搆紫薇樓規制宏麗亦取此兆耳余猶及見之】

韻語陽秋云樂天又詩紫薇花對紫薇翁則此花之珍艷可知矣爪其本則枝葉俱動俗謂之不耐癢花自五月開至九月尙爛熳俗又謂之百日紅梅聖兪贈韓子華詩薄膚癢不勝輕爪嫩榦生宜近禁廬又贈王景彛詩薄薄嫩膚搔鳥爪離離碎葉剪城霞皆著不耐癢事胡文恭詩雅當翻藥地繁近曝衣天注云花至七夕猶繁似有百日紅之意

瑟瑟

白樂天琵琶行楓葉荻花秋瑟瑟楊升庵曰楓葉紅荻花白映秋色碧也瑟瑟珍寶名其色碧故以瑟瑟影指碧字讀者作蕭瑟解非是樂天又有暮江曲云一道殘陽照水中半江瑟瑟半江紅此瑟瑟豈蕭瑟哉正言殘陽照江半紅半碧耳

吳旦生曰博雅瑟瑟碧珠也杜陽雜編有瑟瑟幕其色輕明虛薄無與爲比唐語林盧昻有瑟瑟枕憲宗估其値曰至寶無價水經注水木明瑟韋莊詩畱得溪頭瑟瑟波潑成紙上猩猩色丁謂詩翠影疏疏渡波光瑟瑟凝王周詩嘉陵江水色一帶柔藍碧天女瑟瑟衣風梭晚來織林逋詠茶詩石碾輕飛瑟瑟塵魯交野果詩碧如瑟瑟紅靺鞨【靺鞨國名古肅愼地也產寶石大如巨栗中國謂之靺鞨】據此則升庵之說益信乃陳晦伯以劉楨瑟瑟谷中風正之蓋樂天詩言色公幹詩言聲用意各別安得彊證爲蕭瑟之瑟也若盧照鄰秋霖賦風橫天而瑟瑟云覆海而沈沈乃與公幹同意

夭邪

楊升庵曰唐詩錢唐蘇小小人道最夭邪又長安女兒雙髻鴉隨風趂蝶學夭邪【夭音歪】田子藝曰夭作歪非也夭少好貌卽妖也邪卽歪也葛魯卿詞人間花月見新妖不數江南蘇小正謂此也

吳旦生曰錢唐二句乃白樂天詩夭音歪樂天自注也升庵詞品引張仲宗詞薄劣東風夭邪栁絮又升庵詩桃根桃葉最夭邪皆據樂天所注以爲言也余見芥隱筆記云樂天詩揚州蘇小小人道是夭斜【音伊邪反】豈子藝有取於芥隱耶然芥隱作揚州恐悞按樂天杭州春望詩濤聲夜入伍胥廟栁色春藏蘇小家又余杭形勝詩夢兒亭古傳名謝敎妓樓新道姓蘇則樂天稔知其爲錢唐妓也應從錢唐爲是郭茂倩樂府解題云小小錢唐名娼蓋南齊時人西陵在錢唐江之西故曰西陵松栢下【按小小墓一云江幹一云湖曲張祜詩不知誰共穴徒願結同心然不言何地也吳地記云嘉興縣前有晉妓錢唐蘇小小墓徐凝詩嘉興郭裏逢寒食落日家家拜掃回只有縣前蘇小小無人送與紙錢灰元張光弼詩香骨沈埋縣治前】

藍尾

防溪詩話曰樂天詩三杯藍尾酒一楪膠牙餳觀長慶集此詩題云七年元日對酒非鑽火時事也東坡詩藍尾忽驚新火後遨頭要及浣花前注引及白詩非是宋景文守歲云且盡燈前藍尾杯

吳旦生曰荊楚歲時記膠牙者蓋使其牢固不動此爲正旦故事而藍尾詳考之可不拘時用也按藍一作啉蘇鶚衍義云今人以酒巡匝爲啉尾卽再命其爵也南朝有異國進貢藍牛其尾三丈或云藍潁水其深三丈時人取之以爲酒今兩盞從其簡也此皆非正行酒巡匝卽重其盞蓋慰勞其得酒在後也又啉云者貪也謂處於坐末得酒最晚腹癢於酒旣得酒巡匝更貪婪之故曰啉尾啉字從口此卽侯白酒律所謂酒巡匝末坐者連飲三杯以慰之之說也按藍又作婪說文婪貪也杜林說下者黨相詐驗爲婪盧含切箋云又惏音訓皆同河東記云申屠澄與路傍茅舎老父嫗及處女環火而坐翁自外挈酒至曰以君冒寒且進一杯澄因揖遜曰始自主人翁卽巡澄當婪尾蓋謂最後之杯也宋景文詩稍倦持螯手猶殘婪尾杯古雋考略云廣韻飲酒半去半在曰闌當作闌尾石林燕語云或謂啉爲燣如鐡入火貴出其色此尢無稽矣

侍姬

本事詩曰白尙書姬人樊素善歌妓人小蠻善舞嘗爲詩云櫻桃樊素口楊栁小蠻腰年旣髙邁而小蠻丰艷因爲楊栁之詞以托意云一樹春風萬萬枝嫩於金色軟於絲永丰坊裏東南角盡日無人屬阿誰

吳旦生曰樂天嘗稱妓有樊素者年二十餘善唱楊栁枝人多以曲名名之一日將放去因作詩自題曰不能防情吟且謂楊栁枝再拜長跪而致辭辭曰素事主十年凡三千有六百日巾櫛之間無違無失此東坡所謂不似楊枝別樂天也洪景盧言白集中有詩云菱角執笙簧谷兒抹琵琶紅綃信手舞紫綃隨意歌自注曰菱谷紫紅皆小臧獲名王勉夫又言妓不止此觀劉夢得贈小樊詩云花面丫頭十三四春來綽約向人時終須買取名春艸處處將行步步隨又同州與樂天詩注云春艸白君之舞妓也白詩云小奴捶我足小婢捶我背又不知小奴小婢者是何名也【白別有詩云小花蠻榼二三升曰還攜小蠻去試覓老劉看此小蠻乃酒榼名耳】

三花

白樂天詩舞衣裁四葉馬鬛剪三花

吳旦生曰唐六典外牧歲進良馬印以三花飛鳯之字東坡筆記言李將軍思訓作明皇摘圖嘉陵山川帝乘赤驃起三騣與諸王嬪禦十數騎出飛仙嶺下初見平陸馬皆驚而帝馬見小橋不進不知三騣謂何今見岑參有赤驃馬歌云赤髯胡雛金剪刀平時剪出三騣髙乃知唐禦馬多剪治而三騣其飾也復齋澷錄乃引楊巨源觀打毬詩玉勒回時露赤汗花騣分處拂紅纓嚴維作勅賜寜王馬詩鏡防黃金眼花開白雪騣又見名畫錄言開元天寶世尙輕肥多愛三花飾馬郭若虛藏韓幹畫貴戚閱馬圖中有三花馬蘇大參家有韓幹畫三花禦馬晏元獻家有虢國出行圖亦畫三花馬蓋三花者剪騣爲三辮耳楊升庵云唐詩朝騎五花馬又五花馬千金裘杜詩蕭蕭十里馬个个五花文隋丹元子步天歌五个花文以馬鬛剪爲五花或三花皆象天文也

格是

白樂天詩如今格是頭成雪彈到天明亦任君

吳旦生曰格隔二字同義委巷叢談云言已是如此曰隔是元微之詩隔是身如夢頻來不爲名

鑿落琵琶

白樂天詩銀含鑿落盞金屑琵琶槽

吳旦生曰韓退之詩酡顏傾鑿落按海錄碎事云蒼梧令金佐堯從賊被黥面嘗自稱金鑿絡湘楚人以盞斚中鐫鏤金渡者爲金鑿絡又樂天送春詞銀不洛從君勸不洛酒器也意落絡洛古字通用

張祜琵琶詩金屑檀槽玉腕明按說文長箋琵琶本作擘【博戹切防也】【博下切擊也】唐人多以琵作必音讀如雲四弦不似琵琶聲斷腸猶系琵琶弦忽聞水上琵琶聲之類是也楊亷夫詩東山宴上琵琶骨自注琵音弼樂天句當如此讀

古今樂錄云琵琶出於弦鞉杜摯以爲秦末苦長城之役百姓弦鞉而鼓之又貞觀中裴洛兒彈琵琶始廢撥用手今所謂搊琵琶是也【席上腐談云王昭君琵琶壞重造而其形小昭君笑曰渾不似今訛爲胡撥四卽元史以爲火不思亦訛】

天地

韻語陽秋曰孟郊詩食薺腸亦苦彊歌聲無歡出門卽有礙誰謂天地寛許渾詩萬里碧波魚戀釣九重靑漢鶴愁籠皆是窮蹙之詩白樂天詩無事日月長不覊天地濶與二子殆霄壤矣

吳旦生曰同一天地也樂天以不覊便道濶東野以有礙便不道寛可見詩人胸次隨其所發卽有天地陳無已詩天地豈不寛妾身自不容更得風防泊宅編云韓退之多悲詩三百六十首哭泣者三十首白樂天多樂詩二千八百首飲酒者九百首

檠

白樂天詩鐡檠移燈背

吳旦生曰樂天自注檠去聲唐彥謙雨詩燈檠昬魚目薰鑪咽麝臍李義山詩九枝燈檠夜珠圓韓退之詩墻角君看短檠棄皆去聲按集韻檠渠映切注云有足似幾物也諸詩作去聲用本此

黃氏筆記云檠者定弓體之器周禮弓人注音景漢書蘇武注又音巨京反東坡詩大弨一弛何緣彀已覺翻翻不受檠陸放翁云檠作平聲押用漢注也

暖溫暾

白樂天詩池水暖溫暾

吳旦生曰輟耕錄南人方言曰溫暾者乃懷暖也致虛雜爼云今人以人性不爽利者曰溫暾湯言不冷不熱也樂天慣以俗語入詩王建亦云新晴艸色暖溫暾

下馬陵

楊升庵曰白樂天詩自言本是京城女家在蝦蟇陵下住蝦蟇陵在長安謝良輔詩取酒蝦蟇陵下家家守歲傳巵齊已詩翠樓春酒蝦蟇陵長安少年皆共矜吳旦生曰國史補謂董仲舒墓門人過必下馬以故號下馬陵而語訛爲蝦蟇陵白公詩亦狥俗之過柰何升庵又舉他詩以証之耶東坡詩只雞敢防喬公語下馬聊尋董相墳又謝徐朝奉啟云過而下馬空瞻董相之陵元遺山詩千年荊棘龜趺在防有人尋下馬陵黃晉卿詩時有北人來下馬不知秦樹幾啼鵑

服章

容齋隨筆曰唐人重服章故子美有銀章付老翁朱紱負生平扶病垂朱紱之句樂天詩言銀緋處最多七言如大抵著緋宜老大一片緋衫何足道闇淡緋衫稱我身酒典緋花舊賜袍假著緋袍君莫笑腰間紅綬系未穏朱紱仙郎白雪歌腰佩銀龜朱兩輪便畱朱紱還鈴閣映我緋衫渾不見白頭猶未著緋衫緋袍著了好歸田銀魚金帶繞腰光銀章暫假爲專城新授銅符未著緋徒使花袍紅似火似掛緋袍衣架上五言如未換銀靑綬惟添雪白鬢笑我靑袍故饒君茜綬新老逼教垂白官科遣著緋那知垂白日始是著緋年晚遇何足言白髮映朱紱至於形容衣魚之句如魚綴白金隨步躍鵠銜紅綬繞身飛

吳旦生曰二儀實錄隋煬帝詔牛洪等造章服差等三四品紫五品朱六品以下綠官吏靑庻人白商皂服色之分疑自此始唐馬周傳云三品紫四五品朱六七品綠八九品靑余按秦時光祿勲有中大夫漢武帝命光祿大夫皆銀章靑綬魏晉以來有左右光祿大夫光祿三大夫皆銀章靑綬謂之銀靑光祿大夫詔加金章紫綬謂之金紫光祿大夫則章服之別漢晉已然非始於隋唐而唐人特重之往往形於詩篇耳

西淸詩話云唐制百官服色不視職事官而視其階官之品與今制特異樂天爲中書舍人知制誥宗簡爲京兆少尹官皆六品故猶著緋其詩所謂鳯閣舎人京兆尹白頭猶未著緋衫南宮啟請無消息朝散何時復入衘是也後與元微之同制加朝散大夫始登五品其詩曰命服𨿽同黃紙上官班不共紫微前靑衫脫早差三日白髮生遲校九年中書舎人𨿽正五品必待加朝散而後易緋此知其不系於職事官也前輩記張嘉貞爲中書令著緋傅遊藝爲相著緣蓋以此也唐借服色皆並魚假之樂天自江州司馬除忠州刺史有謝裴常侍贈袍魚袋詩魚綴白金隨步躍鶻衘瑞艸繞腰飛其後除尙書郎後有脫刺史緋詩便畱朱紱還鈴閣卻著靑袍待玉除無柰嬌癡三歳女繞腰啼哭覓銀魚此與今制特異也其特賜者疑亦不相越唐書載牛叢爲睦州刺史賜金紫辭曰臣今衣刺史所假緋卽賜紫爲越等乃賜銀緋野客叢書又云唐制服色不視職事官而視階官之品至朝散大夫方換五品服色衣銀緋封贈蔭子未至朝散𨿽職事官髙未許易服色封贈之制𨿽宰相只許封一代其封二代非特恩不可光祿大夫許門設棨防吏三十考轉銀靑此其大略也觀白樂天爲中書舎人知制誥簡爲京兆尹官皆六品尙猶著綠其詩所謂鳯閣舎人京兆尹白頭猶未脫靑衫南宮啟請無多日朝散何時復入衘劉夢得賀給事加五品詩曰入舎郎官換綠衣元微之作武儒衡陞朝散大夫制曰今由是級則服色驟加誠足貴矣樂天授朝散大夫制曰蔭子封妻豈惟腰白金而已權徳輿罷相爲檢校尙書興元節度使攺葬其父因表納檢校尙書請回贈祖官不許納官特贈祖倕禮部郎中呂溫代鄭相公謝防十二枝表曰吏考三十始秩銀靑戰勲十二乃號柱國

板輿

白樂天詩朱旛四從板輿行

吳旦生曰潘安仁閒居賦太夫人初禦板輿升輕軒注云板輿一名步輿方四尺素木爲之自樂天引用世遂以板輿爲奉母故事然按當時三公告老許以板輿上殿如傳只者又梁韋睿以板輿自載督厲眾軍則非耑以奉母

池魚

淸波雜誌曰張無盡作一表云魯酒薄而邯鄲圍城門火而池魚禍上句出莊子下句不知所出以意推之當是城門失火以池水救之池竭而魚死也廣韻池字韻注雲池水沼也古有姓池名仲魚者城門失火燒死白樂天詩火發城頭魚水裏救火竭池魚失水初不主姓名之說然廣韻當有所據

吳旦生曰古語有云楚國亡猿禍延林木城門失火殃及池魚通鑑正史具載之非委巷媟語也如池魚爲姓名豈又有姓林名木者耶樂天詩正得語意而張表下句謂卽出古語可

牡丹

酉陽雜爼曰牡丹前史中無說處惟謝康樂集中言竹間水際多牡丹成式檢隋朝種植法七十卷中初不記說牡丹則知隋朝花藥中所無也開元末裴士淹爲郎官奉使幽冀回至汾州眾香寺得白牡丹一窠植於長興私第天寶中爲都下所賞至徳中馬僕射鎭太原又得紅紫二色者移於城中元和初猶少今與戎葵角多少矣

吳旦生曰歐陽永叔陸農師李石皆言牡丹初不載文字自則天后始盛自余觀之康樂旣言永嘉多牡丹嘉話錄謂北齊楊子華有畫牡丹處極分明又神農本艸云一名鹿韭一名防姑廣雅云白牡丹也則何云不載文字自唐始聞哉按海記云煬帝辟西苑易州進二十相牡丹有頳紅鞓紅飛來紅袁家紅醉妃紅雲紅天外紅一拂黃軟條黃延安黃先春紅顫風嬌等名則何云隋朝花藥中所無哉然一牡丹也據白樂天詩共道牡丹時相隨買花去一叢深色花十戶中人賦白廷翰唐蒙求韓令牡丹注云元和中京師貴防尙牡丹一本直數萬而栁渾詩近來無柰牡丹何數十千錢買一窠今朝始得分明見也共戎葵不校多以貞元中牡丹多耳是何貴賤之不同也據蜀徐延瓊聞秦州董成村僧院紅牡丹一株使人取掘自秦州至成都三千餘里歷九折七盤望云九井大小漫天懸險之路方至焉而韓滉私第有白牡丹遽命斸去曰豈效兒女耶是何栽覆之不同也據徐凝題杭州開元寺牡丹詩虛生芍藥徒勞妬羞殺玫瑰不敢開而炙轂子詩牡丹妖艷亂人心一國如狂不惜金曷若東園桃與李果成無語自成陰是何毀譽之不同也據李正封詩天香夜染衣國色朝酣酒時楊妃侍上曰籹臺前宜飲以一紫金盞酒則正封之詩見矣而劉夢得看牡丹詩今日花前飲甘心醉幾杯但愁花有語不爲老人開蘇子由云此詩感慨是何樂悲之不同也通誌云牡丹初無名依芍藥得名故其初曰木芍藥亦如木芙蓉之依芙蓉以爲名也而後此種類旣繁稱名各異馬虛中詩牙牌分牓牡丹名是何質文之不同也

開八袠

白樂天詩行開第八袠可謂盡天年

吳旦生曰注七十以上爲開第八袠蓋以十年爲一袠故樂天又云已開第七袠屈指幾多人此年六十三元日詩也

芥隱筆記云禮年八十曰有秩故以八十爲八袠又道家流用此語樂天屢用之餘按禮記八十月告存鄭注云每月致膳九十日有秩鄭注云秩常也日有常膳則知筆記爲未審矣如陸放翁詩年開九秩尙不死坐對一編殊未饜此年八十三以後所作其用古始確

自敍

白樂天詩自憐郡姓爲儒少豈料詞塲中第頻桂折一枝先許我楊穿三箭盡驚人

吳旦生曰樂天自作墓志以白起爲祖故言郡姓儒少也與弟敏中行簡三人相繼皆中第故言三箭驚人也

避暑錄話云世以登科爲折桂此謂卻詵對防東堂自云桂林一枝也自唐以來用之溫庭筠詩猶喜故人新折桂其後以月中有桂故又謂之月桂而月中又言有蟾故又攺桂爲蟾以登科爲登蟾宮用卻詵事固可笑而展轉相訛復爾

芰

白樂天詩荷芰綠參差新秋水滿池

吳旦生曰芰菱也言荷與菱兩物也杜牧之晚晴賦忽引舟於深灣覩八九之紅芰是悞以芰爲荷東坡詩綠芰紅蓮畫舸浮乃分別言之按酉陽雜爼云四角三角爲芰兩角爲菱應劭作蔆司馬相如作老學庵筆記云今人謂捲荷爲伎荷伎立也捲荷出水面亭亭植立故謂之伎荷或作芰非是

楊升庵云菱乃今之菱角芰乃今之雞頭楚辭緝芰荷以爲衣若是菱葉何可以爲衣乎又屈到嗜芰蓋決明之菜非水中之芰也審矣緣楚人名菱爲芰所以致後世之紛紛也余按雞頭曰芡古雋考略云雞頭鵠頭鴈頭鴻頭雞壅【音邕】皆芡也詞林海錯云芡爲鴻頭韓退之聯句鴻頭排刺芡山谷詩剖煮鴻頭則升庵以芰爲雞頭悞矣管子芡名卵菱乃借以名之豈升庵悞據此耶檇李李君實云吾地小靑菱被水而生味甘美熟之可代飱飯其花鮮白幽香與蘋蓼同時正所謂芰也春秋時吾地入楚屈到所嗜其卽此耶則升庵以爲決明之菜又非篤論

田子藝云周禮籩人蓤芰也疏云卽菱角亦悞籩實菜也名薢茩一名蕨攗余觀學齋占畢云爾雅薢茩芵茪注芵明也卽今決明也或曰防也字從阝非從冫及至蓤蕨攟然後從淩注水中芰也則是陸生之防與水中之蓤其爲二物不同

酒令

白樂天詩云鞍馬呼教住骰盤喝遣輸長驅波捲白連擲采成盧注云骰盤捲白波莫走鞍馬皆當時酒令吳旦生曰又樂天詩醉翻襕衫拋小令劉貢父謂今人以絲管歌謳爲令者是也大都欲以酒勸故始言送而繼承者辭之搖首挼舞之屬皆郤之也至八徧而窮斯可受矣其或舉故事物色則樂天所雲閒徵雅令窮經史退之所云令徵前事爲也又元微之題黃明府詩序云昔年飲酒嘗爲觥錄事謂爲酒紏也又東臯雜錄云孔常父言唐人詩城頭催鼓傳花枝席上摶拳握松子此藏爲戲也又皇甫松手勢酒令五指皆有名大指名蹲鴟中指名玉柱食指名鉤防無名指名潛虯小指名虎膺指節名私根通呼五指名五峯此今俗所謂豁拳也可見酒席諸戲其來已久

資暇集云飲酒之捲白波義當何起按東漢旣擒白波賊戮之如捲席然故酒席仿之以快人情也薛瑩後漢書云黃巾郭太等起於西河白波谷時謂之白波賊靑箱雜記以爲杯名非也陸放翁詩快似麾兵捲白波楊亷夫詩觴令嚴行捲白波王元美詩相看只解呼紅友半醉猶能捲白波

十

白樂天詩緑浪東西南北路紅欄三百九十橋

吳旦生曰唐宋詩人多以十字作諶音讀往往作平聲入詩劉禹錫詩春城三百九十橋夾岸朱樓隔栁條宋文安公宮詞三十六所春宮館二月春風送管弦晁以道詩煩君一日殷勤意示我十年感遇詩金蕭眞卿詩兩崕偪側無十步萬頃逡巡酒一杯說家謂里巷間人言利之小者曰八文十二謂十爲諶蓋語急故以平聲呼之田子藝云非也十當音旬古人以十日爲旬故如此讀【又以司字作入聲讀如樂天詩四十著緋軍司馬男兒官職未蹉跎一爲軍司馬三見歳重陽宋太素詩鄜州軍司馬也好畫爲屏官爲軍司馬身是謫仙人○又樂天詩爲問長安月誰教不相離相字上聲杜詩恰似春風相欺得相字入聲】

浪濺

白樂天與盧侍禦宴黃鶴樓詩云白花浪濺頭陀寺紅葉林籠鸚鵡洲

吳旦生曰麈史雲頭陀寺在郡城之東絕頂處西去大江最遠風濤𨿽惡何由及之如孫魴金山寺詩驚濤濺佛身漁隱叢話云金山寺何其低而小哉蓋詩人形似太過率多此疵張仲達詠鷺鷥詩滄海最深處鱸魚銜得歸張文寶云佳則佳矣爭柰鷺鷥嘴腳太長也亦同坐此

十二行

白樂天詩鐘乳三千兩金釵十二行

吳旦生曰十二行或謂六鬟也齊肩並立爲釵十二然此乃答牛思黯詩自注云思黯自誇前後服鐘乳三千兩而歌舞之妓甚多乃謔予衰老故答則所謂六鬟良是也又觀梁武帝所歌莫愁雲頭上金釵十二行演繁露謂排揷十二釵也南齊周盤龍父子俱有神勇髙帝嘉之送盤龍妾杜氏金釵十二枚唐制命婦以花樹多爲髙下曰花釵若干也畱靑日札謂古婦人髻髙故能揷金釵十二行乃六雙也據此則又是一人用十二釵矣

富貴

後山詩話曰白樂天云笙歌歸院落燈火下樓臺又雲歸來未放笙歌散畫防門前蠟燭紅非富貴語看人富貴者也

吳旦生曰唐人之言富貴者晏元獻謂萊公詩老覺腰金重慵便玉枕涼未是富貴語不如樂天詩笙歌歸院落燈火下樓臺此善言富貴者黃魯直又謂樂天二句不如子美落花防絲白日靜鳴鳩乳燕靑春深也唐人之言窮者東野詩種稻耕白水負薪斫靑山不如閬仙詩市中有樵山我捨朝無煙井底有甘泉釡中乃空然蓋孟氏薪水自足而賈家柴水俱無也

人知樂天善言富貴而不知其又善言窮也有詩曰塵埃常滿甑錢帛少盈囊侍衣甚藍縷妻愁不出房抑何其窘迫無聊耶野客叢書引東坡曰淵明歸去來辭缾無儲粟使瓶有儲粟亦無幾此翁只於缾中見粟歐公曰孟郊詩鬢邊𨿽有絲不堪織寒衣就令織得能幾何二公戲言之耳非眞譏之也才人志士筆端造化抑揚髙下不可以一律觀譬之水泉揚之可以滔天抑之不過涓涓於溝洫間爾文章亦猶是晏元獻常言富貴不及金玉錦繡惟說其气象若樓臺側畔楊花過簾幙中間燕子飛梨花院落溶溶月栁絮池塘澹澹風窮人家有此景否

傳席

輟耕錄曰今人家娶婦輿轎迎至大門則傳席以入弗令履地然唐人已爾樂天娶婦詩靑衣轉【去聲】氊褥錦繡一條斜

吳旦生曰按李夫人初至武帝迎入帳中共坐宮人遙撒五色同心花果帝與夫人以衣裾盛之云得多得子多也又京房之女適翼奉子房以其日不吉三煞在門【靑羊烏雞靑牛之神】犯之損尊長及無子奉謂不然但以糓豆與艸禳之今人花燭之夕撒果子及下車則撒糓豆是始於漢者尙沿也更觀獨異志云昔宇宙初開之時只有女媧兄妹二人在昆侖山而天下未有人民議以爲夫妻又自羞恥乃結艸爲扇以障其面今取婦執扇象其事也審爾則其從來益遠矣

依

白樂天詩坐依桃葉妓

吳旦生曰樂天自注依馬皆切又詩醉依香枕坐亦此音也蘇子卿詩黃鵠一遠別千里顧徘徊胡馬失其羣思心常依依曹子建詩願爲西南風長逝入君懷君懷良不開賤妾當何依古韻相葉如此依字當作挨音也然觀漢律曆敍傳云官失學微六家分乖一彼一此庶研其幾崔駰達旨云淳朴散離人物錯乖髙辛攸降厥趣各違猛虎行雲自矜無當對气性縱以乖朝怒殺其子暮還食其妃則二韻本通故耶小雅采薇詩云昔我往矣楊栁依依今我來思雨雪霏霏行道遲遲載渴載饑我心傷悲莫知我哀蓋其音韻最古【史記天官書五帝座後聚十五星蔚然曰郎位漢書蔚然作哀烏甘氏星經作依烏依亦音哀也】

交情

本事詩曰元相公稹爲禦史鞠獄梓潼時白尙書在京與名輩逰慈恩小酌花下爲詩寄元曰花時同醉破春愁醉折花枝當酒籌忽憶故人天際去計程今日到梁州時元果及褒城亦寄夢逰詩曰夢君兄弟曲江頭也向慈恩院裏逰驛吏喚人排馬去忽驚身在古梁州千里神交合若符契

吳旦生曰白傅元相交旣深又善詩時號元白江淮間新進小生目爲元和詩體北夢言乃謂白集內哭元詩云相看掩淚俱無語別後傷心事豈知想得咸陽原上樹已抽三丈白楊枝洎自撰墓志云與彭城劉夢得爲詩友殊不言元者人疑其隙終也余謂不然按元寫白詩於閬州西寺白寫元詩百篇合爲屏風又元守浙東白守蘇臺置驛逓詩往來謂之詩筒其詩有云有月多同賞無杯不共持又元上令狐楚書云某與同門生白居易友善居易雅能詩或爲千言或爲五百言律詩以相投寄小生往往戲排舊韻別創新詞名爲次韻蓋欲以難相挑耳又白序劉禹錫詩云予與元微之唱和頗多嘗戲言僕與足下二十年來爲文友詩敵幸也亦不幸也吟詠性情播揚名聲幸也然江南士女語才子者多雲元白以子之故僕不得獨步於吳越間此亦不幸也今垂老復遇夢得非重不幸耶又白在洛元過之以二詩別去白頭徒侶漸稀少明日恐君無此歡又云自識君來三度別這回白盡老髭須未幾死於鄂白哭之曰始以詩交終以詩訣弦筆相絕其今日乎據此則兩人交情白頭如故卽白之序劉猶言與元爲文友詩敵且云垂老遇劉未嘗獨厚於劉也其自志亦偶及耳何言隙終以誣前哲【賈氏談錄云樂天葬龍門山河南尹盧貞刻醉吟先生傳立於墓側四方過者必奠酒方丈之前常成泥濘】

柘枝

楊升庵曰白樂天詩柘枝隨畫鼔調笑從香毬不知香毬何用如今人詞中用金縷字亦不知金縷於歌何關吳旦生曰羯鼓錄柘枝本拓枝舞也其後字訛爲柘枝余觀碎錄云柘枝舞本後魏拓防之名易拓爲柘易防爲枝其說爲有理樂府雜錄云健舞曲有柘枝軟舞曲有屈柘樂苑云柘枝曲羽調也屈柘枝商調也屈一作掘音抯韻語陽秋云柘枝舞起於南蠻諸國而盛於李唐章孝標云柘枝初出鼓聲招花鈿羅裠聳細腰言當招之以鼓張承福云白雪慢回拋舊態黃鶯嬌轉唱新詞言當雜之以歌而鄭在徳詩云三敲畫鼔聲催急一朶紅蓮出水遲則所用者一人而已法振詩云畫鼔催來錦臂攘小娥雙起整霓裳則所用者又二人按樂苑用二女童防施金鈴抃轉有聲其來也於二蓮花中藏花折而後見則當以二人爲正

夢溪筆談云柘枝舊曲徧數極多如羯鼔錄所謂渾脫解之類今無復此徧冦萊公好柘枝舞防客必舞柘枝每舞必盡日時謂之柘枝顚今鳯翔有一老尼猶是萊公時柘枝妓云當時柘枝尙有數十徧今日所謂柘枝比當時十不得二三老尼尙能歌其曲好事者往往傳之

歷代詩話卷五十

欽定四庫全書

歷代詩話卷五十一

歸安吳景旭撰

庚集中之下

唐詩

夜半鐘

張繼楓橋夜泊詩姑蘇城外寒山寺夜半鐘聲到客船歐公言句則佳也其如三更不是撞鐘時石林詩話曰公蓋未嘗至吳中今吳中寺實夜半打鐘也範元實詩眼曰南史齊武帝景陽樓有三更五更鐘丘仲孚讀書以中宵鐘爲限阮景仲爲吳與守禁半夜鐘今佛宮一夜鳴鈴俗謂之定夜鐘不知唐人所謂夜半鐘者景陽三更鐘耶今之定夜鐘耶然於義皆無害文忠偶不考耳

吳旦生曰直方詩話引於鵠之遙聽緱山半夜鐘白樂天之半夜鐘聲後野客叢書引王建之未臥嘗聞半夜鐘許渾之月照千山半夜鐘復齋漫錄引皇甫冉之夜半隔山鐘溫庭筠之無復松牕半夜鐘陳羽之隔水悠揚午夜鐘以爲唐人多用此語也余觀唐詩紀事云此地有夜半鐘謂之無常鐘繼志其異耳中吳紀聞云詩話嘗辧姑蘇寺鐘多鳴於半夜竊以其說爲未盡姑蘇鐘惟承天寺至夜半則鳴其他皆五更鐘也此最核實可信宋孫覿作楓橋修造記引此詩爲證又畱題寒山寺云烏啼月落橋邊寺欹枕遙聞半夜鐘蓋信其非浪吟也

防侯

野客叢書曰酇有二地名屬南陽者音贊屬沛郡者音嵯按茂陵書曰蕭何國在南陽則是蕭何封贊明矣而沛有泗水亭班固銘曰文昌四友漢有蕭何序功第一就封於鄼悞以爲沛地之嵯矣楊巨源詩請問漢家功第一麒麟閣上識鄼侯姚合詩鄼侯宅過謙賈島詩往歲鄼侯鎭諸家皆承此謬劉晏嵗輸至天子曰卿朕鄼侯也唐書釋文鄼南陽縣名則旰切此正得之

吳旦生曰說文防沛國縣從邑虘【切同虎】昨何切長箋云當必以虎而名寓戒也蓋蕭何封防侯當從此防字人代紀要云蕭何受封於防則史傳作鄼相似之訛師古遂謂南陽之鄼耳觀鄧禹封鄼侯正取其在南陽則何從帝起沛封邑必近沛也李白寄譙郡元參軍詩防【才何切】臺之北又離羣唐書地理誌亳州譙郡有防縣則非南陽屬縣愈明矣楊雄十八侯銘文昌四友漢有蕭何序功第一受封於防字從防與何葉諸唐詩直寫作防侯音義自當矣余所定唐律類裁中載楊巨源一詩直寫此防字

楊升庵云蕭何封於鄼其後因以爲姓而鄼訛爲昝不意升庵悞至此

魚橋

李紳江南暮春寄家詩魚口橋逢雪送梅

吳旦生曰元郝天挺注魚橋在蘇州子城西琴髙於此乘鯉魚上升餘謂此非琴髙事也按蘇之子城西有乘魚橋者北宋吳子英得赤鯉謂子英曰我迎汝汝上我背遂飛去蘇人髙啟詩誰知有飛仙赤腳踏神鯉波驚風蕭蕭渡海秋萬里蓋指子英也紳詩亦當指此因考列仙傳琴髙趙人以鼓琴爲宋康王舍人浮防冀州二百餘年後辭入碭水中取龍子與弟子期曰齋潔於水傍設祠屋果乘赤鯉來出祠中復入水去又名勝志琴髙山在徑縣幙山之北琴髙漢人也有隱雨巖是其控鯉上升之所巖下有釣臺臺下水卽琴溪也據此則琴髙在幙山碭水間何與蘇州事

界

徐凝廬山瀑布詩今古長如白練飛一條界破靑山色吳旦生曰樂天刺杭州時徐凝與張祜各希首薦試詩賦訖解送凝爲元祜次之祜自舉金山詩凝亦舉瀑布二語遂擅塲後東坡逰廬山見廬山記中云徐凝李白之詩不覺失笑因作一絕云帝遣銀河一派垂古來惟有謫仙詞飛流濺沫知多少不爲徐凝洗惡詩蓋非之也然觀天臺山賦赤城霞起以建標瀑布飛流而界道則是凝所云界破其亦有所本矣曹松詩廬山瀑布三千仞畫破靑霄始落斜其意亦同劉兼徵婦怨云玉筯闌干界粉腮則又脫胎於瀑布耶

張祜

太眞外傳曰天寶九載上舊置五王帳長枕大被與兄弟共處其間妃子竊寜王紫玉笛吹故張祜詩梨花靜院無人見閒把寜王玉笛吹

吳旦生曰淸河張祜字承吉【詩藪云刻本祜作祐覽者莫辧緣承吉字祜祐俱通耳偶閱雜說張子小字冬或以譏之答云冬合出瓠子則張之名祜審矣雲溪友議云朱衝嘲祜詩冬堰下逢張祜牛矢灘邊說我能以祜時爲堰官也二說皆未當按堯山堂外紀云張有二子詩椿兒繞樹春園裏桂子尋花夜月中以詩上牢盆使出其子授漕渠小職得冬堰或曰賢郎不宜作等職張曰冬合出祜子金華子雜說云祜死子求濟於裴慶署之冬堰官裴曰祜子守冬已過分矣】張爲作主客圖以白樂天爲廣大教化主而以祜爲入室卽白公欵頭之謔亦一時欽籍語杜牧之詩誰人得似張公子千首詩輕萬戶侯蓋指白公也要其宮體小詩諫諷怨譎與六義相左右未可以雕虫小巧目之爾洪容齋稱其正月十五夜燈云千門開鎖萬燈明正月中旬動帝京三百內人連防舞一時天上著詞聲上巳樂云猩猩血染系頭標天上齊聲舉畫橈卻是內人爭意切六宮紅袖一時招春鶯囀云興慶池南栁未開太眞先把一枝梅內人已唱春鶯囀花下傞傞軟舞來又有大酺樂邠王小管李謨笛寧哥來邠娘羯鼓退宮人耍娘歌悖拏兒舞阿防湯雨霖鈴香囊子等詩皆可補天寶遺事弦之樂府也

容齋二筆云明皇兄弟五王兄申王防以開元十二年寧王憲邠王守禮以二十九年弟岐王範以十四年薛王業以二十二年薨至天寶時已無存者楊太眞以三載方入宮而元稹連昌宮詞云百官隊仗避岐薛楊氏諸姨車鬭風李商隱詩云夜半宴歸宮漏永薛王沈醉壽王醒皆失之也野客叢書云楊妃以二十四年入宮號太眞是時申岐薛三王𨿽已死而寧邠二王尙存是以張祜目擊其事系之樂章有曰日映宮城霧半開太眞簾捲畏人猜黃番綽指向西樹不信寧王回馬來又曰虢國潛行韓國隨宜春小院映花枝金輿遠幸無人見偸把邠王小管吹蓋紀其實也容齋認楊妃爲天寶三載方入宮所以有是失不知天寶初太眞進冊貴妃非入宮時也余據勉夫之言可令容齋折角但寧邠以二十九年薨旣載之唐史而外傳乃言天寶九載以竊笛事譴放出宮則何也集中謂虢國竊邠王笛而外傳謂楊妃竊寧王笛又不同若論薛王沈醉壽王醒之句不特薛王確而壽王亦確按唐明皇時孫遜集中有壽王瑁妃楊氏廢爲道士制可見太眞果壽王妃也

亥市

張祜詩野橋經亥市山路至申州

吳旦生曰靑箱雜記荊吳俗有寅申巳亥日集於市故謂亥市蜀有痎市間日一集如痎瘧之發其俗又以冷熱發歇爲市諭徐筠水志云分寧縣本常州亥市也西蜀曰痎如瘧疾間日復作也江南人惡以疾稱故止曰亥耳豫章漫抄雲南中每以丑卯酉日爲市故曰兔塲牛塲雞塲豈用亥日爲市故謂之亥余按月令廣義云亥音皆釋名亥核也收藏百物核取其好惡眞僞也市之以亥或取此義當從亥日爲正張文昌詩江村亥日長爲市白樂天詩亥日沙頭始賣魚黃山谷詩魚収亥日妻到市

除目

鶴林玉露曰古詩云一日看除目三年損道心予謂人患道心不存耳道心果存豈看除目所能損哉彼慕膻齅餌之念洗滌未淨往往身寄山林而心存朝市迹履泉石而意系軒冕視山林泉石反若籠檻桎梏宜其看除目而心爲之損也特所損者人心耳豈道心哉伊川曰百官萬務金革百萬之眾曲肱飲水樂在其中矣萬變皆在人其實無一事朱文公云艮其背是止於止行其庭是止於動不獲其身是無與於己不見其人是亦不見人無人無己但見是此道理各止其所也止而至於如此其誰能動之昔有僧居深山中山鬼百計害之僧不爲動久乃寂然僧曰山鬼之伎倆有盡老僧之不聞不見無盡此卽所謂不獲其身不見其人者也心安如是又豈除目所能損也

吳旦生曰此二語姚合詩也宰相崇曾孫登元和進士第調武功主簿世號姚武功終祕書監又稱姚監嘗取王維等二十六人詩百篇爲涵元集曰此詩中射雕手也觀其送張宗原詩東門送客道春色如死灰自是防心入道之言又武功縣閒居詩縣去京城遠爲官與隱齊馬隨山鹿放雞雜野禽棲尙何除目得入其胸次哉

海錄碎事云凡言除者除故官就新官也夢溪筆談云除拜官職謂除其舊籍不然也除猶易也以新易舊曰除如新舊歲之交謂之歲除易除戎器戒不虞以新易獘所以備不虞也堦謂之除者自下而上亦更易之義

五粒

李長吉五粒小松歌云新香幾粒洪崕飯姚令威曰五粒未詳

吳旦生曰本艸圖經五粒松粒當讀爲鬛音之訛也言每五粒爲一華或有三鬛七鬛者名山記雲松有兩鬛三鬛五鬛者言如馬鬛形癸辛雜識云凡松葉皆雙股故世以爲松釵獨栝松每穗三鬛而髙麗所產每穗乃五粒今謂華山松是也【五代史鄭遨聞華山有五粒松松脂入地千年化爲藥去三尸因徙居華山求之】韋應物詩碧澗蒼松五粒稀陸蒙詩霜外空聞五粒風李商隱詩松暄翠粒新劉夢得詩翠粒照晴露元好問詩土中松粒龍爪脫

銅人

緗素雜記曰魏明帝靑龍五年三月攺爲景初元年是歲徙長安銅人重不可致而李賀謂靑龍九年八月蓋明帝攺元景初至三年而崩則無靑龍九年明矣野客叢書曰據今賀集云靑龍元年緗素誤認元年爲九年耳

吳旦生曰若書元年宜系以景初不當仍靑龍矣按魏略云明帝景初元年徙長安鐘簴駱駝銅人承露盤盤折銅人重不可致畱於霸城大發卒鑄作銅人二號曰翁仲列坐於司徒門外栁子厚所謂翁仲遺墟艸樹平也【吾衍云墓前石人通謂之翁仲按歷代小志文翁姓文名黨字仲翁漢景帝時爲蜀郡太守卽此人也陳眉公云文翁字漢書不載而吾衍亦未及檢證蓋墓前石羊名神羊石馬名駁馬翁仲身長二丈三尺气質端勇少爲縣吏爲都郵所笞嘆曰人當如是耶遂入學究書史始皇並天下使翁仲將兵守臨洮秦人以爲瑞翁仲死遂鑄銅爲像置之咸陽宮司馬門外見之者猶以爲生故古之墓間皆用之至於秦金人銘曰皇帝二十六年初兼天下以爲郡縣正法律同度量大人來見臨洮身長五丈足六尺以爲祥鑄金人像之其重二十四萬觔坐阿房宮前當漢而徙之未央宮王莽嘗鐫其膺又其後董卓以其九鑄錢而石虎以其三置鄴宮苻堅取之後置長安以其二爲泉其一適至陜而堅亂民以其勞苦患之乃排防河中】

吳正子箋云按徙銅仙事陳壽正史不載特附注魏略云明帝景初元年徙長安銅人重不可致畱霸城又引漢晉春秋云帝徙銅盤盤折聲聞數十里金人或泣因畱霸城其年月與長吉所載不合故緗素雜記駁之曰靑龍五年攺爲景初是嵗徙銅人而長吉云靑龍誤矣然予按三輔黃圖則景初所徙者始皇銷鋒鏑所鑄之金人故黃圖歷載始皇所造之因及董卓銷毀之事而復曰尙餘二人未毀明帝欲徙之洛陽淸明門至霸城重不可致其畱霸城之說與魏略及漢晉春秋所載皆合特二書不以爲秦皇銅人耳觀漢晉春秋金人之語則知非銅仙矣由是言之長吉所序亦未可非安知漢武銅仙不果徙於靑龍元年耶又按長安記云仙掌大七圍魏文帝徙銅盤盤折聲聞數十里今魏略等書乃言明帝是則可疑漢書建章宮有神明臺三輔皇圖云神明臺上有承露盤銅仙舒掌捧盤及玉杯以承云表之露和玉屑服之以求仙道甘泉宮通天臺上亦有銅仙承露盤

四雨

漁隱叢話曰桃花亂落如紅雨梨花一枝春帶雨小院深沈杏花雨梅子黃時日日雨皆古今詩詞之警句也予嘗欲作一艸亭四面各植花一色榜曰四雨豈不佳哉

吳旦生曰捫虱新語梨花一枝春帶雨句𨿽佳不免有脂粉气不似朱簾暮捲西山雨多少豪傑因謂樂天句似茉莉花王勃句似含笑花李長吉桃花亂落如紅雨似薝卜花而王荊公以爲總不如院落深沈杏花雨乃似闍提花野客叢書云前輩謂深院無人杏花雨之句極佳此非四雨之數當作去聲呼僕觀此句正祖南唐潘佑之意佑有詩曰誰家舊宅春無主深院簾垂杏花雨然佑句作上聲非去聲也其下曰香飛緑鎖人未歸巢燕承塵燕無語豈語字亦當作去聲耶花間集亦曰紅憲寂寂無人語黯澹梨花雨

休齋云荊公以院落深沈杏花雨爲佳予謂杏花雨固佳然而梨花院落溶溶月栁絮池塘澹澹風卻於風月上寫出栁絮梨花尢有精神嘗欲轉移兩句作溶溶院落梨花雨澹澹池塘栁絮風此老杜紅稻啄余鸚鵡粒碧梧棲老鳯凰枝格也

踏哮虎

李長吉秦宮詩紫繡麻霞踏哮虎

吳旦生曰吳正子注踏虎則麻霞必履舄屬說文鞋跟曰防又云履跟後貼音同防今作此霞恐或訛踏哮虎羽獵賦所謂屨班首者是也班首虎頭也言其勇耳余觀古今注云古履絇繶皆畫五色至漢有伏虎頭始以布鞔繶上脫下加以錦爲飾因按艸曰屝麻曰屨凡布皆可謂之麻則所云紫繡乃繡於麻上也漢之伏虎頭亦猶東晉之鳯頭履西晉之伏鳩頭履子蓋一時之制也所云踏哮虎正指漢時鞋上之飾以形容其服禦驕侈耳不以勇言

魚須

李長吉詩公主遣秉魚須笏

吳旦生曰禮記玉藻之載笏有云大夫以魚須文竹鄭注謂文飾也陸氏音義謂以魚須飾文竹之邊須音斑據此則笏以竹爲質而刻畫爲魚斑之文以飾之也今長吉悞以須作須音訓全乖矣按司馬相如賦靡魚須之橈旃此則魚須爲旃卻不音斑髙季迪樂府云前揚豹尾竿左靡魚須旃蓋用此也如徐師川詩頗知鶴脛緣詩瘦早棄魚須伴我閒元楊奐艸堂詩魚須分浪細虎迹印沙圓王弇州詩家有魚須丞相笏囊余雞舌侍臣香亦作魚須用矣惟楊廉夫樂府其詠司空圖墜笏事云重來手擲魚須竹鴛隼班中脫麋鹿獨不失禮經本意

禮記笏天子以球玉爲之挺然而方其首示無所屈於天下諸侯以象前詘後直圓其首屈於天子也大夫以魚斑飾竹士竹本前詘後詘又示無所不屈焉釋名笏忽也君有教命及所啟白則書其上備忽防也車服雜事云昔荊軻逐秦王其後謁者持匕首以備不虞從此侍宦執刀劍漢髙祖偃武修文始制以手板代焉

虫

西溪叢語曰李賀詩攢虫鎪古栁劉禹錫詩秋虫鏤宮樹此二句皆善

吳旦生曰二語工刻正同不可謂注虫魚非磊落矣王氏談錄舊嘗得句云槐杪靑虫縋夕陽因思昔人似未曾道後閱杜詩有云靑虫懸就日尢嘆其才思無所不周也雪浪齋日記云少防詩甚麗如靑虫相對吐秋絲之句是也

若木

李賀苦晝短詩雲天東有若木下置銜燭龍

吳旦生曰離騷析若木以拂日兮聊逍遙以相羊注云若木在西極謝莊月賦擅扶光於東沼嗣若木於西防五臣注云扶光日出處若木日沒處淮南子云若木在建木西燭龍在鴈門北蔽於委羽之山不見日故以目照之其神人面龍身而赤色山海經云西北海之外赤水之北有章尾山有神其暝乃晦其視乃明視燭九陰是謂燭龍詩含神霧雲天不足西北無陰陽消息故有龍銜火精以照天門中者也張說賦雲南窮火防之譯北盡燭龍之防據此則若木在西燭龍在北長吉言天東憒憒

臺城

李長吉詩臺城應教人

吳旦生曰吳正子注晉成帝七年作新宮輿地圖云卽臺城也在今上元縣東北五里周八里容齋隨筆云晉宋間謂朝廷禁省爲臺故稱禁城爲臺城官軍爲臺軍卿士爲臺官法令爲臺格今人於他處指言建康爲臺城非也

秦法諸王公稱教言教示於人也蔡邕獨斷雲諸侯之言曰教任昉文章緣起雲漢王尊爲京兆尹出教告屬縣則教之文起此魏晉以來人臣於文字間有屬和於天子曰應詔於太子曰應令於諸王曰應教

賈島

帝京景物略曰房山縣南十里睪然而土埠者詩人賈島墓也榛蕪不可識治中禦史盧某訪得於石樓村讀僕斷碑有據乃植碑辟地三畝大學士西涯李公別樹一碑記焉按島字浪仙範陽人僧名無本初祝髮法善寺一曰云蓋寺在瀛州城南今蕪沒無一椽夜或聞鈴鐸梵唄音焉島之入東都時吟落葉滿長安句卒求一聯未得因突京尹劉棲楚被系一夕釋又一日苦吟驢上指畫錯然遇韓京兆愈不覺衝至第三節

左右擁至尹前具云某方得句僧推月下門欲易敲字未安引手作推敲勢耳尹立馬良久曰作敲字遂教島爲文舉進士然舉輒不第文宗時得除長江簿卒年五十六島常以歳除取一年詩祭以酒脯曰勞吾精神以是補之島至老無子李洞慕其詩範銅事之常誦賈島佛今房山有石庵曰賈島庵景州西南五十里有賈島村一曰賈島峪蓋詩人丘裏名島爲多身後名島爲久

吳旦生曰此麻城劉同人之紀房山縣賈島墓也同人稱島至老無子姚合哭島詩亦云有名傳後世無子過今生及觀唐釋可止哭島云官卑誤子孫又曹松弔島云稚子哭勝猿則何說也卽島之哭孟郊詩云寡妻無子息破宅帶林泉乃唐史謂鄭餘慶廩郊之妻子意郊歿後子鄷郢之子而島亦有螟蛉耶防璞云緗素雜記及禹錫嘉話載賈島事一謂累舉不第文宗時坐飛謗貶長江簿一謂島爲僧居法幹寺宣宗微行於案上取詩卷覽之島攘臂奪去帝慚恧遂除島長江簿唐宋遺史所載略同程錡有奪捲忤宣宗之句能攺齋漫錄云浪仙主長江簿有題長江詩雲歸吏封宵鑰行蛇入古桐桐在縣防前大觀中縣令胡同老惡其枯枿砍去

李洞過島舊地詩境搜松雪仙人島吟歇林泉主簿防又賈島墓詩位卑終蜀土詩絕占唐朝蓋傷之矣目島爲詩祖至於範銅禮之此亦金鑄少伯絲繡平原意也王維愛孟浩然吟哦風度繪爲圖以翫之潘閬詠潮著名好事者以輕綃寫其容謂之潘閬詠潮圖還道今人有此舉動不

得句

臨漢詩話曰賈島詩獨行潭底影數息樹邊身其自注云二句三年得一吟雙淚流知音如不賞歸臥故山秋不知此二句有何難道至於三年始成而一吟下淚也吳旦生曰詩人得句取其精力所結獨地至到自味自甜未許旁人染鼎若向此處推勘工拙便減卻興防矣江鄰幾雜誌云一僧賦中秋詩此夜一輪滿至來秋方得下句云淸光何處無喜躍半夜起撞寺鐘城人盡驚李先主擒而訊之具道其事得釋蓋幸在南唐嘉斯標舉若遇髙頭巾且道何必一年方對【中州集黃子端中秋詩明月幾時有淸光何處無全用此僧下句】

獻當事

金陵語錄曰聖兪嘗言賈島詩竹籠拾山果瓦瓶擔石泉姚合詩馬隨山鹿放雞逐野禽棲𨿽是山邑荒僻官況蕭條不如縣古槐根出官淸馬骨髙爲工

吳旦生曰翰府名談以雨後有人耕綠野月明無犬吠花村見令之教化仁愛民樂於耕耨且無盜賊之警士子投獻當事此爲佳句余謂終不若縣古一聯寓情狀物妙於不經人道處字字穩貼至於方諤詩琴彈永日得古意印鏁經秋生蘚痕則印上豈是生蘚處以其守廣乃云鱷去溪潭韓吏部珠還合浦孟嘗君則珠還乃後漢孟嘗豈可混稱孟嘗君此皆失於詳審矣

風涼

癸辛新集曰唐文宗詩人皆苦炎熱我愛夏日長栁公權續以薰風自南來殿閣生微涼東坡惜其有美而無箴故爲續之云一爲居所移苦樂永相防願言均此施淸陰分四方蓋栁句正所以諷也薰風之來惟殿閣穆淸髙爽之地始知其涼而徵夫耕叟方奔馳作勞低垂喘汗於黃塵赤日之中𨿽有此風安知所爲涼哉此與宋玉對楚王曰此謂大王之風耳庶人安得而共之者同意

吳旦生曰時五學士屬和帝獨諷公權兩句辭淸意足不可多得令公權題於壁上字方圓五寸帝視之嘆曰鐘王復生無以加矣陳輔之詩話云舊唐史公權應制聯句薰風自南來殿閣生微涼然當廣殿髙閣南風之來不止微涼而已新史易曰殿桷生餘涼蓋屈桷叢椽受風勁快此兩字有功於修詞也藝苑雌黃雲東坡端午帖子皇帝閣云微涼生殿閣習習滿皇都試問吾民慍南風爲解無原其意蓋欲聖君推南風之徳以及於黎庶也謂公權有美而無箴因續四句其作端午帖子詩用此意也陳輔之謂有易殿桷生餘涼予謂此語無甚意義今世所傳只有公權舊語故東坡詩微涼生殿閣又云獨詠微涼殿閣風不聞有殿桷餘涼之說

六出

章孝標春雪詩六出花飛處處飄【出音綴】

吳旦生曰太平廣記六出公謂雪也宋書正月朔雨雪太宰義恭衣有六出奏以爲瑞朱晦翁謂地六爲水之成數雪者水結爲花故六出立春後則五出矣又史繩祖嵓桂詩四出花中異自注云土之生物其成數五故艸朩花皆五出惟桂乃月中之木居西方地四乃西方金之生數故花四出而金色且開於秋云又蘇東坡雪詩薝葡無香散六花注云薝葡梔子花也與雪花皆六出按冬至陰極陽生梅桃李杏花皆五出夏至陽極陰生威靈仙鹿蔥射漧淨瓶梔子花皆六出

祥符問海陵人王綸有女年十四自稱燕華君一日作雪詩何似月娥欺不在亂飄瑞葉到人間父問瑞葉何出女曰天上有瑞木花開六出

砌臺

張仲素詩騁望臨香閣登髙下砌臺

吳旦生曰砌臺卽今擦擦臺也王侯家作此以爲臨觀之景淸異錄所云金陵士大夫家飯可打擦擦臺是也王審琦都尉家其子曰承裕防時其父戲補砌臺使白樂天詩何處風光最可憐妓堂階下砌臺前楊汝士詩拋卻弓刀上砌臺陸放翁詩水殿西頭起砌臺

半日閒

徐興公曰李涉防鶴林寺云終日昬昬醉夢間忽聞春盡彊登山因過竹院逢僧話又得浮生半日閒曾子固續云昔人春盡彊登山只肯逢僧半日閒何似一尊乘興去醉中騎馬月中還

吳旦生曰談藪東坡一日訪佛印於竹寺印欵之坡因誦涉竹院二句印曰學士閒得半日老僧忙了半日相與發一大笑竹坡老人詩話云有數貴人遇休沐攜歌舞宴僧捨者酒酣誦涉此二句僧聞而笑之貴人問師何笑僧曰尊官得半日閒老僧卻忙了三日謂一日供帳一日燕集一日掃除也余以涉本愛竹因登山而作此句極韻事也佛印猶是雅謔至作三日勞碌乃以僧舎爲郵亭貴人俗甚然亦僧自取耳杜牧入文公寺有僧擁褐獨坐問杜姓字旁人以累捷誇之顧而笑曰皆不知也杜因題曰家在城南杜曲傍兩枝仙桂一時芳禪師都未知名姓始覺空門意味長若此僧目無貴人何忙之有

畫壁

李徳裕詩畫壁看飛鶴

吳旦生曰注謂唐翰苑粉壁畫海中曲龍山憲宗臨幸中使懼而塗之是後皆畫松鶴此李詩所云也然按祕閣廊壁薛稷畫鶴故鄭谷詩因看薛稷鶴共起五湖心集賢注記雲集賢院北壁畫叢竹雙鶴則是禁壁畫鶴又不止李所云矣至於省中舊稱粉署者粉畫省也畫斷雲畢宏大歷二年爲給事中畫松石於左省防壁黃山谷云唐省中皆靑壁畫雪然此不始於唐也按漢官典職云省中皆粉壁畫古列士列女東觀記云靈帝詔蔡邕畫赤泉侯五代將相於省沈約宋志云郎官奏事明光殿殿以胡粉畫古列賢列士則知省中畫壁有自矣

白絹

雲麓漫抄曰古結繩而治二帝以來始有簡冊以竹爲之而書以漆或用板以鉛畫之故有刀筆鉛槧之說秦漢末用縑帛如勝廣書帛內魚腹髙祖書帛射城上至中世漸用紙趙后傳所謂赫蹏者注云薄小紙然其實亦縑帛蔡倫傳用縑帛者謂之紙縑貴重不便於人倫乃用木膚麻皮等則古之紙卽縑帛字蓋從糸云故今人呼書曰防子取簡冊之義又曰第幾卷言用縑素也江南行簡處州作槧版而髣髴古制盧仝詩首云諫議送書至白絹斜封三道印豈唐人又曽用絹封者耶吳旦生曰劉向校讐天祿閣先書竹其刊定可繕寫者以上素揚雄謂天下上計者吾當把三寸弱毫四尺油素以開其異蔡邕非流紈丰素不妄下筆按逸雅素朴素也已織則供用不復加巧飾也又物不加飾皆自謂之素此色然也則知盧仝白絹猶言素也飲馬長城窟行雲中有尺素書注尺素絹也怨歌行雲新置齊紈素劉履補注引荀悅漢紀云齊國獻紈素絹則是絹卽素也

周禮注云素紗者今之白防也防音絹今作絹字佛典多羅樹葉書凡有二百四十防蓋借爲卷字也則古字之借用多矣

象外

魏菊莊曰比物以意而不指言一物謂之象外句如無可詩聽雨寒更盡開門落葉深是以落葉比雨聲也又云微陽下喬木遠燒入秋山是以微陽比遠燒也用事琢句妙在言其用而不言其名

吳旦生曰唐人琢句本自有法一經識者拈出或意言之外別具靈鋒或比偶之間獨存音節餘不厭詳載之以見古今人手眼也魏鶴山謂詩家有影對如陳后山詩輝輝垂重露防防綴流螢是以上句對下句郭彥深謂借景顯題如杜審言詩日照虹霓似天淸風雨聞是上句色下句聲瀑布水也

金聖嘆云唐人三四多作側卸最是好手而老杜爲尢得其法如羞將短髮還吹帽笑倩旁人爲正冠老去詩篇渾漫興春來花鳥莫深愁常怪偏禆終日侍不知旌節幾年回永夜角聲悲自語中天月色好誰看郡人入夜爭餘瀝稚子尋源獨不聞楚妃堂上色殊眾海鶴階前鳴向人我已無家尋弟妹君今何處訪庭闈石出倒聽楓葉下櫓搖背指菊花開竹葉於人旣無分菊花從此不須開遷轉五州防禦使起居八座太夫人負鹽出井此溪女打鼓發船何郡郎悵望千秋一灑淚蕭條異代不同時不爲困窮寜有此只緣恐懼轉須親豈謂盡煩回紇馬翻然遠救朔方兵乘舟取醉非難事下峽消愁定幾巡花逕不曽緣客掃蓬門今始爲君開此時對客遙相憶送客逢春可自由昔去爲愁亂兵入今來已恐鄰人非但使閭閻還揖讓敢論松竹久荒蕪安得仙人九節杖拄倒玉女洗頭盆酒債尋常行處有人生七十古來稀且看欲盡花經眼莫厭傷多酒入唇苦遭白髮不相放羞見黃花無數新更爲後防知何地忽漫相逢是別筵萬里傷心嚴譴日百年垂死中興時豈有文章驚海內謾勞車馬駐江幹已知出郭少塵事更有澄江銷客愁其他如才是寢園春薦後非關禦苑鳥銜殘只言啼鳥堪求侶無那春風欲送行到來函谷愁中月歸去蟠溪夢裏山鴻鴈不堪愁裏聽雲山況是客中過越人自貢珊瑚樹漢使何勞獬豸冠葉縣已泥丹竈畢瀛洲當伴赤松歸寒雨送歸千里外春風沈醉百花前江客不堪頻北望塞鴻何事又南飛漁父置辭相借問郎官能賦許依投世事茫茫難自料春愁黯黯獨成眠眞僧出世心無事靜夜名香手自焚能令瀑水淸人境直取流鶯送客杯靑鏡流年看髮變白雲芳艸與心違已被秋風教憶鱠更聞寒雨勸飛觴正當秋風渡遼水那值遠道傷離情蹔驚風燭難辭世便是蓮花不染身丹闕未承雙鳯詔開門空對楚人家不見山中人半載依然松下屋三間夜半聽雞梳白髮天明走馬入紅塵京邑舊防勞夢想歷陽秋色正澄鮮豈似滿朝承雨露共看傳賜出靑防欲爲聖朝除獘事肯將衰朽惜殘年組紃常在佳人手刀尺空勞寒女心知愛魯連歸海上可令王翦在頻陽楚山遠色獨歸去灞水空流相送回更無新燕來巢屋大有閒人去看花由來碧落銀河畔可要金風玉露時一春夢雨常飄瓦盡日臨風不滿旗玉璽不緣歸日角錦帆應自到天涯徒令上將揮神筆終見降王走傳車空庭苔蘚饒霜露時夢西山老病僧迎憂急鼓疎鐘斷分隔休燈防燭時巧囀豈能無本意良辰未必有佳期自欲放懷猶未得不知經世又何如塵世難逢開口笑菊花須揷滿頭歸何人更結王孫襪此客空彈貢禹冠兩見梨花歸不得每逢寒食一然千年事往人何在半夜月明潮自來一自仙娥歸碧落幾年春雨洗紅蘭行人自笑不歸去瘦馬獨吟眞可哀正穿詰曲﨑嶇路更聽鉤輈格磔聲題詩朝憶復暮憶見月上還下居士只今開梵處先生舊是艸堂髙曲檻仙侯府折葦荒芹白鳥家故山歳晚不歸去髙塔天晴獨自登曹公尙不能容物黃祖何因反愛才聖主尙嫌蕃界近將軍莫恨漢庭遙人在下方衝月上鶴從髙處破煙飛看處便須終日住算來寧得此身閒四時最好是三月一去不回惟少年空庭日午獨眠覺旅夢天涯相見回惟對松篁聽刻漏更無塵土翳虛空爲客正當無鴈處故園誰道有書來皆言洞裏千株好未勝庭前一樹幽雨裏共尋幽磵菊樽前俱是故鄕人四海共誰言近事九原從此負初心錦字莫辭連夜織塞鴻常是到春歸細艸擁壇行不得落花沈磵水流香或於一樣側缷中又毎每有作拗一句法者如只言啼鳥堪求侶無那春風欲送行朝瞻雙頂靑防上夜宿諸天色界中逋客未能防逸興辟書翻遣脫荷衣江客不堪頻北望塞鴻何事又南飛不見山中人半載依然松下屋三間已脫素衣參幕客卻爲精舍讀書人客舎莫辭先買酒相門曾忝並登龍巧囀豈能無本意良辰未必有佳期浮世本來多聚散紅蕖何事亦離披一名我漫居先甲千騎君翻在上頭遙知楊栁是門處似隔芙蓉無路通仙籍不知名姓有世情眞見往來疎晨雞未暇鳴山底早日先來照屋東近來雅道相親少惟仰吾師獨得深𨿽蒙靜置疎籠晚不似閒眠折葦秋𨿽愁野防花房凍還得山家藥筍肥蘭亭舊址𨿽曾見柯笛遺音已不傳振錫才聞三徑艸登船又掛一帆風新斸松蘿還不住愛尋雲水擬何之皆是於題外故作一拗以自攄其胸前離奇屈曲之气此又非側缷一例之所得同也又見其於側缷之中另有陪一句之法如鴻鴈不堪愁裏聽雲山況是客中過天上河從關下過江南花向殿前生甲子不知風禦日朝昬惟見雨來時門臨蒼莽經年閉身逐嫖姚何日歸漫有長書憂漢室空傳哀些弔沅湘暗寫五經収部帙初年七歳著衫衣門依髙栁空飛錫身逐閒雲不在家身外盡歸天竺偈腰間未解防稽章眼穿常訝雙魚斷耳熱何辭數爵頻只令文字傳靑簡不使功名上景鐘登第早年同座主相思今日異州人花枝滿院空啼鳥塵榻無人憶臥龍半防泥沙孤鶴立三堂風雨四門開寺寺院中無竹樹家家壁上有弓刀碧落有情還悵望瑤臺無路可追尋拂曙紫霞生石壁何年絳節下層城金管曲長人盡醉玉簮恩重獨生愁愁裏又聞淸笛怨望中不見白衣來去鴈遠衝云夢澤離人獨上洞庭船蝴蝶夢中家萬里子規枝上月三更靑雲滿眼不幹祿白髮蓋頭惟著書月明南浦夢初斷花落洞庭人未歸一瓶一鉢垂垂老千水千山得得來皆是明明走出題外先陪一句然後只以一句便完正題也

納納眈眈

蜀中詩話曰薛濤所作江月樓詩秋風髣髴吳江冷鷗鷺參差夕陽影垂虹納納臥譙門雉堞眈眈俯漁艇陽安小兒拍手笑使君幻出江南景

吳旦生曰曹能始謂江南抄本與蜀本之外搜閱而得此詩餘觀垂虹二句風物流利卽疊字亦不虛下納納用裴遜之詩納納江海深杜子美詩納納乾坤大而眈眈從睥睨生來左傳守睥者皆哭杜預注云睥者城上之睥睨逸雅云城上垣曰睥睨言於其孔中睥睨非常也亦曰女墻言其卑小比之於城若女子之於丈夫也字學集要云蓋女墻開箭眼以窺望城下因名睥睨正異作埤堄史記魏其傳作辟倪三蒼作嚲�說文作俾倪韻防作壀堄正韻作防睨

歷代詩話卷五十一

欽定四庫全書

歷代詩話卷五十二

歸安吳景旭撰

庚集下之上

唐詩

行馬

韻語陽秋曰李商隱九日詩曽共山翁把酒時霜天白菊繞階墀十年泉下無消息九日尊前有所思不學漢臣栽苜蓿空教楚客詠江蘺郎君官貴施行馬東閣無因得再窺蓋令狐楚與商隱素厚楚卒子綯位致通顯略不收顧故商隱怨而有作然實商隱自取之也且商隱妻父王茂元與所依鄭亞皆李徳裕黨也商隱與二人暱甚故綯以爲防家恩放利偸合者是綯惡其異已也後綯當國商隱亦歸窮自解綯𨿽與一太學博士然商隱亦厚顏矣

吳旦生曰商隱依楚以牋奏受知其子綯疏之九日商隱造其防事題此詩綯見之慚恨扃鎖此防終身不處東坡九日詩聞道郎君閉東閣且容老子上南樓又雲南屛老宿閒相過東閣郎君懶重尋皆用其語也漁隱叢話云綯父名楚商隱又受知於楚詩中有楚客之語題於防事更不避其家諱何耶

名義考云本以禁馬曰行馬者反言之也演繁露云晉魏以後官至貴品其門得施行馬行馬者一朩橫中兩朩互穿以成四角施之於門以爲約禁今官府前義【讀作乍音】子是也墅談云今制不論崇卑衙門前皆施之呼爲鹿角義子【三餘贅筆云鹿性警羣居則環其角圓圍如陣以防人物之害軍中寨柵埋樹朩外向名鹿角】余按周禮掌舎設梐枑【音互】再重注梐枑謂行馬鄭謂行馬再重者以周衞有外內列漢官儀光祿大夫門外特施行馬以旌別之魏文帝拜楊彪光祿大夫令門施行馬晉孝武置檢校禦史知行馬外事陳後主時蕭摩訶以功授侍中詔摩訶開閣門施行馬鮑防詩柴門豈斷施行馬

蒼鶻

李義山嬌兒詩忽復學參軍按聲喚蒼鶻

吳旦生曰吳史徐知訓怙威驕淫調謔王無敬長之心嘗登樓狎戲荷衣木簡自號參軍令王髽髻鶉衣爲蒼頭以從五代史吳世家云知訓爲參軍隆演鶉衣髽髻爲蒼鶻知訓嘗使酒罵坐語侵隆演隆演愧恥涕泣而知訓愈辱之輟耕錄云唐有傳奇宋有戲曲唱諢詞說金有院本雜劇其實一也元朝院本雜劇始釐而二之院本則五人一曰副淨古謂之參軍一曰副末古謂之蒼鶻鶻能擊禽鳥末可打副淨故云一曰引戲一曰末泥一曰孤裝又謂之五花防弄【或曰宋徽宗見防國人來朝衣裝鞋履巾裹傅粉墨舉動如此使優人效之以爲戲】然則義山詩蓋指嬌兒之戲弄也薛能吳姬詩此日楊花初似雪女兒絲管弄參軍正同此意

古今說海云肅宗宴於宮中女優有弄假官戲其緑衣秉簡者謂之參軍樁此番將阿布思伏誅其妻配掖庭爲假官之長所謂樁也然余按樂府雜錄戲弄參軍始自漢館陶令石眈有贜犯和帝惜其才免罪毎宴令衣白夾衫命優伶戲弄辱之經年乃放後爲參軍則是漢時已然非始於唐也如五代王宗侃受維州參軍宋景徳中張景斥爲房州參軍皆以職名乃俳優所弄以是爲恨蓋亦有由矣

錦瑟

緗素雜記曰山谷讀義山錦瑟詩殊不曉其意後以問東坡東坡云此出古今樂志錦瑟之爲器也其弦五十其柱如之其聲也適怨淸和按李詩莊生曉夢迷蝴蝶適也望帝春心托杜鵑怨也滄海月明珠有淚淸也藍田日暖玉生煙和也

吳旦生曰許彥周詩話錦瑟之聲適怨淸和昔令狐楚侍人能彈此四曲詩中四句狀此四曲也聞見後錄莊生望帝皆瑟中古曲名劉貢父詩話錦瑟是令狐楚家靑衣名也審爾則義山眞浪子矣東坡分釋四字詩意分明遂爲定論王弇州云不解則涉無謂旣解則意味都盡余以此詩有不容不解者故元遺山詩望帝春心托杜鵑佳人錦瑟怨華年詩家總愛西昆好獨恨無人作鄭箋蓋謂此也

按世本云伏羲造瑟五十弦正史又言絙桑爲三十六弦琴瑟中論云朱襄氏使士達制五弦之瑟呂氏春秋云瞽瞍作十五弦之瑟命之曰大章舜益之八弦以爲二十三弦漢書泰帝命素女鼓瑟帝悲不止故破五十弦爲二十五弦史記漢武帝因公孫卿言召歌兒作二十五弦隋志二十七弦蓋五弦十五弦小瑟也二十五弦中瑟也五十弦大瑟也【同話錄云秦人鼓瑟兄弟爭之破二十五弦而爲二箏之名自此始今之制十三弦而古制亦有十二弦者謂之秦箏世俗有樂器而小用七弦名軋箏】

三素云

李義山送宮人入道詩九枝燈外朝金殿三素雲中侍玉樓

吳旦生曰云洞眞經立春日淸早北望有紫緑白雲爲三元君三素飛雲乘八輿之輪上詣天帝天子候見再拜自陳某乞願侍輪轂三見元君之輦者白日升天唐試進士以立春日望三素云爲題出此故蘇子容作皇太妃閣春貼子云萬年枝上看春色三素雲中望玉晨許衝元作皇帝閣春貼子云三素雲飛依北極九農星正見南方倪雲林詩敷腴三素云照耀靑蓮臺

翻案

藝苑雌黃曰文人用故事有直用其事者有反其意而用之者李義山詩可憐半夜虛前席不問蒼生問神𨿽說賈誼然反其意而用之矣林和靖詩茂陵他日求遺藳猶喜曾無封禪書𨿽說相如亦反其意而用之吳旦生曰杜少陵詩羞將短髮還吹帽笑倩傍人爲正冠蓋孟嘉以落帽爲勝而杜反欲正冠也王荊公詩茅檐相對坐終日一鳥不鳴山更幽蓋王文海有云鳥鳴山更幽而王亦反之也然此猶反前事與舊語耳至於自家語有時異用者如韋蘇州詩心同野鶴與塵遠詩似冰壺徹底淸又送人詩冰壺見底未爲淸少年如玉有詩名黃常明云此可爲用事之法蓋不拘故常也

冰

李義山詩碧玉冰寒漿

吳旦生曰水凝曰冰作平聲所以寒物曰冰作去聲包佶詩春飛雪粉如毫潤曉潄瓊膏冰齒寒又玳瑁明珠閣琉璃冰酒缸皆作去呼容齋隨筆云唐人謂祠部曰冰防冰音柄因話錄云言其淸且冷也歐陽詩獨宿冰防夢帝闕

蝶粉蠭黃

李義山詩何處拂胸資蝶粉幾時塗額借蠭黃

吳旦生曰野客叢書引滿江紅詞云蝶粉蜂黃都褪卻注蝶粉蜂黃唐人宮妝觀義山詩知詞注爲不妄也鶴林玉露載道藏經云蝶交則粉退蜂交則黃退詞云蝶粉蜂黃渾退了正用此也說者以爲宮妝且以退爲褪悞矣【田子藝云蜂之末岐者牝也末銳者牡也蝶之翅文者牝也翅純者牡也】

荳蔻

張好好年十三杜牧以善歌置樂籍中吟一絕云娉婷嫋娜十三餘荳蔻梢頭二月初春風十里揚州過卷上珠簾總不如劉孟熈引本艸云荳蔻花未大開者謂之含胎花言年尙少而娠身也楊升庵謂其所引本艸是言少而娠非也牧之本詠娼女言其美而且少未經事人如荳蔻花之未開耳

吳旦生曰嵇含南方艸朩狀云豈蔻花其苗如蘆其葉似姜其花作穗嫩葉捲之而生花微紅穗頭深色葉漸舒花漸出本艸亦云荳蔻花作穗嫩葉捲之而生初如芙蓉穗頭深紅色葉漸展花漸出而色微澹亦有黃白色似山姜花花生葉間南人取其未大開者謂之含胎花言尙小如姙身也然則本艸亦狀其花之吐而尙含蘊於葉間有如人之娠耳孟熈正引此意非直謂少女之娠也升庵悞會少而娠之語添出求嗣一案可笑【又別引十三餘爲十三樓更無謂】楊亷夫艶詞雲從今不帶宜男艸荳蔻含胎恐太並總是戲言耳黃山谷廣陵早春用其意作詩云春風十里珠簾捲髣髴三生杜牧之紅藥梢頭初繭栗揚州風物鬢成絲按禮記王祭之牛繭栗漢書天地牲角繭栗顏師古注牛角之形或如繭或如栗言其小山谷借用以言花苞之小末句謂風物如此惜其身之老也則知豈蔻含胎紅藥繭栗同出一意髙續古紅藥詞云紅翻繭栗梢頭徧姜堯章芍藥詞云繭栗梢頭弄張伯雨詩微雨催開繭栗花吳文可詩藥欄繭栗怯春寒猶是用山谷語耳如張思亷詩胡姬年十五芍藥正含葩直脫換牧之山谷間矣

二喬

許彥周詩話曰杜牧之作赤壁詩折防沈沙鐵未消自將磨洗認前朝東風不與周郎便銅雀春深鎖二喬意謂赤壁不能縱火卽爲曹公奪二喬置之銅雀臺上也孫氏覇業系此一戰社稷存亡生靈塗炭都不問只恐捉了二喬可見措大不識好惡

吳旦生曰深雪偶談謂牧之以滑稽弄辭彥周雌黃之豈非與癡人言不應及於夢也禹錫題蜀主廟云淒涼蜀故妓歌舞魏宮前亦是此意惟增淒感卻不主於滑稽耳牧之詩如四皓廟雲南軍不袒左邊袖四皓安劉是滅劉如烏江亭云勝敗兵家未可期包羞忍恥是男兒江東子弟多才俊捲土重來未可知則東風春深數字較爲含蓄深窈矣余以牧之數詩俱用翻案法跌入一層正意益醒謝疊山所謂死中求活也漁隱叢話云牧之題詠好異於人如赤壁四皓皆反說其事至題烏江則好異而叛於理項氏以八千渡江無一還者誰肯復附之其不能捲土重來決矣嗚呼此豈深於詩者哉

承露囊

嬾眞子曰杜牧之華萼樓詩千秋佳節名空在承露絲囊世已無漢以金盤承露而唐以絲囊絲囊可以承乎此不可解

吳旦生曰述徵記八月一日作五明囊盛取百艸頭露洗眼令眼明也續齊諧記云農鄧紹嘗以八月旦入華山采藥見一童子執五防囊承栢葉上露皆如珠滿囊紹問用此何爲答曰赤松先生取以明目言終便失所在荊楚歲時至八月十四日以錦防爲眼明囊遞相餉遺余因考隋唐佳話云源乾曜張說以八月初五日明皇生辰請爲千秋節百姓祭皆就此日名爲賽白帝羣臣上萬歲壽王公戚裏進金鏡綬帶士庶結絲承露囊更相問遺則牧之詩蓋紀實也楊仲早朝詩絲囊已進千秋錄黼座還稱萬壽杯用此【唐實錄雲天寶七載百官蕭照等請攺千秋節爲天長節從之】

張說上大衍歷序云謹以開元十六年八月端午赤光照室之夜獻之宋璟請以八月五日爲千秋節雲月維仲秋日在端午則凡月之五日皆可稱端午

西子

西溪叢語曰吳越春秋吳亡西子被殺杜牧之詩西子下姑蘇一舸逐鴟夷東坡詞五湖聞道扁舟歸去仍擕西子予問王性之性之云西子自下姑蘇一舸自逐範蠡遂爲兩義不可云範蠡將西子去也嘗疑之別無所據因觀景龍文館記宋之問浣紗篇云越女顏如花越王聞浣紗國微不自寵獻作吳宮娃山藪半潛匿薴蘿更防遮一行覇勾踐再笑傾夫差艶色奪常人效顰亦相誇一朝還舊都靚妝防若耶鳥驚入松蘿魚畏沈荷花始覺冶容妄方悟羣心邪此詩云復還防稽又與前不同當更詳考

吳旦生曰楊升庵引墨子云吳起之裂其功也西施之沈其美也又吳越春秋逸篇云吳亡後越浮西施於江令隨防夷以終謂子胥死盛以鴟夷今沈西施於江所以報子胥之忠故云隨防夷陳晦伯引吳地記云嘉興縣一百里有女兒亭勾踐令蠡獻西施路與潛通三年始達吳遂生子至此亭其子一歲能言因名語兒亭越絕書云西施亡吳國後復歸範蠡因泛五湖而去王弇州謂亭在嘉興縣南一百里爲吳地蠡爲越成大事豈肯作此無賴事未有奉使進女三年於數百里而不露露而越王不怒蠡吳王不怒越者也胡元瑞謂太史傳蠡三遷皆致千金又雲長子偕吾力田起家則非在越服官日所產明甚亡吳之後成名畏禍而載麗冶以適他邦固其計所必出也諸說紛紛自余斷之蠡沈鷙善決防必不潛通於未獻之前而或載泛於旣亡之後此與三致千金總不可於聲色貨利中位之也何必硬證沈江

東坡詩他年一舸防夷去應記儂家舊姓西蓋用牧之語也按寰宇記云施其姓也是時有東施家西施家故山谷詩取笑如東施聖兪詩曲眉不想西家樣則是所居在西故稱西施非姓也然旣姓西有何新舊恐是舊住西或傳冩之譌以住字作姓字

罷亞

杜牧之詩罷亞百頃稻西風吹半紅

吳旦生曰詞林海錯罷亞稻多貎一作防防又作防字學集要謂皆稻名蘇軾寄吳徳仁詩門前罷亞十頃田淸溪繞屋花連天毛滂禱雨詩百里飽看紅防防一杯輕愧黒蜿蜒袁世弼百尺山詩瓊田收防玉澑注瑯玕

幸驪山

遁齋閒覽曰杜牧華淸宮詩長安回望繡成堆山頂千門次第開一騎紅塵妃子笑無人知是荔支來據唐紀明皇以十月幸驪山至春卽還宮未嘗六月在驪山也然荔支盛暑方熟詞意𨿽美而失事實

吳旦生曰東城老父傳云宗元防與淸明節率皆在驪山每至是日萬樂具舉六宮畢從則其幸驪山不止十月也長恨傳雲天寶十年避暑驪山宮太眞外傳云妃子生於蜀嗜荔支南海荔支勝於蜀者每歲馳驛以進然方暑熱而熟經宿則無味後人不能知也又云天寶十四載六月一日上幸華淸宮乃貴妃生日於長生殿奏新曲未有名防南海進荔枝因以曲名荔枝香則其幸驪山正在荔枝熟時也遁齋未及考耳

如王建華淸宮詩二月中旬已進注云唐置溫湯監監丞種蔬隨時供奉夏熟者二月而進蓋譏明皇違時及物求口體奇巧之奉以恱婦人觀此則臨事而嗟先時而諷皆詩人微防安可以故常論也

息夫人

珊瑚鉤詩話曰杜牧之息夫人詩細腰宮裏露桃新脈脈無言幾度春至竟【希通錄云至竟畢竟也後漢樊英傳朝廷若待神明至竟無他異】息亡緣底事可憐金穀墜樓人與所謂莫以今朝寵能防舊日恩看花滿眼淚不共楚王言語意遠矣蓋學有淺深識有髙下故形於言者不同也

吳旦生曰楚伐息破之執其君將妻其夫人楚王出逰夫人道出見息君以死自誓遂自殺舊詩云金鑪香絕玉樓空寂寞桃花委地紅按地誌載漢陽有桃花夫人廟卽息夫人也許彥周謂牧之詩爲二十八字史論張表臣拈出學識更勝

本事詩云寜王宅左有賣餅者妻王一見屬目厚遺其夫取之環歲問汝復憶餅師否黙然不對王召餅師使見之其妻注視雙淚垂頰若不勝情時座客十餘人無不淒異王命賦詩王維詩先成有看花滿眼淚不共楚王言之句按左傳楚子以息嬀歸未言楚子問之對曰吾一婦人而事二夫其又奚言故國秀集載維詩作息嬀怨河嶽英靈集作息夫人怨

二十四橋

杜牧之詩二十四橋風月夜

吳旦生曰揚州之盛唐世艶稱故張祜詩人生只合揚州死禪智山光好墓田徐凝詩天下三分明月夜二分明月在揚州舊稱牧之詩好用數目如二十四橋之類是也按筆談紀二十四橋云最西濁河茶園橋次東大明橋【今大明寺前】入西水門有九曲橋【今建隆寺前】次當正當帥牙南門有下馬橋又東作坊橋橋東河轉向南有洗馬橋次南橋【見在今州城北門外】又南阿師橋周家橋【今此處爲城北門】小市橋【今存】廣濟橋【今存】新橋開明橋【今存】顧家橋通明橋【今存】太平橋利國橋出南水門有萬歲橋【今存】靑園橋自驛橋北河流東出有參佐橋【今開元寺前】次東水門【今有新橋非古迹也】東出有山光橋【見在今山光寺前】又自衙門下馬橋直南有北三橋中三橋南三橋號九橋不通船不在二十四橋之數皆在今州城西門外侯鯖錄云歐公自揚州移汝州作西湖詩曰都將二十四橋月換得西湖十頃秋後東坡自汝移揚作詩曰二十四橋亦何有換此十頃玻璃風用歐公詩也

郵亭

杜牧之籌筆驛詩郵亭自世換白日事長垂

吳旦生曰籌筆驛在利州諸葛孔明籌畫於此故名殷潛之詩圜觚當入畫前箸此操持李義山詩徒令上將揮神筆終見降王走傳車羅隱詩拋擲南陽爲主憂北徵東討盡良籌

說文郵境上行書捨從邑垂垂邊也徐云郵之言過使所過也廣雅郵驛也置亦驛也廣韻馬傳曰置步傳曰郵風俗通云漢攺郵爲置置者度其遠近之間置之也漢文帝詔餘皆給傳置師古注置者置傳驛之所因名置也田橫至屍鄕廐置臣瓉注謂置馬以傳驛者李陵因騎置以聞師古注騎置謂驛騎也

三尸

許渾詩夜寒初共守庚申

吳旦生曰中山玉櫃經云人身並有三尸九虫常以庚申日夜上告天帝記人罪過絕人生籍欲令速死魂升於蒼天魄入於黃泉惟有虫屍獨在地上遊走曰或四時八節三牲祭祀不精輒與人作禍害伐人性命上尸名彭倨好寶物中尸名彭質好五味下尸名彭矯好色欲此三尸狀如小兒或似馬形狀皆有須髮毛長三四寸人旣死遂出作耳如人生時形象衣服長短親人見之謂是亡人還家實非亡人靈也上淸無始錄云每至庚申日夕不眠以守之令不得訴天帝罪滿五百條其人必死三守庚申三尸振扶七守庚申三尸長絕太鑊湯煮而死矣爾乃精神安定五臟恬和不復騷擾

柳子厚有罵屍虫文吳淵穎有三彭傳李頎王母歌云若能鏈魄去三尸後當見我天皇所溫庭筠詩風捲蓬根屯戊巳月移松影守庚申陸放翁詩積恐侵春甲子昬燈懶守夜庚申近董思白詩谷名子午眞盈一坐守庚申不但三芝田錄云朝士夜集終南太乙觀拉醫師同守庚申醫云不守庚申亦不疑此心良與道相依玉皇已自知行止任汝三彭說是非

楸

說文楸梓屬也箋雲松楸墓朩也時至秋多悲傷故從秋謂楸爲梓屬可謂卽梓不可唐詩松楸遠近千官冡禾黍髙低六代宮

吳旦生曰此許渾金陵懷古之頷聯也若如箋云則楸幾與白楊同蕭蕭愁殺矣然觀韻語陽秋云楸花色香俱佳又風韻絕俗而名不編於花譜何哉老杜云要把楸花媚遠天言其色也又曰楸樹馨香倚釣磯言其香也梅聖兪楸花詩云圖出帝宮樹聳向白玉墀髙艶不近俗直許天人窺言其韻也埤雅云楸美朩也故曰山居千章之楸其人與千戶侯等述異記云越人多橘柚園歲出橘稅謂之橙橘戶中山又有楸戶此蓋名髙楸籍矣豈特墓朩堪悲而已哉董子曰朩名三時艸命一歲若椿從春楸從秋榎從夏所謂朩名三時芓從子蔩從寅茆從卯莤從酉荄從亥艼從丁茂從戊芑從已莘從辛葵從癸命以一歲支幹故曰艸命一歲也

罨畫

許渾詠紫藤詩家住江南罨畫溪楊升庵謂當用字若罨乃魚网非其訓也張泌詩罨防春濤打船尾謂魚尾遮防也此最得其義然左思蜀都賦罨翡翠釣魦其來古已

吳旦生曰說文罨防也於業切箋云奄取禽獸故從奄奄掩省也升庵又謂吳興有罨畫溪皆借罨字此字多爲借義所專余寓此溪久喜其古藤老樹夾岸交羅非借一罨字不能盡此溪之勝鄭谷詩顧渚山邊郡溪將罨畫通劉濤詩欲識人間眞罨畫朱藤倒影入靑溪張西農詩風吹未歸去罨畫小溪平張伯客義興王氏詩路入秋陰罨畫間乃易之送吳月舟之湖州詩鳥程美酒臨池酌罨畫靑山拄笏看按罨畫今之生色也張祜詩紅罨畫衫纒腕出楊汝士詩罨畫羅裙任嫂裁此其義也若作字反索然矣曽見楊亷夫苕山水歌云旣到車山口還過水濆又漫興雲畫溪頭翠水家升庵或據此爲說耶【漫興七首有云環沈溪頭買酒去髙堂寺裏看碑來長城女兒雙結了陳皇宅前第一家乃亷夫至雉城時作】然蜀都賦八方庵藹王充論衡桃李梅杏庵丘蔽野正同罨畫之義金人劉致君詩罨畫溪山半是梅乃用論衡語意

陵陽

許渾霅溪詩誰堪從此去雲樹滿陵陽

吳旦生曰烏程北二十一里爲西陵山吳太子孫和葬此子皓繼統追尊文皇帝陵曰明以其在西故名西陵而吳興郡城在其南故以陵陽名之許詩指此又李涉在維揚見吳興劉全白之愛姬宋態作詩云陵陽夜宴使君筵解語花枝在眼前牟巘寓居城南因名其詩爲陵陽集皆謂此也

玉條脫

溫庭筠傷李處士詩辜負南華第一篇

【唐詩鼓吹作第二篇

】吳旦生曰此條所載不同南部新書云大中好文嘗賦詩有金步揺未能對溫岐卿【孫光憲云溫庭云字飛卿或作筠字舊名岐沈徽云溫曽於江淮爲親表檟檚由是攺名】以玉條脫應之宣宗令以甲科處之爲令狐綯所沮除方城尉綯曽問其事於岐岐曰出南華眞經非僻書也冀相公燮理之暇時宜覽古綯怒甚後岐有詩曰悔讀南華第二篇

北夢瑣言云曽以故事訪於溫岐對以事出南華綯怒乃奏岐有才無行不宜與第所以岐詩曰因知此恨人多積悔讀南華第二篇

野客樷書云眞誥玉條脫事正在第一篇

中謂華陽第一篇

可也豈南華第二篇

耶考溫集有題李羽詩曰終知此恨銷難盡孤負華陽第一篇

無悔讀南華第二篇

之句盧氏雜記云唐文宗博覽羣書一日問宰臣古詩雲輕衫襯跳脫跳脫是何物宰臣未對上曰卽今之腕釧也眞誥言安妃有斵粟金跳脫是臂飾余竊有疑焉一云曾問其事一云曽以故事訪或者別事非明指條脫耶屬對是宣宗問古詩是文宗豈判然兩朝事耶南華則無華陽則有洵矣而載南華者云因知此恨載華陽者亦云終知此恨詩辭髣髴非抄紀之譌耶

宛委余編云眞誥萼緑華贈羊權金玉條脫各一枚周處風土記作條達仲夏造百索系臂又有條達等組織雜物相贈遺繁欽定情篇又作跳脫云何以致契濶繞腕雙跳脫蓋一物而三名傳寫之悞也秕言云條脫卽跳脫韻書跳田聊切與條同音

李義山詩羊權𨿽得金條脫溫嶠終虛玉鏡臺余於元音補遺見宋本大都雜詩有云朱門細婢金條脫紫禁材官玉鹿盧其工麗不減溫李

額黃

溫庭筠詩額黃無限夕陽山

吳旦生曰言額上妝黃如殘陽斜抹於山西也極善形容昔稱文君眉色如望遠山亦此意近陳臥子蘭陵晚眺詩童山不待夕陽黃又於說黃處具有脫換之法

按漢宮妝有額上塗黃謂之鴉黃王荊公所謂漢宮嬌額半塗黃也楊升庵引陳去非臘梅詩智瓊額黃且勿誇眼明見此風前葩智瓊晉代魚山神女也黃妝實自智瓊始則升庵未審其漢宮已有之耶然觀庾信詩眉心濃黛直防額角輕黃細安而後周天元帝禁天下婦人不得施粉黛自非宮人皆黃眉墨妝盧照憐纎纎初月上鴉黃則黃妝或塗額角或施眉上也又觀漢日給宮人螺子黛故云眉黛曹子建七啟眉弛兮鉛華落而後周墨妝卽黛今婦人以杉朩炭研末抹卽其制也則黒妝或以飾眉或以防額也

二十雙

溫庭筠詩招客先開二十雙

吳旦生曰唐書南詔傳官給田四十雙謂是二百畝則以五畝爲一雙也然觀輟耕錄謂近讀雲南雜誌曰蠻有田皆種稻其佃作三人使二牛前牽中壓而後驅之犁一日爲一雙以二乏爲已二已爲角四角爲雙約有中原四畝地則又以四畝爲一雙矣

相思子

胡元瑞曰今骰子制甚小大者不過三數分無至寸者而唐人骰子凡四防當加緋者或篏相思子其中溫庭筠詩玲瓏骰子安紅豆入骨相思知不知相思子卽今紅豆並四枚篏一面則唐時骰子將近方寸矣

吳旦生曰此庭筠與裴諴所爲新添聲楊柳枝詞也王摩詰詩紅豆生南國秋來發幾枝贈君多采擷此物最相思爲梨園所唱李年奔放江潭曽於采訪使筵上唱之是也徐興公云嶺南閩中有相思朩歲久紅子色紅如大豆故名相思子每一樹結子數斛非卽紅豆也溫飛卿詩樹名從此號相思注云相思樹其理邪交故名蓋此朩也

程大昌摴蒱經云蔡澤說範睢曰博者或欲大投班固奕指曰博懸於投不必在行投者擲也桓元曰劉毅摴蒱一擲百萬皆以投擲爲名也古惟斵朩爲子一具凡五子故名五朩後世轉而用石用玉用象用骨故列子之謂投瓊律文之謂出玖瓊與玖皆玉名蓋借美名以命之未必眞用玉也繁欽威儀箴曰其有退食偃息閒居操橩弄棊文局摴蒱言不及義勝負是圖注橩瞿營反博子也橩之讀與瓊同其字仍從朩知其初制本以朩爲質也唐則鏤骨爲竅朱墨雜塗數以爲采亦有出意爲巧者取相思紅子納置竅中此二者卽今名骰子其體制全與朩異矣方其用朩也五子之形兩頭尖銳中間平廣狀似今之杏仁尖銳可轉躍平廣可鏤采凡一子爲兩面其一面塗黒黒之上畫牛犢一面塗白白之上畫雉凡投子者五皆現黒則名盧盧者黒也此爲最髙之采挼朩而擲往往叱喝故名呼盧也其次四黒一白則其采名雉比盧降一等矣自此而降白黒相雜每每不同故或名爲梟卽鄧艾言六博得梟者勝也至於骰子之制裁去五朩兩頭尖銳而蹙長爲方旣有六面又著六數不比五朩但有白黒兩面矣【李君實云骰色乃南宋冡宰朱河所造俗訛爲朱窩】

流落

詩話類編曰溫庭筠才思艶麗工於小賦李義山嘗謂曰近得一聨句雲遠比召公三十六年宰輔未得偶句溫曰何不云近同郭令二十四考中書又藥名有白頭翁溫以蒼耳子爲對他皆類此宣宗好微行遇於逆旅溫不識龍顏傲然詰之曰公非長史司馬之流帝曰非也又曰得非六參簿尉之類帝曰非也謫爲方城尉竟流落而死杜悰自西川除淮海庭筠詣韋曲杜氏林亭畱詩云卓氏壚前金綫柳隋家堤畔錦防風貪爲兩地行霖雨不見池蓮照水紅祁公聞之遺絹千疋

吳旦生曰唐書載庭筠才思神速多爲人作文大中末試有司亷視尢謹庭筠私占授者已八人執政鄙之授方城尉詩話又云迕宣宗被謫大抵淩物府怨文士結習亦無足怪然未有流落之慘如庭筠之因身以及其後者舊傳其子憲於僖昭時就試有司値鄭延昌掌邦貢以其父傲毀朝士抑而不錄遂題一絕於崇慶寺壁云十口溝隍待一身半年千里絕音塵鬢毛如雪心如死猶作長安下第人後鄭公登相因國忌行香見之暮歸召知舉趙崇謂曰某主文衡以溫憲庭筠之子深嫉之今見一絕令人惻然幸勿遺也於是成名使非鄭公之末悔不終流落長安哉又憲爲李巨川艸薦表盛述先人之屈云蛾眉先妬明妃爲去國之人猿臂自傷李廣乃不侯之將人多憐之

疑病

全唐詩話曰雍陶爲簡州牧投贄者稀得見馮道明下第請謁云與員外故舊閽者引進陶辭曰與公昧平生何云相識道明曰誦員外之詩仰員外之徳詩集中日得相見何隔平生也遂吟曰立當靑艸人先見行傍白蓮魚未知又曰江聲秋入寺雨气夜侵樓又曰閉門客到常疑病滿院花開不似貧陶聞吟欣狎待道明如曩昔之友

吳旦生曰雲溪友議載此條作閉門賓到常推病餘以推者在此事便實情便減疑者在彼事便虛情便溢一字之易相去防丈蓋從主卻客不若客自入而意度之也盧象詩主人非病常髙臥亦此意也又陶有哀蜀人爲南詔所俘詩云漸到蠻城誰敢近一時收淚羨猿啼楊升庵云畏死吞聲而不敢哭所以羨猿聲之啼一羨字妙或攺作聽非知詩者

白蓮牡丹

漁隱樷話曰陸防詠白蓮詩無情有恨何人見月冷風淸欲墮時若移作白牡丹詩較更親切陳輔之詩話曰唐人牡丹詩紅開西子妝樓曉翠掲麻姑水殿春若攺春作秋全是蓮花詩

吳旦生曰魯望白蓮二句無論體物之工卽月冷風淸是何气韻斷不屬三春物候東坡解人且道決非紅蓮詩也唐人牡丹二句若以紅樓近於粉房翠殿近於伎蓋此又東坡所誚作詩必此詩矣判斷兩家不若各給原主二公且莫硬扯

楊升庵謂魯望爲白蓮傳神然此詩祖李長吉詠竹詩無情有恨何人見露壓煙籠千萬枝余觀範石湖嶺梅詩花不能言客無語日暮淸愁相對生又似脫胎魯望而韻格並絕

漁隱謂胡武平白牡丹詩璧堂月冷難成寐翠幄風多不柰寒勝於裴璘所詠長安豪貴惜春殘爭賞新開紫牡丹別有玉杯承露冷無人起就月中看【何燕泉云神仙吳猛傳猛登廬山見一叟坐樹下以玉杯承甘露授猛此語不徒然也】余以胡句固佳卽裴絕亦因看花三月奔走慈恩特發此詠故文宗一加諷念而此詩夕滿六宮矣總之詩家或感時事或體物情各有興觸不向死句較工拙也輔之又謂和靖梅詩疏影橫斜水淸淺暗香浮動月黃昏近似野薔薇蓋以此詠桃李尙不可況野薔薇耶何處著此想不禁掩口胡盧

王微

笠澤樷書載自遣詩雲月澹花間夜已深宋家微詠有遺音重思萬古無人賞露濕淸香獨滿襟

吳旦生曰按王微字景南宋人所著有詠賦是宜云宋王微詠賦也廣文選悞王爲玉題作微詠賦下書宋玉之名楊升庵駁之而陳晦伯作正楊以爲王微本傳不云有詠賦之作豈別有見耶余因考宋書南史俱云微少好學無不通覽善屬文能書畫兼解音律醫方陰陽術數爲文古甚所著文集傳於世選注所稱亦如此而皆不及詠賦然史傳中載賦如司馬長卿者亦不槪見何得援以爲辭若陸魯望篤學精思而亦云宋家微詠直悞信文選補遺與廣文選等書耳

郗

黃伯思法帖刋誤曰晉郗鑑其姓讀如絺繡之絺世人以俗書郗字作郤因讀爲郤詵之郤非也郤詵乃春秋大夫郤縠之後郗鑑乃漢禦史大夫郗慮之後姓源旣異音讀迥殊後世因俗書相亂郗郤二姓遂不復辧陸魯望博古矣其詩有云一段淸香染郤郎亦悞讀也吳旦生曰太傅別傳云郗鑑字道徽髙平金鄕人漢禦史大夫郗慮後也世說云郗夫人謂二弟司空中郎云王家見汝軰來平平爾晉諺云後來出人郗嘉賔續晉陽秋云盛徳日新郗嘉賓按諸書俱作郗字而王右軍爲太傅選壻其帖反以郗爲郤則又何也攷萬姓統譜郗在平聲四支韻郤在入聲十一陌韻然於郗姓下注雲山陽角音又望出濟南於郤姓下注云濟陰商音又望出山陽則似兩相系屬者而韻要云郤郤同姓也焦弱侯云春秋宣公九年晉郤缺救鄭成公十七年晉殺郤錡郤犨郤至郤讀爲郤音隙漢有郤正晉有郤超郤鑑郤古郤字

老杜贈鮮於京兆詩不得同晁錯吁嗟後郤詵直寫郤作郤字

越窰

雲麓漫抄曰靑甆器皆云出自李王號祕色又曰出錢王今處之龍溪出者色粉靑越乃艾色唐陸防有進越器詩云九天風露越窰開奪得千峯翠色來好向中宵盛沆瀣共嵇中散鬭傳杯則知始於江南與錢王皆非也近臨安亦自燒之殊勝二處

吳旦生曰虞有陶器三代秦漢謂甓器其後有祕色窯器言臣庶不得用也按周世宗姓柴氏時所造曰柴窯天靑色細紋宋汝州造者曰汝窯淡靑色蟹爪紋河北唐鄧耀州悉有之汝爲魁江南則處州龍泉窯政和間京師自置窯燒造曰官窯色靑帶粉紅有蟹爪紋紫口鐵足中興渡江邵成章仿故京遺制置窯於修內司名內窯他如烏泥窯余杭窯續窯皆不逮官窯有章生一生二兄弟主龍泉之琉田窯生二所陶靑器純碎生一所陶者色澹哥乃勝故曰哥窯鐵足紫口今羣隊者是元末新燒爾宣和政和間出定州曰定窯色白外有淚痕者是眞劃花者佳素與繡花次之亦有紫定墨定東坡詩定州花瓷琢紅玉蓋定蚤出後以定之白磁器有芒不堪用始命汝造靑窯器

凡窯器有茅篾骨出者價輕蓋損曰茅路曰篾無油水曰骨市語也

祕色一作賁色韓中孚過朱龍圖平生愛一賁色酒壺因宴出示之是也

白閣

陸魯望送浙東徳師侍禦西歸云詩懷白閣僧吟苦俸買靑田鶴價偏

吳旦生曰長安志終南有紫閣白閣二峯遊城南記云紫閣在終南山寺之西楊巨源詩晴明紫閣最髙峯杜子美詩紫閣峯陰入渼陂又云故山迷白閣秋水憶皇陂賈浪仙嘗嘆曰知予素心者惟終南白閣隱者耳【通誌紫閣旭日射之爛然而紫白閣陰森積雪弗融】

相鶴經云靑田之鶴永嘉郡記云有沐溪野去靑田九里中有雙白鶴年年伏子長大便去惟餘父母一雙在耳精白可愛多雲神仙所養

翠碧

陸魯望翠碧詩紅襟翠翰兩參差徑拂煙華上細枝春水漸生魚易得不辭風雨坐多時

吳旦生曰爾雅翠鷸也廣志翡色赤翠色紺張揖上林賦注雄赤曰翡雌靑曰翠其小者謂之翠碧唐韻鴗【音立】水狗也注小鳥靑似翠食魚一名魚師一名魚虎崔徳符通羊道中詩翠裘錦帽初相識魚虎彎環掠岸飛元僧良琦作魚虎子圖詩翠羽畫殊絕窺魚秋水深

紅蓮

陸魯望別墅懷歸詩近炊香稻識紅蓮

吳旦生曰中吳紀聞云紅蓮稻從古有之至今以此爲佳種後見楊亷夫宴於顧仲瑛浣花館主客聯句仲瑛云白魚乍刲亷夫云紅蓮米新臿乃紀吳之實也

暖簧

陸魯望詩妾思冷如簧時時望君暖

吳旦生曰章伯深稱魯望此句巧於用韻按笙中有簧以火炙之樂家謂之暖笙蓋簧暖則字正而聲淸越周美成詞有簧暖笙淸之語吳郡王平原郡王兩家聲伎之盛只笙一部已是二十餘人自十月旦至二月終日給焙笙炭五十斤用錦燻籠借笙於上復以四和香燻之

笙賦【力結反】生簳裁熟簧注云簧以熟銅爲之黃山谷詩傅粉未歸啼玉筯吹笙無伴澀銀簧

說文笙十三簧象鳳之身也

鳳尾諾

皮襲美以紫石硯寄魯望詩石墨一研爲鳳尾寒泉半勺是龍睛

吳旦生曰晉元帝批箋奏曰諾艸書若字尾如鳳尾也按唐六典太子令書畫諾【宋至道初攺爲準】陸魯望說云東宮曰令諸王曰教其事行則曰諾猶天子肯臣下之奏曰可也晉元批鳳尾諾時爲瑯邪王又南齊江夏王鋒五歲髙帝使學鳳尾諾一學卽工帝以玉麒麟賜之則諸王亦畫諾矣後漢書雲南陽宗資主畫諾梁江州刺史陳伯之目不識書得文牒辭訟惟作大諾則郡守刺史亦畫諾矣【後不論崇卑衙門皆批曰準防凖當國凡批文字去十作準至今相仍】

至正中王原吉詩書題鳳尾仙曹喜恩浹螭防學士榮

郝天挺雲龍睛硯沼也

綸巾

皮襲美詩白綸巾下髮如絲

吳旦生曰鄴中記石季龍以女騎千人爲鹵簿著紫綸巾故陸魯望鄴宮詩曉日靚妝千騎女白櫻桃下紫綸巾按七修類槁云綸字世人皆知兩音一曰綸一曰關而不知其故蓋綸巾韻同而音近詩法所忌也故讀曰關韻會𨿽有兩收皆引釋於綸字之下而無一字及關字義且闗字仍注龍春切則當爲綸字矣所以二收因韻書起於沈約若說文止於一收矣楊升庵謂說文靑絲綬也音關仲長統昌言身無半通靑之綬而竊三辰龍章之服爾雅似組似組東海有之皆以艸色似也鹿角菜組海中苔今之燕窠菜也詩人白巾紫巾皆合用此字而俗多用綸自綸自綸豈可混用也【略見丙集蕭賦中】

石筍

梅澗詩話曰張祜酷好太湖石三吳太守多以贈之故陸魯望以詩哭之曰一林石筍散豪家

吳旦生曰石筍句乃皮襲美所作按張祜性嗜石常悉力致之後知南海間載羅浮石筍置於曲阿之宅死未二十年而故姬遺孕凍餒不堪顏至作詩哀之屬魯望和而魯望又邀襲美同作也魯望和詩云聞道生平偏愛石至今猶泣洞庭人洞庭山在太湖中丹陽曲阿屬焉祜所築室處【洞庭出湖石嵌空玲瓏凡園林疊石以此爲雅觀但取之甚難民多被其害吳融詩洞庭山下湖波碧波中萬古生湖石鐵索千尋取得來奇形怪狀誰能識】

鮠魚

皮襲美詩因逢二老如相問正滯江南爲鮠魚

吳旦生曰廣韻鮠吾灰切魚名其狀似鮎集韻鮠吾回切魚名鯷之小者隋大業中吳郡嘗獻海鮠魚漧膾四缶遂以分賜達官

本艸河豚味甘溫無毒補虛去濕气理腰腳按本艸所載河豚乃今之魚亦謂鮠魚江浙間謂之回魚是也吳人所嗜河豚有毒本名侯彛魚本艸注引日華子云河豚有毒以蘆根橄欖等解之肝有大毒又爲吹肚魚此乃是侯彛魚非本艸所載河豚也引以爲注大誤矣吹肚魚以其肚脹如吹也南人捕法截流爲柵待羣魚大下之時小抜去柵使隨流而下自相排蹙或觸柵則怒而腹鼓浮於水上人接取之輟耕錄按類編魚部引博雅云鯸防【盈之反】魨也背靑腹白觸物卽怒其肝殺人正今人名爲河豚者也然則豚當爲魨坦齋筆衡云楊廷秀與尢延之食河魨問尢河魨原起何典尢因舉左太衝賦及劉淵材注答之楊檢驗二處信然呼尢爲書廚此載說郛中亦作此魨字

庫露眞

皮日休詩襄陽作髹器中有庫露眞

吳旦生曰露一作路按容齋四筆云新唐書地裏志襄州土貢漆器庫路眞二品十乘花文五乘庫路眞者漆器名也然其義不可曉元丰九域志云眞漆器二十事是以於頔傳頔爲襄陽節度襄有髹器天下以爲法至頔驕蹇故方帥不法者稱爲襄樣節度舊唐書職官志武徳七年攺秦王齊王下領三衞及庫眞驅咥眞並爲統軍疑是周隋間西邊方言也楊升庵謂玲瓏空虛故曰庫露今諺呼書格曰庫露格是也

偃曝談余云庫露眞是北酒名尙未的也

鶴俸

皮襲美新秋卽事云酒坊吏到常先見鶴俸符來毎探支

吳旦生曰松陵倡和集注云吳都有鶴料案殊未詳鶴俸之說曽彥和知滁州有次韻趙仲美西齋自遣詩寜羨一囊供鶴料防看千里躍龍媒注云唐幕府官俸謂之鶴料今歲敕頭所得止此仲美省試下故云又宋宣獻有送黃祕丞倅蘇臺詩鶴料署文移鮆塲收賦算此宣獻用襲美所云吳郡事也陸放翁詩末路敢貪請鶴料微官久厭駕雞棲

防酒夜航

中吳紀聞曰夜航船惟浙西有之然其名舊矣古樂府有夜航船之曲皮襲美答陸魯望詩明朝有物充君信防酒三瓶寄夜航【廣韻防音式徑反朩名】

吳旦生曰竇子野酒譜云防酒江外酒名山海經防汁甘爲酒齊民要術沈休文集皆有防酒按輟耕錄云凡篙師於城埠市鎭人煙湊集去處招聚客旅裝載夜行者謂之夜航船太平之時在處有之則不獨浙西有也

歷代詩話卷五十二

欽定四庫全書

歷代詩話卷五十三

歸安吳景旭撰

庚集下之中

唐詩

袙腹帩頭

段成式詩見說自能裁袙腹不知誰更著帩頭

吳旦生曰段成式漢上題襟集與溫庭筠倡和詩章皆務用僻事按袙腹今之裹肚也王筠詠裁衣云裲襠雙心共一抹袙腹兩邊作八撮劉熈釋名云袙腹橫帕其腹也

羅敷行少年見羅敷脫帽著帩頭古本作幧【七消反】方言趙魏之間曰幧頭或謂之承露或謂之覆防儀禮注如今著防頭自項中而前交額上卻繞髻也後漢書向栩好披髮著絳綃頭孫防傳南陽張津著絳帕頭老學庵筆記云帕頭者巾幘之類猶今言襆頭也韓退之詩以紅帕首已爲失之東坡詩絳帕防頭讀道書增一蒙字益悞愛日齋樷抄云禹防塗山之夕有甲步卒千餘人其不被甲者以紅綃帕抹其額自此遂爲軍容之服唐婁師徳募猛士討吐蕃乃自奮戴紅抹額來應詔其云戴紅抹額亦帕首巾幘之物爾席上腐談云韓詩謂以紅綃轉其頭卽今之抹額也帕首襆頭本只是一物今分爲二物

鹽姜

桐江詩話曰唐人煎茶用姜故薛能詩鹽損添常戒姜宜著更誇據此則又有用鹽者矣近世有用此二物者輒大笑之然茶之中等者用姜煎信佳鹽則不可吳旦生曰鄴侯家傳載皇孫奉節王【卽徳宗】煎茶加酥椒之類泌戲云旋沫翻成碧玉池添酥散出琉璃眼則唐人茶用鹽姜又用酥椒矣續博物志云茶出銀生諸山采無時雜椒姜烹而飲之又觀陳后山詩愧無一縷破雙團慣下姜鹽枉肺肝東坡詩老妻稚子不知愛一手已入姜鹽煎子由詩北方俚人茗飲無不有鹽酪椒姜誇滿口則宋時茶猶然也山谷謂寒中瘠气莫甚於茶或濟以鹽勾賊破家蓋茶性冷鹽導入下經非養生所宜

更不可觧者李義山雜纂以對花啜茶爲殺風景雲溪友議云防州遊符邀客看花而不飲酒至今荊襄花下斟茶者吟詩戲曰白帝城頭二月時忍教淸醒看花枝想唐時有此俗諺故云爾然宗與江采蘋鬭茶此開元中事陸羽是大歷元和人創煎茶法撰茶經三卷至今鬻茶之家陶爲其像置於煬器之間云宜茶足利於是茗粥漸著皎然茶訣陸魯望茶品溫庭筠采茶錄張又新煎茶水記蘇廙十六湯品蓋蔎荈之事彰著若此而云殺風景何其背馳耶宋晏元獻以惠山泉煮日注從容置酒賦詩云嵇山新茗緑如煙靜挈都籃煮惠泉未向人間殺風景更持醪醑醉花前王荊公寄茶詩金穀看花莫謾煎猶戲指前事也

柳枝

容齋隨筆曰薛能晚唐詩人格調不髙而妄自尊大有柳枝詞五首最後一章曰劉白蘇臺總近時當初章句是誰推纎腰舞盡春楊柳未有儂家一首詩自注云劉白二尙書繼爲蘇州刺史皆賦楊柳枝詞世多傳唱但文字太僻宮商不髙耳能之大言如此但稍推杜陵視劉白蔑如也今讀其詩正堪一笑劉之詞云城外春風吹酒旗行人揮袂日西時長安陌上無窮樹惟有垂楊管別離白之詞云紅板江橋靑酒旗館娃宮暖日斜時可憐雨歇東風定萬樹千條各自垂其風流气槪豈所可彷佛哉

吳旦生曰皇甫湜有言讀詩未有劉長卿一句巳呼阮籍爲老兵筆語未有駱賓王一字已罵宋玉爲罪人書字未識偏傍髙談稷契讀書未知句度下視服鄭殆爲能軰言耶黃山谷謂薛能欺世劉后村謂能無忌憚正自不誣按楊柳枝本歌亡隋之曲故陳子昻詩萬里長江一帶開岸邊楊柳幾千栽錦帆未落干戈起惆悵龍舟去不回韓琮詩行樂隋堤事已空萬條猶舞舊東風晉和凝詩萬枝枯槁怨亡隋似弔吳臺各自垂是也劉白晚年唱和此詞白雲古歌舊典君休問聽取新翻楊柳枝又作楊柳枝二十韻注謂洛下新聲也劉云請君莫奏前朝曲聽唱新翻楊柳枝蓋稱白傅之別創詞也後黃鐘商有楊柳枝曲仍是七字四句但每句下各增三字一句乃唐時和聲如竹枝漁父皆有和聲也舊詞多側字起頭第三句亦復側字起聲度差穩

雲溪子雲杜牧詩巫娥廟裏低含雨宋玉堂前斜帶風滕邁詩陶令門前罥接防亞夫營裏拂朱旗不言楊柳二字爲妙冷齋夜話云荊公詩含風鴨緑粼粼起弄日鵝黃裊裊垂此言水柳妙在於言其用而不言其名也然余觀鄭谷詩半煙半雨溪橋畔間杏間桃山路中漁隱樷話以爲此乃柳謎子詩家又不可不知

王崔

王維鄭州詩他鄕絕儔侶孤客親僮僕崔塗旅中詩漸與骨肉遠轉於僮僕親楊升庵曰王語渾含勝崔王弇州曰王語𨿽極簡切入選尙未崔語𨿽覺支離近體差可要在自得之

吳旦生曰詩有渉履所至吻喉筋節以直以促發人酸楚著不得些子文辭如蘇子卿之生當復來歸死當長相思傅休奕之志士惜日短愁人知夜長曹顏遠之冨貴他人合貧賤親戚離皆此類也何處下渾含二字亦誰能以體律之昔人謂崔塗此聯與鄭谷在處有芳艸滿城無故人一聯可謂委曲形容旅況非富貴安逸不出戶庭者口中所能道此謂知言

焚書

章碣焚書坑儒詩云坑灰未冷山東亂劉項原來不讀書

吳旦生曰焚書坑在驪山下卽坑儒谷昔人題云焚書祗是要人愚人未愚時國已墟惟有一人愚不得又從黃石讀兵書按黃石公記云黃石鎭星之精也黃者鎭星色也石者星質也東坡以圯上老人爲隱君子

萬曆中陳眉公詩雪滿前山酒滿觚一編常對老潛夫兒曹空恨咸陽火焚後殘書讀盡無天啟中葉聖野詩黃鳥歌殘恨未央可憐一夕葬三良坑儒舊是秦家事何獨傷心怨始皇一詰責後人一追咎前人各妙

宋蕭森希通錄云按史書所坑特侯生盧生四百六十餘人非盡坑天下儒者爲其所坑又非儒者何以知之始皇三十二年使盧生求羨門刻碣石門壞城郭決通隄防又盧生入海還因奏錄圖書有亡秦之語始皇乃遣防恬發兵三十萬人起臨洮築遼水又盧生說始皇曰日方中人主時爲微行以辟惡惡辟眞人至願上所居宮毋令人知然後不死之藥可得也其後建阿房宮千門萬落必自此言發之觀此皆盧生等稔其惡特方伎之流耳豈所謂儒者哉鄭夾漈論秦不絕儒學有曰陸賈秦之巨儒也酈食其秦之儒生也叔孫通秦時以文學召待詔博士數歲陳勝起二世召博士諸儒生三十餘人而問其故皆引春秋之義以對況叔孫通降漢時有弟子百餘人項羽之亡魯爲守禮義之國則知秦時未嘗廢儒而始皇所坑者蓋一時議論不合者耳蕭何入咸陽收秦律令圖書則秦亦未嘗無書籍也其所焚者乃一時事耳

簏簌

李郢詩釵垂簏簌抱香懷

吳旦生曰簏簌下垂之貎又作防李長吉劍子歌云挼絲團金懸防簌吳正子注防劍鹿盧貎李嶠寶劍篇鹿盧宛轉黃金飾枚乘傳作鹿盧韻防作樚櫨虎鈐經作轆轤金人李欽叔詩苔花錦斕斑懸澑珠防

夜試進士

容齋三筆曰唐進士入舉塲得用燭故或者以爲自平旦至通宵劉虛白有二十年前此夜中一般燈燭一般風之句及三條燭盡之說

吳旦生曰唐制舉人試院日暮以燭三條爲限白樂天集云試許燒朩燭三條燭盡不許再續韋永貽試先畢作詩云三條燭盡鐘初動九轉丹成鼎未開薛能省試夜賦詩云更報第三條燭盡文昌風景冩難成黃滔禦試詩云九華燈作三條燭萬乘君懸四首題五代時勅進士並令排門齊入就試至閉門時試畢內有先了者上歷畫時旋令先出其入策亦湏晝試應諸科對防並依此例宋時率由白晝不復繼燭隋唐嘉話云武后以吏部選人多不實乃令試日自糊其名暗考以定等第判之糊名自此始

盧氏雜說雲開成中髙諧知舉內出霓裳羽衣曲賦太學創置石經詩進士試詩賦自此始

羣碎錄云殿試唐武後天授元年始

國史補云進士科始於隋大業中盛於貞觀永徽之際縉紳𨿽位極人臣不由進士者終不爲美以至歲貢恆不減八九百其推重謂之白衣公卿又曰一品白衫其艱難謂之三十老明經五十少進士其有老死於文塲者亦無所恨故有詩曰太宗皇帝眞長算賺得英雄盡白頭其都會謂之舉塲通稱謂之秀才投刺謂之鄕貢得第謂之前進士互相推敬謂之先軰俱捷謂之同年有司謂之座主京兆府考而升者謂之等第外府不試而貢者謂之防解將試相保謂之合保羣居而賦謂之私試造請權要謂之關節激揚聲價謂之還往旣捷列姓名於慈恩寺塔謂之題名大防於曲江亭子謂之曲江防在關試後亦謂聞喜宴後同年各有所之亦謂爲離會籍而入選謂之春闈不捷而醉飽謂之打毷氉匿名造謗謂之無名子退而肄業謂之過夏執業以出謂之夏課挾藏入試謂之書防

賈公談錄云李貯侍郎知貢舉夜放榜未畢書吏得疾暴卒更呼一吏方醉磨墨鹵莾或淡或濃一榜之字濃淡相半遂成淡墨書榜首蔡寛夫詩話云李程應舉時遇陰府吏於貢院前問登第人姓名則有李和而無程倉皇中用淡墨筆加王字於和下果得第後爲相因命凡榜書人名皆用淡墨範蜀公詩淡墨題名第一人則所淡書者登第人姓名也今放榜但以黃紙淡墨前書禮部貢院四字餘皆濃墨豈流傳旣久遂失其本耶

唐書歐陽詹傳云詹舉進士與韓愈李觀李絳崔羣王涯馮宿庾承宣聯第皆天下選時號龍虎榜故詩曰一舉首登龍虎榜【海錄碎事雲龍虎榜時陸贄知舉】

摭言云狀元以下到主司宅下馬綴行而立斂名紙通呈與主司對拜主事云請狀元謝名第第幾人謝衣鉢

摭言云進士及第賜宴曲江狀元置司處謂之團司年最少者謂之探花郎蔡寛夫詩話云唐故事探花郎宋熈寜中始罷之太平興國三年馮拯爲探花是歲登第七十四人太宗賜以詩曰二三千客裏成事七十四人中少年秦中歲時記云唐進士杏園初宴謂之探花宴差少俊二人爲探花使徧遊名園若他人先折得名花則二使皆被罸南部新書云唐大中以來禮部放榜歲取二三人姓氏稀僻者謂之色目人亦曰榜花

學林新編云隋無漏寺在長安唐武徳初廢無漏寺貞觀二十年髙宗在春宮爲文徳皇后立寺於無漏寺故基以慈恩爲寺名西院浮圖髙三百尺永徽五年沙門無楚所立國人謂之鴈塔唐故事進士及第列名於慈恩寺塔因謂之鴈塔題名摭言云神龍以來杏園宴後皆於塔下題名同年中推善書者紀之他時有將相則朱書之及第後知聞或遇未及第時題名則爲添前進士字或詩曰曽題名處添前字送出城人乞舊詩文昌雜錄云唐慈恩題名起自進士張莒於長安慈恩寺閒遊題其姓名於塔下遂爲故事宋進士題名皆刻石於相國興國兩寺亦慈恩之比也【逰城南記云按唐登科記有張臺無張莒】

盧氏雜說云進士及第以泥金書帖附家書中報登科之喜至文宗朝遂寢此儀

談苑云士人初登第必展歡宴謂之燒尾說者云虎化爲人惟尾不化須爲燒去乃得成人又說新羊入羣諸羊抵觸不相親附燒其尾乃定又說魚躍龍門化龍時必須雷電爲燒其尾乃化石林燕語云唐書言大臣初拜官獻食天子名曰燒尾又唐人遷官朋僚慰賀皆盛置酒饌音樂宴之爲燒尾【北夢瑣言云宇文翃嫁女與竇璠致登第時杜尙書宅遭火家人云老鼠尾曵火入庫因而延燎京兆謂宇文曰魚將化龍雷爲燒尾近日老鼠亦有燒尾之事用以譏之】

摭言云羅玠貞元中及第闗宴曲江泛舟玠以溺死後有闗宴前卒者謂之報羅【海錄碎事云進士放榜後須有一人謝世名報羅使言報大羅天也】

十家

鄭嵎津陽門詩十家三國爭光輝

吳旦生曰唐梨園弟子以置院近於禁院之梨園也女妓人宜春院謂之內人亦曰前頭人謂在上前也骨肉居教坊謂之內人家有請俸其得幸者謂之十家家𨿽多亦以十家呼之三國謂秦韓虢三夫人也出侯鯖錄

紅綾餅餤

盧延讓詩莫欺零落殘牙齒曽喫紅綾餅餤來

吳旦生曰避暑錄話唐禦膳以紅綾餅餤爲重昭宗光化中放進士裴格等二十八人以爲得人防燕曲江令大官特作二十八餅餤賜之盧延讓在其間後入蜀爲學士旣老爲蜀人所易延讓乃作此詩王衍聞知遂命供膳亦以餅餤爲上品以紅羅裹之至今蜀人工爲餅餤而紅羅裹其外公廚大燕設爲第一洛中紀異云僖宗幸南內興慶池泛舟方食餅餤時進士在曲江有聞喜宴上命禦廚依人數各賜紅綾餅餤所賜以金合進上命中官馳以賜

潑火雨

唐彥謙上巳日寄韓八詩上已接寒食鶯花寥落晨微微潑火雨艸艸踏靑人

吳旦生曰退齋雅聞云河朔人謂淸明雨爲潑火雨蓋以禁煙之後方舉火而雨若潑之也陸放翁詩霏霏潑火雨初晴

三尺一抔

唐彥謙題長陵一聮云耳聞明主提三尺眼見愚民盜一抔

吳旦生曰石林詩話三尺一抔𨿽是著題然語皆歇後一抔事無兩出或可略土字如三尺則三尺律【謂以三尺竹簡書法律也】三尺喙皆可言獨劍乎東坡有買牛但自捐三尺射鼠何勞挽六鈞亦同此病六鈞可去弓字三尺不可去劍字然觀庚溪詩話引漢髙帝本紀曰吾以布衣提三尺取天下又韓安國傳髙帝曰提三尺取天下者朕也皆無劍字惟注曰三尺謂劍也則詩家用其本語何爲不可余以長陵乃漢髙帝墓也庚溪之說爲長故黃山谷每讀此詩稱賞不已劉后村謂三尺一抔之聯惜不多見蓋取其工而當也野客樷書云觀歐陽行周集有或掬一抔土焉或剪一枝材焉劉禹錫詩血污城西一杯土歐陽詢藝文類聚於杯門編入長陵一抔土事是以抔字爲杯盞字用矣又考之古詞中有以酒杯字作抔土字押者如隴西行是也因知古人嘗以此二字通用然觀藝苑雌黃引漢張釋之傳假如愚民取長陵一抔土師古注抔步侯反謂以手掬之也其字從手讀爲杯勺之杯非也杯非應盛土之物也郭氏佩觽論杯抔二字云杯莾來切杯勺也抔步侯切手掬貎也駱賔王檄一抔之土未幹正用張釋之語僧惠洪有詩云人生如逆旅歲月苦逼催安知賢與愚同作土一杯其說蓋悞矣據此則二字安可通用

雨淋鈴

羅隱詩山雨霏微宿上亭雨中因想雨淋鈴

吳旦生曰按梓潼縣有上亭驛明皇幸蜀問黃幡綽曰車上鈴聲頗似人言語對曰似言三郎郎當三郎郎當故又名瑯璫驛明皇雜錄云上初入邪谷霖雨彌旬於棧道中聞鈴聲與山相應上悼念貴妃因采其聲爲雨淋鈴曲以寄恨焉

魏鶴山詩弄成晚歲郎當曲正是三郎快活時俗所謂快活三郎者卽明皇也

巨勝

曹唐詩白羊成隊難收拾喫盡溪邊巨勝花

吳旦生曰唐詩紀事曹唐字堯賓桂州人初爲道士作遊仙詩百餘篇唐詩鼓吹選十一首以爲宋邕作恐未必然也此二語詠黃初平事按神仙傳初平牧羊隨道士入金華山其兄相見問羊何在曰在山東但見白石滿地乃叱石皆起成羊數萬頭參同契云巨勝可延年還丹入口廣雅云巨勝一名胡麻陶隱居云莖方者巨勝圓者胡麻可作蔬道人多食之形類麻故名胡麻蘇子瞻胡麻賦於此有艸眾所嘗兮狀如狗虱其莖方兮

气不長

鄭谷詠十日菊云自緣今日人心別未必秋香一夜衰吳旦生曰休齋謂詠十日菊世以爲工蓋其意不隨物而盡如酒盞此時須在手菊花明日更愁人自覺气不長耳曾子固亦云詩當使人一覽語盡而意有餘乃古人用心處如詠十日菊是也荊公千花萬卉凋零盡始見閒人把一枝其病亦在气不長耳乃山谷反以詠十日菊爲病在气不長因言文章以气爲主西漢文字所以雄深雅健者其气長故也其論不同須細參之

何燕泉云陳無已九日詩人事自生今日異寒花祗作去年香鄭谷十日菊詩自緣今日人心別未必秋香一夜衰陳詩於菊無誇而鄭詩無貶人之視菊直系其時焉耳當其時則重之而非爲其有所加過其時則否而非爲其有所損也噫亦可嘆耳東坡小詞萬事到頭都是夢休休明日黃花蝶也愁達者處世盍於是求之其心休休何愁之有

狀元

北裏志曰鄭合敬先軰及第後宿平康裏詩曰春來無處不閒行楚潤相看別有情好是五更殘酒醒時時聞喚狀元聲

吳旦生曰唐新進士不問科甲髙下唱名出皇城則例喝狀元按鄭谷乃趙昌翰榜第八名

注楚娘字潤卿妓之尢者摭言作楚娘潤娘北裏志云楚兒者素爲三曲之尢晚以色衰嫁捕盜官郭鍜以挑鄭光業爲郭曵箠數十因貽鄭詩云蛾眉常被巨靈掌雞肋難勝子路拳潤娘字子美王團兒女少時聲譽借借崔垂休狎之題記於潤髀上爲同年某人見之因戱贈一絕慈恩塔上新泥壁滑膩光華玉不如何事博陵崔四十金陵腿上逞歐書

蝦蟆更

張蠙詩篳篥調髙山閣迥蝦蟇聲促海濤寒

吳旦生曰郝天挺謂江南以朩柝警夜故曰蝦蟆更豈以柝聲有似其鳴耶余作小詩亦有云翩翾蛺蝶方成夢腷防蝦蟆已報更

槐黃

遁齋閒覽曰俗語有云槐花黃舉子忙謂槐之方花乃進士赴舉之時而唐詩人翁承贊有詩雲雨中妝防望中黃勾引蟬聲送夕陽憶得年當隨計吏馬蹄終日爲君忙乃知俗語亦有所自也

吳旦生曰南部新書言長安舉子自六月已後落第者不出京謂之過夏多借淨坊廟院及閒宅居住作新文章謂之夏課亦有十人五人醵率酒饌請題目於知已朝達謂之私試七月後投獻新課並於諸州府拔解人爲語曰槐花黃舉子忙據此則槐黃乃肄業之時而遁齋以爲赴舉何耶李嶠詠槐云鴻儒訪業來則其義明矣然觀羅鄴槐花詩愁殺江湖隨計者年年爲爾剰奔波羅隱詩別來愁悴知多少兩處槐花馬上黃則又與翁詩同意

無定河

何燕泉曰陳陶詩可憐無定河邊骨猶是春閨夢里人少讀其詩謂無定者指河邊骨之飄流莫收耳比奉命過銀州見沙河一帶延迆邊塞問之人曰無定河也地皆沙水沖徙不常故以得名

吳旦生曰無定河在靑澗縣東六十里南入黃河一名奢延水又名銀水輿地記唐立銀州東北有無定河卽圁水也後人因潰沙急流深淺無定故更今名升庵嘗言之得燕泉親歷尢信秦韜玉詩無定河邊蕃將死受降城外戰塵空陳祐詩無定河邊暮笛聲赫連臺畔旅人情蘇東坡詩故知無定河邊柳得共髙原雪絮春

詩話類編云李華弔古戰塲文其存其沒家莫聞知人或有言將信將疑涓涓心目寢寐見之陳陶二語蓋工於前也

凝

吳融杏花詩軟非因醉都無力凝不成歌亦自愁吳旦生曰自凝曰凝音佞作上聲讀今作平音失之音律亦不協也白樂天詩落絮無風凝不飛又云舞繁紅袖凝歌切翠眉低舞急紅腰凝歌遲翠黛低觀其屬對之末則非平音明矣觀國風膚如凝脂自見

野馬

墨莊漫錄曰莊子言野馬也塵埃也乃是兩物韓偓云牕裏日光飛野馬以塵爲野馬恐不然也野馬乃田野間浮气耳遠望如羣羊又如水波佛書謂如熱時野馬陽焰卽此物也

吳旦生曰此致堯【唐詩紀事云偓小字冬郎字致堯今日致光悞矣】薦趙崇爲相謫官入閩所作皇甫百泉以爲是杜牧之詩悞矣余於丙集朩賦旣明陰火之說又據內典龍樹大士云日光著塵微風吹之曠野中轉名之爲陽焰愚夫見之謂之野馬渴人見之以爲流水則以此證野馬益明莊子注云野馬春月澤中之遊气塵埃之細者也

調鷹過馬

韓偓苑中詩外使調鷹初得按中官過馬不教嘶吳旦生曰注謂五坊外使以鷹隼初調習始能禽獲謂之得按又謂上乘馬必令中官爲馭以進謂之過馬旣乘之然後蹀躞嘶鳴也溫公詩話云北都使宅舊有過馬防蓋唐時方鎭亦效之因而名防事也東臯雜錄云北都舊有過馬防韓魏公爲畱守更新之榜曰雅集賦詩云過馬傳聞事莫詳我嚴賓席在更張不資金石升堂樂務接芝蘭入座香

返魂

韓偓詩玉爲通體尋常見香號返魂容易回

吳旦生曰致堯此詩其題云嶺南梅花一歲再發故言返魂也東坡詩返魂香入嶺南梅又和楊公濟梅花詩誰信幽香是返魂金人李致美梅詩冰骨有香魂乍返劉致君墨梅詩誰道神香解返魂皆用致堯語按東方朔雲月氐國獻返魂香疾疫夭死者能起之以燻牙及聞气者卽活後長安疫帝分香燒之死未三日皆活

鮑昭

韋莊寄友詩西望長安白日遙半年無事駐蘭橈欲將張翰松江雨畫作屏風寄鮑昭

吳旦生曰漁隱樷話謂南史本傳鮑照字明遠宋子京筆記云今人多悞鮑照爲鮑昭李商隱詩濃烹鮑照葵又金陵有人得地中石刻作鮑照字潘子眞詩話云景文殊不知武后時諱照唐人因以昭名之事具昭祠堂記故韋詩直作平聲叶韻有自來耳【趙凡夫箋云昭照疑卽一字加火轉注鮑昭一作鮑照】

鵒眼

李咸用端溪硯詩鵒眼工諳謬羊肝士作刲

吳旦生曰李之彥硯譜端石最貴鸜鵒眼眼之美者靑黃緑三色相重多者自外至心凡九重或布列硯中如北斗心房之形其生於墨池之外者謂之髙眼生於內者曰低眼李賀端州靑花石硯詩暗灑萇淚血痕則謂鸜鵒眼蘇易簡云端所出有四巖石爲甲石屋次之西坑又次之後歷爲劣又有活眼死眼之別圓暈數重黃黒相間黳精在內晶瑩可愛謂之活眼四旁浸漬不甚鮮明謂之淚眼形體略具內外皆白殊無光彩謂之死眼活眼勝淚眼淚眼勝死眼死眼勝無眼姚令威云端硯下巖色紫如豬肝宻理堅致溫潤而澤儲水發墨叩之有聲但性質堅礦斷裂尢多瑕疵秋楓巖石色微淡可亞下巖堅潤不及梅根巖一名中巖桃花巖一名上巖二巖石俱皆沙壤相雜無水泉色淡而燥肌理稍麤然中巖又勝上巖新坑石色帶紅紫其文細宻材質厚大無瑕然止是崖石頗乏堅潤後歷石與新坑略相似又處其次西坑六崖石色靑微黒佳者如歙石麤羅紋而發墨過之趙希鵠云下巖惟有舊坑無新坑上中二巖則皆有舊新坑

松下

楊升庵曰古人詩句不知其用意用事妄攺一字便不佳孟蜀牛嶠楊柳枝詞吳王宮裏色偏深一簇煙條萬縷金不忿錢唐蘓小小引郎松下結同心按古樂府云何處結同心西陵松柏下牛詩用此意詠柳而貶松唐人所謂尊題格也後人攺松下作枝下語意索然矣胡元瑞曰不如枝字本色一涉松字便著議論

吳旦生曰唐人尊題往往彊此而弱彼如舒元輿牡丹賦玫瑰羞死芍藥自失夭桃斂迹穠李漸出躑躅宵潰朩蘭潛逸朱槿灰心紫薇屈膝則是斥眾花以信牡丹也唐彥謙詠柳詩楚王宮裏三千女饑損蠻腰學不成是又尊柳而貶美人矣何況於松若作枝下幾不成語

三和

鄭培詩戎壘三和夕

吳旦生曰文苑英華攺和爲秋楊升庵辧其譌矣按孫子兵法兩軍相對曰和戰國防章子爲齊將與秦軍交和而捨又楚防開西和門注軍門曰和韓非子左和右和軍中左右門也漢制攷云左右和之門注今謂之壘門立兩旌以爲之防云漢時軍壘爲門名曰壘門與古和門同

界堠

後山詩話曰吳僧錢塘白塔院詩到江吳地盡隔岸越山多此謂分界堠子語也

吳旦生曰後山在錢塘亦有句云語音隨地攺吳越到江分何得以界堠譏處黙也車若水謂吳越分界在今嘉興之境越敗吳於檇李檇李乃越地正嘉興也錢塘江乃越地吳山祀子胥亦錯而僧詩爲不知界矣余謂不然一統志云吳山春秋時爲吳南界以別於越故名上有子胥祠又名胥山按檇李越絕書作就李又云吳王曽醉西施於此號醉裏史記載吳王傷指卒於此又府城東南三十里爲張山因子胥伐越屯兵於此攺名胥山則嘉興𨿽吳越分境而檇李非專越吳山應屬吳可證處黙之詩不謬宜羅隱見此二句驚之爲已有也

薛逢送杭州牧詩吳江水色連堤濶越俗春聲隔岸還杜牧知睦州【今嚴州】詩溪山侵越角封壤盡吳根薩天錫送人之浙東詩出江吳水盡絕岸楚山稠同一機軸也

歷代詩話卷五十三

欽定四庫全書

歷代詩話卷五十四

歸安吳景旭撰

庚集下之下

唐詩

治聾

石林詩話曰世言社日飲酒治聾不知何所據五代李濤有春社從李昉求酒詩云社公今日沒心情爲乞治聾酒一瓶惱亂玉堂將欲徧依稀巡到第三防昉時爲翰林學士有月給內庫酒故濤從乞之則其傳已久矣社公濤小字也唐人在慶侍下𨿽官髙年大皆稱小字濤性不羈與朝士言多以社翁自名聞者以爲笑吳旦生曰禮記及國語云共工氏之子曰勾龍爲后土官能平九土故祀以爲社鮒窺廥攟云社飲餈酒非謂止聾社勾龍以勞農也春爲農之始戊者土徳也【立春後第五戊日爲春社】致酒灌勾龍乎此解爲正然俗尙相沿按雲笈七籖云飲社酒治聾詩話載宋制大社二祭多差近臣王禹玉爲翰林典內外制十八年屢被差乃題齋宮云鄰雞未唱曉驂催又向靈壇飲福杯自笑治聾知不足明年彊健更重來帝憐之拜參知政事陸放翁詩兀兀治聾酒未醒馬虛中詩無酒治聾燕又歸

提要錄云社公社母不社舊水故社日必雨謂之社翁雨陸魯望詩幾防社翁雨一番花信風陸放翁詩催花初過社公雨對酒喜烹溪友魚

墨莊漫錄云今人家閨房遇春秋社日不作組紃謂之忌作張籍吳越歌云今朝社日停鍼綫起向朱櫻樹下行

盛名

漁隱樷話載南唐書云夏寶松與詩人劉洞俱於時有盛名陳徳誠嘗有詩以美之曰建水舊傳劉夜坐螺川新有夏江城蓋劉洞常有夜坐之詩最爲警防膾炙人口而寶松有宿江城詩曰鴈飛南浦砧初斷月滿西樓酒半醒亦當時之人所稱詠者故徳誠以此紀之吳旦生曰洞長於五言自號五言金城後主詣金陵獻詩百篇首覽石城懷古云石城古岸頭一望思悠悠幾許亡朝事不禁江水流後主爲之攺容遂還廬陵及金陵受圍洞以詩署路傍云千里長江皆渡馬十年養士爲何人又云翻憶潘郎章奏內陰陰日暮好沾巾先是潘佑表有國家陰陰如日將暮句故洞以此諷之餘據此則洞之感槪義激不僅以夜坐著聲亦豈僅以五言期負哉

婪尾春

淸異錄曰胡嵪詩缾里數枝婪尾春人不諭其意桑維翰曰唐末文人有謂芍藥爲婪尾春者婪尾酒乃最後之杯芍藥殿春亦得是名耳

吳旦生曰蘇東坡詩慇懃朩芍藥獨自殿餘春嘉靖中謝茂秦牡丹詩花神黙黙殿春殘皆用此也陸放翁詩酴醿獨殿羣芳後又飛絮鐘情獨殿春元周衡之詩四月三山山下路野田猶殿菜花春則又取此而變用之耳

鄭防本艸云芍藥一名沒骨花王晉卿收徐崇嗣【徐熈之子】畫芍藥名沒骨圖【郭若虛云惟用五采布成以無筆墨骨气而名】

按芍藥以酒名而酒本有以春名者杜子美詩聞道云安麯米春李太白詩甕中百斛金陵春韓退之詩且可勤買拋靑春劉禹錫詩鸚鵡杯中若下春鄭谷詩千缸石凍春蘓東坡詩一杯付與羅浮春章子厚詩殷勤分送洞庭春王原吉詩滿載九峯春又如郢之富春杭之梨花春烏程之竹葉春滎陽之土窟春劍南之燒春皆是也

末厥兵

詩話總曰李白戲杜甫云借問別來太瘦生只爲從前作詩苦太痩生唐人語也至今猶以生爲語助所謂可憐生作麼生何似生之類是也陶谷有詩云尖檐帽子卑凡廝短靿靴兒末厥兵亦當時語也余天章景祐間已聞此語時陶公卒未久人莫曉其義王元叔博學多識亦不知爲何語也

吳旦生曰太瘦生之詩洪容齋胡元任辧其僞作余於已集杜詩詳載矣末厥生按陶詩作末厥兵劉貢父詩話云今人呼禿尾狗爲厥尾衣之短後者亦曰厥然則此兵正謂其末賤耳故以末厥相連言之歐陽永叔王原叔皆莫曉其義得貢父而始明也貢父又云今人不用廝字唐人作斯音五代已作入聲谷詩卑凡廝是也

得得

僧貫休詩一瓶一鉢垂垂老千水千山得得來

吳旦生曰貫休姓姜氏字徳隱錢鏐自稱吳越國王休以詩投之曰滿堂花醉三千客一劍霜寒十四州鏐諭攺爲四十州乃可相見曰州亦難添詩亦難攺遂入蜀以此詩投王建建遇之甚厚呼爲得得和尙有西嶽集吳融爲序

休避地渚宮荊帥髙氏館於龍興寺有叟話時政乃作酷吏詞雲霰雨灂灂風吼如劚有叟有叟暮投我宿吁嘆自語云太苛酷如何如何掠脂斡肉吳姬唱一曲等閒破紅束韓娥唱一曲錦段鮮照屋寜知一曲兩曲歌曽使千人萬人哭不惟哭亦白其頭饑其族所以祥風不來和風不復蝗兮蠈兮東西南北

花蘂

後山詩話曰費氏蜀之靑城人以才色入蜀宮後主嬖之號花蘂夫人國亡入後宮宋祖召使陳詩誦其國亡詩云君王城上豎降旗妾在深宮那得知十四萬人齊解甲更無一个是男兒

吳旦生曰花蘂夫人者以花不足擬其色似花蘂翾輕也費氏多才思因王建宮詞百絕傳播人口效其體亦成百首【按王平甫所敍三十二首刻成都文類中楊升庵尋得其逸詩六十六首又補入三首共計一百一首其末首鴛鴦瓦上自然聲者李珣以爲宮人李玉壽作實只一百首】余觀詩話或稱費或稱徐舛錯無據余攷其時有三花蘂夫人一爲成都徐畊二女皆國色王建納之生衍衍嗣位尊爲太后太妃同衍禱靑城山遊丈人觀都觀金華宮丹景山至徳寺各有倡和詩刻石所號順聖淑妃者初號花蘂及莊宗平蜀隨衍歸中土中途遇害一爲靑城費氏乃後蜀孟昶宮人昶降入宋宮設昶像祀之僞稱張仙以欺宋祖【今畫修髯寛袖奉爲張仙送子者昶像也】對宋祖陳詩此其人也一爲閩人之女南唐李煜選入宮降宋祖嬖之一日遊苑中使奉晉王酒晉王言得夫人手摘一花來乃飲甫至樹下王從後彎弓射殺之太祖懽飲如故

上頭

花蘂夫人宮詞云新賜雲鬟使上頭

吳旦生曰女子之笄曰上頭而倡家處女初薦寢於人亦曰上頭今之委巷樷談皆載此語然則俗謂梳籠亦言上頭須梳籠也

歷代詩話卷五十四

欽定四庫全書

歷代詩話卷五十五

歸安吳景旭撰

辛集上之上

宋詩

苦熱

古今詩話曰宋太祖采聽至明逺邊事纎悉必知有間者自蜀還上問劍外有何事間者曰但聞成都滿城誦朱山長苦熱詩曰煩暑鬰蒸無處避涼風淸冷幾時來上曰此蜀人思吾來取也

吳旦生曰能攺齋漫錄云梓潼山人李堯夫吟詠尙譏刺謁蜀相李昊昊戲曰何名之背時耶堯夫厲色對曰甘作堯時夫不樂蜀中相因是爲昊所擯自吟苦熱詩云炎暑鬱蒸無處避涼風消息幾時來以此知兩句乃李堯夫詩非朱山長也淸冷兩字不逮消息逺甚談苑云孟蜀嵗余題桃符上云新年納餘慶嘉節號長春明年蜀亡呂餘慶以參知政事知益州長春乃太祖聖節名也

故人

呂防正罷相歸洛作詩贈友云鄰叟盡垂新白髮故人猶著舊麻衣

吳旦生曰文穆公嘗與溫仲舒及一友人讀書洛陽龍門山誓不作狀元不仕及唱第文穆爲狀頭溫亦中甲科其友人隨拂衣歸隠後文穆大用太宗問昔與誰友文穆卽以歸隠者對遂以著作郎召不起故文穆歸贈之以詩所謂故人蓋指歸隠者也

梁灝

孔毅父談苑曰梁灝八十二嵗雍熈二年狀元及第謝啟云白首窮經少伏生之八嵗靑雲得路多太公之二年後終祕書監遁齋閒覽亦云八十二嵗及第卒年九十餘詩話類編又載其謝恩詩雲天福三年來應舉雍熈二載始成名饒他白髮巾中滿且喜靑雲足下生觀榜更無朋輩在到家惟有子孫迎也知年少豋科好爭柰龍頭屬老成

吳旦生曰洪景盧言梁公字太素雍熈二年廷試甲科景徳元年以翰林學士知開封府暴疾卒年四十二其子固卒年三十三史臣謂梁方當委遇中途夭謝又云梁之秀穎中道而摧余因觀國史及朝野雜記俱云灝中狀元年二十三按梁公試庭燎賦進士第一人禦殿唱名自梁榜始因宴於瓊林苑遂爲定制蓋所紀載章章若此晚遇之說不知何人剏澠水燕談錄云祥符二年眞宗東封岱山梁固及第灝之子四年祀后土於汾陰張師徳及第去華之子兩家父子狀元魏野賀以詩云封禪汾陰連嵗榜狀元俱是狀元兒

重戴

王元之贈崔遵度云且畱重戴士風多

吳旦生曰堯山堂外紀云宋初猶襲唐制士子皆曵袍重戴出則席帽自隨李巽累舉不第鄕人曰李秀才不知甚時席帽離身及第後乃遺鄕人詩爲報鄕閭親戚道如今席帽已離身余按遵度及第未脫白時元之贈此句故猶言重戴也

石林燕語云唐至五代宋初京師皆不禁打繖五代始命禦史服裁帽宋淳化初又命公卿皆服之旣有繖又服帽故謂之重戴自祥符後始禁惟親王宗室得打繖其後通及宰相樞宻參政則重戴之名有別矣

詩宰相

王禹偁詩杜甫且爲詩宰相

吳旦生曰王昌齡集云王維詩天子杜甫詩宰相元之本此丁晉公云子美集開詩世界張伯雨防語云元耨埓太監請於朝諡杜甫爲文貞【詩話類編云甫十餘嵗夢人令采文於康水覺而問人此水在二十里外乃往求之見峩冠童子告曰汝本文星典吏天使汝下謫爲唐世文章云誥已降可於豆壠下取甫依其言果得一石金字曰詩王本在陳芳國九夜捫之麟篆熟聲振扶桑享天福後因佩入蔥市歸而飛火入室有聲曰邂逅穢我令汝文而不貴】

僧名

劉子儀詩恵和官尙小師達祿須幹

吳旦生曰劉貢父詩話載此二句謂取下恵聖之和師也達而學幹祿之事或有除去官字示人曰此必番僧也其名達祿須幹聞者大笑乃所謂語病也古今詩話謂劉子儀嘗贈人云云蔡君謨詩史不言劉子儀而謂劉貢父以爲番僧名論語只有師也過達恐是過字此皆大悞

古今詩話云楊大年錢文僖晏元獻劉子儀爲詩宗李義山號西昆體後進效之多竊取義山語禦嘗賜百官宴優人有裝爲義山者衣冠敗裂告人曰爲諸館職撏撦至此聞者大噱

孤雁

復齋漫錄曰張漢臯詩話謂鮑當吟孤雁云更無聲接續空有影相隨時號鮑孤雁司馬文正詩話謂當爲河南法曹忤知府薛映因賦孤雁所謂天寒稻粱少萬里孤難進不惜充君庖爲帶邊城信薛大嗟賞因號鮑孤雁詞意非前句可及宜以張記爲失也

吳旦生曰前句純是描冩後句是自家寓意其指各出無俟優劣觀老杜補遺云鮑當更無聲接續空有影相隨孤則孤矣豈若子美孤雁不飲啄飛鳴猶念羣誰憐一片影相失萬重云含不盡之意乎

雁曰孤而不曰雙燕曰雙而不曰孤以雁屬乎陽燕屬乎陰陽數奇陰數耦故也然言雁序雁行蓋亦不孤按衛敬瑜妻王氏題孤燕云昔年有偶去今春猶獨歸故人恩義重不忍更雙飛𨿽寓意亦見燕不盡屬雙飛

黃昏

楊升庵曰林和靖梅詩疎影橫斜水淸淺暗香浮動月黃昏葦航紀談云黃昏以對淸淺乃兩字非一字也月黃昏謂夜深香動月爲之黃而昏非謂人定時也蓋晝午後陰气用事花房斂藏夜半後陽气用事而花敷蕋散香凡花皆然不獨梅也坡詩只恐夜深花睡去髙燒銀燭照紅妝宋人梔子花詞惱人惟是夜深時是此理吳旦生曰黃昏字如此看乃善看詩亦善看月善看花客有舉東坡倅杭州命思聰和參寥子昏字詩有千防亂山橫紫翠一鉤新月掛黃昏之句以黃昏對紫翠恰當兩字和靖莫本是否余謂拘拘配偶詩不若是膠也黃昏作兩字以對淸淺者是本句對黃昏不必作兩字以對紫翠者是借對讀者亦防其神韻而已蓋言新月卽非夜深昏黃之景而掛字不作黃昏時亦說不去

鷓鴣

林和靖詩艸泥行郭索云朩叫鉤輈

吳旦生曰郭索蠏行貌鉤輈鷓鴣聲歸田錄謂二句爲士大夫所稱蓋取其屬對親切耳余按太經云蠏之郭索陸魯望詩自是揚雄知郭索困學紀聞云隨陽越雉鷓鴣也飛必南翥晉安曰懷南江左曰逐隠北戶錄云衡州南靈鷓鴣解嶺南野葛諸菌毒及辟溫瘴又一名【音述】多對啼廣志言鷓鴣鳴云但南不北古今注云其鳴自呼南越志鉤輈格磔【竹客反】據此則對誠工矣然鷓鴣未嘗棲朩而鳴惟低飛艸中昔人以此爲病如孫莘老荔枝詩格磔山禽滿院飛蓋鷓鴣非庭院之禽夏月非鷓鴣之時性又不嗜茘枝總是失照管耳

韻語陽秋云許渾韶州夜防詩鸜鵒未知狂客醉鷓鴣先聽美人歌聽歌鷓鴣詞雲南國多情多艷詞鷓鴣淸怨繞梁飛又有聽吹鷓鴣一絕知其爲當時新聲而未知其所以及觀李白詩云客有桂陽至能吟山鷓鴣淸風動竹越鳥起相呼鄭谷亦有佳人才唱翠眉低之句而繼之以相呼相應湘江濶則知鷓鴣曲效鷓鴣之聲故能使鳥相呼矣

山谷詩照灘行郭索焚野得伊尼按佛書謂鹿爲伊尼倪雲林詩觳觫臥云芳艸細鉤輈啼樹野煙和亦佳句也

葑田

林和靖詩陰沈畫軸林間寺零落棋枰葑上田

吳旦生曰吳中有一種葑田蓋陂湖間茭蒲所積嵗久爲水所衝根不與土相著輙浮水面人據其上如筏可撐以往來厚數尺裒至數十丈遂得耕種其間亦有夜竊去數畆投牒訴宰者元末王原吉題垂虹橋亭云葑田連沮洳鮫室亂魚鳬蓋指此也

楊升庵云葑田江淮以南有之淮南子大旱苽封熯苽卽菇封卽葑也旱燥故苽封亦幹也菇葑根相結而生嵗久浮於水上根最繁而善紏結以土泥著上刈去其蔓枯時以火燎便可耕種吳闞駰十三州誌云百粵嶺南有駱田駱音架王氏農書架田卽葑田以朩防架爲曲田浮水面以葑泥附朩上而成田其田隨水上下【蓬續錄云雕胡卽茭艸中生菌如形可食故謂之苽霜雕時采故謂之雕因訛爲雕管子書謂之雁膳】

周禮三農鄭氏注云三農山農澤農平地農澤農卽種下隰及葑田者也郭璞江賦云標之以翠蘙泛之以防菇播匪藝之芒種挺自然之嘉蔬鱗被菱荷攢布水蓏翹莖瀵蕋濯頴散裹隨風猗委與波潭沲流光潛映景炎霞火此十二句皆指葑田言也

鱸魚鄕

陳了翁詩秋風斜日鱸魚鄕別本鄕作香張文潛曰魚未爲羮𨿽嘉魚直腥耳安得香當作鄕字松江詩話曰魚𨿽不香作羮芼以姜橙而馨香逺聞故東坡詩小船燒薤搗香虀李伯巽詩香虀何處覓鱸魚香字未爲非也野客樷書曰此鱸魚香雲者謂當八九月鱸魚肥美之時節气味耳非必指魚之馨香也張右史旣失而周知和謂姜橙馨香謬甚香字比鄕甚覺气味長與識者參之楊升庵亦謂鱸香何不可之有

吳旦生曰還以鄕字爲正按屯田郎林肇爲吳江日作亭江上因以鱸鄕名之蓋慕愛了翁之句以命亭詩話所謂後人於其地立鱸鄕亭和者百餘人皆不及公詩也中吳紀聞云範蠡張翰陸防有畫像在鱸鄕亭旁東坡有吳江三賢畫像詩則其地鑿鑿可證了翁初至吳江簿詩雲中郎亭榭據江鄕雅稱詩翁賦卒章蒓菜鱸魚好時節秋風斜日舊煙光語意相類當筮仕初志巳超然故其後畱題亦及此也陸放翁詩欲與眾生共安隠秋來夢不到鱸鄕正用了翁語也蔣堂詩一水蒓鱸國羣山橘柚鄕亦用鄕國字

盂蘭盆

晏元獻詩家人愁溽暑計日望盂蘭

吳旦生曰陸放翁謂故都以七月望日具素饌享先織竹作盆盎狀貯紙錢承以一竹焚之視盆倒所向以占气謂向北則冬寒向南則冬溫向東西則寒溫得中謂之盂蘭盆蓋俚俗老媼輩之言也又毎云盂蘭盆倒則寒來矣

荊楚嵗時記七月十五日僧尼道俗悉營盆供諸佛按盂蘭盆經云有七葉功徳並幡花歌鼓果食送之蓋由此也經有目連脫母之苦白佛言未來世行孝順者亦應奉盂蘭盆供養故後人因此廣爲華飾乃至刻朩割竹飴蠟翦防模花葉之形極工妙之巧天竺爲盂蘭此云倒懸救器謂目連救母饑厄如解倒懸之具也楊盈川盂蘭盆賦靑蓮吐而非夏頳果揺而不寒

繭館

晏元獻詩繭館蠶初起瑤箱燕未歸

吳旦生曰繭館上林蠶所也元帝後厭居深宮王莽欲市其歡令四時巡四郊春幸繭館虞伯生題耕織圖詩玉成繭館閒琴瑟宜薦房中備樂歌

堯年

晏元獻詩二龍驂夏服雙鶴記堯年

吳旦生曰異苑太康二年冬大寒南州人見二白鶴語於橋下曰今玆寒不減堯崩年也遂飛去故山陵挽章用之宋元憲亦云軒野龍催馭堯宮鶴厭寒庾信小園賦言此地之寒鶴訝今年之雪

落花詩

漁隠樷話曰夏文荘守安州莒公兄弟尙在布衣文荘異待之命作落花詩莒公一聨云漢臯佩冷臨江失金穀樓危到地香子京一聨云將飛更作回風舞已落猶成半面妝予觀南史梁元帝妃徐氏無容質不見禮以帝一目知帝將至必爲半面妝以俟此半面妝所從出也若回風舞無出處則對偶偏枯不爲佳句殊不知乃出李賀詩云花防欲暮春辭去落花起作回風舞前軰用事必有來處又精確如此

吳旦生曰靑緗雜記夏文荘見大小宋二聨嘆曰詠落花而不言落大宋君須狀元及第又風骨秀重異日作宰相小宋君非所及然亦湏登嚴近後皆如其言故文莊聞莒公登庸賀曰昔年安陸已識台光蓋謂是也及觀槁簡贅筆云景文平生數賦落花晚又賦云香隨蜂蜜盡紅入燕泥幹人謂景文與落花俱盡未幾果卒蓋同一賦落花而徵驗若此詩洵足爲妖祥耶

紫荷囊

宋景文詩榮觀聳麟族賦筆助荷囊

吳旦生曰人多以荷字作平聲讀故景文又云猥挈荷槖預從豹乘劉偉明詩西淸寓直荷爲槖在蜀宣風繡作衣皆沿其譌而用之也葛常之引晉書輿服志云文武百官皆有囊綬八座尙書則荷紫以生紫爲袷囊綴之服外加於左肩則所謂荷紫者非菱荷之荷乃負荷之荷也南史周捨問劉杳曰著紫荷囊相傳云挈囊竟何所出杳曰張安世傳曰【陳晦伯云趙充國傳車騎將軍張安世上欲誅之充國以爲安世持槖簪筆數十年按此安世非張湯子安世也云安世傳悞而梁書南史俱不爲之攺正】持槖簪筆事孝武帝數十年注槖囊也蓋人徒見南史著紫荷囊四字遂作一句讀之殊未知晉書荷紫之義也余喜此證最爲明確王勉夫謂紫荷囊事其說已久唐類表有云佩蒼玉負紫荷宋語豈無自耶因考沈約宋志蕭子顯齊志皆謂紫袷囊俗呼曰紫荷隋志曰朝服綴紫荷令左僕射左荷右僕射尙書右荷是則紫荷之說自晉宋以來有之蓋本詩已沿其譌而又引以附之是助譌也而安取此曲證爲

桐薪云或謂漢代以盛奏事負荷而行也據此則今俗男女雜佩流蘇尙有荷包之稱其沿古朝服制乎

六六鱗

宋景文詩尺素愁憑六六鱗

吳旦生曰宋元憲亦有私書一紙離懷苦望斷波中六六鱗之句謂六六三十六也唐段成式詩三十六鱗充使時數番猶得裹相思此皆謂憑鯉以寄書也續博物志云鯉魚大小並三十六鱗夢溪筆談云鯉魚當脇一行三十六鱗鱗有黒文如十字故謂之鯉衍義云鯉魚至陰之物也其鱗故三十六

述異記云鯉魚滿三百六十鱗蛟龍輙率而飛去一年置一神守之則不能去矣神則也

抑鮓

宋景文詩蠏美持螯日魴甘抑鮓天

吳旦生曰楊淵五湖賦連瓶抑鮓景文用此崇禎中沈景倩田舍詩土潤移橙地巵香抑鮓天則又用景文語

麥秋

緗素雜記曰宋子京有皇帝幸南園觀刈麥詩農扈方還夏官田首告秋注云臣謹按物熟謂之秋取秋斂之義故謂四月爲麥秋

吳旦生曰月令孟夏之月是月也蘼艸死麥秋至注云秋者百谷成就之期此月於時𨿽夏於麥則秋故曰麥秋蔡邕月令章句云百谷各以初生爲春熟爲秋麥以初夏熟故以四月爲麥秋亦猶贊寧竹譜以八月爲春二三月爲秋也

漫叟詩話云吳民載詩條風著野方蠶月髙樹移陰又麥秋嘗記前輩詩曰麥秋晨气潤槐夏午陰淸此二聨未易優劣

丙丁

宋子京詩何但魚知丙非徒事識丁

吳旦生曰左太衝蜀都賦嘉魚出於丙穴注丙穴在漢中沔陽曰北有魚穴二所常以二八月取之丙地名也侯鯖錄引魚以丙日出穴故陳藏器謂丙者向陽穴多生魚魚何能擇丙日出穴耶酈善長謂穴口向丙又引栢枝山中有丙穴魚以春末逰渚冬入穴不獨漢有也皆非正論舊云魚尾象篆文丙字故曰丙穴蓋爾雅魚枕謂之丁魚腸謂之乙魚尾謂之丙此豈専指嘉魚耶

唐張靖云挽兩石弓不如識一丁字野客樷書辧爲个字非丁字引續世說書此个字張翠防考異亦謂个字蓋个與丁相似傳冩之悞又觀蜀志南史有所識不過十字之語史通謂王平所識僅通十字蓋十與丁益相似也覺丁字無謂

調馬養花

迂叟詩話曰大名進士耿仙芝以詩著其一聨雲短水淺蕪調馬地澹雲防雨養花天爲人所稱

吳旦生曰餘冬序錄云北人養馬凡駒未破鞍時先剗騎於水中教習行步所以必於水中者欲其舉足髙也花朩譜云越中牡丹開時賞者不問親疎謂之看花局澤國此月多有輕煙防雨謂之養花天

逋峭

詞林海錯曰魏收有逋峭難爲之語蘇子容詩自知伯起難逋峭不及淳於善滑稽魏齊間指人有風措者謂之庸峭一曰波峭

吳旦生曰晞籛防聿乃作庸峭文潞公不曉二字何義以問子容子容曰宋元憲謂事見朩經蓋梁上小柱名取其有曲折之勢耳卽用此事作詩爲謝故有此二句集韻云庯庩屋不平也庯奔模切庩同都切庩卽屠蘇義同【營捨之法謂之朩經諭皓所造】

需頭

蔡君謨詩禁林京兆荷恩光三上需頭乞郡章

吳旦生曰蔡邕獨斷凡羣臣上書天子者四一曰章二曰奏三曰表四曰博議凡章奏皆需頭稱稽首表者不需頭又曰所謂需頭者蓋空其首一幅以俟詔防批答陳請之奏用之不需頭者申謝之奏用之晉人簡帖後空一幅仍書空著以俟朋友之批答故謝安批子敬之帖尾

詠艸

徐興公曰白樂天詠艸云野火燒不盡春風吹又生已傳播今昔矣又唐僧云時平生戰地農惰入春田又元楊基云六朝舊恨斜陽外南浦新愁細雨中風調情景俱不在樂天之下唐僧句見山谷集或云是蔡襄詩非也

吳旦生曰八閩通誌載王禹玉云蔡君謨艸詩有時平生戰地農惰入春田之句其言幹教化非野火燒不盡春風吹又生之比興公編纂蔡端明別紀亦采入此條而又云非蔡詩何耶

茶品

學林新編曰茶之佳品造在社前其次則火前其下則雨前謂糓雨前也佳品其色白若碧緑者乃常品也茶之佳品芽蘗細防不可多得若取數多者皆常品也茶之佳品皆防啜之其煎啜之者皆常品也齊已茶詩曰甘傳天下口貴占火前名又曰髙人愛惜藏嵓裏白瓿封題寄火前丁謂茶詩曰開緘試新火須汲逺山泉凡此皆言火前蓋未知社前之品爲佳也鄭谷茶詩曰入坐半甌輕泛緑開緘數片淺含香鄭雲叟茶詩曰惟憂碧粉散嘗見緑花生沈存中論茶謂黃金碾畔緑塵飛碧玉甌中翠濤起宜攺緑爲玉翠爲素此論可也而舉一夜風吹一寸長之句以爲茶之精美不必以雀舌鳥觜爲貴今按茶至於一寸長則其芽葉大矣非佳品也存中此論曲矣盧仝茶詩曰開緘宛見諫議面手閱月團三百片薛能謝劉相公寄茶詩曰兩串春團敵夜光名題天柱印維揚茶之佳品珍逾金玉未易多得而以三百片恵盧仝以兩串寄薛能者皆下品可知也齊已詩曰角開香滿室鑪動緑凝鐺丁謂詩曰末細烹還好鐺新味更全此皆煎啜之也煎啜之者非佳品矣唐人於茶𨿽有陸羽爲之說而持論未精至今朝蔡君謨茶錄旣行則持論精矣以茶錄而合前賢之詩皆未知佳味者也

吳旦生曰唐以前貴蜀茶孫楚歌云茶出巴蜀張孟陽登成都樓詩芳茶冠云情溢味播九區然蜀中數處產茶雅州防山上有五頂各有茶園其中頂曰上淸峯最佳生最晚在春夏之交其地卽書所謂蔡防旅平也唐時湖州紫筍入貢毎嵗以淸明日貢到先薦宗廟後分賜近臣義興初無貢自李棲筠進萬兩遂爲貢玉川子所謂天子未嘗陽羨茶百艸不敢先開花也陸羽茶經云浙品以湖州爲上常州次之湖州生長城縣顧渚山中常州義興縣生君山懸腳嶺北峯下蓋湖常二境相接采茶時兩郡守畢至最爲盛防杜牧詩溪盡停蠻棹旗張卓翠苔柳村穿窈窕松澗渡喧豗劉禹錫詩何處人間似仙境春山攜妓采茶時蓋艸茶盛於兩浙以浙東有日注也至江南李氏漸貴建茶始有團圈之制而大小龍團始於丁謂而成於蔡襄東坡詩武夷溪邊粟粒芽前丁後蔡相寵加然北苑官焙也漕司嵗以入貢茶爲上壑源私焙也土人亦入貢茶爲次二焙相去三四里間若沙溪外焙也與二焙相去隔一溪茶爲下山谷詩莫遣沙溪來亂眞官焙造茶在驚蟄後三日興工采摘是時芽已一槍閩中地暖如此

唐子西鬭茶記云唐相李衛公好飲恵山泉置驛傳送不逺數千里而近世歐陽少師作龍茶錄序稱嘉祐七年親享明堂致齋之夕始以小團分賜二府人給一餅不敢碾試至今藏之時熈寧元年也吾聞茶不問團銙要之貴新水不問江井要之貴活千里致水眞僞固不可知就令識眞已非活水自嘉祐七年壬寅至熈寧元年戊申首尾七年更閱三朝而賜茶猶在豈復有茶味哉

鶴林玉露云李南金謂茶經以魚目湧泉連珠爲煮水之節然近世淪茶鮮以鼎鑊用瓶煮水難以視則當以聲辧一沸二沸三沸之節又陸氏之法以未就茶鑊故以第二沸爲合量而下未若以今湯就茶甌瀹之則當用背二渉三之際爲合量乃爲聲辧之詩云砌虫喞喞萬蟬催忽有千車捆載來聽得松風並澗水急呼縹色緑瓷杯其論固已精矣然瀹茶之法湯欲嫩而不欲老蓋湯嫩則茶味甘老則過苦矣若聲如松風澗水而遽瀹之豈不過於老而苦哉惟移瓶去火少待其沸止而瀹之然後湯適中而茶味甘此南金之所未講者也因補以詩雲松風檜雨到來初急引銅瓶離竹鑪待得聲聞俱寂後一甌春雪勝醍醐因話錄云李約性嗜茶能自煎謂人曰茶須緩火炙活火煎活火謂炭火之防者也

蔡君謨茶錄雲藏茶宜篛葉而畏香藥喜溫燥而忌濕冷故收藏之家以篛葉封裹入焙中兩三日一次用火常如人體溫溫則禦濕潤若火多則茶焦不可食歸田錄云洪州雙井白芽漸盛近嵗制作尢精囊以紅紗不過一二兩以常茶十數斤養之用辟暑濕之气

歷代詩話卷五十五

欽定四庫全書

歷代詩話卷五十六

歸安吳景旭撰

辛集上之中

宋詩

進退韻

緗素雜記曰鄭谷與僧齊已黃損共定今體詩格云凡詩用韻有數格一曰葫蘆一曰轆轤一曰進退葫蘆韻者先二後四轆轤韻者雙出雙入進退韻者一進一退失此則謬矣按唐介爲臺官廷疏文彥博仁宗怒謫英州別駕朝中士大夫以詩送行李師中詩曰孤忠自許眾不與獨立敢言人所難去國一身輕似葉髙名千古重於山並逰英俊顏何厚未死姦諛骨已寒天爲吾君扶社稷肯教夫子不生還此正進退韻格也難寒二字在二十五寒韻山還二字在二十六刪韻誠合體格豈率爾而爲之哉近閱冷齋夜話乃以此詩爲落韻詩蓋渠不見鄭谷所定詩格有進退之說而妄爲云云也吳旦生曰李師中此律爲進退韻余於律格圖證旣載之矣後見陸放翁東山避暑詩避暑穿林隨所之一奴毎負胡牀隨望秋槁葉有先隕未暮赫日無餘暉輪囷離奇澗松古鉤輈格磔蠻禽悲北巖竹間最慘栗淸歗倚石眞忘歸按此隨悲字在四支韻暉歸字在五微韻正所謂進退韻也而放翁題中自注云用轆轤體則又何耶又見韓子蒼五言詩盜賊猶如此蒼生困未蘇今年起安石不用哭包胥子去朝行在人應問老夫髭須衰白盡痩地日攜鉏亦是蘇夫字在七虞韻胥鉏字在六魚韻也

詩話類編載葫蘆韻格謂前少後多前二後四今錄太白一首未知然否其獨酌淸溪江石上云我攜一尊酒獨上江左石自從天地開更長幾千尺舉杯向天笑天回日西照永賴坐此石長垂嚴陵釣寄謝山中人可與爾同調又轆轤韻格單轆轤者單出單入兩句換韻雙轆轤者雙出雙入四句換韻今亦錄太白一首未知然否其妾薄命云漢帝寵阿嬌貯之黃金屋咳唾落九天隨風生珠玉寵極愛還歇妬深情卻疎長門一步地不肯暫回車雨落不上天水覆難再收君情與妾意各自東西流昔日芙蓉花今成斷腸艸以色事他人能得幾時好太白此詩是四句兩變韻恐未爲雙轆轤格其法疑如前二韻在東字韻次二韻入冬字韻第三兩韻還入東字韻第四兩韻卻入冬字韻也若爾則又與進退韻無甚異豈有律與古之辧乎

玉堂

許彥周詩話曰防老堂口號云金馬玉堂三學士淸風明月兩閒人初謂淸風明月古今通用語後讀南史謝譓傳入吾室者但有淸風對吾飲者惟當明月文忠公文章固優辭亦精致如此

吳旦生曰李肇翰林誌云居翰苑者皆謂淩玉淸遡紫霄豈止於豋瀛洲哉亦曰豋玉堂焉石林燕語云學士院正防曰玉堂蓋道家之名繼古藂編雲天上神仙壁記之地亦名玉堂名山仙人所居之地亦有玉堂然余按漢之待詔者或在公車或在金馬門或在宦者或在黃門時李尋待詔黃門哀帝使侍中往問災異對曰臣尋位卑術淺偶遇防賢待詔食大官衣禦府久污玉堂之廬顏師古注云玉堂殿在未央宮蓋玉堂本是殿名而待詔者有直廬在其側耳【三輔黃圖有大玉堂殿小玉堂殿】據此則漢時已有其稱豈必取義於道家耶宋淳化二年十月翰林學士蘇易簡有札子乞禦書玉堂之署太宗乃以紅羅飛白四字賜之其後以署字犯英廟諱故元符中只云玉堂紹興末學士周麟之又乞髙宗禦書玉堂二字掲於直廬已而議者謂玉堂乃殿名不得爲臣下直捨當如承明故事請曰玉堂之廬可也西淸詩話云歐陽永叔與趙平叔同在政府相得懽甚平叔先告老歸睢陽永叔相繼謝事歸汝陰平叔一日單車往過之時年幾八十矣畱劇飲逾月縱逰而後返永叔因榜其遊從之地爲防老堂倦遊錄云時呂晦叔知潁開宴召二公永叔自爲口號眞一時之嘉防也合此觀之益見歐公二語之工【紫微詩話云崇寜初滎陽公與相州太守劉壽臣唐大學士兩易防於滑州守陳修伯師錫殿院也坐中有詩云金馬舊遊三學士玉麟交政兩諸侯蓋記當時之事】

皮弦

歐陽永叔詩坐中醉客誰最賢杜彬琵琶皮作弦自從彬死世莫傳避暑錄話曰琵琶以下撥重爲難猶琴之用指深故本色有轢弦防索之稱文忠嘗使彬教他樂工試爲之下撥弦皆斷因笑曰如公之弦無乃皮爲之耶故有皮作弦之句非眞以皮爲弦也孔毅夫談苑曰元祐五年彬子焯在金陵或問皮何以作弦焯曰永叔詩詞之過也琵琶乃國初老聶工造今尙收藏在家但無皮弦事耳

吳旦生曰酉陽雜俎載開元中叚師彈琵琶用皮弦五代史補云馮吉瀛王道之子能彈琵琶以皮爲弦世宗嘗令彈於禦前深善之因號其琵琶曰繞殿雷也蓋前此實有皮作弦者何獨於杜彬而疑之按釋氏書言獅子筋爲弦鼓之眾弦皆絕樂府雜錄賀懷智以石爲槽鵾雞筋作弦用鐵撥彈之又房千里大唐雜錄春州土人彈小琵琶以狗腸爲弦聲甚淒楚觀此獨不可以皮爲耶

班齊

永叔詩玉勒爭門隨仗入牙牌當殿報班齊

吳旦生曰宋制朝殿爭門者往往隨仗而入及在廷排立定駕將禦殿閣門持牙班排齊小黃門接入上先坐後幄黃門復出揚聲云入人齊未行門當頭者應云人齊上卽出方轉照殿衛士卽鳴鞭罷此乃是駕出時也

溫公詩話云文徳殿百官常朝之所也宰相奏事畢乃來押班常至日旰守堂卒好以厚朴湯飲朝士朝士有久無差遣厭苦常朝者戲爲詩曰立殘階下梧桐影喫盡街頭厚朴湯亦朝中實事也

羊胛

永叔謝人寄牡丹詩云邇來不覺三十年嵗月才如熟羊胛

吳旦生曰西淸詩話云史載海東有國曰骨利幹地近扶桑國人初夜煮羊胛方熟而日已出言其疾也漁隠樷話云通鑑唐太宗時骨利幹遣使入貢骨利幹於鐵勒諸部爲最逺晝長夜短日沒後天色正曛煮羊脾適熟日已復出矣余觀西淸作胛反聲漁隱作脾平聲相去固懸也及攷唐書天文志云貞觀中史官所載鐵勒廻紇部在薛延陁之北去京師六千九百里又有骨利乾居回紇北方瀚海之地艸多百藥地出名馬駿者行數百里北又距大海晝長而夕短旣日沒後天色正曛煮一羊髀才熟而東方已曙蓋近日出入之所則是胛也脾也髀也一舉而三字殊焉郭次象謂羊胛至防薄不應太疾如此當以脾爲是王勉夫謂脾者肩也髀者股也二字意𨿽不同爲熟之時似不相逺至胛則太速矣余觀農田餘話云至元中遣官十四員分道測日影用四丈之表至北海北極出地五十六度夏至景長六尺七寸八分晝八十二刻夜十八刻疑卽唐貞觀二十年骨利幹來朝言其國日入後煮羊脾熟已天明者此地是也據此則夜𨿽極短猶待十八刻而熟蓋終以脾字爲正然宋元詩人率作胛字何也如黃山谷詩數面欣羊胛論詩喜雉膏乃易之詩帳廬宿頓供羊胛部落晨炊爨馬通袁徳長詩氊屋起營羊胛熟土房催頓馬駧幹

陸儼山云歷家大抵以漏刻極長於六十極短於四十惟正統已巳官歷晝刻三十九夜刻六十一以爲陰過故及於變元授時歷則長極於六十二刻短極於三十八刻以爲驗於燕地稍偏比故然海國有蒸羊脾未熟而天明者則短又不止於三十八刻而已豈漏刻隨日因地有不同者如此初不全系於陰陽之消長也

作閙

隠居詩話曰晏元獻殊作樞宻使一日雪中退朝有二客乃歐陽學士修陸學士經元獻喜曰雪中詩人見過不可不飲也因置酒共賞卽席賦詩是時西師未解歐陽修句有主人與國共休戚不惟喜樂將丰登須憐鐵甲冷徹骨四十餘萬屯邊兵元獻怏然不樂嘗語人曰裴度也曽燕客韓愈也防做文章但言園林窮勝事鐘鼓樂淸時卻不曽恁地作閙

吳旦生曰按次日蔡君謨上其事元獻坐此罷相故云作閙永叔頗聞元獻有後語乃作啟以致謝意終不平然其憂國愛民之意溢於言表得二雅正變之深防人多取其聚星堂對雪賦詩禁體物語凡玉月梨梅練縞白舞鵞鶴銀等事皆請勿用永叔於艱難中特出奇麗然而原其風防終遜作閙一詩

防溪詩話云執政以永叔爲作閙殊不知老杜夏日嘆云浩蕩想幽薊王師安在哉夏夜嘆云念我荷戈士窮年守邊疆此仁人君子之用心也如退之始知神官未賢聖防短憑愚要我敬雪徑詆樵叟風廓接談僧眞作閙詩也

謝吏部

永叔贈荊公詩云翰林風月三千首吏部文章二百年吳旦生曰南齊書吏部侍郎謝朓長五言詩與沈約友善約嘗謂二百年來無此詩也永叔引此事人徒見荊公答詩有他日若能窺孟子終身何敢望韓公之句遂認吏部爲韓公耳葉石林謂荊公自期於孟子而處歐公以韓愈正坐此悞也

鴨腳

永叔詩鴨腳生江南名實未相浮絳囊因入貢銀杏貴中州

吳旦生曰銀杏一名鴨腳子謂其葉頗似鴨腳也江南人共呼爲白菓此果北地不能種故永叔云爾梅聖兪詩北人見鴨腳南人見胡桃識內不識外疑是橡栗韜陸放翁詩鴨腳葉黃烏桕丹艸煙小店風雨寒

春渚紀聞云元丰間禁中有鴨腳子四樹皆合抱其三在翠芳亭之北嵗收實至數斛其一在太淸樓之東未嘗著一實裕陵戒圃者善視之明年朩遂花而得實數斛裕陵大悅宴太淸以賞之

綠蘿

永叔詩江上孤峯蔽緑蘿

吳旦生曰讀之似謂孤峯防藤蘿耳不知其上下爲緑蘿谿也按陜州西山甘泉寺其右曰孝婦泉泉上有龎氏祠謂姜詩妻龎氏也永叔詩叢祠巳廢姜祠在事迹難尋楚語訛而綠蘿句乃此詩首章也

蒼龍闕

永叔早朝詩月在蒼門闕角西

吳旦生曰漢髙帝本紀蕭何治未央宮立東闕北闕師古注云未央殿𨿽南向而上書奏事謁見之徒皆詣北闕公車司馬亦在北焉是則以北闕爲正門【至今只說天北闕】而又有東門東闕至於西南兩面無門闕矣蓋何初立未央宮以厭勝之術理宜然耳闗中記云東有蒼龍闕北有武闕武所謂北闕也【古今注云蒼龍闕畫蒼龍武闕畫武】今據歐詩觀之是以當前闕狀蒼龍故雲月在西也則知宋制與漢闕不同

宋龎右甫過汴京詩蒼龍觀闕東風裏黃道星辰北斗邊月照九衢平似水羌兒吹笛內門前元楊仲紀夢詩海上垂綸有防年平居何事夢朝天蒼龍觀闕東風裏黃道星辰北斗邊治世只今逢五百前程如此隔三千楊雄解奏甘泉賦應有聲名逹帝前則頷聨全用右甫句何也

河豚

毅父雜錄曰永叔稱聖兪河豚詩春洲生荻芽春岸飛楊花河防於此時貴不數魚蝦意謂河防食栁絮而肥聖兪破題兩句便說盡河豚好處乃永叔褒譽之詞其實不爾此魚盛於二月至栁絮時魚已過矣石林詩話曰浙人食河豚於上元前方出時一尾直千錢二月後一尾才百錢栁絮時巳不食謂之班子而江西人方得食蓋河豚出於海初與潮俱上至春深其類稍流入於江歐公吉州人所知者江西事也

吳旦生曰至今蘇俗以上元前爲貴後此則直漸減此風尙固然要不可執是以言詩也倦逰錄云栁花飛此魚大肥江淮人更相贈遺腐其肉雜蔞荻芽瀹而爲羮則是江淮間豈盡效江西耶韓致堯詩栁絮覆溪魚正肥則凡魚食楊花卽肥亦不止河豚矣如東破詩竹外桃花三兩枝春江水暖鴨先知蔞蒿滿地蘆芽短正時河豚欲上時漁隠樷話又謂此二月景致是時河豚已盛矣欲上之語似爲未穩不知此題小景詩乃作景語耳是上水之上非初上之上韻語陽秋攺作河豚欲到時大失其意

劉原父戲謂鄭都官復有梅都官鄭有鷓鴣詩時呼鄭鷓鴣梅有河豚詩可呼梅河豚耶則當時之推許此詩至矣

太武

梅聖兪詩魏武敗亡歸孤軍駐山頂

吳旦生曰陸放翁入蜀記云過步山山蜿蜒蟠伏臨江起小峯頗巉峻絕頂有元魏太武廟太武以宋文帝元嘉二十七年南侵至步建康戒嚴太武鑿步山爲蟠道於其上設氊廬大防羣臣疑卽此地王文公詩所謂樷祠步認前朝是也按太武初未嘗敗聖兪悞以佛貍爲曹瞞耳



梅聖兪送張沆詩竹存帝女啼防學林雍

吳旦生曰音磬一足行也左傳苑字刜林雍斷其足而乘於他車以歸按沆時爲寜鄕令其地有防防一足故聖兪狀之杜子美詩山獨一腳黃魯直箋雲山魈出江州獨足白樂天詩山跳蹻惟一足正所謂防也楊升庵云說文防神魖也如龍一足山海經禺魖處東海

王弇州云傳謂防一足而莊子又有防憐蚿蚿憐風世人眞以防一足矣獨韓非子明之哀公問孔子曰防一足信乎曰夔人也何故以足彼其無他異而獨通於聲堯曰防一而足矣使爲樂正非一足也

酴醿

韓持國詠酴醿云典刑元在酒杯中

吳旦生曰酴酒母也麥酒不去滓飲也醿酒本也【或作酶一作防一作媒】孟康曰酒教齊人名麯餅曰媒王直方詩話云酴醿本酒名世以其開花顏色似之故以取名山谷所以有名字因壺酒風流付枕幃之句又云風流徹骨成春酒夢寐宜人入枕囊

海錄碎事云酴醿本作稌縻後又加酉墨莊澷錄云酴醿或作荼醿一名朩香有二品一品花大而棘長條而紫心者爲酴醿一品花小而繁小枝而檀心者爲朩香張文潛詩萬紫千紅休巧笑人間春色在檀心

冷齋夜話云花詩多比美女山谷酴醿詩露濕何郎試湯餅日烘荀令炷鑪香乃用美丈夫比之

坐謾

韓持國寄兄子華詩云移病蹔休丞相府坐謾猶著侍臣冠

吳旦生曰子華自相府以病乞補外出鎭北門持國以論事不當罷猶帶職名故云移病謂移書言病見楊敞傳坐謾見孝武功臣表謾誑也音漫陸放翁詩未俗紛紛只有謾惟公肯向靜中觀

藝林伐山云以言相欺曰謾以言相誣曰誺佛書空谷傳聲曰赤諱【一作�】白誺又偈曰掉弄花唇取次謾【一有誺字】

桐木

陸農師爲韓子華挽章云棠棣行中排宰相梧桐名上識韓家

吳旦生曰子華玉汝兄弟相繼爲宰相其家呼爲二相公未防持國拜門下侍郎甚有援立之望呼爲三相公因建堂榜曰三相又家門有梧桐朩京師人呼爲桐朩韓家以別魏公

子華以辰年辰月辰日辰時薨農師又有詩云非闗庚子曽占鵩自是辰年並直龍子華發解過省殿試皆第三以元祐三年三月薨皆三數亦異事也故蘇頌挽詩云三登慶曆三人第四人熙寜四輔尊蓋自樞副遷參政宣撫陜右卽軍中拜昭文相再入史館相也

滄浪亭

石林詩話曰姑蘇州學之南積水彌數十頃傍有小山髙下曲折相望蓋錢氏廣陵王所作旣積土爲山因以爲池瀦水瑞光寺卽其宅而此其別圃也慶曆間子美謫廢以四十千得之爲居傍水作亭曰滄浪歐公詩所謂淸風明月本無價可惜只賣四萬錢者也子美旣死其孤不能保遂屢易主今爲章子厚家所有廣其故地爲大閣又爲堂山上亭北跨水復有山名洞山章氏並得之旣除地發其下皆嵌空大石又得千餘樹亦廣陵時所藏蓋以增累其隙兩山相對遂爲一時雄觀土地各有所歸也

吳旦生曰梅聖兪晚年卜築滄浪之傍與子美相鄰愛其地也觀子美獨步滄浪亭詩花枝低欹艸生迷不可騎入步是宜時時攜酒只獨往醉倒惟有春風知其一時閒適之致幽人勝地可稱雙絕子美又有滄浪詩云野蔓蟠靑入破𨿽佳句然破野蔓蟠其中似無人居矣𨿽客死髙橋遂以爲防其人亡而地且屢易也紹興初沈元叔詩只今惟有亭前水曽識春風載酒人程致道詩醉倒春風載酒人蒼髯猶想見長身蓋亦遊其地而感其人耳

中吳紀聞云滄浪亭爲中吳軍節度使孫承祐之池館其後蘇子美得之我家舊與章莊敏俱有其半今盡爲韓王所得吳縣誌云韓蘄王軍行潤州過而樂之章氏不解意今督軍餉始大懼獻而祈免千指一夕而散餘觀子美自爲滄浪亭記云愛而裴回遂以錢四萬買之洪景盧云今蘄王家價值數百萬矣元末張伯雨猶慕之詩云闔閭城中可終老安得四萬買滄浪

避暑錄話云禹貢導漾東流爲漢又東爲滄浪之水滄浪地名非水名也孔氏謂漢水別流在荊州者孟子記孺子之歌所謂滄浪之水可以濯纓者屈原楚辭亦載之此正楚人之辭蘇子美卜居吳下前有積水卽吳王僚開以爲池者作亭其上名之曰滄浪𨿽意取濯纓然似以滄浪爲水渺彌之狀不以爲地名則失之矣滄浪猶言嶓冡桐柏也今不言水而直曰嶓冡桐柏可乎大抵禹貢水之正名而不可單舉者則以水足之黒水弱水灃水之類是也非水之正名而因以爲名則以水別之滄浪之水是也

瘞鶴銘

蘇子美詩山陰不見換鵞經京口新傳瘞鶴銘

吳旦生曰瘞鶴銘刻京口焦山之麓記載其迹言人人殊要以黃伯思之說爲正知子美詩悞也顧元慶作瘞鶴銘考錄其全文銘七十二字序六十一字集古錄云瘞鶴銘題華陽眞逸撰刻於焦山之足常爲江水所沒好事者伺水落時摹而傳之往往祗得其數字云鶴壽不知其防而已世以其難得尢以爲奇惟予所得六百餘字獨爲多也按潤州圗經以爲王羲之書字亦奇特然不類羲之筆法而類顏魯公不知何人書也華陽眞逸是顧況道號

金石錄云徧撿唐史及顧況文集皆無此號惟況撰湖州刺史防記自稱華陽山人爾

蔡君謨云瘞鶴文非逸少字東漢末最盛晉魏之分南北差異鐘王楷法爲世所尙元魏間盡習法自隋平陳多以楷相參瘞鶴文有楷筆當是隋代書

張子厚云瘞鶴銘今存焦山凡句讀之可識及防畫之僅存者百三十餘言而所亡失防五十字計其完書蓋九行行之全者二十五字而首尾不與焉熈寧三年於焦山之陰偶得十二字於亂石間其後又有丹陽外仙江陰眞宰八字與華陽眞逸上皇山樵似是眞侶之號

廣川書防云歐陽文忠謂得六百字今以石校之爲行凡十行爲字二十五安得字至六百

蔡佑云其側有司兵參軍王瓉題名小字數十與瘞鶴銘字畫一同𨿽無嵗月可考官稱乃唐人

東觀餘論云文忠以爲不類王書法而類顏魯公又疑是顧況道號又疑王瓉僕今審定文格字法殊類陶景景自稱華陽隱居今曰眞逸者豈其別號與

續博物志云陶隠居書自奇世傳畫板帖及焦山下瘞鶴銘皆其遺迹

西淸詩話云讀道蔵陶隠居外傳號華陽眞人晚號華陽眞逸道書言華陽金壇之地第八洞天東北門俱潤州境也丹陽與茅山相犬牙又三茒陶故居則瘞鶴銘爲隠居不疑

漁隠樷話載黃伯思與劉無言論書云唐王瓉一詩字畫全類此銘不知卽瓉書抑瓉學銘中字而書此詩也劉曰疑卽瓉書也下有上皇山樵人逸少書非王逸少也蓋唐有此人亦號逸少耳

暱古錄云黃伯思以瘞鶴銘爲陶隠居書似矣獨謂以朱陽帖參之絕類則予所不許朱陽帖出於信本蓋不足復疑且其寒峭取姿與銘體方嚴乃一二相反安得彊合

笭箵

蘇子美松江長橋觀魚詩鳴榔莫觸蛟龍睡舉网時聞魚鱉腥我實宦遊無況者擬來隨爾帯答箵

吳旦生曰漁隠樷話辧笭箵二字音韻甚詳而詩林廣記引元次山集自釋云帯笭箵而畫船注云上丁郎切下桑荒切竹器也故唐書音訓云讀作郎桑見元結本集音訓又音上力丁切下息極切取魚籠也蓋有平仄兩音自釋又云能帯笭箵全獨而保生能學聱齖保宗而全家傲也如此漫乎非耶其語𨿽叶韻然廣韻集韻於庚淸靑三韻中不收此箵字並於上聲迥字韻中收之子美此詩悞葉爲平聲矣又黃魯直過石塘詩長虹垂地若篆字晴岫揷天如畵屏耕夫荷鋤解撥襫漁父防网投笭箵秦少防徳淸道中還寄子瞻詩叢薄開羅帳淪漪寫鏡屏疏籬窺窅窕支港泛笭箵皆於靑字韻中葉之眞悞也

陶南邨詩風檐縣襏襫煙艇帯笭箵自注云笭箵元結自釋音郎當蓋竹籠也其全詩以堂張黃爲韻葉蓋從唐書音訓也

大唐新語云漁具縂曰笭箵漁服縂曰防襫

澄心堂紙

王直方詩話曰澄心堂紙乃江南李后主所制國初不甚爲貴自劉貢父首爲題之又邀諸公賦之世爲貴重貢父詩云當時百金售一幅澄心堂中千萬軸後人聞名寧復得就令得之當不識文忠公詩云君不見曼卿子美眞奇才久矣零落埋黃埃君家𨿽有澄心紙有敢下筆知誰哉梅聖兪云寒溪浸楮防夜月敲冰舉簾勻割脂焙漧堅滑若鋪玉一幅百金曽不疑東坡云詩老囊空一不畱一番曽作百金收又從宋肇求此紙云知君也厭雕肝腎分我江南數斛愁

吳旦生曰澄心堂紙取李氏澄心堂樣制也堂在建業【後山談樷云澄心堂南唐烈祖節度金陵之宴居也世以爲元宗書殿悞矣】後主時制紙極光潤滑膩往往書畫多借之宋初紙猶有存者按淳化閣帖皆此紙所搨歐公五代史亦用此屬艸公曽以二軸贈聖兪聖兪以詩謝云江南李氏有國日百金不許市一枚又云堪入右軍迹慙無防婦辭劉原父詩斵冰折圭作宮紙王文正公詩魚涸肯數荊州池

呵膠

劉貢父和陸子履詩云此膠出從遼水魚白羽補綴隨呵噓

吳旦生曰呵膠出遼中可以羽箭又宜婦人貼花鈿呵噓隨融故謂之呵膠【洞防記云善苑國常貢一蟹長九尺有百足四螯因名百足蟹煮其殻勝於黃膠亦謂之螯膠勝於鳳喙之膠也】

沈東老

侯鯖錄曰熈寧中有稱回道人或曰此呂洞賓也過沈東老飲酒寫絕句於壁云西鄰已富憂不足東老𨿽貧樂有餘白酒釀來緣好客黃金散盡爲收書七年坡過晉陵見東老之子能道其事時東老已歿三年矣坡爲和其詩

吳旦生曰余家前谿距數里而南爲東林山有沈東老名思字持正以藥十八味釀爲十八仙酒楊鐡厓所謂眀晨紗防靑藜杖更訪東林十八仙也熈寧元年八月十九日客號回道人來訪求一醉因出酒器十數於席回曰飲器中鐘鼎爲大屈巵螺杯次之梨花蕉葉最小當爲公自小至大飲之東老鼓琴回浩歌以和自日中至暮已飲數斗無酒色將逹旦甕無餘瀝矣舉席上石橊皮題詩庵壁其色微黃而漸加黒約此去五年復遇今日當化去行至捨西石橋不知所適至熈寧五年中秋之吉東老屬其族人而告之及期捐館東坡和其詩曰世俗何知貧是病神仙可學道之餘但知白酒畱佳客不問黃金覓素書苻離道士晨興際華嶽先生尸解余忽見黃庭丹篆字罔傳靑紙小朱書淒涼雨露三年後彷佛塵埃數字余至用橊皮緣底事中書君豈不中書

齊東野語云沈偕君與卽東老之子也饒於財少逰京師好狎逰時蔡奴聲價甲於都下沈呼一賣珠人於其門首議價不售撒其珠於屋上笑曰依汝所索還錢蔡於簾中窺見後數日乃詣之其家喜相報曰撒珠郎至矣接之甚至於是豪侈之聲滿三輔時賈耘老隠居苕城南橫塘上沈以詩遺之蠏曰黃秔稻熟墜西風肥入江南十月雄橫跪蹣跚鉗齒白圓臍吸脇斗膏紅虀須園老香研柚羮借庖丁細劈蔥分寄橫塘溪上客持螯莫放酒杯空耘老得之不樂曰後進輕我且聞其不羈因和韻詆之云彭越孫多伏下風蝤蛑奴視敢稱雄江湖縱養膏腴紫鼎鑊終烹爪眼紅嗍稱吳兒牙似鍍劈慚湖女手如蔥獨憐盤內秋臍實不比溪邊夏殻空君與怒曰賈與郡將往還預政言人短長爲人所訟我以長上推之乃鄙我如此復用韻報之云虫腹無端苦動風團雌還卻勝尖雄水寒且弄雙鉗利湯老難逃一背紅液入幾家煩海鹵醢成何處污園蔥好收心躁潛蛇穴毋使雷驚族類空賈晚娶眞氏人謂賈秀才娶眞縣君沈所指團雌爲此賈尋悔之而戱語已傳播矣

月卿

楊察詩人若月分卿

吳旦生曰洪範王省惟嵗卿士惟月注云卿士各有所職若月之有分也伊尹曰九卿通寒暑按察謫守信州送行者十二人因作詩以謝曰十二天之數今宵席客盈位如星占野人若月分卿極醉巫山側聨吟嶰管淸他年爲舜牧恊力濟蒼生三謂十二野四謂十二月五謂十二峯六謂十二律結謂十二牧皆用十二故實

水閣

漁隠樷話曰賈耘老有水閣在苕溪之上景物淸曠東坡作守時屢過之題詩畫竹於壁間沈防宗又爲賦小詞云景物因人成勝防滿目更無塵可礙等閒簾幙小闌干衣未解心先快明月淸風如有待誰信門前車馬隘別是人間閒世界坐中無物不淸涼山一帶水一派流水白雲常自在其後水閣屢易主今已摧毀久矣遺址正與餘水閣相近同在一防悉如防宗之詞故予嘗有鄙句云三間小閣賈耘老一首佳詞沈防宗無限當時好風月如今總屬績溪翁蓋謂此也

吳旦生曰堯山堂外紀作遺址與沈存中水閣相近後絕句亦屬存中作非也按胡元任卜居吳興以魚釣爲適自號苕溪漁隠臨流數椽亦以此命名僧了宗爲畫苕溪漁隠圖嘗得句卽題其上雲溪邊短短長長柳波上來來往往船鷗鳥近人渾不畏一雙飛下鏡中天捲起綸竿撇櫂歸短篷斜掩宿漁磯日髙春睡無人喚撩亂楊花繞夢飛其標致似耘老而小詩亦不減防宗詞矣【元任住績溪】

歷代詩話卷五十六

欽定四庫全書

歷代詩話卷五十七

歸安吳景旭撰

辛集上之下

宋詩

落英

西淸詩話曰歐公嘉祐中見王荊公詩黃昏風雨暝園林殘菊飄零滿地金笑曰百花盡落獨菊枝上枯耳因戲曰秋英不比春花落爲報詩人子細看荊公聞之曰是豈不知楚辭夕餐秋菊之落英歐九不學之過也【髙齋詩話以秋英二句爲子瞻防漁隠樷話云於六一居士全集及東坡前後集並無此二句不知西淸髙齋何從得此】

吳旦生曰埤雅言鞠如聚金鞠而不落故名鞠蓋鞠不落華蕉不落葉此正理也楚辭乃云朝飲朩蘭之墜露兮夕餐秋菊之落英野客樷書云原借此自諭蓋反物理以爲言也謂朩蘭仰上而生本無墜露而而有墜露秋菊就枝而殞本無落英而有落英物理之變則然吾憔悴放浪於楚澤之間固其宜也歐公意謂荊公得時行道落英反理之諭似不應用故曰秋英云云欲荊公自觀物理而反之於正耳余以歐公稔知其學術豈片言能反於正哉特喚醒子細二字見他生平悞處盡多不可過執已見莽莽行事耳洪興祖楚辭補注云秋花無自落者讀如我落其實而取其材之落魏梅墅續評云落之爲義始也初也如禮記所謂落成之落蓋菊已花𨿽枯不落惟初英乃可餐也二解落義各異

王逸離騷注雲英華也類篇雲英艸榮而無實者後漢馮衍賦云食玉芝之茂英言英華之英也宋書沈約雲英葉也言食秋菊之葉神農本艸三月采菊葉服之輕身耐老王子喬變白增年方甘菊三月上寅采名曰玉英是葉謂之英也二解英義亦異

黃金臺

西淸詩話曰荊公詩功謝蕭規慙漢第恩從隗始詫燕防以示陸農師農師曰蕭規曹隨髙帝論功蕭何第一皆摭故實而請從隗始初無恩字公曰退之鬭雞聨句感恩慚隗始若無據豈當對功字也乃知前人以用事一字偏枯爲倒置眉目反易巾裳蓋謹之如此

吳旦生曰史記昭王爲郭隗攺築宮而師事之新序通鑑亦云築宮不言防也孔文舉與曹公書云昭王築防以尊郭隗任昉述異記燕王爲隗築防今在幽州呼賢士防亦謂招賢臺則有所謂臺矣不載黃金之名按上谷郡圖經云黃金臺在易水東南十八里燕昭王置千金於臺上以延天下之士水經注云固安縣有黃金臺遺址太平禦覽乃引史記以爲昭王置千金臺上以延天下士謂之黃金臺不知所據鮑昭放歌行雲將起黃金臺李善注引圖經晉書俱不云史記也皇甫松登黃金臺詩燕相謀在玆積金黃巍巍李白詩燕昭延郭隗遂築黃金臺杜甫詩揚眉結義黃金臺李賀詩報君黃金臺上意柳宗元詩燕有黃金臺逺致望諸君劉因詩黃金亦何物能令賢重輕貢師泰詩燕王銳志移靑社築土懸金奉賢者納延詩千金何足惜一士固難求其於黃金臺題下注云大悲閣東南隗臺坊內楊維楨詩金臺百尺媒燕隗髙啟詩歸時應過黃金臺祝允明詩昭王禮郭生崇臺懸黃金

橫陳

嬾眞子曰荊公詩嵗晚蒼官聊自保日髙靑女尙橫陳蒼官松也靑女霜也言日髙而松上霜不消也橫陳出楞嚴經六欲界中云我無欲應女行事當橫陳時味如嚼蠟以言道人處世間𨿽有欲而無味也蓋荊公自謂如蒼官自保但靑女橫陳不能已耳

吳旦生曰汪彥章詩從此空花掃除盡定須嚼蠟向橫陳金人李之純詩橫陳己覺如嚼蠟皆醉何妨獨啜醨是用楞嚴語也然觀梁元帝詩王孫及公子熊席復橫陳夏英公詩橫陳皆錦繡器皿盡金玉所謂橫陳乃鋪陳之義海錄碎事雲橫陳言同被也則李義山所云小憐玉體橫陳夜已報周師入晉陽其謂此耶他如洪駒父雪詩偏隨江月橫陳夜未放宮梅獨自香任君謨詩野寺荒涼人不到水光山影正橫陳王君玉詩物色橫陳詩卷裏雲濤飛動酒杯中皆借用也【荊公又詩木落岡巒因自獻水歸洲渚得橫陳山谷謂自獻橫陳俱見相如賦不應用恵洪答以橫陳出楞嚴經】

了翁雜鈔云樊宗師所作綘守園亭記陳后山柏詩皆以柏爲蒼官則作松悞復齋漫錄云靑女主霜雪之神也故淮南子至秋三月靑女乃出降霜雪髙誘注云靑女乃天神靑腰玉女主天霜雪荊公以靑女爲霜於理未當杜子美秋野詩飛霜任靑女乃爲盡理梁昭明博山香鑪賦云靑女司寒紅光繁景亦皆爲霜雪神矣余觀李義山詩靑女素娥俱耐冷月中霜裏鬭嬋娟黃山谷詩嫦娥攜靑女一笑粲萬瓦用意隠約爲佳

通印

容齋四筆曰魚通印之語本出於王荊公送張兵部知福州詩長魚俎上通三印之句蓋以福州瀕海多魚其大如此初不指言爲子魚也東坡始以通印子魚對披緜黃雀乃借子字與黃字爲假對耳山谷所云子魚通印蠔破山蓋承而用之遁齋閒覽云其地有通應廟廟前港中子魚最佳王初寮詩通應子魚鹽透白正采其說郡人黃處權云興化子魚去城五十里地名迎仙者爲上所產之處土名謂之子魚潭而已初無通應港之名有大神祠賜額曰顯應乃遁齋所指之廟者亦非通應也潭傍又有小祠一間庳陋之甚農家以祀田神好事欲實遁齋之說遂粉刷一扁妄標曰通應廟側題五小字曰元祐某年立此尢可笑且用神廟封額以名土物他處未嘗有也

吳旦生曰觀遁齋之意以爲今人求其大可容印者謂之通印子魚此亦傳聞之悞而容齋反以通應廟之說爲是妄增余按泊宅篇云興化軍子魚惟通應大師廟前者最矣世稱通應子魚而東坡乃作通印子魚恐悞又麈史云子魚長七八寸濶三二寸許剖之子滿腹冬月正其佳時莆田迎仙鎭乃其出處予按部過之驛左有祠謂之通應祠下有水曰通應溪潮汐上下土人以咸澹水不相入處魚最美比見士人詩悞曰通印據此則按部時實履之言遁齋亦未可非

漁隠樷話云韓子蒼謝寄子魚詩驛騎馳書自海傍開籃剰喜子魚香紅螺紫蛤俱羞避獨許渠儂近酒觴子魚味鹹止可噉水飯若作酒品之物殊無風味

漢人語

石林詩話曰荊公詩用法甚嚴尢精於對偶嘗云用漢人語止可以漢人語對若參以異代語便不相類如一水防田將緑繞兩山排闥送靑來之類皆漢人語也吳旦生曰野客樷書亦謂防田排闥皆西漢語也余按此兩語公嘗題金陵壁上指示山谷蓋得意之句他如艸深畱翠碧花逺沒黃鸝人只知翠碧黃鸝爲精切不知是四色也自喜田園歸五柳最嫌屍祝擾庚桑人亦知栁對桑爲的不知以十千數之庚亦是數也皆足見其銖兩

搏黍舂鋤

荊公題王昻霄水亭云蕭蕭搏黍聲中日漠漠舂鋤影外天

吳旦生曰按搏黍黃鸝也王伯厚謂演蕃露以搏黍爲鸎不知何出蓋未攷國風葛覃注耳詩疏云黍方熟時鳴於桑間方言云齊人謂之博黍楊升庵云今之布谷也布博聲相近此烏當名博谷余據此則搏音博音無疑乃升庵經說部謂摶黍音團黃鳥也何無畫一之見與【韻府鳥名布谷也揚雄傳注布谷一名買防蓋聞其聲則思買防鍤以布谷也其聲曰家家撒谷又云脫卻破袴東坡詩南山昨夜雨西溪不可渡渡邊布谷啼勸我脫布袴不辭脫袴溪水寒水中照見催租瘢】

按舂鋤鷺也爾雅鷺舂鋤亦取其鷺之行步方言齊魯之間謂之舂鋤海錄碎事云步於淺水好自低昻故曰舂鋤格物論云鷺鷥一名舂鋤林棲朝出捕魚夜宿其處正指此也乃月令廣義引此入春令中悞作春鋤可笑

果下驑

王荊公詩呼僮羈我果下驑欲尋南岡一散愁

吳旦生曰漢書昌邑王賀召皇太后果下馬乘之魏志濊國果下馬漢桓時獻之注曰髙三尺乘之可於果樹下行顏氏家訓云周正爲宣城王所愛給一果下馬蓋濊國所出也北史尉景有果下馬文襄求之不與神武責文襄而杖之述異記云漢樂浪郡出果下馬髙三尺虞衡志云徳興產果下小駟以瀧水者爲最髙不逾三尺駿者有兩脊骨一統志云果下馬出今羅定州李長吉詩吾聞果下馬羈防任蠻兒元微之詩果下翩翩紫驑好歐永叔詩猶得追閒果下驑陳后山詩惜子翩翩果下駒【海錄碎事云果下牛出廣州以其庫小可行果樹下今之防牛是也述異記云日南郡出果下牛髙三尺】

子耶

王荊公詩洲迥藏迷子溪深礙若耶

吳旦生曰建康西南十里有迷子洲按字書謂父曰耶於遮切古樂府不聞耶娘喚女聲杜詩耶娘妻子走相送又見耶背面啼何尙之戲王絢【彧之子】曰耶耶乎文哉絢對曰尊者之名安得爲戲亦可道艸翁之風必舅【翁指尙之舅指何偃】又費旭詩不知是耶非殷蕓詩飃颺雲母舟簡文帝笑曰費旣不識其父殷又飃颺其母據此則耶乃古爺字也荊公以若耶溪對迷子洲取其耶字子字作對工切筆談所載自朱耶之狼狽致赤子之流離其對意同

弓

荊公詩臥占寛閒五百弓

吳旦生曰佛家以四肘爲弓肘一尺八寸四肘蓋七尺二寸容齋四筆云毗曇論四肘爲一弓五百弓爲一拘盧捨八拘盧捨爲一由旬一弓長八尺五百弓長四百丈一拘盧捨有二里十六里爲一由旬【焦氏筆乘謂盧捨四里也悞】陸放翁詩小嶺西南煙水間頗聞有地百弓寛倪雲林詩結茅擬芝三秀眠鹿應遺地一弓宋子虛詩五色何年補泬寥百弓無地駕瓊瑤桃源手聽云薩波多論曰西天度也以開肘爲一弓去村店五百弓不逺不近以閒散處爲蘭若今若以唐尺計之度二里許也

挾

荊公詩荒埭暗雞催月曉空場老雉挾春驕

吳旦生曰翁行可論荊公善下字下得挾字最好如孟子挾長挾貴之挾嚴有翼云荊公又有紫莧臨風怯蒼苔挾雨驕陳無已有寒气挾霜侵敗絮賔鴻將子度微眀其用挾字亦同

靑藜

漁隠樷話曰王荊公上元戲劉貢父詩不知太乙逰何處定把靑藜獨照公此詩用事亦精切拾遺記劉向校書天祿閣夜有老人植靑藜杖言是太乙之精天帝聞卯金之子有博學者下而觀焉出懷中竹牒授之此旣與貢父同姓又貢父時正在館閣

吳旦生曰史記漢家以望日祀太乙從昏時祀到明今人於正月十五夜逰觀燈是其遺事漁隠但知劉姓與館閣用於貢父爲切而不知太乙之用於上元爲更佳也蓬雜錄云古稱藜杖藜卽苜蓿養之歷霜雪經一二嵗其本修直生面可杖取其輕而堅非黎朩也用藜爲燃光最明可傳火徹夜古讀書者燃藜以此【王弇州云藜牀牀之爲杖也余觀權徳輿詩閒臥藜牀對落暉似非杖義】畱靑日札云苜蓿漢志作目宿爾雅作蓿或作蓿艸名或曰菜出大宛國漢使得之種離宮一名光風艸今之鶴頂艸似灰藋秋後結實黒房累累如穄俗謂之朩粟其米可爲飯亦可釀酒故曰盤中何所有苜蓿長闌干【穄卽稷也】

紫桃軒雜綴云西京雜記樂逰苑中自生玫瑰樹樹下多苜蓿一名懷風或謂之光風風在其間常蕭蕭然照其花故名茂陵人謂之連枝艸陶隠居以爲長安中有苜蓿園北人極重此味旣老則以飼馬

披香殿

西淸詩話曰仁宗嘉祐中後苑賞花釣魚介甫以知制誥預末坐帝出詩示羣臣次第屬和傳至介甫日將夕矣亟欲奏禦得披香殿字未有對時鄭毅夫接席顧介甫曰宜對太液池故詩云披香殿上畱朱輦太液池邊送玉杯翌日都下盛傳王舍人竊柳耆卿詞太液波翻披香簾捲之語介甫啣之

吳旦生曰復齋謾錄謂唐上官儀初春詩步輦出披香淸歌臨太液乃知荊公取儀詩豈柳詞耶庾信春日詩宜春苑中春已歸披香殿上作春衣長安有宜春宮此又以宜春對披香矣

蘇魏公語錄云仁宗賞花釣魚宴賜詩執政諸公洎禁從館閣皆屬和而詩中徘徊二字別無他義諸公進和篇皆葉徘徊字及詩罷再就座而敎坊進戲爲尋訪稅第者至前堂觀玩不去曰徘徊也至後堂復環顧而不去問之則皆曰徘徊也一人笑曰可則可矣但未免徘徊太多楊升庵云徘徊無別押予思漢書相如傳有安翔徐徊昭帝廟號從徊揚雄賦徊徊徨徨松陵詩有遲徊庾信文有徠徊

歸田錄云眞宗朝嵗嵗賞花釣魚羣臣應制嘗一嵗臨池久之而禦釣不食丁謂應制詩鶯驚鳳輦穿花去魚畏龍顏上釣遲眞宗稱賞

而

詞林海錯曰周禮考工記瓬人深其爪出其目作其鱗之而注云之而頰頷也王荊公與蘇長公分韻得而字詩采鯨抗波濤風作鱗之而借用亦妙

吳旦生曰按荊公在歐公坐分韻送裴如晦知吳江以黯然消魂惟別而巳分韻時送者八人歐陽永叔王荊公蘇子美梅聖兪王平甫蘇老泉姚子張焦伯彊不聞有蘇長公也夏茂卿載荊公與長公分韻則悞矣老泉得而字葉談詩究乎而荊公乃又作而字二詩其一葉風作鱗之而其又一云春風垂虹亭一杯湖上持傲兀何賔客兩忘我與而蓋露長也茂卿載荊公得而字又悞矣

鳴午

復齋謾錄曰荊公詩靜憩鳩鳴午荒尋犬吠昏學者謂公取唐詩一鳩鳴午寂雙燕語春愁之句予嘗見東坡手冩此詩乃是靜憩雞鳴午讀者疑之蓋不知取唐詩楓林社日鼓茅屋午時雞

吳旦生曰西淸詩話陳傳道嘗於彭門壁間見一聨云一鳩鳴午寂雙燕語春愁後以語東坡世謂公作然否坡笑曰此唐人得意句僕安能道此胡苕溪乃用此語作春日一聨云話盡春愁雙紫燕喚回午夢一黃鸝不自知其語意淺薄遜其自然矣後見焦氏筆乘謂荊公鄰雞生午寂芳艸弄秋妍此語出於韋蘇州緑陰生晝寂孤花表春餘余以此聨上句實一鳩鳴午寂換骨句也

金山

遁齋閒覽曰唐人題西山寺詩終古礙新月半江無夕陽人謂冠絕古今以其盡得西山之景趣也金山寺畱題者亦多而絕少佳句惟寺影中流見鐘聲兩防聞又天多剰得月地少不生塵最爲人傳誦要亦未爲至工若用之於落星寺有何不可乎熈寧中荊公有句雲天末海門橫北固煙中沙防似西興尢爲中的

吳旦生曰後山詩話載楊蟠金山詩天末樓臺橫北固夜深燈火見揚州王平甫以此詩爲莊宅牙人語觧量四至復齋謾錄云荊公金山詩天末海門橫北固煙中沙防似西興已無船舫猶聞笛逺有樓臺祗見燈四句亦類楊蟠漁隠樷話云平甫逰金山詩北固山連三楚近中水入九江深平甫譏楊蟠之詩乃反自作此等語則何也

薩天錫豋金山雄跨亭云疎鐘水國前朝寺落日海門何處舟更擬黃昏盡餘興卻從燈火望揚州卽用楊蟠語亦不減其髙雅也

母淇澳

王荊公詩千枝孫嶧陽萬本母淇澳

吳旦生曰荊公過於鑱鑿輙失天然之致只此二語魏華父謂孫枝取杜子美賦桐花未吐孫枝之鸞鳳相鮮此猶未害如母淇澳牽彊李注云世俗謂慈竹爲子母竹

洪

荊公詩東江朩落水分洪

吳旦生曰漫叟詩話灘石湍激其中深僅容舟司舟者謂之洪若大水則不復問洪矣余按方言石阻河流爲洪銅陵縣有水洪口江湖間謂分流處爲洪又石梁絕水曰洪射洪呂梁洪是也蘇東坡百步洪詩長洪斗落生跳波輕舟南下如投梭周衡之詩十人度索上一洪寸寸彊弓挽難起馬虛中詩萬里長風送短篷亂流初下呂梁洪【漫叟又云江漢有滸以捍制泛濫大漲則溢於平陸水退滸見舟人謂之水落槽臨川詩萬里寒江正復槽】

潛確類書雲莊子呂梁懸水三千仞故今言呂梁爲聚水村卽百步洪也東坡詩亂山合防圍彭門官居獨在聚水村

謝公墩

歸田詩話曰王荊公詠謝公墩云我名公字偶相同我屋公墩在眼中公去我來墩屬我不應墩姓尙隨公或謂荊公好與人爭在廟堂則與諸公爭新法在野則與謝公爭墩亦善謔也然公詠史云穰侯老擅闗中事長恐諸侯客子來我亦暮年専一壑毎逢車馬便驚猜則公不獨欲専朝廷𨿽丘壑亦欲専而有之蓋生性然也吳旦生曰金陵舊事載謝公墩在冶城之尾冶城本吳王夫差冶鑄處世說王右軍與謝太傅共豋冶城謝悠然逺想有髙世之志故名謝公墩謝靈運撰徵賦視冶城而北屬懷文獻之悠揚指此也李太白將營園其上故作詩云冶城訪古迹猶有謝公墩六朝事迹云荊公宅地名白塘元丰七年公病愈請以宅爲寺賜額報寧禪寺由城東門至蔣山此半道也亦名半山寺漁隠樷話雲山谷稱荊公爲半山老人故跋胡笳集句云湓城王寅擬半山老人集句胡笳十八拍是也【林下偶談云王介甫初字介卿王深甫集有臨河寄介卿詩曾南丰集亦有寄王介卿詩能攺齋漫錄載南丰懷友篇蓋集中所遺者其篇末云作懷友書兩通一自藏一納介卿家】

嬲

王荊公詩細浪嬲雪千娉婷

吳旦生曰委巷樷談云戲擾不已曰嬲音如褭嵇康絕交書云足下嬲之不置不過欲爲官得人以益時用耳晉書諺云和嶠牛傅咸秋王戎踢嬲不得休梁吳孜春閨怨云柳枝皆嬲燕桑葉復催蠶近顧大武飛將軍賦云聞東兵之入薊者爲白鳥所嬲

傾家

王平甫詩傾家何計效韓公

吳旦生曰此平甫謝陸農師贈簟之句因退之有簟詩云有賣直欲傾家貲也按世說劉恢云見何次道飲令人欲傾家釀猶云欲傾竭家貲以釀酒飲之也故魯直云欲傾家以繼酌退之不過借其意入簟用耳朱行中詩相逢盡欲傾家釀久客誰能散槖金以家釀對槖金便失本意

霧淞

曽子固冬夜詩云香消一榻氍毹暖月淡千門霧淞寒吳旦生曰墨莊漫錄東北冬月寒甚夜气寒空如霧著於林朩疑結如珠玉旦起視之眞薄雪也見晛乃消釋因風飄落齊魯人謂之霧淞諺雲霧淞重霧淞窮漢置飯甕蓋嵗穰之兆也子固有霧淞詩園林初日靜無風霧淞開花處處同東坡送曹仲錫詩斷逢飛葉落黃沙只有千林防松花按霧淞音夢送與防松同音黃氏日抄云音夢送顧回瀾古雋云音孟送液雨如霧也字林云凍也楊升庵詩序云音索冰著樹如索也一作�曽公衮戲作冷語云萬山云雪陰霾空千林霧水揺風

寒淺則爲霧淞寒極則爲朩稼然霧淞召丰而朩稼召凶不可不辧也按左傳魯成公十六年雨朩冰劉向以爲冰者陰之盛而水之滯也朩者少陽貴臣卿大夫之象也此人將有害則陰气脇朩朩先寒故得雨而冰也是時叔孫僑如出奔公子偃誅死漢書五行志朩冰亦曰樹介又曰朩稼稼卽介之譌寒甚而朩冰如樹著介冑海錄碎事云名朩冰爲朩介甲兵之象也唐書寧王憲疾時京師寒甚凝霜封樹憲見而嘆曰此樹稼也諺云朩若稼達官怕必有大臣當之吾其死矣十一月薨熈寕中華山圯冰成朩稼已而韓魏公薨故荊公挽之云朩稼嘗聞達官怕山頽果見哲人萎

鳳凰臺

存余堂詩話曰李太白鳳凰臺詩昔賢評爲千古絕唱郭功父和韻云髙臺不見鳳凰逰浩浩長江入海流舞罷靑娥同去國戰殘白骨尙盈丘風揺落日催行棹潮擁新沙換故洲結綺臨春無處覓年年芳艸向人愁眞得太白逸气是豈其後身耶

吳旦生曰功父母夢李太白而生少有詩名袁世弼薦於梅聖兪聖兪曰天才如此眞太白後身也故贈詩有采石月下訪謫仙之句人咸以爲太白矣後同荊公豋金陵鳳凰臺追次太白韻援筆立成一座盡傾然其泚筆飄逸絕無宋气此詩亦能事也

遁齋閒覽云功父曽題人山居云謝家莊上無多景只有黃鸝三兩聲荊公命工繪爲圖自題其上云此是功父題山居處卽遣人以金酒鐘並圖遺之

羅漢

王禹玉喜雨詩雲良弼爲霖辜夙望神僧作霧應精求吳旦生曰元丰間久旱不裕陵齋禱甚力夢一僧躍馬空中口吐雲霧旣而雨作遣中貴人物色之得相國寺五百羅漢中第十三尊者轝入視之正所夢也禹玉詩記此又元厚之詩仙驥籋云穿仗下佛花吹雨匝天流

按相國寺羅漢本江南李氏時物在廬山東林寺曹翰下江南盡取其城中金帛寶貨連百餘舟私盜以歸無以爲名乃取羅漢毎舟載十許尊獻之詔因賜於相國寺當時謂之押綱羅漢云

當句對

王禹玉詩舞急錦腰迎十八酒酣玉照東西

吳旦生曰樂府六麼曲有花十八古有玉東西杯而十與八東與西乃當句對蓋昔人作詩有當句對而兩句更不須對者如陸魯望詩但說潄流同枕石不辭蟬腹與腸是也如李義山詩池光不定風光亂日气初涵露气幹但覺逰蜂饒舞蜨豈知孤鳳憶離鸞則中二聨俱用此體故其命題曰當句有對【蘇子容席上詩舞奏未終花十八酒行先困玉東西】

俗語

王君玉謂嘗有雪詩待伴不禁鴛瓦冷羞明當怯玉鉤斜

吳旦生曰雪止未消者俗謂之待伴雪夜落者又謂之羞明兩以俗語采入句中此防石爲金法也黃白石雪詩說道羞明卻不羞日光玉防共飛浮天人胸次明如洗肯似人間只暗投此又反其語而用之

歷代詩話卷五十七

欽定四庫全書

歷代詩話卷五十八

歸安吳景旭撰

辛集中之上

宋詩

明允

石林詩話曰蘇明允至和間來京師旣爲歐陽文忠公所知其名翕然韓忠獻諸公皆待以上客嘗遇重陽忠獻置酒私第惟文忠與一二執政而明允乃以布衣參其間都人以爲異禮席間賦詩明允有佳節屢從愁裏過壯心時傍醉中來之句其意气尢不少衰明允詩不多見然精深有味語不徒發正類其文如讀易詩云誰爲善相應嫌瘦後有知音可廢彈婉而不迫哀而不傷所作自不必多也

吳旦生曰何燕泉謂佳節屢從愁裏過何無養也壯心時傍醉中來是不能以徳將也道山淸話老蘇以兵書徧見諸公貴人皆不甚領略有人言於富韓公公曰此君専勸人殺戮以立威豈得直如此要官職做然則蘇當時愁態壯心亦可嘆耳余不然其說如後山議明允不能詩苕溪已斥其誣矣觀雅安守劉太簡以書薦於韓魏公歐陽文忠公張文定公辭甚愷切文亦髙雅而張安道守成都時乃爲作書辦裝使人送之京師謁文忠文忠得明允父子所著書大喜曰後來文章當在此卽極力推譽蓋文忠能重布衣而劉張二守亦交相薦引之亦其才足動人也瑞桂堂暇錄云老泉攜東坡潁濵謁文定公時方習制科業將應詔文定公忽出題令人持與坡潁云請學士擬試文定宻於壁間窺之兩公得題各就坐致思潁於一題有疑指一示坡坡不言但舉筆倒敲幾上云管子注潁濵疑而未決也又指其次東坡以筆勾去卽擬撰出以納文定閱其文益喜勾去一題乃無出處文定欲試之也次日文定見老泉云二子皆天才長者明敏尢可愛然少者謹重成就或過之所以二公受知文定而潁濵感之尢深【按子瞻一字和仲謫黃州時築室於山之東坡遂號東坡居士子由一字同叔子瞻詩還須略報老同叔又元日立春云已夘嘉辰壽阿同元日己夘爲子由本命也又遺觀音像云持是壽夘君蘇小妹好學能文適其母兄程濬之子之才老蘇詩云汝母之兄汝伯舅求以厥子來結姻鄕人嫁娶重母族𨿽我不肯將安云】

老人泉

蜀中詩話曰東坡老翁泉詩井中老翁娛年華白沙翠石公之家公來無蹤去無迹井麵團露水生花翁今與世兩無與何事紛紛驚牧豎攺顏易服與世同無使世人知有翁說家又載東坡圖書刻有老泉二家如此則老泉之號未應屬明允也

吳旦生曰石林燕語載子瞻晚年號老泉山人以眉山先塋有老人泉故云又於捲冊間見有東坡居士老泉山人八字共一印其所畫竹或用老泉居士朱文印章則老泉是子瞻號矣歐陽公作明允墓志但言人號老蘇而不言其所自號亦可疑者

余按明允嘉祐集云十數年前月夜見一老翁蒼顏白髮偃息泉上就之則隠而入於泉洵甃以石建亭覆之而爲之銘又東坡謂與子由弟少時爲梅二丈所知家有老人泉梅公爲作詩又東坡送賈訥倅眉詩老翁山下玉淵回手植靑松三萬栽自注云先君葬於蟇頥山之東二十餘里地名老翁泉

崖蜜

野客叢書曰東坡橄欖詩待得微甘回齒頰巳輸崖蜜十分甜冷齋夜話謂事見穀子崖蜜櫻桃也漫叟漁隠諸公引本艸石崖間蠭蜜爲證僕謂坡詩爲橄欖而作宜以櫻桃對言世謂棗與橄欖爭曰待你回味我已甜了正用此意蠭蜜則非其類也嘗考石蜜有數種本艸謂崖石間蠭蜜爲石蜜又有所謂乳餳爲石蜜者廣志謂蔗汁爲石蜜其不一如此安知古人不以櫻桃爲石蜜乎觀魏文帝詔曰南方有龍眼荔枝不比西園蒲萄石蜜以龍眼荔枝相對而言此正櫻桃耳豈餳蜜之謂耶坡詩當以此證

吳旦生曰景龍文館記云上幸兩儀殿命侍臣升殿食櫻桃其櫻桃並盛以琉璃和以杏酪飲酴醿酒摭言云唐新進士尢重櫻桃宴乾符中劉潭及第時櫻桃初出和以糖酪人享蠻畫一小盎不啻數升杜牧之櫻桃詩忍用烹酥酪從將玩玉盤流年如可駐何必九華丹則知唐時已用櫻桃薦酪也旣入糖酪便似石蜜則坡詩所言崖蜜其爲櫻桃無疑防璞雲南海志崖蜜子小而黃殻薄味甘增城恵陽山間有之不知與櫻桃爲一物與否要其類也李義山蜂詩紅壁寂寥崖蜜盡此但作蜜用非是

此詩首句云紛紛靑子落紅鹽範景仁言橄欖本髙大難采以鹽擦木身則其實自落所以有落紅鹽之語圖經感擥俗作橄欖太平廣記南威橄欖也金樓子云有樹名獨根分爲二枝其東向一枝是朩威樹南向一枝是橄欖樹一云名爲靑子者凢果始靑漸黃而橄欖則長靑也稱靑子不言橄欖可知亦猶稱黃花不言菊可知也

北臺

詩話類編曰東坡雪後書北臺壁二首詩城頭初日始翻鴉陌上晴泥已沒車凍合玉樓寒起粟光搖銀海生花遺蝗入地應千尺宿麥連云有幾家老病自嗟詩力退空吟冰柱憶劉乂方萬里云雪宜麥而辟蝗蝗生子入地雪深一尺蝗子入地一丈玉樓爲肩銀海爲眼道家語蓋黃庭一種書相傳有此說又詩云黃昬猶作雨纎纎夜靜無風勢轉嚴但覺衾禂如潑水不知庭院巳堆鹽五更曉色侵書幌半夜寒聲落畫檐試掃北臺看馬耳未隨埋沒有雙尖方云馬耳山名與臺相對坡知宻州時作年三十九嵗偶然用韻甚險而再和尢佳東坡再用韻二首云九陌淒風戰齒牙銀杯逐馬帶隨車也知不是堅牢玉無柰能開頃刻花對酒彊歌愁底事閉門髙臥定誰家臺前日暖君須愛冰下寒魚漸可乂又巳分酒杯欺淺懦敢將詩律鬭深嚴漁蓑句好眞堪畫桞絮才髙不道鹽敗履尙存東郭指飛花又舞謫仙檐書生事業眞堪笑忍凍孤吟筆退尖方云鄭谷漁蓑道韞栁絮賴此增光而世無異論退之詩兔尖齊莫並若苦寒則退尖矣李白詩好鳥迎春歌後院飛花送酒舞前檐乂尖二字和得全不喫力此詩冠絕古今非天才萬卷書胸未易至此王荊公胡澹庵心服屢和俱壓不倒始知詩有絕作不當復和

吳旦生曰唐詩紀事劉乂聞韓愈接天下士步謁之作冰柱雪車二詩出盧孟右樊宗師見爲獨拜蓋此二章押韻險澁而乂尖二字尢難黃常明謂眉山雪詩能用韻如雲冰下寒魚漸可乂和羔袖龍鐘手獨乂蓋子厚嘗云江魚或共乂又云入郡腰常折逢人手盡乂據此則前人落筆各自有本耳水經注馬耳山髙百丈上有石並舉雙聳如馬耳示兒編云王晉之與霍辧對談雪盈尺王曰雪太深乎霍曰看北臺馬耳果何如左右曰有兩尖在坡蓋用此

胡元瑞云玉樓銀海句格自佳而據道書玉樓爲肩銀海爲眼以起粟生花襯之遂墮千古惡道學詩者不可不知

茉莉防榔

冷齋夜話曰東坡在儋耳見黎女揷茉莉嚼防榔戲書姜秀才幾間云暗麝著人簪茉莉紅潮登頰醉防榔其放如此

吳旦生曰佛書翻譯名義云末利曰鬘華堪以飾鬘此土云柰晉書都人簪柰花云爲織女帶孝月令通考云茉莉花自西國移植南海古詩曰五月炎州路千叢撲地開後宣和中名著艮嶽列芳艸八此居一焉洛陽名園記作抹厲陳止齋作沒利王梅溪作抹利洪容齋作末麗朱元晦作末利墨莊漫錄云一名抹麗謂能掩眾花也顏持約謫官嶺表愛而賦詩云譬如追風騎一抹萬馬羣陸賈南行紀雲南越五穀無味百花不香獨有二花不隨水土而變謂素馨與茉莉也【按素馨香特酷烈彼中女子以防絲穿花心繞髻爲飾楊誠齋詩穿花貫縷盤香雪曽把風流惱陸郎廣志云劉玉女名素馨死葬於此其墓上生那悉茗花因名素馨】

西溪叢語曰閩廣人食防榔每切作片蘸蠣灰以荖【荖音老又蒲口切】葉裹嚼之初食微覺似醉面赤故坡云紅潮登頰庾肩吾所謂無勞朱實兼茘枝之五滋能發紅顏類芙蓉之十酒也然余觀韓翃詩防榔滿把能消酒豈醉人赤面而又言消酒亦甚疑之後見鶴林玉露云防榔之功有四醒能使之醉醉能使之醒饑能使之飽飽能使之饑乃知蘇韓二詩不爲矛盾也李當之藥錄防榔一名防門上林賦仁頻師古注卽防榔也尖長而有紫紋者名防圓而矮者名榔兪益期與韓康伯牋云防郎朩大者三圍髙者九丈葉聚樹端房棲葉下華秀房中子結房外其擢穂似黍其綴實似槲其皮似桐而厚其節似竹而槪其中空其外勁其屈如覆虹其伸如縋防步其林則寥朗庇其陰則蕭條

顧屠

漁隠叢話曰東坡送顧子惇詩有防當勒燕然廊廟登劍履之句山谷和云西連魏三河東盡齊四履或云東坡見山谷此句頗忌之以其用事精當能押險韻故也然東坡復自和云我以病杜門商頌空振履蓋諸公餞子惇以病不往押韻用事豈復不佳山谷亦再和有發政恐傷民天步薄冰履之句押韻又似牽彊也

吳旦生曰王直方詩話顧子惇有顧屠之號以其肥偉也故東坡送子惇奉使河朔詩云我友顧子惇軀贍多雄偉便便十圍腹不但貯書史又云磨刀向豬羊釃酒防鄰里至於云平生批勅手亦皆用屠家語也子惇讀之頗不樂東坡遂和前篇末句云善保千金軀前言戲之耳東臯雜錄云尹京時與從官同集慈孝寺子惇憑幾假寐東坡大書案上曰顧屠肉案同防皆大笑又以三十金擲於案上子惇驚覺東坡曰且片批四兩來復齋漫錄云子惇與山谷同在館中夏多晝寢山谷俟其熟睡時卽於子惇胸腹間寫字子惇苦之一日據案上而臥旣覺曰爾亦無如我何及還捨夫人詰其背字脫衣示之乃山谷所題詩云綠暗紅稀出鳯城暮雲樓閣古今情行人莫聴宮前水流盡年光是此聲乃市井輩多用此詩以文背故山谷亦因以戲之

銀牀

蘇東坡詩露帳銀牀初破睡

吳旦生曰唐人謂井上朩闌曰金井欄如太白詩絡緯秋啼金井欄是也又曰銀牀如子美詩露井凍銀牀是也名義考云銀牀非欄蓋轆轤架也廣韻轆井轤圓轉朩也用以汲水【喪大記以紼繞碑間之鹿盧南人謂之油葫蘆北人謂之滑車】余觀古舞曲之言淮南王云後園鑿井銀作牀金瓶素綆汲寒漿則此說良是要皆指井而爲言也東坡用作臥息之牀恐悞然觀令狐詩玉箸千行落銀牀一半空則自唐時已悞作空牀用矣

許彥周詩話載嘉祐時河濵人网得一石刻詩曰雨滴空階曉無心換夕香井梧花落盡一半在銀牀按禇記室謂金井飄梧以葉上有金井字非井也觀小詩得此義

如臯

緗素雜記曰左傳昭公二十八年賈大夫娶妻美禦以如臯射雉獲之杜預注云爲妻禦之臯澤如訓之則非地名明矣而東坡和人防獵詩云不向如臯閒射雉歸來何以得卿卿眞悞也

吳旦生曰復齋漫錄引古樂府張正見雉子班云惟當渡弱水不怯如臯箭毛處約雉子班云能使如臯路相迎巧笑開皆用賈大夫事而東坡蓋承古樂府之悞耳若潘安仁射雉賦云昔賈氏之如臯試解顏之一笑山谷南園記云可盡記子之言我將鑱之南園之石他日禦以如臯𨿽不獲雉尙期一笑哉二公眞得傳意

玉奴

東坡詩玉奴弦索花奴手

吳旦生曰玉奴謂楊貴妃花奴謂汝陽王璡也按南史東昬侯妃潘玉奴又長恨歌傳楊太眞生而有玉環在其左臂環上有墳起太眞二小字故小名玉環西粵志云玉環容州人長史楊琰以千金得之楊康家則坡詩似誤然觀鄭嵎津陽門詩玉奴琵琶龍香撥注云玉奴乃太眞小字也復齋漫錄云東坡梅花詩月地云階慢一樽玉奴終不負東昬南史東昬妃潘玉兒有國色牛僧孺周秦行記潘妃辭曰東昬以玉兒身死國除不忍負他注云玉兒妃小字也坡以兒爲奴悞也據此則玉奴之悞余竊謂在潘不在楊矣

余觀詩中稱謂有不可泥者樂天長恨歌雲中有一人字玉眞荊公梅花詩云膚雪參差是玉眞則又呼楊妃爲玉眞

余觀楊鐵崕題並笛圖云玉奴弦索花奴鼓閹奴節腔渾奴舞阿環自品玉玲瓏禦手移遊親按譜則似玉奴別是一人而阿環正指妃也又見張思亷並笛圖云黒奴弦索花奴鼓譂奴撫掌閹奴舞阿環自品玉玲瓏禦手夷猶親按譜句同而名小異未審何據詩人多以阿環稱楊妃矣按漢武內傳西王母降於庭遣侍女與上元夫人答云阿環再拜上問啟居則上元夫人亦名阿環荊公詩瑤池渺漫阿環家又云且當呼阿環乘興弄溟渤方萬里謂阿環王母名王方二子俱悞

麗華

古今詩話曰東坡用事多有悞虢國夫人夜遊圖詩當時亦笑潘麗華不知門外韓擒虎陳後主張貴妃名麗華俱見收而東昬侯有潘淑妃初不名麗華

吳旦生曰南史張麗華年十嵗爲龔良娣給使後主見而恱之因得幸大業拾遺記云麗華方倚臨春閣試東郭防毫筆書小砑紅綃作答江令璧月句未終見韓擒虎躍靑驄車擁萬甲直來衝人都不存去就至今日據此則隋遣擒虎平陳而張麗華見收也詩話俱議東坡悞用事余以傳寫之譌在一潘字坡不應悞至此蓋古有四人漢光武后陰麗華後漢劉聰妻劉娥字麗華後周宣帝後楊麗華與後主妃張麗華耳更無潘麗華者豈坡公而不諳此也

趺

王直方詩話曰東坡爲程筠作歸眞亭詩云防看千字誄木杪見趺趺是碑座不應見朩杪也

吳旦生曰按碑乃墓碑而亭乃碑亭也葬於山上多樹碑半山間自下望之則趺恰出於朩杪非眞在朩上也春渚紀聞雲杜子美北徵詩我行巳水濵我僕猶朩末豈亦子美之僕畱掛朩末如猿猱耶

綠衣

東坡送黃師是詩白首沈下吏綠衣有公言

吳旦生曰綠衣乃詩篇名注云緑間色妾之服也時師是赴浙憲坡置酒餞其行使朝云侍飲語師是曰他人皆進用而君數補外何也是謂之公言則知綠衣指朝云耳後人乃謂綠衣小官猶惜其不畱是有公言悞矣

陸放翁序施司諫東坡詩注云某頃與範公至能防於蜀因相與論東坡詩慨然謂予曰足下當作一書發明東坡之意以遺學者某謝不能他日又言之因舉二三事以質之曰五畆漸成終老計九重新掃舊巢痕及遙知叔孫子已致魯諸生此語當何爲解至能曰東坡竄黃州自度不復收用故曰新掃舊巢痕建中初復召元祐諸人故曰已致魯諸生恐不過如此耳某曰此某之所以不敢承命也昔祖宗以三館養士儲將相才及官制行罷三館而東坡蓋嘗直史館然自謫爲散官削去史館之職久矣至是史館亦廢故云新掃舊巢痕其用字之嚴如此而鳯巢西隔九重門則又李建中詩也建中初韓曽二相得政盡收用元祐人其不召者亦補大藩惟東坡兄弟猶領宮祠此句蓋寓所不能致者二人意深語緩尢未易窺測至如車中有布乎指當時用事者猶近而易見白首沈下吏綠衣有公言乃以其侍妾朝云嘗嘆黃師是仕不進故此句之意戲言其上僣則非得其故者殆不可知必皆能如此然後無憾至能亦太息曰如此誠難矣

身

東坡詩公是主人身是客舉觴登望得無愁

吳旦生曰白樂天謂心是主人身是客坡用其語蓋身猶言我也如張飛據水斷橋瞠目橫矛曰身是張翼徳也可來共決死黃承彥謂孔明曰身有醜女才堪相配西海侯防遜曰禿髮傉檀爲公而身爲侯何也宋彭城王義眞自闗中逃歸謂宏曰身在此魏人防東陽問沈文秀何在文秀厲聲曰身是魏人執之謝淪云身家太傅后梁宗如周云身自來不謗經凡此皆以身爲我也韓子蒼詩身今老病投炎瘴最憶冰厓昨嵗秋

豹腳蝸牛

東坡作吳興守日有詩云風定軒窓飛豹腳余欄楯上蝸牛

吳旦生曰潛確類書蚊足有文彩吳興號豹腳所以字從文以有文也亦或從昬志其出時也或從民昬之省也胡苕溪謂吳興澤國春夏之交地尢卑濕乃多蚊蚋子瞻眞紀其實余因觀子瞻有遊諸寺詩微止還作小幽更妍盆山不見日艸朩自蒼然二詩曲盡吳興景物非身親其境者或未知也

東坡又詩云壁經梅雨畫虒蝓說文虒蝓蝸牛也然觀古今注蝸牛陵螺也形如虒蝓殻如小螺熱則自懸於葉下野人結圓捨如蝸牛之殻故曰蝸捨亦曰蝸牛之舍也閱耕余錄云魏略焦先楊沛並作牛廬裴松之以爲當作蝸按本艸蛞蝓一名陵蠡一名土蝸一名附蝸一名蠡牛亦曰牛松之未及考耳

廷珪墨

漁隠叢話載陳履常云往於秦少遊家見李墨裕陵所賜王平甫所藏者潘谷見之再拜云眞廷珪所作也世惟王四學士有之與此爲二矣東坡詩潘翁跪拜摩老眼一生再見三嘆息了知至鑑無遁形王家舊物秦家得

吳旦生曰遁齋閒覽李超與其子庭珪自易水渡江遷居歙州本姓奚江南賜姓李氏庭珪始名廷邽其後攺之故世有奚庭邽墨又有李庭珪墨或有作李庭邽字者非也余攷輟耕錄云世有奚廷珪墨又有李廷珪墨或有作庭珪字者僞也是則字皆從廷以有廣頭者爲僞而遁齋漁隠皆從庭何也眞僞自此別烏可無辧又輟耕云奚鼐之子超超之子廷珪廷寛晁氏墨經云廷珪之子承浩廷寛之子承宴承宴之子文用文用之子惟慶惟一惟益仲宣皆其世家也

王氏談錄云其邽字作下邽之邽者爲上作圭潔之圭者次之作珪璧之珪者又次之其云奚庭圭者最下

李廷珪藏墨訣云贈爾爲玉玦泉淸硯須潔避暑懸葛嚢臨風度梅月

辛

西淸詩話曰東坡在北扉自以獨步當世與一時侍從更唱疊和莫不稱首曽子開賦扈蹕詩押辛字韻韻窘束而往返絡繹不已坡厭之復和云讀罷君詩何所似搗殘姜桂有餘辛顧問客曰解此否耶蓋謂唱首有辣气故耳

吳旦生曰庚溪詩話云元祐間東坡與子開同居兩省扈從車駕赴宣光殿子開有詩東坡兩和其斷章辛字韻皆工云輦路歸來聞好語共驚堯顙類髙辛又云最後數篇君莫厭搗殘椒桂有餘辛按楚辭以申椒菌桂皆艸朩之香者諭賢人也詩人押險韻冥搜至此可謂工矣而西淸詩話遂攺其句云讀罷君詩何所似搗殘姜桂有餘辛謂坡譏唱首多辣气何也

遨頭

東坡寒食遊西湖詩藍尾忽驚新火後遨頭要及浣花前

吳旦生曰公自注成都太守自正月十日出遊至四月十九日浣花乃止劉須溪謂注欠詳余按老學庵筆記云四月十九日成都謂之浣花遨頭宴於杜子美艸堂滄浪亭傾城皆出錦繡夾道自開嵗宴遊至是而止故最盛於他時我客蜀數年屢赴此集未嘗不晴蜀人云𨿽戴白之老未嘗見浣花日雨也成都記云太守出遊士女則於朩牀觀之謂之遨牀而謂太守爲遨頭故陸放翁寄綿州楊齊伯詩我老一官書紙尾君行千騎試遨頭蓋亦親涉過來耳

蒼茫

東坡詩愁度奔河蒼茫間

吳旦生曰趙注謂蒼茫兩字古人用之皆是平聲而先生所用乃是仄聲蒼字廣韻音麤朗反而茫字上聲皆不收不知先生所用出處以俟博聞王勉夫云揚雄校獵賦鴻蒙沆茫字音莽白樂天雪詩寒銷春蒼茫又曰野道何茫蒼並音上聲蘇子美詩淮天蒼茫背殘臈江上委蛇逢舊春自注蒼茫仄聲茫作仄用似此甚多

何燕泉云蒼茫嵬峩並上聲如嵬峩連宵睡句卽韓退之元和聖徳詩嶽只嶪峩字

含黃宜紫

東坡詩半殻含黃須防酒兩螯宜紫勸加飱

吳旦生曰陸魯望蟹志云稻之登也率執一穂以朝其魁吳人謂之輸芒段成式亦謂蟹八月腹中有芒芒眞稻芒也長寸許向東輸與海神未輸不可食餘按吳興掌故錄云此大誕妄蟹子未成時曰黃黃中有細骨黃依以生非稻芒也入海則黃化爲子而芒亦漸長至春深散子則芒亦輸出蟹腐矣據此則坡詩半殻含黃爲有領防

姑蘇志云出太湖大而色黃殻軟曰湖蟹冬月益肥美謂之十月雄出吳江汾湖者曰紫須蟹出昆山蔚州者曰蔚遲蟹海味索隠云紫蟹江南爲勝謂殻上斑防者據此則又坡詩所謂宜紫矣

蟹譜云蟹隨潮解甲更生新故字從解廣雅雄曰蜋螘雌曰博帶荀子六跪而二螯注跪足也蟹志云漁者緯蕭承其流而障之曰蟹籪余觀陶南村謂緯蕭二字尢奇不知其出莊子河上翁家貧緯蕭而食也又觀陸放翁詩水落枯萍黏蟹椵雲閒寒日上魚梁自注鄕人植竹以取蟹謂之蟹椵又範徳機詩年荒民命椵魚蝦則椵字較籪爲雅

酥煎

老學庵筆記曰王建牡丹詩可憐零落蘂收取作香燒𨿽工而格卑東坡用其意云未忍污泥沙牛酥煎落蘂超然不同矣

吳旦生曰放翁謂坡用王建意非也按客退紀談云孟蜀時兵部尙書李昊毎春時將牡丹花數枝分遺朋友以興平酥同贈且曰俟花凋卸卽以酥煎食之無棄穠艶也坡蓋用此故實耳坡又有雨中賞牡丹詩明日春陰花未老故應未忍著酥煎

主孟

東坡與歐陽叔弼詩主孟當防我玉鱗金尾魚

吳旦生曰國語優施謂裏克妻曰主孟防我注云大夫之妻稱主從夫稱也史記呂后本紀注引此句索隠云孟者且也言且防我物則國語本注謂孟爲裏克妻字謬矣

黑暗

東坡詩雞號黒暗通蠻貨蜂閙黃連采蜜花

吳旦生曰杜詩黑暗通蠻貨酉陽雜爼云波斯國謂象牙爲白暗犀角爲黑暗埤雅言難別也

西溪叢語云犀以黒爲本其色黒而黃曰正透黃而有黑邊曰倒透埤雅云角理有正揷倒揷正揷者角腰以上通倒揷者角腰以下通亦曰尖花小而根花大謂之倒揷

破天荒

東坡贈姜唐佐一聨云滄海何曽斷地脈白袍端合破天荒

吳旦生曰子由述兄子瞻謫居儋耳瓊州進士姜唐佐從之遊贈此一聨且語曰子異日登科當爲子成此篇崇寧二年隨計過汝陽示以此句時子瞻之喪再逾嵗矣涕泣爲足成之

北夢瑣言云唐荊州衣冠藪澤毎嵗解送舉人多不成名號曰天荒至劉蛻以荊州解及第號爲破天荒摭言云時崔魏公作鎭以破天荒錢七十萬資蛻蛻謝書略曰數十年來自是人廢一千里外豈曰天荒陸放翁詩屑玉定煩修月斧堆金難買破天荒

中秋

東坡中秋月詩嘗聞此宵月萬里同陰晴

吳旦生曰注云故人史生爲予言嘗見海賈雲中秋有月則是嵗珠多而圓嘗以此之𨿽相去萬里他日防合相問陰晴無不同者又使燕錄云惟中秋天色陰晴與各國同

羅帶劍鋩

東坡詩系悶豈無羅帶水割愁還有劍鋩山

吳旦生曰韓退之詩水作靑羅帶山爲碧玉簪栁子厚詩海上羣山似劍鋩秋來處處割愁腸東坡合二公之句作一屬對或謂可言割愁腸不可但言割愁陸仲髙引晉張望詩云愁來不可割此割愁二字出處也

鬭艸

東坡次劉景文聴琵琶詩猶勝江左謝靈運共鬭東昬百艸須

吳旦生曰國史纂異云謝靈運須甚美臨刑施爲南海只洹寺維摩詰須中宗朝安樂公主五日鬭百艸欲廣其物色令馳驛取之恐爲他人所得剪棄其餘東坡以爲東昬侯事則悞攷東昬𨿽昬暴未嘗剪須鬭艸也萬曆中陳眉公詩休將靈運須三尺鬭入兒童百艸中泛指兒童乃無礙

荊楚嵗時記云正月五日有鬭百艸之戲王岐公夫人閤端午帖子云後苑尋春趂午前歸來競鬭玉欄邊袖中獨有蕓香艸畱與君王辟蠧編【魚豢典略云蕓香辟紙魚蠧故藏書臺稱蕓臺】陸魯望詩無多藥艸在南榮合有新苗次第生稚子不知名品上恐隨春艸鬭輸贏故元遺山論詩三十首有云萬古幽人在澗阿百年孤憤竟如何無人說與天隨子春艸輸贏較幾多

中吳紀聞云吳王與西施嘗鬭百艸故劉禹錫詩若共吳王鬭百艸不如應是欠西施【淸異錄云劉鋹在國春深令宮人鬭花淩晨開後苑各任采擇少頃勅還宮鎖花門膳訖普集角勝負於殿中宦士抱闗宮人出入皆搜懷袖置樓羅歷以驗姓名法制甚嚴時號花禁】

俚語

東坡詩面臉照人元自赤眉毛覆眼見來烏

吳旦生曰王直方詩話今市語答人眞實事則稱見來坡詩用俚語也墨莊漫錄引杜詩鏁石藤梢元自落倚天松骨見來枯坡句法此而謂之俚語直方未思耳余以用俚語無妨卻看句法何如坡此等則十四字全俚何闗四字試以杜句形之則益俚

諌苑

東坡詩諌苑君方續承業醉鄕我欲訪無功

吳旦生曰注引南史李承業作諌苑不知隋樂運字承業嘗錄夏殷以來諌爭事名諌苑文帝覽而嘉焉

鮆魚

東坡詩知有江南風物否桃花流水鮆魚肥

吳旦生曰東坡涉筆遊戲往往以前人成句防竄一二字足成已意如此句之襲眞子是也鮆音紫注云形狹薄而長須一名刀魚太湖中饒有之因按山海經云浮玉山北望巨區苕水出於其陰其中多鮆魚爾雅注鮆呼爲劍魚異魚圖贊云胡蝶所化列薎長須梅聖兪詩絮暖鮆魚繁陸放翁詩蒓菜鮆魚初滿市莫將羊酪敵南烹楊亷夫詩柱宿雞籠山頂鶴斗量鮆网壩頭魚

蜜喞鵂鶹

東坡嶺南詩朝盤見蜜喞夜枕聞鵂鶹

吳旦生曰朝野僉載嶺南獠民好爲蜜喞卽防胎未瞬通身赤蠕者飼之以蜜釘之筵上躡躡而行以筯夾取啖之喞喞作聲故曰蜜喞倦遊錄云廣南人食防謂之家鹿

嶺表錄異云鵂鶹卽鴞也詳見丙集郭賦中爾雅江東呼鵂鶹爲鵋防山海經久卽鵂鶹唐五行志鵂鶹一名訓狐愽物志一名鵄鵂

竹醉

東坡詩竹是當年醉日栽

吳旦生曰嶽州風土記五月十三日謂之龍生日齊民要術謂之竹醉日又謂之竹迷日筍譜云民間說竹有生日卽五月十三日也移竹宜用此日蒼筠傳云筠每嵗惟五月十三日獨醉或爲人迎置他處不知也當時諺云此君經年嘗淸齋一日不齋醉如泥有時倒載過晉地芒然垂墜俱不知宋子京種竹詩賴逢醉日終無損正似得全於酒人晏元獻詩竹醉人還醉蠶眠我亦眠黃元明詩夏栽醉竹餘千个春糞辰滿百區

一云宜用辰日黃山谷詩根須辰日斸筍看上番成一云宜用臘月杜少陵詩東陵竹影薄臘月更須栽

生子

東坡賀陳章生子詩剰欲去爲湯餅客卻愁錯寫弄麞書

吳旦生曰劉禹錫送進士張盥詩爾生始懸弧我作座上賔引筯舉湯餅祝詞天麒麟注云三朝防曰湯餅防嬾眞子云東坡正用此詩故謂之湯餅客也必食湯餅者世所謂長命麫也靑箱雜記云湯餅濕麫也凡以麫爲食煮之皆謂之湯餅瑚鉤詩話云或問湯餅謂之不托何也曰未有刀機時以手托之旣用刀機則不托矣資暇集云今俗字有餺飥乖之且甚然余觀五代史昭宗云朕與宮人一日食粥一日食不托注謂不托俗語當以方言爲正作餺飥字按方言餅謂之飥齊民要術靑麫麥麫堪作飯及餅飥甚美則飥之名已見於漢魏矣

舊唐書太常少卿姜度妻誕子李林甫手書慶之曰聞有弄麞之慶客視之掩口

一畆宮

蘇東坡和林子中詩卭頭莫喚無家客歸掃峩眉一畆宮

吳旦生曰子中在京口寄東坡詩欲喚無家一房客五雲樓殿鎖鼇宮故坡作此和之禮記儒有一畆之宮環堵之室坡蓋用此按釋名宮穹也言屋見於垣上穹崇然也郭璞雲宮謂圍繞之記曰君爲廬宮之是也爾雅宮謂之室室謂之宮風俗通雲宮室一也秦漢以來尊者以爲帝號下乃避之也禮記命士以上父子異宮呂氏春秋季武子入宮不敢哭則是士庶皆稱宮矣

名義考雲宮非寢室也墻也記君爲廬宮之儒行注宮墻垣也蝘蜓依墻而生故名守宮不得其門而入者曰宮墻外望宮之爲墻可知已

朱顏

冷齋夜話曰山谷言詩意無窮而人才有限以有限之才追無窮之意𨿽淵明杜陵不得工也不易其意而造其語謂之換骨法規摹其意而形容之謂之奪胎法樂天詩醉貎如霜葉𨿽紅不是春東坡詩兒童悞喜朱顏在一笑那知是酒紅此奪胎法也

吳旦生曰此種語意不止白蘇觀王直方詩話知又有鄭谷詩衰鬢霜供白愁顏酒借紅老杜詩髮少何勞白顏衰肯更紅陳無已詩髮短愁催白顏衰酒借紅皆相類也

略彴

楊升庵曰爾雅石矼亦曰略彴說文水上橫朩所以渡者徐鉉云卽今所謂水彴橋也東坡詩略彴橫秋水浮屠揷暮煙

吳旦生曰廣志謂獨木之橋曰【音角】亦曰彴【音灼】水上橫一木爲渡彴謂之略彴漢武天漢三年初酒酤韋昭云禁民酤釀獨官開置如道路設朩爲獨取利也今稱闗稅爲貨乃專利而不許他往之義亦取此也陸魯望詩頭經略彴冠微亞腰揷笭箵帶矗頻陸放翁詩獨木架成新略彴一峯買得小嶙峋楊仲詩略彴未通溪上路轒輼方防漠南天沈景倩詩廢彴殫猿技危檣見鳥飛

對牀

王直方詩話曰東坡喜韋蘇州詩寧知風雨夜復此對牀眠之句故在鄭別子由云寒燈相對記疇昔夜雨何時聴蕭瑟又初秋子由與坡相從彭城賦詩云悞喜對牀尋舊約不知飄泊在彭城子由在神水館賦詩云夜從來對榻眠玆行萬里隔遙天坡在禦史獄有云他年夜雨獨傷神在東府有云對牀定悠悠夜雨今蕭瑟其同轉對有云對牀貪聴連宵雨又曰對牀欲作連夜雨又雲對牀老兄弟夜雨鳴竹屋此其兄弟所賦也相約退休可謂無日防之然竟未能成其約其意見於逍遙堂詩敍云

吳旦生曰韋蘇州示元眞元常詩二蘇祖之以入詠遂以夜雨對牀爲兄弟事用矣然觀野客叢書云韋又有詩贈令狐士曹曰秋檐滴滴對牀寢山路迢迢聨騎行則是當時對牀夜雨不特兄弟爲然於朋友亦然白樂天招張司業詩能令同宿者聴雨對牀眼此善用韋意不膠於兄弟也又觀鄭谷訪元秀上人詩且共髙僧對榻眠思圓昉上人詩每思聞淨話夜對繩牀施於僧亦未爲不可然則聴對牀不止一事今人但知爲兄弟事而莫知其他蓋韋詩固佳重以東坡引用所以顯然著在耳目爲兄弟故事正徳中陳芝麓思其兄百可遂以風古句各取韻之相葉者集成二十首題曰風連懷云

後庭花

蘇子由詠雞冠花詩後庭花正盛憐汝系興亡

吳旦生曰注言矮雞冠卽玉樹後庭花餘按濳確類書云一種名壽星雞冠卽矮腳雞冠有紅白二色卽後庭花也楊誠齋詩陳倉金碧夜雙斜一隻今棲紀涓家別有飛來矮人國化成玉樹後庭花【田子藝云溫庭筠詩宜男謾作後庭艸不似櫻桃結子紅是萱艸爲後庭艸也百合花一名中庭花見本艸】

歷代詩話卷五十八

欽定四庫全書

歷代詩話卷五十九

歸安吳景旭撰

辛集中之下

宋詩

警悟

西淸詩話曰魯直少警悟八嵗能作詩送人赴舉云送君歸去明主前若問舊時黃庭堅謫在人間今八年此巳非髫稚語矣

吳旦生曰魯直七嵗巳作牧童詩警悟不待言其父爲亞夫名庶有怪石一絕雲山水怪著薜茘天祿辟邪眠莓苔鉤簾對坐心語口曽見漢唐池館來洪駒父比之老杜之有審言其外父爲謝師厚名景初有王左丞夜至一絕云倒著衣冠迎戶外盡呼兒女拜燈前王直方謂編之杜集無愧也故魯直從謝公得句法嘗有詩云自往見謝公論詩得濠梁由此觀之以警悟之質源流有自又加之琢磨宜其卓絕矣嘗遊灊皖山谷寺石牛洞樂其林泉之勝因自號山穀道人漢時廣陵有老翁釣於涪水自號涪翁魯直謫涪州別駕因稱涪翁一作涪皤範石湖云蜀中稱尊老者爲波祖及外祖皆曰波宋景文謂當作皤魯直號涪皤或從其俗也又謫黔州號黔安居士黔中寓開元寺寺有摩圍泉因號摩圍老人至宜州號八桂老人陳后山呼魯直爲金華仙伯故題李白眞詩金華仙伯哦七字作事不復千金模蘇養眞詩但見金華仙伯語筆端丘壑飽經心

一防

黃魯直以詩借書目於胡朝請云願公借我藏書目時送一防開鏁魚

吳旦生曰昔稱借書一欷還書一欷欷後訛爲嗤商蕓小說引杜預云有書借人爲可嗤借書送還亦可嗤或作癡字資暇集謂借一癡與二癡索三癡還四癡此皆頑鄙之極余按當作瓻蓋欷與瓻字近而訛耳廣韻云瓻醜饑切古之盛酒器大者一石小者五斗蓋云借書以一瓻酒還書亦以一瓻酒也

瓻通作防按吳王取伍子胥屍盛以防夷革浮之水中應劭注云取馬革爲防夷榼形又範蠡號防夷子皮又揚雄酒賦防夷滑稽腹大如壺盡日盛酒人復籍沽顏師古注云防夷革囊以盛酒也【漢紀音義云滑稽酒器也轉注吐酒終日不已若今之燧尊也故語之響應無窮者取象今之注子是其遺音資暇錄云元和後酌酒用注子大和後中貴惡其名同鄭注攺曰偏提說郛云猶今酒鱉水南翰記云韻書無�字邵康節詩大子中消白日小車兒上看靑天】

曽文淸還鄭侍郎通鑑詩借我以一鑑餉公無兩瓻宋子虛五雜組云往復還借書瓻正徳中劉士亨詩借書不受銀瓻酒待客惟烹石鼎茶

蘇子瞻和陶詩不持兩防酒肯借一車書蘇養直詩慚無安世書三篋濫得揚雄酒一防黃魯直又云莫惜借行千里他日還君一防元遺山詩防夷盛酒盡君歡嘉靖中王弇州詩宛爾並頭雙鑿落居然大腹一防夷

糖霜

山谷作頌答雍熈長老寄糖霜云逺寄蔗霜知有味勝於崔子水晶鹽正宗掃地從誰說我舌猶能及鼻尖吳旦生曰王灼糖霜譜唐大歷間有僧鄒和尙不知所從來跨白驢登繖山結茅廬以居須鹽米薪菜之屬卽書於紙系錢緡遣驢負至市區人知爲鄒也取平直掛物於鞍縱驢歸一日驢犯山下黃氏諸蔗黃請償於鄒鄒曰汝未知因蔗糖爲霜利當十倍吾語汝塞責可乎試之果信其色如琥珀遂爲上品自是流傳其法鄒末年北走通泉縣靈鷲山龕中其徒追及之但見一文殊石像始知大像化身而白驢者獅子也則知山谷所言正宗蓋用此東坡有詩送遂寧僧圓寶云冰盤薦琥珀何似糖霜美亦指色如琥珀也容齋五筆云糖霜之名唐以前無所見自古食蔗者始爲蔗漿宋玉招魂所謂胹鱉包羔有柘漿是也其後爲蔗餳孫亮使黃門就中藏吏取交州獻甘蔗餳是也後又爲石蜜南中八郡誌云笮甘蔗汁曝成飴謂之石蜜本艸亦云煉糖和乳爲石蜜是也後又爲蔗酒唐赤土國用甘蔗作酒雜以紫根是也唐太宗遣使至摩揭陁國取熬糖法卽招揚州上諸蔗搾沈如其劑色味愈於西域逺甚只是今之沙糖蔗之技盡於此不言作霜然則糖霜非古也歷世詩人模奇寫異亦無一章一句言之糖霜見於文字者實始蘇黃二公

我鄕董遐周云猊糖見後漢顯宗紀販糖之妾見馮敬通與婦弟任武達書南箕無舌飯多沙糖見易林大畜之益飴防餹餳見廣雅餳謂之餹見揚子云方言繭糖見齊民要術賣糖老姥見南齊書傅琰傳蘇酪沙糖見隋書眞臘傳蠏之將糖躁擾彌甚見梁書鐘岏上何議酒無沙糖味爲他通顏色見古樂府聖郎曲燋糖幸一柈見杜詩猶馬食之如糖故名馬唐見陳藏器本艸唐以後不復憶矣

千秋

山谷詩穿花蹴踏千秋索挑菜嬉遊二月晴

吳旦生曰古今藝術圖云北方寒食用秋千爲戲以習輕趫者事物紀原云齊桓北伐此戲始傳荊楚嵗時記云施鉤之戲以綆作蔑纜相罥綿亙數里鳴鼓牽之湼槃經曰鬭輪骨輪索其秋千之戲乎秋千亦施鉤之類也天寶遺事雲宮中寒食節競築秋千宮嬪笑樂帝呼爲半仙之戲酉陽雜爼云寒食有內傷之虞令人作秋千以動蕩之餘按此出自漢武宮中本云千秋祝壽之詞王延壽作千秋賦指此蓋正作千秋字後世倒其語爲秋千易其字爲秋千皆俗譌也蔡林屋秋怨又作非是觀山谷又詩云未到淸明先禁火還依桑下系千秋可證崇禎中陳臥子詩禁苑起山名萬嵗復宮新戲號千秋最得解按秦中記二月二日曲江拾菜士民遊觀其間者尢甚謂之挑菜節山谷用此劉禹錫淮陰行雲無柰挑菜時【俗本作脫葉時殆不可解】淸淮春浪軟東坡恵州詩水生挑菜渚蓋用劉語也鄭谷益州詩和暖又逢挑菜日寂寥未是采花人郝天挺引嵗時記人日挑七種菜作羮以注鄭句悞甚觀人日不得言和暖當是二月二日亦猶之春浪決非脫葉時耳今於山谷詩而益明

用事

類苑曰魯直善用事若塡塞故實舊謂之防簿今謂之堆垜死屍如詠猩猩毛筆詩平生幾兩屐身後五車書又云管城子無食肉相孔方兄有絕交書精妙穏宻不可加矣當以此語反三隅也

吳旦生曰唐文粹猩猩說云阮研使封溪見邑人言猩猩喜著屐人設酒及屐乃爲所擒刺其血又晉阮孚云未知一生能著幾兩屐又五車書莊子言恵施事蓋魯直上句借孚語以用研事下句借施事以言作筆鈔書耳極刻露處能余其隠故不嫌其太作意也

陸放翁詩彊健猶穿幾兩屐榮華正似一鉤絲薩天錫詩山川幾緉履日月兩浮萍皆佳

管城一聨謂之折句皆言此體剏自魯直不知唐巳有之野客叢書引張祜詩賀知章口徒勞說孟浩然身更不疑李益詩桞吳興近無消息張長公貧苦寂寥貫休詩郭尙父休誇塞北裴中令莫說淮西杜荀鶴詩卷一箔絲供鉤綫種千林竹作漁竿皆此句法也其在宋時者詩林廣記引東坡詩五車經已畱兒讀二頃田應爲鶴謀漁隠叢話引歐陽修詩靜愛竹時來野寺獨尋春偶過谿橋盧贊元詩想行客過梅橋滑免老農憂麥隴幹苕溪亦云鸚鵡杯且酌淸濁麒麟閣懶畫丹靑

雞距防須

黃魯直詩宣城變樣蹲雞距諸葛名家捋鼠須

吳旦生曰此皆筆名白樂天雞距筆賦足之健兮有雞足毛之勁兮有兔毛就足之中奮發者利距在毛之內秀出者長毫合爲手筆正得其要象彼足距曲盡其妙蘇東坡答文與可詩爲愛鵝谿白繭光掃殘雞距紫毫芒陸放翁詩雞距鋒圜筆絕倫

按均州出防須筆王右軍得用筆法於白雲先生先生遺之鼠須筆又永和九年曲水防用防須筆爲蘭亭記敍最得意其後𨿽書數百本無一得及者鐘繇張芝皆用防須筆杜祁公酬吳殿院防須筆古律詩各一篇蔡君謨爲永叔書集古錄序以防須栗尾筆爲潤筆歐陽永叔送元甫詩贈之以宣城防須之管蘇東坡詩欲寄防須並繭紙請君章艸賦黃樓又坡嘗以第一龍團茶比之諸葛防須筆其子叔黨有防須筆詩漁隠稱其步驟气格殊有父風謝宗可防須筆詩莫笑硯池濡醉墨絕勝倉廩飽陳紅

埤雅云鼬防俗謂之防狼一名鼪今栗防似之蒼黒而小取其毫於尾可以制筆世所謂防須粟尾者也其鋒乃健於兔太平淸話云宋時有防尾筆狼毫筆

矲矮挼莎

黃魯直詩矲矮金壺肯持送挼莎殘蘜更傳桮

吳旦生曰春官音注矲皮買反雉苦買反方言桂林之間謂人短爲矲雉雉正作矮字呼也曲禮共飯不澤手注云澤挼莎也古雋考略云莎一作莎經典釋文云煩撋猶挼莏也蓋宋人用事貴出處相等傳注中用事必以傳注中對之故也陸放翁詩醉撫酒壺憐矲矮臥看香岫愛嶙峋謝薖初夏詩挼挲蕉葉展新綠從便橊花舒小紅

船官

山谷詩王侯文采似於菟洪甥人間汗血駒相將問道城南隅無屋止借船官居

吳旦生曰按庾子山賦風吹云夢凍合船官注云船官官船也或疑山谷詩當作官船居是未嘗看庾賦耳趙復送晏集賢南歸云船官風破浪闗吏鼓通晨

秦西巴

藝苑雌黃曰古人詩押字或有語顚倒而無害於理者如韓退之以參差爲差參以玲瓏爲瓏玲是也比觀王逢原有孔融詩虛云座上客常滿許下惟聞哭習脂黃魯直有和荊公六言云啜羮不如放麑樂羊終愧巴西按後漢有脂習而無習脂戰國有秦西巴而無巴西豈二公之悞耶

吳旦生曰韓非子云樂羊爲魏將攻中山中山君烹其子遺之羮樂羊啜之盡一杯文侯賞其功而疑其心又云孟孫獵得麑使秦西巴載歸其子隨之而啼秦弗忍而與之孟孫怒逐之復召以爲子傅據此則魯直以西巴爲巴西誠悞矣陳子昂感遇詩吾聞中山相乃屬放麑翁蓋西巴乃孟孫氏之臣子昂徒見樂羊中山事遂謂之中山相則益悞甚

漢臯詩話云字有顚倒可用者如羅綺綺羅圖畫畫圖毛羽羽毛白黒黒白之類方可縱橫惟韓愈孟郊輩才豪故有湖江白紅慨慷之語後人亦難仿效若不學矩步而學奔逸誠恐麟麒凰鳯朩艸川山之句紛然矣

紫綿

黃魯直詩紫綿揉色海棠開

吳旦生曰沈立海棠記言其花五出初極紅如燕脂防防然及開則漸成纈暈至落則若宿妝淡粉矣於葉間或三萼至五萼爲叢而生其蘂如金粟蘂中有須三如紫絲陳去非詩日暮紫綿無數開此與魯直同意也張冕詠蜀中海棠雲山朩開十顆顆水林檎發一攢攢注謂朩林檎花初發時與海棠相類余按紫綿色者謂之海棠豈與朩林檎類耶心竊非之後見漁隠叢話云閩中漕宇修貢堂下海棠有二十四叢毎春著花有如紫綿揉色者亦有不如此者其種類不同不可一槪論也至其花落則皆若宿妝淡粉矣大率富沙多此並是帚子海棠正與蜀中相類今江浙間別有一種柔枝長蒂顏色淺紅垂英向下謂之垂絲海棠與蜀閩不類

李贊皇花朩記云凡今艸朩以海爲名者悉從海外來如海棠海防海栁海橊海桐海朩之類是也羅大經云洛陽人謂牡丹爲花成都人謂海棠爲花尊貴之也亦如稱歐陽公司馬公之類不復指其名字稱號

竹石牛

室中語曰坐客論魯直巧自作格因舉其題竹石牛圖云石吾甚愛之勿使牛礪角牛礪角尙可牛鬭殘我竹如此語意甚新公徐云濁漉水中泥水濁不見月不見月尙可水深行人沒蓋是太白濁漉篇也山谷亦仿此語意耳

吳旦生曰或稱魯直桃李春風一杯酒江湖夜十年燈以爲極至魯直自以此猶砌合須竹石牛圖詩乃可言至耳余觀此詩機致圓美只將竹石牛三件頓挫入神自成雅調陵陽謂其襲太白濁漉篇法然按宋元嘉中語云寧作五年徒不逐王謨謨猶尙可宗越更殺我則太白之前早有此等句語矣況詩家老手體制縱橫便直取古語如孟徳之呦呦鹿鳴淵明之犬吠深巷中老杜之使君自有婦而無車馬喧亦復何礙

野客叢書云魯直詩角𨿽讀爲祿實則角爾傅盤中詞曰與其書不能讀當從中央周四角亦以角爲祿也禮黃鐘爲角音祿又如字四皓中角裏先生音祿孔氏祕記慮將來之悞直書爲祿裏繁欽祿裏先生訓亦書爲祿癸辛雜識云淳化中太宗問崔偓佺曰角姓或云用上加一撇或云用上加一防果何音偓佺曰臣聞刀下用乃音兩防下用乃鹿音用上一撇一防俱不成字

天咫

黃魯直詩湔祓瘴霧姿朝趨去天咫

吳旦生曰任淵注引天威不違顏咫尺洪景盧謂國語楚靈築三城使子晢問範無宇無宇不可王曰是知天咫安知民則韋昭曰咫者少也言少知天道耳酉陽雜爼有天咫篇黃詩蓋用此徐師川翫月四言云君家近市所見天咫庭戶之間容光能幾正祖述黃所用云

說文咫中婦人手長八寸謂之咫周尺也人手卻十分動脈爲寸口十寸爲尺尺所以指尺規榘事也周制寸尺咫尋常仞諸度量皆以人之體爲法

折綿

潘子眞詩話曰霜威能折綿之句予問折綿所從來山谷曰勁气方凝海淸威正折綿庾肩吾詩也

吳旦生曰阮籍大人先生歌云陽和微弱陰气竭海凍不流綿絮折呼吸不通寒冽冽【一作則則按唐詩春寒側側掩重門王荊公詩側側輕寒剪剪風楊升庵謂側不正也側寒字甚新余意本此則則轉而側側】蓋折綿字始此而肩吾詩用其事又觀張說詩塞上綿應折江南艸可結則山谷以前常用之矣

虎防藩

湘煙錄載容齋隨筆曰魯直詩汲烹寒泉窟伐燭古松根相戒莫浪出月黒虎防藩防字甚新其意蓋言抵觸而莫究所出惟杜工部課伐朩詩序云課人入谷斬陰朩晨徵暮返我有藩籬是缺是補旅次於小安山有虎知禁若恃爪牙之利必昬黒摚突防人屋壁列樹白桃鏝焉墻實以竹示式遏爲與虎近混淪乎無良賔客其詩句有云借汝跨小籬乳獸待人肉虎穴連裏閭久客懼所觸魯直用此序中語也

吳旦生曰此洪容齋一筆中語也此段下卽繼之雲杜公在防府所作詩所謂防人者述其土俗耳本無抵觸之義魯直蓋悞用之則是容齋駁魯直之悞用杜序也今湘煙錄刪末一段不載使人看之直是以杜序詮防字義矣其累後學不淺特爲詳出藝苑雌黃亦言此詩防字不知作何訓因引老杜此序所謂防人正謂防府之人耳朱晦翁雲山谷頌又用躨觸字按躨跜見靈光殿賦自爲蚪龍動貎元無觸義不知山谷何所據也

諌果

山谷謝恵橄欖詩方懷味諌軒中果忽見金盤橄欖來想共餘甘有葛苦中眞味晚方回

吳旦生曰戎州蔡次律家小軒外植餘甘子乞名於山谷因名之曰味諌軒其後王子予以橄欖送山谷故賦及之因名二物爲諌果【山谷喜苦筍嘗從斌老乞之詩雲南園苦筍味勝肉籜龍稱寃莫采錄煩君更致蒼玉束明日春風吹成竹東坡賦苦筍云苦而有味如忠諫之可活國陸放翁又云我見魏徵殊娬媚約束兒童勿多取世亦名諫筍】

海錄碎事云餘甘靑實狀如山李味若橄欖生於近郊者肉脆而虛其味薄生於馬湖者肉堅而實在戎州蓋其味若橄欖故山谷以爲有葛也異物志謂餘甘橄欖一物異名恐未必然

觟防

山谷呈吉老縣丞詩觟防今無種蒲盧教未形

吳旦生曰舊注觟防此兩姓今無人按太難上九云角觟防終以直其有犯論衡云觟【獬同】防【音齒】一角羊也靑色四足能知曲直性識有罪臯陶治獄其罪疑者令觸之有罪則觸無罪則不觸蓋天生聖獸助獄爲驗卽今所畫獬廌也【神異經獬廌東北荒之獸也性忠觸邪故立獄皆東北依所在也異物志見人鬭則觸不直者聞人論則咋不正者】

一

山谷詩畫出西樓一秋

吳旦生曰唐詩吳淞一幀秋山谷本之本音靜陸魯望又作平聲押畫繒曰晉天文志東海气如圓�河水气如引布別作防幀

女冠

桐江詩話曰暢姓惟汝南有之其族尢奉道男女爲黃冠者十之八九時有女冠暢道姑姿色妍麗神仙中人也秦少遊挑之不得作詩云瞳人剪水腰如束一幅烏紗裹寒玉超然自有姑射姿回看粉黛皆塵俗霧閤云窓人莫窺門前車馬任東西禮罷瑤壇春日靜落花滿地乳鴉啼

吳旦生曰韓退之有洗妝拭靣著冠帔白咽紅頰長眉靑之詩白樂天有綽約小天仙生來十六年之詩女冠宕逸文士輕儇往往致有此侮湘山野錄載申國公主爲尼掖庭隨出者三十餘人詔兩禁送至寺賜齋傳防令各賦詩彭喬年一律最著都下好事者以鷓鴣天歌之蓋貴主敢爾其他又何如也有歌妓爲尼復還俗吳融作詩頷聨云三峽卻爲行雨客九天曽是散花人此只是體貼語頸聨云空門付與悠悠夢寶帳迎回暗暗春可謂形容盡妙

東臯雜錄云荊公在鐘山興國寺見一尼入寺使蔡天啟集句嘲之云不佳燻鑪換好香爲他人作嫁衣裳因過竹院逢僧話始覺空門气味長

駒陰冗記云饒州有女尼從士人張生者戴宗吉贈詩曰短髮鬔松緑未勻袈裟脫卻著紅褌於今嫁與張郎去贏得僧敲月下門

人鮓甕

侯鯖錄曰瞿塘之下地名人鮓甕少遊嘗謂未有以對南遷度門闗乃用爲絕句云身在門闗外天命輕人鮓甕頭船北人慟哭南人笑日落荒村聞杜鵑吳旦生曰桯史載紹聖二年四月甲申山谷以史事謫黔南道間作竹枝詞二篇題歌羅驛曰撐厓拄谷蝮蛇愁入箐攀天猿掉頭門闗外莫言逺五十三驛是皇州浮雲一百八盤縈落日四十九渡明門闗外莫言逺四海一家皆弟兄自書其後曰古樂府有巴東三峽巫峽長狷鳴三聲淚沾裳但以抑怨之音和爲數疊惜其聲今不傳余自荊州上峽入黔中備嘗山川阻險因作二疊傳與巴娘今以竹枝歌之前一疊可和云門闗外莫言逺五十三驛是皇州後一疊可和云門闗外莫言逺四海一家皆弟兄或各用四句入陽闗小秦王亦可歌也是夜宿於驛夢李白相見於山間曰予往謫夜郎於此聞杜鵑作竹枝詞二疊世傳之不子細憶集中無有三誦而使之傳焉其詞曰竹竿坡靣蛇倒退摩圍山腰猢孫愁杜鵑無血可續淚何日金雞赦九州命輕人鮓甕頭船日痩門闗外天北人墮淚南人笑靑壁無梯聞杜鵑今豫章集所刋蓋自謂夢中語也音響節奏似矣而不能揜其眞亦寓言之流與余按趙徳麟所載少遊之句與嶽珂所載之末章辭義合符然覽其全文應屬山谷

於湖

楊升庵曰王惇屯於湖帝至於湖陰察營壘而去此晉紀本文於湖今之歷陽也帝至於湖爲一句陰察營壘爲一句溫庭筠作湖陰曲誤以陰字屬上句也張耒作於湖曲以正之

吳旦生曰張文濳謂遊蕪湖問父老湖陰所在皆莫之知按晉地誌有於湖而無湖陰乃作於湖曲云武昌云旗蔽天赤夜築於湖洗鋒鏑陸放翁入蜀記云漢丹陽郡有蕪湖縣吳陸遜屯蕪湖又杜預注春秋楚子伐吳克鳩玆亦在蕪湖至東晉乃攺名於湖王惇反屯於湖今故城尙存又有玩鞭亭亦當時遺迹劉夢得歷陽書事詩云望夫人化石夢帝日環營蓋夢得自防州移牧歷陽過此邑也【帝微行至其營惇夢日繞之覺而追不及】

處士牙

瑚鉤詩話曰陳叔易居陽翟澗上村號澗上丈人無仕宦意崇觀間朝廷召之郡守勸駕不得已而起晁以道時致仕居嵩山有詩云處士誰人爲作牙盡攜猿鶴到京華從今鄰壑堪惆悵六六峯前只一家蓋譏之也吳旦生曰終南曰徑巧宦曰媒虛聲曰盜種種不堪今復曰牙松篁掃地矣按韓退之𨿽與石洪溫造李渤遊而多侮薄之所謂水北山人得名聲去年去作幕下士水南山人今又往鞍馬僕從照閭裏少室山人索價髙兩以諌官徴不起彼皆刺口論時事有力未免遭驅使讀者謂韓與處士作牙人商度物價也晁公句出此

詩話縂云古所稱駔【子黨切】儈今謂牙也本謂之互郎主互市事耳唐人書互字作防防字似牙字因轉讀爲牙余按說文牙牡齒也凢牙之屬皆從牙則是古牙字與唐之所書互作防殆相彷佛耶易大畜卦豶豕之牙鄭康成注謂牙讀爲互則二字原相通矣【詩話又言互作牙何得舉世同辭蓋不足怪今人以萬爲力以千爲丿亦人人道之也因觀田子藝云今隠語以千爲撇以萬爲方蓋俗萬作萬故千舉其首而萬加以防也二王帖中亦作萬楊升庵云楚方城古作萬城】

晁無咎

王直方詩話曰曹輔字子方嘗爲省郎交遊間以爲有智數者故無咎贈詩有兵甲胸中無敵國之語苕溪漁隠曰予纂集叢話歷覽羣賢詩說並無評議無咎詩者止有此一句不知當時羣賢偶遺之耶

吳旦生曰按無咎詩有聲陳后山戲贈云聞道新詞能入樣相州紅纈卾州花又東臯雜錄云西池題壁一聨雨園鳩逐婦風徑燕將兒亦佳句也又許彥周詩話曰弔李誠之長短句措意髙古深悲而善怨有似離騷又瑚鉤詩話云退之作羅池廟迎饗送神詩蓋出於離騷而無咎效之作楊府君碣系卽雜之韓集中豈復可辧據余憶記之所及巳有如此漁隠謂並無評者何也

石林詩話云髙荷以五十韻見山谷極賞之作六言贈荷曰張侯海內長句晁子廟中雅歌髙郎少加筆力我知三傑同科張則文濳晁則無咎也然余觀山谷贈無咎詩云執持荊山玉要我雕琢之蓋無咎從山谷作詩故其集中如豆葉黃諸作絕類山谷柰何降而與荷齊稱宜無咎聞之不平矣敖東谷謂東坡愛李廌之文山谷愛髙荷之詩後來二子行檢齷齪使二公有愛才之累惜哉

蘇門

晁無咎詩云黃子似淵明城市亦復眞陳君有道舉化行井閭淳張侯公瑾流英思春泉新髙才更難及淮海一髯秦

吳旦生曰蘇門最知名者黃魯直張文濳晁無咎秦少遊世謂之四學士陳無巳以晚出其門故不及四人之著無巳答李端叔書云蘇公之門有客四人魯直少遊無咎則長公之客也文濳則次公之客也然四客各有所長魯直長於詩辭秦晁長於議論魯直詩云晁子智囊可以括四海張子筆端可以回萬牛又與秦覯書云議論文字今日乃當付之少遊及晁張無已足下可從此四君子一一問之文濳詩云黃門蕭蕭日下鶴陳子峭峭霜中竹秦文倩麗舒桃李晁論崢嶸走珠玉蓋諸子臭味互相推矜如此及觀無巳次韻黃樓詩云一代蘇長公四海名未巳少公作長句班馬安得擬文濳贈李徳載詩雲長公波瀾萬頃海少公峭防千尋麓蓋其門之推矜二公又如此

剪防

復齋漫錄曰荊楚嵗時記正月七日剪防爲人或鏤金箔貼屏風上亦戴之像人入新年形容攺新無巳立春詩巧勝向人眞柰老衰顏從俗不宜新更覺其工漁隠叢話曰閱荊楚嵗時記正月七日剪防爲人或鏤剪金箔爲人貼屏風亦戴之頭鬢所云止此卽無像人入新年形容攺新九字復齋以無巳詩有衰顏從俗不宜新之句遂牽合撰此九字誣甚矣

吳旦生曰余按荊楚嵗時記剪防爲人或鏤金箔爲人以貼屏風亦戴之頭鬢其注又云剪防人者人入新年形容攺從新也初學記亦載之陳無已詩用此復齋因據此而合言之漁隠不詳攷謂本記無九字亦粗莽之極

事物攷云賈充夫人剪防爲花勝或鏤金箔爲人像瑞圖之形是防勝起於晉也

黃昬湯

陳后山贈二蘇公詩如大醫王治膏肓外證巳解中尙彊探囊一試黃昬湯一洗十年新學腸

吳旦生曰任子淵注引圖經本艸云合歡夜合也一名合昬韋宙肺癰黃昬湯治之取夜合皮掌大一枚水煮服張世南以爲其說牽合無義閱本艸王孫味苦平無毒主五臓邪气吳名白功艸楚名王孫齊名長孫一名黃昬據此則詩中之意蓋指當時癖學爲五臓邪气須得蘇公一洗之耳取義精深如此急就篇注云牡防一名黃昬

孫思邈有黃昬散夫妻反目服之必和注云黃昬朩續博物志云艸部朩部黃昬爲二物郭璞云守宮槐晝日聶合而夜舒布也江東有朩與此相反俗因名合昬古今注云合歡似梧桐枝葉互相結風來解使人不忿嵇康種之於捨前

瓣香

了翁雜鈔曰陳后山詩向來一瓣香敬爲曽南丰按是時東坡正爲郡守又後山元以坡薦得官【瓣音版】

吳旦生曰元丰間曽鞏修史薦後山有史才乞自布衣召入史館命未下而曽去故感其知已作妾薄命云云按東坡出知杭州道由南京後山時爲徐州教授出界來謁孫覺不許往而後山不顧劉安世上彈文而後山不顧且送以詩云一代不數人百年能幾見此豈寡情於坡者哉送吳先生謁坡詩云爲說人安在依然一禿翁時後山坐黨事廢錮故云禿翁【灌夫傳與長孺同一禿翁注言無官位版授也】蓋自謂不負蘇公之門也

客兒

陳后山云詩來巳作客兒語

吳旦生曰鐘嶸詩品云錢塘杜明師夜夢東南有人來入其館是夕卽靈運生於防稽旬日而謝亡其家以子孫難得送靈運於杜治養之十五方還都故名客兒【治音稚奉道之家靜室也】梁簡文云謝客吐言天防出於自然

晏殊類要云靈運防稽人世不宜子息乃於錢塘杜明師捨寄養師是夜夢有賢人相訪及曉乃靈運至因名夢謝亭按白樂天詩夢賢亭古傳名謝歌妓樓新道姓蘇杭州靈隠寺山上有夢謝亭卽杜明師夢所也施肩吾有登靈隠山夢謝亭詩

山王

陳后山詩從昔竹林𨿽小阮只今未可棄山王

吳旦生曰宋書顏延之作五君詠以述竹林七賢山濤王戎以貴顯被黜故後山以爲未可棄也東坡云他年五君詠山王一時數崇禎中陳臥子詩七子舊遊思應阮五君新詠削山王

困學紀聞雲山濤欲釋吳以爲外懼又言不宜去州郡武備其深識逺慮非淸談之流也顏延之於七賢不取山王然戎何足以比濤亦猶防之於玉也

燈闌

步裏客談曰陳無已詩睿思殿裏春將半燈火闌殘歌舞散自書小字答邊臣萬國風煙入長算蓋燈火闌殘乃村鎭夜深景致睿思殿不應如是

吳旦生曰王勉夫謂正所以狀宮中向夜蕭索之意非以形容盛麗也聞見錄載樂天長恨歌云夕殿螢飛思悄然孤燈挑盡未成眠豈有興慶宮中夜不防燭明皇自挑燈之理然天上𨿽非人間比使言髙燒畫燭貴則貴矣豈復有此等恨意耶觀者味其情旨斯可矣

藕花

老學庵筆記曰吳幾先言參寥詩五月臨平山下路藕花無數滿汀洲五月非荷花盛時不當云無數滿汀洲亷宣仲云此但取句美若云六月臨平山下路則不佳矣幾先云只是君記得熟故以五月爲勝不然止云六月亦豈不佳哉

吳旦生曰風蒲獵獵應是五月事況自姑蘇歸西湖經臨平道中作乃其目擊气有遲蚤豈可槪論若作六月則藕花處處皆滿何獨臨平爲足異也髙季迪送顧倅之錢塘云早向臨平過荷花已欲秋勉其早行良亦有意【珍珠船云東坡一見此詩爲寫而刻諸石宗婦曹夫人善丹靑作臨平藕花圖】

谷董盤遊

陸道士詩投醪谷董羮鍋裏闕窖盤遊飯盌中

吳旦生曰二句皆摭實也羅浮頴老取凡飲食雜烹之名谷董羮坐客稱善【王摩詰有露葵羮杜子美有錦帶羮陳思王制七寶羮唐明皇射生鹿取血瀹腸食之謂之熱洛河交趾俗牛羊腸臓略洗爲羮名不乃羮又有羊鹿雞豬肉和骨一釡煮之調以五味爲不錄羮】

江南人好作盤遊飯餔鮓鱠炙無不有然皆埋之飯中故里諺云撅得窖子陸放翁引北戶錄云嶺俗家富者婦產三日或足月洗兒作團油飯以煎魚蝦雞鵞豬羊灌腸蕉子姜桂鹽防爲之卽所謂盤遊飯也二字語相近必傳者之悞

歷代詩話卷五十九

欽定四庫全書

歷代詩話卷六十

歸安吳景旭撰

辛集下之上

宋詩

宅家

唐子西內前行雲宅家喜得調元手

吳旦生曰唐宮中稱天子爲宅家資暇集云至尊以天下爲宅四海爲家不敢斥呼故曰宅家亦猶陛下之義公主已下加子字呼爲宅家子按通鑑韓建發兵圍十六宅諸王呼曰宅家救兒劉季述等至思政殿皇后趨拜曰軍容勿驚宅家

蔣濟萬機論云五帝官天下故傳之賢三王家天下故傳之子今指天子爲官家猶言帝王也杜鎬對太宗李仲容對眞宗皆述此義

水晶宮

漁隠叢話曰吳興謂之水晶宮不載之於圖經但吳興集刺史楊次公九月十五夜絕句云江南地暖少嚴風九月炎涼正得中溪上玉樓樓上月淸光合作水晶宮因此詩也

吳旦生曰方輿勝覽載此爲楊傑次公明月樓詩也姜堯章云吳興虢水晶宮荷花盛麗漁隠叢話載汪彥章自吳興移守臨川曽吉甫以詩迓之云白玉堂中曽艸詔水晶宮裏近題詩以示韓子蒼子蒼爲攺兩字云白玉堂深曽艸詔水晶宮冷近題詩蓋句中有眼也據此則水晶宮正指其自吳興移守耳詩人玉屑載此而芟去自吳興三字殆不知何指

林子中聞滕元發知湖州詩欲識玉皇香案吏水晶宮裏謫仙人歐陽公詩吳興水晶宮樓閣在寒鑑三興居士詩三吳家近水晶宮行坐紅香綠影中陶南邨題趙待制山水詩水晶宮裏淸幽地不信無人著釣舟成原常送盛克明移家吳興詩辟掾逺移靑瑣闥移家喜近水晶宮張翥陪吳興諸府公宴詩我亦玉堂揮翰手題詩合在水晶宮楊鐵崕詩湖州野客似眞水晶宮中烏角巾陳熈文送周文煥之吳興詩事簡好將樵唱曲水晶宮裏坐吹笙鄭長卿題管夫人畫詩白鳯一雙何處下水晶宮裏赤防橋魏仲房題趙松雪小像詩天潢玉樹漙華滋水晶宮小春遲遲

輟耕錄云趙松雪刻私印曰水晶宮道人周艸窓戲以瑪瑙寺行者屬比之松雪遂不用此印

贗本

竹坡老人詩話曰楊次翁守丹陽米元章過郡畱數日而去元章好易他人書畫次翁作羮以飯之曰今日爲君作河豚其實他魚元章疑而不食次翁笑曰公可無疑此贗本耳其行送之以詩有淮海聲名二十秋之句林子中見之謂次翁曰公言無乃過歟次翁笑曰二十年來何處不知有米顚子耶

吳旦生曰鵝酷似鴈而徳不然故凡以僞亂眞者曰鴈韓非子云齊伐魯索饞鼎魯人以其鴈往齊人曰鴈魯人曰眞陸機云人莫分於眞鴈韓愈詩居然見眞鴈古乃以鴈爲贗亦借用也今作贗宋華願兒稱廢帝爲贗天子贗字始於此楊升庵謂梁書檄文濳窺鴈鼎疑用戰國防顏率求鼎難事又或用栁下恵岑鼎事升庵亦無確據乎

廣韻及字書云贗五晏切注僞物也

詩話類編云元章書畫奇絕從人借古本自臨搨臨竟並與臨本眞本還其家家不能辧也以此得古人書畫甚多山谷嘗戲贈云滄江靜夜虹貫月定是米家書畫船元章嘗以九物換劉季孫子敬帖不獲其意歉然張蕓叟詩云請君出奇帖與此九物並今日投汴水明日到滄溟亦可警膏肓於書畫者

王直方詩話載東坡防元章所收書畫云畫地爲餅未必似要令癡兒出饞水又云錦囊玉軸來無趾山谷和之云百家傳本略相似如月行天見諸水又云拙者竊鉤輙折趾皆謂元章好奪取人書畫也

潘邠老

冷齋夜話曰黃州潘大臨工詩有佳句然貧甚東坡山谷尢喜之臨川謝無逸以書問近新作詩否潘答書曰秋來景物件件是詩思恨爲俗气所蔽翳昨日淸臥聞攪林風聲遂起題壁曰滿城風雨近重陽忽催租人至令人敗思止此一句奉寄聞者莫不笑其迂濶吳旦生曰諷翫此書嵯峨瀟飋已無一字不是詩何必成篇王弇州謂境涉小佳大有可議則不復知有詩意矣

詩說云詩之有思卒然遇之而莫遏有物敗之則失之矣故昔人言覃思垂思抒思之類皆欲其思之來而所謂亂思蕩思者言敗之易也鄭棨詩思在灞橋風雪中驢子上唐求詩所遊歷不出二百里則所謂思者豈尋常咫尺之間所能發哉

花信風

東臯雜錄曰江南自初春至初夏五日一番風謂之花信風梅花風最先楝花風最後凡二十四番以爲寒絕也徐師川詩二十四番花信風

吳旦生曰淸波雜誌亦言江南自初春至首夏有二十四番風信因引潘元質有捲簾試約東君問花信風來第幾番之句余以此與東臯雜錄所謂初春初夏者皆記載之譌耳按師川詩所云二十四番者自小寒至谷雨也蠡海集云蓋自冬至後三爲小寒十二月之節气月建於丑地之气辟於醜天之气防於子日月之運同在枵而臨黃鐘之位黃鐘爲萬物之祖是故十一月天气運於丑地气臨於子陽律而施於上古之人所以爲造歷之端十二月天气運於子地气臨於丑陰呂而應於下古之人所以爲气之端是以有二十四番花信風之語也一月二气六自小寒至谷雨凡四月八气二十四每五日以一花之風信應之世所言始於梅花終於楝花也小寒之一梅花二山茶三水仙大寒之一瑞香二蘭花三山礬立春之一迎春二櫻桃三望春雨水之一菜花二杏花三李花驚蟄之一桃花二棣棠三薔薇春分之一海棠二梨花三朩蘭淸明之一桐花二麥花三栁花谷之一牡丹二酴醿三楝花花竟則立夏矣

演繁露云風名花信似謂此風來報花之消息耳按呂氏春秋謂春之徳風風不信則其花不成乃知花信風者風應花期其來有信也

按師川諱俯忠湣公之子黃山谷其舅也故爲豫章宗派圖中人其詩云一百五日寒食雨二十四番花信風焦氏筆乘引下句以爲唐人詩元遺山中州集又謂金人張元石有此二句皆誤

慈姥磯

呂氏童防訓曰徐師川言作詩自立不可蹈襲前人因誦其所作慈母溪詩且言慈母溪與望夫山相對望夫山詩甚多而慈母溪古今無人題詩末兩句云離鸞只說閨中事防犢那知母子情

吳旦生曰三山采石相近處有名慈姥磯師川以爲慈母溪則悞蓋姆從女傍與姥同然是山而非溪也陸放翁入蜀記云慈姥磯磯之尢巉絕峭立者徐師川謂詩人未嘗掛齒牙然梅聖兪護母喪歸宛陵發長蘆江口有詩雲南國山川都不攺傷心慈姥舊時磯師川偶防之耳聖兪又有過慈姥磯下及慈姥山石厓上竹鞭詩皆極髙奇與此山稱

炙面

韓子蒼題昭君圖詩寄語雙鬟負薪女炙面愼勿輕離家

吳旦生曰子蒼敍昭君圖末云昭君南郡人今姊歸縣有昭君村村人生女必以艾灼其面慮以色選故也唐逸士傳云昭君村至今生女必炙其面白樂天詩至今村女面燒灼成瘢痕【海錄碎事云緑珠井在白州雙角山下耆老言汲此井者誕女必美有識者以美色無益於時以巨石鎭之𨿽產女端研者七竅四支多不完具】

竹尊者

詩人玉屑載崇勝寺有竹千餘竿獨一根秀出人呼爲竹尊者覺範爲賦詩云髙節長身老不枯平生風骨自淸臒愛君修竹爲尊者卻笑寒松作大夫未見同參朩上座空餘聴法石於莬戲將秋色供齋鉢抹月批風得飽無黃山谷見之喜因手爲書之以故名顯

吳旦生曰山谷題竹尊者軒云平生脊骨硬如鐵聴風聴雨隨宜說百尺竿頭放步行更向腳跟參一節豈喜覺範句而亦作此耶覺範自記景徳寺與謝無逸輩觀禪月所畫十八應供像而失第五軸有未知何處羅齋去不見云堂第五尊之嘲何不以竹尊者補入而煩兵妻引歸壁間物耶一笑

墻東硯北

晁以道感事詩云干戈難作墻東客疾病猶存硯北身吳旦生曰後漢王應仲遭亂不仕隠墻東時人爲之語云避世墻東王君公按逢萌傳王君公襘牛自隠注謂平防兩家賣買之傳陸放翁詩人怪羊裘忘富貴我從牛儈得賢豪

漢上題襟集段成式書云杯宴之餘常居硯北又雲長防硯北天機素少又云筆下詞文硯北諸生蓋言几案面南人坐硯之北也余有贈友詩硯北停雲思碧樹窓西舊話黃梅

惏露防霜

周紫芝詩雨細方惏露云疎欲防霜

吳旦生曰吳中以八月露下而謂之惏露九月霜降而云謂之防霜紫芝以方言入詠也陸放翁詩雲輕無力防淸霜髙季迪詩江云薄防霜畱靑日札雲天有云則無霜名防霜天則悞矣

冠帶

鄧肅於徽宗朝獻十諷詩有云但願君王安百姓國中無日不春風

吳旦生曰先是太學生無上詩者獻之自肅始靖康中公議讜言多出太學世稱爲無官禦史臺按肅字志宏別號栟櫚其風雅調笑又有足異者谿山餘話載朱章齋【卽晦庵父】一日觴客栟櫚以冠帶寓之醉起韋齋曰畱以質紙筆明日如約韋齋受筆還冠以紙少畱帶栟櫚寄一詩曰歸防納毫眞得防索牋畱帶計還疎公如買菜苦求益我已防腰何用渠閉戶羽衣聊自適推牕柿葉對人書帝都聲價君知否寄付新傳折檻朱前輩標致正自不羣也

歷代詩話卷六十

欽定四庫全書

歷代詩話卷六十一

歸安吳景旭撰

辛集下之下

宋詩

小盡

竹坡老人詩話曰頃嵗朝廷多事郡縣不頒歷所至晦朔不同朱希眞避地廣中作小盡行雲藤州三月作小盡梧州三月作大盡哀哉官歷今不頒憶昔升平淚成陣我今何異桃源人落葉爲秋花作春但恨未能與世隔時聞喪亂空傷神按月有三十日爲大盡止二十九日爲小盡

吳旦生曰月令廣義謂盡終也大月曰大盡小月曰小盡又云灰月釋名晦月盡之名也死爲灰月光盡似之公羊傳提月六鷁退飛過宋都提月者何僅逮是月晦日也何休注提月邊也在是月之嵗盡唐西域記云印度國俗月生至滿謂之白分月虧至晦謂之黒分【法苑作白月黒月】黒前白後合爲一月黒月或十四日或十五日月有大小故也故中土節气與印度遞爭半月中土以二十九日爲小盡印度以十四日爲小盡中土之十六日乃印度之初一日也搜采異聞錄云十五夜爲半月兩半月爲一月三月爲一時兩時爲一行兩行爲一年二年半爲一雙此由閏故以閏月兼本月此謂月雙非閏雙也以五年再閏爲閏雙

三瑞

洪適題寧海縣詩久以馳魂夢今登三瑞堂故山有喬朩近事話甘棠

吳旦生曰洪皓政和中第進士爲寧海簿攝令事蠲貧弱四千八百戶稅縣境荷花桃實竹榦有連理之瑞建三瑞堂巳而生子適遵邁【卽容齋】果應其瑞此詩乃適行縣時作也三子並中詞科繼入西掖時有賀啟云有是父有是子相傳忠義之風難爲弟難爲兄俱擅詞章之譽

社首

洪容齋作光堯挽詩鼎湖龍去逺社首鳯來遲

吳旦生曰拾遺記成王四年旃塗國獻鳯雛育於靈禽之苑及封泰山禪社首之後文彩炳燿飛走之類不復喧鳴咸服神禽之逺至也及成王崩衝飛而去容齋用此

三三徑

周益公贈楊誠齋詩回環自辟三三徑頃刻能開七七花

吳旦生曰慶元間誠齋以祕書監退休年未七十有終焉之意築園南溪上開九徑江梅海棠桃李橘杏紅梅碧桃芙蓉九種花朩各植一徑命曰三三徑因賦詩曰三徑初開是蔣卿再開三徑是淵明誠齋奄有三三徑一徑花開一徑行時益公罷相訪誠齋於南溪畱此詩故誠齋和云相國來尋處士家山間艸朩也光華

續仙傳云潤州鶴林寺有杜鵑花髙丈餘或見三女子遊花下俗傳花神也周寶鎭浙西謂道人殷七七曰聞君能非時開花今重九將近君能開此花乎曰可乃宿鶴林中夜女子來曰妾爲上命司此花今爲道者開之九日花大開如春時集事淵海云殷名天祥又名道筌常自稱七七東坡詩安得道人殷七七不論時節遣花開

諺雨

鶴林玉露曰範石湖詩朝霞不出門暮霞行千里今晨日未出曉氛散如綺心疑雨再作眼轉云四起我豈知天道吳儂諺云爾古來占滂沱說者類恢詭飛雲走羣羊停雲浴三豨月當天畢宿風自少女起爛石燒成香汗礎潤如洗逐婦鳩能拙穴居貍有智蜉蝣彊知時蜥蜴與聞計垤鳴東山鸛堂審南柯蟻或加陰石鞭或議陽門閉或云逢庚變或自換甲始刑鵝與象龍聚訟非一理不如老農諺影響捷於哦詩敢誇博聊用醒午睡此詩援引占雨事甚詳可喜諺有云日出早雨淋腦日出晏曬殺鴈又雲月如懸弓少雨多風月如仰瓦不求自下二說尙遺何也余欲增補二句云日占出海時月驗仰瓦體

吳旦生曰張恊詩金風扇素節丹霞啟陰期又云朝霞迎白日丹气臨陽谷傅詩䢐暑未一旬重陽翳朝霞則朝霞之諺當時已入詠不待石湖也又如杜詩禾頭生耳禾穂黒按四民月令云秋甲子雨禾頭生耳王建詩照泥星出依然黒淹爛庭花不肯休按西溪叢話引諺云幹星照濕土來日依舊雨瑣碎錄引吳語云星宿照爛土明日依舊雨又引諺云云行西星照泥皆言雨也蓋唐時又用之

楊升庵云他如灑上元燈云掩中秋月又黃梅寒井底幹又云河射角好夜作犁星沒水生骨又云春寒四十五貧兒市上舞貧兒且莫誇且過桐子花又云黃梅雨未過冬靑花未破冬靑花巳開黃梅再又來又云舶防風雲起旱魃深歡喜又云商陸子熟杜鵑不哭皆爲唐宋詩人引用若陸璣詩疏引諺云黃栗畱看我麥黃甚黒不又引蜻蛚鳴衣裘成蟋蟀鳴嬾婦驚夏小正注引天河東西漿洗寒衣國語注引古語上長冒橛陳根可拔耕者急發四民月令引農謠三月昬參星夕杏葉盛桑葉白又云杏子開花可耕白沙又貸我東蘠償我白粱先儒皆以解經不但詩詞之資而已

疑塜

範石湖詩一棺何用塜如林誰復如君負此心

吳旦生曰範石湖奉使過漳河入曹操講武城城外有疑塜七十二散在數里間傳云操塜正在古寺中輟耕錄載兪應符題詩云生前欺天絕漢統死後欺人設疑塜人生用智死卽休何有餘機到丘壠人言疑塜我不疑我有一法君未知直須髮盡疑塜七十二必有一塜藏君屍綠雪亭言老瞞毛骨豈眞葬七十二塜間哉姦雄欺人詩家又墮其計恐老瞞之揶揄矣余近觀魯爾章詠銅雀臺云只今片瓦人爭識七十二塜空自疑因笑謂曰老瞞遺令汝等時時登銅雀臺望吾西陵墓田已明明道破處所矣大難爲椎埋子屬垣也

顚當

範石湖六言詩恐妨胡蝶同夢笑倩顚當守門

吳旦生曰酉陽雜爼顚當窠深如蚓穴网絲其中土蓋與地平大如楡莢常仰桿其蓋伺蠅蠖過輒翻蓋捕之才入復閉與地一色並無絲隙可尋也其形似蜘蛛爾雅謂之王蚨蟷穀子謂之蚨金華子謂之釣駱槖兒童諺云顚當顚當牢守門蠮螉冦汝無處奔

耐官

呂東萊寄向縣丞詩云耐官丞相風流在坐守簞瓢不訴窮

吳旦生曰夢谿筆談眞宗時向敏中拜右僕射麻下日李昌武當對上謂之曰朕卽位以來未嘗除僕射今日以命敏中此殊命也敏中門下賀客必多卿往視之明日卻對來昌武乃往見丞相謝客門闌峭然無一人昌武與向親徑入見之徐賀曰今日聞降麻士大夫莫不歡慰朝野相慶公但唯唯又曰自上卽位未嘗除端揆此非常之命自非勲徳隆重眷倚殊越何以至此公復唯唯又歷陳前世爲僕射者勲勞徳業之盛禮命之重公亦唯唯卒無一言旣退復使人至庖廚中問今日有無親戚賔客飲食宴防亦寂無一人明日以其所見對上笑曰向敏中大耐官職杜陽雜編云朱泚亂長安源休乃收圖書貯倉廩作蕭何事業謂僞黃門蔣諌曰若度其才卽吾爲蕭姚爲曹耳識者謂休不柰官職喬琳戲曰源公直所謂火迫酇侯耳則耐官職之說其來已久

不斟

呂居仁答曹吉父詩記我今年病不斟

吳旦生曰方言斟益也南楚凡相益而又少謂之不斟凡病少愈而加劇亦謂之不斟或謂之何斟郭璞解云言𨿽少損無所益也呂公詩用此今行本攺不禁則失之矣

放翁

王弇州曰昔人所稱廣大教化主者於長慶得一人曰白樂天於元丰得一人曰蘇子瞻於南波後得一人曰陸放翁爲其情事景物之悉備也然蘇之與白塵矣陸之與蘇亦刼也

吳旦生曰弇州又言放翁頗近蘇氏而麄楊萬里劉攺之俱弗如也然放翁又與子瞻殊科自余觀之南渡以後範石湖陸放翁兩家爲冠楊誠齋謂範之淸新陸之敷腴姜白石謂溫潤如範俊逸如陸當時已推服之然範詩易看而難入當由其溫潤進其淸新陸詩難擇而易耽當汰其敷腴寶其俊逸

蓮花博士

趙章泉曰嘉泰壬戌九月陸放翁夢一故人相語曰我爲蓮花博士鏡湖新置官也我且去矣君能蹔爲之乎月得酒千壺亦不惡也遂以詩記之云白首歸修汗簡書每因囊粟嘆侏儒不知月給千壺酒得似蓮花博士無

吳旦生曰困學紀聞言列子務本遊不如務內觀陸遊字務觀本此余按陸母夢秦少遊而生子故名秦之字曰遊卽字秦之名曰務觀後臺臣劾其恃酒頽放因自號放翁故作詞有飄然煙雨中天教作放翁之句蓋文人多異往往而有臺臣且恃酒彈之何物鏡湖中偏月給千壺以相招致𨿽寓言亦足自放矣

云子天吳

陸放翁詩云子翻匙新稻飯天吳坼繡舊衣

吳旦生曰二語皆自杜詩脫出杜子美詩飯抄云子白許彥周云云之子雨也言如防爾出荀子云篇又葛洪丹經用云子碎雲母也今蜀中有碎礫狀如米粒圓白雲子石也後見佛經以稻爲云子卽所謂汶陽之稼如雲耶

子美北徵詩海圖坼波濤舊繡移曲折天吳及紫鳯顚倒在裋褐言以海圖舊繡爲小兒裋衣故波濤爲之坼繡紋爲之移天吳紫鳯之類或顚或倒也天吳海圖所畫之物按山海經朝陽之谷神曰天吳是爲水伯其爲獸也人面八首八足八尾背靑黃大荒東經云蓋余之國有神人八首人面虎身十尾名曰天吳何承天云魚之大口者名【談藪云李大異爲廣西帥顧坐客曰杜詩天吳當音華見山海經未知後見何書王仲行曰後漢書戴就被收獄吏燒鋘斧使就挾之注引何承天纂文鋘音華又詩不吳不敖不吳不楊皆音華李公稱善】

不借

陸放翁巢山詩穿林雙不借取水一軍持

吳旦生曰史遊急就章云裳韋不借爲牧人顏師古注不借小屨也以麻爲之其賤易得人人各自有不須假借因爲名也揚雄方言云麻屨謂之不借王伯厚漢制攷云繩菲今時不借也疏云夏時謂之菲漢時謂之不借劉熈釋名云齊人謂韋屨曰屝屝皮也以皮作之崔豹古今注云不借艸履也漢文帝履不借以視朝楊公筆錄云卜式爲郎中蹻而牧羊中蹻卽艸鞋也古謂之不借

致虛閣雜爼云仙人鳯子隠於農夫之中一日大雨鄰人借艸履鳯子曰他人則可借我之艸履乃不借者也其人怒詈之鳯子以艸履擲與化爲鶴飛去故後世名艸履爲不借

周禮玉璂注璂讀如薄借綦之之綦賈公彥疏云薄借之語未聞疑卽不借

詞林海錯云梵語瓶曰軍持賈島送僧詩我有軍持憑弟子嶽陽江裏汲寒流放翁入蜀記云九日至慧逺法師祠堂逺公之側又有一人執軍持侍立謂之辟蛇童子余有詩云汲泉未覺軍持小設具何妨僕憎空已夘冬西湖上示陸驤武謬許爲工【三餘贅筆云吳人呼暖飲食具爲僕憎以銅爲之言僕者不得竊食故憎之也墅談云雜投食物於一小釡中鑪而烹之亦名邊鑪亦名暖鍋團坐共食不復別置几案甚便於冬日小集而甚不便於僕者之竊食宜僕者之憎之也故名】

糖蟹

陸放翁詩磊落金盤薦糖蟹

吳旦生曰放翁筆記謂唐以前無沙糖凡言糖者皆糟耳如糖蟹糖姜皆是余按淸異錄煬帝幸江都吳中貢糖蟹則潔拭殻面以鏤金龍鳯花貼上夢谿筆談大業中吳郡貢蜜蟹二千頭又何嗜糖蟹大抵南人嗜咸北人嗜甘蟹加糖蜜蓋便於北俗也據此則隋時大業已然安得云唐以前無沙糖耶及觀學齋占畢云宋玉大招已有柘漿是取蔗汁始於先秦也前漢郊杞歌柘漿析朝酲注謂取甘蔗汁以爲飴也又孫亮取交州所獻甘蔗餳則是煎蔗爲糖已見於漢時而說文集韻並以糖爲蔗飴曰飴曰餳皆是堅凝可含之物非糟之謂何可言煎蔗始於太宗時而前止是糟耶

酉陽雜爼云平原郡貢糖蟹每年生貢斵冰火照懸老犬肉蟹卽浮因取之一枚直百金馳至京

退紅

陸放翁詩退紅衣焙薰香冷古錦詩囊覓句忙

吳旦生曰放翁自注唐樂府云牀上小薰籠韶州新退紅余按此唐世染色名也退與褪同卸衣曰退檀弓退然如不勝衣元微之離憶詩憶得雙文衫子裏鈿頭【是鈕扣之屬也】云映褪紅酥又花謝曰退陸放翁詩褪花梅子已微酸嘉靖中王元美枯蓮詩褪盡紅衣態不禁

浮蛆

陸放翁詩澆書滿挹浮蛆甕攤飯橫眠夢蝶牀

吳旦生曰蘇學士以晨飯爲澆書李黃門以午睡爲攤飯人皆知之餘按詞林海錯云酒杯上跳沫爲浮蛆毛澤民詩冰紗臥甕靑蓮羃浮蛆欲上眞珠泣韻語陽秋載蘇養直後淸江曲云社甕欲熟浮蛆香漁隠叢話載自效山谷格云浮蛆琰琰拋靑春又東坡詩浮蛆灩金盌金人朱師美詩玉盌浮蛆彼何有元薩天錫詩開甕酒熟浮新蛆

淸異錄云李太白好飲浮玉梁不知其何物得吳婢釀酒促其功答曰尙未熟但浮梁耳試取一盞至則浮蛆酒脂也太白所飲蓋此

古雋考略云浮蟻杯靣浮花也綠蟻酒之美者泛泛有浮花其色綠

南園

楊誠齋寄陸放翁詩云不應李杜翻鯨海更羨防龍集鳯池道是樊川輕薄殺酒將萬戶比千詩

吳旦生曰放翁本傳晚年再出爲韓侂冑撰南園閱古泉記見譏淸議朱晦翁嘗言其能太髙迹太近恐爲有力者所牽挽不得全其晚節蓋有先見之明焉誠齋寄詩蓋亦指此耳然余觀記中曰許閒曰歸耕其名皆出於忠獻之詩含防寓托絕非貢諛之辭未可深文誅之致乖其情實也

白石

趙威伯詩話曰姜堯章防居苕溪與白石洞天爲鄰潘轉翁字之曰白石道人且畀以詩云人間官爵似樗蒲采到枯松亦大夫白石道人新拜號斷無繳駁任稱呼堯章報以長句雲南山仙人何所食夜夜山中煮白石世人喚作白石仙一生費齒不費錢仙人食罷腹便便七十二峯生肺肝眞祖只在南山南我欲從之不憚逺無方煮石何由軟佳名賜我何敢辭但愁自此長苦饑囊中只有轉庵詩便當掬水三咽之

吳旦生曰晉書鮑靚爲南陽太守嘗行部入海遇風饑甚取白石煮之以自濟韋應物詩澗底束荊薪歸來煮白石故堯章謂煮石苦饑耳時堯章與黃巖老同學詩於蕭千巖而黃亦號白石因稱雙白石

蔡中郎

閒中今古錄曰元末永嘉髙明字則誠登至正四年進士任慶元路推官見方國珍來據慶元避於鄞之櫟社以詞曲自娛因劉后村有死後是非誰管得滿村聴唱蔡中郎之句因編琵琶記用雪中郎之恥洪武初徴辟不就旣卒有以其記進上覽曰五經四書如五糓家家不可缺琵琶記如珍羞百味富貴家其可缺耶

吳旦生曰東國宗敬中郎不言名咸稱蔡君兗州陳畱並圖畫形像爲之目曰文同三閭孝齊參騫則中郎固孝子也後村因書所見而作故云黃童白叟往來忙負皷盲翁正作塲蓋惡其唱說之非而詠也則誠思雪其恥宜有以攺正之柰何欲止沸而揚其湯耶堯山堂外紀云東嘉此記爲其友王四而作王四登第棄其妻周氏而贅於布哈太師家東嘉欲挽之不可得故作此以切諷之名琵琶者取其二字上各有二王字並得四王字爲王四也牛太師者元人呼牛爲布哈故謂之牛而托名中郎者嘗從董卓之辟而卓亦稱太師故也索隠云托名蔡邕者以王四少賤嘗爲人傭菜也趙五娘者以姓傳自趙至周而數適五也牛丞相者以布哈家居牛渚也明祖見此記詢得其實遂捕王四寘之法弇州引誠齋所載牛相國僧孺之子繁與同人蔡生邂逅文字交尋同舉進士才蔡生欲以女弟適之蔡巳妻趙力辭不得後牛氏與趙處能卑順則又姓氏悉合

晉蔡充別傳云充祖睦蔡邕孫也羊祜傳云祜邕外孫景獻皇后同產弟祜討吳有功將進爵乞以賜舅子蔡襲詔封襲闗內侯是襲又邕孫也晉后妃傳云景獻羊皇后母蔡氏邕女也野客叢書云羊祜父道先娶孔融女後娶蔡邕女孔氏生發蔡氏生承祜時發與承俱病度不能兩存乃專心養發故得濟承竟病死據此則邕未嘗無子也且枯母誠邕之賢女也烈女傳何不載耶

湧幢小品云邕父名稜母袁氏袁公妹曜卿姑也

陌上花

謝臯羽詠吳越王妃歸朝云先王烝嘗澤有差上恩許歌陌上花

吳旦生曰按吳越王妃每嵗歸臨安王以書遺妃云陌上花開可緩緩歸矣吳人用其語爲歌含思淒宛東坡爲之易其詞云陌上花開蝴蝶飛江山猶是昔人非遺民幾度垂垂老遊女長歌緩緩歸陌上山花無數開路人爭看翠軿來若爲畱得堂堂去且更從教緩緩回生前富貴艸頭露身後風流陌上花已作遲遲君去魯猶歌緩緩妾回家蓋淸平調也【陳直方之妾本錢塘妓丐詞於東坡坡因錢塘人好唱陌上花緩緩曲乃引其事戲之云陌上花開看盡也聞舊曲破朱顏】

破錢

古今說海曰毗陵李家有女方十六嵗能詩有拾得破錢詩半輪殘月掩塵埃依稀猶有開元字想見淸光未破時買盡人間不平事

吳旦生曰唐食貨志武徳四年鑄開元通寶錢徑八方重二銖四絫積十錢重一兩得輕重大小之中其文以八分篆三體按開元錢髙祖時鑄髙宗又鑄之宗又鑄之肅宗又鑄之馬永卿所謂唐二百八十九年獨鑄此錢洛並幽益桂等州皆置監故開元錢如此之多也

文獻通考武徳四年鑄開通元寶其文歐陽詢制自上及右回環讀六典及杜氏亦作開通呂東萊雲開通之法不可易東坡云唐開通錢最善此俱可證後人以錯綜讀曰開元而不知者謂明皇所鑄蓋有開元年號也李審言乃云唐之錢文如乾元開元曰重寶通寶俗有云幹重開通爲可笑然不知幹重爲悞讀而開通非悞顧回瀾云稱元寶自唐髙祖始稱重寶自唐肅宗始稱通寶自宋人誤讀開通錢文始攺元更鑄自宋太宗始最爲確論

歷代詩話卷六十一

欽定四庫全書

歷代詩話卷六十二

歸安吳景旭撰

壬前集上

金詩

仰山

堯山堂外紀曰燕京西七十里有仰山峯巒拱秀中有平頂如蓮花心旁有五峯曰獨秀翠防紫蓋妙髙紫防下多禪剎章宗防幸有詩刻石金色界中兜率景碧蓮花裏梵王宮鶴驚淸露三更月虎嘯疏林萬壑風吳旦生曰章宗工書畫所作詩詞皆饒思致嘗賦雲龍川五月牡丹云洛陽谷紅千葉嶺外朱明玉一枝地力發生𨿽有異天公造物本無私

泰和丙寅春試貢士於萬寜宮楊煥然席屋偶居前列聞異香出殿櫺間一紫衣人顧之起問題難易及名氏裏貫年齒去少頃眾相賀曰適駕至矣薄暮出宮傳爲希遇煥然紀以詩云誰言半夜曽前席白日君王問賈生又詔錄馬嵬詩得五百餘首付詞臣第之杜眞卿詩楊栁依依水拍堤春晴茅屋燕爭泥海棠正好東風惡狼籍殘紅襯馬蹄髙徳卿詩事去君王不柰何荒墳三尺馬嵬坡歸來枉爲香嚢泣不道生靈淚更多皆在髙等章宗之愛士右文有如此

日精

宇文叔通白菊詩仙家藝菊名日精我今號爾爲月英吳旦生曰本艸菊花一名日精周禮後服鞠衣又作菊注云日精也蓋菊有兩種花大气香莖紫者爲甘菊花此日精也風土記云日精治蘠皆菊之花莖之別名也拾遺記云背明國有紫菊謂之日精

本艸菊一名傅延年朱仲新詩三徑誰從陶靖節重陽惟有傅延年仙書云茱萸爲辟邪翁菊花爲延壽客上官昭容九日詩卻邪茰入佩獻壽菊傳杯

扶老養和

宇文叔通和髙子文秋興雲散步雙扶老棲身一養和吳旦生曰元遺山錄其詩注於下云養和幾名事見江湖散人集扶老見歸去來辭然余見遺山詩養和懲往失扶老念時須蓋養和謂幾也扶老謂杖也豈遺山亦用叔通語耶按漢禮儀志云民年八十九十賜玉杖長九尺端以鳩爲飾鳩者不噎之鳥欲老人不噎也風俗通云周禮羅氏獻鳩養老漢無羅氏故作鳩杖以扶老困學紀聞云防扶老以流憇謂扶老藤也見後漢蔡順傳注據此則扶老之義不始見之歸去來辭矣山家淸事云耴松樛枝作曲幾以靠背古名養和

詞人以此類入詠者不可枚舉如駱賓王詩桃花嘶別路竹葉防樽蓋桃花謂馬也竹葉謂酒也劉禹錫詩添鑪搗雞舌灑水淨龍須蓋雞舌謂香也龍須謂拂也白樂天詩樹暗小巢藏巧婦艸荒新葉長慈姑蓋巧婦謂鷦鷯也慈姑謂鴉也黃常明詩江幹食息呼扶老朩末板緣訝宛童蓋扶老謂禿鶖也宛童謂女蘿也王原吉詩看雲暮影齊巾角滴露春聲落枕凹蓋看云謂杖也滴露謂酒也【亦見扶老不止名杖而杖又有別名】

勸農官

宇文叔通詩劍防漸銷農器出人家只識勸農官吳旦生曰向見虞伯生題耕織圗謂元時置十道勸農使總於大司農愼擇老成重厚之君子而命之皆親歷原野安輯而教訓之其後功成省專使之任以歸憲司憲司置四僉事其二則勸農之所分也至今耕桑之事憲猶上之大農天下守令皆以農事系衘矣郡縣大門東西壁皆畫耕織圗使民得而觀之今又見叔通詩意金時已有此官而元踵是以加詳耶此制大得古王重農之意後之汰其員而不復講爲可惜也

洞庭春

宇文叔通詩已掃明供防筆爲君擬賦洞庭春吳旦生曰宋時安定郡王以黃柑釀酒謂之洞庭春色色香味三絕以餉趙徳麟因飲東坡醉後信筆爲詩頗有防拖風气其詩云去年洞庭秋香霧嘗噀手今年洞庭春玉色疑非酒叔通蓋用坡事也

野鷹來

蔡正甫野鷹來云鷹莫來腹肉一飽精神開招呼不上劉表防

吳旦生曰水經注沔水南有層防號曰景升臺蓋劉表治襄陽之所築也表性好鷹嘗登此臺歌野鷹來曲其聲韻似孟達上堵吟矣故東坡詩莫上呼鷹臺平生笑劉表又作上堵吟雲臺上有客吟秋風悲聲蕭散飄入空正甫下筆奔峭殆不減坡公【田子藝云劉景升呼鷹臺經史呼皆作去聲蓋北音重濁故也】

元遺山所纂中州集足備金源氏文獻然如宇文叔通宋黃門侍郎以奉使入金畱爲翰林學士承防吳彥髙宋宰臣拭之子米元章壻也將命帥府畱爲翰林待制出知深州蔡伯堅父靖宋季守燕山仕金爲翰林學士伯堅官至尙書右丞相則三人皆宋儒也故防自正甫爲正傳之宗按金源樂府推彥髙與伯堅號吳蔡體而伯堅二子正甫特甫俱第進士正甫於天徳三年擢第後不赴選求未見書讀之其辧博爲天下第一

有無中

蔡正甫詩城上春陰暗晚空城頭山色有無中

吳旦生曰王摩詰詩江流天地外山色有無中權徳輿渡揚子江詩逺岫有無中片防煙水上𨿽用摩詰語猶自渾然歐陽永叔送劉貢父守維揚作長短句云平山欄檻倚晴空山色有無中按平山堂望江左諸山甚近或以歐公爲短視故有此句東坡笑之因賦快哉亭雲長記平山堂上欹枕江南煙雨杳杳沒孤鴻認得醉翁語山色有無中今正甫用作春陰詩可免短視之誚

傳柑

髙子文詩佳辰近燒燭盛事憶傳柑

吳旦生曰此子文次韻東坡定州立春日詩也東坡又有扈從端門觀燈詩云老病行穿萬馬羣九衢人防月紛紛歸來一盞殘燈在猶有傳柑遺細君按傳柑事始於唐開元間上元夜以黃柑賜近臣貴戚謂之傳柑宴宋時亦襲其事元夜登樓貴戚例有黃柑相遺也洪武初張行中元宵詩歸來更有傳柑宴坐列宮釵十二金

竹孫

任君謨詩竹孫仍帶籜鳩婦已呼晴

吳旦生曰爾雅筍竹萌也一曰龍孫僧贊寧謂龍未聞化竹化竹爲龍豈宜以筍爲龍孫然觀陳子昻詩淸川髙竹長龍孫陸放翁詩過母龍孫已放梢張伯雨詩龍孫乍脫防兒錦其於義未礙也又竹譜云竹祖最初所種之竹陸魯望詩藥名卻笑桐君少年紀翻嫌竹祖低吳融詩祖竹定欹檐雪折稚吿應拂棟云齊又唐詩祖竹叢新筍又祖竹防龍孫陸放翁詩子母新間尊爼公孫竹長映簾櫳梅堯臣詩蛇祖龍孫生產後

語曰天將雨鳩逐婦爾雅翼云鳩拙不能爲巢才架數枝往往破卵無巢不能居天將雨則逐其雌霽則呼而反之今人辧其聲以爲無屋住

參橫

劉致君墨梅詩趙郎愛香人不知羅浮山下有佳期春寒徹骨角聲起才記參橫月墮時

吳旦生曰龍城錄載趙師雄遷羅浮見美人共飲少頃醉寢乃在大梅樹下月落參橫但悵恨而已秦少防詩月落參橫畫角哀暗香消盡令人老蓋致君所謂趙郎正指師雄而語意又奪胎少防然相沿之誤亦不自知其失考也杜詩天橫醉後參洪容齋謂以老杜全篇考之蓋初秋所作也今人梅花詩多用參橫字若以冬半視之黃昬時參已見至丁夜則西沒矣安得將旦而橫乎惟東坡詩紛紛初疑月掛樹耿耿獨與參橫昬乃爲精當余觀師無忌秋夜吟云拊劍一太息月暗天橫參此與老杜同爲合作

困學紀聞云古樂府善哉行月沒參橫北斗闌干親友在門忘寢與飡龍城錄語本此而未嘗考參星見之時也

雞鳴埭

劉致君墨梅詩又云荀妃早發雞鳴埭殘月防分燭下妝

吳旦生曰南齊書武帝數幸瑯琊城宮人常從早發至湖北埭雞始鳴故呼爲雞鳴埭溫飛卿有雞鳴埭曲李義山南朝詩雞鳴埭口繡逥

按檢江蓄水曰堰壅水爲堰曰埭江南謂之埭巴蜀謂之堰楊大年詩繁星曉埭聞雞度細雨春場射雉歸秦少防詩古埭天連鴈荒祠朩蔽牛

寒具

劉無黨題梁忠信山水雲明短幅來何處亂防依稀涴寒具

吳旦生曰桓喜陳書畫客有食寒具不濯手而執畫帙者偶涴之後遂不設寒具蘇東坡防二王書云怪君何處得此本上有桓寒具油無黨句與坡同意陸放翁詩看畫客無寒具手

按齊民要術云寒具一名餅酉陽雜爼伊尹幹湯之言有寒具吳綱五縂志謂是今之饊子也劉禹錫寒具詩纎手搓來玉數尋碧油煎出嫩黃深夜來春睡無輕重壓匾佳人纒臂金亦以爲饊子也若林和靖寒食詩有客初嘗寒具罷蓋又以寒具爲寒食之具矣宋玉招魂云粔籹蜜餌有餦餭些五臣注粔籹餅也吳謂之寒具餌方言謂糕餦餭餳也亦謂之飴此則其幹者也王逸注以蜜和米麵熬煎作粔籹搗黍作餌又有美餳眾味甘美也朱晦翁注以米麵煎熬作之寒具也宋林洪謂招魂此句自是三品粔籹乃蜜麫之幹者十月間鑪餅也蜜餌乃蜜麫少潤者七夕蜜食也餦餭乃寒食寒具也又觀漢制考云以二竹簋方被纁裏有蓋注竹簋方者器名也以竹爲之狀如簋而方如今寒具筥防寒具若籩人朝事之籩注謂淸廟未食先進寒具口實之籩實以冬食故謂之寒具蓋又以寒具爲寒冬之具矣

幹寶司徒儀日祭用晉制呼爲撮餅又曰寒具

十眉

劉無黨題十眉圗云春風曽憶賦妖嬈人共畫圗成十一

吳旦生曰唐明皇令畫工畫十眉圗一曰鴛鴦眉又名八字眉二曰小山眉又名逺山眉三曰五嶽眉四曰三峯眉五曰垂珠眉六曰月稜眉又名郤月眉七曰分稍眉八曰涵煙眉九曰拂云眉又名橫煙眉十曰倒暈眉蘇東坡眉子研詩君不見成都畫手開十眉橫云郤月爭新奇蔡正甫畫眉詩畫手新翻十樣圗西巡故事出成都【按妝臺記五代宮中畫眉有十與明皇圖同但一曰開元禦愛眉爲小異錦字書眉妝有十似從明皇圗摘出但末云籠春眉又圗所未備附及】

寧馨阿堵

劉無黨題劉徳文戲防堂云傳家所愛作寧馨入室不愁無阿堵

吳旦生曰世說山濤見王衍曰何物老媼生寧馨兒又王衍指錢云舉阿堵物卻後之詞人直以阿堵爲錢寧馨爲兒如劉禹錫詩爲問中華學道者防人雄猛得寧馨黃山谷詩語言少味無阿堵冰雪相看有此君是也未有以二語合用者合之自家無阿堵物門有寧馨兒一詩始而無黨其踵是以合用耶然習譌已久珠不知寧馨阿堵乃晉人語助耳按禹錫詩寧字作平聲呼金人馮叔獻習池醉歸圗詩云紛紛悞晉皆渠軰何獨王家一寧馨則又作仄聲矣嬾眞子云寧作去聲馨音亨今南人尙言之猶言恁地也桑楡雜錄云寧猶言如此馨語助也容齋隨筆云至今吳中人語言尙多用寧馨字爲問猶言若何也宋廢帝之母王太后疾篤帝不往視後怒謂侍者取刀來剖我腹那得生寧馨兒觀此豈得爲佳兒用劉眞長譏殷淵源曰田舎兒彊學人作爾馨語又謂桓溫曰使君如馨地寜可鬭戰求勝王充與何充語曰正自爾馨王恬撥王胡之手曰冷如手馨彊來捉人臂東齋記事云阿堵乃今所語兀底也焦弱侯云猶言此物耳楊升庵云猶唐人謂若个今謂這个也殷浩見佛經曰理亦應阿堵上顧愷之指目睛曰傳神寫照正在阿堵中謝安謂桓溫曰明公何須壁間著阿堵輩據此其義自見若胡盧山詩阿堵中藏徐穉來以爲堵墻益可笑

適安居士

景伯仁弔叚子新云適安居士舊知聞廓達靈根厭世紛辭罷親朋便歸去一籌今日又輸君

吳旦生曰子新諱繼昌適安居士其別號也性嗜酒名之曰黃嬌蓋闗中人謂兒女曰阿嬌故以酒比之一日天寒人遺之酒飲不盡而醉夜半忽驚起以衣衾覆酒缸僵臥榻上人爲言酒自不冰先生將不爲寒病乎子新笑曰人病猶可醫酒病不可療也臨終辭鄕裏托以他適明日臥於黨氏園亭大石上視之已逝矣伯仁以詩弔之

歷代詩話卷六十二

欽定四庫全書

歷代詩話卷六十三

歸安吳景旭撰

壬前集中

金詩

駃

黨世英喜雨詩山云駃如驅山雨沛如傾

吳旦生曰元遺山詩駃雨東南來自注云駃與快同江淹蓮花賦秋風駃兮舟容與趙松雪有駃雪帖則是駃雲駃雨駃風駃雪皆可稱也他如愼子云河下龍門其流駃如竹箭崔子虛論醫脈云遲而少駃爲緩鐘繇調周泰云乞兒乘小車一何駃乎曹眞有名駃號驚防臧道顏有駃牛賦

飲

黨世傑弔石曼卿詩城頭山色翠玲瓏尙憶淸狂四飲翁鐵馬冰車防遺響桃花石室自春風

吳旦生曰畫墁錄蘓舜欽石延年輩有名曰飲了飲囚飲鱉飲鶴飲飲者夜不以燒燭了飲者飲次挽歌哭泣而飲囚飲者露頭圍坐鱉飲者以毛席自裹其身伸頭出飲畢復縮之鶴飲者一杯後登樹下再飲耳則曼卿之飲其名有五又類苑云曼卿毎與客痛飲露髮跣足著械而坐謂之囚飲坐朩杪謂之巢飲以槁束之引首出飲復就束謂之鱉飲此所載又不同而世傑詩稱四飲豈別有據耶

曼卿守昫山遣人以泥封桃李核彈之巖石中其後花開滿山又嘗攜妓飲山之石室間鳴弦爲冰車鐵馬聲故世傑過昫山爲詩弔之

三絕

趙周臣寄王子端云李白一杯人影月鄭防三絕畫詩書

吳旦生曰唐明皇愛鄭防之才以爲博士善圗山水好書嘗自寫其詩並畵以獻帝大署其尾曰鄭防三絕杜子美哀之云昔獻書畫圗新詩亦俱往三絕自禦題四方尢所仰按元遺山稱子端詩有師法髙出時輩之右字畫學米元章其得意處頗能似之墨竹殆天機所到文湖州已下不論也則周臣贈以三絕當不誣云

讀詩

周徳卿讀陳后山詩云子美神功接混茫人間無路可升堂一斑管內時時見賺得陳郎兩鬢蒼

吳旦生曰嘗讀杜集戲爲六絕此便是老杜詩話其一絕云才力應難跨數公凢今誰是出羣雄或看翡翠蘭苕上未掣鯨魚碧海中蓋言前輩之不易貶又言其不易效也徳卿特借後山以爲言而非但貶後山已也亦猶老杜之非貶四傑耳

竹坡老人詩話云防峽道中昔有杜少陵題詩一首以天字爲韻榜之梁間自唐至今無敢作詩者有一監司過而見之輙和少陵韻大書其側後有人嘲之云想君吟詠揮毫日四顧無人膽似天過者無不笑之錄此可爲詞家炯鑑

逺山

劉之昻詩逺山句好畫難成栁眼才多縂是情今日衰顏人不識倚鑪空聴煮茶聲

吳旦生曰張秦娥者能小詩其賦逺山雲秋水一抹碧殘霞幾縷紅水窮霞盡處隠隠兩三峯其後流落故劉贈以此詩秦娥爲之泣下劉嘗有詩云嵩髙山下逢秋雨破傘遮頭水沒腰此景此時誰防得淸如下聴芭焦祝枝山誦之笑其上下淋漓淸在何處觀其他詩有云折盡官橋楊栁枝春風依舊緑絲絲啼鶯爲向行人道離別何時是盡時又雲雨洗明河畫扇收匡牀露冷藥闌秋墻陰未得中庭月一防螢光艸際流能於淸折之中自成淒防

日觀

蕭眞卿日觀峯詩洪波萬里兼天湧一防金烏出水心吳旦生曰應劭漢官儀云泰山東南名曰日觀日觀者雞鳴時見日淮南子云日中有踆烏注踆趾也謂三足烏也甘氏星經云日者陽宗之精也爲雞三足爲烏二足雞在日中而烏之精爲星以司太陽之行度月者陰宗之精也爲兔四足爲蟾蜍三足兔在月中而蟾蜍之精爲星以司太陰之行度【水島志云琉球國有大﨑山極髙峻夜半登之望暘谷日出紅光燭天山頂爲之俱朗宋學士集云補怛洛迦山在東大洋中雞初曉遙見東方日出輪亦如火流光燭波閃爍不定】

燕子圗

田器之贈燕子詩幾年塞外歷﨑危誰謂烏衣亦此飛朝向蘆陂知有爲暮投茅舎重相依君憐我處頻迎語我憶君時不掩扉明日西風悲皷角君應先去我何歸吳旦生曰器之名琢云朔人明昌五年進士慷慨有志節趙周臣所謂田侯落落奇男子也其燕子圗自敍雲從軍塞外野捨荒涼有雙燕亦巢此屋土人屢欲捕之曲爲全防此燕畫出夜歸必開戶待之忽一日飛止坐隅巧語移時予始悟明日秋社當歸殆畱別語也作此詩贈之寫以細字爲蠟丸系燕足上又八年任潞州觀察判官坐廨捨之含翠堂忽雙燕至予諦視之系足蠟丸故在蓋往年贈詩者也龎才卿畫爲圗作詩云解足分明得帛書眞是當年畱別句楊之美詩海國傳心千驛隔塞垣回首十年非張巨濟詩小詩系足初無意巧語迎人獨有情李之純詩心知話盡春愁處相對依依如故人王大用詩莫償恩義三生債分付平安七字篇李欽叔詩客舎花門新信息云兜香冷舊昬黃

靑奴黃你

龎才卿喜夏詩靑奴初薦枕黃你亦升堂

吳旦生曰黃山谷謂竹夫人乃涼寢竹器憇臂休膝非夫人之職而冬夏靑靑竹之所長故名曰靑奴嘗作詩云我無紅袖堪娛夜正要靑奴一味涼則才卿所謂靑奴薦枕其意工矣海錄碎事云黃你言書卷怡神如你媼有人讀書把卷卽睡梁人因呼書卷爲黃你嵗時風土記云唐人呼晝睡爲黃你據此則黃你升堂其義安在才卿特未詳考耳正統中周伯器詩不信紅塵深沒馬可堪黃你亂堆牀余有山居詩樂土歸黃你通侯等緑君此用風土記說也

洪駒父六言詩引睡直須黃你曲肱正要靑奴昔人以爲佳才卿殆本此作對耶按博物志孫樵爲史書曰墨兵瀆又海錄碎事謂史才操賢與愚以筆爲獄陳眉公云墨兵筆獄可謂佳對然竟以墨兵對黃你亦自工而恊

自題

宻公自題寫眞云枯朩寒灰亦自神應緣來現胙公身只因苦愛東坡老人道前身趙徳麟

吳旦生曰名璹字子瑜興陵之孫越王長子初封胙國公正大間進封宻稱完顏宗室之良者必推曰宻公其字畫得蘇黃之間家藏法書名畫幾與中祕等南渡倉卒子瑜寶護之與身存亾故他貨不得一錢著身以此貧甚客至不能具酒肴設蔬飰與之共食焚香煮茗盡出藏書商略之使人樂之而不去也子瑜有詩云冷官領取閒中趣逺勝區區夢蟻忙亦自道其髙致矣

能

趙宜之寄元遺山詩老懶愚軒百不能飽諳人意冷於冰淸狂舊日耽詩客灰朽而今有髮僧

吳旦生曰丙集郭賦中余旣辧能字矣然才能之能當於下平十蒸韻用而不當上平十灰韻用也漁隠樷話云能奴登切獸名絕有力故有絕人之才者謂之能又能奴來切三足鼈也徐季海詩於來字韻中用法士多瓌能乃是僧似鼈耳

借對

馮叔獻詩老伏固非千里驥冥飛似是五噫鴻

吳旦生曰梁鴻有五噫歌以鴻對驥詩家自有此借對法余有詩云有客潔如鷺因人熱豈鴻亦此意也

鼓吹

劉云卿詩身後功名半張紙夜來鼓吹一池蛙

吳旦生曰孔稚圭以鳴蛙當兩部鼓吹詞人往往入詠蘇東坡詩雲水底笙歌蛙兩部山中奴橘千頭是以笙歌易鼓吹矣又云己遣亂蛙成兩部更邀明月作三人此乃歇後語不知兩部爲何物也不若云卿用本色出處爲顯而穩

修月斧

劉景純詠酴醿詩玉斧無人解修月珠裙有意欲畱仙吳旦生曰酉陽雜爼太和中鄭仁本與王秀才逰嵩山遂迷歸路見一人布衣甚潔白枕一襆物方眠熟卽呼之其人笑曰君知有月七寶合成乎月勢如丸其影日爍其凸處也常有八萬三千戶修之予卽一數因開襆有斤鑿數事楊亷夫作修月匠歌雲天公弄丸七寶鈿脆如琉璃拆如綫月中斤人八萬戶勅賜仙廚璚屑飯什什伍伍入杳冥妙手持天輕欲旋千斤寶斧運化鈞混沌皮開精魄見戴敏小園詩惜樹不磨修月斧愛花須築避風臺蔡伯堅雪晴詩喚取廣寒修月斧月波千丈捲秋還雷希顏詩文字喜逢修月斧津梁愧乏濟川材薩天錫贈別詩桂殿且畱修月斧銀河未許度星軺解大紳中秋詩吾聞廣寒八萬三千修月斧晴處生明缺處補馬浩瀾逰仙詩八萬三千修月斧多將玉屑當漧糧

楊升庵雲中州集金羽士王予可詠西云一片冷沈潭底月半彎斜捲隴頭云孫鐸詠玊簮花云披拂西風如有待徘徊涼月更多情鄭子詠酴醿云玉斧無人解修月珠裙有意欲畱仙皆極體物之工

兀

劉次霄早行詩馬上兀殘夢沈沈天向晨

吳旦生曰劉駕早行詩馬上續殘夢馬嘶時復驚最爲警防故張爲取作主客圗楊升庵謂此句千古絕唱東坡攺之作瘦馬兀殘夢便覺無味余觀東坡太白山早行有起句云馬上續殘夢不知朝日升又中途雪作有云東風吹宿酒瘦馬兀殘夢情味各妙無可軒輊亦是偶愛駕語而兩用之耳今次霄復愛坡語而合用之

歷代詩話卷六十三

欽定四庫全書

歷代詩話卷六十四

歸安吳景旭撰

壬前集下

金詩

桃源

元徳明【遺山之父】桃源行雲憶昔攜家竄巖谷秦人半向長城哭回頭塵土失咸陽繒弋徒勞羨鴻鵠

吳旦生曰秦人半向長城哭下得渾然王荊公桃源行雲望夷宮中鹿爲馬秦人半死長城下髙齋詩話以指鹿乃二世事而長城之役乃始皇也又指鹿不在望夷宮中荊公用事失照管耳徳明似本荊公句東坡謂世傳桃源事多過其實考淵明所記止言先世避秦亂來此則漁人所見似是其子孫非秦人不死者也漁隠樷話云東坡此論蓋辧證唐人以桃源爲神仙如王摩詰劉禹錫韓退之作桃源行是也惟荊公作桃源行與東坡之論脗合林下偶談云淵明桃花源記初無仙語蓋緣詩中有奇蹤隠五百一朝敞神界之句後人不審遂以爲仙如韓退之詩神仙有無何渺茫桃源之說尢荒唐劉禹錫詩仙家一出尋無蹤至今流水山重重王摩詰詩初因避地去人間及至成仙遂不還王逢原詩云惟天地之茫茫兮故神仙之或容惟昔王之制治兮惡魅魑之人逢逮後世之陵夷兮固神之爭雄此皆求之過也惟荊公與東坡和桃源詩所言最爲得實可破千載之惑

中州集

藝苑巵言曰元遺山有中州集皆金人詩也金人如宇文虛中蔡松年蔡珪黨懷英周昻趙秉文王庭筠其大防不外蘇黃要之直於宋而傷淺質於元而少情吳旦生曰金自北渡後詩教乃行遺山記錄見聞歷二十寒暑載爲野史而中州集其一也意故不止於詩而一經其手上下百餘年間金源氏之風烺烺可誦爾遺山自題中州集後云鄴下曹劉气盡豪江東諸謝韻尢髙若從華實評詩品未便吳儂得錦袍陶謝風流到百家半山老眼淨無花北人不拾江西唾未要曽郎借齒牙萬古騷人嘔肺肝乾坤淸气得來難詩家亦有長沙帖莫作宣和閣本看文章得失寸心知千古朱弦屬子期愛殺溪南辛老子相從何止十年遲平世何曾有稗官亂來史筆亦摧殘百年遺稿天畱在抱向空山掩淚看蓋遺山當哀宗之季及其亡也築亭於家不復出讀五詩者可以見其梗槪矣

金行

元遺山詠菊詩黃素金行正芳甘藥品奇

吳旦生曰範石湖菊譜黃者中之色土王季月而菊以九月花金土之應相生而相得者也其次白色西方金气之應此遺山所謂黃素金行正也又月令注菊色言黃者秋令在金金有五色而黃爲貴故菊色以黃爲正

埤雅雲月令季秋菊有黃華曰有者非其有之時也春秋傳曰有者不宜有也余以此語非是按懸笥瑣探云石湖作菊譜言月令以動植志气如桃桐輩直云始華而菊獨云菊有黃華豈以其正色獨立不伍眾艸變詞而言之與予來河南行熊耳諸山時正秋黃菊藂生乃悟中州得風气之正黃爲正色而秋時著花此月令紀所以獨言之也【楊升庵云蝴蝶或白或黒或五采皆具惟黃色一種至秋乃多蓋感金气也李白詩八月蝴蝶黃深中物理今攺黃爲來何其淺也】

烏白頭

元遺山詩行役魚赬尾歸期烏白頭

吳旦生曰史記但言天雨粟馬生角博物志云燕太子丹質秦欲歸秦王謬言曰烏頭白馬生角乃可丹仰而嘆烏卽頭白俯而嗟馬生角秦王不得已而遣之曹子建詩子丹西質秦烏白馬角生鮑明逺詩潔誠洗志朝暮年烏白馬角寧足言白樂天詩我歸應待烏頭白髙季廸詩妾今能使烏頭白

通俗文云白頭烏謂之鶷【治八反】

雯華

元遺山詩剝裂雯華漬月秋

吳旦生曰雯文也雯成文章也又石文似云亦曰雯華古三墳書日云赤曇月云素雯劉因登寺閣詩雯華寶樹忽當眼又遺山寶宮寺詩七重寶樹圍金界十色雯華擁畫梁

妒女

元遺山詩風雨不憂驚妒女

吳旦生曰焚骸禁火之說余於庚集韓詩詳辧之今觀此詩序言俗傳介子推被焚其妹介山氏恥兄要君積薪自焚號曰妒女鄕社至今以百五日積薪而焚之謂之祭妒女唐大歷中制官李諲爲撰祠碑有百日積薪一日燒之之語故遺山詩中有云稗官小說出閭巷社皷村簫走翁媼當時大歷十才子爭遣李諲鑱陋語蓋亦譏其誣而詩人不深考爲之撰辭爾然觀太平廣記云妒女者子推妺與兄兢去泉百里寒食不許防火至今尙然則與百五日積薪而焚之語又何殊耶

述異記云妒女泉在並州婦女不得靚籹彩服至其地必興雲一名介推妹楊升庵云廟在並州壽陽縣

典刑

元遺山贈劉仲修詩共知祭酒傳家學獨愛中郎余典刑

吳旦生曰遺山自序云仲修詩律深宻得於尊公鳯山老人過庭之訓且其顏狀絕類吾友李從事長源故篇中有及

按劉向爲劉氏祭酒釋名云凡防同饗防必尊長先用酒以祭先故曰祭酒漢時吳王年長以爲劉氏祭酒是也

女郎詩

歸田詩話曰元遺山論詩三十首內一首云有情芍藥含春淚無力薔薇臥晚枝拈出退之山石句始知渠是女郎詩初不曉所謂後見詩文自警一編亦遺山所著謂有情芍藥含春淚無力薔薇臥晚枝此秦少防春雨詩也非不工巧然以退之山石句觀之渠乃女郎詩也破卻工夫何至作女郎詩按昌黎詩雲山石斚確行徑防黃昬到寺蝙蝠飛升堂坐堦新雨足芭蕉葉大梔子肥遺山固爲此論然詩亦相題而作又不可拘以一律如老杜詩香霧雲鬟濕淸輝玉臂寒俱飛蛺蝶元相逐並蔕芙蓉本自雙亦可謂女郎詩耶

吳旦生曰遺山論詩直以詩作論也抑揚諷嘆往往破的少遊乃塡詞當家其於詩場未免踏入軟紅塵去故遺山所詠切中其病如鐘嶸評張華詩恨其兒女情多風雲气少而遺山乃云風雲若恨張華少溫李新聲柰爾何則知遺山自出眞裁非一切以女郎抹人也東野窮愁死不休髙天厚地一詩囚謂其出門有礙脫口便嗟也蘇門果有忠臣在肯放坡詩百態新惜其肆筆成章不受鑪冶也萬古文章有坦途縱橫誰似玉川盧眞書不入今人眼兒輩從教畫符則直以外道詬之凡所彈駁皆足爲談詩助又不獨一少遊矣

裙

元遺山詩此去行廬千萬里畫羅休鏤麝香金

吳旦生曰宋徽宗時宮人以麝香色爲鏤金羅爲衣裙故遺山及此

按古制衣裳連下有裙隨衣色而爲緣堯舜以降有六破及直縫皆去緣商周以其太質加花繡上綴五色自文王始令女人服裙秦始皇令宮人服五色花羅裙至今有短裙焉漢文帝後宮衣不曵地其貼地者以不纒足欲裙蓋之也漢明徳太后禿裙不緣獻帝時女子好爲長裙而上甚短梁武帝造五色繡裙加朱繩眞珠爲飾隋煬帝作長裙十二破名仙裙又制五色夾纈花羅裙又制單絲羅以爲花籠裙唐杜牧之詩五陵年少欺他醉笑把花前出畫裙是唐裙亦可隠足也

梁簡文詩羅裙宜細襇則裙之用襇此時已尙細矣畱靑日札云廣西婦女衣長裙後曵地四五尺行則以兩婢前攜之襇多而細名馬牙襇

海錄碎事云後漢燉煌俗婦人作裙攣縮如羊腸用布一匹皇甫隆禁攺之

殷文圭詩空對防防一防腸說文云直裙謂之防防

範家

餘冬序錄曰元遺山集喬千戶挽詩素旗無誄記連姻用潘嶽楊使君誄表之素旗語喬先皆毛氏壻故也集有聴姨女喬夫人鼓風入松一律白雪朱顏一行春風纎指十三星雲牎霧閣有今夕寶靨羅裙無此聲蕭灑寒松度虛籟悠揚飛絮攪靑冥胎仙不比湘靈瑟五字錢郎莫漫驚所謂姨女喬夫人蓋千戶之女也集又有喬夫人彩繡仙人圗一絕彩服仙童畫不如直疑萊子戲庭除靑紅未是春風巧一頌椒花更有餘又有題喬夫人墨竹二絕萬葉千梢下筆難一枝新緑盡髙寒不知露閣云牎晚幾就扶疎月影看只待驚雷起蟄龍忽從女手散春風渭川雲水三千頃悟在香嚴一擊中元自注夫人參曹洞下禪有省夫喬女明慧多藝如此而陰教內範則未有聞豈不可惜元之詩如此豈復知名教者哉考郝經遺山墓銘載其女有爲女冠者今集貽女詩雲珠圍碧繞三花樹李白桃紅一撚春看取元家第三女他年眞作魏夫人又足知遺山之範家矣吳旦山曰閨秀詩評載元氏補天花版詩云補天手叚暫鋪張不許纎塵落畫堂寄語新來雙燕子移巢別處覓雕梁按誠齋雜記遺山妹爲女冠文而艶張平章欲娶之自往覘其所向至則方自手補天花版輟而迎之張詢近日所作應聲答以此詩張悚然而出余謂此眞見遺山之範家也然墓銘爲女雜記爲妺俱屬女冠豈其有二人與

歷代詩話卷六十四

欽定四庫全書

歷代詩話卷六十五

歸安吳景旭撰

壬後集上之上

元詩

月泉吟社

詩評曰詩有六義興居其一凡陰陽寒暑艸朩禽獸山川風景得於適然之感而爲詩者皆興也風雅多起興而楚騷多賦與比漢魏至唐傑然如老杜秋興八首深詣詩人閫奧興之入律者宗焉春日田園雜興此蓋借題於石湖作者固不可舎田園而泛言亦不可泥田園而專及舎之則非此詩之題泥之則失此題之趣有因春日田園間景物感動性情意與景融辭與意防一吟諷頃悠然自見其爲雜興者此眞雜興也不明此義而爲此詩他未暇悉論往往敍實者多入於賦稱美者多近於頌甚者將雜興二字體貼而相去益逺矣

第一名羅公福【三山人本姓連名文鳯字伯正號應山】詩曰老我無心出市朝東風林壑自逍遙一犁好雨秧初種防道寒泉藥旋澆放犢曉登云外壠聴鶯時立栁邊橋池塘見說生新艸已許吟魂入夢招評曰眾傑作中求其粹然無疵極整齊而不見邊幅者此爲冠

第二名司馬澄翁【義烏馮澄字澄翁號來靑】詩曰編蘭春思倩吟鞭著面和風軟似綿黃犢烏犍秧谷雄蜂紫蝶菜花天把鉏健婦踏煙壠抱甕丈人分野泉忙事闗心在何處流鶯不聴聴啼鵑評曰起善包括兩聨說田園的而雜興寓其中末語亦不泥

第三名髙宇【杭州梁相字必大】詩曰膏初晴布谷啼村村景物正熈熈誰知農圃無窮樂自與鶯花有舊期彭澤歸來惟種栁石湖老去冣能詩桃紅李白新秧緑問著東風縂不知評曰前聨妙於細合後聨引陶範不爲事防句法更髙末借言雜興的是老手

吳旦生曰至元間浦江吳潛齋渭有月泉吟社預於丙戌小春月望命題至正月望日收卷月終結局請諸處吟社用好紙楷書以便謄副而免於差舛明書州裏姓號以便供賞而不致浮湛聘詩人謝翺方鳯吳思齊爲考官三月三日掲曉收二千七百三十五卷選中二百八十名刻至六十名止皆有詩賞者也第一名公服羅一縑七丈筆五帖墨五笏第二名公服羅一縑六丈筆四帖墨四笏第三名公服羅一縑五丈筆三帖墨三笏第四至十名各春衫羅一縑筆二帖墨二笏第十一至二十名各深衣布一縑筆一帖墨一笏第二十一名至三十名各深衣布一縑筆一帖第三十一名至五十名各筆一帖墨一笏吟箋二沓詩限五七言律以春日田園雜興爲題余觀其韻事雅規標勝來今而評論詩題尢入神解凡作雜興者皆須領悟此防也李西涯以未見此集爲嫌閩中徐興公家有藏本錄其佳句如屋角枯藤粘樹活田頭野水入溪渾靑林伐皷村村社緑水平疇處處秧土脈正融催觳林陰防合聴鉤輈田烏飛逐耕煙犢桑扈鳴隨喚雨鳩艸靑隨意牛羊臥門靜無人燕雀多麥壠風防牛睡穏芹塘泥滑燕歸忙小杏花村問酒淡煙楊栁巷巾車楡莢酣新水滑棟花風軟薄寒收升庵又拈其山歌聒耳烏鹽角村酒柔情玉練捶皆六十人中警句也

誓詩壇文雲月泉舊社久褰詩錦之華季子後人獨仿禮羅之意遂從昨嵗徧致新題春日田園頗多雜興東風桃李又是一番鄕邦之勝友云如湖海之英遊雷動古囊交集鉅軸橫陳誰揭靑銅尙詢黃髮無舎女學何至教琢玉哉不用道謀是在主爲室者俾得臣而寓目與舅犯以同心睠惟騷吟良出工苦所貴相親而善亦多自負所長能雄萬夫定羞與絳灌等伍如降一等乃待以季孟之間欲辛甘燥濕之俱齊固甚難以曲直輕重而見欺亦不可念偉事或偶成於戲劇彼防言特借譽而揄揚我詩如鄶曹何幸縱觀於諸老此聲得梁楚誓將不負於齊盟一防無他三辰在上

黃耳

楊煥然詩音書黃耳絕兄弟白眉良

吳旦生曰陸機有犬名黃耳後仕洛以竹筒盛家信系犬頸走向吳至家取答書仍還洛詩僧所云靑蠅爲弔客黃犬寄家書是也後犬死還機村去機家二百步聚石爲墳村人呼爲黃耳塜袁海叟有過黃耳墓詩考之本傳俱爲黃犬劉貢父詩話以爲自洛至吳更歷江淮殆數千里安能諭人而從舟楫乎或者爲奴名也余以奴子傳書有何足異至艶千古陳敬初詩家無黃耳傳鄕信門有蒼頭記客名其非奴子明矣

五丁

堯山堂外紀曰蜀人唐仲明子西孫也蜀破被俘鬻於燕市安陸趙仁甫作疏鳩貲贖之疏中有云錦江秀色都爲巴蜀之蕭條玉壘浮雲盡入峩眉之悲慘郝伯常讀而傷之作蜀亡嘆畀仲明爲行券云子規啼缺峨眉月嘉陵江月半江血靑天蜀道爲坦途馬蹄蹴落陰山雪芙蓉城碎朔風急虓虎磨牙綺羅穴不識兵戈三百年疊皷一聲肝膽裂坡仙玉裏子西孫挺身北走來中原峨岷秋色橫眉宇骯髒獨倚燕市門時望蘇門一回首漠漠萬里煙塵昬古言蜀險甲天下一夫扞禦足成覇前劉后李王復孟虎視中原雄並駕於今防事谷爲陵錦城萬里趨龍庭當時不與秦塞通一天自可延千齡吾子莫澷嗟飄零厲階權輿實五丁

吳旦生曰華陽國誌云秦惠王作石牛五頭朝防金其後曰牛便金蜀人悅之乃遣五丁迎石牛旣不便金怒遣還之乃嘲秦人曰東方牧犢兒秦人笑之曰吾𨿽牧犢當得蜀也惠王知蜀王好色許嫁五女於蜀蜀遣五丁迎之還到梓潼見一大虵入穴中一人攬其尾掣之不禁至五人相助大呼抴虵山崩時壓殺五人及秦五女並將從而山遂分爲五嶺其後秦大夫張儀等從石牛道伐蜀蜀王敗績開明氏遂亡蓋常璩之所載止此而俗傳以爲因金牛之詐蜀使五丁力士開山而穀道始通余按三皇乘祗車出谷口至黃帝爲其子昌意娶蜀山氏之女生子髙陽是爲帝嚳在禹貢爲華陽黒水梁州之域及周武伐紂蜀亦從行則豈自秦時始通道中土哉正徳中王子衡詩云古峽天中辟鴻荒不記年蔡防來禹貢彭濮記周篇自是並吞易非闗疏鑿然金牛本茫昧世代浪相傳

鴈帛

輟耕錄曰零落風髙恣所如歸期回首是春初上林天子援弓繳窮海累臣有帛書中統十五年九月一日放鴈獲者勿殺國信大使郝經書於眞州忠勇軍營新館右五十九字郝公書也公字伯常澤州陵川人中統元年拜翰林侍讀學士充國信使宋館於眞州凡十有六年始得歸此書當在至元十一年是時南北隔絕但知紀元爲中統也先是有以鴈獻命畜之鴈見公輒鼔翼引吭似有所訴者公感悟擇日率從者具香案北向拜舁鴈至前手書尺帛親系鴈足而縱之後虞人獲之苑中以聞上惻然曰四十騎畱江南曽無一人鴈比乎遂進師南伐

吳旦生曰農田餘話郝經奉使於宋賈似道忌其露乞和之盟拘於儀眞作帛書附鴈足帛博一寸髙五寸有陵川郝氏印三月虞人獲鴈於汴梁金明池爲安丰教授王時若所得延祐五年集賢學士郭貫出持淮西使節知之奏於朝敕中使取之仁宗裝潢成捲命翰林集賢文臣題識之藏諸東觀或說世祖有四十騎畱江南曽無一人如鴈之嘆遂興師伐宋者妄也據此則始末與輟耕有異因思一鴈也爲子卿則自北而南爲伯常則自南而北然漢廷特飾說以紿之而陵川一寸帛則實有是事也

姚牧庵

輟耕錄曰姚文公燧玉堂設宴歌妓羅列有一人秀麗閒雅防操閩音公叩之泣而訴曰妾建寧人氏眞西山之後也父官朔方時貸公帑無償賣入倡家流落至此公遣使詣丞相三寶努爲落籍丞相意公欲侍巾櫛卽檢籍除之公語一小史曰我以此女爲汝妻女卽以我爲父也京師傳爲盛事嘉興貝闕有詩曰防絲棄道邊何日緣長松墮羽別炎洲不復巢梧桐昔在至元日六合車書同玉堂盛文士燕集來雍雍金刀手割鮮酒給葡萄濃坐有一枝春秀色不可雙【葉】娉婷劉碧玉綽約商玲瓏寶釧金雀釵已覺燕趙空或聞操南音未解歌北風上客驚且疑姓字初未通問之慚復泣乃起陳始終妾本建寧女逺出西山翁父母生妾時謂是金母童梨花鎖院落燕子窺簾櫳迢迢官朔方位卑食不充侵貸國有刑桎梏加父躬粥女以自贖白璧淪泥中秋娘教歌舞屢入明光宮永爲倡家婦遂屬梨園工京華多少年門外嘶靑驄不如孟光醜猶得嫁梁鴻自傷妾薄命失落似秋蓬客聞爲三嘆天道何懵懵遣使白宰相削籍歸舊宗小史十八九勿恨相如窮配爾執箕帚今夕看乘龍鴛鴦並玉樹鸚鵡開金籠棄汝桃花扇紅牙不復從提甕自汲水絺綌自禦冬時多困轗軻事或欣遭逢安知百尺井忽登羣玉峯借問爲者誰內相姚文公

吳旦生曰姚牧庵嘗與閻靜軒過張妓怡云小飲姚偶言暮秋時三字張應聲作小婦孩兒且歌且笑曰暮秋時菊殘猶有傲霜枝西風了卻黃花事又史中丞遇牧庵靜軒於道笑曰二先生所往容待行否因命騶從歸攜酒饌同造怡云姚命張耴酒先壽史張且歌雲間貴公子玉骨秀橫秋水調歌一闋史喜甚席終左右欲徹酒器皆金玉者史云休將去畱待二先生來此受用後牧庵致政家居年八十猶爲侍妾生一子蓋其情致風逸若此而獨於玉堂落籍爲之擇嫁小史王防後至顯官誠盛徳事也

龍眼

陳剛中作思明州詩元宵已似春深後龍眼花開蛤蚧鳴

吳旦生曰荔枝龍眼並儷海南荔子自越王通貢楊妃命騎遂費詞人之形似而龍眼以荔過始熟名爲荔奴亦名亞茘枝焉章碣詩卻擁朩綿吟麗句便攀龍眼醉香醪東坡詩顚坑僕谷相枕藉知是荔枝龍眼來嗣是詠者寥寥而僅見之剛中也所云元宵似春深見其地暖卽薩天錫閩土臘如春之意亦猶四月熟荔枝稱火山耳

日詢手鏡云蛤蚧乃一甲虫狀類蜥蜴守宮之屬其物二者上下相呼牝聲蛤牡聲蚧情洽乃交兩相抱負人以手分擘𨿽死不開桂海虞衡志云首如蟾蜍背緑色上有黃斑防若古錦文長尺餘尾絕短傳云自旦至暮變十二般色傷人必死海錄碎事云大月三聲小月兩聲

千里

劉夢吉詩埋盆欲學魚千里試地先栽芋一區

吳旦生曰闗尹子以盆爲沼以石爲島魚環遊之不知其幾千萬里不窮也夢吉用此黃山谷詩爭名朝市魚千里亦此意耳或引陶朱公養魚經云以六畆地爲池池中有九州則周繞無窮自謂江湖也然無千里字

芥隠筆記雲山谷屢用魚千里字尋師訪道魚千里蓋世功名黍一炊又小池已築魚千里隙地仍栽芋百區余按前二句山谷復攺曰從師學道魚千里蓋世功名黍一炊後二句直是夢吉粉本

滕韻

呂徽之雪詩有雲天上九龍施法水人間二鼠嚙枯藤鶩鵞聲亂功收蔡蝴蜨飛來妙過滕

吳旦生曰天臺呂徽之博學能文一日詣冨家易糓種值大雪立門下聞東閣中分韻作雪詩一人得滕字苦吟弗就不覺失笑閣中貴遊輩聞之詢其見笑之由乃曰我意舉滕王蛺蝶事耳始邀入坐眾以藤滕二字請卽援筆書此二聨復請和曇字韻又隨筆寫云竹委長身寒郭索松埋短髮老瞿曇寫訖便出門問姓字亦不答皆驚訝曰嘗聞呂處士名豈其人耶惠之谷怒曰我豈取不義財必易之而去遣人尾其後雪晴往訪焉惟艸屋一間忽米桶中有人乃妻也天寒故坐其中試問徽之先生何在答曰溪上捕魚始知眞爲徽之矣至彼果見之隔溪謂曰諸公先到捨我得魚換酒來也少頃攜魚與酒至盡歡而散翌旦徽之已遷居矣

玉帶

輟耕錄曰龍麟州過福建憲府設宴命官妓小玉帶佐觴憲使請曰今日之歡皆玉帶爲也願酬以詩麟州負海內重名雅畏淸議又不能違憲使之請遂書一絕句云菡蓞池邊風滿衣朩樨亭下雨霏霏老夫記得坡仙語病體難禁玉帶圍蓋前輩旣不拂人之意又不失所守而且用事淸切一時風致非野儒俗士所能及也吳旦生曰佛印住潤州金山寺東坡過潤見之師云內翰何來此間無坐處坡戲云蹔借和尙四大用作禪牀師雲山僧有一轉語內翰言下卽答當從所請稍涉擬議所系玉帶畱鎭山門坡許之師雲山僧四大本無五蘊非有內翰欲於何處坐公未卽答師呼侍者收此玉帶取衲裙相報因有二絕坡次韻云病骨難堪玉帶圍鈍根仍落箭鋒機欲教乞食歌姬院故與雲山舊衲衣後之用其事者如張起題納延金臺集云玉帶難圍老病身唐桂芳送程仲庸畱金山寺云玉帶蹔拋煩轉語楞伽曽寫悟前身皆遜步於麟州矣

剔齒籖

蓉塘詩話曰趙松雪老態詩老態年來日日添黒花飛眼雪生髯扶衰毎借過頭杖食肉先尋剔齒籖右臂拘攣巾不裹中腸慘慽淚常淹移牀獨就南榮坐畏冷思親愛日檐徐延之云非身處老境眞知灼見者不能諳此

吳旦生曰仙人鄭思逺常騎彪故人許隠齒痛求治鄭防彪須及熱揷齒間卽愈陸云與兄機書云近日復案行曹公器物取其剔齒籖一筒今送兄一本趙詩籖作纎按卽籖字也

九鼎

宋子虛詩列國皆貪禹鼎神周衰三代寶先淪不知璽奉髙皇日曽問當時果在秦

吳旦生曰禹鑄九鼎於甘防之地故曰讒鼎服氏注以爲疾讒之鼎非是而韓非子作饞鼎亦悞也夏都乎陽及安邑桀亡鼎遷來亳乃隔河也書稱周遷商鼎武王遷河以南而安置未善故成王定鼎於郟鄏周本紀云秦取九鼎寶器而遷西周君於狐水經注云周顯王時九鼎淪沒泗淵秦始皇時而鼎見於彭城始皇自以徳合三代大喜使數千人沒水求之不得所謂鼎伏也系而行之未出龍齒嚙其系故語曰稱樂太早絕鼎系潏水李氏辧之曰是時泗水在彭城宋之分九鼎何緣而至宋夫取九鼎者秦昭襄也始皇乃荘襄之子也然觀舒雅云周威烈王二十三年九鼎震震者淪之兆則能震豈不能沒哉蓋秦有並吞天下之志不得鼎無以取重於天下故托言入秦也乃知昭襄之世旣書鼎入秦而始皇二十八年又書沒泗求鼎此史氏之防辭也

文獻通考云赧王五十九年周亡秦昭王取九鼎其一飛入泗水餘八鼎入於秦中

秦女

宋子虛詠秦少遊女云父貶滕陰老淚澘黃金誰贖一姫還看來山抹防云後直送娥眉出曉闗

吳旦生曰靖康間有女子自稱秦學士女道中題詩云眼前𨿽有還鄕路馬上曽無放我情讀者淒然曽裘父爲作秦女行

按少遊夢中作好事近長短句有醉臥古藤陰下了不知南北之句後自貶所歸卒於滕州殆成防語故晁無咎弔詞云醉臥藤陰黃山谷詩西風吹涙古滕州陳剛中詩今夜更遊臺上月不堪重照古藤陰少遊蓬萊閣席上賦長短句首言山抹防雲天粘衰艸極爲東坡所稱呼之爲山抹防云君又嘗戱雲山抹防云秦學士露花倒影栁屯田故範元實【祖禹之子】爲少遊壻作詩眼一卷嘗在歌舞之席終日不言妓有問之曰公亦解辭曲否笑答曰吾乃山抹防云女壻也

至他

宋子虛詩壺臧固自知名久何處更能求郅他

吳旦生曰史記韓長孺傳於梁舉壺遂臧固郅他皆天下名士索隠云郅音質他徒河反人姓名也漢書作至他蓋謂壺臧之外至於他有所舉皆名士也余按郅者商時侯國其在漢則自郅惲郅壽郅都郅伯尙而外無聞焉子虛作詩以正史氏之譌如啽囈一集當與楊鐵崕詠史樂府並傳

馮海粟稱其五言律風調淒惋不勝江哀浦思之情悰如承恩金馬詔失意玉環詞落月今誰弔長星夜自明𨿽使太白復生亦應爲之擊節七言律楊栁昬黃晚西月梨花明白夜東風秋千庭院人初下春半園林酒正中五言如乙鳥歸來社辛夷開過春如身黃松上防頭白竹間禽七言如桃葉歌殘秣陵酒梨花夢防景陽鐘五言如采藥逢毛女焚香對羽人如客愁三月盡春夢五更初七言如縮地日攜龍作杖臥云時約鳯吹笙五言若蜀魄花成血山魈樹隠身竹枝歌峽夜椰子醉蠻春如空悲祖龍死但覺鮑魚鮏如織女支機穏山人作枕便異或稱羊化疑應訝虎眠不須塡碧海直欲補靑天如勒銘畱水寺應供宿江城夏減遊方興秋添住嶽情標致極似盛唐諸人而對偶之工興寄之永飄飄然自拔於王金陵含風鴨緑粼粼起弄日鵝黃裊裊垂北風吹樹勁西日照窗涼之頂

病齒圗

宋子虛題玉環病齒圗云一防春寒入瓠犀海棠花下獨顰眉內廚幾日無宣喚不問君王索荔枝

吳旦生曰風刺隠約正以婉勝如馮海粟題雲華淸宮一齒痛馬嵬坡一身痛漁陽鼙皷動地來天下痛則又以快勝矣余後觀薩天錫題云一防春酸入瓠犀雪色鮫綃濕香唾又云君不聞華淸宮一齒作楚藏禍根又不聞馬嵬坡一身濺血未足多漁陽一日鼙皷動始覺開元天下痛似合子虛海粟之語櫽括成文然其較本色加劣矣

子虛又題玉環聨轡圗云赭袍紅映鏤金衣笑並花騘酒力防試問六龍西幸日有人曽侍翠華歸因攷陳伯敷題楊妃上馬嬌圗云此索淸平調詞赴沈香亭時耶抑聞漁陽鼙皷聲赴馬嵬坡時耶上馬固相似情狀大不同觀者當審諸

岑靜能題太眞春睡圗有云漁陽鼙皷邊塵動臺閣無言卿士懵婦人一睡四海昏主闇臣諛縂如夢

濟之

宋子虛詩域開仁壽民能濟未濟還驅夭橫鄕

吳旦生曰禮樂志王吉曰延及儒生述舊禮明王制驅一世之民濟之仁壽之域王吉本傳亦作濟今俗作躋顏氏注域界也若是躋字合注登陟之義域平履之區非有崇髙之意何故以登陟爲文舒子史纂言曰未濟則民在夭橫之鄕旣濟則民履仁壽之域濟字之義爲長而世俗作躋莫知其故

鴛瓦

雅正卿詠洛神云鄴宮檐瓦似鴛飄蘭渚鳴鑾去國遙吳旦生曰鄴中記鄴城銅雀臺皆鴛鴦瓦又魏志文帝問周宣云吾夢殿屋兩瓦墮地化爲鴛鴦何也宣曰後宮當有暴死者帝曰吾詐卿耳宣曰夫夢者意耳茍以形言便占吉凶言未卒黃門令奏宮人相殺杜子美詩殿瓦鴛鴦坼楊亷夫詩飄風吹落鴛鴦瓦皆用此意

淸容

袁伯長芳思亭詩以玆一畆園髣像見疇昔幽葩與羣卉生意日不息朝陽潄靈根三咽妙防繹曠懷事幽賞誓矣躬六籍

吳旦生曰芳思亭者爲其先尙書公治圃南郊有堂亭十五荒廢不可考築一亭髣其萬一故稱芳思又謝兪光逺爲治別墅詩種竹澆花俟我還花成云塢竹成山蓋其選勝結茆性耽恬適有足述者君諱桷字伯長淸容其號所著詩爲淸容集本四明人讀書吳興有淸容書院後人題云人同緑水長爲主座有靑山不計年至今葺其址新之署曰淸容

蘆花被

貫酸齋賦蘆花被詩采得蘆花不涴塵翠蓑聊復籍爲防西風刮夢秋無際夜月生香雪滿身毛骨已隨天地老聲名不讓古今貧靑綾莫爲鴛鴦妬欸乃聲中別有春

吳旦生曰酸齋過梁山濼有漁翁織蘆花爲被欲易之以防者翁郤防曰君尙吾淸願以詩輸之故爲賦此竟持被去酸齋至錢唐因自號蘆花道人丘彥能家藏蘆花被圗一幅貢防甫吳子立吳敬夫題其上自此以爲佳事往往入詠成原常詩薺菜登盤甘似蜜蘆花紉被暖如綿洪武中孫彥舉詩竹葉杯中閱四時蘆花被底舒雙腳

曹石倉云詠物詩如鶴骨笛【賈防詩九臯聲斷楚天秋玉頂丹砂一夕休枯朽挽曰生死調姿涼吹盡古今愁魂歸遼海云迷樹曲罷江城月滿樓惆悵主人三弄罷杳無消息到揚州】走馬燈【謝宗可詩飈輪擁轉駕炎精飛繞人間不夜城風鬣追星低弄影霜蹄逐電去無聲秦軍夜潰咸陽火吳炬宵馳赤壁兵更憶雕鞍年少客章臺踏碎月華明】蘆花被之類極其工巧以求速肖而風人比興之義鮮矣然石倉終愛其詩有和蘆花被雲輕如阿縞軟於綿疊上匡牀野性便一幅瀟湘全勝畫五更風不成眠逥文豈借秦娘織席地將同子敬氊白露蒹葭堪作伴伊人猶在夢江邊

道衣

薩天錫詩洞門花落無人迹獨坐蒼苔補道衣

吳旦生曰輟耕錄載王守素民家女其夫丁棄家爲道士於吳山紫陽庵一日召守素入山書付四句云嬾散六十三妙用無人識順逆兩俱忘虛空鎭常寂坐抱一膝而逝守素亦束髮簪冠著道士服奉夫遺屍二十年迹不下山年逾七十幾於得道者薩天錫贈之詩

看雨

閒中今古錄曰薩天錫有一詩送濬天淵入朝地濕厭聞天竺雨月明來聴景陽鐘聞者無不膾炙惟山東有一叟鄙之公以素愜意特步訪問其故叟曰此聨措辭固善但聞字與聴字一合耳公曰當以何字易之叟徐曰看天竺雨公詰其看字叟曰唐人有林下老僧來看雨公俯首拜爲一字師

吳旦生曰郎士元送錢大起句雲暮蟬不可聴落葉豈堪聞間气集謂謝朓工於發端比之於今有慚沮矣吳逸一則以兩句一意評之亦正嫌聞字與聴字一合也如姚崇夜渡江詩聴艸遙尋岸聞香暗識蓮蓋從夜落想則又聴與聞不妨並用其結句云惟看孤防影常恐客心懸唐仲言以暗中摸索忽下惟看字覺有礙攺惟爲怯則通篇渾成余謂怯看不成語此二句卽楚王心揺揺如懸風中之旌之意仍是暗中作想凡詩家用看字都不可泥

祖詠詩海色晴看雨鐘聲夜聴潮直是天錫二語先鞭不獨林下老僧句也【考天錫本集作寄賀天竺長老防笑隠召住大龍翔集慶寺蓋大防住杭中天竺文宗召赴闕故云天竺雨景陽鐘也堯山堂外紀又以攺看字爲虞伯生】

秋宮詞

古今說海曰薩天錫秋宮詞淸曉宮車出建章紫衣小隊兩三行石闌干外銀燈過照見芙蓉葉上霜初讀若泛言一時事細玩之則見深宮寂寞望幸不到气象且造語渾然追蹤盛唐若此者亦不多見

吳旦生曰備遺錄載天錫宮詞十八絕謂此第十五首也又楊亷夫宮詞小序雲宮詞詩家之大香奩也不許村學防語爲本朝宮詞者多矣或拘於用典故又或拘於用國語皆損詩體天歷間予同年薩天錫善爲宮詞且索予和什通和二十章今存十二章然余觀天錫詩集止載春詞秋詞二章秋詞卽前所錄其春詞云深宮盡日垂珠箔別殿何人度玉箏白面內官無一事隔花時聴打毬聲二詞情事欲絕其餘所云者皆別立他題亦有本集所不載者

讐書

納延送葛子熈詩髙槐疏雨作新涼猶記讐書白玉堂吳旦生曰劉向別錄言讐校書一人持本一人讀對若怨家故曰讐書漢庾乘傳諸生博士皆就讐問北齊書邢子才有書甚多而不甚讐校嘉祐中置編校官八員雜讐四館書馬虛中詩注易麻衣才脫槁讐書光祿罷傳經洪希文詩一春正坐讐書忙

海錄碎事云司馬遷爲太史令防書史記石室金匱之書注防謂綴集之音冑

劉蕡祠

納延作劉蕡祠詩云鞠躬荒祠下低逥想遺直劉君素忠憤伏闕論邦國痛陳腹心禍竟罹考功斥餘子盡騫騰鬰鬰負慚色鄕人仰髙誼千載崇廟食題下自注云唐劉蕡幽州昌平人謫死栁州歷遼金無能發潛徳至本朝天歷間昌平驛官宮祺始奏建劉諌議書院吳旦生曰帝京景物略云昌平劉蕡唐文宗時憤宦官恃功專權應制對防極言禍福第防官左防騎長侍馮宿等讀蕡防嗟服而畏忌不敢取時參軍李邰登第乃上書自劾乞回所授以旌蕡直後七年甘露難作令狐楚牛僧孺皆表蕡幕府師禮禮之而宦官深嫉蕡誣以罪貶栁州司戶參軍卒後昭宗感羅衮言贈諌議大夫謚文節封昌平侯元泰定間建祠州西南五里曰諌議書院至正間又建祠舊州東參政許有壬撰碑明治間談本彛移建學宮內今圮焉唐時李商隠贈云漢廷急詔誰先入楚路髙歌自欲翻萬里相逢歡復泣鳯巢西隔九重門及蕡卒復哭之曰已爲秦逐客復作楚寃魂並將添恨淚一灑問乾坤後之謁劉祠作詩者李東陽詩香火制存身後廟防時書在閣塵封程敏政詩气節可興天下士蒸嘗無愧社中師王鏊詩气帶幽並多感慨防如鼂董亦迂疎同時下第誰云屈此外求言縂是虛周用詩千古直臣唐諌議一篇正學魯春秋劉龍詩一介布衣天下計滿梁華月古人顏趙貞吉詩一防乾坤正气收當時朋輩至今羞沙連塞艸寒三畆葉和村煙覆一邱陳仁錫詩布衣修諌艸媿已在三公何直登科日能生防士風胡江詩士賤豈經時宰慮主憂惟望侍臣知

妝臺

納延賦妝臺詩誰憐舊時月曽向日邊明

吳旦生曰易之與危太朴等遊南城各賦十六首以紀遺迹妝臺其一也按梳妝臺在都城東北隅李妃所築【今訛爲蕭太后梳妝樓】妃嘗與金章宗露坐上曰二人土上坐妃應聲曰一月日邊明上大悅

貢防甫云易之果囉羅氏也在西北金山之西與回紇壤相接俗相類其人便防善射又能相時居貨媒取富貴易之世出其族而心之所好獨異焉宜乎見於詩者亦卓乎有以異於人也

觱篥

納延挽諤勒哲圖都元帥四首有云觱篥按歌吹落月髑髏盛酒醉西風

吳旦生曰觱篥羌人吹角也以笳爲首以竹爲管其部在管音前故名頭管唐編鹵簿名爲笳管樂書又名風管所法者角音故曰角卽今畫角白樂天觱篥詩剪削幹蘆揷寒竹九孔漏聲五音足差備其制諺云三九二十七籬頭吹觱栗言冬至後寒風吹籬落其聲似觱栗豳風所謂一之日觱發也風說文觱作畢朱晦庵云篳篥元名悲栗言其聲悲壯也悲觱畢三聲相沿

按帥嘗漆倭人首爲飲器

送行

廼賢送楊梓人守閬州兼寄宣慰家兄詩朱轓五馬出王庭父老西南望福星家世久聞淸白吏文章爭誦太經岷江水落嘉魚美劍閣春晴榿朩靑若過眉州見蘇子卯君京國尙飄零

吳旦生曰起語道出守意三四指楊氏五六指蜀地以寄家兄作結自注云東坡稱子由爲卯君

藝苑雌黃雲榿字徧尋字書皆無蜀中多此朩詢之蜀人則相傳以爲丘宜切按介甫絕句榿與移字同押則知丘宜切爲是也漁隠樷話云榿朩惟蜀中有之防材而美防易長而可薪杜子美覓榿朩栽詩飽聞榿朩三年大與致溪邊十畆陰堂成詩榿林礙日吟風葉籠竹和煙滴露梢蘇子瞻送戴防詩芋魁徑尺誰能畫榿朩三年已足燒次介甫韻詩斫竹穿花破緑苔小詩端爲覓榿栽朩山詩二頃良田不難買三年榿朩行可槱宋子虛野步詩翳日榿陰翠幄遮葑圍髙下奕枰斜馬伯庸題畫詩蜀榿陰十畆閩荔熟千房正徳中王守谿送劉規還蜀詩古栢祠前傷艸色浣花溪上覓榿栽

歷代詩話卷六十五

欽定四庫全書

歷代詩話卷六十六

歸安吳景旭撰

壬後集上之中

元詩

四大家

輟耕錄曰嘗有問於虞伯生曰仲詩如何伯生曰仲詩如百戰健兒徳機詩如何曰徳機詩如唐臨晉帖曼碩詩如何曰曼碩詩如美女簪花先生詩如何笑曰虞集乃漢廷老吏蓋先生未免自負公論以爲然吳旦生曰元詩以虞待制【伯生諱集】楊編修【仲諱載】範應奉【徳機諱槨】掲應奉【曼碩諱徯斯】爲稱首謂之四大家惟趙承防【松雪諱孟頫】得頡頏其間李元仲云豫章三日新婦【掲】蒲城百戰健兒【楊】蜀郡唐臨晉帖【虞】淸江漢法令師【範】語與輟耕小異掲曼碩爲徳機詩序云伯生嘗評仲詩如百戰健兒徳機如唐臨晉帖以予爲三日新婦而自比漢廷老吏也又與元仲小異堯山堂外紀云揭聞三日新婦之語不悅嘗中夜過伯生問及玆事一言不合揮袂遽去後以詩寄伯生曰奎章分署隔紗不防香風別殿花畱守日頒中賜果宣徽月送上供茶諸生講罷仍番直學士吟成毎自誇五載光陰如過客九疑無處望重華伯生得詩謂門人曰揭公才力竭矣就答以詩云故人不肯宿山家夜半驅車踏月華寄語旁人休大笑詩成端的向誰誇並題其後云今日新婦老矣掲召至都果疾卒

伯生

麓堂詩話曰極元之選惟劉靜修虞伯生二人皆能名家世恆爲劉左袒予獨於虞有取焉

吳旦生曰輟耕錄載楊仲毎言伯生不能作詩虞載酒問作詩之法楊旣酒酣盡爲傾倒虞遂超悟其理繼有詩送袁伯長扈駕上都以所作詩介他人質諸楊楊曰此非伯生不能也或曰先生嘗謂伯生不能作詩何以有此曰伯生學問髙予曽授以作詩法余莫能及又以此詩詣趙松雪有山連閣道晨畱輦野散周廬夜屬橐之句趙曰若攺山爲天野爲星則尢美虞深服之

詩話類編曰伯生在宜黃時嘗倚樓吟詩有五更皷角吹殘雪之句忽隔溪一童揖而言曰角可吹皷不可吹亟命召之已失所在蓋詩鬼也

滕王閣

麓堂詩話曰胡澹庵集載虞伯生滕王閣三詩其曰天寒髙閣立蒼茫百尺闌干送夕陽曰燈火夜歸湖上雨隔簾呼酒說幹將信非伯生不能作也今道園遺稿如此詩者絕少

吳旦生曰葉盛謂道園文集往時劉伯溫所刻大字本有歐陽圭齋序今板已亡矣近見昆山新刻幹克莊建本遂於先生四世從孫虞湜家摸得此序並書一通冠諸首云然則伯生詩文防落必多今本之所無安知非大字本所有耶李西涯極許伯生故特搜其逸句又稱伯生畫竹詩古來篆籀法已絕祗有朩葉雕蠶虫畫馬詩貌得當時第一匹昭陵風雨夜聞嘶成都詩賴得郫筒酒易醉夜歸衝雨漢州城眞得少陵家法

詩話類編載辛好禮諸人問伯生曰西江登眺之所據江山之勝無逾於滕王閣望湖亭二處公幾過皆不畱題何也伯生曰諸公曽見東坡及僧晦幾詩否請與誦之晦幾滕王閣詩云檻外長江去不回檻前楊栁後人栽當時惟有西山在曽見滕王歌舞來四句含無窮之意寓無窮之感東坡望湖亭詩云黒云翻墨未遮山白雨跳珠亂入船驀地風來忽吹防望湖亭下水連天陰陽變化開闔於頃刻之間其气雄語壯所謂吞云夢者二詩皆不可及是以無題也餘冬序錄云胡頥庵集記伯生最愛晦幾此詩至登閣不敢畱題一日爲諸生所彊乃卽席賦三律並一絕其絕句云豫章城上滕王閣不見鳴鑾佩玉聲惟有當時簾外月夜深依舊照江城或謂此劉夢得石頭城語予以爲只是要翻晦幾意耳黃鶴樓崔李事與此相類前輩服善毎如此三律者天寒江濶立蒼茫百尺闌干送夕陽嵗久魚龍非故物春深蛺蝶是何王帆檣星斗通南極車蓋風雲接豫章燈火夜歸湖上雨隔林呼酒說幹將髙閣城頭戶牖開江中照見碧崔嵬文章誰復三王后雲气長從五老來畫角數聲南斗落白鹽萬斛北風回洲南先有蛟龍窟怪得詩成急雨催危樓百尺倚闌干滿目靑山不厭看空翠逺凝江樹小落霞飛送酒杯幹千年劍气侵牛斗半夜天香下廣寒我欲乘鸞朝帝闕五云深處是長安李西涯嘗誦之爲予言宋元來學杜之作惟虞爲近而虞此詩尢近杜者此詩今載道園遺稿詩話類編又云吳江虞拳言家有伯生三像其一素冠竹杖其一自書邈乎千載之讚其一歸休戴笠圗自書四律詩今道園學古篇道園遺稿皆無之其辭曰浮雲滿空無所依髙岡獨峙來者稀仙人冉冉遺松老鳴鹿呦呦生艸伐朩逺聞何處谷傾筐近得故時薇山中欲雨霧先合此日先生戴笠歸又南園多竹暑气防由來結屋相因依掛巾石壁晝霧濕沐髮池水朝陽晞頻年車馬踐霜雪六月裳衣無綌絺鄰翁問舊坐來久此日先生戴笠歸又老去懸車百慮灰西風獨愛菊花開田家酒熟邀皆去茅屋詩成懶更裁欲及天淸飱沆瀣要觀日出上蓬萊赤松有約應相待此日先生戴笠來又莫問鄰家駟馬車此身全不要人扶雲霄一羽山頭杜風雨孤村海上蘇薄命長鑱尋積雪多情破帽落輕烏莫圍玉帶垂朱紱此是先生戴笠圗然余觀道園學古篇卻載此詩題云陳可復爲予寫戴笠圗賦詩四首又見一絕題陳可復所寫像雲歸來江上一身輕野服初成拄杖行祗好白雲相伴住天臺廬阜聴松聲此所謂素冠竹杖之一像耶

艸朩子云伯生防年過薊門酒樓題詩於壁曰連十八書其詩曰耳目聰明一丈夫飛行八極隘寰區劍吹白雪妖邪滅防拂春風朽槁蘇气集酒酣雙國士情如花擁萬天姝如今一去無消息只有中天月影孤當時皆以爲呂洞賓作爭傳誦之

撥鐙

楊升庵曰虞伯生題畫古朩詩後主撥鐙法蓋江南李后主云書有七字法謂之撥鐙法曰擫壓鉤揭抵導送也鐙古燈字撥鐙畫沙懸鍼垂露皆諭言撥鐙如挑燈不急不徐也楊鐵崖與顧玉山聨句云書出撥鐙侵繭帖可證其音讀

吳旦生曰此後主書迹述所云也錢若水雲陸希聲得筆法凡五字擫壓鉤掲抵用筆雙鉤則防畫遒勁而盡妙矣謂之撥鐙法希聲以授沙門防光光入長安爲翰林供奉江南後主亦得此法復增二字曰導送王氏談錄云江南李主及二徐傳二王撥鐙筆法中朝士人吳遵路待詔尹希古悉得之吳尢以爲祕所傳二人與範宗傑而已其法五字擫厭抵鉤掲吳又云更有二字曰蹲送者蹲鋒迎送之謂耳據此則本是五字而後增之爲七字矣然觀林韞撥鐙序則其字又有異者序略云廬陵盧肇忽相謂曰吾昔授教於韓吏部其法曰撥鐙今將授子子勿妄傳推拖撚拽是也

解大紳云執筆之法虛圎正又曰淺而堅謂撥鐙令其和暢勿使拘攣眞書去毫端二寸行三寸艸四寸掣三分而一分著紙勢則有餘掣一分而三分著紙勢則不足此其要也而擫捺鉤掲抵拒導送指法亦備其曰擫者大指當防側以甲肉際當管傍則善而又曰力以中駐中筆之法中指主鉤用力全在於是又有扳罾法食指拄上甚正而奇健撮管法撮聚管端艸書便提筆法提挈其筆署書宜此執筆之功也

說文鐙錠也從金登聲徐鉉曰錠中置燭故謂之鐙急就篇顏注鐙所以盛膏夜燃燎者也其形若杅而中施釭有柎者曰鐙無柎者曰錠柎謂下施足也按古無燈字至漢祠太乙自昬至曉燃燈故有七枝燈百枝燈之類然上林賦鐙字從金旁是以五金鑄之也宋玉招魂云蘭膏明燭蕐鐙錯些梁簡文有列鐙賦陳後主有光壁殿遙詠山鐙詩劉公榦詩明鐙熺炎光岑嘉州詩寒鐙靜深屋髙達夫詩髙館張鐙酒復淸蓋鐙本是古字豈待鐵崖詩證其音讀耶【玉山艸堂集鐵崖詩作撥蹬誤】

牛衣

虞伯生詩牛衣春夢鬢蒼浪

吳旦生曰演繁露王章臥牛衣中注龍具也龍具之制不知何若按食貨志董仲舒云貧民常衣牛馬之衣而食犬彘之食然則牛衣者編艸使暖以被牛體蓋蓑衣之類也劉兼詩王章莫恥牛衣淚潘嶽休驚鶴鬢霜陸放翁詩牛衣未起王章疾馬磨何傷許靖貧蓋用此也又陸魯望詩病中祗自悲龍具世上何人識羽袍陸放翁詩生涯破碎余龍具學問荒唐守兔園則復用注中語

桄榔

虞伯生題儋耳東坡載酒堂云翳翳儋耳城歷歷桄榔樹

吳旦生曰海槎余錄謂載酒堂卽蘇長公寓儋耳逰宴之地也今有堂三楹祀公像於中元亷訪使伯琦周公書碑文一道列堂東隅堂周遭有墻相去百步有塘寛百餘畆水土深淺異處蒲蘆葦之屬最茂宻毎春秋二祀例率郡僚師儒會飲堂中卽漁此塘以爲樂名濁勞會亦洗闔境諸祀之勞之謂也故傳乳井泉桄榔庵茉莉軒今皆湮廢遺址尙存桄榔朩類紵樹樹杪挺出數枝毎枝必贅靑珠數條毎條不下百餘顆計一樹可得靑珠百餘條團團懸掛若傘蓋然可愛也其朩最重番舶用爲鎗以代鐵其鐘重鋒鋩侔於鐵也東坡寄文潛桄榔杖詩江邊曵杖桄榔痩林下尋苗蓽撥香述異記桄榔皮裏出屑如麫用作餅食之與麫相似因謂之桄榔麫蜀都賦麫有桄榔伽藍記所謂麫朩是也

松煙

楊升庵曰朱萬初善制墨純用松煙蓋取三百年摧朽之餘精英之不可冺者用之非常松也天歷乙已開奎章閣防儒臣親侍翰墨榮存初喀喇子山皆侍閣下以朱萬初所制墨進大稱防得祿食藝文館虞伯生贈詩云霜雪摧殘澗壑非深根千嵗斧斤違寸心不逐飛煙化還作云繞紫防蓋紀玆事也

吳旦生曰上古無墨竹挺防漆而書中古方以石磨汁至魏晉時始有墨丸乃漆煙松煤夾和爲之曹子建所謂墨出靑松煙而晉人多用凹心硯者欲磨墨貯沈耳或謂燎松丸墨起於唐王方翼不知前此已有也唐髙麗嵗貢松煙墨用多年老松煙和麋鹿膠造成唐末奚超與子廷珪至歙州其地多松因畱居以墨名家尙用松煙宋元佑間潘谷作墨東坡謂其雜用髙麗煤故詩云䢐徠無老松易水無良工珍材取樂浪妙手惟潘翁亦用松煙也熈丰間張遇供禦墨用油煙入腦麝金箔謂之龍香劑徽宗以蘇合油搜煙爲墨金章宗購之一兩墨價黃金一斤伯生又有跋云近世墨以油煙易松煙嘗謂松煙墨深重而不姿媚油煙墨姿媚而不深重若以松脂爲炬取煙二者兼矣

行李

楊仲作劉將軍詩云往年鄂州省綏靖失其理交馳赤白囊來告犯邊鄙遣人覘虛實在廷孰可使矯矯劉將軍一旦備行李

吳旦生曰左傳僖公三十年行李之往來共其乏困襄公八年亦不使一介行李告於寡人此用李字昭公十三年行理之命無月不至國語行理以節送之此用理字騎官左角曰理史記天官作李管子書大理皆作李古文二字通用然觀杜預注左云行李使人也後之逺行束裝稱爲行李而不知是行使也按舊文使字作【使字山下人人下子】傳寫之悞遂作李焉今仲所用乃得使字意劉孝威結客少年塲行雲少年李六郡遨遊徧五都李作使音

麥光

楊仲詩麥光人共賞棘刺巧無窮

吳旦生曰蜀中方物記紙曰麥光杜子美詩麥光鋪幾淨無瑕蘇子瞻詩香雲靄麥光王原吉詩儻寄麥光牋子瞻雲海東羅文麥光紙堅韌異常

贈石塘

楊仲贈胡石塘詩先生惟達道久矣樂山林致聘無雙璧爲生過十金身閒雲出岫髮短雪盈簪遁世猶吾志同盟欲自今

吳旦生曰婺州三胡先生長誠仲次穆仲次汲仲而石塘乃汲仲號也淸介孤髙仲一詩字字爲其實錄趙松雪嘗爲羅司徒奉鈔百錠爲石塘潤筆請作乃父墓銘石塘怒曰我豈爲宦官作墓銘耶是日正絕糧其子千里以情白坐上諸客咸勸受之卻愈堅送蔡如愚歸東陽詩薄糜不繼襖不暖謳吟猶是鐘球鳴嘗語惟善曰此予祕宻藏中休糧方也【東園友聞云趙松雪挽胡穆仲詩淚濕黔婁被情傷郭泰巾觀此則其爲人可知矣】

相於

楊仲送範徳機詩往嵗從君直禁林相於道義最情深

吳旦生曰繁欽定情詩何以結相於金薄畫搔頭唐太宗詩此時歡不及調軫坐相於杜子美詩良友幸相於元稹詩未面西川張校書書來稠疊頗相於劉得仁詩便欲去隨爲弟子片雲孤鶴肯相於按相於卽綢繆也徳機有云浦君髙價本璠璵多幸蒹葭得所於亦此義

傑句

範徳機詩黃河西去從天下泰華東來拔地髙

吳旦生曰此徳機傑句有函蓋有振蕩不徒以气象求之如雲日月雙吟鬢乾坤獨病身又云乾坤雙蠟屐江海一漁舟又云世故風塵雙短屐生涯天地一扁舟三詩辭致若一且俱在頸聫要其興會所屬意到筆落不自知其髣髴也生平與仲契分談詩最合故徳機有進三朝實錄詩三後龍光周典冊羣臣鵠立漢衣冠仲則有寄袁伯長詩祀事悉稽周典禮頌聲須假漢文章又西曹卽事詩李耳舊藏周典禮蕭何元得漢圗書卽兩人各自意到筆落亦不自知其髣髴也

糞巷

範徳機詩門巷祗今埋糞壤輪蹄自昔走雷霆

吳旦生曰東坡因子過讀南史臥而聴之語過曰王僧防居建康禁中裏馬糞巷子孫質實謙和時人稱馬糞諸王爲長者東漢贊論李固云視胡廣趙戒如糞土糞之穢也一經僧防便爲佳號而以比胡趙則糞有時而不幸汝可不知乎今徳機詩正用王僧防事

趣

艸朩子曰危太朴嘗與範徳機秋夜同步徳機得二句雲雨止修竹間流螢夜深至喜甚旣而曰語太幽殆類作不復綴筆

吳旦生曰此徳機感秋詩也集中具有全作豈終自眷惜爲之綴筆耶詩云蒼山秋意長池館靜而閟雨止修竹間流螢夜深至羲黃世已逺雅俗日凋舉手遏頽波誰識作者意烏啼魯東門泗水不染袂後出三千年直可肩聖智機闗系風化詞語特細事月落閉虛簾坐夢太古帝揚眉順玉色盡發飬生祕勿謂仙學難此道可立致觀其托防深長寄懷神聖蓋將示來學以趨歸其自家胸次豈復墮趣哉要知類一語卽是其教來學者知所避就爾

庾樓

掲曼碩過江州詩落日照庾樓驚風滿湓浦

吳旦生曰世說庾亮在武昌秋夜景淸殷浩王胡之之徒登南樓理詠庾公步來諸賢欲起避之公徐云諸君少住老子於此處興復不淺因據匡牀與諸人詠謔據此則武昌事也範石湖吳船錄云泊江州登庾樓前臨大江後對匡廬名山大川悉萃此樓庾元規故事本是武昌南樓後人以元規嘗刺江州故亦以庾名然景物則有南樓不逮者陸放翁入蜀記云庾亮嘗爲江荊豫州刺史其實則治武昌若武昌南樓名庾樓猶有理今江州治所在晉特柴桑縣之湓口闗耳此樓附會甚明然白樂天詩潯陽欲到思無窮庾亮樓南湓口東固已承悞久矣張蕓叟南遷錄云庾陽鎭潯陽經始此樓其悞尢甚曼碩復爾承襲未之深考也

余於元詩體要讀施鈞武昌南樓二聨云匡牀老子三更月鐵笛仙人一曲秋流水白雲吳夏口西風黃鶴晉磯頭亦自雄渾

寓諷

詩話類編曰黃子肅爲翰林供奉人有以且耕亭求詩者黃贈詩云萬里扶揺鶴未回荷鋤聊復此徘徊閒雲照水自舒捲幽鳥愛山時往來琴榻松風寒帶雨硯池花露碧生苔且耕亭上春如錦想見斑衣戲老萊蓋其人有親在堂乃逺防奔競曠其家園故詩寓意云爾吳旦生曰子肅深於徳機之學故其含辭托防要有古詩之義如送王君冕云君子希道徳永言結同心呈貢侍禦云寄語東家兒紅妝莫輕嫁殷勤囑付河梁何讓焉古樂府二首尢可愛玩一云君好錦繡段妾好明月珠錦繡可爲服服美令人愚不如珠夜光可以照讀書又云君好春芍藥妾好夏池蓮芍藥多艷色春風迷少年不如蓮有實可以壽君筵

銅爵硯

傅與礪銅爵硯歌云石麟暗刻魏春秋銅爵空題漢年月

吳旦生曰按漢孝獻皇帝丙子攺元建安至庚寅十五年冬曹操作銅爵臺於鄴余於逆旅主人見一古瓦長尺有三寸濶八寸質理堅潤穹腹背多鑱紋中有六字曰建安十五年造書凸起字徑寸餘此劉夢吉所云卻愛曹瞞臺上瓦至今猶屬建安年也道山淸話云世傳銅爵瓦驗之有三錫花雷斧鮮疵三者是也然皆風雨雕鐫不可得而僞東觀餘論云硯譜謂相州眞古瓦朽腐不可用世俗尙其名爾今人乃以澄泥如古瓦狀埋土中久而研之近有長安民獻秦武公羽陽宮瓦十餘枚若今之筩瓦然首有羽陽千嵗萬嵗字其瓦殊不朽腐比相州瓦又增古矣則知相州古瓦未必朽腐蓋傳聞之悞耳余觀洪武中宋季子得未央宮瓦頭一片上有未央長樂四字貝季翔作未央宮瓦頭歌此亦不減羽陽瓦也然觀偃曝談余云銅雀瓦世傳鄴城古瓦夫魏之宮室焚蕩於汲桑之亂久矣鄴中記曰北髙起鄴南城屋瓦皆以核桃油油之光明不蘚筒瓦覆故油其背版瓦仰故油其面筒瓦長二尺濶一尺版瓦之長亦如之而其濶倍之今得其眞者當油處必有細紋俗曰琴紋有白花曰錫花傳言當時以黃丹鉛錫和泥積嵗久而錫花見古磚大者方四尺上有盤花鳥獸紋千秋萬嵗字其紀年非天保則興和蓋東魏北齊也又有磚筒者花紋年號如磚內員外方用承檐澑亦可以爲研鄴人有言曰銅雀瓦研體質細潤而堅如石不費筆而發墨此古所重者而今絕無鄴民乃僞造以給逺方王荊公詩吹盡西陵歌舞塵當時屋瓦始稱珍甄陶往往成今手尙托虛名動世人又容齋續筆云先公得二硯小者腹有六篆字曰大魏興和年造中皆作小簇花團興和乃東魏孝靜帝紀年也予爲銘曰元魏之東狗腳於鄴【髙澄侍宴以大觴屬孝靜帝帝不勝忿曰自古無不亡之國朕何用生爲澄怒曰朕朕狗腳朕】吁其瓦存亦禪千刼上林得鴈獲貯歸笈玩而銘之衰淚棲睫又楊升庵云曹操臺瓦已不可得宋人所收乃髙歡避暑宮冰井臺香姜閣瓦也予得一瓦上有香姜字又見京師人家藏一瓦有元象字元象孝靜帝年號也

蜑戶

傅與礪送盧茂實之廣東憲幕云鮫宮織罷魚龍出蜑戶珠還蚌蛤來

吳旦生曰後山談樷云二廣居山谷間不州縣謂之徭人舟居謂之蜑人島上謂之黎人輟耕錄云廣東采珠之人懸絙於腰沈入海中良久得珠撼其絙舶上人挈出之於黿鼉蛟龍之腹者比比有焉有司名曰烏蜑戶蜑音但桂海虞衡志云蜑海上水居蠻也合浦珠池蚌蛤惟蜑能沒水探取先煮毳衲極熱出水急覆之不然寒栗而死或遇蛟鼉所觸往往潰腹折肢人見血一縷浮水靣知蜑死矣升庵外集云漁蜑取魚蠔蜑取蠔朩蜑伐山皆生死短蓬間生食海物其生如浮而各以疆界役於官

蕙蘭

堯山堂外紀曰蕙蘭寓殯湘中傅與礪念之不置賦詩云湘臯煙翠碧紛紛淚灑東風憶細君浪說嫦娥能入月虛疑神女解爲云花陰晝坐閒金剪竹裏春逰冷翠裙畱得舊時殘錦在傷心不忍讀廽文

吳旦生曰與礪志其妻殯云君諱淑字蕙蘭姓孫氏年二十三歸我於湘中五月而卒又序其遺槁云故妻蕙蘭早失母父周卿先生以孝經論語及女誡之書教之詩固未之學也因其弟受唐詩家法於庭得其音格輒能爲近體旣卒出其槁得五言七首七言十一首五七言未成章者廿六句編集成帙題曰緑遺槁序而藏之其詩備載輟耕錄中皆雅秀可誦特取一二絕句以見其大槪蕙蘭詩樓前楊栁發靑枝樓下春寒病起時獨坐小無气力隔簾風亂海棠絲緑寂寞掩殘春繡得羅衣懶上身昨日翠帷新病起滿簾飛絮正愁人與礪追和詩小開盡碧桃枝憶得靑鸞化去時昨夜秋風妬幽怨夢中吹防素琴絲江上愁時復值春帶圍寛盡不宜身階前舊種櫻桃樹日暮飛花故著人

歷代詩話卷六十六

欽定四庫全書

歷代詩話卷六十七

歸安吳景旭撰

壬後集上之下

元詩

詩法正論【傅與礪述】

或問作詩下手處先生曰作詩成法有起承轉合四字以絕句言之第一句是起第二句是承第三句是轉第四句是合律詩則第一聫是起第二聨是承第三聫是轉第四聫是合或一題而作兩詩則兩詩通爲起承轉合如子美詩中八月十五夜月二首滿目飛明鏡以下四句說客中對月是起水路凝雪霜以下四句形容月明是承稍下巫山峽以下四句言月出沒晦明之地就含結句之意是轉刁鬥皆催曉以下四句言兵亂對月之感是合如作三首以上及作古詩長律亦以此法求之大抵起處要平直承處要舂容轉處要變化合處要淵永起處戒陡頓承處戒促廹轉處戒落魄合處戒防送起處若必突兀則承處必不優柔轉處必至窘束合處必至匱竭矣又以一詩全首論之須要有賦有比有興或興而兼比尢妙三百篇多以比興重復置之章首唐律多以比興作景聨古詩則比興或在起處或在轉處或在合處長篇長律則轉處或有再轉三轉方合者或作三四十韻以上則先須布置語意不可錯陳長篇則當先得起句絕句則當先得後二句律詩則當先得中四句律句固以對偶爲工然得意處則意對而語不對亦可長篇古體則參差中時出整齊語尢見筆力最戒似對不對或曰如子美老夫淸晨梳白頭都道士來相訪此二句是起語極平直似鄙俗而實非鄙俗也握髮呼兒延入戶手提新畫靑松障此二句是承語便舂容障子松林靜窈防以下是轉已知仙客意相親更覺良工心獨苦是再轉語意極變化之妙松下丈人巾屨同以下是合乃借松障中實景與當時人事感慨結之意兼比興可謂淵永之至矣及太白憶昔洛陽董糟丘爲余天津橋南造酒樓一詩往昔看此等起處皆怪其朴陋今以起處要平直之說求之方知平生論詩未及此也先生曰然此二詩起得有法故下面承轉處自然舂容變化然詩法有正有變如子美一片花飛減卻春風飄萬防正愁人起處似甚突兀然通篇意是惜春起處正合如此乃痛快語而非陡頓語也且看欲盡花經眼莫厭傷多酒入唇一句承上一句起下甚得舂容之體第三聨江上小堂巢翡翠苑邊髙塜臥麒麟就景物中寓感慨意政是轉處變化之法結句細推物理須行樂何用浮名絆此身若非第七句沈著淵永則第八句便有防送之句矣又如送王司直詩云王郎酒酣抜劍斫地歌莫哀我能拔爾抑塞磊落之奇才起處亦甚突兀然意卻平直大槪只是說王郎有雄豪之气之才耳與今人尙險詐者不同下面承兩句云豫章翻風白日動鯨魚跋浪滄溟開此申說才字意便舂容整齊若不如此卽非典雅之作亦接上兩句不住且脫劍佩休徘徊以下三句是轉力量已極勻稱又就情景上轉云仲宣樓頭春已深靑眼髙歌望吾子卻以眼中之人吾老矣一句結之七字而含無限之意勢力如截奔馬此又詩之變而不離乎正者也又若太白詩云君不見黃河之水天上來又有云棄我去者昨日之日不可畱亂吾心者今日之日多煩愛又曰攀天莫登龍走山莫騎虎或以興爲起或以比爲起一皆不逾此法未可以矢口成文視之也或曰子美醉歌行贈公安顏少府請顧八題壁云神仙中人不易得顏氏之子才孤標天馬長鳴待駕馭秋鷹整翮當雲霄君不見東吳顧文學又不見西漢杜陵老詩家筆勢君不嫌詞翰升堂爲君掃是日霜風凍七澤烏蠻落照銜赤壁酒酣耳熱忘頭白感君意气無所惜一爲歌行歌主客此詩法度與贈王郎詩無一不合先生曰然又如範先生和鄧善之詩云曩承持節江之東騎鯨再上蓬萊宮蓬萊仙人歌白鶴聲落五湖煙雨中世間爵祿不易致何獨去就如飄風朝廷禮樂須制作六經隠義資發防論思廟堂集耆碩啟口寧讓前諸公閉門撥書古都市四方冠蓋方隆隆我生生長在窮谷那有文字爭人雄謬防引諭百僚上負祿府署慚無功一別十年今又五昔者少壯今成翁誰知復客七閩下隔二千里來詩筒羸軀頓醒瘴癘惡賴以慰此心忡忡越王城南浪自白越王城西花自紅此以興爲合者也又如虞公三鳯行贈海東之還江南詩雲海東之兄弟三人如鳯凰胸臆羽翮皆文章九年三入天門翔伯衝天季驚人一日四海皆知名東之之文五色云見者晃生眵昬三進三已之了若耳不聞二人得之喜未足云東之不慍乃可尊束書江上還見親君子之樂樂最眞君不見匡廬之山崷崒而嵯峨左界豫章渚川匯爲蠡鄱其陰浩浩源【句】導岷經潛沱山气鬰蓄不得去上衝爲紫蓋直與天相摩爲云覆八極爲雨漲九河海東之子能觀山以成徳其進蓋未可量也偶爾小屈柰爾何此以比興爲轉者也又如楊仲先生寄友詩云聞君逰宦處正值洞庭湖落日波濤壯晴天島嶼孤舟防通漢沔風物覧衡巫天下文章獘非公孰起予此以興爲承賦爲轉者也又如掲曼碩先生贈徐云章詩云垂云厲驚風萬里摩髙圎蟠泥鼓巨浪豈顧九重淵毛生入楚庭脫頴俄頃間粲粲徐公子長咲起丘樊朝辭豫章臺暮過匡廬山大帆割鸚鵡極目空波瀾黃鶴錦袍仙吹笙紫霞端相顧一笑粲靑春滿南天黃金築髙臺更覺郭隗賢聫翩樂劇輩相逐入幽燕平明九門開劍佩如雲煙豈無一字薦傾倒平生言東風杏花開待我薊門前此以比興爲起者也其他有通首皆賦而無比興者在風雅頌各有其例但更難作耳或又問曰周伯弜所編唐三體詩法以虛實二字爲例若四實中早春逰望詩及經廢寶林寺詩中四句皆景物似與賦比興承轉之說不合何耶先生曰雲霞出海曙梅栁渡江春於六義屬賦淑气催黃鳥晴光轉緑蘋於六義屬興池晴龜出曝松暝鶴飛回兩句是景物於六義屬興古砌碑橫艸陰廊畫雜苔兩句是說人事於六義屬賦伯弜以四實槪言之其說疎矣又曰杜詩五七言絕句有四句皆對者又如何絕句者截句也後兩句對者是截律詩前四句前兩句對者是截律詩後四句四句皆對者是截律詩中四句四句皆不對者是截律詩前後四句𨿽正變不齊而首尾布置亦四句自爲起承轉合未嘗不同條共貫也如杜詩遲日江山麗是中庸天地位之意第二句春風花艸香是萬物育之意起承處可謂平直而舂容矣第三句第四句是申言萬物育之意然泥融飛燕子是言物之動者得其所也沙暖睡鴛鴦是言物之靜者亦得其所也轉合處可謂變化而淵永而升降開合之法見矣

詩法【黃子肅述】

大凡作詩先須立意意者一身之主也如送人則言離別不忍相捨之意寄贈則言相思不得見之意題詠花朩之類則用離騷芳艸之意故詩如馬意如善馭者折旋操縱先後疾徐隨意所之無所不可此意之妙也又如將之用兵或攻或戰或屯或守或出奇以取勝或不戰以收功𨿽百萬之眾多多益辦而敵人莫能窺其神此意之妙也意在於假物取意則謂之比意在於托物興辭則謂之興意在於鋪張實事則謂之賦但貴圎活透徹辭語相頡頏常使意在言表涵蓄有餘不盡乃爲佳耳是以妙悟者意之所向透徹玲瓏如空中之音𨿽有所聞不可彷佛如象外之色𨿽有所見不可描摸如水中之味𨿽有所知不可求索洞觀天地眇視萬物是爲髙古剖出肺腑不借語言是爲入神超達虛空了悟生死是爲離眾寄興悠揚因彼見此是爲造巧隔闗寫景不露形迹是爲不俗故意在於閒適則全篇以雅淡之言發之意在於哀傷則全篇以淒惋之情發之意在於懷古則全篇以感慨之言發之此詩之悟意也意旣立必須得句句有法當以妙悟爲上第一等句得於天然不待雕琢律呂自諧神色兼備奇絕者如孤厓防峯髙古者如黃鐘大呂飄逸者如淸風白雲森嚴者如旌旗甲兵雄壯者如千軍萬馬華麗者如奇花美女是爲妙句其次必須造語精工或動靜或大小或眞假或生死或逺近或今古或虛實或有無變化彷佛使一句之中常具數節意乃爲佳句是以洞觀天地之句似放誕而非放誕了達生死之句似虛無而非虛無剖出肺腑之句似粗俗而非粗俗寄興悠揚之句意之所至信手拈來頭頭是道不待思索得之於自然隔闗寫景之句不落方體不犯正位不滯聲色左右上下無所不通似著題而非著題非悟者不能作也句旣得矣於句中之字渾然天成者爲佳下字必須淸必須活必須響與一篇之意一句之意相通各自卓立而復相承是爲本色若了達生死之句其字宜髙古宜眞率洞觀天地之句其字宜籠放宜開辟宜雄渾剖出肺腑之句其字宜沈著宜痛快寄興悠揚之句其字宜涵蓄不露宜優遊不廹隔闗寫景之句其字宜精工宜神奇宜飛動宜變化宜峻峭宜飄逸毎毎有似眞非眞似假非假若有若無若彼若此之意爲得之縂而言之一詩之中必先得意一句之中必先得字先得意後得句而字在乎其中不待求索者上也若先得句因句之所在而生意或先或後使意能成就其句之美者次也若先得字因字而生句因字而生意意復與句皆成其字之美者又其次也故意也句也字也三者全備爲妙悟意與句皆悟而字有虧欠則爲小疵若有意無句則精神無光有句無意則徒事妝防句意俱不足而惟於一字求工何足取哉然意之所忌者最忌用俗最忌議論議論則成文字而非詩用俗則淺近而非古句之所忌者最忌虛中之虛實中之實須虛中有實實中有虛字之所忌者最忌妝防最忌襯貼蓋非本句之所有而彊牽合以成之是又不可不知

詩宗正法眼藏【揭曼碩述】

五言七言句語𨿽殊法律則一起句尢難起句先須濶占地步要髙逺不可茍且中間兩聫句法或四字截或兩字截須要血脈貫通音韻相應對偶相停上下勻稱有兩句共一意者有各意者若上聫已共意則下聫須各意前聫旣詠景狀後聫須說人事兩聨忌同律頸聫轉意要變化須多下實字字實則自然響亮而句法健其尾聨要能開一步別運生意結之然亦有合起意者亦妙世之學者多用意中間兩聫而不知首尾起結尢爲難也

詩句中有字眼兩眼者妙三眼者非且二聨用連綿字不可一般中腰虛活字亦須回避五言字眼多在第三或第二字或第四字或第五字

字眼在第三字

皷角悲荒塞江蓮揺白羽竹光團野色星河落曉山天棘蔓靑絲含影漾江流

字眼在第二字

屏開金孔雀碧知湖外艸坐對賢人酒褥隠玉芙蓉紅見海東雲門聴長者車

字眼在第五字

兩行秦樹直香霧雲鬟濕市橋官栁細萬防蜀山尖淸輝玉臂寒江路野梅香

字眼在第二五字

地折江防隠野潤煙光薄楚設闗河險天淸朩葉聞沙暄日色遲吳吞水府寛

杜詩法多在首聨兩句上句爲頷聨之主下句爲頸聨之主七言律難於五言律七言下字較粗實五言下字較細嫩七言若可截作五字便不成詩須字字不可去方是所以句要藏字字要藏意如聨珠不防爲妙古詩要法

凢作古詩體格句法俱要蒼古且先立大意鋪敍旣定然後下筆則文脈貫通意無防續整然可觀

五言古詩之法

或興起或比起或賦起須要寓意深逺托辭溫厚反覆優防雍容不廹或感古懷今或懷人傷已或瀟灑閒適寫景要雅淡推人心之至情寫感慨之防意悲喜含蓄而不傷美刺宛曲而不露要有三百篇之遺意觀漢魏諸古詩藹然有感動人處如古詩十九首皆當熟讀久之自見其趣

七言古詩之法

要鋪敍得好要有開闔要風度要迢逓要險怪雄偉要鏗鏘波瀾開闔如江海之波一波旣作一波復隨又如兵陣方以爲正又復爲奇方以爲奇又復是正出入變化不可紀極備是法者惟李杜也

長篇妙在鋪敍時將一聫挑轉又平平說將去如此轉換數匝卻以數語收拾則妙矣

朩天禁語【範徳機】

六闗

篇法句法字法气象家數音節

右一篇詩成必須精研合此六闗方爲佳不然則失之矣

篇法

有以字論者

有以意論者

有以故事論者

有以血脈論者

七言律詩篇法【十三格】

一字血脈

鴛鴦

翠鬛紅衣舞夕暉水禽情似此禽稀才分煙島猶回首只度寒塘亦共飛映霧盡迷朱殿瓦逐梳齊上玉人機采蓮無限蘭橈女笑指中流羨爾歸二字貫穿

三字棟梁在內

江村

淸江一曲抱村流長夏江村事事幽自去自來堂上燕相親相近水中鷗老妻畫紙爲棊局稚子敲鍼作釣鉤多病所須惟藥物防軀此外更何求三字棟梁

南遷

瘴江南下接雲煙望盡黃茅是海邊山腹雨晴添象迹潭心日暖長蛟涎射工巧伺逰人影颶母偏驚賈客船從此憂來非一事可容華髮度流年數字連序

中防在內

中丞弟得除江陵並起居衛尙書夫人

中丞問俗畫熊頻愛弟傳書彩鷁新遷轉九州防禦使起居八座太夫人楚宮臘送荊門水白帝云偸碧海春爲報惠連詩莫惜嗟予班鬢縂如銀鉤鎖連環

艸

百花苑路易萋陰五糓塍疇苦見侵農父芟時嫌若刺宮人鬭處惜如金別離空惹王孫恨藨耨深勞稷畯心緑野荒蕪好歸去朱門閒僻少相尋順流直下

張鏈師

東嶽眞人張錬師髙情雅淡世間稀堪爲烈女書靑簡久事元君住翠防金縷機中拋錦字玉淸壇上著霓衣云衢不用吹簫伴只擬乘鸞獨自歸雙拋

汴門用兵後

隋堤風物已淒涼堤下仍多古戰塲金鏃有苔人拾得鐵衣無土鳥銜將邊聲暗促河聲急野色遙連日色黃獨上髙城更愁絕戍鼙驚起鴈行行單拋

秋興【其七】

昆明池水漢時功武帝旌旗在眼中織女機絲虛夜月石鯨鱗甲動秋風波漂菇米沈云黒露冷蓮房墜粉紅闗塞極天惟鳥道江湖滿地一漁翁內剝

玉臺觀

中天積翠玉臺遙上帝髙居絳節朝遂有馮夷來擊皷始知嬴女善吹簫江光隠見黿鼉窟石勢參差烏鵲橋更有紅顏生羽翼便應黃髮老漁樵外剝

錦瑟

錦瑟無端五十弦一弦一柱思華年荘生曉夢迷蝴蝶望帝春心托杜鵑滄海月明珠有淚藍田日暖玉生煙此情可待成追憶只是當時已惘然前散

送戴錬師歸隠

桃花源裏玉堂仙秀攬千巖萬壑煙有客重尋鑑湖酒無人爲上剡谿船龍行靈雨空壇淨鰲負神宮復道懸回首都門眇如許東風長記栁飛綿後防

二字貫穿在內

感興寄友

十年京國總忘憂詩酒淋漓共賞逰漢月夜吟鳷鵲觀苑云春釀鷫鸘裘書來慰我臨池上秋去思君到水頭爲憶故人張處士於今江海尙淹畱

五言長古篇法

分段過脈回照讚嘆

先分爲幾段幾節毎節句數多少要略均齊首段是序子序了一篇之意皆含在中結段要照起段且選詩分段節數甚均三句則皆三句四句六句八句則皆不參差杜卻不甚如此太拘然亦不太長不太短也次要過句過句名爲血脈引過次段過處用兩句一結上一生下爲最難非老手未易了也回照謂十步一回頭要照題目五步一消息要閒語讚嘆方不甚廹促長篇怕亂雜一意爲一段以上四法備北徵詩舉一隅之道也

七言長古篇法

分段過段突兀字貫讚嘆

再起歸題送尾

分段如五言過段亦如之稍有異者突兀萬仭則不用過句頓便說他事杜詩大多如此岑參專尙此法爲一家數字貫前後重三疊四用兩三字貫串極精神好誦岑參所長讚嘆如五言再起且如一篇三段說了前事再提起從頭說去謂反覆有情如魏將軍歌松樹障子歌是也歸題乃本末一二句繳上起句又謂之顧首如蜀道難古別離洗兵馬行是也送尾則生一段余意結末或反用或比諭用如墜馬歌曰君不見嵇康養生被殺戮又曰如何不飲令人哀長篇有此便不廹促甚有從容意思

五言短古篇法

辭簡意味長言語不可明白說盡含糊則有餘味如步出城東門悵望江南路前日風雪中故人從此去忽見明月光疑是地上霜起頭望明月低頭思故鄕開簾見新月卽便下階拜細語人不聞北風吹裙帶

楊仲曰五言短古眾賢皆不知來處乃只是選詩結尾四句所以含蓄無限意自然悠長此論惟趙松雪翁承防深得之次則豫章三日新婦曉得淸江知之卻不多用

七言短古篇法

辭明意盡與五言相反如休洗紅洗紅紅色變不惜故縫衣記得初揉茜人命百年能幾何後來新婦今爲婆石人前石橋邊六角黃牛二頃田帶經躬耕三十年

樂府篇法

張籍一王建爲近體次之長吉虛妄不必效爲岑參有气惜語硬又次之張王最古上格如焦仲卿朩蘭詞羽林郎霍家奴三婦詞大垂手小垂手等篇皆爲絕唱李太白樂府气語皆自此中來不可不知也

要訣在於反本題結如山農詞結卻用西江賈客珠百斛船中養犬多食肉是也又有含蓄不發結者又有截防頓然結者如君不見蜀葵花是也老翁家貧在山住耕種山田三四畆苗疎稅多不得食輸入官倉化爲土嵗暮鋤犁傍空室呼兒登山收橡栗西山賈客珠百斛船中養犬多食肉

絕句篇法

首句起畫松

畫松一似眞松樹待我尋思記得無曾在天臺山上見石橋南畔第三株

次句起金陵卽事

三句起前二句皆閒至第三句方詠本題扇對存歿口號二首

席謙不見近彈棊畢曜仍傳舊小詩玉局他年無限笑白楊今日幾人悲鄭公防繪隨長夜曹覇丹靑已白頭天下何曾有山水人間不解重驊驑

間對首句閒次句說本題第三句閒結再說本題應第二句卽磨防山詩也

順去松下問童子問余何事棲碧山

湘中老人行到山窮水窮處首座茶

藏詠逢李年

岐王宅裏尋常見崔九堂前幾度聞正是江南好風景落花時節又逢君

中防別意前二句說本題後二句說題外意願領龍驤十萬兵

四句不聨

兩个黃鸝鳴翠栁遲日江山麗

借諭借本題說他事如詠婦人者必借花爲諭詠花者必借婦人爲比

右十法絕句之篇法也此最爲推此以往思過半矣

句法

問答

誰其獲者婦與姑何日東歸花發時

當對

白狐跳梁黃狐立婦女行泣夫走藏

上三下四

鳯凰樂奏鈞天曲烏鵲橋通織女河

上四下三

金馬朝回門似水碧雞天逺路如年

上應下呼

素練抹林雲气薄明珠穿艸露華新

上呼下應

林花著雨胭脂濕水荇牽風翠帶長

行雲流水

春日鶯啼修竹裏仙家犬吠白雲中

顚倒錯亂

香稻啄殘鸚鵡粒碧梧棲老鳯凰枝

言倒理順

海岸夜深常見日寒巖四月始知春

議論語宋人用之

直書句

鄭縣亭子澗之濱一去三年竟不歸

兩句成一句

屢將心上事相與夢中論

蕭蕭千里馬个个五花文

字法

事文類聚事不可用多宋事也又不可用俚語偏方之言摘用史記西漢書東漢書新舊唐書晉書字棣集成聨對

一副當

白虎觀

金僕姑

碧雞坊

玉具櫑

眉語

從長

目成

防短

右用字琢對之法先須作三字對或四字對起然後妝排成全句不可逐句思量卻似對偶不成作手也或二字對起亦可路頭差處在此捕風捉影如何成詩至謹至謹

气象

翰苑輦轂山林出世偈頌神仙儒先【石屏之類宋賢也】江湖閭閻末學【末學者道聴塗說得一二字面便雜揉用去不成一家又在江湖閭閻之下】

已上气象各隨人之資稟髙下而發學者以變化气質須仗師友所習所讀以開導佐助然後能脫去俗近以遊髙明謹之愼之又詩之气象猶字畫然長短肥痩淸濁雅俗皆在人性中流出得八法便成妙染而洗吾舊態也

儲泳曰性情褊隘者其詞躁寛裕者其詞平端靖者其詞雅疏曠者其詞逸雄偉者其詞壯醖借者其詞婉防養性情發於色形於言此詩之本原也

家數

三百篇思無邪

學者不察失於意見離騷

激烈憤怨學者不察失於哀傷選詩

婉曲委順學者不察失於柔弱太白

雄豪空曠學者不察失於狂誕韓杜

沈防厚壯學者不察失於麄硬陶韋

含蓄優遊學者不察失於迂濶孟郊

奇險斬截學者不察失於怪短王維

典麗靜深學者不察失於容冶李商隠防宻閒艶學者不察失於細碎已上略舉八九家數一隅三反之道也

音節

馬禦史曰四方偏气之語不相通曉互相憎惡惟中州音韻四方可以通行四方之人皆喜於習說蓋中州天地之中得气之正聲音防布各能相入是以詩中宜用中州之韻則便官樣大凡押韻不可用啞韻如五防十四鹽啞韻也

凡例

只要明暗二例諸作皆然【杜甫鄭谷四詩可法】

明二首

黒鷹

杜甫

黒鷹不省人間有渡海疑從北極來正翮摶風超紫塞窮冬幾夜宿陽臺虞羅自覺虛施巧春鴈同歸必見猜萬里寒空只一日金眸玉爪不凡材

雙鷺

鄭谷【三體作雍陶】

雙鷺應憐水滿池風飄不動頂絲垂立當靑艸人先見行傍白蓮魚未知一足獨拳寒雨里數聲相叫早秋時林塘得爾須增價況與詩家物色宜

暗二首

白鷹

杜甫

雲飛玉立盡淸秋不惜奇毛恣逺遊在野只教心力破於人何事网羅求一生自獵知無敵百中爭能恥下鞲鵬礙九天須卻避兔經三窟莫深憂

鷓鴣

鄭谷

暖戲煙蕪錦翼齊品流應得近山雞雨昬靑艸湖邊過花落黃陵廟裏啼遊子乍聞徵袖濕佳人才唱翠眉低相呼相喚湘江曲苦竹叢深春日西

起句

實敍狀景問答反題故事順題故事弔古傷今頌美時序

客愁

感嘆

結句

勸戒祝頌自感自愛問信寄憶寄書寄詩相思兵戈我亦懷古故事欣歡景燕激烈何年逰

那可再何由往何日歸

已上凡例明暗並起句結句四法律詩絕句長短篇通用無出此者惟童謡一家不在此例不可不知也

作詩凖繩【楊仲】

立意要髙古渾厚有气槪要沈著忌卑弱淺陋錬句要雄偉淸健有金石聲

琢對要寧粗毋弱寧拙毋巧寧朴毋華忌俗野寫景景中含意事中瞰景要細宻淸淡忌庸腐雕巧寫意要意中帶景議論發明

書事大而國事小而家事身事心事

用事陳古諷今因彼證此不可著迹只使影子可也

𨿽死事亦當活用

押韻押韻穏健則一句有精神如柱磉欲其堅牢也下字或在腰或在膝在足最要精思宜的當

律詩要法起

承轉

合

破題或對景興起或比起或引事起或就題起

要突兀髙逺如狂風捲浪勢欲滔天

頷聨或寫意或寫景或書事用事引證此聨要

接破題要如驪龍之珠抱而不脫

頸聨或寫意寫景書事用事引證與前聨之意相應相避要變化如疾雷破山觀者驚愕

結句或就題結或開一步或繳前聨之意或用事必放一句作散塲如剡谿之棹自去自回言有盡而意無窮

七言聲響雄渾鏗鏘偉健髙逺五言沈靜深逺細嫩

五言古詩

【與詩宗正法眼藏同】

七言古詩

【與詩宗正法眼藏同】

絕句

絕句之法要婉曲回環刪蕪就簡句絕而意不絕多以第三句爲主而第四句發之有實接者有虛接者承接之間開與合相闗反與正相依順與逆相應一呼一吸宮商自諧大抵起承二句固難然不過平直敍起爲佳從容承之爲是至如宛轉變化工夫全在第三句若於此轉變得好則第四句如順流之舟矣

榮遇之詩要富貴尊嚴典雅渾厚寫意宜閒雅美麗淸細如王維賈至諸公早朝之作气格雄深句意嚴整如宮商疊奏音韻鏗鏘眞麟防靈沼鳯鳴朝陽也學者熟之可以一洗寒陋後來諸公應詔之作多用此體然多志驕气盈處富貴而不失其正者幾希矣此又不可不知

諷諌之詩要感事陳辭忠厚懇惻諷諭甚切而不失性情之正觸物感傷而無怨懟之辭𨿽美實刺方爲有益之言也古人凡欲諷諌多借此以諭彼臣不得於君多借妻以思其夫或托物陳諭以通其意觀漢魏古詩及前輩所作可見未嘗有無爲而作者

登臨之詩不過感今懷古冩景嘆時思國懷鄕瀟灑逰適或譏刺歸美有一定之法律也中間宜寫四面所見山川之景庶幾移不動第一聨指所題之處宜敍說起第二聨合用景物實說第三聨合說人事或感嘆古今或議論卻不可用硬事或前聨先說事感嘆則此聨寫景亦可但不可兩聨相同第四聨就題主意發感慨繳前二句或說何時再來

徵行之詩要發出淒愴之意哀而不傷怨而不亂要發興以感其事而不失情性之正或悲時感事觸物寓情方可若傷亡悼屈一切哀怨吾無取焉

贈別之詩當寫不忍之情方見襟懷之厚然亦有數等如別徵戍則寫死別而勉之努力效忠送人逺逰則寫不忍別而勉之及時早回送人仕宦則寫喜別而勉之憂國卹民或訴已窮居而望其薦抜如杜公惟待吹噓送上天之說是也凡送人多托酒以將意寫一時之景以興懷寓相勉之辭以致意第一聨敍題意起第二聨合說人事或敍別或議論第三聨合說景或帶思慕之情或說事第四聨合說何時再會或囑付或期望於中二聨或倒亂前說亦可但不可重復須要次第末句要有規警意味淵永爲佳

詠物之詩要托物以伸意要二句詠狀寫生忌極雕巧第一聨須合直說題目明白物之出處方是第二聨合詠物之體第三聨合詠物之用或說意或議論或說人事或用事或將外物體證第四聨就題外生意或就本意結之

讚美之詩多以慶喜頌禱期望爲意貴乎典雅渾厚用事宜的當親切第一聨要平直或隨事命意敍起第二聨意相承或用事必須實說本題之事第三聨轉說要變化或前聨不曾用事此正宜用引證蓋有事料則詩不空疎結句則多期望之意大抵頌徳貴乎實若褒之太過則近乎諛讚美不及則不合人情而有淺陋之失矣

賡和之詩當觀元詩之意如何以其意和之則更新奇要造一兩句雄健壯麗之語方能壓倒元白若又隨元詩腳下走則無光彩不足觀其結句當歸著其人方得體有就中聨歸著者亦可

哭挽之詩要情眞事實於其人情義深厚則哭之無甚情分則挽之而已矣當隨人行實作要切題使人開口讀之便見是哭挽某人方好中間要隠然有傷感之意

歷代詩話卷六十七

欽定四庫全書

歷代詩話卷六十八

歸安吳景旭撰

壬後集中之上

元詩

焚香

柯敬仲贈倪元鎭云夜推篷寫松石焚香何處獨題詩

吳旦生曰元鎭自號滄浪漫士又號淨名庵主悉散其家產與人蓋田旣散而稅未及推入催科者坌集遂逃去潛於蘆葦中爇龍涎香竟蹤迹得之又張士誠弟士信使人持絹求其畫元鎭怒曰我生不能爲王門畫師卽裂其絹一日士信逰太湖聞漁舟中有異香急傍舟近之乃元鎭也敬仲所謂推篷焚香殆屬比耶

何元朗云元鎭詩法韋蘇州昔人言蘇州鮮食寡欲愛掃地焚香而坐元鎭實類之不但詩之酷似而已雲林遺事云嘗有逺國人道經無錫欲見之以沈香百斤爲贄詒云適往恵山翌日載至又云出探梅花其人以傾慕不得一見徘徊其家宻令人開雲林堂使豋焉堂前植碧梧四周列奇石東設古玉器西設古尊彛法書名畫其人方驚顧間謂其家人曰聞有淸閟閣能一觀否家人曰此閣非人所易入其人望閣載拜而去

怯薛

輟耕錄曰杜淸碧應召次錢塘諸儒者爭趨其門燕孟初作詩嘲之有紫藤帽子髙麗靴處士門前當怯薛之句聞者傳以爲笑用紫色防藤防帽而制靴作髙麗國樣皆一時所尙怯薛則內府執役者之譯語也

吳旦生曰淸碧名本江右人所編五聲韻自大小篆分眞艸以至各方新字題曰同音嘗一再防京師王公貴人樂與之交至正中奏修三史各舉一處士淸碧以處士徵授翰林待制至錢唐辭疾不行則此正其怯薛時耶

張思亷有怯薛行永樂中周藩誠齋作元宮詞云幾畨怯薛上班慵生怕鑾輿又別宮李昌祺作至正麗人行雲後先雉扇怯薛執左右麟符火赤佩按元朝有四怯薛太官怯薛者分宿衛供奉之士爲四畨畨三晝夜凡上之起居飲食諸服禦之政令怯薛之長皆總焉

獻書圖

張伯雨詩侍書愛題博士畫日日退朝書滿牀奎章閣上觀政要無人知有授經郎

吳旦生曰文宗禦奎章閣學士虞伯生博士柯敬仲常侍從以討論法書名畫爲事時授經郎掲曼碩比二人寵眷稍疏因潛著一書曰奎章政要以進二人不知也有畫授經郎獻書圗行於世伯雨題此詩蓋柯作畫虞必題故云然此詩不載句曲外史集中余從輟耕錄見之

詩話類編雲伯雨錢唐黃冠也有詩字名嘗於一士夫家見袖軸一卷伯雨首有山居雪霽詩一律後多名筆次韻今止記憶數首是皆無集可觀者錄之於左並書姓氏爵裏伯雨詩曰日光玉潔千峯立映雪時晴一气凝當晝壚亭催掃巷犯寒漁艇借收冰松皮石裂號饑防隙塵消撲凍蠅靑茁菜芽渾可愛倩誰春餤捲紅綾張翥自京來杭和曰窈窕磵阿人迹斷隠居學道自神凝巖頭鶴下松無雪石底龍蟠水不冰釀酒春瓶濃勝乳抄書雲笈細如蠅多君肯念還京客爲織春袍柿蔕綾黃溍和曰雪中乘興眞奇事無柰舟膠水始凝朝士白頭慚獨步仙人赤腳傲層冰招來盡是雞羣鶴趨附空慚馬尾蠅夜久松龕同擁毳絕勝儤直有靑綾兪友仁追和曰湖上千峯盡失靑湖光十里未消凝吟詩細嚼梅花蕋煮茗潛敲澗壑冰東郭忍寒行似鶴南屏癡醉坐如蠅相過內相知乘興盛服猶披舊賜綾翥字仲舉先晉寧人父官於杭因家錢塘官至學士晉卿義烏人官至學士兪字文輔仁和人明初防元也余按張仲舉所著有蛻庵集黃晉卿所著有日損齋集何得槪云無集可觀也水東日記謂元人文集如馬祖常元好問之卓卓今皆無傳餘冬序錄云元好問有遺山集四十卷今刻於河南馬祖常有石田集十卷今刻於陜西蓋說家不詳考而漫然爲言類若此

東坊槁

張伯雨題範徳機東坊槁後云一編上有東坊字吳旦生曰劉伯溫作句曲外史墓志云時範徳機以能詩名外史造範範適出有詩集在幾上外史取筆書其後爲詩四韻守者見則大怒趨白範範驚曰吾聞若人不得見今來天畀我友也卽自詣外史結交而去今觀其題東坊槁卽所書四韻者此耶

堯山堂外紀雲伯雨晚居茅山罕接賔客一日有僧來訪童子拒之僧云語而主吾詩僧也乃入報伯雨書老杜花徑不曽緣客掃之句使持以示僧僧略不運思足成詩云久聞方外有神仙只住華陽古洞天花徑不曽緣客掃石牀今許借僧眠穿雲去汲燒丹井帯雨來畊種玉田一自茅君成道後幾人騎鶴下蒼煙伯雨得詩大驚延畱數日

畫葡萄

張伯雨題溫日觀葡萄詩日觀一飲西涼酒解寫葡萄絕代無請師截斷葛藤路還我黒月摩尼珠

吳旦生曰宋子虛詩墨花酣春馬乳漲醉夢渇想西涼姿馬虛中詩寒藤掛眼累累冷花碧僧夢觀詩鑌刀剪斷紫瓔珞累累馬乳垂金風三詩奇澁可與伯雨相匹圖繪寶鑑云僧子溫字仲言號日觀又號知歸子遂昌雜錄云日觀居葛嶺碼碯寺人但知其畫葡萄不知其善書也今世傳葡萄多假其眞者枝葉須梗皆艸書法也農田餘話云古人無畫葡萄者日觀於月下視葡萄影有悟出新意似飛白書體爲之酒酣興發以手潑墨然後揮墨迅於行艸收拾散落頃刻而就如神甚奇特也【余得陳眉公畫葡萄扇乃仿溫僧寫破袈裟法卽書其懷淨土詩云往往來來舊破瓢此心未了漫徒勞從今不作輪回夢只走人間這一遭余甚珍之按我鄕沈仲華爲日觀弟子傳其法亦佳】

地肺

張伯雨贈危太朴詩秋水渚涯浮地肺茅君局任守天臺

吳旦生曰圖經云金陵者洞墟之膏腴勾曲之地肺其土肥良故曰膏腴水至則浮故曰地肺伯雨謂此又逰城南記云終南一名太乙亦名地肺髙傳所謂秦時四皓共入商雒隠地肺山是也【河圖云大懷山爲地喉岐山爲地乳昆侖山爲地首楊升庵以地首對天臺以地喉對天首】

許渾題孫處士居詩髙歌懷地肺逺賦憶天臺陸放翁詩隠士寄雲從地肺逰僧問路上天臺又云躡屩未成逰地肺掩扉聊欲隠天臺【皮襲美詩天臺畫得千回看湖目芳來百度逰成原常詩云外送僧歸日本月中攜客過天臺宋子虛詩地肺潛通嶽峩眉秀拂云鄒彥吉詩僧居地肺長啣日佛立天心但附風卽以之分屬亦佳】

挽管君

張伯雨挽趙夫人管君詩曽謁西池閟殿春賜加大國寵疏頻擇壻當年郗太傅能書今日衛夫人玉鏡離臺空掩月寶衣堆桁暗凝塵千秋鄕中名不沒墓有通兒書老銀

吳旦生曰松雪以翰墨著其夫人管氏諱道升字仲姬亦工詩畫奉中宮命題所畫梅詩云雪後瓊枝嫩霜中玉蕋寒前村畱不得移入月宮看至今吳興天聖寺壁有夫人所畫朱竹【太平淸話云朱竹古無所本宋仲溫在試院捲尾以朱筆掃之故張伯雨有偶見一枝紅石竹之句】加封魏國夫人卒時其子雍爲書壙志故落句云爾按歐陽率更子通書毋夫人墓銘毋諱老銀【松雪弟孟吁三子長亮次雍字仲穆季奕字仲光二孫鳯麟甥王防皆以畫名】

松雪作夫人墓志云其先管仲之子孫自齊避難於吳興人皆賢之故其地至今名棲賢【今烏程棲賢山是也妮古錄云夫人出泖西小蒸今其路尙名管道恐亦悞】管公諱伸字直夫無子夫人卽故居作管公樓孝思道院奉其祀

西溪樷語云衛夫人名鑠字茂漪卽廷尉展之弟恆之從妹汝陰太守李矩之妻中書郎李充之母王逸少師善鐘法能正書入妙能品王子敬年五嵗已有書意夫人書大雅吟賜之

華陽眞逸

張伯寄李季和詩杜陵醉歌不易得豈惜華陽眞逸書其下細書自注云顧況號華陽眞逸

吳旦生曰瘞鶴銘華陽眞逸撰歐陽永叔謂是顧況道號劉有定亦謂或曰顧況號自黃長孺董彥逺辧其悞余於辛集蘇詩詳識之今伯雨方外人乃於隠居猶未諳其稱號而澷注顧況耶元末張思廉棲鶴峯詩華陽眞逸上淸來鐡笛一聲山月曉正指陶隠居也

槎頭

張伯雨詩槎頭釣魚秋雨足

吳旦生曰襄陽耆舊傳峴山下漢水中出鯿魚味極肥美常禁人采捕以槎斷水因謂之槎頭鯿宋張敬兒爲刺史作六櫓船置獻齊髙帝曰奉槎頭縮項鯿一千八百頭唐孟浩然詩試垂竹竿釣果得槎頭鯿又云鳥泊隨陽雁魚藏縮項鯿故杜子美詩復憶襄陽孟浩然淸詩句句盡堪傳卽今耆舊無新語謾釣槎頭縮項鯿黃山谷題浩然畫像詩先生一往今幾秋後來誰復釣槎頭

鶴林玉露云周禮庖人共祭祀之好羞鄭康成注云好羞謂四時所謂膳食若荊州之防魚揚州之蠏胥陸徳明音釋云蠏醬也則是防魚或卽槎頭魚字作防耶

靑飯

張伯雨詩白石資方靑飯洪厓借乘雪精騾

吳旦生曰陶隠居登眞訣有幹石靑精饑飯音迅謂飡也其法卽南燭艸朩浸米蒸飯暴漧其色靑如珠食之可以延年卻老神農本艸朩部有南燭枝葉人服輕身長年令人不饑益顏色取汁炊飯名爲烏飯又名黒飯艸在道書謂之南燭艸朩在本艸謂之南燭枝葉蓋一物也神仙傳鄧伯元王甫俱在霍山服靑精飯又唐髙宗命葉法善往江東造靑饑飯【瑣碎錄云蜀人遇寒食日采楊桐葉染飯色靑而有光食之資陽气謂之楊桐飯道家謂之靑飯】

石泉

張伯雨詩石泉新處鉆槐火山雨多時拾菌釘

吳旦生曰東坡夢看參寥飲茶詩寒食淸明多過了石泉槐火一時新問火固新矣泉何故新答曰俗以淸明淘井故伯雨又有上已詩槐火新泉還有夢謂此事也金人劉無黨寒食詩楊柳杏花相對晚石泉槐火一時新蓋直寫坡語矣

續禮儀志冬至日鑽燧攺火夏至日浚井攺水然則古人水火皆攺所謂陰鑑陽鑑是也

栗

張伯雨寄新栗詩朅來常熟嘗新栗黃玉穰分紫殻開吳旦生曰耿緯詩霜凝栗罅開蓋詞人狀物曲盡形容言栗必及其殻而杜子美則亦及栗蓬矣其詩云嘗果栗皺開集韻皺側尢切革紋蹙也周繇詩開栗弋之紫皺貫休詩新蟬避栗皺陸放翁詩開皺得紫栗又云蝟刺坼蓬新栗熟

屬對

馬虛中詩吟靜驚山心空守谷神

吳旦生曰楊仲雪中詩寒侵免窟愁山凍合龍宮偪水仙向服其工又見虛中一聨可悟屬對之法虛中江邊餞別詩古巷聚人祠櫟社暮潮催客散樟亭浙江晚眺詩雲分雨腳回沙漵防趂潮頭出海門幽居遣懷詩卜築每嫌山有姓避時長羨艸無名皆佳致也

踏裏彩

滇南志載梁王郡主阿詩曰吾家住在雁門深一片閒雲到滇海心懸明月照靑天靑天不語今三載蘋花歷亂蒼山秋悞我一生踏裏彩雲片波璘不見人押不蘆花顏色攺肉屏獨坐細思量西山鐵立霜瀟灑吳旦生曰至正間明玉珍將紅巾三萬攻雲南梁王字羅皆奔總管段功進兵燒紅巾追至七星闗勝之梁王深嘉段功以郡主阿妻之奏授雲南平章後爲梁人所譖梁王宻召阿付以孔雀膽一具命毒殪之澘然不受命私語段功不聽明日邀功至通濟橋馬逸因格殺之阿愁憤作此詩按踏裏彩錦被名也杜子美詩布衾多年冷如鐵嬌兒惡臥踏裏裂當亦指此謝世修注以爲嬌兒踏破其裏全不暖也恐非東坡紙帳詩但恐嬌兒還惡睡夜深踏裏不成眠洪武中髙季迪兜羅被歌云今朝得此何奇絕展覆不憂兒踏裂亦皆承此譌耳

押不蘆北方起死回生之艸肉屏駱駝背也鐵立松林也

歷代詩話卷六十八

欽定四庫全書

歷代詩話卷六十九

歸安吳景旭撰

壬後集中之下

元詩

三瓦

輟耕錄曰陳眾仲嘗題樂全堂有能守不成三瓦戒之句人多不知所出按史記防傳雲天尙不全故世爲屋不成三瓦而陳之注陳猶居也

吳旦生曰東園客談云予家有堂名樂全虞奎章爲予記之翰林陳眾仲有能守不成三瓦戒樂全長得保天鈞之句眾未解三瓦詢之云出史記防傳褚先生曰天尙不全故世爲屋不成三瓦而陳之徐廣注一云爲屋成欠三瓦而棟之餘按陳訓居南村引之似無義後觀東園乃其家所自記則陳字徐注作棟其義益顯故喜而詳錄之成化中吳克溫次吳匏庵板屋韻云何必大廈成而後虛三瓦

躑躅

達白野春日次韻云躑躅花深啼杜宇鸕鷀灘暖聚王余

吳旦生曰韓退之詩躑躅閒開艶艶花王荊公詩亦見舊時紅躑躅陸放翁詩宻葉深深躑躅紅蓋杜防花又名紅躑躅王建宮詞云勅賜一窠紅躑躅謝恩未了報花開蓋爲宮禁所重如此花小而紅此爲川防故可貴洪景盧謂是今映山紅恐未必然今江南山谷中紅紫二色花大單瓣鄕人但稱映山紅采作樵蘓奚足貴也

古今注云羊躑躅花黃羊食之則死羊見之則躑躅分散故名羊躑躅花史云羊嚙艸朩其處不生獨悞食此花則躑躅以死

朩犀

貢仲章秋日卽事詩官冷久無金馬夢院深惟有朩犀香

吳旦生曰按桂曰朩犀以朩紋理如犀也字從犀牛之犀俗作樨字非是張思亷詩朩樨花開秋可憐則失攷矣

江東曰巖桂【楊升庵云尸子春華秋英曰桂王維詩人間桂花落夜靜春山空秋花者乃朩犀巖桂耳】湖南曰九里香【宋王以寧道中聞九里香花詩云何許緑裙紅帔客禦風來獻返魂香】

三伏八分

貢性之詩葛巾白薴消三伏繭紙烏絲窵八分

吳旦生曰性之辭气渾成如桃花流水春三月楊柳東風雨一蓑飛瀑曉翻千嶂雪驚濤秋湧萬松聲風作鳴潮吹雨散山如走馬渡江來皆爽朗可誦歷忌釋云伏者何金气伏藏之日也四時代謝皆以相生立春朩代水水生朩立夏火代朩朩生火立冬水代金金生水至於立秋以金代火金畏於火故至庚日必伏庚者金也通書云夏至後第三庚爲初伏第四庚爲中伏立秋後第一庚爲末伏故曰三伏十體書斷雲八分者秦羽人上谷王次仲所作也字文簡略可赴急用惟蔡伯喈乃造其極蔡文姬云臣父言割字八分取二分割李篆字二分取八分故名八分書法苑云本楷字漸若八字分散故名八分學古編云八分者漢之未有挑法者也比秦則易識比漢則微似篆若用篆筆作漢字卽得之矣【學古編云一曰科斗書科斗書者蒼頡觀三才之文及意度爲之乃字之祖卽今之偏旁是也畫文像蝦蟆子形如水虫故曰科斗二曰籀文籀文者史籀取蒼頡形意配合爲之損益古文或同或異加之銛利鉤殺大篆是也史籀所作故曰篆文三曰小篆小篆者李斯省籀文之法同天下書者比籀文體十存其八故小篆爲之八分小篆也旣有小篆故謂籀文爲大篆文云四曰秦秦者程以文牘繁多難於用篆因減小篆爲便用之法便於佐故曰書五曰八分詳上六曰漢漢者蔡邕石經及漢人諸碑上字是也此體最爲後出皆有挑法與秦同名其實異七曰欵識欵識文者諸侯本國之文也古者諸侯書不同文故形體各異秦有小篆始一其法近世學者取欵識字爲用一紙之上齊楚不分人亦莫曉其謬今分作外法故末置之十體書斷雲章艸者漢黃門令史遊所作也存之梗槪損之規矩速赴急就謂之艸書行書者後漢潁川劉徳升所造也卽正書之小僞務從簡易相間流行謂之行書飛白者後漢左中郎將蔡邕所作也邕待詔門下見役人以堊帚成字心恱而爲飛白之書創法於八分窮微於小篆艸書者後漢徵士張伯英所造也昉於章艸變以成今世稱一筆書】

吳趨

成原常秋夜雜詠云世事有今日生年猶故吾抽書逢越絕引曲感吳趨

吳旦生曰趨字不當作平聲葉樂府有吳趨行五臣於題下注云趨步也余按樂府原題云齊謳者齊人之歌吳趨者吳人之舞欲爲齊謳者必本齊音欲爲吳趨者必本吳調樂府觧題云吳人以歌其地則五臣注步字甚無謂楊升庵云詩巧趨蹌兮史記士爭趨燕莊子有不任其聲而趨舉其詩焉崔注云不任其聲也趨舉其詩無音曲也劉防孟云趨者情愜而詞迫也與吳趨之趨當音七注切則趨字非平聲明矣戴叔能詩只訝當年嘗越膽那堪此日聽吳趨元人類多悞葉

原常五律若寄慈谿詩曉塔天童寺春防日本船逰虎丘詩短簿荒祠酒生公舊塔燈宿聖壽寺詩鳥驚棲後樹僧掩讀殘經七律若夜思詩靑燈細雨三更夢白首殘編萬古心追念故友詩世間我豈長貧者地下君爲不死人環碧齋詩月涵虛白浮秋去水泛空靑入座來宿寒橋詩乾坤萬事雙蓬鬢風雨孤舟半夜潮傑然蒼秀方駕李唐危太朴嘗以杜工部柳刺史期之

假對

麓堂詩話曰元詩山中烏喙方嘗膽臺上蛾眉正捧心人憐狗監知司馬我喜龍門識李膺生藏魚腹不見水死挽龍髯直上天皆得李義山遺意

吳旦生曰司馬李膺一聨乃成原常詩此𨿽屬兩人名而膺借作鷹又假對也漫叟詩話所載荊公黃耉日對白雞年之類

又原常逰上方寺詩老去任添新白髮平生能著幾靑鞋以鞋換屐頗自然不爲遷就

蕨拳

丁仲容寄謝子朩詩湖海客身皆暮齒家山兒蕨等春拳

吳旦生曰李太白詩不知行徑下初拳幾枝蕨黃山谷詩竹筍才生黃犢角蕨芽初長小兒拳【王直方詩話曰張閣見山谷蕨芽之句曰此忍人也時閣斷葷而有此語】崇禎中沈景倩詩剝苔千石髮剖蕨一拳牙按格物論蕨生山間根如紫艸莖靑紫色末如小兒拳亦如大雀拳足又如其足之蹷也故謂之蕨周秦曰蕨齊魯曰初生時似鼈腳故名

客星

周衡之題子陵釣圖落句云人間萬古仰孤風天上有星猶是客

吳旦生曰古今詞人多悞用客星事如楊升庵以博洽稱亦有詩云半天髙柳驛門靑我是客星非使星而不知其非吉星也按太公陰謀云六庚爲白獸在上爲客星在下爲害气桑民懌客星亭記云客星有曰周伯曰老子曰王蓬絮曰國皇曰溫星凡有所犯無不菑凶後漢天文志客星居周野光武崩應之於此不書似因子陵而諱占也且犯帝之變劉聰遂亡光武無應者豈目前下賢一事亦可弭其菑患與祕笈云周伯大而色黃煌煌然見其國兵起若有喪天下饑眾庶流亡去其鄕老子明大色白淳淳然所出之國爲饑爲凶爲善爲惡爲喜爲怒出見則兵火起人主有憂王蓬絮狀如粉絮拂拂然見則其國兵起若有喪白衣之防其邦饑亡國皇星出而大其色黃白望之有芒角見則兵起國多變若有水饑人主惡之眾庶多疾溫星色白而大狀如風動揺常出四隅出東南天下有兵將軍出於野出東北當有千里暴兵出西北亦如之出西南其國兵喪並起大水人饑

宋天文志云客星有三一曰老子二曰國星三曰溫星老子稱李耳古之有徳行而不仕老而有壽之人國星者國皇也不知何國人溫星者溫其姓古之有操行而不仕者也三人者其精皆爲星命之爲客星通誌云瑞星十二中有周伯王蓬芮皆古者髙世不仕之人其精爲星帝命之爲瑞星然考之晉志瑞星止四星其周伯又於客星見之無王蓬芮而客星則有王蓬絮芮所至之國非福也而所言妖星則別有蓬星焉曰蓬芮曰蓬絮芮曰蓬星其言禍福不同豈各有據乎

廣異記云漢武帝微行造主人家有婢國色仍畱宿與主婢臥有一書生亦寄宿善天文忽見客星掩帝座甚急書生驚呼咄咄不覺聲髙又見一男子操刀入戶聞書生聲急遂縮走客星應時而退如此者數過帝乃悟曰必此人壻也遂召羽林擒奴誅之據此則武帝在光武前其占驗已如此余故歷引客星故實而斷之爲非吉星也

虎丘

張仲舉逰虎丘寺詩虎來古塜金精白龍臥秋池劍影寒

吳旦生曰虎丘舊名海湧山吳越春秋言闔閭葬於國西北名虎丘扁諸之劍魚腸三千在焉葬之已三日金精上揚爲白虎踞墳故曰虎丘杜子美蕃劍詩虎气必騰上龍身寧久藏蓋用此事與龍躍延津事耳今仲舉正用虎以爲上句借用龍以爲下句恰合劍池故佳【太平淸話云顏眞卿虎丘詩劍池穿萬仞盤石坐千人故名千人坐】

劉致姑蘇臺詩江閱水犀歐冶劍气騰金虎闔閭墳嘉靖中梁有譽姑蘇懷古詩金虎迹荒靈气滅水犀軍散霸圖空似相本而較勝

朩上座

何太虛夜立詩結句云只有殷勤朩上座共聽枯葉響蕭騷

吳旦生曰江西饒徳操後爲僧名如璧嘗作詩勸呂東萊學道云向來相許濟時功大似伽餉逺空我已定交朩上座君猶求舊管城公文章不療百年老世事能排雙頰紅好貸夜三十刻胡牀趺坐究幡風今觀太虛此詩頷聨云萬里明河流恨去三更獨雁倚風髙亦是得道語也

張來儀逰虎丘詩相攜朩上座來禮石觀音

梧竹

存齋詩話曰丁鶴年題鳳浦方氏梧竹軒詩鳴鳥曽聞此地過至今梧竹滿丘阿政懷剪葉書周史卻恨翻枝入楚歌金井月明秋影薄石壇風細晚涼多中郎去後知音少共負奇才柰老何時作者已滿捲此詩一出皆爲斂袵

吳旦生曰中二聨分貼梧竹極其穏細蓋鶴年以西裔致稱髙士其詩以淹雅爲宗如兵後還武昌雲歸期實悞王孫艸逺信虛憑驛使梅又樊口隠居云春深門巷先生柳雪後園林處士梅皆極使事之良

圭齋

堯山堂外紀曰歐陽原功官國子監丁卯八月崇天門傳臚賜進士右榜第一人阿恰齊左榜第一人李黼皆原功西防授業生也是日京尹備鼓樂旌旗麾蓋甚都導二狀元入學謝師拜原功明倫堂榜眼劉思誠探花郎徐容嘗從原功逰亦拜其側其餘進士拜者雜防不能記原功成絕句以紀盛事云昔被仁皇雨露恩三朝五度防臨軒小臣報國無他技館下新添兩狀元禁苑層層桃李開天街繡轂轉晴雷銀袍飛蓋人爭看兩兩龍頭入學來淡墨題名二十年一官獨自擁寒氊居然國子先生館三五魁躔拜座前

吳旦生曰原功號圭齋所著詩有圭齋集其造就後進一時推爲領袖故有詩云謁客及門容履滿贄文盈篋借燈看乃其門庭則寂如也東谷贅言雲長沙有朝士還鄕賔至則鼓吹喧闐有執友謁之朝士曰翁好誦詩近何誦友曰誦得孫鳯洲贈歐陽圭齋詩云圭齋還是舊圭齋不帶些兒官樣回若使他人居二品門前簫鼓閙如雷觀此知原功故自超矣

人日

陶南邨人日詩元日至人日未有不陰時甫也昔所云屢驗信弗疑今嵗異常嵗萬口稱稀奇一晴連七朝春气卽盎而輕煙散微暄麗日流祥暉谿山逞徳色艸朩帶光輝羊豬狗雞利馬牛被郊畿民物鮮疵癘禾稼其蕃滋

吳旦生曰劉克云此東方朔占書也凡嵗後八日一日雞二日犬三日豕四日羊五日牛六日馬七日人八日谷其日晴則所主之物育陰則災

太平禦覽載晉議郎董勛答問禮俗云正月一日爲雞二日爲狗三日爲羊四日爲豬五日爲牛六日爲馬七日爲人正旦畫雞於門七日帖人於帳今一日不殺雞二日不殺狗三日不殺羊四日不殺豬五日不殺牛六日不殺馬七日不行刑於此日向晨至門呼牛羊雜畜令來乃置粟豆於灰撒之宅內云以招牛羊按一說雲天地初開以一日作雞七日作人也北史載魏帝宴百僚問何故名人日魏收舉董勛之言爲對時邢邵輩甚恧焉

詞林海錯云古人人日亦登髙晉李充人日登剡山詩命駕升西山寓目眺原野桓溫防軍張望亦有人日登髙詩唐中宗景龍三年正月七日禦淸暉閣登髙遇雪因賜金防人勝令學士賦詩宗楚客有九重中禁起七夕早春還太液波爲水蓬萊雪作山之句【隋文帝正月十五日與近臣登髙召元冑曰與外人登髙不如就朕也韓退之有寒食登髙詩】

硬黃

陶南邨詩搆室延虛白臨書硬黃

吳旦生曰陸放翁詩道室生虛白仙經寫硬黃南邨似本此南邨輟耕錄今人謂臨摹爲一體不知臨摹硬黃響搨四者迥然不同臨謂置紙在旁觀其大小濃澹形勢而學之若臨淵之臨摹謂以薄紙覆上隨其曲折婉轉用筆曰摹硬黃謂置紙熱熨斗上以黃蠟塗勻儼如枕角毫釐必見響搨謂以紙覆其上就明牖間映光摹之

楊升庵云六朝人尙字學摹臨特盛其曰廓塡者卽今之雙鉤曰影書者如今之響搨

榕

陶南邨題張景辰福建歸云榕陰處處浮嵐外杜宇聲聲落照邊

吳旦生曰閩廣有朩名榕【音容】其朩大而多陰可蔽百牛故字有寛芘廣容之說集韻榕初生如葛藟緣朩後乃成樹枝下著地又復生根異於他朩柳子厚詩榕葉滿庭鶯亂啼蘇東坡詩臥聞榕葉響長廊薩天錫詩竹溪泥滑滑榕樹雨瀟瀟納延詩萬里秋風榕葉暗一林新雨茘枝肥陳孚謁柳侯廟詩欲奠茘蕉不知處滿池榕葉擁朱門許有壬詩溪寒靑見底榕老亂垂根髙啟詩祠羞茘子傳巫語縣蔽榕陰放吏歸

燭剪

升庵詩話曰武伯英詠燭剪詩啼殘痩玉蘭心吐蹴落春紅燕尾香爲一時所賞

吳旦生曰李君實謂細思上句無味因戲攺之云吞殘月魄蟆頥動蹴落花須燕尾香又攺云朱櫻顆坼金虫墮綘樹花殘玉燕斜自以爲體物較勝余以伯英本句神韻自然君實刻意描寫讀者鑑其苦心但未免露鑱按伯英崞縣人爲觀州倅家故饒財第宅園亭爲河東之冠貯書有萬卷樓爲人多伎巧山水雜畫斵琴和墨皆極其工興定未歿於闗中

升庵於此詩後又載永樂中李古亷詠剪刀詩吳綾剪處魚吞浪蜀錦裁時燕掠霞深院響傳春晝靜小樓工罷夕陽斜公之直莭淸聲而嫵媚如此信乎賦梅花者不獨宋廣平也

歷代詩話卷六十九

欽定四庫全書

歷代詩話卷七十

歸安吳景旭撰

壬後集下之上

元詩

鐵史

曹石倉曰亷夫樂府原編十六卷今只存四卷又門人顧亮所編詠史不在此內又抄本者亦系詠史詩也先生詩集多系其門人吳復所編先生自以爲古樂府辭世人罕習善和予者惟五峯李季和而已季和死命吳復錄季和死後凡若干首至其墓焚之則先生之與季和自相期許可知矣晚年門人章琬復輯其後所制者二百首與吳復所編三百首名曰鐵雅蓋先生詠史詩名曰鐵史而鐵崖其所居山名也少年過太湖得鏌鎁煉爲鐵笛又嘗自稱爲鐵笛道人云

吳旦生曰張伯雨謂善用吳才老韻書以古語駕馭之李季和楊亷夫遂稱作者章楓山謂亷夫與季和相倡和爲漢魏樂府辭直欲度越齊梁而上薄騷雅又亷夫自言用三體詠史用七言絕句體者三百首古樂府體者二百首古樂府小絕句體者四十首絕句人易到吾門章朩能之古樂府不易到吾門張憲能之至小樂府二三子不能惟吾能之故五峯李著作推爲詠史上手余觀其冰稜魁崛之气不自掩抑上下千百年發而爲詠史樂府諸篇章髙自期待而又得季和左右之誠傑搆也王弇州謂雜以斷案何元朗謂非正脈李西涯謂恃才縱筆不能合度皆未知亷夫者

按亷夫又有鐵龍精鐵仙鐵龍仙伯老鐵之稱卞宜之作鐵笛詩寄之云一叚淸冰百鏈鋼曽翻宮徵事虛皇裂開黃鶴磯頭石驚落靑鸞鏡裏霜仙子佩環新樂府翰林風月舊文章道人淸節磨礱久卻笑桓伊獨據牀又楊孟載有詩名亷夫戲以所號鐵笛爲題使其賦之孟載效老鐵體呈歌云鐵崖道人吹鐵笛宮徵含嚼太古音一聲吹破混沌竅一聲吹破天地心一聲吹開虎豹闥彤庭跪獻丹扆箴問君何以得此曲妙諧律呂何以召陽而呼陰都將春秋一百二十四年筆削手譜成透天之竅價重雙南金【亷夫注春秋一本名透天闗】掉頭玉署不肯入直入弁峯絕頂俯瞰東溟深王綱正統著髙論唾彼傳僻兼書淫時人不識我不厭防有使者徵球琳具區下浸三萬六千頃之白銀浪洞庭上立七十二朶之靑瑤岑莫邪老鐵作龍吼丹山鳳舞江蛟吟朂哉宗彥吾所欽赤泉之盟猶可尋更吹一聲振我淸白祖大鳴盛世載賡阜財解慍南風琴【陳眉公云鐵笛今在張仲仁處聞其色有緑羽損而多坎吹之不能成聲矣】

素云

楊亷夫詩椰漿半斗破明月鐵笛一聲停素云

吳旦生曰仲瑛與亷夫飲侍姬素云行椰子酒【今人以椰子漿爲椰子酒而不知椰子花可以釀酒殷堯封詩椰花爲好酒誰伴醉如泥海錄碎事云椰子爲越王頭】亷夫乘興奏鐵龍之笛仲瑛口占云鐵笛一聲停素云亷夫遂足成之仲瑛次韻云並刀落手碎玉斗椰蜜分香屬紫雲

倪元鎭寄亷夫詩彈琴吹鐵笛中有古衣巾亷夫寄元鎭詩只佗山下問幽居新長靑松七八株見說近前丞相怒歸來自寫艸堂圖亦足見兩人之標興矣余尢愛建文時龔大章一聨云好事主人金粟老能文館客鐵龍仙二子平生能以健筆括盡

蘇談云阿瑛好事而能文當時楊亷夫鄭明徳張伯雨倪元鎭皆其往還客也尢宻者爲秦約於立釋良琦有二妓曰小瓊花南枝秀毎防必在焉余因按玉山詩序有侍姫小瓊英調箏卽其人也詩云金杯素手玉嬋娟照見靑天月子圓銀箏彈盡鴛鴦曲都在秋風十四弦讀之風流欲溯

詩話類編云亷夫晚寓松江優防光景殆二十年姬妾十數人曰桃葉曰柳枝曰璚華曰翠羽年旣八十精力不衰璚華尙有弄璋弄瓦之喜客有小海生者賀之爲江山風月福人貌亷夫像而賦詩其上曰二十四考中書令二百六字太師銜不如八字神仙福風月湖山一擔擔天年只至九十九好景常如三月三小素小蠻休比似桃根桃葉尙宜男亷夫和之曰紅兜羅巾白防衫金鑾致仕得頭銜家無撲滿從誰破世有鐵枷人自擔黃白未嘗傳八八龍蛇奚用辧三三人間黃閣在平地付與西京妾一男亷夫云有才力者韻愈險句愈奇二詩全不爲險韻所縛所謂防虎手也

按至正戊子二月十九日玉山雅集張渥用李龍眠白描體作圖亷夫爲之記云冠鹿皮衣紫綺坐案而伸捲者鐵笛道人防稽楊維楨也執笛而侍者姫爲翡翠屏也琴書左右捉玉麈從容而色笑者卽玉山主者也姫之侍爲天香秀也美衣巾束帶而立頥指僕從治酒者玉山之子元臣也奉肴核者丁香秀也持觴而聽令者小瓊英也

不屈

南濠詩話曰張士誠據吳中東南名士多往依之不可致者楊亷夫一人一日聞其來吳使人要於路亷夫乃至賔賢館時元主方以龍衣禦酒賜士誠喜亷夫至卽飲以禦酒亷夫作詩云江南嵗嵗烽煙起海上年年禦酒來如此烽煙如此酒老夫懷抱防時開士誠知不可屈

吳旦生曰亷夫髙狷性成晚年益縱詩酒用自晦耳洪武二年遣詹同文趣召亷夫作老客婦謡上之同文爲作老客婦傳其自爲詩云皇帝書徵老秀才秀才懶下讀書臺宋潛溪送以詩云不受君王五色詔白衣宣至白衣還藝苑巵言云髙皇徵修元史亷夫不屈乃放之歸時危太朴爲文館學士上一日聞履聲問爲誰太朴率然曰老臣危素上不懌曰吾以爲文天祥耶謫佃臨濠死人以定楊危之優劣【菽園雜記云髙皇厭危素自稱老臣令余闕廟燒香蓋余危皆元臣余爲元死節故以愧之閒中今古錄云太祖設宴使元時舊象舞象伏不起殺之次日作二朩牌一書危不如象一書素不如象掛於危素兩肩】聽紀談云唐宋人無有書進士於官銜之上者建元猶然獨楊亷夫當元世之季書李黼榜進士至用刻之印章蓋黼死節之臣亷夫書之者欲自附於忠節之後其意固有在也

枝山前聞云今士庶所戴方頂大巾相傳太祖召亷夫戴此以見上問所戴何巾亷夫對曰四方平定巾上恱遂令士庶依其制戴

胭脂井

楊亷夫爲賦胭脂井詞云昨夜韓擒虎金陵奏凱回井中人不死重帶美人來

吳旦生曰隋克防城後主投井中軍人窺井呼不應欲下石乃聞叫聲以繩引之頗訝其重乃與張貴妃孔貴嬪同束而上此杜牧所謂三人出眢井也按井在金陵法寶寺有石欄紅痕若胭脂相傳後主與張孔淚痕所染故名胭脂井石欄上刻後主事迹八分書乃大歷中張著文又有篆書戒哉戒哉數字寺卽景陽宮故地也故井在焉後人又名爲辱井

宮人斜

亷夫樂府又賦胭脂井云井中人不殉死宮人斜在雷塘址

吳旦生曰春明退朝錄唐內人墓謂之宮人斜秦京雜記長安舊墻外長三里曰宮人斜風雨夜多聞歌哭聲雍裕之詩防多紅粉委黃泥野鳥如歌又似啼應有春魂化爲燕年年飛入未央棲據此則唐時事也按廣輿記隋煬帝葬宮人處名玉鉤斜在江都治之西則亷夫何不指玉鉤斜於雷塘較合

石婦

亷夫作石婦操其引曰石婦卽望夫石在處有之不必問其主名也爲補入琴操云峩峩孤竹岡上有石魯魯山夫折山華嵗嵗山頭歌石婦行人防時歸東海頭有時聚行人歸啼石柱石婦岑岑化黃土

吳旦生曰後山詩話望夫石在處有之古今詩人共用一律惟劉夢得云望來已是防千嵗只似當年初望時語𨿽拙而意工黃叔達魯直之弟也以顧況爲第一雲山頭日日風和雨行人歸來石應語語意皆工江南有望夫石毎過其下不風卽雨疑況得句處也復齋漫錄云王建集載望夫石詩望夫處江悠悠化爲石不回頭山頭日日風和雨行人歸來石應語乃知非顧況作漁隠樷話云荊公選唐百家詩亦以此詩列建集中【事物攷云昔人有逺戍其婦山頭望之化爲石其母爲餅將以爲餉使其子偵之恐其焦不可食也往已無及矣因化此鳥但呼婆餅焦也今江淮有之梅聖兪作禽言詩云婆餅焦兒不食爾父向何之爾母山頭化爲石山頭化石可柰何遂作微禽啼不息】

羊車

楊亷夫和薩天錫宮詞云檐前不挿鹽枝竹臥聽金羊引小車

吳旦生曰通鑑正史皆言晉武帝平吳后頗事逰幸宮中乘羊車任所適幸之宮人競以鹽汁灑地竹葉挿戶欲引羊以希幸亷夫正詠其事也李君實謂羊性狠劣不能駕車考隋輿服志羊車晉司校尉劉毅奏置蓋防軍羊琇私乘者也其制如軺車金寶飾紫錦幰朱絲网馭童二十人皆兩鬟髻服靑衣取年十四五者謂之羊車小史駕以果下馬其大如羊帝之所乘實此車也挿竹灑鹽殊爲附防按王伯厚漢制攷云羊車注羊善也善車若今定張車疏謂漢世去今久逺未知定張車將何所用但知在宮內所用故差小爲之謂之羊車也釋名云羊祥也祥善也善飾之車今犢車是也據此則宮內用羊車其制已古而晉武乘以荒逰爲失其初耳竊以此義較君實爲確

警枕

楊亷夫作警枕辭云不睡龍醒復醒瑚圎朩揺金鈴吳旦生曰吳越志載錢王鏐自少在軍中夜未嘗寐倦極則就圓朩小枕或枕大鈴寐熟輙欹而寤曰警枕因名不睡龍故亷夫詠之按禮記注穎警枕也刀之在手謂之穎禾之秀穂亦謂之穎枕之警動亦謂之穎困學紀聞引作熲謂之熲者熲然警悟也蔡邕警枕銘云應龍蟠蟄潛徳保靈制器象物示有其形哲人降靈居安慮傾範淳甫記司馬君實以圓朩爲警枕少睡則枕轉而覺乃起讀書

鞋杯

雲林遺事曰楊亷夫耽好聲色一日與元鎭防飲友人家亷夫脫妓鞋置酒杯其中使坐客傳飲名曰鞋杯元鎭素有潔疾見之大怒翻案而起連呼齷齪而去吳旦生曰瞿宗吉年十四見亷夫香奩八題卽席倚和亷夫因以鞋杯命題宗吉作沁園春云笑書生量窄愛渠盡小主人情重酌我休遲亷夫大喜卽命侍妓歌以行酒人何元朗遇王弇州夜集元朗袖中偶帶王賽玉鞋一隻出以行酒弇州作長歌有云手持此物行客酒欲客齒頰生蓮花元朗爲之嘆賞然攷前此已有之墨莊漫錄載王深詩云時時行地羅裙掩雙手更擎春防灩傍人都道不須辭盡做十分能防防春柔淺醮蒲萄暖和笑勸人教引滿路塵忽浥不勝嬌剗蹈金蓮行欵欵

凸凹

楊亷夫作內人剖詞云玉郎渇甚索相嘲可忍食殘團月凹

吳旦生曰韓退之雪詩凹中初蓋底凸處遂成堆歐陽永叔古瓦研歌誰使鐫鑱凸與凹能盡二字之理楊升庵謂土窪曰凹土髙曰凸古之象形字也周伯溫乃云凹當作防凸當作垤俗作凸凹非是反以古字爲俗字也東方朔神異經云大荒石湖千里無凸凹平滿無髙下畫記云張僧繇畫一乘寺壁逺望如凹凸近視則平遂呼爲凹凸寺一云尉遲乙善繪凹凸花

升庵又云防突卽凹凸此二字出蒼頡篇極古陳恕仁云經史直音防音渇合也突音亦穴也

蝶裙

楊亷夫作續奩集其於學書有云新詞未上鴛鴦扇醉墨先污蛺蝶裙

吳旦生曰唐闕史云京兆韋進士納洛妓五年而卒有言嵩山任處士有返魂之術韋求見之任云須得一經衣之衣以導其魂韋搜得一裙之金縷者任爲致之無異平生韋爲詩云惆悵金泥簇蝶裙春來猶得伴行雲陸魯望有金縷裙記

酉陽雜俎云秀才顧非熊少時嘗見郁棲中壊緑裙幅旋化爲蝶埤雅云朽朩化爲蟬壊裙化爲蝶腐菌化爲蜂

射鴨

楊亷夫題繆佚寫林塘圖云淸流帶古郭中有射鴨堂吳旦生曰常熟繆貞爲江浙掾史其子佚讀書能畫故亷夫詩先美貞以及佚也按孟郊爲溧陽尉開射鴨堂蓋性喜射鴨爲樂有不如竹枝弓射鴨無是非之句東坡題縣尉水亭詩已作觀魚檻還開射鴨堂又讀孟郊詩云桃弓射鴨罷獨速短蓑舞

麒麟楦

楊亷夫詩不才何用麒麟楦

吳旦生曰楦許怨切朝野僉載云楊炯毎見朝官目爲麒麟楦言其無徳而衣朱紫也陸放翁詩殘骸皆作麒麟楦舊友仍非處士牙

審雨堂

楊亷夫詩王侯螘穴一夢覺歸作槐陰審雨堂

吳旦生曰窮神祕苑云元魏時盧汾嘗叩樹有一女子衣靑出引汾入見防堂危豁有堂題曰審雨堂蓋古槐中蟻穴也範石湖詩垤鳴東山鸛堂審南柯蟻

邏檀

楊亷夫琵琶怨云蜀絲鴛鴦織錦縚邏檀鳳凰斷金槽吳旦生曰譚賔錄開元中有中官白季貞自蜀使回得琵琶以獻其槽以邏逤檀爲之溫潤如玉光耀可鑑有金縷紅紋蹙成雙鳳楊妃毎抱是琵琶奏於梨園而諸王貴主自虢國已下競爲貴妃琵琶弟子毎受曲畢皆廣有進獻太眞外傳云弦乃末訶彌羅國永泰元年所貢者淥水蠶絲也光麗如貫珠

西湖竹枝

楊亷夫西湖竹枝歌云蘇小門前花滿株蘇公堤上女當壚南官北使須到此江南西湖天下無

鹿頭湖船唱郝郎船頭不宿野鴛鴦爲郎歌舞爲郎死不惜眞珠成斗量

家住城西新婦磯勸君不唱縷金衣琵琶元是韓朋朩彈出鴛鴦一處飛

勸郎莫上南髙峯勸我莫上北髙峯南髙峯云北峯雨雲雨相催愁殺儂

湖口樓船湖日陰湖中斷橋湖水深樓船無柁是郎意斷橋有柱是儂心

病春日日可如何起向西理琵琶見說枯槽能卜命柳州衖口問來婆

小小渡船如缺船中少婦竹枝歌歌聲唱入箜篌調不遣狂夫橫渡河

石新婦下水連空飛來峯前山萬重妾死甘爲石新婦望郎忽似飛來峯

望郎一朝又一朝信郎信似浙江潮牀腳搘有時爛臂上守宮無日銷

吳旦生曰藝苑巵言元時法网寛人不必仕宦浙中毎嵗有詩社聘一二名宿如亷夫輩主之刻其尢者爲式此西湖竹枝詞所由作也故山西和維序之曰亷夫晚嵗寓居西湖畱連詩酒乃賦西湖竹枝詞若干首一時和者數百家𨿽婦人女子之作亦爲收錄亷夫加評防板行海內久之湮滅今得詞一百八十五首計一百二十人余從本集錄亷夫九首復於徐興公選本錄和者二十五首於他選本錄和者十八首及他本所見一二首徐野君取洪永以後所詠爲西湖竹枝詞續集余選二十五首附於後爲暇日流覽焉

興公選本

蘇小門前騎馬過相逢白髮老宮娥自言記得前朝事只說當年賈八哥【宇文子眞】

手種宜男寄去時花開灼灼子離離芳心不似防蕪艸一任春風爛熳吹【陸繼之】

南北髙峯作鏡臺十里湖光如鏡開行人有心都照見勸郎肝膽莫相猜【朱仲文】

湖上采菱菱濕衣泥中取藕偶來歸快殺鴛鴦不獨宿卻嫌鸂傍人飛【釋道元】

儂家住在湧金門靑見髙峯白見云嶺上並無丞相宅湖邊猶有嶽王墳【於彥成】

楊柳樹頭雙鵓鴣雨來逐婦晴來呼鴛鴦到死不相背雙飛日日在西湖【又】

郎去東徵苦未歸妾去采桑長忍饑養蠶成絲不敢賣畱待織郎身上衣【釋雷隠】

十五女兒羅髻垂照水學畫雙蛾眉長橋橋下彎彎月偏向儂家照別離【郗九成】

妾家西湖住橫塘門前楊柳萬條長願郎醉後莫折斷畱待重來系馬韁【又】

郎去天涯妾在樓西湖楊栁又三秋郎情莫似湖頭水城北城南隨處流【楊子壽】

楊白花開風滿天花開成絮不成綿不如落向西湖水化作浮萍个个圓【顧進道】

郎子別時秋月明說道歸時春水生曉起門前聽過馬馬嘶都是別人行【又】

孤山梅花開雪中恰似阿儂冰雪容不學畫橋南畔栁春來容易嫁東風【王彥彊】

與郎別久夢相思不作西園蝴蝶飛化作春深題鴂鳥一聲聲是勸郎歸【馬民立】

銷金鍋邊瑪瑙坡爭似儂家春最多蝴蝶滿園飛不去好花紅到剪春羅【熊進徳】

湖湖艇艇風徐徐秋水蕩漾金芙蕖釣魚不是貪雙鯉爲恐腹中藏素書【韋徳圭】

湖中采蓮蓮刺長芡頭新剝掌中妝掌中芡子眼中淚化作鮫珠遺我郎【楊宗善】

西湖女兒似西施皮小船歌竹枝郎心如月有時黒妾心如山無動時【張大本】

蘇公堤上柳枝枝月子彎彎似妾眉記得雙雙拜新月只今獨有影相隨【又】

儂自西湖日日愁郎船隻在浙江頭憑誰移得吳山去湖水江波一處流【沈自誠】

楓篁嶺下月色涼無數竹枝官道傍東家爲愛靑靑節截作參差吹鳳凰【別裏沙彥誠】

湖中日日坐船水面鯉魚長一雙好寄尺書問郎信惱人湖水不通江【吳彥章】

美人絕似董嬌嬈家住南山第一橋不肯隨人過湖去月明夜夜自吹簫【士女曹妙淸比玉】

憶抱明珠買妾時妾起梳頭郎畫眉郎今何處妾獨在怕見花開雙蝶飛【張妙淨恵蓮】

蘇公堤上楊柳靑人來人去綰離情東風爲爾叮嚀道折斷柔條莫再生【無名氏】

云髻髙梳髩不分掃除虛室事元君新糊白紙屏風上盡畫蓬萊五色云【潘子素】

水仙祠前湖水深嶽王墳上有吟湖船女子唱歌去月落滄波無處尋【黃子久】

昨夜西湖月色多照見郎君金叵羅明朝江頭放船去江亭風雨柰君何【曹新民】

茜紅裙子柳黃衣花間采蓮人不知唱歌蕩槳過湖去荷葉荷花風亂吹【陳敬徳】

牡丹開時花滿闌芍藥開時春已殘等過三春今半夏重樓日日倚闌干【顧國衡】

阿儂心似湖水淸願郎心似湖月明南山雲起北山雨雲雨朝朝何處晴【顧翼之】

十三女兒不出門父娘墳在葛嶺根同攜女伴踏靑去不上道傍蘇小墳【宋無逸】

湖上采薪春復春養蠶長見繭絲新老蠶不識人間事猶趂東風了此身【又】

湖光照儂雙畫眉鬢邊照見一莖絲東家女伴多年別昨日攜來十嵗兒【又】

湖頭女兒二十多春山兩防明秋波自從湖上送郎去至今不唱江南歌【馬文璧】

潮去潮來春復秋錢塘江水通湖頭願郎也似江潮水暮去朝來不斷流【張蕓已】

孤山腳下三義路孤山墳上好梅花不似馬塍桃李樹隨春供送到人家【張希顏】

水長西湖一尺過湖頭狂客柰愁何鯉魚吹浪楊花落聽得櫓聲歸思多【葉居仲】

蘇公堤上艸離離春盡王孫尙未歸風度瑚簾影直一雙紫燕近人飛【周正道】

采菱女兒新樣妝皮船小水中央郎心只如菱刺短妾情謾比藕絲長【又】

湖上女兒不解愁二三蕩槳百花洲貪看花間雙蛺蝶蜻蜓飛上玉搔頭【嚴景安】

湖上女兒學琵琶滿頭都挿閙妝花自從彈得陽闗曲只在湖船不在家【彊彥栗】

初三月子似彎弓照見花開月月紅月裏蟾蜍花上蝶憐渠不到斷橋東【繆叔正】

升庵詩話一首

盡說盧家好莫愁不知天上有牽牛賸拋萬斛燕支水澑向銀河一色秋【徐延徽】

歸田詩話二首【瞿宗吉云惜不記其人姓名】

春暉堂上挽郎衣別郎問郎何日歸黃金防髙尙回首南髙峯頂白雲飛

官河繞湖湖繞城河水不如湖水淸不用千金酬一笑郎恩才重妾身輕

選野君續本

望郎不歸春又深相思敲斷碧瑤簮南髙峯頭有香願早買湖船出湧金【瞿宗吉】

西子湖邊楊柳枝千條萬縷盡垂絲東風日暮花如雪飛入雕墻兩不知【又】

春來芳艸踏成蹊半是車輪半馬蹄多謝淸明三日雨舊痕新緑一般齊【楊孟載】

湖日初明湖水涯門前鵲噪郎到家折得艸花還自喜挿向阿奴雙髻了【孫太初】

春風楊栁緑絲絲似妾千思復萬思妾家有酒沙糖味郎若來嘗便得知【沈石田】

杏子單衫窄樣裁荷花嬌貌一般開心中有事誰知得酸去酸來只怨梅【又】

討筊祈籖問後因大槐宮裏話前程憑君金玉過於斗四月啼防能防聲【釋心一】

一灣髙防防家船聚族成村到市防解語小兒知物價而今猶數宋時錢【申瑤泉】

酒盡壚靑客未休脫衣走馬恣風流西湖亦有橫塘曲一拍風吹入秀州【王辰玉】

錦馬穿花十八娘春風吹過艸生香瑚鞭墜不回顧卻折柳枝三尺長【田子藝】

白公堤畔艸離離別樣湖山絕可思个中風景誰當似蘇小當年未嫁時【卓左車】

雙雙夫婦進香歸北到孤山南淨慈偶向嶽王墳裏過囑郎須買耍孩兒【王季重】

南屏鐘罷黒稜層二十亨亨月二更畫舸香車都不見西陵橋下數漁燈【又】

湧金門外水微茫問水亭邊上小航三十六橋隨意去阿誰風色似錢塘【李長蘅】

湖南柳大解拖煙湖北花開不賣錢儂正南來郎北去相逢憎殺兩來船【吳去塵】

杭州纎趾四方傳踏破蘇堤一寸煙新月吐時眞像月蓮花開處又生蓮【徐野君】

个个春衫簇繡裙滿湖風月防家分妾心堅似南山石郎情薄似北山云【又】

陸公祠下酒如泉十五小姫向晚妍兩頰欲言紅似火低頭學索酒家錢【胡彥逺】

人依三竺結樓臺竹嶺松坪酒肆開貸得僧錢娶新婦夜深花燭拜如來【黃伯傳】

大小兩山猶號孤虧儂獨自住西湖少年若也能畱佩何必兒家日望夫【王丹六】

靑陽處處賣湖堤白墮家家颭水旗不道嶽墳春似海果然人像午潮時【邵古庵】

一羣野烏立樹了一雙好鳥睡淺沙生憎我郎顚倒甚藕花不采采梨花【徐幼夌】

西子湖頭賣酒家春風揺蕩酒旗斜行人沽酒唱歌去踏碎滿街山杏花【女子朱靜庵】

橫塘秋老藕花殘兩兩吳姬蕩槳還驚起鴛鴦不成浴翩翩飛過白蘋灘【又】

紅漆車兒駕白羊吳鹽空灑竹枝香不知羊角如心曲才聽車輪欲斷腸【無名氏】

蘇臺竹枝

詩話類編曰楊亷夫竹枝詞一時和者五十餘人有瞿宗吉竹枝詞雲月落西邊有時出水流東去防時還早起腥風滿城市郎從海口販鮮回尢越出亷夫矣吳旦生曰剪燈新話載聨芳樓記此非宗吉詩也按至正初吳郡姓薛者有二女長曰桂英次曰蕙英皆能詩賦建一樓以處之名曰蘭蕙聨芳之樓有詩數百篇號聨芳集時亷夫竹枝鏤板書肆二女見之笑曰西湖有竹枝曲東湖獨無竹枝曲乎乃制蘇臺竹枝曲十章亷夫見其稿手寫二詩於後

姑蘇臺上月團團姑蘇臺下水潺潺月落西邊有時出水流東去防時還

館娃宮中麋鹿逰西施去泛五湖舟香魂玉骨歸何處不及眞娘葬虎丘

虎丘山上塔層層靜夜分明見佛燈約伴燒香寺中去自將釵釧施山僧

門泊東吳萬里船烏啼月落水如煙寒山寺裏鐘聲早漁火江楓惱客眠

洞庭金柑三寸黃笠澤銀魚一尺長東南佳味人知少玉食無緣進上方

荻芽抽筍楝花開不見河豚石首來早起腥風滿城市郎從海口販鮮回

楊栁靑靑楊栁黃靑黃變色過年光妾似栁絲易憔悴郎如栁絮太顚狂

翡翠雙飛不待呼鴛鴦並宿防曽孤生憎寶帶橋頭水半入吳江半太湖

一緺鳳髻緑於云八字牙梳白似銀斜倚朱門翹首立往來多少斷腸人

百尺髙樓倚碧天防幹曲曲畫屏連儂家自有蘓臺曲不去西湖唱采蓮

亷夫二詩

錦江只說薛濤牋吳郡今傳蘭蕙篇文采風流知有自連珠合璧照華筵

難兄難弟並有名英英端不讓瓊瓊好將筆底春風句譜作瑤箏弦上聲

歷代詩話卷七十

欽定四庫全書

歷代詩話卷七十一

歸安吳景旭撰

壬後集下之下

元詩

柯敬仲

倪元鎭題柯敬仲竹雲檢韻蕭蕭人品系篆籀渾渾書法俱奎章博士生冣晚耽詩愛畫同所趍

吳旦生曰徐克昭稗史集傳云柯九思字敬仲遇文宗於潛邸及卽位置奎章閣特授學士院鑑書博士凡內府所藏咸命鑑定寵顧日隆由是見忌禦史章入文宗重違諌臣意勅除外諭其少避俟至上京宣汝矣未防大行上賔敬仲流寓中吳善冩竹石自謂冩幹用篆法枝用艸書法葉用八分或用魯公撤筆法朩石用金釵股古漏痕之遺意則元鎭題竹而及人品書法亦摭實也

堯山堂外紀云敬仲在奎章得出入內廷後失寵退居吳下虞伯生作風入松長短句寄之云畫堂紅袖倚淸酣華髮不勝簮防回晚直金鑾殿東風軟花裏停驂書詔許燃官燭輕羅初試朝衫禦溝冰泮水挼藍飛燕語呢喃重重簾幕寒猶在憑誰寄錦字泥緘報道先生歸也杏花春雨江南詞翰兼美一時爭相傳誦機坊以此織成帕云

鵯鵊

倪元鎭聞鵯鵊詩林影曨曨鵯鵊聲歐陽詩句最闗情吳旦生曰歐陽永叔鵯鵊詞云紅紗蠟燭愁夜短緑鵯鵊催天明此元鎭所稱闗情句耶乃催明之鳥故韓致堯詩殘夢依依酒力余城頭批頰伴啼烏張文潛詩紙將白燭微明鵯鵊枝頭一兩聲皆與永叔同意

按鵯鵊作批鵊亦作批頰其頰上有二防白故名今名山呼一名夏雞俗名隔隥雞韻防以爲杜鵑非也畱靑日札云至蠶乃鳴者俗曰紮山紮火亦因其聲也

盧延遜詩樹上諮諏批頰鳥間壁剝叩頭虫又見海錄碎事載一詩云小鳥聞批頰微虫弄叩頭豈其偶同耶天啟間黃太穉詩割樹放飛批頰鳥防云畱養剔牙松皆於頰字見工【異苑云有小虫形色如大豆咒令叩頭如所教然後請放稽顙輙七十而有聲傅咸有叩頭虫賦霍小玉傳有叩頭虫】

匡山

倪元鎭爲張來儀賦匡山讀書處云廬山郁岧嶤上有香鑪峯

吳旦生曰漢郡國志廬江郡潯陽縣南有廬山恵逺廬山記云有匡續【一作俗非】先生出殷周之際受道於仙人而適防其巖時人感其所止爲神仙之廬因名廬山【按匡續字子孝豫章舊志謂漢時封於潯陽恐悞】謝顥廣福碑云周威烈王以安車迓匡續續仙去惟廬存因命其山爲靖廬山邦人以先生姓呼匡山又曰匡阜【按續師柱下史住南障山攺呼匡廬】建章實錄云隆安六年桓遺書於匡山恵逺法師則匡山之爲廬山固在潯陽矣如老杜贈太白雲匡山讀書處乃蜀中彰明縣之大匡山也學林新編以爲太白舊防廬山子美欲招隠爲廬山之逰余於已集杜詩中詳辧其悞今元鎭借五字爲篇題起手卽說廬山而全篇絕不渉太白庶無礙也

養鴨

倪元鎭詩笠澤至今能養鴨山陰何處覓籠鵝

吳旦生曰談苑陸防居笠澤有一內臣自長安使杭州舟經舍下彈其一緑頭鴨死防遽從捨出大呼云此緑鴨有異善人言適將獻天子今將此死鴨以詣官內使少長宮禁信以爲然厚以金帛遺之徐問此鴨何言防曰常自呼其名東坡題三賢堂詩卻因養得能言鴨驚破王孫金彈丸馬虛中詩昭諌謾愁花解語天隨曽聽鴨能言

百顆

倪元鎭送甘允從詩奉橘定應題百顆籠鵝卽欲寫千行蘭亭書法人間少好去山陰覓野航

吳旦生曰韋應物靑橘絕句云書後欲題三百顆洞庭須帶滿林霜黃山谷謂右軍一帖云奉橘三百枚霜未降不可多得韋詩蓋取諸此東坡書劉景文所藏帖云君家子敬十二字气壓鄴侯三萬籖則悞以爲子敬帖矣山谷謝黃柑云書後合題三百顆頻隨驛使未應慳漁隠樷話謂右軍又一帖云奉黃柑二百不能佳想故得至耳山谷悞用爲三百右軍前一帖在賜書堂法帖中後一帖在劉次莊法帖中

犢鷗

倪元鎭苦雨詩雲十里荒涼黃犢艸五湖浩蕩白鷗波吳旦生曰詩話盧仝詩陽坡艸軟厚如織因與鹿麛相對眠荊公止用五字道盡兩句云眠分黃犢艸豈不簡而妙乎天廚禁臠雲沙艸則眾人所謂水邊林下之物所與防處者牛羊鷗鳥耳荊公造而爲語曰眠分黃犢艸坐占白鷗沙其筆力髙妙殆若天成今元鎭脫換其語便寫出積雨瀦水之景尢使人一唱而三嘆也

顧仲瑛

存余堂詩話曰舊藏顧仲瑛詩帖一紙乃次韻劉孝章治中邀夏仲言郎中逰永安湖詩二首字畫絕工楊鐵崖嘗和之中有一聨云啄花鸎坐水楊柳雪藕人歌山鷓鴣極爲鐵史所稱許楊支硎跋其後云吾家鐵先生平日豪气塞云漢未嘗輕易假人以稱可語今爲仲瑛拈出一聨低頭遜避乃知先生目中自有人也仲瑛在當時能以俠勝詩筆特其餘耳今求斯人又何可得家有數百頃田被新衣駕大舫赫赫買冠帶欺鄕裏愚民彼視文事爲何物然則𨿽有吾家先生當何所詣哉吳旦生曰此詩不載玉山艸堂集按仲瑛雄於貲折節讀書築別業於茜涇西曰玉山佳處日夜與客置酒賦詩其中因刻交逰諸公詩自鐵崖而下四十餘家曰艸堂雅集或頌云追艸於西蜀軼浣花於南杜李祁謂使是集與蘭亭桃花園序並傳天壤間則後之覽者安知其不我若耶同時有沈萬三及福山曹氏亦以財雄於吳而文雅不及宜支硎之感嘆於防尾也

仲瑛自記云玉山中亭館凡二十有四其扁題皆名公鉅卿髙人韻士口詠手書以贈予者

玉山艸堂【蜀郡虞集伯生書遂昌鄭元祐爲記】

痩影在梅得月

涼陰滿地竹籠煙

玉山佳處【馬九霄篆書楊亷夫陳敬初爲記】

翠痕新得月

玉气暖爲云

釣月軒【京兆杜本書】

月華中夜滿

云影一絲懸

芝云堂【吳興趙孟頫篆書】

云蒸瑞气芝三秀

風動天香桂一枝

可詩齋【京兆杜本書】

正聲存大雅

古調有遺音

讀書捨【吳興趙雍書】

學時時習

徳日日新

種玉亭【京兆杜本書】

圃分仙種

藍田發夜光

小蓬萊【吳興趙孟頫篆書】

鶴羣長繞三珠樹

鰲背髙瞻五色云

碧梧翠竹堂【吳興趙孟頫篆書楊亷夫記髙則誠後記】

嶧陽古調來鸞鵠

嶰谷春聲吹鳳凰

湖光山色樓【吳興趙奕仲光篆書】

天連逺樹三千頃

云擁晴巒十二鬟

浣華館【吳興趙雍仲穆篆書顧仲瑛自記】

波暖花明狀元浦

竹寒沙碧拾遺詩

栁塘春【馬九霄篆書】

金縷和煙春漠漠

赤欄倚月水溶溶

漁莊【白野達兼善書柯九思記】

興入水雲頻放艇

夢回煙雨聽鳴榔

金粟影【白野達兼善書】

波澄月影秋痕冷

露浥天香夜气浮

書畫舫【濮陽吳孟思篆書楊亷夫爲記】

書帖畫圖浮彩鷁

筆牀茶竈狎輕鷗

春暉樓【吳興沈明逺書】

花下稱觴介眉壽

簾前舞防報春暉

秋華亭【檇李鮮於樞伯機篆書】

涼月掛檐成夜色

秋華滿樹作天香

淡香亭【秦約嘗得趙孟頫所篆淡香二字以遺仲瑛遂作亭以顏之】

暖香春淡淡

夜月水溶溶

君子亭【吳興趙孟頫書】

【聨闕】

雪巢【白野達兼善書】

花雨空靑迷鶴夢

含虛白失鷗羣

春艸池【周雪坡篆書】

【聨闕】

緑波亭【吳興沈明逺書】

逺夢生靑艸

芳池看緑波

綘雪亭

【聨闕】

聽雪齋【京兆杜本書】

夜色飛花合

春聲度竹深

白雲海【範陽盧熊公武篆書】

【聨闕】

來軒

【聨闕】

拜石壇【白野達兼善篆書】

【聨闕】

寒翠所【白野達兼善書】

【聨闕】

後斷髮自稱金粟道人自畫小像浴馬摘阮補釋典寫道經最後則方牀曲幾與一老翁對語而題詩其上云儒衣僧帽道人鞋天下靑山骨可埋若說向時豪俠處五陵鞍馬洛陽街五像有石刻傳吳中又自爲壙志戒其子以紵衣桐防防鞵布襪纒襪入土裹

雨交

顧仲瑛詩舊雨不來今雨來故交那在新交右

吳旦生曰白孔六帖載杜子美臥病長安旅次多雨生魚靑苔及榻常時車馬之客舊雨來新雨不來按舊雨卽舊日也陸放翁詩少陵今雨無客至寂寞衡門晝常閉

蘇東坡詩新巢語燕還窺硯舊雨來人不到門劉無黨詩客裏厭聞今舊雨夢餘愁聽短長更王仲澤詩舊雨故人應念我不來聨句夜煎茶範徳機詩頗怪來今雨相看語後天成化中邵國賢詩客復來今雨山如對此翁程克勤詩百年老友不復見舊雨故人空一來朱性甫詩老夫把卷仍自讀舊雨到門今不來

滕王

劉仲修鐘陵眺望詩蝶失滕王畫棟云

吳旦生曰王建宮詞搨得滕王蛺蝶圖按酉陽雜俎云嘗見滕王蝶圖有名江夏斑大海眼小海眼村裏來菜花子圖繪寶鑑云滕王湛然善畫花鳥蠭蜨此是滕王湛然也王勃詩珠簾暮捲西山雨畫棟朝飛南浦云按唐書云元嬰爲荊州刺史驕佚失度及遷洪州都督以貪聞髙宗給麻二車助爲錢緡故滕王閣記雲南昌故郡洪都新府此是滕王元嬰也今仲修詩蝶與棟云並入一句混甚

謝豹

戴叔能詩百年世事醯雞變一夜鄕心謝豹啼

吳旦生曰老學庵筆記吳人謂杜宇爲謝豹杜宇初啼時漁人得蝦曰謝豹蝦市中賣筍曰謝豹筍顧況詩緑樹村中謝豹啼若非吳人不知爲何物禽經雲杜鵑啼苦則倒懸於樹自呼曰謝豹

又按謝豹人也抱恥而死其魄爲虫潛行地中羞見人掘出之猶以雙足覆面作忍恥狀酉陽雜俎云虢州有虫名謝豹常在深土中司馬裴沈子常掘坑獲之小類蝦蟆而圓如毬見人以前兩腳交覆首如羞狀能穴地如鼢防頃刻深數尺或出地聽謝豹聲則腦裂而死俗因名之

成幹詩杜防花與鳥怨艷兩何賖疑是口中血滴成枝上花一聲寒食夜數朶野僧家謝豹出不出遲遲日又斜張泌詩髙林帶雨楊梅熟曲防籠云謝豹啼周衡之詩東風一樹棠梨老落日千山謝豹啼葉子奇詩待尋無樹人家宿免得中宵謝豹啼治中鄭繼之詩謝豹見人啼出血王孫上樹捷如風

雙廟

張思亷雙廟詞末云唐家宮殿秋艸生二十一陵如掌平獨遺雙廟門前石日有行人來系牲

吳旦生曰瑚鉤詩話睢陽雙廟俗謂之五侯廟雙廟者爲張許建也五侯者南雷賈亦作像於廊廡耳王荊公詩就死得處所至今猶耿光此獨身如在誰令國不亡黃豫章詩縱使賀蘭非長者未妨南八是男児余按巡字巡鄧州人博通羣書爲文章不立槁其守睢陽城孤勢蹙猶激勵將士賦詩云裹瘡猶出陣飲血更登陴又聞笛詩云不辧風塵色安知天地心其謝金吾將軍表與許逺祭城隍文皆嚼齒穿齦之辭劉禹錫云此二公天贊其心俾之守死善道向若救至身存不過一張僕射耳則巡逺之名安得以耀萬古哉金人趙周臣詩男兒生不功名死無益莫言簿領卑凡職君不見當時髯張一尉耳至今雙廟令人起【艸朩子云近有以張巡傳糊窓者一士人見之題云坐守睢陽當豹關江淮賴此得全安至今靑史𨿽零落猶障窓風一面寒】

南濠詩話云防稽張思亷流寓吳門時張士誠欲結內逰客大開賔賢之館聞思亷名禮致爲樞宻院都事遂委身事焉未防張敗思亷變姓名走杭州寄食報國寺旦暮手一編人不得窺後思亷死寺中人取視之乃其平生所作詩也

白翎雀

輟耕錄曰白翎雀者教坊大曲也始甚雍容和緩終則急躁繁促殊無有餘不盡之意竊嘗病焉後見陳雲嶠云白翎雀生於烏桓之地雌雄和鳴自得其樂世皇因命伶人碩徳閭制曲以名之曲成上曰何其末有怨怒衰嫠之音乎時譜已傳矣故卒莫能攺張思亷作歌曰眞人一統開正朔馬上鞮鞻手親作教坊國手碩徳閭傳得開基太平樂檀槽頷呀鳳凰齶十四銀環掛冰索摩訶不作兜勒聲聽奏筵前白翎雀霜皬皬風彀彀白艸黃雲日色薄玲瓏碎玉九天來亂撒冰花灑氈幕玉翎琤起盤礡左旋右折入寥廓崒嵂孤髙繞羊角啾啁百鳥紛參錯須臾力倦忽下躍萬防寒星墜叢薄防然一聲震雷撥一十四喑一抹驚鴦飛起暮云平鷙鳥東來海天濶黃羊之尾文豹胎玉液淋漓萬壽杯九龍殿髙紫帳暖踏歌聲裏懽如雷白翎雀樂極哀節婦死忠臣摧八十一年生艸萊鼎湖龍去何時回

吳旦生曰觀王原吉書無題後云莫防白翎終曲語蛟龍雲雨發無時正以其有怨嫠之音爲曲終之防也張光弼詩傷哉不聞白翎雀但見落日生寒煙亦同此意蓉塘詩話云朔地無他禽鳥惟鴻鴈與白翎雀鴻鴈畏寒秋南春北白翎雀𨿽窮冬沍寒亦不易處故世祖作樂名白翎雀札朩嘗言於王汗曰我於君是白翎雀他人是鴻鴈耳正謂此

按每嵗此鳥先駕往返故楊亷夫宮詞雲天上駕鵞先有信九重鑾駕上都回永樂中周藩誠齋作元宮詞云上都隨駕自西回女伴遙騎駿馬來踏徧路傍靑野韭白翎飛上李陵臺

厄閏

吳文可擬李長吉十二月樂辭末有閏月雲山中獨厄黃楊樹

吳旦生曰蘇子瞻退圃詩園中艸朩知無數獨有黃楊厄閏年自注俗說黃楊朩無火嵗長一寸遇閏退一寸故宋人閏月表云梧桐之葉十三黃楊之厄一寸洪武時李仲修十二月樂章其閏月云嬴皇當極黃楊死一寸霜皮生不起嶧陽老榦靑銅根玉葉排秋十三子【遁甲注云梧桐以知日月正閏生十二葉一邊有六葉從下數一葉爲一月有閏則十三葉視葉小者則知閏何月也廣雅云芙葉一葉一花花葉常偶生故謂之藕藕生應月月生一節遇閏則益一節畱靑日札云鳬茈借菇芋皆應月十二子閏益一子石室奇方云椶櫚俗名棕披其朩應月生片遇閏則生半片嵗長十二節閏年增半節羽毛攷異云鳯尾十二翎遇閏嵗生十三翎今樂府小調尾聲一十二板以象鳥尾故曰尾聲或增四字亦如一板以象閏】

宮詞

王叔明宮詞雲南風吹斷采蓮歌夜雨新添太液波水殿云廊三十六不知何處月明多

吳旦生曰仁和兪友仁見叔明宮詞嘆曰此唐人得意句也遂以其妹妻之或以此詞爲永樂時王甸字子宣作恐悞按叔明爲趙松雪之甥畫山水得外氏法方希直所謂吳下王防藝且文吳興趙公之外孫也隠於黃鶴山號黃鶴山樵與大癡老人黃公望子久梅道人吳鎭仲圭趙孟頫子昻稱爲元四大家畫成化間平仲微題叔明畫云我昔見之湖上居當門萬朶翠芙蕖承平公子有故態文敏外孫多異書閒吮彩毫消白日夢騎黃鶴上淸虛此圖定倚吳山閣醉防南屏春雨餘

四友齋樷說云叔明洪武初爲泰安知州防事後有樓正對泰山叔明張絹素於壁興至卽著筆凡三年而畫成一日防陳惟允值大雪叔明謂曰攺此畫爲雪景何如惟允爲小弓夾粉筆張滿彈之粉落絹上儼如飛舞之勢相顧以爲神奇叔明題其上曰岱宗宻雪圖

禽虫

夷白齋詩話曰元釋溥光字元暉俗姓李氏特封昭文館大學士榮祿大夫賜號立悟大師有二絕句云蟭螟殺敵蚊眉【白作巢】上蠻觸交爭蝸角中何異【白作應是】諸天觀下界一微塵裏【白作內】鬭英雄荳苗鹿嚼觧烏毒艾葉雀啣奪燕巢鳥獸不曽看本艸諳知藥性是誰教

吳旦生曰此非元釋溥光詩也白樂天集禽虫十二章自序雲莊列寓言風騷比興多假禽虫以爲筌蹄故詩義始於闗睢鵲巢道說先乎鯤鵬蜩之類是也予閒居乘興偶作一十二章頗類誌怪放言毎章可致一哂一哂之外亦有以警其衰髦封執之惑焉微之夢得云此乃九奏中新聲八珍中異味也按前二首外有可采者如雲燕違戊已鵲避嵗玆事因何羽族知疑有鳳凰頒鳥歷一時一日不參差又云江魚羣從稱妻妾塞雁聨行號弟兄但恐世間眞眷屬親疎亦是彊爲名又云蠶老繭成不庇身蜂饑蜜熟屬他人須知年老憂家者恐是二虫虛苦辛又云一防得仙生羽翼眾防相看有羨色豈知飛上未半空已作烏鳶口中食其於物理人事參勘了達非樂天未易到此

遁齋閒覽云鸂能勑水故宿水而物莫能害鶴能巫步禁蛇故食蛇啄朩遇蠧穴能以嘴畫字成符卽蠧虫自出鵲有隠巢朩故鷙鳥能免燕啣泥避戊已日故巢固而不傾觀有長水石故能於巢中養魚而水不涸燕惡艾雀欲奪其巢卽啣艾置其巢中燕見艾避去此皆鳥之有智者

歷代詩話卷七十一

欽定四庫全書

歷代詩話卷七十二

歸安吳景旭撰

癸集上之上

明詩

實字

劉伯溫雪鶴篇云鸞鵷鳬鴻鶉鵠翚鷺鶚鸛鵲鷢與鵗吳旦生曰沙中金集載唐宋人有疊用七實字爲句者岷峨之山中巴江桂椒柟櫨楓柞樟又異人間出駭四方嚴王陳李司馬楊又騅駓駰駱驪驑騵白魚赤兔騂皇驕又鴉鴟鷹雕雉鵠鵾燖炰煨熝熟飛奔王直方詩話載潘邠老詩封胡羯末謝駒玉鴻洪余謂此法早見之漢栢梁臺詩柤李橘栗李桃梅矣今伯溫直將實字連疉兩句尢異若伯溫送姚伯淵赴淸溪任云鰷鱨鯩鰱魴與鱮則是一句疊實者矣餘冬序錄云七物爲句亦偶用耳或謂詩多用實字爲羙悞矣

三竿五兩

張志道長蘆渡江往金陵詩云春日三竿上翠屏曉風五兩下蘆汀

吳旦生曰南齊天文志永明五年十一月丁亥日出三竿朱色黃色赤暈也一云日出三竿曉日候景也蘇東坡詩酒醒門外三竿日陶南村詩紅日三竿睡正安張文濳詩斜日兩竿眠犢晚呂信臣詩一竿斜日酒旗閒則知視日有三竿兩竿一竿之說又陸放翁詩殘日半竿斜谷路金人史舜元詩日上南已數竿萬曆中陳仲醇詩髙枕西日防竿總是曉日晚日皆可以竿言也

郭璞江賦覘五兩之動靜注云以雞羽爲扇重八兩系於檣尾以候風兩音量淮南子若綄之候風也許愼云綄候風扇也楚人謂之五兩李頎詩北風吹五兩誰是潯陽客蘇東坡詩柂轉三山沒風回五兩偏洪武初張適詩樵唱千村雨漁歌五兩風【兵書云五兩候風法以雞羽重八兩建五丈旗取羽系其巓立軍營中】

鯉魚風

宋景濓詩秋林崖茘雨春浦鯉魚風

吳旦生曰提要錄言鯉魚風乃九月風也李賀詩門前流水江陵道鯉魚風起芙蓉老余觀李曄八月辭云鯉魚吹長風曲池芙蓉老袁宗曉寒曲云秋江夜雨芙蓉老翡翠雙飛下紅蓼鯉魚風起鴻鴈悲徹骨淸寒夢魂杳蓋用長吉語也郭奎詩鯉魚風熟香粳早羅鄂州詞云九月江南秋色黃雀雨鯉魚風據此則於秋時用之爲宜景濓作春浦悞矣

唐庚晚春詩水國春深梅子雨江天日暮鯉魚風亦是悞用而漁隠叢話稱爲佳句何耶他如唐人有農家楡莢雨江國鯉魚風之句月令廣義引之爲三月事李商隠詩後溪初起鯉魚風石溪漫志云鯉魚風春夏之交孫蕡湖州樂云鯉魚風起燕飛斜劉原博詩沙气半蒸梅子雨浪花初過鯉魚風則是悞認已久而景濓亦承之也

王逢秋感云鯪魚風息靜江波

白燕

堯山堂外紀曰袁海叟嘗謁楊亷夫見幾上有琴川時大本詠白燕詩春社年年帯雪歸海棠庭院月爭輝珠簾十二中間捲玉剪一雙髙下飛天下公侯誇紫頷國中儔侶尙烏衣江湖多少閒鷗鷺宜與同盟伴釣磯謂亷夫曰此詩殆未盡體物之妙亷夫不以爲然海叟歸作詩翌日呈廉夫云故國飄零事已非舊時王謝見應稀月明漢水初無影雪滿梁園尙未歸栁絮池塘春入夢梨花庭院冷侵衣趙家姊妹多相忌莫向昭陽殿裏飛亷夫得詩嘆賞連書數紙盡散坐客一時呼爲袁白燕

吳旦生曰李獻吉謂海叟集中白燕最下最傳非篤論也防嫌末句稍套蓉塘詩話載顧文昱題白雁云萬里西風吹羽儀獨傳霜翰向南飛蘆花映月迷淸影江水涵秋防素輝錦瑟夜調冰作柱玉闗曉度雪沾衣天涯兄弟離羣久皓首江湖猶未歸結語覺更有餘情至朱鳳山選在野集攺故國飄零事己非作老去悲來不自知則妄矣

疊字

袁海叟建華亭學詩云其大維何有門言言有堂軒軒有廡騫騫有階平平髙墉連連鑿池濺濺樹木芊芊吳旦生曰海叟此等句従大雅皇矣篇臨衝閒閒崇墉言言執訊連連攸馘安安得來掲曼碩詩我防於袁於龍之幹有辟閒閒有環言言有構桓桓維集之安亦此法也按古詩十九首靑靑河畔艸鬰鬰園中栁盈盈樓上女皎皎當牎牖娥娥紅粉妝纎纎出素手昔人謂連下疊字以成句出自創裁後見韓退之南山詩延延離又屬夬夬叛復遘喁喁魚闖萍落落月經宿誾誾樹墻垣巘巘架庫廐參參削劍防銜瑩琇敷敷花披萼闟闟屋摧霤悠悠舒而安兀兀狂以狃超超出猶奔蠢蠢駭不懋則十四句連下疊字金人蕭眞卿采蓮曲一篇十四句全用疊字爲句蓋又出於韓也

詠蚊

四友齋樷說曰楊鐵崖選大雅集獨取海叟詠蚊一首末云東方日出苦未明老夫閉門不敢行蓋言其時小人貪殘如蚊蚋嘬人脂血至明初人若可以稍安矣然明而未融蚊蚋尙未盡去故閉門而不敢行似有譏切明初之意

吳旦生曰海叟集四卷不載此詠於集外見一首云羣蛇戢戢方鬭爭蝦蟆螻蛄相和鳴百足之虫行無聲毒气著人昬不醒蚊蚋𨿽防亦縦橫隠然如雷吁可驚東方日色尙未明老夫閉門不敢行觀其質力蒼奡絕似初漢人筆鐵崖亦取其气崛耳托興要在全篇若以末語明字爲含譏切便是下士庾詞殆未然

海叟之父可濳爲府掾作檢田吏一篇云有一老翁如病起破衲瘦如曉來扶向官道旁哀告行人乞錢米時子奉檄離江城邂逅一見憐其貧倒囊贈與五升米試問何故爲窮民老翁答言聼我語我是東鄕李福五我家無本爲經商只種官田三十畆延祐七年三月初賣衣買得犁與鋤朝耕暮耘受辛苦要還私債輸官租誰知六月至七月雨水絕無潮又竭欲求一防半防水卻比農夫眼中血滔滔黃浦如溝渠農家爭水如爭珠數車相接接不到稻田一旦成沙塗官司八月受災狀我恐徵糧喫官棒相隨鄰里去告災十石官糧望全放當年隔岸分吉凶髙田盡荒低田丰縣官不見髙田旱將謂亦與低田同文字下鄕如火速逼我將田都首伏只因嗔我不肯首卻把我田批作熟太平九月開早倉主首貧乏無可償男名阿孫女阿惜逼我嫁賣賠官糧阿孫賣與運糧戶卽日不知在何處可憐阿惜猶未笄嫁向湖州山裏去我今年已七十奇饑無口食寒無衣東求西乞度殘喘無因早向黃泉歸旋言旋拭腮邊淚我忽驚慚汗沾背老翁老翁勿復言我是今年檢田吏蓋可潛筆法矯矯至此海叟世其學他作遜廼公而詠蚊差近之宜鐵崖獨取此首

屭贔罘罳

劉子髙燕城懷古云花外斷橋支屭贔艸間壊壁綴罘罳

吳旦生曰韻防贔屓鼇也一曰雌鼇爲贔左思吳都賦巨鼇贔屓首冠靈山上音備下許器反謂海中蓬萊山大鼇以首戴而承之也張衡西京賦巨靈贔屓薛注云作力之貎謂借贔屓以形容巨靈開山之力也白樂天海圖屏風詩屭贔牽不動綸絕沈其鉤凡此皆指其力而言今子髙以爲支橋殆未審矣按升庵言龍生九子不成龍各有所好一曰屭贔形似好負重今石碑下趺是也二曰螭吻形似獸性好望今屋上獸頭是也三曰蒲牢形似龍而小性好叫吼今鐘上鈕是也四曰狴犴形似虎有威力故立於獄門五曰饕餮好飲食故立於鼎蓋六曰性好水故立於橋柱七曰睚眥性好殺故立於刀環八曰金猊形似獅性好煙火故立於香鑪九曰椒圖形似螺蚌性好閉故立於門鋪首此見山海經博物志然則支橋之物應用而於屭贔無涉也

徐興公又言龍生九子所載不同蒲牢好鳴鐘鈕之獸囚牛好音樂器之獸蚩咮好吞殿脊之獸嘲風好險殿角之獸睚眥好殺刀頭之獸屓屭好文碑旁之獸狴犴好訟獄門之獸狻猊好坐佛座之獸霸下好重碑座之獸又云瓦貓好險檐前獸饕餮好水橋下獸灣好慵門前獸憲章好囚獄門獸蜥蝪好腥刀頭獸蒲牢霸下屓贔蚩吻與前同

演繁露云前世載罘罳之制凡五鄭康成引漢闕以明古屏而謂其上刻爲雲气虫獸者是禮防屏天子之廟飾也鄭之釋曰屏謂之樹今浮思也刻木爲雲气虫獸如今闕上之爲矣此其一也顏師古正本鄭說兼屏闕言之而於闕閣加詳漢書文帝七年未央宮東闕罘罳災顏釋曰罘罳謂連屏曲閣也以覆重刻垣墉之處其形罘罳一曰屏也罘音浮此其二也漢人釋罘爲復釋罳爲思𨿽無其制而特附之或曰臣朝君至罘罳下而復思王莽斸去漢陵之罘罳曰使人無復思漢此其三也崔豹古今注依鄭義而不能審知其詳遂拆以爲二闕自闕罘罳自罘罳其言曰漢西京罘罳合板爲之亦築土爲之詳豹之意以築土者爲闕以合板者爲屏也至其釋闕又曰其上皆丹堊其下皆畫雲气仙靈奇禽異獸以昭示四方此其四也唐蘇鶚謂爲网戶其演義之言曰罘罳字象形罘浮也罳絲也謂織絲之文輕疏浮虛之貎蓋宮殿戶之間网也此其五也凡此五者𨿽參差不齊而其制其義互相發明皆不可廢罘罳云者刻鏤物象著之板上取其防通連綴之狀而罘罳然故曰浮思也以此刻鏤施於廟屏則其屏爲防屏施諸宮禁之門則爲某門罘罳而其在屏則爲某屏罘罳覆諸宮寢闕閣之上則爲某闕之罘罳非其別有一物元無附著而獨名罘罳也至其不用合板刻鏤而結网代之以蒙冒戶牖使虫雀不得穿入則別立絲网凡此數者𨿽施置之地不同而罘罳之所以罘罳則未始或異也

釋名云罘罳在門外臣將入請事於此復重思也今之照墻也李長吉詩寒入罘罳殿影昬吳正子箋云以木爲門扉而刻爲方目如羅网之狀今人謂之隔亮也楊升庵云罘罳花蒂囪也象天上櫺星選詩層牖禦櫺軒營造法式名柿蒂

籀文作罘�【又作�】周禮作浮思釋名作罘罳蕭子云雪賦作罦罳宋玉大言賦作覆思

訪駙馬

詩話類編曰孫仲衍平生詩甚多已傳刻於世尙有詩二絕失刋今錄於此訪駙馬不遇云靑春駙馬未還家公主傳宣坐賜茶十二闌干春似海隔閒殺碧桃花詠石橊云累垂累垂復累垂累垂壓倒瑚枝秋風擘破玳瑁皮露出數顆珍珠兒

吳旦生曰周益公入直詩綠槐夾道集昬鴉敕使傳宣坐賜茶歸到玉堂淸不寐月鉤初上紫薇花薩天錫蘂珠宮末句云步虛聲斷闌干外春去秋來顏色攺東風吹老碧桃枝深院無人夜如海二詩直爲仲衍先鞭

詩話類編又載解大紳訪某駙馬不值詩語意相似今不錄

臨刑口占

明初雜記曰髙皇誅藍玉籍其家凡有隻字往來皆得罪蕡因與玉題一畫故殺之臨刑口占云鼉鼓三聲急西山日又斜黃泉無客捨今夜宿誰家上問監殺指揮孫蕡死時何語指揮以此詩對上怒云彼有此好詩汝乃不覆奏而殺之何也竟殺指揮

吳旦生曰曹石倉十二代詩選云郡邑傳皆言蕡死以梅思祖非藍玉也豈雜記別有考與余觀小說家皆云蕡坐爲藍玉題畫誅惟黃佐廣州人物傳云洪武二十二年蕡謫戍遼東梅思祖鎭三韓迎置家塾以黨祻見殺則石倉據此也楊升庵列朝詩集云按藍玉傳殺詩人孫蕡而梅思道守雲南未嘗鎭遼東況思祖以十五年十月卒安得以二十二年延蕡家塾余以升庵此語不惟證黃佐之悞而並證石倉可也

藕居士詩話云詩歸評夜臺無李白沽酒與何人是爲自家死後占地步夜防猶寂寞疑是子云居是爲他人死後占地步然太白語謔浪達夫語淒感予亦謂張說夜臺無戲伴魂影向誰嬌是爲妓人死後賣俏麗孫蕡黃泉無客捨今夜宿誰家是爲自家死後尋寓所然平居語易蕡臨刑語難唐伯虎易簀詩亦有黃泉若遇好朋友只當飄零在異鄕

銅斗

髙季迪詩醉拍銅鬥歌嗚嗚此樂除卻江南無

吳旦生曰孟東野詩銅斗飲紅酒拍手銅鬥歌儂是拍浪兒飲則拜浪婆余觀東坡詩齊聲爭唱浪婆詞張來儀詩舟師拍浪咒浪婆蓋與季迪同本孟詩也又東野送淡公詩儂是淸浪兒每踏淸浪逰笑伊鄕貢郎踏土稱風流東坡詩碧山影裏小紅旗儂是江南踏浪兒王質夫詩萬頃波間踏浪兒

妥

季迪贈鄭滎陽詩刀鳴鬭夫勇花妥笑女倩

吳旦生曰杜子羙詩花妥鶯梢蝶潘邠老云妥音墮乃韻不知秦音以落爲妥上聲少陵秦人也李長吉詩花娘篸綏妥注云闗中呼落爲妥可證晁無咎詩上林花妥逐鶯飛虞伯益詩日停花妥艷風過竹生香掲孟同詩玉沼萍開魚上躍繡簾花妥燕低飛湯子重詩罥絮防絲時趂蝶妥花深葉暗啼鶯金人馮子駿長短句云花觸飛丸紅雨妥

兔目

髙季迪詩塘水龍鱗細城槐兔目新

吳旦生曰漢人尹都尉著書名種植法中有棗防耳槐兔目之語宗懍春望詩都尉新移棗司空始種楊而升庵謂用僻事須引種植語以釋之今季迪以之入詠亦用種植書也又觀淮南子云槐之生也入季春五日而兔目十日而防耳更旬而始規二旬而葉成則是一槐而兼此稱邪

季迪屬對工細如送胡鉉防防稽詩黃絹尋碑讀紅裙賭墅攜送烏程馮明府詩竹欄春防鴨葦箔夏分蠶用事用景何等穏貼又不若寄錢唐故人詩明月潮千里殘陽雨半湖尢覺渾然

眉公筆記云髙楊張徐稱吳中四傑比唐之四傑故老言不惟文才之似而其終亦不相逺孟載盈川令終如一季迪存心無疵而斃則同乎賔王防文𨿽不溺海僅全要領而非首丘來儀竄嶺表尋召還以對內政不協恐祻及已遽投龍江以死又與照鄰無異【吳中故語云季迪宿龍灣夢其父書掌作一魏字曰此人愼勿與相見後蘇守魏觀徙郡衙正當僞周之宮基乃飛言太守復宮有異圖上使禦史張度覘焉禦史僞爲役人執搬運之勞工畢季迪爲上梁文禦史還奏守與季迪並死都市】

無題

南濠詩話曰楊孟載詩律精切其追次李義山無題五首詞意俱到眞義山之勍敵也

吳旦生曰按孟載題下序云嘗讀義山無題詩愛其音調淸婉𨿽極其穠麗然皆托於臣不忘君之意而深惜乎才之不遇也余以孟載此語是未解其義體爾詩話舊謂無題詩自唐李商隠而後作者代有其人然不傷於誕則傷於滛且詞晦防幽使人讀之茫不知其意味所在余以傷滛者乃其本質使然解其義體斯得其意味矣觀香奩集有無題詩序云辛酉嵗戲作無題詩十四韻奉常王公內翰吳融舍人令狐渙相次屬和夢溪筆談謂香奩乃和凝所作凝後貴悔其少作故嫁名於韓偓此亦自傷其滛艷故也老學庵筆記云唐人詩中有曰無題者率杯酒狎邪之語以其不可指言故謂之無題非眞無題也近呂居仁陳去非亦有曰無題者乃與唐人不類或眞亡其題或有所避其實失於不深考耳

雨風

楊孟載洲逢丘克荘一聨云白薴靑衫雨烏紗短帽風

吳旦生曰讀此聨者看出景中人則克荘呼欲出矣妙在雨風二字若斷若連綴而有力此句眼在第五字也他如雜興雲薄暝山腰雨疏紋水面風鳴風減睡炊斷雨添貧皆是冩雨風處入神耳然江村雜興郊居雜興諸作皆可誦如晚簾花掠燕春水絮吹魚藕深荷蓋宻竹瘦筍鞭遲綠蕪三尺雨朱槿一籬花賣薪沙店逺占谷瓦靈艸香千品藥松老一身苔猿聲黃葉寺牛背夕陽山何渠不若王孟乃其自號眉庵所著爲眉庵集謂眉無用於人之身又何謙也

南濠詩話云孟載詩律尢精如雲花無桃李非春色人有笙歌是太平一官不博三竿日萬事無過兩鬢星予愛其閒曠及云亂世身如危處立異鄕人是夢中來千金已廢牀頭劍一字無存架上書則又嘆其困窮細雨落花來滚滚綠波芳艸去迢迢六朝舊恨斜陽外南浦新愁細雨中予愛其含蓄及云栁色嫩於鵞破殻蘚痕斑似鹿辭胎小雨送花靑見萼輕雷催筍碧抽尖則又驚其新巧至翠袖錦箏邀上客畫船銀燭照歸人髙樓錦瑟花連屋深巷珠簾栁映橋則又見其情致之綺麗矣宣王石鼓靑苔澁武帝金盤玉露多八陣雲開屯虎豹三江潮落見黿鼉則又見其气象之突兀矣他如半醉半醒花冉冉間愁閒悶雨沈沈恨不髮如春艸綠笑曽花似面顏紅萬里歸心鷗送客片時殘夢鳥驚人則又優愁痛快而無牽合排比其亦詩人之豪者哉

麓堂詩話云楊孟載詩六朝舊恨斜陽外南浦新愁細雨中誠佳然綠迷歌扇紅襯舞裙已不脫元詩气習至簾爲看山盡捲西更過纎巧春來簾幙怕朝東乃艷詞耳

上已

張來儀三月三日詩姬旦城洛邑多士方來並羽觴隨流波逸語存遺聲秦王臨河曲髙防列簮纓金人貢長劍諸夏俱來盟

吳旦生曰續齊諧記晉武帝問摯虞三日曲水其義何指答曰漢章帝時平原徐肇以三月初生三女至三日俱亡一村以爲怪乃相攜之水濵盥洗因流以泛觴曲水之義始此帝曰若如所談便非佳事束晳進曰昔周公城洛邑因流水以泛酒故逸詩云羽觴隨波又秦昭王三月上已置酒河曲見金人出捧水心劍曰令君制有西夏及秦霸諸侯乃因此處立爲曲水祠二漢相沿皆爲盛集帝曰善賜金五十斤左遷虞爲陽城令來儀數語則純用束晳語也又見拾遺記周昭王溺於漢水二女延娟延娛夾擁王身同沒焉江漢人至上已日褉集祠間以爲風俗故楊廉夫漢水操雲湘水離離徒以斑我衣漢水漪漪可以褉我衣然此亦非佳事而亷夫且歌之矣按風俗通云周禮女巫掌嵗時以祅除疾病禊者潔也故於水上盥潔之也已者祉也邪疾已去祈介祉也月令廣義云祅禊音廢系

月令通考云今言五月五日曰重五九月有重九日則三月三日亦宜曰重三張說詩暮春三月日重三魏元忠詩三月重三日此可據也

癸辛雜識云上已當作十干之已古人用日例如上辛上戊之類無用支者然余攷神隠云三月三日爲上已淸明前三日爲上已上已修禊除不祥上已禁煙寒食也則是義各有在

佛燈院

張來儀舟中望佛燈院懷南澗詩云蕩舟西陂上望山懷逺公遙知覆衲臥雪屋一燈紅事殊迹暫曠神交理自通維當待嵗杪期子白雲中

吳旦生曰來儀於題下自注云院在烏程六都施家橋東北久廢今爲歸安前丘吳氏墳墓按此乃餘之七代祖西疇耕隠六代祖安素公之塋在焉先世本居新安因正肅公扈蹕南渡遷吳興之寶溪【俗名射村】卽葛常之韻語陽秋所謂先文康公守湖因家寶溪之上建觀褉堂於水濵又胡苕溪漁隠叢話所謂先君丐祠居射村蓋其地也一時之盛並開五府今嶽廟南廟等剎猶其故址距此里許爲前丘復攺築焉今族裏冠裳綿綿於斯其在洪武初己爲名流鉅公所記載如此而佛燈院至今存也蓋來儀潯陽人【湖州舊志因其爲潯陽人遂譌以爲南潯人非也】喜吳興山水卜居菁山距前丘而西十數里故詳余之先世云爾

詞林人物考云來儀逰山寺句有松老知僧臘禪空悟佛心或譏其剽竊韓翃僧臘禪心語也昔子卿有明月照髙樓想見餘光輝子羙有落月照屋梁猶疑見顏色不以爲病今來儀用老知空悟虛字轉妙蜀山

徐防文詩溪山固可娛風雨亦足庇

吳旦生曰吾鄕弁山之南爲蜀山吳興掌故云元授張來儀以安定書院山長因欲卜居吳興以詩約防文云吳興好山水爾我盍遷居繞郭羣峯列廻波一鏡如蠶余卽宜稼樵罷亦堪漁結屋雲林下殘年共讀書於是來儀居崝山防文居蜀山遂建蜀山精舍此詩殆其卜築時作

歷代詩話卷七十二

欽定四庫全書

歷代詩話卷七十三

歸安吳景旭撰

癸集上之中

紅橋

林子羽投紅橋詩桂殿焚香酒半醒露華如水防銀屏含情欲訴心中事羞見牽牛織女星

吳旦生曰閩縣張氏女居紅橋之西因自號紅橋善屬文操觚之士咸托五字爲媒王恭寄以詩不答王偁稅其鄰捨以居竊見張睡起寄以詩怒其輕薄遂不出林子羽鴻過其居見張焚香托鄰媼投此詩張援筆答曰梨花寂鬭嬋娟銀漢斜臨繡戶前自愛焚香消永夜従來無事訴靑天嫗持詩賀鴻大喜過望使嫗通殷勤鴻逰三山歸夜至所居張方倚橋而望鴻作三絕句張倚和焉明年鴻有金陵之防寄絕句七首張見詩感念成疾不數月而卒鴻歸道中作詩及至紅橋聞張已卒見牀頭玉佩玦懸一緘拆之有七絕句鴻賦挽詞酹之

子羽定情詩

云娥酷似董嬌嬈每到春來恨未銷誰道蓬山天樣逺畫欄咫尺是紅橋

紅橋詩

芙蓉作帳錦重重比翼和鳴玉漏中共道瑤池春似海月明飛下一雙鴻

子羽夜至紅橋所居三首

溶溶春水漾瓊瑤兩岸菇蒲長綠苗防度踏靑歸去晚卻従燈火認紅橋

素馨花發暗香飄一朶斜簪近翠翹寶馬歸來新月上綠楊影裏倚紅橋

玉階涼露滴芭蕉獨倚屏山望斗杓爲惜碧波明月色鳳頭鞋子步紅橋

紅橋和詩

桂輪斜落粉樓空漏水丁丁燭影紅露濕暗香珠翠冷赤欄橋上待歸鴻

橋外千花照碧空羙人遙隔水雲東一聲寶馬嘶明月驚起沙汀防防鴻

艸香花暖醉春風郎去西湖妾向東斜倚石闌頻悵望月明孤影笑飛鴻

子羽金陵寄詩七首

女嫘江上送蘭橈長憶春纎折栁條歸夢不知江路逺夜深和月到紅橋

驪歌聲斷玉人遙孤館寒燈伴寂寥我有相思千防淚夜深和雨滴紅橋

殘燈暗影別魂消淚濕鮫人玉綫綃記得云娥相送處淡煙斜月過紅橋

春衫初試淡紅綃寶鳳搔頭玉步揺長記看燈三五夜七香車子度紅橋

一襟離恨怨魂消閒卻鳴鸞白玉簫燕子不來春事晚數株楊桞暗紅橋

傷春兩淚濕鮫綃別鴈離鴻去影遙流水落花多少恨日斜無語立紅橋

綺別後玉人遙濃睡才醒酒未消日午捲簾風力軟落花飛絮滿紅橋

子羽道中詩

三千客路動行鑣逺別歸來興欲飄祗恐鳳樓人待久玉鞭催馬上紅橋

畱別子羽七絕句

牀頭絡緯泣秋風一防殘燈照藥叢夢吉夢凶都不是朝朝望斷北來鴻

井落金瓶信不通雲山渺暗丹楓輕羅露濕鴛鴦冷閒聼長宵嘹唳鴻

寂香閨枕簟空滿階秋雨落梧桐內家不遣園陵去音信何緣寄塞鴻

玉筯雙垂滿頰紅闗山何處寄書筒緑寂寞無人到海濶天髙怨落鴻

衾寒翡翠怯秋風郎在天南妾在東相見千回都是夢樓頭長日妬雙鴻

半簾明月影朣朧照見鴛鴦錦帳中夢裏玉人方下馬恨它天外一聲鴻

一南一北似飄蓬妾意君心恨不同他日歸來也無益夜防應少系書鴻

子羽挽詞

柔腸百結淚懸河瘞玉埋香可柰何明月也知畱佩玦曉來長想畫靑蛾仙魂己逐梨云夢人世空傳薤露歌自是忘情惟上智此生長抱怨情多

燕銜

少室山房詩評曰林子羽七言律如珠林積雪明山殿玉澗飛流帯苑墻諸天日月環龍衮九域山河拱象筵衲經鴈宕千峯雪定入峨眉半夜鐘林邊夜火懸沙驛海上寒山出郡樓皆气色髙華風骨遒爽而諸選家例取其堤栁欲眠鶯喚起宮花乍落鳥銜來等句乃其下者耳

吳旦生曰堤栁一聨子羽東苑應制之作是其勝塲但據歷來諸本俱作鳥銜來嘗疑以鳥對鶯虛實不倫如楊文敏詩東風葉暗畱鶯語落日林深看鳥回余方病之子羽七律當家何亦作此失體語後見十二代詩選作燕銜來爲之擊節

送荊門

徐氏筆精曰浦長源送人之荊門詩長江風颺布帆輕西入荊門感客情三國已亡遺舊壘防家猶在住荒城云邊路繞巴山色樹裏河流漢水聲若過旗亭多買醉不須弔古澷題名近見一詩話載此詩稍異今錄於後疋馬南歸望古城半林殘雨夕陽明云邊路繞巴山色樹裏河流漢水聲墮淚有碑苔色古甘棠無樹酒旗橫那堪回首成陳迹笳鼓西風慘客情詩話無名氏得之杭州僧房

吳旦生曰長源聞林子羽名欲往訪之而無由以收買書籍至閩以詩謁子羽子羽不見使門人周元黃元問所従來長源出所懷詩投之曰以此相評耳二元讀之至云邊路繞一聮驚嘆曰吾家詩也白子羽出見之相得益歡由是浦舍人詩名籍甚長源無錫人爲晉王府引禮舍人故子羽送長源歸詩白髮相看閩海別靑山遙送晉陵歸

礟車颶母

詹同文送徐復初海道知事詩云礟車雲起天垂野颶母風來雪湧波

吳旦生曰臘一作炮國史補云暴風之候有炮車云【海錄碎事載此作拋云車恐悞】王直方詩話云舟人占云若炮車起輒急避之乃大風候也蘇東坡詩炮車雲起風欲作張文潛詩喜逢山色開眉黛愁對江雲起炮車颶說文從具【俗本多作颶風非】南越志云熈安間多颶風颶者具四面之風也一曰懼風常以六七月間發未至時三日雞犬爲之不寕嶺表錄異云秋夏間或云物慘然有暈如虹長六七尺此候則颶風必發故呼爲颶母見忽有震雷則颶風不作矣練伯上詩日落雷塘龍霧合虹消桂嶺颶風回

南越志云颶母卽孟婆按江南七月間有大風相傳以爲孟婆發怒北齊李騊駼問陸士秀江南有孟婆是何神也士秀曰山海經帝女防於江中出入必以風雨自隨以帝女故曰孟婆畱靑日札云易巽爲風三陰卦以孟仲季言之故曰孟婆蔣捷詞春雨如絲繡出花枝紅裊怎禁他孟婆合皂巽亦東南之卦於時正春也一云風稱孟婆宋汴京勾欄語也宋徽宗詞孟婆孟婆你做些方便吹个船兒倒轉

番禺記云石尢風亦颶風之類按洪容齋謂打頭逆風也唐人多用之陳子昂入峽苦風詩寕知巴峽路辛苦石尢風戴叔倫送裴明州詩知君未得去慚愧石尢風司空文明畱盧秦卿詩無將故人酒不及石尢風江湖紀聞有石氏女嫁爲尢郎婦之說楊升庵謂石尢江中水虫名此虫出必有惡風舟人目打頭風曰石尢風猶嶺南人曰颶母黃河人曰孟婆也陳晦伯正楊云古樂府宋武帝歌願作石尢風四面斷行旅似非打頭風胡元瑞云當是巨颶狂飈之類今江湖間飄風驟起則舟俱不行舟人所謂大風三小風七其云四面斷行旅正指此若以爲打頭風則固有可行者尙何四面斷行旅之有哉【石尢一作石郵李義山詩來風怪石郵楊文公詩石郵風惡客心愁】

元宵

張行中元宵詩云大地金蓮分夜色上方玉燭慰民心吳旦生曰帝京景物略云張燈之始也漢祀太乙自昬至明僧史謂西域臘月晦日名大神變燒燈表佛漢明因之然臘月也梁簡文有列燈賦陳後主有山燈詩亦復未知嵗燈何時月燈何夕也張燈之始上元初唐也睿宗景云二年正月望日異人婆陀請燃千燈帝禦安福門縦觀上元三夜燈之始盛唐也宗正月十五前後二夜金吾弛禁開市燃燈永爲式上元五夜燈之始北宋也幹徳五年太祖詔曰朝廷無事年谷屢登上元可增十七十八兩夜上元六夜燈之始南宋也理宗淳佑三年請預放元宵自十三日起巷陌橋道皆編竹張燈而上元十夜燈則始太祖建南都盛爲防樓招徠天下富商放燈十日今北都燈市起初八至十三而盛迄十七乃罷也永樂七年令元宵節賜百官假十日今市十日賜百官假五日內臣自秉筆篆近侍朝臣自閣部正外臣自計吏不得過市猶古罰防幕蓋帷意其他例得與吏士軍民等過市長洲楊補燈市竹枝詞云風定晴酣午气煎今朝眞个踏燈天平添什物三分價撒盡官兒新俸錢皮弦聲裏識椒房內語咿啞喝道忙樓上眼光樓下落下頭人說上頭彊須知各省計偕來外職京官雜秀才五日假恩中防出閣門只有相公開犢禈磨著侍中璫簇簇燈光背月光多少侯家花半臂撾箏打碟舞郎當麻城劉侗竹枝詞云貂裝鞍馬象裝車不是勲家是戚家笑上街樓簾盡捲逰人團定候琵琶田家歌舞魏家漿海澱園林恭順香桃李莫分先後種恩波一片是春光燈樓弦管欲溫人樓下金珠飽殺春老米靑煤明日客片時和哄可憐身鰲山一搭嵗千金蠲免爭傳此玉音平買市燈歸內裏明明照見市民心華亭汪歷賢竹枝詞云丰頥廣顙出侯門熊白方甘狐白溫聞賜燈棚添防索千燈熖熖曉猶存長安燈市晝連宵防女爭呈馬上腰踏踏鐙光莫歸去前門釘子玉河橋

六更

唐處敬詩宮中六更初罷鼓藍田璽玉沈崖浦

吳旦生曰處敬詠謝臯羽事故引用宋初語汪水雲詩亂防籌殺六更亦指此也豹隠紀談引楊誠齋詩天上歸來有六更蓋內樓五更絕挷鼔交作謂之蝦蟇更禁門方開百官隨入所謂六更也外方則謂之攢防要之宋初六更自有防意閒中今古錄云宋太祖建隆庚申受禪後聞陳希夷只怕五更頭之言命宮中轉六更方鼓嚴鳴鐘太祖之意恐有不軌之徒竊發於五更時故終宋之世六更轉於宮中然後鳴鐘殊不省庚更同音也至理宗景定元年曆五庚申越十七年宋亡而希夷五更之數信矣元延佑七年庚申而順帝生當時人只呼庚申君觀庚申君大事記是也則與宋祖命轉六更之言益信數之不爽【楊升庵云夜漏五五相逓爲二十五唐李郢詩二十五聲秋防長韓退之雞三號更五防是也至宋世有寒在五更頭之忌宮掖及州縣更漏皆去五更後三防又並去初更二防以配之首尾止二十一防非古也】七賢

唐愚士詩云七騎従容出帝闉蹇驢驄馬雜山犉瀛州學士參差出十八人中一半人

吳旦生曰七賢指瀛洲學士不知何據玉堂澷筆謂開元冬雪後張說張九齡李白李華王維鄭防孟浩然出藍田闗逰龍門寺而防圖之張輅詩二李淸狂狎二張吟鞭遙指孟襄陽鄭防筆底春風滿摩詰圖中詩興長是必有所傳也然李白天寶間方來京師李華天寶間方拜官自與數人不同虞伯生題孟浩然像詩風雪空堂破防溫七人圖裏一人存自注又不同人蓋唐有七愛宋有七老建安有七子未嘗稱賢也惟晉時竹林七人稱賢耳及考王戎嘗乘小馬驢也山濤乘驢劉伶乘鹿車余則乘馬正符七人之數其乘鹿車者後人訛畫爲牛也且接防烏防晉人所戴而唐則巾矣元時曹文貞公伯啟集又有七子圖詩曰淸談飄逸事陵遲七子髙風世所稀公室傾危無砥柱服牛乘馬欲何之此又一證也

楊升庵云洪武中髙得暘題錢舜舉寒林七賢圖云詵然七子羙風度乃有遺像圖生綃衣冠半帯晉季態人物絕是唐中朝想當朝政日休暇擬采野景歸風謡靑騾黃犢踏凍雨蹇驢瘦馬衝寒颮醉鞭笑停似按轡銀蹬戲拍催聮鑣尙疑髙李六君子當時未見潘逍遙道同气合志相感𨿽曠百世如同僚又熊直題云左遷與投散逝者良悠悠他人未足說所惜栁與劉天涯相聚一回首往事於人竟何有莫念元都舊種桃且往愚溪賸栽栁據此則髙適李白孟浩然與劉禹錫栁宗元不同時潘逍遙宋人又在後矣合而圖之謬甚亦不足深辧也

梧桐園

王仲光梧桐園詩七月交秋未變秋輕輕一葉下枝頭君王不在當時晤直到凋殘後始愁

吳旦生曰述異記梧桐園在吳宮吳王夫差舊園也一名鳴琴川又云梧桐宮在句容縣傳云吳別館有楸梧成林焉梧子可食古樂府所謂梧桐秋吳王愁是也

防善崩

童中州罱泥行雲雨淋浪拍岸善崩嵗嵗罱泥增防塍吳旦生曰前漢志岸善崩善訓多按國風女子善懷鄭箋善猶多也後漢記蠶麥善收晉春秋陸云善笑皆訓多

祝希哲題畫詩云總道江南風景好従來都譲罱泥人

腕法

張子宜詩鵝防同腕法鸐舞按琴彈

吳旦生曰埤雅鵝善轉旋其項古之學書者法以動腕羲之好鵝者以此張素正云善書者貴指實掌虛腕運而手不知鵝頸有腕法倘在是耶後山談樷云蘇黃兩公皆善書不能懸法逸少非好鵞效其腕頸爾正謂懸手轉腕而蘇公論書以手抵案使腕不動爲法此其異也

蓬軒吳記云張適字子宜七嵗習詩經十三赴鄕試稱奇童洪武初宋濓薦修元史拜水部郎中未防辭歸與髙季迪【啟】楊孟載【基】張來儀【羽】徐防文【賁】王止仲【行】梁用行【時】方以常

錢彥周

杜彥正【寅】浦長源【源】輩結爲詩社號十才子

紅兜

歸田詩話曰叔祖士衡和楊亷夫宋故宮詩歌舞樓防擬汴州可憐蠻觸戰蝸牛臨書玉枕雕檐靜行酒靑衣罽帳愁捲土自應従亶父滔天誰復放驩兜防空樹老寒鴉集落日白波江上秋亷夫喜其和兜字韻勝蓋亷夫詩用紅兜字元廢宋宮爲佛寺西僧皆戴紅兜防也然結句更陡健

吳旦生曰瞿佑字宗吉年十四鄕人章彥復命賦雞詩大加稱賞手冩桂花一枝並題其上以贈雲天上麒麟元有種定應髙折廣寒枝瞿翁遂構傳桂堂亷夫訪士衡於此堂逰宴累日因和兜字韻詩時宗吉尙少見亷夫香奩八題卽席倚和其花塵春迹云燕尾防波防有韻鳳頭踏月悄無聲黛眉顰色云恨従張敞毫邊起春向梁鴻案上生金錢卜歡云織錦軒聞笑語采蘋洲渚聼愁吁香頰啼痕云斑斑湘竹非因雨防防楊花不是春亷夫語士衡曰此君家千里駒也宗吉別有香奩集百餘首每題有引俱自爲序

春夢婆

瞿宗吉詩主翁不悟榮華過一笑重煩春夢婆

吳旦生曰東坡在昌化嘗負大瓢行歌田間有老婦謂坡云內翰昔年富貴一塲春夢坡然之里人呼此嫗爲春夢婆坡作詩有換扇惟逢春夢婆之句後楊亷夫賦春夢婆云黃栁城邊風雨多白頭宮女有遺歌東坡徧哨無知己賴有人間春夢婆洪武中王彥舉醉夢軒詩邯鄲枕上意如何笑殺當年春夢婆東谷贅言云士夫有與女流欵洽若交防然者而君子無鐫譙焉若王右軍之於賣扇老媼杜少陵之扵黃四娘白樂天之於潯陽商婦蘇東坡之扵春夢婆是也

歷代詩話卷七十三

欽定四庫全書

歷代詩話卷七十四

歸安吳景旭撰

癸集上之下

玉簫

寧藩臞仙作宮詞云忽聞天外玉簫聲花下聼來獨自行三十六宮秋一色不知何處月偏明

吳旦生曰永樂中賢妃權氏乃髙麗國王李芳逺所進維時髙麗例貢羙女故順妃任氏昭儀李氏婕妤呂氏羙人崔氏皆髙麗人至庚寅詔止之不復貢權氏尢穠粹善吹玉簫侍上至臨城薨諡恭獻以其最寵幸爲臞仙所詠宮閨詩史以此詩爲權妃作非也臞仙是髙皇十六子封大寜以靖難功文皇攺封南昌所著宮詞一百七首又雲宮漏已沈參倒影羙人猶自學吹簫又云三十六宮秋月白羙人花下教吹簫皆紀其事也宣徳中女官王司防宮詞云贏得君王畱步輦玉簫嘹喨月明中亦指此

嚢云

臞仙嚢云詩云蒸入琴書潤拈來幾榻寒小齋非嶺上景坐相看

吳旦生曰自陶景山中聚雲遇客輒放之爲贈蘇子瞻山中見雲气奔突遂以手開籠收之及歸放出作攓云篇云道逢南山云歘吸如電馬竟誰使令之衮衮従空下又云摶取置笥中提擕反茅舍開緘轉放之掣去仍變化宣和中艮嶽初成多造油絹嚢入水濕之曉張於絕巘危巒之上旣而云盡入遂括嚢題曰貢云每車駕所臨則盡縦之滃然充塞如在千巖萬壑間今永樂中臞仙每月令人往廬山之巓嚢云以歸結小屋曰云齋每月放云一囊四壁氤氳裊動

緑腰

周藩誠齋作綠腰琵琶詩云綠腰舞困琵琶歇花落東風懶下樓

吳旦生曰靑箱雜記曲有錄要者錄霓裳羽衣曲之要拍海錄碎事載琵琶錄云康昆侖彈新翻羽調綠腰【演繁露云今世亦有六麼而其曲有髙平呂調不與羽調相協癸辛雜識云唐休樂志俗樂二十八調中呂髙平仙呂在七羽之數蓋中呂夾鐘羽也髙平林鐘羽也仙呂夷則羽也安得謂不與羽調相協】注卽錄要也本自樂工進曲上令錄出要者乃以爲名言綠腰悞也蔡寛夫詩話云綠腰本名錄要今又謂之六麼螢雪樷說引律詩云白髮不愁身外事六麼且聼醉中詞謂此詩之所以對者無非借數而己余觀其不用綠腰與白髮作正對而以六麼借對者正以綠腰字爲譌而不欲用之也楊升庵謂六博卽今骰子而梟卽骰子之麼曲中有六麼序義取六博之采反以錄要爲妄說恐未必然也

碧雞漫志云六麼一名綠腰元防之琵琶歌綠腰散序多攏撚又云逡巡彈得六麼徹霜刀破竹無殘節沈亞之歌者乘記云合韻奏綠腰又志盧金蘭墓云爲綠腰玉樹之舞白樂天楊栁枝詞六麼水調家家唱白雪梅花處處吹又聼歌六絕句內樂世一篇云管急弦繁拍漸稠綠腰宛轉曲終頭誠知樂世聲聲樂老病殘軀未免愁注云樂世一名六麼王建宮詞琵琶先抹六麼頭故知唐人以腰作麼惟樂天與王建耳或云此曲拍無過六字者故曰六麼至樂天獨謂之樂世他書不見也

歐陽永叔云貪看六麼花十八此曲內一疊名花十八前後十八拍又四花拍共二十二拍樂家者流所謂花拍蓋非正也

濟遜

誠齋元宮詞有云禦前咸著只孫衣【句內濟遜二字因系詞句姑存原文】吳旦生曰周伯琦詐馬行序云濟遜宴者濟遜猶言一色衣也俗呼曰詐馬筵張昱輦下曲云祖宗詐馬宴灤都柯九思宮詞云千官一色眞珠襖皆指此也輟耕錄云濟遜宴服者貴臣見饗於天子則服之今所賜絳衣是也貫大珠以飾其肩背間膺首服亦如之【近峯聞略云元親王及功臣侍宴者別賜冠衣謂之濟遜今儀従所服團花濟遜當是也長安客話云景泰中見下工部防造濟遜八百副皆不知濟遜何物乃知爲上直校鵞防錦衣也】

海靑

誠齋作元宮詞云年年正旦將朝防殿內先觀玉海靑吳旦生曰誠齋髙皇之孫洪熈初襲封所作元宮詞百首自序云永樂初賜一老嫗年七十乃元後之乳姆女常居宮中知元宮事一一備陳故詩皆實事有外人不得而知者誠齋別有宮詞云鷹坊下直人爭問誰貢河東白海靑柯敬仲宮詞云元戎承命獵郊坰勅賜新羅白海靑注海靑海俊鶻也白者尢貴統志云五國城出海東靑小而健能擒天鵞有重三十餘斤者以首得者爲貴進禦膳故名頭鵞賞黃金一錠今鼓吹中鎖刺曲有名海東靑蓋象其聲也【六硯齋筆記雲海東靑大如鳩別一鳥名小靑兒大如雀與海靑同上俟其飛過天鵞小靑銜去其帽海靑俯視天鵞直下爪其眼灑血而墜】

白湛淵續演雅詩海靑羽中虎燕燕能制之歐陽詞鷹房持獵回車駕卻道海靑逢燕怕楊升庵雲海東靑鷹之猛鷙者也燕子之弱能剪之

秕言云吳中方言稱衣之廣袖者謂之海靑按太白詩翩翩舞廣袖似鳥海東來蓋言翩翩廣袖之舞如海東靑也

中秋

七修類藳曰永樂中中秋開宴不見月聖情不懌學士解縉口占風落梅一闋云姮娥面今夜圓下云簾不著臣見今宵倚闌不去眠看誰過廣寒宮殿又賦詩云吾聞廣寒八萬三千修月斧暗處生明缺處補不知七寶何以修合成孤光洞徹乾坤萬萬古三秋正中夜當午佳期不擬姮娥悞酒杯狼籍燭無輝天上人間隔風雨玉女莫乘鸞仙人休伐樹天柱不可登虹橋在何處帝閽悠悠叫無路吾欲斬蜍蛙磔冥兔坐令天宇絕纎塵世上靑霄粲如故黃金爲節玉爲輅縹緲鸞車爛無數水晶簾外河漢橫冰壺影裏笙歌度云旗盡下飛武靑鳥銜書報王母但期嵗嵗奉宸逰來看霓裳羽衣舞上覽之歡甚爲停杯以待夜午月復明上大笑曰解縉眞才子奪天手也命宮人滿酌宣勸盡歡而罷吳旦生曰石林詩話載晏元獻畱守南郡王君玉以館職従公爲簽判賔主相得日以賦詩飲酒爲樂遇中秋陰晦君玉宻使人伺公曰已寢矣亟爲詩以入云只在浮雲最深處試慿弦管一吹開公枕上得詩卽索衣起召客治具大合樂至夜分果月出遂樂飲達旦觀此與大紳事同

麓堂詩話云大紳才名絕世詩無全稿如采石弔李白中秋不見月不過數篇其餘眞僞相半頓令觀者有楓落吳江冷之嘆

桔橰烽

觧大紳市橋防郭千戶作詩雲沙磧茫茫塞艸肥桔橰烽上暮煙飛

吳旦生曰墨子作頡臯後漢書注邊方備警作土臺防上作桔橰頭上有兜零以薪艸置其中常低之有冦卽燃火舉之以相告曰烽火經史直音云晝曰烽夜曰燧戎昱詩山頭烽子聲聲叫烽子守烽卒也曹石倉十二代詩選悞烽作峯防不辧爲何物按此乃唐人張仲素塞下曲有此二語不知大紳何以有之

瑩中

異林曰秀州沈氏入宮爲給事中孝宗試守宮論沈文發端云甚矣秦之無道也宮豈必守哉上悅擢第一弟溥貢士就試春官沈贈以詩云自少辭家侍禁闈人間天上兩依稀朝隨鳳輦辭靑瑣夕捧鸞書入紫薇銀燭燒殘空有淚玉釵敲斷竟無歸年來望爾登金籍同補山龍上衮衣

吳旦生曰沈氏瓊蓮字瑩中世傳沈萬三之後有廷禮父子皆仕於朝因得通籍掖庭爲女學士其作宮詞雲中使傳宣光祿宴內家學士作新除又云明棐幾淨鑪薫閒閱仙書小篆文又雲水風涼好朝西坐専把書經教小王蓋實譜也

荊山居士

異林曰姑蘇孟淑卿訓導澄之女自以配不得志號曰荊山居士嘗論宋朱淑眞詩曰作詩須脫胎化質僧詩無香火气乃佳女子鉛粉亦然朱生故有俗病李易安可與語耳其悼亡詩云斑斑羅袖濕啼痕深恨無香使返魂荳蔲花開人不見一簾明月伴黃昬又春歸云落盡棠梨水拍堤萋萋芳艸望中迷無情最是枝頭鳥不管人愁只管啼又長信秋詞末韻云君意一如秋節序不教芳色得長春冬詞末韻云雙蛾爭似庭前栁臘盡春來又放舒

吳旦生曰蓬軒吳記云孟小姐嘗過恵日庵訪尼僧書其亭曰矮矮圍墻小小亭竹林深處晝防冥紅塵不到無餘事一炷煙消兩卷經此詩殊雅其集多桑間之詠不足傳也【間中今古錄云瞿宗吉所著香臺集有易安樂府之目引漁隠樷話云趙明誠乃淸獻公之子妻李氏能文詞號易安居士有樂府詞三卷名潄玉集明誠卒易安再適非類旣而反目有啟與綦處厚學士猥以桑楡之晚景配玆駔儈之下才見者笑之此宗吉所以有淸獻名家阨運乖羞將晚景對非才之句因嘆易安翁則淸獻爲時名臣夫則明誠官至郡守亦景薄桑楡何爲而再適耶按易安名淸照濟南李格非之女適明誠乃趙抃之子抃之諡淸獻再適張汝舟】

歷代詩話卷七十四

欽定四庫全書

歷代詩話卷七十五

歸安吳景旭撰

癸集中之上

行邊詩

西湖麈談錄曰王世昌越𨿽尙權譎而文事武備皆有可觀世間惟有徵夫苦天下無如邊地寒髮爲胡笳吹作雪心因烽火煉成丹其行邊詩也西涯李公謂其姿表奇邁議論英發其於邊徼險易敵情眞僞將士彊弱勞逸皆在胸臆出奇取捷謀定後發莫測所向顚倒才智自爲操縦而人人欣勸樂爲之用可謂得其實矣吳旦生曰蓬軒類紀世昌廷試日稿甫就忽旋風起腋下騰公捲於雲霄中廷臣與同試者咸仰視彌久彌髙至不能見乃已詔許別楮謄進逾年髙麗貢使持其卷上聞後公由中執法大司馬至封威寧伯蓋飛騰之兆已見扵廷試之日矣詩話載公一日思退賦詩雲歸去來兮歸去來千金難買釣魚臺也知世事只如此試問古人安在哉綠醑有情憐我老黃花無主爲誰開平生事業心如火一夜西風化作灰未防以事敗編管安陸遂符一夜化灰黃花無主之防或以偕汪直出塞致開邊釁士論少之鄭淡泉謂汪直自敬憚威寧威寜不峻拒之亦未爲過也可稱知心之論余每誦其次韻馬大理雲閒來愛飲三杯酒老去羞談兩石弓則以文臣而三佩將印乃向所羞稱也豈欲開邊釁哉

鐘馗

寓圃雜記曰嘗嵗除劉原博邀劉廷羙守嵗廷羙挾所蔵鐘馗畫像求題原博爲賦終南進士行大書於上曰長空糊云夜風起不忿成羣跳狂倒提三尺黃河冰血灑蓮花舞秋水飛螢負火明月羞櫟窠影黑啼鵂鶹綠袍烏防逞行事磔腦刳腸天亦愁中有巨妖誅未得盍駕飊輪驅霹靂如何袖手便忘機回首東方又生白明旦廷羙持歸懸之中堂京師風俗每正旦主人皆出惟置白紙簿並筆硯於幾上賀客至書其名無迎送也劉定之黃廷臣首至見此詩各摘簿一葉錄之以去繼至者皆摘錄之頃間簿已盡矣明旦復置簿亦如之金本淸戲謂廷羙曰此鐘馗乃耗紙也

吳旦生曰唐人題吳道子畫鐘馗卷首云明皇因痁作夢二一大一小其小者衣絳犢鼻屨一足跣一足懸一屨搢一大筠紙扇繞殿而奔其大者戴防衣藍裳袒一臂鞹雙足乃捉其小者刳其目劈而啖之上問大者曰爾何人也奏云臣鐘氏卽武舉不捷之士也誓與陛下除天下之妖孽夢覺痁苦頓瘳詔吳道子如夢寫之咸通中進士周繇以明皇夢鐘繇賦知名續博物志云俗傳鐘馗起於明皇之夢非也北史堯暄本名鐘葵於勁字鐘葵宋宗慤妺名鐘葵非特明皇時但葵馗二字異耳又終葵菜名楊升庵謂考工記大圭首終葵注終葵椎也齊人名椎曰終葵蓋言大圭之首如椎爾俗畫神像貼於門首執椎以擊便附防說鐘馗能啖陳心叔謂升庵無據若以字音相同則左傳殷人七族有終葵字爾雅釋艸篇有終葵中馗二艸名豈可曲引爲證或云鐘馗當作終防謂六書本義終有窮極畢死之義古文防一作馗集韻馗防逵通用防孔叢於所謂土石之怪防罔兩是也窮治邪故稱終防耳此亦意撰也若然則作鐘馗亦可鐘有收聚之義何必攺鐘爲終胡元瑞謂升庵心叔據孫逖張說文集有謝賜鐘馗畫表俱以鐘馗不始開元時然考北史及魏書堯暄傳暄字辟邪本名鐘葵後賜名暄又夢溪筆談載皇祐中金陵發一塜有石志乃宋宗慤母鄭夫人宗慤有妺名鐘馗則鐘馗之名在六朝前已有之流傳執非一日矣堯暄之本名鐘葵宗氏之妺名鐘馗皆卽以神爲名故暄名鐘葵而字辟邪者卽取鐘馗能驅邪辟耗之意後人旣不得鐘馗出處見暄名鐘葵又有辟邪之字反以世傳鐘馗爲出於此豈不甚乖舛哉又隋煬初卽位嵐州刺史喬鐘馗従漢王諒起兵爲大將軍

白鵲

劉原博題雙喜圖送馬勝宗従昌平侯出鎭宣府云逺隨金印出邊州早報平安入鳳樓剪取白羅飛繡影旗竿十丈掛人頭

吳旦生曰湯公譲作此詩未出見原博作乃嘆服曰此眞題邊將白鵲詩吾詩乃學課語耳遂焚其槁余因記劉欽謨懸笥探云聞鄒克明作三誇詩其一言蘇秉衡其二言湯公譲其三言劉原博有錢端學問公譲名屢質所爲詩公譲始曰可中而厭終則勃然怒曰何絮絮如此端學局蹐去予戲之曰向有人言公謂杜陵無好句今觀之果然公譲曰吾詩正學杜何嘗雲杜無好句若云學杜者無好句則有之耳原博嘗爲繭窩詩有今古茫茫白雲老之句有謂云者聚散無常之物豈得謂老原博曰不聞天有情天亦老乎其人辧不已原博怒曰不讀二萬卷書看溥詩不得予以爲白雲老者蓋指繭窩如白雲常在則謂之老亦無害況晉人題李老谷固有駱駝夜吼靑雲老之句乎予在京嘗與公譲同過原博公譲擕八詩就評原博以手掩之問曰此何詩也公譲曰北京八景詩原博曰比在當時胡文穆公楊文敏公曾狀元王侍講詩皆未易及公所作能勝之則出不然不如已也公譲曰第讀之原博爲讀一首卽還曰不如多矣又言昨與楊帥作白鵲詩殊不佳我亦嘗作乃眞邊將白鵲詩如公之作直學課詩耳原博詩曰早隨金印出邊州晚送懽聲入禦樓剪取白羅飛繡幙旗竿十丈掛人頭公譲大稱服此頗近誇而誇者亦復自屈於誇者亦遇其敵而然也

豪放

懸笥瑣探曰予在史館日請良醖一斗然飲少多有蔵者湯公譲索之詩曰兼旬無酒飲詩腹半焦枯聞有黃封在何勞市上沽嘗至其第見其防事春聨曰東坡居士休題杖南郭先生且濫竽其東偏曰暫拄西山笏閒開北海尊其西偏曰長身惟食粟老眼漸生花豪俠之气可見

吳旦生曰公譲東甌防武王之曽孫也有文武才成化初守禦延綏孤山堡戰歿月餘口外某驛忽一兵官至騶従甚盛坐中堂索筆硯燈燭閉戶而寢明發開戶寂然無人但見壁間有詩云手持長劍斬渠魁一箭那知中兩腮塞馬踐來頭似粉烏鴉啄處骨如柴交防有義空揮淚弟侄無情不舉哀血污逰魂歸不得當年空築望鄕臺人始知爲湯公也蓋其歌詩豪放性志使然彼髯之自期待當何等若以六體香奩不減義山則又文弱士目之矣

繡鞋

寓圃雜記曰沈愚字通理乃宣徳間金陵十才子中一人也有續香奩四卷仿韓致堯之作繡鞋一首云防日深閨繡得成著來便覺可人情一彎暖玉淩波小兩瓣秋蓮落地輕南陌踏靑春有迹西廂立月夜無聲看花又濕蒼苔露曬向前趂晚晴

吳旦生曰通理博覽羣籍不樂仕進以業醫終其身或勸之仕曰吾非籠絡中物也詩餘樂府尢爲人所傳一云蘇秉衡少時作繡鞋詩人呼爲蘇繡鞋觀通理次義山無題五首則知繡鞋是通理擅塲

按吳下劉原博溥中都湯公譲績昆山沈通理愚海昌蘇秉衡平蘇秉貞正西蜀晏振之鐸四明王栢原淮吳下鄒克明亮淮南蔣主忠忠戚裏王善甫貞慶時稱景泰十才子【或云洞庭徐徳重霆亦在十子之列】

懷古

詩話類編曰姑蘇懷古詩多用宋以前事鮮有能用近時事且言詳盡而意微婉者惟丘仲深詩云西風黃菜葉幹時城郭人民半是非九四不成龍或躍萬三無復燕於飛玉虹百尺形空壯金虎千年气已微何事章縫袂相接等閒廟算出神機按張士誠據吳時用黃蔡葉三參軍吳人謡曰黃菜葉用齒頰一夜西風來幹壓九四士誠乳名萬三吳中富人姓沈氏名富字仲榮行三人以萬三秀呼之九四萬三人名數目對偶甚切玉虹金虎皆吳中故事末句蓋謂榮國公姚廣孝也防嘗爲僧名道衍

吳旦生曰西樵野記云僞周嘗用黃敬夫蔡彥文葉徳新三參軍皆迂濶書生不識大計洪武丁未下江南三人伏誅其屍風漧於旗竿之首初吳中童謡曰丞相做事業専用黃菜葉一夜西風來幹別於是始驗【翦勝野聞又載謡云張王做事業只慿黃菜葉一朝西風起幹鱉】文徴仲弔僞周故址詩欲談天祐誰堪問自唱西風菜葉歌

續停驂錄云張士誠泰州白駒塲人兄弟三人士徳士貴以行稱九四九五九六

楊君謙蘇談云元時富人陸道原貨甲天下爲甫裏書院山長一時名流咸與之防處暮年對其治財者二人以貲歷付之曰吾產皆與汝惜爲汝禍耳道原遂爲黃冠師居陳湖之上開瑞云觀居之攺名宗靜又納貲爲道判時稱陸道判其故宅今爲竹堂寺所謂二者其一卽沈萬三秀也其一姓葛亦富傳信錄云萬三甚富今防同館是其故宅後湖中地是其花園京城自洪武門至水西門是其所築也蘇談又云萬三家在周荘破屋猶存亦不甚宏壯殆中人家制耳惟大松猶存焉被沒者非萬三家蓋萬四之在黃墩者耳畱靑日札云萬三名富字仲榮弟萬四名貴字仲華本湖州南潯人父沈祐始徙蘇之長洲東蔡村貴之子漢傑又徙於化周荘漢傑之子玠爲戶部倉曹員外郎富之子達卿據此則周荘屋當是萬四之裔非屬萬三矣【餘冬序錄云萬三有聚寶盆貯少物經宿輒滿詔取入試不驗還其家後籍沒復歸禁中長安客話云工部有銅籄四一在節愼庫髙可過人是萬三沒入之物光祿寺有鐵力木酒搾每搾用米二十石得汁百甕亦其沒入者】

白髮春風

詩話類編曰丘仲深嘗作因事有感詩其序曰唐人有詩云公道世間惟白髮又曰惟有東風不世情又曰花開蝶滿枝花謝蝶還稀惟有舊巢燕主人貧亦歸是皆憫世悼俗之言味其詞可以知其時矣由今日以觀尢有甚於此者故反其詞爲一絕云白髮年來也不公春風亦與世情同於今燕子如蝴蝶不入尋常矮屋中誦之者足以見世態炎涼之變

吳旦生曰漁隠樷話杜牧詩公道世間惟白髮貴人頭上不曾饒羅鄴詩年年檢防人間事惟有東風不世情此窮人不偶遣興之作也今仲深反其詞爲之感慨良深然詩家又病其太露如錢起歸故山詩谷口春殘黃鳥稀辛夷花盡杏花飛始憐幽竹山下不攺淸陰待我歸何等蘊借

王直方詩話云元祐初多用老成故東坡詩此生自斷天休問白髮年來漸不公陳無已詩今代貴人頭白髮掛冠髙處不宜彈秦少防復有白髮偏於我輩公之句則是白髮亦有隨時之義

下第

風雅鼓吹曰吳中奚昌元啟與粵東丘仲深冣厚嘗出其下第詩有沙鶻欺人故傍船之句仲深哂之因覓舊稿得三律云一笑出都門薫風正晏溫逍遙閒嵗月俯仰舊乾坤戀闕心徒切談天石謾存滿懷今古事誰可細評論其二曰萬里一逰人自憐還自嗔無錢堪使下筆或通神孰識琴中趣空懷席上珍欲慿詹尹卜如我豈長貧其三云壯志冷於灰歸心疾似飛白雲長在望淸淚欲沾衣五月收新植三春采嫩薇故鄕𨿽遙逺生計未爲防蓋先生正統甲子發解此戊辰辛未下第所作也辭意和平而無迫切之態元啟大愧服

吳旦生曰自洪武三年庚戌命天下鄕試四年辛亥防試至十七年甲子復命各省鄕試定三嵗一舉行焉刻程文自二十年丁夘始試錄定式自二十三年庚午始京畿與布政司鄕試在子午夘酉年秋八月禮部防試在辰戌丑未年春二月蓋定規也洪武癸未太宗渡江天順癸未貢院火皆以其年八月防試明年三月殿試於是二次有甲申貢院火時舉人死者九十餘人奚元啟作詩云回祿如何也忌才春風散作禮闈災碧桃難向天邊種丹桂翻従火裏開豪气滿塲爭吐焰壯心一夜盡成灰曲江勝事今何在白骨稜稜漫作堆則元啟一輕儇好事人也然其辭亦足悲夫

識小編云舊制殿試在三月朔日成化八年以悼恭太子發引攺於十五日至今因之

蒹葭堂雜抄云陸楠上南宮不售歸過揚州司闗欲稅其舟楠投一詩云獻防金門苦未收歸心日夜水東流扁舟載得愁千斛幸有君王不稅愁其官見詩迎而禮之

烏須

詩話類編曰陸參政文量寓京時客有授烏須方者口占一詩答之云染將粉白媚嬌紅祗畏癡心笑老翁五色今生當順受二毛何況世人同聞者以爲明達吳旦生曰成化間賈番進獅子奏乞大臣往迎文量時爲兵部郎諫止之家蔵萬卷手自讎校所著菽園雜記式齋集其子安甫撰式齋蔵書目錄桑民懌祝希哲徐昌谷爲之序觀其寄鼎儀雲歸來無計買靑山身在従渠兩鬢斑又詶若庸云聞君近日緣詩瘦華髮星星革帶松其意與答烏須同然劉禹錫有云近來後輩輕前輩好染髭須作後生豈唐時已有此方耶觀何長瑜嘲臨川僚佐云陸展染白髮欲以媚側室靑靑不解久星星行復出則又在晉宋時矣【按烏須聲價一騰於熱宦再騰於宿儒詩話載嘉靖間吳小江督學楚中所防入庠者多垂髫士士之已冠者計窘乃去頭上巾亦爲垂髫應試吳公見其額上綱痕口占嘲之曰昔日峩冠已偉然今朝丱角且従權時人不識予心苦將謂偸閒學少年一時傳誦無不絕倒】

歷代詩話卷七十五

欽定四庫全書

歷代詩話卷七十六

歸安吳景旭撰

癸集中之中

忌辰

存余堂詩話曰西涯五月七日泰陵忌辰詩云祕殿深嚴聖語溫十年前是一干坤孤臣林壑餘生在帝裏金湯舊業存舜殿南風難解慍漢陵西望欲銷魂年年此日無窮恨風雨瀟瀟獨閉門讀之不能不使人掩卷流涕

吳旦生曰西涯四嵗能大書景帝召見命書龍鳳麟十餘字書奏大喜抱置膝上賜珍果寶鏹六嵗八嵗兩召試尙書益稷篇命肄京庠天順中登進士時年十七陸鼎儀作瓊林醉歸圖詩行過玉河三百騎少年爭說李東陽後孝宗賜第在灰廠小巷因稱李閣老胡同析爲民居嘉靖中贖還爲公祠所傳雙朱履二寸許絆系之一麄紵小衫公舉奇童時著以見景帝者公之受知最深宜其言詠之下如攀鼎髯而號痛也

四友齋樷說云西涯當國時門生或朝罷或散衙後卽集其家有一門生歸省兼告養病西涯集諸門人餞之卽席賦贈汪石潭詩先成中一聨云千年芝艸供靈藥五色流泉洗道機西涯將後一句抹去令石潭重攺眾請曰此詩絕好師何故以爲未善西涯曰歸省與養病是二事今兩句單說養病不及歸省便是偏枯且近於合盤卽援筆攺曰五色宮袍當舞衣眾始服

詩弔

墅談曰楊文貞公士奇於攻已者目爲輕薄生事必欲黜之禁錮終身李文達公賢譏之以爲有愧於文潞公之於唐介及其處羅狀元倫則與文貞不殊成化中大學士某卒有以詩弔之曰何事先生早蓋棺薤歌聲裏路人歡塡門客散恩何在負郭田多死亦安鹽海已無前日利冰山誰障舊時寒九原若遇南陽李爲道羅倫已復官嗚呼李文達豈料後人復以其譏楊文貞者而反譏之哉

吳旦生曰李南陽遭喪朝廷畱之羅彞正詣其第告以不可逾數日曆陳奪情起復非是援富弼及劉珙故事奏之學士陳文爲李畫防彞正遂落職時論大不平明年陳薨於位薛禦史之綱作此詩弔之時南陽已謝世而彞正召還復修撰矣楊南峯稱爲詩史云

把滑

存余堂詩話曰吳原博詩格尙渾厚琢句沈著用事果切無漫然嘲風弄月之語其雪後入朝詩雲天門晴雪映朝冠步澁頻扶白玉闌爲語後人須把滑正憂髙處不勝寒饑烏隔竹餐應盡馴象當庭踏又殘莫向都人誇瑞兆近郊或恐有袁安其愛君憂國感時念物之情藹然可掬至如古人隨車縞素灞橋驢背自是閒話頭吳旦生曰岑參詩色借玉珂迷曉騎光添銀燭晃朝衣只說得早朝雪後之景耳今原博如許心腸冠之揆右自足衣被天下卒以老居臺閣不得大用自號匏庵亦自傷矣餘冬序錄云今世俚語前人失腳後人把滑卽漢諺前車覆後車戒之義因觀金人劉無黨敗車行雲前車行後車逐車聲夜隨山詰曲前車失手落髙崖車輪直下聲如雷同行急救救不得人牛翻壓鳴聲哀我時濳聞後車說前車使牛何太拙只知拍手笑前人不道後來當攺轍前途猶有坡陀在後車當以前車戒則先原博而暢言之矣

禽言

桑民懌旣調栁林君待用以書來云栁州山水子厚爲之出色今付公矣作詩答之曰鷓鴣知我行不得杜宇勸人歸去休

吳旦生曰武廟之初李西涯柄政或題詩譏之曰回首湘江春艸綠鷓鴣啼罷子規啼此直是民懌注腳吳郡二科志云桑悅字民懌嘗詮次古人以孟軻自況班馬屈宋而下不論也有問韓文曰此小兒號嗄之聲問翰林文學曰舉天下惟悅最髙耳其次祝允明其次羅玘由是喜俠者多慕焉部使者駐節海虞悅謁之書刺曰江南才子桑悅拜使者大駭問左右曰書生也乃延之校書而預刊落以試悅校至不屬卽索筆請書足使者敬俯後以貢士試禮部文大奇典試曰豈江南桑生耶狂士狂士遂下第大學士丘濬慕其名召令觀所爲文紿曰某人撰悅心知之曰何得若文而令悅觀濬曰生試爲之歸譔以奏濬稱善初悅名在乙榜至是調某州博士山東提學掾將行詣濬別濬曰博士桑悅宜加優禮掾至州悅不爲迎掾使吏促之來悅怒曰第還三日後來復則不來矣後三日悅詣長揖掾作厲曰博士不當跪耶悅前曰汲長孺不拜大將軍今明公以面皮相恐豈寥廓之士可籠之威重耶因觧綬請去掾不得已容之按禦史聞悅名召令坐講悅固跣足捫虱禦史不能禁令出後薦之遷長沙別駕尋轉栁州荒落殊甚悅不堪思歸因作詩有鷓鴣道我行不得杜宇勸人歸去休之句

飛詩防

堯山堂外紀曰祝允明嘗偕陸濟民張夢晉韓壽椿登虎丘浮屠至絕頂但見八荒洞然萬籟齊發飲酒樂甚壽椿出紙筆賦詩以紀其逰允明詩先成云艸木衣裳下雲霞掌握中偶然飛咳唾珠玉滿天風濟民云極目飛鴻小致身雲路中詩人少知已發付與東風夢晉云慮遣塵寰外天歸眼界中新詩三百首句句答松風壽椿云詩寄千峯窟春橫一鏡中擕壺兼荷鍤不減晉人風詩成閣筆天風颯然飄其詩艸盤旋直上太虛如神物掀舞將擲地又爲蒼鷹所舉竟不知其所止也遂名爲飛詩防

吳旦生曰希哲年五嵗作徑尺字國寶新編云書學精工自急就以逮虞趙上下數千年變體防不得其結搆若羲獻眞行懷素狂艸尢臻筆妙余觀其書優於詩詩優於文至於聲色自娛登塲傅粉謔浪翫弄何有一世蔣子云發龍門之嘆桑民懌僅三人之目誠有以窺其蘊也閻起山謂惜乎不自厚分才雜劇此亦俳優工戲何異然此又烏足與語希哲乎希哲右手枝指因號枝指生按春秋正義手五指之名曰巨指【儀禮大射孟子云巨擘】食指【左傳】將指【儀禮大射注】無名指【孟子】小指【儀禮云季指】此困學紀聞所載也余又見吳越春秋云闔閭傷將指蓋將指足大指言其將領眾指也久雨

程克勤與沈石田書曰舟次吳門匆匆竟不得一面君謙儀曹誦見贈佳作有人従今日去雨是防時晴之句欲請書爲行李之重不可得也

吳旦生曰克勤舉成化丙戌進士歷官至宮詹先是防臣論奏請退姦進賢克勤在所進中用是見忌防雨災言官請罷免以塞天變詔致仕沈石田送以詩云車馬出春明雨中人獨行人従今日去雨是防時晴靜閣一杯酒亂聞千樹鶯故山堪注易天意就先生石田又於題下自注云因久雨爲言者濫及去位據石田注與克勤書則知克勤以久雨去也實錄云治元年十月以久陰不雨監察禦史王嵩等防陳修省劾禮書周洪謨及程敏政等上以敏政舊侍従官令致仕蓋作久陰不雨非是

題畫

四友齋樷書曰沈石田詩有絕佳者但爲畫所掩世不稱其詩有題畫七言云幽居臨水稱冥棲蓼渚沙坪咫尺迷山雨忽來茒澑細溪云欲墮竹梢低檐前故壘雌雄燕籬腳秋虫子母雞此處風光小韋杜可能無我一靑藜此詩情景皆到而律調亦淸新今之作者豈容易可及

吳旦生曰石田年十五防金陵作百韻上地官崔侍郎面試鳳凰臺賦立就景泰間郡守以賢良應詔筮之得遁之九五乃決計隠遁以畫擅名其人碧眼飄髯儼若神仙一日登黃鶴樓數客飲其上石田題云昔聞崔顥題詩處今日始登黃鶴樓黃鶴已隨人去逺楚江依舊水東流照人惟有古今月極目深悲天地秋借問回仙舊時笛不知吹破防番愁詩成大書於壁而去客驚謂曰此必仙也尋物色之乃知爲石田

石田所著客座新聞云各邊軍士従戰身荷鐵甲戰裙遮臂等具共重四十五斤鐵盔鐵腦蓋重七斤頓頂防心鐵脇重五斤弓撒箭袋重十斤腰刀三斤半蒺藜骨朶重三斤箭筒一斤通計八十八斤半予聞之徵人因偶成一篇用志邊軍勞苦云従軍莫従口外軍身挾戰具八十斤頭盔腦包重得七頓頂掩遮以五論惟甲所被四十五腰刀骨朶二四均精工精鐵始合度日夜磨淬光勝銀二五弓箭及其服隨身衣裳八乃足佩多身重難負荷還須上馬看輕速銀包酒袋煙烘麫得飲馬溺喉且沃將軍令嚴隨鼔進誓與敵軍爭一鏃此時顧功不顧身刀痕箭瘢無好肉歸來性命萬死余便使封侯未堪贖江南一體行伍人羙衣好食何苦辛將錢買貨事逰蕩有眼不曾經戰塵聼談邊軍卻不信亦莫感愧朝廷恩余喜其辭致蒼直兵制見焉選家不之及蓋世之不稱石田詩久矣

夜哭

彞白齋詩話曰都穆少嘗學詩沈石田之門石田問近有何得意作都以節婦詩首聮爲對其詩云白髮貞心在靑燈淚眼枯石田曰詩則佳矣有一字未穏都茫然避席請教石田曰爾不讀禮經經云寡婦夜不哭何不以燈字爲春字敬悅服

吳旦生曰新知錄云昔人謂詩有別才非闗學也誠然矣其謂詩有別趣非闗理也則殊未是唐寅送人下第詩曰王家空設网儒子尙懷珍唐荊川以爲是有怨意因舉唐人詩曰明主旣不遇靑山胡不歸如此胸次方無系累也沈石田以禮經寡婦不夜哭燈字攺作春若謂詩非闗理豈不謬哉

按敬七嵗能詩好逰山水至屢空輒笑曰天地之間當不令都生餒死一嵗除夕絕糧作詩寄朱堯民曰嵗雲暮矣室蕭然牢落生涯只舊氊君肯太倉分一粒免教人笑突無煙堯民儲千錢爲嵗用分半贈之敬日事讎校吳門有娶婦者夜大風雨滅燭徧乞火無應者雜然曰南濠都少卿家有讀書燈在扣其門果得火邢麗文寄敬詩滿座賔朋應貰酒一樓燈火想讎書

悼張

都敬悼張夢晉詩髙樓明月依然在遼鶴歸來定防年

吳旦生曰張十四五作詩有髙樓明月淸歌夜知是人生第防廻之句敬素愛其語至是舉以悼之按吳郡二科志云張靈字夢晉吳縣人與吳趨唐寅最善寅嘗邀逰武丘防數賈飲於可中亭靈更衣爲丐者上謂亦能詩時賈所爲詩有蒼官靑士撲握伊尼諸詞因以問靈靈曰蒼官栢也靑士竹也撲握兔也伊尼鹿也賈始駭令賡靈卽揮毫不已凡百絕抵舟易維蘿陰下賈使人察之不見也皆以爲神仙賈去復上亭朱衣金目作胡舞形狀殊絕初靈與寅俱爲郡學生鄞人方誌來督學惡古文辭察知寅欲中傷之靈悒郁不自遣寅曰子未爲所知何愁之甚靈曰獨不聞龍王欲斬有尾族蝦蟆亦哭乎果爲所斥罷存余堂詩話云夢晉早嵗功名未偶落魄不羈寄情詩酒間臨終之前三日作詩云一枚蟬蛻榻當中命也難辭付大空垂死尙思元墓麓滿山寒雪一林松後一日又作詩云彷佛飛魂亂哭聲多情於此轉多情欲將眾淚澆心火何日張家再托生二詩可以想見其風致亦足悲夫

畫菊

駒陰冗記曰唐子畏旅宿寕徳館人懸畫菊題絕句云黃花無主爲誰容冷落疏籬曲徑中盡把金錢買脂粉一生顏色付西風蓋自況云

吳旦生曰吳郡二科志唐寅字伯虎一字子畏中式第一先是洗馬梁儲校寅捲嘆曰觧元在是矣儲事畢歸嘗従程詹事敏政飲敏政方奉詔典防試儲執巵進曰寅髙才惟君卿奨異之敏政曰吾固聞之寅江南奇士也防儲奉使南行寅感激持帛一端詣敏政乞文餞後被逮因此論之【四友齋樷說云江陰富室徐經與子畏同鄕舉遂同至京徐有戲子日従子畏馳市中時屬目已眾徐營他徑以進子畏疏狂時漏言語因罣誤竟除籍】初爲諸生嘗作悵悵詩悵悵莫怪少時年百丈防絲易惹牽何嵗逢春不惆悵何處逢情不可憐杜曲梨花杯上雪灞陵芳艸夢中煙前程兩袖黃金淚公案三生白骨禪老後思量應不悔衲衣持鉢院門前觀其詞與其事合蓋語防也何元朗稱此詩才情富麗何必減六朝人余按子畏集中除去何嵗逢春二語作一律與擁鼻行吟一律俱作漫興十首【余購一畫乃子畏五旬之辰自冩一幀題云醉舞狂歌五十年花中行樂月中眠澷勞海內傳名字誰信腰間沒酒錢書本自慙稱學者眾人疑道是神仙些須做得工夫處不損胸前一片天是王文恪公所蔵】

集中一詩云若還一日天塌了大家齊叫阿癐癐語𨿽俚亦有所本輟耕錄云淮人防江南日於臨陣之際齊聲大叫阿癐癐以助軍威

雪濤詩評子畏題所畫小景云不煉金丹不坐禪不爲商賈不耕田興來只冩江山賣免受人間作業錢又題一釣翁畫云直插漁竿斜系艇夜深月上當竿頂老漁爛醉喚不醒滿船霜印蓑衣影皆有天趣月上

四友齋樷說曰吳中舊事其風流有致足樂詠者朱野航乃葑門一老儒也頗攻詩在篠匾王氏教書王亦吳中舊族野航與主人晚酌罷主人入內適月上野航得句云萬事不如杯在手一年防見月當頭喜極發狂大叫扣扉呼主人起詠此二句主人亦大加擊節取酒更酌至興盡而罷明日徧請吳中善詩者賞之大爲張具徴戲樂畱連數日而罷此亦一時盛事也

吳旦生曰朱性甫精楷法手錄前輩詩文積百餘家聞人有奇書輒借閱手自繕冩所纂集總數百卷其所著野航詩集今不傳與朱堯民齊名文徴仲志性甫之墓云兩人皆不仕成化治間其名奕奕於郡城之東人稱之曰兩朱先生正徳壬申堯民死明年性甫又死自兩人死吳中故實往往無所於考而求其遺書亦無所得惜哉楊升庵云自元季迨國初博雅好古之儒縂萃於中吳南園兪氏笠澤虞氏盧山陳氏書籍金石之富甲於海內景天以後俊民秀才汲古多蔵繼杜東原邢蠢齋之後者則性甫堯民兩朱先生其尢也其他則又有邢量用文錢同愛孔周閻起山秀卿戴冠章甫趙同魯與哲之流皆専勤績學與沈啟南文徵仲相頡頏吳中文獻於斯爲盛百年以來古學衰落而老生宿儒笥經蠧書者往往有之吳岫方山非通人也聚書逾萬卷錢叔寶畫史也與其子允治手鈔書至數千卷居今之世後生末學不復以讀書好古爲事喪亂以後流風遺書益蕩然矣予嘗欲取吳士自兪石磵王光庵以後网羅遺佚都爲一編而吳岫諸人亦附著焉庶防前輩風流不冺沒於後世且使吳人尙知有讀書種子在也

歷代詩話卷七十六

欽定四庫全書

歷代詩話卷七十七

歸安吳景旭撰

癸集中之下

泣孝宗

西山日記曰李獻吉郎屍部時上孝宗皇帝萬言書酷似賈長沙劾壽寧侯鶴齡兄弟有張氏語中宮疑其訕已也左右競前激上怒請杖之上持不可話劉忠宣曰一杖夢陽死矣竟釋之孝宗崩夢陽有十年放逐同梁苑中夜悲歌泣孝宗之句

吳旦生曰獻吉本闗中人從父宦遂寓大梁邊廷實所謂卻望泰山懷故道卽歸梁苑亦他鄕也治中應詔陳言二病三害六漸末及鶴齡爲外戚驕恣之漸系錦衣獄旋釋之一夕醉遇鶴齡大市街以鞭梢擊之墮二齒鶴齡隠忍而止後有詩云半醉唾罵文成侯蓋指此也正徳初代尙書韓貫道艸奏劾八閹復逮系劉瑾必欲殺之獻吉出片紙曰對山救我秦人皆言瑾恨不能致康徳涵徳涵往獻吉可生也乃往謁瑾瑾大喜盛稱徳涵眞狀元爲闗中增光徳涵曰海何足言今闗中自有三才老先生之功業張尙書之政事李郎中之文章瑾曰李郎中非夢陽耶應殺無赦徳涵曰殺之闗中少一才矣明日瑾奏上赦出蓋獻吉實賴徳涵營救而脫後徳涵得罪獻吉議論稍嚴刻馬中錫作中山狼傳詆之

四友齋樷說云治正徳間李空同何大復康滸西邊華泉徐昌谷一時共相推轂倡復古道而南京王南原顧東橋寶應朱菱溪則其流亞也稍後則有亳州薛西原蕙祥符髙子業叔嗣廣西戴時亮欽沁水常明卿倫河南左中川國璣闗中馬西汝驥諸人薛西原規模大復時出入初唐而過於精潔失其本色髙子業是學中唐者故愈澹而愈見其工耳馬西極重戴時亮二公皆工初唐故也左國璣常明卿宗李翰林皆翩翩欲度驊驑前者也他如王庸之教李川甫濓則空同門人樊少南鵬戴仲鶡冠孟望之洋則大復門人譬之孔門其田子方荀卿子之流歟

樂陵令

詩話類編曰何仲黙與李獻吉齊名然讀其樂陵令行一篇亦何嘗規規模古蓋不過就當日時事鋪敍結搆自具古體其詩雲山東郡縣一百八無有一城無戰場到今漂血成野水如山白骨橫秋霜雲臺砌髙將不收投筆亦有書生謀黃金大印賜豪貴白面豈得言封侯唐朝公卿集如雲平原太守名不聞二十四城見賊走抗城乃是平原守君不見前者冦到時縣吏州官各亡命北梁白馬終日行濟上黃旗錯相映不聞開門戰但聞開門迎吁嗟乎平原太守樂陵令夫此詩以樂陵配平原亦偶然耳然平原幸脫祿山竟陷希烈許公初成卻敵之功後卒死逆藩二人忠節遭際蓋略相似矣吳旦生曰當時何李同聲獻吉以觸宦官外戚得罪仲黙因天變上封事曰義子不當畜宦官不當寵蓋指錢寧劉瑾也又如上書辧獻吉江西之訟奉詔雲南卻象犀珍貝之贈則其正骨剛風兩人如一稟矣故於樂陵令援往徵今直攄其中而出之略無辭飾按仲黙十五舉於鄕又四年舉進士三十九而卒使假以年其境詣當何如也

送別

藕居士詩話曰何仲黙城邊客散重回首愁見孤鴻落晚汀與嚴維日晚江南望江北寒鴉飛盡水悠悠同一意而嚴有蕭寥不盡之情然不如太白孤帆逺影碧空盡惟見長江天際流更黯渺此俱本南華送君者自涯而返君自玆逺之意

吳旦生曰國風燕燕之次章云瞻望弗及佇立以泣此爲千古送別之祖王摩詰詩車徒望不見時見起行塵東坡別子由詩登髙回首坡隴隔時見烏紗出復沒亦此意也【楊升庵引禽經謂鳥向飛背宿燕向宿背飛荘姜取其背飛之義則又固於說燕矣】

文章煙月

藕居士詩話曰裴愈送魯秀才南遊詩東吳山色家家月南楚江聲浦浦風徐昌谷少時所作文章江左家家玉煙月揚州樹樹花似出此而藻麗過之

吳旦生曰昌谷自琴川徙家吳縣與唐子畏祝希哲文徵仲號吳中四才子所著有談藝錄文徵仲云文章煙月之句至今令人口吻猶香閻起山云論者以爲此集中警句𨿽沈宋無以加皇甫百泉云昌谷自評其詩若棄妻怨妾此特其少年體耳

傲睨

藕居士詩話曰孫太初蓬首提籃直入邵文荘公宅自移榻坐南面典謁駴而報公公知必太初倒屣出見太初不交一言卽起去但曰十年吟破吳門月剛得梅花一句詩蓋謂公吳中一人也

吳旦生曰傲睨是太初本色嘗攜鶴入南屏山其新卜居詩養鶴似嫌雙口累爲漁又過一生身許九杞爲買鶴田嵗輸糧於萬峯深處因立鶴田劵時費子充罷相訪之值其晝寢故臥不起久之出亦不謝送及門第矯首東望曰海上碧雲起遂接赤城大奇大奇子充出語人曰我一生未嘗見此人也余有過歸云庵詩坐來風暖紅偏落目極晴空翠欲微海上碧雲遙接處百年猶向此中歸蓋道其事

石扉

彛白齋詩話曰孫太初歸云庵詩沙晴竹碧鷗出飛野老候余開石扉古之人但言柴扉荊扉並無石扉之理如漢人發哀公冢云初至一戶無扃鑰石牀方四尺牀上有石幾左右各三石人立侍皆武冠帶劍復入一戶石扉有鎖鑰太初好奇初不知石扉乃墓中石門耳故詩貴乎允當

吳旦生曰一元字太初不知何許人自云闗中嘗棲太白之巓稱太白山人或云安化王之親支有托而逃也【徐文長作孫山人考云以抄書役某府中府公爲補吏防覲槖白金使山人致布政使被盜無以報命遂亡抵浙此說悞】正徳中紹興守劉麟去官卜築吳興之南坦建業龍霓以按察掛冠隠西溪郡人禦史陸昆亦在罷長興吳珫隠居蒙山招太初作湖南雅社稱苕溪五隠戊寅太初來僦居湖南後林村就防施氏生一女而卒葬道場山之麓而歸云庵乃其所棲止也中有掛瓢堂按太初嘗以鐵笛鶴瓢自隨顧華玉所謂龍笛吟風鶴瓢酌月鄭善夫弔太初於道場山中宿歸云庵詩雲藏伏虎寺花近掛瓢堂

顧華玉爲浙左藩時物色太初不可得稍間輒道衣幅巾放舟湖上幾行求得之月下有舟泊段橋下一僧一鶴一童子煮茗笑曰此必太初也移舟就之遂往還無間

闌干

孫太初詩山中芝艸闌干長

吳旦生曰凡以橫斜爲義皆可言闌干今太初亦謂芝艸之橫斜耳非指闌楯而言薛珍君題壁詩苜蓿長闌干正同此意按階際朩勾欄曰闌干字從朩作欄桿蓋以木縱橫爲之也如曹植詩月落參橫北斗闌干蓋言其橫斜貌也白樂天長恨歌云玉容寂寞淚闌干韻書眼眶謂之闌干淚出於眼亦有縱橫之意也【王元昌云闌干淚不斷之貌亦未盡其義】至於左太衝吳都賦金鎰磊珂珠琲闌干皆言其多也富嘉謨明冰篇雲南山闌干晝夜冰岑參白雪歌云瀚海闌干百丈冰是大槪言其濶逺也

湧幢小品云闌干之名起於北魏南蠻中依樹積朩以居名曰闌干大小隨其家口之數往往推一長者爲王入唐此二字成雅語矣

用修

藝苑巵言曰楊用修工於證經而疏於解經博於稗史而忽於正史詳於詩事而不得詩防精於字學而屈於字法求之宇宙之外而失之耳目之前凡有援據不妨墨守稍涉評擊未盡輸攻

吳旦生曰用修博覽羣籍研心攷訂武廟閱文獻通考天文星名有注張亦作汪張下問歷官史館皆愕然用修復曰注張栁星也周禮以注鳴者注云注咮也鳥喙也音咒南方朱鳥七宿栁爲鳥之咮也史記律書西至於注張漢書天文志栁爲鳥喙又湖廣土官水盡源通塔平長官司入貢同官疑爲三地名用修曰此六字地名也取大明官制証之凡所攷據手薈成書焦氏特標百餘種余購求二十年僅得寶其彊半然廣引生瑕亦所不免餘詩話中時時正救之非故取一代之偉人而好爲鐫譙【音煎嚼】也鄙意誠如弇州所云耳

用修兩上議大禮疏率羣臣撼奉天門大哭廷杖者再謫戍雲南永昌衛投荒三十餘年其七十行戍稿有病中感懷詩七十餘生已白頭明明律例許歸休歸休已作巴江叟重到翻爲滇海囚遷謫本非明主意网羅巧中細人謀故園先隴癡兒女泉下傷心也淚流詞人讀之至今血口按在滇時嘗醉鉛粉傅面作雙丫髻插花門生舁之遊行城市諸伎以精白綾作裓服之酒間乞書醉墨淋漓好事者購歸裝潢成捲

繼室黃氏有寄夫詩鴈飛曽不到衡陽錦字何由寄永昌三春花栁妾薄命六詔風煙君斷腸曰歸曰歸愁嵗暮其雨其雨怨朝陽相聞空有刀環約何日金雞下夜郎久爲藝林傳誦惜其詩不多作故用修亦云易求海上瓊枝樹難得閨中錦字香

信天翁

蘭廷瑞詩荷錢荇帶緑江空唼鯉含沙淺水中波上魚鷹貪未飽何曽餓死信天翁

吳旦生曰晁景迂集黃河有信天緣常開口待魚潛確類書名天然樓攻媿雲水禽有名信天公容齋五筆云瀛莫二州之境塘濼之上有禽二種其一類鵠色正蒼而喙長凝立水際不動魚過其下則取之終日無魚亦不易地名曰信天緣其一類鶩奔走水上不問腐艸泥沙唼唼然必盡索乃已無一息少休名曰漫畫信天緣若無能者乃與漫畫均度一日無饑色而反加壯大二禽稟性不同如此

子衡

李舒章曰當何李時長於五言古詩者有王子衡薛君采子衡峻麗得其雄分君采雋潔得其英分宋轅文曰舒章所言似謂子衡似空同君采近大復也

吳旦生曰子衡君采大抵規摹三謝故五言神似子衡之論詩曰詩貴意象透瑩不喜事實黏滯古謂水中之月鏡中之影可以目覩難以實求是也三百篇比興雜出意在辭表離騷引諭借論不露本情東國困於賦役不曰天之不卹也曰維南有箕不可以簸揚維北有斗不可以挹酒漿則天之不卹自見齊俗防禮廢壊不曰防不親迎也曰俟我於著乎而充耳以素乎而尙之以瓊華乎而則壻不親迎可知不曰已徳之修也曰余旣滋蘭之九畹兮又樹蕙之百畮畦畱夷與掲車兮雜杜蘅與芳芷則已徳之美不言而章不曰已之守道也曰固時俗之工巧兮偭規矩以攺錯背繩墨以追曲兮競周容以爲度則已之守道緣情以灼斯皆包韞本根標題色相鴻材之妙擬哲匠之防造也觀此則子衡之於詩固韞義深矣西山日記云鄭善夫初不識子衡作漫興十首中有雲海內談詩王子衡春風坐徧魯諸生後鄭卒王爲位而哭走使千里致奠爲經紀其喪仍刻其遺文

歷代詩話卷七十七

欽定四庫全書

歷代詩話卷七十八

歸安吳景旭撰

癸集下之上

出京

文徵仲致仕出京馬上口占云白髮蕭蕭老祕書倦遊零落病相如三年虛索長安米一日歸乘下澤車坐對西山朝气爽夢回東壁夜窻虛玉蘭堂內秋風早幽竹黃花不負予

吳旦生曰徵仲到京林見素徧稱於臺省諸公時喬白巖爲太宰夙重見素乃力主張授翰林待詔見素曰吾此行爲徵仲了此一事庶不徒行矣然在翰林大爲姚明山楊方城所窘嘗昌言於眾曰我衙門中不是畫院乃容畫匠處此耶蓋人之雅俗相懸如此徵仲有詠蛙詩年來水旱眞難卜我已公私付兩忘寄謝繁聲休彊聒吳城明日是端陽殆爲姚楊言也

遣懷

彛白齋詩話曰文徵仲有病起遣懷二律蓋不就寧藩之徵而作也詩云潦倒儒官二十年業緣仍在利名間敢言冀北無良馬深愧淮南賦小山病起秋風吹白髮雨中黃葉暗松關不嫌窮巷頻回轍消受鑪香一味閒經時臥病防經過自撥閒愁對酒歌意外紛紜知命在古來賢達患名多千金逸驥空求骨萬里防鴻肯受羅心事悠悠那復識白頭辛苦服儒科

吳旦生曰徵明初名璧以字行更字徵仲以諸生嵗貢入京授翰林院待詔三載謝病歸按唐王以黃金數笏遣一承奉求畫徵仲堅拒不見其使逡巡而去寧庶人以厚幣招致海內名士徵仲謝弗往唐子畏往佯狂而返識者兩髙之日本貢使踵門求見具冠服南面受拜而卻其贄曰此國體也晚年衣紅絨衣戴捲檐帽坐白紙窻下擁鑪曝背劇談亹亹坐客皆移日忘去卒之時方爲人書志石未竟欠伸閣筆端坐而逝

二子彭字壽承國子監博士嘉字休承和州學正張伯起雲文太史詩未必上超開元佳者亦不失大歷後生小子信口詆訾迨國博郡博之作謂之文家詩今觀壽承妾家住近江淹宅曽讀銷魂別賦來休承五百年來幾摹本翠禽猶在最髙枝等句及張公善權二作亦各有致可盡訾乎太史女嫁王子美者更好學號爲博洽亦能詩所作明妃曲尢傳

刻竹

文徵仲刻竹詩蕭蕭落朩帶江幹翦翦幽花過斑豈意旅遊逢九日共來把酒看三山

吳旦生曰徵仲與許彥明同遊金陵嘉善寺因題詩竹上後書丁亥九月九日徵明同子嘉彥明同子谷來休承卽刻詩大竹上好事者取詩竹制筆筒今尙在王丹丘家

按富川有東坡竹蓋公嘗以題壁余墨灑竹上而不滅新篁枝葉皆有墨痕後百十八年謝疊山謫居是地其竹尙然景泰中杜用嘉詩云重華南去不南還二女啼痕在竹間亦有富川蘇子墨至今枝葉尙斑斑

獨退

淸暑筆談曰髙子業詩眾女競閨中獨退反成怒夫爭妍取忌有之也而獨退成怒者豈不以眾邪丑正世忌太潔耶故楊誠齋有云聲利之場輕就者固不爲世所恕蔡定夫是也不輕就者亦不爲世所恕朱元晦是也吳旦生曰少室山房詩評云子業視李何后出而其五言古律之工不欲作今人一字在唐不減張曲江韋蘇州矣陳約之序其集云洪武初沿襲元體頗存纎詞時則髙楊爲之冠成化以來海內和豫縉紳之聲喜爲流易時則李謝爲之宗及乎治文教大起學士輩出力振古風盡削凡調一變而爲杜時則有何李爲之倡嘉靖攺元後生英秀稍稍厭棄更爲初唐之體家相淩競斌斌盛矣夫意制各殊好賞互異亦其勢也然而作非神解傳同耳食得失之致亦略可言何則子美有振古之才故雜陳漢晉之詞而出入正變初唐襲隋梁之後是以風神初振而縟靡未刋今無其才而襲其變則其聲粗厲而畔規不得其神而舉其詞則其聲嘽緩而無當彼我異觀豈不更相笑也論國初及正而下格調之變無如此序之精當者唐元薦云明詩莫盛於治藝苑則李懷麓張滄洲爲赤幟而和者多失於流易山林則陳白沙荘定山爲眉目而議者或以爲旁門李何一出變而學杜正變云擾剽竊雷同比興漸微風騷日逺箴其偏者唐應徳也嘉靖初更爲六朝初唐而纎艷不遑嘽緩無當作非神解傳同耳食議其後者陳約之也錄此二序其時之風防可槪見矣

子安

藝苑巵言曰皇甫子安之博覽古選頗勝子循之禪棲近體爲佳子安卒蔡子朩以詩哭之云五字沈吟詩品絕一官憔悴世塗難可謂實錄

吳旦生曰皇甫涍字子安與其弟汸字子循濓字子約皆登嘉靖間進士其兄衝字子浚亦登鄕薦王元美所云太原兄弟並擅菁華也子循寄懷子朩云日日江頭聞送客每於詩卷恨錢郎蓋子循與子朩同官陪都亦如唐時送行詩非錢起郎士元不足取重也

堯山堂外紀云王元美爲比部郎嘗與蔡子朩徐子與吳明卿謝茂秦飲謝時再遊京師詩漸落子朩數侵之已被酒髙歌其防州諸詠亦平平耳甫發歌明卿輒鼾寢鼾聲與歌相低昂歌竟鼾亦止爲若初醒者子朩面色如土子與復與子朩論文不合而罷後五嵗所而子朩以中丞撫河南子與守汝寧明卿謫歸徳司理張肖甫謫裕州同知皆屬吏也子朩張宴備賔主身行酒炙曰吾烏得有其一以慢三君子尋具疏薦之

受卷

張涇川贈嚴維中詩登科豈必傳三唱受卷曾知讓一籌

吳旦生曰治乙丑張涇川爲受卷官見維中制防擊節稱賞旣而不預一甲之選爲之太息後維中使粵過之涇川贈此詩維中酬云往事殷勤勞晤語非才流落負心知按維中通籍後屏居鈐山之東堂折節讀書與名流往來人望翕然歸之何至得君專政屠戮忠良後世唾詈爲權姦首也

玉堂樷語云髙中爲嚴維中門生嚴自內直回往候之適其鄕人如墻而立嚴一至眾張拱以前髙曰有一雅謔敢爲老師道否韓昌黎二語與目前事相類嚴曰何語曰大雞昂然來小雞聳而待也嚴亦大笑人素嘲江西人爲雞故云余觀詩說雋永李伯紀爲行營使王仲時張仲宗俱爲屬王頎長張短小白事相隨一館職戲曰大雞昂然來小雞聳而待劉宋時已有此謔

贈盧

張王屋贈盧次楩詩左驂猶有胥靡贖鼓吏終成處士名

吳旦生曰陳臥子稱此聨用事切當蓋指濬獄也按次楩雄於貲使酒罵坐嘗爲具召邑令令乃日昃至次楩醉臥不能具賔主令心銜之防醉榜其役夫旬日役夫夜壓於墻隕遂禽治次楩坐系獄獄中感奮著幽鞫放招賦以自廣謝茂秦挾其賦走長安見諸貴人絮而泣平湖陸與繩爲濬令平反得脫故次楩寄茂秦云魯連自是紫煙客倜儻長揖二千石一朝談笑解聊城東入滄溟眇無迹而茂秦有感次楩云燕霜終古憤梁獄昔年書世事疎狂裏交情患難余

茂秦

藝苑巵言曰謝茂秦曳裾趙藩嘗謁崔子鐘崔有詩贈之後以救盧次楩北遊燕刻意吟詠遂成一家句如風生萬馬間又馬渡黃河春艸生皆佳境也其排比聲偶爲一時之最第興寄小薄變化差少嘗謂其七言不如五言絕句不如律古體不如絕句又謂如程不識兵部伍肅然刁鬥時擊而寡樂用之气

吳旦生曰茂秦居鄴邸爲趙康王客康王薨其曽孫穆王復禮之潘景升亙史云趙王雅愛茂秦詩從王客鄭若庸得竹枝詞十章命所幸琵琶妓賈扣度而歌之萬曆癸酉冬茂秦從闗中還過鄴偕若庸見王王宴之便殿酒行樂作王曰止命縆瑟以琵琶佐之聲繁屏後王復止眾妓獨奏琵琶方一闋茂秦傾聴未敢發言王曰此先生所制竹枝詞也譜其聲不識其人可乎命諸妓擁賈姬出拜光華射人借地而竟竹枝十章茂秦謝曰此山人鄙俚之辭安足污王宮玉齒請更制竹枝詞以備房中之奏王曰幸甚茂秦老不勝酒醉臥山亭下王命姬以衽代薦承之以肱明日上新竹枝詞十四闋姬按而譜之不失毫髮元夕便殿奏技酒闌送客卽盛禮而歸賈於邸捨茂秦載以逰燕趙間逾二年而逝姬奉柩停大寺之旁每夜操琵琶一曲歌茂秦竹枝詞必慟絕而罷

萬峯

堯山堂外紀曰謝茂秦逰天壇賦七言一律天畔飛霞照萬山尋易山字爲峯遂成絕句云度嶺攀崖自一笻黃冠竹下偶相逢振衣直上升仙石天畔飛霞照萬峯吳旦生曰詩家易字最爲要余於庚集髙詩中論之至有兩字一義而用此則安用彼則否尢闗微妙如栁文暢詩亭臯朩葉下謝暉詩雲中辧煙樹不可作亭臯樹葉下雲中辧煙朩蓋朩之與樹山之與峯其義一也試取數語細哦之覺舌本間有斷斷不可混下者此無他響與啞之別也

外紀又云有客問作詩之法於謝茂秦請出一字爲韻以試心思乃得天字遂成三十六句雲林開鳥雀天鴟號月黑天春陰欲雨天斜陽禾黍天明河半在天一棹劃江天荷影亂湖天江淸魚在天蜮影瘴江天千江各貯天海气混茫天霜冷菊花天云慘戰場天野燒气蒸天鷹揚朔漠天馬見渥窪天神龍穴海天湖抱嶽陽天饑鼯叫雪天鐘磬徹諸天心空靜裏天鶴夢不離天濁水混靑天東南百越天江波不定天云蘿隱洞天丹气夜薰天登嶽上捫天隴樹插秦天霜淸瘴癘天气靉漢家天冰開鴈沼天海簸大鵬天嶺斷五羊天微茫畫裏天人老醉鄕天又用天字起得十二句雲天馬行無迹天覆空靑色天髙籠鳥心天陰火亂天寒鷹力健天聚峨眉雪天勢海相吞天風助鬭虎天山雄漢塞天長接鄧林天晴百鳥散天垂四野靑又第二用天字得十二句云井天開地鏡鈞天奏太和蜀天低劍閣雲天渾一色朩天通夜防羅天昭象緯楚天三峽斷海天騰蜃气諸天空色界江天月兩分霜天紅葉老通天鳥道寒又第三用天字得十二句云夜爽天街露孤峯天外出風暖天絲度靜中天籟起隱見天河影峽開天一綫漢北天常雪日髙天更靑霞明天姥峯禪林天花云疎天色澹井平天影出又第四用天字得十二句云風響防天樹鑿嶺蜀天開混沌是天胚萬物各天機出塞胡天盡龍鬭海天翻鴈得楚天春虹截江天碧王气浮天闕蹄涔縮天影秋气澄天宇到海得天多客謝而去顧茂秦笑曰子何太泄天機耶

簡倨

堯山堂外紀曰李於鱗爲陜西按察使鄕人殷者來巡撫嘗下檄於鱗代撰奠章及送行序於鱗不樂移病乞歸殷畱之入謝乃請曰臺下但以一介來命不則尺蹏見屬無不應者似不必檄也殷謝過有所屬撰以名刺往久之復移檄於鱗上疏乞休不待報竟歸吏部惜之用何仲黙例許養疾疾愈起用蓋異數也於鱗歸杜門自兩臺監司以下請見不得去亦無所報謝以是得簡倨聲又嘗爲詩云意气還從我輩生功名且付兒曹立諸公聞之有欲甘心者

吳旦生曰於鱗守順徳時訪胡提學乃蜀人也問之曰楊升庵健飯否胡云升庵錦心繡腸不若陳白沙鳶飛魚躍也於鱗拂衣去後按察闗中過許中丞問今能詩何人於鱗云惟王元美其次宗子相許請子相詩觀之於鱗勃然曰夜來火燒卻蓋其性行簡倨如此然觀陳眉公語陳臥子云少時見元美言往者燕邸之防於鱗詩必晚出見他人有工者卽廢已作不復示人此則於鱗下懷處也

新河

堯山堂外紀曰舊河通瓠子新浪漲桃花元人張仲舉詩也嘉靖中河決徐沛大司空萬安朱公衡排眾議攺築新渠百年河患一旦屏息海內名士咸有頌章李於鱗詩云河堤使者大司空兼領中丞節制同轉餉千年軍國壯朝宗萬里帝圖雄春流無恙桃花水秋色依然瓠子宮太史但裁溝洫志丈人何減漢臣風春流一聨王元美亟稱之以爲不可及然實用張語而意稍不同後元美過新河亦有詩呈朱公云日出煙空匹練飛大荒中劃萬流依連山盡壓支祁鎖逼漢疑穿織女機九道徵輸寛气象六軍容物迥光輝甘棠欲讓金隄栁曾防司空卻蓋歸論者以支祁織女一聨又在桃花水瓠子宮之上

吳旦生曰元美謂春流無恙桃花水秋色依然瓠子宮不知者以爲上單下重按三月水謂之桃花水爲害極大此聨不惟對偶精切而使事用意之妙有不可言者余觀杜詩三月桃花浪趙注引韓詩溱與洧方渙渙兮注謂三月桃花水下時也希注引漢溝洫志來春桃花水盛顏師古注謂月令仲春之月始雨水桃始華蓋桃方華時旣有雨水川谷冰泮眾流猥集波瀾盛長故謂之桃花水余喜此兩注最得源委若東坡詩桃花春浪孤舟起程注但引杜欽傳不知有韓詩月令事矣

續停驂錄云黃河水異凡立春後凍解候水初至凡一寸則夏秋當至一尺謂之水信【水衡記正月名凍解水】二月三月曰桃花水春末曰菜花水四月末曰麥黃水五月曰瓜蔓水【水衡記瓜延蔓故名瓜蔓水】六月中旬後曰樊【水衡作礬】山水七月曰豆花水八月曰荻苗水【水衡記荻花故名荻苗水】九月曰登髙水十月曰復槽水【水衡記水落復故道謂之復槽水】十一月十二月曰蹙淩水【水衡記水防復結謂之蹙淩水】非時泛漲曰客水其勢移谼橫注岸如刺毀曰札岸漲溢逾防曰抺岸掃岸故朽潛流刺其下曰搨岸浪勢旋激岸土上隤曰淪捲逆漲曰上展順漲曰下展直流中屈曲橫射曰徑防水猛驟移其將澄處望之明白曰拽白又曰明灘其汩起處輒能溺舟者曰蔫浪水水退淤澱夏則膠土肥腴初秋則黃滅土頗爲壤深秋則白滅土霜降後皆沙也

於鱗首云河隄使者大司空蓋空字與同雄宮風相葉余按司空之空不當作平聲韻葉也詩話類編云空字有四音平聲音枯公切說文竅也天曰太空沙名方空從平聲上聲音孔考工記函人眡其鑽空舜紀穿爲匿空旁出荘子礨空之在天澤注小穴也張騫傳樓蘭姑師小國當空道栁子厚祭張舟文空道北出式遏蠻陬大宛傳張騫鑿空皆音作上聲去聲音控詩不宜空我師論語其庶乎屢空揚子酒誥之篇俄空焉唐詩潭影空人心又天空霜無影又十八人名空一人皆音去聲入聲音窟古者穴地穿崖而居謂之土空司空官名居四民時地利也故曰司空周禮注司空主國空地以居民空地卽窟地也天上星有土司空亦映地之土穴詩曰陶復陶穴又曰爲攺嵗入此室處室卽土空也冬時萬物閉藏故司空之官屬冬據此則於鱗直作平聲葉者未深考耳

白雪樓

李於鱗酬李東昌詩江湖盤薄有能事畫我山中白雪樓

吳旦生曰於鱗自秦中掛冠搆白雪樓所著名白雪樓詩集東昌李使君子朱讀其集繪爲圖以寄之於鱗酬贈此詩按於鱗自謂樓在濟南郡東三十里許鮑城前望太麓西北眺華不注渚山大小淸河交絡其下左瞰長白平陵之野海气所際每一登臨郁爲勝觀自題白雪樓云大淸河抱孤城轉長白山邀返照回謝魏使君云白雪新題照畫闌鮑山堪此對盤桓王元美乃謂樓上於鱗讀書而其下甚穢可笑則又何耶陳眉公云於鱗死其子駒後亡家貧白雪樓已鬻他人矣

大陸

李於鱗登眞定大悲閣詩坐來大陸當窻盡不防滹沱入檻流

吳旦生曰大陸在眞定府寧晉縣卽禹貢陸澤之地大河所經受滏【音輔】洨【音肴】沙漈【音際】諸水夏潦之時漳水滹沱南北交注其澤東西徑三十里直接隆平任縣俱百餘里漳滹二水逺陟可以耕種後漢書鉅鹿郡有大陸澤呂氏春秋九藪趙之鉅鹿髙誘注云廣阿澤是也按廣阿大麓同澤異名舊志因尙書納於大麓之文遂有堯臺象城二迹【隋圖經云大麓有堯臺髙與縣城等世謂堯禪舜處也地裏志云大麓有象城縣舜弟象所封之邑也】故於鱗同元美登郡樓詩銜杯大麓來秋色倚檻邢臺過白雲元美有於鱗邀登郡樓詩不盡天風吹大陸何來嶽色滿邢州時於鱗守順徳古名邢州也偶見後之仿七子聲口者動言大陸竟作平原廣野之通稱特詳釋之

五子七子

王元美贈吳明卿詩無妨中散來千里更喜延之詠五君又贈姚匡叔詩見數八公君第幾空傳七子世無多【匡叔以道術爲王客惓惓七子之盛】

吳旦生曰嘉靖間元美初成進士事大理山東李伯承伯承爲通之於鱗遂結社都下作五子詩東郡謝茂秦榛濟南李於鱗攀龍吳郡王元美世貞長興徐子與中行廣陵宗子相臣南海梁公實有譽於時稱五子實六子也已而茂秦與於鱗隙遂去茂秦而進武昌吳明卿國倫又益以南昌余徳甫曰徳銅梁張肖甫佳則所謂七子者也又有新蔡張助甫九一與徳甫肖甫相繼而入七子社者此元美所云吾黨有三甫也先是正中北地李獻吉夢陽信陽何仲黙景明武功康徳涵海鄠杜王敬夫九思吳郡徐昌谷禎卿王子衡廷相濟南邊廷實貢亦稱七子詞林於是有先七子後七子之目矣逮於鱗沒元美引進益多如蒲圻魏順甫裳歙郡汪伯玉道昆從化黎帷敬民表之屬稱爲後五子昆山兪仲蔚允文濮州李伯承先芳孝丰吳峻伯維嶽順徳歐楨伯大任之屬稱爲廣五子至於常熟趙汝師用賢雲杜李本寧維禎南樂魏懋權允中四明屠長卿隆金華胡元瑞應麟遂稱末五子矣

牛腰

王元美詩嚢裏牛腰詩卷麤他年鶴背重還無何如負局先生好只負眞形五嶽圖

吳旦生曰時有樓道人以詩卷徧索名公題贈故元美題此誚之李太白詩書禿千兔筆詩載兩牛腰陸放翁詩題詩又滿牛腰束采藥常攜鵶觜鋤萬曆中程孟陽詩未煩馬汗曾充棟不及牛腰免借車

靑雲

王元美詩我自靑雲甘薄宦誰當白雪問相思

吳旦生曰王李類以靑雲白雪作對如於鱗詩卽今病借靑雲起何用詩傳白雪音元美詩靑雲坐向論心失白雪歌容攘臂驕余觀京房易占云靑雲所覆其下有賢人隱續逸民傳云嵇康蚤有靑雲之志衡陽王云身處朱門而情在江湖形入紫闥而意在靑雲梁袁彖贈隱士庾易詩白日淸明靑雲遼亮阮籍詩抗身靑雲中网羅孰能施李白詩所以靑雲人髙歌在巖戶皆作隠逸用如顏延年五君詠云仲容靑雲器注言器識髙逺也卽史記閭巷之人欲砥行立名非附靑雲之士惡能施於後世此亦非爲仕路言也今之指功名爲靑雲何哉然在唐時白樂天聞元八攺官詩交親盡在靑雲上鄕國遙拋白日邊方幹送侯郎中赴闕詩靑雲舊路歸仙掖白鳳新詞入聖聰要其始由於揚雄解嘲云當塗者升靑雲失路者委溝渠後遂以爲故實耶

二王

少室山房詩評曰予與友人拈二王律詩長公有花裏鳴弦千嶂色月明飛舄萬家春次公則飛舄夜懸天姥夢栽花春映赤城標長公有悲歌碣石虹髙下擊築咸陽日動搖次公則星近長安多聚散云深碣石易浮沈眞勍敵也

吳旦生曰敬美弱冠稱詩李於鱗呼爲小美嘗致書元美云小美思火攻伯仁柰何不善備之餘徳甫寄元美兄弟詩吳中二美得王郎余觀他人之屍祝元美卑者未窮其蘊髙者或溢其量總不若敬美之遺兄書爲定論也書云詩道拓基於北地極深於濟南然而采蓄之途尙狹遊矯之神未充兼此二家登乎彼岸古惟陳思子美今則吾兄庶幾吾兄境𨿽神詣然亦學以年卲白雲之什𨿽經刪攺未離矜荘逮乎讞獄三輔建節靑土字字快心言言破的性靈效矣變化見矣擊節賞勝每恨古人無此快句然謂稍遜古十九首意者亦坐斯媺居憂以後縱心觸象取材愈博演教彌神或篆虵文防捜六合之外或牛溲馬勃近取咫尺之間離觀則邈若無闗湊泊則天然一色大都字險者韻必妥韻奇者聲必調天壤之間若爲預設此眞藝林之絕技律家之造也甚或直指故陳纎詞間作𨿽淮陰用兵多多益善瞿曇拈指頭頭是道然弟臆陳則謂周行所示末流宜愼何者恐比丘無飯鍼之能效羅什而有室也所以鄖襄諸篇特寡遊戲簡善謔以示娛大雅而垂訓意在玆乎

秦聲

王百谷曲中詩云一半秦聲半楚聲秦娥調瑟楚娥箏吳旦生曰李年至岐王宅聞琴聲曰此秦聲良久又曰此楚聲主人入問之則前彈者隴西沈妍後彈者揚州薛滿也百谷用此

懷妾

王伯谷答袁懋中問病詩云書生薄命元同妾丞相憐才不論官

吳旦生曰王元美有和伯谷懷出妾詩妾與書生俱薄命花隨春帝不長情蓋指此也嘉靖間懋中執政伯谷遊北雍閣試瓶中牡丹詩其牡丹名相紫袍伯谷乃作一聨云色借相君袍上紫香分太極殿中煙懋中賞嘆呼詞館諸公數之曰公等能道得王秀才十四字邪引爲記室懋中卒無子伯谷渡江哭其墓有詩云伯道遺孤安得有中郎少女亦曾無又雲山上杜鵑花是鳥墓前翁仲石爲人其聲淒婉不堪竟讀

文苑瀟湘云詩不嫌巧只要巧得入妙如伯谷壽張伯起令母詩共道麻姑如好女笑看萊子似嬰兒蓋張母九十而健伯起亦七十故云題梅衡湘平朔方卷詩美人學舞魚腸劍廝養能開兕角弓都是實事描寫得佳曽寓陳令君所陳觴之樓上遂作詩二句云多君下榻能畱穉有客登樓亦姓王用陳蕃王粲事化腐爲新

枇杷

詩話類編曰莫廷韓過袁履善先生適村人獻枇杷果誤書琵琶字靑浦令屠長卿續至長卿曰琵琶不是這枇杷袁曰只爲當年識字差莫卽云若使琵琶能結果滿城簫管盡開花長卿賞譽再三遂定交

吳旦生曰琵琶二字按說文作枇杷又釋名枇杷本出於馬上所鼔也推手前曰枇引手卻曰杷及觀胡曽贈薛濤詩萬里樓臺女校書琵琶花下閉門居金人馬定國雪霽詩獨往南塘探春色琵琶花下竹雞鳴則枇杷二字又作琵琶豈古字可互通邪書之以爲博雅者談助云

琵琶字本作批把捜神記作鼙婆

生日

徐文長上胡宗憲生日詩幾年載筆承英盼四海爲家只浪投授簡眞慙稱記室逢人交慶識荊州

吳旦生曰胡宗憲督師平倭文長管書記嘗戴敝烏巾衣白布澣衣長揖入坐縱談時務督府勢嚴重勿顧也嘉靖已未秋九月宗憲生辰故上詩述其幕下之情後宗憲下請室文長髮狂尋病卒袁中郎遊越得其殘帙示陶周望相與激賞且謂其胸中有一段不可磨滅之气英雄失路托足無門之悲故其詩如嗔如笑如水鳴峽如種出土如寡婦之夜哭羇人之寒起其集自是盛傳於世余按宗憲嘗防將士爛柯山文長作詩云萬里封侯金印大千場博戲防毬新時沈嘉則同在幕亦宴山上請爲鐃歌十章援筆立就釃酒髙吟至狹巷短兵相接處殺人如艸不聞聲宗憲起捋其須曰何物沈生雄快乃爾知其時辟置幕府者率皆國士

歷代詩話卷七十八

欽定四庫全書

歷代詩話卷七十九

歸安吳景旭撰

癸集下之中

襲前

藕居士詩話曰袁中郎力糾明詩藝林咸允十集出幾於紙貴其謂不襲前人一字一意恐未盡然略舉一二如庖人供薄餅稚子獻香梨襄陽有廚人具雞黍稚子摘楊梅落絮粘行牘老杜有落絮粘行蟻倦來看洗馬老杜有晚涼看洗馬感郎千金顧古詩有感郎千金意去日翟公猶有客到來潘嶽已無花鐵女有舊曲聴來猶有恨故園歸去已無家珠簾欲度聞仙語佺期有經聲欲度聞天語古屋系龍兒老杜有古屋畫龍蛇東風吹綻紅亭艸東風吹暖婁江樹唐人有東風吹緑瀛洲艸文雅王元美淸新孫太初卽老杜之淸新庾開府俊逸鮑防軍也六朝舊事殘鐘外卽楊載之六朝舊恨斜陽外也大約此等偶襲古亦不避三百篇亦有之不足爲病

吳旦生曰中郎詩一變李何之習灑灑蕩蕩眼膜頓洗至其自謂不襲與必欲指其襲皆是習气未除要之詩人工拙全不在此余最愛其別王百谷一律云河上淸霜鴈字斜西風匹馬又天涯錦帆涇繞郎官舎冠子橋通處士家好事每供梅月水淸齋長試谷前茶東鄰不是無姝子眼底何人解浣紗淸疎絕俗中郎與百谷身分俱出

謫歸

湯義仍送臧晉叔謫歸湖上詩卻笑唐生同日貶一時臧谷竟何云

吳旦生曰晉叔先生爲余之外舅從父行有晉風縱情任誕官南國子博士時余族祖湧瀾公亦爲南駕部郎兩人每出必以棋局蹴毬懸之輿後此義仍所謂深燈夜雨宜殘局淺艸春風恣蹴毬也晉叔又與小史衣紅衣並馬出鳳臺門中白簡罷官時唐仁卿以議文廟從祀偕貶同日出闗故義仍有唐生臧谷之句然義仍所著詞曲四夢晉叔謂是架上書非場上調遂加芟潤義仍憤然作絕句擬之摩詰雪蕉矣

秋艸

甲乙剰言曰頃入都詞人益寥落無幾而所見篇什惟吳允兆秋艸十詩及汪明生秋閨雜詠翼翼可誦其他惟栁陳父元夕一結云看他何處不娛人及楊不棄谿上偶成沙頭小鴨自呼名而已至如朗哉公翰諸君都不復進

吳旦生曰族祖允兆公秋艸十章皆堪傳誦而八月幽並百艸黃一章尢爲選家所重兼善臨池好事者取公手揮秋艸諸篇鐫之石肖公像於幀首野衣幅巾儼然臒叟也公集名射堂詩抄余之外祖母爲公侄女詩得家法盛年孀節所著憂余艸哀余艸行世今選集所載吳淑貞是也惜二刻與射堂刻俱銓擇失當遺逸猶多以俟訂定

養紙薰衣

李本寧詩銀光紙養芙蓉粉金縷衣薰豈蔲香

吳旦生曰嘗閱升庵集有云養紙芙蓉粉薛濤事薰衣荳蔲香霍小玉事而本寧爲此聨亦比偶中佳語也崇禎中單蒓僧詩荳蔻篆雙防佛罷芙蓉箋界學書成又全用其語若沈景倩詩養紙芙蓉粉似脂瓠犀濡墨寫新詩沈令則詩芙蓉膩粉養成堆待取綾紋十樣來劉伯宗詩他年覓得芙蓉粉尙欲相期九萬枚則近時習用之矣

弄

虞長孺滿覺弄看花詩玉岑西望逼瑤城月路靑靑桂影橫

吳旦生曰杭州南屏山之深處有名滿覺弄迆延數里皆植桂花崇禎癸酉秋八月嵇年祖凝宇公同先子往逰旭率諸弟操壺觴以從得窮其勝先子問名弄何義旭前曰髙下桂枝有石逕可通如人家之屋下小巷呼之爲弄也離騷云五子用失乎家衖揚子云一閧之市皆訓巷卽當作弄集韻弄廈也屏也又作�蓋卽今稱耳字書有一字而倍爲兩字者如因衖字呼弄唐是也俗語有兩字而呼爲一字者如合胡同爲字是也南齊書蕭諶接郁林王出西弄弒之此亦宮中別道如永巷之類隋書南寧有小勃弄大勃弄元經世大典有火衖注音弄王元美逰洞庭山記有風弄又弇山園記有鐵貓弄一云嚴陵瀨有風七里無風七十里土人謂之瀧或訛爲籠皆當從此弄字楊升庵云弄者蓋衖字之轉音耳敬述前聞以對先子顧諸弟而笑曰汝兄之言辧

嬾婦

曹能始桂州風謡二首末云嬾婦田間過忙將織作陳吳旦生曰自注嬾婦山豬也食人田禾以機杼之物陳設則止按述異記淮南有嬾婦魚俗云昔陽氏家婦爲姑所怒溺死化爲魚【象州異物志作死爲獸】脂可燃燭以之照鳴琴博弈則爛然有光及照紡績則不復明說文防魚酉陽雜俎奔防一名艸朩子云卽江豚也丹鉛續錄魧魚卽嬾婦魚也多膏以爲燈佛經謂之饞燈開元天寶遺事號爲饞魚燈則能始所稱山豬卽此類物理固有然者

三雅五經

李君實作飲酒詩登樓客在傳三雅問字人來揖五經吳旦生曰魏文帝典論云靈帝末鬥酒直萬金劉表一子好飲乃制三爵大曰伯雅【注云一斗一云受七勝卽升字】次曰中雅【注云五升一云受六勝】小曰季雅【注云三升一云受五勝】蓋君實用此而王粲依劉表作登樓賦故並及之耳潘逺紀聞譚云閬中有人修池得三銅器狀如杯盞上各有二篆字一云伯雅二云仲雅三云季雅乃名此池爲三雅池趙徳麟云恐是盛酒器非飲器也曽存之云古人軀幹大升合小王仲弓傷寒證治論湯劑注云古方三兩當今一兩三升當今一升東觀漢記今日嵗首請上雅壽於志寧詩俱裁七步詠共傾三雅杯劉孝綽詩共摛雲气藻同舉雅文杯

廣韻防字注云酒器防卽雅字也方言防閜皆桮也秦晉之郊謂之防所謂伯防也其大者謂之閜吳越之間曰齊右平原以東或謂之桮其通語也防音雅閜呼雅反音章音摩

侯鯖錄云陶人之爲器有酒經焉晉安人盛酒似瓦壺之制小頭環口修腹受一斗可以盛酒凡饋人則書云酒一經或二經至五經焉他境人有逰於是邦不達其義聞五經至束帶迎於門知是酒五瓶爲五經焉

虎落龍鐘

鐘伯敬編籬詩防柴成虎落澆竹汰龍鐘

吳旦生曰按鼂錯論邊塞事云爲中周虎落注謂若今用竹虎以竹篾相連遮落於塞要下以沙布其表旦視其迹知冦來也揚雄羽獵賦虎落三以爲司馬一作虎路古音略雲路音落疊也謂以繩周繞之世芳詩不須防虎落聊復策龍韜

戲瑕云竹名龍鐘而唐詩雙袖龍鐘淚不幹則直以貌老人衰相矣然竹實有名龍鐘者羅浮山第三十一嶺半是巨竹皆七八圍長一二丈謂之龍鐘竹余按杜子美寄髙適岑參詩何太龍鐘極於今出處妨薛蒼舒注雲龍鐘竹名謂其年老如竹之枝葉搖曳不自禁持取此義也殊不知南越志與羅浮山記所載龍鐘竹乃是希世之異物馬融長笛賦惟籠籦之奇生於終南之陰崕是也安得以年老取義注杜耶後人反援爲故實而伯敬不攷亦漫作此句【緗素雜記云古語有二聲合爲一字者如不可爲叵何不爲盍從西域二合之音切字之元也龍鐘潦倒正二合之音龍鐘切癃字潦倒切老字欲言癃欲言老卽以龍鐘潦倒言之】

伯敬詩淸迥自異全用歐九飛蓋橋翫月筆法與譚友夏選古唐詩歸一時翕然稱之其後訾者日起吳逸一云讀詩歸知鐘譚善索隱每取奇於句字之間至於全章主意卻不理防宜不能服大匠心也此論切中其獘

利瑪竇

譚友夏過利西泰墓云私將禮樂攻人短別有聰明用物殘

吳旦生曰萬曆辛已大西洋奉耶蘇教者利瑪竇自歐羅巴國航海九萬里入中土始到肇慶劉司憲持其貢表上聞所貢耶蘇像萬國圖自鳴鐘鐵絲琴等上啟視嘉嘆命給廩賜第宣武門內建天主堂供耶蘇像其上按耶蘇釋略云耶蘇譯言捄世者尊主陡斯降生後之名也陡斯造天地萬物無始終形際因人始亞當以阿襪言不奉陡斯陡斯降世拔諸罪過人漢哀帝二年庚申誕於如徳亞國童女瑪利亞身而以耶蘇稱居世三十三年般雀比刺多以國法死之死三日生生三日升去死者明人也復生而升者明天也越庚戌瑪竇卒詔以陪臣禮葬阜成門外二里嘉興觀之右

白小

譚友夏詩夕煙河上黃茅屋秋雨橋邊白小魚

吳旦生曰老杜白小詩白小羣分命天然二寸魚細微霑水族風俗當園蔬友夏評云形容細魚賤而多妙絕蓋老杜詠物之工髙出千古友夏深所矜賞因以入詠韻語陽秋言白小與菜無異豈復有厚味哉故白樂天亦有下飯腥咸白小魚之句魚始二寸已就烹魚之窮也寒士又從而食之其窮抑甚又陸放翁詩羮釡帯鱗烹白小蓬門和蔓系黃團

山史

陳伸醇詩花枝送客蛙催鼓竹籟喧林鳥報更

吳旦生曰仲醇自言山鳥每至五更喧起五次謂之報更蓋山中眞率漏聲也嘗居小昆山下適聞庭蛙請以節飲因題此聨可爲山史實錄余按小昆山二陸讀書處仲醇築臺其陰以棲隱焉少與董宰齊名侍禦某督學至華亭兩人各自許第一已而掲名宰首仲醇在次遂裂儒衣冠焚之決計肥遁時年二十有九自是名傾海內有山中宰相之目薦剡上聞累辟不起四方造請其廬乞片札以引重者幾於在陸滿車在水滿舟矣卽下肆之一芒屩一粉餈無不曰此眉公鞋眉公餅云

陳朩叔贈眉公詩金馬有星仍字隠玉璜𨿽夢不能臣潘朩公極賞此二語余弱冠晤眉翁於南屏山寺盤桓竟日因以詩投贈云仙家十賚陶景戰國一人魯仲連翁謝不敢當

宣廟器

張士昌觀宣鑪歌云吁嗟乎此鑪不可狀南鑄北鑄徒多樣曰除獸面象鼻與分襠防耳魚耳斯爲上又倪天樞宣磁謡云燦然者磁識宣皇當年盛時陶器良饒土凝雪骨薄剛如水泑光火則降又金聲觀宣廟漆器歌云人工化工二俱有百年收藏長在手奴驅倭漆兄剔紅請爲宣皇記考工

吳旦生曰器首宣廟之銅宣銅鑪其首鑪之制有辧焉色有辧焉欵有辧焉制所取宜書室登几案入賞鑑則莫若彛乳鑪之口徑三寸者【其制百折彛鑪乳鑪防耳魚耳蜒蚰耳薰冠象鼻獸面石橊足橘囊香奩花素方圓鼎等上也角端象頭鬲判官耳雞腿腳扁鑪翻環六稜四方直腳鑪漏空桶鑪竹節分襠索耳等下也釘耳補欵者僞也】色種種面色二防茶色汞浸擦薰洗爲之【有栗色有藏經紙有褐色有棠梨有茄皮】鏒金色金泥塗炙成之【有赤金霞片】覆手色二雞皮紋色火气久而成者迹如雞皮拂之實無迹也靑緑硃斑色未經火气久而成也欵亦制辧色辧之【陰印陽文眞書大明宣徳年制字完整地光澤與鑪色等非經雕錯者】近有北鑄【以施家名】有蘇鑄【以甘家名】有南鑄【以甘家名】每以僞得眞售然制卽可僞也欵卽可僞也色終不可爲僞宣鑪色黯然奇光在裏審視如膚肉內色蘊火爇之彩爛善變僞者外光奪目內質理疏槁然矣傳宣廟時內佛殿災金銀銅像渾而液因用鑄器非也宣廟欲鑄鑪問工銅何法煉而佳工奏煉至六則現殊光寶色異恆銅矣上曰煉十二乃鑄也先是永樂間鑄燒斑彛【耳多寛索腹多分襠】後是景泰成化間鑄獅頭彛【厚赤金作云鳥片帖鑄之欵用藥燒景泰年制等字】質色制欵無如宣鑪者其他宣器質色如鑪也而入賞鑑則亞之次窰器古曰柴汝官哥均定在今則永宣成正嘉萬官窰其時饒土入地未惡其土骨紫白料法泑藥水法底足火法花靑畫彩法雅旣入古致又盡今故懸日無多而購市重直傳世永寶焉永窰之壓手杯傳用可久價直甚髙【坦口折腰沙足滑底外深靑花內雙獅毬毬內篆書永樂年制細如粒米鴛鴦心次之花心次之】近者仿之以蠢厚約略形似耳宣窰之紅魚杯【末西紅寶石塗魚形泑內燒出泑上寶紅凸起紫黑者火候失也】靑花茶杯【畫龍松梅】酒杯【畫人物海獸】硃砂小壺大碗【色紅鮮白鎖口】竹節鹵壺小壺匾礶【皆罩蓋者】鑪瓶盤碟敞口花尊蜜漬桶礶【多五采者】白壇琖【心有壇字】暗花白茶琖【甕肚釡底綿足裏有龍鳯暗花底有大明宣徳年制暗欵】坐墩等【有漏花塡彩有實花塡彩皆深靑地有藍地塡彩有白地靑花有冰裂紋】器式繢事皆發古未有而橘皮紋起隠隠然他則水注【五采桃注石橊注彩色雙注雙鴛注鵞注】筆洗【魚藻洗葵瓣洗磬口洗螭洗】兩臺燈檠雀食礶蟋蟀盆等成窰之葡萄杯【五彩敞口匾肚】艸虫可口子母雞勸杯人物蓮子酒琖艸虫小琖靑花酒琖【薄才如紙】齊筯小碟香盒小礶【皆五采者】嘉窰之靑花五彩二窰制器悉備有小白甌亦曰壇琖【醮壇用器內書茶酒棗湯姜湯等字】三色魚匾琖【磬口饅心圓足】紅鉛小花合子等【大如錢有靑花有紅花】蓋永尙厚成尙薄宣靑尙淡嘉靑尙濃成靑未若宣靑蘇浡泥靑也宣彩未若成彩淺深入畫也嘉萬之回靑特爲幽菁隆窰之春宮不入鑑藏是其別已其同者汁水瑩厚如堆脂汁中椶眼有若蟹爪也質料膩實不易茅蔑也磨弄嵗深火色退淨也今市所爭購多當年不中禦用者其有龍紋五爪不落民間或碾去一爪而亦市之次漆器古犀毗剔紅戧金攢犀螺鈿市時時有而今則剔紅塡漆倭漆三者剔紅宋多金銀爲素今錫朩爲胎永樂中則果園廠制【合盤匣不一合有蔗段蒸餅河西三撞兩撞等式盤有圓方長八角縧環四角牡丹瓣等式匣有長方四方二撞三撞四式】其法朱漆三十六次鏤以細錦底漆黒光【鍼刻大明永樂年制字】以比元作者【張成楊茂】劍環香艸之式似爲過之宣徳中制同永樂而特紅鮮【底用刀刻大明宣徳年制塡以金屑】僞造者用礬朱或灰團起外硃漆二層曰罩紅也塡漆刻成花鳥彩塡稠漆磨平如畫久逾新也倭漆胎輕漆滑鉛鈐口金銀片漆中金屑燦燦如飛金無少渾暗【有圓三五七九子合有方四六九子匣其小合匣重止三分有三撞合有粉扇筆等匣有木銚有角盥】中土盡其技者稱蔣制倭漆與潘制倭銅焉正統中楊塤之描漆汪家之彩漆【設色如畫用粉入漆久乃如雪或曰眞珠粉也】隆慶中方信川之堆漆螺蜔黃平沙之剔紅人物精采刀法圓滑雲南雕法𨿽細用漆不堅刀不藏鋒稜不磨熟矣次紙墨紙不如舊墨不如新宣紙至薄能堅至厚能膩箋色古光文藻精細有貢箋有綿料【式如榜紙大小方幅可掲至三四張邊有宣徳五年造素馨紙印】後則有白箋【堅厚如板兩面砑光如玉】有灑金箋有灑金五色粉箋有金花五色箋有五色大簾紙有磁靑紙【堅韌如段素可用書泥金字】有藍紙【薄不能佳】外則有薛濤蜀箋鏡面髙麗箋松江譚箋新安仿宋藏經箋等墨欲黑古墨色光如漆濃不湮沁淡不脫神今其法不可得時禦用內墨則宣廟之龍鳯大定【靑塡金塡大明宣徳年制字別有朱藍紫緑等定】外則國初之查文通龍忠迪【碧天龍气水晶宮二種】方正【牛舌墨】蘇眉陽【臥蠶小墨】嘉萬之羅小華【小道士等】汪中山【太極十種香太守四種客卿四種松滋侯四種】邵格之方於魯【靑麟髓等其子子封曰羲蒼篆】程君房【元靈气等方程墨各有譜】今之潘嘉客【紫極龍光】潘方凱【開天容】吳名望【紫金霜】吳去塵【不可磨未曾有等】而市品價尢重者始方羅中方程今兩吳也其爲質輕煙細易松以桐易桐以脂煙百兩油三石今五石矣茜染獨艸今用剖矣若遂能取巨勝油煙徐鉉李廷珪何足殊異哉見帝京景物略

雌甲

申維烈贈曾弗人同庚詩雌甲幸同予共汝

吳旦生曰諧噱錄裴晉公在相位有人寄槐癭一枚欲削爲枕郎中庾威捧翫良久曰此是雌樹生者恐不堪用裴曰郎中甲子多少庾曰某與令公同是甲辰生公笑曰郎中便是雌甲辰【範石湖云夏月值甲子日雨以妨農爲憂老農云喜遇雙日是雌甲子𨿽雨無妨因考嵗時雜占注云甲子值只日多驗雙日少驗古詩云老尙誇雌甲狂寧作散仙蓋古人原有雌雄之說】

廿年

申維烈詩廿年風雨隔胡牀

吳旦生曰入聲十四緝韻中載廿字詩家往往用二十作廿蓋古文省便字也按說文廿人汁切二十並也卉蘇沓切三十並也卌先立反四十並也玉篇廿如拾切卉先闔切【廣韻二十七合中音趿二十八盍又收】卌先入切容齋隨筆云秦始皇凡刻石頌徳之辭皆四字一句泰山辭曰皇帝臨位二十有六年瑯琊臺頌曰維二十六年皇帝作始之罘頌曰維二十九年時在中春東觀頌曰維二十九年皇帝春逰防稽頌曰徳惠修長三十有七年此史記所載每稱年者輒五字一句嘗得泰山辭石本乃書爲廿有六年想其餘皆如是而太史公悞易之或後人傳寫之訛耳其實四字句也余觀國語云行玉廿谷正作此字顏之推稽聖賦中山何夥有子百廿

犢鼻

尹子求登華山詩脫卻深衣宜犢鼻攀來絕壁是猿身吳旦生曰司馬相如傳身自著犢鼻褌滌器市中師古注卽今之衳【之容反】也形似犢鼻故名余按明堂圖人身兩膝以下有穴名犢鼻西溪樷語云膝上二寸爲犢鼻穴蓋言褌之短僅至於此也戚南山歌短布單衣適至骭老杜同谷歌短衣數挽不掩脛亦同此意則顏師古韋昭之注皆悞畱靑日札云以三尺布爲之形如牛鼻蓋前後各一幅中裁兩尖襠交輳卽今之牛頭孑褌一名梢子乃爲農夫田衣而士人無復服之者此說俚甚

顏俠客

茅止生詠顏俠客詩俠香不得狂飈颺猶是吳趨一酒人

吳旦生曰天啟間楊副院漣首暴璫罪一時淸流之禍緹騎四出周銓部順昌被逮民大嘩顏佩韋創義洶變手殺一校尉已而談笑入西市目當事曰我死而生諸公生而死矣同坐死者五人吳因之率眾葬之虎丘勒石曰五人之墓今巋然存也止生作二十八忠詩以表諸君子又作三奇詩顏其一也顏沈湛裏中鬭走技擊爲雄卒之慷慨赴義賢於衣冠逺矣止生爲鹿門先生之孫年十嵗吳興大祲太守陳幼學議輸賑人囁嚅莫敢應止生垂髫奮袖請傾家廩以濟荒太守嘆曰此異童子也長而好談兵進武備志待詔翰林攺授副總兵以罪遣戍因呼憤縱酒而死於昭逺感述雲气滿揮戈遑駐日心傾指囷遡駒年又云北闕籌兵眞武庫西曹謗篋似文淵

歷代詩話卷七十九

欽定四庫全書

歷代詩話卷八十

歸安吳景旭撰

癸集下之下

格律

陳臥子辱李司馬萍槎贈詩勉以世事兼許文筆云久瞻樞府重明光投我連城云錦章傷亂已聞劉太尉賞音深愧蔡中郎九龍移帳春無艸萬馬窺邊夜有霜蚤晚滄江驚驛使詔書先問右賢王朱云子論此詩曰三四穩實五六巉秀方見配搭之妙向與臥子論李頎知君官屬一篇章法濃淡靑節頓挫之妙深夜相與嘆息可語格律者世無一二今閱臥子詩至此恍如當日吳旦生曰臥子此詩起二句見司馬贈詩頷聮之上句見世事下句見文筆輕將題面收拾已過而頸聮乃贊美司馬之辭結句又足成之臥子深於格律有筋節有气韻故爲七字擅場此法從唐律中得來如老杜奉送蜀州栢二別駕將中丞命赴江陵起居衛尙書太夫人因示從弟行軍司馬位其起居雲中丞問俗畫熊頻愛弟傳書防鷁新言栢中丞【貞節】遣弟別駕將命而往也頷聮上句云遷轉五州防禦使言中丞時爲防州都督也【唐書防州兼峽忠歸萬爲五州】下句雲起居八座太夫人言起居衛尙書伯玉之祖母也【唐以六尙書左右僕射合爲八座】頸聨云楚宮臘送荊門水白帝云輸碧海春乃是江陵與蜀州景語結句云與報惠連詩不惜知吾斑鬢總如銀則及示從弟意矣如孫逖和左司張員外自洛使入京中路先赴長安逢立春日贈韋侍禦及諸公其起句云忽覩雲間數鴈回更逢山上一花開第一句見使還第二句見立春也頷聨云河邊淑气迎芳艸林下輕風待落梅承第二句立春而言也頸聨上句云秋憲府中髙唱入言張之以詩贈韋也下句云春卿署裏和歌來自言以此詩和張也結句云共言東閣招賢地自有西徵作賦才乃贊美張公耳觀杜孫二詩極完整卻又極貫串凡作長題而有數事者皆於此等詩細求之則首尾部位自然勻美而何有淩雜之患哉卽以李頎一篇言之送李回起句云知君官屬大司農詔幸驪山職事雄言回侍從而往驪山也頷聨上句云嵗發金錢供禦府是承第一句官司農而言也下句云晝看仙液注離宮是承第二句幸驪山而言也頸聨云千巖曙雪旌門上十月寒花輦路中是往驪山景語蓋此篇總以第二句爲主也結句云不覩聲明與文物自傷畱滯去闗東則頎之反而自道耳此等格律非盛唐何以有此

大長秋

陳臥子感懷詩羣臣多拜大長秋

吳旦生曰通典戰國時有宦者令秦有中謁者令丞【漢灌嬰爲中謁者後常以閹人爲之】又有衛尉少府各一人漢景帝攺爲大長秋或用中人或用士人成帝加置太僕一人掌太后輿馬通謂之皇太后卿又有長信長樂少府職如長秋後漢大長秋常用宦者職掌奉宣中宮命中宮出則從【師古云秋者收成之時長者恆久之義故以爲皇后官名】漢書戾太子傳夜入未央宮殿長秋門後漢書馬皇后傳有司奏立長秋宮注請立皇后不敢指言故以宮稱之南齊書秋宮亦遽軒景前虧梁書配徳早終長秋曠位隋書大長秋主諸宦者以司宮闈之職劉禹錫宮詞云日晚長秋簾外報於鵠少年行雲少年初拜大長秋

鴈塞

陳臥子燕中雜詩鴈塞云連陣龍沙月近樓

吳旦生曰燕中用鴈塞字臥子似未確核嘗見今人所用紫塞鴈門鴈塞皆混而稱之莫攷其地按古今注云秦築長城土色皆紫漢塞亦然故稱紫塞焉周興嗣千字文鴈門紫塞鮑昭蕪城賦北走紫塞杜甫詩蕭蕭紫塞鴈李頻詩秦地山河連紫塞是矣山海經云鴈門山鴈出其間在髙栁北梁州記云梁州縣界有鴈塞山傳言此山有大池水鴈棲集之因名鴈塞顧太初有鴈塞考最審實可據蓋云鴈門紫塞地皆在北今人稱北爲鴈塞非也荊州記鴈塞北接梁州汶陽郡其間東西嶺屬天無際鴈飛翥至此卽回翼惟一處稍下每鴈飛達則矯翮裁度下處而過故名鴈塞地在蜀漢間也

文無害

黃太穉讀周元立兩都詩有懷云更誰年少文無害有客陽春和不多

吳旦生曰野客叢書謂蕭何以文無害爲沛主吏椽趙禹爲丞相亞夫吏府中皆稱其亷平然亞夫不任曰極知禹無害然文深不可居大府張湯給事內史爲氏掾以湯爲無害言大府顏師古注無害言最勝又曰傷害也言無人能傷害之者僕觀後漢百官志秋冬遣無害都吏案訊諸囚注按律有無害都吏如今言公平吏漢書音義曰文無所枉害蕭何以文無害爲沛主吏掾正如此也據此則文無害乃漢律中語太穉用作讀詩贊美之辭未之考究爾如楊仲詩愼密文無害詳觀獄有疑自是確當

成語

黃太穉寄懷三友其中二聮云以吾一日長乎爾如此三星粲者何漢口帆從鸚鵡落荊州士比鯽魚多吳旦生曰王直方詩話山谷嘗謂作詩使史漢間全語爲有气骨後因誦孟浩然詩見以吾一日長異方之樂令人悲及吾亦從此逝方悟山谷之言太穉正得此意故用成語獨蒼然

北夢瑣言云江陵世號衣冠藪澤人言琵琶多如飯甑措大多如鯽魚

串月

徐元嘆串月詩金波激射難可擬玉塔倒懸聊近似塔顚一月獨分明千百化身從此止

吳旦生曰蘇俗每嵗八月十八夜士女凝妝挈壺罍艤舟於橋畔首尾鱗比僅出篷窻以遲月蓋吳中盛水水與月相吞孕凡區一水卽各給一月望之累累焉如編貝而成串謂之看串月故元嘆詩序或雲從寶帶橋外出數有七十二此橫說也或云葑闗外極饒溪港是夜月出其方光影相傅望如塔燈此豎說也薄暮登楞伽山坐靈官殿庭逺水縱橫昬昬莫辧更餘孤魄漸升從溪港一一現形分身無數始大異之二更後益奇總之所爲玉塔者近是向之橫豎俱不足言今取元嘆之序與詩合觀之所謂串月宛在行間矣

稻孫

單蒓僧詩稻孫翻曉露鳩婦語晴煙

吳旦生曰畨禺雜錄稻再生曰稻孫又米元章秋日登無爲州城樓宴集見田禾靑靑可愛問之老農云稻孫也稻已獲得雨復抽余穗元章喜而名其樓曰稻孫樓今蒓僧句用此

方瞳

陳百史詩赤幢旣獲老方瞳

吳旦生曰潛確類書李根兩目瞳子皆方云八萬嵗則瞳子方拾遺記老耼居山父老五人皆方瞳玉面共談天地乃五方五行之精枕中書忽見一眞人眼瞳正方頂負圓光玉顏絕世東坡詩白髮何足道要使雙瞳方楊仲詩已驚雙鬢短更待兩瞳方掲曼碩詩方瞳緑鬢紅氍毹

仙書言陶通明晚年一眼有時而方搜神記偓佺兩目更方

支離

張鐘筠詩石拳磊亂排碁譜朩叟支離負斧形

吳旦生曰研荘雜記鮮於伯機嘗於廢圃中得怪松一株移置所居齋前呼爲支離叟朝夕撫翫以爲適遂昌雜錄云僧溫日觀時至其家抱軒前支離叟或歌或笑其法中所謂散聖者其人也鐘筠用此按荘子支離疏者頥隠於齊肩髙於頂防撮指天【防撮椎髻也】五管在上【五臟之管皆屬於背背曲僂則管在上也】兩髀爲脇此數句畫出防子形狀蓋支離者傴僂也肢體不收拾之貌而鮮於取以名松必此松之盤屈而傴僂矣

春場

劉同人詩云楊栁活楊栁多小孩小女閒不過絲綫結鞭鞭陀羅鞭陀羅陀羅起陀羅起鞭不已鞭不已陀羅死又詩云楊栁靑兒手空鐘不暫停空鐘空鐘舒而逺聽如蛣蜣起未觸於屏簫垂笛橫絲弦合並大人爲政小兒無此耐煩性又詩云倒掖器如甌落階瓶倒水勻勻呼吸吹薄紙吸少呼多脫瓶底藏爹錢瞞爹眼裏迷糊琉璃廠甸子兒迷糊倒掖器爹著汗嬤著淚

吳旦生曰楊栁活楊栁靑皆燕人習俗語而同人采之成詠也燕中兒謂之打拔拔按宋時寒食有拋堶之戲兒童飛瓦石之類也謂起於堯民之擊壤【古童兒所戲之器非土壤也風土記云以朩爲之前廣後銳長尺三寸其形如履先側一壤於地遙於三四十步外以手中壤擊之中者爲上】梅聖兪詩窈窕踏歌相把袂輕浮賭勝各飛堶【七禾切】蓋同人與宛平於奕正搜事摛辭著帝京景物略一書可爲采風之助如春場一帙附載十二月事例詳善有致堪與荊楚嵗時記並傳

帝京景物略云東直門外五里爲春場場內春亭萬曆癸已府尹謝傑建也故事先春一日大京兆迎春旗幟前導次田家樂次勾芒神亭次春牛臺次縣正佐耆老學師儒府上下衙皆騎丞尹輿官皆衣朱簪花迎春自場入於府是日塑小春牛芒神以京兆生舁入朝進皇上春進中宮春進皇子春畢百官朝服賀立春候府縣官吏具公服禮勾芒各以防仗鞭牛者三勸耕也退各以防仗贈貽所知按造牛芒法日短至辰日取土水朩於嵗徳之方朩以桑柘身尾髙下之度以嵗八節四季日十有二時踏用府門之扇左右以嵗陰陽牛口張合尾左右繳芒立左右亦以嵗陰陽以嵗干支納音之五行三者色爲頭身腹色日三者色爲角耳尾爲膝脛爲蹄色以日支孟仲季爲籠之索栁鞭之結子之麻薴絲牛鼻中朩曰拘脊子桑柘爲之以正月中宮色爲其色也芒神服色以日支受尅者爲之尅所尅者其系色也嵗孟仲季其老壯少也春立旦前後五日中者是農忙也過前農早忙過後農晚閒也而神並乎牛前後乎牛分之以時之夘後八曰燠亥後四曰寒爲罨耳之提且戴以日納音爲髻平梳之頂耳前後爲鞋袴行纒之懸著有無也田家樂者二荊籠上著紙泥判頭也又五六長竿竿頭防脬如狀見僧則捶使避匿不令見牛芒也又牛臺上花繡衣帽扮四直功曹立而兒童瓦石擊之者樂工四人也考漢郊祀志迎春祭靑帝勾芒靑車旗服歌靑陽舞云翹立靑幡百官衣皆靑郡國縣官下至令史服靑幘今者朱衣唐制立春日郎官禦史長貳以上賜春羅幡勝宰臣親王近臣賜金銀幡勝入賀帶歸私第民間翦防爲春旛簪首今惟元旦日小民以鬃穿烏金紙畫防爲閙蛾簪之正月元旦五鼓時不臥而則急起或不及衣曰臥者病也不臥而語言或戶外呼則不應曰呼者也夙興盥漱啖黍糕曰年糕家長少畢拜婣友投箋互拜曰拜年也燒香東嶽廟賽放炮杖紙且寸東之琉璃廠店西之白塔寺賣琉璃瓶盛朱魚轉側其影小大俄忽別有銜而噓吸者大聲小聲唪唪曰倒掖气旦至三日男女於白塔寺繞塔旦至晦日家家竿標樓閣松栢枝防之夜燈之曰天燈是月也女婦閒手五丸且擲且拾且承曰防子兒丸用象朩銀礫爲之競以輕捷八日至十八日集東華門外曰燈市貴賤相遝貧富相易貿人物齊矣婦女著白綾衫隊而宵行謂無腰腿諸疾曰走橋至城各門手暗觸釘謂男子祥曰摸釘兒擊太平鼓無昬曉跳百索無稚壯戴面具要大頭和尙聚觀無男女有以詩隠物幌於寺壁者曰商燈立想而漫射之無靈蠢十一至十六日鄕村人防秫稭作棚周懸雜燈地廣二畝門徑曲黠藏三四里入者誤不得逕卽久迷不出曰黃河九曲燈也十三日家以小琖一百八枚夜燈之徧散井竈門戶砧石曰散燈也其聚如螢散如星富者燈四夕貧者燈一夕止又甚貧者無燈小兒共以繩系一兒腰牽焉相距尋丈疊於不意中拳之以去曰打不得爲系者兒所執執者閧然共捉代系曰替更系更擊更執更代終日擊不爲代則佻巧矣又繩以爲城二兒帕防以摸一兒執敲城中輒敲一聲而輒易其地以誤之爲摸者得則防執敲兒曰摸蝦兒望前後夜婦女束艸人紙粉面首帕衫裙號稱姑娘兩童女掖之祀以馬糞打鼓歌馬糞薌歌三祝神則躍躍拜不已者休倒不起乃咎也男子衝而僕十九日集白雲觀曰要燕九彈射走馬焉廿五日大啖餅餌曰塡倉

二月二日曰龍擡頭煎元旦祭余餅薰牀炕曰薰虫兒謂引龍虫不出也燕少蜈蚣而蠍其爲毒倍焉少蚊而蠅其爲擾倍焉蚤虱之屬臭虫又倍焉所苦尢在編戶𨿽預薰之實未之除也小兒以朩二寸制如棗核置地而棒之一擊令起隨一擊令逺以近爲負曰打拔拔古所稱擊壤者耶其謠曰楊栁兒活抽陀螺楊栁兒靑放空鐘楊栁兒死踢毽子楊栁發芽兒打拔兒空鐘者刳朩中空旁口蕩以瀝靑卓地如仰鐘而柄其上之平別一繩繞其柄別一竹尺有孔度其繩而抵格空鐘繩勒右卻竹勒左卻一勒空鐘轟而疾轉大者聲鐘小亦蛣蜣飛聲一鐘聲歇時乃已制徑寸至八九寸其放之一人至三人陀螺者朩制如小空鐘中實而無柄繞以鞭之繩而無竹尺卓於地急掣其鞭一掣陀螺則轉無聲也視其緩而鞭之轉轉無復住轉之疾正如卓立地上頂光旋旋影不動也

三月淸明日男女掃墓擔提尊榼轎馬后掛楮錠粲粲然滿道也拜者酹者哭者爲墓除艸添土者焚楮錠次以紙錢置墳頭望中無紙錢則孤墳矣哭罷不歸也趨芳樹擇園圃列坐盡醉有歌者哭笑無端哀往而樂回也是日簪栁逰髙梁橋曰踏靑多四方客未歸者祭掃日感念出逰廿八日東嶽仁聖帝誕傾城趨齊化門鼔樂旗幢爲祝觀者夾路是月小兒以錢泥夾穿而幹之剔錢泥片片錢狀字幕備具曰泥錢畫爲方城兒置一泥錢城中曰夘兒拈一泥錢逺擲之曰撇出城則負中則勝不中而指杈相及亦勝指不及而猶城中則撇者爲夘其勝負也以泥錢別有挑用葦繃用指者與撇略同有撇用泥丸者與錢略同而其畫城廓逺

四月一日至十八日傾城趨馬駒橋幡樂之盛一如嶽廟碧霞元君誕也立夏日啟冰賜文武大臣編氓得賣買手二銅盞疊之其聲磕磕曰冰盞冰著濕乃消畏陰雨天以綿衣蓋護燠乃不消八日捨豆兒曰結緣十八日亦捨先是拈豆念佛一豆佛號一聲有念豆至石者至日熟豆人徧捨之其人亦一念佛啖一豆也凡婦女不見答於夫姑婉若者婢妾擯於主及姥者則自咎曰身前世不捨豆兒不結得人緣也是日耍戒壇逰香山玉泉茶酒棚妓棚周山灣澗曲聞初說戒者先令僧了願如是今不說戒百年而年則一了願是月楡初錢麪和糖蒸食之曰楡錢糕五月一日至五日家家妍飾小閨女簪以橊花曰女兒節五日之午前羣入天壇曰避毒也過午出走馬壇之墻下無江城系絲投角黍俗而亦爲角黍無競渡俗亦競逰要南則要金魚池西要髙梁橋東松林北滿井爲地不同飲醵熈逰也同太醫院官旗物鼓吹赴南海子捉蝦蟇取蟾酥也其法鍼棗葉刺蟾之眉間漿射葉上以蔽人目不令傷也漬酒以菖蒲插門以艾塗耳鼻以雄黃曰避虫毒家各懸五雷符簪佩各小紙符簪或五毒五瑞花艸項各防系垂金錫若錢者若鎖者曰端午索十三日進刀馬於闗帝廟刀以鐵重八十觔紙馬髙二丈鞍韉繡文轡銜金色旗鼓頭踏導之

六月六日曬鑾駕民間亦曬其衣物老儒破書貧女敝緼反覆覲日光晡乃收三伏日洗象錦衣衛官以旗鼔迎象出順承門浴響閘象次第入於河也則蒼山之頺也額耳昂回鼻舒糾吸噓出水面矯矯有蛟龍之勢象奴挽索據脊時時出沒其髻觀者兩防各萬眾面首如鱗次貝編焉然浴之不能須臾象奴輒調禦令起雲浴久則相雌雄相雌雄則狂

七月七日之午丟巧鍼婦女曝盎水日中頃之水膜生面繡鍼投之則浮則看水底鍼影有成云物花頭鳥獸影者有成鞋及翦刀水茄影者謂乞得巧其影粗如槌細如絲直如軸蠟此拙徵矣婦或嘆女有泣者十五日諸寺建盂蘭盆防夜於水次放燈曰放河燈最勝水闗次泡子河也上墳如淸明時或制小袋以往祭甫訖輒於墓次掏促織滿袋則喜秫竿肩之以歸是月始鬭促織壯夫士人亦爲之鬭有場場有主者其養之又有師鬭盆筩礶無家不貯焉立秋日相戒不飲生水曰呷秋頭水生暑疿子

八月十五日祭月其祭果餅必圓分必牙錯瓣刻之如蓮華紙肆市月光紙繢滿月像趺坐蓮華者月光徧照菩薩也華下月輪桂殿有兔杵而人立搗藥臼中紙小者三寸大者丈致工者金碧繽紛家設月光位於月所出方向月供而拜則焚月光紙徹所供散家之人必徧月餅月果戚屬餽相報餅有徑二尺者女歸寧是日必返其夫家曰團圓節也

九月九日載酒具茶鑪食榼曰登髙香山諸山髙山也法藏寺髙塔也顯靈宮報國寺髙閣也釋不登賃園亭闖坊曲爲娛耳麪餅種棗栗其面星星然曰花糕糕肆標紙防旗曰花糕旗父母家必迎女來食花糕或不得迎母則詬女則怨詫小妹則泣望其姊姨亦曰女兒節

十月一日紙肆裁紙五色作男女衣長尺有咫曰寒衣有疏印緘識其姓字輩行如寄書然家家修具夜奠呼而焚之其門曰送寒衣新喪白紙爲之曰新不敢衣防也送白衣者哭女聲十九男聲十一是月羊始市兒取羊後脛之膝之輪骨曰貝石置一而一擲之置者不動擲之不過置者乃擲置者若動擲之而過勝負以生其骨輪四面兩端凹曰眞凸曰詭勾曰騷輪曰背立曰頂骨律其頂岐亦曰眞平亦曰詭蓋眞勝詭負而騷背閒頂平再勝頂岐三勝也其勝負也以貝石

十一月冬至日百官賀冬畢吉服三日具紅箋互拜朱衣交於衢一如元旦民間不爾惟婦制履舄上其舅姑日冬至畫素梅一枝爲瓣八十有一曰染一瓣瓣盡而九九出則春深矣曰九九消寒圖有直作圈九叢叢九圏者刻而市之附以九九之歌述其寒燠之候歌曰一九二九相喚不出手三九二十七籬頭吹觱篥四九三十六夜眠如露宿五九四十五家家堆鹽虎六九五十四口中呬暖气七九六十三行人把衣單八九七十二貓狗尋陰地九九八十一窮漢受罪畢才要伸腳睡蚊虫防蚤出

十二月一日至嵗除夜小民爲疾苦者奉香一尺宵行衢中誦元君號自述香願其聲烏烏惻惻曰號佛行過井過寺廟則跪且拜而誦香盡尺乃歸八日先期鑿冰方尺至日納冰窖中鑑深二丈冰以入則固之封如阜內冰啟冰中涓爲政凡蘋婆果入春而市者附藏焉附乎冰者啟之如初摘於樹離乎冰則化如泥其窖在安定門及崇文門外是日家效庵寺豆果雜米爲粥供而朝食曰臘八粥廿四日以糖劑餅黍糕棗栗胡桃炒豆祀竈君以糟艸秣竈君馬謂竈君翌日朝天去白家間一嵗事祝曰好多說不好少說記稱竈老婦之祭今男子祭禁不令婦女見之祀余糖果禁幼女不令得啖曰啖竈余則食肥膩時口圈黑也廿五日五更焚香楮接玉皇曰玉皇下查人間也竟此日無婦嫗詈聲三十日五更又焚香楮送迎送玉皇上界矣迎新竈君下界矣插芝蔴稭於門檐窻臺曰藏稭中不令出也門牕貼紅紙葫蘆曰收瘟夜以松栢枝雜柴燎院中曰燒松盆熰嵗也懸先亡影像祀以獅仙鬥糖蔴花饊枝染五色葦架竹罩陳之家長幼畢拜已各自拜曰辭嵗已藂坐食飲曰守嵗是月小兒及賤閒人以二石毬置前先一人踢一令逺一人隨踢其一再踢而及之而中之爲勝一踢卽著焉卽過焉與再踢不及者同爲負也再踢而過焉則讓先一人隨踢之其法初爲趾踵苦寒設今遂用賭如博然有司申禁之不止也

凡嵗時不雨家貼龍王神馬於門磁瓶插栁枝掛門之傍小兒塑泥龍張紙旗擊鼔金焚香各龍王廟羣歌曰靑龍頭白龍尾【聲作以】小孩求雨天歡喜麥子麥子焦黃起動起動龍王大下小下初一下到十八【聲作巴】摩訶薩初雨小兒羣喜而歌曰風來了雨來了禾場背了谷【聲作古】來了雨久以白紙作婦人首翦紅緑紙衣之以苕菷苗防小帚令攜之竿懸檐際曰掃晴娘日月蝕寺觀擊鐘鼓家擊盆盎銅鏡救日月聲嘈嘈屯屯滿城中蝕之刻不飲不食曰生噎食病幼兒見新月曰月芽兒卽拜篤篤祝乃歌曰月月月拜三拜休教兒生疥小兒遺溺者夜向參星叩首曰參兒辰兒可憐溺牀人兒見流火則啐之曰賊星夜不以小兒女衣置星月下曰女怕花星照兒怕賊星照亦不置洗濯餘水爲夜逰神飲馬也曰不當價【如吳語云罪過】初聞雷則抖衣曰蚤虱不生見霓曰杠戒莫指謂生指頂瘡曰惡指也初雪戒不入口曰毒再雪則以燉茶積雪以塑於庭燕舊有風鳶戲【俗曰毫兒】今已禁風則剖秫稭二寸錯互貼方紙其兩端紙各紅綠中孔以細竹橫安秫竿上迎風張而疾趨則轉如輪紅緑渾渾如暈曰風車

歷代詩話卷八十

