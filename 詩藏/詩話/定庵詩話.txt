定庵詩話民國由雲龍

●卷上

元人《武侯祠》七律一首﹐《升庵詩話》自謂見之於祠壁﹐喜而錄之。後人遂誤入《升庵集》。陳恭尹《鄴中懷古》一首﹐或以爲系釋子道元作﹐而誤入陳集者。二詩皆胎息飛卿《過陳琳墓》詩﹐神韻格律﹐如出一手。並用十二文韻﹐步調皆同。而各有獨到之處。玆並錄之﹐覽者可以知所取法也。《過陳琳墓》云「曾於靑史見遺文﹐今日飄零過古墳。詞客有靈應識我﹐霸才無主始憐君。石麟埋沒藏春艸﹐銅雀荒涼起暮云。莫怪臨風倍惆悵﹐欲將書劍學從軍。」《鄴中懷古》云「山河百戰鼎終分﹐太息漳南日暮云。亂世姦雄空復爾﹐一家詞賦最憐君。銅臺未散吹笙妓﹐石馬先傳出水文。七十二墳秋艸篇﹐更無人表漢將軍。」《武侯祠》云「劍江春水綠沄沄﹐五丈原頭日又曛。舊業未能歸後主﹐大星先已落前軍。南陽祠宇空秋艸﹐西蜀關山隔暮云。正統不慚傳萬古﹐莫將成敗論三分。」余《書呈貢孫淸元先生抱素堂集後》詩頸聯云「十卷遺書長壽世﹐一家髙詠最憐君。」蓋襲獨漉語﹐然微抱素亦莫克當也。

《南部新書》記嚴憚詩﹕「春光冉冉歸何處﹐更向花前把一杯。盡日問花花不語﹐爲誰零落爲誰開﹖」東坡《吉祥寺賞花寄陳述古》詩後二句全襲用之。詩云「仙花不用剪刀裁﹐國色初酣卯酒來。太守問花花不語﹐爲誰零落爲誰開﹖」升庵在滇修通誌﹐後有齡舵之者﹐遂返髙蟯。有詩云「中宵風雨太多情﹐畱住行人不放行。借問小西門外柳﹐爲誰將送爲誰迎﹖」亦襲嚴蘇語﹐而別有寄托者。

《洪駒父詩話》云「世謂杜子美集中贈李太白詩最多﹐而李集初無一篇與杜者。」金匱楊夔生《匏園掌錄》﹐至謂李不酬杜﹐似司馬之對臥龍﹐惟有堅壁不戰﹐是古人第一勝著。不知李集有《堯祠贈杜補闕》詩「我覺秋興逸」云云﹐固不獨「飯顆山頭」之句。﹝見段成式《酉陽雜俎》。﹞又吳曾《能攺齋漫錄》復舉李集中《沙邱城下奇杜甫》一篇。可知李寄杜詩﹐亦復不少。張禺山與楊升庵交誼至厚﹐屢有寄升庵詩﹐亦頗有疑楊之少寄禺山者。然《升庵集》中有《重奇張愈光》諸作﹐可知二人倡和往復﹐固無間然也。世之疑李白﹑升庵﹐以工部﹑禺山詩名相埒﹐頗懷嫉忌者﹐可以釋然矣。

禺山有詩云「昔日漢使君﹐化虎方食民。今日使君者﹐冠裳而喫人。」又云「昔日虎使君﹐呼之卽慚止。今日虎使君﹐呼之動牙齒。」又云「昔時虎伏艸﹐今日虎坐衙。大則吞人畜﹐小不遺魚蝦。」或曰「此詩太激」。禺山曰「我性然也」。升庵戲之曰「東坡喜笑怒罵皆成詩﹐公詩無喜笑﹐但有怒罵耳。」禺山大笑。見陳繼儒《虎薈》。

予昔遊西湖﹐特至右臺山﹐訪兪曲園墓。其墓道有牌坊﹐上鐫曲園篆書—聯云「不妨姑說夢中夢﹐自笑已成身外身。」蓋用山谷自贊其眞語﹔而山谷又取之僧淡白詩句也。山谷贊云「似僧有發﹐似俗無塵﹔作夢中夢﹐見身外身。」淡白詩云「已覺夢中夢﹐還同身外身﹐堪嘆余兼爾﹐俱爲未了人。」

洪北江以探花假歸。嘉慶四年正月﹐赴鄧尉看梅花﹐自光福鎭捨舟而騎﹐友人供張甚盛﹐北江有詩紀之﹐某末二句云「一路臒仙供淸福﹐本是玉皇香案吏。」迨是年九月謫戍﹐以除夕行至塞外﹐與牛羊共處﹐復有句云「相伴竟無人﹐牛羊共除夕。」一歲之間﹐榮枯如是。

漁洋《送門人梁元肅僉事之建昌》二首﹐其一云「帶雨晚雲歸越嵩﹐浮花春水下瞿塘。西行莫道岷峨遠﹐更渡蜻蛉萬里長。」其二云「十載兵銷打箭鑪﹐碉樓千里戍煙孤。不妨車騎臨邛去﹐鬢影春風問酒鑪。」按建昌古名邛都﹐非司馬相如與卓文君賣酒之臨邛也。臨邛去成都只三驛﹐邛都則十驛而遙﹐在越嵩打箭鑪之南。蜻蛉水則在滇邊﹐赴建昌所不必經之水也。漁洋詩似誤認建昌爲臨邛﹐又以越嵩﹑瞿塘﹑蜻蛉﹑打箭鑪等地﹐參錯言之﹐於地址均有未合。此詩想在典蜀試之前﹐否則不致訛誤如此。

冒鶴亭《小三吾亭詞話》云﹕蒓客﹝李蒓客慈銘﹞家居﹐連不得志於有司。昀叔先生﹝周星譽字畇叔﹐鶴亭外祖也。﹞憐其才﹐勸之納貲爲郎﹐假館授餐﹐爲遊揚於周商城﹑翁常熟﹑潘文勤﹐蒓客之名始大。《白華絳跗集京邸冬夜讀書》四首﹐乃並翁潘而詆之。謂其僅爭章句﹐孜校碑版﹑彜器﹐不能伏闕爭頤和園之不修。𨿽立言有體﹐抑非蒓客所宜出諸口云云。按蒓客與昀叔昆仲﹐凶終隙末﹐不悉其所由致。但據蒓客日記﹐謂初次集貲被騙﹐致喪其貲﹐繼乃罄其產﹐始得官﹐頗疾首痛心於周氏。然其日記中﹐關於詆斥周氏者﹐後皆抹去﹐旣見其有悔心。至《冬夜讀書》詩﹐則固譏斥趙僞叔一流人﹐非詆翁潘也。其詩第三首云「其間稍才俊﹐大言益囂囂。碑攤漠魏字﹐器列商周朝。問以六經目﹐茫然墜雲霄。」蓋蒓客平日極不滿於撝叔一流﹐斥爲庸妄鉅子。謂其空疏無具﹐徒以碑版金石﹐炫世沽名。第四首云「冗官未食祿﹐涕淚徒沾胸。伏闕詎可效﹐艸奏誰爲通。負此讀書力﹐僅爭章句功。」系自抒所懷﹐有老杜開心君國之意﹐均與翁潘無涉。鶴亭以周氏之故﹐不慊於蒓客﹐而深文周納之﹐亦過矣﹗

保山盛西樓茂才﹐淸才峻節。回匪之亂﹐死於城下。余守水昌時﹐猶見其《太保山寺題壁》一律云「莽莽妖氛捲地來﹐那堪把酒上髙臺。日沈大壑豺狼出﹐月暗邊城鼓角哀。局壞事原難措手﹐時危天亦吝生材。嚴寒未動春消息﹐囑咐梅花且莫開。」又題《首陽山懷古》云「乘時建業豈無才﹐世異黃虞亦可哀﹐有骨不埋他姓土﹐無人更上此山來。兩難兄弟千秋絕﹐萬古君臣一死開。莫怪至今忠義少﹐蕨薇不復有根荄。」又《都門畱別劉蘊齋﹑丁柳堂﹑曹星槎諸君》云「未曾言別已潸然﹐好景如花過眼前。王粲詩懷因客健﹐張翰歸思在秋先。關河定有同遊夢﹐文字能無再見緣。遙指天邊一輪月﹐滇南燕北共團圓。」又《春日述懷》云「好山迎我笑顏開﹐日日芒鞋破曉來。多事悔分牛李黨﹐著書那有馬班才。夕陽芳艸供詩料﹐狎客歌兒共酒杯。如此風情如此景﹐名場心事已全灰。」其他作載之遺集者甚多﹐錄此以見其倜儻風慨云。

趙樾村丈曾舉參議院議員﹐贛寧事起﹐國會解散﹐拂袖南歸。承示《竹枝詞》數首﹐其一云「大徳年修寺以名﹐崔巍雙塔表嚴城。卻尋松子樓何在﹐歇絕年來鐘磬聲。」又﹕「曹家館子翠湖邊﹐專賣螺螄味亦鮮。酒肆而今盛珍錯﹐誰知風物道咸年。」又﹕「去頭折翼炙枯紅﹐薄蘸醯鹽小酌中。蚱蜢緣何呼谷雀﹖谷田秋老趙如風。」「餞蜜熬膏利遠行﹐山檀碩大此邦名。一文一串山林果﹐笑聽兒童唱賣聲。」其末章云「噩夢曾遊羿彀中﹐髙飛一舉見冥鴻。大傀安國南柯郡﹐赤蟻方爭意气雄。」蓋猶有鴻飛冥冥之恩也。

甲午中日之役﹐海軍交戰時﹐任衝鋒者爲鄧世昌﹐與提督所率軍艦相去數十里。鄧所率卽致遠艦﹐孤力無助。接觸後﹐艦身受敵彈甚多﹐不一小時﹐已洞穿數十孔。行將沈沒﹐乃開足馬力﹐向敵艦猛衝﹐與日海軍主艦﹐同時沈沒。世昌挾兩愛犬殉焉。武進費屺懷《江村歸牧詩集》中﹐《感事》四律﹐內一首云「風馬云車弔國殤﹐海天如鏡恨茫茫。死能必赴悲狼暉﹐善果難爲泣範滂。竟奮空拳當矢石﹐未間長鬣對躲腔。『楚些』哀怨無窮意﹐終古濤聲撼夕陽。」卽爲世昌發也。

近人周越然藏有《殘明紀遊詩》《髙峣紀遊詩》兩種﹐自謂爲集部中篇頁最少者。兩書皆明嘉靖中刊本。《紀遊詩》明黃中著﹐藍印白口雙魚尾﹐四周雙邊半葉八行﹐行十九字﹐全書僅十四葉。內前後序四葉﹐圖一葉﹐詩僅四葉。諸家次韻詩五葉。淸《四庫》未收。中字西野﹐括蒼人﹐平那氏之亂﹐滇人徳之。《十二景詩》﹐明楊愼著。全書僅四葉﹐每半葉七行﹐行十五字﹐字大如錢﹐純作顏體。上白口題「髙峣詩」三字﹐下黑口﹐其上作橫烏絲二﹐單黑魚尾﹐魚尾與烏絲間記葉數﹐四周單邊﹐未注著者姓名云云。按此詩已見《升庵集》中﹐特印刻精工之單行本﹐則未之見。前書亦於滇事有關﹐惜未得見。

謝茂秦《四溟山人集》﹐在趙王府前後凡三刻。其刻於嘉靖丁未者﹐凡四卷﹐名《四溟旅人集》。刻於萬層丙申者﹐名《四溟山人全集》﹐凡二十四卷。刻於甲辰者﹐就前本重加校訂。淸《四庫全書》著錄者爲十卷本﹐則盛以進據趙府本選輯者﹐僅一千一百五十九首。較趙府甲辰本二千三百四十九首者﹐尙不及半。蓋趙府本流傳極罕﹐當時館臣未嘗寓目﹐故僅據汪氏進本著錄耳。茂秦以五律見長﹐蘇合原﹑宋轅文﹑錢牧齋﹑沈歸愚﹑李蒓客諸家評論皆同﹐而尢以《養一齋詩話》爲最詳確。詩話云﹕茂秦以五律擅長﹐厥有二種。規摹盛唐者﹐似其少作。聲調髙亮﹐格律老蒼。屬對精工﹐章法完密﹐似趙承旨之書﹐文待詔之畫。人工精到﹐微乏丰神。雋句新情﹐篇中所少。至於中年﹐漸就頹放﹐寫懷潦倒。欲法少陵而筆謝沈雄﹐思殊深曲。又復不加矜琢﹐動愛淸疏。僅類中唐﹐不臻杜境。頹唐衰颯﹐未免織卑。顧神到之時﹐亦饒姿態。髙亮不如曩作﹐而幽勝覺有微長。二種之間﹐瑕瑜互見。夫詩家上乘﹐生動爲先。少陵擅長﹐此其祕享。卽盛唐王﹑岑﹐初唐沈﹑末﹐何勿皆然。顧惟工穩之餘﹐天才敏秀﹐乃能以笙簧之雅奏﹐譜脆滑之新聲。是俊逸淸新﹐正髙亮老蒼之進境也。茂秦當日﹐必以此判爲二種﹐攺弦易轍﹐分軌回轅。遂使兩法不兼﹐並成偏至﹐豈不惜哉﹗茂秦與於鱗絕交之事﹐說者多謂倚恃紱冕﹐淩壓韋布﹐此明代科目標榜之積習。於鱗遺書絕交﹐至有「豈可使眇君子肆於二三兄弟之上」之語。意茂秦兀傲肆言﹐亦有爲諸君所不能堪者乎。觀其《雜感寄都門舊知》詩云「嗟哉處流俗﹐冥心可無醉。鴟鵠爲家祥﹐鳳鸞非世瑞。柰何君子交﹐中道兩棄置。不見緘與石﹐相合似同類。文字生瑕疵﹐鄧林葉紛墜。」其言絕痛﹐毋亦有悔心乎。

王逸塘《今傳是樓詩話》﹐載湘陰郭筠仙侍郎﹐與左恪靖同裏舊交﹐迄後恪靖督粵﹐筠仙以巡撫同城﹐卒擠而去之。筠仙由粵東假歸﹐《述懷畱別》詩有云「誰言肺腑戈矛起﹐慚愧平生取友心。」卽爲恪靖而發。按筠仙與恪靖生同裏閘﹐重以婚姻﹐﹝侍郎女配恪靖猶子﹐又爲其孫聘恪靖侄孫爲婦。﹞恪靖乃一再傾之。其始末備載侍郎所爲自敍。略云﹕吾與某公至交﹐垂三十年﹐一生爲之盡力。自權粵府﹐某公忽來書﹐自謂百戰艱難﹐乃得開府﹐鄙人竟安坐得之。𨿽屬戲言﹐然忮心亦甚矣。嗣是一意相與爲難﹐絕不曉其所爲。終以四摺糾參﹐迫使去位而後已。意城自湖南寓書﹐﹝意城名昆壽﹐侍郎弟。﹞告以某公力相傾軋﹐鄙人尙責其不應聽信浮言﹐迨奉開缺之旨﹐始知其相逼之甚也。某公所上四摺﹐大都以不能籌餉相責。則吾自信以一人支拄大軍月餉三四十萬﹐皆出一心籌畫﹐實爲有功無過。最後—摺﹐專及潮州釐務﹐皆不容事理﹐不究情實﹐用其詭變淩鑠之气﹐使朝廷耳目全蔽﹐以枉鄙人之志事。其言誣﹐其心亦太酷矣。區區一官﹐攘以與人﹐無足較也。窮極誕誣﹐以求必遂其志﹐而使無以自申﹐然後朋友之誼以絕。往在胡文忠營﹐文忠嘗言天下糜爛﹐豈能安坐而事禮讓﹐當以一身任天下之謗﹐但得軍餉稍給﹐吾身有何顧卹。每舉以告某公。爲文忠悲﹐亦重以自悲也。

淸順治開科殿撰爲東昌傅相國以漸。相國嘗扈駕隨行﹐騎蹇驢歸行帳。世祖在髙處眺望﹐摹寫其形狀﹐爲圖以賜。攺唐人詩句戲題云「狀元歸去驢如飛。」其圖作兩奴左右侍﹐一執鞭擁驢項而馳﹐一回顧若有所語。騎驢者微須﹐若四十許人﹐以手扶其肩。衣履悉如淸式﹐惟貂冠朱纓﹐無頂戴﹐蓋國初制尙未定﹐至雍正十年始加頂戴也。圖爲相國子孫什藏﹐至光緒中﹐陳代卿猶見之。載於《禦畫恭紀》。

雲南贅婿爲子﹐澆風惡俗﹐極礙文化進步。余於淸季主《雲南日報》筆政﹐及民國二年任教育司時﹐均有懇切之文告﹐勸導禁止。師荔扉先生《滇系》中﹐亦有極警辟之文字。玆閱《雪橋詩話》﹐乃知此風由來已久。鄞縣袁徳達字性三﹐號近齋﹐乾隆初年以郎中出爲永北知府。水北冶金沙江外萬山中﹐貧瘠頑悍無禮教。無子則以婿爲子﹐不立宗法﹐乖離忿怨之聲不絕。至則理諭法禁﹐令曉倫理﹑知羞惡。居二年﹐以禮去宮﹐歸作《東歸篇》﹐其略曰「滿目荒山榛﹐山城一壺系。懸隔金沙外﹐誰復思撫字。地僻雜夷獠﹐生獰多猛气。利乖父子恩﹐詬誶況兄弟。族亂宗法亡﹐無子子贅壻。錮婢囤眾雛﹐生子非伉儷。濟濟膠庠英﹐耳不聞六藝。吁嗟俗如此﹐掉首不忍視。疲氓似巢禽﹐板屋架巖際。二月春雨生﹐鋤縵雜姒娣。樂歲一飽難﹐身無完衣衣。甫釋行李艱﹐又對此凋敝。龔黃召杜賢﹐才薄何由繼。鬱結摧心胸﹐設施慮無自。爲之淩故渠﹐宛轉引灌漑。爲之營始耕﹐開倉給廩綠。爲之平舊徵﹐銖粒必親蒞。爲之董塾師﹐訓課依傳記。時復慮囚余﹐親指六經義。放衙行田間﹐勞動不辭瘁。譬彼蠶三眠﹐溫厚以爲飼。又如病起初﹐藥石忌猛厲。綢繆二載中﹐稍稍起顚躓。嗟手風木悲﹐北堂凶問至。方寸旣已摧﹐何能復談治。」一片慈祥﹐熟憋教養﹐亦良二千石也。

阮文達有《題大理石畫》詩云「洱海十九峯﹐雲气出其穴。溫則合爲雨﹐寒則霏成屑。卽使爲彩雲﹐變化同一瞥。異哉石中云﹐舒捲自怡悅。石可使云生﹐亦可使云結。終未散幹風﹐千年不磨滅。」又七言云「蒼山平列十九﹐峯峯黛色參天濃。惟第十峯居正中﹐最髙常與雲霞沖。」又云「造物筆墨何手持﹐何年穴山爲畫師。豈獨勝於畫師畫﹐更得巧合詩人詩。」見金淮生《粟香隨筆》﹐文達《擎經室集》中不載。﹝《續集》中未識曾收入否。﹞又宋芷灣《大觀樓》七言古詩﹕「大觀樓外水茫茫﹐大觀樓內客飛觴。樓外波光樓上酒﹐相映湖山罨畫蒼。」亦不載《紅杏山房詩集》中。

《粟香隨筆》謂「《北江詩話》云﹕順徳黎明經簡年甫四十而卒﹐所存諸詩﹐尙足睥睨一世。余按二樵之卒﹐已逾古稀﹐足迹未出嶺南﹐與北江本末識面﹐故有此誤」。以上爲隨筆語。又近人王逸塘《今傳是樓詩話》亦云「北江於同時詩人﹐獨取嶺南黎簡﹑雲間姚椿﹐以其能拔幟自成一家。」又云「作詩造句難﹐造字更難﹐若造境造意﹐則非大家不能。近日順徳黎明經簡﹐頗擅此長。年甫四十而卒﹐然所存諸詩﹐尙足以睥睨一世。二樵卒年﹐似不止四十﹐容續孜之。」以上皆王君詩話語。余按二樵卒年五十二﹐見其所著《五百四峯艸堂詩》中。金君久宦嶺南﹐乃謂其年逾古稀﹐不免失之眉睫矣。又王君詩話中﹐載鄭叔問《楊柳枝》詞僅五首。鄭詞系廿四首﹐皆佳﹐固不僅五首也。張鳴珂《寒松閣談藝錄》備載之。

二樵詩意境字句﹐均極新警。如集中《答同學問僕詩》所云「霜警鐘候鳴﹐悲壯秋淸爽。艸暖虫細吟﹐幽咽春駘蕩。」其自況最爲眞切。句如﹕「屋後數疊山﹐低昂赫而平。盤盤蓄气勢﹐結爲一石靑。」又﹕「四時轉兩鬢﹐萬感赴獨立。」又﹕「岸陰漁板白﹐潮大水村寒。」又﹕「燈明樹間扉﹐犬吠花上月。」又﹕「日薄嗡花气﹐風恬軟鳥聲。」七言如﹕「長卿白首懷琴畔﹐小杜靑春付竹西。」「舊客獨深今雨契﹐一宮初罷百骸尊。」絕句如﹕「春潮春艸綠滿野﹐桃花李花明壓檐。髙樓遠色冷於水﹐細雨斜風人下簾。」又﹕「橫江渡頭江水藍﹐東風旗影落澄潭。人生莫作橫江吏﹐日日江頭數別帆。」四言如﹕「世人望我﹐我方閉門。薜蘿幽深﹐外有白雲。」均極遒警淸曠之致。若「生後尙生辰﹐生辰哭死人」諸語﹐則粗直不成詩矣。二樵制題小序﹐亦極雋永。如﹕《華首臺後至洗衲石》云「時靑天空寥﹐白雲未急。幽鳥一聲﹐山翠已落。」《沖虛觀至朱明洞》云「地深天髙﹐石危人小。萬樹負勢﹐泉灑中林。蓋太古以來日色未展也。」又﹕「山中古泉﹐若可汲引。松梢白雲﹐與人去畱。」又《黃龍觀尋陳琴知不得》云「云蘿旣深﹐日月自遠。姓名已更﹐形貌亦。空山漫漫﹐滋我太息。」與大謝制題之「山南樹園﹐激流植援」﹑譚友夏西山諸作﹐淸復幽峭﹐後先媲美。

峨周立崖先生﹐嘗偕諸名士小飲。屏間有畫碧桃白頭翁一幅﹐爲題賦詩。眾苦綴合不易﹐立崖先成﹐落句云「蟠根合有三千歲﹐靑鳥飛來也白頭。」座客嘆服。﹝見湯大奎《炙硯瑣談》﹞。

無錫秦大樽﹝朝釘﹞﹐一字岫齋﹐由部郎出守楚雄﹐以古循吏自期。後丁內艱﹐遂不復出山。著有《消寒詩話》一卷﹐筆力簡括﹐惟間有過當語。如雲﹕「至貴州鎭遠府登陸﹐其地髙於武陵幾千丈。由鎭遠至貴陽府其髙更幾千丈。由貴陽至雲南府會城﹐其髙更萬丈。故滇南視天爲稍近﹐星辰皆較大﹐光芒煜煜逼人。更可異者﹐滇省一交冬至﹐地气全溫煦如春和時﹐梅花盡放。至正月桃李滿山﹐爛如雲錦。且中原冬至﹐日景最短﹐而《滇》南冬至日景長與春分後彷佛。此非身歷者不知﹐語中原人﹐或未之信也」云云。按今日實測﹐自海防至滇﹐漸上漸髙﹐至昆明約髙出海面五千尺﹐何至髙逾萬丈﹑星辰皆較大耶﹖惟春气較早﹐花開較內地爲先﹐亦不致於冬至後日景反長也。秦頗工詩﹐有《蛟蛋瓶歌》最奇辟。其五﹑七字如「霜鐘殷四壁﹐夜坐似深山」﹐「風梳平樹﹐云湧一樓山」﹐「山容入室僧初定﹐庭際無花艸亦香」﹐「一枕春風眠不住﹐門前知賣馬蘭芽」。俱有佳致。

《消寒詩話》記溫泉一則云﹕溫泉余所試者三處。離京五十里曰湯山﹐有泉甚熱﹐必放水一時許而後可浴。江南和州曰香泉。二泉皆琉璜气。雲南安寧州有溫泉﹐水淸而和﹐浴有浮垢﹐轉瞬卽流去﹐楊升庵題曰「域外華淸」。去泉百許步﹐有古寺曰雲濤﹐頗宏敞﹐室宇精潔﹐士夫浴溫泉者寓焉。山茶二株﹐髙二三十丈﹐花時紅照天半。紅梅二株﹐唐宋物也﹐大合抱﹐香聞十里。余曾有詩雲「水暖自然滋艸木﹐山空都作好樓臺。」余每至會城﹐輒枉道三十里一過焉。又紀﹕祿丰縣於府爲極西﹐過縣則楚雄境矣。有阮塞曰老鴉關﹐兩山倚云﹐中通一徑﹐騎不並﹐輿不雙﹐往來相遇﹐一人急趣巖畔﹐貼巖立﹐讓來者過﹐然後可行。如此六七里抵關﹐關有居民百餘家。過關乘髙而下﹐行隴畝中﹐里許﹐復升髙崖巓。鳥道縈紆﹐一綫百折。如此十餘里曰獅子口﹐蓋在昔用兵所必爭之險。過此二險﹐地漸坦夷﹐山石秀麗﹐如小李將軍畫。水聲潺潺﹐石橋橫跨﹐曰啟明橋。橋畔多紫薇花﹐開時粲粲如錦綺。余曾作小詞﹐今僅記其半云「鸞鶴飄搖無處所﹐絳雲飛下層霄。玲瓏石畔紫薇嬌。便應攜玉笛﹐吹過啟明橋。」萬里蠻荒﹐亦自有洞天福地。敍啟明橋前後風景﹐尙系實錄。又敍楊林海﹐謂似西湖﹐與其幕友宋君相倡和﹐亦有一絕云「君憐千頃澄湖面﹐我憶雙旌使粵西。八面望衡湘水曲﹐停橈三日爲浯溪。」按楊林海卽嘉麗澤﹐秦以爲又似浯溪也。

《今傳是樓詩話》紀左恪靖傾郭侍郎筠仙去位事﹐《說元室述聞》《淩霄一士隨筆》均載之。《詩話》又紀翁常熟排擠張廣雅事﹐謂聞之陳庵。廣雅絕句﹐系泛言當時朝局中人﹐並非專指常熟而言。詩系《過張繩庵宅》四首﹐其末首云「廿年奇气伏菇蘆﹐虎豹當關气勢粗。知有衛公精爽在﹐可能示夢儆令狐。」詩意𨿽以贊皇譬繩庵﹐以令狐比常熟﹐然亦藉以抒憤﹐詆斥叔平﹐詞意顯然。《石遺室詩話》卷十一引《抱冰堂弟子記》於《送同年翁仲淵殿撰從尊甫藥房先生出塞》詩﹐自注詩後云「藥房先生在詔獄時﹐余兩次入獄省之。錄此詩以見余與翁氏﹐分誼不淺。後來叔平相國﹐一意傾陷﹐僅免於死﹐不亞奇章之於贊皇。此等孽緣﹐不可解也」云云。然則謂「虎豹當關」之詩﹐系泛言朝局﹐非確論矣。淸光緒初﹐左恪靖入爲樞臣﹐爲恭忠親王等所摟﹐不能久於其位﹐出督兩江。仁和吳子俊﹝觀禮﹞久客文襄幕﹐亦有詩道其事。其《冢婦篇》「小姑曁諸婦﹐或恐志不侔」等語﹐卽爲恪靖發也。嫉忌之念﹐克治爲難﹐其始不過文章位望之私爭﹐繼乃影響於朝局時政之得失。吁﹐可畏哉﹗

壬戌津浦道中﹐遇同學南昌程擷華﹐徹夜談詩﹐極多妙解。近代詩家﹐最傾服者﹐範肯堂﹑桂伯華﹑查初白諸人。爲余誦肯堂《過泰山下》一首云「生長海門狎江水﹐腹中泰岱一崢嶸。空餘攬轡雄心在﹐復此當前黛色橫。蜿蜒癡龍懷寶睡﹐蹣跚病馬踏莎行。嗟予卽逝天髙處﹐開闔云雷儻未驚。」雄健律﹐不娩作家。伯華初名赤﹐後易名念祖﹐皈依佛法﹐勇猛精進。所爲詩不離佛化﹐而渾脫瀏亮﹐不染板重晦澀之獘。其《題擷華易廬集》﹐疊十一眞韻至五六次﹐而各有精意。如押眞字﹕「定中面目本來眞」﹐「蒲團坐破始全眞」﹐「與誰披豁見天眞」﹐「木石頑冥也證眞」﹐「眾中畱取性情眞」﹐「問取仙才梅子眞」﹐妙緒層出不窮。其淸修梵行﹐冥心獨造﹐可稱末世特出之士。廬江陳子言贈以詩﹐有「長齋肖摩詰﹐淸嘯得蘇門」。又﹕「嗟君獨髙蹈﹐甘露沃靈根。」可以知其品槪矣。至初白詩逾萬首﹐得於玉局﹑放翁爲多﹐然牽率應酬﹐率易之筆亦不少。可知詩貴精不貴多也。

顧亭林先生詩﹐用典精切﹐山陽徐黍賓先生嘉爲之一一注明﹐並明季稗史﹐淸初舊聞﹐比附牽合﹐咸具首尾﹐成《顧詩箋注》二十卷﹐可謂亭林之功臣。暇日翻閱﹐略舉數首﹐可以槪見。如《汾州祭吳炎潘章二節士》云「一代文章亡左馬﹐千秋仁義在吳潘。」用《宋書孝義傳》王韶之贈潘綜吳逵詩「仁義伊在﹐惟吳惟潘」﹐「投死如歸﹐淑問若蘭」。《遇郭林宗墓詩》﹕「應憐此日知名士﹐到死猶穿吉莫華。」用《北齊書恩幸傳》薛榮宗奏曰「向見郭林宗從冢出﹐著大帽吉莫華。」《奇同時二三處士被薦者》云「與君成少別﹐知復念蘇純。」用《後漠書》蘇純性切直﹐士友相謂曰「見蘇桓公﹐患其教責人﹐久不見﹐又思之。」不言之意均藉蘇純一語﹐曲曲傳出。其精切如此。

全椒薛慰農《初抵杭城卽事》詩﹕「向晨謁大吏﹐如婦見舅姑。」及「禮成屈一膝﹐欲坐仍趑趄。大吏但頷頤﹐答拜姑徐徐。」寫前淸官場醜態﹐惟妙惟肖。又江叔《擬寒山詩》﹕「僕持客刺入﹐工人怒其僕。何不爲我辭﹐勞我具冠服。出乃握客手﹐若恨來不數。相對笑嘻嘻﹐誰知眞面目。」與薛詩同一機趣。又﹕「張三作竊去﹐忽建六纛回。李四擁八縐﹐新自爲賊來。天地樂包容﹐誰論才不才。有口欲談之﹐不如銜酒杯。」又﹕「眼見慕勢人﹐求入不可得。利彼體生痔﹐而以舐樹徳。」與鄭國容之「軒冕者誰子﹐譏我不善變。禽獸之富貴﹐寧敵人貧賤」﹐皆不免於憤懣激急﹐有失詩人含蓄婉委之旨矣。

梁節庵有《過龍文舊園》七律二首。其一云「鹿已生雛竹有孫﹐再經華屋愴生存。淸光畱照當時月﹐芳意曾題半畝園。遺器東廂吾忍覿﹐明珠南越世方喧。射鷓身手湮沈早﹐不搏天驕大此門。」按龍氏園在西湖淸波門外﹐卽俗所呼南陽小廬也。園不大而位置楚楚﹐水木明瑟﹐室中陳設﹐亦極精雅。余每至西湖﹐必往作竟日勾畱。樓上懸梁手書此詩﹐並將詩中本事﹐詳注於下。不讀其注﹐不知詩中「芳意」「明珠」等語之來歷也。梁與龍爲中表親﹐故梁又有挽陳簡持一聯云「關中見賞鹿尙書﹐回思萬里驅車﹐行在烽煙詩一束﹔天上若逢龍表弟﹐爲道孤臣種樹﹐崇陵風雨淚千行。」所謂龍表弟﹐亦指龍氏﹐與鹿巧對﹐皆當時人也。

明王兆云﹝元楨﹞《揮麈詩話》載楊升庵逸詞數首﹐謂系題妓家者﹐王行甫在滇中得之。升庵在滇﹐爲避讒計﹐頗風流好事﹐每多題贈之作。或以其詞涉綺靡﹐故不收入集中﹐玆錄於此。「醞造一場煩惱﹐只因些子恩情。陽臺春夢不曾成﹐枉度雨雲朝暝。燕子那知我意﹐鶯兒似喚他名。消除只有話無生﹐早去心頭自省。」「倚醉深關朱戶﹐佯羞怕捧金觥。背人彈淚繞花行﹐唱盡新詞懶聽。本是爲郎調護﹐當初枉道無情。英雄摩勒肯重生﹐贖取佳人薄命。」「自有嫩枝柔葉﹐何須補柳添花。低聲暱語似雛鴉﹐腸斷東橋月下。

香霧淸輝何處﹐春風今夜誰家。五花嬌馬七香車﹐趁此小喬未嫁。」「玉指管生弦臉﹐朱唇語顫聲羞。動人一味是溫柔﹐爲甚兩眉長皺。不慣秋娘渡口﹐乍離阿母池頭。臨邛太守最風流﹐肯許鳳求凰否。」

查夏重﹝卽初白﹞詩﹐間有應酬率易之作。金淮生《粟香隨筆》云﹕初白《賓雲集》﹐與竹坨同至閩南聯句及紀遊諸作﹐皆集中上乘。惟贈汪悔齋方伯一首﹐有人評云「煌煌大篇﹐極口褒獎﹐究其極不過索一荔枝東道耳﹐何筆墨之不自重如此。」又云「此種詩不宜存之﹐不獨累詩品﹐亦累人品。」諸語責之綦嚴。然如《中山尼》一篇﹐爲宋荔裳女存眞﹐《王文成紀功碑》《洪武銅炮歌》《漢口三月三日》《寒食舟中》《夾馬營》《入插》《閘口觀罾魚者》諸篇﹐皆洋洋灑灑﹐詩意兼工。入仕以後﹐則佳制寥寥﹐誰謂詩不因境而益工耶。

宋荔裳自浙西觀察﹐移官四川。康熙壬子﹐蜀中寇亂﹐荔裳方在部﹐聞家人被難﹐憂憤而卒。有女才及笄﹐流落至滇中﹐爲王某室。腧年而寡﹐遂祝發投中山爲尼﹐名道啟。有侍婢王氏﹐亦相隨入道﹐名慶光。至壬戌五月﹐二人避兵入山﹐又被悍卒擄之東下﹐迫脇至再﹐以死誓不從﹐卒委之而去。欲往依舊侶海成﹐隨浙商行抵銅仁﹐爲邏卒所疑﹐送於官。太守葉滋齋廉得其實﹐欲送還鄕裏。女以父母俱故﹐無家可歸﹐求結茅淸修﹐懺除夙孽。時楊自西少司方撫黔﹐飭所屬從其請。查悔余內翰適在楊幕中﹐賦《中山尼》一篇﹐以紀其事。吳槎客《拜經樓詩話》言之綦詳。而盛百二《柚堂筆談》載濟南教授萊陽周某言﹐玉叔女實未遭辱﹐有侍女挺身代之云云。或周以荔裳鄕人﹐爲之諱而云然歟。

淸道光咸豐之交﹐內亂外侮﹐紛至沓來。曾文正﹑李文忠﹑胡文忠﹑許仙屏﹑郭筠仙輦﹐先後以詞科名人﹐出而夷大難﹐膺鉅任﹐丰功偉烈﹐炳耀旃常。而同時如陸建瀛﹑何桂淸﹑葉名琛等﹐亦皆以詞科人才﹐出當大任﹐身敗名裂﹐殃及國家。何賢不肖相去若是耶﹖三君之事迹始末﹐薛叔蕓紀之特詳。玆見近人所著《說元室述聞》﹐紀名琛事尢賅備﹐爲撮記於此﹐並錄其被擴後所作詩﹐其志亦可悲矣。先是道光二十七年﹐英人照會廣督耆英﹐請易約。且援閩滬故事﹐要求入城來往。耆英期以二年。及期﹐耆已去。徐廣縉爲粵督﹐葉爲巡撫﹐拒之。二人以是得晉子男爵。葉自是遂易視英人。咸豐二年﹐葉晉粵督﹐授體仁閣大學士﹐英人申前請﹐葉復托詞拒之。至六年九月﹐以水師搜劃艇私運煙土事﹐遂啟釁。英人攻陷海珠炮臺﹐葉不爲抵禦計﹐但貌似鎭靜﹐實一無準備﹐粵人所以有「不戰﹑不和﹑不守」之譏也。至七年十一月﹐英人入廣州城﹐拘名琛下船。八年正月﹐至孟加喇﹐初住河邊炮臺﹐三月二十五日移大裏恩寺花園。居樓上﹐日惟誦《呂祖經》。至九年三月病歿。所住之樓名鎭海樓。在樓年餘﹐住傺無聊﹐有題壁二律云「鎭海樓頭月色寒﹐將星翻怕客星單。縱云一飯軍中有﹐爭柰諸軍壁上觀。向戌何心求免死﹐蘇卿無恙勸加餐。任君日把丹靑繪﹐恨態愁容下筆難。」「零丁洋泊嘆無家﹐雁札猶傳節度衙。海外難尋髙土粟﹐斗邊遠泛使臣槎。心驚躍虎笳聲急﹐望斷慈烏日影斜。惟有春光依舊返﹐隔墻開徧木棉花」。

庚子七月拳匪之亂﹐滇中謠言四起。有謂北京議和﹐已將雲南割讓者﹔有謂各國在京﹐別有擁立者。滇中官紳﹐籌商謀自衛。丁衡三鎭軍﹐初以勤王號召﹐到省後爲官紳畱辦團練。朱筱園先生適在其幕中﹐示余感事詩五首。其已刊之《穆淸堂詩集》中﹐未及載也。爲備錄於此。其一云「天柱東傾地軸浮﹐連兵海國入皇洲。六龍未決軒轅戰﹐八駿非爲穆滿遊。長樂宮前傳警蹕﹐定昆池上罷乘舟。關山戎馬無消息﹐不到新亭淚已流。」其二云「紅巾如艸蔓齊燕﹐螳臂難當鐵甲船。突厥兵先臨渭水﹐契丹盟未插澶淵。金戈難挽西斜日﹐玉弩羣驚北極天。二聖創垂應繼武﹐不堪回憶順康年。」其三云「大柄誰教竟倒持﹐爭攻景教毀妖祠。入援邊帥飛傳檄﹐告廟綸音泣誓師。十六國分西晉亂﹐九重門啟北軍移。滇云恐繼燕云割﹐玉斧休揮劃界時。」其四云「翠華下殿孰勤王﹐紫色蛙聲鬧未央。幸陜事殊元孝武﹐入關都定漢髙皇。播遷不信三靈攺﹐恢復猶期一旅彊。自古秦中天府國﹐從今雪恥膽應嘗。」其五云「燕山北望五云多﹐疇誓收京夜枕戈。無復漁陽揮鐵騎﹐空憐鳳闕偃銅駝。回鑾父老思迎蹕﹐畱守公卿喚渡河。宗社有靈王气在﹐秋風麥秀漫興歌。」

元遺山《中州集》以詩存人﹐佳構甚稀。然王漁洋《池北偶談》稱劉無黨﹝迎﹞之歌行﹐與李長源﹝汾﹞之七律﹐不減唐人及北宋大家﹐南宋自陸務觀外﹐無其匹敵﹐爾時中原人才﹐可謂極盛云云。說者謂漁洋北方人﹐不無阿私之見。李越縵亦謂《中州集》可取者無多﹐標舉數首﹐以槪其餘。黨承旨﹝懷英﹞《和道彥至》云「山光凝黛水浮空﹐地僻偏宜叔夜慵。尙喜年登更冬暖﹐敢論人厄與天窮。君方有志三重浪﹐我已無心萬里風。擬葺小園師老圃﹐綠畦春澑引連簡。」詩不過淸穩﹐以合越縵旨趣﹐特爲標出。《分甘餘話》則謂胡元瑞歷舉中州諸人﹐特標劉迎﹑李汾﹐亦是具眼。然劉不稱其歌行﹐李不舉「煙波蒼蒼孟津戌」一聯﹐謬矣。

西昌吳淸渠明經源﹐淸才績學﹐惜不中壽﹐所詣未竟。幼時在蜀﹐屢間友人稱道其經解史論﹐竊心服之。於詩頗宗《選》體﹐多會心之作。猶記其《擬謝休沐重還道中》一首云「倦遊聊息轍﹐薄宦思解組。頗懷松菊心﹐焉知道路阻。伊闕有停雲﹐洛川無近浦。灞柳多飄蕩﹐江花自媚斌。鸛齲弄溪沙﹐鴛鴦鳴中渚。山遠楚歌迢﹐風疾吳帆舞。登髙眺鄕原﹐淚落不可數。感此撥朱徽﹐遙情激淸羽。誰與識予心﹐勞勞悵歸處。才薄怯圭璋﹐學小親農圃。明月照金樽﹐盤阿可晤語。」淸渠爲成都尊經書院髙材生﹐常問業於王壬秋。壬秋《湘綺樓日記》亦記有吳源質問經義事。後病歿於成都。覽其詩者﹐謂「登髙眺鄕原」數語﹐殆成語讖云。淸渠又有《擬陶淵明讀山海經》九首﹐玆錄其六首。其一云「昆侖峙天柱﹐瑤府飛月精。巍巍此帝都﹐出入盡百靈。神陸握其柄﹐開明爰作屏。褰裳希髙躅﹐誰與湔塵形。」其二云「赤泉渙如綺﹐而乃在圜邱。神木翼其上﹐日夕相沈浮。丹井噴珠沫﹐橘英耀華流。爲問不死國﹐寧有長年愛。」其三云「招搖有奇樹﹐四照花發光。洞庭多靈艸﹐二女臨傍徨。薴蕪爲佩帶﹐芍藥爲門堂。如何望蒼梧﹐不能過瀟湘。」其四云「造化本無爲﹐斯人任巧智。帝江炳靈照﹐渾惇乃神異。妙道法自然﹐歌舞由一气。無爲鑿耳目﹐請謝蒙莊議。」其五云「黃帝奮神武﹐乃與蚩龍戰。應龍致風雨﹐神魃下大。思以蕩國變戳﹐沮洳不可湮。所性豈殊致﹐斯理難具論。幽安何所喜﹐山膏何昕嗔。」大抵效壬秋所作。壬秋固宗《選》詩﹐非漢魏以上詩不措意者也。

餘甲辰會試﹐出劉伯良﹝元弼﹞先生房﹐已備中矣﹐以策對中有過激語﹐爲主司所檳。爾時少年气盛﹐固不自知也。場後房考錄出﹐往見先生﹐爲餘言之﹐深致惜焉。先生後以吏科掌印郎主﹐簡雲南拖西淸。不久卽終於任所﹐未竟厥施也。曾示余舊作數首﹐《戊戌奇懷義密陳右銘》二首云「鞅掌棲遲誓不辭﹐三年鈴閣鬢成絲。繁霜自值民訛煽﹐白日能回帝鑑知。漢扇低徊憐皎潔﹐楚風寥落有雄雌。喧天萬口紆籌策﹐不是江陵出救時。」「玉塊然送碧岑﹐未堪謠諑續歌吟。焦原卻立知誰是﹐滄海橫流始自今。投紱只如寒土日﹐杜門遙識省愆心。向來箋問成疏闊﹐翟尉無勞慨世深。」蓋右銘方以黨人事獲譴家居也。又《七盤嶺大風望長安》一首云「八水朝宗地脈雄﹐龍飛王气入關中。郊原霜露如初日﹐車駕河山起大風。北顱鯨鯢橫碣石﹐東來雞犬識新丰。西都形勝千年復﹐咫尺終南接漢宮。」蓋庚子護從西行時作也。《甲辰大梁春闈卽事》云「春風獵獵動髙旌﹐靜極微聞遠市聲。隔院樓臺疏雨歇﹐閉門鐘鼓夕陽晴。云雷大澤魚龍出﹐日月中天稷契生。世變奇才須應運﹐救時端不負科名。」其爲時愛才之意﹐溢於言表。

同學嶺南胡子賢﹝祥麟﹞父子弟兄俱雋才﹐子賢尢蘊藉。嘗有《癸卯十月行聘》五言律八首﹐極饒風致。一云「四海猶多難﹐何當便有家。山頭皆艸木﹐世上少桃花。風雨陶三徑﹐文章溫八叉。大江東去也﹐寒月起銅琶。」二云「故國三千里﹐當年先大夫。風流惟半刺﹐宦迹古三吳。遠岫倦還鳥﹐空庭啼夜烏。天髙樹不靜﹐七尺此頑軀。」三云「白雲飛不見﹐兩點但金焦。蕭寺暗涼月﹐寒江喧暮潮。卅年衣上綫﹐一管市中簫。紅樹家何在﹖終天鐵甕橋。」四云「長兄少多病﹐今在古匡廬。先子宦遊地﹐頻年幕府居。曾攜和靖鶴﹐去食武昌魚。小阮官如豆﹐隨人匏系初。」五云「吹塤間伯氏﹐仲氏又吹簏。池滇生芹藻﹐鄕園戀荔枝。龍蛇驚落筆﹐魚鳥淡忘機。暱暱小兒女﹐琴聲作穎師。」六云「行矣投荒似﹐滇池萬里云。談兵短主簿﹐揖客大將軍。煙雨百蠻險﹐山河一雁分。先兄行第四﹐下馬亦能文。」七云「身世同流寓﹐而公許與齊。從來女子意﹐不作腐儒妻。故里少君鹿﹐中宵士稚雞。禦溝淸見底﹐紅葉可能題。」八云「聞道丈人事﹐風寒秋半潭。曾官古司馬﹐有子並乘驂。天下多皮相﹐諸公卻眼饞。娩無鏡臺玉﹐雅值褚河南。」其兀募不凡之槪﹐可以想見。子賢工書法﹐逼肖劉文淸公。一別廿年﹐聞尙官河朔間。幽燕烽火﹐艸木皆驚﹐知必有撫時感事之作﹐恨未得尊酒重論也。

壬寅公車北上﹐宿沾益﹐見邸壁有題詩一絕﹐和詩三首﹐均思致不凡。曾記於《北徵日記》中。因無署款﹐不知何人所作。後趙樾村丈見之﹐謂同學何君筱泉曰「其詩餘所作也。」爲錄於此﹕「十二年中兩狀頭﹐可能忠孝副君求。天津橋上聞鵑嘆﹐漫翔人才冠九州。」似系爲貴州趙夏兩狀頭髮﹐後兩君皆所表見。樾丈之言﹐其信矣乎﹗和章云「逐逐名場等爛頭﹐千金駿骨更誰求。祖龍余今猶烈﹐大錯何從鑄九州。」又﹕「刀弧帖括等虛車﹐黑大圓光制策書。持此進身持此取﹐求才屢詔意何如。」又﹕「癡狂競說鬼盈車﹐哀痛千言有檄書。東去駱駝難厭敵﹐當時忠義竟何如。」皆後到者所和﹐樾丈已不及見矣。

壬寅北上﹐於除夕到鎭遠府﹐阻風雪不得前。邸寓無俚﹐讀壁上詩自遣﹐皆前此公車先輩所作﹐頗多佳句。曾囑居停勿抹去﹐並記於《北徵日記》中。有署太瘦生原倡「如」韻一首﹐和者至十餘疊。除已錄於日記之四首外﹐尙有雪道人三首云「慷慨髙歌杜老如﹐秋風秋雨嘆茅廬。酒樽更話連牀夜﹐飯顆重逢戴笠初。容易坐銷殘臘景﹐相憐猶是異鄕居。寒山一笑推窗入﹐也學吟肩峭聳予。」「自笑風塵縛繭如﹐幾番歸夢繞田廬。算來百歲會眞少﹐火盡諸家樂志初。賣犢休耕課兒讀﹐白魚供饌奉親居。南山有約終當踐﹐載酒東鄰更過予」「昕夕都門辱款廬﹐淩雲才气識相如。劇憐文字多憎命﹐坐惜林泉賦《遂初》。逐日末應羈驥足﹐避風聊且學爰居。江湖滿地詩懷好﹐手版勞勞會笑予。」太瘦生卽樾丈﹐雪道人或謂卽王仲瑜廉訪﹐未知是否。又夢魚子三首﹐錄其二。云「北去南來旅燕如﹐秋風又坐水邊廬。無雙才子修文早﹐第一仙人應運初。生死何常眞似夢﹐功名有待且幽居。悲歌不盡年華感﹐客館孤燈苦對予。」「兩載光陰覺昨如﹐驪歌又促出蓬廬。書傳驛使迢遙遠﹐倚棹江聲欲乃初。汗漫遊來常作客﹐水山佳處暫畱居。與君三十餘朝伴﹐倘問棲棲不解予。」昆池釣徒云「大好溪山畫不如﹐何須覿面侈匡廬。月橫野淑雪消後﹐酒醒江城客到初。故舊幾人悲梗斷﹐神仙一例好樓居。胸中也有閒邱壑﹐多愧先生首倡予。」「風景鄕關那不如﹐曠觀大地亦吾廬。一江暮雪帆歸處﹐三度寒梅夢破初。更喜故人攜軫至﹐最難野店枕流居。與君漫著煙霞屐﹐底事勾畱莫問予。」「頻年犢鼻困相如﹐空對靑山守故廬。驛路星霜殘臘後﹐江城燈火小春初。囊中秋水藏龍气﹐云裹閒巢問鶴居。計到長安花正好﹐春風有約未忘予。」太瘦生再疊前韻云「一笑須彌芥子如﹐三間歸臥有瓜廬。掉頭心事尋巢父﹐屈指英雄失本初。去馬來牛呼任爾﹐續鳧斷鶴意何居﹖女要不解《離騷》旨﹐搖啄申申亦詈予。」各詩押「初」韻多佳句﹐仍以太瘦生兩首爲詞超韻穩﹐非和章所能及也。鄕先達詩﹐傳者無多﹐爲備錄之。

巴縣梁叔子﹝正麟﹞以丁酉拔貢﹐納貲官滇﹐署姚州知州。時予居外家﹐歲時相晤﹐頗有倡和。示余《舟過金陵》七古云「昨來新食武昌魚﹐倍憶吳凇江口鱸。雙輪如駛不得泊﹐兩計日行千里餘。就中吳會繁華絕﹐瓜洲燈火秦淮月。一自城南燕子飛﹐金陵王气全銷歇。三十年前苦戰爭﹐上將塵兵鐵甕城。今日雨花臺畔水﹐潮頭猶帶鼓鼙聲。」《己亥淸明日﹐房陳周三君招由西城出北郭遊蓮花池卽席有作》云「房侯好遊老成癖﹐追懼選勝忘頭白。陳季髙才不受羈﹐年少周郎稱裙屐。西郊北郊天气淸﹐人來人去唱歌行。煙花照路遊絲繞﹐池柳空靑春水生。昨朝一病柴門臥﹐熟食不飽人無那。喜作斜叢五日遊﹐遂教殷浩愁城破。他鄕春色花爭發﹐酒入空腸芒角出。千觴不醉宜催詩﹐相擾還依金穀罰。詩成酒醉且銷憂﹐欲把昆池換莫愁。絮飄萍散渾無定﹐何處明年續舊遊。」又《過廣通爲藍大令邀畱卽席賦贈》二絕云「我輩而今談吏治﹐經心仁術幾兼賅。栽花滿縣尋常事﹐多少荊榛費剪裁。」「寸絲斗粟關懷切﹐暑雨祁寒入寐深。只有政聲無政迹﹐一分惠愛一分心。」君時方英年﹐銳欲有爲﹐惜提廟租﹑集公款等事﹐不免操切。新政未舉﹐而民已病矣。

吳門潘禮堂﹐遊幕來滇。丰神奕奕﹐非時流比也。就楚雄府石晉卿先生幕﹐有《感事》二律云「鴻爪東西記不眞﹐頭銜端合署遊民。天涯閱候寒更暑﹐宦海論交越視秦。賢令名髙標栗裏﹐故侯風渺憶平津。勞勞車馬無聊甚﹐鄧禹旁觀欲笑人。」「刺虎屠龍願未酬﹐磨將菱角作雞頭。鄕情易愜皆吳語﹐旅思難銷類楚囚。落葉聲乾淒大壑﹐悲笳夢遠度邊樓。長城萬里期誰許﹐淸淚隨風散九州。」

劉禹三方伯﹐書法文淸﹐幾可亂眞。餘事並工詩畫﹐嘗見其自題山水一絕云「元江一水鎖雄關﹐到此籌邊苦未閒。堆案文書方畫諾﹐又將余墨灑雲山。」蓋在蒙自關道任時作﹐語意雄闊瀟灑﹐有俯視一切之槪。

蜀東魏佐臣孝廉﹐風流倜儻﹐吐屬不凡。嘗見其成都與友人贈答詩數首云「驪歌唱出錦官城﹐繞郭靑靑送客行。香艸美人添別意﹐落花流水笑浮生。崎嶇世路知無定﹐貧賤交遊最有情。萬里雲山拋不得﹐夢魂夜夜繞寒更。」「仲宣日日彊登樓﹐迢遞關河寄浪遊。杯酒寒燈知客味﹐蠻煙瘴雨逼人愁。迷離雲樹勞髙望﹐突兀童山夾亂流。惟有中天明月好﹐淸輝一夜照州。」「桃花潭水想粼粼﹐又別江南一度春。覲面便知名下士﹐談心恰是个中人。聯牀風雨應能再﹐結契苔岑自有眞。此道而今如棄土﹐紛紛輕薄總非倫。」「縱橫今古幾徘徊﹐餘子聲華安在哉﹖不朽功名關學問﹐倘來富貴總塵埃。知君自是匡時器﹐笑我難爲濟世才。榛莽蒼蒼聊混迹﹐還期轉瞬倚云栽。」

杜培之明府﹐工畫梅花﹐老幹縱橫﹐不落時下習气。書宗北魏﹐古昧盎然。偶有題畫之作﹐亦落落無塵坌气。嘗見其七古一首云「北風捲地羣芳歇﹐造物破荒生奇傑。傲骨衝寒一夜開﹐九十春光忽漏泄。我昔北遊雁門關﹐關頭八月卽飛雪。茫茫世界盡如銀﹐惟有此君心似鐵。試爲君家一揮毫﹐猶覺四座英風烈。平生肝膽稅向誰﹐惟有髙臥袁安能使我心折。」

李厚安太史《五華山晚眺》詩﹕「海光一綫白﹐山色四圍靑」﹐「管弦新月上﹐燈火酒人歸」等聯﹐極能狀昆湖翠海景致﹐今則天時人事﹐幾歷遷移。山川猶是﹐非復當年風味矣﹗又厚安《秋興》詩有云「且共老農歌樂歲﹐霜鋒不用淬鵜。」按《爾雅注》﹕「鵜似鳧而小﹐膏可瑩刀。﹐蒲歷切﹔必益切。」杜子美詩﹕「健筆淩鸚鵡﹐鈷鋒瑩鵜。」「王漁洋詩﹕「雄劍霜寒淬鵜。」均作仄聲用﹐厚安用作平聲﹐似未合。

金匱楊夔生謂﹕詩𨿽有爲而作﹐然古人多以自寫其性情。而曲土小生﹐往往索解於解之外﹐曰某句刺某事﹐某章刺某人﹐溫厚和平﹐蕩然無遺。至於字句多引前人之詩﹐謂其某字本於某人﹐亦過矣。蓋多讀書﹐則落筆自無杜撰﹐豈擇其爲某人之字句而用之哉﹗握氏之言如此。然古今人讀書多﹐見詩多﹐作詩多﹐則搞詞命意﹐不免相襲。其最顯者﹐如李嘉礻右之「水田飛白鷺﹐夏木囀黃鵬。」王摩詰加「漠漠」「陰陰」四字而成七言一聯。按此系前人舊說。嘉行輩似在摩詰後﹐不應反襲李詩也。又摩詰《漢江臨》詩﹕「江流天地外﹐山色有無中。」歐陽文忠公長短句云「平山欄檻倚晴空﹐山色有無中。」全用王句。陳簡齋《傷春詩》﹕「孤臣霜發三千丈﹐每歲煙花一萬重。」實襲元遣山《寄楊飛卿》詩「西風白髮三千丈﹐故國靑山一萬重。」何遜《入西塞》詩﹕「薄雲巖際出﹐初月波中上。」老牡云「薄雲巖際宿﹐孤月浪中翻。」只易四字。此詞意之並同者。又有詞少異而意同者﹐如張曙《途中間蟬》前四句云「每歲聽蟬處﹐那將此際同。孤村寒色裹﹐野店夕陽中。」李中正《聞子規》前四句云「何處正當聞﹐聲聲欲斷魂。暖風芳艸岸﹐殘日落花村。」蔣鉤《孤雁》後四句云「葦岸風吹雨﹐沙汀月照霜。還同我兄弟﹐零落不成行。」又顏之推《家訓》云「《羅浮山記》云﹕『望平地樹若薺。』故戴嵩詩云﹕『長安樹若薺。』」孟浩然《秋登方山》詩云「天邊樹若薺﹐江畔洲如月。」實用嵩詩。又宋陸農師《賀王荊公父子俱侍經筵》詩云「潤色聖猷雙孔子﹐調燮元化兩周公。」蓋本於杜詩「侍臣雙宋玉﹐戰策兩穰苴。」杜詩語合分際﹐陸則過矣。荊公《晚年閒居》詩云「細數落花因坐久﹐緩尋芳艸得歸遲。」實本於王摩詰「興闌啼鳥緩﹐坐久落花多」。徐師川自謂荊公詩與渠所作「細落李花那可數﹐偶生芳艸步因遲」﹐系偶似之耶﹖竊取之耶﹖善作詩者﹐不可不辧云云。然徐詩實不如荊公之間適優遊也。與庸人之「山自古來和石瘦﹐水因秋後漾沙淸」﹐《雪浪齋日記》有「背秋轉覺山形瘦﹐新雨還添水面肥」﹐實本於前句而不及也。又荊公「一水護田將綠繞﹐兩山排闥送靑來」﹐蓋本於五代沈彬詩「地隈一水迎城轉﹐天約羣山附郭來」。沈又本於許丁卯之「山形朝闕去﹐河勢抱關來」﹐而各有勝處。岑嘉州詩﹕「渡口欲黃昏﹐歸人爭渡喧。」孟襄陽《夜歸鹿門》詩云「山寺嗚鐘晝已昏﹐漁梁渡頭爭渡喧」﹐蓋本於岑詩。王逸少有「山陰路上行﹐如在鏡中遊」之句﹐沈云卿遂有「船如天上坐﹐人似鏡中行」﹐老杜遂有「春水船如天上坐﹐老年花似霧中看」之句。大白亦有「人行明鏡中﹐鳥度屏風裹」一聯﹐蓋觸類而長之也。杜牧「故鄕七十五長亭」﹐蓋用太白「沙礅至梁苑﹐七十五長亭」句也。老杜「身輕一鳥過」﹐本於虞世南之「橫空一烏度」。黃豫章之「斷腸聲裹無聲畫﹐畫出《陽關》更斷腸」﹐本於李義山之「斷腸聲裹唱《陽半》」。實不勝枚舉也。

近時詩家﹐多有脫胎古人名作而意境增新者。如﹕陳太初﹝沆﹞《出都詩》「不有霜雪威﹐詎識陽和徳」﹐實本於唐呂溫《孟冬蒲州關河亭》詩「嚴冬不肅殺﹐何以兒陽春」。其曾孫陳仁先《天寧寺聽松聲》詩﹕「斜陽紅滿地﹐雷雨忽在巓。仰看四沆寥﹐聲出雙松間。屬耳倏已遠﹐飛度萬壑泉。」寫聽松聲﹐神韻欲絕。然實本於黃涪翁之「日晴四無人﹐聲出髙林際」。仁先演爲三韻六句﹐意境較深長矣。李拔可《夜坐示貞壯並寄劍丞江南》詩「眼中時事益紛紛﹐默坐相看我與君」﹐實本於元遺山《眼中》詩「眼中時事益紛然﹐擁被寒窗夜不眠」﹐均爲起句。曾蟄庵《花朝江亭譙集》詩「疲蹇倦皂路﹐遊遨欣近郊。所思緩郁紆﹐得閒輕脫逃」﹐實本於柳柳州《避西亭》詩「謫棄殊隱淪﹐登陟非遠郊。昕懷緩伊郁﹐詎欲肩夷巢」。墊庵五言古詩多摹《選》體﹐此則實出柳州。江叔海五言古﹐亦辦香《選》詩﹐多有酷似者。

王仲宣《公譙詩》﹕「兒眷良不翅﹐守分豈能違。」李善注﹕「言上見恩遇﹐不翅過於本望。」杜子美詩「方駕曹劉不翅過」﹐卽本王詩。《家語》孔子曰「愛人之謂徳教﹐何翅惠哉﹗」不翅﹐猶過多也。見《能攺齋漫錄》。近人李審言箋注汪容甫《自序》文「受詐興公﹐勃溪累歲」﹐久覓出處未獲﹐後得之於《世說新語假譎》篇。王文度弟阿智﹐惡乃不翅﹐當年長而無人與婚。孫興公有一女﹐亦僻錯﹐又無嫁娶理﹐見阿智乃言「此定可﹐殊不如人所傳」。後乃知興公之詐﹐爲之欣喜。解不翅二字﹐只引《說文》段注。再以《漫錄》所引証之﹐益見明確。

當科舉時以狀頭爲榮。而父子兄弟鼎甲者﹐尢爲罕見。宋代除二宋兄弟魁元外﹐祥符中梁固﹑張師徳﹐皆第一人及第。固﹐狀元灝之子也。師徳﹐亦狀元去華之子。兩家父子狀元﹐魏野以詩賀之云「封禪汾陰連歲榜﹐狀元俱是狀元兒。」見王辟之《澠水燕談錄》。《澠水》又云「孫何孫僅﹐學行文辭﹐傾動場屋。何旣爲狀元﹐王黃州覽僅文編﹐書其後曰﹕『明年再就堯階試﹐應被人呼小狀元。』後榜僅果第一。黃州復以詩奇之曰﹕『病中何幸忽開顏﹐記得詩稱小狀元。粉壁乍懸龍虎榜﹐錦標終屬鵲原。』」路謂二孫先得狀頭﹐亦是科名盛事﹐而螢州之詩﹐若符券然﹐又大好一則詩話也。見陳銘路《黃嫻餘話》。而蕩去奎﹝曾輅﹞《炙硯瑣談》載莊氏弟兄鼎甲﹐亦佳話也。陽湖莊本淳﹝培因﹞學士﹐少負才華﹐不作第二人想。乾隆乙丑﹐令兄方耕先生﹝存與﹞以第二人及第﹐學士賦詩調之﹐落句云「他年令弟魁天下﹐始信人間有宋祁。」後果中甲戌狀元。與梁張韻事並同﹐後先輝映。

古人詩𨿽單詞隻字﹐俱經細意琢磨﹐往往脫簡流傳﹐後人極意擬之﹐不能得者﹐詩話中散見非一。杜集有「身輕一鳥」﹐鳥下脫一字。有補「疾」字者﹐有補「落」字者﹐有補「起」字者﹐「下」字者﹐後得完本﹐乃知系「過」字。蓋本張景陽詩「人生瀛海內﹐忽如鳥過目」。故東坡有句云「如觀老杜飛鳥句﹐脫字欲補知無緣。」卽謂此也。又孟浩然有「到得重陽日﹐還來就菊花」之句﹐刻本脫一「就」字。有擬作「醉」﹑作「賞」﹑作「泛」﹑作「對」者﹐後得完本是「就」字﹐乃知其妙。東坡謂淵明詩「采菊東籬下﹐悠然見南山」﹐有以「見」爲「望」者﹐不啻賦之與美玉。韋蘇州「采菊露未﹐舉頭見秋山」﹐頗得淵明詩意。明李茶陵《懷麓堂集上陵》詩﹐有「野行愁夜虎﹐林臥起秋鷹」之句﹐其子兆先易「愁」字爲「迥」字﹐茶陵贊之爲一字師。李越縵謂爲惡札﹐譏其有譽兒癖。蓋一字關系全詩神理﹐不可不愼。陳玉田論「還來就菊花」﹐九字皆俗﹐有此一「就」字下之﹐便字字飛動﹐化俗爲雅。苕溪漁隱所謂詩句以一字爲工﹐如靈丹一粒﹐點鐵成金﹐其妙固不可思議也。又今李杜集《醉時歌》「淸夜沈沈動春酌﹐燈前細雨檐花落」﹐有刊爲「檐前細雨燈花落」者﹐俗眼見之﹐以爲近理﹐寶則意味索然矣。山谷《次韻蓋郎中率郭郎中休官》詩﹕「桃葉柳花明曉市﹐荻芽蒲┺上春洲。」有刊爲「柳葉桃花明曉市」者﹐其失與前同。又杜詩「犬迎曾宿客」﹐唐顱陶本作「犬憎閒宿客」。又《對月》詩「斫鄒月中桂」﹐陶本作「折盡月中桂」。均不可從。惟《寄髙迪》詩「天上多鴻雁﹐池中足鯉魚」﹐陶本爲「河中」﹐則「河」字似較「池」字爲勝。

元和汪衮甫﹝榮寶﹞﹐屢膺東西洋使命﹐文采斐然﹐無慚專對。其詩夙宗義山﹐具體而微。前年海藏赴遼﹐儼然佐命﹐衮甫心非之。曾寄以《詠史》七言一律云「中原亡鹿不堪求﹐阻海猶能主一州。涸轍能無升斗沽﹐隨陽豈有稻粱謀。蓬萊未必多仙藥﹐松杏依然是故邱。白髮迥天粗已了﹐江湖遲子入扁舟。」涸轍一聯﹐𨿽系爲瀛國曲諒﹐但當局處置不善﹐致迫而出此﹐亦未必非事實。末聯則爲友誼進忠告﹐語意肫肫。此等詩眞可謂不虛作者。惜君於今年夏間﹐以微疾遽歸道山。老成凋謝﹐國之戚也。

余自退職家居﹐葺小園一區﹐雜蒔花木﹐有樓三楹﹐插架萬卷。每日晨興﹐翻閱書史﹐點勘羣籍﹐迄於瞑不倦。蓋以炳燭光陰﹐老學晚蓋﹐故有汲汲孜孜日不暇給之勢。讀陳仁先《過靑島訪潛樓》詩﹐殆不啻爲余寫照也。詩云「浩浩東海濱﹐淸暉靄一廬。主人手種樹﹐參天仰扶疏。當階芍藥花﹐娟娟表春餘。有樓書插架﹐十萬琳瑯如。主人朝盥罷﹐竟日何爲娛﹖掩書卽作字﹐輟筆還讀書。竈勉日不暇﹐歲月忘居諸。庭蕪日夜深﹐足不至門閭。獨樂豈眞樂﹐乾坤極瘡痛。斯人著此間﹐天意終何如﹖」詩境極佳﹐惟末二語則非余之所敢承耳。

揭陽曾墊庵﹝習經﹞五言古詩﹐工爲《選》體﹐間摹韓柳。近體則出入唐宋。前曾舉其似柳州五古一首。其近體《讀書題詞》十五絕句﹐最爲出色。其《詠子建》—首﹐注云「子建沈摯﹐惇於性情。鍾記室謂情兼雅怨﹐是也。昔王算州讀『謁帝承明廬』﹐便回環往復百數十徧﹐不可休。予於『初秋涼气發』一篇﹐亦然。每至『子其篝爾心﹐交親義不薄』﹐蓋不知涕之何從也」云云。子建處其兄文帝猜忌之時﹐而能肫肫相感如此﹐誠不娩性情中人。予每讀墊庵所舉二詩﹐蓋匪獨回腸蕩气﹐實不禁吞聲飲泣矣。

新建範藕肪明府金婿由進土竭選﹐補雲南曲靖府寶霹縣。到任甫數月。與秦宥橫太守不合﹐被劾去官。授圖畫於省校﹐朝夕傾談﹐致相得也。君工詩畫﹐嗜飲酒。數杯之後﹐輒扼腕數當世人物﹐少所當意﹐顧獨拳拳於余﹐許爲表裹兼到之人。余深自愧勉。君畫善人物花鳥﹐工致脫俗。嘗夜燃燭作《百菊圖》﹐時年已六十餘﹐幾忘寢食。予勸其少息養神。君曰﹐余固樂此不疲也。詩宗溫李﹐而亦間有槎櫥之作。詞則入艸窗之室。刻有《心香室詩鈔》四卷﹐《詩餘》一卷。宣統末年﹐滇督錫淸弼爲奏準開復原官﹐而君已垂垂老矣。後解銅入京﹐覆舟幾不免﹐到京未久﹐卽歸道山。嘗贈餘詩集一部﹐末附跋語千數百言﹐全用仄聲字﹐蒼峭拔俗﹐詩亦淸雋。時作艷體樂府﹐記其五言《贈棲雲上人》云「出山不見寺﹐入寺不見山。山云自來去﹐山僧坐其間。云來寺門開﹐云去寺門關﹐云來與云去﹐山僧心自閒。」六言云「王維是詩天子﹐沈生乃意聖人。道境空言水月﹐佛說亦是波旬。」又﹕「溫飛卿騙叉手八﹐李長吉唾地三。論才不怕米貴﹐說士勝於肉甘。」具見其兀傲之態。七言《泊穿石卽事》云「有人知是範萊蕪﹐落落扁舟伴遂孤。薄宦半生寒乞相﹐秋山一幅夜遊圖。波搖金碧天垂幕﹐霞泛紅藍月吐珠。怪底南來猶意气﹐此邦形勢勝三吳。」皆佳。其女弟子鶴儔亦工詩詞﹐斷句如﹕「浣女白雙足﹐樵童綠一肩。」詞如《蝶戀花》云「涼月一丸團似餅。踏徧莓苔﹐沒个人兄省。羅襪透痕冰樣冷﹐明朝畱下纖纖印。算是今宵眠不穩。兩鬢蓬松﹑揉破珊瑚枕。珠館風微蓮漏永。梧桐遮斷西樓影。」皆雋永有致。惜詞涉纖巧﹐得之於髫年女子﹐殊不易也。

建康古迹較多﹐江山雄俊。詩家每涉及秣陵六朝事者﹐恆多佳句。如韋端已之「六朝如蘿烏空啼」﹐龔芝麓之「流水靑山送六朝」﹐鍾曉之「一笛殘陽舊六朝」。儀橄周維鎬﹝椒鐙﹞有絕句云「夜夜秦淮夜夜簫﹐緇魚時節漲春潮。曾經丁字簾前坐﹐細雨靑燈話六朝。」趙秋谷亦有絕句雲「水色山光入夢遙﹐十三陵樹晚蕭蕭。中原事業如江左﹐艸色何須怨六朝。」皆丰神秀絕。

講求聲調平仄﹐則有趙秋谷之《聲調譜》﹑翟儀仲﹝暈﹞之《聲調諧拾遺》﹑王文簡之《古詩平仄諭》﹑翁覃溪之《五言七言平仄舉隅》諸晉。講求格律﹐則有《歷代詩話》﹐及紀曉嵐之《瀛奎律髓》﹑許五塘之《律髓輯要》《詩法萃編》諸書﹐皆論之詳盡。學詩者可自尋求﹐無俟繁複徵引。玆所欲言著﹐則詩家之宗尙派別也。其天資髙﹑學力厚﹑兼采眾長﹑不名一家者﹐團未可拘於宗派之說﹐從而擬議之。至於宗尙古人﹐學專一派﹐其間是非得失﹐有可得而論列者。自來言詩者﹐靡不以唐爲宗。吳門吳修齡《圍鑪詩話》﹐尢力主之。惟學之僅得皮毛者﹐則痛斥之不稍假借。其詆明代之大復﹑空同等﹐至謂爲「蚓響蛩聲﹐牛垢驢鳴」﹐意气淩蔑﹐豈得爲平情之諭耶﹖夫唐承六代繁褥之餘﹐振起中聲﹐規復正始。格律完整﹐情韻綿邈﹐誠爲詩歌極則。特步趨不易﹐往往肩漫空闊﹐流獘無窮。在仲默﹑元美﹑於鱗輩﹐各有獨至﹐非扶墻模壁者可比。集中間有遺神襲貌之作﹐其雄篇佳制﹐固不可掩。若夫淺學之徒﹐家李杜而戶元白﹐膚詞俗調﹐揮毫立就﹐巴曲俚語﹐搖筆卽來。甚者假神韻﹐藉口性靈。無論貴賤老少﹐末學小生﹐皆可作詩。身後遺集﹐人各一編﹐幾成定例。汗牛充棟﹐奚止覆瓿代薪。故趙甌北《長夏曝書有作》云「文人例有一篇稿﹐鍥棗鋟梨紛不了。若使都傳在世間﹐塞破乾坤尙嫌小。」此近今詩家﹐所以有祧唐祖宋﹐力避陳腐﹐固趨勢之所不得不至此也。蓋宋詩非讀書多﹑磧理厚﹐不能率爾成章﹐試觀山谷﹑刺公﹑後山﹑宛陵﹑簡齋之詩﹐奧衍深微﹐包舉萬象﹐豈粗疏者所能學步。披沙揀金﹐振衰救獘﹐捨斯莫屬。故與其學唐而流爲庸俗之詞﹐毋寧學宋而猶不失爲學人之制也。然如散原﹑子培﹐生辣晦澀﹐殊乏涵泳優遊之趣。漸西﹑晚翠﹐亦不免於過爲奧僻。其得風人之旨﹐有書有筆﹐雅俗共賞者﹐其惟海藏﹑聽水之倫乎﹗故餘論今之爲詩者﹐當以漢魏六朝三唐爲根柢﹐而以宋代諸大家爲規臬﹐其庶乎不失於淺俗庸濫者矣﹗

吳修齡《答萬季野詩問》﹐曰「問今人忽尙宋詩如何﹖」答曰「爲此說者﹐由於無得於唐也。唐詩如父母然﹐豈有能識父母﹐更認他人者乎﹖宋之最著者爲蘇黃﹐全失唐人一唱三嘆之致﹐況放翁輩乎﹖但有偶然撞著者﹐如明道云『未須愁日暮﹐天際是輕陰』﹐忠厚和平﹐不減義山之『夕陽無限好﹐只是近黃昏』矣。唐人大率如此﹐宋詩鮮也。唐人作詩﹐自述己意﹐不必求人知之﹐亦不在人人說好。宋人皆欲人人知我意﹐明人必欲人人說好﹐故不相入。然宋詩亦非一種﹐如梅聖兪卻有古詩意﹐陳去非得少陵實落處。不知今世學宋詩者﹐尊尙誰人也。子瞻﹑魯直﹑放翁﹐一瀉千里﹐不堪咀嚼﹐文也﹐非詩矣。」修齡之言如此。然蘇黃之詩﹐未嘗無一唱三嘆者﹐未嘗無言近旨遠者﹐吳氏一筆抹殺﹐未得爲定論也。大抵唐人之時代﹐去古未遠﹐故自成其爲唐人渾淪淵雅之詩。宋人去古已遙﹐故不能不爲眞率新辟之句﹐固時勢然也。以《論語》與《孟子》較﹐則《論語》渾淪矣﹔然而孟子之時勢﹐不能不作《孟子》之言也。所謂「予豈好辯哉﹐予不得已也」。以揚雄之《太玄法言》學《論語》﹐而已失之太遠﹐以王莽而學《周官》亦然﹐況詩之爲道乎﹗夫詩與文皆學術之所流露﹐而與學術爲同一之趨勢者也。自有明末造﹐學者以空疏气節相髙。及其末流﹐入於禪學﹐空言心性﹐士皆以讀書爲非﹐無應用之實學﹐而明之亡也忽焉。淸初黃梨洲﹑顧亭林諸先生出﹐究心實學﹐放言髙論﹐及其後乃演成文字之禍﹐而風气始大變矣。故明末遺老及淸初名人﹐其詩文皆能直抒胸臆﹐暢所欲言。滄桑陵谷之感﹐種族存亡之思﹐見於歌詠者至多。迨文字獄興﹐學者始箝口結舌﹐遁於聲音考據之學。乾嘉之際﹐𨿽詞章經術﹐飈起雲湧﹐但多摭拾細微﹐少言經世﹐苟以耗日力﹐明哲保身而已。其時之爲詩者﹐亦皆詞華典瞻﹐雍容揄揚。嘉道間程春海詩文突兀拗折﹐頗足振拔一時﹐惟所造未竟﹐僅傳其學於巢經巢等輩。道咸以來﹐國事日非。非講求經世之學﹐不足以濟時﹔非主張通變之道﹐不足以應用。於是今文之學興﹐《公羊》三世之學說盛。其時之學者﹐如龔定庵﹑魏默深輩﹐皆今文學家﹐喜談經濟。而其詩亦皆廉悍堅卓﹐趨於有宋諸大家。洎祁文端﹑曾文正出﹐而顯然主張宋詩。其門生屬吏篇天下﹐承流向化﹐莫不辦香雙井﹐希蹤二陳。迄於同光之交﹐鄭子尹﹑莫子傯倡於前﹐哀漸四﹑林晚翠曁散原﹑石遣﹑海藏諸公繼於後﹐他如諸貞壯﹑李拔可﹑夏劍丞皆出入南北宋﹐標舉山谷﹑荊公﹑後山﹑宛陵﹑筒齋以爲宗尙。淸新警拔﹐涵蓋萬有。淺薄之夫﹐蹙眉咋舌﹐不能升堂而嚌其敲。論者謂爲詩學之頹波﹐余則以爲詩家之眞詣自今日而始顯﹐固有可爲知者道﹐難爲俗人言者矣﹗

滇之亢哲﹐能詩者甚多﹐大都遠宗三唐﹐近法明代。其能講求兩末﹑涉獵西江者蓋寡。自維謝陋﹐未能篇讀先正各詩。以所知者衡之﹐則錢南園𨿽際乾隆盛時﹐而其詩朴實說理﹐於陶﹑白﹑末人爲近。劉奇庵先生詩亦以陶爲宗﹐而出入於儲﹑孟﹑韋﹑柳﹐晚年極崇老杜。次則黃文節﹝琮﹞﹑朱丹木﹝履﹞﹑張天船﹝星柳﹞頗多接近宋人之作。然黃朱二公﹐古體出入杜韓。天船專宗玉局﹐晚年一變而生刻沈摯﹐頗參入昌黎﹑豫章境界矣。宜良嚴匡山父子﹐極斥宋體﹐嚴守唐規﹐秋槎《藥欄詩話》可見也。《筱園詩話》亦倡唐風﹐《穆淸堂集》格律精密﹐風度渾成﹐入後亦稍惜熟練而少變化﹐蓋未參以宋人規模﹐力求新警之筆也。郭松亭序戴雲帆集﹐謂其由三唐溯漠魏﹐深觀潛玩﹐歷三十年不倦。戴古村詩筆力堅卓﹐波瀾老成﹐得力於工部﹑王﹑孟諸家。《抱素堂詩》淸新俊逸﹐唐之元自﹑宋之陸範爲近矣。仁和汪云壑殿撰﹐督學滇中﹐極傾倒於龔簪崖﹑羅琴山﹐曾合序其集。且謂琴山具體王孟﹐簪崖出入於遺山﹑靑邱﹐此外或宗溫李﹐或效陶白﹐皆於宋人未達。惟師荔扉稱晉街張溟洲造語生辣﹐頗多可采。玉溪嚴仲良有時步趨山谷﹐亦多妙悟﹐其殆後起之秀乎。

昔人謂五律爲四十賢人﹐著一屠沽不得﹐其難其愼﹐蓋弱一字不可也。然要以神韻綿邈﹑風格髙騫爲歸。若無神韻行乎其間﹐則起結之外﹐四句對偶﹐平板呆滯﹐何所取焉。古人五律詩﹐格律完整﹐雄闊壯麗者﹐如孟襄陽「八月湖水平」一首﹐老杜「國破山河在」一首。其他音韻鏗鏘而神思綿邈者﹐約舉數首﹐可爲五律則效也。李太白《夜泊牛渚懷古》一首云「牛渚西江夜﹐靑天無片雲。登舟望秋月﹐空憶謝將軍。余亦能髙詠﹐斯人不可聞。明朝掛帆去﹐楓葉落紛紛。」又孟襄陽《泊舟潯陽望匡廬峯》詩﹕「掛席幾千里﹐名山都未逢。泊舟潯陽郭﹐始見香鑪峯。嘗讀遠公傳﹐水懷塵外蹤。東林精舍近﹐日暮空聞鐘。」二詩皆一片神行﹐飄飄欲仙。又淸初宣城施愚山﹝閏章﹞首云「秋風一夕起﹐庭樹葉皆飛。孤宦百憂集﹐故人千里歸。嶽雲寒不散﹐江燕去還稀。遲暮兼離別﹐愁君雪滿衣。」漁洋極稱此詩﹐謂昔人稱《古詩十九首》﹐以爲驚心動魄﹐一字千金﹐此𨿽近體﹐豈愧《十九首》耶﹖施本工於五律﹐而此首尢其集中傑作也。又南海鄺湛若﹝露﹞《巴陵琴酌送羽人遊靑城》云「彈琴勸君酒﹐君去少知音。此曲豈不古﹐撥弦人盡今。夜移河漢淺﹐花落洞庭陰。小別成千歲﹐依然此夕心。」南海譚叔裕﹝宗浚﹞《送人入蜀》云「折柳與君別﹐君行何日還﹖成都千萬柳﹐一半我曾攀。此去偶登眺﹐相思應解顏。明年飛絮後﹐吾亦返鄕關。」二詩純以神行﹐化盡筆墨痕迹者。又湘潭王壬秋﹝闓運﹞《張督部鄂中餞行二首》其一云「再見東南定﹐重叨餞飲歡。新亭十年淚﹐白髮兩人看。浪暖催王鮪﹐春榮放牡丹。深杯情話永﹐未覺夕陽殘。」其二云「五十年來事﹐閒談卽史書。謗人誠不暇﹐觀我意何如。坐閱升沈慣﹐行慚歲月虛。靑驪路千里﹐春好獨歸歟。」壬秋不多作近體﹐而此二詩﹐則格律渾成﹐深情逸韻﹐實近體之佳構也。

七言絕句﹐唐人工者極多。太白﹑龍權﹑牧之﹑義山﹑飛卿諸家﹐尢爲擅長。宋人則玉局﹑雙井﹑荊公﹑放翁佳制甚夥。元明則雁門﹑滄溟﹑子相﹑松圓外﹐可采較稀。淸初則漁洋﹑樊榭極工此體。自當以綿邈超逸爲貴﹐若如老杜荊公之四句裁對﹐詩中本有此格﹐﹝因絕句者系截首尾四句﹐或截去中四句。平常多截去中四句而爲絕句﹐故絕句亦作截句也。﹞然工穩則有之﹐殊索索無生動气矣。玆就所記憶者略舉十餘首以槪其餘﹐不能備舉也。太白《下江陵》云「朝辭白帝彩雲間﹐千里江陵一日還。兩岸猿聲啼不住﹐輕舟已過萬重山。」王昌齡《芙蓉樓送辛漸》云「寒雨連江夜入吳﹐平明送客楚山孤。洛陽親友如相問﹐一片冰心在玉壺。」杜牧之《題齊州城樓》云「嗚咽江城角一聲﹐殘陽瀲瀲落寒汀。不用憑欄苦首﹐故鄕七十五長亭。」楊誠齋舉杜牧一首云「淸江漾漾白鷗飛﹐綠淨春深好染衣。南去北來人自老﹐夕陽長送釣船歸。」以爲四句皆佳。賈島《渡桑乾》云「客捨並州已十霜﹐歸心日夜憶咸陽。無端更渡桑乾水﹐卻望並州是故鄕。」此外如王龍標「秦時明月」一首﹐張祜《金陵渡》《遊淮南》﹐徐凝《憶揚州》﹐戎昱《移家別湖上亭》﹐李益《汴河曲》等作﹐王翰《涼州曲》﹐王之渙《出塞曲》皆佳。大抵唐人皆工此體﹐而晚唐佳者尢多也。東坡《南堂》云「埽地焚香閉閣眠﹐簟紋如水帳如煙。客來夢覺知何處﹐掛起西窗浪接天。」山谷《病起荊江亭卽事》云「翰墨場中老伏波﹐菩提坊裹病維摩。近人積水無鷗鷺﹐時有歸牛浮鼻遇。」荊公《金陵卽事》雲「水際柴門一半開﹐小橋分路入靑苔。背人照影無窮柳﹐隔屋吹香並是梅。」楊誠齋王什公詩話﹐均極稱此詩。鄭仲賢﹝文寶﹞絕句云「亭亭畫舸系春潭﹐只待遊人酒半酣。不管煙波與風雨﹐載將離恨過江南。」此詩或作張未作。陳簡齋絕句云「中庭地白夜三更﹐白露洗空河漢明。莫遣西風吹葉盡﹐卻愁無處著秋聲。」漁洋與朱竹論宋人絕句﹐舉可追蹤唐賢者殆數十首﹐因不僅此數也。李越縵舉元遺山《出都》一首云「春閨斜月曉聞鶯﹐信馬都門半醉醒。官柳靑靑莫迥首﹐短長亭是斷腸亭。」又舉元王子宣﹑薩天錫《宮詞》各一首。王云「南風吹斷采蓮歌﹐夜雨新添太液波。水殿云房三十六﹐不知何處月明多。」薩云「淸夜宮車出上央﹐紫衣小隊兩三行。石闌干外銀燈過﹐照見芙蓉葉上霜。」以爲不減唐人風調。又舉明張靈一首云「隱隱江城玉漏催﹐勸君且盡掌中杯。髙樓明月淸歌夜﹐知是人生第幾回。」以爲深情恫恫﹐有盡而不盡之意。又張靈《春盡送人》一首云「三月正當三十日﹐一琴一鶴一孤身。馬蹄亂踏楊花去﹐半送行人半送春。」亦佳。元撒舉《送郭之》云「南口靑山北口云﹐天涯何地又逢君。陌頭楊柳西行馬﹐畫角三聲不忍聞。」施愚山詩話錄石刻《灞橋詩》二首﹐以爲不減唐人。其一云「渭水東流不見人﹐摩挲髙冢石麒麟。千秋萬歲功名骨﹐盡化咸陽原上塵。」「漢苑秦宮盡夕陽﹐幾家墟落野花香。灞橋斫盡靑靑柳﹐不是行人也斷腸。」王子予﹝綬﹞送《常熟李瑞卿》云「柳暗花明風雨天﹐鵓鳩聲裹一歸船。重逢已是十年後﹐爲問人生幾十年。」潘髙﹝孟升﹞《絕句》云「黃鴉谷谷雨疏疏﹐燕麥風輕上觜魚。記得去年寒食節﹐全家上冢泊船初。」葛一龍《八月十五夜盤龍寺》云「歷歷三年看月愁﹐燕山楚水白門樓。不知何處明年夜﹐更憶盤龍寺裹秋。」王壬秋《彭城懷古》云「煙鎖彭城暮色秋﹐繞城無復舊河流。惟餘節度東樓月﹐照盡行人照盡愁。」又《過衡嶽下》云「嶽色寒雲淡似煙﹐交流中址故依然。滄洲漁子頭應白﹐記買霜鯿卅二年。」漁洋《眞州絕句》云「江幹多是釣人居﹐柳陌菱塘一路疏。最好日斜風定後﹐半江紅樹賣鱸魚。」「《鳥磯夫人廟》云「霸气江東久寂寥﹐永安宮殿莽蕭蕭。都將家國無窮恨﹐分付潯陽上下潮。」以上所舉各詩﹐情韻兼到﹐無事時偶一諷詠咀嚼﹐令人根觸不已﹐願與同調者共賞之。

七言律詩﹐自唐而始盛﹐唐以前只有七言八句之樂府詩耳。自唐人以聲律對偶限之﹐遂相沿爲律體。唐初好古之士﹐猶厭薄不多作﹐故陳子昂﹑李太白集皆古體﹐罕有律詩。洎中唐韓昌黎號爲復古﹐亦鮮律體。孟東野﹑李長吉集中﹐直無一篇。然遇朝慶典禮及應制諸作﹐則不得不用律詩。風會所趨﹐疊演疊盛﹐材桀之士﹐頭角競出﹐名篇俊語﹐層出不窮。崔灝《黃鶴樓》一首﹐古律相參﹐推爲絕唱﹐太白《鳳凰臺》詩﹐恩效之而不及也。此外如王摩詰﹑李東川﹑岑嘉州輩﹐最工此體。至子美沈雄髙闊﹐集其大成﹐後之作者﹐莫能過也。晚唐李義山﹑溫飛卿﹑劉夢得等﹐生面別開﹐自成馨逸。迨及金宋﹐元遺山﹑王半山﹑黃山谷﹑陸放翁﹑陳后山﹑陳簡寇諸大家繼起﹐步武唐人﹐而各有變化獨到之處。元之虞道園﹑趙子昂亦稱能手﹐虞近古而趙近俗。有明髙季迪﹑何大復﹑李空同﹑王元美﹑陳子龍﹑陳恭尹﹑楊用修諸家﹐於七律皆多傑構﹐固不獨樂府古詩爲足稱也。淸代查初白﹑王漁洋﹑姚姬傳及末季之海藏﹑聽水﹐淸蒼峭秀﹐佳構極多﹐並可師法。今就諸家所作﹐略爲標舉﹐堪以隅反矣。

初唐沈期「盧家少婦」一首﹐摩詰之《積雨輞川莊》一首﹐岑嘉州《和賈至早朝》一首﹐李東川「朝聞遊子」一首﹐皆格律渾成﹐爲律詩正體。至老杜之《登髙》《野望》《登樓》《宿府》《恨別》《聞官軍收河南河北》《客至》《南鄰》《蜀相廟》諸作﹐則格老气蒼﹐雄視百代﹐誠髙不可及矣。溫李二家﹐雄渾秀麗﹐開後人無數法門﹐然要在善學﹐使气骨藻相采相副﹐便爲上乘。否則偏於纖縟﹐便落凡近﹐此之不可不愼也。元遺山《桐川與仁卿飲》《衛州感事》《出都》《頓亭》諸作皆佳。虞道園《挽文山丞相》﹐趙子昂《嶽鄂王墓》﹐並爲佳制。荊公《示長安君》云「少年離別意非輕﹐老去相逢亦愴情。艸艸杯盤供笑語﹐昏昏燈火話平生。自憐湖海三年隔﹐又作塵沙萬里行。欲問後期何日是﹐寄書應見雁南徵。」《葛溪驛》云「缺月昏昏漏未央﹐一燈明減照秋牀。病身最覺風露早﹐歸夢不知山水長。坐感歲時歌慷慨﹐起看天地色淒涼。鳴蟬更亂行人耳﹐正抱疏桐葉半黃。」《次韻捨弟賞心亭卽事》云「檻折檐傾野水傍﹐臺城佳气已消亡。難披梗莽尋千古﹐獨倚靑冥望八荒。坐覺塵沙昏遠眼﹐忽看風雨破驕陽。扁舟此日東南興﹐欲盡江流萬里長。」山谷《登快閣》云「癡兒了卻公家事﹐快閣東西倚晚晴。落木千山天遠大﹐澄江一道月分明。朱弦已爲佳人絕﹐靑眼聊因美灑橫。萬里歸船弄長笛﹐此心吾與白鷗盟。」《次韻奉寄子由》云「半世交親隨逝水﹐幾人圖畫入淩煙。春風春雨花經眼﹐江北江南水拍天。欲解銅章行問道﹐定知石友許忘年。各有思歸恨﹐日月相催雪滿巓。」《和師厚郊居示裏中諸君》云「籬邊黃菊關心事﹐窗外靑山不世情。江橘千頭供歲計﹐秋蛙一部洗朝酲。歸鴻往燕競時節﹐宿艸新墳多友生。身後功名空自重﹐眼前尊酒未宜輕。」《和髙仲本喜相見》雲「雨昏南浦曾相對﹐雪滿荊州喜再逢。有子才如不羈馬﹐知君心是後凋松。閒尋書冊應多味﹐老傍人門想更慵。何日晴窗親筆硯﹐一杯相屬要從容。」陳后山《九日奇秦觀》云「疾風回雨水明霞﹐沙步叢祠欲暮鴉。九日淸尊欺白髮﹐十年爲客負黃花。登髙懷遠心如在﹐向老逢辰意有加。淮海少年天下士﹐獨能無地脫烏紗。」陳簡齋《巴邱書事》云「三分書裹識巴邱﹐臨老避胡初一遊。晚木聲酣洞庭野﹐晴天影抱嶽陽樓。四年風露悲遊子﹐十月江湖吐亂洲。未必上流須魯肅﹐腐儒空白九分頭。」陸放翁蒼涼感喟之作極多﹐舉其蒼渾雄板似工部者。《感憤》云「今皇神武是周宣﹐誰賦南徵北伐篇。四海一家天歷數﹐兩河百郡宋山川。諸公尙守和親策﹐志士虛捐少壯年。京洛雪消春又動﹐永昌陵上艸芊芊。」《書憤》云「早歲那知世事艱﹐中原北望气如山。樓船夜雪瓜洲渡﹐戎馬秋風大散關。塞上長城空自許﹐鏡中衰鬢已先斑。《出師》一表眞名世﹐千載誰堪伯仲間。」《九月三日泛舟湖中》云「兒童隨笑放翁狂﹐又向湖邊上野航。魚市人家滿斜日﹐菊花天气近新霜。重重紅樹秋山晚﹐獵獵靑簾社酒香。鄰曲不辭同一醉﹐十年客裹度重陽。」東坡長於七古﹐縱橫排募﹐不受拘束﹐故律詩往往出調。漁洋是以有東坡不工七律之語。而許五塘不以爲然。究而論之﹐東坡亦有流走飄逸之作﹐究不可爲律詩法也。以上所列有宋諸家之作﹐皆格律渾成﹐气息深厚﹐非一味生澀槎櫥可比﹐而每首中必有一二聯精到名雋之句﹐後之海藏﹑散原﹑聽水諸家﹐亦如是也。明人陳臥子《懷古》《秋感》諸詩﹐不減老杜風裁。恭尹《懷古》諸作亦然。髙季迪《送沈左司從汪參政分省陜西》一首云「重臣分陜去臺端﹐賓從威儀盡漢官。四塞河山歸版籍﹐百年父老見衣冠。函關月落聽雞度﹐華嶽雲開立馬看。知爾西行定回首﹐如今江左是長安。」李夢陽《出塞》云「黃河白艸莽蕭蕭﹐靑海銀州殺气遙。關塞豈無秦日月﹐旌旗獨憶漢嫖姚。往來飲馬時尋窟﹐弓箭行人日在腰。晨發靈洲更西望﹐賀蘭千丈果雲霄。」《秋望》云「黃河水繞漢宮墻﹐河上秋風燕幾行。客子過濠追求野馬﹐將軍韜箭射天狼。黃塵古渡迷飛挽﹐白日橫空冷戰場。間道朔方多勇略﹐只今誰是郭汾陽﹖」何景明《得獻吉江西書》云「近得潯陽江上書﹐遙思李白更愁予。天邊魑魅窺人過﹐日暮鼉竈傍客居。鼓柁襄江應未得﹐買田陽羨定何如﹖他年淮水能相訪﹐桐柏山中共結廬。」《登謝臺》云「故國蕭條登此臺﹐暮云春色轉相催。蓬蒿滿地悲風起﹐樓觀當空倒影來。山鳥不隨歌舞散﹐野花曾傍綺羅開。今來古往無窮事﹐萬載消沈共一哀。」楊用修《春興》云「最髙樓上俯晴川﹐萬里登臨絕塞邊。碣石東浮三絳色﹐秀峯西合點蒼煙。天涯遊子懸雙淚﹐海畔孤臣謫九年。虛擬短衣隨李廣﹐漢家無事勒燕然。」上列明人諸作﹐皆步趨唐人﹐能得其神髓者﹐非邯鄲之步﹐東家之顰可比也。

淸初六家﹐查王尢工律絕。初白《邯鄲懷古》《集願學堂畱別諸友》﹐漁洋《潼關》《沔縣謁武侯祠》《和徐健庵宮贊喜吳漢槎入關》諸作﹐皆遙踵唐音﹐近肩何李。迄於乾嘉之際﹐王曇﹑孫子瀟﹑舒位﹑黃仲則之倫﹐浪使才情﹐往往流於俳諧薄弱﹐不規正體﹐未敢援以爲法。迄宋派旣興﹐曾文正實爲先導﹐其《讀吳南屏集》《送毛西垣之卽墨長歌﹐卽題其集》二律﹐規摹涪翁﹐幾於淄澠莫辧矣。詩云「十載鄕園獨爾思﹐眼明今日見新詩。嘗憂大雅終將絕﹐豈意吾儕睹此奇。木落千山初瘦削﹐風回大海乍平夷。此中眞意君能會﹐持似旁人那得知。」「人間骯髒一毛生﹐與子交期如弟兄。忽出國門騎瘦馬﹐去看東海掣長鯨。放歌一弔田橫島﹐釅酒重臨樂毅城。並入先生詩句裹﹐干戈離別古今情。」大抵善學宋者﹐須學其典雅渾成﹐奇奧排宕之筆﹔若一味效其僻澀深晦﹐則失之遠矣。海藏﹑滄趣𨿽不專宗—派﹐初亦規步宋人﹐而以變化出之。蒼渾精切﹐突過前人矣。海藏《枕上》云「閒身急景暗中過﹐枕上方驚去日多。月影漸寒秋浩洞﹐忻聲彌厲夜嵯峨。養生候密須逢子﹐學道心繁總著魔。是事故應思熟爛﹐不將美睡換奔波。」《泰安道中》云「隴上淸晨得縱眸﹐停車聊自釋幽憂。亂峯出沒爭初日﹐殘雪髙低帶數州。迥首會成沈陸嘆﹐收身行作入山謀。渡河登岱增蕭瑟﹐莫信時人說壯遊。」《西湖初泛》云「乍喜杭州入眼新﹐便呼小艇載閒身。抱城嵐影浮初日﹐侵岸湖光上早春。只覺樓臺勝人物﹐欲憑山水遠風塵。酒鑪正在宮墻外﹐帶醉憑欄獨愴神。」《奇栗生兄》云「薺鹽未了持家事﹐燈火惟餘課弟編。料理兒曹聊晚計﹐浮湛閭裏忽中年。好乘佳日舒心眼﹐莫遣新霜拂鬢邊。準擬江淮乞郡悴﹐爲兄先辦杖頭錢。」《春歸》云「正是春歸卻送歸﹐斜街長日見花飛。茶能破睡人終倦﹐詩與排愁意已微。三十不官寧有道﹐一生負气恐全非。昨宵索共紅裙醉﹐淸淚無端欲滿衣。」《滄趣樓詩》﹐渾脫處稍稍不及海藏﹐而淸切雋永﹐有過之無不及也。《七月二十五夜山中懷萱齋》云「東坡飲啖想平安﹐塞上秋風又戒寒。久別更添無限感﹐卽歸豈復曩時歡。數聲去雁霜將降﹐一片荒雞月易殘。獨自聽鐘兼聽水﹐山樓醒眼夜漫漫。」《七月十九日同嘿園遊翠微廬師諸寺》云「山靈不慍我來遲﹐急雨回風與洗悲。破剎傷心公主塔﹐壞墻掩淚偶齋詩。後生誰識承平事﹐皓首曾無會合期。三十年來聽琴處﹐祕魔崖下坐移時。」《題伯嚴詩卷》云「老於文者必能詩﹐此道只今亦少衰。生世相憐《騷》《雅》近﹐賦才獨得杜韓遺。江湖浩蕩身行老﹐肝肺槎牙俗固疑。牢落年來歡會少﹐始知髙論末須卑。」《上元遊廠肆》云「歲華猶屬舊皇都﹐士女肩摩了不殊。時好略從陳列見﹐昔遊篇數輩流無。烽塵稍遠宜知幸﹐羈紲餘閒偶寄娛。廿有一番度元夕﹐未忘夜飲兩峯圖。」汪衮甫亦有《陪聽水老人遊火神廟列肆》云「鉅海烽煙照夕明﹐舊都廟市尙春聲。江河浩蕩師儒在﹐風日喧妍杖履輕。閒向塵囂搜古逸﹐略從喪亂見承乎。集中倘有《斜川記》﹐衰鈍何期附姓名。」衮甫固學樊南者﹐此首則極力擬似庵一派。又曾蟄庵有《崇效寺看花》一首﹐風神婉約﹐格調自然﹐可作七律範也。詩云「悵臥春歸十日陰﹐落花臺殿更淸深。被闌碧葉如相語﹐辭世靑鸞不可尋。物外精藍誰拾宅﹐亂余梗莽自成林。迷陽卻曲饒憂患﹐那得端居長道心。」《筱園詩話》錄有《懷古》數首﹐雄渾奇恣﹐亦似宋人之學杜者。嚴遂成《三垂岡》云「英雄立馬起沙陀﹐柰此朱梁跋扈何﹗赤手難扶唐社稷﹐連城猶擁晉山河。風雲帳下奇兄在﹐鼓角聲中老淚多。蕭瑟三垂岡畔路﹐至今人唱《百年歌》。」蔣士銓《題南史》云「半壁銷沈羈業荒﹐髑髏腥帶粉痕香。皇天好殺非無故﹐亂世多才定不祥。六代文章藏虎豹﹐百年花月化鴛鴦。南朝幾片風流地﹐酒色乾坤戰馬場。」朱丹本《甲馬營》云「天心厭亂眞人出﹐甲馬營同石紐村。五季腥風污日月﹐一兒香气蕩乾坤。黃袍開國君臣義﹐金匱傳家母子恩。南渡文孫承大統﹐可憐引領望中原。」朱次民《紫柏山畱侯祠》云「少時任俠老遊仙﹐龍虎風雲壯盛年。天眷漢家成帝業﹐人從秦季得師傳。五湖臣節開先路﹐三顧君恩讓後賢。豈有赤松遊世外﹐空餘紫柏滿祠前。」此等詩必須史事熟練﹐胸襟廣博﹐琢詞命意﹐始得奇偉之趣。若率爾操觚效之﹐必流於誕怪不經之獘﹐故不可爲法也。要之作七律詩﹐其初仍守唐人起承轉合﹑一情一景之成規﹐迨後讀書多﹑用力久﹐自然縱橫變化而不失矩度。若一入手便學邪僻之語﹐空滑之調﹐則終身碌碌﹐豈能有勝人處耶。

五言古詩﹐肇自西漢﹐蘇李贈別﹐卓文君《白頭吟》﹐李延年歌﹐皆其濫觴也。《十九首》有謂爲枚乘作者﹐古音古節﹐宛轉頓挫﹐非漢魏以後人所能假。殊非一時一事﹐亦不僅十九首﹐昭明以之入《選》者﹐止此數耳。模山範水之作﹐大謝爲最。宣城工於發端﹐左思﹑鮑照工於詠古﹐步兵善於寫懷﹐皆雄傑抗厲。淵明曠達﹐獨具精詣﹐後來取法﹐捨斯莫屬。嚴秋槎《藥欄詩話》頗嫌六朝人之琢詞鏈句﹐過於穿鑿。然五言節短音長﹐非琢鏈何能工妙耶﹖其後唐人如岑﹑玉﹑孟﹑韋﹑儲﹑柳﹐𨿽稍變格﹐仍不能出前人窠臼。昌黎尢長於遒鏈﹐音節亦近古。明淸如謝﹑譚﹑王﹑厲諸家閒適之作﹐及近人投贈之什﹐均多可采。漁洋謂五言古著議論不得﹐亦不盡然也。作者多取六朝人及唐之李﹑杜﹑王﹑孟﹑岑﹑韋﹑昌黎諸家﹐汰其繁蕪﹐涵詠諷誦﹐自得其眞。若雜塡風雲月露之詞﹐生湊險僻迂曲之字﹐以爲學謝學韓﹐影響比附﹐則入魔道矣。李越縵評此體詩﹐舉漠魏之枚叔﹑蘇﹑李﹑子建﹑仲宣﹑嗣宗﹑太衝﹑景純﹑淵明﹑康樂﹑延年﹑明遠﹑元暉﹑仲言﹑休文﹑文通﹑子壽﹑襄陽﹑摩詰﹑嘉州﹑常尉﹑太祝﹑太白﹑子美﹑蘇州﹑退之﹑子厚﹐以及宋之子瞻﹐元之雁門﹑道園﹐明之靑田﹑君采﹑空同﹑大復﹐淸之樊榭﹐皆詣力精深﹐卓絕千古。惟謂道光以後﹐惟潘四農之五占﹐差有眞意﹔則取才未免過狹。沈歸愚《古詩源》所選五言﹐差彊人意﹐較之其他各代詩《別裁》爲勝﹐堪以取則。唐人則太白樂府諸篇﹐工部《新婚別》《無家別》《垂老別》《石壕吏》《新安吏》﹑前後《出塞》《自京赴奉先》《北徵》諸什﹐洋洋糸麗糸麗﹐蔚爲大篇。其餘如岑之《登慈恩寺塔》﹐韋之《郡齋燕集》﹐允推佳構。王之《渭川田家》《靑溪》《藍田山石門精舍》﹐孟之《尋香山淇上人》《夏日南亭懷辛大》《秋登萬山寄張五》﹐柳之《晨詣超師院讀禪經》《遊西亭》﹐韓之《秋懷十一首》《贈張徹張籍》及《送惠師》諸首﹐皆音節近古﹐幾經錘鏈而成。郊寒島瘦﹐要足以振拔陳言﹐開辟意境。香山五古﹐多諷諭之作﹐但詞涉直露。學陶白而流於迂俗淺率﹐反不如學孟賈之較新警也。宋人除玉局﹑山谷外﹐宛陵之《河豚》詩﹐少遊之《端午日》詩﹐皆卓卓可傳。明之譚友夏﹐淸之黎二樵《五百四峯艸堂》﹐陳太初《簡學齋》﹐魏默深《淸夜齋》﹐江叔之《伏堂》﹐金亞匏之《秋蟪吟館》﹐並多幽秀峭挺之作。人境廬《新離別》諸作﹐抑揚頓挫﹐生面別開。太初曾孫仁先﹐五古詩雄深雅健﹐善學荊公﹑山谷。陳石遺評其《遊天寧寺》《聽松聲》《往太淸觀》諸篇﹐謂可抗衡嘉州少陵《登慈恩寺塔》《玉華宮》《大云寺》《贊公房》諸作。至全首音節髙抗﹐如空堂之答人響﹐則以平韻古體詩﹐出句末字﹐多用平音也。此祕韓孟始發之。韓如《遣瘧鬼》《示兒》《庭楸》《讀東方朔雜事》等篇皆是﹐孟尢多雲云。出句末字用平音﹐彌覺鏗鏘澑亮﹐自六朝人已發之。如大謝《登池上樓》《石門新營》諸詩皆是。李杜亦間有之。石遺何言自韓孟始耶﹖梁節庵《得伯嚴書》一首﹐超逸沈鬱﹐不可多得之作也。詩云「千年浩不屬﹐君乃沈痛之。神思可到處﹐繾綣通其詞。窮山何所樂﹐余心忽然疑。試君置我處﹐魂夢當自知。把書闔且開﹐情語生微漪。出見東流水﹐湯湯將待誰。」王壬秋﹑鄧彌之力追漢魏﹐故全集中五言古體尢多。玆錄王壬秋得意之作二首﹐以見一斑。《入彭蠡望廬山作》云「輕舟縱巨壑﹐獨載神風髙。孤行無四鄰﹐然喪塵勞。晴日光皎皎﹐廬山不可招。揚帆掛浮雲﹐擁楫玩波濤。昔人觀九江﹐千里望神臯。浩蕩開荊揚﹐蒙淙聽來潮。聖遊豈能從﹐陽島尙瞧蟯。川靈翳桂旗﹐仙客金膏。委懷空明際﹐傲然歌且謠。」自注﹕「俗人論詩﹐以爲不可入議論﹐不可入經義訓詁﹐是岐經史文辭而裂之也。余幼時守格律甚嚴﹐及後貫徹﹐乃能屈刀爲鐵﹐點磁成金。如此詩臯﹑潮﹑蟯韻﹐考證辧駁俱有之﹐若不自注﹐誰知其迹﹐熔經鑄史﹐此之謂歟。」又《望巫山作》云「神山夙所經﹐未至已超夷。況玆澄波棹﹐翼彼祥風吹。眞靈無定形﹐九面異圓虧。晴雲穴內蒸﹐積石露奇。江潮汩無聲﹐浩蕩復逶迆。呼風淩紫煙﹐嗽玉吸瓊脂。賞心不可期﹐遊識道層累。若有人世情﹐暫來祓塵羈。」自注﹕「與前詩皆學謝﹐赤石帆海﹐光陰往來﹐神光離合﹐五言上乘也。詩涉情韻議論﹐空妙超遠﹐究有神而無色﹐必得藻采發之﹐乃有鮮新之光。故專學陶阮詩﹐必至枯淡。此『脂』韻與上篇『膏』韻皆點景之句﹐而通首盡成煙雲矣。『江潮』兩句﹐尢能寫出眞景﹐江行者自知之。」

七言古詩﹐最忌平鋪直敍。故須陽開陰合﹐如江海之波﹐一波未平﹐一波又起。如兵家之陣﹐方以爲奇﹐又復爲正﹔方以爲正﹐又復爲奇。出入變化﹐不可紀極﹐則天下無敵。備此法者惟李杜。此元楊仲宏之言也。乙王元美云「歌行有三難﹕起調﹐一也﹔轉節﹐二也﹔收場﹐三也。」《筱園詩話》云「七古起處﹐直破空叫起﹐髙唱入云。中間具縱橫排蕩之勢﹐鎭以淵靜之神﹐故往而能回﹐疾而不剽。於密處疊造警句﹐於疏處軒起層波。至接筆則或挺接﹑反接﹑遙接﹐無平接者。轉筆則或疾轉﹑逆轉﹑突轉﹐無順轉者﹐故倍形生動。結處宜層層綰合﹐面面周到﹐而勢則懸崖勒馬﹐突然而止﹐使詞盡而意不盡。此皆作七古之筆法也。」

縱橫變化﹐李杜爲之大宗。嘉州﹑東川﹐悲壯蒼涼﹐工於邊塞徵戰之作。常侍﹑摩詰﹐兼爲雄麗。昌黎兀傲排宕﹐音節最髙。子瞻﹑放翁﹐沈雄噴薄。遺山﹑靑邱﹑空同﹑大復﹐髙視闊步﹐嗣響唐音。梅村踵武元白﹐典瞻華麗﹐自成別調。初白力追玉局﹐頗多巨制。至近代巢經巢﹑範伯子﹐並學杜﹑韓﹑東坡﹐淋漓揮灑﹐如天馬行空﹐不可羈勒。殘膏餘馥﹐沾漑後學不少。學宋詩者往往借途經巢﹐非必直接蘇黃也。張濂卿選有淸三家詩﹐取施愚山之五古五律﹐鄭子尹之七古﹐姚姬傳之七律﹐謂足津逮後人﹐誠知言也。江西詩人蔣心余﹐力學昌黎﹑山谷﹐其詩沈雄拗峭﹐意境亦厚。黎二樵《五百四峯艸堂詩》中﹐七古幾占多數﹐意境詞筆﹐迪不猶人。程春海詩亦生辣﹐而多硬直處。以其力避凡庸﹐刻意新響﹐而知者反稀。陳庵意深詞雋﹐李拔可工於嘆嗟﹐宋派之傑出也﹐夏映庵力摹宛陵﹐有神似者。玆錄梅夏各一首﹐可以見其槪焉。宛陵《答裴送序意》云「我欲之許子有贈﹐爲我爲學勿所偏。誠知子心苦愛我﹐欲我文字無不全。居常見我足吟詠﹐乃以述作爲不然。始日子知今則否﹐固亦未能無諭焉。我於詩言豈徒爾﹐因事激風成小篇。辭𨿽淺陋頗刻苦﹐未到《二雅》未忍捐。安取唐季二三子﹐區區物象磨窮年。苦苫著書豈無意﹐貧希祿廩塵俗牽。書辭辯說多碌碌﹐吾敢虛語同後先。惟當稍稍緝銘志﹐願以直法書諸賢。恐子未諭我此意﹐把筆慨嘆臨長川。」映庵《雲樓寺竹徑》云「理安長丹直插地﹐雲棲大竹髙參天。二寺復然到聖處﹐不朽竹愈堅。昔稱理安景無對﹐未看云淒眞枉然。頃窺幽徑避白日﹐步步到寺循花磚。又如葺葉作廊覆﹐左右柱立皆修椽。露骨專車巖壑底﹐表影累尺僧房巓。空亭佳足一遐想﹐夜至風露宜娟娟。人言此寺惟有竹﹐他景不稱名虛傳。正惟有竹便佳絕﹐雜樹亦眾何稱焉。願筍勿盡成竹﹐連坡長到澄江邊。」其轉折處皆效宛陵﹐而較宛陵前詩爲有色澤矣。原詩中多四句﹐刪去較緊拔。七古中拗峭生動不涉枯淡者﹐經巢及範伯子﹑黎二樵皆然﹐玆各錄其一首。又朱竹坨《玉帶生歌》﹐沈乙盒《病僧行》﹐實爲近代奇作。見《曝書亭集》及陳石遺所選《近代詩鈔》中﹐不備列矣。經巢《畱別程春海先生》云「我讀先生古體詩﹐蟠糾咆熊生蛟螭。我讀先生古文辭﹐商惇夏卣周尊彜。其中涵納非涔蹄﹐若涉大水無津涯。搗爛經子作醢胬﹐一串貫自軒與羲。下迄宋元靡參差﹐當厥興酣落筆時。峭者拗者曠者馳﹐宏肆而奧者相隨。譬鐵勃盧鐵蒺藜﹐戛摩揭擦爭撐持。不襲舊壘殘旄麾﹐中軍特創爲魚麗。此道不振知何時﹐遂爾疲茶及今玆。學語小兒彊喔嘮﹐雕章繪句何卑卑。雞林盲瞽爲所欺﹐傳觀過市羣夥頤﹐厚顏亦自居不疑。間有大黠奮厥衰﹐鼎未及扛臏已危。其腹不果則力贏﹐其气不盛則聲雌。固念宛轉呻念屍﹐非病誇毗卽戚施。黃鐘一振立起痿﹐偉哉夫子文章醫﹐當今山斗非公誰﹖種我門墻藩以籬﹐擁腫拳曲難爲枝。絡之荊南驅使腓﹐野馬復不受羈。錫我美字令我曦﹐以鄕先哲尹公期。無雙叔重公是推﹐道眞北學南變夷。此豈脆質能攀追﹐敬再拜受請力之﹐頭童牙豁或庶幾。槐黃催人作叢罷﹐定王城下離舟維。春風冬雪慣因依﹐出送撫背莫涕揮﹐東流淙淙識所歸﹐有質賣田趨洛師。」範伯子《和虞山言謇博韻》云「世說小範十萬兵﹐不能戰勝徒其名。空提兩拳向四壁﹐推排日月驅風霆。帳中突兀建吾子﹐忽復自顱大莫京。豈無羽翼在天地﹐遠莫能致孤難行。語子瑰文猛如虎﹐伏而不出如處女。浩如積水千倍餘﹐千一之效流成渠。天仙化人妙肌理﹐墮馬啼妝百不須。莫學世間小丈夫﹐容光滑膩心神枯。少壯眞當識塗徑﹐看余中老已垂胡。」伯子又有《過赤壁下》—首﹐亦奇恣。詩云「江水湯湯五千里﹐蘇家發源我家收。東坡下游我上溯﹐慌忽遇之江中流。不遇此公一長嘯﹐無人知我臨髙秋。公之精靈抱明月﹐照見我心無限愁。」二樵《慈度寺松障歌》云「饑烏食榕不果腹﹐飛入空村啄大屋。屋山橫雨海刮風﹐竄逐風勢飛入松。村靜月寒哀徹骨﹐尾勞畢逋落口實。胡髯匝匿古莎﹐長帶窈窕山鬼蘿。竅虛輟樂鼠塞竇﹐根襻進沫蛇盤巢。年深物化若蒙槨﹐攝迷毀體如病魔。之而鱗甲身半露﹐撐攫風雷气憑怒。痛箝不放入定身﹐解縛誰能持咒護。千縷滄波歡嚙痕﹐前朝老衲手爪存。可憐是病非四大﹐當此直指不二門。吾師慧劍金剛寶﹐此物根塵葛藤老﹐漫畱不割說法了。此法要使人盡曉﹐一聲霹靂笑絕倒。是時冰雪歸故林﹐吾與居士觀其心。」以上數詩﹐因其詩集不常見﹐故錄之。至七古長篇﹐要在波瀾壯闊﹐沈鬱頓挫﹐亦富麗﹐亦峭絕﹐縱橫變化而不失其矩度。試取杜﹑韓﹑蘇﹑黃諸大家之作﹐涵泳循繹﹐當自得之。若必拘於舊法之分段﹑過段﹑突兀﹑用字﹐贊嘆﹑再起﹑歸題﹑送尾﹐則泥矣。

五言絕句﹐起自古樂府。節短音長﹐最難措手。唐人李白﹑崔國輔最爲擅場。王維﹑裴迪﹐輞川唱和﹐佳什甚多。錢﹑劉﹑韋﹑柳多古淡淸逸之作。祖詠《終南殘雪》云「終南陰嶺秀﹐積雪浮雲端。林表明霽色﹐城中增暮寒。」二十字詩意已足。其詞盡而意不盡者﹐太白《敬亭獨坐》云「眾鳥髙飛盡﹐孤云獨去閒。相看兩不厭﹐只有敬亭山。」不著一字﹐而勢交炎涼﹑孤芳自賞之意﹐言外自見。薛濤妓女﹐乃有《呈髙聯樂府》四句云「聞說邊城苦﹐如今到始知。好將筵上曲﹐唱與隴頭兒。」婉轉諷諭﹐不露形迹﹐詩中上乘也。陶通明云「山中何所有﹖嶺上多白雲。只可自怡悅﹐不堪持贈君。」金昌緒云「打起黃鶯兒﹐莫教枝上啼。啼時驚妾夢﹐不得到遼西。」王元美稱二詩不惟語意髙妙﹐其篇法圓緊﹐中間增一意不得﹐易一字不得﹐起結極斬絕。然中自紆鰻﹐無餘法而有餘味。以此求之﹐有餘師矣。

作詩自以品格爲第一﹐故擇地擇人爲要。若不論其人其地﹐隨意塗抹唱酬﹐詩𨿽佳無取也。近時名流﹐喜與倡優往還﹐自命風流髙尙。詩集或詩話中﹐往往有贈某郎詩﹐和某郎句者﹐余見之便隨筆抹去﹐以其詩格旣低﹐不欲觀也。此風自李越鰻始﹐後賢踵之﹐益復公然無忌。夫北平狎優之風﹐最爲惡劣﹐斷袖余桃﹐何能爲諱﹐人道已墜﹐遑論其他。而乃訁羽訁羽曰文明﹐曰平等﹐未免自欺欺人耳。又名人詩話﹐喜引乩筆﹐亦是一病。夫扶鸞降乩﹐類多假托﹐而乃鄭重書之﹐以爲太白之作也﹐漁洋之詠也﹐皆不值一噱。降乩之事﹐余曾據佛法作專文﹐以孜證其詳。不諳其理者﹐至詫爲仙筆而紀載之﹐殊涉荒誕。竊願同調詩家﹐勿蹈此轍﹐致害詩格也。按牧齋﹑梅村亦多有贈歌郎之作。

明詩之壞﹐自學唐始。學唐而不得其淵雅蘊藉﹑含蓄不盡之旨﹐徒襲其皮毛腔調﹐遂流爲空闊﹐繼失於險怪。此於鱗﹑公安諸子﹐所以爲世詬病也。自乾嘉以後﹐稱詩家皆諱言宋﹐至舉以相訾警。故宋人詩集﹐庋閣不觀。明詩之獘﹐直至末造而無可救藥。淸初沿明余習﹐自朱﹑王﹑施﹑趙﹑宋﹑查諸大家出﹐始漸擺脫﹐各樹一幟﹐以自發揮其興趣。迨乾嘉之際﹐國際承平﹐朝多忌諱﹐又失於俳諧靡麗﹐而眞詣不顯。袁子才輩﹐益創爲性靈之說﹐海內靡然向風從之。空滑淺俗﹐詩體益卑﹐靡不足觀矣。近五十年來﹐始尙宋詩。吳孟舉序《宋詩鈔》曰「黜宋者曰腐﹐此未見宋詩也。今之尊唐者﹐目未及唐詩之全﹐守嘉隆間固陋之本﹐陳陳相因﹐千喙一倡﹐乃所謂腐也。」又曰「嘉隆之謂唐﹐唐之臭腐也。宋人化之﹐斯神奇矣。」其意在扌求唐之獘﹐故立論如此。蓋唐之作者多人﹐不盡皆可法也。卽一人之詩﹐亦不盡可法也。宋人亦何獨不然。學唐如歐﹑王﹑蘇﹑黃二陳諸家﹐斯爲善學矣。若如李於鱗《唐詩選》﹐乃獨取境隘而辭膚者以爲準﹐則已陳之芻狗﹐尙堪再蓄用乎﹖鍾譚之《詩歸》﹐尖新詭僻﹐又豈可取法者。宋人中如子瞻之博大﹐山谷之遒健﹐放翁之渾成﹐宛陵﹑後山之宛委沈鬱﹐皆得之於唐人。而其過於率易槎牙處亦不少﹐則學之亦豈可不善取裁者。故余之宗尙宋人者﹐亦以近之作詩者﹐恆率易出之。黃茅白葦﹐觸目皆是。故示以宋人之詩﹐非讀書多﹑學力厚不易成章。扌求獘補偏﹐不得不爾。而特舉海藏﹑聽水之倫﹐皆善學宋者﹐其佳處固不僅在槎樹生澀﹐而松秀渾脫之句﹐亦復見長。但能意境生新﹐筆力健舉﹐卽宋人之妙境﹐唐人亦不外是矣。

●卷下

《永樂大典》內載唐時《肇監圖》﹐已失名。王勃爲之序﹐稱「南海好事者示余﹐云當今才婦人作」﹐後有今狐楚跋。其圖盤曲糾結﹐轉輪鉤枝﹐爲八出銘語﹐排次其上﹐左右回旋﹐讀之皆成韻。又於銘心作菱花﹐花上八字﹐枝間又八字﹐並回環可誦﹐遞相爲韻。王勃《擊監圖》。《銘序》云「上元二年﹐歲次乙亥﹐十有一月庚午朔﹐七日丙子。子將之交趾﹐旅次南海。有好事者以轉輪鉤枝八花監銘示余云﹕『當今之才婦人作也。』觀其麗藻反復﹐文字縈回﹐句讀屈曲﹐韻諧髙雅。有陳規起諷之意﹐可以監前烈﹐輝映將來者也。昔孔詩十興﹐不遣姜衛。江篇擬古﹐無隔班媛。以其超俊穎拔﹐同符君子者矣。嗚呼﹗何勒非戒﹐何述非才。風律苟存﹐士女何算。聊撫鏡以長想﹐遂援筆而作序。王勃撰。」﹝於時不暇刊潤﹐書於石亭寺東廊。﹞

右列《肇監圖》﹐其盤屈糾結爲八枝者﹐左旋讀之﹐當就「支」「脂」字韻﹐右旋讀之﹐當就「先」「仙」字韻。後有令狐楚跋云「元和十三年二月八日﹐予爲中書舍人翰林學士﹐夜值禁中﹐奉旨進旨檢事。因開前庫東間﹐於架上閱古今撰集﹐凡數百家。偶於王勃集中卷末﹐獲此圖並序﹐愛玩久之。翌日遂自摹寫﹐貯於箱篋。寶歷二年﹐乃命隨軍潘元敏繪於縑素﹐傳諸好事者。令狐楚記。」景定中﹐會稽王楠又爲之箋。其詞云「馳光匣啟﹐設像臺懸。詩崇禮閱﹐己後人無。奇標象列﹐耀炳光宣。施章徳懿﹐配合樞旋。媸妍萃盡﹐飾著華鉛。熙雍合雅﹐約隱章篇。詞分彩繪﹐義等簡筌。移時變代﹐壽益延年。規天矩地﹐引派分源。池淸透影﹐羽翠含鮮。卑尊爾敬﹐志節斯全。眉分翠柳﹐鬢約輕蟬。搞詞掩映﹐鵲動翩聯。披云拂雪﹐戒後瞻前。隨形動質﹐義衍詞編。姿凝素月﹐質表芳蓮。疲忘怨釋﹐垢滌瑕捐。枝芳表影﹐玉綴凝煙。儀齊罔象﹐道配虛圓。閨闈謹守﹐暮早思虔。漪漣配色﹐繡錦齊妍。垂芳振藻﹐月引星連。緇燐異迹﹐澈瑩惟堅。釐毫引照﹐古遠芳傳。」此系右旋回讀之文。若自左旋回讀﹐則自「懸臺象設﹐啟匣光馳。傳芳遠古﹐照引毫釐」起﹐至「先人後己﹐閱禮崇詩」止。花上右旋﹐「曉月淸波﹐皎月澄河」八字皆可起讀。左旋亦然。但自「曉」字起﹐右旋讀之爲通。枝間左旋﹐「耀日菱芳﹐照室冰光」八字皆可起讀。右旋亦然。但自「耀」字起﹐左旋讀之爲通。王棣跋云「監有銘﹐聖志也﹐有儆戒之道焉。輪鉤八花﹐彤管有煒。辭旨典則﹐終和且平。視《璣圖》錦織﹐根於忌怨而作者﹐萬不侔矣。予得而玩之不忘﹐顱驟讀者﹐莫知其端以爲病。理郡淸暇﹐與東江王君味言糸由義﹐探索起止。隨筆爲箋﹐亦粗得其槪。嗚呼﹗石亭之書泯﹐庫架之藏逸。幸而僅存者﹐可不實用而廣其傳哉。景定四年歲在癸亥十有二月乙亥﹐會稽王棣書於彬治修然堂。」又陳伯大後跋云「會稽先生博物洽聞﹐讀書如禹之治水﹐苟涉詞義﹐率不肯艸艸目過﹐𨿽唐人《肇監錄》﹐亦尋顚末爲之箋。自『馳光匣啟』而發語﹐至『古遠芳傳』而卒章。始言啟匣以對鏡﹐終言托銘以傳遠也。閒嘗視僕而証之﹐曰八方布卦﹐震實位東﹐震其啟明之地乎。花上八字﹐曉實直北﹐曉其窺照之時乎。右旋讀之﹐於此起文﹐信矣。若稽枝間﹐東曰耀日﹐南爲菱芳。照室居西﹐冰光在北。方義各著﹐震起艮止之意寓焉。左旋讀之﹐又當自『懸臺象設』而發語﹐至『閱禮崇詩』而卒章。始言懸臺以置鏡﹐終言作詩以崇規也。蓋『馳光』起於曉字而右旋﹐右屬陰﹐故月在曉之右。『懸臺』起於耀字而左旋﹐左屬陽﹐故日在耀之左。左右不同﹐而起於震則一也。噫﹗造化無停﹐日夜不息。循環無端﹐天運之不窮也。彼默而識之﹐此研而索之。發制作之初心﹐照潛伏之祕蘊﹐是之推耳﹐監銘云乎哉﹗先生旣梓而置諸泮﹐敢疏管見於編末。景定四年﹐歲在昭陽大淵獻丙子除夕﹐郡文學掾玉笥峯前陳伯大敬堂書於燕喜堂。」是圖曾由淸髙宗命書局呈閱﹐禦制七言律詩﹐題於簡端。詳見無錫鄒曉屏《午風堂叢談》。其圖之巧﹐誠過於蘇蕙文。然回環讀之﹐均只四言韻語耳。而淸嘉慶年間﹐山陰金禮贏所制《擬趙陽臺回文詩》﹐其精巧遇此遠甚﹐誠巾幗中絕代才人也。女士字雲門﹐幼名纖纖﹐自號昭明閣內史。爲秀水王仲瞿﹝曇﹞繼室。通書史﹐能吟詠﹐善繪人物花鳥﹐嘉道間女士畫稱爲大家。惜未三十卽卒。回文詩限於篇幅﹐不具錄。只錄其自爲跋語﹐知取裁於《肇監銘》﹐而靑勝於藍﹐令人驚嘆欲絕。跋云「蘇蕙織錦回文﹐予嫌其名曰《璇璣》﹐圖無團體。今年同外子讀書會稽山中﹐戲代其棄妾趙陽臺亦制一本﹐凡一千五百二十一字。讀成短長古律﹑銘﹑謠﹑贊﹑頌﹐凡萬七千餘首。中含三垣斗柄﹑二十八宿及一切圖像﹐其方則列國輿圖﹑風雲天地﹑八陣遊兵﹐共圖一幅。分圖爲四十有九﹐交龍翔鳳﹐萬轉千環。握奇變化之數﹐𨿽兒女心思﹐善讀者亦知爲文章壁壘乎。嘉慶丙辰春日﹐山陰金禮贏雲門氏識於昭明閣中。」其起句爲「珠纏玨系﹐璣綰星陳。」左右上下﹐無不回環成文﹐各有意義。慧心靈質﹐巧不可階。女士著有《秋紅丈室詩稿》。仲瞿亦才子﹐本有唱隨之樂﹐而急近功名﹐幾罹禍患﹐中年困呃以沒。雲門嫠居﹐皈依佛法﹐曾有《禮觀音大士》詩云「同感楊枝淨孽塵﹐心香一辦共朝眞。神仙墮落爲名士﹐菩薩慈悲念女身。前度姻緣成小劫﹐下方夫婦是凡人。望娘灘遠潮音近﹐惟有聞思是至親。」﹝按﹕徐仲可《淸稗類鈔》載全嫠居後二詩。仲可浙人﹐當必有據。惟據《煙霞萬古樓文集》有金氏五云墓志銘﹐似全氏歿在仲瞿先﹐且銘詞有「織錦寫太平五言之頌﹐回文書天寶八百之詩。」自注﹕「年十三手書予所作織錦回文﹐爲蹇修之始。」則是仲瞿先有回文詩﹐而雲門復效爲之耶。﹞

明代李空同﹑程松圓輩﹐佳句極多﹐徒以貌襲唐人﹐遂貽優孟衣冠之誚。而吳修齡﹑伍旣庭﹑李越鰻諸君﹐未嘗不嘆賞其佳處﹐正不得一筆抹殺也。修齡答萬季野問詩曰「空同惟是心粗气浮﹐橫戴少陵於額上﹐輕蔑一世﹐是可厭賤。若其匠心而出﹐如『臥病一春違報主﹐啼鶯千里伴還鄕』﹐上句敍坐獄﹐得昌黎『臣罪當誅﹐天王聖明』造語之法﹔下句言人情涼薄﹐從《楚詞》『波滔滔兮來迎﹐魚鱗鱗兮媵予』而來﹐豈餘人所及﹖以此詩情事﹐用不著少陵﹐只得匠心而出﹐所以優柔惇厚﹐深入唐人之室。若平生盡然﹐豈可涯量也。」陽湖伍旣庭﹝宇澄﹞《飲淥軒隨筆》云「吾邑邵靑門先生長蘅論詩﹐極詆休寧程松圓﹝嘉燧﹞﹐云詩多墮落旁趣。閒就《列朝詩集》中略爲抉摘﹕如『風情缸面淸明酒﹐節物山頭谷雨茶』﹐非村學究對偶乎﹖『不嫌晝漏三眠促﹐方信春宵一刻爭』﹐淫穢鄙褻﹐非劇本中花面譯語乎﹖『紙裹已空難愛惜﹐餅儲欲罄未知謀』﹐非破窯劇中落場詩乎﹖『遠雁如塵飛水面﹐亂帆疑葉下吳頭』﹐『夢裹楚江昏似墨﹐畫中湖雨白於絲』﹐『剩添風月閒家具﹐憑占煙波小釣舟』﹐非張打油﹑胡釘鉸之辦香乎﹖松圓於啟禎間爲虞山所激賞﹐所抉摘中如『遠雁如塵』一聯﹐『夢裹楚江』一聯﹐『風情缸面』一聯﹐當時已膾炙人口。漁洋采入詩話中﹐嘆爲不愧古作者﹐而比之學究﹑打油﹐何紕繆乃爾﹗靑門素嫉虞山﹐故不自知其詆斥之謬也。」

宋吳曾《能攺齋漫錄》﹐考證詳確﹐諸家多徵引之。﹝錢蒙叟注杜詩屢引其書。﹞顧其第八卷

「沿襲類」﹐自「桃花亂落如紅雨」至「太液披香」共四十六條﹐全錄吳拜﹝正仲﹞《優古堂詩話》﹐卽次第亦仍其舊。蓋其書𨿽系雜記﹐辧正經史詩文﹐而詩話特多﹐恐余類中鈔襲他種詩話﹐亦不少也。吳升在徽宗時使金被畱﹐金人欲立張邦昌﹐令其與莫儔往返傳道意旨﹐時人譏之爲捷疾鬼﹐故其書亦不甚傳。虎臣以苟或爲忠臣﹐以馮道爲大人﹐孫仲鱉有《秦檜詩》﹐亦經載入。是非乖刺﹐黨附權姦﹐爲《四庫提要》所指斥。特以其記誦淵博﹐考據精核﹐故仍著錄其書。後之讀其書者﹐咸稱道之。

秦大樽《消寒詩話》復有記芍藥及梨二事﹐亦與今時不同。其記芍藥云「余在滇時﹐曾一置酒於芍藥花前。花旣遠不如京洛﹐徒增望闕之思耳。『北海樽開露未乾﹐鼠姑風細麥秋寒。崆峒山畔羣仙集﹐底事邀靈黑牡丹。』」又云「楚雄在滇南﹐爲迆西首郡﹐土厚民淳﹐不產珍異﹐惟梨絕佳。故事﹕梨熟﹐郡縣轍將境內梨樹封禁﹐以官價取白數十萬顆﹐送會城﹐緝上官。吏緣爲姦﹐小民失業多矣。余至郡革之﹐且志以詩﹕『使君公暇偶吟詩﹐不學君謨譜荔枝。但願吾民勤且儉﹐只栽桑棗莫栽梨。』」秦君風裁如此﹐勝於俗吏多矣。惟今日楚郡梨實不佳﹐惟大理以雪梨著名﹐意自秦君勸戒後﹐種梨者遂漸稀歟。芍藥自楚雄至大理麗江一帶﹐均尙有之﹐特不如燕齊之盛耳。

昆明布衣郭舟屋《竹枝詞》一首﹐及「湖勢欲浮雙塔去﹐山形如擁五畢來」一聯﹐爲升庵﹑竹坨﹑漁洋所稱道﹐以爲不減唐人。升庵在滇時﹐所與遊者甚多。漁洋《居易錄》所載﹐自六學士外﹐又有隱士董難。難字西羽﹐太和人﹐嘗輯轉注古音﹐著《韻譜》。《滇志》列之於《隱逸傳》。曾有《題玉局寺》詩﹐甚佳﹕「杜鵑枝上春可憐﹐杜鵑聲裹雨如煙。萋萋滿目芳艸碧﹐杳杳一發靑山懸。忽悲麥秀客遊次﹐卻憶棟風花信前。惆悵池塘綠陰樹﹐驚心一曲南薰弦。」風格宛似升庵﹐與舟屋《竹枝詞》音節亦復相近。

維揚「二分明月」﹑「廿四紅橋」﹐爲詩人興會之場﹐而絕句風調﹐多有相似者。陳迦陵雲「雨餘垂柳鴨頭綠﹐日落吳天卯色紅。絕似儂家罨畫裹﹐幾層楊柳幾層風。」滄洲張桂巖﹝賜寧﹞云「十里桃花十里溪﹐一層楊柳一層堤。可憐多少閒池館﹐每到春來鳥亂啼。」今日揚州風月﹐已無人過問。惟杭州西湖﹐樓閣別墅﹐彌望皆是﹐而主人年不數至﹐只供啼鳥遊人之自爲去來而已。

譚嗣同《莽蒼蒼齋論藝絕句》云「意思幽深節奏諧﹐朱弦寥落久成灰。灞橋兩岸蕭蕭柳﹐曾聽貞元樂府來。」自注﹕「新樂府工者代不數篇。蓋取聲繁促﹐而情易徑直﹔命意深曲﹐而詞或暉緩。嘗於灞橋旅壁見一首云﹕『柳色黃於陌上塵﹐秋來長是翠眉噸。一彎月更黃於柳﹐愁煞橋南系馬人。』讀竟狂喜﹐以爲所見新樂府斯爲第一也。」

戊戌六君子所爲詩歌﹐皆近宋體﹐而林晚翠尢甚。其《張園呈石遺》云「深篁傍水搖蛛网﹐三兩拒霜照眼明。窮巷幽姿端可比﹐秋風斜日若爲情。殘荷昔日看猶在﹐遠客臨行思自生。且欲畱詩當報禮﹐仁人一序敵連城。」此其刻意爲之者。若《滬寓卽事》云「隔浦車塵漲暮天﹐虹邊門巷漸含煙。獨謠負手誰能諭﹐百計安心或未賢。王粲憂來空假日﹐嗣宗醉後只酣眠。河流樹色寧知我﹐眼底憐渠盡意妍。」《上海胡家閘茶樓》云「已近鄕心那得休﹐誰曾一笑妄成畱。依回避疫情何怯﹐牽率言歡意易遒。十里人聲趨短夜﹐百年海水變東流。閒來獨倚原無事﹐只爲涼風愛此樓。」已近自然﹐不見雕琢形迹。「獨謠負手」一聯﹐「十里人聲」一聯﹐尢見精采。晚翠爲閩江後起之秀﹐其被禍年未三十﹐詩家爭爲詩悼惜之。

漸西村人袁爽秋﹝昶﹞詩﹐亦學宋體者﹐而好用僻典﹐與嘉興沈乙盒有同調焉。其《詠譙南上風》云「澹煙飛絮景堪摹﹐借此幽棲聊自娛。藤架蜂飠唐秋漫喫﹐愷林雞範午頻呼。舒鳧產炙頻相飠唐﹐浮蟻家萏不用沽。偶應鄰翁招社飲﹐村童爭出看潛夫。」《喜髙仲瀛秋捷》云「戲攝須彌歸芥子﹐解於漆俑放光明。地輪縮入徑寸紙﹐玉直能連三十城。與俗參差姑守拙。問民疾苦未能平。官家要得嚴徐用﹐公輩何堪逃世榮。」其槎櫥奧僻﹐可見一斑。惟《壽石門校官髙文學治》二首﹐白描淸警﹐不可多得也。錄其一云「今人豈尙同﹐古人非好異。異不違於物﹐同胡喪諸已。一日適有今﹐三十須臾耳。積日成年壽﹐如尺從黍起。於人中求古﹐摩角亦稀矣。在古人際今﹐名實不藉史。恃有靈臺寸﹐不受電光駛。因玆栗然懼﹐得失不可詭。無寒暑雨風﹐如銅之謂士。玆言丈當之﹐進徳不可止。」

沈乙盒深於內典﹐故詩中常見佛法﹐然多晦僻不可解者﹐不如錢牧齋﹑桂伯華之精富渾脫也。其《西摩路》一首云「秋老物將息﹐羈懷藐何依。海濱常綠樹﹐慰我淮南悲。峻字悶人迹﹐曠塗舒息吹。投林烏有宅﹐脫挽車方歸。黃葉故槭槭﹐秋陽迪離離。欣然名字卽﹐已釋塵沙疑。老母米潘因﹐晚華曼陀姿。就體復不妄﹐無緣豫焉隨。遠見西南江﹐暮帆去何之。昭文琴可鼓﹐象罔殊方遺。」其「欣然名字卽」二語﹐用天臺宗化法四教﹐藏﹑通﹑別﹑圓。又分爲六卽﹐所謂理卽﹑名字卽﹑觀行卽﹑相似卽﹑分證卽﹑究竟卽。詩亦精深沈鬱﹐惟「老母米潘因」一語﹐仍不得其解也。

商邱宋牧仲﹐懲於明末諸子學唐之獘﹐頗崇宋詩。其所著《漫堂詩話》﹐曾示其旨﹐特爾時唐風尙盛﹐不敢顯爲標舉。但言唐之臭腐﹐宋人化之﹐斯神奇矣。顧邇來學宋者﹐遺其骨理而ㄎ捨其皮毛﹐棄其精深而描摹其陋劣﹐是今人之謂宋﹐又宋之臭腐而已。誰爲障狂瀾於旣倒耶﹖語最扼要。其論宋代諸家云﹕宋初晏殊﹑錢惟演﹑楊億號「西昆體」。仁宗時﹐歐陽修﹑梅堯臣﹑蘇舜欽謂之歐梅﹐亦稱蘇侮。諸君多學杜韓。王安石稍後﹐亦學杜韓。神宗時﹐蘇軾﹑黃庭堅謂之蘇黃。又黃與晁補之﹑張耒﹑陳師道﹑秦觀﹑李薦稱蘇門六君子。庭堅別開江西詩派﹐爲江西初祖。南渡後﹐陸遊學杜蘇﹐號爲大宗。又有範成大﹑尢袤﹑陳與義﹑劉克莊諸人﹐大槪杜蘇之支分派別也。其後又有江西四靈徐照翁捲等﹐專攻晚唐五言﹐益卑卑不足道云。牧仲督學江西時﹐以江西詩派論課士﹐士率昧於題旨。新建退張扶長﹝泰來﹞吏部﹐致政家居﹐耄年好學﹐乃撰《江西詩派圖錄》。首述呂居仁所定宗派﹐次總論﹐次小傳﹐次與客問答。江西派共二十五人﹐其次第則首山谷。漁洋《論詩絕句》﹕「一代髙名孰主賓﹖中天坡谷兩嶙峋。辦香只下涪翁拜﹐宗派江西第幾人﹖」宋派如王荊公﹑歐陽文忠﹑蘇玉局﹑黃涪翁﹑陸放翁均爲大家。乃後之宗宋詩者﹐專標舉涪翁﹑宛陵﹑荊公﹑後山﹑簡齋以及浪語﹐以爲宗尙。取其枯澀深微﹐易於見長。若玉局﹑文忠﹑放翁均不甚措意。放翁熟調太多﹐不善學之﹐恆流於滑易。若文忠﹑王局之得唐李杜骨力處甚多﹐近代如翁覃溪﹑張南皮皆學蘇而能變化者。雅飾沈鏈﹐奚讓黃派諸家。徒以學蘇者多文從字順之作﹐學黃者每出以槎牙。遂覺宋派之詩﹐非涪翁一家莫能名耳。

近時詩家爲宋派主盟者﹐陳石遺﹑陳散原﹐皆耆年碩學﹐海內宗仰。散原詩多峭挺奇恣之作﹐如《雪中遊廬山》云「帝縛孱魂閉雪中﹐初腧南嶺拂輕紅。遮迎斷澗鶯吟落﹐蹴踏層霄鳥道窮。波皺湖光浮日气﹐石攢刀劍斫天風。須臾霧隱身如豹﹐埋沒來添一禿翁。」又《過黃州憶舊遊》云「提攜數子經行處﹐絕好溪山對雪堂。勝地空憐縱歌詠﹐諸峯猶自作光芒。黿鼉夜立要人語﹐城郭燈疏隔雨望。頭白重來問興廢﹐江流透盡九回腸。」若「松枝影瓦龍畱爪﹐竹籟聲窗鼠弄髭」﹐則過於錘鏈﹐遂近纖澀。「一萬年來無此日﹐二三子肯定吾文」﹐𨿽渾成而近於空闊﹐皆不宜輕易效法。散原與南皮均學宋詩﹐而兩人旨趣各別。南皮《過蕪湖弔袁漚移》詩﹐至詆「江西詩」爲魔派﹐然亦崇拜半山﹑雙差﹐自有別擇。南皮詩𨿽力求沈著﹐而仍貴顯豁。散原亦不乏文從字順之作﹐而恆涉艱深。若《石遺詩話》所舉散原「作健逢辰領元老」之句﹐爲南皮所不喜。謂元老只能領人﹐何乃尙爲人所領﹖此則南皮驕貴之習﹐不足以語於詩道﹐非散原詩之失檢也。石遺詩新穎淸切﹐晚近頗喜用俗語俚字攙入﹐亦是一病。曾有《九日集酒樓時方戒酒》詩云「滿城風雨未曾來﹐只盼霜天雁帶回。竹葉於吾尙無分﹐菊花𨿽好柰初胎。誰能太華峯頭去﹐並娩齊山笑口開。佳節總須求酩酊﹐彊攜啤酒注深杯。」

綿竹楊叔嶠京卿﹐素崇理學﹐謹筋端重。而亦與譚林同罹戊戌之禍﹐識者尢深惜之。其被禍時﹐友人黃仲笙﹝尙毅﹞館其京寓中﹐爲其子宗尹授讀。每日叔嶠公畢﹐歸寓用膳﹐必親至仲笙室﹐手自搴簾呼之﹐同入座食。是日歸後﹐亦照例呼仲笙喫飯﹐尙未入座﹐而步軍統領衙門來人﹐云署內有要公待商辦﹐促速往。叔嶠以公畢始歸﹐頗訝之。忽忽偕往﹐次越數日已刑於菜市矣。其夫人赴市﹐被髮號呼﹐尢極悲慘。仲笙爲予言之者。至宣統間﹐其子宗尹捧徳宗遺韶﹐乞昭雪﹐卒未邀允也。著有《說經堂詩集》﹐長於詠古。有閭中粵中《懷古》及《前後蜀雜事詩》﹐共四十餘首﹐均典雅壯麗。五古則仿大謝﹐亦雋永有味。記其《擬康樂遊赤石進帆海》一首云「邊海天气淸﹐風靜潮未落。解纜及滄波﹐駕帆戲海若。溟汩無垠崖﹐辰遊泛虛墩。巨靈息威瀾﹐颶母無時作。海白气微涼﹐波紅日初躍。旦見眾星淹﹐晚就羲輪泊。徐市求神山﹐成連越大壑。采藥非空談﹐乘槎詎云。願結閬風遊﹐移情付冥漠。」

曩張文襄以河工事至金陵﹐觴詠流連﹐有《金陵雜詠》詩十六首。樊山和之﹐極工。惟第一首云「老去屏山賦《汴京》﹐裕之俳體《雪香亭》。名篇十六渾相似﹐傳唱江南不忍聽。」以裕之《雪香亭》詩相況﹐頗切合詩體。惟裕之詩實只十五首﹐而云十六﹐究嫌未吻合也。又第三首云「紫蓋黃旗下有人」﹐系用《吳書》陳化使魏對魏文帝及《江表傳》刁元使蜀語。又第十一首云「文采風流遞不如﹐榦嘉末勝道咸初。江南後蟹輸前蟹﹐依傍倉山有薛廬。」系指薛慰農之薛廬不如袁子才之隨園也。第三句見王君玉《國老談苑》。陶谷使吳越﹐忠懿王享以蝤蛑﹐羅列十餘種。谷笑曰「此謂一代不如一代也。」《談苑》書不恆見﹐特表而出之﹐以見樊山之博雅。又《石遺室詩話》載仁和譚仲修爲顧子朋題《寒林獨步圖》七絕一首﹐謂極似潘孟升﹑申鳧盟兩絕句。並載申詩云「日日秋陰命筍輿﹐故人天上得雙魚。荷花未老村醪熟﹐爲道無閒作報書。」均極具髙致。惟「得雙魚」之「得」字﹐似屬於彼方﹐語意欠明。應易爲「惠雙魚」﹐似較明豁。且古詩「惠我雙鯉魚」﹐亦自有所本也。又載林亮奇《崇效寺牡丹和眾異》詩﹕「細葉徧看驚繭栗﹐長波淮記惜殘云。」按﹕繭栗多用之於筍及芍藥﹐或牛犢角之類﹐占人詩詞多有之﹐謂小也。此則亦似作葉間小蕊狀﹐或解作葉上細皺紋如繭栗之形﹐亦可通。《愛日齋叢鈔》﹕更始徵趙熹。熹年未二十﹐旣見﹐更始笑曰「繭栗犢豈能負重致遠乎﹖」《範史》注﹕「犢角如繭栗﹐言小也。」晉王浚《表》﹕「繭栗之質﹐當豺狼之路。」以自諭微弱也。東坡詩云「耆年日凋喪﹐但有犢角栗。」魯直詩云「紅藥枝頭初繭栗。」髙續古賦紅藥詞云「紅翻繭栗梢頭徧。」姜堯章芍藥詞亦云「正繭栗﹑梢頭弄詩句。」取譬花之含蕊爲工﹐魯直《食筍詩》「繭栗戴地翻」﹐用之於筍尢切。

宋陳巖肖《庚溪詩話》﹐論詩頗有抉擇﹐其論江西詩派云「本朝詩人﹐與唐世相抗﹐其所得各不同﹐而俱自有妙處﹐不必相盜襲也。至山谷之詩﹐淸新奇峭﹐頗造前人未嘗道處﹐自爲一家﹐此其妙也。至古體詩﹐不拘聲律﹐間有歇後語﹐亦淸新奇峭之極也。然近時學其詩者﹐或未得其妙處﹐每有所作﹐必使聲韻拗捩﹐詞語艱澀﹐曰江西格也。此何爲哉﹖呂居仁作《江西詩社宗派圖》﹐以山谷爲祖﹐宜其規行矩步﹐必踵其迹。今觀東萊詩﹐多渾厚平夷﹐時出雄偉﹐不見斧鑿痕。社中如謝無逸之徒亦然。正如魯國男子﹐善學柳下惠者也。」所論極中肯綮﹐今之學宋詩者﹐愼勿徒於艱深拗捩處求之。

儀徵劉師培﹐原名光漢﹐家學相承﹐博綜經史﹐詩亦詞華典贍。其詠禾中近儒三首﹐詠呂晚村﹑陸稼書﹑朱竹坨三君子。《稼書》云「僞儒發冢緣詩禮﹐心性空言飾簿書。始信盜名猶盜貨﹐淸廉猶自說三魚。」自注謂﹕「《日知錄》言廉易而恥難﹐今觀於稼書所爲﹐益信其言之確矣。」《竹奼》云「竹詫才名嘖江左﹐著書避世類深寧。一從奏賦承明殿﹐晚節黃花慘不馨。」自注謂﹕「竹早年﹐固亭林﹑靑主之流﹐設隱居不出﹐不娩純儒也。」二詩於陸卷二君﹐極致不滿﹐不過摭近人苛責之言。實則二君出處所爲﹐固無大損﹐而劉君於入民國後﹐乃翊贊洪憲﹐行不踐言﹐其去陸朱二君遠矣。

閩縣黃莘田《香艸齋詩》﹐七言絕句居其大半﹐淸新俊逸﹐得晚唐佳致。其五言亦極古實。《築基行》有云「今年困淫潦﹐衝訣勢不支。粒食望已艱﹐預算金錢糜。縣帖昨催築﹐先相度土宜。原隰測深淺﹐形勢分險夷。其間腰底面﹐髙厚頒定規。按田派力役﹐多寡等有差。遂令計程畝﹐疆界爭毫釐。仍有不均怨﹐弱肉彊食之。」邇來公路淸丈之役﹐公私各爲其難﹐具如詩中所道。苟奉行者獘絕風淸﹐善於營辦﹐則一勞永逸﹐亦未始非人民之福也。

宋明人詩話﹐往往闌入孜據議論﹐而於詩事了無關涉。甚至名爲詩話﹐而談詩者不過寥寥十餘條﹐其餘皆雜辧他事他書﹐不關吟詠。《石遺室詩話》中亦間有此。如言唐宋以來文集曰百十卷﹐往往卓然大家﹐爲人作墓志銘﹑神道碑﹐而始終不載其人籍貫者﹐有始終不識其人名字者﹐甚至有突插一人﹐稱其號﹐稱其字﹐不知其姓名者云云。又紀易培基爲王引之小學及所著各書﹐皆辯駁文字之事﹐究於著書體例有乖也。

《石遺室詩話》載潮安石銘吾《讀石遺詩集》詩﹐有云「石遺老人出﹐揭櫫號『同光』。雙井孕散原﹐半山孽海藏。庵於二者﹐亦頗扼其吭。節庵工超逸﹐中晚多感傷。乙盒喜詰屈﹐深語難淺商。觚庵學簡齋﹐杜味得蒼涼。香宋比陵陽﹐精卓莫低昂。劍丞視伯足﹐長者或徐行。博麗斗工巧﹐雲門共龍陽。暾谷迨觀槿﹐後山步趨艙。蒼虯起後勁﹐陳鄭觀旁徨。壬秋守漢魏﹐舊派衍湖湘。公度五七言﹐謝翺欲與翔。喜蘇不喜黃﹐南皮一文襄。各不爲地囿﹐道分而鑣揚。諸子自一時﹐石遺實兼長」云云。於近代詩家派別﹐言之歷歷。

王世懋《藝圃擷余》謂﹕「崔灝作《黃鶴樓》詩﹐靑蓮短气﹕後題鳳凰臺﹐古今目爲敵。識者謂前六句不能當﹐結語深悲慷慨﹐差爲勝耳。」此實的當之評。乃世懋又謂「無論中二聯不能及﹐卽結語亦大有辯。言詩須道興比賦﹐『日暮鄕關』﹐興而賦也﹐『浮雲蔽日』﹐比而賦也。以此思之﹕『使人愁』三字𨿽同﹐孰爲當乎﹖『日暮鄕關』『煙波江上』﹐本無指著﹐登臨者自生愁耳。故曰『使人愁』﹐煙波使之愁也。『浮雲蔽日』﹑『長安不見』﹐逐客白應愁﹐寧須使之。靑蓮才情﹐標映萬載﹐寧以予言重輕。尺有所短﹐寸有所長﹐此詩不逮﹐非一端也」云云。未免穿鑿﹐故爲立異之談。夫崔詩之所以勝者﹐以其時去古詩未遠﹐前六句一气呵成﹐以古體運於律詩﹐情韻獨絕﹐非靑蓮所能及。靑蓮結語二句﹐則本之於陸賈《新語》「邪臣蔽賢﹐猶浮雲之障白日」﹐及《史記龜策傳》亦云「日月之明﹐而時蔽於浮雲」。靑蓮用爲比興﹐詞婉而切﹐意境實較崔作爲深。王乃彊解「使人愁」三字﹐必欲抑之﹐非確評也。瞿存齋﹝佑﹞《歸田詩話》云「《鳳凰臺》可謂十倍曹丕﹐蓋灝結句云﹕『日暮鄕關何處是﹐煙波江上使人愁』﹐太白雲『總爲浮雲能蔽日﹐長安不見使人愁』﹐愛君憂國之意﹐遠過鄕關之念」云云。可謂獨具隻眼。

明顧元慶《夷白齋詩話》載李西涯在內閣時詩云「六年書詔掌泥封﹐紫閣春深近九重。階日暖思吟芍藥﹐水風涼憶種芙蓉。登臺未買黃金駿﹐補衮難成五色龍。多病益愁愁轉病﹐老來歸興十分濃。」顧氏稱其「音節渾厚雄壯﹐不待碉琢﹐隱然有臺閣气象」。明人喜言「臺閣體」﹐亦是一獘。詩亦平平﹐惟末二句思歸情切﹐蓋其時閹宦馬永成﹑劉瑾等用事﹐尙書韓文﹑郎中李夢陽劾之﹐皆罷去﹔少師劉健﹑少傅謝遷亦致仕。惟西涯多方解釋﹐救全甚眾。當時議論﹐以西涯貪戀名位﹐依附逆瑾﹐不能乞身恬退﹐故誚讓備至。《西園雜記》載西涯久在內閣﹐務爲循默﹐又不引去。一日有土人入謁﹐畱詩而去云「才名直與鬥山齊﹐伴食中書日已西。回首湘江春艸綠﹐鷓鴣啼罷子規啼。」西涯見之﹐甚加嘆賞。卽令人追之﹐不及。不久遂請老。可見當時輿情﹐責備西涯甚至﹐不知西涯當時乞去未允。伍旣庭﹝宇澄﹞謂爾時果同劉謝二公引去﹐則國事敗壞﹐何所底止耶﹖知人論世﹐故自不易云。按士人之詩﹐查初白《人海記》亦載之。詩意婉而多諷﹐傳誦一時。致西涯心迹﹐幾難剖白。詩歌之力大矣哉﹗

世稱謝宣城詩工於發端﹐如「大江流日夜﹐客心悲未央」﹐是何等气象。其他如《登三山》云「白日麗飛甍。參差皆可見。餘霞散成綺﹐澄江靜如練。」皆吞吐日月﹐摘攝星辰之句。故李白《登華山落雁峯》有云「恨不攜謝驚人詩來﹐搔首問靑天耳。」所謂驚人之句﹐卽此類是也。見明朱承爵《存余堂詩話》。

宸濠之變﹐武宗親徵。旣得凱旋﹐駐蹕金陸﹐復渡江幸致仕楊一淸第﹐賜絕句二十首。公又有《應制》律詩四首﹐《應制賀聖武詩》絕句十二首﹐編爲二卷。名《車駕幸第錄》。公自敍謂﹕「虞廷賡歌之後﹐古帝王有以詩章寵臣下者﹐不過一篇數言而止﹔未有連章累牘若是其盛者。至於屈萬乘之尊﹐在位者或有之﹐然亦鮮矣。若罷政歸休者爲尢鮮﹐或有之﹐豈有至再至三如今日者乎。」守溪王公鍪有四絕句詠其事云「相國移家江水湄﹐金山望幸已多時。太平金鏡無由進﹐願得回鑾一顧之。」「趙普元爲社稷臣﹐君臣魚水更何人。難虛雪夜相過意﹐海錯尢堪佐酒巡。」「北固山前駐翠華﹐殷勤來訪相臣家。太湖怪石慚多幸﹐也得相隨載後車。」「賡歌千載盛明良﹐宸翰如金更煒煌。漫衍魚龍看未盡﹐梨園新部出《西廂》。」﹝見明顧元慶《夷白齋詩話》。﹞按今刊行之楊文襄公《石淙詩鈔》十五卷﹐並無在家應制各詩﹐亦無車駕幸第之目。知公詩之佚者甚多。武宗𨿽好遊晏﹐然能用李東陽﹑謝遷﹑王文成等老成之輩﹐說者謂其遊晏無害於政事者在此。卽其優禮文襄一瑞﹐亦可見其有識度矣。

「彥周﹝宋許ダ字彥周﹞《詩話》﹐謂退之詩『銀燭未銷窗送曙﹐金鈸欲醉坐添香』﹐殊不類其爲人。余謂鐵心石腸﹐工賦梅花。《閒情》一賦﹐何傷靖節。正恐慣說鍾庸大鶴﹐卻一動也動不得耳。」﹝兄嘉善何文煥《歷代詩詁考索》﹞。按曾文正有「似曾相識」之聯﹐彭剛直有「美人小姑」之句。近世如樊山尢不乏綺靡風華之作﹐而其人乃旁無姬侍﹐素不狎遊。蓋因物興感﹐偶奇閒情﹐正不必實有其事﹐要無害其人格耳。

《考索》又謂﹕「文人造語﹐半屬子虛。後山辯《髙唐賦》﹐以爲『欲界諸天﹐當有配偶』云云﹐醜甚。」按以佛法三界論﹐誠有如後山所言者﹐不足爲怪﹐何君何所見之不廣耶﹖惟髙唐地在山東﹐宋玉《髙唐賦》欲楚王聯婚於齊﹐合力檳秦。巫山神女﹐指齊女也。《孟子》「綿駒處於髙唐」﹑《左氏》「齊侯登巫山以望晉師」﹐二者皆齊地。戰國時徵引所及﹐不出齊楚等六國之地﹐罕有及蜀地者。自《襄陽耆舊記》等書詭爲帝女瑤姬之說﹐後人遂以蜀地當之﹐誤矣。見近人鄧守瑕《荃察余齋詩集》小注。其《峽中雜詩》云「拒秦端在結齊婚﹐一賦《髙唐》豈寓言。雲雨荒臺今夢醒﹐更無神女有啼猿。」此則以爲宋玉所言﹐皆屬實有其事﹐非盡寓言﹐故援引《孟子》《左氏》之言爲證。若屬寓言﹐則不必寶有其事其人﹐更不必膠執爲某地某人矣。廖季平《髙唐賦新釋》﹐謂髙唐卽下髙唐﹐指天地言﹐《詩》「髙岡」﹑《易》「髙尙」﹐卽序髙﹑顯﹑廣﹑普之義。巫山卽靈山﹐巫﹑靈占字通。巫山之女﹐卽十巫之一﹐當爲巫咸﹐射姑山神如處子﹐至觀側卽見四皇。巫女卽掌夢之事﹐來招王魂往遊﹐上至觀側卽序所謂「王因幸之」。如穆王神遊化人之宮﹐如封禪之登泰山頂﹐非幸禦婦人之幸也。下﹑中﹑上三望﹐皆神遊三界上徵下浮之事。髙唐本道家神遊之說﹐非蜀地﹐亦非齊地。如醮百神﹐禮太乙﹐典禮何等隆重嚴肅﹐初何嘗涉及男女幽會。後人誤解﹐乃至於此。《文選神女賦》﹐亦後人擬《髙唐》而作﹐其附會與《耆舊》同。季平之解如此。殆以辭涉狎褻﹐與徳行相叛﹐因以是說救其獘歟。經師之言﹐與詞章異趣﹐故不惜辭而辟之。範景文《對牀夜話》﹕「《髙唐賦》楚襄王旣幸巫山之女﹐《神女賦》王又夢與神女遇﹐誣蔑甚矣。於瀆有詩云﹕『何山無朝云﹐彼云亦悠揚。何山無暮雨﹐彼雨亦微茫。宋玉恃才者﹐憑虛構髙唐。自重文賦名﹐荒淫歸楚襄。峨峨十二峯﹐永作妖鬼鄕。』或可濁此憤於萬一」云云。皆不免泥於實事。實則髙唐神女﹐皆一時寓言﹐如香艸美人﹑藐姑仙子之類﹐《楚辭》中類此者何可勝數﹐正不必多爲穿鑿﹐以實其事。特髙唐之爲齊地﹐固較舊說爲勝耳。

淸乾隆中無錫孫洙﹝臨西﹐自號蘅塘退士﹞選《唐詩三百首》﹐幾於家弦戶誦﹐𨿽漏略佳作甚多﹐然亦頗見匠心。故大家名作﹐甄錄尙夥。七言律詩首列崔灝《黃鶴樓》詩﹐起二句云「昔人已乘黃鶴去﹐此地空餘黃鶴樓。」而灝於題下自注云「黃鶴﹐人名也。」孜古本固作「昔人已乘白雲去」﹐云「乘白雲」則非「乘鶴」矣﹐孫本作「乘鶴」﹐幾於點金成鐵。蓋四句中「白雲」「黃鶴」參錯相對也。《圖經》載費文樟乘仙駕鶴於此﹐張南軒辧費文樟事﹐妄謂黃鶴以山得名﹐或者山又因人而名之歟。五言律中《春宮怨》一詩﹐孫本列杜荀鶴名。其「風暖烏聲碎﹐日髙花影重」一聯﹐最爲世所稱道。然歐陽文忠《六一詩話》有云「唐之晚年﹐詩人無復李杜豪放之格﹐然亦務以精意相髙﹐如周僕者﹐構思尢艱﹐每有所得﹐必極其碉琢﹐故時人稱朴詩月煆季煉﹐末及成篇﹐已播人口。其名重當時如此﹐而今不復傳矣。余少時猶見其集﹐其句有云﹕『風暖鳥聲碎﹐日髙花影重。』又云﹕『曉來山鳥鬧﹐雨過杏花稀。』誠佳句也。」是「風暖日髙」一聯﹐爲周作無疑。而世之妄傳者﹐乃謂苟鶴爲杜牧子﹐「風暖」一聯亦竊取牧作。此與世傅東坡家婢已有孕數月﹐嫁梁而生師道﹐均未免厚誣古人也。宋周必大《二老堂詩話》云「《池陽集》載杜牧之守郡時﹐有妾懷娠而出之﹐以嫁州人杜筠﹐後生子﹐卽荀鶴也。此事人罕知﹐余過池嘗有詩云﹕『千古風流杜牧之﹐詩材猶及杜筠兒。向來稍喜《唐風集》﹐﹝苟鶴詩集﹐名《唐風》。﹞今悟樊川是父師。』」

歐陽文忠公以「昆體」﹝祥符天禧中﹐楊大午﹐錢文禧﹑晏元獻﹑劉子儀爲詩皆宗尙義山﹐號「西昆體」﹞浮靡雕鑿﹐力矯之。其詩以气格爲主﹐故言多平易疏暢﹐而風尙所趨﹐流於滑易﹐遂失其眞。半山﹑山谷輩出﹐始歸於遒鏈警策。葉石林舉公詩如《崇徽主手痕》云「玉顏自古爲身累﹐肉食何人與國謀。」以爲婉麗雄勝﹐字字不失相對。𨿽昆體之佳者﹐亦未易比﹐顧可以平易少之耶﹖公之於文亦如是。嘉礻右間知貢舉﹐凡士子文之涉奇澀者﹐皆屏黜之。放榜後﹐平時有名如劉輝輩皆不與選﹐士論洶洶﹐詆公闈中與梅聖兪唱酬詩﹕「無嘩戰士街枚勇﹐下筆春蠶食葉聲。」聖兪詩﹕「萬蟻戰時春日暖﹐五星明處夜堂深。」謂視士人爲蠶蟻。自是禮闈不敢復作詩﹐然是榜得蘇子瞻﹑子由昆仲及曾子固等﹐亦不可謂非得人矣。

唐詩賡和唱酬﹐有彼此不相謀﹐而所爲詩乃如同時相與步韻和作者﹐亦一奇也。如劉中山《詩話》所舉劉隨州《余幹旅捨》詩云「搖落暮天迪﹐丹楓霜葉稀。孤城向水閉﹐獨鳥背人飛。渡口月初上﹐鄰家漁未歸。鄕心正欲絕。何處搗徵衣。」張籍《宿江上館》云「楚驛南渡口﹐夜深來客稀。月明見潮上﹐江靜覺鷗飛。旅宿今已遠﹐此行殊未歸。離家久無信﹐又聽扌壽徵衣。」不但用韻如次﹐卽詞意亦復極相似云。

江西派各詩家如謝無逸之富瞻﹐饒徳操之蕭散﹐皆不減潘老﹝欠臨﹞之精苦。徳操爲僧後﹐詩更髙妙。宋呂本中《紫薇詩話》嘗舉其勸本中專意學道詩云「向來相許濟時功﹐大似頻伽餉遠空。我已定交木上座﹐君猶求舊管城公。文章不療百年老﹐世事能排雙頰紅。好貸夜窗三十盲人刻﹐胡牀趺坐客蟠風。」

許彥周云「詩話者﹐辧句法﹐備古今﹐紀盛徳﹐錄異事﹐正訛誤也。若含譏諷﹐著過惡﹐誚紕繆﹐皆所不取。」又云「人之於詩﹐嗜好去取﹐未始同也。彊人使同己則不可﹐以己所見以俟後之人﹐烏乎而不可哉﹖」云云。辧句法等數事之外﹐宜增以正風尙﹐別僞體﹐發潛徳﹐闡幽光﹔𨿽不可刺譏著惡﹐糾其謬﹐矯其失﹐奚爲而不可者﹖不必彊已以徇人﹐亦不能彊人以從己。出己之所見﹐以質之今世後世﹐此物此志也。

譚瀏陽《莽蒼蒼齋》詩﹐蒼涼悲壯﹐非同時號能詩者所可及。除合刻之《戊戌六君子遺集》外﹐又與文及筆記合刊爲「舊學」四種。其雅近老杜而無愁苦之音者﹐如《寄仲兄臺灣》云「孤懸滄海外﹐洲島一螺輕。狂颶宵移屋﹐妖氛晝滿城。依人工粲恨﹐采藥仲雍行。所願持忠信﹐風波險亦平。」末二語乃躬自蹈之而不能免也。悲夫﹗《出幢關渡河》云「崤函羅半壁﹐秦晉界長河。」《崆峒》云「隔斷塵寰云似海﹐劃開天路嶺爲門。」《江行》云「漁火隨星出﹐雲帆挾浪奔。」均極蒼涼沈鬱之致。

近人陸昆圃﹝小云﹞《渡江》二首云「趁曉開江舉棹忙﹐金焦山色斗淸蒼。分明鏡裹雙螺髻﹐一是濃妝尋淡妝。」「四面衝飈激浪聲﹐剪江斜渡片帆輕。算來不比人情險﹐如此風波尙可行。」末二語殊欠含蓄。然晚近人心所趨﹐固有如是者﹐亦可覘時會也。《誠齋詩話》載當時士夫相傳有「人情似紙番番薄﹐世事如棋局局新。」又﹕「飽諳世事慵開眼﹐會盡人情只點頭。」則近」《擊壤》」「寒山」一派矣。

淸林氅云廉訪避臺亂內渡﹐《謁江口鄭氏廟》云「海山蒼莽水泱泱﹐二百年來舊戰場。賜姓延平有遺廟﹐艸堂諸葛尙南陽。」「望斷燕云十六州﹐書生涕淚海邊愁。重瀛締造披榛昧﹐同抱東南半壁憂。」「扶襟海砦大王雄﹐富貴還鄕不負公。憑弔沛中諸父老﹐登臺如見舊『歌風』。」此殆甲午之後﹐割棄臺省﹐有憑弔蒼茫之感。今則東北四省又繼臺而去矣﹗臺灣與東三省﹑熱河﹐皆設行省未久﹐昔也日辟﹐今也日蹙。虞伯生詩云「不須更上新亭望﹐大不如前灑淚時。」今日之謂也。

王若虛《滹南詩話》﹐極推崇東坡﹐而力詆山谷﹐李越縵謂其拘滯未化﹐誠爲知言。夫山谷蕾萃百家句律之長﹐究極歷代體制之變﹐搜獵奇書﹐穿穴異間﹐作爲古律﹐自成一家。𨿽隻字半句不輕出﹐遂爲詩家宗祖。﹝列克莊語﹞比之禪宗上乘﹐亦無娩讓。東坡古體縱橫排蕩﹐而律詩往往不協軌度﹐任意揮灑﹐未可槪爲取則。山谷得老杜之格律﹐昌黎之骨髓﹐晚唐「西昆」之藻采遒鏈﹐綜眾長自成一體﹐非浮泛剽竊者所能望其項背。史稱其自黔州以後﹐句法尢髙﹐實天下之奇作。自宋興以來﹐一人而已。其推尊甚至。至其奪胎換骨﹐點鐵成金之說。原爲初學入門者發﹐正不得以此少之也。

都少穆云「昔人謂詩盛於唐﹐壞於宋﹐近亦有謂元詩過宋者﹐陋哉見也。」劉后村云「宋詩豈惟不娩於唐﹐蓋過之矣。」予觀歐﹑梅﹑蘇﹑黃﹑二陳至石湖﹑放翁諸公﹐其詩視唐﹐未可便謂之過﹐然眞無娩色者也。元詩稱大家必曰虞﹑楊﹑範﹑揭﹐以四子而視宋﹐特太山之捲石耳。方正學詩云「前宋文章配兩周﹐盛時詩律亦無儔。今人未識昆侖派﹐卻笑黃河是濁流。」又云「天歷諸公制作新﹐力排舊習祖唐人。粗豪未脫風沙气﹐難詆熙丰作後塵。」都﹑方二君﹐皆博學多通﹐具正法眼者﹐其所言如此。馮己蒼﹑王從之輩之曉曉喋喋者﹐可以已矣。升菴亦多苛責之論﹐如謂「山谷詩『雙鬟女弟如桃李﹐早年歸我第二雛。』稱子婦之顏色於詩句﹐以贈其兄﹐信筆亂道」云云。夫桃李不過比其靑年浚發﹐如桃李盡在公門之類﹐豈必指其顏色。卽此可知升庵之吹求矣。

明顧起綸﹝玄言﹞《國雅品》評楊用修﹑張愈光云「世閥駿英﹐巍科雄望。嚼咀搜玉﹐咳唾成珠。其爲詩﹐楊如錦城雪棧﹐險怪髙峻﹔張如蘭津天橋﹐騰逸浮空。故並鍾山川之靈乎﹗」雪棧蘭津﹐均就蜀滇山水爲比。《卮言》又云﹝按謂《藝苑卮言》﹞﹕「楊乃銅山金埒﹐張乃拙匠斧鑿﹐是議其未融化也。楊之『羅衣香未歇﹐猶是漢宮恩』﹐『石帆風外矗﹐沙鏡雨中明』。又『汀洲春雨搴芳杜﹐茅屋秋風帶女蘿』﹐『夜夜月爲靑冢鏡﹐年年雪作黑山花』。張之『鴻雁不傳云外字﹐芙蓉空照水中花』﹐『銅柱蒹葭鴻雁響﹐鐵城煙雨鷓鴣啼』。此例數篇﹐非雕飾曼語。往余在滇中﹐以吏局經髙峣﹐一訪升庵故墅﹐適至自瀘﹐會於安寧曹溪精舍﹐畱連信宿﹐其落魄不檢﹐形骸放言﹐指據鑿鑿驚座﹐應是超悟人。張嘗與啟札神交﹐詞多惇素﹐亦是恬雅人。後余過沅洲﹐慈溪馮公觴余督府﹐深憐之。楊之才器故博識﹐特好臧貶先輩﹐輒攻人沿襲之短﹐气象遂貶削矣。斯言其長者哉﹖」云云。論楊張詩格﹐未必悉合。末數言頗見升庵當時意气。《國雅品》標舉明初七十餘人﹐嘉靖以來亦五十餘人。而不列竟陵﹑公安﹐亦徵微意。

李越縵評《中州集》﹐特舉黨承旨一首﹐喜其閒適淸曠﹐前已錄之。其詩與《吳禮部詩話》所舉僧淸壹《奇萬先輩》詩同一旨趣。持云「歸從衡嶽此身淸﹐老校羣書眼倍明。白屋有田供伏臘﹐靑雲無夢到公卿。頻挑野菜招僧至﹐少著深衣入郭行。早歲自嗟行役遠﹐失將詩律問先生。」又趙紫芝天樂《呈蔣薛二》《友》云「中夜淸寒入袍﹐一杯山茗當香醪。禽翻竹葉霜初下﹐人立梅花月正髙。無欲自然心似水﹐有營何止事如毛。春來擬約蕭閒伴﹐同上天臺看海濤。」亦極蕭散。第四句尢超妙。又宜興呂聲諧﹝士琦﹞《柴門》一律云「柴門斜對太湖幹﹐湖畔行金縱目寬。不雨帆檣還減沒﹐無風煙水亦彌漫。就中髙土多漁隱﹐自古神龍此郁蟠。七十二峯曾歷篇﹐峯峯倒插白銀盤。」用劉夢得詩「遙望洞庭湖水面﹐白銀盤裹一靑螺。」不亞於前二首。出之於陶器商人﹐尢不易得。

《升庵詩話》舉郭舟《屋竹枝詞》及《登太華山》二首外﹐又舉蘭廷瑞詩三首云﹕滇中詩人蘭廷瑞﹐楊林人也。予過其家﹐訪其稿﹐僅得數十首。如《夏日》云「終日憑闌對水鷗﹐園林長夏似深秋。槐龍細灑鵝黃雪﹐涼意蕭蕭風滿樓。」《冬夜》云「枕上詩成喜不勝﹐起尋筆硯旋呼燈。銀瓶取浸梅花水﹐已被霜風凍作冰。」《題嫦娥奔月圖》云「竊藥私奔計已窮﹐槁砧應恨洞房空。當時射日弓猶在﹐何事無能近月中。」

林文忠公﹝則徐﹞《云左山房詩鈔》﹐世不多見﹐律詩工切伉爽﹐其戍邊之作﹐則勁气直達﹐音節髙朗﹐最近有明七子。相傳公戍新疆時﹐有《出嘉峪關》詩四首。其一云「雄關百尺界天西﹐萬里徵人駐馬。飛閣遙連秦樹直﹐繚垣斜壓隴云低。天山削摩肩立﹐瀚海蒼茫入望迷。誰道崤函千古險﹐回看只是一丸泥。」其二云「東西尉侯往來通﹐博望星槎笑鑿空。塞下傳笳歌《敕勒》﹐樓頭倚劍接空同。長城飲馬寒宵月﹐古戍盤鵑大漢風。除是廬龍山海險﹐東南誰比此關雄。」其三云「燉煌舊戍委荒煙﹐今日陽關古酒泉。不比鴻溝分漢地﹐全收雁磧入遙天。威宣貳負陳屍後﹐疆拓匈奴斷臂前。西域若非神武定﹐如何此地罷防邊。」其四云「一騎才過卽閉關﹐中原回首淚痕潛。棄人去誰能識﹐投筆功成老亦還。奪得焉支顏色冷﹐唱殘《楊柳》鬢毛斑。我來別有徵途感﹐不爲衰齡盼賜環。」

富順宋育仁﹝蕓仔﹞《問琴閣詩集》頗多淸麗可誦者﹐如《湘舟夜月》云「南浦淸江月﹐瀟湘萬里情。故人隔天末﹐相望若平生。落木亭臯遠﹐孤村驛水明。來鴻看不見﹐時聽向南聲。」《曉過徐州》云「縱轡中原去﹐靑山在馬頭。微云通泰岱﹐細雨過徐州。綠野垂天盡﹐黃河攺道流。蒼茫懷古意﹐憑軾望曹邱。」《湖南道中》云「人去衡陽在雁先﹐更無消息寄幽燕。多情芳艸隨人遠﹐如夢靑山到馬前。斑竹臨湘哀窮窕﹐芙蓉出水自嬋娟。連宵候館當窗月﹐照我離家幾度圓。」

曩見有近代詩家評語﹐不知何人所作﹐姑記於此﹐以質世之讀詩者。「李越縵詩如漠廷老吏﹐不娩虞伯生。樊樊山詩如百戰健兒﹐不娩薩都刺。王湘綺詩如人間五嶽﹐气象光昌。鄧彌之詩如天上七星﹐芒寒色正。易甫詩如伶俜妙伎﹐𨿽無貞操﹐不失丰神。鄭太夷詩如空谷幽蘭﹐𨿽乏富麗﹐殊饒馨逸。陳散原詩如金碧樓臺﹐莊而愈麗。陳石遺詩如著花老樹﹐丑中見妍。曾環夫詩如散花天女﹐霧鬢風鬟。譚壯飛詩如天外飛仙﹐時時弄劍。範伯子詩如饑鳳悲時﹐孤麟泣遇﹔至其力能扛鼎處﹐又如垓下項王時歌徵羽。陳聽水詩如入道老僧﹐避塵墨客﹔至其田園蕭散處﹐亦復嗣音王孟﹐接響黃陳。柳亞子詩如凝妝閨秀﹐微逗春愁。林浚南詩如烈士中年﹐漸歸秋肅。蘇曼殊詩如江城玉笛﹐餘韻蕩胸。狄平子詩如半老徐娘﹐自饒風韻。金天放詩如臨淮治軍﹐旗壘變色。林瑯生詩如木蘭百戰﹐歸著云裳。」所評未必悉當﹐然智者見智﹐仁者見仁﹐固未可以方體論也。

丰潤趙國華《江窗山水記》中各詩﹐灑落可喜﹐與吾友胡子賢相似﹐而雄渾過之。如《南遊遙寄關中薛子》云「拂衣半天下﹐年少薛先生。吾亦桑蓬志﹐今爲笠糸散行。亂帆明月色﹐一雁大江聲。遙指余抗酒﹐相思萬里情。」《懷何子中州》云「我長荊髙裏﹐君生古大梁。千秋尙伉慷﹐早歲各文章。一別匡山面﹐相思秋水長。信陵亭屺盡﹐何事苦還鄕﹖」《聞孫石來下第》云「中郎奄不起﹐焚爾嶧陽桐。下筆人爭棄﹐談天客盡聾。簟無大力負﹐酒有老搜同。寂寞髙樓晚﹐秋風渤海東。」《錢塘舟中懷莫大》云「執手淮陰別﹐南來一葉萍。酒樓遊子別﹐槎客幾人星。江水自爲白﹐墓山相與靑。漁歌寒未斷﹐惆悵不同聽。」

唐人詩能曲盡恆情而不落俚俗者﹐如張籍云「眼昏書自大﹐耳重覺聲髙。」「馬從同事借﹐妻怕罷官貧。」竇鞏云「鬢髮緣愁白﹐音書爲懶稀。」耿澤云「艱難爲客慣﹐貧賤受恩多。」「家貧僮僕慢﹐宮罷友朋疏。」老杜云「脫將末契托年少﹐當面輸心背面笑。」「虛名但蒙寒暄問﹐泛愛不救溝壑辱。」貫休云「口談羲軒與周孔﹐履行不及屠沽人。」「稼穡艱難總不知﹐五帝三王是何物。」戎昱云「風塵之土深可親﹐心如雞犬能依人。」語气頗卑﹐而用意沈痛入骨。宋人《擊壤集》之外﹐石湖﹑誠齋常有此等句﹐薛季宣亦有「世味刀頭蜜﹐人情屋上烏」二語。近代詩家如《巢經巢》之「家貧親戚畏﹐官退比鄰生」﹐周梅泉之「貧怯勢交遠﹐秋襲病軀先」﹐至如江叔﹑金亞匏兩家﹐崎嶇困苦﹐詩尢閱透人情矣。

武進管韞山侍禦﹐文章气節﹐震衤暴一時。其八股文以單行見長﹐與其散文相似﹐惟詩不多見。《今傳是樓詩話》載其《致袁子才畢秋帆》七絕二首﹐其品格已可槪見。余但記其評詩數語﹐亦極淸腴婉妙﹐略云﹕五言古詩﹐琴聲也﹐醇至淡泊﹐如空山之獨往。七言歌行﹐鼓聲也﹐屈蟠頓挫﹐如《漁陽》之怒撾。五言律詩﹐笙聲也﹐雲霞縹渺﹐如鶴背之初傳。七言律詩﹐鐘聲也﹐震越渾鏜﹐似蒲牢之乍吼。五言絕句﹐磬聲也﹐淸深促數﹐想羈館之朝開。七言絕句﹐笛聲也﹐曲折繚亮﹐類羌笛之暮吹。

新昌胡漱唐詩禦﹐以劾權要罷官歸﹐有《七別詩》爲都下傳誦﹐余獨愛其《別琉璃廠書賈》云「十載困緇塵﹐閉門恆碌碌。捐俸求遺書﹐漸與書賈熟。書賈喜我來﹐延我入深屋。滿架排牙簽﹐光怪奪綺轂。《四庫》所未收﹐別貯爲存目。傾囊愜所求﹐不翅工擇木。有時如居奇﹐祕笈韞髙櫝。百計賺之歸﹐雇胥共鈔錄。荊妻頗安貧﹐隨我饜裔粥。見我挾書回﹐相對眉暗蹙。徐徐進箴規﹐謂我無多祿。矯俗辭炭金﹐又弗貪館谷。積此充屋梁﹐饑不果君腹。東家軍校官﹐出門美裘服。西家祕書郎﹐趨走威僮僕。宦遊當廣交﹐胡獨守敝簏。東西屋兩頭﹐列置逾萬軸。人壽曾幾何﹐白首難徧讀。半部佐太平﹐自反毋乃縮。有子脫不賢﹐或竟委墻麓。舊學俗所嗤﹐榛莽翳白鹿。略誦新法規﹐升遷或可卜。我知婦言忠﹐𨿽忠卻嫌冫賣。我知賈心貪﹐𨿽貪不嫌黷。行行廠東門﹐過門輒停轂。一頹時往還﹐咀嚼甘於肉。整裝忽言旋﹐瞠若車脫幅。臨行贈汝詩﹐戒汝毋炫鬻。有燭堪助明﹐有膏堪助沭。祕閣且重開﹐求售豈在速。不遇奧生﹐汝實未嘗牧。海客從東來﹐輦金事搜蓄。奪我陸家莊﹐士族同一哭。寧爲六丁收﹐愼勿資彼族。」

漢軍旗遼陽楊子勤﹝鍾羲﹞撰《雪橋詩話》十二卷﹐詩話中捃摭最富者。其書由采詩而及事實﹐由事實而詳制度典禮﹐略於名大家﹐詳於山林隱逸﹐而於滿洲人物﹐甄采尢悉。凡世家英賢姓氏﹐奠系本蝶﹐徵事解題﹐昭然若親見之。蓋君本遼河舊家﹐隸籍尼堪﹐居京師者九葉﹐食徳服疇﹐固宜其熟於京瀋掌故﹐紀載詳晰﹐亦猶劉京叔《歸潛誌》﹑元遣山《中州集》之意向已。論詩頗推重淸初之朱﹑王﹑葉﹑沈﹐悉取正聲﹐不甚揚袁﹑蔣﹑趙之流波。第名大家之作﹐已別有他書揚挖﹐而旗籍才難﹐又率皆平庸膚廓﹐求能推陳出新﹐自成一家者實少﹐故其書亦不甚行。惟君所著《聖遺詩集》﹐不乏俊逸之作﹐亦旗籍中佼佼也。

升庵謂李太白《梁甫吟》「手接飛猱搏虎﹐側足焦原未言苦」﹐蓋用《尸子》載中黃伯及莒國勇夫事﹐而楊子見﹑蕭粹可皆不能注。今錄其全文﹐《尸子》曰「中黃伯曰﹕余左執太行之猱﹐而右搏虎。」又曰「莒國有石焦原者﹐廣五十步﹐臨百仞之溪﹐莒國莫敢近也。有以勇見莒子者﹐獨卻行齊踵焉。」云云。按淸乾隆中王琦﹝琢崖﹞輯刻楊於見﹑蕭粹可﹑胡方轅三家注《太白文集》﹐已備引《尸子》全文﹐寶笏樓刊本載之甚明﹐何升庵尙謂楊蕭皆不能注耶﹖

升庵博聞彈見﹐頗多創解。如謂「倚馬」事乃桓溫徵慕容時﹐喚袁虎倚馬前作露布﹐今人罕知。﹝按「倚馬」事今人歸之太白。﹞周伯弓《唐詩三體》以杜常《華淸宮》詩爲壓捲﹐而引《宋史文苑傳》《範蜀公文集》證知杜爲宋人。又杜詩云「行盡江南數十程﹐曉星殘月入華淸。朝元閣上西風急﹐都入長楊作雨聲。」解長楊非宮名﹐曉星之星原作風﹐與下句重字。又有作曉乘者﹐亦非。「亭亭晝舸系舂潭」一絕﹐乃唐鄭仲賢詩﹐非宋張文潛詩。﹝升庵弟姚安太守未庵忄造引周美成《尉遲杯》注證知。﹞皆極精當。至解老杜之「捨南捨北」應作「社南社北」﹐引韋述《開元譜》云﹕倡優之人﹐取媚酒食﹐居於社南者呼之爲社南氏﹐居於北者呼之爲社北氏﹐杜甫詩系用此事。又謂《麗人行》中有「足下何所有﹖紅蕖羅襪穿鐙銀」。岑之敬《棲烏曲》截去「明月二八」二句﹐添入「回眸百萬橫自陳」一句。李陵「紅塵蔽天地」詩添入十二句。又「香雲」「香雨」並出王嘉《拾遺記》﹐而引李賀﹑元稹之詩。又以盧象「雲气杳流水」句﹐誤爲香字。米元章「六朝帆影落尊前」引作「六朝山色」﹐皆不免於疏舛武斷也。

《今傳是樓詩話》列詩有八病﹕一日平頭﹐二日上尾﹐三日鶴膝。王元美謂休文拘滯﹐不免商君之酷云云﹐末引詩證。按沈約所舉四聲八病﹐各列有證詩﹐最爲明晰。卽一日子頭﹐第一第二字﹐不得與第六第七字同聲。如「今日良宴會﹐罐樂難具陳」﹐今罐皆平聲。二日上尾﹐第五字不得與第十字同聲。如「靑靑河畔艸﹐鬱鬱園中柳」﹐艸柳皆上聲。三日蜂腰﹐第二字不得與第五宇同聲。如「聞君愛我甘﹐竊欲自修飾」﹐君甘皆平聲﹐欲飾皆入聲。四日鶴膝﹐第五字不得與第十字同聲。如「客從遠方來﹐遺我一書札。上言長相思﹐下言久離別」﹐來思皆平聲。五日大韻﹐如聲﹑鳴爲韻﹐上九字不得用鶯﹑傾﹑平﹑榮字。六日小韻﹐除大一字外﹐九字中不得有兩字同韻﹐如遙﹑條不同。七日旁紐﹐八日正紐﹐十字內兩字疊韻爲正紐﹐如不共一紐而有雙聲爲旁紐。如流﹑久爲正紐﹐流﹑柳爲旁紐。八種惟上尾﹑鶴膝最忌﹐余病亦皆通。今之爲詩﹐犯八病者﹐觸目皆是矣。宜王元美之嫌其拘滯也。

或謂宋詩多質直而少含蓄﹐與其推宋﹐不如揚唐。余曰固也﹐唐詩蘊藉﹐有詞盡而意不盡者﹐有詞意俱不盡令人玩索自得者。溫柔惇厚﹐本爲詩家上乘﹐顱後之學唐者﹐不得其蘊藉之旨歸﹐徒襲其空闊之窠臼﹐千篇一律﹐可彼可此。故不如宗宋以救其獘。儻學宋之精奧伉爽﹐更益以唐之蘊藉﹐斯善之善矣。陳石遺不云乎﹐自咸同以來﹐學者喜分唐宋﹐每謂某也學唐詩﹐某也學宋詩。余謂唐詩至杜韓而下﹐現諸變相﹐蘇﹑黃﹑王﹑陳﹑楊﹑陸諸家﹐沿其波而參互錯綜﹐變本加厲耳。然必欲分之﹐亦自有辧。余嘗敍王君樹冉詩《續集》曰﹕人之言曰﹐明之人皆爲唐詩﹐淸之人多爲宋詩﹐然詩之於唐宋﹐果異與否﹐殆未易以斷言也。鹹同以降﹐古體詩不轉韻﹐近體詩不尙聲﹐貌之雄渾耳﹐其敝也蓄積貧薄。翻覆只此數意數言﹐或作色張之﹐非其人而爲是言﹐非其時而爲是言﹐與貌爲漢﹑魏﹑六朝﹑盛唐者﹐何以異也。此眞抉近日詩家之獘矣。

李越縵論詩﹐極推崇大復﹑空同﹐而於公安﹑竟陵﹑松圓﹑子相亦多節取﹐非盡如吳修齡輩一槪抹卻也。吳縣惠定宇徵君﹐四世傳經﹐父半農居士於羣經鉆研甚深﹐有《禮說》《大學說》《春秋說》《易說》等著﹐並工詩詞。居郡城東禪寺﹐有紅豆一株﹐相傳爲白鴿禪師所種﹐因自號紅豆主人。詩詞著有《紅豆齋小艸》《詠史樂府》《南个集》《采尊集》《歸耕集》《人海集》等﹐又有《半農詩徵》。其論詩謂唐音古淡一派﹐前賢隸爲逸品﹐在神品之上。詩畫本同趣也﹐予嘗讀前明徐昌谷﹑髙蘇門﹑楊夢山﹑華鴻山詩﹐蕭然有超世出塵之想。右丞﹑襄陽曆千百載以來﹐風流未沫﹐端賴諸公﹐然世人競賞王李﹐不及髙徐﹐惟西樵﹑漁洋二王﹐推賞此種﹐故爲詩直入王孟之室。蓋紅豆家法﹐皆在新城﹐故其言如此。

魏默深詩﹐造語險峭凝鏈。如《出峽詞》「千曲吝寸直﹐萬剛逃一柔。每逢呀闔際﹐惟恐兩崖閉」等句﹐讀之心駭神悖。而集中閒適夷曠之作﹐正復不少。《嘉陵江中》二首云「遙岑斷煙去﹐近岸風榛寂。人行弧光內﹐魚鳥盡深碧。天畱淸曠輝﹐娛此漂蕩客。棹隨云溯洄﹐夢與波崩積。空明引悟深﹐羣動涵幽賾。絕碧入髙云﹐何人鑿崖石。毋乃遁世土﹐遺此太古壁。欲往從之遊﹐石徑絕行迹。」又﹕「夕與夕煙宿﹐晨共晨風發。膽聲搖斷夢﹐榜人語殘月。棲禽淺崖起﹐宿霧前山合。遂令一葦水﹐渺若彭蠡闊。方從中流轉﹐忽與孤嶼絕。稍稍辧崖樹﹐離離出江月。思歸曷忘歸﹐江霞歸客。」皆極似元遺山《曉發石門渡淌水道中》及《銅次村道中》諸作。惜月字重押。

淸乾隆間﹐海鹽張宗冉所輯漁洋說部詩話三十種﹐以及文集﹑詩選中凡例之論詩者﹐分爲六十四類﹐依次排纂﹐間附識所引元書出處﹐李越縵稱其有功藝苑。惟復文太多﹐甚至有重見文字﹐相差僅數字不同﹐而亦復列再三。非有深言奧義﹐堪以絀繹校警﹐殊覺徒累篇幅。張君自謂宿曹縣旅捨﹐夢漁洋來寤﹐自是益殫精漁洋著述﹐展轉購藏﹐於講詩話尢津津齒頰間﹐可知其用力之勤。漁洋論詩﹐最得正法眼藏﹐商榷正僞﹐辧別淄澠﹐輒能批卻導竅﹐味徹中邊。故海內向風﹐主詩盟壇坫者垂五十年。張君纂輯是書﹐尢舉其於古詩五言七言分界﹐與平仄揚抑字例﹐爲發前人所未發。今按《漁洋詩問》中答長山劉大勤﹝蕭亭﹞問五言古七言古章法不同云﹕章法未有不同者﹐但五言著議論不得﹐用才气馳騁不得﹔七言則須波瀾壯闊﹐頓挫激昂﹐大開大闔耳。又云﹕七古一韻到底者第五字須平聲﹐以妨句弱似律句。要須句法字法撐得住﹐拓得開。又云﹕五﹑七言詩有二體﹕田園邱壑﹐當學陶韋﹔鋪敍感慨﹐當學子美《北徵》等篇。又云﹕五言絕近於樂府﹐七言絕近於歌行﹐五言難於七言﹐以字少最難渾成故也。皆極得詩家三昧。惟謂五言著議論不得﹐此自當相體爲之。蓋議論敍事﹐別是一體﹐非五言槪不得著議論也。

紀文達﹝昀﹞督學閩中時﹐有《嚴江舟中》一絕云「山色空蒙淡似煙﹐參差綠到大江邊。斜陽流水推篷望﹐處處隨人欲上船。」自謂系從朱子穎「萬山」句脫胎而來。蓋文達於乾隆丙子﹐扈從出古北口﹐見邸壁一詩﹐剝落過半﹐僅識「一水漲喧人語外﹐萬山靑到馬蹄前」二語。迨壬午順天鄕試﹐紀文達充同考官﹐得朱子穎﹝孝純﹞﹐闈後投詩作蟄﹐則是聯在焉。因嘆鍼芥之契﹐似非偶然﹐而老輩之虛心風雅﹐爲何如也。

鄧州彭布政而述《初到滇池》詩云「劍南風物值初秋﹐萬里炎荒據上游。水下蘭滄通大夏﹐山連蔥嶺接姚州。漢威遠播姑繒塞﹐王爵新分峋町侯。況是《白狼》新作頌﹐銅標應過海西頭。」爲三桂未反以前作。頸聯謂蘭滄水通大夏﹐蔥嶺山接姚州﹐似於地輿不合。昔人詠滇中山水﹐以地涉鴦遠﹐非耳目所常經﹐往往想象設詞﹐大率類此。

髙文良公﹝其倬字章之﹐奉天廂白旗﹞持才淸雋﹐爲旗籍中僅見之才。《隨園詩話》《筱園詩話》均盛稱之。其《味和堂集》﹐嗣雅唐音﹐得詩人諷諭之旨。律詩淸切﹐古體雄深。《今傳是樓詩話》舉其七律詩數首﹐其《白燕》二律﹐體物寓意﹐尢見匠心。中一聯云「有色何嘗相假借」﹐吟至此沈思未對﹐夫人至﹐代握筆曰「不羣仍恐太分明」。蓋文良方撫江蘇﹐與總督趙蕓書﹝宏恩﹞不洽﹐趙每之﹐文良卓然孤立﹐喜慍不見於色﹐故有是語。語意雙關﹐極其超妙。玆錄其五言古體一首﹐以槪其餘。《南天門》云「低從眢井底﹐仰躡飛鰵背。豁然天宇開﹐升嶺延勝槪。連峯際滄碣﹐雄勁睨恆岱。右回包神京﹐左抗扼幽塞。溟漲拍天波﹐陣出萬馬隊。」文良兄其佩﹐字且園﹐工書畫﹐尢長指頭畫。曾任姚安知府。文良繼配季玉夫人﹐又爲綏遠將軍蔡毓榮女。平吳之役﹐毓榮與趙襄壯公良棟兩路入滇﹐事平﹐調雲貴總督。招徠流亡﹐建置衙署﹐綱目具舉﹐祀名宦祠。文良以雍正元年由廣西巡撫遷雲貴總督﹐於滇緣分固不淺也。季玉夫人亦工詩﹐有《蘊眞軒詩鈔》二卷。其隨任到滇時﹐有詩云「滇南爲先大夫舊蒞之地﹐四十年後﹐余隨夫子督滇﹐目擊勝槪猶存﹐而大人之墓有宿艸矣。撫今憶昔﹐淒然有感﹐因得八長句﹐用志追思之痛。《辰龍關》云﹕『一徑登危獨惘然﹐重關寂寂鎖寒煙。遣民老剩頭間雪﹐戰地秋閒柳外田。聞道萬人隨匹馬﹐曾經六月墮飛鳶。殘碑猶志諸軍勇﹐苔蝕塵封四十年。』《關索嶺》云﹕『山從絕域勢遙分﹐天限西南自昔聞。烽靜戍樓狐上屋﹐風喧古木鳥驚羣。橫盤石磴危通馬﹐白裹松根倒看云。叱馭升平猶覺險﹐登臨還憶舊將軍。』《鐵鎖橋》云﹕『結構飛梁迹尙存﹐蘚碑遺字滿埃塵。三垂鐵鎖晴虹掛﹐百疊江聲戰鼓沈。細柳營空云似幕﹐霸陵原靜艸如茵。臨風一灑孤兒淚﹐不見題橋續後人。』《江西坡》云﹕『西嶺千重簇劍芒﹐曾麾萬騎驀羊腸。鬼燈明滅團靑血﹐野冢荒涼種白楊。夢斷層霄空漠漠﹐事隨流水去茫茫。當年耆舊今無幾﹐指點殘山說戰場。』《九峯寺》云﹕『蘿壁松門古逕深﹐題名猶記舊鋪金。苔生塵鼎無香火﹐經蝕僧廚有蠢蟬。赤手屠鯨千載事﹐白頭歸佛一生心。徵南部曲今誰是﹐勝有枯禪守故林。』《鸚鵡峯》云﹕『鸚鵡峯前悵倚闌﹐思量遺事獨長嘆。紅旗指處人迎馬﹐白首歸來雪滿鞍。澗底波流如哽咽﹐寺門聯額半摧殘。豈知石上傷心筆﹐畱與孤兒掩淚看。』《雲南坡》云﹕『榮枯浩浩海無邊﹐名就功成自古傳。白鈸幾過新驛路﹐赤燐曾篇舊山川。吳云已變如蒼狗﹐蜀魄惟能化杜鵑。試看絳侯千戶邑﹐應知懋績在當年。』《謁祠》云﹕『腸回百結淚如絲﹐一奠椒漿拜舊祠。箕尾已歸應有處﹐音容何處杳難思。環旋故壘靑山在﹐寂寞虛廊白日移。不謂霜淒雲幻後﹐南人猶惜召棠枝。』」今地名已易﹐蔡祠亦久不存﹐而文良督滇時﹐距蔡任不過三十餘年﹐所列廟宇名勝﹐已處處有荒涼頹廢之槪。可知三十年爲一世﹐人事之不常如此。文良有《題徵南圖》四首云「削平楚蜀靖南邦﹐獨指攙槍豎節幢。但解孤城堪作冢﹐誰言萬騎可橫江。朱旗地親麾陣﹐蠻甲齊山坐受降。南去光輝照行路﹐馬前白鈹一雙雙。」「橫探沸海掣長鯨﹐旋許開牙領百城。滿眼靑燐新戰血﹐一隅赤子舊編氓。身當方嶽爲霖雨﹐手挽天河洗甲兵。弓矢載豺虎盡﹐歸來頭白見升平。」「十載投荒海一涯﹐故關已入敢言遲。歸云自戀初時岫﹐樓鳥猶驚已定枝。爾日封侯多部曲﹐當年屈指計安危。至今襄陽諸耆舊﹐猶記將軍倚樹時。」「馬鬣封畱漆水東﹐爰田已沒舊樓空。蘚碑遺字零星綠﹐戰壘秋陽寂寞紅。不夜人寰方白晝﹐無私天地自春風。且畱粉本傳孫子﹐好待他年寫鄂公。」皆爲蔡將軍作。第三首卽指蔡謫戍黑龍江未幾召還事。蔡有從子蜒﹐字若璞﹐仕至尙書﹐亦能詩﹐有《守素堂集》。平生篤信佛法﹐著有《楞嚴會歸》十卷﹐文良爲之校刊。甘忠果公﹝文﹞亦有後人道淵﹐知名於時。

楚雄池龠庭司業生春與李卽園明經﹑戴古村上捨﹑楊丹山司馬﹑戴筠帆給諫﹐稱「五華五子」﹐皆曾學詩於宋芷灣。龠庭值南書房凡五年。督學粵西﹐終日坐堂上﹐捲必親閱﹐其佳者立獎勉之﹐成就甚眾。卒於任。嘗於慟湖之北﹐創榕湖精舍﹐延呂月滄掌之﹐以經義策論詩賦課士。臨桂唐子實﹑劉蓮丞﹐平南彭子穆﹐馬平王少鶴﹐皆所選髙材生。朱伯韓詩「寢門風義猶行古﹐嶺表文章待起衰」﹐爲子穆少鶴示池學使《挽詩》作也。﹝見《雪橋詩話》﹞

石屏張月槎侍禦﹐先以翰編出守河南郡﹐行縣過宜陽甘棠砦﹐補植棠十三本﹐以「芾棠」題集﹐一時屬和者甚眾。杭大宗句云「發倉汲黯能持節﹐驅虎劉昆不設祠。」諸襄七宮贊詩云「甘棠新補十三枝﹐今日疇賡召伯詩。君子須眉皆甚古﹐丈人淸畏不鐫碑。懸同合浦車爭挽﹐豈必桐鄕像設祠。他日輔軒問原隰﹐廣基臺榭幾人知。」「能令望國封嘉樹﹐總爲風詩愛到今。郭璞樊光勤補注﹐白棠赤社想連陰。忘勞重整周行茇﹐聽訟當年一片心。詎似漫無姜桂性﹐朱唇點綴不能禁。」

髙文端公晉子書麟﹐爲文定公從子﹐謐文勤。綸扉接武﹐麟閣圖形﹐兩世皆淸謹厚重﹐以功名始終。乾隆五十五年﹐蒙自尹楚珍閣學壯圖奏州縣虧空﹐督撫派累﹐惟李世傑﹝書麟﹞獨善其身﹐當時以爲公論。楚珍奏上﹐令偕侍衛慶成往近省監查倉庫﹐各省聞信挪移掩飾﹐致以陳奏不實罷官。後𨿽特召入都﹐卒予給事中銜﹐回滇侍母。王琴徳詩﹕「已看直節標靑史﹐更乞承歡奉彩衣。」亦深惜直言之難用也。二則俱見《雪橋詩話》。按尹公得罪後﹐以內閣侍讀用﹐攺補禮部儀制司主事﹐次年回籍。至嘉慶四年起用﹐始以給事中銜回滇﹐準其在籍奏事﹐時公已六十二歲。至嘉慶十三年﹐七十一歲﹐始終於裏第。

袁漸西《後寰海詩》有云「恥言農戰競文儒﹐《四庫》椎輪智飾愚。始識諸城能識遠﹐絕勝發難越髯朱。」自注﹕「開《四庫》館之議﹐劉文正公以爲非當時急務﹐擬寢﹐笥河奏不下﹐而於金壇力持之。」按是時方際承平﹐纂輯羣書﹐導揚國萃﹐未始不可。而諸城猶以爲非當務之急﹐漸西亦許其有遠識。蓋文恬武嬉﹐已召亂萌﹐劉袁之意﹐殆在於此。今則疆字日蹙﹐內外交訌﹐張皇補苴﹐日不暇給﹐而乃亟亟於《四庫》之付印﹐斷斷於善本之選刊﹐朝議野爭﹐曉曉未已﹐使文正﹑忠節處此﹐又將何以爲詞耶﹖

潘孺初嘲袁漸西云「不如逐伴歸山去﹐長嘯一聲煙霧深。」蓋以猿爲戲也。袁答詩云「援公劍術本粗粗﹐那得仙妹一起予。會使林深不可見﹐煙餐霧隱且胥疏。」嘲者無心﹐答者有意。果能煙餐霧隱﹐克踐斯言﹐亦庶幾明哲保身之道。惜其只托空言﹐終罹慘禍﹐「猿公」術淺﹐不能自全﹐悲夫﹗

世謂次韻始於白樂天﹑元微之﹐號「元和體」。然楊之《洛陽伽藍記》載王肅入魏﹐捨江南故妻謝氏﹐而娶元魏帝女﹐其故妻贈之詩日﹕「本爲箔上蠶﹐今爲機上絲。得路遂騰去﹐頗憶纏綿時。」其繼室代答詩﹐亦用絲﹑時兩韻﹐是次韻非始於元白矣。特王妻閨閣之作﹐未播於時﹐元白則一時名士﹐流播詞壇﹐故爲詩家所宗尙耳。焦弱侯《筆乘》載《陳後主集》有《宣猷堂燕集》五言詩﹐與江總﹑陸瑜﹑孔範互相賡唱﹐其詩用韻﹐與所得韻先後正同。但韻以鉤探﹐非酬和先倡﹐與後世次韻小異。

趙秋谷因演《長生殿》劇罷官﹐其《還山集寄洪防思》云「垂堂髙坐本難安﹐身外鴻毛擲一官。獨抱焦桐俯流水﹐哀音還爲董庭蘭。」《鼓集贈洪防思》云「頗憶旗亭畫壁時﹐相逢各訝鬢邊絲。早知才薄猶爲患﹐正使秋深總不悲。」「吳越管弦君自領﹐江湖來往我無期。只應分付庭中鶴﹐莫爲風髙放故遲。」二詩情兼哀怨﹐不涉防思相累之迹。李審言《窳記》所載﹐僅此二首﹐然秋谷尙有七絕一首﹐與此同一旨趣。詩云「牢落周郎顧曲新﹐管弦長對自由身﹐早知才地宜江海﹐不道淸歌誤卻人。」

陳石遺詩老近有詩云「偶沿東海人談藝﹐猥使西江派拜嘉。」自注云「日本博士鈴木虎雄推餘詩爲江西派﹐實不然也」云云。先生𨿽不自承爲江西派﹐顧提倡宋詩甚力。自其所著詩話及所選之《近代詩鈔》出﹐海內之爲同光體者﹐益復靡然向風。蓋欲避俗﹑避熟﹑避膚淺﹐而力求沈厚淸新﹐固非倡導宋詩不可。況先生所選近代詩﹐斷自道光朝起﹐而是時之詩家﹐如祁壽陽﹑曾湘鄕﹑何東洲輩﹐皆名髙望重﹐以半山﹑山谷﹑東坡﹑後山諸家爲祁向者。故宋詩之盛﹐非僅人力﹐亦風會致然也。《近代詩鈔》首錄《饅饑亭詩》一百二十餘首﹐何東洲詩錄至一百七十餘首﹐曾湘鄕詩亦錄至數十首。其他如鄭子尹﹑莫子及近代之散原﹑海藏﹑庵﹑乙盒﹐皆推挹甚至。其他如晚翠﹑映庵﹑拔可﹑貞壯﹑晦聞﹑詩廬﹑仁先﹑眾異﹑宰平﹐宗宋派者﹐采輯甚備。而閩人錄至數十家﹐以爲宋詩最早而最多也。全鈔三百餘家﹐而滇人無一焉﹐以滇人之爲宋詩者少也。先生詩話中﹐𨿽一再言無論爲唐爲宋﹐要取詞必己出﹐意不猶人者﹐固捨塞詩莫屬矣。於長慶體少鈔﹐以其骨少肉多也。柏梁體少鈔﹐以其詞勝於義也。推陳出新﹐補偏救獘﹐先生其無娩今之宗匠乎。

今之作者﹐不摹仿古人﹐不易見長。摹仿古人﹐而純肖古人﹐亦未爲工也。必仿古而加以變化﹐自出機桿﹐始能克自樹立。作文然﹐作詩亦然。昔與章太炎先生論近代作家﹐先生謂康南海﹑梁卓如皆作家。梁善變而失其故步。康始終不變﹐則勝於梁﹔然𨿽不變﹐而亦少進境。惟曾滌生善學古人﹐而亦善變﹐故其文章卓絕今古﹔書法不逮也。囊聞曾教其弟子張濂卿輩﹐恆舉古人名篇﹐往復諷誦﹐熟練於心口間。迨一執筆爲文﹐則音節筆仗自然與古欣合。有時或可尋其蹤迹所自﹐有時並蹤迹亦無可覓﹐但覺神與古會耳。今觀曾之詩文集中佳作﹐信其言之不虛。如《金陵湘軍陸師照忠祠記》摹歐陽文忠《集古錄序》﹐此有迹可尋者也。如《祭湯海秋》文﹐自謂得之班﹑馬﹑韓﹑柳諸家﹐則無迹可尋矣。其詩如《題毛西垣詩集後》《送淩十一歸長沙》等篇﹐逼肖山谷﹐﹝《陳石遺詩話》﹞此其有意摹擬者。若《寄劉孟容》《送莫友芝》諸篇﹐取徑杜韓﹐嗣響山谷﹐幾於學古而化。文正一生嗜學﹐年躋六十﹐位至大學士﹑兩江總督﹐功成名立﹐猶日必溫習《通鑑》﹐暗誦古人詩文佳篇﹐恆恐遺忘﹐其日記中紀之甚悉﹐眞可爲讀書則效﹐固不僅作詩一道。作詩須語語是古人胸次﹐卻語語不是古人面目﹐所謂不向如來行處行也。姚姬傳嘗言聖人之學﹐至一化字而極﹐於詩文亦然。古來學《國策》者﹐何嘗竟似《國策》﹔學《史記》者﹐何嘗竟似《史記》。方望溪之文﹐學歸震川﹐何嘗竟似震川﹐蓋化之也。不化不足以超凡入聖﹐得化字之妙﹐其於爲詩也﹐思過半矣。

計甫艸之言曰「學詩必先從古體入﹐能古體矣﹐然後學近體。若先從近體入者﹐骨必單薄﹐气必寒弱﹐材必儉陋﹐調必卑靡﹐其後必不能成家﹔縱成家﹐亦灑削小家而已﹐許渾﹑方幹之集是也。學古詩必無從五古入﹐次七言﹐次古樂府。樂府資其材料博且典耳﹐郊廟鐃歌之類可不必擬﹐不如自爲七言長篇。若屑屑摹古人格調﹐又—李滄溟矣。」其言可爲學詩之法﹐亦談詩諸家所未道及者。

王蘭泉《雪鴻再錄》亟稱昆明孝廉陸藝﹑陸藻俱能詩﹐而藝尢工。藝字漱亭﹐藻字江萍。乾隆五十三年﹐蘭泉由滇藩調江西﹐江萍撰五言五韻詩贈行。蘭泉以烏目山人畫冊贈之。漱亭復作畫扇贈行﹐題句云「頻年繪事率操觚﹐墨寶貽來勝佩珠。試仿耕煙淸妙筆﹐滿山風雨送行圖。」昔人風雅相契﹐可爲嘆慕﹐視世之抗塵走俗﹑頌徳歌功者﹐奚啻霄壤之別。

