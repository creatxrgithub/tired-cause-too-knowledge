圍鑪詩話﹝淸﹞吳喬著

●卷一

漢﹑魏之詩﹐正大髙古。漢﹐謂自枚乘至中郎﹔枚詩十九首﹐其中亦有東漢人詩也。魏﹐謂思王至阮公。正﹐謂不淫不傷﹔大﹐謂非嘆老嗟卑﹔髙﹐謂無放言細語﹔古﹐謂不束於韻﹐不束於粘綴﹐不束於聲病﹐不束於對偶。如是之謂雅﹐不如是之謂俗﹔而俗又有微甚之辧。兩晉之詩漸有偶句﹐至沈﹑宋而極。齊﹑梁始有聲病﹐至唐律而極。宮體始淫﹐至晚唐而極。休文作韻﹐其時詩人亦不遵用﹐唐以立功令始用於詩﹐至步韻而極。五柳以小言寓意﹐晚唐爲甚﹐至宋而極。余則互有之。此詩道古今之大端也。詩道不出乎變復。變﹐謂變古﹔復﹐謂復古。變乃能復﹐復乃能變﹐非二道也。漢﹑魏詩甚髙﹐變《三百篇》之四言爲五言﹐而能復其淳正。盛唐詩亦甚髙﹐變漢﹑魏之古體爲唐體﹐而能復其髙雅﹔變六朝之綺麗爲渾成﹐而能復其挺秀。藝至此尙矣﹗晉﹑宋至陳﹑隋﹐大歷至唐末﹐變多於復﹐不免於流﹐而猶不違於復﹐故多名篇。此後難言之矣﹗宋人惟變不復﹐唐人之詩意盡亡﹔明人惟復不變﹐遂爲叔敖之優孟。二百年來非宋則明﹐非明則宋﹐而皆自爲唐詩。試讀金正希舉業文﹐不貌似先正而最得先正之神﹐以其無逢世之俗情﹐惟發己意故也。詩可知矣。無智人前莫說﹐打你頭破額裂。

詩有魔鬼﹕宮體淫哇﹐梁至初唐之魔鬼也。打油釘鉸﹐晚唐﹑兩宋之魔鬼也。木偶被文繡﹐弘﹑嘉之魔鬼也。今日兼有之。問曰「丈旣知俗病與魔鬼﹐詩宜盡脫之矣。」答曰「談何容易。弘﹑嘉之魔鬼﹐實能淨盡脫之﹐余則五十餘年﹐全在其中行坐寢食﹐近乃覺之﹐而衰病無可進矣。正大髙古之詩﹐有來生在。言此﹐欲使英年有志節者早自覺悟﹐毋若喬之憒憒一生﹐悔無所及耳﹗」

問曰「詩在今日﹐以何者爲急務﹖」答曰「有有詞無意之詩﹐二百年來﹐習以成風﹐全不覺悟。無意則賦尙不成﹐何況比興﹖」葉文敏公論古文﹐余曰「以意求古人則近﹐以詞求古人則遠。」公深然之。詩不容有異也。唐詩有意﹐而比興以雜出之﹐其詞婉而微﹐如人而衣冠。宋詩亦有意﹐惟賦而少比興﹐其詞徑以直﹐如人而赤體。明之瞎盛唐詩﹐字面煥然﹐無意無法﹐直是木偶被文繡耳。此病二髙萌之﹐弘﹑嘉大盛﹐識者斥其措詞之不倫﹐而不言其無意之爲病。是以弘﹑嘉習气﹐至今流注人心﹐隱伏不覺。習气如乳母衣﹐縱經灰滌﹐終有乳气。人之惟求好句而不求詩意之所在者﹐卽弘﹑嘉習气也。若詩句中無「中原」﹑「吾黨」﹑「鳳凰臺」﹑「鵲觀」﹐自以爲脫去弘﹑嘉惡道﹐不亦易乎﹗此病之難於解免﹐更自有故。詩乃心聲﹐非關人事﹐如空谷幽蘭﹐不求賞識﹐乃足爲詩。六朝之詩𨿽綺靡﹐而此意不大失。自唐以詩取士﹐遂關人事﹐故省試詩有膚殼語﹐士子又有行捲﹐又有投贈﹐溢美獻佞之詩﹐自此多矣。美刺爲興觀之本﹐溢美獻佞﹐尙可謂之詩乎﹖子美於哥舒翰﹐先美後刺﹐後人嫌之。如李頎之「秦地立春傳太史﹐漢宮題柱憶仙郎」﹐已宛然明之應酬詩矣。詩之泛濫﹐實始於唐人﹐言近體詩﹐不得不宗之耳。

所謂詩﹐如空谷幽蘭﹐不求賞識者。唐人作詩﹐惟己意﹐不索人知其意﹐亦不索人之說好。如義山《有感》二長律﹐爲甘露之變而作﹐則《重有感》七律無別意可知﹐何以遠至七百年後﹐錢夕公始能注釋之耶﹖意尙不知﹐誰知好惡﹖蓋人心隱曲處﹐不能已於言﹐又不欲明告於人﹐故發於吟詠。三百篇中如是者不少﹐唐人能不失此意。宋人作詩﹐欲人人知其意﹐故多直達。明人更欲人人見好﹐自必流於鏗鏘絢燦﹐有詞無意之途。瞎盛唐詩泛濫天下﹐貽禍二百餘年﹐學者以爲當然﹐唐人詩道﹐自此絕矣。

詩非一途得入﹐景龍﹑開﹑寶之詩端重﹐能養人器度﹐而不能發人心光﹔大歷﹑開成之詩深銳﹐能發人心光﹐而亦傷人器度。所以學景龍﹑開﹑寶者﹐心光難發﹐大都滯於皮毛﹔學大歷﹑開成者﹐器度易傷﹐不免流於險琢。人能以大歷﹑開成發其心光﹐而後以景龍﹑開﹑寶養其器度﹐斯爲得之。人誰有此工力﹖所以開﹑寶而後更無其詩也。問曰「若然﹐則開﹑寶人於何處發其心光耶﹖」余愧謝曰「此就後世人之病察脈擬方也。君問太髙﹐須起李﹑杜﹑髙﹑岑以答之。」

明初之詩﹐娟秀平淺而已。李獻吉岸然以盛唐自命﹐韓山童之稱宋裔也。無目者駭而宗之﹐以爲李﹑杜復生﹐髙﹑岑再起﹐有詞無意之習已成﹐性情吟詠之道化爲異物。何仲默﹑李於鱗﹑王元美承獻吉之泄气者也﹐牛後驢鳴﹐其聲震耳﹐宜爲人所駭聞。數十年前﹐蚓響蛩鳴﹐亦復主盟中夏。然蚓蛩止誤流俗阿師﹐牛驢實誤有志之士﹐冒盛唐髙名故也。

詩文有雅學﹐有俗學。雅學大費工力﹐眞實而ウ然﹐見者難識﹐不便於人事之用。俗學不費工力﹐虛僞而的然﹐能悅眾目﹐便於人事之用。世之知詩者難得﹐故雅學之門﹐可以羅雀﹐後鮮繼者﹔俗學之門﹐簫鼓如雷﹐衣缽不絕。如震川﹑元美﹐時同地近﹐震川卻掃荒村﹐後之學其文者無幾﹔元美奔走天下﹐至今壽奠之作﹐猶漑余膏。苟爲身計﹐刺繡文不如倚市門﹐無柰醒人不能酗酒﹐有目者不能瞑而執杖取道耳。人欲應酬﹐俗學甚善﹔若欲見古先作者之意﹐非視俗學如糞穢之不可向邇﹐不能見也。

以唐﹑明言之﹐唐詩爲雅﹐明詩爲俗。以古體﹑唐體言之﹐古體爲雅﹐唐體爲俗。以絕句﹑律詩言之﹐絕句爲雅﹐律詩爲俗。以五律﹑七律言之﹐五律猶雅﹐七律爲俗。以古律﹑唐律言之﹐古律猶雅﹐唐律爲俗。

詩乃心聲﹐心日進於三教百家之言﹐則詩思月異而歲不同﹐此子美之「讀書破萬卷」也。惟畱心於風月露﹐則爲李諤之所譏者而已。人於順逆境遇間﹐所動情思﹐皆是詩材。子美之詩﹐多得於此。人不能然﹐失卻好詩﹐乃至作詩﹐了無意思﹐惟學古人句樣而已。

詩如陶淵明之涵冶性情﹐杜子美之憂君愛國者﹐契於《三百篇》﹐上也﹔如李太白之遺棄塵事﹐放曠物表者﹐契於莊﹑列﹐爲次之﹔怡情景物﹐優自者﹐又次之﹔嘆老嗟卑者﹐又次之﹔畱連聲色者﹐又次之﹔攀緣貴要者爲下。而皆發於自心﹐𨿽有髙下﹐不失爲詩。惟人事之用者﹐同於彘肩酒﹐不足爲詩。

禪得云「凡人胸中惡知惡見﹐如臭糟瓶﹐若不傾去﹐淸水洗淨﹐百物入中﹐皆成穢惡。」二李習气亦然。人若存彼絲忽於胸中﹐任學古詩﹑唐詩﹐只成二李之詩。

靑樓狹邪﹐良家子一入其門﹐身心俱變﹐縱欲從良﹐無由自脫﹐甚至甘爲倡鴇﹐續置假女者。二李詩絕無意義﹐惟事聲色﹐看之見好﹐爲之易成﹐又冒盛唐之名﹐易於眩人﹐淺夫不察﹐一飲狂泉﹐終身苦海。及乎伎倆已成﹐縱識得唐人門徑﹐而下筆終不能脫舊調。始進之路﹐可不愼哉﹗友人犯此者不少﹐故謹記之。

髙廷禮惟見唐人殼子﹐立大家之名﹐誤殺弘﹑嘉人四肢麻木不仁﹐五官昏憒無用。詩豈學大家便是大家﹐要看工力所至﹐成家與否﹐乃論大小。彼ㄎ扌奢子美﹑李頎者﹐如乞兒醉飽度日﹐何得言家﹖豈乞得王侯家余糝﹐卽爲王侯家乎﹖

明人以集中無禮不備﹐汗牛充棟者爲大家。愚則不然﹐觀於其志﹐不惟子美爲大家﹐韓《惜花》詩卽大家也。

子瞻云「詩以奇趣爲宗﹐反常合道爲趣。」此語最善。無奇趣何以爲詩﹖反常而不合道﹐是謂亂談﹔不反常而合道﹐則文章也。山谷云「雙鬟女娣如桃李﹐早年歸我第二雛。」亂談也。堯夫《三皇》等吟﹐文章也。

今有一言﹐可以醒二李之徒之痼疾者﹕人之學業﹐無不與年俱進者也﹐惟學二李之詩﹐則一入門卽齊肩於髙﹑岑﹑李﹑杜﹐而頭童齒豁﹐不過如此。如優人入場﹐便可作侯王卿相﹐而老死只是優人。打頭不遇作家﹐到老時亦終成骨董。

今人作詩﹐須於唐人之命意布局求入處﹐不可專重好句。若專重好句﹐必蹈弘﹑嘉人之覆轍。無好句不成詩﹐所以《河嶽英靈》等集往往舉之﹔而在今日﹐則爲獘端。

粗心浮气﹐陳濁鈍滯之根也。粗浮在心﹐必致陳濁在筆。學問以識爲本﹐有識則虛心﹐虛心則識進﹔無識則气驕﹐气驕則識益下。詩無論三唐﹐看識力實是如何。

晉﹑宋人字蕭散簡遠﹐智永稍變﹐至顏﹑柳而整齊﹐又至明而變爲姜立綱體﹐惡俗可厭矣﹗詩之漢﹑魏﹐晉﹑宋之書也﹔謝﹑鮑﹐智永之書也﹔唐體﹐顏﹑柳之書也﹔弘﹑嘉瞎盛唐﹐姜立綱體也。

詩貴有含蓄不盡之意﹐尢以不著意見﹑聲色﹑故事﹑議論者爲最上。義山刺楊妃事之「夜半宴歸宮漏永﹐薛王沈醉壽王醒」是也。稍著意見者﹐子美《玄元廟》之「世家遺舊史﹐道徳付今王」是也。稍著聲色者﹐子美之「落日畱王母﹐微風倚少兒」是也。稍用故事者﹐子美之「伯仲之間見伊呂﹐指揮若定失蕭曹」是也。著議論而不大露圭角者﹐羅昭諫之「靜憐貴族謀身易﹐危覺文皇創業難」是也。露圭角者﹐杜牧之《題烏江亭》詩之「勝負兵家未可期﹐包羞忍恥是男兒。江東子弟多才俊﹐捲土重來未可知」是也。然已開宋人門徑矣。宋人更有不倫處。宋楊誠齋《題武惠妃傳》之「壽王不忍金宮冷﹐獨獻君王一玉環」﹐詞𨿽工﹐意未婉。惟義山之「薛王沈醉壽王醒」﹐其詞微而意顯﹐得風人之體。

人心才有依倚﹐卽不能迥出流輩﹐何況於偸﹖皎然三偸﹐笑具也。

唐人重詩﹐方袍﹑狹邪有能詩者﹐士大夫拭目待之。北宋猶然﹐以功名在詩賦也。旣攺爲經義﹐南宋遂無知詩僧妓﹐況今日乎﹖憲章二李﹐聊充應酬﹐是氵卽澑漢。

詩以深爲難﹐而厚更難於深。子美《秋興》﹐每篇一意﹐故厚。曹唐《病馬》只一意﹐而得好句六聯﹐成詩三首﹐烏得不薄﹖眩於好句而不審本意﹐大歷後之墮坑落塹處也。

嚴滄浪云「詩禁五俗﹕俗體﹑俗意﹑俗句﹑俗字﹑俗韻﹐皆不可犯。」此言最善。學問安可無師﹖無師則杜撰。而書家貴學師﹐捨短取長。詩學李﹑杜﹐正道也。李之「座中若有一點紅﹐斗筲之量成千鍾」﹐杜之「袖中有舊筆﹐興至時復援」﹐其可學乎﹖學字先得敗筆﹐學詩先得累句﹐莫若之何﹗

學詩不可雜﹐又不可專守一家。樂天專學子美﹐西昆專學義山﹐皆以成病。大樂非一音之奏﹐佳肴非一味之嘗﹐子美所以集大成也。

余友賀黃公曰「嚴滄浪謂『詩有別趣﹐非關理也』﹐而理實未嘗礙詩之妙。如元次山《舂陵行》﹑孟東野《遊子吟》等﹐直是《六經》鼓吹﹐理豈可廢乎﹖其無理而妙者﹐如『早知潮有信﹐嫁與弄潮兒』﹐但是於理多一曲折耳。」喬謂唐詩有理﹐而非宋人詩話所謂理﹔唐詩有詞﹐而非宋人詩話所調詞。大抵賦須近理﹐比卽不然﹐興更不然﹐「靡有孑遺」﹐「有北不受」可見。又如張籍辭李司空辟詩﹐考亭嫌其「感君纏綿意﹐系在紅羅襦」。若無此一折﹐卽淺直無情﹐是爲以理礙詩之妙者也。

問曰「言情敍景若何﹖」答曰「詩以道性情﹐無所謂景也。《三百篇》中之興『關關雎鳩』等﹐有似乎景﹐後人因以成煙月露之詞﹐景遂與情並言﹐而興義以微。然唐詩猶自有興﹐宋詩鮮焉。明之瞎盛唐﹐景尙不成﹐何況於興﹖」

古詩多言情﹐後世之詩多言景﹐如《十九首》中之「孟冬寒气至」﹐建安中之子建《贈丁儀》「初秋涼气發」者無幾。日盛一日﹐梁﹑陳大盛﹐至唐末而有淸空如話之說﹐絕無關於性情﹐畫也﹐非詩也。夫詩以情爲主﹐景爲賓。景物無自生﹐惟情所化。情哀則景哀﹐情樂則景樂。唐詩能融景入情﹐寄情於景。如子美之「近淚無干土﹐低空有斷」﹐沈下賢之「梨花寒食夜﹐深閉翠微宮」﹐嚴維之「柳塘春水漫﹐花塢夕陽遲」﹐祖詠之「遲日園林好﹐淸明煙火新」﹐景中哀樂之情宛然﹐唐人勝場也。弘﹑嘉人依盛唐皮毛以造句者﹐本自無意﹐不能融景﹔況其敍景﹐惟欲闊大髙遠﹐於情全不相關﹐如寒夜以板爲被﹐赤身而掛鐵甲。

景同而語異﹐情亦因之而殊。宋之問《大庾嶺》云「明朝望鄕處﹐應見嶺頭梅。」賈島云「無端更渡桑乾水﹐卻望並州是故鄕。」景意本同﹐而宋覺優遊﹐詞爲之也。然島句比之問反爲醒目﹐詩之所以日趨於薄也。

問曰「詩文之界如何﹖」答曰「意豈有二﹖意同而所以用之者不同﹐是以詩文體裁有異耳。文之詞達﹐詩之詞婉。書以道政事﹐故宜詞達﹔詩以道性情﹐故宜詞婉。意諭之米﹐飯與酒所同出。文諭之炊而爲飯﹐詩諭之釀而爲酒。文之措詞必副乎意﹐猶飯之不變米形﹐啖之則飽也。詩之措詞不必副乎意﹐猶酒之變盡米形﹐飲之則醉也。文爲人事之實用﹐詔敕﹑書疏﹑案牘﹑記載﹑辯解﹐皆實用也。實則安可措詞不達﹐如飯之實用以養生盡年﹐不可矯揉而爲糟也。詩爲人事之虛用﹐永言﹑播樂﹐皆虛用也。賦而爲《淸廟》《執競》稱先生之功徳﹐奏之於廟則爲《頌》﹔賦而爲《文王》《大明》稱先生之功徳﹐奏之於朝則爲《雅》。二者必有光美之詞﹐與文之摭拾者不同也。賦而爲《桑柔》《瞻》刺時王之秕政﹐亦必有哀惻隱諱之詞﹐與文之直陳者不同也。以其爲歌爲奏﹐自不當與文同故也。賦爲直陳﹐猶不與文同﹐況比興乎﹖詩若直陳﹐《凱風》《小弁》大詬父母矣。」

李﹑杜之文﹐終是詩人之文﹐非文人之文。歐﹑蘇之詩﹐終是文人之詩﹐非詩人之詩。

人有不可已之情﹐而不可直陳於筆舌﹐又不能已於言﹐感物而動則爲興﹐物而陳則爲比。是作者固已醞釀而成之者也。所以讀其詩者﹐亦如飲酒之後﹐憂者以樂﹐莊者以狂﹐不知其然而然。

詩不越乎哀樂﹐境順則情樂﹐境逆則情哀。《明良之歌》﹐順而樂也﹐《或朴》《旱麓》其類也。《五子之歌》﹐逆而哀也﹐《民勞》《南山》其類也。後世不關哀樂之詩﹐是爲異物。

余與友人說詩曰「古人有通篇言情者﹐無通篇敍景者﹐情爲主﹐景爲賓也。情爲境遇﹐景則景物也。」又曰「七律大抵兩聯言情﹐兩聯敍景﹐是爲死法。蓋景多則浮泛﹐情多則虛薄也。然順逆在境﹐哀樂在心﹐能寄情於景﹐融景入情﹐無施不可﹐是爲活法。」又曰「首聯言情﹐無景則寂寥矣﹐故次聯言景以暢其情。首聯敍景﹐則情未有著落﹐故次聯言情以合乎景﹐所謂開承也。此下須轉情而景﹐景而情﹐或推開﹐或深入﹐或引古﹐或邀賓﹐須與次聯不同收﹐或收第三聯﹐或收至首聯﹐看意之所在而收之﹐又有推開暗結者。輕重虛實﹐濃淡深淺﹐一篇中參差用之﹐偏枯卽不佳。」又曰「意爲情景之本﹐只就情景中有通融之變化﹐則開承轉合不爲死法﹐意乃得見。」又曰「子美詩云﹕『晚節漸於詩律細。』律爲音律﹐拗可詩不必學。」

問曰「何爲性情﹖」答曰「聖人以『思無邪』蔽《三百篇》﹐性情之謂也。《國風》好色﹐《小雅》怨誹﹔發乎情也。不淫不亂﹐止乎禮義﹐性也。樂而不淫﹐哀而不傷﹐亦言此也。此意晉﹑魏不失﹐梁陳盡矣。陳拾遺挽之使正﹐以後淫傷之詞與無邪者錯出。杜詩所以獨髙者﹐以不違無邪之訓耳。」

問曰「丈丈生平詩千有餘篇﹐自謂與此中議論離合何如﹖」謝曰「不佞少時爲俗學所忄吳者十年﹐將至四十﹐始見唐詩比興之義﹔又二十年﹐方知漢﹑魏﹑晉﹑宋之髙妙﹐而精气銷亡﹐不能構思矣。人之目見者易遠﹐足踐者必近﹐勿相困也。」

問曰「唐詩六義如何﹖」答曰「《風》《雅》《頌》各別﹐比﹑興﹑賦雜出乎其中。後世宗廟之樂章﹐古之《頌》也。三代之祖先﹐實有聖徳﹐故不愧乎稱揚。漢已後之祖先﹐知爲何人﹐樂章備禮而已﹐不足論也。求《雅》於杜詩﹐不可勝舉。而如王昌齡之『明堂坐天子﹐月朔朝諸侯。淸樂動千門﹐皇風被九州』﹐韋應物之『身多疾病思田裏﹐邑有流亡愧俸錢』﹐王建爲田弘正所作之《朝天詞》﹐羅隱之『靜憐貴族謀身易﹐危覺文皇創業難』﹐皆二《雅》之遺意也。《風》與《騷》﹐則全唐之所自出﹐不可勝舉。『忽見陌頭楊柳色﹐悔教夫婿覓封侯』﹐興也。『夕陽無限好﹐只是近黃昏』﹐比也。『海日生殘夜﹐江春入舊年』﹐賦也。」

朱子盡去舊序﹐但據經文以爲注﹐使《三百篇》盡出於賦乃可﹐安得據比興之詞以求遠古之事乎﹖宋人不知比興﹐小則爲害於唐體﹐大則爲害於《三百》。

大抵文章實做則有盡﹐虛做則無窮。《雅》《頌》多賦﹐是實做﹔《風》《騷》多比興﹐是虛做。唐詩多宗《風》《騷》﹐所以靈妙。

詩之失比興﹐非細故也。比興是虛句活句﹐賦是實句。有比興則實句變爲活句﹐無比興則實句變成死句。許渾詩有力量﹐而當時以爲不如不作﹐無比興﹐說死句也。

明人不知比興而說唐詩﹐開口便錯。義山之「侍臣最有相如渴﹐不賜金莖露一杯」﹐言表露試之冶病﹐可知眞僞﹐諷憲﹑武之求仙也。白雪樓大詩伯以爲宮怨﹐評曰「望幸之思悵然。」呵呵﹗

宋詩率直﹐失比興而賦猶存。弘﹑嘉人詩無文理﹐並賦亦失之。

梵偈四五七字爲句而無韻﹐殊不礙讀﹐子瞻雜文多效之。詩入歌喉﹐故須有韻﹐韻乃其末務也。故《三百篇》葉者居多﹐《菁菁者莪》篇葉「儀」以就「莪」﹑「阿」﹐固可﹐葉「莪」﹑「阿」以就「儀」﹐亦無不可﹐於意無傷故也。詩宗《三百篇》﹐自當遵其用韻之法。漢至六朝﹐此意未失。休文四聲韻﹐小學家言﹐本不爲詩﹐詩人亦不遵用。唐玄宗時﹐孫忄面始就陸法言之《切韻》以爲《唐韻》。肅宗時以此爲取士之式﹐詩從此受桎梏。元﹑白作步韻詩﹐直是菹醢。或曰古體可用古韻﹐唐體當用《唐韻》。夫然則唐體別自爲詩﹐不宗《三百》耶﹖古人多有韻﹐韻又皆葉用﹐毛晃誤以爲古人實有是讀而作《古韻》﹐何異於衮衣玉食之世﹐論茹毛飲血事耶﹖

古人作詩﹐不惟不拘韻﹐並不拘四聲﹐宜平則仄讀爲平﹐宜仄則平讀爲仄﹐觀「望」﹑「忘」二字可見。《三百》至晉﹑宋皆然﹐故不言聲病。休文作四聲韻﹐而聲病之說起焉。可知聲病𨿽王元長等所立﹐而實因乎沈氏之四聲矣。梁武帝不許四聲﹐詩中髙見。

詩本樂歌﹐定當有韻﹐猶今曲之有韻也。今之《曲韻》﹐「庚」﹑「靑」﹑「眞」﹑「文」等合用﹐初無礙乎歌喉。詩已不歌﹐而韻部反狹﹐奉《平水韻》如聖經國律﹐而置性情之道如弁髦﹐事之顧奴失主﹐莫甚於此﹗

《靑箱雜記》載鄭谷﹑齊己﹑黃損等定今體詩格云「用韻有數格﹐曰葫蘆﹐曰轆轤﹐曰進退。葫蘆韻者﹐先二後四﹔轆轤韻者﹐雙出雙入﹔進退韻者﹐一進一退。」引李師中《送唐介》詩云「孤忠自許眾不與﹐獨立敢言人所難。去國一身輕似葉﹐髙名千古重如山。並遊英俊顏何厚﹖未死姦諛骨已寒。天爲吾皇扶社稷﹐肯教夫子不生還﹖」八句詩一「難」三「寒」同部﹐二「山」四「還」又一部﹐爲進退韻格之證。而葫蘆﹑轆轤未有引證。別本詩話引太白「我攜一尊酒」爲葫蘆韻之例﹐引「漢帝寵阿嬌」爲轆轤韻之例﹐乃古詩也。

《唐韻》視今之《平水韻》「冬」分「鐘」﹑「支」分「脂」﹐似乎狹矣﹐而有葫蘆韻用法﹐轆轤韻用法﹐進退韻用法﹐有嫌韻﹐有兼韻﹐有通用﹐有轉用﹐有葉用﹐作者猶得輾轉言情。《平水韻》似寬﹐而葫蘆等諸法俱廢﹐則實狹矣。

問曰「二美大呵出韻詩﹐是否如何﹖」答曰「出韻必是起句﹐起句可用仄聲字﹐出韻何妨。蓋律詩止言四韻﹐絕句止言二韻﹐王子安《滕王閣》詩八句六韻﹐而序曰『四韻俱成』﹐以『渚』與『悠』不在韻數中也。出韻詩𨿽是晚唐變體﹐然非晚不及盛之關系處。如元美兄弟之說﹐但不出韻﹐卽是盛唐耶﹖」

問曰「用韻以何者爲準則﹖」答曰「韻書自曹魏李登﹑梁沈約以來﹐其故甚繁﹐此難具述。唐之官韻今不可得﹐北宋《禮部韻》﹐余曾見二本﹐皆一東﹑二冬﹑三鐘者也。名《廣韻》者﹐因《唐韻》而廣之者也﹐卽此可以知《唐韻》矣。今世通行之一東﹑二冬﹑三江﹑四支之韻﹐乃宋理宗時平水劉淵﹐並舊韻之二百六部﹐以爲一百七部而成之者也。舊韻一東獨用﹐二冬三鐘通用﹐淵則竟並通用者爲一部。古韻通轉者﹐東﹑冬﹑江﹑陽﹑庚﹑靑﹑蒸七部爲一部﹐支﹑微﹑齊﹑佳﹑灰﹑魚﹑虞﹑歌﹑麻﹑尢十韻爲一部﹐眞﹑文﹑元﹑寒﹑刪﹑先六韻爲一部﹐侵﹑覃﹑鹽﹑咸四韻爲一部。韻之通轉﹐又分兩界﹐有入聲者十七部爲一界﹐無入聲者十三部爲一界﹐兩界不相通轉。通轉有部﹑有類﹑有界﹐平上去各自通轉爲部﹐東董送﹑眞軫震通轉爲類﹐有入聲﹑無入聲通轉爲界。非此則謂之葉﹐葉乃通轉之窮也。自《平水韻》行﹐而北宋之《禮部韻》詩家名公俱未經目﹐界部通轉葉之法俱不講﹐唐人葫蘆﹑轆轤﹑進退之法﹐何所考哉﹗」

唐人有嫌韻﹑兼韻之法。嫌韻卽出韻也。兼韻亦名幹韻﹐謂兼取通用韻中一二字也。嫌韻與兼韻可通用﹐不可轉用。寒與刪﹑先得相兼﹐以其通用故也。而轉用之眞﹑文﹑元則不可。

唐人排律有兼韻者﹐東兼冬﹑庚兼靑是也。葉﹐卽協也。不用如字之聲者謂之轉﹐轉一二字而不全部通轉者謂之葉。通用乃劉淵並韻已前之法﹐今世所刻《平水韻》猶仍其名。呵呵﹗

《唐韻》久已絕傳﹐惟吳彩鸞韻﹐徐學士傳是樓有之﹐值二十萬錢﹐而紙故脆﹐不能細檢也。

子美《飲中八仙歌》押二「船」字﹐二「眠」字﹐二「天」字﹐三「前」字。說者謂此篇是八段﹐不妨重押。《學林新編》云「觀詩題﹐則是一歌也。通篇在『船』字中押﹐不移別韻﹐則非分八段。」蓋子美詩重韻者不少﹐因歷舉諸篇以及《十九首》﹑曹子建﹑謝康樂﹑陸士衡﹑阮嗣宗﹑江文通﹑王仲宣重韻之句﹐以見古有此體﹐子美因之。其言甚辧。余謂古人重詩而輕韻﹐故《十九首》以下多有重韻之詩﹔後人重韻而輕詩﹐見重押者駭爲異物耳。施愚山謂步韻者是做韻﹐非做詩。余謂自唐以來﹐以意湊韻﹐重韻輕詩者﹐皆是做韻。

嚴滄浪云「任《哭範》詩﹐重韻兩『生』字﹐三『情』字。《天廚禁臠》《禁臠》﹐洪覺範著。乃謂平韻可重押﹐或平或仄韻不可者。彼就子美《飲中八仙歌》立說﹐陋矣﹗」《焦仲卿妻作》重二十許韻。

古人作詩﹐不以辭害志﹐不以韻害辭。今人奉韻以害辭﹐泥辭以害志。十二侵乃舌押上齶成聲﹐非閉口也﹐閉口則無聲矣。韻家別爲立部﹐非也。縱使侵等果是閉口字﹐亦爲小學審聲中事﹐與詩道何涉﹖此又詩人奉行之過也。

宋人詩餘﹐寒刪先元﹑魚虞通用﹐實合於《三百篇》至六朝葉用之義。後人因此而立詞韻﹐則非也。

今有癬疥而爲害甚大﹐本舉手可除﹐而人樂此美﹐固畱不捨﹐習以成風﹐安然不覺者﹐是步韻和人詩。夫和詩之體非一﹐意如問答而韻不同部者﹐謂之和詩﹔同其部而不同其字者﹐謂之和韻﹔同其字而次第不同者﹐謂之用韻﹔次第皆同﹐謂之步韻。蕭衍﹑王筠《和太子懺悔》詩﹐始是步韻。步韻﹐乃趨承貴要之體也。

詩思與文思不同﹐文思如春气之生萬物﹐有必然之道﹔詩思如醴泉朱艸﹐在作者亦不知所自來﹐限以一韻﹐卽束詩思。唐時試士限韻﹐主司因得易見髙下耳。今日何可爲之耶﹖若又步韻﹐同於桎梏﹐命意布局﹐俱難如意。後人不及前人﹐而又困之以步韻﹐大失計矣﹗施愚山曰「今人是做韻﹐誰人做詩」﹖獅子一吼﹐百獸腦裂。做韻定五字﹐於《韻府羣玉》《五車韻瑞》上覓得現成韻腳了﹐以字湊韻﹐以句湊篇﹐扭捏一上﹐全無意義章法﹐非做韻而何﹖步至數人﹐並韻字亦覺可厭。古詩不對偶﹐無平仄﹐韻得葉用﹐唐詩悉反之﹐已是難事﹐若又步韻﹐李﹑杜無以見長。

步韻﹐元﹑白猶少﹐皮﹑陸已多﹐今則非步韻無詩矣。陷溺之甚者﹐遂謂步韻詩思路易行﹐又或倡作而步古人詩之韻。

古人視詩甚髙﹐視韻甚輕﹐隨意轉葉而已﹐以詩乃吾之心聲﹐韻以諧人口吻故也。唐人局於韻而詩自好﹐今人押韻不落卽是詩。故古人有詩無韻﹐唐人有韻有詩﹐今人惟有韻無詩。得一題﹐詩思不知發何處﹐而先押一韻﹐何異置榻以待電光。

問曰「先生不肯步韻﹐人以爲傲﹐信乎﹖」答曰「敬也﹐非傲也。步韻何難﹐不過順口弄人耳。朱溫將諸客遊園﹐自語曰﹕『好大柳樹﹗』數客起應曰﹕『好大柳樹﹗』溫又曰﹕『可作車轂。』數客起應曰﹕『可作車轂。』溫厲聲曰﹕『車轂須用堅木﹐柳那可用﹖書生好順口弄人﹐皆此類也。』悉撲殺之。溫𨿽凶人﹐然此事則不侮﹐邁俗遠矣﹗詩人自相步韻猶可﹐步貴人韻﹐須慮撲殺。貴人倡作勿用『徘徊』﹑『潺』等字﹐使趨承者有所措手﹐亦仁者之居心也。」

晚唐章碣八句詩﹐平仄各押韻﹕一畔﹑二天﹑三岸﹑四船﹑五看﹑六眠﹑七算﹑八邊。無聊之思﹐亦將以爲格而步之乎﹖

人之登廁﹐不可無書﹐無書則不暢。書須淺陋﹐不足嚴待﹐又逐段易了者﹐《韻府羣玉》《五車韻瑞》最善。展卷終是有益﹐而應酬簡易﹐此爲捷徑。若自好之士而作詩時用之﹐則自塞詩路﹐以做韻而已。明詩無深造﹐二書爲之也。

問曰「如《尙書》所言﹐則詩乃樂之根本也。後世樂用曲子﹐則詩不關樂事乎﹖」答曰「古今之變﹐更僕以詳。聖人以《雅》《頌》正樂﹐則知《三百篇》無一不歌。秦火之後﹐樂失而詩存﹐太常主聲歌﹐經生主意義﹐聖人之道離矣。而唐時律詩絕句﹐皆入歌喉﹔及變爲詩餘﹐則所歌者詩餘﹐而詩不可歌。故陳彭年《送申國長公主爲尼》七律﹐人以詩餘《鷓鴣天》之調歌之﹔子瞻《中秋》七絕﹐山谷以詩餘《小秦王》之調歌之﹐是其證也。元曲出而詩餘亦不入歌喉矣。《尙書》之言﹐難可通於今也。《三百篇》中﹐《淸廟》《文王》等專爲樂而作詩﹐《關雎》《鹿鳴》等先有詩而後入於樂。」

唐梨園歌有「哩連」﹐以五七言整句﹐須有襯字﹐乃可歌也。疑古之「妃呼」﹑「伊何那」﹐亦卽此意。如此﹐則不求宋詞元曲之順喉矣。然鄭世之言「古樂每一字必絲聲十六彈﹐或三十二彈」﹐則與後世唱曲先慢後緊者不同﹐須更考之。

問曰「詩之體格名目如何﹖」答曰「姜白石《詩說》云﹕『守法度曰詩﹐載始末曰引﹐體如行書曰行﹐放情曰歌﹐兼之曰歌行﹐悲如蛩づ曰吟﹐通乎俚俗曰謠﹐委曲盡情曰曲。』余憶《珊瑚鉤》之說不然﹐皆後人附會耳。」

《詩史》曰「古人文章自應律度﹐不主音韻。沈約遵崇韻學﹐而曰﹕『欲使宮羽相變﹐低昂殊節﹐若前有浮聲﹐後須切響。一篇之內﹐音韻盡殊﹔兩句之中﹐輕重悉異﹔妙達此旨﹐始可言文。』自後浮巧之語﹐體制漸多﹐如旁犯﹑蹉對﹑假對﹑雙聲﹑疊韻之類。又有正格﹑偏格﹐類例極多。故多三十四格﹑十九圖﹑四聲﹑八病之類。旁犯者﹐如徐陵文一篇中兩用『長樂』﹐其義不同者是也。蹉對者﹐如《九歌》之『蕙肴蒸兮蘭藉﹐奠桂酒兮椒漿』﹐以『蕙肴蒸』是也。假對者﹐如『自朱耶之狼狽﹐致赤子之流離』﹐『朱』對『赤』﹐『耶』對『子』﹐『狼狽』獸名對『流離』鳥名。又如『庖人具雞黍﹐稚子摘楊梅』﹐以『雞』對『楊』是也。如『幾家村艸裏﹐吹唱隔江聞』﹐『幾家』﹑『村艸』爲雙聲。如『月影侵簪冷﹐江光逼屐淸』﹐『侵簪』﹑『江光』爲疊韻。首句第二字仄聲﹐謂之正格﹐如『鳳凰軒轅紀』是也﹔平聲﹐謂之偏格﹐如『四更山吐月』是也。唐時名輩多用正格。謝莊謂『互護爲雙聲﹐敖確爲疊韻。』余不謂然﹐以重翻爲雙聲﹐重切爲疊韻。」

《困學紀聞》云「《式微》乃二人詩﹐聯句之始也。《柏梁》及賈充與其婦李﹐亦是聯句。」

傅咸《毛詩》皆取經語﹐集句之始也。禹《玉牒詞》云「祝融司方發其英﹐沐日浴月百寶生」﹐七言之祖也。荀卿《成相篇》﹐亦多七言句。

作者涉筆成趣﹐說者遂以立三十七格。其可畱者﹐不及十條。

宋末元初有九言律詩﹐大是蛇足﹐只可謂之詩餘耳。此體始於魏。

律詩所謂偸春格者﹐首聯對﹐次聯不對也。扇對格者﹐首句與第三句爲對﹐次句與第四句爲對也。

唐時有格詩之名﹐與律詩並舉﹐未得的據﹐疑是八句有聲病而不對偶者耶﹖

《南史》﹕「王玄謨問謝莊雙聲疊韻。莊曰﹕『互護爲雙聲﹐敖確爲疊韻。』」雙聲同音不同韻﹐疊韻音韻皆同。「互護」同是唇音而不同韻﹐「敖確」同是牙音而又同韻也。「仿佛」﹑「熠」﹑「咿喔」皆雙聲﹐「侏儒」﹑「童蒙」﹑「空同」皆疊韻。喬謂「互護」紐聲同﹐「菟路」紐聲不同﹐而同在遇部。字聲韻書﹐古今攺易多矣。

沈括《筆談》以次聯不對者爲蜂腰﹐引賈島《下第》詩爲證云「下第惟空囊﹐如何住帝鄕﹖杏園啼百舌﹐誰醉在花旁﹖淚落故山遠﹐病來春艸長。知音逢豈易﹐孤棹負三湘。」

問曰「先生每言詩中須有人﹐乃得成詩。此說前賢未有﹐何自而來﹖」答曰「禪者問答之語﹐其中必有人﹐不知禪者不覺耳。余以此知詩中亦有人也。人之境遇有窮通﹐而心之哀樂生焉。夫子言詩﹐亦不出於哀樂之情也。詩而有境有情﹐則自有人在其中。如劉長卿之『得罪風霜苦﹐全生天地仁。靑山樓行淚﹐白首一窮鱗』。王鐸爲都統詩曰﹕『再登上相慚明主﹐九合諸侯愧昔賢。』有情地境﹐有人在其中也。子美《黑白鷹》﹑曹唐《病馬》亦然。魚玄機《詠柳》云﹕『枝迎南北鳥﹐葉送往來風。』黃巢《詠菊》曰﹕『堪與百花爲總領﹐自然天賜赭黃袍。』蕩婦﹑反賊詩﹐亦有人在其中。故讀淵明﹑康樂﹑太白﹑子美集﹐皆可想見其心術行已﹐境遇學問。劉伯溫﹑楊孟載之集亦然。惟弘﹑嘉詩派濃紅重綠﹐陳言剿句﹐萬篇一篇﹐萬人一人﹐了不知作者爲何等人﹐謂之詩家異物﹐非過也。」問曰「弘﹑嘉人外﹐豈無讀其詩而不見其人者乎﹖」答曰「楊素﹑唐中宗﹑薛稷﹑宋之問﹑賀蘭進明﹑蘇渙﹐其人可數。」

問曰「唐體於何而始﹖」答曰「凡事無始﹐有始乃邪說也﹐僅可如《春秋》之始於隱公耳。唐體托始於古詩﹐古詩托始於《三百篇》《三百篇》始於《五子》《喜起》﹐此前之記於緯書史子者﹐不敢據言也。五言始漢﹑魏﹐鮮有偶句﹐晉﹑宋以後﹑偶句日多﹐庾信竟是排律。七律始於漢武﹑魏文等七言古詩﹐蕭子《燕歌行》始有偶句﹐自此漸有七言六句似律之詩。如梁簡文帝《和蕭子顯春別》云﹕『蜘蛛結网滿帳中﹐芳艸結葉當行路。紅臉脈脈一生啼﹐黃鳥翩翩有時度。故人𨿽故昔經新﹐新人𨿽新後應故。』梁元帝《春別》云﹕『試看機上交龍錦﹐還瞻庭表合歡枝。映日通風影珠幔﹐飄花拂葉度金池。不聞離人當重合﹐惟恐合罷會成離。』陳後主《玉樹後庭花》云﹕『麗字芳林對髙閣﹐新妝艷質本傾城。映戶凝嬌乍不進﹐出帷含態笑相迎。妖姬臉似花含露」﹐玉樹流光照後庭。』又有七言八句似律之詩﹐而末二句似五言者﹐如梁簡文帝《春情》云﹕『蝶黃花紫燕相追﹐楊低柳合露塵飛。已見垂鉤掛綠樹﹐誠知淇水沾羅衣。兩童夾車問不已﹐五馬城南猶未歸。鶯啼春欲駛﹐無爲空掩扉。』梁元帝《聞箏》詩曰﹕『文窗玳瑁影嬋娟﹐香帷翡翠出神仙。促柱朱弦鶯欲語﹐調弦系爪雁相連。秦聲本是楊家解﹐吳兪那知謝傅憐﹗愁芳柱促﹐蘭膏無那煎﹗』又有七言八句﹐前後散﹑中四語偶者﹐如梁簡文帝《烏夜啼曲》云﹕『綠艸庭中望明月﹐碧玉堂前對金鋪。鳴弦撥捩發初異﹐挑琴欲吹眾曲殊。不異三足朝含影﹐直言九子夜相呼。羞言獨眠花下淚﹐道單棲城上烏。』隋煬帝《江都宮樂歌》云﹕『揚州舊處可淹畱﹐臺榭髙明復可遊。風亭芳樹迎早夏﹐長臯麥隴送餘秋。綠潭桂楫浮靑雀﹐果下金鞍躍紫驑。綠觴素蟻流霞飲﹐長袖淸歌樂戲州。』《泛龍舟》詩云﹕『舳艫千里泛歸舟﹐言旋舊鎭下揚州。借問揚州在何處﹖淮南江北海西頭。六轡暫停禦百丈﹐暫罷開山歌棹謳。詎似江東掌間地﹐獨自稱言鑑裏遊。』又有七言十句似律詩者﹐如江總《閨怨》云﹕『寂寂靑樓大道邊﹐紛紛白雪綺窗前。池上鴛鴦不獨自﹐帳中蘇合還空然。屏風有意障明月﹐燈火無情照獨眠。遼西水凍春應少﹐薊北鴻來路幾千。願君關山及早度﹐念妾桃花片時妍。』大輅始於椎輪﹐諸詩皆七律之椎輸也。隋陳子良《塞北思歸》詩﹐竟是唐人七律矣。五絕七絕﹐卽五古七古之短篇﹐楊升謂截律爲絕﹐非也。

馮定遠云「《文選》詞賦始於屈﹑宋﹐歌詩起於荊軻《易水之歌》﹐權輿於姬﹑孔已後﹐於理爲得。近代詩選必自上古﹐年紀綿邈﹐眞贗相雜﹐或不雅馴。又書傳引逸詩﹐多不過三四句﹐皆非全篇。《三百五篇》旣是仲尼所定﹐又不應掇聖人之所棄者以炫人。余嘗與程孟陽言詩﹐謂其『如狗之拾骨』﹐非戲言也。詩至屈﹑宋﹐變爲詞賦。《漢書經籍志》不載五言。五言盛於建安﹐陳思王爲之冠冕﹐潘﹑陸以下﹐無能與並者。子美言『詩看子建親』﹐故蘇子瞻云﹕『詩至子美﹐一變也。』元和﹑長慶以後﹐元﹑白﹑韓﹑孟嗣出﹐杜詩始大行﹐後無出其範圍者矣。今之論詩者﹐但當祖述子建﹐憲章少陵﹐古今之變﹐於斯盡矣。《詩》《騷》以前﹐可勿問也。」

又云「古人文章﹐自有阡陌。湯之盤銘﹐孔子之誄﹐其體古矣。而《三百五篇》都無銘誄之文﹐故知孔子不以爲詩也。元微之云﹕『賦﹑頌﹑銘﹑贊﹐有韻之文﹐體自相涉﹐謂之詩則不可。』近世馮惟訥撰《詩紀》﹐盡收古逸之銘誄等句何歟﹖詩﹐言志者也。《易林》止論陰陽﹐王司寇欲以《易林》爲詩何歟﹖」

又云「沈約﹑謝﹑王融創爲聲病﹐於時文體不可增減﹐謂之齊﹑梁體﹐異乎漢﹑魏﹑晉﹑宋之古體也。𨿽略變雙疊韻﹐然文不粘綴﹐取韻不論雙只﹐首不破題﹐平仄亦不相儷。沈﹑宋因之﹐變爲律詩﹐自二韻至百韻﹐率以四句一絕﹐不用五韻﹑七韻﹑九韻﹑十一十三韻。唐人或不拘此說﹐見李贊皇《窮秋志》。首聯先破題目﹐謂之破題。第二字相粘﹐平仄仄平爲偏格﹐仄平平仄爲正格。見沈存中《筆談》。平仄宮商﹐體勢穩協﹐視齊﹑梁體爲優矣。近體多是四韻﹐古無明說。嘗推而論之﹐似亦得其理也。聯絕粘綴至於八句﹐𨿽百韻止如此也。如正格二聯平平相粘也﹐中二聯仄仄相粘也。音韻輕重﹐一絕四句﹐自然悉異。至於二轉﹐變有所窮﹐於文之首尾胸腹已具足﹐得成篇矣。律賦亦八句﹐《文苑》注中已備記之﹐玆不具述。」

又云「詩家常言有聯有絕﹐二句一聯﹐四句一絕。宋孝武言『吳邁遠聯絕之外無所解』是也。四句之詩﹐謂之絕句﹐宋人不解﹐乃云是截律詩首尾﹐如此議論﹐非一事也。《玉臺新詠》有古絕句﹐古詩也。唐人絕句之有聲病者﹐是二韻律詩也。元﹑白﹑牧之﹑昌黎集可證。唐人集分體者少﹐今所傳分體者﹐皆近人所爲。古本多存有分律詩絕句者﹐如《王臨川集》首題云七言律詩﹐下注云絕句﹐甚分明。唐人惟有元﹑白﹑韓﹑杜等是舊次﹐今武定侯刻白集﹐坊本杜牧之集﹐亦皆分體如今人矣。幸二集尙有宋板﹐而新本亦有翻宋板者可據耳。自髙秉《唐詩品匯》出﹐今人不知絕句是律矣。髙秉又創排律之名﹐𨿽古人有排比聲律之言﹐然未聞謂之排律﹐此一字而有大害於詩。朱子作《詩評》﹐直云『五排七排』﹐並去律字﹐可慨也﹗」

又云「齊﹑梁聲病之體﹐自古不謂之古詩﹐諸書言齊﹑梁體者﹐不止一處。唐自沈﹑宋以前﹐有齊﹑梁詩﹐無古詩也﹐气格亦有差古﹐而皆有聲病。沈﹑宋旣裁新體﹐陳子昂崛起﹐直追阮公﹐遂有兩體。開元以下﹐好聲律者則師景﹑龍朔﹐矜气格者則追建安﹑黃初﹐而永明文格微矣。然白樂天﹑李義山﹑溫飛卿﹑陸魯望皆有齊﹑梁格詩﹐白﹑李詩在集中﹐溫見《才調集》﹐陸見《松陵集》﹐題注甚明﹐但不多耳。旣有正律破題之詩﹐此格自應廢矣。皎然《詩式》敍置極詳盡允當﹐人自不能考耳。古詩二字﹐牢入人心﹐今人立論﹐𨿽子美所稱之庾開府﹐太白所稱之謝玄暉﹐必欲降而下之﹐云古詩當如此論也。至於唐人𨿽服膺鮑﹑謝﹐體效徐﹑庾﹐仰而不逮者﹐猶以爲無上妙品﹐云律詩當如此論也。吁﹗可慨已﹗」

又云「阮逸注《文中子》不解八病﹐可見宋時聲韻之學已微。有一惡書﹐名曰《金鍼詩格》﹐名梅堯臣﹐言八病絕可笑﹐王州《卮言》不知其謬也。沈休文《謝靈運傳贊》﹐劉彥和《文心雕龍》﹐統論梗槪﹐不得詳說﹐而諸書所言﹐時有可徵。郭忠恕《佩Δ》云﹕『雕弓之爲惇弓﹐依乎旁紐。』按字母徵音四字﹐端透定泥﹐『惇』字屬元韻端母﹐『雕』字屬蕭韻端母﹐則知旁紐者﹐雙聲字也。《九經字樣》云﹕『紐以四聲。』是正紐者﹐四聲相紐﹐東﹑董﹑凍﹑篤是也。劉知幾《史通》言梁武云『得旣自我﹐失亦自我』爲犯上尾﹐兩『我』字爲相犯也。平頭未詳。蜂腰﹑鶴膝見宋人詩話﹐乃雙聲之變也。上下兩字俱淸﹐中一字濁﹐爲鶴膝﹔上下兩字俱濁﹐中一字淸﹐爲蜂腰。大韻﹑小韻﹐似論取韻之病﹐大小之義所未詳也。沈隱侯云﹕『一篇之內﹐音韻盡殊﹔兩句之中﹐輕重各異。』詳此則八病俱去﹐亦不在曲折分其名目也。」

又云「今本《玉篇》前有紐韻之圖﹐列旁紐﹑正紐甚詳。序引《聲譜》﹐恐是沈隱侯《四聲譜》。聞世間尙有是書﹐應是論八病事﹐恨求之不得耳。今人律詩但作對偶﹐於此處全不知﹐何以稱律﹖」

又云「唐人律詩有八句全不對者﹐亦有用仄韻者。」

又云「律詩始於沈﹑宋﹐爾時文體不以用事爲嫌﹐今人乃有謂五言律不可用事者﹐大謬。此說起於方回。」

問曰「唐人命意如何﹖」答曰「心不孤起﹐仗境方生。熟讀《新舊唐書》《通鑑》﹑稗史﹑雜記﹐乃能於作者知其時事﹐知其境遇﹐而後知其詩命意之所在。如子美《麗人行》﹐豈可不知五楊事乎﹖試看《本事詩》﹐則知篇篇有意﹐非漫然爲之者也。」

一篇試立一意﹐起手﹑中間﹑收結互相照應﹐方得無懈可擊。唐人必然。宋至明初﹐猶不大失﹐弘﹑正以後﹐一句七字猶多不貫﹐何況通篇﹗

意由於識。馬嵬事吟詠甚多﹐而子美云「不聞夏殷衰﹐中自誅褒妲。」曲折有含蓄﹐子瞻稱之。鄭畋云「肅宗回馬楊妃死﹐雨𨿽亡日月新。終是聖明天子事﹐景陽宮井又何人﹖」人知其有宰相器。劉夢得﹑白樂天直言六軍逼殺天子之妃矣﹗

唐人詩意不必在題中。如右丞《息夫人怨》云「莫以今時寵﹐能忘舊日恩﹗看花滿眼淚﹐不共楚王言。」使無稗說載其爲寧王奪餅師妻作﹐後人何從知之。可見《西施篇》之「賤日豈殊眾﹐貴來方悟稀。邀人傅香粉﹐不自著羅衣。君寵益嬌態﹐君憐無是非」﹐當是爲李林甫﹑楊國忠﹑韋堅﹑王釒共輩而作。元微之「未必諸郎知曲誤﹐一時偸眼爲回腰」﹐亦是胸有所不快﹐於舞者發之也。崔國輔云「悔不盛年時﹐嫁與靑樓家。」亦必有故﹐意不易見也。

余讀韓致堯《惜花》詩結聯﹐知其爲朱溫將篡而作﹐乃以時事考之﹐無一不合。起語云「皺白離情髙處切﹐膩紅愁態靜中深」﹐是題面。又曰「眼隨片片沿流去」﹐言君民之東遷也。「恨滿枝枝被雨淋」﹐言諸王之見殺也。「總得苔遮猶慰意」﹐言李克用﹑王遇範之勤王也。「若教泥污更傷心」﹐言韓建之爲賊臣弱帝室也。「臨軒一盞悲春酒﹐明日池塘是綠陰」﹐意顯然矣。此詩使子美見之﹐亦當心服。詩可以初盛中晚爲定界乎﹖又其《香奩詩》有云「動天金鼓逼神州﹐惜別無心學墜樓。不得回眸辭傅粉﹐更須含淚對殘秋。折釵伴妾眠靑冢﹐半鏡隨郎葬杜郵。惟有此宵魂夢裏﹐殷勤相覓鳳池頭。」觀其起句及「杜郵」﹑「鳳池」﹐當是李茂貞兵逼京城﹐昭宗賜杜讓能死﹐代其姬人之作。「殘秋」對「傅粉」﹐似乎趁韻﹐然其事在景福二年九十月間﹐正是殘秋也。而題絕不相類﹐將諱之﹐抑傳寫誤也。讓能之死可憫﹐致堯於此﹐宜有詩以哀惜之也。又有《詠浴》詩云「再整魚犀攏翠簪﹐解衣先覺冷森森。教移蘭燭頻羞影﹐自試香湯更怕深。初似洗花難抑按﹐終憂沃雪不勝任。豈知持女簾帷外﹐取君王幾餅金。」試言成帝﹑合徳事。「沃雪」謂死期將至﹐當是崔胤擅權﹐昭宗寵信過甚﹐而朱溫之勢﹐君相命在旦夕﹐故以漢事比之也。此時內有宦者韓全誨輩﹐外有藩鎭李茂貞﹑王行瑜﹑韓建﹑朱溫輩﹐致堯忠耿之士﹐深懷不平﹐而言出禍隨﹐故寓意如此。結語當是指三使相賞賜傾府庫也。又有《倚醉》詩曰「倚醉無端尋舊約﹐卻因惆悵轉難勝。靜中樓閣春深雨﹐遠處簾櫳夜半燈。抱柱立時風細細﹐繞廊行處思騰騰。分明窗下聞裁剪﹐敲徧闌干喚不應。」昭宗在鳳翔﹐制於李茂貞﹐使趙國夫人訁學士院二使不在﹐亟召韓﹑姚洎﹐竊見之於土門外﹐執手相泣。觀此情事﹐必是又曾召而爲事所阻﹐故有「尋舊約」之語。下文則敍立伺機會之情景也。《風》《雅》《頌》中時事不少﹐《詩》本經史之學﹐漢詩此意已微。子美不然﹐所以獨勝﹐太白不及也。人讀經史﹐須知是詩材﹐讀詩須回顧經史。明人分作二截﹐惟於字面間求爲大家而已。葛常之曰「韓《香奩集》百篇﹐皆艷體詞也。」沈存中《筆談》以爲和凝所作﹐貴後諱之﹐嫁名於。而《香奩集》有《無題詩序》云「余辛酉歲戲作《無題》詩十四韻﹐故奉常王公﹑內翰吳融﹑舍人令狐渙相次屬和。是歲十一月兵起﹐隨駕西狩﹐文稿咸棄。丙寅歲在福建﹐有蘇者以稿見授﹐得《無題》詩﹐因追味舊詩闕亡甚多」云云。《香奩集》之爲韓所作無疑﹐存中未考其詳﹐《Т齋覽》已引吳融和詩爲證矣。余考昭宗天復元年辛酉正月元日斬王仲先等﹐復位﹐進孫徳昭等爲三使相。十一月﹐韓全誨劫帝幸鳳翔﹐韓扈蹕。三年十月﹐帝召韓﹑姚洎於土門外﹐執手涕泣。甲子閏四月﹐朱溫遷帝於洛陽。八月被殺﹐立昭宣帝。丁卯四月﹐溫篡位。則余所說此二詩意﹐非傅會也。

致堯又有詩云「擁鼻悲吟一向愁﹐寒更轉盡未回頭。綠屏無睡秋分簟﹐紅葉傷時月滿樓。卻要因循添逸興﹐若爲趨競愴離憂。殷勤憑仗官渠水﹐爲到西溪動釣舟。」天復二年﹐昭宗在鳳翔﹐宰相韋貽範遭喪圖起復﹐不肯艸制﹐忤李茂貞意。「趨競」﹐謂貽範也。「離憂」﹐謂有去志而思西溪釣舟也。問曰「君於致堯詩何太拳拳﹖」答曰「弘﹑嘉人惟求詞﹐不求意﹐故敢輕忽大歷。余故舉唐末詩之有意者﹐以破天下之障。人能於唐詩一二字中見透其意﹐卽脫宋﹑明之病﹐仙人靈丹﹐豈須升斗﹖」致堯又有詩云「昨夜三更雨﹐今朝一陣寒。海棠花在否﹖側臥捲簾看。」亦必傷時之作。

唐人於詩中用意﹐有在一二字中﹐不說破不覺﹐說破則其意煥然者。如崔國輔《魏宮詞》云「朝日點紅妝﹐擬上銅雀臺。畫眉猶未了﹐魏帝使人催。」稱「帝」者﹐曹丕也。下一「帝」字﹐而其母「終彘不食其餘」之語自見﹐嚴於鉞矣﹗《詩歸》評「媚甚」。呵呵﹗

韓《寒食》詩云「春城無處不飛花﹐寒食東風禦柳斜。日暮漢宮傳蠟燭﹐輕煙散入五侯家。」唐之亡國由於宦官握兵﹐實代宗授之以柄。此詩在徳宗建中初﹐只「五侯」二字見意﹐唐詩之通於《春秋》者也。

問曰「詩有惟詞而無意者乎﹖」答曰「唐時已有之﹐明人爲甚﹐宋人卻少。如李義山《挽昭肅皇帝》詩『海迷求藥使﹐雪隔獻桃人』是也。弘﹑嘉人湊麗字以成句﹐湊麗句以成篇﹐便有詞無意。宋不剿說﹐故無此病。」

唐人作詩最重意﹐不顧功令。省試詩多是六聯。祖詠《終南余雪》云「終南陰嶺秀﹐積雪浮端。林表明霽色﹐城中增暮寒。」二聯便呈主司﹐云「意盡」。唐人自重如此。

詩惟求詞采則甚易﹐明人優爲之﹔有意則措詞不勝其難。以明之亡國言之﹐君非無過﹐始則靳於賑荒以成賊勢﹐中則不能罄掃闔宮所有以贍軍﹐終則誤謂國君當死社稷﹐不肯南巡以圖恢復。死社稷乃天子守土之臣﹐普天之下﹐莫非王土﹐播遷而復振者多矣﹐豈可與城俱盡哉﹗而死難之烈﹐髙出千古。言其死難甚易﹐則其過端直陳之﹐旣已不忍﹐又同於宋人﹔微言之﹐又同於義山之《重有感》詩﹐直俟七百年後之人始知作者之意﹐其間不能解而詬病之如顧東橋者何限乎﹗有意之詩其難如此﹐所以明朝無意之詩積幾充架也。義山《重有感》云「玉帳牙旗得上游﹐安危須共主君憂。竇融表已來關右﹐陶侃軍宜次石頭。豈有蛟龍愁失水﹖更無鷹隼擊髙秋﹖晝號夜哭兼幽顯﹐早晚星關雪涕收。」常熟錢龍惕夕公解曰「太和九年十月﹐以前廣州節度使王茂元爲涇原節度使﹐逾月李訓事作﹐茂元在涇原﹐故曰『得上游』也。昭義節度使劉從諫三上疏問王涯等罪名﹐仇士良爲之惕懼﹐故曰『竇融表已來關右』也。初獲鄭注﹐京師戒嚴﹐茂元與坊節度使蕭弘皆勒兵備非常﹐故曰『陶侃軍宜次石頭』也。士良輩知事連天子﹐相與憤怨﹐帝懼﹐僞不語﹐宦官得肆志殺戮﹐則蛟龍失水矣。涯等旣死﹐舉朝脇息﹐諸藩鎭亦皆觀望不前﹐誰爲髙秋之鷹隼﹐快意一擊耶﹖曰『更無』者﹐傷之亦望之也。至於『晝號夜哭』﹐『雪涕星關』﹐而感益深矣。」夫《有感》長韻律二篇旣爲甘露之變而作﹐則《重有感》可知。而余讀之﹐殊不能領﹐見夕公注﹐不覺自失﹐以其命意視《無題》詩更奧故也。楊﹑劉﹑錢之西昆﹐直是兒童之見﹐余注《無題》詩名爲《發微》﹐蓋以此故。賀黃公說此詩大意同夕公。又有曰「顧華玉譏此詩云﹕『所言何事﹖次聯粗淺不成風調。古人紀事必明白﹐褒貶乃隱約﹐未有如此者。』華玉之論﹐何以服人﹖」余謂覺範言「詩至義山爲一厄」﹐淺夫類然﹐何必東橋﹖晚唐詩難讀如此﹐況盛唐乎﹖

詩意之明顯者﹐無可著論﹐惟意之隱僻者﹐詞必紆回婉曲﹐必須發明。溫飛卿《過陳琳墓》詩﹐意有望於君相也。飛卿於邂逅無聊中﹐語言開罪於宣宗﹐又爲令狐所嫉﹐遂被遠貶。陳琳爲袁紹作檄﹐辱及曹操之祖先﹐可謂酷毒矣。操能赦而用之﹐視宣宗何如哉﹖又不可將曹操比宣宗﹐故托之陳琳﹐以便於措詞﹐亦未必眞過其墓也。起曰「曾於靑史見遺文﹐今日飄零過古墳」﹐言神交﹐敍題面﹐以引起下文也。「詞客有靈應識我」﹐刺令狐之無目也。「霸才無主始憐君」﹐「憐」字詩中多作「羨」字解﹐因今日無霸才之君﹐大度容人之過如孟徳者﹐是以深羨於君。「石麟埋沒藏春艸」﹐賦實境也。「銅雀荒涼起暮」﹐憶孟徳也。此句是一詩之主意。「莫怪臨風倍惆悵﹐欲將書劍學從軍」﹐言將受辟於藩府﹐永爲朝廷所棄絕﹐無復可望也。怨而不怒﹐深得風人之意。以李頎之「新加大邑綬仍黃﹐近與單車向洛陽。顧盼一過丞相府﹐風流三接令公香」﹐「知君官屬大司農﹐詔幸驪山職事雄。歲發金錢供禦府﹐晝看仙液注離宮」等視此﹐直是應酬死句。

起聯如李遠之「有客新從趙地回﹐自言曾上古叢臺」﹐太傷平淺。劉禹錫之「王樓船下益州﹐金陵王气黯然收」稍勝。而少陵之「童稚情親四十年﹐中間消息兩茫然」﹐能使次聯「更爲後會知何地﹐忽漫相逢是別筵」倍添精彩﹐更勝之矣。至於義山之「海外徒聞更九州﹐他生未卜此生休」﹐則勢如危峯矗天﹐當面崛起﹐唐詩中所少者。而「昨夜星辰昨夜風﹐畫樓西畔桂堂東」﹐乃是具文見意之法。起聯以引起下文而虛做者﹐常道也。起聯若實﹐次聯反虛﹐是爲定法。

結句收束上文者﹐正法也﹔宕開者﹐別法也。上官昭容之評沈﹑宋﹐貴有餘力也。「曲終人不見﹐江上數峯靑」﹐貴有遠神也。義山《馬嵬》詩一代傑作﹐惜於結語說破。絕句是合﹐律及長詩是結。溫飛卿《五丈原》詩以「譙周」結武侯﹐《春日偶成》以「釣渚」結旅情。劉長卿之「白馬翩翩春艸綠﹐邵陵西去獵平原」﹐宕開者也。子美《褥段》詩之「振我粗席塵﹐愧客茹藜羹」﹐收上文者也。此法人用者多。

嚴滄浪云「中聯易得好句﹐結難﹐起更難。」

問曰「措詞如何﹖」答曰「詩人措詞﹐頗似禪家下語。禪家問曰如何是佛﹖非問佛﹐探其迷悟也﹔以三身四智對﹐謂之韓盧逐兔﹐契棒有分。門對曰『乾屎橛』﹐作家語也。劉禹錫之《玄都觀》二詩﹐是作家語。崔玨《鴛鴦》﹐鄭谷《鷓鴣》﹐死說二物﹐全無自己﹐韓盧逐兔﹐契棒有分者也。禹錫詩﹐前人說破﹐見者易識﹐未說破者當以此意求之﹐乃不受瞞。不然﹐非落於宋﹐卽墮於明﹐契棒未有了日在。」問曰「唐人故意瞞人乎﹖」答曰「祖師語豈曾瞞人﹐爲人看不出﹐不得道祖師不瞞人。唐人詩豈曾瞞人﹐爲人看不出﹐不得道唐人不瞞人也。其瞞宋人者淺﹐瞞明人者深。」

優柔惇厚﹐言之者無罪﹐聞之者足戒﹐詩教也。唐人之詞微而婉。王建《宮詞》云「金殿當頭紫閣重﹐仙人掌上玉芙蓉。太平天子朝元日﹐五色車駕六龍。」神堯以老聃爲始祖﹐尊爲玄元皇帝。「太平天子」﹐謂諸帝朝老聃也。禮﹐天子不乘奇車。「五色車」用漢武帝甲乙曰靑﹑丙丁曰赤等事﹐刺天子乘奇車非禮也。周伯﹝A102﹞謂之「具文見意」。此杜元凱《左傳序》語﹐謂不著議論而意自見。可見元人詩思深於明人多也。《宮詞》又有曰「龍煙日暖紫瞳瞳﹐宣政門當玉仗風。五刻閣前卿相出﹐下簾聲在半天中。」意刺君臣隔闊﹐辭則尊崇殿陛。又曰「射生宮女宿紅妝﹐請得新弓各自張。臨下馬時齊賜酒﹐男兒跪拜謝君王。」刺服妖也﹐必是武宗王才人事。又曰「千牛仗下放朝初﹐玉案旁邊立起居。每日進來金鳳紙﹐殿前無事不多書。」辭則慶幸平﹐意則譏刺蒙蔽﹐皆措詞之可法者也。元人詩思之深入者﹐如丁鶴年《題梧竹軒》﹐結云「中郎去後知音少﹐共負奇才柰老何﹗」用一伯喈總收二物﹐有力量﹐語復有寄托感人。《聞元順帝殂於漠北》云「仙家一笑乾坤老﹐誰禦瑤池八駿歸﹖」語不迫切而深於痛哭。明人誰有此耶﹖二百餘年﹐人才皆爲二李粗浮聲色所錮沒﹐不知有此心路。

義山《龍池》詩云「龍池賜酒敞屏﹐羯鼓聲髙眾樂停。夜半宴歸宮漏永﹐薛王沈醉壽王醒。」龍池﹐玄宗潛邸南池﹐沈而爲池﹐卽位後以爲瑞應﹐賜名龍池﹐制《龍池樂》。杜審言之《龍池篇》﹐卽樂歌也。開元﹑天寶共四十二年﹐賜酒於此者多矣﹐薛王侍宴自在前﹐壽王侍宴自在後﹐義山詩意非指一席之事而言之也。十四字中敍四十餘年事﹐扛鼎之筆也。玄宗厚兄弟而薄於其子﹐詩中隱然﹐入《三百篇》可也。苕溪漁隱謂楊妃時薛王之死已久。呵呵﹗

義山《馬嵬》詩曰「此日六軍同駐馬﹐當時七夕笑牽牛。」敍天下大事而「六」「七」﹑「馬」「牛」爲對﹐恰似兒戲﹐扛鼎之筆也。髙秉謂義山詩對偶精切。呵呵﹗人欲開口﹐先須開眼﹐開口則易﹐開眼則難。

《離騷》若干言﹐只「椒」﹑「蘭」二字見意﹐謂子椒﹑子蘭﹐譖屈公於王者也。又雜於諸艸木中﹐見者不覺。古人之立言溫厚如此。

明道非詩人﹐而刺新法君臣云「未須愁日暮﹐天際是輕陰。」有道之言﹐乃爾蘊藉﹗求之明人﹐如「小犬隔花空吠影﹐夜深宮禁有誰來」﹐「六宮處處秋如水﹐不獨長門玉漏長」﹐稀於晨星矣。「六宮」聯詠武宗巡遊。「小犬」聯﹐太祖破陳友諒﹐貯其姬妾於別捨﹐李善長兄弟有窺覘者﹐故詩云然也。善長得罪以此事﹐季迪亦以此致重典﹐況於直出者乎﹖

詩苦於無意﹐有意矣又苦於無辭。如聶夷中之「鋤禾日當午﹐汗滴禾下土。誰知盤中餐﹐粒粒皆辛苦。」詩之所以難得也。

漢﹑魏也﹐晉﹑宋也﹐梁﹑陳也﹐三唐也﹐宋﹑元也﹐明也﹐不須看讀﹐遙望气色﹐迥然有別。此何以哉。辭爲之也﹐猶夫衣冠舉止﹐可以觀人也。有意無詞﹐錦襖子上披蓑衣矣。

詩貴活句﹐賤死句。石曼卿《詠紅梅》云「認桃無綠葉﹐辧杏有靑枝。」於題甚切﹐而無丰致﹑無寄托﹐死句也。明人充棟之集﹐莫非是物﹐二李爲尢甚耳。子瞻能識此病﹐故曰「賦詩必此詩﹐定非知詩人。」其題畫云「野雁見人時﹐未起意先攺。君於何處看﹐得此無人態﹖」措詞𨿽未似唐人﹐而能於畫外見作畫者魚鳥不驚之致﹐乃活句也。詠物非自寄則規諷﹐鄭谷《鷓鴣》﹐崔玨《鴛鴦》﹐已失此意﹐何況曼卿宋人耶﹗梅詢退位而熱中﹐其侄女詠蠟燭以刺之云「樽前獨垂淚﹐應爲未灰心。」詢見之有愧色。視《紅梅》何如﹗

唐詩固有驚人好句﹐而其至善處在乎澹遠含蓄﹐宋失含蓄﹐明失澹遠。唐如李拯詩云「紫宸朝罷綴鸞﹐丹鳳樓前駐馬看。惟有終南山色在﹐晴明依舊滿長安。」兵火後之荒涼﹐不言自見。但此法唐人用之已多﹐今不可用也。

詩不可以言求﹐當觀其意。譏刺是人﹐不言其所爲之惡﹐而言其爵位之尊﹐車服之美﹐而民疾之﹐以見其不堪﹐「君子偕老﹐副笄六珈」﹐「赫赫師尹﹐民具爾瞻」是也。頌美是人﹐不言其所爲之善﹐而言其容貌之盛﹐冠服之華﹐而民安之﹐以見其無愧﹐「緇衣之宜兮」﹐「服其命服」是也。喬謂漢﹑唐爲黃河﹐《三百篇》爲星宿海。

嚴滄浪云「詩不可太著題﹐不在多使事。押韻不必有出處﹐有字不必拘來歷。下字貴響﹐造語貴圓。意貴透徹﹐不可隔靴搔癢﹐語貴灑脫﹐不可拖泥帶水。最忌骨重﹐最忌趁貼。語忌直﹐意忌淺﹐脈忌露﹐味忌短﹐音韻忌散緩﹐亦忌迫促。」

唐人之命意﹐宋﹑明或有暗合者﹐至於措詞﹐則如北出開原﹑鐵嶺﹐五官𨿽同﹐迥非遼左人之語言矣。郡中卽事﹐若宋﹑明人爲之﹐必是直陳本意。羊士諤云「紅衣落盡暗香殘﹐葉上秋光白露寒。越女含情已無限﹐莫教長袖倚欄幹﹗」余友賀黃公曰「是以思婦比孤臣﹐寓畱滯周南之感耳。」余謂今人作此詩﹐人必共以無謂譏之矣﹐那得不共作直陳本意之詩乎﹗風气使然﹐智者莫如之何﹗

禪者有云「意能劃句﹐句能劃意﹐意句交馳﹐是爲可畏。」夫意劃句﹐宜也。而句亦能劃意﹐與意交馳﹐不須稟意而行﹐故曰「可畏」。詩之措詞﹐亦有然者﹐莫以字面求唐人也。臨濟再參黃公案﹐禪之句劃意也。「薛王沈醉壽王醒」﹐詩之句劃意也。

問曰「造句煉字如何﹖」答曰「造句乃詩之末務﹐煉字更小﹐漢人至淵明皆不出此。康樂詩矜貴之極﹐遂有琢句。梁﹑陳別論。陳伯玉復古之後﹐李﹑杜諸公偶一涉之﹐不以經意。中唐猶不甚重﹐至晚唐而人皆注意於此。所存旣小﹐不能照顧通篇﹐以致神气蕭颯。詩道至此﹐大厄運也。」

盛唐人之用字﹐實有後人難及處。如王右丞之「鸞輿迥出千門柳﹐閣道回看上苑花」﹐其用「迥出」﹑「回看」﹐景物如見。子美之「石出倒聽楓葉下﹐櫓搖背指菊花開」﹐亦然。而「野航恰受兩三人」﹐「旭日散雞豚」﹐「受」字﹑「散」字更非他字可易﹐甚不費力。「宿火焰鑪灰」﹐「陷」字精確﹐𨿽衰颯猶好。至杜荀鶴之「風暖鳥聲碎」﹐方幹之「香粳倩水舂」﹐「碎」字﹑「倩」字費力甚矣﹗

宋人詩話多論字句﹐以致後人見聞愈狹。然煉字與琢句不同﹐琢句者﹐淘汰陳濁也。常言俗語﹐惟靖節﹑子美能用之﹔學此﹐便流於堯夫《擊壤集》五七字爲句之語錄也。

祖詠之「萬里寒光生積雪﹐三邊曙色動危旌」﹐子美之「麒麟不動鑪煙上﹐孔雀徐開扇影還」﹐其用「生」﹑「動」﹑「不動」﹑「徐開」字﹐能使詩意躍出﹐是造句之妙﹐非琢煉之妙也。

子美之「峽坼霾龍虎睡﹐江淸日抱黿鼉遊」﹐晚唐人險句之祖也﹔「盤渦浴鷺底心性」﹐王建詩之祖也。太白之「如何靑艸裏﹐也有白頭翁」﹐用虛字﹐流水對易見。子美之「移雉尾開宮扇﹐日繞龍鱗識聖顏」﹐不用虛字﹐流水對難見。

劉長卿之「身隨敝履經殘雪」﹐皇甫冉之「菊爲重陽冒雨開」﹐開晚唐門徑也。

煉字乃小家筋節。四六文﹐陳詩之餘﹐煉字之妙﹐大不易及。子瞻文集只「山髙月小﹐放落石出」八字耳。永叔曾無一字。唐詩煉字處不少﹐失此字便粗糙。畫家云「烘染過度卽不接」﹐苦吟煉句之謂也。注意於此﹐卽失大端。唐僧無可云「聽雨寒更盡﹐開門落葉深」﹐以雨聲比落葉也。又云「微陽下喬木﹐遠燒入秋山」﹐以遠燒比微陽也。比物以意而不指其物﹐謂之象外句﹐非苦吟者不能也。

張云「墻頭細雨垂纖艸﹐水面回風聚落花」﹐花聚由「回」﹐艸垂由「細」﹐工矣﹗

蔡寬夫云「煉句勝則意必不足﹐語工而意不足﹐則格力必弱。」

宋人眼光見句法﹐其詩話於此有可觀者﹐不可棄之。開﹑寶諸公用心處﹐在詩之大端﹐而好句自得。大歷以後﹐漸漸束心於句﹐句𨿽佳而詩之大端失矣。

●卷二

問曰「五言古詩如何﹖」答曰「此體之名﹐失實久矣﹗漢固有髙澹﹑濃詭二種詩﹐皆入歌喉﹐皆在樂府。樂府乃武帝所立官署之名。《古詩十九首》﹐謂是古不知何人所作之詩﹐亦在樂府中。故樂府之『靑靑河畔艸』﹐『驅車上東門』﹐卽《十九首》中之第二第十三首。而《文選》注所引《十九首》﹐謂之枚乘樂府也。《十九首》皆是髙澹之作﹐後人遂以此爲古詩﹐而以《羽林郎》《董嬌饒》等濃詭者爲樂府。後人所見固謬﹐而此二種詩﹐終不可相雜也。」余友常熟馮定遠班有《古今樂府論》﹐考據精詳﹐而文多難盡載﹐舉其要義曰﹕古詩皆樂也﹐文士之詞曰詩﹐協之於律白樂。後世文士不嫻樂律﹐言志之文﹐有不可入於聲歌者﹐故詩與樂判。如陳思王﹑陸士衡所作樂府﹐其時謂之「乖調」。劉彥和以爲「無詔伶人﹐故事謝管弦」是也。樂府之題有可賦詠者﹐文士爲之詞﹐如《鐃歌》諸篇是矣。樂府之詞﹐文采可愛﹐文士擬之﹐如《相逢行》﹑「靑靑河畔艸」是矣。二者乃樂府之別支也。七言創於漢代﹐魏文帝有《燕歌行》﹐古詩有「東飛伯勞」﹐至梁末而大盛﹐亦有五七言雜用者﹐唐人歌行之祖也。聲成文謂之歌。《宋書樂志》所載魏﹑晉樂府有歌行。行之爲名不可解﹐仍其舊而已。亦有不用樂府而自作七言長篇﹐亦名歌行。故《文苑英華》又分歌行與樂府爲二也。今人謂歌行爲古風﹐不知所始。唐人不然﹐故宋人有七言無古詩之說。齊﹑梁之前﹐七言古詩有「東飛伯勞」﹑「盧家少婦」二篇﹐不知其人代﹐故曰古詩。或以爲梁武帝﹐蓋誤也。唐初盧﹑駱所作﹐有聲病者是齊﹑梁體﹔李﹑杜諸公不用聲病者﹐乃是古調。如沈期「盧家少婦」﹐體同律詩﹐則唐樂府亦用律詩也。《才調集》目錄云「古律雜歌詩一百首」。古者﹐五言古也﹔律者﹐五七言律也﹔雜者﹐雜體也﹔歌者﹐歌行也。此是五代時書﹐故所題如此﹐最爲得之﹔今亦鮮知者矣﹗漢人歌謠之采入樂府者﹐如《上畱田》《霍家奴》《羅敷行》之類﹐多言當時事。少陵所作新題樂府﹐題𨿽異於古人﹐而深得古人之理。元﹑白以後﹐此體紛紛矣。總而言之﹕制詩以協於樂﹐一也﹔采詩入樂﹐二也﹔古有此曲﹐倚其聲爲詩﹐三也﹔自制新曲﹐四也﹔擬古﹐五也﹔詠古題﹐六也﹔並少陵之新題樂府而爲七﹐古樂府盡此矣。唐末有長短句﹐宋有詞﹐金有北曲﹐元有南曲﹐今有北人之小曲﹐南人之誤歌﹐皆樂府之餘也。樂府不難知﹐而後人都不解。請具言之﹐太白歌行祖述《騷》《雅》﹐下迄齊﹑梁七言﹐無所不包﹐奇中又奇﹐而字字有本﹐諷刺沈切﹐自古未有也。後人宜以爲法。樂府本詞多平美﹐晉﹑魏﹑宋﹑齊樂府取奏﹐多聱牙不可通﹐由樂人於不合宮商者增損其文﹐或有聲無文﹐聲詞混塡﹐至有不可通者﹐非本詩如是也。李於鱗乃取晉﹑宋﹑齊﹑隋《樂志》所載者﹐章截而句摘之﹐生吞活剝﹐謂之「擬樂府」。而宗子相所作﹐全不可通。陳子龍輩效之﹐讀之令人笑來。王元美論歌行雲「內有奇語奪人魄者」﹐直以爲歌行﹐而不知其爲擬古樂府也。樂府詞體不一﹐漢人承《離騷》之後﹐故歌謠多奇語。魏武悲涼慷慨﹐與詩人不同。而史誌所載﹐亦有平美如班婕妤《團扇》「靑靑河畔艸」﹐皆樂府也。《文選》注引古詩多雲枚乘樂府﹐則《十九首》亦樂府也。伯敬承於鱗之說﹐遂謂奇詭聱牙者爲樂府﹐平美者爲詩。至謂古詩某篇某句似樂府﹐樂府某篇某句似古詩﹐謬之極矣﹗樂之大者惟郊祀﹐渠乃曰「樂府之有郊祀﹐猶詩之有應制。」何耶﹖李西涯之樂府﹐其文不諧金石﹐則非樂也﹔不取古題﹐則不應附於樂府﹔又不詠時事﹐則不合於漢人歌謠及杜陵新題樂府﹐當名爲詠史乃可。夫詩之爲文﹐一出一入﹐有切言者﹐有微言者﹐輕重無準﹐惟取達志。李氏之詞﹐引繩切墨﹐議論太重﹐文無比興﹐非詩之體也。此語歷六百年來﹐惟定遠言之耳。而序譏太白用古題﹐過矣﹗其集古詩多可觀﹐惜哉無是可也。古來言樂府者﹐惟《宋書》最詳整﹐其次則《南齊書》《隋書》及《晉書》皆不及也。郭茂倩《樂府詩集》爲詩而作﹐刪諸家《樂志》作序﹐甚明白而無遺誤﹐作歌行樂府者﹐不可不讀。左克明《樂府》只取堪作詩料者﹐童蒙所讀也。楊鐵樂府﹐其源出於二李﹑杜陵﹐有古題﹐有新題﹐文字自是創體﹐頗傷於怪。然篤而論之﹐不失爲近代髙手﹐太白之後﹐亦是一家﹐在作者擇之。今之太常樂府用詩﹐黃心甫《扶輪集敍》云「今不用詩」﹐非也。《史槪》所載乃元曲調。

唐樂府亦用律詩﹐而李義山又有轉韻律詩﹐杜牧之﹑白樂天集中律詩多與今人不同﹐《瀛奎律髓》有仄韻律詩﹐嚴滄浪云「有古律詩」﹐今皆不能辧矣。

問曰「定遠好句如何﹖」答曰「好句何足以論定遠﹖弘﹑嘉人豈無好句耶﹖唐人妙處﹐在於不著議論而含蓄無窮﹐定遠有之。其詩曰﹕『禾黍離離天闕髙﹐空城寂寞見回潮。當年最憶姚斯道﹐曾對靑山詠六朝。』金陵﹑北平事盡在其中。又有云﹕『隔岸吹唇日沸天﹐羽書惟道欲投鞭。八公山色還蒼翠﹐虛對圍棋憶謝玄。』馬﹑阮﹑四鎭事盡在其中。又有云﹕『席卷中原更向吳﹐小朝廷又作降俘。不爲宰相眞事﹐畱得丹靑《夜宴圖》。』以韓熙載寓譏刺時相也。又有云﹕『王气消沈三百年﹐難將人事盡憑天。石頭形勝分明在﹐不遇英雄自枉然。』以孫仲謀寓亡國之戚也。所謂不著議論聲色而含蓄無窮者也。論定遠詩甚難﹐若直言六百年無是詩﹐聞者必以爲妾﹐若謂六百年中有是詩﹐則詩集具在﹐有好句之佳作有之﹐未有無好句之佳作如定遠者也。」問曰「二十年前葉文敏公題兩先生詩艸﹐有『邢夫人見尹夫人』之句﹐人久以爲定論。今之推重定遠如此﹐得毋自以爲地乎﹖」答曰「心實讓焉﹐何自爲地﹖有好句之詩不讓定遠者﹐何獨不佞﹖無好句之詩﹐他人不敢相彊﹐余則實不敢與之並轡。十年以前﹐猶無此意﹐近日識見稍進﹐故如是耳。孰有無端退屈者乎﹖此中甘苦﹐心自知之。如張承吉詩云﹕『馬嵬宮柳正依依﹐重見鑾輿幸蜀歸。地下阿蠻應有語﹕這回休更怨楊妃﹗』一往讀之﹐似輕薄謔笑。夫僖宗之西狩﹐由奄人田令孜致之。承吉詩不言令孜而其意自見﹐此唐人能事也。見唐人意者尙不能作唐人詩﹐定遠四絕句﹐能作唐人詩者也。」問曰「先生近日所進如何﹖」答曰﹕向者謂古詩﹑唐詩各自成體﹐作唐體者不受困於宋﹑明﹐卽得成詩。今知不然。漢﹑魏詩如手指﹐屈伸分合﹐不失天性。唐體如足指﹐少陵丈夫足指﹐𨿽受行﹐不傷跬步。凡守起承轉合之法者﹐則同婦女足指﹐弓彎纖月﹐娛目而已。受幾許痛苦束縛﹐作得何事﹖唐詩尙不稱余意﹐何況定遠﹐又況自所作者而欲爲之地耶﹖直是前步旣錯﹐末知之何耳﹗猶憶四十年前﹐見賀黃公《銅雀臺妓》詩云撫金鑪嗟薄命﹐八年兩度見分香。』其刺子桓隱而切矣﹐定遠敵手也。」

詩至《十九首》﹐方是爛然天眞﹐然皆不知其意。以辭求意﹐其詩全出賦義乃得﹔兼有比興﹐意必難知。

蘇武﹑李陵詩﹐余疑是漢人送別之作﹐名蘇﹑李。詩之敍景﹐必不絕遠﹐而蘇詩有「俯視江漢流」﹐「行役在戰場」﹐何也﹖李詩亦不似二人情景。

《焦仲卿妻詩》﹐於濃詭中又有別體﹐如元之董解元《西廂》﹐今之數落《山坡羊》﹐一人彈唱者也。

魏武終身攻戰﹐何暇學詩﹐而精而老健﹐建安才子所不及。

魏文《代劉勛妻》二詩及《折楊柳行》﹐思無邪而詞溫厚﹐《三百篇》之遺聲也。「西北有浮」﹐宜是爲中原人流寓江南者作。

王粲《從軍詩》曰「討彼東南夷」者﹐乃建安十三年戊子曹操敗於赤壁事﹐故又曰「白露沾裳衣」﹐「愁思當告誰」也。其曰「相公徵關右」者﹐乃建安十六年操平韓遂﹑馬超﹐故又曰「拓地三千里」也。其曰「朝發鄴都橋﹐暮濟白馬津」﹐「率彼東南路﹐將定一舉勛」者﹐當時十八年進軍濡須﹐相守一月退軍之事﹐故又曰「鞠躬中堅內﹐微畫無所陳」也。赤壁﹑濡須事﹐措詞得體。

凡擬詩之作﹐其人本無詩﹐詩人知其人與事與意而擬爲之詩﹐如《擬蘇子送別》詩及魏文帝之《劉勛妻》者最善﹔其人固有詩﹐詩人知其人與事與意而擬其詩﹐如文通之於阮公﹐子瞻之於淵明者亦可。《十九首》之人與事與意皆不傳﹐擬之則惟字句而已﹔皮毛之學﹐兒童之爲也。阮籍﹑郭璞詩有憂時慮患之意﹐文通所擬皆失之。

阮公《詠懷》詩云「駕言發魏都」﹐是司馬未篡時所作。又曰「修竹隱山岑﹐射幹臨增城」﹐是爲曹爽﹑賈充。其曰「葛ぱ延幽谷」﹐必言夏侯玄﹑荀勗輩也。又有曰「一身不自保﹐何況戀妻子」﹐言罹禍者且自危也。阮公一生長醉﹐而詩不言酒。傅玄詩云「秋蘭豈不芬﹐鮑肆亂其旁」﹐必說時事。郭璞《遊仙》詩有「逸翮思拂霄」一篇﹐是悒郁語﹐可見遊仙是方外以自遣也。

沈約「生平少年日」﹑柳惲「汀洲采白」二篇﹐可以繼美《十九首》。

楊素詩朴勁不似隋人。

《選》體之名﹐最爲無識。西漢至宋﹑齊詩皆在《文選》中﹐以何者爲《選》體﹖

貞觀至景龍之五古﹐嚴爲汰擇﹐有善者止百篇。

張曲江五古勝於燕公。晚唐人詩之得理者﹐不下於曲江﹐而措詞太遠。

陳伯玉詩之復古﹐與昌黎之文同功。盧照鄰《詠史》詩似子美﹐王《古離別》似非排律。

陳伯玉之「故人洞庭去」﹐薛稷之《秋日還京》詩﹑《魚山亭》詩﹐五古之至善者也。

王右丞五古﹐盡善盡美矣﹐《觀別者》篇可入《三百》。孟浩然五古﹐可敵右丞。儲光羲詩是沮﹑溺﹑丈人語。髙達夫五古﹐壯懷髙志﹐具見其中。子美稱「岑參識度淸遠﹐詩詞雅正」。杜確云「岑公屬詞尙淸﹐用志尙切﹐迥拔孤秀﹐出於常情。」王昌齡五古﹐或幽秀﹐或豪邁﹐或慘惻﹐或曠達﹐或剛正﹐或飄逸﹐不可物色。李頎五古﹐遠勝七律。常建五古﹐可比王龍標。崔顥因李北海一言﹐殷目爲「輕薄」﹔詩實不然﹐五古奇崛﹐五律精能﹐七律尢勝。崔曙五古﹐載《英靈集》者五篇﹐髙妙沈著。殷謂其「吐詞委婉﹐情意悲涼」﹐未盡其美。謂薛據「骨鯁有气魄」﹐斯言得之。陶翰詩沈健﹑眞惻﹑髙曠俱有之。又謂劉虛「情幽興遠﹐思苦語奇」﹐得其眞矣。餘如張謂﹑丘爲﹑賈至﹑盧象諸君﹐俱有可觀﹐合於李﹑杜以稱盛唐﹐洵乎其爲盛唐也。錢起﹑韋應物﹐體格稍異矣。

儲不仿陶﹐而興趣酷似。龍標「姦雄乃得志」篇﹐必爲曲江﹑安祿山而作。

「《大雅》久不作」諸詩﹐非太白斷不能作﹐子美亦未有此體。《上之回》﹐刺學仙也。《妾薄命》﹐刺武惠妃之專寵也。太宗武功最大﹐髙宗孱主﹐猶蒙其餘威以下髙麗。《塞上曲》﹐美太宗也。《邯鄲才人》﹐身去而心不忘宗國也。《月下獨酌》詩「月旣不解飲」﹐是敷衍﹐似宋詩。《送裴十八》之「歸時莫洗耳」四語﹐亦是敷衍無味。「春風不相識﹐何事入羅帷」﹐思無邪而詞淸麗﹐妙絕可法。

《詠懷》《北徵》﹐古無此體﹐後人亦不可作﹐讓子美一人爲之可也。退之《南山詩》﹐已是後生不遜。詩貴出於自心。《詠懷》《北徵》﹐出於自心者也﹔《南山》﹐欲敵子美而覓題以爲之者也。山谷之語﹐只見一邊。

詩貴和緩優柔﹐而忌率直迫切。元結﹑沈千運是盛唐人﹐而元之《舂陵行》《賊退詩》﹐沈之「豈知林園主﹐卻是林園客」﹐已落率直之病。樂天《雜興》之「色禽合爲荒﹐政刑兩已衰」﹐《無名稅》之「奪我身上暖﹐買爾眼前恩。進入瓊林庫﹐歲久化爲塵」﹐《輕肥》篇之「是歲江南旱﹐衢州人食人」﹐《買花》篇之「一叢深色花﹐十戶中人賦」等﹐率直更甚。東野《列女操》《遊子吟》等篇﹐命意眞懇﹐措詞亦善﹔而《秋夕貧居》及《獨愁》等﹐皆傷於迫切。韋蘇州《寄全椒道士》及《暮相思》﹐亦止八句六句﹐而詞殊不迫切﹐力量有餘也。賈島之《客喜》《寄遠》《古意》﹐與東野一轍。曹鄴﹑於﹑聶夷中五古皆合理﹐而率直迫切﹐全失詩體。梁﹑陳於理則遠﹐於詩則近。鄴等於理則合﹐於詩則違。宋人𨿽率直而不迫切。

杜確云「自古文體變易多矣。梁簡文帝及庾肩吾之屬﹐始爲輕蕩綺靡之詞﹐名曰『宮體』。厥後沿襲﹐務於妖艷﹐謂之『ゼ錦布繡』。其有欲尙風格頗有規正者﹐不復爲當時所重﹐諷諫由此廢闕。」

《詩法源流》云「詩者﹐原於徳性﹐發於才情﹐心聲不同﹐有如其面﹐故法度可學而神意不可學。是以太白自有太白之詩﹐子美自有子美之詩﹐昌黎自有昌黎之詩。其他如陳子昂﹑王摩詰﹑髙﹑岑﹑賈﹑許﹑姚﹑鄭﹑張﹑許之徒﹐亦皆各自爲體﹐不可彊而同出。」

又云「唐人以詩爲詩﹐宋人以文爲詩。唐詩主於達性情﹐故於《三百篇》近﹔宋詩主於議論﹐故於《三百篇》遠。古詩於《三百篇》近﹐唐詩於《三百篇》遠。」

太白雲﹕「梁﹑陳以來﹐艷薄殊極﹐沈休文又尙聲律﹐將復古道﹐非我而誰﹖」梁﹑陳﹐謂宮體以下﹐非謂陶﹑謝諸公也。休文聲律﹐謂平仄也。

五言古詩﹐須去其有偶句者而論之﹐以自西漢至中唐爲全局﹐猶七言律詩以自初唐至晚唐爲全局也。漢﹑魏五古之變而爲唐人五古﹐欲去陳言而趨淸新﹐不得不然﹐亦猶七律初﹑盛之變而爲中﹑晚唐﹐不得不然也。

弘﹑嘉人惟見古人皮毛﹐元美仿《史》《漢》字句以爲古文﹐於鱗仿《十九首》字句以爲詩﹐皆全體陳言而不自知覺﹐故仲默敢曰「古文亡於昌黎」﹐於鱗敢曰「唐無古詩」也。此與七律之瞎盛唐而譏大歷以下者一轍。去有偶句者﹐以其爲唐體之履霜也。去晚唐者﹐晚唐已絕也。

詩之關系名教風化者﹐非五古不可。其貴重可見。

柳子厚《芍藥》詩曰「欹紅醉濃露﹐窈窕畱餘春。」近體中好句皆不及。可見體物之妙﹐古體勝唐體。

古體寧如張曲江﹑韋蘇州之有邊幅。子美之古詩只可一人爲之。子瞻古詩如搓黃麻繩百千尺。子瞻極重韋﹑柳﹐而自作殊不然﹐何也﹖

唐體詩有涯﹐後之作者﹐患在薄弱﹐不患泛濫。古體詩無涯﹐後人泛濫之獘﹐遂同於五七字爲句之文。「簡貴」二字﹐時刻須以自警。

詩法須自《十九首》﹐方爛然天眞。唐詩已是聲色邊事﹐況宋﹑元﹑明耶﹗

六朝尙有本非詩人偶然出語絕佳者。如劉俁云「城上艸﹐植根非不髙﹐所恨風霜早。」十三字說身境心事如見﹐以六朝詩法寬故也。唐詩韻狹﹐有平仄﹐黏須對偶﹐故非老手不佳。

馮定遠曰「五言𨿽始於漢武之代﹐而盛於建安﹐故古來論者﹐止言建安風格。至黃初之年﹐則諸子凋謝﹐止有子桓﹑子建﹐不須贅言黃初體也。永明之代﹐王元長﹑沈休文﹑謝一時有盛名﹐始創聲病之論﹐以爲前人所未發。文體驟變﹐皆避八病﹐一簡之內﹐音韻不同﹔二韻之間﹐輕重悉異。其文兩句一聯﹐四名一絕﹐聲韻相避﹐文字不可增減。自永明至唐初﹐皆齊﹑梁體也。沈﹑宋新體﹐聲律益嚴﹐謂之律詩。陳子昂始法阮公爲古體詩﹐唐因有古﹑律二體﹐始變齊﹑梁之格矣。齊時江文通詩不用聲病﹐梁武帝不知四聲﹐其詩仍是太康﹑元嘉舊體﹐嚴滄浪何以混言『齊﹑梁諸公』﹐元長﹑玄暉沒於齊朝﹐沈休文﹑何仲言﹑吳叔庠﹑劉孝綽並入梁朝﹐故聲病之格通言齊﹑梁﹐而其體直至唐初也。白太傅尙有格詩﹐李義山﹑溫飛卿皆有齊﹑梁格詩。律詩旣盛﹐齊﹑梁體遂微﹐後人不知﹐咸以爲古詩。」

又云「古詩之視律體﹐非直聲律相詭也﹐其筋骨气格﹐文字作用﹐亦迥然不同。然亦人人自有法﹐無定體也。陳子昂上郊阮公﹐爲千古絕唱﹐不用沈﹑宋格調﹐謂之古詩﹐唐人自此有古﹑律二體。云古者﹐對近體而言也。《古詩十九首》﹐或云枚叔﹐或云傅毅。詞有東都﹑宛﹑洛﹐鍾參軍以爲陳王﹐劉彥和以爲漢人。旣人代未定﹐但以其是古人之作﹐題曰古詩耳﹐非以此定古詩之式﹐必當如是也。李於鱗云﹕『唐無古詩﹐陳子昂以其詩爲古詩。』全不通理。如律詩始於沈﹑宋﹐開元﹑天寶已變﹐可云盛唐無律詩﹐杜子美以其律詩爲律詩乎﹖子昂法阮公﹐尙不許是古詩﹐則於鱗之古詩﹐當以何時爲斷﹖若云未能似阮﹐則於鱗之五古﹐視古人定何如﹖」

又云「《古詩十九首》機杼甚密﹐文外重旨﹐隱躍不可反捉。李都尉詩皆直敍無作用﹐尢爲古朴。江淹所擬﹐《從軍》一篇最合。嚴滄浪都不解此。」

又云「潘﹑張﹑左﹑陸以後﹐淸言旣盛﹐詩人所作﹐皆老﹑莊之贊頌﹐顏﹑謝﹑鮑出﹐始革其制。元嘉之詩﹐千古文章於此一大變。請具論之﹕漢人作賦﹐頗有模山範水之文﹐五言則未有。後代詩人之言山水﹐始於康樂。士衡對偶已繁﹔用事之密﹐始於顏延之﹐後世對偶之祖也。《三百篇》言飲酒﹐𨿽曰『不醉無歸』﹐然亦合歡成禮而已﹔『彼醉不臧』﹐則有沈湎之刺。詩人言飲酒不以爲諱﹐自陶公始之也。《國風》好色而不淫﹐朱子始以鄭﹑衛爲男女相悅之詞﹐古實不然。《楚辭》美人以諭君子。五言旣興﹐義同《詩》《騷》﹐𨿽男女歡娛幽怨之作﹐未極淫放﹐《玉臺新詠》所載可見。至於沈﹑鮑﹐文體傾側﹐宮體滔滔﹐作俑於此。永明﹑天監之際﹐鮑體獨行﹐延之﹑康樂微矣。嚴滄浪於康樂之後不言延之﹐又不言沈﹑謝﹐則齊﹑梁聲病之體﹐不知所始矣﹔不言鮑明遠﹐則宮體紅紫之文﹐不知其所法矣。𨿽言徐﹑庾﹐亦忘祖也。於時詩人﹐灼然自名一體者﹐如吳叔庠﹐邊塞之文所祖也。又如柳吳興﹑劉孝綽﹑何仲言﹐皆唐人所法﹐何以都不及﹖子美『頗學陰﹑何』﹐又云『李侯有佳句﹐往往似陰鏗』﹐則子堅之體﹐亦不可缺。齊﹑梁以來﹐南北文章頗爲不同。北多骨气﹐而文不及南。鄴下才人﹐盧思道﹑薛道衡皆有盛譽。自隋煬有非傾側之論﹐徐﹑庾之文少變﹐於時文多雅正。薛道衡气格淸拔﹐與楊素酬唱之作﹐義山極道之。唐初文字﹐兼學南北﹐以人言之﹐道衡亦不可缺。」

又云「嚴滄浪云﹕『《玉臺》﹐徐陵所集﹐漢﹑魏﹑六朝詩皆有之。人謂纖麗者爲《玉臺》體﹐其實不然。』班按﹕梁簡文在東宮﹐命徐孝穆撰《玉臺集》﹐其序云﹕『撰錄艷歌﹐凡爲十卷。』則專取艷詞明矣。其文止於梁朝﹐非六朝也。」

又云「陸士衡《擬古詩》﹐江文通《擬古三十首》﹐如搏猛虎﹐捉生龍﹐急與之較力﹐不暇气格悉敵。今人擬詩﹐牀上安牀﹐惟見怯處﹐種種不逮耳。然前人擬詩﹐往往只取大意﹐不盡如陸﹑江也。」

又云「南北朝人以有韻者爲文﹐無韻者爲筆﹐亦通謂之文。唐自中葉以後﹐多以詩與文對言。愚按﹕有韻無韻皆可謂之文﹐緣情之作則曰詩。詩者﹐思也。情動乎中而形乎言﹐言之不足故長言之﹐長言之不足故詠歌之。有美有刺﹐所謂詩也。不如是則非詩﹐而爲有韻之文耳。《禮記》有湯之盤銘﹑孔子之誄﹐《左傳》有卜筮繇詞﹐皆有韻﹐而《三百篇》中無此等文字﹐可知古人自有阡陌﹐不以爲詩也。」

又云「漢人碑銘多謂之詩﹐體相涉耳﹐非詩也。」

又云「賦出於詩﹐故曰『古詩之流』也。《漢書》云『《屈原賦》二十五篇』﹐《史記》云『作《懷沙之賦》』﹐則《騷》亦賦也。宋玉﹑荀卿皆有賦﹐荀賦便是體物之祖。賦頌﹐本詩也﹐後人始分。屈原有《橘頌》。陸士衡云﹕『詩緣情而綺靡﹐賦體物而瀏亮。』詩賦不同也。」

又云「《雅》《頌》多艱深﹐《國風》則通易。《風》或出於裏俗﹐《雅》《頌》必朝廷作者爲之。𨿽有寺人孟子輩﹐然皆列於《雅》﹐亦必是當時能文者。《尙書》是朝廷文字﹐語多難解﹐非特古今言語不同。蓋古人之文人煆煉文字﹐其體如此﹐不以平易者爲善也。《孔叢子》中已有明說。」

又云「古詩法漢﹑魏﹐近體學開元﹑天寶﹐如儒者之學周﹑孔也。近世惡主﹑李者﹐並此言而排之﹐過矣﹗顧學之何如耳。學王﹑李者乃自許漢﹑魏﹑盛唐﹐輪扁必笑之。」

又云「看齊﹑梁詩﹐看他學問源流﹐气力精神﹐有遠過唐人處。或問﹕如何是謝驚人句﹖』答之曰﹕『叔源失步﹐明遠變色。』」

又云「錢牧齋教人作詩﹐惟要識變。余得此論﹐自是讀古人詩﹐更無所疑﹐讀破萬卷﹐則知變矣。」喬曰「皎然《詩式》言作詩須知變復﹐蓋以返古爲復﹐以不滯爲變也。金正希舉業之於王濟之﹐最得此意。變而不復﹐成﹑弘至啟﹑禎矣。定遠見處實勝牧齋﹐見者每惑於名位。」

馮定遠又云「多讀書﹐則胸次自髙﹐出語皆與古人相應﹐一也﹔博識多知﹐文章有根據﹐二也﹔所見旣多﹐自知得失﹐下筆知取捨﹐三也。」

嚴滄浪云「『行行重行行』﹐自『越鳥巢南枝』以下﹐《玉臺》別作一首。」定遠云「北宋《玉臺》正本止作一首﹐永嘉陳玉甫本誤耳。」

嚴滄浪云「『仙人騎白鹿』篇﹐余疑『山上亭』以下﹐其義不同﹐當別爲一篇﹐郭茂倩不能辧也。」定遠云「此本二詩﹐樂工合之耳。《樂府》或於一篇止取半首﹐或合二篇以爲一﹐或一篇之中增損其字句。蓋當時歌謠﹐出於一時之作﹐樂工取以爲曲﹐增損之以協律。故陳思王﹑陸機之詩﹐時人謂之乖調﹐未命樂工也。具在諸史樂志。滄浪不省而譏茂倩。」文人譏訶前人處﹐須細細點勘﹐不可隨人步趨。

五絕卽五古之短篇﹐如嬰兒笑﹐小小中原有無窮之意﹐解言語者定不能爲。

詩至於五絕﹐而古今之能事畢矣。竊謂六朝﹑三唐之善者﹐蘇﹑李猶當退舍﹐況宋以後之人乎﹗以此體中才與學俱無用故也。

五絕﹐仙鬼勝於兒童女子﹐兒童女子勝於文人學士﹐夢境所作勝於醒時。

崔國輔《魏宮詞》﹐妙在意深。而崔顥《長千曲》云「君家住何處﹖妾佳在橫塘。停舟暫借問﹐或恐是同鄕。」絕無深意﹐而神采郁然﹐後人學之﹐卽爲兒童語矣。

丁仙芝《采蓮曲》﹐五絕句也。《品匯》聯爲一篇﹐收之五古中﹐誤也。此詩落想最爲飄忽﹐如雲﹕「因從京口渡﹐使報邵陵王。」何處得來﹖

五古五絕亦可相收放。髙《哭梁少府》詩﹐只取前四句﹐卽成一絕﹐下文皆鋪敍也。

解大紳應制《題畫虎》曰「虎爲百獸尊﹐誰敢觸其怒。惟有父子情﹐一步一迥顧」。時文皇以髙煦譖﹐意不快於東宮﹐見詩釋然。詩如此﹐善矣。

婦人詩﹐如崔鶯鶯﹕「待月西廂下﹐迎風戶半開。拂墻花影動﹐疑是玉人來。」劉采春云「不喜秦淮水﹐生憎江上船。載兒夫婿去﹐經歲又經年。」「借問東園柳﹐枯來有幾年﹖自無枝葉分﹐莫怨太陽偏。」「那年離別日﹐只道住桐廬。桐廬人不見﹐今得廣州書。」「莫作商人婦﹐金釵當卜錢。朝朝江上望﹐錯認幾人船。」侯夫人云「妝成多自惜﹐夢好卻成悲。不及楊花意﹐春來到處飛。」宮女云「流水何太急﹐深宮盡日。殷勤紅葉﹐好去到人間。」鮑令暉云「桂吐兩三枝﹐蘭開四五葉。是時君不歸﹐春風徒笑妾。」沈倩云「獨自憑樓望﹐霏霏細雨來。桃花如有意﹐恰對小窗開。」

仙鬼及夢中之詩﹐如雲﹕「卜得上峽日﹐秋江風浪多。巴陵一夜雨﹐腸斷《木蘭歌》。」《落花》云「流水難窮目﹐斜陽易斷腸。誰同砑光帽﹐一曲《舞山香》﹖」又有云「午睡醒來晚﹐無人夢自驚。夕陽如有意﹐偏傍小窗明。」又云「點點愁侵骨﹐綿綿病欲成。須知潘嶽鬢﹐彊半爲多情。」又云「不信心相憶﹐絲從鬢裏生。來倚樓立﹐相望幾含情﹖」又云「命笑無人笑﹐含嬌何處嬌﹖徘徊花上月﹐虛度可憐宵。」又云「楚水平如練﹐周回白鳥飛。金陵幾多地﹐一去不知歸。」又云「河漢已傾斜﹐神魂欲超越。願郎更回抱﹐終天從此訣。」又云「海門連洞庭﹐一去三千里。十載一歸來﹐辛苦瀟湘水。」又云「紅葉醉秋色﹐碧溪彈夜弦。佳期不可再﹐風雨杳如年。」

作四字詩多受束於《三百篇》句法﹐不受束者惟曹孟徳耳。《太平廣記》載劉諷宿山驛﹐月明﹐有數女子自屋後出﹐命酌庭中﹐歌曰「明月淸風﹐良宵會同。星河易翻﹐歡娛不終。綠尊翠杓﹐爲君斟酌。今夕不飲﹐何時歡樂﹖」山谷﹑子瞻謂爲鬼中子建。又有一篇云「玉戶金﹐願陪君王。邯鄲宮中﹐金石絲簧。鄭女衛姬﹐左右成行。紈綺繽紛﹐翠眉紅妝。王歡瞻盼﹐爲王歌舞。願得君歡﹐長無災苦。」子瞻謂「邯鄲宮中﹐金石絲簧」二句﹐不惟人不能作﹐知之者亦極難得。誠然誠然。孟徳英雄﹐此女貴姬﹐各言其實境﹐不受束縛耳。

問曰「七言古詩如何﹖」答曰「盛唐人山奔海立﹐掩前絕後。此體忌圓美平衍﹐又不可槎牙猙獰。初唐圓美﹐白傅加以平衍﹐昌黎稍槎牙﹐劉叉猙獰﹐盧仝牛頭阿旁﹐杜默地獄餓鬼。」

詩忌出正面﹐七古尢甚。

初唐七古多排句﹐不如盛唐無排句而矯健。中唐此品遂絕﹐何況宋﹑明﹗

長篇結緊﹐方收得往。結前若緊﹐結卻宜寬。

長詩宜於趨承貴要﹐故世事之用非五排卽七古﹐詩那得佳﹗

七古須於風檣陣馬中不失左規右矩之意。

五古易於冗﹐七古易於濫。

長篇於意轉處換韻則气暢﹐平仄諧和是元﹑白體。髙《燕歌行》云「漢家煙塵在東北﹐漢將辭家破殘賊。男兒本自重橫行﹐天子非常賜顏色。金伐鼓下楡關﹐旌旆逶迆碣石間。校尉羽書飛瀚海﹐單於獵火照狼山。山川蕭條極邊土﹐胡騎憑陵雜風雨。戰士軍前半死生﹐美人帳下猶歌舞﹗大漠窮秋塞艸腓﹐孤城落日鬥兵稀。身當恩遇常輕敵﹐力盡關山未解圍。鐵衣遠戍辛勤久﹐玉箸應啼別離後。少婦城南欲斷腸﹐徵人薊北空問首。邊庭飄那可度﹐絕域蒼茫無所有。殺气三時作陣﹐寒聲一夜傳刁鬥。相看白刃雪紛紛﹐死節從來豈顧勛﹖君不見沙場徵戰苦﹐至今猶憶李將軍。」詩之繁於詞者﹐七古五排也。五排有間架意易見﹐七古之順敍者亦然。達夫此篇﹐縱橫出沒如中龍﹐不以古文四賓主法制之﹐意難見也。四賓主法者﹐一主中主﹐如一家惟一主翁也﹔二主中賓﹐如主翁之妻妾兒孫奴婢﹐卽主翁之分身以主內事者也﹔三賓中主﹐如主翁之朋友親戚﹐任主翁之外事者也﹔四賓中賓﹐如朋友之朋友﹐與主翁無涉者也。於四者中除卻賓中賓﹐而主中主亦只一見﹐惟以賓中主勾動主中賓而成文章﹐八大家無不然也。《燕歌行》之主中主﹐在憶將軍李牧善養士而能破敵。於達夫時﹐必有不卹士卒之邊將﹐故作此詩。而主中賓﹐則「壯士軍前半死生﹐美人帳下猶歌舞」﹐「相看白刃雪紛紛﹐死節從來豈顧勛」四語是也。「豈顧勛」﹐卽「死是戰士死﹐功是將軍功」之意。其餘皆是賓中主。自「漢家煙塵」至「未解圍」﹐言出師遇敵也。此下理當接以「邊庭」云云﹐但逕直無味﹐故橫間以「少婦」﹑徵人」四語。「君不見」云云﹐乃出正意以結之也。文章出正面﹐若以此意行文﹐須敍李牧善養士能破敵之功烈﹐以激勵此邊將。詩用興比出側面﹐故止舉「李將軍」﹐使人深求而得﹐故曰「言之者無罪﹐而聞之者足以戒」也。王右丞之《燕支行》﹐正意只在「終知上將先伐謀」﹐法與此同。右丞之《隴頭吟》﹐卻又不然﹐起手四句是賓﹐「關西老將不勝愁」六句是主﹐主多於賓﹐乃是賦義。

王翰《古長城吟》﹐只取後四句﹐可作一絕句。

張若虛《春江花月夜》﹐正意只在「不知乘月幾人歸」。郭元振《古劍篇》﹐宋之問《明河篇》﹐正意皆在末四句。劉庭芝《搗衣篇》﹐通篇是賦。

王勃《滕王閣詩》﹐直是譏刺閻都督﹐「畫棟」以下﹐皆言富貴之不久長也。今閣上有帖子是「畫棟」二句﹐卻是寫景﹐有繁華气象﹐詩未必如是也。

王宏《從軍行》﹐正意在「殺身爲君君不聞」﹐「可憐少年」﹑「秦王築城」﹐皆賓也。結宜用四句﹐則不迫促。

宋之問《放白鷴篇》﹐正意在末四語﹐以其寂寥﹐故以「綠綺」作伴。「著書」云云﹐亦是橫間之語﹐與達夫《燕歌行》中之「少婦城南」同法﹐起手先出琴側面也。

岑參《蓋將軍歌》﹐直是具文見意之譏刺﹐通篇無別意故也。《走馬川行》﹐以刺妄奏邊功者。

喬知之《綠珠篇》﹐有作絕句三首者。觀其正意在末二句﹐是七古體﹐非必三絕句也。

右丞《桃源行》是賦義﹐只作記讀。《老將行》起語至「數奇」是興﹐「自從」下是賦﹐「賀蘭」下以興結。《寒食城東卽事》﹐若將次聯意作流水聯﹐卽是七律。

岑參《赤驃馬歌》﹐前念五句皆言衛節度而帶及馬﹐末三句言馬而帶及衛節度﹐得賓主映帶法。

李頎《送李十四》﹐應酬詩也。

崔顥《邯鄲宮人怨》﹐自比也。

讀張謂《杜侍禦送貢物》及《代北州老翁》﹐其人子美之流。

太白雲﹕「君王𨿽愛蛾眉好﹐無柰宮中妒殺人。」無餘味。《襄陽歌》無意苟作。《聽新鶯歌》首敍境﹐次出鶯﹐次以鶯合境﹐次出人﹐次收歸鶯而以自意結﹐甚有法度。

子美《白行》意在末四句。《馬行》與岑參《赤驃馬歌》意異格同。《兵車行》正意在中間「君不聞」數語﹐而「信知生男」下以渾語作結。《哀王孫》亦然。《哀江頭》正意在「淸渭東流」二句。陳陶斜之敗﹐不爲房諱﹐故曰詩史。子美如《蘇端薛復篇》言飲酒者不多﹐而「气酣日落西風來﹐願吹野水添金杯」﹐宛似太白語。《洗兵馬》是實賦。《短歌行贈王郎》似太白詩。《丹靑引》結處自傷也。《古柏行》結處比賢士﹐亦自比也。《釋悶》「天子亦應」下﹐必是譏李輔國。

錢起《送鄔》《送傅》《送崔》皆應酬詩。韓《寄歌舒》亦然。

昌黎《董生行》不循句法﹐卻是易路《石鼓歌》。子瞻能爲之。

張籍﹑王建七古甚妙﹐不免是殘山剩水﹐气又苦咽。

《連昌》《長恨》《琵琶行》﹐前人之法變盡矣。

馮定遠云「七言歌行盛於梁末﹐梁元帝爲《燕歌行》﹐羣下和之﹐有《燕歌行集》。其書不傳﹐名見鄭樵《通誌》。」

北朝盧思道《從軍行》﹐全類唐人歌行矣。唐開元中﹐王摩詰之七古﹐尙有全篇偶句者。髙常侍盡攺古格。太白遠憲《詩》《騷》﹐近法鮑明遠﹐而恢廓變化過之﹐蒸霞蔚﹐千載以來莫能逮矣。辭多風刺﹐《小雅》《離騷》之流也。老杜創爲新題﹐直指時事﹐一言一句﹐皆關世道﹐遂爲歌行之祖﹐非直變體而已。

古人七言歌行止有《東飛伯勞歌》《河中之水歌》。魏文帝有《燕歌行》﹐至梁元帝亦有《燕歌行》﹐盧思道有《從軍行》﹐皆唐人歌行之祖也。

梁末始盛爲七言詩賦﹐今諸集皆不傳﹐類書所載可見。王子安《春思賦》﹐駱賓王《蕩子從軍賦》﹐皆徐﹑庾文體。王州﹑楊升不知﹐皆以爲歌行。州云「以爲賦則醜。」誤矣﹗

七絕是七古之短篇﹐以李﹑杜之作﹐一往浩然﹐爲不失本體。

王龍標七絕﹐如八股之王濟之也。起承轉合之法﹐自此而定﹐是爲唐體﹐後人無不宗之。

七絕乃偏師﹐非必堂堂之陣﹐正正之旗﹐有或斗山上﹐或斗地下者。

七絕與七古可相收放﹐如駱賓王《帝京篇》﹐李嶠《汾陰行》﹐王冷然《河邊枯柳》﹐本意在末四句﹐前文乃鋪敍耳。只取末四句﹐便成七絕。七絕之起承轉合者﹐衍其意可作七律﹐七律亦可收作七絕。

七絕﹐唐人多轉﹐宋人多直下﹐味短。

劉夢得﹑李義山之七絕﹐那得讓開元﹑天寶。

岑參《凱歌》第二三句云「捷書先奏未央宮﹐天子預開麟閣待。」竟似平偶﹐何也﹖

五排﹐卽五古之流獘也。至庾子山﹐其體已成﹐五律從此而出。排律之名﹐始於《品匯》。唐人名長律﹐宋人謂之長韻律。此體無聲病者不善﹐如唐太宗《正日臨朝》等﹐虞世南《愼刑》﹐蘇味道《在廣》﹐皆不發調。陳拾遺《白帝》《峴山》二篇﹐古厚惇重﹐足稱模範。

杜審言﹑宋之問﹑沈期此體詩﹐凡臺閣﹑山水﹑行旅﹑關塞﹑贈餞﹑方外﹐無不極佳。

長篇須有架﹐以杜氏祖孫二詩爲法。審言《和李嗣眞奉使存撫河東》﹐敍事之有間架者也。起手八聯﹐寬衍大局也。「已屬羣生泰」以下﹐出朝廷存撫之意﹐卽出嗣眞也。「城闕周京轉」以下﹐出河東也。「昔出諸侯靜」﹐因河東爲髙祖興王之地而追敍之也。「隱隱帝鄕遠」以下﹐敍嗣眞之奉使也。「雨霈鴻私滌」以下﹐實敍存撫之事也。「殺气西衝白」以下﹐暢言旁及也。「緬邈朝廷問」以下﹐敍嗣眞之眷注才學也。「澄淸得使者」一語﹐完奉使之事也。「莫以崇班閡」以下﹐自托也。末聯總收前文也。子美《上韋左丞》詩﹐人誤置之古詩中﹐實排律言情之有間架者也。黃山谷所說最善﹕起手曰「紈不餓死﹐儒冠多誤身」﹐是一篇正意﹐略略點出作眼目破題也。故令韋靜聽而具陳之。如出題。「甫昔少年日」以下﹐言儒冠之求志也。「此意竟蕭條」以下﹐言誤身也。意舉而文備﹐宜乎有是詩矣。是詩獨獻於韋者﹐以厚愧眞知在贊誦佳句也。大臣職在薦賢﹐不徒愛士﹐故效貢禹之彈冠而跋涉也。知韋不能薦﹐故欲去秦也。臨去有之情﹐故托意於終南﹑渭水也。去不可以不別知交﹐故曰「常擬報一飯﹐況懷辭大臣」也。一去不可復見﹐故結語云云也。余謂山谷之說是詩極善。然宋人知賦而不知興比﹐用興比則有縱橫出沒﹐與此二篇不同。韋左丞名濟﹐山谷以爲見素。

兼興比者﹐如義山《聖女祠》詩云「杳藹逢仙迹﹐蒼茫滯客途。何年歸碧落﹖此地向皇都。消息期靑雀﹐逢迎異紫姑。腸回楚客夢﹐心斷漢宮巫。從騎栽寒竹﹐行車蔭白楡。星娥一去後﹐月姊更來無﹖寡鵠迷蒼壑﹐羈鳳怨翠梧。惟應碧桃下﹐方朔是狂夫。」首句﹐出題也。次句﹐自述也。三句﹐言聖女也。四句﹐又自述也。「消息」二句﹐贊聖女也。「腸回」句﹐謂異於襄王之侮。「心斷」句﹐言不同巫蠱之狂邪﹐尊聖女也。「從騎」二句﹐又自述行蹤﹐興也。星娥」﹑「月姊」﹐比聖女之不可得見也。「寡鵠」﹐言想念之切也。結用「方朔」﹐以王母比聖女也。此本虛題﹐不可全用賦義﹐故雜出興比以成篇﹐其間架亦不得如前二詩之截然也。

玄宗排律﹐遠勝太宗。

盛唐排律﹐聖也﹔子美﹐神也。說子美則諸公自見。《玄元廟》云「配極玄都﹐憑髙禁長。守祧嚴具禮﹐掌節鎭非常。碧瓦初寒外﹐金莖一气旁。山河扶繡戶﹐日月近雕梁。仙李盤根大﹐猗蘭奕葉光。世家遺舊史﹐《道徳》付今王。畫於看前輩﹐吳生遠擅場。森羅移地軸﹐妙絕動宮墻。五聖聯龍衮﹐千官列雁行。冕旒皆秀發﹐旌旆盡飛揚。翠柏深畱景﹐紅梨迥得霜。風箏吹玉柱﹐露並凍銀牀。身退卑周室﹐經傳拱漢皇。谷神如不死﹐養拙更何方﹖」盧徳水雲﹕「唐自髙祖追崇老子爲祖﹐天寶中﹐現象降符﹐不一而足﹐人主崇信極矣。此詩直紀其事以諷也。『配極』四句﹐譏其用宗廟之禮。『碧瓦』四句﹐譏其宮殿逾制。『世家遺舊史』﹐謂開元中敕升老﹑莊爲列傳之首﹐而不能攺易子長舊史。『《道徳》付今王』﹐謂玄宗親注《道徳經》﹐直崇玄學。『畫手』以下﹐謂世代寥廓而畫圖親切﹐『冕旒』﹑『旌旆』﹐同兒戲也。『身退』以下﹐謂老子之要在淸淨無爲﹐卽今不死﹐亦當藏名養拙﹐豈肯憑人降形以博人主之崇奉乎﹖」此詩極意諷諫而詞語渾然﹐徳水讀書﹐眼光透過紙背者也。余謂「谷神」二句﹐謂老子若有神﹐捨此廟尊崇之地﹐更居何方乎﹖前極嚴重﹐故以謔語爲結。此詩得徳水發明﹐聖人復起﹐必收之《三百篇》中。

《重經昭陵》詩﹐前四聯敍太宗功徳﹐繁簡得中﹐後二聯以昭陵作結。此詩極其典重﹐鍾伯敬以爲悲涼﹐非也。《贈鄭諫議十韻》﹐前四聯贊美諫議﹐中三聯自敍﹐後三聯自。《遣興詩》﹐前二聯敍驥子﹐「世亂」下三句敍其依母在家中﹐「鳥道」句轉出己不得見﹐「天地」聯敍隔絕﹐結言得見爲幸爲難。《傷春》云「不成誅執法﹐焉得變危機」﹐譏姑息也。「行在諸軍闕﹐來朝大將稀」﹐憂根虛而尾大也。結言不用賢人也。《春歸》云「世路𨿽多梗﹐吾生亦有涯」﹐直是無可如何﹐悲憤之極。《贈王侍禦四十韻》﹐起手敍離合之情﹐「錦裏」下粗自述﹐「客卽」下言與王之交情﹐「粗飯」下細自述﹐「氵崩口」下敍侍禦之勝境﹐「山陽」下敍主賓樂事﹐「農月」下言須別去﹐「列國」下出素心﹐「洗眼」下丁寧珍重之辭。《遣悶呈嚴公二十韻》﹐起手六聯自述兼及幕府﹐「疇昔」二聯敍得入幕﹐「露」下言出幕還家﹐「束縛」下又言入幕﹐「不成」下有不能任職之意。《行次古城》詩﹐起手二句是破題﹐「白屋」三聯述道路景物﹐「王門」下有求先容之意。《謁先生廟》詩﹐前段敍先主﹑孔明事﹔「錦江」句言通和孫氏﹔「劍閣」句言前後出師﹔「舊俗」下敍廟﹔「絕域」出己生平之志也﹔「關張」「耿鄧」以古人自許也﹔「應天」句自許名世﹔得士」句自許一个臣﹔「遲暮」句謂年已老﹐不能踐生平志﹐願猶可爲謀臣﹔「飄零」﹐則絕望矣﹔「淚灑衣巾」﹐以時君非先主﹐而使己不比事業於諸葛﹑關﹑張﹑耿﹑鄧也。子美憂王室之詩甚多﹐而自負之重﹐此詩獨見之。《出瞿塘四十韻》﹐首二句破題也。凡長篇須得破題以爲綱領﹐無此則讀者茫茫矣。「入舟」二句﹐略出其情﹐以足上文之意。「窄轉」下敍峽中景﹐「不有」下敍出峽後景。「意遣」下自敍﹐「丘壑」下追述壯年事。「哭窮途」言天寶間爲李林甫所扼﹐「廷爭」謂言房事也。「乞江湖」﹐則華州及依嚴盡在其中﹐故卽繼以「灩」﹑「滄浪」也。「浮名尋已已」﹐是收上文﹔「懶計卻區區」﹐是啟下文。天皇寺在荊州﹐帝子渚湘中地﹐蒼梧則更南矣。子美卒於衡州﹐不知更南﹐欲於人焉依﹖「朝士」下言朝廷事﹐謂無明君賢臣﹐黎元受病﹐而宰相恃權相傾﹐勢必相及於己也。《出江陵寄鄭審》﹐起手四語﹐說盡窮途情景﹐便堪痛哭。「社稷」二聯﹐言世亂使己困悴﹐無地可托也。「雨洗」聯寫出江陵途中景物自好。「鳴づ」﹑「別燕」自比也﹐「棲托」二句賦窮途也。「相沫」者「寂寥」﹐「報恩珠」而「浩蕩」﹐則江陵人情相待可知﹐或鄭審獨有情而寄之以詩也。「溟漲」四語言前路也。「濫竊」句言審有寧戚之待也。「時憂」句﹐必江陵幕中人有讒譖之者。結聯出審以見寄詩之意。鄭審有《巡檢兩京路種果樹》詩亦佳﹐必與公相契。讀子美排律﹐卽覺餘人皆在繩尺之內。

錢起亦天寶人﹐而《湘靈鼓瑟》詩﹐𨿽甚佳而气象蕭瑟﹔《過王舍人宅》詩﹐濃淡得宜。劉長卿《登於越亭》詩﹐前段尙寬和﹐至「得罪」三聯﹐忽出哀苦之詞﹐遂覺通篇盡是哀苦。唐人詩法如是﹐若通篇哀苦﹐失操縱法。李嘉《江亭》詩﹐失卻此意。楊巨源《贈老將》詩﹐前十聯極筆鋪張﹐後四聯收歸「老」字意﹐只在「功成封寵將」一語﹐則前之鋪張非虛語﹐「封寵將」所以老將困窮也。裴晉公度之「灰心緣忍事」﹐「蒼蠅漫發聲」﹐謂元稹輩也。蔣防《杜賓客》詩﹐命意布局措詞皆可法。陳顏博《恩賜魏文貞諸孫舊第》詩亦然。義山《有感》排律二首﹐爲甘露之變而作﹐可見其曾學子美也。《碧瓦》《鏡檻》《擬意》《獨居有懷》四首﹐用意難測﹐未審是艷情否﹖《酬令狐郎中見寄》詩﹐有曰「天怒識雷霆」﹐又曰「危於訟閣鈴」﹐已知意之不釋然矣﹐其後復爲彼所感。桓司馬所謂「人不可無勢﹐我乃能駕馭卿」者也。

五言律詩﹐若略其形迹而以神理聲調論之﹐則對偶而五聯六聯者﹐如楊炯之《送劉校書從軍》﹐不對偶而八句者﹐如沈約之《別範安成》﹐柳惲之《江南曲》﹐皆律詩也。

陳子昂之「故人洞庭去」﹐與岑參之《送衛憑》﹐文理何異﹐而可以一爲古一爲律乎﹖

五七言律皆須不離古詩气脈﹐乃不衰弱﹐而五言尢甚也。五律守起承轉合之法﹐如於武陵之「人間惟此路﹐長得綠苔衣。及戶無行迹﹐遊方應未歸。平生無限事﹐至此盡知非。獨倚松門久﹐陰昏翠微」。離古詩气脈者也。不離古詩气脈者﹐子美爲多。

太白五律﹐平易天眞﹐大手筆也。

「檢書燒燭短﹐看劍引杯長」﹐村夫子語。昔人謂此詩非子美作﹐余以此聯定之。

子美之《官定後戲贈》詩﹐略不見有介意處﹐胸次如何﹖

《春望》詩云「國破山河在﹐城春艸木深」﹐言無人物也。「感時花濺淚﹐恨別鳥驚心」﹐花鳥樂事而濺淚驚心﹐景隨情化也。「烽火連三月﹐家書抵萬金」﹐極平常語﹐以境苦情眞﹐遂同於《六經》中語之不可動搖。《喜達行在所》云「生還今日事」﹐言昨日在途﹐生死猶不可必也。「間道暫時人」﹐言此後尙未可保也。「死去憑誰報﹐歸來始自憐」﹐痛定思痛﹐尢不堪也。《晚行口號》之「遠愧梁江總﹐還家尙黑頭」﹐不過是世亂懷鄕耳。宋劉須溪便於「梁江總」三字作解﹐通篇絕無此意。《收京師》之「雜虜橫戈數﹐功臣甲第髙」﹐謂仗回鶻以成功﹐而諸將濫賞也。《贈王中允》之「一病緣明主﹐三年獨此心」﹐深表維之異於均﹑﹑希烈也。《移華州掾》之「此道昔歸順﹐西郊胡正繁。至今猶破膽﹐應有未招魂」﹐追敍昔之艱危也。「近侍歸京邑」﹐幸之也。「移官豈至尊」﹐子美實以雪房中肅宗怒﹐爲尊者諱也。「無才日衰老」﹐自嘆而不怨望朝廷也。「駐馬望千門」﹐處江湖之遠﹐則憂其君也。憶太白雲「世人皆欲殺﹐吾意獨憐才」﹐一个臣之胸襟矣。《秦州雜詩》之「淸渭無情極﹐愁時獨向東」﹐身在隴西不忘長安也。又曰「故老思飛將﹐何時議築壇」﹐是爲攻相州九節度使平行無主帥也。《野望》之「獨鶴歸何晚﹐昏鴉已滿林」﹐刺朝廷君子少而小人多也。《歸燕》之「故巢倘未毀﹐會傍主人飛」﹐不忘君也。《螢火》《蒹葭》二詩﹐自道也。《苦竹》詩結處之「幽人」﹐必其良友矣。《搗衣》詩以其時兵戍正多﹐閨情以言之。《月夜憶捨弟》之悲苦﹐後四句一步深一步。《除架》詩之「人生亦有初」﹐乃「匪兕匪虎﹐率彼曠野」之嘆。《病馬》詩仁人之言。《後遊》詩之「江山如有待﹐花柳更無私」﹐《江亭》詩之「水流心不競﹐在意俱遲」﹐非其人必無此詩思。《漫成》詩之「仰面貪看鳥﹐回頭錯應人」﹐誰人將此情景作詩材耶﹖《落日》詩之「芳菲緣岸圃﹐樵爨倚灘舟」﹐此景亦人所時遇者﹐經老杜筆卽絕妙。《贈別鄭煉》云「戎馬交馳際﹐柴門老病身。把君詩過日﹐念此別驚神。」余願明之爲瞎盛唐詩﹐而作「大漠淸秋迷隴樹﹐黃河日落見層城」以贈別者﹐一看此詩也。

五律須從五古血脈中來﹐子美是也。集中有六百餘首﹐余嘗手抄而時讀之。

《詩史》謂首句第二字仄聲者爲正格﹐平聲者爲偏格﹐而引「鳳歷軒轅紀」﹑「四更山吐月」以例之。當時論五律五排不及七律﹐五言偏格讀之不亮﹐七律不然故也。凡雄勁臺閣詩﹐必當用正格﹔幽寂詩﹐卻是偏格有別致。

唐太宗五律﹐殊無英雄帝王气象。中宗《幸秦始皇陵》詩﹐知大道理﹐不似其爲人。題中「幸」字失體﹐前後同是天子﹐何言幸耶﹖

王績《野望》詩﹐陳拾遺之前旌也。

貞觀至景龍八十年中之五律﹐去其襲陳﹑隋气而可觀者﹐僅有百篇。明皇五律﹐盛唐髙手﹐元美謂「藻艷不及文皇」﹐是陳﹑隋之見。

讀王右丞詩﹐使人客气塵心都盡。《送梓州李使君》詩云「萬壑樹參天﹐千山響杜鵑。山中一夜雨﹐樹杪百重泉。」竟是山林隱逸詩。欲避近熟﹐故於梓州山境說起。下文「漢女輸ㄅ布﹐巴人訟芋田。文翁翻教授﹐不敢倚先賢」﹐方說李使君。盛唐人避近熟﹐明之爲盛唐者﹐專取近熟以圖熱鬧。

孟浩然詩宛然髙士﹐然是一家之作。

岑參云「三十始一命﹐宦情都欲闌。自憐無舊業﹐不敢恥微官」﹐與韓一名所系無窮事﹐爭肯當年便息機」﹐劉伯溫《僧寺》詩云「是處塵勞皆可息﹐淸時終未忍辭官」﹐皆正人由中之言。

李光進掌禁兵﹐以兄光弼被譖﹐而出爲渭北節度使。岑參送之詩云「弟兄皆許國﹐天地荷成功。」可謂非詩史乎﹖

李頎五律髙澹﹐大勝七律﹐可與祖詠相伯仲。

常建《聽琴》詩云「一指指應法﹐一聲聲爽神。」宋人死句矣。「一弦淸一心」﹐更不成語。《破山寺》詩﹐以視「紅樓疑現白毫光﹐地接宸居福盛唐」﹐相去多少﹖

張睢陽《聞笛》詩及《守睢陽》排律﹐當置《六經》中﹐敬禮之﹐勿作詩讀。

《詠蜀道畫圖》﹐故有「劍閣星橋北﹐松州雪嶺東」句。余願明之爲老杜者﹐於喬太師宅飲別而曰「燕地雪霜連海嶠」﹐一見此句也。《客夜》云「客睡何曾著﹐秋天不肯明。入簾殘月影﹐髙枕遠江聲。計拙無衣食﹐途窮仗友生。老妻書數紙﹐應悉未歸情。」睡不著﹐故難得到曉。「月影」﹑「江聲」﹐睡不著時之景也。「無衣食」﹑「仗友生」﹐睡不著時之情也。結語輾轉無盡也。無有一字虛殼。《贈別韋贊善》云「扶病送君發﹐自憐猶不歸。」病中送別﹐是兩層不堪﹐而又不得歸﹐其情何如﹖「應盡客淚」﹐收上二句三層之苦況也。復非掩荊扉」﹐掩扉﹐卻掃之意﹐韋去則竟無往來者矣。「江漢故人少﹐音書從此稀」﹐愁別後之順逆生死﹐無從得信也。「往還二十載﹐歲晚寸心違」﹐久交心膂﹐所望以共患難相扶持﹐老而失之﹐心將何如耶﹗《倚杖》詩通篇敍景甚足樂﹐只結用「淒涼」二字﹐景物盡變。其曰「憶去年」﹐必彼時有失意事﹐還憶之而淒涼也。《弟占歸艸堂》詩﹐鍾伯敬云「家務瑣屑﹐有一片骨肉友愛在其內。」此言最得。而鍾之受病亦在此﹐日見子美細處﹐不見其大也。《別房太尉墓》云「他鄕復行役﹐駐馬別孤墳。」亦有三層苦境苦情。「近淚無干土﹐低空有斷」﹐上句意中事也﹐下句不知從何而來。在今思之﹐實有然者﹐當是意因境生耳。《去蜀》結云「安危大臣在﹐何必淚長流。」眼中意中﹐無數過不得﹐說不能盡。《冬深》云「易下楊朱淚﹐難招楚客魂。風濤暮不穩﹐捨棹宿誰門﹖」卽羅隱之「風從昨夜吹銀漢﹐淚擬何門落玉盤」意也。《宿昔》云﹕宿昔靑門事﹐蓬萊仗數移。花嬌迎雜樹﹐龍喜出平池。落日畱王母﹐微風倚少兒。宮中行樂祕﹐少有外人知。」「花」﹑「龍」比貴妃﹑玄宗也。第三聯﹐天地間何以有此絕妙好詞耶﹖《西閣》結云「時危關百慮﹐盜賊爾猶存。」讀「爾」字覺有恨聲出於紙上。《麂》詩爲黎元也。「衣冠」﹑「盜賊」四字同用﹐筆罰嚴矣。其曰「蒙將」﹐曰「無才」﹐曰「不敢恨」﹐悲憤中之飾詞也。《喜弟觀卽到》云「病中吾見弟﹐書到汝爲人。」上句言見書卽同於見人﹔下句言久別意其死﹐喜極之詞。「人」字奇極。「猱ㄑ須髯古﹐蛟龍窟宅尊」﹐寫瞿塘出人意表。《江漢》詩云「古來存老馬﹐不必取長途。」怨而不怒。子美何至一棄永不復收耶﹖「愛容霜鬢」﹐言王使君非知己也。

盧世氵云「五言律﹐至盛唐諸家而極矣﹐然未有富似子美者也﹐又富矣又有用也。何言乎用﹖動天地﹐格鬼神﹐︳謨定命﹐遠猷辰告﹐蒿目時艱﹐勤卹民隱﹐主文而譎諫﹐言之者無罪﹐而聞之者足以戒。是誠有用文章﹐子美所獨饒也。若夫好色則爲《國風》﹐怨誹則爲《小雅》﹐直於四十字內自制《離騷》矣。天荒地老﹐兀得少陵洋洋乎盈耳哉﹖」

錢起《和成少府》﹐應酬詩也。第三聯與上下文何涉﹖《送徵雁》詩﹐與子美「吹笛關山」篇同體。

劉長卿五律勝於錢起﹐《穆陵關》《吳公臺》《漂母墓》皆言外有遠神。《余幹旅捨》前六句敍盡寂寥之景﹐結以情收之﹐亦「吹笛關山」之體。

韋蘇州《送別覃孝廉》詩﹐風雅之音也。惟杜集多有此意。郎士元《長安逢故人》云「馬上相逢久﹐人中欲認難。」是子美詩也。

韓《送李中丞》﹐應酬作也。第三聯亦與前後不浹洽﹐結亦是套語。《送夏侯校書》《送李》《送元》《送孫》皆然。

皇甫冉《溫泉卽事》﹐有味。

李端《過宋州》詩﹐言情敍景爲第一。於良史《居》詩﹐得情得景。朱灣《露中菊》﹐自道也。戴叔倫「如何百年內﹐不見一人」﹐宋詩也。崔峒之僧家竟何事﹐掃地與焚香」﹐小兒不作此語﹐戎昱《聞顏尙書陷賊》﹐是一朝有關系事。詩結云「同榮不同辱」﹐可謂有恆矣。《詠史》詩太露﹐何以貽誤淸泰耶﹗於鵠《題鄰居》﹐體異陶而情則同。韓退之《次安陸寄周員外》詩﹐情景浹洽﹔《和裴公》詩﹐有味。呂溫《籠中鷹》之「九天飛勢在﹐六月目晴寒」﹐奇句也。通篇有寄托。張籍之「長因送人處﹐憶得別家時」﹐「獨遊無定計﹐不欲道來期」﹐「寒夜共來望﹐思鄕獨下遲」﹐深入人情。朱慶余《宿姚少府宅》詩﹐起結大妙﹐惜中二聯不浹洽。《湖中》之「風波不起處﹐星月盡隨身」﹐平常而妙。賈島《代舊將》詩﹐子美也。「秋風吹渭水﹐落葉滿長安」﹐非敍景﹐乃引情也。「鳥宿池邊樹﹐僧敲月下門」﹐寫得幽居出。《旅遊》之「此心非一事﹐書札若爲傳﹖舊國別多日﹐故人無少年」﹐子美也。張祜《觀李司空獵》詩﹐精神不下右丞﹐而丰采迥不同。義山《蟬》詩﹐絕不描寫用古﹐誠爲傑作。「幽人不倦賞」篇﹐情景浹洽。《落花》起句奇絕﹐通篇無實語﹐與《蟬》同﹐結亦奇。《月》詩次聯虛靈。《李花》亦然。《後閣》第三聯﹐苦心奇險句也。《晚晴》次聯澹妙。許渾詩甚多﹐七律惟愛《南康阻淺》篇﹐五律惟《寓懷》虛靈。馬戴《楚江懷古》《淮上春思》《落日》《尋王處士》﹐不似晚唐人詩。李昌符《歸故居》詩﹐情景浹洽。劉威之《秋夜旅懷》﹐調不髙而有至情。張喬《送許棠》詩﹐情景浹洽。司空圖佳句﹐大有髙致﹐又甚細密。崔塗《除夜有感》﹐說盡苦情苦境矣。李建勛《田家》詩﹐可見徐知誥之有功於民也。戴司顏之《江上雨》﹐情景皆眞﹐故能浹洽。周朴之「禹功不到處﹐河聲流向西」﹐誠苦心奇句﹐柰前後無味何﹗齊己《劍客》詩﹐傑作也。「夜來何處火﹐燒出古人冢」﹐非晚唐人無此詩思。

七律造句比五言爲難﹐以其近於流俗也。

七律之法﹐起結散句﹐中二聯排偶。其體方﹐方則滯。敍景言情﹐遠不如古詩之曲折如意﹐以初唐古律相較可見矣。七律止宜於臺閣﹐余處不稱。景龍旣有此體﹐以其便於人事之用﹐日盛月滋﹐不問何處皆用七律﹐謂之近體﹐實詩道之一厄也。學初盛而端莊而不能快意﹐學中晚則流利而傷於淺薄。自宋以來﹐多傷淺薄。弘﹑正間人﹐矯語初盛﹐而淺心粗气﹐不能詳求初盛命意遣詞之妙﹐遂流爲彊梗膚殼﹐又唐體之一厄也。

律詩有二體﹐如沈期《古意》「盧家少婦郁金堂﹐海燕雙棲玳瑁梁」﹐以雙棲起興也。「九月寒砧催木葉」﹐言當寄衣之時也。「十年徵戍憶遼陽」﹐出題意也。「白狼河北音書斷」﹐足上文徵戍之意。「丹鳳城南秋夜長」﹐足上文「憶遼陽」之意。「誰爲含情獨不見﹐更教明月照流黃」﹐完上文寄衣之意。題𨿽曰《樂府古意》﹐而實《搗衣曲》之類。八句如鉤釒巢連環﹐不用起承轉合一定之法者也。子美《曲江詩》亦然。其云「一片花飛減卻春」﹐言花初落也。「風飄萬點正愁人」﹐言花大落也。「且看欲盡花經眼」﹐言花落盡也。「一片」﹐「萬點」﹐「減卻春」﹐「正愁人」﹐「欲盡經眼」﹐情景漸次而深﹐興起第四句以酒遣懷之意。「小堂巢翡翠」﹐言失位猶有可意事。「髙冢臥麒麟」﹐言富貴終有盡頭時。落花起興至此意已完。「細推物理須行樂」﹐因落花而知萬物有必盡之理。「細推」者﹐自一片﹑萬點﹑落盡﹑飲酒﹑冢墓﹐皆在其中﹐以引末句失官不足介懷之意。此體子美最多。遵起承轉合之法者﹐亦有二體﹕一者合於舉業之式﹐前聯爲起﹐如起比虛做﹐以引起下文﹔次聯爲承﹐如中比實做﹔第三聯爲轉﹐如後比又虛做﹔末聯爲合﹐如束題﹐杜詩之《曲江對酒》是也。一者首聯爲起﹐中二聯爲承﹐第七句爲轉﹐第八句爲合﹐如杜詩之《江村》是也。八比前後虛實一定﹐七律不然。

馮定遠云「嚴滄浪言有古律詩﹐今不能辧。」余見七律有未離古詩气脈者﹐如姜皎《龍池樂章》云「龍池初出此龍山﹐常經此地謁龍顏。日日芙蓉生夏水﹐年年楊柳變春灣。堯壇寶匣餘煙霧﹐舜海漁舟尙往還。願似飄五影﹐任從來去九天間。」又崔日用曰「龍興白水漢興符﹐聖主乘時運斗樞。岸上蒙茸五花樹﹐波中的千金珠。操環昔聞迎夏啟﹐發匣先爲瑞有虞。風色光隨隱現﹐赤神化象江湖。」沈卿之「龍池躍龍龍已飛﹐」其第四章

也。獨孤及《早發龍沮館》云「沙禽相呼曙色分﹐漁浦鳴榔十里聞。正當秋風度楚水﹐況值遠道傷離羣。津頭卻望後湖岸﹐別處已隔東山。停艫目送北歸翼﹐惜無瑤艸持寄君。」子美多有此體﹐疑卽古律詩。恨定遠已成古人﹐不得相斟酌。嚴滄浪論古律詩﹐固云「陳子昂及盛唐諸公多此體」﹐則余所舉不誤也。

少陵七律﹐有一气直下﹐如「劍外忽傳收薊北」者﹔又有前六句皆是興﹐末二句方是賦。如《吹笛詩》﹐通篇正意只在「故園愁」三字耳。說者謂首句「風月」二字立眼目﹐次聯應之﹐名爲二字格﹐盲矣﹗「風月」是笛上之賓﹐於懷鄕主意隔兩層也。「蓬萊宮闕」篇﹐全篇是賦﹐前六句追敍昔日之繁華﹐末二句悲嘆今日之寥落。王建「先朝行坐」篇﹐與此二首同格。說者謂此詩首句言土木﹐次句言天子﹐次聯應首句﹐三聯應次句﹐謂之二字貫串格﹐盲矣﹗肅﹑代時何曾有土木耶﹖「童稚情親」篇﹐只前二聯﹐詩意已足﹐後二聯無意﹐以興完之。義山《蜀中離席》詩﹐正仿此篇之體。

唐人七律﹐賓主﹑起結﹑虛實﹑轉折﹑濃淡﹑避就﹑照應﹐皆有定法。意爲主將﹐法爲號令﹐字句爲部曲兵卒。由有主將﹐故號令得行﹐而部曲兵卒﹐莫不如臂指之用﹐旌旗金鼓﹐秩然井然。弘﹑嘉詩惟有旌旗炫目﹐金鼓聒耳而已。

正意出過卽須轉﹐正意在次聯者居多﹐故唐詩多在第五句轉。金聖嘆以爲定法﹐則固矣。昌黎《藍關》詩﹐第三聯方出正意﹐第七句方轉。

羅鄴詩云「荻花蘆葉滿汀洲﹐一簇新歌在水樓﹐金管曲長人盡醉」﹐三句敍景已盡﹐第四句轉云「玉簪恩重獨生愁」﹐以「愁」字意總貫下文之「女蘿力弱難逢地﹐桐樹心孤易感秋。莫怪當歡卻惆悵﹐全家欲上五湖舟」也。羅鄴此詩以「愁」字貫通篇﹐與崔玨《鴛鴦》同路。崔詩「情」字在次句﹐故易識﹔羅詩愁」字在中間﹐實則上文三句皆愁也。崔詩板﹐羅詩生動。

中唐七律﹐淸刻秀挺﹐學者當於此入門﹐上不落於晚唐之雕琢﹐中不落於宋人之率直﹐下不落於明人之假冒。蓋中唐如士大夫之家﹐猶可幾及﹔盛唐如王侯之家﹐不易攀躋﹐而又被假冒﹐壞爲惡道。識力未到者﹐負髙志而輕易學之﹐不似盛唐﹐先似假冒惡道。此余身受之害﹐非遙度也。

學時文甚難﹐學成是俗體﹐七律亦然。問曰「八比乃經義﹐何得目爲俗體﹖」答曰「自《六經》以至詩餘﹐皆是自說己意﹐未有代他人說話者也。元人就故事以作雜劇﹐始代他人說話。八比𨿽闡發聖經﹐而非注非疏﹐代他人說話。八比若是雅體﹐則《西廂》《琵琶》不得擯之爲俗﹐同是代他人說話故也。若謂八比代聖賢之言﹐與《西廂》《琵琶》異﹐則契丹扮夾谷之會﹐與關壯繆之『大江東去』﹐代聖賢之言者也﹐命爲雅體﹐何詞拒之﹖」

嚴滄浪云「八病敝法不必拘。」馮定遠云「八病出於沈隱侯﹐古人已有非之者。然齊﹑梁體正在聲病﹐律詩則益嚴矣。滄浪旣云『有近體﹐有律詩』﹐而又云『不必拘』﹐不知律詩之『律』字作何解﹖」

嚴滄浪云「有絕句折腰者﹐有八句折腰者。」馮定遠云「律詩之有粘﹐不知所始﹐《河嶽英靈集敍》云『𨿽不粘綴』﹐是也。又韓致堯有聯綴體﹐《夢溪筆談》有偏格正格之論﹐是其說也。嚴言折腰而不詳其故。蓋絕句第二字之平仄平仄及仄平仄平﹐不用粘者也。」

嚴滄浪云「西昆卽義山體﹐而兼溫飛卿及楊﹑劉諸公以名之。」馮定遠云「《西昆酬唱》是楊﹑劉﹑錢三人之作﹐和者數人﹐取法溫﹑李﹐一時慕效﹐號爲西昆體。不在此集者尙多。永叔始變之﹐江西以後絕矣。元人爲綺麗語﹐亦附西昆體。而義山詩實無此名。」余注義山《無題》詩﹐名曰《西昆發微》﹐正嫌滄浪之粗漏也。

●卷三

或問曰「初盛中晚之界如何﹖」答曰「商﹑周﹑魯之詩同在《頌》﹐文王﹑厲王之詩同在《大雅》﹐閔管﹑蔡之《常棣》與刺幽王之《》《宛》同在《小雅》﹐述后稷﹑公劉之《豳風》與刺衛宣﹑鄭莊之篇同在《國風》﹐不分時世﹐惟夫意之無邪﹐詞之溫柔郭厚而已。如是以論唐詩﹐則初﹑唐﹑中﹑晚﹐宋人皮毛之見耳。不惟唐人選唐詩﹐不分人之前後﹐卽宋﹑元人所選﹐亦不定也。自《品匯》嚴作初﹑唐﹑中﹑晚之界限﹐又立正始﹑正宗以至旁流﹑餘響諸名目﹐但論聲調﹐不問神意﹐而唐詩因以大晦矣。《品匯》又多收景龍應制詩﹐立初唐髙華典重之說。錢牧齋謂『其人介於兩間﹐不可截然劃斷』﹐是矣﹐猶未窮源。蓋唐人作詩﹐隨題成體﹐非有一定之體。沈﹑宋諸公七律之髙華典重﹐以應制故﹐然非諸詩皆然﹐而可立爲初唐之體也。如南宋兩宮遊宴﹐張掄﹑康伯可輩小詞﹐豈能盡出於髙華典重哉﹗是以宋之問《遇佳人》﹐則有『妒女猶憐鏡中發﹐侍兒堪感路旁人』。徐安貞《聞箏》則有『曲成虛憶靑娥僉﹐調急遙憐玉指寒。銀鎖重關聽未辟﹐不知眠去夢中看』。杜審言《春日有懷》﹐則有『寄語洛城風日道﹐明年春色倍還人』﹐《大》有『梅花落處疑殘雪﹐柳葉開時任好風』。沈期《迎春》有『林間覓艸才生蕙﹐殿裏爭花並是梅』﹐又《應制》有『山鳥初來猶怯囀﹐林花未發已偸新』﹐《過嶺》詩通篇流利。郭元振《寄劉校書》『才微易向風塵老﹐身賤難酬知己恩』。張說《幽州新歲》詩﹐感慨淋漓﹐《氵邕湖山林》詩﹐自賞﹐又有云﹕『繞殿流鶯凡幾樹﹐當蹊亂蝶許多叢。』蘇《扈從杜間》詩有『山一一看皆美﹐竹樹蕭蕭畫不成』。諸公七律不多﹐而淸新穎脫之句﹐已有如此﹐使如中晚之多﹐更何如耶﹖《大》《扈從》本是典重之題﹐而『梅花落處』﹑『山一一』等﹐猶自忍俊不禁﹐況他題而肯作『伐鼓撞鐘驚海上』﹐『城上平臨北斗懸』等語耶﹖劉得仁晚唐也﹐《禁署早春》詩﹐亦有沈﹑宋應制之體。使大歷﹑開成人不作他詩﹐只作應制詩﹐吾保其無不髙華典重者也。況景龍應制之詩𨿽多﹐而命意﹑布局﹑使事無不相同﹐則多人只一人﹐多篇只一篇﹐安可以一人一篇而立一體﹖詩旣雷同﹐則與今世應酬俗學無異﹐何足貴哉﹗盛唐博大沈雄亦然。孟浩然有『坐時衣帶縈纖艸﹐行卽裙裾掃落梅』﹐張謂有『櫻桃解結垂檐子﹐楊柳能低入戶枝』﹐王灣有『月華照杵空隨妾﹐風響傳砧不到君』﹐萬楚有『眉黛奪將萱艸色﹐紅裙妒殺石橊花。誰道五絲能續命﹐卻令今日死君家』﹐子美之『卻繞井欄添个个﹐偶經花蕊弄輝輝』等﹐不可枚舉﹐皆是隨題成體﹐不作死套子語也。詩必隨題成體﹐而後臺閣﹑山林﹑閨房﹑邊塞﹑旅邸﹑道路﹑方外﹑靑樓﹐處處有詩。子美備矣﹐太白已有所偏﹐餘人之偏更甚﹐絕無只走一路者也。弘﹑嘉瞎盛唐只走一路﹐學成空殼生硬套子﹐不問何題﹐一槪用之﹐詩道遂成異物。七律﹐盛唐極髙﹐而篇數不多﹐未得盡態極妍﹐猶《三百篇》之正風正雅也﹔大歷已多﹐開成後尢多﹐盡態極妍﹐猶變風變雅也。夫子存二變﹐而弘﹑嘉人嚴擯大歷﹑開成﹐識成髙於聖人矣。

詩乃一念所得﹐於一念中﹐唐﹑宋體有相參處﹐何況初﹑盛﹑中﹑晚而能必無相似耶﹖如杜牧之《華淸宮》詩﹕「《霓裳》一曲千峯上﹐舞破中原始下來。」語無含蓄﹐卽同宋詩。又云「一騎紅塵妃子笑﹐無人知是荔枝來。」語有含蓄﹐卻是唐詩。宋人乃曰「明皇常以十月幸驪山﹐至春還宮﹐未曾過夏。」此與譏薛王﹑壽王同席者﹐一等村夫子。宋元釒宏曰「欲眠未穩柰如何﹐秋盡更殘風雨多。且向夜窗憑檻望﹐幾聲寒づ碧煙蘿。」並不透脫﹐此又與明詩相近矣。

問曰「三唐變而益下﹐何也﹖」答曰「須於此中識其好處而戒其不好處﹐方脫二李惡習﹐得有進步。《左傳》一人之筆﹐而前厚重﹐後流利﹐豈必前髙於後乎﹖詩貴有生機一路﹐乃發於自心者也。三唐人詩各自用心﹐寧使體格少落﹐不屑襲前人殘唾﹐是其好處。識此﹐自眼方開﹐惟以爲病﹐必受瞎盛唐之惑。忠不可以常忠﹐轉而爲質文。春不可以常春﹐轉而爲夏秋。初唐不可以常初唐﹐轉而爲盛唐﹐盛唐獨可以七八百年常爲盛唐乎﹖活人有少莊老﹐土木偶人千百年如一日。」

開成已後﹐詩非一種﹐不當槪以晚唐視之。如「時挑野菜和根煮」﹐「雪滿長安酒價髙」之類﹐極爲可笑。平淺成篇者﹐亦不足觀。至如《落花》之「髙閣客竟去﹐小園花亂飛」﹐「五更風雨葬西施」﹐《節使筵中》之「幕外刀光立從官」﹐《牡丹》起句之「邀勒東風不早開﹐眾芳飄後上樓臺。當筵臺覺春風貴」﹐《妓人》之「劍截眸中一寸光」﹐「薄命曾嫌富貴家」﹐「瘦去誰憐舞掌輕」﹐《弔李義山》之「九泉莫嘆三光隔﹐又送文星入夜臺」﹐《別妓》之「枕上相看直到明」﹐《憶妾》之「從此山頭似人石﹐丈夫形狀淚痕深」之類﹐皆是初唐人未想到者﹐故能發學者之心光﹐豈可輕視。初盛大雅之音﹐固爲可貴﹐如康莊大道﹐無柰被沈﹑宋﹑李﹑杜諸公塞滿﹐無下足處﹐大歷人不得不鑿山開道﹐開成人抑又甚焉。若抄舊而可爲盛唐﹐韋﹑柳﹑溫﹑李之倫﹐其才識豈無及弘﹑嘉者﹖而絕無一人﹐識法者懼也。

以初盛視中晚﹐如京朝官之於下僚。以初盛視弘﹑嘉﹐如京朝官之於蒙金木偶。

問曰「先生嘗言三唐與宋﹑元易辧﹐唐﹑明難辧者﹐何也﹖」答曰「此爲弘﹑嘉派言之也。若唐﹑明易辧﹐則二李俗學﹐爲人指擊盡矣﹐安得蹶而復起耶﹖世亦有厭賤俗學者﹐而意中陰受其害﹐求好句﹐不論詩意﹐則其所謂唐詩﹐止是弘﹑嘉人詩也。讀唐人之詩集﹐則可以知其人之性情﹑學問﹑境遇﹑志趣﹑年齒。如《韻語陽秋》之評太白者﹐可以見太白詩從心出故也。讀明人詩集﹐了無所見﹐以作者仿唐人皮毛﹐學之者又仿其皮毛﹐略無自心故也。夫唐無二盛﹐盛唐亦無多人﹐而自弘﹑嘉以來﹐百千萬人﹐百千萬篇﹐莫非盛唐﹐豈人才獨盛於明﹐瑤艸同於竹麻﹛艸區﹜葦乎﹖此何難知﹐逐臭者不知耳。」

竊自謂能辧唐﹑明﹐惟吳喬爲最。六十年前﹐視唐﹑明皆知蘭蕙﹔五十年來﹐視唐﹑明之善者如野岸艸花﹐而弘﹑嘉之詩同於大穢。不然﹐不爲能辧唐﹑明也。

劉長卿云「孤城背嶺寒吹角﹐獨樹臨江夜泊船。」一本作「獨戍」﹐予意「獨戍」爲是﹐有戍卒處堪泊船也。及讀地誌﹐其地有獨樹口﹐乃知古人詩不可輕議。

《唐詩紀事》王之渙《涼州詞》是「黃沙直上白間」﹐坊本作「黃河遠上白間」。黃河去涼州千里﹐何得爲景﹖且河豈可言「直上白」耶﹖此類殊不少﹐何從取證而盡攺之。

楊升謂韋州《西澗》詩是「獨憐幽艸澗邊行」﹐「行」與「憐」相應﹐似勝。

劉長卿《過賈誼宅》詩云「漢文有道恩猶薄﹐湘水無情弔豈知。寂寂江山搖落處﹐憐君何事到天涯﹖」只言賈誼而己意自見。

岑參《寄杜拾遺》云「聖朝無闕事﹐自覺諫書稀。」反言以見意也。宋人譏其爲順從﹐以活句爲死句矣。呵呵﹗

用古能道意述事則有情。劉禹錫送館閣出尹河南者云「閣上掩書劉向去﹐門前修刺孔融來。」是用古述事者也。楊巨源《贈張將軍》云「知愛魯連歸海上﹐肯令王翦在頻陽﹖」是用古道意者也。至若戴叔倫之「陳琳艸檄才猶在﹐王粲登樓興不賒」﹐韓之「才子舊稱何水部﹐使君還繼謝臨川」﹐則浮泛無情﹐開弘﹑嘉門徑。

句中不得有可去之字。如李端之「開簾見新月﹐卽便下階拜」﹐「卽便」有一字可去。「千尋鐵鎖沈江底﹐一片降幡出石頭」﹐上四字可去。

盛唐不巧﹐大歷以後﹐力量不及前人﹐欲避陳濁麻木之病﹐漸入於巧。劉長卿云「身隨敝履經殘雪」﹐皇甫冉云「菊爲重陽冒雨開」﹐巧矣。柳子厚之「驚風亂芙蓉水」﹐「桂嶺瘴來似墨」﹐更著色相。姚合送使新羅者云「玉節在船淸海怪」﹐則更險急﹐爲避陳濁麻木不惜也。如右丞之「明月松間照﹐淸泉石上流」﹐極是天眞大雅﹔後人學之﹐則爲小兒語也。

《韻語陽秋》云「『』﹐『瀾』等字﹐不可趁韻湊平仄而倒用之。」余謂「芊芊」﹑「悠悠」等字﹐亦不可獨用一字。

《古今詩話》云「王右丞《終南》詩﹐譏刺時宰﹐其曰『太乙近天都﹐連山接海隅』﹐言勢位蟠據朝野也。『白回望合﹐靑霽入看無』﹐言有表無裏也。『分野中峯變﹐陰晴眾壑殊』﹐言恩澤徧及也。『欲投何處宿﹐隔水問樵夫』﹐言托足無地也。」余謂看唐詩常須作此想﹐方有入處。而山谷又曰「喜穿鑿者棄其大旨﹐而於所遇林泉人物﹐以爲皆有所托﹐如世間商度隱語﹐則詩委地矣。」山谷此篇﹐又不可不知也。

唐人詩有平頭之病﹐如竇叔向之「遠書珍重」﹑「舊事淒涼」﹐「去日兒童」﹐「昔年親友」﹐唐彥謙之「淚隨紅蠟」﹑「腸比朱弦」﹐「梅向好風」﹑「柳因微雨」﹐亦當愼之。

唐詩情深詞婉﹐故有久久吟思莫知其意者。若如走馬看花﹐同於不讀。

右丞《觀別者》云「不行無可養﹐行去百憂新。切切委兄弟﹐依依向西鄰。」當置《三百篇》中﹐與《蓼莪》比美。其曰「秋風正蕭索﹐客散孟嘗門。」十字抵一篇《別賦》。

唐人作詩﹐意細法密。如崔護云「去年今日此門中﹐人面桃花相映紅。人面不知何處去﹐桃花依舊笑春風。」後攺爲「人面今何處在」﹐以有「今」字﹐則前後交付明白﹐重字不惜也。昔有好捉人詩病者﹐謂某句出於前人某句﹐亦未必然。余曾有《試燈》詩云「雪月梅花三白夜﹐酒燈人面一紅時。」今說崔護詩﹐乃知古人受誣者多矣。前人詩句甚多﹐後人自當有相同者﹐那能顧慮﹖但作者嚴絕三偸﹐惟求自盡吾意﹐偶同勿論也。

詩意大抵出側面。鄭仲賢《送別》云「亭亭畫舸系春潭﹐只待行人酒半酣。不管煙波與風雨﹐載將離恨過江南。」人自別離﹐卻怨畫舸。義山憶往事而怨錦瑟亦然。文出正面﹐詩出側面﹐其道果然。

詩之似雕琢也有故﹐意多言少﹐煉多就少﹐似乎雕琢﹔雕琢非詩也。

唐時詩人不肯苟同﹐所以能自立。僧齊己見韋蘇州﹐仿韋體作數詩以投之﹐韋大不喜﹐獻其舊作﹐乃極嘉賞曰「人人自有能事﹐何得苟同老夫耶﹗」樂天﹑義山詩體絕異﹐樂天見義山詩﹐愛重之極﹐謂曰「吾死後當爲爾子。」故義山名其子曰白老。弘﹑嘉貴人﹐莫不收拾同調﹐互相標榜﹐李﹑杜不死﹐髙﹑岑復生﹐以誑誘無識。蓋唐人務實﹐明人務名﹐子瞻所謂「羣兒自相名字」者也。

詩思太苦則爲方幹﹐太易則爲子瞻﹐消息其間甚難。

古人詠史﹐但敍事而不出己意﹐則史也﹐非詩也﹔出己意﹐發議論﹐而斧鑿錚錚﹐又落宋人之病。如牧之息嬀詩云「細腰宮裏露桃新﹐脈脈無言度幾春。至竟息亡緣底事﹖可憐金穀墜樓人﹗」《赤壁》云「折戟沈沙鐵未消﹐自將磨洗認前朝。東風不與周郎便﹐銅雀春深鎖二喬。」用意隱然﹐最爲得體。息嬀廟﹐唐時稱爲桃花夫人廟﹐故詩用「露桃」。《赤壁》﹐謂天意三分也。許彥周乃曰「此戰系社稷存亡﹐只恐捉了二喬﹐措大不識好惡。」宋人之不足與言詩如此。張又新《贈妓》詩﹕「雨分飛二十年﹐當時求夢不成眠。」夢﹐用襄王﹑神女事也。《幽鼓吹》譏之曰「不眠安得夢﹖」此亦淺處﹐何以不見耶﹖

杜以西川節度移淮南﹐溫飛卿題其林亭云「卓氏壚前金綫柳﹐隋家堤畔錦帆風。貪爲兩地分霖雨﹐不見池蓮照水紅。」杜氏贈之千緡。使明人作此題﹐非排律幾十韻﹐則七律四首﹐說盡道徳文章﹐功業名位﹐必不作此一絕句。又﹐如此輕淺造語﹐杜氏亦必以爲輕己。風俗已成﹐莫可如何也。應酬詩不做爲善﹐不得已做之﹐愼勿畱稿入集。

貞觀之詩﹐未脫齊﹑梁﹐後𨿽有陳子昂復古﹐尙未易俗﹐其詩傷於重滯。故《唐詩紀事》前十四卷﹐不能起人意。

紀事詩不可不愼。韋應物云「宿將降賊庭﹐儒生獨全義」﹐刺許遠失實﹐冤哉﹗

宋﹑明粗醜物傳於今者﹐多過砂礫﹐唐人好詩卻不傳。如尉遲匡《暮行潼關》云「明月飛出海﹐黃河流上天」﹐《美人踏歌》云「芙蓉初出水﹐桃李忽無言」﹐《塞上》云「夜夜月爲靑冢鏡﹐年年雪作黑山花」﹐不得全篇。

應制詩﹐右丞勝於諸公。

張籍辭橢師道辟命詩﹐若無「感君纏綿意﹐系在紅羅襦」二語﹐卽徑直無情。朱子譏之﹐是講道理﹐非說詩也。

元微之云「琵琶宮調八十一﹐三調弦中彈不出」﹐謂黃鐘已前極下之聲﹐須以管色定弦也。李遠《贈寫禦容者》曰「初分隆準山河秀﹐乍點重瞳日月明」﹐畫法先鼻後眼也。王建琵琶云「用力獨彈金殿響﹐鳳凰飛出四條弦」﹐謂撥弦按入寸也。唐詩固有本領﹐卽此三詩見之。

範傳道見題壁句云「一鳩啼午寂﹐雙燕話春愁。」謂是子瞻作。子瞻不敢當﹐曰「此乃唐人得意語。」子瞻可謂大雅君子矣。苕溪漁隱衍爲七言曰﹕話盡春愁雙燕子﹐喚回午夢一黃鸝。」卽不貴矣。可見七言難於五言﹐後人不及前人。

謂「梨花院落溶溶月﹐柳絮池塘澹澹風」﹐爲有富貴气象者﹐正是宋人死句。唐人則曰「因從京口渡﹐使報邵陵王。」問曰「如先生言﹐詩竟不用聲色耶﹖」答曰「非也。古人最惡著色﹐著色卽是醜態﹔而聲調已不可不論﹐詩豈能盡絕聲色乎﹖尢所重者﹐在意耳。有意﹐則有聲色如『紅稻啄余鸚鵡粒』亦善﹐無聲色如『杖藜嘆世者誰子』亦善﹐無意總不善。」

沈卿《龍池篇》﹐後人以爲初唐之冠冕者也﹐《國秀集》《才調集》卻不收。可知唐人眼光固別﹐嫌死句也。

唐詩讀之往往不知其意何在﹐宋詩開卷了然﹐明詩有語無意﹐反不能測。

陳陶《隴西行》「五千貂錦喪胡塵」﹐必爲李陵事而作。漢武欲使匈奴兵毋得專向貳師﹐故令陵旁撓之。一念之動﹐殺五千人。陶譏刺此事而但言閨情﹐唐詩所以深厚也。余於明末邊事﹐感慨殊多。若如宋張舜民之「靑銅峽裏韋州路﹐十去從軍九不回。白骨如波波似雪﹐將軍莫上望鄕臺。」「靈州岸上千條柳﹐都被官軍斫作薪。他日玉關長別路﹐將何攀折贈行人﹖」以此措詞﹐意旣不欲﹔如《隴西行》之措詞﹐誰其諒之﹐同於不作。吾不知如何而可以作詩也。

薛能云「姦邪用法原非法﹐唱和求才不是才。」二語在唐爲最下落卽語﹐在宋爲常談﹐在明爲有意之語。

於李﹑杜後﹐能別開生路﹐自成一家者﹐惟韓退之一人﹐旣欲自立﹐勢不得不行其心之所喜奇崛之路。於李﹑杜﹑韓後﹐能別開生路﹐自成一家者﹐惟李義山一人﹐旣欲自立﹐勢不得不行其心之所喜深奧之路。義山思路旣自深奧﹐而其造句也﹐又不必使人知其意﹐故其詩七百年來知之者尙鮮也。髙秉以爲隱僻﹐又以爲屬對精切﹔陸遊輩謂《無題》爲艷情﹐楊孟載亦以艷情和之﹐能不使義山失笑九原乎﹖淺見寡聞﹐難與道也。

「詩豪」之名﹐最爲誤人。牧之《題烏江亭》詩﹐求豪反入宋調。章碣《焚書坑》亦然。唐司空圖云「詩須有味外味。」此言得之。《建除》《藥名》等詩﹐兒童所爲也。

具文見意﹐又有如樂天挽微之云「銘旌官重威儀盛﹐鼓吹聲繁鹵簿長。後魏帝孫唐宰相﹐六年七月葬咸陽。」極其鋪張而無哀惜之意。白傅自作墓志﹐但言與劉夢得爲詩友﹐不及於元﹐則二人之隙末﹐故詩如是也。

唐小說所載「纖手垂鉤對水窗﹐紅蕖秋色艷長江」﹐宋人不能造也。

陳去非云「唐人苦吟﹐故造語奇且工﹐但韻格不髙。倘能取唐人詩而綴入少陵繩墨中﹐速肖之術也。」詩必先意﹐次局﹐次語﹐去非之說倒矣。

劉禹錫《詠鶴》云「徐引竹間步﹐遠含外情。」脫盡粘滯。

唐詩措詞妙而用意深﹐知其意固覺好﹐不知其意而惑於其詞亦覺也。如崔國輔《魏宮詞》﹐李義山之「靑雀西飛」﹐白雪﹑竟陵讀之亦甚樂也。

楊誠齋謂杜詩「對食暫餐還不能」﹐七字有三意。余謂義山之「日兼春有暮﹐愁與醉無醒」﹐五字中有三意。

覺範謂「詩至義山爲一厄」﹐蓋嫌其使僻事而不察其用意之深﹐猶是歐﹑蘇气習也。詩人大抵言過其實﹐如子瞻所言「賦詩必此詩﹐定非知詩﹐唐人祕奧盡此﹐自所作詩﹐不負其言者有幾﹖覺範反是﹐所說不逮所作。詩句無定體﹐情能移境﹐境亦能移情。葉文敏公驟卒於京師﹐門下士皆辭館去﹐余偶誦右丞」「秋風正蕭索﹐客散孟嘗門」﹐不勝悲感。此是送別﹐然移作哀挽尢妙。

賀黃公曰「唐人稱有唐以來詩人之達者﹐惟有髙。今讀其《送田少府貶括蒼》《贈別晉三處士》《九日酬顏少府》《崔司錄宅宴大理李卿》諸詩﹐豁達磊落﹐掃盡寒澀瑣媚之態。」

又曰「盛唐諸家﹐𨿽深淺﹑濃淡﹑奇正﹑束密不同﹐咸有昌明之象。惟常建詩如入黔﹑蜀﹐觸目舉足﹐皆危崖深箐﹐其間幽泉怪石﹐非中州所有﹐而陰森之气逼人。其『髙山臨大澤』篇﹐與長吉無異。此唐風之始變也。」

又曰「詩求可喜﹐必先去可厭。如常建之『諸峯接一魂』﹐畢竟不穩﹐不穩則不雅。」

又曰「疏率自任﹐元次山之本趣也﹐然有過於輕朴者。王季友詩磊塊有筋骨﹐但亦務寒苦以見長。如『雀鼠晝夜無﹐知我廚廩貧』﹐宛然閬仙。又有『日月不能老﹐化腸爲筋否』﹐僻澀太甚﹐必涉鄙俚﹐不逮賈﹑孟也。」

又曰「詩有一意透快﹐略不含蓄﹐而不害其爲佳作者﹐沈千運﹑孟卿是也。沈之『近世多夭殤﹐喜見鬢髮白』﹐孟之『爲長心易憂﹐早孤意常傷』﹐語皆入妙。但讀其詞﹐皆羽聲色調﹐無宮商之音。」

又曰「劉長卿絕句不減盛唐人﹐次則排律。此體初唐爲工﹐而元和以還﹐牽湊重復可厭﹐惟隋州乃能接武前賢。至七言律之妙﹐有勝於盛唐人者。設機以灌﹐其功倍矣﹐抱甕者不肯爲耳。」

又曰「長卿開元﹑至徳間人﹐編詩者列之中唐有故。其集有古調﹐有新聲。盛唐人無不髙凝整渾﹐隋州五言律詩﹐始收斂气力﹐歸於自然﹐首尾一气﹐宛如面語。其後遂流於張籍一派﹐益事流走﹐景不越於目前﹐情不逾於人我﹐無復髙足闊步﹐包括宇宙﹐綜攬人物之意。孟襄陽詩亦有語眞意近﹐機圓體輕者﹐然不佻不纖﹔隨州乃作態矣。」

又曰「詩忌意隨言盡。錢起《登覆釜山遇道人》第二篇

﹑《南溪春耕》詩﹐其結處轉筆﹐可謂水窮起。」

又曰「郎士元詩不能髙﹐而有談言微中之妙﹐淡語中有腴味。如『亂流江渡淺﹐遠色海山微』﹐『河來當塞曲﹐山遠與沙平』﹐『荒城背流水﹐遠雁入寒』﹐『罷磬風枝動﹐懸燈雪屋明』﹐蕭寂而不入苦寒。」

又曰「髙仲武謂李嘉『綺靡婉麗﹐涉於齊﹑梁』﹐由未見後來溫﹑李輩耳。」

又曰「貞元以前人詩多朴重﹐韓有名於天寶﹐詩乃修詞逞態﹐有風流自賞之意。」

又曰「韋蘇州冰玉之姿﹐蕙蘭之質﹐粹如藹如﹐警目不足而沁心有餘。」

又曰「韋詩皆以平心靜气出之﹐故近有道之言。宋人以韋﹑柳並稱﹐然韋不造作﹐而柳極鍛煉也。」

又曰「盧綸詩以眞而入妙。秦系工於寫景﹐故能近人。二皇甫殊勝二包﹐取境不遠而神幽韻潔﹐有涼月疏風﹐殘蟬新雁之致。李端過於平熟﹐時作一態﹐新警可喜。耿善傳荒寂之景﹐故鍾﹑譚所表章皆當。顧況有气骨﹐七言長篇粗硬中雜鄙語﹐有髙調﹑非雅音。而《棄婦詞》𨿽繁弦促節﹐能使行不流﹐庭花翻落。《公子行》如見紈之狀。」

又曰「中唐多佳句﹐其不及唐者﹐气力減耳。雅淡則不能髙渾﹐沈靜則不能雄奇﹐淸新則不能深厚。至貞元以後﹐苦寒﹑放誕﹑纖縟之音作矣﹐惟李益風气不墜。」

又曰「讀於鵠詩﹐惟恨其少。」

又曰「詩有美不勝收而品居中下者﹐亦有一言無可舉而不得不奉爲勝流者﹐以丰度言也。知此﹐可與定羊資州士諤之詩矣。貞元後集中有好詩易﹐無惡詩難。羊詩求一惡字不可得。」

又曰「於ν官襄陽﹐頗酷虐。李涉工詩﹐以『逢人惟說峴山碑』爲諷﹐如是足矣。若歐陽公於晏元獻﹐不免尋鬧。」

又曰「呂溫不及劉﹑柳﹐而气亦勁重蒼厚。其《孟冬蒲津關河亭作》﹕『雪霜自此始﹐艸木當更新。嚴冬不肅殺﹐何以見陽春﹖』其人可知。」

又曰「大歷以還﹐詩尙自然。子厚始振勵﹐篇琢句雕﹐起頹靡而蕩穢濁﹐出入《騷》《雅》﹐無一字輕率。其初多務刻﹐神峻味冽﹐後亦漸近溫厚。如『髙樹臨淸池﹐風驚夜來雨』﹐『寒月上東嶺﹐冷冷疏竹根。石泉遠逾響﹐山鳥時一喧』﹐『道人庭宇靜﹐苔色連深竹』﹐不意王﹑孟外復有此詩。」

又曰「宋人詩法﹐以韋﹑柳爲一體﹐更有憂樂也。柳構思精嚴﹐韋出手少易。學韋易以藏拙﹐學柳不能覆短。東坡有云﹕『外枯而中腴﹐似淡而實美﹐淵明﹑子厚足以當之。中外皆枯﹐淡亦何足道哉自是至言。」

又曰「劉夢得五言古詩多學南北朝﹐近體多雜古調。五古是其勝場﹐可喜處多在新聲變調﹐尖警不含蓄者。七言大致多可觀。」

又曰「夢得佳詩﹐多在朗﹑連﹑夔﹑蘇時作﹐主客以後﹐始自疏縱﹐與白傅唱和者﹐尢多老人衰颯之音。七律𨿽有美言﹐亦多熟調。名宿猶爾﹐可不懍懍﹗《送李侍郎自河南尹再除本官》《贈令狐相公鎭太原》等詩﹐或切其地﹐或切其人﹐或切其事與景﹐八面皆鋒。」

又曰「王州謂『盧仝《月蝕》詩是病熱人誕語﹐前則任華﹐後則此君﹐皆乞兒唱長短歌博酒食者。』余其快之。但『相思一夜梅花發﹐忽到窗前疑是君』﹐卻是勝流語。」

又曰「貞元﹑元和間﹐詩道始雜﹐各立門戶。孟東野最爲髙深渾厚﹐如慈母手中綫﹐遊子身上衣。臨行密密縫﹐意恐遲遲歸。誰言寸艸心﹐報得三春暉』。眞是《六經》鼓吹。」

又曰「李賀骨勁而神秀﹐在中唐最髙深渾厚有气格﹐奇不入誕﹐麗不入纖。𨿽與溫﹑李並稱西昆﹐溫﹑李纖麗而長於近體﹐七言古效長吉﹐全不得神。」黃公此言﹐髙識過人遠矣。

又曰「《品匯》以張﹑王並列﹐極當。張籍善爲哀婉之音﹐有嬌弦玉指之態。仲初妙在不含蓄﹐有曉鐘殘角之音。人但言仲初《宮詞》﹐如食熊而取腦也。司馬律不佳﹐排律尢劣﹐方回亦以爲一體﹐列之爲式﹐陋矣﹗」

又曰「元﹑白詩不髙﹐論詩卻髙。微之《少陵墓志》《敍詩與樂天書》﹐樂天《與元九書》﹐深得六義之解。白實淸綺之才﹐樂府雜律詩極多可觀﹐而受病有二﹕一務多﹐一彊學少陵。率爾下筆﹐言之無文﹐行之不遠。選白詩者從無精識﹐喜恬淡則兼收鄙俚﹐尙气骨則並削風藻。」

又曰「詩至元﹑白﹐又一大變矣。兩人𨿽並稱而卻有不同﹕選語之工﹐白不如元﹔波瀾之闊﹐元不如白。白於蒼莽中時存古調﹐元精工處亦雜新聲。微之自是輕艷之才﹐排律動數十韻﹐𨿽有秀句﹐牽湊亦多﹔惟樂府多佳作。」

又曰「李紳以歌行自負﹐樂天亦稱之。今不可見﹐惟畱《追昔遊集》耳。其詩頗有體格﹐少以《憫農》詩爲呂溫所賞﹐二絕盛傳﹐呂之賞鑑不謬。沈下賢集不傳﹐宋人取稗史夢中詩成集﹐可笑。」

又曰「賈島詩最佳者﹐終以卷首《古意》爲尢。五言詩實爲淸絕﹐有孟襄陽不能過者。其句多是深思靜會得之。閬仙有精思而無快筆﹐往往意工於詞。而好用倒句﹐又是一病。效賈體者多專意中聯﹐忽略首尾﹐故人都少之。《紀事》謂『閬仙變格入僻﹐以矯元﹑白』。愚謂元﹑白之體﹐己自諱之﹐亦何足矯。當矯者﹐鄙俚率直也。賈古詩此病亦多。『郊寒島瘦﹐元輕白俗』﹐病總在乎俗。酸陋亦是俗。元﹑白有袒裼裸裎之容﹐閬仙有囚首垢面之狀。好色而淫﹐怨誹而亂﹐均傷大雅。」

又曰「姚合之『武帝自知身不死﹐教修玉殿號長生』﹐覺顧況之『豈知今夜長生殿﹐獨閉空山月影寒』﹐味索然矣﹗」喬曰「詩固貴意﹐而意猶不足以盡詩。姚﹑顧同是唐人﹐詩意又同﹐而相去甚遠﹐詞爲之也。」

又曰「祕書與閬仙善﹐兼效其體。古詩气格近之﹐而無其酸。近體如『酒熟聽琴酌﹐詩成削樹題』﹐『過門無馬迹﹐滿宅是蟬聲』﹐『看月嫌松密﹐垂綸愛水深』﹐『弄日鶯狂語﹐迎風蝶倒飛』﹐皆甚新警﹐爲宋人所尊。」

又曰「朱慶余不解古詩﹐近體惟工絕句。如《公子行》﹕『從結客冶遊時﹐忘卻紅樓薄暮期。醉上黃金堤上去﹐馬鞭捎斷綠楊絲。』末句應次句﹐寫匆匆歸景﹐頰上添毫。」

又曰「髙賀詩淸刻﹐恨不脫僧气。章孝標與其子碣詩格俱卑﹐碣尢力弱。」

又曰「張祜宮體諸詩皆淺淡﹐惟《金山寺》詩﹐自以爲敵綦毋潛《靈隱寺禪院詩》。余謂可敵王灣《北固》詩。」

又曰「杜牧詩惟絕句最多風調﹐余不能。然《杜秋娘詩》至『我昨過金陵﹐聞之爲欷』﹐詩意已足﹐以後引夏姬﹑西子等﹐則十紙難竟。又有『指何爲而捉』等﹐是豈雅人深致﹖不及《琵琶行》多矣。其七言律亦極有佳致。李羣玉《梅花》詩云﹕『玉鱗寂寂飛斜月﹐素艷亭亭對夕陽。』髙秉編入古詩﹐殊謬﹐當仍原有集作排律耳。《詩品》《品匯》皆作『素手』﹐余意其不切梅。本集作『素艷』﹐『艷』字韻不髙而穩。文山在晚唐不染輕靡僻澀之習﹐五古有素風﹐少警拔。其於溫﹑李不爲﹐亦不能也。」

又曰「飛卿之才﹐能瑰麗而不能澹遠﹐能尖新而不能雅正﹐能矜飾而不能自然﹐其警慧處﹐殊不易得。顧華玉極口詆之﹐如薴蘿之女﹐使之負薪矣。七古句雕字琢﹐腴而實枯﹐遠而實近﹐然亦秀色可餐。應對之才﹐不必責之理也。五言律尢多警句﹐七言律實自動人。溫之與李﹐互有髙下。飛卿『十幅錦帆風力滿﹐連天展盡金芙蓉』﹐極力描寫豪奢﹐不及義山『玉璽不緣歸日角﹐錦帆應是到天涯』。而『地下若逢陳後主﹐豈宜重問《後庭花》』﹐不及飛卿『後主荒宮有曉鶯﹐飛來只隔西江水』之含蓄。」喬謂義山詩思深而大﹐溫斷不及。而溫之「釣渚別來應更好﹐春風還爲起微波」﹐寧不淡遠﹖大抵古人難以一語斷盡。

又曰「飛卿子憲集不傳﹐《杏花》詩流傳人口﹕『店香風起夜﹐村白雨休朝。』殊有鳳毛。憲登第後訴父屈曰﹕『峨眉先妒﹐明妃爲去國之人﹔猿臂自傷﹐李廣乃不侯之將。』此事差慰人意。李未聞有賢子。」喬曰「樂天極愛義山詩﹐謂之曰﹕『吾死當爲爾子。』義山因名其子爲白老﹐然無樂天一字也。觀此﹐可知張承吉事成於气激﹐固憐於才者也。余每讀『明妃』﹑『李廣』句﹐必爲泣下。敍述感動千載後人﹐知將門有將矣。顧東橋頗有佳句﹐功力不深﹐自居盛唐﹐故訕飛卿。毀人可以自成﹐爲李﹑杜也易矣﹗」

又曰「義山綺才艷骨﹐作古詩乃學少陵﹐頗能質朴﹐而終有『鏡好鸞空舞﹐簾疏燕誤飛』等語。《韓碑》詩亦甚肖韓﹐得《石鼓歌》气槪﹐造語更勝之。」喬曰「少陵詩是義山根本得力處﹐敍甘露之變二長韻律及《杜工部蜀中離席》可驗。此意惟王介甫知之。時有病義山詩骨弱者﹐故作《韓碑》詩以解之﹐直狡獪變化耳。」

又曰「魏﹑晉以降﹐多工賦體﹐義山猶存比興。」

又曰「劉滄極有髙調﹐終捲無敗羣者﹐但精神處亦少。」

又曰「詞不足者﹐須理有餘﹐大不琢﹐非率直也。邵謁詩直是粗硬。」「」

又曰「馬戴與賈島﹑姚合同時﹐而敍於晚唐﹐猶錢﹑劉之稱中唐也。其詩惟寫景爲工。《徵婦嘆》最妙﹐人不知選。」

又曰「項斯詩亦甚可喜。『上髙樓閣看星坐﹐著白衣裳把劍行』﹐宋人遵之﹐號折句法﹐輾轉相效﹐惡聲盈耳。」

又曰「劉駕詩多直﹐而『馬上續殘夢』篇﹐誠爲傑作。《寄遠》詩亦工。《桑婦》詩不惟妙於摹擬﹐更得性情之正﹐而諸選不之及。」

又曰「諭鳧效閬仙﹐人稱賈﹑諭。唐人所推之『滄洲違釣隱﹐紫閣負僧期』﹐宋人所推之『木落山城出﹐潮生海棹歸』﹐『硯和靑靄凍﹐簾對白垂』﹐今皆不見集中﹐則知散失者多矣。」

又曰「晚唐人詩﹐余最喜於﹑曹鄴。鄴詩鍾﹑譚表章殆盡﹐詩不收一篇﹐何也﹖其《擬古》曰﹕『國色久在室﹐良媒亦生疑。』《塞下曲》曰﹕『戰鼓聲未齊﹐烏鳶已相賀。』《戍客南歸》曰﹕『莫渡汨羅水﹐回君忠孝腸。』《古宴曲》曰﹕『燕娥奉卮酒﹐低鬟若無力。十戶手胼胝﹐鳳凰釵一隻。髙樓齊下視﹐日照羅衣色。笑指負薪人﹐不信生中國。』此數篇當備蒙瞍之采。」

又曰「寫景詩𨿽不嫌雕刻﹐亦須以雅致者爲佳。如鄭巢之『茶煙開瓦雪﹐鶴迹上潭冰』﹐劉得仁之『勁風吹雪聚﹐渴鳥啄冰開』﹐乃可。如許棠之『曉嶂猿窺戶﹐寒湫鹿舐冰』﹐『舐』字不雅。許棠以《洞庭》詩得名﹐數篇之外﹐皆枯寂無味。」

又曰「李洞造語之精﹐如『掃石月盈帚﹐濾泉花滿篩』﹐《古柏行》之結根生別樹﹐吹子落鄰峯』﹐《秋日》之『片穿塔過﹐孤葉入城飛』﹐《宿道院》之『墜果敲樓瓦﹐髙螢映鶴身』﹐《送行腳僧》之『毳衣沾雨重﹐棕笠看山欹』﹐《送鄭先輩歸覲華陰》『僧向瀑泉聲裏賀﹐鳥穿仙掌指間飛』﹐穿天心﹑出月脇而成者也。其《終南》詩之『殘陽髙照蜀﹐敗葉遠浮涇』﹐縮數千里於目前。」

又曰「無可詩如秋澗流泉﹐波濤不興﹐亦自淸冷可讀。如『磬寒徹幾里﹐白已終宵』﹐『霧交髙頂艸﹐隱下方燈』﹐『夜雨吟殘燭﹐秋城憶遠山』﹐不在『聽雨寒更盡﹐開門落葉深』之下。」

又曰「三羅並稱﹐虯詩無傳﹐《比紅兒》不足觀。唐人謂隱才雄而疏﹐鄴才精而致。鄴七言律詩亦卑淺﹐惟絕句工妙。如《長安春雨》雲﹕『半夜五侯池館裏﹐美人驚起爲花愁。』開一寶山﹐至今猶爲人盜用。」

又曰「羅隱表啟不讓溫﹑李﹑﹐詩帶粗豪气﹐絕句尢無韻度﹐酷類宋人。亦有佳句﹐但不能首尾溫麗。隱不得志於舉場﹐故善作傺之言。如『一船明月一竿竹﹐家住五湖歸去來』﹐『灞陵老將無功業﹐猶憶當時夜獵歸』﹐激昂悲壯。」喬謂隱之「風從昨夜吹銀漢﹐淚擬何門落玉盤」﹐非終身困躓者﹐不知其悲妙。《岸艸》詩云「生處豈容依玉砌﹐要時還許上金尊。」說盡我輩苦情﹐尢悲在次句。其「一年兩度錦城遊」篇﹐亦不易多得。

又曰「隱善於使事﹐投錢Α詩云﹕『鹽車顧後聲方重﹐火井窺來焰始浮。』尊爲伯樂﹐望以孔明﹐一匡唐室﹐不止感恩而已。」喬謂Α稱臣於梁﹐隱諫曰「大王據江海之固﹐人其柰我何﹗縱不能興復王室﹐何必交臂事賊﹗」Α意隱不得志於唐﹐自必懷憾﹐聞此甚重之。則昭諫非聊爾之詩人也﹗

又曰「讀皮日休《松陵集》﹐詩不爲佳﹐於筆墨外髙韻可欽﹐由神明襟度勝耳。一從事祿入幾何﹐旣以給其地之髙流﹐又沾他郡之賢者﹐讀其《五貺》諸篇﹐使人神往。襲美詩序﹐或多或寡﹐皆疏落有古意。集中詩多宋調﹐吳體尢可憎﹐四聲﹑疊韻﹑離合﹑回文俱無取。吾重之以其人﹐以其文。」

又曰「薛能詩𨿽不惡﹐原無當於髙流。至若『靑春背我堂堂去﹐白髮欺人故故生』﹐『朝廷有道靑春好﹐門館無私白日』﹐已是宋人惡道。而詩輕太白﹐功薄武侯﹐何無忌憚﹗」喬曰「余初謂『當時諸葛成何事﹖只合終身作臥龍』﹐是唐室難扶﹐悔入仕路耳。後見此種甚多﹐信爲妄人。」

又曰「李中詩𨿽淺﹐而有澹之致。林寬詩﹐賈派也。其《少年行》云﹕『報仇衝雪去﹐乘醉臂鷹回。』亦佳。又有鄭釒從《邯鄲俠少年行》云﹕『夜渡濁河津﹐衣中劍滿身。兵符劫晉鄙﹐匕首刺秦人。報士非無膽﹐髙堂念有親。昨緣秦苦趙﹐來往大梁頻。』道得末二句﹐其人可知﹐惜不見其集。曹松亦賈派﹐其『天垂無際海﹐白久晴峯』﹐『衰條難定鳥﹐缺月易依山』﹐刻畫尢精。其集當以《己亥歲》首篇爲冠。方幹《寒食》詩最佳﹐寫得山林出色。崔塗﹑張喬﹑張皆有入情之句。喬之『兄弟江南身塞北﹐雁飛猶自半年餘。夜來因得思鄕夢﹐重讀前秋轉海書』。之『長疑卽見面﹐翻致久無書』。塗《除夜》之『亂山殘雪夜﹐孤燭異鄕人。漸與骨肉遠﹐轉於僮僕親』。是眞詩﹐不得槪以爲晚唐。塗律詩一气斡旋﹐有如口談﹐得張水部之深旨。如『並聞寒雨多因夜﹐不得鄕書又到秋』﹐『正逢搖落仍須別﹐不待登臨已合悲』﹐皆本色語之佳者。《春夕》一篇﹐自不待言。張喬亦有一气貫串之妙﹐尢能作景語。如《華山》之『樹黏靑靄合﹐崖夾白濃』﹐《題鄭侍禦別業》之『霞朝入鏡﹐猿鳥夜窺燈』﹐《送許棠》之『夜火山頭市﹐春江樹杪船』﹐皆佳。而『有景終年住﹐無機是處』﹐又眞率而妙。李昌符寫景最刻畫﹐無蹇澀之態。如『樹盡禽棲艸﹐冰堅路在河』﹐『忽驚鄕樹出﹐漸識路人多』﹐又『破月銜髙嶽﹐流星拂曉空』﹐『數家分小逕﹐一水截平蕪』﹐敍景如在目前。」

又曰「鄭谷詩以淺切而妙﹐如『酒醒蘚砌花陰轉﹐病起漁舟鷺迹多』﹐『飲澗鹿喧雙派水﹐上樓僧踏一梯』﹐『眠窗日暖添幽夢﹐步野風淸散酒酲』﹐『村逢好處嫌風便﹐酒到醒時覺夜寒』﹐如此者多﹐終傷薄弱。絕句是一句家。秦韜玉詩無足言﹐獨《貧女》篇之『苦恨年年壓金錢﹐爲他人作嫁衣裳』﹐爲古今口實。」

又曰「《紀事》《品匯》並無劉兼。兼詩不髙而有逸致﹐如『蓮塘小飲香隨艇﹐月榭髙吟水壓天』﹐『白鷺獨飄山面雪﹐紅蕖全謝鏡心香』。《春怨》尢佳﹐結云﹕『獨倚畫屏人不會﹐夢魂才別戍樓邊』。可爲韓致堯驂乘。」

又曰「韋莊詩飄逸﹐尢善寫豪華之景。《聞再幸梁洋》云『興慶玉龍寒自躍﹐昭陵石馬夜空嘶』﹐《贈邊將》之『手招都護新降虜﹐身著文皇舊賜衣』﹐甚爲警策。」

又曰「詩最不宜彊所不能。吳融近體亦有情致﹐至作長歌﹐大都可笑。李咸用樂府﹐有羊質虎皮之恨。古調髙言﹐可妄效哉﹗」

又曰﹕杜荀鶴在晚唐爲至陋﹐不成人語。而鍾氏所錄﹐不惟蒼朴髙雅﹐竟似有道者之言﹔而『承恩不在貌﹐教妾若爲容』﹐千古透論。其集中佳句﹐如『一溪寒色漁收网﹐半樹斜陽鳥傍巢』﹐『秋登嶽寺隨步﹐夜宴江樓月滿身』﹐『寒雨漸疏叢菊艷﹐晚風時動小松陰』﹐甚佳。恨只一聯﹐又鄙俚者太不堪。

又曰「詩至晚唐而壞極﹐何待宋人﹗大都綺麗則無骨﹐鄭谷﹑李建勛最甚﹔朴澹則少味﹐李頻﹑許棠尢無取焉。甚則粗鄙陋劣﹐則有杜荀鶴﹑僧貫休其人焉。貫休《懷素艸書歌》有云﹕『忽如鄂公喝住單雄信﹐秦王肩上搭著棗木槊。』又何異瞽詞平話耶﹗又曰﹕『從他人說從他笑﹐地覆天翻也只寧。』豈不可醜﹗李建勛詩格最弱﹐而情致迷離﹐亦能動人。如《殘牡丹》詩全無骨气﹐卻有倚門流目之態﹐輕佻者亦喜之。《春雪》云『全移暖律何方去﹐似誤新鶯昨日來』﹐《梅花寄所親》曰『鬢自沾飄處粉﹐玉鞭誰指出墻權』﹐皆纖冶能眩人目。惟《迎神》一篇﹐不愧名家﹐張司業之耳孫﹐髙季迪之鼻祖也。胡曾《詠史詩》淺直可厭﹐而《才調集》所載有可觀者。《安定集》中當更有好詩﹐惜未之見。」

又曰「楊升謂晚唐之詩分爲二派﹐一派學張籍﹐一派學賈島。其詩不過五言律﹐起結皆平平。前聯俗語十字﹐一串帶過。後聯謂之腹聯﹐極其用工。最忌使事﹐謂之點鬼簿。惟搜眼前景﹐深刻思之﹐故曰﹕『吟安一个字﹐斷數莖須。』其於詩也狹矣﹗《三百篇》皆民間士女所作﹐何嘗須﹖不讀古而苦吟﹐斷數莖骨何益﹖余意用修以此矯空疏之病則可﹐但兩家詩派自分﹐其後人得失亦有別。張主言情﹐語多平易﹔賈專寫景﹐意務雕鏤。文昌佳處在樂府歌行﹐委婉諷諭﹐捨之而摹其淺近者﹐固爲庸劣。閬仙古詩𨿽气格不靡﹐而多酸陋﹐五言律推敲良具苦心﹐學之者專務於此﹐故有出藍之美。而派中有善學不善學之分﹐不可槪輕之。」

又曰「賈詩寫眼前事﹐亦出於杜。但少陵不專一體﹐亦有使事及言情者。」

又曰「詩之亂頭粗服而好者﹐千載只淵明一人﹐而王無功得其仿佛。」

又曰「詩與樂通﹐聲宜廉直﹐忌粗厲。雅音不獨斥淫哇﹐並去梟敫也。吳少微﹑富嘉謨力矯頹靡﹐而張說比之『濃郁興﹐震雷俱發』。起靡之功﹐獨歸之陳正字。」

又曰「唐無李﹑杜﹐便當首推摩詰﹐秋水芙蓉﹐倚風自笑﹐不足盡之﹐庶幾『咳唾落九天﹐隨風生珠玉』耳。」

又評孟浩然曰「詩忌鬧﹐孟獨靜。詩忌板﹐孟最圓。然律詩有一篇如一句者﹐又有有上句卽有下句者﹐稍涉於輕﹐乃知有所避卽有所犯。孟詩極平熟之句當戒。」

又曰「王江寧『錢唐江上是誰家﹖江上女兒全勝花。吳王在時不敢出﹐今日公然來浣紗』。直以西施譽之﹐借吳王作波﹐妙甚。」喬謂此種詩思﹐宋人已絕。

●卷四

《韻語陽秋》云「太白樂府﹐於綱常三致意焉。《君道曲》﹐恐君臣之義不篤也。《東海通婦》﹐恐父子之義不篤也。《上畱田》﹐恐兄弟之義不篤也。《箜篌謠》﹐恐朋友之義不篤也。《雙燕篇》﹐恐夫婦之義不篤也。考其行事﹕友人路亡﹐爲之權窆﹐又收其骨﹔送蕭三十一之魯﹐拳拳於稚子伯禽﹔於諸弟各贈以詩﹐致雍穆之情﹐則父子朋友兄弟皆庶幾矣。惟是從永王﹐合於劉又合於魯﹐娶於宋又攜金陵之妓﹐則君臣夫婦爲有間焉。」

蘇子由云「李白詩類其爲人﹐駿發豪放﹐華而不實﹐好事喜名而不知義之所在也。言用兵則先登陷陣﹐不以爲難﹔言遊俠則白晝殺人﹐不以爲非。此豈其誠能也哉﹗唐人李﹑杜首稱﹐甫有好義之心﹐白不及也。」予謂宋人不知比興﹐不獨《三百篇》﹐卽說唐詩亦不得實。太白胸懷有髙出六合之气﹐詩則寄興爲之﹐非促促然詩人之作也。飲酒學仙﹐用兵遊俠﹐又其詩之寄興也。子由以爲賦而譏之﹐不知詩﹐何以知太白之爲人乎﹖宋人惟知有賦﹐子美「紈不餓死」篇是賦義詩﹐山谷說之盡善矣﹐其餘比興之詩蒙蒙耳。

元微之云「子美上薄《風》《騷》﹐下該沈﹑宋﹐言奪蘇﹑李﹐气吞曹﹑劉﹐掩顏﹑謝之孤髙﹐雜徐﹑庾之流麗﹐盡得古今之體勢﹐而兼人人所獨專﹐詩人以來﹐未有如子美者。李﹑杜並稱﹐觀李之壯浪縱恣﹐擺去拘束﹐模寫物象﹐及樂府歌詩﹐誠亦差肩子美。至若鋪陳終始﹐排比聲韻﹐大或千言﹐次猶數百﹐詞气豪邁﹐而風調淸深﹐屬對律切﹐而脫棄凡近﹐則李尙不能歷其藩翰﹐況堂奧乎﹖」

《溪詩話》云「子美四韻詩及絕句﹐味之皆覺字多﹐以字字不故也。他人長篇﹐殊無可讀。」所謂一人滿天下﹐三人滿一隅。余謂詩有意﹐故字不。

《三山語錄》說子美《登慈恩寺塔》云﹐謂是譏天寶事。「秦山忽破碎」﹐言人君失道也。「涇渭不可求」﹐言賢不肖混雜也。「俯視但一气﹐焉能辧皇州」﹐言京師與天下俱無綱紀也。「回首叫虞舜﹐蒼梧正愁」﹐思聖君而不可得也。「惜哉瑤池飲﹐日晏昆侖丘」﹐刺酒色也。「黃鵠去不息﹐哀鳴何所投」﹐言曲江輩之去位也。「君看隨陽雁﹐各有稻粱謀」﹐言小人之素餐也。不如此解﹐則詩與題全不相關矣。樂天《海圖屏風》﹐言李訓﹑鄭注之誅宦官﹐與子美同意。

黃常明說子美《古柏行》云「『大廈如傾要梁棟﹐萬牛回首丘山重』﹐爲難進易退﹐非招不往。『不露文章世已驚﹐未辭剪伐誰能送』﹐爲先器識後文藝﹐與吐露者異。」

又云「杜詩之『艸有害於人﹐曾何生阻修﹗芒刺在我眼﹐焉能待時秋』﹐憤邪嫉惡﹐思淸王室也。《又觀打魚》之『設网提綱萬魚急』﹐刺聚斂也。『能者操舟疾若風﹐撐突波濤挺叉入』﹐刺巧宦剝民也。」

又云「子美用經語﹐如『車轔轔﹐馬蕭蕭』﹐未嘗別入一字。如『天屬尊堯典﹐神功協禹謨』﹐『卿月升金掌﹐王春度玉墀』﹐『霽潭發發﹐春艸鹿呦呦』﹐皆渾成嚴重。」

山谷少時﹐誤以薛能之「靑春背我堂堂去﹐白髮欺人故故生」爲杜詩。孫莘老云「杜詩不如此。」山谷因此而知杜詩髙雅大體。山谷謂謝師厚之「倒著衣裳迎戶外﹐盡呼兒女拜燈前」﹐絕似老杜。余謂謝勝於薛矣﹐若出子美﹐當更雅重。然學杜詩者﹐至此極矣。更欲進步﹐須是範希文專志於詩﹐又是一生困窮乃得。

錢牧齋云「黃魯直學杜﹐不知杜之眞脈絡﹐所謂『前輩飛騰』﹐『餘波綺麗』﹐而擬其橫空排﹐奇句更語。劉辰翁評杜﹐不識杜之大家數﹐『鋪陳終始﹐排比聲韻』﹐而點綴其尖新亻雋冷﹐單詞隻字。」

子瞻《王定國詩集序》曰「太史公謂『《國風》好色而不淫﹐《小雅》怨誹而不亂』﹐是變風變雅﹐烏睹詩之正乎﹖發乎情止乎禮義﹐賢於無所止者而已。若夫發乎情﹐止乎忠孝﹐豈可同日而語哉﹗古今詩人眾矣﹐而首推子美﹐豈非流落饑寒﹐終身不用﹐而一飯未嘗忘君也歟﹖」

秦少遊雲﹕「蘇﹑李髙妙﹐曹﹑劉豪逸﹐阮﹑陶衝澹﹐謝﹑鮑峻潔﹐徐﹑庾灌麗﹐子美兼有之。」

葉夢得云「『細雨魚兒出﹐微風燕子斜』。細雨著水面爲漚﹐魚浮而氵念﹐大雨則伏而不出﹔燕體輕微﹐不能勝猛風﹐惟微風則有頡頏之致。全似未嘗用力﹐所以不礙气格。晚唐人爲之﹐則有『魚躍練江拋玉尺﹐鶯穿絲柳織金梭』矣。詩以一字爲工﹐人皆知之。如杜詩之『江山有巴蜀﹐棟宇自齊梁』﹐則遠近數千里﹐上下數百年﹐只在『靑』﹑『自』二字﹐而吞吐山水之气﹐俯仰古今之懷﹐皆見言外﹐人力不可及。」

《隱居詩話》云「夏竦評子美《初月》詩﹕『微升紫塞外﹐已隱暮端』﹐意主肅宗。吾觀退之『煌煌東方星﹐柰此眾客醉﹐憲宗在儲時作也。」

神禹身爲度﹐聲爲律﹐天生是人﹐平九州之水土﹐以安措萬古生民。其所作爲﹐如鑿三峽﹐開龍門﹐驅龍役鬼以成之﹐非人力所及。子美之詩﹐無問莊語放言﹐莫不成文成像﹐豈非身爲度﹐聲爲律乎﹖其上掩《風》《騷》﹐下薄徐﹑庾﹐髙出一時﹐曠絕百代﹐豈非驅龍役鬼﹐鑿三峽﹐開龍門乎﹖天生神禹以立三才﹐天生子美以主詩道﹐皆非人力之所能。至神禹之功﹐於諸聖人中未見有二﹔子美之詩﹐𨿽如太白﹐猶不及焉。蓋太白詩如厲鄕﹑漆園﹐世外髙人﹐非有關於生民之大者也。

詩出於人。有子美之人﹐而後有子美之詩。子美於君親﹑兄弟﹑朋友﹑黎民﹐無刻不關其念﹐置之聖門﹐必在閔損﹑有若間﹐出由﹑求之上。生於唐代﹐故以詩發其胸臆。有徳者必有言﹐非如太白但欲於詩道中復古者也。余嘗置杜詩於《六經》中﹐朝夕焚香致敬﹐不敢輕學。非子美之人﹐但學其詩﹐學得宛然﹐不過優孟衣冠而已。元微之極推重杜詩﹐而自不學杜﹐先得我心。知彼知己者﹐決不妄動。

杜詩云「扁舟空老去﹐無補聖明朝。」又云「明朝有封事﹐數問夜如何﹖」又云「一朝自罪己﹐萬里車書通。」又云「舜舉十六相﹐身尊道何髙﹖秦時用商鞅﹐法令如牛毛。」又云「公若登臺鼎﹐臨危莫愛身。」又云「致君堯舜付公等﹐早據要路思捐軀。」其於君父之倫﹐略舉數言﹐心術可見﹔而弟兄﹑朋友﹑黎庶之憂愛﹐不可勝舉﹐不置之《六經》中﹐何處可置﹖竊謂朝廷當特設一科﹐問以杜詩意義﹐於孔﹑孟之道有益。從來李﹑杜並稱﹐至此不能無軒輊。

杜詩是非不謬於聖人﹐故曰「詩史」﹐非直指紀事之謂也。紀事如「淸渭東流劍閣深」﹐與不紀事之「花嬌迎雜佩」﹐皆詩史也。詩可經﹐何不可史﹐同其「無邪」而已。用修不喜宋人之說﹐並「詩史」非之﹐誤也。

子美《悶》詩曰「掩簾惟白水﹐隱兒卽靑山。」聯中無悶﹐悶在篇中。讀其通篇﹐覺此二句亦悶。宋﹑明則通篇說悶矣。

唐人謂王維詩天子﹐村甫詩宰相。今看右丞詩甚佳﹐而有邊幅﹐子美浩然如海。

子美「羣山萬壑赴荊門」等語﹐浩然一往中﹐復有委婉曲折之致。溫飛卿《過陳琳墓》詩﹐亦委婉曲折﹐道盡心事﹐而無浩然之气。是晚不及盛之大節﹐字句其小者也。

「側身天地更懷古﹐回首風塵甘息機」﹐十四字中有六層意。「萬里悲秋常作客﹐百年多病獨登臺」﹐有八層意。詩之難處在深厚﹐厚更難於深。子建詩髙處亦在厚。

《孤雁》詩﹐鮑當云「更無聲接續﹐空有影相隨。」切題而意味短矣。子美云「孤雁不飲啄﹐飛鳴聲念羣。誰憐一片影﹐相失萬重﹖」力量自殊。

子美之詩﹐多發於人倫日用間﹐所以日新又新﹐讀之不厭。太白飲酒學仙﹐讀數十篇倦矣。

讀杜集﹐粗語笨語有之﹐曾無郛廓語。

學杜詩者﹐宜全集俱讀﹐勿止守七律。學其七律者﹐宜諸詩盡讀﹐勿止守「三峽樓臺淹日月」﹐「萬里悲秋常作客」。

《秋興》首篇之前四句﹐敍時與景之蕭索也。淚落於「叢菊」﹐心系於「歸舟」﹐不能安處夔州﹐必爲無賢地主也。結不過在秋景上說﹐覺得淋漓悲感﹐驚心動魄﹐通篇筆情之妙也。

子美在夔﹐非是一日﹐次篇乃薄暮作詩之情景。蜀省屢經崔﹑段等兵事﹐夔亦不免騷動﹐故曰「孤城」。又以窮途而當日暮﹐詩懷可知。「依南斗」而「望京華」者﹐身𨿽棄逐淒涼﹐而未嘗一念忘國家之治亂。「處江湖之遠則憂其君」﹐與範希文同一宰相心事也。猿聲下淚﹐昔於書卷見之﹐今處此境﹐誠有然者﹐故曰「實下」。浮查﹐猶上天﹐己不得還京﹐故曰「虛隨」。離昔年之畫省﹐而獨臥山樓寂寞之地﹐故曰「畫省香鑪違伏枕﹐山樓粉堞隱悲笳」。日斜吟詩﹐詩成而月已在藤蘿蘆荻﹐只以境結﹐而情在其中。

第三篇

﹐乃晨興獨坐山樓﹐望江上之情景﹐故起語云「千家山郭靜朝暉﹐日日江樓坐翠微」。一宿曰宿﹐再宿曰信。「信宿」與「日日」相應。「信宿漁人還泛泛」﹐言漁人日日泛江﹐則己亦日日坐於江樓﹐無聊甚也。「淸秋燕子故飛飛」﹐言秋時燕可南去﹐而飛飛於江上﹐似乎有意者然。子美此時有南衡﹑湘之意矣。「匡衡抗疏功名薄」﹐謂昔救房次律而罷黜也。「劉向傳經心事違」﹐言己之文學﹐傳自其祖審言﹐將以致君澤民﹐今不可得也。「同學少年多不賤﹐五陵衣馬自輕肥」﹐旣無賢地主﹐又無在朝憶窮交之故人﹐夔州之不可畱也決矣。

「聞道長安似奕棋﹐百年世事不勝悲」﹐悲世卽悲身也。第三首猶責望同學故交﹐此則局面更不同矣。「王侯第宅皆新主﹐文武衣冠異昔時」﹐別用一番人﹐更無可望也。「直北關山金鼓振﹐徵西車馬羽書遲」﹐北邊能振國威﹐西邊不至羽書狎至﹐宜若京都安靜﹐有可還居之理。「魯龍寂寞秋江冷﹐故國平居有所思」﹐魚龍川在關中﹐秋江謂夔江﹐欲還京則無人援引﹐欲畱夔則人情冷落﹐去住俱難﹐末句眞有「匪兕匪虎﹐率彼曠野」之嘆。李林甫一疏﹐賀野無遺才﹐而使賢士淪落至此。玄宗末年政事﹐其不亡者幸也。

「蓬萊宮闕對南山﹐承露金莖霄漢間。西望瑤池降王母﹐東來紫气滿函關。移雉尾開宮扇﹐日繞龍鱗識聖顏。一臥滄江驚歲晚﹐幾回靑瑣點朝班。」此詩前四句﹐言玄宗時長安之繁華也。第五六句﹐敍肅宗時扈從還京﹐官左拾遺﹐作《春宿左省》《晚出左掖》《送人南海勒碑》《端午賜衣》《和賈至早朝》《宣政殿退朝》《紫宸殿退朝》《題省中壁》諸詩之時﹐故言宮扇開而得見聖顏也。「一臥滄江驚歲晚」﹐言今日已衰老也。「幾回靑瑣點朝班」﹐「回」﹐還也﹐歸也。「點」﹐去聲﹐義同「玷」字﹐謙詞也。此語有「夢」字意﹐含在上句「臥」字中。在他人爲熱中﹐在子美則不忘君也。凡讀唐人詩﹐孤篇須看通篇意﹐有幾篇者須合看諸篇意﹐然後作解﹐庶幾可得作者之意﹐不可執一二句一二字輕立論也。《秋興八首》皆是追昔傷今﹐絕無譏刺。且肅﹑代時干戈擾攘﹐日不暇給﹐何曾有學仙之事﹖《宿昔》詩之「王母」是比楊妃﹐此八首中絕無此意。宋人詩話謂此詩首句言天子﹐次句譏學仙﹐次聯應首句﹐第三聯應次句﹐名爲二字貫串格。其胸中無史書時事﹐固非所責﹐獨不可於八首中通求作者之意乎﹖唐人詩被宋人一說便壞﹐莫如之何﹗此詩前六句皆是興﹐結以賦出正意﹐與《吹笛》篇同體﹐不可以起承轉合之法求之也。

「瞿塘峽口曲江頭﹐萬里風煙接素秋」﹐言兩地絕遠﹐而秋懷是同﹐不忘魏闕也。故卽敍長安事﹐而曰「花萼夾城通禦气」﹐言此二地是聖駕所常遊幸。而又曰「芙蓉小苑入邊愁」﹐則轉出兵亂矣。又曰「珠簾繡柱」不圍人而「圍黃鵠」﹐「錦纜牙檣」無人迹而「起白鷗」﹐則荒涼之極也。是以「可憐」﹐又嘆關中自秦﹑漢至唐皆爲帝都﹐而今乃至於此也。

漢鑿昆明池﹐武帝遊幸之盛事﹐猶可想見。今則「織女機絲」已「虛夜月」﹐「石鯨鱗甲」惟「動秋風」﹐菇蒲沈沒﹐蓮房墜露﹐荒涼之極。至於「關塞極天」﹐非夷狄卽叛臣﹐一家漂蕩於亂世﹐可悲孰甚焉﹗

「昆吾禦宿」三聯﹐皆敍昔之繁華﹐必玄宗時事﹐肅宗艸艸﹐無此事也。「彩筆」句﹐追言壯年獻賦﹐及天寶六載就試尙書省﹐並疏救房事也。獻賦不得成名﹐就試乃爲林甫所掩﹐奔迸賊中﹐萬死一生﹐以至行在﹐僅得一官。又以房事被斥﹐忍饑匍匐以入蜀。幸得嚴武以父友親待﹐而武不久又死﹐孑居夔門﹐進退維谷。其曰「白頭吟望苦低垂」﹐千載下思之﹐猶爲痛哭。若宋人作此八首詩﹐自必展捲知意﹐不須解釋﹐而看過卽無回味。此詩及義山之《無題》﹐飛卿之《過陳琳墓》﹐韓之《惜花》諸篇﹐皆是一生身心苦事在其中﹐作者不好明說﹐讀者不能卽解。子美《秋興》﹐人不當知﹐知之者無狀。第四首「金鼓振」﹑「羽書遲」﹐似平可望矣﹐而第六篇

言「圍黃鵠」﹐幾於無人﹐第七篇

更甚﹐何其不倫也﹖此必有故﹐當更求之。或「振」是「震」之訛﹐「遲」是「馳」之訛乎﹖「昔年文采動天子﹐今日饑寒趨道旁」﹐是「彩筆」句之注腳。

子美只《宿昔》一篇﹐壓倒太白《淸平調詞》《宮中行樂詞》諸詩。

杜詩無可學之理﹐詩人久道化成﹐則出語有近之者。如韋左司之「身多疾思思田裏﹐邑有流亡愧俸錢」﹐義山之「雪嶺未歸天外使﹐松州猶駐殿前軍」﹐王介甫之「未愛京師傳谷口﹐但知鄕裏勝頭」是也。亦有天降名世﹐匠心出語近之者﹐如範文正公之「雷霆日有犯﹐始可報吾親」﹐「寸心如春艸﹐思與天下共」﹐王伯安之「客來湖上逢起﹐僧在峯頭話月明」是也。詩人字句步趨﹐全不相干。李詩亦然。

覓杜詩好處﹐極難入頭﹐入得有益於己。覓杜詩不好處﹐極易覓得﹐於己略無所益。近世有人塗抹杜詩﹐災木行世﹐自謂髙識﹐實無見於杜也。讀其自作﹐眞合塗抹杜詩。

馮定遠曰「東坡謂詩至子美爲一變。蓋大歷間李﹑杜詩格未行﹐元和﹑長慶如變﹐此實文字之大關也。然當時以和韻長篇爲元和體﹐但言時代﹐則韓﹑孟﹑劉﹑柳﹑左司﹑長吉﹑義山﹐皆詩人之赫赫者也。」

又曰「太白𨿽奇﹐而語多本於古人﹔子美直用當時語﹐而古人謂杜詩無一字無來處也。」

又曰「古來善讀齊﹑梁詩﹐莫如子美﹐瑕瑜不掩﹐餘人望影子語耳。」

又曰「庾子山詩﹐太白得其淸新﹐子美卻得其縱橫處。」

又曰「千古詩人﹐惟子美可配陳思王。」

又曰「或問﹕『老杜學何人而致此﹖』答之曰﹕『《風》《雅》之道﹐未墜於地﹐識大識小﹐各有其人﹐子美焉不學而未有常師也。』」

又曰「胡孝轅學問所自﹐不出李於鱗《詩刪》﹐而是非老杜。朱郁儀校《水經注》﹐直據俗本。二公皆有重名﹐而舉事如此﹐何況餘人﹖」

賀黃公云「不讀全唐詩﹐不見盛唐之妙﹔不徧讀盛唐諸公詩﹐不見李﹑杜之妙也。」

又云「杜詩惟七言古始終多奇﹐不可枚舉。五言律亦前後相稱。五古之妙﹐𨿽到老不衰﹐然其尢精者﹐如《玉華宮》《羌村》《北徵》《畫鶻行》《新安吏》《石壕吏》《新婚別》《垂老別》《無家別》《佳人》《夢李白》《前後出塞》﹐俱在未入蜀時。後𨿽有《寫懷》《早發》數章﹐奇亦不減﹐終不多得。余但手筆妙耳﹐神完味足﹐似不如前。惟七言律﹐則失官流徙之後﹐日益精密﹐在蜀時猶僅風流瀟灑﹐夔州後更沈雄溫麗。如詠諸葛之『伯仲之間見伊呂﹐指揮若定失蕭曹』﹐言簡意盡。明妃之『一去紫臺連朔漠﹐獨畱靑冢向黃昏。畫圖省識春風面﹐環空歸月夜魂』﹐生前寥落﹐死後悲涼﹐一一在目。言戎馬之害﹐則『昨日玉魚蒙葬地﹐早時金碗出人間』。寫景作『髙江急峽雷霆斗﹐古木蒼藤日月昏』﹐『返照入江翻石壁﹐歸擁樹失山村』。詠角鷹之『一生自獵知無敵﹐百中爭能恥下鞲』。感慨則『織女機絲虛夜月﹐石鯨鱗甲動秋風』。眞一代冠冕。」

又曰「《晚登上堂》曰﹕『淒其望呂葛﹐不復夢周孔』﹐有憂時之心﹐具濟時之識者也。」

又云「《毛詩出車》《采薇》《大杜》三篇﹐一气貫串﹐章斷意聯﹐妙有次第。千載後得其遺意者﹐惟少陵《出塞》數詩﹐節節相生﹐必不可刪。《後出塞》五章﹐亦有次第﹐不可刪。」喬曰「黃公可謂知詩者矣﹗文長不能全載﹐具在《載酒園詩話》中﹐不可不讀。」

姜堯章云「詩之不工﹐只是不精思耳。不思而作﹐𨿽多奚爲﹖」此語甚善。

又云「人之所易言﹐我寡言之﹐人之所難言﹐我易言之﹐自不俗。」

又云「花必用柳對﹐是兒曹語﹔若其不切﹐亦病也。」

又云「小詩精深﹐短章醞藉﹐大篇須開闔乃妙。」

又云「句中無餘字﹐篇中無長語﹐非善之善者也。句有餘味﹐篇有餘意﹐斯盡善。」

禪人之於公案﹐有所悟入﹐而後有語話分﹐不然﹐自心與教義俱無所用。詩須於唐詩有所悟入﹐而後可作詩﹐不然﹐自作則爲宋人﹐學唐則爲弘﹑嘉人。

讀詩與作詩﹐用心各別。讀詩心須細﹐密察作者用意如何﹐布局如何﹐措詞如何﹐如織者機梭﹐一絲不紊﹐而後有得。於古人只取好句﹐無益也。作詩須將古今人詩﹐一帚掃卻﹐空曠其心﹐於茫然中忽得一意﹐而後成篇﹐定有可觀。若讀時心不能細入﹐作時隨手卽成﹐必爲宋﹑明人所困。

人不能苦思力索﹐以自發心光﹐而惟初盛之摹﹐造句必有晦色蒙气。飲狂泉者以爲宛似古人﹐卻不知宛似處正是晦色蒙气。由其不尋詩意於我身心有關著否﹐故不覺耳。學《十九首》以至學溫﹑李皆然。

凡偶然得句﹐自必佳絕。若有意作詩﹐則初得者必淺近﹐第二層猶未甚佳﹐棄之而冥冥構思﹐方有出人意外之語。更進不已﹐將至「焚卻坐禪身」矣。

晚唐多苦吟﹐其詩多是第三層心思所成。盛唐詩平易﹐似第一層心思所成。而晚唐句遠不及盛﹐不能測其故也。

人若時刻系念於詩﹐而不肯輕易造句﹐得句亦不輕易成篇﹐其詩縱不如唐﹐必有精彩能自立。若平日心不在詩﹐遇題卽作﹐縱有美才﹐詩必淺陋。

詩而從頭做起﹐大抵平常﹐得句成篇者仍佳。得句卽有意﹐便須布局﹐有好句而無局﹐亦不成詩。

得句而難成篇時﹐最是進退之關﹐不可艸艸完事﹐艸艸便成滑筆矣。興會不屬﹐寧且已之﹔而意中常有未完事﹐偶然感觸﹐大有玄想奇句。

學業之能自立﹐先須有志﹐則能入正門﹔後須有識﹐則不惑於第二流之說。人自有其心思工力﹐爲大爲小﹐各有成就。無志無識﹐永爲人奴﹐而反自以爲大家﹐爲復古。

學業須從苦心厚力而得﹐恃天資而乏學力﹐自必無成﹐縱有學力而識不髙遠﹐亦不能見古人用心處也。楊大年十一歲﹐卽試二詩二賦﹐頃刻而成。後來詩學義山﹐惟詠《漢武帝》云「力通靑海求龍種﹐死諱文成食馬肝。待詔先生齒編貝﹐忍令索米向長安。」稍有气分。其西昆詩全落死句﹐未能仿佛萬一。文章不脫五代陋習﹐以視歐﹑蘇﹐眞天淵矣。非學不贍﹐識卑近也。識爲目﹐學爲足。有目無足﹐如老而策杖﹐不失爲明眼人﹔有足無目﹐則爲瞽者之行道也。今日作詩﹐於宋﹑明瞎話畱一絲在胸中﹐縱讀書萬卷﹐只成有足無目之人。

問曰「先生誅斥僞杜詩﹑瞎盛唐﹐何不自爲眞者乎﹖」答曰「非子美之人﹐不敢爲子美之詩。七百年來﹐惟範希文﹑王伯安匠心出筆﹐有子美气分。陳去非能作杜句﹐而人非其人﹐詩無關也。且二李將盛唐弄壞﹐學者未得入盛唐﹐先似二李﹐大可畏人。鄙人豈有遠志﹐但欲不爲人奴﹐身得自由而已。」

問曰「獻吉風節可觀﹐又何以學杜而反壞﹖」答曰「彼若匠心而出﹐何患不成一家之詩﹐病卻在學杜長其╂气﹐故不成詩耳。」

問曰「學中唐者﹐寧遂免人奴之誚﹖」答曰「學盛唐詩﹐乃天經地義﹐安得有過﹖過在不求其意與法﹐而仿效皮毛﹐苟如是以學中唐﹐亦人奴也。余謂盛唐詩厚﹐厚則學之者恐入於重濁﹐又爲二李所壞﹐落筆先似二李。中唐詩淸﹐淸則學之者易近於新穎﹐故謂人當於此入門也。總之﹐古人詩文如乳母然﹐孩提時不能自立﹐不得不倚賴之﹐學識旣成﹐自能捨去。弘﹑嘉之詩﹐如一生在乳母懷抱中﹐竟不成人﹐故足賤也。誰於少時無乳母耶﹖長吉﹑義山初時亦曾學杜﹐卽自成立﹐如黑白之相去。此無他﹐能用自心以求前人神理故也。」

學古則窒心﹐騁心則違古﹐惟是學古人用心之路﹐則有入處。

問曰「先生何不自選一編﹐爲唐人吐气﹖」答曰「不能也。唐人作詩之意﹐不在題中﹐且有不在詩中者﹐甚難測識﹐必也盡見其意﹐而後可定去取。自揣何所知識﹐而敢去取全唐乎﹖唐人詩須讀其全集﹐而後知其境遇﹑學問﹑心術。唐人選唐詩﹐猶不失血脈。元人所選﹐已不能起人意。於鱗選之﹐惟取似於鱗者﹔鍾﹑譚選之﹐惟取似鍾﹑譚者﹐塗唐人而已。余質性愚下﹐年將四十﹐方見唐人興比之意﹐能讀義山﹑致堯之詩﹐至於李﹑杜﹐迄今未了﹐何以卻取﹖若不求其意而以詞爲去取﹐則選者多矣﹐何取余之一選哉﹖」

宋﹑元人詩﹐畢竟意味短淺。明人亦有好句﹐而皆未得唐人賓主轉換等法﹐少有全篇。葉文敏公《獨賞集》﹐皆選今人詩﹐去取精業﹐不敢出以示人﹐徒自賞耳。

問曰「豈有七八十歲老人﹐僅能讀義山﹑致堯詩之理﹖蓋自貶以詬人耳。」答曰「如《重有感》詩﹐則知不佞於義山﹐猶未能讀也﹐何言自貶以詬人耶﹗」

唐人選唐詩已出自所行一路﹐何況元人﹖明則更甚﹐濟南﹑竟陵如將宣鑪化傾入神仙廟模子中。

詩壞於明﹐明詩又壞於應酬。朋友爲五倫之一﹐旣爲詩人﹐安可無贈言﹖而交道古今不同﹐古人朋友不多﹐情誼眞摯﹐世愈下則交愈泛﹐詩亦因此而流失焉。《三百篇》中﹐如仲山甫者不再見。蘇﹑李贈別詩﹐未必是眞。唐人贈詩已多。明朝之詩﹐惟此爲事。唐人專心於詩﹐故應酬之外﹐自有好詩。明人之詩﹐乃時文之尸居餘气﹐專爲應酬而學詩﹐學成亦不過爲人事之用﹐捨二李何矣﹗

人之工於諧世者﹐耳目口鼻﹐俱非己有﹐乃得事事成就﹐人人歡喜。詩文何足道哉﹗而又附會斯文﹐不得不於此著腳。於鱗之詩﹐元美之文﹐易學而便用足矣﹐李﹑杜﹑歐﹑蘇﹐不亦無謂矣乎﹗

七律齊整諧和﹐長短中﹐最宜人事之用﹐故自唐至明﹐作者愈盛。初唐用以應酬﹐亦是大人事也。

子美七律甚多﹐卻無篇不由中﹐絕無應酬人事之作。今之學杜者﹐盍一審諸﹗

劉長卿《送陸澧》《贈別嚴士元》《送耿拾遺》《別薛柳二員外》諸詩﹐絕無套語。

明人應酬﹐能四面周旋﹐一處不漏﹐乃其長技﹐卻從嚴維《送崔兼寄薛》詩來。其詩云「如今相府用英髦﹐獨往南州肯告勞」﹐贊崔兼及相府也。「冰水近開漁浦出﹐雪初扌捲定山髙。木奴花映桐廬縣﹐靑雀舟隨白鷺濤」﹐泛敍景物﹐全似明人套語。「使者應須訪廉吏﹐府中惟有範功曹」﹐譽薛綰及於崔﹐一處不漏。三人得之﹐未有不喜者﹐而詩道壞矣。以視其「柳塘春水漫﹐花塢夕陽遲」﹐有天壤之別﹐應酬之害詩如此。義山《贈趙協律》云「俱識孫公與謝公﹐二年歌哭處皆同。已叨鄒馬聲葉末﹐更共劉盧族望通。南省恩深賓館在﹐東山事往妓樓空。不堪歲暮相逢地﹐我欲西徵君又東。」亦是人事詩﹐以有交淸﹐自然懇切﹐與嚴詩不同。旣落應酬﹐唐人亦不能勝弘﹑嘉﹐弘﹑嘉無讓於唐人也。

今世最尙壽詩﹐不分顯晦愚智﹐莫不墮此索。余謂村裏張思谷﹐田中李仰橋﹐乃樂此物﹐知文理者﹐必宜看破。庚戍﹐賤齒六十﹐友人欲以詩壽。余曰「若果如此﹐必踵門而詬之。」友曰「何至於此﹗」余曰「吾是老代筆﹐專以此侮人者也﹐君輩乃欲侮我耶﹗」聞者大笑。庚申﹐遂無言及之者。庸醫不信藥﹐俗僧不信佛﹐皆此意也。唐人絕少壽詩﹐宋人有之﹐而壽詞爲多。無已﹐壽詞猶可。

諺云「賊捉賊﹐鼠捕鼠。」余幼時沈酣於弘﹑嘉之學者十年﹐故醒後能窮搜其窟穴﹐求以長處﹐惟是應酬赴急耳。昔年代筆﹐不免爲此。送戶曹出按山東云「泉流九府先王法﹐地擁三齊大國風。岱嶽搖霜斧白﹐滄溟波照繡衣紅。」送之任秣陵云「石城風靜山曉﹐鐵甕波平海樹秋。」送常熟令之任云﹕雁王碑下行旌發﹐烏目山頭候吏來。」贈弁者云「龍尾道前當特拜﹐虎頭山下建殊勛。」送松江人出都云「間花鳥添行色﹐天上星辰紀去程。」送之任漸江云「去馬尙衝燕市雪﹐歸囊應貯漸江潮。」送使安南者云「重臣將命軺車發﹐小國承恩拜舞同。嶺外林巒冬尙綠﹐海邊麗日曉先紅。」贈少宰云「深宵風月供談笑﹐大地鸞凰受网羅。」送湖口令云「小姑江水迎行艦﹐大別山光接使星。」送蘆政云「辭闕未消鵲雪﹐下車先看秣陵花。」贈福州守云「地擁三山開曉日﹐人將五馬散春陰。」贈縣令云「襄邑杵聲秋月迥﹐瑯琊稻色曉光新。」贈弁者云「十萬雄兵藏肺腑﹐六千君子侍旌旄。」「校旗傳世猶光弼﹐制陣教人卽藥師。」贈縣令云「千疇靈雨隨雙轂﹐百里和風出五弦。」贈戎幕攺縣令云「萬里捷書騰上國﹐十年簽帥鎭諸營。」贈縣令云「舉扇風搖三徑柳﹐揮弦聲動一城花。」贈廣東學使云「蘭臺東壁光先滿﹐梅嶺南條勢特尊。」贈老將云「雪嶺開常見鷲﹐雷門炮動盡聞鼉。雄心塞北消鞍馬﹐逸韻江東待嘯歌。」贈縣令云「仙郎舄下微起﹐茂宰花前浩露凝。」贈詞客云﹕名過洛下東西陸﹐才度淮南大小山。」贈縣令云「和風動柳千巒曉﹐淸露沾花一縣春。」贈郡守云「雙旌每導隨車雨﹐五馬常嘶舉扇風。」贈遼人之官云「攀龍際會疑浮漢﹐分虎威權抵誓河。」送鹽道云「春江風動千艘雪﹐滄海波凝萬庾霜。」送入蜀者云「出峽建瓴千里水﹐上灘卓劍萬重巖。」送入滇者云「屬將帥迎金馬﹐負弩侯王出碧雞。」送何使云「積石西來萬里雪﹐逆河東去九條波。」投獻云「昔瞻門下三千客﹐今逐囊中十九人。」贈閩督云﹕越山平到嶺﹐閩水靜無涯」﹐又云「棘裁金作葉﹐槐剪玉爲花。」贈閩撫云「春光山直上﹐晴色海平鋪。」贈閩藩司云「闕遠心常望﹐天髙手自捫。」贈田學使某云「家傳田氏《易》﹐席有孔門珍。」贈閩臬云「爰書常視砥﹐吏道流涇」﹐又云「動人風自善﹐潤物雨皆靈。」贈再任巡撫者云「門開千里戟﹐屏設兩州圖。」贈蜀令云「北過巴字水﹐南渡石門關。」送兵曹爲關使云「人間稱二絕﹐兵食計兼資。」送嶺南縣令云「人常值宿﹐駱將每排衙」﹐又云「灑人長樂雨﹐扇物未央風。」贈某學使云「家藏太史傳﹐人擅子才。」贈湖廣學使云「蘭蓀楚人詠﹐珠玉使君心。」送縣令云「大河九里潤﹐喬嶽萬重陰。」送浦城趙令云「江花重入夢﹐趙璧自連城。」贈久客者云「星河移舊影﹐砧杵動新愁。」贈將樂令云「聞道龍川險﹐今來似掌平。水猶知政善﹐山亦見人情。」餘四十年三作燕山遊客﹐前兩度代筆詩﹐啖煙拭硯隨盡。此乃同寓友人爲壅漑計﹐拾作一編﹐索命之名。余愧謝曰「朝饑方劇﹐何暇擇言﹐自可謂之《乞食艸》耳。」今看此中語句﹐何獨弘﹑嘉﹐卽李頎﹑嚴維之應酬詩﹐去人不遠。而「星河移舊影﹐砧杵動新愁」﹐極似由中之語﹐今不知贈者何人﹐何以是我詩也﹖餘可知矣。凡贈契友佳作﹐移之交﹐卽應酬詩。

余自代筆﹐而識四大家受病之故焉。彼之仕途泛交﹐與余不識面之貴人何異﹖彼遇歡戚會別等事﹐不論有暇無暇﹐須與之一詩﹐與余之旅塗困頓﹐茫無情緒是﹐忽然索詩何異﹖彼之無情而彊爲之辭﹐又欲似盛唐﹐不得不依樣造句﹐與余之昧心蒙面﹐詭遇他人何異﹖彼自謂鏗鏘絢麗﹐宛然唐人﹐與余所舉《乞食艸》中之無意思﹐郛殼爛惡﹐陳久餒敗之語何異﹖所不同者﹐余以秋根自命﹐彼以盛唐大家自許耳。然余乞食詩﹐實得少時十年沈浸糞溝之力。

鍾﹑譚派於世無用﹐一蹶不振﹐二李法門﹐實爲不祧之祖。何也﹖事之關系功名富貴者﹐人肯用心。唐之功名富貴在詩﹐故三唐人肯用心而有變。一不自做﹐蹈襲前人﹐如今日之抄舊時文﹐便爲士林中滯貨故也。明之功名富貴在時文﹐全段精神俱在時文用盡﹐詩其暮气爲之耳。此間有二種人﹕一則得意者﹐不免應酬﹐二李之體﹐易成而悅目﹔一則失志者﹐不免代筆﹐亦惟二李相宜故也。古人非執友﹑非詩人不贈以詩﹐故交遊間詩﹐亦得有意有情。今世以詩作天靑官綠﹐尙書臺鼎套禮之副﹐定不免用二李套句。然當如服牛乘馬﹐雞司晨﹐狗守戶而已。其不可謂之詩﹐譬猶牛馬雞狗之身﹐不可以爲己身也。蓋泛交本自無情﹐豈能作有情之語﹖而又用處甚多。今日仕途﹐用其有詞無意之詩﹐可以應用而不窮﹐且寫在白綾金扇上﹐亦能炫俗眼。但不可畱稿﹐人若看至五六首﹐必嘔噦也。然當用「臥病山中生桂樹」﹐不可用「大漠淸秋迷隴樹」。

今人作應酬詩者﹐不必責以王右丞之《送楊少府》﹑杜少陵之《和裴迪》﹐只作中唐人劉長卿之《送陸澧》﹐李益之《送賈校書》幾首﹐請拜以爲五十六字之師。

●卷五

問曰「朝貴俱尙宋詩﹐先生宜少貶髙論。」答曰「厭常喜新﹐舉業則可﹐非詩所宜。詩以《風》《雅》爲遠祖﹐唐人爲父母﹐優柔惇厚﹐乃家法祖訓。宋詩多率直﹐違於前人﹐何以宗之﹖作宋詩城勝於瞎盛唐﹐而七八十歲老人攺步趨時﹐何不於五十年前入復社作名士﹖且人之出筆﹐定是宋詩﹐余深恨之﹐而犯者十九﹐何須學耶﹖」

韋仲將發蔡中郎冢﹐乃得用筆之不。常熟老人傳筆法於張旭﹐旭傳於顏魯公﹐魯公傳於懷素﹐書家固有授受祕意。太白以詩法授韋渠牟﹐則詩家亦有之矣。晚唐人猶有司空圖﹐至宋初不及百年﹐而風气大異﹐豈非五代兵革時失其授受乎﹖許渾作實語死句﹐唐人卽痛斥之﹐詩眼猶在也。宋詩十之九落實語死句﹐無一覺者﹐詩眼已亡也。明不以詩取士﹐宜乎不工。宋詩乃舉業﹐而亦不同於唐﹐杜撰故也。

唐人詩被宋人說壞﹐被明人學壞﹐不知比興而說詩﹐開口便錯。義山《驕兒》詩﹐令其莫學父﹐而於西北立功封侯﹐興以言己之有才而不遇也。葛常之謂「其時兵連禍結﹐以日爲歲﹐而望三四歲兒﹐立功於二十年後﹐爲俟河之淸。」誤以爲賦﹐故作寐語。

唐人工於詩而詩話少﹐宋人不工詩而詩話多﹐所說常在字句間。

詩於唐人無所悟入﹐終落死句。嚴滄浪謂「詩貴妙語」﹐此言是也。然彼不知興比﹐教人何從悟入﹖實無見於唐人﹐作玄妙恍惚語﹐說詩﹑說禪﹑說教﹐俱無本據。

比興非小事也。宋詩偶有得者﹐卽近唐人。韓魏公罷相判北京﹐作《園中》詩云「風定繞枝蝴蝶鬧﹐雨餘荒圃桔橰。」明道《春遊》詩云「未須愁日暮﹐天際是輕陰。」皆用比義以說朝事。子瞻擬陶云「前山正可數﹐後騎且勿驅。」兼用比興以道己意﹐卽迥然異於宋詩。

葛常之謂「興近於訕﹐今人不敢作」。詩不優柔﹐乃墮於訕﹐何關興事﹖吾不知宋人以何者爲興﹖「打起黃鶯兒」﹐「忽見陌頭楊柳色」﹐未見其訕也。

陳無己云「春風永巷閉娉婷﹐長使靑樓浪得名。不惜捲簾通一顧﹐怕君著眼未分明。」杭妓胡楚曰「不見當年丁令威﹐看來處處是相思。若將此恨同芳艸﹐卻恐靑靑有盡時。」一比一興﹐卻自深婉﹐不類宋詩。

賦義極易而極難。如君實之「淸茶淡飯難逢友﹐濁酒狂歌易得朋」﹐則極易。如子美之「側身天地更懷古﹐回首風塵甘息機」﹐則極難。宋詩多賦﹐於難易何居。

邵堯夫《三皇》《五帝》等吟﹐全不似詩體。有云「誰信畫前原有《易》﹐自從刪後更無詩。」則道理亦謬。說畫前之《易》﹐是自比伏羲﹐而文王﹑周公﹑孔子不足數也。刪後無詩﹐將陶﹑杜風雅之句俱蔑之乎﹗

方子通詠《古柏》云「四邊喬木盡兒孫﹐曾見吳宮幾度春。若使當年成大廈﹐也應隨例作埃塵。」《灩堆》云「湍流怪石礙通津﹐一一操舟若有神。自是世間無好手﹐古來何事不由人。」有意無詞者也。今試以唐人之詞出其意﹐如何而可﹖詩誠難事哉﹗

詩以優柔郭厚爲教﹐非可豪舉者也。李﹑杜詩人稱其豪﹐自未嘗作豪想。豪則直﹐直則違於詩教。牧之自許詩豪﹐故《題烏江亭》詩失之於直。石曼卿﹑蘇子美欲豪﹐更虛誇可厭。

範希文《過淮遇風》云「一棹危於葉﹐旁觀亦損神。他年在平地﹐無忽險中人。」直是杜詩。余謂是子美之人﹐方可作子美之詩﹐於希文驗之矣。

陳去非云「唐人有苦思﹐故造句工﹐得句奇﹐但格韻不髙﹐不能驂少陵之逸步。」余謂彼皆詩人﹐少陵非詩人故也。詩亦無他﹐情深詞婉而已﹐唐玨易陵骨詩是也。

作詩者意有寄托則少﹐惟求好句則多。謝無逸作蝴蝶三百首﹐那得有爾許寄托乎﹖好句亦多﹐只是蝴蝶上死句耳。林如靖梅花之「疏影橫斜水淸淺﹐暗香浮動月黃昏」﹐與髙季迪之「雪滿山中髙士臥﹐月明林下美人來」﹐皆是無寄托之好句。後世人詩不過如此﹐求曹唐《病馬》﹐尙不可得﹐惟是李﹑杜﹑髙﹑岑﹐多於竹麻稻葦。

宋黃晉夫庶《怪石》詩云「山鬼水怪著薜荔﹐天祿辟邪眠莓苔。鉤簾坐對心語口﹐曾見漢唐池館來。」洵爲奇絕﹐而唐人造句不出此也。

和靖「疏影橫斜水淸淺」一聯善矣﹐而起聯云「眾芳搖落獨鮮妍﹐占斷風情向小園」﹐大殺凡近﹐後四句亦無髙致。人得好句﹐不可不極力淘煆攺易﹐以求相稱。

憶得宋人詠梅一句云「疑有化人巢木末。」奇哉﹗是李義山《落花》詩「髙閣客竟去」之思路也。唐人猶少﹐何況後人﹖楊誠齋詩云「野逕有香尋不得﹐闌干石背一花開。」𨿽淺薄猶可。又云「不須苦問春多少﹐暖幕晴兼總是春。」兒童語耳。

問曰「杜詩亦有率直者﹐何以獨咎宋人﹖」答曰「子美七律之一气直下者﹐乃是以古風之體爲律詩﹐於唐體爲別調﹐宋人不察﹐謂爲詩道當然。然杜詩婉轉曲折者居多﹐不可屈古人以飾已非也。唐人率直之句﹐不獨子美﹐皆是少分如是。《三百篇》豈盡《相鼠》﹑『投畀』乎﹖終以優柔郭厚爲本旨。優柔郭厚﹐必不快心﹐快心必落宋調﹔故急做多﹐亦落宋調。」

範希文《贈林和靖》云「巢由不願仕﹐堯舜豈遺人﹖風俗因君厚﹐文章到老醇。」庶幾子美矣﹐而終寄其廡下。山谷別開門徑矣﹐未免是殘山剩水。吾不知如何而後可以爲詩﹖

各自有意﹐各自言之。宋人每言奪胎換骨﹐去瞎盛唐字仿句摹有幾﹖宋人翻案詩﹐卽是蹈襲陳言﹐看不破耳。又多摘前人相似之句﹐以爲蹈襲。詩貴見自心耳﹐偶同前人何害﹖作意蹈襲﹐偸勢亦是賊。

樂天之後﹐又有羅昭諫﹐安得不成宋人詩﹗

宋人詞遠勝於詩﹐詩話多詞家事﹐應別輯爲詞話。

賀方回《望夫石》云「亭亭思婦石﹐下閱幾人代﹖蕩子長不歸﹐山椒久相待。微蔭發彩﹐初日輝蛾黛。秋雨疊苔衣﹐春風舞蘿帶。宛然姑射子﹐矯首塵冥外。陳迹遂無窮﹐佳期從莫再。脫如魯秋氏﹐妄結桑下愛。玉質委塵沙﹐悠悠復安在﹖」此詩力量﹐𨿽不及子美《玉華宮》﹐亦不讓李端《古離別》矣。論者嫌其黏皮著骨﹐謂「微」下六句也﹐髙識之談。

韓子蒼詩云「汴水日馳三百里﹐扁舟東下更開帆。旦辭杞國風微北﹐夜宿寧陵月正南。老樹挾霜鳴﹐寒花承露落毿毿。茫然不悟身何處﹐水色天光共蔚藍。」呂居仁舉此詩爲學者法﹐然非唐人詩﹐以是死句故也。

唐詩之有遠神者﹐宋人必加訾詆﹐直是末如之何﹗

唐詩之最下者胡曾﹑羅虯﹐終是唐詩之下者。宋詩之最髙者蘇﹑黃﹐終是宋詩之髙者。宋人必欲與唐異﹐明人必欲與唐同。

義山詩被楊億﹑劉筠弄壞﹐永叔力反之﹐語多直出﹐似是學杜之流獘﹔而又生平不喜杜詩﹐何也﹖

宋時江西宗派專主山谷﹐江湖詩派專主曾茶山。

楊誠齋云「隆興以詩名者﹐林謙之﹑範至能﹑陸務觀﹑尢延之﹑蕭東夫﹐皆有集。後進有張功甫﹑趙蕃昌甫﹑劉翰武子﹑黃景說巖老﹑徐似道淵子﹑項安世平甫﹑鞏丰仲至﹑姜夔堯章﹑徐賀恭仲﹑汪經仲權﹑方翥。」喬讀其所引者﹐皆有好句﹐頗帶打油气。

姜堯章﹑範至能之溫潤﹐楊廷秀之痛快﹐蕭東夫之髙古﹐陸務觀之俊逸﹐江西派不能及。

黃叔云「陸放翁詩本於曾茶山﹐茶山出於韓子蒼。」

宋人專尋唐人不是處﹐實於己無益。尋得唐人好處出﹐乃有益於己。

範希文《贈釣者》云「江上往來人﹐盡愛鱸魚美。君看一葉舟﹐出沒風濤裏。」寧讓子美﹖

西昆詩尙有仿佛唐人者﹐如晏殊之「油壁香車不再逢﹐峽無迹任西東。梨花院落溶溶月﹐柳絮池塘淡淡風。幾日寂寥傷酒後﹐一番蕭索禁煙中。魚書欲寄何由達﹖水遠山遙處處同」。題曰《寓意》﹐而詩全不說明﹐尙有義山《無題》之體。歐﹑梅變體而後﹐此種不失唐人意者遂絕。此詩第三聯云「寂寥」﹑「蕭索」﹐則知次聯乃是以麗景句出之﹐使不至於寒陋耳﹐非寫富貴气象也。《弔蘇哥》詩是刺宋子京﹐語甚溫厚﹐得唐人法。

黃山谷事母至孝﹐洎貶黔南﹐不能將母。其《贈王郎》詩曰「畱我左右手﹐奉承白髮親。」《至贛食蓮子有感》云「蓮實大如指﹐分甘念母慈。」贈官於京師久不歸養者曰「慈母每占烏鵲喜﹐家人應賦《з歌》。」子美送李舟詩曰「舟也衣彩衣﹐告我欲遠。倚門固有望﹐斂衽就行役。南登吟《白華》﹐已見楚山碧。何時太夫人﹐堂上會親戚﹖」譏舟遠遊無方也。《三百篇》義於此求之。山谷古詩﹐若盡如《子瞻》二篇﹐將以漢人待之﹐其他只是唐人之殘山剩水耳。畱意鍛煉﹐與不畱意直出不同也。

山谷《猩猩毛筆》云「愛酒醉魂在﹐能言機事疏。平生幾兩屐﹖身後五車書。物色看《王會》﹐勛勞在石渠。拔毛能濟世﹐端爲謝楊朱。」工煉得唐人法。「管城子無食肉相﹐孔方兄有絕交書」﹐乃其戲筆﹐而學宋詩者多仿之。

《隱居詩話》云「山谷好取南朝人語之未經用奇字﹐綴輯成詩﹐故句𨿽新而不渾厚。」

呂居仁作《江西宗派圖》﹐自山谷以降﹐列陳師道﹑潘大臨﹑謝逸﹑洪芻﹑饒節﹑僧祖可﹑徐俯﹑洪朋﹑林敏修﹑洪炎﹑汪革﹑李釒享﹑韓駒﹑李彭﹑晁衝之﹑江端本﹑楊符﹑謝﹑夏倪﹑林敏功﹑潘大觀﹑何﹑王直方﹑僧善權﹑髙荷﹐合二十五人爲法嗣。其中知名之士﹐詩句傳世﹐爲人所稱道者數人。

子瞻之文﹐方可與子美之詩作匹﹐皆是匠心操筆﹐無所不可者也。子瞻作詩﹐亦用其作文之意﹐匠心縱筆而出之﹐卻去子美遠矣。

子瞻《煎茶》詩「活水還須活火烹」﹐可謂之茶經﹐非詩也。

詩須矜貴﹐「春宵一刻值千金」﹐豈可哉﹗

蘇﹑黃以詩爲戲﹐壞事不小。

讀子瞻長篇文﹐惟恐其盡﹔讀子瞻長篇詩﹐惟恐其不盡。

介甫云「扶輿度陽焰﹐窈窕一川花。」唐人貴秀之句也。又有「水而北去﹐山靡靡以旁圍。欲窮源而不得﹐竟悵望以空歸」。又有云「積李兮縞夜﹐崇桃兮炫晝。」皆非宋人能造之句。

李光忤秦檜﹐安置藤州﹐贈伴送使臣云「馬蹄慣踏關山路﹐他日重來又送誰﹖」左經臣送許少尹至白沙不及﹐作詩云「短棹無尋處﹐嚴城欲閉門。水邊人獨立﹐沙上月黃昏。」皆唐人詩也。

宋僧道潛《臨平道中》詩云「風蒲獵獵弄輕柔﹐欲立蜻蜓不自由。五月臨平山下路﹐藕花無數滿汀洲。」淸穎極矣﹐尙非唐詩﹐景中無意故也。其「數聲柔櫓蒼茫外﹐何處江村人夜歸「﹐」隔林仿佛聞機杼﹐知有人家住翠微」﹐皆佳絕。

許民表作《虞美人花行》云「鴻門玉斗紛如雪﹐十萬降兵夜流血。咸陽宮殿三月紅﹐霸業已隨煙燼滅。剛彊必死仁義王﹐陰陵失道非天亡。英雄本學萬人敵﹐何用屑屑悲紅妝﹖三軍散盡旌旗倒﹐玉帳佳人座中老。香魂夜逐劍光飛﹐靑血化爲原上艸。芳心寂寞寄寒枝﹐舊曲聞來似斂眉。哀怨徘徊愁不語﹐恰如夜聽楚歌時。滔滔逝水流今古﹐楚漢興亡兩丘土。當年遺事久成空﹐慷慨尊前爲誰舞﹖」此詩有筋節﹐遠勝蘇﹑黃。訛爲曾布夫人魏氏作者﹐非也。

山谷專意出奇﹐已得成家﹐終是唐人之殘山剩水。陸放翁無含蓄﹐皆遠於唐。

王禹玉爲翰林學士﹐典內制十八年。嘗祭大社﹐題詩齋宮云「鄰雞未唱曉驂催﹐又向靈飲福杯。自笑治聾知不足﹐明年彊健得重來。」唐人詩也。「社酒治聾」﹐唐﹑宋諺語。「彊健」二字深遠。

山谷之「春將國艷燻花色﹐日借黃金映水紋」﹐介甫之「一水護田將綠繞﹐兩山排闥送靑來」﹐皆有斧鑿痕。

眞西山《宮中帖子》云「直將底事消長日﹐《大學中庸》兩卷書。」縱欲規諷﹐在詩各有其體﹐如此出語﹐謂之不自重。取厭取輕﹐伊川之方長不折亦然。

宋人好句有可入六朝﹑三唐者﹐何可沒之﹖五言如張文潛云「漱井消午睡﹐掃花坐晚晾。眾綠結夏帷﹐老紅駐春妝。」楊徽之云「戍樓煙自直﹐戰地兩長腥。」又云「新霜染楓葉﹐皓月借蘆花。」卞震雲「雨壁長秋菌﹐風枝落病蟬。」妓單氏《贈陳希夷》云「帝王師不得﹐日月老應難。」僧惠崇《長安》云「人遊曲江少﹐艸入未央多。」又云「嶺暮靑猿急﹐江寒白鳥稀。」「歸禽動疏竹﹐落果響寒塘。」「野人傳相鶴﹐山叟學彈琴。」「掩門靑檜老﹐出定白髭長。」「河旗」。「露下牛羊靜﹐河明桑柘空。」「捲幔來風遠﹐移牀得月多。」「白浪分吳國﹐靑山隔楚天。」《隱靜寺》云「空潭聞鹿飲﹐疏樹見僧行。」《梅鼎臣河亭》云「曠野行人少﹐長河去鳥平。」「月髙山捨迥﹐霜落石門深。」《送盧經西歸》云「雪多秦水迥﹐盡漢山孤。」「夜闌潮動舸﹐天迥月臨城。」《悲使君》一本無此三字。《早行》云「繁霜衣上積﹐殘月馬前低。」《秋夕》一本無此二字。云「磬斷蛩聲出﹐峯回鶴影沈。」「移家臨醜石﹐租地得靈泉。」「午食下林鳥﹐夜禪移冢狐。」「扇聲猶泛暑﹐井气忽生秋。」「殘月楚山晚﹐孤煙江廟春。」「梵容分古像﹐唐語入新經。」「山色臨巴迥﹐江流入漢淸。」「湘隨雁斷﹐楚路背人遙。」《林甫河亭》云「古路隨岡起﹐秋帆轉浦斜。」《湖山》云「片月通蘿徑﹐幽在石牀。」《塞下》云「離磧雁衝雪﹐渡河人上冰。」「數聲離岸櫓﹐幾點別州山。」「落潮鳴下岸﹐飛雨暗中峯。」《除夜》云「寒燈催臘盡﹐曉角喚春歸。」「雁行沈古戍﹐雕影轉寒沙。」「景霽回合﹐秋生樹動搖。」「驚蟬移古柳﹐斗雀墮寒庭。」「坐石生衲﹐添泉月入瓶。」「萬國無刑治﹐三邊不戰平。」「雪殘僧掃石﹐風動鶴歸松。」「風暖鳥巢木﹐日髙人灌園。」《楊都官池上》云「竹風驚夜鶴﹐潭月戲春魚。」「圭竇先知曉﹐盆池別見天。」「海人來相鶴﹐山下聽琴。」《送吳袁州》云「鳥瞑風沈角﹐天淸月上旗。」「古戍生煙直﹐平沙落日遲。」「拂石離帚﹐烹茶月入鐺」。「遠嶼迎檣出﹐疏林帶岸回。」《髙書齋》云「品書逢名士﹐橫琴憶古賢。」「陰移漢塞﹐石色入秦天。」「地遙羣馬小﹐天闊一雕平。」《獵騎》云「長風躍馬路﹐小雪射雕天。」《髙略書院》云「古木風煙盡﹐寒潭星斗深。」陳亞云「浪平天影接﹐山盡樹根回。」趙師民云「麥天晨气潤﹐槐夏午陰淸。」劉師道《荷花》云「有路期奔月﹐無媒與嫁春。」陳堯佐《潮州召還》云「君恩來萬里﹐客路出千山。」丁謂云「梅花過嶺路﹐桃葉渡江船。」李拱云「犬眠花影地﹐牛牧雨聲坡。」李堪云「海月隨帆落﹐溪花繞驛流。」《退居》雲「雨密絲桐潤﹐潮平釣石沈。」晏元獻云「東陽詩骨瘦﹐南浦別魂消。」江任云「珠盤臨路泣﹐斗印入鄕提。」周啟明《近臣疾愈》云「一丸童子藥﹐五返使臣車。」錢惟演云「客客孤煙起﹐徵衣暮雨涼。」李太僕《北使》云「漢幟隨移帳﹐燕鴻伴解鞍。」孫永興《荷花》云「淚有鮫人見﹐魂須宋玉招。」劉筠《陜州云「角迥含秋風﹐橋長斷洛塵。」劉潭州云「洛田荒二頃﹐楚水漲三篙。」《槿花》云「吳宮何薄命﹐楚夢不終朝。」《宮詞》云「難消守宮血﹐易斷舞鸞腸。」又云「虹跨層臺晚﹐螢飛夏苑涼。」《荷花》云「湔裙無限水﹐障袂幾多風﹖」《贈僧》云「吟余散葉﹐談久塵遺毛。」《楚中》云「籠禽思隴樹﹐洞犬識秦人。」《禁中》云「萬年宮省樹﹐五色帝家禽。」宋初人詩云「醉輕浮世事﹐老重故鄕人。」晏臨淄《宴集》云「春風任花落﹐流水放杯行。」李詢《內苑雙竹》云「日回龍並影﹐風過鳳聯聲。」楊茂卿云「河勢昆侖遠﹐山形菡萏秋。」孟貫《寄張山人》云「掃葉林風後﹐拾薪山雨前。」潘天錫《道觀》云「風便磬聲遠﹐日斜樓影長。」寇萊公云「野水無人渡﹐孤舟盡日橫。」熊皎《早行》詩云「山前猶見月﹐陌上未逢人。」《山居》云「果熟秋先落﹐禽寒夜未棲。」李範《經王山人故居》云「鶴歸秋漢遠﹐人去艸堂空。」陳甫《感懷》云「一雨洗殘暑﹐萬家生早涼。」《村居》云「暮鳥歸巢急﹐寒牛下隴遲。」又云「狗監傳新賦﹐雞林購近詩。」韓維云「靑煙人幾家﹐綠野山四抱。」文與可云「幾夜礙新月﹐半江無夕陽。」謝逸云「山寒石發瘦﹐水落溪毛凋。」孟嘏云「詩酒獨遊寺﹐琴書多寄僧。」王綸之女《題金山寺》云「濤頭風滚雪﹐山腳石蟠虯。」唐子西云「艸靑仍過雨﹐山紫更斜陽。」僧悟淸云「鳥歸花影動﹐魚沒浪痕圓。」洪覺範云「文如水行地﹐气若春在花。」可士云「笠重吳天雪﹐鞋香楚地花。」《惠山寺》云「曉風飄磬遠﹐暮雪入廊深。」陳智夫云「花笑似畱客﹐鳥鳴如喚人。」僧可朋云「虹收千嶂雨﹐潮展半江天。」葉沆云「夜庭和月靜﹐秋戶拂開。」李雲「水光先見月﹐露气早知秋。」陳無己晚君實云「政𨿽隨日化﹐身已要人扶。」晏殊云「落花人獨立﹐微雨燕雙飛。」魏野雲﹕「成家書滿屋﹐添口鶴生孫。」「妻喜栽花活﹐兒誇鬥艸贏。」山谷《賦野無遺賢》云「渭水空藏月﹐傅山深鎖煙。」王度云「生坐來石﹐風掩讀殘書。」又云「危紅賒晚景﹐漲綠上平沙。」又云「樵斧和斫﹐漁蓑帶雪披。」七言如趙師民云「委地露花啼曉淚﹐拂堤煙柳弄春容。」「曉鶯簾外千專囀﹐芳艸階前一尺長。」黃孝先《重五》云「風檐燕引五六子﹐露井桃開三四花。」唐仁傑《元閣》詩云「散便宜千里目﹐日長先作半城陰。」鄭文寶《送人歸湘中》云「滿帆西日催行客﹐一夜東風落楚梅。」《南行》云「失意慣中遷客酒﹐多年不見侍臣花。」薛映《送人知鄂州》云「黃鶴晨霞傍樓起﹐頭陀秋艸繞碑荒。」吳淑《送人致仕》云「洛殿夜涼初閣筆﹐渚宮晚歲得懸車。」劉師道云「南浦未傷春艸碧﹐北山仍愧曉猿驚。」《殘花》云「金穀路塵埋國艷﹐武陵溪水泛天香。」《春雪》云「靑帝翠華沈物外﹐素娥霜影弔端」。《湘中》云「逝波帝子今何處﹖夢艸王孫怨未歸。」李宗諤《春郊》云「一溪曉綠浮﹐萬樹春紅叫杜鵑。」《贈蘇承旨》云「《金鑾後記》人爭寫﹐玉署新碑帝自書。」李建中《送人》云「山程授館聞鴻夜﹐水國還家欲雪天。」錢熙《送人拜掃》云「鶴歸已攺新城郭﹐牛臥重尋舊墓田。」呂夷簡云「梅無驛使飄零盡﹐艸怨王孫取次生。」《九日集》云「人歸北闕知何日﹖菊映東籬似去年。」《寒食》云「人爲之推初禁火﹐花愁靑女再飛霜。」宋綬《送人》云「奇材劍客當前隊﹐麗賦騷人托後車。」又云「江涵帝子飛閣﹐山際眞君鶴馭天。」又云「楚澤傷春怨﹐長安索米愧侏儒。」周啟明《送提刑》云「鴟夷江上田稔﹐牛斗星邊貫索空。」錢昭度《華山》云「人間路到三峯盡﹐天下秋隨一葉來。」錢惟演《洛都》云「日上故陵煙漠漠﹐春歸空苑水潺潺。」《途中》云「雪意未成著地﹐秋聲不斷雁連天。」鄭文寶《贈園》雲「水暖鳧行哺子﹐溪深桃李臥開花。」葉金華云「柔桑蔽野鳴雛雉﹐髙柳含風變早蟬」。章安南云「嶺夏變梅蒸早﹐越雨秋藏桂蠹多。」永潭州《夏日》云「容倏變千峯險﹐艸色相沿百帶長。」《新蟬》云「翼薄乍舒宮女鬢﹐蛻輕全解羽人屍。」又云「荷心出水終無定﹐蘿蔓從風莫自持。」又云「藻井風髙蛛壞网﹐杏園春暖燕爭泥。」《洞戶》云「密鎖香風深處戶﹐亂飄梨雪曉來天。」《屬疾》云「風簾鴟笑廚煙絕﹐月樹烏驚藥杵喧。」臧謀《梅花》云「綠楊解語應相笑﹐漏泄春光卻是誰﹖」楊萬畢《梧桐夜雨》雲﹕「千里暮山已黑﹐一燈孤館醉初醒。」錢昭度《燈》云「繡被夢驚中酒後﹐朱門人語上朝時。」梅聖兪《送夏辣守長安》云「亞夫金鼓從天落﹐韓信旌旗背水陳。」熊皎《居》云「深逢野艸堪爲藥﹐靜見樵人恐是仙。」又云「厭聽啼鳥夢醒後﹐慵掃落花春盡時。」楊徽之云「杳杳煙蕪何處盡﹐搖搖風柳不勝垂。」李維云「謫去賈生身健否﹖秋來潘嶽鬢斑無﹖」又云「偶題巖石生筆﹐繞松庭露濕衣。」李範云「釣叟無機沙鳥睡﹐禪師入定白牛。」僧文喜《失鶴》云「一向亂尋不得﹐幾回臨水待歸來。」楊鳧云「背日流泉成凍早﹐逆風歸鳥赴巢遲。」曹崧《經友故居》云「鹿眠荒圃寒蕪白﹐鴉噪殘陽敗葉飛。」張文潛《上巳日會西池》云「翠浪有聲黃帽動﹐春風無力彩旗垂。」山谷云「淸鑑風流歸賀八﹐飛揚跋扈付朱三。」介甫云「一水護田將綠繞﹐兩山排闥送靑來。」僧參寥云「隔林仿佛聞機杼﹐知有人家住翠微。」張文潛云「白頭靑鬢有存沒﹐落日斷霞無古今。」山谷途中雪詩云「山銜斗柄三星沒﹐雪共月明千里寒。」介甫云「含風鴨綠粼粼起﹐弄日鵝黃裊裊垂。」王康功云「千山送客東西路﹐一樹照人南北枝。」僧道潛云「數聲柔櫓蒼範外﹐何處江村人夜歸﹖」陳智夫云「野花臨水數枝恨﹐芳艸連天千里情。」吳仁璧之女云「爲惜苔錢妨換砌﹐因憐山色旋開樽。」王感化《怪石》云「艸中誤認將軍虎﹐山上曾爲道士羊。」王著《蝴蝶》云「今夜若棲芳艸裏﹐爲傳消息到王孫。」覺範云「含風廣殿聞棋響﹐度日長廊轉柳陰。」晏殊云「梨花院落溶溶月﹐柳絮池塘淡淡風。」介甫云「未愛京師傳谷口﹐但知鄕裏勝頭。」王隨《宮詞》云「一聲啼鳥禁門靜﹐滿院落花春晝長。」胡恢云「建業關山千里遠﹐長安風雪一家寒。」山谷云「人得交遊是風月﹐天開圖畫卽江山。」

馮定遠云「宋人詩逐字逐句講不得﹐須別具一副心眼﹐方知他好處。唐人詩工夫細﹐宋人不如也。明人詩卻須一句一字推敲﹐方知他不好處。」

江山之秀﹐有所偏注。北宋詩猶可則﹐遼無傳人﹔南宋詩落節﹐《中州集》反有佳者。又如楊奐《錄汴梁宮人語》云「一入深宮裏﹐經今十五年。長因批帖子﹐呼到禦牀前。」二云「歲歲逢元夜﹐金蛾鬧簇巾。見人心自怯﹐終是女兒身。」三云「殿前輪直罷﹐偸去賭金釵。怕見黃昏月﹐殷勤上玉階。」四云「翠翹珠掘背﹐小殿夜藏鉤。驀地羊車至﹐低頭笑不休。」五云「內府頒金帛﹐教酬賀節盤。兩宮新有旨﹐先與問孤寒。」六云「人間多棗栗﹐不到九重天。長被黃衫吏﹐花攤月賜錢。」七云「仁聖生辰節﹐君王進玉卮。壽棚兼壽表﹐畱待北還時。」八云「邊奏行臺急﹐東華夜啟封。內人催步輦﹐不候景陽鐘。」九云「畫燭雙雙引﹐珠簾一一開。輦前齊下拜﹐歡飲辟寒杯。」十云「聖躬春閣內﹐只道下朝遲。扶杖朝無力﹐紅綃貼玉肌。」十一云「今日天顏喜﹐東朝內宴開。外邊春事動﹐詔遣教坊回。」十二云「駕前雙白鶴﹐日日候朝回。自送鸞輿去﹐經年竟不來。」十三云「陡覺文書靜﹐相將立夕陽。傷心寧福位﹐無復夜薰香。」十四云「二後睢陽去﹐潛身泣到明。卻回誰敢問﹐校似有心情。」十五云「爲道圍城久﹐妝奩斗犒軍。入春渾斷絕﹐饑苦不堪聞。」十六云「監國推梁邸﹐初頭靜不知。但疑墻外笑﹐人有看宮時。」十七云「別殿弓刀響﹐倉皇接鄭王。尙愁宮正怒﹐含淚彊添妝。」十八云「一向傳宣喚﹐誰知不復還。來時舊鍼綫﹐記得在窗間。」十九云「北去遷沙漠﹐誠心畏從行。不如當日死﹐頭白若爲生﹖」今日讀之﹐情事如見。奐又《讀汝南遺事》七絕云「軹道牽羊事已非﹐更憐行酒著靑衣。裏頭婢子那知此﹐爭逐君王烈焰歸。」「六朝江水故依然﹐隔斷中原又百年。長笑桓溫無遠慮﹐竟畱王猛佐苻堅。」《長安感懷》詩曰「此心直欲作東周﹐再到長安已白頭。往事無憑空擊節﹐故人何處獨登樓﹖月搖銀海秦陵夜﹐露滴金莖漢殿秋。日落酒醒雙淚下﹐幾時淸渭向西流﹖」優柔含蓄﹐大抵金人詩勝於宋人。

宋人學問﹐史也﹐文也﹐詞也﹐俱推盡善﹐字畫亦稱盡美﹐詩則未然﹐由其致精於詞﹐心無二用故也。大抵詩人﹐不惟李﹑杜窮盡古人﹐而後自能成家﹐卽長吉﹑義山﹐亦致力於杜詩者甚深﹐而後變體。某集具在﹐可考也。永叔詩學未深﹐輒欲變古。魯直視永叔稍進﹐亦但得杜之一鱗只爪﹐便欲自成一家﹐開淺直之門﹐貽忄吳於人。迨江西派立﹐胥淪以亡矣。

宋詩最繁﹐披沙十年﹐不見黍金﹐旣不堪讀﹐而又不可不讀。

黃公於詩有深得﹐而又能詳讀宋人之詩﹐持論至當。閱其詩話﹐則宋詩之升降得失畢在﹐無讀宋詩之苦矣。故詳載之於左方。

黃公曰「詩貴气格﹐宋人誤以气質當之﹐遂以生硬爲髙﹐鄙俚爲朴﹐數名家始之﹐末流益甚。如王庭《送胡澹庵》『癡兒不了公家事』﹐口角輕薄﹐『男子要爲天下奇』﹐有悻悻之狀。兪秀老『夜深童子喚不醒﹐猛虎一聲山月髙』﹐豈是佳事﹐而可入詩。至其折句法﹐尢可憎。如胡考『鸚鵡杯宜酌淸濁﹐麒麟閣懶畫丹靑』﹐令人嘔噦。而楊次公之」『八十丈虹晴臥影﹐一千頃玉碧無瑕』﹐僧顯萬『河搖星斗三更後﹐月掛梧桐一丈髙』﹐總落粗俗。而黃白石詠雪﹐『欲縮天人散花手﹐放渠奔走赴晨炊』﹐酸鄙扭捏。卽劉過之『放開筆下閒風月﹐收拾胸中舊甲兵』﹐亦非雅談。

「宋人力貶綺靡﹐求髙淡﹐而隨入酸陋。如戴敏才『引些渠水添池滿﹐移个柴門傍竹開』﹐二虛字惡甚。其子復古『一心似水惟平好﹐萬事如棋不著髙』﹐髙菊間『主人一笑先呼酒﹐勸客三杯便當茶』﹐彼自以爲入情切事﹐而卻是村兒之語﹐徒供後人捧腹。更有『山如仁者壽﹐水似聖之淸』﹐太學究气。『浮一任閒舒捲﹐萬古靑山只麼靑』﹐皆傷風雅。」

「宋人好用成語入四六﹐後並用之於詩﹐故多硬戇。如丁黼《送錢尉》云﹕『不能刺刺對婢子﹐已是昂昂眞丈夫。』食生不化。範石湖《營壽藏》詩云﹕『縱有千年鐵門限﹐終須一个土饅頭。』直欲笑殺。」

「宋人作詩極多蠢拙﹐而論詩過於苛細﹐止供識者一噱耳。如嚴維之『柳塘春水漫﹐花塢夕陽遲』﹐乃寫目前之景耳。劉貢父曰﹕『夕陽遲』系『花』﹐『水漫』不須『柳』。漁隱曰﹕『夕陽遲』乃系於『塢』﹐初不系『花』。二說於詩何益﹖又如『袖中諫艸朝天去』﹐議者謂進諫必以章疏﹐無用疏艸之理。安知非疏已上達﹐袖中乃畱其艸乎﹖」喬謂東漢章艸﹐以寫奏而名﹐縱不如黃公言「艸」字非杜撰也。

又曰「『公道世間惟白髮﹐貴人頭上不曾饒』﹐『年年檢點人間事﹐惟有春風不世情』﹐最爲粗直﹐宋人反稱之。杜牧《華淸宮》《赤壁》詩﹐反而敲朴。」喬謂徐恆山言「二喬乃皖城事﹐用於赤壁爲不審。」如是說詩﹐眞是可憐。

又曰「宋初詩人﹐全學晚唐﹐气格不髙﹐而中聯特多秀色。如李建中《懷湘南舊遊》云﹕『靜尋綠徑煎茶寺﹐徧上紅墻賣酒樓。』楊徽之《漢陽晚泊》云﹕『疏鐘未徹聞寒雨﹐斜月初沈見遠燈。』《僧捨》云﹕『偶題巖石生筆﹐繞松庭露濕衣。』趙湘《春夕》云﹕『醉醒風傍池邊起﹐坐久月從花上來。』王操『倚檻白供醉望﹐扌耆筇黃葉落吟身』。皆晚唐淸警句也。」

「潘閬詩本於無可﹐間有詼气。《夏日宿禪院》詩最佳﹐子瞻酷愛其『晚涼知有雨﹐院靜若無僧』。而《渭上秋夕》云﹕『殘陽初過雨﹐何樹不鳴蟬﹖』《落葉》云﹕『幾番經夜雨﹐一半是秋風。』其後變而爲楊﹑劉﹐正如久處蕭寺孤村﹐又必羨玉樓金屋。」

「魏野善寫塢壁間事﹐如『妻喜栽花活﹐兒誇鬥艸贏』﹐『洗硯魚吞墨﹐烹茶鶴避煙』﹐田園之趣宛然。但句俊而體輕﹐輕則率﹐率則易俗﹐所以有『有名富貴﹐無事小神仙』等惡道語。曹良弼《過友人隱居》云﹕『旋收松上雪﹐來煮雨前茶。』魯交《江幹》詩云﹕『遠山碧千里﹐夕陽紅半樓。』皆佳。」

「林逋泉石自娛﹐故詩淸綺絕倫。時有晚唐卑調弱句。如《孤山寺》『破殿靜披薺臼古﹐齋房試酪奴春』﹐《峽石寺》『燈驚獨鳥回晴塢﹐鐘送遙帆落晚汀』﹐俱工。又如『伶倫近日無侯白﹐奴朴當時有衛靑』﹐『返照未沈僧獨往﹐長煙如淡鳥橫飛』﹐『松門過水無重數﹐石壁看霞到盡時』﹐『五畝自開林下隱﹐一樽聊敵世間名』﹐『千里白隨野步﹐一湖明月上秋衣』﹐『煙含晚樹人家遠﹐雨濕春風燕子低』﹐誠一時之秀。鶴詩云﹕『春靜棋邊窺野客﹐雨寒廊底夢滄洲。』妙矣。而永叔云﹕『萬里秋風天外意﹐日斜啄岸邊苔。』寄趣更遠。至和靖云﹕『白公睡閣幽如畫﹐張祜詩牌妙入神。』『不會剃頭無事者﹐幾人能老此禪扃。』狼籍甚矣﹗」

「宋初九僧詩﹐俱宗閬仙。惠宗居七﹐宇昭居八。崇畫家宗匠﹐《撰句圖》百聯﹐余尢愛其『歸禽動束竹﹐落果響寒塘』﹐『鳥歸松墮雪﹐僧定石沈』﹐『空潭聞鹿飲﹐疏樹見僧行』﹐『繁霜衣上積﹐殘月馬前低』﹐『磬斷蛩聲出﹐峯回鶴影沈』﹐『枕風吹髮亂﹐巖澑濺棋寒』﹐『禽寒時動竹﹐露重忽翻荷』﹐『落潮鳴下岸﹐飛雨暗中峯』﹐『驚蟬移古柳﹐斗雀墮寒庭』﹐詩意畫景俱妙。《古今詩話》紀寇萊公招崇於池館﹐分題﹐崇得池鷺﹐限『明』字韻﹐自午至晡﹐五押得之云﹕『雨歇芳塘溢﹐遲回不復驚。曝翎沙日暖﹐引步島風淸。照水千尋迥﹐棲煙一點明。主人池上鳳﹐見爾憶蓬瀛。』萊公稱善。此詩惟結句帶諂。」喬曰「詩須寫我心入古人模範耳﹐偸勢亦是賊。且自心被束﹐不得淸出﹐古詩旣多﹐自必有偶同者。我旣不偸﹐同亦何諱。惠崇詩句如此﹐寧屑作賊﹗『河分岡勢斷﹐春入燒痕靑』﹐亦是偶同﹐妒其才句者妄加描畫。」

「僧宇昭有『餘花畱暮蝶﹐幽艸戀斜陽』。」

「西昆楊億﹑錢惟演﹑劉筠詩﹐經營位置﹐備極苦心。大年有《梨》詩云﹕『九秋靑女霜添味﹐五夜方諸月澑津。』思公《苦熱》云﹕『雪嶺卻思回博望﹐風窗猶欲傲羲皇。』後人誰及得﹖諸公亦不事使事﹐子儀有『舊山鶴怨無錢買﹐新竹僧同借宅栽』﹐大年有『梅花繞檻驚春早﹐布水當檐覺夏寒』﹐思公有『雪意未成著地﹐秋聲不斷雁連天』﹐歐公詆之﹐謬也。」喬曰「詩文自有正道﹐著不得褊心。李獻吉怒賓之﹐故矯其詩﹐終不成造就。歐公怒惟演﹐旣已誣貶其先世﹐詩亦從而詆之。今觀歐公詩﹐能勝楊﹑劉﹑錢三公否﹖自錮一世思路耳。」

「王禹秀韻天成﹐如『掃苔畱嫩綠﹐寫葉惜殘紅』﹐『鶯花愁不覺﹐風雨病先知』﹐《題張居士溪居》『病來芳艸生漁艇﹐睡起殘花落酒瓢』﹐《贈潘閬》『江城賣藥嘗攜鶴﹐古寺看碑不下驢』﹐《贈張錄事》『上直未歸紅藥院﹐供吟先得白洲』﹐𨿽學樂天﹐得其淸不得其俗。寇萊公﹐人多稱其『孤村芳艸遠﹐斜日杏花飛』﹐余更喜其『數峯橫夕照﹐孤笛起江船』。」

「梅﹑歐﹑江﹑謝俱出於晏氏之門﹐然殊自作﹐實西昆體也。其《安昌侯》詩曰﹕『蓮勺移家近七遷﹐魯儒章句世相傳。關中沃壤通涇渭﹐堂上繁華逐管弦。身服儒衣同蔡義﹐日將卮酒對鼓宣。髙墳丈五陽陵外﹐千古朱气凜然。』自尾勻稱。﹝喬謂此詩不稱殊之爲人﹐次句「儒」字易「齊」字﹐則有本領。﹞《送人知洪州》云﹕『幹鬥气沈龍已化﹐置芻人去榻猶懸。』誠警煉精切。」

「李宗諤《南朝》詩云﹕『仙華玉壽曉沈沈﹐三閣齊復道深。平昔金鋪空廢苑﹐於今《玉樹》有遺音。珠簾映寢方成夢﹐麝壁飄香未稱心。惆悵雷塘都幾日﹐吟魂醉魄已相尋。』組練不及錢﹑劉﹐末句則妙。」

「大宋《落花》詩『淚臉補痕勞獺髓』﹐用鄧夫人事也﹐詩意細而曲矣﹗『舞臺收影費鸞腸』﹐孤鸞不舞﹐花枝倚風﹐有似於舞﹐妙在『影』字似幻似眞﹐說得圓活。花落則影收﹐鸞應思之﹐不可以辭害志也。﹝喬謂詩思至此﹐終是無情﹐義山《落山》詩不然。﹞嘗嘆二詩之妙易見。夏竦獨以通篇不出『落』字﹐許事業過其弟祁。子京果終於侍從﹐人服竦精鑑。余謂是富貴人相詩法﹐風騷家不爾。顴公《春夕》詩『花低應露下﹐月暗覺來』﹐風致飄然。結云『無言聊隱幾﹐萬物一臺』﹐陋腐。」

「小宋鏤刻遜兄﹐韻度殊勝。《守成都春宴北園》云﹕『天意歇餘芳﹐人間日始長。落花風觀閣﹐睡鴨雨池塘。稍倦持螯手﹐猶殘婪尾觴。春歸無所預﹐羈客自回腸。』《十日宴江瀆亭》曰﹕『節去歡猶在﹐賓來賞倍延。悠揚初短日﹐淒緊乍寒天。霽沼原非漲﹐秋花自少妍。蟻畱新獻酎﹐蕙續不殘煙。戲衝余藻﹐遊龜避折蓮。流芳眞可惜﹐從此遂凋年。』善狀景候﹐兼有唐人音節。《遭劾出知毫州》曰﹕『歌管嘈嘈月露前﹐且將身世付酡然。漫誇鼷鼠機頭箭﹐不識醯雞甕外天。靑史有人譏巧宦﹐黃金無術治流年。君看醉趣兼醒趣﹐始覺靈均更可憐。』於昆體加排宕矣。《出守還拜承旨》云﹕『傷禽縱奮愁瘡重﹐廊馬𨿽還笑齒長。』尢善寫出意。」

「一代偉人﹐不可拘以詩句。而韓魏公《春陰》詩云﹕『艸濕漫鋪畱醉席﹐楡寒難擲買春錢。』大是風致。」

「趙淸獻《除夕》云﹕『漏促已交新歲鼓﹐酒闌猶剪隔宵燈。』《餞別》云﹕『爲逢蕭寺千山好﹐不惜蘭舟一日畱。』淸味可啜。」

「蔡君謨初學西昆﹐後溺於歐﹑梅﹐始變其體﹐而五言古外﹐洗滌不淨。西昆人本不同﹐昌谷意奇﹐玉溪思奧﹐無不首尾貫徹﹔其外腴中枯﹐以瑰奇掩其錯雜者﹐惟溫氏長篇耳。宋人學之﹐惟襲其貌。如君謨之『庭院廉帷一齊下﹐紅蠟陰沈霜滿瓦』﹐又云『雞頭軟熟七月終﹐舉手分傳玉杯把』無怪歐﹑梅之識斥也。其幽思藻句﹐亦不可掩。如『曉市人煙披霽旭﹐夜潭漁火斗寒星』﹐『疊對日茜﹐斜雨著虹明』﹐『山樵斫晚日﹐野火著寒﹐』豈不勝於枯淡。其『龕明幹像日』﹐卻不韻﹐『波起一灘雷』﹐奇甚。絕句最妙﹐《憶從尹師魯宿香山石樓》云﹕『霜後丹楓照曲堤﹐酒闌明月下前溪。石樓夜半中嘯﹐驚起沙禽過水西。』《春日》云﹕『東風吹雨濕秋遷﹐紅點棠黎爛欲然。擬賣芳華贈年少﹐紫楡春淺未成錢。』風流旖旎。其《ガ陽行》不滅元結《舂陵行》。今人以『桃花盡日隨流水﹐洞在淸溪何處邊』『縱使晴明無雨色﹐入深處亦沾衣』﹐爲張旭自畫所作﹐不知是君謨也。」

余靖《子規》詩『疏煙明月樹﹐微雨落花村』﹐唐人勝場也。『霧昏臨水寺﹐風勁欲霜天』﹐亦妙。尙仍賈島﹑姚合﹐宋初之風也。僧祕演『久雨寒蟬少﹐空山落葉深。危樓乘月工﹐遠寺聽鐘尋』﹐有無可之遺意。」

「歐公古詩﹐敍事處累千百言﹐不枝不衍﹐宛如面談﹔惜其意盡言中﹐無復余意﹐而曲折變化處亦少。歐學韓﹐韓本別體﹐佳處不易得﹐徒淺直耳﹗且又有賦而全無比興。﹝喬謂今皆坐此病﹐不獨歐公。﹞《廬山髙》自許甚重﹐然僅僅鋪敍﹐別無意味﹔至『君懷磊落』以下﹐橫空盤硬語﹐實傖父耳﹗《琵琶引》前篇散敍處﹐已是以文爲詩﹐至『推手爲琵卻手琶』﹐訓詁語矣。後云『玉顏流落死天涯﹐琵琶卻傳來漢家。漢宮爭按新聲譜﹐遺恨已深聲更苦。糸糸女手生洞房﹐學得琵琶不下堂。不識寒出塞苦﹐豈知此聲能斷腸』﹐稍鳴咽可誦。後篇亦落議論。結處『明妃去時淚﹐灑向枝上花。狂風日暮起﹐飄泊落誰家﹖紅顏勝人多薄命﹐莫怨東風當自嗟』。點染稍爲有情。﹝喬謂結亦無味。﹞此以追蹤樂天《婦人苦》《李夫人》諸篇猶大遠在﹐欲比李﹑杜﹐誇父逐日也﹐詩至廬陵﹐眞是一厄。如《飛蓋橋望月》云﹕『乃於其兩間』﹐『矧夫人靈』﹐『而我於此時』﹐開後人無數惡習。永叔本秀冶之才﹐忽爾嗜痂﹐竟成逐臭。作近體詩﹐便露本質﹐𨿽慕平淡﹐逸韻自饒。其《蘇主簿洵挽歌》曰﹕『布衣馳譽入京都﹐丹俄驚返舊閭。諸老誰能先賈誼﹖君王猶未識相如。三年弟子行喪禮﹐千兩鄕人會葬車。我獨空齋掛塵榻﹐遺編時讀子書。』《遊石子澗》曰﹕『席間風起聞天籟﹐兩後山光入酒杯。泉落斷崖舂壑響﹐花藏深崦過春開。』《送目》曰﹕『長是柳曲妨回首﹐小苑花深礙倚樓。楚徑蕙風消病渴﹐洛城花雪蕩春愁。』俱極風流富貴之致。《詠柳》曰﹕『長亭送客兼迎客﹐費盡長條贈別離。』態度綽約。」

「蘇舜欽恥與梅聖兪齊名﹐而詩惟粗豪。垂虹橋云『頭灩灩開金餅﹐水面沈沈臥彩虹』﹐已大不堪。又有『佛地化爲銀世界﹐仙家多住玉樓臺』﹐當爲聖兪所恥。寧取『晚泊孤舟古祠下﹐滿川風雨看潮生』﹐稍有淸气。」

「梅堯臣詩誠有品﹐而惡拙者亦復不少﹐名重招責﹐益動人口。讀楊﹑劉諸公詩﹐如入季倫之室﹐綺疏繡闥﹐絲竹肥鮮﹐忽見葭墻艾席﹐菁羹橡飯者﹐反覺髙致﹐故歐與之把臂入林﹐一時俱爲傾動也。諸人不知矯枉之意﹐如『靑苔井畔雀兒斗﹐烏桕樹頭鴉舅鳴。世事但知開口笑﹐俗情休要著心行』﹐及蟹詩之『滿腹紅膏肥似髓﹐貯盤靑殼大於杯』﹐亦甚推之。風气旣移﹐前之美談﹐後之笑具矣。凡詩文之累﹐不由謗者﹐而由於譽者﹐可畏哉﹗」

「宋之詩文﹐皆至廬陵一變﹐有功於文﹐有罪於詩。自所作者害人淺﹐論他人詩害人深。宛陵𨿽尙平淡﹐其始猶有秀气﹐中歲後始不堪耳。苟非羣兒推奉﹐不敢毅然自恣﹐大傷雅道﹐豈非永叔使之然哉﹗晦亦云﹕『聖兪詩非平談﹐乃枯槁。』公論也。然精腴雅潔﹐不乏佳句。如『五更千里夢﹐殘月一城雞』。『犬鳴林外火﹐笛響月中村』。『窗冷孤螢入﹐宵長一雁過』。《春風》之『吹花擁細艸﹐送雨來髙閣。江燕倚身輕﹐逆飛前復卻』。《發勻陵》曰﹕『孤村望漸遠﹐去鳥飛已先。向晚漏日﹐微光人倚船。』《夏日對雨》雲﹕『日日城頭雨﹐還添湖上波。窗中人自聽﹐門外潦應多。不畏禾生耳﹐還愁麥化蛾。吾廬無所有﹐頻看壁間梭。』生動卻不平淡。」喬曰「詩非一法所能盡﹐平淡孰如陶公﹐而壘塊處殊不少﹐況他人乎﹖」

又曰「梅詩有極佳處﹐有《擬張曲江詠燕》曰﹕『眇眇雙飛燕﹐長年與社違。任從新曆攺﹐只向舊巢歸。永日當人語﹐輕寒逆雨飛。自親梁棟慣﹐不識海鷗機。』捐軀殉國之語也。其《送滕寺丞歸蘇州》曰﹕『驅車入蜀時﹐有弟母不往。畱婦侍母旁﹐以子屬婦養。昨得閶門書﹐婦子死泉壤。此心那得安﹐棄官提轡鞅。東馳三千里﹐鬻馬求吳槳。吳槳速如飛﹐歸來拜堂上。堂前去時樹﹐已覺枝條長。豈無懷抱感﹐爲壽酌春盎。』欲解其悲﹐姑諷其孝也﹐不獎而勸﹐忠告善道極矣。溫柔惇厚﹐梅詩之可敬在此。俗子稱其『焚香露蓮泣﹐聞磬霜鷗邁』﹐旣是詩人﹐何患無一二摹古好句﹖」

「陶弼素有盛名﹐其《兵器》詩﹐如『自此兩河間﹐寂寂無戎備。卒喜夜歌﹐將老貪春睡。自此爲太平﹐恍逾三十歲。戎昊乘我間﹐南馳賀蘭騎。陽關久夜開﹐樞朽不可閉。陣起秦雍﹐殺气橫涇渭。使臣股忄栗奏﹐宰相嗔目議。僉曰亟發兵﹐堅子坑甚易﹗倉皇築邊壘﹐未戰力先瘁。逼迫開庫兵﹐土蝕鋒銳。防秋采舊屯﹐推轂謀新寄。師復從中禦﹐進退由閽寺。權輕號令冗﹐兩戰無遺類。吾兵自此喪﹐有詔新其制。朝廷急郡縣﹐君縣急官吏。官吏無他術﹐下責蚩蚩輩。耕牛拔筋角﹐飛鳥禿翎翅。截會稽空﹐鐵烹堇山碎。供億稍後期﹐鞭朴異他罪』。敍和戎忘備﹐倉卒用兵之害﹐最爲酸惻。又其《出嶺》曰﹕『江勢一兩曲﹐梅稍三四花。登髙休問路﹐下是吾家。』可謂淸絕。」喬曰「含蓄甚深。」

「李覯《哀老婦》詩曰『裏中一老婦﹐行行泣路隅。自悼未亡人﹐暮年從二夫。寡時十八九﹐嫁時六十餘。昔日遺腹兒﹐今玆垂白須。子豈不欲養﹖母豈不懷居﹖繇役及下戶﹐﹝喬曰「此可知是新法之雇役也。」﹞財盡無所輸。異籍幸可免﹐嫁母乃良圖』云云。泰伯﹐乃希文門下士。所賦絕似元丰﹑熙寧間事﹐垂老見之﹐不禁哀悼。此與陶弼《兵器》詩﹐可備鑑戒﹐不當忽也。」

「宋人先學樂天﹑無可﹐繼學義山﹐故失之輕淺綺靡。梅都官倡爲平淡﹐六一附之﹐僅在皮毛﹐未究神理﹐遂流於粗直。間雜長句﹐硬下險怪字湊韻﹐如山兕野麋﹐不復可耐。後𨿽屢變﹐而雅奏日湮﹐敷陳多於此興﹐蘊藉少於發舒﹐求其意長筆短者﹐十不一二也。惟介甫詩﹐能令人尋繹於語言之外﹐當其絕詣﹐實自可興可觀﹐特推爲宋人第一。最妙者﹐樂府五言古也﹐七言律次之﹐七言古又次之。五方律嫌安排﹐七言律嫌气盛﹐而佳篇亦時有之。《送喬執中秀才》曰﹕『薄飯午不羹﹐空鑪夜無炭。寥寥日避席﹐烈烈風欺幔。謂予勿惡此﹐何爲向子嘆﹖長年客塵沙﹐無婦助親爨。寒暄慰白首﹐吾弟才將冠。回歲又晚﹐想見淮湖漫。古人一日養﹐不以三公換。田園在戮力﹐且欲歸鋤灌。行矣子誠然﹐光陰未宜玩。負米力有餘﹐能無讀書伴﹖』前敍其不可不歸﹐後微諷其復來﹐曲折婉轉。介甫一生傲慢﹐此何溫厚也﹖《送孫正之》曰﹕『山參差碧四圍﹐溪水詰曲帶城陴。溪窮壤斷至者誰﹖予獨與子相諧熙。山城之西鼓吹悲﹐水風蕭蕭不滿旗。子今去此來無期﹐予有不可誰予規﹖』孫不以養歸﹐故下語剴切。又《日出堂上飲》曰﹕『日出堂上飲﹐日入未云休。主人笑而歌﹐客子嘆以愀。指此堂上柱﹐始生在巖幽。雨露飽所滋﹐淩亦千秋。所願永久﹐何言值君收。乃令卑濕地﹐百蟻上窮鎪。丹靑空外好﹐鎭壓已堪憂。爲君重去之﹐不使一蟻畱。蟻力𨿽云小﹐能生萬蚍蜉。又能髙其楚﹐不使繼者稠。語客且勿然﹐百年等浮漚。爲客當酌酒﹐何預主人謀﹖』寫怡堂燕雀﹐直堪痛心。末數句卽《魏風》『彼人是哉﹐子曰何其』意也﹐實《風》《雅》正傳。又《我欲往滄海》曰﹕『我欲往滄海﹐客來自河源。手探囊中膠﹐救此千載渾。我語客徒爾﹐當還治昆侖。嘆息謝不能﹐相看涕翻盆。客止我且住﹐濯髮扶桑根。春風吹我舟﹐萬里空自存。』卽是前意﹐乃變法之本也。介甫未相時﹐不勝感慨﹐故《詳定試卷》則曰﹕『當時賜帛倡優等﹐今日論才將相中。』《偶成》則曰﹕『髙論頗隨衰俗廢﹐壯懷難值故人傾。』《愁臺》則曰﹕『傾壺語罷還登眺﹐岸幘詩成卻嘆嗟。』相後則深憤異議﹐故《詠雪》則曰﹕『勢合便疑包地盡﹐功成終欲放春回。』堅執自是﹐而有瞑眩瘳疾之意﹐故曰﹕『何妨興世嫌迂闊﹐自有斯人慰寂寥。』而《雨過》云﹕『誰似浮知進退﹐才成霖雨便歸山。』則平生實志也。其詩亦甚妙。《定林寺》曰﹕『眾木凜交覆﹐孤泉靜橫分。楚老一枝筇﹐於此傲人羣。城市少美蔬﹐想今困忄炎焚。且憑東北風﹐持寄嶺頭。』又《定林》曰﹕『漱甘涼病齒﹐坐曠息煩襟。因脫水還屨﹐就敷巖上衾。但畱對宿﹐仍值月相尋。眞樂非無寄﹐悲亦好音。』無所不佳。七律佳句﹐如《僧捨》云﹕『和風滿樹笙簧雜﹐霽雪兼山粉黛重。』《大風》云﹕『縱湧萬川冰柱立﹐分披千嶂土囊開。魯門未怪爰居至﹐鄭圃何妨禦寇來。』《梅花》云﹕『風亭把盞酬孤艷﹐雪徑回輿認暗香。』《贈陳正叔》云﹕『已同元亮傾樽酒﹐更與靈均續舊文。』《金陵懷古》云﹕『黃旗已盡年三百﹐紫气空收劍一雙。』刻鏤極工。其《送彥珍》云﹕『握手百憂空往事﹐還家一笑卽芳時。』《寄張先郎中》﹕『胡牀月下知誰對﹖蠻花前想自隨。』《寄友人》﹕『一篇《封禪》才難學﹐五畝蓬蒿勢易求。』淡淡寫出﹐又好。《示妹》詩最佳﹕『孟光求婿得梁鴻﹐廡下相隨不諱窮。卓犖才名今日事﹐蕭條門巷古人風。《五噫》尙與時多忤﹐一笑兼忘我屢空。六月塵沙不相貸﹐泫然搔首又西東。』自解自悲﹐想見文士家庭之樂。『病身最覺風露早﹐歸夢不知山水長』﹐『佳時流落眞何得﹐勝事蹉跎自可憐』﹐不堪多詠。」

「王『六鰲』﹑『雙鳳』﹐尙不及唐人早朝應制。宮詞多佳﹐工鋪敍耳﹐非勸百諷一也。」

「舒《村居》云﹕『水繞陂田竹繞籬﹐楡錢落盡槿花稀。夕陽牛背無人臥﹐帶得寒鴉兩兩歸。』《敗荷》云﹕『忍看夜影分殘月﹐別送秋聲入晚風。』又有『宿雨閣千嶂碧﹐野花弄日一村香』。山川乃分靈於斯人乎﹖集之不傳﹐人累之也。」

「方子通﹐介甫友也。《紅梅》之『春風吹酒上凝脂』﹐最傳人口﹐遠勝毛澤民之『東墻羞頰逢誰笑﹐南國酡顏彊自持』之句也。」

「溫公詩絕無言及者﹐實自淸醇。《哭張子厚》云﹕『人生會歸盡﹐但問愚與賢。借令陽虎壽﹐詎足驕顏淵﹗』固端人之語。最妙者﹐五言律《哀李牧》云﹕『椎牛饗戰士﹐拔距養奇才。虜帳方驚避﹐秦金已暗來。旌旗移幕府﹐荊棘蔓叢臺。部曲依稀在﹐猶能話郭開。』《馬援》云﹕『一棺忠勇骨﹐飄泊瘴煙深。』《漢武》云﹕『方士陳丹術﹐飄飄意不疑。浮仲山鼎﹐風降壽宮祠。上藥行當就﹐殊庭庶可期。蓬萊何日返﹖五利不吾欺。』又『苜蓿花猶短﹐蒲萄葉未齊。更衣過柏谷﹐走馬宿棠梨。逆旅聊懷璽﹐田間共鬥鷄。猶思飲露﹐髙舉出虹霓。』又『長掩柴荊避寒暑﹐只將花卉記冬春』﹐『行逕乍迂初見┺﹐浮舟正好未生蓮』﹐俱佳。」

「範純仁『倚錫靜眠松下石﹐煮茶試竹間泉』﹐『吟榻未移溪月上﹐醉巾長拂野回』﹐『長年已覺春如夢﹐遠客惟應醉是家』﹐俱好句也。」

「劉敞《荒田行》云﹕『大農棄田避徵役﹐小農挈家就兵籍。良田茫茫少耕者﹐秋來雨止生荊棘。縣官募兵有著令﹐募兵如率官有慶。從今無復官勸農﹐還逐漁鹽作亡命。』此詩方是大憂。」

「《擊壤集》中《月夜》云﹕『雨霽風自好﹐秋深天未寒。移牀就階下﹐看月出林端。有酒欲共飲﹐無琴可獨彈。他時遇良友﹐此景復求難。』固自淸嘉。」

又曰「人謂曾子固不能詩﹐謬也。其『憑闌到處臨淸此﹐開閣終朝對翠微』﹐『詩書落落成孤論﹐耕稼依依憶舊遊』﹐如此不能詩耶﹗《閱武堂》云﹕『柳間自詫投壺樂﹐桑下方安佩犢行。』循良又儒將也。」

「鮮於亻先詩曰﹕『一气斡元造﹐爲功未嘗煩。羣生自生妄﹐天地亦何言。鳧脛不可增﹐楮葉不可鐫。欲益固爲損﹐勞心非自然。不見平陽侯﹐醇酒聊終年。』刺新法甚婉。」

「詩至慶曆﹐最畏俚俗﹐文同獨能修飾。《起夜來》曰﹕『曉窗明綠紗﹐蜀錦壓春臥。橫腮琥魄冷﹐驚起新夢破。玲瓏轉條脫﹐縹緲梳﹛髟委﹜﹛髟﹜。髙軸響銀牀﹐時誤君車過。』玉在瓦礫矣。如『百促夜去﹐一雁領寒起』﹐『歸鳥亂飛葉﹐暮凝遠山』﹐『暖垂到地﹐晴鳥語多時』﹐又云『萬嶺逼秋色裏﹐一峯擎雪夕陽中』﹐『惜去更看新畫壁﹐記來重注舊題名』﹐《梅花》云『破萼未深聊敵雪﹐收香不密任隨風』﹐俱淸麗可喜。又有『檢書防落燼﹐下幕恐遺香』。《海棠》云﹕『爲愛香苞照地紅。倚欄終日對芳叢。夜深忽憶髙枝好﹐把酒更來明月中。』尢自淸越。」

「子瞻詩美不勝言﹐病不勝摘。大率多俊邁而少淵氵亭﹐得瑰奇而失詳愼﹐多粗豪滑稽艸率﹐又多以文爲詩。然其才古今獨絕。子瞻《聞子由不赴商州》曰﹕『惟有王城最堪隱﹐萬人如海一身藏。』《ヘ杭》云﹕『南行千里成何事﹖一聽秋濤萬鼓音。』《過海》云﹕『空餘魯叟乘桴意﹐粗識軒轅奏樂聲。九死南荒吾不恨﹐玆遊奇絕冠平生。』如此胸襟﹐眞天人矣。公詩本一往無餘﹐徐州後更恣縱。如《賈耘老水閣》云﹕『愛酒陶元亮﹐能詩張志和。靑山來水檻﹐白雨滿漁蓑。淚垢添丁面﹐貧低舉案蛾。不知何所樂﹖竟夕獨酣歌。』寫曠懷蘊藉。黃州詩尢不羈﹐『小屋如漁舟﹐水裏』一篇﹐最爲沈痛。『雨中看牡丹﹐依然暮還斂』﹐亦自惜幽姿﹐尢有雅人深致。其淸空而妙者﹐如『野闊牛羊同雁鶩﹐天長艸樹接霄』﹐『古琴彈罷風吹座﹐山閣醒時月照杯』﹐『狙公欺病來分栗﹐水伯知饞爲出魚』﹐『牀下雪霜侵戶月﹐枕中琴築落階泉』﹐俱佳。」

「子由才气不如兄﹐而有醇醪飲人之致。則有『遠泛便成終日醉﹐幽尋不盡數家園』﹐『簾中飛絮縈殘夢﹐窗外啼鶯伴獨吟』。風景則有『雨餘嶺上披絮﹐石淺溪頭水蹙鱗』。排遣則有『宦遊底處非巢燕﹐歸計何嫌誚沐猴』﹐『士師憔悴經三黜﹐陶令幽憂付一酣』﹐『懶將詞賦占臆﹐頻夢江湖伴蟹螯』。慰人則如『舊傳北海偏憐客﹐新怪東方苦饑。應笑長安居不易﹐空吟原上艸離離』。使事則有『峴首重尋碑墮淚﹐習池還指客橫鞭。逃亡已覺依劉表﹐寒應須禮浩然』。『橐裝已笑分諸子﹐吏道何勞問薛公』。《雜詩》則有『蒼然澗下松﹐不願世雕刻。斧斤百夫手﹐牽挽千牛力。斫成華屋柱﹐加以綴衣飾。人心喜相羨﹐松心終自惜』。皆唐人詩也。北歸潁上後詩﹐間雜詼諧﹐涉筆成趣。如《九日》云﹕『酒慳慚對客﹐風起任飄冠。』《葺居》云﹕『旋築髙墻護雞犬﹐稍容嵇阮醉喧嘩。』而《大檜》詩云﹕『便令殺身起大廈﹐亦恐眾材無匹敵。且畱枝葉撓霓﹐猶得世人長太息。』傑然不凡。」

「昔人評秦少遊詩﹐『如時女步春﹐終傷婉弱』。其『支枕星河橫醉後﹐入簾風絮報春深』﹐眞好姿態。而『屠龍肯自羞無用﹐畫虎從人笑未成』﹐卻自骯髒﹐不如介甫之『雞得失何須問﹐鵬逍遙各自知』之老手。」

「晁補之視少遊有骨气﹐如『虛齋閉疏窗﹐竹日光耿耿。更無司業酒﹐但有廣文冷。一憐出入獨﹐自喜往還省。時作苦語詩﹐幽泉汲修綆』。又《視田贈弟》曰﹕『一從學聱牙﹐世事百色廢。賣牛姑補室﹐歲晚霜雪至。』大有古音。」

「山谷詩﹐當取淸空平易者。如《曲肱亭》云﹕『仲蔚蓬蒿宅﹐宣城詩句中。人賢忘巷陋﹐境勝失途窮。寒菹書萬卷﹐零亂剛直胸。偃蹇勛業外﹐嘯歌山水重。晨雞催不起﹐擁被聽松風。』不驕揉而作。生平病在好奇﹐又喜使事﹐究其所得﹐實不如楊﹑劉。詠弈之『湘東一目誠堪死﹐天下中分尙可持』﹐巧累於理。而『霜林收鴨腳﹐春网薦琴髙』﹐以鴨腳稱銀杏﹐是取其葉﹐以琴髙作鯉﹐更不可。又《落星寺》詩云﹕『蜂房各自開戶牖﹐蟻穴或夢封侯王』﹐上句言山腰寮捨眾多﹐下句出題外矣。﹝喬謂必是刺禪人﹐稱鄭稱楊耳。﹞《猩猩毛筆》云﹕『愛酒醉魂在﹐能言機事疏。平生幾兩屐﹖身後五車書。物色看《王會》﹐勛勞在石渠。拔毛能濟世﹐端爲謝楊朱。』𨿽題曰戲作﹐而使事天趣洋溢。至《接花》詩﹕『雍也本犁子﹐仲由原鄙人。升堂與入室﹐只在一揮斤。』大雅掃地矣。﹝喬謂此與『好風聖之淸』﹐止可於長排律中﹐以見句法變換﹐短排律已不可用﹐況八句律乎﹖﹞坡詩傷於太盡﹐才大難降﹐筆走不守。魯直頗能開辟﹐虯髯倔彊海外耳。」

「陳師道以薦卽得官正字﹐詩曰﹕『扶老趨嚴召﹐徐行及聖時。端能幾字正﹖敢恨十年遲。肯著金根誤﹐亭辭乳嫗譏。向來憂畏斷﹐不盡鹿門期。』用事切當。《雪》詩云﹕『木鳴端自語﹐鳥起不成飛』﹐不落色相。《九日寄秦覯》云﹕『疾風回雨水明霞﹐沙步叢祠欲暮鴉。九日淸尊欺白髮﹐十年爲客負黃花。登髙懷遠心如在﹐向老逢辰意有加。淮海少年天下士﹐獨能無地落烏紗﹖』殊有陋巷不攺其樂之意。或推後山直接少陵﹐其五言律誠有相近處﹐此體猶未盡﹐何況諸體﹐無可言直接耶﹗」

「蘇門六子﹐文潛尢可喜。《海州道中》云﹕『渡頭鳴舂村徑斜﹐悠悠小蝶飛豆花。逃屋無人艸滿家﹐累累秋蔓懸寒瓜。』《廣化遇雨》雲﹕『撞鐘寺門掩﹐晚霽尙殘滴。相攜下山去﹐塵靜馬無迹。歸來解鞍歇﹐新月如破璧。但恐桃花源﹐回舟已靑壁。』大是淸越。七言律尢多秀句﹐如『綠野染成延晝永﹐亂紅吹盡放春歸』﹐『萬頃澤空供雪意﹐一枝梅笑破冬嚴』﹐『新月已生飛鳥外﹐落霞更在夕陽西』﹐『靑引嫩苔畱鳥篆﹐綠垂殘葉帶書』﹐『歸鳥各尋芳樹去﹐夕陽微照還村耕』﹐脫盡爾時惡習。又『何待挑琴知有術﹐未嘗驅豆更無謀』﹐不減溫﹑李。《春日雜書》云﹕『昨日爲雨備﹐今晨乃大風。臨風謹自備﹐通夕雪迷空。備一常失計﹐盡備力難供。因之置不爲﹐拱手受禍凶。當爲不可壞﹐任彼萬變攻。築屋如金石﹐何勞計春冬﹖』只須此住﹐便有餘味。下云『此道簡且安﹐古來家國同』﹐說盡便索然。東坡《湖上夜歸》云﹕『我飲不盡器﹐半酣味尢長。復輿湖上歸﹐春風吹面涼。行到孤山西﹐夜色已蒼蒼。淸吟雜夢寐﹐得句旋已忘。尙記梨花村﹐時時聞暗香。』亦須只此住卽妙。」

「賀鑄方回工於詞﹐而詩亦絕勝。如《放鶴亭》云﹕『萬頃白山缺處﹐一庭黃葉雨來時。』《茱萸灣晚泊》云﹕『荻浦漁歸初下雁﹐楓橋市散只啼鴉。』《漢上屬目》云﹕『白蒙山頭﹐淸川山下流。芳洲采香女﹐薄暮漾歸舟。並蒂雙荷葉﹐逢迎一障羞。持情不得語﹐大婦在髙樓。』皆妙。」

「晁叔用衝之﹐無咎弟也。《田中行》有古趣。又有『獵回漢苑秋髙夜﹐飲罷秦臺雪作天』﹐『系馬柳低當戶葉﹐迎人桃出隔墻花』﹐俊气可味。」

「髙士徐積仲車詩有唐音。《送王潛聖》末云﹕『關西夫子𨿽遲暮﹐行笑行吟正安步。川海上牧羊兒﹐解說公孫放豚去。』磊落有气度。」

「唐子西論詩可觀﹐所作不逮。『山靜似太古﹐日長如小年』﹐警句也。余語不稱。『山轉秋光曲﹐川長暝色橫』﹐亦佳。《初到惠州》曰﹕『盧橘楊梅乃爾甜﹐肯容遷謫到眉尖﹗因行采藥非無得﹐取足看山未害廉。辧謗若爲家一喙﹐著書不值字三縑。老師補處吾何敢﹐政謂家風不敢謙。』『老師』謂東坡﹐『補處』用彌勒佛事。中聯小有丰致。至《湖上》之『佳月明作哲﹐好風聖之淸』﹐文海泥犁也。」

「韓駒子蒼《冬日》云﹕『北風吹日晝多陰﹐日暮擁階黃葉深。倦鵲繞枝翻凍影﹐飛鴻摩月墮孤音。推愁不去如相覓﹐與老無期稍見侵。顧藉微官少年事﹐病來那復一分心。』前寫景﹐後寫懷﹐隨句而轉﹐漸就衰颯﹐而恬讓之致可掬。《夜泊寧陵》詩𨿽不髙尙﹐無惡習﹐款段馬也。曾﹑韓則本非千里才﹐惟蹄耳。」

「北宋詩﹐但非宛陵﹑豫章二派﹐卽多可喜。如劉《題半隱堂》曰﹕『一堂圖籍自陶冶﹐三徑蕭蘭俱歲華。定非平恩許侯宅﹐會是仲長公理家。端居雅不煩屏當﹐佳設頗嘗成咄嗟。惟我身數來往﹐徽弦一泛卽生涯。』﹝喬謂此詩亦有宋人槎牙之气。﹞韋冠之《寄荊南故人》曰﹕『餘生自是一虛舟﹐未害尋詩慰客愁。梅欲飄零猶蘊藉﹐柳才依約已風流。關心弟妹無黃犬﹐入夢江湖有白鷗。別後故人相念否﹖東風應倚仲宣樓。』二詩甚有風致。」

「洪覺範詩中名家﹐不當以僧論也。五言古詩﹐不獨淸气﹐用筆髙老處﹐如記如畫。近體詩如《石臺夜坐》云﹕『永與世遺他日忘﹐尙嫌山淺暮年心。凍未放僧窗曉﹐折竹方知夜雪深。』《上遠宿百丈》云﹕『夜久雪猿啼嶽頂﹐夢回明月在梅花。』秀骨嶷然。又僧遵式詩『拾句書幽石﹐收茶踏亂』﹐亦有淸致。」

「李伯紀云﹕『聞說飛蝗起自淮﹐勢如風雨渡江來。吾家歲事何須慮﹐只恐人言不是災。』得家信作﹐眞賢宰相也。《記舊夢》《泛舟循惠間》《李嗣宗小圃》詩俱佳。」

「汪藻彥章《寧川驛》云﹕『過眼風光一餉休﹐坐狂猶得佐名州。𨿽遭瀧吏嗤韓子﹐卻喜溪神識柳侯。盡日野田行罷亞﹐有時嶠聽鉤。會將新濯滄浪足﹐踏徧千巖萬壑秋。』俊逸似大蘇。又《醉別》云﹕『雙槳又乘淸夜去﹐一樽聊發少年狂。』亦灑落可喜。胡澹乞斬王倫﹐被竄渡海﹐詩曰『銀山千疊酒微酣』﹐气槪如此﹗」

「劉屏山﹑朱韋齋詩最可喜。韋齋《謁吳公路許借論衡復畱一日》云﹕『幽獨不自得﹐駕言款齋廬。殷勤主人意﹐投轄恐回車。世途早已涉﹐此去將焉如﹖惟憂酒錢盡﹐使我詩腸枯。會合曾幾何﹐可復自爲疏﹖更當畱一夕﹐帳中搜異書。』《送金確然歸弋陽》曰﹕『昔我溪居﹐送子溪。重來問何時﹐笑指溪上。一別四周星﹐坐此世事紛。衰顏兩非昔﹐華發粲可耘。我纏風樹哀﹐終日無一忻。子乃水菽憂﹐南北奔走勤。對牀語未終﹐別意如絲棼。歸夢尙隨子﹐何當嘆離羣。』二詩有長厚之風。又詠芍藥云﹕『誰令玉頰紅成點﹐如意痕輕琥珀多。』丰神婉媚。屏山絕句云﹕『偶臨沙岸立多時﹐淡淡煙村日向低。幽事挽人歸不得﹐一枝梅影浸澄溪。』」喬謂絕似楊誠齋淸淡詩。

「呂本中居仁有淸致而多輕率。《柳州開元寺夏雨》雲﹕『風雨似晚秋﹐鴉歸門掩伴僧幽。深不見千巖秀﹐水漲初聞萬壑流。鐘喚夢回空悵望﹐人傳書至竟沈浮。虎頭燕頷非吾相﹐莫羨班超拜列侯。』《西歸舟中懷通泰諸君》曰﹕『一雙一隻路旁堠﹐乍有乍無天際星。亂葉入船侵敗衲﹐疾風吹水擁枯萍。山林何謝誰方駕﹖詩語曹劉可乞靈﹖酒碗茶甌俱不厭﹐爲公醉倒爲公醒。』韻度𨿽饒﹐終有緩頹之恨﹐皆韓子蒼流獘。」

「事莫病於僞。歐﹑梅之矯錢﹑楊﹐未盡爲詩害也﹐令歐任其秀冶﹐梅率其淸溫﹐原自名家。惟是筆力不髙﹐飾爲勁悍﹐遂流於粗鄙﹐而惡聲出矣。魯直好奇﹐兼喜使事﹐實陰效錢﹑楊而變其音節﹐致多矯揉詰屈﹐不能自然。然气淸味冽﹐胸中亦自有權衡﹐故佳篇尙多。子蒼逸韻天生﹐疏率自喜﹐轉覺天趣有餘﹐結構不足﹐𨿽淵源豫章﹐實與魯直相背。曾幾茶山天性粗劣﹐又崇豫章之粗率﹐備得諸公之惡境而效之﹐故皆ㄋ噪之音。集中惟月詩之『明時諒費銀河洗﹐缺處應須玉斧修』爲最警。而雪詩之『一夜紙窗明似月﹐多年布被冷如冰』﹐豈曰詩耶﹗一瞽登壇﹐羣盲振鐸﹐自後論詩者日多﹐害詩也日甚。至江湖詩出﹐而此道遂淪長夜。大率宋詩三變﹐一變爲傖父﹐再變爲魑魅﹐三變爲羣丐乞食之聲。《中州集》中﹐髙者秀雅﹐卑者亦不至鄙俚。一時惡气﹐獨集於東南﹐國之不祥﹐先見於筆墨耶﹖」

「選南宋詩﹐務取短中之長﹐一聯一句亦收之﹐首尾求全﹐幾無詩矣。陳與義簡齋詩以趣勝﹐而受病於此﹐俊气終不可掩。如《雨晴》詩﹕『墻頭語鵲衣猶濕﹐樓外殘雷气未平。』《江漲》云﹕『疊浪並翻孤日去﹐兩津橫捲半天流。』《送瑞安令》云﹕『衣冠衮衮相逢處﹐艸木蕭蕭未變時。聚散同驚一枕夢﹐悲歡各誦十年詩。山林有約吾當去﹐天地無情子亦饑。』𨿽無格調﹐語猶入情。陳淵幾叟勝於簡齋。《嚴陵釣臺》云﹕『溪山有底好﹖契貧士欲。取論生不侯﹐但喜夢非僕。攜筇縱朝步﹐初日穿林麓。西風扶兩腋﹐一舉千里鵠。』意气不凡﹐下語新警。」

「周必大益公气骨不髙﹐微有淹雅之度。如《詠園》云﹕『回環自三三逕﹐頃刻常開七七花。』有自然之致。﹝喬謂次句乃道得無情。﹞益公每舉歐陽警句示人﹐其有韻態者﹐有『風色似傳花信到﹐夕陽微放柳梢晴』﹐余卽寒陋。」

「詩若字字入道理﹐則一厄也。選元晦詩﹐惟取多興趣者。如『惆悵江頭幾樹梅﹐杖藜行繞去還來。前時雪壓無尋處﹐昨夜月明依舊開』。﹝喬謂後聯有唐意﹐首聯宋气重。﹞《詠雪》云﹕『不應琪樹猶含凍﹐翻笑楊花許耐寒。』甚妙。道學詩亦有佳句。如徐崇父《毅齋卽事》云﹕『苔色上侵坐處﹐鳥聲來和獨吟時。』林﹛虍鬲﹜齋《送縣丞》云﹕『松廳莫笑無公事﹐蕖幕常能致俊流。』呂東萊云﹕『徑欲卜居從釣叟﹐垂楊缺處竹門開。』」

「陳傅良止齋《寄陳同甫》曰﹕『古來才大難爲用﹐納納乾坤著幾人﹖但把雞豚宴同社﹐莫將鵝鴨惱比鄰。』上句卽『民之失徳﹐乾餱以愆』之意。今觀此兩句﹐可見俗情淺慮﹐恩怨本無大故﹐而毀譽由之。同甫屢經患難﹐故以爲戒。下云﹕『世非文字將安﹐身與兒孫竟孰親﹖一語解紛吾豈敢﹐應行道亦酸辛。』可爲淚下。《冬夜感懷》云﹕『已覺二毛嗔婦問﹐可堪一飯患兒多。』眞境眞語。又有詩云﹕『璧襲繅藉﹐山龍飾衣裳。不聞遂古初﹐而興自虞唐。毀車崇騎射﹐隸作篆籀藏。至今人便之﹐秦亦忽以亡。』又曰﹕『累觴以爲歡﹐班荊以爲儀。交際貴如此﹐勿使至意虧。頗嘗怪《小雅》《鹿鳴》至《魚麗》。賓主禮百拜﹐《六經》似支離。』重傷古道之不復也。次篇反語﹐令人自思﹐意眞語亦雅。」

「宋人樂府尢遠。葉水心《白詞》曰﹕『有美人兮來獨處﹐陟彼南山兮伐寒。挑燈細緝抽苦心﹐冰花織成雪爲縷。不憂絕技無人學﹐只愁不堪嫁時著。鄭僑吳札今悠悠﹐爭看買笑錦纏頭。』歡知音難得﹐又不忍決絕﹐徘徊婉轉﹐無限風流。」喬謂此僅望見張﹑王耳﹐在宋已成絕作。

「劉宰《猛虎行》云﹕『市有虎﹐毋妄言。當關虎士森戈﹐市上一呼人駕肩。虎𨿽猛﹐那得前﹖市有虎﹐言非妄。君不見左馮翊﹐天下壯。斧斤聲斷林壑空﹐猛虎通衢恣來往。食人肉﹐飲人血﹐沈痛積怨那可說﹖凝香堂上紫煙浮﹐風流太守憂民憂。一朝下令開信賞﹐藉皮枕骨彌山丘。虎已滅﹐人患絕﹐夜永猶聞泣幽咽。泰山之側如可居﹐子後夫前甘死別。』漫塘倡﹐西涯祖之。」

「晚宋人詩﹐有極佳而名不彰者。如吳龍翰詩云﹕『妾心江岸石﹐千古無變更。郎心江上水﹐倏忽風波生。』又云﹕『擊築復擊築﹐欲歌雙淚橫。寶刀重如命﹐命如鴻毛輕。』二詩有古樂府意。」

「洪適之『靑靑河畔艸﹐英英籬邊菊。雅雅當窗女﹐濯濯手如玉。淵淵錦中意﹐粲粲未盈幅。槁砧天一涯﹐刀頭誤行卜。鑑怨新眉﹐誰教遠山綠。』又迢迢牽牛星﹐奕奕停梭女。尋盟整遙轡﹐緘情遵漢渚。欣宴未斯須﹐別愁眉已度。黃月不我畱﹐殘機忍重顧。翻羨巫山﹐朝朝楚王遇』。深情秀致﹐全在結語弄姿﹐寫出無聊之態。比擬漢人﹐在宋甚少。」

「裘萬頃元量《雨後》云﹕『秋事雨已畢﹐秋容晴爲妍。新香浮罷亞﹐餘潤溢潺。機杼蛩聲裏﹐犁鋤鷺影邊。吾生一何幸﹐田裏又丰年。』《出門》云﹕『出門復入門﹐吾行竟安之﹖攜書北窗下﹐翻閱聊自怡。有懷千載人﹐掩卷還欷。采采首陽薇﹐戀戀商山芝。一裘或終身﹐欣然釣江湄。斯人不可作﹐古道日式微。目前稻粱謀﹐鳧雁方齊飛。靑田寂無音﹐歲晚將疇依﹖愼勿出門去﹐塵埃染人衣。』元量生於豫章﹐略不沾其惡習﹐可敬也。其《見雪》詩尢見義烈之槪。」

「隆興後詩推範﹑陸﹑尢﹑楊。尢袤延之《海棠》詩﹕『曉妝無力胭脂重﹐春睡方酣酒暈深。』又《苦雨》詩﹕『十年江國水如淫﹐怕見三秋雨作霖。可念田家妨卒歲﹐須煩風伯蕩層陰。禾頭昨夜憂生耳﹐木徳何時卻守心﹖歲星守心﹐天下大丰。兀坐書窗詩作崇﹐寒蛩鳴咽伴愁吟。』」

「楊誠齋萬里論詩最多妙語﹐自作則落粗豪一路。其《送丘宗卿帥蜀作》最有名﹐云﹕『諭蜀宣威百萬兵﹐不須號令自精明。酒揮勃律天西碗﹐鼓臥蓬婆雪外城。二月海棠傾國色﹐五更杜宇說鄕情。少陵山谷千年恨﹐不遇丘遲眼爲靑。』﹝喬曰「次聯似徵羌出塞﹐後半气不稱前半。其『傾國』虛用亦佳﹐『杜宇』句弄姿好﹐二物皆蜀有也。」﹞又其《夜坐》詩﹕『荒城日短溪山靜﹐野寺人稀鸛雀鳴。』亦好。」

「選宋詩不可繩以古法﹐但汰其已甚者而已。吾於北宋愛子由﹐﹝喬謂不言介甫﹐尊之也。﹞南宋愛範成大至能。《代人贈別》云﹕『一曲悲歌水倒流﹐樽前何計緩千憂﹖事如夢斷無尋處﹐人似春歸挽不畱。艸色黏天恨﹐雨聲連曉鷓鴣愁。迢迢綠浦帆飛遠﹐今夜新晴獨倚樓。』《南徐道中》曰﹕『半生行路與心違﹐又逐孤帆擘浪飛。吳岫擁遮望眼﹐楚江浮月冷徵衣。長歌悲似垂垂淚﹐短夢紛如艸艸歸。若使一廛供閉戶﹐肯將靑雀易柴扉﹖』《入秭歸界》有云﹕『幽禽不見但聞語﹐野艸無名都著花。《鄂州》結句云﹕卻笑鱸鄕垂釣手﹐武昌魚好便淹畱。』用孫吳謠語能變化。《再渡胥口》曰﹕『古來此地快蓬心﹐天繞明湖日照臨。一雁平時隱現﹐兩山波動對浮沈。衰髯都共荻花老﹐醉面不如楓葉深。罾戶釣徒來問訊﹐去年盟在肯重尋﹖』又有『月從雪後皆奇夜﹐天向梅繞別有春』﹐『鵬相安無可笑﹐能魚自古不能兼』﹐俱有新趣。絕句則《衮州道中》云﹕『松林斷處前山缺﹐又見南湖數十峯。』《冬日雜興》云﹕『霜風掃盡千林葉﹐倚筇枝數鶴巢。』皆秀淡可喜。」

「余初讀務觀詩於《瀛奎律髓》選宋詩中﹐覺得洋洋盈耳﹐因極賞之。及閱《劍南集》﹐前意頓減。大抵才具無多﹐意境不遠﹐善寫眼前景物﹐音節瑯然。篇中必有一聯致語﹐蔥翠欲滴。間出新脆語﹐如二月海棠﹐妖艷撩人。亦時有激昂之語﹐惟七律有之﹐因節取數篇於後。長篇惟《題少陵畫像》﹐敍事如見。《江樓醉中》云﹕『天上但聞星主酒﹐人間寧有地理憂﹖』務觀爲石湖幕府﹐在局六年﹐以得縱懷。及守嚴州﹐思舊述懷云﹕『桐吾故隱兩經秋﹐小院孤燈夜夜愁。名酒過於求趙璧﹐異書渾似借荊州。溪山勝處身難到﹐風月佳時事不休。安得連車載釀﹐金鞭重作浣花遊。』此猶子美之思嚴武也。《後寓嘆》曰﹕『貂蟬未必出兜鍪﹐要是蒼鷹憶下。彭澤徑歸端爲酒﹐輕車已老豈須侯﹗千年精衛心平海﹐三日於菟气食牛。會與髙人期物外﹐摩挲銅狄灞陵秋。』此當有後進妄生長短﹐如韓君平在夷門也。《書壁》有云﹕『天下不知誰竟是﹐古來惟有醉差賢。過堂未悟鐘當畔﹐睨柱誰知璧偶全。』《遣興》有云﹕『尙饒靈運先成佛﹐那計辛毗不作公。』放翁壯時有志經世﹐故《感舊》云﹕『晚歲猶思事鞍馬。當時那信老耕桑﹖』久歷世途﹐故有『此身幸已免虎口﹐有手但能持蟹螯』﹐『生來不啜猩猩酒﹐老去那營燕燕巢』之句。天啟﹑崇禎中﹐忽尙宋詩﹐實未知宋人三百年本末﹐止見一陸放翁﹐而放翁佳處亦未能見﹐止取其詩之易解﹐學之易成。遂無體格﹐不鍛煉精思﹐但於中聯作弄姿語﹐起結艸艸﹐直寫俚諺。使放翁有靈﹐能無稱屈﹗」

「永嘉四靈﹐趙紫芝爲勝。佳句有『輔嗣《易》行無漢學﹐玄暉詩變有唐風』﹐『禽翻竹葉霜初下﹐人立梅花月正髙』。又云『無欲自然心似水﹐有營何止事如毛』﹐仍出酸語﹐故爲嚴羽所輕。又有『野水多於地﹐春山半是』﹐『池成逢夜雨﹐籬壞出秋山』。其《延禧觀》之『鶴毛兼葉下﹐井气與同』﹐井爲藏丹之所﹐此言丹气也﹐妙甚。翁捲差遜趙師秀﹐佳句有『燈妨遠夢﹐秋雨亂愁吟』。二徐最劣﹐靈暉不及靈淵。徐照《瀑布》云﹕『千年流不盡﹐六月地常寒。』甚佳。結云﹕『人言深碧處﹐常有老龍蟠。』醜態仍見。徐璣佳句﹕『月生林欲曉﹐雨過夏如秋。』」

「讀嚴滄浪詩於宋人中﹐如諸於繡屈中見司隸將吏。古詩亦用功於太白﹐但力不逮耳。五言律有沈卿﹑岑嘉州之遺風﹐七言律於髙﹑李頎尢深。惟樂府不入古﹐但得之唐人耳。其送客絕句云﹕『川程極目渺空波﹐送爾歸舟柰別何﹗南國音書須早寄﹐江湖春雁已無多。』極似唐人。滄浪精於紀律﹐吾終推介甫於宋人爲第一﹐猶五祖令學人皆稱神秀偈﹐而衣缽自付慧能耳。」

「豫章派最多惡習﹐蕭彥毓梅坡𨿽有『西昌有客學南昌』之號﹐猶似超出。其《西湖雜詠》曰﹕『花心亭上坐﹐滿眼是湖光。只爲便幽趣﹐能來倚夕陽。水邊春寺靜﹐柳下小舟藏。不待淸明近﹐鶯花已自忙。』𨿽淺不惡。」

「趙蕃昌父論詩﹐事祖曾﹑呂。嘗云﹕『若欲波瀾闊﹐規模須放弘。端由吾養气﹐匪自歷階升。』如此弘闊﹐有何足取﹖佳句有『紅葉連村雨﹐黃花獨徑秋。詩窮眞得瘦﹐酒薄不禁愁』。『正自摧頹同病鶴﹐況堪吟詠類寒蛩』。『潭水解令胡廣壽﹐夕英何補屈原饑』。」

「敖陶孫《詩評》﹐特妙於語言。其詩惟傳《哭趙忠定公》﹐中聯云『狼胡無地歸姬旦﹐魚腹終天痛屈原』﹐甚偉。而起雲『左手旋乾右轉坤』﹐末云『休說渠家末世孫』﹐可惜。」

「楊用修稱劉后村《李夫人招魂歌》《趙昭儀春沿行》《東阿王紀夢行》﹐然僅西昆體之似耳﹐他篇粗鹵甚多。佳句如《挽陳師復》云﹕『闕下舉幡空太學﹐路旁攀轍臥遺民。』《自題小室》云﹕『閣上大夫投欲死﹐甕間吏部寢方酣。』又『喜延明月常開戶﹐貪對靑山懶下樓。』」

「江湖詩非無一二佳句﹐但全篇酸鄙。如韓無咎南澗《紅梅》云﹕『越女漫誇天下白﹐壽陽還作醉時妝。』其子澗泉《寒食》云﹕『吹盡海棠無步障﹐開成山柳有堆綿。』俱佳。戴式之﹐無行之尢者﹐亦有佳句。如《尋梅》云﹕『蜂黃塗額半含蕊﹐鶴膝翹空疏帶花。』『鶴膝』言枝﹐『蜂黃』言須也。結云﹕『此是尋梅端的處﹐折來須付與詩家。』打油醜殺。如羣丐唱歌﹐非無亮喉﹐無柰通身是丐何﹗至其『夜涼風動竹﹐人靜月當樓』﹐『雁影參差半江月﹐雞聲咿喔數家村』﹐『千江月色令人醉﹐半夜梅花入夢香』﹐『白石岡頭聞杜宇﹐對他人墓亦沾巾』﹐卻妙。」

「王生宋末﹐亦法賈﹑姚。《溪村》云﹕『水路隨村轉﹐溪晴踏軟沙。斜陽曬魚网﹐疏竹露人家。行蟹上枯岸﹐饑禽銜落花。老翁分石坐﹐話到桑麻。』又有『晴雪添崖瀑﹐春雜曉煙』﹐『敲門僧踏梅花月﹐入夜猿啼楓樹霜』。」

「文信公不以詩重﹐而公實能詩。《端》云﹕『半空夭矯起層臺﹐人道劉安車馬來。山上自晴山下雨﹐倚欄平立看風雷。』有履險如夷之槪。又『人皆有喜榮三仕﹐吾尙無文送五窮』﹐『酬菊醉餘披艸坐﹐探梅吟罷帶花回』﹐佳句也。」

「詩壞而宋衰﹐垂亡而詩道反振。林景熙詩曰『開池納天影﹐種竹引秋聲』﹐『日斜禽影亂﹐水落樹根懸』﹐『香飄苔徑花誰惜﹖影落沙泉鶴自看』﹐『老愛歸田追靖節﹐狂思入海訪安期』﹐『萱艸堂深衣屢寄﹐桃花觀冷酒重攜』﹐『僧時與來往﹐鶴老應知城是非』﹐何讓唐人。《詠秦本紀》尢佳﹕『瑯琊臺上晚平﹐虎視眈眈隘八弦。萬里不知人半死﹐三山空覓艸長生。兆來鬼璧沙丘近﹐威動神鞭海石驚。書外有書焚不得﹐一編圯上漢功名。』又『夢回荒館月籠秋﹐何處砧聲喚客愁﹖深夜無風蓮葉響﹐水寒更有未眠鷗』。」

「讀唐義士淸父涇詩﹐令人泣下。如『鳳去只餘《韶》樂在﹐雁來還有帛書無。』《江南》『頻歲建杓移北斗﹐何人持節救東甌』。《徙廣》『火旗ㄙ靄藏闕﹐水陣周遭雪壓城』。《徙海》『島上有人悲義士﹐水濱無處問君王』。《崖山》字字酸辛﹐不獨《冬靑》詩也。」

「謝翺臯羽《效孟郊體》云﹕『牽牛秋正中﹐海白夜疑曙。野風吹空巢﹐波濤在孤樹。』酷似之矣。文亦似詩﹐得寒瘦之妙。」

又曰「歐﹑梅惡西昆使事﹐力欲矯之。夫俗題不得雅事點染﹐何以成文﹖但不可排砌如類書耳。」

又曰「宋人好用心於無用之地﹐如山谷之注『喚起』﹑『催歸』爲二鳥名﹐東坡之用『玉樓』﹑『銀海』於雪詩是也。」

又曰「詩中使事如使材﹐在能者之運用耳。」

又曰「詩嫌於盡。」

又曰「煉字落險僻﹐卽不雅而可憎。」

又曰「作詩不必拘字句﹐然字不工卽害句﹐句不工卽害篇。」

●卷六

諸英俊以陳臥子所選明詩畀余曰「丈丈髙論﹐請於此指其實焉。」喬答之曰「明初之詩﹐尙自平秀﹐弘治以後﹐化爲異物﹐不可謂之詩矣﹗獻吉立朝大節﹐一代偉人﹐而詩才之雄壯﹐明代亦推爲第一。其詩之深入唐人閫奧者﹐安敢沒之﹖如『臥病一春違報生﹐啼鶯千里伴還鄕』。上句言坐獄﹐卽退之《琴操》『臣罪當誅兮天王聖明』之意也。下句言人情寥落﹐卽《楚詞》『波濤以來迎﹐魚鱗以媵余』﹐義山『歸去橫塘晚﹐華星送寶鞍』之意也。使獻吉平心易气﹐全集皆然﹐余安敢不推爲唐人﹐奉爲盟主﹖惟其粗心驕气﹐不肯深究詩理﹐少陵气岸以壓人﹐遂開弘﹑嘉惡習。李於鱗之才遠下獻吉﹐踵而和之﹐淺夫又極推重﹐遂使二李並稱﹐瞎盛唐之流毒深入人心。不求詩意﹐惟求好句﹐不學二李﹐無非二李。今欲發明三唐詩道﹐推爲禍首﹐則余所極敬慕之偉人﹐口誅筆罰不敢怒矣﹗蓋獻吉本非有得於杜詩而爲之也﹐自負其才﹐不得入翰林﹐致怨於李賓之﹐見其詩句平淺﹐故倚少陵而作髙大彊硬之語以反之。於鱗成進士後﹐有意於詩﹐與其友請教於謝茂秦。茂秦在明人中錚錚﹐而未有見於唐人者也﹐教以取唐詩百十篇﹐日夜詠讀﹐仿其聲光以造句。於鱗從之﹐再起何﹑李之死灰﹐成七才子一路。臥子此選﹐卽七才子之遺調也。」

唐﹑明詩相去天壤﹐今舉唐之最下者﹐與明之最髙者較之﹐品位自見。許渾詩﹐當時謂爲「不如不做」者也﹐今又於渾詩中舉最死實者﹐如《題衛將軍廟》云「武牢關下護龍旗﹐挾槊彎弓馬上飛。漢業未興王霸在﹐秦軍才散魯連歸。墳穿大澤埋金劍﹐廟枕長溪掛鐵衣。欲奠忠魂何處問﹖葦花楓葉雨霏霏。」首聯言戰功﹐次聯言髙蹈﹐三聯言墳廟﹐四聯以情景結之﹐題中之意自足﹐措詞無一字虛殼。但許詩俱無遠神﹐故當時不重之耳。明初詠白燕者﹐紛然推袁凱第一﹐稱爲袁白燕。起句云「故國飄零事已非﹐舊時王謝見應稀」﹐失之於泛﹐燕亦可用。次聯云「月明漢水初無影﹐雪滿梁園尙未歸」。二語是操﹐第三聯應縱﹐而曰「柳絮池塘春入夢﹐梨花庭院雨沾衣」﹐與次聯輕重無別﹐如時文之後﹐亦實做如中比也。唐人之中二聯無虛實者﹐必第七句轉﹐末句收。凱不知此法﹐其末聯云「趙家姊妹多相妒﹐莫向昭陽殿裏飛」﹐語泛與起同。八句中起結是燕﹐非白燕﹐第三聯重出﹐止有兩句是白燕﹐比《衛將軍廟》詩如何﹖使凱學識大進﹐重作此題﹐於白燕上一絲不披綺紗袍子﹐口唱《大江東去》﹐爲牧齋所鄙笑。由其但學盛唐皮毛﹐全不知詩故也。

徒手入市﹐而欲百物爲我有﹐不得不出於竊﹐瞎盛唐之謂也。竊國者在前﹐後人又竊其鉤。

二李於唐詩之意在言外﹐宋文之法度謹嚴﹐實無所見。故其文則蔑韓﹑歐而學《史》《漢》﹐其詩則蔑韋﹑柳而學盛唐﹐敢言古文亡於昌黎﹐不讀大歷以後一字。禪者云「吾參究三十年﹐方知識羞。」後之智人稱之曰「好个『識羞』二字。」彼旣自以爲能﹐見韓﹑歐﹑韋﹑柳無《史》《漢》﹑盛唐字句﹐故出此言﹐總爲無三十年參究苦心耳。元美於文章﹐以震川爲梗﹐晚知自傷。餘三公沒齒不覺。夫韓﹑歐﹑韋﹑柳才豈下於四公﹐班﹑馬﹑盛唐寧不效學﹐得其神者﹐不襲其形也。子受體於父﹐而四肢五官不能盡似﹐子旣自成人身﹐自有引業滿業故也。若摶土刻木﹐以肖其人﹐無一不肖﹐本非人身故也。豈可以土木之肖者爲子﹐而望以嘗嗣續也哉﹗昌黎學子長而不似子長﹐永叔學昌黎而不似昌黎﹐以其𨿽取法乎古人﹐而自有見識學問也。詩文在神理不在字句。古學如飲食﹐俗學如糞溺。飲食粗糲不妨﹐惟著少少糞溺﹐全缶俱棄。

臥子气岸﹐其學詩也﹐才知平仄﹐卽齊肩於李﹑杜﹑髙﹑岑﹐不須進第二步﹔其作詩也﹐凡題皆是《早朝》《秋興》﹐更不曾有別題﹔其論詩也﹐一出語便接踵於西河﹑鍾嶸﹐更不慮他人有不奉行者﹐不意學問中有如是便易事也。

所謂才子者﹐須是王子安﹐弱冠之年﹐學問文章如江如海﹐乃可稱之。《滕王閣序》之「王將軍之武庫」﹐古今惟楊升知是王僧辧。《釋迦佛成道記》﹐貫串釋典﹐髙僧爲之佳綫注釋。受年非多﹐不知何以能爾﹗明之才子﹐拔茅連茹﹐只可其黨自稱耳。年至四十﹐須作學者﹐若稱才子﹐是四十而稱娘子﹐祖所以取譏也。前七才子者﹐北地李夢陽﹐信陽何景明﹐武功康海﹐杜王九思﹐吳郡徐禎卿﹐儀封王廷相﹐濟面邊貢。

復古須是陳拾遺之詩﹐韓退之之文﹐乃足當之。獻吉ㄎ剝盛唐﹐元美掃剝班﹑馬﹐妄稱復古﹐遺禍無識。

余之深恨二李也有故﹕天啟癸亥﹐年始十三﹐自不知揣量﹐妄意學詩﹐得何人所刻《盛明詩選》﹐陳朽穢惡之物﹐童稚無知﹐見其鏗鏘絢麗﹐竟以盛明直接盛唐﹐視大歷如無有﹐何況開成﹗自居千古人物﹐李﹑杜﹑髙﹑岑乃堪爲友﹐鼻息拂者十年。癸酉冬﹐讀唐人全集﹐乃知詩道不然﹐返觀《盛明詩選》﹐無不蠟卮其外﹐敗絮其中﹔自所作詩與平日言論﹐如醉後失禮於人﹐醒時思之﹐慚汗無地。吳地有秋根之名﹐謂本無所知能﹐而自以爲甚知甚能者也。如吳喬者﹐秋根何辭﹗年七八十﹐一句不辦﹐始謀不臧致之也。「曾爲蕩子偏憐客」﹐是以不遮醜態而極陳之。辛未﹑壬申﹐余於歐﹑蘇稍有一隙之明矣﹐猶謂明人文不合宋﹐詩不違唐﹔次年始知其謬。邪說之易於惑人﹐下愚之難於攺步如此。

宋轅文《北行》詩曰「鴻雁自南人自北﹐一時來往月明中。」懷鄕之意﹐不言自見﹐唐人句也。臥子《過陳徵君故居》詩﹐有曰「白楊漫指東西路﹐叢桂空畱大小山。」通篇淸婉﹐不讓唐人。李舒章云「靑樓隨意入﹐不信有相思。」淸新俊逸﹐竟是崔國輔語。此選慢世﹐盡舉二李之醜態﹐以警逐臭者耳。其贊美語﹐乃是淆訛公案。機輪轉處﹐作者猶迷﹐人勿被三君換卻眼珠也。

劉靑田詩﹐稍傷筆重﹐而力厚思深﹐有由心語﹐可觀者多﹐在明初可稱作手。楊孟載詩﹐可比韋莊﹐工力細密。髙季迪各體俱工﹐七律有數十篇可觀。王伯安胸襟好﹐七律得子美骨﹐有數十篇可觀。而此中收之甚少﹐以其不合於盛唐皮毛耳。棄不合皮毛之淸新﹐而取合皮毛之陳濁﹐其貽害於鄕裏後來者大矣﹗嘉定以震川故﹐文章有唐叔達諸公﹔常熟以牧齋故﹐士人學問都有根本。鄕先達之關系﹐顧不重哉﹗

丙甲﹑丁酉﹐余在都中﹐與臥子髙足張靑雕相晨夕﹐熟聞此集中議論。積久難忍﹐因調之曰「王文肅公之紀綱﹐有阿五﹐阿七。阿五之廝養曰﹕『我天下第四人也。』聞者驚叩其故。曰﹕『第一朝廷﹐第二老爺﹐第三我阿爹﹐第四豈容多讓﹖』」少陵第一﹐空同第二﹐臥子第三﹐第四更無他人也。又嘗語之曰「君須進生大黃一斤﹐瀉去腹中陳臥子﹐始有語話分。」渠大大懌﹐而無以復也。靑雕又云「臥子爲紹興推官時﹐巡按某問以明朝文人孰爲大家﹖對曰﹕『州各體俱備。』又問以後爲誰﹖答曰﹕『某甲。』」余謂之曰「《四部稿》如夏月庖﹐穢气逆鼻﹐艾千子之言最爲忠告﹐君何以不勉使深心細讀耶﹖」又不懌。間才藪﹐明眼猶在﹐必不盡如靑雕作第四人也。

弘﹑嘉詩文﹐爲錢牧齋﹑艾千子所抨擊﹐醜態畢露矣。以彼家門徑﹐易知易行﹐便於應酬﹐而又冒班﹑馬﹑盛唐之名﹐所以屢僕屢起。

於鱗甜邪俗賴﹐惑人更甚獻吉。凡外贍中乾者﹐皆其習气所誤也。

震川之文﹐明人之最善者也。猶當讀之一過﹐以知其造詣比古人如何而已。旣有暇日﹐何不深讀唐﹑宋人之文章耶﹖漢﹑魏﹑六朝﹑三唐之詩﹐如連山大海﹐而切切然於弘﹑嘉之詩﹐絕不可解。

全唐詩何可勝計﹐於鱗抽取幾篇﹐以爲唐詩盡於此矣。何異太倉之粟﹐陳陳相因﹐而盜擇升斗﹐以爲盡王家之蓄積哉﹗唐人之詩工﹐所失𨿽多﹐所收自好。臥子選明詩﹐亦每人一二篇﹐非獨學於鱗﹐乃是惟取髙聲大气﹐重綠濃紅﹐似乎二李者也。明人之詩不工﹐所取皆陳濁膚殼無味之物﹐若牧齋《列朝詩》早出﹐此選或不發刻耳。生長三家村﹐見百金者以爲崇﹑愷﹐入縣城而知爲不然﹐況入通都大邑乎﹖斤斤二李﹐蓋不見唐詩耳。不服者曰「難道唐詩彼不曾見﹖」答曰「幾曾見來﹖」有現證在﹐季天中謫遼左﹐選此者作送行詩曰「鐵嶺金州道路難。」其徒絕嘆爲盛唐。余曰「易『銅』以『鐵』則更勁﹐易『珠』以『金』則更煉﹐何患不盛唐﹖」張謂此詩首聯云「銅柱珠崖道路難﹐伏波橫海舊登壇」﹐言險遠而獷也。次聯云「越人自貢珊瑚樹﹐漢使何勞獬豸冠」﹐譏求金求車遣法官也。三聯云「疲馬山中愁日晚﹐孤舟江上畏春寒」﹐恐誨盜又愛友也。結云「由來此貨稱難得﹐多恐君王不忍看」﹐諷黷貨勞民也。其後竟有中官呂太一收珠阻亂之事﹐少陵詩亦曾及之。謂詩深廣有關系如是﹐今乃截取一句﹐換字以爲盛唐。呵呵﹗讀書須眼光透過紙背﹐勿在紙面浮去。蓋此中物如銅鑼銅鼓﹐京師新開店面者﹐以爲鬧市聚人之用。

人有問作詩之法者﹐仲默指階下花曰「色而已矣。」其本領可知。仲默設色之善者﹐宛似唐人﹐以意求之﹐方知其僞。獻吉病笨重﹐气又傲﹐如對傖父﹐酪蒜臭觸鼻。

獻吉亦知詩妙處在有言外之意﹐求工於字句﹐心勞日拙﹐而所作反是。元美之譏錢起「佳气長浮仗外峯」爲泛﹐亦然。

鍛者有冷錘﹐於成刀後細密加錘也。精鐵得此愈見堅利﹐毛鐵則破碎矣。注釋﹐詩文之冷錘也。有意則精彩倍加﹐無意則破碎不堪矣。請以此中所鄙而不收之魏澤《過侯城裏》詩﹐與所收之驚心動魄之李獻吉《秋望》詩﹐並注而同論之。侯城裏﹐乃方正學之故里。成祖之待建文忠臣﹐從古所未有﹐爲之臣者﹐旣不可明言﹐而正學之謀國﹐不無可議﹐事旣至此﹐又不忍深咎﹐此其立言之難也。詩曰「┺輿衝雨過侯城﹐俯仰令人感慨生。黃鳥向人空百囀﹐淸猿墮淚只三聲。」能融景入情矣。又曰「山中自可全髙節﹐天下難居是盛名。」當時豈無雪輩﹐而方不容然者﹐名爲之也。「盛名」﹐虛名也。方固正人﹐而非文種﹑範蠡謀國之才﹐太祖拔之以付建文﹐遂柄國政﹐又爲道衍所薦﹐成祖必欲屈而用之﹐以致言語抗激﹐而成十族大禍﹐是「難居」也。誅竄之濫﹐乃於朋友門人﹐郡邑爲之蕭索。然帝王與匹夫言語爭勝﹐淫刑至此﹐大喪君徳。故之正學神魂所不忍見﹐則貽禍於親戚朋友之過﹐自在其中﹐而成祖之過舉亦自見。故結云「卻憶令威千載後﹐重歸華表不勝情。」澤於當時﹐未有詩名﹐而情深詞婉有如此。選者以其無髙聲大气﹐重綠濃紅﹐目如不見也。獻吉《秋望》詩曰「黃河水繞漢宮墻。」水而繞墻﹐近之至也﹐是漢河宮﹖瓠子宮與下文不合。謂以古比今﹐則明無離宮。「墻」字本趁韻﹐而違礙實甚。又云「河上秋風雁幾行。」在蘭州及娘娘灘猶可﹐余處則爲瞎話﹐篇中無處可據也。又云「客子過濠追野馬﹐將軍韜箭射天狼。」刺避敵也。在大同則「濠」字不落空﹐其城沿邊有濠有地网﹐余處則「濠」字落空湊數矣。又云「黃塵古渡迷飛挽。」渡須有水﹐是說何處﹖又云「白月橫空冷戰場。」釋典謂朔爲黑月﹐望爲白月﹐言時非言月也。彼見「白月」二字新僻﹐於明月卽爾用之﹐不知出處意義也。月體如杯﹐何可言橫﹖月光徧地﹐橫又不可。選者謂此詩驚心動魄﹐當是以文理全無﹐故如是耳。如次聞意﹐結當用唐休﹑張仁願有邊功者﹐而曰「聞道朔方多勇略﹐只今誰是郭汾陽﹖」汾陽有破賊功﹐無邊功﹐其便橋之事﹐乃和戎﹐非戰功也。若指郭登﹐上文又無土木事意。直是湊字湊句﹐見韻卽趁﹐一經注釋﹐百雜碎耳。其《秋懷》詩曰「慶陽亦是先王地﹐門對東山不墳。白豹寨頭惟皎月﹐野狐北山盡黃。天淸障塞收禾黍﹐日落溪山散馬羣。回首可憐鼙鼓急﹐今誰是郭將軍﹖」若在趙元昊時﹐可以「先王地」寄慨﹐弘治時何故說此﹖非作地誌﹐不定方向﹐何故言「門對東山不墳」﹖且其城只有一門矣。宋楊蟠《金山》詩曰「天末樓臺橫北固﹐夜深燈火見揚州。」遠勝於此﹐王平甫猶曰「莊宅牙人語﹐解量四至。」見此當何如耶﹖首句已出「慶陽」﹐次聯又用「白豹寨」﹑「野狐山」﹐重復無意。「惟皎月」﹑「盡黃」﹐言無民物也﹐第三聯卻云「收禾黍」﹑「散馬羣」﹐則又有民物矣。任手寫去﹐竟不思量。此聯隔斷﹐遂致結意與次聯不相接。其二云「宣宗玉殿空山裏﹐野寺霜黃鎖碧梧。不見虎賁移大內﹐尙聞龍舸戲西湖。芙蓉斷絕秋江令﹐環淒涼夜月孤。辛苦調羹三相國﹐十年垂拱一愁無﹖」明無離宮﹐西山梵宇﹐乃內侍倚懿旨爲之﹐何以言「宣宗玉殿」﹖「虎賁」﹑「龍舸」﹐屬對精工﹐名下無虛﹐百「移大內」﹑「戲西湖」﹐是何事何意﹖二句與「空山」﹑「玉殿」有何關涉﹖燕地何以有江﹖此句抄「魚龍寂寞秋江冷」﹐而換四字。下句抄「環空歸月夜魂」﹐而換三字﹑倒一字也。人臣安得以髙緯比宣宗﹐由北地﹑大梁竟無《北齊書》也﹖第三首曰「苑西遼後洗妝樓﹐檻外芳湖靜不流。」如此起手﹐與子美「淸江一曲抱村流﹐長夏江村事事幽」同法﹐而獻吉續以亂世君臣何也﹖又曰「松柏深愁」﹐似陵廟不似宮苑矣。《秋興》之「雕闌繡柱圍黃鵠﹐錦纜牙檣起白鷗」﹐言無人也。此竊之曰「雕欄玉柱畱天女。」意者用詰汾事以寓刺亦可﹐而又竊之曰「錦石秋花隱禦舟。」則賦實事矣﹐是何意耶﹖結曰「萬古中華還此地﹐我皇親爲掃神州。」是收上文何意﹖莫非滿紙散錢。

明詩之爲異物﹐於敍景最爲顯著。詩以身經目見者爲景﹐故情得融之爲一﹐若敍景過於遠大﹐卽與情不關﹐惟登臨形勝不同耳。獻吉《桂殿》詩曰「桑乾斜映千門月。」桑乾水自大同而來﹐相去甚遠﹐何以映宮門之月﹖又云「碣石長吹萬里風。」並無「千門」字面﹐可用之川﹑廣﹑﹑貴矣。其《喬太師宅飲別》云「燕地雪霜連海嶠﹐漢家簫鼓動長安。」大且遠矣﹐與當時情事何涉﹖𨿽有哀樂之情﹐融化不得﹐豈非如牛頭阿旁異物耶﹗

獻吉《潼關》詩曰「咸東天險設重關﹐閃日旌旗虎豹閒。隘地黃河吞渭水﹐炎天白壓秦山。舊京想象千官入﹐餘恨逡巡六國還。滿眼無非棄者﹐寄言關吏莫嗔顏。」函谷關﹐在漢武時﹐楊僕移之而東﹐置於新安﹐去舊地三百里﹐仍名函谷關。獻帝建安四年之前﹐仍移置於舊關之西三十里﹐始名潼關。東西二關﹐互爲興廢﹐何以曰「重關」耶﹖「炎天」﹐太煞無謂﹐或者別有出處乎﹖「白雪」﹐言歌則無謂﹐言雪則剩白字﹐亦不敢測。「秦山」者﹐終南深處也﹐與潼關無涉。宮門乃可用「千宮」﹐與關門無涉。惟第六句用《過秦論》有根本﹐眞是才子大家。結用「棄」﹐疑是與其侶公車出關之作。夫事可寄意者甚多﹐何至用此耶﹗總爲胸中不曾立得一意﹐五十六个盛唐字面在筆端亂跳﹐勉彊押韻捱拈﹐湊在紙上而已。宋人卽不然。胡宿詩曰「天開函谷壯關中﹐萬古驚塵向此空」﹐言其扼要也。「望气竟能知老子﹐棄何不識終童」﹐或者譏守關人乎﹖「漫持白馬先生論﹐未抵鳴雞下客功」﹐二聯用四人﹐點鬼簿宜避。「符命已歸如掌地﹐一丸曾忄吳隗王東」﹐收上文不住﹐未爲合作﹐比獻吉爲有頭緒矣。明人不成詩﹐以不知題意當如何立。宋人無髙致﹐以其惟恐去卻題目也。唐人更不然﹐崔顥《題潼關樓》云「客行逢雨霽﹐歇馬上津樓。山勢雄三輔﹐關門扼九州。川從陜路去﹐河繞華陰流。向晚登臨處﹐風煙萬里愁。」气度視宋﹑明人如何﹖

空同《朱仙鎭》詩﹐結處獨承第三句﹐何也﹖野泊而曰「水立黃龍鬥」﹐景耶情耶﹖豈非牛頭阿旁之異物耶﹖獻吉亦有「蠻方故啟流官路﹐漢史終收痛哭書」﹐何故不盡如此造句耶﹖《平涼》詩﹐刺諸王語也。前後都無照應﹐何也﹖

唐人王貞白《太液池》詩﹕「此波涵帝澤」﹐以「波」與「澤」犯而攺爲「中」。獻吉之「深夜悲歌泣孝宗」﹐好句也。卻「悲」﹑「泣」相犯而不知﹐心粗故也。心粗者無一事有成。

仲默《戲效義山》云「班女愁來賦興豪。」戲效者﹐不屑之詞也。義山詩如是乎﹖呵呵﹗

仲默不作豪態﹐不甚可厭﹐筆比獻吉稍輕秀﹐最宜今日應酬。

教職彭民望魄不遇﹐李賓之贈以詩云「斫地髙歌興未闌﹐歸來長鋏尙須彈。秋風布褐衣猶短﹐夜雨江湖夢亦寒。木葉下時驚歲晚﹐人情閱盡見交難。長安旅食淹畱地﹐慚愧先生苜蓿盤。」此詩細密﹐獻吉必不能辦﹐何以妄輕賓之﹖山谷官葉縣尉﹐有詩云「俗學近知回首晚﹐病身全覺折腰難。」介甫見之﹐以爲非奔走俗吏﹐除北京教授。獻吉﹑於鱗之橫行﹐總由居上位者無目爾。

於鱗《入覲賀建儲》云「伏謁不違顏咫尺﹐十年西省愧爲郎。」此二句有意可誦﹐不同他篇。明朝黨禍﹐成於冊立之緩﹐詩若爲此事﹐恨不早諫﹐則少際也﹔若以昔不在翰林﹐不得近君﹐至外轉入覲﹐得見天顏﹐則淺矣。然非集盛唐字以成句者也。

句中虛字多則薄弱﹐實字多則窒塞﹐猶是皮毛之論。子美之「數回細寫愁仍破﹐萬顆勻圓訝許同」﹐不見薄弱﹔「落花遊絲白日靜﹐鳴鳩乳燕靑春深」﹐不見窒塞﹐有意故也。於鱗之「河堤使者大司空」﹐「上客相如漢大夫」﹐「東方千騎古諸侯」﹐「仙郎起艸漢明光」﹐「萬里越王臺」﹐有何意味﹖是飽啖棗栗﹐窒塞欲死者之語也。

於鱗惟「春流無恙桃花水﹐秋色依然瓠子宮」﹐是佳句﹐而元人已有「舊河通瓠子﹐新浪漲桃花」矣。

《懷泰山》乃《夢遊天姥》之類﹐非遊也。於鱗乃曰「河流曉掛天門樹﹐海色秋髙日觀峯。金篋何人探漢策﹖白千載護秦封。」直是遊泰山矣﹐且四句全無意思。

於鱗仿漢人樂府爲牧齋所攻者﹐直是笑具。

於鱗送之任慶陽者曰「大漠淸秋迷隴樹﹐黃河日落見層城。」十四字中畫作六截。大漠在塞外數千里﹐隴山在慶陽南千里﹐何以大漠淸秋迷得隴山之樹﹖慶陽城去黃河東西北三面皆千里﹐何以黃河日落得見慶陽之城﹖文理通乎﹖縱令沙漠之淸秋迷隴山之樹﹐黃河之落日得見慶陽之城﹐與別情何涉﹖王右丞﹑髙達夫送別七律具在﹐豈曾如此﹖喬至不才﹐代筆送別﹐詭遇之談﹐亦不如是。至於「江漢日髙天子气﹐樓臺秋敞大王風」﹐吳門謔好大者﹐題其銘旌曰「申相國壁鄰王媽媽之柩」也﹐直是昏狂醉夢。

於鱗曰「地坼黃河趨碣石。」眞是唐人語。若是明人﹐卽知黃河在宋眞宗時入淮矣。偌大白雪樓﹐竟無一冊山經地誌。

於鱗只學李頎之「新加大邑綬仍黃」﹐故以少陵爲頹放。題有「望」字﹐方可說到千萬里﹐而盧綸《長安春望》﹐司空曙《長安曉望》﹐皆不然。若在二李﹐岷山﹑滇江俱作詩材﹐大家故也。李頎諸體俱佳﹐七律中之《題公山池》《宿瑩公禪房》《題盧五舊居》﹐亦是佳作﹐惟《寄盧員外》《寄綦毋三》《送魏萬》《送李回》者﹐是燦爛鏗鏘﹐膚殼無情之語。於鱗於盛唐只學四首﹐而自謂盡諸公能事。

元美《贈楊武選》云「漢壁晨馳大將牀。」武選不當用將帥事﹐且「牀」字用華元事也﹐可用「晨」字乎﹖「髙城雨過涼生袂」﹐涼從雨來。「殘夜花明月滿樓」﹐月從花來乎﹖全失造句之法。

元美《書庚戌秋事》﹐略不及嚴嵩縱敵﹐仇鸞欺君﹐只寫「雕弓」﹑「玉几」等字﹐以爲盛唐。子美諸詩如是乎﹖

余題此選七律云「甚好四平戲﹐喉聲徹太空。人人關壯繆﹐出出《大江東》。鑼鼓繁而振﹐衫袍紫又紅。座中腦盡裂﹐笑樂殺村童。」此選卽臥子所選明詩。

詩人不跳過弘﹑嘉深沒頂闊百丈之糞溝﹐終是四平腔戲子。不惟其意而惟其詞﹐必跳不過。

劉夢得云「新詩一聯出﹐白髮數莖生。」不肯襲前人舊樣﹐並不落自心淺近處也。弘﹑嘉不用自心﹐只以唐人詩句爲樣子。獻吉以「三峽樓臺淹日月﹐五溪衣服共山」﹐「錦江春色來天地﹐玉壘浮變古今」爲句樣。仲默以「花迎劍星初落﹐柳拂旌旗露未乾」﹐「春城月出人皆醉﹐關塞蕭條行路難」爲句樣。於鱗以「秦地立春傳太史﹐漢宮題柱憶仙郎」﹐「顧眄一過丞相府﹐風流三接令公香」爲句樣。不須暇﹐於昏酣忽遽中﹐得題便作﹐不立意﹐不布局﹐惟置句樣於心目間﹐依而爲之﹐冠冕鏗鏘﹐卽以盛唐自命。故其得意句﹐皆自樣中脫出﹐如糖澆鴛鴦﹐只只相似﹐求以飛鳴宿食﹐無有似處﹐堪打破兒童而已。彼亦有好句﹐若求之以意﹐求之以局﹐則爲一屋散錢。杜詩如「暫往比鄰去」篇﹐有何好句﹐而人不能及者﹐有意故耳。有意則有情﹐自然意味無窮也。余癸酉以前視此輩詩如金玉﹐癸酉以後視此輩詩如瓦礫﹐丁亥以後視此輩詩如糞穢矣。

二李派詩句﹐換其題﹐皆是絕妙好詞。《喬太師宅》之詩﹐「燕地雪霜連海嶠」移之登臨﹐移「吟猿見月移孤樹」於山中﹐移「宿雁驚人起別灘」於江南﹐皆合作矣。結云「二十逢君同躍馬﹐十年回首笑彈冠。」旣用「彈冠」事﹐移之譏喬不薦拔﹐卽合作矣。「上客相如漢大夫」﹐移之爲趨炎則妙矣。徐禎卿《贈別》云「徘徊桂樹涼風發﹐仰視明河秋夜長。」別時艸艸﹐那有此孤獨寂寥景象﹖移之懷人﹐卽相稱矣。此輩詩皆極好有意﹐只是題目差耳。盡攺其題爲眺望登臨﹐莫非合作矣。

余之乞食詩句﹐使一生如此作數百篇﹐加以闊大挺拔﹐昂然自命盛唐﹐誰其禁之﹖以返之自心﹐於哀情樂意﹐略不相關﹐故不爲也。我自有我身心﹐蘇﹑李之髙﹐鍾﹑譚之陋﹐總是彼物﹐與我何與﹖呵呵﹗竊謂選此者﹐猶是吳喬十五六時﹐以盛明直接盛唐之見識﹐而弘﹑嘉名公之詩﹐只到得吳喬《乞食艸》而止。此言在我𨿽妄﹐在彼宜自考也。

又問曰「某篇壓捲之論﹐鍾﹑譚亦不伏﹐尊意與之同乎﹖」答曰「鍾﹑譚爲誰﹖有何著作﹖我綿皆不之知也。凡詩對境當情﹐卽堪壓捲。余於長途驢背困頓無聊中﹐偶吟韓琮詩云﹕『秦川如畫渭如絲﹐去國還鄕一望時。公子王孫莫來好﹐嶺花多是斷腸枝。』對境當情﹐眞足壓捲。癸卯再入京師﹐舊館翁以事謫遼左﹐余過其故第﹐偶吟王渙詩云﹕『陳宮興廢事難期﹐三閣空餘綠艸基。狎客淪亡麗華死﹐他年江令獨來時。』道盡賓主情境﹐泣下沾巾﹐眞足壓捲。又於閩南道上﹐吟唐人詩曰﹕『北畔是山南畔海﹐堪圖畫不堪行。』又足壓捲。余讀子美『旌旗日暖龍蛇動﹐宮殿風微燕雀髙』﹐不見其敍景之妙。有朝士言殿廷間儀衛風物﹐十四字中道盡﹐亦對境當情故也﹐二語必壓捲矣。余所謂壓捲者如是。」

弘﹑嘉派實自二髙發之﹐廷禮之《早朝》詩﹐季迪之《大祀》詩﹐與弘﹑嘉何異。季迪比孟載有气岸﹐而細密不如。

明初人詩﹐猶守本分﹐不作過頭大話。

於鱗見元美文學《史》《漢》﹐乃學《左傳》﹐欲以勝之。笨伯固宜如此。湯若士慧人也﹐亦欲學初唐以勝二李﹐何歟﹖袁中郎亦欲翻二李﹐而識淺力薄﹐反開鍾﹑譚門竇。

唐汝詢仲言﹐奇士也。幼瞽而博學﹐於崔國輔《魏宮詞》﹐李義山《漢宮詞》﹐皆能識其隱奧之意﹐惟於於鱗﹑鍾﹑譚不敢一掃去之﹐爲可惜耳﹗

七言排律﹐子美止有二篇﹐亦不甚佳﹐其難可知。明人以爲能事﹐文長不免也。

吳梅村詩曰「不好詣人貪客過﹐慣遲作答愛書來。」意簡倨而詞微婉。《北上》云「身是淮王舊雞犬﹐不隨仙去落人間。」哀感發於至情﹐唐人句也。

於鱗有「海內知名兄弟少﹐天涯宦迹左遷多」﹐甚淸新。卻將唐人塞斷自心﹐甚可惜也。

唐子畏《題墨菊》云「黃花無主爲誰容﹖冷落疏籬曲徑中。錯把黃金買脂粉﹐一生顏色付西風。」寄托生平盡矣﹐明詩所少。

張汝弼云「東家女兒發委地﹐日日髙樓理髻。西家女兒發齊肩﹐買妝假髻亦峨然。花細玉珥重重綴﹐眼底誰能辧眞僞﹖瑣窗二月來春風﹐假髻美人先入宮。」可比張籍。

明人有諷友人云「十年心事酒杯間﹐坐對江鷗去復還。一帶西山靑入眼﹐幾人靑眼似西山﹖」唐人詩也。

無好句不動人﹐而好句實非至極處。唐人至極處﹐乃在不著議論聲色﹐含蓄深遠耳。以此求明詩﹐合者十不得一﹐惟求好句﹐則叢然矣。如髙啟有「函關月落聽雞度﹐華嶽開立馬看」﹐「梁苑鐘來殘月落﹐漢宮砧斷早鴻過」﹐「兵馳空壁三千幟﹐客宴髙堂十萬錢」﹐「松風吹壁鶴翎墮﹐梅雨過溪魚子生」﹐「雪滿山中髙士臥﹐月明林下美人來」﹐「不共人言惟獨笑﹐忽疑君到正相思」﹐「白下有山皆繞郭﹐淸明無客不思家」。郭子章有「家在淮南靑桂老﹐門臨湖水白深」。王有「夕陽元度飛輪塔﹐曉雨文通夢筆橋。」劉基有「夜永星河低半樹﹐天淸猿鶴響空山。」宋濂有「紅錦裁朝奠雁﹐紫簫吹月夜乘鸞」。楊基有「六朝舊恨斜陽外﹐南浦新愁細雨中」﹐「春水染衣鸚鵡綠﹐江花落酒杜鵑紅」﹐「斜陽芳艸遲遲暮﹐流水桃花去去春」﹐「席因畱客常虛左﹐簾爲靑山盡捲西」﹐「松下琴書晴亦潤﹐竹西窗戶晚猶明。」孫左司有「天與數書皆鳥迹﹐家傳一劍是龍精」。楊訓文有「小姑殘照收江左﹐大別寒煙鎖漢陽」。郭舟屋有「湖勢欲浮雙塔去﹐山形如擁五華來」。徐遂有「郢中《白雪》無人和﹐湖上靑山有夢歸。」顧觀有「重經白下橋邊路﹐頗憶玄都觀裏花」﹐「鴻雁一聲天接水﹐蒹葭八月露爲霜」。浦長源有「邊路繞巴山色﹐樹裏河流漢水聲」﹐「衣上暮寒吳苑雨﹐馬頭秋色晉陵山」。張士行有「地與樓臺相上下﹐天邊星斗共浮沈」。謝元功有「天日可明歸漢志﹐風猶似下齊兵」《淮陰廟》。方行有「采窮江漢無靈藥﹐歸到驪山有劫灰」。瞿佑有「射虎何人逢李廣﹖聞雞中夜舞劉琨」。陳汝言有「佳人搗練秋如水﹐壯士吹笳月滿城」。解縉有「黃菊花開髙士醉﹐靑門瓜熟故侯歸」。王文安有「夜斬單於冰上渡﹐曉驅番馬雪中騎」。貝瓊有「白雪作花人面落﹐靑山如鳳馬頭看」。劉崧有「林花落處頻中酒﹐海燕飛時獨倚樓」。甘瑾有「東風門巷桃花落﹐流水池塘燕子飛」。曾有「《玉樹》歌殘猶有曲﹐錦帆歸去已無家」。林鴻有「堤柳欲眠鶯喚起﹐宮花乍落鳥銜來」。劉欽謨有「一春空自聞啼鳥﹐半夜誰來問守宮」。陳思賢有「山映水搖秋色﹐浦樹含風送晚涼」。王希範有「歸去天涯雙白鬢﹐夢回江上一靑山」。任原有「珠崖日落天低海﹐銅柱寒雨過城」。許彬有「黃河九曲天邊落﹐華嶽三峯馬上來」。郭登有「靑海四年羈旅客﹐白頭雙淚倚門親」。劉績有「歌鐘暗渡新丰柳﹐遊騎晴驕上苑花」。張光啟有「深蜀魄呼名語﹐月冷玄猿傍客啼。」姚廣孝有「林封茅屋常疑雨﹐泉響松巖半是風」。晏振之有「靑山遠戍寒煙積﹐芳艸平洲夕照多」。史鑑有「華發鏡中看漸短﹐故人天際信全稀」。沈周有「匈奴久自忘甥舅﹐僕射今誰父兄﹖外旌旗娑勒渡﹐月中刁鬥受降城」。童軒有「黃菊酒香人病後﹐白風冷雁來初」。劉大夏有「幾處白前代寺﹐數村流水野人家」。文太僕有「相思人在靑山外﹐盡日舟行細雨中」。薛有「翼軫眾星朝北極﹐岷蟠諸嶺導南條。天連巫峽長多雨﹐江過潯陽始上潮」。莊昶有「溪聲夢醒偏隨枕﹐山色樓髙不礙墻」﹐「狂搔短髮孤鴻外﹐病臥髙樓細雨中」﹐「殘書楚漢燈前壘﹐小閣江山霧裏詩」《病目》﹐「化石未成猶有淚﹐舞鸞𨿽在不驚塵」。陳憲章有「竹林背水題將徧﹐石筍穿沙坐欲平」。王伯安有「萬里滄江生白髮﹐幾人燈火坐黃昏」﹐「半空虛閣有住﹐六月深松無暑來」﹐「春山日暮成孤坐﹐遊子天涯正憶歸」﹐「沙邊宿鷺寒無影﹐洞口流夜有聲」﹐「幽人月出每孤往﹐棲鳥山空時一鳴」﹐「山色古今余王气﹐江流天地變秋聲」﹐「棋聲竹裏消晝﹐藥裏窗前對病僧」。顧有「古寺頻來僧盡老﹐重陽欲近蟹爭肥」﹐「禦前卻輦言無忌﹐眾裏當熊死不辭」。朱應登有「寒菊抱花餘舊摘﹐慈鴉將子試新飛」。王稚登有「共道麻姑如好女﹐笑看萊子似嬰兒」﹐「美人學舞魚腸劍﹐廝養能開兕角弓」﹐「重過楊家舊亭子﹐深悲侯氏老門人」。莊定山《舟中》云「千家小聚村村瞑﹐萬里河流岸岸同」﹐又「北海風回帆腹滿﹐長河霜冷岸痕髙」﹐又云「心無牛口漧秦穆﹐迹繼龍頭愧邴原」。又云「電懸雙眼凝秋水﹐髻擁三花禦野風」。又云「天闕星辰遺舊履﹐橘洲歲月有殘棋」。又云「招隱誰甘同寂寞﹖著書不獨爲窮愁」。又云「後時自許甘溝壑﹐前席將無問鬼神。浮世虛名非得已﹐出山小艸卻悲人。」宗子相有「誰家羌笛吹明月﹐無數梅花落早春」。又云「愁邊鴻雁中原去﹐眼底龍蛇畏路多」。王直夫有「舊時僧去竹房冷﹐今日客來山路生」。王越有「鬢被胡笳吹作雪﹐心因烽火煉成丹」。桑民懌《過禰衡墓》云「能言賈禍眞鸚鵡﹐覽徳冥飛愧鳳皇。」袁仁有「三月鶯花雙短屐﹐百年天地一人」。

弘﹑嘉諸公所以致此者﹐有六故焉﹕一時文﹐二早捷﹐三髙才﹐四隨邪﹐五事繁﹐六泛交。詩與古文﹐門徑絕異﹐時文於二者更異。彼旣長於時文﹐卽以時文見識爲古文詩﹐骨髓之疾也。早捷則心驕﹐忠言無聞。才髙則筆下易得斐然﹐不以古人自考離合。隨邪則才執筆便似唐人﹐終身更無進步。事繁則應酬如麻﹐無暇苦吟詳讀。泛交則逼迫徵求﹐不容量入而出。六病環攻﹐𨿽靑蓮﹑少陵﹐不能不爲二李。

黃公云「謝茂秦謂阮公『一身不自保﹐何暇戀妻子』﹐不如裴說『避亂一身多』云云。如是﹐詩只在一句耶﹗得心應手﹐偶爾寫懷﹐兩句非衍﹐一句非縮﹔承接處各有气脈﹐一篇自有大旨﹐那得如此苛斷﹖」

「又曰﹕『專於謝者失之﹐專於陶者失之淺易』。」此言得之。

「又曰﹕『立意易﹐措詞難。專乎意﹐則涉議論而入於宋﹔工乎詞﹐或傷气格而流爲晚唐。』」此亦妙論。

「茂秦屢誨人以悟﹐然其所云悟﹐特聲律耳。得處爲淹雅﹐失處則流爲平熟。」

又曰「袁石公盛推宋人詩文﹐有可以起秦﹑漢而軼盛唐者。韓﹑柳﹑元﹑白﹑歐則詩之聖﹐蘇則詩之神。陶僅取其趣﹐謝僅取其料﹐李﹑杜稍假以大家﹐出六子之下。石公從陜還﹐亦知自悔﹐而年已不逮。」

修齡先生所撰《圍鑪詩話》﹐膾炙藝林。其排擊七子﹐探源六義﹐議論精到﹐發前人之所未發。惟詞鋒淩厲﹐間傷忠厚﹐殆以王﹑李之派迷溺已深﹐有激使然歟﹖是本爲先大父漢公所貽。大父性耽吟詠﹐論詩最善修齡之說。所著《自娛集》《寄廬詩鈔》﹐抒寫性靈﹐不襲僞體。曾客江右石成峨中丞幕﹐未一載﹐亟歸省親。繼中丞屢以書招﹐公答詩云「失期已驗姓名間﹐黃鶴卽祖諱從來去不還。莫道野人同鹿豕﹐只緣日影薄西山。」杜門色養﹐不復出也。此書卽在幕中手錄者﹐又假別本是正﹐手澤猶新﹐洵爲善本。今春若先生購是書付梓﹐爰舉以相贈。繕錄後參校一過﹐因綴數語於末。時嘉慶戊辰閏五月﹐黃廷鑑識。

吳修齡先生《圍鑪詩話》六卷﹐持論名通﹐一掃皎然《詩式》《滄浪詩話》之陋。其所服膺在馮氏定遠﹐賀氏黃公﹐故采錄二家之說爲多。而其自抒心得﹐尢足以鍼膏肓而起廢疾。其說謂詩中當有人在﹐固屬千古名言。謂唐人不違比興﹐自宋以後﹐比興全失﹐則六義之奧﹐《風》《騷》之旨﹐導積石而溯昆侖矣。趙秋谷《談龍錄》云「三客吳門﹐徧求其書不可得。」蓋當時已珍祕之甚。余從琴六黃君處得其家藏鈔本﹐繕錄詳校﹐復從業師陳海木先生假得別本是正﹐遂與修齡所著《手臂錄》同付剞劂﹐以成雙璧。修齡本畸人﹐名殳﹐亦名喬﹐太倉人﹐贅於昆﹐故又爲昆山籍。玆刻名稱裏籍﹐各仍其原書之舊云。虞山張海鵬識。

