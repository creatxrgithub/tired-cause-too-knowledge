空軒詩話民國吳宓

﹝近年編輯讀書及與朋友通函談敍之所得﹐有關於詩者若干條﹐錄存冊中﹐未嘗刊布﹐玆匯爲一編﹐以示同好。予於民國十四年二月重來淸華園﹐奠居學務處西客廳﹐爲題名曰「藤影黃聲之館」﹐俯仰吟嘯﹐忽滿十年。本集卷十三有《空軒詩》十二首﹐卽謂此室﹐兼寓个人心境。今取以名詩話。民國二十三年十二月吳宓記。﹞

○一

《雪橋詩話》正集十二卷﹑續集八卷﹐﹝捲各一冊﹐尙有三集未得見。﹞遼陽楊鍾羲﹝字子勤﹞撰集﹐劉氏求恕齋刻本。﹝續集作成於民囤五年。﹞陳寅恪嘗勸予讀此書﹐謂作者熟悉淸朝掌故。此書𨿽詩話﹐而一代文章學派風气之變遷﹐皆寓焉。予讀後摘記數條。按作者系漢軍旗人﹐與王靜安先生﹝國維﹞同直淸南書房。王先生自沈之次晨﹐首至頤和園魚藻軒望屍而哭﹐挽詩亦沈痛。作者爲前淸遺老﹐故書中對於明末遺土孤臣特爲表彰﹐而淸代各朝死節殉難之人﹐苟有詩文可采﹐亦皆著錄褒異﹐所以見志也。正集卷十二末條述本書撰集大旨﹐謂「大抵論詩者十之二三﹐因人及詩﹑因詩及事居十之七八。……不足括一代之詩之全﹐而朝章國故﹐前言往行﹐學問之淵源﹐文章之流別﹐亦略可考見」云云。正集卷七述良鄕縣有吳天塔﹐俗說楊六郎盜骨處﹔琉璃河在縣境﹐﹝今並爲京漢車站。﹞文文山集有《過雪橋琉璃橋詩。》又謂「吾家自先髙祖侍郎公以下﹐墓田均在良鄕。……文山所過雪橋﹐今不能實指其所在﹐度不逾琉璃河水左右﹐取以名吾詩話。誓墓未能﹐聊志北風之思。」此《雪橋詩話》一書之所以名也。

《雪橋詩話》於淸宗室及八旗文學著錄特多﹐自成容若至志伯愚﹐後先輝映。寅恪嘗謂唐代以異族入主中原﹐以新興之精神﹐彊健活潑之血脈﹐注入於久遠而陳腐之文化﹐故其結果燦爛輝煌﹐有歐洲騎士文學Ｃｈｉｖａｌｒｙ之盛況。而唐代文學特富想象﹐亦由於此云云。予按淸之宗室八旗文學﹐實同於此。大率考據﹑訓詁等炫博求深之事﹐非其所長﹔但其詩常多淸新天眞﹑慧心獨造之句﹐而詞尢傑出。凡此悉由天才秉賦﹐而不系於學力者也。又皆成於自然﹐而非有意求工者也﹐惟彼初染文化之生力種族能之耳。

《雪橋詩話》所錄淸初秦中詩人甚多。吾邑涇陽﹑有李屺瞻﹝念慈﹞﹐號劬庵﹐爲關中三李之一。善畫﹐有《過嶺吟》《谷口山房集》﹐多感時撫事之作。又乾隆時﹐吾邑有詩人張五典﹐字敍百﹐官晉北知縣。其詩曰《荷塘詩集》﹐都十二卷。收藏名家如王石谷等之畫甚多﹐且就張詩中所言﹐知當時涇陽以畫名者不止一人。張嘗與瑛夢禪唱和﹐其家稱爲「七世同堂孝友家」云。

《雪橋詩話續集》卷二﹐載髙陽李文勤公﹝蔚﹞《心遠堂集擬宮詞》七律四首﹐敍人王﹝淸世祖﹞喜怒之不易測﹐恩威之互用﹐與居官升黜禍福之無定﹐其詩云「惆悵樓東薄命吟﹐昭陽日影夢中沈。當熊辭輦恩難恃﹐落葉哀蟬憶反深。自昔丹靑能易貌﹐何人詞賦可回心﹖春風著意鳴鶗鴂﹐紅雨千秋怨不禁。」「新縑故劍易生疑﹐濁水淸塵兩不期。爲問絳紗初系日﹐何如金屋退閒時。照顏不夜珠無色﹐樹背忘憂艸有知。縱道君恩深似海﹐波瀾洄使人悲。」「皓齒爭妍滿六宮﹐專房敝席幾人同。蝶隨香袂時時攺﹐柳引羊車處處通。歡極那知蓮漏促﹐寵移不待玉尊空。當筵一奏秋風曲﹐始信君王是化工。」「洛浦明珠鄭國蘭﹐千秋長擬奉君歡。同遊正墮雲間翼﹐獨舞俄羞鏡裏鸞。七寶臺髙終怯步﹐六銖衣薄詎勝寒。鉛華不是承恩具﹐斟酌蛾眉畫愈難。」中國以男女諭君臣之際﹐西國則以男女諭天人之接引﹐耶教以上帝或耶穌爲新郎Ｂｒｉｄｅｇｒｏｏｍ或新婦Ｂｒｉｄｅ﹐均以男女至情可以深致思慕﹐而其苦樂成敗﹐又極變化奇詭之致故也。錄此四詩﹐以爲千百之一例。

方海槎詠都門食物俳諧體五律七首﹝《雪橋詩話續集》卷二﹐﹞句云「和落細排牀」﹐按子作《西徵雜詩》第八十首﹐堆敍西安諸種食物﹐實與此同。或嫌不典而傷雅﹐不知古人有先我爲之者矣。予詩「長條活落甑糕剜」﹐此作「和落」﹐乃知此物京中亦有之。子之「活落」一名系杜撰﹐或當從「和落」爲是。

《雪橋詩話》正集卷九錄何春渚《題汪水雲集後》云「舉目河山事已非﹐空宮月黑冷螢飛。何人爲墮新亭淚﹐只有錢唐老布衣。」「一曲泠泠旅夜琴﹐坐中紅粉最知音。休疑博取昭儀愛﹐恐是漸離擊築心。」「昭儀」指王淸惠。按予作《西徵雜詩》成﹐碧柳謂南宋末汪水雲﹝元量﹞之《湖州歌》《越州歌》等﹐由杭至燕﹐歷敍見聞感觸﹐詳盡質直﹐可爲吾詩前例。當時予尙未讀汪詩也。予所藏《水雲詩鈔》一冊﹐有正書局鉛印本﹐朱保雄君謂似從《武林往哲遺書》第三套十三﹑十四冊《湖山類稿》及《水雲集》選錄者﹐王昭儀唱和之作附見。又《雪橋詩話》正集卷十記黃莞圃舊藏之汪水雲詩﹐有潘次耕跋﹐排比當時史事﹐力辯錢謙益立說之誣﹐蓋錢氏刺取汪《湖州歌》中「第二筵開入九重……」及「客中忽忽又重陽……」二絕句及謝太后挽詩中語﹐妄謂謝太后至燕﹐見辱於元世祖﹐被納爲妃嬪﹐山詩可以證明云云。此其立說之無根﹐尋常明眼人讀汪詩者均能辧之﹐何錢謙益乃有此異說﹖實屬昏憒。彼甘爲貳臣﹐詆毀舊朝﹐誣蔑國母﹐其人品之卑下﹐誠不足道。惟是國亡種滅﹐用夷變夏﹐作者生當其際﹐如許傷心﹐而讀詩論詩者﹐乃只著眼於其兒女私情﹐禮防瑣事﹐靳靳探求爭辯﹐亦足見知首難遇﹐而文士之固陋爲何如也﹗

趙翼《題元遺山詩》﹝見《甌北詩鈔》﹞云「身閱興亡浩劫空﹐兩朝文獻一哀翁。無官未害餐周粟﹐有史深愁失楚弓。行殿幽蘭悲夜火﹐故都喬木泣秋風。國家不幸詩家幸﹐賦到滄桑句便工。」按末二句﹐亡友武功閻子云君﹝登龍﹞於民國初年忄互喜誦之﹐予嘗屢用其意以爲詩。按淸盛時之詩人﹐乃多能同情亡國遺老﹐蓋眞客觀之欣賞也。

滿洲佟鋐﹝蔗村﹞能詩﹐僑居天津﹐自號空谷山人。「蔗村姬人艷雪﹐亦能詩﹐和查蓮坡悼亡句云﹕『美人自古如名將﹐不許人間見白頭。』李秦川贈蔗村詩﹐所謂『麗爾復天錫﹐詩人作細君』也。」以上錄《雪橋詩話》﹐「美人」二句﹐或傳爲袁子才作﹐非是。故記其出處於此。

○二

民國三﹑四年間﹐父被甘省當道冤誣﹐褫涼州副都統職﹐羈禁臯蘭縣署。某次來諭﹐偶引某女士詩云「不信有情皆是累﹐但能無病卽爲仙。」又云「敝裘尙是慈親制﹐約略披來二十年。」子《續南遊雜詩》﹝本集卷十一﹞第一首﹕「未信有情皆是累﹐但能無病便爲仙」﹔又予《酉徵雜詩》﹝本集卷八﹞第四十九首「敝裘尙是嚴親制﹐寒暑流年十五更」﹐實攺用父所示某女士詩句。父於民國元年冬由甘來京﹐賜予西土所產羊皮袍一襲﹐布面﹐是爲子著皮衣之始。西徵時身服此裘﹐今尙未壞﹐予詩云云﹐亦記實也。又碧柳﹝吳芳吉君﹞於民國四﹑五年間有《呈仲旗公隴右》詩云「涼州太守帝王師﹐黑塞靑林合苦羈。褒貶詎容官史定﹐是非惟有野人知。天猶覆載不嫌老﹐國未全亡正可爲。楊柳玉門關下路﹐春風誰護漢殘碑﹗」﹝《吳白屋先生遺書》卷九﹞此詩未另見本集﹐故錄於此。

○三

幼讀梁任﹝公名啟超字卓如﹐廣東新會人﹞《飲冰室詩話》﹕「我生愛朋友﹐又愛文學。每於師友之所作﹐芳馨悱惻﹐轍錄誦之。」子亦同此感。學生時代所喜誦者﹐已入《餘生隨筆。》遊美回國以還﹐充任《學衡雜誌》及《大公報》文學副刊凡十二年﹐所得師友之佳詩佳詞﹐隨時刊登﹐與世同賞。且印本流存天壤﹐異時可備檢尋﹐不虞喪失﹐予心可安。去歲﹐編輯兩職先後解褫﹝並非予怠情請辭﹐﹞師友佳章仍絡繹而來。而「九一八」﹝民國二十年九月十八日之夜﹐日兵襲取藩陽﹞國難旣起﹐中經上海及熱河戰役﹐南北志士名賢﹐感憤興發﹐尢多精湛光輝之作。予所積盈篋﹐無地刊布﹐﹝蓋以舊詩受眾排斥﹐報章雜誌皆不肯刊登。﹞鈔示諸友﹐勞力費時。欲編成《近世中國詩選》一書﹐作者各系小傳﹐並於詩中所寓時事﹝陳寅悖名曰今典﹞詳加注釋﹐旣光國詩﹐尢裨史乘。但今各家書店以及學校機關﹐無願爲予擔任印行者﹐只得擇尢存粹﹐錄入《空軒詩話》。以附錄篇幅有限﹐而詩集出版在卽﹐割愛之處多﹐愜心之事少。他日更成專書﹐出資自印﹐倘可能乎﹖願自勉焉。更有言者﹐此中所錄﹐非皆出於予之親知故舊。近年職任編輯﹐恆多先見其詩﹐後識其人。每睹佳作﹐急予刊登﹐然後到處輾轉尋訪﹐久久始得蹤迹。先以通函﹐繼乃訂交﹐由文字之雅﹐終成密契﹐年深迹累﹐情好益篤。是故予乃以詩得友﹐非僅以其爲吾友而遂譽其詩﹐袒私阿好之譏﹐予實知免。如潘式﹝鳧公﹑﹞王越﹝士略﹑﹞常乃徳﹝燕生﹑﹞蕭公權﹝公權﹑﹞王蔭南﹝亦棠﹞諸君﹐皆經歷如此情形﹐而可爲予質證者也。

○四

亡友吳芳吉君所作《碧柳日記》﹐手稿三十四冊﹐約共六十萬言。子於民國二十三年十二月始得讀之﹐一見驚爲鑲寶﹐遂與周光午君計議﹐決以全書付南京鍾山書局印行。且力主荊┋原文﹐不爲增損一字。又不加評注﹐不用題序﹐俾讀者可自悉碧柳之眞面目﹑眞精神。予惟禱祝此《日記》得早出版﹐而世人多多取讀﹐於玆不必評論介紹。要之﹐此精詳之《日記》﹐實爲世間之一偉著﹐可以表現作者特出獨具之毅力﹑精神﹑聰明﹑道徳﹐可以洞見个人身心﹑情智﹐學術﹑志業之變遷成長﹐可以曉示家庭﹑社會﹑生活之因果實況﹐可爲二十世紀初葉中國之信史﹐而尢可爲碧柳詩集之參證及注釋。凡曾讀碧柳之詩者﹐及知有吳芳吉之名者﹐均不可不細讀此《日記》。惜今存者只記民國二年至九年之事﹐且多爲碧柳之妻何樹坤女士割裂裁剪﹐其不盡歸湮沒者幾希。予與碧柳交誼深至﹐而碧柳對予篤念情殷﹐故予讀此一部日記﹐異感紛集﹐一若重度其少年之生活也者。碧柳民國五﹑六年間﹐夢與予聯句詩云「墮地適能逢﹐白頭乃相左。」此詩幾成惡讖。予歐遊前後﹐與碧柳通函較少。子竭其智力﹐不能使碧柳脫離家庭之痛苦束縛﹐飄然遠引﹐自樂自適﹐以著成其《人學》與《國史》二書﹐以作成中華民族之史詩﹐而竟以勞苦殉身於蜀。此實予所認爲碧柳死生悲劇最後之一幕﹐而予終身最傷心之事。若夫碧柳對予此時期行事用心之苦未能諒解﹐對予歐遊雜詩及此後之作末加評正﹐猶其小焉者已。𨿽然﹐予與碧柳暫若睽隔﹐而根本相知相愛。予二人皆信人性﹐信天命﹐信上帝﹐信永久之眞理者﹐則𨿽壽天懸絕﹐幽明異路﹐其志節與精神當可貫通融和而無忤。世俗毀譽﹐聚散形迹﹐不足重輕也矣。予昔亦曾作日記﹐然多散佚﹐且瑣碎不足觀。而子之函札﹐予之言論﹐予之行事﹐以及子與友朋唱和之篇什﹐乃多保藏於碧柳日記中。今惟擇錄其直接關系於子集中之詩者﹐余從略焉。

碧柳與予唱和贈答之詩﹐未及錄入本集各卷者﹐尙有《寄吳雨僧家門》一首﹐民國四年三月十七日在上海作。詩云「祖先誠至徳﹐不避海南濱。天下以三讓﹐世家第一人。靑銅荒冢斷﹐香徑古城存。孝友未陵替﹐沈吟看子孫。」﹝按此詩應錄入本集卷三第十二頁﹞外此惟民國二年秋﹐碧柳《歸家感懷詩》七律八首﹐予有和作﹐且步韻。﹝本集卷二第二八頁﹞而原詩終佚﹐﹝寄友閱看遺失﹞不可復得﹐誠憾事也。

碧柳又有民國五年一月在上海所作五律八首﹐自謂頗似《古詩十九首》﹐不落時人气習﹐題曰《歲暮何樹成弟病假來歸﹐吾以牛肉白酒勞之。時吾方自京師返滬也。》玆錄其六云「我有同心友﹐﹝原注﹕指雨僧。﹞客遊雁北關。結廬臨灞水﹐躍馬上南山。大雅羞幹祿﹐分陰不賦閒。歸來期白首﹐冰雪映紅顏。」﹝按此詩應錄入本集卷三第二六頁﹞

民國六年七月﹐碧柳在蜀﹝時家居。﹞有五律四首《再送雨僧季齡﹝南川童錫祥﹞及天人諸弟昆赴美洲》云「文獻無徵久﹐逍遙向海津。相看亡國虜﹐猶是漢唐人。饑溺誰能復﹐是非苦未眞。孤舟風浪闊﹐努力念先民。」「上國佳山水﹐羣公敵大才。威名華表足﹐愷悌子元開。古瀑喧殘鐸﹐長星入戰壘。遙望林肯墓﹐和淚載詩來。」「爲語諸昆友﹐蹉跎鬃有須。苟全看亂世﹐無淚可揮垂。鮑叔多髙誼﹐中孚未斷炊。休傷萬里別﹐懋懋少年時。」「鉤輈急鷓鴣﹐風雨滿江湖。爭羨北城美﹐飽聞南郭竿。朝廷鷸與蚌﹐澤藪狼生貙。衣錦還歸國﹐不知國有無。」﹝按此詩應錄入本集卷四第三頁。﹞自評云﹕第一首可存。宓至美後﹐肄業勿吉尼亞省立大學﹝Ｕｎｉｖｅｒｓｉｔｙｏｆｖｉｒｇｉｎｉａ﹐Ｃｈａｒｌｏｔｔｅｓｖｉｌｌｅ﹐Ｖａ。﹞。一年﹐乃轉入哈佛大學﹐始因梅迪生﹝名光迪﹐又字覲莊﹐安徽宣城。﹞之介勸﹐得受學於白璧徳師。時寓居哈佛大學之沙綺廳ＴｈａｙｅｒＨａｌｌ﹝學士宿舍﹞三十五號﹐與尹寰樞君﹝任先﹐湖南攸縣﹞同室﹐兼經營國防會事。「沙綺廳」之名﹐乃碧柳所譯。碧柳作英文長歌贈予﹐題曰《沙綺廳之夢﹐》蕪亂蒼涼﹐歌詞今佚矣。

民國五年四月三日吳宓致吳芳吉書節錄﹕「宓自昨冬以來﹐聯合知友﹐組織一會﹐名曰『天人學會』。此會用意﹐卽欲得若干性情﹑徳智﹑學術﹑事功之朋友﹐相助相慰﹐誼若兄弟﹐以共行其所志。卽君之志﹐亦卽我之志。取人甚嚴﹐然只論其品格宗旨﹐而不問其年齡地位之若何。會之大旨﹐除共事犧牲﹐益國益羣而外﹐則欲融合新舊﹐擷精立極﹐造成一種學說﹐以影響社會﹐攺良羣治。又欲以我輩爲起點﹐造成一種光明磊落﹐仁心俠骨之品格﹐必期道徳與事功合一﹐公義與私情並重﹐爲世俗表率﹐而蔚成一時之風尙。至其組織﹐專重精神﹐不拘形式。會名之意﹐原因甚多﹐天者天理﹐人者人情。此四字實爲古今學術政教之本﹐亦吾人之方鍼所向。至以人力挽回天運﹐以天道啟悟人生﹐乃會眾之責任也。附綠天人學會會章云﹕原則有五﹕﹝一﹞行事必本乎道徳。﹝二﹞人之價值﹐以良心之厚薄定之。﹝三﹞謀生餬口以外﹐須爲國家社會盡力﹐處處作實益及眞是之犧牲。﹝四﹞持躬涉世﹐不計毀譽成敗利害﹐惟以吾心之眞是非爲權衡。﹝五﹞扶正人心﹐爲攺良羣治之根本。險詐﹑圓滑﹑奔競﹑浮華﹑殘刻﹑偏私﹐皆今日惡習之最甚者﹐務宜摧抑淨盡。其宗旨有七﹕現時之宗旨﹕﹝一﹞惇交誼。﹝二﹞勵道徳。﹝三﹞練才識。﹝四﹞謀公益。終極之宗旨﹕﹝一﹞造成淳美之風俗﹐使社會人人知尙气節廉恥。﹝二﹞造成平正通實之學說﹐折衷新舊﹐發揮固有之文明﹐以學術道理﹐運用凡百事項。﹝三﹞普及社會教育﹐使人人曉然於一己之天職及行事之正誼。義務有四﹕﹝一﹞會員當求爲有益於世之人﹐故先期一已有任事之才具﹐宜各就其地位及性之所近﹐殫精學業﹐練習治事﹐異途同歸﹐以道徳良心爲指鍼。﹝二﹞會員當相互切磋﹐毋隱毋忌﹐相互扶助﹐必敬必誠。﹝三﹞會員當恪守本會會章及其他規約﹐躬行實踐﹐並汲引同志﹐導人於善。又在必需時量力籌集會費。」今按﹕天人學會最初發起人爲黃華﹝叔巍﹐廣東東莞﹐﹞會名則湯用彤﹝錫予﹐湖些黃梅﹞所錫﹐會員前後共三十餘人。方其創立伊始﹐理想甚髙﹐情感甚眞﹐志气甚盛﹐惟歷久渙散。諸會友事業境遇各殊﹐不相聞問。十餘年間﹐其死生﹑得喪﹑升沈﹑榮枯﹑賢愚﹑淸濁﹑親疏﹑恩仇﹐又復千差萬別。而予自美歸國後﹐深知學術廣大﹐決非一會所可範圍﹐且爲事求才﹐不需有會﹐於是此會遂消滅於無形。卽會章﹑會簿及志願書﹑介紹書等﹐亦均散佚。今惟於《碧柳日記》中存其鱗爪﹐故錄其文如右。上段所記碧柳送予等赴美洲詩題所謂「天人弟昆」﹐亦卽指此會而言也。

○五

《碧柳日記》中﹝民國五年七月﹞又錄存天人會友王徧韶﹝眞吾﹐一號少俠﹐直隸寶坻。﹞《和雨僧甲寅雜詩原韻》四首﹐如下﹕「江山落落斜陽裏﹐身世悠悠天地間。聒耳鼓鼙云欲晦﹐傷心禾黍淚成斑。靑年莫話天涯苦﹐亂世徒悲國步艱。也見盈庭才濟濟﹐可堪絲竹盡東山。」「荊棘銅駝恨不休﹐非關天道是人謀。江關蕭瑟思庾賦﹐時局支離抱杞憂。沈醉未能消塊壘﹐長徵重與理巾韝。劇憐億萬神明冑﹐百煉鋼成繞指柔。」「渡江又見山河異﹐論道翻憐夷狄親。天有劫灰遺漢土﹐地無幽壑避秦人。漢臯幾載隨戎馬﹐嚴瀨千秋憶釣綸。一幅吟箋頻握發﹐新愁舊恨不堪陳。」「十年奔走勞徵駕﹐四野流亡痛析骸。滄海放舟衝巨浪﹐危時勒馬憶懸崖。沙場流血心猶壯﹐馬革歸屍骨可埋。屈指男兒無幾輩﹐獨揩淚眼望天街。」按眞吾與予唱和詩甚多﹐以上四詩久佚﹐故不及列入本集﹐﹝應刊入本集卷三第五頁﹞而補錄於此。眞吾原籍直隸寶坻﹐家居西安﹐與予同學宏道。﹝時胡仲侯表兄在丙班﹐宓在丁班﹐眞吾在戊班﹐均以年少雋才著稱。﹞其夫人劉念劬女士﹐爲蒲城張百云世丈﹝名先﹐見本集《餘生隨筆》第四條。﹞甥女﹐嘗從吾父受學。民國十四年冬歿於北京﹐眞吾以聯挽之云「彈指數年華﹐猶憶朝阪結稿﹐渭城滯迹﹐京門暫駐﹐雞塞相從﹐長育荊榛之區﹐歷經患難之境。入秋以後﹐遂爾宿疾纏綿﹐僅三旬南去﹐未忍生離﹐胡遽然脫屣塵寰﹐迢遞望仙鄕﹐太息莫畱鸞鶴影﹔浮生悲幻夢﹐回思長安負笈﹐滬瀆從戎﹐鄂渚馳驅﹐楡關作戰﹐攀躋巖壑之間﹐出入鋒鏑之下。解甲而還﹐方期餘生共守﹐算千里歸來﹐竟成死別。不堪是臨危苦語﹐殷勤幼子﹐淒涼如聽杜鵑聲。」此聯情眞語摯。尙有眞吾與劉女士新婚之夜﹝民國八年在陜西朝邑縣﹞所作《有感》二絕﹕「廿年心事有誰知﹐百輛才迎一放眉。博得壯懷增懊惱﹐枕衾紅淚夜深時。」「豈是蛾眉慣惱人﹐英雄心事太淸眞。紅顏舊史思量徧﹐肯爲閒情誤好春。」詩與聯予並愛誦。按民國十三﹑四年間﹐眞吾從役奉直二次大戰﹐有《軍中雜詩》七律數十首﹐﹝類宓之《西徵雜詩。》﹞爲眞吾最佳之作﹐今不獲錄。﹝他年望其刊印全集。﹞錄其民國十五年悼亡後居北京數詩。《月下廣散步慨然賦此》云「明月有情還照我﹐好風無恙又吹人。靑天碧海余孤影﹐水殘山著此身。過眼曇花畱恨事﹐撩人春夢悟前因。飄然徑欲生雙翼﹐飛入雲霄無片塵。」此詩蒼涼深曲﹐一往沈痛。《夏夜卽事》四律云「小隱城西百慮空﹐紛華滌去返鴻蒙。繞屋夏木多餘蔭﹐當戶秋聲盡好風。向晚紅爭汲水﹐盈場綠艸亂鳴虫。城頭月落人歸後﹐又聽淸歌起院東。」「無補時艱只自嗟﹐又將鴻爪奇京華。已聞雀鼠悲同盡﹐重振旌旗願竟賒。北海豪情須縱酒﹐南園小坐且浮瓜。﹝自注﹕北海南園皆遣暑茗坐之地。﹞歸來尙有依人鳥﹐娓娓淸談散萬花。」「歷盡危機百患侵﹐惟知書劍返空林。盼消殘暑愁淫雨﹐爲羨閒雲減壯心。燈火欲闌星落落﹐汽車初斷夜沈沈。知音剩有紅感﹐觸緒蒼茫淚滿襟。」「蹤迹勞生暗自憐﹐無端兒女又情牽。相逢夜月應同夢﹐小別城郊似隔天。空聽鼓鼙思將帥﹐只餘慷慨報嬋娟。伴人惟有鐘聲響﹐欲拂吟箋已黯然。」按宓所作《落花詩》﹝本集卷九第十二頁﹞第六首「不計纏綿損道心」句﹐實由此詩第三首「爲羨閒雲減壯心」化出。蓋至親密友之作﹐旣詳其事﹐復契其情﹐時時吟誦﹐其實際之影響﹐反較古人之詩爲大﹐誠有是也。

○六

予學詩於陳伯瀾姑丈﹐久擬爲丈詩作箋注﹐詳當時情事﹐卽陳寅悖所謂「今典。﹐以貽後人﹐終未能也。民國五年﹐予嘗以姑丈詩《南帆集》稿本私寄碧柳﹐碧柳受而細讀之﹐且鈔存《日記》中。今見碧柳所鈔二詩﹐爲後來《審安齋詩集》刊本所遺棄者。其實此二首流利眞切﹐不知何故刪削﹐應補入卷二﹐先錄存於此。《遣懷》云「我家渭浚河之陽﹐華嶽吳山在我傍。搔首江湖徒泛泛﹐側身天地自涼涼。折腰恐被陶潛笑﹐白眼聊爲阮籍狂。一任靑雲飛鳥去﹐鷗心只在水雲鄕。」《再入粵督幕》云「入洛爭看年少時﹐來選樹到南枝。如何意气輕升斗﹐豈有文章比色絲。幕府重來凡鳥笑﹐珠江一臥蟄龍癡。安排酒盞消長日﹐莫管傍人打劫棋。」謹按﹕凡詩旣作成之後﹐切不宜刪攺﹐更不宜以異時異地之觀感﹐刪攺昔年舊作。蓋人年長入世﹐天眞日喪﹐矜煉雕琢﹑作僞趨時之名心益重。又爲諸多親友所挾迫﹐行事不能自由。若遺集畱待身後刊行﹐其遭損厄更甚。故子力主﹝一﹞生前自印行其著作。﹝二﹞一切存眞﹐毫不刪削。匪特《吳宓詩集》爲當如此﹐卽如陳伯瀾姑丈之詩﹐予以私授碧柳﹐碧柳秉其至性卓才﹐讀之而受益﹐蔚爲大詩人﹐更以傳之其友﹑其徒。卽邱倉海《嶺雲海日樓詩﹐》知者初不多﹐予得之於姑丈﹐傳之於碧柳﹐碧柳大事贊揚。十餘年後﹐子更以授王越君。凡讀碧柳與王越之詩者﹐蓋莫不重邱公﹐此豈邱公生前所及料。譬如良種﹐隨風播散﹐偶落肥田﹐遂發鮮花而結碩果﹐昔日耶穌基督論之詳矣。嗚呼﹗姑丈昔年諸多文學朋友﹑京國士夫﹐今誰復贊揚姑丈之詩者﹖姑丈之刪削其詩﹐由於顧念若輩﹐豈知「爾曹身與名俱滅﹐不廢江河萬古流」。世間道徳﹑事功﹑文章﹑學術﹐有眞淵源﹐有眞傳授﹐惟決不在親戚﹑族黨﹑家庭﹑學校﹑師生﹑朋友﹐甚至國家﹑種族之關系中耳。

芝潤表妹鈔示姑丈書扇詩一首﹐題曰《示碩兒﹐》﹝表兄陳之碩﹐時肄業日本東京髙等工業學校。﹞詩云「三萬六千日﹐百歲豈偶然。分其十之一﹐倏忽已十年。人生過去事﹐才如指一彈。少小懵無知﹐渾噩遂其天。俄焉成壯歲﹐萬事繭縈纏。努力愛春華﹐乃在三十前。今日復明日﹐激箭不畱弦。後日視前日﹐覆水難承盤。一分一寸陰﹐千斛萬斛錢。丈夫立天地﹐何者不仔肩。屠龍亦有技﹐未可恃空拳。時勢正危急﹐所賴者材賢。學術貴深究﹐名理要窮研。養汝心頭機﹐汩汩若春泉。時世輕薄兒﹐側媚效人妍。茫然中無主﹐狂瞽見何偏。晚近道徳喪﹐坐致老成頑。遂令禹域內﹐雜然盧﹝此字疑有誤﹞鮏羴。汝欲崇明徳﹐及時快著鞭。行己須知恥﹐立志金石堅。貞之以恆久﹐無懈食與眠。成立旋覆墜﹐千鈞一髮懸。富貴非汝期﹐期汝志曦﹝此字疑有誤﹞顏。馬援誡子書﹐淵明示兒篇。吾言𨿽娓娓﹐吾意更綿綿。」《跋》云「乙巳﹝淸光緒三十一年﹞七月望前二日﹐伯瀾作於日本東京三崎館客次。」﹝時姑丈任兩廣髙等工業學堂監督﹐赴日本考察學務。﹞按此篇不見《審安齋集》中﹐與嚴幾道﹝復﹞《兒入唐山工業專門校書此示之》一詩﹐﹝見《學衛雜誌》第二期雜綴門第一第二頁。﹞同一婉摯深嚴也。

○七

咸陽劉古愚太夫子﹝光ナ﹞爲關中近世大儒。其學在李二曲﹑顏習齋之間﹐雄深篤健﹐能以至誠感人。近數十年中﹐吾陜知名之士﹐無不出其門下。吾生父芷敬公﹝建寅﹐﹞嗣父仲旗公建常及陳伯瀾姑丈﹑﹝諱濤﹐三原﹞王幼農姨丈﹑﹝名典章﹐三原﹞李孟符世丈﹑﹝諱嶽端﹐咸陽﹞邢瑞生世丈﹑﹝諱廷莢﹐醴泉﹞張扶萬世丈﹝名鵬一﹐富平﹞等﹐皆相從受業。張季鸞君﹝熾章﹐楡林。﹞亦晚歲之門弟子。宓兒時曾獲拜謁﹐今不復能省記。惟今玆刊印詩文﹐追溯師承淵源﹐則於古愚太夫子不敢不首致其誠敬。太夫子遺著﹐有《煙霞艸堂文集》﹝詩附﹞十卷﹑《煙霞艸堂遺書》十七種六冊﹑《煙霞艸堂遺書續刻》五種四冊﹐均由王幼農姨丈編輯刊行。陳伯嚴先生﹝三立﹞撰《劉古愚先生傳﹐》載《學衡雜誌》第十九期。張季鸞君﹝熾章﹞撰《煙霞艸堂從學記》﹐載《遺書續刻》中﹐讀者可並覽觀﹐今不闡述。古愚太夫子無意爲詩﹐其詩所作甚少﹐然每首皆可表見太夫子之學術志業。竊以爲甚肖明末顧亭林與近世粵東簡竹居先生﹝參閱《大公報》文學副刊第三百零四期宓撰悼簡先生文﹞之詩﹐自有其光輝價值﹐今不錄。

古愚太夫子及門弟子受知最深者﹐當推咸陽李孟符世丈﹝嶽瑞。﹞《煙霞艸堂文集》卷十載丈所撰《劉古愚先生墓志銘》及本書《後序》﹐敍說詳明﹐可資覽觀。兒時誦丈所爲駢文《史閣部論﹐》愛之至篤。近世陜西文人﹐以李丈與醴泉宋芝田世丈﹝諱伯魯﹞齊名。二人皆有名於戊戌維新變法﹐且坐此羈謫終身。惟若以私見爲之軒輊﹐又各以其親交之友用爲比擬﹐則宋芝田丈品性文學似徐東海﹝水竹村人﹐﹞而李孟符丈似朱彊村。﹝原名祖謀﹐後攺孝臧。﹞宋丈能詩能畫能書﹐而李丈則於史外﹐﹝著有《國史讀本》《春冰室野乘》﹑及中國六大政治家之諸葛武侯李衛公﹐又預修淸史。﹞專於詞﹐詞學夢窗﹐集名《郢云詞》﹐︹村先生爲輯刻入《滄海遺音集》中。昔年梁令嫻女士﹝後爲周國賢夫人﹞《藝蘅館詞選》﹐錄李丈《慶春宮》《惜紅衣》二詞﹐今在《郢雲集》中﹐亦爲最佳之作也。《中華名人詩選》﹝江陰昊芹編﹐民國三年上海廣益書局石印本﹞中﹐有李丈《瑤池曲》一首﹐蓋詠淸慈禧太后及庚子事﹐延年指李蓮英﹐英皇指珍妃。此詩他處未見﹐故錄於此。詩云「瑤池樓閣綺窗開﹐神光照耀金銀臺。鸞笙鳳簫忽停響﹐雲中隱隱聞輕雷。延年歌舞能傾國﹐星妃月娥黯無色。天上猶傳牛女倩﹐人間那見英皇泣。此時颶風駕六鱉﹐天吳跋浪滄溟髙。不見樂巴工巽火﹐只聞曼倩善偸桃。武皇豈有求仙意﹐多恐矯誣緣五利。閶闔冥冥紫霧收﹐何限云愁兼海思。」

○八

︹村所輯刻之《滄海遣音集》﹐內列九家詞﹐以沈子培﹝曾植﹐嘉興﹐又號乙盒﹞先生之《曼陀羅寐詞》冠首。李孟符世丈《郢云詞》外﹐錢塘張孟劬先生﹝爾田﹞之《Т盒樂府》及海寧王靜安先生﹝國維﹞之《觀堂長短句》﹐亦各爲九家之一。張孟劬先生宓於十餘年前在滬拜識﹐﹝並識元和孫隘堪先生徳謙﹞時從問學﹐蒙諄誨篤至。先生和易懇摯﹐不拘禮數﹐而疏通貫串﹐暢所欲言﹐匪特文學精博﹐其風度性情﹐在中國老輩中亦矯然特異也。張孟劬先生著述宏富﹐有《史微》《玉溪生年譜會箋》《淸列朝后妃傳稿》﹑﹝自印單行本﹐每部二冊。﹞《淸史》若干部分﹑﹝計《樂志》八卷﹑《刑志》二卷﹑《地理誌江蘇》一卷﹑《圖海李之芳列傳》一卷。﹞《沈乙庵蒙古源流箋證校補》及《論作史之方法與藝術函》﹝見《學街雜誌》第六十八及七十一等期﹞等。諸書以《史微》爲最要。然先生生平精力所萃之二書﹐迄今尙未作成﹕一曰《新覽》﹐﹝古有《呂覽》一書﹐故名。﹞擬仿諸子之體例﹐闡述先生獨立綜合之思想﹐成一家言。《史微》評述前人﹐爲中國古來學術之總結算﹔《新覽》則宣示自己獨到之見解﹐志在創造。《史微》爲《新覽》之基礎﹐《新覽》則《史微》之外篇也。二曰《三禮之新研究》﹐旨在闡明禮意﹐使人曉然於古來制度儀節內蘊之精義﹐知其所以然及不得不然之故﹐庶中國聖賢制禮之苦心及古禮教之全部思想系統﹐可以大明。二書之內容如是。至於張孟劬先生之詩﹐精醇雅正﹐情韻丰腴﹐予最愛誦先生《乙卯南歸雜詩》十八首﹐蓋匪特詩中繪故都景物﹐爲予等多年所流連欣賞之地﹐且以先生從事史局將近十年﹐癸亥歸後﹐始不復出﹐此詩正可見先生之志事與行誼也。詩云「老去然藜照汗靑﹐歸來深鬼艸堂靈。江南塞北俱千里﹐﹝宓按此句出《明史擴廓帖木兒傅》﹞誰識東方是歲星。」「詞賦蘭成未易才﹐江關蕭瑟總堪哀。可憐又皺觀河面﹐金水橋邊照影來。」「東馬嚴徐滿帝京﹐翩翩二陸又承明。佯狂灑盡窮途淚﹐只有廚頭阮步兵。」「敢誇橐筆到金鑾﹐依舊花移日八磚。凝碧池頭春艸合﹐別開馳道屬天安。﹝原注﹕淸史館在東華門內﹐卽國史館舊址。」﹞「《布爾湖》連《鐵嶺山》﹐新聲曾按禦簾前。什幫掇爾都零落﹐愁聽空山響杜鵑。﹝原注﹐時修《樂志》《布爾湖》《鐵嶺山》﹐皆鐃歌淸樂名。」﹞「小苑芙蓉俯夾城﹐金輿無復幸平明。秋波滿眼宮墻淚﹐猶自東傾作玉聲。」「一代宸遊殿開﹐宜春黃瓦長秋苔。承恩最是龍池柳﹐卻與章臺走馬來。」「何處尋春不可憐﹐江家亭子俯寒煙。新蒲細柳依然大﹐野老吞聲又一年。」「薄有才名袁彥伯﹐不拘小節魏元成。長安塵土髙三丈﹐誰賞何郎七字淸。﹝原注﹕薄有二句﹐何君翻髙藻翔詩。」﹞「眼明忽訝見梅花﹐晴雪樓臺玉萬家。竟日鉤廉塵不到﹐西山濃翠坐煎茶。」「款段行行出國門﹐羅胸掌故萬言存。男兒鉛槧成何事﹐卻是屠沽解報恩。」「閉門苦愛陳無己﹐頌酒偏憐胡孝轅。明日故人江上憶﹐觚稜夢影各飛翻。﹝原注﹕畱別陳松山田﹐胡宗武嗣芬。」﹞「露輞前頭萬翠微﹐迎人北去送人歸。東風三尺桃花水﹐好膾江魚煮蕨薇。」「飄輪一駛絕長流﹐夜火如星點點浮。齊魯好山靑未了﹐又吹笳鼓過黃樓。」「怕向雞鳴問劫灰﹐鐘聲還繞少林隈。不妨白社逢宗炳﹐說與閒人舊姓雷。」「白衣宣至白衣還﹐我比廉夫不汗顏。莫羨騎牛周柱史﹐蓬萊原在海東山。」﹝宓按﹕首句出《明史楊維楨傳》﹐末句謂淸史館非淸髙之所。﹞「猶及江南二月春﹐田園下氵巽未全貧。滿墻鄰畢休驚看﹐梵志重來異昔人。」「亦是今生未了緣﹐黃齏淡飯屋三椽。他年若話春明夢﹐記取城南尺五天。」按張孟劬先生於庚午﹑卒未之間又來故都﹐有《頤和園昆明湖》詩一首云「一片空氵蒙曉鏡開﹐恩波猶繞舊瀛臺。廣寒夜夜無人過﹐汾水年年有雁來。玉座苔移唐殿柳﹐瑤階葉落漢宮槐。傷心萬古丹稜氵片﹐流出人間竟不回」。時先生居西郊達園﹐﹝燕京大學租用﹞地卽扇子湖。乃「九一八」瀋變旋起﹐癸酉夏﹐日軍進逼北平。先生與鄧之誠君有《槐居唱和集》﹝見《學衡》第七十九期﹞之刊。其時先生憂國感時之作甚多﹐固不止此集也。

○九

張盂劬先生挽黃晦聞師﹝諱節﹐廣東順徳縣人。﹞聯云「去矣竟輸君﹐無淚可揮﹐慚負巨卿死友﹔傷哉豈獨我﹐有情應慟﹐依然阮籍窮途。」又《水龍吟聞晦聞喪爲位而哭賦此招魂》云「竟拚與陸俱沈﹐蒼茫不曉天何意。哀時雙淚﹐蟠胸萬卷﹐一棺長閉。如此奇才﹐忍甘終老﹐詩人而已。憶當年對策﹐墨含醇酰﹐親坐閱﹐虞淵墜。黯淡神州雲气﹐喚沈冥睡獅不起。艱難戎馬﹐崎嶇關塞﹐亭林身世。來日荊榛﹐庸知非福﹐先驅螻蟻。只傷心絮酒﹐荒郊楓夜﹐黑魂來未。」蓋當《空軒詩話》正在撰作之際﹐黃師忽於一月二十四日﹝民國二十四年﹞在北平寓宅病逝。幸遺詩《蒹葭樓集》已由今行政院長汪公﹝名兆銘﹐字精衛。﹞爲師印行。宓聞耗﹐敬卽撰文一篇﹐述師學行。﹝登載民國二十四年一月二十七至二十九日之《大公報》。﹞按黃晦聞師﹝節﹞爲近今中國詩學宗師﹐合詩教﹑詩學﹑詩法於一人﹐兼能創造。晚歲任北京大學教授十餘年﹐著成以下各書﹕《漢魏樂府風箋》《謝康樂詩注》《鮑參軍詩注》《詩律》《阮步兵詠懷詩注》《曹子建詩注》。未完成者有《詩旨纂辭》﹝卽《毛詩箋注》﹑﹞《顧亭林詩注》。﹝以上均北京大學出版部發行。各書之序自序曾登《學衡雜誌》各期。﹞黃師詩教之旨﹐具見於《阮步兵詠懷詩注自序》﹝原載《學衡雜誌》五十七期﹞中。《自序》云「世變旣亟﹐人心益壞﹐道徳禮法﹐盡爲姦人所假竊﹐黠者乃藉詞圖毀滅之。惟詩之爲教﹐入人最深。獨於此時﹐學者求詩則若饑渴。余職在說詩﹐欲使學苦由詩以明志﹐而理其性情﹐於人之爲人﹐庶有裨也。……國積人而成者﹐人之所以爲人之道旣廢﹐國焉得而不絕﹖非今之世耶。……余亦嘗以辧別種族﹐發揚民義垂三十年。其於創建今國﹐豈曰無與﹖然坐視疇輩及後起者借手爲國﹐乃使道徳禮法壞亂務盡﹐天若命余重振救之﹐捨明詩莫繇。天下方毀經﹐又彊告而難入﹐故余於《三百篇》旣纂其辭旨﹐以文章之美曲道學者﹐蘄其進大義﹐不如是不足以存詩也。今注嗣宗詩﹐……於其事不敢妄附﹐於其志則務欲求明﹐不如是不足以感發人也。……余是以窮老益力﹐𨿽心藏積疾﹐不遑告勞者﹐爲古人也﹐爲今人也。」宓按﹕英國安諾徳ＭａｒｒｈｅｗＡｒｎｏｌｄ﹝１８２２—１８８８﹞論詩教﹝ＴｈｅＳｔｕｄｙｏｆＰｏｅｔｒｙ﹞曰「詩之前途極偉大﹐因宗教旣衰﹐詩將起而承其乏。宗教隸於制度﹐囿於傳說﹐當今世變俗易﹐宗教勢難更存。若詩則主於情感﹐不系於事實。事實𨿽殊﹐人之性情不變。故詩可永存﹐且將替代宗教﹐爲人類所托命」云云。﹝以上譯意﹞嗚呼﹐此非黃師之志耶﹗宓又按﹕美國白璧徳ＩｒｖｉｎｇＢａｂｂｉｔｔ﹝１８６５—１９３３﹞師倡道所謂新人文主義﹐欲使人性不役於物﹐發揮其所固有而進於善﹐一國全世﹐共此休戚﹐而借端於文學。嗚呼﹐此又非黃師之志耶﹗黃師曰「天若命余重振救之﹐捨明詩莫繇。」其自任之重﹐有若孟子。然黃師說詩之法﹐亦本於孟子。「於其事不敢妄附﹐於其志則務欲求明。」此非孟子所云「不以文害辭﹐不以辭害志﹐以意逆志﹐是爲得之」者乎﹖顧黃師之說詩與其作詩﹐乃一事而非二事﹐所謂相合而成其美也。

張孟劬先生謂黃師之詩﹐「歷宋之後山﹑宛陵諸家﹐盡規其度﹔又浸淫於漢魏﹑六朝古樂苑被聲之詩。」﹝見所作《黃晦聞鮑參軍詩注序》﹐載《學衡》第二十七期。﹞而以比之元遺山及屈翁山﹐顧亭林﹐﹝見所作《蒹葭樓集序》﹐原載《學衡》第六十四期。﹞論均確當。以宓愚淺所見﹐則有二端﹕﹝１﹞黃師兼詩學﹑詩教﹑詩法而爲詩﹐卽其全部之生活及精力﹐悉用爲作詩之預備﹐﹝中國古人爲此者惟有杜甫。﹞絕異於世之以餘事餘力爲詩者﹐﹝不問其專力於道學﹐或事功﹐或考據﹐或遊樂狎玩。﹞作詩矜愼而以全力赴之。故黃師之詩精。﹝２﹞就黃師今昔之詩比觀﹐則亦可見其由模仿而進於創造。民國十三年以後之所作﹐完全脫去陳言﹐刪落蕪詞﹐句句字字﹐是作者表現自己之情志。而此情志亦日益髙尙偉大﹐堅實篤至。同時﹐技術已熟諳精通﹐而運用靈活﹐表現如意﹐絕不爲技術所窒累。故黃師近十年中所作尢佳。

《中華名人詩選》﹝江陰吳芹編﹐民國三年上海廣益書局石印本。﹞載黃師少作數首﹐爲《蒹葭樓集》所未收。今錄其二﹕《朱仙鎭謁嶽王廟》云「百戰中原今見公﹐廟門檜柏夕陽紅。黃龍山色餘殘酒﹐白馬河聲望故宮。入洛年華輸杖策﹐背嵬經略痛臨戎。功名三十人休笑﹐尙有人間鐵石忠。」《庚子重九登鎭海樓》云「東南佳气郁髙樓﹐天到滄溟地陡收。萬舶靑煙瀛海晚﹐千山紅樹越臺秋。曾聞栗裏歸陶令﹐誰作新亭泣楚囚﹖憑眺莫遺桓武恨﹐陸沈何日起神州。」

至黃師近十年中所作﹐已刊入《蒹葭樓集》者﹐亦錄宓所最愛誦之數首如下﹕《甲子﹝民國十三年﹞中秋》云「嘗意深陰失月明﹐始知兵气﹝時奉直二次大戰將起﹞滿秋城。十年北客惟傷亂﹐雙柝南街不斷聲。嬌女別期方細數﹐故園安問更無程。可憐萬里淸輝夜﹐不見良時鼓樂生。」《哭癭公》﹝順徳羅﹛曰融﹜﹐著有《癭庵詩集》﹐黃師爲之作序。﹞云「論詩疇昔本尋常﹐今日回頭齲┥傷。十載郡齋相過地﹐數竿檐竹已成行。老逢國亂君先免﹐溘至秋分露更蒼。莫說平生康濟原﹐區區文字恐流亡。」《丙寅﹝民國十五年﹞中秋》﹝題長從略﹞云「不知北月同南月﹐可亦如人各一天。晚後生余客老﹐亂思來日歲連年。辭風別葉交相棄﹐繞樹飛烏卻復前。似此悲懷向誰說﹐更堪重聽《搗衣》篇。」《丁卯詠史二首》之一云「論學疑植黨﹐著書或謗誹。陸宣校醫方﹐程子卻講藝。匪惟保厥身﹐正以善養气。痛趙尙箋《騷》﹐蒙僞乃注契。紫陽心更苦﹐矧復傷五季。人倫苟不絕﹐天意必有奇。方冬木盡脫﹐生機蓋下被。亂世重吾儒﹐義長在天地。哀哉二劉子﹐凍餒死﹝C043﹞畏。羣盜已蜂起﹐谷食日踴貴。妻子相去遠﹐教授廢陳肄。刑不威小人﹐禮不正在位。虛有建學名﹐而無弘道計。方領矩步倫﹐展轉溝壑斃。後進失師承﹐攘寇入不義。傷哉魏玄成﹐著論爲流涕。」《戊辰春社園﹝北京中央公園﹞與林宰平話別》云「遠瀑峯髙可聞﹐嶄嶄湖上有林君。詩懷欲靜忘淸濁﹐世眼無明及泯棼。束艸低根畱性在﹐寸弟寒柳帶春分。人生難別花時節﹐惜此須臾盡夕。」

黃師歿後﹐挽詩甚多﹐而以榮成姜忠奎君﹝叔明﹞之作髙古精純﹐辭旨正大﹐爲最可稱。叔明爲柯鳳孫先生劭入室弟子﹐深研經學﹐朋輩中咸推第一。著述極多﹐有《詩古義》一書﹐曾登載《學衡雜誌》﹐叔明固深明詩教者也。﹝叔明嘗爲宓書聯﹐見本集卷十末頁。﹞其《哭黃晦聞先生》詩云「溫柔惇厚詩之教﹐經天大義誰能拗﹖子輿嘗嘆詩旣亡﹐夫豈無作情禮。後世說詩競物名﹐幾人積慮伸忠孝﹖漢魏晉宋盛吟詠﹐淸詞襲古存形貌。齊梁以下逮陳隋﹐綺靡弱女嬌含笑。唐宋諸賢震詩格﹐气體軒昂攀風操。元明亻疑唐淸亻疑宋﹐理薄無柰空腔調。邇來萬事咸用夷﹐金商蕭颯原火燎。噪雜爭似鳥雀喧﹐俚鄙直等兒童鬧。情不由衷音失節﹐誦詩聞政嗟可悼。蒹葭先生起南粵﹐學派源自九江導。少師簡岸百家﹐靑燈伴讀依佛廟。﹝按叔明畢業北京大學後﹐亦居僧寺讀書十年。宓注。﹞三十著論發民義﹐功成裹足獨髙蹈。四十致志理人情﹐述作壹意闡詩奧。精學豈爲饑寒疏﹐妙解時有神鬼告。上取《雅》《頌》下亭林﹐网羅羣論魚離。易攵歷大學二十年﹐飄風冽冽吹萬竅。朋儔倡和誰敢苟﹐規律峻絕層肖。塵囂騰聒迷離中﹐捨此安足攝浮躁。吾聞君子神所勞﹐畀壽宜使臻耋耄。柰何不卒惇宿好﹐宏濤半渡摧蘭翟。遙遙彼岸何時到﹐前瞻後顧心惱懊。瓊陰話舊曾幾時﹐遽冒風雪憑棺弔。﹝按叔明任靑島山東大學教授。聞耗﹐偕蕭滌非君急來北平祭弔﹐且同送殯入寺。﹞嗚乎﹐人生有命眞難料﹗」

○十

黃晦聞師在北京大學授《毛詩》未完﹐﹝按師於數年前以所著《詩旨纂辭》一冊賜宓﹐並題其上云「搜篋僅存此冊。欲續成全編﹐恐年力不繼矣。後有續予此編者予所至望也。」竟成惡讖。﹞乃於甲戌秋起攺講顧亭林詩﹐並依例作箋注。宓昔聞碧柳盛稱顧亭林詩﹐﹝今觀碧柳集中《赴成都》等諸詩﹐格調旨意均類亭林。﹞至是乃始研讀。本年﹝民國二十四年﹞一月三日﹐宓謁黃師﹐續借講義﹐歸而鈔錄。師復爲闡述亭林事迹﹐謂其旣絕望於恢復﹐乃矢志於學術。三百年後﹐中華民族由其所教﹐卒能顚覆異族。成革命自主之業。今外禍日亟﹐覆亡恐將不免﹐吾國土子之自待自策﹐當如亭林。是日師言時﹐極矜重熱誠﹐宓深感動﹐覺其甚似耶穌臨終告語門弟子「天地可廢﹐吾言不可廢」﹝見《新約馬太福音》第二十四章

第三十五節

﹞之情景。宓心默誦黃師「束艸低根畱性在﹐寸弟寒柳待春分」及「人倫苟不絕﹐天意必有寄。方冬木盡脫﹐生機蓋下被」之詩﹐﹝均見上錄﹞頗以自警。然師是日精神奕奕﹐毫無病容﹐及一月十六日宓再往謁﹐則師已因病不能見矣。

黃師箋注顧亭林詩﹐於史事考證極確﹐於詩意亦發明甚詳﹐未半而殂﹐至堪痛惜。宓於顧亭林詩﹐最愛誦其卷五《歲暮》二首。第一首云「平生慕古人﹐立志固難滿。自覺分寸長﹐用之終已短。良友日零落﹐忄妻忄妻獨無伴。流離三十年﹐苟且圖飽暖。壯歲尙無聞﹐及今益樗散。治蜀想武侯﹐匡周嘆微管。願一整風﹐俗人謂迂緩。孤鐙照遺經﹐雪深坐空館。」按武侯治蜀以抗魏﹔管仲相桓公﹐一匡天下﹐尊王攘夷。亭林先生之志事﹐固在明而不在淸也。第二首「典謨化刀筆﹐衣冠等猿狙。」「典謨」句謂不以徳治而以刑治﹔「衣冠」句卽滿族入主中國﹐用夷變夏之意﹐讀原注自明﹐故注不可缺。﹝因注出典故而意自見﹐不但文學貴以古典代今事﹐且當時甚多忌諱﹐故非注不能明本意。﹞又亭林詩凡於夷狄等字﹐刊本均以同韻之字代之﹐如「東虞」卽「東胡」之類。此詩《歲暮》第二首之末段﹐謂生於治世﹐可以優遊自適﹔若我﹝亭林自謂﹞今生於亂世﹐志切恢復﹐則不得不談經濟﹐圖事功﹐是乃義務責任﹐非爲功名與嗜好也。

其次﹐宓則愛誦亭林詩集卷四《赴東》﹝此詩作於康熙七年戊申由燕京赴山東濟南﹞六首。第一首「人生中古余﹐誰能免尢悔﹖」知世非純善﹐過錯不免﹐誣罔尢多﹐則在己固當自勉﹐對人更當矜恕也。「寞窳﹝卽狐﹐指滿洲東胡。亭林集中此類隱避之字極多。﹞起東禺﹐長鯨翻渤。斯人﹝斯人似謂此土之民﹐卽漢族全體。﹞且魚爛﹐十類同禽駭。」此四句謂淸興明亡。亡國滅種之禍﹐天下國家﹐滄桑浩劫﹐非僅个人之遭也。讀第一首注﹐知亭林先生之赴東﹐乃爲同志之得釋﹐非爲一己。第二首「下有淸直水﹐上有蒼浪天。」俗人所見如此﹐自無足怪。而上天下地﹐對此自然之偉大﹐不能忘棄人類之精神志節也。第三首初到「生死不可知」﹐末二句「枯魚」云云﹐謂遇見被繁之同志。第四首﹐三月十九日思宗殉國﹐明亡。先生終不忘此日﹐所謂念玆在玆﹐以其所系者大也。「所秉獨周禮﹐顚沛猶在斯。……可憐訪重華﹐未得從湘累。」言烈帝殉國﹐我未同死也。第五首似系開釋後歸途之所感。末四句﹝「大造」云云﹞固言君子小人之不同性﹐亦指滿漢種族之異。彼族𨿽沐我文化﹐沛隆恩私﹐終是異族之人﹐如鷹𨿽化爲鳩性﹐仍存其鷹眼也。第六首引元彥和言﹐惟識見眞透者﹐始忘利害﹐輕生死。又引田晝責鄒浩語﹐極正。惜常人不作此想﹐故不談出處﹐但講衛生。按經史之學﹐要就平日養成﹐積之旣多﹐到時自然奔赴﹐於是經義史事﹐遂與我今時今地之事實感情融合爲一﹐然後入之辭藻﹐見於詩章。是故典故之來﹐由於情志之自然﹐非待掇拾尋扌奢。故典不累詩﹐而有裨補於詩。亭林先生詩恆喜自注﹐非注﹐則讀者經史不熟﹐必不解詩意。須知注乃爲詩而作﹐非詩爲注而作也。

○十一

王靜安先生﹝諱國維﹐浙江海寧人﹞於丁卯﹝民國十六年﹞五月初三日﹝陰曆﹐此日卽陽曆六月二日﹞自沈於頤和園之魚藻軒﹐一時哀挽者極多。﹝黃晦聞師﹑張孟劬先生﹑陳寅悖等均有詩。載《學衡》六十期。﹞宓僅成短聯﹐嘗欲做杜甫《八哀詩》﹐爲詩述諸師友之學行志誼﹐久而末成。所列八賢﹐乃已先後作古人矣。宓於民國十四年任淸華國學研究院事﹐得與王靜安先生及梁任公先生常相近接者約二載。然民國初元﹐王先生始作《頤和園詞》及《蜀道難》成﹐饒麓樵師﹝時居古月堂﹐另見本集。﹞卽以其鈔本授宓讀﹐云甚似吳梅村。其詞句與後來《觀堂集林》所刊者略異。聞《頤和園詞》有自注本﹐尋覓未得。今按吳梅村之詩﹐價值甚髙﹐而影響亦大。﹝趙甌北《詩話》論之最允當。休寧程穆街迓亭箋注《吳梅村先生編年詩集》﹐民國已巳年兪世徳堂鉛印本﹐八冊﹐列入《太昆先哲遺書》。此本世多未知﹐故附記於此。﹞王先生之《頤和園詞》髙古純摯﹐直法唐賢﹐勝過梅村《永和宮詞》﹔王先生之《蜀道難》頗似梅村《松山哀》﹔而王先生之《隆裕皇太后挽歌辭九十韻》﹐則極肖梅村《思陵長公主挽詩》。斯皆予最愛讀者。王先生古史及文字考証之學冠絕一世﹐子獨喜先生早年文學﹑﹝如論屈原融合南北﹐兼古典浪漫之長等。﹞哲學論著﹐以其受西洋思想影響﹐故能發人之所未發。又先生所作詩詞﹐𨿽少而精﹐使先生移其才力於文學﹑哲學﹐所成或更宏偉﹐亦未可言。今之少年解讀先生《人間詞話》﹐若欲窺先生之全者﹐可讀《學衡雜誌》六十四期王靜安先生逝世周年紀念文﹐凡三篇。﹝其目如下﹝一﹞《王靜安先生與晚淸思想界》﹐張蔭麟撰。﹝二﹞《王靜安先生之文學批評》﹐浦江淸撰。﹝三﹞《王靜安先生之考證學》﹐越萬里撰﹐﹞

王靜安先生有《詠史二十首》﹐分詠中國全史﹐議論新奇而正大﹐爲先生壯歲所作。未收入全集及遺書中﹐今錄於此﹕「回首西陲勢渺茫﹐東遷種族幾星霜。何當踏破雙芒屐﹐卻上昆侖望故鄕。」「兩條云嶺摩天出﹐九曲黃河逵地回。自是當年遊牧地﹐有人曾號伏犧來。」「よよ生存起競爭﹐流傳神話使人驚。銅頭鐵額今安在﹖始信軒皇苦用兵。」「澶漫江淮萬里春﹐九黎未格又苗民。卽今魑結窮山裏﹐此是江南舊主人。」「二帝精魂死不孤﹐稽山陵廟似蒼梧。耄年未罷徵苗旅﹐神武如斯曠代無。」「銅刀歲歲戰東歐﹐石年年出挹婁。畢竟中原開化早﹐已聞Α鐵貢梁州。」「誰向鈞天聽樂過﹖秦中自古鬼神多。卽今詛楚文猶在﹐才告巫咸又亞駝。」「春秋謎語苦難詮﹐歷史開山數腐遷。前後故應無此作﹐一書上下二千年。」「漢鑿昆池始見煤﹐當年貲力信雄哉﹗於今莫笑胡僧妄﹐本是洪荒劫後灰。」「戈大啟漢山河﹐武帝雄材世詎多。輕騎今朝絕大漠﹐樓船明日下。」「慧光東照日炎炎﹐河隴降王正款邊。不是金人先入漢﹐永平誰證蘿中緣。」「西域縱橫盡百城﹐張陳遠略遜甘英。千秋壯觀君知否﹐黑海東頭望大秦。」﹝按此字出韻﹞「三方並帝古未有﹐兩賢相厄我所聞。何來灑落樽前語﹖天下英雄惟使君。」「北臨洛水拜陵園﹐奉表遷都大義存。縱使暮年終作賊﹐江東那更有桓溫﹗」「江南天子皆詞客﹐河北諸王盡將材。乍歌樂府《蘭陵》曲﹐義見湘東玉軸灰。」「晉陽蜿蜿起飛龍﹐北面傾心事犬戌。親出渭橋擒頡利﹐文皇端不愧英雄。」「南海南船來大食﹐西京襖寺建波斯。遠人盡有如歸樂﹐知是唐家全盛時。」「五國風霜慘不支﹐崖山波浪浩無涯。當年國勢淩遲甚﹐爭怪諸賢唱攘夷。」「黑水金山啟伯圖﹐長驅遠世間無。至今碧眼黃須客﹐猶自驚魂說拔都。」「東海人奴蓋世雄﹐捲舒八道勢如風。碧蹄倘得擒渠反﹐大壑何由起蟄龍。」

○十二

王靜安先生﹝國維﹞自沈後﹐哀挽之作﹐應以義寧﹝今攺修水縣﹞陳寅悖之《王觀堂先生挽詞》爲第一。此篇卽效王先生《頤和園詞》之體﹐原有序。﹝序與詞﹐並載《學衡雜誌》六十四期。﹞發明中國文化中之綱紀仁道﹐皆抽象理想之通性﹐如柏拉圖所謂Ｅｉｄｏｓ者﹐而非具體之一人一事。﹝予平日所言殉道殉情﹐亦卽此羲。﹞陳義甚精﹐詞曰「漢家之厄今十世﹐不見中興傷老至。一死從容殉大倫﹐千秋悵望悲遺志。曾賦連昌舊苑詩﹐﹝《頤和園詞》﹞興亡哀感動人思。豈知長慶才人語﹐竟作靈均息壤詞。依稀廿載憶光宣﹐猶是開元全盛年。海宇承平娛旦暮﹐京華冠蓋萃英賢。當日英賢誰北斗﹖南皮太保﹝張之洞﹞方迂叟。忠順勤勞矢素衷﹐中西體用資循誘。總持學部攬名流﹐朴學髙文一例收。圖籍藝風﹝江陰繆荃蓀字筱珊﹞充館長﹐名詞﹝侯官嚴復字幾道﹞領編修。校譬譯憑誰助﹖海寧大隱潛郎署。入洛才華正妙年﹐渡江流輩推淸譽。閉門人海恣冥搜﹐董白關王供討求。剖別派流施品藻﹐宋元戲曲有陽秋。沈酣朝野仍如故﹐巢燕何曾危幕懼。君憲徒聞俟九年﹐廟謨已是爭孤注。羽書一夕警江城﹐﹝辛亥八月十九日武昌革命起﹞倉卒元戎﹝陸軍大臣蔭昌﹞自出徵。初意潢池嬉小盜﹐遽驚烽燧照神京。養兵成賊嵯翻覆﹐孝定臨朝空痛哭。再起妖腰亂領臣﹝袁世凱﹞﹐遂傾寡婦孤兒族。大都城闕滿悲笳﹐詞客哀時未返家。自分琴書終寂寞﹐豈期舟楫伴生涯。回望觚稜涕泗漣﹐波濤重泛海東船。生逢堯舜成何世﹐去作夷齊各自天。江東博占矜先覺﹐﹝上虞羅振玉字叔言﹞避地相從勤講學。島國風光換歲時﹐鄕關愁思增綿邈。大云書庫富收藏﹐古器奇文日品量。考釋殷書開盛業﹐鉤探商史發幽光。當世通人數舊遊﹐外窮瀛渤內神州。伯﹝法人伯希和ＰａｕｌＰｅｌｌｉｏｔ﹞沙﹝已故法人沙畹Ｅｄ。Ｃｈａｖａｎｎｅｓ﹞博士同揚摧﹐海日尙書﹝嘉興沈曾植子培號乙庵﹞互倡酬。東國儒英誰地主﹖藤田﹝丰八﹞狩野﹝直喜﹞內藤虎﹝次郎﹞。豈便遼東老幼安﹐還如舜水依江戶。髙名終得徹宸聰﹐徵奉南齋禮數崇。屢檢礻必文升紫殿﹐曾聆法曲侍瑤宮。文學承恩值近樞﹐鄕賢敬業﹝查初白亦海寧人﹐其詩名《敬業堂集》。﹞事同符。君期云漢中興主﹐臣本煙波一釣徒。﹝查初白所作《賜鮮魚》詩云「短檐衰袂平生夢﹐臣本煙波一釣徒。」宓按此處用查初白詩句﹐而對極工妙。﹞是歲中元周甲子﹐﹝民國十三年甲子歲﹞神臯喪亂終無已。堯城𨿽局小朝廷﹐漢室猶存舊文軌。忽聞擐甲請房陵﹐奔問皇輿泣未能。優待珠原有誓﹐宿陳芻狗遽無憑。神武門前禦河水﹐思把深恩酬國土。南齋侍從﹝羅振玉﹞欲自沈﹐北門學士﹝柯劭﹞邀同死。魯連黃鷂績溪胡﹝胡適﹞﹐獨爲神州惜大儒。學院﹝淸華國學研究院﹞遂聞傳絕業﹐園林差喜適幽居。淸華學院多英傑﹐﹝淸華國學研究院教授四人﹕王國維﹑粱啟超﹑趙元任﹑陳寅恪﹐講師一人﹕李濟。宓注。﹞其間新會﹝梁啟超﹞稱耆哲。舊是龍髯六品臣﹐後躋馬廠元勛列。鯫生瓠落百無成﹐敢並時賢較重輕。北宋黨家斬陸子﹐西京羣盜愴王生。許我忘年爲气類﹐北海今知有劉備。曾訪梅眞拜地仙﹐更期韓符天意。回思寒夜話明昌﹐相對南冠泣數行。猶有宣南溫夢寐﹐不堪灞上共興亡。齊州禍亂何時歇﹖今日吾儕皆苟活。但就賢愚判死生﹐未應修短論優劣。風誼平生師友間﹐招魂哀憤滿人寰。他年淸史求忠迹﹐一弔前朝萬壽山。」宓按此詩包舉史事﹐規模宏闊﹐而記詳確﹐造語又極工妙﹐誠可與王先生《頤和園詞》並傳矣。始宓於民國八年在美國哈佛大學得識陳寅恪﹐當時卽驚其博學﹐而服其卓識。馳書國內諸友﹐謂「合中西新舊各種學問而統論之﹐吾必以寅恪爲全中國最博學之人」。今時閱十五﹑六載﹐行歷三洲﹐廣交當世之士﹐吾仍堅持此言﹐且喜眾之同於吾言。寅恪𨿽系吾友﹐而實吾師。卽於詩一道﹐歷年所以啟迪予者良多﹐不能悉記。其《與劉文典教授論國文試題書》﹝載登《學衡雜誌》七十九期﹞及近作《四聲三問》一文﹐﹝刊登《淸華學報》九卷二期﹞似爲治中國文學者所不可不讀者也。

○十三

王靜安先生﹝國維﹞自沈前數日﹐爲門人﹝謝國楨字剛主﹞書扇詩七律四首﹐一時競相研誦。四首中﹐二首爲唐韓﹝致堯﹞之詩﹐餘二首則閩侯陳歿菴太傅寶琛之《前落花詩》也。玆以落花明示王先生殉身之志﹐爲宓落花詩《本集卷九第十一至十二頁》之所托興。謹錄陳太傅詩如下﹕﹝王先生所書者爲第三及第四首。﹞又陳太傅《感春》及《後落花詩》同韻同體﹐旨意亦類似﹐故並錄之﹐且各以意爲之箋注。《感春四首》﹐乙未﹝光緒二十一年﹞作云「一春誰道是芳時﹐未及飛紅已暗悲。雨甚猶思吹笛驗﹐風來始悔樹幡遲。蜂衙撩亂聲無準﹐鳥使逡巡事可知。輸卻玉塵三萬斛﹐天公不語對枯棋。」﹝此首絕言中國之泄沓無備﹐敗後議和﹐割地賠款﹐事亦難免。﹞「阿母歡娛眾女狂﹐十年養就滿庭芳。那知綠怨紅啼景﹐便在鶯歌燕舞場。處處鳳樓勞翦彩﹐聲聲羯鼓促傳觴。可憐買盡西圍醉﹐贏得嘉辰一斷腸。」﹝此首言甲午之敗﹐適值慈禧太后萬壽。﹞「倚天照海倏成空﹐脆薄元知不耐風。忍見化萍隨柳絮﹐倘因集蓼毖桃虫。到頭蝶夢誰眞覺﹐刺耳鵑聲恐未終。苦學挈臯事澆灌﹐綠陰涕尺種花翁。」﹝此首言海軍敗於日本﹐廷臣彈劾。未聯指李鴻章。﹞「北勝南彊較去畱﹐淚波直注海東頭。槐柯夢短殊多事﹐花檻春移不自由。從此路迷漁父棹﹐可無人墜石家樓。故林好在煩珍護﹐莫再飄搖斷送休。」﹝此首指臺灣之割讓。末聯謂中國本部亦岌岌危亡。﹞《前落花持》四首﹐﹝宓按王靜安先生書扇者﹐卽此詩之第三﹑第四兩首。但所書與原稿微有不同﹐寫時當由記憶﹐故未能盡確歟﹖﹞原題爲《已未﹝民國八年作﹞次韻遜敏齋主人﹝別注澤公﹞落花》四首﹕「樓臺風日憶年時﹐茵混相憐等此悲。著地可應愁踏損﹐尋舂只自怨來遲。繁華早懺三生業﹐衰謝難酬一顧知。豈獨漢宮傳燭感﹐滿城何限事如棋。」「冶蜂癡蝶太猖狂﹐不替靈修惜眾芳。本意陰晴容養艷﹐那知風雨促收場。昨宵秉燭猶張樂﹐別院飛英已命觴。油幕彩幡竟何用﹐空枝斜日百回腸。」「生滅元知色卽空﹐眼看傾國付東風。喚醒綺夢憎啼鳥﹐買入情絲柰綱虫。雨裏羅衾寒不耐﹐春闌金縷曲初終。返生香豈人間有﹐除奏通明問碧翁。」「流水前溪去不畱﹐餘香駘蕩碧池頭。燕啣魚唼能相厚﹐泥污苔遮各有由。委蛻大難求淨土﹐傷心最是近髙樓。庇根枝葉從來重﹐長夏陰成且小休。」﹝宓按此四詩﹐似詠辛亥鼎革及以後事。﹞《後落花詩四首》﹕﹝民國十三至十四年間作。﹞「恨紫愁紅又一時﹐開猶濺淚落滋悲。世塵起滅優曇幻﹐風信蹉跎苦棟遲。水面成文隨處可﹐泥中多日自家知。綠陰回首池塘換﹐忍覆長安亂後棋。」﹝此首總敍辛亥革命以來中國之情形。﹞「驀地風來似虎狂﹐荃蘭曾不攺芬芳。畱坐香三日﹐艸艸辭枝夢一場。含笑蜜脾從汝割﹐將離婪尾有誰觴﹖無端更茹冬靑痛﹐天上人間總斷腸。」﹝此首指民國十三年馮玉祥以兵逼淸帝出宮﹐劫取故宮珍寶。﹞「柳綿楡莢各漫空﹐輪轉閻浮共一風。啼曉相聞柰何鳥﹐抱香不死可憐虫。東扶西倒渾如醉﹐北勝南彊未有終。爲謝砑光賡舞曲﹐鬢絲禿荊ɑ名翁」。﹝此似言中國各派軍閥之混戰興滅。﹞「底急韶華不我畱﹐餘春惜取曲江頭﹐縱橫滿地誰能掃﹖髙下隨風那自由。幾樹棠梨差可館﹐舊時花萼豈無樓﹗夜闌猶剔殘燈照﹐心戀空林敢卽休。」﹝此首似言淸帝居津及作者忠愛之意。﹞按本篇方在校印﹐而菴先生竟於三月五日﹝民國二十四年﹞在故都逝世矣。﹝享年八十八歲。﹞

○十四

陳寅恪《王觀堂先生挽詞》﹝見上第十二條﹞中「北門學士邀同死」﹐指膠州柯鳳孫先生劭態。往者﹐王靜安先生嘗語宓云「今世之詩﹐當推柯鳳老爲第一﹐以其爲正宗﹐且所造甚髙也。」宓曾由姜叔明﹝忠奎﹞君道引﹐進謁柯先生二次。民國二十三年八月三十一日﹐柯先生溘逝﹐宓撰文一篇﹐﹝題曰《悼柯鳳孫先生》﹐載《大公報》文學副刊二百九十七期﹐讀者可參閱。﹞述先生學行﹐謂若論中國學術系統﹑﹝經史子集﹞人格規範﹐柯先生乃純乎其純者。生平精力所注﹐厥在經學﹐於《谷梁》所得尢深。又撰成《新元史》二百五十七卷﹐精勤宏博﹐至堪欽服。其詩集名《蓼園詩鈔》﹐民國十三年南湖居士廉泉先生﹝已故﹞編﹐﹝中華書局聚珍鉛印本﹐全一冊﹐售價二圓。後又有木刻本。﹞以體分爲五卷。柯先生詩法盛唐﹐專學杜工部﹐光明俊偉﹐純正中和﹐如其爲人。柯先生遵照中國學術系統﹐視詩爲末藝小道﹐然詩實能表現先生之精神﹑思想﹑學術﹑行事﹐此亦中國文學之正宗觀念也。集中重要之作﹐有關史事者﹐爲卷二﹝七古﹞之《哀城南》《後哀城南》﹝庚子義和拳殺戮士大夫﹐﹞卷三《五律》之《三哀詩》﹝甲午殉難死職之三將﹑﹞《歷歷》﹝宣統朝攝政王﹑﹞《憶昨》﹝張文襄公之洞﹑﹞《嘆息》﹝辛亥四川鐵路案引起革命﹑﹞《昔者》﹝辛亥武昌及沿江革命﹑﹞《漢家》﹝辛亥三十六鎭陸軍之倒戈﹑﹞《資江》﹝哀端方﹑﹞《垂簾》﹝隆裕太后下詔遜國宣布共和﹑﹞《瀛臺》《團城》《北海》《歲暮懷人詩》﹝王靜安等﹐﹞卷四﹝七律﹞之《丙午過膠州故居》﹝徳人取亻占澳地﹑﹞《詠史三首》﹝庚子之亂﹑﹞《讀三國誌董卓傳》等﹐卷五﹝七絕﹞之《挽奉新張忠武公》﹝勛﹞等﹐今錄數篇。《詠史三首》﹝庚子﹞云「莫向胡僧問劫灰﹐旃檀一炬化煙埃。城邊地裂雙鵝出﹐海上風多六回。左道黃巾成底事﹐淸流白馬亦堪哀。當年只有萇宏血﹐濺作東華井底苔。」「昨夜槍彗紫宮﹐九門投鑰劇。銅駝陌上聞傳角﹐玉女窗前見倚弓。野散周廬屯貫市﹐天回輦路出居庸。傷心一掬昆明水﹐落葉哀蟬恨不窮。」﹝末句指珍妃﹞「潼關北去走京華﹐撮笠都人盡憶家。秋色初辭溫室樹﹐春又落上林花。珠玉惇終修好﹐旅矢彤弓已拜嘉。老病儒生揮涕淚﹐不隨戰土化虫沙。」下均辛亥年作﹐注已見前。《歷歷》云「歷歷三年事﹐何人裂紀綱。韜鈐登將略﹐簋失官。竈下余雞犬﹐山中縱虎狼。可憐簫管咽﹐猶自弔梁王。」《憶昨》云「憶昨龍飛日﹐名儒大廷。人才勞汲引﹐學術費調停。變法無千古﹐徵文有六經。空餘佻達習﹐城闕子衿靑。」《嘆息》云「嘆息成都亂。星星燎九州。徒勞言惻怛﹐不俟計綢繆。奪業籠商賈﹐興戎長寇。恨無王禦史﹐請劍似朱ヵ。」《昔者》云「昔者曾丞相﹐戈船募習流。從來天作塹﹐不似壑藏舟。鵝鸛能爲陣﹐熊羆或作裘。逡巡俱倒戟﹐遺恨滿江州。」《漢家》云「漢家開幕府﹐十六將軍。借問千金笑﹐何如一戰勛﹖北城鐘已動﹐西郟ㄆ初醺。吏士誠勞苦﹐中樞日奏聞。」《資州》云「資江流不盡﹐灑淚到資州。已返三軍旆﹐猶行萬里頭。觚稜歸夢斷﹐赴車收。尙憶畱賓日﹐鍾山訪舊遊。」《垂簾》云﹕垂簾聽政日﹐抗疏切憂危。出入先朝命﹐升沈國士知。堯封音遏﹐周廟鼎遙移。咫尺靑蒲近﹐雲天灑涕Д。」諸詩立意﹑遣詞﹐命題﹐皆杜工邵正格﹐﹝歷歷開元事﹐能晝毛延壽。﹞近人能爲此者鮮矣。

○十五

自王靜安先生之歿﹐淸華國學研究院卽甚零落。閱年餘﹐而梁仕公先生﹝諱啟超﹐字卓如﹐廣東新會人。﹞亦於民國十八年一月十九日正北平病逝。﹝參閱《學衡雜誌》第六十七期張蔭麟撰《近代中國學術史上之粱任公先生》及繆鳳林撰《悼梁卓如先生》二文。﹞梁先生爲中國近代政治文化史上影響最大之人物﹐其逝也﹐反若寂然無聞﹐未能比於王靜安先生之受人哀悼。吁﹐可怪哉﹗予所見挽詩中﹐以任邱籍忠寅﹝字亮儕﹞君四律爲最佳﹐情感眞摯而議論公允。玆錄如下﹕「天道無常莫更論﹐康彊奄沒病夫存。銘章本擬煩宗匠﹐淚眼翻成哭寢門。一死一生疑是夢﹐九天九地欲招魂。只知此別私心痛﹐俎豆千秋未是尊。」「萬派橫流置此身﹐平生懷抱在新民。十年去國常望楚﹐一語興邦不帝秦。最有昨非今是想﹐幾爲出死入生人。羊曇忍過西州路﹐零落出邱不復春。」「四海風聲誠遠矣﹐一時譏謗亦隨之。早年手定熙寧法﹐晚歲名題元碑。朋黨異同何足論﹐春秋知罪兩難辭。區區未覺阿私好﹐從小文章入腎脾。」「論學差如井灌園﹐一時黃槁變靑繁。彼天本以人爲鐸﹐舉世相忘水有原。積糞偶然金可沒﹐斯文未信火能燔。滄江千古淸無攺﹐﹝任公別號滄江﹞不必巫咸下問冤。」宓按後此一年﹐籍君亦卽逝世﹐遺詩﹝木刻本﹞曰《病呻集》。

兒時讀《新民叢報》﹐卽於梁任公先生傾佩甚至。梁先生之行事及文章﹐忄互大影響我之思想精神﹐本集中詩可爲例證。及宓畱學美國﹐新文化運動起後﹐宓始對梁先生失望。傷其步趨他人﹐未能爲眞正之領袖﹐然終尊佩梁先生爲博大宏通富於熱情之先輩。梁先生之詩﹐宓多能成誦。今回思前後﹐仍最愛其淸宣統時居日本所作《雙濤園讀書詩》六首﹐淸瑩深厚﹐格調在陶氵﹑韓愈之間。爰錄如下﹕「秋風忽已佳﹐我書亦可讀。欣然展靑緗﹐古色媚幽獨。山空蟬自語﹐雨過松如沐。一往懷古情﹐忄黨蕩不可掬。執捲就螢照﹐相將入深竹。」「時俗幸相棄﹐得與古人親。委懷千載上﹐緬焉發淸新。冥思雜微吟﹐所向如有神。道喪亦已久﹐吾衰難重陳。忽若有所會﹐遙遙望白雲。」「中夜兀然坐﹐遊想入深窈。條跗萬千輳﹐理之不得兆。開篇睹片言﹐神明若來詔。我心實所獲﹐莫逆惟一笑。悠悠千百年﹐此樂無人曉。」「我生大不幸﹐弱冠竊時名。諸學涉其樊﹐至竟無一成。說食安得飽﹐酌蠡宓窮溟。乃知求己學﹐千聖夙所程。驚顧忽中歲﹐永夜起屏營。」「有友湯夫子﹐﹝番禺湯﹐字覺頓﹐號紅溪生。後於民國五年死於海珠之變。宓注。﹞好學乃過我。華聲漸刊落﹐抱一志已果。析理窮漸茫﹐陳義轍櫻┥。昨夜攜酒來﹐松梢一月墮。不知霜露深﹐藉艸三更坐。」「回風吹海水﹐軒然起層瀾。吾生良有涯﹐憂患亦以繁。生才爲世用﹐豈得長自閒。何時睹澄淸﹐一灑民生艱。彊學可終身﹐羈泊非所嘆。」

○十六

貴築姚茫父﹝諱華字重光﹞師﹐辛亥在淸華授宓等國文﹐以書畫﹑金石﹑詩詞名於世。乙丑年宓重來北京﹐旋值﹝陰曆四月二十六日﹐卽民國十四年五月十八日。﹞師五十壽辰。至爛縵胡同蓮花寺寓宅﹐隨眾拜祝。是日﹐梁任公先生﹝啟超﹞有《壽姚茫父五十詩》云「茫父墮地來﹐未始作老計。斗大王城中﹐帶髮領一寺﹝蓮花寺。﹞廿年掩關忙﹐經略小天地。疏疏竹幾莖﹐密密花幾隊。蓬蓬書幾堆﹐黝黝墨幾塊。揮汗水竹石﹐呵凍篆分隸。弄舌昆弋簧﹐鼓腹椒蔥豉。食擎唐畫博﹐睡抱《馬和志》。校碑約髯周﹐攘臂眞僞。晡飲來跛蹇﹐詼謔遂鼎沸。爛縵﹝蓮花寺所在地名爛縵胡同﹞孺子色﹐儻蕩狂奴態。曉來攬鏡吒﹐五十忽已至。發如此種種﹐老矣今伏未。鏡中人囅然﹐那得管許事。老屋塌穿空﹐總有天遮蔽。去年窮不死﹐定活一百歲。芍藥正盛開﹐胡蝶成團戲。豆苗已可摘﹐玄鯽亦宜膾。昨日賣畫錢﹐況彀供一醉。相攜香滿園﹐﹝茫父師開設黔菜館於六部口街﹐名曰香滿園﹐肴鍥陳設字畫皆精美。﹞大嚼不爲泰。」茫父師依韻答詩云「夙昔志幹載﹐亂來無久計。眼看割據成﹐余亦踞破寺。一日艸間活﹐買書時拓地。故紙已繞屋﹐身入古人隊。積爲骨董癖﹐搜羅到瓦塊。幾家《金石錄》﹐姓氏教攺隸。氈榻自系題﹐如下蒓羹豉。搦管無不爲﹐從來難狀志。鑑眞得反唇﹐我手儻亦僞。掩關百不競﹐萬流任騰沸。少年掉頭去﹐只此仍故態。因復擬述作﹐何爲吟老至。不信五十年﹐日艾艾猶未。皇皇《倉籀》業﹐董理非細事。請於十年役﹐爲除羣言蔽。發憤今以始﹐石田有良歲。嘉言增感激﹐攄作《答賓戲》。頗言具酒食﹐牛羊與魚膾。觥籌賢聖雜﹐徑向佛前醉。不死莫論窮﹐在陋何否泰。」兩詩諧譫天眞﹐誰謂典雅之文言文﹑有音節之舊體詩﹐不能描寫實際之生活哉﹗自後茫父師所爲《弗堂詞》﹝按弗堂卽蓮花寺之佛堂﹞逐年編登於《學衡雜誌》中﹐以及詩賦零稿。民國十九年六月四日師以風疾逝世。﹝一臂先已痺。﹞《學衡雜誌》七十三期載有茫父師五十雙壽序二篇﹐﹝一宗威撰﹐一兪士鎭撰。﹞敍記師之經歷及學術文藝甚詳備云。

○十七

近今吾國學者人師﹐可與梁任公先生聯鑣並駕﹐而其治學方法亦相類似者﹐厥惟丹徒﹝今攺鎭江縣﹞柳翼謀先生詒徵。兩先生皆宏通博雅﹐皆兼包考據﹑義理﹑詞章﹐以綜合通貫之法治國學﹐皆萃其精力於中國文化史﹐﹝柳先生所著《中國文化史》﹐每部二冊﹐定價五圓。南京鍾山書局發行。宓曾參校。﹞皆並識西學﹑西理﹑西俗﹑西政﹐能爲融合古今﹐折衷中外之精言名論﹐皆歸宿於儒學﹐而以論道經邦﹑內聖外王爲立身之最後鵠的﹐皆緣行道愛國之心而不能忘情於政治事功﹐皆富於熱誠及剛果之勇气﹐皆能以淺顯犀利之筆﹐爲家諭眾曉之文﹐皆視詩詞等爲餘事﹐而偶作必具精彩﹔此皆兩先生根本大端之相同處。若其出處行事之迹以及聲名之大小顯晦有異﹐則時世與境遇爲之。然柳先生亦有友有敵﹐受崇拜亦受謗誹﹐老去鬱鬱﹐宏願素志不得展﹐於是退藏於學捨書館﹐﹝柳先生近年專爲南京龍蟠裏國學圖書館館長﹐偶預修志。﹞以校刊古籍自遣自晦。此與任公先生晚歲之肆力於辛稼軒詞疏證﹐又偶作短篇書畫題跋及金石考據文者何異﹐皆王靜安先生所謂「坐覺亡何消白日﹐更緣隨例弄丹鉛」者是也。嗚呼﹐豈得已哉﹗比而論之﹐粱先生名較大﹐柳先生則有爲梁先生所不能及之處﹐梁先生生前亦甚推重柳先生。﹝宓爲淸華國學研究院主任時﹐擬增聘柳先生爲教授﹐梁先生首極贊成。﹞若言私誼﹐則柳先生對宓較親切。本詩集之序文及題簽﹐惟請柳先生爲之﹐宓蓋深思而後行焉。宓與柳先生始相識﹐卽同爲國立東南大學教授﹐故宓云「平生風義兼師友」。﹝本集卷六第四頁﹞然柳先生乃實宓之師也﹐詩文之酬贈﹐情誼之表現﹐已具見奉集各卷。故玆惟選錄柳先生所爲詩二篇﹐古近體各一。古體《登泰山作》云「岱宗如孔孟﹐驟觀止尋常。遵道入深處﹐髙奇固難量。混元涵兩儀﹐嚴正藐百王。梯天何坦蕩﹐云日相蔽藏。廓然一闓豁﹐大宇靑堂堂。他山盛峯石﹐譎詭騰輝光。到此感自失﹐一拳陋寸長。我來值盛夏﹐冒寒陟上方。眞相窺乾坤﹐豈獨小吾疆。伸眉逼帝座﹐此足搖星芒。嗤彼杜陵叟﹐絕頂徒相望。」近體《張文襄祠》云「南皮艸屋自荒涼﹐丞相祠堂壯武昌。豈獨雄風被江漢﹐直將儒術殿炎黃。六洲蒿目天方醉﹐十載傷心海有桑。獨上層樓詢奧略﹐晴川鼙鼓接三湘。」謹按柳先生詩雄渾圓健﹐充實光輝﹐皆此類也。

宓於民國十年由美歸國﹐以梅迪生﹝光迪﹞君之招﹐任南京國立東南大學教授﹐兼爲同人舉充《學衡雜誌》總編輯。昕夕勤勞﹐至於夢中囈語﹐猶爲職務述說辧論。蓋此後三年中﹐實爲予一生最精勤之時期。不幸私怨黨爭﹐牽及學校﹐損害大局。民國十二年十一月二十四日副校長兼文科主任劉伯明﹝經庶﹞君病逝﹐眾皆知學校必卽衰崩。不數日﹐大學教室所謂口字房者﹐忽夜焚。子偕亡友淩其塏君﹝夢痕﹞走觀﹐火光熊熊中憬然悲嘆﹐若有鬼妖來示此盛筵之已終者。於是柳翼謀先生有詩云《校東樓﹝卽口字房﹞災詩》以弔之﹕「及見玆樓啟百楹﹐諸儒計晷挾書行。重來已積沈沙感﹐八載徐深暖席情。霽雨雲山環講坐﹐宵昕圖史摘寰瀛。柏梁一炬財俄頃﹐忍過梅菴話晚淸。」﹝梅菴系校中花園名﹐淸江宓布政使李瑞淸號梅菴所命名。中有六朝松。﹞居頃之﹐嘗陪侍柳先生出飲花牌樓某酒肆﹐柳先生卽席成詩。《雪夜偕楊﹝楊銓杏佛﹞吳﹝吳宓雨僧﹞二君飲酒肆》云「急雪迎年壯酒腸﹐呼燈小肆急傳觴。鍛人歲月將詩老﹐忤俗須眉擇地狂。羹翻霜驕白菜﹐笙歌忘夜艷紅妝。湖濱水竹能招隱﹐絕倒楊雲間捨忙。」楊銓﹝杏佛已故﹞君和作《市樓夜飲奉和翼謀先生》云「茫茫風雪欲何之﹐秉燭危樓酒一卮。病肺豈能容我醉﹐放言聊復伴君癡。撩人歌舞尊商女﹐掃地冠裳足盛時。晚歲莫嗟明鏡老﹐人間久已薄須眉。」此皆當時故事﹐而其詩皆應錄入本詩集﹝卷五第七頁﹞者也。

○十八

右記各事﹝劉伯明歿﹐口字房焚﹐東南大學風潮﹐《學衡雜誌》同人離散。﹞發生之時﹐胡先肅君﹝字步曾﹐江西新建人。﹞方在美洲。﹝居哈佛大學森林園﹐研究植物分類學。﹞次年春﹐作《奉答翼謀先生》一詩奇歸﹐頗能道出柳先生志事。詩云「客居類放逐﹐歸夢縈江鄕。依稀接談宴﹐茗坐君子堂。晨興方自失﹐忽誦瓊瑤章。感此精魂通﹐彌切離羣傷。彈指秋冬間﹐云狗幻千場。士林奪英彥﹐聞之走旁皇。趨死同一途﹐亦如夢黃粱。獨深气類感﹐此失終難償。生事循故蹊﹐眠食差扶將。孜孜校虫魚﹐挾策同亡羊。小樓對冰雪﹐松栝森靑蒼。頗饒寂寞娛﹐所欠烹茶槍。區域雞虫爭﹐得失儻可詳。砭時立髙論﹐公筆含風霜。易俗正人心﹐吾道終大昌。多士固得師﹐斯文增輝光。季世學術乖﹐異說紛披猖。故儒復拘墟﹐莫禦橫流狂。斟古而酌今﹐巨任公能當。胸中五千年﹐利病如探囊。剝復自有幾﹐何當生一陽。覘國待公言﹐慰我冰炭腸。春風動羣物﹐勝集應流觴。修楔有髙吟﹐期能啟聾盲。」

胡先肅君﹝步曾﹞爲《學衡》社友﹐與予同道同志﹐而論詩恆不合。步曾主宋詩﹐身隸江西派﹐而予則尙唐詩﹐去取另有標準﹐異乎步曾。步曾嘗彊勸予學爲宋詩﹐予𨿽未如其言以致力﹐然於宋詩之精到處﹐及詩中工力技術之重要﹐固極端承認。且步曾中國詩學之知識及其作詩之造詣﹐皆遠過於我﹐我深傾服﹐並感其指教之剴切爽直﹐益我良多。予𨿽爲《學衡雜誌》之總編輯﹐然「詩錄」一門﹐則由步曾主持編選。﹝予毋能攺動絲毫。﹞步曾出洋﹐則以授邵祖平君。﹝字潭秋﹐南昌人。有《培風樓詩存》行世。﹞其後邵君與予忤﹐予乃攺請李思純君。北來後﹐繼以李漢聲君﹝滄萍﹞﹐六十期以後始歸宓編選﹐外人或未能盡知也。步曾於中國詩學所造旣深﹐且才思駿發﹐文筆犀利﹐故在《學衡》中﹐除撰長篇精宏之論文﹝關於文學原理﹞外﹐曾爲文歷評胡適《嘗試集》﹑趙熙《香宋詞》﹑阮大鐵《詠懷堂詩集》﹝亦論列今詩人﹞﹑鄭珍《巢經巢詩集》﹑金和《秋蟪吟館詩》﹑朱祖謀﹝後攺孝臧﹞《彊村樂府》﹑兪明震《觚菴詩存》﹑張之洞《廣雅堂詩》﹑陳曾壽《蒼虯閣詩存》﹑文廷式《雲起軒詞鈔》﹑王鵬運《半塘定稿勝稿》﹑劉光第《介白堂詩集》﹑王浩《思齋遺詩》。又評胡適《五十年來中國之文學》。﹝《申報》五十年紀念冊。﹞爾後又於《大公報》文學副刊﹝第三百零八期﹞中﹐評錢基博《現代中國文學史》。步曾於以上各篇﹐常列舉其所認爲中國近世之大詩人﹑大詞人之名氏﹐並加評斷。而其《論詩絕句四十首》﹐則更綜合言之﹐故今特選錄﹐以顯示吾友關於中國近代詩學﹑詩史﹑詩人之批評的知識焉。胡先肅《讀陳石遺先生所輯近代詩鈔﹐率成論詩絕句四十首﹐諸家頗有未經見錄者》﹕﹝宓按原詩全載《學衡》第三十三期。今僅選十五首﹐余則存題而已﹐並移原注爲題。﹞﹝一﹞曾文正公﹕「手戡巨難振儒風﹐勛業文章孰與同。神韻性靈空喋喋﹐杜韓詩筆世朝宗。」﹝二﹞鄭子尹﹕「瀝血能爲忠孝辭﹐休從訓故認經師。卽論句法世無敵﹐白放韓豪亻並一奇。」﹝三﹞莫子偲。﹝四﹞張文襄公﹕「黨禍綿延送靖康﹐宗臣遺恨百堪傷。武侯誼答劉先主﹐殖產惟餘八百桑。」﹝五﹞陳菴。﹝六﹞髙百足。﹝七﹞王壬秋。﹝八﹞沈乙庵師。﹝九﹞沈乙菴師與袁爽秋。﹝十﹞康更牛﹕「五洲行腳添詩料﹐兩月維新辦出亡。夢覺大同營一壑﹐心情應似宋平章。」﹝十一﹞陳伯嚴﹕「詩情惇厚義春秋﹐一代名賢孰與儔。肯共羣兒論門戶﹐杜陵初祖是前修。」﹝十二﹞範伯子。﹝十三﹞梁節菴。﹝十四﹞鄭蘇堪。﹝十五﹞張季直。﹝十六﹞陳石遺﹕「元和元世難企﹐儇保┱疏俗所誇。繼起隨園輯詩話﹐同光終見勝幹嘉。」﹝十七﹞兪恪士。﹝十八﹞嚴幾道﹕「洞悉宗邦利病原﹐老懷悲閔世無倫。未須《天演》開宗派﹐要向羣經起國魂。」﹝十九﹞林畏廬師﹕「邂逅成名小說家﹐暮年畫筆更槎牙。軒眉課室談遊俠﹐知有襟懷似押衙。」﹝二十﹞趙堯生。﹝二十一﹞華瀾石。﹝二十二﹞黃百我。﹝二十三﹞夏映菴。﹝二十四﹞劉裴村﹕「裴村句裹範寬山﹐江上風煙擁翠鬟。伏虎談禪可終老﹐虛名賈禍淚禁潸。」﹝二十五﹞林暾谷。﹝二十六﹞梁任公﹕「經濟文章動四瀛﹐羞同陸買論聲名。六經自有餘師在﹐楊墨紛紛總沸羹。」﹝二十七﹞易實甫﹕「老去風懷勝少年﹐冬郎綺語萬夫傳。錢龔自是文章伯﹐士气銷沈劇可憐。」﹝二十八﹞樊雲門﹕「上客詩篇重晚晴﹐春燈按拍足閒情。文章端賴扶倫紀﹐莫道無君出處輕。」﹝二十九﹞陳仁先。﹝三十﹞胡梓方。﹝三十一﹞陳師曾﹕「篆刻丹靑世所宗﹐槐堂大隱識孤從。蓋棺一卷《斜川集》﹐異代眉山不再逢。」﹝三十二﹞梁眾異。﹝三十三﹞黃哲維。﹝三十四﹞曉涵外祖。﹝三十五﹞王伯沆﹕「口若懸河瀉百川﹐筆如健鶻出霜天。說詩夜午茶鐺冷﹐如此生涯莫計年。」﹝三十六﹞柳翼謀﹕「擘窠書法抗梅癡﹐好事還作頤和詞。胸羅千礻┆文化史﹐肯從儕輩矜能詩﹖」﹝三十七﹞汪辟疆。﹝三十八﹞林眾難。﹝三十九﹞王簡菴。﹝四十﹞王然父。按宓《空軒詩話》注重私人情誼﹐選錄近賢詩﹐苦未能徧。然持與步曾所選列者比較﹐亦可見吾二人見解之不同焉。

○十九

昔梁任公﹝見《飲冰室詩話》﹞嘗推﹝一﹞黃公度﹝諱遵憲﹐廣東嘉應州﹝今梅縣﹞人。﹞﹝二﹞夏穗卿﹝名曾佑﹐浙江錢塘縣人。﹞﹝三﹞蔣觀云﹝名智由﹐浙江諸曁縣人。﹞爲詩界三傑。細按之﹐蔣君殊平庸﹐夏君爲史學家﹐惟黃先生可當此名。實則黃公度先生乃近世中國第一詩人﹐宓多年恆持此論﹐今試析言黃公度先生偉大崇髙之故約有五端﹕﹝１﹞黃先生性情篤摯﹐﹝例如集中《拜曾祖母李太夫人墓》詩﹞忠厚惻怛﹐具詩人之本質。﹝２﹞黃先生精力彌滿﹐學識廣博﹐通古今中外之故。大而政治﹑宗教﹐﹝例如《錫島臥佛詩》﹞小則民俗﹑瑣事﹐﹝例如山歌﹞莫不熟知深解﹐取用入詩﹐故其詩材料精宏﹐新穎而充實。﹝３﹞黃先生洞明世界大勢﹐先機察變﹐愛國保種﹐﹝例如《番客篇》及《撤回美國畱學生》諸詩﹞乃識時之俊傑﹐英年之導師。其詩不特言志﹐且以立教﹐讀之足資啟發。﹝４﹞黃先生之詩多詠國事﹐少敍私情﹐不愧爲詩史﹐可稱民族詩人。﹝５﹞黃先生以新材料入舊格律之主張﹐﹝參閱《人境廬詩艸自序》。此序關系重要﹐務祈細讀。﹞不特爲前此千百詩人所未能言﹐所未敢言﹐且亦合於文學創造之正軌﹐可作吾儕繼起者之南鍼。﹝昔人過泥於舊﹐爲格律所束縛﹐今之新派作者﹐則空騖於新﹐旣無形式且乏材料。惟黃先生之說爲中道﹐爲正法﹐可不容疑。﹞

右舉五端﹐亦卽杜工部所以偉大崇髙之故。杜工部爲古來中國第一大詩人﹐而黃公度先生爲近世中國第一大詩人﹐此一貫之理也。又以其偉大崇髙﹐故均可云正宗﹝卽領導模範之意。﹞然若細究苗公度先生所受古昔詩人之影響﹐則可得四源﹕﹝此乃宓細讀黃詩﹐憑一己之直接感覺所得﹐不關事實考據及師承源流。﹞一日漢魏樂府﹐﹝長短句﹑歌曲謠諺等是。黃集中詩﹐如《番客篇》《哭威海》等是其例。﹞二日杜工部﹐﹝集中《流水歌》《香港感懷》等是其例。﹞三日吳梅村﹐﹝集中《烏之珠歌》《度遼將軍歌》等是其例。﹞四日龔定菴。﹝集中《不忍池晚遊詩》《海行雜感》《己亥雜詩》等是其例。﹞凡此皆就詩論詩﹐﹝讀者苟細讀黃詩﹐當許宓言不誤。﹞指明黃詩之實質及成分﹐初無門戶宗派或髙下短長之意。然黃詩之精妙處﹐亦卽由其源於以上四家﹝漢魏樂府作者非一人﹐玆借用此字﹐讀者幸諒之。﹞之故﹐以其所取者正也。玆作詩話﹐篇幅所限﹐未能詳闡﹐舉數例可以爲證。上列諸家﹐宓均精嗜﹐惟於漢魏樂府未嘗多讀﹑深讀﹐此則偶然之事機爲之耳。宓又好讀李義山詩﹐原因別具。﹝一由於陳伯瀾姑丈﹐二由於英國十七世紀之形而上派詩人。﹞然宓論詩作詩之宗旨﹐以新材料入舊格律﹐實本於黃公度先生﹐甚願鄭重聲明者也。

黃公度先生之詩﹐今選錄其《聶將軍歌》爲例。此歌所敍之聶士成將軍﹐其志節﹝守職盡忠﹐殉國死難。﹞及境遇﹐﹝內外矛盾﹐友敵均仇。﹞實合於西洋文學中所謂悲劇中之主角﹐卽志行均合於理想道徳而竟致失敗犧牲之英雄是。﹝參閱ＪｏｈｎＡ。Ｓｃｏｔｔ之TheUnityofHomer1書第七章

﹐論Hector爲道徳之英雄﹐故爲悲劇之主角云云。又錢鍾書君及郭斌君﹑嘗謂宓爲悲劇之主角﹐宓甚感且喜。並見本集卷十三第二十九至三十頁。﹞卽以文論﹐此歌亦《人境廬集》全集中最佳之詩﹐有聲有色﹐以句法及韻律之變換﹐襯出戰士軍前之事實轉動﹐﹝兼有修辭學中所謂Ｏｎｍａｔｏｐｏｅｉｎ﹝以字音模亻放實在之聲音﹞。可與英國詩人Ｄｒｙｄｅｎ之Ａｌｅｘａｎｄｅｒ』sFeast1詩比較。﹞誠傑作也。《聶將軍歌》云「聶將軍﹐名髙天下聞。虯髯虎眉面色赭﹐河朔將帥無人不愛君。燕南忽報妖民起﹐白晝橫刀走都市。欲殺一龍二虎三百羊﹐是何鼠子乃敢爾﹖將軍令解大小團﹐公然張拳出相抵。空拳冒刃口喃喃﹐聲一到駢頭死。忽來總督文﹐戒汝貪功勛。復傳親王令﹐責汝何暴橫。明晨太后詔﹐不許無理鬧。夕得相公書﹐問訊事何如。皆言此團忠義民﹐志滅番鬼扶淸人。復言神拳斫不死﹐自天下降天之神。國人爭道天魔舞﹐將軍墨墨淚如雨。呼天欲訴天不聞﹐此身未知死誰手﹐又復死何所。大沽昨報炮臺失﹐詔令前軍作前敵。不聞他軍來﹐但見聶字軍旗入復出。雷聲々起﹐起處無處覓。一炮空中來﹐敵人對案不能食。一炮足底轟﹐敵人繞不得息。朝飛彈雨紅﹐暮捲槍云黑。百馬橫衝刀雪色﹐周旋進退來夾擊。黃龍旗下有此軍﹐西人東人驚動色。敵軍方詫督戰誰﹐中使翻疑戰不力。此時眾團民﹐方與將軍警。阿師黃馬褂﹐車前鳴八騶。大兄翠雀翎﹐衣冠如沐猴。亦有紅燈照﹐巾幗嬴兜鍪。昨日拜賜金﹐滿車髙甌窶。京中大官來﹐神前同叩頭。懿旨五六行﹐許我爲同仇。獎我興甲兵﹐勉我修戈矛。將軍顧輕我﹐將軍知此不﹖軍中流言各嘩訁﹐作官不如作賊好。諸將竊語心膽寒﹐從賊容易從軍難。人人趨叩將軍轅﹐不願操兵願打拳。將軍气湧偏﹝疑有誤當作徧﹞傳檄﹐從此殺敵先殺賊。將軍日午罷戰歸﹐紅塵一騎乘風馳。跪稱將軍出戰時﹐闖門眾多僂羅兒。排墻擊案拖旌旗﹐嘈嘈雜雜紛指揮。將軍之母將軍妻﹐芒龍繩縛兼鞭笞。驅迫泥行如犬雞﹐此時生死未可知。恐遭毒手不可遲﹐將軍將軍宜急追。將軍追賊正馳電﹐道旁一軍橫路貫。齊聲大呼聶軍反﹐火光已射將軍面。將軍左足方中箭﹐將軍右臂幾化彈。是賊是兵紛莫辧﹐黃塵滚滚酣野戰。將軍麾軍方寸亂﹐將軍步曲已雲散。將軍仰天泣數行﹐眾狂仇我謂我狂。十年訓練求自彊﹐連珠之炮後門槍。禿襟小袖氈裝﹐蕃身漢心庸何傷﹖執此誣我讒口張﹐通天之罪死難償。我何面目見我皇﹖外有虎豹內豺狼。犬吠牙彊梁﹐一身眾敵何可當。今日除死無可望﹐非戰之罪乃天亡。天蒼蒼﹐野茫茫﹐八里臺﹐作戰場。赤日行空飛沙黃﹐今日被髮歸大荒。左右攙扶出裹瘡﹐一彈掠肩血滂滂。一彈洞胸胸流腸﹐將軍危坐死不僵。白衣素冠黑補襠﹐幾人泣送將軍喪﹐從此津城無人防。將軍母﹐年八十﹐白髮蕭騷何處泣﹖將軍妻﹐是封君﹐其存其歿家莫聞。麻衣艸屨色憔悴﹐路人道是將軍子。欲將馬革裹父屍﹐萬骨如山堆戰壘﹗」﹝宓按﹕八里臺卽今天津南開大學所在地。聶將軍子名聶憲藩﹐入民國後﹐曾任北京憲兵司令等職﹐民國二十一二年間逝世云。﹞嗚呼﹗近年國土崩淪﹐外寇益深﹐吾儕追念此悲劇英雄牙山及津沽之戰迹﹐更不知涕之何從矣﹗

《人境廬詩集》昔由梁任公先生在日本印行﹐每部二冊﹐缺自序。或云卽詩尙有遺漏。近年南北重印此書﹐或爲詩作箋注﹐及評論黃公度先生之詩者﹐不一見﹐玆不備列。初學以購讀先生邑人古直﹝字層冰﹐現任廣州國立中山大學國文系主任教授。﹞君所作之《黃公度先生詩箋》﹝民國十六年民智書局發行﹐定價壹圓。﹞爲最善。宓與黃先生之文孫延凱﹝現任檳榔嶼正領事﹞交識﹐而知友李滄萍﹝名漢聲﹐廣東丰順人。黃晦聞師最傑出之弟子﹐現任廣州國立中山大學教授。﹞與先生之孫女眞如爲耦﹐宓曾贊襄其婚事云。

○二十

三原於右任世丈﹝以字行﹐號騷心。﹞之詩﹐蒼涼悲壯﹐勁直雄渾﹐而回腸蕩气﹐感人甚深。在今自成一格﹐可比昔之辛稼軒﹑陸放翁。尢以民國八九年間在陜西統兵從事革命戰役﹐崎嶇艱難之際﹐所作爲最佳。《民治學校園雜事詩》前後二十首﹐以花艸植物之色性﹐諭英雄志士之懷抱﹐融合自然Ｎａｔｕｅｒ與人事﹐而又能表現自我﹐且以新名新意熔入舊格律﹐乃吾儕所認爲創造之正途也。丈詩集《右任詩存》有二次鉛印本﹐﹝世界書局印行﹐定價一圓。﹞又有王陸一君詳注之《右任詩存箋》精印本﹐﹝未列發售地址及價目﹐其中所收詩止於民國二十一年。﹞然皆不全。今之所錄﹐卽有爲該集所未收者也。《髑髏》一章﹝民國二年贛寧之役﹐袁世凱驅除艸命寅用兵﹞云「千齡萬代盡何言﹐丘壠微聞髑髏喧。黯黯長河韜列宿﹐茫茫白日下中原。徵南又入封侯夢﹐降北莫呼上將冤。天喪應劉吾喪我﹐人生到此道窖論。」《與王子元謁橋陵﹝黃帝陵﹐在陜西中部縣﹞遇雨》雲﹕「路下雕陰灣復灣﹐鸞翔鳳翥見橋山。彌天風雨傷今日﹐垂老崎嶇過此間。獨創文明開艸昧﹐髙懸日月識天顏。幹霄古柏摩挲徧﹐扌卦甲何人亦等閒。」﹝宓按此詩作於民國七年﹐碧柳《遊昭山詩》卽仿此詩格調。﹞《民治學校園雜事詩》前十首﹝民國十年作﹞云「只餘民治園中路﹐老病扶筇日幾臨。客去偸閒眠樹下﹐愁來不語立花陰。移栽龍爪無靈气﹐敗退雞冠有奮心。爲念歸耕歸不得﹐忘身桴鼓哀吟。」「老作園丁喜不支﹐小畦荒穢復尢誰。三艸蝕﹝一作銹﹞除虫菊﹐二丑花纏向日葵。別有傷心看落照﹐自鋤餘地種相思。山川如故人情攺﹐手捋蒼髯唱《黍離》。」「矮屋眞如小洞天﹐避人何事住花前。年荒野雀侵家雀﹐風急紅蓮壓白蓮。滿目山河余戰壘﹐萬家歌哭又桑田。城隅坐對斜陽晚﹐北雁南飛亦自憐。」「是處鐘聲雜角聲﹐﹝原注﹕學校計時﹐多借用廟鐘。﹞戎衣漬淚念偸生。好花無計防人折﹐寸地翻勞帶月耕。破瓦君休驚玉碎﹐登樓我自望河淸。石橊園裏添新土﹐又作花田累老兵。」「學童工作倍天眞﹐我亦徘徊欲置身。曾與共耕還共獲﹐居然相愛更相親。休平壁壘畱兒戲﹐時弄乒乓任客嗔。爲報晚菘虫已蛀﹐平民菜莫濟平民。」「莽莽關山限四園﹐黎侯失國悵無依。秋髙塞雁聯羣渡﹐巢覆霜烏結隊飛。黎杖臨危惟我相﹐彩毫和淚爲誰揮﹖蕎花如血棉如雪﹐早不躬耕計已非。」「水平杠接木工廠﹐手插波斯菊幾行。萬幕晴沙排蟻陣﹐連宵急雨絕蜂糧。胡麻腋下蓬蒿長﹐毛豆籬邊紫苑香。差幸美棉好成績﹐可能衣被到窮鄕。」「天際浮雲自在飛﹐人間不合有重園。龍蛇互用藤才長﹐燕雀交歡黍已肥。插柳成林情尙系﹐穿池引水計先非。鄕人爲道茴香好﹐手種靈苗帶雨歸。」「歲歲名花次第開﹐天香國色競新栽。如何連辦成離辦﹐詎柰蜂媒又蝶媒。遷地爲良無隙地﹐劫灰將盡更飛灰。白衣堂後王罷冢﹐犁罷恭酬酒一杯」。「人生求足何時足﹐天道無常似有常。老屋將傾基尙固﹐好花𨿽謝種猶香。早知階下蕉難實﹐且看籬前菊見霜。爲問他年誰灌漑﹐自由嘉卉徧西方。」續錄《民治學校園雜事詩》後十首﹝民國十年作﹞云「不死釁冬心宛轉﹐將離芍藥淚氵丸瀾。療饑誤種無花果﹐當路誰栽落葉蘭﹖蘿蔓藤條相比附﹐梅魂竹影兩盤桓。松苗也作龍鱗勢﹐與爾他年共歲寒。」「搜人寰艸木箋﹐更求佳種欲流傳。枝條直上公孫樹﹐日月交催子午蓮。芳芷不生蕭艾下﹐款冬偏放雪霜前。如何易致均難致﹐況復靑蒼老少年。」「茫茫何地欲爲家﹐計到勞耕日又斜。一笠閒雲僧帽菊﹐三年零雨馬蹄花。魂招南國歌《哀郢》﹐雨濕東陵學種瓜。一臥西園驚歲晚﹐刺槐髙處噪寒鴉。」「一夕相驚已白頭﹐天荒地變見殘秋。心如落葉飄難定﹐身似妻鴉繞幾周。豈料奇花爲敗醬﹐﹝宓按﹕敗醬音諧敗將﹐篇中此類隱諭甚多。﹞應憐異艸亦含羞嗟予蓬轉無寧日﹐蕙圃芝田何處求。」「曾借耕牛引水車﹐兒童活潑似農家。天畱餘地作勞者﹐人到傷心感歲華。秋雨聞鵑啼曠野﹐朔風吹雁落平沙。園中美卉田中莠﹐多事辛勤種花。」「亭臺鸞鳳競盆栽﹐束縛相憐盡解開。但願平均還本性﹐應知拳曲是凡才。多層刺柏參天立﹐不實櫻花渡海來。悟道羣生資互助﹐君看植物有虫媒。」「十月之交雨一犁﹐曹騰盤馬灞陵西。東徵大隊驅河洛﹐北伐偏師起晉齊。盡殪渠魁消閥閱﹐廣傳文化到羣黎。荒雞四唱天難曉﹐又夢鸞凰枳棘棲。」「鐵箭花凋葉復長﹐世間眞有返魂香。難移大戟當關險﹐故采仙茅薦國殤。人亦勝天無利鈍﹐老而不死閱興亡。長楊夜半風聲惡﹐猶是前年在戰場。」「除艸獨畱狼尾艸﹐無神私祭自由神。東門上蔡思牽犬﹐西狩尼山嘆獲麟。此日婆娑因卽果﹐當時剪彩假難眞。秋風忽灑興亡淚﹐滿目新人是舊人。」「慷慨當年此誓師﹐回頭剩有斷腸詞。三秦子弟多冤鬼﹐百戰河山倒義旗。動地糸玄歌眞畫荻﹐燒天兵火亦燃萁。難忘民治園中路﹐捲土重來未可知。」宓按﹕民治小學校在三原縣西關﹐乃右任丈所創設﹐當時駐軍於此。宓《西徵雜詩》﹝本集六卷﹞多效丈《民治園詩》格調﹐讀者當能察知之也。

○二十一

汪衮父星使榮寶﹝蘇州舊元和縣人﹞於民國二十二年七月歿於北平﹐予撰文略述其文學事業﹐載《大公報》文學副刊﹝第二百九十一期。﹞先是民國十四年﹐君撰《論阿字長短音答太炎》一文﹐刊登《學衡雜誌》﹝四十三期﹐﹞以此因緣﹐晤談二次。君少年聲華籍甚﹐考據﹑詞章兼擅其長。詩學李義山﹐綿麗深穩﹐今錄數首。﹝全集或已印成﹐予尙未得見。﹞《魏武一首﹝弔袁項城也﹞和旭初》云「鄴臺遺恨付衣裘﹐銅雀風髙妓吹休。賢子極宜知舜禹﹐君王微惜過伊周。至今龍戰當塗駭﹐終古烏啼繞樹愁。異日多情吳客至﹐空將淸淚注漳流。」按此首立言得體。《畱滯》﹝自注﹕歐戰時駐比京作﹞云「艱危畱滯欲何成﹐鏡裏朱顏惜漸更。對月略能推漢歷﹐看花苦爲譯秦名。﹝參閱本集卷十二《歐遊雜詩敍》﹞劉楨未遂漳濱臥﹐鄭朴難忘谷口耕。自信雄心湔祓盡﹐夜闌匣劍爲誰嗚。」《故國》﹝自注同上﹞云「故國煙塵首重回﹐風廊愁對夜簾開。天臨大野星辰遠﹐秋入空山艸木哀。一夕商歌催鬢攺﹐萬方羽檄阻書來。龍孥蟻斬知何限﹐同付殘僧話劫灰。」汪君尙有《梅畹華﹝蘭芳﹞生日集義山句》四律﹐亦甚工妙。

○二十二

近世中國舊詩人多爲宋詩﹐宗唐者寡。其學李義山者﹐汪榮寶君而外﹐有湘鄕李亦元﹝希聖歿於光緒乙已﹐享年四十一歲。﹞之《雁影齋詩》﹐刊入《松鄰叢書》中。冠以汾陽王式通﹝書衡﹞之駢體序﹐文極美。《大公報》文學副刊百十八期中﹐有許君武撰《雁影詩人廿五周年忌日祭》﹐論述甚詳。往者予欲編《近世中國詩選》﹐自其集中選鈔若干首﹐皆言庚子亂後京朝事﹐今存一二於此。《湘君》﹝弔珍妃也﹞云「靑楓江上古今情﹐錦瑟微聞嗚咽聲。遼海鶴歸應有恨﹐鼎湖龍去總無名。珠簾隔雨香猶在﹐銅輦經秋夢已成。天實舊人零落盡﹐隴鸚辛苦說華淸。」《天遣》云「天遣多情有別離﹐綠楊枝外抵天涯。粉蛾點滴牽絲出﹐金雁零丁怨柱移。錦字無多裁恨遠﹐重簾不捲放愁遲。髙唐夢雨相逢道﹐賦就春寒已後期。」《新舊》二首云「堯桀從來兩不知﹐紛紛鷹隼莫相疑。輕陰日暮皆閒事﹐臥到山紅澗碧時。」「淸談法律自紛綸﹐門戶區區有屈伸。魚鰲蛟龍同一哄﹐豈知東海已揚塵」。

○二十三

湘鄕曾重伯先生﹝名廣鈞﹐號﹤角及﹥庵。﹞爲曾文正公之孫﹐與雁影齋主生同裏﹐同官京師。爲詩同法李義山﹐恆相唱和﹐而詩名較大。﹝參閱《大公報》文學副刊百零三期宓撰《環天詩人逝世》及百零六期瞿兌之撰《曾重伯先生詩述》二篇。﹞其《環天室詩集》﹝木刻本六卷二冊﹞刊於淸宣統元年﹐後此有《環天室詩外集》及《支集》﹐登載《學衡雜誌》第三十二及三十五期中﹐﹝無單行本﹞亦非全本也。環天室詩學六朝及晚唐﹐以典麗華贍﹑溫柔旖旎勝。用典甚丰﹐典多出《魏晉書》《南北史》﹐或出耶教《聖經》。所作最重要者爲《庚子落葉詞》﹐﹝自注﹕同李亦元﹑王聘三作。﹞弔珍妃也。詞云「甄官一夕淪秦璽﹐疏勒千年出漢泉。鳳尾檀槽陪玉碗﹐龍香瓔珞殉金鈿。文鸞去日紅爲淚﹐輕燕仙時紫作煙。十月帝城飛木葉﹐更於何處聽哀蟬。」「赤闌回合翠淪漪﹐帝子精誠化鳥歸。重璧招魂傷穆滿﹐漸臺持節召貞妃。淸明寒食年年憶﹐城郭人民事事非。湘瑟流哀彈《別鶴》﹐寒魚衰雁盡驚飛。」「銀牀玉露冷金鋪﹐碧化長虹轉鹿盧。姑惡聲聲啼苦竹﹐子規夜夜叫蒼梧。破家叵耐云昭訓﹐殉國爭憐李實符。料得佩環歸月下﹐滿身星斗泣紅蕖。」「朱雀烏衣巷戰場﹐白龍魚服出邊墻。鷗波亭外風光慘﹐魚藻宮中歲月長。水殿可憐珠宛轉﹐冰綃贏得玉淒涼。君王莫問三生事﹐滿驛梨花繞佛堂。」「王母傳籌擁桂旗﹐合門宣謝肯教遲。漢家法度天難問﹐敵國文明佛不知。十宅少人簪白柰﹐六宮同日策靑驪。玉娘湖上粘天艸﹐只微波殺捲施。」「天文正策王良馬﹐地絡先摧蜀後蛇。太液自來涵聖澤﹐水仙從古是名家。蕙蘭悼影傷瓊樹﹐河漢回心濕絳紗。狄女也憐人薄命﹐繞欄爭掛像生花。」「小海停歌山罷舞﹐芙蓉獵獵鯉魚風。璇臺戰鼓驚朱鷺﹐瑤席新香割綠熊。魂魄暗依秦鳳輦﹐聖明終屬晉蛟宮。景陽樓下胭脂水﹐神嶽秋毫事不同。」「簾外曉風吹碧桃﹐未央前殿咽秦簫。石華廣袖誰曾攬﹐沈水奇香定未燒。荷露有情拋粉淚﹐菱波無賴學纖腰。云袍枉繡畱仙褶﹐白石淸泉任寂寥。」「姊弟雙飛侍望仙﹐鳳闈原自賜恩偏。賞花處處陪銅輦﹐斬艸朝朝費玉錢。秦苑綠蕪催夕照﹐梁園春雪憶華年。身名只合埋靑史﹐何水何山認墓田。」「弱弱靈風起綠萍﹐幽明滅掩春星。白楊徑斷聞山鳥﹐紅藕行疏度冷螢。山驛夢回悲羽檄﹐水亭愁思接丹靑。鸞輿縱返塡橋鵲﹐咫尺黃姑隔畫屏。」「鶴市山花蔓鏡臺﹐魚燈汞海落妝梅。三泉縱涸悲宓塞﹐五勝空埋恨未灰。福海生平愁似墨﹐泰陵回望繡成堆。如何齊女門前冢﹐惟有寒鴉啄冷苔。」「橫汾天子家何在﹐姑射山人雪末消。恨海萬重應化石﹐柔鄕三尺不通潮。靑羊頷底憐珠碟﹐白馬濤頭弔翠翹。八節四時佳麗夕﹐倩魂休上繡漪橋」。

曾重伯先生有《紇幹山歌》七古﹐民國六年張勛復辟事﹐莊諧雜陳﹐渾脫流

利﹐過長不錄﹐﹝見《學衡雜誌》第三十期﹞錄二短篇。《和秋璇卿》﹝按卽秋瑾﹐原名閨瑾﹐字蓮裳﹐山陰人。夫王氏﹐家湘潭﹐爲詩人之女弟子。原詩從略。﹞《遺墨》云「蕊珠仙客白鸞衫﹐雲笈流傳碧玉簪。殘錦仙機《唐韻府》﹐練裙家法衛《和南》。滄波亻並嘆人琴逝﹐光嶽長畱鬼斧鐃。一樣井華埋鐵史﹐千年碧血在瑤函。」《寶蓀赴歐西畱學﹐將求景教甚深微妙義法。萬里異域﹐僅與其師英國女士巴路義同往﹐期以三年始歸。由浙返湘省覲﹐侍奉兼旬﹐掛帆遂往﹐題篷與之》二首﹕「寥廓無鄰建徳鄕﹐盤旋腳底忽羲皇。景風束扇爾初地﹐丹漆西行余望洋。鄴下濫屠髙鼻羯﹐﹝宓注﹕﹝以下同﹞晉穆宗永和五年﹐冉閔在鄴欠誅胡羯﹐髙鼻多須﹐濫死者半。按此句似指辛女革命﹐各地大殺滿人﹐否則當指外國教士被殺﹐但以前者爲近。﹞郇城請贖首生羊。﹝此句出《聖經新約默示錄》第四章

第一至四節﹞今之隱幾吾非我﹐臥看星河繞海王。」「環佩天風俯翠流﹐采眞非復弄珠遊。蜜蜂荊棘﹝蜜蜂荊棘﹐見《舊約詩篇》第百十八篇

第二節

﹐並見他處。﹞天交食﹐野鹿﹝未詳﹞В枝﹝В枝見《舊約箴言》第十一章

二十八節﹐又見《耶利米書》第二十三章

五節。﹞俗變謳。艦外蓮花開世界﹐杯邊芥葉接妝樓。三年艾納堪醫國﹐瑤瑟歸風紅桂秋。」

○二十四

曾賓蓀女士字浩如﹐曾文正公之曾孫女﹐而重伯先生之女也。堅苦卓絕﹐任長沙藝芳女校校長多年﹐校風美善﹐獨立不倚﹐遠近著稱。予久敬佩女士爲理想事業辛勤奮斬﹐顧素未通問。其弟約農君﹐同任女校事﹐則嘗偕宏度﹝劉永濟君﹞訪予於淸華。予作《空軒詩》﹝本集卷十三第一六頁﹞時﹐適陳寅恪持示《藝芳雜誌》一冊﹐中述校務之艱難摧沮﹐及女士勞愁困頓情形﹐予方自傷《學衡雜誌文學副刊》等之咸遭破毀﹐遂作詩一首﹝《空軒詩》第八首﹞以寄其同情。詩中「鑪火燭光依皎日」句﹐蓋諭言每个人之感情﹝鑪火﹞及理智﹝燭光﹞極渺小微弱﹐但其源皆出於上帝﹐上帝有如皎日﹐其光熱爲無窮大﹐無窮久。是故人之辛苦致力於理想事業﹐所謂殉道殉情者﹐皆不過表揚上帝之精神﹐執行上帝之意志而已。然滄海不擇細流﹐泰山積自土壤﹐苟能持此信念﹐則旣不至﹕﹝１﹞貪天之功以爲己力﹐因自私虛榮而忮刻爭競﹐亦可免﹝２﹞由於一己之孤危失敗﹐而遂感覺諸種努力爲無益無補﹐前途全成黑暗也。易言之﹐宓深信宗教與上帝。所謂宗教﹐乃融合﹝一﹞深徹之理智﹐﹝二﹞眞摯之感情﹐信所可信﹐行所當行﹐而使實際之人生成爲極樂。上帝者﹐卽兼具無上之感情與理智之理想的人格﹐其光熱力命皆爲無窮大﹐如皎日爲一切鑪火﹑燭光之來源及歸宿也。曾女士爲堅誠之基督教徒﹐故有此毅力﹐有此信心。卽宓生平辛勤致力之事﹐﹝如《學衡》﹑如《文學副刊》﹐爲《碧柳》﹐爲海倫等。﹞亦由宓內心﹝𨿽不具形式﹞宗教之觀念﹐上帝之信仰有以致之。世之譽宓毀宓者﹐恆指宓爲儒教孔子之徒﹐以維持中國舊禮教爲職志﹐不知宓所資感發及奮斬之力量﹐實來自西方。質言之﹐宓愛讀柏拉圖《語錄》及《新約聖經》。宓看明﹝一﹞希臘哲學﹐﹝二﹞基督教爲西洋文化之二大源泉﹐及西洋一切理想事業之原動力。而宓親受教於白璧徳師及穆爾先生﹐亦可云宓曾間接承繼西洋之道統﹐而吸收其中心精神。宓持此所得之區區以歸﹐故更能了解中國文化之優點與孔子之崇髙中正。宓秉此以行﹐更參以西人之注重效率之辦事方法﹐以及浪漫文學﹑惟美藝術﹐遂有爲《學衡》﹐爲《文學副刊》﹔對碧柳﹐對海倫之諸多事迹。惟然﹐故友朋中眞能了解我者極少。了解者又未必肯贊助我﹐故宓於道於情﹐皆痛感失敗與孤危。竊以曾女士理想事業之困頓挫沮﹐賴有宗教之精神﹑上帝之信仰﹐有以慰之扶之﹐予實亦同是﹐故作此詩。「鑪火燭光依皎日」所言﹐乃公理﹐非關私誼。今夫鑪火恆散其熱﹐燭光難掩其明﹐故凡事功道徳﹐皆緣於人之本性。又千百房室之內﹐各有其鑪火燭光﹐則可諭理想事業之合作在於無形﹐理想感情之表現在於無迹。此予作詩之本意也。嗚呼﹗使無西洋文化之陶﹐宗教精神之鼓舞﹐則曾女土生平或僅如李易安﹐宓亦但爲黃仲則而已。顧卽有之﹐而理想事業所成亦僅此區區﹐寧不大可傷哉﹗曾寶蓀女士之詩﹐今由《藝芳雜誌》中錄一首。《賀譚蘩女士頌洗》云「瓊宮寶炷耀華光﹐妙諦諷歌萬國王。拯溺有懷能力世﹐潛修無盡喜升堂。傳心遭遞欣良友﹐著手先援憶故鄕。此日天人融合處﹐浩園磋切未相忘。」此詩與上錄重伯先生二首﹐皆可爲景教﹝卽耶教﹐又曰基督教。﹞影響及於中國文學之好例也。

○二十五

湘潭胡子靖先生元亻炎創立明徳學校﹐﹝中學設長沙﹐大學設北京漢口﹐以款絀停辦。﹞身任校長三十年﹐屏棄一切﹐惟爲校事奔走經營﹐勞心焦思﹐其精誠毅力﹐至堪敬佩。吾國舊俗﹐學者文人﹐率皆重品徳而輕事功﹐尙愉樂而畏犧牲﹐師友之間﹐每以私情俗禮相慰相助﹐而不能於公共理想事業切實合作。故宓於子靖翁﹝自號樂誠老人﹞彌覺其賢。先生有子三人﹕牧﹑毅﹑徵﹐徵﹝彥久﹞與子尢善。能爲小說。先生美須髯﹐予寢室案上恆立先生像﹐人謂似爾斯泰云。然先生自許﹐則中國之福澤諭吉也。先生有詩集曰《耐庵言志集》﹐﹝夫人山陰王縑﹐字韻緗﹐有遺詩曰《晚晴集》﹐先生手寫影印。﹞詩皆自道志事﹐﹝卽明徳學校﹞質直純粹。民固十九年七月末﹐長沙陷於共黨﹐報傳先生遇害﹐宓深痛心。﹝《日記》中又載﹕「並島曾寶蓀女士及曾約農君憂。」﹞卽作聯挽先生云「終身爲教育奔走犧牲﹐古道熟腸﹐何意髙年罹慘禍﹔浩劫如洪流彌漫衝決﹐山頹木壞﹐永悲大地喪斯文。」並作聯序及略傳﹐投登《大公報》。久後始悉先生割須出亡﹐幸哉。次年秋﹐先生避客遊杭州﹐有《自題六十小像》一律云「劫後餘生又一年﹐白髮早盈顚。已從憂患尋眞樂﹐肯爲艱辛息仔肩。輿論在人彌策勵﹐湖山識我暫流連。卅年事業重回首﹐且喜吾神尙自全。」此詩足槪括先生生平也。

○二十六

曾重伯先生逝世﹝民國十八年十一月十一日﹞後﹐瞿宣穎君﹝字兌之﹐湖南善化今攺長沙縣人﹐爲淸故相翟文愼公鴻礻幾之令子﹐兼爲曾文正公之外孫婿。曾任國務院祕書長﹐及南開﹑燕京各大學教授講師。﹞作《挽詩四十韻》。﹝又撰《曾重伯先生詩述》載《大公報》文學副刊第百零六期。﹞詩云「文章千古事﹐師友廿年情。迢逋成長訣﹐艱危定此生。秣陵書豈達﹐蒿裏餞空營。太傅元精邈﹐公孫秀骨淸。典型思吉甫﹐文彩接玄成。丹地簪毫入﹐瓊枝照席榮。汝南三世貴﹐楚國八千兵。鉤黨膺蕃陷﹐公卿絳灌爭。當時珠履客﹐誰見寶刀橫﹖長負屠鯨手﹐虛誇擊越纓。歲星方朔誤﹐謫宦少陵行。劉向譬書罷﹐陶潛解綬迎。陽狂瞿鵒舞﹐寥落鷺鷗盟。酒祓淸愁盡﹐文收蓋代名。六朝沿綺麗﹐一柱起崢嶸。北地韓陵石﹐南州謝城。余風歸正始﹐佳句似陰鏗。兒女《神弦曲》﹐關山變徵聲。秀峨分石黛﹐香雁帖鈿箏。湘綺尊壇坫﹐環天比弟兄。不才叨厚獎﹐弱冠廁羣英。名理覃研樂﹐追隨許與誠。黃農圖括地﹐稷下演談瀛。《靈憲》思元邃﹐唐都測歷精。婉通仙篆勢﹐姿媚俗書評。《蒼雅》旁搜極﹐亻去盧取用宏。玄珠歸智握﹐金釒監必形呈。函丈常移晷﹐花前數舉觥。馬王宮外月﹐賈傅宅邊鶯。薪毀家何在﹐桑枯世又更。再尋春蘿過﹐惟見雪顚盈。皂帽微行遠﹐黃巾逆焰嬰。累人閔仲叔﹐入市趙臺卿。載酒何時得﹐離腸盡日縈。浮沈雜雞騖﹐寥廓謝焦明。聞道吹篪逝﹐俄然撤瑟並。彌天身一戢﹐注海淚同傾。寂寞論靑簡﹐飄飄隔素旌。垂天遲大鳥﹐跋浪尙長鯨。極目招魂地﹐芳風想杜蘅。」此詩卽仿環天詩人之體﹐五言排律﹐今人爲之者殊寡﹐以讀書少而學不足也。然宓甚喜此體。﹝前舉王國維先生《降裕皇太后挽歌辭九十韻》﹐實是佳詩。﹞兌之爲王湘綺﹝名闓運﹐字壬秋﹐湖南湘潭人。﹞先生晚年之弟子﹐﹝曾撰《王湘綺先生誕生百年紀念小言》﹐載《大公報》文學副刊二百六十六期。宜參閱。﹞其與環天詩人之交誼﹐則在師友之間。兌之博學能文﹐著述宏富﹐又工書法﹐善畫山水及梅花﹐合乎吾儕心目中理想的中國文人之標準。兼治西籍﹐並嫻政事。其於學則邃於史﹐掌故精熱。所編輯之《時代文錄》﹝一部二冊﹐民國十七年北京廣業書社印行。﹞一書﹐子推爲善本。兌之與予同庚﹐前年冬﹐曾相約偕刊《四十詩集》﹐今子集竟先出版。然兌之之詩﹐博雅淵醇﹐固遠非予所可及也。予最愛兌之所作《辛壬詠史詩》前後二十四首﹐曾倩其以錦箋寫貽﹐供我玩讀﹐今錄於下。此詩蓋始於民國二十年﹝辛未﹞「九一八」沈變乍起﹐至民國二十一年﹝壬申﹞春三月氵扈戰終結爲止﹐其事﹝所謂今典﹞當爲讀吾集者所能識也。《序》云「辛壬之際﹐讀史自遣。意有所觸﹐轍系以詩。曠覽銷憂﹐翻滋孤憤。略不詮次﹐聯備忽忘。若云諷諭﹐非所擬也。」詩云「馳道初成白骨邱﹐況看夾道起來樓。汴京士女空翹首﹐又見君王向蔡州。」「丈人河北盡求官﹐十郡荊州女婿難。不待吹簫先受錄﹐一時雞犬累劉安。」「百萬修宮進一階﹐西園金帛溢成堆。只應臺省諸郎賤﹐迫向荒郊采穭來。」「將軍殉國骨成灰﹐總督猶求舊節來。九十年中仍一夢﹐吳淞潮水至今哀。﹝原注﹕陳化成﹑牛釒監。」﹞「江陵敵騎逼城閨﹐天意如何五厄頻。系馬鳳皇樓柱下﹐傷心玉軸已煙塵。」「正气凋元刂兆士崩﹐惟將惇朴望中興。永嘉風俗衰陵甚﹐讜論吾推幹令升。」「功成北伐毀元都﹐惟有蕭洵淚眼枯。誰信秦淮嗚咽水﹐而今一例塞菇蒲。」「春深鏡殿影迷離﹐連臂《回波》舞有詞。何必周仁求不泄﹐盡教行樂外人知。」「社鼠城狐窟穴深﹐日聞崇愷斬奢淫。繁華已甚邱墟漸﹐記取韋莊《秦婦吟》。」「五郡三州有別離﹐越禽代馬惜參差。王褒不絕周宏讓﹐異國論交事可師。」「三窟安然蔽一身﹐作鮮卑語可通神。世人若羨王彭祖﹐嫁女先求務勿塵。」「沒腕秦川血不收﹐當時倚柱羨涼州。涼州列將東來日﹐但見藏金學董侯。」「裂裳縛起紛紛﹐惡少椎埋自一軍。狹巷短兵殊死斬﹐義聲髙唱入靑雲。」「鐵馬盤陀重兩銜﹐不如絳衲兩當衫。男兒死敵尋常事﹐戰後溝渠白骨才。」「借符罵境計全輸﹐詛楚爲文气太鹿。他日敵軍來壓境﹐盈廷仗馬一言無。」「關中諸將日乖離﹐此事何堪敵國知。屈モ縱無王買徳﹐也應驅走義眞兒。」「消息多時疑信間﹐孤軍絕塞事艱難。崇禎新下褒忠詔﹐賜祭才終第幾壇﹖」「枋頭諱敗學桓溫﹐時尙難容直道存。誰是《陽秋》眞晉史﹖欲全門戶只無言。」「國危諸將尙猜攜﹐事後方知悔噬臍。千古奇男王保保﹐操戈無柰李思齊。」「王惇死去付安期﹐斷乳才能幾日兒。大事盡須關豎子﹐近來時事便堪知。」「割據猶思保一州﹐行臺新建俊賢收。範隆未必降元海﹐石勒寧能用右侯﹖」「應昌廬帳仍歸北﹐大石林牙又向西。他日史家證遣佚﹐不知何處覓余黎。」「一言殷鐵碎劉班﹐府吏臺宮互往還。臥疾猶思除異己﹐只爭名利後先間。」「謝公只辦遊山屐﹐劉尉曾無卻敵笳。試上銅駝街上望﹐依然冠蓋滿京華。」

○二十七

知友鳧公以小說名於時﹐﹝予嘗推爲今日中國作小說者第一人。﹞始予未識鳧公﹐於天津《大公報》中讀其所撰小說《人海微瀾》而善之。﹝參閱《大公報》文學副刊第四十八期﹐民國十七年十二月。﹞由是尋訪訂交﹐後又爲該書作序。﹝錄登《學街雜誌》第七十三期﹞鳧公名潘式﹐字伯鷹﹐安徽懷寧人。少從桐城吳闓生君﹝吳汝綸摯甫之子﹐門人稱曰北江先生。﹞學﹐經史湛深﹐文辭淵雅﹐故其小說亦恆髙人一等。續作有《隱刑》《彊魂》《稚瑩》《殘羽》《蹇安五記》等書﹐中頗不乏宓个人經歷及言談所供給之零星材料。初鳧公撰《人海微瀾》﹐偶拈北京女髙師同學錄﹐得海倫之名﹐取以名其書中之人。﹝書中人﹝男﹞名鄴彥文。﹞其後予又介海倫與鳧公相識﹐故予詩《故都集》﹝本集卷十一及卷十三﹞中所述之行事及心情﹐鳧公知之最悉﹐時時深致慰藉。予與海倫固皆甚感鳧公者也。鳧公詩予最愛其近作《贏得》一首﹐深至悲涼﹐包融無限﹐可云獨造。詩云「情海爲田又幾荒﹐心魂驚定但茫茫。身如濤底沙中粒﹐捲到人間陌上桑。寸寸淒涼惟自驗﹐遲遲晷刻耐渠長。可憐滴盡疲鵑血﹐贏得詩篇漸老蒼。」古語云「一將功成萬骨枯」﹐夫詩與史實皆極耗費之事業﹐蓋犧牲許多時間﹑金錢﹑精神﹑物質﹐結果僅積得一絲情感﹐一點經驗。寫以妙文麗詞﹐縱能愜心合律﹐亦不過寥寥三五句﹐區區數十字而已。亞裏土多徳謂詩著普徧﹐而史記特殊﹐故詩髙於史。由是以言﹐詩比史更重歸納﹐更嚴選擇﹐則詩比史尢爲耗費多多。然惟其耗費至極﹐乃詩之所以最可珍貴歟﹖吾今之意﹐蓋謂詩之所以耗費﹐不在其作成一篇之時力﹐更不在排印詩集之工本﹐乃在造成詩人情感經驗所需所耗者至於如彼之鉅。李思純君《柏林雜詩》﹝見《學衡》第十四期﹞論貝陀芬Ｂｅｅｔｈｏｖｅｎ樂曲云「能將釀蜜供天下﹐辛苦黃蜂莫自哀。」蠶吐絲﹐蜂釀蜜﹐尙屬本能之動作﹐詩人之卒苦應更遇此。鳧公其知之矣。鳧公於民國二十年春﹝時予方遊歐洲﹞以無辜被逮﹐由北平解送瀋陽﹐羈禁於該地憲兵司令部。經友人代白冤誣﹐乃以人事錯雜﹐恩怨糾紛﹐挾持報復﹐公私莫辧﹐在獄歷百餘日﹐始得還復自由。其間困苦備嘗﹐幸未傷及體膚。牢愁所積﹐發而爲詩﹐凡一卷﹐曰《南冠集》。﹝載登《學衡雜誌》七十六期。﹞中多佳篇。外此鳧公所作﹐予最喜其《拾煤核詩》。此詩作於民國二十年冬﹐﹝時在北平﹞《序》云「故都舉火﹐多碾煤令碎﹐調以黃泥﹐團之如荔枝﹐名曰煤球。貧者歲暮往往就富人墻側﹐搜其燼余﹐積而燃之﹐俗呼曰拾煤核。慨焉興悲﹐爲詩云爾。」詩云「雪漫天﹐風撼壁﹐朱邸沈沈臨道側。繡圍暖護玉樓人﹐蝶臺花嬌正無力。棄煤委地出香廚﹐屋後貧娃來拾核。褐衣不掩脛﹐俯行雪滿脊。承筐是將﹐爰羅爰剔﹐旋撥殘灰抉碎石。遠視茫茫但一白﹐蠕蠕漸近分形迹。自言大雪無人爭﹐喜气軒騰動顏色。我行前致辭﹕適可而止君其歸。貪多忘卻北風烈﹐肌膚凍破爺娘悲。嗚呼﹗遼東雄縣稱撫順﹐本溪湖水明珠潤。鐵索淩天星斗髙﹐鋼機鑿地雷霆震。誰令拱手事蝦夷﹖十萬爲奴食殘燼。﹝原注﹕本溪湖煤礦﹐乃露天扌采取﹐可知蘊藏之富。勞工皆上著也。﹞往事傷心漢冶萍﹐開灤更仰英人。天之錫我何太丰﹐我自不臧天所忿。東倭舉國肆狂氛﹐痛見炎黃血霜刃。墻根拾核未云悲﹐忍說他時無一寸。覆巢安望卵能完﹐一例朱門會同殉。江艸江花句尙新﹐杜陵忠骨久成塵。時危空負乾坤大﹐我亦長饞抗餓人。」此詩語意沈痛至極。顧鳧公則自喜其民國十九年冬在瀋陽描寫滑冰之作﹐題云《晨起獨往萬泉河冰嬉觀沿岸木稼》。詩云「寒日不成暉﹐蒼茫籠曉霧。攜我雙冰刀﹐駕言劃冰去。淺嘗殊未可﹐險境窘髙步。憑陵睡龍驚﹐蹴踏老蛟怒。沈沈十丈底﹐牙角森欲露。顚躋身若浮﹐搖兀口愈去。危行一失足﹐饞吻吁可亻布。艱難減舊非﹐盤錯啟新悟。豁然天地開﹐六轡若在禦。想象京洛間﹐明妝集珠履。鬱鬱雲霞起﹐軒軒鸞鳳翥。斜飛燕入梁﹐微笑犀出瓠。虯髯倒立戟﹐嘉會非吾預。王喬躡飛舄﹐變幻多仙趣。光武指滹沱﹐气振千軍渡。緊余續鳧脛﹐跋躓何所慕。奉身遇九折﹐豈望要津據。騰騰螭虎意﹐久成坐誤。思欲踏層冰﹐直上河源路。玄圃亦非遙﹐聳身得飛度。推排星漢胸﹐磅礡快一吐。塵侵仙骨重﹐髙視轉忄妻楚。徘徊忽已倦﹐照眼驚玉樹。枝柯眩生纈﹐樓閣迷指顧。六丁辟鴻﹐彌望積寒素。兀兀還獨歸﹐瓊屑紛無數。豈有好事人﹐追余踐履處。」自注解題云「木稼之名﹐見《漢書五行志》。冬日嚴寒﹐霧气著樹枝﹐凝爲雪珠﹐累積成鍼刺狀﹐彌望皆白﹐如玉樹瓊花。北方尢多見之﹐誠奇景也﹐俗呼日『樹掛』。昔崔東壁嘗有賦紀之。」

○二十八

鳧公自喜此詩﹐蓋以其描寫滑冰﹐能以新材料入舊格律也。惟就此點著眼﹐則淩宴池君之《冬夜北京飯店偕夫人啟蘭看跳舞》詩﹐實勝遇鳧公之滑冰詩。《宴池詩錄甲集》及淩君爲詩之宗旨﹑方法﹐予已另爲評論。﹝見本集附錄﹐原文載《大公報》文學副刊第二百七十九期。﹞玆錄淩君觀跳舞詩如下﹕「爍電成監照鍼粒﹐截橡作地勝﹤毛﹥。簾幕密貯萬斛春﹐不知凍月妻城闕。衣桁自掛薜荔裳﹐鞋納刃鞣領穿結。鏡中孔雀競開翎﹐自顧猶慚形見絀。暖知熱火香疑麝﹐糸玄動啼禽鼓撾羯。饑啖甜食貴比珠﹐渴吸苦飲甘同蜜。琉璃盞外肉屏圍﹐爭舞自開何倏忽。趁聲赴拍步學狐﹐進退低昂眩一瞥。足音漸促急管催﹐人海回旋苦牽掣。篩風弱柳腰自擺﹐籠煙暖玉手相捏。背影私語墜香帕﹐橫波微睇踏羅襪。是誰辟此不夜場﹐目成無禁狎無罰。西方气味美人戇﹐雪肌袒露非媒褻。處子摟抱色相授﹐安事腧墻與窺穴﹖年來懶逐邯鄲步﹐兀坐任嘲卻克蹩。縱觀步武瞻風姿﹐笑其細君品優劣。熨發點唇爭相媚﹐悟在情場非理窟。蜂顚燕彈卽文章﹐春無花艸成冰鐵。追歡合讓狂童狂﹐適意當學哲人哲。睡魔驅客送先歸﹐鵲起雞喔霜疑雪。」通篇字字句句皆著力﹐以鍛鏈典雅之舊辭藻﹐寫新奇之事景而極貼切﹐到底不懈﹐實爲難能。予又喜其《冬日偕啟蘭赴燕京大學》云「門墻矗矗上過肩﹐地化糸玄歌俗已遷。雪掩修蛾沈遠嶺﹐泉藏妙舌涸低田。風前雙載車迷轍﹐燈畔髙談斗插椽。鑪火殷紅簾幕重﹐不知園外是荒煙。」久居北平西郊﹐或由城中來赴茶會或晚宴者﹐試思其所寫是否眞切﹖第五句寫汽車﹐六句則狀西式之柱擎燈﹐故曰「斗插椽」。此句實出黃山谷。予先讀宴池之詩而後爲友﹐彼此深喜其作詩主張﹑方法之相合。然宴池詩「以新材料入舊格律」﹐不特情境眞切﹐且詞藻典雅﹐每字每句皆有出處﹐其工力遠非予所及。某次宴池來函有云「詩無他祕訣﹐只有將眞情﹑眞境深入顯出的做去。說事﹑說理直來直往﹐只有言情是用曲綫﹐因情本莫糊恍惚。譬諸兒女言愛﹐口中說破﹐其味反短。不過教人循曲綫求之﹐亦覺其字字不落空。詩重情感﹐而不重理智。理智太透徹﹐便沒有詩。故詩家莫不是癡人﹐至少要帶幾分癡的成分﹐因癡卽眞之表現。油頭滑腦之人﹐只能作淺語﹔利欲薰心之人﹐只能作假語﹐可以欺世﹐而不能爲識者道。不過用字﹑用句﹐全仗工夫。有組織之淺語假語﹐尙不失爲詩﹐無組織之眞話﹐則去詩甚遠。」此函可與《宴池詩錄甲集自序》並讀﹐以其互相發明也。宴池未刊之詩﹐予最愛其《甲戌重九獨登北海白塔﹐並坐攬翠軒》二首﹕「側帽步層磴﹐興爲良辰騖。塔自秀孤聳﹐人更爽環顧。俯覽九重小﹐莫辧千街互。鬱鬱萬綠叢﹐斜陽射丹堊。伊誰嚶淡墨﹐進向遙岑吐。敗荷斂無迹﹐澄波猶飛鷺。打槳艇子來﹐命儔依所慕。攬玆象外幽﹐彌愜閒中趣。廿年三度登﹐足健欣猶故。頻逢六合昏﹐未昧寸心素。嘯詠答重陽﹐及今無風雨。」「小軒茗冷﹐坐對西山久。長疏竹葉杯﹐未爲黃花壽。秋風來無端﹐吹我成老醜。碧海磨靑銅﹐白雲幻蒼狗。空象斬澄鮮﹐身心究誰有﹖今日爭騖新﹐明日紛成舊。舊者人易忘﹐新亦誰不朽﹖獨此渺予情﹐澹月透髙柳。」故都風景之美﹐爲東西萬國之人所共稱。予多年目中所見﹑心中所感者﹐宴池此詩能代寫出。宴池以詩人而兼畫家﹐兩藝並髙﹐故其詩善於描繪景物。技術精工﹐所成者眞切美富﹐可比英國前拉飛葉派之羅色蒂ＤａｎｔｅＧａｂｒｉｅｌＲｏｓｓｅｔｔｉ。﹝參閱《學衡雜誌》六十五期窘撰《羅色蒂誕生百年紀念文》﹐本集卷末八八至九○頁僅錄其一小段。﹞

○二十九

以詩人而偶詩人者﹐朋輩中惟徐英﹝《澄宇》﹐湖北漢川﹞陳家慶﹝秀元﹐湖南寧鄕﹞夫婦。其新婚祝賀之篇章﹐已錄入本集﹝凡稱本集﹐均指《吳宓詩集》。﹞卷九﹐珠聯璧合﹐可爲欣羨。癸酉春﹐澄宇之《天風閣詩》與秀元之《碧湘閣集》﹝詩詞文﹞同時刊行﹐﹝二集皆上海四馬路華通書局印售﹐實價各一圓。﹞且互爲題辭。澄宇詩尙唐音﹐大雅正宗﹐本師瑞安林損﹝公鐸﹞評曰「雄渾典雅」﹐鄕前輩樊增祥評曰「沈雄髙逸」﹐皆可以槪全集。歲丙寅﹐予始識澄宇﹐以姑丈《審安齋詩集》贈示﹐談詩卽合。唐宋優劣﹐予另有論﹔澄宇治學精勤﹐著書矜鏈﹐﹝有《國學大綱》等書﹐均上海華通書局出版。﹞持此以爲唐詩﹐空疏之譏必可免矣。澄宇《天風閣詩》今錄數首。《詩禮》云「發冢延詩禮﹐儒生信可哀。況聞幹漢祿﹐猶待撥秦灰。碎義傷今古﹐逃名幾往回。黨同兼妒道﹐大義亦微哉﹗」按澄宇嘗有《近三十年國學槪評》一文﹐語頗驚眾﹐其實眞有心人﹐好學愛國﹐而志於道者。多年廁身學術教育界﹐目擊種種﹐未有不深切悲感傷懷者也。《奉懷林先生﹝本師林損﹞北平》云「東越林夫子﹐窮居道益尊。猶龍曾一嘆﹐歌鳳更無言。徳行千秋事﹐生徒四海存。自憐狂簡士﹐風雪憶師門。」此詩可見淵源。《蕪詞》八首﹐作於民國十八年己巳﹐蓋當北伐成功﹐西山謁墓之後﹐遽有討桂之役與中原大戰。細繹爾時國事﹐知義山《無題》﹑冬郎《香奩》之作﹐必皆有所指矣。《蕪詞》云「蛾眉亦自有窮通﹐回首芳華夢已空。初捲珠簾人似月﹐忽臨寶鏡鬢如蓬。鵲橋待渡知何日﹐鵬海難期惜下風。掌上雲英猶未嫁﹐肯憐羅隱老江東。」「謠詠紛紛辯有無﹐苦妨南海誤明珠。爲憐綠水新聲老﹐卻怨黃昏舊約孤。長使好花空入鏡﹐忍教雛鳳不棲梧。微聞蠟炬焦心後﹐夜夜臨風淚與俱。」「粉黛飄零劇懊儂﹐關河風雨憶離蹤。殘紅袖底經年淚﹐攢碧眉端去日容。欲借糸玄成別調﹐難憑燕語話幽。可堪孤館虛衾夜﹐募斷巫山十二峯。」「十年橫海照驚鴻﹐釵鈿裙裾異國風。別微波非洛水﹐枉尋幽夢入吳宮。春容蹙損雙蛾綠﹐玉腕拋殘一豆紅。莫憶云敖仟袂舞﹐蓬山何處鳳樓通﹖」「宏農姊妹總溫柔﹐號淡秦濃各自山。從古門楣重生女﹐於今夫勝封侯。依風楊柳花爭﹐入水輕萍化未休。不信流光難暫駐﹐霓裳歌舞動髙樓。」「天臺艷侶又重遭﹐前度劉郎自豪。已逗行雲成暮雨﹐俄聞農李代夭桃。湖中秋藕絲難斷﹐水上文鴛夢枉勞。會罷瑤臺成寂寞﹐紅樓低處彩雲髙。」「迷離仙迹未容探﹐弱水蓬萊一鏡涵。石壁倚云封夏綠﹐樓臺經雨秋藍。蹉跎鳳女天邊駐﹐飄泊鸞皇月下驂。一事人間勞悵望﹐欲將微命效春蠶。」「一夕西風透碧窗﹐紅牙拍徧未成腔。回文織錦情非一﹐綺夢回溫影不雙。題鴂能鳴悲蕙艸﹐芙蓉待采隔秋江。芳心暗惜朱顏好﹐愁引菱花對玉。」外此﹐澄宇之詩﹐予最愛誦其《海上謠》。《海上謠》云「海上紅塵一百里﹐瓊樓珠閣連雲起。華夷士女十萬家﹐日斬繁華夜旖旎。電炬蓮心百色光﹐云裳錦鈿十二行。娛樂爭趨跳舞所﹐蜂媒蝶使恣猖狂。摟腰連臂翩翩舞﹐舞態琴聲各悠揚。舞後別尋大餐館﹐『沙利文』﹝Ｓｕｌｌｉｖａｎ﹐又名Ｃｈｏｃｏｌａｔｅｓｈｏｐ。﹞與『一品香』。﹝原注﹝下同﹞﹕皆番菜館名。﹞東方旣白始入寢﹐紅羅錦帳效鴛鴦。鴛鴦同宿不同命﹐衛女何郎夕夕更。日暮相逢大馬路﹐﹝卽南京路﹐海上繁華中心。﹞摩登紅粉不知數。飆輪倏忽急如電﹐咫尺相逢不相見。『先施』『永安』十萬鐙﹐﹝先施﹑永安﹐兩大百貨公司。﹞徧照鶯鶯與燕燕。龍馬水車縱復橫﹐『卡爾登』又『大光明』。﹝卡爾登Ｃａｒｌｔｏｎ﹑大光明皆著名影戲院。﹞《笑聲鴛影》﹝影片﹞驚心目﹐《誓海盟山》﹝影片﹞總賴卿。銀幕﹝影片所映之幕謂之銀幕﹞千回與萬換﹐个中滋味明星玩。﹝影戲演員番名明星。﹞同來海濱攝靚影﹐未妨偸涉銀河畔。銀河不渡星不明﹐謀生那復計令名。從此銀河一勺水﹐無數明星比晶瑩。別有明星﹝黎明暉﹞擅歌舞﹐春風一曲《毛毛雨》。乃翁﹝黎錦暉﹞髙奏『環我』﹐Ｖｉｏｌｉｎ﹝一譯梵阿鈴﹐番人樂器名。﹞萬人爭看好眉嫵。遂令海上父母心﹐只重歌舞愛黃金。黃金能令妍媸變﹐黃金能買如花面。坐使無鹽成絕色﹐郭家醜女﹝按指ＥｌｓｉｅＫｕｏ。女士﹐父爲永安公司主人。﹞亦名媛。名媛競賽動一時﹐萬人空巷矚蛾眉。可憐傾城與傾國﹐傾人如夢復如迷。馬路別開新世界﹐畢羅千奇與萬怪。無數明星與名媛﹐徧築人間脂粉債。脂粉成陣復成云﹐花气百合晝夜薰。朝入秦樓夕楚館﹐回鸞去鳳何紛紛。馳驟同向菊部來﹐『丹桂』『天蟾』『大舞臺』。﹝三戲院名。﹞此際摩托動地走﹐此時歌管沸天開。歌管沸天聽不足﹐別尋章臺顧艷曲。章臺柳色等閒看﹐風貌華年暗中換。百里洋常ê豪奢﹐天長地久夜漫漫。明年王母會龍華﹐花光鈿影斬璀璨。卻愁王母易朱顏﹐握手紅塵聊一嘆。攜取江南錦繡春﹐化作碧海紅雲散。紅雲散後海水咽﹐中有貧民淚與血。怒濤盡作不平鳴﹐寂寞繁華那可說。咫尺天上隔人間﹐闌裏桃花闌外雪。將雪化水灌桃花﹐桃花未落水先竭。」此詩頑艷悲涼﹐末段尢勝﹐蓋將全中國人民之苦﹐��之禍﹐與上海租界洋場之繁華荒淫﹐兩兩對照﹐指明彼此間之因果。大劫當前﹐語重心急。而詞筆振起﹐髙唱入云﹐與韋莊《秦婦吟》可謂異曲同工者矣。澄宇《海上謠》可比王越君之《主與驢》篇﹐下節另錄。又「九一八」國難起後﹐澄宇哀時之作﹐如《洛陽雜詩》﹝自注﹕壬申二月﹞等﹐亦可稱也。

《碧湘閣集》詞勝於詩文﹐錄詞一首﹐以見淵源。蓋劉子庚先生﹝名毓盤﹐浙江江山人。曾宦秦中﹐任國立北京大學及女髙師等校詞學教授。民國十七年七月二十五日逝世﹐年六十二。《大公報》文學副刊第四十三期﹐有趙萬里撰《悼江山列毓盤先生》可參閱。﹞乃碧湘之本師也。《水龍吟題劉子庚師噙椒室塡詞圖》云「月明笙鶴瑤天﹐素琴彈出幽蘭譜。玉臺魂斷﹐銀屏夢冷﹐哀蟬重賦。秋雨聞聲﹐春波弄影﹐碧城何許。怎灞陵亭畔﹐西風殘照﹐多半是﹐愁來處。莫說龍飛鳳翥﹐好江山﹑可憐笳鼓。憑欄試望﹐蒓鱸故國﹐杜鵑心苦。白社聯吟﹐黃鑪載酒﹐鬢絲無數。願蒼蒼畱得﹐巍然一老﹐作詞壇主。」

○三十

《大公報》文學副刊﹝第二百六十九及二百七十九期﹞中﹐評盧葆華女士小說﹝《抗爭》﹞及新舊詩集之文﹐實皆出鳧公手﹐當時固未知諸集作者爲何許人也。予以鳧公評《血淚集》太簡短﹐故爲增補一段。﹝見本集卷末第一二四頁﹞鳧公評《飄零集》文節錄如下﹕「作者錘鏈之功𨿽未穩洽﹐音節之美𨿽未盡諧﹐然於其直抒胸臆不僞不僻之處﹐則極認爲學詩應取之態度也。其第十一頁《飄零》云﹕『數載同林竟各飛﹐飄零身世嘆多違。鄕情羈思愁無那﹐忍聽枝頭苦勸歸。』仳離之音﹐哀怨滿紙。第十六頁《詠蔡廷楷》之作云﹕『倭奴獨抗足於秋﹐血戰申江苦未休。豈是霸王眞蓋世﹐同觀壁上盡諸侯。』夫惟諸侯皆畏怯作壁上觀﹐霸王乃獨沈舟而戰﹐正其所以爲蓋世。此詩正言若反﹐殊覺措語甚工。尢使人愛誦者﹐則《燕京奇墨盒與諸子並鐫小詩》一首云﹕『孤徵江海五年餘﹐壯業仍慚此日虛。爲問黔南小兒女﹐塗鴉能作幾行書﹖』竟是波瀾老成之作矣。吾人深知云﹑貴﹑川﹑湘各省﹐以山川之奧衍﹐其人多負奇倔之气。合觀三書﹐及作者照像﹐可知其人爲熱情奔放﹐气魄甚豪﹐而才幹又足以舉其意向﹐是以含痛𨿽深而終能決然引去。此誠昔日深閨弱質之所不敢爲﹐而表現新時代之精神者矣。夫文人之造詣﹐半賴天才之修養﹐半亦賴生活之波瀾有以助成之。若以感情之痛苦而言﹐作者兩度仳離﹐誠不幸矣﹐然此獨非所謂生活之波瀾乎﹖古人功業成就多在四十以後﹐作者方值盛年﹐苟能經驗痛苦﹐深思曲諭﹐究其癥結﹐達之文辭﹐則他年所作﹐自必有更進於此者﹐可斷言也。」

盧葆華女士之詞﹐玆錄《采桑子》二闋﹕「孤徵萬里緣何事﹐爲愛蓮花﹐爲愛蓮花﹐咫尺天涯望眼賒。顰眉莫問愁深淺﹐瘦了蘆花﹐瘦了蘆花﹐怨盡西風怨落霞。」「這番相見華容瘦﹐喜上眉頭﹐苦在心頭﹐半是嬌嗔半是羞。香閨寂寞深秋後﹐風也淸幽﹐月也淸幽﹐別有相思一段愁。」二詞均未刊入《相思詞》集中﹐蓋癸酉深秋在故都所作也。

○三十一

《聲越詩詞錄》一卷﹝合刊﹞﹐浙江嘉善徐震塄﹝聲越﹞著。民國十九年仿宋排印本﹐《大公報》文學副刊﹝第百五十八及百五十九期﹞有胡士瑩君﹝宛春﹞評文﹐論之甚詳。聲越畢業南京髙等師範﹐﹝曾從宓受課﹞又靜居用功多年﹐深通英﹑法﹑意各國文﹐廣讀西洋批評論集﹐且偶譯白璧徳師及聖伯甫﹝法國文學批評大家ＳａｉｎｔｅＢｅｕｖｅ﹞之文﹐及拉丰丹﹑拉馬丁﹝均法國著名詩人﹞之詩﹐以登《學衡雜誌》﹝第十八及三十四期等﹞。故聲越之詩詞﹐亦婉摯而富新意。宓於聲越詩﹐最愛其《秋懷》短篇云「艱如危棧陟贏綱﹐疾似浮雲驀雁觜。當時遙望三神山﹐到手不值一杯水。十年殘夢泊團焦﹐柳巷西風耐寂寥。敗綠疏黃俱當意﹐桐陰研墨寫《離騷》。」此詩寫浪漫心理最工。幻生Ｉｌｌｕｓｉｏｎ幻滅Ｄｉｓｉｌｌｕｓｉｏｎ﹐前者難而遲﹐後者易而速﹐如是如是。又《丁卯除夕漢書》三首﹐其二云「人生一歲一除夕﹐但覺年來事逾難。梨栗舊情猶在眼﹐葫蘆新樣不能翻。境從悟後偏增戀﹐夢欲醒時且暫歡。一例流光隨逝水﹐任渠燭淚滴銅盤。」此詩五﹑六兩句﹐予甚愛誦﹐曾用入吾詩﹝卷十三第九頁。﹞至聲越之絕句﹐亦錄《雜題》一首云「未買人間媚俗丹﹐置身惟覺夢中寬。倩人晝作銜蘆雁﹐到處盤旋欲下難。」

聲越詞亦錄二篇。《浣溪沙》云「閉戶舂寒漾鬢絲﹐傷春豈待落花時﹐爲誰消損爲誰癡。常道者番眞已矣﹐未成拋擲又相思﹐不辭憔悴沒人知。」《鵲踏枝》﹝一﹞﹕「往事千端無說處﹐今日相逢﹐抵死畱君住。車馬恩來又去﹐垂楊直是無情樹。學囀春鶯無好語﹐彊訴歡驚﹐先自傷心許。儂作飛花卿作絮﹐天涯況值連江雨。」﹝二﹞﹕「門外春陰天尺五﹐握手相看﹐共慰飄零苦。語罷綠窗容易暮﹐當年各被閒情誤。不作飛綿終委土﹐繭栗梢頭﹐已被流鶯。明日陽開西去路﹐斜陽艸樹無今古。」按聲越亦學詞於江山劉子庚先生﹝毓盤﹞﹐故集中有《踏莎行》﹝哭列子庚夫子﹞﹐所以志淵源也。

○三十二

顧隨君﹝字羨季﹐河北省滄縣﹝舊滄州﹞人。﹞所爲詞﹐能以新材料入舊格律﹐戛戛獨造﹐有《無病詞》《味辛詞》《荒原詞》《畱春詞》﹝與《苦水詩存》合刊﹞諸集﹐先後印行﹐予昔年曾於《大公報》文學副刊﹝七十三期﹞中爲文﹝見本集卷末一○八至一一二頁撮錄﹞評贊之﹐其後始與顱君晤識。今錄選其三詞爲例﹐皆《味辛詞》中之作也。《木蘭花慢序》云「宵深歸來﹐獨過橋頭。戍兵呵夜﹐冷風挾沙撲面﹐颯颯然﹐疑非人世也。」詞云「又沈沈醉也﹐卻獨下﹐酒家樓。忽一陣風來﹐驚沙撲面﹐冷徹棉裘。街頭路鐙焰小﹐正靑燐數點乍成球。漸見幢幢暗影﹐似聞鬼語啁啾。心憂欲去又遲畱﹐春夜冷於秋。恨如許悲涼﹐全非人世﹐直是荒丘。悠悠上天下地﹐有不知我者問何求。我問紅橋春水﹐誰教無語東流。」《意難忘紀夢》云「回首生哀。恁分襟意緒﹐臥病形駭。依依花落盡﹐點點綴蒼苔。多少事﹐沒安排。便地角天涯。記那時﹐殘陽冉冉﹐正下樓臺。淸眠夢見君來。似春陽乍暖﹐照進空齋。嫣然才一笑﹐驀地萬花開。春甚處﹐費疑猜。敢盡在雙﹤思頁﹥。夢又醒﹑窗前漠漠﹐只見塵埃。」《八聲甘州哀濟南》﹝民國十七五月作。二首錄一。﹞云「記明湖最好是黃昏﹐斜陽射湖東。正春三二月﹐蘆芽出水﹐燕子迎風。城外南山似幛﹐倒影入湖中。醉裏曾髙唱﹐聲顫星空。此際傷心南望﹐有連天烽火﹐特地愁儂。便夢魂飛去﹐難覓舊遊蹤。繞湖邊﹑血痕點點﹐更血花比著暮霞紅。憑誰問﹑者無窮恨﹐到幾時窮。」

○三十三

廣東嘉應州爲黃公度先生故里﹐入民國攺梅縣。今王越君﹝見下四十三條﹞與李素英女士﹐皆此邑人。李素英女土肄業燕京大學﹐嘗從予受課﹝翻譯術。﹞其詩與詞均卓然獨到﹐能以新材料入舊格律。所作蒼涼悲壯﹐勁健幽深﹐而詞較詩尢勝。詩有《西蜀有大鵬》長篇﹐蓋因讀《碧柳﹝吳芳吉君》集》﹐卽亻放其體﹐以弔碧柳者﹐已刊入《白屋遺書》中。李女士從顧隨君學詞﹐故頗肖其師體﹐然價值光輝自在﹐實可稱今之作者。玆錄數首。《西江月紅葉》云「憔悴無非憂世﹐千山眉黛低長。待邀落日共飛觴。醉抹彌天錦浪。萬事從今撒手﹐乘風欲返仙鄕。畱將紅淚染秋光。水底人間天上。」此詞聲情激越﹐末句尢髙唱入云。《八聲甘州駱駝有序》云「駱駝行鬧市中﹐目光茫然。若苦人間冷酷﹐反不如沙漠之溫熱者。」詞云「愛平沙萬里獨閒行﹐對空際凝眸。看長虹髙臥﹐天涯淸景﹐海市蜃樓。夕照雙峯屹立﹐安步似王侯。勝五陵年少﹐駟馬輕裘。舉目河山迥異﹐笑蠅飛蟻逐﹐滚滚如流。甚淒淒漠漠﹐人海等荒邱。願擔當千鈞垢穢﹐噴淸泉洗盡一天愁。重回首﹑遠山煙靄﹐歸思悠悠。」按此詞作於民國二十二年春﹐東北喪失﹑僞國成立之後。李女士詩詞中﹐恆多憂時愛國之意﹐英雄壯懷﹐追步辛﹝稼軒﹞﹑劉﹝攺之﹞﹐今不及錄。《賀新郎上海之夏及夜之一隅》﹐凡二首。其一云「大地誰冶﹖望皚皚長空肅穆﹐天髙云下。莫想粉墻紗窗外﹐會有江山如畫。只一片聲喧車馬。苦憶年時煙雨夢﹐是湖光柳浪間平野。詩意思﹐已難寫。

無端心緒浩如瀉。問羣蟬爭相怨詈﹐幾時休也﹖若得槐陰三五樹﹐願作南柯夢者。待醒後微風深夜。千古淒涼情味厚﹐對旁徨幻滅皆難捨。星數點﹐自閒暇。」其二云「蹀躞南京路﹐『大光明』鏗鏘琴韻﹐淸歌穿戶。億萬銀星與觀眾﹐同把人生裸露。問離合悲歡誰主﹖轉眼大千成素幕。但癡癡哭笑自今古。空有恨﹐柰何許。哥兒另有銷魂處。想纖腰柔柔被擁﹐凝佇幾度。綠裙紅唇燈影亂﹐似有骷髏伴舞。怪滿眼腥風血雨。電炬如蛇天半赤﹐倚髙樓靜夜臨黃浦。摩托卡﹐來又去。」此二詞極回腸蕩气之致﹐可與徐英《海上謠》﹝見上二十九條﹞比較﹐在作者則另爲一體矣。《瑞鶴仙逆流集自序》云「正江天深碧。望洶湧新濤﹐嵯峨幾尺。千帆一片白。趁羣鷗飛舞﹐去何太急。長風如翼。剩孤舟﹑中流湍激。但雙槳寸寸伊邪﹐卻愛水洄波逆。更得﹐前程幽渺﹐獨往尋源﹐古今交織。本無陳迹。揮汗笑﹐努全力。有靑山伴送﹐斜陽煦照﹐荻港垂楊堪摘。看月明路轉峯迥﹐豁然無極。」此詞隱括現今時代之事象精神﹐顯示作者之人生觀﹐深曲盤健﹐具見才力。《逆流集》乃作者詩詞集之編成待刊者﹐盼其早日出版也。﹝李女士兼工爲英文詩﹐又撰長篇小說曰《容的一生》﹐載登《文學季刊》。﹞

○三十四

呂碧城女士﹝字聖因﹐安徽旌徳人。﹞《信芳集》﹝詩詞遊記﹞一卷﹐民國十八年出版。﹝其後又有增攺﹐印成中國書式﹐分釘二冊。中華書局印售。﹞鳧公﹝署名孤云﹞作長文評贊之﹐載《大公報》文學副刊﹝第九十一至九十二期。﹞大意謂作者才情橫溢﹐蘊蓄深富﹐獨得風气之先﹐漫遊大地。遂以其根柢於世家之舊學﹐溶於歐美之新知﹐優於天才﹐飽於世變﹐復得山川之助。故其所作﹐可以上比李易安﹐而又別辟蹊徑。其詞較詩尢勝。所具特點爲「能新入舊﹐妙造自然」云云。予平日論詩﹝詞同﹞恆主以新材料入舊格律。予又曾遊歐洲﹐有《歐遊雜詩》之作﹐故於《信芳集》中之詩詞﹐獨有深契於心﹐自謂於其技術及內容﹐頗多精到之評解。惟以鳧公已暢言之﹐故不贅辭。《信芳集》作者自戊辰以來﹐奠居瑞士日內瓦湖﹝卽麗滿湖﹞畔﹐時復出遊各國。予在歐﹐以人事促﹐未及訪晤﹐僅曾通函而已。《信芳集》中之詩﹐今錄二首。《瓊樓》云「瓊樓秋思入髙寒﹐看盡蒼云意已闌。棋罷忘言憑勝負﹐夢餘無迹任悲歡。金輪轉劫知難盡﹐碧海量愁未覺寬。欲擬騷詞賦《天問》﹐萬靈淒惻繞吟壇。」《天風》云「天風鸞鶴怨髙寒﹐玉宇幽居亦大難。紅粉成灰猶有迹﹐瓊漿回味只餘酸。早知弱水爲天塹﹐終見靈衣拂月壇。悔過蟠桃花下路﹐無端瑤瑟動哀頑。」以上二詩﹐總括作者平生﹐隱槪全集。詞亦錄數首。《六醜》云「警銀屏好夢﹐驀別院繁弦淒咽。試回倦眸﹐瀛波涵枕角。水遠春闊。問幾多金粉﹖大千拋徧﹐賺眾生哀樂。華苦短憑誰說。溝外桃英﹐籬邊絮雪。舊時燕鶯能識。嘆流光艸艸﹐催換今昨。黃粱乍覺。有靈犀淸澈。待把閒愁怨﹐都懺卻。仙蛾破繭舒翼。莫溫磨更染﹐艷絲重織。望縹緲﹑步虛非隔。指碧落﹑別有星寰可許﹐倩魂長。髙寒處﹑良夜休怯。折芙蓉在手﹐天風外﹐銖衣控鶴。」《望湘人》云「送徵帆遠去﹐孤館悄歸﹐只憐排悶無計。繡椅空時﹐錦茵凹處﹐坐久餘溫猶膩。銀褪糖衣﹐灰殘煙尾﹐分明眼底。恰如夢相逢﹐那信伊人千里。紅萼新詞漫擬。悵伶俜倦旅﹐歲闌心事。聽笑語誰家﹐暖入翠樽芳禊。倘逢驛使﹐梅枝折奇﹐冰雪郵程西北。﹝西比利亞鐵路﹞不辭化一縷離魂﹐黏入緗苞寒蕊。」此首以新材料入舊格律﹐眞切典雅﹐實可爲全集諸詞之冠。《望江南》﹝按此詞八首﹐皆瑞士日內瓦湖畔作。﹞云。「瀛洲好﹐知是甚星寰。冠蓋都非如隔世﹐晨昏相背不同天。塵夢委春煙。」「瀛洲好﹐應悔問迷津。蟾影盈虧知漢歷﹐桃源淸淺誤蠢人。﹝參閱《歐遊雜詩敍》。﹞去住兩含顰。」「瀛洲好﹐春意鬧湖邊。小白長紅花作市﹐肥環瘦燕水爲奩。三月麗人天。」「瀛洲好﹐重賀太平時。﹝原注﹕十一月十一日﹐歐戰停戰紀念。﹞遠近饒歌傳彩幟﹐萬千嫠緯泣緇衣。哀樂太參差。」「瀛州好﹐衣履樣新翻。橡屨無聲行避雨﹐鮫衫飛影步生煙。春冷憶吳棉。」「瀛洲好﹐辟穀餌仙方。淨白凝香調犢酪﹐嫩黃和露剝焦穰。薄膳稱柔腸。」「瀛洲好﹐筆墨久拋荒。不見霜毫鸛眼燦﹐惟調翠瀋蟹行長。繞指有柔鋼。」「瀛洲好﹐小謫住樓臺。身似落花常近水﹐月臨繁電不生輝。頑艷有餘哀。」宓按﹕黃公度《今別離》四章﹐實爲此類詩詞之濫觴。以新材料入舊格律﹐不但描繪景物﹐又必須表現自我﹐情意丰融﹐方合。此《信芳詞》之所以爲可稱也。

○三十五

描繪歐洲旅途風景﹐以新材料入舊格律﹐而其詩作成又甚工美﹐風情婉約﹐辭采明麗﹐使人愛誦不忍釋者﹐友朋中蓋莫李思純君﹝字哲生﹐成都人﹞若也。哲生爲榮縣趙堯生先生﹝熙﹞之詩弟子。畱法﹐肄業巴黎大學﹐治文學﹑史學。其史學專著﹝一﹞譯色諾波及郎格羅氏之《史學原論》﹐商務印書館發行。﹝二﹞著有《元史學》﹐中華書局發行。玆不敍列。哲生嘗譯法國古今著名之詩凡七十篇﹝三百七十六首﹞爲一集﹐曰《仙河集》。﹝全集刊載《學衡雜誌》第四十七期。「仙河」指巴黎城中之色納Ｓｃｉｎｅ河。﹞譯筆精確而能傳神﹐卽論其篇幅數量之多﹐又代表法國文學史上各時代﹐前後完整成一統系﹐亦吾國翻譯介紹西洋文學者所未見也。全集不易取擇。今錄哲生紀遊之短篇如下。《歐行旅程雜詩》十七首﹝載登《學街雜誌》第十四期﹐﹞由成都海行至巴黎﹐今錄四首﹕﹝四﹞「楚客吟《山鬼》﹐巴人唱《竹枝》。月明神女廟﹐花發屈原祠。斷壁靑瑤孕﹐奔江白練奇。蒼蒼下秋峽。幽險百年思。」﹝三峽﹞﹝九﹞「故國靑山外﹐伊人水一方。驚潮撼天地﹐獨客夢蒼涼。海气孤煙黑﹐長空落照黃。遙遙十萬里﹐珍重待還鄕。」﹝黃海舟中寄家﹞﹝十二﹞「布金蕪壞殿﹐說法廢遺經。大教猶塵劫﹐浮溫況眾生。寥天沙嶼小﹐圓塔海潮明。白馬西來客﹐淒淒向晚情。」﹝《印度錫蘭佛寺》﹞﹝十六﹞「教宗專一世﹐霸業動千秋。大島雄瀾麗﹐靑山斷岸浮。孤峯含石火﹐遠市出晴洲。風利催徵舶﹐何因得少畱。」﹝《地中海舟中望意大利海岸》。﹞《巴黎雜詩》十三首﹝並載《學衡》第十四期﹐﹞今錄五首﹕﹝一﹞「白石紅欄影﹐纖雲澹月暉。橫空珠樹出﹐跳沫玉龍飛。低亞花三面﹐嬋娟水四圍。也堪娛獨客﹐無復念東歸。」﹝《盧森堡園晚坐觀噴泉》﹞﹝二﹞「秋林綴星電﹐落日掩璇宮。銅馬淸池洌﹐金人輦道空。名都叢故乘﹐驕帝有丰功。歸路奔車裏﹐川原碧未窮。」﹝《凡爾賽宮暮歸》﹞﹝四﹞「積翠瑤階淨﹐明漪夕照斜。憑髙百年想﹐回首萬人家。春思看雲水﹐鄕心戀物華。江山信淸美﹐故國滿塵沙。」﹝《聖克魯市小山回望巴黎》﹞﹝八﹞「秋暉滿鏡湖﹐殿閣古城隅。舊史銅仙默﹐遊情玉女姝。再來能若此﹐追憶定何如。逐處溫塵夢﹐畱供淚眼枯。」﹝《重至楓登白露城》﹞﹝十一﹞「飠易簫增客感﹐彩履逗童嬉。松炬千家燭﹐花幡萬戶披。疏鐘塵夢覺﹐靈曲帝心知。歸向空房禱﹐浮生紀歲時。」﹝《耶誕節》《聖母寺Ｎｏｔｒｅ﹣Ｄａｍｅ聽歌樂》﹞《柏林雜詩》二十四首﹝載登《學衡雜誌》第九及十九期﹐﹞今錄十首﹕﹝三﹞「極天華表望中新﹐照水虹梁兩岸春。曾是百年龍戰地﹐明漪如畫送行人。」﹝《曉度萊茵河橋》﹞﹝五﹞「佛祠下萬鴉橫﹐鐵馬銅標壓百城。今日來看霸圖盡﹐夕陽金碧一崢嶸。」﹝《柏林維廉故宮》﹞﹝六﹞「雅典淪亡雅樂衰﹐風詩盲史茁天才。二千年後叢殘稿﹐中有人文萬古哀。」﹝《博物院中見荷馬詩古鈔本斷葉》﹞「寸縷排空萬竅開﹐云敖象管走風雷。能將釀蜜供天下﹐辛苦黃蜂莫自哀。」﹝《歌劇院聽翠妥芬Beethoyｅn9大曲。畢有語云﹕餘如蜂然﹐釀甘蜜以貽世人》﹞﹝十﹞「鐵笛橫吹大帝悲﹐珠宮貝闕萬年思。無愁不道愁無極﹐頭白王孫遜國時。」﹝《腓力得烈大帝無愁宮Ｓａｎｓ﹣Ｓｏｕｃｉ﹐帝嗜吹笛》﹞﹝十二﹞「慘綠昏黃宇宙奇﹐天龍如血女如屍。木雞脫兔吾難擬﹐裂管摧弦未可知。」﹝《觀新派舞蹈》﹞﹝十五﹞「漁村水驛畫芳菲﹐湖气蒸天綠四圍。直上離宮三十里﹐南薰五月拂云衣。」﹝《自凡瑟大湖ＧｒｏｓｓｅＷａｎｎＳｅｅ以小汽輪抵波次丹Ｐｏｔｓｄａｍ行宮》﹞﹝十七﹞「不須玉手和糖霜﹐自飲雲英一碗漿。十載浮生有眞味。蓼辛茶苦已親嘗。」﹝《飲苦咖啡﹑不和糖戲爲絕句》﹞﹝二十一﹞「鳩摩不作奘窺死﹐知也無涯生有涯。嚼飯哺人還自哺﹐經時埋首一長嗟。」﹝《晨起譯書感成》﹞﹝二十二﹞「黃鐘大呂久銷亡﹐卻向天西聽樂章。四座雷應齊拍手﹐白鵝金甲事荒唐。」﹝《觀白鵝武士歌劇》﹞又另附錄一首﹕「奇服深衣百世豪﹐但丁《神曲》擬《離騷》。切云冠幘藏星劍﹐內美修能或未遙。」﹝以歐人中古冠服攝影﹐戲題四詩。錄一。﹞《東歸雜詩》三十八首﹝載登《學衡雜誌》第二十一期﹐﹞今錄八首﹕﹝五﹞「云嵐海气結煩冤﹐中有喑嗚大帝魂。願得色侖一懷土﹐可憐生死撼乾坤。」﹝《科西嘉島﹐拿破侖帝生處。帝有語云「死後願葬巴黎色侖ｓｅｉｎｅ河畔雜處吾民之中。」法人卒如其言》﹞﹝八﹞「碧瑤大浪淚千斛﹐紫翠朝霞天一邊。眼底蓬瀛心上影﹐此愁應盡有生年。」﹝《舟近希臘海﹐憶余巴黎舊識希臘少女﹐閱三日而女歸其國》﹞﹝十三﹞「童山四望慘無因﹐赤日驚沙映黑人。花樹垂紅樓捨白﹐頗憐斯地有微春。」﹝《蘇彜士河南口微有艸木》﹞﹝十九﹞「歐風吹荊ㄉ禪燈﹐椰樹蕉花媚暑蒸。黑面僧伽參舍利﹐紅裙奼女憶摩登。」﹝《錫蘭島﹑哥倫坡市》﹞﹝二十六﹞「靑紅如繪海山圖﹐甌粵千家聚一隅。數變陰晴忘歷日﹐雜居種姓亂車書。」﹝《新加坡》﹞﹝二十九﹞「林樾周遮碧玉屏﹐方池荷芰間紅靑。葛衣童已知歐語﹐棕笠翁猶熟孔經。」﹝《西貢植物園》﹞﹝三十二﹞「翠蠍瓊瀾綠四時﹐仙山樓閣望參差。憑髙萬里神州路﹐割盡珠崖總未知。」﹝《香港太平山》﹞﹝三十五﹞「沙綫崇明十里黃﹐吳淞煙樹列蒼蒼。國門一入生淒咽﹐掩淚神州看夕陽。」﹝《吳淞口》﹞哲生歸國﹐卽主子家﹝《南京》﹞。旋任國立東南大學西洋文學系﹝梅光迪君爲系主任﹞教授﹐僅一載﹐遂卽離散。及哲生北遊京師﹐返川定居之後﹐追憶昔遊﹐更以古體寫紀之﹐成《昔遊詩》三十三首爲一卷﹐有序。﹝全詩及序載登《學衡雜誌》第六十五期。﹞今錄《巴黎》《柏林》《西湖》三首。﹝二十一﹞「巴黎名都會﹐繁麗壓百城。虹腰二百橋﹐鏡水僵河﹝卽色侖河Ｓａｉｎｅ﹞明。樓捨極雕繪﹐夜沸笙管聲。銅街粉麝滿﹐玉頰貂淸。鐵塔起回環﹐離宮絢崢嶸。豈惟歌舞娛﹐眞見制作精。雍熙嘉禮俗﹐宴樂昭性情。登涉園囿美﹐圖史邱山平。三年躋大庠﹐負笈愧所成。夢中拉丁區﹐逝迹疑前生。」﹝《巴黎拉丁區﹐大學所在﹐余曾久居。》﹞﹝二十四﹞「柏林霸者都﹐雄郡冠中歐。腓烈迄維廉﹐鷹揚誰足儔﹖廣衢掃明鏡﹐文石開岑樓。園囿萃珍禽﹐湖沼出輕舟。西郊多精廬﹐水木軒窗幽。故宮列銅標﹐戈劍橫千秋。樂章歌云檄﹐法曲神與遊。學海擁百城﹐文府備九流。超眾固曰佳﹐尙力竊所羞。不見遜國人﹐英雄空白頭。」﹝《壬戌遊柏林﹐音樂之美冠絕世界。》﹞﹝二十六﹞「西子如故人﹐東歸識嬌面。遊蹤秋與春﹐兩度增歡戀。山眉蹙濃黛﹐水眼動柔盼。稍稍小桃枝﹐點頰容華淡。三潭盛荷柳﹐鏡影對芳甸。兩峯翠可掬﹐孤塔遠仍見。摘花上大堤﹐蕩槳赴遙岸。風枝靑玉荑﹐明漪碧瑤練。初觀已鍾愛﹐再晤彌深眷。遂令鯫生情﹐不飲醍醐眩。秉燭及未衰﹐老至竊所嘆。不見西泠橋﹐釵光照春半。」﹝《癸亥甲子兩遊西湖》﹞始宓足迹未履歐洲﹐及久後遊經旦黎﹑柏林等地﹐一一印證﹐方覺哲生詩宛如代我而作者。惟予赴歐洲﹐往返皆由西比利亞鐵路﹔哲生則皆乘海舟﹐繞印度洋﹑非洲以達地中海﹐斯其不同耳。

○三十六

予《歐遊雜詩》之作﹐興於哲生之《昔遊詩》及楊葆昌君﹝貴州人。淸華學生﹐予嘗教其英文。後畱美﹐習化學。予苦勸其攺習文學﹐不從。按楊君之尊人昔年遊宦各省﹐曾作長篇紀遊詩﹐石印二冊﹐固知楊君有所秉受也。﹞所譯擺倫﹝一作拜輪﹞之《王孫哈魯紀遊詩》第三曲ＣｈｉｌｄｅＨａｒｏｌｄ』ｓＰｉｌｇｒｉｍａｇｅ﹐ＣａｎｔｏＩＩＩ﹝全篇及序﹐載登《學衡雜誌》第六十八期。﹞按楊君初譯此作﹐用七律體﹐僅成三首。其稿猶存﹐錄此以資比較。「是否兒容似母容﹐吾家惟爾愛應濃。安知笑眼朝前別﹐竟化傷情夢裏逢。枕畔長風呼猛浪﹐天涯無地孤蹤。時隨故土垂垂遠﹐觸目悲歡各幾重。」「浮海重來又一回﹐洶濤識主似龍媒。未期迎我都長嘯﹐是處隨君但快催。力竭檣搖危近葦﹐風驅帆破志不灰。只因無寄飄蓬樣﹐惡浪狂飆著意推。」「丁年放浪有髙歌﹐飄泊都因傲骨多。舊論重隨遊興起﹐奔風宛帶陣云過。深思漫理痕猶在﹐痛淚𨿽幹迹未磨。試溯流光羈旅路﹐此身遭際只蹉跎。」其後楊君自知其未盡善﹐乃攺用五言古體譯成全曲。今觀攺譯者實較美善多多﹐可知文學必出匠心﹐有待於試驗也。及予作《歐遊雜詩》﹝本集卷十二﹐﹞遂決定從楊君譯詩之體。﹝卽五言古﹐每首十六句﹐八十字。﹞楊君譯全曲百十八首﹐通體一貫﹐可稱翻譯西洋文學之偉舉。蓋其譯筆曲折能達原意﹐而又流暢﹐富生動之气韻。今錄予最愛誦且與予詩最有關系之數首﹐以見一斑。﹝一﹞「娟娟吾小女﹐﹝指其小女阿達Ａｄａ﹞果似襄容否﹖吾家獨爾生﹐吾愛獨爾厚。前遭別爾時﹐含笑雙瞳黝。此別異昔別﹐期望不復有。歸夢倏驚覺﹐波濤撼前後。天風揚嘯聲﹐去去玆出走。出走知何適﹐時光不我守。入目錯悲歡﹐故土一回首。」﹝三十三﹞「明鏡碎裂時﹐分成千萬片。片片各相同﹐一形千影現。愈碎影愈多﹐厥形終不變。心境恰如斯﹐事過常畱戀。生意已摧殘﹐寒寂無所眷。血性亦無餘﹐愁深翻忘倦。憔悴尙支持﹐須俟死當面。此痛本難言﹐外觀不可見。」﹝六十﹞「向爾重言別﹐別語徒虛道。誰能眞扌捨去﹐如斯風景好。一朝入心目﹐佳色卽永保。長河原可人﹐詎肯離別早。掉頭不戀時﹐含感深頌禱。奇境或再逢﹐光輝尢浩浩。若論具眾美﹐極峯難再造。壯麗兼優柔﹐況復榮名老。」﹝九十四﹞「劈路江流急﹝江謂龍江Ｒｈｏｎｅ﹐﹞直出兩山間。兩山如情侶﹐析離爲反顏。鴻溝分爾我﹐再合已良艱。寧使肝腸斷﹐親情總互慳。盛怒推原委﹐不塞愛潺潺。愛深恨乃極﹐愛盡難復還。只畱淒苦日﹐生意痛全刪。心苦不可說﹐自訟少安閒。」﹝百零三﹞「伊誰不識愛﹐來此必相知。會使心靈間﹐蓬勃生气滋。伊誰識祕奧﹐領會更無涯。都因不滅愛﹐蘊藏卽在玆。世故僞人情﹐相逼令遠離。愛原有天性﹐不長卽將衰。難成無量福﹐消去少遲疑。綿綿互千古﹐三光可追隨。」總之﹐讀宓《歐遊雜詩》者﹐不可不先讀握君之譯詩也。

○三十七

宓挽陶燠民詩﹐見本集卷十三。昔陸機年四十﹐作《嘆逝賦》﹐理深文美。宓甫滿四十﹐而一﹑二年中﹐名師知友﹐喪亡殆盡。﹝女友則少長﹐各皆嫁去。﹞悲悒之餘﹐乃知昔賢爲文﹐固絲毫不苟也。陶燠民﹝閩侯人﹐淸華大學哲學系畢業。﹞君天資聰慧﹐學業精博﹐冠絕一時。其人遭遇閔艱﹐而感覺靈敏﹐性行髙亢﹐故落落寡合﹐早歲遽以疾終。燠民於民國十九年春﹐偶作小詞數首﹐予爲刊登《大公報》文學副刊﹐今錄於此。其時與予屢作深談﹐又同習法語﹐治行裝﹐預備遊歐。是年九月﹐相偕抵巴黎﹐予逕赴英國。次年﹝一九三一年﹞春予再至巴黎﹐忄互偕遊共談﹐論究哲理﹐辧析人情﹐無不精微中肯。匪特學問切磋﹐更多生活伴侶之情趣﹐使予感念不忘者也。其時尙有淩其塏君﹝字夢痕﹐上海人﹐﹞與劉眞如君及予同寓埃及旅館﹐亦同此情形。夢痕與宓十年舊交﹐親如兄弟。燠民較穎慧﹐深理解力﹐而夢痕較惇厚﹐富責任心。是年六月﹐夢痕在巴黎大學得哲學博士位﹐﹝論文題爲《實險方法之起原及發達史論》﹐甚獲學者教授稱譽。﹞先歸。燠民﹝予推薦之於主任教授莊士惇君﹞往就倫惇大學漢文教員職﹐子亦經由徳國﹐與海倫及其他友人同返國。蘿痕次春北來﹐尙獲一見﹐逾年遂以勞瘁歿。﹝時鳥南京中央大學哲學教授﹐兼注冊部主任。﹞而燠民久後仍返巴黎大學﹐重治舊業。﹝語音學﹞民國二十三年秋﹐邵循正君函告﹐已於七月三日以肺病歿於瑞士病院中矣。夢痕所作有﹝倫理小說﹞《靑年鏡》﹐其前半登《湘君》季刊﹐宓爲作序。﹝亦錄於此﹞燠民則僅此數詞。﹝未出國前﹐又作《閩方言考》﹐載登中央研究院《歷史文字學刊》中。﹞二君以外﹐尙有淸華昔年同級最幼而慧之來世昀君﹐﹝湖南湘鄕人﹐朱彬元君之弟。﹞畱美習礦業。「九一八」瀋變後﹐任浙江長興煤礦局長﹐盡職禦匪﹐堅勇格斬﹐以身殉焉。宓於以上三君﹐皆深敬愛﹐思作詩弔而贊之。以事忙心紛﹐久而未就﹐僅得一詩以挽陶燠民。玆錄燠民昔所作詞如下。《浪淘沙》﹕「獨醉不知時﹐春鴂淒啼。瞳瞳紅影透羅幃。殘睡朦朧愁似醒﹐篆縷微微。亻寧望亂山低﹐倦鳥歸飛。空驚午夢已回遲。落照蒼茫天欲暮﹐往事依稀。」《湘靈瑟遊西山歸》云「煙村萋迷﹐山悠鴉陣低。禿尾驢遲﹐客同歸。／垂楊路﹐輕風吹。丕々漸近柴扉。聽寺鐘遠隨。」《定西番》﹕「春夜香燈如醉﹐花夢去﹐風沈吟。漾娥琴。

斷續鄰嫠宵泣﹐訴如嗔如怨心。掩抑飄搖猶絕﹐是餘音。」《氵滅字木蘭花北海紀遊》云。「晚湖輕艇﹐水佩荷裳搖不定。隔岸山移﹐畫裏檐牙漸漸低。舟兒笑語﹐疑是鄰船風送誤。隱約黃昏﹐悠漾鐘聲動客聞。」《氵滅字木蘭花》﹕「西窗岑寂﹐月照孤鐙寒欲滅。蟋蟀三更﹐驚破梧庭月影橫。莫深回首﹐應已傷情多削瘦。把卷消愁﹐過目三行又作休。」《河傳奇老友杜劍秋》云「劍秋別久。又朔飆捲地﹐荒寒難受。塵榻冷檠﹐壯懷消殘孤牖。獨吟詩﹑代美酒。豪譚落月風盈袖。放浪當年﹐更那堪回首。離恨幾時﹐再濠梁攜手擘鸞箋﹑淸淚透。」《一片子意譯魏蘭Ｐａｕｌｖｅｒｌａｉｎｅ》﹞法國著名詩人秋歌Ｃｂｂａｎｓｏｎｄ』ａｕｔｏｍｍｅ》云﹕」寂寞娥琴遠﹐秋深暮色殘。韻哀人意倦﹐猶自倚闌干。﹝一解﹞隱約鐘聲漾﹐蕭疏覺晚寒。觸懷空悵惘﹐回首淚潸潸。﹝二解﹞漠漠愁魂斷﹐飄浮入急風。恰如黃葉墜﹐飛舞任西束。﹝三解﹞」宓按﹕魏蘭之《秋歌》﹐李思純君亦曾譯之﹐﹝見《仙河集》﹐前已詳述。﹞今錄以資比較。李譯云「秋日梵阿鈴﹐嗚咽哀聲長。單調疲弱﹐心搖搖而悲傷。﹝一解﹞吾偶聞此哀音﹐面慘無神﹐喉哽無聲。忽舊夢之上心﹐頰淚已零零。﹝二解﹞微軀恍惚狂風吹。飄搖復淒悲。似彼死葉﹐隨風何所之。﹝三解」﹞

倫理小說《靑年鏡序》

文非至性至情不能作﹐而小說爲尢甚。詩𨿽主性情﹐尙可以辭藻艷麗見長﹐移人於不知不覺之中。小說則寫人生俗事﹐平庸凡近﹐而又須鞭辟近裏﹐深切入微。苟不以至性至情貫注其間﹐則如僅存糟粕而喪其精華。又如雜置磁片﹐盛陳機括﹐而無力以團結之使厚﹐驅遣之使前也。故凡小說﹐皆可名曰寫情﹝或言情﹞。然小說家之情﹐必得其正﹐亦如詩者持也﹐「持」卽端其性情而表示之之義。夫眞正之道徳行爲﹐皆生於至情。小說之佳者﹐必寓有平正深厚之人生觀。此種人生觀爲何﹖蓋卽至性至情之人﹐涉歷社會之眞切經驗與審愼結論耳。小說最忌直說道徳﹐最忌訓誨主義﹐固也。然若趨彼極端﹐專尙污穢卑劣﹑刻薄刁詐之寫實主義﹐則尢不可。世之陷溺於此﹐奉黑幕大觀爲小說正宗者﹔又或迷惑於此﹐自視慊然﹐以年少未嘗飽歷惡濁社會備見人生慘毒﹐遂不敢執筆試作小說者﹐蓋均由不知至性至情爲小說之根本故耳。惟至性至情之人始能作小說。又惟至性至情之人﹐始能作寫實小說而臻佳美。予嘗細考古今中西之小說﹐比較推尋﹐深信此說爲顚撲不破。故竊謂小說家之資格﹐可以八字賅之曰「思深﹐感銳﹐情摯﹐意切」。以此爲衡釒監之資可也﹐以此爲修養之方亦可也。予屢執筆作小說﹐而未能有成﹐予之所短﹐其在玆乎﹖予友淩君其塏﹝別號夢痕﹐﹞至性至情人也。予夙與其兄其峻﹝幼華﹞同學相知。民國十一年秋﹐君以兄命﹐從予於金陵。自是同居共學﹐息遊作伴﹐昕夕相親﹐前後凡二載。君以兄事子﹐予𨿽年長於君且十歲﹐亦引君爲惟一契友。凡學問文章之道理﹐國家社會之問題﹐天倫骨肉之際﹐悲歡離合之遭﹐下及米鹽服飾之瑣屑﹐無不談﹐而談之無不盡其意﹐暢其情。嚴冬歲暮﹐予寓宅樓上小室。君之所居﹐寒梅瓶凍﹐鑪火不溫。君秉筆苦思﹐幾忘寢食﹐成《靑年鏡》小說。予讀而善之﹐民國十二年爲投登於《湘君》季刊。僅見其半﹐而《湘君》遂停刊。玆值君婚期在邇﹐予勸其以全書發刊﹐以作紀念﹐並附其續作之小說若干篇於其後。嗟夫﹗《靑年鏡》之所述﹐乃淩君涉歷社會之眞切經驗與審愼結論也。君作此書時。年才十九﹐經驗固不能甚丰﹐技術他日亦更當有進。然君之爲至性至情之人﹐君之思深﹐君之感銳﹐君之情摯﹐君之意切﹐則爲讀此書者之所灼然共見。君之於小說﹐吾卜其必有成也﹐君其勉乎哉﹗民國十四年乙丑中秋前一日吳宓序於淸華園荷池西軒。

○三十八

與法國文學結甚深之因緣者﹐尙有吾友葉君。﹝字石蓀﹐四川古宋縣人。法國里昂大學心理學博士﹐教授淸華。唱和詩詞見本集卷十三。﹞石蓀早年卽譯法國本嘉曼公時黨ＢｅｎａｍｉｎＣｏｎｓｔａｎｔ之名作《阿朵耳夫》Ａｄｏｌｐｈｅ小說﹐﹝其書始以心理分析﹑論述愛情。石蓀之譯本系北京晨報社出版﹐佩文齋代售﹐定價六角。﹞善以心理觀點評論文學。﹝論文見《大公報》文學副刊各期。﹞又善言情﹐體會精微﹐究析深細﹐嘗譯法國繆塞Ａ。ｄｅＭｕｓｓｅｔ等人之詩﹐﹝登載《大公報》文學副刊各期。﹞自作《輕夢詞》六十餘首﹐﹝選登《大公報》文學副刊第三百零六期。﹞皆言情上品﹐亦皆受法國文學之影響焉。繆鉞君﹝彥威﹞評《輕夢詞》﹐﹝全文載《大公報》文學副刊第三百零八期。﹞謂其以新材料入舊格律﹐淸新俊逸﹐得未曾有﹐且具特色三﹕﹝１﹞每首均有特殊之意境﹔﹝２﹞韻腳之音能與篇中之情感相合﹔﹝３﹞能用西方事物入詞﹐而不失中國詩詞之風味云云。宓按詩詞佳者必有本事﹐蓋事中寓情﹐情始生文也。宓最愛石蓀未刊之《水龍吟》二闋。蓋石蓀初娶法國女士﹐相偕回國﹐﹝由氵扈來北平﹐海舟中與鳧公同舟﹐始訂交。﹞居數年而夫人思鄕念切﹐必欲遄返﹐遂致分離。此二闋卽作於是時。﹝夫人於一九三三年暑假回法國去﹐好事者遂於北平《世界畫報》中撰登《記兩个悲哀的詩人》﹐以諷石蓀及宓云。﹞用問答體﹐第一闋爲夫人之言「幾多密意柔情﹐誰能盡付東流水﹖神飛故國﹐魂縈閭巷﹐閒中滋味。舊日京華﹐林園勝處﹐正堪棲止。柰┆言殊服﹐奇風別俗﹐生將我﹐心遷徙。惟有從今棄置﹐置前情﹑遺忘墟裏。儂懷郁抑﹐君襟淒黯﹐何須追悔。人世飄浮﹐早經慣習﹐命輕於紙。只深深暗祝﹐嫻都淑女﹐作阿儂替。」第二闋則石蓀之答辭也﹕「數年侶伴光陰﹐如何便爾相拋棄﹖里昂Ｌｙｏｎ旅寄﹐莎烏ＨａｕｔｅＳａｖｏｉｅ遊迹﹐尙來心底。更有華年﹐一生春日﹐我卿同系。況悲歡幾歷﹐心期曾共﹐回思處﹐能忘未﹖休說身畱異地﹐待些時﹑愛同鄕裏。深沈悔恨﹐任卿孤獨﹐使卿憔悴。當惜餘年﹐晴明風雨﹐交相依倚。願輕軀化作﹐車前弱艸﹐阻行人駟。」此二詞情深語妙﹐宓讀之極爲感動。嗚呼﹗自宓歐遊歸來﹐國難遽起﹐華夏形勢﹐日益危蹙。兼有吾友陳逵君﹝字弼猷﹐原籍湖南攸縣。其前夫人爲美國女士﹐一九三一年分離回國。﹞與石蓀之所遭遇﹐使宓憬然深自警戒。於是對宓平生所最崇拜之異國仙姝﹐﹝參閱本集卷十三第十七頁《空軒詩》第十二首及該捲插畫。﹞不得不如但丁之處裴雅徳﹝Ｂｅａｔｒｉｃｅ﹞者﹐置之理想天國﹐而不敢爲實際之圖謀與想望矣。

○三十九

國於天地﹐惟恃民徳﹐無之則𨿽富亦貧﹐𨿽彊亦弱。而道徳者無分公私﹐無間中外﹐首在重義輕利。近見某君引顧亭林之言﹐謂治黃河必先使人嚴義利之辧﹐否則徒糜巨款而河不治。嗚呼﹗豈特治河之事﹐吾中國人素乏宗教﹑美術﹐而重利祿﹐好貨財。所謂處世﹐實卽自私。偶或好名﹐實亦圖利。海通以後﹐未能窺知西洋文化生活之精深本源﹐但慕其物質經濟之彊盛﹐采其重功逐利之學說﹐於是增長惡風﹐變本加厲。試觀報紙中所載社會新聞﹐或則假借禮教道徳之美名﹐以爲爭財奪利之緣飾﹐﹝如因家務或婚姻名分﹐涉訟法庭﹐皆爲爭遺產。﹞或則巧用救國益羣之標語﹐以爲投機營業之手段﹝如商店競銷之廣告﹐﹞甚至如最近破滅漢字﹐斫喪國魂之種種所謂文字攺革運動﹐亦以「國難」爲根據﹐爲理由﹐豈不可憤可傷哉﹗昔中華民國副總統馮國璋﹝字華甫﹐直隸河間人。﹞開府酉京﹐與民爭利﹐一時南京之旅館妓寮﹐皆其直接間接所營。﹝或云軍營廏中之馬糞亦出售而取其值。﹞及民國七年馮國璋爲代理大總統﹐入居北京新華門內之公府﹐乃以三海之魚出售獲利。美國公使購得﹐特爲送還﹐報紙喧傳﹐中外騰笑。於是丹徒葉玉森君﹝字葒漁﹐曾任皖中縣知事及銀行職務﹐民國二十二年逝世。﹞作《打魚詞》﹝自注﹕戊午。﹞詠嘆其事﹐做吳梅村體。詞曰「老漁破笠須眉白﹐江上年年寄鷗迹。本來射鮒逐潮兒﹐忽地釣鰵稱海客。﹝此言馮氏開府南京﹐旋以術乘勢﹐得爲大總統。其品徳與其職位極不相稱。﹞海子分明太液波﹐當時惟見六龍過。鷹臺日暮君王獵﹐猶憶梅村海戶歌。七十二橋圍廿四﹐上林有福官仙尉。近侍鸞衣摘艸花﹐遙看鳳帽搴菱芰。天上何愁碧海漧﹐錦鱗戢戢伏安瀾。綠圖曾負占靈錄﹐芳餌無憂絕釣竿。雙珠偶入深宮夢﹐依蒲在藻承恩重。便是文鰩不願飛﹐若爲仙鯉眞能控。一自殷墟泣黍油﹐魴瑣尾感飄流。昆明誰復哀殘甲﹐公子先愁下大鉤。果然府海遵齊軌﹐太息甘泉仍禍水。範蠡爭陳萬利書﹐漢昭全付長安市。但見眾師日日來﹐千夫放眼看瀛臺。大人龍伯休驚問﹐男子羊裘莫浪猜。峨車轆轆聯翩出﹐忉利天宮一朝失。正是羣飛海水時﹐柰何殃及池魚日。碧眼相逢忍割鮮﹐垂頭翻乞外臣憐。零星綴尾金牌字﹐嘉靖遙遙四百年。生魚幸返還珠浦﹐贏得遠人騰笑語。靈沼方知眾樂難﹐淸冷不許漁歌聚。無復銀花九跳﹐荷蓑歸去有餘驕。料知醉臥蘆根月﹐猶夢金鱉玉蛛橋。」按此詩有關國史﹐以新材料入舊格律﹐堪稱佳作。葉君又工爲詞﹐且研究甲骨文﹐著《殷契鉤沈》等三篇﹐刊登《學衡雜誌》。﹝二十四期﹑三十一期﹞當時宓爲總編輯﹐視此類文章﹝謂甲骨文及考證金石﹑校勘版本﹑炫列書目等。﹞直如糟粕﹐且印工繁費﹐﹝須攝制鋅版﹞極不欲登載﹐勉爲收入。乃歷年竟有諸多愚妄之人﹝法國伯希和氏亦其一﹞遠道來函﹐專索購該二期《學衡》。近且有人取此三篇﹐放大另印﹐每冊售價數圓﹝其實僅出五角之微資﹐購此二冊學衡﹐卽可全得﹐﹞而《學衡》中精上之作﹝卽如三十一期中﹐劉﹑胡﹑吳﹑景諸君長篇論文﹐﹞眾乃不讀﹐或拆付字簍。此固中國近世學術界﹑文藝界一般不幸情形﹐而亦宓編撰《學衡雜誌》多年﹐結果最痛心之一事也。

○四十

「九一八」國難起後﹐一時名作極多﹐此誠不幸中之幸。以詩而論﹐吾中國之人心實未死﹐而文化尙未亡也。統觀辛未﹑壬申﹑癸酉間南北各地佳篇﹐應以常乃徳﹝燕生﹐山西楡次﹞之《翁將軍歌》爲首選。此歌气格髙古﹐旨意正大﹐深厚而沈雄﹐通體精煉﹐無懈可擊。其序系傲杜甫《同元使君舂陵行》﹐其詩亦直追少陵及唐賢。惟予細讀之﹐覺其甚肖李義山《韓碑》詩﹐疑作者必於此規憮。至若香山與梅村﹐皆欲突過之而不屑追步者矣。《翁將軍歌並引》《引》曰「上海『一二八』之役﹐國人識與不識﹐皆知有旅長翁照垣者。翁守閘北﹐率先應戰﹐守吳淞﹐憑廢壘與敵死拒﹐屹然不爲下。及師解﹐又殿軍整旅而退。十九路軍之輝譽於世界﹐翁之力蓋多焉。聞其人沈默寡言﹐嘗旅學歐日﹐於軍事無所不窺。近以勛名爲僚輩所擠﹐解職遊海外。余惜其去﹐又爲國家傷將材也﹐因作爲歌詩以追送之。余與翁非素識﹐所言蓋天下之公言﹐非以爲私。故但奇知者﹐不復示翁。」歌曰「李公昔駐春帆樓﹐旌旗破碎魚龍愁。小兒弄舟嬉東海﹐欲斷鰲足覆神州。修羅伸臂自天外﹐始遏貪吻完金甌。當時經營頗慘淡﹐豈謂時會非人謀。榱崩棟折三十載﹐坐見滄海生狂流。髙牙大纛裂疆土﹐赤眉銅馬皆通侯。玄黃龍戰日盈野﹐气盡亞美淩非歐。豈知臥榻有乳虎﹐磨厲漸欲吞全牛。潛師一夜入下蔡﹐萬里膏腴森戈矛。三軍稟令令曰遁﹐暮渡遼水朝灤州。此時元戎尙鎭靜﹐羅列絲管評淸謳。中朝大官亦解事﹐臥閱陵谷百不憂。弭兵惟恃向戌舌﹐捐地未覺疊羞。扶余渤海吾故土﹐漢唐餘烈垂千秋。爾來流民歲百萬﹐斬伐蒿艾植松楸。盧龍塞斷腸翁翁絕﹐太息烈士無田疇。將軍奮身起南紀﹐志挽日月回山邱。男兒報國自有道﹐毛錐棄去著兜牟。東窮扶桑西碧海﹐上研飛鳥深潛虯。歸來風雨漫祖國﹐巫祁正待庚辰收。吳淞江頭夜一彈﹐杳杳天際遮飛舟。氵扈人噤立色欲死﹐朝命仍擬和夷酋。將軍長嘯指須髮﹐劍气噴薄如龍浮。乾坤一擲箭脫手﹐眼底勢欲無仇譬。雲蒸霧郁頃刻變﹐迅流轉石雷鞭幽。袒懷白刃向前去﹐以血還血頭還頭。長江萬里鎖廢壘﹐將軍立馬寒颼颼。兼旬環擊不得下﹐伏屍百步驚沙鷗。滬人咋舌忭且舞﹐奔走僵汗吟啾啾。挈壺持襦供前綫﹐後歸中繼無停畱。兵殘彈盡援不至﹐猶以殿退庇同仇。嗚呼﹗不見廉頗李牧趙良將﹐生爲逋客身羈囚。又不見長城自壞檀道濟﹐時人悔唱《白符鳩》。騎驢湖上豈得已﹐乘風聊作扶搖遊。豺狼在邑孤在室﹐𨿽有奇志安能酬。天凝地萬物死﹐窮寒野哭多鵂鷗。義軍十萬解甲去﹐﹝原注﹕時蘇炳文部甫自滿洲裏撤退﹐馬占山﹑馮占海﹑唐聚五等部已先後潰退﹐東北羲軍垂垂盡矣。﹞白山黑水余荒陬。請君爲我回轍迹﹐再整壯土成貔貅。爲君勒石刻琉球。」按此詩宓曾作注﹐爲淸華學生講授。常乃惠君《論新詩》一篇﹐亦佳。錄如下﹕「物窮則變新機起﹐天演樞緘乃系此。餘流震蕩及文辭﹐亦復波興而云詭。四言昌周《風》變《雅》﹐楚騷漢賦開新紀。建安風骨五言彊﹐六代汲流敝則靡。堂堂李杜並時出﹐啟後恢先稱二美。元輕白俗賀仝奇﹐唐之爲唐豈一軌。宋人作詩如說話﹐微覺著迹緣障理。元明逮淸等蟬噪﹐羅列巴諶娛裏耳。近來詩派盛西江﹐咀嚼空螯鈍牙齒。不然古艷張六朝﹐剽竊生文嚇新鬼。國亂民蝓物力盡﹐安有精華泄文史﹗休言博大與雄深﹐卽論偏師亦無幾。績溪博士﹝胡適﹞出新意﹐乞取歐苞續華蕾。著論恢奇動萬言﹐一編《嘗試》從玆始。詩人學士本殊道﹐論𨿽可取詩不似。大輅椎輪未可訾﹐君之所長不在是。《艸兒》﹝康白情作﹞同出勝《冬夜》﹝兪平伯作﹐﹞頗近自然吾所喜。小詩獨步有冰心﹐或謂《繁星》過《春水》。偶然印像非不佳﹐千篇一律則厭矣。以詞爲詩劉大白﹐﹝其詩有《責布謠》《秋之淚》《丁寧》《再造》等。﹞解放但覺不澈底。金蓮襯底作旗裝﹐步步生姿反可鄙。沫若﹝郭沫若﹐詩集曰《女神》﹞挺出頗尙气﹐志欲雄肆力不企。譬如寸寸挽彊弓﹐天之所限劃然止。從來眞力在骨髓﹐不在行間與字裏。汪﹝汪靜之﹐其詩曰《蕙的風》《寂寞的國》。﹞徐﹝徐玉諾﹐其詩曰《將來的花園》。﹞抒情尙熱烈﹐但傷稚弱欠鏈洗。《渡河》一集﹝陸志韋作﹞亦平平﹐偶有佳什糠間米。白屋詩人﹝吳芳吉﹞能立意﹐意勝未覺詞爲累。但惜新舊互雜糅﹐有似西裝蒙西子。風會初成體未健﹐紛紛詩國茁蘭芷。小艸𨿽殊喬木材﹐蓬然生意非僵死。不知何人翻新調﹐掇拾螺蛤當甘旨。作詩一行定幾字﹐爲就敝屣割拇趾。長行字數逾廿余﹐其中一半惟的底。語法俗事不足道﹐意快不辭朱易紫。樓臺七寶裝片段﹐撾鼓三通亂宮徵。居然風气傾市朝﹐此聖彼哲互比擬。別有文學號大眾﹐口號宣言動滿紙。沒落篇篇『布爾喬』﹐意識个个『普羅裏』。農工瞠目驚符咒﹐智士捫舌怕搗毀。倘能以此命爲詩﹐歌訣《湯頭》盡蘇李。吾論新詩如新樹﹐喬木千章起根柢。須令雨露灌柔苗﹐莫使蝗蝻傷嫩蕊。今之新詩甫十稔﹐已見萌芽嚙螻蟻。舊統已潰新未成﹐詩運國運亦同爾。何人起衰振絕代﹐巨刃摩天創壁壘。歌詩要歌民族魂﹐不作呢喃兒女體。雕飾去盡露天然﹐餘味醇醇似醇醴。民謠蒙誦皆材料﹐讀到老嫗都可解。有詩如此始眞詩﹐此意河淸恐難俟。眼髙手低古所譏﹐吾責諸人無諸己。我詩似論不成詩﹐但借古風抒鄙俚。詩成雪淚望將來﹐早見韓潮與蘇海。」按此篇議論正大﹐而格調髙古﹐有淸新自然之致。以上二詩刊布後﹐久久﹐予始得與常君晤識。常君又有《故都賦》﹝《並序》﹞之作﹐予以刊登《大公報》文學副刊﹝第二百八十一期。﹞其日﹝民國二十三年五月二十二日﹞正值日軍進逼﹐北平危急﹐而我簽「塘沽協定」﹐乞盟城下之時。是故常君此賦有關於歷史國運者至重﹐蓋今之《哀江南賦》﹐而又能眞切詳盡﹐包舉無遺者也。玆以體裁所限﹐不錄。

○四十一

「九一八」瀋變起後﹐當局持不抵抗主義﹐節節退軍﹐不數月而失三省之地。此誠吾國之奇恥大辱﹐有署名記室者﹐由灤州陸軍第二十旅部寄來《軍中雜詩》十餘首﹐雄渾蒼涼﹐予亟爲刊登《大公報》文學副刊﹝第二百五十六期。﹞馳函探詢﹐始知作者名李鶴﹐字太玄﹐遼寧省遼陽縣人。年二十八歲﹐任旅部少校書記官。軍人感憤悲歌﹐有此志气﹐固可心喜﹐然而如斯有心人乃均屈在末職下僚﹐又令人惋嘆不置也。其詩今錄數首。《九月十九夜﹝民國二十年﹞軍退康平》云「令潛刁鬥夜移營﹐大野茫茫放轡行。萬樹蕭森銀漢耿﹐一天明月馬蹄聲。」《退彰武》云「血雨腥風陣陣侵﹐天頹日死晝陰陰。堯封臠碎遺民絕﹐滄海非深此恨深。」《退義縣》云「旌回旆轉指紅螺﹐﹝紅螺﹐峴山名。﹞力盡難揮落日戈。星月斂芒笳鼓咽﹐踏冰夜渡白狼河。﹝白狼河卽今大淩河。」﹞《錦州大》云「半壁山河劫火焦﹐衝冠怒發恨難消。遠驅胡虜居延外﹐誰是當年霍嫖姚﹖」「渤海濤雄壁壘﹐醫閭山險大淩深。柰何門戶從開放﹐胡馬翻教自在侵。」《入山海關》云「冰滿淩河雪滿山﹐金牌十二檄軍還。烏雕蹴踏如含恨﹐明月遲迥懶入關。」「一彗光芒出海東﹐孛然天半捲罡風。試憑姜女祠前望﹐莽莽川原火正紅。」

○四十二

東北淪陷後﹐民國二十一年春初﹐乃有滬戰。𨿽瀏河失守﹐終遭覆敗﹐然士气人心﹐爲之一振。滬戰方終﹐三月十二日北平《新晨報》刊載五石君所作之《後鴛湖曲》﹐蓋詠陸小曼﹑徐志摩﹑王賡事也。吳梅村有《鴛湖曲》﹐故名《後鴛湖曲》。陸小曼與徐志摩皆浙江嘉興人﹐故以鴛湖名曲。若論其作詩之本意﹐則毋寧與梅村之《圓圓曲》爲近。《後鴛湖曲》云「煙雨樓頭好賦詩﹐兒家生小住湖西。湖上鴛鴦同性命﹐湖邊楊柳斬腰肢。從來湖水比聰明﹐水面桃花更有情。莫把夭桃比人面﹐妝成一面便傾城。年年巧笑春風襄﹐誰家小妹嬌羅綺。春去不知別離悲﹐春來但覺顏色美。不道扁舟一往還﹐海上風光絕可憐。莫遣鶯兒通問訊﹐拚教月子嬋娟。丁香結就英先落﹐安排霧鬢住香閣。歡娛苦短夢苦多﹐說是眞仙厭離索。殷勤不必盼靑鳥﹐花貌參差意繚繞。同裏應曾識姓名﹐雙飛便欲忘昏曉。莫恨相逢已嫁時﹐郎君家有最嬌枝。嬌枝遺後迎桃葉﹐海燕歸來夢茶縻。漪瀾堂畔又良辰﹐對對鴛鴦羨璧人。爲問湖光如舊否﹐只憐往事已成塵。﹝按民國十五年十月三日﹐徐志摩君與陸小曼女士在北海公園董事會結婚。宓偕溫徳﹝Ｗｉｎｔｅｒ﹞﹑樓光來君往賀。粱停公先生致訓辭﹐言離婚者應鄭重將事﹐爲世人之榜樣云云。錢稻孫君譯但丁《新生》一段以爲祝詞﹐惜其稿不存。宓注。﹞世事輸他翻覆手﹐行雲行雨盡佳偶。今年歡笑異明年﹐汝自負人人汝負。蹀躞溝水復西東﹐郎是罡風妾斷紅。風便自登王屋頂﹐﹝宓按﹕王屋山﹐一名天壇山﹐濟水所出。此指山東濟南附近之開山﹐非山西南部之王屋山也。﹞花飛還墮綺懷中。一旦禦風作遊戲﹐風翻倏見人落地。拚生又往締新盟﹐垂死未聞揮別淚。舊人已是綰赤符﹐﹝宓按﹕王賡君曾爲淸華同學﹐曾爲京漠護路副司令。此時任旅長。﹞嬌面輕啼淚模糊。欲慰柔情須醞借﹐忍將愁抱易歡娛。是時海上烽煙起﹐入寇倭奴比狼兕。壯士衛鋒不願生﹐男兒報國惟同死。縱橫決蕩聞殺聲﹐畏死倭奴心晴驚。一月拒戰﹝此字原作奴﹐疑有誤﹐故代攺。宓注。﹞方雪恥﹐忽然退走東南傾。退兵只爲與圖失﹐虛實安能教敵悉。卻向香巢訪玉人﹐未防鷹隼攫來疾。﹝宓按報載如是﹐未必可據。詩人非史家﹐事實眞僞非關重要。﹞才知女寵原禍水﹐破國亡家皆由此。痛哭連城人盡俘﹐心傷千里室如毀。」宓按末韻乃作詩本意﹐詩人旨在愛國教忠﹐勵羣尙志﹐借事與題以抒寫之耳。至若離婚未爲失徳﹐瑣事無關大局﹐﹝滬戰全局勝敗決不系此。﹞卽詩人所見或亦同於吾儕。予有先後挽徐志摩君二詩﹝本集卷十三﹐﹞深爲徐君同情悲慨﹐亦所以自傷也。又按此詩作者五石卽鄧之誠君﹐﹝字文如﹐江寧人。﹞燕京大學教授﹐著有《骨董瑣記》《骨董續記》及《中華五千年史》﹐﹝商務印書館印行﹐原名《中國通史講義》。其書自序及宓所爲論評﹐並載《大公報》文學副刊第三百零三期。﹞博雅之士也。

○四十三

始予讀王越君﹝字士略﹐廣東梅縣人﹞之詩﹐爲燕京大學學生所出之小雜誌曰《虹橋》﹝第一期﹞中載土越君之《茵夢湖曲》﹐事詳徳人史姆ＴｈｅｏｄｏｒＳｒｏｒｍ﹝１８１７—１８８８﹞之小說Ｉｍｍｅｎｓｅｅ﹝原書於一八五二年出版﹐當時極風行。吾國有郭沫若﹐張友松等三種譯本﹞一書。詩云「秋光竟與人俱老﹐太息生涯何艸艸。脈脈殘陽照古垣﹐歸來日暮空房悄。空房小坐可憐生﹐江水難量舊恨盈。一片月明思往事﹐那堪畫裏喚眞眞。昔年兩小無嫌忌﹐艸徑曾爲牽衣戲。誓約雙飛海外天﹐迢迢天竺馳神思。夢裏韶光逝水流﹐柔情無限結綢繆。林中辟匿﹝卽野遊﹐坐地而餐﹞﹝Ｐｉｃｎｉｃ﹞閒修禊﹐細覓楊梅作玉饈。楊梅杳杳知何處﹐丰艸長林無限路。蛺蝶紛飛爲底忙﹐杜鵑聲裏聽歸去。應憐弱質自纖纖﹐細步行來倦意添。風際艸光飄鬈鬢﹐日斜林下語呢喃。綽約仙姿傳妙句﹐幾番離合成追慕。悠悠二載斷音塵﹐耿耿幽懷向誰訴﹖忽得庭幃書數行﹐喟言人事苦難量﹐玉人已作他家婦。茵夢湖頭淡淡妝﹐淡妝依約春風面。傷情最是重相見﹐一種溫存似昔年。偸彈淸淚空餘恨﹐茫茫恨海有誰塡。阿母原教鑄錯緣﹐靑山碧水惹愁地﹐春花秋月柰何天。柰何天﹐惹愁地﹐茵夢湖光生百媚。正是蒼蒼落日時﹐臨風菡萏輕搖曳。輕搖曳﹐難探試﹐可憐終隔水盈盈﹐惆悵情懷縈寤寐。」此詩宓甚愛誦﹐且喜其能以新材料入舊格律也。及予歐遊歸來﹐國難旣起﹐王越君於民國二十一年夏刊行風沙集﹐﹝全集及評論之文﹐轉錄於《學街雜誌》第七十七期﹐並增注。﹞乃將怨別傷離之作盡行刪棄﹐惟存描寫民生疾苦之敍事詩。予《評風沙集》﹝登《大公報》文學副刊二三六期﹞文已另錄﹐﹝本集卷末一二三頁。﹞玆選錄《風沙集》中詩二篇。一曰《逃荒》﹐描敍陜西旱災﹐﹝其實徧中國鄕野皆類此。﹞詩云「艸根皆嚙盡﹐頑石豈可茹。幼兒餓已殤﹐瘦肌裹幹肚。棄置土捨旁﹐三日不臭腐。無淚哭殤兒﹐還看妻與女。眶陷目迷茫﹐蓬首惟傴淒。商略作逃荒﹐扶杖攜筐簍。出門踉鏘行﹐郊原俱赤土。餓莩亙崗丘﹐曾不掛麻婁。羣鳥啄其腸﹐啞啞相慶語。野犬爭殘齜﹐洶洶斬豺虎。道逢鄕里人﹐鳩形拐復顚。乍見不相識﹐細認各淒然。自云潼關返﹐前路少人煙。但見商與賈﹐手攜買兒錢。買得災兒女﹐長繩犬豕牽。崎嶇潼關道﹐日夕有啼聲。」二日《主與驢》﹐用問答體﹐象徵資產階級壓迫勞動階級。詩云「主謂蹇驢﹐勿懈勿怠。神聖勞工﹐箴言宜履。驢曰我主﹐驢亦勞止﹐漧槁下咽﹐折我齲齒。蠢驢何知﹐竟復抗言﹕有鞭在﹐尙其愼旃。𨿽曰犬馬﹐豈無畜道﹖夙夜靡休﹐旦夕就槁。咦何驢斯﹐頑梗若是。錫爾嘉鞭﹐庶其無悔。奮我蹇蹄﹐豎我巨耳﹐曠野蒼茫﹐吾其遁矣。曠野蒼茫﹐明星有爛﹐蹇驢長鳴﹐聲聞霄漢。」宓於《風沙集》中最喜此詩﹐以其甚似法人拉丰丹ＬａＦｏｎｔａｉｎｅ﹝１６２１—１６９５﹞之寓言。其格調則出於《左傳》及《詩經》﹐而經濟壓迫﹐社會革命﹐民生實況﹐時代消息﹐悉於此寄﹐言近而旨遠也。

予爲文評《風沙集》後﹐乃始與王越君晤識。知其近年在國立北京大學研究所國學門﹐從黃晦聞師節研究漢魏樂府詩﹐所造甚深。著成《漢代樂府校釋》及《漢代樂府釋音》二書。﹝曾分期載登國立中山大學文史研究所月刊﹐未登完。﹞君旣沈浸於漢魏樂府﹐又上迫杜工部﹐得力於吳梅村﹐故有志繼承其鄕先賢黃公度先生﹐﹝遵憲﹞爲奇偉之創造。今能作成長篇事詩﹐而發揚吾中華民族精神者﹐徧觀海內﹐必當首推王越君也。王君勉乎哉﹗自「九一八」國難起迄今﹐王君所作長詩不少﹐﹝曾選登《大公報》文學副刊各期。﹞去年﹝民國二十三年﹞自編印成一集﹐曰《撫時集》﹐蓋取杜甫「感時撫事增悲傷」﹝《公孫大娘舞劍器行》﹞之意。今錄其二﹐國人讀之者﹐諒必慷慨悲哀﹐激昂奮發也。一曰《失地將軍歌》﹐蓋指張學良﹑湯玉麟﹐傷東北三省﹝民國二十年﹞及熟河﹝民國二十二年﹞之失也。歌云「古言善戰者服上刑﹐將軍毋乃懼此經﹖今言和平者不抵抗﹐將軍恃此優遊而自放。將軍之統興艸昧﹐髯客爲伯或爲季。將軍之地亙三邊﹐水稱黑水山白山。白山峨峨﹐將軍嘯歌。黑水深深﹐將軍酣沈。連云髙閣雙獅怒﹐路人道是將軍宇。朝揮百萬買新機﹐暮尙搜牢到墟墓。墟墓豪華原夢寐﹐人生行樂今誰是﹖皇姑屯上碧痕新﹐北戴河邊歌吹沸。中原旦夕動風雲﹐將軍按劍作鷹瞵。伺隙誓師慷以慨﹐居然一矢定咸京。千載金城車轂擊﹐上將登壇隆戟。雇盼曾無晉莫彊﹐頤指已淩關第一。關山百二應迢遞﹐見說胭脂宜北地。羊亻品後庭貼細腰﹐春花秋月寧虛美。偶然禦气亦南遊﹐六府郊迎最上頭。吳宮花艸春風細﹐曾爲秋娘一夕畱。歸來惘惘情無那﹐玉郎裝束能傾座。肩脈脈臉波橫﹐幾曾唱到家山破。晉陽烽火羽書馳﹐正是諸天花雨迷。卅年世業空流水﹐萬里江山付柘枝。貔貅盡夕倉皇潰﹐名城疊破無加衛。都道將軍一紙催﹐東隅𨿽失收楡內。三朝館谷笑蝦夷﹐侏儒喜使國人悲。悠悠悲笑何堪道﹐身是無愁厭鼓鼙。長城莽莽金湯固﹐灤河渺渺誰飛渡﹖半壁河山一以娛﹐明珠猶自徵歌舞。裊裊胡姬海上來﹐輕綃脂夜入叢臺。逕就將軍舞連臂﹐人腸斷不須猜。是時帳下偏將軍﹐離宮虎鎭捫腹眠。夢入寶山豈虛返﹐滿車甌簍行行行。芙蓉夾道臨風樹﹐千里紅雲搖玉露。將軍瀟灑能愛花﹐采之摘之復盈。盈盈筐何處歸﹖九天倏忽鳴巨雷。胡刀霍霍莽氛埃﹐將軍驚起芙蓉堆。一馳十日無崔巍﹐芙蓉猶向將軍開。吁嗟乎﹗昔見將軍張羽檄﹐激楚淋濰思死敵。國人敵人皆動色﹐北門管鑰將軍責。今見將軍分道奔﹐南船北馬資長徵。鑲珍粉黛殊紛紛﹐異域多倫樂我員。將軍善保千金軀﹐陪都佳气無時無。」二日《五百大刀隊》歌﹐有序。《序》曰「楡中已陷﹐熟河復失。長城天險﹐遂爲敵有。民國二十二年三月中旬﹐我軍宋哲元部大刀隊五百﹐襲之於喜峯口﹐斬首千級﹐大刀隊亦全殉。神勇悲壯﹐冠絕人寰﹐是不可以不詠。」歌曰「黑雲慘淡天欲死﹐胡騎啾啾亂遼水。白山空弔漢兒魂﹐塞垣又見煙塵起。元戎瀟灑舊知名﹐粉黛檀槽最惹情。晉陽已陷長隨覆﹐猶聽梨園第幾聲。偏師一旅倉皇出﹐第一雄關散何卒。惟教白骨照臨楡﹐野哭千家長荊棘。Е洞風塵河洛昏﹐東來封豕作西奔。藏頭膝間偸活計﹐莽莽中原豈有人。一朝健兒西北起﹐手抉肝腸把相示。聞道戍樓烽燧髙﹐不辭重繭馳千里。喜峯口上陣云屯﹐胡騎驕嘶暮更聞。雪暗關山旭旗動﹐淒涼秦月印邊城。云寒慘栗夜蕭瑟﹐宇宙冰堅健兒熱。袒臂還操超距能﹐霜稜自掛髯如戟。北走銜枚弦脫箭﹐五百霜鋒閃如電。飲馬窟邊掠影過﹐千古英靈爲呵殿。髙雉揉升呼殺敵﹐入蔡天軍飛霹靂。奪關劈垣敵麾折﹐左右揮戈豈虛擊。千萬彊仇酣夢失﹐霍霍白楊入胸臆。亦知困獸猶斬爭﹐綿綿延延多狼羣。彊梁翻噬牙狺狺﹐從目跳踉紛撲人。肉雨騰騰飛血腥﹐死骸撐拒首縱橫。疏星暗月風泠泠﹐凍壑冰泉碧血凝。五百健兒同夕死﹐田橫島士寧逾此。以弱鋤彊手搏兕﹐以頭還頭齒還齒。萬仞堅城破復完﹐從此余凶卻百里。吁嗟乎﹗大海鯨波耀天赤﹐黑水白山遽易色。島夷犬羊紛雜沓﹐萬里鮏羴少人迹。乳臭胡雛傀儡王﹐幾多管敢入胡鄕。將軍首鼠保蓋藏﹐大壑蟻舟思久長。不和不戰誰守疆﹖只見三邊敵騎狂。黑气憑陵入堂奧﹐中朝大官捐之屬。珠崖盡棄資蝦族﹐舐糠及米嗟何及。大好神州欲沈陸﹐國人盡作新亭哭。昔者東方起波斯﹐執箠欲撻希臘兒。艨艟徧攪地中海﹐電掣雄驅百萬師。蕞爾希臘竟何有﹖錯落山川幾分剖。差同曹鄶典封疆﹐時復修嫌鄒魯。彌天彊寇飄風至﹐獵獵戎旌晴天際。雅﹝雅典﹞斯﹝斯巴達﹞舉族卜安危﹐原急難求兄弟。李阿尼達Ｌｅｏｎｉｄａｓ﹝斯巴達王﹞百王豪﹐能騎健馬馬蕭蕭。須眉顧盼手弓韜﹐登壇叱吒風雲髙。死士三百惟俊髦﹐平生養勇不膚撓。酒酣起舞歌同袍﹐浩然赴敵森戈矛。背倚危峯前大海﹐仄徑盤旋井陘隘。﹝其地名曰熱門Ｔｈｅｒｍｏｐｙｌａｅ登險作禦三尺在﹐蕩蕩乾坤供一噫。猛敵之來驚春雷﹐漫漫九天籠云霾。狂飆馳驟洪濤開﹐萬壑胚轟山木摧。壯士接戰震九垓﹐十蕩十決無層嵬。折馘戮醜千千堆﹐川谷流丹血瀠洄。鼙鼓聲死靈風回﹐山猿淒吟月徘徊。海天漠漠魚龍哀。噫幟乎嗟哉﹗彈丸小邦育此英﹐寧擲頭顱卻彊鄰。龍盾載屍還其親﹐雄風千載流八垠。西人東人山鐘應﹐今見大刀耀長城。以一敵百刀飛騰﹐狂風吹雪刀將迎。鎭槍威炮刀縱橫﹐刺胸漬血刀殷殷。大刀之鋒決巨鯨﹐大刀之精威鬼神。大刀一出猛敵奔﹐大刀再出日月明。昆侖山髙風浩浩﹐大刀永與西方壯土並作千秋嗚﹗」

○四十四

上文所錄王越君之《主與驢》詩﹐意在象徵﹐體同寓言。若夫張璋君﹝字亻效彬﹐河南固始人。曾任赤塔總領事等職。夫人爲俄籍。﹞之《悲罷驢》詩﹐﹝按「罷」同「疲」。﹞則實寫驢之勞苦﹐而由驢之勞苦﹐以襯出﹝今曰反映﹞國家之創劫﹐社會之凋殘﹐及民生之創痛。蓋仁者憫惻之言﹐而所關者甚重大也。此詩作於民國二十二年冬﹐《悲罷驢》詩《序》曰「紀所見也。」詩云「三十年中六十戰﹐前困殺傷後徵繕。馬駝盡發濟軍行﹐耕牛列隊同馳傳。冀北千里無遺駑﹐可憐長耳膺殊眷。積雨隴頭拖重犁﹐中宵逃死奔郊縣。大姑小婦共一鞍﹐鞍下猶茵三斛面。街衢驅策更多方﹐體肥奚止昌圖擅。輪髙過尻轅在頭﹐轍深沒膝泥塗面。得得聲罐蹇不前﹐跬步頻輸跛鰲先。況今載重重如山﹐勁節鞭加鮮血濺。汗气雨蒸亂毛結﹐瘦骨柴枯腐肉顫。夜闌未許磨聲停﹐曉駕不遑殘芻燕。遭時老弱且無家﹐噢咻那逮罷驢賤。有涯者生福者財﹐惜福不能應惜絹。愚哉牧豎欲何爲﹖日夕捐糜無少戀。天心抑豈蘄革新﹐騎虎乘龍相遞嬗。還將夷蘿含生倫﹐羣動胥賴煤與電。奇語踏雪尋梅人﹐灞橋莫待山公便。」按宓識張瑋君﹐由蕭公權君介紹。﹝張君曾任淸華財政史講師。﹞張君乃溫雅之士﹐出世家﹐所藏法書名畫極多。入其書齋﹐琳瑯滿目﹐然後知吾中國人亦有其藝術之宮﹐足以樂生而適性也。

○四十五

民國二十一年春﹐滬戰後﹐前駐比公使謝壽康君來遊故都。偶獲賽金花﹐爰招邀名流友好於袁君宅茶敍。宓亦參與﹐遂得見曾孟朴﹝東亞病夫﹞《孽海花》小說及樊樊山《前後彩雲曲》﹝宓久擬編輯中國近世詩選一書﹐惟手頭鈔稿缺乏樊山《後彩雲曲》之序文﹐如有此序者﹐幸其寫示﹐甚感。﹞詩中之女主角﹐甚覺其庸碌。然各報競相傳載﹐喧騰一時。﹝按最近有《賽金花本事》等書出﹐一時甚囂塵上﹐有過昔年﹐實無足取。﹞是年﹝民國二十一年﹞四月十二日之《大公報》中﹐忽有署名巴人者﹐新作《彩雲曲》﹐下注「壬申」﹐義正辭嚴﹐使吾儕警醒不少﹐應與樊山前後兩曲並讀也。《彩雲曲》﹝題下注壬申﹞有序云「近日報載傅彩雲﹝原注﹕卽賽金花﹞事﹐有感賦此。以下裏之音﹐發憂國之嘆﹐辭𨿽不工﹐必有能恕我者。」詩云「寒夜狂風亂吹屋﹐愁來放歌歌當哭。莫嫌狗尾續樊翁﹐請君聽我《彩雲曲》。彩雲生長近湖山﹐眼映湖光鬢山綠。玲瓏解語嬌於鶯﹐宛轉撩人貌似玉。天花偶落塵世中﹐骨自神仙緣自俗。俗緣初結在春申﹐名列章臺第一人。彩雲出岫能爲雨﹐飛絮隨風別有春。春宵秋夜無閒暇﹐曼舞淸歌幾時罷。學舌能通海國音﹐纏頭須論連城價。此時朝野號升平﹐和議猶堪退敵兵。洋十里繁華窟﹐醉中歡笑夢中生。洪郎才思世無匹﹐文采風流自飄逸。飛箋召取名花來﹐筵前一見兩情密。先營金屋貯佳人﹐欲寫催妝動彩筆。占盡吳淞萬斛春﹐枕上芙蓉窗外日。星軺西去渡重洋﹐且築香巢向異鄕。內寵多才擅言語﹐有情何處不鴛鴦。紅妝也是天朝使﹐芳名照耀邦交志。握手言歡瓦徳西﹐分庭抗禮維多利。英倫夜舞鮫綃輕﹐柏林春宴葡萄醉。爭說東方有美人﹐漫信外交無難事。徳據膠州日臺灣﹐韓王南面又稱帝。訂約無非喪主權﹐練兵何嘗足自衛。如此朝廷如此官﹐更誰能救危亡勢。倦鳥知還罷壯遊﹐修文郎去恨悠悠。襟上有花都是淚﹐人間無艸可忘憂。空餘趙女鴛鴦被﹐難得張家燕子樓。俗緣次結在燕市﹐落花再入風塵裏。艷幟髙張稱『賽花』﹐聲名亦復震北裏。門前車馬不曾稀﹐鏡裏胭脂依舊紫。玉笙檀板歡笑聲﹐鴛帷鳳枕傷心史。八國聯軍天外來﹐帝京不守九城開。紅燈照冷無顏色﹐圓明宮殿成塵灰。兵號文明擅破壞﹐民爲魚肉供殘摧。凝去上儀鸞殿﹐殿上傳呼喜相見。把手從頭話別來﹐是悲是喜梨花面。自來兒女慕英雄﹐何擾冊單苷您。一身能保民安居﹐一語能教兵罷戰。駿馬雕鞍二爺﹐六街羣眾齊聲喚。儀鸞殿裏歡情多﹐情到深時緣又斷。聯軍去後兩宮歸﹐從此人間漸非。有限韶華隨水逝﹐無情風雨要花飛。飛花時候江南去﹐滬水淞波舊遊處。往日風流處尋﹐春心已在沾泥絮。重系金鈴護落花﹐爭柰紅顏嘆遲暮。飄零落葉不歸根﹐隻身又向塵住。河山一度易興亡﹐悲歡幾次翻新故。四十年來如夢醒﹐甘苦辛酸忍回顧。窮巷西風袖單﹐寒宵孤月照窗素。彩雲從今靜不飛﹐好懺塵緣證禪悟。我歌未終長嘆息﹐悲從中來沾臆。人生已是傷飄蓬﹐那堪家國禍相逼。驚傳塞北倭寇深﹐遠望江南陣云黑。邊疆無守都遷﹐戰旣不能和未得。屈指庚子今壬申﹐三十三年國不國。嗚呼﹗請君聽我歌﹐國將不國君如何﹖莫恨彩雲容易散﹐更有人間恨事多﹗」

右《彩雲曲》﹐子曾印授淸華學生。時逾二載﹐乃知作者巴人﹐卽蕭公權君。﹝以字行﹐江西泰和﹐精於政治哲學﹐所著《政治多元論》一書﹝英文﹞極負盛名。又通音樂。現爲淸華教授。﹞予交公權最晚﹐近一年中﹐始偶相遇從。然論學﹑論道﹑論文﹑論事﹐皆極深契合。蓋皆有取於西洋之積極的理想主義﹐持此返觀中國文化﹑學藝﹐乃見其深厚之價值焉。公權與宓唱和之詩﹐具見本集﹝卷十三。﹞予評公權《反五苦詩》一文﹐亦已另存﹐﹝本集捲未一二五頁。﹞今錄原詩。蕭公罐《反五苦詩序》曰「《五苦》詩﹐周釋佚名作﹐見《廣弘明集》卷三十。」詩云﹕﹝一﹞《生不苦》﹕「我生旣已生﹐此身必致用。天行健不息﹐自彊我與共。老農值凶荒﹐終不輟耕種。人生不求樂﹐詛覺憂苦重﹖」﹝二﹞《老不苦》﹕「少壯自堪樂﹐臨老亦奚悲﹖譬如遠遊客﹐行近歇足時。世險我自夷﹐昨非今喜知。夕陽無限好﹐秋菊多芳姿。」﹝三﹞《病不苦》﹕「陰陽有舛乖﹐疾病人不免。短榻臥經旬﹐靜裹得消遣。染衣藥石馨﹐貼身衾枕軟。會當霍然瘳﹐健步重咀勉。」﹝四﹞《死不苦》﹕「身死神苟滅﹐死矣焉知憂。身死神不滅﹐逍遙千古遊。天道兼生殺﹐時序互春秋。安用惜花落﹐揮淚空枝頭。」﹝五﹞《愛離不苦》﹕「聚會誠可喜﹐離別亦何妨。神交愛彌永﹐夢想情愈長。死別魂有知﹐泉下豈相忘。死別魂無知﹐焉用徒悲傷。」

○四十六

民國二十二年一月﹐鳧公旣讀常乃惠君之《翁將軍歌》﹝見前﹐﹞乃馳書來告﹐謂有王蔭南君﹝字亦棠﹐﹞籍隸遼寧﹐身歷慘燹﹐間關西來﹐故所作悲壯沈雄﹐直得少陵之髓」。予先刊布王蔭南君之《瀋變紀事詩》﹐﹝匯錄入《學衡雜詩》第七十九期。﹞是年五月乃得晤。王君所作﹐尙有《張垣紀事詩》﹝已登﹑﹞《匡廬詩艸》﹝未刊﹞等。其《癸酉詠懷詩》五十首﹝載登《大公報》文學副刊第三百十三期﹐﹞甚似阮籍《詠懷詩》及楊葆昌君所譯擺倫之《王孫哈魯紀遊詩》﹝見前﹐﹞又能宣示此日國家社會之眞事眞情﹐今選錄十首。東北𨿽亡﹐而能詩能文﹑志切恢復之士頗眾﹐得此差可自慰。蓋吾儕深信民族精神﹑國家觀念﹐必根於固有之文字文學﹐非由此不克團結﹐不能感發。故予於常乃惠﹑王越﹑王蔭南諸君﹐愛敬極深而期望至殷也。《癸酉詠懷詩五十首》﹝十二﹞﹕「獵獵北風彊﹐霏霏雨雪盛。陰虫倚壁蟄﹐歸鳥入林暝。獨坐斗室間﹐饑寒倏交病。猶存葵藿心﹐不攺傾陽性。側聞山海戰﹐師克猶未定。健兒蹈長戈﹐血肉爲飛進。何來髙樓人﹐糸玄歌亂遙聽。百里非切膚﹐猶然恣歡慶。念此怒然傷﹐收淚對孤檠。」﹝十四﹞﹕「築壕苦寒月﹐十指僵不伸。誰有畚鐳力﹐柰非金石身。登髙望遠海﹐胡騎忽成羣。朔風捲漠來﹐篥何酸辛。側聞大官輩﹐輦重趨平津。健僕擁前騶﹐妖姬充下陳。徵夫𨿽窮窶﹐亦有骨肉親。流離溝壑中﹐不得少因循。已矣無復言﹐中軍方怒嗔。」﹝十八﹞﹕「日日望髙丘﹐宵宵嚴斥堠。但見寇交侵﹐不見我逐寇。我軍尙仁義﹐畫地自株守。流離無所歸﹐死傷不得救。誰知戰仇讎﹐反若利婚媾。自從十月來﹐三軍更饑瘦。殺馬供一炊﹐夜借馬皮宿。冰霜迫歲殘﹐零落半非舊。卒疲將益驕﹐持此向誰斬﹖」﹝二十三﹞﹕「陰陰虜气深﹐憑陵滿畿甸。朝火甘泉宮﹐夕烽長樂觀。城中百萬戶﹐素封半逃散。囊金東去津﹐飛輿南走漢。東南魚米鄕﹐山水足淸玩。誓避胡虜塵﹐潔身逐片雁。」﹝二十八﹞﹕「老成益零落﹐後輩來無時。獨以中歲情﹐一身當百危。蟬聲亂靜夏﹐艸色復間之。誰能叢薄閒﹐獨聽孤簧吹。」﹝三十四﹞﹕「東國倏喪亂﹐流民塡溝渠。幸得逃一身﹐那復念妻孥。鴻雁從北來﹐貽我鄕裏書。千村余敗壘﹐殘滅無全廬。人少豺虎多﹐日薄炊煙疏。誰其爲此者﹐盜寇交方隅。哀哉生人艱﹐今時古更無。彊者恣橫暴﹐弱者甘僮奴。苟無霍嫖姚﹐誰能抗彊胡﹖」﹝三十九﹞﹕「眾生皆嗷嗷﹐艱爲獨飽客。停筋久不下﹐驅車向四國。道逢孤竹君﹐邀爲采薇蕨。天寒松楸悲﹐日暮雪霜積。食久喜芳甘﹐欣然望回轍。」﹝四十一﹞﹕「南面如可爲﹐鞭笞皆不恥。何況廟堂材﹐衣冠半傀儡。籠鳥安一枝﹐盆魚嬉淺水。自樂園囿寬﹐寧知江海美。近時李院君﹐他日許百里。馳驅朝島夷﹐遠辱其祖矣。」﹝四十二﹞「明白天啟來﹐朝政棼如麻。淸流競恩仇﹐武士私其家。遼疆日侵削﹐累卵投饑蛇。君相不自憂﹐重斂徵童娃。天亦不佑朱﹐災枝年年加。張李起田間﹐荼毒徧天涯。遂使大國君﹐引頸懸枯牙。亭亭萬壽山﹐懷古使人嗟。時殊勢則同﹐較昔無一差。寄語持衡者﹐重視前覆車。」﹝四十八﹞﹕「盜寇滿乾坤﹐行役何能安。流離瀕

九死﹐奔走求一餐。旁人憫其窮﹐爭以利祿幹。掉首謝絕之﹐頑鐵爲心肝。西山有茅屋﹐髙入浮雲端。擔囊從此逝﹐斧薪行天寒。饑食黃菊英﹐渴飲白雲泉。故交華子魚﹐駟馬休相攀。」

○四十七

江寧盧前君﹐字冀野﹐少有江南才子之稱﹐聲華借甚。近年曆任皖﹑蜀﹑汴﹑滬各大學教授﹐折節讀書﹐其學乃益篤實純正。而風流俊爽﹐健談豪興﹐不異昔日。行將以其剛健愉快之精神﹐使吾儕中正宏通之主張﹐得見知於莘莘學子及蕓蕓羣眾﹐君實有其力與責焉。冀野於文學創造﹐亦圖以新材料入舊格律。其在河南大學時所編撰之《會友雜誌》﹐選材卽本此旨﹐中多可誦之作。冀野平生致力於曲﹐制作甚工﹔其次則詞﹐所造亦深。詩乃君之緒餘﹐今錄《壬申以來五絕句》﹐不足表見君之特詣也。此詩第一首第二句﹐殆卽鄧君《後鴛湖曲》﹝見前第四十二條﹞之意與事歟﹖五絕句云﹕《一夜》﹕「我師一夜渡瀏河﹐卻憶東窗細雨多。楊柳無情還自綠﹐任他旗影逆流波。」《過虎牢》﹕「Т迹西來感二毛﹐北朝車轍接南朝。思量三十年前事﹐涕淚滂沱過虎牢。」《白馬寺》﹕「犬經此日儻能神﹐突曲勞勞尙徙薪。雞犬依然飛不起﹐乞靈白馬又何人。」《楡關》﹕「揮戈慷慨出楡關﹐不掃倭奴誓不還。塞上旌旗都變色﹐更無白日照江山。」《熱河》﹕「密雲城下飄紅葉﹐河水於今咽不流。拾得相思詩句在﹐可憐誰復夢神州。」

○四十八

十年前此日﹐宓與李璜君﹝字幼椿﹐成都人﹞同乘海舟﹐由上海來北京。幼椿於舟中作七言絕句二首贈我﹐其稿今尋覓不得。凡與予以詩唱和或投贈者﹐本集悉皆編錄﹐獨佚此二首﹐甚以爲憾。按絲椿昔畱學法國﹐著有《法國文學史》等書﹐近年在蜀參加剿匪工作。癸酉迄甲戌﹐在川東北匪區撫綏民眾﹐「所歷無非人間地獄」﹐遂以詩紀所聞見﹐成《剿匪集》一卷。﹝未刊﹞予讀之心傷﹐以爲似元結《篋中集》也。今錄一篇﹝五首存四﹞《視察綏宣匪區途中感賦》﹕﹝一﹞「爲慰災黎苦﹐艱難向匪區。欣聞賊遁走﹐惟望後來蘇。夢冷家山破﹐雪寒手足句。寄聲蜀父老﹐歲暮念窮途。」﹝二﹞「五字傷心語﹐毋爲離亂人。得生膽已破﹐枉死血猶新。將士輸肝腦﹐山原泣鬼神。吾黨稱賢俊﹐時危豈愛身。」﹝三﹞「兵多供自衛﹐寇至棄城遙。百姓成孤注﹐千家蕩一宵。人歸疑魍魎﹐賊去詠鷗鶉。毀室復取子﹐傷哉魂未招。」﹝四﹞「一自ク巴陷﹐於今歲又闌。嗟來食漸輟﹐流徙計難安。待死猶尋母﹐求生莫問官。平時竭供養﹐此輩寡心肝。」

○四十九

予久擬編《中國近世詩選》及《中國近世詩史》二書﹐然以職務繁忙。又以學力未充﹐見聞未廣﹐未知何日可成。今撰《空軒詩話》﹐以中華書局嚴期催稿﹐而篇幅有限﹐故所述所錄﹐殊未詳備﹐卽知友亦多遺漏﹐評論容有不公﹐務懇恕諒。須知此件爲宓詩集之附錄﹐意在說明宓學詩之淵源﹐唱和之朋友﹐宗派之所屬﹐技術之所重﹐國家社會之大勢﹐个人情志之養成。易言之﹐卽詩話僅乃爲本集中之詩之參考與背景而已﹐未可以詩選或詩史視之也。𨿽然﹐中國古賢及西洋作者之詩﹐版本旣易尋獲﹐注釋又已詳備﹐不但學校教師恆爲講授﹐卽个人自行研究讀賞﹐其事亦絕非難。惟獨近今詩人之作﹐乃適反是。中國舊俗﹐詩詞文集。多由私人代作者刊刻﹐不加注釋﹐﹝例如本詩話所引陳庵太傅之《感春詩》﹐苟不於題下注「乙未」二字﹐誰能知其傷甲午吾國海軍之敗於日本乎﹖故知注不可缺。﹞不附事實及傳記﹐﹝偶有﹐亦甚簡略。﹞刻成則僅以贈送親友﹐不肯發售﹐亦不以地址告人。致有志尋求而研究其詩者﹐恆患不易得﹐得之更不易明。此豈詩以言我志﹐詩以宣民情之本旨哉﹗然近今詩人之新作﹐乃最關重要。蓋由讀詩者及學作詩者之觀點論﹐近今之詩人﹐其所奉之規範﹐所受之影響與我同﹔其所具之經驗﹐所見之事物﹐亦與我同。彼之作詩﹐正如我之作詩﹐我正要看彼如何作法而亻放效之﹐而取則焉。我正要看彼輩近今之詩人﹝同行一路﹐身在我前﹞如何用新材料熔入舊格律﹐然後由我之直接模亻放彼等之創造方法﹝與我大同而小異﹞而完成我之創造事業。此所以近今人之詩必需多多閱讀﹐必需精細研究﹐﹝正如弟易隨兄﹐而子難肖父﹐又如一年級學生易同於二年生。﹞非止爲社會史料之資而已也。宓平昔讀近賢之舊體詩﹐﹝若今詩話所選錄之詩。﹞立意蓋實著重此點。按今西國新興詩人﹐其作品多見於雜誌報章﹐讀者可於此中尋求。中國亦略同﹐如宓幼所誦識近賢之詩﹐乃由《新民叢報》《庸言》《亞細亞日報》《東方雜誌》等處得之。及宓主編《學衡雜誌》及《大公報》文學副刊﹐復以此二者爲今賢公布其佳詩之園地及機關﹐不但有益於人﹝作者﹑讀者﹐﹞抑且自己因此得交識諸多賢俊詩友。《空軒詩話》之作成﹐亦不能不歸功溯源於是。然曠觀我中華泱泱大國﹐其著錄舊詩﹐刊布舊詩之園地及機關﹐今乃僅有曹鑲蘅君﹝名經沅﹐四川綿竹人﹞主編之《采風錄》﹐附載於《國聞周報》中者。﹝外此𨿽有﹐則殊微細﹐且稍出卽止輟。﹞是故言切實之﹐曹糸襄蘅君實今日中國詩界之惟一功臣﹐﹝亦卽他日詩史詩學之惟一功臣。﹞《采風錄》亦卽中國舊體詩之最後逋逃藪﹐曹君勉乎哉﹗﹝𨿽尙有評譏《采風錄》甄選未廣﹐及所登詩不免有應酬敷衍之作者。然爲此評者﹐蓋未知實際人事之困難及編選之不能盡合眾意﹐且卽使評者之言確﹐讀者豈不可自爲淘汰披揀乎﹖豈不勝於無此園地機關乎﹖責人苛者﹐其意必不誡矣。﹞嗚呼﹗吾中國國家社會之危亂﹐文化精神之消亡﹐至今而極。﹝卽觀本詩話﹐亦可見其大槪。﹞而宓个人志業之摧折﹐情感之痛苦﹐亦比尋常大多數之男女爲加甚。﹝見本集各卷詩之所表示。﹞所賴以爲民族復與之資﹐國眾團結之本﹐文化奮進之源者﹐惟我中國固有之文字﹝卽漢文﹐卽吾人所誦所知所寫所說之丈﹐其特實爲自成完美之系統﹐重形而不重音。其便利及優長處﹐中外名賢已多論列﹐玆不引述。﹞所賴以爲宓个人之鼓舞﹑策勵﹑支持﹑慰借者﹐惟有我一生愛讀愛作之舊體文言詩。然今日者﹐其他不論﹐十餘年來所謂愛國革新之文化運動﹐已使文言書少人讀﹐舊體詩幾於無人作。而最近之注音字母及簡字﹐復以政權及公令助之推行。由如是因。結如是果﹐可云今日﹝或最近之將來﹞漢文正遭破毀﹐舊詩已經滅絕。此後吾儕將如何而興國﹖如何而救亡﹖如何以全生﹖如何以自慰乎﹖吾儕欲爲杜工部﹐欲爲顧亭林﹐欲爲但丁﹐欲爲雪萊等等﹐其可得乎﹖是故舊詩之不作﹐文言之墮廢﹐尢其漢文文字系統之全部毀滅﹐乃吾儕所認爲國家民族全體永久最不幸之事﹐亦宓个人情志中最悲傷最痛苦之事。吾之詩集出版﹐吾之詩話作成﹐無人稱賞﹐少人購讀﹐其失望尙有限﹕若吾中華古國﹐竟不能比於希臘﹑羅馬之以學術文藝影響全世後來﹐且不能比於意大利﹑愛爾蘭之得其道以復興。﹝彼皆知利用本國之文字文學﹐爲其政治獨立革命之先驅及原動力。﹞此其摧心喪志﹐眞無窮也﹗嗚呼﹗今日國人之言愛國﹐言救亡﹐言民族之復興﹐文化之保存者﹐何不於此﹝保存漢文漢字﹐發揮利用舊詩﹞加之意哉﹗

○五十

宓撰編《空軒詩話》旣畢﹐其日適爲乙亥人日。﹝民國二十四年二月九日﹐﹞亦卽海倫女土在滬結婚之日也。宓深傷感﹐爰題二詩於詩話之後﹕

「漸能至理窺人天﹐離合悲歡各有緣。侍女吹笙引鳳去﹐﹝攺用李義山詩句﹐﹞花開花落自年年。」﹝參閱本集卷九《落花詩》﹞

「殉道殉情對帝天﹐深心微笑了塵緣。閉門我自編詩話﹐梅蕊空軒似去年。」﹝參閱本集卷十三《空軒詩》﹞

先是海倫有函詢我能否卽赴滬﹐予以中華書局嚴定期限催迫繳稿﹐擬先趕速撰完《空軒詩話》﹐故未卽往。而海倫遽賦於歸。某君嘗謂宓「重視其詩﹐過於生活及愛情」。嗚呼﹗斯豈予之所欲擇者哉﹗予平生所遇之女子﹝１﹞理想中﹐最完美最崇拜者﹐爲異國仙妹﹝見前。﹞﹝２﹞實際上﹐予愛之最深且久者﹐則爲海倫。本集之詩可爲例證﹐凡題下不注姓名之情詩﹐皆爲海倫而作者也。其﹝３﹞以旁觀友情﹐而了解子最深者﹐爲暹羅陳仰賢女士。﹝今爲暹羅蘇迪君ＳｏｄＫｕｒｍａｒｏｈｉｔａ之夫人。﹞若夫﹝４﹞吉水歐陽采薇女士﹐﹝宋歐陽修三十二世孫女﹐今爲吳之椿君之夫人。﹞予僅爲作三詩。﹝本集卷十三《四十初度懷人詩》第四首《五月六日感事作﹑甲戌中秋》。﹞顧近年北平各報章﹝《世界畫報》《淸華周刊》《老實話》等等﹞屢以此爲嘲諷子之材料﹐亦可見野史荒唐﹐甚易失眞。而昔希臘阿里斯多芬尼氏編演《云》Clouds1劇﹐竟以其友蘇格拉底爲詭辯派之代表﹐人事之顚倒穿錯﹐皆類此矣。至於﹝５﹞故妻杭縣陳心一女士﹐忠厚誠朴﹐眾所共譽。然予於婚前婚後﹐乃均不能愛之。予之離婚﹐只有道徳之缺憾﹐而無情意之悲傷。此惟予自知之。彼在當時痛詆予離婚﹐﹝使予極端痛苦﹐幾於殞身。﹞及事後屢勸予復合者﹐皆未知予者也。﹝尢非愛予者也。換言之﹐卽不願予快樂康健有益於世﹐而必欲殺予而自居於行仁義者也。﹞試翻讀予之詩集﹐一切自見。予之情志固不難知﹐予敵予友﹐當可共諒。予恆言﹐道徳乃眞切之情志﹐戀愛亦人格之表現。予於徳業少所成就﹐於戀愛生活﹐尢痛感失敗空虛。然予力主眞誠﹐極惡僞善。自能負責﹐不卹人言。且敬事上帝﹐篤信天命﹐對人間萬事﹐一切眾生﹐皆存悲憫之心﹐況於親交之友﹝如已歿之碧柳﹞及深愛之女子﹝如別嫁之海倫﹐﹞豈有不婉解曲諒﹐而爲之誠心祝福者哉﹗予對人但有愛恕﹐對已不免矜憐﹐於公共之事業責任則阻勉竭力﹐於一已之快樂享受則犧牲無怨。如此而猶譏詆予﹐刺激予﹐多年不休者﹐斯乃愚盲殘虐之尢﹐豈知我愛我之人哉﹗予之眞正道徳觀念﹐及對人生之經驗理解﹐將於擬著之《人生哲學》及長篇小說中敍述之﹐今後不再談論﹐不再解釋。須知凡古今中西之人﹐其生活及事業﹐皆有外陽﹝功業﹑道徳﹑思想﹑責任。﹞與內陰。﹝生活﹑婚姻﹑戀愛﹑情感。﹞之二方面﹐而詩人文人尢爲顯著。表裏如一﹐乃爲眞誠﹔情智雙融﹐乃爲至道﹔陰陽合濟﹐乃爲幸福﹔窺此二者之全﹐乃爲眞知﹔由此二方面竭力幫助﹐乃爲眞愛。予自覺平生最能知吾之友﹐且最愛吾之友﹐但吾之友則鮮能知我﹐且毫不思所以愛我。予於此實有深悲。彼納妾﹑狎妓﹐而以予之模擬但丁及雪萊詩體爲離經叛道﹔彼詐財殃民﹐而以予之讀古書﹑作﹝今通曰寫﹞文言爲自暴自棄。嗚呼﹗若此之人士﹐若此之親友﹐予只有虔誦耶穌基督之言曰﹕上帝乎﹐「眾不知所爲﹐其赦之」。﹝見《新約路加福音》第二十三章

三十四節﹞而《吳宓詩集》及《空軒詩話》固非爲若輩而撰作﹐而印行﹐若輩亦毋得取讀也。

○補錄一

張孟劬先生﹝爾田﹞《沁園春再挽晦聞》云「疇昔相知﹐自許千秋﹐惟曹與君。憶甘陵結客﹐曾經名見﹔洛陽作賦﹐如此才橫。酹起陶潛﹐重邀李白﹐何日樽前細論文﹖《春秋》筆﹐嘆《詩》亡不作﹐泣鳳傷麟。紛紛豎子成名﹐只我輩樓遲行路塵。問壞空成住﹐到頭誰幻﹖黃農虞夏﹐過眼皆陳。語可當薪﹐《玄》眞覆醬﹐猶有侯芭後死人。﹝謂君門人吳雨生宓。﹞歸休了﹐算交親有淚﹐天地無情。」按此詞應錄入《空軒詩話》第九條。

○補錄二

民國二十四年三月八日﹐電影明星阮玲玉在滬自殺。遺書諄諄以「人言可畏」爲言﹐宓遂作《挽阮玲玉》詩一首云「蓋棺世論本尋常﹐猶惜微名最可傷。志潔身甘一擲碎﹐情眞藝使萬人狂。繁華地獄厄鸞鳳﹐血淚金錢飽虎狼。我是東方安諾徳﹐落花自懺弔秋娘。」按安諾徳ＭａｒｒｈｅｗＡｒｎｏｌｄ弔某歌妓舞女之《挽歌》Ｒｅｑｕｉｅｓｃａｔ﹐宓所譯﹐見本集卷五第三第四頁﹐詳解見本集卷末第七○頁。《落花詩》見本集卷九﹐《懺情詩》見奉集卷十三。黃晦聞師集中﹐屢有涉及秋娘之詩。

