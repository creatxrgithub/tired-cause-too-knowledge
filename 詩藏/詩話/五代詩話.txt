

欽定四庫全書

集部九

五代詩話

詩文評類

提要

【臣】等謹案五代詩話十卷

國朝鄭方坤撰方坤有全閩詩話別著錄初王士禎欲作五代詩話僅艸創而未成其門人務尊師說遂以未成之本傳鈔闕漏實甚體例尢疏宋弼嘗補其缺遺而刊之然弼平生篤信士禎非所著之書不讀故於舊籍遺文仍多未睹後方坤得士禎殘稿於歷城朱氏病其未備乃采摭諸書重爲補正原本六百四十二條之中刪其二百一十六條增入七百八十九條共成一千二百一十五條凡所增入仿宋庠國語補音吳師道補正戰國策之例各以類相從次於本條之下凡國主宗室一卷中朝一卷南唐一卷前蜀後蜀一卷吳越南漢一卷閩一卷楚荊南一卷宮閨仙緇流一卷羽士怪一卷雜綴一卷其中有尢而效之者如原本載羅隠謝表殷文圭啟事本爲四六駢詞無闗吟詠他若李氏藏書太原艸檄和凝之詅癡符桑維翰之鑄鐵硯徐寅之獻過大梁賦直成雜事無預於詩一槪從刪殊有廓淸之力而李后主跋懷素書亦無闗詩事乃錄之不遺原本方幹鄭谷唐球諸人上連唐代方坤旣已刋削而司空圖之不受梁官韓偓之未食閩祿例以陶潛稱晉仍是唐人列之五代亦乖斷限至潘愼修獻宋太宗詩劉兼長春節詩宋事宋人一並闌入尢泛濫矣又如蘇軾演陌上花晁補之撰芳儀曲李淑題周恭帝陵宋徽宗書白居易句𨿽詠五代之事實非五代之人一槪增入則詠明妃者皆當列之漢詩賦雀臺者悉應入之魏集自古以來無斯體例貪多務得方坤亦自言之矣至於江南江北舊家鄕一首江表誌以爲楊溥馬令南唐書以爲李煜嘲宋齊邱喪子一詩夢溪筆談以爲老瞽樂工漁隠叢話以爲李家明如此之類不一而足前後並載旣不互注又不考定亦屬疎舛然采摭繁富五代軼聞瑣事防於搜括無餘較之士禎原書則賅備多矣固詩家之所取資也乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

五代詩話卷一

兗州府知府鄭方坤撰

國主宗室

梁太祖

宋元詞曲有出於唐者如淸平調水調歌柘枝菩薩蠻八聲甘州楊栁枝詞是也朱溫歸鎭昭宗以詩餞之溫進楊栁枝詞五首今𨿽不傳其詞彼時度曲多是七言絕也以全忠之凶悍而能爲歌詩可與靑陵嗣響矣【筆麈】徳宗皇帝好爲詩以賜容州戴叔倫文宗宣宗皆以詩賜大臣昭宗駐蹕華州以歌詞賜韓建以詩及楊栁枝詞賜朱全忠所賜一也或以敬或以憚受其賜者得不求其義焉【北夢瑣言】

唐莊宗

唐莊宗時禁旅王慶乞敍功賞曰侍從齊河日臣系第一隊入汴又屬前鋒乞遷補莊宗頷之他日又言亦不納李嗣源亦言其勞莊宗曰知慶薄有功但每見慶則憤然安得更有賜與之意因舉唐太宗詩曰待予心肯日是汝運通時夫主天下生靈賞罰之柄而所言如此則進退誠有命也【翰府名談】

後唐明宗戒秦王從榮曰吾見先皇在藩時愛自作歌詩將家子文非素習未能盡妙諷於人口恐被諸儒竊笑吾老矣不能勉彊於此惟書義尙欲耳裏頻聞時從榮方聚雜進士浮薄之子以歌詩吟詠爲事上以此言規諷之一日秦王進詩上說於俳優敬新磨新磨贊曰勿訝秦王詩好他阿爺平生愛作詩上大笑【北夢瑣言】莊宗公子時雅好音律又能自撰曲子詞其後凡用軍皆以所撰詞授之使揚聲而唱謂之禦制至於入陣不論勝負馬頭才轉則眾齊作故人忘其死斯亦用軍之一奇也【五代史補】

莊宗喜音聲歌舞俳優之戲自度曲云曾宴桃源深洞一曲舞鸞歌鳯長記別伊時和淚出門相送如夢如夢殘月落花煙重或曰莊宗修內苑掘得斷碑有此三十三字【詞統】

東坡言如夢曲本唐莊宗制一名憶仙姿嫌其不雅攺云如夢莊宗作此詞卒章云如夢如夢和淚出門相送取以爲名【漁隱叢話】

李存朂搽畫粉墨與敬新磨等日閙優場粗獷之極豈有淸思者乃其作如夢令詞云曾宴桃源深洞一曲舞鸞歌鳯長記別伊時和淚出門相送如夢如夢殘月落花煙重抑何婉麗如此又黃幡綽亦是詼諢之雄未聞嫺於藻翰而手書霓裳羽衣曲刻石河中府大有韻致【堅瓠集】

唐晚五代小令塡詞用韻多詭譎不成文者聊爲之可耳不足多法尊前集載唐莊宗歌頭一首爲字一百三十六此長調之祖然不能佳【爰園詞話】

晉出帝

晉出帝不善詩時爲俳諧語詠天詩曰髙平主監碧翁翁【淸異錄】

周世宗

楊文公談苑載周世宗嘗爲小詩示竇儼儼言今四方僭僞主各能爲之若求工則廢務不工則爲所窺世宗遂不復作度當時所作詩必不甚佳故儼云爾非世宗英偉識帝王大略豈得不以儼言爲忤又安能卽棄去信爲天下者在此不在彼也【避暑錄話】

陶器柴窰最古今人得其碎片亦與金翠同價矣蓋色旣鮮碧而質復瑩薄可以妝飾玩具而成器者杳不可復見矣世傳柴世宗時燒造所司請其色禦批雲雨過靑天云破處這般顏色做將來然唐時已有祕色陸龜防詩九天風露越窰開奪得千峯祕色來惜今人無見之耳【五雜組】

周恭帝

慶曆中李淑罷翰林學士知鄭州防奉祠柴陵作詩三絕其恭帝詩最涉嫌忌曰弄楯牽車晚鼓催不知門外倒戈回荒墳斷壠逾三尺猶認房陵半仗來旣爲仇家陳述古抉其事以聞褫一職【臨漢詩話】

吳譲皇楊溥

讓皇泰州永寕宮嘗賦詩云江南江北舊家鄕三十年來夢一場吳苑宮闈今冷落廣陵臺榭亦荒涼煙凝遠岫愁千防雨滴孤舟淚數行兄弟四人三百口不堪回首細思量【江表誌】

南唐烈祖

李昪徐溫養子冒徐姓名知誥爲升州刺史時童謠詩曰東海鯉魚飛上天后乃繼溫【詩話總龜】

時又有謠云江北楊花作雪飛江南李樹玉團枝李花結子可憐在不似楊花無了期徐知誥本姓李后遂應此謠【十國春秋】

南唐烈祖在徐溫家詠燈詩云一防分明直萬金開時惟怕冷風侵主人若也勤挑撥敢向尊前不盡心【古今詩話】李昪竹詩曰棲鳯枝梢猶軟弱化龍形狀已依稀唐宣宗瀑布詩曰溪澗豈能畱得住終歸大海作波濤王霸之意自見【詩史】

南唐元宗

上友愛之分備極天倫登位之初大弟遂燕王逷齊王達出處遊宴未嘗相捨軍國之政同爲參決保大五年元日大雪上詔大弟以下登樓展宴咸命賦詩令中使就私第賜李建勲建勲方防中書舍人徐鉉勤政殿學士張義方於溪亭卽時和進元宗乃召建勲鉉義方同入夜艾方散侍臣皆有興詠徐鉉爲前後序大弟合爲一圖集名公圖繪曲盡一時之妙禦容髙衝古主之大弟以下侍臣法部絲竹周文矩主之樓閣宮殿朱澄主之雪竹寒林董源主之池沼禽魚徐崇嗣主之圖成無非絕筆侍宴詩才記數篇而已禦詩雲珠簾髙捲莫輕遮往往相逢隔歲華春气昨朝飄律管東風今日散梅花素姿好把芳姿比落勢還同舞勢斜座有賔朋樽有酒可憐情味屬儂家建勲詩云紛紛忽降當元防著物輕明似月華狂灑玉墀初放仗宻粘宮樹未妨花回封雙闕千尋峭冷壓南山萬仞斜寧意晚來中使出禦題宣賜老僧家鉉詩曰一宿東林正气加便隨仙仗放春華散飄白獸惟分影輕綴靑旗始見花落砌更依宮舞轉入樓偏向禦衣斜嚴徐幸待金門詔願布堯言賀萬家義方詩曰恰當歲月紛紛落天贊瑤華助物華自古最先標瑞牒有誰輕擬比楊花宻飄粉署光同冷靜壓庭枝勢欲斜豈但小臣添興詠狂歌醉舞一千家【江表誌】李璟遊西湖賞蓮花作詩曰蓼花蘸水火不滅水鳥驚魚銀梭投滿目荷花千萬頃紅碧相雜敷淸流孫武已斬吳宮女琉璃池上美人頭識者謂𨿽佳句然宮中有美人頭非吉也【摭遺】

李璟有詞云手卷眞珠上玉鉤後人攺作珠簾此非知音者【溫叟詩話】

花間猶傷促碎至南唐李王父子而妙矣風乍起吹皺一池春水漧卿何事曰未若陛下小樓吹徹玉笙寒此語不可聞鄰國然固是詞林本色佳話云破月來花弄影郎中紅杏枝頭春意閙尙書意似祖述之而句稍不逮然亦佳【藝苑巵言】

王感化善謳歌聲韻悠揚淸振林朩系樂部爲歌扳色元宗嘗作浣溪沙詞二闋手寫賜感化曰菡萏香消翠葉殘西風愁起碧波間還與容光共憔悴不堪看細雨夢回雞塞逺小樓吹徹玉笙寒簌簌淚珠多少恨倚闌干手卷珠簾上玉鉤依前春恨鎖重樓風裏落花誰是主思悠悠靑鳥不傳云外信丁香暗結雨中愁回首綠波三峽暮接天流後主卽位感化以其詞札上之後主感動賞賜甚優【南唐書】

南唐二主詞一卷中主李璟後主李煜撰卷首四闋應天長望遠行各一浣溪沙二中主所作重光嘗書之墨迹在盱江鼂氏題云先皇禦制歌詞予嘗見之於麥光紙上作撥鐙書有鼂景迂題字今不知何在矣餘詞皆重光作【文獻通考】

楊花飛者保大初居樂部元宗初嗣位春秋鼎盛畱心內寵宴私擊鞠略無虛日常乘醉命花飛奏水調詞進酒花飛惟歌南朝天子愛風流一句如是者數四元宗悟覆杯大懌厚賜金帛以旌敢言且曰使孫陳二主得此一語固不當有銜璧之辱也【十國春秋】

元宗割地之後金陵對岸卽爲敵境因遷都豫章舟車之盛旌旂絡驛凡數千里上每北顧忽忽不樂澄心堂承防秦裕臧徵多引屏風幛之嘗吟禦制詩云靈槎思浩老鶴憶崆峒【江表誌】

周文矩畫重屏圖江南李中主兄弟四人圍棋紙上著色人皆如生前有宣和禦書白居易偶眠一章云放杯書案上枕臂火鑪前老愛尋思事慵多取次眠妻敎卸烏帽婢爲展靑氊便是屏風樣何勞畫古賢【研北雜記】

李后主

李后主宮中未嘗防燭每至夜則懸大寶珠光照一室如日中嘗賦玉樓春宮詞曰晚妝初了明肌雪春殿嫦娥魚貫列笙簫吹斷水雲間重按霓裳歌徧徹臨春誰更飄香屑醉拍闌干情未切歸時休照燭花紅待放馬蹄淸夜月王阮亭南唐宮詞云花下投籖漏滴壺秦淮宮殿浸虛無從玆明月無顏色禦閣新懸照夜珠極能道其遺事【詞苑叢談】

畢景儒有李重光黃羅扇寫詩一首云風情漸老見春羞到處銷魂感舊遊多謝長條似相識彊埀煙態拂人頭後細字云賜慶奴慶奴似宮人小字詩似栁詩【西溪叢話】後主於黃羅扇上書一詩賜宮人慶奴云風情漸老見春羞到處銷魂感舊遊多謝長條似相識彊埀煙態拂人頭宋時猶傳玩賞家今亡矣【六硯齋三筆】

王師圍金陵唐使徐鉉來鉉伐其能欲以口舌解圍謂太祖不文盛稱其主博學多藝有聖人之能使誦其詩曰秋月之篇天下傳誦之其句云云太祖大笑曰寒士語爾吾不道也鉉內不服謂大言無實可窮也以請殿上驚懼相目太祖曰微時自秦中歸道華下醉臥田間覺而月出有句曰未離海底千山黒才到天中萬國明鉉大驚殿上稱壽【後山詩話】

荊楚歲時記河鼓謂之牽牛黃姑卽河鼓也古詩云黃姑織女時相見李后主詩云迢迢牽牛星渺在河之陽粲粲黃姑女耿耿遙相望則又以黃姑爲織女不知何據【香祖筆記】

張文懿家有春江釣叟圖上有李后主漁父詞二首其一曰浪花有意千里雪桃花無言一隊春一壺酒一竿鱗世上如儂有幾人其二曰一掉春風一葉舟一綸蠒縷一輕鉤花滿渚酒滿甌萬頃波中得自由【古今詩話】淸涼寺在江寧府西北石城門內淸涼山吳順義中建爲興教寺南唐爲文益禪師道場後主嘗畱宿寺中有未能歸去宿龍宮之句明洪武初賜今額左上爲淸涼臺俯視大江卽南唐翠微亭舊址登覽最勝【江南通誌】內庫書中金樓子有李后主手題曰梁元帝謂王仲宣昔在荊州著書數十篇荊州壞盡焚其書今在者一篇知名之士咸重之見虎一毛不知其斑後西魏破江陵帝亦盡焚其書曰文武之道盡今夜矣何荊州焚書一語前後一轍也詩以弔之曰牙籖萬軸裹紅綃王粲書同付火燒不是祖龍畱面目遺篇那得到今朝捲皆薛濤箋所鈔惟今朝字誤作金朝徽廟惡之以筆抹去後書竟如讖入金也【楓窓小牘】

心事數莖白髮生涯一片靑山空山有雪相待野路無人自還李主好書神仙隱遁之詞豈非遭罹多故欲脫世网而不得者耶【東坡全集】

從鎰元宗第八子也開寶初出鎭宣州後主率近臣賦詩餞綺霞閣而自爲序以送之略云秋山滴翠暮壑澄空愛公此行暢乎遐覽後主詩有云咫尺煙江幾多地不須懷抱重淒淒徐鉉詩云滿坐淸風天子送隨車甘雨郡人迎最爲佳句【十國春秋】

幹徳四年後主遣弟韓王從善入朝畱京師國主表求從善還國不許自從善不還四時宴防皆罷登髙賦文以見意曰原有鶺兮相從飛嗟嗟季兮不來歸【馬令南唐書】仲宣後主四子也幹徳二年裁四歲一日戲佛像前有大琉璃燈爲貓觸墮地劃然作聲仲宣因驚癇得疾竟薨時昭惠後已疾甚聞仲宣夭悲哀更劇數日而絕初仲宣歿後主恐傷昭惠後心常黙坐飲泣因爲詩以寫志詩曰永念難消釋孤懷痛自嗟雨深秋寂寞愁劇病增加咽絕風前思昏防眼上花空王因念我窮子正迷家吟詠數四左右爲之泣下又挽昭惠後詞曰珠碎眼前珍花雕世外春未銷心裏恨又失掌中身玉笥猶殘藥香奩已染塵前哀將後感無淚可沾巾艷質如芳樹浮危道略同正悲春落實又苦雨傷叢穠麗今何在飄零事已空沈沈無問處千載謝東風皆並其母子悼之【十國春秋】

後主昭惠後周氏大司徒宗之女甫十九歲歸於王宮通書史善音律尢工琵琶元宗賞其藝取所禦琵琶時謂之燒槽者賜焉後主卽位冊爲國後後主嘗演念家山破後復作邀醉舞恨來遲新破皆行於時季子仲宣後尢鐘愛忽暴疾卒後病遂亟以元宗所賜琵琶及系臂玉環親遺後主沐浴正妝自內含玉殂於瑤光殿之西室享年二十九後主哀苦骨立杖而後起每於花朝月夕無不傷懷如又見桐花發舊枝一樓煙暮淒淒憑闌惆悵人誰防不覺潸然淚眼低層城無復見嬌姿佳節纒哀不自持空有當年舊煙月芙蓉池上哭蛾睂皆因後作又嘗與後移植梅花於瑤光殿之西及花時而後已殂因成詩見意曰殷勤移植地曲檻小欄邊共約重芳日還憂不盛姸阻風開步障乘月漑寒泉誰料花前後蛾睂卻不全此不特敍其幽思且以興內助之艱難而不得與之同樂又云失卻煙花主東君自不知淸香更何用猶發去年枝此足以見光景於人無情而人於景物不可認而有之也又書靈筵手巾云浮生苦憔悴壯歲失嬋娟汗手遺香漬痕眉染黛煙書琵琶背云侁自肩如削難勝數縷絳天香畱鳯尾餘暖在檀槽觸物寓意類如此【馬令南唐書】

江南僞後主李煜字重光蚤慧精敏審音律善書畫其作大字不事筆捲帛而書之皆能如意世謂撮襟書復喜作顫掣勢人又目其壯爲金錯刀尢喜作行書落筆瘦硬而風神溢出然殊乏姿媚如窮穀道人酸寒書生鶉衣而鳶肩略無富貴之气要是當我祖宗應運之初揭云漢奎璧昭回在上彼竊據方郡者皆奄奄無气不復英偉故見於書畫者如此方煜歸本朝我藝祖嘗曰煜𨿽有文只一翰林學士才耳乃知筆力縱或可尙方之雄才大略之君亦幾何哉今禦府所藏行書二十有四淮南子春艸賦義天秤尺記浩歌行克已處分批元奏狀禮三寶眾聖賢儀八師經宮相詩李璟艸堂等詩髙秋等詩牡丹等詩古風詩二論道帖招賢詩帖樂章羅帖樂府三臨江仙雜文槁【宣和書譜】

頃見江南後主金錯書題藏眞書千字曰戴叔倫詩云詭形怪狀翻合宜誠哉是言今見藏眞自序乃有叔倫全章此卷眞迹豈亦江南集賢所蓄書乎【東觀餘論】

宋南渡祕書省名賢墨迹五代十四軸南唐李后主書誦經回向詞一詩詞一招賢詩一楊凝式記崔處士一徐鉉送淨公上人東遊詩一南唐人序洛詩稿一【中興館閣錄】

南唐後主在圍城中作長短句未就而城破詞云櫻桃落盡春歸去蝶翻金粉雙飛子規啼月小樓西曲闌珠箔惆悵掩金泥門巷寂寥人去後望殘煙艸低迷藝祖云李煜若以作詩工夫治國事豈爲吾擒也【雪舟脞語】予觀太祖實錄及三朝正史雲開寶七年十月詔曹彬潘美等帥師伐江南八年十一月拔升州今後主詞乃詠春景決非十一月城破時作然王師圍金陵凡一年後主於圍城中春間作此詞則不可知【漁隱叢話】

宣和間蔡寶臣致君收南唐後主書數軸來京師以獻蔡絳約之其一乃王師攻金陵城垂破時倉黃中作一疏禱於釋氏願兵退之後許造佛像若干身菩薩若干身齋僧若干萬員建殿宇若干所其數皆甚多字畫潦艸然皆遒勁可愛蓋危窘急中所書也又有看經發願文自稱蓮峯居士李煜又有長短句臨江仙云櫻桃結子春光盡蝶翻金粉雙飛子規啼月小樓西玉鉤羅幕惆悵捲金泥門巷寂寥人去後望殘煙艸低迷而無尾句劉延仲爲補之云何時重聽玉驄嘶撲簾飛絮依約夢回時東坡四時冬詞云眞態生香誰畫得玉奴纎手嗅梅花每疑於奴字殊無意味若以爲潘淑妃小字則當爲玉兒亦非故實劉延仲嘗見東坡手書本乃作玉如纎手方知上下之意相貫愈覺此聯之妙也【墨莊漫錄】蔡絳作西淸詩話載江南李后主臨江仙云圍城中書其尾不全以予考之殆不然予家藏李后主七佛戒經又雜書二本皆作梵葉中有臨江仙塗注數字未嘗不全其後則書太白詞數章是平日學書也本江南中書舍人王克正家物歸陳魏之孫世功君懋予陳氏婿也其詩云櫻桃落盡春歸去蝶翻輕粉雙飛子規啼月小樓西玉鉤羅幕惆悵暮煙埀別巷寂寥人散後望殘煙艸低迷鑪香閒裊鳯凰兒空持羅帶回首恨依依後有蘇子由題云淒涼怨慕眞亡國之音也【耆舊續聞】

項羽夜聞漢軍四面皆楚歌泣數行下歌曰力拔山兮气蓋世時不利兮騅不逝騅不逝兮可柰何虞兮虞兮柰若何東坡志林載李后主去國之詞云四十年來家國八千里地山河曾幾識干戈一旦歸爲臣虜沈腰潘鬢消磨最是倉黃辭廟日教坊猶奏別離歌揮淚對宮娥東坡謂後主當慟哭於九廟下謝其民而行卻乃揮淚宮娥聽教坊離曲哉歌辭淒愴同歸一揆然項王悲歌慷慨猶有喑嗚叱吒之气後主直是養成兒女子態耳【希通錄】

東坡書李后主去國之詞云最是倉黃辭廟日教坊猶奏別離歌揮淚對宮娥以爲後主失國當慟哭於廟門之外謝其民而後行乃對宮娥聽樂形於詞句予觀梁武帝啟侯景之禍塗炭江左以致覆亡乃曰自我得之自我失之亦復何恨其不知罪已亦甚矣竇嬰救灌夫其夫人諫止之嬰曰侯自我得之自我捐之無所恨梁武用此言而非也【容齋隨筆】

李后主於淸微歌樓上春寒水四面學士刁衎起奏陛下未覩其大者遠者耳人疑其有規諷訊之云風乍起吹皺一池春水又作紅羅亭子四面栽紅梅花作艷曲歌之韓熙載和云桃李不須誇爛漫已輸了風吹一半時淮南已歸周【江鄰幾雜誌】

南唐書載後主繼室周後卽昭惠後之妺也昭惠感疾後嘗在禁中先與後主私後主作菩薩蠻云花明月暗飛輕霧今宵如向郎邊去剗襪步香階手提金縷鞋畫堂南畔見一晌偎人顫奴爲出來難教郎恣意憐此詞遂傳播於外至納後乃成禮而已大防羣臣韓熙載以下皆爲詩諷焉後主不之譴【詞苑叢談】

詞家多翻詩意入詞𨿽名流不免吾嘗愛李后主一斛珠末句云繡牀斜憑嬌無那爛嚼紅絨笑向檀郎唾楊孟載春繡絕句雲閒情正在停鍼處笑嚼紅絨唾北窗此卻翻詞入詩彌子瑕竟效顰於南子【詞筌】

唐詞眼重眉不勝春李后主詞多少淚斷臉復橫頤元樂府眼余眉剰皆祖唐詞之語【詞品】

粉牋書字不經久近年作者殊鹵莽不精不一二年字畫已漫漶矣康伯可謂向薌林出李重光金花牋手書長短句歲久剝落其詞不全亦一證也古人於藝必精到尙復若此矧鹵莽者乎【霏雪錄】

杜詩丹霞一縷輕李后主漁父詞蠒縷一鉤輕胡少汲詩隋隄煙雨一帆輕至若騷人於漁父則曰一蓑煙雨於農夫則曰一犂春雨於舟子則曰一篙春水皆曲盡形容之妙也【螢雪叢記】

曹彬破金陵李煜舉族冒雨乘舟煜渡江望石城泣下自賦詩曰江南江北舊家鄕三十年來夢一場吳苑宮闈今冷落廣陵臺殿已荒涼云籠遠岫愁千片雨撻孤舟淚萬行兄弟四人三百口不堪閒坐細思量著雜說百篇時人以爲可繼典論妙於音律舊曲有念家山親演爲念家山破其聲噍殺而名不祥乃敗徵也【馬書】江南李煜旣降太祖嘗因曲燕問聞卿在國中好作詩因使舉其得意者一聯煜沈吟久之誦其詠扇云揖讓月在手動搖風滿懷上曰滿懷之風卻有多少他日復燕煜顧近臣曰好一个翰林學士【石林燕語】

李后主落花詩云鶯狂應有限蝶舞已無多未幾亡國宋子京亦有落花詩云香隨蜂蜜盡紅入燕泥幹亦不久下世詩讖蓋有之矣【老學庵筆記】

李煜暮歲乘醉書於牖曰萬事到頭歸一死醉鄕葬地有髙原醒而見之大悔不久謝世【翰府名談】

帝王文章自有一般富貴气象國朝江南遣徐鉉來朝欲以求勝至誦後主風月詩云云太祖皇帝但笑曰此寒士語耳吾不爲也吾防時夜自華陰道逢月出有句云未離海底千山暗才到中天萬國明鉉聞不覺駭然驚服太祖𨿽無意爲文然出語雄健如此以予觀李氏據江南全盛時宮中詞曰簾日已髙三丈透金鑪次第添香獸紅錦地衣隨步皺佳人舞徹金釵澑酒惡時拈花蘂嗅別院時聞簫鼓奏議者謂與時挑野菜和根煮旋砍生柴帶葉燒者異矣然太祖一日與朝臣議論不合嘆曰安得桑維翰者與之謀事乎左右曰維翰愛錢大祖曰措大家眼孔小賜與十萬貫則塞破屋矣以此言之不知彼所謂金鑪香獸紅錦地衣當費幾萬貫此語得無是措大家眼孔乎【捫虱新語】

金陵語中酒曰中惡則知李后主詩酒惡時拈花蕊嗅用鄕人語也【侯鯖錄】

南唐李后主歸朝後每懷江國且念嬪妾散落鬱鬱不自聊常作長短句云簾外雨潺潺春意闌珊羅衾不耐五更寒夢裏不知身是客一餉貪歡獨自暮憑欄無限關山別時容易見時難流水落花春去也天上人間含思淒惋未幾下世【西淸詩話】

顏氏家訓言別易防難古人所重江南餞送下泣言離北間風俗不屑此事岐路言離歡笑分手李后主蓋用此語耳故長短句云別時容易見時難【復齋漫錄】

後主樂府詞曰故國夢重歸覺來雙淚埀又小樓昨夜又東風故國不堪回首月明中皆思故國者也【南唐書注】歸來休放燭花紅待踏馬蹄淸夜月致語也問君能有幾多愁卻似一江春水向東流情語也後主直是詞手【藝苑巵言】

王斿平甫之子嘗云今語例襲陳言但能轉移耳世稱秦詞愁如海爲新奇不知李國主已云問君能有幾多愁恰似一江春水向東流但秦以江爲海耳【後山詩話】後山詩話載王平甫子斿謂秦少遊愁如海之句出於江南李后主問君還有幾多愁恰似一江春水向東流之意僕謂後主之意又有所自樂天詩曰欲識愁多少髙於灩澦堆劉禹錫詩曰蜀江春水拍山流水流無限似儂愁得非祖此乎則知好處前人皆已道過後人但翻而用之耳【野客叢書】

紫竹愛綴詞一日手李后主集其父伯問曰後主詞中何處最佳答曰問君能有幾多愁恰似一江春水向東流【瑯嬛記】

荊公問山谷云作小詞曽看李后主詞否云曽看荊公云何處最好山谷以一江春水向東流爲對荊公云未若細雨夢回雞塞遠小樓吹徹玉笙寒又細雨濕流光最妙【雪浪齋日記】

亡國之音信然不止玉樹後庭花也南唐後主精於音律凡度曲莫非奇絕開寶中國將除自撰念家山一曲旣而廣念家山破其讖可知也宮中民間日夜奏之未及兩月傳滿江南【雁門埜記】

徐鉉歸朝爲左散騎常侍遷給事中太宗一日問曽見李煜否鉉對以臣安敢私見之上曰卿第詣之但言朕令卿往見可矣鉉遂徑詣其居望門下馬但一老卒守門徐言願見太尉卒言有旨不得與外人接鉉云奉旨來見老卒進報徐入立庭下卷之老卒遂取舊椅子相對鉉遙見止之曰但正衙一椅足矣頃間李主紗帽道服而出鉉方拜而遽下階引其手以上鉉辭賔主之禮李主曰今日豈有此禮鉉引椅少偏乃敢坐後主相持大笑及坐黙不言忽長吁嘆曰當時悔殺了潘佑李平鉉旣去有旨召對詢後主何言鉉不敢隱遂有秦王賜牽機藥之事牽機藥者服之前卻數十回頭足相就如牽機狀又後主七夕在賜第命故妓作樂聲聞於外太宗聞之大怒又傳小樓昨夜又東風及一江春水向東流之句並坐之遂被禍云【黙記】

李煜歸朝後鬱鬱不樂見於詞語在賜第七夕命故妓作樂聞於外太宗怒又傳小樓昨夜又東風並坐之遂被禍龍衮江南錄云李國主小周後隨後主歸朝封鄭國夫人例隨命婦入宮每一入輙數日出必大泣罵後主聲聞於外後主多宛轉避之又韓玉汝家有李國主歸朝後與金陵舊宮人書云此中日夕只以眼淚洗面【避暑漫抄】

南唐李后主以七月七日生亦以七月七日死吳越王俶以八月二十四日生亦以八月二十四日死兩王生死相同如此海鹽姚叔祥雲後主以故國不堪回首句及徐鉉所探語賜牽機藥死忠懿荷禮最優宜無他顧兩王皆以生辰死者蓋銜忌未消各借生辰賜酒陰斃之耳【因樹屋書影】

李后主亡國最爲可憐宋徽宗其後身也神宗一日幸祕書省見江南國主像人物儼雅再三嘆訝適後宮有娠者夢李主來謁而生端王及北狩金人用李主見藝祖故事亦異矣李主再爲人君而再亡國深爲不幸亦以雪其小樓昨夜之寃也殆於倒行逆施矣【艮齋雜說】司馬君問劉禪頗思蜀否應此間樂不思蜀及再問云云曰何乃似郤正語禪驚視誠如尊命人笑禪騃不知禪黠小樓昨夜又東風歌聲未畢牽機隨至卽善諛如降王長亦不免宋祖且然何況司馬禪蓋夙奉失箸家法又漸染於申韓之書故機警猝發若此彼嗜驢肉飲盡一石者伯仲之間見伊呂矣【蓉槎蠡說】

李重光深院靜小令一闋升奄曰詞名搗練子卽詠搗練也復有云髩亂一篇其詞亦同眾刻無異常見一舊本則俱系鷓鴣天二詞之前各有半闋其云髩亂一闋云節候𨿽佳景漸闌吳綾已暖越羅寒朱扉日暮隨風掩一樹藤花獨自看雲鬢亂曉妝殘帶恨睂兒逺岫攢斜托香腮春筍嫩爲誰和淚倚闌干其深院靜一闋雲塘水初澄似玉容所思還在別離中誰知九月初三夜露似珍珠月似弓深院靜小庭空斷續寒砧斷續風無柰夜長人不寐數聲和月到簾櫳【詞苑辧證】

南唐李后主烏夜啼一詞最爲淒惋詞曰無言獨上西樓月如鉤寂寞梧桐深院鎖淸秋剪不斷理還亂是離愁別是一般滋味在心頭所謂亡國之音哀以思也【詞苑叢談】

鐘隱入汴後春花秋月諸詞與此中日夕只以眼淚洗面一帖同是千古情種較長城公煞是可憐【花艸防拾】唐人詩句不一固有采取前人之意亦有偶然暗合者如太白詩河陽花作縣秋浦玉爲人武元衡詩河陽縣裏玉人閒許渾詩百年便作千年計李后主云人生不滿百剛作千年畫此類甚多【野客叢書】

李后主號能詩偶承先業據有江南亦僭稱帝數十州之主也集中多有病詩五言律云風威侵病骨雨气咽愁腸夜鼎惟煎藥朝髭半染霜眞所謂衰颯憔悴豈大風橫汾之比乎宜其亡也或謂此乃已至大興之後卽不然矣七言有云衰顏一病難牽復曉殿君臨頗自羞又云冷笑秦皇經遠略靜憐姬滿苦時巡蓋君臨之時也【瀛奎律髓】

李后主病中詩病身堅固道情深宴室淸香思自任月照靜居惟搗藥門扄幽院只來禽庸醫懶聽詞何取小婢將行力未禁賴問空門知气味不然煩惱萬塗侵此詩八句俱有味然不似人主之作只似貧士大夫詩也【瀛奎律髓】

賈魏公尹京日忽有人來展謁刺曰前江南國主李煜相見則一淸臒道士耳公曰太師已物故何得及此曰某幼時探釋氏未達誤有所見今爲師子國王偶思鐘山而來懷中取一詩授公曰異國非所志煩勞殊淸閒驚濤千萬里無乃見鐘山公讀之隨手灰滅【詩話總龜】

前蜀主王建

唐道襲閬州人始以舞童事髙祖美睂目便佞有心計已而寖預謀畫爲馬軍都指揮使俄遷樞宻使永平元年岐王茂貞兵臨東鄙髙祖命道襲爲招討使帥兵以伐岐臨發禦大安樓制詩送之有丱歲便將爲肘腋二紀何曽離一日句未幾兵敗靑泥嶺【十國春秋】

周徳權汝南人建之妻弟從建入蜀以戰功累遷睂州刺史梁祖旣簒徳權上表曰案讖文李祐西王逄吉昌土徳兌興丹莫當李祐者唐主也西王者王氏興於西方也丹莫當者丹朱也言朱梁不敢與殿下抗也願稽合天命仰膺寶籙使天地有主人神有依建大悅曰成我者叔舅也【蜀檮杌】

前蜀後主王衍

後主名衍童年卽能屬文甚有才思尢酷好靡麗之詞常集艷體詩二百篇號曰煙花集凡有所著蜀人皆傳誦焉【十國春秋】

上梓潼山少主有詩云喬巖簇冷煙幽逕上寒天下瞰峨嵋嶺上窺華嶽巓馳驅非取樂按幸爲遊邊此去將登陟歌樓路幾千宣令從官繼和中書舍人王仁裕和曰防仗拂寒煙鳴騶在半天黃雲生馬足白日下松巓盛徳安疲俗仁風扇遠邊前程問成紀此去尙三千至劍州西二十里夜過一磎山忽聞軍人振革鳴金聲動磎谷有鷙獸自叢林間躍出千萬人中攫取一夫而去少主至行宮尋命從臣賦詩王仁裕詩曰劍牙釘舌血毛腥窺算勞心豈暫停不與大朝除患難惟於當路食生靈從教戶口資嚵口未委三丁稅幾丁今日帝王親出狩白雲巖下好藏形翰林學士李洪弼進詩曰巖下年年自寢訛生靈飡盡意如何爪牙眾後民隨減溪壑深來骨已多天子紀綱猶被弄客人窮獨固難過長塗莫怪無人迹盡被山王稅殺他少主覽詩大笑過白衛嶺韓昭進詩曰吾王巡狩爲安邊此去秦亭尙數千夜照路岐山店火晚通消息戍瓶煙爲云巫峽𨿽神女跨鳯秦樓是謫仙八駿似龍人似虎何愁飛過大漫天少主和曰先朝神武力開邊畫斷封疆四五千前望隴山登劍防後憑巫峽鎖烽煙軒王尙自親平冦嬴政徒勞愛學仙想到隗宮尋勝出正應鶯語暮春天王仁裕和曰龍斾飄颻指極邊到時猶更二三千登髙曉蹋巉巖石冒冷朝衝斷續煙自學漢王開土宇不同周穆好神仙秦民莫道無恩及大散關東別有天【王氏見聞錄】

王承休妻有殊色後主絕加寵愛秦州之行頗以嚴故臨幸焉至則賜以妝鏡銘曰鏈形神冶瑩質良工當睂寫翠對臉傅紅如珠出匣似月停空綺窗繡幌俱涵影中其防暱有如此【十國春秋】

王衍五年宴飲無度衍自唱韓琮栁枝詞曰梁苑隋堤事已空萬條猶舞舊春風何須思想千年事惟見楊花入漢宮內侍宋光溥詠胡曾詩曰吳王恃霸棄雄才貪向姑蘇醉綠醅不覺錢塘江上月一宵西送越兵來衍怒罷宴【全唐詩話】

後主宮詞曰輝輝赤赤浮五云宣華池上月華新月華如水浸宮殿有酒不醉眞癡人嘗宴近臣於宣華苑命宮人李玉蘭歌此詞侑嘉王宗壽酒音節抑揚一座傾倒嘉王懼禍爲之盡觴【樓村詩注】

李唐伶奴取當時名士詩句入歌曲蓋常事也蜀王衍召嘉王宗壽飲宣華苑命宮人李玉蘭歌衍所撰宮詞五代猶有此風今亡矣【碧雞漫志】

蜀王衍宮詞曰輝輝赫赫浮五云宣華池上月華春月華如水浸宮殿有酒不醉眞癡人近世詞曲月華如水浸樓臺祖此然水浸樓臺𨿽有形容而乏蘊借入詞曲可入詩則不可乃知杜詩四更山吐月殘夜水明樓眞古今絕唱也【焦氏筆乘】

衍嬖幸韓昭顧珣潘迎等爲狎客競乂手搖頭令唐師入境遏其報而遊幸師至利州方知將士紛然曰且打乂手搖頭衍念周宣帝歌曰自知身命促把燭夜行遊令宮女連臂而歌【北夢瑣言】

蜀王衍俘系入秦至劍閣見山川之美賦詩云不緣朝闕去來此結茅廬時人笑之至咸陽又作曲子云盡是一場嬴得與夫無愁入井者所較無多也【北夢瑣言】

蜀王衍常裹小巾其尖如錐宮妓多衣道服簪蓮花冠施胭脂夾臉號醉妝衍作醉妝詞云者邊走那邊走只是尋花栁那邊走者邊走莫厭金杯酒【北夢瑣言】

九月奉太后太妃禱靑城山宮人皆衣雲霞之衣自制甘州曲令宮人唱之其詞哀怨聞者淒慘詞曰畫羅裙能結束稱腰身栁眉桃臉不勝春薄媚足精神可惜許淪落在風塵後主之意本以神仙而在凡塵耳後降中原宮妓多淪落人間始驗其語【十國春秋】

衍在蜀時童謠曰我有一帖藥其名爲阿魏賣與十八子其後衍兄宗弼果賣國歸唐而宗弼乃王建養子本姓魏氏此其應也【靑箱雜記】

後蜀主孟昶

幹徳四年重陽節曲宴羣臣於宣華苑後主唱韓琮栁枝詞詞曰梁苑隋堤事已空萬條猶舞舊春風何須思想千年事惟見楊花入漢宮內侍宋光浦欲以諷爲諫遂詠胡曾詩曰吳王恃霸棄雄才貪向姑蘇醉綠醅不覺錢塘江上月一宵西送越兵來聲節淒惋後主不樂而罷【十國春秋】

蜀後主昶字保元道號玉霄子性明敏孝慈仁義在位三紀以來人生三十有不識米麥之苗者浣花溪香錦浦百花潭諸王功臣皆置林亭兵部王尙書珪詩曰十字水中分島嶼數重花外見樓臺皆此類也蜀主能文章好博覽有詩才嘗爲箴戒頒諸司各令刋刻坐隅謂之頒令箴曰朕念赤子旰食宵衣云云【野人閒話】

爾俸爾祿民膏民脂下民易虐上天難欺太宗皇帝書此以賜郡國立於防事之南謂之戒石銘按成都人景煥有野人閒話一書幹徳三年所作其首篇頒令箴載蜀主孟昶爲文頒諸邑云朕念赤子旰食宵衣言之令長撫養惠綏政存三異道在七絲驅雞爲理畱犢爲規寛猛得所風俗可移無令侵削無使瘡痍下民易虐上天難欺賦輿是切軍國是資朕之賞罰固不逾時爾俸爾祿民膏民脂爲民父母莫不仁慈勉爾爲戒體朕深思凡二十四句昶區區愛民之心在五季諸僭僞之君爲可稱也但語言皆不工惟經表出者詞簡理盡遂成王言蓋詩家所謂奪胎換骨法也【容齋續筆】

楊文素作本事曲記洞仙歌冰肌玉骨自淸涼無汗水殿風來暗香滿繡簾開一防明月窺人人未寢欹枕釵橫髩云亂起來攜素手庭戶無聲時見疎星渡河漢試問夜如何夜已三更金波淡玉繩低轉細屈指西風幾時來又不道流年暗中偸換錢塘有一老尼能誦後主詩首章二句後人爲足其意以塡此詞余嘗見一士人誦全篇云冰肌玉骨淸無汗水殿風來暗香滿簾開明月獨窺人欹枕釵橫髩云亂起來瓊戶悄無聲時見疎星渡河漢屈指西風幾時來只恐流年暗中換【漫叟詩話】蜀主孟昶夜起避暑摩訶池上作玉樓春云冰肌玉骨淸無汗水殿風來暗香滿繡簾一防月窺人欹枕釵橫云髩亂起來瓊戶啟無聲時見疎星渡河漢屈指西風幾時來只恐流年暗中換按蘇子瞻洞仙歌本檃括此詞然未免反有防金之憾【詞綜】

栁色黃金嫩梨花白雪香陰鏗詩也李太白取用之杜子美太白詩云李侯有佳句往往似陰鏗後人謂以此譏之然子美詩有蛟龍得雲雨雕鶚在秋天一聨已見晉書載記矣如冰肌玉骨淸無汗水殿風來暗香滿孟蜀主詩東坡先生度以爲詞昔人不以蹈襲爲非【揮麈餘話】帝好學爲文皆本於理居恆謂李昊徐光溥曰王衍浮薄而好輕艷之詞朕不爲也常敇史館集古今韻防五百卷【十國春秋】

孟昶嘗立石經於成都又恐石經流傳不廣易以朩版宋世書稱刻本始於蜀今人求宋版尙以蜀本爲佳昶好文有功後學誠未可以成敗論嘗言不效王衍作輕薄小詞而其詞自工【邊州聞見錄】

先是歲除故事學士爲辭題桃符置寢門左右前一年學士幸寅遜撰詞後主以其非工自操筆署云新年納餘慶嘉節號長春已而以正月納降宋太祖命呂餘慶知成都府而長春又太祖誕節名其符合有如此【十國春秋】蜀之末年百官競執長鞭自馬至地婦人競戴髙冠子皆謂之朝天又制新曲名之曰萬里朝天意謂萬里皆朝於已及歸降之後崎嶇川陸至於京師乃萬里朝天之驗矣【五國故事】

嘉州之西有花將軍廟將軍英武見於杜子美之詩廟史以匣藏唐至徳元年十月鄭丞相告又出本朝乾徳三年二月二十六日僞蜀主孟昶以降入朝舟過廟下祭文二紙墨色如新其窘急悲傷之詞讀之亦令人嘆息云【聞見前錄】

南漢王劉襲

大有元年欽州民掘羅浮山得古劍以獻篆曰已與水同宮王將耳口同尹來居口上山岫防重重後宋平南漢解者云太宗以已亥降誕是已水同宮也於文耳口王爲聖尹口爲君重山爲出蓋已亥年聖君出云【十國春秋】南漢劉隱僭據廣州傳四世皆昏虐多立疑冢以虞發掘今北郭外有之治壬子余覓壽藏白雲之麓有攜磚來售者方二尺厚五寸上有篆識曰景定辛酉預備磚尋又有售碗碟盤盂者其色黒而潤若饒磁然詢其所由來曰得諸劉王冢往觀藏處實大墓也然景定乃宋理宗年號其非南漢物明矣廖山人飛卿居西城外荔枝灣犂田得長刀其銛已盡而嵌銀文彩如繡猶新豈當時昌華苑之遺物與又北十里多甃石亦指爲劉王冢發之惟水涓滴而已蓋所謂明月峽玉液池也余詠西城古迹雲江水東流西日斜劉郎綦迹尙天涯昌華苑外裙腰艸玉液池邊鼔吹蛙隔隴牛羊聞牧笛遙林煙火見樵家當年翠輦曾遊地畱與東風長稻花【雙槐歲鈔】

吳越王錢鏐

咸通中京師有望气者言錢塘有王气乃遣侍禦史許渾賫璧來瘞秦望山之腹以厭之又郭璞撰臨安地誌雲天目山前兩乳長龍飛鳯舞到錢塘海山門起橫爲案五百年生異姓王至是果驗【吳越備史】

吳越國王錢鏐杭州臨安人倜儻有大度意气雄傑乘唐末亂離依裏閈董昌嘯聚烏合之眾名爲禦冦而實自蹈之然卒能用僖宗詔命削平江浙而據有也當時以鎭海軍節度使復領鎭東節制精兵三萬昭宗卽位加太師中書令封本郡王梁室繼興爲尙父進封吳越國王至於後唐遂獨有方面號令一十三郡埀四十年修中國貢賦籍無虛日風物繁庶族系侈靡浙人俚語目之曰海龍君言富盛若彼也方其與羣雄爭逐橫槊馬上何暇議文墨耶然喜作正書好吟詠通圖緯學晚歲復降已下士幕客羅隱雅好譏評𨿽及鏐微時事怡然不怒人以大度稱之狀貌凜凜亦人間英物也【宣和書譜】開平元年梁大祖卽位封錢武肅鏐爲吳越王時有諷錢拒其命者錢笑曰吾豈失爲一孫仲謀耶拜受之攺其鄕臨安縣爲臨安衣錦軍是年省塋壠延故老旌鉞鼓吹振耀山谷自昔遊釣之所盡防以錦繡或樹石至有封官爵者舊貿鹽肩擔亦裁錦韜之一鄰媼九十餘攜壺漿角黍迎於道鏐下車亟拜媼撫其背猶以小字呼之曰錢婆畱喜汝長成蓋初生時光怪滿室父懼將沈於了溪此媼酷畱之遂字焉爲牛酒大陳鄕飲別張蜀錦爲廣幄以飲鄕婦凡男女八十已生金樽百歲已上玉樽時黃髮飲玉者尙不減十餘人鏐起執爵於席自唱還鄕歌以娛賔曰三節還鄕兮掛錦衣吳越一王駟馬歸臨安道上列旌旗碧天明明兮愛日輝父老遠近來相隨家山鄕眷兮防時稀鬥牛光起兮天無欺時父老𨿽聞歌進酒都不之曉武肅覺其歡意不甚浹洽再酌酒髙揭吳喉唱山歌以見意詞曰你輩見儂底歡喜別是一般滋味子長在我儂心子裏歌闋合聲賡贊呼笑振席歡感閭裏今山民尙有能歌者【湘山野錄】

武肅王還臨安與父老飲有三節還鄕之歌父老多不解王乃髙揭吳音以歌曰你輩見儂底歡喜別是一般滋味子長在我儂心子裏至今狂童遊女借爲奔期問答之歌呼其宴處爲歡喜地【楓窗小牘】

或有述李頻詩於錢尙父曰只將五字句用破一生心尙父曰可惜此心何所不用而破於詩句苦哉【北夢瑣言】吳越王妃每歲歸臨安王以書遺妃云陌上花開可緩緩歸矣吳人用其語爲歌含思宛轉聽之淒然蘇子瞻爲之易其詞蓋淸平調也調云陌上花開蝴蝶飛江山猶是昔人非遺民幾度埀埀老遊女長歌緩緩歸陌上山花無數開路人爭看翠軿來若爲畱得堂堂去且更從教緩緩回生前富貴艸頭露身後風流陌上花已作遲遲君去魯猶歌緩緩妾回家【委巷叢談】

錢武肅王目不知書然其寄夫人書云陌上花開可緩緩歸矣不過數言而姿制無限𨿽復文人操筆無以過之東坡演之爲陌上花云陌上花開蝴蝶飛江山猶是昔人非遺民幾度埀埀老遊女還歌緩緩歸五代時列國以文雅稱者無如南唐西蜀非吳越所及賴此一條足以解嘲【香祖筆記】

五代時吳越文物不及南唐西蜀之盛而武肅王寄妃書云陌上花開可緩緩歸矣二語艷稱千古東坡又演爲陌上花云陌上花開蝴蝶飛江山猶是昔人非遺民幾度埀埀老遊女還歌緩緩歸生前富貴艸頭露身後風流陌上花已作遲遲君去魯猶歌緩緩妾歸家鼂無咎亦和八首有云娘子歌傳樂府悲當年陌上看芳菲曼聲更緩何妨緩莫似東風火急歸荊王夢罷已春歸陌上花隨暮雨飛卻喚江船人不識杜秋紅淚滿羅衣二公詩皆絕唱入樂府卽小秦王調也【漁洋詩話】

武肅將築捍海塘患江濤衝激命彊弩五百以射潮頭又親築胥山祠禱之曰願息忠憤之气暫收洶湧之濤函詩一章置海門云傳語龍王並水府錢塘借與築錢城旣而濤頭遂趨西陵【吳越備史】

每讀西湖書不耐板蕩黍禾之語楊鐵崖故宮詩用紅兜字輙欲舉筆抹之今觀鷓鴣竹枝百首𨿽復慷慨歷落別有托寄而所敍列多不可了吾意吾祖武肅王築錢塘詩云傳語神龍並水府錢塘今擬作錢城去今千餘年英雄之气尙在毎吟鷓鴣一絕輙曼聲歌此詩以亂之【有學集】

是歳廣杭州城大修臺館築子城南曰通越門北曰雙門錢塘富庶由是盛於東南有何人夜署府門曰沒了期沒了期修城才了又開池王出見之命易其句云沒了期沒了期春衣才罷又冬衣士卒嗟怨者遽息【十國春秋】王稍暇則命子孫諷誦詩賦或以所制詩賜丞相及將吏以下亦間能書寫畫墨竹然不以占畢廢正務【十國春秋】集注坡詩有未廣者如看潮詩曰安得夫差水犀手三千彊弩射潮低自注吳越王嘗以弓弩射潮與海神戰自爾水不近州趙次公注三千彊弩字杜牧寧陵縣記中語不知此語已先見前漢張騫傳曰漢兵不過三千人彊弩射之卽破矣又五代世家亦有三千彊弩事何但牧言【野客叢書】

徐彥海鹽人前後從徵伐有功及李彥徽奔淮南王親巡吳興題詩嬰蘭堂在湖州東南溪次末云須將一片地付與有心人眾不測王將登舟顧彥曰以此郡付汝【吳越備史】

錢氏鐵券玉冊國除日進內帑宋季兵亂券沈渭水中者五十六年元至順二年漁父獲而售之錢氏之後居天臺者曰世珪明洪武二年大封功臣取其券以爲式尋還其家髙季迪爲之歌云妖兒初下含元殿天子仍居少陽院諸藩從此擁連城朝貢皆停事攻戰岐王已去梁王來長安宮闕生蒿萊天目山前異人出金戈雙舉風煙開羅平惡鳥鳴初起犀弩三千射潮水歸來父老拜旌旗釀酒捶牛宴鄕裏輕裘駿馬驕春風錦袍玉帶眞英雄詔書特賜誓終始黃金鏤字旌殊功虎符龍節彤弓矢後嗣猶令赦三死盡言恩寵冠當時天府冊書未逾此摩挲舊物四百年古色滿面凝蒼煙天佑宰相署名在尋文再讀心茫然古來保族須忠節受此幾人還覆滅王家勲業至今傳不在區區一方鐵人生富貴知幾時泰山作礪徒相期行人曽過表忠觀風雨斲蘚埋殘碑【西湖遊覽志】

寺塔之建吳越武肅王倍於九國按咸淳臨安志九廂四壁諸縣境中一王所建已盈八十八所合一十四州悉數之且不能舉其目矣當日嘗於宮中冶烏金爲瓦繪梵夾故事塗之以金合以成塔鄱陽姜堯章得其一版乃如來舍身相陽糓周晉仙賦長歌紀其事有云錢王本自英雄人白蓮花見國主身蛇鄕虎落狗腳朕何如錦袍玉帶稱功臣考羅平僭號王遺董昌書曰與其閉門作天子九族塗炭不若開門作節度使終身富貴無憂晉仙卽演其辭使聞者足戒此詩人之善於取材者已【曝書亭集】

有言表忠觀碑在錢王祠者因過觀之考表忠觀在龍山之麓觀毀遷其碑來祠然碑皆露立且有僕者及觀畢欲憩祠右一廢寺不得入按地當湧金門外爲錢王故苑苑曽產靈芝因捨苑宅作靈芝寺南渡後建祠寺傍新進士放榜訖每題名於寺而開宴焉眞勝地也今祠止三楹坐錢氏三世五王而寺已頽然不可問矣詩曰舊苑畱壞墻荒碑臥行路欲采雲母芝艸長不知處日落移舟晚春明啟宴遲誰憐臨水宅猶是曲江池【西河詩話】

錢王祠在湧金門外舊名表忠觀祀吳越王錢鏐鏐子文穆王元瓘瓘子忠獻王佐忠遜王倧忠懿王俶宋時觀在龍山熙寧十年知杭州趙抃請於朝建蘇軾作碑記元時燬明嘉靖三十九年以靈芝寺攺建祠蓋王故苑也陳子龍錢王祠詩艸艸羣雄事紛紛割據年鬥牛占王气屠販出豪賢地屈孫劉勢形支江海邊爪牙多健勇防佐集神仙本奉中州朔時分屬國天錦城開邸第大朩擁旌旃受冊三樓下歌風四馬前自從納土後終見舉宗遷靑蓋方朝洛丹書攺賜田金輿何日去玉椀不曾還守墓新恩重荒祠舊徳傳冕旒皆壯麗子姓特綿聯晚樹騰鼯鼠空檐響杜鵑崇功銘版碣遺恨滿山川異代還祠廟當年入管弦竇融應貴寵張軌共周旋錫禮何妨盛王侯豈易捐誰言脫屣便不見誓書堅宋室諸陵在南枝更可憐【西湖志】

吳越王錢俶

王博覽經史手不釋卷平生好吟詠在國中編三百餘篇目曰政本國相元徳昭翰林學士陶谷皆撰序後文僖公搜尋遺墜總集爲十卷撰後序行於世【吳越備史】唐人崇尙文墨臺閣公卿未有不工此者風俗旣成𨿽藩帥節將如於頔髙駢之流皆以吟詠自喜如羅紹威王智興則兼逞詞翰當時有李陵章句右軍書之佞頔智興一字不傳無以驗工拙駢紹威所作存者信工予讀絳帖有錢忠懿王使院律詩一首練句結字不在駢紹威之下後於墨林方氏見忠懿與其子遺墨五幅艸聖奇古簡而不煩得鐘王意時忠懿方自杭朝京師每書必云吾極無事又云不用憂心事已如此識天下之有歸知王者之無敵脫屣去之無一毫失國之恨異乎時窮勢迫然後面縛奉降牋揮淚對宮娥者矣忠懿書語旣忠孝筆法又精妙恭惟熙陵評入神品前世帝王多與臣下爭長故有用拙筆書或爲累句蕪辭以求免禍者熙陵云章奎畫前無古人而推重忠懿翰墨如此始知王僧虔沈約薛道衡輩所遭之不幸也初天聖中文僖公嘗刋忠懿十八帖與墨林此帖艸法酷似碑本已足貴況眞迹乎【劉后邨集】

錢思公謫居漢東日撰一曲曰城上風光鸎語亂城下煙波春拍岸綠楊芳艸幾時休淚眼愁腸先已斷情懷漸變成衰晚鸞鑑朱顏驚暗換昔年多病厭芳樽今日芳樽惟恐淺每歌之酒闌則垂涕時後閣尙有故國一白髮姬乃鄧王俶歌鬟驚鴻者也曰吾憶先王將薨預戒挽鐸中歌朩蘭花引紼爲送今相公其將亡乎果薨於隋鄧王舊曲亦有帝鄕煙雨鎖春愁故國山川空淚眼之句頗相類【湘山野錄】

宋邵伯溫曰南唐李煜以太平興國三年七月七日卒吳越王錢俶以雍熙四年八月二十四日卒二君歸宋奉朝請於京師其卒之日俱其始生之辰太宗於是日遣中使賜以器幣與之燕飲皆飲畢卒蓋太宗殺之也余按野史李后主以七夕誕辰命故妓於賜第作樂侑飲聲聞於外太宗聞之太怒又傳其小詞有小樓昨夜又東風故國不堪回首夢魂中之句由是怒不可解是李之禍詞語促之也因記錢鄧王有句云帝鄕煙雨鎖春愁故國山川空淚眼其感時傷事不減於李然則其誕辰之禍豈亦緣是耶【稗史彚編】

太宗以王善於艸遣中使取王艸書筆迹王以風恙手不能握筆命將往時所書絹圖艸字遣世子惟濬同中使以進下詔奬諭仍賜金匣玉硯一付龍鳯墨一百挺紅綠筆一千管盈丈紙二百軸細白絹三百疋幕府宰相洎朝中大臣文士撰恩賜漢南國王金匣玉硯詩文進上觀覽命黃絹圖本遣賜王夏四月召王宴於後苑帝曰春風暄和萬物暢茂四海安寧朕當以天下之樂爲樂宜令賞花賦詩【吳越備史】

吳越後王來朝太祖爲置宴出內伎彈琵琶王獻詞云金鳯欲飛遭掣搦情脈脈看卽玉樓雲雨隔太祖起拊其背曰誓不殺錢王【後山詩話】

侍郎鮑約頗從臾忠懿王納土及王歸宋約竄處海上王以詩追之曰東遐追兮西遐追鮑約何如罷釣歸迄今有遐追廟焉【十國春秋】

錢氏之後自中原奉三世柩窆於越土諸公皆爲哀挽茶山獨云摸金千騎去埋玉几人歸可謂妙於用事【後邨詩話】

楚王馬殷

唐末劉建峯定長沙遣馬殷領眾浚城濠得石碣有古篆十八其文曰龍舉頭豭掉尾羊爲兄猴作弟羊歸穴猴離次解者以殷幹寧三年甲辰歲代立乃龍舉頭也至幹祐辛亥歲國亡乃豭掉尾也殷子希範以已未歲生又以開運丁未歲薨乃羊歸穴也又子希崇壬申歲生後爲江南所俘乃猴離次也馬希振亦殷之子淸泰中卒葬長沙之陶浦掘得石碣其文曰亂石之壤絕世之岡谷變庚戌馬氏無王蓋馬氏諸王雄於周廣順辛亥歲遷於江南然其國之變實在庚戌歲故也【靑箱雜記】劉言世爲馬氏宿將節度朗州號劉齩牙及馬氏將亂民間謡曰馬去也不用鞭齩牙過今年其後邊鎬入長沙盡俘諸馬歸於金陵而鎬亦爲王逵所逐言是歲亦爲潘叔嗣所殺皆其應也【靑箱雜記】

閩主王審知

光啟中陳巖爲福建觀察使童謠曰潮水來山巖沒潮水去矢口出其後王潮果代巖而審知襲位乃其應也【靑箱雜記】

洪州上藍院和尙失其名精於術數所言輙驗王審知齋供豫章問國休咎和尙以十字回報云不怕羊入屋只怕錢入腹時楊行宻方盛常有並吞東南之志審知嘆曰腹者福也得非福州之患不在行宻而在錢氏乎至延羲之亂江南來伐兩浙乘之福州果爲錢氏所有又審知時有防云風吹楊菜鼓山下不得錢郎戈不罷王氏末年錢忠獻王佐遣兵伐閩敗淮將楊業蔡遇等盡取福建之地【全唐詩話】

閩忠懿王及夫人任氏初葬於閩縣靈岫鄕鳯池上後唐長興三年攺葬永福山今蓮花峯是也宣徳四年有屯軍三十人盜發王塜壙門甚堅鑿上角一孔以巨繩腰一人先下忽中絕呼之不應眾愕然乃以松脂燃火照壙中用長梯魚貫而入見先入者死矣壙制廣如屋前祀王像凡列五供罏瓶燭臺皆以金玉爲之後寢紅棺二王與夫人也隨將器物珍寶盜出死者之妻夢其夫泣告發塜時先入被大蛇咬死欲分盜物一半其妻以夢告羣盜不肯控於管屯百戶王傑傑受賂不問又控於懷安縣典史朱玉得其金鐲玉帶又不問復控於憲司副使李素僉事鄒穆窮治其事捕盜系獄典史大怖以爲匿帝王物欲自縊或教以自首乃以金鐲玉帶呈官郡諸生王琨者稱王後裔當領所盜物有司未之信閱其家譜壙中物悉載焉按譜追物物畢出堂上懸王畫像方面大耳巨目弓鼻紫面修髯儼然可畏有水碗瑩如金色不識爲何寶召回回人辧之曰此玻瓈鏡也壙中盜物藏庫以十之一並畫像與王琨領回王墓官爲修治時庫役鄭浩督工爲予言親見壙中懸棺推之卽動棺蓋爲盜所開隨卽封固墳前石人石獸制極工巧嗟嘆久之乃爲詩曰蓮花之峯髙如雲巍峩下有前王墳松圍翁仲如相語艸暗麒麟似出羣當時卜築嗟埋玉春色開殘紅躑躅曉雨初晴叫鷓鴣寒煙欲掩遊麋鹿憶昔朱連兩搆凶層城如昨霸圖空故宮總付蒼茫外羨道都歸寂寞中寢園祕器期千古宣徳初年發行伍金罏瓈椀落人間玉帶眞容歸禦府吾聞發者三十人一人墜死其妻嗔互相告首殞囹圄無人得脫王憾伸所幸官司卽修繕舊時塋域皆安奠富沙派出來中州蘋藻時思致明薦惟王秀挺英雄姿保障東西建鼓旗軍中王气誠非偶五百年來徳政碑古松老樹多遺愛濯濯英靈宛如在後來勿學屯田軍踏破苔花愼勿再【如齋類槁】

閩主王繼鵬

繼鵬元妃梁國夫人李氏同平章事敏之女繼鵬寵春鷰欲廢夫人內宣徽使防政事葉翹諫曰夫人先帝之甥聘之以禮柰何以新愛易乎繼鵬不聽翹復上書極爭繼鵬批其疏後曰春色曾看紫陌頭亂紅飛盡不禁秋人情自厭芳華歇一葉隨風落禦溝放翹歸永泰梁國竟廢【金鳯外傳】

閩主王延羲

朱文進連重遇旣獲罪康宗時懼國人見討相與結婚自固帝果於誅殺又常酒酣詠白居易詩以誚文進重遇詩云惟有人心相對間咫尺之情不能料因舉酒屬二人二人起流涕再拜曰臣子事君父安有他志帝不應二人大懼【十國春秋】

南平王髙從誨

晉學士王仁裕來聘王出十妓彈琴以樂之韻府羣玉載從誨有句云紅妝齊抱紫檀槽一抹朱弦四十條【十國春秋注】

秦王從榮

秦王從榮之爲元帥輕佻淺露狎近浮薄列坐將帥而與判官論詩未躋大位而許人禍福上聞從榮伏誅悲駭幾落禦榻气絕復蘇者再自云我今日自作劉窟頭也【北夢瑣言】

李景遂

晉王景遂先主第三子美容止性和厚讓皇殂於丹陽遣送葬望柩哀慟雨淚觀者爲之垂涕兄璟繼位立爲儲副固讓不從攺字退夫以見志接人物得人歡心喜與賔僚宴談投壺賦詩【玉壺淸話】

贊善大夫張易峭直喜盡言景遂常賦詩纎麗易面規之景遂敬納又常怒碎玉杯於坐景遂亟推謝無忤色【十國春秋】

景遂赴潤州鎭謝餞詩雲路指丹陽分虎節心存雙闕戀龍顏【江表誌】

李茂

李茂字子松元宗第二子早卒追封慶王有詠雪句云甜於泉水茶須信狂似楊花蝶未知病中云半牕月在猶煎藥幾夜燈閒不照書【江表誌】

李從謙

吉王從謙元宗第九子風采峭整喜爲詩動有規誨後主常與侍臣奕從謙甫數歲侍側後主命賦觀棋詩曰竹林二君子盡日意沈吟相對𨿽無語爭先各有心恃彊知易失守分固難侵若算機籌處滄溟想未深【馬令南唐書】

王延彬

延彬圭之子忠懿之猶子也圭死襲其父封於泉州性多藝而奢縱日服一巾櫛日易一汗衫能爲詩亦好說佛理詞人禪客謁見多爲所沮宅中聲妓皆北人將求妓必圖已形而書其歌詩於圖側題曰才如此貌如此以是冀其見慕進士徐寅常爲人生幾何賦後因修合求藥於延彬延彬卽書賦詞於札尾報之其風流多此類也圭初領兵至泉州捨於佛寺始生延彬於寺之堂旣生而有白雀一棲於堂中迄延彬之終方失其所在凡三十年仍歲丰年每發蠻舶無失墜者人因謂之招寶侍郎朝廷贈延彬云州節度使及卒復葬雲臺山迄今閩人謂之雲臺侍中其詩有尢者曰兩衙前後訟堂淸軟錦披袍擁鼻行雨後綠苔侵履迹春深紅杏鎖鸎聲因攜久醖松醪酒自煮新抽竹筍羮也解爲詩也爲政儂家何似謝宣城人多誦之【五國故事】

徐寅興化軍莆田人以袐書正字歸老鄕裏旣死節度使王延彬以詩哭之曰延壽溪頭嘆逝波古今人事半消磨昔除正字今何在所謂人生能幾何【詩史】

泉州則禪師林性簡素不求贏餘刺史王延彬贈句有莫怪我來偏禮足蕭宮無个似吾師之語【閩書】

馬希振

希振武穆王嫡長子也歷官至武順節度使加侍中工詩句耽吟詠常延詩僧虛中於齋閣酬答不厭頗築別墅憩息以爲樂虛中常題其池亭云嘉魚在深處幽鳥立多時蓋紀實也衡陽王故希振庶弟因母寵得立希振遂棄官爲道士淸泰中卒葬長沙之陶浦掘得石碣其文曰亂石之壤絕世之岡谷變庚戌馬氏無王蓋馬氏諸子於辛亥歲遷江南而其國變實在庚戌也【十國春秋】希振爲鼎州節度使與門下客何致雍僧貫休聯句希振曰靑蛇毎用腰爲力貫休曰紅莧時將葉作花希振又曰蟻子子銜虫子子致雍曰貓兒兒捉雀兒兒【續歸田錄】

錢元懿

元懿武肅王第五子也累官賔睦二州刺史淸海武勝等軍節度使封金華郡王廣順元年薨於婺州年六十有六元懿治郡三十年初涖新定時有卜士方氏者時人號曰龜精常以卜數貽之曰太乙接天河金華寶貝多郡侯六十六別處不經過至是其言果驗【十國春秋】

錢僔

世子僔文穆王第五子與忠遜王同出魯國夫人鄜氏初梁沙門寶志銅牌記云有眞人在冀州開口張弓左右邊子子孫孫萬萬年自是南唐以冀名子文穆王諸子皆連字以應之僔所由名也【十國春秋】

錢億

顯徳中王命括民丁以益軍旅州縣長吏因之多所殘刻億手疏其獘辭理切直王感悟乃罷王常與丞相以下論民之勞逸都由人君奢儉裁詩二章以寓志億亦謂北方侯伯多貢滛巧蠱君心因獻詩諷刺王嘉嘆久之仍賜詩褒美【十國春秋】

錢仁侃

仁侃尙父之孫也爲元帥府中書檢校司徒與中軍都虞侯金沼鄰居沼所居堂東植牡丹花一本著花三百朶其色如血如金含稜頂上有碎金絲如自然蛺蝶之狀一城以爲殊異每歲花開張宴仁侃與焉開寶七年春三月花才一兩朶開仁侃一夕洪飲擊劍程服中單背負大籃左手攜鋤腰藏六匕首逾墻而過沼中外無知者鋤取牡丹置籃中乃平其地空中聞有吁嘆之聲細微若遊蜂音辭曰一花三百朶含笑向春風明年三月裏朶朶斷腸紅仁侃異之移植於庭後明日沼覺失花爲非人力所及來年花盛開乃宴召沼沼一見無語得疾以歸至夜憤悶不已以刀決腸而卒腸皆寸寸斷果符空中之語【洞微志】

錢昱

昱與從父儼皆以文章知名中朝比之二陸又雅善琴畫聰明能覆棋飲酒至斗餘不亂尢好學喜聚書多所吟詠恆與中朝卿大夫唱酬一日對沙門贊寜竹事疊錄所記昱得百餘條因集爲竹譜三卷【十國春秋】

錢昆

淮陰侯廟題者甚多惟諫議錢公昆最爲絕唱詩曰築壇拜日恩𨿽厚躡足封時慮已深隆準早知同鳥喙將軍應起五湖心【靑箱雜記】

小說記事亦多舛誤豈復可信𨿽事之小者如一詩一詞亦謬耳淮陰侯廟詩築壇拜日恩𨿽重之句靑箱雜記謂是錢昆作桐江詩話謂是黃好謙作是一詩而有二說也小詞春光好待得鸞膠續斷弦是何年之句江南野錄謂是曹翰使江南贈妓詞本事詞謂是陶糓使錢塘贈驛女詞冷齋夜話謂是陶糓使江南贈韓熙載歌姬詞是一詞而有三說也其他類此者甚眾殆不可徧舉【漁隱叢話】

宋初置通判分知州之權謂之監州有錢昆者性嗜蟹常求外補曰但得有蟹無監州處則可此語風味似晉人歸田錄及捫虱新話皆載其事東坡詩云欲問君王乞符竹但憂無蟹有監州昆去東坡未遠卽用其事爲詩良愛其語也【稗史彚編】

錢易

薛九江南富家子得侍宮中善歌嵇康嵇康江南曲名也學舞於鐘離氏建業破零落於江北余遇於洛陽福善坊趙春含飲酣於是歌嵇康其詞卽後主所制焉嘗感激坐人皆泣春舉酒請舞謝曰老矣腰腕衰硬無復舊態乃彊起小舞終曲而罷座有王生者請余爲嵇康小舞詞曰薛九三十侍中郎蘭香花態生春堂龍盤王气變秋霧淮聲哭月浮秋霜宜城酒煙濕羈腹與君彊舞當時曲玉樹遺辭莫重聽黃塵染鬢無前綠我聞襄陽白銅鞮荒情古艷傳幽悲淒涼不抵亡國恨座中苦淚飛柔絲洛陽公子擎銀觴跪奴和曲生光茂陵旅夢無春蚤彤管含羞裁短章【侍兒小名錄】

杜子美居蜀累年吟詠殆徧海棠奇艷而詩章獨不及何耶鄭谷詩云浣花溪上空惆悵子美無心爲發揚是已本朝名士賦海棠甚多往往皆用此爲實事如錢易詩云子美無情甚都官著意頻李定詩云不霑工部風騷力猶占勾芒造化權獨王荊公用此作梅花詩最爲有意所謂少陵爲爾牽詩興可是無心賦海棠也【韻語陽秋】紹興二十四年甲戌先銀靑部綱過儀眞時七伯父方以漕使兼揚州出示書畫卷有艸書一軸末云居家世世爲好官後書錢希白蓋三經堂帖歌也希白名易吳越國王俶之子與其兄昆隨俶歸朝願從科舉年十七舉進士禦試三題日中而就太宗嘗語蘇易簡曰朕恨不與李白同時易簡對曰有錢易者李白才也太宗喜曰若然當如唐故事召入禁林防盜起劍南不果官翰林學士爲文數千言頃刻而就又善行艸有文集在祕閣觀此卷可知其人也宋諫議敏求著東京記載崇慶坊司空李昉有孝經道徳經爲三經堂家有東京圖崇慶坊在城之東北有司空李昉宅則詩所謂夾城盡北十里衡者也黒幡蓋用漢舊儀丞相兩黒幡故事司空子宗諤爲翰林學士宗諤子昭廷爲侍讀學士從子昭道爲天章閣待制世世爲好官非虛語也【樓攻愧集】

祥符中日本國忽梯航稱貢非常貢也蓋因本國之東有祥光現其國素傳中原天子聖明則此光現眞宗喜勅本國建一佛祠以鎭之賜額曰神光朝辭日上親臨遣夷使回乞令詞臣撰一寺記時當直者𨿽偶中魁選詞學不甚優贍居常止以張學士君房代之蓋假其稽古才雅也旣傳宣令急撰寺記時張尙爲小官醉飲於樊樓遣人徧京城尋之不得而夷人在閤門翹足而待又中人三促之紫微大窘後錢楊二公玉堂暇日攺閒忙令大年曰世上何人最得閒司諫拂衣歸華山蓋種放得告還山養藥之時也錢希白曰世上何人最得忙紫微失卻張君房時傳此事爲雅笑【湘山野錄】

錢內翰希白晝景詩云雙蜂上簾額獨鵲裊庭柯裊字最其所用意處然韋蘇州聽鶯曲有時斷續聽不了飛去花枝猶裊裊已落第二義矣【復齋漫錄】

錢希白作擬唐詩百篇備諸家之體自序曰今之所擬不獨其詞至於題目豈欲拋離本集或有事疏斯亦見之本傳故其擬張籍上裴晉公詩曰午橋莊上千竿竹綠野堂中白日春富貴極來惟嘆老功名髙後轉輕身嚴更未報皇城裏勝賞時遊洛水濵昨日庭趨三節度淮西曾是執戈人又作擬盧防詩雲門前飛楊花屋後惡水鳴靑蛙案上兩卷書堯典與舜典畱與添丁作生涯擬古當如此相似方可傳【許彥周詩話】

錢惟治

惟治好學家聚法帖圖書萬餘卷多異本生平慕皮陸爲詩有集十卷又有寶子垂綬連環詩回文體也世多稱之【十國春秋】

錢鎭州詩𨿽未脫五季餘韻然回旋讀之固自娓娓可觀題者多雲寶子弗知何物以余考之乃迦葉之香鑪上有金華華內乃有金臺卽臺爲寶子則知寶子乃香鑪耳亦可爲此詩證但圜若重規然豈漢丁緩被中之制乎【東觀餘論】

吳越回文綬帶連環詩碑在法華寺節度使錢惟治作九十首其一首云聖主欽崇教千光顯紺容映云窗綺暖籠月箔花重淨剎香風遠危防碧霧濃勝因良以詠華國一斯逢又一首云碧天臨迥閣晴雪防山屏夕煙侵冷箔明月斂閒亭【湖州府誌】

錢惟演

惟演字希聖幼有俊才俶嘗使賦遠山詩有髙爲天一柱秀作海三峯之句俶深器之【東都事略】

咸平景徳中錢惟演劉筠首變詩格而楊文公與之鼎立號江東三虎詩格與錢劉亦絕相類謂之西昆體大率效李義山之爲丰富藻麗不作枯寂語故楊文公在至道中得義山詩百餘篇至於愛慕而不能釋手公嘗論義山詩以爲包蘊宻致演繹平暢味無窮而炙愈出鉆彌堅而酌不竭使學者少窺其一斑若滌腸而浣胃是知文公之詩得於義山者爲多矣又嘗以錢惟演詩二十七聯如雪意未成云著地秋聲不斷雁連天劉筠詩四十八聯如溪牋未破冰生硯鑪酒新燒雪滿天之類皆表而出之【丹陽集】

錢劉首變詩格錢詠漢武云立堠東溟邀鶴駕窮兵西極待龍媒劉詠明皇云棃園法部兼胡部玉輦長亭復短亭工則工矣余按首變詩格者文公也文公亦詠漢武云力通靑海求龍種死諱文成食馬肝詠明皇云河朔叛臣驚舞馬渭橋遺老識眞龍比之錢劉尢老健【後邨詩話】

楊文公云錢惟演劉筠首變詩格學者慕之得其格者蔚爲佳句集中麗語頗多如惟演奉使塗中云雪意未成云著地秋聲不斷雁連天又云客亭厭見名長短村酒那能辯聖賢送僧遊楚云宿舍孤煙起行衣夢雨涼張並州詩云戈矛巡霧夕鐃皷宴蕭晨章衢雨詩雲平檻曉波吳榜渡繞城春樹越禽飛章南安云離人南浦多春艸越鳥棲枝有蚤梅劉潭州云坐激鮮颷湘竹曉樹含涼雨越禽歸李太僕北使云漢幟隨移帳燕鴻半解鞍何袁州云疎鐘靜起軍城晚華表雙髙水國秋陳江陵云深沈蛛网通歸夢紫翠春山接去舟太乙宮云神庭古柏啼烏起齋室虛簾宿霧通送人云思滿離亭酒魂驚客捨烏髙泉州云東南地迥宵烽息西北樓髙晚望迷章分寧雲小雨郊原連苦霧夕陽樓閣照丹楓東封應制云羽毛襄野駕宴喜魯郊民送予知處州雲輕颷使車遠明月直廬空張僕射判河陽云綠野桑麻連四水黃堂歌吹擁千兵孫永興雲魚尾故宮迷艸樹龍鱗平隰自風煙漢武云立堠東溟邀鶴駕窮兵西極待龍媒公子云歌番南國桃根曲馬過章臺杏葉韀槿花云欲作飛煙散猶憐反照遲荷花云淚有鮫人見魂須宋玉招禁中鶴雲天淵風雨多秋思遼海煙波阻舊期畱題云有時盤馬看尢懶盡日投壺笑未回又云春痩已寛連理帶夜長誰有辟寒金元夜云九枝火樹連金狄萬里霜輪上璧璫馬延州云沃野桑麻涵細雨嚴城皷角送斜陽【詩話總龜】

祥符天禧中楊大年錢文僖晏元獻劉子儀以文章立朝爲詩皆宗尙李義山號西昆體後進多竊義山語句賜宴優人有爲義山者衣服敗敝告人曰吾爲諸館職撏撦至此聞者歡笑【中山詩話】

錢思公漢武詩立堠東溟邀鶴駕窮兵西極待龍媒甘泉祭罷神光防更遣人間識玉杯夫東求蓬島西求宛馬亦志大心勞矣葬地玉杯遄出人間悲之也亦理之所不能免也人君而鑑此則修徳人臣而感此則盡心以事主聽其運於天也【瀛奎律髓】

錢思公秦皇詩天極周環百二都六王鐘鐻接流蘇金椎謾築甘泉道匕首還隨督亢圖已覺副車驚博浪更攜連弩望蓬壺不將寸土封諸子劉項由來是匹夫督亢之亢作平聲作仄聲用亦可末句尢妙天下事毎出於智之所不能料有天下者修徳而已人主往往知懲前代之失至於矯枉過正則其禍必伏於人之所不能見者劉項匹夫而亡秦又豈必封建地大者足爲患耶此昆體詩一變亦足以革當時風花雪月小巧呻吟之病非才髙學博未易到此久而雕篆太甚則又有能言之士變爲別體以平淡勝深刻時勢相因亦不可一律立論也【瀛奎律髓】

錢文僖公畱守西洛嘗對竹思鶴寄李和文公詩云瘦玉蕭蕭伊水頭風宜淸夜露宜秋更教仙驥旁邊立盡是人間第一流其風致如此淮寧府城上莎猶是公所植公在鎭每宴客命防行分行剗襪步於莎上傳唱踏莎行一時勝事至今稱之【能攺齋漫錄】

元獻晏公爲丞相時作新第於城南時錢思公鎭西洛晏求牡丹於思公公以絕句並花寄晏云名花封植在秋期翠石丹萱幸可依華館落成和气動便隨桃李共芳菲【能攺齋漫錄】

錢思公𨿽生長富貴而少所嗜好在西洛時嘗語僚屬平生惟好讀書坐則讀經史臥則讀小說上厠則閱小詞蓋未嘗頃刻釋卷也【歸田錄】

謝希深歐陽永叔官洛陽時同遊嵩山自潁陽歸暮抵龍門香山雪作登石樓望都城忽於煙靄中有防馬渡伊水來者旣至乃錢相遣廚傳歌妓至吏傳公言曰山行良苦當少畱龍門賞雪府事簡無遽歸也錢相遇諸公之厚如此後錢相謫漢東諸公送別至彭婆鎭錢相置酒作長短句俾妓歌之甚悲錢相泣下諸公皆泣下【聞見前錄】

花品序云余居府中時嘗謁思公見一小屏立坐後細書字滿其上思公指之曰欲作花品此是牡丹名凡九十餘種然余所見而今人熟稱者才三十許不知思公何從得之多也思公卽錢惟演東坡云惟演爲西都畱守始置驛貢洛花識者鄙之此宮妾愛君之意也故於荔支嘆云洛陽相君忠孝家可憐亦進姚黃花蓋爲思公惜之也【漁隱叢話】

錢昭度

錢昭度能詩嘗作呂申公夷簡生日詩云磻溪重得呂維嶽再生申當時詩格律止此然可謂著題也已【彥周詩話】郭平振武舊將分配錢塘給官屋居之屋在修文坊舊爲白校書尢賃燒丹藥未欲往而官吏丁疎因逐之乃破鑪而去白因召丁疎同飲謂疎曰大藥爲吾子所破有小戲術醒酒乃取盤一面置於膝上以指敲腕出五色彈子兩枚化爲雙燕而飛白曰僕射髭甚繁可減些言未畢二燕化爲二小劍長五寸餘鋒刃如雨交舞於疎之頤頷間髭落如雪疎懼甚白呼劍下盤中依前成二丸納於左右腕而去錢昭度贈白詩云袖裏靑鋒秋水寒誰疑雙燕是金丸出門風雨知何去空有霜髭在玉盤【洞防志】

北方有焉支山上多紅藍北人采其花染緋取其英鮮者作胭脂婦人妝時用此顏色殊鮮明可愛匈奴名妻閼氏言可愛如胭脂也錢昭度作王昭君詩云閼氏才聞易妾名歸期長似俟河淸則誤讀氏字爲姓氏之氏矣【稗史彚編】

錢昭度有食棃詩云西南片月充腸冷二八飛泉繞齒寒餘讀樂府解題井謎云二八三八飛泉仰流蓋二八三八爲五八五八四十也四十爲井字【聞見後錄】

王安國作詩好用酒樓字嘗謂吳處厚曰子詩有幾酒樓吳曰有二其一夜泊潯陽宿酒樓二後夜錢塘酒樓上云云安國曰足矣然不如錢昭度長憶錢塘江上望酒樓人散雨絲絲【六硯齋筆記】

宋初人佳句如楊徽之春望云杳杳香蕪何處盡搖搖風栁不勝垂江行雲新霜染楓葉皓月借蘆花嘉陽川云靑帝已教春不老素娥何惜月長圓元夜云雪歸萬年樹月滿九重城徐鉉病中云向空咄咄頻書字舉世滔滔莫問津梁周翰山居雲宿雨一番蔬甲拆春山幾處茗旗香鄭文寶春郊云百艸千花路斜風細雨天送別雲杜曲花光濃似酒灞陵春色老於人送人去云滿帆西日催行客一夜東風落楚梅劉師道寄別雲南浦未傷春艸碧北山仍愧曉猿驚嘆世云野馬窗邊日醯雞甕裏天李宗鄂春郊云一溪晚綠浮鸂萬樹春紅叫杜鵑李維渚宮亭云故宮荒艸在往事暮江流送人越州云風樵若邪路霜釣洞庭秋丁謂送章南云梅花過嶺路桃葉渡江船芭蕉云綠章封事緘初啟靑鳯求凰尾乍開晏殊云東陽詩骨痩南浦別魂銷錢昭度村居云黃蜂衙退海潮上白蟻戰酣山雨來自詠云剛腸欺竹葉衰鬢怯菱花春晝云人歸漢後黃金屋燕在盧家白玉堂登樓雲遠水淨林色微云生夕陽皆可誦也【稗史彚編】

錢昭度村居云黃蜂衙退海潮上白蟻戰酣山雨來大寒雲雨被北風吹作雪水愁東海亦成冰金陵云西北髙樓在東南王气銷梅花云東北風吹大庾嶺西南日映小寒天鴈云三年別館風吹入萬里長沙月照來秋遊華山云人間路到三峯盡天下秋隨一葉來【詩話總龜】錢昭度燈詩云繡帔夢驚中酒處朱門人語上朝時未若船中聞鴈洞庭夜牀下有蛩長信秋意格淸遠【詩話總龜】昭度又有聞角詩云風欲拋髙雨壓沈黃昏前後五更深議者云此亦句之優者【詩話總龜】

蔡絳西淸詩話記荊公有殘菊飄零滿地金之句而文忠非之荊公以文忠不讀楚辭之過也以予觀之夕餐秋菊之落英非零落之落落者始也如築室始成謂之落成爾雅曰俶落權輿始也至若錢昭度詩云蕎麥花殘小雪飛乃爲詩病【能攺齋漫錄】

張平子四愁詩云美人贈我金錯刀何以報之英瓊瑤錢昭度詩云荷揮萬朶玉如意蟬弄一聲金錯刀卽王莽所鑄錢名莽居攝變漢制以周錢有子母相權於是更造大錢徑寸二分重十二銖文曰大錢五十又造契刀其環如大錢身形如刀長二寸文曰契刀五百錯刀以黃金錯其文曰一刀直五千與五銖錢凡四品並行杜子美對雪詩金錯囊徒罄銀壺酒易賒韓退之潭州泊船詩聞道松醪賤何須怯錯刀此謂是也或注四愁詩引續漢書佩刀諸侯王以黃金錯環恐與王莽所鑄錯刀又別【藝苑雌黃】

錢熈

錢熙字大雅南安人登甲科獻四夷來王賦萬餘言太宗奇之直史館熙好學善談精筆札苐負气躁後以事罷職憤恚卒嘗撰三酌酸文世稱精絕略曰渭川凝碧蚤拋釣月之流髙嶺排靑不逐眠云之客又曰年年落第春風徒泣於遷鶯處處羈遊夜雨空悲於斷鴈其卒也鄕人李慶孫哭之曰四夷妙賦無人誦三酌酸文舉世傳【閩書】

錢熙送人金陵拜掃有云鶴歸已攺新城郭牛臥重尋舊墓田【詩話總龜】

李贊華

契丹安巴堅死長子東丹王托云不得立自登州泛海歸唐於海岸刋朩立碑大書二十字詩曰小山壓大山大山全無力羞見故鄕人自此投外國【契丹國志】

五代詩話卷一

欽定四庫全書

五代詩話卷二

兗州府知府鄭方坤撰

中朝

司空圖

司空圖與李生論詩云文之難而詩之難尢難古今之諭多矣而愚以辧於味而後可以言詩也江嶺之南凡是資於適口者若醯非不酸也止於酸而已若醝非丕咸也止於咸而已華之人所以充饑而遽輟者知其鹹酸之外醇羙者有所乏耳彼江嶺之人習之而不辧者宜哉詩貫六義則諷諭抑揚渟蓄淵雅皆在其間矣然直致所得以格自奇前輩諸集亦不専工於此矧其下者耶王右丞韋蘇州澄澹精致格在其中豈妨於遒舉哉賈閬仙誠有警句視其全篇意思殊餒大抵附寒澁方可置才亦爲體之不備也矧其下者哉噫近而不浮逺而不盡然後可以言韻外之致耳愚幼嘗自負旣久而愈覺缺然得於春早則有艸嫩侵沙長冰輕著雨消又人家寒食月花影午時天又雨防吟思足花落夢無聊得於山中則有坡暖冬生筍松涼夏健人又川明虹照雨樹宻鳥衝人得於江南則有戍鼓和潮暗船燈照島幽又曲塘春盡雨方響夜深船又夜短猿悲減風和鵲喜靈得於塞下則有馬色經寒慘雕聲帶晚饑得於防亂則有驊驑思故第鸚鵡失佳人又鯨鯢人海涸魑魅棘林幽得於道宮則有棋聲花院閉幡影石壇髙得於夏景則有地涼淸鶴夢林靜肅僧儀得於佛寺則有松日明金像苔龕響朩魚又解吟僧亦俗愛舞鶴終卑得於郊園則有逺坡春旱慘猶有水禽飛得於樂府則有晚妝畱拜月春睡更生香得於寂寥則有孤螢出荒池落葉穿破屋得於愜適則有客來當意愜花發遇歌成𨿽庶幾不濱於淺涸亦未廢作者之譏訶也七言云逃難人多分隙地放生鹿大出寒林又得劍乍如添健僕亡書久似憶良朋又孤嶼池防春漲滿小防花韻午晴初又故國春歸未有涯小欄髙檻別人家五更惆悵回孤枕猶自殘燈照落花又甲子今重數生涯只自憐殷勤元昨日旁午又明年皆不拘一槪也蓋絕句之作本於詣極此外千變萬狀不知所以神而自神也豈容易哉今足下之詩時輩固有難及儻復以全羙爲上卽知味外防矣【唐詩紀事】

與王駕評詩云末伎之工𨿽蒙譽於賢哲未足自信必俟推於其類而後神躍而色揚今之贄藝者反是若卽醫而靳其病也惟恐彼之善察藥之我攻耳以爲率人以謾莫能自振痛哉且工之尢者莫若伎於文章其能不死於詩者比他伎猶寡豈可容易校量哉國初主上好文雅風流特盛沈宋始興之後傑出於江寕宏肆於李杜極矣右丞蘇州趣味澄夐若淸沇之貫逵大歷十數公抑又其次焉元白力勍而气孱乃都市豪估耳劉公夢得楊巨源亦各有勝防閬仙無可劉得仁輩時得佳致亦足滌煩厥後所聞愈褊淺矣然河汾蟠郁之气宜繼有人今王生者寓居其間沈漬益久五言所得長於思與境偕乃詩家之所尙者則前所謂必推於其類豈止神躍色揚哉經亂索居得其所錄尙累百篇其勤亦至矣吾適又自編一鳴集且云撐霆裂月劼作者之肝脾亦當吾言之無怍也【唐詩紀事】

唐司空圖一鳴集十卷雜著八卷碑版二卷前有自序云所撰蜜史別編又有絕麟集述亦其自著也其與王駕論詩曰國初雅風特盛沈宋始興之後傑出於江寜宏肆於李杜右丞蘇州趣味澄夐如淸沇之貫逵大歷十數公抑又其次元白力勍而气孱乃都市豪估耳又與李生論詩曰江嶺之南凡是資於適口者若醯非不酸也止於酸而已若鹺非不咸也止於咸而已酸鹹之外醇美者有所乏耳王右丞韋蘇州澄澹精致格在其中豈妨於遒舉哉晚唐詩以表聖爲冠觀此二書持論可見其所詣矣【池北偶談】

王禹偁五代史缺文云圖字表聖自言泗州人有俊才咸通中登進士第雅好爲文躁於進取頗自矜伐端士鄙之從事使府洎登朝驟歷淸顯巢賊之亂車駕播遷圖有先人舊業在中條山極林泉之美圖自禮部員外郎避地焉日以詩酒自娛屬天下板蕩士人多往依之互相推奬由是聲名借甚昭宗反正以戶部侍郎召至京師圖旣負才慢世謂已當爲宰輔時人惡之稍抑其鋭圖憤憤謝病復歸中條與人書疏不名官位但稱知非子又稱柰辱居士其所居在禎貽谿之上結茅屋命曰休休亭嘗自爲亭記云云謹按圖河中虞鄕人少有文采未爲鄕裏所稱防王凝自尙書郎出爲絳州刺史以文謁之大爲凝知入知制誥遷中書舍人知貢舉擢圖上第頃之凝出爲宣州觀察使辟圖爲從事旣渡江禦史府奏圖監察下詔追之圖感凝知已之恩不忍輕離幕府滿百日不赴闕爲臺司所劾遂以本官分司久之召拜禮部員外郎俄知制誥故集中有文曰戀恩稽命黜系洛師於今十年方忝綸閣此豈躁於進取者耶舊史不詳一至於是圖見唐政多僻中官用事知天下必亂卽棄官歸中條山防以中書舍人召拜禮部戶部侍郎皆不起及昭宗播遷華下圖以宻邇乘輿卽時奔問復歸還山故其詩曰多病形容五十三誰憐借笏趂朝參此豈有意幹相位耶河中節度使王重榮請圖撰碑得絹數千匹圖致於虞鄕市中恣鄕人所取一日而盡是時盜賊充斥獨不入王官谷河中士人依圖避難獲免者甚眾昭宗東遷又以兵部侍郎召至洛下爲桞璨所沮一謝而退梁祖受禪以禮部尙書召辭以老病卒時年八十餘又案梁室大臣如敬翔李振杜曉楊涉等皆唐朝舊族本以忠義立身重侯累將三百餘年一旦委質朱梁其甚者贊成弒逆惟圖以淸直避世終身不仕梁祖故梁史拾圖小瑕以泯大節者良有以也裴晉公赴敵淮西題名華嶽之闕門大順中圖以一絕紀之云嶽前大隊赴淮西從此中原息戰鼙石闕莫敎苔蘚上分明認取晉公題題休休亭之楹曰咄諾休休休莫莫莫伎倆𨿽多性靈惡賴是長敎閒處著休休休莫莫莫一局棊一鑪藥天意時情且料度白日偏催人快活黃金難買堪騎鶴若曰爾何能答云耐苦莫桞璨爲相臣僚多被放逐圖爲監察禦史猶加畏愼昭宗郊禮畢上章懇乞致仕曰察臣本意非爲官榮可驗衰羸庶全名節上特賜歸山其詔略曰旣養髙以傲世類移山以釣名心惟樂於潄流仕非顓於食祿匪夷匪惠特忘反正之朝載省載思當狥遁棲之志宜放歸中條山詔辭乃璨之文也時多以四皓二疏譽之惟僧虛中云道裝汀鶴識春醉野人扶言其操履檢身非傲世者也又云有時防禦札特地掛朝衣言其尊戴存誠非邀君也【唐詩紀事】

劉貢父以司空圖詩中咄喏二字辯晉書所載石崇豆粥咄嗟而辦爲誤以喏爲嗟非也孫楚詩自有三命皆有極咄嗟不可保之語此亦豈是以喏爲嗟古今語言固有各於一時本不與後世相通者咄嗟皆聲也自晉以前未見有言咄殷浩所謂咄咄逼人蓋拒物之聲嗟乃嘆聲咄嗟猶言呼吸疑是晉人一時語故孫楚亦云爾【石林詩話】

表聖論詩有二十四品予最喜不著一字盡得風流八字又云采采流水蓬蓬逺春二語形容詩境亦絕妙正與戴容州藍田日暖良玉生煙八字同防【香祖筆記】

張道濟手題王灣海日生殘夜江春入舊年一聨於政事堂王元長賞桞文暢亭臯朩葉下隴首秋雲飛書之齋壁皇甫子安子循兄弟論五言推馬戴猿啼洞庭樹人在朩蘭舟以爲極則又若王籍蟬噪林逾靜鳥鳴山更幽當時稱爲文外獨絕孟浩然防云澹河漢疎雨滴梧桐羣公咸閣筆不復爲繼司空表聖自標舉其詩曰回塘春盡雨方響夜深船玩此數條可悟五言三昧【香祖筆記】

唐司空圖詩云昨日流鶯今日蟬起來又是夕陽天六龍飛轡長相窘更忍乘危自著鞭戒色自戕者也楊誠齋善謔嘗謂好色者曰閻羅王未曽相喚子乃自求押到何也卽此詩之意【鶴林玉露】

司空表聖自論其詩以爲得味外味緑樹連村暗黃花入麥稀此句最善又云棋聲花院閉幡影石壇髙吾嘗獨遊五老峯入白鶴觀松陰滿地不見一人惟聞棋聲然後知此句之工也但恨其寒儉有僧態若杜子美云暗飛螢自照水宿鳥相呼四更山吐月殘夜水明樓則才力富健去表聖之流逺矣【東坡志林】

司空圖唐末竟能全節自守其詩有緑樹連村暗黃花入麥稀誠可貴重又云四座賓朋兵亂後一川風月笛聲中句法𨿽可及而意甚委曲【彥周詩話】

唐詩自咸通而下不足觀矣亂世之音怨以怒亡國之音哀以思气防而語偸聲煩而調急甚者忿目褊吻如防手交罵大抵王化習俗上下俱防而心聲隨之不獨士子之罪也其來有源矣司空圖輩傷時思古退已避禍淸音泠然如世外道人所謂變而不失正者也余故盡取晚唐之作庶知律詩末技初若虛文可以知治之盛衰【唐詩紀事】

唐失河湟未久司空圖有詩記之燕山自石晉割棄至本朝宣和歷年多矣議者猶以燕人思漢借口卒召狄難【後邨詩話】

忍事事堪喜杜牧之遣興詩也呂居仁官箴引此誤以爲少陵俗言忍事敵災星司空表聖詩也【困學紀聞】

釋防光江南人也潛心艸字名重一時吳融贈其歌曰忽時飛動更驚人一聲霹靂龍馳活司空圖亦爲之歌曰防師逸迹兩師宜髙適歌行李白詩當時稱美著於篇籍者不可勝數茍非研精覃思詎能至是耶【宣和書譜】余少嗜書苦家貧不能多致時從人借本諷之顧性顓愚隨諷隨忘有未盡忘者往來胸臆又不能舉其全爲恨表聖之詩不云乎亡書久似憶良朋眞余意中事也庚辰讀書有感葛稚川語遇防心處輒以片紙記之甫二嵗計偕北上因罷去殘槁委於篋笥塵埃漫滅不復省視久矣李君士龍見之謂其可以資文字之引用備遺忘之萬一也乃手自整理取世說篇目括之其不盡者括以他目譬之溝中之防文以靑黃則士龍之爲也【焦氏類林】

司空圖菩薩蠻謂棃花爲瀛洲玉雨【淸異錄】

鄭谷幼負名譽司空圖見而奇之問之答曰大夫曲江晚望防萹雲村南斜日閒回首一對鴛鴦落渡頭意深矣司空撫背曰當爲一代風騷主【郡閣雅談】

吳淑

吳淑冬日招客詩云曉羮沈玉杵寒鮓疊金綿杵謂小截山蕷綿乃黃雀脂膏【淸異錄】

殷文圭

文圭應舉嘗經大澤中驟雨震電眾駭躓獨安詳如不聞雨定傍人見其兩耳中鬼神以泥封之後爲內翰艸司空李徳誠麻潤毫久不至爲詩督之云紫殿西頭月欲斜曽艸臨淮上相麻潤筆已曾經奏謝更將章句問張華時論少之【唐詩紀事】

瑟瑟殷紅也碧也殷文圭雲水靣風吹瑟瑟羅白樂天云半江瑟瑟半江紅又文圭詩一篷秋雨睡初起半硯冷云吟未成盡有思致【防靑日札】

杜荀鶴

荀鶴字彥之遇知於朱溫送名春官於裴贄侍郎下第八人登科大順三年正月十日荀鶴生日也九華王希羽以詩獻曰金榜曉懸生世日玉書潛記上生時九華山色髙千尺未必髙於第八枝【洞防志】

梁祖之初兼四鎭也英烈剛狠視之若乳虎左右小忤其防立殺之梁之軄史每日先與家人辭訣而入歸必相賀賔客對之不寒而栗進士杜荀鶴以所業投之且乞一見掌客以事聞於梁祖黙無所報荀鶴住大梁數月先是凡有求謁梁祖如已通姓名而不得見者𨿽逾年困躓於逆旅中寒餓殊甚主者畱之不令私去不爾卽公人輩及禍矣荀鶴逐日詣客次一日梁祖在便防謂左右曰杜荀鶴何在左右以見在客次爲對未見間有馳騎者至梁祖見之至巳午間方退梁祖遽起歸宅荀鶴謂掌客曰某饑甚告欲歸公人輩爲設食且曰乞命若大王出要見秀才言已歸館捨卽某等求死不暇至未申間梁祖果出復坐於便防令取盆骰子來旣至梁祖擲數十擲意似有所卜擲且久終不愜防怒甚屢顧左右怖懼縮頸重足若蹈湯火湏臾梁祖取骰子在手大呼曰杜荀鶴遂擲之視之六隻俱赤乃連聲命屈秀才荀鶴爲主客者引入令趨驟至階陛下梁祖言曰秀才不合趨階荀鶴聲喏恐懼流汗在背敍謝訖命坐荀鶴慘悴戰栗神不主體梁祖徐曰知秀才久矣荀鶴欲降階拜謝梁祖曰不可於是再拜復坐梁祖顧視階下謂左右曰似有雨防下令視之實雨也然仰首視之天無片雲雨防甚大霑階檐有聲梁祖自起熟視之復坐謂杜曰秀才曽見無雲而雨否荀鶴答言未曾見梁祖笑曰昔所謂無雲而雨謂之天泣不知是何祥也又大笑命左右將紙筆來請秀才題一篇無雲雨詩杜始對梁祖坐身如在燃炭之上憂悸殊甚復令賦詩不敢辭立成一絕獻之梁祖覽之大喜立召賔席共飲極歡而防且曰來日特爲秀才開一筵復拜謝而退杜絕句云同是乾坤事不同雨絲飛灑日輪中若敎陰朗都相似爭表梁王造化功由是大獲見賞杜旣歸驚惶成疾水防數十度气貌羸絕幾不能起客司守之供侍湯藥若事慈父母明晨再有主客者督之且曰大王欲見秀才請速上馬不獲已巾櫛上馬比至凡促召者五七輩杜困頓無力趨進遲緩梁祖自起大聲曰杜秀才爭表梁王造化功杜頓忘其病趨走如飛連拜敍謝數四自是梁祖特設帳賔館賜之衣服錢物待之甚厚【洛陽舊聞】唐杜荀鶴嘗遊梁獻太祖詩三十章皆易曉也因厚遇之洎受禪拜翰林學士五日而卒朱崖李太尉奬防寒俊至於掌誥率用子弟乃曰以其諳練故事以濟緩急也如京兆尹者一篇一詠而已經國大手非其所能幸而殂逝免貽伊恥也制貶平曾賈島以其僻澁之才無所采用皆此類也【北夢瑣言】

張曙崔昭緯中和初同舉相與詣日者問命曙時自負才名籍甚以爲將來狀元崔亦分居其下日者殊不顧曙苐目崔曰將來萬全髙第曙有慍色日者曰郎君亦及第然湏待崔拜相當此時過堂旣而曙果不終場昭緯首冠曙以篇什刺之云千里江山陪驥尾五更風水失龍鱗昨夜浣花溪上雨緑楊芳艸爲何人後七年昭緯爲相曙方登第果於昭緯下過堂杜荀鶴同年生也酬曙詩雲天上書名天下傳引來齊到玉皇前大僊錄後頭無雪至藥成來竈絕煙笑躡紫雲金作闕夢拋塵世鐡爲船九華山叟驚凡骨同到蓬萊豈偶然【全唐詩話】六一居士詩話云唐之晚年詩人無復李杜豪放之格然亦務以精意相髙加周朴者抒思尢難每有所得必極雕琢故詩人稱朴詩月鍜季煉未及成篇已播人口其名重當時如此而今不復傳矣余少時猶見其集中有句云風暖鳥聲碎日髙花影重又云曉來山鳥閙雨過杏花稀誠佳句也苕溪漁隱曰余讀隱居詩話云此一聨非朴詩也乃杜荀鶴之句然猶未敢以六一詩話爲誤後又防幕府燕閒錄雲杜荀鶴詩鄙俚近俗惟宮詞爲唐第一云早被嬋娟誤欲妝臨鏡慵承恩不在貌教妾若爲容風暖鳥聲碎日髙花影重年年越溪女相憶采芙蓉故諺雲杜詩三百首惟在一聨中風暖鳥聲碎日髙花影重是也【漁隱叢話】

風暖鳥聲碎日髙花影重杜荀鶴詩爲人膾炙其全篇諸家相傳今具在也而六一翁以爲周朴之句朴集翁自謂少時及見則當日已無存者豈編錄之誤耶【餘冬序錄】杜荀鶴春宮怨詩早被嬋娟誤欲妝臨鏡慵承恩不在貎敎妾若爲容風暖鳥聲碎日髙花影重年年越溪女相憶采芙蓉譬之事君而不遇者初亦恃才而卒爲才所誤愈欲自衒而愈不見知蓋寵不在貎則難乎其容矣女爲悅已者容是也風景如此不思從平生貧賤之交可乎【瀛奎律髓】

陳了翁喜左經臣一別又經無數日百年能得幾多時句以爲非特辭意淸逺可玩味也老於世幻逝景迅速讀之能無警乎然此乃古人已道之句戴叔倫寄朱山人云此別又萬里少年能幾時杜荀鶴送人逰江南云能禁幾度別卽到白頭時但經臣語猶婉而不廹爾【林中偶談】

唐人有以俗字入詩中用者如張祜詩銀注紫衣擎許渾詩橘邊沽酒半壜空元防之詩櫓窡動揺妨客夢杜子美詩遮莫鄰雞下五更權徳輿詩遮莫雪霜撩亂下杜荀鶴詩子細防思底模樣曰帝鄕吾土一般般曰萬般無染耳邊風張祜詩歸來不把一文錢曰酒引嬌娃活牡丹戴叔倫詩秋風里許杏花開杏樹旁邊醉客來王建詩楊桞宮前忽地春曰萬事風吹過耳輪曰朝回不向諸餘處曰若敎更解諸餘語曰新晴艸色暖溫暾白樂天詩池水暖溫暾此類甚多旁邊二字見徐陵雜曲【埜客叢書】

俗有耳邊風之語杜荀鶴詩云百嵗有涯頭上雪萬般無染耳邊風【羣碎錄】

杜荀鶴池州人官至翰林學士善作詩辭句切理有舉鞭揮桞色隨手失蟬聲之句爲時所稱然尢工艸字而無末俗之气且書學之廢莫甚於五代篆籀之輩不可得見矣得見兩漢之典刑斯可矣兩漢之法又不可得見矣得見晉唐之遺風斯可矣觀荀鶴之書𨿽未能跨越前古筆力遒健猶有晉唐之遺風【宣和書譜】

荀鶴嘗有舊衣灰絮絮新酒竹篘篘或稱於相國韋說曰我道印將金鎖鎖簾用玉鉤鉤【古今詩話】

荀鶴朱梁時作時世吟十首錄其二云夫因兵亂守蓬茆麻薴裙衫髩髮焦桑柘廢來猶納稅田園荒盡尙徵苖時挑野菜和根煮旋斫生柴帶葉燒任是深山更深處也應無計避徵徭八十衰翁住破村村中牢落不堪論因供寨朩無桑柘爲防鄕兵絕子孫還似升平催賦稅未曽州縣略安存至今雞犬皆星防日落西山哭倚門【防溪詩話】

嘗讀杜荀鶴詩其亂後逄村叟曰經亂衰翁居破村村中何事不傷魂因供寨朩無桑柘爲著鄕兵絕子孫還似平寜徴賦稅未嘗州縣略安存至於雞犬皆星防日落前山獨倚門山中寡婦曰夫因兵死守蓬茆麻薴衣衫鬢髮焦桑柘廢來猶納稅田園荒後尙徴苖時挑野菜和根煮旋斫生柴帶葉燒任爾深山更深處也應無計避徵徭旅泊遇郡中亂曰握手相防誰敢言軍家刀劍在腰邊徧搜寶貨無藏處亂殺平人不怕天古寺拆爲修寨朩荒墳掘作甃城磚郡侯逐去渾閒事正是鑾輿幸蜀年然方之今日始信其非寓言也【輟耕錄】

經生多有不省文章嘗一邑有兩人同官其一或舉杜荀鶴詩贊也應無計避徵徭之句其一難之曰此詩誤矣野鷹何嘗有徵徭乎舉詩者解曰必是當年科取翎毛耳【續耳談】

紫菊之名見於孫眞人種花法又見於諸譜中此品傳植已久故唐宋詩人稱述亦多蕭穎士菊榮篇紫英黃蕚照耀丹墀杜荀鶴詩雨勻紫菊叢叢色趙嘏詩紫艷半開籬菊靜夏英公詩落盡西風紫菊花韓忠獻公詩紫菊披香碎曉霞則紫花定是佳品【花史】

張碧農父詩云運鋤耕斸侵晨起隴畔丰盈滿家喜到頭禾黍屬他人不知何處拋妻子杜荀鶴田翁詩云白髮星星筋骨衰種田猶自伴孫兒官苖若不平平納任是丰年也受饑讀之使人愴然以今觀之何啻倍蓰也【容齋五筆】

髙齋詩話曰山谷嘗雲杜荀鶴詩舉世盡從愁裏老正好對韓退之詩誰人肯向死前休僕考荀鶴詩元有是對其詩曰南來北去二三年年去年來兩髩斑舉世盡從愁裏老誰人肯向死前閒退之易閒字爲休字耳退之在前荀用其語僕謂誰人肯向死前休與誰人肯向死前閒二句皆當理然豈可誣舉世之人盡從愁裏老邪蓋有春風和气中過一生者但不多耳不若曰浮世多從忙裏老【埜客叢書】

今世所道俗語多唐以來人詩何人更向死前休韓退之詩也林下何曾見一人靈徹詩也長安有貧者爲瑞不宜多羅隠詩也世亂奴欺主年衰弄人海枯終見底人死不知心杜荀鶴詩也事向無心得章碣詩也但有路可上更髙人也行龔霖詩也忍事敵災星司空圖詩也一朝權入手看取令行時朱灣詩也自已情𨿽切他人未肯忙裴說詩也但知行好事莫要問前程馮道詩也在家貧亦好戎昱詩也【老學庵筆記】

唐人詩句中用俗語者惟杜荀鶴羅隠爲多杜荀鶴詩如曰秪恐爲僧僧不了爲僧得了盡輸僧曰乍可百年無稱意難教一日不吟詩曰啼得血流無用處不如緘口過殘春曰舉世盡從愁裏老誰人肯向死前閒曰世間多少能言客誰是無愁行睡人曰逢人不說人間事便是人間無事人曰莫道無金空有壽有金無壽欲何如羅隠詩如曰西施若解亡人國越國亡來又是誰曰今宵有酒今宵醉明日愁來明日愁曰能消造化幾多力不受陽和一防塵曰只知事逐眼前去不覺老從頭上來曰時來天地皆同力運去英雄不自由曰采得百花成蜜後不知辛苦爲誰甜曰明年更有新條在繞亂春風卒未休今人多引此語往往不知誰作【野客叢書】杜荀鶴贈僧詩云安禪不必須山水滅得心頭火自淸又云利門多路兩何憑百嵗風前短焰燈只恐爲僧心不了爲僧心了又輸僧【鑑戒錄】

荀鶴題八駿圖云丹雘傳眞未必眞那知筋骨與精神只今市駿憑毛色騄駬驊驑賺殺人【聲畫集】

今日鄕塾教子弟未讀之書謂之生書已讀之書謂之熟書生熟二字本用在飲食上今用在子弟書上亦奇杜荀鶴詩云出爲覊孤營糲食歸同弟侄讀生書則此二字唐時已然【知新錄】

放翁云膽薄沽官釀瞳昏讀監書杜荀鶴云欺春只愛和醅酒諱老猶看夾注書二聯皆佳【後邨詩話】

荊公晚年詩精巧如雲水落山林成自獻潮回洲渚得橫陳一水防田將綠繞兩山排闥送靑來之類皆琢句工夫然論者猶恨其雕刻太過公嘗讀杜荀鶴詩云江湖不見飛禽影巖谷惟聞折竹聲攺云宜作禽飛影竹折聲【捫虱新話】

世人作詩以敏捷爲奇以連篇累冊爲富非知詩者也老杜云語不驚人死不休蓋詩須苦吟則語方妙不特杜爲然也賈閬仙云兩句三年得一吟雙淚流孟東野雲夜吟曉不休苦吟神愁盧延遜云險覓天應悶狂搜海亦枯杜荀鶴云生應無輟日死是不吟時余由是知詩之不工以不用心之故蓋未有苦吟而無好詩者唐山人題詩瓢云作者方知吾苦心亦此意也【南濠詩話】池陽集載杜牧之守郡時有妾懷姙而出之以嫁州人杜筠後生子卽荀鶴也此事人罕知余過池嘗有詩云千古風流杜牧之詩材猶及杜筠兒向來稍喜唐風集今悟樊川是父師【二老堂詩話】

有不調子恆以滑稽爲事輩流間有慧黠過人性識機警者皆被誘而翫之嘗與一秀士同舟泛江湖中將欲登路同船客有驢瘦劣尾仍偏不調子堅勸秀士市之秀士鄙其瘦劣勉之曰此驢有異相不同常等不得已髙價市之旣捨檝登途果尫弱不堪乘跨而苦尢之不調曰勿悔此不同他等其夕忽值雪不調曰得之矣請貰酒三五杯然後奉爲話其故事秀士又僶俛貰而飲之及舉爵言之曰君不聞杜荀鶴詩云就船買得驢偏羙踏雪沽來酒倍香乎請君買驢沽酒者蓋爲杜詩言之非無證據秀士被買而翫之殊不知覺至是方悟【玉堂閒話】

顧云序其詩曰大順初皇帝命小宗伯河東裴公掌邦貢次二年逺者來隠者出異人雋士大集都下於羣進士中得九華山人杜荀鶴拔居上第諸生謝恩日列坐旣定公揖生謂曰聖上歉文教未張思得如髙宗朝射洪拾遺陳公作詩出沒二雅馳驟建安削苦澁僻碎略淫靡淺切破艷冶之堅陣擒雕巧之酋帥皆摧犝折角崩潰解散埽蕩詞場豁淸文防然後有戴容州劉隨州王江寧率其徒揚鞭按轡相與呵樂來朝於正道矣以生詩有陳體可以潤國風廣王澤故擢以塞詔竟勉爲中興詩宗生謝而退明年寧親江表以僕故山借隠者出詩三百篇見其雅麗激越之句能使貪吏廉邪臣正父慈子孝兄友弟悌人倫之紀備矣其壯語大言則決起逸髮可以左攬工部袂右拍翰林肩吞賈諭八九於胸中曾不蠆介情動於中則極思防搜神遊希夷形兀枯朩五聲勞於呼吸萬象貧於抉剔信詩之雄傑者也美哉裴公之知人爲不誣矣於戲旌別淑慝史臣之職僕幸得爲之敍錄視其人齒尙壯才力未盡謳吟之興方酣俟其繼作得如周頌者目之爲唐風集【唐詩紀事】文闈有挾書傳義之禁舊矣竊怪李揆爲考官大陳經史於庭令學者縱觀和凝爲考官開門徹棘令學者自便如此則眞賢實能孰辧耶余知其故矣蓋自唐以來主司重素望故文塲一啟而投卷紛然舉子之升黜固自有定議矣𨿽禁挾書傳義奚爲哉朝向公卿說暮向公卿說誰謂黃鐘宮化爲君子舌此孟郊有祈於知已也而呂渭取之擬動如浮海凡言似課詩終身事知已此後復何爲此杜荀鶴有祈於知已也而裴贄取之砌下芝蘭新滿徑門前桃李舊埀陰卻應回念江邊艸放出春煙一寸心此鄭谷有祈於知已也而柳玭取之舉子祈之於前主司錄之於後公論何在乎【韻語陽秋】

項斯云因詩壁重泥蓋言因壁上題詩故珍重而不忍泥也重讀作去聲若今之題歪詩者泥之重題又重泥之當作平聲讀可也可發一笑梁園有富家子杜四郎號杜荀鴨比杜荀鶴有詩卽題壁親賔或污墁之卽云三十年來塵拂面如今始得一鍁泥【畱靑日紮】

杭州華麗𨿽盛於唐時然其題詠自白舍人張處士之外亦不多見獨杜荀鶴方元英溫飛卿諸詩頗得風物之勝杜荀鶴錢塘寄姚中丞詩豈謂無心求上第難居帝裏爲家貧江南江北閒爲客潮去潮來老卻人兩岸雨収鶯語柳一樓風滿角吹春花前不獨垂鄕淚曽是朱門寄食身方元英旅次錢塘詩此處是鄕國堪爲朝夕吟雲藏吳相廟樹隠越山禽潮落海人散鐘遲秋寺深我來無舊識誰見寂寥心詩中四句卽不書題日一吟可知其爲錢塘也溫飛卿錢塘詩錢塘岸上春如織渺渺寒湖帶晴色淮南遊客馬連嘶碧艸迷人歸不得風飄客意如吹煙纖指殷勤傷鴈弦一曲堂堂紅燭筵金鯨瀉酒如飛泉【西湖志余】杜荀鶴鸕鷀詩雲深水有魚銜得出看來卻是鸕鶿饑【零陵總記】

水滸傳有一歌赤日炎炎似火燒野田禾稻半枯焦農夫心內如湯煮公子王孫把扇揺與杜荀鶴雪詩擁袍公子休言冷中有樵夫跣足行同意【堅瓠集】

杜荀鶴贈秋浦張明府詩人事旋生當路縣吏才難展用兵時農夫背上題軍號賈客船頭揷戰旗語俗而事或切唐末之亂如此縣令之難可知也【瀛奎律髓】

阮籍千秋萬嵗後榮名安所之老杜客愁全爲減捨此欲何之萬方聲一槪吾道竟何之干戈猶未已弟妹各何之稍弱又出門轉盼已陳迹藥餌扶吾隨所之差可至杜荀鶴幹人不得已非我欲爲之白髮多生矣靑山可住乎五言律長城壞矣【蠖齋詩話】

吳埜人曰杜荀鶴四海十年人殺盡似君埋少不埋多漑堂挽胡彥逺結句殺戮眼中半名士君今安穩到黃泉遂與同慘【漑堂集】

韓敞

書空匠者幹祐中冷金亭賞菊分賦秋鴈族子祕書丞敞先就詩曰天掃閒雲秋淨時書空匠者最相宜云云【淸異錄】

髙蟾

髙蟾詩思𨿽淸務爲奇險意疎理寡實風雅之罪人薛能謂人曰倘見此公欲贈以掌然而落第詩不向東風怨未開守寒素之分無躁競之心公卿間許之終以榮名【北夢瑣言】

鄭谷嘗贈蟾詩云張生故國三千里知者惟應杜紫微君有君恩秋後葉可能更羨謝元暉蓋蟾有宮詞云君恩秋後葉日日向人疎今全什亡【全唐詩錄】

李山甫

李山甫數舉進士被黜依魏博幕府嘗有詩云勸君莫用誇頭角夢裏輸贏總未眞譏執政也巢冦之亂翰林待詔王敬遨者遊鄴遇於道觀山甫謂曰幽蘭綠水可得聞乎遨應命奏之曲終澘然曰憶在咸通玉亭秋夜供奉至尊不意流離至此也山甫賦詩曰幽蘭緑水耿淸音嘆息先生枉用心世上幾時曽好古人前何必獨霑襟句未成亦自黯然悲其不遇也【全唐詩錄】

項王廟有李山甫題詩云爲虜爲王盡偶然有何羞見渡江船平分天下猶嫌少可要行人贈紙錢俗傳有云仗劍爲何懷舊恨漢家今已屬他人平分天下猶嫌少一紙金錢值幾文𨿽非韻亦自好嘗謂項王之死正在不渡江方有些气槪一下船便索然生爲擒虜死爲怯鬼矣何者初起兵時气盛決死席捲而前自然成功今一番英雄業已做過業爲逃虜气竭情盡勿論自家羞見人江東子弟亦決不來助杜牧之詩眞是可笑惟王介甫獨窺其深【湧幢小品】

一菊詩也陳叔達云但令逢采摘寧辭獨晚榮婉厚乃爾朱灣云受气何曽異開花獨自遲費較量矣李山甫云栽處不容依玉砌要時還許上金樽更似毒口罵將來豈非時代爲之【唐詩統簽】

世豈有國號國姓可入詩者哉然如盧照鄰人歌小嵗酒花舞大唐春李山甫但經春色還秋色不覺楊家是李家非佳句乎觀此事無不可使只巧匠少耳【唐詩統簽】廣川書跋云初僕固懷恩之叛其女沒入宮大歷四年回紇請婚因封爲崇徽公主降可汗道汾州以手掌托石壁遂有手痕今靈石有崇徽公主手痕碑李山甫詩云一拓纖痕更不収翠微蒼蘚幾經秋誰陳帝子和番防我是男兒爲國羞寒洗來香已盡澹煙籠著恨長畱可憐汾水知人意旁與吞聲未忍休【全唐詩錄】

李山甫牡丹詩云邀勒春風不蚤開眾芳飄後上樓臺數苞仙艷火中出一片異香天上來曉露精神妖欲動暮煙情態恨成堆知君也解相輕薄斜憑防乾首重回司空表聖有絕句云芙蓉騷客空畱怨芍藥詩家只寄情誰似天才李山甫牡丹屬思亦縱橫蓋指此詩也【全唐詩錄】

於兢

於兢梁相國善畫牡丹幼年從學因覩學捨前檻中牡丹盛開命筆仿之不浹旬奪眞矣後遂酷思無倦動必增奇貴達之後非尊親旨命不復含毫有人贈詩曰看時人步澀展處蝶爭來有寫生全本折枝傳世【圖畫見聞志】

姚垍

梁太祖受禪姚垍爲翰林學士上問及裴延裕行止曰頗知其人文思甚捷垍曰向在翰林號爲下水船太祖應聲曰卿便是上水船魯直詩曰花气薰人欲破禪心情其實過中年春來詩思何所似八節灘頭上水船山谷防化前人語而其妙如此詩中三昧手也【竹坡詩話】

羅紹威

鄴王羅紹威喜文學好儒士每命幕客作四方書檄小不稱旨壞裂抵棄自劈牋起艸下筆成文又癖於七言詩江東有羅隠爲錢鏐客紹威申南阮之敬隠以所著文章詩賦酬寄紹威大傾慕之乃目其所爲詩集曰偸江東今鄴中人士多有諷誦【北夢言】

羅紹威唐末襲父洪信爲魏博節度使喜爲詩江東羅隠有詩名紹威厚禮之與通屬籍目已所爲詩號偸江東集如樓前淡澹雲頭日簾外蕭蕭腳風無愧隠矣紹威形貌魁偉有英傑气好招延文學士開館聚書萬卷每歌酒宴防與賔佐賦詩頗有情致羅隠贈紹威詩云寒門𨿽得在諸宗棲北巢南恨不同馬上固慙銷髀肉幄中猶美愈頭風蹉跎嵗月心仍切迢遞江山夢未通深荷吾人有知已好將筆力當英雄【唐詩紀事】

韓定辭

定辭爲鎭州王鎔書記聘燕帥劉仁恭捨於賔館命幕客馬彧延接馬有詩贈韓云燧林芳艸綿綿思盡日相攜陟麗譙別後巏嵍山上望羨君時復見王喬彧詩淸秀然意在試其學問韓於座酬之曰崇霞臺上神仙客學辧癡龍藝最多盛徳好將銀筆述麗詞堪與雪兒歌座賔靡不欽訝然亦疑銀筆之僻也他日彧持燕帥之命答聘常山亦命定辭接於宮館彧從容問韓以雪兒銀筆之事韓曰昔梁元帝爲湘東王時好學著書常紀忠臣義士及文章之美者筆有三品或以金銀雕飾或以斑竹爲管忠孝全者用金管書之徳行淸粹者用銀筆書之文章贍麗者以斑竹書之故湘東之譽振於江表雪兒者李密之愛姬能歌舞每見賓僚文章有奇麗入意者卽付雪兒葉音律以歌之又問癡龍出自何處定辭曰洛下有洞穴曽有人誤墮於穴中因行數里漸見明曠見有宮殿人物凡九處又見有大羊羊髯有珠人取而食之不知何所後出以問張華華曰此地仙九館也大羊者名曰癡龍耳定辭復問彧巏嵍山當在何處彧曰此隨郡之故事何謙光而下問由是兩相悅服結交而去【全唐詩話】

唐末詩人韓定辭仕爲鎭冀深趙等州觀察判官尙書祠部郎中兼侍禦史爲王鎔聘劉仁恭與馬彧倡和所謂崇霞臺上神仙客學辧癡龍藝最多者事載全唐詩話按安陽集重修五代祖塋域記定辭乃忠獻王琦四世伯祖忠獻五代祖又賔稱庶子府君歷仕鎭帥王紹鼎景崇鎔三世有子二人長定辭次昌辭昌辭仕爲鼓城令卽忠獻王髙祖也東坡嘗書前詩而云定辭不知何許人豈未考其家世耶【池北偶談】

馬彧

全唐詩話唐詩紀事並載馬彧贈韓定辭詩云燧林芳艸綿綿思盡日相攜陟麗譙別後巏山上望羨君時復見王喬按字書音務顏氏家訓云栢人城東北有孤山闞駰九州誌以爲舜納於大麓卽此山世俗或呼爲宣務山余嘗爲趙州佐共太原王邵讀栢人城西門內碑碑是漢桓帝時縣人爲令徐整所立銘云上有巏務山王喬所仙方知此巏務山也巏字遂無所出務字依諸字書卽旄丘之旄也旄字字林一音忘付反今依附俗名當音權務耳入鄴爲魏収道之収大嘉嘆其作趙州莊嚴寺碑銘云權務之精卽謂此也余按此則馬詩當作莫毫反耳定辭卽忠獻曽祖行東坡書此詩乃云不知何許人豈一時失於考據耶【池北偶錄】

五代馬彧贈韓定辭詩巏山見顏氏家訓余池北偶談已詳之其首句云燧林芳艸綿綿思盡日相攜陟麗譙燧林未詳出處考拾遺記云燕昭王遊於西王母燧林之下說燧皇鉆火之事在申彌國近燧明國去都萬里則非燕地明矣王子年著書皆杜撰韓馬特引此以矜奇炫博非事實也【居易錄】

裴秀冀州記云王喬犍爲武陽人爲栢人令於緱氏山登仙按今唐山縣卽漢之栢人巏山在其城北故馬彧贈韓定辭詩云別後巏山上望羨君時復見王喬後漢書王喬河東人顯宗時爲葉令或云卽古仙人王子喬【居易錄】

張防

梁相張防嘗爲僧返俗應舉亞臺鄙之或曰劉軻蔡京得非僧乎亞臺曰劉蔡輩𨿽作僧未爲人知翻然貢藝有何不可張防衣冠子弟無故出家不能參禪訪道抗迹塵外乃於禦簾前進詩希望恩澤如此行止豈掩人口某十度知舉十度斥之淸河公乃東依梁主而求際防蓋爲天水拒棄竟爲梁相也【北夢言】

孫偓

閣皂山館有天復四年孫偓李洞宋齊丘沈彬孟賔於徐鉉陶淵詩牌得道之士伊夢昌有詩常平周彥質二詩亦好【三山老人語錄】

唐相國孫公偓寛裕通簡不事矯異常話於親友曰凡人許已務在得中但士行無虧不必太苦以我之長彰彼之短以我之淸彰彼之濁幸勿爲之後謫居衡山情抱坦然不以放逐而懷戚戚毎對客座而廝僕輩紛詬毆拽僕於面前相國凝然似無所睹謂客曰若以怒心逢彼卽方寸自撓矣其偉度皆此類也相國曽乘軺至蜀詣杜光庭先生受籙乃曰嘗遇至人話及時事每有髙樓之約爾後𨿽登宰輔竟出官於南嶽有詩寄杜先生其要句云蜀國信難遇楚鄕心更愁我行同範蠡師舉效浮丘他日相逢處多應在十洲唐末朝達罹谷水白馬驛之禍惟相國獲免焉【北夢言】

張喬

張喬九華人也詩句淸雅夐無與倫咸通末京兆府解李建州時爲京兆參軍主試同試有許棠與喬及兪坦之劇燕任濟吳罕張蠙周繇鄭谷李棲逺溫憲李昌符謂之十哲其年府試月中桂詩喬擅塲詩曰與月長洪蒙扶疎萬古同根非生下土葉不墜秋風每以圓時足還隨缺處空影髙羣朩外香滿一輪中未種靑霄日應虛白兔宮何當因羽化細得問神功其年頻以許棠在塲席多年以爲首薦喬與兪坦之復受許下薛能尙書深知因以詩唁二子曰何事盡參差惜哉吾子詩日令銷此道天亦負明時有路當重振無門卽不知何曽見堯日相與啜澆漓【摭言】

張喬送人遊蜀云劍閣緣空去西過第幾州丹霄行客語明月杜鵑愁露帶山花落云隨野水流相如曽醉地莫戀少年遊【全蜀藝文志】

喬遊終南白鶴觀詩云上徹鏈丹求意未窮古壇靑艸合往事白雲空仙境日月外帝鄕煙霧中人間足煩暑欲去戀淸風【唐詩紀事】

唐張喬詩逺公窻下蓮花漏猶向山中禮六時按佛藏逺公弟子惠要患山中無刻漏乃於水上制十二銅葉芙蓉因波隨轉分別旦夕以爲行道之節名蓮花漏何兆詩芙蓉十二池心漏薝卜三千灌頂香是也六時僧規以六時經行六時燕坐經行六時曰幽谷時寅也髙山時卯也日照髙山平地時辰也可中時巳也正中時午也鹿苑時未也至申則旦過而退劉長卿詩亦云六時行徑空秋艸【焦氏筆乘】

張喬云已老金山頂無心上石橋講移三楚徧梵譯五天遙板閣懸秋月銅瓶汲夜潮自慙塵世客來坐亦通宵世稱汲夜潮句最工謂中冷泉在江心故也今寺僧以井代操舟犯險之勢失其舊矣愚謂淸而有味江心之水若云夜潮是海水也海水咸澁豈堪烹茗余自步乘潮漲而渡江久慕江心之水而不知其爲潮也亟命舟人汲一瓶俟到岸取茶煮之則刺舌而不可飲乃始知向者所汲是潮也非江水也因記張喬之詩索讀而攺之曰板閣懸流月銅瓶汲退潮夫月印江中與水俱流謂之流月正切金山徒云秋月凡山寺不在江中者皆可通用矣海潮已退江流始復汲而飲之味始可口故攺一流字退字便使此詩生色末聯云自慙塵世客來坐亦通宵語俗而意淺愚亦爲攺云渾忘塵世味閒坐忽通宵【敬君詩話】

鄭在華

鄭徵君爲詩皆袪淫靡迥絕囂塵如富貴曲云美人梳洗時滿頭間珠翠豈知兩片雲戴卻數鄕稅又詠西施云素面已云妖更著花鈿飾臉橫一寸波浸破吳王國又七言傷時云防力劈開滄海浪馬蹄踏破亂山靑浮名浮利過於酒醉得人心死不醒又題霍山秦尊師云老鶴猿伴采芝有時長嘯獨移時翠蛾紅粉嬋娟劍殺盡世人人不知又偶題似鶴如雲一个身不憂家國不憂貧擬將枕上日髙睡賣與世間富貴人又思山詠因賣丹砂下白雲鹿裘怕惹九衢塵不如將爾入山去萬是千非愁殺人又景福中作云悶見戈鋋匝四溟恨無奇防救生靈如何飲酒得長醉直到太平時節醒又招友遊春云難把長繩系日烏芳時偸取醉工夫任堆金璧磨星斗買得花枝不老無又山居雲閒見有人尋移庵更入深落花流澗水明月照松林醉勸頭陀酒閒教孺子吟身同云外鶴斷得世塵侵又詩云防心棲木室散發浸流泉采栢時逢麝防云忽見山夏狂衝雨戲春醉戴花眠絕頂登云望東都一防煙又詩不求朝野知臥見嵗華移采藥歸侵夜聽松飯過時荷竿尋水釣背局上嵓棊祭廟人來說中原正亂離【全唐詩話】

五代之亂干戈日防而鄭雲叟隠於華山與羅隠終日怡然對飲有酒詩二十章好事者繪爲圖以相餽遺【稗史彚編】

雲叟僖宗時應百篇舉不利遂隠華山月到君山酒半醒朗吟疑有水仙聽無人識我眞閒事贏得髙秋防洞庭雲叟宿洞庭詩也【唐詩紀事】

任濤

任濤豫章人詩名早著有露漙沙鶴起人臥釣船流他皆仿此李隲廉問江西與放鄕裏之役民俗互有論列隲判江西界內凡有詩得似濤者卽予免役【摭言】

唐筠州任濤咸通進士常侍李隲見其詩有露漙沙鶴起人臥釣船流之句特與免役鄕民訟之隲判云江西界內有詩似濤者並與免役又辛元龍字慶甫號松垣先生有气節以詩援任濤例求免稅丁太守判雲松垣筆力破滄溟欲援任濤免稅丁一段風流好公案錦江重寫入圍屛【堅瓠集】

王易簡

易簡唐末進士梁乾化中及第名居榜尾不看榜卻歸華山尋就山釋褐授華州幕職後召入拜左拾遺及辭官歸隠畱詩一絕曰汨沒朝班愧不才誰能低折向塵埃靑山得去且歸去官職有來還自來及再召爲郎遷諫垣臺閣三十年歸華山十年而終【全唐詩話】

路徳延

路徳延儋州巖相之猶子數嵗賦芭蕉詩曰一種靈苖異天然體性虛葉如斜界紙心似倒抽書詩成翌日傳於都下防儋州坐事誅故徳延久不能振光化初方就舉擢第又爲感舊詩曰初騎竹馬詠芭蕉嘗忝名卿誦滿朝五字便容趨絳帳一枝尋許折丹霄豈知流落萍蓬逺不覺推遷嵗月遙國境未安身未立至今顏巷守簞瓢天祐中授拾遺防河中節度使朱友謙領鎭辟掌書記友謙甚禮之然徳延浮薄動多忤物友謙解體徳延乃作小兒詩五十韻以刺友謙聞而大怒乃因醉沈之黃河詩曰情態任天然桃紅兩頰鮮乍行人共看初語客多憐臂防肥如瓠肌膚軟勝綿長頭才覆額分角漸埀肩散誕無塵慮逍遙占地仙排衙朱閣上喝道畫堂前合調歌楊柳齊聲踏采蓮沿堤行細雨奔巷趂輕煙嫩竹乘爲馬新蒲折作鞭鸚雛金鏇系貓子防絲牽擁鶴歸晴島驅鵞入暖泉楊花爭弄雪楡葉共収錢錫鏡當胸掛銀珠對耳懸頭依蒼鶻裹袖學柘枝揎酒殢丹砂暖茶催小玉煎頻邀籌箸掙時乞繡鍼穿寶篋拏紅豆妝奩拾翠鈿戲袍披按褥尖防戴靴氊展畫趨三聖開屛笑七賢貯懷靑杏小垂額綠荷圓驚滴沾羅淚嬌流污錦涎倦書饒婭奼憎藥巧遷延弄帳燕綃暎藏衾鳳綺纒指敲迎使鼓筯撥賽神弦簾拂魚鉤動箏推鴈柱偏棊圖添路畫笛管欠吹鑴惱客初酣睡驚僧半入禪尋蛛窮屋瓦采雀徧樓椽拋果忙開口藏鉤亂出拳夜分圍榾柮朝聚打秋千折竹裝泥燕添絲放紙鳶互誇輪水碓相教放風旋旗小裁紅絹書幽載碧牋逺鋪張鴿网低控射蠅詀語時時道謳歌處處傳匿窻睂乍曲遮路臂相連鬭艸當春逕爭毬出晚田柳旁慵獨坐花底困橫眠等鵲前籬畔聽蛩伏砌邊旁枝粘舞蝶隈樹捉鳴蟬平島誇趫上層崖逞捷緣嫩苔車迹小深雪履痕全競指云生岫齊呼月上天蟻窠尋逕劚蜂穴繞堦塡樵唱回深嶺牛歌下逺川壘柴爲屋朩和土作盤筵險砌髙臺石危跳峻塔塼忽陞鄰捨樹偸上後池船項橐稱師日甘羅作相年明時方任徳勸爾減狂顚【唐詩紀事】

裴說

裴說裴諧俱有詩名說官至補闕諧終於桂頗假官宰自作湘江吟說詩云吟餘潮入浦坐久燒移山諧詩云風回山火斷潮落岸冰髙經杜甫墳說云擬掘孤墳破重教大雅生諧曰名終埋不得骨且朽何妨景同而語意俱別【詩話總】

廖凝目裴說爲刼墓賊裴弔杜陵墓擬鑿孤墳破重教大雅生裴非眞賊也惟渠自向沈約集中作賊乃眞賊耳然古今猾賊不可數計南華老仙云儒以詩禮發冡楞嚴亦云云何賊人假我衣服禆販如來舉世盡賊誅容勝誅乎【蓉槎蠡說】

唐舉子先投所業於公卿之門謂之行捲說只行五言十九首至來年秋賦復行舊捲人有譏之者說曰只此十九首苦吟尙未有人見知何假別行捲哉識者以爲知言天復六年登甲第其詩以苦吟難得爲工且拘格律嘗有詩曰苦吟僧入定得句將成功又贈僧貫休云總無方是法難得始爲詩又云是事精皆易惟詩防卻難遭亂故官不達【全唐詩話】

周知微

有周知微者字明老爲晉州縣尉到官不數月不告於州而徑來京師人問其故云我欲求教授至京求知已不得大醉一夕而卒然爲詩有可喜者如觀臨淮雙頭白蓮圖云旣不學叔隗季隗南歸晉又不學大喬小喬東入吳一種桃根與桃葉若爲化作雙芙蕖臨淮政成有餘暇坐令華屋生瀟灑鵞溪一幅萬里寛移得斷江入圖畫天空水濶江茫茫相見女英與娥皇九嶷云深蒼梧逺冰姿泣露不成妝苦心抱恨何年了香骨應甘沒秋艸不如回首謝秋風分作尹邢來漢宮又作上巳日寒食云疾風暮悲遊子峻嶺崇山非故鄕亦可賞而其狂未見其比【古今詩話】

吳靄

唐吳靄字廷俊連山人母浣帛於江觸沈鯉而孕旣生防上有肉鱗隠起七嵗能詩嘗詠野燒雲煙隨紅焰斷化作白雲飛識者器之登光化二年進士後歸朱全忠【小艸齋詩話】

陳用拙

唐陳用拙髙良人天祐二年進士未官而卒用拙有詩名嘗賦登臨湟樓云浮世自無閒日月髙樓長有好山川送長沙史君云人說洞庭波浪險使君自有濟川舟有集八卷不傳【小艸齋詩話】

範攄子

吳人範攄處士之子七嵗能詩贈隠者云埽葉隨風便澆花趂日陰方幹曰此子他年必成名又吟夏日雲閒雲生不病葉落非秋幹曰惜哉必不享壽果十嵗卒【全唐詩話】

劉山甫

唐彭城劉山甫中朝仕族也其先官於嶺外侍從北歸泊船於靑艸湖登岸見有北方毘沙門天王因詣之見廟宇摧頽香燈不續山甫少年而有才思乃題詩曰壞墻風幾經春艸色盈庭一座塵自是神明無感應盛衰何得卻由人是夜夢神見責云我非天王故南嶽也主張此地汝何相侮俄而驚覺風濤陡起倒檣絕纜沈溺在卽遽起悔過令撤詩牌然後已山甫自序【北夢言】

王貞白

貞白唐末大播詩名禦溝爲卷首云一派禦溝水緑槐相蔭淸此波涵帝澤無處濯塵纓鳥道來𨿽險龍池到自平朝宗心本切願向急流傾自謂冠絕無瑕呈僧貫休休曰甚好只是剩一字貞白揚袂而去休曰此公思敏書一字於掌中逡巡貞白回忻然曰已得一字云此中涵帝澤休將掌中字示之一同天祐年中內試貞白紮翰狼籍帝覽拂下玉案有黃門奏此舉人有詩名禦批曰麤通放【唐詩紀事】

王貞白禦溝一律吟家喜談其事亦繇微含比興故佳詠葦排句輕趣可追姚監余槪少快心【唐音癸簽】

元薩天錫地濕厭聞天竺月明來聽景陽鐘山東一老易聞爲看薩詰所出對唐句林下老僧來看齊已攺張迥虯須白也無以在易也蕭楚材易乖崖獨恨大平無一事之恨爲幸昌黎更閬仙僧推月下門爲敵鄭谷更齊已早梅昨夜數枝開之數爲一貫休更王貞白此波涵帝澤之波爲中皆一字師按南枝才放兩三花安在必一與也波二字可不攺受三字師者爲之赧顏【蓉槎蠡說】

唐有一種色謂之退紅王建牡丹詩云粉光深紫膩肉色退紅嬌王貞白娼樓行雲龍腦香調水教人染退紅花間集牀上小薰籠昭州新退紅蓋退紅若今之粉紅髹器亦有作此色者今無之矣紹興末縑帛有一等似皂而淡者謂之不肯紅亦退紅之類也【老學庵續筆記】

建帥陳誨之子徳誠罷管沼江水軍入掌禁衛頗患拘束方晏客貞白在坐食蟹徳誠請詠之貞白雲蟬眼形腳似蛛未曾正面向人趨如今飣在盤筵上得似江湖亂走無眾客皆笑【五代詩話】

貞白寄鄭谷曰五百首新詩緘封寄與誰只憑夫子鑑不要俗人知火鼠重収布冰蠶乍吐絲直須天上手裁作領巾披【唐詩紀事】

戴司顏

景福中江西節度使鐘傳遣僧從約進法華經一千部上待之恩渥有加宣從約入內賜齋面錫紫衣一副將行太常博士戴司顏以詩贈行略曰逺來朝鳳闕歸去戀元侯時吳子華任中諫司顏仰公之名志在屬和以爲從約之資融覽之拊掌大笑曰遮阿師更不要見便把拽出得其承奉如此矣【摭言】

李濤

李濤長沙人也篇詠甚著如水聲長在耳山色不離門又掃地樹畱影拂牀琴有聲又落日長安道秋槐滿地花膾炙人口溫飛卿任太學博士主秋試濤與衞丹張郤等詩賦皆榜於都堂【全唐詩話】

世言社日飲酒治聾不知其何據五代李濤有春社從李昉求酒詩云社公今日沒心情乞爲治聾酒一瓶惱亂王堂將欲徧依稀巡到第三防昉時爲翰林學士有日給內庫酒故濤從乞之則其傳亦已久矣社公濤小字也唐人在慶侍下𨿽官髙年長皆稱小字濤性疎達不覊善諧謔與朝士言亦多以社翁自名聞者無不以爲笑然亮直敢言後官亦至宰相【石林詩話】

李濤相國性滑稽爲布衣時往來京洛間泥水闕有僧捨曰不動尊院中有僧不出院十餘載濤毎過嘗謁其院必省其僧未幾寺焚僧散濤再過之但有門扇而已因題詩曰走卻坐禪客移將不動尊世間顚倒事八萬四千門【談苑】

楊凝式

黃祕書長睿父之子詔紀其尊人建炎庚戌在平江圍城中失去楊凝式書一冊並其先人手書楊傳以無別本念念不忘是嵗四月復寓饒之徳興太寧資福寺偶錄遺文遂見之喜甚予偶得其本恐終失墜今紀其年譜家譜傳贊於此唐咸通十四年癸巳凝式是年生故題識多自稱癸巳人唐天祐四年丁卯是年夏朱全忠簒唐凝式諫其父唐相涉宜辭押寶使涉懼事泄凝式自此遂佯狂時年三十五代史補言時年方弱冠誤也晉天福四年已亥三月有洛陽風景四絕句時年六十七據詩云到此念經三紀春蓋自丁卯至已亥實三十年則自全忠之簒凝式卽居洛矣眞迹今在西都唐故大聖善寺勝果院東壁字畫尙完亦有石刻書側有畫像亦當時畫又廣愛寺西律院有壁題云後嵗六十九亦當是此年所題此書凡兩壁行艸大小甚多眞迹今存但多漫暗故無石刻天福六年辛丑是年六月有天宮寺題名稱太子賓客時年六十九眞迹今在此寺東序題維摩詰後又吏部郎榮輯家有石刻一帖無年但云太子賔客楊凝式暮春奉板輿至自眞原等語其末云淸和之月復至當是此年前後也天福七年壬寅是年有眞定智大師詩二首時年七十眞迹在文潞公家刻石在從事郎蘇太寧家晉開運元年甲辰是年嵗在甲辰四月十五日有看花八韻時年七十二題於洛陽一僧捨書勝上後云維晉九載今刻石在湖州前殿中侍禦史劉燾家開運二年乙巳是年五月於天宮寺題壁論維摩經等語八月再題太子少保時年七十三眞迹今在此寺東序並辛丑題同刻石開運四年丁未是年二月前七月有寄惠才大師左郎中詩三首稱防同丁未嵗防同卽契丹入晉攺元之號也時年七十五稱太子少傅眞迹在文潞公家刻石在蘇太寧家周廣順三年癸丑是年於長壽寺華嚴東壁題名時年八十一後又題院似禪心靜等二詩稱太子少師亦應是此年眞迹今爲人移去石刻亦不存人或得舊本耳【遊宦紀聞】凝式詩什亦多雜以詼諧少從張全義辟故作詩紀全義之徳云洛陽風景實堪哀昔日曽爲瓦子堆不是我公重葺理至今猶自一堆灰他類若此石晉時張從恩尹洛凝式自汴還時飛蝗蔽日偶與之俱凝式先以詩寄從恩曰押引蝗虫到洛京合消郡守逺相迎從恩弗怪也然凝式詩句自佳其題壁有院似禪心靜花如覺性圓自然知了義爭肯學神仙淸麗可喜也【遊宦紀聞】凝式仕後周晉漢間落魄不自檢束自號楊風子終能以智自脫書法髙妙傑出五代今洛中僧寺尙多有其遺迹題華嚴院一詩云院似禪心靜花如覺性圓自然知了義爭肯學神仙用筆尢奔放奇逸李西臺建中平生師凝式書題詩於旁曰枯杉倒檜霜天老松煙麝煤陰寒我亦生來有書癖一回入寺一回看【蔡寛夫詩話】楊少卿凝式旣不大用佯狂自穢遊寺觀遇水竹幽勝之地吟詠忘歸墻壁之上筆迹殆徧馮吉題云少卿眞迹滿僧居只恐鐘王也不如爲報逺公須愛惜此書書後更無書安鴻漸題云端溪石研宣城管王屋松煙紫兔毫更得孤卿老筆札人間無此五般髙【洛陽舊聞】

右楊景度行書山谷有云俗書只識蘭亭面欲換凡骨無金丹誰知洛陽楊風子下筆便到烏絲防爲前輩推重如此王欽若在祥符天祝節尙有暇及此邪此帖絕無發風動气處尢可寶也鮮於樞獲觀信筆書【瑚网】

和凝

和魯公有艷詞一編名香奩集凝後貴乃嫁其名爲韓偓今世傳韓偓香奩集乃凝所爲也凝生平著述分爲演綸遊藝孝悌疑獄香奩籯金六集自爲遊藝集序云余有香奩籯金二集不行於世凝在政府避議論諱其名又欲後人知故於遊藝集序述之此凝之意也予在秀州其曽孫和惇家藏諸書皆魯公舊物末有印記甚完【夢溪筆談】

晉相和凝少年時好爲曲子詞布於汴洛洎入相專托人焚毀不暇然相國厚重有徳終爲艷詞玷之契丹入夷門號爲曲子相公所謂好事不出門惡事行千里士君子得不戒之乎【北夢言】

楊柳枝卽古折楊柳義也本歌亡隋之曲故陳子昻有詩云萬里長江一帶開岸邊楊柳幾千栽錦防未落干戈起惆悵龍舟去不回劉禹錫曰楊子江頭煙景迷隋家宮樹拂金隄嵯峨猶有當時色半蘸波中水鳥棲又韓琮云昌樂隋堤事已空萬條猶舞舊東風晉和凝雲萬枝枯槁怨亡隋似弔吳臺各自埀是也【稗史彚編】

朱檢討竹垞貽所刻十家宮詞爲倪檢討鴈園家宋刻本唐陜州司馬王建蜀花蕊夫人石晉丞相和凝宋宣和禦制丞相王珪珪子仲修學士宋白中大夫張公庠直祕閣周彥質又胡偉集句凡十家【居易錄】

馮道

世譏馮瀛王道依阿詭隨不能死節王荊公雅愛道謂其能屈身以安人如諸佛菩薩行其所作詩𨿽淺近而多理語詩云窮達皆有命何須發嘆聲但知行好事莫要問前程冬去冰須泮春來艸自生請君觀此理天道甚分明又偶作云莫爲危時便愴神前程往往有期因須知海嶽歸明主未省乾坤防吉人道徳幾時曽去世舟車何處不通津但教方寸無諸惡豺虎叢中也立身【宋類苑】

惡詩相傳流爲裏諺此眞風雅之厄也如世亂奴欺主時衰弄人唐杜荀鶴詩也今朝有酒今朝醉明日愁來明日當羅隠詩也但知行好事莫要問前程五代馮道詩也閉門不管庭前月分付梅花自主張南宋陳隨隠自述其先人藏一警句爲眞西山劉漫塘所賞擊者也【香祖筆記】

晉天福三年與戎和當遣輔相爲使趙璟桑維翰同堂皆未言以戎反覆難測咸懼於將命馮道與諸公中書食訖堂吏前白北使事色變手顫道索一幅書云道去卽遣寫勅道捨都亭驛不復歸家彼以道有重名命與其國相同列戎賜臣下牙笏及臈月賜牛頭皆爲殊禮道皆得之以詩謝云牛頭偏得賜象笏更容持北地大寒賜錦襖貂襖羊狐貂衾各一每入謁悉服四襖宿館中並覆三衾有詩曰朝披四襖專藏手夜蓋三衾怕露頭及還京師作詩五章述北使之意首章云去年今日奉皇華只爲朝廷不爲家殿上一杯天子泣門前雙節國人嗟龍荒冬往時時雪兔苑春歸處處花上下一行如骨肉幾人身死掩黃沙【叢苑】

契丹主達魯河釣牛魚以其得否占嵗好惡近世周茂振使金金主賜之魚曰手所親釣者金亦用遼制也王易燕北錄云牛魚嘴長鱗硬頭有脆骨重百斤卽南方鱏魚也鱏鱘同然本艸旣有鱘魚又別有牛魚云生東海頭如牛則牛魚別是一種非鱘也馮道使契丹詩曰曽叨臈月牛頭賜史謂契丹眞以牛頭賜之非也契丹主率以臈月打圍因敲冰釣魚則臘月牛頭者正本艸所著東海之魚其頭如牛者也非眞牛頭也【演繁露】馮瀛王鎭南陽郡中宣聖廟壞有酒戶十餘輩投狀乞修瀛王未及判有幕客題狀後云槐影參差覆杏壇儒門弟子盡髙官若教酒戶重修廟覺我慙惶也大難瀛王遽罷其請出已俸重修【古今詩話】

馮瀛王性仁厚家有一池每得魚放池中其子監丞每竊釣之瀛王聞之不悅於是髙其墻垣鑰其門戶作詩書其門曰髙卻墻垣鑰卻門監丞從此罷埀綸池中魚鼈應相賀從此方知有主人【詩話總】

唐主與馮道從容語及年谷屢登四方無事道曰臣昔在先皇幕府奉使中山歷井陘之險臣憂馬蹶執轡甚謹幸而無失逮至平路放轡自逸俄至顚隕凡爲天下者亦猶是也唐主深以爲然又問道今嵗𨿽丰百姓贍足否道曰農家嵗凶則死於流殍嵗丰則傷於穀賤丰凶皆病者惟農家爲然臣記進士聶夷中詩云二月賣新絲五月糶新谷醫得眼前瘡剜卻心頭肉語𨿽鄙俚曲盡田家之情狀農於四民之中最爲勤苦人主不可不知也唐主悅命左右錄其詩常諷誦之【通鑑綱目】

樞密邵公堯嘗謂餘詩淺切似白樂天一日閱相藍書肆得馮瀛王詩一帙而歸以語公公戲語余曰子詩格似樂天今又愛馮瀛王將來拈取个豁達李老慶曆中京師有人號豁達李老好吟詩而詩多鄙俚以此戲之遂皆大笑然余賦才鄙拙不能彊爲豪爽今齒已老而詩格定時時遣興實有李老之風足見公之知言也【靑箱雜記】

馮吉

馮瀛王道徳度凝厚事累朝體貌山立其子吉特浮俊無檢爲少卿善琵琶妙音律樂府世無及者父酷戒之略不少悛一日家宴因欲辱之處賤伶之列眾執器立於庭奏數曲罷例以纒頭縑鏹隨眾伶給之吉置縑鏹於左肩抱琴瑟按膝長跪厲聲呼謝而退家人大笑於薄回首謂父曰能爲吉進此技於天子否凡賔僚飲聚長爲不速酒酣卽彈彈罷起舞舞罷作詩昻然而去自謂曰馮三絕及撰昭憲太后諡議舉朝嘆服幹徳四年郊禮容樂奏節刋正漸備有司奏其缺典但少宗廟殿庭宮懸三十六架加鼓吹熊羆十二按禮樂朝防登歌用五端郊廟奠獻用四端回伏至樓前奏采茨之曲禦樓奏隆安之曲各用樂章又八佾之舞以象文徳武功請用徳升聞天下大定之舞率從其請【玉壺淸話】

李翰

李翰及第於和凝榜下後與座主同任學士防凝作相翰爲承旨適當批詔次日於玉堂輙開和相舊閣悉取圖書器玩畱一詩於榻攜之盡去詩曰座主登庸歸鳳閣門生批詔立鰲頭玉堂舊閣多珍玩可作西齋潤筆不【玉壺淸話】

裴皞

皞以文學在朝廷久宰相馬孫桑維翰皆皞禮部所放進士也後孫知舉放榜引新進士詣皞皞喜作詩曰門生門下見門生世傳以爲榮【五代史】

後唐裴尙書年老致政淸泰初其門生馬裔孫知舉放榜後引新進士謁謝於裴裴歡宴永日書一絕云官途最重是文衡天與愚夫作盛名三主禮闈今八十門生門下見門生時人榮之事見蘇耆開譚錄余以五代登科記攷之裴在同光中三知舉四年放進士八人裔孫預焉後十年裔孫爲翰林學士以淸泰三年放進士十三人玆所書是已裔孫尋拜相新史亦載此一句云【容齋五筆】

後唐裴尙書年老致政其門生馬裔孫知舉放榜後引諸進士謁謝裴賦詩云三主禮闈今八十門生門下見門生按此卽今榜下引見之禮然門生門下見門生今詞林相隔僅兩科卽已有之不足異也【居易錄】

王仁裕

仁裕喜爲詩其少也嘗夢剖其腸胃以西江水滌之顧見江中沙石皆成篆籀之文由是文思日進生平作詩滿萬首蜀人呼曰詩窖子【十國春秋】

荊南髙從誨季興嫡子也季興先時建渚宮於府庭西北隅延袤十餘里亭榭鱗次從誨紹立尢加完葺從誨明音律好彈胡琴女樂數十皆擅其技王仁裕使荊渚從誨出十輩彈胡琴仁裕詩曰紅妝齊抱紫檀槽一抹朱弦四十條湘水淩波慙鼓瑟秦樓明月罷吹簫寒敲白玉聲偏晚暖逼黃鶯語自嬌丹禁舊臣來側耳骨淸神爽似聞韶又曰玉纎挑落折冰聲散入秋空韻轉淸二五指中過塞鴈十三弦上囀春鶯譜從陶室偸將妙曲向秦樓寫得成無限細腰宮裏女就中偏愜楚王情【天下大定錄】

王仁裕嘗從事於漢中家於公署巴山有采捕者獻猿兒焉憐其小而慧黠使人養之名曰野賔呼之則聲聲應對經年則充博壯盛縻縶稍解逢人必齧之頗亦爲患仁裕叱之則弭伏而不動餘人縱鞭箠亦不畏其公衙子城繚繞並是楡槐雜樹漢髙廟有長松古栢上鳥巢不知其數時仲春日野賔解逸躍入叢林飛趠於樹梢之間遂入漢髙廟破鳥巢擲其雛卵於地是州衙門有鈴架羣鳥遂集架引鈴主使令尋鳥所來見野賔在林間卽使人投瓦礫彈射皆莫能中薄暮腹枵方餒而就縶乃遣人送入巴山百餘里溪洞中人方回詢問未畢野賔已在廚內謀餐矣又復縶之忽一日解逸入主帥廚中應動用食器之屬並遭掀撲穢污而後登屋擲瓦拆磚主帥大怒使眾箭射之野賔騎屋脊而毀拆磚瓦箭發如野賔目不妨視口不妨呼手拈足擲左右避箭竟不能損其一毫有使院老將馬元章曰市上有一人善弄胡猻乃使召至指示之曰速擒來於是大胡猻躍上衙屋趕之逾垣驀巷擒得至前野賔流汗沾體而伏罪主帥亦不甚詬怒眾皆看而笑之於是頸上系紅綃一縷題詩送之曰放爾丁寧復故林舊來行處好追尋月明巫峽堪憐靜路隔巴山莫厭深棲宿免勞靑嶂夢躋攀應愜碧雲心三秋果熟松梢健任抱髙枝徹曉吟又使人送入孤云兩角山且使縶在山家旬日後方解而縱之不復再來矣後罷職入蜀行次嶓廟前漢江之壖有羣猿自峭巖中連臂而下飲於淸流有巨猿捨羣而前於道畔古朩之間埀身下顧紅綃彷佛尙在從者指之曰此野賔也呼之聲聲相應立馬移時不覺惻然及聳轡之際哀叫數聲而去及陟山路轉壑回溪之際尙聞嗚咽之音疑其腸斷矣遂繼之一篇曰嶓祠邊漢水濵飲猿連臂下嶙峋漸來仔細窺行客認得依稀是野賔月宿縱勞羈絏夢松餐非復稻梁身數聲腸斷和云叫識是前年舊主人【王氏見聞錄】

興元南有路通巴州深谿峭巖捫蘿摸石三日始達於山頂復登措大嶺蓋稍平處也其絕頂謂之孤云兩角彼中諺云孤云兩角去天一握淮陰侯廟在焉昔韓信亡去蕭何追及於玆山王仁裕題詩云孤云不掩興亡防兩角曽懸去住心【玉堂閒話】

五代王仁裕知貢舉王丞相溥爲狀元時年二十六後六年遂相周世宗猶及本朝以太子太保罷歸班年才四十二前此所未有也溥初拜相仁裕猶致仕無恙嘗以詩賀溥云一戰文塲援趙旗便調金鼎佐無爲白麻驟降恩何極黃髮初聞喜可知跋勅按前人到少築沙堤上馬歸遲立班始得遙相見親洽爭如未貴時溥在位毎休沭必詣仁裕從容終日蓋唐以來座主門生之禮尢厚今王丞相將明霍侍郎端友榜南省奏名時知舉四人安樞密處厚劉尙書彥修與今鄧樞密子常範右丞謙叔吾亦忝防檢試卷官鄧範不惟及見其登庸可以繼仁裕且同在政府則仁裕所不及也【石林詩話】幹祐元年戶部侍郎王仁裕放王溥狀元及第溥不數年拜相仁裕時爲太子少保有詩賀曰一戰文塲援趙旗便攜金鼎贊無爲白麻驟降恩何厚黃閣初聞喜可知跋勅案前人到少築沙堤上馬行遲押班長幸遙相見親狎爭如未貴時溥和曰揮毫文戰偶搴旗待詔金華亦偶爲白社遽當宗伯選赤心旋遇聖人知九霄得路榮𨿽極三接承恩出每遲職在臺司多少暇親師不及舞雩時【廣卓異記】

先生嘗言恩門王公終於太子太保七十後精力不衰每天气和暖必乘小駟從三四老蒼頭攜照袋以皮爲之四方有蓋其中可容一斗以來中貯筆硯韻略刀子礪石箋紙數十幅並小樂器之屬備酒炙三四人之具門生侍行出郊野遇園亭有竹樹之處燕賞終日賦詩品小管盡醉而歸吾忝左拾遺日適暮春與同門生五六人從公登繁臺卽梁孝王吹臺也公飲酒賦詩甚歡抵夜方散公詩曰柳陰如霧絮成堆其天才縱逸風韻閒適皆此類也【宋類苑】

公燕合樂每酒行一終伶人必唱催酒然後樂作此唐人送酒之辭本作碎音今多爲平聲文士亦或用之王仁裕詩淑景易從風去芳樽須用管弦催【石林燕語】李文正公言少保王仁裕與諸門生飲出一詩板樹於坐次云二百一十四門生春風初長羽毛成擲金換得天邊桂鑿壁偸將榜上名何幸不才逢聖世偶將疎网罩羣英衰翁漸老兒孫小異日知誰略有情又與諸門生飲於繁臺賦詩云柳陰如霧絮成堆又引門生飲吹臺好景卽隨風去芳樽宜命管弦來漫誇列鼎鳴鐘貴寧免朝烏夜兔催爛醉也須詩一首不能空放馬頭回【摭遺】

嗺酒一作酒卽催酒也元有喝盞之儀李涪刋誤言酒三十拍促曲名三臺合作啐蓋送酒也資暇錄言與涪同程大昌言內燕抗聲索樂但云酒字書屈破也當是啐酒之轉名賢詩話王仁裕詩芳尊毎命管弦嗺又趙勰交趾事迹言嗺酒逐歌可知嗺酒乃唐人熟語宋相沿不攺也義當用催而別作嗺何必彊引啐字三臺者作樂時部首拍版三聲然後管色振作李濟翁以爲鄴中三臺劉公嘉話言髙洋築三臺愚謂乃曲名耳【通雅】

鄭遨

五代時鄭遨茶詩云嫩芽香且靈吾謂艸中英夜臼和煙搗寒壚對雪烹惟憂碧粉散常見緑花生最是堪珍重能令睡思淸範文正公詩云黃金碾畔緑塵飛碧玉甌中翠濤起茶色以白爲貴二公皆以碧緑言之何耶【三山老人語錄】

劉郇伯

唐求劉郇伯有詩名唐求臨池洗硯詩云恰似有龍深處臥被人驚起黒云生又漸寒沙上路欲暝水邊村早行雲沙上鳥猶睡渡頭人已行詩思不出二百里間劉郇伯爲範鄭郎中詩友範得句云嵗盡天涯雨久而難對劉郇伯曰人生分外愁範賞之然老於新津之東渡非隠非吏二子亦可淩厲名塲而死丘樊所謂蜀人無志懷土正此也【北夢言】

王溥

王溥自周太祖之末爲相至國朝乾徳二年罷嘗作自問詩述其踐歷其序云余年二十有五舉進士甲科從周祖徵河中攺太常丞登朝時同年生尙未釋褐不日作相在廊廟凡十有一年曆事四朝去春恩制攺太子太保毎思菲陋當此榮遇十五年間遂躋極品儒者之幸殆無以過今行年四十三嵗自朝請之暇但宴居讀佛書歌詠承平因作自問詩十五章以志本末此序見三朝史本傳而詩不傳頗與長樂敍相類亦可議也【容齋三筆】

張翼善詩常投詩王相溥王謝以詩曰淸河詩客本賢良惠我淸吟六十章詩格渾同羅給諫工夫深似賈司倉登山始覺天髙廣到海方知浪渺茫好去蟾宮是歸路明年應折桂枝香【雅言系述】

竇儀

龍鐲字琢成幹徳初任邠州守有仁政一日羣鶴翔於公庭州民繪來鶴圖以頌其徳時學士竇儀以使過邠畱題云多少樊籠不敢開彊拘物性要相陪何時得似邠州守徳政臨民鶴自來【萬姓統譜】

竇儼

竇禹鈞生五子儀儼偁偘等相繼登科馮瀛王贈禹鈞詩有靈椿一樹老丹桂五枝芳時號竇氏五龍昆仲才業儀儼尢著儼素蘊大學爲周世宗所重判太常寺校管籥鐘磬辧淸濁上下之數分律呂還相之法去京房淸宮一管調之二年方合大律又喜樂章凡三弦之通七弦之琴十二弦之箏二十五弦之瑟三漏之籥七漏之笛八漏之箎十七管之笙二十三管之簫皆立譜調接通而合之器𨿽異而均和不差編於歷代樂章之後目曰大周正樂譜【玉壺淸話】

張昭

夜吟竇鞏集追思夷門題處已三稔矣淒然感興書之往嵗記時梁苑夜今宵題處洛城秋浮生瞥電人何在懷舊傷心淚迸流三徑竹風鄰笛怨一庭霜月井梧愁妻兒未防予惆悵只怪燈前不舉頭北海王崧跋云余家藏和峴所校五竇詩世少其本和所跋甲子嵗幹徳二年也祕監尹公者尹拙也致政大夫者吏部尙書致仕張昭也昭字潛夫題鞏詩一篇稱潛夫者卽昭也刑部員外郎兼太常和者卽峴也【宋詩紀事】

符彥卿

大丞相李公昉嘗言當日目外鎭爲麤官符彥卿知汴州有詩云全軍十萬擁雄師正是酬恩報國時汴水波濤喧鼓角隋隄楊柳拂旌旗前驅紅斾關西將環坐靑蛾趙國姬爲報長安冠蓋道麤官到底是男兒公之詩意蓋有憾之詞爾【靑髙議】

熊皦

劉夢得言八音與政通文章與時髙下昔人是之五季道衰文喪當時操筆牘士率皆哇俚淺下亂雜無章其間能逺不忘君志在憂國文𨿽膚近而忠誠可取若皦者蓋鮮儷也余讀其上國音書絕二十篇及晉末感興諸詩而悲之蘇君又出當時集槁示余𨿽不脫爾日風範亦時有佳語自可傳後無疑【東觀餘論】

李成

李成字咸熙唐之後裔五代時避地徙家營丘嗜酒善琴弈妙畫山水好爲歌詩周世宗時樞密使王朴與之友善此宋白所撰志文大略云云王著書徐鉉篆子覺字仲明仕太宗至國子博士列三朝國史儒學傳覺子宥仕至諫議大夫知制誥有傳載兩朝史云祖成五代末以詩酒遊公卿間善摸寫山水至得意處殆非筆墨所成歐公歸田錄乃云李成仕本朝官尙書郎誤矣【揮麈前錄】

郭恕先

建隆初詔五代時命官投狀敍理復命之郭恕先詩云爲逢末刼歸依佛不就新恩敍理官飛龍在天利見大人而猶不屈其志如此【困學紀聞】

郭忠恕戲嘲聶崇義云近貴全爲聵攀龍卽是聾𨿽然三个耳其柰不成聰崇義應聲反以忠恕二字解嘲云勿笑有三耳全勝畜二心【漁隠叢話】

胡嵪

胡嵪詩缾里數枝婪尾春時人罔諭其意桑維翰曰唐末文人有謂芍藥爲婪尾春者婪尾酒乃最後之杯芍藥殿春亦得是名【淸異錄】

芭蕉詩最難作胡邰陽嵪一篇云野人無帳幄愛此緑參差云云【淸異錄】

王仲舉

王仲舉營道人母嘗夢挾兩子入月仲舉修進士業長興二年赴舉謁秦王登第後有詩謝秦王曰三千里外拋漁艇二十人前折桂枝太平興國中仲舉有子曰嗣全亦中進士第乃挾兩子入月之祥【靑集】

李度

李度顯徳中舉進士工詩有醉輕浮世事老憶故鄕人之句人多誦之王朴爲樞密止以此一聯稱於申文炳知舉遂擢爲第三人嘲曰主司只誦一聯詩【玉壺淸話】王師下蜀時防送孟防血屬輕重之眾百里不絕至京猶然詩人李度作平蜀詩略曰全家離錦裏五月下瞿塘繡服靑娥女雕鞍白面郎累累輕重富杳杳路岐長是也【能攺齋漫錄】

孟貫

周世宗幸廣陵孟貫以詩獻之云不伐有巢樹多移無主花謂貫曰弔民伐罪何有巢無主之有遂釋褐授官【江南野錄】

孟浩然詩不才明主棄多病故人疎唐宗聞之曰卿自棄朕朕何嘗棄卿孟貫詩不伐有巢樹多移無主花周世宗聞之曰朕伐叛弔民何謂有巢無主二子正坐詩窮所謂轉喉觸諱【漫叟詩話】

閩嶺孟貫性疎野喜篇章不以名宦爲意大諌楊徽之稱之如寄張山人艸堂云掃葉林風後拾薪山雨前【詩史】

李昉

李文正公昉深州饒陽人太祖在周朝已知其名及卽位用以爲相常語昉曰卿在先朝未嘗傾防一人可謂善人君子故太宗遇昉亦厚年老罷相每曲宴必宣赴賜坐昉嘗獻詩曰微臣自愧頭如雪也向鈞天侍玉皇昉詩務淺切效白樂天體晚年與參政李公至爲唱和友而李公詩格亦相類今世傳二李唱和集是也【靑箱雜記】宰相李昉罷政家居每宴必宣赴坐昉獻詩曰微臣自媿頭如雪也向鈞天侍玉皇上俯和云珍重老臣純不已我慙寡昧繼三皇時皆榮之【庚溪詩話】

孟賔於歸南唐爲塗陽令黷貨當死時李昉事皇朝爲翰林學士乃賔於同年進士聞賔於縲紲以詩遺之曰幼攜書劍別湘潭金榜標名第十三昔日聲塵喧洛下近年詩價滿江南長爲邑令情終屈縱處曹郎志未甘莫學馮唐便休去明君晚事未爲慚後主見詩貸之復其官【馬令南唐書】

昉所畜五禽名五客仙客鶴雪客鷺閒客白鷴南客孔雀西客鸚鵡仙客詩云胎化仙禽性本殊何人攜爾到京都因加美號爲仙客稱向閒庭伴野夫警露秋聲云外遠翹沙晴影月中孤靑田萬里終歸去暫處雞羣莫嘆吁【靑箱雜記】

禦書飛白玉堂之署四字頒賜禁苑今懸掛巳畢輙述惡詩一章用歌盛事玉堂四字重千金宸翰親揮賜禁林地望轉從今日貴君恩無似此時深宴回上苑花初發麻就中宵月未沈衣惹禦香拖瑞錦筆宣皇澤灑春霖院門不許閒人入仙境寧教外事侵我直承明逾二紀臨川實動羨魚心昉頃在禁林前後出處凡二十有五載不逢今日之盛事者有七新學士謝恩日賜襲衣金帶寶鞍名馬一也十月朔攺賜新樣錦袍二也特定艸麻例物三也攺賜內庫法酒四也月俸並給見錢五也特給親事官隨從六也新學士謝恩後就院賜宴設𨿽爲舊事而無此時供帳之盛七也凡此七事並前例特出異恩以見聖君待文臣之優厚也臨川之羨其在玆乎【翰苑羣書】

李昉呂端同踐文館後各登臺輔呂公贈李公詩曰憶昔僦居明徳坊官資俱是校書郎靑衫共直昭文館白首同登政事堂佐國廟謨君巳展避賢榮路我猶妨主恩至重何時報老眼相看涙兩行【靑箱雜記】

李文正公昉少時常以詩呈叔侍中覽而喜贈之詩曰及觀西裏盛世世秉鈞衡李氏自五代至本朝世居將相【翰林名贊】

李文正進永昌陵挽詞云奠玉五回朝上帝禦樓三度納降王當時諸臣皆進惟文正詞最爲首出所謂三降王者廣南劉鋹西蜀孟昶江南李煜也【詩話總】

太祖嘗顧近侍曰五代干戈之際猶有詩人今太平日久豈無之也中官宋永圗於僧寺園亭中得詩百篇以進有丞相李文正公昉宰相僧閣閒望一聨雲水光先見月露气早知秋【詩話總】

李昉禁林春直詩一院有花春晝永八方無事詔書稀合是宋朝善言太平第一人故不以入朝省類而置之升平選中【瀛奎律髓】

扈戴

扈戴畏內特甚未仕時欲出則謁假於細君細君滴水於地指曰不幹須前歸若去逺則燃香印搯至某所以爲還家之驗因筵聚方三行酒戴色欲逃遁朋友黙曉嘩曰扈君恐砌水隠形香印過界耳是當罰也吾徒人撰新句一聨勸請酒一盞眾以爲善乃俱起一人捧甌吟曰解稟香三令能遵水五申逼戴飲盡別云細彈防事水短爇戒時香別云戰兢思水約匍匐赴香期別云出佩香三尺歸防水九章別云命系逡巡水時牽決定香戴連沃六七巨觥吐嘔淋漓旣上馬羣噪曰若夫人怪遲但道被水香勸盞畱住【淸異錄】

劉兼

雲間朱氏得宋刻唐百家詩劉兼集中有長春節詩長春爲宋太祖誕節蓋五代人而入宋者詩曰聖朝佳節遇長春跪奉金鑪祝又焚寶藏發來天地秀兵戈銷後帝皇尊太平基址千年永混一車書萬古存更有馨香滿芳檻和風遲日在蘭蓀【唐音統籖】

潘愼修

太宗棊品第一待詔有賈元者臻於絕格時人以爲王積薪之比元嗜酒病死楊希粲蔣元吉李應昌朱懷辟皆國手然非元之敵晚有李仲元棊絕勝可侔於元歲餘亦卒朝士有蔣居中潘愼修亦善棊至三品內士陳好元四品多得侍棊自元而下皆受三道愼修受四道好元受五道愼修獻詩云如今縱得仙翁術也怯君王四路饒【談苑】

陶谷

陶谷自五代至國初文翰爲一時之冠然其爲人傾險狠媚太祖𨿽不喜借其詞華足用尙置翰苑谷自以久次舊人意希大用仍俾其黨與因事薦引以爲久在詞禁宣力實多亦以微伺上防太祖笑曰頗聞翰林艸制皆檢前人舊本攺換詞語此乃俗所謂依樣畫葫蘆耳何宣力之有谷聞之乃作詩書於玉堂之壁曰官職須由生處有才能不管用時無堪笑翰林陶學士年年依樣畫葫蘆太祖益薄其怨望遂決意不用矣【東軒筆錄】玉堂嘉話載陶谷艸範質拜相制有云十年居調燮之司一旦得變通之術質得之泣訴藝祖由是薄之然袖中禪文亦變通之尢者谷可謂明於責人而不知自責矣瞿宗吉香臺集有詩云受禪文成識變遷閒情猶到煮茶邊可憐畫盡葫蘆樣不與鸞膠續斷弦【堅瓠集】陶谷來使忠懿王宴之因食蝤蛑詢其族類王命自蝤蛑至蟚凡十餘種以進谷曰眞所謂一蟹不如一蟹蓋以譏王也王因命進葫蘆羮曰此先王時有此品味庖人依樣造者谷在中朝或作詩嘲之曰堪笑翰林陶學士年年依樣畫葫蘆故王以此戲焉【順存錄】

陶谷嘗奉使兩浙獻詩二十韻於錢俶其末云此生頭巳白無路掃王門時谷官是丞郎職爲學士奉命小邦獻詩巳是失體復有掃門之句何辱命之甚也【國老談苑】又浙帥開宴置金鐘以爲罰爵谷後因臥病浙帥使人問其所欲谷以金鐘爲請浙帥以十副贈之乃以詩謝云乞與金鐘病眼明其茍得無恥之情如此及復命將出其境卽賦詩於郵亭云井蛙休恃重溟險澤馬曽嘶九曲濵請令人傳誦冀掩前詩之失谷之狡譎多此類也【國老談苑】陶谷使吳越錢王因舉酒令曰白玉石碧波亭上迎仙客谷對曰口耳王聖明天子客錢塘【雲麓漫抄】

今人不用廝字唐人作平音五代時作入聲陶谷詩云尖檐防子卑凡廝是也歐陽公記陶谷詩末厥兵不曉其義余謂今人呼禿尾犬爲厥尾衣之短者亦呼爲厥然則此兵正謂其末賤耳今人不以末厥相連言之其義則是也不然則不可對卑凡廝【中山詩話】

朝廷使陶谷使江南以假書爲名旣至崖岸髙峻防席談笑未嘗啟齒韓熙載謂所親曰觀秀實公妄也非端人介士其守可隳夜遣歌妓秦弱蘭詐爲驛卒之女敝衣持帚灑掃驛庭五栁乘隙因詢其迹翌日以詞贈之曰好姻緣惡姻緣只得郵亭一夜眠別神仙琵琶撥盡相思調知音少安得鸞膠續斷弦是何年後數日防於澄心堂李主命玻璃巨鐘滿酌之谷毅然不顧乃出蘭於席歌前闋以侑之谷慚笑不敢不釂釂罷復灌倒載吐茵尙未許罷後大爲主所薄還朝日止遣數小吏餞於郊亭逮歸京卒不大用【玉壺淸話】

世傳陶學士風光好詞是奉使江南日作近見沈叡達集有任秋娘傳書其事甚詳始知陶使吳越非江南也【研北雜誌】陶谷尙書使江南遇秦弱蘭作風光好詞見宋人小說或有以爲曹翰者翰能作老將詩其才固有之終非武人本色沈叡達雲巢編謂陶使吳越惑娼女任秋娘因作此詞任大得陶貲後用以創仁王院落髮爲尼李唐吳越未審孰是要之近陶所爲耳【藝苑巵言】

明初唐肅題陶谷郵亭圗云紫鳯檀曹綠髮娼玉堂見慣可尋常作歌未必腸能斷明日聽歌更斷腸徐惟和有題秦弱蘭一首云莫笑郵亭一夜春此身原巳落風塵韓家亦有如花女枕畔衣裳著向人此詩足爲陶學士解嘲【堅瓠集】

陶彛

猶子彛年十二歲餘讀胡嶠茶詩愛其造語新奇因令效法之近晚成篇有云生涼好喚雞蘇佛回味宜稱橄欖仙對佛而言則雞蘇爲凡夫對仙而言則橄欖爲俗士非茗荈之奇安可當此【淸異錄】

符昭逺

余嘗以鴨卵及蓮枝一稔紅餉符昭逺介還送一詩云聖胎初出赤志翁醜杖旁扶赤志翁【淸異錄】

範質

和魯公凝梁貞明三年薛庭珪下第十三人及第後唐長興四年知貢舉獨愛範魯公質程文語範曰君文合在第一輙居第十三人用傳老夫衣鉢時以爲榮其後相繼爲相當時有贈詩者曰從此廟堂添故事登庸衣鉢盡相傳【澠水燕談錄】

衣鉢二字始自佛氏五祖傳心印於盧行者謂之傳衣鉢五代和凝應舉自以榜首期待後乃第五及知選舉見範質之文尢爲驚賞卽以第五處之語範曰欲君傳老夫衣鉢爾後範歷官皆與和同因而塲屋間謂之傳衣鉢時有詩曰從此廟堂添故事登庸衣鉢亦相傳及後馮當世知貢舉特擢彭器資爲首而彭官後不如馮有詩云當時已自傳衣鉢羞愧猶爲食肉僧乃爲科第云然今人動以衣鉢傳言錯矣【稗史彚編】

周祖自鄴舉兵向闕京師亂魯公隠於民間一日坐封丘巷茶肆中有人貌怪陋前揖曰相公無慮時暑中公所執扇偶書大暑去酷吏淸風來故人詩二句其人曰世之酷吏寃獄何止如大暑也公他日當深究此因攜其扇去公惘然久之後至祅廟後門見一土偶短其貌肖茶肆中見者扇亦在其手中公心異焉亂定周祖物色得公遂至大用公見周祖首建議律條繁廣輕重無據吏得以因緣爲姦周祖特詔詳定是爲刑統【聞見前錄】範魯公戒子孫詩其略曰戒爾學立身莫若先孝悌怡怡奉親長不敢生驕易戰戰復兢兢造次必於是戒爾學幹祿莫若勤道藝嘗聞諸格言學而優則仕不患人不知惟患學不至戒爾逺恥辱恭則近乎禮自卑而尊人先彼而後已相鼠與茅鴟宜鑑詩人刺戒爾勿曠放曠放非端士周孔垂名教齊梁尙淸議南朝稱八達千載穢靑史戒爾勿嗜酒狂藥非佳味能移謹厚性化爲凶險類古今傾敗者歷歷皆可記戒爾勿多言多言眾所忌茍不愼樞機災戹從此始是非毀譽間適足爲身累舉世重交遊擬結金蘭契忿怨從是生風波當時起所以君子性汪汪淡如水舉世好奉承昻昻增意气不知奉承者以爾爲玩戲所以古人疾籧篨與戚施舉世重任俠俗呼爲气義爲人赴急難往往防刑制所以馬援書勤勤告諸子舉世賤淸素奉身好華侈肥馬衣輕裘揚揚過閭裏𨿽得市童憐還爲識者鄙恭惟祖宗所用宰輔皆忠厚篤實之士獨魯公爲之稱首余讀國史得其詩錄以爲子孫之戒【聞見前錄】

楊徽之

徽之少通羣經尢刻意於詩與邑人江文蔚江爲齊名嘗肄業廬山白鹿洞時李氏據有江表徽之恥官僞廷乃潛服至汴洛以文投竇儀王朴深賞遇之周顯徳中舉進士【閩書】

楊侍讀徽之以能詩聞太宗知其名索其所著以百篇獻上卒章曰少年牢落今何幸叨遇君王問姓名太宗和賜且語近臣曰徽之文雅可尙操履端正拜禮部侍郎選十聯冩於禦屏梁周翰詩曰誰似金華楊學士十聯詩在禦屏風者是也其江行雲犬吠竹籬沽酒客鶴隨苔岸洗衣僧寒食雲天寒酒薄難成醉地迥樓髙易斷魂塞上云戌樓煙自直戰地雨長腥嘉陽川云靑帝已教春不老素娥何惜月長圓又云浮花水入瞿塘峽帶雨雲歸越巂州哭江爲云廢宅寒塘水荒墳宿艸煙花夜云春歸萬年樹月滿九重城僧捨云偶題巖石云生筆閒繞松庭露濕衣湘江舟行雲新霜染楓葉皓月借蘆花宿東林雲開盡菊花秋色老落遲桐葉聲寒【宋稗類鈔】

楊徽之侍讀奏禦獻詩太宗選十聯書於禦屏間僧文瑩嘗謂楊公必以天池浩滌筆於冰甌雪椀中則方與公詩神骨相副【稗史彚編】

廖融隠於衡山湘守楊徽之代歸闕枉道南嶽宿融山齋贈詩云淸和春尙在歡醉日何長谷鳥隨柯轉庭花奪酒香初晴巖翠滴向晚樹陰涼別有堪吟處相畱宿艸堂【郡閣雅談】

韋重過

施璘字仲寶京兆藍田人善畫生竹爲當時絕技余嘗觀璘畫十幅竹圖凡老根薄石筍枝附籜扶疎交映靑翠滿庭宛得三湘髙秋之野色後周起居郎韋重過畱題曰枯籜危根繳石頭千竿交映近淸流堪珍仲寶窮幽筆畱得荊湘一片秋【五代名畫補遺】

範杲

範杲魯公質之侄好學有文宋藝祖収河東杲叩馬進詩曰千里版圖來浙右一聲金鼓下河東上愛慕不已增秩贈章服【宋類苑】

範杲閥閱之家能刻志於學以文名而不善治生再入史館家益貧端坐終日不知計所出史稱人皆笑之母兄晞性嗇居京兆殖貨鉅萬不肯卹杲然則時人何爲不笑其兄杲可憫不可笑晞不足笑者也魯公質在時杲求奏遷秩質作詩曉之時人傳誦以爲勸戒李昉作相杲乃自言先公嘗授制誥一編許其才堪此職太宗書玉堂額賜翰林杲又上記因請備職竟用躁競攺官不得意而卒杲若誦其先公所授之詩安有是事是則其深可笑者也【餘冬序錄】

方爲

武昌節度掌書記周彬公餘同僚一硯四圍有少金紋如防制者處士方爲獻詩曰金稜玉海比連城假借文章取盛名【淸異錄】

權審

今朝有酒今朝醉明日愁來明日愁余嘗以俚俗所作偶閱抒情集乃知權常侍審詩也上兩句得則髙歌失則休何須多恨太悠悠權又題山院云萬樹風聲厲一山秋气寒曉霜浮碧瓦薄日度朱欄【能攺齋漫錄】

曽庶幾

吉水與敝邑接境有曽庶幾者隠士也五代時中朝累有聘召不起故老有能記其放猿絕句云孤猿鎖檻嵗年深放出城南百丈林緑水任君連臂飲靑山不用斷腸吟【能攺齋漫錄】

李花開

陶嶽五代史補載馮道鎭同州有酒務吏乞以家財修夫子廟道以付判官判官素滑稽書一絕句於判後云荊棘森森繞杏壇儒官髙貴盡偸安若教酒務修夫子覺我慚惶也大難道有愧色因出俸修之又李谷爲陳州防禦使三日謁夫子廟惟破屋三間中有聖像有伶人李花開進口號曰破落三間屋蕭條一旅人不知負何事生死厄於陳谷驚嘆遽出俸以修之五代學校廢壞如此賴滑稽之言始得復故可爲浩嘆【香祖筆記】

周朝士某

曹翰性貪侈爲周世宗樞密承旨常著錦襪金綫絲履有朝士某者托無名子作詩嘲之云不作錦衣裳裁爲十指倉千金包汗腳慚媿絡絲娘【少室山房筆叢】

周季年大雪謡

周季年東漢國大雪盛唱曰生怕赤眞人都來一夜春後大宋受命【淸異錄】

五代詩話卷二

欽定四庫全書

五代詩話卷三

兗州府知府鄭方坤撰

南唐

宋齊丘

宋齊丘相江南李先主昪及事中主璟二世皆爲右僕射璟愛其才而知其不正一日選景於華林廣席獻羯鼓詩曰巧斵牙牀鏤紫金最宜平穩玉槽深因逢淑景開佳宴爲出花奴奏雅音掌底輕憁孤鵲噪杖頭漧快亂蟬吟開元天子曾如此今日將軍好用心又嘗獻鳯凰臺詩中有我欲烹長鯨四海爲鼎鑊我欲羅鳯凰天地爲矰繳之句皆欲諷其跋扈也而主終不聴不得意上表乞歸九華其略云千秋載籍願爲知足之人九朶峯巒永作乞骸之客主知其詐也一表許之賜號九華先生以靑陽一縣輿賦給之怨毀萬狀後放歸田裏鎖之穴其墻以給膳遂自經年七十三【湘山野錄】

紹興壬子夏隨侍先公應副都督駐軍建康寓寶寧寺登鳯凰臺有小碑在亭上云五言三十韻詩一首題鳯凰山亭子陳獻司空鄕貢進士宋齊丘上嵯峨壓洪泉岝峉生碧落宜哉秦始皇不驅亦不鑿上有布政臺八顧皆城郭山蹙龍虎健水黒螭蜃作白虹欲吞人赤驥相摶防畫棟泥金碧石路盤墝埆倒掛哭月猿危立思天鶴鑿池養蛟龍栽桐棲鷟鸑梁間燕教雛石罅蛇懸殻養花如養賢去艸如去惡日晚嚴城鼓風來蕭寺鐸埽地驅塵埃剪蒿除鳥雀金桃帯葉摘緑李和皮嚼貞竹無盛衰媚柳先搖落塵飛景陽井艸合臨春閣芙蓉如佳人回首似調謔當軒有直道無人肯駐腳夜半鼠窸窣天陰椓松枯不易立石醜難安著自憐啄木鳥去蠧終不錯晚風吹梧桐樹頭鳴嚗嚗峩峩江令石靑苔何淡薄不話興亡事舉首思邈吁哉未到此褊劣同尺蠖籠鶴羨鳬毛猛虎愛蝸角一日賢太守無我觀橐籥往往獨自語天帝相惟諾風雲偶不來寰宇銷一略我欲烹長鯨四海爲鼎鑊我欲取大鵬天地爲矰繳安得長羽翰雄飛上寥廓後題云前朝天祐八年二月二十一日題後唐升元三年二月八日奉勑勒石崇英殿副使知院事檢校工部尙書兼禦史大夫上柱國王紹顏奉勅書銀靑光祿大夫兼監察禦史王仁壽鐫大宋治平四年九月望日重摹上石後月一夕風雨亭頽倒石斷裂【西溪叢話】

齊丘好學工屬文尢喜縱橫長短之說烈祖爲升州刺史齊丘因騎將姚克瞻得見暇日陪燕遊賦詩以獻曰養花如養賢去艸如去惡松竹無時衰蒲栁先秋落烈祖奇其志待以國士【陸遊南唐書】

江南宋齊丘智謀之士也自以謂江南有精兵三十萬士卒十萬大江當十萬而已當十萬江南初主本徐溫養子及僭號遷徐氏於海陵中主繼統用齊丘謀徐氏無男女少長皆殺之其後齊丘嘗有一小兒病閉閣謝客中主置宴召之亦不出有老樂工且雙瞽作一詩書紙鳶上放入齊丘第中詩曰化家爲國實良圖總是先生畫計謨一个小兒拋不得上皇當日合何如海陵州宅之東至今有小兒墳數十皆當日所殺徐氏之族也【夢溪筆談】

嚴球

球夜宿金山嘗有詩云淮船分螘防江市聚蠅聲烈祖性多嚴忌宋齊丘因而興譖以竹籠盛之沈於江口【江表誌】

李建勲

李建勲字致光元宗卽位拜司空以司徒致仕賜號鐘山公先是宋齊丘退居靑陽號九華先生未幾一徴而起時論薄之或謂曰公未及老遽有是命欲復爲九華先生耶建勲因爲詩以見志曰桃花流水須相信不學劉郎去又來建勲博覽經史其爲詩淸淡平易見稱於時【馬令南唐書】

李建勲送八分書與友人詩云跁跒爲詩跁跒書不封將去寄仙都仙翁拍手應相笑得似秦朝次仲無【書苑菁華】元宗嗣位李建勲出師臨川將行謂所親曰今主上寛仁大度比於先帝逺矣但性習未定左右獻替必得方正之士若如目前所圖終恐不守舊業及馮延魯陳覺出師閩中徴督軍糧急於星火建勲以詩寄延魯曰粟多未必爲全計師老須防有援兵旣而福州之軍果爲越人所敗歸遷司空累表致政自稱鐘山公詔授司徒不起學士湯悅致狀賀之建勲以詩答曰司空猶不作那敢作司徒幸有山公號如何不見呼捐館之夕告門人曰時事如此吾得保全爲幸已甚吾死不須封樹立碑塜土任民耕鑿無致他日毀斵其後甲戌之難公卿塋域爲兵發徧獨建勲莫知葬所訖不及禍【江表誌】八庚之淸與九靑不分故淸部中偏傍多從靑從令而令屏熒聲諸字則淸靑二部均有之宋韻以刪重之令刪靑部聲字而唐詩往往多見此斷宜增入者今但舉唐詩聲韻如李白短律胡人吹玉笛一半是秦聲五月南風起梅花落敬亭杜甫客舊館五律重來棃葉赤依舊竹林靑風幔何時捲寒砧昨夜聲李建勲畱題愛敬寺五律空爲百官首但愛千峯靑斜陽惜歸去萬壑鳥啼聲諭鳬酬王擅見寄五律夜月照巫峽秋風吹洞庭竟晚蒼山詠喬枝有鶴聲裴硎題石室七律文翁石室有儀刑庠序千秋播徳聲古柏尙畱今日翠髙山猶靄舊時靑類可驗【韻學要指】

韓垂唐之詩人也題金山云靈山一峯秀岌然殊眾山盤根大江底揷影浮雲間雷霆常間作風雨時往還象外懸淸景千載長躋攀其時偶爲庸僧所毀江南時李鐘山畱一絕云不嗟白髮曽遊此不嘆徵帆無了期盡日憑欄誰防我只悲不見韓垂詩鐘山公建勲也【唐詩紀事】李建勲鎭臨川方與僚屬防飲郡齋有送九江帥周宗書至者訴以赴鎭日近器用儀注或闕求掇於臨川李無復報簡但乘醉大批一絕云偶罷阿衡來此郡固無閒物可應官憑君爲報羣胥道莫作循州刺史看【南唐近事】賈島有落葉滿長安之句蘇拯云落葉滿長道李建勲云落葉滿長川皎然云秋風落葉滿空山皆好【畱靑日札】進士李冠子善吹中管妙絕當代上饒郡公常聞於元宗元宗甚欲召對屬淮甸多故盤桓期月戎務日繁竟不獲見出闗日李建勲贈一絕云韻如古澗長流水怨似秋枝欲斷蟬可惜人間容易聴新聲不到禦樓前【十國春秋】

李建勲𨿽居極品然惜花憐酒解吐婉媚辭如預愁多日謝翻怕十分開空庭悄悄月如霜獨倚防幹伴花立如肺傷徒問藥發落不盈梳攜酒復攜觴朝朝一似忙足見得花酒風味【畱靑日札】

李司徒建勲蔣山寺詩樓臺𨿽少景何深滿地靑苔勝布金松影晚畱僧共坐水聲閒與客同尋淸涼防擬歸蓮社沈湎終須棄竹林長愛寄吟經案上石林秋霽向千岑又題道林詩𨿽向鐘峯數寺連就中奇勝出其間不教幽樹妨閒地別著髙牕向逺山蓮沼水從雙澗入客堂僧自九華還無因得結香燈社空倚王門玷玉班【金陵舊事】

李建勲年八十謁宋齊丘於洪州題信果觀壁云春來流水漲而活曉起西山勢似行玉洞主人經刼在攜竿步步就長生歸髙安無病而卒【靑瑣集】

李建勲梅花詩雲鬢自黏飄處粉玉鞭誰指出墻枝對句有風味別有一詩次聯云北客見皆驚節气郡寮癡欲望杯盤不佳【瀛奎律髓】

余每中酒欲尋佳句不可得偶見隴西公春雨詩雲惟稱乖慵多睡者掩門中酒覽閒書若爲餘言者【畱靑日札】小雅正月本音政周正履端舉正之義也自避秦始皇諱乃音徵詩人多不能攺正如嚴維海上新正逢故人皇甫冉客裏新正阻舊歡岑參正月今欲半李建勲更堪正月過孟浩然新正柏酒傳杜審言欲向正元歌萬壽韓退之共驚爛漫開正月薛逢相逢但祝新正壽又王十朋答賀正啟賦椒花之頌獻𨿽後於元正占茅茹之爻亨必同於他日是也獨晉王沈正防賦伊月正之元吉兮應三統之中靈髙常侍十月朝宴詩歳時當正月甲子入初寒則撥亂反正矣今之人孰能攺之【畱靑日札】章孝標飲酣杯有浪李建勲新酒欲生波【畱靑日札】

今人止知錢塘江風濤甚險故名爲羅剎江不知其江之中舊有數石橫截江濤舟楫經此多爲所壊因呼爲羅剎石故江亦名之唐李建勲詩云何年遺禹鑿半里大江中正謂此也咸淳志曰五代開平中爲潮沙漲沒今不知所在【七修類槁】

陳陶

劍浦陳陶唐末隱西山步虛引云小隠山人十洲客莓苔爲衣雙耳白靑編爲我忽降書暮雨虹蜺一千尺赤城門閉六丁直曉日已燒東海色朝天半夜聞玉雞星斗離離礙龍翼奇峭不減李賀【筆精】

扶桑山有玉雞鳴則金雞鳴而後石雞鳴天下雞皆鳴所謂天雞也李詩半壁見海日空中聞天雞溫庭筠詩漏轉霞髙滄海低玻璃枕上聞天雞俱用天雞耳陳陶詩朝天半夜聞玉雞星斗離離礙龍翼蓋用玉雞矣詩人獨無用石雞者毋乃貴玉賤石歟【稗史彚編】

陶劍浦人居南昌之西山宋齊丘守南昌因有蒲安之覲乃自詠雲中原莫道無麟鳯自是皇家結网疎與水曹任畹郎中友善寄畹詩云好向明時薦遺逸莫教千里又靈均江南後主卽位知其運祚衰替以修養爲事故詩云乾坤見了文章懶龍虎成來印綬疎嚴尙書宇鎭豫章遣小妓蓮花者往西山侍陶陶殊不顧妓爲詩曰蓮花爲號玉爲腮珍重尙書遣妾來處士不生巫峽夢虛勞神女下陽臺陶答之曰近來詩思淸如月老大心情薄似云已向升天得門戶錦衾深媿卓文君【唐詩紀事】陶少與水曹任畹相善寄之詩云好向明時薦遺逸莫教千古弔靈均又自詠云近來世上無徐庶誰向桑麻識臥龍【十國春秋】

處士陳陶者有逸才歌詩中似負神仙之術或露王霸之說𨿽文章之士亦未足憑而以詩見志乃宣父之遺訓也其詩句云江湖水深淺不足掉鯨尾又云飲冰狼子痩思日鷓鴣寒又雲中原不是無麟鳯自是皇家結网疎又云一鼎雄雌金液火十年寒暑鹿麑衣寄與東流任斑鬢向隅終守鐵梭飛諸如此例不可殫記著癖書十卷聞其名而未嘗見之【北夢瑣言】

陶唐末自稱布衣開寶中人或見之或云已得仙矣蟬聲將月短艸色與秋長比屋歌黃竹何人撼白楡右張爲取作主客圖【唐詩紀事】

漢賈捐之議罷珠厓疏云父戰死於前子鬭傷於後女子乘亭障孤兒號於道老母寡婦飲泣巷哭遙設虛祭想魂乎萬里之外後漢南匈奴傳唐李華弔古戰塲文全用其語意總不若陳陶詩云誓掃匈奴不顧身五千貂錦喪胡塵可憐無定河邊骨猶是春閨夢里人一變而妙眞奪胎換骨矣【丹鉛錄】

陳陶詩可憐無定河邊骨猶是春閨夢里人按無定河在今靑澗縣東六十里南入黃河一名奢延水又名銀水輿地記唐立銀州東北有無定河卽圁水也後人因潰沙急流深淺無定故更今名又唐陳祐詩無定河邊暮笛聲赫連臺畔旅人情函闗歸路千餘里一夕秋風白髮生【丹鉛錄】

南唐書陳陶傳陶所遁西山先產藥物數十種陶采而餌之開寶中常見一叟角發被褐與一老媼貨藥於市獲錢則市鮓對飲旁若無人旣醉行舞而歌曰籃采禾籃采禾塵世紛紛事更多爭如賣藥沽酒飲歸去深厓拍手歌或疑爲陶夫婦云按此卽晚唐詩人陳陶賦一將功成萬骨枯者觀本傳則知俗繪八仙中之藍采和豈人名哉以禾爲和以籃爲藍謬矣【因樹屋書影】

陳陶詠竹詩靑嵐帚亞思君祖緑潤編多憶蔡邕陳張君祖竹賦靑嵐運帚碧空掃煙蔡邕竹贊云緑潤碧鮮紺文紫錢【丹鉛錄】

西山產靈藥陶與妻日劚而餌之而二子小字柤棃或問其優劣答曰味𨿽不同皆可於口陶有詩云磻溪老叟無人問閒列柤棃教六韜蓋指二子也【十國春秋】

世傳陳陶詩數百篇間有佳語如中原不是無麟鳯自是王家結网疎可憐無定河邊骨猶是春閨夢里人之類人多傳誦之龍衮江南野錄爲陶傳稱其得道不死開寶間猶無恙然唐末人曹松方幹之徒皆有哭陶詩則陶之死久矣不知衮何據乎陶見於唐末而集中乃有贈髙閒歌若爾亦自當年百餘歳唐詩人劉商亦傳爲仙去固不可知但旣有哭之人則知其死不誣耳【蔡寛夫詩話】

沈彬

沈彬字子文髙安人也天性狂逸好神仙之事少孤西遊以三舉爲約常夢著錦衣貼月而飛識者言𨿽有虛名不入月矣洪州解至長安初舉納省捲夢仙謠云玉殿大開從容入金桃爛熟沒人偸鳯驚寶扇頻翻翅龍悟金鞭忽轉頭第二舉憶仙謡云白楡風颯九天秋王母朝廻宴玉樓日月漸長雙鳯睡桑田欲變六鼇愁雲翻簫管相隨去星觸旌幢各自流詩酒近來狂不得騎龍卻憶上淸遊第三舉納省捲贈劉象爲首云曾應大中天子舉四朝風月鬢蕭疏不隨世祖重攜劍卻爲文皇再讀書十載戰塵銷舊業滿城春雨壞貧居一枝向事於君惜仙桂年年幸有餘時劉象孤寒三十舉無成主司覽彬詩其年特放象及第彬乾符中值駕遷三峯四方多事南遊嶺表二十餘年回吳中江南僞命吏部郎中致仕彬詩有九衢冠蓋暗爭路四海干戈多異心之句【全唐詩話】

桂林山皆平地拔起千百尺石如染黛陽朔縣尢佳沈彬有詩曰陶潛彭澤五株栁潘嶽河陽一縣花兩處爭如陽朔好碧蓮峯裏住人家【詩史】

郴州城東有山髙秀神仙蘇耽修眞之所唐封爲蘇仙山沈彬詩眼穿林罅見郴州井裏相逢側局楸味道不來閒處坐勞生更欲幾時休蘇仙宅古煙霞老義帝墳荒艸朩愁千古是非無處問夕陽西去水東流【摭遺】法華寺在永州東南一里城郭林巒互相掩映名士多題詠之沈彬云地偎一水巡城轉天約羣山負郭來孟寶於云匝地人家憑檻見逺山秋色捲簾防可謂得其狀【零陵總記】

潘天錫員外與沈彬郎中同遊古觀分題潘云風便磬聲逺日斜樓影長沈雲松歌晚影離壇艸鐘撼秋聲入殿風【郡閣閒談】

江南野史云彬知先主欲取楊氏因獻觀畫山水圖詩須知手筆安排定不怕山河整頓難先主夙聞其名覽之而喜遂授祕書郎【十國春秋注】

廬山康王觀道士李谷神言沈彬郎中袁州宜陽山卽谷神鄕裏之鄰伍也趨尙髙邈嘗謂簮組爲梏身具狀卒年自卜葬地子孫不敢違旣兆穴開之下至七尺間得大石數片旣啟之下有隧道漸次辟之乃造成石墓一所其中髙九尺前後一丈二尺濶與髙等靈座前有靑石蓮花臺三樹上有石靑蓮花燈碗三枝皆覆之後列數樹如前者其鐫鑱之工妙絕於世靈席中又得靑石銘記一片朱字篆若方塡雲開成二年間𨿽開不葬埋漆燈猶未爇畱待沈彬來乃就葬之【采異記】

王定保唐光化三年及第吳子華侍郎臠爲婿子華卽世定保南遊湖湘無北歸意吳假緇服自長安來訪其良人白於馬武穆王令引見定保吳隔簾誚之曰先侍郎重先輩以名行俾妾侍箕帚侍郎歿慮先輩以妾攺適是以不逺千里來明侍郎之志定保不勝慙赧致書武穆乞爲偦吳確乎不拔定保爲盟亦畢世不婚矣吳歸吳中外家沈彬有詩贈王云仙桂曾攀第一枝薄遊湘水阻佳期臯橋已失齊眉願蕭寺行逢落髮師廢苑露寒蘭寂寞丹山云斷鳯參差聞公已有平生約謝絕女蘿依兔絲定保後爲馬不禮奔五羊依劉氏官至卿【郡閣雅談】

沈彬遊長沙防武穆方霸彬獻頌徳詩云金翅動身摩日月銀河轉捩洗乾坤覽而喜之【五代史補】

沈彬工詩而未嘗喜名如再過金陵詩云玉樹歌終王气收鴈行髙送石城秋江山不管興亡事一任斜陽伴客愁又都門送客詩云岸栁蕭蕭野荻秋都門行客莫回頭一條灞水淸如劍不爲離人割斷愁皆盛稱於士大夫【馬書本傳】

荊公詩雲一水防田將緑繞兩山排闥送靑來蓋本五代沈彬詩地偎一水巡城轉天約羣山附郭來彬又本唐許渾山形朝闕去河勢抱闗來之句【能攺齋漫錄】

陳黯

陳黯東甌人才思敏速年十三袖捲謁本部牧時面上有斑瘡新愈其痕炳然郡牧戲之曰藻才而花貌何不詠歌黯應聲曰玳瑁寧堪比斑犀詎可加天嫌未端正敷面與裝花【五代史補】

何昌齡

何宰廬陵郡有衙將楊克儉能媚州牧而移其權昌齡以兄事之嘗遊其池館貽之詩曰經旬因雨不重來門有蛛絲徑有苔再向白蓮亭上望不知艸木爲誰開未幾克儉連延範貸死而刑其家破焉識者以爲其詩之防也【詩話總】

丁咸序

丁咸序未第時嘗夢乘龍而起回顧又有一駱駝在其後後二十年方捷科舉作詩曰嘗憶金陵應舉時壯心頻望折丹枝蹉跎二十年中夢一度思量一淚垂殿試榜出亞咸序之名者乃龍起又亞之者乃駱起方悟其夢【詩話總】

孫魴

遁齋閒覽謂金山寺佳句絕少張祜樹影中流見鐘聲兩岸聞孫魴天多剩得月地少不生塵亦未爲工熈寧中荊公有天末海雲橫北固煙中沙防似西興之句始爲中的余謂孫魴詩過櫓妨僧定驚濤濺佛身下一句金山何其卑也前輩已能議之今不以入選張祜詩無可議矣荊公此詩恐亦未能壓倒張處士也【瀛奎律髓】李益云馬汗凍成霜孫魴云驚濤濺佛身人謂冬月豈有汗馬驚濤不入佛寺然奇妙處正在此以理論詩失之逺矣【筆精】

潤州金山寺張祜孫魴畱詩爲第一篇

山居大江中迥然孤秀詩意難盡羅隠云老僧齋罷闗門睡不管波濤四面生孫生句云結宇孤峯上安禪巨浪間又曰萬古波心寺金山名日新天多剩得月地少不生塵過櫓妨僧定驚濤濺佛身誰言張處士題後更無人魴夜坐句云劃多灰漸冷坐久席成痕沈彬曰此田舎翁火鑪頭之作爾魴南昌人唐末鄭谷避亂歸宜春魴往依之頗爲誘掖後有能詩聲終於南唐魴父畫工也王徹爲中書舎人艸魴誥詞云李陵橋上不吟取次之詩顧凱筆頭豈畫尋常之物魴終身恨之【全唐詩話】

金山寺號爲勝景張祜吟詩有僧歸夜船月龍出曉堂云之句自後詩人閣筆孫魴復吟一詩雲山載江心寺魚龍是四鄰天多剩得月地少不生塵過櫓妨僧定驚濤濺佛身誰言張處士詩後更無人時號絕唱【陸遊南唐書】張祜詩云一宿金山頂微茫水國分僧歸夜船月龍出曉堂雲樹影中流見鐘聲兩岸聞因悲在朝市終日醉醺醺祜詩全篇皆好魴詩不及之有疵病如驚濤濺佛身之句則金山寺何其低而且小哉誰言張處士二句仍自矜衒如此尢可嗤鄙也【漁隠叢話】

孫魴字伯魚性聰敏好學故唐末都官員外郎鄭谷避亂江淮魴從之遊盡得其詩歌體法吳時文雅之士駢集魴遂與沈彬李建勲爲詩社彬好評詩建勲常與彬議詩魴不在席以魴詩詰之彬曰此非有風雅制度但得人間煙火气多爾魴遽出讓彬曰非有風雅固然而謂得人間煙火气何邪彬笑曰子夜坐句云劃多灰雜蒼虯迹坐久煙消寶鴨香非鑪上作而何一坐大笑【十國春秋】

夏寶松

南唐書云夏寶松與詩人劉洞俱顯名節度使陳徳誠以詩美之曰建水舊傳劉夜坐螺川新有夏江城蓋劉洞嘗有夜坐詩最爲警策而寶松有江城詩云鴈飛南浦砧初斷月滿西樓酒半醒又云晚來羸駟依前去雨後遙山數防靑皆佳句見警戒錄【漁隠叢話】

寶松吉陽人少學詩江爲爲羇旅臥病寶松躬嘗藥餌夜不解帶爲徳之與處數年盡發其祕寶松𨿽善詩而性黷貨每授弟子未嘗防講惟貲帛厚者私爲指授且紿曰詩之旨訣我有一葫蘆兒將以待賈由是多私賂焉【十國春秋】

劉洞

劉洞廬陵人少遊廬山學詩於陳貺精思不懈或至浹日不盥居廬山二十年長於五字唐律自競五言金城得賈島遺法後主嗣位尢屬意詩人或以洞言者洞遂獻詩百篇卷以石城篇爲首其詞石城古渡頭一望思悠悠幾許六朝事不禁江水流後主讀之感愴不怡者久之因棄去洞亦不復見省金陵受圍洞猶在城中署於道旁云千里長江皆渡馬十年養士得何人國亡洞過故宮闕徘徊賦詩多感慨悲傷不以不遇故作怨懟語開寶八年卒有遺集行世【十國春秋】

劉洞嘗以詩獻李煜首篇名石城懷古云石城古防頭一望思悠悠幾許六朝事不禁江水流後主覽之掩卷攺容金陵將危爲七言詩大榜於路旁曰千里長江皆渡馬十年養士得何人又云翻憶潘郎章奏內愔愔日暮好沾巾蓋潘佑表雲家國愔愔如日將暮也【江南野錄】

史虛白

史虛白與韓熙載歸江南宋齊丘方柄用虛白曰彼可取而代也齊丘不平欲窮其技能召與宴飲設倡樂奕棋博戲酒數行雜出書檄詩賦碑頌使制之虛白方半醉命數人執紙口占筆不停綴俄而眾篇悉就詞采磊落坐客驚服【焦氏筆乘】

保大初熈載爲史館修撰薦虛白可用元宗召見訪以國事對曰艸野之人漁釣而已安知國家大計賜宴便殿醉溺於殿陛元宗曰眞隠者也賜田百頃放還山及淮甸不寧元宗獻江北地求成虛白乃爲割江賦以諷曰舟車有限沿汀島以俱閒魚鼈無知尙交遊而不止已而遷都南昌元宗舟次蠡澤虛白鶴裘藜杖迎謁道旁元宗駐蹕勞問曰處士居山亦曾有所賦乎曰近得谿居詩一聯使誦之曰風雨揭卻屋渾家醉不知元宗變色厚頒粟帛又知其嗜酒別賜禦醖數壺徐鉉髙越謂之曰先生髙不可屈可使二子仕乎虛白曰野人有子賢則立功業以道事明主愚則負薪捕麋以養其母僕未嘗介意也不敢以累公鉉越媿嘆卒年六十八【十國春秋】

李匡堯

宋齊丘鎭鐘陵有布衣李匡堯累贄謁於宋知其忤物托以它故終不與之見一日宋公喪子匡堯隨弔客造謁賓司復卻之乃就賓次大署二十八字云安排唐祚挫彊吳盡見先生設廟謨今日喪雛猶自哭讓皇宮眷合何如【江表誌】

宋勰

宋勰仕江南爲縣令甚疎逸有詩云好是晚來香雨裏擔簦親送綺羅人李璟聞之處以閒曹又有僧庭實獻詩云吟中雙鬢白笑裏一生貧璟曰詩以言志終是寒薄束帛遣之【詩史】

左偃

江南韓熙載稱左偃能詩有集千餘首偃不仕居金陵寄廬山白上人云潦倒門前客閒眠歳又殘連天數峯雪終日與誰防萬丈髙松古千尋落水寒仍聞有新作懶寄入長安又昭君怨云胡笳聞欲死漢月望還生寄韓侍郎云謀身謀隱兩無成拙計深慙負耦耕漸老可堪懷故國獨愁翻覺厭浮生言詩幸偶名公許守拙甘遭俗者輕今日況聞搜艸澤獨悲憔悴臥升平韓得詩感嘆不逾月果病卒年二十四王有詩哭之曰髙堂垂白日稚子欲行時【雅言雜錄】

髙越

髙越燕人也將舉進士文價藹然器宇森挺時人無出其右者鄂帥李公賢之待以殊禮將妻以愛女越竊諭其意因題鷹一絕書於屋壁云雪爪星哞眾鳥歸摩天專待振毛衣虞人莫謾張羅网未肯平原淺艸飛遂不告而去後過範陽王盧文納之爲壻與王南歸烈祖累居淸顯終禮部侍郎與江文蔚俱以詞賦著名故江南士人言體物者以江髙爲稱首焉【南唐近事】

朱匡業

朱匡業劉存忠𨿽無勲略然以宿舊嚴整皆處環衛之長劉彥貞壽陽旣敗我師屢北京師危之元宗臨軒旰食問其守禦之方匡業對曰時來天地皆同力運去英雄不自由遂忤旨流撫州存忠在側贊美匡業之言不已流饒州【南唐近事】

唐仁傑

唐仁傑全州人好苦吟陳徳誠出守池陽仁傑貽詩云紅斾渡江霞蘸水靑萍出匣雪侵衣徳誠善之勉之入金陵防休沐朝達集升元寺酒行請仁傑賦登閣詩有句云雲散便宜千里望日長斜占半城陰嘗贈嘉禾寺僧云只住此山能有意向來求佛本無心時論與之【鑑戒錄】

孟賓於

孟賓於磻溪懷古云良哉呂尙父深隠始歸周釣石千年在春風一水流松根蟠蘚石花影臥沙鷗誰更憐韜術追思古渡頭又懷連上舊居雲閒思連上景難齊樹繞仙鄕路繞溪明月夜舟漁父唱春風平野鷓鴣啼城邊寄信歸云外花下傾盆到日西更憶海陽垂釣侶昔年相遇艸萋萋【雅言系述】

賓於字國儀連州人天福中自湖湘越京洛應舉逺人無援遂卜命於華山神珓一年乞一珓凡六擲乃得上上大吉第一年云蟾宮空手下澤國更誰來二年雲水國二親應探榜龍門三月又傷春三年云仙島卻回空說夢淸朝未達自嫌身四年云失意從他桃李春嵩陽經過歇行塵云僧不見塵中事問是今年第幾人五年云因逢日者教重應忍被云僧勸卽歸天福九年禮部侍郎符蒙下及第果六舉後往江南官至水部郎中【郡閣雅談】

孟賓於湖湘連上人有詩百篇號金鼇集獻於李若虛侍郎使賓於馳詣洛陽獻於朝其譽藹然明年與李昉同舉進士第後事李后主爲滏陽令抵法當死防昉遷翰林學士以詩寄賓於曰初攜書劍別湘潭金榜標名第十三昔日聲塵喧洛下近來詩價滿江南長爲邑令情終屈縱處郎曹志未甘莫學馮唐便休去明君晚事未爲慙主見昉詩宥之復官【江南野錄】

馬令南唐書云李若虛侍郎防察沅湘賓於以詩數百篇獻之若虛采警策數聮譽諸朝廷由是詩名益振王禹偁嘗云古詩人有三水部謂何遜張籍及賓於也【全唐詩錄】

五代孟賓於少遊鄕校力學不怠父以家貧且鮮兄弟題詩壁上云他家養兒三四五我家養兒獨且苦賓於歸見之續曰眾星不如孤月明牛羊滿山獨畏虎父奇之晉天福二年登進士歷官水部郎嘗作公子行雲錦衣紅奪彩霞明侵曉春遊向野亭不識農夫心力苦驕驄馳處麥靑靑有詩數百篇號金鼇集與李昉同年相友善昉入宋官翰林而孟仕南唐爲郎昉寄詩曰幼攜書劍別湘潭金榜標名第十三昔日聲名喧洛下只今詩價滿江南後隠玉笥山中號羣玉峯叟【小艸齋詩話】詡謝魯公之後所居有泉石松竹剏亭延客孟賓於畱題云園林瀟灑聞來久欲往因循二十秋今日開襟吟不盡碧山重疊水長流【江南野錄】

孟賓於獻主司詩云那堪雨後更聞蟬溪隔重湖路七千憶昔故園楊柳岸全家送上渡頭船當年中第興國中致仕歸過廬陵吉守贈以詩云曾聞洛浦綴神仙火樹南樓幾十年白首自忻丹桂在詩名已得四方傳行隨秋渚將歸鴈吟傍梅花欲雪天今日還家莫惆悵不同初上渡頭船【雅言系述】

王轂

王轂宜春人南唐初登第長於樂府有玉樹曲云內宴明朝日玉樹新妝逞嬌逸三閣霞明天上開靈鼉鼓罷神仙出天花數朶風吹綻對舞輕盈瑞香散金管紅弦旖旎隨霓裳玉佩參差轉璧月夜瓊樓春蓮舌泠泠詞調新當時狎客盡屍祿直諫犯顏無一人歌未闋晉王殿上黏腥血君臣猶在醉鄕中一曲已無陳日月聖唐馭宇三百祀濮上桑間宜禁止請停此曲歸正聲願將雅樂調正气爲一時所膾炙轂未第時常負气忤人人欲毆之轂揚聲曰莫無禮我便是吟君臣猶在醉鄕中一曲已無陳日月者其人慙謝而退【小艸齋詩話】

江爲

緗素雜記載江南野錄云江爲者宋世淹之後先祖仕於建陽因家焉余觀南史江淹傳淹濟陽考城人宋少帝時黜爲建安吳興令終於梁天監中左衛將軍又吳均傳云濟陽江洪工屬文爲建陽令坐事死竟陵王子良開西邸招文學洪以美詞藻遊焉淹與洪俱出考城又俱仕齊梁間淹爲建安吳興令而後他遷洪爲建陽令而死於建陽疑爲之乘出於洪非出於淹爲工詩如天形圍澤國秋气露人家之句極膾炙人口少遊江南有詩云吟登蕭寺栴檀閣醉倚王家玳瑁筵後主見之曰此人大是富貴家而劉夜坐夏江城等並就傳句法後以讒死今建陽縣之西七里有靖安寺卽爲之故居畱題者甚眾惟陳師道洙一篇最佳云處士亡來幾百年舊居牢落變祗園詩名長伴江山秀寃气上摩星斗昏臺榭幾人畱雅句漁樵何處問曾孫當時泉石生涯地日暮寒云古寺門【藝苑雌黃】

南唐書云江爲其先宋人避亂建陽遂爲建陽人爲有題白鹿寺詩云吟登蕭寺栴檀閣醉倚王家玳瑁筵元宗南遷駐於寺見其詩稱美久之爲由是放肆自謂俯拾靑紫乃詣金陵求舉屢黜於有司爲怏怏不能自已欲東亡吳越防同謀者上變按得其狀伏罪余以二書考之藝苑謂後主見爲詩有富貴家之語及爲後以讒死其言悉非是當以南唐書爲正也【漁隠叢話】

江爲山水障歌云適來一觀山水障萬里江山在其上逺近猶如二月春咫尺分成百般象一巖嵯峨在雲際七賢鎭在靑松裏潭水澄不見波孤帆晃漾張風勢釣魚老翁無伴侶孑然此地經寒暑灘頭坐久鬢絲垂手把漁竿不曾舉樹婀娜山崔嵬片雲似去又不去雙鶴如飛又不飛良工巧匠多分布筆頭寫出江山路垂栁風吹不動條樵夫負重難移步【聲畫集】

江爲嶽陽樓詩云倚樓髙望極展轉念前途晚葉紅殘楚秋江碧入吳雲中來鴈急天末去帆孤明月誰同我悠悠上帝都【唐詩紀事】

江爲有詩吟登蕭寺栴檀閣醉倚王家玳瑁筵或謂作此詩者決非貴族或又評軸裝曲譜金書字樹記花名玉篆牌乃乞兒口中語【漫叟詩話】

江爲詩竹影橫斜水淸淺桂香浮動月黃昏林君復只攺二字爲疎影暗香以詠梅遂成千古絕調詩字防化之妙如丹頭在手瓦礫皆金【紫桃軒雜綴】

殘雪未消雙鳯闕新春先入五侯家晚唐張蠙詩也劉孟熙易殘以霽易新春以春風攘爲已作遂以此得名人或少之然竹影橫斜水淸淺桂香浮動月黃昏非江爲詩乎林君復易疎暗二字竟成千古名句所云一字之師與活剝生吞者有別也【靜志居詩話】

楊徽之哭江爲詩云廢宅寒塘水荒墳宿艸煙【宋稗類鈔】

劉素

劉素字仲華不事科舉通遷固壽曄之書嘗有人貽之詩曰不甘五等諸侯薦直肯九重天子知然卒不及仕【江南野錄】

周顓

周顓處士鴻儒奧學偶不中第旅浙西與從事歡飲而昧於章程座中皆戲之有賓從贈詩曰龍津掉尾十年勞聲價當時鬭月髙惟有紅妝回舞手似持雙刃向猿猱周和曰十載文場敢憚勞宋都回鷁爲風髙今朝甘伏花枝笑任道尊前愛縛猱【抒情詩】

魏明

南唐魏明好吟詩動卽數百言而气格卑下嘗袖以謁韓熈載熙載辭以目暗且置幾上明曰然則某自誦之可乎曰適耳忽瞶明慙而去【善謔集】

陳貺

陳貺閩人性澹漠孤貧力學積書至數千卷隠廬山幾四十年慶弔人事都未暫往衣食乏絕不以動心有季父爲桑門時時賴其資給苦思於詩得句未成章已播逺近學者多師事之元宗聞其名以幣帛往徴貺入見襆巾絳帶布裘鹿鞟進止閒雅有度時方祁寒元宗見其衣單薄降手札曰欲以綾綺衣賜卿卿必不受今賜朕自服防縑衣三十事卿其領之貺獻景陽宮懷古詩元宗稱善賜粟帛遣還山卒【十國春秋】

陳貺南閩人性沈澹志操古朴而不茍於仕進一臥廬山三十年學者多師事焉元宗以幣致之布裘鹿鞟進止閒肆因獻景陽臺懷古詩云景陽六朝地運極自依依一防皆同是到頭誰論非酒濃沈逺慮花好失前機見此尢宜戒正當家國肥元宗稱善欲授以官貺固不受賜粟帛遣還舊隠卒年七十【南唐書】

貺有詩數百首骨格彊梗出於常態【江南野史】

陳貺詠蟬云年年聞爾者未有不傷情畫虎云入夜𨿽無傷物意向明還有動人心又有句云出得風塵者合知岐路人又云拂榻燈未來開門月先入又云忽生云是匣髙以月爲臺【吟牕雜錄】

葛敏修南華竹軒絕句獨拳一手支頥臥偸眼看云生未生蓋用五代時陳貺詩醒眼看諸峯白雲開又集然唐吳融亦有深感卞峯顏色好晚云才散又當門之句【能攺齋漫錄】

鐘蒨

鐘蒨字徳林仕爲勤政殿學士死國難按徐鉉有保大五年送徳林員外赴東府亞尹詩序鉉等餞於石頭城分題爲詩蒨有賦山別諸知已詩雲暮景江亭上雲山日望多隻愁辭輦轂長恨隔嵯峨有意圖功業無心憶薜蘿親朋將逺別且共醉笙歌又有得新鴻別諸同志詩云隨陽來萬里防防度遙空影落長江水聲悲半夜風殘秋辭絕漠無定似驚蓬我有離羣恨飄飄類此鴻蒨之才譽亦可見矣【陸書音注】

李詢

翰府名談載寇萊公妾蒨桃贈歌者詩云一曲淸歌一束綾美人猶似意嫌輕不知織女寒窓下幾度拋梭織得成余嘗記南唐李詢贈織錦詩云紮紮機聲曉復晡眼穿力盡意如何美人一曲成千賜心裏猶嫌花樣疎蒨桃詩意本此而不及也【能攺齋漫錄】

江文蔚

江文蔚建陽人長於詞賦仕南唐拜禦史中丞坐劾宰相貶江州治柴車奉母欣然就道嘗作詩曰屈原若幸髙堂在終不懷沙葬汨羅【尙友錄】

徐延休

徐鉉父延休博物多學嘗事徐溫爲義興縣令縣有後漢太尉許馘廟廟碑卽許劭記歳久字多磨滅至開元中許氏諸孫重刻之碑陰有八字云談馬礪畢王田數七時人不能曉延休一見爲解之曰談馬言午言午許字礪畢石卑石卑碑字王田乃千里千里重字數七是六一六一立字此亦楊修辧虀臼之比也詩以言志言以知物信不誣矣【靑箱雜記】

劉仁瞻

王旐遊金陵升元寺見僧房壁上有繪金紫大夫題詩云陣前仙琕生無媿鼓下蠻奴死合羞三尺吳縑暗塵土凜然蒼鶻欲橫秋不能解卷畫歸示其父平甫曰此劉仁瞻像袁世弼詩也此詩俊拔可喜琕實呼璸袁誤呼也【漁隠叢話】

羅頴

羅頴開寶中詣金陵舉進士第例以黃衣守選及王師問罪後主銜璧頴再應鄕舉下第道經漢髙祖廟題詩落句云嫚侮羣豪誇大度可憐容得辟陽侯少頃輒自免冠鞠伏廟廷口陳自咎之言掖去數日卒【馬令南唐書】

陳喬

陳喬張俄重陽日登髙北山湖亭不奏聲樂因吟杜工部九日宴藍田崔氏莊詩云明年此防知誰健醉把茱茰仔細看員外郎趙宣父時亦在集感慨流涕者數四舉坐異之未幾趙卒【南唐近事】

刁彥能

刁彥能上蔡人徙宣城元宗卽位出爲饒信二州刺史彥能喜讀書亦好篇詠嘗與李建勲贈答建勲奏之元宗笑曰吾不知彥能乃西班學士也【馬令南唐書】

陳沅

陳沅廬山人立性僻野不接俗士黃損熊虛中師事之寒食後云罷卻兒女戲放他花朩生閒居云掃地雪枯帚耕山鳥怕牛題水雲防入旱云千古仰力浮塵世一毫輕齊已贈沅云四海方磨劍深山自讀書【雅言雜載】廬山九天使者廟有道士忘其姓名體貌魁偉飲啖酒肉有兼人之量晚節服餌丹砂躁於沖舉魏王之鎭潯陽也郡齋有雙鶴因風所飄憩於道館回翔嘹唳若自天降道士且驚且喜焚香端簡前瞻云霓自謂當赴上天之召命仙童控而乘之羽儀淸弱莫勝其載毛傷背折血灑庭除抑按久之是夕皆斃翌日馴養者詰知其狀訴於公府王不之罪處士陳沆聞之爲絕句以諷云啗肉先生欲上升黃雲踏破紫雲崩龍腰鶴背無多力傳語麻姑借大鵬【南唐近事】

李羽

李羽能詩五十方擢第嘗獻江淮郡守詩云塞詔東來淝水濱時情惟望秉陶鈞將軍一陣爲功業忍見沙場百戰人【南唐近事】

馮延已

余往在中都見一士大夫家收南唐李后主一詞下有馮延巳三字詩中復云聖壽南山永同恐延已作也詞云銅壺漏滴初盡髙閣雞鳴半空催啟五門金鎖猶垂三殿珠櫳階前禦栁搖綠仗下宮花散紅鴛瓦數行曉日鸞旗百尺春風侍臣蹈舞垂拜聖壽南山永同【侯鯖錄】南唐元宗優待藩邸舊僚馮延已自元帥府書記至中書侍郎遂相時論以爲非才江文蔚因其弟延魯福州敗亡請從退削乃出撫州秩滿還因赴內宴進詩曰靑樓阿監應相笑書記登壇又卻回【詩史】

馮延已著樂章百餘闋其鶴衝天詞云曉月墜宿云披銀燭錦屏圍建章鐘動玉繩低宮漏出花遲又歸國謡雲江水碧江上何人吹玉笛扁舟逺送瀟湘客蘆花千里霜月白傷行色明朝便是闗山隔見稱於世元宗樂府詞云小樓吹徹玉笙寒延巳有風乍起吹皺一池春水之句皆爲警策元宗嘗戲延巳吹皺一池春水漧卿何事延己曰未如陛下小樓吹徹玉笙寒元宗恱【馬書本傳】杜子美黑白二鷹詩幹人何事网羅求南唐元宗謂馮延己云吹皺一池春水漧卿何事舊唐書明皇謂楚王叱金吾將軍武懿宗曰吾家朝堂幹汝何事敢廹吾騎從此語在前見本紀【香祖筆記】

丹浦欵言雲杜詩於人何事网羅求當作幹人杜牧之詩自摘階前大梧葉幹君何事動哀吟按此說則南唐元宗戲馮延已云吹皺一池春水漧卿何事語固有本然千家注劉防孟本只作千字錢本注云晉作幹或作於於字恐無義幹字對上句在字亦未切子田之說是也【池北偶談】

古今詩話云江南成文幼爲大理卿詞曲妙絕嘗作謁金門云風乍起吹皺一池春水中主聞之因按獄稽滯召詰之且謂曰卿職在典刑一池春水又何干於卿文幼頓首又本事曲雲南唐李國主嘗責其臣曰吹皺一池春水漧卿何事蓋趙公所撰謁金門詞有此一句最爲警策其臣卽對曰未如陛下小樓吹徹玉笙寒若本事曲所記但云趙公初無其名所傳必誤惟南唐書古今詩話二說不同未詳孰是【漁隠叢話】

梅用南枝事共知靑瑣云云李嶠云雲南唐馮延巳詞云北枝梅蕊犯霜開則南北枝事其來逺矣【猗覺寮雜記】南唐馮延巳詞有鬭鴨闌干獨倚之句人疑鴨未嘗鬭余按三國誌孫權傳注引江表傳魏文帝遣使求鬭鴨羣臣奏宜無與權曰彼居諒陰中所求若此豈可與言禮哉具以與之陸遜傳建昌侯盧作鬭鴨闌遜曰君侯宜勤覽經典用此何爲南史王僧達傳僧達爲太子舎人坐屬疾而往揚州橋觀鬭鴨爲有司所劾新唐書齊王祐善養鬭鴨方未反時貍咋鴨四十餘絕其頭去及敗牽連誅死者四十餘人則古蓋有之唐田令孜傳僖宗好鬭鵞數往六王宅興慶池與諸王鬭鵞直五千萬則鵞亦能鬭也【說郛】

南唐宰相馮延已有樂府一章名長命女云春日宴緑酒一杯歌一徧再拜陳三願一願郎君千嵗二願妾身長健三願如同梁上燕歳歳長相見其後有以其詞攺爲雨中花云我有五重深深願第一願且圖久逺二願恰如雕梁雙燕嵗歳後長相見三願薄情相顧戀第四願永不分散五願奴收園結果做个人宅院味馮公之詞典雅丰容𨿽置在古樂府可以無愧一遭俗子竄易不惟句意重復而鄙惡甚矣【詞苑叢談】

胡元

胡元世爲廬陵人居永新少有俊才常謁本邑令見其風貌瓌傑因障間繪戲珠龍屬元詠之時邑令多所受貽元題句云翻身騰白浪探爪攫珠蓋諷之也令爲設飲食盡歡而罷防有發其意者令大怒追捕之元亡入金陵館吏曹郎徐某家爲其子作催妝詩立就而徐有同舎郎雅自用欲以詞賦窘元元裂牋防案爲回文體嘲之郎一辭莫措謝去由是知名【十國春秋】

李中

孟賓於作碧雲集序云昔者仲尼刪三百篇梁太子選十九首厥後沿朝垂名者不少苦志者彌多入室升堂有其數矣然六藝之旨二南之風後來未甚窮目沈淪者怨刺傷多取事者雅頌一貫亂後江南鄭都官王貞白用情創志不共轍不同塗俱不及矣今觀淦陽宰隴西李中字有中緣情入妙麗則可知出示全編備多奇句祗如乾坤一夕雨艸木萬方春此乃王澤所均春風廣扇姑蘇懷古云歌舞一塲夢煙波千古愁因想繁華之日引成興嘆之詞書王秀才壁句貧來賣書劍病起憶江湖詩人興嘆時政如何聽鄭道士琴秋月空山寂淳風一夜生乃景淸虛眞風回返徐司徒池亭句扶疎皆竹樹冷澹似瀟湘心匠所到景致尢疎落花句酷恨西園雨生憎南陌風阻公子歡動旅人感寒江莫泊寄左偃雲煙火人家逺汀洲莫雨寒詩人之作客況淒然秋雨句秋聲在梧葉潤气逼書幃廬山句谷春攢錦繡石潤疊瓊林比興之言搜羅尢異江行夜泊句半夜風雷過一天星斗寒恐怖一塲虛明徹曉寄劉鈞雲閒花半落處幽客未來時得故人消息句夢歸殘月曉信到落花時肺腸難述懷想可知訪龍光謙上人云相畱看山雪竟日論風騷見請道之相於望寒山之不舎又七言宿廬山白雲峯重道者院句雲開碧落星河近月出滄溟世界秋又海上從事秋日書懷句千里夢隨殘月斷一聲蟬送早秋來又夜泊寄詩友魚龍不動澄江逺煙霧皆收皎月髙東林寺逺大師句杉檜已依靈墖老煙霞空鏁影堂深登毗陵靑山樓有感句千里吳山靑不斷一邊遼海浸無窮訪洞仙宮不遇邵道者句羽客不知何處去洞前花落立多時憶溪居句杜若菇蒲煙雨歇一溪春色屬何人又六言句半落銅臺月曉亂飄金穀風多客中春思云又聴黃鳥綿蠻月斷家鄕未還春水引將客夢悠悠繞徧闗山賦泉句誰當秋霽後獨聴月明中柴司徒亭前假山句螢影夜潛疑曉起茶煙朝出認雲歸眾目所觀他心不到春莫懷故人句池館寂寥三月莫落花重疊蓋莓苔惜春眷戀不忍掃感物心情無計開贈王道士云槎流海上波濤濶酒滿壺中天地春論酒太羮常徒肯愛述神龍眞虎賢者則知負勤苦值干戈從軍之後受命已來上表中朝乞歸故國以同气沒世二親在堂棄一宰於淮西獲安家於都邑公之忠孝彰矣賢彥稱之載被朱衣猶思丹桂乃爲言曰且名隨牓上者眾藝逐云髙者稀今之人祗儔方漧處士賈島長江何須第一者哉公理淦民飲淦水淸白著矣歌詠興焉況今賢爲寶以禮示人必當閨籍將書淸庭卽踐愚生於邂逅得遂披承時也素月流天澄江如練對滄洲而援筆乏麗藻以當仁以公五七言兼六言二百篇目曰碧雲集癸酉年八月五日序【五代文鈔】

鐘謨

鐘謨建安人爲李璟奉表於周孫晟遇害獨赦謨爲輝州司馬有詩與州將云翩翩歸盡塞垣鴻隠隠初聞蟄戶虫渭北離愁春色裏江南家事戰塵中還同逐客紉蘭佩誰聴縲囚奏土風多謝賢侯振古道免令搔首泣途窮後畫江爲界世宗召爲衛尉卿放還因作詩以獻略云三年耀武羣雄伏一日回鸞萬國春南北通歡永無事謝恩歸去老陪臣世宗恱【談苑】

孫晟

孫晟初名鳯又名忌好學尢長於詩爲道士居廬山簡寂宮嘗畫賈島像置屋壁晨夕事之人以爲妖【資暇錄】

伍喬

伍喬張洎少相友善張爲翰林學士寵優異伍爲歙州通判作詩以寄張戒僕曰張遊宴時投之一日張近郊防防歡甚僕投詩張得詩動容爲言於上召還爲考功員外郎詩曰不知何處好消憂公退攜壺卽上樓職事久防侯伯幕夢魂長繞帝王州黃山向晚盈軒翠黝水含春繞郡流遙想玉堂多暇日花時誰伴出城遊【詩史】

韓熙載

南唐書韓熈載自江南奉使中原爲感懷詩題於館壁云僕本江北人今作江南客再來江北遊舉目無相識秋風吹我寒秋月爲誰白不如歸去來江南有人憶余家有韓熈載家宴圖圖中題此詩後四句嘗以問相識云是古樂府今覽此書方知其悞也【漁隠叢話】

韓熙載髙密人顯仕江南奉貢入都都絕知舊題詩館壁云未到故鄕時將謂故鄕好及至親得歸爭如身不到目前相識無一人出入空傷我懷抱風雨瀟瀟旅館秋歸來窓下和衣倒夢中忽到江南路尋得花中舊居處桃臉蛾眉笑出門爭向前頭擁將去【江南埜錄】

韓熙載字叔言事江南三主時謂之神仙中人風彩照物每縱轡春城秋苑人皆隨觀談笑則聴者忘倦審音能舞善八分及畫筆皆冠絕簡介不屈舉朝未嘗拜一人每獻替多嘉納吉凶儀制不如式者隨事稽正制誥典雅有元和之風屢欲相之爲宋齊丘深忌終不進用陳覺以福州之敗齊丘庇之特赦不誅熈載上疏廷爭必請寘法齊丘益怒誣以縱酒少檢貶和州司馬其實平生不飲璟覺其譖非久召還年六十九拜中書侍郎卒煜嘗恨不得熈載爲相贈平章事諡文靖嚴僕射續以位髙寡學爲時所鄙又江文蔚嘗作蟹賦譏續略曰外視多足中無寸腸又有口裏雌黃每失途於相沫胸中戈甲嘗聚眾以橫行之句續深赧之彊自激昂以熙載有才名固請撰其父神道碑欲茍稱譽取信於人以珍貨幾萬緡仍輟未勝衣一歌鬟質冠洞房者爲濡毫之贈意其獲盼必可深諷熈載納贈愛姬遂納其請文旣成但敍譜裔品秩及薨葬褒贈之典而已無防墨道及續之事業者續嫌之封還尙冀其攺竄熈載亟以向所贈及歌姬悉還之臨登車止寫一闋於泥金雙帶曰風栁搖搖無定枝陽臺雲雨夢中歸他年蓬島音塵斷畱取樽前舊舞衣【湘山埜錄】

裴防詩曰滿額鵞黃金縷衣翠翹浮動玉釵垂從教水濺羅襦濕疑是巫山雲雨歸廣韻集韻韻略垂與歸皆不同韻此詩爲落韻矣韓熈載云風栁搖搖無定枝陽臺雲雨夢中歸他年蓬島音塵絕畱取樽前舊舞衣此詩旣言陽臺又言蓬島何用事重疊如此二詩並載小說稱爲佳句余謂疵病如此殆非佳句也【漁隠叢話】

韓熙載初知貢舉人皆以爲巨題熙載是夕自賦五首旦視諸生皆有可觀及著格言五十餘篇時輩罕及誘掖後進號韓夫子性好謔浪有投贄荒惡者使妓炷艾薫之侯來嗅曰子之卷軸何多艾气也【江南埜錄】

韓熈載本髙密人後主卽位頗疑北人鴆死者多而熙載且懼愈肆情坦率不遵禮法破其財貨售集妓樂迨數百人日與荒樂蔑家人之法所受月俸至卽散爲妓女所有而熈載不能制之以爲喜而日不能給遂敝衣屨作瞽者持獨弦琴俾舒雅執板挽之隨房歌鼓求丐以足日膳旦暮亦不禁其出入或竊與諸生糅雜而淫熈載見之趨過而笑曰不敢阻興而已及夜奔客寢者其客詩云苦是五更畱不住向人頭畔著衣裳時人議謂北齊徐之才豁達無以過之故東坡詩云欲教乞食歌姬院故與雲山舊衲衣蓋用熈載求丐事也【緗素雜記】大觀初有危氏葬於西塔山逾月雨過視墳側有痕掘之得銀杯二銅水缶及鏡一又得埋銘石其文曰瑯琊王氏女江南熈載妻丙申閏七月葬在石城西云按熙載北海人南唐時爲中書侍郎有才气多藝能談笑風流爲當時冠然少年疎傲老忽細謹畜妓四十輩縱其與客雜居曰以自污避禍後主短其少檢貶右庶子分司東都乃盡斥諸妓後主喜畱爲祕書監俄復故官欲遂大用之而去妓悉還今未知熈載妻是姓王與否豈在四十餘人之列者乎【夷堅志】

潘佑

潘佑有文而容陋其妻右僕射嚴續之女有絕態一日晨妝佑潛窺於鏡臺面落鏡中妻怖遽倒佑怒其惡已因棄之佑方冠未入學已能文命筆題壁曰朝遊滄海東暮歸何太速祗因騎折玉龍腰謫向人間三十六果當其歳誅死【湘山埜錄】

宋子京曰古人語有椎拙不可掩者樂府曰何以銷憂惟有杜康僕觀束晳賦杜康咥其胃樂天詩杜康能解悶潘佑詩直擬將心付杜康蓋祖此意文士有因其人名遂爲事用者如東坡詩獨對紅蕖傾白墮按洛陽伽藍記白墮春醪自是造酒者江東人姓劉名白墮或謂因其能造酒遂爲酒名又近時稱主簿爲仇香似此之類甚多其與湯燖右軍醋浸曹公之說何異【野客叢書】前輩謂深院無人杏花雨之句極佳此非四雨之數當作去聲呼此句正祖南唐潘佑之意佑有詩曰誰家舊宅春無主深院簾垂杏花雨佑兩句意此作一句言耳然佑句作上聲非去聲也其下曰香飛緑鎖人未歸巢燕承塵燕無語豈語字亦當作去聲耶唐花間集亦曰紅窓寂無人語黯淡棃花雨【埜客叢書】

余記太白有詩云野禽啼杜宇山蝶舞莊周後又見潘佑有感懷詩幽禽喚杜宇宿蝶夢莊周席地一樽酒思與元化浮但莫孤明月何必秉燭遊余謂才思暗合古今無殊不可怪也【法藏碎金】

太白夜懷有句云宴坐寂不動大千入毫髮潘佑獨坐有句云凝神入混茫萬象成空虛予愛二子吐詞精敏之力入道深密之狀合而書之聊資已用【法藏碎金】

南唐潘佑嘗應李后主令作辭雲樓上春寒山四面桃李不須誇爛漫已失了春風一半蓋諷其地漸侵削也李元膺詞到淸明時候百紫千紅花正亂已失了春風一半脫胎於此【詞綂】

晏叔原詞今宵剰把銀釭照猶恐相逢是夢中蓋出於老杜夜闌更秉燭相對如夢寐之意謝無逸詞我共扁舟江上兩萍葉出於樂天與君相遇知何處兩葉浮萍大海中之意魯直詩趂此花開須一醉明朝化作玉塵飛出於潘佑勸君此醉直須歡明朝又是花狼藉之意此類極多【埜客叢書】

張泌

畫家有罨畫雜彩色畫也宜興有罨畫溪然其字當用罨乃魚网非其訓也左思蜀都賦罨翡翠釣鰋鯉張泌詩罨岸春濤打船尾謂魚网遮岸也此用字最得字義【丹鉛錄】

張泌淮南人初官句容尉上書言治道後主徴爲監察禦史官至內史舎人入宋後歸家毗陵詩一卷後主壬申歳泌知貢舉試天雞弄和風泌但以文選中詩句爲題未嘗詳究有進士白雲爾雅天雞防天雞未知孰是泌大驚不能對亟取爾雅檢一在釋虫一在釋鳥果有二因自失放進士三人學士張洎言泌多遺復命洎試放五人金陵破後主以藏金私遺近臣辦裝泌得金二百詣曹彬陳首請奏其事彬薄之以金輸官而不以聞【全唐詩錄】

張泌仕南唐爲內史舎人初與鄰女浣衣相善作江神子詞云浣花溪上見卿卿眼波明黛眉輕髙綰緑云低簇小蜻蜓好是問他知得麼和笑道莫多情後經年不復相見張夜夢之寄絕句云別夢依依到謝家小廊回合曲闌斜多情只有春庭月猶爲離人照落花【詞苑叢談】

黃可

進士黃可字不可孤寒朴野深於雅道詩句中多用驢字如獻髙侍郎詩雲天下傳將舞馬賦門前迎得跨驢賓之類又嘗謁舎人潘佑潘教服槐子云丰肌卻老明旦潘公趨朝天階未曙見槐樹煙霧中有人若猿狙之狀追而視之卽可也怪問其故乃擁條而謝曰昨蒙明公教服槐子法故今日齋戒而掇之潘大噱而去【南唐近事】

張洎

張洎文章淸贍在江南日將命入貢還作詩以詆北言京師風物有一堆灰之句蘇易簡得其親書洎歸朝爲學士與易簡同院爭寵不相下易簡語同列曰淸河更相矛盾卽將一堆灰之句進呈矣洎聞爲之屈【金坡遺事】張洎防知政事江南李后主時爲大臣國亡受知太宗復作輔臣時王元之禹偁爲翰林學士洎手書古律詩兩軸與之元之以啟謝云追縱季札辭賢盡變爲國風接武韓宣適魯獨明於易象謂其自他國入中朝也【四六話】

寇萊公給事中知吏部選時張洎亦爲給事中掌考功官序𨿽齊視洎乃爲屬曹寇少年進用才銳气勇復爲首曹嫌洎不以本司長官奉洎以老儒宿徳聞望自持不屑委節事寇整巾對書終日危坐伺候於省門一揖而退不交一談寇一日忽作庭雀詩示洎略云少年挾彈多狂逸不用金丸用蠟丸蓋譏洎在江南重圍中爲李煜艸詔於蠟丸中追上江救兵之事也洎不免彊顏附之後稍親暱【玉壺淸話】

張洎家居城外有一隠士名乃呂仙翁姓名洎倒屣見之索紙筆八分書七言詩一章畱與洎頗言將作鼎鼐之意其末句云功成當在破瓜年俗以破瓜字爲二八洎六十四而卒乃其防也【談苑】

樂府碧玉破瓜時而談苑載呂洞賓謁張洎贈詩云功成應在破瓜年洎後以六十四卒破瓜者二八也老少男女皆可稱破瓜亦奇【香祖筆記】

毛炳

丰城毛炳好學不能自給入廬山與諸生曲講獲鏹卽市酒盡醉時彭防好茶而炳好酒時人爲之語曰彭生作賦茶三片毛氏傳經酒半升【天祿識余】

炳常醉臥道旁裏首張谷掖炳而起炳曰毛炳不幹於張谷張谷不學於毛炳醉者自醉醒者自醒後徙居南臺山數年忽書齋壁曰先生不住此千載惟空山因大醉一夕卒【十國春秋】

廖凝

廖凝字熙績隠居南嶽爲彭澤令遷連州刺史與李建勲爲詩友相善集中中秋月聞蟬爲絕唱中秋月云九十日秋色今宵已半分孤光吞列宿四面絕微云眾朩排疎影寒流疊細紋遙遙望丹桂心緒正紛紛聞蟬云一聲初應候萬木已西風偏感異鄕客先於離塞鴻日斜金穀靜雨過石城空此處不堪聴蕭條千古同凝初宰彭澤有句云風淸竹閣畱僧宿雨濕莎庭放吏衙解印有句云五斗徒勞漫折腰三年兩鬢爲誰焦今朝官滿重歸去還挈來時舊酒瓢江左學詩者競造其門【郡閣雅談】

史虛白嵩洛人廖凝寄之詩云飯僧春嶺蕨醒酒雪潭魚【雅言系述】

西頭供奉官錢昭度嘗作詠方池詩云東道主人心匠巧鑿開方石貯漣漪夜深卻被寒星照恰似山翁一局棋有輕薄子見而笑曰此所謂一局黒全輸也蓋唐廖凝有詠棊詩云滿汀鷗不散一局黒全輸之句【遁齋閒話】黃琬代祖瓊對日食之餘如月之初慧絕古今僅七齡也乃潮陽蘇福八歳詠初月卻於無處分明有恰似先天太極圖尢覺奇絕異哉泄陰陽之房此兩童子也又廖凝十歳詠白滿汀鷗不散一局黒全輸【蓉槎蠡說】

鐘輻

江南鐘輻者金陵之才生气豪體傲一老僧相之曰先輩壽則有矣若及第則家亡記之生大誖曰吾方掇髙第以起家何亡之有時樊若水女才質雙盛愛輻之才而妻之始燕爾科詔遂下時後周都洛輻入洛應書果中選甲科第二得意不還攜一女僕曰靑箱過華州之蒲城其宰故人亦蘊借之士淹畱久之一夕追涼縣樓痛飲而臥靑箱侍之是夕夢其妻出一詩爲示怨頗深詩曰楚水平如練雙雙白鳥飛金陵幾多地一去不言歸夢中懷愧亦戲答一詩曰還吳東下過蒲城樓上淸風酒半醒想得到家春已暮海棠千樹欲凋零旣寤頗厭之因理歸裝將至采石靑箱暴卒生感悼無柰匆匆藳葬於一新墳之側急圖歸家則門巷空闃妻亦亡已數月其亡日乃夢於縣樓之夕也後數日親友具舟攜輻致奠於葬所卽靑箱槁葬之側新墳乃是惟海棠數枝方葉凋蕚謝正合詩中之句因拊膺長慟曰信乎浮屠師及第家亡之告因不仕隱鐘山著書守道壽八十餘潘佑集有樊氏墓志與此稍同【湘山埜錄】

劉吉

劉吉江左人事李主爲傳詔承旨以忠於所事歸朝供奉官有刺字自稱南人不忘本也有詩三百首目爲釣鰲集徐鉉爲序其首篇隠者詩云一箭不中鵠五湖歸釣魚人多誦之以塞河有方人目爲劉跋河【叢苑】

楊鸞

宋宣和中進士永福吳元美作夏二子傳略雲天命商以伐夏是以伊尹相湯伐桀而聲其刻剝之罪當是時淸商飈起義气播揚勁風四掃宇宙淸廓夏告終於鳴條二子之族無大小長少皆望風殞滅殆無遺類天下之民始得安食酣飲而鼓舞於淸世矣夏二子謂蚊蠅也其鄕人鄭瑋得之往訴秦檜謂其譏毀大臣編管容州尋謫死於南雄按韓昌黎雜詩曰朝蠅不可驅暮蚊不可拍蠅蚊滿八區可盡與相格得時能幾時與汝恣啖咋涼風九月到掃不見蹤迹意正如元美所云偶閱鄭文寶江表誌楊鸞詩曰白日蒼蠅滿飯盤夜間蚊子又成團每到更深人靜後定來頭上咬楊鸞鸞卽南唐湯悅校文時舉子問欲用堯舜字不知是幾事者也適友人棗陽王進士良璧琰至相與質之良璧謂曰子謂元美本昌黎安知鸞不本昌黎邪二十八字眞非茍作者元美致禍而鸞則幸免耳余曰子可謂善爲鸞解嘲矣相與大笑因書之【雙槐歳抄】

孟歸唐

南唐孟歸唐能詩肄業廬山國學常得瀑布詩練色有窮處寒聲無盡時鄰房生亦得此聯遂交爭之助教不能辧訟於江州各以全篇意格定之而歸唐爲勝後歸京師累遷大理丞江州羣吏往京師猶指曰訟詩生也【廬山雜記】

徐鉉

鉉嘗奉禦札賦茱萸詩禦札云新酒初熟偶與鄭王諸公開嘗於淸宴堂廡之間旣覽秋物復矚霜牋因賦茱萸一題以遣此時之興卿鴻才敏思不可獨醒宜應急徴同賦前旨鉉因進詩云萬物慶西成茱萸獨擅名芳排紅結小香透夾衣輕宿露霑猶重朝陽照更明長和菊花酒髙宴奉西淸又和禦制詩末云今朝聖藻偏流詠黃菊無由更敢鄰【詩史】

臨川郡圃舊名金柅今則沒其名徐鉉鼎臣送從兄赴臨川幕詩云石頭城下春潮滿金柅亭邊緑栁繁謂此也荊公集句送吳顯道詩亦云臨川樓上柅園中【能攺齋漫錄】

徐鉉謫居舒州贈彭芮云賈生去國已三年裋褐閒吟皖水邊終日野雲生砌下有時京信到門前無人與和投湘賦愧子來浮訪戴船醉裏新詩好歸去莫隨騷客住林泉【詩史】

徐鉉事江南後主爲文理院學士隨煜納圖卒於鄜晚年詩愈工遊木蘭亭云蘭橈破浪城陰直玉勒穿花苑樹深觀習水戰云千帆日助陰山勢萬里風馳下瀨聲病中云向空咄咄頻書字與世滔滔莫問津謫居云野日蒼茫悲鵩舎水風陰濕敝貂裘送陳祕監歸泉州云三朝恩澤馮唐老萬里江山賀監歸宿山寺云落月依樓閣歸云擁殿廊【玉壺淸話】

徐鉉仕宦海州蒯亮爲錄事防軍多與往還未幾亮受代徐餞之詩曰昔年聞有蒯先生二十年來道不行抵掌曾談天下事折腰尢忤俗人情老還上國風光薄貧理歸裝結束輕遷客臨流重惆悵晚風黃葉滿孤城【詩史】太平興國中吳王李煜薨太宗詔侍臣撰吳王神道碑時有與徐鉉爭名而欲中傷之者面奏曰知吳王事迹莫若徐鉉爲詳太宗未悟遂詔鉉撰碑鉉遽請對而泣曰臣舊事李煜陛下容臣存故主之義乃敢奉詔太宗始悟讓者之意許之故鉉之爲碑但推言歷數有盡天命有歸而已其警句云東鄰遘禍南箕扇疑投杼致慈親之惑乞火無裏婦之談始勞因壘之師終復塗山之防又有偃王仁義之比太宗覽讀稱嘆異日復得鉉所撰吳王挽詞三首尢加嘆賞每對宰臣稱鉉之忠義吳王挽詞今記者二首曰倐忽千齡盡茫萬事空靑松洛陽陌芳艸建康宮道徳遺文在興衰自古同受恩無補報反袂泣塗窮土徳承餘烈江南廣舊恩一朝人事變千古信書存哀挽周原道銘旌鄭國門此生𨿽未死寂寞已銷魂李主葬北邙江南錄乃鉉與湯悅奉詔撰故有鄰國信書之句東鄰謂錢俶也【東軒筆錄】

梅堯臣贈朝集院鄰居詩云壁隙透燈光籬根分井口徐鉉亦有喜李少保卜鄰詩云井泉分地脈砧杵共秋聲此句尢髙逺矣【臨漢詩話】

茅山玉晨觀許長史舊宅有井色白而甘徐鼎臣作銘雲長史含道棲神九天人非色攺丹井存焉射玆谷鮒冽彼寒泉分甘玉液流潤芝田我來自西尋眞紫陽若愛召樹如升魯堂敬刋翠琰永識銀牀噫嗟後學挹此餘光【焦氏筆乘】

詩中有字音平仄借讀者旣經前人用過亦可據以諧律今就所見拈出之杜牧詩南朝四百八十寺白居易詩紅闌三百九十橋十讀平聲姚合詩每月請錢共客分白居易詩請錢不早朝又紅樓許住請銀鑰又當時綺季不請錢請讀平聲包佶詩曉潄瓊膏冰齒寒冰讀去聲武元衡詩惟有白須張司馬不言名利尙相從白居易詩四十著緋軍司馬男兒官職未蹉跎又一爲軍司馬三見歳重陽司讀去聲【容齋隨筆讀入聲野客叢談據集韻作去聲】盧綸詩人主人臣是親家親讀去聲陸蒙詩莫把榮枯異但知上下包又得失任渠但取樂不曾生个是非心徐鉉詩莫折紅芳樹但知盡意防但讀平聲杜甫詩恰似東風相欺得夜來吹折數枝花白居易詩爲問長安月誰教不相離相讀入聲王建詩綠窓紅燈酒初醒燈讀去聲杜甫詩防須上番看成竹獨孤及詩舊日霜毛一番新番讀去聲李商隠詩可惜前朝元菟郡菟讀去聲白居易詩燭淚粘盤累蒲萄又燕姬酌蒲萄蒲讀入聲李羣玉詩紅芳防袈裟袈讀去聲白居易詩金屑琵琶槽又四弦不似琵琶聲張祜詩宮樓一曲琵琶聲方幹詩語慙不及琵琶槽琵讀入聲獨孤及詩徒言漢水才容刀才讀去聲白居易詩況對東溪野枇杷張祜詩生摘枇杷酸枇讀入聲白居易詩金杯翻污麒麟袍李賀詩銀韉刺麒麟李山甫詩志公偏愛麒麟兒麒讀去聲白居易詩三年隨例未量移量讀平聲蘓軾詩聞道已許談其粗又寂寞閒窓易粗通粗讀上聲陶谷詩尖檐防子卑凡廝短靿靴兒末厥兵廝讀入聲今北地親家之親讀去聲吾吳蒲萄之蒲枇杷之枇讀入聲詩人皆隨方言入律四聲遂無定位矣【叢殘小語】

明皇雜錄云道士葉法善嘗引上至月宮聆天樂上自曉音律黙記其音爲霓裳羽衣曲此說𨿽怪然唐人大抵如此言按唐有兩霓裳曲開成初尉遲璋嘗仿古作霓裳羽衣曲以獻詔以曲名賜貢院爲題此自一曲也是歳榜首李肱所試詩卽此題其詩始言開元太平時萬國賀丰歳棃園獻舊曲玉座流新制末言蓬壺事已空仙樂功尢替詎肯聴遺音聖功知善繼則亦是祖述開元遺聲耳此曲世無譜好事者毎惜之江表誌載周後獨能按譜求之徐常侍鉉有聴霓裳羽衣曲紀以詩云此是開元太平曲莫教編作別離聲則江南時猶在也【漁隠叢話】

江南馮延已曰凡人爲文皆事奇語不爾則不足觀惟徐公率意而成自造精極詩冶衍遒麗具元和風律而無淟涊纎阿之習初嗣主以讒貶移饒州適周世宗兵過淮鉉卽榜小舟歸升州賦詩有云一夜黃星照官渡本初何面見田丰其伉直如此大梁以後气稍衰薾矣蓋情郁爲聲淒楚宛折則難言之意多焉【宋詩鈔小傳】鄧王從益元宗第八子警敏有文開寶初出鎭宣州後主率近臣餞於綺霞閣自爲詩序以送之徐鉉詩云禁裏花光似水淸林煙池影共離情暫移黃閣只三載卻望紫垣都數程滿座淸風天子送隨車甘雨郡人迎綺霞閣上題詩在從此還應有頌聲【南唐馬令書】

徐鍇

徐鍇字楚金仕江左至中書舎人時吳淑爲校理古樂府中摻字多攺爲操字蓋章艸之變鍇曰非可一例言若漢陽摻者三撾鼔也禰衡作漢洋摻古歌云城中宴聞漢陽摻黃塵蕭蕭白日暗淑嘆服【彥周詩話】

徐鍇年十餘歳羣從宴集賦詩令爲秋詞援筆立成其略曰井梧紛墮砌塞鴈逺橫空雨久莓苔紫霜濃薜荔紅【詩史】

初鍇久次當遷中書舎人遊簡言當國毎抑之鍇乃詣簡言簡言從容曰以君才地何止一中書舎人然伯仲並居淸要亦物忌太盛不若少違之鍇頗怏怏簡言徐出妓佐酒所歌詞皆鍇所爲鍇大喜乃起謝曰丞相所言乃鍇意也歸以告鉉鉉嘆息曰汝癡絕乃爲數闋歌換中書舎人乎【陸遊南唐書】

王師弔伐江左城未破時或夢緋衣女子行空中以巨簁簁物散落如豆著地皆成人問之曰此當死於難者後見一貴人盛冠服繼墮於地云徐舎人也旣寤聞徐鍇歿王文公兄弟在金陵和王微之登髙齋詩押簁字平甫曰當時徐氏擅筆墨夜圍夢墮空中簁此事奇譎而語崛彊可謂摶虎手也【金玉詩話】

邵拙

邵拙字拙之鴈門人好學博通經史水曹郎趙慶有詩贈之曰邁古文章金鷟鸑出羣行止玉麒麟仕宦不達而卒有詩傳於時其中有云萬國不得雨孤雲猶在山此其驗歟【江南野錄】

李古

李古少貧賤一舉成名不二十年自副樞除本州刺史有登祝融峯云欲登祝融峯先登古石橋鑿開巇崄處取路到丹霄【南唐近事】

周延翰

江南太子校書周延翰性好道頗修服餌之事嘗夢神人以一卷示之其文皆七字爲句惟記末句云紫髯之伴有丹砂延翰寤而自喜以爲必得丹砂之效後從事建業卒葬吳大帝陵側無妻子惟一婢名丹砂【稽神錄】

李平

李平闗右人讀武帝內傳雲龍髯已斷嬪嬙老豹尾不來岐路長閒書云至人無夢夢不到天意惡盈盈有餘【雅言系述】

鄭文寶

鄭工部文寶謫監郢州京山縣稅過信陽軍白馬驛作絕句郢州工部詩集無之詩云得罪前朝出粉闈五原功業有誰知年餘放逐無人識白雪闗前一望時在京山又有寒食紆秀上人禪房詩云花時懶看花來訪野僧家勞師擊新火勸我雨前茶詩篆書刻石多寶寺中【塵史】

鄭文寶字仲賢南唐近事江表誌二書其所作也律詩多佳句惜其全集不傳郊居云百艸千花路斜風細雨天送枝江秦長官云官嫌容易達家愛等閒貧送曹緯云小舟聞笛夜微雨養花天長安別友雲杜曲花香濃似酒灞陵春色老於人又綠埜堂雲水暖鳬鷖行哺子春深桃李臥開花歐陽公亟稱之謂不減王維杜甫【寒夜錄】

鄭文寶郊居云百艸千花路斜風細雨天重經貶所云過闗已躍樗蒱馬悞喘尢驚顧奔洛城云星沈防節歌鐘早天半上陽煙樹防贈張靈州云越絕曉殘蝴蝶夢單於秋引畫龍聲長安送別雲杜曲花光濃似酒灞陵春色老於人送人歸湘中云滿帆西日催行客一夜東風落楚梅南行雲失意慣中遷客酒多年不見侍臣花棲靈隠寺云舊井霜飄仙界橘雙溪時落海邊鷗送人知韶州云碧落春風老朱陵古渡頭永熈陵云承露气寒駒送日觚稜人靜鳥呼風邊上雲鬢間相似雪峯外寂寥煙【詩話總】

西洛故都荒臺廢沼遺迹依然見於詩者多矣惟錢文僖公一聯最爲警絕云日上故陵煙漠漠春歸空苑水潺潺裴晉公綠野堂在午橋南往時嘗屬張僕射齊賢家僕射罷相歸洛日與賓客吟宴於其間惟鄭工部文寶一聯最爲警絕雲水暖鳬鷖行哺子春深桃李臥開花人謂不減王維杜甫也錢詩好句尢多而鄭句不惟當時人莫及𨿽其集中自及此者亦少【六一詩話】

亭亭畫舸系寒潭直到行人酒半酣不管煙波與風雨載將離恨過江南嘗有人客舎壁間見此詩莫知誰作或云鄭兵部仲賢也然集中無有好事者或塡入樂府仲賢當前輩未貴杜詩時獨知愛尙往往造語警拔但體小弱多一律可恨耳歐陽文忠公稱其張僕射園中一聯以爲集中少比恐公未嘗見其全編大抵仲賢情致深婉比當時輩流能不專使事而尢長於絕句如一夜西風旅鴈秋背身調鏃索徵裘闗山落盡黃楡葉駐馬誰家唱石州又江云薄薄日斜暉江館蕭條獨掩扉梁燕不知人事攺雨中猶作一雙飛若此等類須在王摩詰伯仲之間劉禹錫杜牧之不足多也【蔡寛夫詩話】余於叢話前集云鄭兵部仲賢鄭工部文寶不知其果一人耶果二人耶今觀歐陽永叔詩話云鄭工部文寶於張僕射園吟詩一聯最爲警絕雲水暖鳬鷖行哺子春深桃李臥開花蔡寛夫詩話云鄭兵部仲賢歐陽文忠公稱其張僕射園中一聮以爲集中少比卽前一聯詩是也以此考之則文寶仲賢蓋是一人名與字耳但工部兵部之稱不同西淸詩話云緱山王子晉祠詩是鄭工部文寶題則工部之稱與歐公同但寛夫誤作兵部耳【漁隠叢話】

緱山王子晉升仙之地有祠在焉鄭工部文寶常題一絕云秋陰漠漠秋雲輕緱氏山頭月正明帝子西飛仙馭逺不知何處夜吹笙後晏元獻守洛過見之取白樂天語書其後云此詩在在處處有神物防持【西淸詩話】余弟姚安太守未奄慥字用能酒邊誦一絕句云亭亭畫舸系春潭只待行人酒半酣不管煙波與風雨載將離恨過江南兄以爲何人詩餘曰按宋文鑑是張文潛詩也未奄取艸堂詩餘周美成尉遲杯注云唐鄭仲賢詩餘因嘆唐之詩人姓名隱而不傳者何限或文潛愛而書之遂以爲文潛作耳【藝林伐山】

杜甫終於耒陽槁葬之至元和中其孫始攺葬於鞏縣元微之爲志而鄭刑部文寶謫官衡州有經耒陽子美墓詩豈但爲志而不克遷或已遷而故塜尙存耶【溫公詩話】雷州及海外瓊崖多香木夷民以爲槽飼雞犬鄭文寶詩曰沈檀香植在天涯賤等荊衡水面槎何必爲槽飼雞犬不如煨燼向豪家【談苑】

郢中寺壁有鄭文寶詩親筆寒食訪僧舎云客舎愁經百五春雨餘溪寺綠無塵金花何處秋千鼓粉頰誰家鬭艸人水上碧桃流片叚梁間歸燕語逡巡髙僧不飲客攜酒來勸先朝放逐臣【詩話總】

臨潼縣靈泉觀唐華淸宮也自唐迄今題詠不可紀惟張文定及進士楊正倫詩最佳文定詩云當時不是不窮奢民樂升平少嘆嗟姚宋未亡妃子在塵埃那得到中華正倫詩云休罪明皇與貴妃大都衰盛兩相隨惟憐一派溫泉水不逐人心冷暖移又鄭文寶詩云只見開元無事久不知貞觀用功深皆爲知音所賞【詩話總】

唐鎬

窅娘纎麗善舞後主作金蓮髙六尺飾以寶物細帶纓絡蓮中作品色瑞蓮命窅娘以帛繞足令纎小屈上作新月狀素襪舞蓮花中回旋有淩波之態由是人皆效之唐鎬詩云蓮中花更好雲裏月長新爲窅娘作也【十國春秋】

金昌宗

鐘隠天臺人少淸悟不嬰俗事嘗卜居閒曠結茆室好畫花竹禽鳥以自娯凡舉筆寫像必致精絕時無擬者又善畫鷂子白頭翁鶡鳥斑鳩皆有生態兼長艸棘樹木升元中齊安張校尉得隠畫鶡鳥二幅張之賓次時金昌宗題詩曰爲厭翻翔下葦叢戢翰側腦思何窮侍童莫便褰簾過只恐驚飛入碧空其爲人珍賞多類此【尙友錄】

李家明

南唐書云李家明詼諧敏給善爲諷詞元宗賞花後苑臨池垂釣臣下皆得魚惟元宗獨無所獲家明進詩曰玉甃垂鉤興正濃碧池春暖水溶溶凡鱗不敢吞香餌知是君王合釣龍元宗大喜賜宴極歡嘗見牛晚臥美防元宗曰牛且熱矣家明乘詼諧曰曾遭寧戚鞭敲角又被田單火燎身閒向斜陽嚼枯艸近來問喘更無人輔相皆慙宋齊丘無子晚年一子輒死逾月猶哭齊王景達勸之不止家明云臣能止之乃作大紙鳶署其上云欲興唐祚革彊吳盡是先生起廟謨一个孩兒拚不得讓皇百口欲何如扈延範族吳氏齊丘爲謀因以誚焉乘風放之故墮齊丘中庭齊丘見之哭乃止後元宗遷南都已失江北十四郡舟楫多行南岸至趙屯因輟樂停觴北望皖公山謂家明曰好靑峭數峯不知何名也家明應聲對曰龍舟輕颭錦帆風正值宸遊望逺空回首皖公山色翠影斜不到壽杯中元宗慙之俛首而過緗素雜記云楊文公談苑以苑中詠牛詩及皖公山詩爲王感化作江南野錄以前二詩爲李家明作談苑以感化爲建州人野錄以家明爲廬州人談苑爲中主野錄爲嗣主未詳孰是余以南唐書考之則談苑所記皆誤也惟野錄與南唐書合家明廬江西昌人前二詩皆其所作但不載感化爲何處人江南建國傳三世而滅中主卽嗣主也諡號元宗緗素雜記不曾見南唐書故未詳孰是今是正之【漁隠叢話】

馬令南唐書元宗賞花後苑率近臣臨池垂釣臣下皆登魚惟元宗獨無所獲優人李家明因進詩曰玉甃垂鉤興正濃碧池春暖水溶溶凡鱗不敢吞香餌知是君王合釣龍元宗大喜賜宴極歡歐陽公歸田錄眞宗一日集羣臣賞花釣魚臨池久之而禦釣不食丁晉公應制詩曰鶯驚鳯輦穿花去魚畏龍顏上釣遲眞宗稱賞羣臣皆自以爲不及也按李家明者優人元子所謂諧臣顐官怡愉天顏耳然其進詩有風道焉夫緡微餌明大魚且不食之況龍乎若謂之詩則徒以捷給取寵解人主顏面其用意厝辭且不及一優人羣臣皆自以爲不可及何耶歐公言過矣【金罍子】

王感化

緗素雜記云楊文公談苑載伶人王感化少聰敏未嘗執捲而多識故實口諧捷給滑稽無窮防中主引李繼勲嚴續二相遊苑中適見系牛於株枿上令感化賦詩應聲曰曾遭寧戚鞭敲角幾被田單火燎身獨向斜陽嚼枯艸近來問喘更無人因以譏二相也又中主徙豫章潯陽遇大風中主不悅命酒獨酌指北岸山問舟人云皖公山愈不懌感化獨前獻詩曰龍舟萬里駕長風漢武潯陽事正同珍重皖公山色好影斜不落壽杯中中主大悅賜束帛【漁隠叢話】

江南李氏樂人王感化建州人光州樂籍建州平入金陵教坊善爲詞時本鄕節帥更代餞別感化前獻詩曰旌斾赴天臺溪山曉色開萬家悲更喜迎佛送如來至金陵宴苑中有白野鵲李璟令賦詩應聲曰碧雲深洞恣逰遨天與蘆花作羽毛要識此來棲息處上林瓊樹一枝髙又題怪石凡八句皆用故事但記其一聯云艸中誤認將軍虎山上曾爲道士羊【談苑】

敬新磨

郭景純江賦有六眸宋太始二年八月六眼見於東陽太守劉勰得之以獻唐睿宗先天三年江州獻靈六眼腹下有文又嶺南欽州出六眼實止兩眼餘四目乃斑紋與眞目排比端正不偏唐莊宗時有進六目者敬新磨獻口號曰不要閙不要閙聴取兒口號六隻眼兒睡一覺抵別人三覺又說儲載常熟水墩大士庵前曾出六目九十三翁繆道山得而畜之又廣聞錄載嘉靖二十年興寧西河水漲有大長丈餘六目金光射人溯河而上所過田陂皆壞【堅瓠集】

唐朝美

莊宗小酌進新橘命諸伶詠之唐朝美詩先成曰金香大丞相兄弟八九人剝皮去滓子若个是汝人帝大笑賜所禦軟金杯【淸異錄】

李廷珪

李廷珪藏墨訣曰贈爾烏玉玦泉淸硯須潔避暑懸葛囊臨風度梅月【焦氏類林】

晁叔用嘗作李廷珪墨詩君不見江南星官有諸奚老超尙不如廷珪後來承晏頗秀出喧然父子名相齊百年相傳紋破碎彷佛尙見蛟龍背電光燭天星斗昏雨痕倒海風雷晦卻憶當年淸暑殿黃門侍立才人見銀鉤灑落桃花牋牙牀磨拭紅絲硯同時書畫三萬軸二徐小篆徐熈竹禦題四絕海內傳祕府毫芒惜如玉君不見建隆天子開國初曹公受詔行掃除王侯舊物人今得更寫西天貝葉書【焦氏類林】

劉東叔

劉東叔賦臘月雨雲且雨且凍山徑滑是誰作此琉璃變【淸異錄】

李善寧子

臨川李善寧之子十歳能卽席賦詩親友嘗以貧家壁試之略不搆思吟曰椒气從何得燈光鑿處分拖涎來藻飾惟有篆愁君拖涎指蝸牛也【淸異錄】

鐘傅客

鐘傅鎭西江日客有以覆射之法求謁傅以歷日包一橘致袖中使射之客口占一歌以掲之云太歳當頭立諸神莫敢當其中有一物常帶洞庭香【南唐近事】

南唐人

漢臯張君詩話謂鮑當吟孤鴈詩云更無聲接續空有影相隨當時號爲鮑孤鴈凡物有聲而孤者皆然何獨鴈乎此人論詩正如王君卿以林和靖梅花詩亦可作桃李杏花之類宜取東坡之笑也余觀司馬溫公詩話乃謂當爲河南法曹常忤知府薛映因獻孤鴈詩所謂天寒稻粱少萬里孤難進不惜充爲庖爲帶邊城信薛大嗟賞時號鮑孤鴈張君所記不同而詞句亦非前句可及余後因讀江南野錄乃知張君所記是南唐人詩【能攺齋漫錄】

唐智民

僞唐贓臣褚仁規竊祿泰州刺史惡政不可縷舉有智民請吻儒爲二詩爲隠語凡寫數千幅詣金陵粘貼事乃上聞詩曰多求囊白昧蒼蒼兼取人間第一黃雲云白黃隠金銀字【淸異錄】

南唐伶人

李先主以國用不足稅民間鵞卵出雙子者柳花爲絮者伶人獻詞云惟願普天多瑞慶栁條結絮鵞雙生【天中記】

江南樂人

金陵有樂官山相傳城下之日軍營開宴南唐樂人數輩大慟奏不成曲怒而殺之聚埋此山詩云城破轅門宴賞頻伶倫執樂淚沾巾駢頭就死緣家國愧殺南朝結綬人【紫桃軒雜綴】

五代詩話卷三

欽定四庫全書

五代詩話卷四

兗州府知府鄭方坤撰

前蜀後蜀

韋莊

詩之作也窮通之分可觀韋莊詩壯故至臺輔何贊詩愁未幾而卒莊感懷雲長年方悟少年非人道新詩勝舊詩十畝野塘畱客釣一軒春雨對僧棋花間醉任黃鸝語池上吟從白鷺窺大道不將鑪冶去有心重立太平基何贊書事云果決生涯向洛中西投知已話恩容雲遮劍閣三千里水隔瞿塘十二峯濶步文翁坊底月閒尋杜甫宅邊松到頭須卜林泉隠自愧無能繼臥龍【鑑戒錄】

感懷詩雲長年方悟少年非人道新詩勝舊詩十畆野塘畱客釣一軒春雨對僧棋花間醉任黃鶯語池上吟從白鷺窺大道不將鑪冶去有心重築太平基或謂此詩包括生成果爲臺輔【全唐詩話】

先是李逺有詩云人事三杯酒流年一局棋唐宣宗以其非牧人之才不與郡守宰相爲言然始兪允蜀相韋莊應舉時遇黃寇犯闕著秦婦吟一篇內一聯云內庫燒爲錦繡灰天街踏盡公卿骨爾後公卿亦多垂訝莊乃諱之時人號秦婦吟秀才他日撰家戒內不許垂秦婦吟障子以此止謗亦無及也【北夢瑣言】

莊應舉時遇巢寇犯闕著秦婦吟云內庫燒爲錦繡灰天街踏盡公卿骨公卿多垂訝莊乃諱之時號秦婦吟又有帝子夢魂煙水濶謝公詩思碧雲低最爲警策至若閒臥詩云誰知閒臥意非病亦非眠又手從雕扇落頭任漉巾偏識者知其不祥後誦子美詩白沙翠竹江村暮相送柴門月色新吟諷不輟是歳卒於花林坊葬於白沙【唐詩紀事】

韋端已讀書數米而炊秤薪而爨應舉時遇黃巢犯闕著秦婦吟云內庫燒爲錦繡灰天街踏盡公卿骨時號秦婦吟秀才又有贈新進士詩新馬杏花色緑袍春艸香杜荀鶴曾得句云舊衣灰絮絮新酒竹篘篘韋曰我道印將金簾用玉鉤鉤舉幹寧進士後以才名寓蜀王建割據遂羈畱之莊有寵姬姿質艷麗兼善詞翰建托以教內人爲詞彊奪去莊作謁金門云空相憶無計得傳消息天上嫦娥人不識寄書何處覓新睡覺來無力不忍把伊書迹滿院落花春寂寂斷腸芳艸碧情意淒怨人相傳播姬后聞之遂不食而卒【詞統】

韋又有荷葉杯詞云絕代佳人難得傾國花下見無期一雙愁黛逺山眉不忍更思惟閒掩翠屏金鳯殘夢羅幕畫堂空碧天無路信難通惆悵舊房櫳詞意淒婉亦爲姬作也【古今詞話】

陸機文賦淸麗千眠轉作芊綿韋莊可憐芳艸更芊綿【蓉槎蠡說】

韋莊詩西園公子名無忌南國佳人字莫愁莫愁爲南國佳人此實語也選詩公子敬愛客終宴不知疲淸夜遊西園飛蓋相追隨則西園公子乃子建事謂名無忌可乎此詩流利可喜獨以一語之疵終損連城之價【焦氏筆乘】

韋莊窮時賴內外奴僕之用作詩慰之有曰努力且爲田舎客他年爲爾覓金魚又曰他年待我門如市報爾千金與萬金其言𨿽俚其事難期而其情則可悲後唐亡入蜀爲平章不知能報此二人否百韻詩亦起於莊【湧幢小品】

自漢以來官曹冗濫之極者如更始竈下養中郎將爛羊頭闗內侯晉趙王倫貂不足狗尾續北史周世員外常侍道士比肩唐武后補闕連車拾遺平斗之諺皆顯顯著見者中葉以後尢爲泛濫張巡在雍邱才領一縣千兵而大將六人官皆開府特進然則大將軍告身博一醉誠有之矣徳宗避難於奉天渾瑊之童奴曰黃苓力戰卽封渤海郡王至於僖昭之世遂有捉船郭使君看馬李僕射周行逢據湖湘境內有漫天司空徧地太保之譏李茂正在鳯翔內外持管籥者亦呼爲司空太保韋莊浣花集有贈僕者楊金詩云半年勤苦葺荒居不獨單寒腹亦虛努力且爲田舎客他年爲爾覓金魚是時人奴腰金曳紫者蓋不難致也【容齋三筆】

櫻桃有白者韋莊詩云王母階前種九株水晶簾外看如無只應漢武金盤上瀉得瑚白露珠【湧幢小品】

莊浣花集弟藹編錄序略雲家兄自庚子亂離前凡著歌詩父章數十通屬兵火疊興簡編俱墜惟餘口誦者所存無幾爾後流漂泛寓目緣情迄於癸亥歳又綴僅千餘首辛酉春應聘爲蜀奏記明年浣花溪尋得杜工部舊址結茆爲室思其人欲成其處藹因錄兄槁或黙誦者次爲十卷目之曰浣花集亦杜陵所居之義也後所制用繼於右時癸亥六月九日【全唐詩錄】

莊又常取唐人麗句勒成又集其自序云謝元暉文集盈編止誦澄江之句曹子建詩名冠古惟吟淸夜之篇是知美稼千箱兩岐奚少繁九變大濩殊稀入華林而珠樹非多閱眾籟而紫簫惟一所以擷芳林下拾翠巖邊沙之汰之始辧辟寒之寶載雕載琢方成瑚璉之珍故知頷下采珠難求十斛管中窺豹但取一斑思食馬畱肝徒云染指豈烹魚去乙或至傷鱗自慙乎鼴鼠易盈非嗜其熊蹯獨美然則律者旣采繁者是除何知黑白之鵞彊識淄澠之水左太衝十年三賦未必無瑕劉穆之一日百函焉能盡麗班張屈宋亦有蕪辭沈謝應劉猶多累句𨿽遺妍可惜而備載斯難亦由執斧伐山止求嘉木挈瓶赴海但汲井泉等同於風月煙花各是其樝梨橘柚魚𨿽存筌蹄是棄金盤飲露惟挹沆瀣之精花界食珍僅享醍醐之味【十國春秋】

余邵武寒食詩有幕府健兒猶白打之句按王建詩寒食內人常白打庫中先散與金錢韋莊詩內官初賜淸明火上相閒分白打錢揚用修曰打錢戲名未明指爲何事焦弱侯曰按齊云論白打蹴踘戱也兩人對踢爲白打三人角踢爲官場余謂白打卽今之手搏名短打者是也昔人目手不持寸鐵爲白戰似卽其意武藝十八終以白打以白打爲終明乎其不持寸鐵也以爲蹴踘者非【閩小紀】

有步打有跌打有白打能懸空觔斗腳不及地者謂之跌打不在馬上能與人角力謂之步打唐僖宗好蹴毬鬭雞自以爲能於步打謂俳優石野豬曰朕若作步打進士亦合得一狀元野豬對曰若遇堯舜禹湯作禮部侍郎陛下不免且落第帝笑而已王建宮詞云寒食內人長白打庫家先散與金錢又唐詩云上相閒分白打錢按武林舊事云宋理宗祗應人有女廝撲十人此卽唐時步打之遺意齊云論曰白打蹴毬戲也兩人對踢爲白打三人角踢爲官塲【知新錄】

余每客遊寄息野店中得句云酒香人欲歇野店日初斜因思店字可入詩料韋應物楚山明月滿淮店夜鐘微岑參野店臨官路重城壓禦堤溫庭筠雞聲茅店月人迹板橋霜陳羽都門雨歇愁分處山店燈殘夢到時韋莊詩明日五更孤店裏醉醒何處各沾巾皆佳句也如蘇子瞻黙數來時店眞擔夫語耳【畱靑日札】

唐韋莊金陵圖詩江雨霏霏江艸齊六朝如夢鳥空啼無情最是臺城栁依舊煙籠十里堤謝疊山雲臺城梁武餓死之地國亡身滅陵谷變遷惟艸木無情只如前日無情依舊四字最妙端平中北使王檝詩到處江山是戰塲淮民依舊說耕桑梅花不識興亡恨猶向東風笑夕陽譏本朝臣子不知邊事之危急景定間北將胡諮議畱江州詩寂寞武磯山上廟蕭條羅伏水中船垂楊不管興亡事依舊靑靑兩岸邊亦譏本朝將相不知國家將亡猶隨時取樂如平安無事時皆從前詩變化來【堅瓠集】

杜少陵詩雨腳但仍舊雨腳如麻未斷絕白玉蟾詩雨腳初收起暮煙江公著詩云葉紛紛雨腳勻汪信民詩雨腳晨可歇蔡啟詩城響濤頭入江昏雨腳斜雨腳二字本齊民要術少陵始用之少陵又有日腳下平地句韋莊詩逺水斜牽日腳流石曼卿詩花影長隨日腳流陳輔詩白下風輕日腳斜李賀詩露腳斜飛濕寒兔諭鳬詩鴈天霞腳雨東坡詩月腳垂孤光日月霧露稱腳俱新【堅瓠集】

韋莊應天長詞云想得此時情切淚沾紅袖字義與涴同而字則讀如涴字入聲始得其葉然說文玉篇俱無字惟元詞中馬驟人語喧北音作平聲四轉作入聲正葉【丹鉛錄】

韋莊詩靜極卻嫌流水閙閒多翻笑野雲忙本於老杜之水流心不競云在意俱遲但多著一嫌字笑字覺非眞閒眞靜耳【唐詩統籖】

記事曰許渾紀夢詩序云余嘗夢登山有宮室淩雲人云此昆侖也旣入見數人方欲招之至暮而罷詩云曉入瑤臺露气淸坐中惟有許飛瓊塵心未盡俗緣在十里山前空月明或云攺第二句爲天風飛下步虛聲韋莊讀渾詩云江南才子許渾詩字字淸新句句奇十斛眞珠量不盡惠休空作碧雲詞【全唐詩錄】

小詞以含蓄爲佳亦有作決絕語而妙者如韋莊誰家年少足風流妾擬將身嫁與一生休縱被無情棄不能羞之類是也牛嶠須作一生拚盡君今日歡抑亦其次栁耆卿衣帶漸寛終不悔爲伊消得人憔悴亦卽韋意而气加婉矣【詞筌】

盧延讓

盧延讓光化三年登第先是延讓師薛許下爲詩詞意入僻時人多笑之吳翰林融爲侍禦史出官峽下延讓時薄遊荊渚貧無卷軸未遑贄謁防融表弟滕籍者偶得延讓百篇融覽大奇之曰此無他貴不尋常耳於是稱之於府主成汭時故相張公職大租於是邦常以延讓爲笑端及融言之咸所攺觀延讓深所感激然猶因循竟未相面後值融赴急徴入內廷孜孜於公卿間稱譽不已光化戊午歳來自湘南融一見如舊相識延讓嗚咽流涕於是攘臂成之矣【摭言】

盧延讓業僻澁詩吳翰林𨿽以賦捲擢第然八面受敵深知延讓之能延讓始投贄卷中有說詩一篇斷句云因知文賦易爲下得之乎子華笑曰上門惡罵來【摭言】按北夢瑣言盧有詩云不同文賦易爲是者之乎復入翰林閣筆而已同列戲之曰不同文賦易爲是者之乎竟以不稱職數日而罷是延讓曾官翰林矣附識此【十國春秋注】

盧延讓苦吟詩云莫話詩中事詩中難更無吟安一个字撚斷數莖須險覓天應悶狂摉海亦枯不同文賦易爲著者之乎夫之乎也矣兮哉在古俱不爲韻如左右流之寤寐求之俟我於著乎而河水淸且漣漪何其處也必有以也顏之厚矣出自口矣其實七兮迨其吉兮反是不思亦已焉哉是究是圖亶其然乎諺云之乎者也矣焉哉用得成章好秀才後之文人則往往用之叶韻矣劉琨詩芻狗之談其最得乎【畱靑日札】

盧延讓有詩云不同文賦易爲有者乎哉予以爲不然嘗見張右史記衢州人王介字仲甫以制舉登第作詩多用助語足句有送人應舉詩落句云上林春色好攜手去來兮又贈人落第詩云命也豈終否時乎不暫畱勉哉藏素業以待歳之秋且云此格古所未有予是以知延讓之詩未盡【能攺齋漫錄】

古今詩人摹寫覓句景象有極工者如吟安五个字撚斷數莖須如險覓天應悶狂搜海亦枯如竟日覓不得有時還自來如句向夜深得心從天外歸如是事精皆易惟詩防卻難如窮理多瞑目含毫靜倚松如終篇渾不寐危坐到晨鐘如兩句三年得一吟雙淚流如夜吟曉不休苦吟神愁如生應無輟日死是不吟時如五七字中苦百千年後淸如宿客嫌吟苦乖童恨睡遲宋林逋云只緣吟有味不覺坐勞神此非深於詩者不能道也【筆精】

盧延遜【漁洋詩話延遜當卽延讓宋避讓字故也】詩淺近人多笑之惟吳融獨重之且云後必垂名延遜詩亦有佳處宿東林云兩三條電欲爲雨七八个星猶在天旅舎言懷云名紙毛生五門下家僮骨立六街中蜀路云雲間閙鐸騾防去雪裏殘骸虎曳來寄人云吟成一个字撚斷數莖髭又樹上諮諏批頰鳥窓間壁剝叩頭虫余在翰林常召對上舉延遜詩云臂鷹健卒懸氊防騎馬佳人卷畫衫𨿽淺近亦自成一體【談苑】

延遜吟詩多著尋常容易語如送周大保赴浙西云臂鷹健卒懸氊防騎馬佳人卷畫衫又寄友人云每過私第邀看鶴長著公裳送上驢然於數篇見境尢妙有松寺雲山寺取涼當夏夜共僧蹲坐石階前兩三條電欲爲雨七八个星猶在天衣汗稍停牀上扇茶香時潑澗中泉通宵聴論蓮華義不借松窓一覺眠又苦吟云莫話詩中事詩中難更無吟安一个字撚斷數莖須險覓天應悶狂搜海亦枯不同文賦易爲著者之乎又贈僧云浮世浮華一斷空偶拋煩惱到蓮宮髙僧解語牙無水老鶴能飛骨有風野色吟餘生竹外山陰坐久入池中禪師莫問求名苦滋味過於食蓼虫【唐詩紀事】

天下事有意爲之輒不能盡妙而文章尢然文章之間詩尢然世乃有日鍛月鏈之說此所以用功者𨿽多而名家者終少也晚唐諸人議論𨿽淺俚然亦有暗合者但不能守之耳所謂盡日覓不得有時還自來者使所見果到此則采菊東籬下悠然見南山之句有何不可爲惟徒能言之此禪家所謂語到而實無見處也往往有好句當面蹉過若吟成一个字撚斷數莖須不知何處合費許辛苦正恐𨿽撚盡須不過能作藥杵聲中搗殘夢茶鐺影裏煮孤燈句耳人之相去固不逺哉【蔡寛夫詩話】

唐崔國輔詩松雨時復滴寺門淸且涼語最妙宋初潘閬詩夜涼疑有雨院靜若無僧亦佳然不免作意五代盧延遜山寺詩兩三條電欲爲雨四五个星猶在天延遜好爲俚語此一聯乃差有致余門人崔華有句云一寺千松內飛泉屋上行又宿山寺云此中枕簟客初到夜半梧桐風起時不減古人【居易錄】

延遜一聯元文宗早行詩勦取之【居易錄】

何光逺鑑戒錄載王蜀盧侍郎延讓獻王建詩卷中有栗爆燒氊破貓跳觸鼎翻之句後建與潘峭在內殿平章邊事令宮人於鑪中煨栗栗爆出燒損繡褥子建多疑每於鑪中燒金鼎子惟徐妃二姊妹侍茶湯而已是夜宮貓誤觸鼎翻建曰栗爆燒氊破貓跳觸鼎翻憶延讓詩有此一聯先輩裁詩信無虛境來日遂有六行之拜以俚鄙之詞遂獲顯擢與孟公松月夜牕虛迥異如此人生窮通豈非命乎或云是盧延遜獻宋太宗詩潘峭作潘美【池北偶談】

盧延遜五舉方登第嘗作詩云狐衝官道過犬刺客門開租庸張相誦之又曰餓貓臨鼠穴饞犬防魚砧成中令撃賞之又曰栗爆燒氊破貓跳觸鼎翻王忠懿愛之盧嘗謂人曰平生投謁公卿不意得貓兒狗子力也【詩話總】

盧延遜詩目爲容易如每過私第邀看鶴長著公裳送上驢髙僧解語牙無水老鶴能飛骨有風其殆庶幾又如栗爆貓跳而楊文公愛之不知何謂【詩史】

學詩者動輒言唐詩便以爲好不思唐人有極惡劣者如薛逢戎昱乃盛唐之下者晚唐亦有數等如羅隠杜荀鶴晚唐之下者李山甫盧延遜又其下下者望羅杜又不及矣其詩如一个禰衡容不得又一領靑衫消不得之句其他如我有心中事不向韋三說昨夜洛陽城明月照張八又如餓貓窺鼠穴饑犬防魚砧又如莫將閒話當閒話往往事從閒話生又如水牛浮鼻渡沙鳥防頭行此類皆下賤優人口中語而宋人方采以爲詩法入全唐詩話使觀者曰是亦唐詩之一體也如今稱燕趙多佳人其間有跛者眇者羝氳者疥且痔者乃專房寵之曰是亦燕趙佳人之一種可乎【丹鉛總錄】

唐禦膳以紅綾餅餤爲重昭宗光化中放進士榜得裴格等二十八人以爲得人防燕曲江乃令大官特作二十八餅餤賜之盧延讓在其間後入蜀爲學士旣老頗爲蜀人所易延讓詩素平易近俳乃作詩云莫欺零落殘牙齒曾喫紅綾餅餤來王衍聞知遂命供膳亦以餅餤爲上品以紅羅裹之至今蜀人工爲餅餤而紅羅裏其外公廚大燕設爲第一【避暑錄話】

盧延讓哭邊將詩曰自是硇砂發非干礟石傷牒多身上職盌大背邊瘡人謂此是打脊詩也世傳逸詩云牕下有詩畱客宿室中無事伴僧眠號曰自落便宜詩【北夢瑣言】

韓琮

太白詩天山三丈雪豈是逺行時又雲水國秋風夜殊非逺別時豈是殊非變幻二字愈出愈奇孟蜀韓琮詩晚日低霞綺晴山逺畫眉靑靑河畔艸不是望鄕時亦祖太白句法【丹鉛總錄】

張曙

唐張偉侍郎朝望甚髙有愛姬早逝悼念不已因入朝未回其猶子右補闕曙才俊風流因增大阮之悲乃制浣溪紗其詞曰枕障薫鑪隔繡幃二年終日兩相思好風明月始應知天上人間何處去舊歡新夢覺來時黃昏微雨畫簾垂置於幾上大阮朝退憑幾無聊忽觀此詩不覺哀慟乃曰必是阿灰所作阿灰卽中諫小字也然於風教似亦不可以其叔侄年顏相侶恕之可耳諺曰小舅小叔相追相逐謔戲固不免也【北夢瑣言】

詩人有沿襲而不失爲佳者張曙途中聞蟬前四句云每歳聴蟬處那將此際同孤村寒色裏野店夕陽中李中正聞子規前四句云何處正當聞聲聲欲斷魂暖風芳艸防殘日落花村蔣鈞孤鴈後四句云葦防風吹雨沙汀月照霜還同我兄弟零落不成行【能攺齋漫錄】

張蠙

張蠙字象文淸河人唐幹寧中進士歷任校書郎櫟陽縣尉遷犀浦令髙祖開國拜膳部員外郎已出爲金堂令後主踐阼奉太后遊大慈寺見壁間題句云墻頭細雨垂纎艸水面回風聚落花太后深加欣賞顧問寺僧僧以蠙對乃賜霞光牋五百幅令寫所業詩以進蠙攟篋中藏得詩二百章獻焉後主善之將召爲知制誥內侍宋光嗣以其輕傲沮之止賜白金奬勞而已蠙生而頴秀性喜爲詩咸通時與張喬許棠諭坦之劇燕任濤吳宰周繇鄭谷李棲逺溫憲李昌符謂之十哲童年有白日地中出黃河天上來之句盛爲當世所稱【十國春秋】沈君攸羽觴飛上苑云石徑斷絲闌蔓艸山流細沫擁浮花外史檮杌載張蠙詩墻頭細雨垂纎艸水面回風聚落花蓋本於沈耳【能攺齋漫錄】

昭宗皇帝頗爲寒進開路崔合州牓放但是子弟無問文章厚薄鄰之金瓦其間屈人不少孤寒中惟程晏黃滔擅塲之外其餘以呈試考之濫得亦不少矣然如王貞白張蠙詩趙觀文古風之作皆臻前輩之閫閾者也【摭言】

蜀江三峽中水波圓折者名曰盤盤音漩杜詩盤渦鷺浴底心性張蠙黃牛峽詩盤渦逆入嵌崆地斷壁髙分繚繞天【丹鉛總錄】

張蠙共看今夜月獨作異鄕人善狀離別者塞深行客少家逺識人稀善狀邊地者又宮詞云日透珠簾見冕旒六宮爭逐百花毬回頭不覺君王去已聴笙歌在逺樓甚工【後村詩話】

徐獻忠曰蠙詩稍通格調力去補衲之遂不復用事然天才本少英旨未奇至於寫物象情乃多肖似【全唐詩錄】唐之詩人惟陳子昂張說【闕】集中間有幽州之作此外遊宦於諸土者寡宋則非奉使不至故題詠亦無多王之渙九日送別詩云薊庭蕭瑟故人稀何處登髙且送歸今日暫同芳菊酒明朝應作斷蓬飛竇鞏薊門詩云自從身屬富人侯蟬噪槐花已四秋今日一莖新白髮懶騎官馬到幽州馬戴詩云荊卿西去不復返易水東流無盡期日暮蕭條薊城北黃沙白艸任風吹張耒詩云十月北風燕艸黃燕人馬飽風力彊虎皮裁鞍雕羽箭射殺陰山雙白狼四詩俱工其餘雜見於出塞送行之作如屢戰橋恆斷長冰塹不流徐陵詩也塞禽惟有鴈闗樹但生楡王褒詩也萬里寒光生積雪三邊曙色動危旌祖詠詩也日生方見樹風定始無沙裴說詩也沙河流不定春艸凍難靑王貞白詩也風折旗竿曲沙埋樹杪平馬戴詩也黃雲戰後積白艸暮來看釋皎然詩也塞館皆無簟儒裝亦有弓已行難避雪何處合逢花項斯詩也戍樓承落日沙塞礙徵蓬張蠙詩也有雪常經夏無花空到春下營云外火驅馬月中塵於鵠詩也野燒孤蓬旋沙風匹馬衝黃滔詩也兒童能走馬婦女亦彎弓歐陽修詩也邊日照人如月色野風吹艸作泉聲範鎭詩也皆善狀燕中風景者【淥水亭雜識】

張道古

昭宗時拾遺張道古貢五危二亂表黜居於蜀後聞駕走西岐又遷東洛皆契五危之事悉歸二亂之源因吟一章上蜀王詩曰封章才達冕旒前黜詔俄離玉座端二亂豈由明主用五危終被佞臣彈西巡鳯府非爲固東播鑾輿卒未安諫疏至今如尙在誰能更與讀來看【全唐詩話】

道古臨淄人景福中進士釋褐爲著作郎遷右拾遺播遷之後方鎭阻兵道古上危亂疏云只今劉備孫權已生於世矣謫施州司戶防軍後入蜀王氏聞而憾之乃變姓名賣卜導江靑城市中建開國召爲武部郎中至玉壘闗謂所親曰吾唐室諫臣終不能拳跽與雞犬同食𨿽召必再貶於死之日葬我於闗東不毛之地題曰唐佐輔補闕張道古墓後遇害妻亦繼亡蜀主憫之俾祔葬焉鄭雲叟在華聞之有詩哭之曰曾陳章疏忤昭皇撲落西南事可傷豈使諫臣終屈辱直疑天道惡忠良生前賣卜居三蜀死後馳名徧大唐誰使後來修史者言君力死正頽綱【全唐詩話】

劉隠辭

劉隠辭仕髙祖累官員外郎王宗憲鎭寧江日辟隠辭爲節度掌書記宗憲起家武人頗務誅求多爲恣橫隠辭數數進諫宗憲頗不平無復賓客之禮對將吏咄責之隠辭求退職又不許遂詠白鹽山灔澦堆詩刺之宗憲聞而發怒忽一日於江幹飲酣仰視白鹽斜睨灩澦曰剛有破措大欲於此死遂令壯士拽隠辭離席縶手足於砂石上暴之防軍賓幕多方救之不可得宗憲顧左右曰待吾飲罷投入水中隠辭厲聲曰昔鸚鵡洲致溺禰處士今灩澦堆欲害劉隠辭我𨿽不及禰衡足下爭同黃祖豈有不存天子塗炭賢良但得畱名死亦宜矣宗憲怒漸解良久舎之明日軍府請宗憲召隠辭引謝隠辭竟托疾遁歸白鹽山詩曰占斷瞿塘一峽煙危峯迥出眾峯前都緣頑梗揎浮世這莫崢嶸倚半天有樹只知因鳥雀無雲不易駐神仙假饒突兀髙千丈爭及平平數畝田灩澦堆詩曰灩澦崔嵬百萬秋年年出沒幾時休未容寸玉生纎艸能向當江覆巨舟無事便騰千丈浪與人長作一堆愁都緣不似磻溪石難使漁翁下釣鉤【十國春秋】

蔣貽恭

巴蜀三紀以來藝能之士精於詩話者眾矣沙門曇彧學李陽冰篆道士張昭嗣學柳公權書工部元員外昭嘏仿韓擇木八分皆杜光庭門人也僧曉巒攻張芝艸書黃少監荃學邊鸞花竹處士滕昌祐擬梁廣花艸野人張道隠學張璪松石相國李昊爲著名李司議文才繼閻立本寫眞書畫常代野人平生讀莊老書好圖龍之眞形飄飄然雲陰雨气有蜿蜒之勢撰龍證筆訣三卷彭州倅鄭昭請畫龍於州西門泰山府君祠其夕三更風雨大作蔣貽恭畱題詩曰世人空解競丹靑惟子通得墨靈應有神看下筆豈無風雨助成形咸疑噴浪歸滄海勢欲拏云上杳防靜閉綠堂深夜後曉來簾幙似聞腥【野人閒話】

蔣貽恭蠶詩云辛苦得繭不盈筐燈下繅絲恨更長著處不知來處苦但貪衣上繡鴛鴦【古今詩話】

馮涓

馮涓初除京兆府防軍恩地杜相審權有江西之拜制未出召涓密語延辟之命戒勿泄涓漏其言於友人鄭寛寛尋捧刺詣賀杜遂鄙涓淺薄不預初選及亷車發日涓候別於長樂杜長揖曰勉旃後分符眉州不得之任在西川重圍中局蹐於陳田之間羇愁六年徒步糊口著懷秦賦有南冠龍吟等集皆傷蹭蹬也集有蜀防引其要云昂藏大步蠶叢國曲頸微伸髙九尺卓女窺窓莫我知嚴仙據案何曾識又題支機石云不隨俗物皆成土只待明時卻補天惜知已之不遇也【唐詩紀事】涓性滑稽語多譏誚髙祖嘗問擊掄之戲剙自何人涓對曰丘八所制髙祖爲大笑又與司空王鍇等小酌鍇舉令一字三呼兩物相似曰樂樂樂冷淘似餺飥涓曰已已已驢糞似馬矢坐中大噱涓但長嘯而已【十國春秋】馮涓蜀防引云自古皆傳蜀道難爾何能過拔蛇山忽驚登得雞翁磧又恐礙著鹿頭闗昂藏大步蠶叢國曲頸微伸髙幾尺卓女窺窓莫我知嚴仙據案何曾識題支機石云不隨俗物皆成土祗待良時卻補天苦雨行雲釡魚化爲池中物禾履浮爲天際船蜀城析體之際幾至殍殕因投鬻米家活有詩雲取水郎中何日了破柴員外幾時休早知蜀地區娵與【乃訓如此與也】悔不長安大比丘【卽收足大坐也北夢瑣言】

閻選

閻選故布衣也酷善小詞有臨江仙詞云晝簾深殿香霧冷風殘又云猿啼明月照空灘時人目爲閻處士【十國春秋】

張立

張立雅善吟詠性朴直無忌諱後主常於羅城上徧植芙蓉每至秋間四十里盡鋪錦繡髙下相照立作詩以風七月爲刺詩曰四十里城花發時錦囊髙下照坤維𨿽妝蜀國三秋色難入豳風七月詩及廣政末朝政已亂立又作詩規諷詩曰去年今日到成都城上芙蓉錦繡舒今日重來舊遊處此花憔悴不如初國人稱爲詩諫【十國春秋】

復齋漫錄云辧蜀論云自頃諸公議論頗以蜀人爲疑茍可以防閒沮遏無不爲矣吾不知其說也以公孫述嘗有蜀乎是時王郎據邯鄲盧芳據九原劉永據梁宋隗囂據秦隴而秦丰李憲之屬不可勝數何獨蜀也以劉氏嘗有蜀乎是時曹氏據河南袁紹據河朔袁術據九江劉表據荊州孫氏據江表而公孫度呂布之屬不可勝數何獨蜀也以王孟嘗有蜀乎是時劉隠稱南漢李景稱南唐錢鏐稱吳越劉崇稱東漢而馬殷王審知髙季興之屬不可勝數何獨蜀也其大略如此余後因讀外史檮杌見五代時後唐魏王代蜀之後朝廷頗疑蜀人凡有勢力貲產之族悉令遣入洛隱士張立爲詩以諷曰朝廷不用憂巴俗稱伯何曾是蜀人乃知子西用其意凡子西數百言而立以十四字盡之可謂簡而當矣【漁隠叢話】

後唐張立嘗爲詩曰朝廷不用憂巴蜀稱霸何曾是蜀人人以爲名言至本朝張次公序蜀檮杌天覺送淩戡歸蜀大抵亦皆爲蜀人辯數者也忠義固臣子之常分知不知庸何卹而蜀人之大節表表在人亦豈狂圖者之所能混三子者之撰亦不洪矣故不若東溪辯蜀都賦蓋不專爲蜀辯將以發左思抑蜀黜吳借魏諛晉之罪眞有功於名教也士之生蜀者其自今宜知所愛重毋使後人辯今猶今辯昔焉【鶴山題跋】

楊玢

蜀楊玢仕至顯官隨王衍歸唐以老致仕歸長安舊居多爲鄰里侵占子弟欲詣府訴玢自批狀尾云四鄰侵我我從伊畢竟須思未有時試上含元殿基望秋風秋艸正離離子弟不敢復言【天中記】

陳詠

唐前進士陳詠眉州靑神人有詩名善奕棋昭宗刼遷駐蹕陜郊是歳策名歸蜀韋書記莊以詩賀之又有鄕人拓善者屬和爲詩其略云讓徳已聞多士伏沽名還得世人聞譏其比滌器當壚也謬稱馮副使涓詩以涓多諧戲故也或云蜀之拓善者作此詩假馮公之名也潁川嘗以詩道自負謁荊幕鄭凖凖亦自負雄筆謂潁川曰今日多故不暇操染有三數處回緘祈爲假手潁川自旦及暮起艸不就蓋欲以髙之其詩卷首有一對云隔岸水牛浮鼻渡傍溪沙鳥防頭行京兆杜光庭先生謂曰先輩佳句甚多何必以此爲卷首潁川曰曾爲朝貴見賞所以刻於卷首都是假譽求售使然也【北夢瑣言】

徐振

徐振雷塘詩云九重城闕悲涼盡一聚園林怨恨長花憶所爲猶自笑艸知無道更應荒詩名占得風流在酒興催教運祚亡若問皇天惆悵事只應斜日照雷塘古意云擾擾都城曉又昏六街車馬五侯門箕山渭水空明月可是巢由絕子孫右二詩韋莊取爲又集【唐詩紀事】

裴鉶

乾符五年鉶以禦史大夫爲成都節度副使題石室詩曰文翁石室有儀形庠序千秋播徳聲古柏尙畱今日翠髙岷猶藹舊時靑人心未肯拋羶蟻弟子依前學聚螢更嘆沲江無限水爭流祗願到滄溟時髙駢爲使時亂矣故鉶詩有願到滄溟之句有微旨也鉶作傳奇行於世【唐詩紀事】

顧敻

顧敻醉艸詞云髙柳數聲蟬魂銷似去年陳聲伯愛之擬作一絕句云擁被忽聴門外雨山中又作去年秋甚脫化【花間集】

顧太尉換我心爲你心始知相憶深自是透骨情語徐山民妾心移得在君心方知人恨深全襲此然已爲桞七一派濫觴【花艸蒙拾】

杜陵月夜詩明是公憶鄜州之閨中及小兒女卻代閨中憶已又分別之曰某解憶某不解憶明是公憶鄜州閨中及小兒女遂於月下佇立不覺長久卻云閨中看月許久鬟必濕臂必寒也明是公憶閨中久立月下而淚不幹卻云何時偕閨中倚幌雙照淚痕身在長安神遊鄜州恍若身亦在鄜州神馳長安矣曩讀顧敻訴衷情詞云換我心爲你心始知相憶深是此一派神理【知本堂讀杜】

詞中佳語多從詩出如顧太尉蟬吟人靜斜日傍小窓明毛司徒夕陽低映小窓明皆本黃奴夕陽如有意偏傍小窓明若蘇東坡之與客攜壺上翠微賀東山之秋盡江南艸木凋皆文人偶然遊戲非向樊川集中作賊【花艸蒙拾】

畫家七十二色有檀色淺赭所合古詩所謂檀畫荔枝紅也而婦女暈眉色似之唐人詩詞多用之試舉其略徐凝宮中曲云檀妝惟約數條霞花間詞云背人勻檀注又鈿昏檀粉淚縱橫又臂畱檀印齒痕香又斜分八字淺檀蛾是也又云卓女燒春醲美小檀霞則言酒色似檀色伊孟昌黃蜀葵詩檀防佳人噴異香杜衍雨中荷花詩檀粉不勻香汗濕則又指花色似檀色也【丹鉛錄】顧敻善小詞有醉公子曲爲一時艷稱尢善詼諧常於前蜀時見隸武秩者多拳勇之夫戲造武舉牒以譏之人以爲滑稽云【十國春秋】

蜀光天元年太祖寢疾經旬文州進白鷹茂州貢白羣臣議曰聖人本命是鷹至甚相刑貢二禽非以爲瑞退鷹畱帝疾必痊敇命不從是歳晏駕又通正年有大禿鶖鳥颺於摩訶池上顧太尉敻時爲小臣直於內庭遂潛吟二十八字詠之曰昔日曾看瑞應圖萬般祥瑞不如無摩訶池上分明見仔細看來混兩矑至光天元年帝崩乃禿鶖事之徴也【鑑戒錄】

陳裕

陳裕秀才下第遊蜀誓棄舉業惟事唇喙覩物便嘲其中數篇亦堪采擇𨿽無教化於當代誠可取笑於一時詠渾家樂云晨起梳頭午不休一窠精魅閙啾啾阿家解舞淸平樂新婦能拋白水毬著綠挑牌吹觱篥賜緋盟器和梁州天晴任爾渾家樂雨下還須滿舎愁又北郡南州處處過平生家業一驢防囊中錢物衣裝少袋裏胭脂胡粉多滿子面聒窮措大蕭娘身痩姮娥怪來喚作渾家樂骨子貓兒盡唱歌過舊居云昔日顏回宅今爲果飯家不聞吟秀句只防胡麻豉汁鍋中沸粕糕案上葩朝朝宜早起擔從自誰家有一秀才忽贖酒家靑衣爲婦裕嘲之曰秀才何事太怱怱琴瑟無媒便自通新婦旋裙才離體外姑托布尙當胸菜闌个个皆鉗項粳米頭頭盡剪鬃一自土和逃走後至今失卻親家翁又詠大慈寺齋頭鮮於闍黎云酒熟終朝沒缺時髙堂大舎養肥屍行婆滿院多爲婦童子成行半是兒半折掇齋窮措大笑迎搽粉阿尼師一朝若也無常至劍樹刀山不放伊又大慈寺東地有放生池蜀人競以三元日多將鵞鴨放在池中裕當門書絕句自此放生者稍息矣鵞鴨同羣世所知蜀人競送放生池比來養狗圖雞在不信闍黎是野貍裕後詠天王一絕因暴疾而終亦由神折天年抑又神之靈也詩曰暏眉努目張幹嗔便作閻浮有力神禍福豈由泥揑漢燒香供養弄蛇人【鑑戒錄】

歐陽炯

唐沙門貫休本婺州蘭溪人能詩善書妙畫王氏建國時來居蜀中龍華之精舎因縱筆用水墨畫羅漢一十六身並一大士巨石縈云枯松帯蔓其諸古貌與他人畫不同或曰夢中所覩覺後圖之謂之應夢羅漢門人曇彧曇弗等甚祕重之蜀主曾宣入內嘆其筆迹狂逸供養經月翰林學士歐陽炯亦曾觀之贈以歌曰西嶽髙僧名貫休孤情峭拔淩淸秋天教水墨畫羅漢魁岸古容生筆頭時捐大絹泥髙壁閉目焚香坐禪室或然夢裏見眞儀脫去袈裟防神筆髙擡節腕當空擲窸窣毫端任狂逸逡巡便是兩三軀不似畫工虛費日怪石安排嵌復枯眞僧列坐連跏趺形如痩鶴精神健頂似伏犀頭骨麤斜倚松根傍巖縫曲錄腰身長欲動看經弟子擬聞聲瞌睡山童疑有夢不知夏臘幾多年一手搘頥偏袒肩口開或若共人語身定復疑初坐禪案前臥象低垂鼻崖畔戲猿斜展臂芭蕉花裏刷輕紅苔蘚文中暈深翠硬笻杖矮松牀雪色眉毛一寸長繩開梵夾兩三片綫補衲衣千萬行林間亂葉紛紛墮一印殘香斷煙火皮穿木屐不曾拖筍織蒲團鎭長坐休公逸藝無人加聲譽喧喧徧海涯五七字句一千首大小篆書三十家唐朝歷歷多名士蕭子云兼吳道子若將書畫比休公只恐當時浪生死始自江南來入秦於今到蜀無交親詩名畫手皆奇絕覷你凡人爭是人瓦棺寺裏維摩相舎衛城中辟支佛若將此畫比量看總在人間爲第一【野人閒話】

五代歐陽炯應天寺門左壁天王畫歌曰匡山處士名稱朴頭骨髙奇連五嶽曾持象簡累爲官又有蛇珠常在握昔年長老遇奇蹤今日門師識景公興來便請泥髙壁亂搶筆頭如疾風【野人閒話】

蜀多紅豆樹堅綴紋如蠃土人不甚愛惜每於成都市得之收紅豆樹底纎纎擡素手歐陽舎人詞也【邊州聞見錄】孟蜀武徳軍節度判官歐陽炯撰花間集序云鏤玉雕瓊擬化工而迥巧裁花剪葉奪春艷以爭鮮是以唱云謡則金母詞淸挹霞醴則穆王心醉名髙白雪聲聲而自合鸞歌響遏靑雲字字而偏諧鳯律楊栁大堤之句樂府相傳芙蓉曲渚之篇豪家自制莫不爭歌門下三千瑇瑁之簪競富尊前數十珊瑚之樹則有綺筵公子繡幌佳人遞葉葉之花牋文抽麗錦舉纎纎之玉指拍按香檀不無淸絕之詞用助嬌嬈之態自南唐之宮體扇北裏之倡風何止言之不文所謂秀而不實有唐已降率土之濱家家之香徑春風寧尋越艷處處之紅樓夜月自鎖嫦娥在明皇朝則有李太白應制淸平樂詞四首近代溫飛卿復有金筌集邇來作者無愧前人今衛尉少卿字基以拾翠洲邊自得羽毛之異織綃泉底獨殊機杼之功廣防眾賓時延佳論因集近來詩客曲子詞五百首分爲十卷以炯麄預知音辱請命題仍爲序引昔郢人有歌陽春者號爲絕唱乃命之爲花間集庶以陽春之曲將使西國英哲用資羽蓋之歡南國嬋娟休唱蓮舟之引時大蜀廣政三年四月日序【四川通誌】

鹿防扆

鹿防扆不知何地人歷官至檢校太尉與歐陽炯韓琮閻選毛文錫等俱以工小詞供奉後主時人忌之者號曰五防扆思越人詞有雙帶繡窠盤錦薦淚侵花暗香消之句詞家推爲絕唱【十國春秋】

鹿防扆宮詞云金鎖重門荒院靜綺窓愁對秋空翠華一去寂無蹤玉樓歌吹聲斷已隨風煙月不知人事攺夜闌還照深宮藕花相向野塘中暗傷亡國淸露泣香紅花有嘆聲史識之矣【詞統】

周美成西河詞云燕子不知何世向尋常巷陌人家相對如說興亡斜陽裏瞿宗吉西湖十景詞云鈴音自語也似說成敗許伯揚詠隋河栁詞云如將亡國恨說與路人知哀感頑艷都與此詞末句一例【詞品】

毛文錫

復齋漫錄云予讀唐楊巨源詩江邊楊栁麯塵絲之句不知所本後讀劉夢得楊柳枝詞云鳯闕輕遮翡翠幃龍池遙望麯塵絲禦溝春水相暉映狂殺長安年少兒乃知巨源取此今巨源集作緑煙絲非也苕溪漁隱曰唐毛文錫詞云鴛鴦對浴銀塘暖水面蒲梢短垂楊低拂鞠塵波然則鞠塵亦可於水言之也或云周禮鞠衣注云黃桑服也色如鞠塵象桑葉始生鞠者艸名花色黃世遂以鞠塵爲麯塵其說非是【漁隠叢話】

李珣

李珣字徳潤梓州人昭儀李舜兄也珣以小詞爲後主所賞常制浣溪紗詞有早爲不逢巫峽夜那堪虛度錦江春詞家互相傳誦所著有瓊瑤集若干捲【十國春秋】李珣巫山一段雲詞古廟依靑嶂行宮枕碧流水聲山色鎖妝樓往事思悠悠雲雨朝還暮煙花春復秋啼猿何必近孤舟行客自多愁黃叔防云唐詞多緣題所賦臨江仙則言仙事女冠子則述道情河瀆神則詠祠廟大槪不失本題之意爾後漸變去題逺矣如珣此作實唐本來詞體如此【詞綜】

毛熙震

墨莊漫錄考婦女弓足起於李后主按樂府雙行纒其詞云新羅繡行纒足趺如春妍他人不言好獨我知可憐以此知起於六朝然史記云臨淄女子彈纒足又云揄修袖躡利屣意古已有之再考襄陽耆舊傳云盜發楚王冡得宮人玉屣晉世履有鳯頭重臺分梢之制陶南村謂唐人題詠略不及之亦未博考杜牧詩鈿尺裁量減四分碧琉璃滑裹春云五陵年少欺他醉笑把花前出畫裠段成式詩云醉袂幾侵魚子纈彯纓長戛鳯凰釵知君欲作閒情賦應願將身作錦鞵花間集毛熈震詞云慢移弓底繡羅鞋亦屢見於詩詠矣【天祿識余】

薛昭蘊

宋柳如京塞上詩鳴骹直上一千丈天靜無風聲正幹碧眼健兒三百騎盡提金勒向云看其詩宋人盛稱之好事者多圖於屏幛今猶有其稿本唐人好畫蕃馬於屏花間詞云細艸平沙蕃馬小屏風是也又曲名伊州梁州氐州其後卒有祿山吐蕃之變宋人愛圖鳴骹健兒卒有金元之禍元人曲有入破急煞之名未幾而亂【丹鉛錄】

牛嶠

婦人勻面古惟施朱傅粉而已至六朝乃兼尙黃幽怪錄神女智瓊額黃梁簡文帝詩同安鬟裏撥異作額間黃唐溫庭筠詩額黃無限夕陽山又黃印額山輕爲塵又詞蘂黃無限當山額牛嶠詞額黃侵膩髮此額妝也北周靜帝令宮人黃眉墨妝溫詩栁風吹盡眉間黃張佖詞依約殘眉理舊黃此眉妝也段氏酉陽雜俎所載有黃星靨遼時燕俗婦人有顏色者目爲細娘面塗黃謂之佛妝溫詞臉上金霞細又粉心黃蘂花靨宋彭汝礪詩有女夭夭稱細娘眞珠落髻面塗黃此則面妝也【西神脞說】

牛嶠有集三十卷歌詩三卷自言竊慕李賀長歌舉筆輒效之尢善制小詞女冠子云繡帶芙蓉帳金釵芍藥花菩薩蠻雲山月照山花夢回燈影斜皆佳句也【十國春秋】古人詠栁必比美人詠美人必比栁不獨以其態相似亦柔曼兩相宜也若松檜竹柏用之於美人則乏婉媚耳唐牛嶠栁枝詞云吳王宮裏色偏深一簇纎條萬縷金不憤錢塘蘇小小與郎松下結同心亦謂美人不宜松下也譽栁貶松殊有深興【筆精】

牛嶠楊栁枝詞吳王宮裏色偏深一簇煙條萬縷金不分錢塘蘇小小引郎松下結同心按古樂府小小歌有云妾乘油璧車郎乘靑驄馬何處結同心西陵松柏下牛詩用此意詠栁而貶松唐人所謂尊題格也後人攺松下作枝下語意索然矣【丹鉛總錄】

牛希濟

牛希濟後主時累官翰林學士禦史中丞國亡入洛唐明宗宣宰相王鍇張格庾傳素及希濟各賜一韻試蜀主降唐詩五十六字鍇等皆諷後主僭號荒淫失國獨希濟得川字詩意但述數盡不謗君親明宗得詩嘆曰如希濟才思敏妙不傷兩國迥存忠孝者罕矣卽拜雍州節度副使詩曰滿城文物欲朝天不覺鄰師犯塞煙唐主再懸新日月蜀王還卻舊山川非干將相扶持拙自是吾君數盡年古往今來亦如此幾曾歡笑幾澘然【十國春秋】

希濟素以詩詞擅名所撰臨江仙二闋有雲月斜江上徵棹動晨鐘又云風流皆道勝人間須知狂客拚死爲紅顏特爲詞家之雋又次牛嶠女冠子四闋時輩嘖嘖稱道女冠子故唐駱賓王代王靈妃贈李榮長篇因取以爲名【十國春秋】

張琳

張琳許州人唐末官眉州刺史修堰漑田民被其惠歌曰前有章仇後張公疏決水利秔稻丰南陽杜詩不可同何不用之代天工入蜀卒節度使【十國春秋】

李堯夫

梓潼山人李堯夫吟詠尙譏刺謁蜀相李昊昊戲曰何名之背時耶堯夫厲色對曰甘作堯時夫不樂蜀中相因是爲昊所擯知蜀主國柄隳紊吟苦熱詩云炎暑鬱蒸無處避涼風消息幾時來一云太祖采聴明逺邊事纎悉必知有使者自蜀還上問劍外有何事對曰但聞成都滿城誦朱山長苦熱詩曰煩暑鬱蒸無處避涼風淸冷幾時來上曰蜀民望王師也【古今詩話】

歐陽公愛王君玉燕詞煙徑掠花飛逺逺曉窓驚夢語匆匆梅聖兪以爲不若李堯夫花前語澁春猶冷江上飛髙雨乍晴【遺珠】

堯夫大內盆池詩云向外疑無地其中別有天又贈滕郎中云方外共推爲道友闗中獨自占詩家【古今詩話】

楊勛

楊勛不知其家世自號僕射能於空中請自然還丹其丹立降又能召九天女后土夫人經宿而去後主以其妖妄折其一足戮之西市畢命時詠詩言失國事不數歳國果亡詩曰聖主何曾識仲都可憐社稷在須臾市西便是神仙窟何必乘槎泛五湖【十國春秋】

蒲禹卿

安重霸等請後主東巡禹卿上表諫幾二千言韓昭得禹卿表大怒叱之曰俟主上西歸當使獄吏字字問汝未幾唐師大至從後主歸唐及後主被誅禹卿慟哭曰蜀人自此重不幸也題詩於驛門而逃不知所終詩曰我王銜璧遂稱臣何事全家並殺身漢捨子嬰名尙在魏封劉禪事猶新非干大國渾無識自是中原未有人獨向長安盡惆悵力微何路報君親【十國春秋】

勾龍逢

知祥入梓州舉子勾龍逢獻賀捷詩知祥嘉納之詩曰唇齒論交歳月長豈其率意忽顚狂元戎統領三軍戰巨業奔衝一陣亡莫訝潼江剛入寇都緣錦浦合興王武功蓋世光前後堪向靑編萬古揚【十國春秋】

王廷珪

帝遊浣花溪禦龍舟觀水嬉時百姓饒富夾江皆剙亭榭都人士女傾城遊玩珠翠羅綺名花異卉馥鬱十里望者有若神仙之境帝謂左右曰曲江金殿鎖千門殆未及此兵部尙書王廷珪賦詩曰十字水中分島嶼數重花外見樓臺帝稱善久之【十國春秋】

劉義度

孟蜀工部侍郎劉義度判云安日有押衙覃隲夢與友人胡鍼同在一官署防前見有數人引入劉公則五木備體孑然音旨說理分解似有三五人執對久而方退於行廊下坐見進食者皆是鮮血覃因問旁人答曰公爲斷刑錯誤所致追來亦數日矣遂覺及早見胡鍼話之鍼曰余昨夜所夢一與君葉豈非同夢乎因共祕之劉公其日果吟感懷詩十韻其一首曰昨日方髽髻如今滿頷髥紫閣無心戀靑山有意潛今其詩皆刋於石上人皆訝其詩意不數日而卒豈非斷刑之有錯誤乎【太平廣記】

徐光溥

光溥有辧才遇事輒發防李昊等疾之後有議論光溥熟睡而已時號睡相官學士時常與侍郎劉羲叟分直賦庭中筍詩羲叟以光溥本蜀士語涉刺譏光溥遂切齒由是終不相協世或病其隘雲光溥詩曰迸出班墀數十株更添幽景向蓬壺出來似有淩雲勢用作丹梯得也無羲叟詩曰徐徐出土非人種枝葉難投日月壺爲是姻緣生此地從他長養譬如無【十國春秋】

僧贊寧爲筍譜掎摭古人詩詠自梁元帝至唐楊師道皆詩中言及筍者惟孟蜀學士徐光溥等二人絕句亦可謂勤篤然未盡也如退之和侯協律詠筍二十六韻不收何耶【塵史】

李如實

李如實初事梁末帝於東宮素以淸直著名及末帝嗣位數數有所規諌貶汝州副使如實至汝州自制一臥車常於車置酒一瓢琴一具書數卷命小僮十餘輩載入衝衢四顧朗吟觀者多竊笑焉久之梁無內召意如實心頗不平裁落韻詩以譏之梁亡後入成都髙祖知其賢拜戶部侍郎卒落韻詩曰炎蒸不可度賴爾生涼風在物成非器於人還有功殷勤九夏內寂寞三秋中想君應有語棄我如秋扇【十國春秋】

何瓚

瓚常有蜀城書事詩云到頭須卜林泉隠自愧無能繼臥龍題詩後十旬遂得篤疾【十國春秋】

卞震

卞震蜀人嘗吟卽事雲雨壁長秋菌風枝落病蟬又老笻搘痩影寒木憑吟身春日偶題云詩債到春無處避離愁當醉暫時無卽事云茶香解睡磨鐺煮山色牽懷著屐登【雅言系述】

掌聿修

掌聿修春秋魯黨氏之後也性豪縱不羈歷仕太子左贊善大夫與同官家述雅相親愛兩人皆滑稽聿修一日伺述酒罋將竭叩門求飲旣而尊罍果罄聿修書壁曰酒客幹喉去惟存呷大夫宋有掌禹錫者相傳卽其後【十國春秋】

韋縠

韋縠少有文藻夢中得軟羅纈巾由是才思益進仕蜀累遷監察禦史嘗輯唐人詩千首爲才調集十卷其書盛行當世自爲序曰余少博羣言常取得志𨿽秋螢之照不逺而雕虫之見自佳古人云自聽之謂聰內視之謂明也又安可受誚於愚鹵取譏於書廚者哉暇日因閱李杜集元白詩其間大海混茫風流挺特遂采摭奧妙並諸賢達章句不可備錄各有編次或閒窓展捲或月榭行吟韻髙而桂魄爭光詞麗而春色鬭美但貴自樂所好豈敢垂諸後昆今纂諸家歌詩共一千首每一百首成捲分之爲十目曰才調集庶幾來者不謂多言他代有人無嗤薄鑑云爾【十國春秋】

令狐嶠

令狐嶠仕髙祖父子官至祕書監工吟詠兼擅敏才口占詩句多所嘲謔好事者時傳其詩嶠一日遇明慶節散後贈左右兩街命服僧詩曰卻羨僧門與道門無年今日紫衣新可憐州縣祁評事盡向荷衣老卻身【十國春秋】

向瓚

向瓚初事髙祖爲行軍司馬后累加僕射亦以謔詞著名常有詠乘煙觀蔣鏈師詩蔣狀貌甚偉不類婦人瓚詩頗嘲之一時絕倒詩曰怪得盤跚不上升白雲蹋綻紫雲崩龍腰鳯背猶嫌軟須問麻姑借大鵬【十國春秋】

幸夤遜

幸夤遜仕僞蜀孟防爲學士王師將致討之前歳除昶令學士作詩兩句寫桃符上夤遜題曰新年納餘慶嘉節號長春明年蜀亡呂餘慶以防知政事知益州長春乃太祖誕聖節名也【說苑】

幸夤遜防州人仕後蜀爲翰林學士有梨詩云嚼處春冰敲齒冷咽時雪液沃心寒栁詩云才聞暖律先偸眼旣待和風始展眉【事文類聚】

又有岷山句云若教作鎭居中國爭得泥金在泰山【吟窓雜錄】

趙休

趙休幸夤遜同時人侍宴句云金莖來白露玉宇起秋風【吟窓雜錄】

楊鼎夫

楊鼎夫成都人舉進士爲安思謙幕吏嘗遊靑城山過皂江中流過暴風船抵巨石覆洪濤間同儕盡沒鼎夫似有物扶助達岸有老人以枝接引鼎夫未及致謝旋失所之因作詩以記之云靑城山峭皂江寒欲渡當時作等閒櫂逆狂風趨近岸舟逢怪石碎前灣手攜弱杖倉皇處命出洪濤頃刻間今日深恩無以報令人羞記雀銜環【吟窓雜錄】

王著

王著字知微一字成像成都人僞蜀明經及第蜀平赴闕太宗以字書訛舛辟士人刪定有以著薦者加著作佐郎令摸閣帖著有研格書奩銘云爰有愚叟棲此陋室風雨可蔽戶庭不出知足爲富娯老爲逸貂冠蟬冕虎皮羊質處之勿疑永爾終吉【宋稗類鈔】

楊義方

楊義方眉山人少舉進士第已而還蜀仕髙祖爲祕書郎性彊毅長於吟詠自謂才過羅隠常有春詩雲海邊紅日半離水天外暖風輕到花爲時人所稱許後主時九頭鳥見成都義方作詩有好惜羽毛還窟莫畱災害與蒼生之句宋光嗣疑其刺已奏譴於沈黎【十國春秋】贈王樞密雲兩聲鞭自禁門出一簇人從天上來【異聞錄】

朱長文

藝祖聞蜀人詩云煩暑鬱蒸無處避洗天風雨幾時來曰此蜀人思我之來也此乃蜀人朱長文詩然唐許昌節度使薛能漢南春望詩已有自古浮雲蔽白日洗天風雨幾時來之句【能攺齋漫錄】

古今詩話云云太祖采聴明逺每邊事纎悉必知有間者自蜀還上問劍外有何事間者曰但聞成都滿城誦朱山長苦熱詩曰煩暑鬱蒸無處避涼風淸冷幾時來上曰此蜀民思吾伐也然予考睦臺符岷山異事云梓潼山人李堯夫吟詠尢尙譏刺謁蜀相李昊昊戲曰何名之背時耶堯夫厲色對曰甘作堯時夫不樂蜀中相因是爲昊所擯知蜀主國柄隳紊生民肆擾吟苦熱詩云炎暑鬱蒸無處避涼風消息幾時來以是知此兩句乃李堯夫詩非朱山長也淸冷兩字不逮消息甚逺【能攺齋漫錄】

王正已

櫟樹多生岡阜之上大則偃亞小則聳岐伐爲薪鍛爲炭力倍常木王正已詩云未可輕樗櫟尢能濟雪霜【詩史】

王承旨

前蜀王衍降後唐王承旨作詩云蜀朝昏主出降時銜璧牽羊倒繋旗二十萬人齊拱手防無一个是男兒其後花蘂夫人記孟防之亡作詩云君王城上豎降旗妾在深宮那得知二十萬人齊解甲寧無一个是男兒陳無已詩話載之乃知沿襲前作【能攺齋漫錄】

趙節

蒲中趙節博贍剛直鄕人敬之嘗作鑪火詩云近冬附火爲泰火透春擁鑪成否鑪用否隨時有輕重進身君子合知無【淸異錄】

張振祖

沙門愛英住池陽村示人之語曰萬論千經不如無念無營時郡娼滿瑩娘多姿而富情眞妓女中麟鳯進士張振祖以無念無營有情有色制一聮雲門前艸滿無無老牀底錢多有有娘【淸異錄】

家樂

王衍伶官家樂侍燕小池水澄天見家樂應制云一段聖琉璃【淸異錄】

五代詩話卷四

欽定四庫全書

五代詩話卷五

兗州府知府鄭方坤撰

吳越南漢

羅隱

隠字昭諌新登縣人本名橫凡十上不中第遂更名始謁武肅王不見用以所爲夏口詩標於卷首云一个禰衡容不得思量黃祖漫英雄王覽之大笑因加殊遇復命簡書辟之曰仲宣逺托劉荊州都緣亂世夫子辟爲魯司寇只爲故鄕王初授鎭海節度命沈崧艸謝表盛言浙西繁富以示隠隠曰今浙西兵火之餘日不暇給朝廷執政方切賄賂此表入奏豈無意要求耶乃請更之略曰天寒而麋鹿常遊日暮而牛羊不下朝廷見之曰此羅隠之詞也及爲賀昭宗更名表曰左則虞舜之全名右則姬昌之半字當時京師稱爲第一【吳越備史】羅隠與桐廬章魯風齊名錢武肅崛起以魯風善書札召爲表奏孔目官魯風不就執之後以羅隠爲錢塘令因宴賦詩一个禰衡云云自是始厚之【古今詩話】

隠字昭諫余杭人隠池之梅根浦自號江東生爲唐相鄭畋李蔚所知畋女覽隠詩諷誦不巳畋疑有慕才意隠貌寢陋女一日簾窺之自此絕不詠其詩【全唐詩話】唐人尢重進士其末也如李振勸朱溫一日殺司空裴贄等百餘人於白馬驛蘇楷駁昭宗諡李山甫教樂從訓害王鐸一家三百口皆不得志於塲屋者爲之乃至巢冦亦進士也科目之獘如此當時惟羅隠有詩名屢擯於名塲然逢世亂離依錢氏以庇身未嘗失節五言云四海霍光第六龍張奉營此必是諸鎭皆封王賜功臣號及岐汴刼質天子之時又云陪臣無以報西望不勝情又聞幸蜀七言云靜憐貴族謀身易危惜文皇創業難尢有惓惓本朝之意【後村詩話】

羅昭諫詠松曰陵遷谷變須髙節莫向人間作大夫其志亦可悲矣唐六臣彼何人哉昭諫說錢鏐舉兵討梁見通鑑其忠義可見視奴事朱溫之杜荀鶴猶糞土也【困學紀聞】

曽庭聞曰羅隠京口見李侍郎有句云屈指不堪言甲子披風常記是庚申未若漑堂壽晏夫人詩𨿽然眉壽逢丁酉只是心傷憶甲申轉語之妙【漑堂集】

吾杭附郭錢塘縣舊有吳越時羅江東隠手植海棠一本王黃州元之嘗題詩云江東遺迹在錢塘手植庭花滿縣香若使當年居顯位海棠今日是甘棠觀此則杭州海棠亦香矣不特昌州然也但恐詩人重稱過實徒誇其韻不能慰彭淵材之恨耳【蓉塘詩話】

鄴都羅紹威學隠爲詩自號其文爲偸江東集靑州王師範遣使賫禮幣求一篇隠以詩寄之曰盛業傳家有寶刀況聞餘力更揮毫腰間印綬黃金貴捲內文章白雪髙宴罷佳賓吟鳳藻獵回諸將問龍韜登壇甲子才三十猶擬回頭奪錦標王得詩大喜昭宗欲以甲科處之有大臣奏曰隠𨿽有才然多輕易明皇聖徳猶橫遭乎譏謗將相臣僚豈能免乎淩轢帝問譏謗之詞對曰隠有華淸詩曰樓殿層層佳气多開元時節好笙歌也知道徳勝堯舜爭柰楊妃解笑何其事遂寢【唐詩紀事】顧云依淮南髙駢隠譏之夏飲於海風亭云曰靑蠅被扇扇離席隠遽曰白澤遭釘釘在門隠在浙幕沈崧得新榜示隠隠題其末曰黃土原邊狡兔肥犬如流電馬如飛灞陵老將無功業猶憶當時夜獵歸又昭宗欲以甲科處隠有大臣舉隠華淸宮詩云也知道徳勝堯舜爭柰楊妃解笑何其事遂寢【詩話總龜】

隠有江東集十卷其詩自光啟以後廣明以前海內亂離乘輿播遷艱難險阻之事多見之賦詠時魏府節度使王智興學隠詩自號詩卷爲偸江東集【吳越備史】

鐘陵妓雲英隠舊見之一日譏隠猶未第隠嘲之曰鐘陵醉別十餘春重見雲英掌上身我未成名君未嫁可能俱是不如人【全唐詩話】

宣宗時相國令狐綯最受恩遇而怙權尢忌勝已曽以故事訪於溫岐對以其事出南華且曰非僻書也或冀相公燮理之暇時宜覽古綯益怒之乃奏岐有才無行不宜與第防宣宗私行爲溫岐所忤乃授方城尉所以岐詩云因知此恨人多積悔讀南華第二篇

又李商隠綯父楚之故吏也殊不展分商隠憾之因題防閣落句云郎君官重施行馬東閣無因許再窺亦怒之官止使下員外江東羅隠亦受知於綯畢竟無成有詩哭相國云深恩無以報底是事柴荊以三才子怨望卽知綯之遺賢矣【北夢言】

令狐滈趙公綯之子也登進士隠以詩賀之趙公謂滈曰吾不喜汝及第喜汝得羅公一篇耳【唐詩紀事】

錢氏時西湖漁者日納魚數觔謂之使宅魚其捕不及額者必市以供頗爲民害一日羅隠侍坐壁間有磻溪垂釣圗武肅索詩隠應聲曰呂望當年展廟謨直鉤釣國更誰如若教生得西湖上也是須供使宅魚武肅大笑遂蠲其役【閒談錄】

江東集中有淚詩云自從魯國澘然後不是姦人卽婦人未詳其所出及觀孔叢子言子髙遊趙平原君客有鄒文李節者與子髙相友善臨別文與節流涕交頤子髙徒抗手而已其徒疑之子髙曰始吾謂二子丈夫乃今知其婦人也曰二子之泣非耶曰二子良人也有不忍之心其於敢斷必不足矣曰凡泣者一無取乎子髙曰有二焉大姦之人以此自信婦人懦夫以泣著愛觀此始解其說【藝苑雌黃】

藝苑雌黃雲宋玉爲髙唐賦載巫山神女遇楚襄王蓋有所諷也而文士多效之者又爲傳記以實之時而天地百神舉無免者余謂欲界諸天當有配偶有無偶者則無欲者也唐人記后土事以譏武后耳余謂武后何足譏也而托之後土亦大防矣後之妄人又復塡入樂章而無知者遂以爲誠是也小說載髙駢事云駢末年惑於神仙之說呂用之張守一諸葛殷等皆言能役使鬼神變化黃白駢酷信之委以政事用之等援引朋黨恣爲不法嘗云后土夫人靈仇遣使就某借兵馬並李筌所注太白陰經駢遽下兩縣率百姓具葦蓆千領畫作甲馬之狀遣用之於廟庭燒之又以五彩箋寫太白陰經十道置於神座之側又於神帳中塑一緑衣年少謂之韋郎故羅隠詩有韋郎年少今何在端坐思量太白經之語今勅令中亦嘗禁止淫媟之詞然蕃釐觀中所謂韋生者猶在故伊川先生力欲去之豈非惡其瀆神耶【漁隠叢話】

羅隠梁開平中累徵夕郎不起羅衮以詩寄之曰平日時風好涕流讒書𨿽盛一名休寰區嘆屈瞻天問夷貊聞詩過海求向夕便思靑拜近年防伴赤松遊何當世祖從人望早以公臺命卓侯隠答曰昆侖水色九般流飲卽神仙憩卽休敢恨守株曽失意始知緣木更難求鴒原謾欲均餘力鶴髮那堪問舊遊遙望北辰當上國羨君歸棹五諸侯【摭言】

隠下第詩曰名慙桂苑一枝緑鱠憶松江滿筯紅惟應鮑叔深知我他日蒲帆百尺風【談賓錄】

潤州甘露寺有塊石狀如伏羊形制略具號恨石相傳孫權常據其上與劉備論曹公壁間舊有羅隠詩板云紫髯桑蓋兩沈吟恨石空存事莫尋漢鼎未分聊把手楚醪𨿽美肯同心英雄已往時難問苔蘚何知日漸深還有市防沽酒客雀喧鳩聚話蹄涔時錢鏐髙駢徐溫鼎立三方潤州介處其間隠此詩比平時所作亦差婉而有味也【蔡寛夫詩話】

羅隠詩𨿽是晚唐如霜壓楚蓮秋後折雨催蠻酒夜深酤亦自婉暢可諷【稗史彚編】

杜荀鶴錢塘別隠詩云故國看看逺前程寄在誰五更吹角一葉渡江時吾道天寧防人情日可疑西陵向西望雙淚爲君垂【唐詩紀事】

許渾集中佳句甚多然多用水字故國初士人云許渾千首濕是也謂如洛中懷古詩雲水聲東去市朝變山勢北來宮殿髙若其他詩無水字則此句當無愧於作者羅隠詩篇篇皆有喜怒哀樂心志去就之語而卒不離乎一身故許渾千首濕人以羅隠一生身爲對又雲杜甫一生愁似優於前矣【桐江詩話】

隠老不遇有歸五湖詩云江東日暖花又開江東行客思悠哉髙陽酒徒半凋落終南山色空崔嵬聖代也知無棄物侯門未必用非才一船明月一竿竹家住五湖歸去來【唐詩紀事】

進士劉贊贈隠詩云人皆言子屈我獨謂君非明主旣難謁靑山何不歸年虛侵雪鬢塵枉汗麻衣自古逃名者至今名豈微【唐詩紀事】

藝苑雌黃雲羅隠牡丹詩云自從韓令功成後辜負穠華過一春餘攷之唐元和中韓罷宣武節制始至長安私第有花命斸去曰吾豈效兒女輩耶當時爲牡丹羞之不暇故隠有辜負穠華之語【漁隠叢話】

唐羅隠與周繇分深謂隠曰閣下有女障子詩極好乃爲絕唱隠不諭何爲也曰若教解語應傾國任是無情也動人是隠題花詩隠撫掌大笑【抒情詩】

洪州楊軒詠牡丹曰楊妃歌舞態西子巧讒魂利劍砍不斷余妖鐘此根光華日已盛欄檻豈長存寄語尋芳者須知松栢尊羅隠曰若教解語應傾國任是無情也動人二人用意不同如此軒詩𨿽撚風花而有警戒【虞齋廣錄】

前輩作花詩多用美女比其狀如曰若教解語應傾國任是無情也動人塵俗哉山谷作酴醿詩曰露濕何郎試湯餅日烘荀令炷鑪香乃用美丈夫比之特出類也而吾叔淵材作海棠詩又不然雨過溫泉浴妃子露穠湯餅試何郎意尢佳也【冷齋夜話】

詩人詠物形容之妙近世爲最如梅聖兪蝟毛蒼蒼磔不死銅盤矗矗釘頭生吳雞鬭敗絳幘碎海蚌扶出眞珠明誦此則知其詠芡也東坡海山仙人絳羅襦紅紗中單白玉膚不須更待妃子笑風骨自是傾城姝誦此則知其詠荔支也張文潛平地碧玉秋波瑩緑云擁扇靑揺柄水宮仙女鬭新妝輕步淩波踏明鏡誦此則知其詠蓮花也如唐彥謙詠牡丹詩云爲雲爲雨徒虛語傾國傾城不在人羅隠詠牡丹詩云若教解語應傾國任是無情也動人非不形容但不能臻其妙處耳【漁隠叢話】羅隠中秋不見月詩云只恐異時開霽後玉輪依舊養蟾蜍本於盧仝月蝕詩然尢簡明【後邨詩話】

建徳有金雞石羅隠題云金雞不向五更啼石遂破裂有雞飛鳴而去【纂要】

世傳隠出語成防閩中書筒灘玉髻峯皆畱異迹而黃滔贈隠詩亦云三徵不起時賢議九轉丹成道者言【十國春秋】

羅隠題杜甫集雲楚水悠悠浸耒亭楚南天地兩無情忍教孫武重泉下不見詩人說用兵【南部新書】

羅隠詩只知事逐眼前過不覺老從頭上來此語殊有味【彥周詩話】

題是封禪寺昭諫身居亂世故起句曰盛禮何由覩奇哉句也三四周南太史淚蠻徼長卿書好豈可全不用事善用事者不冗【瀛奎律髓】

羅隠雪詩云曉窓呵筆尋詩句一片飛來紙上消格𨿽不髙亦小巧可喜【漁隠叢話】

羅隠送竈詩云一盞淸茶一縷煙竈君皇帝上靑天玉皇若問人間事爲道文章不值錢當今之選非錢不行自唐已然豈獨今日王季重有無不可買謡上好黃錢童生買起到狀元絕大元寶童生買起到閣老卽此可以覘時矣【堅瓠集】

羅隠詩極淺俗有江南曲云江煙濕雨鮫鮹軟漠漠逺山眉黛淺水國多愁又有晴夜槽壓酒銀船滿繃絲采怨凝曉空吳王臺榭春夢中鴛鴦鸂喚不起平鋪緑水眠東風西陵路邊月悄悄油壁輕車嫁蘇小奇麗可比溫李然亦不多得也【筆精】

余舊見顏持約所畫淡墨杏花題小詩於後仍題持約二字意謂必其所作因閱唐宋類詩方知是羅隠詩持約竊之耳詩云暖气潛吹次第春梅花巳謝杏花新半開半落閒園裏何異榮枯世上人【漁隠叢話】

五代十國詩家最著者多有唐遺士韋正巳體近雅正惜出之太易義乏閎深杜彥之俚淺以衰調寫衰代事情亦自眞切黃文江力孱韻淸呢呢如與人對語羅昭諫酣情飽墨出之防不可了未少佳篇柰爲浮渲所掩然論筆才自在僞國諸吟流上余卽不乏片藻付之自鄶【唐詩統籖】

記云鸚鵡能言不離飛鳥猩猩能言不離禽獸羅隠詩云猩猩鸚鵡無端防長向人間被网羅【五色綫】

白居易詠老栁樹但見半衰臨此路不知初種是何人羅隠詠長明燈不知初防人何在祗見當年火至今語似祖述而用法一順一倒不同【唐詩統籖】

羅隠謝裴廷翰詩卷曰澤國佳人惟妝半面營邱辧士或獻空籠【摭言】

羅隠畱金山云老僧齋罷闗門睡不管波濤四面生孫山云結字孤峯上安禪巨浪間亦可亞張祐詩【詩話總】裴筠婚蕭楚公女問名未幾便擢進士第羅隠以一絕刺之詩曰細看月輪還有意信知靑桂近嫦娥【摭言】唐昭宗播遷隨駕伎藝人止有弄猴者猴頗馴能隨班起居昭宗賜以緋袍號孫供奉故羅隠有詩云十二三年就試期五湖煙月柰相違何如學取孫供奉一笑君王便著緋後來梁簒位取此猴令殿下起居猴望殿陛見全忠徑趨其所跳躍奮擊遂令殺之唐臣媿此猴多矣【幕府燕閒錄】

羅隠詠紅梅詩雲天賜胭脂一抹腮盤中風味笛中哀𨿽然未得和羮用曽與將軍止渴來此卻似軍官宿娼謎也【丹鉛錄】

今人諺語多古人詩田不納履李下不整冠曹子建詩晚飯少喫口活到九十九古樂府句待予心肯日是汝命通時唐太宗詩何人更向死前休韓退之詩公道世間惟白髮貴人頭上不曽饒杜牧之詩事向無心得章碣詩世亂奴欺主年衰鬼弄人海枯終見底人死不知心杜荀鶴詩一朝權入手看取令行時朱灣詩自已情𨿽切他人未肯忙裴說詩日出事還生武元衡詩難將一人手掩得天下目曹鄴詠李斯詩終日醉醺醺張籍登金山寺詩林下何曽見一人靈徹詩忍事敵災星司空圗詩但有路在上更髙人也行龔霖詩長安有貧者爲瑞不宜多羅隠詩但知行好事莫要問前程馮道詩在家貧亦好戎昱詩大樹大皮裹小樹小皮纒庭前紫荊樹無皮也過年宋僧行持詩但存方寸地畱與子孫耕賀仙翁詩此去好憑三寸舌再來不值半文錢張叔仁送謝疊山入燕詩【堅瓠集】

士人於棋酒間好稱引戲語以助談笑大抵皆唐人詩後生多不知所從出漫識所記憶者於此公道世間惟白髮貴人頭上不曽饒杜牧送隠者詩也因過竹院逢僧話又得浮生半日閒李涉詩也只恐爲僧僧不了爲僧得了盡輸僧啼得血流無歇處不如緘口過殘春杜荀鶴詩也數聲風笛離亭晚君向瀟湘我向秦鄭谷詩也今朝有酒今朝醉明日愁來明日當勸君不用分明語語得分明出轉難自憐飛絮猶無定爭解垂絲絆路人明年更有新條在撓亂春風卒未休采得百花成蜜後不知辛苦爲誰甜羅隠詩也髙駢在西川築城禦蠻朝廷疑之徙鎭荊南作風箏詩以見意曰昨夜箏聲響碧空宮商信任往來風依稀似曲才堪聽又被吹將別調中今人亦好引此句也【搜采異聞錄】

自唐末無賴男子以札剌相髙或鋪輞川圗一本或砌白樂天羅隠二人詩百首至有以平生所歷郡縣飲酒蒱博之事所交婦人姓名齒行第坊巷形貌之詳一一標表者時人號爲鍼史【淸異錄】

余僑家後圃有一大井是武肅王外祖家舊物井上有文曰於維此井渟育坎靈有莘有邰實此儲英時有長虹上貫靑防是惟王气宅相先徵爰啟霸王奠妥蒼氓沛膏慚澤配徳東溟臣羅隠謹頌【楓窓小牘】

羅隠書君平井碑在永昌縣嚴樂院後文曰水不可以撓爲淸也神不可以俗慮寧也字大類岣嶁禹碑井東南可五十步卽君平墓碑曰蜀莊之壠惜破壊道士翛然出舊搨云亦隠書又絕似孟徳隠以詩名字工妙又如此乃知古文人無不善書也【成都集記】

隠寢疾武肅王親臨撫問題其壁云黃河信有澄淸日後世應難繼此才隠起續末句曰門外旌旗屯虎豹壁間章句動風雷以紅紗覆其上其後果無文嗣所著江南甲乙集【吳越備史】

羅塞翁乃錢塘令隠之子爲吳中從事善畫羊隠以詩名於時而塞翁獨寓意於丹靑亦詞人墨客之所致思也【宣和畫譜】

杜建徽

杜建徽字延光新登縣人仕吳越爲丞相春秋髙尙能騎射嘗從擊毬於廣塲興酣有宿中箭鏃自臂中飛出人皆壯之徽爲詩自敍曰中劍斫耳缺被箭射髀過爲將須有膽有膽卽無價【吳越備史】

林無隠

林鼎字煥文閩人也父無隠鼎生於明州大隠村初刺史黃晟頗好禮士無隠依之有詩名嘗爲詩云雪消二月江湖濶花發千山道路香知言者以無隠必生貴子鼎仕吳越果至丞相【吳越備史】

劉魯風

劉魯風江西投所知爲典謁所阻因得一絕曰萬卷書生劉魯風煙波千里謁文公無錢乞與韓知客名紙生毛不爲通【詩話總】

自貞元後唐文甚振以文學科第爲一時之榮及其敝也士子豪气罵吻遊諸侯門諸侯望而畏之如劉魯風姚巖傑栁棠胡曽之徒其文皆不足取余故載之者以見當時諸侯爭譽於文士此蓋外重內輕之牙蘗如李益者一時文宗猶曰感恩知有地不上望京樓其後如李山甫輩以一名一第之失至挾方鎭刼宰輔則又有甚焉者矣一篇一韻初若虛文而治亂之萌系焉余以是知其不可忽也【全唐詩話】

屠瓌智

徐綰許再思之亂也刺史髙彥遣子渭與瓌智入援渭曰今日不利彥曰赴君父之難何以吉辰爲瓌智排案起曰違主命不忠畏縮不前無勇死忠死勇丈夫分也偕渭直抵靈隠山賊壘敵勢方張甚合圍數匝二人自朝至日晡轉戰數里身創百處時或奮力一呼手搏賊魁數人卽馬上刅之矢盡援絕以空弮拒敵伏發竟同爲所害時年五十有二武肅王閔其忠命以衣冠招魂而葬瓌智嘗有詠志詩曰輕身都是義狥主始爲忠至是遂符其防【十國春秋】

元徳昭

元徳昭字名逺撫州南城縣人仕吳越忠獻王至丞相理家以孝愛聞每時序置酒環列幾席者凡四從嘗爲詩云滿堂羅綺兼朱紫四代兒孫奉老翁【吳越備史】

髙英秀

髙英秀者吳越國人與贊寧爲詩友口給好罵滑稽嘗譏名人詩病云李山甫覽漢史云王莽弄來曽半破曹公將去便平沈定是破船詩李羣玉詠鷓鴣云方穿詰曲﨑嶇路又聴鉤輈格磔聲定是梵語詩羅隠云雲中雞犬劉安過月裏笙歌煬帝歸定是見鬼詩杜荀鶴云今日偶題題似著不知題後更誰題此衛子詩也不然安有四蹄贊寧笑謝而已【西淸詩話】

沈韜文

吳越司賓使沈韜文有遊西湖詩云【首句闕】菇米蘋花似故鄕不是不歸歸未得好風明月一思量武肅遂授以湖州刺史【古今詩話】

皮光業

皮光葉最耽茗事一日中表請嘗新柑筵具殊丰簪紱叢集才至未顧尊罍而呼茶甚急徑進一巨甌題詩曰未見甘心氏先迎苦口師眾噱曰此師固淸髙而難以療饑也【淸異錄】

吳越王時宰相皮光業每以詩爲已任嘗得一聮云行人折栁和輕絮飛燕銜泥帶落花自負警防以示同僚眾爭嘆譽裴光約曰二句偏枯不爲工蓋栁當有絮泥或無花如此論眞得詩之膏肓矣【漁隠叢話】

皮光禹

光禹業五七言詩賈閬仙之儔也有燒平樵路出潮弄海山髙之句作者多許之【葆光集】

黃夷簡

黃夷簡閒雅有詩名在錢忠懿王俶幙中陪尊俎二十年開寶初太祖賜俶開吳鎭越崇文耀武功臣遣夷簡謝於朝將歸上謂夷簡曰歸與元帥言朕已於薰風門外建離宮規模華壯不減江浙兼賜名禮賢宅以待李煜與元帥先朝者卽賜之今煜崛彊不朝吾將討之元帥助我乎無爲他謀所惑果然則將以精兵堅甲奉賜向克常州元帥有大功俟江南平可暫來見保無他阻一慰延想耳固不久畱朕執圭幣三見於天帝豈敢自誣卽當遣還也夷簡受天語俛首而歸私自籌曰玆事大難王或果以去就之計見決於我胡以爲對逮歸見俶因不匿盡以天訓授之遂稱疾於安溪別業保身潛遁夷簡山居詩有宿雨一畨蔬甲嫩春山幾焙茗旗香之句【玉壺淸話】

扈蒙

杜詩嬋姢碧鮮靜碧鮮出文選吳都賦玉潤碧鮮正謂竹也五代扈蒙作碧鮮詩得名【猗覺寮雜記】

胡擢

胡擢不知何許人善狀花鳥風格甚髙博學能詩气韻超邁飄飄然有方外之志嘗謂其弟曰吾詩思若在三峽之間聞猿聲時又嘗吟曰甕中每醖逍遙藥筆下閒偸造化功其髙情逸興如此一遇難狀之景則寄之於畫乃作艸木禽鳥亦詩人感物之作也【圗畫見聞志】

唐鄭綮云詩思在灞橋驢子背上胡擢云吾詩思若在三峽聞猿聲時也余少在廣陵作論詩絕句其一云詩情合在空舲峽冷鴈哀猿和竹枝用擢語也後壬子秋典蜀試歸舟下三峽夜泊空舲月下聞猿聲忽悟前詩乃知事皆前定爾【分甘餘話】

張瀛

張瀛碧之子也事廣南劉氏官至曹郎嘗爲歌贈琴棋僧同列見之曰非其父不生其子詩曰我嘗聴師法一說波上蓮花水中月不垢不淨是色空無法無空亦無滅我嘗聴師禪一觀浪溢鰲頭蟾魄滿河沙世界盡空空一寸寒灰冷燈畔我又聴師琴一撫長松喚往秋山雨弦中雅弄若鏗金指下寒泉流太古我又聴師棋一著山頂坐沈紅日腳阿誰稱是國手人羅浮道士賭卻鶴輸卻藥法懷斟下紅霞丹束手不敢爭頭角【雅言系述】

黃損

黃損龍徳二年登進士第喜作詩讀史云逐鹿走紅塵炎炎火徳新家肥生孝子國霸有謀臣帝道雲龍合民心艸木春須知煙閣上一半老儒眞【雅言系述】

損連州人作公子行雲春艸緑綿綿驕驂驟暖煙微風飄樂韻半日醉花邊打鵲拋金盞招人舉玉鞭田翁與蠶婦平地看神仙又出山吟云來書初出白雲扄乍躡秋風馬足輕逺近流連分嶽色別離嗚咽亂泉聲休將巢許爭喧雜自共伊臯論太平昨夜細書云色裏進賢星座甚分明【雅言系述】

鷓鴣詩云而今世上多離別莫向相思樹下啼【零陵雜記】淡塘在永州北三十里其水有九十九源長興初黃損爲永州團練副使求爲別業有詩雲傍水野禽通體白釘盤山果半邊紅【零陵雜記】

防州布衣賴仙芝言連州有黃損僕射者五代時人僕射蓋事南漢未老退歸一日忽遁去莫知其存亡子孫畫像事之凡三十二年復歸坐阼階呼家人其子適不在孫出見之索筆書壁上云一別人間嵗月多歸來人事巳消磨惟有門前鑑池水春風不攺舊時波投筆竟去不復畱子歸問其狀貌孫云甚似影堂老人也【東坡志林】

謝諤

謝諤家南康捨前有溪兒時嘗夢浴溪中有人以珠一器遺之曰郎吞此則明悟矣諤卽吞細者六十餘顆及長善爲詩進士裴說選其善者六十餘篇行於世【稽神錄】

五代詩話卷五

欽定四庫全書

五代詩話卷六

兗州府知府鄭方坤撰

閩

韓偓

韓偓天復初入翰林其年冬車駕出幸鳳翔偓有扈從之功返正初上靣許偓爲相奏云陛下運際中興當復用重徳鎭風俗臣座主右僕射趙崇可以副陛下是選乞廻臣之命授崇天下幸甚上嘉嘆翌日制用崇曁兵部侍郎王贊爲相時梁太祖在京素聞崇之輕佻贊復有嫌釁馳入請見於上前具言二公長短上曰趙崇是偓薦時偓在側梁主叱之偓奏曰臣不敢與大臣爭上曰韓偓出尋謫官入閩故偓有詩曰手風慵展八行書眼暗休看九局圗窗裏日光飛野馬案前筠管長蒲盧謀身拙爲安蛇足報國危曽捋虎須滿世可能無默識未知誰擬試齊竽【摭言】

偓於昭宗朝召入院試學士試文五篇萬邦咸寧賦禹拜昌言詩武臣授東川節度使制答佛國王進貢書批三功臣讓圗形表【金鑾宻記】

朱全忠忌偓貶濮州司馬昭宗執偓手流涕曰左右無人矣再貶榮經尉徙鄧州司馬哀帝復召爲學士還故官偓不敢入朝挈族來依王審知僑居南安天祐三年復有前命偓又辭爲詩曰豈獨鴟夷解歸去五湖漁艇且餔糟已而梁簒唐復召亦辭不往龍徳三年卒於南安龍興寺自貶後以甲子歷歷自記所在其詩皆手寫成帙歿之日家無餘財惟燒殘龍鳳燭一器而已【十國春秋】偓十嵗能詩嘗卽席爲詩送父友李商隠一坐盡驚富才情詞靡麗初喜爲閨閤詩後遭故逺遁出語依於節義得詩人之正焉【全唐詩錄】

山谷嘗爲餘言杜子美𨿽流離顚沛心未嘗一日不在本朝故善陳時事句律精深超古作者蓋忠義之气奮發而然韓偓貶逐後依王審知其集中所載手風慵展八行書眼暗休看九局圗窗裏日光飛野馬案頭筠管長蒲盧謀身拙爲安蛇足報國危曽捋虎須滿世可能無默識未知誰擬試齊竽其詞淒楚切而不迫不忘其君也【潘子眞詩話】

偓與吳融同時爲詞臣偓忠於唐爲朱三而斥貶責不悔如捋虎須之句人未嘗誦似爲香奩所掩及朱三簒弒偓羇旅於閩時王氏割據偓詩文止稱唐朝官職與淵明稱晉甲子異世同符余讀其集壯其志錄其警聮於編內三數篇自述其玉堂遭遇唐季非復承平舊觀而待詞臣之禮猶然存之以備金鑾記之闕【後村詩話】韓致光天復二年隨駕鳳翔冬至夜作不道慘舒無定分卻憂蚊響又成雷是時朱全忠圍岐甚急李茂貞有連和之意偓之孤忠處此殆知其必一反一覆終無定在歟此闗時事不但詠至節也【瀛奎律髓】

吳融韓偓同時慨嘆兵戈之間詩律精切皆善用事【瀛奎律髓】

唐史偓傳貶濮州後卽不甚詳吾家所得偓詩皆以甲子歷歷自記有天祐二年乙丑在袁州得人賀復除戎曹依舊承防詩又有丁夘年聞再除戎曹依前充職詩蓋兩召皆辭不赴也終身不食梁祿大節與司空表聖略相等惜乎唐史止書乙丑一召不爲少發明之【石林集】韓偓流寓閩中所作詩僅傳南臺懷古一首云無那離腸日九回彊舒懷抱立髙臺中華地向天邊盡南國雲從島上來四序有花長見雨一冬無雪卻聞雷離宮紫气生冠冕卻望扶桑病眼開偓卒於閩其子寅亮與鄭文寶言偓捐館日溫陵帥聞其家藏箱笥頗多而緘鐍甚固發觀得燒殘龍鳳燭金縷紅巾百餘條蠟淚尙新巾香猶郁乃偓爲學士日視艸金鑾夜還翰苑當時皆宮人秉燭以送悉藏之又文寶少遊於延平見一老尼亦說斯事尼乃偓之妾耳第未攷偓葬於何所也【筆精】韓偓詩極淸麗有手寫詩百餘篇在其四世孫奕處偓天復中避地泉州之南安子孫遂家焉廣歷中余過南安見奕出其手集字極淳古可愛後詣闕獻之以其忠臣之裔得司士參軍終於殿中丞余在京師見偓送防光上人詩亦墨迹也與此無異【夢溪筆談】

偓自號玉山樵人所著歌詩頗多其間綺麗得意者數百篇膾炙人口或樂工配入聲律粉墻椒壁竊詠者不可勝計行書亦可喜題懷素艸書詩云怪石防秋澗寒藤掛古松若教臨水畔字字恐成龍非潛心字學作語不能逮此【宣和書譜】

釣龍臺上有盤石越王余善釣白龍處也又名越王臺韓偓流寓閩中題詩云無那離賜日九廻彊舒懷抱立髙臺九華地向城邊盡外國雲從島上來四序有花常見雨一冬無雪卻聞雷離宮紫气生冠冕試望扶桑病眼開【竹雜錄】

韓偓昭宗時爲翰林學士承防頗與國論爲崔朱全忠所不容謫濮州司馬其後復官不敢入朝挈其旋依閩中王審知嘗道沙陽寓居天王院者嵗余與老僧蘊明善以詩贈之至後唐時邑令張僚爲之記敍偓始末甚詳且述唐末亂離之事頗與唐史合余來沙陽聞之竊欲一觀而其碑因寺中廢爲有力者取去祕不示人久之始得見其副本感而賦之且錄偓詩卷中傳諸好事者云偶訪明公大徳贈長句四韻前翰林學士承防戶部侍郎知制誥韓偓上寸發如霜袒右肩倚肩笻竹貌怡然懸燈深屋夜分坐移榻向陽齋後眠刮膜且揚三毒諭攝心徐指二宗禪淸涼藥分能知否各自胸中有醴泉詞臣謫去墮天南詩墨從來牓寺檐好事不須收拾去世間遺集有香奩【李忠定梁溪集】

韓致光吳子華皆唐末詞臣位望通顯𨿽國蹙主辱而賦詠唱和不輟存於集者不過流連光景之語如感時傷事之作絕未之見當時公卿大臣往往皆如此【後邨詩話】致光昭宗時以翰林承防謫嶺表道湖南謝人含桃詩云金鑾嵗嵗長宣賜忍淚看天憶帝都自注云每嵗初進之後先宣賜學士韓子蒼謝人茶云白髮前朝舊史官風鑪煮茗暮江寒蒼龍不復從天下拭淚看君小鳳團意本致光而語益工【復齋漫錄】

余溺章句信有年矣誠知非丈夫所爲不能忘情天所賦也自庚辰辛巳之際迄辛丑庚子之間所著歌詩不啻千首其間以綺麗得意者亦數百篇往往在士大夫之口或樂工配入聲律粉墻椒壁斜行小字竊詠者不可勝計大盜入闗緗帙都墜遷徙不常厥居求生艸莽之中豈復以吟諷爲意或天涯逢舊識或避地遇故人醉詠之暇時及拙唱自爾鳩輯復得百篇不忍棄捐隨時編錄遐思宮體未敢稱庾信攻文卻誚玉臺何必倩徐陵作敍粗得捧心之態幸無折齒之慚栁巷靑樓未嘗糠粃金閨繡戶始預風流咀五色之靈芝香生九竅咽三危之瑞露春動七情如有責其不經亦望以功掩過翰林學士承防行尙書戶部侍郎知制誥韓偓序【香奩集自序】

余自辛酉嵗戲作無題十四韻故奉常王公相國首於繼和故內翰吳侍郎融令狐舍人渙閣下劉舎人崇譽吏部王員外渙相次屬和余因作第二首卻寄諸公二內翰及小天亦再和余復作第三首二內翰亦三和王公一首王小天二首二學士各三首余又倒押舊韻成第四首二學士笑謂余曰謹防降旗何妍如是也遂絕筆是嵗十月末余在內直一旦兵起隨駕西狩文稿咸棄更無孑遺丙寅年九月在福建寓止有前東都度支院蘓暐端公挈余淪落詩稿見授中得無題一首因追味舊作缺亡甚多惟第二第四首彷佛可記其第三首才得數句而已今亦依次編之以俊他時偶獲全本餘五人所和不復憶省矣【香奩集無題詩序】

世傳香奩集江南韓熈載所爲誤沈存中筆談又謂晉相和凝所爲後貴惡其側艷嫁名於偓亦非也余家有唐吳融詩一集其中有和韓致堯無題三首與香奩集中無題韻正同而偓序中亦具載其事又余曽在溫陵於偓裔孫駉處見偓親書所作詩一卷𨿽紙墨昏淡而字畫宛然其裊娜多情春盡等詩多在卷中此可驗矣偓富於才情詞致婉麗能道人意外事固非凝所及據非夢瑣言云凝少年好爲小詞令布於汴洛洎作相專令人收拾焚毀契丹入冦號爲曲子相公然則凝𨿽有集名香奩與偓同乃浮艷小詞耳安得便以今世所行香奩集爲凝作耶【石林集】

韓偓香奩集百篇皆艷體也沈存中筆談云乃和凝所作凝後貴悔其少作故嫁名韓偓耳今香奩集有無題詩序云余辛酉年戲作無題詩十四韻故奉常王公內翰吳公舎人令狐渙相次屬和是嵗十月一旦兵起隨駕西狩文稿咸棄丙寅嵗在福建有蘇暐以稿見授得無題詩因追詠舊詩缺亡甚多餘按唐書韓偓傳偓嘗與崔嗣定防誅劉季述昭宗反正爲功臣與令狐渙同爲中書舎人其後韓全誨等刼帝西幸偓夜追及鄠見帝慟哭至鳳翔遷兵部侍郎天祐二年挈其族依王審知而卒以紀運圗攷之辛酉乃昭宗天復元年丙寅乃哀帝天祐二年其序所謂丙寅嵗在福建有蘇暐授其稿則正依王審知之時也稽之於傳與序無一不合者則此集韓偓所作無疑而筆談以爲和凝嫁名於偓特未攷其詳耳筆談云偓又有詩百篇在其四世孫奕處見之豈非舊詩之缺亡者乎【韻語陽秋】

致光筆端甚髙唐之將亡與吳融詩律皆全不似晚唐善用事極忠憤惟香奩之作詞工格卑豈非世事巳不可救姑流連荒亡以紓其憂乎【瀛奎律髓】

香奩之作爲韓偓無疑也或以爲和凝之作嫁名於韓劉潛夫誤信之攷諸同時吳融集有依韻唱和者何可掩哉誨淫之言不以爲恥非唐之衰而然乎【瀛奎律髓】髙秀實云元氏艷詩麗而有骨韓偓香奩集麗而無骨時李端叔意喜韓偓詩誦其序云咀五色之靈芝香生九竅咽三危之瑞露美動七情秀實云勸不得也勸不得也【彥周詩話】

韓偓詩牕裏日光飛野馬案頭筠管長蒲盧上句謂牕隙日影中多見飛塵人猶易解至次句則案頭竹管豈長蘆葦耶便相顧錯愕按中庸夫政也者蒲盧也舊注蒲盧是蜾蠃名爾雅云卽細腰蜂也蜾蠃取螟蛉納書案筆管間以泥封之閱數日而化爲蜾蠃其以之證政舉者正以言民化之易也是以家語曰天道敏生人道敏政地道敏樹夫政也者蒲盧也待化而成其著待化而成四字明明解敏政之譬此夫子自言之且自注之者自宋人作章句攺盧爲蘆以蒲葦當之則不惟中庸家語爾雅毛詩俱不能解卽韓冬郎一七字詩亦無解處矣嗟夫讀經讀詩皆不可無學如此【西河詩話】

香奩集云後魏時相州人作李波小妹歌疑其未備因補之李波小妹字雍容窄衣短袖蠻錦紅未解有情夢梁苑何曽自媚妬吳宮誰教牽引知酒味因令悵望成春慵海棠花前秋千畔背人掩鬢道怱怱韓偓所補似言閨房之意大非其實北史廣平人李波宗族彊盛殘掠不已百姓語云李波小妹字雍容褰裾逐馬如捲蓬左射右射必疊雙婦女尙如此男子安可逢李安世設方略誘殺之州內肅然【西溪叢話】

韓偓詩鵝兒唼啑梔黃觜鳳子輕盈膩粉腰不識鳳子定是何物有問予姑以蝶應之問者依違而已退念藏書萬數不能貯心亦病也徐悟乃崔豹古今注耳謂蛺蝶大者爲鳳子【金玉詩話】

子規人但知其爲催春歸去之鳥蓋因其聲曰歸去了故又名思歸鳥而不知亦爲先春而鳴之鳥史記曆書百艸奮興姊規先嘷索隠曰子規春气發動則先出野澤而鳴是也韓致光春恨詩殘夢依依酒力余城頭批頰伴啼烏批頰鳥卽鵯鵊也催明之鳥【畱靑日札】

唐盧延遜詩樹上諮諏批頰鳥牕間壁剝叩頭虫王半山詩翳木窺摶黍借艸聴批頰元人送春詩批頰穿林叫新緑韓致光春恨詩云殘夢依依酒力余城頭批頰伴啼烏平明乍捲西樓幙院靜初聞放轆轤批頰蓋鳥名但不詳爲何形狀耳或曰卽鵯鵊也催明之鳥【丹鉛總錄】韓偓詩云洞門深閉不曽開橫臥烏龍作妒媒又云柏風不動烏龍睡時有幽禽自喚名又云遙知小閣還斜照羨殺烏龍臥錦茵祝鎰子權賢良窮探古詩無不貫通一日問余曰韓致光詩用烏龍爲何事余答曰樂天和元微之夢春遊詩云烏龍臥不驚靑龍飛相逐當是犬爾子權曰何所據余戲之曰豈不聞俚語云拜狗作烏龍後閱沈汾續仙傳云韋善俊擕一犬號烏龍化爲龍乘之飛升而去樂天致光詩未必不用此事【槁簡贅筆】北都使宅舊有過馬防按唐韓偓詩云外使進鷹初得按中官過馬不教嘶注雲乘馬必中官馭以進謂之過馬旣乘之然後蹀躞嘶鳴也蓋唐方鎭亦效之因而名防事也【溫公詩話】

墨莊漫錄云婦人之纒足起於近世南史齊東昏侯爲潘貴妃鑿金爲蓮花以帖地令妃行其上曰此步步生蓮花然亦不言其弓小也如古樂府玉臺新詠皆六朝詞人纎艷之言類多體狀美人容色姝麗及言妝飾之華眉目唇口要支手指之類無一言稱纒足者如唐杜牧李白李商隠之輩作詩多言閨幃之事亦無及之者韓偓香奩集詠屧子詩云六寸膚圓光致致唐尺短以今較之亦自小也而不言其弓惟道山新聞云李后主宮嬪窅娘纎麗善舞後主作金蓮髙六尺飾以寶物細帶纓絡蓮中作品色瑞蓮令窅娘以帛纒腳令纎小屈上作新月狀素襪舞雲中回旋有淩雲之態唐鎬詩曰蓮中花更好雲裏月長新因窅娘作也由是人皆效之以纎弓爲妙以此知紮腳自五代以來方爲之【輟耕錄】婦人纒足不知始自何時或云始於齊東昏然余向年觀唐文皇長孫後繡履圗則與男子無異又見則天后畫像其芳趺亦不下長孫可見唐初大抵俱然惟大歷中夏侯審詠被中睡鞋云雲裏蟾鉤落鳳窩玉郎沈醉也摩挲蓋弓足始見此至杜牧詩云細尺才量減四分纎纎玉筍裹輕雲又韓偓詩云六寸膚圎光致致唐尺只抵今制七寸則六寸當爲今四寸二分亦弓足之尋常者矣因思此法當始於唐之中葉今又傳南唐後主爲宮婢窅娘作新月樣以爲始此似亦未然也【野獲編】韓致光詩白玉堂東遙見後令人評泊畫楊妃李子田云評泊者論貶人是非人也今作評駁者非近諸本或作斗薄或轉訛徙薄殊無意義萬首絕句本作評泊當猶近古【池非偶談】

梅聖兪河豚詩云春防飛楊花永叔謂河豚食楊花則肥韓偓詩栁絮覆溪魚正肥大抵魚食楊花則肥不必河豚也【詩話總】

韓致光湖南食櫻桃詩云苦筍恐難同象匕酩漿無復瑩蠙珠自注云秦中謂三月爲櫻筍時乃知李綽秦中嵗時紀所謂四月十五日自堂廚至百司廚通謂之櫻筍廚非妄也陳無已春懷詩云老形已具臂膝痛春事無多櫻筍來【能攺齋漫錄】

李賀桃花亂落如紅雨韓偓杏花飄雪小桃紅桃花紅而長吉以雨比之杏花紅而致光以雪比之皆可爲善用不拘拘於故常者所以爲奇不然則栁雪李月梨雪桃霞誰不能道【畱靑日札】

杜子美云魚吹細浪揺歌扇李洞云魚揺淸影上簾櫳韓偓云池靣魚吹栁絮行此三句皆言魚戲而韓爲優【捫虱新語】

五七言絕句最少而最難工𨿽作者亦難得四句全好者晚唐人與王介甫最工於此如韓偓云昨夜三更雨臨明一陣寒薔薇花在否側臥捲簾看四句皆好【誠齋詩話】農圃家風漁樵樂事唐人絕句摸寫精矣余摘十首題壁間每菜羮豆飯後啜苦茗一杯偃臥松牕竹榻間令兒童吟誦數過自謂勝如吹竹彈絲今記於此韓偓云聞說經旬不啟闗藥牕誰伴醉開顏夜來雪壓前村竹剰看溪南幾尺山又云萬里淸江萬里天一村桑柘一村煙漁翁醉著無人喚過午醒來雪滿船長孫佐輔云獨訪山家歇還涉茅屋斜連隔松葉主人聞語未開門繞籬野菜飛黃蝶薛能云邵平地接吾廬谷雨幹時偶自耡昨夜春風欺不在就牀吹落讀殘書韋莊雲南鄰酒熟愛相招蘸甲傾來緑滿瓢一醉不知三日事任他童穉作漁樵杜荀鶴雲山雨溪風捲釣絲瓦甌篷底獨斟時醉來睡著無人喚流下前灘也不知陸蒙雲雨後沙虛古防崩漁梁擕入亂雲層歸時月落汀洲暗認得山家結网燈鄭谷云白頭波上白頭翁家逐船移浦浦風一尺鱸魚新釣得兒孫吹火荻花中李商隠云城郭休過識者稀哀猿啼處有柴扉滄江白石漁家路薄暮歸來雨濕衣張演云鵝湖山下稻粱肥豚柵雞棲對掩扉桑柘影斜春社散家家扶得醉人歸【鶴林玉露】松江詩話曰有松棚詩一聮采來猶帶煙霞气月明滿地金釵細以爲佳句恨不見全篇僕謂月照松影但見參差黑影耳安知其爲金釵松葉比之金釵者謂架上月照映則可不可謂地上之影也不如曰月明滿架金釵細此語爲得前輩謂退之聮句中竹影金碎之語所謂金碎者非直謂竹影也謂竹間之日影耳以此驗之益信僕之說爲然韓偓詩曰長松夜落釵千股此語無病李涉詩曰疎林透明月散亂金光滴此正退之竹影金碎【野客叢書】

詠浴詩初似洗花難抑按終憂沃雪不勝任豈知侍女簾帷外賸取君王幾餅金按趙后外傳昭儀浴帝竊觀之令侍女勿言投贈以金一浴賜百餅此詩尙有所諷謂世之爲君者亦惑乎此也【瀛奎律髓】

意有餘而不及於防則風懷之作猶之可也書婦人之言於雅什不已卑乎故香奩之作惟取七言律六首此詩仙樹有花難問種禦香聞气不知名句佳尾句太猥【瀛奎律髓】

凡寫迷離之況者止須述景如小牕斜日到芭蕉半牀斜月疎鐘後不言愁而愁自見因思韓致光空樓鴈一聲迷屏燈半滅已足色悲涼何必又贅眉山正愁絕耶覺首篇時復見殘燈和煙墜金穂如此結句更自含情無限【花艸蒙拾】

詩有銷魂者三香奩集其一也夫銷魂者卽壊心田之謂也其曰打疊紅箋書恨字與奴方便寄卿卿詩媒詞逗也其曰但得暫從人繾綣何妨長任月朦朧逾墻鉆穴也其曰最是斷腸禁不得殘燈影裏夢初回旦气梏亡也其曰欲把禪心銷此病破除才盡又重生淫惡不悛也聞之必增益淫邪之念故當以綺語爲戒【堅瓠集】飛燕於太液池歌歸風送逺之曲酒酣風起揚袖曰仙乎仙乎帝令馮無方持後裾帬爲之縐唐人艷句餘暖戀香韉讀之心妒況持湘江六幅耶然宮奴赤鳳早並溫柔鄕竊之【蓉槎蠡說】

余嘗愛韓致光宮詞云繡裙斜立正銷魂宮女移燈掩殿門燕子不歸花著雨春風應是怨黃昏【侯鯖錄】

致光醉著絕句云萬里淸江萬里天一村花栁一村煙漁翁醉著無人喚過午醒來雪滿船葛亞卿集句云萬里淸江萬里天一村桑柘一村煙漁翁醉睡眠未醒髙唱夕陽孤島邊前輩集句詩每一句取一家詩今亞卿全用致光前兩句極爲無味又後兩句不是好句不稱前兩句豈若致光之渾成也杜荀鶴亦有溪興絕句曰山雨溪風捲釣絲瓦甌篷底獨斟時醉來睡著無人喚流下前溪也不知語句俱弱亦不若致光之雅健也【漁隠叢話】

丙戍之冬餘初病起深居簡出終日曝背晴檐萬事不到自以荊公所選唐百家詩反復熟味之𨿽無豪放之气而有修整之功髙爲不及卑復有餘適中而已荊公謂欲觀唐人詩觀此足矣詎不然乎集中佳句所以稱道者不復錄出惟餘別所喜者命兒輩筆之以備遺忘七言六聮韓偓殘春雲樹頭蜂抱花須落池靣魚吹栁絮行又雲細水流花歸別澗斷雲含雨入孤村又訪王同年村居雲門庭野水防褷鷺鄰里斷墻咿喔雞吳融閒望云三防五防映山雨一枝兩枝臨水花許渾山居雲龍歸曉洞云猶濕麝過春山艸自香崔櫓春日云杏酪漸香鄰捨粥楡煙欲變舊鑪灰【漁隠叢話】

閒之爲義或曰月到門庭方是閒也古皆從日與間同其音稍異耳閒亦人之所難得者杜牧之有云不是閒人閒不得願爲閒客此閒行吳興因建得閒亭余性極愛閒而閒中不能靜處尋詩問酒灌卉調禽實無閒時因憶韓致光有詩云書墻暗記移花日洗甕先知醖酒期須信閒人有忙事早來衝雨覓漁師玉山樵人可謂同調矣【畱靑日札】

閩中壤狹田少山麓皆治爲隴畝昔人所謂磳田也防亂以來逃亡略盡磳田蕪穢盡矣餘寒食登邵武詩話樓詩有遺令不須仍禁火四郊茒捨久無煙之句及觀唐韓偓過閩中有千村冷落如寒食不見人煙只見花之句明張式之撫閩亦有除夜不須燒爆竹四山烽火照人紅之句千古有同悲也【閩小紀】

徐寅

徐寅莆田人幹寧中進士海內多故依王審知嘆曰丈尺之水安能容萬斛之舟隠居終身其妻字月君有贈內詩中一聮神傳尊聖陀羅咒佛授金剛般若經卽此堪偕隠者矣寅有探龍釣磯二集作詩甚多中以東西南北爲題【湧幢小品】

延壽溪唐徐正字寅隠此溪有延壽橋橋北有石微露者寅釣磯也有潭名徐潭亦以寅故寅常作斬蛇及人生幾何二賦渤海髙元固入閩求識之言其國得其二賦家家以泥金書幛及隠此自賦詩云賦就神都振大名斬蛇工與樂天爭歸來延壽溪頭住終日無人問一聲劉克莊溪潭詩有門外靑山皆我有從今不必喚徐潭之句夜夢寅拊背云我昔勝君昔君今勝我今有還有替何必苦相侵良一異也【閩書】

余友貢士徐君端衡請跋其八世祖諱昶雍熈端拱二誥余旣著語於雍熈之後矣因問貢士家譜君曰本徐彥伯之後彥伯見唐史與蘇味道李嶠崔融同時以文章擅名彥伯生務天寶末避亂入閩居泉州莆田縣崇仁裏徐村務生在防始居延壽又五傳至先輩是爲延壽之徐先輩晚年有歸來延壽溪頭坐終日無人問一聲之句今釣磯艸堂猶存至曽孫以俸薄能亷官卑不屈爲詞臣王黃州所稱蓋徐氏自彥伯後種詩書遺子孫綿綿不絕貢士於先輩爲十一世祖於曹州郡掾爲八世祖詞章似先輩操履似郡掾其淵源所漸逺矣復書此於端拱誥之後【後村題防】

黃巷山唐較書黃璞所居山也璞家在福州人名其居巷曰黃巷後避黃巢冦徙是山下尙以黃巷名之徐寅黃較書閒居詩取得驪龍第四珠退依僧寺卜貧居靑山入眼不幹祿白髮盈頭猶著書【閩書】

徐寅先輩詩如丰年甲子春無雨良夜庚申夏足眠身閒不厭常來客年老偏憐最小兒又五言歲計懸僧債以此知閩人苦貧貸僧而取其息自唐末已然矣【劉后邨集】

黃滔

黃滔字文江幹寧二年進士除四門博士朱梁移國因歸閩不復西以監察禦史裏行充威武軍節度推官王審知據有全閩而終其身爲節將者滔規正有力焉中州名士避地於閩者若李絢韓偓王滌崔道融王標夏侯淑王拯楊承休楊贊圗王倜歸傳懿輩悉主於滔有泉山秀句集及文集行世洪邁序滔文贍蔚典則防扶教化詩淸淳丰潤若與人對語鬱鬱有貞元長慶風祭陳林先輩諸文悲愴激越馬嵬館娃景陽水殿諸賦雄新雋永使人讀之如身生是時目攝其故楊萬里稱滔詩如聞新鴈一聲初觸夢半白已侵頭余燈依古壁片月下滄洲遊東林寺寒三伏雨松偃數朝枝上李補闕諫艸封山藥朝衣施衲僧退居詩靑山寒帶雨古朩夜啼猿與韓偓吳融輩並遊未知何人徐行後長者也【閩書】囊山形如懸囊僧湼槃隠其下曰囊山院廟階甚爲宏壯外有放生池唐黃滔詩山有重囊勢門開兩徑斜溪聲寒走防海色月流沙庵外曾遊虎堂中舊雨花不知遺防地一一落誰家【閩書】

天祐元年翁承贊以右拾遺授詔冊王審知爲瑯琊王賜金紫以行易其鄕名裏號曰文秀光賢書錦黃滔贈以詩有建水閩山無故事長卿嚴助是前身之語梁開平四年復爲閩王冊禮副使滔復贈詩曰衣錦還鄕翻是客廻車謁帝卻爲歸【閩書】

俗傳羅隠出語成防著有異迹若羅裳山之畫馬石深滬之石壁山書字及建安書筒灘所載余初尙未信其果此羅隠與否及讀楊文敏書筒灘記已稍信之因閱黃滔贈隠詩三徵不起時賢議九轉終成道者言方知隠學道修眞人也【閩書】

茅鹿門先生晚喜作詩自稱半路修行語多率易次子國縉登第喜而口占曰堂前正索千金賞門外髙懸五丈旗聞者皆笑然黃滔已先之矣滔放榜詩曰白馬嘶風三十轡朱門秉燭一千家禦試曰九華燈作三條燭萬乘君懸四首題以古凖今如出一手然則先生未可笑也【湧幢小品】

黃滔省試內出白鹿宣示百官詩上瑞何曽乏毛羣表色難推於五靈少宣示百寮觀形奪塲駒潔光交月兔寒已馴瑤艸列孤立雪花團戴豸慚端士抽毫躍史官貴臣歌詠日皆作白麟看又省試奉詔漲曲江池地脈寒來淺恩波注後新引將諸水別貯大都春幽咽疏通處淸泠迸入辰漸平連杏防旋濶映梅津沙沒迷行徑洲寛恣躍鱗願當舟楫便一附濟川人此題一本無省試字且云詔字當是試字之誤按唐制登進士後又有試名奉試前崔曙荊冬倩皆有奉試題是也且此試不用題韻似特試者況省試二字亦決有誤按此題注乾符二年在僖宗朝而前內出白鹿題注幹寧二年在昭宗朝則自乾符至乾寧約二十餘年未有乾符旣中省試而復赴幹寧省試者也此必有一試系制試或奉試而題誤注作省字耳然不可考矣【唐人試帖】

崔道融

崔道融荊州人以徵辟爲永嘉令累官右補闕避地來閩依太祖未防病卒道融素與黃滔善其卒也滔爲文祭之有云識通防耀握靈珠國風騷雅王佐謀訏袁安之涕泣然劉氏之宗祧莫扶【十國春秋】

楊誠齋愛唐人崔道融詠梅云香中別有韻淸極不知寒方虛谷云惜不見全篇余近見雜鈔唐詩冊子此首適全今載之數萼初含雪孤標畫本難香中別有韻淸極不知寒橫笛和愁聴斜枝倚病看朔風如解意容易莫摧殘因思古人詩文前代不傳或又出於後未可知也如蒲城縣李邕書云麾將軍碑已爲人防斷正徳中劉東阜謫居蒲城乃用鐵束之復完饒州薦福寺碑宋代爲雷所轟近日商人取其三叚合爲一尙可印摹吁亦奇事矣【丹鉛錄】

唐崔道融題班婕妤曰寵極辭同輦恩深棄後宮自題秋扇後不敢怨春風曹鄴題庭艸曰庭艸根自淺造化無遺功低回一寸心不敢怨春風元陳自堂題春風曰著栁成新緑吹桃作故紅衰顏與華發不敢怨春風三詩句意相似而工拙自異首詩婉轉含蘊著題說到不怨處第二詩婉轉亦工似無蘊借矣第三詩直致全無唐人气味若曰元詩巧而成唐晚風信乎哉【七修類槁】

陸希聲

古之善書鮮有得筆法者希聲得之凡五事擫押鉤格抵用筆雙鉤則點畫遒勁而盡妙矣謂之撥鐙法希聲自言昔二王皆傳此法至陽冰亦得之希聲以授沙門防光防光入長安爲翰林供奉得幸於昭宗希聲猶未達以詩寄防光云筆下龍蛇似有神天池雷雨變逡巡寄言昔日不手應念江湖洴澼人防光感其言引薦遂得召後至相其力也【唐詩紀事】

陳誼

陳誼吉州人題螺江廟云廟裏杉松蕭颯風廟前江水碧溶溶憑欄不見當時事落日逺山千萬重太平興國中史館學士張齊賢出爲本道轉運使至其廟覽畱題詩牌甚多俱打去獨畱誼詩方知名【郡閣雅談】

印粲

陳后山云歐陽公謂袖中諫艸朝天去頭上宮花侍燕歸誠爲佳句但進諌必以章疏無直用槁艸之理按此詩乃太宗朝王操投贈李昉相國詩不若印粲與徐翰林詩云諫章未上先焚艸禦筆曽傳立制麻粲五代人然余見雅言系述載操詩乃詔艸非諫字【能攺齋漫錄】

翁承贊

承贊字文饒福淸人舉唐幹寧三年進士累官右拾遺戶部員外郎後失節爲梁諌議大夫自號狎鷗公有詩集一卷見唐書藝文志並晝錦集宏詞前後集共二十卷俱軼不傳余家收得冊封閩王時律詩三十餘首中多佳句如牕含孤岫影牧臥斷霞陰早涼生戶牖孤月照闗河參差鴈陣天初碧寥落漁家蓼欲紅長淮月上魚翻鬛荒渚人稀獺印蹄松都舊日門人種路是前朝禪子開誠晚唐作手也【榕陰新檢】

翁承贊唐末爲諫議大夫使福州至劍浦見舊識僧亞棲贈詩云蕭蕭風雨建陽溪溪畔維舟見亞棲一軸新詩劍潭北十年舊識華山西吟魂惜向江村老空性原知世路迷應笑乘軺靑客此時無暇聴猿啼【鑑戒錄】俗云槐花黃舉子忙翁承贊詩雲雨中妝點望中黃勾引蟬聲送夕陽憶得當年隨計吏馬蹄終日爲君忙乃知俗語亦有所自也【詩話總】

出寧越門二里曰橫山迆西南爲惠澤山一名獨山爲南臺山崇阜屹立俯瞰巨潭臺上可坐百餘人舊記越王余善釣得白龍於此遂築臺表瑞臺髙四丈周回三十六步名釣龍臺今市防矣有宋米芾書全閩第一江山趙汝愚古南臺皆刻石上臺西有靈溝廟其地故名洪溝有隄名新丰市堤唐翁承贊冊封閩王審知還朝於此餞別承贊詩有登雲樓上方停樂新市堤邊又舉杯之句【閩書】

顏仁郁

顏仁郁泉州人仕閩爲歸徳塲長時土荒民散仁郁撫之一年𦇤負至二年田萊辟閱三嵗而民用足有詩百篇宛轉回曲歷道人情邑人途歌巷唱之號顏長官詩其勸農詩曰夜半呼兒趂曉耕羸牛無力漸艱行時人不識農家苦將謂田中糓自生【十國春秋】

龍尋邑東有顏長官仁郁祠長官五代時能撫循其民使不見兵革龍尋志所刻詩百篇皆道民疾苦皇皇不給之狀餘生三百年後奉天子命字玆邑首謁祠下因次韻以寄甘棠之思且使來者知我愛桐鄕之意云【龍尋槁】

楊鳬

楊鳬字舄之閩人山中云背日流泉生凍早逆風歸鳥入巢遲【雅言系述】

陳嵩

永福之澄潭山去城六十里五代時陳嵩居此嵩嘗出遊有辭父墓詩云髙蓋山頭日影微野風吹動紙錢飛墳前滴酒空垂淚不見丁寧道早歸萬首唐人絕句又作陳去疾詩按大明一統志載此詩於南安縣髙蓋山下以爲歐陽詹所作閱歐陽集無載乃知纂修當有攷也【閩書】

詹惇仁

詹惇仁字君澤避亂隠仙遊植徳峯下上閩主繼鵬書累數百言繼鵬召之飲且欲畱之命決參軍事惇仁謝以詩有周粟縱榮寧忍食艸廬頻顧漫勞思句彊以袍笏不受已復杜門不出淸源節度使畱從效再辟之乃求監小溪塲旣至請升塲爲縣未幾舉王直道自代隠居佛耳山自號淸隠【十國春秋】

閩詹惇仁復畱從效問劉儼攺名防字音義詩云伏羲初畫卦蒼氏乃制字點畫有偏傍陰陽貴協比古者不嫌名周人始稱諱始諱猶未酷後習轉多忌或援他代易或變文廻避濫觴久滋蔓傷心日益熾孫休命子名吳國尊王意莔��僻壾昷防異梁復踵已非時亦迹舊事防傑自其一闖是其二鄙哉仉防名陋矣戮防義大唐有天下武后擁神器私制迄無取古音實相類���囝○����埊�圀及曌�作史難詳備唐值傾危劉防懷僣僞吁嗟毒蛟輩睥睨飛龍位防儼𨿽同音形體殊乖致廢學媿未來問辱不棄奇字難雄博摛文伏韓智因誦鄙所聞敢布諸下吏從效得詩大加嘆服【淸源文獻志】

劉乙

鳳山安溪縣主山也五代劉乙隠其下乙字子眞不知何許人仕閩爲鳳閣舍人後隠是山與周朴詹君澤友所爲詩有掃石云隨帚耕山鳥傍人之句君澤嘗遣子琲訪之贈以詩掃石耕山舊子眞布衣艸履自隨身石崕壁立題詩處知是當年鳳閣人觀君澤所贈乙詩乙蓋髙士也【閩書】

南安九日山山麓有寺曰延福晉太康中所剏去山二里許其移山麓則唐大歷三年寺額歐陽四門所書也五代劉乙詩曽見畫圗勞健羨如今親見畫猶粗山之勝故可見矣寺故五十有四宋元丰間合爲延福禪寺云【閩書】

黃子稜

世以考亭稱文公餘癸已陪巡過建陽宿麻沙見晦翁後人所藏家譜知考亭是黃氏之亭後從徐存永得見黃詩按五季亂黃端公子稜隨父禮部尙書入閩見建陽山水秀麗遂家焉子稜詩云靑山朩笏尙初官未老金魚是等閒世上幾多名將相門前無此好溪山市樓晚日紅髙下客艇春波緑往還人過小橋頻指點全家都在畫圖間歿而葬於三桂裏子稜乃築亭於半山以望其考因名曰望考文公居近其地世因以考亭稱之以地稱人可也以他人之考稱文公於理甚悖然公在日實無以此稱之者後人誤謬急當攺正【閩小紀】

唐末侍禦史黃子稜自洛陽寓居建陽東觀山築亭以望其父之墓曰望考亭因以名裏朱文公之父韋齋先生愛建陽山水未及卜居公築考亭以承先志正取黃侍禦之意後人專以考亭屬文公侍禦之名湮矣人過小橋頻指點全家都在畫圗間侍禦詩中句【敬業堂詩注】

韋添

僞閩中書吏韋添天字謎云露頭更一日眞是艷陽根【淸異錄】

劉昌言

劉昌言泉州人先仕陳洪進爲幕客歸朝願補校官舉進士三上始中第後判審官院未百日爲樞宻副使時有言其太驟者太宗不聴言者不已乃謂昌言閩人語頗獠恐奏對間陛下難防太宗怒曰我自防得其眷如此然昌言極有才思當下第作詩落句云惟有夜來蝴蝶夢翩翩飛入刺桐花後爲商州記室王禹偁贈詩曰年來復覺事堪嗟載筆商州鬢欲華酒好未陪紅杏宴詩狂多憶刺桐花蓋爲是也刺桐花深紅每一枝數十蓓蕾而葉頗大類桐故謂之刺桐惟閩中有之【靑箱雜記】世人嘗言一舉首登龍虎榜十年身到鳳凰池之句不知此乃宋太宗朝泉州劉昌言上呂蒙正詩也重名淸望徧華夷恐是神仙不可知一舉首登龍虎榜十年身到鳳凰池廟堂只似無言者門館長如未貴時除卻洛京居守外聖朝賢相復書誰昌言仕至工部侍郎嘗獻聖徳詩五十韻得君之盛未有其比【閩小紀】

滑稽子

閩士赴科臨川人赴調防京師旗亭各舉鄕產閩士曰我土荔子眞壓枝天子飣坐眞人天下安有並駕者撫人不識荔枝之未臘者故盛主楊梅閩士不忿遂成喧競旁有滑稽子徐爲一絕云閩鄕玉女含香雪吳會星郎駕火雲艸朩無情爭底事靑明經對赤參軍【淸異錄】

五代詩話卷六

欽定四庫全書

五代詩話卷七

兗州府知府鄭方坤撰

楚荊南

廖圗

廖圗字贊禹防州人文學博贍爲時輩所服湖南馬氏辟幕下奏天防府學士與劉昭禹李臯徐仲雅蔡毘韋鼎釋虛中齊已俱以文藻知名更唱疊和今有集行於世贈上人云暫把枯藤倚壁根禪堂初剏楚江濆直疑松小難畱鶴未信山低住得云艸接寺橋牛笛近日銜村樹鳥行分每來共憶曽遊處萬壑泉聲絕頂聞贈沈彬云防鴻迹在煙霞上燕雀休誇大廈巢名利最爲浮世重古今能有幾人拋逼眞但使心無著混俗何妨手彊抄深喜卜居連嶽色水邊松下得論交齊已寓渚宮與圗相去千里而每有書臨終寄圗兄弟云僧外閒吟樂最淸年登八十防南荊風騷作者爲商防道去碧雲爭幾程【雅言雜錄】

廖圗在永州有江幹感懷詩云正悲世上事無限細看水中塵更多【北夢言】

劉昭禹

劉昭禹字休明婺州人少師林寛爲詩刻苦不憚風雪有詩云句向夜深得心從天外歸言不虛耳懷蕭山隠者云先生入太華杳杳絕良音秋夢有時見孤云無處尋神淸峯頂立衣冷瀑邊吟應笑干名者六街塵土深【郡閣雅談】

昭禹嘗與人論詩曰五言如四十个賢人著一字如屠沽不得覓句者若掘得玉合子底必有蓋但精心求之必獲其寶在湖南累爲宰後署天防府學士嚴州刺史卒於桂州幕中有詩三百首【全唐詩話】

劉昭禹聞蟬雲一雨一畨晴山林冷落靑莫侵殘日噪正在異鄕聴孤館宿漳浦扁舟離洞庭年年當此際那免鬢凋零【雅言雜載】

昭禹有送休上人之衡嶽經費冠卿舊居二章甚稱於時昭禹善詩而好折節下賢一日見石文徳詩於坐中駭服曰君文苑之雄也力薦於文昭王同天防府其虛懷多此類【十國春秋】

畢田

羅漢絳後洞有艸蔓結如帶長丈餘附木而生相傳謂之羅漢絳華田詩云五百移棲絕洞深空畱轍迹杳難尋緑絲絳帶何人施長到春來掛滿林【湖湘故事】

香水湘中記云在縣郭內其水甚香湘鄕本名湘香以此水而名畢田詩云坎上浮圗已拂天椒蘭餘馥尙依然九重無復修常貢空有香名與邑傳神鼎山在湘陰東北絕頂有丹井上有巨人迹畢田詩玉趾分明印絕巓藥成仙去幾千年深藏寶鼎今方出合得丹經與世傳大哀洲在湘陰縣四十里博物志云舜崩於蒼梧二女以淚揮竹竹盡成斑畢田詩玉輦南巡去不還翠蛾望斷楚雲間波寒剩寫湘怨露冷偏滋淚篠斑一水盈盈傷逺目九峯慘愁顏荒洲千古淒涼地半掩空祠向暮山石霜山在瀏陽南有崇勝禪寺昔普防禪師居眾千餘名其堂曰枯朩亷使丞相裴公常畱玉環象笏於此畢田詩石上泉華噴猛霜境奇因此辟禪塲使君環笏畱何用枯木千餘滿一堂擲鉢峯湘中山記云昔思禪師居般若臺常擲鉢乘之赴陳帝召畢田詩應將鉢渡鬭神通擲去乘時赴帝宮爭似嶺頭提不起於今相續闡宗風凝碧在南嶽石橋畢田詩四靣山屏疊萬重古嵐濃翠鎖寒空淸秋獨倚危闌立身在琉璃世界中朱陵洞口有泉飛下千仭名水簾畢田詩洞門千尺掛飛流玉碎珠聮冷噴秋今古不知誰捲得緑羅爲帶月爲鉤鵝羊山在長沙北二十里上有仙壇丹竈畢田詩羽客何年此煉丹尙畱空竈鎭孱顏雲中雞犬仙應逺山下鵝羊石轉頑湘渚幾因滄海變遼城無復令威還何年仙馭重來此盡遣飛騰上九闗醉鄕湘中別記云後漢有鄕人忽醉經三晝夜言與天神共飲後任陽羨令俄仙去畢田詩三宿酣神酎鄕名因此呼山中千日者自合是仙都【零陵總記】

王鼎

王鼎湖湘人字則之有洪州西山詩雲林泉空有東西路風月難尋十二家議者謂必無名第後果然嘗作鸂詩雲棲息應難止小池性靈閒雅眾禽希蒲洲日暖依花立漁浦煙深貼浪飛遺羽參差沾水沫余蹤稠疊印苔衣晚來林徑微風起何處相呼著對歸【詩話總】

李臯

李臯唐末八座善夷之子善夷左遷武陵卒後臯爲馬氏擁入湖湘文昭王授學士毎牋奏至京詞臣降嘆少攻詩題桃源雲山翠參差水茫秦人昔在楚封疆當時避世乾坤窄此地安家日月長艸色幾經壇杏老巖花猶帶澗桃香他年倘遂平生志來著霞衣侍玉皇【雅言雜載】

一統志云銅柱在辰州府城西北一百一十里防溪城對江五代晉時溪州刺史彭士愁納土求盟楚王馬希範立銅柱爲界學士李臯爲銘有云五溪之險不足恃我旅爭登若平地五溪之眾不足平我師輕躡如春冰溪人畏威仍感惠納質歸名求立誓【通鑑綱目質實】

廖融

廖融字元素隠於衡山與逸人任鵠王正已陸蟾王元皆一時名士爲詩相善湘守楊徽之代歸闕枉道南嶽宿融山齋畱詩云淸和春尙在歡醉日何長谷鳥隨柯轉庭花奪酒香初晴巖翠滴向晚樹陰涼別有堪吟處相畱宿艸堂融贈天臺逸人云移檜托禪子擕家上赤城拂琴天籟寂欹枕海濤生雪白寒峯晚鳥歌春谷晴又聞求桂檝載月十洲行又題寺中古檜云何人見植初老對梵王居山鬼暗棲托樵夫難破除聲髙秋漢迥影倒月潭虛盡日無僧繞淸風長有餘夢仙謡云琪樹扶疎系辟邪麻姑夜宴紫皇家銀河旌節揺波影珠閣笙簫吸月華翠鳳引遊三島路赤龍齊到五云車星稀猶倚虹橋立擬就張騫搭漢槎退宮伎云神仙風格本難儔曽從前皇翠輦遊紅躑躅繁春殿暖碧芙蓉笑水宮秋寶車鈿剝陰塵覆錦帳香銷畫燭幽一旦色衰歸故里月明猶夢按梁州左司諫張觀過衡山畱詩云未向漆園爲傲吏定應明代作徵君傳家弈世無金玉樂道經年有典墳帶雨小舟橫別澗隔花幽犬吠深云到頭終爲蒼生起休戀畊煙楚水濆融卒刺史何承矩葬之進士鄭鉉表其墓【郡閣雅談】

廖融處士衡山人有詩云云穿藥屋雪壓釣魚船因自解曰屋破而云穿其中無人也船爲雪壓無用也後六十日果卒【詩話總】

潘若衝

潘若衝罷桂林經南嶽畱鶴一隻與廖融贈詩一章云峭格數年同埜興一官才罷共船歸稻粱少飼敎長瘦羽翼無傷任逺飛側耳聴吟侵靜燭銜花作舞帶斜暉朝天萬里不將去畱伴髙人向釣磯又有詩寄融云秋來頻夢嶽雲白別後應添鶴頂紅後至維揚聞融與鶴相繼而亡感賦絕句雲南嶽僧來共嘆吁風亭月榭巳荒蕪先生去世無十日畱伴髙僧鶴亦䢐【雅言雜載】

任鵠

任鵠字射已富有學問題君山云不礙揚帆路盤根壓洞庭波濤四靣白雲霧一堆靑魚躍晴波動龍歸石洞腥終期托名畫爲我簇爲屏送王正已歸山云五峯靑拄天直下掛飛泉琴鶴同歸去煙霞到處眠鼯跳霜葉徑虎嘯夕陽川獨酌應懷我排空樹影連【雅言雜載】

廖齊

廖齊父爽直嘗爲永州刺史齊後遊零陵於民捨見父題壁感而成詩曰下馬連聲叩竹門主人何事感遺恩回頭泣向兒童道重見甘棠舊子孫【靑後集】

王元

王元字文元桂林人貧病苦吟妻黃氏共持雅操毎遇得句中夜必先起燃燭具紙筆元甚重之有聴琴詩云拂琴開素匣何事獨顰眉古調俗不樂正聲公自知寒泉出澗澁老檜倚風悲復有來聴者誰堪繼子期【郡閣雅談】登祝融峯詩云萬疊到孤頂身齊髙鳥翔勢疑撞翼軫翠欲滴瀟湘云濕幽崖滑風梳古木香晴空聊縱目杳杳極窮荒題鄧眞人遺址云三千功滿輕升去畱得山前舊隠基但見白雲常掩映不知人世幾興衰松梢風觸霓旌動防葉霜沾鶴翅垂近代無人尋異事野泉噴月瀉秋池贈廖融云伴行惟瘦鶴尋寺入深云【雅言系述】元有弔賈島句云江城賣藥常將鶴古寺看碑不下驢【唐宋遺史】

李韶

李韶郴州人苦吟固窮題司空山觀云梁代眞人上紫微水盤山腳五雲飛杉松老盡無消息猶得千年一度歸識者謂韶必無名果如其言王元悼之云韶也命何奇生前與世違貧棲古梵剎終著舊麻衣雅句僧抄徧孤墳客弔稀故園今孰在應見夢中歸【雅言系述】

翁宏

翁宏字大舉桂嶺人寓居韶賢間不仕能詩宮詞云又是春殘也如何出翠幃落花人獨立微雨燕雙飛寓目魂將斷經年夢亦非那堪向秋夕蕭颯暮蟬輝秋風雲又是秋殘也無聊意若何客程江外逺歸思夜深多峴首飛黃葉湘濱走白波仍聞漢都防今嵗合休戈塞上曲云風髙弓力大霜重角聲幹海山云客防來異域別島落蟠桃中秋月云寒淸萬國土冷鬭四維根曉月云漏光殘井甃缺影背山椒送人下峽云萬木殘秋裏孤舟半夜猿南越行雲因尋賣珠客悞入射猿家細雨雲何處殘春夜和花落故宮途中逢故人云孤舟半夜雨上國十年心衡山處士廖融南遊宏有詩云病臥瘴雲間莓苔漬竹闗孤吟牛渚月老憶洞庭山壯志潛消盡淳風竟未還今朝忽相遇執手一開顏宏以百篇示融融謝云髙奇一百篇見造化工全積思遊滄海防搜入洞天神珠迷防象瑞玉失雕防休嘆不得力離騷萬古傳王元懷宏云獨夜思君切無人知此情滄洲歸未得華發別來生孤館木初落髙空月正明逺書多隔嵗猶念沒前程【雅言系述】

裴諧

桂州有裴諧者唐人裴說之弟武穆王時隠於桂嶺工歌詠湘江吟云風回山火斷潮落水崖髙佳句也【十國春秋】

石文徳

石文徳連州人形質寢陋短小酷好學博覽墳史經目不忘常讀範後漢書摘其瑕璺數百條辧駁之識者謂史通不能過也素不善艸詩律一日得晉帖數紙及閱殷璠詩選極力摹仿久之迥出儔輩遂工於詩遨遊湘漢間無所知名文昭王時僦屋長沙累獻詩丐用王以貌寢故不加禮文徳用是頗窮悴防有南宅王子者素重士延致門下王怒甚欲庭辱文徳而逐之未幾值端午宴集文徳賦艾虎長篇學士劉昭禹見之大爲稱許力言於王王亦未之奇也秦國夫人薨天防學士輩各撰挽詞以進文徳亦獻十餘章其一雲月沈湘浦冷花謝漢宮秋王得詩大驚曰文徳負此才吾但以貌而忽之乃不如南宮小兒卻能知人邪遂品爲挽歌第一承制授水部員外郎甚親重之名其鄕曰儒林它日防燕長春堂王出玉杯賞賦詩者李臯詩先成得之文徳繼進加美焉王復賚以玉蟾滴由是諸學士多疾其能尋中讒出爲融州刺史【十國春秋】

何仲舉

何仲舉營道人也美姿容俊邁絕倫少時母常夢挾仲舉入月年十三家貧輸稅不及限李臯爲營道令怒之命荷校頌系獄中或言仲舉雅能文且工敏臯遽召問曰若能詩吾當貸汝仲舉援筆立就有似玉來投獄拋家去就枷之句臯大驚異延之聴事與講鈞禮仲舉由是鋭意力學天成中入洛防秦王從榮爲河南尹傾身下士仲舉與張抗江文蔚同遊其門逾年遂登進士第時公舉數百人獨以仲舉爲擅塲仲舉因獻秦王詩曰碧雲章句裁離手紫府神仙盡防頭秦王大悅稱賞不已故一舉上第賜所居鄕曰進賢裏曰化龍未幾歸事文昭王爲桂管觀察推官防王承制建天防府置十八學士而臯方柄用仲舉感私恩𨿽防名中朝事臯益恭臯遂加引薦同與十八人之數久之出爲全州刺史巳又攺衡州以壽終先是楚地多詩人最著者有沈彬廖凝劉昭禹尙顏齊已虛中之徒而仲舉實伯仲諸子間獨臯推轂仲舉爲甚往往對眾吟秋日晚望詩有雲樹迎髙鳥歸深野雲傍斜陽過逺山以足頓地嘆曰何仲舉故詩家之髙逸者也其見重如此【十國春秋】

路洵美

洵美唐相巖之元孫有夜坐詩云簾捲竹軒淸四鄰無語聲漏從吟裏轉月自坐來明艸木露華濕衣裳寒气生難逢知鑑者空復此時情競傳於湖南【雅言系述】

伍彬

伍彬祁陽人初事馬氏題分水嶺雲前賢功及物禹後杳難儔不及古今色平分南北流寒衝山影防淸繞荻花洲盡是朝宗去潺湲早晚休夏日喜雨雲穉子出看莎徑沒漁翁來報竹橋流辭官雲蹤迹未辭鴛鷺客夢魂先到鷓鴣村洎歸隠廖融書其屋云圎塘緑水淸魚躍紫蒪生要路貧無力深邨老退畊犢隨原艸逺蛙傍塹籬鳴撥棹茶川去初逢糓雨晴路振詩云考終秋髩白歸隠舊峯前庭樹鳥頻啄山房人尙眠寒巖落桂子野水過茶煙已絕勞生念防心向竺幹【雅言系述】

徐仲雅

湖南徐仲雅與李臯劉昭禹齊名所業百餘卷並行於世畊夫謡一首云張緒逞風流王衍事輕薄出門逢畊夫顏色必不樂肥膚如玉潔刀防絲不折半日無畊夫此輩總餓殺【雅言雜載】

徐仲雅題合歡牡丹云平分造化雙苞去拆破春風兩靣開【湖湘故事】

徐仲雅長沙人因馬希範夜晏迎四儀夫人賦云雲路半開千里月洞天斜掩一天春又宮詞云內人曉起怯春寒輕揭珠簾看牡丹一把栁絲收不得和風搭在玉闌干曽獻家晏堂十首時稱冠絕【郡閣雅談】

西淸詩話雲長沙徐仲雅宮詞曰內人曉起怯春寒輕揭珠簾看牡丹一把栁絲收不盡和風搭在玉闌干其富貴瀟灑可愛苕溪漁隠曰余嘗作春寒絕句云小院春寒閉寂寥杏花枝上雨瀟瀟午牕歸夢無人喚銀菜龍涎香漸銷聊效其體也【漁隠叢話】

東華觀在邵州城下江防俗謂之水北觀有松偃亞數枝凡八靣上有一枝中折搭在半樹間復生垂下遊人以手撼之則千萬枝皆動伯國時天防府學士徐東野謫居於郡賞玩無已題詩並爲序云揺一枝則萬枝動看一靣則八靣同白犬出其根靑羊入其腹漢髙帝琥珀枕虛眞君茯苓人疑其孕也詩云半已化爲石有靈通碧湘生逢堯雨露老值漢風霜月滴蟾心水龍遺蛻骨香鹿於毫末後曽見幾興亡【零陵總記】

湖南馬氏作防春園開宴徐東野作詩有數聮爲時所稱雲珠璣影冷偏粘艸蘭麝香濃卻損花山色逺堆螺黛雨艸梢春戞麝香風衰蘭寂寞含愁緑小杏妖嬈弄色紅旁搜水脈湘心滿徧謁靈根楚底通深浦送回芳艸日急灘牽斷緑楊風藕梢逆入銀塘裏蘋迹潛來玉井中敗菊籬疎臨野渡落梅村冷隔江楓剪開淨澗分苗稼劃破漣漪下釣筒【湖湘故事】

西江詩話曰許昌西湖展江亭成宋元憲畱題有鑿開魚鳥忘情地展盡江湖極目天之句皆以爲曠古未有此詩然本於五代馬殷據潭州時建明月圃幕客徐仲雅詩云鑿開靑帝春風圃移下姮娥夜月樓僕謂又不止此觀唐沈彬望廬山詩壓低吳楚殽涵水約破雲霞獨倚天前此蓋有是意皮日休潺谿洞詩亦曰敲碎一輪月鎔銷半段天【野客叢書】

文瑩至長沙首訪故國馬氏天防府諸學士所著文章擅其名者惟徐東野李臯爾遂得東野詩浮脆輕艷皆鉛華歌舞媚一時樽爼耳其句不過牡丹宿醉蘭蕙春悲霞宮日城剪紅鋪翠而已獨貽汪居士一篇庶乎可采曰門在松陰裏山僧幾度過藥靈園不大碁妙子無多薄霧籠寒徑殘風戀緑蘿金烏兼玉兔年幾柰君何又得臯雜文十卷皆胼枝章句𨿽齷齪亦能道信乎文之難也【玉壺淸話】

廢王希廣之變仲雅閉門不出唐邊鎬入潭州益屏迹荒遁不免凍餒周行逢爲武安節度使非能眞知仲雅也而浮慕其名署爲節度判官仲雅曰行逢昔趨事我柰何以幕吏辱我辭以疾行逢固迫脇之靣受文牒仍辭不往行逢怒放之邵州旣而召還防行逢誕生日諸道各遣使致賀行逢有矜色謂仲雅曰吾奄有湖湘兵彊俗阜四鄰其懼我乎仲雅曰公部內司空滿川太保徧地孰敢不懼蓋譏其署官冗濫也未幾行逢大宴僚吏席間呼音多誤仲雅性滑稽戲曰不於五月五日剪舌致使乖錯如此行逢大怒復放之邵州以仲雅故名望未敢加誅仲雅結廬山寺暇日覩羣僧剝防樹詠以見志曰葉似新蒲緑身如亂錦纒任君千度剝意气自衝天其負气不屈皆此類也【十國春秋】

歐陽彬

歐陽彬衡山人世爲縣吏至彬特好學工於詞賦馬氏之有湖南也彬將希其用乃擕所著詣府求見之禮必先通名紙有掌客吏眾謂樊知客好賄陰使人謂彬曰足下之來非徒然也實欲顯族致身而不以一物爲貺其可乎彬恥以賄進竟不與旣而樊氏怒擲名紙於地曰吏人子欲干謁王侯耶彬深恨之因退而爲詩曰無錢將乞樊知客名紙生毛不爲通因而落魄街市歌姬酒徒無所不狎有歌人瑞卿者慕其才遂延於家瑞卿能歌毎嵗武穆王生辰必歌於筵上時湖南自舊管七郡外又加武陵嶽陽共九州彬作九州歌以授瑞卿至時使歌之實欲感動武穆旣而竟不問彬嘆曰天下分裂之際廝徒負養皆能自奮我何負而至此耶計無所出思欲竄入鄰道但未有所向居無何聞西蜀圗綱將發彬遂謀入蜀私謂瑞卿曰吾以干謁不遂居於汝家未嘗有倦色其忍汝棄乎然士以功名爲不朽一失此時恐貽後悔今將他適庶幾有成勿以爲念瑞卿曰君於妾不可謂之無情一旦割愛而去得非功名之將至耶妾誠異之家財𨿽不丰願分其半以資路途彬亦不讓因以瑞卿所贈盡賂綱吏求爲駕船僕夫綱吏許之旣至蜀遂獻獨鯉朝天賦蜀王大悅擢居淸要其後官至尙書左丞相出爲防州節度使旣領防州武穆王已薨其子希範繼立因致書於希範敍疇昔入蜀之由仍以衡宗族爲托希範得書大慚彬之親友悉免其賦役遂與瑞卿偕老焉【情史】

劉章

劉章字克明江左人事湖南馬氏有蒲鞋詩云吳江浪浸白蒲春越女初挑一樣新才自繡窓離玉指便隨羅韈上香塵石橊裙下從容久玳瑁筵前整頓頻今日髙棲鴛瓦上不知拋擲是何人【雅言系述】

陸蟾

陸蟾寓居攸縣司空山好神仙辟糓累月題廬山瀑云正源人莫測千尺掛云端嶽色染不得神功裁亦難夏噴猿鳥浴秋射鬥牛寒流到滄溟日翻濤更好看春莫經石頭城云六朝多少事搘肘思悠悠落日空江上子規啼渡頭蒹葭浸廢壘煙霧接滄洲今古分明在那堪向九秋【雅言雜載】

聞子規云後夜入淸明遊人何處聴花殘斑竹廟雨歇峴山亭樹罅月欲落窓間酒正醒眾禽方在夢誰念爾勞形【雅言系述】

李觀象

五代李觀象爲周行逢節度使因行逢嚴酷恐及禍乃寢紙帳臥紙被紙帳詩云淸懸四靣剡溪霜髙臥梅花月半牀繭甕有天春不老瑤臺無夜雪生香覺來虛白神光發睡去淸閒好夢長一枕總無塵土气何妨畱我白雲鄕【堅瓠集】

張子明

張子明攸縣人居鳳巢山有詩名孤鴈一篇最佳云隻影翩翩下碧湘傍他鴛鷺下銀塘𨿽逢夜雨迷深浦終向晴天著舊行憶伴幾回思片月蛻翎多爲系繁霜江南塞北俱闗念兩地歸飛似故鄕【雅言系述】

熊

九華山人熊能詩早行雲山前猶見月陌上未逢人山居云果熟秋先落禽寒夜未棲閒居云深逢野艸皆爲藥靜見樵人恐是仙又云厭聴啼鳥夢醒後慵埽落花春盡時【雅言雜載】

髙仁矩

髙仁矩宣城人贈宣城宰云硯貯寒泉碧庭堆敗葉紅贈徐學士云鶯掠琴弦穿靜院吏收詩艸下閒庭【雅言系述】

曹崧

曹菘衡陽人題衡山尋仙觀云千年松引東陵鶴三級芝田艸朩香贈陳先生云讀太經秋醮罷注參同契夜燈微羅大夫故居云鹿眠荒圃寒蕪日鴉噪殘陽敗葉飛【雅言系述】

張迥

張迥少年苦吟夢五色云自天而下取一團吞之遂精雅道有寄逺詩云錦字憑誰達閒庭艸又枯夜長燭影滅天逺鴈聲孤蟬鬢凋將盡虯髯白也無幾回愁不語因看朔方圗擕捲謁齊已點頭吟諷爲攺虯髯黑在無迥拜爲一字師【郡閣雅談】

南唐野史載張迥寄逺詩蟬鬢凋將盡虯髭白也無齊已攺爲虯髭黑在無迥拜爲一字師陶嶽五代史補齊已擕詩詣鄭谷詠早梅云前村深雪裏昨夜數枝開谷曰數枝非早也未若一枝齊已拜谷爲一字師一謂張迥禮齊巳一謂齊已禮鄭谷豈一事訛爲兩人將齊已以其師人者還爲人師耶然攺白也爲黑在則是兩字師也陳輔之詩話云蕭楚才知溧陽乖崕作牧有一絕云獨恨太平無一事江南閒殺老尙書蕭攺恨作幸一字師也此卻用前故事【賓退錄】

狄煥

狄煥南嶽曉望云數點當秋霽不知何處峯嶽路松云一嶂雨聲歸洞壑兩條翠色下瀟湘【雅言系述】

煥字子炎梁公之裔寄於南嶽以林泉自適題栁雲天南與天北此處影婆娑翠色折不盡離情生更多雨餘籠灞防煙暝夾漳河自有佳名在秦松繼得麼【雅言系述】孤鴈云更無聲接續空有影相隨聞此句者皆云必無後果如其言【詩話總】

送人遊邵云春江正送別兩依依煙裏棹將逺渡頭人未歸漁家侵疊浪島樹掛殘暉況入湖湘路那堪花亂飛【雅言系述】

曽弼

曽弼長沙人與逸人王元爲詩友宿玉泉寺雲山偸半庭月池印一天星君山雲翠壓魚龍窟寒堆波浪心【雅言系述】

蔣鈞

蔣鈞字不器營道人與劉洞陳甫爲詩友寄栁宣云因借夢書過竹寺學畊秋粟繞茅原戎昱詩有一夜不眠孤客耳主人門外有芭蕉鈞代答云芭蕉葉上無愁雨自是多情聴斷腸【雅言系述】

林楚才

林楚才賀州富川人贈黃損云身閒不恨辭官早詩好常甘得句遲【雅言系述】

陳甫

陳甫字惟嶽吉水人贈黃巖云淸時不作登龍客緑鬢閒梳傍艸堂漳江感懷雲一雨洗殘暑萬家生早涼村居雲暮鳥歸巢急寒牛下壠遲【雅言系述】

戴偃

戴偃金陵人少工吟詠不求仕宦自稱黃子人多號曰處士唐末避亂湘陰防文昭王務窮侈靡國中不勝其苦偃作漁父詩百篇諷之有云總把咽喉吞世界盡因奢侈致危亡又曰若須拋卻便拋卻莫待風髙更水深王得詩大怒一日顧賓佐曰戴偃何如人時賓佐未測王指遽曰偃故詩人深爲流輩推許今方貧悴大王置之參軍主簿間足矣王曰日來獻吾詩大類魚釣者流宜賜碧湘湖居之卽日令遷居湖上【十國春秋】

鄧洵美

鄧洵美連山人幹祐二年中第與司空昉少保傅同年謁劉氏不禮歸武陵時周氏有其地辟之幕府未幾司空自禁林出使武陵與洵美相遇贈詩曰憶昔詞塲共著鞭當時鶯谷喜同遷闗河契濶三千里音訊稀疎二十年君已遇知依玉帳我無才藻繼花磚時情人事堪惆悵天外相逢一然洵美和云詞塲防度讓先鞭又向淸朝賀九遷品秩𨿽然殊此日嵗寒終不攺當年馳名早已超三院侍直仍忻步八磚今日相逢翻自愧閒吟對酒倍澘然相國歸邀偕載辭以疾不行相國語同年少保公公又爲詩寄云衡陽歸鴈別重湖銜到同人一紙書忽見姓名雙淚落不知消息十年餘防衣我巳登黃閣白社君猶葺舊居南望荊門千里外暮云重疊滿晴虛周氏疑洵美泄其宻謀急追補易俗塲官而遇害建隆初王師下湖湘相國復經衡陽弔之曰侯門寂寞非知巳澤國淒惶似旅人今日向君墳畔過不勝懷抱暗酸辛【雅言系述】

何涓

何涓襄陽人少爲瀟湘賦爲時所稱潘緯以古鑑詩得名或曰潘緯十年吟古鑑何涓一夜賦瀟湘【詩話總】

張觀

張觀性沈靜未嘗艸書自詠云保心如止水爲行見眞書以爲著題【桂苑雜錄】

蔣維東

蔣維東字孟陽零陵人旅中云未有一夜夢不歸千里家落花雲流水從將去春風解送來【零陵雜記】

蔣宻

李觀象爲節度使以行逢嚴酷恐及禍乃寢紙帳臥紙被行逢信用之凡軍府事無輕重皆取決焉而觀象性多嫉忌好蔽人之善零陵儒士蔣宻能吟詠頗得風騷之防嘗題桑云綺羅因片葉桃李謾同時爲作者所許觀象聞之佯驚曰此僕詩何蔣宻之能爲士林鄙之【三楚新錄】

成幹

映山紅髙不過五七尺花繁而紅開時杜鵑始啼又名杜鵑花成幹詩雲杜鵑花與鳥怨艷兩河賒疑是口中血滴成枝上花一聲寒食夜數朶野僧家謝豹出不出日遲遲又斜【零陵雜記】

韋鼎

廖凝居南嶽韋鼎贈詩云君與白雲鄰生涯久忍貧姓名髙雅道寰海許何人嶽气秋來早亭寒果落新幾回吟石畔孤鶴自相親【郡閣雅談】

梁震

梁震旣知嗣王克勝厥任因請退居監利王爲之築室於土州上震披鶴氅逍遙若仙自稱荊臺隱士題院中壁云桑田一變賦歸來爵祿焉能凂我哉黃犢依然花竹外淸風萬古凜荊臺毎詣府輒跨黃牛至防事以爲常王亦時過其家鬥酒相勞歡敍平生四時賜予甚厚遂以是終其天年【十國春秋】

髙若拙

若拙善詩從誨辟於幕下嘗作中秋不見月云人間𨿽不見天外自分明從誨覽之謂賓佐曰此詩𨿽好不利於已將來但恐防明後果如其言【天定錄】

王處厚

王處厚字元美益州華陽縣人嘗遇一老僧論浮世若空事登第後出部徘徊古陌軫懷長吟曰誰言今古事難窮大抵榮枯總是空算得生前隨夢蝶爭如雲外指防鴻暗添雪色眉根白旋落花光臉上紅惆悵荒原懶回首暮林蕭索起悲風及暮還家心疾而卒【天定錄】

孫光憲

王右丞詩楊花惹暮春李長吉詩古竹老梢惹碧雲溫庭筠暖香惹夢鴛鴦錦孫光憲六宮眉黛惹春愁用惹字凡四皆絕妙【丹鉛總錄】

孫光憲蜀之資州人事荊南髙氏爲從事有文學名著北夢言其詞見花間集一庭疎雨濕春愁秀句也李后主之細雨濕流光本此【蜀中詩話】

孫光憲竹枝詞雲門前春水白蘋花岸上無人小艇斜商女經過江欲暮閒拋殘食飼神鴉又亂繩寸結絆人深越羅萬丈表長尋楊栁在身垂意緒藕花落盡見蓮心【全蜀藝文志】

光憲毎患兵戈之際書籍不備遇發使諸道未嘗不厚與金帛購求焉於是三年間收書及數萬卷然自負文學常怏怏不得志又常慕史氏之作自恨諸侯幕府不足展其才力每謂交親曰安知獲麟之筆反爲倚馬之用因吟劉禹錫詩曰一生不得文章力百口空爲飽暖家【三楚新錄】

顧況著作披道服在茅山有一秀才行吟曰駐馬上山阿久思不得顧云何不道風來屎气多秀才云賢莫無禮顧曰是況其人慚惕而退僕早嵗嘗和南越詩云曉廚烹淡菜春杼織穜花牛翰林覽而絕倒莫諭其防牛公曰吾子只知名安知淡菜非雅物也後方曉之學吟者可不以斯爲戒【北夢言】

五代詩話卷七

欽定四庫全書

五代詩話卷八

兗州府知府鄭方坤撰

宮閨女仙鬼緇流

南唐周後

昭國後周氏小字娥皇司徒宗之女後主嗣位冊立爲後寵嬖專房創爲髙髻纎裳及首翹鬢朶之籹人皆效之常雪夜酣燕舉杯請後主起舞後主曰汝能創爲新聲則可矣後卽命牋綴譜喉無滯音筆無停思俄頃譜成所謂邀醉舞破也又有恨來遲破亦後所制故唐盛時霓裳羽衣最爲大曲亂離之後絕不復傳後得牋譜以琵琶奏之於是開元天寶之遺音復傳於世內史舎人徐鉉聞之於國工曹生鉉亦知音問曰法曲終則緩此聲乃反急何也曹生曰舊譜實緩宮中有人易之非吉徵也【十國春秋】

南唐小周後

繼國後周氏昭後女弟也警敏有才思神彩端靜昭後歿後未勝禮服待年宮中明年後主居尊聖後防故中宮久虛開寶元年始議立後爲繼室命太常博士陳致雍攷古今沿革艸具昬禮又命學士徐鉉知制誥潘佑參定鉉曰昬禮古不用樂佑以爲今古不相沿襲請用樂鉉曰按古房中樂無鐘鼔佑引詩窈窕淑女鐘鼓樂之則房中樂宜有鐘鼓後初見君後魏書有先拜後起帝後拜先起之文鉉舉此以爲夫婦之禮人倫之本請答拜佑以爲王者昬禮不與庶人同請無答拜議久不決後主令文安郡公徐遊評其異同遊多是佑議遂施用之後少以戚裏間入宮掖聖尊後絕憐哀之後主制樂府艷其事有衩襪金縷鞵之句辭甚狎眤頗傳於外至納後乃成禮而已翼日大燕羣臣韓熈載以下皆作詩諷焉而後主不之譴也古今風謡載後主時江南童謡曰索得娘來忘卻家後園桃李不生花豬兒狗兒都死盡養得貓兒患赤瘕娘來謂再娶周後也豬狗死謂盡戍亥年也赤瘕目病貓有目病則不能捕鼠謂不見丙子之年也【十國春秋】

前蜀太后徐氏太妃徐氏

左傳昭公二十八年叔向之母曰子靈之妻殺三夫一君一子而亡一國兩卿矣可無懲乎吾聞之甚美者必有甚惡此春秋爲之深戒矣前蜀徐公有二女美而奇艷初王太祖搜求國色亦不知徐公有美女徐以獻太祖遂納之各有子焉長曰翊聖太后生彭王次曰順聖太后生後主性多狂率不守宗祧頻嵗省方政歸國母多行淫佚殺戮重臣幹徳中姊妹以巡禮至境爲名恣風月煙花之樂惟駕輜軿於緑野擁金翠於靑山倍役生靈頗消經費凡經過之所宴寢之宮皆有篇章刋於玉石自秦漢以來妃後省方未有富貴如斯之甚也順聖太后題靑城山丈人觀詩曰早與元妃慕至同躋靈嶽訪眞仙當時信有壺中景今日親來洞裏天儀仗影交寥廓外金絲聲揭翠微巓惟慚未致華胥裏徒卜升平萬萬年翊聖太後繼曰獲陪翠輦喜殊常同涉仙壇豈厭長不羨乘鸞入煙霧此中便是五云鄕順聖太后又題謁丈人觀先帝聖容云舜帝歸梧野躬來謁聖顏旋登三徑路似步九疑山日照堆嵐迫雲橫積翠間期修封禪禮方俟再躋攀翊聖太后又曰共謁禦容儀還同在禁闈笙歌喧寶殿彩仗耀金徽淸淚沾羅袂紅霞拂繡衣九疑山水逺無路繼湘妃順聖又題謁丈人觀先帝聖容云千尋緑嶂夾流溪登眺因知海嶽低瀑布遙舂靑石碎菌輪橫剪翠峯齊步粘苔蘚龍門峭目閃煙羅鳥徑迷莫道穹天無路到此山便是碧雲梯翊聖太後繼曰登尋丹壑到都接日紅霞照座隅卽向周回巖岫首似看曽近畫圗無順聖又題金華宮曰再到金華頂都訪道回云披分景象黛鎖並樓臺雨滌前山淨風吹去路開翠屏夾流水何必羨蓬萊翊聖太後繼曰碧雲紅霧撲人衣宿露蒼苔石徑危風巧解吹松上笛蝶嬌頻采臉邊脂同尋僻境思攜手暗指遙山學畫眉好把身心淸淨處角冠霞帔事希夷順聖又題丹景山至徳寺云周回雲水遊丹景因與眞妃眺上方晴日曉升金照耀寒泉夜落玉玎璫松梢月轉禽棲影栢徑風牽麝食香防探六銖宜禱祝惟期聖祚保遐昌翊聖繼曰丹景山頭宿梵宮玉軒金輅住遙空軍持無水注寒碧蘭若有花開曉紅武士盡排靑障下內人皆在講筵中我家帝子傳王業積善終期四海同順聖又題彭州歸平詩云尋眞遊聖境巡撫到歸平水逺波瀾碧山髙气象淸殿嚴孫氏貌碑暗祖師名夜月登壇醮松風渺磬聲翊聖繼曰云浮翠輦到陽平眞似驂鸞至上淸風起半崖聞虎嘯雨來當靣見龍行曉尋水澗聴松韻夜上星壇看月明常恐前身居此境玉皇敎向錦城生順聖又題彭州三學山至夜看聖燈云防禱遊靈境元妃風致同玉香焚靜夜銀燭炫遼空泉潄云根月鐘敲樹杪風印金標聖迹飛石顯神功滿望天涯極臨西日腳紅來齋石上僧集講筵中頓覺超三界渾疑證六通願成修短事社稷保延洪翊聖繼曰聖燈千萬炬旋向碧雲生細雨濕不暗好風吹更明磬敲金地響僧唱梵天聲若說無心法此光如太淸順聖又題大回驛云因尋靈境散幽情千里江山暫得行卽恨煙光看未足卻驅金輦入城翊聖繼曰翠驛紅亭近玉京夢魂尢自在靑城比來出看江山景盡被江山看出行議者以爲翰林之能非婦人女子之事所以謝女無長城之志空振才名班姬有紈扇之辭亦彰淫志今徐氏逞乎妖志餌自幸臣假以風騷庇其遊幸取女史一時之美爲遊人曠代之嗤及唐朝興弔伐之師遇蜀有荒淫之主三軍不戰束手而降良由子母盤遊君臣淩替之所致也於是亡一君破一國殺九子誅十臣殄滅萬家流移百郡其次六宮嬪禦挫紅緑於徵途十宅公主碎金珠於逆旅子虛之室無以比方故興聖太子隋君仁裕有詠後主出降詩曰蜀朝昏主出降時銜璧牽羊倒搴旗二十萬軍髙拱手更無一个是男兒又僧逺公有傷廢國詩云樂極悲來數有涯歌聲才歇便興嗟牽羊廢主尋傾國指鹿姦臣盡破家中禁夜涼空鎖月後庭春暖慢開花兩朝帝業空成夢陵樹蒼蒼噪暮鴉【鑑戒錄】

李昭儀

昭儀李氏名舜梓州人酷有辭藻後主立爲昭儀世所稱李舜夫人也所著蜀宮應制詩隨駕詩釣魚不得詩諸篇多爲文人賞鑑【十國春秋】

李珣蜀之梓州人事王衍詞名瓊瑤集其妹爲昭儀亦饒詞藻有鴛鴦枕上忽然聲一首誤入花蘂夫人集【詞品】

閩後陳金鳳

陳金鳳閩主王延鈞之後也端陽日造防舫數十於西湖延鈞禦龍舟觀之金鳳作樂遊曲使宮女同聲歌之曲曰龍舟揺曵東復東采蓮湖上紅更紅波澹澹水溶溶奴隔荷花路不通又曰西湖南湖鬭防舟靑蒲紫蓼滿中洲波水悠悠長奉君王萬嵗遊【金鳳外傳】

小吏歸守明弱冠白晳如玉延鈞嬖之日侍禁中夤緣與金鳳通百工院使李可殷因歸郎以通於金鳳造縷金九龍帳於長春宮極其靡麗延鈞歡甚益暱歸郎日畱宿於內不出國人歌之曰誰謂九龍帳惟貯一歸郎後李仿盛飾其妹春燕以進冊爲賢妃不復禦九龍帳矣元夕禦大酺殿觀燈賜宴各賦大酺樂前翰林學士承防韓偓感長春宮失寵賦詩曰淚滴珠難盡容殘玉易消倘隨明月去莫道夢魂遙【金鳳外傳】

花蘂夫人

花蘂夫人蜀王建妾號小徐妃者也後隨王衍歸唐中途遇害及孟氏再有蜀至昶又有一花蘂夫人費氏作宮詞百首者是也後隨昶歸宋十日召花蘂入宮而昶遂死昌陵後亦惑之晉邸數諌不聴一日從獵苑中花蘂在側晉邸方調弓矢引滿擬獸忽回射花蘂一箭而死【鐵圍山叢談】

王平甫安國奉詔定蜀民楚民秦民三家所獻書可入三館者令令史李希顏料理之其書多剝脫而中有獘紙所書花蘂夫人詩筆書乃花蘂手寫而其辭甚奇與王建宮詞無異建之辭自唐至今誦者不絕口而此獨遺棄不見取受詔定三家書者又斥去之甚爲可惜也遂令令史郭祥繕寫入三館旣歸口誦數篇與荊公荊公明日在中書語及之而禹玉相公當世參政願傳其本於是盛行於時文瑩親於平甫處得副本凡三十二章因錄於此其詞曰五雲樓閣鳳城間花木長新日月閒三十六宮連內苑太平天子住昆山防眞廣殿約宮墻樓閣相扶倚太陽淨甃玉階橫水防禦鑪香气撲龍牀龍池九曲逺相通楊栁絲牽兩防風長似江南好春景畫船來往碧波中東內斜將紫禁通龍池鳳苑夾城中曉鐘聲斷嚴妝罷院院紗窗海日紅殿名新立號重光島上亭臺盡攺張但是一人行幸處黃金閤子鎖牙牀安排諸院接行廊水檻周回十里彊靑錦地衣紅繡毯盡鋪龍腦郁金香夾城門與內門通朝罷巡遊到苑中每日日髙祗候處滿隄紅艷立春風廚船進食簇時新侍宴無非列近臣日午殿頭宣索膾隔花催喚打魚人立春日進內園花紅蘂輕輕嫩淺霞跪到玉階猶帶露一時宣賜與宮娃三靣宮城盡夾墻苑中池水白茫茫亦從獅子門前入旋見亭臺繞岸傍離宮別院繞宮城金板輕敲合鳳笙夜夜月明花樹底傍池長有按歌聲禦制新翻曲子成六宮才唱未知名盡將觱篥來抄譜先按君玉玉笛聲旋移紅樹劚靑苔宣賜龍池再鑿開展得緑波寛似海水心宮殿勝蓬萊太虛髙閣淩波殿背倚城墻面枕池諸院各分娘子位羊車到處不教知修儀承寵住龍池掃地焚香日午時等候大家來院裏看教鸚鵡念宮詞才人出入毎參隨筆硯將行繞曲池能向彩牋書大字忽防禦制寫新詩六宮官職總新除宮女安排入畫圖二十四司分六局禦前頻見錯相呼春風一面曉妝成偸折花枝傍水行卻被內監遙覷見故將紅豆打黃鶯梨園弟子簇池頭小樂攜來俟燕遊旋炙銀笙先按拍海棠花下合梁州殿前排晏賞花開宮女侵晨探幾回斜望苑門遙舉防傳聲宣喚近臣來小毬場近曲池頭宣喚勲臣試打毬先向畫樓排禦幄管弦聲動立浮油供奉頭籌不敢爭上棚専喚近臣名內人酌酒才宣賜馬上齊呼萬嵗聲殿前宮女總纖腰初學乘騎怯又嬌上得馬來才欲走幾回拋鞚把鞍鞽自教宮娥學打毬玉鞍初跨栁腰柔上棚知是官家認徧徧長贏第一籌翔鸞閣外夕陽天樹影花光杳接連望見內家來往處水門斜過罨樓船內人追逐采蓮時驚起沙鷗兩岸飛蘭漿棹來齊拍水並船相鬭濕羅衣新秋女伴各相逢罨畫船飛別浦中旋折荷花伴歌舞夕陽斜照滿衣紅月頭支給買花錢滿殿宮人近數千遇著唱名多不語含羞走過禦牀前少年相逐采蓮回羅帽羅衫巧制裁每到岸頭齊拍水竟提纖手出船來早春楊栁引長條倚岸緣堤一面髙稱與畫船牽錦纜暖風搓出緑絲絳婕妤生長帝王家常近龍顏逐翠華楊栁岸長春日暮傍池行困倚桃花寒食淸明小殿旁防樓雙夾鬭雞坊內人對禦分明看先賭紅羅十擔牀【續湘山野錄】

余閱此詩如龍池九曲逺相通楊栁絲牽兩岸風長似江南好風景畫船來往碧波中棃園弟子簇池頭小樂擕來俟宴遊試炙銀笙先按拍海棠花下合梁州月頭支給買花錢滿殿宮人近數千遇著唱名多不語含羞走過禦牀前內人追逐采蓮時驚起沙鷗兩岸飛蘭棹把來齊拍水並船相鬭濕羅衣廚船進食簇時新侍座無非列近臣日午殿頭宣索膾隔花催喚打魚人皆淸婉可喜花蘂又別有逸詩六十六篇乃近世好事者旋加搜索續之篇次無倫語意與前詩相類者極少誠爲亂眞矣聊摘其一二云羅衫玉帶最風流斜揷銀笢慢褁頭閒向殿前騎禦馬掉鞭橫過小紅樓春日龍池小宴開岸邊亭子號流杯沈檀刻作神仙女對捧金杯水上來【漁隠叢話】

花蘂夫人宮詞云法云寺裏中元節又是官家降誕辰是七月十五爲後主生辰矣五國故事言十一月誕日號明慶節非七月也【十國春秋】

今世女子之笄曰上頭花蘂夫人宮詞年初十五最風流新賜雲鬟始上頭【輟耕錄】

世之曰乞求蓋謂正欲若是也然唐時已有此言王建宮詞只恐他時身到此乞求自在得還家又花蘂夫人宮詞種得海柑才結子乞求自過與君王【輟耕錄】

娘字俗書也當作娘今通爲婦女之稱花蘂夫人宮詞諸院各分娘子位【輟畊錄】

東坡牡丹詩云一朶妖紅翠欲流初不曉翠欲流爲何語及遊成都過木行街有大署市肆曰郭家鮮翠紅紫鋪問土人乃知蜀語鮮翠猶言鮮明也東坡蓋用鄕語云蜀人又謂樹牕曰泥牕花蘂夫人宮詞云紅錦泥牕繞四廊非曽遊蜀亦所不解【老學庵筆記】

王建宮詞云禦廚不食索時新毎見花開卽若春白日臥多嬌似病隔簾教喚女醫人花蘂夫人宮詞云廚船進食簇時新侍宴無非列近臣日午殿頭宣索鱠隔花催喚打漁人二詞記事則異造語頗同苐花蘂之詞工王建爲不及也【漁隠叢話】

杜工部闗山同一防岑嘉州嚴灘一防舟中月又赤驃馬歌艸頭一防疾如飛又西看一防是闗樓朱灣白鳥翔翠微詩淨中云一防花蘂夫人云冰肌玉骨淸無汗水殿風來暗香滿繡簾一防月窺人欹枕釵橫雲鬢亂起來庭戶悄無聲時見疎星渡河漢屈指西風幾時來不道流年暗中換宋張安國詞洞庭靑艸近中秋更無一防風色玉界瓊田三萬頃著我扁舟一葉夫月云風也馬也樓也皆謂之一防甚奇【畱靑日札】

後山詩話云費氏蜀之靑城人以才色入蜀後主嬖之號花蘂夫人效王建作宮詞百首國亡入備後宮太祖聞之召使陳詩誦其國亡詩曰君王城上防降旗妾在深宮那得知十四萬人齊解甲寧無一个是男兒太祖悅蓋蜀兵十四萬而王師才數萬耳【漁隠叢話】

蜀王昶好衣紫挾彈所幸花蘂夫人善詩卽世傳宮詞也蜀旣破其亡國詩云君王城上防降旗妾在深宮那得知十四萬人齊解甲更無一个是男兒亦憤而悲矣夫人業入宋宮中藝祖一日臨之見壁上畫像不知是昶問何神也夫人乃謬言此張仙耳婦人奉之者宜子至今有張仙祠云夫人下比緑珠則不足上擬息嬀則有餘【稗史彚編】

花蘂夫人宮詞之外尢工樂府蜀亡入汴道經葭萌題驛壁云初離蜀道心將碎離恨綿綿春日如年馬上時時聞杜鵑書未畢爲軍騎催行後人續之云三千宮女皆花貌妾最嬋娟此去朝天只恐君王寵愛偏花蘂見宋祖時猶作四十萬人齊解甲更無一个是男兒之詩焉有隨昶行而書此敗節語乎續之者不惟虛空架橋而詞之鄙亦狗尾續貂矣【蜀中詩話】

君王城上防降旗妾在深宮那得知二十萬軍皆解甲更無一个是男兒世傳此詩乃花蘂夫人蜀亡輦入後宮宋祖問而作者傳記雜編又載爲前蜀王衍降唐時興聖太子作詩曰蜀朝昏主出降時銜璧牽牛系鼔旗二十萬軍皆拱手更無一个是男兒旣皆蜀亡之作其辭又類正史不載者也當存疑以俟【七修類槁】

孟昶敗時精兵尙十四萬宋師止三萬耳太祖以蜀亡問費答詩云云太祖更寵愛之尢工塡詞入汴時題葭萌驛壁云初離蜀道心將碎離恨綿綿春日如年馬上時時聞杜鵑調醜奴兒令也書未畢軍騎催行遂止半闋有人續之云三千宮女皆花貎妾最嬋娟此去朝天只恐君王寵愛偏使費能抗節從昶母此詞不幾爲輕薄惡札哉然審徵奉表寅遜促裝一女子與十四萬小人又何責也世傳其宮詞百首淸新艷麗足奪王建張籍之席蓋外間摹寫自多泛設終是看人富貴語固不若內家本色天然流麗也王平甫攷王恭簡所集云止二十八首然其餘別無可據且手筆一格故仍之【宋詩小傳】

耿先生

耿先生軍大校耿謙女好書善畫爲詩往往有佳句雅通黃白之術能拘制鬼魅奇瑰怳忽莫知其所由來爲女道士自稱天自在山人保大中因宋齊丘以入宮元宗處之別院號曰先生嘗被碧霞帔手如鳥爪題詩墻壁又自稱比大先生【耿先生傳】

童氏

童氏江南人莫詳其世系所學出王齊翰工道釋人物當時縉紳家婦女往往求寫照焉有文士題童氏畫詩曰林下才華𨿽可尙筆端人物更淸妍如何不出深閨裏能以丹靑寫外邊後不知所終【宣和畫譜】

李芳儀

芳儀江南國主李景女也納土後在京師初嫁供奉官孫某爲武疆都監後爲遼聖宗所獲封芳儀生公主一人趙至忠虞部自北敵歸明嘗仕遼爲翰林學士修國史著敵庭雜記載其事時晁補之爲北都教官覽其書而悲之與顏復長道作芳儀曲云金陵宮殿春霏微江南花發鷓鴣飛風流國主家千口十五吹簫粉黛稀滿堂詩酒皆詞客奪錦揮毫在瑤席後庭一曲風景攺收淚臨江悲故國令公獻籍朝未央勅書築第優降王魏俘曽不輸織室供奉一官奔武疆秦淮潮水鐘山樹塞北江南易懷土雙燕淸秋夢柏梁吹落天涯猶並羽相隨未是斷腸悲黃河應有碧波時寧知翻手明朝事咫尺山河不可期倉皇三鼔滹沱防良人白馬今誰見國亡家破一身存薄命如雲信流轉芳儀加我名字新教歌遣舞不由人采珠拾翠衣裳好深紅暗紫驚胡塵陰山射虎邊風急嘈雜琵琶酒防泣無言數徧天河星知有南箕近鄕邑當年千指渡江來千指不知身獨哀中原骨肉盡零落黃鵠寄意何當回生男自有四方誌女子那知出門事君不見李陵椎髻泣窮邊丈夫漂泊尢堪憐江州廬山眞風觀李主有國日施財修之刋姓氏於石有大寧公主永嘉公主皆李景女不知芳儀者孰是也【稗史彚編】

任氏

蜀尙書侯繼圗本儒士一日秋風四起偶倚闌於大慈寺樓有大桐葉飄然而墜上有詩云拭翠斂雙蛾爲郁心中事搦管下庭除書作相思字此字不書石此字不書紙書向秋葉上願逐秋風起天下有心人盡解相思死天下負心人不識相思意有心與負心不知落何地侯貯篋中凡五六年方卜任氏爲婚嘗諷此詩任曰此是妾書桐葉詩爭得在君所侯曰向在大慈寺閣上倚闌得之卽知今日之聘非偶然也以今書較之與葉上無異【五溪論事】

黃崇嘏

蜀王有僞相周庠者初在卭南幕中畱司府事時臨卭縣送失火人黃崇嘏才下獄便貢詩一章曰偶離幽隠住臨卭行止堅貞比澗松何事政淸如水鏡絆他野鶴向深籠周覽詩遂召見稱鄕貢進士年三十許祗對詳敏卽命釋放後數日獻歌周極奇之召於學院與諸生侄相伴善棊琴妙書畫翌日薦攝府司戶參軍頗有三語之稱胥吏畏伏案牘麗明周旣重其英聰又美其風彩在任將逾一載遂欲以女妻之崇嘏又袖封狀謝仍貢詩一篇曰一辭拾翠碧江湄貧守蓬茒但賦詩自服藍衫居郡掾永拋鸞鏡畫蛾眉立身卓爾靑松操挺志鏗然白璧姿幕府若容爲坦腹願天速變作男兒周覽詩驚駭不已遂召見詰問乃黃使君之女防失覆防惟與老嫗同居元未從人周益仰貞潔郡內咸嘆異旋乞罷歸臨卭之舊隠竟莫知存亡焉【玉溪編事】

女侍中魏元義妻也女學士孔貴嬪也女校書唐薛濤也女進士宋女郎林妙玉也女狀元孟蜀黃崇嘏也崇嘏臨卭人作詩上蜀相周庠庠首薦之屢攝府縣吏事精敏胥徒畏服庠欲妻以女嘏以詩辭之曰一辭拾翠碧江湄貧守蓬茒但賦詩自服藍衫居郡掾永拋鸞鏡畫蛾眉立身卓爾靑松操挺志鏗然白璧姿幕府若容爲坦腹願天速變作男兒庠大驚具述本末乃嫁之傳奇有女狀元春桃記蓋黃事也【丹鉛總錄】

南楚材妻

五代末濠梁人南楚材遊陳潁間潁州欲以女妻之而楚材已娶薛氏以受潁守之恩似無還意薛氏善書畫能屬文自對鑑圗其形並作詩題寄之曰欲下丹靑筆先拈玉鏡端已驚顏寂寞漸覺鬢凋殘淚眼描將易愁腸寫出難恐君渾忘卻時展畫圗看【唐宋遺史】

素娥

韋洵美先輩開平嵗及第受鄴都從事辟焉乃挈所寵素娥行羅紹威聞其姝麗才達臨河令女使賫二百疋及生餼而露意焉洵美無所容足遂令妝束更衣修緘獻之素娥姓崔氏亦大梁良家子善諧謔筆札和淚作詩曰妾閉閒房君路岐妾心君恨兩依依魂神儻遇巫娥伴猶逐朝雲暮雨歸洵美乃不受辟夜渡河宿一寺長吁而寢曰何處人能報不平寺有行者排闥而揖曰先輩蓄何不平事洵美具語之歘然出門而去至三更忽擲一皮囊入門乃貯素娥而至侵曉問寺僧言在寺打鐘勤苦三十餘年已不知所之洵美卽遁迹他所【燈下閒笑】

單氏

成都妓人單氏贈陳希夷詩云帝王師不得日月老應難名士多稱之【唐宋遺史】

張太華

廣政初蜀後主與妃張太華同輦遊靑城山九天丈人觀月餘不返李廷珪諫不聴又數日雷雨大作太華震殞以紅錦龍褥裹瘞觀前白楊樹下翌日趣回鑾悲痛無已旣數年鏈師李若衝晚霽閒步見樹下一美人翠眉雪肌吟詩曰一別鑾輿今防年白楊風起不成眠常思往日椒房寵淚滴衣襟損翠鈿若衝前問之斂袵答曰我蜀王妃張太華也幽魂尙滯乞賜超防若衝爲奠長生金簡生神玉章度生人世夢太華來謝壁間堊書一絕云符吏匆匆叩夜扄便隨金簡出幽防蒙師薦防恩非淺領得生神九卷經蜀主聞之厚賜若衝是後惟花蘂夫人寵冠後宮矣【全蜀藝文志】

蜀宮人

李西美帥成都士人陳甲館於便齋月夜有危髻古衣裳婦人數輩笑語花圃中有甚麗者誦詩云舊時衣服盡雲霞不到迎仙不是家今日樓臺渾不識只餘古木記宣華小雨亷纎梅子黃晚云收盡月侵廊樹陰把酒不成醉何處無情枉斷腸忽不見今府第故蜀宮豈當時宮女猶有鬼耶按蜀檮杌宣華故苑名【聞見後錄】

耿玉眞

南唐盧絳病痁夢白衣美婦歌曰玉京人去秋蕭索畫檐鵲起梧桐落欹枕悄無言月和淸夢圎背燈惟暗泣甚處砧聲急眉黛小山攢芭蕉生暮寒歌罷勸酒曰妾耿玉眞也他日富貴相見於固子坡後入宋臨刑有白衣婦人同斬宛如所夢問其姓名曰耿玉眞其地則固子坡也一說盧病痁夢一白衣婦人令食蔗遂愈且曰太尉當富貴可詣都下妾有一詩一緡以助行妾乃玉眞也他日孟家陂相見其詩云淸風明月夜深時箕帚盧郎恨已遲他日孟家陂上約再來相見是佳期絳後於孟家陂賜死同刑婦人曰耿玉眞宛然夢中所遇也【詩話總】

莘七娘

莘七娘五代時人從夫徵討夫歿於明溪鄕七娘焉而卽居於明溪七娘死合夫人莫之靈也明溪者延汀接境要道是有巡簡司驛驛在七娘處一夕客假館驛中夜聞吟詩聲甚悲客驚異使反之再誦瑯然其詞曰妾身本是良家女防習女工及書史笄年父母常愛憐遂使良人作鴛侶五季亂離多寇盜良人被命事徵討因隨奔逐道途間忽染山气命防夭軍令嚴肅行急良人命沒難收拾獨將骸骨葬明溪數尺孤墳空寂寂屈指經今二百年四時絕祀長蕭然未能超脫紅塵路妾心積恨生雲煙達旦客語鄰並書其詞壁間去自是鄕人構室墓前祀之禱祈響應每有艸寇攻掠屢獲神助宋嘉定中勅封利夫人復加福順夫人相傳六月十一日爲神誕自宋元迄今士庶防恭賽饗毋敢少懈宋文天祥題廟詩曰百萬貔貅掃犬羊家山萬里受封疆男兒若不平妖虜死愧明溪莘七娘【閩書】

石眞妃

羅源紫霄巖有二女神號石眞妃靈顯頗著二妃者羅源徐公里石氏女也姊曰月華妹曰雪英皆有姿色涉書史五季末處州靑巾賊作亂二女被擄義不受辱相繼投河死宋時林孝子戅孫入山采樵遇二女明妝儼然肅入其家延茶久之吟詠閒雅月華有百尺潺湲探禹穴寸心皎潔付陶雪英有肉芝勝比蓮花鮓甘露何如竹葉醲之句謂戅孫曰吾石氏女遭難而死上帝憫吾貞烈勅吾爲火部曜靈眞妃吾妹爲水部風毒眞妃封此巖爲紫霄巖命吾主之俗呼曰石八娘巖是也君以孝聞今𨿽貧不久當貴已而相別送出戅孫回望無復人宇矣【涉異志】

九龍妃

同州澄城縣有九龍廟然一妃耳土人云馮瀛王之女也夏縣司馬才仲戲題詩云身旣事十主女亦妃九龍過客讀之無不一笑【懶眞了】

南漢美人

素馨斜在廣州城西十里三角市南漢葬美人之所也有美人喜簪素馨死後遂多種素馨於冡上故曰素馨斜至今素馨酷烈勝於他處以彌望悉是此花又名曰花田方信孺詩千年艷骨掩塵沙尙有餘香入野花何似塜頭美人艸風前猶作舞腰斜餘詩花田舊是內人斜南漢風流此一家千載香銷珠海上春魂猶作素馨花【廣東新語】

花田人以種素馨爲業其神爲南漢美人故采摘必以婦女而彼中婦女多不簪戴有詠者曰花田女兒不愛花縈絲結縷餉他家貧者穿花富者戴明珠十斛似泥沙【廣羣芳譜】

廣東劉王女素馨冡上生白花因其名亦名素馨宋傅伯成詩昔日雲鬟鎖翠屏只今煙冡伴荒城香魂斷續無人問空有幽花獨擅名【焦氏類林】

夢中女子

東南復州門街東有劉氏舊宅宇舎橫斷敝壊鮮有人居梁太保震有逺房弟伯升秀才請居之旣憩居月餘晨夕甚安一日晝寢夢魘久之方寤乃曰道夢一女子泣而呼曰聴妾幽恨之句詩曰卜得上峽日秋江風浪多巴陵一夜雨腸斷木蘭歌梁因稱嘆而覺竟無他說【塍說後集】

十八娘

荔枝譜十八娘荔枝色深紅而細長時人以少女比之俗傳閩王王氏有女第十八好噉此品因而得名周必大詩白蓮近憶三千女丹荔遙招十八娘【韻府】

僧貫休

唐詩僧貫休字徳隠姓姜氏婺州人號禪月大師往投詩於吳越王曰貴逼身來不自由龍驤鳳翥勢難收滿堂花醉三千客一劍霜寒十四州萊子防裳宮錦窄謝公篇詠綺霞羞他時名上淩煙閣豈羨當年萬戶侯王語人曰美則美矣若能攺作四十州當得相見休喟然曰州不可增詩亦不可攺孤云野鶴何天不可飛耶遂杖錫徑趨往申屠山大雄寺南誅茅棲息後入蜀以詩投王建曰河北河南處處災惟聞全蜀少塵埃一瓶一鉢垂垂老萬水萬山得得來秦苑幽棲多勝景漢廷陳貢愧非才自慙林藪龍鐘者亦得親登郭隗臺建遇之甚厚終於蜀有西嶽集十卷【稗史彚編】

貫休投詩於武肅甚愜防遺贈亦丰王立功臣碑列平越將校姓名遂刋貫休詩於碑陰見重如此【十國春秋】羅隠與桐廬章魯封齊名錢鏐初起以魯封爲表奏孔目官不就執之後以隠爲錢塘令懼而受命因宴獻口號曰一个襧衡容不得思量黃祖謾英雄鏐自是厚禮之僧貫休懷二子詩云二子依公子雞鳴狗盜徒靑雲千里逺白髮一莖無風潮聲惡天空角韻孤別離千萬里何以慰榮枯【唐詩紀事】

貫休思登南嶽遂擔簦遊荊南與吳融相遇往復酬答心相得也防節度使成汭以誕生日得歌詩百餘章而貫休詩與焉汭令幕僚鄭凖評髙下凖害其能置貫休詩第三貫休怒曰藻鑑如此其可久乎已而汭問筆法於貫休答曰此事須登壇而授豈容艸艸汭不勝其忿逓放黔中因爲病鶴詩云見說气淸邪不入不知爾病自何來久之再至荊南髙季昌館之龍興寺感時政作酷吏辭復被疎逺郁悒中題硯子曰入匣始身安或以爲匣者蜀也相勸來蜀遂至成都上陳情頌云有叟有叟居嶽之室忽振金湯下彼巉崪聞蜀風景地寧得一富人侯王旦奭摩詰龍角日角紫气盤屈揭日月行符湯武出天步孔艱橫流犯蹕穆穆蜀俗整整師律髯髮垂雪忠貞貫日四方蘇活萬里丰謐無雨不膏有露皆滴有叟有叟無實行實一瓶一衲旣朴且質幸蒙顧盼詞緩思郁軒鏡光中願如善吉髙祖大悅畱住東禪院賜賚優渥署號禪月大師【十國春秋】

王𨿽武人頗折節好賓客遊士緇流至者無不傾懷結納詩僧貫休齊巳皆在所延攬而貫休以忤成汭故逓放黔中後復來遊江陵王優禮之館於龍興寺防有謁宿者言時政不治貫休乃作酷吏辭刺之辭雲霰雨灂灂風吼如劚有叟有叟暮投我宿吁嘆自語云太奇酷如何如何掠脂幹肉吳姬唱一曲等閒破紅束韓娥唱一曲錦段鮮照屋寧知一曲兩曲歌曽使千人萬人哭不惟哭亦白其頭饑其族所以祥風不來和風不復蝗兮蠈兮東西南北王聞之𨿽被疎逺而亦不甚罪焉【十國春秋】

王建遊龍華禪院召僧貫休坐賜茶藥防段仍令口誦近詩時諸王貴戚皆賜坐貫休欲諷之因誦公子行曰錦衣鮮華手擎鶻閒行气貌多輕忽艱難稼穡總不知五帝三王是何物建稱善貴幸皆怨之貫休本蘭溪人善詩與齊已齊名有西嶽集十卷【蜀檮杌】

釋貫休字徳隠姜姓蘭溪人七嵗出家日誦書過千字不復遺忘工爲歌詩多警句膾炙人口以至丹靑之屬皆怪古不媚艸書尢奇崛天復中入蜀賜號禪月有歌詩千餘首號禪月集今禦府所藏有夢遊仙詩【宣和畫譜】貫休婺州蘭溪人死於蜀爲詩有極奇處亦有太粗處盡日覓不得有時還自來爲人嘲作失貓詩此類是也然道價甚髙年壽亦髙蚤與李頻交而老依錢鏐不肯攺一劍霜寒十四州遂入蜀秋寄李頻使君詩云務簡趣誰陪淸吟共緑苔葉和秋蟻落僧帶野風來畱客朝嘗酒憂民夜畫灰終期冒風雪江上見宗雷第四第六句好【瀛奎律髓】

舉世只知嗟逝水何人微解悟空花此貫休禪師句溫日觀書之爲後人防勵之端仍爲寫龍須於後【益州題防】赤栴檀塔六七級白菡蓞花三四枝禪客相逢只彈指此心能有防人知石霜問曰如何是此心休不能答石霜云汝問我答休卽問之霜云能有防人知【唐詩紀事】沈約宋書曰王者不藏金玉則紫玉見於深山貫休詩欲贈之紫玉尺白銀鐺蓋用此也【稗史彚編】

參寥子曰林下人好言詩見誦貫休齊已詩便不必悶【冷齋夜話】

貫休云千人萬人中一人兩人知是詩之難知也久矣或問詩如何則髙曰必如貫休云眞風含素髮秋色入靈臺方可言詩【畱靑日札】

包何云一官何幸得同時十載無媒獨見遺錢起送鄔三落第云名宦無媒自古遲窮通此別不堪悲貫休逢周朴云倘遇中興主還應不用媒夫自登第而居官未有不用媒者世事可知矣又不得用於當時之君而反思乎中興之主不亦可悲之甚乎【畱靑日札】

貫休書西人陳陶處士隠居云有叟傲堯日發白肌膚紅妻子亦讀書種蘭淸溪東白雲有奇色紫桂含天風卽應迎鶴書肯羨於洞洪又云髙步前山前髙歌北山北數載賣柑橙山資近又足【全唐詩錄】

何燕泉謂杞殖字梁春秋齊人距趙及秦築長城時不啻數百年而列女傳及樂府注所謂城崩乃杞都城非長城也秦趙所築去杞不啻數千里唐僧貫休賦杞梁妻云秦之無道兮四海枯築長城兮遮北胡築人築土一萬里杞梁貞婦啼烏烏二事打合成調不知何據余按貫休賦杞梁妻事正無據而誤亦有因秦築長城以拒胡齊亦嘗築長城以備楚括地誌云齊長城西北起濟州平陰縣緣河歷太山北岡上經濟州淄州卽西南兗州博城縣北東至宻州瑯琊臺入海而齊記以爲齊宣王築竹書紀年曰齊閔王未知的自何時但旣曰備楚則楚之抗衡中國宜莫盛於春秋蓋春秋齊旣有之其杞梁妻哭而崩者卽齊之長城澒泂相傳世遂以爲秦之長城而詩家不考所出又未審杞梁何時何地人死於何事遽以梁爲死於秦築長城之役耳今遼東前屯衛中所芝蔴灣有石人立海澨若世所謂望夫石者而世又相傳以爲杞梁妻孟姜者哭夫死因於此則影響附防而形音逾逺逾失其本眞者也【金罍子】

唐人善形容人情物態杜公云已經十日竄荊棘困阸極矣然腰下寶玦靑珊瑚終不解去何也義山云不收金彈拋林外卻憶銀牀在井頭亦曲盡貴公子之憨態若貫休輩自拳五色毬迸入它人宅卻捉蒼頭奴玉鞭打一百之句拙俚甚矣【後村詩話】

王貞白禦溝水詩此波涵帝澤貫休攺作此中固好孫逖上陽水窓賜宴云此中歌在藻沈佺期紅樓院應制云誰謂此中難可到則先已有人道之矣【畱靑日札】

魯直詩曰管城子無食肉相孔方兄有絕交書謂此體魯直創見僕謂不然唐詩此體甚多張祐曰賀知章口徒勞說孟浩然身更不顚李益曰栁吳興近無消息張長公貧苦寂寥貫休曰郭尙父休誇塞北裴中郎莫說淮西杜荀鶴曰卷一箔絲供釣綫種千林竹作漁竿皆此句法也【埜客叢書】

李白廬山東林寺夜懷詩雲天香生虛空天樂鳴不歇又貫休山居詩自古浮華能防防逝波終日去滔滔漢王廢苑生秋艸吳主荒宮入夜濤滿屋黃金機不息一頭白髮气猶髙豈如知足金仙子霞外天香滿毳袍余因思勝境中當有自然淸气名曰天香自然淸意名曰天樂余故以所聞靈響目爲天簧亦取天籟之義此蓋惟變所適不可致詰也【法藏碎金】

白樂天爲翰林學士時有詩名曰松齋自題其詩云非老亦非少年過三紀余非賤亦非貴朝登一命初才小分易足心寛體長舒充腸皆美食容膝卽安居況此松齋下一琴數帙書書不求甚解琴聊以自娛夜直入君門晚歸臥吾廬形骸委順動方寸付空虛持此將過日自然多晏如昏昏復默默非智亦非愚又詩僧貫休有山居詩云一巷瞑目在穹防菌枕松牀蘚陣靑乳鹿暗行檉徑雪瀑泉微濺石樓經閒行不覺過天井長嘯深能動嶽靈應恐無人知此意非凡非聖獨惺惺予以致政閒居居常逍遙因覽二公詩而知二公意是知道同者無隠顯無古今遽自抽毫合而書之得趣欽味逌然適悅【法藏碎金】

晁公寄陳叔易云處士何人爲作牙盡擕猿鶴到京華牙卽市井牙行也以仕宦而倚狙獪之人則又下於媒妁一等矣烏在其爲處士哉善乎於濆有云白玉若無玷花顏須及時國色久在室良媒亦生疑鴉鬟未成髻鸞鏡徒相知翻慙效顰者欲笑從人遲寓意最深良媒亦疑況他人乎效顰亦笑況他人乎【畱靑日札】

逺法師居廬山下持律精苦過中不受蜜湯而作詩換酒飲陶彭澤送客無貴賤不過虎溪而與陸道士行過虎溪數百步大笑而別故禪月作詩云畱陶淵明把酒椀送陸靜修過虎溪胸次九流淸似鏡人間萬事醉如泥【山谷題防】

因讀禪月有懷王慥使君詩云刳剝生靈爲事業巧通豪俊作槌媒令人嘆息古已如此【侯鯖錄】

唐人作富貴詩多記其奉養器服之盛乃貧眼所驚耳如貫休富貴詩云刻成箏柱鴈相挨此下裏鬻彈者皆有之何足道哉又韋楚老蚊詩云十幅紅綃圍夜玉十幅紅綃爲帳方不及四五尺不知如何伸腳所謂不曽近富家兒【夢溪筆談】

休毎得句云只堪供養佛故懷贈武昌棲一云風淸江上月霜灑月中砧得句先呈佛無人知此心【全唐詩錄】杜甫詩云嘗果栗皺開或作雛字殊不可解集韻皺側尢切革紋蹙也漢上題襟周繇詩雲開栗弋之紫皺貫休云新蟬避栗皺又云栗不和皺落卽栗蓬也【西溪叢話】溫州鴈蕩山天下奇秀然自古圗牒未嘗有言者祥符中因造玉淸宮伐山取材方有人見之此時尙未有名按西域書阿羅漢諾矩羅居震旦東南大海際鴈蕩山芙蓉峯龍湫唐僧貫休爲諾矩羅贊有鴈蕩經行雲漠漠龍湫宴坐雨蒙蒙之句此山南有芙蓉峯下芙蓉驛前瞰大海然未知鴈蕩龍湫所在後因伐朩始見此山山頂有大池相傳以爲鴈蕩下有二潭水以爲龍湫又有經行峽宴坐峯皆後人以貫休詩名之也【夢溪筆談】霜月夜徘徊樓中管催晚風吹不盡江上落殘梅此貫休絕句也休在晚唐有詩名然無可取獨此首有樂府聲調𨿽非僧家本色亦猶恵休之碧雲也【丹鉛總錄】作詩者陶冶物情體防光景必貴乎自得蓋體格有髙下才有分限不可彊力至也譬之秦武陽气蓋全燕見秦王則戰栗失色淮南王安𨿽爲神仙謁帝猶輕其舉止此豈由自然哉余以謂少陵太白當險阻艱難流離困躓意欲卑而語未嘗不髙至於羅隠貫休得主於偏霸爭雄逞奇語欲髙而意未嘗不卑乃知天稟自然有一定而不能易者【西淸詩話】

志嵩

江南野史云初先主有受禪意忽夜半寺僧撞鐘滿城皆驚逮旦召問將斬之云夜來偶得月詩先主令白乃曰徐徐東海出漸漸入天衢此夕一輪滿淸光何處無先主聞之私喜而釋之按釣磯立談賦月詩者爲僧志嵩【十國春秋注】

謙明

南唐僧謙明賦中秋月詩云此夜一輪滿至來秋方得下句云淸光何處無喜躍半夜起撞寺鐘城人盡驚李后主擒而訊之具道其事得釋嘗見使燕錄云惟中秋天色陰晴與夷狄同苕溪漁隠曰東坡中秋月詩云嘗聞此宵月萬里同陰晴注云故人史生爲餘言嘗見海賈雲中秋有月則是嵗珠多而圓常以此候之𨿽相去萬里他日防合相問陰晴無不同者【漁隠叢話】

亞棲

五代文章衰盡詩有貫休亞棲村俗之气大率相似如蘇子美家收藏張長史書云隔簾歌已俊對靣貎彌精詩旣凡惡而字畫眞亞棲之流近見曽子固編李太白詩有懷素艸書歌及笑矣乎數篇皆貫休已下詞格【東坡志林】

處默

吳越紀事越僧處默賦詩有奇句嘗云到江吳地盡隔岸越山多羅隠見曰此吾句失之久矣乃爲吾師丐得識者鄙其獧薄太甚【西淸詩話】

楊蟠金山詩天末樓臺橫北固夜深燈火見揚州王平甫曰莊宅牙人語也解量四至吳僧錢塘白塔院詩到江吳地盡隔防越山多陳后山謂分界堠子語也【潛邱札記】寺在錢塘故有吳地越山之聮或以田莊牙人譏之似不害寫物之妙後山縮爲一句吳越到江分髙矣譬之共君一夜話勝讀十年書山谷縮爲一句曰話勝十年書是也因書諸此以見詩法之無窮【瀛奎律髓】

福全

饌茶而幻出物象於湯靣者茶匠神通之藝也沙門福全生於金鄕長於茶海能注湯幻茶成詩一句共點四甌共一絕句泛乎湯表小小物類唾手辦耳檀越日造門求觀湯戲全自詠曰生成盞裏水丹靑巧畫工夫學不成卻笑當時陸鴻漸煎茶贏得好名聲【淸異錄】

法常

河陽釋法常性英爽酷嗜酒無寒暑風雨常醉醉卽熟寢覺卽朗吟曰優遊麯世界爛漫枕神仙嘗謂同志云酒天虛無酒地綿邈酒國安恬無君臣貴賤之拘無財利之圖無刑罰之避陶陶焉蕩蕩焉其樂可得而量也轉而入於飛蜨都則又蒙騰浩而不思覺也【淸異錄】

懷濬

姊歸郡僧懷濬不知何所人幹寧初知來識往皆有神驗刺史於公以其惑眾系而詰之乃以詩代通狀雲家在閩山西復西其中嵗嵗有鶯啼如今不在鶯啼處鶯在舊時啼處啼又詰之復有詩雲家在閩山東復東其中嵗嵗有花紅而今不在花紅處花在舊時紅處紅守異而釋之詳其詩意似在海中得非杯渡之流乎【北夢言】

可朋

可朋丹稜人少與盧延讓爲風雅之交有詩千餘篇號玉壘集防題洞庭詩曰水涵天影濶山防地形髙贈友人曰來多不似客坐久卻垂簾歐陽炯以此比孟郊賈島言其好飲酒貧無以償酒債故時賙之可朋自號醉髠贈方幹詩雲月裏豈無攀桂分湖中空賞釣魚休杜甫舊居云傷心盡日有啼鳥獨步殘春空落花寄齊已云𨿽陪北楚三千客多話東林十八賢劉公詩話云有詩僧讀洪州滕王閣詩謂守者詩總不佳何不除卻守曰僧能佳乎卽吟曰洪州太白方積翠滿空蒼萬古遮新月半江無夕陽守異之然南方浮屠能詩者多矣余嘗見可朋詩云虹收千嶂雨潮落半江天又云詩因試客分題僻棊爲饒人下著低不減古人【全唐詩話】

歐陽烱與同僚納涼淨眾寺依林亭列樽爼眾方歡飲自若寺外有畊者曝背烈日中耘田擊鼓罷敝不休可朋在坐乃作耘田鼓詩獻烱曰農捨田頭鼓王孫筵上鼓擊鼓兮皆爲鼓一何樂兮一何苦上有烈日下有焦土願我天公降之以雨令桑麻熟倉箱富不饑不寒上下一般言𨿽淺近而極於理烱遽命眾賓撤飲可朋有詩千餘篇號玉壘集【十國春秋】

林廬暇日花蝶怡情宜有見於篇章者往往精睨始能逼眞而閒澹之气易至偏失要在不相謀而兩得也詠蝶如唐僧可朋乍當暖景飛仍慢欲就芳叢舞更髙僧懷古霧開離艸迥風逆到花遲俱未若陌上斜飛去花間倒翅回尢精【深雪偶談】

文喜

湘南僧文喜失鶴詩云一向亂雲尋不得防回臨水待歸來上潭州劉相大稱許【靑集】

棲巖

祝融峯畱題甚多謝元云云濕幽巖滑風梳古木香僧棲巖雲閒雲四邊盡浮世一齊低【靑集】

幹康

僧幹康零陵人齊已居湘西道林寺康往謁之齊已使謂曰我師門非詩人不遊大徳來非詩人耶請爲一詩以代門刺康吟云隔防紅塵忙似火當軒靑嶂冷如冰烹茶童子休相問報道門前是衲僧已大喜及別送之以詩康有經方幹故居云鏡湖中有月處士後無人荻筍抽髙節鱸魚躍老鱗爲齊已所稱幹徳中左補闕王伸知永州康持詩謁王覩其老丑試以詩時積雪初消命詠之曰六出奇花已住開郡城相次見樓臺時人莫把和泥看一片飛從天上來伸驚曰其防不淺因待以殊禮【雅言系述】

義存

雪峯難提塔義存禪師所預造自序曰夫從緣得者始終成壊非從緣得者歷刼常堅堅則在壊則損𨿽然離散未至何妨預置者哉所以石室木函搬土爲龕諸事已備腳北頭南比至其時橫山睡酣塔後黃滔爲作銘者也蘸月池旁有古杉乃閩王審知與義存手植皆數十圍義存植者直而參天閩王植者樛而逮地水磨磨下絕雀初義存題云庵前永日無狼子磨下終年絕雀兒至今信然【閩書】

唐懿宗咸通六年七月雪峯祖師登象骨山曰眞吾居也乃誅茅爲庵學徒翕然其山屬侯官縣環控四邑峭防萬仭先冬而雪盛夏而寒因以雪峯名焉師住山後嘗作詩曰光陰迅速暫須臾浮世何能得久居出嶺年登三十二入閩早是四旬餘他非不用頻頻舉已過還須旋旋除報與滿朝朱紫道閻王不怕佩金魚【小艸齋詩話】

契盈

僧契盈閩人通內外學常遇仙教以絕三彭之法三彭者三尸也廣順中來居杭之龍華寺賜號廣辧周智禪師契盈性尢敏速一日侍忠懿王遊碧波亭時潮水初滿舟楫輻湊望之不見其首尾王喜曰吳越國去京師三千里誰知一水之利如此邪契盈答曰可謂三千里外一條水十二時中兩度潮時人稱爲駢切時江南未通兩浙貢賦率由海達靑州故云【十國春秋】

行因

廬山佛手巖在絕頂李氏有國日行因禪師居焉李氏詔居棲賢寺一夕大雪逃歸舊隠嘗煮茶延僧托巖扉立化作偈曰前朝詔住棲賢寺雪夜逃居巖石間想見煮茶延客處直緣生死不相闗【辟寒錄】

齊已

僧齊已益陽人本佃戶胡氏子也七嵗居大潙山寺與諸童子牧牛天性頴悟嘗以竹枝畫牛背爲詩詩句多出人意表眾僧奇之勸令落髮爲浮圗【十國春秋】

居長沙道林寺湖南幕府號能詩者徐仲雅廖匡圗劉昭禹輩靡不聲名借甚而仲雅尢傲忽𨿽王公不避獨見齊巳必悚然不敢以眾人相遇齊巳故贅疣至是愛其詩者或戲呼之曰詩囊無何將遊蜀武信王習齊已名遮畱之龍徳元年禮齊已於龍興寺署爲僧正時降手牘慰藉良厚然居恆多鬱鬱不樂僧虛中貽詩云老負峨嵋月閒看雲水心蓋傷其志也齊巳旣托迹江陵惟事筆墨自娛乃作渚宮莫問篇十五章以述懷頃之唐秦王從榮召入侍中秋大宴齊巳窺從榮藏異志有東林莫得漸髙勢四海正看當路時之句幾以諷刺得罪已而脫歸荊南賴武信王匿之獲免其不屈節侯王類如此【十國春秋】

湖南幕府多才而徐東野尢好輕忽𨿽王公不避也毎見齊已必悚然不敢以眾人待之嘗謂同列曰我輩所作皆拘於一途非所謂通方之士若齊已才髙思逺無所不通殆難及矣論者以徐東野爲知言東野亦常贈之詩曰我唐有僧號齊已未出家時宰相器爰見夢中逢武丁毀形自學無生理骨瘦神淸風一襟松老霜天鶴病深一言悟得生死海芙蓉吐出琉璃心悶見唐風雅容缺敲破冰天飛白雪淸塞淸江卻有靈遺魂泣對荒郊月格何古天工未生誰知主混沌鑿開雞子黃散作純風如膽苦意何新織女星機挑白雲眞宰夜來調暖律聲聲吹出嫩靑春調何雅澗底孤松秋雨灑嫦娥月裏學步虛桂風吹落玉山下語何奇血潑乾坤龍戰時祖龍跨海日方出一鞭風雨萬山飛已公已公道如此浩浩寰中如獨自一簟松風冷如水長伴巢由伸腳睡其爲名士推重如此【五代史補】

鄭谷與僧齊已黃損等共定今體詩格云凡詩用韻有數格一曰葫蘆一曰轆轤一曰進退葫蘆韻者先二後四轆轤韻者雙出雙入進退韻者一進一退失此則繆矣余按倦遊雜錄載唐介爲臺官廷疏宰相之失仁廟怒謫英州別駕朝中士大夫以詩送行者頗眾獨李師中待制一篇爲人傳誦詩曰孤忠自許眾不與獨立敢言人所難去國一身輕似葉髙名千古重於山並遊英俊顏何厚未死姦諛骨已寒天爲吾君扶社稷肯教夫子不生還此正所謂進退韻格也按韻略難字第二十五山字第二十七寒字又在二十五而還又在二十七一進一退誠合體格豈率爾爲之哉近閱泠齋夜話載當時唐李對答乃以此詩爲落韻詩蓋渠不見鄭谷所定詩格有進退之說而妄爲云云也【湘素雜記】

僧齊巳白蓮集十卷光憲爲荊南節度副使序之曰風雅之道孔聖之刪備矣美刺之說卜商之序明矣降自屈宋逮乎齊梁窮詩源流權衡辭義曲盡商別成格言其惟劉氏之文心乎後之品評不復過此有唐禦宇詩律尢精列姓字綴英秀不啻十數家丹陽殷璠優劣升黜咸當其分世之深於詩者謂其不誣顧我何人敢議臧否茍成美有闕得非交遊之罪耶禪祖齊已本胡氏子實長沙人家邇潙山慕大禪伯悟入頓門落髮擁毳遊方宴坐宿念未忘存乎篇詠師趣尙孤潔詞韻淸潤平澹而意逺冷峭而格髙鄭谷郎中有與師云應是逢新雪髙吟得好詩格淸無俗字思苦有蒼髭其爲詩家稱許如此晚嵗將之岷峨假途渚宮太師南平王築淨室以居之舍淨財以供之𨿽入朱門而不移素履議者以唐來詩僧惟貫休禪師骨气渾成境意倬異殆難儔敵至於皎然靈一將談禪者並驅於風騷之途不近不逺也江之南漢之北緇流以儒業緣情者靡不希其聲彩自非雅道昭著安得享玆大名鄙以旅官荊臺最承欵洽較風人之情致賾文士之防歸周旋十年互見閫域師平生詩槀未遑刪汰俄驚遷化門人西文並以所集見授因得編就八百一十篇勒成一十卷題曰白蓮集蓋以久棲東林不忘勝事余旣繕寫歸於廬嶽附逺大師文帙之末逓爲輝光其佳句全篇或對偶開卷輒得無煩指摘濡豪梗槪良深悲慕天福三年戊戌三月一日序【白蓮集】

東坡志林云唐末五代文章衰盡詩有貫休齊已書有亞棲村俗之气大略相似此論固然然齊已白蓮集至今尙傳余嘗見海虞馮氏寫本有荊南孫光憲序篇帙完好略無闕軼文章流傳信有命乎【香祖筆記】

齊已有早梅詩中云昨夜數枝開鄭谷爲點定曰數枝非早不若一枝佳耳人以谷爲齊已一字師【十國春秋】僧齊已往袁州謁鄭谷獻詩云髙名喧省闥雅頌出吾唐疊巘供秋望飛雲到夕陽自封修藥院別下著僧牀防許中朝事久離鴛鷺行谷覽之曰請攺二字方得相見經數日再見云已攺得作別埽著僧牀谷大嘉賞結爲詩友【郡閣雅談】

東坡言僧詩要無蔬筍气固詩人鑑便作世网中語殊不知本分家風水邊林下气象蓋不可無若盡洗去淸防之韻便與俗同科又何足尙齊已云春深遊寺客花落閉門僧僧惠崇有曉風飄磬逺暮雪入廊深之句華實相副顧非佳句耶【西淸詩話】

今言中酒之中多以爲平聲祖三國誌中聖人中賢人之語然齊巳栁詩曰穠低似中陶潛酒輭極如傷宋玉風乃作仄聲或者謂平仄一意僕謂中酒之中從仄聲自有出處按前漢樊噲傳軍士中酒注竹仲反齊已祖此【野客叢書】

瀟水在永州西三十步湘水在州北十里自零陵合流謂之瀟湘齊已詩雲二水逺難論從離到坎奔冷穿千嶂陌淸過防州門沈彬云數家漁网秋云外一岸殘陽細雨中何涓云鴈影數行秋半逢漁歌一聲夜深發皆曲盡其妙【零陵總記】

太白寧放棄而不作眷戀之態寧狂蕩而不作規矩之語子美不能不讓此兩著元微之謂太白不能窺杜甫之藩籬況堂奧乎此非公論退之云李杜文章在光焰萬丈長不知羣兒愚那用故謗傷齊已云須知一一丈夫气不是綺羅兒女言此眞知太白者【畱靑日札】

僧齊已松詩云雷電不敢伐靈【闕】蠧萬端麕依幹節死虵入朽根蟠影浸僧禪濕風吹鶴夢寒尋常風雨夜疑有鬼神看小松云發地才盈尺蟠根巳有靈嚴霜百花死深院一株靑後夜蕭騷動空階蟋蟀聴誰於千載外吟倚老龍形【續本事詩】

古人殿閣檐稜間有風琴風箏皆因風動成音自諧宮商元微之詩鳥啄風箏碎珠玉髙駢有夜聴風箏詩云夜靜弦聲響碧空宮商信任往來風依稀似曲才堪聴又被風吹別調中僧齊已有風琴引云按吳絲雕楚竹髙托天風拂爲曲一一宮商在素空鸞鳴鳳語翹梧桐夜深天碧松風多孤牕寒夢驚流波愁魂傍枕不肯去翻疑住處鄰湘娥金風聲盡薫風發冷泛虛堂韻難歇常恐聴多耳漸煩淸音不絕知音絕王半山有風琴詩云風鐵相敲固可鳴朔兵行夜響行營如何淸世容髙枕翻作幽牕枕上聲此乃檐下鐵馬也今名紙鳶曰風箏亦非也【丹鉛總錄】

逺法師在廬山初修淨土之社凡百有二十三人謝康樂爲鑿東西二池種白蓮求入淨社故號白蓮社然逺公以靈運心雜止之世傳十八賢乃彭城劉遺民豫章雷次宗雍門周續之南陽宗炳南陽張野南陽張銓西林覺寂大師東林普濟大師持法師賓佛防耶捨尊者蜀賓佛防防陀羅尊者慧睿法師曇順法師曇恆法師道炳法師道敬法師曇詵法師道生法師李伯時畫蓮社圗陶淵明乘籃輿謝康樂乘馬張曲笠二公𨿽不入淨社常往來山中僧齊已逺公影堂詩云陶令醉多招不得謝公心亂入無方是也【槁簡贅筆】

洞庭湖闊數百里秋水歸壑惟一條湘川而巳僧齊已欲吟一詩徘徊未就有蔡押衙者輒髙吟曰可憐洞庭湖恰到三冬無髭須人怪問之答曰以其不成湖也【五雜組】

茶之佳品造在社前其次則火前謂寒食前也其下則雨前謂谷雨前也佳品其色白若碧緑者乃常品也佳品芽蘗細微不可多得若取數多者皆常品也齊巳茶詩曰甘傳天下口貴占火前名又曰髙人愛惜藏巖裏白瓿封題寄火前丁謂詩曰開緘試新火須汲逺山泉凡此皆言火前蓋未知社前之品爲佳也鄭谷詩曰入坐半甌輕泛緑開緘數片淺含香鄭雲叟詩曰羅憂碧粉散嘗見緑花生沈存中論茶謂黃金碾畔緑塵飛碧玉甌中翠濤起宜攺緑爲玉翠爲素此論可也而舉一夜風吹一寸長之句以爲茶之精美不必以雀舌鳥嘴爲貴今按茶至一寸則芽葉大矣非佳品也存中此論曲矣盧仝茶詩曰開緘宛見諫議靣手閱月團三百片薛能謝劉相公寄茶詩曰兩串春團敵夜光名題天柱印維揚茶之佳品珍逾金玉未易多得而以三百片惠盧仝以兩串寄薛能者皆下品可知也齊已詩角開香滿室鑪動緑凝鐺丁謂詩曰末細烹還好鐺新味更全此皆煎啜之也煎啜之者非佳品也唐人於茶𨿽有陸羽爲之說而持論未精至本朝蔡君謨茶錄旣行則持論精矣以茶錄而覈前賢之詩皆未知佳味者也【學林新編】齊巳潭艸人與貫休並有聲同師石霜二僧詩唐之尢晚者已詩如夜過秋竹寺醉打老僧門最佳【瀛奎律髓】僧齊巳聴琴詩云萬物都寂寂堪聞彈正聲人心盡如此天下自和平同時徐東野有詩云我唐有僧號齊已未出家時宰相器爰見夢中逢武丁毀形自學無生理如聴琴絕句正宰相詩也【堅瓠集】

沙泉帶艸堂紙帳捲空牀靜是眞消息吟非俗肺腸園林坐淸影梅杏嚼紅香誰住原西寺鐘聲送夕陽此齊已自賦艸堂中事也洪覺範取此八句賦爲八詩以其句句有味故耶此詩爲僧徒所重其來久矣實亦淸麗【瀛奎律髓】

南中榮橘柚寧知鴻鴈飛許渾云地蒸川有毒天暖樹無秋卽諺所謂樹蠻不落葉也沈云卿雲南浮漲海人何處北望衡陽少鴈飛韓翊云前臨漲海無人過卻望衡陽鴈幾羣齊巳云瘴國頻聞說邊鴻亦不遊又唐李明逺爲潘州司馬卽今髙州嘗有詩云北鳥飛不到南人誰與遊卽諺所謂鴈飛不到處人被利名牽者也【畱靑日札】

齊已早梅詩萬朩凍欲折孤根暖獨回前村深雪裏昨夜一枝開風逓幽香去禽窺素艷來明年猶應律先發映春臺尋常只將前四句作絕讀其實二十字絕妙五六亦幽致王荊公選唐百家詩梅花僅有五首五言律僅有韓致光一首五言絕句一首王適云忽見寒梅樹開花漢水濱不知春色早疑是弄珠人亦佳句也七言絕句二首戎昱云一樹寒梅白玉條迥臨邨落傍溪橋應緣近水花先發疑是經春雪未消劉言史云竹與梅花相並枝梅花正發竹枝垂風吹總向竹枝上眞似王家雪下時崔魯七言律一首見此卷後今以余所選五言律增廣之【瀛奎律髓】

齊已詩淸潤平淡亦復髙逺冷峭一經都官點化白蓮一集駕出雲臺之上可謂智過其師【唐音癸籖】

寄方漧處士鑑湖舊居云賀監舊山川空來近百年聞君與琴鶴終日在漁船鳥路深秋石湖燈半夜天雲門幾回去題徧好林泉【唐詩紀事】

戊辰嵗湖中寄鄭谷郎中云白髮久慵簪常聞病亦吟瘦應成鶴骨閒想似禪心上國楊花亂滄洲荻筍深不堪思翠巘西望獨沾襟【唐詩紀事】

觀水雲範蠡東浮濶靈均北泛長誰知逺煙浪別有好思量故國門前急天峯照裏忙難收樓上興漫正斜陽【唐詩紀事】

聴李先生琴云仙子弄瑤琴仙山杉月深此聲含太古誰聴到無心灑石霜千片噴空瀑萬尋何人傳指法擕向海中岑【唐詩紀事】

師貴

福州師貴禪師問牛頭未見四祖時百鳥銜花供養見後爲甚不來師曰曙色未分人盡望及乎天曉也如常【閩書】

如體

福州芙蓉山如體禪師僧問如何是古人曲調師示頌曰古曲發聲雄今時韻亦同若教第一指祖佛盡迷蹤【指月錄】

體靜

後唐同光三年體靜禪師住郡城東山華嚴寺未幾莊宗徵入輦下眾僧看經惟師與徒眾不看帝問師爲甚不看經師曰道泰不傳天子令時淸休唱太平歌帝曰眾徒爲甚也不看師曰獅子窟中無異獸象王行處絕狐蹤帝曰眾僧爲甚看經師曰水母元無眼求食須賴蝦帝曰師是後生爲甚卻稱長老師曰三嵗國家龍鳳種百年殿下老朝臣【閩中考】

法輝

泉州開元寺法輝禪師禪余頗以詩自娛與呂縉叔石聲叔陳原道釋居億居全爲同社嘗題憲師壁曰逺浸谿光碧寒生松檜陰漁舟驚暮雨髙吹入秋林此境長年在吾師靜隠心【閩書】

雲門

雲門偃禪師嘗作北邙行曰前山後山髙峨峨防車轔轔日日過哀歌幽怨滿巖谷聞者潛悲薤露歌哀歌一聲千載別孝子順孫徒泣血世間何物得堅牢大海須彌竟磨滅人生還如露易晞從來有防終別離苦海哀傷不暫輟況復百年驚夢馳去人悠悠不復至今人不防古人意栽松起石駐墓門欲爲死者長年計魂魄悠揚形化土五趣茫茫井輪度今人還古人墳今墳古墳無定主洛陽城裏千萬人終爲北邙山下塵沈迷不計歸時路爲君孤坐長悲辛昔日送人哭長道今爲孤墳臥芳艸妖狐穿穴藏子孫耕夫撥骨尋珠寶老木蕭蕭生野風東西壊冡連晴空寒食已過誰享祀冡畔餘花寂寞紅日月相催若流矢貧富賢愚盡如此安得同遊常樂鄕縱經刼火無生死【焦氏類林】

虛中

虛中宜春人遊瀟湘山與齊已尙顏棲蟾爲詩友住湘江西宗成寺潭州馬氏子希振侍中好事毎延納於書閣中好燒柴火煙皆彩翠題侍中池亭云嘉魚在深處幽鳥立多時寄司空圖侍郎雲門徑放莎垂往來投刺稀有時開禦札特地掛朝衣嶽信僧傳去天香鶴帶歸他時周召作無復更衰微司空侍郎言懷云十年華嶽峯前住只得虛中一首詩【郡閣雅談】

司空圖歸山時多以四皓二疏譽之惟僧虛中云道裝汀鶴識春醉野人扶言其操履檢身非傲世者也又云有時看禦札特地掛朝衣言其尊戴存誠非邀君者也【全唐詩話】

爾鳥

蜀沙門僧爾鳥詩慕李白鄙賈島蹇澁乃自諷其詞云鯨目光燒半海紅鰲頭浪蹙掀天白而云我不能措思於藩籬蹄涔之間仍精於周易佛經爲歌行所掩【詩話總】

法眼

太祖將問罪江南李后主用謀臣計欲拒王師法眼禪師觀牡丹於大內作偈諷之云擁毳對芳叢由來趣不同發從今日白花是去年紅艷冶隨朝露馨香逐晚風何須待零落然後始知空後主不悟而宋師渡江【冷齋夜話】

棲蟾

唐僧棲蟾題豫章邑中云楚樹七回雕茂葉江人三至宿秋風蟾蜍竹老揺疎白菡蓞池幹滴碎紅山谷諸人皆和此詩又一僧題豫章云古朩疑撐月危峯欲渡江亦佳句也【雪浪齋日記】

可隆

僧可隆善詩髙從誨閱其捲有觀棋句云萬般思後行一失廢前功從誨謂曰吾師此詩必因事而得隆答曰某本姓慕容與桑維翰同學少負志气多忤維翰維翰登第以至入相某猶在塲屋頻年敗衂皆維翰所挫也因削髮爲僧其句實感前事而露意焉從誨識鑑皆此類也【大定錄】

逺公

莊宗遣中使向延嗣賫勅害帝勅曰王衍一行並從殺戮已印畫矣樞宻使張居翰覆視就殿柱揩去行字攺家字由是百官及王氏僕役獲免者千餘人延嗣至長安殺帝及宗族於秦川驛因盡得蜀中珍寶帝時年二十八也時有蜀僧逺公傷廢國詩云樂極悲來數有涯歌聲才歇便興嗟牽羊廢主尋傾國指鹿姦臣盡防家丹禁夜涼空鏁月後庭春老漫開花兩朝帝業都成夢陵樹蒼蒼噪暮鴉【十國春秋】

贊寧

吳越時贊寧傳載浙江晝夜二潮甚信上人以詩括之曰午未未未申申夘夘辰辰已已已午午朔望一般掄此晝也【輟耕錄】

僧贊寧寄題洞庭山水月禪院云參差峯岫晝云昏入望交蘿濁浪奔震澤湧山來北防華陽連洞到東門日生樹掛紅霞腳風起波揺白石根門有上方僧住處橘花林下采蘭蓀積翠湖心迆邐長洞臺蕭寺兩交光鳥行黑點波濤白楓葉紅連橘柚黃人我絕時隈樹石是非來處接帆檣如何遂得追遊性擺卻營營不急忙【吳郡誌】

大師聲望日隆文學益茂時錢氏公族忠懿王俶宣徳節度使偡奉國節度使億越州刺史儀金州觀察使儼故工部侍郎昱與大師以文義切磋時浙中士大夫衛尉卿崔仁冀工部侍郎愼知禮內侍致仕楊惲與大師以詩什倡和又得文格於光文大師彚徵受詩訣於前進士龔霖由是大爲流輩所推時錢塘名僧契凝者通名數一支謂之論虎常從義者文章俊健謂之文虎大師多毘尼著述謂之律虎故時稱四虎焉【十國春秋注】

智亮

戴雲山有戴云寺居山中麓上山下山各十五里南唐時釋智亮者居之智亮不筆硯而能句有山中詩人間漫說上天梯上萬千回總是迷爭似老夫巖下坐淸風明月與心齊人駭服其天得云【閩書】

翠微禪師

王仁裕洛城漫錄云張全義爲西京畱守識黃巢於眾僧中陶糓五代亂紀雲巢旣遁免祝發爲浮屠有詩云三十年前馬上飛鐵衣著盡著僧衣天津橋上無人識獨倚危欄看落暉又僧史言巢有塔在西京龍門號翠微禪師而世傳巢住雪竇所謂雪竇禪師卽巢也明州雪竇山有黃巢墓【揮麈後錄】

陶糓五代亂紀載黃巢遁免後祝發爲浮屠有詩云三十年前艸上飛鐵衣著盡換僧衣天津橋上無人問獨倚危欄看落暉近世王仲言亦信筆書揮麈錄殊不知此乃元微之贈智度詩竄易磔裂合二爲一原集可攷也其一云四十年前馬上飛功名藏盡擁禪衣石橊園下擒生處獨自閒行獨自歸其二云三陷思明三突圍鐵衣拋盡衲禪衣天津橋上無人識閒憑防幹望落暉【稗史彚編】

張居士

張居士名蟜字平云學釋氏法人謂之居士時有勾居士問不拘生死者願師直指答曰非干日月照晝夜自分明又問百億往來非指的光明終不礙山河時如何答曰紅尾漫揺三尺浪眞龍透石本無蹤嘗撰防錄珠集歌行句偈百餘篇云毳流來往我家風我道玲瓏處處通頃刻萬邦皆徧到途中曾未見人逢其仙化三日口吐香气滿屋氤氳有弟子告曰居士嘗言宗門祗以眼目爲光不以睡相爲事居士今日何以如此言訖香气乃絕【茅亭客話】

勾居士

勾居士名令蜀都人也宗嗣張平云有學人問答隨機應響著火蓮集無相寶山論法印傳況道雜言百餘篇有敬禮瓦屋和尙塔偈曰大空無盡刼成塵步孤髙物外人日本國來尋彼岸洞山林下過迷津流流法乳誰無分了了教知我最親一百六十三嵗後方於此塔葬全身瓦屋和尙名能光日本國人也嗣洞山悟本禪師天復年初入蜀僞永泰軍節度使鹿防扆捨碧雞坊宅爲禪院居之至孟蜀長興年未遷化時齒一百六十三故有是句【茅亭客話】

寂

僧寂姓髙氏故唐節度使駢族子也棄家祝髮博極羣書善講說而脫略跌宕無日不醉嘗自號爲酒禿云後主召講華嚴梵行一品賚金帛甚厚寂卽日盡送酒家日夜劇飲醉則從小兒數十浩歌道中歌曰酒禿酒禿何榮何辱但見衣冠成古邱不見江河變陵谷一日醉死石子岡【十國春秋】

至聰

五代時有一僧號至聰禪師祝融峯修行十年自以爲戒行具足無所誘掖也夫何一日下山於道傍見一美人號紅蓮一瞬而動遂與合歡至明僧起沐浴與婦人俱化有頌曰有道山僧號至聰十年不下祝融峯腰間所積菩提水瀉向紅蓮一葉中【侍兒小名錄】

還鄕和尙

錢氏時杭州還鄕和尙每喝云還鄕寂寂杳無蹤不掛徵帆水陸通踏得故鄕田地穏更無南北與西東人問云明年大家都去果爲錢家納土還朝之兆【侯鯖錄】

蜀村寺僧

王中令旣平蜀捕逐余冦與部隊相逺饑甚入一村寺中主僧醉甚箕踞公怒欲斬之僧應對不懼公奇而赦之問求蔬食僧曰有肉無蔬公更奇之餽以蒸豬頭食之甚美公喜問僧止能飲酒食肉耶爲有他枝也僧自言能爲詩公令賦食蒸豚詩操筆立成曰觜長足短淺含臕久向山中食藥苗蒸處已將蕉葉裹熟時兼用杏漿澆紅鮮雅稱金盤薦軟熟眞堪玉筋挑共把羶根來比並羶根只合喫藤條公大喜與紫衣【冷齋夜話】

羶根羊肉也唐薛昭緯遭黃巢亂流離饑餓遇舊識銀工延接飲饌甚丰昭緯以詩謝之曰一揲羶根數十皴盤中猶更有鮮鱗早知文字多辛苦悔不當初學冶銀而王中令令寺僧賦蒸豚詩亦有羶根自合喫藤條之語【文海披沙】

雙燈寺僧

梓潼雙燈寺僧書一頌曰撞來好个寄生囊云云趺坐而化【淸異錄】

五代詩話卷八

欽定四庫全書

五代詩話卷九

兗州府知府鄭方坤撰

羽士鬼怪

呂巖

呂巖眞人字洞賔京川人也唐末三舉不第偶於長安酒肆遇鐘離權授以延命術自爾人莫之究嘗遊廬山歸宗書鐘樓壁曰一日淸閒自在身六神和合報平安丹田有寶休尋道對境無心莫問禪未防道經黃龍山覩紫雲成蓋疑有異人乃入謁值龍擊鼔陞堂龍見意必呂公也欲誘而進厲聲曰座旁有竊法者呂毅然出問一粒粟中藏世界半升鐺內煮山川且道此意如何龍指曰這守屍鬼呂曰爭柰囊有長生不死藥龍曰饒經八萬刼終是落空亡呂薄訝飛劍脇之劍不能入遂再拜求指歸龍詰曰半升鐺內煮山川卽不問如何是一粒粟中藏世界呂於言下頓契作偈曰棄卻瓢嚢摵碎琴如今不戀汞中金自從一見黃龍後始覺從前錯用心龍囑令加防【指月錄】

復齋漫錄云異聞集載沈旣濟作枕中記雲開元中道者呂翁經邯鄲道上邸舎中以囊中枕借盧生睡事此之呂翁非洞賓也蓋洞賓嘗自敍以爲呂渭之孫仕徳宗朝今雲開元則呂翁非洞賔無可疑者苕溪漁隱曰回仙嘗有詞云黃粱炊未熟夢驚殘尙用枕中記故事可見其非呂翁也靈怪集載南柯太守傳與枕中記事絕相類浮世榮枯固已如夢矣此二事又於夢中作夢記可笑亦可嘆【漁隱叢話】

吳虎臣辯唐異聞集所載開元中道者呂翁經邯鄲道上邸舎中以囊中枕借盧生睡事謂此呂翁非洞賓自序以爲呂渭之孫渭仕徳宗朝今曰開元中則呂翁非洞賓無可疑者而或者又以爲開元恐是開成字亦非也開成𨿽文宗時然洞賓此時未可稱翁本朝國史稱闗中逸人呂洞賓年百餘歲而狀貌如嬰兒世傳有劍術時至陳摶室若以國史証之止云百餘歲則非開元人明矣雅言系述有呂洞賓傳云闗右人咸通中舉進士不第值巢賊爲梗攜家隱居終南學老子法以此知洞賓乃唐末人此皆吳說蕭東夫呂公洞詩云復此經過三十年惟應巖谷故依然城南老樹朽爲土檐外稚松靑拂天枕上功名秪擾擾指端變化又刀圭乞與起衰病稽首秋空一劍仙第五句誤用呂翁事【賓退錄】自王重陽全眞教行而趙昌父選唐絕尢延之紀唐詩皆取鐘呂作世遂亡弗以二子爲唐人者以余攷之呂蓋五代人而鐘顯宋世其不得爲唐人一也何以明之鐘呂傳道集稱施肩吾撰肩吾中唐後人於呂爲前輩不應爲其弟子借令受道之士齒非所拘則唐人之好奇語誕什倍宋時如怪杜陽異聞甘之類往往假稱神怪以自發其詞而呂之顯迹宋世婦人童子稔能傳述胡唐之小說無片詞及之僅傳道一集耶此其不得爲唐人一也又太平廣記采摭累朝小說數百家至唐人撰述宋初存者什九亡弗備收如神仙一類捲至數十卽杜子春輩之無稽紀錄不遺乃鐘呂傳道集竟不見采攷之總目亦無其名其書𨿽見於文獻通考而劉昫舊唐書志中不列則其僞作而托名肩吾無可疑者此其不得爲唐人二也鐘之詩可見者惟二絕句呂之詩可見者僅一絕一律然尢延之所采竟不知得之何書趙昌父因延之計敏夫紀事又本之尢趙而元好問鼓吹一律又不審得之何書者也然則三絕一律庸知非鐘呂宋時之作諸公因其自稱唐人故從而彚之於唐耶庸知非當時因二公顯迹而好奇者托附其名好事者遂目爲其作耶觀虞伯生旅店一詩滕玉霄訪友一詩當時皆以爲呂作則他可例見矣【少室山房筆叢】攷呂之顯迹五代見於雜說者其句有飲海兒人不識燒山符子鬼難看見於詩話者其句有一粒粟中藏世界半升鐺裏煮山川似是本詩而朝遊北海暮蒼梧亦可信者然皆五代小說所載也鐘之詩句可徵者莫厭追懽笑語頻一首然僅宣和書譜及之也自余呂之顯迹防徧天下率宋南渡以前鐘之顯迹惟王定國一書及王老志爲弟子耳其謂鐘爲呂師止宣和書譜一言余𨿽呂自言未數數也賓退錄引宋朝國史載闗中逸人呂洞賓年百餘歲狀如嬰兒時至陳摶室據國史宋得天下距五代又數十年而呂才云百歲則洞賓之爲五代時人灼然可見而施肩吾傳道集之贗不加辯而自明矣【少室山房筆叢】

世傳神仙呂洞賓名巖洞賓其字也唐呂渭之後五代間從鐘離權得道權漢人邇者自本朝以來與權更出沒人間權不甚多而洞賓蹤迹數見好道者每以爲口實余記童子時見大父魏公自湖外罷官還道嶽州客有言洞賓事者云近歲常過城南一古寺題二詩壁間而去其一云朝遊嶽鄂暮蒼梧袖有靑蛇膽气麤三入嶽陽人不識朗吟飛過洞庭湖其一云獨自行時獨自坐無限時人不識我惟有城南老樹精分明知道神仙過說者云寺有大古松呂始至時無能知者有老人自松顚徐下致恭故詩云然先大父使余誦之後得李觀所記洞賓事碑與少所聞正同靑蛇世多言呂初由劍俠入非是此正道家以气鏈劍者自有成法神仙事渺茫不可知疑信者蓋相半然是身本何物固自有主之者區區百骸亦何足言棄之則爲佛存之則爲仙在去畱間爾洞賓𨿽非余所得見然世要必有此人也【防齋筆談】呂巖字洞賓幼名紹先京川人二十不從婚娶防昌咸通時舉進士滯塲屋者二十三年五十道始成祖渭禮部侍郎父讓海州刺史予嘗召箕洞賓降書雲輕揮羽扇平分湘水煙霞泉石爲佳侶淸風兩袖气粗豪洞庭飛過經千里飽嚼瑤華醉斟玉髓乾坤收拾葫蘆裏一聲長嘯海天秋數著殘棋山月起末書曰踏莎行予請作西湖賦卽運箕如飛筆不停輟有云攀碧落之兩臥白雲於三竺六橋水流魚與俱四賢堂寂鹿獨宿眞佳句也【畱靑日札】

世傳呂先生詩黃鶴樓前吹笛時白蘋紅蓼對江湄情欲許誰能防惟有淸風明月知呂先生非洞賓乃名元圭者也其詩元題於石照亭牕上仍記歲月云乙丑七月二十六日當元丰間諭涉爲湖北提刑題詩其後云黃鶴樓邊橫笛吹石亭牕上更題詩世人不識還歸去江水雲山共渺彌或曰元圭乃先生之別字也【能攺齋漫錄】

世傳上中下八洞皆有仙人故俗動稱八仙云如所謂鐘離鐵拐韓湘子張果老之屬皆列仙傳采拾而彊合之耳張果乃明皇時術士與羅公逺葉法善同在朝非仙也獨呂洞賓者史傳所載靈異之迹昭彰在人耳目想不可謂之全誣今世所謂純陽詩字甚多如朝遊北海暮蒼梧及石池淸水是吾心者好事者裒爲之集但純陽唐人旣舉進士又列仙籍而其詩乃類宋人口吻豈亦後人傅防所成耶不然旣遺世髙舉而又屢降人間若戀戀不忍舎者何也退之云我自屈曲住世間安能從汝求神仙此視純陽去而復來者過之逺矣【五雜組】唐末馮翊城外酒家門額書雲飛空卻回顧謝此含春王於王字末大書醉也字體散逸非世俗書人謂是呂洞賓題【淸異錄】

後周末汴京民石氏開茶肆有丐者索飲其幼女敬而與之如是月餘父怒笞女女供奉益謹丐謂女曰汝能啜我殘茶否女頗嫌之少覆於地卽聞異香亟飲之便覺神體淸健丐者曰我呂仙也汝𨿽無緣盡飲我茶亦可隨汝所願女只求長壽不乏財物呂仙遺詞曰子午當餐日月精闗門戶啟還扄長似此過平生且把陰陽仔細烹遂不復見宣和中又遺吳興倡女張珍奴詞曰坎離坤兌分子午須認取自家宗祖地雷震動兩山頭漸洗濯黃芽出土捉得金精牢閉固煉庚申要生龍虎待他問汝甚人傳但只道先生姓呂蓋步蟾宮詞也【詞苑叢談】

東坡云回仙過湖州東林沈氏飲醉石橊皮書其家東老庵之壁云西鄰已富憂不足東老𨿽貧樂有餘白酒醸來緣好客黃金散盡爲收書東老沈氏之老自謂也余次其韻云世俗何知貧是病神仙可學道之餘但知白酒畱佳客不問黃公覓素書符離道士晨興際華嶽先生尸解余忽見黃庭丹篆句猶傳靑紙小朱書淒涼雨露三年後髣髴塵埃數字余至用橊皮緣底事中書君豈不中書【漁隱叢話】

山谷云秋風吹渭水落葉滿長安黃塵車馬道獨淸閒自然鑪鼎虎繞與龍盤九轉丹砂就琴心三疊蘂珠看舞胎仙便萬釘寶帶貂蟬富貴欲薰天黃粱炊未熟夢驚殘是非海裏直道作人難袖手江南去白蘋紅蓼再遊湓浦廬山往三十年有人書此曲於州東茶圈酒肆之柱間或愛其大指趣而不能歌也中間樂工或按而歌之輙以徑語竄入有市井气不類神仙中人語十年前有醉道士歌此曲廣陵市上童兒和之乃合其故時語此道士去後以物色迹逐之知其爲呂洞賓也【漁隱叢話】鄱陽胡詠之朝散生平好道元符初嘗於信州弋陽縣見一道人靑巾葛衣神气特異因揖而延之對飲道人指取大白滿引無算曰君有從軍之行去否胡竦然曰當去蓋是時欲就熙河帥姚雄之辟也道人曰西陲方用師好去索紙書詩曰濟世應湏不世才調羮重見用鹽梅種成白璧人何處熟了黃粱夢未回相府舊開延士閤武夷新築望仙臺靑雞唱徹函闗曉好捲遊幃歸去來授詠曰爲我以此寄章相公且曰章相公好个人又錯了路徑也詠叩其說但云未可立談詠問其姓名亦不肯言曰吾早晚亦遊邊可以復相見夜艾詠曰先生可就此寢曰吾歸邸中只在河下乃拂衣去明日遣人往諸邸尋問皆云未嘗有道人因告縣令徧邑物色竟無曾見者詠至京師見王副車詵具告以此欲持詩謁子厚詵曰愼不可上方以邊事倚辦相公丞相得此必堅請去上必疑怪詰其所以然君且得罪詠以爲然徑趍姚幕從取靑唐曁還闕則子厚已去矣他日子厚北歸聞有此詩就詠求之其眞本巳爲駙車奄有乃錄寄之子厚見詩嘆曰使吾早得此詩去位久矣豈復有今日之事乎方詠之在邊日嘗至秦州天慶觀聞說呂先生在此月餘近日方去矣問何以知其爲呂道士云道人去時適道眾皆赴鄰郡醮道人顧小童曰吾且去借筆書壁師歸示之小童辭以觀新修師戒勿令題涴乃曰煩貯火殿鑪吾欲禮三淸而去旣而行殿後砌下有石池水甚淸泚乃以爪畫殿壁畱詩云石池淸水是吾心漫被桃花倒影沈一到邽山空闕內消閒塵累七弦琴後題回字眾驚嘆以爲必呂翁也壁甚髙其字非手可能及邽山卽秦山也詠思弋陽所遇有遊邊之約豈非斯人歟此說予聞江元一太初云【墨莊漫錄】

西湖諸寺所存無防惟南山靈石猶是舊屋寺僧言頃時有數道人來丐食拒而不與乃題詩屋山而去至今猶存字畫頗類李北海是唐人書也其詩雲南塢數回泉石西峯防疉煙雲登攜孰以爲佀顏寓李甲蕭耘後好事者譯之前一句乃呂字第二句洞字第三句賓字是洞賓與三人者來耳李甲近世人東坡以比郭恕先善畫而有文余不知其爲何人當是神仙也【竹坡詩話】賈師雄郎中治平中通判邵武嘗收鐵鏡甚大非常物也久欲淬磨未得其人左右言近有回處士自言善磨鏡召至風骨軒昂非常人也飲酒畢推藥鏡上言藥少當自取之旣去不回詢其宿在太平寺畱詩一絕云手內靑蛇淩白日洞中仙果艷長春湏知物外煙霞客不是尋常磨鏡人取鏡視之藥已化去堆藥處一防表裏通明如寒玉秋水【靑髙議】

鐘弱翁帥平原一方士通謁從牧童牽黃犢立於庭下弱翁異之指牧童曰道人頗能賦此乎笑曰不煩吾語是兒能之牧童乃操筆大書云艸鋪橫野六七里笛弄晚風三四聲歸來飽飯黃昏後不脫簑衣臥月明旣去郡人見方士擔兩大甕長歌出郭迹之不見兩甕乃二口豈洞賓耶【西淸詩話】

襄漢隱者躬耕數畝因古冡爲亭往來題詩甚富一日柱間得一絕相傳呂公作也冡上爲亭莫嗔冡頭人卽冡中人憑欄莫起存亡意除卻虛空總是塵【焦氏類林】破者謂二八也蓋以剖四界其形如兩八字故女子初破體曰破年當二八也呂洞賓贈張洎詩云功成當在破年蓋二八八八六十四也洎以六十四卒【堅瓠集】

大梁景徳寺峨眉院壁間有呂洞賓題字寺僧相傳以爲頃時有蜀僧號峨眉道者戒律甚嚴不下席者二十年一日有布衣靑裘昂然一偉人求與語良久期以明年是日復相見於此願少見待也明年是日日方午道者沐浴端坐而逝至暮偉人果來問道者安在曰亡矣偉人嘆息良久忽復不見明日書數語於堂壁間絕髙處其語云落日斜西風冷幽人今夜來不來教人立盡梧桐影字畫飛動如翔鸞舞鳳非世間筆也宣和間余遊京師猶及見之【竹坡詩話】

潭州士人夏鈞罷官過永州謁何仙姑而問曰世人多言呂先生今安在何笈曰今日在潭州興化寺設齋鈞専記之到潭日首於興化寺取齋簿視之果其日有華州回客設供頃年滕亮宗謫守巴陵郡有華州回道士上謁風骨神秀眉宇淸邁滕知其異口占一詩贈之曰華州回道士來到嶽陽城別我遊何處秋空一劍橫回聞之恍然大笑而別不知所之【東軒筆錄】

宿州天慶觀有神仙題詩二絕於五星門扉之上俗傳云呂先生神篆其詩曰秋景蕭條葉亂飛庭松影裏坐移時云迷鶴駕何方去仙洞朝元失我期又曰肘傳丹篆千年術口誦黃庭兩卷經鶴觀古壇槐影裏悄無人迹戶長扄後爲人刮去墨迹猶存乃知非常人書也【焦氏筆乘】

全州道士蔣暉志行髙卓洞賓謁之適蔣他出帝君題詩於壁曰醉舞髙歌海上山天瓢承露浴金丹夜深鶴透秋空壁萬里西風一劍寒後書無上宮主訪蔣暉作遂去字徹壁暉歸大驚曰宮字無上此呂翁也追之不復得矣【列仙通紀】

三界廟一名靑蛇廟廟有小蛇背緑腹赤穴神衣袖饗神飲食或以手接翫之甚馴倘有虛誓愆祈家數百里蛇輙至爲其人索願其家爲蛇掛紅刻日賽之呼曰靑蛇使云按三界姓許平南人采樵得一衣輕如一葉上下無縫帶內有回字能召風雨知來物播術聚眾治中制府逮至覆以洪鐘環以積薪晨夜煆之發之無有也仙衣所披僅乃得免余先一日與袁元約趙平笥談靑蛇之異余謂靑蛇必金精也昔先師純陽詩云朝遊北海暮蒼梧袖有靑蛇膽气粗三醉嶽陽人不識朗吟飛過洞庭湖此時三彭𨿽靖一气未降及參黃龍頓超圓覺銖衣蛇劍棄若浮煙辱於非人有弗顧也夫君子藏器於身待時而用慢藏誨禍亦何神之靈而靑蛇有知必不拳拳於玆廟也二客稱快次早入廟取酒酹蛇羣若媿匿深穴於神座之下以火燭之得寶劍一函翠色欲滴是夜二客夢一綠衣少年與余結佩後靑蛇遂無有見者【赤雅】

呂眞人一日遊四明金鵞寺顧方丈蕭然有童子出呂問此何寥寥童曰莫道寥寥虛空也不著呂嘉其言題詩於壁云方丈有門出不鑰見个山童露雙腳問伊方丈何寂寥道是虛空也不著聞此語何欣欣主人豈是尋常人我來謁此不得見渇心耿耿生埃塵歸去也波浩渺路入蓬萊山杳杳相思一上石樓時雪晴海濶千峯曉【堅瓠集】

回仙於京師景徳寺僧房壁上題詩云明月斜秋風冷今夜故人來不來教人立盡梧桐影相傳此詩自國初時卽有之柳耆卿詞云愁緒終難整人立盡梧桐碎影用回仙語也古今詞話乃云耆卿作傾杯樂秋景一闋忽夢一婦人云妾非今世人曾作前詩數百年無人稱道公能用之夢覺記其事世傳乃鬼謠也此語怪誕無可攷據蓋不見回仙畱題詩遂妄言耳【漁隱叢話】

回仙有沁園春一闋明內丹之防語意深妙惜乎世人但歌其詞不究其理吾故表顯之云九返還丹在人先湏煉已待時正一陽初動中宵漏永溫溫鉛鼎光透簾幃造化爭馳虎龍交合進火功夫尢鬭危曲江上看月華瑩靜有个烏飛當時自飲刀圭又誰信無中養就兒辧水源淸濁朩金間隔不因師指此事難知道要防天機淸逺下手修休太遲蓬萊路仗三千行滿獨步雲歸【漁隱叢話】

武昌瀕江有呂公磯上有黃鶴樓一日有題漢宮春於其上雲橫吹聲沈倚危樓紅日江轉天斜黃塵邊火澒洞何處吾家胎禽怨夜半乘風露丹霞先生笑飛空一劍東風猶自天涯情知道山中好早翠囂含隱瑤艸新芽靑溪故人信斷夢逐飈車乾坤星火歸來兮煮石煎砂回首處幅巾蒲帳云邊獨笑桃花不知爲何人作或言洞賓語也後三十年已未元兵渡江【老學叢談】

呂洞賓過錦屏山題詩云半空豁然雷雨收洗出一片瀟湘秋長虹倒掛碧天外白雲走上靑山頭誰家緑樹正啼鳥何處夕陽斜倚樓道人醉臥巖下石不管人間萬種愁又時當海晏河淸日白鹿閒騎下翠臺本爲君平川裏去不妨卻到錦屏來自有仙人丰度今世傳洞賓詩只朗吟飛過洞庭湖一絕耳【堅瓠集】

呂仙坐鳳停橋上有守橋道人煎佳茗供之仙索紙筆書詞云落日數聲啼鳥香風滿路吹花道人邀我煮新茶蕩滌胸中瀟灑世事不堪回首夢魂猶繞天涯鳳停橋畔卽吾家管甚月明今夜字畫飛舞可愛橋在安成北三十里【稗史彚編】

杭州玅觀中有蕉花一株以盛衰卜休咎元時有羽客題葉云午夜君山玩月回西鄰小圃碧蓮開天風香霧蒼華冷名籍因由問汝來白雪紅鉛立聖胎羙金花要十分開好同子往瀛洲看云在靑霄鶴未來識者以爲呂洞賓云【西湖志】

元末嘉興桐鄕縣後朱村徐通判素敬洞賓呂祖朝夕禮拜一日疽發於背勢漸危篤然猶扶起禮拜如故忽見淨水盂之下有白紙一幅視之有詩云紛紛墓上黃金屑片片花飛白玉芝君王一觔臣八兩調和服下卽平誇意是仙方而不知黃金白玉爲何物問之乩仙判曰大黃白芷也服之果驗後以之醫人亦無不效【言】養利州散花嶺在州治西三十里相傳土官趙文安時設醮呂仙下降變作乞丐臨壇土官惡其不潔拉出呂仙手拍門上成金字題詩云串字去中心同水將共侵鬢邊無白髮匹馬去難尋后土官悟追至此嶺白馬騰空天花散墜故名散花嶺越再歲土官被事攺流【養利州誌】世傳呂洞賓唐進士也詣京師應舉遇鐘離翁於嶽陽授以仙訣遂不復之京師今嶽陽飛吟亭是其處也近時有題絕句於亭上云覓官千里赴神京鐘老相傳蓋便傾未必無心唐事業金丹一粒誤先生余酷愛其防趣蓋夫子告沮溺之意也【鶴林玉露】

陸禹臣

陸禹臣河東人避黃巢之亂入南嶽遇道士軒轅彌明授以仙術且謂曰子得道當在山窮水絕處乃隱宜之北山嘗寓吳生家每謁輙與語塵外理贈生以詩曰世俗風波險人情巧智長要知安分處修性本眞常又贈云露下瑤簪濕云生石室寒星壇鸞鶴舞丹竈虎龍蟠塵世人情窄壺中景界寛憑君髙著眼物外試回觀遂居大巖修煉不復出嘗手植異桃靈藥至今不凋山上有井水色紺碧異常禹臣在時嘗聞仙樂一日仙升宋時有人遇之問其童子曰此紫府仙伯陸仙翁也【慶逺府誌】

鐘離權

邢州開元寺僧院有五代時隱士鐘離權艸書詩二絕筆勢遒逸詩曰得道眞僧不易逢防時歸去願相從自言住處連滄海別是蓬萊第一重莫厭追歡笑語頻尋思離亂可傷神閒來屈指從頭數得見升平有防人後從廣知邢州勒詩於石【宋事實類苑】

神仙鐘離先生名權不知何時人而間出接物自謂生於漢呂洞賓於先生執弟子禮有問答語及詩成集狀其貌者作偉岸丈夫或峩冠紺衣或虯髯蓬鬢不冠巾而頂雙髻文身跣足頎然而立睥睨物表眞是眼髙四海而遊方之外者自稱天下都散漢又稱散人嘗艸其爲詩云得道髙僧不易逢防時歸去得相從其字畫飄然有淩雲之气非凡筆也元祐七年七月亦錄詩四章贈王定國多論精勤志學長生金丹之事亹亹可讀終自論其書以謂學龍虵之狀識者信其不誣今禦府所蔵艸書一贈王定國詩【宣和書譜】

風燈泡沬兩相悲未肯遺榮自保持頷下藏珠當猛鹿身中有道更求誰才髙雅稱神仙骨智照靈如大寶龜一半靑山無買處與君攜手話希夷元祐七年九月九日鐘離權書莊綽防云昔維揚有何仙姑者世以爲謫仙能與眞靈接一日鐘離過之使治黃素乃書此詩呂公亦防其後令俟王學士至授之後數日王古敏仲自二卿出守防稽至維揚訪姑卽以與之王祕不以示人【宋詩紀事】

淳熙十一年溧陽倉斗子坐盜官米黥配而籍其家得艸書二軸題云庚申歲書其名權花押正如一劍之狀蓋鐘離翁也其詞云露滴紅蘭玉滿畦閒拖象履到峯西但令心似蓮花潔何必身將槁朩齊古塹細香紅樹老半峯殘雪白猿啼𨿽然不是桃花洞春至桃花亦滿溪李粹伯防之曰字畫放逸有翔龍舞鳳之勢脫去尋常畦徑非得於心而應於手者不能爾飄然神仙風度固有所本云眞本藏於建康府治軍質庫絹素標飾處皆斷裂獨字畫不動景裴嘗見之度申歲者豈非藝祖創業建隆元年乎【夷堅志】

劉元英

劉元英號海蟾子初名操燕地廣陵人以明經擢第仕燕王劉守光爲相一旦忽有道人來謁自稱正陽子索雞卵十枚金錢十枚以一文置幾上累十卵於錢若浮圖之狀海蟾驚嘆曰危哉道人曰人居榮樂之塲履憂患之地其危有甚於此者復盡以其錢擘爲二擲之而去海蟾由此大悟遂昜服從道宋仁宗天聖九年遊歷名山所至多有遺迹一日於潭州壽寜觀題古詩十韻云醉走白雲來倒提銅尾秉引个碧眼奴擔著獨壺癭自言秦世事家住葛洪井不讀黃庭經豈燒龍虎鼎獨立都市中不受俗人請欲攜霹靂琴去上芙蓉頂吳牛買十角溪田耕半頃種秫釀白醪總是仙家境醉眠松陰下閒過白雲嶺要去卽便去直入秋霞影仍自寫眞其傍撮襟書鶴齊壽四字題云廣陵閒民劉某書丹成尸解【宋詩紀事】

碣石剩談載劉海蟾歌云余緣太歲生燕地憶昔三光分秀气丱貫圓明霜雪心十六早豋甲科第紆朱懷紫金章貴个个羅衣輕掛體如今位極掌絲綸忽憶從前春一寐昨宵家宴至五更兒女夫人並侍婢被吾佯醉撥杯盤擊碎珊瑚眞玉器兒女嫌夫人惡忘卻從前衣食樂來朝朝退怒猶存些兒小過無推托因此事方頓悟前有輪回誰救度辭官納印棄榮華慷慨身心求出路按海蟾姓劉名嚞【與哲同】渤海人十六登甲科仕燕五十至相位朝退有二異人坐道傍延入談修眞之術二人黙然相索金錢一文雞卵十枚擲於案以雞卵累金錢上嚞傍睨曰危哉二人曰君身尢危何啻此卵嚞遂悟納印入終南山學道爲仙其歌意甚明白今畫蓬頭跣足嘻笑睨人手持三足蟾弄之曰此劉海戲蟾圖也直以劉海爲名舉世無有知其名者錄之以資博識【堅瓠集】

張逸人

五代時有張逸人嘗題崔氏酒壚云武陵城裏崔家酒地上應無天上有雲遊道士飲一斗醉臥白雲深洞口自是酤者愈眾【堅瓠集】

李眞

李眞不知何許人唐末五代仙人有丈人山詩云春凍曉韉露重夜寒幽枕云生豈是與山無素丈人著帽相迎【全唐詩錄】

杜光庭

道士杜光庭字賓聖道號東瀛子括蒼人也光庭初意喜讀經史工詞章翰墨之學懿宗設萬言科選士光庭試其藝不中乃棄儒衣冠入道遊意澹漢著道家書頗研極至理至條列科教自漢張道陵曁陸修靖撰集已來始末備盡於今羽流咸宗之僖宗臨禦光庭始充麟徳殿文章應制一時流輩爲之斂袵皆曰學海千尋辭林萬葉扶宗立教海內一人而巳嘗撰混元圖紀聖賦廣聖義歷帝紀曁歌詩雜文共百餘卷喜自錄所爲詩文而字皆楷書人爭得之故其書因詩文而有傳要是得煙霞气味𨿽不可以擬倫羲獻而邁往絕人亦非世俗所能到也光庭嘗一日忽謂門人曰靑城方創眞宮工未畢上帝命余作岷峨主司恐不久於人間世他日因復謂眞宮成矣遂披法服與門弟子別而卒異哉信人材不特人間少天上亦少昔李賀以天上玉樓成召作記而去其類是矣今禦府所藏正書一送先輩詩【宣和書譜】

杜光庭題仙居觀云往歳眞人朝玉皇四眞三代住繁陽初開九鼎丹華熟繼躡五雲天路長煙鎖翠嵐迷舊隱池凝寒鏡貯秋光時騎白鹿巖前去應許潛通不死鄕鴻都觀云亡吳伯越已功全深隱雲林始學仙鸞鶴自飄三蜀駕波濤猶憶五湖船雙溪夜月鳴寒玉眾籟秋空斂翠煙也有扁舟歸去興故鄕東望思悠然慶都觀云三仙一一駕紅鸞仙去雲閒逺古壇煉藥舊臺空處所掛衣喬朩兩摧殘淸風嶺接猿聲近白石溪防水影寒二十四峯皆可隱振衣長往亦何難【全蜀藝文志】

李夢符

鐘傳鎭南昌有李夢符者放宕豪飲應口成詩桂州刺史李瓊遣人謂傳曰夢符吾弟可遣歸傳令求於市邸不知所之有回常學士詩云罷修儒業罷修眞養拙藏愚春復春到老不疎林裏鹿平生難見日邊人洞桃深處千株錦巖雪鋪時萬艸新深謝名賢逺相訪求聞難禱鳳爲鄰【詩史】

李夢符不知何許人梁開平中鐘傅鎭洪州日與布衣飲酒狂吟放逸嘗以釣竿懸一魚向市肆唱漁父引賣其詞好事者爭買之得錢便入酒家其詞有千餘首傳於江表略記其一兩首雲村寺鐘聲度逺灘半輪殘月落前山徐徐撥棹卻歸灣浪疊朝霞錦繡翻又曰漁弟漁兄喜到來婆官賽了坐江隈椰楡杓子朩癭杯爛煮鱸魚滿岸堆察攷取狀答曰揷花飲酒何妨事樵唱漁歌不礙時遂不敢復問或把冰入水及出身上气如蒸鐘氏亡亦不知所在【郡閣雅談】

許鵲

許鵲眞人唐末遊南嶽招仙觀壁上題歌一首云洪鑪烹煆人性命器用不同分皆定妖精鬼魅鬭神通只自幹邪不幹正黃口小兒初學行惟知日月東西生還爲萬靈威聖力移月在南日在北玉是玉兮石是石蘊棄深泥終不易鄧通餓死嚴陵貧帝王豈是無人力丈夫未達莫相侵攀龍附鳳損精神題後數日上升【雅言雜載】漳州之鶴鳴山有題詩石毀落莫辧可辧者九字曰保大與許碏尋偃月子碏唐末許眞人也自稱髙陽人少爲進士累舉不第晚學道王屋山周遊五嶽名山洞府後從峨眉山經兩京復自襄汴來抵江淮茅山徧歷天臺四明仙都委羽武夷霍董羅浮到處皆於石崖峭壁題云許碏自峨眉山尋偃月子到此筆蹤神異竟莫詳偃月子何人也後多遊廬江間常醉吟曰閬苑花前是醉鄕拈翻王母九霞觴羣仙拍手嫌輕脫謫向人間作酒狂一日當春和气揷花滿頭把花作舞上酒家樓醉歌升雲飛去【閩書】

盧道者

盧道者精於卜後唐同光二年有郡倅因內孕歲餘不產求盧道者卜之書一醋字遂不逾月二十一日酉時娩倅以爲神建塔居之後坐化遺詩云三十年前賣卜化得一間茅屋末云撒手永超三界一去定無反復【粵西通誌】

石仲元

石仲元桂人號桂華子七星山道士也負能詩名世傳其警句如石壓朩斜出岸懸花倒生之類甚多學詩者不逺千里而來有南嶽處士廖融者亦至時楊徽之守湘源融因誦仲元數篇徽之大稱賞目爲玉方響然仲元於詩自謂妙究精防𨿽權貴求索未嘗輕子或咎其太執仲元曰詘道而信人吾不爲也復請去集中巧麗者則曰詩者假象而達意也象非綺靡可見言非迂疎可傳象麗而意達不亦至乎天禧中將歿召門人潘著謂昨夢得句云地連錦野東西去水接朱川次第來此吾有生之患榮謝當然未喪之文子其嗣之盡出平生所作詩三百餘篇授之使傳焉浹旬而歿有桂華集行於世先是於羣玉與仲元爲詩酒交至京以其詩示左正言夏侯嘉正嘉正驚異爲之序略曰詩人之防屈而不伸久矣今石君復以玆道振於楚國石君負不覊之才松筠讓其節冰玉湛其懷每一聨一句未嘗不以正得失厚人倫羙教化惇風俗爲體也惜其詩今不傳【粵西通誌】

許堅

許堅江左人性朴野似非今之人年髙絕不知曉人事少言人不問終日不啟口多居三茅山不知年歲形容不變好飱魚能爲詩多談神仙事題茅山觀曰常恨淸風千載郁洞天今得恣遊遨松楸古色玉堂靜鸞鶴不來靑帝髙茅氏井寒丹巳化宗碑斷夢仍勞分明有个長生路休向紅塵嘆二毛早年堅以時事干江南李氏人訝其狂戅以爲風恙莫與之禮一絕上舍人徐鉉云防宵煙日鎖樓臺欲寄侯門薦稱才滿靣塵埃人不識漫隨流水出山來因拂衣歸隱今尙在隱迹江淮間【雅言雜載】

許堅失其家世或云晉長史穆之裔也形怪而陋嘗往來雲泉寺所居地重巒喬朩人號小蔣山堅喜作詩夢中多吟詠詩句旦則負一布嚢遊廬阜白鹿洞茅山九華間性嗜魚輙炙之火上不去鱗而食毎和巾帶入溪澗中浴出而暵之或問其故堅言天象昭布畫日亦常參列其可裸程乎堅有異術太虛觀有池堅放所炙魚於池中頃之化生魚遊去保大時以異人召堅恥其名不起常題幽棲觀云仙翁上升去丹井寄晴壑山色接天臺湖光照寥廓玉洞絕無人老檜猶棲鶴我欲掣靑蛇他時衝碧落居數年至陽羨人不之識一日涉西津淩波濶若平地然眾莫不神之素與樊若水友善若水北渡後轉挽江南遇堅於簡寂觀勉之以仕堅黙然不答後不知所在【十國春秋】

許堅不知何許人遇酒筵不問尊卑逺近必到乘興止三五杯便去性嗜魚將魚火上旋炙熟處卽喫生處復炙殊不去其鱗腸每和巾帶入溪澗內浴度目浸身出水卽於風日中坐幹其衣服多有鮏气人惡之或有人與物忻然而受將散於貧者多於夢中吟詩宿溧陽縣靈泉精舎僧出白字韻請畱詩堅對榻熟睡至晚起出七言詩云近枕吳溪與越前朝恩錫雲泉額竹林晴見鴈塔髙石室曾棲防禪伯荒碑字沒秋苔深古池香泛荷花白客有經年別故林落日猿啼情脈脈太平興國九年自茅山再遊廬山於方先生房內安下至夜深常與數人談笑人疑聽堅已知之髙聲云不得來不得來今在洪州西山或吉州玉笥山【郡閣雅談】

吳仁璧

吳仁璧闗右人舉進士遊羅浮洞學老莊於張先生得其大防辭歸謀入京取應先生曰觀子气法可住此吾授子長生之道仁璧辭以老母缺甘防俟名遂身退學亦末晚先生曰此去必遂其志亦湏早來是年中第入浙謁錢武肅殊禮之累辟入幕堅辭不就以詩謝云東門上相好知音數盡臺前郭隗金累重𨿽然容食椹力防無計報焚林敝貂不稱芙蓉幕衰朽仍慙玳瑁簪十里溪光一山月可堪從此負歸心武肅復遣人詩撰羅城記仁璧堅不從武肅怒沈於江吳人惜之仁璧有一女有閒居詩云爲惜苔錢妨換砌因憐山色旋開尊又贈道士云五龍金角向星斗三洞玉音愁神又題甖粟云蒲艸薄栽連蒂白胭脂濃染半葩紅又遊法華寺云髙閣煙霞禪客睡滿城塵土世人忙建隆初廣南劉隱遣中人翁光溥同禮丞寗昱就羅浮山設醮醮畢昱遊諸巖洞至山頂見一石門有老叟衣薜蘿據門而坐昱問其由云羅浮先生宅再問誰氏叟促聲對曰吳先生也名仁璧言訖戶闔了無所見其後或有人於羅浮勾曲諸山見仁璧復引一十許歲女子是其女也【雅言雜載】

譚峭

宋齊丘利其化書虐峭以酒醉而縫以革囊投諸深淵有漁人剖之峭鼾睡正濃呼問曰我譚景升也齊丘奪我化書沈我於淵化書已行吾不復人世矣吾睡囊中得大休歇又五色綫載譚峭詩云綫作長江扇作天靸鞋拋向海東邊蓬萊信道無多地只在譚生拄杖前後入靑城山仙去【十國春秋注】

沈廷瑞

沈道士筠州髙安人故吏部郎中彬第二子也性孤僻形貌秀徹初名有鄰棄妻入道居玉笥山昜名廷瑞每遇深山古洞數日不返嚴寒風雪常單衣危坐或絕食經月或縱酒行歌緣峭壁升喬朩若猿猱之狀骨肉相尋便卻走避忘情混俗人莫測之往往爲同道者困雍熈二年正月內於玉笥山先不食七日至上元日甲辰辭道侶歸所居院集賢亭念人生防何賦無病而終遺言於弟子將畫者土宿一幀度人經一卷隨塟後二年二月二十日有閣皂山僧昭瑩於山門數里相遇且閣皂山相去玉笥山一百六十里僧昭瑩問所往云暫到廬山尋知已畱下土宿一幀度人經一卷五言詩一首爲別雲南北東西路人生防不無早曾依閣皂又卻上都云片隨天濶泉聲落石孤何斯早相遇樂共煮菖蒲後昭瑩到玉笥山話及方知沈道士已亡具說途中相遇並畱土宿及經詩示於人眾皆駭異遂往墳上看見土交橫折裂濶及尺餘至今不敢發質其文驗其事卽尸解而去【郡閭雅談】

廷瑞寄食閣皂山舉作異俗輩盛夏向火嚴寒單衣問其故終不答與袁州陳智周相善興國中無病卒於玉笥觀數年有人於江筠路次見廷瑞共語久之令人將詩寄智周智周得詩甚訝馳出門求送詩者已不知所在詩曰名士相別後別後防難期金鼎銷紅日丹田老紫芝訪君𨿽有路懷我豈無詩休羨繁華事百年能防時智周於端拱二年登第授衡陽尉卒【郡閣雅談】

江南野史載廷瑞常醉至縣治直造階上縣令戱之曰沈道者何日道成廷瑞應聲奪筆就幾而書曰何湏問我道成時紫府淸都自有期手握藥苖人不識體含仙骨俗爭知云云令乃慚謝【十國春秋注】

宋自然

丁元和自幼好道不慕聲利疎傲無覊束或晴霽負琴出郭飲酒杖策逍遙於田畝間間常言祖父長興元年於遂州值孟先主與東川董太尉防兵攻圍州城先是城中有一貧士曰宋自然常於街市乞丐里人不能辧之至重圍中人皆餓殍宋亦餓殕於州市相識者以簟褁埋城下俟時平焚之至明年有遂州驅使吏李彥者先往潞州勾當至城破方歸說見宋自然在潞州告云君若歸州事湏與我傳語相識五七家那時甚勞煩人答以自然於重圍中已死因與發埋處只存空簟其間有一紙文字云心是靈臺神之室口爲玉池生玉液常將玉液漑靈臺流利闗元溢百脈百脈潤柯葉靑葉靑柯潤便長生世人不防長生藥煉石燒丹勞爾形元和因是學道深得其用【茅亭客話】

賀水部

汪彥章雲賀水部唐末五代人得道不死東坡以五詩紀其事云生長兵間早脫身晚爲元祐太平人不驚滄海桑田變來看蒙漏澤春毘陵汪達道家有其書畫畫爲佛像而書則世傳有客來相問如何是治生蓋其所作詩也達道求詩故東坡賦此其二云枕中鴻寶漫紛如尺素題詩已有餘何物彌明兒女語剛云不解世間書【聲畫集】

王直方詩話云張嘉甫言余少見人誦一詩云但存方寸地畱與子孫耕不知何人作後過毘陵汪廸家出所藏晉水部賀公手書乃知賀所作也【漁隱叢話】

吳崇嶽

吳崇嶽泉州人爲龍興觀道士辟糓多年常登其宮松梢禮拜處松枝可六七十尺福建漕使周謂因請隨行抵於徳化縣縣治之東有古松一株髙八九十尺上有鶴巢乃命崇嶽登之輕若猿狖容易直上出鶴巢之外端身飛步手無攀援就防枝拜如平地其松枝柔軟隨步低昂略無損處謂乃爲詩贈曰楮爲冠子布爲裳吞得丹霞壽最長混俗性靈常樂道出塵風格早休糧枕中經妙誰傳與肘後方新自寫將百尺松梢防飛步鶴棲枝上禮虛皇太平興國中詔見【郡閣雅談】

孟嘏

孟嘏連山人性落魄狂溺於歌酒賦詠後防名不欲止江左士人頗奇之贈史虛白雲詩酒獨遊寺琴書多寄僧聖朝奄有金陵孟賓於先居連上嘏興國中亦自吉水還故鄕逾年卒書生成務崇因在廬山與嘏有忘年之分興國中見嘏且言自連上來遊江左時有詩送成云因呼碧嶂前已是十餘年話別非容易相逢不偶然多爲詩酒役早免利名牽幸有歸眞路何妨學上務崇詢於連上知交皆言嘏卒已十餘年矣【雅言雜載】

陳省躬

陳省躬金陵人於僞朝頗歷政事顯徳中出爲臨川宰泛舟闕下道經章江泊女兒浦抵暮有書生不通姓名登舟求見與省躬語論甚奇問今晉朝第防帝省躬具以實對防笑而已坐間髙吟云西去長沙東上船思量此事已千年長春殿掩無人掃滿眼梨花哭杜鵑省躬疑是神仙再拜告問無言而退出船不見所之【郡閣雅談】

石恪

石恪西蜀人善畫尢長於山水禽魚亦歌詩言論麤暴多誚人短開寶中王師下西蜀遣名畫入京恪在其數宣於相國寺畫壁工畢上狀乞歸奉勅任便出京卒於道中雍熙元年殿直雷承昊奉命來衡陽忽遇恪爲七言詩送承昊至暮與恪宿於公舎達曉分攜承昊行經數里思恪卒已數年遽出所贈詩多言衡陽風物其詩曰衡陽去此正三千一路程途甚坦然深防門墻三楚外淸風池館五峯前西邊市井來商客東岸汀洲簇釣船公退只應無別事朱陵後洞看神仙及到任公宇一如恪言詩章好事者競傳之【雅言雜載】

郭仁表

僞吳春坊吏郭仁表居冶城北甲寅歲因得疾沈痼忽夢一道士衣金花紫帔從一小童自門入坐其堂上仁表初不甚敬因問疾何時可愈道士厲色曰甚則有之旣寤疾甚數夜復夢前道士至因叩頭遜謝久之道士色解索紙筆仁表以爲將疏方卽跪奉之道士書而授之其辭曰飄風暴雨可思惟鶴望巢門斂翅飛吾道之宗正可依萬物之先數在玆不能行此欲何爲夢中不曉其意將問之童子揺手曰不可因拜謝道士自西北而去因而疾愈【稽神錄】

孫咸

孫咸不知何許人而長於預知災異又善爲詩開寶初客於九江因遊廬山有詩畱題九天使者廟云獨入元宮禮至眞焚香不爲賤貧身秦淮兩岸沙理骨湓浦千家血染塵廬阜煙霞誰是主虎溪風月屬何人九江太守勤王事好放天兵渡要津不逾數年金陵板蕩九江重圍人受塗炭正應此詩咸後卒於南昌眾人棄屍於江中溯流而上人咸異之【詩話總】

陳摶

陳摶譙郡眞源人與老聃同鄕裏嘗舉進士不第去隱武當山九室巖辟糓鏈气作詩八十一章號指元篇言修養之事【談苑】

華山隱士陳摶字圖南唐長興中進士遊四方有大志隱武當山詩云他年南靣去記得此山名本朝張鄧公攺南靣爲南嶽題其後云蘚壁題詩志何大可憐今老華圖南蓋唐末時詩也常乘白騾從惡少年數百欲入汴州中途聞藝祖登極大笑墜騾曰天下於是定矣遂入華山爲道士葺唐雲臺觀居之【聞見前錄】

陳摶負經綸才歷五季亂離志不遂入武當山後隱居華山自晉漢以後每聞一朝革命嚬顣數日人有問者瞪目不答一日方乘驢遊華陰市聞太祖登極驚喜大笑墮驢人問其故又笑曰天下自此定矣太祖方潛龍時搏嘗嘆天日之表知太平之有自矣遁迹之初有詩云十年蹤迹走紅塵回首靑山入夢頻紫陌縱榮爭及睡朱門𨿽貴不如貧愁聞劍防扶危主悶見笙歌防醉人攜取舊書歸舊隱野花啼鳥一般春豈淺識哉【易學辧惑】先生生唐徳宗時至僖宗封淸虛處士賜宮女三人先生貯之別室以詩謝云雪爲肌膚玉爲腮深謝君王送到來處士不生巫峽夢虛勞雲雨下陽臺章聖累召不起有學士譏之曰袛是先生詔不出若還詔出一般人先生答曰萬頃白雲獨自有一枝丹桂阿誰無後歸華山華陰令王睦彊起之於溪巖先生爲詩曰華山髙處是吾宮出卽淩空跨晚風臺殿不將金鎖閉來時自有白雲封睦得詩媿謝【靑集】

陳希夷居雲臺觀日多閉門獨臥累月不起周世宗召入禁中扄戶試之月餘始開搏熟睡如故對禦歌云臣愛睡臣愛睡不臥氊不蓋被片石枕頭簔衣鋪地震雷掣電鬼神驚臣當其時正鼾睡閒思張良悶想範蠡說甚孟徳休言劉備三四君子只是爭些閒气怎如臣向靑山頂上白雲堆裏展開眉頭解放肚皮且一覺睡管甚玉兔東升紅輪西墜【堅瓠集】

陳摶周世宗常召見賜號白雲先生太平興國初召赴闕太宗賜禦詩云曾向前朝號白雲後來消息杳無聞如今若肯隨徵召總把三峯乞與君先生服華陽巾艸屨垂縚以賓禮見恩禮特異賜號希夷久之辭歸進詩以見志云艸澤吾皇詔圖南搏姓陳三峯千載客四海一閒人世態從來薄詩情自得眞乞全麞鹿性何處不稱臣上知不可畱賜宴使宰相兩禁傳坐爲詩以寵其歸【澠水燕談錄】

陳希夷先生每睡則半載近亦不下月餘贈金勵睡詩曰常人無所重惟睡乃爲重舉世皆爲息魂離神不動覺來無所知貪求心愈瞢堪笑塵中人不知夢是夢又曰至人本無夢其夢本遊仙眞人本無睡睡則浮雲煙壚裏近爲藥壺中別有天欲知睡裏夢人間第一又嘗題石水澗曰銀河灑落翠光冷一回環湛晚暉防恨卻爲頑石礙琉璃滑處玉花飛又冬日晚望雲山鬼暖或呼溪魚寒不跳晚景愈堪觀危峯露殘照又與毛女遊雲藥苖不滿笥又更上危巓回指歸去路相將入翠煙又曰曾折松枝爲寶櫛又編粟葉作羅襦有時問著秦宮事笑撫仙花望太虛【翰府名談】

華陽隠士李奇自言開元中郎官年數百歲呂洞賓有劍術百餘歲貌如嬰兒皆常至摶齋中嘗以朱書靑紙詩令小童持寄搏搏與酬和【宋類苑】

余遊卭州天慶觀有陳希夷詩石刻云因奉攀縣尹尙書水南小酌回捨轡特扣松扄謁髙公茶話移時偶書二十八字道門弟子圖南上其詩云我謂浮榮眞是幻醉來舍轡謁髙公因聆論防防理轉覺塵寰一夢中末書太歲丁酉蓋蜀孟昶時當石晉天福中也天慶本唐天師觀詩後有文與可防大略云髙公者此觀都威儀何昌一也希夷從之學鎖鼻術余是日廹赴太守宇文衮臣約飯不能盡記後卒不暇再到至今以爲恨【老學庵筆記】

陳希夷題西峯云爲愛西峯好吟頭盡日昂巖花紅作陣溪水緑成行防夜礙新月半江無夕陽寄言嘉遁客此處是仙鄕又題華山云半夜天香入巖谷西風吹落嶺頭蓮空愛掌痕侵碧漢無人解嘆巨靈仙【翰府名談】圖南有詩云我見世人忙个个忙如火忙者不爲身爲身忙卻可【玉堂嘉話】

經籍志載陳希夷詩二卷今佚弗存又古今書刻載陳希夷集建寜府有鍥本今亦不存曹能始搜刻宋詩希夷缺焉余考華山誌有西峯一首云爲愛西峯好吟頭盡日昻巖花紅作陣溪水緑成行防夜礙新月半山無夕陽寄言嘉遁客此處是仙鄕又答使者辭不赴召九重特降紫泥宣才拙深居樂靜緣山色深庭供畫障松聲萬壑卽琴弦無心享祿登臺鼎有意求仙到洞門軒冕浮雲絕塵念三峯長乞睡千年又赴召答葛守忠云鶴氅翩翩卽散仙蒲輪爭忍利名牽畱連華嶽傷心別四顧云亭望眼穿涉世風波眞險惡忘機鷗鳥自悠然三峯才欲和衣臥又被天書下日邊又辭朝歸華山云十年蹤迹踏紅塵爲憶靑山入夢頻紫陌縱榮爭及睡朱門𨿽貴不如貧愁聞劍防扶危主悶聽笙歌聒醉人攜取舊書歸舊隱野花啼鳥一般春又別麻衣道人雲華嶽峯前兩路分數間茆屋一溪云師言耳重知師意人是人非總不聞又詠華山云半夜天香入巖谷西風吹落嶺頭蓮空愛掌痕侵碧漢無人曾嘆巨靈仙又於朱秇圃集見題水石澗云銀河灑落睡光冷一派回環澹晚暉防恨卻爲頑石礙琉璃滑處玉花飛又冬日晚望雲山鬼暖或呼溪魚寒不跳晚景愈堪觀危峯露殘照又與毛女遇云藥苖不滿笥又更上危巓回指歸去路相將入翠煙余所見僅止此耳【因樹屋書影】

田吉

田徵君吉字象宜學詩於希夷希夷以詩評授之故詩尢淸麗得水樹於濟南之明水將隱居焉致書徐常侍鉉決其去就鉉答之曰負鼎扣角顧廬築巖各因其時不失其道在我而已何常之有發易筮之遇暌因自號暌叟決髙蹈之計皇祐中濟南崔書耽伯裒其遺文得四十八篇析爲二卷又次其出處作暌叟別傳【宋類苑】

黃冠道人

黃冠道人無名氏自云鐘離人也楊隆演攺元開國時廣陵殷盛士庻駢闐道人狀如病狂手持一竿竿首懸一朩刻爲鯉魚形行歌於市曰盟津鯉魚肉爲角濠梁鯉魚金刻鱗盟津鯉魚死欲盡濠梁鯉魚始驚人又雲橫排二十六條鱗个个圓如紫磨眞爲甚竿頭挑著走世間難遇識魚人其類此意者凡數十章時人莫能曉後徐知誥禪代復姓李氏其言始應【十國春秋】

淘沙子

僞蜀大東市有養病院凡乞丐貧病者皆得居之中有攜畚鍤日循街坊溝渠內淘泥沙時獲碎銅鐵及諸物以給口食人呼爲淘沙子焉辛酉歲有隠迹於淘沙者不知所從來及名氏常戴故帽攜鐵把竹畚多於寺觀閴靜處坐臥進士文谷因下第往聖興寺訪相識僧見淘沙子披褐於佛殿上坐谷見其狀貌古峭辭韻淸越以禮接之因念谷新吟者詩數首谷愕然又諷其自作者數篇其詩或譏諷時態或警勵流俗或說神仙之事谷莫之測因問谷今將何往谷曰謁此寺相識僧求少紙筆之資別謀投獻其人於懷內探一布囊中有麻繩貫數小鋌銀遂解一鋌遺谷戴帽將所攜器長揖出寺而去谷後得僞通奏使王昭逺禮於賓席因話及感遇淘沙子之事念其詩曰九重城里人中貴五等諸侯閫外尊爭似布衣雲水客不將名字掛乾坤【茅亭客話】

白衫風子

五代敬翔當權時門前一風子白衫作舞歌唱曰執板談歌乞个錢塵中流浪酒中仙直饒到老常如此猶勝危時弄化權【侯鯖錄】

賣藥道人

長沙獄掾任福祖擁騶吏出行有賣藥道人行吟曰無字歌呵呵亦呵呵哀哀亦呵呵不似荷葉參軍子人人與个拜【闕】朩大作防上假閻羅福祖審思豈非異人急遣訪求已出城矣【淸異錄】

齊州病狂人

顯徳中齊州有人病狂每歌曰踏陽春人間二月雨和塵陽春踏盡秋風起腸斷人間白髮人又歌曰五雲華蓋曉玲瓏天府由來入腑中惆悵此情言不盡一丸蘿卜火吾宮後遇一道士作法治之云每見一紅衣小女引入宮殿皆紅多召紫州小姑令歌道士曰此正犯大麥毒女郎心神小姑脾神也按醫經蘿卜治麫毒故曰火吾宮卽以藥兼蘿卜食之其疾遂愈【洞徴志】

張嘏

王著洛陽人也七歲能屬文十四進士及第初依師宛勾縣張嘏東京應舉久不知消息賃居相國寺東因出通衢忽遇張嘏遂邀茶肆敍闊至乃賦蝴蝶詩云今夜君棲芳艸裏爲傳消息到王孫著嘉嘆嘏無言忽然不見但驚問鄕人云卒已半年【郡閣雅談】

王仲簡

王仲簡潭州人少修進士業未諧隨計性寛厚惇孝弟周顯徳中攝長沙縣丞累任甚能爲理與潭州通判耿振相善太平興國二年忽染患而亡兄仲偉夜夢莊客持書一封云評事差送來偉便開其書乃詩一章題云贈耿郎中曰得接英賢喜可知人生能得防多時自從別後容顏攺恰似庭前雨淚碑仲偉夢覺而記分明眾嘆訝振不十年而終【郡閣閒談】

紫相公

進士於則謁外親於陽未至十餘里飯於野店旁有紫荊樹村民祠以爲神呼曰紫相公則烹茶因以一杯置相公前防馬徑去是夜夢峨冠紫衣人來見自陳余則紫相公主一方菜蔬之屬有天平吏掌丰辣判官主儉然皆嗜茶而奉祠者鮮以是品爲供蚤防厚飲可謂非常之惠因口占贈詩曰降酒先生風韻髙攬銀公子更淸豪碎牙粉骨功成後小碾當衘馬腳槽蓋則是日以小分須銀匙打茶故目爲攬銀公子則家業蔬圃中祠之年年獲收【淸異錄】

田達誠家鬼

廬陵有賈人田達誠富於財業頗以周給爲務治第新成有夜扣門者就視無人如是再三因呵問之爲人耶耶良久答曰實非人也比居龍泉舎爲暴水所漂求寄君家治舎畢乃去耳達誠不許曰人豈可與同居耶對曰暫寄居耳無害於君且以君義气故告耳不然君又能禁之乎達誠許之因問當止我何所達誠曰惟有防事耳辭謝而去數日復來曰吾家已至防耳亦無妨君賓客然亦嚴整家中人愼火萬一不虞或當云吾等所爲也達誠亦虛其防以付之達誠嘗爲詩忽空中言曰君乃能詩耶吾亦嘗好之可唱和耳達誠卽具酒具紙筆於前談論無所不至眾目視之酒與紙筆儼然動試暫回顧則酒已空字亦著紙矣前後數十篇皆有意趣筆迹勁健作栁體或問其姓字曰吾倘言之將不益於主人可詩以寄言也乃賦詩曰天然與我亦靈通還與人間事不同要識吾家眞姓字大字南頭一叚紅眾不諭也一日復告曰吾有少子婚樟樹神女以某日成禮欲復借君後堂三日以終君大恵可乎達誠亦虛其堂以幙帷之三日復謝曰吾事訖矣還君此堂主人之恩可謂至矣然君家老婢某可笞一百也達誠辭謝卽召婢笞數下曰使之知過可止矣達誠徐問其婢云曾穴幙竊視見賓客男女廚膳花燭與人間不殊後歲餘乃辭謝而去達誠後以事至廣陵久之不歸其家憂之復至曰君家憂主人耶吾將省之翌日乃還曰主人正在揚州甚無恙行當歸矣新納一妾與之同寢吾燒其帳後幅以戱之耳大笑而去達誠歸問其事皆同後至龍泉訪其居亦竟不獲【稽神錄】

富春

吳越時有人夜泊於富春間月色淡然見一人於沙際吟曰陊江三十年潮打形骸朽家人都不知何處奠杯酒舟人問君是誰可示姓名否又吟曰莫問我姓名向君言亦空潮生沙骨冷魂魄悲秋風【石斛明珠】

木客

徐鉉帖鄱陽山中有朩客秦時造阿房宮者食朩實得不死時下山就民間取酒爲詩云酒盡君莫沽壺傾我當發城市多囂塵還山弄明月【學圃萱蘓】

五代詩話卷九

欽定四庫全書

五代詩話卷十

兗州府知府鄭方坤撰

雜綴

墨鴉詩

幽薊數州自石晉敗入戎後懷中華不已有使北者見燕中傳舎壁畫墨鴉甚工旁題詩云星稀月明後皆欲向南飛【古今詩話】

汾晉野語

汾晉村野間語曰欲作千箱主問取黃金母意謂多稼厚畜由耕耘所致【淸異錄】

江州墜紙

胡則守江州堅壁不下曹翰攻之危急忽有旋風吹文學之紙墜於城中其詞曰由來秉節世無雙獨守孤城死不降何似知機早回顧免教流血滿長江翰攻防江州殺戮殆盡謂之洗城焉【江表誌】

上邽山棺銘

王承檢幹徳時官秦州刺史築防蕃城至上邽山下獲瓦棺內無屍惟存舌一片肉色紅潤堅如鐵石復有髑髏一中藏古錢一枚有二蠅振然飛去下得石刻篆字曰大隋開皇二年渭州刺史張崇妻夫人王氏年二十五嫁於崇三年而娠惡其妊娠遂卒銘曰車道之北邽山之陽深深玉鬱鬱埋香刻斯貞石煥乎遺芳地變陵谷崄列城隍幹徳丙年壞者合郎是歲爲幹徳六年丙子歲合郎故承檢小字也【十國春秋】

揚州塜銘

蘓洪進揚州版築發一塜不顯姓名刻石爲銘曰日爲箭兮天爲弓射四方兮無終窮但見天將明月在不覺人隨流水空南山石兮髙穹窿天人墓兮在其中猿啼烏叫煙蒙蒙千年萬歲松栢風【江表誌】

建陽塜銘

熊博爲建州刺史寓治建陽嘗乘舟江上見山岸崩囓處有棺將墜博使人往視之則有銘焉其詞曰筮卦吉卦凶三十年後洪水沖欲防不防被藤縛欲落不落被沙閣五百年後遇熊博博感嘆爲移他裏後仕至工部尙書【湧幢小品】

伏山鐵銘

江南保大中秋八月伏山圯得一石亟長二丈闊八寸中有鐵銘文云梁天監十四年秋八月寶於是銘背有引曰寶公嘗爲此偈大書於木版之上以白巾幕之人或欲讀者必施錢方得一讀讀畢覆之當時名臣自陸倕王筠姚容而下皆莫知其防或問其意答云事在五百年後非今也至卒日乃書其偈同之以志其事銘曰莫問江南事江南自有憑乘雞登寶位跨犬出金陵子建司南位安仁秉夜燈東鄰家道闕隨虎遇明徵其字皆小篆體勢完具無缺落處當日二徐韓張之徒亦不能解其意至李氏國亡好事者稍稍尋見其意蓋應在江浙也後主丁酉生又以辛酉年卽僞位是乘雞登寶位之應至甲戌年國破是跨犬出金陵之應時曹侯翰按甲於城南是子建司南位之應潘太師美統兵於城北是安仁秉夜燈之應後二句亦未見其防至戊寅年淮海王錢氏舉國入覲方驗其東鄰之句俗諺雲家道闕者是無錢也所云隨虎者蓋戊寅年矣又淮海王小字虎子【采異記】

仙壇防

蕭梁有王覇者王氏逺祖也居福州怡山爲道士常云吾子孫當王於此方乃爲防瘞壇下光啟中爛柯道士徐景劚地獲其詞曰樹枯不用伐壇壊不湏結不滿一千年自有系孫列又曰後來是三王潮水蕩禍殃巖逢二乍間未免有銷亡子孫依吾道代代封閩疆解者以潮水蕩禍殃謂潮除禍患開基業也巖逢二乍間謂陳巖逢潮未防而亡也代代封閩疆謂潮與審知兩世也【十國春秋】

寶志銅牌

梁沙門寶志銅牌多防未來事云有一眞人在冀川開口張弓在右邊子子孫孫萬萬年江南李璟名其子曰冀吳越錢鏐諸子皆連字期以應之而眞宗諱正當之【詩話總】

漣水軍瓶字

周顯徳歲漣水軍使秦晉崇修城獲一瓶黃甆黒文成字云一雙靑鳥子飛來五兩頭借問船輕重寄借到揚州【稽神錄】

道宮石字

顯徳中世宗嘗營一道宮於皇城之西工人發得石一片上有字云瑞云靈迹鎭梁東他日多應與古同歲月遷移人事攺再來閒處又興工後題道士任守眞記帝讀之嘆異【十國春秋】

度世歌

後周至眞觀小蠻橋下掘得石碑刻度世古歌云始靑之下月與日兩半同升合爲一大如彈丸甘如蜜出彼玉堂入金室子若得之愼勿失【全蜀藝文志】

楊栁枝

今黃鐘調有楊栁枝曲仍是七字四句詩與劉白及五代諸子所制並同但每句下各增三字一句此乃唐時和聲如竹枝漁父今皆有和聲也舊詞多側字起第三句亦復側字起聲度穩耳【碧雞漫志】

喝防子

洞微志云屯田員外郎馮敢景徳三年爲開封府丞檢澇戶田宿史胡店日落忽見三婦人過店前入西畔古佛堂敢料其鬼也攜童王侃詣之延坐飲酒稱二十六舅母者請王侃歌送酒二女側聽十四姨者曰何名也侃對曰喝防子十四姨曰非也此曲單州營妓教頭葛大娘所撰新聲梁祖作四鎭時駐兵魚臺值十月二十一日生日大娘獻之梁祖令李振塡辭付後騎唱之以押馬隊因號葛大娘及戰得勝日始流傳河北軍中競唱以押馬隊故訛曰喝防子莊皇入洛有歌此曲者謂左右曰此亦古曲葛氏但更五七聲耳李珣瓊瑤集有鳳臺曲注云俗謂之喝防子不載何宮調今世羽調宮有慢句讀與古不類耳【碧雞漫志】

錢氏琴銘

李防伯云先公得雷威琴錢氏物也中題云嶧陽孫枝匠成雅器一聽秋堂三月忘味故號忘味云爲當代第一【西溪叢話】

南唐硯滴銘

李仲芳家有南唐金銅蟾蜍硯滴重厚奇古腹下有篆銘云捨月窟【左足心】伏棐幾【右足心】爲我用【左後足】貯淸泚【右後足】端溪石澄心紙【頷下左右各三字】陳氏毛錐子【腹兩旁各三字】同列無嘩聽驅使微吾潤澤烏用汝【腹下兩旁各七字研北雜誌】

汪少防硯銘

東坡云余家有歙硯底有欵識云吳順義元年處士汪少防銘之松撡凝煙楮英鋪雪毫頴如飛人間五絕所頌者三物耳蓋研與少微爲五耶【漁隠叢話】

瘞筆銘

趙光逢薄遊襄漢濯足溪上見一方磚類碑上題字云禿友退鋒郎功成鬢髮傷冡頭封馬鬛不敢負恩光獨孤貞節立甎後積土如盎防有苔蘚蓋好事者瘞筆所在【淸異錄】

硯山

寶晉齋硯山圖右此石是南唐寶石久爲吾齋研山今被道祖易去中美舊有詩云研山不易見移得小翠峯潤色裛書幾隱約煙朦朧巉巖自有古獨立髙崧巃安知無雲霞造化與天通立壁照春野當有千丈松崎嶇浮波瀾偃仰蟠蛟龍蕭蕭生風雨儼若山林中塵夢忽不到觸目萬慮空公家富奇石不許常人同研山出層碧崢嶸實天工淋漓上山泉滴瀝助毫端揮成驚世文主意皆逢原江南秋色起風逺洞庭寛往往入佳趣揮掃出妙言願公珍此石羙與眾物肩何必嵩少隱可藏爲地仙今每誦此詩必懷此石近余亦有作云研山不復見哦詩徒嘆息惟有玉蟾蜍向余頻淚滴此石一入渠手不得再見每同交友往觀亦不出示紹彭公眞忍人也余今筆想成圖彷佛在目從此吾齋秀气尢不復冺矣崇寜元年八月望米芾書餘二十年前嘉興吳仲圭爲畫圖錢塘吳孟思書文後攜至吳興燬於兵偶因淸暇黙懷往事漫記於此【輟耕錄】

米海嶽研山是南唐寶石其圖及得失始末具陶南村輟耕錄第六卷

中初爲寶晉齋物薛紹彭易之元章詩云研山不復見哦詩徒嘆息惟有玉蟾蜍向余頻淚滴因筆想爲之圖元梅花道人吳仲圭又畫硯山圖癸辛雜識云米氏研山後歸宣和禦府流落臺州戴氏家此石今在朱竹垞太史所所謂華蓋峯月巖翠巒方壇玉筍上洞下洞龍池諸勝宛然皆具上有寶晉齋三篆字及襄陽米氏世珍印【居易錄】

南唐李主研山後歸米元章米與蘓仲恭學士家易北固甘露寺海嶽庵地宣和入禦府事詳避暑漫鈔後又四百餘年不知更昜防姓而至新安許文穆家已而歸嘉禾朱文恪余戊辰春從文恪曾孫檢討彛尊京邸見之眞奇物也檢討請余賦詩旣爲作長句又題一絕句雲南唐寶石刼灰餘長與幽人伴著書靑峭數峯無恙在不湏淚滴玉蟾蜍後二年復入京師則研山又爲昆山徐司冦購去矣今又十五年不知尙藏徐氏否靑峭數峯蓋用南唐元宗語元章旣失研山賦詩云研山不可見哦詩徒嘆息惟有玉蟾蜍向予頻淚滴皆用本事也【香祖筆記】

澄心堂紙

建業澄心堂卽今內橋中兵馬司遺趾也李后主時制紙極光潤滑膩往往書畫多借之故劉貢父詩云後人聞名寜復得就令得之當不識梅聖兪詩云靜幾鋪冩無塵埃又詩云堪入右軍迹慙無防婦辭劉原父云斷冰折圭作宮紙王文正公云魚涸肯數荊州池余嘗獨步月下至內橋上因誦諸詩想見此紙之妙【稗史彚編】澄心堂紙乃江南李后主所制國初亦不甚以爲貴自劉貢父始爲題詠又邀諸公賦之然後世爭貴重貢父詩云當時百金售一幅澄心堂中千萬軸後人聞名寜復得就令得之當不識歐陽文忠公詩云君不見曼卿子羙眞奇才久矣零落埋黃埃君家𨿽有澄心紙有敢下筆知誰哉梅聖兪云寒溪浸楮舂夜月敲冰舉簾勻割脂焙漧堅滑若鋪玉一幅百金曾不疑東坡云詩老囊空一不畱一番曾作百金收又從宋肇求此紙云知君也厭雕肝腎分我江南數斛愁【王直方詩話】

祕色窰器

陶器始舜時三代迄秦漢所謂甓器是也近世不貴金玉而貴銅瓷遂有祕色窰器乃錢氏有國日越州燒進臣庻不得用故云祕色然陸防詩云九秋風露越窰開奪得千峯翠色來如向中宵承沆瀣共嵇中散闘遺桮則越窰又非始錢氏【筆衡】

吳越杜詩

晁氏常於中壼緘綫纊夾中得吳越時人寫本杜詩諱流字之類乃盛文肅故書也如日出籬東水絕句六首乃九首其一云漫道春來好雲云【詩話雋永】

五代詩格

唐末五代俗流以詩自名者多好妄立格法取前人詩句爲例議論蜂出甚有師子跳擲毒龍顧尾等勢覽之每使人拊掌不已大抵皆宗賈島輩謂之賈島格而於李杜特不少假借李白女媧弄黃土搏作愚下人散在六合間蒙蒙若埃塵目曰調笑格以爲談笑之資杜子羙冉冉谷中寺娟娟林外峯欄幹更上處結構坐來重目爲病格以爲言語突兀聲勢寒澁此韓退之所謂蚍蜉撼大樹可笑不自量者耶【蔡寛夫詩話】

三鄕和詩

防昌時有題三鄕者曰余本若耶溪東與同志者二三紉蘭佩蕙每貪幽閒之境翫花光於松月之亭竟晝綿宵往往忘倦洎乎初防至於五換星霜矣自後不得已從良人西入函闗寓居晉昌裏第其居迥絕囂塵花朩叢翠東西鄰二佛宮皆上國勝遊之最伺其閒寂因遊覽焉亦不辜一時之風月也不意良人已矣邈然無依帝裏方春光景東邁涉滻水歷渭川背終南陟太華經虢略抵陜郊揖嘉祥之淸流靣女幾之蒼翠凡經過之所皆曩昔防笑之地衘寃加嘆舉目魂銷𨿽殘骸尙存而精爽都失假使潘嶽復生無以悼其幽思也遂命筆聊題終不能滌其懷抱絕筆慟哭而東時防昌壬戍歲仲春十九日也詩曰昔逐良人西入闗良人身歿妾空還謝娘衛女不相待爲雨爲雲歸舊山和者十人其二失傳王祝和三鄕詩云女幾山前嵐气低佳人畱恨此中題不知雲雨歸何處空使王孫見卽迷劉谷三鄕詩云蘭惠芬芳見玉姿路傍花笑景遲遲薴蘿山下無窮意並在三鄕惜別時李昌鄴三鄕詩云紅粉蕭娘手自題分明幽怨發云閨不應更學文君去泣向殘花歸剡溪王滌三鄕詩云浣紗遊女出關東舊迹新詞一夢中槐陌栁亭何限事年年回首向東風李縞三鄕詩云當時王謝兩風流王子沈淪謝子愁歸思若隨文字在路傍空爲感千秋髙衢三鄕詩雲南北千山與萬山軒車誰不思鄕闗獨畱芳翰悲前迹陌上恐傷桃李顏張綺三鄕詩云洛川依舊好風光蓮帳無因見女郎雲雨散來音信斷此生遺恨寄三鄕韋冰三鄕詩云來時歡喜去時哀家國迢迢向越臺待寫百年幽思盡故宮流水莫相催【唐詩紀事】

保俶塔

湧幢小品云杭州有保俶塔因錢忠懿王入朝恐其被畱作此以保之稱名者尊天子也後誤爲保叔至有保叔緣何不保夫叔情何厚丈夫疎縱饒決盡西湖水難洗心頭一防污之詩今古流傳誰爲杭之婦人灑此奇寃也郎仁寶云咸平中僧永保化緣築塔人以師叔稱之故名塔曰保叔又霏雪錄以爲保所塔不知何據【堅瓠集】

別號

曲子相公晉和凝也判詩博士五代王仁裕也秦婦吟秀才蜀相韋莊也五代周張昭逺好學積書萬卷號書樓張家五代蔣維東好學能屬文隱居衡嶽從而受業者號山長五代唐帝謂史虛白曰眞處士風月主人蜀歐陽彬也皁江漁翁蜀張立也南漢劉防才人蘇氏通經史宮中呼爲蘓大家蜀黃崇嘏號女狀元【賓退錄】

五代詩話卷十

