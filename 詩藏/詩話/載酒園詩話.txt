載酒園詩話﹝淸﹞賀裳

●卷一

○詩不論理

「詩有別趣﹐非關理也」。然理原不足以礙詩之妙﹐如元次山《舂陵行》﹑孟東野《遊子吟》﹑韓退之《拘幽操》﹑李公垂《憫農詩》﹐眞是《六經》鼓吹。樂天與微之書曰「文章合爲時而著﹐歌詩合爲事而作。」然其生平所負﹐如《哭孔戡》諸詩﹐終不諧於眾口。此又所謂「言之無文﹐行之不遠」。故必理與辭相輔而行﹐乃爲善耳﹐非理可盡廢也。

黃白山評﹕「此語本嚴滄浪。『理』字原說得輕泛﹐只當作『實事』二字看。後人誤將此字太煞認眞﹐故以《舂陵》《遊子》《拘幽》《憫農》諸詩當之。方采山極詆滄浪此說﹐豈知全失滄浪本意﹐古人有知﹐必且遙笑地下矣。」

詩又有以無理而妙者﹐如李益「早知潮有信﹐嫁與弄潮兒」﹐此可以理求乎﹖然自是妙語。至如義山「八駿日行三萬里﹐穆王何事不重來」﹐則又無理之理﹐更進一塵。總之詩不可執一而論。

論詩𨿽不可以理拘執﹐然太背理則亦不堪。溫飛卿《博山香鑪》曰「博山香重欲成﹐錦段機絲妒鄂君。粉蝶團飛花轉影﹐彩鴛雙泳水生紋。」二聯形容香煙之斜正聚散﹐𨿽紆曲猶可。末云「見說楊朱無限淚﹐可能空爲路岐水﹖」因煙而思及淚﹐因淚而思及楊朱﹐用心眞爲僻奧﹐但燒香亦太濃矣﹐恐不是解兒。若如義山所云「獸焰微紅隔母」﹐安有是事﹖○王元之《雜興》云「兩株桃杏映籬斜﹐裝點商州副使家。何事春風容不得﹐和鶯吹折數枝花。」其子嘉曰「老杜嘗有『恰似春風相欺得﹐夜來吹折數枝花。』」余以且莫問雷同古人﹐但安有花枝吹折﹐鶯不飛去﹐和花同墜之理﹖此眞傷巧。

黃白山評﹕「言楊朱爲路岐而泣﹐若香煙千頭萬緒﹐其爲路岐多矣﹐使楊朱見之﹐又當何如﹖此云﹕『因煙而思及淚』﹐有何相干﹖解詩如此﹐古人有知﹐眞欲哭矣。」又曰「此正『詩有別趣』之謂﹐若必譏其無理﹐𨿽三尺童子亦知鶯必不與花同墜矣。」

○用事

《西淸詩話》稱少陵用事無迹﹐如系風捕影﹐因言「五更鼓角聲悲壯」﹐乃用禰衡撾《漁陽操》﹐其聲悲壯事﹔「三峽星河影動搖」﹐乃用漢武時星辰動搖﹐東方朔謂民勞之應事。余意解則妙矣﹐然少陵當日正是古今貫串於胸中﹐觸手逢源﹐譬如秫和曲蘗而成醴﹐嘗者更辧其孰爲黍味﹐孰爲麥味耳。

唐歌舒翰與祿山將崔乾戰潼關﹐見黃旗軍數百隊﹐官軍與賊互疑﹐忽隱不見﹐是日昭陵奏石馬汗流。李晟平朱Г﹐義山作詩引之﹕「天教李令心如石﹐可待昭陵石馬來﹖」蔡寬夫曰「此與少陵『玉衣晨自舉﹐鐵馬汗常趨』﹐同一等用事﹐但知推奉西平﹐不知於昭陵似不當。」不知「可待」二字﹐語甚圓活﹐何嘗有傷。卽謂其貶刺歌舒﹐作者亦無此意﹐何況昭陵。按杜詩作於天寶五載﹐詔天下通一藝者詣京師﹐公自洛歸應詔﹐途次昭陵而作。時祿山未叛﹐公詩自言靈爽赫奕耳﹐蔡眞。

義山《西溪》詩﹕「野鶴隨君子﹐寒松揖大夫。」上句用穆王南徵﹐一軍盡化﹐君子爲猿鶴﹐小人爲沙事﹔下句則秦皇避雨事也。其意則自傷淪落荒野﹐所見君子惟有鶴﹐大夫惟有松而已。思路𨿽深﹐神韻殊不髙雅。

落花詩﹐宋人推宋莒公兄弟「漢臯冷臨江失﹐金穀樓危到地香」﹐「將飛更作回風舞﹐已落猶成半面妝」﹐余襄公「金穀已空新步障﹐馬嵬徒見舊香囊」。余意三詩俱善形容﹐語亦工麗﹐若使事著題﹐又無痕迹﹐當以子京爲第一﹐公序次之﹐襄公又次之。「將飛」﹑「已落」﹐不問而知爲落花。余公詩如不讀至「淸賞又成經歲別」﹐再不看題﹐幾疑爲悼亡矣。此皆祖於義山詠蜂﹕「宓妃腰細難勝露﹐趙后身輕欲倚風」﹐思路至此﹐眞爲幽渺。至山谷詠竹而曰「程嬰杵臼立孤難﹐伯夷叔齊食薇瘦」﹐終嫌晦澀。此不過言「苦節」二字耳。

歐﹑梅惡西昆之使事﹐力欲矯之。然如梅聖兪《詠蠅》曰「怒劍休追逐﹐凝屏漫指彈」﹐亦事也﹐豈言出其口而忘之乎﹖余意俗題不得雅事襯貼﹐何以成文﹖但不宜句句排砌如類書耳。

宋人論詩﹐多用心於無用之地﹐風气使然﹐名家不免。如山谷之注「喚起」﹑「催歸」爲二鳥名﹐東坡之自負「玉樓」﹑「銀海」﹐事則然矣。然並無佳處﹐韓詩不過平常﹐蘇語且不免粗豪之累。作詩用意固當於其大者﹐不在尺尺寸寸。

黃白山評﹕「宋人識越甚陋﹐故專以此等爲工﹐其詩多爲使事所累耳。」

詩中使事如使材﹐在能者運用耳。石崇以蠟代薪﹐釜中之味﹐不因而加腆。桓溫以竹頭治舟﹐遂成平蜀之功。﹝黃白山評﹕「薪火猛﹐蠟火緩﹐其味自宜有別。若味不加腆﹐何事用此﹗」﹞如顧況《哀囝》詩頗鄙朴﹐務觀用爲《戲遣老懷》曰「阿囝略如郎罷意」﹐便成一則典故﹐且語𨿽謔而有情致﹐此能化俗事爲雅者也。又羅景綸《貓捕鼠》詩曰「陋室偏遭黠鼠欺﹐貍奴𨿽小策勛奇。拖喉莫訝無遺力﹐應記當年骨醉時。」此用唐蕭妃臨死曰「願武爲鼠吾爲貓」事也。貓捕鼠本俗事﹐不足入詠﹐得此映帶遂雅。

晉荀勗久在中書﹐專管機事﹐久之以守尙書令﹐甚惘惘﹐或有賀之者﹐勗曰「奪我鳳凰池﹐諸君賀我耶﹗」故後人呼中書爲鳳凰。衛見樂廣而奇之﹐命諸子造焉﹐曰「此人之水鏡﹐見之瑩然。」樂非眞有鏡﹐荀非眞有池也。飛卿《和太常嘉蓮》詩曰「同心表瑞荀池上﹐半面分妝樂鏡中。」推其意不過言蓮生池內﹐池內水澄如鏡﹐照見花影耳﹐卻如此使事﹐反覺支離。卽箋啟中﹐已屬混語﹐況入之於詩﹗後有厭薄昆體者﹐正此種流獘。

黃白山評﹕「此恐用樂昌破鏡事﹐較於『半面分妝』字有情耳。」

語有乍看似佳﹐細思則瘡百出者。如戴敏才「惜樹不磨修月斧﹐愛花須築避風臺」﹐亦大費雕鏤而出。但花𨿽畏風﹐非臺可避﹐用飛燕事殊不當。修月事見《酉陽雜俎》﹐然伐樹何必修月之斧﹐修月之斧亦非人間所有。若用吳剛伐樹事﹐又與修月無干。總之止務瑰奇﹐不求妥貼﹐以眩俗目可耳﹐與風雅正自徑庭。○陸務觀《梅花》詩﹕「屑玉定煩修月戶」﹐亦用修月事﹐語卻佳﹐以玉與梅花同白﹐比擬便有情也。然「堆金難買破天荒」﹐卻俗。

○考證

《Т齋覽》曰「杜牧《華淸宮》詩﹕『長安回望繡成堆﹐山頂千門次第開。一騎紅塵妃子笑﹐無人知是荔枝來。』尢膾炙人口。據《唐紀》﹐明皇以十月幸驪山﹐至春卽還宮﹐是未嘗六月在驪山也。然荔枝盛暑方熟﹐詞意𨿽美﹐而失事實。」此辧甚正。按陳鴻《長恨傳》敍玉妃授方士語曰「昔天寶十載﹐侍輦避暑驪山宮﹐秋七月﹐牽牛織女相見之夕﹐秦人風俗﹐夜張錦繡﹐陳飲食﹐樹瓜花﹐焚香於庭﹐號爲乞巧。宮掖間尢尙之。時夜殆半﹐休侍衛於東西廂﹐獨侍上。上恁肩而立﹐因仰天感牛女事﹐密相誓心﹐願世世爲之夫婦。言畢﹐執手各嗚咽。」白詩曰「七月七長生殿﹐夜半無人私語時」﹐正詠其事。長生殿在驪山頂﹐則暑月未嘗不至華淸﹐牧語未爲無據也。然細推詩意﹐亦止形容楊氏之專寵﹐固不沾沾求核。正如義山「夜來江令醉﹐別詔宿臨春」﹐致堯則曰「密旨不教江令醉﹐麗華含笑認皇慈」﹐蓋總以寫幸臣狎客之態﹐惟在得其神情﹐原不拘於醉不醉﹐眞所謂「淡妝濃抹總相宜」也﹐無容膠執耳。○劉禹錫《哭呂衡州》曰「遺艸一函歸太史﹐孤墳三尺近要離。」若必拘拘切合﹐則要離冢在吳﹐《舊唐書》稱溫自衡州還﹐鬱鬱不得志而沒﹐秦﹑吳相去數千里﹐不亦太失事實乎﹗然總以形容旅櫬槁葬之悲﹐所謂鏡花水月﹐不必果有其事。然用事亦有大可不詳辧者﹐如東坡《贈朝》詩曰「不似楊枝別樂天﹐卻如通徳伴伶玄。阿奴絡秀不偕老﹐天女維摩總解禪。」按伯仁語仲智曰「阿奴火攻﹐固出下策。」則阿奴乃絡秀之子﹐與伶玄﹑樂天不倫﹐可謂大謬﹐當曰開林或安東耳。子應子瞻不辧﹐當系一時筆誤﹐或後人傳寫之訛。﹝黃白山評﹕「此題又一首云﹕『苗而不秀豈其天﹐不使童烏與我《玄》。』蓋朝有子而夭。『阿奴』句亦卽此意。作者不誤﹐讀者自誤耳。」﹞又仲智對母曰「伯仁志大而才短﹐名重而識ウ﹐非自全之道。嵩性抗直﹐亦不容於世。惟阿奴碌碌﹐當在阿母目下。」ダ以呼嵩﹐嵩又以呼謨﹐豈周氏盡以阿奴稱弟耶﹖但加之於浚﹐殊無所本。○按東坡爲髙密﹑建安兩郡王生母孫氏封康國太夫人制曰「舉觴座上﹐但伯仁﹑仲智之賢﹔持節洛濱﹐皆汝南﹑瑯琊之貴。」足辧前詩系校者之誤。○江鄰幾哭蘇子美曰「郡邸獄冤誰與辧﹖臯橋客死世同悲」﹐二語殊勝夢得前詩。子美坐宴客謫官﹐沒於吳中﹐故用臯橋事尢切。蓋使事𨿽不必拘﹐確切則尢妙﹐但不必過於吹毛。

近代浦長源送人詩「衣上暮寒吳苑雨﹐馬頭秋色晉陵山」﹐相傳爲佳句。按晉陵頗無山色可觀﹐馬頭所見者﹐猶然梁溪山耳。作詩時惟計程途﹐未考事實也。

文人興酣落筆﹐往往不自知其誤。如陳伯玉則有「吾聞中山相﹐乃屬放翁」﹐李遐叔則有「何忍嚴子陵﹐羊裘死荊棘」﹐陳縱失記孟孫﹐李不應忘卻加足帝腹事也。語𨿽可傳﹐事則終誤。

○末流之變

詩家宗派﹐𨿽有淵源﹐然推遷旣多﹐往往耳孫不符鼻祖。如鄭谷受知於李頻﹐李頻受知於姚合﹐姚合與賈島友善﹐兼效其詩體。今以姚﹑鄭並觀﹐何異臯橋廡下賃舂婦與臨邛當壚者同列﹐始知凡事盡然﹐子夏之後有莊周﹐良不足怪。﹝黃白山評﹕「姚詩亦未必美如彼﹐鄭詩亦未必丑如此﹐何其軒輊過甚耶﹗」﹞○宋陸務觀本於曾茶山﹐茶山生硬粗鄙﹐務觀逸韻翩翩﹐此鸛巢之出鸞鳳也。

○樂府古詩不宜並列

凡編詩者﹐切不宜以樂府編入七言古。如柳詩﹕「楊白花﹐風吹渡江水。坐令宮樹無顏色﹐搖蕩春光千萬里。茫茫曉日下長秋﹐哀歌未斷城鴉起。」眞可謂微而顯﹐宛肖胸中所欲言。然不先知胡太後事﹐安知此詩之妙。

○三偸

謝惠連《搗衣》詩曰「腰帶準疇昔﹐不知今是非。」至張籍《白歌》則曰「裁縫長短不能定﹐自持刀尺向姑前。」裴說《寄邊衣》則曰「愁撚銀鍼信手縫﹐惆悵無人試寬窄。」𨿽語益加妍﹐意實原本於謝﹐正子瞻所云「鹿入公庖﹐饌之百方﹐究其所以美處﹐總無加於煮食時」也。然庖饌變換得宜﹐實亦可口。又如金昌緒「打起黃鶯兒﹐莫教枝上啼。啼時驚妾夢﹐不得到遼西。」令狐楚則曰「綺席春眠覺﹐紗窗曉望迷。朦朧殘夢裏﹐猶自在遼西。」張仲素更曰「裊裊城邊柳﹐靑靑陌上桑。提籠忘采葉﹐昨夜夢漁陽。」或反語以見奇﹐或循蹊而別悟﹐若盡如此﹐何病於偸。

偸法一事﹐名家不免。如劉夢得「山圍故國周遭在﹐潮打空城寂寞回。淮水東邊舊時月﹐夜深還過女墻來。」杜牧之「煙籠寒水月籠沙﹐夜泊秦淮近酒家。商女不知亡國恨﹐隔江猶唱《後庭花》。」韋端己「江雨霏霏江艸齊﹐六朝如夢鳥空啼。無情最是臺城柳﹐依舊煙籠十里堤。」三詩𨿽各詠一事﹐意調實則相同。愚意偸法一事﹐誠不能不犯﹐但當爲韓信之背水﹐不則爲虞詡之增竈﹐愼毋爲邵靑之火牛可耳。若霍去病不知學古兵法﹐究亦非是。

升曰「謝靈運詩『明月入綺窗﹐仿佛想蕙質』﹐乃杜工部『落月屋梁』之所祖。」余以杜𨿽本於謝﹐杜語殊勝。「綺窗」﹑「蕙質」﹐未免修飾﹔「屋梁」﹑「顏色」﹐自是老气也。至杜審言「水作琴中聽」﹐溫庭筠化爲「偶逢秋澗似琴聲」﹐又似韻勝其質。古有出藍生冰之言﹐良然。

《隱居語錄》曰「詩惡蹈襲古人之意﹐亦有襲而愈工﹐若出於己者﹐蓋思之愈精﹐則造語愈深也。李華《弔古戰場》曰﹕『其存其沒﹐家莫聞知。人或有言﹐將信將疑。ぉぉ心目﹐寢寐見之。』陳陶則曰﹕『可憐無定河邊骨﹐猶是春閨夢里人』﹐蓋工於前也。」余以以文爲詩﹐此謂之出處﹐何得爲蹈襲。若如此苛責﹐則作詩者必字字杜撰耶。○又如宋錢希曰「雙蜂上簾額﹐獨鵲裊庭柯」﹐陳后齋以爲本於韋蘇州《聽鶯曲》﹕「有時斷續聽不了﹐飛去花枝猶裊裊。」余以韋是飛去之後﹐花枝自裊﹐力在「飛」字﹔錢乃初集之時﹐鵲與枝同裊﹐景尢可愛也。意不相同﹐何妨並美。﹝黃白山評﹕「必著『飛去』二字﹐『裊』字始見其工。若錢句入『裊』字﹐殊覺費力而有迹。宋之去唐﹐毫千里﹐而猶賞其語景可愛﹐眞擔板漢也。」﹞

杜牧《邊上聞笳》詩﹕「何處吹笳薄暮天﹐塞垣髙鳥沒狼煙。遊人一聽頭堪白﹐蘇武爭經十九年﹗」令狐楚《塞上曲》﹕「陰磧茫茫塞艸腓﹐桔橰烽上暮煙飛。交河北望天連海﹐蘇武曾將漢節婦。」二詩同用蘇武事而俱佳﹐然杜詩止於感嘆﹐令狐便有激發忠義之意﹐杜不如也。至胡曾竊杜語爲詠史﹐無論蹈襲可恥﹐立意先淺直矣﹐固不足言。

聶夷中詩﹐有古直悲涼之气﹐但皆竊美於人。如「鋤禾日當午﹐汗滴禾下土」﹐李紳詩也﹐但攺一「田」字﹐上加以「父耕原上田﹐子山下荒。六月禾未秀﹐官家已修倉。」又如「生在綺羅下」﹐「君淚濡羅巾」﹐本東野《徵婦怨》﹐移其次篇後四語於前﹐前篇則刪前四句﹐第攺「綠羅」爲「綺羅」﹐「千里」爲「萬里」﹐「羅巾常在手」爲「今在手」﹐「今得隨妾身」爲「日得隨路塵」﹐「如得風」爲「如煙飛」。至「欲別牽郎衣」﹐則直用無所更定。夫偸語爲鈍賊﹐玆更直盜其篇﹐較之館職諸公ㄎ扯義山﹐作劫尢劇矣。吾不能爲之曲說。

黃白山評﹕「此皆後人傳寫之訛﹐移張作李﹐非當時明盜之也。」

凡盜法者﹐妙於以相似之句﹐用之相反之處。如陳堯佐「千里好山乍僉﹐一樓明月雨初晴」﹐寫酣之景如見。至楊萬畢《梧桐夜雨》詩「千里暮山已黑﹐一燈孤館酒初醒」﹐又覺淒颯滿目。如此相同﹐不惟無害﹐且喜其三隅之反矣。又喬知之《長信宮樹》曰「餘花鳥弄盡﹐新葉書徧」﹐沈期《芳樹》曰「啼鳥弄花疏﹐遊蜂飲香徧」﹐二語頗相似。然喬乃髙秋﹐沈則春暮也。沈詠芳樹﹐故用「遊蜂飲香」。長信﹐班婕妤所居﹐班以《團扇詩》傳﹐故只寫秋意。語𨿽同﹐下筆各有斟酌。

詩有同出一意而工拙自分者。如戎昱《寄湖南張郎中》曰「寒江近戶漫流聲﹐竹影當窗亂月明。歸夢不知湖水闊﹐夜來還到洛陽城。」與武元衡「春風一夜吹鄕夢﹐又逐春風到洛城」﹐願況「故園此去千餘里﹐春夢猶能夜夜歸」同意﹐而戎語爲勝﹐以「不知湖水闊」五字﹐有搔頭弄姿之態也。然皆本於岑參「枕上片時春夢中﹐行盡江南數千里」。至方幹「昨日艸枯今日靑﹐羈人又動故鄕情。夜來有夢登歸路﹐不到桐廬已及明。」則又竿頭進步﹐妙於奪胎。○韓《哭花》﹕「若是有情爭不哭﹐夜來風雨葬西施。」韋莊《殘花》﹕「十日笙歌一宵夢﹐薴蘿煙雨失西施。」兩君同時﹐當非相襲﹐然韓語自勝。﹝黃白山評﹕「予謂韋語勝。」﹞

盜法一事﹐詆之則曰偸勢﹐美之則曰擬古。然六朝人顯據其名﹐唐人每陰竊其實﹐𨿽謂之偸可也。獨宋人則偸亦不能﹐如介甫愛少陵「鉤簾宿鷺起﹐丸藥流鶯囀」﹐後得句云「靑山捫虱坐﹐黃鳥挾書眠」﹐自謂不減於杜﹐人亦稱之。然二語何異截鶴脛而使短﹐直與「雪白後園僵」等耳﹐此眞房太尉兵法。

詩家𨿽厭蹈襲﹐然如劉浚「不用茱萸仔細看﹐管取明年各彊健﹐豈不尢鈍。卽樂天翻子美斫卻月中桂﹐淸光應更多」﹐爲「月中幸有田地﹐何不中央種兩株」﹐亦猶芻狗之再夢也。

○翻案

晚唐人多好翻案。如溫飛卿則有「但得戚姬甘定分﹐不應眞有紫芝翁」﹐徐寅則有「張均兄弟今何在﹐卻是楊妃死報君。」此猶陰平之師﹐出奇幸勝則可﹐若認爲通衢﹐豈止壺頭之困﹗

王介甫《明妃曲》二篇﹐詩猶可觀﹐然意在翻案。如「家人萬里傳消息﹐好在氈城莫相憶。君不見咫尺長門閉阿嬌﹐人生失意無南北。」其後篇益甚﹐故遭人彈射不已。至髙季迪長篇﹐則翻案愈奇﹐結句曰「妾語還恁歸使傳﹐妾身沒虜不須憐。願君莫殺毛延壽﹐畱畫商巖夢裏賢。」意則正矣﹐有此事否﹖恐終是文人之語﹐非兒女子之言也。余因思此題終不及儲光羲「胡王知妾不勝悲﹐樂府皆傳漢國詞。朝來馬上《箜篌引》﹐稍似宮中夜時。」大都詩貴入情﹐不須立異﹐後人欲求勝古人﹐遂愈不如古矣。﹝黃白山評﹕「此眞在裏之言。」﹞○又郭代公曰「自嫁單於國﹐長銜漢掖悲。容顏日憔悴﹐有甚畫圖時。」樂天則曰「漢使卻回恁寄語﹐黃金何日贖蛾眉﹖君王若問妾顏色﹐莫道不如宮裏時。」似此翻案卻佳﹐蓋尢爲切情合事也。

○詠史

詠史詩𨿽是意气棲之地﹐亦須比擬當於其倫。如「漢業存亡俯仰中﹐畱侯於此每從容。固陵始議韓彭地﹐復道方圖雍齒封。」嗚呼﹐是徒知進言之易﹐不知中節之難也。隆準公𨿽云大度﹐城府實較重瞳尢甚﹐非沙中偶語﹐必不可乞雍齒之封﹐不至固陵﹐不可爲韓﹑彭乞地也。昔人稱畱侯善藏其用﹐此語最當。﹝黃白山評﹕「宋人詩總不在話下﹐取而雌黃之﹐則其識趣已先陋矣。」﹞若知無不言﹐臣子之義宜爾﹐抑知躁之與瞽﹐亦侍君子者之所當戒耶。○又曰「天下紛紛未一家﹐販繒屠狗尙雄誇。東陵豈是無能者﹐獨傍靑門手種瓜。」此詩乍觀則佳﹐細思則謬。邵平身居侯爵﹐不能救秦之亡﹐何稱能者﹖觀其說蕭相國﹐蓋一明哲保身之士耳。絳﹑灌與髙帝同起徒步﹐少困閭裏﹐自是秦之失人﹐反以其屠販爲笑乎﹖吾亦知介甫是寄托之言﹐終傷輕率。至詠王章曰「區區女子無髙意﹐追憶牛衣暖卽休。」此論卻髙﹐非俗子可到。○「輕刑死人眾﹐短喪生者偸。仁孝自此薄﹐哀哉不能謀。露臺惜百金﹐霸陵無髙丘。淺恩施一時﹐長患被九州。」此詩亦美而未善。大抵荊公目無千古﹐初見神宗﹐問唐太宗何如主﹖卽云「太宗不足法﹐當以堯﹑舜爲師。」宜其並薄漢文也。究所設施﹐國亂民愁﹐神宗之世﹐安能及文帝萬一﹗從來文人﹐多好妄語﹐最可惡者﹐如薛能之薄諸葛﹐然猶是書生大言耳。介甫則實有一種沾沾自負處﹐此詩已爲異日復肉刑嚆矢。

子瞻作《秦穆公墓詩》曰「昔公生不誅孟明﹐豈有死之日而忍用其良。乃知三子殉公意﹐亦如齊之二子從田橫。」語意髙妙。然細思之﹐終是文人翻案法。《黃鳥》之詩曰「臨其穴﹐惴惴其忄栗。」感恩而殺身者然乎﹖讀者毋作癡人前說夢可也。

黃白山評﹕「子瞻好作史論﹐然評斷多誤﹐如範增﹑晁錯論﹐皆錯斷了﹐此詩亦其類也。」

子由曰「桓文服荊楚﹐安取破國都﹖孔明不料敵﹐一世空馳驅。」余以此言太謬﹐丕之於漢﹐豈若楚之於周哉﹗漢賊不兩立﹐鞠躬盡瘁﹐豈得與共主尙存者等﹗

黃白山評﹕「南渡以前﹐《紫陽綱目》未出﹐諸公皆據陳壽《三國誌》帝魏寇蜀﹐且因其『應變將略非其所長』之語﹐並孔明亦不甚取。如老泉論劉備之用諸葛孔明﹐治國之才﹐則非將也。子由詩貶孔明﹐亦猶乃翁之見耳。古來詩人﹐惟子美可稱孔明知己。如《蜀相》詩及『諸葛大名垂宇宙』一律﹐推服甚至﹐眞不以成敗論英雄者耶﹗」

人惟忘情者能作極不情之事﹐如柳下惠坐懷不亂是也。眞如浮過太虛﹐無一毫計較沾滯。孔子見衛夫人﹐卽此種力量。李華《詠史》曰「沂水春可涉﹐泮宮映楊葉。麗色異人間﹐珊珊搖環。展禽恆獨處﹐深巷生禾黍。城上飛海﹐城中暗春雨。來鳴者﹐復是誰家女﹖泥沾珠綴履﹐雨濕翠毛簪。電影閉蓮臉﹐雷聲飛蕙心。自言沂水曲﹐采兼采べ。歸徑𨿽可尋﹐天陰光景促。憐君貞且獨﹐願許君家宿。徒勞惜衾枕﹐子不顧雙蛾。艷質誠可重﹐淫風如禮何﹗周王惑褒姒﹐城闕成陂。」則此女直一登墻窺宋之東家﹐展先生亦特一魯男子耳。此欲形其介﹐反失聖人之大也。○詠四皓曰「後代無其人﹐戾園滿秋艸。」暗諷太子瑛﹑光王瑤﹑鄂王琚之事﹐可謂切妙。然如「側聞驪姬事﹐申生不自保。暫出商山﹐來趨灑掃。」一何直戇﹗當時潛移默奪﹐寧至作此語言。至賈幼鄰《詠馮昭儀當熊曰「王孫莫諫獵﹐賤妾解當熊。」爾日捐軀衛主﹐正倉卒中計無復之之事﹐豈恃此而遂任其君冒險。一場好事﹐被鈍筆敍壞﹐大不解事。

○艷詩

正人不宜作艷詩﹐然《毛詩》首篇卽言河洲窈窕﹐固無妨於涉筆﹐但須照攝樂而不淫之義乃善耳。唐崔顥﹑崔國輔皆以艷詩名﹐司勛較司馬﹐則殊有蘊藉。如「愁來欲奏相思曲﹐抱得秦箏不忍彈」﹐尙是止乎禮義。至「時芳不待妾﹐玉無處誇。悔不盛年時﹐嫁與靑樓家」。語𨿽工﹐未免激而傷雅。○王龍標「忽見陌頭楊柳色」﹐卽「時芳不待妾」意也﹐妙在不說出。「悔教夫婿覓封侯」亦卽此悔﹐但悔得稍正。

王「已能憔悴今如此﹐更復含情一待君」﹐徐安期「不須面上渾妝卻﹐畱著雙眉待畫人」﹐蔡環「但恐愁容不相識﹐爲教恆著別時衣」﹐皆《艸》《大杜》之遺音﹐「飛蓬」﹑「曲局」之轉境也。﹝黃白山評﹕「徐乃《催妝》詩﹐殊非此解。」﹞卽劉希夷「願作輕羅著細腰﹐願爲明鏡分嬌面」﹐徐安貞「曲成虛憶靑蛾斂﹐調急遙憐玉指寒。銀鑰重關聽未辟﹐不如眠去夢中看」﹐尙爲虛景﹐不失《漢廣》《秣駒》之意。至元稹﹑杜牧﹑李商隱﹑韓﹐而上宮之迎﹐危垣之望﹐不惟極意形容﹐兼亦直認無諱﹐眞桑﹑濮耳孫也。○元﹑白﹑溫﹑李﹐皆稱艷手。然樂天惟「來如春夢幾多時﹐去似朝無覓處」一篇爲難堪﹐余猶《國風》之好色。飛卿「曲巷斜臨」﹑「翠羽花冠」﹑「微風和暖」等篇﹐俱無刻劃。杜紫微極爲狼籍﹐然如「綠楊深巷馬頭斜」﹐「馬鞭斜拂笑回頭」﹐「笑臉還須待我開」﹐「背插金釵笑向人」﹐大抵縱恣於旗亭北裏間﹐自云「靑樓薄幸」﹐不虛耳。元微之「頻頻聞動中門鎖﹐猶帶春酲懶相送」﹐李義山「書被催成墨未濃」﹐「車走雷聲語未通」﹐始眞是浪子宰相﹐淸狂從事。﹝黃白山評﹕「李爲幕客﹐而其詩多牽情寄恨之語﹐𨿽不明所指﹐大要是主人姬妾之類。文人無行﹐至此極矣﹐而後人於其所作猶慕而好之﹐眞風雅罪人。」﹞

唐人艷詩﹐妙於如或見之。如崔顥「來鬥百艸﹐度日不成妝」﹐儼然一閨秀。王維「散黛恨猶輕﹐插釵嫌未正。同心勿遽遊﹐幸待春妝竟」﹐儼然一宮嬪。韓致堯「隔簾窺綠齒﹐映柱送微波」﹐直畫出一手語之紅綃矣。﹝黃白山評﹕「綠齒﹐屐也。」﹞

孟襄陽﹐素心士也。其《庭橘》詩「並生憐共蒂﹐相示感同心」﹐何婉暱﹗至若「照水空自愛﹐折花將遺誰」﹐眞有生香眞色之妙﹐覺老杜「香霧鬟」﹑「淸輝玉臂」﹐未免太宮樣妝矣。

王《閨怨》曰「昨來頻夢見﹐夫婿莫應知」﹐情癡語也。情不癡不深。然其《後庭怨》曰「獨立每看斜日盡﹐孤眠直至殘燈死。」迷離到此﹐毋論作詩當以此爲轉步﹐人事亦或宜有此感通。○張潮《江風行》曰「商賈歸欲盡﹐君今向巴東。巴東有巫山﹐窈窕神女顏。常恐遊此方﹐果然不知還。」亦以癡而入妙。○「妾夢不離江水上﹐人傳郎在鳳凰山」﹐卽《小雅》「赫赫南仲﹐薄伐西戎」意﹐妙得風聞恍惚﹐驚疑不定之意。○劉方平《京兆眉》曰「新作蛾眉樣﹐誰將月裏同。有來凡幾日﹐相效滿城中。」似嘲似惜﹐卻全是一片矜能炫慧之意﹐筆舌至此﹐可謂入微。

人各有能有不能﹐不宜彊作以備體。李獻吉一代大手﹐輕艷殊非所長﹐效義山作無題曰「班女愁來賦興豪」﹐「豪」字戇甚。閨閣語言﹐寧傷婉弱﹐不宜壯健耳。

○詠物

詠物詩惟精巧乃佳﹐如少陵之詠馬詠鷹﹐𨿽寫生者不能到。至於晚唐﹐气益靡弱﹐間於長律中出一二俊語﹐便囂然得名。然八句中率著牽湊﹐不能全佳﹐間有形容入俗者。如雍陶《白鷺》詩曰「立當靑艸人先見﹐行傍白蓮魚未知」﹐可爲佳絕。至「一足獨拳寒雨裏﹐數聲相叫早秋時」﹐已成俗韻。此黏皮帶骨之累也。末句「林塘得爾須增價﹐況是詩家物色宜」﹐竟成打油惡道矣。鄭谷以《鷓鴣》詩得名﹐𨿽全篇勻淨﹐警句竟不如雍。如「雨昏靑艸湖邊過﹐花落黃陵廟裏啼」﹐不過淡淡寫景﹐未能刻畫。﹝黃白山評﹕「鄭語正以韻勝﹐雍句反以刻畫失之。賀之評賞倒置如此﹗」﹞又崔玨《鴛鴦》詩凡數章﹐其佳句如「暫分煙島猶回首﹐只渡寒塘亦並飛」﹐「溪頭日暖眠沙穩﹐渡口風寒浴浪稀﹐」「紅絲毳落眠汀處﹐白雪花成蹙浪時」﹐亦微有致﹐但神似亦不及雍也。至「映霧盡迷珠殿瓦﹐逐梭齊上玉人機」﹐語𨿽可觀﹐然Т之瓦與錦﹐終屬牽曳。又「琴上只聞交頸語﹐窗前空展共飛詩」﹐亦鄭谷「遊子乍聞徵袖濕﹐佳人才唱翠眉低」類耳。至「翡翠莫誇饒彩飾﹐鵜須羨好毛衣」﹐益枵然告匱﹐不復能拊馬而秣以應客。樂天《鶴》詩「低頭恐丹砂落﹐曬翅常疑白雪消」﹐意態俱佳。然「轉覺鸕鶿毛色下﹐苦嫌鸚鵡語聲嬌」﹐亦不老气也。至宋人謂詠禽須言標致﹐及羽毛飛鳴則陋﹐此論亦僻不足從。

黃白山評﹕「此論是極意刻畫﹐翻墮惡道。至以鷺鶿鸚鵡相比﹐益令人欲嘔﹐豈止『不老气』而已。蓋鶴本淸髙之物﹐自不致以二禽反形也。」

山谷《酴》詩﹕「露濕何郎試湯餅﹐日烘荀令炷鑪香。」楊誠齋云「此以美丈夫比花也。」余以所言未盡﹐上言其白﹐下言其香耳。又云「此詩出奇﹐古人未有。」余以此亦余﹑宋落花一類﹐總出玉溪﹐固非獨創。余又思此二語𨿽佳﹐尙不及東坡《紅梅》詩「寒心未肯隨春態﹐酒暈無端上玉肌」﹐尢無痕迹。當時卻盛稱其《海棠》詩「朱唇得酒暈生臉﹐翠袖捲紗紅映肉」﹐此猶屏甘鮮而專取厚也。○嘗嘆宋人論詩如飲狂泉﹐如梅聖兪詠芡詩「胃毛蒼蒼磔不死﹐銅盤矗矗釘頭生」﹐如此形容﹐眞堪發笑﹐較之「一足獨拳」﹐尢爲惡趣。羅隱《牡丹》詩「若教解語應傾國﹐任是無情也動人」﹐何等風致﹐反謂不能臻其妙處。如此風气﹐眞詩中百六之運。○宋人詠物詩亦自有工者﹐如林和靖《蝴蝶》詩「淸宿露花應自得﹐暖爭風絮欲相髙」﹐神情俱似矣。後二語用韓馮﹑莊周事﹐亦佳。

李君虞曰「梁空繞復息﹐檐寒窺欲徧」﹐眞似早燕。詠物如此﹐晚唐人俱拜下風﹐何論於宋﹗

○詠事

東坡曰「論畫以形似﹐見與兒童鄰。賦詩必此詩﹐定知非詩人」。此言論畫﹐猶得失參平﹐論詩則深入三昧。﹝黃白山評﹕「蘇本作『定非知詩人』。此謂讀詩者不宜拘執﹐與上句論畫不宜呆板同意﹐非指作詩而言。然此語有病。可知蘇﹑黃二公解古人詩多誤﹐正是胸中先作此見解耳。」﹞昔人稱退之「一間茅屋祭昭王」﹐爲晚唐第一﹐余以不如許渾《經始皇墓》遠甚﹕「龍蟠虎踞樹層層﹐勢入浮亦是崩。一種靑山秋艸裏﹐路人惟拜漢文陵。」本詠秦始﹐卻言漢文。韓原詠昭王廟﹐此則於題外相形﹐意味深長多矣。卽摩詰「莫以今時寵﹐能忘舊日恩。看花滿眼淚﹐不共楚王言。」正以詠餅師婦佳耳﹐若直詠息夫人﹐有何意味。此編詩者之陋。

「宿昔靑門裏﹐蓬萊仗數移。花嬌迎雜樹﹐龍喜出平池。落日畱王母﹐微風倚少兒。宮中行樂祕﹐少有外人知。」「少兒」句指秦﹑虢﹑韓。「畱王母」﹐玄宗數召方士入禁中﹐頗有神仙之好﹐故特借漢武事寓言之。此詩較之「飛燕昭陽」﹐眞風流蘊籍。

○用意

楊文公《談苑》曰「余知制誥日﹐與余恕同考試﹐出義山詩共讀﹐酷愛一絕曰﹕『珠箔輕明拂玉墀﹐披香前殿斗腰肢。不須看盡魚龍戲﹐終遣君王怒偃師。』擊節稱嘆曰﹕『古人措辭寓意如此之深妙﹐令人感慨不已。』」余初讀此語﹐殊自茫然﹐曁思得之﹐此詩只形容女子慧心﹐男子一妒字耳。偃師事載《列子》﹕「周穆王自昆倉歸﹐途遇一獻工人名偃師﹐造能倡者獻王﹐釒頁音欽其頤則歌合律﹐捧其手則舞應節。王與盛姬觀之﹐技將終﹐倡者瞬其目招王侍妾。王大怒﹐欲誅偃師。偃師立剖散倡者﹐廢其心則口不能言﹐廢其肝則目不能視﹐廢其腎則足不能步﹐皆革木膠漆丹靑之所爲﹐悉假物也。」余因自嘆其鈍﹐而羨古人之敏﹐自此粗知執筆。每舉以問人﹐亦未有應聲而解者。今人之病﹐正在求奇字句﹐全不想古人用意處耳。義山又有《亂石》一詩﹐亦深妙。﹝黃白山評﹕「『余初讀此語』以下﹐皆賀自語。查本集題是《宮妓》﹐則是禦前承應之人。此詩使事𨿽僻﹐而命意殊屬無禮﹐以古『齒君路馬有誅』之律律之﹐則義山洵風雅罪人矣。」又曰「用意貴深至﹐以用事發己之意﹐則必易見其意﹐方妙。義山用事晦僻﹐正詩家之大病﹐乃因楊語而遽稱之﹐亦是隨人頦頰者爾。」﹞余嘗選之而眾以爲疑。余曰「『虎踞龍蟠縱復橫』﹐卽柳州所云『怒者虎鬥﹐企者鳥厲』也。『星光才僉雨痕生』﹐乃用星隕地爲石兼將雨則楚潤二意。『不須並礙東西路﹐哭殺廚頭阮步兵』﹐魏步兵廚有美酒﹐阮籍因乞爲步兵校尉﹔又常駕車而出﹐不由徑路﹐每遇途窮﹐則慟哭而返。亂石塞路﹐有類途窮﹐此義山寄托之詞﹐而意味深遠﹐不解其義﹐烏知其美乎﹗」義山又有《食筍呈座中》詩「皇都陸海應無數﹐忍剪淩一寸心」﹐《蜀桐》詩「枉教紫鳳無棲處﹐斫作秋琴彈《廣陵》」﹐亦卽《亂石》意﹐但以不使事﹐故語亮然。《食筍》詩感慨已盡於言內。叔夜死而《廣陵》散不傳﹐言外有知音難遇意﹐此語亦深也。

作詩貴於用意﹐又必有味﹐斯佳。義山《槿花》詩﹕「燕體傷風力﹐雞香積露文。殷鮮一相雜﹐啼笑兩難分。月裏寧無姊﹐中亦有君。三淸與仙島﹐何事亦離羣﹖」此詩殊不可解。余嘗句揣之﹕「燕體」句言花枝娟弱﹐搖曳風中﹐猶燕之受風也。「雞香」﹐雞舌香﹐入直者含之﹐言花含露而香似之﹐蓋以對上「燕」字耳。第三句言其色﹐第四句言其態。第五第六又因「啼笑」句來﹐以美人諭花﹐又非凡間美人可擬﹐故引「月姊」﹑「君」﹐以「仙島」﹑「離羣」結之﹐見是天所謫降者。不徒奧僻﹐實亦牽彊支離﹐有心勞日拙之憾。按「月姊」二句﹐又用之《李花》詩﹐當是其得意語﹐實不然。義山又有《李花》詩「自明無月夜﹐彊笑欲風天」﹐詠物只須如此﹐何必詭僻如前作。又《宿晉昌亭聞驚禽》曰「羈緒鰥鰥夜景侵﹐髙窗不掩見驚禽。飛來曲渚煙方合﹐過盡南塘樹更深。」數語寫景如畫。後聯「胡馬嘶和楡塞笛﹐楚猿吟雜橘村砧。失羣掛木知何限﹐遠隔天涯共此心」。始以「羈緒」而感「驚禽」﹐又因「驚禽」而思及「塞馬」﹑「楚猿」之失偶傷離者﹐𨿽則情深﹐徑路何紆折也﹗謝茂秦曰「詩貴乎遠而近﹐凡靜室索詩﹐心神渺然﹐西遊天竺國﹐仍歸上黨昭覺寺﹐此所謂遠而近之法也。若經天竺﹐又向扶桑﹐此遠而又遠﹐於何歸宿﹖」此詩未免犯此病。

○佳句各有所宜

詩中佳句﹐有宜於作絕句者﹐有宜於作律詩者。如髙《哭單父梁少府》﹐本系古詩長篇﹐《集異記》載旗亭伶宮所謳﹐乃截首四句爲短章﹕「開篋淚沾臆﹐見君前日書。夜臺猶寂寞﹐疑是子居。」以原詩並觀﹐絕句果言短意長﹐淒涼萬狀。𨿽不載刪者何人﹐必開元中鉅匠也。﹝黃白山評﹕「此卽歌者摘四句入調耳﹐計及刪之之人﹐何癡至此﹗余嘗欲刪齊己《劍客》詩﹑趙微明《古離別》二首後四語作絕句﹐乃佳。《劍客》云﹕『拔劍繞殘樽﹐歌終便出門。西風滿天雪﹐何處報人恩﹖』《古離別》云﹕『爲別未幾日﹐一日如三秋。猶疑望可見﹐日日上髙樓。』前詩寫劍客行徑風生﹐後詩寫思婦癡情可掬﹐贅後四語﹐其妙頓減。又如太白『長安一片月﹐萬戶搗衣聲。秋風吹不盡﹐總是玉關情』。亦宜刪後二句作一絕。」﹞朱長文「瓜步早潮吞建業﹐蒜山晴歸照揚州」﹐不惟寫景工﹐兼有气象﹐卻是律詩中好語。忽然遽止﹐令讀者悵悵如失﹐有蛟龍無股之嘆。

○一聯工力不均

詩有名爲佳聯而上下句工力不能均敵者﹐如夏子喬「山勢蜂腰斷﹐溪流燕尾分」﹐陳傳道「一鳩鳴午寂﹐雙燕話春愁」﹐唐子西「片明外暗﹐斜日雨邊晴」﹐皆下句勝上句﹐李濤「掃地樹畱影﹐拂牀琴有聲」﹐則上句勝下句﹐以此知工力悉配之難。﹝黃白山評﹕「凡兩句不能並工者﹐必是先得一好句﹐徐琢一句對之。上句妙於下句者﹐必下句爲韻所縛也。下句妙於上句者﹐下句先成﹐以上句湊之也。如老杜『接宴身兼杖』﹐何等工妙﹐下句『聽歌淚滿衣』﹐則庸甚。然此韻中除『衣』字別無可對。『百年地僻柴門迥﹐五月江深艸閣寒』﹐上句費力﹐下句天成。題下注云『得寒字』。五月中『寒』字頗難入詩﹐想杜公先爲此字運思﹐偶成七字﹐然後湊成一篇﹐其上句之不稱宜也。」﹞○宋延淸初唐名家﹐然如「秋虹映晚日」﹐固不及下句「江鶴弄晴煙」之妙。又《江南曲》﹕「采花驚曙鳥﹐摘葉餵春蠶」﹐摘葉餵蠶僅一事﹐因采花而鳥驚﹐一句中有兩折﹐亦上句勝也。

○前後失貫

作詩宜首尾貫徹﹐老杜《簡蘇》曰「君不見道邊廢棄池﹐君不見前者摧折桐。百年死樹中琴瑟﹐一斛舊水藏蛟龍。丈夫蓋棺事始定﹐君今幸未成老翁﹐何恨憔悴在山中。」頗有髙致﹐但結句曰「深山窮谷不可處﹐霹靂魍魎兼狂風」﹐忽如此轉﹐不惟與上意相反﹐味亦索然﹐縱竿頭進步﹐不宜爾。

駱義烏《玩初月》詩「忌滿光恆缺」﹐𨿽著議論﹐故自佳。但後二句「旣能明似鏡﹐何用曲如鉤」﹐何爲又別立論頭﹐不顧前旨也。

○詩嫌於盡

劉希夷「將軍辟轅門﹐耿介當風立」﹐頗甚气岸。陶翰「日落沙塵昏﹐背河更一戰」﹐尢爲健決。劉結曰「獻凱歸京師﹐軍容何翕習」﹐盡興語也。陶結曰「東出咸陽門﹐哀哀淚如霰」﹐敗興語也。崔國輔《從軍行》曰「塞北胡霜下﹐營州索兵救。夜裏偸道行﹐將軍馬亦瘦。刀光照塞月﹐陣角明如晝。傳聞賊滿山﹐已共前鋒斗。」一段踴躍之气﹐勃勃言下。觀上官昭儀評沈﹑宋《晦日昆明》詩優劣﹐足定數詩髙下。○劉長卿曰「回首虜騎合﹐城下漢兵稀。白刃兩相向﹐黃愁不飛。手中無尺鐵﹐徒欲穿重圍。」亦妙於作不了語。其摹寫悍勇﹐則神彩更在崔上。

○字法

作詩𨿽不必拘拘字句﹐然往往以字不工而害其句﹐句不工而害其篇。如林處士「烏戀藥欄長獨立﹐樹欺詩壁半旁生」﹐膾炙今古。愚意「欺」字未善﹐當作愛惜遜避之意﹐始與「旁生」字相應。又東坡長君邁有「葉隨流水歸何處﹐牛帶寒鴉過別村」﹐寫景亦佳﹐然「何處」固不及「別村」之工。○作詩𨿽貴句烹字煉﹐至入險僻﹐則亦可憎。如武允蹈「露萱鉗宿蝶﹐風木撼鳴鳩」﹐極其苦搜﹐十字中止得一「鉗」字﹐余更不新。然新而入俗﹐何貴於新﹖又「屋頭風過雁﹐燈背月移窗」﹐亦由苦吟而出﹐究竟不雅。

下字尢忌气質﹐如王鎬《送潘文叔》「催租例擾潘老﹐付麥誰憐石曼卿」﹐語意俱佳﹐「例」字卻張致可厭。﹝黃白山評﹕「易以『頗』字﹐稍虛活。」﹞

古有佳事入之詩反俗者﹐如王介甫應學士召﹐王介以詩諷之曰「蕙帳一空生曉寒」﹐極有淸气﹐上句「艸廬三顧動春蟄」﹐一何鄙俚﹐皆由不煉字之故。若以雅字易去「動春蟄」﹐則善矣。

風土詩𨿽宜精切﹐亦以韻勝爲貴。如許棠《送龍州樊使君》曰「土產惟宜藥﹐王租只貢金」﹐周繇《送人尉黔中》曰「公庭飛白鳥﹐官俸請丹砂」﹐古所共推。然許語無周之雅﹐不得謂朴直勝點染也。

余兒時嘗聞先君語曰「方幹暑夜正浴﹐時有微雨﹐忽聞蟬聲﹐因而得句。急叩友人門﹐其家已寢﹐驚起問故。曰﹕『吾三年前未成之句﹐今已獲之﹐喜而相告耳。』乃『蟬曳餘聲過別枝』也。」後余見其全詩﹐上句爲「鶴盤遠勢投孤嶼」﹐殊厭其太露咬文嚼字之態﹐不及下語爲工。凡作詩煉字﹐又必自然無迹﹐斯爲雅道。

黃白山評﹕「必是先有下句﹐然後尋上句作對﹐故一自然﹐一勉彊。」

○屬對

佳句每難佳對﹐義山之才﹐猶抱此恨。如《秋日晚思》「枕寒莊蝶去」﹐𨿽用莊周夢蝶事﹐實是寒不成寐耳﹔對曰「窗冷胤螢消」﹐此卻是眞螢﹐未免借對﹐不如上句遠矣。﹝黃白山評﹕「二句並不佳。」﹞《雪》詩「馬似困鹽車」﹐佳句也﹔上云「人疑遊曲市」﹐卻醜。《深樹見櫻桃一顆》曰「痛已被鶯含」﹐事容有之﹐實爲俊句﹔上句「惜堪充鳳食」﹐又涉牽湊。《僧壁》曰「琥珀初成憶舊松」﹐實勝賈島「種子作喬松」﹐總言禪臘之久耳﹔上句「蚌胎未滿思新桂」﹐語𨿽工﹐思之殊不甚關切。

陶瑾《山居》「江燕定巢來自數﹐巖花落子結還稀」﹐相傳爲佳句。然江燕以定巢而其來自數﹐意從「巢」字斷﹐巖花已落﹐子結還稀﹐意乃斷於「落」字﹐由此言之﹐對殊不工。

黃白山評﹕「本言落子﹐非落花也。」

宋人巧獵名色﹐正對外﹐有就對﹐有蹉對﹐有扇對﹐惟所言假對﹐最穿鑿可厭。如「廚人具雞黍﹐稚子摘楊梅」﹐謂以「楊」借「羊」。「因尋樵子徑﹐偶到葛洪家」﹐謂以「子」借「紫」﹐以「洪」借「紅」。「五峯髙不下﹐萬水幾經秋」﹐謂以「下」借「夏」。「聽一夜雨﹐更對柏巖僧」﹐是以柏」借「百」。「住山今十載﹐明日又遷居」﹐是以「遷」借「千」。眞支離鄙細﹐但可與寫別字人解嘲。

黃白山評﹕「本唐人有此對法﹐而未立名目﹐宋人因爲之目耳﹐不得以穿鑿病之。」

宋人口法大家﹐實競小巧。如「曾求竹醉日﹐更問柳眠時」﹐工而纖﹐亦有「赤子」﹑「朱耶」之勝。又呂居仁《海陵雜興》曰「土俗尊魚婢﹐生涯欠木奴」﹐當時以爲佳對。余因思岑參《北庭》詩「雁寒通鹽澤﹐龍堆接醋溝」﹐可謂天生巧合﹐盛唐人卻不以爲此標榜。

對仗精工﹐誠爲佳事﹐但作詩必先觀大意﹐往往以爭奇字句之間﹐意不得遠﹐則亦不貴。飛卿《山中與道友夜邊防不寧因示同志》曰「龍沙鐵馬犯煙塵﹐迹近羣鷗意倍親。風捲蓬根屯戊己﹐月移松影守庚申。韜鈐豈足爲經濟﹐巖壑何嘗是隱淪。心許故人知此意﹐古來知者竟誰人﹖」漢有戊己校尉。又人身有三尸﹐每遇庚申日﹐乘人之寐﹐訴人過於上帝﹐道家於此日﹐輒不寐以守之。溫以邊警﹐又與道友夜坐﹐故用此二事﹐組織干支﹐眞爲工巧。但上下不貫﹐乍觀觸目﹐締思則言外殊無感發人意。﹝黃白山評﹕「此詩起二句倒敍題面﹐中兩聯並分承此二句﹐而末聯總結其意。謂其上下不貫﹐何不觀其全篇章法﹐而單摘其一聯耶﹗」﹞若其詠《蘇武廟》曰「回日樓臺非甲帳﹐去時冠劍是丁年」﹐運思𨿽亦小巧﹐卻一意貫串﹐泯然無迹﹐妙矣。

中晚人好以虛對實﹐如元微之「花枝滿院空啼鳥﹐塵榻無人憶臥龍」﹐李義山「此日六軍同駐馬﹐當時七夕笑牽牛」﹐皆援他事對目前之景。然持戟徘徊﹐憑肩私語﹐皆明皇實事﹐不爲全虛﹐𨿽借用牽牛﹐可謂巧心發。

黃白山評﹕「此法實濫觴於少陵﹐如『驥子』對『鶯歌』﹐『如馬』對『飲猿』﹐『《如意舞》』對『《白頭吟》』之類。」

對有工而反俗者﹐如許渾《贈王山人》「君臣藥在寧憂病﹐子母錢多豈患貧」﹐固知煉句必先揀料。

黃白山評﹕「晚唐對仗工而反俗者甚多﹐如『萬卷祖龍坑外物﹐一泓孫楚耳中泉』﹐『煙橫博望乘槎水﹐日上文王避雨陵』﹐『數枝艷拂文君酒﹐半里紅欹宋玉墻』。」

○音調

人之臧否﹐不在形骸﹔詩之工拙﹐不專聲調。捉刀人須眉不及崔琰﹐不害其爲英雄。若侏儒自惡其短﹐而髙冠巍屐重裘﹐飾爲魁梧也﹐不大可笑乎﹗且作詩宜有气格﹐不宜有气質。宋人誤以气質爲气格﹐遂以生硬爲髙﹐鄙俚爲朴。始於數名家作俑﹐至末流益甚。如王庭《送胡澹謫新州》「癡兒不了公家事﹐男子要爲天下奇」﹐立意亦佳﹐但上句口角浮薄﹐下句有悻悻之狀。又如兪秀老「夜深童子喚不醒﹐猛虎一聲山月髙」﹐此豈佳事﹐而謂可與「鑪煙消盡寒燈晦」﹐「童子開門雪滿松」﹐「日午獨覺無餘聲﹐山童隔竹敲茶臼」並驅也。至所謂折句法﹐尢可憎。如胡考「鸚鵡杯且酌淸濁﹐麒麟閣懶畫丹靑」﹐正所謂折腰之步﹐令人嘔噦。﹝黃白山評﹕「宋詩原不必置之齒類﹐如譏村婦之醜﹐笑貧家之儉﹐卻是又何足道﹗折腰句法﹐本出唐人﹐如『斑竹岡連山雨暗﹐枇杷門向楚天秋』﹐『木奴花映桐廬縣﹐靑雀舟隨白鷺濤』﹐何嘗可厭。惟宋人學步﹐遂入惡道耳。」﹞至如楊次公「八十丈虹晴臥影﹐一千頃玉碧無瑕」﹐僧顯萬「河搖星斗三更後﹐月掛梧桐一丈髙」﹐摹擬處總落粗俗。又黃白石《詠雪》「願縮天人散花手﹐放渠奔走趁晨炊」﹐語旣酸鄙﹐狀尢扭捏。卽劉過《送王簡卿》「放開筆下風月﹐收拾胸中舊甲兵」﹐亦非雅談也。○宋人力貶綺靡﹐意欲澹雅﹐不覺竟入酸陋。如戴敏才「引些渠水添池滿﹐移个柴門傍竹開」﹐二虛字惡甚。其子復古「一心似水惟平好﹐萬事如棋不著髙」﹐髙菊間「主人一笑先呼酒﹐勸客三杯更當茶」﹐王夢弼「三年受用惟栽竹﹐一日工夫半爲梅」﹐方翥《寄友》「胸中襞積千般事﹐到得相逢一語無」﹐程東夫「荒村三月不肉味﹐並與瓜茄倚閣休」﹐當時自以爲入情切事﹐不知皆村兒之語﹐徒供後人捧腹耳。○宋詩之惡﹐生硬鄙俚兩途盡之。更有二種﹐「山如仁者壽﹐水似聖之淸」﹐太學究气﹔「浮一任舒捲﹐萬古靑山只麼淸」﹐太禪和气﹐皆淩夷風雅者也。

吳體詩子美時或作之﹐其音節和平溫麗者﹐不徒八九而已。如孔子侃侃之容﹐亦只朝與下大夫言時﹐遇上大夫則已りり﹐私覿則愉愉﹐燕居又申申夭夭矣﹐豈終日行行乎﹗東坡曰「今人學杜甫詩﹐得其粗俗而已。」誠然誠然。

黃白山評﹕「此語豈非爲山谷而發﹖」

宋人好用成語入四六﹐後並用之於詩﹐故多硬戇。如丁黼《送錢尉》詩「不能刺刺對婢子﹐已是昂昂眞丈夫」﹐所謂食生不化者也。

範石湖營壽藏作詩曰「縱有千年鐵門限﹐終須一个土饅頭」﹐眞欲笑殺。

黃白山評﹕「唐人有張打油一派﹐屍祝至今﹐凡胸無書卷而性喜吟詠者皆宗之。」

宋人亦往往有佳思﹐苦以拙句敗之。如王鎬「澄江明月一竿絲」﹐未免意淸語重﹐上句「凍雪寒梅雙屐蠟」﹐字字壘砌﹐豈復成語﹖𨿽然﹐無平不陂﹐物情顚倒﹐安知此種不仍爲病顙駒﹐所冀霧不常迷﹐百世下終難逃明眼人鑑別耳。

○攺古人詩

王荊公好攺古人詩﹐如王駕《晴景》曰「雨前初見花間蕊﹐雨後兼無葉底花。蜂蝶飛來過墻去﹐應疑春色在鄰家。」介甫攺爲﹕「雨前不見花間蕊﹐雨後全無葉底花。蜂蝶紛紛過墻去﹐卻疑春色在鄰家。」前詩載《百家選》﹐後詩刻己集中。按介甫所云「疑」﹐乃因蜂蝶過墻而人疑之也﹐著力在「紛紛」二字﹔駕所云「疑」﹐乃蜂蝶疑而飛去﹐人疑其疑也﹐著眼在「飛來」二字﹐兩意俱佳。但「卻疑」意只一層﹐「應疑」意有兩層。近趙凡夫重刻《萬首絕句》﹐𨿽入王駕下﹐竟用荊公攺詞﹐當是未見原本耳。﹝黃白山評﹕「王攺『卻』字﹐不過易平聲爲仄﹐字較響耳﹐其意則猶前人。」﹞按此詩𨿽攺﹐猶未爲失﹐至攺「蟬噪林逾靜﹐鳥鳴山更幽」﹐爲「茅檐相對坐終日﹐一鳥不鳴山更幽」﹐則眞規圓方竹杖矣。然如劉貢父「明日扁舟滄海去﹐卻將裏望蓬萊」﹐爲「气」﹐亦自飛之獲。○又古樂府﹕「庭前一樹梅﹐寒多未覺開。言花是雪﹐不悟有香來。」介甫又攺爲「墻角數枝梅﹐淩寒獨自開。遙知不是雪﹐爲有暗香來。」𨿽用其語﹐卻全反其意﹐亦自可嘉。然細味之﹐則古人之意婉﹐介甫之气直。大抵介甫一生﹐不徒事事立異﹐性亦不耐含蓄。

樂天「丘墟北門外﹐寒食誰家哭﹖風吹曠野紙錢飛﹐古墓累累春艸綠。棠梨花映白楊樹﹐盡是死生離別處。冥漢重泉哭不聞﹐瀟瀟暮雨人歸去。」東坡易以「烏飛鵲噪昏喬木﹐淸明寒食誰家哭」﹐此如美人梳掠已竟﹐增插一釵﹐究其美處豈系此﹖至張子野衍其「花非花」爲小詞﹐則掖庭之流入北裏也。

近世謝山人茂秦尢喜攺古人詩。白樂天《昭君》詩曰「漢使卻回恁寄語﹐黃金何日贖蛾眉﹖君王若問妾顏色﹐莫道不如宮裏時。」謝云「此𨿽不忘君﹐而詞意兩拙。」因攺之曰「使者南歸重妾思﹐黃金何日贖蛾眉﹖漢家天子如相問﹐莫道不如宮裏時。」岑嘉州《初至犍爲作》曰「山色軒楹內﹐灘聲枕席間。艸生公府靜﹐花落訟庭。雨連三峽﹐風塵接百蠻。到來能幾日﹐不覺鬢毛斑。」攺爲「之官能幾日﹐兩鬢易成斑。雨低三峽﹐風塵暗百蠻。鳥啼公府靜﹐花落訟庭。獨夜饒詩思﹐灘聲枕席間」。二詩枉自張﹐竟無髙出。又曰「作詩有堂上語﹑堂下語。若李太白『黃鶴樓中吹玉笛﹐江城五月《落梅花》』﹐若上官臨下官﹐動有昂然气象﹐此堂上語也。凡下官見上官﹐所言殊有條理﹐不免局促之狀。若劉禹錫『舊時王謝堂前燕﹐飛入尋常百姓家』﹐此堂下語也。」因攺爲「王謝豪華春艸裏﹐堂前燕子落誰家﹖」嗚呼﹗此何異登徒之婦﹐爲東家子施朱粉耶﹗﹝黃白山評﹕「劉意本謂王侯第宅變爲百姓人家﹐而語致深婉如此。謝攺云云﹐全失其妙。賀又兩皆抹殺﹐何唐人之不幸如此﹗」﹞戴叔倫《除夜宿石頭驛》曰「旅館誰相問﹖寒燈獨可親。一年將盡夜﹐萬里未歸人。寥落悲前事﹐支離笑此身。愁顏與衰鬢﹐明日又逢春。」首聯寫客捨蕭條之景﹐次聯嗚咽自不待言﹐第三聯不勝俯仰盛衰之感﹐恰與「衰鬢」﹑「逢春」緊相呼應﹐可謂深得性情之分。反謂「五言律兩聯若綱目四條﹐辭不必詳﹐意不必貫﹐八句意相聯屬﹐中無罅隙﹐何以含蓄﹖」遂攺爲「燈火石頭驛﹐風煙揚子津。一年將盡夜﹐萬里未歸人。萍梗南浮越﹐功名西向秦。明朝對靑鏡﹐衰鬢又逢春。」只圖對仗整齊﹐堆垛排擠﹐有詞無意﹐何能勸人﹖眞所謂膠離朱之目也。至欲攺「澄江靜如練」爲「秋江靜如練」﹐此何止於血指﹗○茂秦又嘗攺宋之問「攀巖踐苔易﹐迷路出花難」﹐爲「攀巖踐苔滑﹐迷路出花遲」﹐劉長卿「向人寒燭靜﹐帶雨夜鐘深」﹐爲「向人寒燭盡﹐帶雨夜鐘微」﹐此三字卻佳。到如李獻吉攺駱賓王《蕩子從軍賦》爲歌行﹐此便是魏公子約束晉鄙軍﹐不止李太尉入河陽壁壘。

讀詩𨿽不宜輕代匠斫﹐實亦有後人發前人之覆者。王武臣度極多佳句﹐如「生坐來石﹐風掩讀殘書」﹐「樵斧和斫﹐漁蓑帶雪披」﹐俱佳。余嘗怪其「鴉分供餘食﹐鴿亂著殘棋」﹐何不以「︵」字易「鴿」字﹐不惟用天寶中事﹐鴿固不能亂棋也。﹝黃白山評﹕「味二句語意﹐自是山間林下之景﹐棋殘未收﹐爲鴿所亂﹐此復何疑﹗至︵必爲人放之入局﹐始能亂棋耳﹐且宮禁事豈可用之山野間﹖如此談詩﹐如此攺詩﹐可謂枉費心血也。」﹞又僧肇「巢重禽初宿﹐窗明葉旋飄」﹐愚意「巢重」攺爲「枝亞」尢雅。劉潤「棲禽翻麓雪﹐墮栗破溪冰」﹐造語亦佳﹐但禽棲則定﹐豈復翻雪﹐當云「驚禽」可耳。﹝黃白山評﹕「此本其棲未定之時而言。」﹞

○集句

余最不喜集句詩﹐以佳則僅一斑斕衣﹐不且百補破衲也。惟王介甫集《胡笳十八拍》﹐一气生成﹐略無掇拾之迹﹐且委曲入情﹐能道琰心事。首篇曰「良人執戟明光裏﹐所慕靈妃媲蕭史。空房寂寞施む帷﹐棄我不待白頭時。」其三曰「更韉雕鞍教走馬﹐玉骨瘦來無一把。幾回拋抱鞍橋﹐往往驚墮馬蹄下。」其五曰「十三學得琵琶成﹐繡幕重重卷畫屏。一見郎來雙眼明﹐勸我酤酒花前傾。齊言此夕樂未央﹐豈知此聲能斷腸﹖如今正南看北斗﹐言語傳情不如手。低眉信手續續彈﹐彈看飛鴻勸胡酒。」其七曰「明明漢月空相識﹐道路只今多擁隔。去住彼此無消息﹐時獨看淚г臆。豺狼喜怒難姑息﹐自倚紅顏能騎射。千言萬語無人會﹐漫倚文章眞末策。」此語尢與琰切合也。其八曰「暮去朝來顏色攺﹐四時天气總愁人。」其十一曰「晚來幽獨恐傷神﹐惟是沙蓬水柳春。破除萬事無過酒﹐虜酒千杯不醉人。含情欲說更無語﹐一生長恨柰何許。饑對酪肉兮不能餐﹐彊來前帳臨歌舞。」十二曰「歸來展轉到五更﹐起看北斗天未明。秦人築城備胡處﹐擾擾惟有牛羊聲。萬里飛蓬映天過﹐風吹漢地衣裳破。欲往城南望城北﹐三步回頭五步坐。」十三曰「自斷此生休問天﹐生得胡兒擬棄捐。一始扶牀一初坐﹐抱攜撫視皆可憐。寧知遠使問名姓﹐引袖拭淚悲且慶。悲莫悲兮生別離﹐悲在君家畱兩兒。」十五曰「當時悔來歸又恨﹐洛陽宮殿焚燒盡。紛紛黎庶逐黃巾﹐心折此時無一寸。慟哭秋原何處村﹐千家今有百家存。爭持酒食來相饋﹐舊事無人可共論。」此詩之妙﹐不減《後出塞》矣。十六曰「此身飲罷無歸處﹐心懷百憂復千慮。天翻地覆誰得知﹐魏公垂淚嫁文姬。天涯憔悴身﹐托命於新人。念我出腹子﹐使我嘆恨勞精神。新人新人聽我語﹐我所思兮在何所﹖母子分離兮意難任﹐死生不相知兮可處尋﹖」十七曰「燕山雪花大如席﹐與兒洗面作光澤。悅然天地半夜白﹐閨中是空相憶。點注桃花舒小紅﹐與兒洗面作華容。欲問平安無使來﹐桃花依舊笑春風。」十八拍俱佳﹐獨舉此者﹐以其尢入神境耳。然介甫亦惟集此一詩爲善﹐余所集古律詩﹐俱不足觀也。吾勸後人毋作李巖之再使蜀耳。

○詩魔

歐陽公《詩話》云「國朝浮圖以詩名於世者九人﹐號『九僧詩』。時有進士許洞﹐會諸詩僧分題﹐出一紙﹐約不得犯此一字。其字乃山﹑水﹑風﹑﹑竹﹑石﹑花﹑艸﹑雪﹑霜﹑星﹑月﹑禽﹑鳥之類﹐於是諸僧各閣筆。」余意除卻十四字﹐縱復成詩﹐亦不能佳﹐猶庖人去五味﹐樂人去絲竹也。直用此策困之耳﹐狙獪伎倆﹐何關風雅﹗○按九僧皆宗賈島﹑姚合﹑賈詩非借景不妍﹐要不特賈﹐卽謝﹑王維﹐不免受困。

歐公在潁州作雪詩﹐戒不得用玉﹑月﹑梨﹑梅﹑練﹑絮﹑白﹑舞﹑鵝﹑鶴﹑銀等事。後四十年﹐子瞻繼守潁州﹐小雪﹐與客會飲聚星堂﹐復舉前事﹐請客各賦一篇。客詩不傳﹐兩公之什具在﹐殊不足觀。固知釣奇立異﹐設苛法以困人﹐究亦自困耳。正猶以毳飯召客﹐亦須陪穆公忍饑半日﹐豈得獨﹖

黃白山評﹕「此坡戲劉貢父事﹐蓋二人俱好謔耳。當時交遊𨿽有錢穆父﹐然非其人。賀忄吳憶。」

○疑誤

杜正倫《北門侍宴》詩﹕「闞名徒上月﹐鄒辧詎談天﹖」上句用吳闞澤見名在月中事也﹐作「十月」者謬。

老杜《春夜宴左氏莊》曰「檢書燒燭短﹐看劍引杯長」﹐一作「說劍」﹐「說」字不如「看」字之深。《玩月呈漢中王》曰「關山同一照」﹐一作「一點」﹐「照」字不及「點」字之秀。

黃白山評﹕「此本用修之誤。予謂就本句論﹐似乎『點』字勝」『照』字﹐若合二句讀之﹐『關山同一照﹐烏鵲自多驚』﹐語气自相喚應。杜固以月比君﹐以烏鵲自比﹐可見作『點』字者是擔板漢耳。」

薛維翰《春女怨》曰「白玉堂前一樹梅﹐今朝忽見數花開。兒家門戶重重閉﹐春色因何入得來﹖」以苦思激成快響奇想﹐舒其楚志﹐全在「重重」二字﹐拙手攺爲「尋常閉」﹐便寬泛不激烈矣。凡誤字有不必辧者﹐如李義山「夢爲遠別啼難喚」﹐必不是「換」﹐「年華憂共水相催」﹐必不是「ㄘ」﹐此直可以心斷之﹐不須兩載。

王建《鏡聽詞》﹐今皆作「捲帷上牀喜定定﹐與郎裁衣失翻正。」按《唐詩正音》乃「不定」也。兩字相懸﹐豈止尋尺。元微之悼亡詩﹐集作「顧我無衣搜藎篋」﹐「藎」字殊不可解﹐後遇善本﹐乃是「畫」字。

李郢《春日題山家》﹐極多警句﹐中云「燕靜銜泥處﹐蜂喧抱蕊回」﹐思路曲折﹐造語亦工。余嘗嫌其「處」字不惟不及「回」字之響﹐且下一句中含三意﹐上止兩意。後偶得元板書觀之﹐乃「燕靜銜泥起」﹐殊爲快然。因嘆古人受誣如斯者﹐殆不可勝數。

楊大年「風來玉宇烏先覺」﹐有作「轉」字者﹐便意味索然﹔「轉」字意已具於「覺」字內也。詩貴含蓄﹐忌淺露﹐𨿽一字實分徑庭。

溫飛卿《錦城曲》曰「蜀山攢黛畱晴雪﹐﹛﹜┺蕨芽縈九折。江風吹巧剪霞綃﹐花上千枝杜鵑血。杜鵑飛入巖下叢﹐夜叫思歸山月中。巴水漾情情不盡﹐文君織得春機紅。怨魄未歸芳艸死﹐江頭學種相思子。樹成寄與望鄕人﹐白帝荒城五千里。」按新舊本無不作「五十里」者﹐獨楊士弘《唐音》遺響作「五千里」。細味語气﹐當以「千」字爲美﹐若止五十里﹐亦安用望﹐又安用寄﹖

王灣《北固山下》曰「潮平兩岸闊﹐風正一帆懸」﹐或作「兩岸失」﹐非是。凡波浪洶湧﹐則隔岸不見﹐波平岸始出耳。「闊」字正與「平」字相應﹐猶「懸」字與「正」字相應。若使斜風﹐則帆欹側不似懸矣。

黃白山評﹕「平猶滿也。凡潮落則岸邊之地盡見﹐故覺其狹﹐潮滿則岸邊之地爲水所沒﹐故覺岸闊。苟識其意﹐則作『失』字亦可﹐蓋指岸邊之地而言。然覺『闊』字妙些。賀力辧正此字﹐而究竟失作者之意﹐總之誤認『平』字作『落』字也。」

劉虛《海上詩送薛文學歸海東》曰「有時近仙境﹐不定若夢遊。或見靑色古﹐孤山百里秋。」《唐詩紀事》作「或見靑色石﹐孤山百丈秋」。「百里」自������﹐或見關合。

○別本

讀詩得別本互看爲佳。如溫飛卿《經故祕書崔監揚州舊居》曰「昔年曾識範安成﹐松竹風姿鶴性情。惟向舊山畱月色﹐偶逢秋澗似琴聲。乘舟覓吏經輿縣﹐爲酒求官得步兵。玉柄寂寥談客散﹐卻尋池閣淚縱橫。」今新舊本頷聯皆作「西掖曙河橫漏響﹐北山秋月照江聲」﹐末云「千頃水流通故墅﹐至今畱得謝公名」﹐相去遠矣。

○杜注

杜《千家注》有佳者﹐亦有牽湊附會者﹐漫摘數條。如《隨章畱後新亭送諸君》曰「新亭有髙會﹐行子得良時。日動映江幕﹐風鳴排檻旗。絕葷終不攺﹐勸酒欲無辭。已墮峴山小﹐因題零雨詩。」蔡夢弼注引《東山》「零雨其」。愚意此正用孫子荊「晨風飄岐路﹐零雨被秋艸」句耳﹐若《東山》詩﹐與送別有何關會﹖

黃白山評﹕「《千家注》紕繆甚多﹐不勝指摘﹐寧止此數條而已。」

《荊南兵馬使太常卿趙公大食刀》中云「趙公玉立髙歌起﹐攬環結相終始。萬歲持之護天子﹐得君亂絲與君理。」王洙注曰「《左傳》眾仲曰﹕『以徳和民﹐不聞以亂﹐猶治絲而棼之也。』」愚意此直用髙歡令諸子理亂絲﹐文宣獨抽刀斬之﹐曰「亂者當斬」事耳。此乃與刀關切﹐引眾仲語﹐殊太寥廓。

《秋日寄題鄭監湖上亭》曰「暫住蓬萊閣﹐終爲江海人。揮金應物理﹐拖玉豈吾身﹖羹煮秋蒓弱﹐杯迎露菊新。賦詩分气象﹐佳句莫頻頻。」趙注曰「末句謂鄭監分我以賦詩之气象﹐則佳句莫非頻頻有之乎﹖」余意此解拙甚﹐按公《秋興》詩曰「彩筆昔曾幹气象」﹐味此詩意﹐乃是推鄭能詩﹐故云「分气象」﹐卽自詠「幹」字意。末句乃謔語﹐何必作疑詞。陽羨人蔣甫讀予此條﹐因曰渠舊亦注此二語﹐曰「爾賦詩當分气象﹐佳句不可頻頻而作。『莫』作莫之莫。」似爲余語下一注腳﹐存之。

黃白山評﹕「按賀此說𨿽知『佳句莫頻頻』之解﹐而『气象』字﹑『分』字﹐似俱未了了。『气象』指山水言﹐山水气象宏遠﹐詩家之气象﹐可與相敵﹔以自言故下『幹』字﹐以目鄭故用『分』字。曰『分』字卽『幹』字意﹐憒憒甚矣﹗」

「成都猛將有花卿﹐學語小兒知姓名。用如快鶻風火生﹐見賊惟多身始輕。綿州刺史著柘黃﹐我卿掃除卽日平。子章髑髏血模糊﹐手提擲還崔大夫。李侯重有此節度﹐人道我卿絕世無。旣稱絕世無﹐天子何不喚取守京都﹗」苕溪漁隱曰「細考此歌﹐想花卿在蜀中𨿽有一時平賊之功﹐然驕恣不法﹐人甚苦之﹐故子美不欲顯言之﹐但云﹕『人道我卿絕世無﹐旣稱絕世無﹐天子何不喚取守京都﹗』語意含蓄﹐蓋可知矣。」余意則殊不然。此歌上言其勇﹐中敍其功﹐下則惜其不見用。其時祿山𨿽死﹐慶緒未滅﹐思明復叛﹐良將如卿﹐遠棄於蜀﹐此少陵所致嘆也。至「錦城絲管日紛紛﹐半入江風半入。此曲只應天上有﹐人間能得幾回聞﹖」用修以爲花卿在蜀頗僭﹐子美作此諷之﹐則於詩意似意﹐疑可從耳。要之兩詩不作於一時﹐前自惜其功﹐後自譏其僭﹐何必牽拘﹖

黃白山評﹕「據史僅言其大掠東蜀﹐未嘗言及僭擬朝廷﹐用修只據『天上』二字﹐遂漫爲此說﹐要非事實也。予以當時梨園弟子流落人間者不少﹐如《寄鄭李百韻》詩﹕『南內開元曲﹐當時弟子傳。』自注﹕『柏中丞筵﹐聞梨園弟子李仙奴歌。』所云『天上有』者﹐亦卽此類。蓋贊其曲之妙﹐必是當時供奉所進﹐非人間所嘗聞耳。」

韓廷延曰「『峽坼霾龍虎臥﹐江淸日抱黿鼉遊』﹐此乃登髙臨深﹐形容疑似之狀耳。霾坼峽﹐山木蟠﹐有似龍虎之臥﹔日抱淸江﹐灘石波蕩﹐有若黿鼉之遊。」升曰「余因悟舊注之非﹐其云气陰黯﹐龍虎所伏﹐日光圓抱﹐黿鼉出曝﹐眞以爲四物矣。卽以杜證杜﹐如『江光隱映黿鼉窟﹐石勢參差烏鵲橋』﹐同一句法﹐同一解也。」余意眞謂龍虎伏﹑黿鼉曝者﹐固失之拘﹐遽歸之山木蟠﹑灘石波蕩者﹐亦未免太鑿。大率此種意境﹐不卽不離﹐非有非無﹐摹擬之言﹐不煩膠執。

《飲中八仙歌》﹐蔡元度曰「此歌分八篇﹐人人各異﹐𨿽重押韻無害﹐亦《三百篇》分章之意。」此論甚妙。余更錯綜離合之﹐「知章騎馬似乘船」﹐「醉中往往愛逃禪」﹐「自稱臣是酒中仙」﹐「脫帽露頂王公前」﹐「髙談雄辯驚四筵」﹐皆醉後時。「道逢曲車口流涎」﹐乃飲而未醉時。「飲如長鯨吸百川」﹐「皎如玉樹臨風前」﹐皆方飲時。不惟得酒人之形﹐兼得其神﹐眞顧﹑陸所不能畫。﹝黃白山評﹕「因道逢曲車而思及於酒﹐故口流涎耳。若飲而未醉﹐何必流涎。」﹞首句注曰「浙人不喜騎馬而喜乘船﹐杜蓋嘲之。」余意此直寫知章醉態﹐馬上離披之景﹐有似舟中播蕩耳﹐何嘗有嘲意﹗

○李賀詩注

長吉詩半賴注而明﹐然細觀之﹐誤處亦不少。如《感諷》之二曰「奇俊無少年﹐日車何辟辟。我待紆雙綬﹐遺我星星發。都門賈生墓﹐靑蠅久斷絕。寒食搖揚天﹐憤景長肅殺。皇漢十二帝﹐惟帝稱睿哲。一夕信堅兒﹐文明永淪歇。」注指靑蠅爲絳﹑灌之譖。余意此特困末四句﹐遂援「靑蠅止棘」之詩耳。若味其語气﹐傷奇俊之人﹐不能常少年﹐而及賈生﹐言賈生而及其墓。又云「久斷絕」﹐必是用虞翻「靑蠅爲弔客﹐有一人知己不恨」之說﹐傷其墳墓久荒﹐無人省視。曁因沒後淒涼﹐因思其生時沮厄﹐嘆漢惟文帝爲賢﹐又因信讒不能終任賈生﹐致「文明淪歇」。「靑蠅」﹑「堅兒」﹐自是兩番惆悵﹐不須死黏一意。○又《王墓下作》曰「人間無阿童﹐猶唱水中龍。白艸侵煙死﹐秋梨繞地紅。古書平黑石﹐神劍斷靑銅。耕勢魚鱗起﹐墳科馬鬣封。菊花垂濕露﹐棘徑臥乾蓬。松柏愁香澀﹐南原幾夜風。」注引《鄴侯家傳》曰「有隱者攜一男六七歲來﹐云有故須南行﹐值此男痢疾﹐旣同是道者﹐願寄之。仍畱一函字﹐曰﹕『若疾不起﹐以此瘞之。』遂去。八九日而死﹐以其函瘞之庭中薔薇架下。累月﹐其人回﹐發其函﹐惟一黑石﹐四方上有字如錐畫﹐辭曰﹕『神眞煉形猶未足﹐化爲我子功相續。丞相瘞之刻玄玉﹐仙路何長死何遠﹗』」無論其事之荒唐﹐且用事須與題意關切﹐此與王墓何涉﹖觀上文「白艸」﹑「秋梨」﹐下文「乾蓬」﹑「濕露」﹐通篇寫墓間蕭條之景﹐則「古書平黑石」﹐直言碑字磨滅耳。若用男化石事﹐「平」字如何解﹖大抵人因長吉好奇﹐遂尋奇事以解之﹐不復顧其本意矣。○《秦宮詩》曰「桐英永巷騎新馬﹐內屋深屏生色畫。開門爛用水衡錢﹐捲起黃河向身瀉。」注曰「秦宮止得幸於冀家﹐非得幸於大內。今長吉『永巷騎新馬』﹐『爛用水衡錢』等說﹐如鄭通﹑董偃之流。」余意此正言冀之專橫﹐其奴亦得出入禁掖﹐用內帑之錢﹐無所禁忌。若如注言﹐則董偃亦止用公主家錢﹐何說詩之固也﹗○《雁門太守行》﹐介甫以黑壓城﹐安得有月﹗注云「此黑乃城气也。軍書﹕『攻城必觀城气﹐若有黑气﹐城必破。』此云『城欲摧』是也﹐與月似無妨。」余意王尋﹑王邑圍昆陽時﹐有如壞山﹐當營而隕﹐「壓城」亦猶此意。但此篇總形容壯士感恩﹐臨難不奪其志耳﹐不必過爲拘泥。「角聲滿天秋色裏﹐塞上燕脂凝夜紫。半捲紅旗臨易水﹐霜重鼓寒聲不起。報君黃金臺上意﹐提攜玉龍爲君死。」覺溫序銜須﹐傅燮按劍﹐儼然在目。

○宋人論事失核

韓子蒼曰「韋蘇州少時﹐以三衛郎事玄宗﹐放縱不羈。玄宗崩﹐始務折節讀書。然余觀其爲人﹐賦性髙潔﹐所居掃地焚香而坐﹐與豪縱者不類。其詩淸深妙麗﹐𨿽唐詩人之盛﹐亦罕其比﹐又豈似把筆學爲者﹖豈蘇州自序之過與﹗」苕溪漁隱則援「髙髻鬟」一詩爲證﹐云「觀此﹐則應物豪縱不羈之性﹐暮年猶在﹐掃地焚香諸事﹐此是韋集後王欽臣所作序﹐載《國史補》之語﹐但恐溢美耳。」余意二說俱非。「司空見慣渾事﹐惱亂蘇州刺史腸」﹐乃劉夢得事。劉﹑韋俱刺蘇州﹐故誤入劉事於韋。按姚寬爲韋年譜及沈明遠所作傳﹐歷歷敍其生平﹐咸有可據。余更就其詩﹐繹所未備﹐旣云「十五侍皇闈」﹐又云「弱冠遭世難」﹐則韋之宿衛當在天寶十一載﹐至貞元二年始爲蘇州刺史﹐則已歷四帝﹐經三十五年矣。其間遭逢禍亂﹐流離失職﹐凡數數焉。《逢楊開府》一詩﹐自是實錄。豪華任俠之事﹐旣所深悔﹐故其立言如漢韋玄成﹐惟有循理省愆﹐無復感憤不平之意。故非閱歷世變﹐或原一因窮巖穴之士﹐必不能和平溫克至是。茹蔬啜茗﹐固在酣飫之後耳。又其《聽鶯曲》曰「欲囀不囀意自嬌﹐羌兒弄笛曲未調。前聲後聲不相及﹐秦女學箏指猶澀。」不惟形容鶯語入妙﹐卽說箏笛亦得个中三昧。觀此益信漁隱之貶固謬﹐子蒼亦多此一番回護。

○宋人議論拘執

宋人作詩極多蠢拙﹐至論詩則過於苛細﹐然正供識者一噱耳。如嚴維「柳塘春水漫﹐花塢夕陽遲」﹐此偶寫目前之景﹐如風人榛苓﹑桃棘之義﹐實則山不止於榛隰﹐不止於苓園﹐亦不止於桃棘也。劉貢父曰「『夕陽遲』則系『花』﹐『春水漫』不須『柳』。」漁隱又曰「此論非是。『夕陽遲』乃系於『塢』﹐初不系『花』。以此言之﹐則『春水漫』不必『柳塘』﹐『夕陽遲』豈獨『花塢』哉﹗」不知此酬劉長卿之作﹐偶爾寄興於夕陽春水﹐非詠夕陽春水也。夕陽春水﹐𨿽則無限﹐花柳映之﹐豈不更爲增妍﹗倘云野塘山塢﹐有何味耶﹖﹝黃白山評﹕「或又評此聯以爲『遲』﹑『漫』意合掌者﹐不知『漫』本水泛濫之貌﹐若與『遲』意合掌﹐乃是『慢』字。字義不辧﹐輕評古詩﹐孟浪可笑。」﹞又皮光業「行人折柳和春絮﹐飛燕銜泥帶落花」。裴光約曰「二句偏枯不爲工﹐柳當有絮﹐泥或無花。」不知泥中不全帶落花﹐帶落花者亦間有之。此是詩家點染法。劉中叟詠桃花曰「桃花雨過碎紅飛﹐半逐溪流半染泥。何處飛來雙燕子﹐一時銜在畫梁西。」又周邦彥小詞「新筍看成堂下竹﹐落花都上燕巢泥。」秦觀「杏花零落燕泥香」。蓋詞人數數用之﹐必欲執無者以槪有者﹐下幾於搖手不得﹐毋乃太沾滯乎﹗又如「袖中諫艸朝天去﹐頭上花枝待燕歸」﹐以「諫艸」對「花枝」﹐𨿽亦近纖﹐乃曰「進諫必以章疏﹐無用槁之理﹗」安知章疏不已上達而畱槁袖中﹖吹毛何太甚也﹗﹝黃白山評﹕「此二語果有病﹐蓋旣著『朝天』字﹐則自宜指章疏言﹐以『畱槁袖中』代爲解釋﹐愈形其陋矣。」﹞歐陽公評賈島曰「『鬢邊𨿽有絲﹐不堪織寒衣』﹐就令堪織﹐能得幾何﹖」余以此近諧謔﹐聊快其談鋒耳﹐不應活句死看。

黃白山評﹕「此語想路殊陋劣可厭。」

凡摹擬最忌入俗。姚合形容山邑荒僻﹐官況蕭條﹐曰「馬隨山鹿放﹐雞雜野禽棲」﹐眞刻畫而不傷雅。至「縣古槐根出」猶可﹔下云「官淸馬骨髙」﹐「官淸」字太著痕迹﹐「馬骨髙」尢入俗諢。梅聖兪乃言勝前二語﹐眞是顚倒。

「汝南晨雞喔喔鳴﹐城頭鼓角聲和平。路旁老人憶舊事﹐想與感泣皆涕零。老人收泣前致辭﹕官軍入城人不知。忽驚元和十二載﹐重見天寶承平時。」前二句言兵不血刃﹐凶渠就縛之易﹐末見蔡人慶幸之意。𨿽髙文典冊不及柳州二《雅》﹐徑淨流動則過之﹐夢得自負亦不謬。《隱居詩話》乃云「起結兩聯﹐不知爲何說。」何異盲者照鏡耶﹖大抵宋人評劉詩多可笑者﹐如《傷愚溪》詩﹕「溪水悠悠春自來﹐艸堂無主燕飛回。隔簾惟見中庭艸﹐一樹山橊依舊開。」「艸聖數行畱壞壁﹐木奴千樹屬鄰家。惟見裏門通徳膀﹐殘陽寂寞出樵車。」摹寫荒涼之槪﹐眞覺言與泗俱。《詩眼》乃譏其「於子厚了無益﹐殆《折楊》《黃華》之雄﹐易售於流俗。」此詩自因僧言零陵來﹐言愚溪無曩時之觀﹐而述所聞以寄恨耳﹐非頌非誅﹐非志非狀﹐將必欲盛揚子厚之美而後爲有益乎﹖山谷遊廬山﹐與羣僧圍鑪﹐偶舉「一方明月可中庭」之句﹐一僧遽云「何不曰『一方明月滿中庭﹖』」此僧眞可與此二家鼎足也。

小杜《赤壁》詩﹐古今膾炙﹐漁隱獨稱其好異。至許彥周則痛詆之﹐謂「孫氏霸業﹐系此一戰﹐社稷存亡﹐生靈塗炭﹐都不問﹐只恐捉了二喬﹐可見措大大識好惡。」余意詩人之言﹐何可拘泥至此﹐若必執此相責﹐則汨羅之沈﹐其系心宗國何若﹗宋玉《招魂》﹐略不之及﹐但言飲食宮室﹐玩好音樂﹐至於「長髮曼」﹐「蛾眉曼錄」﹐幾乎諭之以淫也﹐將使《風》《騷》道絕矣﹗詳味詩旨﹐牧之實有不滿公瑾之意。牧嘗自負知兵﹐好作大言﹐每借題自寫胸懷。尺量寸度﹐豈所以閱神駿於牝牡驪黃之外﹗﹝黃白山評﹕「唐人妙處﹐正在隨拈一事而諸事俱包括其中。若如許意﹐必要將『社稷存亡』等字面眞眞寫出﹐然後贊其議論之純正。具此詩解﹐無怪宋詩遠隔唐人一塵耳﹗」﹞○「公道世間惟白髮﹐貴人頭上不曾饒」﹐「年年檢點人間事﹐惟有春風不世情」﹐此最粗直之句﹐而宋人稱之。《華淸宮》二篇及《赤壁》詩﹐最有意味﹐則又敲撲不已﹐可謂薰蕕不辧。

宋人多不喜孟詩。嚴滄浪曰「孟郊之詩刻苦﹐讀之使人不歡。」又曰「憔悴枯槁﹐其气局促不伸﹐退之許之如此﹐何耶﹖」《靑箱雜記》曰「白樂天『無事日月長﹐不羈天地闊』﹐此達者之詞也。孟東野『出門卽有礙﹐誰謂天地寬』﹐此褊狹者之詞也。」蘇潁濱亦指此爲「唐人工於爲詩﹐陋於聞道」。東坡亦有《讀孟詩》曰「夜讀孟郊詩﹐細字如牛毛。寒燈照昏花﹐佳處時一遭。孤芳擢荒穢﹐苦語余《詩騷》。水淸石鑿鑿﹐湍激不受篙。初如食小魚﹐所得不償勞。又似煮蟛越﹐竟日嚼空螯。要當斗僧淸﹐未足當韓豪。人生如朝露﹐日夜火煎膏。何苦將兩耳﹐聽此寒號﹖不如且置之﹐飲我玉卮醪」。愚意東野實亦訴窮嘆屈之詞太多﹐讀其集頻聞呻吟之聲﹐使人不歡。但天地﹐《雅》亦有之﹐「終窶且貧」﹐《邶風》先有此嘆。且尢不可與樂天比擬﹐樂天二十八而中春官﹐逾年卽中書判拔萃﹐未幾又以賢良方正對策髙等﹐由畿尉拜翰林兼拾遺﹐遷左贊善﹐始一貶江州耳。然猶官五品﹐月俸四五萬﹐寒有衣﹐饑有食﹐施及家人。才數年﹐復以州守入爲尙書郎知制誥﹐除中書舍人。屢典名郡﹐東南山水之區﹐恣其遨遊。又入爲祕書監﹐太子賓客分司東都﹐刑部侍郎﹐領河南尹﹐攺少傅﹐以尙書終。其於遇合可謂榮矣。東野窮餓﹐不得安養其親﹐五十始得一第﹐才尉溧陽﹐又困於禿令。此其身世何如﹐而與白較。旁觀者但聞人嬉笑﹐而遂責向隅者耶﹖二蘇皆年少成名﹐𨿽有謫遷之悲﹐未歷饑寒之厄﹐宜有不知此痛癢之言。且韓詩𨿽气魄勝之﹐而深厚處不及﹐故有「吾願身爲﹐東野變爲龍。四方上下逐東野﹐𨿽有離別無由逢」之句。此老自云「若世無孔子﹐不當在弟子之列。」豈輕於自貶者﹗﹝黃白山評﹕「詩以言志﹐故觀其詩而其人之襟趣可知﹐苟戚戚於貧賤﹐則必汲汲於富貴。人品如此﹐詩品便爲之不髙。𨿽聲金石而詞錦繡﹐何足取哉﹗東野詩﹐余亦不甚喜﹐以爲『陋於聞道』﹐誠然。賀君曲爲回護﹐似若以其悲苦愁嘆爲當然者﹐可知賀亦褊狹之士矣。孟後及第﹐作詩云﹕『昔日齷齪不足嗟﹐今朝曠蕩思無涯。春風得意馬蹄疾﹐一日看徧長安花。』才獲一第﹐便爾志滿意得﹐如此尢爲小器。若愈嘗作《送窮文》《二鳥賦》﹐其逼窄狹隘之胸﹐正與東野相似﹐安得不引爲同調﹗」﹞至於賈𨿽工爲詠物之言﹐僅律詩有佳句﹐《風》《騷》﹑樂府之體﹐實未之備。如《列女操》﹕「波瀾誓不起﹐妾心井中水。」《薄命妾》﹕「靑山有蘼蕪﹐淚葉長不乾。」《塘下行》﹕「徒將白羽扇﹐調妾木蘭花。不是城頭樹﹐那棲來去雅﹖」《去婦篇》﹕「君心匣中鏡﹐一破不復全。妾心藕中絲﹐𨿽斷猶牽連。」情深致婉﹐妙有諷諭。至若贈文應﹑道月﹕「不踐有命艸﹐但飲無聲泉」﹐「尋常晝日行﹐不使身影斜」﹐賈𨿽經爲僧﹐未能如此形容也。又如《贈鄭魴》曰「天地入胸臆﹐吁嗟生風雷。文章得其微﹐物象由我裁。宋玉逞大句﹐李白飛狂才。苟非聖賢心﹐孰與造化該﹖勉矣鄭夫子﹐驪珠今始胎。」《送豆蘆策歸別墅》曰「短松鶴不巢﹐髙日始棲。君今瀟湘去﹐意與鶴齊。力買奇險地﹐手開淸淺溪。身披薜荔衣﹐山陟莓苔梯。一卷冰雪文﹐避俗常自攜。」《自述》則有「此外有餘暇﹐鋤荒出幽蘭。」此公胸中眼底﹐大是不可方物﹐烏得舉其饑寒失聲之語而訾之﹗

○野客叢談

王勉夫《叢談》中多辧論﹐余獨喜其一則。樂天《長恨歌》「夕殿螢飛思悄然﹐孤燈挑盡未成眠」﹐或謂豈有興慶宮中夜不點燭﹐明皇自挑燈之理﹖王曰「此所以狀宮中向夜蕭索之意﹐使言髙燒畫燭﹐貴則貴矣﹐豈復有長恨意耶﹖」此言深得詩人之致﹐前說小兒彊作解人耳。

黃白山評﹕「白語誠失檢﹐勉夫與黃公終屬書生之見。」

○瀛奎律髓

方回選《瀛奎律髓》﹐𨿽推尊少陵﹐其實未曾夢見﹐佳者多遺﹐泛者悉錄。至注解唐人詩﹐尢多舛謬。﹝黃白山評﹕「此語通蔽﹐宋人學杜之病﹐不止方回一人。」如韓《亂後春日途經野唐》曰「季重舊遊多喪逝﹐子山新賦極悲哀。」正指魏文帝與質書「元瑜長逝﹐化爲異物」﹐及「徐﹑陳﹑應﹑劉﹐一時俱逝﹐痛何可言耶」諸語耳。且丕受禪﹐質會洛陽﹐拜北中郎將﹐封列侯﹐使持節督幽﹑並諸軍事。太和四年﹐入爲侍中﹐其夏始沒。《魏志》所載甚明。乃注云「吳質季重爲曹操所殺﹐致堯之交有爲朱全忠所殺﹐引庾信子山賦事﹐可謂『極悲哀』矣。」余意此不徒胸無古今﹐並不明作者之意﹐試以語徐思之﹐亦何嘗謂季重死耶﹗

介甫云「綠攬寒蕪出﹐紅爭暖樹歸。魚吹塘水動﹐雁拂塞垣飛。宿鳥驚沙淨﹐晴漏晝稀。卻愁春夢裏﹐燈火著徵衣。」方萬里曰「未有名爲好詩而句中無眼者﹐請以此觀。」余意人生好眼﹐只須兩隻﹐何必盡作大悲相乎﹖此詩曰「攬」﹐曰「爭」﹐曰「吹」﹐曰「拂」﹐曰「驚」﹐曰「漏」﹐六隻眼睛﹐未免太多。○此詩𨿽小失檢點﹐本亦不惡﹐但尊以爲法﹐則郭有道之墊角巾也。

黃白山評﹕「前兩聯第二第五並用單字﹐句法犯重﹔頸聯又犯二單在第三第五﹐句法𨿽不重﹐而亦欠變化。況『魚』﹑『雁』之後﹐仍入『宿鳥』﹐意更重復。此詩殊不堪指摘﹐尙云『小失檢點﹐本亦不惡』﹐何其嗜臭如海夫耶﹗」

○劉須溪

須溪評詩極佳﹐然亦有過當處。如張司業《節婦吟》﹕「君知妾有夫﹐贈妾雙明珠。感君纏綿意﹐系在紅羅襦。妾家髙樓連苑起﹐良人執戟明光裏。知君用心如日月﹐事夫誓擬同生死。還君明珠雙淚垂﹐何不相逢未嫁時﹗」此詩一句一轉﹐語巽而峻﹐深得《行露》「白茅」之意。劉須溪曰「好自好﹐但亦不宜系。」余謂此說不惟苛細﹐兼亦不諳事宜。此乃寄東平李司空作也。籍已在他鎭幕府﹐鄆帥又以書幣聘之﹐故寄此詩。通篇俱是比體﹐系以明國士之感﹐辭以表從一之志﹐兩無所負。必如所云﹐則漢臯之駒亦不宜秣﹐《В梅》之迨吉迨今﹐何急不能待也﹗詩人之言﹐可如是執乎﹗此種意見﹐與見饋牛酒而譖範睢者何異﹖

黃白山評﹕「按李司空卽李師道﹐乃河北三叛鎭之一。張籍自負儒者之流﹐豈宜失身於叛臣﹐何論曾受他鎭之聘與否耶﹗張𨿽卻而不赴﹐然此詩詞意未免周旋太過﹐不止如須溪所譏。安有以明珠贈有夫之婦﹐而猶謂其『用心如日月』者﹖且推『相逢未嫁』之語﹐脫未受他人聘﹐卽當赴李帥之召﹐恐昌黎《送董邵南》又當移而贈文昌矣。」

○髙英秀

吾於古今人論詩﹐𨿽不喜隨聲附和﹐亦深惡洗垢索瘢。如羅昭諫《廣陵開元寺作》曰「滿檻山川漾落暉﹐檻前前事去如飛。中雞犬劉安過﹐月裏笙歌煬帝歸。」廣陵卽漢淮南﹐隋江都﹐此系懷古之作﹐自引其地之事﹐猶詠金陵者多言王﹑陳叔寶事也。髙英秀乃云「定是鬼詩」﹐則少陵《玉臺觀》「遂有馮夷來擊鼓﹐始知嬴女善吹簫」﹐劉夢得《贈王山人》「飛章上達三淸路﹐受平交五嶽神」﹐亦神怪詩乎﹖

黃白山評﹕「漢之淮南在壽春﹐劉安所都在北﹐故壽春有八公山﹐是其遺迹。今誤屬廣陵﹐勿論其作鬼語﹐而用事之誤已爲詩病矣。」

○苕溪漁隱

漁隱論詩﹐餘多不以爲善﹐獨論義山《華淸宮》詩「未免被他褒女笑﹐只教天子暫蒙塵」﹐「用事失體﹐在當時非所宜言。」此論甚正。﹝黃白山評﹕「此因明皇不久回鑾﹐特抑貴妃之美不及褒姒﹐而故作此語﹐不過翻『傾城』二字之案耳。李意反言以詠本朝事爲無害﹐豈知害不在意而在辭乎﹗」﹞凡遇宗社之禍﹐臣子當有「婺不卹緯」之義﹐乃以「暫蒙塵」爲笑耶﹖義山詠史﹐多好譏刺﹐如「梁臺歌管三更罷﹐猶自風搖九子鈴。」「晉陽已陷休回顧﹐更請君王獵一回﹐」「如何一夢髙唐雨﹐自此無此入武關﹖」然論前代之事﹐則足以備諷戒﹐昭代則不可﹐不曰「定﹑哀之間多微詞」乎﹗﹝黃白山評﹕「『獵一回』﹐本詩作『殺一圍』﹐正用當時馮小憐語﹐此誤憶耳。」﹞少陵《北徵》詩曰「不聞夏殷衰﹐中自誅褒妲。」舉六軍將士之事﹐而歸之於明皇﹐內安玄禮等畏禍之心﹐外不致啟彊悍者效尢之志﹐又見上皇能自悔過﹐不難忍情割愛﹐可以起遠近臣民忠義之志﹐一言而三善備焉。義山𨿽法少陵﹐惜猶昧其大段所在。

○升詩話

「斫取靑光寫《楚辭》﹐膩香春粉黑離離。無情有恨何人見﹐露壓煙啼千萬枝。」用修曰「汗靑寫《楚辭》﹐旣是奇事﹐『膩香春粉』﹐形容竹尢妙。結句以情恨詠竹﹐似是不類。然觀孟郊詩『竹嬋娟﹐籠曉煙』﹐竹可言『嬋娟』﹐情恨亦可言矣。然終不若詠白蓮之妙。李長吉在前﹐陸魯望詩句非相蹈襲﹐蓋著題不得避耳。勝棋所用﹐敗棋之著也﹐良庖所宰﹐俗庖之刀也﹐而工拙則相遠矣。」愚意「無情有恨」﹐正就「露壓煙啼」處見。蓋因竹枝欹邪厭於煙露中﹐有似於啼﹐故曰「無情有恨」﹐此可以形象會﹐不當以義理求者也。懸想此竹﹐必非瑯巨﹐或是弱莖纖柯﹐不勝風露者。長吉立言自妙﹐不得便謂之拙。

黃白山評﹕「詠竹而言啼﹐正用湘妃染淚之事﹐而隱約見之。不寫他書﹐而寫《楚辭》﹐其意益顯。用修所評﹐黃公所釋﹐皆似隔壁話也。」

《淩臺》詩曰「宋祖淩樂未回﹐三千歌舞宿層臺。」用修曰「此宋祖乃劉裕也。《南史》稱宋祖淸簡寡欲﹐儉於布素﹐嬪禦至少。嘗得姚興從女有寵﹐頗廢事﹐謝晦微諫﹐卽時遣出。安得有『三千歌舞』之事﹖審如是﹐則石勒之節宮﹐煬帝之江都矣。」此論最當。又曰「唐詩至許渾﹐淺陋極矣﹐乃晚唐之最下者。孫光憲曰﹕『許渾詩﹐李遠賦﹐不如不作。』當時已有公論。」愚意「淺」則有之﹐「陋」亦未然。詩誠不能超出晚唐﹐晚唐不及許者更自無限。卽如孫光憲﹐亦僅能作《浣溪沙》《菩薩蠻》小詞﹐有何格律可稱﹖用修嘗稱晚唐律詩﹐李義山而下﹐惟杜牧之爲最。又稱韋莊詩多佳。韋讀許詩曰「江南才子許渾詩﹐字字淸新句句奇。十斛眞珠量不盡﹐惠休空作碧詞。」杜牧又有寄渾之作曰「江南仲蔚多情調﹐悵望春陰幾首詩。」其爲名流推許又如此﹐將何所折衷﹗余以許詩如名花香艸﹐𨿽不堪爲棟梁﹐政自宜於觴詠﹐安得以一詩失核而盡棄之﹗近朱平涵《湧幢小品》辯此詩曰「南宋凡有三祖﹐裕髙祖﹐義隆太祖﹐世祖。荒淫殘忍﹐『三千歌舞』﹐詠﹐非詠裕也。」此辯亦妙﹐但未有確見﹐尙未敢遽從。﹝黃白山評﹕「杜牧有『勢比淩宋武臺』句﹐裕謚武帝﹐渾必指裕可知。𨿽亦謚孝武﹐然詩意似非指也。」﹞○作詩以情意爲主﹐景與事輔之﹐兼之者宗工巨匠也﹐得一端者亦藝林之秀也。許詩情好景好﹐特意少事少。愚意西昆過於徵實﹐丁卯迹於空虛﹐俱是一病。若節取之﹐則秦綈趙﹐均可體﹐必弘大帛之風﹐咸歸並黜﹐好尙𨿽端﹐亦有目膠離朱﹐指捩工亻垂之嘆。如「月過碧窗今夜酒﹐雨昏紅壁去年書」﹐「寒曉散千峯雪﹐暖雨晴開一徑花」﹐「吳岫雨來虛檻冷﹐楚江風急暮帆多」﹐「風吹藥蔓迷樵徑﹐雨暗蘆花失釣船」﹐「秋寺臥移棹晚﹐暮江乘月落帆遲」﹐「龍歸曉洞猶濕﹐麝過香山艸自香」﹐「蘭葉露光秋月上﹐蘆花風起夜潮來」﹐𨿽言外不足﹐卽景自工。況讀其全集﹐絕無荒淫之語﹐又不爲怨懟之言﹐此亦得於溫柔之教者。至其絕句﹐則又不在樊川之下矣。王敬美曰「今五尺之童﹐才拈聲律﹐便棄薄晚唐﹐自附初盛﹐使誦其詩﹐果初耶盛耶﹐中耶晚耶﹗大都取法固當上宗﹐論詩亦莫輕道。晚唐詩人﹐如溫庭筠之材﹐許渾之致﹐見豈五尺之童下﹐直風會使然耳。覽者悲其衰運可也。」此論頗公﹐非聞聲而吠者。

用修曰「晚唐之詩﹐分爲二派﹐一派學張籍﹐一派學賈島。其詩不過五言律﹐起結皆平平。前聯俗語﹐十字一串帶過。後聯謂之頸聯﹐極其用工。又忌用事﹐謂之點鬼簿。惟搜眼前景而深刻思之﹐所謂『吟成五个字﹐斷數莖須』也。余嘗笑之﹐彼視詩道也狹矣。《三百篇》皆民間士女所作﹐何嘗須﹗今不讀古而徒事苦吟﹐斷筋骨亦何益哉﹗眞處之虱也。」余意用修以此矯空疏之獘﹐誠爲石論﹐但兩家詩派自分﹐其弟子得失亦自有別。張主言情﹐語多平易。賈專寫景﹐意務雕搜。且張佳處本在樂府歌行﹐捨其委婉諷諭之章﹐而模其淺近﹐此誠庸劣。閬仙古詩𨿽气格不靡﹐時多酸陋﹐短律推敲良具苦心﹐學之者專務於此﹐故時有出藍之美。兩派中有善學不善學之分﹐槪謂之「虱」﹐恐非平允。○賈五言律亦出自於杜﹐如「衰年催釀黍﹐細雨更移橙」﹐「帖石防ㄨ岸﹐開林出遠山」﹐「暗水流花徑﹐春星帶艸堂」﹐「綠垂風折筍﹐紅綻雨肥梅」﹐皆只寫目前之景﹐略不使事。至如「仰蜂黏落絮﹐行蟻上枯梨」﹐形容尢入僻細。但少陵不專此一體﹐亦有使事者﹑言情者﹐正如郇公之廚﹐惟偕惟旨﹐賈體惟以海錯供庖耳。

○顧華玉論詩

「玉帳牙旗得上游﹐安危須共主君憂。竇融表已來關右﹐陶侃軍宜次石頭。豈有蛟龍曾失水﹖更無鷹隼與髙秋。晝號夜哭兼幽顯﹐早晚星關雪涕收。」顧曰「此篇所言何事﹖次聯粗淺﹐不成風調。古人紀事必明白﹐但至褒貶乃隱約﹐未有如此者。」余甚不服此論。按李集先有《有感二首》﹐注曰「乙卯年有感﹐丙辰年詩成。」其次篇有句曰「臨危對盧植」﹐注曰「是晚獨召故相彭陽公。」余因得盡解之﹐此詩正紀甘露之事耳。「丹陛猶敷奏」﹐是韓約報甘露降石橊枝上。「彤廷戰爭」﹐是幕中兵見﹐仇士良倉皇捧乘輿入﹐召劉泰倫﹑魏仲卿帥禁兵擊殺朝士。「臨危對盧植」﹐是士良以王涯手狀上呈﹐召鄭覃﹑令狐楚示之。「始悔用龐萌」﹐是暗指訓﹑注。「禦仗收前殿﹐凶徒劇背城」﹐是軍政皆歸於兩中尉﹐百官入朝﹐至露刃夾道。「倉皇五色棒﹐掩遏一陽生」﹐乃引魏武爲洛陽北部尉殺蹇碩叔父事。又曰古有淸君側﹐今非乏老成。素心𨿽未易﹐此舉太無名。誰瞑銜冤目﹐寧吞欲絕聲」﹐傷涯﹑飠束﹑元輿輩謀之不善﹐而又重惜其冤也。「近聞開壽宴﹐不廢用《咸英》」﹐尢見舉朝斂手﹐莫敢正言﹐慨嘆無盡。此篇題曰「《重有感》﹐首二句是言諸藩鎭之擁兵者﹐責以主憂臣辱之義。竇融表已來關右」﹐指昭義節度劉從諫上表請王涯等罪名。「陶侃軍宜次石頭」﹐傷他鎭無與之同心﹐兼諷劉逗畱不進。「豈有蛟龍曾失水﹐更無鷹隼與髙秋」﹐正言事皆決於北司﹐宰相惟行文書﹐安危系於外鎭。「晝號夜哭兼幽顯﹐早晚星關雪涕收」﹐又舉向時被禍之家﹐及目前株蔓猶未絕者﹐激烈言之。愚意義山位屈幕僚﹐志存諷諭﹐亦可嘉矣。﹝黃白山評﹕「『蛟龍失水』諭君之失臣。時中人誣宰相王涯﹑舒元輿等謀反﹐盡殺之﹐數日間生殺除拜皆決於中人﹐帝不與知﹐故有『蛟龍失水』之諭。下句言朝廷不能正中人之罪﹐如鷹隼之不能順秋令以擊燕雀也。」﹞且此何事而可明白言之﹐讀詩者又可不按本末而妄議耶﹖○「促漏遙鐘動靜聞﹐報章重疊杳難分。舞鸞鏡匣收殘黛﹐睡鴨香鑪換夕薰。歸去豈知還向月﹐夢來何處更爲﹖南塘漸暖蒲堪結﹐兩兩鴛鴦護水紋。」顧曰「初聯言夕景﹐次聯言人事﹐不知何故作一結如此﹗」郝新齋曰「恨不如娥入月﹐神女爲﹐又不如禽鳥之有匹也。」愚意末句郝所言得之。第三聯解亦未是﹐「向月」﹑「爲」﹐言不可蹤迹。合前後觀之﹐總一傷離惜別之詞。此詩非義山集中之勝﹐但顧亦不知其旨。

○藝苑卮言

王元美摘國初句之工者﹐曰「入弘﹑正間﹐不復可辧﹐參之貞元﹑長慶﹐亦無愧色。」然如「野店喚呼雙骰酒﹐漁舟爭買四腮鱸」﹐猶是放翁風調也。「白雪作花人面落﹐靑山如鳳馬頭看」﹐亦似宋人比擬。○七言起句「故人已乘赤龍去﹐君獨羊裘釣月明」﹐愚意不惟太臨摹《黃鶴》﹐且「赤龍」字過於色相﹐良非雅談。又「出墻老竹靑千个﹐浦春鷗白一雙」﹐亦不佳。

文章聲價自定﹐嗜好終是難齊。如老杜「風急天髙」﹑「玉露凋傷」﹑「老去悲秋」﹑「昆明池水」四篇﹐寧非佳詩﹐必欲取爲全唐壓捲﹐固宜來黠者之揶揄也。鍾生曰「老杜至處不在此。」自是公論。然選《詩歸》終不能全刪﹐仍取「老去悲秋」﹑「昆明池水」﹐此所謂定價也。州尢愛「風急天髙」一章﹐固是意之所觸﹐情文相會﹐猶宋孝宗獨稱「勛業頻看鏡﹐行藏獨倚樓」耳。然卽此一詩﹐州嫌其結弱﹐劉須溪則云結復鄭重。平心觀之﹐弱耶﹖重耶﹖恐兩公未免皆膜外之觀也。此詩作於大歷二年夔州時﹐「艱難苦恨繁霜鬢﹐潦倒新停濁酒杯」﹐自是情與境會之言﹐不經播遷之恨者﹐固宜以常法律之。○州曰「『昆明池水』麗沈切﹐惜多平調﹐金石之聲微乖耳。」鍾云「中四語誦之心魂謖謖。」覺鍾所言殊有鮫客探珠之功。○近有刻杜律﹑韓文者﹐假托萬曆間楚中一鉅公﹐評「羞將短髮還吹帽﹐笑倩旁人爲正冠」曰「落帽自佳﹐不必翻案」。噫嘻﹗如此人亦言詩乎﹖﹝黃白山評﹕「此指郭明龍。」﹞鍾曰「二句𨿽一气﹐然上語悲﹐下語謔﹐微吟自知﹐不得隨口念過。」愚意此卽州所云「情生於文」﹐正未易論。蓋有出之者偶然﹐而覽之者實際也。然州評此詩曰「首尾勻稱而斤兩不足。」亦只是較量體格﹐未及細探情之言。○論太白《鳳凰臺》結句﹐亦不及乃弟麟洲之語爲當。

州之才﹐吾所北面﹐獨其論中晚人﹐則如踞峯巒而下視﹐𨿽形勢了然﹐未能周悉幽隱。詩至中晚而衰﹐誠無辭於掊擊。然讀之亦甚艸艸﹐退之至謂「本無所解」﹐將《琴操》銘詩可一槪抹卻乎﹖

黃白山評﹕「此語過於輕薄﹐宋人又過於推尊﹐俱不當。蓋其爲文陳言務去﹐戛戛其難﹐而卽以此爲詩﹐故入生硬險峭一路﹐終非詩家正聲。後人過尊之﹐不則峻貶之﹐恐退之兩不受耳。」

州曰「五言律差易得雄渾﹐加以二字﹐便覺費力﹐𨿽曼聲可聽而古色漸稀。」此言足令中晚人心死。𨿽然﹐與其僞古而爲宋之江西派﹐則寧取曼聲。

州之論﹐似目空千古﹐實亦與古人互相發明。其云「篇法有起有束﹐有放有斂﹐有喚有應﹐一開則一闔﹐一揚則一抑﹐一象則一意﹐無偏用者。字法有虛有實﹐有沈有響﹐虛響易工﹐沈實難至。五十六字如魏明帝淩臺材木﹐銖兩悉配乃可。」此卽隱侯所云「前有浮聲﹐後須切響。一篇之內﹐音韻盡殊﹔一句之中﹐輕重悉異」意也。其云「篇法之妙﹐不見句法﹔句法之妙﹐不見字法。有俱屬象而妙﹐俱屬意而妙﹐俱作髙調而妙﹐直下不偶對而妙。興與境會﹐神合气完。」卽嚴滄浪「羚羊掛角﹐無迹可求。如空中之音﹐相中之色﹐水中之月﹐鏡中之象」意也。但以此律人﹐則沈隱侯所云「典正可采﹐酷不入情﹐博物可嘉﹐職成拘制」者﹐未免犯之。李衛公情不取音韻者﹐良所悖也﹐恐爲東野畢之禦馬耳。其後公安反唇不休﹐便是兩驂之曳兩服。

○謝榛詩家直說

謝茂秦論詩﹐不顧性情義理﹐專重音響﹐所謂習制氏之鏗鏘﹐非關作樂之本意也。其糾摘細碎﹐誠有善者﹐亦多苛僻。漫列數條﹕如論耿《贈田家翁》詩曰「蠶屋朝寒閉﹐田家晝雨」﹐謂「上句語拙﹐『朝』﹑『晝』二字合掌。」愚意「朝」者淩晨也﹐「晝」則卓午也﹐何爲合掌﹖蠶屋因曉寒而閉﹐非竟日不開也。田家當晝雨而﹐雨止則仍復作務﹐寧嬉坐竟日乎﹖此可謂妄生瘡矣。○論蔡琰曰「薄志節兮念死難」﹐魏武帝曰「周公吐哺﹐天下歸心」﹐「卽以周以自任﹐又曰﹕『天命在吾﹐吾爲周文王矣。』老瞞如此欺人。詩貴乎眞﹐文姬得之。」愚意此眞腐儒之言﹐操一生發語﹐何處非手掩其心﹐而漫以兒女子律子。○論賈島《望山》詩曰「長安百萬家﹐家家張屏新。誰家最好山﹐我願爲其鄰」。「好山非近一家﹐何必擇鄰哉」。余意此論尢謬﹐百萬家𨿽同此山﹐峯巒向背﹐各各不同﹐安得謂獨無勝處﹖○論劉禹錫《送黔南僧》曰「猿窺齋林葉動﹐蛟龍聞咒浪花低」﹕「太白《僧伽歌》曰﹕『瓶裏千年舍利骨﹐手中萬歲猢猻藤』﹐詞髙气雄﹐大過禹錫。」愚意太白長歌﹐禹錫近體﹐體制自各不同。且太白二語﹐實不見佳﹐徒以雄才灝气行之﹐遂扌其醜。正如長江中腐不能爲累﹐非可指爲美物也。禹錫未免涉於工麗﹐然如澄練散綺﹐何遂不佳﹖○又曰「詩有簡而妙者。如阮籍『一身不自保﹐何況戀妻子』﹐不如裴說『避亂一身多』。戴叔倫『還作江南會﹐翻疑夢裏逢』﹐不如司空曙『乍見翻疑夢』。沈約『及爾同衰暮﹐非復別離時』﹐不如崔塗『老別故交難』。張九齡『謬忝爲邦寄﹐多慚理人術』﹐不如韋應物『邑有流亡愧俸錢』。」信如所云﹐詩只作一句耶﹖文人得心應手﹐偶爾寫懷﹐簡者非縮兩句爲一句﹐煩者非演一句爲兩句也。承接處各有气脈﹐一篇自有大旨﹐那得如此苛斷﹗○又曰「專於陶者失之淺易﹐專於謝者失之。」此深合詩道之言。獨其自誇以奇古爲骨﹐平和爲體﹐兼以初唐﹑盛唐諸家合而爲一﹐若蜜蜂歷采百花﹐自成一種佳味﹐與芳馨殊不相同﹐使人莫知所蘊者﹐乃《暮秋寄懷徐子與》十二詩﹐讀之殊自平平。尢可笑者﹐如「登眺秋光迥﹐浮沈老气孤」﹐「地勝堪賦﹐杯淸悶可揮」﹐「鶴爲處伴﹐菊是澹中花」﹐「妒久金增色﹐才孤劍養靈」﹐此何如「日中市朝滿」﹐「黃鳥度靑枝」耶﹖幸生於今﹐不爲鍾參軍見也。○茂秦嘗自設問答﹐曰「夫作詩者立意易﹐措辭難﹐然辭意相屬而不離。若專乎意﹐或涉議論而失於宋體﹔工乎辭﹐或傷气格而流於晚唐。」此眞妙論。因立爲內外二說﹐請出一字以試心思﹐乃得「天」字﹐遂成若干句。至於「鴟號月黑天」﹐「長陰夢裏天」﹐「靈聚洞中天」﹐「千江各貯天」﹐「道在混茫天」﹐「气慘戰場天」﹐「波明日本天」﹐「丹薰夜裏天」﹐「仰天心貯月」﹐「諸天空色界」﹐「混沌是天胚」﹐「萬物各天幾」﹐「一法通天笠」﹐謂之因字得句。復自誇太泄天機。嗚呼﹗如此天機﹐恐遭天壓耳。○茂秦屢誨人以悟﹐然所云悟﹐特聲律耳。其得處爲淹雅﹐失處則不免流於平熟。詩法中固有「橫空盤硬語﹐妥帖力排」者﹐烏可拘此一途﹖﹝黃白山評﹕「此昌黎語﹐渠於詩不得正法眼藏正坐此﹐而賀顧取之耶﹗」﹞

○袁石公論詩

從來文章必有所自能者﹐技成而善化轍迹耳。故細心以觀﹐𨿽韓﹑柳之文﹐李﹑杜之詩﹐未嘗無所本。而曰「唐人妙處正在無法」﹐豈其然哉﹖拙者字比句擬﹐剽竊成風﹐幾乎萬口一響﹐若此誠陋。然曰「信腕信口﹐皆成律度」﹐亦終無是理也。卽如石公所稱﹕「古有以平而傳者﹐如『睫在眼前人不見』之類是也﹔以俚而傳者﹐如『一百饒一下﹐打汝九十九』之類是也﹔以俳而傳者﹐如『迫窘詰曲幾窮哉』之類是也。」𨿽傳正傳其醜耳﹐如西施與嫫姆並傳﹐遂謂嫫姆與西施並美耶﹖○石公曰「古之爲詩者﹐有泛寄之情﹐無直書之事﹔其爲文也﹐有直書之事﹐無泛寄之情。晉﹑唐以後﹐爲詩者有贈別﹑有敍事﹐爲文者有辯說﹑有論敍。架空而言﹐不必有其事與其人﹐是詩之體已不虛﹐文之體已不能實矣。古人之法﹐顧安可槪﹗」予以信如所云﹐則商﹑周十五國之篇﹐止有此興而無賦﹔湘累紉椒蘭﹐園吏之言鵬﹐皆實有是事﹐亦不盡然矣。至盛推宋詩文﹐謂「其中實有可以起秦﹑漢而軼盛唐﹐韓﹑柳﹑元﹑白﹑歐則詩之聖﹐蘇則詩之神。陶僅取其趣﹐謝僅取其料﹐李﹑杜稍假以大」﹐似猶出六子之下。甚至以「明詩文無一可傳﹐可傳者僅《劈破玉》《打棗竿》《銀柳絲》《掛眞兒》之類」。此則古人無舌﹐不能起之復言﹐然後人有眼﹐中郎亦不能遮之盡黑也。予以蹈襲者王莽法《周官》也﹐屏棄者亦秦人燒《詩》《書》也。石公從陜還﹐亦自知悔﹐而年已不待。其弟《柴紫書序》中屢言之﹐可謂善自救敗。獨恨其鋤莠不盡﹐尙畱俟後人耘耨耳。

○詩歸

鍾氏《詩歸》失不掩得﹐得亦不掩失。得者如五子開蜀道﹐失者則鐘鼓之享爰ス。大率以深心而成僻見﹐僻見而涉支離﹐誤認淺陋爲髙深﹐讀之使人怏怏耳。然其持論亦偏﹐曰「詩以靜好柔厚爲教者也﹐豪則喧﹐俊則薄﹐喧不如靜﹐薄不如厚。」愚意遠喧而取靜可也﹐避豪而得悶不可也﹔戒薄而求厚可也﹐捨俊而獎純不可也。何必豪與俊獨無詩﹐夏葛冬裘﹐曲房曠閣﹐固不可舉一耳。

唐武后於宮中習貓﹐使與鸚鵡共處﹐出示百官﹐傳觀未徧﹐貓饑搏鸚鵡食之﹐太后甚慚。事載唐史﹐千古以爲笑柄。閻朝隱獨賦《貓兒鸚鵡篇》﹐序曰﹕鸚鵡﹐慧鳥也。貓﹐不仁獸也。飛翔其背焉﹐嚙啄其頤焉﹐攀之緣之﹐蹈之履之﹐弄之藉之﹐蹌蹌然此爲自得﹐彼亦以爲自得。畏者無所起其畏﹐忍者無所行其忍﹐抑血屬舊故之不若。臣叨踐太子舍人﹐朝暮侍從﹐預見其事。聖上方以禮樂文章爲功業﹐朝野歡娛﹐彊梁充斥之輩﹐願爲臣妾﹐稽顙闕下者日萬計。尋而天下一統﹐實以爲慧可以伏不慧﹐仁可以伏不仁﹐亦太平非常之明證。事恐久遠﹐風雅所缺﹐再拜稽首爲之篇。」「霹靂引﹐丰隆鳴﹐猛獸噫气蛇吼聲。鸚鵡鳥﹐同資造化兮殊粹精。毛﹐翡翠翼。雛延頸﹐雞弄色。鸚鵡鳥﹐同稟陰陽兮異埏埴。彼何爲兮﹐隱隱振振﹖此何爲兮﹐綠衣翠襟﹖彼何爲兮﹐窘窘蠢蠢﹖此何爲兮﹐好貌好音﹖彷彷兮佯佯﹐似妖姬ε步兮動羅裳。趨趨兮蹌蹌﹐若處子回眸兮登玉堂。爰有獸也﹐安其忍﹐觜其脇﹐距其胸。與之放曠浪浪兮﹐從從容容。鉤爪鋸牙也﹐宵行晝伏無以當﹐遇之兮忘味。搏擊騰擲也﹐朝飛暮噪無以拒﹐逢之兮屏气。由是言之﹐貪殘薄則智慧作﹐貪殘臨之兮不復攫。由是言之﹐智慧周則貪殘囚﹐智慧犯之兮不復憂。菲形陋質𨿽賤微﹐皇王顧遇長光輝。離宮別館臨朝市﹐妙舞繁弦雜宮徵。嘉善堂前景福內﹐合歡殿上明光裏。母屏風文彩合﹐流蘇鬥帳香煙起﹐承恩宴盼接宴喜。髙視七頭金駱駝﹐平懷五尺銅獅子。國有君兮國有臣﹐君爲主兮臣爲賓。朝有賢兮朝有徳﹐賢爲君兮徳爲飾﹐千秋萬歲兮心轉憶。」此事於翰墨中最醜﹐卽詩佳亦不足收﹐況鄙誕可笑若此。張說當時以爲風雅罪人﹐此眞定論。《詩歸》獨實之。鍾曰「正理奇調。」譚曰「忽然起止﹐雷霆風雨。確然陳訴﹐忠臣仁人。非以詩文爲戲﹐乃一肚奇趣正理﹐觸物動搖。且千古而下﹐皆有感於斯文。」夫以朝隱誦貓爲忠仁﹐則爾時胡延慶以丹漆書龜腹曰「天子萬萬年」﹐李昭徳刮之立盡﹐此殆不忠不仁之甚者耶﹗按《唐詩紀事》稱朝隱「性滑稽﹐屬詞奇詭﹐爲武后所賞」。生見薄於本朝﹐忽推崇於異代。余意選者不應悖謬至此﹐總是閱《詩紀》時見其體裁怪異而喜之﹐不考其何時何事也。孟子論誦詩讀書﹐而歸之論世知人﹐眞不可艸艸。﹝黃白山評﹕「以此入鍾﹑譚之罪﹐當亦俯首無辭。」﹞又如孫思邈四言詩「取金之精﹐合石之液」﹐至「南宮注名﹐北斗落籍」﹐何關風雅而亦載之﹖梁簡文帝曰「未聞吟詠情性﹐反擬《內則》之篇﹔操筆寫志﹐更摹《酒誥》之作。『遲遲春日』﹐翻學《歸藏》﹔『湛湛江水』﹐遂同《大傳》。」自是格言﹐不得以耽於宮體非之也。

宋之問《浣妙篇贈陸上人》﹐後云「自昔專嬌愛﹐襲玩惟驕奢。達本知空寂﹐棄彼猶泥沙。永割偏執性﹐自長薰修芽。攜妾不障道﹐來止妾西家。」鍾云「『襲玩』二字﹐寫盡兒女之情。自此以下﹐皆死心後語﹐非大本事人不能﹐且不知。」又云「正是食火吞鍼手段。」總評曰「《浣紗篇贈陸上人》﹐題便妙矣﹐忽說出一段禪理﹐了無牽合﹐直是胸中圓透﹐拈著便是。」余意越女自是千載上人﹐與爾時何涉﹖譚又云「將美色點化上人﹐是從來祖師好法門。」則何不卽作目前美婦人語﹐卻鋪敍西施實事﹕「一行霸勾踐﹐再笑傾夫差。一朝還舊都﹐靚妝尋若耶。鳥驚入松网﹐魚畏沈荷花。始覺冶容妄﹐方悟羣心邪。欽子秉幽意﹐世人共稱嗟。願言托君懷﹐倘類蓬生麻。」將死人說得活現也。明是寄托之詞無疑。按宋龍門奪抱﹐昆明入選﹐自誇「三入文史林﹐兩拜神仙署」﹐生平頗亦赫奕。後以轉結安樂﹐太平嫉之﹐下遷越州長史。史稱其頗力爲政﹐窮歷剡溪山﹐置酒賦詩。」此詩必作於越中﹐當是偶逢名僧﹐追念往事﹐所謂「不向空門何處消」也。宋在韶州﹐嘗謁六祖。又其《雨從箕山來》曰「觀花寂不動﹐聞鳥懸可悟。向夕聞天香﹐淹畱不能去。」人𨿽險競﹐於禪乘似多夙根。如房融﹐二張之黨﹐流髙州後﹐能譯《欏嚴》。文人慧業﹐數數有此。鍾﹑譚專就浣紗及上人評論﹐似未了了其作詩之意。○宋集有《梁宣王挽詞》﹐卽武三思也。次聯云「業重興王際﹐功髙復辟辰」﹐乃暗攘五王之功。譚云「句法典重不癡。」下云「愛賢惟報國﹐樂善不防身」﹐正指太子重俊事﹐巧爲出脫。譚云「宰相要明此道。」此皆因止見題目爲梁宣王﹐不究其何人也。宋嘗有《代梁王妃讓封表》﹐敍述三思存歿﹐備極哀艷。又《魯忠王挽詞》﹐卽三思子崇訓也。鍾評其詩「邦家錫寵光﹐存歿貴忠良」曰「存不必言﹐說到歿處﹐方知忠良關系。」崇訓國賊﹐果「忠良」耶﹖

陳子昂《蘇丘覽古》曰「南登碣石阪﹐遙望黃金臺。丘陵盡喬木﹐昭王安在哉﹖」此與「駕言發魏都﹐南向望吹臺。簫管有遺音﹐梁王安在哉」無異﹐固知阮詩陳所自出。鍾氏乃謂「身分銖兩實遠過之」。又曰「陳子昂﹑張九齡《感遇》詩﹐格韻興味有遠出《詠懷》上者。」按張曰「燕雀感昏旦﹐檐楹呼匹儔。鴻鵠𨿽自遠﹐哀音非所求。」卽嗣宗「寧與燕雀翔﹐不隨黃鵠飛」之意﹐然則張詩亦自出於阮。乃云「不可語千古人。」先痛罵作防川之勢以鄣眾口﹐口豈終壅哉﹗按鍾云「古今以嗣宗《詠懷詩》﹐幾於比《古詩十九首》矣。」盡情刪之﹐止存三首。又評太白《古風》曰「此題六十首﹐太白長處殊不在此﹐而未免以六十首故得名﹐名之所在﹐非詩之所在也。」亦止存一首。伯敬見人所稱﹐便欲尋事作鬧以見奇﹐詩之是非﹐何由可定﹗渠自讀古人艸艸﹐古人不受誣也。

張九齡《庭梅》詩曰「芳意何能早﹐孤榮亦自危。更憐花蒂弱﹐不受歲寒移。朝雪那相妒﹐陰風已屢吹。馨香𨿽尙爾﹐飄蕩復誰知﹗」《詩歸》曰「梅詩如此﹐無聲無臭矣。『雪滿山中髙士臥﹐月明林下美人來』﹐膚不可言。」余觀此詩﹐字字危栗﹐起結皆自占地步﹐正是寄托之詞﹐亦猶《詠燕》﹐特稍深耳。若只作梅花詩看﹐更謂梅花詩必當如此作﹐豈惟作者之意河漢﹐詩道亦隔萬重。

《詩歸》之謬﹐尢在李﹑杜。如《客居》詩﹐止是牽爾寫懷之作﹐原不足選。至其後有句云「臥愁病腳廢﹐徐步示小園」﹐鍾云「『示』字妙。」按本集乃「視」字﹐細味文理﹐亦「視」字爲妥﹔作「示」字者﹐寫《詩紀》人一時筆誤耳。偶見其新﹐遂稱爲妙。好奇之僻﹐其蔽爲愚﹐眞可一笑﹗﹝黃白山評﹕「按全書賞誤字者非止一字﹐總之一言以蔽之﹐曰不學不思耳。卽選杜而論﹐『新飲聞黃粱』﹐『聞』本作『間』﹔『辱馬馬尾焦』﹐『尾』本作『毛』﹔『並驅紛遊場』﹐本作『並驅動莫當』﹔『足以送老姿』﹐本作『足爲送老資』﹔『禦廚絲絡送八珍』﹐本作『絡繹』﹔『愛竹遺兒書』﹐『遺』本作『遣』。」﹞。○《西枝村尋置艸堂地宿贊公土室》曰「出郭眄細岑﹐披榛得微路。行一流水﹐曲折方屢渡。」鍾云「此必浣也﹐二語至今猶是浣實錄。」蓋徒聞公之築艸堂於浣花上耳﹐然浣自在成都。贊公以與房遊從﹐謫秦州安置。少陵自華之秦﹐因贊公稱近郭有巖竇之勝﹐意欲畱居﹐故尋置艸堂地﹐則此自是秦州山中之﹐與百花潭上何與﹖伯敬看詩極有深心﹐下筆則多鹵莽﹐往往情生於文﹐凡事以意爲之。﹝黃白山評﹕「所謂『深心』者﹐如人往長安﹐不由大道﹐誤入山鄕僻縣﹐指說村莊兒女之事﹐究竟未到長安。」﹞又如評「堂前撲棗任西鄰﹐無食無兒一婦人」曰「許婦人撲棗已是細故﹐況吳郎之棗乎﹖當看其作詩《又呈吳郎》﹐是何等念頭﹗」如此議論亦妙。但此詩之前﹐先有《簡吳郎司法》一詩﹐乃公借西堂與居者﹐則棗固是公所植﹐非吳郎棗也。此總因止看《詩紀》﹐未嘗再參他本故。○鍾云「七言律諸家所難﹐老杜一人選至三十首﹐不爲嚴且約矣。」然於尋常口耳之前﹐人人傳誦﹐代代屍祝者﹐十或黜其六七。友夏云「旣欲選出眞詩﹐安得顧人唾罵﹗」余意欲選眞詩﹐不宜以同異作意細推。鍾意先務人棄我取﹐安得不僻﹐僻則安得不錯﹗鍾已吹竽﹐譚復建鼓從之。如評《覃山人隱居》曰「此老杜眞本事﹐何不卽如此作律﹐乃爲《秋興》《諸將》之作﹐徒費气力﹐煩識者一番周旋耶﹗」夫嗜好不同﹐如屑屑較量﹐羊棗膾炙﹐固是拙陋﹐乃自甘腐鼠﹐遽哧雛﹐亦何器識哉﹗按《諸將》曰「漢家陵墓對南山﹐胡虜千秋尙入關。昨日玉魚蒙葬地﹐早時金碗出人間。見愁汗馬西戎逼﹐曾閃朱旗北斗殷。多少材官守涇渭﹐將軍且莫破愁顏。」「韓公本意築三城﹐擬絕天驕拔漢旌。豈謂盡煩回紇馬﹐翻然遠救朔方兵﹖胡來不覺潼關隘﹐龍起猶聞晉水淸。獨使至尊憂社稷﹐諸君何以答平﹗」「洛陽宮殿化爲烽﹐休道秦關百二重。滄海未全歸《禹貢》﹐薊門何處覓堯封﹖朝廷衮職誰爭補﹖天下軍儲不自供。稍喜臨邊王相國﹐肯銷兵甲事春農。」「回首扶桑銅柱標﹐冥冥气未全消。越裳翡翠無消息﹐南海明珠久寂寥。殊錫曾爲大司馬﹐總戎皆插侍中貂。炎風朔雪天王地﹐只在忠臣翊聖朝。」「錦江春色逐人來﹐巫峽淸秋萬壑哀。正憶往時嚴僕射﹐共迎中使望鄕臺。主恩前後三持節﹐軍令分明數舉杯。西蜀地形天下險﹐安危須仗出羣材。」首篇「玉魚」﹑「金碗」﹐是言兵燹之餘﹐冢墓多傷。次作言張仁願築三受降城﹐本欲界別內外﹐今反仗回紇救援﹐恃功焚掠﹐兩致東京塗炭。第五句「胡來不覺潼關隘」﹐「不覺」二字最妙﹐卽孟子所云「委而去之﹐地利不如人和」也。末句「獨使至尊憂社稷﹐諸君何以答平」﹐讀至此﹐眞令頑者Г顏﹐懦者奮勇﹐可謂深得諷諭之道。第三篇

首句言回紇焚掠之苦﹐次句指懷恩之變﹐二寇屢入。「《禹貢》」﹑「堯封」﹐是言安﹑史𨿽誅﹐盧龍﹑魏博諸鎭﹐犬牙負固。故前責諸將之逗畱﹐後獎邊臣之效職﹐八句中勸懲咸備。第四篇

「越裳翡翠」﹑「南海明珠」﹐是言擁兵者專殖自封﹐貢獻虧缺﹐卽《春秋》詰苞茅意。固知作詩須通經術﹐亦不止毛氏一家也。惟末篇光焰稍減﹐乃因嚴武初喪﹐郭英驕縱﹐恐復致亂﹐故先敍武事﹐末又叮嚀鄭重﹐有陰雨徹桑之慮。余嘗謂此數詩可與《小雅雨無正》篇相匹﹐反謂其「徒費气力﹐煩識者一番周旋」。如此周旋﹐恐老杜正不屑也。﹝黃白山評﹕「按所述諸作﹐事實亦失。『胡』字兩首並指祿山﹐『西戎』則指吐蕃。此都略過﹐而專歸咎於回紇。當時收復東京﹐史𨿽有回紇縱兵大掠之語﹐然在收復西京之後。此云『洛陽宮殿化爲烽﹐休道秦關百二重』﹐語勢由洛陽而及長安﹐自指祿山陷兩京之事無疑。而五首大指總包括『只在忠良翊聖朝』一句﹐所以深責當時諸將不能爲至尊分憂﹐惟嚴公可當一面﹐而今日遂無其人也。賀徒知賞《諸將》之作﹐以誚鍾﹑譚之孟浪﹐而所評又復不能中的﹐洵說詩之難如此。」﹞○譚又評《喜達行在所》曰「《諸將》詩肯如此做卽妙絕﹐豈七言難於五言﹐子美亦爾耶﹗」余謂此言尢妄。按《達行在》詩曰「西憶岐陽信﹐無人遂卻迥。眼穿當落日﹐心死著寒灰。霧樹行相引﹐連山望忽開﹐所親驚老瘦﹐辛苦賊中來。」「愁思胡笳夕﹐淒涼漢苑春。生還今日事﹐間道暫時人。司隸章初睹﹐南陽气已新。喜心翻倒極﹐嗚咽淚沾巾。」「死去恁誰報﹖歸來始自憐。猶瞻太白雪﹐喜遇武功天。影靜千官裏﹐心蘇七校前。今朝漢社稷﹐新數中興年。」此是子美身陷賊中﹐艱難竄徒﹐得赴行在﹐痛定思痛﹐不覺悲喜交集。《諸將》詩乃流落劍南﹐風聞時事﹐不勝亡羊補牢之慮。局中事外﹐如何可同﹐率爾妄言若此。○《承聞河北諸道節度入朝歡喜口號》曰「英雄見事若通神﹐聖哲爲心小一身。燕趙休矜出佳麗﹐宮闈不擬選人才。」鍾云「一段善後之意﹐說得微婉﹐妙妙﹗」細思此語未盡。憲宗時﹐髙崇文擒劉辟﹐辟有二妾﹐皆殊色﹐監軍請獻之﹐崇文不從﹐以配將吏之無妻者。少陵固亦此意﹐蓋不勝有施女夏﹐文衣饋魯之慮耳。○《秋興》詩體髙格厚﹐意味深長。以「秋興」命篇﹐乃因秋起興﹐非詠秋也。其言忽而蜀中﹐忽而秦中﹐忽而寫景﹐忽而言懷﹐忽而壯麗﹐忽而荒涼﹐忽而直陳﹐忽而隱諭﹐正所謂哀傷之至﹐語言失倫﹐或笑或泣﹐苦樂自知者。鍾云「《秋興》偶然八首耳﹐非必於八也。今人詩擬《秋興》已非矣﹐況捨其所爲《秋興》﹐而專取盈於八首乎﹖胸中有八首﹐便無復《秋興》矣。」此言自當﹐然因擬者之八首﹐並棄杜之《秋興》﹐仍是胸中有八首﹐無《秋興》也。桓溫聲雌﹐並嗤越石乎﹖然如評「避人焚諫艸﹐騎馬欲雞棲」﹐「明朝有封事﹐數問夜如何」云「前詩結語是大臣之體﹐此二句是諫臣之心。」評「無才逐仙隱﹐不敢恨庖廚」云「讀此知世上聰明人取禍﹐不得藉口『髙才』二字。大抵古人看『才』字盡深﹐論道術﹔今人看『才』字淺﹐論伎倆。」眞使人躍然起舞。

太白髙曠人﹐其詩如大圭不琢﹐而自有奪虹之色。讀者如江海﹐忽而鼉怒龍吟﹐金支翠﹐忽而波澄如練﹐一日千里﹐不可以溪潭沼之觀之也。鍾﹑譚細碎人﹐喜於幽尋暗摸﹐與光明豁達者气類固自不侔。故《詩歸》所選李﹑杜尢舛﹐論李之失﹐視杜尢甚。

孟襄陽《宿業師山房待丁大不至》曰「夕陽度西嶺﹐羣壑倏已暝。松月生夜涼﹐風泉滿淸聽。樵人歸欲盡﹐煙鳥棲初定。之子期宿來﹐孤琴候蘿逕。」鍾云「此『盡』字不如用『稀』字妙。」《采樵作》曰「采樵入深山﹐山深樹重疊。橋崩臥槎擁﹐路險垂藤接。日落伴將稀﹐山風拂羅衣。長歌負輕策﹐平望野煙歸。」鍾云「觀此『稀』字﹐遠勝『樵人歸欲盡』『盡』字矣。」余意「日落」與「已瞑」﹐亦微分早暮。「日落伴將稀」﹐是樵子漸去﹐見己亦當歸。「樵人歸欲盡」﹐是行人已絕﹐丁猶不至﹐有「搔首踟躕」之意﹐故抱琴候之。自是各寫所觸﹐何必同﹖

黃白山評﹕「余謂不必論二首之意各別﹐卽『樵人歸欲盡』五字﹐入口亦自宜仄聲﹐換平聲『稀』字不得。」

伯敬尢推劉虛﹐其言曰「妙在止十四首﹐一字去不得﹐其用意狠處﹐全在不肯多。」然觀殷所稱「歸夢如春水﹐悠悠繞故鄕」﹐又「駐馬渡江處﹐望鄕得歸舟」﹐皆在十四首外﹐則劉詩遺失多矣。人生後世﹐不宜據所聞見﹐懸斷古人。鍾嘗云「李賀投混詩無復佳者。」卽此種論頭也。僻不足怪﹐笑其辯而堅耳。○王之渙開元中有盛名﹐今惟傳四絕句﹐又不盡佳。若果止四絕﹐則旗亭中亦不敢與少伯﹑達夫以歌辭之多寡角勝負矣。劉詩之傳不廣﹐亦王類也。

王昌齡《風涼原上作》曰「陰岑宿歸﹐煙霧濕松柏。風淒日初晚﹐下嶺望川澤。遠山遠晦明﹐秋水千里白。佳气盤未央﹐聖人在凝碧。關門阻天下﹐信是帝王宅。海內方晏然﹐廟堂有奇策。時貞守全運﹐罷去遊說客。予忝蘭臺人﹐幽尋免貽責。」鍾云「管﹑商實際語。」譚云「『幽尋免貽責』﹐有不敢遊樂之間之意。讀前『海內晏然』數語﹐可謂畱心經濟。經濟人在山水間﹐有許多料理﹐與俗宦不同。」余觀此詩﹐則絕不然﹐乃傷才智之士無所用意。按唐史稱上自東都還﹐林甫知意厭巡狩﹐乃與牛仙客謀﹐增近道粟賦及和糴以實關中。數年蓄積稍丰﹐上因謂天下無事﹐安居無爲﹐悉以政事委林甫。林甫欲專大權﹐蔽塞人主視聽﹐召諸諫官﹐語以立仗馬﹐黜補闕杜爲下わ令﹐自是諫諍路絕。篇中「晏然」﹑「奇策」﹐殆實有所指也。廟堂粉飾太平﹐中外以言爲諱﹐不�徹桑未雨﹐屏棄智謀之士﹐故亦欲以苟容免咎﹐此所謂以嘻笑爲裂眥者。然觀其《寄侍禦弟曰「不應百尺松﹐空老鍾山靄。」《裴六書堂》曰「窗下長嘯客﹐區中無遺想。經綸精微言﹐兼濟當獨往。」《箜篌引》曰「僕本東山爲國憂﹐明光殿前論九疇﹐簏讀兵書盡冥搜。」少伯自是有志用世人﹐但評此詩末語﹐則非是。

崔曙《潁陽懷古》曰「靈氛霧歇﹐皎鏡淸心顏。空色不按本集乃『下』字映水﹐秋聲多在山。」「世人久疏曠﹐萬物皆自。白鷺寒更浴﹐孤晴未還。昔時讓王者﹐此地閉玄關。無以躡髙步﹐淒涼岑壑間。」《詩歸》評曰「醜字敗興。」然舊本實「柴關」也。此詩甚佳﹐但因傳寫者或點畫之訛﹐或下筆之誤﹐遂爾減價。又其《途中曉發》曰「曉霽長風裏﹐勞歌赴遠期。輕歸海交」﹐譚云「奇」。按舊本乃「疾」字﹐觀下文「月滿下山遲」﹐其爲「疾」字無疑。率爾毀譽﹐何不思之甚﹗

黃白山評﹕「按《史記》云﹕『箕山有許由冢。』『玄關』字蓋指此。鍾評固不足謫﹐然舊本攺『柴』字﹐亦失作者本意。」又評﹕「『海交』﹐今《詩歸》仍作『疾』字。按此書翻板非一﹐豈賀所見本誤作『交』字耶﹖第『交』字系平聲﹐律詩無此體﹐賀亦不言﹐必本書已誤﹐而賀刻詩話又再誤耳。」

朱慶余「滿酌勸僮僕﹐好隨郎馬蹄。春風愼行李﹐莫上白銅。」鍾曰「此詩篤情重義﹐遠勝『欲別牽郎衣』一首者﹐以『滿酌勸僮僕』五字意頭不同故也。」余意孟詩亦自佳。孟題曰《古別離》﹐乃是擬作﹔此題曰《送陳標》﹐乃是自寫胸懷。孟詩乃伉儷之言﹐故語中半含嬌妒﹔此詩乃友朋之語﹐故言外寓有箴規。同牀各夢﹐不足相形。

○譚評蘇詩

《和晁同年九日見寄》曰「仰看鸞鵠刺天飛﹐富貴功名老不思。病馬已無千里志﹐騷人長負一秋悲。古來重九皆如此﹐別後西湖付與誰﹖遣子窮愁天有意﹐吳中山水要淸詩。」譚云「遊止山水好景﹐每尋替人不得。況坡老開西湖﹐何等關情﹐決不忍交付與俗人矣。」此評亦好﹐但作詩時子瞻自杭州通守轉密州﹐西湖尙未開也。此與伯敬硬斷老杜西枝村尋置艸堂地爲成都艸堂同病。

黃白山評﹕「余嘗謂二君評詩﹐俱是閉著眼睛說話﹐此其學識浮淺僻陋使然﹐猶不足怪。乃二三十年中﹐淺陋無識之士﹐從風而靡﹐盡奉其所學而學焉﹐幾如一瞽牽眾瞽號呼丐食矣。」

譚評蘇詩﹐大致不離於僻。然有當佩服者﹐一曰「筆不加點﹐倚馬萬言﹐此語極誤人。縱使眞才士﹐何妨稍一停研﹐而刺刺不休﹐取一時庸眾張目也。每讀坡公詩﹐恨不得同時﹐以此言進之。」又評其「玄鴻橫號黃桷峴﹐皓鶴下浴荷湖」等句曰「世豈少故作艱奇者﹐欲絕其源﹐且恨莫由﹐柰何復導之使有其詞也﹗此等詩﹐昌黎﹑東野諸人﹐不得不任其過。」二議眞有益風雅。

●補遺

○和詩

古人和意不和韻﹐故篇什多佳。始於元﹑白作俑﹐極於蘇﹑黃助瀾﹐遂成藝林業海。然如子瞻和陶《飲酒》﹐𨿽不似陶﹐尙有雙雕並起之妙。至子由所和﹐竟不知何語矣。子瞻於惠州炙食羊骨﹐謂子由三年堂庖所飽芻豢﹐滅齒而不得骨﹐豈復知此味﹖此詩和於秉政時﹐宜其彊笑不樂也。然余喜其「生平不飲酒﹐欲醉何由成」﹐反眞率得陶致。

●又編

○初唐

△太宗皇帝

《大風歌》衝口而出﹐卓偉不羣。卽《鴻鵠》酸楚之音﹐猶有籠罩一世之气。太宗沾沾鋪張功烈﹐粉飾治平﹐卽此便輸漢祖一籌﹐不徒骨之靡弱。○「螢火不溫風」﹐眞爲宮體之靡。「圓花釘菊叢」﹐何來此醜字﹗

△徐賢妃

「一朝歌舞榮﹐夙昔詩書賤」﹐豈徒宮闈中﹐士之變塞者類然也。此語殆參透人情。○賢妃詩饒有气骨﹐殆非上官婉兒可比。

△章懷太子

《黃臺瓜辭》不惟音節似古樂府﹐「三摘猶自可﹐摘絕抱蔓歸」﹐言外有身不足卹﹐憂在宗社意﹐較之《小弁》尢婉尢痛﹐讀此益嘆退之《履霜操》之淺。

△貞觀諸家

貞觀諸公﹐整繕有餘﹐警醒不足。惟魏鄭公《述懷》一篇﹐磊落露骨性﹐虞永興《織錦曲》﹐情事如見。馬賓王《浮江旅思》﹐楊景猷《還山宅》《夏日應詔》﹐皆歌合律﹑舞應節之作﹐已爲王子安﹑杜必簡之先鞭矣。

△王績

詩之亂頭粗服而好者﹐千載一淵明耳。樂天效之﹐便傷俚淺﹐惟王無功差得其仿佛。陶﹑王之稱﹐余嘗欲以東臯代輞川。輞川誠佳﹐太秀﹐多以綺思掩其朴趣。東臯瀟酒落穆﹐不衫不履﹐如「來時常道貰﹐慚愧酒家胡」﹐「家貧畱客久﹐不暇道精粗。」至若「相逢寧可醉﹐定不學丹砂」﹐「昔我未生時﹐誰者令我萌﹖棄置勿重陳﹐委化何足驚」﹐眞齊得喪﹑一死生之言。曠懷髙致﹐其人自堪尙友﹐不徒音響似之。○摩詰曰「五帝與三王﹐古來稱君子。干戈將揖讓﹐畢竟何者是﹖」識田中尙費此一番輾轉。無功直曰「禮樂囚姬旦﹐詩書縛孔丘。不如髙枕上﹐時取醉消愁。」个中纖影不畱矣。○彭澤﹑東臯﹐皆素心之士﹐陶爲饑寒所驅﹐時有涼音﹔王黍秫果藥粗足﹐故饒逸趣。以九方臯相馬法觀之﹐顧不河漢。

△四傑

《在獄詠蟬序》曰「有目斯開﹐不以道昏而昧其視﹔有翼自薄﹐不以俗厚而易其眞。」鍾惺曰「『俗厚』『厚』字﹐形容好笑。」此解妙而未暢。隱然寫出狂狷一段﹐踽踽﹐不肯閹然媚世意。中聯云「露重飛難進﹐風多響易沈」﹐尢肖才人失路之悲﹐讀之涕Д欲下。○《帝京篇》﹐銓官時吏部侍郎裴行儉索文﹐作以獻者也﹐故淋漓磊落﹐竭其才思。今人或病其過於橫溢。余以讀詩者如漢文節儉﹐自不作露臺可耳﹐必不得謂未央壯麗﹐追罪蕭何。○《代女道士王靈妃贈道士李榮》曰「寄語河邊值查客﹐乍可共百年﹐誰使遙遙期七夕。」大是情至語。後又云「假令白裏似長安﹐須使靑牛學劍端。風入馭來應易﹐竹杖成龍去不難。」用事尢切。余於眾選外特搜此篇。﹝黃白山評﹕「《帝京篇》凡六百餘字﹐此篇尙多彼字百餘。彼以長安中事鋪敍﹐其冗長猶可耐。此不過道男女情事﹐堆砌﹐殊覺可厭。篇中歷敍其初相悅後相睽之意﹐而望其復合﹐而題特爲女道士贈男道士﹐眞不可解。賀特取此﹐若自矜具眼﹐何也﹖」﹞

駱好徵事﹐故多滯響。王工寫景﹐遂饒秀色。至如「海內存知己﹐天涯若比鄰」﹐眞是理至不磨﹐人以習聞不覺耳。張曲江「相知無遠近﹐萬里尙爲鄰」﹐亦卽此意。○《采蓮曲》末敍暮歸曰「正逢浩蕩江上風﹐又值徘徊江上月。徘徊蓮浦夜相逢﹐吳姬越女何丰茸﹖共問寒光千里外﹐徵客關山路幾重﹖」不特迷離婉約﹐態度撩人﹐結處尢得性情之正。

楊盈川詩不能髙﹐气殊蒼厚。「寧爲百夫長﹐勝作一書生」﹐是憤語﹐激而成壯。

盧之音節頗類於楊﹐《長安古意》一篇﹐則楊所無。寫豪獰之態﹐如「意气由來排灌夫」﹐尙不足奇﹔「專權判不容蕭相」﹐𨿽蕭無此事﹐儼然如見霍氏淩蔑車千秋﹐趙廣漢突入丞相府召其夫人跪庭下。﹝黃白山評﹕「此蕭相非指蕭何﹐似言蕭望之爲前將軍輔政﹐其本傳自云﹕『吾嘗備位將相。』傳又云有司奏望之欲『排退許﹑史﹐專權擅朝』。當時專權擅朝者﹐實許﹑史輩﹐而諷有司奏望之云云﹐蓋排陷望之﹐所謂『不容蕭相』者﹐正指此事。『專權』自指許﹑史﹐與上句『意義』指田一例。今乃以專權屬蕭相﹐而誤以爲蕭何﹐又謂其『無此事』﹐如此解詩﹐不顧識者噴飯耶﹗」﹞至摹寫遊冶﹐「北堂夜夜人如月﹐南陌朝朝騎似」﹐亦爲酷肖。自寄托曰「寂寂寥寥楊子居﹐年年歲歲一牀書。獨有南山桂花發﹐飛來飛去襲人裾。」不惟視《帝京篇》結語蘊藉﹐卽髙達夫「有才不肯學干謁」﹐亦遜其溫柔郭厚也。但《行路難》塵言滚滚﹐何以至是﹗少陵曰「王楊盧駱當時體﹐輕薄爲文曬未休。」若如此篇﹐亦不得專咎人輕薄。

△陳子昂

詩與樂通﹐其聲宜直廉﹐不宜粗厲。凡號雅音者﹐不徒黜淫哇之響﹐並宜去梟敫也。吳少微﹑富嘉謨力矯頹靡﹐張說譬之「濃郁興﹐震雷俱發」﹐亦猶丘門怪由瑟之意﹐故必「穆如淸風」者﹐斯爲承。蓋扶輪起靡之功﹐獨歸之陳射洪耳。○朱子稱「《感遇》詩詞旨幽邃﹐音節豪宕﹐恨其不精於理﹐自仙佛之間以自髙。」此眞眼中金屑之見。況「構山林盡﹐瑤圖珠翠煩。鬼功尙未可﹐人力安能存。」正指爾時天堂大像諸事﹐方有諷諭﹐乃以爲譏耶﹗

△杜審言

杜必簡散郎軒豁﹐其用筆如風發漪生﹐有遇方成﹐遇圓成璧之妙。卽作磊語﹐亦猶蘇子瞻坐桄榔林下食芋飲水﹐略無攢眉蹙額之態。此僻澀苦寒之對劑也。但上苑芳非﹐止於明媚之觀。

△沈期

古稱沈爲靡麗﹐今觀之﹐乃見朴厚耳。其云「約句準篇﹐如錦繡成文」﹐正就其回忌聲病言也。然朴厚自是初唐風气﹐不足矜﹐當取其厚中帶動﹐朴而特警者。如《芳樹》《和趙麟臺元志春情》《嘆獄中無燕》《和元萬頃臨池玩月》﹐最其振拔。昔人不解﹐鍾氏始爲表章﹐可謂有功於沈。○長律至沈而工﹐較杜﹑宋實爲嚴整。然惟「盧家少婦」篇﹐首尾溫麗﹐余亦中聯警耳﹐結語多平熟﹐易開人淺率一路﹐若從此入手﹐恐不髙。○沈以排律名﹐但讀其應制酬贈諸篇﹐未免如暑月中衣冠宴會﹐芻豢盈盤﹐歌吹滿耳。○沈非宋敵﹐不獨《晦日昆明》一結也。獨《從州廨移住山間水亭贈蘇使君》末云「古來堯禪舜﹐何必罪兜」﹐宋不能道。𨿽是憤語﹐卻超卓不凡。

△宋之問

宋古詩多佳﹐眞苦收之不盡。律詩卮從﹑應制諸篇﹐實亦不能髙出於沈。山水麗情﹐則沈猶竹生夢﹐宋則伶倫子吹之作鳳鳴矣。○《龍門應制》﹐宋生平最得意之時也。《明河篇》﹐極沮喪之事也。《明河》事醜耳﹐詩固佳。《龍門》流利暢達而已﹐意態層折大不如。嗚呼﹗一人之詩有遇不遇﹐尙無關於優劣﹐況士之飲Б者﹗○《晦日昆明應制》﹐精密警麗﹐自不待言﹐但反覆讀之﹐終篇有頌無規﹐律以《捲阿》矢音之義﹐卽宋固非其至。﹝黃白山評﹕「以此責宋﹐是猶責宰以忠諫﹐責孫弘以直言耳。」﹞○延淸諂附易之﹐謫瀧州﹐逃歸匿張仲之家。仲之謀誅三思﹐安王室﹐卽令兄子曇上變丐贖罪。傾險如此﹐而曰「自惟最忠孝﹐斯罪懵所得」﹐又曰「吾惟抱忠信﹐吟嘯自安」﹐眞是厚顏。然每遇山川禪隱﹐則津津﹐名言如屑。至如「莫使馳光暮﹐空令歸鶴憐」﹐「大隱徳所薄﹐歸來可退耕」﹐「去去獨吾樂﹐無能愧此生」﹐𨿽違心之言﹐卻辭理兼至﹐殆所稱猩猩人語耶﹗○《牛女》詩﹕「失喜先臨鏡﹐含羞未解羅。誰能畱夜色﹐來夕倍還梭。」聲容意態﹐無不婉婉可思﹐較杜必簡「那堪盡此夜﹐復往弄殘機」﹐情味殊深矣。杜臨沒時謂宋曰「吾在﹐久壓公等。今死﹐固大慰﹐但恨不見替人。」此正文人大言自矜﹐猶盈川之「恥居王后」耳。如宋襄公自視爲齊桓公後一人﹐目中無楚﹐究其實績﹐未見相敵也。○「夜弦響松月﹐朝楫弄苔泉」﹐「气靑連曙海﹐白洗春湖」﹐「雨色搖丹嶂﹐泉聲聒翠微」﹐造語之妙﹐可謂前淩謝﹐後挈王維。

△劉希夷

劉庭芝藻思快筆﹐誠一時俊才﹐但多傾懷而語﹐不肯畱余。如《采桑》一篇﹐眞尋味無盡。《春女行》前半亦婉約可思﹐讀至「憶昔楚王宮」以下﹐不覺興闌人倦矣。鍾氏盛稱之﹐獨貶其《代悲白頭翁》。此詩悲歌歷落﹐昔人之賞自不謬﹐特亦微嫌太盡。○《孤松篇》極多佳思﹐及觀宋延淸《題張老松樹》詩﹐便覺宋勁淨﹐劉沓拖﹐大有老稚之別。余嘗謂劉詩如花落鳥啼﹐宋詩似蒸霞蔚﹐不徒手筆迥異﹐各有所長。宋實出於劉上﹐何苦奪其句而殺之﹗況「今年花落顏色攺﹐明年花開復誰在」﹐亦甚無奇﹐州之辧良是。

△喬知之

《哭故人》曰「平生不得意﹐泉路復何如﹖」悲不必言﹐正妙於誕。髙「夜臺猶寂寞﹐疑是子居」﹐語較酸咽﹐固不及此之圓傲。○「石家金穀重新聲﹐明珠十斛買娉婷。此日可憐君自許﹐此時可喜得人情」﹐起甚急遽。「君家閨閣不曾難﹐常將歌舞借人看。意气雄豪非分理﹐驕矜勢力橫相干」﹐敍甚切直。「辭君去君終不忍﹐徒勞掩袂傷鉛粉。百年離別在髙樓﹐一代紅顏爲君盡」﹐語甚決絕。蓋胸中悲憤塡膺﹐無暇爲溫柔之音矣。嘗思徐生之「無復嫦娥影﹐空畱明月輝」﹐卽崔郊「從此蕭郎是路人」﹐皆哀婉而不甚激烈。左司𨿽負柔情﹐實饒气性﹐觀其生平所作﹐如「羞將憔悴日﹐提籠逢故夫」﹐「還君結縷帶﹐歸妾織成詩」﹐常有寧玉碎不瓦全之意。卽《定情篇》﹐新婚之始也﹐相與遊園﹐遽感寒竹﹐而曰「君念春光好﹐妾向春光啼。」中間敍述班姬﹑劉蘭芝﹑秋胡婦﹐下逮娼樓﹐凡男子之負心者﹐刺刺不休。能體貼婦人嬌妒至此﹐必自情深﹐不解作薄幸事矣。身不能負人﹐亦不能忍人負之。綠珠命篇﹐固以衛尉自擬﹐直邀之死﹐期以身殉也。○鍾猩曰「『歌舞借人看』﹐自是快事。然『招客亦須擇人』﹐武后此語﹐何可不熟讀﹗」余意旣借人看﹐承嗣之焰﹐豈可復拒﹐與安昌侯僅以卮酒賜彭宣事不同也。「情知點污投泥玉﹐猶自經營買笑金」﹐夢得復抱此恨﹐唐時乃有此惡俗。

△崔融

崔與蘇味道﹑李嶠齊名﹐似爲秀出﹐又合杜審言爲「文章四友」﹐則气力亦似差遜。「聞有衝天客﹐披下帝畿」﹐誠媚竈之詞﹐然事醜而詞則工。如「三年上賓去﹐千載復來歸。中郎才貌是﹐柱史姓名非。天仗分旄節﹐朝容間羽衣。朝朝緱氏鶴﹐長向洛城飛。」儼然若一眞王子晉也。

△李嶠

讀李巨山詠物百餘詩﹐固是淹雅之士﹐但整核而已﹐未甚精出。卽如《芙蓉園應制》「飛花隨蝶舞﹐艷曲伴鶯嬌」﹐較「風來花自舞﹐春入鳥能言」﹐其意相越幾何﹖經慧筆便成秀句﹐天才洵不可彊。

△崔

初唐應制﹐千口一聲﹐惟崔澄瀾力自振拔﹐與崔﹑李較﹐文翎錦翰中﹐一摶霄翮也。「時來矜早達﹐事往覺前非」﹐悔悟時語﹐可謂名言。襄州還﹐行復不悛﹐令人有盆成括之嘆。

△郭元振

《寶劍篇》英气逼人﹐自是磊落丈夫本色。獨其樂府詩﹐又何淒艷動人也。誰謂兒女情長﹐則英雄气短乎﹖

△張說

燕公中年淹縶江潭﹐曲江晚亦淪落荊楚﹐其詩皆多哀傷憔悴。然燕公惟切歸闕之思﹐曲江已安止足之分﹐恬競自別。言發於衷﹐作者亦不自知也。○燕公熱中躁進人也﹐然亦有見道之言﹐如「息心觀有欲﹐棄智反無名」﹐是大解人語。○鉅麗之詞﹐切核始妙。《過寧王宅應制》曰「帝堯惇族禮﹐王季友兄心」﹐眞爲極筆。王有讓位之美﹐斯言深切其事﹐非常桐葉﹑棣華應酬語也。若岐﹑薛諸王宅﹐便那借不得矣。又《王墓應制》曰「有策擒吳﹐無言讓範宣」﹐兩語切過昭然﹐無忝詩史。○「雁飛江月冷﹐猿嘯野風秋」﹐人人稱之。然「鵲飛山月曙﹐蟬噪野風秋」﹐已先爲上官儀道過。王武子琉璃匕中自多甘脆﹐何必效石家韭﹛艸﹜菲哉﹗余故不取。○燕公大雅之才﹐𨿽軒昂不受羈紲﹐終帶聲希味澹之致。惟「秋風不相待﹐先至洛陽城」﹐未免與利齒兒競慧﹐特其气渾﹐固不類中晚。

△蘇

燕﹑許並稱﹐燕警敏﹐許質厚。吾評兩公﹐亦猶龐士元之目顧﹑陸﹐一有逸足之用﹐一任負重之能也。《餞陽將軍兼源州都督禦史中丞》曰「旗合無邀正﹐冠危有觸邪」﹐不惟得諷勵體﹐兼兩切其職﹐隱然有陳力就列之義。此眞綸之才﹐安得不推爲大手筆。

△張九齡

初唐人專務鋪敍﹐讀之常令人悶悶﹐惟閨闈﹑戎馬﹑山川﹑花鳥之辭﹐時有善者。求其雅人深致﹐實可興觀﹐惟陳拾遺﹑張曲江兩公耳。《感遇》詩世所共知﹐余尢喜其《答綦毋學士》曰「旬雨不愆期﹐由來自若時。爾無言郡政﹐吾豈欲天欺﹗」肯道此語﹐生平寧復作昧心事。又《與弟遊家園》曰「善積家方慶﹐恩深國未酬。」豈徒媒利梯榮之念不入胸中﹐卽托明哲以自全﹐亦豈其志哉﹗詩有廉頑立懦﹐起人於百世之下者﹐此類是也。○「自君之出矣﹐不復理殘機。思君如滿月﹐夜夜減淸輝。」辛弘智亦曰「自君之出矣﹐梁塵靜不飛。思君如滿月﹐夜夜減容輝。」後二句只差一字﹐實兩意也。張之「思君如滿月」﹐直指君說﹐「夜夜減淸輝」﹐言恩情日衰﹐猶月之漸昏。辛詩止是爲郎憔悴耳﹐意卻淺。﹝黃白山評﹕「二詩只一意﹐何得以一字不同﹐遂分兩解﹗」﹞

△孫逖

古人餞別﹐如《民》《韓奕》﹐皆因事贈言﹐辭不妄發。陳子昂《送崔著作融從梁王東徵》曰「王師非樂戰﹐之子愼佳兵」﹐爲黷武之時言也。孫逖《送李補闕充河西節度判官》曰「西戎𨿽獻款﹐上策恥和親」﹐爲忘戰之時言也。唐詩送人之塞下者多矣﹐惟此二篇﹐緩私情﹐急公義﹐深合古意。

○盛唐

△張若虛

《春江花月夜》﹐其爲名篇不待言﹐細觀風度格調﹐則劉希夷《搗衣》諸篇類也。此誠盛唐中之初唐。且若虛與賀季眞同時齊名﹐遽分初盛﹐編者殊艸艸。吾讀詩至賀祕書﹐眞若開山出﹐境界一新﹐毋寧置張於初﹐列賀於盛耳。

△盧鴻一

《嵩山十志》﹐其小序更佳於詩﹐但嫌其轉筆率﹐用「靡者」﹑「蕩者」﹑「喧者」﹑「邪者」﹐「俗人」﹑「世人」﹐「機士」﹑「匪士」﹐沾沾揚己詈人﹐有貧賤驕人之態﹐殊不大雅。

△蕭穎士

人有一時負重名﹐旣久而聲暫歇者﹐唐之蕭茂挺﹐宋之梅聖兪是也。詩文具在﹐不知當時何以傾動蠻貊至此﹗蕭嘗謂「屈﹑宋雄壯而不能經﹐賈生近理﹐枚﹑馬環麗而不近《風》《雅》。」然其《江有楓》《菊榮》《涼雨》《有竹》諸篇﹐豈遂眞《風》《雅》乎﹗於《三百篇》𨿽具孫叔之衣冠﹐尙無優孟之抵掌。然不特蕭也﹐元次山《二風》《演興》諸詩﹐塡塞奇字以擬《騷》﹐反成淺陋。文人好古嗜奇﹐固多蹈此轍。

△李華

李遐叔《雜詩》﹐𨿽不足以上繼陳伯玉﹑張子壽之《感遇》﹐要亦正聲雅奏也。《詠史》詩大有合於開元﹑天寶中事﹐似非無爲而作﹐恨用事多沓拖耳。然如詠楊僕伐朝鮮曰「島夷非敢亂﹐政暴地仍偏。得罪因懷璧﹐防身輒控弦。三軍求裂土﹐萬里詎聞天。」說盡邊臣邀功生釁之獘﹐豈有感於靑海之役耶﹗又「蜀主相諸葛﹐曹伯任公孫。勿言君臣合﹐可以濟黎元。爲蜀諒不易﹐如曹難復論。」卽子瞻秋試策問意。

△崔顥

崔司勛《王家少婦》詩﹐寫嬌憨之態﹐字字入微﹐固是其生平最得意筆﹐宜乎見人索詩﹐應口輒誦。然不聞北海《銅雀妓》乎﹕「丈夫有餘志﹐兒女焉足私。擾擾多俗情﹐投迹互相師。」此老生平好持正論﹐作殺風景事﹐眞是方枘圓鑿。○《贈梁州張都督》曰「風霜臣節苦﹐歲月主恩深。」上句惜其勤勞﹐下句榮其知遇﹐有獎有激﹐得諷勵邊臣之體。○唐人最喜寫勇悍之致﹐有竭力形容而妙者﹐王龍標之「邯鄲飲來酒未消﹐城北原平掣皂雕。射殺空營兩騰虎﹐回身卻月佩弓肖」是也。有專敍蕭條淪落而沈毅之令人回翔不盡者﹐崔司勛之「聞道遼西無鬥戰﹐時時醉向酒家眠」是也。覺摩詰「試拂鐵衣如雪色﹐聊持寶劍動星文」﹐未免著色欠蒼。

△崔國輔

少陵獻《三大禮賦》﹐上令集賢學士於休烈﹑崔國輔試之。詩人中最爲先達﹐與顥並稱艷色。同勛髙渾﹐集賢韶秀﹐正復不同。「歸來日尙早﹐更欲向勞洲。渡口水流急﹐回船不自由。」酷肖小女子不勝篙楫之態。「相逢畏相失﹐並著采蓮舟」﹐描寫鄰女相見﹐一段溫存旖旎﹐尢咄咄逼眞。然是生於水鄕書所見耳﹐汴中安有此風景﹗至如「不能春風裏﹐吹卻麝蘭香」﹐「獨有鏡中人﹐由來自相許」﹐自矜自惜﹐眞爲深入个中三昧。戎旅詩亦相敵。獨至七言古﹐則大不如司勛。華子由當辦幅巾迎孫策也。

△王維

唐無李﹑杜﹐摩詰便應首推﹐昔人謂「如秋水芙蕖﹐倚風自笑」﹐殊未盡厥美﹐庶幾「咳唾落九天﹐隨風生珠玉」耳。三人相較﹐正猶畱侯無收城轉餉之功﹐襟袖帶煙霞之气﹐自非平陽﹑曲逆可伍。○「暢以沙際鶴﹐兼之外山」﹐右丞偶爾自佳﹐後人尊之爲法﹐動用數虛字演句﹐便成餿餡矣。吾嘗謂學李而失﹐易涉粗豪﹔學杜而失﹐恐成生硬﹔學孟而失﹐將流輕淺﹔惟學王者不失爲刻鵠類鶩﹐不意入效顰之手﹐亦有此種流獘。○《鄭霍二山人詠》曰「吾賤不及議﹐斯人竟誰論﹖」《送綦毋潛》曰「吾謀不用﹐勿謂知音稀。」《送丘爲》曰「知禰不能薦﹐羞稱獻納臣。」皆不勝扼腕躑躅之態。獨《送孟浩然》曰「杜門不復出﹐久與世情疏。以此爲長策﹐勸君歸舊廬。醉歌田舍酒﹐笑讀古人書。好是一生事﹐無勞獻《子虛》。」一意勸尋遂初﹐蓋在禁中忤旨之後也。﹝黃白山評﹕「按王集及《品匯》俱無此詩﹐《唐詩粹選》以此作張子容詩﹐必有所據。」﹞按孟有《畱別王侍禦維曰「寂寂竟何待﹖朝朝空自歸。欲尋芳艸去﹐惜與故人違。當路誰相假﹖知音世所稀。應守寂寞﹐還掩故園扉。」此詩固微答其意﹐見非無知音﹐亦非當路之罪﹐卻含藏不露﹐惟加勸慰。嘗思襄陽當日誦詩誠戇﹐玄宗亦太褊急。君友兩處周旋﹐不欲見上有棄士之失﹐下無巷遇之美。立言最難﹐人徒賞其措詞之工﹐不知用意之苦也。

△儲光羲

摩詰才髙於儲﹐擬陶則儲較王爲近。但儲詩亦惟此種佳﹐有廉頗用趙人之意。王兼長﹐儲獨詣也。○《田家雜興》《同王十三維偶然作》﹐最多素心之言。然如「見人乃恭敬﹐曾不問賢愚。𨿽若不能言﹐中心亦難誣」。又如「忽見梁將軍﹐乘車出宛洛。意气軼道路﹐光輝滿墟落」。仍復傺矣。阮嗣宗口不臧否人物﹐登廣武原不禁長嘆。○《樵父》《漁父》《牧童》皆寄托之詞﹐止寫恬。《采菱》《射雉》便覺颯然正骨﹐現於言下。○《華淸宮》數篇最髙古﹐如「大聖不私己﹐精爲羣氓」﹐「三雪報大有﹐孰謂非我靈」﹐俱可喜。然微類丁謂﹑王欽若口角。﹝黃白山評﹕「詩有諷意﹐遽比之丁﹑王﹐恐冤卻古人。」﹞吾不欲千古才人爲諛臣藉口﹐不得不申履霜之戒。至崔國輔《觀行香應制》﹐更不足言。

△丘爲祖詠盧象綦毋潛裴迪

讀丘爲﹑祖詠詩﹐如坐春風中﹐令人心曠神怡。其人與摩詰友﹐詩亦相近﹐且終捲和平澹蕩﹐無叫號梟敫之音。唐詩人惟丘幾近百歲﹐其詩固亦不干天和也。詠與盧象﹐稍有悲涼之感﹐然亦不激不傷。盧情深﹐祖尢骨秀。○《答王維畱宿》曰「握手言未畢﹐卻令傷別離。升堂還駐馬﹐酌醴便呼兒。」王《送祖》曰「相逢方一笑﹐相送還成泣。解纜君已遙﹐望君猶佇立。」寫得交誼藹然﹐千載之下﹐猶難爲懷。○《終南望余雪》曰「終南陰嶺秀﹐積雪浮端。林表明霽色﹐城中增暮寒。」此詩有盛名﹐愚意嫌一「增」字。「余雪」者﹐殘雪也﹐不應雪殘而寒始增。﹝黃白山評﹕「豈不聞『霜前暖﹑雪後寒』耶﹖」﹞○綦毋潛似覺風气稍別﹐如「石路在峯心」﹐非諸公所能道﹐大似五昌齡句法。○輞川倡和﹐裴迪尢多﹐其詩體反不甚與王近﹐較諸公骨格稍重。裴早友王維﹐晚交杜甫﹐篇什必多。今所存惟維集數篇﹐不勝遺珠之恨。

△王縉

「綠樹重陰蓋四鄰﹐靑苔日厚靜無塵。科頭箕踞長松下﹐白眼看他世上人。」一髙曠盡之。「聲名不問十年餘﹐老大誰能更讀書﹗林中獨酌鄰家酒﹐門外時聞長者車。」更覺英英不羣﹐有籠罩一世之槪﹐視盧象之「環堵蒙籠一老儒」﹐眞孤鳧介雙鵠也。○「下階欲離別﹐相對映蘭叢。含辭未及吐﹐淚落蘭叢中。髙堂靜秋日﹐羅衣飄暮風。誰能待明月﹐回首見牀空。」置之樂府無辧。不愧難兄﹐又不專效阿兄﹐因笑蘇公動稱家法之陋。

△孟浩然

詩忌鬧﹐孟獨靜﹔詩忌板﹐孟最圓。然律詩有一篇如一句者﹐又有上句卽有下句者﹐往往稍涉於輕﹐乃知有所避必有所犯。○筆力彊弱﹐實由性生﹐不復可彊﹐智者善藏其短耳。如孟襄陽寫景﹑敍事﹑述情﹐無一不妙﹐令讀者躁心欲平。但瑰奇磊落﹐實所不足﹐故不甚作七言﹐專精五字。如《鸚鵡洲送王九之江左》曰「月明全見蘆花白﹐風起遙聞杜若香﹐君行采采莫相忘」﹐全似《浣溪紗》風調也。○《除夜詠懷》曰「漸看春逼芙蓉枕﹐頓覺寒消竹葉杯。守歲家家應未臥﹐相思那得夢魂來。」𨿽淒惋入情﹐卻竟是中晚態度矣。詩格之遷﹐孟襄陽實其始降。﹝黃白山評﹕「盛唐諸名家詩﹐有偏至而非通才者﹐如孟浩然﹑王昌齡皆不善七言律。王之『江上巍巍萬歲樓』一首﹐其格更卑。詩道之升降﹐當就大勢論﹐豈可以一人一詩相詬病耶﹗」﹞○孟詩有極平熟之句當戒者﹐如「天涯一望斷人腸」﹐「當杯已入手﹐歌妓莫停聲」﹐淺人讀之﹐則爲以水濟水。○孟詩佳處只一「眞」字﹐初讀無奇﹐尋繹則齒頰間有餘味。若溫飛卿所作歌謠﹐常有乍看心駭目眩﹐思得其旨﹐反索然者。此子陽修飾邊幅﹐不及文叔之簡易耳。

△張子容

「朝暮雨連天暗﹐神女知來第幾峯」﹐意艷而詞則雅﹐不愧襄陽之友。「樹色煙輕重﹐湖光風動搖」﹐「歸路煙中遠﹐回舟月上行」﹐亦甚肖孟氏意態。

△劉虛

「美人何蕩漾﹐湖上風日長。玉手欲有贈﹐徘徊雙明。歌聲隨綠水﹐怨色起靑陽。日暮還家望﹐波橫洞房。」「怨色起靑陽」﹐卽杜審言之「啼鳥驚殘夢﹐飛花攪獨愁」﹐劉希夷「月明芳樹羣烏飛﹐風過長林百花起」意也。妙在止寫態度﹐不甚鋪張﹐得顰眉不語之致。劉詩傳者十四篇﹐惟此最有蘊藉。○劉夏縣勝處在不避輕脫﹐率任孤淸。如《寄江滔求孟六遺文》﹕「南望襄陽路﹐思君情轉親。偏知漢水廣﹐應與孟家鄰。在日貪爲善﹐昨來聞更貧。相如有遺艸﹐一爲問家人」。作律至此﹐幾於以筆爲舌矣。然已隱隱逗張水部爲一派。﹝黃白山評﹕「漢廣孟鄰﹐俱有故實﹐卻用得不覺﹐此聖於用事者也。」﹞○髙﹑岑非無流走爲律者﹐輕重迥自不同。殷賞其「思苦語奇」﹐獨謂「气骨不逮諸公」﹐此深識之論。

△王昌齡

王江寧詩﹐其美收之不盡﹐「姦雄乃得志」一篇﹐尢是集中之冠。「一人計不用﹐萬里空蕭條」﹐每一讀之﹐覺皇甫酈之論董卓﹐張九齡之議祿山﹐李湘之策龐勛﹐千載恨事﹐歷歷在目﹐眞天地間有數語言。○「初日淨金閨﹐先照牀前暖。斜光入羅幕﹐稍稍親絲管。發不勝梳﹐楊花更吹滿。」婉媚若此﹐乃不數作﹐多爲荒涼刻直之音﹐固薄綺靡不屑也。﹝黃白山評﹕「『荒涼刻直』四字﹐殊非所以目少伯。」﹞○「桃花四面發」﹑「髙臥南齋時」二篇﹐俱有古音﹐在龍標集則不足收﹐渠自有長技﹐不煩作詩中平陽侯耳。○《東京諸公與綦毋潛李頎相送至白馬寺宿》曰「薄宦忘機括﹐醉來復淹畱」﹐與「望塵非吾事﹐入賦且遲畱」﹐同一不羈之態。「望塵」稍戇﹐「機括」帶謔而冷﹐令一種識時務人聞之﹐Г顙刺骨﹐將欲望而甘心。○龍標古詩﹐乍嘗螫口﹐久味津生﹐耐咀嚙﹐實在髙﹑岑之上﹐徒賞其宮詞﹐非髙識也。﹝黃白山評﹕「盛唐諸公五言古﹐予最醉心王龍標﹐乍看卽好﹐愈讀愈有味。今乃曰『乍嘗螫口』﹐則賀君之口﹐必不猶夫人之口矣。」﹞卽論宮詞﹐如「玉顏不及寒鴉色﹐猶帶昭陽日影來」﹐嘗因其造語之秀﹐殊忘其著想之奇。因嘆詠長信事者多矣﹐讀此﹐而崔之「不忿君恩斷﹐新妝視鏡中」﹐已嫌气盛﹔王「生君棄妾意﹐增妾怨君情」﹐一何傖父﹗○「錢塘江上是誰家﹖江上女兒全勝花。吳王在時不得出﹐今日公然來浣紗。」此直以西施譽江上女兒﹐借吳王作波勢耳。漢文帝語李廣曰「令子當髙帝時﹐萬戶侯豈足道哉﹗」同一語意﹐用之詩﹐尢法奇而思折。○《重別李評事》曰「莫道秋江離別難﹐舟船明日是長安。吳姬緩舞畱君醉﹐隨意靑楓白露寒。」「隨意」二字﹐似與下五字不黏﹐兩句參觀﹐便可意會﹐乃是得醉且醉耳。若正言之﹐如曰旣有緩舞相畱之人﹐天又漸寒﹐不如且醉。橫嵌「隨意」二字於中﹐如老僧毀律﹐不復牽拘。然欲奉以爲法﹐則如鳩摩弟子﹐先學餐鍼﹐始可納室。﹝黃白山評﹕「此解終不暢。予友洪方舟云﹕『隨意』﹐隨他意也。予謂『露寒』字只當夜深字。莫管夜深﹐且須盡醉﹐此正畱連不忍分手之意。開口卻云『莫道秋江離別難』﹐自己先進一步說﹐唐賢詩腸之曲如此。」﹞○「仗劍行千里﹐微軀感一言。曾爲大梁客﹐不負信陵恩。」與張說「握手與君別﹐岐路贈一言。曹卿禮公子﹐楚姬饋王孫。條爾生六翮﹐翻飛戾九門。當懷客鳥意﹐會答主人恩」同法﹐束六句之意爲兩句﹐尢覺髙渾。且張援引古人﹐借作虛勢﹐此卽據爲實事﹔張猶不能不待六翮之生﹐此則有士爲知己死﹐隨時可以報效。不惟法老﹐膽識具髙一層。

△李白

不讀全唐詩﹐不見盛唐之妙﹔不徧讀盛唐諸家﹐不見李﹑杜之妙。太白胸懷髙曠﹐有置身漢﹑糠秕六合意﹐不屑屑爲體物之言﹐其言如風捲舒﹐無可蹤迹。子美思深力大﹐善於隨事體察﹐其言如水歸墟﹐靡坎不盈。兩公之才﹐非惟不能兼﹐實亦不可兼也。杜自稱「沈鬱頓挫」﹐謂李「飛揚跋扈」﹐二語最善形容。後復稱其「筆落驚風雨﹐詩成泣鬼神」﹐推許至矣。亦稱岑參﹐僅曰「岑生多新語」﹔亦稱摩詰﹐僅曰「最傳秀句寰區滿」﹔亦稱浩然﹐僅曰「淸詩句句盡堪傳」﹔與髙尢善﹐𨿽稱之「詩名惟我共」﹐其所品目﹐亦僅曰「驊驑開道路﹐鷹隼出風塵」而已﹐未有此揚厲也。宋人乃以好言婦人飲酒病之﹐則子美「耽酒須微祿」﹐「朝回日日典春衣」﹐不飲酒乎﹗「大婦同行小婦隨」﹐「翠眉縈度曲」﹐不婦人乎﹗﹝黃白山評﹕「『大婦』句本張謂詩﹐今以爲少陵何也﹗」﹞太白曰「下士大笑﹐如蒼蠅聲」﹐又曰「仰天大笑出門去﹐我輩豈是蓬蒿人」。凡作此論者﹐皆太白千載前豫知其笑﹐而先自仰天者也。○《蜀道難》一篇﹐眞與河嶽並垂不朽。卽起句「噫吁б﹐危乎髙哉」七字﹐如累棋架卵﹐誰敢並於一處﹖至其造句之妙﹕「連峯去天不盈尺﹐孤松倒掛倚絕壁。飛湍瀑流爭喧う﹐水崖轉石萬壑雷。」每讀之﹐劍閣﹑陰平﹐如在目前。又如「一夫當關﹐萬夫莫開。所守或匪親﹐化爲狼與豺。」不惟劉璋﹑李勢恨事如見﹐卽孟知祥一輩亦逆揭其肺肝﹐此眞詩之有關系者﹐豈特文詞之雄﹗紛紛爲明皇﹐爲房﹑杜﹐譏嚴武﹐譏章仇兼瓊﹐俱無煩聚訟。○「鄭客西入關﹐行行未能已。白馬華山君﹐相逢平原裏。璧遺鎬池君﹐明年祖龍死。秦人相謂曰﹐吾屬可去矣。一往桃花源﹐千春隔流水。」「秦人相謂曰」﹐乃史中敍事法﹐誰敢入之於詩﹖吾不難其奇而難其妥﹐嘗嘆李長吉費盡心力﹐不能不借險句見奇﹐孰若太白用尋常語自奇﹗

△杜甫

杜詩惟七言古終始多奇﹐不勝枚舉﹔五言律亦前後相稱。五古之妙﹐𨿽至老不衰﹐然求其尢精出者﹐如《玉華宮》《羌村》《北徵》《畫鶻行》《新安吏》《石壕吏》《新婚別》《垂老別》《無家別》《佳人》《夢李白》《前後出塞》﹐俱在未入蜀以前﹐後𨿽有《寫懷》《早發》數章﹐奇亦不減﹐終不可多得。余但手筆妙耳﹐神完味足﹐似不復如。老杜有句曰「爲人性僻佳句﹐語不驚人死不休。老去詩篇渾漫興﹐春來花鳥莫深愁。」固是實論﹐非謙退之詞。惟七言律﹐則失官流徙之後﹐日益精工﹐反不似拾遺時曲江諸作﹐有老人衰颯之气。在蜀時猶僅風流瀟瀟﹐夔州後更沈雄溫麗。如詠諸葛「伯仲之間見伊呂﹐指揮若定失蕭曹」﹐言簡而盡﹐勝讀一篇史論。明妃「一去紫臺連朔漠﹐獨畱靑冢向黃昏。畫圖省識春風面﹐環空歸月夜魂」。生前寥落﹐死後悲涼﹐一一在目。言戎馬之害﹐則如「昨日玉魚蒙葬地﹐早時金碗出人間」。寫景則如「髙江急峽雷霆斗﹐古樹蒼藤日月昏」﹐「返照入江翻石壁﹐歸擁樹失山村」。詠物則如角鷹曰「一生自獵知無敵﹐百中爭能恥下鞲」。感慨則如「織女機絲虛夜月﹐石鯨鱗甲動秋風」。眞一代冠冕。至若「盤渦浴鷺底心性﹐獨樹花發自分明」﹐𨿽大家縱筆成趣﹐無所不可﹐如西子捧心﹐更益其妍。然老杜自注亦云「戲爲吳體」﹐宋人乃以爲句法﹐專於此效之﹐竟成東家眉黛矣。吾寧拘寧俗﹐不敢效顰。○《堂成》詩曰「暫止飛烏將數子﹐頻來語燕定新巢。」妙在下一「定」字﹐將「頻來」二字﹑「語」字﹐節節皆生動矣﹐上句不如也。○文人觸目驚心﹐無一事輕忽。如《題柏大兄弟山居屋壁》曰「書簽映夕曛」﹐決非由思索得者﹐若粗莽人偶不經意﹐卽失之矣。然上句乃「筆架г窗雨」﹐必無晴雨並見之理﹐當是逢新霽﹐斜暉射書上﹐筆架猶帶殘雨也。又如「遠鷗浮水靜﹐輕燕受風斜」﹐「花妥鶯梢蝶﹐溪喧獺趁魚」﹐「ㄋ雀爭枝墜﹐飛滿院遊」﹐「芹泥隨燕嘴﹐花蕊上蜂須」﹐「風蝶勤依槳﹐春鷗不避船」﹐「柱穿蜂澑蜜﹐棧缺燕添巢」﹐「步壑風吹面﹐看松露滴身」﹐「路危行木杪﹐身遠宿端」﹐皆目前之景﹐特人無此細心﹐亦無此秀筆耳。○老杜五言律﹐善寫幽細之景。余尢喜其正大者﹐如「避人焚諫艸﹐騎馬欲雞棲」﹐「明朝有封事﹐數問夜如何」﹐「受諫無今日﹐臨危憶古人」﹐「不過行儉徳﹐盜賊本王臣」﹐「古來存老馬﹐不必取長途」﹐眞堪羽翼《風》《雅》。○少時讀杜﹐最厭「冠冕通南極﹐文章落上臺」二語﹐嫌其板而肥膩。今乃知正陰用尉陀結見陸生事﹐深切南海。次句則因相國自制文。因嘆古人下筆﹐無一字苟且﹐深愧向來淺率。○「晚來江間失大木﹐猛風中夜飛自屋。天兵斬斷靑海戎﹐殺气南行動坤軸﹐不爾苦寒何太酷﹗巴東之峽生淩澌﹐彼蒼回斡人得知﹗」中間一轉﹐眞如危流扌舵﹐似此斯爲老手。若帆駛水順﹐縱復一日千里﹐亦安足奇﹗○《晚登上堂》曰「淒其望呂葛﹐不復夢周孔。」此二語腐儒所不知﹐姦雄所不欲﹐非徒有憂時之心兼具濟時之識者也。○《毛詩》無處不佳﹐予尢愛《采薇》《出車》《大杜》三篇﹐一气貫串﹐篇斷意聯﹐妙有次第。千載後得其遺意者﹐惟老杜《出塞》數詩。始章曰「戚戚去故里﹐悠悠赴交河。公家有程期﹐亡命嬰禍羅。君已富土境﹐開邊一何多﹗棄絕父母恩﹐吞聲行負戈。」此應調之始﹐故但敍別離之恨﹐而「法重心駭﹐威尊命賤」之意﹐躍躍不禁自露。○「出門日已遠﹐不受徒旅欺」二句﹐壯勇之气已隱然可掬。「骨肉恩豈斷﹐男兒死無時」﹐見其國而忘家﹐恩以義斷。「走馬脫轡頭﹐手中挑靑絲。捷下萬仞崗﹐俯身試搴旗」四句﹐皆於忙中著﹐上寫徵行之苦﹐下寫爭先示勇之致。○「磨刀嗚咽水﹐水赤刃傷手。欲輕腸斷聲﹐心緒亂已久。丈夫誓許國﹐憤惋亦何有﹖功名圖麒麟﹐戰骨當速朽。」此卽《毛詩》「憂心孔疚﹐我行不來」意﹐忠義激烈﹐勃然如生。○「送徒旣有長﹐遠戍亦有身。生死向前去﹐不勞吏怒嗔。路逢相識人﹐附書與六親﹕哀哉兩決絕﹐不復同苦辛。」此句與首章末句意相似﹐但前是出門時言﹐猶感慨意多﹐此是因附書後再一決絕言之﹐直前不顧矣。且前止父母﹐此兼煙戚﹐文情之密﹐非復也。補出吏與相識人來﹐尢見周匝。「附書」下三句﹐亦暗與次章「骨肉恩豈斷」二語相應﹐又微反《毛詩》「我戍未定﹐靡使歸聘」意﹐妙於脫胎變化。○「迢迢萬里餘﹐領我赴三軍。軍中異苦樂﹐主將寧盡聞﹖隔河見胡騎﹐倏忽數百羣。我始爲奴僕﹐幾時樹功勛﹖」上四章俱是途中事﹐此章始至軍中而述所經歷﹐末句不徒感慨﹐亦有鼓銳意。○「挽弓當挽彊﹐用箭當用長。射人先射馬﹐擒賊先擒王。殺人亦有限﹐立國自有疆。苟能制侵淩﹐豈在多殺傷﹗」此軍中自勵之言﹐上四句亦卽《毛詩》「豈敢定居﹐豈不日戒」意﹐下四句更有「薄伐來威」之旨。○「驅馬天雨雪﹐軍行入髙山。逕危抱寒石﹐指落層冰間。已去漢月遠﹐何時築城還﹖浮暮南徵﹐可望不可攀。」「何時築城還」﹐非還家﹐乃還幕下﹐卽主將屯軍處也。此是偏師遠役耳。此章言築城事﹐敍景處不僅本「載途雨雪」﹐兼從《漸漸之石》章來﹔末語更有《揚水》之痛。○「單於寇我壘﹐百里風塵昏。雄劍四五動﹐彼軍爲我奔。虜其名王歸﹐系頸授轅門。潛身備行列﹐一勝何足論﹗」此方及戰爭。八句凡數層折﹐蹊回徑轉﹐各具奇觀。○「從軍十年餘﹐能無分寸功﹖眾人貴苟得﹐欲語羞雷同」﹐軍中蒙蔽之形﹐不言而見。「中原有鬥爭﹐況在狄與戎。丈夫四方誌﹐安可辭固窮」﹐亦卽「一勝何足論」意。但始猶一勝﹐此則十年之功﹐退讓不言﹐志更不隳﹐更圖後效﹐較之「欲言塞下事﹐天子不召見。東出咸陽門﹐哀哀淚如霰」﹐度量相越多少﹗此詩節節相生﹐眞與《毛詩》表裏﹐必不可刪。世顧避惜羣之名﹐常不全載﹐眞瑣人之見也。○《後出塞五章》﹐亦有次第﹐不可刪。「男兒生世間﹐及壯當封侯。戰伐有功業﹐焉能守舊丘﹗召募赴薊門﹐軍動不可畱。千金買馬鞍﹐百金裝刀頭。閭裏送我行﹐親戚擁道周。斑白居上列﹐酒酣進庶羞。少年別有贈﹐含笑看吳鉤。」較《前出塞》首篇更覺意气激昂。味其語气﹐前篇似徵調之兵﹐故其言悲﹔此似應募之兵﹐故其言雄。前篇「走馬脫轡頭﹐手中挑靑絲」﹐貧態可掬﹔此卻「千金買鞍﹐百金裝刀」﹐軍容之盛如見。前篇「棄絕父母﹐吞聲負戈」﹐悲涼滿眼﹔此則裏戚相餞﹐ゾ醴錯陳﹐吳鉤一贈﹐尢助壯懷。妙在「含笑看」三字﹐說得少年須眉欲動。如此少年﹐定一俠士。○「朝進東門營﹐暮上河陽橋。落日照大旗﹐馬鳴風蕭蕭」﹐軍前風景如畫。「平沙列萬幕﹐部伍各見招」﹐二語尢妙。凡勇士所之﹐無不欲收爲己用者﹐此語直傳其神。「中天懸明月﹐令嚴夜寂寥」﹐「寂寥」妙甚﹐深見軍中紀律之肅。「悲笳數聲動﹐壯士慘不驕。借問大將誰﹐恐是霍嫖姚」﹐古來名將甚多﹐而獨舉霍氏。史稱去病﹕士卒乏食﹐而後軍余粱肉。殊帶怵惕意﹐卻妙在一「恐」字﹐語意甚圓。○「古人重守邊﹐今人重髙勛。豈知英雄主﹐出師亙長。六合已一家﹐四夷且孤軍。遂使貔虎士﹐奮身勇所聞。拔劍擊大荒﹐日收胡馬羣。誓開玄冥北﹐持以奉吾君。」「勇所聞」三字﹐妙得開邊幸功人一輩心髓﹐儼然傅介子﹑陳湯﹑臧宮﹑馬武等在目。○「獻凱日繼踵﹐兩番靜無虞。漁陽豪俠地﹐擊鼓吹笙竽。帆轉遼海﹐粳稻來東吳。越羅與楚練﹐照耀輿臺軀。主將位益崇﹐气驕淩上都。邊人不敢議﹐議者死路衢。」首章言應募﹐次章言入幕﹐三章言立功﹐至此極言邊城之富﹐而邊將之橫﹐始有失身之懼矣。末二句尢含蓄無限。叛志已決﹐旣非口舌可諍﹐君寵方隆﹐又不可以上變。觀郭從謹語上曰「亦有指闕告其謀者﹐陛下往往誅之。」此詩眞實錄也。○「我本良家子﹐出師亦多門。將驕益愁思﹐身貴不足論。躍馬二十年﹐恐辜明主恩。坐見幽州騎﹐長驅河洛昏。中夜間道歸﹐故里但空村。惡名幸脫免﹐窮老無兒孫。」不惟不願富貴﹐並不顧妻子﹐脫身歸家﹐此眞忠臣義士。凡宋人杜注﹐餘多以爲穿鑿﹐獨以此爲指祿山反時自拔歸國者﹐似乎不謬。此詩有首尾﹐有照應﹐有變換。如「我本良家子」﹐正與首篇「千金買鞍」等相應。「身貴不足論」﹐與「及壯當封侯」似相反﹐然以「恐辜主恩」而念爲之轉﹐則意自不悖。「故里但空村」﹐非復送行時「擁道周」景象﹐此正見盛衰之感﹐還家者無以爲懷﹐意實相應也。此詩後二章多與唐史合﹐似實有所指﹐非漫作者。眞西山刪去末首﹐殊不可解。五章始終一气﹐不說到還家﹐則意不完﹐气亦不住﹐竟一無結果人矣。又第四篇

注曰「時好邊功﹐李林甫任蕃將也。」細觀末章「坐見幽州騎﹐長驅河洛昏」﹐畢竟坡解爲確。近世李攀龍獨選第二首﹐《詩歸》曰「《出塞》前後﹐於鱗獨收此首﹐孟浪之極﹐應爲『落日照大旗』等句﹐與之相近耳。蓋亦悅其聲響﹐而風骨或未之知也。」然其所選亦刪去第一第三﹐則伯敬所賞亦僅在風骨﹐非以意逆志之解。但其評前篇末首曰「出門激烈﹐至此郭厚。出門是士卒气象﹐至『殺人亦有限』﹐『一勝何足論』﹐『眾人貴苟得』等語﹐便是大將軍气象矣。」此論卻髙。西山又於前篇刪第二第四﹐當以道途之事不甚緊要耳。不知風人之致﹐正在於此﹐搴旗示勇﹐寄書別親﹐情事所必有者。觀西山刪《史》《漢》敍事處﹐其病亦與此同。《韓子》曰「長袖善舞」﹐若禿衿窄袖﹐僅僅蔽軀﹐安得有驚鴻之妙﹗

△髙岑參

唐人稱「有唐以來﹐詩人之達者﹐惟而已。」今讀其詩﹐豁達磊落﹐寒澀瑣媚之態﹐去之略盡。如《送田少府貶蒼梧》曰「丈夫窮達未可知﹐看君不含長數奇。」《贈別晉三處士》曰「愛君且欲君先達﹐今上求賢早上書。」《九日酬顏少府》曰「縱使登髙只斷腸﹐不如獨坐空搔首。」《崔司錄宅燕大理李卿》曰「飲醉欲言歸剡﹐門前駟馬光照衣。路旁觀者徒喞喞﹐我公不以爲是非。」眉宇如此﹐豈久處塢壁﹗○鍾氏曰「唐人如沈﹑宋﹐王﹑孟﹐李﹑杜﹐錢﹑劉之類﹐𨿽兩人並稱﹐皆有不能彊同處。惟髙﹑岑心手如出一人﹐其森秀之骨﹐澹遠之气﹐旣皆相敵。」余意亦終有別﹕髙五言古勁渾朴厚耳﹐岑稍點染﹐遂饒色。髙七言古最有气力﹐李﹑杜之下﹐卽當首推。岑自膚立﹐然如崔季代魏王﹐𨿽雅望非常﹐眞英雄尙屬捉刀人也。惟短律相匹﹐長律亦岑不如髙。

△李頎

李頎五言﹐猶以淸機寒色﹐未見出羣﹐至七言實不在髙之下。《放歌行答從弟墨卿》曰「吾家令弟才不羈﹐五言破的人共推。興來逸气如濤湧﹐千里長江歸海時。」眞善寫文士下筆淋漓之狀。又《送劉十》曰「前年上書不得意﹐歸臥東窗兀然醉。諸兄相繼掌靑史﹐第五之名齊驃騎。烹葵摘果告我行﹐落日夏縱復橫。聞道謝安掩口笑﹐知君不免爲蒼生。」曲折磊落﹐姿態橫生。至「靑靑蘭艾本殊香﹐察見泉魚固不祥。濟水自淸河自濁﹐周公大聖接輿狂。千年魑魅逢華表﹐九日茱萸作佩囊。善惡死生齊一貫﹐應鬥酒任蒼蒼。」每一讀之﹐勝呼龍泉﹑擊唾壺矣。

△常建

「髙山臨大澤﹐正月蘆花乾。陽色薰兩﹐不攺靑松寒」。此東野意趣也。「井底玉冰洞地明﹐琥珀轆轤靑絲索。仙人騎鳳披彩霞﹐挽上銀瓶照天閣。黃金作身雙飛龍﹐口銜明月噴芙蓉。一時渡海望不見﹐曉上靑樓十二重。」置之長吉集﹐奚辧乎﹗二子之生﹐尙在數十年後﹐此實唐風之始變也。吾讀盛唐諸家﹐𨿽淺深濃淡﹐奇正疏密﹐各自不同﹐咸有昌明之象。獨常盱眙如去大梁﹑吳﹑楚而入黔﹑蜀﹐觸目舉足﹐皆危崖深箐﹐其間幽泉怪石﹐良非中州所有﹐然亦陰森之气逼人。○常詩名勝處﹐幾於支﹑許淸言﹐卽刻劃林泉﹐亦天然藻繢。獨如「漢上逢老翁﹐江口爲僵屍」諸篇﹐宇宙大矣﹐何地不可行﹐必效大阮驅車耶﹗○玉帛朝回望帝鄕﹐烏孫歸去不稱王。天涯靜處無徵戰﹐兵气銷爲日月光。」唐三百年﹐《塞下曲》佳者多矣﹐昌明博大﹐無如此篇﹐出自幽紆之筆﹐故爲尢奇。○《聽琴秋夜》曰「寒臨砌默﹐淸吹燈頻」。豈形容琴聲之妙﹐所謂「駟馬仰沫﹐遊魚出聽」耶﹗別本作「寒臨砌急」﹐𨿽肖秋夜意﹐卻淺。又其《江上琴興》曰「冷冷七弦徧﹐萬木澄幽陰。能使江月白﹐又令江水深。」觀此益證「默」字爲確。○詩求可喜﹐必先去可厭﹐如「諸峯接一魂」﹐究竟不穩﹐不穩則不雅。友夏曰「追盡山川精髓﹐使遊人毛堅發立。」吾終不能爲矮人觀場。

△嚴武

《題巴州光福寺楠木》曰「看君幽靄幾千丈﹐寂寞窮山今遇賞。亦知鐘梵報黃昏﹐猶臥禪牀戀奇響。」興趣不俗﹐骨气亦盡髙﹐武詩如此﹐宜其知少陵也。○《軍城早秋》﹐自寫英雄本色耳。《寄題杜拾遺錦江野亭》﹕「腹中書籍幽時曬。」道得此語出﹐大非粗材。又曰「莫倚善題《鸚鵡賦》﹐何須不著冠。」觀此二語﹐武直以桓溫自居﹐禰衡﹑郝隆視甫﹐久欲幕僚之矣﹐不待三持節之日也。此詩大有駕馭﹐亦可作武不殺甫之證。

△元結

疏率自任﹐元次山之本趣也﹐然亦有太輕太朴者。酬贈遊宴諸詩﹐須分別存之﹔惟憫貧窮﹑悲兵燹之言﹐宜備蒙瞍之誦﹐爲人牧者尢宜置之座右。

△王季友

王季友詩﹐磊塊有筋骨﹐但亦附寒苦以見長。如「自耕自刈食爲天﹐如鹿如麋飲野泉。亦知世上公卿貴﹐且養山中艸木年。」誠髙出流輩。至「雀鼠晝夜無﹐知我廚廩廩貧」﹐儼然一閬仙矣。又《贈崔髙士》曰「問家惟指﹐愛气嘗言酒」﹐亦佳。「日月不能老﹐化腸爲筋否」﹐殊不堪。僻澀之過﹐必涉鄙俚﹐不待賈﹑孟也。

△沈千運孟卿

詩有一意透快﹐略不含蓄﹐不礙其爲佳者﹐沈千運﹑孟卿是也。沈之「近世多夭傷﹐喜見鬢髮白」﹐孟之「爲長心易憂﹐甲孤意常傷」﹐語皆入妙。但讀其全詩﹐皆羽聲角調﹐無甚宮商之音。○孟《寒食》詩最佳﹐「貧居往往無煙火﹐不獨明朝爲子推」﹐正可與韓詩參看。○《行路難》曰「海中之水愼勿枯﹐烏鳶啄蚌傷明珠」﹐大是激昂。

△張謂

張正言詩﹐亦倜儻率眞﹐不甚蘊藉﹐然胸中殊有浩落之趣。「眼前一樽又長滿﹐胸中萬事如等」﹐有此風調﹐固宜太白與之把臂。

○中唐

△劉長卿

隨州絕句﹐眞不減盛唐﹐次則莫妙於排律。排律惟初盛爲工﹐元和以還﹐牽湊冗復﹐深可厭也﹐惟隨州眞能接武前賢。到如《嚴維宅送包佶》曰「江湖同避地﹐分手自依依。盡室今爲客﹐驚秋空念歸。歲儲無別墅﹐寒服羨鄰機。艸色村橋晚﹐蟬聲江樹稀。夜深宜共醉﹐時難忍相違。何事隨陽雁﹐汀洲忽背飛﹗」情旨溫然﹐又不徒寫景述事矣。《小鳥篇》﹐仿佛崔司勛《孟門行》之流。崔詩首尾皆比﹐中間露出正意﹐此則全篇是比。「銜花縱有報恩時﹐擇木難容身處」﹐亦從「本擬報君恩﹐如何反彈射」脫胎。但崔猶有望幸之思﹐故不勝據鞍顧眄之態﹔此畏禍之意深﹐並不暇爲逝梁敝笱之嘆。然亦有露气骨處﹐如「獨立𨿽輕燕雀羣」﹐終亦不放倒地步。○《月下呈章秀才》曰「自古悲搖落﹐誰人柰此何﹗夜蛩偏傍枕﹐寒鳥數移柯。向老三年謫﹐當秋百感多。家貧惟好月﹐空愧子猷過。」此詩甚佳﹐眾選不及﹐殊可怪﹗○長律至劉隨州﹐而妙有勝於盛唐人者﹐卻是盛唐人所不願爲。設機以灌﹐其功倍矣﹐漢陰丈人自甘抱甕耳。○《入至徳界偶逢洛陽鄰家李光宰》曰「近北始知黃葉落﹐向南空見白多。」南中多暑﹐艸木不凋﹐故以葉落爲感﹐嘆遷謫之久也。下語之妙﹐乃至於此。○「機中錦字論長恨」﹐妙在下一「論」字﹐𨿽非詠蘇蕙﹐讀者遂覺蘇蕙儼然如生。○「已是洞庭人﹐猶看灞陵月。昨夜夢中歸﹐煙波覺來闊」。又「日暮微雨中﹐州城帶秋色。蕭條主人靜﹐落葉飛不息」。俱非盛唐後語言。然如「只爲乏生計﹐爾來成遠憂」﹐不惟輕佻﹐亦鄙率矣。《長門怨》曰「蕙艸生地﹐梨花發舊枝。芳菲自恩幸﹐看著被風吹」。末句尖警動人﹐卻開後來狷謔之習。𨿽樂府中不忌﹐入樂府則俊﹐入律詩則佻。又《送孫沅歸》曰「憐君不得已﹐步步別離難」﹐「步步」兩字﹐亦極弄姿也。○昔人編詩﹐以開元﹑大歷初爲盛唐﹐劉長卿開元﹑至徳間人﹐列之中唐﹐殊不解其故。細閱其集﹐始知之。劉有古調﹐有新聲。盛唐人無不髙凝整渾﹐隨州短律﹐始收僉气力﹐歸於自然﹐首尾一气﹐宛若面語。其後遂流爲張籍一派﹐益事流走﹐景不越於目前﹐情不逾於人我﹐無復髙足闊步﹐包括宇宙﹐綜攬人物之意。𨿽孟襄陽詩﹐亦有因語眞而意近﹐以機圓而體輕者﹐然不佻不纖。隨州始有作態之意﹐實溽暑中之一葉落也。

△錢起

昔人推錢詩者﹐多舉「長樂鐘聲花外盡﹐龍池柳色雨中秋。」予以二語誠一篇警策﹐但讀其全篇﹐終似公廚之饌﹐饜腹有餘﹐爽口不足﹐去王維﹑李頎尙遠。○錢詩佳處﹐多經人闡發﹐余更喜其未經選者﹐如《罷章陵令山居》二首﹐甚得澹之致﹔兩起處尢佳。「寧辭園令秩﹐不攺淵明調。解印無與言﹐見山始一笑。幽人還絕境﹐誰道苦奔峭。隨剩渡溪﹐出門更垂釣。吾廬靑霞裏﹐窗樹玄猿嘯。微月淸風來﹐方知散發妙。」又曰「丘壑趣如此﹐暮年始棲偃。賴遇無心﹐不笑歸來晚。鳴鳩拂紅枝﹐初服傍淸畎。昨日山僧來﹐猶嫌嘉遁淺。君紫陽家﹐路滅心更遠。梯創其居﹐抱犢上絕。杏田溪一曲﹐霞境峯幾轉。石揖飛泉﹐謝公應在眼。願言攜手去﹐采藥長不返。」二詩髙曠。鍾氏評其《早渡伊川見舊鄰作》﹐謂「淸和厚遠﹐不讀此詩﹐不知錢﹑劉詩中尙有儲﹑王一派」。予以如此詩﹐乃能不爲儲﹑王者也。○作詩嫌於意隨言盡﹐如仲文《登覆釜山遇道人》第二篇

曰「眞气重嶂裏﹐知君嘉Т幽。山階壓丹穴﹐藥井通伏流。道者帶經出﹐洞中攜我遊。欲驂白去﹐且爲紫芝畱。忽憶武陵事﹐別家疑數秋。」《南溪春耕》曰「荷蓑趨南逕﹐戴勝鳴條枚。溪雨有餘潤﹐土膏寧厭開﹖溝塍落花盡﹐耒耜度回。誰道耦耕倦﹐仍兼勝賞催。日長農有暇﹐悔不帶經來。」如此轉筆﹐眞可雲水窮起矣。○予又喜其《憶山中寄書友》曰「數載白裏﹐與君同采薇。樹深煙不散﹐溪靜鷺忘飛。更憶東巖趣﹐殘陽破翠微。脫巾花下醉﹐洗藥月前歸。風景今還好﹐如何此興違﹗」此誠不減王﹑孟﹐不解何以從無賞音。○《觀村民牧山田》曰「貧民乏井稅﹐瘠土皆耕鑿。禾黍入寒﹐茫茫半山郭。秋來積霖雨﹐霜降方釒至獲。中田聚黎﹐反景空村落。顧慚不耕者﹐微祿同衛鶴。」此皆長者之言。○大歷中﹐自丞相以下﹐出使作牧﹐無起與士元詩祖餞者﹐則時論鄙之﹐故近體中迨居其半。余獨喜其「酒酣暫輕別﹐路遠始相思」﹐眞入情切事。古稱錢﹑郎﹐今乃訛爲錢﹑劉﹐兩家實不相類。

△郎士元

郎君冑詩﹐不能髙岸﹐而有談言微中之妙。劉須溪謂其「濃景中別有澹意」﹐余則謂其澹語中饒有腴味。如「亂流江渡淺﹐遠色海山微」﹐「河來當塞曲﹐山遠與沙平」﹐「荒城背流水﹐遠雁入寒」﹐「罷磬風枝動﹐懸燈雪屋明」﹐𨿽蕭寂而不入寒苦。﹝黃白山評﹕「『罷磬』一聯﹐乃僧無可詩。」﹞至若「月到上方諸品淨﹐心持半偈萬緣空」﹐讀之眞躁心欲消﹐妄心欲熄矣。○吾嘗喜其一絕﹕「或棹輕舟或杖藜﹐尋常意釣前溪。艸堂竹徑在何處﹐落日孤煙寒渚西。」可與盧綸「饑食松花渴飲泉﹐偶從山後到山前。陽坡軟艸厚如織﹐因與鹿相伴眠」一詩相匹﹐眞善寫隱淪之趣也。

△李嘉佑

髙仲武稱李嘉佑「綺靡婉麗﹐涉於齊﹑梁」。余意此由未見後人如溫﹑李者耳﹐猶舜造漆器而指以爲奢也。然《間气集》所載﹐殊亦平平。余更喜其「風搖近水葉﹐護欲霜天」﹐「無人花色慘﹐多雨鳥聲寒」﹐「能全季布諾﹐不道魯連功」﹐「爽气遙分隔浦岫﹐斜光偏照渡江人」﹐殊有雅致。○按李詩綺麗不及君平之半﹐鄭谷曰「何事後來髙仲武﹐品題《間气》未公心」﹐語亦良是。

△韓

貞元以前人詩多朴重﹐韓在天寶中已有名﹐其詩始修辭逞態﹐有風流自賞之意。昌黎曰「歡愉之辭難工﹐窮苦之言易好。」獨反是。其佳句如「寒雨送歸千里外﹐東風沈醉百花前」﹐「露色點衣孤嶼曉﹐花枝妨帽小園春」﹐「池畔花深斗鴨欄﹐橋邊雨洗藏鴉柳」﹐「門外碧潭春洗馬﹐樓前紅燭夜迎人」﹐「急管晝催平樂酒﹐春衣夜宿杜陵花」﹐皆豪華逸樂之槪。惟《送李少府入蜀》詩「孤城晚閉秋江上﹐匹馬寒嘶白露中」﹐稍覺淒然可念。然在集中﹐亦如九十春光﹐一朝風雨耳。第姿韻𨿽增﹐風气亦漸降。至若「葛花滿地能消酒﹐梔子同心好贈人」﹐「下箸已憐鵝炙美﹐開籠無柰鴨媒嬌」﹐「塵尾手中毛已脫﹐蟹螯樽上味初香」﹐已入輕靡﹐爲晚唐風調矣。○按義山有《韓翊舍人卽事》詩﹐如「通內藏珠府﹐應官解玉坊」﹐語殊不佳。但此首卽不似﹐他詩不擬韓者﹐反多似之﹐故知君平爲柔艷之祖。○君平以《寒食》詩得名﹐宋亡而天下不復禁煙﹐今人不知鉆燧﹐又不深習唐事﹐因不解此詩立言之妙。如「春城無處不飛花﹐寒食東風禦柳斜」二語﹐猶只澹寫。至「日暮漢宮傳蠟燭﹐輕煙散入五侯家」﹐上句言新火﹐下句言賜火也。此詩作於天寶中﹐其時楊氏擅寵﹐國忠﹑與秦﹑虢﹑韓三姨號爲五家﹐豪貴榮盛﹐莫之能比﹐故借漢王氏五侯諭之。卽賜火一事﹐而恩澤先г於戚畹﹐非他人可望﹐其餘錫予之濫﹐又不待言矣。寓意遠﹐興微﹐眞得風人之遺。徳宗又愛其《調馬》詩﹕「鴛鴦赭白齒新齊﹐晚日花間放碧蹄。玉勒乍回初噴沫﹐金鞭欲下不成嘶。」余意此詩止於詠物﹐無斯臧塞淵之旨﹐固非《寒食》之匹。

△韋應物

韋蘇州冰玉之姿﹐蕙蘭之質﹐粹如藹如﹐警目不足﹐而沁心有餘。然𨿽以澹漠爲宗﹐至若「喬木生夏涼﹐流吐華月」﹐「日落羣山陰﹐天秋百泉響」﹐「落葉滿空山﹐何處尋行迹」﹐「髙梧一葉下﹐空齋歸思多」﹐「一爲風水便﹐但見山川馳」﹐「何因知久要﹐絲白漆亦堅」﹐正如嵇叔夜土木形骸﹐不加修飾﹐而龍章鳳姿﹐天質自然特秀。○韋詩皆以平心靜气出之﹐故多近於有道之言。「身多疾病思田裏﹐邑有流亡愧俸錢」﹐宛然風人《十畝》《伐檀》遺意。又如「爲政無異術﹐當責豈望遷」﹐「常怪投錢飲﹐事與賢達疏」﹐「所願酌貪泉﹐心不爲燐淄」﹐省己諭人﹐皆非素心人不能道。○韋詩誠佳﹐但觀劉須溪細評﹐亦太鉆皮出羽。惟云「韋詩潤者如石﹐孟詩如雪﹐𨿽淡無采色﹐不免有輕盈之意」。此諭尙好。至謂二人意趣相似﹐則又不然。「自顧躬耕者﹐才非管樂儔。聞君薦艸澤﹐從此泛滄洲」﹐自是隱士髙尙之言。「促戚下可哀﹐寬政身致患。日夕思自退﹐出門望故山」﹐自是循吏倦還之語。原不同牀﹐何論各夢﹗宋人又多以韋﹑柳並稱﹐余細觀其詩﹐亦甚相懸。韋無造作之煩﹐柳極鍛煉之力。韋眞有曠達之懷﹐柳終帶排遣之意。詩爲心聲﹐自不可彊。

△盧綸

劉長卿外﹐盧綸爲佳。其詩亦以眞而入妙﹐如「少孤爲客早﹐多難識君遲」﹐「貌衰緣藥盡﹐起晚爲山寒」﹐「語少心長苦﹐愁深醉自遲」﹐「顏衰重喜歸鄕國﹐身賤多慚問姓名」﹐「髙歌猶愛《思歸引》﹐醉語惟誇漉酒巾」﹐「故友九泉畱語別﹐逐臣千里寄書來」﹐皆能使人情爲之移﹐甚者欷欲絕。寫景之工﹐則如「估客晝眠知浪靜﹐舟人夜語覺潮生」﹐「上方月曉聞僧語﹐下界林疏見客行」﹐「孤村樹色昏殘雨﹐遠寺鐘聲帶夕陽」﹐「折花朝露滴﹐漱石野泉淸」﹐「泉急魚依藻﹐花繁鳥近人」﹐「路濕初上﹐山明日正中」﹐「人隨雁迢遞﹐棧與重疊」﹐悉如見見也。○《塞下曲》六首﹐俱有盛唐之音﹐「平明尋白羽﹐沒在石稜中」一章尢佳。人顧稱「欲將輕騎逐﹐大雪滿弓刀」﹐𨿽亦矯健﹐然殊有逗𨖻之態﹐何如前語雄壯。

△秦系

秦系詩惟工寫景﹐故能近人。其《贈張評事》作最佳﹐如「流水過院﹐春風與閉門」﹐頗有澹之趣。又「籬間五月畱殘雪﹐座右千年蔭怪松」﹐工麗中不失矯健。其他悉有綺思﹐惜音節漸柔。

△皇甫冉皇甫曾

兩皇甫殊勝二包﹐𨿽取境不遠﹐而神幽韻潔﹐有涼月疏風﹐殘蟬新雁之致。如補闕之「果熟任霜封﹐籬疏從水度」﹐「山晚和雪﹐汀寒月照霜」﹐「露收新稼﹐迎寒葺舊廬」﹐昔人賞鑑固自不借。侍禦之「細泉松徑裏﹐返景竹林西」﹐「隔城寒杵急﹐帶月早鴻還」﹐亦自淸絕。至若「客散髙樓上﹐帆飛細雨中」﹐旅中讀之﹐尢不能爲懷。才𨿽稍亞於兄﹐正自不墮家法。

△李端

初讀李端集﹐苦於平熟﹐遇其時一作態。卽新警可喜。如「月落星稀天欲明﹐孤燈未滅夢難成。披衣更向門前望﹐不忿朝來鵲喜聲。」何其多姿也﹗又《九日贈司空曙》﹕「我有惆悵辭﹐待君醉時說。長安逢九日﹐難與菊花別。摘卻正開花﹐暫言花未發。」此與王建《春去曲》﹕「老夫不比少年兒﹐不中數與春別離」﹐同一弄姿生色。但細觀之﹐終有折腰齲齒之態﹐暫見則妍﹐效顰卽醜。李詩自有正大而佳者﹐如《雪夜尋太白道士》﹕「出遊居鶴上﹐避禍入羊中」﹐不在摩詰「飲人聊割酒﹐送客乍分風」之下。《瘦馬行》頗有少陵之遺。《雜歌》長篇﹐宛似太白﹐中曰「酒沽千日人不醉﹐琴弄一弦心已悲」﹐最爲警策。

△嚴維

中唐數十年間﹐亦自風气不同。其初﹐類於平淡中時露一入情切景之語﹐故讀元和以前詩﹐大抵如空山獨行﹐忽聞蘭气﹐余則寒柯荒阜而已。如嚴維「柳塘春水漫﹐花塢夕陽遲」﹐誠爲佳句﹐但上云「窗吟絕妙辭」﹐卻鄙。余惟喜其《畱別鄒紹先劉長卿》詩﹕「中年從一尉﹐自慊此身非。道以甘微祿﹐時危恥息機。晨趨本郡府﹐晝掩故山扉。待得干戈畢﹐何妨更采薇。」頗有長厚之風。又「還家萬里夢﹐爲客五更愁」﹐深切情事。「陽雁叫霜來枕上﹐寒山映月在湖中」﹐「漁浦浪花搖素壁﹐西陵樹色入秋窗」﹐時一神遊﹐忽忽在目。

△耿

耿詩善傳荒寂之景﹐寫細碎之事﹐故鍾﹑譚表章皆當﹐無失入者。至其所遺﹐如「暮雪餘春冷﹐寒燈續晝明」﹐深肖山寺。「風度曾相夢﹐何時定得書」﹐酷似懷人之緒。《沙雁篇》尢有寄﹐中聯云「還塞知何日﹐驚弦亂此心。夜陰前侶遠﹐秋冷後湖深」﹐讀之令人淒然。○「𨿽言千騎上頭居﹐一世生離恨有餘。葉下綺窗銀燭冷﹐含啼自艸錦中書。」此詩直而溫﹐怨而不怒﹐當共《秋日》詩爲集中之冠。

△司空曙

司空文明每作得一聯好詩﹐輒爲人壓占。如「乍見翻疑夢﹐相悲各問年」﹐可謂情至之語﹐李益曰「問姓驚初見﹐稱名憶舊容」﹐則情尢深﹐語尢愴﹐讀之者幾於淚不能收。「池晴龜出曝﹐松暝鶴飛回」﹐寫景亦佳﹐又有包佶「鳥窺新罅栗﹐龜上半欹蓮」﹐尢得點染之趣。正如劉毅樗蒲﹐方矜得雉﹐不意他人又復成盧而去。○詩有以謔而妙者﹐如「無將故人酒﹐不及石尢風」是也。詩固不必盡莊。

△顧況

顧況詩極有气骨﹐但七言長篇﹐粗硬中時雜鄙句﹐惜有髙調而非雅音。如《李供奉彈箜篌歌》﹕「指剝蔥﹐腕削玉﹐饒鹽饒醬五味足。弄調人間不識名﹐彈盡天下崛奇曲。」後又云「銀器胡瓶馬上馱﹐瑞錦輕羅滿車送。」眞爲可恨。《詩歸》賞之。《烏啼曲》云「此是天上老鴉鳴﹐我聞老鴉無此聲」﹐亦可厭。余所有顧集無此數詩﹐此編詩者亦具眼也。惟《彈箏歌》尙佳﹐如「獨抱《梁州》只幾拍﹐風沙對面胡秦隔。聽中忘卻前溪碧﹐醉後猶疑邊艸白。」眞在「新系靑絲百尺繩」之上﹐不宜軼去。然在集中﹐正不必索隱探幽﹐終當以《棄婦詞》爲第一。如「記得初嫁君﹐小姑始扶牀。今日君棄妾﹐小姑如妾長。回首語小姑﹐莫嫁如兄夫。」𨿽繁弦促節﹐實能使行爲之不流﹐庭花爲之翻落。其次則《公子行》尙可觀﹐如「紅光拂拂酒光凝﹐當街背拉金吾行。朝遊冬冬鼓聲發﹐暮遊冬冬鼓聲絕。入門不肯自升堂﹐美人扶踏金階月」。如見膏粱紈之狀也。

△李益

中唐人故多佳詩﹐不及盛唐者﹐气力減耳。雅澹則不能髙渾﹐雄奇則不能沈靜﹐淸新則不能深厚。至貞元以後﹐苦寒﹑放誕﹑纖縟之音作矣。惟李君虞風气不墜﹐如《竹窗聞風》《野田行》﹐俱中望正始之音。余尢愛其入情之句﹐如《遊子吟》﹕「莫以衣上塵﹐不謂心如練。」《雜曲》﹕「愛如寒鑪火﹐棄若秋風扇。山嶽起面前﹐相看不相見。」「嘗聞生別離﹐悲莫悲於此。同器不同榮﹐堂下卽千里。」殊有漢﹑魏樂府之遺。《效古促促曲爲河上思婦作》曰「促促何促促﹐黃河九回曲。嫁與棹船郎﹐空牀將影宿。不道君心不如石﹐那令妾貌長如玉。」讀此覺李嘉佑「花落黃鸝不復來﹐妾老君心亦應變」﹐下語殊淺。但君虞能體貼人情至此﹐何以使勝業銜冤﹐崇敬生劫﹖○李以邊辭名﹐余以「邊馬櫪上驚﹐雄劍匣中鳴」﹐猶未足奇。如《再赴渭北使府畱別》曰「報恩身未死﹐識路馬還嘶」﹐信爲悲壯。○《餘花落》曰「畱春春竟去﹐春去花如此。蝶舞繞應稀﹐鳥驚飛詎已。衰紅辭故萼﹐繁綠扶凋蕊。自萎不勝愁﹐庭風那更起。」此篇與「應門照綠苔」作體格相似﹐皆有橫波回睇之妙。

△於鵠

讀於鵠詩﹐惟恨其少。如《途中寄楊陟》曰「前村見來久﹐羸馬自行遲。」《出塞》曰「分陣瞻山勢﹐潛兵制馬鳴。」《南書齋》曰「茅屋住來久﹐山深不置門。艸生垂井口﹐花落擁籬根。」《送李明府歸別業》曰「鹿裘長酒气﹐茅屋有茶煙。」《題柏臺山》曰「枯藤離舊樹﹐朽石落髙峯。」刻劃處無不形神俱似。至《題合溪乾洞》曰「仙人來往行無迹﹐石逕春風長綠苔」﹐殆飄飄乎有淩之气矣﹗○「秦女窺人不解羞﹐攀花趁蝶出墻頭。胸前空帶宜男艸﹐嫁得蕭郎愛遠遊。」首二句卽王江寧「閨中少婦不知愁﹐春日凝妝上翠樓」意。但見柳色而悔﹐是少婦自悔﹐此卻出於旁觀者之矜惜。然語意含蓄﹐較之「自慚輸廏吏﹐餘暖在香韉」﹐可謂好色不淫也。○《江南曲》曰「偶向江邊采白﹐還隨女伴賽江神。眾中不敢分明語﹐暗擲金錢卜遠人。」摹寫一段柔腸慧致﹐自是化工之筆。○讀此則前篇秦女僅有貌耳﹐深情大不如。

△戎昱

戎有《苦哉行》﹐寫暴兵之虐甚工。如「去年狂胡來﹐懼死翻生全。今秋官軍至﹐豈意遭戈」﹐眞爲酸鼻。○升不滿於戎﹐余觀其集﹐惟《贈岑郎中》「天下無人鑑詩句﹐不尋詩伯重尋誰」﹐眞鄙陋耳。好詩尙多﹐卽如升所稱《霽雪》詩﹐亦甚佳。又《過商山作》﹕「雨暗商山過客稀﹐路旁孤店閉柴扉。卸鞍良久茅檐下﹐待得主人樵采歸。」深肖山僻之景。又《古意》曰「女伴朝來說﹐知君欲棄捐。懶梳明鏡下﹐羞到畫堂前。有淚沾脂粉﹐無情理管弦。不知將巧笑﹐更遣向誰憐﹖」宛然如見伍舉辭荊﹐廉頗去趙﹐眞使逋臣羈客聞之泣下。《采蓮曲》曰「𨿽聽采蓮曲﹐詎識采蓮心﹖漾楫愛花遠﹐回船愁浪深。煙生極浦色﹐日落半江陰。同侶憐波靜﹐看妝墮玉簪。」此詩殊有波明妝靚之致。○又有《江柳》詩「人看幾重恨﹐鳥入一枝低」﹐可謂寫照。

△戴叔倫

《女耕田行》曰「乳燕入巢┺成竹﹐誰家二女種新。無牛無人不及犁﹐持刀砍地翻作泥。自言家貧母年老﹐長兄從軍未娶嫂。去年災疫牛囤空﹐截絹買刀都市中。頭巾掩面畏人識﹐以刀代牛誰與同﹖姊妹相攜心正苦﹐不見路人惟見土。疏通畦隴防亂苗﹐整頓溝塍待時雨。日正南岡下餉歸﹐可憐朝雉擾驚飛。東鄰西捨花發盡﹐共惜餘芳淚滿衣。」此詩語直而气婉﹐悲感中仍帶勉勵﹐作勞中不廢禮防﹐眞有女士之風﹐裨益風化。張司業得其致﹐王司馬肖其語﹐白少傅時或得其意﹐此殆兼三子之長先鳴者也。○近體詩亦多可觀﹐如「風枝驚暗鵲﹐露艸覆寒蛩」﹐「對酒惜余景﹐問程愁亂山」﹐「竹暗房雨﹐茶香別院風」﹐語皆淸警。

△羊士諤

詩有美不勝收﹐品居中下者﹐亦有無一言可舉﹐不得不稱爲勝流者﹐以風度論也。知此可以定羊資州詩矣。○貞元後﹐集中有佳詩易﹐無惡詩難。羊士諤詩𨿽不甚佳﹐卻求一字之惡不可得。○「紅衣落盡暗香殘﹐葉上秋光白露寒。越女含情已無限﹐莫教長袖倚闌干。」此詩最流傳人口﹐然僅賞其標致耳。題是《郡中卽事》﹐固是感秋而作。但「越女含情」﹐與太守何涉﹐而「莫教倚欄」也﹖此正諭孤臣於思婦之意﹐借以寫畱滯周南之感耳。唐時重內而輕外﹐羊以與呂溫善而謫外﹐故發於語言者如此。然𨿽感慨﹐而含蓄不露﹐頗有風人之遺。

△李涉

於ν爲觀察使﹐有酷虐聲﹐李涉過襄陽上詩曰「方城漢水舊城池﹐陵谷依然世自移。歇馬獨來尋故事﹐逢人惟說《峴山碑》。」謝注曰「勸於公當以羊祜爲法﹐詞婉而妙。」此言誠然。余因思詩主於諷﹐無取於激﹐從諛者固非﹐亦何須開口便尋事作鬧。歐陽永叔意非不忠﹐而晏元獻爲之怏怏﹐其辭直而少巽耳。若此詩﹐眞所爲主文譎諫者﹐聞之者不怒﹐而有以感發其善心。余謂此二十八字﹐尙勝昌黎贈許郢州﹑崔復州兩篇大文。李絕句多佳﹐此篇尢爲可法。

△呂溫

呂溫之謫道州﹐不以善叔文﹑執誼﹐而以傾李吉甫﹐當時廟堂舉動﹐亦甚明允。以溫之才而傾險若此﹐正如饞鱗不以脫釣爲幸﹐反以失餌爲憂。卒之八司馬尙或身遇湔濯﹐悲者亦錮止其身﹐溫更殃流於後﹐可嘆也。溫詩不及劉﹑柳﹐气亦勁重蒼厚。其《望思臺》曰「浸潤成宮蠱﹐蒼黃弄父兵。人情疑始變﹐天性感還生。」二語可謂格言。﹝黃白山評﹕「二語極善道武帝父子間意﹐卽使乃公自己動筆﹐不過如此。」﹞又《合江亭前客命剪竹看遠岸花感懷》曰「吉凶豈前卜﹐人事何翻覆﹗緣看數日花﹐卻剪淩霜竹。常言契君操﹐今乃妨眾目。自古病當門﹐誰言出幽獨﹗」𨿽是自諭之言﹐亦切於「美女破舌﹐美男破老」之義﹐聞之殊爲刺心。○溫《孟冬蒲津關河亭作》有句云「雪霜自玆始﹐艸木當更新。嚴冬不肅殺﹐何以見陽春﹖」語自佳﹐然敢作敢爲﹐勃勃喜事之態﹐亦見言下。又元稹《解愁》﹑劉禹錫《華山歌》亦然﹐俱覺睜眉突眼﹐躁露不含蓄。至杜牧「大暑去酷吏﹐淸風來故人」﹐淺躁益甚矣。

△柳宗元

大歷以還﹐詩多崇尙自然。柳子厚始一振厲﹐篇琢句錘﹐起頹靡而蕩穢濁﹐出入《騷》《雅》﹐無一字輕率。其初多務刻﹐故神峻而味冽﹐旣亦漸近溫醇。如「髙樹臨淸池﹐風驚夜來雨」﹐「寒月上東嶺﹐冷冷疏竹根。石泉遠逾響﹐山鳥時一喧」﹐「道人庭宇靜﹐苔色連深竹」﹐不意王﹑孟之外﹐復有此奇。○宋人詩法﹐以韋﹑柳爲一體﹐方回謂其同而異﹐其言甚當。余以韋﹑柳相同者神骨之淸﹐相異者不獨峭淡之分﹐先自憂樂之別。﹝黃白山評﹕「東坡『發纖於簡古﹐寄至味於澹泊』﹐上句指韋﹐下句指柳﹐本有分別。後人動以二子並稱﹐而不別其風格之異﹐總是隔壁聽耳。」﹞如《贈吳武陵》曰「希聲大朴﹐聾俗何由聰﹖」《種術》曰「單豹且理內﹐髙門復如何﹖」韋安有此憤激﹖《遊南亭夜還敍志》曰「知懷褚中﹐範叔戀綈袍。」《湘口館》曰「升髙欲自敍﹐彌使遠念來。」韋又安有此愁思﹖東坡又謂柳在韋上﹐此言亦甚可思。柳構思精嚴﹐韋出手稍易﹐學韋者易以藏拙﹐學柳者不能覆短也。○《詩眼》曰「子厚詩尢深難識﹐前賢亦未推重﹐自坡老發明其妙﹐學者方漸知之。」余以柳詩自佳﹐亦於東坡有同病之憐﹐親歷其境﹐故益覺其立言之妙。坡尢好陶詩﹐此則如身入虞羅﹐愈見冥鴻之可慕。然坡語曰「所貴於枯淡者﹐謂外枯而中膏﹐似淡而實美﹐淵明﹑子厚之流是也。若中邊皆枯﹐淡亦何足道。」自是至言。卽如「曉耕翻露艸﹐夜榜響溪石」﹐「引杖試荒泉﹐解帶圍新竹」﹐「寒花疏寂歷﹐幽泉微斷續」﹐「風窗疏竹響﹐露進寒松滴」﹐孰非目前之景﹐而句字髙潔﹐何嘗不澹﹐何病於﹗○《讀書》曰「上下觀古今﹐起伏千萬途。遇欣或自笑﹐感戚亦以吁。」殆爲千古書淫墨癖人寫照。又曰「臨文乍了了﹐徹捲兀若無」﹐則如先爲余輩一種困學人解嘲矣。○《南澗》詩從樂而說至憂﹐《覺衰》詩從憂而說至樂﹐其胸中鬱結則一也。柳子之答賀者﹐曰「庸詎知吾之浩浩﹐非戚戚之尢者乎﹖」讀此文可解此詩。每見評者曰近陶﹐或曰達﹐余以《山樞》之答《蟋蟀》﹐猶謂其憂深音蹙﹐然卽陶詩「今我不爲樂﹐知有來歲不」意也。此更云死不足畏而且樂﹐其衷懷何如﹖如此說詩﹐正未夢見。○《覺衰》詩極有轉摺變化之妙﹐起曰「久知老會至﹐不謂便見侵。今年宜未衰﹐稍已來相尋。」一句一轉﹐每轉中下字俱有層折。「齒疏髮就種﹐奔走力不任」二語﹐正見「見侵」﹐若一直說去﹐便是俗筆。遽曰「咄此可柰何﹐未必傷我心。彭聃安在哉﹖周孔亦已沈。古稱壽聖人﹐曾不畱至今。但願得美酒﹐朋友常共斟。是時春向暮﹐桃李生繁陰。日照天正碧﹐杳杳歸鴻今。出門呼所親﹐扶杖登西林。髙歌足自快﹐《商頌》有遺音。」中間轉筆處﹐如良禦回轅﹐長年捩舵。至文情之美﹐則如疾風捲雪﹐忽吐華月﹐危峯才度﹐便入錦城也。○柳五言詩猶能彊自排遣﹐七言則滿紙涕淚。如「桂嶺瘴來似墨﹐洞庭春盡水如天」﹐「鵝毛禦臘縫山﹐雞骨占年拜水神」﹐「山腹雨晴添象迹﹐潭心日暖長蛟涎」﹐「梅嶺寒煙藏翡翠﹐桂江秋水露禺鱅」﹐「驚風亂芙蓉水﹐密雨斜侵薜荔墻」﹐「蒹葭淅瀝含秋霧﹐橘柚玲瓏透夕陽」﹐「歸目並隨回雁盡﹐愁腸正遇斷猿時」。只就此寫景﹐已不可堪﹐不待讀其「一身去國六千里﹐萬死投荒十二年」矣。○子厚有良史之才﹐卽以韻語出之﹐亦自須眉欲動。如敍韋道安斃盜辭婚事﹐生气凜凜。吾尢喜其「師婚古所病﹐合姓非用兵」﹐語甚典雅。○《平淮雅》二篇﹐誠唐音之冠﹐柳子亦深自負﹐但終不可以入周詩。今舉其尢警者﹐如「我旆我﹐於道一陌。訓於羣帥﹐拳勇來格。公曰徐之﹐無恃額額。式和爾容﹐惟義之宅。」「進次於郾﹐彼昏卒狂。裒凶鞠頑﹐鋒胃斧螗。赤子匍匐﹐厥父是亢。怒其萌芽﹐以悖太陽。」「皇曰咨﹐裕乃父功。昔我文祖﹐惟西平是庸。內誨於家﹐外刑於邦。孰是蔡人﹐而不率從。」「蔡人率止﹐惟西平有子。西平有子﹐惟我有臣。疇允大邦﹐俾惠我人。於廟告功﹐以顧萬方。」試較《皇矣》之「臨種閒閒」﹐《江漢》之「爾圭瓚」﹐便覺古人風發而漪生﹐此有巧人織繡之恨。﹝黃白山評﹕「如此詩﹐當以繼響《雅》《頌》目之可爾﹐謂終不可入周詩﹐議論毋乃太刻﹗」﹞○《鐃歌鼓吹曲》﹐又不及《皇武》《方城》﹐然較之《七徳舞》﹐則綿﹛艸爾﹜猶勝盆子君臣也。

△劉禹錫

劉夢得五言古詩﹐多學南北朝。如《觀舞柘枝》曰「曲盡回身處﹐層波猶注人」﹐宮體中佳語也。惟近體中間雜古調﹐終有烏孫學漢之譏﹐不若唐音自佳。○五古自是劉詩勝場﹐然其可喜處﹐多在新聲變調﹐尖警不含蓄者。《團扇歌》曰「明年入懷袖﹐別是機中練」﹐不惟竿頭進步﹐正自酸感動人。○狀天壇遇雨曰「疾行穿雨過﹐卻立視背。」《羅浮寺》曰「夜宿最髙峯﹐瞻望浩無鄰。海黑天宇曠﹐星辰來逼人。」景奇語奇﹐登山時卻實有此事。《插田歌》敍述田夫計吏問答﹐如「田夫語計吏﹐君家儂定記。一來長安道﹐眼大不相覷。計吏笑致辭﹕長安眞大處。省門髙軻峨﹐儂入無度數。昨來補衛士﹐惟用筒竹布。君看二三年﹐我作官人去。」匪徒言動如生﹐言外感傷時事﹐使千載後人猶爲之欲哭欲泣。又《葡萄歌》曰「田野生葡萄﹐纏繞一枝髙。移來碧墀下﹐張王日髙髙。兩韻同一『髙』字﹐疑誤。分歧浩繁縟﹐修蔓蟠詰曲。揚翹向庭柯﹐意思如有屬。爲之立長架﹐布當軒綠。米液漑其根﹐理疏看滲漉。繁葩組綬結﹐懸實珠璣蹙。馬乳帶輕霜﹐龍鱗曜初旭。有客汾陰至﹐臨堂瞪雙目。自言我晉人﹐種此如種玉。釀之成美酒﹐令人飲不足。爲君持一斗﹐往取涼州牧。」形容葡萄形味﹐旣自入神﹐忽思及孟佗﹑張讓﹐隱諷當日中尉之盛﹐可謂寸水興波之筆。○七言古大致多可觀﹐其《武昌老人說笛歌》﹐娓娓不休﹐極肖過時人追憶盛年﹐不禁技癢之態。至曰「气力已微心尙在﹐時時一曲夢中吹」﹐不意筆舌之妙﹐一至於此﹗○夢得最長於刻劃﹐如《泰娘歌》﹕「朱弦已絕爲知音﹐鬢未秋私自惜」﹐則如見狹邪人矜能炫色﹐搖搖靡泊之懷。《龍陽縣歌》「沙平艸綠見吏稀﹐寂寥斜陽照縣鼓」﹐則宛若身遊荒縣。《西山蘭若試茶歌》「驟雨松聲入鼎來﹐白滿碗花徘徊」﹐令人渴吻生津。《觀棋歌》﹕「初疑磊落曙天星﹐次見搏擊三秋兵。雁行布陣眾未曉﹐虎穴得子人皆驚。」儼然兩人對弈於旁也。《郡內書情獻裴侍中畱守》﹐其警句云「萬乘旌旗分一半﹐八方風雨會中央。」不待對仗整齊﹐气象雄麗﹐且雒邑爲天下之中﹐度以上相居守﹐字字關合﹐殆無虛設。顧有以「旌旗」對「風雨」不工爲言者﹐豈非小兒彊作解人乎﹖○夢得佳詩﹐多在朗﹑連﹑夔﹑和時作﹐主客以後﹐始事疏縱﹐其與白傅倡和者﹐尢多老人衰颯之音。長律𨿽有美言﹐亦多語工而調熟。嗚呼﹗名宿猶爾﹐何以責江湖小生﹗始信《墨子》素絲之悲﹐吾儕爲學力文﹐時時當凜此懷。○楊用修極稱劉集之佳﹐摘句表章之。余觀內外集﹐覺楊所遺尙多。如《送李侍郎自河南尹再除本官》曰「宮女猶傳《洞簫賦》﹐國人先詠《衮衣詩》。」《贈令狐相公鎭太原》曰「戎羯歸心如內地﹐天狼無角比凡星。」《酬楊司業巨源》曰「渤海歸人將集去﹐梨園子弟請詞來。」《寄朗州溫右史》曰「城邊流水桃花過﹐簾外春風杜若香」。《送蘄州李郎中赴任》曰「薤葉照人呈夏簟﹐松花滿碗試新茶。」《過逢舉法師寺院便送歸江陵》曰「猿窺齋林葉動﹐蛟龍聞咒浪花低。」《送曹璩歸越中舊隱》曰「數間茅屋臨水﹐一盞秋燈夜讀書。」《酬浙東元相公》曰「平湖晚泛窺淸鏡﹐髙閣晨開掃翠微。」《自江陵沿流道中》曰「沙村好處多逢寺﹐山葉紅時覺勝春。」《守和州秋日卽事寄張郎中籍》曰「銜日腳成山雨﹐風駕潮頭入渚田。」《洛中初冬拜表有懷上京故人》曰「淸洛曉光鋪碧簟﹐上陽霜葉剪紅綃。」措辭命意﹐不切其地﹐卽切其人﹐或切其事與景﹐眞八面皆鋒﹐較僅工一家之言者﹐眞寒窶矣﹗

△韓愈

七言古最見筆力﹐中唐名家﹐亦多緩弱。惟韓退之有項羽救鉅鹿﹐呼聲動天﹐諸侯莫敢仰視之槪﹐至敗亡﹐猶能以二十八騎於百萬眾中斬將刈旗﹐稍一沈深﹐項可劉﹐韓可杜矣。張司業祭韓詩曰「獨得雄直气﹐發爲古文章」﹐余意獨舉以評其詩尢當。○《秋懷》詩曰「淸曉卷書坐﹐南山見髙稜。其下澄湫水﹐有蛟寒可罾。惜哉不得往﹐豈謂吾無能。」又《題炭谷湫祠堂》曰「列峯若攢指﹐石盂仰環環。巨靈髙其捧﹐保此一掬慳。吁無吹毛刃﹐血此牛蹄殷。至令乘水旱﹐鼓舞寡與鰥。」凜然有驅鱷魚﹑焚佛骨之气。○又曰「低心逐時趨﹐苦勉能暫。有如乘風船﹐一縱不可纜。」《紀夢》詩曰「乃知仙人未賢聖﹐護短恁愚邀我敬。我能屈曲自世間﹐安能從汝巢神山﹖」磊落骯髒﹐如見其人。○《十操》爲韓詩之最﹐然尢妙於《拘幽》﹕「有知無知兮﹐爲死爲生。嗚呼﹗臣罪當誅兮﹐天王聖明。」此眞聖堅語。至《履霜操》﹕「父兮兒寒﹐母兮兒饑。兒罪當笞﹐逐兒何爲﹖」亦復不減。末云「母生眾兒﹐有母憐之。獨無母憐﹐兒寧不悲﹗」未免淺露矣。此外卽《殘形操》爲佳﹐如思如疑﹐妙得恍惚之景﹐當在《猗蘭》《別鵠》之上。○琴詩曰「暱暱兒女語﹐恩怨相爾汝。劃然變軒昂﹐勇士赴敵場。浮柳絮無根蒂﹐天地闊遠隨飛揚。」何等灑落﹗「大弦春溫和且平﹐小弦廉折亮以淸。平生未識宮與角﹐但聞牛鳴盎中雉登木。」無論黏皮帶骨﹐且不三四句便罵﹐豈溫柔之教﹖﹝黃白山評﹕「『宮如牛鳴窖中』云﹐本出《管子》﹐賀謂『不三四句便罵』﹐是誤以爲退之自作矣。」﹞○東坡評子厚詩﹐謂「退之豪放奇險則過之﹐溫麗情深不及」。此言猶當。陳后山曰「退之於詩本無所解﹐直以才髙而妙耳。」此言則非﹐韓何至在宋人下﹗《醉贈張祕書》曰「險語破鬼膽﹐髙詞媲皇墳。至寶不雕琢﹐神功謝鋤耘。」髙處在此﹐不及處亦在此。﹝黃白山評﹕「此語退之有知﹐亦當心服。」又評﹕「天下未有不雕琢不鋤耘而語能險詞能髙者﹐二語敍在一處頗不倫。」﹞○韓詩亦善使事﹐如《送鄭尙書赴南海》曰「風靜ジス去﹐官廉蚌蛤回」﹐上句用海大風﹐下用合浦還珠事﹐何工妙也﹗○《酬天平馬僕射》曰「威令加徐土﹐儒風被魯邦。淸爲公論重﹐寬得士心降。」不惟有獎﹐兼亦有勸﹐莫謂韓詩全直。○韓詩至《石鼓歌》而才情縱恣已極﹐至《嗟哉董生行》則淫於盧仝矣。古人所以戒入鮑魚之肆。﹝黃白山評﹕「此退之自謂『才大無所不可』耳。豈胸無主張﹐容易漸染於人者﹗」﹞

△盧仝

王州曰「玉川《月蝕》詩﹐是病熱人囈語。前則任華﹐後則盧仝﹐皆乞兒唱長短歌博酒食者。」余甚快之。然此詩以指元和之黨﹐猶可說也。至贈馬異篇﹐不曰一之爲甚乎﹖其他可笑者﹐更不勝指。但讀至「相思一夜梅花發﹐忽到窗前疑是君」﹐不得不以勝流目之。

黃白山評﹕「此語全與玉川平時手不類﹐胡元瑞《詩藪》作劉瑗詩﹐或是。」

△孟郊

貞元﹑元和間﹐詩道始雜﹐類各立門戶。孟東野最爲髙深﹐如「慈母手中綫﹐遊子身上衣。臨行密密縫﹐意恐遲遲歸。誰言寸艸心﹐報得三春暉﹖」眞是《六經》鼓吹﹐當與退之《拘幽操》同爲全唐第一。吾更喜其《送韓愈從軍篇》云「王粲有所依﹐元瑜初應命。一章諭檄明﹐百萬心气定。」此卽李抱眞所云「山東布赦書﹐士卒皆感泣」﹐可謂能見其大﹐而槪謂之「蛩吟艸間」耶﹗○《嬋娟篇》人多稱之﹐然始曰「花嬋娟﹐泛春泉。竹嬋娟﹐籠曉煙。雪嬋娟﹐不常妍。月嬋娟﹐眞可憐。」以四物並稱﹐下曰「夜半娥朝太乙﹐人間本自無靈匹。漢宮承寵不多時﹐飛燕婕妤相妒嫉。」似三語皆是興意﹐獨歸重於月﹐而原本羿妻竊藥之故﹐伸明上云「可憐」之意﹐然正是東野寄之辭。

△李賀

李賀骨勁而神秀﹐在中唐最髙渾有气格﹐奇不入誕﹐麗不入纖。𨿽與溫﹑李並稱西昆﹐兩家纖麗﹐其長自在近體﹐七言古勉彊效之﹐全竊形似﹐此眞理不足者。嚴滄浪至以「玉川之怪﹐長吉之瑰詭」共言﹐此猶以蘇半蜣轉並器﹐且置蜣轉於蘇蘭之上﹐其爲識者不平﹐豈徒噲等爲伍而已。賀贈朔客曰「俊健如生猱﹐肯拾蓬中螢。」《贈陳商》曰「太華五千仞﹐拔地抽森秀。」此卽可以評賀詩。○杜牧序賀曰「蓋《騷》之苗裔﹐理𨿽不及﹐辭或過之。《騷》之有感怨刺懟﹐言及君臣理亂﹐時有以激發人意。乃賀所爲﹐得無有是。」後又云「少加以理﹐奴僕命《騷》可也。」宋人貶之﹐以爲賀詩之妙﹐正在理外。余細觀賀詩﹐二說俱謬。賀詩誠不能悉合於理﹐此詞人皆然﹐不獨賀也。如《黃家洞》云「雀步蹙沙聲促促﹐四尺角弓靑石鏃。黑幡三點銅鼓鳴﹐髙作猿啼搖箭ゅ。彩巾纏孝幅半斜﹐溪頭簇隊映葛花。山潭晚霧吟白鼉﹐竹蛇飛蠹射金沙。驅竹馬緩歸家﹐官軍自殺容州槎。」此篇前五句寫蠻人悍勇之狀﹐雀步蹙沙﹐狀其行也﹔角弓石鏃﹐黑幡銅鼓﹐言其孤矢及軍中號令﹔猿啼狀其聲﹔孝脛骨斜纏彩巾﹐言其服飠希。葛花當是野葛﹐《博物志》稱「曹瞞習啖野葛」﹐卽此葛﹐非消酒之葛花也。葛﹐毒艸﹐白鼉﹑竹蛇﹐皆毒物﹐總言蠻地風物之惡﹐官軍不能深入久屯。末言軍中殺戮無罪以冒功。讀一過﹐萬里之外﹐如在目前。﹝黃白山評﹕「徐文長云﹕『雀步』句狀箭鏃墜沙之聲。」﹞誰謂不能感發人意乎﹖又其《采玉歌》曰「采玉采玉須水碧﹐琢作步搖徒好色。老夫饑寒龍爲愁﹐藍溪水气無淸白。夜雨岡頭食蓁子﹐杜鵑口血老夫淚。藍溪之水厭生人﹐身死千年恨溪水。斜山柏雨如嘯﹐泉腳掛繩靑裊裊。村寒白屋念嬌嬰﹐古臺石磴懸腸艸。」此詩極言采玉之苦﹐以繩懸身下溪而采﹐人多溺而不起﹐至水亦厭之。采時又饑寒無食﹐惟摘蓁子爲糧。及得玉﹐僅供步搖之用﹐充玩好而已。傷心慘目之悲﹐及勞民以求無用之意﹐隱隱形於言外。此眞樂天所云「下以泄導人情﹐上可以補察時政」者﹐而曰賀詩全無理﹐豈其然﹗○《神弦曲》曰「西山日沒東山昏﹐旋風吹馬馬踏。畫弦素管聲淺繁﹐花裙糸卒糸蔡步秋塵。桂葉則風桂墜子﹐靑貍哭血寒狐死。古壁彩虯金帖尾﹐雨工騎入秋潭水。百年老鶚成木魅﹐笑聲碧火巢中起。」《神弦別曲》曰「巫山小女隔別﹐春風松花山上發。綠蓋獨穿香逕歸﹐白馬花竿前孑孑。蜀江風澹水如羅﹐墮蘭誰泛相經過。南山桂樹爲君死﹐衫淺污紅脂花。」二詩眞有《湘君》《山鬼》之遺。但中篇語太淺直﹐如「呼星召鬼歆杯盤﹐山魅食時人森寒」﹐形容殊劣。二詩已不能盡奇﹐《騷》豈易及﹐況「奴僕」耶﹗○世皆稱長吉爲鬼仙之才﹐語殊不謬。然其集中﹑亦自有淸新俊逸者。如《崇義裏滯雨》曰「憂眠枕劍匣﹐客帳夢封侯。」《傷心行》曰「燈靑蘭膏歇﹐落照飛蛾舞。古壁生凝塵﹐羈魂夢中語。」《始爲奉禮憶昌谷山居》曰「不知船上月﹐誰棹滿溪﹖」《秋涼寄兄》曰「夢中相聚笑﹐覺見半牀月。」《江南弄》曰「江中綠霧起涼波﹐天上疊紅嵯峨。水風浦生老竹﹐渚暝蒲帆如一幅。鱸魚千頭酒百斛﹐酒中倒掛南山綠。吳兪越吟未終曲﹐江上團團帖寒玉。」寫景眞是如畫﹐何嘗鬼語﹐亦何嘗不佳﹖按「團團帖寒玉」﹐注以爲荷﹐余意或是言月﹐觀上文「渚暝」可見﹐且與「吳兪越吟未終曲」句﹐相應尢急。○長吉艷詩﹐尢情深語秀。如《江樓曲》曰「曉釵催鬢語南風﹐抽帆歸來一日功。」《有所思》曰「白日蕭條夢不成﹐橋面更問仙人卜。」《銅雀妓》曰「石馬臥新煙﹐憂來何所似﹖長裾壓髙臺﹐淚眼看花機。」《江潭苑》曰「十騎簇芙蓉﹐宮衣小隊紅。練香燻宋鵲﹐尋箭踏盧龍。旗濕金鈴重﹐霜乾玉鐙空。今朝畫眉早﹐不待景陽鐘。」𨿽崔汴州曷能過乎﹖

△張籍王建

髙秉《品匯》設立名目﹐取捨不能盡當﹐惟七言古以張﹑王並列﹐極爲有識。文昌善爲哀婉之音﹐有嬌弦玉指之致。仲初妙於不含蓄﹐亦自有曉鐘殘角之韻。後人徒稱其《宮詞百首》﹐此如食熊啖股﹐何嘗得其美處﹖○「妙絕《江南曲》﹐淒涼怨女詞」﹐姚祕書之評張司業也。此言甚當。王之《當窗識》《簇蠶詞》《去婦》《老婦嘆鏡》《促刺詞》﹐若令出司業手﹐必當倍爲可觀。惟形容獰惡之態﹐則王勝於張。王《射虎行》曰「自去射虎得虎歸﹐官差射虎得虎遲。獨行以死當虎命﹐兩人相疑終不定。朝朝暮暮空手回﹐山下綠苗成道徑。遠立不敢污箭鏃﹐聞死還來分虎肉。惜畱猛虎著深山﹐射殺恐畏終身。」張《猛虎行》曰「南山北山樹冥冥﹐猛虎白日繞林行。向晚一身當道食﹐山中麋鹿盡無聲。年年養子在空谷﹐雌雄上山不相逐。谷中近窟有山村﹐長向村家取黃犢。五陵年少不敢射﹐空來林下看行迹。」張詠猛虎﹐故摹寫怯弱以見負之威﹐王詠射虎﹐故曲盡狡獪之態﹐用意不同﹐俱爲酷肖。《詩歸》評王詩曰「有激之言﹐字字痛切﹐似爲千古朝事邊事寫一供狀。」此論妙甚。張詩𨿽工﹐僅詞人之言﹐王詩意深遠矣。﹝黃白山評﹕「張詩亦似爲權門勢要傾害朝士之諭﹐非徒詠猛虎而已。」﹞○張《古釵嘆》曰「古釵墮井無顏色﹐百尺泥中今復得。鳳凰宛轉有古儀﹐欲爲首飾不稱時。女伴傳看不知主﹐羅袖拂拭生光輝。蘭膏已盡股半折﹐雕文刻樣無年月。𨿽離井底入匣中﹐不用還與墜時同。」王《開池得古釵》曰「美人開池北堂下﹐拾得寶釵金未化。鳳凰半在雙股齊﹐鈿花落處生黃泥。當時墮地覓不得﹐暗想窗中還夜啼。可知將來對夫婿﹐鏡前學梳古時髻。莫言至死亦不遺﹐還似前人初得時。」王詩作驚喜之意﹐亦佳。尢妙在暗想墮地時啼﹐思路周折。至學梳古髻﹐尢肖嬌憨之態。然意盡於得釵。張所寄便在弦指之外﹐令人想見淮陰典連敖﹐鳳雛治耒陽時也。○張《羈旅行》曰「荒城無人霜滿路﹐野火燒橋不得度。寒入窟鳥啼巢﹐僮僕問我誰家去﹖行尋田頭暝未息﹐雙轂長轅礙荊棘。緣岡入澗投田家﹐主人舂米爲夜食。晨雞喔喔茅屋旁﹐行人起掃車上霜。」數語深肖旅途之景。仲初《田家畱客》曰「遠行僮僕應苦饑﹐新婦廚中炊欲熟。不嫌田家破門戶﹐蠶房新泥無風土。」又曰「丁寧回語屋中妻﹐有客勿令兒夜啼。雙冢直西有縣路﹐我教丁男送君去。」寫主人情事﹐亦復如見。如此主賓﹐恨不令其相值。○張《將軍行》敍戰勝後曰「擾擾惟有牛羊聲。」《關山月》曰「軍中探騎暮出城﹐伏兵暗處低旌戟。」《永嘉行》曰「紫陌旌幡暗相觸﹐家家雞犬飛上屋。」《廢宅行》曰「宅邊靑桑垂宛宛﹐野蠶食葉還成繭。黃雀銜艸入燕窠﹐嘖嘖啾啾白日晚。去時禾黍埋地中﹐饑兵掘土翻重重。鴟梟養子庭樹上﹐曲墻空屋多旋風。」王《遠將歸》曰「去願車輪遲﹐回思馬蹄速。」《涼州行》曰「驅羊亦著錦爲衣﹐爲惜氈裘防鬥時。」《溫泉宮行》曰「禁兵去盡無射獵﹐日西麋鹿登城頭。梨園子弟偸曲譜﹐頭白人間教歌舞。」張之傳寫入微﹐王亦透快而妙。○司業律詩以淺淡而妙﹐然實鴻鵠之腹毳也。余惟喜其《寄劉和州》﹕「晚來江气連城白﹐雨後山光滿郭靑。」光景可思。又《憶陷蕃故人》﹕「無人收廢帳﹐歸馬識殘旗。欲祭疑君在﹐天涯哭此時。」誠堪嗚咽。○司馬律不能佳﹐排律尢劣﹐故昔人謂其俗。方回亦以爲一體﹐列之爲式﹐陋矣。

△白居易

元﹑白詩不能髙﹐論詩卻髙。微之《少陵暮志》《敍詩與樂天書》﹐樂天《寄元九書》﹐皆深得六義之解者﹐惜所作不逮耳﹐不得以其詩廢其言也。○白傅實一淸綺之才﹐歌行曲行﹐樂府雜律詩﹐極多可觀者。其病有二﹕一在務多﹐一在彊學少陵﹐率爾下筆﹐秦武王與烏獲爭雄﹐一舉鼎而絕ㄕ矣。○《秦中吟》《喜雨詩》《哭孔戡》《宿紫閣村》﹐皆樂天得意作。《紫閣村》尙有《石壕吏》遺意。《秦中吟》末篇「一叢深色花﹐十戶中人賦」﹐差可諷詠。餘皆骨弱體卑﹐語直意淺。𨿽欲以廣宸聰﹐副憂勤﹐而「言之無文﹐行之不遠」﹐去《祈招》之義遠矣。至如宣祖功宗徳﹐固須明暢﹐然ゼ辭縱不必雕鏤﹐亦當深厚爾雅。《七徳舞》云「《七徳舞》《七徳歌》﹐傳自武徳至元和。元和小臣白居易﹐觀舞聽歌知樂意﹐曲終稽首陳其事﹕太宗十八舉義兵﹐白旄黃鉞定兩京﹐禽充戮竇四海淸。二十有四功業成﹐二十有九卽帝位﹐三十有五致太平。」輕率如此﹐何以奉之郊廟﹗退之《元和聖徳詩》﹐體裁髙渾﹐猶以其形容稍過﹐蘇子由遂謂「李斯頌秦所不忍言」﹐遽譏其陋﹐何況乃爾﹗吾讀白諷諭詩﹐每嘆其有美意而無佳詞也。○選白詩從無精識﹐喜恬澹者兼收鄙俚﹐尙气格者並削風藻﹐此子瞻所云「不與飯俱咽﹐卽與飯俱吐」者也。○《詩歸》選白頗有具眼處﹐如《雜興》詩曰「楚王多內寵﹐傾國選嬪妃。又愛從禽樂﹐馳驟每相隨。錦鞲臂花隼﹐羅袂控金羈。遂習宮中女﹐皆如馬上兒。色禽合爲荒﹐刑政兩已衰。夢春仍獵﹐章華夜不歸。東風二月大﹐春雁正離離。美人挾銀鏑﹐一發疊雙飛。飛鴻驚斷行﹐僉翅避蛾眉。君王顧之笑﹐弓箭生光輝。回眸語君曰﹕昔聞莊王時﹐有一愚夫人﹐其名曰樊姬。不有此娛樂﹐三載斷鮮肥。」此詩用意落筆﹐無限曲折蘊藉﹐初讀之﹐不信其出白手也﹐從未見選者﹐此可謂出珊瑚於海底矣。○樂天樂府不及文昌﹑仲初﹐可備采風者尙多。《司天臺》曰「北辰微暗少光色﹐四星煌煌如火赤。耀芒動角射三臺﹐上臺半滅中臺坼。是時非無太史官﹐眼見心知不敢言。明朝趨入明光殿﹐惟奏慶壽星見。」《縛戎人》云「沒蕃被囚思漢土﹐歸漢被劫爲蕃虜。早知如此悔歸來﹐兩地寧如一處苦﹖」《杜陵叟》曰「三月無雨旱風起﹐麥苗不秀多黃死。九月降霜秋早寒﹐禾穗未熟皆靑乾。長吏明知不申破﹐急僉暴徵求考課。典桑賣地納官租﹐明年衣食將何如﹖」又云「不知何人奏皇帝﹐帝心惻隱知人獘。白麻紙上書徳音﹐京畿盡放今年稅。昨日裏胥方到門﹐手持尺牒榜鄕村。十家租稅九家畢﹐虛受吾君蠲免恩。」《賣炭翁》曰「可憐身上衣正單﹐心憂炭賤願天寒。夜來城外一尺雪﹐曉駕炭車輾冰轍。牛困人饑日已髙﹐市南門外泥中歇。翩翩兩騎來是誰﹐黃衣使者白衫兒。手把文書口稱敕﹐回車叱牛牽向北。一車炭重千餘斤﹐官使驅將惜不得。半疋紅紗一丈綾﹐系向牛頭充炭直。」《陵園妾》曰「山宮一閉無開日﹐此身未死不令出。松門到曉月徘徊﹐柏城盡日風蕭瑟。」如此種詩﹐不惟悉一時蠹獘﹐兼可作後世之前車。吾獨怪姚鉉選《唐文粹》﹐至盡屏近體不錄﹐固將備一代之風謠﹐繼千秋之《騷》《雅》﹐乃棄此不收﹐而取其「紫綬朱衣靑布衫﹐顏色不同而已矣。別有一事欲勸君﹐遇酒逢花且歡喜」﹐心眼眞不復可思﹗

△元稹

詩至元﹑白﹐實又一大變。兩人𨿽並稱﹐亦各有不同﹕選語之工﹐白不如元﹔波瀾之闊﹐元不如白。白蒼莽中間存古調﹐元精工處亦雜新聲。旣由風气轉移﹐亦自材質有限。元初見輕於李賀﹐賀固無辭於輕薄﹐後乃立議以錮之﹐抑何太甚﹗讀昌黎《諱辯》﹐斯世之險﹐果不在太行﹑孟門。○《連昌宮辭》輕雋﹐《長恨歌》婉麗﹐《津陽門詩》丰贍﹐要當首白而尾鄭。顧前人諸選﹐惟收元作者﹐以其含有諷諭耳。○《文粹》收微之詩至多﹐《連昌宮》《冬白》《苦樂相倚曲》《築城詞》外﹐有《陽城驛》一詩尙可觀。如「公亦不遺布﹐人自不盜牛。有鳥哭楊震﹐無兒悲鄧攸」﹐皆佳句也。餘皆淺直。尢可笑者爲《說劍》﹐至云「寧斬泓下蛟﹐莫試街中狗」﹐較長吉「ソ絲團金懸轆﹛鹿﹜﹛族﹜﹐神光欲截藍田玉。提出西方白帝驚﹐嗷嗷鬼母秋郊哭」﹐豈中與之作奴。○微之自是一種輕艷之才﹐所作排律動數十韻﹐正是誇多斗靡﹐𨿽有秀句﹐補綴牽湊者亦多﹐亦爲大雅所薄。集中惟樂府詩多佳﹐如《憶遠曲》﹕「水中書字無字痕﹐君心暗畫誰會君﹖」《小胡笳引》曰「流宮變徵漸幽咽﹐《別鶴》欲飛弦欲絕。秋霜滿樹葉辭風﹐寒雛墜地烏啼血。」皆工於刻劃也。又《將進酒》﹐古多言飲酒之事﹐𨿽太白之豪宕﹐長吉之悲涼﹐亦循此旨﹐微之忽用蘇秦對燕王事﹕「將進酒﹐將進酒﹐酒中有毒主父﹐言之主父傷主母。母爲妾地父妾天﹐仰天俯地不忍言。陽爲僵踣主父前﹐主父不知加妾鞭。旁人知妾爲主說﹐主將淚洗鞭頭血。推椎主母牽下堂﹐扶妾遣升堂上牀。將進酒﹐酒中無毒令主壽。願主回恩歸主母﹐遣妾如此由主父。妾爲此事人偶知﹐自慚不密方自悲。主今顚倒安置妾﹐貪天僭地誰不爲﹖」不惟竿頭進步﹐亦且所言近義矣。○稹又有《野田狐兔行》﹐寄托妙甚﹐古今從無選者﹕「種豆耘鋤﹐種禾溝圳。禾苗豆田﹐狐扌骨兔翦。割鵠飠委鷹﹐烹麟啖犬。鷹怕兔豪﹐犬被狐引。狐兔相須﹐鷹犬相盡。日暗天寒﹐禾稀豆損。鷹犬就烹﹐狐兔俱哂。」從來姑息驕將﹐黜戮直臣﹐遂致寇盜蔓延﹐敗亡由之﹐誦此殊爲惕然。○未讀微之《冬白》﹐覺王建首篇亦佳﹕「天河漫漫北斗燦﹐宮中烏啼知夜半。新縫白舞衣成﹐來遲邀得吳王迎。低鬟轉面掩雙袖﹐玉釵浮動秋風生。酒多夜長夜未曉﹐月明燈光兩相照﹐後庭歌聲更窈窕。」摹寫驕淫﹐疑爲窮盡。至元詩曰「吳宮夜長宮漏款﹐簾幕四垂燈焰暖。西施自舞王自管﹐雪翩翩鶴翎散﹐促節牽繁舞腰懶。舞腰懶﹐王罷飲﹐蓋覆西施鳳花錦。身作匡牀臂爲枕﹐朝佩樅樅王宴寢。寢醒閽報門無事﹐子胥死後言爲諱。近王之臣諭王意﹐共笑越王窮惴惴﹐夜夜抱冰寒不寐。」不徒敍述驕奢縱恣﹐其寫王狎暱處﹐眞有樊通徳所云「淫於色﹐非慧男子不至。」慧則通﹐通則流﹐流而不得其防﹐意殆非經爲蕩子者不知。至寫羣臣諧媚﹐儼然江﹑孔口角﹐覺王詩傖父矣。○《苦樂相倚曲》尢妙﹐如「君心半夜猜恨生﹐荊棘滿懷天未明。漢成眼瞥飛燕時﹐可憐班女恩已衰。未有因由相決絕﹐猶得半年佯暖熱。轉將深意諭旁人﹐緝綴瑕疵遣潛說」﹐將閨房衽席之間﹐說得一團機械﹐凜凜可畏。然正是唐玄宗﹑漢武帝一輩﹐若陳叔寶之此處不畱人﹐衛莊公之莫往莫來﹐正不須此。然陷阱愈深﹐冤酷愈烈矣。譚元春曰「深於涉世﹐乃能寫得如此刻骨﹐君臣朋友之間﹐誦之惕然。」此評妙甚﹐亦當與此詩同不朽也。

△李紳

短李以歌行自負﹐樂天亦稱之。又少以《憫農》詩見賞於呂溫﹐今二絕盛傳﹐呂之鑑賞眞是不謬。歌行遂不可復見﹐惟有《追昔遊集》耳﹐頗有體格。如《石泉》詩「微度竹風涵淅瀝﹐細浮松月透輕明」﹐《翡翠》詩「蓮莖觸散蓮葉欹﹐露滴珠光似還浦」﹐皆秀句也。又「花寺聽鶯入﹐春湖看雁畱」﹐「橋轉攢虹飲﹐波通斗浮」﹐深肖吳中風景。又《水寺》詩「坐看魚鳥沈浮遠﹐靜見樓臺上下同」﹐《宿瓜洲》「衝浦回風翻宿浪﹐照沙低月斂殘潮」﹐寫景處亦有靜觀之妙。

△沈亞之

沈亞之《村居》詩曰「月上蟬韻殘﹐梧桐陰滿地」﹐二語淸絕。然上語曰「無樹棲宿鳥﹐無酒共客醉」﹐梧陰旣已滿地﹐則樹亦不小﹐鳥不堪宿耶﹗此語病也。○按下賢有集不傳﹐宋人至取稗史夢中詩附麗成集﹐最可笑。

△賈島

賈詩最佳者﹐終以卷首《古意》爲尢﹕「志士終夜心﹐良馬白日足」﹐使人讀之﹐不勝撫髀顧影之悲﹐可與魏武《龜𨿽壽》篇並驅。○《遊仙》詩﹕「借得孤鶴騎﹐髙近金烏飛。天中鶴路直﹐天盡鶴一息。」亦是奇語﹐尙不如東野「日下鶴過時﹐人間落空影」﹐似乎若或見之。○閬仙五字詩實爲淸絕﹐如「空巢霜葉落﹐疏牖水螢穿」﹐卽孟襄陽「鳥過煙樹宿﹐螢傍水軒飛」﹐不能遠過。又如「雁驚起衰艸﹐猿渴下寒條」﹐「夕陽飄白露﹐樹影掃靑苔」﹐「柴門掩寒雨﹐響出秋蔬」﹐「地侵山影掃﹐葉帶露痕書」﹐「移居見山燒﹐買樹帶巢烏」﹐皆於深思靜會中得之。○賈有精思而無快筆﹐往往意工於詞。又生平好用倒句﹐如「細響吟乾葦」﹐「枝重集猿楓」﹐𨿽紆曲而猶能達其意。至「舟系岸邊蘆」﹐蘆豈堪系舟﹐必是系舟蘆岸。

△姚合

姚合《曉望華淸宮》曰「曉看樓殿更分明﹐遙隔朱欄見鹿行。武帝自知身不死﹐教修玉殿號長生。」譏刺不露﹐而言外似嘲似謔﹐覺顧況「豈知今夜長生殿﹐獨閉空山月影寒」﹐調平語直﹐味索然張。﹝黃白山評﹕「予以顧詩遠勝姚作﹐具眼者當自辧之。」﹞○凡作熟題﹐須得新意乃佳。《楊柳枝》曰「江亭楊柳折還垂﹐月照深黃幾樹絲。見說隋堤枯已盡﹐年年行客怪春遲。」此詩頗脫窠臼。○按祕書與閬仙善﹐兼效其體。古詩不惟气格近之﹐尙無其酸言。至近體如「酒熟聽琴酌﹐詩成削樹題」﹐「過門無馬迹﹐滿宅是蟬聲」﹐「看月嫌松密﹐垂綸愛水深」﹐「弄日鶯狂語﹐迎風蝶倒飛」﹐俱爲宋人所尊﹐觀之果亦警策。

○晚唐

△朱慶余

朱慶余不能爲古詩﹐卽近體亦惟工於絕句。如《閨意》﹕「妝罷低聲問夫婿﹐畫眉深淺入時無﹖」《宮詞》﹕「含情欲說宮中事﹐鸚鵡前頭不敢言。」眞妙於比擬。《宮詞》深妙﹐更在《閨意》之上。又《公子行》𨿽無比興﹐亦酷肖遊冶兒之態﹕「從結客冶遊時﹐忘卻紅樓薄暮期。醉上黃金堤上去﹐馬鞭捎繼綠楊絲。」末句正與次句相應﹐寫匆匆急歸之景﹐何止頰上三毛﹗

△周賀

周賀詩頗多淸刻之句﹐然終嫌未脫僧气。人多稱其「澄江月上見魚擲﹐晚徑葉飛聞犬行」。余尢喜其《寄新頭陀》﹕「遠洞省穿湖底過﹐斷崖曾向壁中禪」﹐眞險而工。

△章孝標章碣

章氏父子詩格俱單﹐碣尢力弱﹐然《焚書坑》一作﹐自足名家。其父孝標《夢鄕》作﹕「家住吳王舊苑東﹐屋頭山水勝屏風。尋常夢在秋江上﹐釣艇遊揚藕葉中。」又《歸海上舊居》曰「鄕路繞蒹葭﹐縈紆出海涯。人衣披蜃气﹐馬迹印鹽花。艸沒題詩石﹐潮摧坐釣槎。還歸舊窗裏﹐凝思向餘霞。」詩境甚淸﹐恨此外皆之旣灌耳。

△張祜

樂天號爲與物無競﹐乃致張祜坎Б終身﹐事𨿽成於元稹﹐要不能辭伯仁由我之譏也。祜自不能爲徐凝俯首﹐何與於白﹐更何與於元而泥令狐楚之薦乎﹖款頭詩﹑目連救母﹐藝林載爲雅謔﹐安知不以其不爲前輩少容而有意壓之﹖然宮體諸詩﹐實皆淺淡﹐卽「故國三千里﹐深宮二十年」﹐亦甚平常﹐不知何以合譽至此﹗惟《金山寺》作眞佳﹐祜自謂可敵綦毋潛《靈隱寺禪院》詩。余則謂正與王灣《北固山下》作並驅耳。結語稍湊﹐不能損價也。﹝黃白山評﹕「此詩結語實不佳﹐第此韻字數甚窄﹐結語似爲湊韻所苦﹐又當爲作者致想耳。」﹞升又以韓垂作勝之。垂中二聯曰「盤根大江底﹐插影浮間。」金山一拳﹐苦不甚髙﹐安能插影間﹖此可言匡廬耳。下曰「雷霆常間作﹐風雨時往還」﹐又可移入羅浮矣。

△杜牧

「銀燭秋光冷畫屏﹐輕羅小扇撲流螢。天階夜色涼如水﹐臥看牽牛織女星。」亦卽「參昴衾」之義。但古人興意在前﹐此倒用於後。昔人感嘆中猶帶慶幸﹐故情辭悉露﹔此詩全寫淒涼﹐反多含蓄。﹝黃白山評﹕「此卽古詩『盈盈一水間﹐脈脈不得語』之意﹐殊非『參昴衾』之義。」﹞○杜紫微詩﹐惟絕句最多風調﹐味永趣長﹐有明月孤映﹐髙霞獨舉之象﹐餘詩則不能爾。昔人多稱其《杜秋詩》﹐今觀之﹐眞如暴漲奔川﹐略少氵亭泓澄澈。如敍秋入宮﹐漳王自少及壯﹐以至得罪廢削﹐如「一尺桐偶人﹐江充知自欺」﹐語亦可觀。但至「我昨金陵過﹐聞之爲欷」﹐詩意已足﹐後卻引夏姬﹑西子﹑薄后﹑唐兒﹑呂﹑管﹑也﹑孟﹐滔滔不絕﹐如此作詩﹐十紙難竟。至後「指何爲而捉﹐足何爲而馳﹐耳何爲而聽﹐目何爲而窺」﹐所爲雅人深致安在﹖此詩不敢攀《琵琶行》之踵。或曰以備詩史﹐不可從篇章論﹐則前半吾無敢言﹐後終不能不病其衍。○紫微嘗有句曰「杜詩韓集愁來讀﹐似倩麻姑癢處搔」﹐此正一生所得力處﹐故其詩文俱帶豪健。「天外鳳凰誰得髓﹐無人解合續弦膠」﹐𨿽隱然自負﹐未之敢許也。○《早雁》詩曰「仙掌月明孤影過﹐長門燈暗數聲來」﹐光景眞是可思。但全篇惟「金河秋半」四字稍切「早」字﹐餘皆言繳之慘﹐勸無歸還﹐似是寄托之作。○杜長律亦極有佳句﹐如「深秋簾幕千家雨﹐落日樓臺一笛風」﹐「蒲根水暖雁初浴﹐梅徑香寒蜂未知」﹐「千里暮山重疊翠﹐一溪寒水淺深淸」﹐又江碧柳靑人盡醉﹐一瓢顏巷日空髙」﹐俱灑落可誦。至《西江懷古》「千秋釣艇歌明月﹐萬里沙鷗弄夕陽」﹐尢有江天浩蕩之景。○《山寺》詩曰「峭壁引行徑﹐截溪開石門。泉飛濺虛檻﹐起漲河軒﹐隔水看來路﹐疏籬見定猿。未難久住﹐歸去復何言﹖」詩亦淸傲。但讀韋蘇州「新泉泄陰壑﹐髙蘿蔭綠塘。攀林一棲止﹐飲水得淸涼。物累誠可遣﹐疲終未忘。還歸坐郡閣﹐但見山蒼蒼。」彼則溫然循良者之言矣。

△李羣玉

李君玉《梅花》詩﹕「玉鱗寂寂飛斜月﹐素艷亭亭對夕陽。」升謂「暗香浮動」恐未可比。語亦不誣﹐惜全篇體弱。髙秉編入古詩﹐殊謬﹐當仍原集作排律耳。又《詩品》《品匯》皆作「素手」。余意「素手」不切梅花﹐本集作「素艷」﹐「艷」字韻𨿽不髙﹐意猶較穩﹐亦從集爲是。﹝黃白山評﹕「『艷』字亦不穩﹐余意作『素影』或可耳。」﹞按文山𨿽生晚唐﹐不染輕靡僻澀之習﹐五言古頗有素風﹐但警拔處亦少。其於溫﹑李不爲﹐亦不能也。溫﹑李皆厄於令狐﹐文山則承其薦﹐而班敕降制﹐備文人之榮。且溫﹑李咸屬舊知﹐李僅一時附﹐洵知貧賤驕人﹐自忄吳不淺。

△溫庭筠

《奉天西佛寺》詩曰「憶昔狂童犯順年﹐玉虯暇出甘泉。宗臣欲舞千鈞劍﹐追騎猶觀七寶鞭。星背紫垣終掃地﹐日歸黃道卻當天。至今南頓諸耆舊﹐猶指榛蕪作弄田。」按韓西追﹐段太尉倒用司農印召之而還﹐故用七寶鞭事。此聯上寫忠義之激昂﹐下寫乘輿之惶迫﹐眞一篇之警策。○顧華玉曰「溫生作詩﹐全無興象﹐又乏淸溫﹐句法刻俗﹐無一可法﹐不知後人何故尊信﹖大抵淸髙難及﹐粗濁易流﹐蓋便於流俗淺學爾。余恐鄭聲亂雅﹐故特排擊之。」愚意顧論誠然﹐然亦少過。大抵溫氏之才﹐能瑰麗而不能澹遠﹐能尖新而不能雅正﹐能矜飾而不能自然﹐然警慧處﹐亦非流俗淺學所易及。正如薴蘿女﹐暱之𨿽欲傾城﹐然使其終身負薪﹐則亦不平。○七言古詩﹐句雕字琢﹐當其沾沾自喜之作﹐𨿽竭其伎倆﹐止於音響卓越﹐鋪敍藻艷﹐態度生新﹐未免其美悉浮於外﹐有腴而實枯﹐紆而實近﹐中乾外彊之病。如《懊惱曲》後云「悠悠楚水流如馬﹐恨紫愁江滿平野。野土千年恨不平﹐至今燒作鴛鴦瓦。」語誠警麗﹐細思之有深意否﹖又《塞寒行》後曰「心許淩煙名不滅﹐年年錦字傷離別。彩毫一畫竟何榮﹐空使靑樓淚成血﹗」《照影曲》結云「桃花百媚如欲語﹐曾爲無雙今兩身。」《蓮浦謠》末曰「荷心有露似驪珠﹐不是眞圓亦搖蕩。」《織錦詞》末云「象尺燻鑪未覺秋﹐碧池已長新蓮子。」皆意淺體輕﹐然實秀色可餐。此眞所謂應對之才﹐不必督之理﹔蛾眉之質﹐無俟繩之井臼也。○短律尢多警句﹐如《題盧處士居》﹕「千峯隨雨暗﹐一徑入斜。」《贈越僧嶽》﹕「一室故山月﹐滿瓶秋澗泉。」《題采藥翁艸堂》﹕「衣濕木棉雨﹐語成松嶺煙。」《題造微禪師院》﹕「照竹燈和雪﹐看松月到衣。」《盧氏池上遇雨贈同遊者》﹕「萍皺風來後﹐荷喧雨到時。」淸不減賈﹐潤更過之。世徒稱其「雞聲茅店月﹐人迹板橋霜」﹐殊未嘗全鼎之味。又《巫山神女廟》曰「曉峯眉上色﹐春水臉前波。」尢纖刻可喜。○七言近體之佳者﹐如「暫對杉松如結社﹐偶同麋鹿自成羣」﹐「醉後獨知殷甲子﹐病來猶作《晉春秋》」﹐「不見水應有夢﹐偶隨鷗鷺便成家」﹐不問而知爲髙僧﹑隱士﹑漁父矣。又寫景如「一院落花無客醉﹐五更殘月有鶯啼」﹐「綠昏晴气春風岸﹐紅漾輕輪野水天」﹐《詠檜》﹕「長廊夜靜聲疑雨﹐古殿秋深影類」﹐眞令人謖謖在耳﹐忽忽在目。○溫不如李﹐亦時有彼此互勝者。如義山《隋宮》詩「玉璽不緣歸日角﹐錦帆應是到天涯」﹐飛卿《春江花月夜》曰「十幅錦帆風力滿﹐連天展盡金芙蓉」﹐𨿽竭力描寫豪奢﹐不及李語更能狀其無涯之欲。至結句「地下若逢陳後主﹐豈宜重問《後庭花》」﹐較溫「後主荒宮有曉鶯﹐飛來只隔西江水」﹐則溫語含蓄多矣。○余嘗戲較溫﹑李一生﹐截長補短﹐差足相當﹐詩歌箋啟﹐兩皆匹敵。究生平所缺者﹐溫不見古文﹐李則無小詞﹔溫終困一科名﹐李未聞有賢子。溫憲登第後訴父屈曰「蛾眉先妒﹐明妃爲去國之人﹔猿臂自傷﹐李廣乃不侯之將」。有此一事﹐差慰人心。義山已身自得之﹐亦復何憾﹗○溫憲集不傳﹐惟《杏花》詩流傳人口。「店香風起夜﹐村白雨休朝」﹐殊有父風﹐此亦謝超宗鳳凰一毛也。

△李商隱

義山綺才艷骨﹐作古詩乃學少陵﹐如《井泥》《驕兒》《行次西郊》《戲題樞言艸閣》《李肱所遺畫松》﹐頗能質朴。然已有「鏡好鸞空舞﹐簾疏燕誤飛」﹐「十五泣春風﹐背面秋千下」諸篇﹐正如木蘭𨿽兜牟衤兩襠﹐馳逐金戈鐵馬問﹐神魂固猶在鉛黛也﹐一離沙場﹐卽視尙書郎不顧﹐重復理鬢貼花矣。○《韓碑》詩亦甚肖韓﹐仿佛《石鼓歌》气槪﹐造語更勝之。○義山之詩﹐妙於纖細﹐如《全溪作》﹕「戰蒲知雁唼﹐皺月覺魚來」﹐《晚晴》﹕「並添髙閣迥﹐微注小窗明」﹐《細雨》﹕「气涼先動竹﹐點細未開萍。」然亦有極正大者﹐如《肅皇帝挽辭》﹕「小臣觀吉從﹐猶誤欲東封」﹐《過故崔充海宅與崔明秀才話舊因寄趙杜李三掾》﹕「莫恁無鬼論﹐終負托孤心」﹐惻然有攀髯號泣及良士不負死友之志﹐非溫所及。至若「試墨書新竹﹐張琴和古松」﹐「石梁髙瀉月﹐樵路細侵」﹐尙是尋常好語﹐唐律中不難得。○義山好作艷詞﹐多入褻暱之態。如《可嘆》一詩﹕「幸會東城宴未回﹐年華憂共水相催。梁家宅裏秦宮入﹐趙后樓中赤鳳來。冰簟且眠金鏤枕﹐瓊筵不醉玉交杯。宓妃愁坐芝田館﹐用盡陳王八斗才。」通篇皆鶉奔鵲︹之旨﹐此則刺淫﹐非導欲也。○取靑媲白﹐大家所笑。然如《贈契使君》作﹕「何年部落到陰陵﹐奕世勤王國史稱。夜掩牙旗千帳雪﹐朝飛羽騎一河冰。蕃兒𦇤負來靑冢﹐狄女漿出白登。日晚鵜泉上望﹐路人遙識郅都鷹。」此詩殆可辟瘧﹐𨿽以「靑冢」﹑「白登」組織﹐但見其工﹐寧病其纖哉﹗○溫﹑李俱有《七夕》詩﹐李白「淸漏漸移相望久﹐微未接過來遲」﹐溫曰「蘇小橫塘通桂楫﹐未應淸淺隔牽牛」﹐皆妙於以荒唐事說得十分眞實。溫又有作曰「銀燭有光妨宿燕﹐畫屏無睡待牽牛」﹐此則非天上牽牛也﹐上句尢尖警可喜。又李郢《七夕》詩曰「欲滅煙花饒俗世﹐暫煩月掩妝臺」﹐語𨿽雕琢入情﹐尙不及二子。○義山有《富平少侯》詩﹐蓋詠西京張氏也。其詩止形容侈汰﹐而不入實事。如「不收金彈拋林外」﹐乃韓嫣事﹐正不妨借用耳。﹝黃白山評﹕「此本刺時人而寓言富平侯耳﹐豈詠西京張氏乎﹖」﹞然如「彩樹轉燈珠錯落﹐繡檀回枕玉雕鎪」﹐不過驕奢盡之。至「直登宣室螭頭上﹐橫過甘泉豹尾中」﹐儼然畫出東京梁﹑竇家兒矣。○長吉﹑義山皆善作神鬼詩﹐《神弦曲》有幽陰之气﹐《聖女祠》多縹緲之思。如「無質易迷三里霧﹐不寒長著五銖衣」﹐眞令人可望而不可親﹐有是耶非耶之致。至「一春夢雨常飄瓦﹐盡日靈風不滿旗」﹐又似可親而不可望﹐如曹植所云「神光離合﹐乍陰乍陽」也。近徐渭有《露筋祠》詩﹕「烏鳥旣能傷義士﹐蟻虻何苦碎貞肌。由來天道本無定﹐誰使昆虫必有知。畫壁幾殘春社雨﹐靈風時滿夜歸夜。煙波一望三千里﹐長在湘江洛水湄。」似翻前語﹐尢覺活現。然徐竟殊貞﹐李已入艷﹐猶《殘燈》詩韋蘇州之與沈滿願耳。○「二月二日江上行」一詩﹐全篇俱摹仿少陵﹐然在集中殊不見佳。閱李集者﹐猶漢明帝幸濯龍中﹐正不煩有馬后。○《代魏宮私贈》小序曰「黃初三年﹐已隔存沒﹐追代其意﹐何必同時。亦廣《子夜鬼歌》之流變。」此舉殊屬韻事。但其詩曰「來時西館阻佳期﹐去後漳河隔夢思。知有宓妃無限意﹐春松秋菊可同時﹖」余以末二語意已見於序中﹐不必復見於篇中。且贈詩只四句﹐又以兩句說作詩之意﹐詩意不盡﹐且注解又蛇足可厭。𨿽名家﹐吾不能緘口。○魏﹑晉以降﹐多工賦體﹐義山猶存比興。如《槿花》詩曰「風露淒涼秋景繁﹐可憐榮落在朝昏。未央宮裏三千女﹐但保紅顏莫何恩。」因槿花之易落﹐而感女色之易衰﹐此興而兼比者也。至末句說盡古今色衰愛馳之事﹐慧心者當不待見前魚而泣下矣。

△劉滄

劉龍門極有髙調﹐且終捲無敗羣者﹐但精出處亦少。髙秉置之於正變﹐與義山﹑用晦並列﹐便是唐玄宗之重蕭嵩。○《咸陽懷古》﹐最劉詩之勝處﹕「天空絕塞聞邊雁﹐葉盡孤村見夜燈」﹐眞堪與許渾《南庭夜坐貽開元寺道者》﹕「髙樹有風聞夜磬﹐遠山無月見秋燈」並驅。

黃白評﹕「劉滄長律如《經煬帝行宮》《題王母廟》《秋日山寺懷友人》《經麻姑山》《春日旅遊》諸篇﹐皆晚唐錚錚者。其餘警聯尙多﹐如『半夜秋風江色動﹐滿山寒葉雨聲來』﹐『綠蕪風晚水邊寺﹐淸磬月髙林下禪』﹐『停燈深夜看仙﹐拂石髙秋坐釣臺』﹐『霜落雁聲來紫塞﹐月明人夢在靑樓』﹐『蕭郎獨宿落花夜﹐謝女不歸明月春』﹐𨿽气格未超﹐而風韻獨絕﹐賀並不之及何也﹗」

△許渾

文人落筆﹐常有意態偶同者。許郢州《鄭秀才東歸恁達家書》曰「兩巖花落夜風急﹐一徑艸荒春雨多」﹐來鵬《山館書情》曰「侵階艸色連朝雨﹐滿地梨花昨夜風」﹐二意相似﹐許稍調髙﹐來則態勝耳。許結曰「貧居不問應知處﹐溪上閒船系綠蘿」﹐來結曰「分明記得還家夢﹐徐孺宅前湖水東」﹐則來爲振響﹐許殊弄姿也。○許郢州詩﹐前後多互見﹐故人譏才短。如《寄題華陽韋秀才院》﹕「晴攀翠竹題詩滑﹐秋摘黃花釀酒濃。山殿日斜喧鳥雀﹐石潭波動戲魚龍。」與《常慶寺遇常州阮秀才》中聯無異﹐但攺「晚江紅葉題詩徧﹐秋待黃花釀酒濃」﹐又攺「殿」爲「館」之別耳。又《寄殷堯藩》﹕「帶月獨歸蕭寺遠﹐看花頻醉庾樓深」﹐亦與《寄盧郎中》﹕「醉別庾樓山色滿﹐夜歸蕭寺月光斜」﹐語略相同。然詩家犯此甚多﹐太白已先不免。○《金陵懷古》詩曰「《玉樹》歌殘王气終﹐景陽兵合戍樓空」﹐詠金陵而獨舉陳事者﹐自行南北不分也。「松楸遠近千官冢﹐禾黍髙低六代宮」﹐卽太白「吳宮花艸埋幽徑﹐晉代衣冠成古丘」意。「石燕拂晴亦雨﹐江豚吹浪夜還風」﹐嘗見宋僧圓至注周弼《三體唐詩》﹐引《湘州記》「零陵有石燕﹐遇雨則飛」解此句﹐大謬。金陵有燕子磯俯臨江岸﹐此專詠其景耳﹐何暇遠及零陵﹗「英雄一去豪華盡﹐惟有靑山似洛中﹐」語稍未練﹐亦自結得住。此詩在晚唐亦爲振拔﹐顧稱其「前四句雄渾而意象不合」﹐正不知何者爲意象﹐又云「次聯粗硬」﹐粗硬者如是乎﹖顧貶李貶溫﹐又貶許不遺力。至如邵謁﹐𨿽略涉東野藩籬﹐而語多平直﹐又稱「詞意俱到」。此猶見衣褐者卽尊之﹐衣組者卽訾之﹐不知相馬以瘦﹐亦猶相馬以肥耳。

△邵謁

凡詞不足者﹐須理有餘﹐所謂「大圭不琢」﹐非率直之謂。詔謁詩眞爲粗硬﹐如顧氏所喜「朝看相送人﹐暮看相送人﹐若遣折楊柳﹐此地無樹根」﹐髙秉所取「莫辭弔枯骨﹐千載長如此。安知今日身﹐不是昔時鬼」﹐有何意味﹗集中惟《漢宮井》一篇可存﹕「轆轤聲絕離宮靜﹐班姬幾度照金井。梧桐老去殘花開﹐猶似當時美人影。」○按謁詩枯褊﹐與飛卿艷詭之才﹐气味迥殊。謁集後有咸通七年十六日試官溫庭筠榜﹕「雄辭卓然﹐誠宜榜示眾人﹐不敢獨專華藻」等語﹐此眞如琥珀拾芥﹐理之不可解者。又按唐稗稱溫以「中書堂內坐將軍」取怨令狐相國﹔宣宗微行﹐溫不能識﹐傲然有長史﹑司馬﹑六參﹑簿尉之詰﹐帝亦慍之。在舉場又多爲鄰鋪假手﹐沈詢至獨施一席授之。當時訐其攪擾場屋﹐因謫爲方城尉﹐制詞有「徒負不羈之才﹐罕有時之用」語。後襄陽徐商署爲巡官﹐徐敗遂廢。則溫方困於場屋﹐何以得爲試官﹖然唐趙崇祚《花間集》稱溫助教﹐則溫之官於國子﹐又似不謬者﹐恨無博識之士一爲辧之。

△馬戴

晚唐詩﹐今昔咸推馬戴。按戴與賈島﹑姚合同時﹐其稱晚唐﹐猶錢﹑劉之稱中唐也。其詩惟寫景爲工﹐如「返照開嵐翠」﹐「殘日半帆紅」﹐「宿鳥排花動」﹐皆佳句也。至如「虹侵棧道﹐風雨雜江聲」﹐「猿啼洞庭樹﹐人在木蘭舟」﹐每讀此語﹐便眞若身遊楚﹑蜀。○《宿無可上人房》曰「風傳林磬久﹐月掩艸堂遲」﹐此聯上句一意貫串﹐下句「月」字下又有一轉折。大率體澀而思苦﹐致極淸幽﹐亦近於島也。○《徵婦嘆》一詩﹐最有諷諭﹐從不見選者。「稚子在我抱﹐送君登遠道。稚子今已行﹐念君上邊城。蓬根旣無定﹐蓬子焉用生﹖但見請防胡﹐不聞言罷兵。及老能得歸﹐少者還長徵。」此詩哀傷慘惻﹐殊勝平日溪山月之作。

△項斯

項子遷俊句亦甚可喜﹐如「溪中隔寺﹐夜半雪添泉」﹐「鶴睡松枝定﹐螢歸葛葉垂」﹐「霞光侵曙發﹐嵐翠近秋濃」。《小古鏡》詩尢工糸致﹐如「見來深似水﹐攜去重於錢。鸞翅巢空月﹐菱花徧小天」﹐刻劃眞爲工妙。但讀全集﹐則幾如晉元帝之造江東﹐一臠爲美而已。○余尢恨其「上髙樓閣看星坐﹐著白衣裳把劍行」﹐宋人導之﹐號爲折句法。如盧贊元《詠雪》﹕「想行客過溪橋滑﹐免老農憂麥隴乾。」轉轉相效﹐惡聲盈耳﹐不能不追咎作俑。

△劉駕

劉駕詩亦多直﹐然集中尙不乏佳篇。世傳其「馬上續殘夢」一詩﹐誠爲傑構。又《寄遠》作亦工﹐如「去年君點行﹐賤妾是新歸。別早見未熟﹐入夢無定姿。悄悄空閨中﹐蛩聲繞羅幃。得書喜猶甚﹐況復見君時。」殊有情致也。又《桑婦》詩亦可觀。﹝黃白山評﹕「駕又有《曲江春霽》《山中有招》二作亦頗可誦﹐又《馮叟居》一作亦佳。」﹞「墻下桑葉盡﹐春蠶半未老。城南路迢迢﹐今日起更早。四鄰無去伴﹐醉臥靑樓曉。妾顏不如誰﹐所貴守婦道。一春常在樹﹐自覺身如鳥。歸來見小姑﹐新妝弄百艸。」不惟妙於摹擬﹐更得性情之正。此所謂不妾作者﹐而眾選不及﹐豈亦杜牧所云「睫在眼前長不見」耶﹖

△諭鳧

諭鳧效賈島爲詩﹐人稱之賈﹑諭。然觀宋人所推「木落山城出﹐潮生海棹歸」﹐「硯和靑靄凍﹐簾對白垂」﹐唐人推其「滄洲違釣隱﹐紫閣負僧期」﹐今集皆不載﹐固知散失者多矣。余嘗喜其「鼉鳴積雨窟﹐鶴步夕陽沙」﹐景眞語潔。至若「雁天霞腳雨﹐漁夜葦條風」﹐鏤劃𨿽深﹐斧鑿痕亦嫌太重。

△於

晚唐人﹐余最喜於﹑曹鄴。鄴詩爲鍾﹑譚表章殆盡﹐詩至一篇不收﹐殊不可解。如《擬古意》曰「國色久在室﹐良媒亦生疑。」不惟說盡尋聲逐影之士﹐卽端木氏之莫容少貶﹐亦已刻劃須眉矣。《塞下曲》曰「戰鼓聲未齊﹐烏鳶已相賀。」《長城曲》曰「死者倍堪傷﹐僵屍猶抱杵。」《戍客南歸》曰「莫渡汨羅水﹐回君忠孝腸。」《古宴曲》曰「燕娥奉卮酒﹐低鬟若無力。十戶手胼胝﹐鳳凰釵一隻。髙樓齊下視﹐日照羅衣色。笑指負薪人﹐不信生中國。」如此數篇﹐眞當備蒙瞍之誦。至其無關風化而工者﹐更不勝舉。

△許棠

寫景詩𨿽不嫌雕刻﹐亦須以雅致爲佳。如鄭巢「茶煙開瓦雪﹐鶴迹上潭水」﹐劉得仁「勁風吹雪聚﹐渴鳥啄冰開」﹐可謂精工。若許棠「曉嶂猿窺戶﹐寒湫鹿舐冰」﹐「舐」字俗矣。卽李才江「藥杵聲中搗殘夢﹐茶鐺影裏煮孤燈」﹐亦嫌意工語俗。許以《洞庭》詩得名﹐然讀其全集﹐數篇之外﹐皆枯寂無味﹐不惟不及李﹑劉﹐並非鄭匹也。

△李洞

才江造語之精﹐殆有過於閬仙者。如《喜鸞公自蜀歸》曰「禁院對生臺﹐尋師到綠槐。寺髙猿看講﹐鐘動鳥知齋。掃石月盈帚﹐濾泉花滿篩。歸來逢聖節﹐吟步上堯階。」《古柏》曰「手植知何代﹐年齊偃蓋松。結根生別樹﹐吹子落鄰峯。古經龍嗅﹐髙煙過雁衝。可佳繁葉盡﹐聲不礙秋鐘。」又如《秋日曲江書事》﹕「片穿塔過﹐孤葉入城飛。」《同僧宿道者院》﹕「墜果敲樓瓦﹐髙螢映鶴身。」《送行腳僧》﹕「毳衣沾雨重﹐棕笠看山欹。」《寄淮海惠澤上人》﹕「竹裏橋鳴知馬過﹐塔中燈露見鴻飛。」《廢寺居寄懷知己》﹕「稅房兼得調猿石﹐租地仍分浴鶴泉。」《送郗先輩歸覲華陰》﹕「僧向瀑泉聲裏賀﹐鳥穿仙掌指間飛。」取境𨿽近﹐運思則遠﹐眞「穿天心﹑出月脇」而成﹐𨿽曰雕﹐亦豈易及﹗○《終南》詩亦多警句﹐如「殘陽髙照蜀﹐敗葉遠浮涇」﹐縮數千里於目前﹐眞詩中費長房也。又若「竹煙嵐凍﹐偸湫雨雹腥。房僧灌頂﹐浴澗鶴遺翎」﹐「放泉驚鹿睡﹐聞磬得人醒」﹐語俱警拔。獨「敲開洞府扃」﹐「行處月輪馨」﹐「研膠潑上屏」﹐未免以湊韻而嫩。路入蟻封﹐駿足倒踣﹐令人思龍媒天駟無已。

△無可

無可詩如秋澗流泉﹐𨿽波濤不興﹐亦自淸冷可悅。如「磬寒徹幾里﹖白已經宵」﹐「霧交髙頂艸﹐隱下方燈」﹐「夜雨吟殘燭﹐秋城憶遠山」﹐亦不在「聽雨寒更徹﹐開門落葉深」之下。但多與郎士元相雜﹐殊不能辧。

△羅鄴

三羅𨿽並稱﹐虯今不傳一字﹐若《比紅兒》百首﹐特若海中佳料耳。唐人又言「隱才雄而疏﹐鄴才精而致」﹐二語頗當。然鄴長律亦卑淺不足觀﹐惟絕句工妙。如《長安春雨》雲「半夜五侯池館裏﹐美人驚起爲花愁」﹐便是開得一寶山﹐至今猶爲人盜用不已。○杜紫薇﹕「南陵水面漫悠悠﹐風緊輕欲變秋。正是客心孤迥處﹐誰家紅袖憑江樓﹖」羅鄴曰「別離不獨恨蹄輪﹐渡口風帆發更頻。何處靑樓方憑檻﹐半江斜日認歸人﹖」每讀此二詩﹐忽忽如行江上。

△羅隱

溫﹑李俱善作駢語﹐故詩亦綺麗。隱之表啟不減兩生﹐詩獨帶粗豪气﹐絕句尢無韻度﹐酷類宋人﹐不知爾時何以名重至此﹗鄴州羅紹威至自號其集爲《偸江東》﹐靑州王師範遣使賫禮幣求其一篇﹐然猶武人。令狐氵髙登第﹐隱賀之﹐其父曰「吾不喜汝及第﹐喜汝得羅公一篇耳。」鄭畋女頻誦其詩﹐窺其貌寢乃已。由今視之﹐亦何煩爾乎﹗○隱亦時有警句﹐但不能首尾溫麗。如《文宣王廟》曰「雨淋狀似悲麟泣」﹐此言聖像爲雨所淋﹐有似於泣﹐故其語爲佳﹔對曰「露滴還同嘆鳳悲」﹐便是泛常牽湊﹐一無足觀。○隱不得志於舉場﹐故善作傺之言。如「一船明月一竿竹﹐家在五湖歸去來」﹐「灞陵老將無功業﹐猶憶當時夜獵歸」﹐皆激昂悲壯。隱又善於使事﹐投錢Α詩「鹽車顧後聲方重﹐火井窺來焰始浮」﹐上句方之伯樂﹐下句尊之以孔明也。臨邛有火井﹐桓﹑靈時焰漸微﹐孔明一窺而復識。大有勸Α匡扶唐室意﹐不止感恩而已。

△皮日休陸龜蒙

淵明《五柳先生贊》曰「不汲汲於富貴﹐不戚戚於貧賤。」讀《松陵集》仿佛猶存其致。詩不爲佳﹐筆墨之外﹐自覺髙韻可欽﹐其神明襟度勝耳。吾尢喜其詩序﹐或數十百言﹐或數百言﹐皆疏落有古意。皮﹑陸並稱﹐吾之景皮﹐更甚於陸。一從事祿入幾何﹐旣以給其地之髙流﹐餘波猶沾他郡之賢者。讀其《五貺》諸篇﹐令人忽忽與之神遊﹐視馬戴僅周一許棠﹐又不足言矣。竟不古保厥身﹐並不克保厥名﹐此文人之重不幸﹐眞可悲可涕也。○皮﹑陸倡和詩﹐惟樵詩陸爲勝。如《樵子》云「才穿遠林去﹐已在孤峯上。」《樵徑》云「方愁山繚繞﹐更值遮截。」《樵斧》云「丁丁在前澗﹐杳杳無尋處。巢傾鳥猶在﹐樹盡猿方去。」《樵家》云「門當淸澗盡﹐屋在寒裏。」《樵擔》云「風髙勢還卻﹐雪厚疑中折。」《樵歌》云「出林方自轉﹐隔水猶相應。」《樵火》曰「深鑪與遠燒﹐此夜仍交光。或似坐奇獸﹐或如焚異香。」眞若目擊﹐皮所不及也。餘詩則襲美殊多俊句﹐如「野歇遇松蓋﹐醉書逢石屏」﹐「壓酒移溪石﹐煎茶拾野巢」﹐「白石淨敲蒸術火﹐淸泉洗種花泥」﹐「靜探石腦衣裾濕﹐煉松脂院落香」﹐「石牀臥苦渾無蘚﹐藤匣開稀恐有」﹐「白石煮多燻屋黑﹐丹砂埋久染泉紅」﹐「靜裏攺詩空憑幾﹐寒中著《易》不開簾」﹐「涼後每謀淸月社﹐晚來專赴白蓮期」﹐「迎潮預遣收魚笱﹐防雪先教蓋鶴籠」﹐又《送日本僧歸國》「取經海底收龍藏﹐誦咒空中散蜃樓」﹐《以紗巾寄魯望》「今朝定見看花側﹐明日應聞漉酒香」﹐較陸詩更覺醒目。○集中詩亦多近宋詞﹐吳體尢爲可憎。四聲﹑疊韻﹐離合﹑回文﹐俱無意味。吾之重之﹐以其文﹐以其人。○魯望《自遣》詩曰「數尺遊絲墜碧空﹐年年長是惹春風。爭知天上無人住﹐亦有春愁鶴髮翁。」似似戲﹐語荒唐而意纖巧﹐與義山「莫驚五塍埋香骨﹐地下傷春亦白頭」同意﹐而陸尢味長﹐以從「遊絲」轉下語有原委也。﹝黃白山評﹕「此滄浪所謂無理而有趣者﹐『理』字只如此看﹐非以鼓吹經史﹐裨補風化爲理也。」﹞又義山「母風燭影深﹐長河漸落曉星沈。嫦娥應悔偸靈藥﹐碧海靑天夜夜心。」已爲靈妙。陸更云「古往天髙事渺茫﹐爭知靈媛不淒涼。月娥如有相思淚﹐待方諸寄兩行。」此可謂吹波助瀾。

△薛能

薛能詩𨿽不惡﹐原無當於髙流。如五言律「庭樹人書匝﹐欄花鳥坐低」﹐「艸因逢藥﹐移花便得鶯」﹐「爲山低鑿牖﹐容月廣開筵」﹐僅小有風致耳。至若「靑春背我堂堂去﹐白髮欺人故故生」﹐「朝廷有道靑春好﹐門館無私白日」﹐已入宋調。乃過自矜誇﹐詩輕太白﹐功薄孔明。《寄符郎中》曰「我生若在開元日﹐爭遣名爲李翰林﹗」《籌筆驛》曰「生欺仲達徒增气﹐死見王陽合厚顏。」浮薄不足盡之﹐何無忌憚﹗

△李中

李中《碧集》﹐孟賓於歷舉其佳句於序﹐今讀之殊多平平。余更喜其「竹風醒晚醉﹐窗月伴秋吟」﹐「虛閣靜眠聽遠浪﹐扁舟上泛斜陽」﹐「步月怕傷三徑蘚﹐取琴因拂一牀塵」﹐「江近好聽菱芡雨﹐徑香偏愛蕙蘭風」﹐「公署靜眠思水石﹐古屏展看瀟湘」﹐𨿽輕淺﹐尙有澹之致。

△林寬鄭釒從

林寬與許棠同時﹐《紀事》不戴姓氏。余錄得其集﹐大抵賈氏派也。《律髓》錄其《少年行》﹐如「報仇衝雪去﹐乘醉臂鷹回」﹐語亦佳。又有鄭釒從《邯鄲俠少年》﹕「夜渡濁河津﹐衣中劍滿身。兵符劫晉鄙﹐匕首刺秦人。報士非無膽﹐髙堂念有親。昨緣秦苦趙﹐來往大梁頻。」末二語妙甚﹐道得此語出﹐亦非泛泛者﹐惜未見其集。

△曹松

曹松亦學賈氏詩﹐頗能爲苦寒之句。如「野火風吹闊﹐春冰鶴啄穿」﹐甚肖野步﹔「濕煎茶火﹐冰封汲井繩」﹐甚肖山中也。又有《送方幹》「汲水疑山動﹐揚帆覺岸行」﹐俱爲宋人所稱。余意尙不如「天垂無際海﹐白久晴峯」﹐「衰條難定鳥﹐缺月易依山」﹐刻劃尢精也。至其集中之最﹐終當以《己亥歲》首篇爲冠。

△方幹

方有《寒食》詩最佳﹕「百花香气傍行人﹐花底垂鞭日易醺。野父不知寒食節﹐穿林轉壑自燒。」𨿽寓意之遠不及君平﹐然韓所述者帝裏風光﹐方自寫山林景色也。

△崔塗張喬張

崔塗﹑張喬﹑張皆有入情之句。如喬《遊邊感懷》﹕「兄弟江南身塞北﹐雁飛猶自半年餘。夜來因得思鄕夢﹐重讀前秋轉海書。」《寄友人》﹕「戀道欲何如﹐東西遠索居。長疑卽見面﹐翻致久無書。甸麥深藏雉﹐淮苔淺露魚。相思不我會﹐明月屢盈虛。」崔《除夜有感》﹕「迢遞三巴路﹐羈危萬里身。亂山殘雪夜﹐孤燭異鄕人。漸與骨肉遠﹐轉於僮僕親。那堪正飄泊﹐明日歲華新﹖」讀之如涼雨淒風颯然而至﹐此所謂眞詩﹐正不得以晚唐槪薄之。○按崔此詩尙勝戴叔倫作。戴之「一年將盡夜﹐萬里未歸人。寥落悲前事﹐支離笑此身」﹐已自慘然﹐此尢覺刻肌砭骨。○崔長短律皆以一气斡旋﹐有若口談﹐眞得張水部之深者。如「並聞寒雨多因夜﹐不得鄕書又到秋」﹐「正逢搖落仍須別﹐不待登臨已合悲」﹐皆本色語之佳者。至《春夕》一篇﹐又不待言。○喬亦有一气貫串之妙﹐尢能作景語。如《華山》﹕「樹黏靑靄合﹐崖夾白濃。」《贈敬亭僧》﹕「砌木欹臨水﹐窗峯直倚天。」《沿漢東歸》﹕「絕壁銜寺﹐空江雪灑船。」《題鄭侍禦藍田別業》﹕「霞朝入鏡﹐猿鳥夜窺燈。」《送許棠》﹕「夜火山頭市﹐春江樹杪船。」《思宜春寄友人》﹕「斷虹全嶺雨﹐斜月半溪煙。」至若「有景終年住﹐無機是處」﹐則又眞率而妙﹐此殆兼兩派之長。○詩亦多佳﹐但其最警處﹐輒不能出前人範圍。如《叢葦》詩是集中之冠﹐「花明無月夜﹐聲急正秋天」﹐又一詩之冠也﹐不覺已犯義山《李花》詩「自明無月夜」矣。

△李昌符

李昌符寫景最爲刻劃﹐而無蹇澀之態﹐勝諸苦吟者多矣。如「樹盡禽棲艸﹐冰堅路在河」﹐恍見塞外蕭條之狀。「忽驚鄕樹出﹐漸識路人多」﹐儼然自遠還家也。又《曉行》「破月銜髙嶽﹐流星拂曉空」﹐《題友人屋》「數家分小徑﹐一水截平蕪」﹐皆若目擊。至《秋夜》詩「芙蓉葉上三更雨﹐蟋蟀聲中一點燈」﹐讀之眞亦淒然﹐惜頸聯彊弩﹐結更入俗耳。此則晚唐通病。

△鄭谷

鄭谷詩以淺切而妙﹐如《寄孫處士》﹕「酒醒蘚砌花陰轉﹐病起漁舟鷺迹多。」《題少華甘露寺》﹕「飲澗鹿喧雙派水﹐上樓僧踏一梯。」《贈敷溪髙士》﹕「眠窗日暖添幽夢﹐步野風淸散酒酲。」《舟行》﹕「村逢好處嫌風便﹐酒到醒時覺夜寒。」《羅村路見海棠》﹕「一枝低帶流鶯睡﹐數片狂和舞蝶飛。」《中年》﹕「情多最恨花無語﹐愁破方知酒有權。」《寄楊處士》﹕「春臥甕邊聽酒熟﹐露吟庭際待花開。」皆入情切景。然終傷婉弱﹐漸近宋﹑元格調。吾尢恨其「衰遲自喜添詩學﹐更把前題攺數聯」﹐何遽作此老婢聲﹗獨絕句是一名家﹐不在浣花﹑丁卯之下。

△秦韜玉

秦韜玉詩無足言﹐獨《貧女》篇遂爲古今口舌。「苦恨年年壓金綫﹐爲他人作嫁衣裳」﹐讀之輒爲短气﹐不減江州夜月﹐商婦琵琶也。《春雪》詩「惹砌任教香粉妒﹐縈叢自學小梅嬌」﹐弄姿處亦有小翮試風之態。

△劉兼

《紀事》《品匯》但無劉兼姓名。詩𨿽不髙﹐頗有逸致﹐如「蓮塘小飲香隨艇﹐月榭髙吟水壓天」﹐「白鷺獨飄山面雪﹐紅蕖全謝鏡心香」﹐語俱可觀。《春怨》尢佳﹕「繡林紅岸落花鈿﹐故去新來感自然。絕塞杪春悲漢月﹐長林深夜泣湘弦。錦書雁斷應難寄。菱鏡鸞孤貌可憐。獨倚畫屏人不會﹐夢魂才別戍樓邊。」風調翩翩﹐可爲韓致堯之驂乘。

△韋莊

韋莊詩飄逸﹐有輕燕受風之致﹐尢善寫豪華之景。如「流水帶花穿巷陌﹐夕陽和樹入簾櫳」﹐「銀燭樹前長似晝﹐露桃華裏不知秋」﹐「繡戶夜攢紅燭市﹐舞衣晴曳碧天霞」﹐麗殆不減於韓。至若《聞再幸梁洋》曰「興慶玉龍寒自躍﹐昭陵石馬夜空嘶」﹐《贈邊將》曰「手招都護新降虜﹐身著文皇舊賜衣」﹐尢爲警策。但美盡言內﹐又集中淺淡者亦多未免﹐如晉武帝之火浣衣耳。○端己有《長年》詩曰「長年方悟少年非﹐人道新詩勝舊詩。十畝野塘畱客釣﹐一軒春雨對僧棋。花間醉任黃鶯語﹐亭上吟從白鷺窺。大盜不將鑪冶去﹐有心重築太平基。」或謂此詩包括生成﹐果爲臺輔。余謂此詩末二句𨿽讖佳﹐詩實不佳。又來鵬夏課卷中有詩曰「近來靈鵲語何疏﹐獨恁欄幹恨有殊。一夜綠荷風剪破﹐賺他秋雨不成珠。」識者以爲不祥﹐是歲果卒。余謂此詩讖𨿽不佳﹐詩實佳。嗚呼﹗詩能窮人﹐歐陽子以爲「窮而後工」﹐乃工而益窮耶﹗○按《唐詩紀事》「長年」作「長安」﹐於理大背。「大盜」作「大道」﹐亦非﹐正指巢賊之犯闕耳。惟《黃鶯語》乃勝本集「說」字。

△吳融李咸用

作詩最不宜彊所不能。如吳子華近體詩﹐𨿽品格不髙﹐思路頗細﹐兼有情致。如「檐外暖絲兼絮墮﹐檻前輕浪帶鷗來」﹐「半巖粉千竿竹﹐滿寺風雷百尺泉」﹐「圍棋已訪生石﹐把釣先尋急雨灘」﹐皆佳句也。至作長歌﹐大多可笑。《贈廣利》末曰「乃知生是天﹐習是人。莫輕河邊歷作天上麒麟。但日新﹐又日新。李太白﹐非通神。」何異優伶傅粉墨得語言﹐詩道至此﹐風雅淪胥矣﹗○李咸用樂府𨿽尙能膚立﹐亦有羊質虎皮之恨。嗚呼﹗古調髙言﹐須骨日近之﹐可妄效哉﹗○李嘗有詠《雪》詩﹕「漢風多銀浪濺﹐昆山火燼玉灰飛」﹐較宋人「凍合玉樓」﹑「光搖銀海」差雅。又一篇曰「橫空絡繹遺屑﹐撲浪連翩蝶寄槎」﹐𨿽鏤刻﹐殊覺捏扭﹐不及前語自然。

△杜荀鶴

余嘗謂《詩歸》有得有失﹐如選李咸用﹑杜荀鶴﹐則其最當者。杜於晚唐爲至陋﹐今試漫舉數聯﹐如「廉頗解武文無說﹐謝能文武不通」﹐「典盡客衣三尺雪﹐煉精詩句一頭霜」﹐「徧搜寶貨無藏處﹐亂殺平人不怕天」﹐「舉世盡從愁裏老﹐誰人肯向死前」﹐「喚物舌頭猶未穩﹐誦詩心孔迥然開」﹐「爭知百歲不百歲﹐未合白頭今白頭」﹐豈成人語﹗讀鍾氏所錄﹐不惟髙朴蒼雅﹐且幾疑爲有道者之言。如詠《廢宅》曰「人生當貴盛﹐修徳可延人。不慮有今日﹐爭教無破時。」《送人宰吳縣》曰「海漲兵荒後﹐爲官合動情。字人無異術﹐至論不如淸。」卽曲江﹑少陵不能過也。吾尢喜其《春宮怨》一評﹐杜詩曰「風暖鳥聲碎」﹐鍾云「三字開詩餘思路。」此眞精識矣。令杜詩盡如選中﹐令選他人盡如選杜﹐吾於二子俱無間然。○按余所譏﹐宋人已有珍爲帳祕﹐奉作典型者矣﹐殊不知村野不可以爲髙朴。○《春宮怨》﹐不惟杜集首冠﹐卽在全唐亦屬佳篇。「承恩不在貌﹐教妾若爲容」﹐此千古透論。衛碩人不見答﹐非貌寢也﹔張良娣擅權﹐非色勝也。陳鴻《長恨傳》曰「非徒殊艷尢態獨能致是﹐蓋才智明慧﹐善巧便佞﹐先意希旨﹐有不可形容者焉。」卽此詩轉語。讀此覺義山之「未央宮裏三千女﹐但保紅顏莫保恩」﹐尙非至論。○杜集中亦間有佳句﹐如「一溪寒色漁收网﹐半樹斜陽鳥傍巢」﹐「雁驚風浦漁燈動﹐猿叫霜林橡實疏」﹐「秋登嶽寺隨步﹐夜宴江樓月滿身」﹐「寒雨旋疏叢菊艷﹐晚風時動小松陰」﹐殊不減許渾。但佳者止得一聯﹐不能前茅後勁﹐又鄙俚者太不堪耳。○杜有《戲贈漁家》曰「見君生計羨君﹐求食求衣有底難﹖養一箔蠶供釣綫﹐種千莖竹作漁竿。葫蘆杓酌春Ο酒﹐舴艋船流夜漲灘。卻笑儂家最辛苦﹐聽蟬鞭馬入長安。」此竟然一宋詩也。但淺而不俗﹐猶可恕。

△貫休

詩至晚唐而敗壞極矣﹐不待宋人。大都綺麗則無骨﹐至鄭谷﹑李建勛﹐益復靡靡﹔朴澹則寡味﹐李頻﹑許棠﹐尢無取焉。甚則粗鄙陋劣﹐如杜荀鶴﹑僧貫休者。貫休村野處殊不可耐﹐如《懷素艸書歌》中云「忽如鄂公喝住單雄信﹐秦王肩上搭著棗木朔」﹐此何異傖父所唱鼓兒詞。又如《山居》第八篇

末句云「從他人說從他笑﹐地覆天翻也只寧」﹐豈不可醜﹗然猶在周存﹑盧延讓上﹐以尙有「葉和秋蟻落﹐僧帶野來」﹐「靑名士如相訪﹐茶渚西峯瀑布冰」數語﹐殊涵淸气也。

△李建勛

李建勛詩格最弱﹐然情致迷離﹐故亦能動人。如《殘牡丹》詩﹕「腸斷題詩如執別﹐芳茵愁更欄鋪。風飄金蕊看全落﹐露滴檀英又暫蘇。失意婕妤妝漸薄﹐背身妃子病難扶。回看池館春歸也﹐又是迢迢看畫圖。」气骨安在﹖卻有倚門人流目送眄之致﹐𨿽莊士雅人所卑﹐亦爲輕俊佻達者所喜。又如《出書懷》曰「斷酒只攜僧共去﹐看山從聽馬行遲。」《春雪》曰「全移暖律何方去﹐似誤新鶯昨日來。」《梅花寄所親》曰「鬢自沾飄處粉﹐玉鞭誰指出墻枝。」《春水》曰「靑岸漸平濡柳帶﹐舊溪應暖負蒓絲。」語旨纖冶﹐能眩人目。惟《迎神》一篇﹐不愧名家﹐張司業之耳孫﹐近來髙季迪之鼻祖也。南唐又有張泌﹐其詩如烏衣﹑馬糞諸郎﹐𨿽非理之才﹐卻無傖父容貌詞气﹐定其詩格﹐當韋相﹑李司徒季孟間。

△王周

王周詩最難選。升稱其「嘉陵江水色﹐一帶柔藍碧。天女瑟瑟衣﹐風梭晚來織。」髙廷禮取其「誰知孤宦天涯意﹐微雨瀟瀟古驛中。」周伯弼取其「雨苔生古壁﹐雪雀聚寒林」。鍾﹑譚取《峽船具詩》。余意《船具》誠屬奇觀﹐但悉取之則嫌於數見不解﹐節取之又嫌其制不備﹐卽鍾﹑譚已不能不抱憾於斯二者矣。○此詩餘深喜其小序古質有髙致﹐可與司空圖﹑陸龜蒙諸小文並傳。詩則如銘如贊﹐𨿽亦本於《小戎》諸篇﹐終是以文爲詩﹐古人十句中﹐亦不全是制度。○按上官昭容《遊長寧公主流杯池》﹕「石畫妝苔色﹐風梭織水文」﹐周《嘉陵江》詩實本於此。

△胡曾

舊見胡曾集一卷﹐皆《詠史》詩﹐淺直可厭﹐遂屏而不錄。後讀《才調集》所載﹐顧有可觀者。如《塞下曲》「曉侵雉堞烏先覺﹐春入關山雁獨知」﹐《贈漁者》「往來南越諳鮫室﹐生長東吳識蜃樓」﹐《獨不見》曰「窗殘夜月人何處﹖簾捲春風燕復來」﹐俱佳句也。《安定集》中必尙有佳者﹐惜未之見。

○唐宋詩話緣起

古今說詩者多矣﹐莫不上逆《風》《騷》﹐遠稽古漢﹐下逮建安﹑黃初﹐迄開元﹑大歷而止。其剔幽抉隱﹐闡揚微渺﹐非無尙可容人尋繹者。正如秦中𨿽古帝王之都﹐自周曆秦﹑漢﹑隋﹑唐﹐王气亦幾幾盡矣。余小子﹐椎魯寡學﹐述前人之教﹐尙苦不足﹐安所容吾辯乎﹖故所揚榷﹐斷自唐始。又略於初盛﹐而詳於中晚。以嘉﹑隆以前﹐談詩者視中晚﹐幾如漢髙帝之視夜郎﹑滇﹑﹐度外置之﹔萬曆末年﹐一時推服﹐又幾於尉佗結箕踞以見陸生﹐問與髙帝孰賢﹖又如幽州張直方母謂其下曰「天下有貴於我子者乎﹖」一則忽之過卑﹐一則尊之過盛﹐總非造淩臺秤﹐能令輕重不淆也。抑余讀前輩遺言﹐尢薄宋人﹐然宋人之詩﹐實亦數變﹐非可一槪視之。至如近人之稱許宋詩﹐不過喜其尖新儇淺﹐乃南宋中陸務觀一家﹐亦未能深窺宋人本末也。故余就所見﹐特加評騭﹐復成一卷﹐附之篇末。至勝國則苦見聞不多﹐同時又以充棟難竟﹐假我數年﹐或有全書云。九曲阿隱者賀裳識。

○宋

△王禹寇準

王元之秀韻天成﹐常有臨淸流﹑披惠風之趣。如「掃苔畱嫩綠﹐寫葉惜殘紅」。「鶯花愁不覺﹐風雨病先知」。《題張處士溪居》﹕「病來芳艸生漁艇﹐睡起殘花落酒瓢。」《贈潘閬》﹕「江城賣藥嘗看鶴﹐古寺看碑不下驢。」《寄金鄕張贊善》﹕「北堂視膳侵星起﹐南畝催耕冒雨歸。」《贈湖州張錄事》﹕「上直未歸紅藥院﹐供吟先得白洲。」皆雋永可味。𨿽學樂天﹐然得其淸﹐不墮其俗﹐此善於取材者也。○寇萊公﹐人多稱其「孤村芳艸遠﹐斜日杏花飛」。余更喜其「數峯橫夕照﹐孤笛起江船」﹐善寫迷離之況。

△李建中楊徽之趙湘王操

宋初全學晚唐﹐故气格不髙﹐中聯特多秀色。如李建中《懷湘南舊遊》﹕「靜尋綠徑煎茶寺﹐徧上紅墻賣酒樓。」楊徽之《漢陽晚泊》﹕「疏鐘未徹聞寒雨﹐斜月初沈見遠燈。」趙湘《春夕》﹕「醉醒風傍池邊起﹐坐久月從花上來。」儼然劉滄﹑鄭谷﹑李建勛之筆。楊《僧捨》詩﹕「偶題巖石生筆﹐繞松庭露濕衣。」語尢淸麗。○王操《上李》詩﹐昔人譏其「諫艸朝天」﹐余不謂然﹐嫌其太袍笏气耳。然至「倚檻白供醉望﹐扌耆筇黃葉落吟身」﹐固有淸韻。

△潘閬

潘逍遙詩不多見﹐大都本於無可﹐間有詼气。惟《夏日宿西禪院》一詩最佳﹐子瞻嘗酷愛其「晚涼知有雨﹐院靜若無僧」﹐而忘其名﹐則潘集之亡久矣。然此詩前茅後勁亦無可言﹐惟頷聯淸妙。又《渭上秋夕望》詩﹕「殘陽初過雨﹐何樹不鳴蟬﹖」《落葉》詩﹕「幾番經夜雨﹐一半是秋風。」時皆推之。余觀此種句法﹐體輕意淺﹐亦猶蕉衫葛屨﹐可以禦暑﹐而非履霜具也。後乃一變爲楊﹑劉﹐正如久處蕭孤村﹐又羨玉樓金屋﹐勢必然耳。

△魏野曹良弼魯交

魏仲先微有俊句而體輕﹐輕則易率﹐率則易俗。如「有名富貴﹐無事小神仙」﹐墮惡趣矣。惟善寫塢壁間事﹐如「妻喜栽花活﹐兒誇鬥艸贏」﹐「洗硯魚吞墨﹐烹茶鶴避煙」﹐田園隱淪之趣﹐宛然如見也。○曹良弼﹑魯交亦多淸气。曹《過友人隱居》曰「旋收松上雪﹐來煮雨前茶」﹐意致甚佳。魯《江幹》詩曰「遠山碧千里﹐夕陽紅半樓」﹐風景尢爲可念。若林和靖「春水淨於僧眼碧﹐晚山濃似佛頭靑」﹐形容太著色相矣。

△林逋

林處士泉石自娛﹐筆墨得湖山之助﹐故淸綺倫﹐可謂人與地兩無負也。惜帶晚唐風气﹐未免調卑句弱﹐時有狐裘羔袖之恨。如《孤山寺》「破殿靜披若菲臼古﹐齋房試酪奴春」﹐《峽石寺》「燈驚獨鳥回晴塢﹐鐘送遙帆落晚汀」﹐語俱工。而「白公睡閣幽如畫﹐張祜詩牌妙入神」﹐「不曾剃頭無事者﹐幾人能老此禪扃」﹐殊甚狼籍。然警處如「伶倫近日無侯白﹐奴僕當時有衛靑」﹐「返照未沈僧獨往﹐長煙如淡鳥橫飛」﹐「松門過水無重數﹐石壁看霞到盡時」﹐「五畝自開林下隱﹐一樽聯敵世間名」﹐「千里白隨野步﹐一湖明月上秋衣」﹐「煙含晚樹人家遠﹐雨濕春風燕子低」﹐眞一時之秀。﹝黃白山評﹕「以伶官爲伶倫﹐用字癡甚。且侯白乃佞幸之類﹐亦非伶官。」﹞○《鶴》詩「春靜棋邊窺野客﹐雨寒廊底夢滄洲」﹐妙矣。永叔絕句曰「樊籠毛羽日低摧﹐野水長松眼捲開。萬里秋風天外意﹐日斜啄岸邊苔。」便覺興趣更遠。

△僧惠崇

漁隱譏人剽竊﹐載惠崇爲其徒所嘲曰「河分岡勢司空曙﹐春入燒痕劉長卿。不是師兄犯古﹐古人詩句犯師兄。」爲千古藝林笑談。又《古今詩話》稱寇萊公招崇於池亭﹐分題﹐崇得池鷺﹐限「明」字韻﹐自午至晡﹐五押得之。「雨歇方塘溢﹐遲回不復驚。曝翎沙日暖﹐引步島風淸。照水千尋迥﹐棲煙一點明。主人池上鳳﹐見爾憶蓬瀛。」公稱善。按「棲煙」一語誠警策﹐但崇能作此語﹐何苦ㄎ扌奢見輕於人﹗卽得中郎帳中本﹐亦自不可﹐況攫金於市耶﹗此詩惟結句帶諂﹐減髙韻。○又按前詩𨿽蹈襲﹐其下聯甚佳。題爲《訪楊卿淮上別墅》﹕「地近得頻到﹐相攜向野亭。河分岡勢斷﹐春入燒痕靑。望久人收釣﹐吟余鶴振翎。不愁歸路晚﹐明月上前汀。」○崇《自撰句圖》一百聯﹐余尢喜其「歸禽動疏竹﹐落果響寒塘。」《上谷相公池上》「鳥歸松墮雪﹐僧定石沈。」《宿東林寺》「空潭聞鹿飲﹐疏樹見僧行。」《隱靜寺》「繁霜衣上積﹐殘月馬前低。」《早行》「磬斷聲出﹐峯回鶴影沈。」《秋夕》「松風吹髮亂﹐巖澑濺棋寒。」《贈李道士》「禽寒時動竹﹐露重忽翻荷。」《楊祕監池上》「夜梵通竇﹐秋香滿石叢。」《寄白閣能上人》「落潮鳴下岸﹐飛雨暗中峯。」《瓜洲亭子》「驚蟬移古柳﹐斗雀墮寒庭。」《國淸寺秋居》不惟語工﹐兼多畫意﹐但以不見全詩爲恨。

△僧宇昭

宋初九僧詩﹐稱賈司倉入室之裔﹐惠崇其七也。僧宇昭居第八﹐有《寄題武當郡守吏隱亭》﹐亦佳﹕「郡亭傳吏隱﹐自使君心。捲幕知來客﹐懸燈見宿禽。茶煙逢石斷﹐棋響入花深。會逐南帆便﹐來秋寄此吟。」又「餘花畱暮蝶﹐幽艸戀斜陽」﹐語尢工。

△楊億錢惟演劉筠

嘗笑宋人薄館職諸公﹐不知當日經營位置﹐備極苦心﹐實苦其難駕﹐爲髙倫譏之﹐是猶晉人作達﹐徒利縱恣﹐原不解嗣宗本趣也。卽如大年《梨》詩「九秋靑女霜添味﹐五夜方諸月澑津」﹐後人詠物能有此形容乎﹖思公《苦熱》「雪嶺卻思回博望﹐風窗猶欲傲羲皇」﹐每一誦之﹐殆令人忽忽忘暑。況諸公亦不專使事﹐子儀則有「舊山鶴怨無錢買﹐新竹僧同借宅栽」﹐大年則有「梅花繞檻驚春早﹐布水當檐覺夏寒」﹐思公則有「雪意未成著地﹐秋聲不斷雁連天」﹐皆甚雋永。吾嘗謂廬陵詆楊﹑錢﹐無異公安毀王﹑李。明詩壞自萬曆﹐宋詩壞始景﹑寶元﹐古今有同恨耳。

△晏殊

梅﹑歐﹑江﹑謝咸出晏氏之門﹐然晏自作詩﹐實昆體也。當時盛傳「無可柰何花落去﹐似曾相識燕歸來」。余甚厭其「遊梁賦客多風味﹐莫惜靑錢萬選才」﹐大是俗調。不及《安昌侯作》﹕「蓮勺移家近七遷﹐魯儒章句世相傳。關中沃壤通涇渭﹐堂上繁華逐管弦。身服儒衣同蔡義﹐日將卮酒對鼓宣。髙墳丈五陽陵外﹐千古朱气凜然。」首尾勻稱。﹝黃白山評﹕「『無可柰何』一聯﹐生成塡詞妙語﹐若作詩看﹐卽極纖弱矣。《安昌侯作》全詩了無好處。」﹞又《送人知洪州》「幹鬥气沈龍已化﹐置芻人去榻猶懸」﹐眞警練精切。

△李宗諤

《南朝》曰「仙華玉壽曉沈沈﹐三閣齊復道深。平昔金鋪空廢苑﹐於今《玉樹》有遺音。珠簾映寢方成夢﹐麝壁飄香未稱心。惆悵雷塘都幾日﹐吟魂醉魄已相尋。」此詩組練不及錢﹑劉﹐惟末句發所未發。

黃白山評﹕「此必『漏』字無疑。」校點者按﹕此謂首句「玉壽」當作「玉漏」。

△二宋

大宋《落花詩》「淚臉補痕勞獺髓」﹐蓋用鄧夫人藥中琥珀屑多﹐頰成紅點﹐益助其妍﹐以形容墮瓣殘香之零斷也。思路至此﹐曲而細矣。「舞臺收影費鸞腸」﹐孤鸞不舞﹐花枝倚風﹐有似於舞﹐妙用一「影」字﹐似幻似眞﹐說得圓活。花落則影收﹐鸞應思之﹐此詩之不可以辭害志者也。﹝黃白山評﹕「『費鸞腸』三字醜惡之極﹐且生撰以對『勞獺髓』﹐意甚偏祜﹐有何風致而賞之耶﹗」﹞余嘗嘆二詩之妙﹐極不難知﹐夏子喬獨以通篇不露出「落」字﹐事業遠過其弟﹐子京果終於侍從﹐人因服夏藻鑑之精。余謂此眞是富貴人相詩法﹐風騷家恐不煩爾爾。○莒公《春夕》詩七句俱佳﹐惟末句醜甚。「花低應露下﹐月暗覺來」﹐風致飄然。「無言聯隱幾﹐萬物一靈臺」﹐一何酸陋﹐尙不脫元夜餐菲气味耶﹗○小宋鏤刻似遜於兄﹐韻度殊勝。守成都《春宴北園》曰「天意歇餘芳﹐人間日始長。落花風觀閣﹐睡鴨雨池塘。稍捲持螯手﹐猶殘婪尾觴。春歸無所預﹐羈客自回腸。」﹝黃白山評﹕「春時豈可用持螯事﹖」﹞《十日宴江瀆亭》曰「節去歡猶在﹐賓來賞更延。悠揚初短日﹐淒緊乍寒夭。霽沼元非漲﹐秋花自少妍。蟻畱新獻酎﹐蕙續不殘煙。戲衝余藻﹐遊龜避折蓮。流芳眞可惜﹐從此遂凋年。」不惟善狀景侯﹐兼有唐人音節。又《寒食假中》曰「艸色引開盤馬地﹐簫聲吹暖賣餳天」﹐亦甚肖汴京風物。○《遭劾出知亳州》曰「歌管嘈嘈月露前﹐且將身世付酡然。漫誇鼷鼠機頭箭﹐不識醯雞甕外天。靑史有人譏巧宦﹐黃金無術治流年。君看醉趣兼醒趣﹐始覺靈均更可憐。」𨿽學昆體﹐亦加排宕矣。又《出守還拜承旨》曰「傷禽縱奮愁瘡重﹐廏馬𨿽還笑齒長」﹐尢善寫牢騷之況。

△韓琦趙

範希文父子﹑魏公﹑潞公皆系偉人﹐不可拘以章句。然如稚圭《春陰》詩「艸濕漫鋪畱醉席﹐楡寒難擲買春錢」﹐大是風致也。○趙淸獻詩尢尙平澹﹐然如《除夜宿臨江縣言懷》「漏促已交新歲鼓﹐酒闌猶剪隔宵燈」﹐《和虔守任滿入香林寺餞別》「爲逢蕭寺千山好﹐不惜蘭舟一日畱」﹐亦有淸味可啜。

△蔡襄

蔡君謨本學西昆﹐後溺於歐﹑梅﹐始變其體﹐然五言古外﹐卽洗滌不盡﹐如《至和雜書》《八月一日二日》兩篇﹐全是中郎之虎賁矣。但西昆亦自不同﹐昌谷意奇﹐玉溪思奧﹐然細細解之﹐無不首尾貫徹。中枯外腴﹐以瑰奇掩其錯雜﹐僅溫氏長篇耳。宋人學昆﹐惟襲其貌﹐𨿽學昆實不知昆也。﹝黃白山評﹕「宋初楊﹑劉詩學溫﹑李﹐一時競相仿效﹐以二公並居翰苑﹐故目爲『西昆體』﹐非溫﹑李當時本有此號。此似以西昆目溫﹑李﹐能免吠聲之誚耶﹗」﹞如君謨前篇「庭院簾帷一齊下﹐紅蠟陰沈霜滿瓦。雞頭軟熟七月終﹐舉手分傳玉杯把」。七月終霜已滿瓦乎﹖眞畫家雪裏蕉也。畫尙可﹐詩斷不可。僞昆之可厭可恨﹐實無怪歐﹑梅之詆斥﹐但其幽思藻句﹐亦自不可一槪抹殺。卽如君謨「曉市人煙披霽旭﹐夜潭漁火斗寒星」﹐「疊對日茜﹐斜雨著虹明」﹐「山樵斫晚日﹐野火著寒」﹐寧不勝於枯淡﹖但君謨亦有尙缺推敲者﹐如《新雁詩》「幾聲疏樹外﹐一字斷中」﹐寫景甚工﹐惜樹與雁不甚切﹐特賴一「外」字救之。《龍門香山寺》「波起一灘雷」﹐警句也﹐「龕明千像日」﹐卻不韻。惟絕句最妙﹐《憶從尹師魯宿香山石樓》曰「霜後丹楓照曲堤﹐酒闌明月下前溪。石樓夜半中嘯﹐驚起沙禽過水西。」《春日》曰「東風吹雨濕秋千﹐紅點棠梨爛欲燃。擬買芳華贈年少﹐紫楡春淺未成錢。」風流旖旎﹐不下宋尙書﹑晏丞相也。○蔡集中惟《ガ陽行》可備采風﹐實勝《四賢一不肖作》。如「去年積行潦﹐田畝魚蛙生。今歲翔貴﹐鼎飪無以烹。繼亦掇原野﹐艸萊不及萌。剝伐及桑棗﹐拆發連檐甍。誰家有倉﹐指此爲兼並。頭會復箕僉﹐勸率以爲名。」寫墨吏豪紳如見。又曰「隴上麥欲黃﹐寄命在一熟。麥熟有幾何﹖人稀麥應足。縱得新麥嘗﹐悲哉舊親屬﹗」尢爲酸鼻﹐殊不減元道州《舂陵行》。﹝黃白山評﹕「宋人盡多傷時憫俗之作﹐無如力疲不能布格﹐手重不能遣調﹐蓋非其學識之不優﹐實其才情之不逮耳。」﹞○「桃花盡日隨流水﹐洞在淸何處邊」﹐「縱使晴明無雨過﹐入深處亦沾衣」﹐今人皆傳張旭詩。蓋張﹑蔡皆能書﹐字稍怪瑋﹐遂駕之於旭﹐不見吳兒以趙孟ぽ《道徳經》易其款識爲王右軍乎﹗﹝黃白山評﹕「二絕極饒風韻﹐疑君謨腳手不能辦此。」﹞

△余靖

《子規》詩「疏煙明月樹﹐微雨落花村」﹐眞入唐人三昧﹐惜全篇平平。﹝黃白山評﹕「『明月樹』三字頗癡﹐意欲換爲『夜』字。」﹞又「霧昏臨水寺﹐風勁欲霜天」﹐亦妙。蓋宋初多學賈島﹑姚合﹐此尙仍其習耳。僧祕演「久雨寒蟬少﹐空山落葉深。危樓乘月上﹐遠寺聽鐘尋」﹐亦有無可之遺。

△歐陽修

歐公古詩苦無興比﹐惟工賦體耳。至若敍事處﹐滔滔汩汩﹐累百千言﹐不衍不支﹐宛如面談﹐亦其得也。所惜意隨言盡﹐無復餘音繞梁之意。又篇中曲折變化處亦少。公喜學韓﹐韓本詩之別派﹐其佳處又非學可到﹐故公詩常有淺直之恨。○公嘗謂人曰「吾《廬山髙》惟韓愈可及。《琵琶前引》韓愈不可及﹐杜甫可及﹔《後引》李白可及﹐杜甫不可及。」《石林詩話》則曰「吾詩《廬山髙》﹐今人莫能爲﹐惟李太白能之。《明妃曲》後篇﹐太白不能爲﹐惟杜子美能之﹔至於前篇﹐則子美亦不能爲﹐惟吾能之也。」二說聚訟﹐總可不論﹐大抵自矜﹐則斷然者矣。﹝黃白山評﹕「宋人沾沾自喜﹐如夜郎之不知漢大﹐歐公盛徳﹐亦不免爾爾。」﹞今觀《廬山髙》僅僅鋪敍﹐言外別無意味。至若「君懷磊落有至寶﹐世俗不辧瑉與工」﹐丈夫壯節似君少﹐嗟我欲說安得巨筆如長扛﹐𨿽曰「橫空盤硬語」﹐實傖父聲音耳。至《琵琶引》前篇﹐散敍處已是以文爲詩﹐至「推手爲琵卻於琶」﹐大是訓詁﹐詩法所不尙。惟後數語「玉顏流落死天涯﹐琵琶卻傳來漢家。漢宮爭按新聲譜﹐遺恨已深聲更苦。纖纖女手生洞房﹐學得琵琶不下堂。不識寒出塞苦﹐豈知此聲能斷腸﹗」稍嗚咽可誦。其後篇「絕色天下無﹐一失再難得。𨿽能殺畫工﹐於事竟何益。」亦落議論。惟結處「明妃去時淚﹐灑向枝上花。狂風日暮起﹐飄泊落誰家﹖紅顏勝人多薄命﹐莫怨東風當自嗟。」點染稍爲有情。此以追蹤樂天《婦人苦》《李夫人》諸篇﹐尙猶河漢﹐以較李﹑杜﹐豈非誇父逐日父﹗○詩道至廬陵﹐眞是一厄﹐如《飛蓋橋望月》中云「乃於其兩間」﹐「矧夫人之靈」﹐「而我於此時」﹐便開後人無數惡習。○永叔本一秀冶之筆﹐忽爾嗜痂﹐竟成逐臭。作近體詩﹐便露本質﹐𨿽慕平淡﹐逸韻自饒。如《懷嵩樓新開南軒與郡僚小飲》曰「繞郭煙匝幾重﹐昔人曾此感懷嵩。霜林落後山爭出﹐野菊開時酒正濃。解帶西風飄畫角﹐倚闌斜日照靑松。會須乘醉攜佳客﹐踏雪來看羣玉峯。」《三百赴宴口占》曰「賜飲初逢禊節佳﹐昆池新漲碧無涯。九門寒食多遊騎﹐三月春陰正養花。共喜流觴修故事﹐自憐霜鬢惜年華。鳳城殘照歸鞍晚﹐禁無風柳自斜。」《蘇主簿洵挽歌》曰「布衣馳譽入京都﹐丹俄驚反舊閭。諸老誰能先賈誼﹖君王猶未識相如。三年弟子行喪禮﹐千兩鄕人會葬車。我獨空齋掛塵榻﹐遺編時讀子書。」《遊石子澗》曰「髙亭古澗隈﹐偶攜佳客共徘徊。席間風起聞天籟﹐雨後山光入酒杯。泉落斷崖舂壑響﹐花藏深崦過春開。の禽鳥莫驚顧﹐太守不將車騎來。」《曉詠》曰「簾外星辰逐斗移﹐紫河聲轉下西。九雛烏起城將曙﹐百尺樓髙月易低。露蘭苕惟有淚﹐秋荒桃李不成蹊。西堂吟思無人助﹐艸滿池塘夢自迷。」《送目》曰「送目蘅臯望不休﹐江髙下徧汀洲。長堤柳曲妨回首﹐小苑花深礙倚樓。楚徑惠風消病渴﹐洛城花雪蕩春愁。流杯三日佳期近﹐擲度蘭波負勝遊。」俱極風流富貴之致。﹝黃白山評﹕「次聯妨礙合掌。」﹞至《詠柳》曰「長亭送客兼迎雨﹐費盡長條贈別離」﹐其態度眞堪與柳鬥綽約也。又《大行皇帝發引詞》「忽見九門陳羽衛﹐猶疑五載欲時巡」﹐《寄秦州田元均》「萬馬不嘶聽號令﹐諸蕃無事樂耕耘」﹐尢爲典麗。

△蘇舜欽

子美與聖兪齊名﹐顧深以爲恥﹐每自嘆平生作詩比梅堯臣﹐字比周越﹐良可笑也。及觀其詩﹐粗豪殊甚。卽如《中秋吳江新橋對月》﹐宋人所共推﹐然「頭灩灩開金餅﹐水面沈沈臥彩虹」﹐已似官庖肥肉。至「佛地化爲銀世界﹐仙家多住玉樓臺」﹐豈雅流所忍言。○「晚泊孤舟古祠下﹐滿川風雨看潮生」﹐寧取此種﹐猶稍有淸气。

△梅堯臣

梅詩誠有品﹐但其拙惡者亦復不少。又因其名太重﹐常有厚望之意﹐旣所見不副所聞﹐益增鄙夷。嘗嘆讀楊﹑劉諸公詩﹐如入王﹑石綺疏繡闥﹐耳倦絲竹﹐口厭肥鮮﹐忽遇葭墻艾席﹐菁羹橡飯者﹐反覺其髙致。此歐公把臂入林﹐一時爲之傾動也。諸人不明矯枉之意﹐盲推瞇頌。如「靑苔井畔雀兒斗﹐烏柏樹頭鴉舅鳴。世事但知開口笑﹐俗情休要著心行」﹐及蟹詩「滿腹紅膏肥似髓﹐貯盤靑殼大於杯」﹐誠爲過朴﹐亦盛推之。風气旣移﹐當日所爲美談﹐今時悉成笑柄。凡詩受累﹐大都不由於謗者﹐而由於譽者﹐類然耳。○宋之詩文﹐至廬陵始一大變﹐顧有功於文﹐有罪於詩。其自爲詩害詩猶淺﹐論人詩害詩實深。宛陵𨿽尙平淡﹐其始猶有秀气﹐中歲後始極不堪耳。苟非羣兒之推奉﹐彼亦不敢毅然放恣﹐大傷雅道也。然非永叔之擁戴﹐固不能炫惑一世也。宛陵自述曰「作詩無古今﹐惟造平淡難。」又曰「我於詩言豈徒爾﹐因事激風成小篇。辭𨿽淺陋頗刻苦﹐未到《二雅》未肯捐。」今姑舉數篇﹐《送鄞宰王殿丞》曰「生意各﹐黔角容。」《贈陳無逸秀才》曰「在鹿忘守穴﹐扌至足乃焉而。」《送寧鄕令張沆》曰「竹存帝女啼﹐夔學林雍﹛輕金﹜。」淡則淡矣﹐殊不平也。﹝黃白山評﹕「亦何曾淡。」﹞《放鶉》詩曰「公只知魚之洋洋﹐鵝之。噫兮﹗噫兮﹗」《西湖晚步》曰「芡韜園客剝﹐蒲刃水ビ驚。」《李密學寄禦棗》曰「其赤如君心﹐其大如王瓜。」《同韓玉汝謁裴如晦》曰「逡巡冠帶出﹐靑綬何曳曳﹗有似縮殼龜﹐藏頭非得計。」此《二雅》耶﹗晦儒者﹐亦曰「聖兪詩不是平淡﹐乃是枯槁。」可見人心不容盡誣﹐公論久而自出。愚意歐公之譽﹐固難解園檀之失﹐朱子之論﹐亦尙遺棄他山。都官全集﹐若汰其鄙俚﹐精搜雅潔﹐固自有佳者。如「五更千里夢﹐殘月一城雞」﹐甚肖旅況。「犬鳴林外火﹐笛響月中村」﹐「窗冷孤螢入﹐宵長一雁過」﹐甚肖夜景。《春風》曰「吹花擁細艸﹐送雨來髙閣。江燕倚身輕﹐逆飛前復卻。」《發勻陵》曰「孤村望漸遠﹐去鳥飛已先。向晚漏日﹐微光人倚船。」《送胥裴二子回馬上作》曰「陰陰雪低﹐遊子去將懶。豈惟遊子倦﹐疲馬行亦款。送罷我獨還﹐回看雁爲伴。念此日暮時﹐寂寞閉竹館。」眞覺情事如見。○《夏日對雨》曰「日日城頭雨﹐還添湖上波。窗中人自聽﹐門外潦應多。不畏禾生耳。還愁麥化蛾。吾廬無所有﹐頻看壁間梭。」此篇最爲生動﹐卻不平淡。○梅詩有極佳者﹐吾尢喜其《擬張九齡詠燕》曰「眇眇雙飛燕﹐長年與社違。任從新曆攺﹐只向舊巢歸。永日當人語﹐輕寒逆雨飛。自親梁棟慣﹐不識海鷗機。」惻然捐軀犭旬國之言﹐讀至此﹐令人不敢復言明哲保身。○《送滕寺孫歸蘇州》曰「驅車入蜀時﹐有弟母不往。畱婦侍母旁﹐以子屬婦養。昨得閶門書﹐婦子死泉壤。此心那得安﹐棄官提轡鞅。東馳三千里﹐鬻馬求吳槳。吳槳速如飛﹐歸來拜堂上。堂前去時樹﹐已覺枝條長。豈無懷抱感﹐爲壽酌春盎。」欲解其悲﹐姑諷其孝﹐又不用勸而用獎﹐豈惟忠告善道﹐殆默化於無形矣。此之謂眞溫柔惇厚﹐唐三百年間﹐無此一篇也。梅詩之可敬在此。﹝黃白山評﹕「此詩取其意佳可耳﹐遣調則不脫傖父面目。」﹞俗人猥稱其「焚香露蓮泣﹐聞磬霜鷗邁」﹐誰無一二好語﹖至「野鳧眠岸有意﹐老樹著花無醜枝」﹐尢是吳體中尋常語﹐且下句更覺安排造作﹐何足爲重﹗○細閱此詩﹐兼可悟《論語》中「色難」二字。

△陶弼

陶弼素有盛名﹐其《兵器》詩﹐敍述和戎釀患﹐倉卒用兵之害﹐最爲酸惻。如「自此兩河間﹐寂寂無戎備。卒喜夜歌﹐將老貪春睡。自此爲太平﹐恍逾三十歲。戎昊乘我間﹐南馳賀蘭騎。陽關久夜開﹐樞朽不可閉。陣起秦雍﹐殺气橫涇渭。使臣股忄栗奏﹐宰相嗔目議。僉曰亟發兵﹐堅子坑甚易。倉皇築邊壘﹐未戰力先瘁。逼迫開庫兵﹐土蝕鋒銳。防秋采舊屯﹐推轂謀新寄。舊屯老且死﹐少者無實藝。良由不訓練﹐手足迷擊刺。新寄將家子﹐從小生富貴。《六韜》未曾讀﹐口但知肉味。師復從中禦﹐進退由閽寺。權輕號令冗﹐兩戰無遺類。曹公棄七軍﹐晉人獲三帥。吾兵自此喪﹐有詔新其制。此器不預設﹐一旦何從致﹗朝廷急郡縣﹐郡縣急官吏。官吏無他術﹐下責蚩蚩輩。耕牛拔筋角﹐飛鳥禿翎翅。截會稽空﹐鐵烹堇山碎。供億稍後期﹐鞭朴異他罪」。讀此一段﹐知堪拊膺者﹐不獨髙﹑張﹑方﹑王之事﹐令人不勝杜牧《阿房》之哀。﹝黃白山評﹕「『新寄』二字杜撰。」﹞○《出嶺題石灰鋪後》曰「江勢一兩曲﹐梅梢三四花。登髙休問路﹐下是吾家。」可謂淸絕。

△李覯《哀老婦》

「裏中一老婦﹐行行泣路隅。自悼未亡人﹐暮年從二夫。寡時十八九﹐嫁時六十餘。昔日遺腹兒﹐今玆垂白須。子豈不欲養﹐母豈不懷居﹖繇役及下戶﹐財盡無所輸。異籍幸可免﹐嫁母乃良圖。牽車送出門﹐急若盜賊驅。兒孫孫有婦﹐小大且攀呼。回頭與永訣﹐欲死無刑誅。我時聞此言﹐爲之長嘆吁。天民固有窮﹐鰥寡實其徒。仁政先四者﹐著在孟軻書。吾君務復古﹐旦旦師黃虞。赦書求節婦﹐許與旌門廬。翳爾愚婦人﹐豈曰禮所拘。蓬茨四十年﹐不知形影孤。州縣莫能察﹐詔旨成徒虛。而況賦役間﹐羣小所同趨。姦欺至骨髓﹐公利未錙銖。良田歲歲賣﹐存者惟萊。兄弟欲離散﹐母子因變渝。天地豈非大﹐曾不容爾軀。嗟嗟孝治主﹐早晚能聞諸﹖吾言又無位﹐反袂空漣如。」按泰伯﹐希文門下士也。篇中所言﹐絕似元丰﹑熙寧間事﹐豈垂老見之﹐不禁哀悼耶﹗其傷心慘目不待言「吾吾」一段﹐尢爲婉摯。後來敍述吏獘﹐則鄭俠《流民圖》之所不及繪也。此曁陶弼《兵器》詩﹐俱可備古今鑑戒﹐不當以宋詩忽之。

黃白山評﹕「此詩稍可成誦。」

△王安石

宋人先學樂天﹐學無可﹐繼乃學義山﹐故初失之輕淺﹐繼失之綺靡。都官倡爲平淡﹐六一附之﹐然僅在膚膜色澤﹐未嘗究心於神理。其病遂流於粗直﹐間雜長句﹐硬下險字湊韻﹐不甚求安﹐狀如山兕野麋﹐令人不復可耐。後𨿽風气屢變﹐然新聲代作﹐雅奏日湮﹐大率敷陳多於比興﹐蘊藉少於發舒﹐求其意長筆短﹐十不一二也。讀臨川詩﹐常令人尋繹於語言之外﹐當其絕詣﹐實自可興可觀﹐不惟於古人無愧而已。吾嘗謂此不當以文恕其人﹐亦不當以人棄其文﹐特推爲宋詩中第一。其最妙者在樂府五言古﹐七言律次之﹐七言古又次之﹐五言律稍厭安排﹐七言絕尢嫌气盛﹐然佳篇亦時在也。﹝黃白山評﹕「所舉諸作﹐無一佳者﹐不知其『絕詣』何在﹖」﹞○《送喬執中秀才歸髙郵》曰「薄飯午不羹﹐空鑪夜無炭。寥寥日避席﹐烈烈風欺幔。謂予忽惡此﹐何爲向子嘆。長年客塵沙﹐無婦助親爨。寒暄慰白首﹐我弟才將冠。回歲又晚﹐想見淮湖漫。古人一日養﹐不以三公換。田園在戮力﹐且欲歸鋤灌。行矣子誠然﹐光陰未宜玩。負米力有餘﹐能無讀書伴。」前敍其不可不歸﹐後又微諷其復來﹐曲折宛轉。介甫一生傲慢﹐如此詩一何溫藹也。至《送孫正之》則曰「山參差碧四園﹐溪水詰曲帶城陴。溪窮壤斷至者誰﹐予獨與子相諧熙。山城之西鼓吹悲﹐水風蕭蕭不滿旗。子今去此來無時﹐予有不可誰予規﹖」蓋孫不以養歸﹐故下語剴切﹐用婉用直﹐各不妄設。○《日出堂上飲》曰「日出堂上飲﹐日西未云休。主人笑而歌﹐客子嘆以愀。指此堂上柱﹐始生在巖幽。雨露飽所滋﹐淩亦千秋。所願永久﹐何言值君收。乃令卑濕地﹐百蟻上窮鎪。丹靑空外好﹐鎭壓已堪憂。爲君重去之﹐不使一蟻畱。蟻力𨿽云小﹐能生萬蚍蜉。又能髙其楚﹐不使繼者稠。語客且勿然﹐百年等浮漚。爲客當酌酒﹐何豫主人謀。」摹寫怡堂之習﹐眞堪疾首痛心。末數語卽《魏風園桃》篇「彼人是哉﹐子曰何其」意也。此眞《風》《雅》正傳﹐吾豈私所好﹗○又《我欲往滄海》曰「我欲往滄海﹐客來自河源。手探囊中膠﹐救此千載渾。我語客徒爾﹐當還治昆侖。嘆息謝不能﹐相看涕翻盆。客止我且住﹐濯髮扶桑根。春風吹我舟﹐萬里空自存。」此卽前意﹐正其變法之本懷也。大抵介甫於未執政前不勝感慨﹐故《詳定試卷》則曰「當時賜帛倡優等﹐今日論才將相中」﹐《偶成》則曰「髙論頗隨衰俗廢﹐壯懷難值故人傾」﹐《愁臺》則曰「傾語罷還登眺﹐岸幘詩成卻嘆嗟」。旣執政﹐則深憤異議﹐故《詠雪》則曰「勢合便疑包地盡﹐功成終欲放春回。寒鄕不念丰年瑞﹐只憶靑天萬里開。」彊項堅執﹐牢不可破。然細味其語意﹐亦有孟子所云「若藥不瞑眩﹐厥疾不瘳」之意。故嘗云「何妨舉世嫌迂闊﹐自有斯人慰寂寥。」至。《雨過偶書》曰「誰似浮知進退﹐才成霖雨便歸山」﹐則生平輕富貴之念﹐亦隱隱自在﹐惜其學術之未醇也。子瞻《廣陵會三同捨》曰「士方在田裏﹐自比渭與莘。出試乃大謬﹐芻狗難重陳。」山谷亦曰「負暄眞得計﹐獻禦恐成疏。」凡有志輕世者﹐何可不三復斯言﹗○《定林寺》曰「眾木凜交覆﹐孤泉靜橫分。楚老一枝筇﹐於此傲人羣。城市少美蔬﹐想今困忄炎焚。且恁東北風﹐持寄嶺頭。」又《定林》曰「漱甘涼病齒﹐坐曠息煩襟。因脫水邊屨﹐就敷巖上衾。但畱對宿﹐仍值月相尋。眞樂非無寄﹐悲亦好音。」作詩﹐又復如此﹐眞無所不妙。○律詩佳句殆不勝指。如《開元僧捨》﹕「和風滿樹笙簧雜﹐霽雪兼山粉黛重。」《大風次耿天騭韻》﹕「縱湧萬川冰柱立﹐分披千嶂土囊開。魯門未怪爰居至﹐鄭圃何妨禦寇來。」《梅花》詩﹕「風亭把盞酹孤艷﹐雪徑回輿認暗香。」《寄陳正叔》﹕「且同元亮傾樽酒﹐更與靈均續舊文。」《金陵懷古》﹕「黃旗已盡年三百﹐紫气空收劍一雙。」皆極刻鏤之工。至《送彥珍》﹕「握手百憂空往事﹐還家一笑卽芳時。」《寄張先》﹕「胡牀月下知誰對﹐蠻花前想自隨。」《寄友人》﹕「一篇《封禪》才難學﹐五畝蓬蒿勢易求。」只淡淡寫來﹐便使人怡然意解。○《示妹》詩最佳﹕「孟光求婿得梁鴻﹐廡下相隨不諱窮。卓犖才名今日事﹐蕭條門巷古人風。《五噫》尙與時多忤﹐一笑兼忘我屢空。六月塵沙不相貸﹐泫然搔首又西東。」自解自悲﹐於此想見文士家庭之樂。○「病身最覺風露早﹐歸夢不知山水長」﹐「佳時流落眞何得﹐勝事蹉跎只可憐」﹐夢回時不堪誦之。○《江上》曰「江北秋陰一半開﹐晚含雨卻低回。靑山繚繞疑無路﹐忽見千帆隱映來。」《初晴》曰「一抹明霞黯淡紅﹐瓦溝已見雪花融。前山未放曉寒散﹐猶鎖白三兩峯。」如此二詩﹐謂與唐人有異﹐吾不信也。

△王

「六鰲」﹑「雙鳳」﹐詞誠鉅麗﹐然尙不及唐人早朝應制。惟宮詞多佳者﹐然亦工於鋪敍耳﹐求如子之勸百而諷一﹐亦未易言也。﹝黃白山評﹕「『昔聞海上有仙山﹐煙鎖樓臺日月。花似玉容長不老﹐只應春日勝人間。』此岐公立春進溫成閣帖子﹐時溫成已薨﹐有旨並進如生時。薨後進詞﹐極難體貼﹐立意稍近﹐卽似挽詩矣。此作玲瓏活脫﹐眞有水月鏡花之妙﹐置之唐絕﹐豈可復辧﹐乃賀竟不之及何耶﹗」﹞○《奉詔餞潞公出鎭西京》﹕「功業迥髙嘉末﹐精神如破貝州時。」形容老壯﹐果不入俗﹐固一時之冠。

△舒

舒次道《村居》詩﹕「水繞陂田竹繞籬﹐楡錢落盡槿花稀。夕陽牛背無人臥﹐帶得寒鴉兩兩歸。」嘗嘆其淸絕。偶又得其兩句﹐詠敗荷云「忍看夜影分殘月﹐別送秋聲入晚風。」山川乃分靈於斯人乎﹗○又有「宿雨閣千嶂碧﹐野花弄日一村香」﹐亦佳﹐而全篇不見。當是以其人而累其詩﹐故集不傳耳。

△方子通

方子通﹐荊公友也。其《紅梅》詩盛傳﹐如「春風吹酒上凝脂」﹐亦誠善於刻劃﹐大勝毛澤民「東墻羞頰逢誰笑﹐南國酡顏彊自持。」

△司馬光

荊公詩人猶稱之﹐溫公絕無言及者。余喜其淸醇﹐亦一時雅音。如《哭張子厚》﹕「人生會歸盡﹐但問愚與賢。借令陽虎壽﹐詎足驕顏淵﹗」𨿽至論﹐猶屬端士之常。其最妙者﹐在五言律。如《哀李牧》曰「推牛饗將士﹐拔距養奇才。虜帳方驚避﹐秦金已ウ來。旌旗移幕府﹐荊棘蔓叢臺。部曲依稀在﹐猶能話郭開。」《馬伏波》曰「漢令班南海﹐蠻兵避郁林。天涯柱分界﹐徼外貢輸金。坐失姦臣意﹐誰明報國心﹗一棺忠勇骨﹐飄泊瘴煙深。」《讀漢武本紀》曰「方士陳丹術﹐飄飄意不疑。浮仲山鼎﹐風降壽宮祠。上藥行當就﹐殊庭庶可期。蓬萊何日返﹖五利不吾欺。」又「苜蓿花猶短﹐葡萄葉未齊。更衣過柏谷﹐走馬宿棠梨。逆旅聯懷璽﹐田間共鬥鷄。猶思飲露﹐髙舉出虹。」如此四詩﹐有感慨﹐有諷諭﹐尢妙在寫漢武癡情如見。至若「長掩柴荊避寒暑﹐只將花卉記冬春」﹐「行徑乍迂初見筍﹐浮舟正好未生蓮」﹐「俗不好奢田器貴﹐獄無畱系吏家貧」﹐俱瑯然可貴。

△範純仁

範忠宣較司馬文正水能擺卻塵言﹐然如「倚錫靜眠松下石﹐煮茶試竹間泉」﹐「吟榻未移溪月上﹐醉巾長拂野回」﹐「長年已覺春如夢﹐遠客惟應醉是家」﹐亦自多佳句。

△劉敞《荒田行》

「大農棄田避徵役﹐小農挈家就兵籍。良田茫茫少耕者﹐秋來雨止生荊棘。縣官募兵有著令﹐募兵如率官有慶。從今無復官勸農﹐還逐漁鹽作亡命。」描寫廟堂貪功生事﹐長吏趨承釀成隱患﹐歷歷如見﹐固不特宋事爲然也。○余謂此詩尙在司空《道旁田家篇》之上﹐彼僅說得兼並之害耳﹐似此方是大憂。

△邵雍

讀《擊壤集》﹐多欲爲魏文侯之聽古樂。然如《月夜》曰「雨霽風自好﹐秋深天未寒。移牀就階下﹐看月出林端。有酒欲共飲﹐無琴可獨彈。他時遇良友﹐此景復求難。」固自淸嘉。

△曾鞏

俗傳曾子固不能詩﹐眞妄語耳。「恁闌到處臨淸Г﹐開閣終朝對翠微」﹐「詩書落落成孤論﹐耕稼依依憶舊遊」﹐如此風調﹐不能詩耶﹗《齊州閱武堂》「柳間自詫投壺樂﹐桑下方安佩犢行」﹐不獨循良如見﹐兼有儒將風流之致。○「侯嬴夷門白髮翁﹐荊軻易水奇節士。偶邀禮數車上足﹐暫飽鮏羴館中侈。師回拔劍不顧生﹐酒酣拂衣亦送死。磊落髙賢勿笑今﹐豢養傾人久如此。」說得奇節之士索然意消﹐不惟竿頭進步﹐亦其識見髙處。然太史公云「緩急所時有也。」爲士者不可不聞此言﹐求士者又不可不思此言。○子固﹐介甫執友也。邵子﹐醇儒也。邵《無酒吟》﹕「自從新法行﹐常苦樽無酒。每有賓朋至﹐盡日相守。必欲丐於人﹐交視自無有。興來典衣買﹐焉能得長久﹗」子固《過介甫偶成》﹕「結交謂無嫌﹐忠言期有補。直道詎非難﹐進言竟多迕。知者尙復然﹐悠悠誰可語﹖」二詩之佳不必言﹐新法是非﹐卽此可定矣。余嘗謂爲人辯謗者﹐正不當盡護其短﹐但言扌幻執而介甫之過自輕。如近世王宗沐輩﹐事事疏其盡善﹐議論豈得爲公﹖不公則人不能平﹐眞所謂欲蓋彌彰也。

△鮮於亻先《雜詩》

「一气斡元造﹐爲功未嘗煩。羣生自生妄﹐天地亦何言。鳧脛不可增﹐楮葉不可鐫。欲益固爲損﹐勞心非自然。不見平陽侯﹐醇酒聊終年。」此詩亦意指新法﹐然猶直而婉。至子瞻《戲子由》詩﹕「平生所慚今不恥﹐坐對疲氓更鞭。道逢陽虎呼與言﹐心知其非口唯唯。」是何語言﹖《山村》《詠檜》諸篇﹐借端耳。

△劉分攵

貢父詩多可觀者﹐余極喜其《茂陵徐生歌》﹕「茂陵徐生老且迂﹐一心區區長信書。拜章北闕三待報﹐意欲霍氏安無虞。那知世主心不同﹐積惡未極難爲功。徙薪曲突事不爾﹐壯侯幾人當受封﹖髙岸爲谷丘淵移﹐魯酒之薄邯鄲圍﹐人生快已各以時﹐舊意望君君不思。」說得漢宣計山﹑﹐一如鄭莊公待共叔﹐參透人情險幻﹐不在元微之《苦樂相倚曲》下。○通篇惟「魯酒之薄」一句﹐稍嫌食生﹐不脫宋气。

△鄭獬

《采鳧茨》曰「朝攜一筐出﹐暮攜一筐歸。十指欲流血﹐且急眼前饑。官倉豈無粟﹐粒料藏珠璣。一粒不出倉﹐倉中羣鼠肥。」妙得風謠之遺﹐當與貢父《漕舟》詩同備采風。﹝黃白山評﹕「此詩《三百》之遺﹐使宋人所作皆如此﹐何遽讓美於唐賢耶﹖」﹞○「漕舟上太倉﹐一鍾且千金。太倉無陳積﹐漕舟來無極。畿兵已十萬﹐三垂戍更多。廟堂又濟師﹐將柰東南何﹗」眞一字一淚也。

△文同

詩至慶曆後﹐惟畏俚俗。文與可獨能修飾﹐不爲亂頭粗服之容。﹝黃白山評﹕「與可詩文名《丹淵集》﹐詩殊平平﹐文特奇崛﹐可與唐皇甫並驅。宋人乃不甚稱之﹐非特爲畫所掩﹐亦以當時歐﹑蘇主盟﹐文尙平易﹐奇崛一種﹐遂無復置喙耳。」﹞《起夜來》曰「曉窗明綠紗﹐蜀錦壓春臥。橫腮琥珀冷﹐驚起新夢破。玲瓏轉條脫﹐縹緲梳倭墮。髙軸響銀牀﹐時誤君車過。」風流秀出﹐眞如珠玉在瓦礫也。又《織婦怨》曰「擲梭兩手倦﹐踏﹛爾﹜雙足趼。三日不住織﹐一疋才可剪。織處畏風日﹐剪時謹刀尺。皆言邊幅好﹐自愛經緯密。昨朝持入庫﹐何事監官怒﹖大字雕印文﹐濃和油墨污。父母抱歸舍﹐拋向中門下。相看各無語﹐淚迸若傾瀉。質錢解衣服﹐買絲添上軸。不敢輒下機﹐連宵停火燭。當須了租賦﹐豈暇卹襦﹗前知寒切骨﹐甘心肩露。裏胥踞門限﹐叫罵嗔納晚。安得織婦心﹐變作監官眼﹖」敍得絮絮縷縷﹐較長吉「合浦無明珠」﹐勁渾不如﹐淒惋殆不能讓。○致語之妙者﹐如「百促夜去﹐一雁領寒起」﹐「歸鳥亂飛葉﹐暮凝遠山」﹐「暖垂到地﹐晴鳥語多時」。《運判南園瞻民閣》﹕「萬嶺逼秋色裏﹐一峯擎雪夕陽中。」《漢州王氏林亭》﹕「惜去更觀曾畫壁﹐記來重注舊題名。」《梅花》﹕「破萼未深聊敵雪﹐收香不密任隨風。」俱淸麗可喜。又《極寒》曰「燈火宜冬杪﹐圖書稱夜長。簾鉤掛新月﹐窗紙漏飛霜。酒醴慚孤宦﹐氈裘逐異鄕。誰知舊山下﹐梅艷滿東墻﹖」《夜思寄蘇子平》曰「亂竹敲松遠﹐髙齋過雨涼。檢書防落燼﹐下幕恐遺香。好月娟娟上﹐輕雷冉冉長。端令阻佳客﹐不得共淸觴。」《和何靖山人海棠》曰「爲愛香苞照地紅﹐倚欄終日對芳叢。夜深忽憶髙枝好﹐把酒更爲明月中。」尢淸越也。按子平﹐卽子瞻集中稱其「書調潤﹐字法精美﹐窮居篤學﹐日有得」者﹐當是一韻士。

△蘇軾

坡公之美不勝言﹐其病亦不勝摘﹐大率俊邁而少淵氵亭﹐瑰奇而失詳愼﹐故多粗豪處﹑滑稽處﹑艸率處﹐又多以文爲詩﹐皆詩之病。然其才自是古今獨絕。○坡詩吾第一服其气槪。《聞子由不赴商州》曰「惟有王城最堪隱﹐萬人如海一身藏。」《ヘ杭時過陳州和柳子玉》曰「南行千里成何事﹐一聽秋濤萬鼓音。」《陳述古邀往城北尋春》曰「曲欄幽榭終寒窘﹐一看郊原浩蕩春。」後至垂老投荒﹐夜渡瘴海﹐猶云「空餘魯叟乘桴意﹐粗識軒轅奏樂聲。九死南荒吾不恨﹐玆遊奇絕冠平生。」如此胸襟﹐眞天人也。○《書丹元子所示李太白眞》曰「天人幾何同一漚﹐謫仙非謫乃其遊﹐麾斥八極隘九州。化爲兩鳥鳴相酬﹐一鳴一止三千秋。開元有道爲少畱﹐縻之不可矧肯求。西望太白橫峨岷﹐眼髙四海空無人。大兒汾陽中令君﹐小兒天臺坐忘眞。生平不知髙將軍﹐手污吾足乃敢嗔。作詩一笑君應聞。」文人有一言使人升九天墮九淵者﹐此類是也。亦公自寫其傲岸之趣﹐卻令太白生面重開﹐勝《碑陰記》一段文字遠甚。○《鶴嘆》曰「園中有鶴馴可呼﹐我欲呼之立坐隅。鶴有難色側睨予﹐豈欲臆對如乎﹖我生如寄良畸孤﹐三尺長脛閣瘦軀。飲啄少許便有餘﹐何至以身爲子娛﹗驅之上堂立斯須﹐投以餅餌視若無。嘎然長鳴乃下趨﹐難進易退我不如。」《惠州殘臘獨出》曰「幽尋本無事﹐獨往意自長。釣魚丰樂橋﹐采杞逍遙堂。羅浮春欲動﹐日有淸光。處處野梅開﹐家家臘酒香。路逢眇道士﹐疑是左元放。我欲從之語﹐恐復化爲羊。」著想俱不從人間﹐眞化人出無入有之筆。然政如吞刀吐火﹐可暫不可常。○公詩本一往無餘﹐徐州後愈益縱恣。然如《乘舟過賈收水閣》﹕「愛酒陶元亮﹐能詩張志和。靑山來水檻﹐白雨滿漁蓑。淚垢添丁面﹐貧低舉案蛾。不知何所樂﹐竟夕獨酣歌。」不惟善寫達人胸懷曠闊﹐下語亦甚風流蘊藉。○黃州詩尢多不羈﹐「小屋如漁舟﹐水裏」一篇﹐最爲沈痛﹔「雨中看牡丹﹐依然暮還斂」﹐亦自惜幽姿﹐尢有雅人深致。○和《楊公濟梅花詩》﹐友夏深所不滿﹐然如「檀心已作龍涎吐﹐玉頰何勞獺髓醫」﹐豈非佳話﹐但似中聯﹐不宜作絕句耳。○坡詩常有全篇不佳﹐一二語奇絕者﹐形容泰山日出﹐「一點黃金鑄秋橘」﹐刻劃可謂精工。○《胡完夫母挽辭》曰「當年織屨隨方進﹐晚節稱觴見伯仁。回首淒涼便陳迹﹐凱風吹盡棘成薪。」《次朱光庭初夏》曰「臥聞疏響梧桐雨﹐獨詠微涼殿角風。」《哭王ヵ父平甫》曰「聞道騎鯨遊汗漫﹐憶嘗捫虱話悲辛。」使事妙無痕迹﹐眞鉅匠也。至其淸空而妙者﹐如「野闊牛羊同雁鶩﹐天長艸樹接霄」﹐「古琴彈罷風吹座﹐山閣醒時月照杯」﹐「行樂及時須有酒﹐出門無侶漫看書」﹐「狙公欺病來分栗﹐水伯知饞爲出魚」﹐「牀下雪霜侵戶月﹐枕中琴築落階泉」﹐俱淸新俊逸。若「風來震澤帆初飽﹐雨入松江水漸肥」﹐「淸風偶與山阿曲﹐明月聯隨屋角方」﹐未免太纖。「曲無和者應思郢﹐論少卑之且借秦」﹐則破體書﹑沒骨畫也。

△蘇轍

欒城身分气槪﹐總不如兄﹐然瀟瀟俊逸﹐於雄姿英發中﹐兼有醇醪飲人之致﹐𨿽亦遠於唐音﹐實宋詩之可喜者也。吾暱之殆甚於老坡。長律尢多可喜﹔則如「遠泛便成終日醉﹐幽尋不盡數家園」﹐「簾中飛絮縈殘夢﹐窗外啼鶯伴獨吟」。風景則如「雨餘嶺上披絮﹐石淺溪頭水蹙鱗」。排遣則如「宦遊底處非巢燕﹐歸計何嫌誚沐猴」﹐「士師憔悴經三黜﹐陶令幽憂付一酣」﹐「懶將詞賦占臆﹐頻夢江湖伴蟹螯」。慰人則如「舊傳北海偏憐客﹐新怪東方苦饑。應笑長安居不易﹐空吟原上艸離離」。使事則如《送王恪知襄州》﹕「峴首重尋碑墮淚﹐習池還指客橫鞭。逃亡已覺依劉表﹐寒應須禮浩然。」《寄題趙兀戲彩堂》﹕「橐裝已笑分諸子﹐吏道何勞問薛公。」不惟切定省﹐兼切相子。《喜侄邁還家》﹕「林下酒樽還漫設﹐牀頭《易傳》近看無﹖」亦深切叔侄也。至《雜詩》﹕「蒼然澗下松﹐不願世雕刻。斧斤百夫手﹐牽挽千牛力。斫成華屋柱﹐加以綴衣飾。人心喜相賀﹐松心終自惜。」蒼渾沈深﹐卽列之唐人中﹐亦錚錚者。﹝黃白山評﹕「『綴衣』字出《尙書顧命》﹐宋人使事如此﹐往往因一二字礙其全篇﹐論詩者固不得輕放過也。」﹞○和《子瞻好頭赤》一篇﹐眞勝子瞻﹕「沿邊將士生食肉﹐小來騎來不騎竹。翩然赤手挑靑絲﹐捷下巓崖試深谷。牽入故關楡葉赤﹐未慣中原暖風日。黃金絡頭依圉人﹐俯首北風懷所歷。」不惟音節入古﹐且言外感慨悲涼﹐有吳子泣西河﹐廉公思趙將之意﹐大蘇集中未見有是。○二蘇《野鷹來》﹐大蘇尢俊邁﹐如「嗟爾公子歸無勞﹐使鷹可呼亦凡曹」。然子由「可憐野雉亦有爪﹐兩手ㄏ鷹猶可傷」﹐借以誚劉琮兄弟﹐猶覺有意。蓋此題本爲襄陽樂府也﹐而坡公坦率﹐潁濱略﹐亦具見矣。○《上元》詩﹕「荒城熠相明滅﹐野水芙蓉亂白蓮。」螢與蓮皆非歲首所有﹐豈筠州風气不正﹐與中土異耶﹖﹝黃白山評﹕「『熠』﹑『芙蓉』﹐疑皆燈類。」﹞○北歸潁上後﹐詩間雜詼諧﹐多涉筆成趣。如《九日》﹕「酒慳慚對客﹐風起任飄冠。」《葺居》﹕「旋築髙墻護雞犬﹐稍容嵇阮醉喧嘩。」然至《題任氏大檜》詩﹕「便令殺身起大廈﹐亦恐眾材無匹敵。且畱枝葉撓霓﹐猶得世人長太息。」不徒徑直之气不衰﹐凜然有大臣以身存亡系國重輕之義。

△秦觀

作田園詩﹐宜於朴直﹐共曲折頓挫在轉落處﹐用意不窮便佳﹐不在雕飾字句﹔常有用雅字則俗﹐用俗字反雅者﹐猶服大糸束不可承以錦襪也。少遊《田居》詩﹐描寫情景﹐亦有佳處﹐但篇中多雜雅言﹐不甚肖農夫口角﹐頗有驢非驢﹑馬非馬之恨。如「雞號四鄰起﹐結束赴中原」﹐此遊俠少年及從軍行中語﹐田叟何煩爾﹗然如「寥寥場圃空﹐ㄢㄢ烏鳶下。飲酣爭獻酬﹐語闋或悲吒。悠悠燈火暗﹐刺刺風飆射」。亦深肖田家風景﹐有儲詩之遺。○昔人評少遊詩﹕「如時女步春﹐終傷婉弱。」如「支枕星河橫醉後﹐入簾風絮報春深」﹐眞好姿態。至「屠龍肯自羞無用﹐畫虎從人笑未成」﹐亦自骯髒也。然終不如介甫「雞得失何須問﹐鵬逍遙各自知」﹐眞是老手。

△晁補之

晁之於秦﹐較有骨气。如「虛齋閉疏窗﹐竹日光耿耿。更無司業酒﹐但有廣文冷。人憐出入獨﹐自喜往還省。時作苦語詩﹐幽泉汲修綆。」又《視田贈弟》曰「一從學聱牙﹐世事百色廢。賣牛姑補室﹐歲晚霜雪至。」大有古音。

△黃庭堅

讀黃豫章詩﹐當取其淸空平易者。如《曲肱亭》﹕「仲蔚蓬蒿宅﹐宣城詩句中。人賢忘巷陋﹐境勝失途窮。寒菹書萬卷﹐零亂剛直胸。偃蹇勛業外﹐嘯歌山水重。晨雞催不起﹐擁被聽松風。」不甚矯揉﹐政自佳。其詩病在好奇﹐又喜使事﹐究其所得﹐實不如楊﹑劉。﹝黃白山評﹕「黃極意學杜﹐然『月黑虎夔藩』﹐『奴將數子』﹐誤會杜句爲己詩料﹐宜其僅得少陵之皮毛也。」﹞如「春將國艷燻花骨﹐日借黃金縷水紋」﹐何等費力﹗詠弈棋「湘東一目誠堪死﹐天下中分尙可持」﹐終亦巧累於理。「霜林收鴨腳﹐春网薦琴髙」﹐按鴨腳卽銀杏﹐以葉似鴨腳得名﹔仙人琴髙跨鯉而來﹐故言鯉者多引其事。今曰「薦琴髙」﹐何異微生一瓶﹐右軍兩隻耶﹗○「蜂房各自開戶牖﹐蟻穴或夢封侯王」﹐奇句也。但題是落星寺﹐上句形容山腰室廬參差髙下之致酷肖﹐下句未免題外發意矣。此二語有重名﹐然明眼人正不能爲髙名所瞞。○《詠猩猩毛筆》曰「愛酒醉魂在﹐能言機事疏。平生幾兩屐﹐身後五車書。物色看《王會》﹐勛勞在石渠。拔毛能濟世﹐端爲謝楊朱。」𨿽全篇佻謔﹐使事處猶覺天趣洋溢。至《接花》詩﹕「雍也本犁子﹐仲由元鄙人。升堂與入室﹐只在一揮斤。」則眞如祝欽明之《八風舞》﹐大雅掃地矣。○《謝送碾茶》詩﹕「春風飽識大官羊﹐不慣腐儒湯餅腸。搜攪十年燈火讀﹐令我胸中書傳香。已戒應門老馬走﹐客來問字莫載酒。」如此等亦自淸芬逼人。○漁隱曰「東坡云『黃魯直詩文如蝤蛑江珧柱﹐格韻髙絕﹐盤飧盡廢。然不可多食﹐多食則發風動气。』山谷云﹕『蓋有文章妙一世﹐而詩句不逮古人者。』指東坡而言也。二公文章﹐自今視之﹐世自有公論﹐豈至各如前言﹐蓋一時爭名之詞耳。俗人便以爲誠然﹐遂爲譏議﹐所謂『蚍蜉撼大樹﹐可笑不自量』者耶﹖」余意二公之言﹐皆爲至論﹐非爲爭名﹐終不自掩厥失者﹐所謂睫無內見之明也。坡詩苦於太盡﹐常有奢大難降﹐筆走不守之恨。魯直頗能開辟﹐如虯髯客恥自從龍﹐要亦倔彊海外耳。至漁隱所言﹐如盲師論南泉公案﹐謂特作斬貓勢。﹝黃白山評﹕「二公互相評論﹐眞正相知之言﹐不阿所好者﹐謂爲『爭名』﹐猶是隔壁話。」﹞

△陳師道

後山以薦得官﹐卽除正字﹐作詩曰「扶老趨嚴召﹐徐行及聖時。端能幾字正﹖敢恨十年遲。肯著金根誤﹐寧辭乳嫗譏﹖向來憂畏斷﹐不盡鹿門期。」用事切當﹐第三語尢天然巧合。○雪計﹕「木鳴端自語﹐鳥起不成飛。」眞可謂不落色相。○《九日寄秦覯》﹕「疾風回雨水明霞﹐沙步叢祠欲暮鴉。九日淸樽欺白髮﹐十年爲客負黃花。登髙懷遠心如在﹐向老逢辰意有加﹐淮海少年天下士﹐獨能無地落烏紗﹖」一作「可能」﹐「可」字較「獨」字爲圓﹐然「獨」字意深﹐有陋巷不攺其樂之意。○方回推後山直接少陵﹐今觀其五言律﹐气格誠有相近處。但五言律僅少陵詩中之一﹐後山相近者又少陵五言律中之一也。優孟抵掌似耳﹐詎可遽爲楚相﹗○《和黃預病起》曰「似聞藥病已投機﹐牛斗蛇妖頓覺非。李賀固知當得疾﹐沈侯可更不勝衣﹖驚逢白璧山千仞﹐會見黃金帶十圍。不信詩書端作崇﹐孰知糠秕亦能肥﹖」此詩首言病退﹔次聯用長吉嘔出心肝事﹐其人當必能詩﹔後四句是祝其彊健丰碩。但新病起卽欲十圍之腰﹐恐不能驟長如是﹐所謂言之太過﹐然意致頗佳。

△張耒

蘇門六子﹐余尢喜文潛。如《海州道中》﹕「渡頭鳴舂村徑斜﹐悠悠小蝶飛豆花。逃屋無人艸滿家﹐累累秋蔓懸寒瓜。」《廣化遇雨》﹕「撞鐘寺門掩﹐晚霽尙殘滴。相攜下山去﹐塵靜馬無迹。歸來解鞍歇﹐新月如破璧。但恐桃花源﹐回舟已靑壁。」大是淸越。長律尢多秀句﹐如「綠野染成延晝永﹐亂紅吹盡放春歸」﹐「萬頃澤空供雪意﹐一枝梅笑破冬嚴」﹐「新月已生飛鳥外﹐落霞更在夕陽西」﹐「靑引嫩苔畱鳥篆﹐綠垂殘葉帶書」﹐「歸鳥各尋芳樹去﹐夕陽微照遠村耕」﹐眞能擺脫爾時惡气也。嘗嘆宛丘醇深經術﹐及其《次張公遠韻》﹕「何待挑琴知有術﹐未嘗驅豆更無謀」﹐輕艷不減溫﹑李﹐固知不獨一靖節不能忘意情耳。○《春日雜書》﹕「昨日爲雨備﹐今晨乃大風。臨風謹自備﹐通夕雪迷空。備一常失計﹐盡備力難供。因之置不爲﹐拱手受禍凶。當爲不可壞﹐任彼萬變攻。築屋如金石﹐何勞計春冬﹖」此詩可代箴銘。余意只須此處往﹐自有餘味。下云「此道簡且安﹐古來家國同」﹐說出正意﹐反覺索然。每見鍾﹑譚動欲截去人詩﹐意嘗厭之﹐今乃知實有不可不刪者。如東坡《湖上夜歸》﹕「我飲不盡器﹐半酣味尢長。籃輿湖上歸﹐春風吹面涼。行到孤山西﹐夜色已蒼蒼。淸吟雜夢寐﹐得句旋已忘。尙記梨花村﹐時時聞暗香。」似此眞佳。後云「入城定何時﹐賓客半在亡。睡眼忽驚矍﹐繁燈開河塘。市人拍手笑﹐狀如失林獐。始悟山野姿﹐異趣難自彊。人生安爲樂﹐吾策殊未良。」不惟太盡無餘﹐「失林獐」尢不成語﹐不若「聞香」處卽止爲愈也。

△賀鑄

人知方回工詞﹐不知其詩亦自勝絕。如《題放鶴亭》﹕「萬頃白山缺處﹐一庭黃葉雨來時。」《茱萸灣晚泊》﹕「荻浦漁歸初下雁﹐楓橋市散只啼鴉。」不減許郢州風調也。《漢上屬目》曰「白蒙山頭﹐淸川山下流。芳洲采香女﹐薄暮漾歸舟。並蒂雙荷葉﹐逢迎一障羞。持情不得語﹐大婦在髙樓。」尢爲俊響。

△晁衝之

叔用﹐無咎弟也。《田中行》一詩﹐饒有古趣。又「獵回漢苑秋髙夜﹐飲罷秦臺雪作天」﹐「系馬柳低當戶葉﹐迎人桃出隔墻花」﹐俱俊气可掬。

△孔文仲

《早行》曰「客興謂已旦﹐出視見落月。瘦馬入荒陂﹐霜花重如雪。海風吹萬里﹐兩耳凍幾脫。歲晏已苦寒﹐近北尢凜冽。況當淸曉行﹐溯此原野闊。笠飛帶繞頸﹐指彊不得結。農家煙火微﹐炙手粗可熱。豈能迂我畱﹐而就苟且活。仰頭視四宇﹐夜气亦漸豁。苦心待正書﹐白日想不缺。」歷敍旅途之慘﹐慰安中帶有悲憫﹐悲憫處仍懷安分止足﹐固是端人之言。

△徐積

徐仲車﹐髙士也。其詩頗有唐音﹐如《送王潛聖》末云「關西夫子𨿽遲暮﹐行笑行吟正安步。川海上牧羊兒﹐解說公孫放豚去。」磊落中有風度。到「勤穿凍地緣栽竹﹐喜占明窗爲著書」﹐則新聲之可聽者。

△唐庚

彊幼安有《子西文錄》一卷﹐悉追記其遺言﹐就中論詩者尢多可觀。及讀子西詩﹐則又不能盡善。如「山靜似太古﹐日長如小年」﹐警句也﹐後聯甚平平﹐至「夢中頻得句﹐拈得已忘筌」﹐益彊弩矣。《雪意》﹕「浦遠渾無鶴」﹐亦佳﹐「林疏只有松」﹐殊不稱。大都心手不能相如﹐𨿽才者猶同此病﹐○「水過漁村濕﹐沙寬牧地平。片明外暗﹐斜日雨邊晴。山轉秋光曲﹐川長暝色橫。瘴鄕人自樂﹐耕釣得浮生。」子西極矜此詩﹐今觀之﹐中聯果佳﹐但作詩有疏疏密密之說﹐尙嫌其起處太整。○《憫雨》曰「老楚能令畏壘丰﹐此身翻累越人窮。至今無柰曾孫稼﹐幾度虛占少女風。玆事會須星有好﹐他時會厭雨其。山中賴有萊糧足﹐不向諸侯托寓公。」此子西謫惠州時作﹐故以庚桑楚居畏壘之山能令丰穰﹐惠州以己之故至於不雨反興。起法甚新﹐但篇中使事不無太多﹐喜其不至豫章之生硬令人難耐﹐兼料丰可爲枵者救饑耳。○《初到惠州》曰「廬橘楊梅乃爾甜﹐肯容遷謫到眉尖。因行采藥非無得﹐取足看山未害廉。辧謗若爲家一喙﹐著書不直字三縑。老師補處吾何敢﹐政謂宗風不敢謙。」末聯指東坡也。「補處」出釋典﹐中聯亦小有致。至《湖上》詩﹕「佳月明作哲﹐好風聖之淸」﹐眞文海泥犁﹐不意子西亦墮落其內。

△韓駒

「北風吹日晝多陰﹐日暮擁階黃葉深。倦鵲繞枝翻凍影﹐飛鴻摩月墮孤音。推愁不去如相覓﹐與老無期稍見侵。顧藉微官少年事﹐病來那復一分心。」此子蒼《冬日》詩也。前半寫景﹐後半言懷﹐詞气似隨句而降﹐漸就衰颯﹐然恬讓之致可掬。嗚呼﹗獨不可向伏櫪者言耳。○又《夜泊寧陵》曰「汴水日馳三百里﹐扁舟東下更開帆。旦辭杞國風微北﹐夜泊寧陵月正南。老樹挾霜鳴﹐寒花垂露落毿毿。茫然不悟身何處﹐水色天光共蔚藍。」宋人極稱此詩﹐然亦閒於情致﹐而減於气格。但此種詩𨿽不髙﹐尙無惡气﹐如乘款段馬﹑下澤車﹐固無將伯之患。曾﹑韓之流﹐則本無千里之步﹐惟善蹄耳。

△劉韋冠之

宋詩𨿽不及唐﹐才情原自不乏。南渡前﹐但非宛陵﹑豫章二派﹐卽多可喜。如劉《題半隱堂》曰「一堂圖籍自陶冶﹐三徑蕭蘭俱歲華。定非平恩許侯宅﹐會是仲長公理家。端居雅不煩屏當﹐佳設頗嘗成咄嗟。惟我閒身數來往﹐徽弦一泛卽生涯。」韋冠之《寄荊南故人》曰「餘生自扌棄一虛舟﹐未害尋詩慰客愁。梅欲飄零猶醞藉﹐柳才依約已風流。關心弟妹無黃犬﹐入夢江湖有白鷗。別後故人相念否﹖東風應倚仲宣樓。」如此二詩﹐亦甚風致也。

黃白山評﹕「有何風致﹖」

△釋惠洪

僧詩之妙﹐無如洪覺範者﹐此故一名家﹐不當以僧論也。五言古詩﹐不徒淸風逼人﹐用筆髙老處﹐眞是如記如畫。近體詩﹐如《石臺夜坐》﹕「永與世遺他日誌﹐尙嫌山淺暮年心。凍未放僧窗曉﹐折竹方知夜雪深。」《上元宿百丈》﹕「夜久雪猿啼嶽頂﹐夢回淸月在梅花。」俱秀骨嶷然。惟帶禪和气者不佳﹐固其本業耳。○僧遵式詩「拾句書幽石﹐收茶踏亂」﹐亦小有致。「煮茗敲冰柱﹐看經就雪檐」﹐𨿽淸不免於寒。

△李綱

「聞說飛蝗起自淮﹐勢如風雨渡江來。吾家歲事何須慮﹐只恐人言不是災。」此伯紀謫沙陽監稅時聞家信作也﹐憂國若此﹐此眞賢宰相之言。如《記舊夢》《舟循惠間山水淸絕》《次韻李似宗小圃》之作非不佳﹐然不足爲公重。○三「不足」乃介甫一時彊辯之言﹐遂爲後來口實。甚矣禦人口給之不可也﹗

△李藻

《書寧川驛壁》曰「過眼空花一餉休﹐坐狂猶得佐名州。𨿽遭瀧吏嗤韓子﹐卻喜溪神識柳侯。盡日野田行罷亞﹐有時嶠聽鉤。會將新濯滄浪足﹐踏徧千巖萬壑秋。」此詩意气髙曠﹐一往俊逸﹐亦有大蘇仿佛。又《醉別李侍郎》曰「雙槳又乘淸夜去﹐一樽聯發少年狂」﹐亦灑落可喜。○李光在政府﹐與秦檜議論不合﹐安置藤州﹐差密院使臣伴送。旣還﹐贈詩曰「日日孤村對落暉﹐蠻煙深處忍分離。追攀重見蔡明遠﹐贖罪難逢郭子儀。南渡每憂鳶共墮﹐北轅應許雁相隨。馬蹄踏徧關山路﹐他日看來又送誰﹖」此篇惟末句彊弩﹐中聯亦嗚咽可誦﹐但意气不如。至胡澹以乞斬王倫竄嶺外﹐將渡海﹐和朱咸曰「銀山千疊酒微酣。」「銀山千疊」﹐指巨浪也。气槪如此﹐當使波神退舍矣。

△劉子朱松

建炎﹑紹興諸公﹐吾最喜劉屏山﹑朱韋齋兩先生詩。韋齋《謁吳公路許借論衡復畱一日》曰「幽獨不自得﹐駕言款齋廬。殷勤主人意﹐投轄恐回車。世途早已涉﹐此去將焉如﹖惟憂酒錢盡﹐使我詩腸枯。會合曾幾何﹐可復自爲疏﹗更當畱一夕﹐帳中搜異書。」《送金確然歸弋陽》曰「昔我溪居﹐送子溪。重來問何時﹐笑指溪上。一別四周星﹐坐此世故紛。衰顏兩非昔﹐華發粲可耘。我纏風樹哀﹐終日無一忻。子乃水菽憂﹐南北奔走勤。對牀語未終﹐別意如絲棼。歸夢尙隨子﹐何當嘆離羣。」讀此二詩﹐長厚之气藹然可掬。又《詠芍藥》云「已分春光冉冉過﹐奇葩好去柰愁何﹗誰令玉頰紅成點﹐如意痕輕琥珀多。」丰神一何婉媚也﹗○屏山絕句曰「偶臨沙岸立多時﹐淡淡煙村日向低。幽事挽人歸不得﹐一枝梅影浸澄溪。」此種意趣﹐豈屠沽兒所解﹖○《和李巽伯春懷》﹕「有酒卽佳辰﹐無兵皆樂土。」《巡寨偶書》曰「羣凶昔吾軍﹐赤指評鳴弦。防胡屢瓦解﹐合寇俄星連。」敍述亂離及潰兵之害﹐眞古今一轍。更有《防江行》一篇﹐不徒詞章徒健﹐如「拔敵軍之箭以射敵」﹐深覺爾時將士可用﹐令人轉憶待制先生之用兵。

△張九成

「汲汲我何事﹐愛此窗日光。北門終日開﹐風透軒檻涼。貧病何以療﹐六經眞古方。榮辱頓爾失﹐泰山亦毫芒。呼兒來讀書﹐弦誦驚滿堂。仕途有捷徑﹐掩口笑我狂。」滿肚不合時宜﹐與子由《東方書生行》同意。然蘇曰「東方書生多愚魯﹐閉門誦書口生土。窗中白首抱遺編﹐自信此書傳父祖。辟雍新說從上公﹐冊除僕射酬元功。太常弟子不知數﹐日夜吟誦如寒。四方窺覘不能得﹐一卷百金猶復惜。康成穎達棄塵灰﹐老聃瞿曇更出入。舊書句句傳先師﹐中途欲棄還自疑。東鄰小兒識機會﹐半年外舍無不知。乘輕微肥正年少﹐齒疏唇腐眞堪笑。是非得失付他年﹐眼前且買先騰踔。」不名裂眥而談﹐此全用嬉笑也。按蘇譏新學﹐此並不關學﹐其旨微異。

△沈與求

沈和仲﹐宣﹑政遺人也﹐故其詩尙多淸多。如《過吳江豁然閣》﹕「小雨麥秋天﹐江上人家欲暮煙。行客未能忘勝處﹐系船相伴白鷗眠。」《於潛道中》曰「首路潛溪驛﹐雞聲欲曙天。籃輿衝宿霧﹐棧閣寄層巓。髙下林端屋﹐縱橫石罅田。野泉隨處有﹐艸木盡蒼然。」二詩殆可入畫。

△呂本中

呂居仁詩亦淸政﹐惜多輕率。如《柳州開元寺夏雨》詩﹕「風雨似晚秋﹐鴉歸門掩伴僧幽。深不見千巖秀﹐水漲初聞萬壑流。鐘喚夢回空悵望﹐人傳書至竟沈浮。虎頭燕頷非吾相﹐莫羨班超拜列侯。」《西歸舟中懷通泰諸君》曰「一雙一隻路旁堠﹐乍有乍無天際星。亂葉入船侵敗衲﹐疾風吹水擁枯萍。山林何謝誰方駕﹐詩語曹劉可乞靈﹖酒碗茶甌俱不厭﹐爲公醉倒爲公醒。」不無秀句﹐卒付頹然﹐韻度𨿽饒﹐終有緩骨孱筋之恨﹐亦大似其國事也。此種皆韓子蒼流獘。

△曾幾

事莫病於僞爲﹐如歐﹑梅之矯楊﹑錢﹐未盡爲詩害也﹐令歐任其秀治﹐梅率其淸溫﹐原自名家﹐所恨筆力不髙﹐飾爲勁悍﹐不覺流於粗鄙﹐而惡聲出矣。魯直好奇﹐兼喜使事﹐實陰效楊﹑錢﹐而外變其音節﹐故多矯揉倔佶﹐而少自然之趣。然气淸味列﹐胸中亦自有權衡﹐故佳篇尙多。子蒼逸韻天生﹐疏率自喜﹐轉覺天趣有餘﹐結構不足﹐𨿽淵源豫章﹐實與魯直相背。茶山天性粗劣﹐又復崇尙豫章﹐粗鄙矯揉﹐備得諸公之惡境而揣摹之﹐以爲道在是矣﹐故盈捲皆ㄋ噪之音。其集中惟《癸未八月十四日至十六夜月色皆佳》一篇可觀﹐如「明時諒費銀河洗﹐缺處應須玉斧修」﹐警句也。﹝黃白山評﹕「此聯似西昆。」﹞雪詩「一夜紙窗明似月」﹐亦不雕琢而工﹐至「多年布被冷如冰」﹐又不可耐矣。一瞽登壇﹐羣盲振鐸﹐自後論詩者日多﹐害詩者日甚﹐至江湖詩出﹐而《卿》《擊壤》以來數千年之正業﹐至此遂淪長夜。大率宋詩三變﹐一變爲傖父﹐再變爲魑魅﹐三變爲羣丐乞食之聲。吾嘗讀《中州集》﹐髙者雅秀﹐卑者亦不至鄙俚。一時惡气﹐獨聚於南﹐豈國之將亡﹐衰亂先形之筆墨耶﹗

△陳與義陳淵

選南渡後詩﹐務取短中之長﹐有以一聯收者﹐以一句錄者﹐必求首尾溫麗﹐幾無詩矣。陳簡齋詩以趣勝﹐不知正其著魔處﹐然俊气自不可掩。如《雨晴》詩﹕「墻頭語鵲衣猶濕﹐樓外殘雷气未气。」《以事走郊外示友》﹕「黃塵滿面人猶去﹐紅葉無言秋又歸。」《觀江漲》﹕「疊浪並翻孤日去﹐兩津橫捲半天流。」俱可觀。《送熊博士赴瑞安令》一作尢佳﹕「衣冠衮衮相逢處﹐艸木蕭蕭未變時。聚散同驚一枕夢﹐悲歡各誦十年詩。山林有約吾當去﹐天地無情子亦饑。笑領銅章非失計﹐歲寒心事欲深期。」𨿽格調不足言﹐頗爲入情也。○幾叟詩又勝簡齋﹐《曉登嚴陵釣臺》曰「溪山有底好﹖契貧士欲。敢論生不侯﹐但喜夢非僕。攜筇縱朝步﹐初日穿林麓。西風扶兩腋﹐一舉千里鵠。」意气不凡﹐下語亦甚新警。

△範浚

《偶作》曰「晏食聊當肉﹐緩步聊當車。時飲一杯酒﹐歷觀千載書。正爾良獨難﹐亦復將何須﹖」此君詩不多見﹐觀此胸襟﹐殊非碌碌者。

黃白山評﹕「『正爾』二句﹐如暗丐搖鈴﹐𨿽口中大聲唱叫﹐不解所說何語。山谷之『且然聊爾耳﹐得也自知之』﹐吾不能不憾始作誦者。」

△周必大

周益公气骨不髙﹐而微有淹雅之度。如詠《楊廷秀家園》「回環自三三徑﹐頃刻常開七七花」﹐亦有自然之美也。○公與歐陽相善﹐每摘其警句示人。余惟喜其「風色似傳花信到﹐夕陽微放柳梢晴」有態﹐余俱寒陋。

△朱熹

詩𨿽不宜苟作﹐然必字字牽入道理﹐則詩道之厄也。吾選晦翁詩﹐惟取多興趣者。﹝黃白山評﹕「胡澹庵嘗以詩人薦朱子於朝﹐朱大憾其不知己﹐戒不復作詩。余謂澹庵𨿽不知朱子﹐卻知詩﹐蓋紫陽詩實勝當時諸人也。」﹞如《次秀野雪後書事》﹕「惆悵江頭幾樹梅﹐杖藜行繞去還來。前時雪壓無尋處﹐昨夜月明依舊開。持寄遙憐人似玉﹐相思應恨劫成灰。沈吟落日寒鴉起﹐卻望紫荊獨自回。」又《次雪韻》﹕「一夜同匝四山﹐曉來千里共漫漫。不應琪樹猶含凍﹐翻笑楊花許耐寒。乘興政須披鶴氅﹐瀹甘尢喜破龍團。無端酒思催吟筆﹐卻恐長鯨吸海漧。」二詩俱風致﹐「楊花」句尢具慧心。○道學諸公詩﹐亦自有佳句。如徐崇文《毅齋卽事》「苔色上侵閒坐處﹐鳥聲來和獨吟時」﹐殊淸气。林齋《送光澤蘇縣丞》「松廳莫笑無公事﹐蕖幕常能致俊流」﹐用事頗切。呂東萊《春日絕句》曰「一川晚色鷺分去﹐兩岸煙光鶯喚來。徑欲卜居從釣叟﹐垂楊缺處竹門開。」尢雅靚也。

△陳傅良

《寄陳同甫》曰「古來材大難爲用﹐納納乾坤著幾人。但把雞豚宴同社﹐莫將鵝鴨惱比鄰。」上句卽所謂「民之失徳﹐乾餱以愆」也。合兩句並觀﹐見俗情慮淺﹐恩怨本無大故﹐而毀譽由之。同甫屢經禍患﹐故以爲戒。下云「世非文字將安托﹐身與兒孫竟孰親﹖一語解紛吾豈敢﹐應行道亦醉辛。」讀至此眞欲淚下。嘗嘆如李伯禽者毋論﹐卽「驥子好男兒」﹐少陵詎得其力﹗此困窮之士﹐齒豁頭童﹐旁搜遠紹﹐而不悔也。○《冬夜感懷》曰「已覺二毛嗔婦問﹐可堪一飯患兒多」﹐酸感之甚﹐殆不能再讀。○《送謝希孟歸黃巖》曰「圭璧襲繅籍﹐山龍飾衣裳。不聞燧古初﹐而興自虞唐。毀車崇騎射﹐隸作篆籀藏。至今人便之﹐秦亦忽以亡。」又曰「累觴以爲歡﹐班荊以爲儀。交際貴如此﹐勿使至意虧。頗嘗怪《小雅》《鹿鳴》至《魚麗》。賓主禮百拜﹐《六經》似支離。」此重傷古道之不復也。前篇猶冷諷﹐次篇全用反語﹐令聞者自思﹐不惟立意髙﹐安章頓句亦是雞羣之鶴。

△葉

宋人於樂府一途﹐尢爲河漢﹐水心《白辭》一篇﹐深得古意﹕「有美人兮來獨處﹐陟彼南山兮伐寒。挑燈細緝抽苦心﹐冰花織成雪爲縷。不憂絕技無人學﹐只愁不堪嫁時著。鄭僑吳札今悠悠﹐爭看買笑錦纏頭。」深嘆知音難遇﹐又不忍遽自決絕﹐徊翔宛轉﹐無限風流。

△劉宰猛虎行

「市有虎﹐毋妄言。當關虎士森戈鋌﹐市上一呼人駕肩。虎𨿽猛﹐那得前﹖市有虎﹐言非妄。君不見左馮翊﹐天下壯。斧斤聲斷林壑空﹐猛虎通衢恣來往。食人肉﹐飲人血﹐沈痛積冤那可說﹖凝香堂上紫煙浮﹐風流太守憂民憂。一朝下令開信賞﹐藉皮枕骨彌山丘。虎已滅﹐人患絕﹐夜永猶聞泣幽咽。泰山之側如可居﹐子後夫前甘死別。」亦卽「苛政猛於虎」意﹐而曲折抑揚﹐備極剴暢。古無此體﹐實自漫塘創調﹐遂爲近世李四涯樂府之祖。

△吳龍翰洪適

吾觀晚宋詩有極佳者﹐其名反不甚影。如吳龍翰「妾心江岸石﹐千古無變更。郎心江上水﹐倏忽風波生。」「擊築復擊築﹐欲歌雙淚橫。寶刀重如命﹐命如鴻毛輕。」二詩俱有樂府之遺。○洪適「靑靑河畔艸﹐英英籬邊菊。雅雅當窗女﹐濯濯手如玉。淵淵錦中意﹐粲粲未盈幅。槁砧天一涯﹐刀頭誤行卜。鑑怨新眉﹐誰教遠山綠﹗」「迢迢牽牛星﹐奕奕停梭女。尋盟整遙轡﹐緘情遵漢渚。欣宴未斯須﹐別愁眉已度。黃月不我畱﹐殘機忍重顧。翻羨巫山﹐朝朝楚王遇。」深情秀致﹐全在兩末句弄姿﹐寫出無聊之態。此詩較《十九首》則有間矣﹐在晚宋中固是烏羣一鷺。

△裘萬頃

《雨後》曰「秋事雨已畢﹐秋容晴爲妍。新香浮罷亞﹐餘潤溢潺。機杼蛩聲裏﹐犁鋤鷺影邊。吾生一何幸﹐田裏又丰年。」《出門》曰「出門復入門﹐吾行竟安之﹖攜書北窗下﹐翻閱聊自怡。有懷千載人﹐掩卷還欷。采采首陽薇﹐戀戀商山芝。一裘或終身﹐欣然釣江湄。斯人不可作﹐古道日式微。目前稻粱謀﹐鳧雁方齊飛。靑田寂無音﹐歲晚將疇依﹖愼勿出門去﹐塵埃染人衣。」元量生於豫章﹐殊不染其惡气﹐大可敬也。《見雪》一篇﹐尢見義烈之槪。

△尢袤

隆興後推範﹑陸﹑尢﹑楊。嘗見其《海棠》詩「曉妝無力胭脂重﹐春睡方酣酒暈深」﹐精工不在魯直「荀令鑪香」之下。又《苦雨》詩﹕「十年江國水如淫﹐怕見三秋雨作霖。可念田家妨卒歲﹐須煩風伯蕩層陰。禾頭昨夜憂生耳﹐木徳何時卻守心。歲星守心﹐天下大丰。兀坐書窗詩作崇﹐寒嗚咽伴愁吟。」洵爲典雅。

△楊萬里

誠齋生平論詩最多﹐讀其集則涉粗豪一路。其《送丘宗卿帥蜀》最傳﹕「諭蜀宣威百萬兵﹐不須號令自精明。酒揮勃律天西宛﹐鼓臥蓬婆雪外城。二月海棠傾國色﹐五更杜宇說鄕情。少陵山谷千年恨﹐不遇丘遲眼爲靑。」「傾國」二字素聯﹐此卻作虛字用﹐李延年後再見也。「杜宇」句尢極弄姿之妙。二物正蜀中花鳥﹐不惟精切﹐兼有風致。次聯亦鉅麗﹐固是傑作。﹝黃白山評﹕「此聯若繩以詩律﹐則『傾國』是聯字﹐『鄕情』是聯字﹐是謂對而不對﹐犯詩家大病。然作者本意﹐正是以『國色』對『鄕情』。依此讀去﹐則『國色』如何『傾』得﹖不幾令人噴飯耶﹗此翻賞其作虛字用﹐則評者之憒憒更可笑也。」﹞又《夜坐》詩「荒城日短溪山靜﹐野寺人稀鸛雀鳴」﹐蕭條之狀如見。

△範成大

選宋詩﹐不復可繩以古法﹐眞須略玄黃﹐取神駿耳。但當汰其已甚﹐違拜從純﹐不可無此度也。吾於汴宋﹐最愛子由﹐杭宋則深喜至能﹐眞有驊驑耳歷都過塊之能﹐𨿽時亦霜蹄蹶﹐要不礙千里之步。《代聖集贈別》曰「一曲悲歌水倒流﹐樽前何計緩千憂。事如夢斷無尋處﹐人似春歸挽不畱。艸色黏天恨﹐雨聲連曉鷓鴣愁。迢迢綠浦帆飛遠﹐今夜新晴獨倚樓。」《南徐道中》曰「半生行路與心違﹐又逐孤帆擘浪飛。吳岫擁遮望眼﹐楚江浮月冷徵衣。長歌悲似垂垂淚﹐短夢紛如艸艸歸。若使一廛供閉戶﹐肯將靑雀易柴扉。」《入秭歸界》曰「山根系馬得漿家﹐深入窮鄕事可嗟。蚯蚓崇人能作瘴﹐茱萸隨俗彊煎茶。幽禽不見但聞語﹐野艸無名都著花。窈窕崎嶇殊未艾﹐去程方始問三巴。」《鄂州南樓》曰「誰將玉笛弄中秋﹖黃鶴飛來識舊遊。漢樹有情橫北渚﹐蜀江無語抱南樓。燭天燈火三更市﹐搖月旌旗萬里舟。卻笑鱸鄕垂釣手﹐武昌魚好便淹畱」。此石湖帥蜀歸過鄂州作也﹐古云「寧飲建業水﹐莫食武昌魚」﹐卻如此點化﹐何減回道人半黍。《再渡胥口》曰「古來此地快蓬心﹐天繞明湖日照臨。一雁平時隱見﹐兩山波動對浮沈。衰髯都共荻花老﹐醉面不如楓葉深。罾戶釣徒來問訊﹐去年盟在肯重尋﹖」諸上諸詩﹐有似元﹑白者﹐有似許渾﹑韓者。又如「月從雪後皆奇夜﹐天向梅邊別有春」﹐「鵬相安無可笑﹐熊魚自古不能兼」﹐「定中久已安心竟﹐飽外何煩食肉飛」﹐「含風竹影淡畱月﹐著雨蛩聲深怨秋」﹐俱有新趣。絕句之工者﹐《兗州道中》曰「虎嘯狐鳴苦竹叢﹐魂驚終日走蒙茸。松林斷處前山誤﹐又見南湖數十峯。」《冬日田園雜興》曰「斜日低山片月髙﹐睡餘行藥繞江郊。霜風掃盡千林葉﹐閒倚筇枝數鸛巢。」尢澹秀可愛。○範嘗使於金﹐口奏乞還河南侵最﹐遂有羈畱之議﹐賦詩曰「萬里孤臣致命秋﹐此身何止一浮漚。提攜漢節同生死﹐休問羝羊解乳否﹗」此尢其生平大節﹐不止占嗶之士。○《請息齋書事》曰「虱裏趨時眞是賊﹐虎中宣力任爲倀。」「賊」字太不文﹐然下句終是快語﹐亦可愁時破涕也。

△陸遊

予初讀《瀛奎律髓》﹐每遇一類﹐唐詩後必繼宋詩﹐鄙俚粗拙﹐如侗亻葛接語﹐得務觀一篇﹐輒有洋洋盈耳之喜﹐因極賞之。及閱《劍南全集》﹐不覺前意頓減。大抵才具無多﹐意境不遠﹐惟善寫眼前景物﹐而音節瑯然可聽。一詩中必有一聯致語﹐如雨中艸色﹐蔥翠欲滴。間出新脆之句﹐猶十月海棠﹐枯條特發數蕊﹐妖艷撩人。亦時爲激昂磊落之言﹐頗有禰衡塌地來前﹐嵇康揚釒追不輟之態。要惟七言近體有之﹐余不能爾。其淋漓最動人者﹐漫摘數章於後。長篇惟《題少陵畫像》﹐敍三百年前事﹐聲容如見﹐亦令人忽忽難堪。○《江樓醉中作》曰「淋漓百宴江樓﹐秉燭揮毫气尙遒。天上但聞星主酒﹐人間寧有地埋憂﹖生希李廣名飛將﹐死慕劉伶贈醉侯。戲語佳人頻一笑﹐錦城已是六年畱。」公得石湖爲幕府﹐故縱懷若此。及守嚴述懷曰「桐君故隱兩經秋﹐小院孤燈夜夜愁。名酒過於求趙璧﹐異書渾似借荊州。溪山勝處身難到﹐風月佳時事不休。安得連車載釀﹐金鞭重作浣花遊。」回憶舊時主賓﹐何可復得﹖正猶少陵在夔更思嚴武不已﹐從來宦遊勝事﹐眞不在職之大小也。○《後寓嘆》曰「貂蟬未必出兜鍪﹐要是蒼鷹憶下鞲。彭澤徑歸端爲酒﹐輕車已老豈須侯﹗千年精衛心平海﹐三日於菟气食牛。會與髙人期物外﹐摩娑銅狄灞陵秋。」「千年精衛」﹐自指平日壯懷。「三日於菟」﹐指後進之士妄生短長者﹐如韓在夷門﹐同幕少年多輕之。文士蹉跎﹐每抱此恨﹐想公當日亦竟不免。○《書齋壁》曰「平生憂患苦縈纏﹐菱刺磨成芡實圓。天下不知誰竟是﹐古來惟有醉差賢。過堂未悟鐘將釁﹐睨柱誰知璧偶全﹗自笑爲農行沒世﹐尙如驚雁落空弦。」《遣興》曰「莫笑龜堂塊胸﹐此中原可貯虛空。尙饒靈運先成佛﹐那計辛毗不作公。采藥偶逢丹井客﹐買蓑因過玉宵翁。不須更問歸何許﹐散發飄然萬里風。」放翁少時有志輕世﹐嘗投梁參政曰「士各奮所長﹐儒生未宜鄙。覆氈艸軍書﹐不畏寒墜指。」故其《感舊》曰「晚歲猶思事鞍馬﹐當時那信老耕桑﹗」及從歷世途﹐始有「此身幸已免虎口﹐有手但能持蟹螯」﹐「生來不啜猩猩酒﹐老去那營燕燕巢」﹐「箋天有事君知否﹐止乞柴荊到死關」之句。余嘗喜其《西窗》一作﹕「西窗偏受夕陽明﹐好事能來慰此情。看畫客無寒具手﹐論書僧有折釵評。姜宜山茗供啜﹐豉下湖蒓喜共烹。酒肉朱門非我事﹐諸君小坐聽松聲。」若得如此﹐亦平地小神仙矣。○天啟﹑崇禎中﹐忽崇尙宋詩﹐迄今未已。究未知宋人三百年間本末也﹐僅見陸務觀一人耳。實則務觀勝處﹐亦未能知﹐止愛其讀之易解﹐學之易成耳。遂無復體格﹐亦不復鍛煉深思﹐僅於中聯作一二姿態語﹐余盡不顧﹐起結尢極艸艸﹐方言俗諺﹐信腕直書。昔江湖小生﹐作支離褊淺之辭﹐目爲元和詩體﹐元稹不平﹐至上書令狐楚。今之效陸體者﹐亦幸古人骨已朽耳﹐使之尙在﹐其不平可勝言哉﹗

△李昴英

李昴英塡詞聖手﹐《景泰寺》詩﹕「遠鴉追夕照﹐低雁壓西風」﹐終不脫詞家本色。

△四靈

永嘉四靈﹐趙紫芝最爲佼佼。如《秋夜偶書》﹕「此生漫與蠹魚同﹐白髮難收紙上功。輔嗣《易》行無漢學﹐玄暉詩變有唐風。夜長燈燼挑頻落﹐秋老聲聽不窮。多少故人天祿貴﹐猶將寂寞嘆揚雄。」《示友》﹕「中夜淸寒入袍﹐一杯山茗當香醪。禽翻竹葉霜初下﹐人立梅花月正髙。無欲自然心似水﹐有營何止事如毛。春來擬約蕭閒伴﹐同上天臺看海潮。」第二聯神骨俱淸﹐可謂脫西江塵土气殆盡。﹝黃白山評﹕「亦只下句工。」﹞頷聯卻以酸語敗羣﹐眞可痛惜﹐何怪爲嚴羽所輕。然如「野水多於地﹐春山半是」﹐「池成逢夜雨﹐籬壞出秋山」﹐固是選語。又《延禧觀》﹕「鶴毛兼葉下﹐井气與同。」井爲藏丹之所﹐此言丹气也﹐妙甚。○翁捲視趙師秀送遜﹐長律佳句﹐有「種得溪蒲生似發﹐教成野鶴舞如人」。又《寄題趙靈秀》「閒燈妨遠夢﹐秋雨亂愁吟」﹐亦可喜。○二徐最劣﹐靈暉又不及靈淵。徐照瀑布詩﹐素號振拔﹐如「千年流不盡﹐六月地常寒」﹐無愧作者。﹝黃白山評﹕「『千年流不盡』﹐凡水皆可說。『六月地常寒』﹐似深山古寺中語。」﹞結云「人言深碧處﹐常有老龍蟠」﹐卻醜。徐璣佳句﹐則有「寒煙添竹色﹐疏雪亂梅花」﹐「水風涼遠樹﹐河影動疏星」﹐「月生林欲曉﹐雨過夏如秋」﹐皆其項上之臠也。

△嚴羽

讀嚴滄浪詩﹐眞如諸於繡屈中獨見司隸將吏﹐且喜其言行相顧﹐不爲鸚鵡之效人語也。古詩亦甚用功於太白﹐惜气力不逮耳。短律有沈卿﹑岑嘉州之遺﹐長律於髙﹑李頎尢深。獨樂府不能入古﹐彼自得力於盛唐也。常酷愛其《送客》一絕﹕「川程極目渺空波﹐送爾歸舟柰別何。南國音書須早寄﹐江湖春雁已無多。」○《廬陵客館雨霽登樓言懷寄友》曰「終日坐紛氵典﹐邈然無少欣。登樓一登覽﹐始見萬山羣。微雨洗殘暑﹐靑天捲浮。襟懷兩廓落﹐朗若見夫君。見君君何在﹐顧影還獨笑。吏非金門遊﹐隱異滄洲調。江明秋月白﹐山空夜猿嘯。徒事百卷文﹐未返一竿釣。畱滯豈勝悲﹐非君誰與謀﹖水寒終赴海﹐雁遠暫賓秋。舉世不可語﹐猶當問巢由。」觀此詩曲折步驟﹐足見其生平立言非妄。○以嚴之精於紀律﹐有功詩學不少﹐吾終不推爲第一﹐獨屬之介甫。昔黃梅令學人悉誦神秀偈子﹐衣則授於盧能。滄浪素以禪論詩﹐余故爲下此轉語。千載有知﹐當亦一笑。

△蕭彥毓

豫章派最多惡習﹐蕭梅坡𨿽有「西昌有客學南昌」之號﹐似猶超出。《西湖雜詠》曰「花心亭上坐﹐滿眼是湖光。只爲便幽趣﹐能來倚夕陽。水邊春寺靜﹐柳下小舟藏。不得淸明近﹐鶯花已自忙。」𨿽淺猶淨也。

△趙蕃

章泉論詩﹐專祖曾﹑呂﹐嘗曰「若欲波瀾闊﹐規模須放弘。端由吾气養﹐匪自歷階升。」然如「淵明不可得見矣﹐得見菊花斯可爾」﹐亦稱爲佳﹐如此宏闊﹐吾不愛也。嘗有「紅葉連村雨﹐黃花獨徑秋。詩窮眞得瘦﹐酒薄不禁愁」﹐亦自佳。又《哭蔡西山》﹕「蘭枯蕙死迷三楚﹐雨暗昏礙九嶷」﹐大是悲壯﹐惜全篇入俗。惟《詠菊》差可存﹕「蔓菊伶俜不自持﹐細香仍著野風吹。少年踴躍豈復夢﹐明日蕭條更自悲。潭水解令胡廣壽﹐夕英何補屈原饑﹖我今漫學潯陽隱﹐晚立寄懷空有詩。」又《呈葉徳璋司法》﹕「政自摧頹同病鶴﹐況堪吟諷類寒蛩」﹐亦致語也。○讀敖陶孫《詩評》﹐妙於語言﹐甚思見其詩。惟傳《哭趙忠定汝愚》一篇﹐中聯「狼胡無地歸姬旦﹐魚腹終天痛屈原」﹐信是偉語。起處「左手旋乾右轉坤」﹐末句「休說渠家末世孫」﹐終俗而佻﹐深是可惜。

△劉克莊

楊用修稱劉后村《李夫人招魂歌》《趙昭儀春浴行》《東阿王紀夢行》﹐然僅竊西昆之似﹐且他篇粗鹵者甚多。所作《十老》詩﹐尢多鄙俗。如《老兵》「金瘡常有些兒痛」﹐《老儒》「專巧三場恐未然」﹐眞堪笑倒。卽如《老妓》「偏呼狎客少時名」﹐《老妾》「時擁髻尙風淸」﹐似能刻劃﹐亦終不雅。然如《挽陳師復》「闕下舉幡空太學﹐路傍臥轍幾遺民」﹐𨿽全篇戇拙﹐二語自是金石之音。又《自題小室》「閣上大夫投欲死﹐甕間吏部寢方酣」﹐亦小有致。余嘗選其《暝色》《早行》二詩﹐皆瑜勝於瑕。《答翁定被酒》二篇﹐尢是全璧﹕「牢落祠官冷似秋﹐賴詩消遣一襟愁。喜延明月常開戶﹐貪對靑山懶下樓。客詫瀑奇邀往看﹐僧誇寺僻約來遊。何當與子分峯隱﹐饑嗅巖花渴飲流。」「酒戶當年頗著聲﹐可堪病起困飛觥。醉呼褚令爲傖父﹐狂喚桓公作老兵。舊有崢嶸皆鏟去﹐新無壘塊可澆平。投牀懶取《騷經》看﹐只嗅梅花解宿酲。風味差不惡也。」

△江湖詩

江湖詩非無一二語善者﹐但全篇酸鄙。如韓南澗《詠紅梅》「越女漫誇天下白﹐壽陽還作醉時妝」﹐其子澗泉《寒食》詩「吹盡海棠無步障﹐開成山柳有堆綿」﹐俱佳。卽戴式之人旣無行﹐詞亦鄙俚﹐詩固不乏佳句。如《寄尋梅者》曰「蜂黃塗額半含蕊﹐鶴膝翹空疏帶花。」「鶴膝」狀其枝﹐「蜂黃」狀其須也﹐頗有思致。至結曰「此是尋梅端的處﹐折來須付與詩家」﹐則打油聲復出矣。正如羣丐唱歌﹐非無聲音嘹亮者﹐柰其言動舉止皆丐何﹗○抑余亦興至所書﹐戴尙多佳句﹐如「夜涼風動竹﹐人靜月當樓」﹐「雁影參差半江月﹐雞聲尹喔數家村」﹐「千江月色令人醉﹐半夜梅花入夢香」﹐「連朝好雨千山潤﹐昨夜新秋一葉知」﹐「樂在五湖風月底﹐扁舟載酒對西施」﹐「白石岡頭聞杜宇﹐對他人墓亦沾巾」﹐俱妙。

△王

王生宋末﹐亦法賈﹑姚﹐頗得遺意。《村》曰「水路隨村轉﹐晴踏軟沙。斜陽曬魚网﹐疏竹露人家。行蟹上枯岸﹐饑禽卸落花。老翁分石坐﹐閒話到桑麻。」《寄友》曰「發影明寒鏡﹐蕭蕭亦自憐。故人難會面﹐行客又經年。晴雪添崖瀑﹐春雜燒煙。相思有書札﹐寫盡夜燈前。」《宿香巖院》曰「地鑪煨火柏枝香﹐借宿寒寮到上方。山近白歸古殿﹐風髙黃葉響空廊。敲門僧踏梅花月﹐入夜猿啼楓樹霜。夢醒不知窗日上﹐時聞淸磬出松堂。」中聯極是風致﹐結太卑耳。短律固佳。

△文天祥

大節如信公﹐不待詩爲重﹐信公能詩﹐則尢可重耳。嘗有《端》一詩﹕「半空夭矯起層臺﹐傳道劉安車馬來。山上自晴山下雨﹐倚欄平立看風雷。」如此气魄﹐眞有履險如夷之槪。至若「人皆有喜榮三仕﹐我尙無文送五窮」﹐「酬菊醉餘披艸坐﹐探梅吟罷帶花回」﹐語𨿽工﹐人可及也。

△林景熙

嘗嘆詩法壞而宋衰﹐宋垂亡詩道反振﹐眞咄咄怪事﹗讀林景熙詩﹐眞令心眼一開。如「開池納天影﹐種竹引秋聲」﹐「日斜禽影亂﹐水落樹根懸」﹐「香飄苔徑花誰惜﹐影落沙泉鶴自看」﹐「老愛歸田追靖節﹐狂思入海訪安期」﹐「萱艸堂深衣屢寄﹐桃花觀冷酒重攜」﹐「僧閒時與來往﹐鶴老應知城是非」﹐眞視唐人無愧。《詠秦本紀》尢佳﹕「瑯琊臺上晚平﹐虎視眈眈隘八弦。萬里不知人半死﹐三山空覓艸生長。兆來鬼璧沙丘近﹐威動神鞭海石驚。書外有書焚不盡﹐一編圯上漢功名。」較之「坑灰未冷山東亂﹐劉項原來不讀書」﹐可謂直向毗盧頂上行矣。又《夢回》詩尢淸妙﹕「夢回荒館月籠秋﹐何處砧聲喚客愁。深夜無風蓮葉響﹐水寒更有未眠鷗。」

△唐涇

讀唐義士詩﹐眞令人泣下。如「鳳去只餘《韶》樂在﹐雁來還有帛書無﹖」《江南》「頻歲建杓移北斗﹐何人持節救東甌﹖」《徙廣》「火旗ㄙ靄藏闕﹐水陣周遭雪壓城。」《徙海》「島上有人悲義士﹐水濱無處問君王。」《崖山》字字酸辛﹐固不獨《冬靑》一作也。

△謝臯羽

《效孟郊體》曰「牽牛秋正中﹐海白夜疑曙。野風吹空巢﹐波濤在孤村。」蓋不徒優孟抵掌矣。公文亦似詩﹐得寒瘦之妙。

●卷一

○詩不論理

「詩有別趣﹐非關理也」。然理原不足以礙詩之妙﹐如元次山《舂陵行》﹑孟東野《遊子吟》﹑韓退之《拘幽操》﹑李公垂《憫農詩》﹐眞是《六經》鼓吹。樂天與微之書曰「文章合爲時而著﹐歌詩合爲事而作。」然其生平所負﹐如《哭孔戡》諸詩﹐終不諧於眾口。此又所謂「言之無文﹐行之不遠」。故必理與辭相輔而行﹐乃爲善耳﹐非理可盡廢也。

黃白山評﹕「此語本嚴滄浪。『理』字原說得輕泛﹐只當作『實事』二字看。後人誤將此字太煞認眞﹐故以《舂陵》《遊子》《拘幽》《憫農》諸詩當之。方采山極詆滄浪此說﹐豈知全失滄浪本意﹐古人有知﹐必且遙笑地下矣。」

詩又有以無理而妙者﹐如李益「早知潮有信﹐嫁與弄潮兒」﹐此可以理求乎﹖然自是妙語。至如義山「八駿日行三萬里﹐穆王何事不重來」﹐則又無理之理﹐更進一塵。總之詩不可執一而論。

論詩𨿽不可以理拘執﹐然太背理則亦不堪。溫飛卿《博山香鑪》曰「博山香重欲成﹐錦段機絲妒鄂君。粉蝶團飛花轉影﹐彩鴛雙泳水生紋。」二聯形容香煙之斜正聚散﹐𨿽紆曲猶可。末云「見說楊朱無限淚﹐可能空爲路岐水﹖」因煙而思及淚﹐因淚而思及楊朱﹐用心眞爲僻奧﹐但燒香亦太濃矣﹐恐不是解兒。若如義山所云「獸焰微紅隔母」﹐安有是事﹖○王元之《雜興》云「兩株桃杏映籬斜﹐裝點商州副使家。何事春風容不得﹐和鶯吹折數枝花。」其子嘉曰「老杜嘗有『恰似春風相欺得﹐夜來吹折數枝花。』」余以且莫問雷同古人﹐但安有花枝吹折﹐鶯不飛去﹐和花同墜之理﹖此眞傷巧。

黃白山評﹕「言楊朱爲路岐而泣﹐若香煙千頭萬緒﹐其爲路岐多矣﹐使楊朱見之﹐又當何如﹖此云﹕『因煙而思及淚』﹐有何相干﹖解詩如此﹐古人有知﹐眞欲哭矣。」又曰「此正『詩有別趣』之謂﹐若必譏其無理﹐𨿽三尺童子亦知鶯必不與花同墜矣。」

○用事

《西淸詩話》稱少陵用事無迹﹐如系風捕影﹐因言「五更鼓角聲悲壯」﹐乃用禰衡撾《漁陽操》﹐其聲悲壯事﹔「三峽星河影動搖」﹐乃用漢武時星辰動搖﹐東方朔謂民勞之應事。余意解則妙矣﹐然少陵當日正是古今貫串於胸中﹐觸手逢源﹐譬如秫和曲蘗而成醴﹐嘗者更辧其孰爲黍味﹐孰爲麥味耳。

唐歌舒翰與祿山將崔乾戰潼關﹐見黃旗軍數百隊﹐官軍與賊互疑﹐忽隱不見﹐是日昭陵奏石馬汗流。李晟平朱Г﹐義山作詩引之﹕「天教李令心如石﹐可待昭陵石馬來﹖」蔡寬夫曰「此與少陵『玉衣晨自舉﹐鐵馬汗常趨』﹐同一等用事﹐但知推奉西平﹐不知於昭陵似不當。」不知「可待」二字﹐語甚圓活﹐何嘗有傷。卽謂其貶刺歌舒﹐作者亦無此意﹐何況昭陵。按杜詩作於天寶五載﹐詔天下通一藝者詣京師﹐公自洛歸應詔﹐途次昭陵而作。時祿山未叛﹐公詩自言靈爽赫奕耳﹐蔡眞。

義山《西溪》詩﹕「野鶴隨君子﹐寒松揖大夫。」上句用穆王南徵﹐一軍盡化﹐君子爲猿鶴﹐小人爲沙事﹔下句則秦皇避雨事也。其意則自傷淪落荒野﹐所見君子惟有鶴﹐大夫惟有松而已。思路𨿽深﹐神韻殊不髙雅。

落花詩﹐宋人推宋莒公兄弟「漢臯冷臨江失﹐金穀樓危到地香」﹐「將飛更作回風舞﹐已落猶成半面妝」﹐余襄公「金穀已空新步障﹐馬嵬徒見舊香囊」。余意三詩俱善形容﹐語亦工麗﹐若使事著題﹐又無痕迹﹐當以子京爲第一﹐公序次之﹐襄公又次之。「將飛」﹑「已落」﹐不問而知爲落花。余公詩如不讀至「淸賞又成經歲別」﹐再不看題﹐幾疑爲悼亡矣。此皆祖於義山詠蜂﹕「宓妃腰細難勝露﹐趙后身輕欲倚風」﹐思路至此﹐眞爲幽渺。至山谷詠竹而曰「程嬰杵臼立孤難﹐伯夷叔齊食薇瘦」﹐終嫌晦澀。此不過言「苦節」二字耳。

歐﹑梅惡西昆之使事﹐力欲矯之。然如梅聖兪《詠蠅》曰「怒劍休追逐﹐凝屏漫指彈」﹐亦事也﹐豈言出其口而忘之乎﹖余意俗題不得雅事襯貼﹐何以成文﹖但不宜句句排砌如類書耳。

宋人論詩﹐多用心於無用之地﹐風气使然﹐名家不免。如山谷之注「喚起」﹑「催歸」爲二鳥名﹐東坡之自負「玉樓」﹑「銀海」﹐事則然矣。然並無佳處﹐韓詩不過平常﹐蘇語且不免粗豪之累。作詩用意固當於其大者﹐不在尺尺寸寸。

黃白山評﹕「宋人識越甚陋﹐故專以此等爲工﹐其詩多爲使事所累耳。」

詩中使事如使材﹐在能者運用耳。石崇以蠟代薪﹐釜中之味﹐不因而加腆。桓溫以竹頭治舟﹐遂成平蜀之功。﹝黃白山評﹕「薪火猛﹐蠟火緩﹐其味自宜有別。若味不加腆﹐何事用此﹗」﹞如顧況《哀囝》詩頗鄙朴﹐務觀用爲《戲遣老懷》曰「阿囝略如郎罷意」﹐便成一則典故﹐且語𨿽謔而有情致﹐此能化俗事爲雅者也。又羅景綸《貓捕鼠》詩曰「陋室偏遭黠鼠欺﹐貍奴𨿽小策勛奇。拖喉莫訝無遺力﹐應記當年骨醉時。」此用唐蕭妃臨死曰「願武爲鼠吾爲貓」事也。貓捕鼠本俗事﹐不足入詠﹐得此映帶遂雅。

晉荀勗久在中書﹐專管機事﹐久之以守尙書令﹐甚惘惘﹐或有賀之者﹐勗曰「奪我鳳凰池﹐諸君賀我耶﹗」故後人呼中書爲鳳凰。衛見樂廣而奇之﹐命諸子造焉﹐曰「此人之水鏡﹐見之瑩然。」樂非眞有鏡﹐荀非眞有池也。飛卿《和太常嘉蓮》詩曰「同心表瑞荀池上﹐半面分妝樂鏡中。」推其意不過言蓮生池內﹐池內水澄如鏡﹐照見花影耳﹐卻如此使事﹐反覺支離。卽箋啟中﹐已屬混語﹐況入之於詩﹗後有厭薄昆體者﹐正此種流獘。

黃白山評﹕「此恐用樂昌破鏡事﹐較於『半面分妝』字有情耳。」

語有乍看似佳﹐細思則瘡百出者。如戴敏才「惜樹不磨修月斧﹐愛花須築避風臺」﹐亦大費雕鏤而出。但花𨿽畏風﹐非臺可避﹐用飛燕事殊不當。修月事見《酉陽雜俎》﹐然伐樹何必修月之斧﹐修月之斧亦非人間所有。若用吳剛伐樹事﹐又與修月無干。總之止務瑰奇﹐不求妥貼﹐以眩俗目可耳﹐與風雅正自徑庭。○陸務觀《梅花》詩﹕「屑玉定煩修月戶」﹐亦用修月事﹐語卻佳﹐以玉與梅花同白﹐比擬便有情也。然「堆金難買破天荒」﹐卻俗。

○考證

《Т齋覽》曰「杜牧《華淸宮》詩﹕『長安回望繡成堆﹐山頂千門次第開。一騎紅塵妃子笑﹐無人知是荔枝來。』尢膾炙人口。據《唐紀》﹐明皇以十月幸驪山﹐至春卽還宮﹐是未嘗六月在驪山也。然荔枝盛暑方熟﹐詞意𨿽美﹐而失事實。」此辧甚正。按陳鴻《長恨傳》敍玉妃授方士語曰「昔天寶十載﹐侍輦避暑驪山宮﹐秋七月﹐牽牛織女相見之夕﹐秦人風俗﹐夜張錦繡﹐陳飲食﹐樹瓜花﹐焚香於庭﹐號爲乞巧。宮掖間尢尙之。時夜殆半﹐休侍衛於東西廂﹐獨侍上。上恁肩而立﹐因仰天感牛女事﹐密相誓心﹐願世世爲之夫婦。言畢﹐執手各嗚咽。」白詩曰「七月七長生殿﹐夜半無人私語時」﹐正詠其事。長生殿在驪山頂﹐則暑月未嘗不至華淸﹐牧語未爲無據也。然細推詩意﹐亦止形容楊氏之專寵﹐固不沾沾求核。正如義山「夜來江令醉﹐別詔宿臨春」﹐致堯則曰「密旨不教江令醉﹐麗華含笑認皇慈」﹐蓋總以寫幸臣狎客之態﹐惟在得其神情﹐原不拘於醉不醉﹐眞所謂「淡妝濃抹總相宜」也﹐無容膠執耳。○劉禹錫《哭呂衡州》曰「遺艸一函歸太史﹐孤墳三尺近要離。」若必拘拘切合﹐則要離冢在吳﹐《舊唐書》稱溫自衡州還﹐鬱鬱不得志而沒﹐秦﹑吳相去數千里﹐不亦太失事實乎﹗然總以形容旅櫬槁葬之悲﹐所謂鏡花水月﹐不必果有其事。然用事亦有大可不詳辧者﹐如東坡《贈朝》詩曰「不似楊枝別樂天﹐卻如通徳伴伶玄。阿奴絡秀不偕老﹐天女維摩總解禪。」按伯仁語仲智曰「阿奴火攻﹐固出下策。」則阿奴乃絡秀之子﹐與伶玄﹑樂天不倫﹐可謂大謬﹐當曰開林或安東耳。子應子瞻不辧﹐當系一時筆誤﹐或後人傳寫之訛。﹝黃白山評﹕「此題又一首云﹕『苗而不秀豈其天﹐不使童烏與我《玄》。』蓋朝有子而夭。『阿奴』句亦卽此意。作者不誤﹐讀者自誤耳。」﹞又仲智對母曰「伯仁志大而才短﹐名重而識ウ﹐非自全之道。嵩性抗直﹐亦不容於世。惟阿奴碌碌﹐當在阿母目下。」ダ以呼嵩﹐嵩又以呼謨﹐豈周氏盡以阿奴稱弟耶﹖但加之於浚﹐殊無所本。○按東坡爲髙密﹑建安兩郡王生母孫氏封康國太夫人制曰「舉觴座上﹐但伯仁﹑仲智之賢﹔持節洛濱﹐皆汝南﹑瑯琊之貴。」足辧前詩系校者之誤。○江鄰幾哭蘇子美曰「郡邸獄冤誰與辧﹖臯橋客死世同悲」﹐二語殊勝夢得前詩。子美坐宴客謫官﹐沒於吳中﹐故用臯橋事尢切。蓋使事𨿽不必拘﹐確切則尢妙﹐但不必過於吹毛。

近代浦長源送人詩「衣上暮寒吳苑雨﹐馬頭秋色晉陵山」﹐相傳爲佳句。按晉陵頗無山色可觀﹐馬頭所見者﹐猶然梁溪山耳。作詩時惟計程途﹐未考事實也。

文人興酣落筆﹐往往不自知其誤。如陳伯玉則有「吾聞中山相﹐乃屬放翁」﹐李遐叔則有「何忍嚴子陵﹐羊裘死荊棘」﹐陳縱失記孟孫﹐李不應忘卻加足帝腹事也。語𨿽可傳﹐事則終誤。

○末流之變

詩家宗派﹐𨿽有淵源﹐然推遷旣多﹐往往耳孫不符鼻祖。如鄭谷受知於李頻﹐李頻受知於姚合﹐姚合與賈島友善﹐兼效其詩體。今以姚﹑鄭並觀﹐何異臯橋廡下賃舂婦與臨邛當壚者同列﹐始知凡事盡然﹐子夏之後有莊周﹐良不足怪。﹝黃白山評﹕「姚詩亦未必美如彼﹐鄭詩亦未必丑如此﹐何其軒輊過甚耶﹗」﹞○宋陸務觀本於曾茶山﹐茶山生硬粗鄙﹐務觀逸韻翩翩﹐此鸛巢之出鸞鳳也。

○樂府古詩不宜並列

凡編詩者﹐切不宜以樂府編入七言古。如柳詩﹕「楊白花﹐風吹渡江水。坐令宮樹無顏色﹐搖蕩春光千萬里。茫茫曉日下長秋﹐哀歌未斷城鴉起。」眞可謂微而顯﹐宛肖胸中所欲言。然不先知胡太後事﹐安知此詩之妙。

○三偸

謝惠連《搗衣》詩曰「腰帶準疇昔﹐不知今是非。」至張籍《白歌》則曰「裁縫長短不能定﹐自持刀尺向姑前。」裴說《寄邊衣》則曰「愁撚銀鍼信手縫﹐惆悵無人試寬窄。」𨿽語益加妍﹐意實原本於謝﹐正子瞻所云「鹿入公庖﹐饌之百方﹐究其所以美處﹐總無加於煮食時」也。然庖饌變換得宜﹐實亦可口。又如金昌緒「打起黃鶯兒﹐莫教枝上啼。啼時驚妾夢﹐不得到遼西。」令狐楚則曰「綺席春眠覺﹐紗窗曉望迷。朦朧殘夢裏﹐猶自在遼西。」張仲素更曰「裊裊城邊柳﹐靑靑陌上桑。提籠忘采葉﹐昨夜夢漁陽。」或反語以見奇﹐或循蹊而別悟﹐若盡如此﹐何病於偸。

偸法一事﹐名家不免。如劉夢得「山圍故國周遭在﹐潮打空城寂寞回。淮水東邊舊時月﹐夜深還過女墻來。」杜牧之「煙籠寒水月籠沙﹐夜泊秦淮近酒家。商女不知亡國恨﹐隔江猶唱《後庭花》。」韋端己「江雨霏霏江艸齊﹐六朝如夢鳥空啼。無情最是臺城柳﹐依舊煙籠十里堤。」三詩𨿽各詠一事﹐意調實則相同。愚意偸法一事﹐誠不能不犯﹐但當爲韓信之背水﹐不則爲虞詡之增竈﹐愼毋爲邵靑之火牛可耳。若霍去病不知學古兵法﹐究亦非是。

升曰「謝靈運詩『明月入綺窗﹐仿佛想蕙質』﹐乃杜工部『落月屋梁』之所祖。」余以杜𨿽本於謝﹐杜語殊勝。「綺窗」﹑「蕙質」﹐未免修飾﹔「屋梁」﹑「顏色」﹐自是老气也。至杜審言「水作琴中聽」﹐溫庭筠化爲「偶逢秋澗似琴聲」﹐又似韻勝其質。古有出藍生冰之言﹐良然。

《隱居語錄》曰「詩惡蹈襲古人之意﹐亦有襲而愈工﹐若出於己者﹐蓋思之愈精﹐則造語愈深也。李華《弔古戰場》曰﹕『其存其沒﹐家莫聞知。人或有言﹐將信將疑。ぉぉ心目﹐寢寐見之。』陳陶則曰﹕『可憐無定河邊骨﹐猶是春閨夢里人』﹐蓋工於前也。」余以以文爲詩﹐此謂之出處﹐何得爲蹈襲。若如此苛責﹐則作詩者必字字杜撰耶。○又如宋錢希曰「雙蜂上簾額﹐獨鵲裊庭柯」﹐陳后齋以爲本於韋蘇州《聽鶯曲》﹕「有時斷續聽不了﹐飛去花枝猶裊裊。」余以韋是飛去之後﹐花枝自裊﹐力在「飛」字﹔錢乃初集之時﹐鵲與枝同裊﹐景尢可愛也。意不相同﹐何妨並美。﹝黃白山評﹕「必著『飛去』二字﹐『裊』字始見其工。若錢句入『裊』字﹐殊覺費力而有迹。宋之去唐﹐毫千里﹐而猶賞其語景可愛﹐眞擔板漢也。」﹞

杜牧《邊上聞笳》詩﹕「何處吹笳薄暮天﹐塞垣髙鳥沒狼煙。遊人一聽頭堪白﹐蘇武爭經十九年﹗」令狐楚《塞上曲》﹕「陰磧茫茫塞艸腓﹐桔橰烽上暮煙飛。交河北望天連海﹐蘇武曾將漢節婦。」二詩同用蘇武事而俱佳﹐然杜詩止於感嘆﹐令狐便有激發忠義之意﹐杜不如也。至胡曾竊杜語爲詠史﹐無論蹈襲可恥﹐立意先淺直矣﹐固不足言。

聶夷中詩﹐有古直悲涼之气﹐但皆竊美於人。如「鋤禾日當午﹐汗滴禾下土」﹐李紳詩也﹐但攺一「田」字﹐上加以「父耕原上田﹐子山下荒。六月禾未秀﹐官家已修倉。」又如「生在綺羅下」﹐「君淚濡羅巾」﹐本東野《徵婦怨》﹐移其次篇後四語於前﹐前篇則刪前四句﹐第攺「綠羅」爲「綺羅」﹐「千里」爲「萬里」﹐「羅巾常在手」爲「今在手」﹐「今得隨妾身」爲「日得隨路塵」﹐「如得風」爲「如煙飛」。至「欲別牽郎衣」﹐則直用無所更定。夫偸語爲鈍賊﹐玆更直盜其篇﹐較之館職諸公ㄎ扯義山﹐作劫尢劇矣。吾不能爲之曲說。

黃白山評﹕「此皆後人傳寫之訛﹐移張作李﹐非當時明盜之也。」

凡盜法者﹐妙於以相似之句﹐用之相反之處。如陳堯佐「千里好山乍僉﹐一樓明月雨初晴」﹐寫酣之景如見。至楊萬畢《梧桐夜雨》詩「千里暮山已黑﹐一燈孤館酒初醒」﹐又覺淒颯滿目。如此相同﹐不惟無害﹐且喜其三隅之反矣。又喬知之《長信宮樹》曰「餘花鳥弄盡﹐新葉書徧」﹐沈期《芳樹》曰「啼鳥弄花疏﹐遊蜂飲香徧」﹐二語頗相似。然喬乃髙秋﹐沈則春暮也。沈詠芳樹﹐故用「遊蜂飲香」。長信﹐班婕妤所居﹐班以《團扇詩》傳﹐故只寫秋意。語𨿽同﹐下筆各有斟酌。

詩有同出一意而工拙自分者。如戎昱《寄湖南張郎中》曰「寒江近戶漫流聲﹐竹影當窗亂月明。歸夢不知湖水闊﹐夜來還到洛陽城。」與武元衡「春風一夜吹鄕夢﹐又逐春風到洛城」﹐願況「故園此去千餘里﹐春夢猶能夜夜歸」同意﹐而戎語爲勝﹐以「不知湖水闊」五字﹐有搔頭弄姿之態也。然皆本於岑參「枕上片時春夢中﹐行盡江南數千里」。至方幹「昨日艸枯今日靑﹐羈人又動故鄕情。夜來有夢登歸路﹐不到桐廬已及明。」則又竿頭進步﹐妙於奪胎。○韓《哭花》﹕「若是有情爭不哭﹐夜來風雨葬西施。」韋莊《殘花》﹕「十日笙歌一宵夢﹐薴蘿煙雨失西施。」兩君同時﹐當非相襲﹐然韓語自勝。﹝黃白山評﹕「予謂韋語勝。」﹞

盜法一事﹐詆之則曰偸勢﹐美之則曰擬古。然六朝人顯據其名﹐唐人每陰竊其實﹐𨿽謂之偸可也。獨宋人則偸亦不能﹐如介甫愛少陵「鉤簾宿鷺起﹐丸藥流鶯囀」﹐後得句云「靑山捫虱坐﹐黃鳥挾書眠」﹐自謂不減於杜﹐人亦稱之。然二語何異截鶴脛而使短﹐直與「雪白後園僵」等耳﹐此眞房太尉兵法。

詩家𨿽厭蹈襲﹐然如劉浚「不用茱萸仔細看﹐管取明年各彊健﹐豈不尢鈍。卽樂天翻子美斫卻月中桂﹐淸光應更多」﹐爲「月中幸有田地﹐何不中央種兩株」﹐亦猶芻狗之再夢也。

○翻案

晚唐人多好翻案。如溫飛卿則有「但得戚姬甘定分﹐不應眞有紫芝翁」﹐徐寅則有「張均兄弟今何在﹐卻是楊妃死報君。」此猶陰平之師﹐出奇幸勝則可﹐若認爲通衢﹐豈止壺頭之困﹗

王介甫《明妃曲》二篇﹐詩猶可觀﹐然意在翻案。如「家人萬里傳消息﹐好在氈城莫相憶。君不見咫尺長門閉阿嬌﹐人生失意無南北。」其後篇益甚﹐故遭人彈射不已。至髙季迪長篇﹐則翻案愈奇﹐結句曰「妾語還恁歸使傳﹐妾身沒虜不須憐。願君莫殺毛延壽﹐畱畫商巖夢裏賢。」意則正矣﹐有此事否﹖恐終是文人之語﹐非兒女子之言也。余因思此題終不及儲光羲「胡王知妾不勝悲﹐樂府皆傳漢國詞。朝來馬上《箜篌引》﹐稍似宮中夜時。」大都詩貴入情﹐不須立異﹐後人欲求勝古人﹐遂愈不如古矣。﹝黃白山評﹕「此眞在裏之言。」﹞○又郭代公曰「自嫁單於國﹐長銜漢掖悲。容顏日憔悴﹐有甚畫圖時。」樂天則曰「漢使卻回恁寄語﹐黃金何日贖蛾眉﹖君王若問妾顏色﹐莫道不如宮裏時。」似此翻案卻佳﹐蓋尢爲切情合事也。

○詠史

詠史詩𨿽是意气棲之地﹐亦須比擬當於其倫。如「漢業存亡俯仰中﹐畱侯於此每從容。固陵始議韓彭地﹐復道方圖雍齒封。」嗚呼﹐是徒知進言之易﹐不知中節之難也。隆準公𨿽云大度﹐城府實較重瞳尢甚﹐非沙中偶語﹐必不可乞雍齒之封﹐不至固陵﹐不可爲韓﹑彭乞地也。昔人稱畱侯善藏其用﹐此語最當。﹝黃白山評﹕「宋人詩總不在話下﹐取而雌黃之﹐則其識趣已先陋矣。」﹞若知無不言﹐臣子之義宜爾﹐抑知躁之與瞽﹐亦侍君子者之所當戒耶。○又曰「天下紛紛未一家﹐販繒屠狗尙雄誇。東陵豈是無能者﹐獨傍靑門手種瓜。」此詩乍觀則佳﹐細思則謬。邵平身居侯爵﹐不能救秦之亡﹐何稱能者﹖觀其說蕭相國﹐蓋一明哲保身之士耳。絳﹑灌與髙帝同起徒步﹐少困閭裏﹐自是秦之失人﹐反以其屠販爲笑乎﹖吾亦知介甫是寄托之言﹐終傷輕率。至詠王章曰「區區女子無髙意﹐追憶牛衣暖卽休。」此論卻髙﹐非俗子可到。○「輕刑死人眾﹐短喪生者偸。仁孝自此薄﹐哀哉不能謀。露臺惜百金﹐霸陵無髙丘。淺恩施一時﹐長患被九州。」此詩亦美而未善。大抵荊公目無千古﹐初見神宗﹐問唐太宗何如主﹖卽云「太宗不足法﹐當以堯﹑舜爲師。」宜其並薄漢文也。究所設施﹐國亂民愁﹐神宗之世﹐安能及文帝萬一﹗從來文人﹐多好妄語﹐最可惡者﹐如薛能之薄諸葛﹐然猶是書生大言耳。介甫則實有一種沾沾自負處﹐此詩已爲異日復肉刑嚆矢。

子瞻作《秦穆公墓詩》曰「昔公生不誅孟明﹐豈有死之日而忍用其良。乃知三子殉公意﹐亦如齊之二子從田橫。」語意髙妙。然細思之﹐終是文人翻案法。《黃鳥》之詩曰「臨其穴﹐惴惴其忄栗。」感恩而殺身者然乎﹖讀者毋作癡人前說夢可也。

黃白山評﹕「子瞻好作史論﹐然評斷多誤﹐如範增﹑晁錯論﹐皆錯斷了﹐此詩亦其類也。」

子由曰「桓文服荊楚﹐安取破國都﹖孔明不料敵﹐一世空馳驅。」余以此言太謬﹐丕之於漢﹐豈若楚之於周哉﹗漢賊不兩立﹐鞠躬盡瘁﹐豈得與共主尙存者等﹗

黃白山評﹕「南渡以前﹐《紫陽綱目》未出﹐諸公皆據陳壽《三國誌》帝魏寇蜀﹐且因其『應變將略非其所長』之語﹐並孔明亦不甚取。如老泉論劉備之用諸葛孔明﹐治國之才﹐則非將也。子由詩貶孔明﹐亦猶乃翁之見耳。古來詩人﹐惟子美可稱孔明知己。如《蜀相》詩及『諸葛大名垂宇宙』一律﹐推服甚至﹐眞不以成敗論英雄者耶﹗」

人惟忘情者能作極不情之事﹐如柳下惠坐懷不亂是也。眞如浮過太虛﹐無一毫計較沾滯。孔子見衛夫人﹐卽此種力量。李華《詠史》曰「沂水春可涉﹐泮宮映楊葉。麗色異人間﹐珊珊搖環。展禽恆獨處﹐深巷生禾黍。城上飛海﹐城中暗春雨。來鳴者﹐復是誰家女﹖泥沾珠綴履﹐雨濕翠毛簪。電影閉蓮臉﹐雷聲飛蕙心。自言沂水曲﹐采兼采べ。歸徑𨿽可尋﹐天陰光景促。憐君貞且獨﹐願許君家宿。徒勞惜衾枕﹐子不顧雙蛾。艷質誠可重﹐淫風如禮何﹗周王惑褒姒﹐城闕成陂。」則此女直一登墻窺宋之東家﹐展先生亦特一魯男子耳。此欲形其介﹐反失聖人之大也。○詠四皓曰「後代無其人﹐戾園滿秋艸。」暗諷太子瑛﹑光王瑤﹑鄂王琚之事﹐可謂切妙。然如「側聞驪姬事﹐申生不自保。暫出商山﹐來趨灑掃。」一何直戇﹗當時潛移默奪﹐寧至作此語言。至賈幼鄰《詠馮昭儀當熊曰「王孫莫諫獵﹐賤妾解當熊。」爾日捐軀衛主﹐正倉卒中計無復之之事﹐豈恃此而遂任其君冒險。一場好事﹐被鈍筆敍壞﹐大不解事。

○艷詩

正人不宜作艷詩﹐然《毛詩》首篇卽言河洲窈窕﹐固無妨於涉筆﹐但須照攝樂而不淫之義乃善耳。唐崔顥﹑崔國輔皆以艷詩名﹐司勛較司馬﹐則殊有蘊藉。如「愁來欲奏相思曲﹐抱得秦箏不忍彈」﹐尙是止乎禮義。至「時芳不待妾﹐玉無處誇。悔不盛年時﹐嫁與靑樓家」。語𨿽工﹐未免激而傷雅。○王龍標「忽見陌頭楊柳色」﹐卽「時芳不待妾」意也﹐妙在不說出。「悔教夫婿覓封侯」亦卽此悔﹐但悔得稍正。

王「已能憔悴今如此﹐更復含情一待君」﹐徐安期「不須面上渾妝卻﹐畱著雙眉待畫人」﹐蔡環「但恐愁容不相識﹐爲教恆著別時衣」﹐皆《艸》《大杜》之遺音﹐「飛蓬」﹑「曲局」之轉境也。﹝黃白山評﹕「徐乃《催妝》詩﹐殊非此解。」﹞卽劉希夷「願作輕羅著細腰﹐願爲明鏡分嬌面」﹐徐安貞「曲成虛憶靑蛾斂﹐調急遙憐玉指寒。銀鑰重關聽未辟﹐不如眠去夢中看」﹐尙爲虛景﹐不失《漢廣》《秣駒》之意。至元稹﹑杜牧﹑李商隱﹑韓﹐而上宮之迎﹐危垣之望﹐不惟極意形容﹐兼亦直認無諱﹐眞桑﹑濮耳孫也。○元﹑白﹑溫﹑李﹐皆稱艷手。然樂天惟「來如春夢幾多時﹐去似朝無覓處」一篇爲難堪﹐余猶《國風》之好色。飛卿「曲巷斜臨」﹑「翠羽花冠」﹑「微風和暖」等篇﹐俱無刻劃。杜紫微極爲狼籍﹐然如「綠楊深巷馬頭斜」﹐「馬鞭斜拂笑回頭」﹐「笑臉還須待我開」﹐「背插金釵笑向人」﹐大抵縱恣於旗亭北裏間﹐自云「靑樓薄幸」﹐不虛耳。元微之「頻頻聞動中門鎖﹐猶帶春酲懶相送」﹐李義山「書被催成墨未濃」﹐「車走雷聲語未通」﹐始眞是浪子宰相﹐淸狂從事。﹝黃白山評﹕「李爲幕客﹐而其詩多牽情寄恨之語﹐𨿽不明所指﹐大要是主人姬妾之類。文人無行﹐至此極矣﹐而後人於其所作猶慕而好之﹐眞風雅罪人。」﹞

唐人艷詩﹐妙於如或見之。如崔顥「來鬥百艸﹐度日不成妝」﹐儼然一閨秀。王維「散黛恨猶輕﹐插釵嫌未正。同心勿遽遊﹐幸待春妝竟」﹐儼然一宮嬪。韓致堯「隔簾窺綠齒﹐映柱送微波」﹐直畫出一手語之紅綃矣。﹝黃白山評﹕「綠齒﹐屐也。」﹞

孟襄陽﹐素心士也。其《庭橘》詩「並生憐共蒂﹐相示感同心」﹐何婉暱﹗至若「照水空自愛﹐折花將遺誰」﹐眞有生香眞色之妙﹐覺老杜「香霧鬟」﹑「淸輝玉臂」﹐未免太宮樣妝矣。

王《閨怨》曰「昨來頻夢見﹐夫婿莫應知」﹐情癡語也。情不癡不深。然其《後庭怨》曰「獨立每看斜日盡﹐孤眠直至殘燈死。」迷離到此﹐毋論作詩當以此爲轉步﹐人事亦或宜有此感通。○張潮《江風行》曰「商賈歸欲盡﹐君今向巴東。巴東有巫山﹐窈窕神女顏。常恐遊此方﹐果然不知還。」亦以癡而入妙。○「妾夢不離江水上﹐人傳郎在鳳凰山」﹐卽《小雅》「赫赫南仲﹐薄伐西戎」意﹐妙得風聞恍惚﹐驚疑不定之意。○劉方平《京兆眉》曰「新作蛾眉樣﹐誰將月裏同。有來凡幾日﹐相效滿城中。」似嘲似惜﹐卻全是一片矜能炫慧之意﹐筆舌至此﹐可謂入微。

人各有能有不能﹐不宜彊作以備體。李獻吉一代大手﹐輕艷殊非所長﹐效義山作無題曰「班女愁來賦興豪」﹐「豪」字戇甚。閨閣語言﹐寧傷婉弱﹐不宜壯健耳。

○詠物

詠物詩惟精巧乃佳﹐如少陵之詠馬詠鷹﹐𨿽寫生者不能到。至於晚唐﹐气益靡弱﹐間於長律中出一二俊語﹐便囂然得名。然八句中率著牽湊﹐不能全佳﹐間有形容入俗者。如雍陶《白鷺》詩曰「立當靑艸人先見﹐行傍白蓮魚未知」﹐可爲佳絕。至「一足獨拳寒雨裏﹐數聲相叫早秋時」﹐已成俗韻。此黏皮帶骨之累也。末句「林塘得爾須增價﹐況是詩家物色宜」﹐竟成打油惡道矣。鄭谷以《鷓鴣》詩得名﹐𨿽全篇勻淨﹐警句竟不如雍。如「雨昏靑艸湖邊過﹐花落黃陵廟裏啼」﹐不過淡淡寫景﹐未能刻畫。﹝黃白山評﹕「鄭語正以韻勝﹐雍句反以刻畫失之。賀之評賞倒置如此﹗」﹞又崔玨《鴛鴦》詩凡數章﹐其佳句如「暫分煙島猶回首﹐只渡寒塘亦並飛」﹐「溪頭日暖眠沙穩﹐渡口風寒浴浪稀﹐」「紅絲毳落眠汀處﹐白雪花成蹙浪時」﹐亦微有致﹐但神似亦不及雍也。至「映霧盡迷珠殿瓦﹐逐梭齊上玉人機」﹐語𨿽可觀﹐然Т之瓦與錦﹐終屬牽曳。又「琴上只聞交頸語﹐窗前空展共飛詩」﹐亦鄭谷「遊子乍聞徵袖濕﹐佳人才唱翠眉低」類耳。至「翡翠莫誇饒彩飾﹐鵜須羨好毛衣」﹐益枵然告匱﹐不復能拊馬而秣以應客。樂天《鶴》詩「低頭恐丹砂落﹐曬翅常疑白雪消」﹐意態俱佳。然「轉覺鸕鶿毛色下﹐苦嫌鸚鵡語聲嬌」﹐亦不老气也。至宋人謂詠禽須言標致﹐及羽毛飛鳴則陋﹐此論亦僻不足從。

黃白山評﹕「此論是極意刻畫﹐翻墮惡道。至以鷺鶿鸚鵡相比﹐益令人欲嘔﹐豈止『不老气』而已。蓋鶴本淸髙之物﹐自不致以二禽反形也。」

山谷《酴》詩﹕「露濕何郎試湯餅﹐日烘荀令炷鑪香。」楊誠齋云「此以美丈夫比花也。」余以所言未盡﹐上言其白﹐下言其香耳。又云「此詩出奇﹐古人未有。」余以此亦余﹑宋落花一類﹐總出玉溪﹐固非獨創。余又思此二語𨿽佳﹐尙不及東坡《紅梅》詩「寒心未肯隨春態﹐酒暈無端上玉肌」﹐尢無痕迹。當時卻盛稱其《海棠》詩「朱唇得酒暈生臉﹐翠袖捲紗紅映肉」﹐此猶屏甘鮮而專取厚也。○嘗嘆宋人論詩如飲狂泉﹐如梅聖兪詠芡詩「胃毛蒼蒼磔不死﹐銅盤矗矗釘頭生」﹐如此形容﹐眞堪發笑﹐較之「一足獨拳」﹐尢爲惡趣。羅隱《牡丹》詩「若教解語應傾國﹐任是無情也動人」﹐何等風致﹐反謂不能臻其妙處。如此風气﹐眞詩中百六之運。○宋人詠物詩亦自有工者﹐如林和靖《蝴蝶》詩「淸宿露花應自得﹐暖爭風絮欲相髙」﹐神情俱似矣。後二語用韓馮﹑莊周事﹐亦佳。

李君虞曰「梁空繞復息﹐檐寒窺欲徧」﹐眞似早燕。詠物如此﹐晚唐人俱拜下風﹐何論於宋﹗

○詠事

東坡曰「論畫以形似﹐見與兒童鄰。賦詩必此詩﹐定知非詩人」。此言論畫﹐猶得失參平﹐論詩則深入三昧。﹝黃白山評﹕「蘇本作『定非知詩人』。此謂讀詩者不宜拘執﹐與上句論畫不宜呆板同意﹐非指作詩而言。然此語有病。可知蘇﹑黃二公解古人詩多誤﹐正是胸中先作此見解耳。」﹞昔人稱退之「一間茅屋祭昭王」﹐爲晚唐第一﹐余以不如許渾《經始皇墓》遠甚﹕「龍蟠虎踞樹層層﹐勢入浮亦是崩。一種靑山秋艸裏﹐路人惟拜漢文陵。」本詠秦始﹐卻言漢文。韓原詠昭王廟﹐此則於題外相形﹐意味深長多矣。卽摩詰「莫以今時寵﹐能忘舊日恩。看花滿眼淚﹐不共楚王言。」正以詠餅師婦佳耳﹐若直詠息夫人﹐有何意味。此編詩者之陋。

「宿昔靑門裏﹐蓬萊仗數移。花嬌迎雜樹﹐龍喜出平池。落日畱王母﹐微風倚少兒。宮中行樂祕﹐少有外人知。」「少兒」句指秦﹑虢﹑韓。「畱王母」﹐玄宗數召方士入禁中﹐頗有神仙之好﹐故特借漢武事寓言之。此詩較之「飛燕昭陽」﹐眞風流蘊籍。

○用意

楊文公《談苑》曰「余知制誥日﹐與余恕同考試﹐出義山詩共讀﹐酷愛一絕曰﹕『珠箔輕明拂玉墀﹐披香前殿斗腰肢。不須看盡魚龍戲﹐終遣君王怒偃師。』擊節稱嘆曰﹕『古人措辭寓意如此之深妙﹐令人感慨不已。』」余初讀此語﹐殊自茫然﹐曁思得之﹐此詩只形容女子慧心﹐男子一妒字耳。偃師事載《列子》﹕「周穆王自昆倉歸﹐途遇一獻工人名偃師﹐造能倡者獻王﹐釒頁音欽其頤則歌合律﹐捧其手則舞應節。王與盛姬觀之﹐技將終﹐倡者瞬其目招王侍妾。王大怒﹐欲誅偃師。偃師立剖散倡者﹐廢其心則口不能言﹐廢其肝則目不能視﹐廢其腎則足不能步﹐皆革木膠漆丹靑之所爲﹐悉假物也。」余因自嘆其鈍﹐而羨古人之敏﹐自此粗知執筆。每舉以問人﹐亦未有應聲而解者。今人之病﹐正在求奇字句﹐全不想古人用意處耳。義山又有《亂石》一詩﹐亦深妙。﹝黃白山評﹕「『余初讀此語』以下﹐皆賀自語。查本集題是《宮妓》﹐則是禦前承應之人。此詩使事𨿽僻﹐而命意殊屬無禮﹐以古『齒君路馬有誅』之律律之﹐則義山洵風雅罪人矣。」又曰「用意貴深至﹐以用事發己之意﹐則必易見其意﹐方妙。義山用事晦僻﹐正詩家之大病﹐乃因楊語而遽稱之﹐亦是隨人頦頰者爾。」﹞余嘗選之而眾以爲疑。余曰「『虎踞龍蟠縱復橫』﹐卽柳州所云『怒者虎鬥﹐企者鳥厲』也。『星光才僉雨痕生』﹐乃用星隕地爲石兼將雨則楚潤二意。『不須並礙東西路﹐哭殺廚頭阮步兵』﹐魏步兵廚有美酒﹐阮籍因乞爲步兵校尉﹔又常駕車而出﹐不由徑路﹐每遇途窮﹐則慟哭而返。亂石塞路﹐有類途窮﹐此義山寄托之詞﹐而意味深遠﹐不解其義﹐烏知其美乎﹗」義山又有《食筍呈座中》詩「皇都陸海應無數﹐忍剪淩一寸心」﹐《蜀桐》詩「枉教紫鳳無棲處﹐斫作秋琴彈《廣陵》」﹐亦卽《亂石》意﹐但以不使事﹐故語亮然。《食筍》詩感慨已盡於言內。叔夜死而《廣陵》散不傳﹐言外有知音難遇意﹐此語亦深也。

作詩貴於用意﹐又必有味﹐斯佳。義山《槿花》詩﹕「燕體傷風力﹐雞香積露文。殷鮮一相雜﹐啼笑兩難分。月裏寧無姊﹐中亦有君。三淸與仙島﹐何事亦離羣﹖」此詩殊不可解。余嘗句揣之﹕「燕體」句言花枝娟弱﹐搖曳風中﹐猶燕之受風也。「雞香」﹐雞舌香﹐入直者含之﹐言花含露而香似之﹐蓋以對上「燕」字耳。第三句言其色﹐第四句言其態。第五第六又因「啼笑」句來﹐以美人諭花﹐又非凡間美人可擬﹐故引「月姊」﹑「君」﹐以「仙島」﹑「離羣」結之﹐見是天所謫降者。不徒奧僻﹐實亦牽彊支離﹐有心勞日拙之憾。按「月姊」二句﹐又用之《李花》詩﹐當是其得意語﹐實不然。義山又有《李花》詩「自明無月夜﹐彊笑欲風天」﹐詠物只須如此﹐何必詭僻如前作。又《宿晉昌亭聞驚禽》曰「羈緒鰥鰥夜景侵﹐髙窗不掩見驚禽。飛來曲渚煙方合﹐過盡南塘樹更深。」數語寫景如畫。後聯「胡馬嘶和楡塞笛﹐楚猿吟雜橘村砧。失羣掛木知何限﹐遠隔天涯共此心」。始以「羈緒」而感「驚禽」﹐又因「驚禽」而思及「塞馬」﹑「楚猿」之失偶傷離者﹐𨿽則情深﹐徑路何紆折也﹗謝茂秦曰「詩貴乎遠而近﹐凡靜室索詩﹐心神渺然﹐西遊天竺國﹐仍歸上黨昭覺寺﹐此所謂遠而近之法也。若經天竺﹐又向扶桑﹐此遠而又遠﹐於何歸宿﹖」此詩未免犯此病。

○佳句各有所宜

詩中佳句﹐有宜於作絕句者﹐有宜於作律詩者。如髙《哭單父梁少府》﹐本系古詩長篇﹐《集異記》載旗亭伶宮所謳﹐乃截首四句爲短章﹕「開篋淚沾臆﹐見君前日書。夜臺猶寂寞﹐疑是子居。」以原詩並觀﹐絕句果言短意長﹐淒涼萬狀。𨿽不載刪者何人﹐必開元中鉅匠也。﹝黃白山評﹕「此卽歌者摘四句入調耳﹐計及刪之之人﹐何癡至此﹗余嘗欲刪齊己《劍客》詩﹑趙微明《古離別》二首後四語作絕句﹐乃佳。《劍客》云﹕『拔劍繞殘樽﹐歌終便出門。西風滿天雪﹐何處報人恩﹖』《古離別》云﹕『爲別未幾日﹐一日如三秋。猶疑望可見﹐日日上髙樓。』前詩寫劍客行徑風生﹐後詩寫思婦癡情可掬﹐贅後四語﹐其妙頓減。又如太白『長安一片月﹐萬戶搗衣聲。秋風吹不盡﹐總是玉關情』。亦宜刪後二句作一絕。」﹞朱長文「瓜步早潮吞建業﹐蒜山晴歸照揚州」﹐不惟寫景工﹐兼有气象﹐卻是律詩中好語。忽然遽止﹐令讀者悵悵如失﹐有蛟龍無股之嘆。

○一聯工力不均

詩有名爲佳聯而上下句工力不能均敵者﹐如夏子喬「山勢蜂腰斷﹐溪流燕尾分」﹐陳傳道「一鳩鳴午寂﹐雙燕話春愁」﹐唐子西「片明外暗﹐斜日雨邊晴」﹐皆下句勝上句﹐李濤「掃地樹畱影﹐拂牀琴有聲」﹐則上句勝下句﹐以此知工力悉配之難。﹝黃白山評﹕「凡兩句不能並工者﹐必是先得一好句﹐徐琢一句對之。上句妙於下句者﹐必下句爲韻所縛也。下句妙於上句者﹐下句先成﹐以上句湊之也。如老杜『接宴身兼杖』﹐何等工妙﹐下句『聽歌淚滿衣』﹐則庸甚。然此韻中除『衣』字別無可對。『百年地僻柴門迥﹐五月江深艸閣寒』﹐上句費力﹐下句天成。題下注云『得寒字』。五月中『寒』字頗難入詩﹐想杜公先爲此字運思﹐偶成七字﹐然後湊成一篇﹐其上句之不稱宜也。」﹞○宋延淸初唐名家﹐然如「秋虹映晚日」﹐固不及下句「江鶴弄晴煙」之妙。又《江南曲》﹕「采花驚曙鳥﹐摘葉餵春蠶」﹐摘葉餵蠶僅一事﹐因采花而鳥驚﹐一句中有兩折﹐亦上句勝也。

○前後失貫

作詩宜首尾貫徹﹐老杜《簡蘇》曰「君不見道邊廢棄池﹐君不見前者摧折桐。百年死樹中琴瑟﹐一斛舊水藏蛟龍。丈夫蓋棺事始定﹐君今幸未成老翁﹐何恨憔悴在山中。」頗有髙致﹐但結句曰「深山窮谷不可處﹐霹靂魍魎兼狂風」﹐忽如此轉﹐不惟與上意相反﹐味亦索然﹐縱竿頭進步﹐不宜爾。

駱義烏《玩初月》詩「忌滿光恆缺」﹐𨿽著議論﹐故自佳。但後二句「旣能明似鏡﹐何用曲如鉤」﹐何爲又別立論頭﹐不顧前旨也。

○詩嫌於盡

劉希夷「將軍辟轅門﹐耿介當風立」﹐頗甚气岸。陶翰「日落沙塵昏﹐背河更一戰」﹐尢爲健決。劉結曰「獻凱歸京師﹐軍容何翕習」﹐盡興語也。陶結曰「東出咸陽門﹐哀哀淚如霰」﹐敗興語也。崔國輔《從軍行》曰「塞北胡霜下﹐營州索兵救。夜裏偸道行﹐將軍馬亦瘦。刀光照塞月﹐陣角明如晝。傳聞賊滿山﹐已共前鋒斗。」一段踴躍之气﹐勃勃言下。觀上官昭儀評沈﹑宋《晦日昆明》詩優劣﹐足定數詩髙下。○劉長卿曰「回首虜騎合﹐城下漢兵稀。白刃兩相向﹐黃愁不飛。手中無尺鐵﹐徒欲穿重圍。」亦妙於作不了語。其摹寫悍勇﹐則神彩更在崔上。

○字法

作詩𨿽不必拘拘字句﹐然往往以字不工而害其句﹐句不工而害其篇。如林處士「烏戀藥欄長獨立﹐樹欺詩壁半旁生」﹐膾炙今古。愚意「欺」字未善﹐當作愛惜遜避之意﹐始與「旁生」字相應。又東坡長君邁有「葉隨流水歸何處﹐牛帶寒鴉過別村」﹐寫景亦佳﹐然「何處」固不及「別村」之工。○作詩𨿽貴句烹字煉﹐至入險僻﹐則亦可憎。如武允蹈「露萱鉗宿蝶﹐風木撼鳴鳩」﹐極其苦搜﹐十字中止得一「鉗」字﹐余更不新。然新而入俗﹐何貴於新﹖又「屋頭風過雁﹐燈背月移窗」﹐亦由苦吟而出﹐究竟不雅。

下字尢忌气質﹐如王鎬《送潘文叔》「催租例擾潘老﹐付麥誰憐石曼卿」﹐語意俱佳﹐「例」字卻張致可厭。﹝黃白山評﹕「易以『頗』字﹐稍虛活。」﹞

古有佳事入之詩反俗者﹐如王介甫應學士召﹐王介以詩諷之曰「蕙帳一空生曉寒」﹐極有淸气﹐上句「艸廬三顧動春蟄」﹐一何鄙俚﹐皆由不煉字之故。若以雅字易去「動春蟄」﹐則善矣。

風土詩𨿽宜精切﹐亦以韻勝爲貴。如許棠《送龍州樊使君》曰「土產惟宜藥﹐王租只貢金」﹐周繇《送人尉黔中》曰「公庭飛白鳥﹐官俸請丹砂」﹐古所共推。然許語無周之雅﹐不得謂朴直勝點染也。

余兒時嘗聞先君語曰「方幹暑夜正浴﹐時有微雨﹐忽聞蟬聲﹐因而得句。急叩友人門﹐其家已寢﹐驚起問故。曰﹕『吾三年前未成之句﹐今已獲之﹐喜而相告耳。』乃『蟬曳餘聲過別枝』也。」後余見其全詩﹐上句爲「鶴盤遠勢投孤嶼」﹐殊厭其太露咬文嚼字之態﹐不及下語爲工。凡作詩煉字﹐又必自然無迹﹐斯爲雅道。

黃白山評﹕「必是先有下句﹐然後尋上句作對﹐故一自然﹐一勉彊。」

○屬對

佳句每難佳對﹐義山之才﹐猶抱此恨。如《秋日晚思》「枕寒莊蝶去」﹐𨿽用莊周夢蝶事﹐實是寒不成寐耳﹔對曰「窗冷胤螢消」﹐此卻是眞螢﹐未免借對﹐不如上句遠矣。﹝黃白山評﹕「二句並不佳。」﹞《雪》詩「馬似困鹽車」﹐佳句也﹔上云「人疑遊曲市」﹐卻醜。《深樹見櫻桃一顆》曰「痛已被鶯含」﹐事容有之﹐實爲俊句﹔上句「惜堪充鳳食」﹐又涉牽湊。《僧壁》曰「琥珀初成憶舊松」﹐實勝賈島「種子作喬松」﹐總言禪臘之久耳﹔上句「蚌胎未滿思新桂」﹐語𨿽工﹐思之殊不甚關切。

陶瑾《山居》「江燕定巢來自數﹐巖花落子結還稀」﹐相傳爲佳句。然江燕以定巢而其來自數﹐意從「巢」字斷﹐巖花已落﹐子結還稀﹐意乃斷於「落」字﹐由此言之﹐對殊不工。

黃白山評﹕「本言落子﹐非落花也。」

宋人巧獵名色﹐正對外﹐有就對﹐有蹉對﹐有扇對﹐惟所言假對﹐最穿鑿可厭。如「廚人具雞黍﹐稚子摘楊梅」﹐謂以「楊」借「羊」。「因尋樵子徑﹐偶到葛洪家」﹐謂以「子」借「紫」﹐以「洪」借「紅」。「五峯髙不下﹐萬水幾經秋」﹐謂以「下」借「夏」。「聽一夜雨﹐更對柏巖僧」﹐是以柏」借「百」。「住山今十載﹐明日又遷居」﹐是以「遷」借「千」。眞支離鄙細﹐但可與寫別字人解嘲。

黃白山評﹕「本唐人有此對法﹐而未立名目﹐宋人因爲之目耳﹐不得以穿鑿病之。」

宋人口法大家﹐實競小巧。如「曾求竹醉日﹐更問柳眠時」﹐工而纖﹐亦有「赤子」﹑「朱耶」之勝。又呂居仁《海陵雜興》曰「土俗尊魚婢﹐生涯欠木奴」﹐當時以爲佳對。余因思岑參《北庭》詩「雁寒通鹽澤﹐龍堆接醋溝」﹐可謂天生巧合﹐盛唐人卻不以爲此標榜。

對仗精工﹐誠爲佳事﹐但作詩必先觀大意﹐往往以爭奇字句之間﹐意不得遠﹐則亦不貴。飛卿《山中與道友夜邊防不寧因示同志》曰「龍沙鐵馬犯煙塵﹐迹近羣鷗意倍親。風捲蓬根屯戊己﹐月移松影守庚申。韜鈐豈足爲經濟﹐巖壑何嘗是隱淪。心許故人知此意﹐古來知者竟誰人﹖」漢有戊己校尉。又人身有三尸﹐每遇庚申日﹐乘人之寐﹐訴人過於上帝﹐道家於此日﹐輒不寐以守之。溫以邊警﹐又與道友夜坐﹐故用此二事﹐組織干支﹐眞爲工巧。但上下不貫﹐乍觀觸目﹐締思則言外殊無感發人意。﹝黃白山評﹕「此詩起二句倒敍題面﹐中兩聯並分承此二句﹐而末聯總結其意。謂其上下不貫﹐何不觀其全篇章法﹐而單摘其一聯耶﹗」﹞若其詠《蘇武廟》曰「回日樓臺非甲帳﹐去時冠劍是丁年」﹐運思𨿽亦小巧﹐卻一意貫串﹐泯然無迹﹐妙矣。

中晚人好以虛對實﹐如元微之「花枝滿院空啼鳥﹐塵榻無人憶臥龍」﹐李義山「此日六軍同駐馬﹐當時七夕笑牽牛」﹐皆援他事對目前之景。然持戟徘徊﹐憑肩私語﹐皆明皇實事﹐不爲全虛﹐𨿽借用牽牛﹐可謂巧心發。

黃白山評﹕「此法實濫觴於少陵﹐如『驥子』對『鶯歌』﹐『如馬』對『飲猿』﹐『《如意舞》』對『《白頭吟》』之類。」

對有工而反俗者﹐如許渾《贈王山人》「君臣藥在寧憂病﹐子母錢多豈患貧」﹐固知煉句必先揀料。

黃白山評﹕「晚唐對仗工而反俗者甚多﹐如『萬卷祖龍坑外物﹐一泓孫楚耳中泉』﹐『煙橫博望乘槎水﹐日上文王避雨陵』﹐『數枝艷拂文君酒﹐半里紅欹宋玉墻』。」

○音調

人之臧否﹐不在形骸﹔詩之工拙﹐不專聲調。捉刀人須眉不及崔琰﹐不害其爲英雄。若侏儒自惡其短﹐而髙冠巍屐重裘﹐飾爲魁梧也﹐不大可笑乎﹗且作詩宜有气格﹐不宜有气質。宋人誤以气質爲气格﹐遂以生硬爲髙﹐鄙俚爲朴。始於數名家作俑﹐至末流益甚。如王庭《送胡澹謫新州》「癡兒不了公家事﹐男子要爲天下奇」﹐立意亦佳﹐但上句口角浮薄﹐下句有悻悻之狀。又如兪秀老「夜深童子喚不醒﹐猛虎一聲山月髙」﹐此豈佳事﹐而謂可與「鑪煙消盡寒燈晦」﹐「童子開門雪滿松」﹐「日午獨覺無餘聲﹐山童隔竹敲茶臼」並驅也。至所謂折句法﹐尢可憎。如胡考「鸚鵡杯且酌淸濁﹐麒麟閣懶畫丹靑」﹐正所謂折腰之步﹐令人嘔噦。﹝黃白山評﹕「宋詩原不必置之齒類﹐如譏村婦之醜﹐笑貧家之儉﹐卻是又何足道﹗折腰句法﹐本出唐人﹐如『斑竹岡連山雨暗﹐枇杷門向楚天秋』﹐『木奴花映桐廬縣﹐靑雀舟隨白鷺濤』﹐何嘗可厭。惟宋人學步﹐遂入惡道耳。」﹞至如楊次公「八十丈虹晴臥影﹐一千頃玉碧無瑕」﹐僧顯萬「河搖星斗三更後﹐月掛梧桐一丈髙」﹐摹擬處總落粗俗。又黃白石《詠雪》「願縮天人散花手﹐放渠奔走趁晨炊」﹐語旣酸鄙﹐狀尢扭捏。卽劉過《送王簡卿》「放開筆下風月﹐收拾胸中舊甲兵」﹐亦非雅談也。○宋人力貶綺靡﹐意欲澹雅﹐不覺竟入酸陋。如戴敏才「引些渠水添池滿﹐移个柴門傍竹開」﹐二虛字惡甚。其子復古「一心似水惟平好﹐萬事如棋不著髙」﹐髙菊間「主人一笑先呼酒﹐勸客三杯更當茶」﹐王夢弼「三年受用惟栽竹﹐一日工夫半爲梅」﹐方翥《寄友》「胸中襞積千般事﹐到得相逢一語無」﹐程東夫「荒村三月不肉味﹐並與瓜茄倚閣休」﹐當時自以爲入情切事﹐不知皆村兒之語﹐徒供後人捧腹耳。○宋詩之惡﹐生硬鄙俚兩途盡之。更有二種﹐「山如仁者壽﹐水似聖之淸」﹐太學究气﹔「浮一任舒捲﹐萬古靑山只麼淸」﹐太禪和气﹐皆淩夷風雅者也。

吳體詩子美時或作之﹐其音節和平溫麗者﹐不徒八九而已。如孔子侃侃之容﹐亦只朝與下大夫言時﹐遇上大夫則已りり﹐私覿則愉愉﹐燕居又申申夭夭矣﹐豈終日行行乎﹗東坡曰「今人學杜甫詩﹐得其粗俗而已。」誠然誠然。

黃白山評﹕「此語豈非爲山谷而發﹖」

宋人好用成語入四六﹐後並用之於詩﹐故多硬戇。如丁黼《送錢尉》詩「不能刺刺對婢子﹐已是昂昂眞丈夫」﹐所謂食生不化者也。

範石湖營壽藏作詩曰「縱有千年鐵門限﹐終須一个土饅頭」﹐眞欲笑殺。

黃白山評﹕「唐人有張打油一派﹐屍祝至今﹐凡胸無書卷而性喜吟詠者皆宗之。」

宋人亦往往有佳思﹐苦以拙句敗之。如王鎬「澄江明月一竿絲」﹐未免意淸語重﹐上句「凍雪寒梅雙屐蠟」﹐字字壘砌﹐豈復成語﹖𨿽然﹐無平不陂﹐物情顚倒﹐安知此種不仍爲病顙駒﹐所冀霧不常迷﹐百世下終難逃明眼人鑑別耳。

○攺古人詩

王荊公好攺古人詩﹐如王駕《晴景》曰「雨前初見花間蕊﹐雨後兼無葉底花。蜂蝶飛來過墻去﹐應疑春色在鄰家。」介甫攺爲﹕「雨前不見花間蕊﹐雨後全無葉底花。蜂蝶紛紛過墻去﹐卻疑春色在鄰家。」前詩載《百家選》﹐後詩刻己集中。按介甫所云「疑」﹐乃因蜂蝶過墻而人疑之也﹐著力在「紛紛」二字﹔駕所云「疑」﹐乃蜂蝶疑而飛去﹐人疑其疑也﹐著眼在「飛來」二字﹐兩意俱佳。但「卻疑」意只一層﹐「應疑」意有兩層。近趙凡夫重刻《萬首絕句》﹐𨿽入王駕下﹐竟用荊公攺詞﹐當是未見原本耳。﹝黃白山評﹕「王攺『卻』字﹐不過易平聲爲仄﹐字較響耳﹐其意則猶前人。」﹞按此詩𨿽攺﹐猶未爲失﹐至攺「蟬噪林逾靜﹐鳥鳴山更幽」﹐爲「茅檐相對坐終日﹐一鳥不鳴山更幽」﹐則眞規圓方竹杖矣。然如劉貢父「明日扁舟滄海去﹐卻將裏望蓬萊」﹐爲「气」﹐亦自飛之獲。○又古樂府﹕「庭前一樹梅﹐寒多未覺開。言花是雪﹐不悟有香來。」介甫又攺爲「墻角數枝梅﹐淩寒獨自開。遙知不是雪﹐爲有暗香來。」𨿽用其語﹐卻全反其意﹐亦自可嘉。然細味之﹐則古人之意婉﹐介甫之气直。大抵介甫一生﹐不徒事事立異﹐性亦不耐含蓄。

樂天「丘墟北門外﹐寒食誰家哭﹖風吹曠野紙錢飛﹐古墓累累春艸綠。棠梨花映白楊樹﹐盡是死生離別處。冥漢重泉哭不聞﹐瀟瀟暮雨人歸去。」東坡易以「烏飛鵲噪昏喬木﹐淸明寒食誰家哭」﹐此如美人梳掠已竟﹐增插一釵﹐究其美處豈系此﹖至張子野衍其「花非花」爲小詞﹐則掖庭之流入北裏也。

近世謝山人茂秦尢喜攺古人詩。白樂天《昭君》詩曰「漢使卻回恁寄語﹐黃金何日贖蛾眉﹖君王若問妾顏色﹐莫道不如宮裏時。」謝云「此𨿽不忘君﹐而詞意兩拙。」因攺之曰「使者南歸重妾思﹐黃金何日贖蛾眉﹖漢家天子如相問﹐莫道不如宮裏時。」岑嘉州《初至犍爲作》曰「山色軒楹內﹐灘聲枕席間。艸生公府靜﹐花落訟庭。雨連三峽﹐風塵接百蠻。到來能幾日﹐不覺鬢毛斑。」攺爲「之官能幾日﹐兩鬢易成斑。雨低三峽﹐風塵暗百蠻。鳥啼公府靜﹐花落訟庭。獨夜饒詩思﹐灘聲枕席間」。二詩枉自張﹐竟無髙出。又曰「作詩有堂上語﹑堂下語。若李太白『黃鶴樓中吹玉笛﹐江城五月《落梅花》』﹐若上官臨下官﹐動有昂然气象﹐此堂上語也。凡下官見上官﹐所言殊有條理﹐不免局促之狀。若劉禹錫『舊時王謝堂前燕﹐飛入尋常百姓家』﹐此堂下語也。」因攺爲「王謝豪華春艸裏﹐堂前燕子落誰家﹖」嗚呼﹗此何異登徒之婦﹐爲東家子施朱粉耶﹗﹝黃白山評﹕「劉意本謂王侯第宅變爲百姓人家﹐而語致深婉如此。謝攺云云﹐全失其妙。賀又兩皆抹殺﹐何唐人之不幸如此﹗」﹞戴叔倫《除夜宿石頭驛》曰「旅館誰相問﹖寒燈獨可親。一年將盡夜﹐萬里未歸人。寥落悲前事﹐支離笑此身。愁顏與衰鬢﹐明日又逢春。」首聯寫客捨蕭條之景﹐次聯嗚咽自不待言﹐第三聯不勝俯仰盛衰之感﹐恰與「衰鬢」﹑「逢春」緊相呼應﹐可謂深得性情之分。反謂「五言律兩聯若綱目四條﹐辭不必詳﹐意不必貫﹐八句意相聯屬﹐中無罅隙﹐何以含蓄﹖」遂攺爲「燈火石頭驛﹐風煙揚子津。一年將盡夜﹐萬里未歸人。萍梗南浮越﹐功名西向秦。明朝對靑鏡﹐衰鬢又逢春。」只圖對仗整齊﹐堆垛排擠﹐有詞無意﹐何能勸人﹖眞所謂膠離朱之目也。至欲攺「澄江靜如練」爲「秋江靜如練」﹐此何止於血指﹗○茂秦又嘗攺宋之問「攀巖踐苔易﹐迷路出花難」﹐爲「攀巖踐苔滑﹐迷路出花遲」﹐劉長卿「向人寒燭靜﹐帶雨夜鐘深」﹐爲「向人寒燭盡﹐帶雨夜鐘微」﹐此三字卻佳。到如李獻吉攺駱賓王《蕩子從軍賦》爲歌行﹐此便是魏公子約束晉鄙軍﹐不止李太尉入河陽壁壘。

讀詩𨿽不宜輕代匠斫﹐實亦有後人發前人之覆者。王武臣度極多佳句﹐如「生坐來石﹐風掩讀殘書」﹐「樵斧和斫﹐漁蓑帶雪披」﹐俱佳。余嘗怪其「鴉分供餘食﹐鴿亂著殘棋」﹐何不以「︵」字易「鴿」字﹐不惟用天寶中事﹐鴿固不能亂棋也。﹝黃白山評﹕「味二句語意﹐自是山間林下之景﹐棋殘未收﹐爲鴿所亂﹐此復何疑﹗至︵必爲人放之入局﹐始能亂棋耳﹐且宮禁事豈可用之山野間﹖如此談詩﹐如此攺詩﹐可謂枉費心血也。」﹞又僧肇「巢重禽初宿﹐窗明葉旋飄」﹐愚意「巢重」攺爲「枝亞」尢雅。劉潤「棲禽翻麓雪﹐墮栗破溪冰」﹐造語亦佳﹐但禽棲則定﹐豈復翻雪﹐當云「驚禽」可耳。﹝黃白山評﹕「此本其棲未定之時而言。」﹞

○集句

余最不喜集句詩﹐以佳則僅一斑斕衣﹐不且百補破衲也。惟王介甫集《胡笳十八拍》﹐一气生成﹐略無掇拾之迹﹐且委曲入情﹐能道琰心事。首篇曰「良人執戟明光裏﹐所慕靈妃媲蕭史。空房寂寞施む帷﹐棄我不待白頭時。」其三曰「更韉雕鞍教走馬﹐玉骨瘦來無一把。幾回拋抱鞍橋﹐往往驚墮馬蹄下。」其五曰「十三學得琵琶成﹐繡幕重重卷畫屏。一見郎來雙眼明﹐勸我酤酒花前傾。齊言此夕樂未央﹐豈知此聲能斷腸﹖如今正南看北斗﹐言語傳情不如手。低眉信手續續彈﹐彈看飛鴻勸胡酒。」其七曰「明明漢月空相識﹐道路只今多擁隔。去住彼此無消息﹐時獨看淚г臆。豺狼喜怒難姑息﹐自倚紅顏能騎射。千言萬語無人會﹐漫倚文章眞末策。」此語尢與琰切合也。其八曰「暮去朝來顏色攺﹐四時天气總愁人。」其十一曰「晚來幽獨恐傷神﹐惟是沙蓬水柳春。破除萬事無過酒﹐虜酒千杯不醉人。含情欲說更無語﹐一生長恨柰何許。饑對酪肉兮不能餐﹐彊來前帳臨歌舞。」十二曰「歸來展轉到五更﹐起看北斗天未明。秦人築城備胡處﹐擾擾惟有牛羊聲。萬里飛蓬映天過﹐風吹漢地衣裳破。欲往城南望城北﹐三步回頭五步坐。」十三曰「自斷此生休問天﹐生得胡兒擬棄捐。一始扶牀一初坐﹐抱攜撫視皆可憐。寧知遠使問名姓﹐引袖拭淚悲且慶。悲莫悲兮生別離﹐悲在君家畱兩兒。」十五曰「當時悔來歸又恨﹐洛陽宮殿焚燒盡。紛紛黎庶逐黃巾﹐心折此時無一寸。慟哭秋原何處村﹐千家今有百家存。爭持酒食來相饋﹐舊事無人可共論。」此詩之妙﹐不減《後出塞》矣。十六曰「此身飲罷無歸處﹐心懷百憂復千慮。天翻地覆誰得知﹐魏公垂淚嫁文姬。天涯憔悴身﹐托命於新人。念我出腹子﹐使我嘆恨勞精神。新人新人聽我語﹐我所思兮在何所﹖母子分離兮意難任﹐死生不相知兮可處尋﹖」十七曰「燕山雪花大如席﹐與兒洗面作光澤。悅然天地半夜白﹐閨中是空相憶。點注桃花舒小紅﹐與兒洗面作華容。欲問平安無使來﹐桃花依舊笑春風。」十八拍俱佳﹐獨舉此者﹐以其尢入神境耳。然介甫亦惟集此一詩爲善﹐余所集古律詩﹐俱不足觀也。吾勸後人毋作李巖之再使蜀耳。

○詩魔

歐陽公《詩話》云「國朝浮圖以詩名於世者九人﹐號『九僧詩』。時有進士許洞﹐會諸詩僧分題﹐出一紙﹐約不得犯此一字。其字乃山﹑水﹑風﹑﹑竹﹑石﹑花﹑艸﹑雪﹑霜﹑星﹑月﹑禽﹑鳥之類﹐於是諸僧各閣筆。」余意除卻十四字﹐縱復成詩﹐亦不能佳﹐猶庖人去五味﹐樂人去絲竹也。直用此策困之耳﹐狙獪伎倆﹐何關風雅﹗○按九僧皆宗賈島﹑姚合﹑賈詩非借景不妍﹐要不特賈﹐卽謝﹑王維﹐不免受困。

歐公在潁州作雪詩﹐戒不得用玉﹑月﹑梨﹑梅﹑練﹑絮﹑白﹑舞﹑鵝﹑鶴﹑銀等事。後四十年﹐子瞻繼守潁州﹐小雪﹐與客會飲聚星堂﹐復舉前事﹐請客各賦一篇。客詩不傳﹐兩公之什具在﹐殊不足觀。固知釣奇立異﹐設苛法以困人﹐究亦自困耳。正猶以毳飯召客﹐亦須陪穆公忍饑半日﹐豈得獨﹖

黃白山評﹕「此坡戲劉貢父事﹐蓋二人俱好謔耳。當時交遊𨿽有錢穆父﹐然非其人。賀忄吳憶。」

○疑誤

杜正倫《北門侍宴》詩﹕「闞名徒上月﹐鄒辧詎談天﹖」上句用吳闞澤見名在月中事也﹐作「十月」者謬。

老杜《春夜宴左氏莊》曰「檢書燒燭短﹐看劍引杯長」﹐一作「說劍」﹐「說」字不如「看」字之深。《玩月呈漢中王》曰「關山同一照」﹐一作「一點」﹐「照」字不及「點」字之秀。

黃白山評﹕「此本用修之誤。予謂就本句論﹐似乎『點』字勝」『照』字﹐若合二句讀之﹐『關山同一照﹐烏鵲自多驚』﹐語气自相喚應。杜固以月比君﹐以烏鵲自比﹐可見作『點』字者是擔板漢耳。」

薛維翰《春女怨》曰「白玉堂前一樹梅﹐今朝忽見數花開。兒家門戶重重閉﹐春色因何入得來﹖」以苦思激成快響奇想﹐舒其楚志﹐全在「重重」二字﹐拙手攺爲「尋常閉」﹐便寬泛不激烈矣。凡誤字有不必辧者﹐如李義山「夢爲遠別啼難喚」﹐必不是「換」﹐「年華憂共水相催」﹐必不是「ㄘ」﹐此直可以心斷之﹐不須兩載。

王建《鏡聽詞》﹐今皆作「捲帷上牀喜定定﹐與郎裁衣失翻正。」按《唐詩正音》乃「不定」也。兩字相懸﹐豈止尋尺。元微之悼亡詩﹐集作「顧我無衣搜藎篋」﹐「藎」字殊不可解﹐後遇善本﹐乃是「畫」字。

李郢《春日題山家》﹐極多警句﹐中云「燕靜銜泥處﹐蜂喧抱蕊回」﹐思路曲折﹐造語亦工。余嘗嫌其「處」字不惟不及「回」字之響﹐且下一句中含三意﹐上止兩意。後偶得元板書觀之﹐乃「燕靜銜泥起」﹐殊爲快然。因嘆古人受誣如斯者﹐殆不可勝數。

楊大年「風來玉宇烏先覺」﹐有作「轉」字者﹐便意味索然﹔「轉」字意已具於「覺」字內也。詩貴含蓄﹐忌淺露﹐𨿽一字實分徑庭。

溫飛卿《錦城曲》曰「蜀山攢黛畱晴雪﹐﹛﹜┺蕨芽縈九折。江風吹巧剪霞綃﹐花上千枝杜鵑血。杜鵑飛入巖下叢﹐夜叫思歸山月中。巴水漾情情不盡﹐文君織得春機紅。怨魄未歸芳艸死﹐江頭學種相思子。樹成寄與望鄕人﹐白帝荒城五千里。」按新舊本無不作「五十里」者﹐獨楊士弘《唐音》遺響作「五千里」。細味語气﹐當以「千」字爲美﹐若止五十里﹐亦安用望﹐又安用寄﹖

王灣《北固山下》曰「潮平兩岸闊﹐風正一帆懸」﹐或作「兩岸失」﹐非是。凡波浪洶湧﹐則隔岸不見﹐波平岸始出耳。「闊」字正與「平」字相應﹐猶「懸」字與「正」字相應。若使斜風﹐則帆欹側不似懸矣。

黃白山評﹕「平猶滿也。凡潮落則岸邊之地盡見﹐故覺其狹﹐潮滿則岸邊之地爲水所沒﹐故覺岸闊。苟識其意﹐則作『失』字亦可﹐蓋指岸邊之地而言。然覺『闊』字妙些。賀力辧正此字﹐而究竟失作者之意﹐總之誤認『平』字作『落』字也。」

劉虛《海上詩送薛文學歸海東》曰「有時近仙境﹐不定若夢遊。或見靑色古﹐孤山百里秋。」《唐詩紀事》作「或見靑色石﹐孤山百丈秋」。「百里」自������﹐或見關合。

○別本

讀詩得別本互看爲佳。如溫飛卿《經故祕書崔監揚州舊居》曰「昔年曾識範安成﹐松竹風姿鶴性情。惟向舊山畱月色﹐偶逢秋澗似琴聲。乘舟覓吏經輿縣﹐爲酒求官得步兵。玉柄寂寥談客散﹐卻尋池閣淚縱橫。」今新舊本頷聯皆作「西掖曙河橫漏響﹐北山秋月照江聲」﹐末云「千頃水流通故墅﹐至今畱得謝公名」﹐相去遠矣。

○杜注

杜《千家注》有佳者﹐亦有牽湊附會者﹐漫摘數條。如《隨章畱後新亭送諸君》曰「新亭有髙會﹐行子得良時。日動映江幕﹐風鳴排檻旗。絕葷終不攺﹐勸酒欲無辭。已墮峴山小﹐因題零雨詩。」蔡夢弼注引《東山》「零雨其」。愚意此正用孫子荊「晨風飄岐路﹐零雨被秋艸」句耳﹐若《東山》詩﹐與送別有何關會﹖

黃白山評﹕「《千家注》紕繆甚多﹐不勝指摘﹐寧止此數條而已。」

《荊南兵馬使太常卿趙公大食刀》中云「趙公玉立髙歌起﹐攬環結相終始。萬歲持之護天子﹐得君亂絲與君理。」王洙注曰「《左傳》眾仲曰﹕『以徳和民﹐不聞以亂﹐猶治絲而棼之也。』」愚意此直用髙歡令諸子理亂絲﹐文宣獨抽刀斬之﹐曰「亂者當斬」事耳。此乃與刀關切﹐引眾仲語﹐殊太寥廓。

《秋日寄題鄭監湖上亭》曰「暫住蓬萊閣﹐終爲江海人。揮金應物理﹐拖玉豈吾身﹖羹煮秋蒓弱﹐杯迎露菊新。賦詩分气象﹐佳句莫頻頻。」趙注曰「末句謂鄭監分我以賦詩之气象﹐則佳句莫非頻頻有之乎﹖」余意此解拙甚﹐按公《秋興》詩曰「彩筆昔曾幹气象」﹐味此詩意﹐乃是推鄭能詩﹐故云「分气象」﹐卽自詠「幹」字意。末句乃謔語﹐何必作疑詞。陽羨人蔣甫讀予此條﹐因曰渠舊亦注此二語﹐曰「爾賦詩當分气象﹐佳句不可頻頻而作。『莫』作莫之莫。」似爲余語下一注腳﹐存之。

黃白山評﹕「按賀此說𨿽知『佳句莫頻頻』之解﹐而『气象』字﹑『分』字﹐似俱未了了。『气象』指山水言﹐山水气象宏遠﹐詩家之气象﹐可與相敵﹔以自言故下『幹』字﹐以目鄭故用『分』字。曰『分』字卽『幹』字意﹐憒憒甚矣﹗」

「成都猛將有花卿﹐學語小兒知姓名。用如快鶻風火生﹐見賊惟多身始輕。綿州刺史著柘黃﹐我卿掃除卽日平。子章髑髏血模糊﹐手提擲還崔大夫。李侯重有此節度﹐人道我卿絕世無。旣稱絕世無﹐天子何不喚取守京都﹗」苕溪漁隱曰「細考此歌﹐想花卿在蜀中𨿽有一時平賊之功﹐然驕恣不法﹐人甚苦之﹐故子美不欲顯言之﹐但云﹕『人道我卿絕世無﹐旣稱絕世無﹐天子何不喚取守京都﹗』語意含蓄﹐蓋可知矣。」余意則殊不然。此歌上言其勇﹐中敍其功﹐下則惜其不見用。其時祿山𨿽死﹐慶緒未滅﹐思明復叛﹐良將如卿﹐遠棄於蜀﹐此少陵所致嘆也。至「錦城絲管日紛紛﹐半入江風半入。此曲只應天上有﹐人間能得幾回聞﹖」用修以爲花卿在蜀頗僭﹐子美作此諷之﹐則於詩意似意﹐疑可從耳。要之兩詩不作於一時﹐前自惜其功﹐後自譏其僭﹐何必牽拘﹖

黃白山評﹕「據史僅言其大掠東蜀﹐未嘗言及僭擬朝廷﹐用修只據『天上』二字﹐遂漫爲此說﹐要非事實也。予以當時梨園弟子流落人間者不少﹐如《寄鄭李百韻》詩﹕『南內開元曲﹐當時弟子傳。』自注﹕『柏中丞筵﹐聞梨園弟子李仙奴歌。』所云『天上有』者﹐亦卽此類。蓋贊其曲之妙﹐必是當時供奉所進﹐非人間所嘗聞耳。」

韓廷延曰「『峽坼霾龍虎臥﹐江淸日抱黿鼉遊』﹐此乃登髙臨深﹐形容疑似之狀耳。霾坼峽﹐山木蟠﹐有似龍虎之臥﹔日抱淸江﹐灘石波蕩﹐有若黿鼉之遊。」升曰「余因悟舊注之非﹐其云气陰黯﹐龍虎所伏﹐日光圓抱﹐黿鼉出曝﹐眞以爲四物矣。卽以杜證杜﹐如『江光隱映黿鼉窟﹐石勢參差烏鵲橋』﹐同一句法﹐同一解也。」余意眞謂龍虎伏﹑黿鼉曝者﹐固失之拘﹐遽歸之山木蟠﹑灘石波蕩者﹐亦未免太鑿。大率此種意境﹐不卽不離﹐非有非無﹐摹擬之言﹐不煩膠執。

《飲中八仙歌》﹐蔡元度曰「此歌分八篇﹐人人各異﹐𨿽重押韻無害﹐亦《三百篇》分章之意。」此論甚妙。余更錯綜離合之﹐「知章騎馬似乘船」﹐「醉中往往愛逃禪」﹐「自稱臣是酒中仙」﹐「脫帽露頂王公前」﹐「髙談雄辯驚四筵」﹐皆醉後時。「道逢曲車口流涎」﹐乃飲而未醉時。「飲如長鯨吸百川」﹐「皎如玉樹臨風前」﹐皆方飲時。不惟得酒人之形﹐兼得其神﹐眞顧﹑陸所不能畫。﹝黃白山評﹕「因道逢曲車而思及於酒﹐故口流涎耳。若飲而未醉﹐何必流涎。」﹞首句注曰「浙人不喜騎馬而喜乘船﹐杜蓋嘲之。」余意此直寫知章醉態﹐馬上離披之景﹐有似舟中播蕩耳﹐何嘗有嘲意﹗

○李賀詩注

長吉詩半賴注而明﹐然細觀之﹐誤處亦不少。如《感諷》之二曰「奇俊無少年﹐日車何辟辟。我待紆雙綬﹐遺我星星發。都門賈生墓﹐靑蠅久斷絕。寒食搖揚天﹐憤景長肅殺。皇漢十二帝﹐惟帝稱睿哲。一夕信堅兒﹐文明永淪歇。」注指靑蠅爲絳﹑灌之譖。余意此特困末四句﹐遂援「靑蠅止棘」之詩耳。若味其語气﹐傷奇俊之人﹐不能常少年﹐而及賈生﹐言賈生而及其墓。又云「久斷絕」﹐必是用虞翻「靑蠅爲弔客﹐有一人知己不恨」之說﹐傷其墳墓久荒﹐無人省視。曁因沒後淒涼﹐因思其生時沮厄﹐嘆漢惟文帝爲賢﹐又因信讒不能終任賈生﹐致「文明淪歇」。「靑蠅」﹑「堅兒」﹐自是兩番惆悵﹐不須死黏一意。○又《王墓下作》曰「人間無阿童﹐猶唱水中龍。白艸侵煙死﹐秋梨繞地紅。古書平黑石﹐神劍斷靑銅。耕勢魚鱗起﹐墳科馬鬣封。菊花垂濕露﹐棘徑臥乾蓬。松柏愁香澀﹐南原幾夜風。」注引《鄴侯家傳》曰「有隱者攜一男六七歲來﹐云有故須南行﹐值此男痢疾﹐旣同是道者﹐願寄之。仍畱一函字﹐曰﹕『若疾不起﹐以此瘞之。』遂去。八九日而死﹐以其函瘞之庭中薔薇架下。累月﹐其人回﹐發其函﹐惟一黑石﹐四方上有字如錐畫﹐辭曰﹕『神眞煉形猶未足﹐化爲我子功相續。丞相瘞之刻玄玉﹐仙路何長死何遠﹗』」無論其事之荒唐﹐且用事須與題意關切﹐此與王墓何涉﹖觀上文「白艸」﹑「秋梨」﹐下文「乾蓬」﹑「濕露」﹐通篇寫墓間蕭條之景﹐則「古書平黑石」﹐直言碑字磨滅耳。若用男化石事﹐「平」字如何解﹖大抵人因長吉好奇﹐遂尋奇事以解之﹐不復顧其本意矣。○《秦宮詩》曰「桐英永巷騎新馬﹐內屋深屏生色畫。開門爛用水衡錢﹐捲起黃河向身瀉。」注曰「秦宮止得幸於冀家﹐非得幸於大內。今長吉『永巷騎新馬』﹐『爛用水衡錢』等說﹐如鄭通﹑董偃之流。」余意此正言冀之專橫﹐其奴亦得出入禁掖﹐用內帑之錢﹐無所禁忌。若如注言﹐則董偃亦止用公主家錢﹐何說詩之固也﹗○《雁門太守行》﹐介甫以黑壓城﹐安得有月﹗注云「此黑乃城气也。軍書﹕『攻城必觀城气﹐若有黑气﹐城必破。』此云『城欲摧』是也﹐與月似無妨。」余意王尋﹑王邑圍昆陽時﹐有如壞山﹐當營而隕﹐「壓城」亦猶此意。但此篇總形容壯士感恩﹐臨難不奪其志耳﹐不必過爲拘泥。「角聲滿天秋色裏﹐塞上燕脂凝夜紫。半捲紅旗臨易水﹐霜重鼓寒聲不起。報君黃金臺上意﹐提攜玉龍爲君死。」覺溫序銜須﹐傅燮按劍﹐儼然在目。

○宋人論事失核

韓子蒼曰「韋蘇州少時﹐以三衛郎事玄宗﹐放縱不羈。玄宗崩﹐始務折節讀書。然余觀其爲人﹐賦性髙潔﹐所居掃地焚香而坐﹐與豪縱者不類。其詩淸深妙麗﹐𨿽唐詩人之盛﹐亦罕其比﹐又豈似把筆學爲者﹖豈蘇州自序之過與﹗」苕溪漁隱則援「髙髻鬟」一詩爲證﹐云「觀此﹐則應物豪縱不羈之性﹐暮年猶在﹐掃地焚香諸事﹐此是韋集後王欽臣所作序﹐載《國史補》之語﹐但恐溢美耳。」余意二說俱非。「司空見慣渾事﹐惱亂蘇州刺史腸」﹐乃劉夢得事。劉﹑韋俱刺蘇州﹐故誤入劉事於韋。按姚寬爲韋年譜及沈明遠所作傳﹐歷歷敍其生平﹐咸有可據。余更就其詩﹐繹所未備﹐旣云「十五侍皇闈」﹐又云「弱冠遭世難」﹐則韋之宿衛當在天寶十一載﹐至貞元二年始爲蘇州刺史﹐則已歷四帝﹐經三十五年矣。其間遭逢禍亂﹐流離失職﹐凡數數焉。《逢楊開府》一詩﹐自是實錄。豪華任俠之事﹐旣所深悔﹐故其立言如漢韋玄成﹐惟有循理省愆﹐無復感憤不平之意。故非閱歷世變﹐或原一因窮巖穴之士﹐必不能和平溫克至是。茹蔬啜茗﹐固在酣飫之後耳。又其《聽鶯曲》曰「欲囀不囀意自嬌﹐羌兒弄笛曲未調。前聲後聲不相及﹐秦女學箏指猶澀。」不惟形容鶯語入妙﹐卽說箏笛亦得个中三昧。觀此益信漁隱之貶固謬﹐子蒼亦多此一番回護。

○宋人議論拘執

宋人作詩極多蠢拙﹐至論詩則過於苛細﹐然正供識者一噱耳。如嚴維「柳塘春水漫﹐花塢夕陽遲」﹐此偶寫目前之景﹐如風人榛苓﹑桃棘之義﹐實則山不止於榛隰﹐不止於苓園﹐亦不止於桃棘也。劉貢父曰「『夕陽遲』則系『花』﹐『春水漫』不須『柳』。」漁隱又曰「此論非是。『夕陽遲』乃系於『塢』﹐初不系『花』。以此言之﹐則『春水漫』不必『柳塘』﹐『夕陽遲』豈獨『花塢』哉﹗」不知此酬劉長卿之作﹐偶爾寄興於夕陽春水﹐非詠夕陽春水也。夕陽春水﹐𨿽則無限﹐花柳映之﹐豈不更爲增妍﹗倘云野塘山塢﹐有何味耶﹖﹝黃白山評﹕「或又評此聯以爲『遲』﹑『漫』意合掌者﹐不知『漫』本水泛濫之貌﹐若與『遲』意合掌﹐乃是『慢』字。字義不辧﹐輕評古詩﹐孟浪可笑。」﹞又皮光業「行人折柳和春絮﹐飛燕銜泥帶落花」。裴光約曰「二句偏枯不爲工﹐柳當有絮﹐泥或無花。」不知泥中不全帶落花﹐帶落花者亦間有之。此是詩家點染法。劉中叟詠桃花曰「桃花雨過碎紅飛﹐半逐溪流半染泥。何處飛來雙燕子﹐一時銜在畫梁西。」又周邦彥小詞「新筍看成堂下竹﹐落花都上燕巢泥。」秦觀「杏花零落燕泥香」。蓋詞人數數用之﹐必欲執無者以槪有者﹐下幾於搖手不得﹐毋乃太沾滯乎﹗又如「袖中諫艸朝天去﹐頭上花枝待燕歸」﹐以「諫艸」對「花枝」﹐𨿽亦近纖﹐乃曰「進諫必以章疏﹐無用槁之理﹗」安知章疏不已上達而畱槁袖中﹖吹毛何太甚也﹗﹝黃白山評﹕「此二語果有病﹐蓋旣著『朝天』字﹐則自宜指章疏言﹐以『畱槁袖中』代爲解釋﹐愈形其陋矣。」﹞歐陽公評賈島曰「『鬢邊𨿽有絲﹐不堪織寒衣』﹐就令堪織﹐能得幾何﹖」余以此近諧謔﹐聊快其談鋒耳﹐不應活句死看。

黃白山評﹕「此語想路殊陋劣可厭。」

凡摹擬最忌入俗。姚合形容山邑荒僻﹐官況蕭條﹐曰「馬隨山鹿放﹐雞雜野禽棲」﹐眞刻畫而不傷雅。至「縣古槐根出」猶可﹔下云「官淸馬骨髙」﹐「官淸」字太著痕迹﹐「馬骨髙」尢入俗諢。梅聖兪乃言勝前二語﹐眞是顚倒。

「汝南晨雞喔喔鳴﹐城頭鼓角聲和平。路旁老人憶舊事﹐想與感泣皆涕零。老人收泣前致辭﹕官軍入城人不知。忽驚元和十二載﹐重見天寶承平時。」前二句言兵不血刃﹐凶渠就縛之易﹐末見蔡人慶幸之意。𨿽髙文典冊不及柳州二《雅》﹐徑淨流動則過之﹐夢得自負亦不謬。《隱居詩話》乃云「起結兩聯﹐不知爲何說。」何異盲者照鏡耶﹖大抵宋人評劉詩多可笑者﹐如《傷愚溪》詩﹕「溪水悠悠春自來﹐艸堂無主燕飛回。隔簾惟見中庭艸﹐一樹山橊依舊開。」「艸聖數行畱壞壁﹐木奴千樹屬鄰家。惟見裏門通徳膀﹐殘陽寂寞出樵車。」摹寫荒涼之槪﹐眞覺言與泗俱。《詩眼》乃譏其「於子厚了無益﹐殆《折楊》《黃華》之雄﹐易售於流俗。」此詩自因僧言零陵來﹐言愚溪無曩時之觀﹐而述所聞以寄恨耳﹐非頌非誅﹐非志非狀﹐將必欲盛揚子厚之美而後爲有益乎﹖山谷遊廬山﹐與羣僧圍鑪﹐偶舉「一方明月可中庭」之句﹐一僧遽云「何不曰『一方明月滿中庭﹖』」此僧眞可與此二家鼎足也。

小杜《赤壁》詩﹐古今膾炙﹐漁隱獨稱其好異。至許彥周則痛詆之﹐謂「孫氏霸業﹐系此一戰﹐社稷存亡﹐生靈塗炭﹐都不問﹐只恐捉了二喬﹐可見措大大識好惡。」余意詩人之言﹐何可拘泥至此﹐若必執此相責﹐則汨羅之沈﹐其系心宗國何若﹗宋玉《招魂》﹐略不之及﹐但言飲食宮室﹐玩好音樂﹐至於「長髮曼」﹐「蛾眉曼錄」﹐幾乎諭之以淫也﹐將使《風》《騷》道絕矣﹗詳味詩旨﹐牧之實有不滿公瑾之意。牧嘗自負知兵﹐好作大言﹐每借題自寫胸懷。尺量寸度﹐豈所以閱神駿於牝牡驪黃之外﹗﹝黃白山評﹕「唐人妙處﹐正在隨拈一事而諸事俱包括其中。若如許意﹐必要將『社稷存亡』等字面眞眞寫出﹐然後贊其議論之純正。具此詩解﹐無怪宋詩遠隔唐人一塵耳﹗」﹞○「公道世間惟白髮﹐貴人頭上不曾饒」﹐「年年檢點人間事﹐惟有春風不世情」﹐此最粗直之句﹐而宋人稱之。《華淸宮》二篇及《赤壁》詩﹐最有意味﹐則又敲撲不已﹐可謂薰蕕不辧。

宋人多不喜孟詩。嚴滄浪曰「孟郊之詩刻苦﹐讀之使人不歡。」又曰「憔悴枯槁﹐其气局促不伸﹐退之許之如此﹐何耶﹖」《靑箱雜記》曰「白樂天『無事日月長﹐不羈天地闊』﹐此達者之詞也。孟東野『出門卽有礙﹐誰謂天地寬』﹐此褊狹者之詞也。」蘇潁濱亦指此爲「唐人工於爲詩﹐陋於聞道」。東坡亦有《讀孟詩》曰「夜讀孟郊詩﹐細字如牛毛。寒燈照昏花﹐佳處時一遭。孤芳擢荒穢﹐苦語余《詩騷》。水淸石鑿鑿﹐湍激不受篙。初如食小魚﹐所得不償勞。又似煮蟛越﹐竟日嚼空螯。要當斗僧淸﹐未足當韓豪。人生如朝露﹐日夜火煎膏。何苦將兩耳﹐聽此寒號﹖不如且置之﹐飲我玉卮醪」。愚意東野實亦訴窮嘆屈之詞太多﹐讀其集頻聞呻吟之聲﹐使人不歡。但天地﹐《雅》亦有之﹐「終窶且貧」﹐《邶風》先有此嘆。且尢不可與樂天比擬﹐樂天二十八而中春官﹐逾年卽中書判拔萃﹐未幾又以賢良方正對策髙等﹐由畿尉拜翰林兼拾遺﹐遷左贊善﹐始一貶江州耳。然猶官五品﹐月俸四五萬﹐寒有衣﹐饑有食﹐施及家人。才數年﹐復以州守入爲尙書郎知制誥﹐除中書舍人。屢典名郡﹐東南山水之區﹐恣其遨遊。又入爲祕書監﹐太子賓客分司東都﹐刑部侍郎﹐領河南尹﹐攺少傅﹐以尙書終。其於遇合可謂榮矣。東野窮餓﹐不得安養其親﹐五十始得一第﹐才尉溧陽﹐又困於禿令。此其身世何如﹐而與白較。旁觀者但聞人嬉笑﹐而遂責向隅者耶﹖二蘇皆年少成名﹐𨿽有謫遷之悲﹐未歷饑寒之厄﹐宜有不知此痛癢之言。且韓詩𨿽气魄勝之﹐而深厚處不及﹐故有「吾願身爲﹐東野變爲龍。四方上下逐東野﹐𨿽有離別無由逢」之句。此老自云「若世無孔子﹐不當在弟子之列。」豈輕於自貶者﹗﹝黃白山評﹕「詩以言志﹐故觀其詩而其人之襟趣可知﹐苟戚戚於貧賤﹐則必汲汲於富貴。人品如此﹐詩品便爲之不髙。𨿽聲金石而詞錦繡﹐何足取哉﹗東野詩﹐余亦不甚喜﹐以爲『陋於聞道』﹐誠然。賀君曲爲回護﹐似若以其悲苦愁嘆爲當然者﹐可知賀亦褊狹之士矣。孟後及第﹐作詩云﹕『昔日齷齪不足嗟﹐今朝曠蕩思無涯。春風得意馬蹄疾﹐一日看徧長安花。』才獲一第﹐便爾志滿意得﹐如此尢爲小器。若愈嘗作《送窮文》《二鳥賦》﹐其逼窄狹隘之胸﹐正與東野相似﹐安得不引爲同調﹗」﹞至於賈𨿽工爲詠物之言﹐僅律詩有佳句﹐《風》《騷》﹑樂府之體﹐實未之備。如《列女操》﹕「波瀾誓不起﹐妾心井中水。」《薄命妾》﹕「靑山有蘼蕪﹐淚葉長不乾。」《塘下行》﹕「徒將白羽扇﹐調妾木蘭花。不是城頭樹﹐那棲來去雅﹖」《去婦篇》﹕「君心匣中鏡﹐一破不復全。妾心藕中絲﹐𨿽斷猶牽連。」情深致婉﹐妙有諷諭。至若贈文應﹑道月﹕「不踐有命艸﹐但飲無聲泉」﹐「尋常晝日行﹐不使身影斜」﹐賈𨿽經爲僧﹐未能如此形容也。又如《贈鄭魴》曰「天地入胸臆﹐吁嗟生風雷。文章得其微﹐物象由我裁。宋玉逞大句﹐李白飛狂才。苟非聖賢心﹐孰與造化該﹖勉矣鄭夫子﹐驪珠今始胎。」《送豆蘆策歸別墅》曰「短松鶴不巢﹐髙日始棲。君今瀟湘去﹐意與鶴齊。力買奇險地﹐手開淸淺溪。身披薜荔衣﹐山陟莓苔梯。一卷冰雪文﹐避俗常自攜。」《自述》則有「此外有餘暇﹐鋤荒出幽蘭。」此公胸中眼底﹐大是不可方物﹐烏得舉其饑寒失聲之語而訾之﹗

○野客叢談

王勉夫《叢談》中多辧論﹐余獨喜其一則。樂天《長恨歌》「夕殿螢飛思悄然﹐孤燈挑盡未成眠」﹐或謂豈有興慶宮中夜不點燭﹐明皇自挑燈之理﹖王曰「此所以狀宮中向夜蕭索之意﹐使言髙燒畫燭﹐貴則貴矣﹐豈復有長恨意耶﹖」此言深得詩人之致﹐前說小兒彊作解人耳。

黃白山評﹕「白語誠失檢﹐勉夫與黃公終屬書生之見。」

○瀛奎律髓

方回選《瀛奎律髓》﹐𨿽推尊少陵﹐其實未曾夢見﹐佳者多遺﹐泛者悉錄。至注解唐人詩﹐尢多舛謬。﹝黃白山評﹕「此語通蔽﹐宋人學杜之病﹐不止方回一人。」如韓《亂後春日途經野唐》曰「季重舊遊多喪逝﹐子山新賦極悲哀。」正指魏文帝與質書「元瑜長逝﹐化爲異物」﹐及「徐﹑陳﹑應﹑劉﹐一時俱逝﹐痛何可言耶」諸語耳。且丕受禪﹐質會洛陽﹐拜北中郎將﹐封列侯﹐使持節督幽﹑並諸軍事。太和四年﹐入爲侍中﹐其夏始沒。《魏志》所載甚明。乃注云「吳質季重爲曹操所殺﹐致堯之交有爲朱全忠所殺﹐引庾信子山賦事﹐可謂『極悲哀』矣。」余意此不徒胸無古今﹐並不明作者之意﹐試以語徐思之﹐亦何嘗謂季重死耶﹗

介甫云「綠攬寒蕪出﹐紅爭暖樹歸。魚吹塘水動﹐雁拂塞垣飛。宿鳥驚沙淨﹐晴漏晝稀。卻愁春夢裏﹐燈火著徵衣。」方萬里曰「未有名爲好詩而句中無眼者﹐請以此觀。」余意人生好眼﹐只須兩隻﹐何必盡作大悲相乎﹖此詩曰「攬」﹐曰「爭」﹐曰「吹」﹐曰「拂」﹐曰「驚」﹐曰「漏」﹐六隻眼睛﹐未免太多。○此詩𨿽小失檢點﹐本亦不惡﹐但尊以爲法﹐則郭有道之墊角巾也。

黃白山評﹕「前兩聯第二第五並用單字﹐句法犯重﹔頸聯又犯二單在第三第五﹐句法𨿽不重﹐而亦欠變化。況『魚』﹑『雁』之後﹐仍入『宿鳥』﹐意更重復。此詩殊不堪指摘﹐尙云『小失檢點﹐本亦不惡』﹐何其嗜臭如海夫耶﹗」

○劉須溪

須溪評詩極佳﹐然亦有過當處。如張司業《節婦吟》﹕「君知妾有夫﹐贈妾雙明珠。感君纏綿意﹐系在紅羅襦。妾家髙樓連苑起﹐良人執戟明光裏。知君用心如日月﹐事夫誓擬同生死。還君明珠雙淚垂﹐何不相逢未嫁時﹗」此詩一句一轉﹐語巽而峻﹐深得《行露》「白茅」之意。劉須溪曰「好自好﹐但亦不宜系。」余謂此說不惟苛細﹐兼亦不諳事宜。此乃寄東平李司空作也。籍已在他鎭幕府﹐鄆帥又以書幣聘之﹐故寄此詩。通篇俱是比體﹐系以明國士之感﹐辭以表從一之志﹐兩無所負。必如所云﹐則漢臯之駒亦不宜秣﹐《В梅》之迨吉迨今﹐何急不能待也﹗詩人之言﹐可如是執乎﹗此種意見﹐與見饋牛酒而譖範睢者何異﹖

黃白山評﹕「按李司空卽李師道﹐乃河北三叛鎭之一。張籍自負儒者之流﹐豈宜失身於叛臣﹐何論曾受他鎭之聘與否耶﹗張𨿽卻而不赴﹐然此詩詞意未免周旋太過﹐不止如須溪所譏。安有以明珠贈有夫之婦﹐而猶謂其『用心如日月』者﹖且推『相逢未嫁』之語﹐脫未受他人聘﹐卽當赴李帥之召﹐恐昌黎《送董邵南》又當移而贈文昌矣。」

○髙英秀

吾於古今人論詩﹐𨿽不喜隨聲附和﹐亦深惡洗垢索瘢。如羅昭諫《廣陵開元寺作》曰「滿檻山川漾落暉﹐檻前前事去如飛。中雞犬劉安過﹐月裏笙歌煬帝歸。」廣陵卽漢淮南﹐隋江都﹐此系懷古之作﹐自引其地之事﹐猶詠金陵者多言王﹑陳叔寶事也。髙英秀乃云「定是鬼詩」﹐則少陵《玉臺觀》「遂有馮夷來擊鼓﹐始知嬴女善吹簫」﹐劉夢得《贈王山人》「飛章上達三淸路﹐受平交五嶽神」﹐亦神怪詩乎﹖

黃白山評﹕「漢之淮南在壽春﹐劉安所都在北﹐故壽春有八公山﹐是其遺迹。今誤屬廣陵﹐勿論其作鬼語﹐而用事之誤已爲詩病矣。」

○苕溪漁隱

漁隱論詩﹐餘多不以爲善﹐獨論義山《華淸宮》詩「未免被他褒女笑﹐只教天子暫蒙塵」﹐「用事失體﹐在當時非所宜言。」此論甚正。﹝黃白山評﹕「此因明皇不久回鑾﹐特抑貴妃之美不及褒姒﹐而故作此語﹐不過翻『傾城』二字之案耳。李意反言以詠本朝事爲無害﹐豈知害不在意而在辭乎﹗」﹞凡遇宗社之禍﹐臣子當有「婺不卹緯」之義﹐乃以「暫蒙塵」爲笑耶﹖義山詠史﹐多好譏刺﹐如「梁臺歌管三更罷﹐猶自風搖九子鈴。」「晉陽已陷休回顧﹐更請君王獵一回﹐」「如何一夢髙唐雨﹐自此無此入武關﹖」然論前代之事﹐則足以備諷戒﹐昭代則不可﹐不曰「定﹑哀之間多微詞」乎﹗﹝黃白山評﹕「『獵一回』﹐本詩作『殺一圍』﹐正用當時馮小憐語﹐此誤憶耳。」﹞少陵《北徵》詩曰「不聞夏殷衰﹐中自誅褒妲。」舉六軍將士之事﹐而歸之於明皇﹐內安玄禮等畏禍之心﹐外不致啟彊悍者效尢之志﹐又見上皇能自悔過﹐不難忍情割愛﹐可以起遠近臣民忠義之志﹐一言而三善備焉。義山𨿽法少陵﹐惜猶昧其大段所在。

○升詩話

「斫取靑光寫《楚辭》﹐膩香春粉黑離離。無情有恨何人見﹐露壓煙啼千萬枝。」用修曰「汗靑寫《楚辭》﹐旣是奇事﹐『膩香春粉』﹐形容竹尢妙。結句以情恨詠竹﹐似是不類。然觀孟郊詩『竹嬋娟﹐籠曉煙』﹐竹可言『嬋娟』﹐情恨亦可言矣。然終不若詠白蓮之妙。李長吉在前﹐陸魯望詩句非相蹈襲﹐蓋著題不得避耳。勝棋所用﹐敗棋之著也﹐良庖所宰﹐俗庖之刀也﹐而工拙則相遠矣。」愚意「無情有恨」﹐正就「露壓煙啼」處見。蓋因竹枝欹邪厭於煙露中﹐有似於啼﹐故曰「無情有恨」﹐此可以形象會﹐不當以義理求者也。懸想此竹﹐必非瑯巨﹐或是弱莖纖柯﹐不勝風露者。長吉立言自妙﹐不得便謂之拙。

黃白山評﹕「詠竹而言啼﹐正用湘妃染淚之事﹐而隱約見之。不寫他書﹐而寫《楚辭》﹐其意益顯。用修所評﹐黃公所釋﹐皆似隔壁話也。」

《淩臺》詩曰「宋祖淩樂未回﹐三千歌舞宿層臺。」用修曰「此宋祖乃劉裕也。《南史》稱宋祖淸簡寡欲﹐儉於布素﹐嬪禦至少。嘗得姚興從女有寵﹐頗廢事﹐謝晦微諫﹐卽時遣出。安得有『三千歌舞』之事﹖審如是﹐則石勒之節宮﹐煬帝之江都矣。」此論最當。又曰「唐詩至許渾﹐淺陋極矣﹐乃晚唐之最下者。孫光憲曰﹕『許渾詩﹐李遠賦﹐不如不作。』當時已有公論。」愚意「淺」則有之﹐「陋」亦未然。詩誠不能超出晚唐﹐晚唐不及許者更自無限。卽如孫光憲﹐亦僅能作《浣溪沙》《菩薩蠻》小詞﹐有何格律可稱﹖用修嘗稱晚唐律詩﹐李義山而下﹐惟杜牧之爲最。又稱韋莊詩多佳。韋讀許詩曰「江南才子許渾詩﹐字字淸新句句奇。十斛眞珠量不盡﹐惠休空作碧詞。」杜牧又有寄渾之作曰「江南仲蔚多情調﹐悵望春陰幾首詩。」其爲名流推許又如此﹐將何所折衷﹗余以許詩如名花香艸﹐𨿽不堪爲棟梁﹐政自宜於觴詠﹐安得以一詩失核而盡棄之﹗近朱平涵《湧幢小品》辯此詩曰「南宋凡有三祖﹐裕髙祖﹐義隆太祖﹐世祖。荒淫殘忍﹐『三千歌舞』﹐詠﹐非詠裕也。」此辯亦妙﹐但未有確見﹐尙未敢遽從。﹝黃白山評﹕「杜牧有『勢比淩宋武臺』句﹐裕謚武帝﹐渾必指裕可知。𨿽亦謚孝武﹐然詩意似非指也。」﹞○作詩以情意爲主﹐景與事輔之﹐兼之者宗工巨匠也﹐得一端者亦藝林之秀也。許詩情好景好﹐特意少事少。愚意西昆過於徵實﹐丁卯迹於空虛﹐俱是一病。若節取之﹐則秦綈趙﹐均可體﹐必弘大帛之風﹐咸歸並黜﹐好尙𨿽端﹐亦有目膠離朱﹐指捩工亻垂之嘆。如「月過碧窗今夜酒﹐雨昏紅壁去年書」﹐「寒曉散千峯雪﹐暖雨晴開一徑花」﹐「吳岫雨來虛檻冷﹐楚江風急暮帆多」﹐「風吹藥蔓迷樵徑﹐雨暗蘆花失釣船」﹐「秋寺臥移棹晚﹐暮江乘月落帆遲」﹐「龍歸曉洞猶濕﹐麝過香山艸自香」﹐「蘭葉露光秋月上﹐蘆花風起夜潮來」﹐𨿽言外不足﹐卽景自工。況讀其全集﹐絕無荒淫之語﹐又不爲怨懟之言﹐此亦得於溫柔之教者。至其絕句﹐則又不在樊川之下矣。王敬美曰「今五尺之童﹐才拈聲律﹐便棄薄晚唐﹐自附初盛﹐使誦其詩﹐果初耶盛耶﹐中耶晚耶﹗大都取法固當上宗﹐論詩亦莫輕道。晚唐詩人﹐如溫庭筠之材﹐許渾之致﹐見豈五尺之童下﹐直風會使然耳。覽者悲其衰運可也。」此論頗公﹐非聞聲而吠者。

用修曰「晚唐之詩﹐分爲二派﹐一派學張籍﹐一派學賈島。其詩不過五言律﹐起結皆平平。前聯俗語﹐十字一串帶過。後聯謂之頸聯﹐極其用工。又忌用事﹐謂之點鬼簿。惟搜眼前景而深刻思之﹐所謂『吟成五个字﹐斷數莖須』也。余嘗笑之﹐彼視詩道也狹矣。《三百篇》皆民間士女所作﹐何嘗須﹗今不讀古而徒事苦吟﹐斷筋骨亦何益哉﹗眞處之虱也。」余意用修以此矯空疏之獘﹐誠爲石論﹐但兩家詩派自分﹐其弟子得失亦自有別。張主言情﹐語多平易。賈專寫景﹐意務雕搜。且張佳處本在樂府歌行﹐捨其委婉諷諭之章﹐而模其淺近﹐此誠庸劣。閬仙古詩𨿽气格不靡﹐時多酸陋﹐短律推敲良具苦心﹐學之者專務於此﹐故時有出藍之美。兩派中有善學不善學之分﹐槪謂之「虱」﹐恐非平允。○賈五言律亦出自於杜﹐如「衰年催釀黍﹐細雨更移橙」﹐「帖石防ㄨ岸﹐開林出遠山」﹐「暗水流花徑﹐春星帶艸堂」﹐「綠垂風折筍﹐紅綻雨肥梅」﹐皆只寫目前之景﹐略不使事。至如「仰蜂黏落絮﹐行蟻上枯梨」﹐形容尢入僻細。但少陵不專此一體﹐亦有使事者﹑言情者﹐正如郇公之廚﹐惟偕惟旨﹐賈體惟以海錯供庖耳。

○顧華玉論詩

「玉帳牙旗得上游﹐安危須共主君憂。竇融表已來關右﹐陶侃軍宜次石頭。豈有蛟龍曾失水﹖更無鷹隼與髙秋。晝號夜哭兼幽顯﹐早晚星關雪涕收。」顧曰「此篇所言何事﹖次聯粗淺﹐不成風調。古人紀事必明白﹐但至褒貶乃隱約﹐未有如此者。」余甚不服此論。按李集先有《有感二首》﹐注曰「乙卯年有感﹐丙辰年詩成。」其次篇有句曰「臨危對盧植」﹐注曰「是晚獨召故相彭陽公。」余因得盡解之﹐此詩正紀甘露之事耳。「丹陛猶敷奏」﹐是韓約報甘露降石橊枝上。「彤廷戰爭」﹐是幕中兵見﹐仇士良倉皇捧乘輿入﹐召劉泰倫﹑魏仲卿帥禁兵擊殺朝士。「臨危對盧植」﹐是士良以王涯手狀上呈﹐召鄭覃﹑令狐楚示之。「始悔用龐萌」﹐是暗指訓﹑注。「禦仗收前殿﹐凶徒劇背城」﹐是軍政皆歸於兩中尉﹐百官入朝﹐至露刃夾道。「倉皇五色棒﹐掩遏一陽生」﹐乃引魏武爲洛陽北部尉殺蹇碩叔父事。又曰古有淸君側﹐今非乏老成。素心𨿽未易﹐此舉太無名。誰瞑銜冤目﹐寧吞欲絕聲」﹐傷涯﹑飠束﹑元輿輩謀之不善﹐而又重惜其冤也。「近聞開壽宴﹐不廢用《咸英》」﹐尢見舉朝斂手﹐莫敢正言﹐慨嘆無盡。此篇題曰「《重有感》﹐首二句是言諸藩鎭之擁兵者﹐責以主憂臣辱之義。竇融表已來關右」﹐指昭義節度劉從諫上表請王涯等罪名。「陶侃軍宜次石頭」﹐傷他鎭無與之同心﹐兼諷劉逗畱不進。「豈有蛟龍曾失水﹐更無鷹隼與髙秋」﹐正言事皆決於北司﹐宰相惟行文書﹐安危系於外鎭。「晝號夜哭兼幽顯﹐早晚星關雪涕收」﹐又舉向時被禍之家﹐及目前株蔓猶未絕者﹐激烈言之。愚意義山位屈幕僚﹐志存諷諭﹐亦可嘉矣。﹝黃白山評﹕「『蛟龍失水』諭君之失臣。時中人誣宰相王涯﹑舒元輿等謀反﹐盡殺之﹐數日間生殺除拜皆決於中人﹐帝不與知﹐故有『蛟龍失水』之諭。下句言朝廷不能正中人之罪﹐如鷹隼之不能順秋令以擊燕雀也。」﹞且此何事而可明白言之﹐讀詩者又可不按本末而妄議耶﹖○「促漏遙鐘動靜聞﹐報章重疊杳難分。舞鸞鏡匣收殘黛﹐睡鴨香鑪換夕薰。歸去豈知還向月﹐夢來何處更爲﹖南塘漸暖蒲堪結﹐兩兩鴛鴦護水紋。」顧曰「初聯言夕景﹐次聯言人事﹐不知何故作一結如此﹗」郝新齋曰「恨不如娥入月﹐神女爲﹐又不如禽鳥之有匹也。」愚意末句郝所言得之。第三聯解亦未是﹐「向月」﹑「爲」﹐言不可蹤迹。合前後觀之﹐總一傷離惜別之詞。此詩非義山集中之勝﹐但顧亦不知其旨。

○藝苑卮言

王元美摘國初句之工者﹐曰「入弘﹑正間﹐不復可辧﹐參之貞元﹑長慶﹐亦無愧色。」然如「野店喚呼雙骰酒﹐漁舟爭買四腮鱸」﹐猶是放翁風調也。「白雪作花人面落﹐靑山如鳳馬頭看」﹐亦似宋人比擬。○七言起句「故人已乘赤龍去﹐君獨羊裘釣月明」﹐愚意不惟太臨摹《黃鶴》﹐且「赤龍」字過於色相﹐良非雅談。又「出墻老竹靑千个﹐浦春鷗白一雙」﹐亦不佳。

文章聲價自定﹐嗜好終是難齊。如老杜「風急天髙」﹑「玉露凋傷」﹑「老去悲秋」﹑「昆明池水」四篇﹐寧非佳詩﹐必欲取爲全唐壓捲﹐固宜來黠者之揶揄也。鍾生曰「老杜至處不在此。」自是公論。然選《詩歸》終不能全刪﹐仍取「老去悲秋」﹑「昆明池水」﹐此所謂定價也。州尢愛「風急天髙」一章﹐固是意之所觸﹐情文相會﹐猶宋孝宗獨稱「勛業頻看鏡﹐行藏獨倚樓」耳。然卽此一詩﹐州嫌其結弱﹐劉須溪則云結復鄭重。平心觀之﹐弱耶﹖重耶﹖恐兩公未免皆膜外之觀也。此詩作於大歷二年夔州時﹐「艱難苦恨繁霜鬢﹐潦倒新停濁酒杯」﹐自是情與境會之言﹐不經播遷之恨者﹐固宜以常法律之。○州曰「『昆明池水』麗沈切﹐惜多平調﹐金石之聲微乖耳。」鍾云「中四語誦之心魂謖謖。」覺鍾所言殊有鮫客探珠之功。○近有刻杜律﹑韓文者﹐假托萬曆間楚中一鉅公﹐評「羞將短髮還吹帽﹐笑倩旁人爲正冠」曰「落帽自佳﹐不必翻案」。噫嘻﹗如此人亦言詩乎﹖﹝黃白山評﹕「此指郭明龍。」﹞鍾曰「二句𨿽一气﹐然上語悲﹐下語謔﹐微吟自知﹐不得隨口念過。」愚意此卽州所云「情生於文」﹐正未易論。蓋有出之者偶然﹐而覽之者實際也。然州評此詩曰「首尾勻稱而斤兩不足。」亦只是較量體格﹐未及細探情之言。○論太白《鳳凰臺》結句﹐亦不及乃弟麟洲之語爲當。

州之才﹐吾所北面﹐獨其論中晚人﹐則如踞峯巒而下視﹐𨿽形勢了然﹐未能周悉幽隱。詩至中晚而衰﹐誠無辭於掊擊。然讀之亦甚艸艸﹐退之至謂「本無所解」﹐將《琴操》銘詩可一槪抹卻乎﹖

黃白山評﹕「此語過於輕薄﹐宋人又過於推尊﹐俱不當。蓋其爲文陳言務去﹐戛戛其難﹐而卽以此爲詩﹐故入生硬險峭一路﹐終非詩家正聲。後人過尊之﹐不則峻貶之﹐恐退之兩不受耳。」

州曰「五言律差易得雄渾﹐加以二字﹐便覺費力﹐𨿽曼聲可聽而古色漸稀。」此言足令中晚人心死。𨿽然﹐與其僞古而爲宋之江西派﹐則寧取曼聲。

州之論﹐似目空千古﹐實亦與古人互相發明。其云「篇法有起有束﹐有放有斂﹐有喚有應﹐一開則一闔﹐一揚則一抑﹐一象則一意﹐無偏用者。字法有虛有實﹐有沈有響﹐虛響易工﹐沈實難至。五十六字如魏明帝淩臺材木﹐銖兩悉配乃可。」此卽隱侯所云「前有浮聲﹐後須切響。一篇之內﹐音韻盡殊﹔一句之中﹐輕重悉異」意也。其云「篇法之妙﹐不見句法﹔句法之妙﹐不見字法。有俱屬象而妙﹐俱屬意而妙﹐俱作髙調而妙﹐直下不偶對而妙。興與境會﹐神合气完。」卽嚴滄浪「羚羊掛角﹐無迹可求。如空中之音﹐相中之色﹐水中之月﹐鏡中之象」意也。但以此律人﹐則沈隱侯所云「典正可采﹐酷不入情﹐博物可嘉﹐職成拘制」者﹐未免犯之。李衛公情不取音韻者﹐良所悖也﹐恐爲東野畢之禦馬耳。其後公安反唇不休﹐便是兩驂之曳兩服。

○謝榛詩家直說

謝茂秦論詩﹐不顧性情義理﹐專重音響﹐所謂習制氏之鏗鏘﹐非關作樂之本意也。其糾摘細碎﹐誠有善者﹐亦多苛僻。漫列數條﹕如論耿《贈田家翁》詩曰「蠶屋朝寒閉﹐田家晝雨」﹐謂「上句語拙﹐『朝』﹑『晝』二字合掌。」愚意「朝」者淩晨也﹐「晝」則卓午也﹐何爲合掌﹖蠶屋因曉寒而閉﹐非竟日不開也。田家當晝雨而﹐雨止則仍復作務﹐寧嬉坐竟日乎﹖此可謂妄生瘡矣。○論蔡琰曰「薄志節兮念死難」﹐魏武帝曰「周公吐哺﹐天下歸心」﹐「卽以周以自任﹐又曰﹕『天命在吾﹐吾爲周文王矣。』老瞞如此欺人。詩貴乎眞﹐文姬得之。」愚意此眞腐儒之言﹐操一生發語﹐何處非手掩其心﹐而漫以兒女子律子。○論賈島《望山》詩曰「長安百萬家﹐家家張屏新。誰家最好山﹐我願爲其鄰」。「好山非近一家﹐何必擇鄰哉」。余意此論尢謬﹐百萬家𨿽同此山﹐峯巒向背﹐各各不同﹐安得謂獨無勝處﹖○論劉禹錫《送黔南僧》曰「猿窺齋林葉動﹐蛟龍聞咒浪花低」﹕「太白《僧伽歌》曰﹕『瓶裏千年舍利骨﹐手中萬歲猢猻藤』﹐詞髙气雄﹐大過禹錫。」愚意太白長歌﹐禹錫近體﹐體制自各不同。且太白二語﹐實不見佳﹐徒以雄才灝气行之﹐遂扌其醜。正如長江中腐不能爲累﹐非可指爲美物也。禹錫未免涉於工麗﹐然如澄練散綺﹐何遂不佳﹖○又曰「詩有簡而妙者。如阮籍『一身不自保﹐何況戀妻子』﹐不如裴說『避亂一身多』。戴叔倫『還作江南會﹐翻疑夢裏逢』﹐不如司空曙『乍見翻疑夢』。沈約『及爾同衰暮﹐非復別離時』﹐不如崔塗『老別故交難』。張九齡『謬忝爲邦寄﹐多慚理人術』﹐不如韋應物『邑有流亡愧俸錢』。」信如所云﹐詩只作一句耶﹖文人得心應手﹐偶爾寫懷﹐簡者非縮兩句爲一句﹐煩者非演一句爲兩句也。承接處各有气脈﹐一篇自有大旨﹐那得如此苛斷﹗○又曰「專於陶者失之淺易﹐專於謝者失之。」此深合詩道之言。獨其自誇以奇古爲骨﹐平和爲體﹐兼以初唐﹑盛唐諸家合而爲一﹐若蜜蜂歷采百花﹐自成一種佳味﹐與芳馨殊不相同﹐使人莫知所蘊者﹐乃《暮秋寄懷徐子與》十二詩﹐讀之殊自平平。尢可笑者﹐如「登眺秋光迥﹐浮沈老气孤」﹐「地勝堪賦﹐杯淸悶可揮」﹐「鶴爲處伴﹐菊是澹中花」﹐「妒久金增色﹐才孤劍養靈」﹐此何如「日中市朝滿」﹐「黃鳥度靑枝」耶﹖幸生於今﹐不爲鍾參軍見也。○茂秦嘗自設問答﹐曰「夫作詩者立意易﹐措辭難﹐然辭意相屬而不離。若專乎意﹐或涉議論而失於宋體﹔工乎辭﹐或傷气格而流於晚唐。」此眞妙論。因立爲內外二說﹐請出一字以試心思﹐乃得「天」字﹐遂成若干句。至於「鴟號月黑天」﹐「長陰夢裏天」﹐「靈聚洞中天」﹐「千江各貯天」﹐「道在混茫天」﹐「气慘戰場天」﹐「波明日本天」﹐「丹薰夜裏天」﹐「仰天心貯月」﹐「諸天空色界」﹐「混沌是天胚」﹐「萬物各天幾」﹐「一法通天笠」﹐謂之因字得句。復自誇太泄天機。嗚呼﹗如此天機﹐恐遭天壓耳。○茂秦屢誨人以悟﹐然所云悟﹐特聲律耳。其得處爲淹雅﹐失處則不免流於平熟。詩法中固有「橫空盤硬語﹐妥帖力排」者﹐烏可拘此一途﹖﹝黃白山評﹕「此昌黎語﹐渠於詩不得正法眼藏正坐此﹐而賀顧取之耶﹗」﹞

○袁石公論詩

從來文章必有所自能者﹐技成而善化轍迹耳。故細心以觀﹐𨿽韓﹑柳之文﹐李﹑杜之詩﹐未嘗無所本。而曰「唐人妙處正在無法」﹐豈其然哉﹖拙者字比句擬﹐剽竊成風﹐幾乎萬口一響﹐若此誠陋。然曰「信腕信口﹐皆成律度」﹐亦終無是理也。卽如石公所稱﹕「古有以平而傳者﹐如『睫在眼前人不見』之類是也﹔以俚而傳者﹐如『一百饒一下﹐打汝九十九』之類是也﹔以俳而傳者﹐如『迫窘詰曲幾窮哉』之類是也。」𨿽傳正傳其醜耳﹐如西施與嫫姆並傳﹐遂謂嫫姆與西施並美耶﹖○石公曰「古之爲詩者﹐有泛寄之情﹐無直書之事﹔其爲文也﹐有直書之事﹐無泛寄之情。晉﹑唐以後﹐爲詩者有贈別﹑有敍事﹐爲文者有辯說﹑有論敍。架空而言﹐不必有其事與其人﹐是詩之體已不虛﹐文之體已不能實矣。古人之法﹐顧安可槪﹗」予以信如所云﹐則商﹑周十五國之篇﹐止有此興而無賦﹔湘累紉椒蘭﹐園吏之言鵬﹐皆實有是事﹐亦不盡然矣。至盛推宋詩文﹐謂「其中實有可以起秦﹑漢而軼盛唐﹐韓﹑柳﹑元﹑白﹑歐則詩之聖﹐蘇則詩之神。陶僅取其趣﹐謝僅取其料﹐李﹑杜稍假以大」﹐似猶出六子之下。甚至以「明詩文無一可傳﹐可傳者僅《劈破玉》《打棗竿》《銀柳絲》《掛眞兒》之類」。此則古人無舌﹐不能起之復言﹐然後人有眼﹐中郎亦不能遮之盡黑也。予以蹈襲者王莽法《周官》也﹐屏棄者亦秦人燒《詩》《書》也。石公從陜還﹐亦自知悔﹐而年已不待。其弟《柴紫書序》中屢言之﹐可謂善自救敗。獨恨其鋤莠不盡﹐尙畱俟後人耘耨耳。

○詩歸

鍾氏《詩歸》失不掩得﹐得亦不掩失。得者如五子開蜀道﹐失者則鐘鼓之享爰ス。大率以深心而成僻見﹐僻見而涉支離﹐誤認淺陋爲髙深﹐讀之使人怏怏耳。然其持論亦偏﹐曰「詩以靜好柔厚爲教者也﹐豪則喧﹐俊則薄﹐喧不如靜﹐薄不如厚。」愚意遠喧而取靜可也﹐避豪而得悶不可也﹔戒薄而求厚可也﹐捨俊而獎純不可也。何必豪與俊獨無詩﹐夏葛冬裘﹐曲房曠閣﹐固不可舉一耳。

唐武后於宮中習貓﹐使與鸚鵡共處﹐出示百官﹐傳觀未徧﹐貓饑搏鸚鵡食之﹐太后甚慚。事載唐史﹐千古以爲笑柄。閻朝隱獨賦《貓兒鸚鵡篇》﹐序曰﹕鸚鵡﹐慧鳥也。貓﹐不仁獸也。飛翔其背焉﹐嚙啄其頤焉﹐攀之緣之﹐蹈之履之﹐弄之藉之﹐蹌蹌然此爲自得﹐彼亦以爲自得。畏者無所起其畏﹐忍者無所行其忍﹐抑血屬舊故之不若。臣叨踐太子舍人﹐朝暮侍從﹐預見其事。聖上方以禮樂文章爲功業﹐朝野歡娛﹐彊梁充斥之輩﹐願爲臣妾﹐稽顙闕下者日萬計。尋而天下一統﹐實以爲慧可以伏不慧﹐仁可以伏不仁﹐亦太平非常之明證。事恐久遠﹐風雅所缺﹐再拜稽首爲之篇。」「霹靂引﹐丰隆鳴﹐猛獸噫气蛇吼聲。鸚鵡鳥﹐同資造化兮殊粹精。毛﹐翡翠翼。雛延頸﹐雞弄色。鸚鵡鳥﹐同稟陰陽兮異埏埴。彼何爲兮﹐隱隱振振﹖此何爲兮﹐綠衣翠襟﹖彼何爲兮﹐窘窘蠢蠢﹖此何爲兮﹐好貌好音﹖彷彷兮佯佯﹐似妖姬ε步兮動羅裳。趨趨兮蹌蹌﹐若處子回眸兮登玉堂。爰有獸也﹐安其忍﹐觜其脇﹐距其胸。與之放曠浪浪兮﹐從從容容。鉤爪鋸牙也﹐宵行晝伏無以當﹐遇之兮忘味。搏擊騰擲也﹐朝飛暮噪無以拒﹐逢之兮屏气。由是言之﹐貪殘薄則智慧作﹐貪殘臨之兮不復攫。由是言之﹐智慧周則貪殘囚﹐智慧犯之兮不復憂。菲形陋質𨿽賤微﹐皇王顧遇長光輝。離宮別館臨朝市﹐妙舞繁弦雜宮徵。嘉善堂前景福內﹐合歡殿上明光裏。母屏風文彩合﹐流蘇鬥帳香煙起﹐承恩宴盼接宴喜。髙視七頭金駱駝﹐平懷五尺銅獅子。國有君兮國有臣﹐君爲主兮臣爲賓。朝有賢兮朝有徳﹐賢爲君兮徳爲飾﹐千秋萬歲兮心轉憶。」此事於翰墨中最醜﹐卽詩佳亦不足收﹐況鄙誕可笑若此。張說當時以爲風雅罪人﹐此眞定論。《詩歸》獨實之。鍾曰「正理奇調。」譚曰「忽然起止﹐雷霆風雨。確然陳訴﹐忠臣仁人。非以詩文爲戲﹐乃一肚奇趣正理﹐觸物動搖。且千古而下﹐皆有感於斯文。」夫以朝隱誦貓爲忠仁﹐則爾時胡延慶以丹漆書龜腹曰「天子萬萬年」﹐李昭徳刮之立盡﹐此殆不忠不仁之甚者耶﹗按《唐詩紀事》稱朝隱「性滑稽﹐屬詞奇詭﹐爲武后所賞」。生見薄於本朝﹐忽推崇於異代。余意選者不應悖謬至此﹐總是閱《詩紀》時見其體裁怪異而喜之﹐不考其何時何事也。孟子論誦詩讀書﹐而歸之論世知人﹐眞不可艸艸。﹝黃白山評﹕「以此入鍾﹑譚之罪﹐當亦俯首無辭。」﹞又如孫思邈四言詩「取金之精﹐合石之液」﹐至「南宮注名﹐北斗落籍」﹐何關風雅而亦載之﹖梁簡文帝曰「未聞吟詠情性﹐反擬《內則》之篇﹔操筆寫志﹐更摹《酒誥》之作。『遲遲春日』﹐翻學《歸藏》﹔『湛湛江水』﹐遂同《大傳》。」自是格言﹐不得以耽於宮體非之也。

宋之問《浣妙篇贈陸上人》﹐後云「自昔專嬌愛﹐襲玩惟驕奢。達本知空寂﹐棄彼猶泥沙。永割偏執性﹐自長薰修芽。攜妾不障道﹐來止妾西家。」鍾云「『襲玩』二字﹐寫盡兒女之情。自此以下﹐皆死心後語﹐非大本事人不能﹐且不知。」又云「正是食火吞鍼手段。」總評曰「《浣紗篇贈陸上人》﹐題便妙矣﹐忽說出一段禪理﹐了無牽合﹐直是胸中圓透﹐拈著便是。」余意越女自是千載上人﹐與爾時何涉﹖譚又云「將美色點化上人﹐是從來祖師好法門。」則何不卽作目前美婦人語﹐卻鋪敍西施實事﹕「一行霸勾踐﹐再笑傾夫差。一朝還舊都﹐靚妝尋若耶。鳥驚入松网﹐魚畏沈荷花。始覺冶容妄﹐方悟羣心邪。欽子秉幽意﹐世人共稱嗟。願言托君懷﹐倘類蓬生麻。」將死人說得活現也。明是寄托之詞無疑。按宋龍門奪抱﹐昆明入選﹐自誇「三入文史林﹐兩拜神仙署」﹐生平頗亦赫奕。後以轉結安樂﹐太平嫉之﹐下遷越州長史。史稱其頗力爲政﹐窮歷剡溪山﹐置酒賦詩。」此詩必作於越中﹐當是偶逢名僧﹐追念往事﹐所謂「不向空門何處消」也。宋在韶州﹐嘗謁六祖。又其《雨從箕山來》曰「觀花寂不動﹐聞鳥懸可悟。向夕聞天香﹐淹畱不能去。」人𨿽險競﹐於禪乘似多夙根。如房融﹐二張之黨﹐流髙州後﹐能譯《欏嚴》。文人慧業﹐數數有此。鍾﹑譚專就浣紗及上人評論﹐似未了了其作詩之意。○宋集有《梁宣王挽詞》﹐卽武三思也。次聯云「業重興王際﹐功髙復辟辰」﹐乃暗攘五王之功。譚云「句法典重不癡。」下云「愛賢惟報國﹐樂善不防身」﹐正指太子重俊事﹐巧爲出脫。譚云「宰相要明此道。」此皆因止見題目爲梁宣王﹐不究其何人也。宋嘗有《代梁王妃讓封表》﹐敍述三思存歿﹐備極哀艷。又《魯忠王挽詞》﹐卽三思子崇訓也。鍾評其詩「邦家錫寵光﹐存歿貴忠良」曰「存不必言﹐說到歿處﹐方知忠良關系。」崇訓國賊﹐果「忠良」耶﹖

陳子昂《蘇丘覽古》曰「南登碣石阪﹐遙望黃金臺。丘陵盡喬木﹐昭王安在哉﹖」此與「駕言發魏都﹐南向望吹臺。簫管有遺音﹐梁王安在哉」無異﹐固知阮詩陳所自出。鍾氏乃謂「身分銖兩實遠過之」。又曰「陳子昂﹑張九齡《感遇》詩﹐格韻興味有遠出《詠懷》上者。」按張曰「燕雀感昏旦﹐檐楹呼匹儔。鴻鵠𨿽自遠﹐哀音非所求。」卽嗣宗「寧與燕雀翔﹐不隨黃鵠飛」之意﹐然則張詩亦自出於阮。乃云「不可語千古人。」先痛罵作防川之勢以鄣眾口﹐口豈終壅哉﹗按鍾云「古今以嗣宗《詠懷詩》﹐幾於比《古詩十九首》矣。」盡情刪之﹐止存三首。又評太白《古風》曰「此題六十首﹐太白長處殊不在此﹐而未免以六十首故得名﹐名之所在﹐非詩之所在也。」亦止存一首。伯敬見人所稱﹐便欲尋事作鬧以見奇﹐詩之是非﹐何由可定﹗渠自讀古人艸艸﹐古人不受誣也。

張九齡《庭梅》詩曰「芳意何能早﹐孤榮亦自危。更憐花蒂弱﹐不受歲寒移。朝雪那相妒﹐陰風已屢吹。馨香𨿽尙爾﹐飄蕩復誰知﹗」《詩歸》曰「梅詩如此﹐無聲無臭矣。『雪滿山中髙士臥﹐月明林下美人來』﹐膚不可言。」余觀此詩﹐字字危栗﹐起結皆自占地步﹐正是寄托之詞﹐亦猶《詠燕》﹐特稍深耳。若只作梅花詩看﹐更謂梅花詩必當如此作﹐豈惟作者之意河漢﹐詩道亦隔萬重。

《詩歸》之謬﹐尢在李﹑杜。如《客居》詩﹐止是牽爾寫懷之作﹐原不足選。至其後有句云「臥愁病腳廢﹐徐步示小園」﹐鍾云「『示』字妙。」按本集乃「視」字﹐細味文理﹐亦「視」字爲妥﹔作「示」字者﹐寫《詩紀》人一時筆誤耳。偶見其新﹐遂稱爲妙。好奇之僻﹐其蔽爲愚﹐眞可一笑﹗﹝黃白山評﹕「按全書賞誤字者非止一字﹐總之一言以蔽之﹐曰不學不思耳。卽選杜而論﹐『新飲聞黃粱』﹐『聞』本作『間』﹔『辱馬馬尾焦』﹐『尾』本作『毛』﹔『並驅紛遊場』﹐本作『並驅動莫當』﹔『足以送老姿』﹐本作『足爲送老資』﹔『禦廚絲絡送八珍』﹐本作『絡繹』﹔『愛竹遺兒書』﹐『遺』本作『遣』。」﹞。○《西枝村尋置艸堂地宿贊公土室》曰「出郭眄細岑﹐披榛得微路。行一流水﹐曲折方屢渡。」鍾云「此必浣也﹐二語至今猶是浣實錄。」蓋徒聞公之築艸堂於浣花上耳﹐然浣自在成都。贊公以與房遊從﹐謫秦州安置。少陵自華之秦﹐因贊公稱近郭有巖竇之勝﹐意欲畱居﹐故尋置艸堂地﹐則此自是秦州山中之﹐與百花潭上何與﹖伯敬看詩極有深心﹐下筆則多鹵莽﹐往往情生於文﹐凡事以意爲之。﹝黃白山評﹕「所謂『深心』者﹐如人往長安﹐不由大道﹐誤入山鄕僻縣﹐指說村莊兒女之事﹐究竟未到長安。」﹞又如評「堂前撲棗任西鄰﹐無食無兒一婦人」曰「許婦人撲棗已是細故﹐況吳郎之棗乎﹖當看其作詩《又呈吳郎》﹐是何等念頭﹗」如此議論亦妙。但此詩之前﹐先有《簡吳郎司法》一詩﹐乃公借西堂與居者﹐則棗固是公所植﹐非吳郎棗也。此總因止看《詩紀》﹐未嘗再參他本故。○鍾云「七言律諸家所難﹐老杜一人選至三十首﹐不爲嚴且約矣。」然於尋常口耳之前﹐人人傳誦﹐代代屍祝者﹐十或黜其六七。友夏云「旣欲選出眞詩﹐安得顧人唾罵﹗」余意欲選眞詩﹐不宜以同異作意細推。鍾意先務人棄我取﹐安得不僻﹐僻則安得不錯﹗鍾已吹竽﹐譚復建鼓從之。如評《覃山人隱居》曰「此老杜眞本事﹐何不卽如此作律﹐乃爲《秋興》《諸將》之作﹐徒費气力﹐煩識者一番周旋耶﹗」夫嗜好不同﹐如屑屑較量﹐羊棗膾炙﹐固是拙陋﹐乃自甘腐鼠﹐遽哧雛﹐亦何器識哉﹗按《諸將》曰「漢家陵墓對南山﹐胡虜千秋尙入關。昨日玉魚蒙葬地﹐早時金碗出人間。見愁汗馬西戎逼﹐曾閃朱旗北斗殷。多少材官守涇渭﹐將軍且莫破愁顏。」「韓公本意築三城﹐擬絕天驕拔漢旌。豈謂盡煩回紇馬﹐翻然遠救朔方兵﹖胡來不覺潼關隘﹐龍起猶聞晉水淸。獨使至尊憂社稷﹐諸君何以答平﹗」「洛陽宮殿化爲烽﹐休道秦關百二重。滄海未全歸《禹貢》﹐薊門何處覓堯封﹖朝廷衮職誰爭補﹖天下軍儲不自供。稍喜臨邊王相國﹐肯銷兵甲事春農。」「回首扶桑銅柱標﹐冥冥气未全消。越裳翡翠無消息﹐南海明珠久寂寥。殊錫曾爲大司馬﹐總戎皆插侍中貂。炎風朔雪天王地﹐只在忠臣翊聖朝。」「錦江春色逐人來﹐巫峽淸秋萬壑哀。正憶往時嚴僕射﹐共迎中使望鄕臺。主恩前後三持節﹐軍令分明數舉杯。西蜀地形天下險﹐安危須仗出羣材。」首篇「玉魚」﹑「金碗」﹐是言兵燹之餘﹐冢墓多傷。次作言張仁願築三受降城﹐本欲界別內外﹐今反仗回紇救援﹐恃功焚掠﹐兩致東京塗炭。第五句「胡來不覺潼關隘」﹐「不覺」二字最妙﹐卽孟子所云「委而去之﹐地利不如人和」也。末句「獨使至尊憂社稷﹐諸君何以答平」﹐讀至此﹐眞令頑者Г顏﹐懦者奮勇﹐可謂深得諷諭之道。第三篇

首句言回紇焚掠之苦﹐次句指懷恩之變﹐二寇屢入。「《禹貢》」﹑「堯封」﹐是言安﹑史𨿽誅﹐盧龍﹑魏博諸鎭﹐犬牙負固。故前責諸將之逗畱﹐後獎邊臣之效職﹐八句中勸懲咸備。第四篇

「越裳翡翠」﹑「南海明珠」﹐是言擁兵者專殖自封﹐貢獻虧缺﹐卽《春秋》詰苞茅意。固知作詩須通經術﹐亦不止毛氏一家也。惟末篇光焰稍減﹐乃因嚴武初喪﹐郭英驕縱﹐恐復致亂﹐故先敍武事﹐末又叮嚀鄭重﹐有陰雨徹桑之慮。余嘗謂此數詩可與《小雅雨無正》篇相匹﹐反謂其「徒費气力﹐煩識者一番周旋」。如此周旋﹐恐老杜正不屑也。﹝黃白山評﹕「按所述諸作﹐事實亦失。『胡』字兩首並指祿山﹐『西戎』則指吐蕃。此都略過﹐而專歸咎於回紇。當時收復東京﹐史𨿽有回紇縱兵大掠之語﹐然在收復西京之後。此云『洛陽宮殿化爲烽﹐休道秦關百二重』﹐語勢由洛陽而及長安﹐自指祿山陷兩京之事無疑。而五首大指總包括『只在忠良翊聖朝』一句﹐所以深責當時諸將不能爲至尊分憂﹐惟嚴公可當一面﹐而今日遂無其人也。賀徒知賞《諸將》之作﹐以誚鍾﹑譚之孟浪﹐而所評又復不能中的﹐洵說詩之難如此。」﹞○譚又評《喜達行在所》曰「《諸將》詩肯如此做卽妙絕﹐豈七言難於五言﹐子美亦爾耶﹗」余謂此言尢妄。按《達行在》詩曰「西憶岐陽信﹐無人遂卻迥。眼穿當落日﹐心死著寒灰。霧樹行相引﹐連山望忽開﹐所親驚老瘦﹐辛苦賊中來。」「愁思胡笳夕﹐淒涼漢苑春。生還今日事﹐間道暫時人。司隸章初睹﹐南陽气已新。喜心翻倒極﹐嗚咽淚沾巾。」「死去恁誰報﹖歸來始自憐。猶瞻太白雪﹐喜遇武功天。影靜千官裏﹐心蘇七校前。今朝漢社稷﹐新數中興年。」此是子美身陷賊中﹐艱難竄徒﹐得赴行在﹐痛定思痛﹐不覺悲喜交集。《諸將》詩乃流落劍南﹐風聞時事﹐不勝亡羊補牢之慮。局中事外﹐如何可同﹐率爾妄言若此。○《承聞河北諸道節度入朝歡喜口號》曰「英雄見事若通神﹐聖哲爲心小一身。燕趙休矜出佳麗﹐宮闈不擬選人才。」鍾云「一段善後之意﹐說得微婉﹐妙妙﹗」細思此語未盡。憲宗時﹐髙崇文擒劉辟﹐辟有二妾﹐皆殊色﹐監軍請獻之﹐崇文不從﹐以配將吏之無妻者。少陵固亦此意﹐蓋不勝有施女夏﹐文衣饋魯之慮耳。○《秋興》詩體髙格厚﹐意味深長。以「秋興」命篇﹐乃因秋起興﹐非詠秋也。其言忽而蜀中﹐忽而秦中﹐忽而寫景﹐忽而言懷﹐忽而壯麗﹐忽而荒涼﹐忽而直陳﹐忽而隱諭﹐正所謂哀傷之至﹐語言失倫﹐或笑或泣﹐苦樂自知者。鍾云「《秋興》偶然八首耳﹐非必於八也。今人詩擬《秋興》已非矣﹐況捨其所爲《秋興》﹐而專取盈於八首乎﹖胸中有八首﹐便無復《秋興》矣。」此言自當﹐然因擬者之八首﹐並棄杜之《秋興》﹐仍是胸中有八首﹐無《秋興》也。桓溫聲雌﹐並嗤越石乎﹖然如評「避人焚諫艸﹐騎馬欲雞棲」﹐「明朝有封事﹐數問夜如何」云「前詩結語是大臣之體﹐此二句是諫臣之心。」評「無才逐仙隱﹐不敢恨庖廚」云「讀此知世上聰明人取禍﹐不得藉口『髙才』二字。大抵古人看『才』字盡深﹐論道術﹔今人看『才』字淺﹐論伎倆。」眞使人躍然起舞。

太白髙曠人﹐其詩如大圭不琢﹐而自有奪虹之色。讀者如江海﹐忽而鼉怒龍吟﹐金支翠﹐忽而波澄如練﹐一日千里﹐不可以溪潭沼之觀之也。鍾﹑譚細碎人﹐喜於幽尋暗摸﹐與光明豁達者气類固自不侔。故《詩歸》所選李﹑杜尢舛﹐論李之失﹐視杜尢甚。

孟襄陽《宿業師山房待丁大不至》曰「夕陽度西嶺﹐羣壑倏已暝。松月生夜涼﹐風泉滿淸聽。樵人歸欲盡﹐煙鳥棲初定。之子期宿來﹐孤琴候蘿逕。」鍾云「此『盡』字不如用『稀』字妙。」《采樵作》曰「采樵入深山﹐山深樹重疊。橋崩臥槎擁﹐路險垂藤接。日落伴將稀﹐山風拂羅衣。長歌負輕策﹐平望野煙歸。」鍾云「觀此『稀』字﹐遠勝『樵人歸欲盡』『盡』字矣。」余意「日落」與「已瞑」﹐亦微分早暮。「日落伴將稀」﹐是樵子漸去﹐見己亦當歸。「樵人歸欲盡」﹐是行人已絕﹐丁猶不至﹐有「搔首踟躕」之意﹐故抱琴候之。自是各寫所觸﹐何必同﹖

黃白山評﹕「余謂不必論二首之意各別﹐卽『樵人歸欲盡』五字﹐入口亦自宜仄聲﹐換平聲『稀』字不得。」

伯敬尢推劉虛﹐其言曰「妙在止十四首﹐一字去不得﹐其用意狠處﹐全在不肯多。」然觀殷所稱「歸夢如春水﹐悠悠繞故鄕」﹐又「駐馬渡江處﹐望鄕得歸舟」﹐皆在十四首外﹐則劉詩遺失多矣。人生後世﹐不宜據所聞見﹐懸斷古人。鍾嘗云「李賀投混詩無復佳者。」卽此種論頭也。僻不足怪﹐笑其辯而堅耳。○王之渙開元中有盛名﹐今惟傳四絕句﹐又不盡佳。若果止四絕﹐則旗亭中亦不敢與少伯﹑達夫以歌辭之多寡角勝負矣。劉詩之傳不廣﹐亦王類也。

王昌齡《風涼原上作》曰「陰岑宿歸﹐煙霧濕松柏。風淒日初晚﹐下嶺望川澤。遠山遠晦明﹐秋水千里白。佳气盤未央﹐聖人在凝碧。關門阻天下﹐信是帝王宅。海內方晏然﹐廟堂有奇策。時貞守全運﹐罷去遊說客。予忝蘭臺人﹐幽尋免貽責。」鍾云「管﹑商實際語。」譚云「『幽尋免貽責』﹐有不敢遊樂之間之意。讀前『海內晏然』數語﹐可謂畱心經濟。經濟人在山水間﹐有許多料理﹐與俗宦不同。」余觀此詩﹐則絕不然﹐乃傷才智之士無所用意。按唐史稱上自東都還﹐林甫知意厭巡狩﹐乃與牛仙客謀﹐增近道粟賦及和糴以實關中。數年蓄積稍丰﹐上因謂天下無事﹐安居無爲﹐悉以政事委林甫。林甫欲專大權﹐蔽塞人主視聽﹐召諸諫官﹐語以立仗馬﹐黜補闕杜爲下わ令﹐自是諫諍路絕。篇中「晏然」﹑「奇策」﹐殆實有所指也。廟堂粉飾太平﹐中外以言爲諱﹐不�徹桑未雨﹐屏棄智謀之士﹐故亦欲以苟容免咎﹐此所謂以嘻笑爲裂眥者。然觀其《寄侍禦弟曰「不應百尺松﹐空老鍾山靄。」《裴六書堂》曰「窗下長嘯客﹐區中無遺想。經綸精微言﹐兼濟當獨往。」《箜篌引》曰「僕本東山爲國憂﹐明光殿前論九疇﹐簏讀兵書盡冥搜。」少伯自是有志用世人﹐但評此詩末語﹐則非是。

崔曙《潁陽懷古》曰「靈氛霧歇﹐皎鏡淸心顏。空色不按本集乃『下』字映水﹐秋聲多在山。」「世人久疏曠﹐萬物皆自。白鷺寒更浴﹐孤晴未還。昔時讓王者﹐此地閉玄關。無以躡髙步﹐淒涼岑壑間。」《詩歸》評曰「醜字敗興。」然舊本實「柴關」也。此詩甚佳﹐但因傳寫者或點畫之訛﹐或下筆之誤﹐遂爾減價。又其《途中曉發》曰「曉霽長風裏﹐勞歌赴遠期。輕歸海交」﹐譚云「奇」。按舊本乃「疾」字﹐觀下文「月滿下山遲」﹐其爲「疾」字無疑。率爾毀譽﹐何不思之甚﹗

黃白山評﹕「按《史記》云﹕『箕山有許由冢。』『玄關』字蓋指此。鍾評固不足謫﹐然舊本攺『柴』字﹐亦失作者本意。」又評﹕「『海交』﹐今《詩歸》仍作『疾』字。按此書翻板非一﹐豈賀所見本誤作『交』字耶﹖第『交』字系平聲﹐律詩無此體﹐賀亦不言﹐必本書已誤﹐而賀刻詩話又再誤耳。」

朱慶余「滿酌勸僮僕﹐好隨郎馬蹄。春風愼行李﹐莫上白銅。」鍾曰「此詩篤情重義﹐遠勝『欲別牽郎衣』一首者﹐以『滿酌勸僮僕』五字意頭不同故也。」余意孟詩亦自佳。孟題曰《古別離》﹐乃是擬作﹔此題曰《送陳標》﹐乃是自寫胸懷。孟詩乃伉儷之言﹐故語中半含嬌妒﹔此詩乃友朋之語﹐故言外寓有箴規。同牀各夢﹐不足相形。

○譚評蘇詩

《和晁同年九日見寄》曰「仰看鸞鵠刺天飛﹐富貴功名老不思。病馬已無千里志﹐騷人長負一秋悲。古來重九皆如此﹐別後西湖付與誰﹖遣子窮愁天有意﹐吳中山水要淸詩。」譚云「遊止山水好景﹐每尋替人不得。況坡老開西湖﹐何等關情﹐決不忍交付與俗人矣。」此評亦好﹐但作詩時子瞻自杭州通守轉密州﹐西湖尙未開也。此與伯敬硬斷老杜西枝村尋置艸堂地爲成都艸堂同病。

黃白山評﹕「余嘗謂二君評詩﹐俱是閉著眼睛說話﹐此其學識浮淺僻陋使然﹐猶不足怪。乃二三十年中﹐淺陋無識之士﹐從風而靡﹐盡奉其所學而學焉﹐幾如一瞽牽眾瞽號呼丐食矣。」

譚評蘇詩﹐大致不離於僻。然有當佩服者﹐一曰「筆不加點﹐倚馬萬言﹐此語極誤人。縱使眞才士﹐何妨稍一停研﹐而刺刺不休﹐取一時庸眾張目也。每讀坡公詩﹐恨不得同時﹐以此言進之。」又評其「玄鴻橫號黃桷峴﹐皓鶴下浴荷湖」等句曰「世豈少故作艱奇者﹐欲絕其源﹐且恨莫由﹐柰何復導之使有其詞也﹗此等詩﹐昌黎﹑東野諸人﹐不得不任其過。」二議眞有益風雅。

●補遺

○和詩

古人和意不和韻﹐故篇什多佳。始於元﹑白作俑﹐極於蘇﹑黃助瀾﹐遂成藝林業海。然如子瞻和陶《飲酒》﹐𨿽不似陶﹐尙有雙雕並起之妙。至子由所和﹐竟不知何語矣。子瞻於惠州炙食羊骨﹐謂子由三年堂庖所飽芻豢﹐滅齒而不得骨﹐豈復知此味﹖此詩和於秉政時﹐宜其彊笑不樂也。然余喜其「生平不飲酒﹐欲醉何由成」﹐反眞率得陶致。

●又編

○初唐

△太宗皇帝

《大風歌》衝口而出﹐卓偉不羣。卽《鴻鵠》酸楚之音﹐猶有籠罩一世之气。太宗沾沾鋪張功烈﹐粉飾治平﹐卽此便輸漢祖一籌﹐不徒骨之靡弱。○「螢火不溫風」﹐眞爲宮體之靡。「圓花釘菊叢」﹐何來此醜字﹗

△徐賢妃

「一朝歌舞榮﹐夙昔詩書賤」﹐豈徒宮闈中﹐士之變塞者類然也。此語殆參透人情。○賢妃詩饒有气骨﹐殆非上官婉兒可比。

△章懷太子

《黃臺瓜辭》不惟音節似古樂府﹐「三摘猶自可﹐摘絕抱蔓歸」﹐言外有身不足卹﹐憂在宗社意﹐較之《小弁》尢婉尢痛﹐讀此益嘆退之《履霜操》之淺。

△貞觀諸家

貞觀諸公﹐整繕有餘﹐警醒不足。惟魏鄭公《述懷》一篇﹐磊落露骨性﹐虞永興《織錦曲》﹐情事如見。馬賓王《浮江旅思》﹐楊景猷《還山宅》《夏日應詔》﹐皆歌合律﹑舞應節之作﹐已爲王子安﹑杜必簡之先鞭矣。

△王績

詩之亂頭粗服而好者﹐千載一淵明耳。樂天效之﹐便傷俚淺﹐惟王無功差得其仿佛。陶﹑王之稱﹐余嘗欲以東臯代輞川。輞川誠佳﹐太秀﹐多以綺思掩其朴趣。東臯瀟酒落穆﹐不衫不履﹐如「來時常道貰﹐慚愧酒家胡」﹐「家貧畱客久﹐不暇道精粗。」至若「相逢寧可醉﹐定不學丹砂」﹐「昔我未生時﹐誰者令我萌﹖棄置勿重陳﹐委化何足驚」﹐眞齊得喪﹑一死生之言。曠懷髙致﹐其人自堪尙友﹐不徒音響似之。○摩詰曰「五帝與三王﹐古來稱君子。干戈將揖讓﹐畢竟何者是﹖」識田中尙費此一番輾轉。無功直曰「禮樂囚姬旦﹐詩書縛孔丘。不如髙枕上﹐時取醉消愁。」个中纖影不畱矣。○彭澤﹑東臯﹐皆素心之士﹐陶爲饑寒所驅﹐時有涼音﹔王黍秫果藥粗足﹐故饒逸趣。以九方臯相馬法觀之﹐顧不河漢。

△四傑

《在獄詠蟬序》曰「有目斯開﹐不以道昏而昧其視﹔有翼自薄﹐不以俗厚而易其眞。」鍾惺曰「『俗厚』『厚』字﹐形容好笑。」此解妙而未暢。隱然寫出狂狷一段﹐踽踽﹐不肯閹然媚世意。中聯云「露重飛難進﹐風多響易沈」﹐尢肖才人失路之悲﹐讀之涕Д欲下。○《帝京篇》﹐銓官時吏部侍郎裴行儉索文﹐作以獻者也﹐故淋漓磊落﹐竭其才思。今人或病其過於橫溢。余以讀詩者如漢文節儉﹐自不作露臺可耳﹐必不得謂未央壯麗﹐追罪蕭何。○《代女道士王靈妃贈道士李榮》曰「寄語河邊值查客﹐乍可共百年﹐誰使遙遙期七夕。」大是情至語。後又云「假令白裏似長安﹐須使靑牛學劍端。風入馭來應易﹐竹杖成龍去不難。」用事尢切。余於眾選外特搜此篇。﹝黃白山評﹕「《帝京篇》凡六百餘字﹐此篇尙多彼字百餘。彼以長安中事鋪敍﹐其冗長猶可耐。此不過道男女情事﹐堆砌﹐殊覺可厭。篇中歷敍其初相悅後相睽之意﹐而望其復合﹐而題特爲女道士贈男道士﹐眞不可解。賀特取此﹐若自矜具眼﹐何也﹖」﹞

駱好徵事﹐故多滯響。王工寫景﹐遂饒秀色。至如「海內存知己﹐天涯若比鄰」﹐眞是理至不磨﹐人以習聞不覺耳。張曲江「相知無遠近﹐萬里尙爲鄰」﹐亦卽此意。○《采蓮曲》末敍暮歸曰「正逢浩蕩江上風﹐又值徘徊江上月。徘徊蓮浦夜相逢﹐吳姬越女何丰茸﹖共問寒光千里外﹐徵客關山路幾重﹖」不特迷離婉約﹐態度撩人﹐結處尢得性情之正。

楊盈川詩不能髙﹐气殊蒼厚。「寧爲百夫長﹐勝作一書生」﹐是憤語﹐激而成壯。

盧之音節頗類於楊﹐《長安古意》一篇﹐則楊所無。寫豪獰之態﹐如「意气由來排灌夫」﹐尙不足奇﹔「專權判不容蕭相」﹐𨿽蕭無此事﹐儼然如見霍氏淩蔑車千秋﹐趙廣漢突入丞相府召其夫人跪庭下。﹝黃白山評﹕「此蕭相非指蕭何﹐似言蕭望之爲前將軍輔政﹐其本傳自云﹕『吾嘗備位將相。』傳又云有司奏望之欲『排退許﹑史﹐專權擅朝』。當時專權擅朝者﹐實許﹑史輩﹐而諷有司奏望之云云﹐蓋排陷望之﹐所謂『不容蕭相』者﹐正指此事。『專權』自指許﹑史﹐與上句『意義』指田一例。今乃以專權屬蕭相﹐而誤以爲蕭何﹐又謂其『無此事』﹐如此解詩﹐不顧識者噴飯耶﹗」﹞至摹寫遊冶﹐「北堂夜夜人如月﹐南陌朝朝騎似」﹐亦爲酷肖。自寄托曰「寂寂寥寥楊子居﹐年年歲歲一牀書。獨有南山桂花發﹐飛來飛去襲人裾。」不惟視《帝京篇》結語蘊藉﹐卽髙達夫「有才不肯學干謁」﹐亦遜其溫柔郭厚也。但《行路難》塵言滚滚﹐何以至是﹗少陵曰「王楊盧駱當時體﹐輕薄爲文曬未休。」若如此篇﹐亦不得專咎人輕薄。

△陳子昂

詩與樂通﹐其聲宜直廉﹐不宜粗厲。凡號雅音者﹐不徒黜淫哇之響﹐並宜去梟敫也。吳少微﹑富嘉謨力矯頹靡﹐張說譬之「濃郁興﹐震雷俱發」﹐亦猶丘門怪由瑟之意﹐故必「穆如淸風」者﹐斯爲承。蓋扶輪起靡之功﹐獨歸之陳射洪耳。○朱子稱「《感遇》詩詞旨幽邃﹐音節豪宕﹐恨其不精於理﹐自仙佛之間以自髙。」此眞眼中金屑之見。況「構山林盡﹐瑤圖珠翠煩。鬼功尙未可﹐人力安能存。」正指爾時天堂大像諸事﹐方有諷諭﹐乃以爲譏耶﹗

△杜審言

杜必簡散郎軒豁﹐其用筆如風發漪生﹐有遇方成﹐遇圓成璧之妙。卽作磊語﹐亦猶蘇子瞻坐桄榔林下食芋飲水﹐略無攢眉蹙額之態。此僻澀苦寒之對劑也。但上苑芳非﹐止於明媚之觀。

△沈期

古稱沈爲靡麗﹐今觀之﹐乃見朴厚耳。其云「約句準篇﹐如錦繡成文」﹐正就其回忌聲病言也。然朴厚自是初唐風气﹐不足矜﹐當取其厚中帶動﹐朴而特警者。如《芳樹》《和趙麟臺元志春情》《嘆獄中無燕》《和元萬頃臨池玩月》﹐最其振拔。昔人不解﹐鍾氏始爲表章﹐可謂有功於沈。○長律至沈而工﹐較杜﹑宋實爲嚴整。然惟「盧家少婦」篇﹐首尾溫麗﹐余亦中聯警耳﹐結語多平熟﹐易開人淺率一路﹐若從此入手﹐恐不髙。○沈以排律名﹐但讀其應制酬贈諸篇﹐未免如暑月中衣冠宴會﹐芻豢盈盤﹐歌吹滿耳。○沈非宋敵﹐不獨《晦日昆明》一結也。獨《從州廨移住山間水亭贈蘇使君》末云「古來堯禪舜﹐何必罪兜」﹐宋不能道。𨿽是憤語﹐卻超卓不凡。

△宋之問

宋古詩多佳﹐眞苦收之不盡。律詩卮從﹑應制諸篇﹐實亦不能髙出於沈。山水麗情﹐則沈猶竹生夢﹐宋則伶倫子吹之作鳳鳴矣。○《龍門應制》﹐宋生平最得意之時也。《明河篇》﹐極沮喪之事也。《明河》事醜耳﹐詩固佳。《龍門》流利暢達而已﹐意態層折大不如。嗚呼﹗一人之詩有遇不遇﹐尙無關於優劣﹐況士之飲Б者﹗○《晦日昆明應制》﹐精密警麗﹐自不待言﹐但反覆讀之﹐終篇有頌無規﹐律以《捲阿》矢音之義﹐卽宋固非其至。﹝黃白山評﹕「以此責宋﹐是猶責宰以忠諫﹐責孫弘以直言耳。」﹞○延淸諂附易之﹐謫瀧州﹐逃歸匿張仲之家。仲之謀誅三思﹐安王室﹐卽令兄子曇上變丐贖罪。傾險如此﹐而曰「自惟最忠孝﹐斯罪懵所得」﹐又曰「吾惟抱忠信﹐吟嘯自安」﹐眞是厚顏。然每遇山川禪隱﹐則津津﹐名言如屑。至如「莫使馳光暮﹐空令歸鶴憐」﹐「大隱徳所薄﹐歸來可退耕」﹐「去去獨吾樂﹐無能愧此生」﹐𨿽違心之言﹐卻辭理兼至﹐殆所稱猩猩人語耶﹗○《牛女》詩﹕「失喜先臨鏡﹐含羞未解羅。誰能畱夜色﹐來夕倍還梭。」聲容意態﹐無不婉婉可思﹐較杜必簡「那堪盡此夜﹐復往弄殘機」﹐情味殊深矣。杜臨沒時謂宋曰「吾在﹐久壓公等。今死﹐固大慰﹐但恨不見替人。」此正文人大言自矜﹐猶盈川之「恥居王后」耳。如宋襄公自視爲齊桓公後一人﹐目中無楚﹐究其實績﹐未見相敵也。○「夜弦響松月﹐朝楫弄苔泉」﹐「气靑連曙海﹐白洗春湖」﹐「雨色搖丹嶂﹐泉聲聒翠微」﹐造語之妙﹐可謂前淩謝﹐後挈王維。

△劉希夷

劉庭芝藻思快筆﹐誠一時俊才﹐但多傾懷而語﹐不肯畱余。如《采桑》一篇﹐眞尋味無盡。《春女行》前半亦婉約可思﹐讀至「憶昔楚王宮」以下﹐不覺興闌人倦矣。鍾氏盛稱之﹐獨貶其《代悲白頭翁》。此詩悲歌歷落﹐昔人之賞自不謬﹐特亦微嫌太盡。○《孤松篇》極多佳思﹐及觀宋延淸《題張老松樹》詩﹐便覺宋勁淨﹐劉沓拖﹐大有老稚之別。余嘗謂劉詩如花落鳥啼﹐宋詩似蒸霞蔚﹐不徒手筆迥異﹐各有所長。宋實出於劉上﹐何苦奪其句而殺之﹗況「今年花落顏色攺﹐明年花開復誰在」﹐亦甚無奇﹐州之辧良是。

△喬知之

《哭故人》曰「平生不得意﹐泉路復何如﹖」悲不必言﹐正妙於誕。髙「夜臺猶寂寞﹐疑是子居」﹐語較酸咽﹐固不及此之圓傲。○「石家金穀重新聲﹐明珠十斛買娉婷。此日可憐君自許﹐此時可喜得人情」﹐起甚急遽。「君家閨閣不曾難﹐常將歌舞借人看。意气雄豪非分理﹐驕矜勢力橫相干」﹐敍甚切直。「辭君去君終不忍﹐徒勞掩袂傷鉛粉。百年離別在髙樓﹐一代紅顏爲君盡」﹐語甚決絕。蓋胸中悲憤塡膺﹐無暇爲溫柔之音矣。嘗思徐生之「無復嫦娥影﹐空畱明月輝」﹐卽崔郊「從此蕭郎是路人」﹐皆哀婉而不甚激烈。左司𨿽負柔情﹐實饒气性﹐觀其生平所作﹐如「羞將憔悴日﹐提籠逢故夫」﹐「還君結縷帶﹐歸妾織成詩」﹐常有寧玉碎不瓦全之意。卽《定情篇》﹐新婚之始也﹐相與遊園﹐遽感寒竹﹐而曰「君念春光好﹐妾向春光啼。」中間敍述班姬﹑劉蘭芝﹑秋胡婦﹐下逮娼樓﹐凡男子之負心者﹐刺刺不休。能體貼婦人嬌妒至此﹐必自情深﹐不解作薄幸事矣。身不能負人﹐亦不能忍人負之。綠珠命篇﹐固以衛尉自擬﹐直邀之死﹐期以身殉也。○鍾猩曰「『歌舞借人看』﹐自是快事。然『招客亦須擇人』﹐武后此語﹐何可不熟讀﹗」余意旣借人看﹐承嗣之焰﹐豈可復拒﹐與安昌侯僅以卮酒賜彭宣事不同也。「情知點污投泥玉﹐猶自經營買笑金」﹐夢得復抱此恨﹐唐時乃有此惡俗。

△崔融

崔與蘇味道﹑李嶠齊名﹐似爲秀出﹐又合杜審言爲「文章四友」﹐則气力亦似差遜。「聞有衝天客﹐披下帝畿」﹐誠媚竈之詞﹐然事醜而詞則工。如「三年上賓去﹐千載復來歸。中郎才貌是﹐柱史姓名非。天仗分旄節﹐朝容間羽衣。朝朝緱氏鶴﹐長向洛城飛。」儼然若一眞王子晉也。

△李嶠

讀李巨山詠物百餘詩﹐固是淹雅之士﹐但整核而已﹐未甚精出。卽如《芙蓉園應制》「飛花隨蝶舞﹐艷曲伴鶯嬌」﹐較「風來花自舞﹐春入鳥能言」﹐其意相越幾何﹖經慧筆便成秀句﹐天才洵不可彊。

△崔

初唐應制﹐千口一聲﹐惟崔澄瀾力自振拔﹐與崔﹑李較﹐文翎錦翰中﹐一摶霄翮也。「時來矜早達﹐事往覺前非」﹐悔悟時語﹐可謂名言。襄州還﹐行復不悛﹐令人有盆成括之嘆。

△郭元振

《寶劍篇》英气逼人﹐自是磊落丈夫本色。獨其樂府詩﹐又何淒艷動人也。誰謂兒女情長﹐則英雄气短乎﹖

△張說

燕公中年淹縶江潭﹐曲江晚亦淪落荊楚﹐其詩皆多哀傷憔悴。然燕公惟切歸闕之思﹐曲江已安止足之分﹐恬競自別。言發於衷﹐作者亦不自知也。○燕公熱中躁進人也﹐然亦有見道之言﹐如「息心觀有欲﹐棄智反無名」﹐是大解人語。○鉅麗之詞﹐切核始妙。《過寧王宅應制》曰「帝堯惇族禮﹐王季友兄心」﹐眞爲極筆。王有讓位之美﹐斯言深切其事﹐非常桐葉﹑棣華應酬語也。若岐﹑薛諸王宅﹐便那借不得矣。又《王墓應制》曰「有策擒吳﹐無言讓範宣」﹐兩語切過昭然﹐無忝詩史。○「雁飛江月冷﹐猿嘯野風秋」﹐人人稱之。然「鵲飛山月曙﹐蟬噪野風秋」﹐已先爲上官儀道過。王武子琉璃匕中自多甘脆﹐何必效石家韭﹛艸﹜菲哉﹗余故不取。○燕公大雅之才﹐𨿽軒昂不受羈紲﹐終帶聲希味澹之致。惟「秋風不相待﹐先至洛陽城」﹐未免與利齒兒競慧﹐特其气渾﹐固不類中晚。

△蘇

燕﹑許並稱﹐燕警敏﹐許質厚。吾評兩公﹐亦猶龐士元之目顧﹑陸﹐一有逸足之用﹐一任負重之能也。《餞陽將軍兼源州都督禦史中丞》曰「旗合無邀正﹐冠危有觸邪」﹐不惟得諷勵體﹐兼兩切其職﹐隱然有陳力就列之義。此眞綸之才﹐安得不推爲大手筆。

△張九齡

初唐人專務鋪敍﹐讀之常令人悶悶﹐惟閨闈﹑戎馬﹑山川﹑花鳥之辭﹐時有善者。求其雅人深致﹐實可興觀﹐惟陳拾遺﹑張曲江兩公耳。《感遇》詩世所共知﹐余尢喜其《答綦毋學士》曰「旬雨不愆期﹐由來自若時。爾無言郡政﹐吾豈欲天欺﹗」肯道此語﹐生平寧復作昧心事。又《與弟遊家園》曰「善積家方慶﹐恩深國未酬。」豈徒媒利梯榮之念不入胸中﹐卽托明哲以自全﹐亦豈其志哉﹗詩有廉頑立懦﹐起人於百世之下者﹐此類是也。○「自君之出矣﹐不復理殘機。思君如滿月﹐夜夜減淸輝。」辛弘智亦曰「自君之出矣﹐梁塵靜不飛。思君如滿月﹐夜夜減容輝。」後二句只差一字﹐實兩意也。張之「思君如滿月」﹐直指君說﹐「夜夜減淸輝」﹐言恩情日衰﹐猶月之漸昏。辛詩止是爲郎憔悴耳﹐意卻淺。﹝黃白山評﹕「二詩只一意﹐何得以一字不同﹐遂分兩解﹗」﹞

△孫逖

古人餞別﹐如《民》《韓奕》﹐皆因事贈言﹐辭不妄發。陳子昂《送崔著作融從梁王東徵》曰「王師非樂戰﹐之子愼佳兵」﹐爲黷武之時言也。孫逖《送李補闕充河西節度判官》曰「西戎𨿽獻款﹐上策恥和親」﹐爲忘戰之時言也。唐詩送人之塞下者多矣﹐惟此二篇﹐緩私情﹐急公義﹐深合古意。

○盛唐

△張若虛

《春江花月夜》﹐其爲名篇不待言﹐細觀風度格調﹐則劉希夷《搗衣》諸篇類也。此誠盛唐中之初唐。且若虛與賀季眞同時齊名﹐遽分初盛﹐編者殊艸艸。吾讀詩至賀祕書﹐眞若開山出﹐境界一新﹐毋寧置張於初﹐列賀於盛耳。

△盧鴻一

《嵩山十志》﹐其小序更佳於詩﹐但嫌其轉筆率﹐用「靡者」﹑「蕩者」﹑「喧者」﹑「邪者」﹐「俗人」﹑「世人」﹐「機士」﹑「匪士」﹐沾沾揚己詈人﹐有貧賤驕人之態﹐殊不大雅。

△蕭穎士

人有一時負重名﹐旣久而聲暫歇者﹐唐之蕭茂挺﹐宋之梅聖兪是也。詩文具在﹐不知當時何以傾動蠻貊至此﹗蕭嘗謂「屈﹑宋雄壯而不能經﹐賈生近理﹐枚﹑馬環麗而不近《風》《雅》。」然其《江有楓》《菊榮》《涼雨》《有竹》諸篇﹐豈遂眞《風》《雅》乎﹗於《三百篇》𨿽具孫叔之衣冠﹐尙無優孟之抵掌。然不特蕭也﹐元次山《二風》《演興》諸詩﹐塡塞奇字以擬《騷》﹐反成淺陋。文人好古嗜奇﹐固多蹈此轍。

△李華

李遐叔《雜詩》﹐𨿽不足以上繼陳伯玉﹑張子壽之《感遇》﹐要亦正聲雅奏也。《詠史》詩大有合於開元﹑天寶中事﹐似非無爲而作﹐恨用事多沓拖耳。然如詠楊僕伐朝鮮曰「島夷非敢亂﹐政暴地仍偏。得罪因懷璧﹐防身輒控弦。三軍求裂土﹐萬里詎聞天。」說盡邊臣邀功生釁之獘﹐豈有感於靑海之役耶﹗又「蜀主相諸葛﹐曹伯任公孫。勿言君臣合﹐可以濟黎元。爲蜀諒不易﹐如曹難復論。」卽子瞻秋試策問意。

△崔顥

崔司勛《王家少婦》詩﹐寫嬌憨之態﹐字字入微﹐固是其生平最得意筆﹐宜乎見人索詩﹐應口輒誦。然不聞北海《銅雀妓》乎﹕「丈夫有餘志﹐兒女焉足私。擾擾多俗情﹐投迹互相師。」此老生平好持正論﹐作殺風景事﹐眞是方枘圓鑿。○《贈梁州張都督》曰「風霜臣節苦﹐歲月主恩深。」上句惜其勤勞﹐下句榮其知遇﹐有獎有激﹐得諷勵邊臣之體。○唐人最喜寫勇悍之致﹐有竭力形容而妙者﹐王龍標之「邯鄲飲來酒未消﹐城北原平掣皂雕。射殺空營兩騰虎﹐回身卻月佩弓肖」是也。有專敍蕭條淪落而沈毅之令人回翔不盡者﹐崔司勛之「聞道遼西無鬥戰﹐時時醉向酒家眠」是也。覺摩詰「試拂鐵衣如雪色﹐聊持寶劍動星文」﹐未免著色欠蒼。

△崔國輔

少陵獻《三大禮賦》﹐上令集賢學士於休烈﹑崔國輔試之。詩人中最爲先達﹐與顥並稱艷色。同勛髙渾﹐集賢韶秀﹐正復不同。「歸來日尙早﹐更欲向勞洲。渡口水流急﹐回船不自由。」酷肖小女子不勝篙楫之態。「相逢畏相失﹐並著采蓮舟」﹐描寫鄰女相見﹐一段溫存旖旎﹐尢咄咄逼眞。然是生於水鄕書所見耳﹐汴中安有此風景﹗至如「不能春風裏﹐吹卻麝蘭香」﹐「獨有鏡中人﹐由來自相許」﹐自矜自惜﹐眞爲深入个中三昧。戎旅詩亦相敵。獨至七言古﹐則大不如司勛。華子由當辦幅巾迎孫策也。

△王維

唐無李﹑杜﹐摩詰便應首推﹐昔人謂「如秋水芙蕖﹐倚風自笑」﹐殊未盡厥美﹐庶幾「咳唾落九天﹐隨風生珠玉」耳。三人相較﹐正猶畱侯無收城轉餉之功﹐襟袖帶煙霞之气﹐自非平陽﹑曲逆可伍。○「暢以沙際鶴﹐兼之外山」﹐右丞偶爾自佳﹐後人尊之爲法﹐動用數虛字演句﹐便成餿餡矣。吾嘗謂學李而失﹐易涉粗豪﹔學杜而失﹐恐成生硬﹔學孟而失﹐將流輕淺﹔惟學王者不失爲刻鵠類鶩﹐不意入效顰之手﹐亦有此種流獘。○《鄭霍二山人詠》曰「吾賤不及議﹐斯人竟誰論﹖」《送綦毋潛》曰「吾謀不用﹐勿謂知音稀。」《送丘爲》曰「知禰不能薦﹐羞稱獻納臣。」皆不勝扼腕躑躅之態。獨《送孟浩然》曰「杜門不復出﹐久與世情疏。以此爲長策﹐勸君歸舊廬。醉歌田舍酒﹐笑讀古人書。好是一生事﹐無勞獻《子虛》。」一意勸尋遂初﹐蓋在禁中忤旨之後也。﹝黃白山評﹕「按王集及《品匯》俱無此詩﹐《唐詩粹選》以此作張子容詩﹐必有所據。」﹞按孟有《畱別王侍禦維曰「寂寂竟何待﹖朝朝空自歸。欲尋芳艸去﹐惜與故人違。當路誰相假﹖知音世所稀。應守寂寞﹐還掩故園扉。」此詩固微答其意﹐見非無知音﹐亦非當路之罪﹐卻含藏不露﹐惟加勸慰。嘗思襄陽當日誦詩誠戇﹐玄宗亦太褊急。君友兩處周旋﹐不欲見上有棄士之失﹐下無巷遇之美。立言最難﹐人徒賞其措詞之工﹐不知用意之苦也。

△儲光羲

摩詰才髙於儲﹐擬陶則儲較王爲近。但儲詩亦惟此種佳﹐有廉頗用趙人之意。王兼長﹐儲獨詣也。○《田家雜興》《同王十三維偶然作》﹐最多素心之言。然如「見人乃恭敬﹐曾不問賢愚。𨿽若不能言﹐中心亦難誣」。又如「忽見梁將軍﹐乘車出宛洛。意气軼道路﹐光輝滿墟落」。仍復傺矣。阮嗣宗口不臧否人物﹐登廣武原不禁長嘆。○《樵父》《漁父》《牧童》皆寄托之詞﹐止寫恬。《采菱》《射雉》便覺颯然正骨﹐現於言下。○《華淸宮》數篇最髙古﹐如「大聖不私己﹐精爲羣氓」﹐「三雪報大有﹐孰謂非我靈」﹐俱可喜。然微類丁謂﹑王欽若口角。﹝黃白山評﹕「詩有諷意﹐遽比之丁﹑王﹐恐冤卻古人。」﹞吾不欲千古才人爲諛臣藉口﹐不得不申履霜之戒。至崔國輔《觀行香應制》﹐更不足言。

△丘爲祖詠盧象綦毋潛裴迪

讀丘爲﹑祖詠詩﹐如坐春風中﹐令人心曠神怡。其人與摩詰友﹐詩亦相近﹐且終捲和平澹蕩﹐無叫號梟敫之音。唐詩人惟丘幾近百歲﹐其詩固亦不干天和也。詠與盧象﹐稍有悲涼之感﹐然亦不激不傷。盧情深﹐祖尢骨秀。○《答王維畱宿》曰「握手言未畢﹐卻令傷別離。升堂還駐馬﹐酌醴便呼兒。」王《送祖》曰「相逢方一笑﹐相送還成泣。解纜君已遙﹐望君猶佇立。」寫得交誼藹然﹐千載之下﹐猶難爲懷。○《終南望余雪》曰「終南陰嶺秀﹐積雪浮端。林表明霽色﹐城中增暮寒。」此詩有盛名﹐愚意嫌一「增」字。「余雪」者﹐殘雪也﹐不應雪殘而寒始增。﹝黃白山評﹕「豈不聞『霜前暖﹑雪後寒』耶﹖」﹞○綦毋潛似覺風气稍別﹐如「石路在峯心」﹐非諸公所能道﹐大似五昌齡句法。○輞川倡和﹐裴迪尢多﹐其詩體反不甚與王近﹐較諸公骨格稍重。裴早友王維﹐晚交杜甫﹐篇什必多。今所存惟維集數篇﹐不勝遺珠之恨。

△王縉

「綠樹重陰蓋四鄰﹐靑苔日厚靜無塵。科頭箕踞長松下﹐白眼看他世上人。」一髙曠盡之。「聲名不問十年餘﹐老大誰能更讀書﹗林中獨酌鄰家酒﹐門外時聞長者車。」更覺英英不羣﹐有籠罩一世之槪﹐視盧象之「環堵蒙籠一老儒」﹐眞孤鳧介雙鵠也。○「下階欲離別﹐相對映蘭叢。含辭未及吐﹐淚落蘭叢中。髙堂靜秋日﹐羅衣飄暮風。誰能待明月﹐回首見牀空。」置之樂府無辧。不愧難兄﹐又不專效阿兄﹐因笑蘇公動稱家法之陋。

△孟浩然

詩忌鬧﹐孟獨靜﹔詩忌板﹐孟最圓。然律詩有一篇如一句者﹐又有上句卽有下句者﹐往往稍涉於輕﹐乃知有所避必有所犯。○筆力彊弱﹐實由性生﹐不復可彊﹐智者善藏其短耳。如孟襄陽寫景﹑敍事﹑述情﹐無一不妙﹐令讀者躁心欲平。但瑰奇磊落﹐實所不足﹐故不甚作七言﹐專精五字。如《鸚鵡洲送王九之江左》曰「月明全見蘆花白﹐風起遙聞杜若香﹐君行采采莫相忘」﹐全似《浣溪紗》風調也。○《除夜詠懷》曰「漸看春逼芙蓉枕﹐頓覺寒消竹葉杯。守歲家家應未臥﹐相思那得夢魂來。」𨿽淒惋入情﹐卻竟是中晚態度矣。詩格之遷﹐孟襄陽實其始降。﹝黃白山評﹕「盛唐諸名家詩﹐有偏至而非通才者﹐如孟浩然﹑王昌齡皆不善七言律。王之『江上巍巍萬歲樓』一首﹐其格更卑。詩道之升降﹐當就大勢論﹐豈可以一人一詩相詬病耶﹗」﹞○孟詩有極平熟之句當戒者﹐如「天涯一望斷人腸」﹐「當杯已入手﹐歌妓莫停聲」﹐淺人讀之﹐則爲以水濟水。○孟詩佳處只一「眞」字﹐初讀無奇﹐尋繹則齒頰間有餘味。若溫飛卿所作歌謠﹐常有乍看心駭目眩﹐思得其旨﹐反索然者。此子陽修飾邊幅﹐不及文叔之簡易耳。

△張子容

「朝暮雨連天暗﹐神女知來第幾峯」﹐意艷而詞則雅﹐不愧襄陽之友。「樹色煙輕重﹐湖光風動搖」﹐「歸路煙中遠﹐回舟月上行」﹐亦甚肖孟氏意態。

△劉虛

「美人何蕩漾﹐湖上風日長。玉手欲有贈﹐徘徊雙明。歌聲隨綠水﹐怨色起靑陽。日暮還家望﹐波橫洞房。」「怨色起靑陽」﹐卽杜審言之「啼鳥驚殘夢﹐飛花攪獨愁」﹐劉希夷「月明芳樹羣烏飛﹐風過長林百花起」意也。妙在止寫態度﹐不甚鋪張﹐得顰眉不語之致。劉詩傳者十四篇﹐惟此最有蘊藉。○劉夏縣勝處在不避輕脫﹐率任孤淸。如《寄江滔求孟六遺文》﹕「南望襄陽路﹐思君情轉親。偏知漢水廣﹐應與孟家鄰。在日貪爲善﹐昨來聞更貧。相如有遺艸﹐一爲問家人」。作律至此﹐幾於以筆爲舌矣。然已隱隱逗張水部爲一派。﹝黃白山評﹕「漢廣孟鄰﹐俱有故實﹐卻用得不覺﹐此聖於用事者也。」﹞○髙﹑岑非無流走爲律者﹐輕重迥自不同。殷賞其「思苦語奇」﹐獨謂「气骨不逮諸公」﹐此深識之論。

△王昌齡

王江寧詩﹐其美收之不盡﹐「姦雄乃得志」一篇﹐尢是集中之冠。「一人計不用﹐萬里空蕭條」﹐每一讀之﹐覺皇甫酈之論董卓﹐張九齡之議祿山﹐李湘之策龐勛﹐千載恨事﹐歷歷在目﹐眞天地間有數語言。○「初日淨金閨﹐先照牀前暖。斜光入羅幕﹐稍稍親絲管。發不勝梳﹐楊花更吹滿。」婉媚若此﹐乃不數作﹐多爲荒涼刻直之音﹐固薄綺靡不屑也。﹝黃白山評﹕「『荒涼刻直』四字﹐殊非所以目少伯。」﹞○「桃花四面發」﹑「髙臥南齋時」二篇﹐俱有古音﹐在龍標集則不足收﹐渠自有長技﹐不煩作詩中平陽侯耳。○《東京諸公與綦毋潛李頎相送至白馬寺宿》曰「薄宦忘機括﹐醉來復淹畱」﹐與「望塵非吾事﹐入賦且遲畱」﹐同一不羈之態。「望塵」稍戇﹐「機括」帶謔而冷﹐令一種識時務人聞之﹐Г顙刺骨﹐將欲望而甘心。○龍標古詩﹐乍嘗螫口﹐久味津生﹐耐咀嚙﹐實在髙﹑岑之上﹐徒賞其宮詞﹐非髙識也。﹝黃白山評﹕「盛唐諸公五言古﹐予最醉心王龍標﹐乍看卽好﹐愈讀愈有味。今乃曰『乍嘗螫口』﹐則賀君之口﹐必不猶夫人之口矣。」﹞卽論宮詞﹐如「玉顏不及寒鴉色﹐猶帶昭陽日影來」﹐嘗因其造語之秀﹐殊忘其著想之奇。因嘆詠長信事者多矣﹐讀此﹐而崔之「不忿君恩斷﹐新妝視鏡中」﹐已嫌气盛﹔王「生君棄妾意﹐增妾怨君情」﹐一何傖父﹗○「錢塘江上是誰家﹖江上女兒全勝花。吳王在時不得出﹐今日公然來浣紗。」此直以西施譽江上女兒﹐借吳王作波勢耳。漢文帝語李廣曰「令子當髙帝時﹐萬戶侯豈足道哉﹗」同一語意﹐用之詩﹐尢法奇而思折。○《重別李評事》曰「莫道秋江離別難﹐舟船明日是長安。吳姬緩舞畱君醉﹐隨意靑楓白露寒。」「隨意」二字﹐似與下五字不黏﹐兩句參觀﹐便可意會﹐乃是得醉且醉耳。若正言之﹐如曰旣有緩舞相畱之人﹐天又漸寒﹐不如且醉。橫嵌「隨意」二字於中﹐如老僧毀律﹐不復牽拘。然欲奉以爲法﹐則如鳩摩弟子﹐先學餐鍼﹐始可納室。﹝黃白山評﹕「此解終不暢。予友洪方舟云﹕『隨意』﹐隨他意也。予謂『露寒』字只當夜深字。莫管夜深﹐且須盡醉﹐此正畱連不忍分手之意。開口卻云『莫道秋江離別難』﹐自己先進一步說﹐唐賢詩腸之曲如此。」﹞○「仗劍行千里﹐微軀感一言。曾爲大梁客﹐不負信陵恩。」與張說「握手與君別﹐岐路贈一言。曹卿禮公子﹐楚姬饋王孫。條爾生六翮﹐翻飛戾九門。當懷客鳥意﹐會答主人恩」同法﹐束六句之意爲兩句﹐尢覺髙渾。且張援引古人﹐借作虛勢﹐此卽據爲實事﹔張猶不能不待六翮之生﹐此則有士爲知己死﹐隨時可以報效。不惟法老﹐膽識具髙一層。

△李白

不讀全唐詩﹐不見盛唐之妙﹔不徧讀盛唐諸家﹐不見李﹑杜之妙。太白胸懷髙曠﹐有置身漢﹑糠秕六合意﹐不屑屑爲體物之言﹐其言如風捲舒﹐無可蹤迹。子美思深力大﹐善於隨事體察﹐其言如水歸墟﹐靡坎不盈。兩公之才﹐非惟不能兼﹐實亦不可兼也。杜自稱「沈鬱頓挫」﹐謂李「飛揚跋扈」﹐二語最善形容。後復稱其「筆落驚風雨﹐詩成泣鬼神」﹐推許至矣。亦稱岑參﹐僅曰「岑生多新語」﹔亦稱摩詰﹐僅曰「最傳秀句寰區滿」﹔亦稱浩然﹐僅曰「淸詩句句盡堪傳」﹔與髙尢善﹐𨿽稱之「詩名惟我共」﹐其所品目﹐亦僅曰「驊驑開道路﹐鷹隼出風塵」而已﹐未有此揚厲也。宋人乃以好言婦人飲酒病之﹐則子美「耽酒須微祿」﹐「朝回日日典春衣」﹐不飲酒乎﹗「大婦同行小婦隨」﹐「翠眉縈度曲」﹐不婦人乎﹗﹝黃白山評﹕「『大婦』句本張謂詩﹐今以爲少陵何也﹗」﹞太白曰「下士大笑﹐如蒼蠅聲」﹐又曰「仰天大笑出門去﹐我輩豈是蓬蒿人」。凡作此論者﹐皆太白千載前豫知其笑﹐而先自仰天者也。○《蜀道難》一篇﹐眞與河嶽並垂不朽。卽起句「噫吁б﹐危乎髙哉」七字﹐如累棋架卵﹐誰敢並於一處﹖至其造句之妙﹕「連峯去天不盈尺﹐孤松倒掛倚絕壁。飛湍瀑流爭喧う﹐水崖轉石萬壑雷。」每讀之﹐劍閣﹑陰平﹐如在目前。又如「一夫當關﹐萬夫莫開。所守或匪親﹐化爲狼與豺。」不惟劉璋﹑李勢恨事如見﹐卽孟知祥一輩亦逆揭其肺肝﹐此眞詩之有關系者﹐豈特文詞之雄﹗紛紛爲明皇﹐爲房﹑杜﹐譏嚴武﹐譏章仇兼瓊﹐俱無煩聚訟。○「鄭客西入關﹐行行未能已。白馬華山君﹐相逢平原裏。璧遺鎬池君﹐明年祖龍死。秦人相謂曰﹐吾屬可去矣。一往桃花源﹐千春隔流水。」「秦人相謂曰」﹐乃史中敍事法﹐誰敢入之於詩﹖吾不難其奇而難其妥﹐嘗嘆李長吉費盡心力﹐不能不借險句見奇﹐孰若太白用尋常語自奇﹗

△杜甫

杜詩惟七言古終始多奇﹐不勝枚舉﹔五言律亦前後相稱。五古之妙﹐𨿽至老不衰﹐然求其尢精出者﹐如《玉華宮》《羌村》《北徵》《畫鶻行》《新安吏》《石壕吏》《新婚別》《垂老別》《無家別》《佳人》《夢李白》《前後出塞》﹐俱在未入蜀以前﹐後𨿽有《寫懷》《早發》數章﹐奇亦不減﹐終不可多得。余但手筆妙耳﹐神完味足﹐似不復如。老杜有句曰「爲人性僻佳句﹐語不驚人死不休。老去詩篇渾漫興﹐春來花鳥莫深愁。」固是實論﹐非謙退之詞。惟七言律﹐則失官流徙之後﹐日益精工﹐反不似拾遺時曲江諸作﹐有老人衰颯之气。在蜀時猶僅風流瀟瀟﹐夔州後更沈雄溫麗。如詠諸葛「伯仲之間見伊呂﹐指揮若定失蕭曹」﹐言簡而盡﹐勝讀一篇史論。明妃「一去紫臺連朔漠﹐獨畱靑冢向黃昏。畫圖省識春風面﹐環空歸月夜魂」。生前寥落﹐死後悲涼﹐一一在目。言戎馬之害﹐則如「昨日玉魚蒙葬地﹐早時金碗出人間」。寫景則如「髙江急峽雷霆斗﹐古樹蒼藤日月昏」﹐「返照入江翻石壁﹐歸擁樹失山村」。詠物則如角鷹曰「一生自獵知無敵﹐百中爭能恥下鞲」。感慨則如「織女機絲虛夜月﹐石鯨鱗甲動秋風」。眞一代冠冕。至若「盤渦浴鷺底心性﹐獨樹花發自分明」﹐𨿽大家縱筆成趣﹐無所不可﹐如西子捧心﹐更益其妍。然老杜自注亦云「戲爲吳體」﹐宋人乃以爲句法﹐專於此效之﹐竟成東家眉黛矣。吾寧拘寧俗﹐不敢效顰。○《堂成》詩曰「暫止飛烏將數子﹐頻來語燕定新巢。」妙在下一「定」字﹐將「頻來」二字﹑「語」字﹐節節皆生動矣﹐上句不如也。○文人觸目驚心﹐無一事輕忽。如《題柏大兄弟山居屋壁》曰「書簽映夕曛」﹐決非由思索得者﹐若粗莽人偶不經意﹐卽失之矣。然上句乃「筆架г窗雨」﹐必無晴雨並見之理﹐當是逢新霽﹐斜暉射書上﹐筆架猶帶殘雨也。又如「遠鷗浮水靜﹐輕燕受風斜」﹐「花妥鶯梢蝶﹐溪喧獺趁魚」﹐「ㄋ雀爭枝墜﹐飛滿院遊」﹐「芹泥隨燕嘴﹐花蕊上蜂須」﹐「風蝶勤依槳﹐春鷗不避船」﹐「柱穿蜂澑蜜﹐棧缺燕添巢」﹐「步壑風吹面﹐看松露滴身」﹐「路危行木杪﹐身遠宿端」﹐皆目前之景﹐特人無此細心﹐亦無此秀筆耳。○老杜五言律﹐善寫幽細之景。余尢喜其正大者﹐如「避人焚諫艸﹐騎馬欲雞棲」﹐「明朝有封事﹐數問夜如何」﹐「受諫無今日﹐臨危憶古人」﹐「不過行儉徳﹐盜賊本王臣」﹐「古來存老馬﹐不必取長途」﹐眞堪羽翼《風》《雅》。○少時讀杜﹐最厭「冠冕通南極﹐文章落上臺」二語﹐嫌其板而肥膩。今乃知正陰用尉陀結見陸生事﹐深切南海。次句則因相國自制文。因嘆古人下筆﹐無一字苟且﹐深愧向來淺率。○「晚來江間失大木﹐猛風中夜飛自屋。天兵斬斷靑海戎﹐殺气南行動坤軸﹐不爾苦寒何太酷﹗巴東之峽生淩澌﹐彼蒼回斡人得知﹗」中間一轉﹐眞如危流扌舵﹐似此斯爲老手。若帆駛水順﹐縱復一日千里﹐亦安足奇﹗○《晚登上堂》曰「淒其望呂葛﹐不復夢周孔。」此二語腐儒所不知﹐姦雄所不欲﹐非徒有憂時之心兼具濟時之識者也。○《毛詩》無處不佳﹐予尢愛《采薇》《出車》《大杜》三篇﹐一气貫串﹐篇斷意聯﹐妙有次第。千載後得其遺意者﹐惟老杜《出塞》數詩。始章曰「戚戚去故里﹐悠悠赴交河。公家有程期﹐亡命嬰禍羅。君已富土境﹐開邊一何多﹗棄絕父母恩﹐吞聲行負戈。」此應調之始﹐故但敍別離之恨﹐而「法重心駭﹐威尊命賤」之意﹐躍躍不禁自露。○「出門日已遠﹐不受徒旅欺」二句﹐壯勇之气已隱然可掬。「骨肉恩豈斷﹐男兒死無時」﹐見其國而忘家﹐恩以義斷。「走馬脫轡頭﹐手中挑靑絲。捷下萬仞崗﹐俯身試搴旗」四句﹐皆於忙中著﹐上寫徵行之苦﹐下寫爭先示勇之致。○「磨刀嗚咽水﹐水赤刃傷手。欲輕腸斷聲﹐心緒亂已久。丈夫誓許國﹐憤惋亦何有﹖功名圖麒麟﹐戰骨當速朽。」此卽《毛詩》「憂心孔疚﹐我行不來」意﹐忠義激烈﹐勃然如生。○「送徒旣有長﹐遠戍亦有身。生死向前去﹐不勞吏怒嗔。路逢相識人﹐附書與六親﹕哀哉兩決絕﹐不復同苦辛。」此句與首章末句意相似﹐但前是出門時言﹐猶感慨意多﹐此是因附書後再一決絕言之﹐直前不顧矣。且前止父母﹐此兼煙戚﹐文情之密﹐非復也。補出吏與相識人來﹐尢見周匝。「附書」下三句﹐亦暗與次章「骨肉恩豈斷」二語相應﹐又微反《毛詩》「我戍未定﹐靡使歸聘」意﹐妙於脫胎變化。○「迢迢萬里餘﹐領我赴三軍。軍中異苦樂﹐主將寧盡聞﹖隔河見胡騎﹐倏忽數百羣。我始爲奴僕﹐幾時樹功勛﹖」上四章俱是途中事﹐此章始至軍中而述所經歷﹐末句不徒感慨﹐亦有鼓銳意。○「挽弓當挽彊﹐用箭當用長。射人先射馬﹐擒賊先擒王。殺人亦有限﹐立國自有疆。苟能制侵淩﹐豈在多殺傷﹗」此軍中自勵之言﹐上四句亦卽《毛詩》「豈敢定居﹐豈不日戒」意﹐下四句更有「薄伐來威」之旨。○「驅馬天雨雪﹐軍行入髙山。逕危抱寒石﹐指落層冰間。已去漢月遠﹐何時築城還﹖浮暮南徵﹐可望不可攀。」「何時築城還」﹐非還家﹐乃還幕下﹐卽主將屯軍處也。此是偏師遠役耳。此章言築城事﹐敍景處不僅本「載途雨雪」﹐兼從《漸漸之石》章來﹔末語更有《揚水》之痛。○「單於寇我壘﹐百里風塵昏。雄劍四五動﹐彼軍爲我奔。虜其名王歸﹐系頸授轅門。潛身備行列﹐一勝何足論﹗」此方及戰爭。八句凡數層折﹐蹊回徑轉﹐各具奇觀。○「從軍十年餘﹐能無分寸功﹖眾人貴苟得﹐欲語羞雷同」﹐軍中蒙蔽之形﹐不言而見。「中原有鬥爭﹐況在狄與戎。丈夫四方誌﹐安可辭固窮」﹐亦卽「一勝何足論」意。但始猶一勝﹐此則十年之功﹐退讓不言﹐志更不隳﹐更圖後效﹐較之「欲言塞下事﹐天子不召見。東出咸陽門﹐哀哀淚如霰」﹐度量相越多少﹗此詩節節相生﹐眞與《毛詩》表裏﹐必不可刪。世顧避惜羣之名﹐常不全載﹐眞瑣人之見也。○《後出塞五章》﹐亦有次第﹐不可刪。「男兒生世間﹐及壯當封侯。戰伐有功業﹐焉能守舊丘﹗召募赴薊門﹐軍動不可畱。千金買馬鞍﹐百金裝刀頭。閭裏送我行﹐親戚擁道周。斑白居上列﹐酒酣進庶羞。少年別有贈﹐含笑看吳鉤。」較《前出塞》首篇更覺意气激昂。味其語气﹐前篇似徵調之兵﹐故其言悲﹔此似應募之兵﹐故其言雄。前篇「走馬脫轡頭﹐手中挑靑絲」﹐貧態可掬﹔此卻「千金買鞍﹐百金裝刀」﹐軍容之盛如見。前篇「棄絕父母﹐吞聲負戈」﹐悲涼滿眼﹔此則裏戚相餞﹐ゾ醴錯陳﹐吳鉤一贈﹐尢助壯懷。妙在「含笑看」三字﹐說得少年須眉欲動。如此少年﹐定一俠士。○「朝進東門營﹐暮上河陽橋。落日照大旗﹐馬鳴風蕭蕭」﹐軍前風景如畫。「平沙列萬幕﹐部伍各見招」﹐二語尢妙。凡勇士所之﹐無不欲收爲己用者﹐此語直傳其神。「中天懸明月﹐令嚴夜寂寥」﹐「寂寥」妙甚﹐深見軍中紀律之肅。「悲笳數聲動﹐壯士慘不驕。借問大將誰﹐恐是霍嫖姚」﹐古來名將甚多﹐而獨舉霍氏。史稱去病﹕士卒乏食﹐而後軍余粱肉。殊帶怵惕意﹐卻妙在一「恐」字﹐語意甚圓。○「古人重守邊﹐今人重髙勛。豈知英雄主﹐出師亙長。六合已一家﹐四夷且孤軍。遂使貔虎士﹐奮身勇所聞。拔劍擊大荒﹐日收胡馬羣。誓開玄冥北﹐持以奉吾君。」「勇所聞」三字﹐妙得開邊幸功人一輩心髓﹐儼然傅介子﹑陳湯﹑臧宮﹑馬武等在目。○「獻凱日繼踵﹐兩番靜無虞。漁陽豪俠地﹐擊鼓吹笙竽。帆轉遼海﹐粳稻來東吳。越羅與楚練﹐照耀輿臺軀。主將位益崇﹐气驕淩上都。邊人不敢議﹐議者死路衢。」首章言應募﹐次章言入幕﹐三章言立功﹐至此極言邊城之富﹐而邊將之橫﹐始有失身之懼矣。末二句尢含蓄無限。叛志已決﹐旣非口舌可諍﹐君寵方隆﹐又不可以上變。觀郭從謹語上曰「亦有指闕告其謀者﹐陛下往往誅之。」此詩眞實錄也。○「我本良家子﹐出師亦多門。將驕益愁思﹐身貴不足論。躍馬二十年﹐恐辜明主恩。坐見幽州騎﹐長驅河洛昏。中夜間道歸﹐故里但空村。惡名幸脫免﹐窮老無兒孫。」不惟不願富貴﹐並不顧妻子﹐脫身歸家﹐此眞忠臣義士。凡宋人杜注﹐餘多以爲穿鑿﹐獨以此爲指祿山反時自拔歸國者﹐似乎不謬。此詩有首尾﹐有照應﹐有變換。如「我本良家子」﹐正與首篇「千金買鞍」等相應。「身貴不足論」﹐與「及壯當封侯」似相反﹐然以「恐辜主恩」而念爲之轉﹐則意自不悖。「故里但空村」﹐非復送行時「擁道周」景象﹐此正見盛衰之感﹐還家者無以爲懷﹐意實相應也。此詩後二章多與唐史合﹐似實有所指﹐非漫作者。眞西山刪去末首﹐殊不可解。五章始終一气﹐不說到還家﹐則意不完﹐气亦不住﹐竟一無結果人矣。又第四篇

注曰「時好邊功﹐李林甫任蕃將也。」細觀末章「坐見幽州騎﹐長驅河洛昏」﹐畢竟坡解爲確。近世李攀龍獨選第二首﹐《詩歸》曰「《出塞》前後﹐於鱗獨收此首﹐孟浪之極﹐應爲『落日照大旗』等句﹐與之相近耳。蓋亦悅其聲響﹐而風骨或未之知也。」然其所選亦刪去第一第三﹐則伯敬所賞亦僅在風骨﹐非以意逆志之解。但其評前篇末首曰「出門激烈﹐至此郭厚。出門是士卒气象﹐至『殺人亦有限』﹐『一勝何足論』﹐『眾人貴苟得』等語﹐便是大將軍气象矣。」此論卻髙。西山又於前篇刪第二第四﹐當以道途之事不甚緊要耳。不知風人之致﹐正在於此﹐搴旗示勇﹐寄書別親﹐情事所必有者。觀西山刪《史》《漢》敍事處﹐其病亦與此同。《韓子》曰「長袖善舞」﹐若禿衿窄袖﹐僅僅蔽軀﹐安得有驚鴻之妙﹗

△髙岑參

唐人稱「有唐以來﹐詩人之達者﹐惟而已。」今讀其詩﹐豁達磊落﹐寒澀瑣媚之態﹐去之略盡。如《送田少府貶蒼梧》曰「丈夫窮達未可知﹐看君不含長數奇。」《贈別晉三處士》曰「愛君且欲君先達﹐今上求賢早上書。」《九日酬顏少府》曰「縱使登髙只斷腸﹐不如獨坐空搔首。」《崔司錄宅燕大理李卿》曰「飲醉欲言歸剡﹐門前駟馬光照衣。路旁觀者徒喞喞﹐我公不以爲是非。」眉宇如此﹐豈久處塢壁﹗○鍾氏曰「唐人如沈﹑宋﹐王﹑孟﹐李﹑杜﹐錢﹑劉之類﹐𨿽兩人並稱﹐皆有不能彊同處。惟髙﹑岑心手如出一人﹐其森秀之骨﹐澹遠之气﹐旣皆相敵。」余意亦終有別﹕髙五言古勁渾朴厚耳﹐岑稍點染﹐遂饒色。髙七言古最有气力﹐李﹑杜之下﹐卽當首推。岑自膚立﹐然如崔季代魏王﹐𨿽雅望非常﹐眞英雄尙屬捉刀人也。惟短律相匹﹐長律亦岑不如髙。

△李頎

李頎五言﹐猶以淸機寒色﹐未見出羣﹐至七言實不在髙之下。《放歌行答從弟墨卿》曰「吾家令弟才不羈﹐五言破的人共推。興來逸气如濤湧﹐千里長江歸海時。」眞善寫文士下筆淋漓之狀。又《送劉十》曰「前年上書不得意﹐歸臥東窗兀然醉。諸兄相繼掌靑史﹐第五之名齊驃騎。烹葵摘果告我行﹐落日夏縱復橫。聞道謝安掩口笑﹐知君不免爲蒼生。」曲折磊落﹐姿態橫生。至「靑靑蘭艾本殊香﹐察見泉魚固不祥。濟水自淸河自濁﹐周公大聖接輿狂。千年魑魅逢華表﹐九日茱萸作佩囊。善惡死生齊一貫﹐應鬥酒任蒼蒼。」每一讀之﹐勝呼龍泉﹑擊唾壺矣。

△常建

「髙山臨大澤﹐正月蘆花乾。陽色薰兩﹐不攺靑松寒」。此東野意趣也。「井底玉冰洞地明﹐琥珀轆轤靑絲索。仙人騎鳳披彩霞﹐挽上銀瓶照天閣。黃金作身雙飛龍﹐口銜明月噴芙蓉。一時渡海望不見﹐曉上靑樓十二重。」置之長吉集﹐奚辧乎﹗二子之生﹐尙在數十年後﹐此實唐風之始變也。吾讀盛唐諸家﹐𨿽淺深濃淡﹐奇正疏密﹐各自不同﹐咸有昌明之象。獨常盱眙如去大梁﹑吳﹑楚而入黔﹑蜀﹐觸目舉足﹐皆危崖深箐﹐其間幽泉怪石﹐良非中州所有﹐然亦陰森之气逼人。○常詩名勝處﹐幾於支﹑許淸言﹐卽刻劃林泉﹐亦天然藻繢。獨如「漢上逢老翁﹐江口爲僵屍」諸篇﹐宇宙大矣﹐何地不可行﹐必效大阮驅車耶﹗○玉帛朝回望帝鄕﹐烏孫歸去不稱王。天涯靜處無徵戰﹐兵气銷爲日月光。」唐三百年﹐《塞下曲》佳者多矣﹐昌明博大﹐無如此篇﹐出自幽紆之筆﹐故爲尢奇。○《聽琴秋夜》曰「寒臨砌默﹐淸吹燈頻」。豈形容琴聲之妙﹐所謂「駟馬仰沫﹐遊魚出聽」耶﹗別本作「寒臨砌急」﹐𨿽肖秋夜意﹐卻淺。又其《江上琴興》曰「冷冷七弦徧﹐萬木澄幽陰。能使江月白﹐又令江水深。」觀此益證「默」字爲確。○詩求可喜﹐必先去可厭﹐如「諸峯接一魂」﹐究竟不穩﹐不穩則不雅。友夏曰「追盡山川精髓﹐使遊人毛堅發立。」吾終不能爲矮人觀場。

△嚴武

《題巴州光福寺楠木》曰「看君幽靄幾千丈﹐寂寞窮山今遇賞。亦知鐘梵報黃昏﹐猶臥禪牀戀奇響。」興趣不俗﹐骨气亦盡髙﹐武詩如此﹐宜其知少陵也。○《軍城早秋》﹐自寫英雄本色耳。《寄題杜拾遺錦江野亭》﹕「腹中書籍幽時曬。」道得此語出﹐大非粗材。又曰「莫倚善題《鸚鵡賦》﹐何須不著冠。」觀此二語﹐武直以桓溫自居﹐禰衡﹑郝隆視甫﹐久欲幕僚之矣﹐不待三持節之日也。此詩大有駕馭﹐亦可作武不殺甫之證。

△元結

疏率自任﹐元次山之本趣也﹐然亦有太輕太朴者。酬贈遊宴諸詩﹐須分別存之﹔惟憫貧窮﹑悲兵燹之言﹐宜備蒙瞍之誦﹐爲人牧者尢宜置之座右。

△王季友

王季友詩﹐磊塊有筋骨﹐但亦附寒苦以見長。如「自耕自刈食爲天﹐如鹿如麋飲野泉。亦知世上公卿貴﹐且養山中艸木年。」誠髙出流輩。至「雀鼠晝夜無﹐知我廚廩廩貧」﹐儼然一閬仙矣。又《贈崔髙士》曰「問家惟指﹐愛气嘗言酒」﹐亦佳。「日月不能老﹐化腸爲筋否」﹐殊不堪。僻澀之過﹐必涉鄙俚﹐不待賈﹑孟也。

△沈千運孟卿

詩有一意透快﹐略不含蓄﹐不礙其爲佳者﹐沈千運﹑孟卿是也。沈之「近世多夭傷﹐喜見鬢髮白」﹐孟之「爲長心易憂﹐甲孤意常傷」﹐語皆入妙。但讀其全詩﹐皆羽聲角調﹐無甚宮商之音。○孟《寒食》詩最佳﹐「貧居往往無煙火﹐不獨明朝爲子推」﹐正可與韓詩參看。○《行路難》曰「海中之水愼勿枯﹐烏鳶啄蚌傷明珠」﹐大是激昂。

△張謂

張正言詩﹐亦倜儻率眞﹐不甚蘊藉﹐然胸中殊有浩落之趣。「眼前一樽又長滿﹐胸中萬事如等」﹐有此風調﹐固宜太白與之把臂。

○中唐

△劉長卿

隨州絕句﹐眞不減盛唐﹐次則莫妙於排律。排律惟初盛爲工﹐元和以還﹐牽湊冗復﹐深可厭也﹐惟隨州眞能接武前賢。到如《嚴維宅送包佶》曰「江湖同避地﹐分手自依依。盡室今爲客﹐驚秋空念歸。歲儲無別墅﹐寒服羨鄰機。艸色村橋晚﹐蟬聲江樹稀。夜深宜共醉﹐時難忍相違。何事隨陽雁﹐汀洲忽背飛﹗」情旨溫然﹐又不徒寫景述事矣。《小鳥篇》﹐仿佛崔司勛《孟門行》之流。崔詩首尾皆比﹐中間露出正意﹐此則全篇是比。「銜花縱有報恩時﹐擇木難容身處」﹐亦從「本擬報君恩﹐如何反彈射」脫胎。但崔猶有望幸之思﹐故不勝據鞍顧眄之態﹔此畏禍之意深﹐並不暇爲逝梁敝笱之嘆。然亦有露气骨處﹐如「獨立𨿽輕燕雀羣」﹐終亦不放倒地步。○《月下呈章秀才》曰「自古悲搖落﹐誰人柰此何﹗夜蛩偏傍枕﹐寒鳥數移柯。向老三年謫﹐當秋百感多。家貧惟好月﹐空愧子猷過。」此詩甚佳﹐眾選不及﹐殊可怪﹗○長律至劉隨州﹐而妙有勝於盛唐人者﹐卻是盛唐人所不願爲。設機以灌﹐其功倍矣﹐漢陰丈人自甘抱甕耳。○《入至徳界偶逢洛陽鄰家李光宰》曰「近北始知黃葉落﹐向南空見白多。」南中多暑﹐艸木不凋﹐故以葉落爲感﹐嘆遷謫之久也。下語之妙﹐乃至於此。○「機中錦字論長恨」﹐妙在下一「論」字﹐𨿽非詠蘇蕙﹐讀者遂覺蘇蕙儼然如生。○「已是洞庭人﹐猶看灞陵月。昨夜夢中歸﹐煙波覺來闊」。又「日暮微雨中﹐州城帶秋色。蕭條主人靜﹐落葉飛不息」。俱非盛唐後語言。然如「只爲乏生計﹐爾來成遠憂」﹐不惟輕佻﹐亦鄙率矣。《長門怨》曰「蕙艸生地﹐梨花發舊枝。芳菲自恩幸﹐看著被風吹」。末句尖警動人﹐卻開後來狷謔之習。𨿽樂府中不忌﹐入樂府則俊﹐入律詩則佻。又《送孫沅歸》曰「憐君不得已﹐步步別離難」﹐「步步」兩字﹐亦極弄姿也。○昔人編詩﹐以開元﹑大歷初爲盛唐﹐劉長卿開元﹑至徳間人﹐列之中唐﹐殊不解其故。細閱其集﹐始知之。劉有古調﹐有新聲。盛唐人無不髙凝整渾﹐隨州短律﹐始收僉气力﹐歸於自然﹐首尾一气﹐宛若面語。其後遂流爲張籍一派﹐益事流走﹐景不越於目前﹐情不逾於人我﹐無復髙足闊步﹐包括宇宙﹐綜攬人物之意。𨿽孟襄陽詩﹐亦有因語眞而意近﹐以機圓而體輕者﹐然不佻不纖。隨州始有作態之意﹐實溽暑中之一葉落也。

△錢起

昔人推錢詩者﹐多舉「長樂鐘聲花外盡﹐龍池柳色雨中秋。」予以二語誠一篇警策﹐但讀其全篇﹐終似公廚之饌﹐饜腹有餘﹐爽口不足﹐去王維﹑李頎尙遠。○錢詩佳處﹐多經人闡發﹐余更喜其未經選者﹐如《罷章陵令山居》二首﹐甚得澹之致﹔兩起處尢佳。「寧辭園令秩﹐不攺淵明調。解印無與言﹐見山始一笑。幽人還絕境﹐誰道苦奔峭。隨剩渡溪﹐出門更垂釣。吾廬靑霞裏﹐窗樹玄猿嘯。微月淸風來﹐方知散發妙。」又曰「丘壑趣如此﹐暮年始棲偃。賴遇無心﹐不笑歸來晚。鳴鳩拂紅枝﹐初服傍淸畎。昨日山僧來﹐猶嫌嘉遁淺。君紫陽家﹐路滅心更遠。梯創其居﹐抱犢上絕。杏田溪一曲﹐霞境峯幾轉。石揖飛泉﹐謝公應在眼。願言攜手去﹐采藥長不返。」二詩髙曠。鍾氏評其《早渡伊川見舊鄰作》﹐謂「淸和厚遠﹐不讀此詩﹐不知錢﹑劉詩中尙有儲﹑王一派」。予以如此詩﹐乃能不爲儲﹑王者也。○作詩嫌於意隨言盡﹐如仲文《登覆釜山遇道人》第二篇

曰「眞气重嶂裏﹐知君嘉Т幽。山階壓丹穴﹐藥井通伏流。道者帶經出﹐洞中攜我遊。欲驂白去﹐且爲紫芝畱。忽憶武陵事﹐別家疑數秋。」《南溪春耕》曰「荷蓑趨南逕﹐戴勝鳴條枚。溪雨有餘潤﹐土膏寧厭開﹖溝塍落花盡﹐耒耜度回。誰道耦耕倦﹐仍兼勝賞催。日長農有暇﹐悔不帶經來。」如此轉筆﹐眞可雲水窮起矣。○予又喜其《憶山中寄書友》曰「數載白裏﹐與君同采薇。樹深煙不散﹐溪靜鷺忘飛。更憶東巖趣﹐殘陽破翠微。脫巾花下醉﹐洗藥月前歸。風景今還好﹐如何此興違﹗」此誠不減王﹑孟﹐不解何以從無賞音。○《觀村民牧山田》曰「貧民乏井稅﹐瘠土皆耕鑿。禾黍入寒﹐茫茫半山郭。秋來積霖雨﹐霜降方釒至獲。中田聚黎﹐反景空村落。顧慚不耕者﹐微祿同衛鶴。」此皆長者之言。○大歷中﹐自丞相以下﹐出使作牧﹐無起與士元詩祖餞者﹐則時論鄙之﹐故近體中迨居其半。余獨喜其「酒酣暫輕別﹐路遠始相思」﹐眞入情切事。古稱錢﹑郎﹐今乃訛爲錢﹑劉﹐兩家實不相類。

△郎士元

郎君冑詩﹐不能髙岸﹐而有談言微中之妙。劉須溪謂其「濃景中別有澹意」﹐余則謂其澹語中饒有腴味。如「亂流江渡淺﹐遠色海山微」﹐「河來當塞曲﹐山遠與沙平」﹐「荒城背流水﹐遠雁入寒」﹐「罷磬風枝動﹐懸燈雪屋明」﹐𨿽蕭寂而不入寒苦。﹝黃白山評﹕「『罷磬』一聯﹐乃僧無可詩。」﹞至若「月到上方諸品淨﹐心持半偈萬緣空」﹐讀之眞躁心欲消﹐妄心欲熄矣。○吾嘗喜其一絕﹕「或棹輕舟或杖藜﹐尋常意釣前溪。艸堂竹徑在何處﹐落日孤煙寒渚西。」可與盧綸「饑食松花渴飲泉﹐偶從山後到山前。陽坡軟艸厚如織﹐因與鹿相伴眠」一詩相匹﹐眞善寫隱淪之趣也。

△李嘉佑

髙仲武稱李嘉佑「綺靡婉麗﹐涉於齊﹑梁」。余意此由未見後人如溫﹑李者耳﹐猶舜造漆器而指以爲奢也。然《間气集》所載﹐殊亦平平。余更喜其「風搖近水葉﹐護欲霜天」﹐「無人花色慘﹐多雨鳥聲寒」﹐「能全季布諾﹐不道魯連功」﹐「爽气遙分隔浦岫﹐斜光偏照渡江人」﹐殊有雅致。○按李詩綺麗不及君平之半﹐鄭谷曰「何事後來髙仲武﹐品題《間气》未公心」﹐語亦良是。

△韓

貞元以前人詩多朴重﹐韓在天寶中已有名﹐其詩始修辭逞態﹐有風流自賞之意。昌黎曰「歡愉之辭難工﹐窮苦之言易好。」獨反是。其佳句如「寒雨送歸千里外﹐東風沈醉百花前」﹐「露色點衣孤嶼曉﹐花枝妨帽小園春」﹐「池畔花深斗鴨欄﹐橋邊雨洗藏鴉柳」﹐「門外碧潭春洗馬﹐樓前紅燭夜迎人」﹐「急管晝催平樂酒﹐春衣夜宿杜陵花」﹐皆豪華逸樂之槪。惟《送李少府入蜀》詩「孤城晚閉秋江上﹐匹馬寒嘶白露中」﹐稍覺淒然可念。然在集中﹐亦如九十春光﹐一朝風雨耳。第姿韻𨿽增﹐風气亦漸降。至若「葛花滿地能消酒﹐梔子同心好贈人」﹐「下箸已憐鵝炙美﹐開籠無柰鴨媒嬌」﹐「塵尾手中毛已脫﹐蟹螯樽上味初香」﹐已入輕靡﹐爲晚唐風調矣。○按義山有《韓翊舍人卽事》詩﹐如「通內藏珠府﹐應官解玉坊」﹐語殊不佳。但此首卽不似﹐他詩不擬韓者﹐反多似之﹐故知君平爲柔艷之祖。○君平以《寒食》詩得名﹐宋亡而天下不復禁煙﹐今人不知鉆燧﹐又不深習唐事﹐因不解此詩立言之妙。如「春城無處不飛花﹐寒食東風禦柳斜」二語﹐猶只澹寫。至「日暮漢宮傳蠟燭﹐輕煙散入五侯家」﹐上句言新火﹐下句言賜火也。此詩作於天寶中﹐其時楊氏擅寵﹐國忠﹑與秦﹑虢﹑韓三姨號爲五家﹐豪貴榮盛﹐莫之能比﹐故借漢王氏五侯諭之。卽賜火一事﹐而恩澤先г於戚畹﹐非他人可望﹐其餘錫予之濫﹐又不待言矣。寓意遠﹐興微﹐眞得風人之遺。徳宗又愛其《調馬》詩﹕「鴛鴦赭白齒新齊﹐晚日花間放碧蹄。玉勒乍回初噴沫﹐金鞭欲下不成嘶。」余意此詩止於詠物﹐無斯臧塞淵之旨﹐固非《寒食》之匹。

△韋應物

韋蘇州冰玉之姿﹐蕙蘭之質﹐粹如藹如﹐警目不足﹐而沁心有餘。然𨿽以澹漠爲宗﹐至若「喬木生夏涼﹐流吐華月」﹐「日落羣山陰﹐天秋百泉響」﹐「落葉滿空山﹐何處尋行迹」﹐「髙梧一葉下﹐空齋歸思多」﹐「一爲風水便﹐但見山川馳」﹐「何因知久要﹐絲白漆亦堅」﹐正如嵇叔夜土木形骸﹐不加修飾﹐而龍章鳳姿﹐天質自然特秀。○韋詩皆以平心靜气出之﹐故多近於有道之言。「身多疾病思田裏﹐邑有流亡愧俸錢」﹐宛然風人《十畝》《伐檀》遺意。又如「爲政無異術﹐當責豈望遷」﹐「常怪投錢飲﹐事與賢達疏」﹐「所願酌貪泉﹐心不爲燐淄」﹐省己諭人﹐皆非素心人不能道。○韋詩誠佳﹐但觀劉須溪細評﹐亦太鉆皮出羽。惟云「韋詩潤者如石﹐孟詩如雪﹐𨿽淡無采色﹐不免有輕盈之意」。此諭尙好。至謂二人意趣相似﹐則又不然。「自顧躬耕者﹐才非管樂儔。聞君薦艸澤﹐從此泛滄洲」﹐自是隱士髙尙之言。「促戚下可哀﹐寬政身致患。日夕思自退﹐出門望故山」﹐自是循吏倦還之語。原不同牀﹐何論各夢﹗宋人又多以韋﹑柳並稱﹐余細觀其詩﹐亦甚相懸。韋無造作之煩﹐柳極鍛煉之力。韋眞有曠達之懷﹐柳終帶排遣之意。詩爲心聲﹐自不可彊。

△盧綸

劉長卿外﹐盧綸爲佳。其詩亦以眞而入妙﹐如「少孤爲客早﹐多難識君遲」﹐「貌衰緣藥盡﹐起晚爲山寒」﹐「語少心長苦﹐愁深醉自遲」﹐「顏衰重喜歸鄕國﹐身賤多慚問姓名」﹐「髙歌猶愛《思歸引》﹐醉語惟誇漉酒巾」﹐「故友九泉畱語別﹐逐臣千里寄書來」﹐皆能使人情爲之移﹐甚者欷欲絕。寫景之工﹐則如「估客晝眠知浪靜﹐舟人夜語覺潮生」﹐「上方月曉聞僧語﹐下界林疏見客行」﹐「孤村樹色昏殘雨﹐遠寺鐘聲帶夕陽」﹐「折花朝露滴﹐漱石野泉淸」﹐「泉急魚依藻﹐花繁鳥近人」﹐「路濕初上﹐山明日正中」﹐「人隨雁迢遞﹐棧與重疊」﹐悉如見見也。○《塞下曲》六首﹐俱有盛唐之音﹐「平明尋白羽﹐沒在石稜中」一章尢佳。人顧稱「欲將輕騎逐﹐大雪滿弓刀」﹐𨿽亦矯健﹐然殊有逗𨖻之態﹐何如前語雄壯。

△秦系

秦系詩惟工寫景﹐故能近人。其《贈張評事》作最佳﹐如「流水過院﹐春風與閉門」﹐頗有澹之趣。又「籬間五月畱殘雪﹐座右千年蔭怪松」﹐工麗中不失矯健。其他悉有綺思﹐惜音節漸柔。

△皇甫冉皇甫曾

兩皇甫殊勝二包﹐𨿽取境不遠﹐而神幽韻潔﹐有涼月疏風﹐殘蟬新雁之致。如補闕之「果熟任霜封﹐籬疏從水度」﹐「山晚和雪﹐汀寒月照霜」﹐「露收新稼﹐迎寒葺舊廬」﹐昔人賞鑑固自不借。侍禦之「細泉松徑裏﹐返景竹林西」﹐「隔城寒杵急﹐帶月早鴻還」﹐亦自淸絕。至若「客散髙樓上﹐帆飛細雨中」﹐旅中讀之﹐尢不能爲懷。才𨿽稍亞於兄﹐正自不墮家法。

△李端

初讀李端集﹐苦於平熟﹐遇其時一作態。卽新警可喜。如「月落星稀天欲明﹐孤燈未滅夢難成。披衣更向門前望﹐不忿朝來鵲喜聲。」何其多姿也﹗又《九日贈司空曙》﹕「我有惆悵辭﹐待君醉時說。長安逢九日﹐難與菊花別。摘卻正開花﹐暫言花未發。」此與王建《春去曲》﹕「老夫不比少年兒﹐不中數與春別離」﹐同一弄姿生色。但細觀之﹐終有折腰齲齒之態﹐暫見則妍﹐效顰卽醜。李詩自有正大而佳者﹐如《雪夜尋太白道士》﹕「出遊居鶴上﹐避禍入羊中」﹐不在摩詰「飲人聊割酒﹐送客乍分風」之下。《瘦馬行》頗有少陵之遺。《雜歌》長篇﹐宛似太白﹐中曰「酒沽千日人不醉﹐琴弄一弦心已悲」﹐最爲警策。

△嚴維

中唐數十年間﹐亦自風气不同。其初﹐類於平淡中時露一入情切景之語﹐故讀元和以前詩﹐大抵如空山獨行﹐忽聞蘭气﹐余則寒柯荒阜而已。如嚴維「柳塘春水漫﹐花塢夕陽遲」﹐誠爲佳句﹐但上云「窗吟絕妙辭」﹐卻鄙。余惟喜其《畱別鄒紹先劉長卿》詩﹕「中年從一尉﹐自慊此身非。道以甘微祿﹐時危恥息機。晨趨本郡府﹐晝掩故山扉。待得干戈畢﹐何妨更采薇。」頗有長厚之風。又「還家萬里夢﹐爲客五更愁」﹐深切情事。「陽雁叫霜來枕上﹐寒山映月在湖中」﹐「漁浦浪花搖素壁﹐西陵樹色入秋窗」﹐時一神遊﹐忽忽在目。

△耿

耿詩善傳荒寂之景﹐寫細碎之事﹐故鍾﹑譚表章皆當﹐無失入者。至其所遺﹐如「暮雪餘春冷﹐寒燈續晝明」﹐深肖山寺。「風度曾相夢﹐何時定得書」﹐酷似懷人之緒。《沙雁篇》尢有寄﹐中聯云「還塞知何日﹐驚弦亂此心。夜陰前侶遠﹐秋冷後湖深」﹐讀之令人淒然。○「𨿽言千騎上頭居﹐一世生離恨有餘。葉下綺窗銀燭冷﹐含啼自艸錦中書。」此詩直而溫﹐怨而不怒﹐當共《秋日》詩爲集中之冠。

△司空曙

司空文明每作得一聯好詩﹐輒爲人壓占。如「乍見翻疑夢﹐相悲各問年」﹐可謂情至之語﹐李益曰「問姓驚初見﹐稱名憶舊容」﹐則情尢深﹐語尢愴﹐讀之者幾於淚不能收。「池晴龜出曝﹐松暝鶴飛回」﹐寫景亦佳﹐又有包佶「鳥窺新罅栗﹐龜上半欹蓮」﹐尢得點染之趣。正如劉毅樗蒲﹐方矜得雉﹐不意他人又復成盧而去。○詩有以謔而妙者﹐如「無將故人酒﹐不及石尢風」是也。詩固不必盡莊。

△顧況

顧況詩極有气骨﹐但七言長篇﹐粗硬中時雜鄙句﹐惜有髙調而非雅音。如《李供奉彈箜篌歌》﹕「指剝蔥﹐腕削玉﹐饒鹽饒醬五味足。弄調人間不識名﹐彈盡天下崛奇曲。」後又云「銀器胡瓶馬上馱﹐瑞錦輕羅滿車送。」眞爲可恨。《詩歸》賞之。《烏啼曲》云「此是天上老鴉鳴﹐我聞老鴉無此聲」﹐亦可厭。余所有顧集無此數詩﹐此編詩者亦具眼也。惟《彈箏歌》尙佳﹐如「獨抱《梁州》只幾拍﹐風沙對面胡秦隔。聽中忘卻前溪碧﹐醉後猶疑邊艸白。」眞在「新系靑絲百尺繩」之上﹐不宜軼去。然在集中﹐正不必索隱探幽﹐終當以《棄婦詞》爲第一。如「記得初嫁君﹐小姑始扶牀。今日君棄妾﹐小姑如妾長。回首語小姑﹐莫嫁如兄夫。」𨿽繁弦促節﹐實能使行爲之不流﹐庭花爲之翻落。其次則《公子行》尙可觀﹐如「紅光拂拂酒光凝﹐當街背拉金吾行。朝遊冬冬鼓聲發﹐暮遊冬冬鼓聲絕。入門不肯自升堂﹐美人扶踏金階月」。如見膏粱紈之狀也。

△李益

中唐人故多佳詩﹐不及盛唐者﹐气力減耳。雅澹則不能髙渾﹐雄奇則不能沈靜﹐淸新則不能深厚。至貞元以後﹐苦寒﹑放誕﹑纖縟之音作矣。惟李君虞風气不墜﹐如《竹窗聞風》《野田行》﹐俱中望正始之音。余尢愛其入情之句﹐如《遊子吟》﹕「莫以衣上塵﹐不謂心如練。」《雜曲》﹕「愛如寒鑪火﹐棄若秋風扇。山嶽起面前﹐相看不相見。」「嘗聞生別離﹐悲莫悲於此。同器不同榮﹐堂下卽千里。」殊有漢﹑魏樂府之遺。《效古促促曲爲河上思婦作》曰「促促何促促﹐黃河九回曲。嫁與棹船郎﹐空牀將影宿。不道君心不如石﹐那令妾貌長如玉。」讀此覺李嘉佑「花落黃鸝不復來﹐妾老君心亦應變」﹐下語殊淺。但君虞能體貼人情至此﹐何以使勝業銜冤﹐崇敬生劫﹖○李以邊辭名﹐余以「邊馬櫪上驚﹐雄劍匣中鳴」﹐猶未足奇。如《再赴渭北使府畱別》曰「報恩身未死﹐識路馬還嘶」﹐信爲悲壯。○《餘花落》曰「畱春春竟去﹐春去花如此。蝶舞繞應稀﹐鳥驚飛詎已。衰紅辭故萼﹐繁綠扶凋蕊。自萎不勝愁﹐庭風那更起。」此篇與「應門照綠苔」作體格相似﹐皆有橫波回睇之妙。

△於鵠

讀於鵠詩﹐惟恨其少。如《途中寄楊陟》曰「前村見來久﹐羸馬自行遲。」《出塞》曰「分陣瞻山勢﹐潛兵制馬鳴。」《南書齋》曰「茅屋住來久﹐山深不置門。艸生垂井口﹐花落擁籬根。」《送李明府歸別業》曰「鹿裘長酒气﹐茅屋有茶煙。」《題柏臺山》曰「枯藤離舊樹﹐朽石落髙峯。」刻劃處無不形神俱似。至《題合溪乾洞》曰「仙人來往行無迹﹐石逕春風長綠苔」﹐殆飄飄乎有淩之气矣﹗○「秦女窺人不解羞﹐攀花趁蝶出墻頭。胸前空帶宜男艸﹐嫁得蕭郎愛遠遊。」首二句卽王江寧「閨中少婦不知愁﹐春日凝妝上翠樓」意。但見柳色而悔﹐是少婦自悔﹐此卻出於旁觀者之矜惜。然語意含蓄﹐較之「自慚輸廏吏﹐餘暖在香韉」﹐可謂好色不淫也。○《江南曲》曰「偶向江邊采白﹐還隨女伴賽江神。眾中不敢分明語﹐暗擲金錢卜遠人。」摹寫一段柔腸慧致﹐自是化工之筆。○讀此則前篇秦女僅有貌耳﹐深情大不如。

△戎昱

戎有《苦哉行》﹐寫暴兵之虐甚工。如「去年狂胡來﹐懼死翻生全。今秋官軍至﹐豈意遭戈」﹐眞爲酸鼻。○升不滿於戎﹐余觀其集﹐惟《贈岑郎中》「天下無人鑑詩句﹐不尋詩伯重尋誰」﹐眞鄙陋耳。好詩尙多﹐卽如升所稱《霽雪》詩﹐亦甚佳。又《過商山作》﹕「雨暗商山過客稀﹐路旁孤店閉柴扉。卸鞍良久茅檐下﹐待得主人樵采歸。」深肖山僻之景。又《古意》曰「女伴朝來說﹐知君欲棄捐。懶梳明鏡下﹐羞到畫堂前。有淚沾脂粉﹐無情理管弦。不知將巧笑﹐更遣向誰憐﹖」宛然如見伍舉辭荊﹐廉頗去趙﹐眞使逋臣羈客聞之泣下。《采蓮曲》曰「𨿽聽采蓮曲﹐詎識采蓮心﹖漾楫愛花遠﹐回船愁浪深。煙生極浦色﹐日落半江陰。同侶憐波靜﹐看妝墮玉簪。」此詩殊有波明妝靚之致。○又有《江柳》詩「人看幾重恨﹐鳥入一枝低」﹐可謂寫照。

△戴叔倫

《女耕田行》曰「乳燕入巢┺成竹﹐誰家二女種新。無牛無人不及犁﹐持刀砍地翻作泥。自言家貧母年老﹐長兄從軍未娶嫂。去年災疫牛囤空﹐截絹買刀都市中。頭巾掩面畏人識﹐以刀代牛誰與同﹖姊妹相攜心正苦﹐不見路人惟見土。疏通畦隴防亂苗﹐整頓溝塍待時雨。日正南岡下餉歸﹐可憐朝雉擾驚飛。東鄰西捨花發盡﹐共惜餘芳淚滿衣。」此詩語直而气婉﹐悲感中仍帶勉勵﹐作勞中不廢禮防﹐眞有女士之風﹐裨益風化。張司業得其致﹐王司馬肖其語﹐白少傅時或得其意﹐此殆兼三子之長先鳴者也。○近體詩亦多可觀﹐如「風枝驚暗鵲﹐露艸覆寒蛩」﹐「對酒惜余景﹐問程愁亂山」﹐「竹暗房雨﹐茶香別院風」﹐語皆淸警。

△羊士諤

詩有美不勝收﹐品居中下者﹐亦有無一言可舉﹐不得不稱爲勝流者﹐以風度論也。知此可以定羊資州詩矣。○貞元後﹐集中有佳詩易﹐無惡詩難。羊士諤詩𨿽不甚佳﹐卻求一字之惡不可得。○「紅衣落盡暗香殘﹐葉上秋光白露寒。越女含情已無限﹐莫教長袖倚闌干。」此詩最流傳人口﹐然僅賞其標致耳。題是《郡中卽事》﹐固是感秋而作。但「越女含情」﹐與太守何涉﹐而「莫教倚欄」也﹖此正諭孤臣於思婦之意﹐借以寫畱滯周南之感耳。唐時重內而輕外﹐羊以與呂溫善而謫外﹐故發於語言者如此。然𨿽感慨﹐而含蓄不露﹐頗有風人之遺。

△李涉

於ν爲觀察使﹐有酷虐聲﹐李涉過襄陽上詩曰「方城漢水舊城池﹐陵谷依然世自移。歇馬獨來尋故事﹐逢人惟說《峴山碑》。」謝注曰「勸於公當以羊祜爲法﹐詞婉而妙。」此言誠然。余因思詩主於諷﹐無取於激﹐從諛者固非﹐亦何須開口便尋事作鬧。歐陽永叔意非不忠﹐而晏元獻爲之怏怏﹐其辭直而少巽耳。若此詩﹐眞所爲主文譎諫者﹐聞之者不怒﹐而有以感發其善心。余謂此二十八字﹐尙勝昌黎贈許郢州﹑崔復州兩篇大文。李絕句多佳﹐此篇尢爲可法。

△呂溫

呂溫之謫道州﹐不以善叔文﹑執誼﹐而以傾李吉甫﹐當時廟堂舉動﹐亦甚明允。以溫之才而傾險若此﹐正如饞鱗不以脫釣爲幸﹐反以失餌爲憂。卒之八司馬尙或身遇湔濯﹐悲者亦錮止其身﹐溫更殃流於後﹐可嘆也。溫詩不及劉﹑柳﹐气亦勁重蒼厚。其《望思臺》曰「浸潤成宮蠱﹐蒼黃弄父兵。人情疑始變﹐天性感還生。」二語可謂格言。﹝黃白山評﹕「二語極善道武帝父子間意﹐卽使乃公自己動筆﹐不過如此。」﹞又《合江亭前客命剪竹看遠岸花感懷》曰「吉凶豈前卜﹐人事何翻覆﹗緣看數日花﹐卻剪淩霜竹。常言契君操﹐今乃妨眾目。自古病當門﹐誰言出幽獨﹗」𨿽是自諭之言﹐亦切於「美女破舌﹐美男破老」之義﹐聞之殊爲刺心。○溫《孟冬蒲津關河亭作》有句云「雪霜自玆始﹐艸木當更新。嚴冬不肅殺﹐何以見陽春﹖」語自佳﹐然敢作敢爲﹐勃勃喜事之態﹐亦見言下。又元稹《解愁》﹑劉禹錫《華山歌》亦然﹐俱覺睜眉突眼﹐躁露不含蓄。至杜牧「大暑去酷吏﹐淸風來故人」﹐淺躁益甚矣。

△柳宗元

大歷以還﹐詩多崇尙自然。柳子厚始一振厲﹐篇琢句錘﹐起頹靡而蕩穢濁﹐出入《騷》《雅》﹐無一字輕率。其初多務刻﹐故神峻而味冽﹐旣亦漸近溫醇。如「髙樹臨淸池﹐風驚夜來雨」﹐「寒月上東嶺﹐冷冷疏竹根。石泉遠逾響﹐山鳥時一喧」﹐「道人庭宇靜﹐苔色連深竹」﹐不意王﹑孟之外﹐復有此奇。○宋人詩法﹐以韋﹑柳爲一體﹐方回謂其同而異﹐其言甚當。余以韋﹑柳相同者神骨之淸﹐相異者不獨峭淡之分﹐先自憂樂之別。﹝黃白山評﹕「東坡『發纖於簡古﹐寄至味於澹泊』﹐上句指韋﹐下句指柳﹐本有分別。後人動以二子並稱﹐而不別其風格之異﹐總是隔壁聽耳。」﹞如《贈吳武陵》曰「希聲大朴﹐聾俗何由聰﹖」《種術》曰「單豹且理內﹐髙門復如何﹖」韋安有此憤激﹖《遊南亭夜還敍志》曰「知懷褚中﹐範叔戀綈袍。」《湘口館》曰「升髙欲自敍﹐彌使遠念來。」韋又安有此愁思﹖東坡又謂柳在韋上﹐此言亦甚可思。柳構思精嚴﹐韋出手稍易﹐學韋者易以藏拙﹐學柳者不能覆短也。○《詩眼》曰「子厚詩尢深難識﹐前賢亦未推重﹐自坡老發明其妙﹐學者方漸知之。」余以柳詩自佳﹐亦於東坡有同病之憐﹐親歷其境﹐故益覺其立言之妙。坡尢好陶詩﹐此則如身入虞羅﹐愈見冥鴻之可慕。然坡語曰「所貴於枯淡者﹐謂外枯而中膏﹐似淡而實美﹐淵明﹑子厚之流是也。若中邊皆枯﹐淡亦何足道。」自是至言。卽如「曉耕翻露艸﹐夜榜響溪石」﹐「引杖試荒泉﹐解帶圍新竹」﹐「寒花疏寂歷﹐幽泉微斷續」﹐「風窗疏竹響﹐露進寒松滴」﹐孰非目前之景﹐而句字髙潔﹐何嘗不澹﹐何病於﹗○《讀書》曰「上下觀古今﹐起伏千萬途。遇欣或自笑﹐感戚亦以吁。」殆爲千古書淫墨癖人寫照。又曰「臨文乍了了﹐徹捲兀若無」﹐則如先爲余輩一種困學人解嘲矣。○《南澗》詩從樂而說至憂﹐《覺衰》詩從憂而說至樂﹐其胸中鬱結則一也。柳子之答賀者﹐曰「庸詎知吾之浩浩﹐非戚戚之尢者乎﹖」讀此文可解此詩。每見評者曰近陶﹐或曰達﹐余以《山樞》之答《蟋蟀》﹐猶謂其憂深音蹙﹐然卽陶詩「今我不爲樂﹐知有來歲不」意也。此更云死不足畏而且樂﹐其衷懷何如﹖如此說詩﹐正未夢見。○《覺衰》詩極有轉摺變化之妙﹐起曰「久知老會至﹐不謂便見侵。今年宜未衰﹐稍已來相尋。」一句一轉﹐每轉中下字俱有層折。「齒疏髮就種﹐奔走力不任」二語﹐正見「見侵」﹐若一直說去﹐便是俗筆。遽曰「咄此可柰何﹐未必傷我心。彭聃安在哉﹖周孔亦已沈。古稱壽聖人﹐曾不畱至今。但願得美酒﹐朋友常共斟。是時春向暮﹐桃李生繁陰。日照天正碧﹐杳杳歸鴻今。出門呼所親﹐扶杖登西林。髙歌足自快﹐《商頌》有遺音。」中間轉筆處﹐如良禦回轅﹐長年捩舵。至文情之美﹐則如疾風捲雪﹐忽吐華月﹐危峯才度﹐便入錦城也。○柳五言詩猶能彊自排遣﹐七言則滿紙涕淚。如「桂嶺瘴來似墨﹐洞庭春盡水如天」﹐「鵝毛禦臘縫山﹐雞骨占年拜水神」﹐「山腹雨晴添象迹﹐潭心日暖長蛟涎」﹐「梅嶺寒煙藏翡翠﹐桂江秋水露禺鱅」﹐「驚風亂芙蓉水﹐密雨斜侵薜荔墻」﹐「蒹葭淅瀝含秋霧﹐橘柚玲瓏透夕陽」﹐「歸目並隨回雁盡﹐愁腸正遇斷猿時」。只就此寫景﹐已不可堪﹐不待讀其「一身去國六千里﹐萬死投荒十二年」矣。○子厚有良史之才﹐卽以韻語出之﹐亦自須眉欲動。如敍韋道安斃盜辭婚事﹐生气凜凜。吾尢喜其「師婚古所病﹐合姓非用兵」﹐語甚典雅。○《平淮雅》二篇﹐誠唐音之冠﹐柳子亦深自負﹐但終不可以入周詩。今舉其尢警者﹐如「我旆我﹐於道一陌。訓於羣帥﹐拳勇來格。公曰徐之﹐無恃額額。式和爾容﹐惟義之宅。」「進次於郾﹐彼昏卒狂。裒凶鞠頑﹐鋒胃斧螗。赤子匍匐﹐厥父是亢。怒其萌芽﹐以悖太陽。」「皇曰咨﹐裕乃父功。昔我文祖﹐惟西平是庸。內誨於家﹐外刑於邦。孰是蔡人﹐而不率從。」「蔡人率止﹐惟西平有子。西平有子﹐惟我有臣。疇允大邦﹐俾惠我人。於廟告功﹐以顧萬方。」試較《皇矣》之「臨種閒閒」﹐《江漢》之「爾圭瓚」﹐便覺古人風發而漪生﹐此有巧人織繡之恨。﹝黃白山評﹕「如此詩﹐當以繼響《雅》《頌》目之可爾﹐謂終不可入周詩﹐議論毋乃太刻﹗」﹞○《鐃歌鼓吹曲》﹐又不及《皇武》《方城》﹐然較之《七徳舞》﹐則綿﹛艸爾﹜猶勝盆子君臣也。

△劉禹錫

劉夢得五言古詩﹐多學南北朝。如《觀舞柘枝》曰「曲盡回身處﹐層波猶注人」﹐宮體中佳語也。惟近體中間雜古調﹐終有烏孫學漢之譏﹐不若唐音自佳。○五古自是劉詩勝場﹐然其可喜處﹐多在新聲變調﹐尖警不含蓄者。《團扇歌》曰「明年入懷袖﹐別是機中練」﹐不惟竿頭進步﹐正自酸感動人。○狀天壇遇雨曰「疾行穿雨過﹐卻立視背。」《羅浮寺》曰「夜宿最髙峯﹐瞻望浩無鄰。海黑天宇曠﹐星辰來逼人。」景奇語奇﹐登山時卻實有此事。《插田歌》敍述田夫計吏問答﹐如「田夫語計吏﹐君家儂定記。一來長安道﹐眼大不相覷。計吏笑致辭﹕長安眞大處。省門髙軻峨﹐儂入無度數。昨來補衛士﹐惟用筒竹布。君看二三年﹐我作官人去。」匪徒言動如生﹐言外感傷時事﹐使千載後人猶爲之欲哭欲泣。又《葡萄歌》曰「田野生葡萄﹐纏繞一枝髙。移來碧墀下﹐張王日髙髙。兩韻同一『髙』字﹐疑誤。分歧浩繁縟﹐修蔓蟠詰曲。揚翹向庭柯﹐意思如有屬。爲之立長架﹐布當軒綠。米液漑其根﹐理疏看滲漉。繁葩組綬結﹐懸實珠璣蹙。馬乳帶輕霜﹐龍鱗曜初旭。有客汾陰至﹐臨堂瞪雙目。自言我晉人﹐種此如種玉。釀之成美酒﹐令人飲不足。爲君持一斗﹐往取涼州牧。」形容葡萄形味﹐旣自入神﹐忽思及孟佗﹑張讓﹐隱諷當日中尉之盛﹐可謂寸水興波之筆。○七言古大致多可觀﹐其《武昌老人說笛歌》﹐娓娓不休﹐極肖過時人追憶盛年﹐不禁技癢之態。至曰「气力已微心尙在﹐時時一曲夢中吹」﹐不意筆舌之妙﹐一至於此﹗○夢得最長於刻劃﹐如《泰娘歌》﹕「朱弦已絕爲知音﹐鬢未秋私自惜」﹐則如見狹邪人矜能炫色﹐搖搖靡泊之懷。《龍陽縣歌》「沙平艸綠見吏稀﹐寂寥斜陽照縣鼓」﹐則宛若身遊荒縣。《西山蘭若試茶歌》「驟雨松聲入鼎來﹐白滿碗花徘徊」﹐令人渴吻生津。《觀棋歌》﹕「初疑磊落曙天星﹐次見搏擊三秋兵。雁行布陣眾未曉﹐虎穴得子人皆驚。」儼然兩人對弈於旁也。《郡內書情獻裴侍中畱守》﹐其警句云「萬乘旌旗分一半﹐八方風雨會中央。」不待對仗整齊﹐气象雄麗﹐且雒邑爲天下之中﹐度以上相居守﹐字字關合﹐殆無虛設。顧有以「旌旗」對「風雨」不工爲言者﹐豈非小兒彊作解人乎﹖○夢得佳詩﹐多在朗﹑連﹑夔﹑和時作﹐主客以後﹐始事疏縱﹐其與白傅倡和者﹐尢多老人衰颯之音。長律𨿽有美言﹐亦多語工而調熟。嗚呼﹗名宿猶爾﹐何以責江湖小生﹗始信《墨子》素絲之悲﹐吾儕爲學力文﹐時時當凜此懷。○楊用修極稱劉集之佳﹐摘句表章之。余觀內外集﹐覺楊所遺尙多。如《送李侍郎自河南尹再除本官》曰「宮女猶傳《洞簫賦》﹐國人先詠《衮衣詩》。」《贈令狐相公鎭太原》曰「戎羯歸心如內地﹐天狼無角比凡星。」《酬楊司業巨源》曰「渤海歸人將集去﹐梨園子弟請詞來。」《寄朗州溫右史》曰「城邊流水桃花過﹐簾外春風杜若香」。《送蘄州李郎中赴任》曰「薤葉照人呈夏簟﹐松花滿碗試新茶。」《過逢舉法師寺院便送歸江陵》曰「猿窺齋林葉動﹐蛟龍聞咒浪花低。」《送曹璩歸越中舊隱》曰「數間茅屋臨水﹐一盞秋燈夜讀書。」《酬浙東元相公》曰「平湖晚泛窺淸鏡﹐髙閣晨開掃翠微。」《自江陵沿流道中》曰「沙村好處多逢寺﹐山葉紅時覺勝春。」《守和州秋日卽事寄張郎中籍》曰「銜日腳成山雨﹐風駕潮頭入渚田。」《洛中初冬拜表有懷上京故人》曰「淸洛曉光鋪碧簟﹐上陽霜葉剪紅綃。」措辭命意﹐不切其地﹐卽切其人﹐或切其事與景﹐眞八面皆鋒﹐較僅工一家之言者﹐眞寒窶矣﹗

△韓愈

七言古最見筆力﹐中唐名家﹐亦多緩弱。惟韓退之有項羽救鉅鹿﹐呼聲動天﹐諸侯莫敢仰視之槪﹐至敗亡﹐猶能以二十八騎於百萬眾中斬將刈旗﹐稍一沈深﹐項可劉﹐韓可杜矣。張司業祭韓詩曰「獨得雄直气﹐發爲古文章」﹐余意獨舉以評其詩尢當。○《秋懷》詩曰「淸曉卷書坐﹐南山見髙稜。其下澄湫水﹐有蛟寒可罾。惜哉不得往﹐豈謂吾無能。」又《題炭谷湫祠堂》曰「列峯若攢指﹐石盂仰環環。巨靈髙其捧﹐保此一掬慳。吁無吹毛刃﹐血此牛蹄殷。至令乘水旱﹐鼓舞寡與鰥。」凜然有驅鱷魚﹑焚佛骨之气。○又曰「低心逐時趨﹐苦勉能暫。有如乘風船﹐一縱不可纜。」《紀夢》詩曰「乃知仙人未賢聖﹐護短恁愚邀我敬。我能屈曲自世間﹐安能從汝巢神山﹖」磊落骯髒﹐如見其人。○《十操》爲韓詩之最﹐然尢妙於《拘幽》﹕「有知無知兮﹐爲死爲生。嗚呼﹗臣罪當誅兮﹐天王聖明。」此眞聖堅語。至《履霜操》﹕「父兮兒寒﹐母兮兒饑。兒罪當笞﹐逐兒何爲﹖」亦復不減。末云「母生眾兒﹐有母憐之。獨無母憐﹐兒寧不悲﹗」未免淺露矣。此外卽《殘形操》爲佳﹐如思如疑﹐妙得恍惚之景﹐當在《猗蘭》《別鵠》之上。○琴詩曰「暱暱兒女語﹐恩怨相爾汝。劃然變軒昂﹐勇士赴敵場。浮柳絮無根蒂﹐天地闊遠隨飛揚。」何等灑落﹗「大弦春溫和且平﹐小弦廉折亮以淸。平生未識宮與角﹐但聞牛鳴盎中雉登木。」無論黏皮帶骨﹐且不三四句便罵﹐豈溫柔之教﹖﹝黃白山評﹕「『宮如牛鳴窖中』云﹐本出《管子》﹐賀謂『不三四句便罵』﹐是誤以爲退之自作矣。」﹞○東坡評子厚詩﹐謂「退之豪放奇險則過之﹐溫麗情深不及」。此言猶當。陳后山曰「退之於詩本無所解﹐直以才髙而妙耳。」此言則非﹐韓何至在宋人下﹗《醉贈張祕書》曰「險語破鬼膽﹐髙詞媲皇墳。至寶不雕琢﹐神功謝鋤耘。」髙處在此﹐不及處亦在此。﹝黃白山評﹕「此語退之有知﹐亦當心服。」又評﹕「天下未有不雕琢不鋤耘而語能險詞能髙者﹐二語敍在一處頗不倫。」﹞○韓詩亦善使事﹐如《送鄭尙書赴南海》曰「風靜ジス去﹐官廉蚌蛤回」﹐上句用海大風﹐下用合浦還珠事﹐何工妙也﹗○《酬天平馬僕射》曰「威令加徐土﹐儒風被魯邦。淸爲公論重﹐寬得士心降。」不惟有獎﹐兼亦有勸﹐莫謂韓詩全直。○韓詩至《石鼓歌》而才情縱恣已極﹐至《嗟哉董生行》則淫於盧仝矣。古人所以戒入鮑魚之肆。﹝黃白山評﹕「此退之自謂『才大無所不可』耳。豈胸無主張﹐容易漸染於人者﹗」﹞

△盧仝

王州曰「玉川《月蝕》詩﹐是病熱人囈語。前則任華﹐後則盧仝﹐皆乞兒唱長短歌博酒食者。」余甚快之。然此詩以指元和之黨﹐猶可說也。至贈馬異篇﹐不曰一之爲甚乎﹖其他可笑者﹐更不勝指。但讀至「相思一夜梅花發﹐忽到窗前疑是君」﹐不得不以勝流目之。

黃白山評﹕「此語全與玉川平時手不類﹐胡元瑞《詩藪》作劉瑗詩﹐或是。」

△孟郊

貞元﹑元和間﹐詩道始雜﹐類各立門戶。孟東野最爲髙深﹐如「慈母手中綫﹐遊子身上衣。臨行密密縫﹐意恐遲遲歸。誰言寸艸心﹐報得三春暉﹖」眞是《六經》鼓吹﹐當與退之《拘幽操》同爲全唐第一。吾更喜其《送韓愈從軍篇》云「王粲有所依﹐元瑜初應命。一章諭檄明﹐百萬心气定。」此卽李抱眞所云「山東布赦書﹐士卒皆感泣」﹐可謂能見其大﹐而槪謂之「蛩吟艸間」耶﹗○《嬋娟篇》人多稱之﹐然始曰「花嬋娟﹐泛春泉。竹嬋娟﹐籠曉煙。雪嬋娟﹐不常妍。月嬋娟﹐眞可憐。」以四物並稱﹐下曰「夜半娥朝太乙﹐人間本自無靈匹。漢宮承寵不多時﹐飛燕婕妤相妒嫉。」似三語皆是興意﹐獨歸重於月﹐而原本羿妻竊藥之故﹐伸明上云「可憐」之意﹐然正是東野寄之辭。

△李賀

李賀骨勁而神秀﹐在中唐最髙渾有气格﹐奇不入誕﹐麗不入纖。𨿽與溫﹑李並稱西昆﹐兩家纖麗﹐其長自在近體﹐七言古勉彊效之﹐全竊形似﹐此眞理不足者。嚴滄浪至以「玉川之怪﹐長吉之瑰詭」共言﹐此猶以蘇半蜣轉並器﹐且置蜣轉於蘇蘭之上﹐其爲識者不平﹐豈徒噲等爲伍而已。賀贈朔客曰「俊健如生猱﹐肯拾蓬中螢。」《贈陳商》曰「太華五千仞﹐拔地抽森秀。」此卽可以評賀詩。○杜牧序賀曰「蓋《騷》之苗裔﹐理𨿽不及﹐辭或過之。《騷》之有感怨刺懟﹐言及君臣理亂﹐時有以激發人意。乃賀所爲﹐得無有是。」後又云「少加以理﹐奴僕命《騷》可也。」宋人貶之﹐以爲賀詩之妙﹐正在理外。余細觀賀詩﹐二說俱謬。賀詩誠不能悉合於理﹐此詞人皆然﹐不獨賀也。如《黃家洞》云「雀步蹙沙聲促促﹐四尺角弓靑石鏃。黑幡三點銅鼓鳴﹐髙作猿啼搖箭ゅ。彩巾纏孝幅半斜﹐溪頭簇隊映葛花。山潭晚霧吟白鼉﹐竹蛇飛蠹射金沙。驅竹馬緩歸家﹐官軍自殺容州槎。」此篇前五句寫蠻人悍勇之狀﹐雀步蹙沙﹐狀其行也﹔角弓石鏃﹐黑幡銅鼓﹐言其孤矢及軍中號令﹔猿啼狀其聲﹔孝脛骨斜纏彩巾﹐言其服飠希。葛花當是野葛﹐《博物志》稱「曹瞞習啖野葛」﹐卽此葛﹐非消酒之葛花也。葛﹐毒艸﹐白鼉﹑竹蛇﹐皆毒物﹐總言蠻地風物之惡﹐官軍不能深入久屯。末言軍中殺戮無罪以冒功。讀一過﹐萬里之外﹐如在目前。﹝黃白山評﹕「徐文長云﹕『雀步』句狀箭鏃墜沙之聲。」﹞誰謂不能感發人意乎﹖又其《采玉歌》曰「采玉采玉須水碧﹐琢作步搖徒好色。老夫饑寒龍爲愁﹐藍溪水气無淸白。夜雨岡頭食蓁子﹐杜鵑口血老夫淚。藍溪之水厭生人﹐身死千年恨溪水。斜山柏雨如嘯﹐泉腳掛繩靑裊裊。村寒白屋念嬌嬰﹐古臺石磴懸腸艸。」此詩極言采玉之苦﹐以繩懸身下溪而采﹐人多溺而不起﹐至水亦厭之。采時又饑寒無食﹐惟摘蓁子爲糧。及得玉﹐僅供步搖之用﹐充玩好而已。傷心慘目之悲﹐及勞民以求無用之意﹐隱隱形於言外。此眞樂天所云「下以泄導人情﹐上可以補察時政」者﹐而曰賀詩全無理﹐豈其然﹗○《神弦曲》曰「西山日沒東山昏﹐旋風吹馬馬踏。畫弦素管聲淺繁﹐花裙糸卒糸蔡步秋塵。桂葉則風桂墜子﹐靑貍哭血寒狐死。古壁彩虯金帖尾﹐雨工騎入秋潭水。百年老鶚成木魅﹐笑聲碧火巢中起。」《神弦別曲》曰「巫山小女隔別﹐春風松花山上發。綠蓋獨穿香逕歸﹐白馬花竿前孑孑。蜀江風澹水如羅﹐墮蘭誰泛相經過。南山桂樹爲君死﹐衫淺污紅脂花。」二詩眞有《湘君》《山鬼》之遺。但中篇語太淺直﹐如「呼星召鬼歆杯盤﹐山魅食時人森寒」﹐形容殊劣。二詩已不能盡奇﹐《騷》豈易及﹐況「奴僕」耶﹗○世皆稱長吉爲鬼仙之才﹐語殊不謬。然其集中﹑亦自有淸新俊逸者。如《崇義裏滯雨》曰「憂眠枕劍匣﹐客帳夢封侯。」《傷心行》曰「燈靑蘭膏歇﹐落照飛蛾舞。古壁生凝塵﹐羈魂夢中語。」《始爲奉禮憶昌谷山居》曰「不知船上月﹐誰棹滿溪﹖」《秋涼寄兄》曰「夢中相聚笑﹐覺見半牀月。」《江南弄》曰「江中綠霧起涼波﹐天上疊紅嵯峨。水風浦生老竹﹐渚暝蒲帆如一幅。鱸魚千頭酒百斛﹐酒中倒掛南山綠。吳兪越吟未終曲﹐江上團團帖寒玉。」寫景眞是如畫﹐何嘗鬼語﹐亦何嘗不佳﹖按「團團帖寒玉」﹐注以爲荷﹐余意或是言月﹐觀上文「渚暝」可見﹐且與「吳兪越吟未終曲」句﹐相應尢急。○長吉艷詩﹐尢情深語秀。如《江樓曲》曰「曉釵催鬢語南風﹐抽帆歸來一日功。」《有所思》曰「白日蕭條夢不成﹐橋面更問仙人卜。」《銅雀妓》曰「石馬臥新煙﹐憂來何所似﹖長裾壓髙臺﹐淚眼看花機。」《江潭苑》曰「十騎簇芙蓉﹐宮衣小隊紅。練香燻宋鵲﹐尋箭踏盧龍。旗濕金鈴重﹐霜乾玉鐙空。今朝畫眉早﹐不待景陽鐘。」𨿽崔汴州曷能過乎﹖

△張籍王建

髙秉《品匯》設立名目﹐取捨不能盡當﹐惟七言古以張﹑王並列﹐極爲有識。文昌善爲哀婉之音﹐有嬌弦玉指之致。仲初妙於不含蓄﹐亦自有曉鐘殘角之韻。後人徒稱其《宮詞百首》﹐此如食熊啖股﹐何嘗得其美處﹖○「妙絕《江南曲》﹐淒涼怨女詞」﹐姚祕書之評張司業也。此言甚當。王之《當窗識》《簇蠶詞》《去婦》《老婦嘆鏡》《促刺詞》﹐若令出司業手﹐必當倍爲可觀。惟形容獰惡之態﹐則王勝於張。王《射虎行》曰「自去射虎得虎歸﹐官差射虎得虎遲。獨行以死當虎命﹐兩人相疑終不定。朝朝暮暮空手回﹐山下綠苗成道徑。遠立不敢污箭鏃﹐聞死還來分虎肉。惜畱猛虎著深山﹐射殺恐畏終身。」張《猛虎行》曰「南山北山樹冥冥﹐猛虎白日繞林行。向晚一身當道食﹐山中麋鹿盡無聲。年年養子在空谷﹐雌雄上山不相逐。谷中近窟有山村﹐長向村家取黃犢。五陵年少不敢射﹐空來林下看行迹。」張詠猛虎﹐故摹寫怯弱以見負之威﹐王詠射虎﹐故曲盡狡獪之態﹐用意不同﹐俱爲酷肖。《詩歸》評王詩曰「有激之言﹐字字痛切﹐似爲千古朝事邊事寫一供狀。」此論妙甚。張詩𨿽工﹐僅詞人之言﹐王詩意深遠矣。﹝黃白山評﹕「張詩亦似爲權門勢要傾害朝士之諭﹐非徒詠猛虎而已。」﹞○張《古釵嘆》曰「古釵墮井無顏色﹐百尺泥中今復得。鳳凰宛轉有古儀﹐欲爲首飾不稱時。女伴傳看不知主﹐羅袖拂拭生光輝。蘭膏已盡股半折﹐雕文刻樣無年月。𨿽離井底入匣中﹐不用還與墜時同。」王《開池得古釵》曰「美人開池北堂下﹐拾得寶釵金未化。鳳凰半在雙股齊﹐鈿花落處生黃泥。當時墮地覓不得﹐暗想窗中還夜啼。可知將來對夫婿﹐鏡前學梳古時髻。莫言至死亦不遺﹐還似前人初得時。」王詩作驚喜之意﹐亦佳。尢妙在暗想墮地時啼﹐思路周折。至學梳古髻﹐尢肖嬌憨之態。然意盡於得釵。張所寄便在弦指之外﹐令人想見淮陰典連敖﹐鳳雛治耒陽時也。○張《羈旅行》曰「荒城無人霜滿路﹐野火燒橋不得度。寒入窟鳥啼巢﹐僮僕問我誰家去﹖行尋田頭暝未息﹐雙轂長轅礙荊棘。緣岡入澗投田家﹐主人舂米爲夜食。晨雞喔喔茅屋旁﹐行人起掃車上霜。」數語深肖旅途之景。仲初《田家畱客》曰「遠行僮僕應苦饑﹐新婦廚中炊欲熟。不嫌田家破門戶﹐蠶房新泥無風土。」又曰「丁寧回語屋中妻﹐有客勿令兒夜啼。雙冢直西有縣路﹐我教丁男送君去。」寫主人情事﹐亦復如見。如此主賓﹐恨不令其相值。○張《將軍行》敍戰勝後曰「擾擾惟有牛羊聲。」《關山月》曰「軍中探騎暮出城﹐伏兵暗處低旌戟。」《永嘉行》曰「紫陌旌幡暗相觸﹐家家雞犬飛上屋。」《廢宅行》曰「宅邊靑桑垂宛宛﹐野蠶食葉還成繭。黃雀銜艸入燕窠﹐嘖嘖啾啾白日晚。去時禾黍埋地中﹐饑兵掘土翻重重。鴟梟養子庭樹上﹐曲墻空屋多旋風。」王《遠將歸》曰「去願車輪遲﹐回思馬蹄速。」《涼州行》曰「驅羊亦著錦爲衣﹐爲惜氈裘防鬥時。」《溫泉宮行》曰「禁兵去盡無射獵﹐日西麋鹿登城頭。梨園子弟偸曲譜﹐頭白人間教歌舞。」張之傳寫入微﹐王亦透快而妙。○司業律詩以淺淡而妙﹐然實鴻鵠之腹毳也。余惟喜其《寄劉和州》﹕「晚來江气連城白﹐雨後山光滿郭靑。」光景可思。又《憶陷蕃故人》﹕「無人收廢帳﹐歸馬識殘旗。欲祭疑君在﹐天涯哭此時。」誠堪嗚咽。○司馬律不能佳﹐排律尢劣﹐故昔人謂其俗。方回亦以爲一體﹐列之爲式﹐陋矣。

△白居易

元﹑白詩不能髙﹐論詩卻髙。微之《少陵暮志》《敍詩與樂天書》﹐樂天《寄元九書》﹐皆深得六義之解者﹐惜所作不逮耳﹐不得以其詩廢其言也。○白傅實一淸綺之才﹐歌行曲行﹐樂府雜律詩﹐極多可觀者。其病有二﹕一在務多﹐一在彊學少陵﹐率爾下筆﹐秦武王與烏獲爭雄﹐一舉鼎而絕ㄕ矣。○《秦中吟》《喜雨詩》《哭孔戡》《宿紫閣村》﹐皆樂天得意作。《紫閣村》尙有《石壕吏》遺意。《秦中吟》末篇「一叢深色花﹐十戶中人賦」﹐差可諷詠。餘皆骨弱體卑﹐語直意淺。𨿽欲以廣宸聰﹐副憂勤﹐而「言之無文﹐行之不遠」﹐去《祈招》之義遠矣。至如宣祖功宗徳﹐固須明暢﹐然ゼ辭縱不必雕鏤﹐亦當深厚爾雅。《七徳舞》云「《七徳舞》《七徳歌》﹐傳自武徳至元和。元和小臣白居易﹐觀舞聽歌知樂意﹐曲終稽首陳其事﹕太宗十八舉義兵﹐白旄黃鉞定兩京﹐禽充戮竇四海淸。二十有四功業成﹐二十有九卽帝位﹐三十有五致太平。」輕率如此﹐何以奉之郊廟﹗退之《元和聖徳詩》﹐體裁髙渾﹐猶以其形容稍過﹐蘇子由遂謂「李斯頌秦所不忍言」﹐遽譏其陋﹐何況乃爾﹗吾讀白諷諭詩﹐每嘆其有美意而無佳詞也。○選白詩從無精識﹐喜恬澹者兼收鄙俚﹐尙气格者並削風藻﹐此子瞻所云「不與飯俱咽﹐卽與飯俱吐」者也。○《詩歸》選白頗有具眼處﹐如《雜興》詩曰「楚王多內寵﹐傾國選嬪妃。又愛從禽樂﹐馳驟每相隨。錦鞲臂花隼﹐羅袂控金羈。遂習宮中女﹐皆如馬上兒。色禽合爲荒﹐刑政兩已衰。夢春仍獵﹐章華夜不歸。東風二月大﹐春雁正離離。美人挾銀鏑﹐一發疊雙飛。飛鴻驚斷行﹐僉翅避蛾眉。君王顧之笑﹐弓箭生光輝。回眸語君曰﹕昔聞莊王時﹐有一愚夫人﹐其名曰樊姬。不有此娛樂﹐三載斷鮮肥。」此詩用意落筆﹐無限曲折蘊藉﹐初讀之﹐不信其出白手也﹐從未見選者﹐此可謂出珊瑚於海底矣。○樂天樂府不及文昌﹑仲初﹐可備采風者尙多。《司天臺》曰「北辰微暗少光色﹐四星煌煌如火赤。耀芒動角射三臺﹐上臺半滅中臺坼。是時非無太史官﹐眼見心知不敢言。明朝趨入明光殿﹐惟奏慶壽星見。」《縛戎人》云「沒蕃被囚思漢土﹐歸漢被劫爲蕃虜。早知如此悔歸來﹐兩地寧如一處苦﹖」《杜陵叟》曰「三月無雨旱風起﹐麥苗不秀多黃死。九月降霜秋早寒﹐禾穗未熟皆靑乾。長吏明知不申破﹐急僉暴徵求考課。典桑賣地納官租﹐明年衣食將何如﹖」又云「不知何人奏皇帝﹐帝心惻隱知人獘。白麻紙上書徳音﹐京畿盡放今年稅。昨日裏胥方到門﹐手持尺牒榜鄕村。十家租稅九家畢﹐虛受吾君蠲免恩。」《賣炭翁》曰「可憐身上衣正單﹐心憂炭賤願天寒。夜來城外一尺雪﹐曉駕炭車輾冰轍。牛困人饑日已髙﹐市南門外泥中歇。翩翩兩騎來是誰﹐黃衣使者白衫兒。手把文書口稱敕﹐回車叱牛牽向北。一車炭重千餘斤﹐官使驅將惜不得。半疋紅紗一丈綾﹐系向牛頭充炭直。」《陵園妾》曰「山宮一閉無開日﹐此身未死不令出。松門到曉月徘徊﹐柏城盡日風蕭瑟。」如此種詩﹐不惟悉一時蠹獘﹐兼可作後世之前車。吾獨怪姚鉉選《唐文粹》﹐至盡屏近體不錄﹐固將備一代之風謠﹐繼千秋之《騷》《雅》﹐乃棄此不收﹐而取其「紫綬朱衣靑布衫﹐顏色不同而已矣。別有一事欲勸君﹐遇酒逢花且歡喜」﹐心眼眞不復可思﹗

△元稹

詩至元﹑白﹐實又一大變。兩人𨿽並稱﹐亦各有不同﹕選語之工﹐白不如元﹔波瀾之闊﹐元不如白。白蒼莽中間存古調﹐元精工處亦雜新聲。旣由風气轉移﹐亦自材質有限。元初見輕於李賀﹐賀固無辭於輕薄﹐後乃立議以錮之﹐抑何太甚﹗讀昌黎《諱辯》﹐斯世之險﹐果不在太行﹑孟門。○《連昌宮辭》輕雋﹐《長恨歌》婉麗﹐《津陽門詩》丰贍﹐要當首白而尾鄭。顧前人諸選﹐惟收元作者﹐以其含有諷諭耳。○《文粹》收微之詩至多﹐《連昌宮》《冬白》《苦樂相倚曲》《築城詞》外﹐有《陽城驛》一詩尙可觀。如「公亦不遺布﹐人自不盜牛。有鳥哭楊震﹐無兒悲鄧攸」﹐皆佳句也。餘皆淺直。尢可笑者爲《說劍》﹐至云「寧斬泓下蛟﹐莫試街中狗」﹐較長吉「ソ絲團金懸轆﹛鹿﹜﹛族﹜﹐神光欲截藍田玉。提出西方白帝驚﹐嗷嗷鬼母秋郊哭」﹐豈中與之作奴。○微之自是一種輕艷之才﹐所作排律動數十韻﹐正是誇多斗靡﹐𨿽有秀句﹐補綴牽湊者亦多﹐亦爲大雅所薄。集中惟樂府詩多佳﹐如《憶遠曲》﹕「水中書字無字痕﹐君心暗畫誰會君﹖」《小胡笳引》曰「流宮變徵漸幽咽﹐《別鶴》欲飛弦欲絕。秋霜滿樹葉辭風﹐寒雛墜地烏啼血。」皆工於刻劃也。又《將進酒》﹐古多言飲酒之事﹐𨿽太白之豪宕﹐長吉之悲涼﹐亦循此旨﹐微之忽用蘇秦對燕王事﹕「將進酒﹐將進酒﹐酒中有毒主父﹐言之主父傷主母。母爲妾地父妾天﹐仰天俯地不忍言。陽爲僵踣主父前﹐主父不知加妾鞭。旁人知妾爲主說﹐主將淚洗鞭頭血。推椎主母牽下堂﹐扶妾遣升堂上牀。將進酒﹐酒中無毒令主壽。願主回恩歸主母﹐遣妾如此由主父。妾爲此事人偶知﹐自慚不密方自悲。主今顚倒安置妾﹐貪天僭地誰不爲﹖」不惟竿頭進步﹐亦且所言近義矣。○稹又有《野田狐兔行》﹐寄托妙甚﹐古今從無選者﹕「種豆耘鋤﹐種禾溝圳。禾苗豆田﹐狐扌骨兔翦。割鵠飠委鷹﹐烹麟啖犬。鷹怕兔豪﹐犬被狐引。狐兔相須﹐鷹犬相盡。日暗天寒﹐禾稀豆損。鷹犬就烹﹐狐兔俱哂。」從來姑息驕將﹐黜戮直臣﹐遂致寇盜蔓延﹐敗亡由之﹐誦此殊爲惕然。○未讀微之《冬白》﹐覺王建首篇亦佳﹕「天河漫漫北斗燦﹐宮中烏啼知夜半。新縫白舞衣成﹐來遲邀得吳王迎。低鬟轉面掩雙袖﹐玉釵浮動秋風生。酒多夜長夜未曉﹐月明燈光兩相照﹐後庭歌聲更窈窕。」摹寫驕淫﹐疑爲窮盡。至元詩曰「吳宮夜長宮漏款﹐簾幕四垂燈焰暖。西施自舞王自管﹐雪翩翩鶴翎散﹐促節牽繁舞腰懶。舞腰懶﹐王罷飲﹐蓋覆西施鳳花錦。身作匡牀臂爲枕﹐朝佩樅樅王宴寢。寢醒閽報門無事﹐子胥死後言爲諱。近王之臣諭王意﹐共笑越王窮惴惴﹐夜夜抱冰寒不寐。」不徒敍述驕奢縱恣﹐其寫王狎暱處﹐眞有樊通徳所云「淫於色﹐非慧男子不至。」慧則通﹐通則流﹐流而不得其防﹐意殆非經爲蕩子者不知。至寫羣臣諧媚﹐儼然江﹑孔口角﹐覺王詩傖父矣。○《苦樂相倚曲》尢妙﹐如「君心半夜猜恨生﹐荊棘滿懷天未明。漢成眼瞥飛燕時﹐可憐班女恩已衰。未有因由相決絕﹐猶得半年佯暖熱。轉將深意諭旁人﹐緝綴瑕疵遣潛說」﹐將閨房衽席之間﹐說得一團機械﹐凜凜可畏。然正是唐玄宗﹑漢武帝一輩﹐若陳叔寶之此處不畱人﹐衛莊公之莫往莫來﹐正不須此。然陷阱愈深﹐冤酷愈烈矣。譚元春曰「深於涉世﹐乃能寫得如此刻骨﹐君臣朋友之間﹐誦之惕然。」此評妙甚﹐亦當與此詩同不朽也。

△李紳

短李以歌行自負﹐樂天亦稱之。又少以《憫農》詩見賞於呂溫﹐今二絕盛傳﹐呂之鑑賞眞是不謬。歌行遂不可復見﹐惟有《追昔遊集》耳﹐頗有體格。如《石泉》詩「微度竹風涵淅瀝﹐細浮松月透輕明」﹐《翡翠》詩「蓮莖觸散蓮葉欹﹐露滴珠光似還浦」﹐皆秀句也。又「花寺聽鶯入﹐春湖看雁畱」﹐「橋轉攢虹飲﹐波通斗浮」﹐深肖吳中風景。又《水寺》詩「坐看魚鳥沈浮遠﹐靜見樓臺上下同」﹐《宿瓜洲》「衝浦回風翻宿浪﹐照沙低月斂殘潮」﹐寫景處亦有靜觀之妙。

△沈亞之

沈亞之《村居》詩曰「月上蟬韻殘﹐梧桐陰滿地」﹐二語淸絕。然上語曰「無樹棲宿鳥﹐無酒共客醉」﹐梧陰旣已滿地﹐則樹亦不小﹐鳥不堪宿耶﹗此語病也。○按下賢有集不傳﹐宋人至取稗史夢中詩附麗成集﹐最可笑。

△賈島

賈詩最佳者﹐終以卷首《古意》爲尢﹕「志士終夜心﹐良馬白日足」﹐使人讀之﹐不勝撫髀顧影之悲﹐可與魏武《龜𨿽壽》篇並驅。○《遊仙》詩﹕「借得孤鶴騎﹐髙近金烏飛。天中鶴路直﹐天盡鶴一息。」亦是奇語﹐尙不如東野「日下鶴過時﹐人間落空影」﹐似乎若或見之。○閬仙五字詩實爲淸絕﹐如「空巢霜葉落﹐疏牖水螢穿」﹐卽孟襄陽「鳥過煙樹宿﹐螢傍水軒飛」﹐不能遠過。又如「雁驚起衰艸﹐猿渴下寒條」﹐「夕陽飄白露﹐樹影掃靑苔」﹐「柴門掩寒雨﹐響出秋蔬」﹐「地侵山影掃﹐葉帶露痕書」﹐「移居見山燒﹐買樹帶巢烏」﹐皆於深思靜會中得之。○賈有精思而無快筆﹐往往意工於詞。又生平好用倒句﹐如「細響吟乾葦」﹐「枝重集猿楓」﹐𨿽紆曲而猶能達其意。至「舟系岸邊蘆」﹐蘆豈堪系舟﹐必是系舟蘆岸。

△姚合

姚合《曉望華淸宮》曰「曉看樓殿更分明﹐遙隔朱欄見鹿行。武帝自知身不死﹐教修玉殿號長生。」譏刺不露﹐而言外似嘲似謔﹐覺顧況「豈知今夜長生殿﹐獨閉空山月影寒」﹐調平語直﹐味索然張。﹝黃白山評﹕「予以顧詩遠勝姚作﹐具眼者當自辧之。」﹞○凡作熟題﹐須得新意乃佳。《楊柳枝》曰「江亭楊柳折還垂﹐月照深黃幾樹絲。見說隋堤枯已盡﹐年年行客怪春遲。」此詩頗脫窠臼。○按祕書與閬仙善﹐兼效其體。古詩不惟气格近之﹐尙無其酸言。至近體如「酒熟聽琴酌﹐詩成削樹題」﹐「過門無馬迹﹐滿宅是蟬聲」﹐「看月嫌松密﹐垂綸愛水深」﹐「弄日鶯狂語﹐迎風蝶倒飛」﹐俱爲宋人所尊﹐觀之果亦警策。

○晚唐

△朱慶余

朱慶余不能爲古詩﹐卽近體亦惟工於絕句。如《閨意》﹕「妝罷低聲問夫婿﹐畫眉深淺入時無﹖」《宮詞》﹕「含情欲說宮中事﹐鸚鵡前頭不敢言。」眞妙於比擬。《宮詞》深妙﹐更在《閨意》之上。又《公子行》𨿽無比興﹐亦酷肖遊冶兒之態﹕「從結客冶遊時﹐忘卻紅樓薄暮期。醉上黃金堤上去﹐馬鞭捎繼綠楊絲。」末句正與次句相應﹐寫匆匆急歸之景﹐何止頰上三毛﹗

△周賀

周賀詩頗多淸刻之句﹐然終嫌未脫僧气。人多稱其「澄江月上見魚擲﹐晚徑葉飛聞犬行」。余尢喜其《寄新頭陀》﹕「遠洞省穿湖底過﹐斷崖曾向壁中禪」﹐眞險而工。

△章孝標章碣

章氏父子詩格俱單﹐碣尢力弱﹐然《焚書坑》一作﹐自足名家。其父孝標《夢鄕》作﹕「家住吳王舊苑東﹐屋頭山水勝屏風。尋常夢在秋江上﹐釣艇遊揚藕葉中。」又《歸海上舊居》曰「鄕路繞蒹葭﹐縈紆出海涯。人衣披蜃气﹐馬迹印鹽花。艸沒題詩石﹐潮摧坐釣槎。還歸舊窗裏﹐凝思向餘霞。」詩境甚淸﹐恨此外皆之旣灌耳。

△張祜

樂天號爲與物無競﹐乃致張祜坎Б終身﹐事𨿽成於元稹﹐要不能辭伯仁由我之譏也。祜自不能爲徐凝俯首﹐何與於白﹐更何與於元而泥令狐楚之薦乎﹖款頭詩﹑目連救母﹐藝林載爲雅謔﹐安知不以其不爲前輩少容而有意壓之﹖然宮體諸詩﹐實皆淺淡﹐卽「故國三千里﹐深宮二十年」﹐亦甚平常﹐不知何以合譽至此﹗惟《金山寺》作眞佳﹐祜自謂可敵綦毋潛《靈隱寺禪院》詩。余則謂正與王灣《北固山下》作並驅耳。結語稍湊﹐不能損價也。﹝黃白山評﹕「此詩結語實不佳﹐第此韻字數甚窄﹐結語似爲湊韻所苦﹐又當爲作者致想耳。」﹞升又以韓垂作勝之。垂中二聯曰「盤根大江底﹐插影浮間。」金山一拳﹐苦不甚髙﹐安能插影間﹖此可言匡廬耳。下曰「雷霆常間作﹐風雨時往還」﹐又可移入羅浮矣。

△杜牧

「銀燭秋光冷畫屏﹐輕羅小扇撲流螢。天階夜色涼如水﹐臥看牽牛織女星。」亦卽「參昴衾」之義。但古人興意在前﹐此倒用於後。昔人感嘆中猶帶慶幸﹐故情辭悉露﹔此詩全寫淒涼﹐反多含蓄。﹝黃白山評﹕「此卽古詩『盈盈一水間﹐脈脈不得語』之意﹐殊非『參昴衾』之義。」﹞○杜紫微詩﹐惟絕句最多風調﹐味永趣長﹐有明月孤映﹐髙霞獨舉之象﹐餘詩則不能爾。昔人多稱其《杜秋詩》﹐今觀之﹐眞如暴漲奔川﹐略少氵亭泓澄澈。如敍秋入宮﹐漳王自少及壯﹐以至得罪廢削﹐如「一尺桐偶人﹐江充知自欺」﹐語亦可觀。但至「我昨金陵過﹐聞之爲欷」﹐詩意已足﹐後卻引夏姬﹑西子﹑薄后﹑唐兒﹑呂﹑管﹑也﹑孟﹐滔滔不絕﹐如此作詩﹐十紙難竟。至後「指何爲而捉﹐足何爲而馳﹐耳何爲而聽﹐目何爲而窺」﹐所爲雅人深致安在﹖此詩不敢攀《琵琶行》之踵。或曰以備詩史﹐不可從篇章論﹐則前半吾無敢言﹐後終不能不病其衍。○紫微嘗有句曰「杜詩韓集愁來讀﹐似倩麻姑癢處搔」﹐此正一生所得力處﹐故其詩文俱帶豪健。「天外鳳凰誰得髓﹐無人解合續弦膠」﹐𨿽隱然自負﹐未之敢許也。○《早雁》詩曰「仙掌月明孤影過﹐長門燈暗數聲來」﹐光景眞是可思。但全篇惟「金河秋半」四字稍切「早」字﹐餘皆言繳之慘﹐勸無歸還﹐似是寄托之作。○杜長律亦極有佳句﹐如「深秋簾幕千家雨﹐落日樓臺一笛風」﹐「蒲根水暖雁初浴﹐梅徑香寒蜂未知」﹐「千里暮山重疊翠﹐一溪寒水淺深淸」﹐又江碧柳靑人盡醉﹐一瓢顏巷日空髙」﹐俱灑落可誦。至《西江懷古》「千秋釣艇歌明月﹐萬里沙鷗弄夕陽」﹐尢有江天浩蕩之景。○《山寺》詩曰「峭壁引行徑﹐截溪開石門。泉飛濺虛檻﹐起漲河軒﹐隔水看來路﹐疏籬見定猿。未難久住﹐歸去復何言﹖」詩亦淸傲。但讀韋蘇州「新泉泄陰壑﹐髙蘿蔭綠塘。攀林一棲止﹐飲水得淸涼。物累誠可遣﹐疲終未忘。還歸坐郡閣﹐但見山蒼蒼。」彼則溫然循良者之言矣。

△李羣玉

李君玉《梅花》詩﹕「玉鱗寂寂飛斜月﹐素艷亭亭對夕陽。」升謂「暗香浮動」恐未可比。語亦不誣﹐惜全篇體弱。髙秉編入古詩﹐殊謬﹐當仍原集作排律耳。又《詩品》《品匯》皆作「素手」。余意「素手」不切梅花﹐本集作「素艷」﹐「艷」字韻𨿽不髙﹐意猶較穩﹐亦從集爲是。﹝黃白山評﹕「『艷』字亦不穩﹐余意作『素影』或可耳。」﹞按文山𨿽生晚唐﹐不染輕靡僻澀之習﹐五言古頗有素風﹐但警拔處亦少。其於溫﹑李不爲﹐亦不能也。溫﹑李皆厄於令狐﹐文山則承其薦﹐而班敕降制﹐備文人之榮。且溫﹑李咸屬舊知﹐李僅一時附﹐洵知貧賤驕人﹐自忄吳不淺。

△溫庭筠

《奉天西佛寺》詩曰「憶昔狂童犯順年﹐玉虯暇出甘泉。宗臣欲舞千鈞劍﹐追騎猶觀七寶鞭。星背紫垣終掃地﹐日歸黃道卻當天。至今南頓諸耆舊﹐猶指榛蕪作弄田。」按韓西追﹐段太尉倒用司農印召之而還﹐故用七寶鞭事。此聯上寫忠義之激昂﹐下寫乘輿之惶迫﹐眞一篇之警策。○顧華玉曰「溫生作詩﹐全無興象﹐又乏淸溫﹐句法刻俗﹐無一可法﹐不知後人何故尊信﹖大抵淸髙難及﹐粗濁易流﹐蓋便於流俗淺學爾。余恐鄭聲亂雅﹐故特排擊之。」愚意顧論誠然﹐然亦少過。大抵溫氏之才﹐能瑰麗而不能澹遠﹐能尖新而不能雅正﹐能矜飾而不能自然﹐然警慧處﹐亦非流俗淺學所易及。正如薴蘿女﹐暱之𨿽欲傾城﹐然使其終身負薪﹐則亦不平。○七言古詩﹐句雕字琢﹐當其沾沾自喜之作﹐𨿽竭其伎倆﹐止於音響卓越﹐鋪敍藻艷﹐態度生新﹐未免其美悉浮於外﹐有腴而實枯﹐紆而實近﹐中乾外彊之病。如《懊惱曲》後云「悠悠楚水流如馬﹐恨紫愁江滿平野。野土千年恨不平﹐至今燒作鴛鴦瓦。」語誠警麗﹐細思之有深意否﹖又《塞寒行》後曰「心許淩煙名不滅﹐年年錦字傷離別。彩毫一畫竟何榮﹐空使靑樓淚成血﹗」《照影曲》結云「桃花百媚如欲語﹐曾爲無雙今兩身。」《蓮浦謠》末曰「荷心有露似驪珠﹐不是眞圓亦搖蕩。」《織錦詞》末云「象尺燻鑪未覺秋﹐碧池已長新蓮子。」皆意淺體輕﹐然實秀色可餐。此眞所謂應對之才﹐不必督之理﹔蛾眉之質﹐無俟繩之井臼也。○短律尢多警句﹐如《題盧處士居》﹕「千峯隨雨暗﹐一徑入斜。」《贈越僧嶽》﹕「一室故山月﹐滿瓶秋澗泉。」《題采藥翁艸堂》﹕「衣濕木棉雨﹐語成松嶺煙。」《題造微禪師院》﹕「照竹燈和雪﹐看松月到衣。」《盧氏池上遇雨贈同遊者》﹕「萍皺風來後﹐荷喧雨到時。」淸不減賈﹐潤更過之。世徒稱其「雞聲茅店月﹐人迹板橋霜」﹐殊未嘗全鼎之味。又《巫山神女廟》曰「曉峯眉上色﹐春水臉前波。」尢纖刻可喜。○七言近體之佳者﹐如「暫對杉松如結社﹐偶同麋鹿自成羣」﹐「醉後獨知殷甲子﹐病來猶作《晉春秋》」﹐「不見水應有夢﹐偶隨鷗鷺便成家」﹐不問而知爲髙僧﹑隱士﹑漁父矣。又寫景如「一院落花無客醉﹐五更殘月有鶯啼」﹐「綠昏晴气春風岸﹐紅漾輕輪野水天」﹐《詠檜》﹕「長廊夜靜聲疑雨﹐古殿秋深影類」﹐眞令人謖謖在耳﹐忽忽在目。○溫不如李﹐亦時有彼此互勝者。如義山《隋宮》詩「玉璽不緣歸日角﹐錦帆應是到天涯」﹐飛卿《春江花月夜》曰「十幅錦帆風力滿﹐連天展盡金芙蓉」﹐𨿽竭力描寫豪奢﹐不及李語更能狀其無涯之欲。至結句「地下若逢陳後主﹐豈宜重問《後庭花》」﹐較溫「後主荒宮有曉鶯﹐飛來只隔西江水」﹐則溫語含蓄多矣。○余嘗戲較溫﹑李一生﹐截長補短﹐差足相當﹐詩歌箋啟﹐兩皆匹敵。究生平所缺者﹐溫不見古文﹐李則無小詞﹔溫終困一科名﹐李未聞有賢子。溫憲登第後訴父屈曰「蛾眉先妒﹐明妃爲去國之人﹔猿臂自傷﹐李廣乃不侯之將」。有此一事﹐差慰人心。義山已身自得之﹐亦復何憾﹗○溫憲集不傳﹐惟《杏花》詩流傳人口。「店香風起夜﹐村白雨休朝」﹐殊有父風﹐此亦謝超宗鳳凰一毛也。

△李商隱

義山綺才艷骨﹐作古詩乃學少陵﹐如《井泥》《驕兒》《行次西郊》《戲題樞言艸閣》《李肱所遺畫松》﹐頗能質朴。然已有「鏡好鸞空舞﹐簾疏燕誤飛」﹐「十五泣春風﹐背面秋千下」諸篇﹐正如木蘭𨿽兜牟衤兩襠﹐馳逐金戈鐵馬問﹐神魂固猶在鉛黛也﹐一離沙場﹐卽視尙書郎不顧﹐重復理鬢貼花矣。○《韓碑》詩亦甚肖韓﹐仿佛《石鼓歌》气槪﹐造語更勝之。○義山之詩﹐妙於纖細﹐如《全溪作》﹕「戰蒲知雁唼﹐皺月覺魚來」﹐《晚晴》﹕「並添髙閣迥﹐微注小窗明」﹐《細雨》﹕「气涼先動竹﹐點細未開萍。」然亦有極正大者﹐如《肅皇帝挽辭》﹕「小臣觀吉從﹐猶誤欲東封」﹐《過故崔充海宅與崔明秀才話舊因寄趙杜李三掾》﹕「莫恁無鬼論﹐終負托孤心」﹐惻然有攀髯號泣及良士不負死友之志﹐非溫所及。至若「試墨書新竹﹐張琴和古松」﹐「石梁髙瀉月﹐樵路細侵」﹐尙是尋常好語﹐唐律中不難得。○義山好作艷詞﹐多入褻暱之態。如《可嘆》一詩﹕「幸會東城宴未回﹐年華憂共水相催。梁家宅裏秦宮入﹐趙后樓中赤鳳來。冰簟且眠金鏤枕﹐瓊筵不醉玉交杯。宓妃愁坐芝田館﹐用盡陳王八斗才。」通篇皆鶉奔鵲︹之旨﹐此則刺淫﹐非導欲也。○取靑媲白﹐大家所笑。然如《贈契使君》作﹕「何年部落到陰陵﹐奕世勤王國史稱。夜掩牙旗千帳雪﹐朝飛羽騎一河冰。蕃兒𦇤負來靑冢﹐狄女漿出白登。日晚鵜泉上望﹐路人遙識郅都鷹。」此詩殆可辟瘧﹐𨿽以「靑冢」﹑「白登」組織﹐但見其工﹐寧病其纖哉﹗○溫﹑李俱有《七夕》詩﹐李白「淸漏漸移相望久﹐微未接過來遲」﹐溫曰「蘇小橫塘通桂楫﹐未應淸淺隔牽牛」﹐皆妙於以荒唐事說得十分眞實。溫又有作曰「銀燭有光妨宿燕﹐畫屏無睡待牽牛」﹐此則非天上牽牛也﹐上句尢尖警可喜。又李郢《七夕》詩曰「欲滅煙花饒俗世﹐暫煩月掩妝臺」﹐語𨿽雕琢入情﹐尙不及二子。○義山有《富平少侯》詩﹐蓋詠西京張氏也。其詩止形容侈汰﹐而不入實事。如「不收金彈拋林外」﹐乃韓嫣事﹐正不妨借用耳。﹝黃白山評﹕「此本刺時人而寓言富平侯耳﹐豈詠西京張氏乎﹖」﹞然如「彩樹轉燈珠錯落﹐繡檀回枕玉雕鎪」﹐不過驕奢盡之。至「直登宣室螭頭上﹐橫過甘泉豹尾中」﹐儼然畫出東京梁﹑竇家兒矣。○長吉﹑義山皆善作神鬼詩﹐《神弦曲》有幽陰之气﹐《聖女祠》多縹緲之思。如「無質易迷三里霧﹐不寒長著五銖衣」﹐眞令人可望而不可親﹐有是耶非耶之致。至「一春夢雨常飄瓦﹐盡日靈風不滿旗」﹐又似可親而不可望﹐如曹植所云「神光離合﹐乍陰乍陽」也。近徐渭有《露筋祠》詩﹕「烏鳥旣能傷義士﹐蟻虻何苦碎貞肌。由來天道本無定﹐誰使昆虫必有知。畫壁幾殘春社雨﹐靈風時滿夜歸夜。煙波一望三千里﹐長在湘江洛水湄。」似翻前語﹐尢覺活現。然徐竟殊貞﹐李已入艷﹐猶《殘燈》詩韋蘇州之與沈滿願耳。○「二月二日江上行」一詩﹐全篇俱摹仿少陵﹐然在集中殊不見佳。閱李集者﹐猶漢明帝幸濯龍中﹐正不煩有馬后。○《代魏宮私贈》小序曰「黃初三年﹐已隔存沒﹐追代其意﹐何必同時。亦廣《子夜鬼歌》之流變。」此舉殊屬韻事。但其詩曰「來時西館阻佳期﹐去後漳河隔夢思。知有宓妃無限意﹐春松秋菊可同時﹖」余以末二語意已見於序中﹐不必復見於篇中。且贈詩只四句﹐又以兩句說作詩之意﹐詩意不盡﹐且注解又蛇足可厭。𨿽名家﹐吾不能緘口。○魏﹑晉以降﹐多工賦體﹐義山猶存比興。如《槿花》詩曰「風露淒涼秋景繁﹐可憐榮落在朝昏。未央宮裏三千女﹐但保紅顏莫何恩。」因槿花之易落﹐而感女色之易衰﹐此興而兼比者也。至末句說盡古今色衰愛馳之事﹐慧心者當不待見前魚而泣下矣。

△劉滄

劉龍門極有髙調﹐且終捲無敗羣者﹐但精出處亦少。髙秉置之於正變﹐與義山﹑用晦並列﹐便是唐玄宗之重蕭嵩。○《咸陽懷古》﹐最劉詩之勝處﹕「天空絕塞聞邊雁﹐葉盡孤村見夜燈」﹐眞堪與許渾《南庭夜坐貽開元寺道者》﹕「髙樹有風聞夜磬﹐遠山無月見秋燈」並驅。

黃白評﹕「劉滄長律如《經煬帝行宮》《題王母廟》《秋日山寺懷友人》《經麻姑山》《春日旅遊》諸篇﹐皆晚唐錚錚者。其餘警聯尙多﹐如『半夜秋風江色動﹐滿山寒葉雨聲來』﹐『綠蕪風晚水邊寺﹐淸磬月髙林下禪』﹐『停燈深夜看仙﹐拂石髙秋坐釣臺』﹐『霜落雁聲來紫塞﹐月明人夢在靑樓』﹐『蕭郎獨宿落花夜﹐謝女不歸明月春』﹐𨿽气格未超﹐而風韻獨絕﹐賀並不之及何也﹗」

△許渾

文人落筆﹐常有意態偶同者。許郢州《鄭秀才東歸恁達家書》曰「兩巖花落夜風急﹐一徑艸荒春雨多」﹐來鵬《山館書情》曰「侵階艸色連朝雨﹐滿地梨花昨夜風」﹐二意相似﹐許稍調髙﹐來則態勝耳。許結曰「貧居不問應知處﹐溪上閒船系綠蘿」﹐來結曰「分明記得還家夢﹐徐孺宅前湖水東」﹐則來爲振響﹐許殊弄姿也。○許郢州詩﹐前後多互見﹐故人譏才短。如《寄題華陽韋秀才院》﹕「晴攀翠竹題詩滑﹐秋摘黃花釀酒濃。山殿日斜喧鳥雀﹐石潭波動戲魚龍。」與《常慶寺遇常州阮秀才》中聯無異﹐但攺「晚江紅葉題詩徧﹐秋待黃花釀酒濃」﹐又攺「殿」爲「館」之別耳。又《寄殷堯藩》﹕「帶月獨歸蕭寺遠﹐看花頻醉庾樓深」﹐亦與《寄盧郎中》﹕「醉別庾樓山色滿﹐夜歸蕭寺月光斜」﹐語略相同。然詩家犯此甚多﹐太白已先不免。○《金陵懷古》詩曰「《玉樹》歌殘王气終﹐景陽兵合戍樓空」﹐詠金陵而獨舉陳事者﹐自行南北不分也。「松楸遠近千官冢﹐禾黍髙低六代宮」﹐卽太白「吳宮花艸埋幽徑﹐晉代衣冠成古丘」意。「石燕拂晴亦雨﹐江豚吹浪夜還風」﹐嘗見宋僧圓至注周弼《三體唐詩》﹐引《湘州記》「零陵有石燕﹐遇雨則飛」解此句﹐大謬。金陵有燕子磯俯臨江岸﹐此專詠其景耳﹐何暇遠及零陵﹗「英雄一去豪華盡﹐惟有靑山似洛中﹐」語稍未練﹐亦自結得住。此詩在晚唐亦爲振拔﹐顧稱其「前四句雄渾而意象不合」﹐正不知何者爲意象﹐又云「次聯粗硬」﹐粗硬者如是乎﹖顧貶李貶溫﹐又貶許不遺力。至如邵謁﹐𨿽略涉東野藩籬﹐而語多平直﹐又稱「詞意俱到」。此猶見衣褐者卽尊之﹐衣組者卽訾之﹐不知相馬以瘦﹐亦猶相馬以肥耳。

△邵謁

凡詞不足者﹐須理有餘﹐所謂「大圭不琢」﹐非率直之謂。詔謁詩眞爲粗硬﹐如顧氏所喜「朝看相送人﹐暮看相送人﹐若遣折楊柳﹐此地無樹根」﹐髙秉所取「莫辭弔枯骨﹐千載長如此。安知今日身﹐不是昔時鬼」﹐有何意味﹗集中惟《漢宮井》一篇可存﹕「轆轤聲絕離宮靜﹐班姬幾度照金井。梧桐老去殘花開﹐猶似當時美人影。」○按謁詩枯褊﹐與飛卿艷詭之才﹐气味迥殊。謁集後有咸通七年十六日試官溫庭筠榜﹕「雄辭卓然﹐誠宜榜示眾人﹐不敢獨專華藻」等語﹐此眞如琥珀拾芥﹐理之不可解者。又按唐稗稱溫以「中書堂內坐將軍」取怨令狐相國﹔宣宗微行﹐溫不能識﹐傲然有長史﹑司馬﹑六參﹑簿尉之詰﹐帝亦慍之。在舉場又多爲鄰鋪假手﹐沈詢至獨施一席授之。當時訐其攪擾場屋﹐因謫爲方城尉﹐制詞有「徒負不羈之才﹐罕有時之用」語。後襄陽徐商署爲巡官﹐徐敗遂廢。則溫方困於場屋﹐何以得爲試官﹖然唐趙崇祚《花間集》稱溫助教﹐則溫之官於國子﹐又似不謬者﹐恨無博識之士一爲辧之。

△馬戴

晚唐詩﹐今昔咸推馬戴。按戴與賈島﹑姚合同時﹐其稱晚唐﹐猶錢﹑劉之稱中唐也。其詩惟寫景爲工﹐如「返照開嵐翠」﹐「殘日半帆紅」﹐「宿鳥排花動」﹐皆佳句也。至如「虹侵棧道﹐風雨雜江聲」﹐「猿啼洞庭樹﹐人在木蘭舟」﹐每讀此語﹐便眞若身遊楚﹑蜀。○《宿無可上人房》曰「風傳林磬久﹐月掩艸堂遲」﹐此聯上句一意貫串﹐下句「月」字下又有一轉折。大率體澀而思苦﹐致極淸幽﹐亦近於島也。○《徵婦嘆》一詩﹐最有諷諭﹐從不見選者。「稚子在我抱﹐送君登遠道。稚子今已行﹐念君上邊城。蓬根旣無定﹐蓬子焉用生﹖但見請防胡﹐不聞言罷兵。及老能得歸﹐少者還長徵。」此詩哀傷慘惻﹐殊勝平日溪山月之作。

△項斯

項子遷俊句亦甚可喜﹐如「溪中隔寺﹐夜半雪添泉」﹐「鶴睡松枝定﹐螢歸葛葉垂」﹐「霞光侵曙發﹐嵐翠近秋濃」。《小古鏡》詩尢工糸致﹐如「見來深似水﹐攜去重於錢。鸞翅巢空月﹐菱花徧小天」﹐刻劃眞爲工妙。但讀全集﹐則幾如晉元帝之造江東﹐一臠爲美而已。○余尢恨其「上髙樓閣看星坐﹐著白衣裳把劍行」﹐宋人導之﹐號爲折句法。如盧贊元《詠雪》﹕「想行客過溪橋滑﹐免老農憂麥隴乾。」轉轉相效﹐惡聲盈耳﹐不能不追咎作俑。

△劉駕

劉駕詩亦多直﹐然集中尙不乏佳篇。世傳其「馬上續殘夢」一詩﹐誠爲傑構。又《寄遠》作亦工﹐如「去年君點行﹐賤妾是新歸。別早見未熟﹐入夢無定姿。悄悄空閨中﹐蛩聲繞羅幃。得書喜猶甚﹐況復見君時。」殊有情致也。又《桑婦》詩亦可觀。﹝黃白山評﹕「駕又有《曲江春霽》《山中有招》二作亦頗可誦﹐又《馮叟居》一作亦佳。」﹞「墻下桑葉盡﹐春蠶半未老。城南路迢迢﹐今日起更早。四鄰無去伴﹐醉臥靑樓曉。妾顏不如誰﹐所貴守婦道。一春常在樹﹐自覺身如鳥。歸來見小姑﹐新妝弄百艸。」不惟妙於摹擬﹐更得性情之正。此所謂不妾作者﹐而眾選不及﹐豈亦杜牧所云「睫在眼前長不見」耶﹖

△諭鳧

諭鳧效賈島爲詩﹐人稱之賈﹑諭。然觀宋人所推「木落山城出﹐潮生海棹歸」﹐「硯和靑靄凍﹐簾對白垂」﹐唐人推其「滄洲違釣隱﹐紫閣負僧期」﹐今集皆不載﹐固知散失者多矣。余嘗喜其「鼉鳴積雨窟﹐鶴步夕陽沙」﹐景眞語潔。至若「雁天霞腳雨﹐漁夜葦條風」﹐鏤劃𨿽深﹐斧鑿痕亦嫌太重。

△於

晚唐人﹐余最喜於﹑曹鄴。鄴詩爲鍾﹑譚表章殆盡﹐詩至一篇不收﹐殊不可解。如《擬古意》曰「國色久在室﹐良媒亦生疑。」不惟說盡尋聲逐影之士﹐卽端木氏之莫容少貶﹐亦已刻劃須眉矣。《塞下曲》曰「戰鼓聲未齊﹐烏鳶已相賀。」《長城曲》曰「死者倍堪傷﹐僵屍猶抱杵。」《戍客南歸》曰「莫渡汨羅水﹐回君忠孝腸。」《古宴曲》曰「燕娥奉卮酒﹐低鬟若無力。十戶手胼胝﹐鳳凰釵一隻。髙樓齊下視﹐日照羅衣色。笑指負薪人﹐不信生中國。」如此數篇﹐眞當備蒙瞍之誦。至其無關風化而工者﹐更不勝舉。

△許棠

寫景詩𨿽不嫌雕刻﹐亦須以雅致爲佳。如鄭巢「茶煙開瓦雪﹐鶴迹上潭水」﹐劉得仁「勁風吹雪聚﹐渴鳥啄冰開」﹐可謂精工。若許棠「曉嶂猿窺戶﹐寒湫鹿舐冰」﹐「舐」字俗矣。卽李才江「藥杵聲中搗殘夢﹐茶鐺影裏煮孤燈」﹐亦嫌意工語俗。許以《洞庭》詩得名﹐然讀其全集﹐數篇之外﹐皆枯寂無味﹐不惟不及李﹑劉﹐並非鄭匹也。

△李洞

才江造語之精﹐殆有過於閬仙者。如《喜鸞公自蜀歸》曰「禁院對生臺﹐尋師到綠槐。寺髙猿看講﹐鐘動鳥知齋。掃石月盈帚﹐濾泉花滿篩。歸來逢聖節﹐吟步上堯階。」《古柏》曰「手植知何代﹐年齊偃蓋松。結根生別樹﹐吹子落鄰峯。古經龍嗅﹐髙煙過雁衝。可佳繁葉盡﹐聲不礙秋鐘。」又如《秋日曲江書事》﹕「片穿塔過﹐孤葉入城飛。」《同僧宿道者院》﹕「墜果敲樓瓦﹐髙螢映鶴身。」《送行腳僧》﹕「毳衣沾雨重﹐棕笠看山欹。」《寄淮海惠澤上人》﹕「竹裏橋鳴知馬過﹐塔中燈露見鴻飛。」《廢寺居寄懷知己》﹕「稅房兼得調猿石﹐租地仍分浴鶴泉。」《送郗先輩歸覲華陰》﹕「僧向瀑泉聲裏賀﹐鳥穿仙掌指間飛。」取境𨿽近﹐運思則遠﹐眞「穿天心﹑出月脇」而成﹐𨿽曰雕﹐亦豈易及﹗○《終南》詩亦多警句﹐如「殘陽髙照蜀﹐敗葉遠浮涇」﹐縮數千里於目前﹐眞詩中費長房也。又若「竹煙嵐凍﹐偸湫雨雹腥。房僧灌頂﹐浴澗鶴遺翎」﹐「放泉驚鹿睡﹐聞磬得人醒」﹐語俱警拔。獨「敲開洞府扃」﹐「行處月輪馨」﹐「研膠潑上屏」﹐未免以湊韻而嫩。路入蟻封﹐駿足倒踣﹐令人思龍媒天駟無已。

△無可

無可詩如秋澗流泉﹐𨿽波濤不興﹐亦自淸冷可悅。如「磬寒徹幾里﹖白已經宵」﹐「霧交髙頂艸﹐隱下方燈」﹐「夜雨吟殘燭﹐秋城憶遠山」﹐亦不在「聽雨寒更徹﹐開門落葉深」之下。但多與郎士元相雜﹐殊不能辧。

△羅鄴

三羅𨿽並稱﹐虯今不傳一字﹐若《比紅兒》百首﹐特若海中佳料耳。唐人又言「隱才雄而疏﹐鄴才精而致」﹐二語頗當。然鄴長律亦卑淺不足觀﹐惟絕句工妙。如《長安春雨》雲「半夜五侯池館裏﹐美人驚起爲花愁」﹐便是開得一寶山﹐至今猶爲人盜用不已。○杜紫薇﹕「南陵水面漫悠悠﹐風緊輕欲變秋。正是客心孤迥處﹐誰家紅袖憑江樓﹖」羅鄴曰「別離不獨恨蹄輪﹐渡口風帆發更頻。何處靑樓方憑檻﹐半江斜日認歸人﹖」每讀此二詩﹐忽忽如行江上。

△羅隱

溫﹑李俱善作駢語﹐故詩亦綺麗。隱之表啟不減兩生﹐詩獨帶粗豪气﹐絕句尢無韻度﹐酷類宋人﹐不知爾時何以名重至此﹗鄴州羅紹威至自號其集爲《偸江東》﹐靑州王師範遣使賫禮幣求其一篇﹐然猶武人。令狐氵髙登第﹐隱賀之﹐其父曰「吾不喜汝及第﹐喜汝得羅公一篇耳。」鄭畋女頻誦其詩﹐窺其貌寢乃已。由今視之﹐亦何煩爾乎﹗○隱亦時有警句﹐但不能首尾溫麗。如《文宣王廟》曰「雨淋狀似悲麟泣」﹐此言聖像爲雨所淋﹐有似於泣﹐故其語爲佳﹔對曰「露滴還同嘆鳳悲」﹐便是泛常牽湊﹐一無足觀。○隱不得志於舉場﹐故善作傺之言。如「一船明月一竿竹﹐家在五湖歸去來」﹐「灞陵老將無功業﹐猶憶當時夜獵歸」﹐皆激昂悲壯。隱又善於使事﹐投錢Α詩「鹽車顧後聲方重﹐火井窺來焰始浮」﹐上句方之伯樂﹐下句尊之以孔明也。臨邛有火井﹐桓﹑靈時焰漸微﹐孔明一窺而復識。大有勸Α匡扶唐室意﹐不止感恩而已。

△皮日休陸龜蒙

淵明《五柳先生贊》曰「不汲汲於富貴﹐不戚戚於貧賤。」讀《松陵集》仿佛猶存其致。詩不爲佳﹐筆墨之外﹐自覺髙韻可欽﹐其神明襟度勝耳。吾尢喜其詩序﹐或數十百言﹐或數百言﹐皆疏落有古意。皮﹑陸並稱﹐吾之景皮﹐更甚於陸。一從事祿入幾何﹐旣以給其地之髙流﹐餘波猶沾他郡之賢者。讀其《五貺》諸篇﹐令人忽忽與之神遊﹐視馬戴僅周一許棠﹐又不足言矣。竟不古保厥身﹐並不克保厥名﹐此文人之重不幸﹐眞可悲可涕也。○皮﹑陸倡和詩﹐惟樵詩陸爲勝。如《樵子》云「才穿遠林去﹐已在孤峯上。」《樵徑》云「方愁山繚繞﹐更值遮截。」《樵斧》云「丁丁在前澗﹐杳杳無尋處。巢傾鳥猶在﹐樹盡猿方去。」《樵家》云「門當淸澗盡﹐屋在寒裏。」《樵擔》云「風髙勢還卻﹐雪厚疑中折。」《樵歌》云「出林方自轉﹐隔水猶相應。」《樵火》曰「深鑪與遠燒﹐此夜仍交光。或似坐奇獸﹐或如焚異香。」眞若目擊﹐皮所不及也。餘詩則襲美殊多俊句﹐如「野歇遇松蓋﹐醉書逢石屏」﹐「壓酒移溪石﹐煎茶拾野巢」﹐「白石淨敲蒸術火﹐淸泉洗種花泥」﹐「靜探石腦衣裾濕﹐煉松脂院落香」﹐「石牀臥苦渾無蘚﹐藤匣開稀恐有」﹐「白石煮多燻屋黑﹐丹砂埋久染泉紅」﹐「靜裏攺詩空憑幾﹐寒中著《易》不開簾」﹐「涼後每謀淸月社﹐晚來專赴白蓮期」﹐「迎潮預遣收魚笱﹐防雪先教蓋鶴籠」﹐又《送日本僧歸國》「取經海底收龍藏﹐誦咒空中散蜃樓」﹐《以紗巾寄魯望》「今朝定見看花側﹐明日應聞漉酒香」﹐較陸詩更覺醒目。○集中詩亦多近宋詞﹐吳體尢爲可憎。四聲﹑疊韻﹐離合﹑回文﹐俱無意味。吾之重之﹐以其文﹐以其人。○魯望《自遣》詩曰「數尺遊絲墜碧空﹐年年長是惹春風。爭知天上無人住﹐亦有春愁鶴髮翁。」似似戲﹐語荒唐而意纖巧﹐與義山「莫驚五塍埋香骨﹐地下傷春亦白頭」同意﹐而陸尢味長﹐以從「遊絲」轉下語有原委也。﹝黃白山評﹕「此滄浪所謂無理而有趣者﹐『理』字只如此看﹐非以鼓吹經史﹐裨補風化爲理也。」﹞又義山「母風燭影深﹐長河漸落曉星沈。嫦娥應悔偸靈藥﹐碧海靑天夜夜心。」已爲靈妙。陸更云「古往天髙事渺茫﹐爭知靈媛不淒涼。月娥如有相思淚﹐待方諸寄兩行。」此可謂吹波助瀾。

△薛能

薛能詩𨿽不惡﹐原無當於髙流。如五言律「庭樹人書匝﹐欄花鳥坐低」﹐「艸因逢藥﹐移花便得鶯」﹐「爲山低鑿牖﹐容月廣開筵」﹐僅小有風致耳。至若「靑春背我堂堂去﹐白髮欺人故故生」﹐「朝廷有道靑春好﹐門館無私白日」﹐已入宋調。乃過自矜誇﹐詩輕太白﹐功薄孔明。《寄符郎中》曰「我生若在開元日﹐爭遣名爲李翰林﹗」《籌筆驛》曰「生欺仲達徒增气﹐死見王陽合厚顏。」浮薄不足盡之﹐何無忌憚﹗

△李中

李中《碧集》﹐孟賓於歷舉其佳句於序﹐今讀之殊多平平。余更喜其「竹風醒晚醉﹐窗月伴秋吟」﹐「虛閣靜眠聽遠浪﹐扁舟上泛斜陽」﹐「步月怕傷三徑蘚﹐取琴因拂一牀塵」﹐「江近好聽菱芡雨﹐徑香偏愛蕙蘭風」﹐「公署靜眠思水石﹐古屏展看瀟湘」﹐𨿽輕淺﹐尙有澹之致。

△林寬鄭釒從

林寬與許棠同時﹐《紀事》不戴姓氏。余錄得其集﹐大抵賈氏派也。《律髓》錄其《少年行》﹐如「報仇衝雪去﹐乘醉臂鷹回」﹐語亦佳。又有鄭釒從《邯鄲俠少年》﹕「夜渡濁河津﹐衣中劍滿身。兵符劫晉鄙﹐匕首刺秦人。報士非無膽﹐髙堂念有親。昨緣秦苦趙﹐來往大梁頻。」末二語妙甚﹐道得此語出﹐亦非泛泛者﹐惜未見其集。

△曹松

曹松亦學賈氏詩﹐頗能爲苦寒之句。如「野火風吹闊﹐春冰鶴啄穿」﹐甚肖野步﹔「濕煎茶火﹐冰封汲井繩」﹐甚肖山中也。又有《送方幹》「汲水疑山動﹐揚帆覺岸行」﹐俱爲宋人所稱。余意尙不如「天垂無際海﹐白久晴峯」﹐「衰條難定鳥﹐缺月易依山」﹐刻劃尢精也。至其集中之最﹐終當以《己亥歲》首篇爲冠。

△方幹

方有《寒食》詩最佳﹕「百花香气傍行人﹐花底垂鞭日易醺。野父不知寒食節﹐穿林轉壑自燒。」𨿽寓意之遠不及君平﹐然韓所述者帝裏風光﹐方自寫山林景色也。

△崔塗張喬張

崔塗﹑張喬﹑張皆有入情之句。如喬《遊邊感懷》﹕「兄弟江南身塞北﹐雁飛猶自半年餘。夜來因得思鄕夢﹐重讀前秋轉海書。」《寄友人》﹕「戀道欲何如﹐東西遠索居。長疑卽見面﹐翻致久無書。甸麥深藏雉﹐淮苔淺露魚。相思不我會﹐明月屢盈虛。」崔《除夜有感》﹕「迢遞三巴路﹐羈危萬里身。亂山殘雪夜﹐孤燭異鄕人。漸與骨肉遠﹐轉於僮僕親。那堪正飄泊﹐明日歲華新﹖」讀之如涼雨淒風颯然而至﹐此所謂眞詩﹐正不得以晚唐槪薄之。○按崔此詩尙勝戴叔倫作。戴之「一年將盡夜﹐萬里未歸人。寥落悲前事﹐支離笑此身」﹐已自慘然﹐此尢覺刻肌砭骨。○崔長短律皆以一气斡旋﹐有若口談﹐眞得張水部之深者。如「並聞寒雨多因夜﹐不得鄕書又到秋」﹐「正逢搖落仍須別﹐不待登臨已合悲」﹐皆本色語之佳者。至《春夕》一篇﹐又不待言。○喬亦有一气貫串之妙﹐尢能作景語。如《華山》﹕「樹黏靑靄合﹐崖夾白濃。」《贈敬亭僧》﹕「砌木欹臨水﹐窗峯直倚天。」《沿漢東歸》﹕「絕壁銜寺﹐空江雪灑船。」《題鄭侍禦藍田別業》﹕「霞朝入鏡﹐猿鳥夜窺燈。」《送許棠》﹕「夜火山頭市﹐春江樹杪船。」《思宜春寄友人》﹕「斷虹全嶺雨﹐斜月半溪煙。」至若「有景終年住﹐無機是處」﹐則又眞率而妙﹐此殆兼兩派之長。○詩亦多佳﹐但其最警處﹐輒不能出前人範圍。如《叢葦》詩是集中之冠﹐「花明無月夜﹐聲急正秋天」﹐又一詩之冠也﹐不覺已犯義山《李花》詩「自明無月夜」矣。

△李昌符

李昌符寫景最爲刻劃﹐而無蹇澀之態﹐勝諸苦吟者多矣。如「樹盡禽棲艸﹐冰堅路在河」﹐恍見塞外蕭條之狀。「忽驚鄕樹出﹐漸識路人多」﹐儼然自遠還家也。又《曉行》「破月銜髙嶽﹐流星拂曉空」﹐《題友人屋》「數家分小徑﹐一水截平蕪」﹐皆若目擊。至《秋夜》詩「芙蓉葉上三更雨﹐蟋蟀聲中一點燈」﹐讀之眞亦淒然﹐惜頸聯彊弩﹐結更入俗耳。此則晚唐通病。

△鄭谷

鄭谷詩以淺切而妙﹐如《寄孫處士》﹕「酒醒蘚砌花陰轉﹐病起漁舟鷺迹多。」《題少華甘露寺》﹕「飲澗鹿喧雙派水﹐上樓僧踏一梯。」《贈敷溪髙士》﹕「眠窗日暖添幽夢﹐步野風淸散酒酲。」《舟行》﹕「村逢好處嫌風便﹐酒到醒時覺夜寒。」《羅村路見海棠》﹕「一枝低帶流鶯睡﹐數片狂和舞蝶飛。」《中年》﹕「情多最恨花無語﹐愁破方知酒有權。」《寄楊處士》﹕「春臥甕邊聽酒熟﹐露吟庭際待花開。」皆入情切景。然終傷婉弱﹐漸近宋﹑元格調。吾尢恨其「衰遲自喜添詩學﹐更把前題攺數聯」﹐何遽作此老婢聲﹗獨絕句是一名家﹐不在浣花﹑丁卯之下。

△秦韜玉

秦韜玉詩無足言﹐獨《貧女》篇遂爲古今口舌。「苦恨年年壓金綫﹐爲他人作嫁衣裳」﹐讀之輒爲短气﹐不減江州夜月﹐商婦琵琶也。《春雪》詩「惹砌任教香粉妒﹐縈叢自學小梅嬌」﹐弄姿處亦有小翮試風之態。

△劉兼

《紀事》《品匯》但無劉兼姓名。詩𨿽不髙﹐頗有逸致﹐如「蓮塘小飲香隨艇﹐月榭髙吟水壓天」﹐「白鷺獨飄山面雪﹐紅蕖全謝鏡心香」﹐語俱可觀。《春怨》尢佳﹕「繡林紅岸落花鈿﹐故去新來感自然。絕塞杪春悲漢月﹐長林深夜泣湘弦。錦書雁斷應難寄。菱鏡鸞孤貌可憐。獨倚畫屏人不會﹐夢魂才別戍樓邊。」風調翩翩﹐可爲韓致堯之驂乘。

△韋莊

韋莊詩飄逸﹐有輕燕受風之致﹐尢善寫豪華之景。如「流水帶花穿巷陌﹐夕陽和樹入簾櫳」﹐「銀燭樹前長似晝﹐露桃華裏不知秋」﹐「繡戶夜攢紅燭市﹐舞衣晴曳碧天霞」﹐麗殆不減於韓。至若《聞再幸梁洋》曰「興慶玉龍寒自躍﹐昭陵石馬夜空嘶」﹐《贈邊將》曰「手招都護新降虜﹐身著文皇舊賜衣」﹐尢爲警策。但美盡言內﹐又集中淺淡者亦多未免﹐如晉武帝之火浣衣耳。○端己有《長年》詩曰「長年方悟少年非﹐人道新詩勝舊詩。十畝野塘畱客釣﹐一軒春雨對僧棋。花間醉任黃鶯語﹐亭上吟從白鷺窺。大盜不將鑪冶去﹐有心重築太平基。」或謂此詩包括生成﹐果爲臺輔。余謂此詩末二句𨿽讖佳﹐詩實不佳。又來鵬夏課卷中有詩曰「近來靈鵲語何疏﹐獨恁欄幹恨有殊。一夜綠荷風剪破﹐賺他秋雨不成珠。」識者以爲不祥﹐是歲果卒。余謂此詩讖𨿽不佳﹐詩實佳。嗚呼﹗詩能窮人﹐歐陽子以爲「窮而後工」﹐乃工而益窮耶﹗○按《唐詩紀事》「長年」作「長安」﹐於理大背。「大盜」作「大道」﹐亦非﹐正指巢賊之犯闕耳。惟《黃鶯語》乃勝本集「說」字。

△吳融李咸用

作詩最不宜彊所不能。如吳子華近體詩﹐𨿽品格不髙﹐思路頗細﹐兼有情致。如「檐外暖絲兼絮墮﹐檻前輕浪帶鷗來」﹐「半巖粉千竿竹﹐滿寺風雷百尺泉」﹐「圍棋已訪生石﹐把釣先尋急雨灘」﹐皆佳句也。至作長歌﹐大多可笑。《贈廣利》末曰「乃知生是天﹐習是人。莫輕河邊歷作天上麒麟。但日新﹐又日新。李太白﹐非通神。」何異優伶傅粉墨得語言﹐詩道至此﹐風雅淪胥矣﹗○李咸用樂府𨿽尙能膚立﹐亦有羊質虎皮之恨。嗚呼﹗古調髙言﹐須骨日近之﹐可妄效哉﹗○李嘗有詠《雪》詩﹕「漢風多銀浪濺﹐昆山火燼玉灰飛」﹐較宋人「凍合玉樓」﹑「光搖銀海」差雅。又一篇曰「橫空絡繹遺屑﹐撲浪連翩蝶寄槎」﹐𨿽鏤刻﹐殊覺捏扭﹐不及前語自然。

△杜荀鶴

余嘗謂《詩歸》有得有失﹐如選李咸用﹑杜荀鶴﹐則其最當者。杜於晚唐爲至陋﹐今試漫舉數聯﹐如「廉頗解武文無說﹐謝能文武不通」﹐「典盡客衣三尺雪﹐煉精詩句一頭霜」﹐「徧搜寶貨無藏處﹐亂殺平人不怕天」﹐「舉世盡從愁裏老﹐誰人肯向死前」﹐「喚物舌頭猶未穩﹐誦詩心孔迥然開」﹐「爭知百歲不百歲﹐未合白頭今白頭」﹐豈成人語﹗讀鍾氏所錄﹐不惟髙朴蒼雅﹐且幾疑爲有道者之言。如詠《廢宅》曰「人生當貴盛﹐修徳可延人。不慮有今日﹐爭教無破時。」《送人宰吳縣》曰「海漲兵荒後﹐爲官合動情。字人無異術﹐至論不如淸。」卽曲江﹑少陵不能過也。吾尢喜其《春宮怨》一評﹐杜詩曰「風暖鳥聲碎」﹐鍾云「三字開詩餘思路。」此眞精識矣。令杜詩盡如選中﹐令選他人盡如選杜﹐吾於二子俱無間然。○按余所譏﹐宋人已有珍爲帳祕﹐奉作典型者矣﹐殊不知村野不可以爲髙朴。○《春宮怨》﹐不惟杜集首冠﹐卽在全唐亦屬佳篇。「承恩不在貌﹐教妾若爲容」﹐此千古透論。衛碩人不見答﹐非貌寢也﹔張良娣擅權﹐非色勝也。陳鴻《長恨傳》曰「非徒殊艷尢態獨能致是﹐蓋才智明慧﹐善巧便佞﹐先意希旨﹐有不可形容者焉。」卽此詩轉語。讀此覺義山之「未央宮裏三千女﹐但保紅顏莫保恩」﹐尙非至論。○杜集中亦間有佳句﹐如「一溪寒色漁收网﹐半樹斜陽鳥傍巢」﹐「雁驚風浦漁燈動﹐猿叫霜林橡實疏」﹐「秋登嶽寺隨步﹐夜宴江樓月滿身」﹐「寒雨旋疏叢菊艷﹐晚風時動小松陰」﹐殊不減許渾。但佳者止得一聯﹐不能前茅後勁﹐又鄙俚者太不堪耳。○杜有《戲贈漁家》曰「見君生計羨君﹐求食求衣有底難﹖養一箔蠶供釣綫﹐種千莖竹作漁竿。葫蘆杓酌春Ο酒﹐舴艋船流夜漲灘。卻笑儂家最辛苦﹐聽蟬鞭馬入長安。」此竟然一宋詩也。但淺而不俗﹐猶可恕。

△貫休

詩至晚唐而敗壞極矣﹐不待宋人。大都綺麗則無骨﹐至鄭谷﹑李建勛﹐益復靡靡﹔朴澹則寡味﹐李頻﹑許棠﹐尢無取焉。甚則粗鄙陋劣﹐如杜荀鶴﹑僧貫休者。貫休村野處殊不可耐﹐如《懷素艸書歌》中云「忽如鄂公喝住單雄信﹐秦王肩上搭著棗木朔」﹐此何異傖父所唱鼓兒詞。又如《山居》第八篇

末句云「從他人說從他笑﹐地覆天翻也只寧」﹐豈不可醜﹗然猶在周存﹑盧延讓上﹐以尙有「葉和秋蟻落﹐僧帶野來」﹐「靑名士如相訪﹐茶渚西峯瀑布冰」數語﹐殊涵淸气也。

△李建勛

李建勛詩格最弱﹐然情致迷離﹐故亦能動人。如《殘牡丹》詩﹕「腸斷題詩如執別﹐芳茵愁更欄鋪。風飄金蕊看全落﹐露滴檀英又暫蘇。失意婕妤妝漸薄﹐背身妃子病難扶。回看池館春歸也﹐又是迢迢看畫圖。」气骨安在﹖卻有倚門人流目送眄之致﹐𨿽莊士雅人所卑﹐亦爲輕俊佻達者所喜。又如《出書懷》曰「斷酒只攜僧共去﹐看山從聽馬行遲。」《春雪》曰「全移暖律何方去﹐似誤新鶯昨日來。」《梅花寄所親》曰「鬢自沾飄處粉﹐玉鞭誰指出墻枝。」《春水》曰「靑岸漸平濡柳帶﹐舊溪應暖負蒓絲。」語旨纖冶﹐能眩人目。惟《迎神》一篇﹐不愧名家﹐張司業之耳孫﹐近來髙季迪之鼻祖也。南唐又有張泌﹐其詩如烏衣﹑馬糞諸郎﹐𨿽非理之才﹐卻無傖父容貌詞气﹐定其詩格﹐當韋相﹑李司徒季孟間。

△王周

王周詩最難選。升稱其「嘉陵江水色﹐一帶柔藍碧。天女瑟瑟衣﹐風梭晚來織。」髙廷禮取其「誰知孤宦天涯意﹐微雨瀟瀟古驛中。」周伯弼取其「雨苔生古壁﹐雪雀聚寒林」。鍾﹑譚取《峽船具詩》。余意《船具》誠屬奇觀﹐但悉取之則嫌於數見不解﹐節取之又嫌其制不備﹐卽鍾﹑譚已不能不抱憾於斯二者矣。○此詩餘深喜其小序古質有髙致﹐可與司空圖﹑陸龜蒙諸小文並傳。詩則如銘如贊﹐𨿽亦本於《小戎》諸篇﹐終是以文爲詩﹐古人十句中﹐亦不全是制度。○按上官昭容《遊長寧公主流杯池》﹕「石畫妝苔色﹐風梭織水文」﹐周《嘉陵江》詩實本於此。

△胡曾

舊見胡曾集一卷﹐皆《詠史》詩﹐淺直可厭﹐遂屏而不錄。後讀《才調集》所載﹐顧有可觀者。如《塞下曲》「曉侵雉堞烏先覺﹐春入關山雁獨知」﹐《贈漁者》「往來南越諳鮫室﹐生長東吳識蜃樓」﹐《獨不見》曰「窗殘夜月人何處﹖簾捲春風燕復來」﹐俱佳句也。《安定集》中必尙有佳者﹐惜未之見。

○唐宋詩話緣起

古今說詩者多矣﹐莫不上逆《風》《騷》﹐遠稽古漢﹐下逮建安﹑黃初﹐迄開元﹑大歷而止。其剔幽抉隱﹐闡揚微渺﹐非無尙可容人尋繹者。正如秦中𨿽古帝王之都﹐自周曆秦﹑漢﹑隋﹑唐﹐王气亦幾幾盡矣。余小子﹐椎魯寡學﹐述前人之教﹐尙苦不足﹐安所容吾辯乎﹖故所揚榷﹐斷自唐始。又略於初盛﹐而詳於中晚。以嘉﹑隆以前﹐談詩者視中晚﹐幾如漢髙帝之視夜郎﹑滇﹑﹐度外置之﹔萬曆末年﹐一時推服﹐又幾於尉佗結箕踞以見陸生﹐問與髙帝孰賢﹖又如幽州張直方母謂其下曰「天下有貴於我子者乎﹖」一則忽之過卑﹐一則尊之過盛﹐總非造淩臺秤﹐能令輕重不淆也。抑余讀前輩遺言﹐尢薄宋人﹐然宋人之詩﹐實亦數變﹐非可一槪視之。至如近人之稱許宋詩﹐不過喜其尖新儇淺﹐乃南宋中陸務觀一家﹐亦未能深窺宋人本末也。故余就所見﹐特加評騭﹐復成一卷﹐附之篇末。至勝國則苦見聞不多﹐同時又以充棟難竟﹐假我數年﹐或有全書云。九曲阿隱者賀裳識。

○宋

△王禹寇準

王元之秀韻天成﹐常有臨淸流﹑披惠風之趣。如「掃苔畱嫩綠﹐寫葉惜殘紅」。「鶯花愁不覺﹐風雨病先知」。《題張處士溪居》﹕「病來芳艸生漁艇﹐睡起殘花落酒瓢。」《贈潘閬》﹕「江城賣藥嘗看鶴﹐古寺看碑不下驢。」《寄金鄕張贊善》﹕「北堂視膳侵星起﹐南畝催耕冒雨歸。」《贈湖州張錄事》﹕「上直未歸紅藥院﹐供吟先得白洲。」皆雋永可味。𨿽學樂天﹐然得其淸﹐不墮其俗﹐此善於取材者也。○寇萊公﹐人多稱其「孤村芳艸遠﹐斜日杏花飛」。余更喜其「數峯橫夕照﹐孤笛起江船」﹐善寫迷離之況。

△李建中楊徽之趙湘王操

宋初全學晚唐﹐故气格不髙﹐中聯特多秀色。如李建中《懷湘南舊遊》﹕「靜尋綠徑煎茶寺﹐徧上紅墻賣酒樓。」楊徽之《漢陽晚泊》﹕「疏鐘未徹聞寒雨﹐斜月初沈見遠燈。」趙湘《春夕》﹕「醉醒風傍池邊起﹐坐久月從花上來。」儼然劉滄﹑鄭谷﹑李建勛之筆。楊《僧捨》詩﹕「偶題巖石生筆﹐繞松庭露濕衣。」語尢淸麗。○王操《上李》詩﹐昔人譏其「諫艸朝天」﹐余不謂然﹐嫌其太袍笏气耳。然至「倚檻白供醉望﹐扌耆筇黃葉落吟身」﹐固有淸韻。

△潘閬

潘逍遙詩不多見﹐大都本於無可﹐間有詼气。惟《夏日宿西禪院》一詩最佳﹐子瞻嘗酷愛其「晚涼知有雨﹐院靜若無僧」﹐而忘其名﹐則潘集之亡久矣。然此詩前茅後勁亦無可言﹐惟頷聯淸妙。又《渭上秋夕望》詩﹕「殘陽初過雨﹐何樹不鳴蟬﹖」《落葉》詩﹕「幾番經夜雨﹐一半是秋風。」時皆推之。余觀此種句法﹐體輕意淺﹐亦猶蕉衫葛屨﹐可以禦暑﹐而非履霜具也。後乃一變爲楊﹑劉﹐正如久處蕭孤村﹐又羨玉樓金屋﹐勢必然耳。

△魏野曹良弼魯交

魏仲先微有俊句而體輕﹐輕則易率﹐率則易俗。如「有名富貴﹐無事小神仙」﹐墮惡趣矣。惟善寫塢壁間事﹐如「妻喜栽花活﹐兒誇鬥艸贏」﹐「洗硯魚吞墨﹐烹茶鶴避煙」﹐田園隱淪之趣﹐宛然如見也。○曹良弼﹑魯交亦多淸气。曹《過友人隱居》曰「旋收松上雪﹐來煮雨前茶」﹐意致甚佳。魯《江幹》詩曰「遠山碧千里﹐夕陽紅半樓」﹐風景尢爲可念。若林和靖「春水淨於僧眼碧﹐晚山濃似佛頭靑」﹐形容太著色相矣。

△林逋

林處士泉石自娛﹐筆墨得湖山之助﹐故淸綺倫﹐可謂人與地兩無負也。惜帶晚唐風气﹐未免調卑句弱﹐時有狐裘羔袖之恨。如《孤山寺》「破殿靜披若菲臼古﹐齋房試酪奴春」﹐《峽石寺》「燈驚獨鳥回晴塢﹐鐘送遙帆落晚汀」﹐語俱工。而「白公睡閣幽如畫﹐張祜詩牌妙入神」﹐「不曾剃頭無事者﹐幾人能老此禪扃」﹐殊甚狼籍。然警處如「伶倫近日無侯白﹐奴僕當時有衛靑」﹐「返照未沈僧獨往﹐長煙如淡鳥橫飛」﹐「松門過水無重數﹐石壁看霞到盡時」﹐「五畝自開林下隱﹐一樽聯敵世間名」﹐「千里白隨野步﹐一湖明月上秋衣」﹐「煙含晚樹人家遠﹐雨濕春風燕子低」﹐眞一時之秀。﹝黃白山評﹕「以伶官爲伶倫﹐用字癡甚。且侯白乃佞幸之類﹐亦非伶官。」﹞○《鶴》詩「春靜棋邊窺野客﹐雨寒廊底夢滄洲」﹐妙矣。永叔絕句曰「樊籠毛羽日低摧﹐野水長松眼捲開。萬里秋風天外意﹐日斜啄岸邊苔。」便覺興趣更遠。

△僧惠崇

漁隱譏人剽竊﹐載惠崇爲其徒所嘲曰「河分岡勢司空曙﹐春入燒痕劉長卿。不是師兄犯古﹐古人詩句犯師兄。」爲千古藝林笑談。又《古今詩話》稱寇萊公招崇於池亭﹐分題﹐崇得池鷺﹐限「明」字韻﹐自午至晡﹐五押得之。「雨歇方塘溢﹐遲回不復驚。曝翎沙日暖﹐引步島風淸。照水千尋迥﹐棲煙一點明。主人池上鳳﹐見爾憶蓬瀛。」公稱善。按「棲煙」一語誠警策﹐但崇能作此語﹐何苦ㄎ扌奢見輕於人﹗卽得中郎帳中本﹐亦自不可﹐況攫金於市耶﹗此詩惟結句帶諂﹐減髙韻。○又按前詩𨿽蹈襲﹐其下聯甚佳。題爲《訪楊卿淮上別墅》﹕「地近得頻到﹐相攜向野亭。河分岡勢斷﹐春入燒痕靑。望久人收釣﹐吟余鶴振翎。不愁歸路晚﹐明月上前汀。」○崇《自撰句圖》一百聯﹐余尢喜其「歸禽動疏竹﹐落果響寒塘。」《上谷相公池上》「鳥歸松墮雪﹐僧定石沈。」《宿東林寺》「空潭聞鹿飲﹐疏樹見僧行。」《隱靜寺》「繁霜衣上積﹐殘月馬前低。」《早行》「磬斷聲出﹐峯回鶴影沈。」《秋夕》「松風吹髮亂﹐巖澑濺棋寒。」《贈李道士》「禽寒時動竹﹐露重忽翻荷。」《楊祕監池上》「夜梵通竇﹐秋香滿石叢。」《寄白閣能上人》「落潮鳴下岸﹐飛雨暗中峯。」《瓜洲亭子》「驚蟬移古柳﹐斗雀墮寒庭。」《國淸寺秋居》不惟語工﹐兼多畫意﹐但以不見全詩爲恨。

△僧宇昭

宋初九僧詩﹐稱賈司倉入室之裔﹐惠崇其七也。僧宇昭居第八﹐有《寄題武當郡守吏隱亭》﹐亦佳﹕「郡亭傳吏隱﹐自使君心。捲幕知來客﹐懸燈見宿禽。茶煙逢石斷﹐棋響入花深。會逐南帆便﹐來秋寄此吟。」又「餘花畱暮蝶﹐幽艸戀斜陽」﹐語尢工。

△楊億錢惟演劉筠

嘗笑宋人薄館職諸公﹐不知當日經營位置﹐備極苦心﹐實苦其難駕﹐爲髙倫譏之﹐是猶晉人作達﹐徒利縱恣﹐原不解嗣宗本趣也。卽如大年《梨》詩「九秋靑女霜添味﹐五夜方諸月澑津」﹐後人詠物能有此形容乎﹖思公《苦熱》「雪嶺卻思回博望﹐風窗猶欲傲羲皇」﹐每一誦之﹐殆令人忽忽忘暑。況諸公亦不專使事﹐子儀則有「舊山鶴怨無錢買﹐新竹僧同借宅栽」﹐大年則有「梅花繞檻驚春早﹐布水當檐覺夏寒」﹐思公則有「雪意未成著地﹐秋聲不斷雁連天」﹐皆甚雋永。吾嘗謂廬陵詆楊﹑錢﹐無異公安毀王﹑李。明詩壞自萬曆﹐宋詩壞始景﹑寶元﹐古今有同恨耳。

△晏殊

梅﹑歐﹑江﹑謝咸出晏氏之門﹐然晏自作詩﹐實昆體也。當時盛傳「無可柰何花落去﹐似曾相識燕歸來」。余甚厭其「遊梁賦客多風味﹐莫惜靑錢萬選才」﹐大是俗調。不及《安昌侯作》﹕「蓮勺移家近七遷﹐魯儒章句世相傳。關中沃壤通涇渭﹐堂上繁華逐管弦。身服儒衣同蔡義﹐日將卮酒對鼓宣。髙墳丈五陽陵外﹐千古朱气凜然。」首尾勻稱。﹝黃白山評﹕「『無可柰何』一聯﹐生成塡詞妙語﹐若作詩看﹐卽極纖弱矣。《安昌侯作》全詩了無好處。」﹞又《送人知洪州》「幹鬥气沈龍已化﹐置芻人去榻猶懸」﹐眞警練精切。

△李宗諤

《南朝》曰「仙華玉壽曉沈沈﹐三閣齊復道深。平昔金鋪空廢苑﹐於今《玉樹》有遺音。珠簾映寢方成夢﹐麝壁飄香未稱心。惆悵雷塘都幾日﹐吟魂醉魄已相尋。」此詩組練不及錢﹑劉﹐惟末句發所未發。

黃白山評﹕「此必『漏』字無疑。」校點者按﹕此謂首句「玉壽」當作「玉漏」。

△二宋

大宋《落花詩》「淚臉補痕勞獺髓」﹐蓋用鄧夫人藥中琥珀屑多﹐頰成紅點﹐益助其妍﹐以形容墮瓣殘香之零斷也。思路至此﹐曲而細矣。「舞臺收影費鸞腸」﹐孤鸞不舞﹐花枝倚風﹐有似於舞﹐妙用一「影」字﹐似幻似眞﹐說得圓活。花落則影收﹐鸞應思之﹐此詩之不可以辭害志者也。﹝黃白山評﹕「『費鸞腸』三字醜惡之極﹐且生撰以對『勞獺髓』﹐意甚偏祜﹐有何風致而賞之耶﹗」﹞余嘗嘆二詩之妙﹐極不難知﹐夏子喬獨以通篇不露出「落」字﹐事業遠過其弟﹐子京果終於侍從﹐人因服夏藻鑑之精。余謂此眞是富貴人相詩法﹐風騷家恐不煩爾爾。○莒公《春夕》詩七句俱佳﹐惟末句醜甚。「花低應露下﹐月暗覺來」﹐風致飄然。「無言聯隱幾﹐萬物一靈臺」﹐一何酸陋﹐尙不脫元夜餐菲气味耶﹗○小宋鏤刻似遜於兄﹐韻度殊勝。守成都《春宴北園》曰「天意歇餘芳﹐人間日始長。落花風觀閣﹐睡鴨雨池塘。稍捲持螯手﹐猶殘婪尾觴。春歸無所預﹐羈客自回腸。」﹝黃白山評﹕「春時豈可用持螯事﹖」﹞《十日宴江瀆亭》曰「節去歡猶在﹐賓來賞更延。悠揚初短日﹐淒緊乍寒夭。霽沼元非漲﹐秋花自少妍。蟻畱新獻酎﹐蕙續不殘煙。戲衝余藻﹐遊龜避折蓮。流芳眞可惜﹐從此遂凋年。」不惟善狀景侯﹐兼有唐人音節。又《寒食假中》曰「艸色引開盤馬地﹐簫聲吹暖賣餳天」﹐亦甚肖汴京風物。○《遭劾出知亳州》曰「歌管嘈嘈月露前﹐且將身世付酡然。漫誇鼷鼠機頭箭﹐不識醯雞甕外天。靑史有人譏巧宦﹐黃金無術治流年。君看醉趣兼醒趣﹐始覺靈均更可憐。」𨿽學昆體﹐亦加排宕矣。又《出守還拜承旨》曰「傷禽縱奮愁瘡重﹐廏馬𨿽還笑齒長」﹐尢善寫牢騷之況。

△韓琦趙

範希文父子﹑魏公﹑潞公皆系偉人﹐不可拘以章句。然如稚圭《春陰》詩「艸濕漫鋪畱醉席﹐楡寒難擲買春錢」﹐大是風致也。○趙淸獻詩尢尙平澹﹐然如《除夜宿臨江縣言懷》「漏促已交新歲鼓﹐酒闌猶剪隔宵燈」﹐《和虔守任滿入香林寺餞別》「爲逢蕭寺千山好﹐不惜蘭舟一日畱」﹐亦有淸味可啜。

△蔡襄

蔡君謨本學西昆﹐後溺於歐﹑梅﹐始變其體﹐然五言古外﹐卽洗滌不盡﹐如《至和雜書》《八月一日二日》兩篇﹐全是中郎之虎賁矣。但西昆亦自不同﹐昌谷意奇﹐玉溪思奧﹐然細細解之﹐無不首尾貫徹。中枯外腴﹐以瑰奇掩其錯雜﹐僅溫氏長篇耳。宋人學昆﹐惟襲其貌﹐𨿽學昆實不知昆也。﹝黃白山評﹕「宋初楊﹑劉詩學溫﹑李﹐一時競相仿效﹐以二公並居翰苑﹐故目爲『西昆體』﹐非溫﹑李當時本有此號。此似以西昆目溫﹑李﹐能免吠聲之誚耶﹗」﹞如君謨前篇「庭院簾帷一齊下﹐紅蠟陰沈霜滿瓦。雞頭軟熟七月終﹐舉手分傳玉杯把」。七月終霜已滿瓦乎﹖眞畫家雪裏蕉也。畫尙可﹐詩斷不可。僞昆之可厭可恨﹐實無怪歐﹑梅之詆斥﹐但其幽思藻句﹐亦自不可一槪抹殺。卽如君謨「曉市人煙披霽旭﹐夜潭漁火斗寒星」﹐「疊對日茜﹐斜雨著虹明」﹐「山樵斫晚日﹐野火著寒」﹐寧不勝於枯淡﹖但君謨亦有尙缺推敲者﹐如《新雁詩》「幾聲疏樹外﹐一字斷中」﹐寫景甚工﹐惜樹與雁不甚切﹐特賴一「外」字救之。《龍門香山寺》「波起一灘雷」﹐警句也﹐「龕明千像日」﹐卻不韻。惟絕句最妙﹐《憶從尹師魯宿香山石樓》曰「霜後丹楓照曲堤﹐酒闌明月下前溪。石樓夜半中嘯﹐驚起沙禽過水西。」《春日》曰「東風吹雨濕秋千﹐紅點棠梨爛欲燃。擬買芳華贈年少﹐紫楡春淺未成錢。」風流旖旎﹐不下宋尙書﹑晏丞相也。○蔡集中惟《ガ陽行》可備采風﹐實勝《四賢一不肖作》。如「去年積行潦﹐田畝魚蛙生。今歲翔貴﹐鼎飪無以烹。繼亦掇原野﹐艸萊不及萌。剝伐及桑棗﹐拆發連檐甍。誰家有倉﹐指此爲兼並。頭會復箕僉﹐勸率以爲名。」寫墨吏豪紳如見。又曰「隴上麥欲黃﹐寄命在一熟。麥熟有幾何﹖人稀麥應足。縱得新麥嘗﹐悲哉舊親屬﹗」尢爲酸鼻﹐殊不減元道州《舂陵行》。﹝黃白山評﹕「宋人盡多傷時憫俗之作﹐無如力疲不能布格﹐手重不能遣調﹐蓋非其學識之不優﹐實其才情之不逮耳。」﹞○「桃花盡日隨流水﹐洞在淸何處邊」﹐「縱使晴明無雨過﹐入深處亦沾衣」﹐今人皆傳張旭詩。蓋張﹑蔡皆能書﹐字稍怪瑋﹐遂駕之於旭﹐不見吳兒以趙孟ぽ《道徳經》易其款識爲王右軍乎﹗﹝黃白山評﹕「二絕極饒風韻﹐疑君謨腳手不能辦此。」﹞

△余靖

《子規》詩「疏煙明月樹﹐微雨落花村」﹐眞入唐人三昧﹐惜全篇平平。﹝黃白山評﹕「『明月樹』三字頗癡﹐意欲換爲『夜』字。」﹞又「霧昏臨水寺﹐風勁欲霜天」﹐亦妙。蓋宋初多學賈島﹑姚合﹐此尙仍其習耳。僧祕演「久雨寒蟬少﹐空山落葉深。危樓乘月上﹐遠寺聽鐘尋」﹐亦有無可之遺。

△歐陽修

歐公古詩苦無興比﹐惟工賦體耳。至若敍事處﹐滔滔汩汩﹐累百千言﹐不衍不支﹐宛如面談﹐亦其得也。所惜意隨言盡﹐無復餘音繞梁之意。又篇中曲折變化處亦少。公喜學韓﹐韓本詩之別派﹐其佳處又非學可到﹐故公詩常有淺直之恨。○公嘗謂人曰「吾《廬山髙》惟韓愈可及。《琵琶前引》韓愈不可及﹐杜甫可及﹔《後引》李白可及﹐杜甫不可及。」《石林詩話》則曰「吾詩《廬山髙》﹐今人莫能爲﹐惟李太白能之。《明妃曲》後篇﹐太白不能爲﹐惟杜子美能之﹔至於前篇﹐則子美亦不能爲﹐惟吾能之也。」二說聚訟﹐總可不論﹐大抵自矜﹐則斷然者矣。﹝黃白山評﹕「宋人沾沾自喜﹐如夜郎之不知漢大﹐歐公盛徳﹐亦不免爾爾。」﹞今觀《廬山髙》僅僅鋪敍﹐言外別無意味。至若「君懷磊落有至寶﹐世俗不辧瑉與工」﹐丈夫壯節似君少﹐嗟我欲說安得巨筆如長扛﹐𨿽曰「橫空盤硬語」﹐實傖父聲音耳。至《琵琶引》前篇﹐散敍處已是以文爲詩﹐至「推手爲琵卻於琶」﹐大是訓詁﹐詩法所不尙。惟後數語「玉顏流落死天涯﹐琵琶卻傳來漢家。漢宮爭按新聲譜﹐遺恨已深聲更苦。纖纖女手生洞房﹐學得琵琶不下堂。不識寒出塞苦﹐豈知此聲能斷腸﹗」稍嗚咽可誦。其後篇「絕色天下無﹐一失再難得。𨿽能殺畫工﹐於事竟何益。」亦落議論。惟結處「明妃去時淚﹐灑向枝上花。狂風日暮起﹐飄泊落誰家﹖紅顏勝人多薄命﹐莫怨東風當自嗟。」點染稍爲有情。此以追蹤樂天《婦人苦》《李夫人》諸篇﹐尙猶河漢﹐以較李﹑杜﹐豈非誇父逐日父﹗○詩道至廬陵﹐眞是一厄﹐如《飛蓋橋望月》中云「乃於其兩間」﹐「矧夫人之靈」﹐「而我於此時」﹐便開後人無數惡習。○永叔本一秀冶之筆﹐忽爾嗜痂﹐竟成逐臭。作近體詩﹐便露本質﹐𨿽慕平淡﹐逸韻自饒。如《懷嵩樓新開南軒與郡僚小飲》曰「繞郭煙匝幾重﹐昔人曾此感懷嵩。霜林落後山爭出﹐野菊開時酒正濃。解帶西風飄畫角﹐倚闌斜日照靑松。會須乘醉攜佳客﹐踏雪來看羣玉峯。」《三百赴宴口占》曰「賜飲初逢禊節佳﹐昆池新漲碧無涯。九門寒食多遊騎﹐三月春陰正養花。共喜流觴修故事﹐自憐霜鬢惜年華。鳳城殘照歸鞍晚﹐禁無風柳自斜。」《蘇主簿洵挽歌》曰「布衣馳譽入京都﹐丹俄驚反舊閭。諸老誰能先賈誼﹖君王猶未識相如。三年弟子行喪禮﹐千兩鄕人會葬車。我獨空齋掛塵榻﹐遺編時讀子書。」《遊石子澗》曰「髙亭古澗隈﹐偶攜佳客共徘徊。席間風起聞天籟﹐雨後山光入酒杯。泉落斷崖舂壑響﹐花藏深崦過春開。の禽鳥莫驚顧﹐太守不將車騎來。」《曉詠》曰「簾外星辰逐斗移﹐紫河聲轉下西。九雛烏起城將曙﹐百尺樓髙月易低。露蘭苕惟有淚﹐秋荒桃李不成蹊。西堂吟思無人助﹐艸滿池塘夢自迷。」《送目》曰「送目蘅臯望不休﹐江髙下徧汀洲。長堤柳曲妨回首﹐小苑花深礙倚樓。楚徑惠風消病渴﹐洛城花雪蕩春愁。流杯三日佳期近﹐擲度蘭波負勝遊。」俱極風流富貴之致。﹝黃白山評﹕「次聯妨礙合掌。」﹞至《詠柳》曰「長亭送客兼迎雨﹐費盡長條贈別離」﹐其態度眞堪與柳鬥綽約也。又《大行皇帝發引詞》「忽見九門陳羽衛﹐猶疑五載欲時巡」﹐《寄秦州田元均》「萬馬不嘶聽號令﹐諸蕃無事樂耕耘」﹐尢爲典麗。

△蘇舜欽

子美與聖兪齊名﹐顧深以爲恥﹐每自嘆平生作詩比梅堯臣﹐字比周越﹐良可笑也。及觀其詩﹐粗豪殊甚。卽如《中秋吳江新橋對月》﹐宋人所共推﹐然「頭灩灩開金餅﹐水面沈沈臥彩虹」﹐已似官庖肥肉。至「佛地化爲銀世界﹐仙家多住玉樓臺」﹐豈雅流所忍言。○「晚泊孤舟古祠下﹐滿川風雨看潮生」﹐寧取此種﹐猶稍有淸气。

△梅堯臣

梅詩誠有品﹐但其拙惡者亦復不少。又因其名太重﹐常有厚望之意﹐旣所見不副所聞﹐益增鄙夷。嘗嘆讀楊﹑劉諸公詩﹐如入王﹑石綺疏繡闥﹐耳倦絲竹﹐口厭肥鮮﹐忽遇葭墻艾席﹐菁羹橡飯者﹐反覺其髙致。此歐公把臂入林﹐一時爲之傾動也。諸人不明矯枉之意﹐盲推瞇頌。如「靑苔井畔雀兒斗﹐烏柏樹頭鴉舅鳴。世事但知開口笑﹐俗情休要著心行」﹐及蟹詩「滿腹紅膏肥似髓﹐貯盤靑殼大於杯」﹐誠爲過朴﹐亦盛推之。風气旣移﹐當日所爲美談﹐今時悉成笑柄。凡詩受累﹐大都不由於謗者﹐而由於譽者﹐類然耳。○宋之詩文﹐至廬陵始一大變﹐顧有功於文﹐有罪於詩。其自爲詩害詩猶淺﹐論人詩害詩實深。宛陵𨿽尙平淡﹐其始猶有秀气﹐中歲後始極不堪耳。苟非羣兒之推奉﹐彼亦不敢毅然放恣﹐大傷雅道也。然非永叔之擁戴﹐固不能炫惑一世也。宛陵自述曰「作詩無古今﹐惟造平淡難。」又曰「我於詩言豈徒爾﹐因事激風成小篇。辭𨿽淺陋頗刻苦﹐未到《二雅》未肯捐。」今姑舉數篇﹐《送鄞宰王殿丞》曰「生意各﹐黔角容。」《贈陳無逸秀才》曰「在鹿忘守穴﹐扌至足乃焉而。」《送寧鄕令張沆》曰「竹存帝女啼﹐夔學林雍﹛輕金﹜。」淡則淡矣﹐殊不平也。﹝黃白山評﹕「亦何曾淡。」﹞《放鶉》詩曰「公只知魚之洋洋﹐鵝之。噫兮﹗噫兮﹗」《西湖晚步》曰「芡韜園客剝﹐蒲刃水ビ驚。」《李密學寄禦棗》曰「其赤如君心﹐其大如王瓜。」《同韓玉汝謁裴如晦》曰「逡巡冠帶出﹐靑綬何曳曳﹗有似縮殼龜﹐藏頭非得計。」此《二雅》耶﹗晦儒者﹐亦曰「聖兪詩不是平淡﹐乃是枯槁。」可見人心不容盡誣﹐公論久而自出。愚意歐公之譽﹐固難解園檀之失﹐朱子之論﹐亦尙遺棄他山。都官全集﹐若汰其鄙俚﹐精搜雅潔﹐固自有佳者。如「五更千里夢﹐殘月一城雞」﹐甚肖旅況。「犬鳴林外火﹐笛響月中村」﹐「窗冷孤螢入﹐宵長一雁過」﹐甚肖夜景。《春風》曰「吹花擁細艸﹐送雨來髙閣。江燕倚身輕﹐逆飛前復卻。」《發勻陵》曰「孤村望漸遠﹐去鳥飛已先。向晚漏日﹐微光人倚船。」《送胥裴二子回馬上作》曰「陰陰雪低﹐遊子去將懶。豈惟遊子倦﹐疲馬行亦款。送罷我獨還﹐回看雁爲伴。念此日暮時﹐寂寞閉竹館。」眞覺情事如見。○《夏日對雨》曰「日日城頭雨﹐還添湖上波。窗中人自聽﹐門外潦應多。不畏禾生耳。還愁麥化蛾。吾廬無所有﹐頻看壁間梭。」此篇最爲生動﹐卻不平淡。○梅詩有極佳者﹐吾尢喜其《擬張九齡詠燕》曰「眇眇雙飛燕﹐長年與社違。任從新曆攺﹐只向舊巢歸。永日當人語﹐輕寒逆雨飛。自親梁棟慣﹐不識海鷗機。」惻然捐軀犭旬國之言﹐讀至此﹐令人不敢復言明哲保身。○《送滕寺孫歸蘇州》曰「驅車入蜀時﹐有弟母不往。畱婦侍母旁﹐以子屬婦養。昨得閶門書﹐婦子死泉壤。此心那得安﹐棄官提轡鞅。東馳三千里﹐鬻馬求吳槳。吳槳速如飛﹐歸來拜堂上。堂前去時樹﹐已覺枝條長。豈無懷抱感﹐爲壽酌春盎。」欲解其悲﹐姑諷其孝﹐又不用勸而用獎﹐豈惟忠告善道﹐殆默化於無形矣。此之謂眞溫柔惇厚﹐唐三百年間﹐無此一篇也。梅詩之可敬在此。﹝黃白山評﹕「此詩取其意佳可耳﹐遣調則不脫傖父面目。」﹞俗人猥稱其「焚香露蓮泣﹐聞磬霜鷗邁」﹐誰無一二好語﹖至「野鳧眠岸有意﹐老樹著花無醜枝」﹐尢是吳體中尋常語﹐且下句更覺安排造作﹐何足爲重﹗○細閱此詩﹐兼可悟《論語》中「色難」二字。

△陶弼

陶弼素有盛名﹐其《兵器》詩﹐敍述和戎釀患﹐倉卒用兵之害﹐最爲酸惻。如「自此兩河間﹐寂寂無戎備。卒喜夜歌﹐將老貪春睡。自此爲太平﹐恍逾三十歲。戎昊乘我間﹐南馳賀蘭騎。陽關久夜開﹐樞朽不可閉。陣起秦雍﹐殺气橫涇渭。使臣股忄栗奏﹐宰相嗔目議。僉曰亟發兵﹐堅子坑甚易。倉皇築邊壘﹐未戰力先瘁。逼迫開庫兵﹐土蝕鋒銳。防秋采舊屯﹐推轂謀新寄。舊屯老且死﹐少者無實藝。良由不訓練﹐手足迷擊刺。新寄將家子﹐從小生富貴。《六韜》未曾讀﹐口但知肉味。師復從中禦﹐進退由閽寺。權輕號令冗﹐兩戰無遺類。曹公棄七軍﹐晉人獲三帥。吾兵自此喪﹐有詔新其制。此器不預設﹐一旦何從致﹗朝廷急郡縣﹐郡縣急官吏。官吏無他術﹐下責蚩蚩輩。耕牛拔筋角﹐飛鳥禿翎翅。截會稽空﹐鐵烹堇山碎。供億稍後期﹐鞭朴異他罪」。讀此一段﹐知堪拊膺者﹐不獨髙﹑張﹑方﹑王之事﹐令人不勝杜牧《阿房》之哀。﹝黃白山評﹕「『新寄』二字杜撰。」﹞○《出嶺題石灰鋪後》曰「江勢一兩曲﹐梅梢三四花。登髙休問路﹐下是吾家。」可謂淸絕。

△李覯《哀老婦》

「裏中一老婦﹐行行泣路隅。自悼未亡人﹐暮年從二夫。寡時十八九﹐嫁時六十餘。昔日遺腹兒﹐今玆垂白須。子豈不欲養﹐母豈不懷居﹖繇役及下戶﹐財盡無所輸。異籍幸可免﹐嫁母乃良圖。牽車送出門﹐急若盜賊驅。兒孫孫有婦﹐小大且攀呼。回頭與永訣﹐欲死無刑誅。我時聞此言﹐爲之長嘆吁。天民固有窮﹐鰥寡實其徒。仁政先四者﹐著在孟軻書。吾君務復古﹐旦旦師黃虞。赦書求節婦﹐許與旌門廬。翳爾愚婦人﹐豈曰禮所拘。蓬茨四十年﹐不知形影孤。州縣莫能察﹐詔旨成徒虛。而況賦役間﹐羣小所同趨。姦欺至骨髓﹐公利未錙銖。良田歲歲賣﹐存者惟萊。兄弟欲離散﹐母子因變渝。天地豈非大﹐曾不容爾軀。嗟嗟孝治主﹐早晚能聞諸﹖吾言又無位﹐反袂空漣如。」按泰伯﹐希文門下士也。篇中所言﹐絕似元丰﹑熙寧間事﹐豈垂老見之﹐不禁哀悼耶﹗其傷心慘目不待言「吾吾」一段﹐尢爲婉摯。後來敍述吏獘﹐則鄭俠《流民圖》之所不及繪也。此曁陶弼《兵器》詩﹐俱可備古今鑑戒﹐不當以宋詩忽之。

黃白山評﹕「此詩稍可成誦。」

△王安石

宋人先學樂天﹐學無可﹐繼乃學義山﹐故初失之輕淺﹐繼失之綺靡。都官倡爲平淡﹐六一附之﹐然僅在膚膜色澤﹐未嘗究心於神理。其病遂流於粗直﹐間雜長句﹐硬下險字湊韻﹐不甚求安﹐狀如山兕野麋﹐令人不復可耐。後𨿽風气屢變﹐然新聲代作﹐雅奏日湮﹐大率敷陳多於比興﹐蘊藉少於發舒﹐求其意長筆短﹐十不一二也。讀臨川詩﹐常令人尋繹於語言之外﹐當其絕詣﹐實自可興可觀﹐不惟於古人無愧而已。吾嘗謂此不當以文恕其人﹐亦不當以人棄其文﹐特推爲宋詩中第一。其最妙者在樂府五言古﹐七言律次之﹐七言古又次之﹐五言律稍厭安排﹐七言絕尢嫌气盛﹐然佳篇亦時在也。﹝黃白山評﹕「所舉諸作﹐無一佳者﹐不知其『絕詣』何在﹖」﹞○《送喬執中秀才歸髙郵》曰「薄飯午不羹﹐空鑪夜無炭。寥寥日避席﹐烈烈風欺幔。謂予忽惡此﹐何爲向子嘆。長年客塵沙﹐無婦助親爨。寒暄慰白首﹐我弟才將冠。回歲又晚﹐想見淮湖漫。古人一日養﹐不以三公換。田園在戮力﹐且欲歸鋤灌。行矣子誠然﹐光陰未宜玩。負米力有餘﹐能無讀書伴。」前敍其不可不歸﹐後又微諷其復來﹐曲折宛轉。介甫一生傲慢﹐如此詩一何溫藹也。至《送孫正之》則曰「山參差碧四園﹐溪水詰曲帶城陴。溪窮壤斷至者誰﹐予獨與子相諧熙。山城之西鼓吹悲﹐水風蕭蕭不滿旗。子今去此來無時﹐予有不可誰予規﹖」蓋孫不以養歸﹐故下語剴切﹐用婉用直﹐各不妄設。○《日出堂上飲》曰「日出堂上飲﹐日西未云休。主人笑而歌﹐客子嘆以愀。指此堂上柱﹐始生在巖幽。雨露飽所滋﹐淩亦千秋。所願永久﹐何言值君收。乃令卑濕地﹐百蟻上窮鎪。丹靑空外好﹐鎭壓已堪憂。爲君重去之﹐不使一蟻畱。蟻力𨿽云小﹐能生萬蚍蜉。又能髙其楚﹐不使繼者稠。語客且勿然﹐百年等浮漚。爲客當酌酒﹐何豫主人謀。」摹寫怡堂之習﹐眞堪疾首痛心。末數語卽《魏風園桃》篇「彼人是哉﹐子曰何其」意也。此眞《風》《雅》正傳﹐吾豈私所好﹗○又《我欲往滄海》曰「我欲往滄海﹐客來自河源。手探囊中膠﹐救此千載渾。我語客徒爾﹐當還治昆侖。嘆息謝不能﹐相看涕翻盆。客止我且住﹐濯髮扶桑根。春風吹我舟﹐萬里空自存。」此卽前意﹐正其變法之本懷也。大抵介甫於未執政前不勝感慨﹐故《詳定試卷》則曰「當時賜帛倡優等﹐今日論才將相中」﹐《偶成》則曰「髙論頗隨衰俗廢﹐壯懷難值故人傾」﹐《愁臺》則曰「傾語罷還登眺﹐岸幘詩成卻嘆嗟」。旣執政﹐則深憤異議﹐故《詠雪》則曰「勢合便疑包地盡﹐功成終欲放春回。寒鄕不念丰年瑞﹐只憶靑天萬里開。」彊項堅執﹐牢不可破。然細味其語意﹐亦有孟子所云「若藥不瞑眩﹐厥疾不瘳」之意。故嘗云「何妨舉世嫌迂闊﹐自有斯人慰寂寥。」至。《雨過偶書》曰「誰似浮知進退﹐才成霖雨便歸山」﹐則生平輕富貴之念﹐亦隱隱自在﹐惜其學術之未醇也。子瞻《廣陵會三同捨》曰「士方在田裏﹐自比渭與莘。出試乃大謬﹐芻狗難重陳。」山谷亦曰「負暄眞得計﹐獻禦恐成疏。」凡有志輕世者﹐何可不三復斯言﹗○《定林寺》曰「眾木凜交覆﹐孤泉靜橫分。楚老一枝筇﹐於此傲人羣。城市少美蔬﹐想今困忄炎焚。且恁東北風﹐持寄嶺頭。」又《定林》曰「漱甘涼病齒﹐坐曠息煩襟。因脫水邊屨﹐就敷巖上衾。但畱對宿﹐仍值月相尋。眞樂非無寄﹐悲亦好音。」作詩﹐又復如此﹐眞無所不妙。○律詩佳句殆不勝指。如《開元僧捨》﹕「和風滿樹笙簧雜﹐霽雪兼山粉黛重。」《大風次耿天騭韻》﹕「縱湧萬川冰柱立﹐分披千嶂土囊開。魯門未怪爰居至﹐鄭圃何妨禦寇來。」《梅花》詩﹕「風亭把盞酹孤艷﹐雪徑回輿認暗香。」《寄陳正叔》﹕「且同元亮傾樽酒﹐更與靈均續舊文。」《金陵懷古》﹕「黃旗已盡年三百﹐紫气空收劍一雙。」皆極刻鏤之工。至《送彥珍》﹕「握手百憂空往事﹐還家一笑卽芳時。」《寄張先》﹕「胡牀月下知誰對﹐蠻花前想自隨。」《寄友人》﹕「一篇《封禪》才難學﹐五畝蓬蒿勢易求。」只淡淡寫來﹐便使人怡然意解。○《示妹》詩最佳﹕「孟光求婿得梁鴻﹐廡下相隨不諱窮。卓犖才名今日事﹐蕭條門巷古人風。《五噫》尙與時多忤﹐一笑兼忘我屢空。六月塵沙不相貸﹐泫然搔首又西東。」自解自悲﹐於此想見文士家庭之樂。○「病身最覺風露早﹐歸夢不知山水長」﹐「佳時流落眞何得﹐勝事蹉跎只可憐」﹐夢回時不堪誦之。○《江上》曰「江北秋陰一半開﹐晚含雨卻低回。靑山繚繞疑無路﹐忽見千帆隱映來。」《初晴》曰「一抹明霞黯淡紅﹐瓦溝已見雪花融。前山未放曉寒散﹐猶鎖白三兩峯。」如此二詩﹐謂與唐人有異﹐吾不信也。

△王

「六鰲」﹑「雙鳳」﹐詞誠鉅麗﹐然尙不及唐人早朝應制。惟宮詞多佳者﹐然亦工於鋪敍耳﹐求如子之勸百而諷一﹐亦未易言也。﹝黃白山評﹕「『昔聞海上有仙山﹐煙鎖樓臺日月。花似玉容長不老﹐只應春日勝人間。』此岐公立春進溫成閣帖子﹐時溫成已薨﹐有旨並進如生時。薨後進詞﹐極難體貼﹐立意稍近﹐卽似挽詩矣。此作玲瓏活脫﹐眞有水月鏡花之妙﹐置之唐絕﹐豈可復辧﹐乃賀竟不之及何耶﹗」﹞○《奉詔餞潞公出鎭西京》﹕「功業迥髙嘉末﹐精神如破貝州時。」形容老壯﹐果不入俗﹐固一時之冠。

△舒

舒次道《村居》詩﹕「水繞陂田竹繞籬﹐楡錢落盡槿花稀。夕陽牛背無人臥﹐帶得寒鴉兩兩歸。」嘗嘆其淸絕。偶又得其兩句﹐詠敗荷云「忍看夜影分殘月﹐別送秋聲入晚風。」山川乃分靈於斯人乎﹗○又有「宿雨閣千嶂碧﹐野花弄日一村香」﹐亦佳﹐而全篇不見。當是以其人而累其詩﹐故集不傳耳。

△方子通

方子通﹐荊公友也。其《紅梅》詩盛傳﹐如「春風吹酒上凝脂」﹐亦誠善於刻劃﹐大勝毛澤民「東墻羞頰逢誰笑﹐南國酡顏彊自持。」

△司馬光

荊公詩人猶稱之﹐溫公絕無言及者。余喜其淸醇﹐亦一時雅音。如《哭張子厚》﹕「人生會歸盡﹐但問愚與賢。借令陽虎壽﹐詎足驕顏淵﹗」𨿽至論﹐猶屬端士之常。其最妙者﹐在五言律。如《哀李牧》曰「推牛饗將士﹐拔距養奇才。虜帳方驚避﹐秦金已ウ來。旌旗移幕府﹐荊棘蔓叢臺。部曲依稀在﹐猶能話郭開。」《馬伏波》曰「漢令班南海﹐蠻兵避郁林。天涯柱分界﹐徼外貢輸金。坐失姦臣意﹐誰明報國心﹗一棺忠勇骨﹐飄泊瘴煙深。」《讀漢武本紀》曰「方士陳丹術﹐飄飄意不疑。浮仲山鼎﹐風降壽宮祠。上藥行當就﹐殊庭庶可期。蓬萊何日返﹖五利不吾欺。」又「苜蓿花猶短﹐葡萄葉未齊。更衣過柏谷﹐走馬宿棠梨。逆旅聯懷璽﹐田間共鬥鷄。猶思飲露﹐髙舉出虹。」如此四詩﹐有感慨﹐有諷諭﹐尢妙在寫漢武癡情如見。至若「長掩柴荊避寒暑﹐只將花卉記冬春」﹐「行徑乍迂初見筍﹐浮舟正好未生蓮」﹐「俗不好奢田器貴﹐獄無畱系吏家貧」﹐俱瑯然可貴。

△範純仁

範忠宣較司馬文正水能擺卻塵言﹐然如「倚錫靜眠松下石﹐煮茶試竹間泉」﹐「吟榻未移溪月上﹐醉巾長拂野回」﹐「長年已覺春如夢﹐遠客惟應醉是家」﹐亦自多佳句。

△劉敞《荒田行》

「大農棄田避徵役﹐小農挈家就兵籍。良田茫茫少耕者﹐秋來雨止生荊棘。縣官募兵有著令﹐募兵如率官有慶。從今無復官勸農﹐還逐漁鹽作亡命。」描寫廟堂貪功生事﹐長吏趨承釀成隱患﹐歷歷如見﹐固不特宋事爲然也。○余謂此詩尙在司空《道旁田家篇》之上﹐彼僅說得兼並之害耳﹐似此方是大憂。

△邵雍

讀《擊壤集》﹐多欲爲魏文侯之聽古樂。然如《月夜》曰「雨霽風自好﹐秋深天未寒。移牀就階下﹐看月出林端。有酒欲共飲﹐無琴可獨彈。他時遇良友﹐此景復求難。」固自淸嘉。

△曾鞏

俗傳曾子固不能詩﹐眞妄語耳。「恁闌到處臨淸Г﹐開閣終朝對翠微」﹐「詩書落落成孤論﹐耕稼依依憶舊遊」﹐如此風調﹐不能詩耶﹗《齊州閱武堂》「柳間自詫投壺樂﹐桑下方安佩犢行」﹐不獨循良如見﹐兼有儒將風流之致。○「侯嬴夷門白髮翁﹐荊軻易水奇節士。偶邀禮數車上足﹐暫飽鮏羴館中侈。師回拔劍不顧生﹐酒酣拂衣亦送死。磊落髙賢勿笑今﹐豢養傾人久如此。」說得奇節之士索然意消﹐不惟竿頭進步﹐亦其識見髙處。然太史公云「緩急所時有也。」爲士者不可不聞此言﹐求士者又不可不思此言。○子固﹐介甫執友也。邵子﹐醇儒也。邵《無酒吟》﹕「自從新法行﹐常苦樽無酒。每有賓朋至﹐盡日相守。必欲丐於人﹐交視自無有。興來典衣買﹐焉能得長久﹗」子固《過介甫偶成》﹕「結交謂無嫌﹐忠言期有補。直道詎非難﹐進言竟多迕。知者尙復然﹐悠悠誰可語﹖」二詩之佳不必言﹐新法是非﹐卽此可定矣。余嘗謂爲人辯謗者﹐正不當盡護其短﹐但言扌幻執而介甫之過自輕。如近世王宗沐輩﹐事事疏其盡善﹐議論豈得爲公﹖不公則人不能平﹐眞所謂欲蓋彌彰也。

△鮮於亻先《雜詩》

「一气斡元造﹐爲功未嘗煩。羣生自生妄﹐天地亦何言。鳧脛不可增﹐楮葉不可鐫。欲益固爲損﹐勞心非自然。不見平陽侯﹐醇酒聊終年。」此詩亦意指新法﹐然猶直而婉。至子瞻《戲子由》詩﹕「平生所慚今不恥﹐坐對疲氓更鞭。道逢陽虎呼與言﹐心知其非口唯唯。」是何語言﹖《山村》《詠檜》諸篇﹐借端耳。

△劉分攵

貢父詩多可觀者﹐余極喜其《茂陵徐生歌》﹕「茂陵徐生老且迂﹐一心區區長信書。拜章北闕三待報﹐意欲霍氏安無虞。那知世主心不同﹐積惡未極難爲功。徙薪曲突事不爾﹐壯侯幾人當受封﹖髙岸爲谷丘淵移﹐魯酒之薄邯鄲圍﹐人生快已各以時﹐舊意望君君不思。」說得漢宣計山﹑﹐一如鄭莊公待共叔﹐參透人情險幻﹐不在元微之《苦樂相倚曲》下。○通篇惟「魯酒之薄」一句﹐稍嫌食生﹐不脫宋气。

△鄭獬

《采鳧茨》曰「朝攜一筐出﹐暮攜一筐歸。十指欲流血﹐且急眼前饑。官倉豈無粟﹐粒料藏珠璣。一粒不出倉﹐倉中羣鼠肥。」妙得風謠之遺﹐當與貢父《漕舟》詩同備采風。﹝黃白山評﹕「此詩《三百》之遺﹐使宋人所作皆如此﹐何遽讓美於唐賢耶﹖」﹞○「漕舟上太倉﹐一鍾且千金。太倉無陳積﹐漕舟來無極。畿兵已十萬﹐三垂戍更多。廟堂又濟師﹐將柰東南何﹗」眞一字一淚也。

△文同

詩至慶曆後﹐惟畏俚俗。文與可獨能修飾﹐不爲亂頭粗服之容。﹝黃白山評﹕「與可詩文名《丹淵集》﹐詩殊平平﹐文特奇崛﹐可與唐皇甫並驅。宋人乃不甚稱之﹐非特爲畫所掩﹐亦以當時歐﹑蘇主盟﹐文尙平易﹐奇崛一種﹐遂無復置喙耳。」﹞《起夜來》曰「曉窗明綠紗﹐蜀錦壓春臥。橫腮琥珀冷﹐驚起新夢破。玲瓏轉條脫﹐縹緲梳倭墮。髙軸響銀牀﹐時誤君車過。」風流秀出﹐眞如珠玉在瓦礫也。又《織婦怨》曰「擲梭兩手倦﹐踏﹛爾﹜雙足趼。三日不住織﹐一疋才可剪。織處畏風日﹐剪時謹刀尺。皆言邊幅好﹐自愛經緯密。昨朝持入庫﹐何事監官怒﹖大字雕印文﹐濃和油墨污。父母抱歸舍﹐拋向中門下。相看各無語﹐淚迸若傾瀉。質錢解衣服﹐買絲添上軸。不敢輒下機﹐連宵停火燭。當須了租賦﹐豈暇卹襦﹗前知寒切骨﹐甘心肩露。裏胥踞門限﹐叫罵嗔納晚。安得織婦心﹐變作監官眼﹖」敍得絮絮縷縷﹐較長吉「合浦無明珠」﹐勁渾不如﹐淒惋殆不能讓。○致語之妙者﹐如「百促夜去﹐一雁領寒起」﹐「歸鳥亂飛葉﹐暮凝遠山」﹐「暖垂到地﹐晴鳥語多時」。《運判南園瞻民閣》﹕「萬嶺逼秋色裏﹐一峯擎雪夕陽中。」《漢州王氏林亭》﹕「惜去更觀曾畫壁﹐記來重注舊題名。」《梅花》﹕「破萼未深聊敵雪﹐收香不密任隨風。」俱淸麗可喜。又《極寒》曰「燈火宜冬杪﹐圖書稱夜長。簾鉤掛新月﹐窗紙漏飛霜。酒醴慚孤宦﹐氈裘逐異鄕。誰知舊山下﹐梅艷滿東墻﹖」《夜思寄蘇子平》曰「亂竹敲松遠﹐髙齋過雨涼。檢書防落燼﹐下幕恐遺香。好月娟娟上﹐輕雷冉冉長。端令阻佳客﹐不得共淸觴。」《和何靖山人海棠》曰「爲愛香苞照地紅﹐倚欄終日對芳叢。夜深忽憶髙枝好﹐把酒更爲明月中。」尢淸越也。按子平﹐卽子瞻集中稱其「書調潤﹐字法精美﹐窮居篤學﹐日有得」者﹐當是一韻士。

△蘇軾

坡公之美不勝言﹐其病亦不勝摘﹐大率俊邁而少淵氵亭﹐瑰奇而失詳愼﹐故多粗豪處﹑滑稽處﹑艸率處﹐又多以文爲詩﹐皆詩之病。然其才自是古今獨絕。○坡詩吾第一服其气槪。《聞子由不赴商州》曰「惟有王城最堪隱﹐萬人如海一身藏。」《ヘ杭時過陳州和柳子玉》曰「南行千里成何事﹐一聽秋濤萬鼓音。」《陳述古邀往城北尋春》曰「曲欄幽榭終寒窘﹐一看郊原浩蕩春。」後至垂老投荒﹐夜渡瘴海﹐猶云「空餘魯叟乘桴意﹐粗識軒轅奏樂聲。九死南荒吾不恨﹐玆遊奇絕冠平生。」如此胸襟﹐眞天人也。○《書丹元子所示李太白眞》曰「天人幾何同一漚﹐謫仙非謫乃其遊﹐麾斥八極隘九州。化爲兩鳥鳴相酬﹐一鳴一止三千秋。開元有道爲少畱﹐縻之不可矧肯求。西望太白橫峨岷﹐眼髙四海空無人。大兒汾陽中令君﹐小兒天臺坐忘眞。生平不知髙將軍﹐手污吾足乃敢嗔。作詩一笑君應聞。」文人有一言使人升九天墮九淵者﹐此類是也。亦公自寫其傲岸之趣﹐卻令太白生面重開﹐勝《碑陰記》一段文字遠甚。○《鶴嘆》曰「園中有鶴馴可呼﹐我欲呼之立坐隅。鶴有難色側睨予﹐豈欲臆對如乎﹖我生如寄良畸孤﹐三尺長脛閣瘦軀。飲啄少許便有餘﹐何至以身爲子娛﹗驅之上堂立斯須﹐投以餅餌視若無。嘎然長鳴乃下趨﹐難進易退我不如。」《惠州殘臘獨出》曰「幽尋本無事﹐獨往意自長。釣魚丰樂橋﹐采杞逍遙堂。羅浮春欲動﹐日有淸光。處處野梅開﹐家家臘酒香。路逢眇道士﹐疑是左元放。我欲從之語﹐恐復化爲羊。」著想俱不從人間﹐眞化人出無入有之筆。然政如吞刀吐火﹐可暫不可常。○公詩本一往無餘﹐徐州後愈益縱恣。然如《乘舟過賈收水閣》﹕「愛酒陶元亮﹐能詩張志和。靑山來水檻﹐白雨滿漁蓑。淚垢添丁面﹐貧低舉案蛾。不知何所樂﹐竟夕獨酣歌。」不惟善寫達人胸懷曠闊﹐下語亦甚風流蘊藉。○黃州詩尢多不羈﹐「小屋如漁舟﹐水裏」一篇﹐最爲沈痛﹔「雨中看牡丹﹐依然暮還斂」﹐亦自惜幽姿﹐尢有雅人深致。○和《楊公濟梅花詩》﹐友夏深所不滿﹐然如「檀心已作龍涎吐﹐玉頰何勞獺髓醫」﹐豈非佳話﹐但似中聯﹐不宜作絕句耳。○坡詩常有全篇不佳﹐一二語奇絕者﹐形容泰山日出﹐「一點黃金鑄秋橘」﹐刻劃可謂精工。○《胡完夫母挽辭》曰「當年織屨隨方進﹐晚節稱觴見伯仁。回首淒涼便陳迹﹐凱風吹盡棘成薪。」《次朱光庭初夏》曰「臥聞疏響梧桐雨﹐獨詠微涼殿角風。」《哭王ヵ父平甫》曰「聞道騎鯨遊汗漫﹐憶嘗捫虱話悲辛。」使事妙無痕迹﹐眞鉅匠也。至其淸空而妙者﹐如「野闊牛羊同雁鶩﹐天長艸樹接霄」﹐「古琴彈罷風吹座﹐山閣醒時月照杯」﹐「行樂及時須有酒﹐出門無侶漫看書」﹐「狙公欺病來分栗﹐水伯知饞爲出魚」﹐「牀下雪霜侵戶月﹐枕中琴築落階泉」﹐俱淸新俊逸。若「風來震澤帆初飽﹐雨入松江水漸肥」﹐「淸風偶與山阿曲﹐明月聯隨屋角方」﹐未免太纖。「曲無和者應思郢﹐論少卑之且借秦」﹐則破體書﹑沒骨畫也。

△蘇轍

欒城身分气槪﹐總不如兄﹐然瀟瀟俊逸﹐於雄姿英發中﹐兼有醇醪飲人之致﹐𨿽亦遠於唐音﹐實宋詩之可喜者也。吾暱之殆甚於老坡。長律尢多可喜﹔則如「遠泛便成終日醉﹐幽尋不盡數家園」﹐「簾中飛絮縈殘夢﹐窗外啼鶯伴獨吟」。風景則如「雨餘嶺上披絮﹐石淺溪頭水蹙鱗」。排遣則如「宦遊底處非巢燕﹐歸計何嫌誚沐猴」﹐「士師憔悴經三黜﹐陶令幽憂付一酣」﹐「懶將詞賦占臆﹐頻夢江湖伴蟹螯」。慰人則如「舊傳北海偏憐客﹐新怪東方苦饑。應笑長安居不易﹐空吟原上艸離離」。使事則如《送王恪知襄州》﹕「峴首重尋碑墮淚﹐習池還指客橫鞭。逃亡已覺依劉表﹐寒應須禮浩然。」《寄題趙兀戲彩堂》﹕「橐裝已笑分諸子﹐吏道何勞問薛公。」不惟切定省﹐兼切相子。《喜侄邁還家》﹕「林下酒樽還漫設﹐牀頭《易傳》近看無﹖」亦深切叔侄也。至《雜詩》﹕「蒼然澗下松﹐不願世雕刻。斧斤百夫手﹐牽挽千牛力。斫成華屋柱﹐加以綴衣飾。人心喜相賀﹐松心終自惜。」蒼渾沈深﹐卽列之唐人中﹐亦錚錚者。﹝黃白山評﹕「『綴衣』字出《尙書顧命》﹐宋人使事如此﹐往往因一二字礙其全篇﹐論詩者固不得輕放過也。」﹞○和《子瞻好頭赤》一篇﹐眞勝子瞻﹕「沿邊將士生食肉﹐小來騎來不騎竹。翩然赤手挑靑絲﹐捷下巓崖試深谷。牽入故關楡葉赤﹐未慣中原暖風日。黃金絡頭依圉人﹐俯首北風懷所歷。」不惟音節入古﹐且言外感慨悲涼﹐有吳子泣西河﹐廉公思趙將之意﹐大蘇集中未見有是。○二蘇《野鷹來》﹐大蘇尢俊邁﹐如「嗟爾公子歸無勞﹐使鷹可呼亦凡曹」。然子由「可憐野雉亦有爪﹐兩手ㄏ鷹猶可傷」﹐借以誚劉琮兄弟﹐猶覺有意。蓋此題本爲襄陽樂府也﹐而坡公坦率﹐潁濱略﹐亦具見矣。○《上元》詩﹕「荒城熠相明滅﹐野水芙蓉亂白蓮。」螢與蓮皆非歲首所有﹐豈筠州風气不正﹐與中土異耶﹖﹝黃白山評﹕「『熠』﹑『芙蓉』﹐疑皆燈類。」﹞○北歸潁上後﹐詩間雜詼諧﹐多涉筆成趣。如《九日》﹕「酒慳慚對客﹐風起任飄冠。」《葺居》﹕「旋築髙墻護雞犬﹐稍容嵇阮醉喧嘩。」然至《題任氏大檜》詩﹕「便令殺身起大廈﹐亦恐眾材無匹敵。且畱枝葉撓霓﹐猶得世人長太息。」不徒徑直之气不衰﹐凜然有大臣以身存亡系國重輕之義。

△秦觀

作田園詩﹐宜於朴直﹐共曲折頓挫在轉落處﹐用意不窮便佳﹐不在雕飾字句﹔常有用雅字則俗﹐用俗字反雅者﹐猶服大糸束不可承以錦襪也。少遊《田居》詩﹐描寫情景﹐亦有佳處﹐但篇中多雜雅言﹐不甚肖農夫口角﹐頗有驢非驢﹑馬非馬之恨。如「雞號四鄰起﹐結束赴中原」﹐此遊俠少年及從軍行中語﹐田叟何煩爾﹗然如「寥寥場圃空﹐ㄢㄢ烏鳶下。飲酣爭獻酬﹐語闋或悲吒。悠悠燈火暗﹐刺刺風飆射」。亦深肖田家風景﹐有儲詩之遺。○昔人評少遊詩﹕「如時女步春﹐終傷婉弱。」如「支枕星河橫醉後﹐入簾風絮報春深」﹐眞好姿態。至「屠龍肯自羞無用﹐畫虎從人笑未成」﹐亦自骯髒也。然終不如介甫「雞得失何須問﹐鵬逍遙各自知」﹐眞是老手。

△晁補之

晁之於秦﹐較有骨气。如「虛齋閉疏窗﹐竹日光耿耿。更無司業酒﹐但有廣文冷。人憐出入獨﹐自喜往還省。時作苦語詩﹐幽泉汲修綆。」又《視田贈弟》曰「一從學聱牙﹐世事百色廢。賣牛姑補室﹐歲晚霜雪至。」大有古音。

△黃庭堅

讀黃豫章詩﹐當取其淸空平易者。如《曲肱亭》﹕「仲蔚蓬蒿宅﹐宣城詩句中。人賢忘巷陋﹐境勝失途窮。寒菹書萬卷﹐零亂剛直胸。偃蹇勛業外﹐嘯歌山水重。晨雞催不起﹐擁被聽松風。」不甚矯揉﹐政自佳。其詩病在好奇﹐又喜使事﹐究其所得﹐實不如楊﹑劉。﹝黃白山評﹕「黃極意學杜﹐然『月黑虎夔藩』﹐『奴將數子』﹐誤會杜句爲己詩料﹐宜其僅得少陵之皮毛也。」﹞如「春將國艷燻花骨﹐日借黃金縷水紋」﹐何等費力﹗詠弈棋「湘東一目誠堪死﹐天下中分尙可持」﹐終亦巧累於理。「霜林收鴨腳﹐春网薦琴髙」﹐按鴨腳卽銀杏﹐以葉似鴨腳得名﹔仙人琴髙跨鯉而來﹐故言鯉者多引其事。今曰「薦琴髙」﹐何異微生一瓶﹐右軍兩隻耶﹗○「蜂房各自開戶牖﹐蟻穴或夢封侯王」﹐奇句也。但題是落星寺﹐上句形容山腰室廬參差髙下之致酷肖﹐下句未免題外發意矣。此二語有重名﹐然明眼人正不能爲髙名所瞞。○《詠猩猩毛筆》曰「愛酒醉魂在﹐能言機事疏。平生幾兩屐﹐身後五車書。物色看《王會》﹐勛勞在石渠。拔毛能濟世﹐端爲謝楊朱。」𨿽全篇佻謔﹐使事處猶覺天趣洋溢。至《接花》詩﹕「雍也本犁子﹐仲由元鄙人。升堂與入室﹐只在一揮斤。」則眞如祝欽明之《八風舞》﹐大雅掃地矣。○《謝送碾茶》詩﹕「春風飽識大官羊﹐不慣腐儒湯餅腸。搜攪十年燈火讀﹐令我胸中書傳香。已戒應門老馬走﹐客來問字莫載酒。」如此等亦自淸芬逼人。○漁隱曰「東坡云『黃魯直詩文如蝤蛑江珧柱﹐格韻髙絕﹐盤飧盡廢。然不可多食﹐多食則發風動气。』山谷云﹕『蓋有文章妙一世﹐而詩句不逮古人者。』指東坡而言也。二公文章﹐自今視之﹐世自有公論﹐豈至各如前言﹐蓋一時爭名之詞耳。俗人便以爲誠然﹐遂爲譏議﹐所謂『蚍蜉撼大樹﹐可笑不自量』者耶﹖」余意二公之言﹐皆爲至論﹐非爲爭名﹐終不自掩厥失者﹐所謂睫無內見之明也。坡詩苦於太盡﹐常有奢大難降﹐筆走不守之恨。魯直頗能開辟﹐如虯髯客恥自從龍﹐要亦倔彊海外耳。至漁隱所言﹐如盲師論南泉公案﹐謂特作斬貓勢。﹝黃白山評﹕「二公互相評論﹐眞正相知之言﹐不阿所好者﹐謂爲『爭名』﹐猶是隔壁話。」﹞

△陳師道

後山以薦得官﹐卽除正字﹐作詩曰「扶老趨嚴召﹐徐行及聖時。端能幾字正﹖敢恨十年遲。肯著金根誤﹐寧辭乳嫗譏﹖向來憂畏斷﹐不盡鹿門期。」用事切當﹐第三語尢天然巧合。○雪計﹕「木鳴端自語﹐鳥起不成飛。」眞可謂不落色相。○《九日寄秦覯》﹕「疾風回雨水明霞﹐沙步叢祠欲暮鴉。九日淸樽欺白髮﹐十年爲客負黃花。登髙懷遠心如在﹐向老逢辰意有加﹐淮海少年天下士﹐獨能無地落烏紗﹖」一作「可能」﹐「可」字較「獨」字爲圓﹐然「獨」字意深﹐有陋巷不攺其樂之意。○方回推後山直接少陵﹐今觀其五言律﹐气格誠有相近處。但五言律僅少陵詩中之一﹐後山相近者又少陵五言律中之一也。優孟抵掌似耳﹐詎可遽爲楚相﹗○《和黃預病起》曰「似聞藥病已投機﹐牛斗蛇妖頓覺非。李賀固知當得疾﹐沈侯可更不勝衣﹖驚逢白璧山千仞﹐會見黃金帶十圍。不信詩書端作崇﹐孰知糠秕亦能肥﹖」此詩首言病退﹔次聯用長吉嘔出心肝事﹐其人當必能詩﹔後四句是祝其彊健丰碩。但新病起卽欲十圍之腰﹐恐不能驟長如是﹐所謂言之太過﹐然意致頗佳。

△張耒

蘇門六子﹐余尢喜文潛。如《海州道中》﹕「渡頭鳴舂村徑斜﹐悠悠小蝶飛豆花。逃屋無人艸滿家﹐累累秋蔓懸寒瓜。」《廣化遇雨》﹕「撞鐘寺門掩﹐晚霽尙殘滴。相攜下山去﹐塵靜馬無迹。歸來解鞍歇﹐新月如破璧。但恐桃花源﹐回舟已靑壁。」大是淸越。長律尢多秀句﹐如「綠野染成延晝永﹐亂紅吹盡放春歸」﹐「萬頃澤空供雪意﹐一枝梅笑破冬嚴」﹐「新月已生飛鳥外﹐落霞更在夕陽西」﹐「靑引嫩苔畱鳥篆﹐綠垂殘葉帶書」﹐「歸鳥各尋芳樹去﹐夕陽微照遠村耕」﹐眞能擺脫爾時惡气也。嘗嘆宛丘醇深經術﹐及其《次張公遠韻》﹕「何待挑琴知有術﹐未嘗驅豆更無謀」﹐輕艷不減溫﹑李﹐固知不獨一靖節不能忘意情耳。○《春日雜書》﹕「昨日爲雨備﹐今晨乃大風。臨風謹自備﹐通夕雪迷空。備一常失計﹐盡備力難供。因之置不爲﹐拱手受禍凶。當爲不可壞﹐任彼萬變攻。築屋如金石﹐何勞計春冬﹖」此詩可代箴銘。余意只須此處往﹐自有餘味。下云「此道簡且安﹐古來家國同」﹐說出正意﹐反覺索然。每見鍾﹑譚動欲截去人詩﹐意嘗厭之﹐今乃知實有不可不刪者。如東坡《湖上夜歸》﹕「我飲不盡器﹐半酣味尢長。籃輿湖上歸﹐春風吹面涼。行到孤山西﹐夜色已蒼蒼。淸吟雜夢寐﹐得句旋已忘。尙記梨花村﹐時時聞暗香。」似此眞佳。後云「入城定何時﹐賓客半在亡。睡眼忽驚矍﹐繁燈開河塘。市人拍手笑﹐狀如失林獐。始悟山野姿﹐異趣難自彊。人生安爲樂﹐吾策殊未良。」不惟太盡無餘﹐「失林獐」尢不成語﹐不若「聞香」處卽止爲愈也。

△賀鑄

人知方回工詞﹐不知其詩亦自勝絕。如《題放鶴亭》﹕「萬頃白山缺處﹐一庭黃葉雨來時。」《茱萸灣晚泊》﹕「荻浦漁歸初下雁﹐楓橋市散只啼鴉。」不減許郢州風調也。《漢上屬目》曰「白蒙山頭﹐淸川山下流。芳洲采香女﹐薄暮漾歸舟。並蒂雙荷葉﹐逢迎一障羞。持情不得語﹐大婦在髙樓。」尢爲俊響。

△晁衝之

叔用﹐無咎弟也。《田中行》一詩﹐饒有古趣。又「獵回漢苑秋髙夜﹐飲罷秦臺雪作天」﹐「系馬柳低當戶葉﹐迎人桃出隔墻花」﹐俱俊气可掬。

△孔文仲

《早行》曰「客興謂已旦﹐出視見落月。瘦馬入荒陂﹐霜花重如雪。海風吹萬里﹐兩耳凍幾脫。歲晏已苦寒﹐近北尢凜冽。況當淸曉行﹐溯此原野闊。笠飛帶繞頸﹐指彊不得結。農家煙火微﹐炙手粗可熱。豈能迂我畱﹐而就苟且活。仰頭視四宇﹐夜气亦漸豁。苦心待正書﹐白日想不缺。」歷敍旅途之慘﹐慰安中帶有悲憫﹐悲憫處仍懷安分止足﹐固是端人之言。

△徐積

徐仲車﹐髙士也。其詩頗有唐音﹐如《送王潛聖》末云「關西夫子𨿽遲暮﹐行笑行吟正安步。川海上牧羊兒﹐解說公孫放豚去。」磊落中有風度。到「勤穿凍地緣栽竹﹐喜占明窗爲著書」﹐則新聲之可聽者。

△唐庚

彊幼安有《子西文錄》一卷﹐悉追記其遺言﹐就中論詩者尢多可觀。及讀子西詩﹐則又不能盡善。如「山靜似太古﹐日長如小年」﹐警句也﹐後聯甚平平﹐至「夢中頻得句﹐拈得已忘筌」﹐益彊弩矣。《雪意》﹕「浦遠渾無鶴」﹐亦佳﹐「林疏只有松」﹐殊不稱。大都心手不能相如﹐𨿽才者猶同此病﹐○「水過漁村濕﹐沙寬牧地平。片明外暗﹐斜日雨邊晴。山轉秋光曲﹐川長暝色橫。瘴鄕人自樂﹐耕釣得浮生。」子西極矜此詩﹐今觀之﹐中聯果佳﹐但作詩有疏疏密密之說﹐尙嫌其起處太整。○《憫雨》曰「老楚能令畏壘丰﹐此身翻累越人窮。至今無柰曾孫稼﹐幾度虛占少女風。玆事會須星有好﹐他時會厭雨其。山中賴有萊糧足﹐不向諸侯托寓公。」此子西謫惠州時作﹐故以庚桑楚居畏壘之山能令丰穰﹐惠州以己之故至於不雨反興。起法甚新﹐但篇中使事不無太多﹐喜其不至豫章之生硬令人難耐﹐兼料丰可爲枵者救饑耳。○《初到惠州》曰「廬橘楊梅乃爾甜﹐肯容遷謫到眉尖。因行采藥非無得﹐取足看山未害廉。辧謗若爲家一喙﹐著書不直字三縑。老師補處吾何敢﹐政謂宗風不敢謙。」末聯指東坡也。「補處」出釋典﹐中聯亦小有致。至《湖上》詩﹕「佳月明作哲﹐好風聖之淸」﹐眞文海泥犁﹐不意子西亦墮落其內。

△韓駒

「北風吹日晝多陰﹐日暮擁階黃葉深。倦鵲繞枝翻凍影﹐飛鴻摩月墮孤音。推愁不去如相覓﹐與老無期稍見侵。顧藉微官少年事﹐病來那復一分心。」此子蒼《冬日》詩也。前半寫景﹐後半言懷﹐詞气似隨句而降﹐漸就衰颯﹐然恬讓之致可掬。嗚呼﹗獨不可向伏櫪者言耳。○又《夜泊寧陵》曰「汴水日馳三百里﹐扁舟東下更開帆。旦辭杞國風微北﹐夜泊寧陵月正南。老樹挾霜鳴﹐寒花垂露落毿毿。茫然不悟身何處﹐水色天光共蔚藍。」宋人極稱此詩﹐然亦閒於情致﹐而減於气格。但此種詩𨿽不髙﹐尙無惡气﹐如乘款段馬﹑下澤車﹐固無將伯之患。曾﹑韓之流﹐則本無千里之步﹐惟善蹄耳。

△劉韋冠之

宋詩𨿽不及唐﹐才情原自不乏。南渡前﹐但非宛陵﹑豫章二派﹐卽多可喜。如劉《題半隱堂》曰「一堂圖籍自陶冶﹐三徑蕭蘭俱歲華。定非平恩許侯宅﹐會是仲長公理家。端居雅不煩屏當﹐佳設頗嘗成咄嗟。惟我閒身數來往﹐徽弦一泛卽生涯。」韋冠之《寄荊南故人》曰「餘生自扌棄一虛舟﹐未害尋詩慰客愁。梅欲飄零猶醞藉﹐柳才依約已風流。關心弟妹無黃犬﹐入夢江湖有白鷗。別後故人相念否﹖東風應倚仲宣樓。」如此二詩﹐亦甚風致也。

黃白山評﹕「有何風致﹖」

△釋惠洪

僧詩之妙﹐無如洪覺範者﹐此故一名家﹐不當以僧論也。五言古詩﹐不徒淸風逼人﹐用筆髙老處﹐眞是如記如畫。近體詩﹐如《石臺夜坐》﹕「永與世遺他日誌﹐尙嫌山淺暮年心。凍未放僧窗曉﹐折竹方知夜雪深。」《上元宿百丈》﹕「夜久雪猿啼嶽頂﹐夢回淸月在梅花。」俱秀骨嶷然。惟帶禪和气者不佳﹐固其本業耳。○僧遵式詩「拾句書幽石﹐收茶踏亂」﹐亦小有致。「煮茗敲冰柱﹐看經就雪檐」﹐𨿽淸不免於寒。

△李綱

「聞說飛蝗起自淮﹐勢如風雨渡江來。吾家歲事何須慮﹐只恐人言不是災。」此伯紀謫沙陽監稅時聞家信作也﹐憂國若此﹐此眞賢宰相之言。如《記舊夢》《舟循惠間山水淸絕》《次韻李似宗小圃》之作非不佳﹐然不足爲公重。○三「不足」乃介甫一時彊辯之言﹐遂爲後來口實。甚矣禦人口給之不可也﹗

△李藻

《書寧川驛壁》曰「過眼空花一餉休﹐坐狂猶得佐名州。𨿽遭瀧吏嗤韓子﹐卻喜溪神識柳侯。盡日野田行罷亞﹐有時嶠聽鉤。會將新濯滄浪足﹐踏徧千巖萬壑秋。」此詩意气髙曠﹐一往俊逸﹐亦有大蘇仿佛。又《醉別李侍郎》曰「雙槳又乘淸夜去﹐一樽聯發少年狂」﹐亦灑落可喜。○李光在政府﹐與秦檜議論不合﹐安置藤州﹐差密院使臣伴送。旣還﹐贈詩曰「日日孤村對落暉﹐蠻煙深處忍分離。追攀重見蔡明遠﹐贖罪難逢郭子儀。南渡每憂鳶共墮﹐北轅應許雁相隨。馬蹄踏徧關山路﹐他日看來又送誰﹖」此篇惟末句彊弩﹐中聯亦嗚咽可誦﹐但意气不如。至胡澹以乞斬王倫竄嶺外﹐將渡海﹐和朱咸曰「銀山千疊酒微酣。」「銀山千疊」﹐指巨浪也。气槪如此﹐當使波神退舍矣。

△劉子朱松

建炎﹑紹興諸公﹐吾最喜劉屏山﹑朱韋齋兩先生詩。韋齋《謁吳公路許借論衡復畱一日》曰「幽獨不自得﹐駕言款齋廬。殷勤主人意﹐投轄恐回車。世途早已涉﹐此去將焉如﹖惟憂酒錢盡﹐使我詩腸枯。會合曾幾何﹐可復自爲疏﹗更當畱一夕﹐帳中搜異書。」《送金確然歸弋陽》曰「昔我溪居﹐送子溪。重來問何時﹐笑指溪上。一別四周星﹐坐此世故紛。衰顏兩非昔﹐華發粲可耘。我纏風樹哀﹐終日無一忻。子乃水菽憂﹐南北奔走勤。對牀語未終﹐別意如絲棼。歸夢尙隨子﹐何當嘆離羣。」讀此二詩﹐長厚之气藹然可掬。又《詠芍藥》云「已分春光冉冉過﹐奇葩好去柰愁何﹗誰令玉頰紅成點﹐如意痕輕琥珀多。」丰神一何婉媚也﹗○屏山絕句曰「偶臨沙岸立多時﹐淡淡煙村日向低。幽事挽人歸不得﹐一枝梅影浸澄溪。」此種意趣﹐豈屠沽兒所解﹖○《和李巽伯春懷》﹕「有酒卽佳辰﹐無兵皆樂土。」《巡寨偶書》曰「羣凶昔吾軍﹐赤指評鳴弦。防胡屢瓦解﹐合寇俄星連。」敍述亂離及潰兵之害﹐眞古今一轍。更有《防江行》一篇﹐不徒詞章徒健﹐如「拔敵軍之箭以射敵」﹐深覺爾時將士可用﹐令人轉憶待制先生之用兵。

△張九成

「汲汲我何事﹐愛此窗日光。北門終日開﹐風透軒檻涼。貧病何以療﹐六經眞古方。榮辱頓爾失﹐泰山亦毫芒。呼兒來讀書﹐弦誦驚滿堂。仕途有捷徑﹐掩口笑我狂。」滿肚不合時宜﹐與子由《東方書生行》同意。然蘇曰「東方書生多愚魯﹐閉門誦書口生土。窗中白首抱遺編﹐自信此書傳父祖。辟雍新說從上公﹐冊除僕射酬元功。太常弟子不知數﹐日夜吟誦如寒。四方窺覘不能得﹐一卷百金猶復惜。康成穎達棄塵灰﹐老聃瞿曇更出入。舊書句句傳先師﹐中途欲棄還自疑。東鄰小兒識機會﹐半年外舍無不知。乘輕微肥正年少﹐齒疏唇腐眞堪笑。是非得失付他年﹐眼前且買先騰踔。」不名裂眥而談﹐此全用嬉笑也。按蘇譏新學﹐此並不關學﹐其旨微異。

△沈與求

沈和仲﹐宣﹑政遺人也﹐故其詩尙多淸多。如《過吳江豁然閣》﹕「小雨麥秋天﹐江上人家欲暮煙。行客未能忘勝處﹐系船相伴白鷗眠。」《於潛道中》曰「首路潛溪驛﹐雞聲欲曙天。籃輿衝宿霧﹐棧閣寄層巓。髙下林端屋﹐縱橫石罅田。野泉隨處有﹐艸木盡蒼然。」二詩殆可入畫。

△呂本中

呂居仁詩亦淸政﹐惜多輕率。如《柳州開元寺夏雨》詩﹕「風雨似晚秋﹐鴉歸門掩伴僧幽。深不見千巖秀﹐水漲初聞萬壑流。鐘喚夢回空悵望﹐人傳書至竟沈浮。虎頭燕頷非吾相﹐莫羨班超拜列侯。」《西歸舟中懷通泰諸君》曰「一雙一隻路旁堠﹐乍有乍無天際星。亂葉入船侵敗衲﹐疾風吹水擁枯萍。山林何謝誰方駕﹐詩語曹劉可乞靈﹖酒碗茶甌俱不厭﹐爲公醉倒爲公醒。」不無秀句﹐卒付頹然﹐韻度𨿽饒﹐終有緩骨孱筋之恨﹐亦大似其國事也。此種皆韓子蒼流獘。

△曾幾

事莫病於僞爲﹐如歐﹑梅之矯楊﹑錢﹐未盡爲詩害也﹐令歐任其秀治﹐梅率其淸溫﹐原自名家﹐所恨筆力不髙﹐飾爲勁悍﹐不覺流於粗鄙﹐而惡聲出矣。魯直好奇﹐兼喜使事﹐實陰效楊﹑錢﹐而外變其音節﹐故多矯揉倔佶﹐而少自然之趣。然气淸味列﹐胸中亦自有權衡﹐故佳篇尙多。子蒼逸韻天生﹐疏率自喜﹐轉覺天趣有餘﹐結構不足﹐𨿽淵源豫章﹐實與魯直相背。茶山天性粗劣﹐又復崇尙豫章﹐粗鄙矯揉﹐備得諸公之惡境而揣摹之﹐以爲道在是矣﹐故盈捲皆ㄋ噪之音。其集中惟《癸未八月十四日至十六夜月色皆佳》一篇可觀﹐如「明時諒費銀河洗﹐缺處應須玉斧修」﹐警句也。﹝黃白山評﹕「此聯似西昆。」﹞雪詩「一夜紙窗明似月」﹐亦不雕琢而工﹐至「多年布被冷如冰」﹐又不可耐矣。一瞽登壇﹐羣盲振鐸﹐自後論詩者日多﹐害詩者日甚﹐至江湖詩出﹐而《卿》《擊壤》以來數千年之正業﹐至此遂淪長夜。大率宋詩三變﹐一變爲傖父﹐再變爲魑魅﹐三變爲羣丐乞食之聲。吾嘗讀《中州集》﹐髙者雅秀﹐卑者亦不至鄙俚。一時惡气﹐獨聚於南﹐豈國之將亡﹐衰亂先形之筆墨耶﹗

△陳與義陳淵

選南渡後詩﹐務取短中之長﹐有以一聯收者﹐以一句錄者﹐必求首尾溫麗﹐幾無詩矣。陳簡齋詩以趣勝﹐不知正其著魔處﹐然俊气自不可掩。如《雨晴》詩﹕「墻頭語鵲衣猶濕﹐樓外殘雷气未气。」《以事走郊外示友》﹕「黃塵滿面人猶去﹐紅葉無言秋又歸。」《觀江漲》﹕「疊浪並翻孤日去﹐兩津橫捲半天流。」俱可觀。《送熊博士赴瑞安令》一作尢佳﹕「衣冠衮衮相逢處﹐艸木蕭蕭未變時。聚散同驚一枕夢﹐悲歡各誦十年詩。山林有約吾當去﹐天地無情子亦饑。笑領銅章非失計﹐歲寒心事欲深期。」𨿽格調不足言﹐頗爲入情也。○幾叟詩又勝簡齋﹐《曉登嚴陵釣臺》曰「溪山有底好﹖契貧士欲。敢論生不侯﹐但喜夢非僕。攜筇縱朝步﹐初日穿林麓。西風扶兩腋﹐一舉千里鵠。」意气不凡﹐下語亦甚新警。

△範浚

《偶作》曰「晏食聊當肉﹐緩步聊當車。時飲一杯酒﹐歷觀千載書。正爾良獨難﹐亦復將何須﹖」此君詩不多見﹐觀此胸襟﹐殊非碌碌者。

黃白山評﹕「『正爾』二句﹐如暗丐搖鈴﹐𨿽口中大聲唱叫﹐不解所說何語。山谷之『且然聊爾耳﹐得也自知之』﹐吾不能不憾始作誦者。」

△周必大

周益公气骨不髙﹐而微有淹雅之度。如詠《楊廷秀家園》「回環自三三徑﹐頃刻常開七七花」﹐亦有自然之美也。○公與歐陽相善﹐每摘其警句示人。余惟喜其「風色似傳花信到﹐夕陽微放柳梢晴」有態﹐余俱寒陋。

△朱熹

詩𨿽不宜苟作﹐然必字字牽入道理﹐則詩道之厄也。吾選晦翁詩﹐惟取多興趣者。﹝黃白山評﹕「胡澹庵嘗以詩人薦朱子於朝﹐朱大憾其不知己﹐戒不復作詩。余謂澹庵𨿽不知朱子﹐卻知詩﹐蓋紫陽詩實勝當時諸人也。」﹞如《次秀野雪後書事》﹕「惆悵江頭幾樹梅﹐杖藜行繞去還來。前時雪壓無尋處﹐昨夜月明依舊開。持寄遙憐人似玉﹐相思應恨劫成灰。沈吟落日寒鴉起﹐卻望紫荊獨自回。」又《次雪韻》﹕「一夜同匝四山﹐曉來千里共漫漫。不應琪樹猶含凍﹐翻笑楊花許耐寒。乘興政須披鶴氅﹐瀹甘尢喜破龍團。無端酒思催吟筆﹐卻恐長鯨吸海漧。」二詩俱風致﹐「楊花」句尢具慧心。○道學諸公詩﹐亦自有佳句。如徐崇文《毅齋卽事》「苔色上侵閒坐處﹐鳥聲來和獨吟時」﹐殊淸气。林齋《送光澤蘇縣丞》「松廳莫笑無公事﹐蕖幕常能致俊流」﹐用事頗切。呂東萊《春日絕句》曰「一川晚色鷺分去﹐兩岸煙光鶯喚來。徑欲卜居從釣叟﹐垂楊缺處竹門開。」尢雅靚也。

△陳傅良

《寄陳同甫》曰「古來材大難爲用﹐納納乾坤著幾人。但把雞豚宴同社﹐莫將鵝鴨惱比鄰。」上句卽所謂「民之失徳﹐乾餱以愆」也。合兩句並觀﹐見俗情慮淺﹐恩怨本無大故﹐而毀譽由之。同甫屢經禍患﹐故以爲戒。下云「世非文字將安托﹐身與兒孫竟孰親﹖一語解紛吾豈敢﹐應行道亦醉辛。」讀至此眞欲淚下。嘗嘆如李伯禽者毋論﹐卽「驥子好男兒」﹐少陵詎得其力﹗此困窮之士﹐齒豁頭童﹐旁搜遠紹﹐而不悔也。○《冬夜感懷》曰「已覺二毛嗔婦問﹐可堪一飯患兒多」﹐酸感之甚﹐殆不能再讀。○《送謝希孟歸黃巖》曰「圭璧襲繅籍﹐山龍飾衣裳。不聞燧古初﹐而興自虞唐。毀車崇騎射﹐隸作篆籀藏。至今人便之﹐秦亦忽以亡。」又曰「累觴以爲歡﹐班荊以爲儀。交際貴如此﹐勿使至意虧。頗嘗怪《小雅》《鹿鳴》至《魚麗》。賓主禮百拜﹐《六經》似支離。」此重傷古道之不復也。前篇猶冷諷﹐次篇全用反語﹐令聞者自思﹐不惟立意髙﹐安章頓句亦是雞羣之鶴。

△葉

宋人於樂府一途﹐尢爲河漢﹐水心《白辭》一篇﹐深得古意﹕「有美人兮來獨處﹐陟彼南山兮伐寒。挑燈細緝抽苦心﹐冰花織成雪爲縷。不憂絕技無人學﹐只愁不堪嫁時著。鄭僑吳札今悠悠﹐爭看買笑錦纏頭。」深嘆知音難遇﹐又不忍遽自決絕﹐徊翔宛轉﹐無限風流。

△劉宰猛虎行

「市有虎﹐毋妄言。當關虎士森戈鋌﹐市上一呼人駕肩。虎𨿽猛﹐那得前﹖市有虎﹐言非妄。君不見左馮翊﹐天下壯。斧斤聲斷林壑空﹐猛虎通衢恣來往。食人肉﹐飲人血﹐沈痛積冤那可說﹖凝香堂上紫煙浮﹐風流太守憂民憂。一朝下令開信賞﹐藉皮枕骨彌山丘。虎已滅﹐人患絕﹐夜永猶聞泣幽咽。泰山之側如可居﹐子後夫前甘死別。」亦卽「苛政猛於虎」意﹐而曲折抑揚﹐備極剴暢。古無此體﹐實自漫塘創調﹐遂爲近世李四涯樂府之祖。

△吳龍翰洪適

吾觀晚宋詩有極佳者﹐其名反不甚影。如吳龍翰「妾心江岸石﹐千古無變更。郎心江上水﹐倏忽風波生。」「擊築復擊築﹐欲歌雙淚橫。寶刀重如命﹐命如鴻毛輕。」二詩俱有樂府之遺。○洪適「靑靑河畔艸﹐英英籬邊菊。雅雅當窗女﹐濯濯手如玉。淵淵錦中意﹐粲粲未盈幅。槁砧天一涯﹐刀頭誤行卜。鑑怨新眉﹐誰教遠山綠﹗」「迢迢牽牛星﹐奕奕停梭女。尋盟整遙轡﹐緘情遵漢渚。欣宴未斯須﹐別愁眉已度。黃月不我畱﹐殘機忍重顧。翻羨巫山﹐朝朝楚王遇。」深情秀致﹐全在兩末句弄姿﹐寫出無聊之態。此詩較《十九首》則有間矣﹐在晚宋中固是烏羣一鷺。

△裘萬頃

《雨後》曰「秋事雨已畢﹐秋容晴爲妍。新香浮罷亞﹐餘潤溢潺。機杼蛩聲裏﹐犁鋤鷺影邊。吾生一何幸﹐田裏又丰年。」《出門》曰「出門復入門﹐吾行竟安之﹖攜書北窗下﹐翻閱聊自怡。有懷千載人﹐掩卷還欷。采采首陽薇﹐戀戀商山芝。一裘或終身﹐欣然釣江湄。斯人不可作﹐古道日式微。目前稻粱謀﹐鳧雁方齊飛。靑田寂無音﹐歲晚將疇依﹖愼勿出門去﹐塵埃染人衣。」元量生於豫章﹐殊不染其惡气﹐大可敬也。《見雪》一篇﹐尢見義烈之槪。

△尢袤

隆興後推範﹑陸﹑尢﹑楊。嘗見其《海棠》詩「曉妝無力胭脂重﹐春睡方酣酒暈深」﹐精工不在魯直「荀令鑪香」之下。又《苦雨》詩﹕「十年江國水如淫﹐怕見三秋雨作霖。可念田家妨卒歲﹐須煩風伯蕩層陰。禾頭昨夜憂生耳﹐木徳何時卻守心。歲星守心﹐天下大丰。兀坐書窗詩作崇﹐寒嗚咽伴愁吟。」洵爲典雅。

△楊萬里

誠齋生平論詩最多﹐讀其集則涉粗豪一路。其《送丘宗卿帥蜀》最傳﹕「諭蜀宣威百萬兵﹐不須號令自精明。酒揮勃律天西宛﹐鼓臥蓬婆雪外城。二月海棠傾國色﹐五更杜宇說鄕情。少陵山谷千年恨﹐不遇丘遲眼爲靑。」「傾國」二字素聯﹐此卻作虛字用﹐李延年後再見也。「杜宇」句尢極弄姿之妙。二物正蜀中花鳥﹐不惟精切﹐兼有風致。次聯亦鉅麗﹐固是傑作。﹝黃白山評﹕「此聯若繩以詩律﹐則『傾國』是聯字﹐『鄕情』是聯字﹐是謂對而不對﹐犯詩家大病。然作者本意﹐正是以『國色』對『鄕情』。依此讀去﹐則『國色』如何『傾』得﹖不幾令人噴飯耶﹗此翻賞其作虛字用﹐則評者之憒憒更可笑也。」﹞又《夜坐》詩「荒城日短溪山靜﹐野寺人稀鸛雀鳴」﹐蕭條之狀如見。

△範成大

選宋詩﹐不復可繩以古法﹐眞須略玄黃﹐取神駿耳。但當汰其已甚﹐違拜從純﹐不可無此度也。吾於汴宋﹐最愛子由﹐杭宋則深喜至能﹐眞有驊驑耳歷都過塊之能﹐𨿽時亦霜蹄蹶﹐要不礙千里之步。《代聖集贈別》曰「一曲悲歌水倒流﹐樽前何計緩千憂。事如夢斷無尋處﹐人似春歸挽不畱。艸色黏天恨﹐雨聲連曉鷓鴣愁。迢迢綠浦帆飛遠﹐今夜新晴獨倚樓。」《南徐道中》曰「半生行路與心違﹐又逐孤帆擘浪飛。吳岫擁遮望眼﹐楚江浮月冷徵衣。長歌悲似垂垂淚﹐短夢紛如艸艸歸。若使一廛供閉戶﹐肯將靑雀易柴扉。」《入秭歸界》曰「山根系馬得漿家﹐深入窮鄕事可嗟。蚯蚓崇人能作瘴﹐茱萸隨俗彊煎茶。幽禽不見但聞語﹐野艸無名都著花。窈窕崎嶇殊未艾﹐去程方始問三巴。」《鄂州南樓》曰「誰將玉笛弄中秋﹖黃鶴飛來識舊遊。漢樹有情橫北渚﹐蜀江無語抱南樓。燭天燈火三更市﹐搖月旌旗萬里舟。卻笑鱸鄕垂釣手﹐武昌魚好便淹畱」。此石湖帥蜀歸過鄂州作也﹐古云「寧飲建業水﹐莫食武昌魚」﹐卻如此點化﹐何減回道人半黍。《再渡胥口》曰「古來此地快蓬心﹐天繞明湖日照臨。一雁平時隱見﹐兩山波動對浮沈。衰髯都共荻花老﹐醉面不如楓葉深。罾戶釣徒來問訊﹐去年盟在肯重尋﹖」諸上諸詩﹐有似元﹑白者﹐有似許渾﹑韓者。又如「月從雪後皆奇夜﹐天向梅邊別有春」﹐「鵬相安無可笑﹐熊魚自古不能兼」﹐「定中久已安心竟﹐飽外何煩食肉飛」﹐「含風竹影淡畱月﹐著雨蛩聲深怨秋」﹐俱有新趣。絕句之工者﹐《兗州道中》曰「虎嘯狐鳴苦竹叢﹐魂驚終日走蒙茸。松林斷處前山誤﹐又見南湖數十峯。」《冬日田園雜興》曰「斜日低山片月髙﹐睡餘行藥繞江郊。霜風掃盡千林葉﹐閒倚筇枝數鸛巢。」尢澹秀可愛。○範嘗使於金﹐口奏乞還河南侵最﹐遂有羈畱之議﹐賦詩曰「萬里孤臣致命秋﹐此身何止一浮漚。提攜漢節同生死﹐休問羝羊解乳否﹗」此尢其生平大節﹐不止占嗶之士。○《請息齋書事》曰「虱裏趨時眞是賊﹐虎中宣力任爲倀。」「賊」字太不文﹐然下句終是快語﹐亦可愁時破涕也。

△陸遊

予初讀《瀛奎律髓》﹐每遇一類﹐唐詩後必繼宋詩﹐鄙俚粗拙﹐如侗亻葛接語﹐得務觀一篇﹐輒有洋洋盈耳之喜﹐因極賞之。及閱《劍南全集》﹐不覺前意頓減。大抵才具無多﹐意境不遠﹐惟善寫眼前景物﹐而音節瑯然可聽。一詩中必有一聯致語﹐如雨中艸色﹐蔥翠欲滴。間出新脆之句﹐猶十月海棠﹐枯條特發數蕊﹐妖艷撩人。亦時爲激昂磊落之言﹐頗有禰衡塌地來前﹐嵇康揚釒追不輟之態。要惟七言近體有之﹐余不能爾。其淋漓最動人者﹐漫摘數章於後。長篇惟《題少陵畫像》﹐敍三百年前事﹐聲容如見﹐亦令人忽忽難堪。○《江樓醉中作》曰「淋漓百宴江樓﹐秉燭揮毫气尙遒。天上但聞星主酒﹐人間寧有地埋憂﹖生希李廣名飛將﹐死慕劉伶贈醉侯。戲語佳人頻一笑﹐錦城已是六年畱。」公得石湖爲幕府﹐故縱懷若此。及守嚴述懷曰「桐君故隱兩經秋﹐小院孤燈夜夜愁。名酒過於求趙璧﹐異書渾似借荊州。溪山勝處身難到﹐風月佳時事不休。安得連車載釀﹐金鞭重作浣花遊。」回憶舊時主賓﹐何可復得﹖正猶少陵在夔更思嚴武不已﹐從來宦遊勝事﹐眞不在職之大小也。○《後寓嘆》曰「貂蟬未必出兜鍪﹐要是蒼鷹憶下鞲。彭澤徑歸端爲酒﹐輕車已老豈須侯﹗千年精衛心平海﹐三日於菟气食牛。會與髙人期物外﹐摩娑銅狄灞陵秋。」「千年精衛」﹐自指平日壯懷。「三日於菟」﹐指後進之士妄生短長者﹐如韓在夷門﹐同幕少年多輕之。文士蹉跎﹐每抱此恨﹐想公當日亦竟不免。○《書齋壁》曰「平生憂患苦縈纏﹐菱刺磨成芡實圓。天下不知誰竟是﹐古來惟有醉差賢。過堂未悟鐘將釁﹐睨柱誰知璧偶全﹗自笑爲農行沒世﹐尙如驚雁落空弦。」《遣興》曰「莫笑龜堂塊胸﹐此中原可貯虛空。尙饒靈運先成佛﹐那計辛毗不作公。采藥偶逢丹井客﹐買蓑因過玉宵翁。不須更問歸何許﹐散發飄然萬里風。」放翁少時有志輕世﹐嘗投梁參政曰「士各奮所長﹐儒生未宜鄙。覆氈艸軍書﹐不畏寒墜指。」故其《感舊》曰「晚歲猶思事鞍馬﹐當時那信老耕桑﹗」及從歷世途﹐始有「此身幸已免虎口﹐有手但能持蟹螯」﹐「生來不啜猩猩酒﹐老去那營燕燕巢」﹐「箋天有事君知否﹐止乞柴荊到死關」之句。余嘗喜其《西窗》一作﹕「西窗偏受夕陽明﹐好事能來慰此情。看畫客無寒具手﹐論書僧有折釵評。姜宜山茗供啜﹐豉下湖蒓喜共烹。酒肉朱門非我事﹐諸君小坐聽松聲。」若得如此﹐亦平地小神仙矣。○天啟﹑崇禎中﹐忽崇尙宋詩﹐迄今未已。究未知宋人三百年間本末也﹐僅見陸務觀一人耳。實則務觀勝處﹐亦未能知﹐止愛其讀之易解﹐學之易成耳。遂無復體格﹐亦不復鍛煉深思﹐僅於中聯作一二姿態語﹐余盡不顧﹐起結尢極艸艸﹐方言俗諺﹐信腕直書。昔江湖小生﹐作支離褊淺之辭﹐目爲元和詩體﹐元稹不平﹐至上書令狐楚。今之效陸體者﹐亦幸古人骨已朽耳﹐使之尙在﹐其不平可勝言哉﹗

△李昴英

李昴英塡詞聖手﹐《景泰寺》詩﹕「遠鴉追夕照﹐低雁壓西風」﹐終不脫詞家本色。

△四靈

永嘉四靈﹐趙紫芝最爲佼佼。如《秋夜偶書》﹕「此生漫與蠹魚同﹐白髮難收紙上功。輔嗣《易》行無漢學﹐玄暉詩變有唐風。夜長燈燼挑頻落﹐秋老聲聽不窮。多少故人天祿貴﹐猶將寂寞嘆揚雄。」《示友》﹕「中夜淸寒入袍﹐一杯山茗當香醪。禽翻竹葉霜初下﹐人立梅花月正髙。無欲自然心似水﹐有營何止事如毛。春來擬約蕭閒伴﹐同上天臺看海潮。」第二聯神骨俱淸﹐可謂脫西江塵土气殆盡。﹝黃白山評﹕「亦只下句工。」﹞頷聯卻以酸語敗羣﹐眞可痛惜﹐何怪爲嚴羽所輕。然如「野水多於地﹐春山半是」﹐「池成逢夜雨﹐籬壞出秋山」﹐固是選語。又《延禧觀》﹕「鶴毛兼葉下﹐井气與同。」井爲藏丹之所﹐此言丹气也﹐妙甚。○翁捲視趙師秀送遜﹐長律佳句﹐有「種得溪蒲生似發﹐教成野鶴舞如人」。又《寄題趙靈秀》「閒燈妨遠夢﹐秋雨亂愁吟」﹐亦可喜。○二徐最劣﹐靈暉又不及靈淵。徐照瀑布詩﹐素號振拔﹐如「千年流不盡﹐六月地常寒」﹐無愧作者。﹝黃白山評﹕「『千年流不盡』﹐凡水皆可說。『六月地常寒』﹐似深山古寺中語。」﹞結云「人言深碧處﹐常有老龍蟠」﹐卻醜。徐璣佳句﹐則有「寒煙添竹色﹐疏雪亂梅花」﹐「水風涼遠樹﹐河影動疏星」﹐「月生林欲曉﹐雨過夏如秋」﹐皆其項上之臠也。

△嚴羽

讀嚴滄浪詩﹐眞如諸於繡屈中獨見司隸將吏﹐且喜其言行相顧﹐不爲鸚鵡之效人語也。古詩亦甚用功於太白﹐惜气力不逮耳。短律有沈卿﹑岑嘉州之遺﹐長律於髙﹑李頎尢深。獨樂府不能入古﹐彼自得力於盛唐也。常酷愛其《送客》一絕﹕「川程極目渺空波﹐送爾歸舟柰別何。南國音書須早寄﹐江湖春雁已無多。」○《廬陵客館雨霽登樓言懷寄友》曰「終日坐紛氵典﹐邈然無少欣。登樓一登覽﹐始見萬山羣。微雨洗殘暑﹐靑天捲浮。襟懷兩廓落﹐朗若見夫君。見君君何在﹐顧影還獨笑。吏非金門遊﹐隱異滄洲調。江明秋月白﹐山空夜猿嘯。徒事百卷文﹐未返一竿釣。畱滯豈勝悲﹐非君誰與謀﹖水寒終赴海﹐雁遠暫賓秋。舉世不可語﹐猶當問巢由。」觀此詩曲折步驟﹐足見其生平立言非妄。○以嚴之精於紀律﹐有功詩學不少﹐吾終不推爲第一﹐獨屬之介甫。昔黃梅令學人悉誦神秀偈子﹐衣則授於盧能。滄浪素以禪論詩﹐余故爲下此轉語。千載有知﹐當亦一笑。

△蕭彥毓

豫章派最多惡習﹐蕭梅坡𨿽有「西昌有客學南昌」之號﹐似猶超出。《西湖雜詠》曰「花心亭上坐﹐滿眼是湖光。只爲便幽趣﹐能來倚夕陽。水邊春寺靜﹐柳下小舟藏。不得淸明近﹐鶯花已自忙。」𨿽淺猶淨也。

△趙蕃

章泉論詩﹐專祖曾﹑呂﹐嘗曰「若欲波瀾闊﹐規模須放弘。端由吾气養﹐匪自歷階升。」然如「淵明不可得見矣﹐得見菊花斯可爾」﹐亦稱爲佳﹐如此宏闊﹐吾不愛也。嘗有「紅葉連村雨﹐黃花獨徑秋。詩窮眞得瘦﹐酒薄不禁愁」﹐亦自佳。又《哭蔡西山》﹕「蘭枯蕙死迷三楚﹐雨暗昏礙九嶷」﹐大是悲壯﹐惜全篇入俗。惟《詠菊》差可存﹕「蔓菊伶俜不自持﹐細香仍著野風吹。少年踴躍豈復夢﹐明日蕭條更自悲。潭水解令胡廣壽﹐夕英何補屈原饑﹖我今漫學潯陽隱﹐晚立寄懷空有詩。」又《呈葉徳璋司法》﹕「政自摧頹同病鶴﹐況堪吟諷類寒蛩」﹐亦致語也。○讀敖陶孫《詩評》﹐妙於語言﹐甚思見其詩。惟傳《哭趙忠定汝愚》一篇﹐中聯「狼胡無地歸姬旦﹐魚腹終天痛屈原」﹐信是偉語。起處「左手旋乾右轉坤」﹐末句「休說渠家末世孫」﹐終俗而佻﹐深是可惜。

△劉克莊

楊用修稱劉后村《李夫人招魂歌》《趙昭儀春浴行》《東阿王紀夢行》﹐然僅竊西昆之似﹐且他篇粗鹵者甚多。所作《十老》詩﹐尢多鄙俗。如《老兵》「金瘡常有些兒痛」﹐《老儒》「專巧三場恐未然」﹐眞堪笑倒。卽如《老妓》「偏呼狎客少時名」﹐《老妾》「時擁髻尙風淸」﹐似能刻劃﹐亦終不雅。然如《挽陳師復》「闕下舉幡空太學﹐路傍臥轍幾遺民」﹐𨿽全篇戇拙﹐二語自是金石之音。又《自題小室》「閣上大夫投欲死﹐甕間吏部寢方酣」﹐亦小有致。余嘗選其《暝色》《早行》二詩﹐皆瑜勝於瑕。《答翁定被酒》二篇﹐尢是全璧﹕「牢落祠官冷似秋﹐賴詩消遣一襟愁。喜延明月常開戶﹐貪對靑山懶下樓。客詫瀑奇邀往看﹐僧誇寺僻約來遊。何當與子分峯隱﹐饑嗅巖花渴飲流。」「酒戶當年頗著聲﹐可堪病起困飛觥。醉呼褚令爲傖父﹐狂喚桓公作老兵。舊有崢嶸皆鏟去﹐新無壘塊可澆平。投牀懶取《騷經》看﹐只嗅梅花解宿酲。風味差不惡也。」

△江湖詩

江湖詩非無一二語善者﹐但全篇酸鄙。如韓南澗《詠紅梅》「越女漫誇天下白﹐壽陽還作醉時妝」﹐其子澗泉《寒食》詩「吹盡海棠無步障﹐開成山柳有堆綿」﹐俱佳。卽戴式之人旣無行﹐詞亦鄙俚﹐詩固不乏佳句。如《寄尋梅者》曰「蜂黃塗額半含蕊﹐鶴膝翹空疏帶花。」「鶴膝」狀其枝﹐「蜂黃」狀其須也﹐頗有思致。至結曰「此是尋梅端的處﹐折來須付與詩家」﹐則打油聲復出矣。正如羣丐唱歌﹐非無聲音嘹亮者﹐柰其言動舉止皆丐何﹗○抑余亦興至所書﹐戴尙多佳句﹐如「夜涼風動竹﹐人靜月當樓」﹐「雁影參差半江月﹐雞聲尹喔數家村」﹐「千江月色令人醉﹐半夜梅花入夢香」﹐「連朝好雨千山潤﹐昨夜新秋一葉知」﹐「樂在五湖風月底﹐扁舟載酒對西施」﹐「白石岡頭聞杜宇﹐對他人墓亦沾巾」﹐俱妙。

△王

王生宋末﹐亦法賈﹑姚﹐頗得遺意。《村》曰「水路隨村轉﹐晴踏軟沙。斜陽曬魚网﹐疏竹露人家。行蟹上枯岸﹐饑禽卸落花。老翁分石坐﹐閒話到桑麻。」《寄友》曰「發影明寒鏡﹐蕭蕭亦自憐。故人難會面﹐行客又經年。晴雪添崖瀑﹐春雜燒煙。相思有書札﹐寫盡夜燈前。」《宿香巖院》曰「地鑪煨火柏枝香﹐借宿寒寮到上方。山近白歸古殿﹐風髙黃葉響空廊。敲門僧踏梅花月﹐入夜猿啼楓樹霜。夢醒不知窗日上﹐時聞淸磬出松堂。」中聯極是風致﹐結太卑耳。短律固佳。

△文天祥

大節如信公﹐不待詩爲重﹐信公能詩﹐則尢可重耳。嘗有《端》一詩﹕「半空夭矯起層臺﹐傳道劉安車馬來。山上自晴山下雨﹐倚欄平立看風雷。」如此气魄﹐眞有履險如夷之槪。至若「人皆有喜榮三仕﹐我尙無文送五窮」﹐「酬菊醉餘披艸坐﹐探梅吟罷帶花回」﹐語𨿽工﹐人可及也。

△林景熙

嘗嘆詩法壞而宋衰﹐宋垂亡詩道反振﹐眞咄咄怪事﹗讀林景熙詩﹐眞令心眼一開。如「開池納天影﹐種竹引秋聲」﹐「日斜禽影亂﹐水落樹根懸」﹐「香飄苔徑花誰惜﹐影落沙泉鶴自看」﹐「老愛歸田追靖節﹐狂思入海訪安期」﹐「萱艸堂深衣屢寄﹐桃花觀冷酒重攜」﹐「僧閒時與來往﹐鶴老應知城是非」﹐眞視唐人無愧。《詠秦本紀》尢佳﹕「瑯琊臺上晚平﹐虎視眈眈隘八弦。萬里不知人半死﹐三山空覓艸生長。兆來鬼璧沙丘近﹐威動神鞭海石驚。書外有書焚不盡﹐一編圯上漢功名。」較之「坑灰未冷山東亂﹐劉項原來不讀書」﹐可謂直向毗盧頂上行矣。又《夢回》詩尢淸妙﹕「夢回荒館月籠秋﹐何處砧聲喚客愁。深夜無風蓮葉響﹐水寒更有未眠鷗。」

△唐涇

讀唐義士詩﹐眞令人泣下。如「鳳去只餘《韶》樂在﹐雁來還有帛書無﹖」《江南》「頻歲建杓移北斗﹐何人持節救東甌﹖」《徙廣》「火旗ㄙ靄藏闕﹐水陣周遭雪壓城。」《徙海》「島上有人悲義士﹐水濱無處問君王。」《崖山》字字酸辛﹐固不獨《冬靑》一作也。

△謝臯羽

《效孟郊體》曰「牽牛秋正中﹐海白夜疑曙。野風吹空巢﹐波濤在孤村。」蓋不徒優孟抵掌矣。公文亦似詩﹐得寒瘦之妙。

