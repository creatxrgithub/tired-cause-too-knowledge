然脂餘韻民國王蘊章

●卷一

《彭城三秀集》﹐錢氏所刊。一爲吳夫人黃﹐字文裳﹐著有《荻雪》集﹔一爲沈夫人榛﹐字伯虔﹐著有《松籟閣遺稿》﹔一爲蔣夫人紉蘭﹐字秋佩﹐著有《繡餘詩存》。姑負相承﹐世傳風雅。吳夫人爲明塞庵相國子婦﹐籧庵駕部女﹐適丁國亡家破之時﹐故多感事傷時之語。蔣夫人生長金閨﹐於歸巨族﹐秦嘉上計﹐徐淑工愁﹐故弄筆然脂﹐多綺麗緣情之作。沈夫人詩筆不逮姑負﹐而詩餘一體﹐遠接漱玉﹐亦一奇也。縣詩如《采蓮》云「巧翦羅衫碧﹐徧行荷葉中。莫愁看不見﹐人面勝花紅。」《孤山》云「處士逃名處﹐孤山對故宮。梅妻猶抱節﹐不肯嫁春風。」則又寓滄桑之感﹐寄冰霜之思矣。其《聞劉節婦淑英倡義勤王》一律云「天綱竟墜地﹐倡義滿方隅。白面譚兵有﹐紅妝殉國無。王章還有女﹐﹝自注﹕節婦爲揚州守殉璫礻固劉公諱鐸女﹐少寡守義。﹞呂母本無夫。我亦髡髦者﹐深閨愧執殳。」事奇詩奇﹐可以傳也。蔣詩如《秋閨》云「親檢繚綾爲制衣﹐翦刀欲下更遲遲。夢中面目𨿽依舊﹐別後腰圍尙未知。」《秋曉憶外》云「相思相望路漫漫﹐制得羅衣欲寄難。小閣夢回金釧冷﹐應知江北不勝寒。」《春日》云「睡起懨懨綺繡籠﹐聊將玉鏡照愁容。雙眉久別張京兆﹐自寫春山看淡濃。」蔣亦有詩餘一卷。

吳蘭雪《新田十憶圖》﹐題詩者數十人﹐或分題十截﹐或合賦一章。然畫寫十冊﹐序異四時﹐各系短篇﹐旣傷金碎﹐同歸長句﹐又慮沙摶。鳴筆𨿽多﹐匠心殊少。惟吳江汪夫人宜秋三絕獨擅勝場﹐兼有眾妙。詩云「一幅生綃一段春﹐鄕心眞似轉車輪。宵深便有夢歸去﹐也恐難分十處身。」「晴窗閒展玉丫叉﹐畫裏春風各一家。生性淸寒儂自笑﹐就中畢竟愛梅花。」「兒家舊宅頻遷徙﹐也要良工畫幾方。只是不堪追憶了﹐門庭冷落故園荒。」

「江東獨步推君在﹐天遣飄零郭十三」﹐金逸﹝纖纖﹞題袁湘湄詩稿句也。頻伽見之﹐屬武林蔣山堂以落句作一私印﹐佩之終身﹐以志知己之感。纖纖著有《瘦吟樓稿》。西江吳蘭雪負異才﹐其女弟及閨中人皆工詩﹐頻伽告以纖纖﹐頗易之。後至吳門﹐得見全稿﹐始大折服﹐以爲眞天人也。福慧難兼﹐笙鶴遽召﹐諸名士欲制輓聯未成﹐適汪宜秋內史玉軫輓對至﹐眾遂藉口閣筆。其詞云「入夢想從君﹐鶴背恐嫌凡骨重﹔遺眞添畫我﹐飛仙可要侍兒扶。」

宜秋丰才嗇遇﹐貧至絕食﹐竹溪諸子斂金周之﹐風義甚髙。宜秋以二律爲謝﹐讀之淒人心脾。詞云「惠比指囷贈﹐情同挾纊溫。感深惟有淚﹐欲報恐無門。得食諸雛長﹐衰宗一綫存。應知姑與舅﹐泉下亦銜恩。」「回頭語兒輩﹐汝勿太憨癡。不有諸君子﹐何堪卒歲時。可憐饑凍久﹐未敢再三辭。他日如成立﹐生生屍祝之。」劉景叔云「賢人君子﹐得志可以養天下﹐不得志天下當共養之。」其言甚大。詩人閨秀﹐亦天地間所當珍重愛惜之物﹐其有坎坷﹐亦宜相共存之﹐無所於讓。宜秋之才﹐竹溪諸子之義﹐余兩多之。

宜秋又有《頻伽水邨圖》云「深閨未識詩人宅﹐昨夜分明夢水邨。卻與圖中渾不似﹐萬梅花擁一柴門。」頻伽因復作《萬梅花擁一柴門圖》﹐徧徵題詠。虞山孫子瀟室人席佩蘭題詩三截﹐錄其二云「美人翻作羅浮夢﹐幻出孤山處士家。一片水雲渾不辧﹐是人家與是梅花。」「細嚼梅花可療饑﹐花香兼可當燻衣。幾生修得中間住﹐掃盡閒雲不啟扉。」

佩蘭又有《題李因水墨花鳥卷子》詩云「畫花欲活鳥欲飛﹐妙手著紙皆生機。調鉛殺粉意不屑﹐折枝淡墨何離披。光祿丹靑亦稱好﹐不及麻姑長指爪。淨幾明窗對吮毫﹐麝煤鵝絹添新槁。萬事倉皇末造難﹐驚聞風鶴出長安。郎君反得蛾眉護﹐鐵騎叢中返故關。歸來靜鎖葳蕤戶﹐怕檢宣和舊時譜。傷心一曲念家山﹐畫花不畫根連土。晚年蹤迹寄茅庵﹐小像沈香置佛龕。無復吟紅題竹笑﹐只憑點筆現優曇。因鷹贗本猶摹徧﹐豈獨藜洲作佳傳。羞殺虛名馮玉瑛﹐被人比作靑樓賤。」序云「因字今生﹐號是庵﹐海寧葛徵奇侍姬也。徵奇宇無奇﹐崇禎戊辰進士﹐官光祿卿﹐亦善畫。嘗語人曰﹕『山水姬不如我﹐花卉我不如姬。』因著有《竹笑軒吟槁》《續槁》。徵奇以崇禎癸未出都﹐遇兵難﹐因以身障之獲免。此卷作於丁未﹐爲淸康熙六年。或云是萬曆﹐誤也。」按海寧吳子律因朱竹垞《詞綜》三十卷後有汪碧巢補人三卷﹑補詞三卷﹐嘗仿碧巢例﹐擬補王蘭泉《詞綜》之缺﹐曾采《是庵詩餘》二闋﹐載《蓮子居詞話》中。

郭夫人俠有《除夕》詩云「雪花梅蕊互爭妍﹐夜冷圍鑪意悄然。爆竹一聲催臘去﹐癡拈長綫系殘年。」意新語雋﹐不減《椒花頌》也。

吳江徐山民之配吳瓊仙﹐字子佩﹐一字珊珊﹐工吟詠。山民故喜爲詩﹐得珊珊大喜過望。同聲耦歌﹐窮日分夜。袁隨園聞之﹐嘗自吳中過訪﹐以爲徐淑之才﹐在秦嘉之上。山民益自喜﹐謂獲師友之助。偕遊天平山﹐題詩絕壁﹐見者疑謂神仙過往﹐飈車羽輪﹐動衣裳而落珠玉也。珊珊嘗題《小謨觴館》集詩二首﹐歿後山民始檢得之﹐緘寄甘亭﹐請爲制誄。甘亭誄詞中﹐所謂「何圖中閨﹐乃覯牙曠﹐百番赫﹐十讀惆悵」者是也。珊珊又有《病中絕句》云「隔墻蓮漏響珊珊﹐一縷鑪煙到午殘。鈴語綠窗風不定﹐梨花吹雪作春寒。」

袁湘氵麋之妹淑芳﹐字柔仙﹐亦能詩。湘氵麋送行冊中載其一詩云「蠻箋鈔寄枕中方﹐憐我年來病善忘。只恐別離忘不得﹐思兄一日九回腸。」

張於湘《過橫塘》詩云「萍抽嫩綠初平水﹐柳帶嬌黃欲散絲。一幅橫塘好圖畫﹐鳥啼風暖雨晴時。」二十八字中﹐風韻獨絕。

吳江龐鶴霄﹝兆緱﹞﹐邨居教授﹐名不出里巷。有《催妝》詩云「妝閣將辭未肯辭﹐鐙前掩映故遲遲。明知堂上笙歌促﹐偏要新郎立幾時。」吹气如蘭﹐全不類村夫子口吻。及讀其集﹐中有與表妹王素芬﹝夢蘭﹞倡和之作﹐並附素芬詩十一首﹐其十首爲《宮詞》﹐其一《和移居薔薇書屋》詩也。龐原作云「風轉蓬根不定居﹐新堂制仿舊庭除。爲貪涼气常開戶﹐兼借餘光好讀書。滿逕苔痕泥滑滑﹐過墻竹影月疏疏。春來結个薔薇架﹐便覺茅檐畫不如。」素芬和云「百花莊合杜陵居﹐淸福愁君暗折除。入耳蛙鳴供鼓吹﹐隔窗雞語伴琴書。春深紅藥當階秀﹐夜靜靑藜照字疏。茶竈藥鑪安頓了﹐秋風好著病相如。」有此膩友﹐自無俗韻。

龔東塢﹝本﹞有《翦燭話雨圖》﹐自序云「三四年來﹐掌教義安﹐畫家爲余寫照﹐因授之意﹐而自爲一詩。」云「鴻迹年來寄皖江﹐浪浪夜雨滿文窗。而今說著愁滋味﹐珍重燈前影一雙。」妻汪氏和云「西窗面水靜愔愔﹐促坐談深雨气侵。回憶瀟瀟孤燭夜﹐眼前端的值千金。」龔少負奇才﹐老躓場屋﹐年七十﹐以副榜授仙居校官﹐賦詩云「垂老居然得一官﹐一官仍復是儒酸。山妻慣與同甘苦﹐喚取來嘗苜蓿盤。」伉儷之篤﹐風趣之雅﹐皆可想見。

嘉善金文沙女史淑早寡﹐工詩﹐不輕以示人。阮蕓臺選《兩浙輶軒錄》﹐例選已故﹐誤收文沙詩入選﹐文沙以詩謝云「未亡人得從寬例﹐文選臺應被誤傳。」立言極爲有體。郭頻伽贈以長律﹐落句云「似聞妙繪兼三絕﹐試畫天風蘿屋寒。」文沙爲作一圖﹐極荒寒蕭瑟之致﹐題二絕云「春來海燕寄珊瑚﹐屬寫《天風蘿屋圖》。自是詩中兼畫意﹐不知畫意入詩無。」「禿盡千林見遠峯﹐只畱蒼翠兩三松。有人屋底寒如此﹐黃葉堆門過一冬。」語意皆工。其斯爲林下宗風乎﹖

「豈不貪庸福﹐天何獨忌才。從教依子捨﹐莫上望夫臺。撫瑟悲三絕﹐吟詩痛《八哀》。他鄕聞哀耗﹐驚定復疑猜。」「世事都如此﹐驚看逝水流。歸期當在夏﹐悲思不因秋。忽忽經年別﹐茫茫大地愁。丁寧惟一語﹐萱艸可忘憂。」此文沙弟婦聽秋女士朱澄唁文沙句也﹐哀感不堪卒讀。他如《有感》云「瘦影劇憐明鏡換﹐好山只向舊圖看。」又《看荷》一絕云「追憶童時到艸堂﹐綠陰猶護北窗涼。風廊水榭憐欹側﹐惟有紅蕖似舊香。」神韻不減文沙。

沈采﹐字虹屏﹐陸梅谷侍史也。梅谷富藏棄﹐刊《奇晉齋叢書》。虹屏小印曰「梅谷掌書畫史沈采虹屏印」。嘗跋晏公《類要》後云「晃氏《郡齋讀書志》謂六十五卷﹐焦氏《經籍志》謂八十卷﹐而此僅三十七卷。然其中有公四世孫袤補闕﹐至《歷代雜錄》止﹐蓋已爲足本矣。曾南丰集有此書序﹐爰錄冠首。時乾隆卒丑四月十二立夏日。是歲閏五月﹐春事未闌﹐海棠﹑繡球﹑木筆﹑紫荊﹑薔薇花尙繁盛。新妝初畢﹐禦砑綾夾衣﹐晏坐花南水北亭﹐啜鏡溪新茗﹐書寥寥數語。」似讀六朝人小品。

歸安嚴修能跋明焦弱侯家精抄《洞天淸錄》尾云「塘棲宋茗香助教所得。舊簽隸書五字﹐類文待詔﹐古香可愛。以香修小印鈐之。」案香修﹐修能姬張秋月字也。陳文述《碧城仙館詩》有《香修詞》云「爲嚴蕙﹝A171﹞﹝修能別號﹞作。香修姓張氏﹐初名秋月﹐幼媵於無錫嵇相國家。蕙﹝A171﹞娶於嵇﹐乃謀諸中閨而﹤片半﹥合焉。且援《十六觀經》『戒香薰修』之語﹐字之曰香修。華司馬秋槎﹑屠孝廉琴烏爲寫《秋江載月》團扇。蕙﹝A171﹞因以『畫扇』名齋。」詩凡八首﹐其第三首云「三五冰輪是小名﹐秋同消瘦月同明。一聲《水調》歌桃葉﹐自向江頭打槳迎。」第五首云「手寫《華嚴》懺性靈﹐玉臺香近畫沙欞。連環小印綢繆字﹐紅上蓮花白氈經。」第八首云「百萬工錢紫玉釵﹐定情詩卷續《風懷》。昨從碧浪湖邊過﹐本事新添畫扇齋。」《華嚴》手寫﹐雙印綢繆﹐皆系香修本事。讀之覺紅袖添香﹐遜玆風韻。

蘇州張燮﹐字子和﹐藏書處曰小瑯環福地。燮之子名蓉錫﹐字芙川﹐娶姚氏﹐名畹眞﹐號芙初女史﹐皆精鑑別。其夫婦藏書處曰雙芙閣。芙初嘗題宋刊後村詩集殘本云「墨林萬卷劫灰餘﹐古本流傳此絕稀。八十詩翁髙格調﹐伊川《擊壤》想依希。」「潑茗薰香繡嫩拈﹐蕓編珍重展瑤簽。好花明月原無主﹐自取猩紅小印鈐。」又題云「道光戊子二月花朝﹐琴川女士姚畹眞﹝芙初﹞氏﹐時年二十六歲。淸寒淒雨﹐病榻淹纏﹐腕弱字劣﹐不計工拙也﹐無虛佳日而已。」後又有方若蘅跋云「道光庚寅上已﹐桐城女士方若蘅﹝叔芷﹞氏假讀於鏡淸閣。時盆梅尙未全落﹐靜對古編﹐覺幽香與墨香同耐人尋味。」

錢塘何夢華嗜古成癖﹐素有狂疾。姬人媚蘭﹐故大家靑衣也﹐通書史﹐夢華嬖之。郭頻伽《懷夢華》詩云「如願拌償十斛珠﹐牙簽圍住萬覃魚。莫言狂疾無靈藥﹐新得佳人未見書。」卽指媚蘭而言。

震澤姚魯望﹝岱﹞長貧工詩﹐以客授老。而弱女棲霞幼嫻吟詠﹐十七而夭。著有《翦愁吟》。臨終數日前﹐《寒夜不寐口占》云「半庭殘雪峭寒生﹐榻近梅花病亦淸。冷夢未成燈自滅﹐疏鐘畫角一聲聲。」「夜永窗紗月下遲﹐無眠起坐彊支持。意中多少難言事﹐盡在低聲喚母時。」讀之殊堪腸斷。

陸姮字鄂華﹐長洲人﹐吳郡張詡﹝勿詡﹞之妻。少丁家難﹐綿視喘息﹐歸張后﹐靜好甚得。平居雅尙翰墨﹐尢工小詞。《寄勿詡》云「人自不思歸﹐布帆空解飛。多事是黃昏﹐替人催淚痕。」郭白眉志其墓﹐所謂「含思淒宛﹐哀感頑艷」者也。嘗繡佛一軀﹐綴小字如珠﹐見者以爲不類人所爲。白眉嘗以《曹娥碑》饋勿詡﹐陸之歿也﹐勿詡以碑爲殉。

澄江殷耐甫﹐贅於尙湖﹐而讀書家塾﹐解館始至婿鄕﹐故別離之日爲多。其夫人沈氏有詩送之云「相思幾度得君來﹐才得君來又送歸。日暮離亭簫鼓歇﹐滿天黃葉向人飛。」「湖上秋風吹柳枝﹐黃花開向送君時。送君拚醉黃花酒﹐明日花開更對誰。」夫人有侍婢名云娃﹐絕憐愛之。郭頻伽詞云「侍兒已合云爲字﹐想見玉人如月。」卽指此而言。夫人有《寄外》詩云「不寐漏三更﹐風聲雜雨聲。寒從今夜甚﹐病是去年成。欹枕思前夢﹐挑燈話別情。阿云愁似我﹐卻已淚盈盈。」又一絕云「靈虵倒挽鬢云斜﹐斜插花枝態更加。似此妝成休見避﹐殷家知不是桓家。」調笑之詞﹐具見淑婉之徳。又《家居卽事》云「前傍靑山後水涯﹐尙湖煙景屬儂家。一簾疏雨斜陽外﹐人在空庭數落花。」《寄女兄》云「聞道君家茆屋好﹐開門日夜對平湖。能將一幅溪藤紙﹐澹寫湖光寄我無。」又云「腕底多情筆底知﹐阿兄工畫我能詩。題詩與訂黃花約﹐畫取西風欲起時。」其閨閣中一門風雅如此。夫人年二十六而卒﹐其女兄次升爲之作圖徵題。沈氏自吳江遷居尙湖﹐其殆君庸之後裔耶﹖

徐稼庭在金陵眷一姝﹐曰吳藕香﹐纏綿甚至﹐有婚娶之約。中間多故﹐幾不克踐﹐後卒歸於徐。徐繪《種藕成蓮圖》徵題。先時稼庭屬人畫藕香小影﹐自紀七律四首﹐藕香和云「一鉤屈玉映前溪﹐君住東頭妾住西。燕睡綠陰春寂寂﹐蜨翻紅雨影淒淒。十眉圖畫臨窗蘭﹐百子流蘇壓帳低。只隔垂楊千萬縷﹐煙痕籠月望離迷。」袁湘湄﹑陳曼生諸人亦均有和作。

稼庭子婦朱紋﹐字湘姮﹐工詩善畫﹐有林下風。《寄兄》云「芳艸池塘春檢點﹐垂楊簾幙月溫存。一杯苦茗將愁遣﹐寫就新詩寄白門。」《午日寄外》云「橊花紅綻晚煙開﹐愁見瑤階長綠苔。離緒不堪人易蘭﹐輕陰連日近黃梅。」《病中》云「梧桐疏影在簾櫳﹐失約尋秋病怯風。羨殺閨中諸女伴﹐蒼苔多分印弓弓。」皆可誦。又句云「溪水夾花連日漲﹐亂雲帶雨入樓多。」

山陽許謹齋以劾兩江制府噶禮﹐直聲震一時。其侍姬玉岑﹐金陵殊色也。謹齋《虛槎集》中錄其數詩﹐皆淸麗婉約。謹齋《飼蠶詞》云「幾夜畱燈照獨眠﹐蠶房齋禁太常偏。軒渠借問秦淮海﹐个出《蠶書》第幾篇。」姬和云「重帷篝火護蠶寒﹐晝永慵多午夢酣。睡起裁詩先匿笑﹐綠窗人自蘭於蠶。」和《姑蘇柳枝詞》云「帶雨籠煙映淺流﹐小蠻無力比輕柔。憐他二月鶯梭巧﹐織就吳波一段愁。」「艷說湔裙水畔時﹐新聲重播義山詞。從君要識春深淺﹐驗取臨風第一枝。」謹齋作來鳳樓以居之﹐見者以爲珍鳥翡翠之在雲路也。

葉小鸞六世侄孫女秋霞﹐名璚華﹐舜湖沈琛厓室也。有《小疏香閣稿》。《歸舟卽事》云「小閣疏香深綺櫳﹐無端一月別匆匆。隔湖望著讀書處﹐墻角有梅紅未紅。」《曉起》云「曉鶯催起繞闌吟﹐露冷蒼苔羅襪侵。澑下玉釵尋不見﹐小庭風緊落花深。」《七夕》云「銀河瀉影怯伶俜﹐烏鵲無聲浩露零。忽度水沈香一縷﹐是誰庭院拜雙星。」《停雲樓送春》云「小樓鎭日下簾衣﹐約束瓶花未許飛。多事侍兒窗网拓﹐不畱春住放春歸。」停雲樓﹐琛崖讀書處也。

數年前梨裏柳亞子嘗於故家見蒓菜畫冊﹐中有題詞二絕云「垂虹橋下綠波涼﹐颯颯秋風吹有香。誤認翠鈿誰漏下﹐水紋圓處玉絲長。」「記得我家中表妹﹐年時分餉勝流酥。不知此際涼颸起﹐俊味思嘗一箸無。」小注﹕「江城嚴氏表妹﹐每春必饋此。今隨其外至都中矣。」自署﹕「癸未冬至後秋日﹐秋霞葉璚華題於小疏香閣。」下鈐小印三方﹕一爲「小疏香閣」﹐一爲「秋霞女史」﹐一則「小鸞六世侄孫女」也。蔡丙圻《梨裏續志列女傳》載﹕葉璚華字秋霞﹐池亭附貢生樹鶴女﹐適盛澤吏目沈ピ。工詩及楷法。著有《小疏香閣稿》。ピ善畫﹐嘗仿吳道子筆畫觀音像﹐璚華寫《心經》於上﹐勒諸石﹐時稱「雙絕」云。亞子嘗以詩及傳鈔示友人葉楚傖﹐楚傖報詩云「松陵文獻盡琪琚﹐一代風流劫蠹余。還我小香疏閣傳﹐雙紅燭下拜安如。」安如﹐亞子舊字也。楚傖出虞部天寥之後﹐於璚華爲族裔﹐故其詩云然。

淞云女士﹐佚其姓。董東亭於杭州市上買《文中子》舊本﹐塗乙狼籍﹐於夾葉中得方寸紙﹐有女士蠅頭書二絕云「一樹桃花臥綠蕪﹐春陰廉外雨莫糊。宵來鄕思知多少﹐又聽東風舞鷓鴣。」「垂楊宛地綠絲齊﹐繡閣無人落燕泥。閒倚燻籠思往事﹐冷香和夢過橫溪。」

商寶意之女《詠苔》云「昨宵疑有雨﹐深院更無人。」仁和孫秀芬女士《詠夕陽》云「流水杳然去﹐亂山相向愁。」梁晉竹推爲兩題絕唱。

金壇女史吳香輪﹝規臣﹞﹐一字蜚卿﹐工畫花卉﹐風枝露葉﹐雅秀天然。嘗以便面《九秋圖》貽友人﹐攺七薌﹑倪小迂等皆寫生妙手﹐見之嘆賞不置。客白門時﹐刻小詞數闋。《采桑子》云「昨宵星月今宵雨﹐首似春蓬﹐心似秋虫﹐畢竟情懷那樣同。小樓深閉愁無那﹐才聽疏鐘﹐又聽徵鴻﹐莫道吳儂不懊儂。」《靑玉案》云「煙痕作暮風絲冷﹐�只有﹑儂心領。逝水年華眞一瞬﹐春花多笑﹐秋花多病﹐都是傷心境。危樓鎭日無人影﹐小立也﹑拋淸茗。濁酒澆來心自警﹐歡時偏醉﹐愁時偏醒﹐何處商量準。」抑何淒戾乃爾。

董申林女史﹐蔣伯生侍姬也。伯生謫戍塞上﹐女史從之﹐期年遂能作詩。錄其數首云「天教弱質歷窮荒﹐不信長城爾許長。生小江南佳麗地﹐十年夢不到遼陽。」「閉置深閨每自嗤﹐可容速變作男兒。鸞к學試桃花馬﹐快意生平此一時。」「當窗艸艸帖花鈿﹐一陣驚沙破粉研。卻比向時妝閣好﹐亂山靑到鏡臺前。」又有《塞上消寒詩九首》﹐其一云「初九嚴寒得未曾﹐幾回呵手砑吳綾。霜豪蘸出胭脂汁﹐一點梅花一點冰。」其四云「四九重衾冷不支﹐雪花如席政紛披。可堪毳幙氈帷裏﹐卻話蘆簾紙閣詩。」又《呈主人》詩云「小言原不要人聞﹐罷繡無聊遣夜分。多謝東坡老居士﹐莫添詩案到朝云。」伯生本以言得罪﹐可謂雅切。郭十三題其集曰「於冰天雪窖之中﹐作刻翠裁紅之句。綺麗淸新﹐居然作者。」信哉。

廣陵女史潘鳳華﹝幼桐﹞嘗刻絕句百首﹐其可誦者﹐《獨坐》云「獨坐無聊隱幾眠﹐梅花零落小窗前。醒來聽雨添惆悵﹐只有春寒似昔年。」《梅月圖》云「夕陽無語獨登樓﹐自嘆光陰不可畱。應是前生修未到﹐每逢花月總多愁。」

黃蕓馨﹐字順卿﹐宋又枚﹝千乘﹞室。幼喜韻語﹐與又枚靜好相莊。年二十一﹐遽以肺疾卒。彩雲易散﹐曇花易萎。又枚掇其殘稿﹐名曰《翡翠巢剩稿》。《菱花》云「不必臨妝鏡﹐天然鏡面生。一湖秋水闊﹐十里曉風淸。未礙鳴榔過﹐時看打槳行。吳娃底歡笑﹐唱出采菱聲。」《采菱曲》云「湖光澹蕩碧於油﹐六角參差水面浮。已是紅衣零落盡﹐鴛鴦夢冷正淸秋。」「水上風吹不起波﹐遙看秋色半湖多。無端棹入煙深處﹐腸斷教聽隔岸歌。」《立秋》云「一葉未飄墮﹐風來覺灑然。怯秋心一點﹐更比井梧先。」《詠菊》云「能甘偕隱無如我﹐也瘦西風不但人。」語多秋气﹐女有士心﹐降年夙隕﹐未必不徵於此。又《題竹》一絕云「敲金戛玉數竿斜﹐最好煙梢日影遮。人世難醫偏是俗﹐漫抽新筍到鄰家。」其寄托如此。

吳江朱沁香女士萼增﹐幼聰慧﹐年十二﹐賦《水仙》詩云「本是仙風骨﹐臨波試淡妝。不畱脂粉气﹐淸夢落瀟湘。」家人咸奇之。及長﹐歸徐君蘭叔﹐年二十八而卒。蘭叔哀之﹐裒其詩曰《珠來閣遺稿》。《和外春日見懷》云「陌頭又見綠楊枝﹐那不關心怨別離。差有閒情拋未得﹐紅欄一角坐題詩。」「杏花一樹照妝樓﹐廿四番風數未休。回憶綠窗人待月﹐淸光涼浸玉搔頭。」「輕寒輕暖養花天﹐春晝初長倦欲眠。忽地雙魚傳尺素﹐背人開看一燈前。」《省親歸和蘭叔寄示原韻》云「韶華九十過三分﹐寄我臨風一朵雲。遮莫髙樓穿望眼﹐歸來佳節正湔裙。」「春衫冷暖勤調護﹐話到歸期絮語低。只恐禽言應笑我﹐朝朝窗外子規啼。」蘭叔原詩云「春光負卻兩三分﹐一種離愁托暮云。花事將殘天漸暖﹐可須檢寄綠羅裙。」「別來博得醉厭厭﹐愁看雙飛燕入簾。梅子枝頭酸已孕﹐待君歸共蘸吳鹽。」讀之眞如穆羽之和矣。斷句如《寄妹杭州》云「豈無舊夢尋三徑﹐可有新詩賦六橋。」《和蘭叔晚春》云「四圍風絮憐飛白﹐一霎煙花嫁小紅。」亦佳。

丁月鄰﹐字素娟﹐適許氏。著有《頌琴樓詩艸》。斷句如《春夜用女珠韻》云「花影到窗疑墨寫﹐春痕著月比秋淸。」《攜婿女上先塋》云「下拜雙雙憐此日﹐孤生一一話從前。衰門香火憑誰繼﹐麥飯須來百六天。」讀之可以知其身世。女珠字孟淵﹐著有《萱宦吟》。《五月二十四夜作》云「去年此日事堪思﹐繞膝牽衣惜別時。淒絕今宵燈影畔﹐更無人再問歸期。」《秋日感懷》云「淅淅金風入翠幃﹐夜寒如水彊支持。憐他一點銀缸影﹐猶似當年夜課時。」《束裝口號》云「光掩淸輝匣鏡收﹐十年憔怕梳頭。還祈此後團影﹐只照歡容莫照愁。」「貧病襟懷默自憐﹐懨懨憔瘦吟肩。敝裘還是慈親制﹐約略披來二十年。」《題母夫人先塋詩後》云「棠梨花落雨如絲﹐荒冢誰澆酒半卮。寂寞夜臺千載恨﹐淒涼客館一身羈。愁腸已逐殘魂斷﹐痛淚還和宿墨滋。最是不堪傾聽處﹐慈烏啼上隔墻枝。」他句如《歲暮雜吟呈瘦山》云「烘窗薄日難消凍﹐映竹疏梅已報春。艸艸一年供涕淚﹐迢迢千里共風塵。」《春日感懷》云「不信有情皆是累﹐但能無病卽爲仙。」皆淒婉可誦。孟珠嘗館於河帥嚴公小農家﹐課其女公子。兩世才媛﹐一則茹荼嘗膽﹐霜辛露酸﹔一則白髮靑裙﹐筆耕煙耨。亦可傷已。

嚴迢﹐字子﹐孟珠女弟子也。幼時卽瑤環瑜珥﹐蘭穆珠光。從孟淵學琴﹐有《琴余小艸》。落筆殊無凡韻。《重陽》云「盆中晚桂尙餘香﹐籬下霜枝乍坼黃。令節今年須記取﹐不風不雨過重陽。」《春日卽事》云「鶯啼燕語日遲遲﹐澹沱和風揚柳絲。閒倚欄桿檢春事﹐杏花紅到隔墻枝。」《春夜》云「參差梅影滿階橫﹐樺燭殘時月正明。閒抱玉琴彈一曲﹐淸商並入雁歸聲。」

王華云女士﹐竹嶼都轉之女。閒爲韻語﹐自然流出﹐皆天倫至性之言。《別兩姊》云「紛紛車馬送江幹﹐一唱《陽關》淚暗彈。此去西泠重回首﹐春來花柳好誰看。」「一帆風趁夕陽斜﹐極目江天別路賒。偏是今宵好明月﹐照人姊妹各天涯。」《和蘭畹姊楊花》云「飛到楊花每惜春﹐斜陽無數點芳塵。而今更觸天涯感﹐憶煞風前詠絮人。」竹嶼居江寧﹐有江聲帆影閣﹐女士卽取以名其稿。

錢翠峯﹝峙玉﹞適柳氏﹐有《吟秋閣小艸》。自題《寒燈讀史圖》二律最佳﹐詩云「細把鑪香﹐閒將蠡簡開。黃昏無一事﹐靑史閱千回。到眼興亡感﹐驚心歲月催。滄桑俄頃過﹐掩卷重低徊。」「婢蘭從偸睡﹐兒嬉怕受經。絲添雙鬢白﹐影對一燈靑。涼月籠疏影﹐寒風逼短欞。那堪林樹葉﹐謖謖下空庭。」格律老成﹐不似巾幗中人語。《苦雨》斷句云「我比老農殊計拙﹐惜禾心少惜花多。」意亦新穎。

張船山買妾吳門﹐慮夫人不相容﹐佯令二人相遇於虎邱可中亭畔。張作七律一首紀之﹐軼事流傳﹐蔚爲佳話。然觀《船山詩艸》中如雲﹕「學書且喜從吾好﹐覓句猶堪與婦謀。研到香螺狂不減﹐畫眉家世本風流。」「六六鵝笙引鳳來﹐墨光鬟影共徘徊。袖中已遂襄陽癖﹐林下尢逢謝女才。﹝《硯緣詩》﹞」「瓦瓶養菊殘畱影﹐石幾攤書靜有香。婢解聽詩妻解和﹐頗無俗韻到閨房。﹝《寒夜閨中作》﹞」「我有畫眉妻﹐天與生花筆。臨槁廣寒宮﹐一枝寫馨逸。﹝《時帆前輩八月一日得子余屬內子寫桂一枝爲賀》﹞」長言詠嘆﹐方切髙柔愛玩之忱﹐寧有季常河東之懼。及船山爲夫人寫照﹐夫人以詩謝之曰「愛君筆底有煙霞﹐自拔金釵付酒家。修到人間才子婦﹐不辭淸瘦似梅花。」則靜好相莊﹐宛然如見﹐更不須倉庚療妒矣。可中亭畔之事﹐或後人附會成之歟。又秀水金筠泉﹝孝繼﹞忽告其所親﹐願化作絕世麗姝﹐爲船山執箕帚。吾鄕馬云燦題贈船山詩云「我願來生作君婦﹐只愁淸不到梅花。」似卽爲夫人一詩而發。而船山答詩﹐有「人盡願爲夫子妾﹐天教多結再生緣」﹑「累他名士皆求死﹐引我癡情欲放顚」﹑「爲告山妻須料理﹐典衣早蓄買花錢」﹐及「擊壁此時無妒婦﹐傾城他日盡詩人」之句﹐亦足徵船山伉儷情深﹐絕少姬侍之匿也。船山有妹曰筠﹐亦能詩。《江上對月》有「窈窕云扶月上遲」之句﹐見船山《哭妹》詩中。

石琢堂《微波詞》中﹐有《洞仙歌》一闋﹐爲題沈三白夫婦《載花歸去月兒髙畫卷》作也。自注﹕「時三白之婦已下世矣。」詞云「春光一舸﹐趁江流如箭。料想仙源路未遠。問劉綱佳耦﹐暫謫凡塵﹐消受過﹑幾度月明花艷。比肩人已杳﹐蕉萃崔郎﹐猶對夭桃舊時面。不用水沈香﹐百種芳華﹐早薰得﹑眞眞活現。倘環佩﹑珊珊夜深歸﹖算只有嫦娥﹐當年曾見。」按三白之婦姓陳﹐名蕓﹐字淑珍﹐蘇州人。四齡失怙﹐母金氏﹐弟克昌﹐家徒壁立。蕓旣長﹐嫻女紅﹐三口仰其十指供給。一日於書簏中得《琵琶行》﹐挨字而認﹐始識字。刺繡之暇﹐漸通吟詠﹐有「秋侵人影瘦﹐霜染菊花肥」之句。適三白後﹐伉儷唱和﹐詩境益進。嘗共論李杜之優劣﹐蕓謂杜詩錘鏈精純﹐李詩瀟灑落拓﹐與其學杜之森嚴﹐不如學李之活潑。又謂李詩有一種落花流水之趣﹐令人可愛。三白笑曰「初不料陳淑珍乃李靑蓮知己。」蕓笑曰「妾尙有啟蒙師白樂天先生﹐時感於懷﹐未嘗少釋。」三白曰「何謂也﹖」蕓曰「彼非作《琵琶行》者耶﹖」三白笑曰「異哉﹗李太白是知己﹐白樂天是啟蒙師﹐余字三白爲卿婿﹐卿與「白」字何其有緣耶﹖」蕓笑曰「『白』字有緣﹐將來恐白字連篇耳。﹝吳音呼別字爲白字。﹞」相與大笑。𨿽閨房戲謔﹐亦有雅趣。又嘗卜居於張士誠王府廢基﹐居停金嫗﹐家擅園林之勝。蕓與三白遊賞之餘﹐則共聯句消遣﹐有「獸云吞落日﹐弓月彈流星」之句﹐爲時傳誦。

海鹽陳筠﹐字翠君﹐嘗有句云「郎似東風儂似絮﹐天涯辛苦相隨處。」季父兔牀先生喜誦之﹐摘入《拜經樓詩話》。翠君適馬靑上少府﹐墨麟觀察孫也。亦工詞﹐有《蓬萊閣史詩餘》。

近時閨秀能詩者頗少。偶見《糸雋秋華室詩話》載陳伯嚴先生之夫人兪麟洲詩﹐伉儷能詩﹐每多相似。今觀兪夫人所作﹐澹秀淸婉﹐與伯嚴先生絕不相類﹐可貴也。《和次云女士山居雜詠》云「鐘聲搖落萬山巓﹐殘醉模糊欲曙天。怪殺小鬟呼不醒﹐竹籬門外雨如煙。」。「登樓攜得一枝簫﹐曙色含山淺欲描。幾點疏星數枝柳﹐行人扶夢過平橋。」「松杉蓊郁小窗幽﹐午夢初回懶下樓。檢點茶鐺無个事﹐一雙新燕落簾鉤。」「隔簾煙雨望中迷﹐然竹人家住水西。閒倚小欄數殘菊﹐曉云如一聲雞。」「一聲淸磐掩柴扉﹐若有人兮住翠微。惆悵西風去年事﹐滿庭梧葉雁初飛。」《曉起》云「捲簾看燕子﹐池水膩如羅。艸色花朝雨﹐簫聲《子夜歌》。曉寒因霧重﹐春恨爲誰多。拋繡依亭石﹐微吟帶薜蘿。」《庚戌寒食病中作》云「病中忘卻是春時﹐開過辛夷了不知。彊起如煙疑化柳﹐未眠有夢欲成絲。」「年年藥碗違寒食﹐夜夜殘燈隔酒卮。雪外園林花滿眼﹐縱能臨賞已空枝。」

寶應朱景顏著《海音詩略》﹐有「窗鳴千澗雨﹐人臥一樓云」之句﹐爲阮蕓臺所稱。其妻陳傳姜亦能詩。五言如「亂竹不知路﹐好山多抱樓」﹐七言如「一庭芳艸無行迹﹐萬點桃花送好春」﹑「千里關河初過雁﹐四山風雨獨登樓」﹐持較朱作﹐欲度驊驑前矣。

印白蘭號幽谷﹐嘉定人﹐適同邑李寶函。家貧﹐僑居虎邱。寶函仿濮仲謙雕竹器﹐隱於市﹐價不二﹐藉以自給。幽谷工詩﹐著有《嘯余艸》﹐頗淸警﹐不落纖佻軟媚之習。《詠菊》云「傲性原爲髙士伴﹐殘花更助美人妝。」「同余消瘦緣何事﹐盡日西風怕捲簾。」《題畫牡丹》云「怪得紅顏齊俯首﹐天風吹下衛夫人。」《初夏》云「乳燕飛飛才出堂﹐恰當芒種肯偸忙。田家戽水趁明月﹐跳出鱸魚尺半長。」皆婉約可誦。至《小桃》云「低亞墻陰一小桃﹐兩年已見拂云髙。也知爾亦傷心樹﹐長得嬌枝恐不牢。」則又自傷身世矣。

閨秀查氏﹐名惜﹐字淑英﹐海寧馬寒中室也。馬居插花山中﹐擁書萬卷﹐築道古樓﹐與查晨夕唱和。馬嘗遊吳氏﹐經時始歸﹐查謔以詩云「楊花豈向一人開﹐此去吳家笑幾回。惆悵西山歸棹後﹐問他可有阿誰來。」寒中和答云「楊花原是路旁開﹐且愛柔條看一回。假使春風戀个煞﹐可知今夜未歸來。」其風情如此。馬又有《寒雁樓詩》﹐蓋悼亡作也。自序云「予年十六﹐曾入是樓﹐忽忽四五年﹐便有生死之隔。聊賦短章﹐心正惻惻未已也。」詩云「不堪往事話零星﹐寒雁樓頭初定情。記得夜來風雨亂﹐幽花彊力到三更。」「月暗髙樓人定時﹐挑燈學我細吟詩。偶然七字粗能律﹐便道從今弟勝師。」「香犀滿泛玉浮梁﹐妾手擎來夜勸郎。郎自無端推酒立﹐泥人一笑卸殘妝。」「問年十五小於我﹐並立花前如我長。究竟性情孩子樣﹐笑啼作戲慣無常。」「艸龍帳底坐新涼﹐葵扇輕搖話正長。話到後緣難的的﹐低頭不語去思量。」「別來好夢已無因﹐死後重來書苦辛。自是少君難再得﹐縷金裙子最傷神。」瑣瑣寫來﹐彌覺情摯。淑英亦有詩稿﹐曰《南樓吟香集》。

同裏鄒若瑗﹐適朱汝綸﹐少工吟詠。《延淸閣夜坐》云「虛綠搖窗鏡影空﹐庭梧瑟瑟翦秋風。水晶簾外朦朧月﹐人在秋江碧練中。」風致殊勝。女一﹐適秦小峴﹐亦能詩。小峴嘗爲吳兔牀誦其《潞河南還舟中作》﹐有「千里歸帆渾是夢﹐綠楊影裏畫橋西」之句。若瑗歿後﹐小峴梓其遺集曰《亦南廬小稿》。

林蕙﹐字佳英﹐泉州人。所著有《香咳集》。《詠蘭花》云「春山隨意佳﹐雨過香初足。美人在何許﹐不語倚空谷。」

吳絲﹐字黃絹﹐莆田人﹐威略將軍英女也。《過鶯ㄕ湖絕句》云「風光淡淡晚涼天﹐遙望漁家夕照邊。傍岸綠陰藏釣艇﹐一竿秋水半湖煙。」將軍倩人寫作便面。

林文貞﹐字韞林﹐莆田人。歸王安明。有《韞林偶集》。嘗隨宦山左。《暮春濟寧道上得句》云「老樹深深俯碧泉﹐隔林依約起炊煙。再添一个黃鵬語﹐便是江南二月天。」有依此詩景繪一便面者﹐韞林曰「畫固好﹐但添个黃鸝﹐便失我言外遠情矣。」

吳荔娘﹐莆田人﹐陳蔚之妾。早卒。有《蘭陂剩稿》。《春日偶成》云「曉日映窗疏﹐荏苒韶光一枕余。深巷賣花新雨後﹐沿門插柳嫩寒初。鶯兒有語遷喬木﹐燕子多情覓舊廬。那用踏靑郊外去﹐芊芊艸色滿階除。」有《詠牡丹》云「國色本來描不得﹐世人空自費胭脂。」《題吳興女士嚴靜甫墨竹》云「我爲丹靑先比較﹐此君風韻卻輸卿。」皆能從題外設想﹐運筆自是不凡。荔娘之父﹐庖人也。醴泉無源﹐芝艸無根﹐信哉﹗

《紅香館詩》﹐惲珍浦著﹐南田之族孫女也。佳句如《道中卽目》云「樹深疑礙路﹐山遠欲撐天。」《西園》云「佳卉一庭呈笑靨﹐好山四面疊新螺。」

趙秋谷幼女﹐名慈﹐字雪庭﹐適濟南朱崇善。式微後﹐貧無以居﹐故其詩多哀怨之音。《夜深》云「夜深庭院寂無聲﹐花底微聞蟋蟀鳴。側臥玉牀淸夢覺﹐風吹竹影上簾旌。」《雜興》云「極目銀河漾素暉﹐滿庭秋影露霏微。西廊月轉無人到﹐自折荷花帶露歸。」「露滿香階夜欲分﹐半牀秋月一簾云。不知何處砧聲起﹐斷續隨風枕上聞。」中郎可謂有女矣。

「虛名麗六流傳徧﹐下第江南第一人」﹐同裏徐朗齋句也。其本事詳各家筆記中。妻侯氏﹐爲朗齋姨表。旣有婚約﹐而母以朗齋羸瘦﹐將中止﹐女潛告母曰「徐郎秀在神骨﹐異日必以文譽起家。」母知女意﹐遂卒以字徐。伉儷甚篤﹐唱和頗多。有句云「新涼半牀月﹐殘醉一簾花。」丰韻韶秀﹐居然晚唐﹐足與閬齋「家住梁溪楊柳村﹐山房細雨約開尊。鴛鴦岸口桃花水﹐一夜春潮綠上門」一絕並傳。張南山《詩人徵略》列此兩句爲閬齋所作﹐誤。

《秋紅丈室遺詩》二十四首﹐秀水王仲瞿繼室山陰金雲門﹝禮嬴﹞著。七絕如《寓居武林門外紅桕山莊﹐雲山如畫﹐詩以寫之》云「梅妻鶴子林君復﹐泛宅浮家張志和。如此溪山畱不得﹐五湖歸計又如何。」五絕如《自題梅月雙淸圖》云「三分鼻功徳﹐一个月聰明。約我西溪住﹐梅花可有情。」七律如《泛舟東郭》云「羅隱歸來一釣竿﹐寒山腳下住方幹。向來山水江南好﹐從古文章蜀道難。惡木肯容鸞鳥足﹐蓮花亦是鑑湖官。篛門殘照鵝峯影﹐畱段斜陽看不完。」英姿卓犖﹐不愧與仲瞿笙磬同音。至《奩中遺詩》云「梅子酸心樹﹐桃花短命枝。可憐馬塍月﹐孤負我來時。」「自覺驚魂不得畱﹐梅花開放月辭樓。斷腸只有梅花樹﹐種好梅花不白頭。」「門外桃花開未開﹐童奴來報滿田栽。自然有个該開處﹐拍手崖邊看去來。」則一片禪機﹐拈花微笑﹐雲門殆生有自來矣。

雲門又工畫。《秋紅丈室遺詩》﹐系錢唐陳文述﹝云伯﹞屬其姬人吳門文靜玉﹝湘霞﹞校錄﹐附於仲瞿《煙霞萬古樓詩選》之後者。卷首有湘霞詩序一篇﹐讀之可以知其梗槪。云伯一門風雅﹐姬侍多才﹐亦從可窺見矣。序云「頤道居士《畫林新詠閨閣》一門﹐詠王仲瞿室金雲門夫人云﹕『山繞紅樓水繞門﹐玉壺斑管寫黃昏。《建安七子圖》還在﹐此是金釵畫狀元。』因孝廉臨終﹐以此圖贈公子小云也。﹝小云﹐云伯子裴之小字。﹞圖髙六尺﹐寬四尺﹐宮殿﹑樓閣﹑樹石﹑人物均極飛動之致。余歸碧城﹐恆得觀之。又嘗從孝慧宜人﹝裴之室汪端﹞問字﹐見案頭置孝廉《煙霞萬古樓詩》﹐中附夫人詩甚多。頤道又從他畫錄十餘首﹐屬余收藏﹐因並錄而存之﹐曰《秋紅丈室遺詩》。丈室在錢塘武林門外西馬塍南﹐宋姜白石故居也。曰丈室﹐夫人中年筆墨之暇﹐禪誦也。今來春谷﹐適頤道爲刻孝廉詩﹐因並付梓。重校一過﹐並志緣起。道光庚子重九﹐吳門文靜玉書於春谷官舍之明霞檻。」

云伯嘗從書肆購得《玉臺新詠》﹐中有烏絲闌小箋楷書一絕云「微吟宮體說蕭家﹐深夜春寒透碧紗。殘燭欲銷鐘未起﹐櫻桃花落月西斜。」末署「翠卿」二字﹐小印曰「鈿」。字畫婉麗﹐墨迹尙新﹐蓋名家閨秀也。云伯以詩和之云「矮箋小字合名家﹐簫局香溫韻字紗。惆悵無因問芳姓﹐明河絡角女星斜。」

云伯《頤道堂文集》中﹐有《與姬人采鸞書》云「十年以前﹐慕君之色﹔十年以後﹐愛君之才。經歲以來﹐感君之情﹔一夕之談﹐重君之徳。湖山之友﹐閨房之侶﹐向惟鷗波﹐今則停雲﹐不圖此生﹐乃兼二妙。新詩在袖﹐別淚在襟﹐言念君子﹐如何勿思﹖奉別以來﹐風餐水宿﹐舟行六日﹐始達邗江﹐小住浹旬﹐當至袁浦。小詩一律﹐聊志別懷。花气侵人﹐不宜起早﹐月痕感夢﹐莫愛眠遲。寒暖自珍﹐起居無恙。臨楮悵悵﹐不知所云。」一展讀間﹐伊人宛在。特采鸞姓氏裏籍﹐無可查考。書中所稱鷗波者﹐云伯妾錢唐女史管湘玉是也。湘玉名筠﹐所居曰小鷗波館。著有《小鷗波館詩集》。《題桃花扇》詩云「絲竹蒼涼酒一尊﹐南朝遺事寫溫存。江山誰墮新亭淚﹐花月空銷舊院魂。公子才名歸黨局﹐美人消息種愁根。不堪重話靑溪事﹐落葉如霞冷白門。」「江上靑山翠黛浮﹐當年遺事水東流。玉臺已破菱花鏡﹐紅粉甘居燕子樓。復壁人遙梁苑暮﹐重門天遠秣陵秋。美人恨血燕支色﹐一握冰紈弔莫愁。」「軼事何年記板橋﹐才人細意譜冰綃。北來鼙鼓連三月﹐南渡煙花又六朝。水閣只今聽暮雨﹐石城依舊上寒潮。新聲大有《離騷》意﹐一片滄桑付紫簫。」「漏舟歌舞事經年﹐狎客新詞十種箋。宰相無權驕節鎭﹐君王有語選嬋娟。不聞戰馬嘶金鼓﹐終見宮車走翠鈿。讀到云亭新樂府﹐南都遺事總淒然。」云伯詩集中有《秦淮訪李香君故居題桃花扇樂府後》七絕十六首﹐其末首云「掌書捧硯坐桐霞﹐七字新題寫碧紗。解爲含光惜佳俠﹐鷗波仙子碧城花。」卽指湘玉而言。桐霞亦湘玉所居館名。云伯負官帑鉅萬﹐湘玉脫簪釧爲之解完﹐云伯感之﹐告於家廟﹐正位爲嫡。旋耽禪悅﹐乞名於佛曰廣慧。歿後﹐云伯爲輯《玉仙梵》一書﹐敍傳頗詳。停雲卽文靜玉。靜玉工畫﹐本髙姓﹐慕文端容之爲人﹐因攺氏文。著有《小停雲館詩鈔》。此外云伯姬侍﹐尙有蔣蕊蘭字玉嫣﹑薛纖阿字云卮二人﹐其詩俱見《杭郡三輯》。

云伯子裴之有才婦曰汪端﹐嘗選定《明三十家詩選》﹐遠出牧齋﹑竹坨﹑歸愚諸選本上。裴之早卒﹐爲重刊《澄懷堂遺詩》。於云伯《頤道堂詩》﹐亦多所刪訂規正﹐又爲云伯戚邵夢餘刻《鏡西閣遺詩》。生平最愛王仲瞿與王井叔二人詩。井叔名嘉祿﹐長洲人﹐詩人鐵夫子也。爲吳門七子翹楚。著《嗣雅堂初二集》若干捲﹐《桐月修簫譜》詞若干捲。尢工駢文。云伯嘗宴客揚州玉樹堂﹐井叔於座間爲云伯撰《秣陵集》駢體序﹐援筆立就﹐灑灑千言﹐坐客環視嘆羨。阮梅叔當眾誦之﹐至「李供奉脫裘換酒﹐百年三萬六千場﹔杜司勛蠟屐尋詩﹐南朝四百八十寺」﹐擊節曰「李嶠眞才子也。」座客共爲之浮一大白﹐比之王子安《滕王閣序》焉。先娶黃氏﹐字壽玉﹐比部蕘圃女。比部藏宋板書最富﹐壽玉盡能讀之﹐並能道宋槧與今本異同。婚一年卒。井叔賦《悼亡詩》百篇﹐寫《眉奩殘月圖》以寄哀思。繼娶曹﹐字小琴﹐善書﹐墨琴夫人弟悟岡女﹐侄其從姑者也。端常置二人詩集於案頭﹐呼之曰「老王先生」﹑「小王先生」。仲瞿彌畱時﹐以詩稿付裴之﹐爲敬禮定文之托。裴之旋卒﹐未竟厥志。汪重爲選定﹐又以裴之嘗欲刊井叔詩而未果也﹐亦加甄錄。於病中請於云伯﹐必付梓以完裴之人世文字之債﹐云伯諾之﹐不數日而汪卒矣。云伯爲作傳﹐所謂孝慧宜人是也。其所著有《自然好學齋詩》十卷﹐老輩皆推重之。

方壽﹐字蓬客﹐號芝仙﹐山東歷城人。著有《芝仙小艸》。尢善畫﹐工花卉﹐超逸有天趣。性耿介﹐弟官江南﹐寄以吳綾一端﹐答書云「吾家耕可以食﹐織可以衣﹐弟爲廉吏﹐此等物不須也。」弟報書謝之。《雪霽》云「快雪初晴月滿庭﹐淸光無際透疏欞。香生蒼卜心如水﹐閒展《黃庭》一卷經。」

許瓊鶴﹝芝仙﹞﹐山東濟寧州人。諸生許夔臣侄女。《燈花》云「靜夜垂簾坐﹐燈花艷小窗。華輝繡帙﹐春色上蘭缸。結蕊環聯九﹐連枝鏡映雙。爲誰占喜事﹐坐待曉鐘撞。」按夔臣字山瞿﹐以詩名﹐曾輯女子詩爲《雕華集》。待梓﹐翁繡君女史以寄他氏﹐損增刻之﹐別立集名﹐夔臣抑抑病歿。文人好名之獘如此。

閨秀髙氏﹐淄川張亦宣室。《閒居偶成》云「秋成收罷樂閒居﹐每歲倉箱幸有餘。漫道閨中無大計﹐積錢多買課兒書。」觀詩知其有識。

於氏﹐淄川張廷敍室﹐新城人。《夢題萬峯山》云「一桁靑山倒碧波﹐空中去住白雲多。靈槎未許漁人泛﹐惟我曾經夢裏過。」

前記張船山買妾事﹐疑爲後人附會﹐偶與武進陸煒士先生談及﹐因檢《藥庵退守集》相示﹐則此事竟非子虛。按船山於壬申三月四日去郡﹐三月二十六日臨城驛途次尙有爲內子作生日之作。虎邱之詩﹐作於是歲十一月二日。然則小星之占﹐殆是年秋冬時事歟。觀其《癸酉虎邱寓樓卽事》詩云「已分無才能罷郡﹐又因多事望生兒。買魚自擾池中水﹐抵鵲兼傷樹上枝。」則所以納妾之意可見。又《感事》詩云「白小淩波也是魚﹐影娥池上好家居。秋星翦鏡眉如黛﹐春筍扶釵發有腴。樂府可憐劉碧玉﹐才人多事馬相如。幕巢那更談金屋﹐只論華年已誤渠。」自注﹕「去年年十六歸予。」「星小何緣擬聚奎﹐羲圖火澤竟占暌。生原難養丹飛鼎﹐情不能忘素反閨。幸脫罡風畱勁艸﹐且攜明月賦柔荑。佳兒倘入熊罷夢﹐戈印還教左右提。」則攜妾別居﹐情景可想。至是年四月九日﹐又有《閨人聚於山塘寓樓卽事》詩云「鵲巢風定轉陽和﹐江汜眞從悔後歌。信有春堪入藥﹐笑看秋水不生波。要離冢畔難言男﹐乾闥婆前尙著魔。翠黛金章成底事﹐半生婚宦耐消磨。」則旣占脫幅﹐又賦同巢﹐更可於言外得之。煒士先生又謂集中《憐影圖爲懷素芬題卽步自題元韻》之作﹐素芬當卽其姬人之名﹐故有「窺簾梁燕歸方穩」之句。余按素芬姓杜。石執如《獨學廬》中﹐亦有《題憐影圖》詩﹐自注﹕「兼調伯冶。」船山字仲冶﹐其兄亥白又無伯冶之稱﹐惟船山庚申六月寄兄詩有「嫂歿新姬小」之句﹐不知與素芬是一是二﹐存疑於此待考。且惜素芬原詩﹐無從查考也。﹝同時吳門有張騏初者﹐字伯冶﹐其室人錢璞字蓮因﹐夫婦並工詩。蓮囚詩見卷五。騏初納妾催妝見各家詩集。執如所云伯冶﹐當卽指騏初也。﹞

「繡罷頻呼姊妹看﹐暖風晴日滿闌干。花間打散雙蝴蝶﹐飛過東墻又作團。」此吳興女郎《春閨》詩也。團韻妙語﹐未經人道。惜不傳其姓氏。

鄭瑤軒﹐名珊﹐廣東人。梓有《三聽樓詩鈔》﹐多醇雅之作。《初春》云「芳池如鏡薄煙籠﹐艸色靑回夜半風。春到人間無幾日﹐小桃初放一枝紅。」《新柳》云「誰把春衣巧翦裁﹐紆靑曳綠映莓苔。輕盈早逐東風長﹐引得黃鸝出谷來。」

吳陶宰《鼠璞詞》有《臺城路》一闋﹐賦河東君古鏡﹐序云「鏡徑五寸許﹐背有詩云﹕『照日菱花出﹐臨池滿月生。官看巾帽整﹐妾映點妝成。』據查初白《金陵雜詠》﹐知爲蘼蕪舊物。」按蘼蕪詩詞頗富﹐虞山《柳枝詞》詆斥過甚﹐要其文采自足動人也。余最賞其《詠寒柳金明池》一詞云「有恨寒潮﹐無情殘照﹐正是蕭蕭南浦。更吹起﹑霜條孤影﹐還記得舊時飛絮。況晚來﹑煙浪迷離﹐見行客﹑特地瘦腰如舞。認一種淒涼﹐十分憔悴﹐尙有燕臺佳句。春日釀成秋日雨。念疇昔風流﹐暗傷如許。縱饒有﹑繞堤畫舫﹐冷落盡﹑水雲猶故。念從前﹑一點春風﹐幾隔著重簾﹐眉兒愁苦。特約个梅魂﹐黃昏月澹﹐與伊深憐低語。」纏綿婉篤﹐詞意殊勝。

蘼蕪有妹曰絳子﹐鄙姊之行﹐蘼蕪歸虞山後﹐獨居垂虹亭﹐不與人往來。質釧鐲得千餘金﹐構一小園於亭畔﹐日攤《楞嚴》《金剛》諸經﹐歸心禪悅﹐頗有警悟。嘗謁靈巖﹑支硎等山﹐布袍竹杖﹐飄遙閒適﹐視乃姊之迷落於白髮翁者﹐不啻天上人間。嘉興薛素素女士慕其行﹐特雇棹擔書﹐訪絳子於吳門。相見傾倒。遂相約不嫁男子﹐以詩文吟答﹑禪梵討論爲日課。乃同至慧泉﹐溯大江而上﹐探匡廬﹐入峨嵋﹐題詩銅塔﹐終隱焉。其後素素背盟﹐復至李。絳子一人居川中﹐足迹不至城市。蘼蕪數以詩招之﹐終不應。未幾卒。著有《靈鵑閣小集》行世。其《春柳寄愛姊》調《髙陽臺》一詞﹐蓋諷蘼蕪作也。詩云「過雨含愁﹐因風助態﹐江南二月春時。少婦登樓﹐憐他幾許相思。流鶯處處啼聲巧﹐織柔條﹑搖曳絲絲。散黃金﹐持贈旗亭﹐勞燕東西。逢人莫便纖腰舞﹐縱靑垂若輩﹐濁世誰知。張緒風流﹐靈和情更依依。天涯一霎飛花候﹐也應嗟﹑墮混沾泥。怨東風﹐吹醒芳魂﹐吹老芳姿。」

張翰風﹝宛郝﹞《詞選》﹐爲倚聲家圭臬。其子仲遠曾刊其女兄弟詩詞﹐爲《毗陵四女集》。一門風雅﹐可想見其淵源有自矣。長孟緹﹐名糸英﹐適常熟吳廷釒﹐有《澹菊軒稿》。嘗因《擷芳集》收閨秀詩太濫﹐《正始集》選閨秀詩太簡﹐故另選一帙﹐曰《國朝列女詩錄》。次緯靑﹐名珊英﹐適江陰章政平﹐有《緯靑遺稿》。三婉糸川﹐名綸英﹐適同邑孫︱﹐有《綠槐書屋詩》。季若綺﹐名紈英﹐適太倉王曦﹐有《餐楓館稿》。澹菊軒《浪淘沙》云「病怯晚寒嚴﹐休捲重簾。穿簾無柰朔風尖。人與梅花同瘦損﹐一晌懨懨。新月上雕檐﹐眉影纖纖。閒愁暗逐漏聲添。回首嶽雲千里外﹐淸淚空黏。」餐楓館《水仙疏影》云「瑣窗淸冷﹐有仙姿綽約﹐低傍妝鏡。素靨盈盈﹐玉骨玲瓏﹐嫣紅怎許相並。冰魂算與瓊樓遠﹐忍便入﹑等閒花徑。到夜闌﹑明月飛來﹐簾底暗窺纖影。還記深宮舊事﹐翠鬟愁不整﹐塵夢初醒。故國云迷﹐洛水依然﹐幽恨訴將誰省。珊珊休話淩波步﹐怕前度﹑佩環難認。盡深深﹑銀蒜低垂﹐不管曉來風勁。」

孟緹詞筆秀逸﹐得碧山﹑白雲之遺。閨友沈善寶嘗過其澹菊軒﹐時孟緹初病起﹐因論夷務未平﹐養癰成患﹐相對扼腕。出其近作《念奴嬌》半闋云「良辰易誤﹐盡風風雨雨﹐送將春去。蘭蕙忍教摧折盡﹐剩有漫空飛絮。塞雁驚弦﹐蜀鵑啼血﹐總是傷心處。已悲衰謝﹐那堪更聽顰鼓。」善寶援筆續云「聞說照海妖氛﹐沿江毒霧﹐戰監橫瓜步。銅鐵輪𨿽猛捷﹐豈少水師彊弩。壯士衝冠﹐書生投筆﹐談笑平夷虜。妙髙臺畔﹐蛾眉曾佐神武。」前半闋以幽秀勝﹐後半闋以雄壯勝。張作是無可柰何﹐沈作是姑妄言之。宗周嫠緯之思﹐未必便有此事﹐卻不可不有此志。

陳鼎﹐字子重﹐號定九﹐又自署鐵眉道人。著有《滇黔紀遊》二卷﹐《滇黔土司婚禮記》一卷。少時隨宦粵西﹐值明季騷擾﹐不克歸。贅土司龍氏女﹐名繼桓﹐字又少﹐年十七而歿。續娶亦龍氏女﹐本常熟錢伯可女﹐字瑜素﹐名潔﹐幼爲龍氏養女。故《閨秀正始集》訛爲龍全潔。著有《蓉亭詞》。《秋海棠雨中花》云「滿砌濕紅嬌欲滴﹐似睡起﹑渾無气力。看苔蘚籠香﹐薜蘿擁翠﹐相映幽姿別。妒煞曉霞爭艷色﹐柰暮雨﹑絲絲如織。想腸斷西風﹐自憐冷落﹐未與春相識。」

祥符周勻叔﹝星譽﹞姬人吳縣女史許﹁﹝令芬﹞﹐雅擅詩詞﹐兼工繪事。嘗題山東李家店壁云「山程風景日荒寒﹐觸撥離情百不堪。除是瑯琊城畔柳﹐依稀一樣學江南。」「晶奩深鎖懶梳頭﹐脫卻春衫賦獨愁。鳳脛花殘官柝急﹐一衾殘月夢蘇州。」嘉興杜若香﹝漱芳﹞女史和云「衣褪深閨半臂寒﹐塵迷鳳髻亦何堪。五更促起登車客﹐夜色微茫斗指南。」「羅衫冷浸月當頭﹐生小癡憨不解愁。異日重逢諸姊妹﹐細將情緒說皇州。」令芬又有《秋夜卽事》云「ㄙㄙ疏簾暝﹐寥寥小院扃。空煙疑作雨﹐纖月不妨星。窗凝花光白﹐燈涵竹气靑。誰家弄秋笛﹐鷗夢一時醒。」《畫扇自題》云「昨宵微雨下莓苔﹐石背秋花一兩開。僻徑等閒人不到﹐虧他瘦蝶會尋來。」又《臨江仙》詞云「坐又無聊眠又悶﹐彊扶小婢閒行。曲房如水畫簾明。簟腰荷气嫩﹐窗眼竹陰淸。一雨新涼蘇病骨﹐槐花風灑疏欞。晝長持底遣閒情。重鉤《辭世帖》﹐細注《度人經》。」情詞婉約﹐無愧作家。

吳門葉調笙《鷗波漁話》記王惕甫夫婦合璧書卷云「我吳明季以來﹐書家用筆﹐皆以輕秀俊逸見長﹐至惕翁始以遒厚渾古矯之﹐遂爲三百年所未有。𨿽退谷﹑義門﹐猶當讓出一頭﹐何況餘子。墨琴夫人書气靜神閒﹐娟秀在骨﹐應推本朝閨閣第一。此卷前段惕翁書《雜帖詩》十二首﹐行楷相間﹐款題『癸丑四月浴佛節前一日﹐會試榜發下第﹐明日復入宮館﹐食訖而散。歸休家寓﹐客亦不至﹐輒書舊作數首奉寄稼園先生正之。惕甫王芑孫』。後段曹夫人校┈書《蜀江春日文君濯錦賦》一篇﹐款題『乾隆癸丑新正十日書於京師寓館之寫韻軒。墨琴女史曹貞秀』。紙尾惕翁跋云﹕『愚夫婦性皆好書﹐皆不自意以書見稱﹐遂有古人學書費紙之患。長安中求紙都不中書﹐每一臨池﹐動成苦惱。近聞我老友稼園先生自以新意制紙﹐漿捶得法﹐與筆墨相宜。宋諸公多講治此事﹐若歐陽公﹑黃山谷﹑二蔡﹑二米無不能書。蓋必識書之利病而後識紙之精粗。則以稼園而治紙﹐固宜與碌碌者異也。偶寄此卷﹐附言其後﹐俾知愚夫婦方拮據破硯劣毫之下﹐庶幾幹當人北來﹐且不惜數番之惠耳。癸丑五月二日﹐芑孫附識。』」稼園兪姓﹐名大猷﹐吳邑老貢生。余少時曾識之﹐捲卽得於其後人。後攜漢上﹐全椒金子春文學旺華見之嘆賞﹐譜《眞珠簾》一闋題於後云「彩箋曾讀《桃源記》﹐﹝自注﹕詹湘庭丈藏有夫人楷書《桃花源記》。﹞小窗紗﹑重見簪花仙子。柔翰絳唇含﹐喚衛夫人起。瞿眼親研蛾子綠﹐卻手浣﹑蜀江春水。誰似。似淸曉芙蕖﹐露珠收未。遙想靜裏拈毫﹐恰瓊鉤響寂﹐寶鑪煙細。分影到《漚波》﹐﹝自注﹕惕丈著有《漚波近稿》。﹞慣玉臺肩比。見說京華同弄筆﹐爲換取﹑澄心堂紙。應悔。悔名掩蘭亭﹐右軍夫婿。」近年覺阿開士祖觀亦爲題二詩云「淵雅書名藝苑馳﹐每於蕭散見丰姿。客窗偶仿遺山體﹐論字先成《雜帖詩》。」「紅閨墨妙簪花格﹐恰好《黃庭》影寫初。知否神仙翻妒煞﹐彩鸞夫婿不能書。」此卷傳之後來﹐亦藝林一段佳話也。﹝《淵雅堂集》有句云「詩人老去鶯鶯在﹐《甲秀》題簽見吉光。」自注云「石庵相國有愛姬王能學公書﹐筆迹幾亂眞。惕翁蓋嘗見姬爲公題《甲秀堂法帖》簽子也。此文淸逸事之可傳者﹐附記於此。」﹞

《涵碧樓詩稿》﹐仁和黃蘅卿﹝云湘﹞著。《春日書懷》云「瘦盡丁香倦不支﹐杏花春雨捲簾遲。玉釵不換元穡ㄆ﹐紈扇慵裁柳惲詩。家事瑣同琴百衲﹐愁心密比网千絲。夜來更覺無聊甚﹐剔起銀缸讀《楚詞》。」《奄菜》云「綠蟻新浮蟹正團﹐嘉蔬堆上水晶盤。壓殘霜露色逾淡﹐脆入齒牙聲更寒。秋末晚崧名士句﹐雨中春韭故人餐。何如入饔饒滋味﹐也與花豬一例看。」淸新熨貼﹐工於賦物。

「一院露光團作雨﹐四山花影下如潮」﹐昆陵王采薇女史《長離閣集》中名句也。女史宜黃令鞠山第四女﹐年二十四而卒。其第三女亦才而早夭。執山嘗以之比吳江葉天寥之昭齊﹑瓊章二女子云。其才調可想見矣。《長離閣集》附刻《平津館叢書》。集中佳句﹐如《詠木蘭》云「男兒封侯妾何有﹐要取黃金自懸肘。」《步月》云「只鳥時依樹﹐孤螢不上衣。」《秋夜》云「五更霜月欺燈影﹐一樹風鴉續雁聲。」《春陰》云「離愁作霧疑沈水﹐曉病如煙盡著山。」《悼姊》云「把書尋淚色﹐掩幔想衣聲。」《有感》一律云「不見畫釵處﹐驚看過月痕。簾斜生鳥影﹐屏小貼花魂。鳳瑟埋塵冷﹐鮫綃濕淚溫。石牀苔掩鬢﹐黃蜨欲棲門。」皆淸雋邁俗﹐無愧作家。女史尢工校┈﹐能爲虞永興書。嘗爲其婿孫星衍手錄詩稿一冊﹐孫之侄婿龔慶題其後云「手寫新詩墨細研﹐永興楷法尙依然。名山各有千秋業﹐偕老何須說百年。」孫自作事狀云「婚後數日﹐夫人屬余塡詞﹐並約圍棋﹐餘皆未學﹐頗心愧之。後遂爲小詩酬夫人﹐而卒不能對奕。」又云「夫人嘗言唐五代詞﹐率可倚聲﹐被之簫管。春餘夜靜﹐輒取李后主『簾外雨潺潺』詞﹐按笛吹之﹐令余審聽。至『流水落花春去也﹐天上人間』﹐聞者欷。其後寫夫人遺影﹐爲《落花流水圖》﹐以此。」據此﹐則女史又工詞矣。惜集中只載「歸夢到江南﹐綠徧天涯﹐不認門前柳」之《醉花陰》一闋耳。

自燠館涼臺之說興﹐山村水郭﹐野趣天然﹐轉爲若輩所未夢見。偶見雲南趙州蘇竹窗女士《村居》詩云「山罨嵐光水蘸霞﹐村居風味足淸華。一籬鼠迹桃花米﹐滿鼎松風谷雨茶。黃髮拾薪恆事業﹐蒼頭種菜老生涯。論文也或髙軒過﹐笑拔金釵付酒家。」胸次塵俗﹐爲之一洗。

陳雲伯爲小靑﹑菊香﹑云友修墓於西泠﹐徵諸題詠﹐匯而刻之﹐顏曰《蘭因集》。仁和吳蘋香﹝藻﹞有南北曲一套。蘋香詞名最著﹐《花簾》一集﹐嗣響易安﹐曲亦頡頏倚生。玆錄之如下﹕「﹝《步步嬌》﹞金粉難銷湖山路﹐艸綠裙腰露。荒陵落日初﹐一片傷心﹐美人黃土。何處弔蘼蕪﹖把香名一例兜從頭訴。﹝《醉扶歸》﹞一个葬秋墳冷唱逋仙句﹐一个對春山閒臨《西子圖》﹐一个簾垂畫閣綠陰疏。怎蓮胎生迸的蓮心苦﹖最憐他寒膏冷翠彊支吾﹐最傷他蘭因絮果難調護。﹝《皂羅袍》﹞日日畫船簫鼓﹐問湖邊艷迹﹐說也模糊。桃花三尺小墳孤﹐棠梨一樹殘碑古。春煙楊柳﹐秋風荻蘆﹔粉痕蛺蝶﹐紅腔鷓鴣。玉鉤斜誰把這《招魂》賦。﹝《好姐姐》﹞有个謫仙人﹐轉蓬萊故都﹐愛一帶靑山眉嫵。平章花月把嬋娟小傳摹﹐詩禪悟﹐重畱片石將情天補﹐欲倒狂瀾恨海枯。﹝《尾聲》﹞珊珊環佩歸來否﹖早注入碧城仙簿。則問他曾向詩人下拜無﹖」

《蘭因集》中﹐閨秀詩最多。其工麗雅切者﹐如汪逸珠之「翠冷香銷二百年﹐梅亭明月鶴亭煙。羅裙久化飛莊蝶﹐彩筆重題感杜鵑。一徑落花紅灼灼﹐兩堤芳艸綠芊芊。春泥都化媧皇石﹐補滿情天補恨天」﹔桐城方若徽之「情天恨海兩茫茫﹐如此蛾眉合斷腸。春水尙畱仙子影﹐桃花猶學美人妝。魂依素柰心無累﹐死旁寒梅骨有香。吟徧西泠芳艸路﹐一杯梨汁酹斜陽」﹔琴河錢蓮因﹝守璞﹞之「煙柳絲中淺碧流﹐露桃花裏小紅樓。塡平愛海三生願﹐消盡人天萬古愁。瘞玉深深紅雨暮﹐埋香鬱鬱碧雲秋。春山如黛人何處﹐惆悵蘼蕪土一邱」﹔五律如鴛湖沈石﹝﹞之「吹徹《三姝媚》﹐聲聲玉笛涼。樓仍倚鸚鵡﹐碑不篆鴛鴦。玉是嬋娟字﹐花稱姊妹行。西湖比西子﹐辛苦爲誰香」﹔斷句如張云裳之「詞客定能參慧業﹐美人才合葬名山」﹐粵東黃蘭И﹝之淑﹞之「浮梅檻散春波晚﹐快雪堂空夕照斜」﹐秣陵陳友菊﹝秀生﹞之「暝煙月上梨花冢﹐疏雨寒生燕子家」﹐錢塘吳仙芝﹝淑娥﹞之「流水年華成感逝﹐桃花時節總銷魂」﹐汪小韞之「仙子玉鱸三澗雪﹐美人湘管一枝花」﹐陳苕仙﹝麗И﹞之「泥融碧幻鴛鴦瓦﹐花落香銷悲翠裙」﹐徳淸朱湘﹝姮紋﹞之「修到梅花仙眷屬﹐懺來桃葉佛因緣」。芳馨悱惻﹐其秀在骨﹐每讀一過﹐使人心魂俱逸。

《四川通誌》云「鵑紅不知何姓氏﹐於富莊驛題壁﹐自署『蜀女』。有序云﹕『妾生於劍外﹐死別刀環。鋒鏑之餘﹐全家失所。慈親信絕﹐夫婿音訛。依於所親﹐挈至薊州﹐遂偕南下。妾意稍遲玉碎﹐猶冀珠還。期秋扇之重圓﹐願春暉之永駐。流離數月﹐甫達此間。嗟乎﹗陌頭楊柳﹐總是離愁﹔門外枇把﹐都非鄕景。望齊門而泣下﹐思蜀道以魂歸。阿鵑阿鵑﹐生何如死﹖扶病夜起﹐勉書數絕。郵塵信宿﹐便入江南﹐當是薄命人斷送處也。』詩云﹕『萬里飄零百劫哀﹐靑衣江上別家來。朝雲暮雨番番看﹐一路山眉掃不開。』『深閨一命弱於絲﹐金鼓聲中怯幾時。妾恨也同花蕊恨﹐阿誰馬上是男兒。』『阿母音書隔故關﹐兒身除有夢飛還。年年手濯江邊錦﹐不彀人間拭淚斑。』『槁砧望斷路盈盈﹐敲罷金釵憶定情。妾自馬嵬坡下住﹐此生只待卜他生。』『小婢嬌癡代理裝﹐窮途怕檢女兒箱。兒時愛譜《江南好》﹐怕到江南已斷腸。』『霧鬢風鬟一段魂﹐喘絲扶住幾黃昏。殘燈背寫傷心句﹐界亂啼痕與粉痕。』「按常州陸祁孫《崇百藥齋詩集》中﹐有三絕句﹐序云「辛酉正月﹐偕劉大嗣綰﹑洪大飴孫宿富莊驛。寒夜被酒﹐戲聯句成六絕題壁上﹐署曰「蜀中女子鵑紅。」已而傳和徧於京師﹐兩君戒余勿言。頃來平梁﹐有王秀才以行捲來質﹐則悲鵑紅詩在焉。旣爲失笑﹐而死生今昔之感﹐不能無愴於懷。書此寄劉大都中﹐並邀同作。詩中自注曩題壁詩有「年年手濯江邊錦﹐不彀人間拭淚斑」等句﹐則鵑紅身世﹐無待更考。前輩風流﹐可稱雅謔。又吳蘭雪《香蘇山館集》﹐亦有絕句四首﹐序云「嘉慶六年﹐富莊驛有蜀中女史鵑紅題壁詩六首﹐趙君野航見而和之﹐且爲譜《鵑紅記》院本八﹤齒句﹥﹐屬題其後。」然則野航之癡﹐更甚於平梁王秀才矣。附記於此﹐以佐諧笑﹐且使後之讀鵑紅詩者﹐不至有撲朔迷離之感也。

劉ぇ﹐字絮庭﹐歸蔣氏﹔蘭字紉秋﹐歸王氏﹐故劉海樹﹝珊﹞女弟。海樹與陸祁孫唱和最多。祁孫之夫人姓錢氏﹐名惠尊﹐字詵宜﹐著有《五眞閣吟集》。絮庭贈五眞詩曰「小閣春寒夜色分﹐傳來佳句澹如雲。梅花今見亭亭格﹐悔讀蘇家織錦文。」「賦茗簪花絕世姿﹐一門風雅並堪師。春官倘許蛾眉選﹐不櫛應看上第時。」紉秋云「燈前倦繡漏聲長﹐梅影橫窗月色涼。那用鷓鴣重撥火﹐新詩讀罷有餘香。」「披卷終宵不忍拋﹐芳容未睹已神交。相逢若話瑤宮事﹐記看瓊花第幾遭。」女公子三﹐韜字鸞符﹐韞字小絮﹐字霞裾﹐皆讀書工詠﹐與祁孫三女兌貞善。兌貞亦擅風雅﹐尢好作書﹐得歐陽詢﹑裴休之妙﹐故祁孫寄李鳳臺﹝兆洛﹞詩有「半畝鶯花堪入畫﹐一家婦女盡能詩」之句。

●卷二

光緒季年﹐瑞安黃仲弢﹝紹箕﹞歿於湖北提學使之任﹐其夫人以六絕句哭之。偶檢篋衍﹐錄稿尙存﹐惜夫人姓氏﹐未經著錄﹐今亦無從稽考矣。詩云「花市斜街舊寄廬﹐與君同硯學鴉塗。至今遺墨仍盈篋﹐難畫人間舉案圖。」「髙人偶爾賦《閒情》﹐絕妙文章亦有名。此去仙山能少待﹐願分剩藥住蓬瀛。」「堂上慈烏已白頭﹐吳山越水總成愁。豚兒解有桑弧志﹐我爲楹書且少畱。」「稚子童騃最可憐﹐爲君懺悔學參禪。他年遺迹知珍重﹐手寫《楞嚴》第幾篇。﹝自注﹕公手寫《楞嚴經》全部﹐皆徑寸字。﹞」「紅豆燈殘月色淸﹐五更鼓角斷腸聲。藥鑪茶竈今猶在﹐靑鳥何人可寄情。」「淚灑麻衣兩袖寒﹐玉衡乍轉覺春殘。庭前種竹君何在﹐天上人間共話難。﹝自注﹕公素好竹﹐病中令於署中隙地滿栽﹐今竹在而公亡矣。﹞」

許蘅﹐字若洲﹐爲詩人香浦﹝鑑﹞愛女。工詩﹐本家風。歸李氏未久卒﹐時在嘉慶丙寅﹐年僅二十七。香浦爲梓遺集﹐名《繡余遺稿》。葉調笙稱五十年來﹐許氏淩替無人﹐詩板早已散佚。玉骨長埋﹐塵編孰問﹐因摘存其可傳之作。《秋蟬》云「殘暑消初盡﹐鳴蟬尙未休。風來衰柳岸﹐人在夕陽樓。樹樹方零露﹐聲聲似訴愁。君原非宋玉﹐何事苦悲秋。」《鐙花》云「銀缸紅綻一枝明﹐繡閣凝眸喜可驚。我本心中了無事﹐偶然開落也關情。」《題背面美人圖》云「花叢背立態輕盈﹐脈脈春愁畫裏生。尙未回頭通一顧﹐癡情已道是傾城。」皆淸雋可傳。又《伏生授經圖》云「紅顏白髮課鐙前﹐口授瑯瑯廿九篇。博士竟逃坑後劫﹐祖龍難爇腹中編。經畱一脈憑嬌女﹐天爲斯文假大年。欲問從來巾幗事﹐《儒林傳》有幾人傳。」則又格老气蒼﹐自命不凡矣。沈佩玉夫人﹐葉克昌室也。有《月下睡起》云「蛩吟深夜月﹐人臥一庭花。」十字頗爲士林傳誦。又云「四壁虫聲秋已老﹐半窗月色夜如年。」亦佳。

仁和錢謝庵《微波詞》中﹐有《題黃仲則詞集金縷曲》詞﹐其哲嗣小謝﹑廷瑯等皆有和作。小謝之室﹐虞山女史邵秋士﹝廣仁﹞也。所著《吟秋閣遺稿》中﹐亦有《題黃仲則悔存齋後》詩云「才去愁魔又病魔﹐詩人心力漸消磨。才如李賀天還忌﹐哭比唐衢淚更多。入坐無言惟懶慢﹐挑鐙有得費吟哦。吾家衣缽相傳後﹐﹝自注﹕仲則先生曾受業於先伯祖叔寧公。﹞彩筆從今嘆逝波。」女史五六歲時﹐祖母蘇太恭人授以詩﹐卽能吟誦。歸小謝後﹐不數年卽卒﹐僅二十六歲也。錢梅溪《履園叢話》錄其《白秋海棠》詩﹐如「妝閣不須銀燭照﹐斜陽庭院未黃昏」等句﹐風韻殊勝。

吳筠﹐字湘屏﹐號畹芬﹐上虞吳竹溪季女。適嘉興李杏村。杏村好學擅詩歌﹐畹芬相與唱酬﹐常欲出杏村上。有句贈杏村云「柳絮因風傳謝女﹐梅花何福作林妻。」其自負如此。

沈采石夫人名﹐嘉興人。父山漁明經﹐諱光春﹐故禾中宿學﹐著有《醉墨齋詩集》。母許氏﹐諱英﹐號梅村﹐著有《淸芬閣吟稿》。采石少學詩於明經﹐旋學畫於母氏﹐而又與其弟西雍太守相切磋﹐一時有左太衝﹑貴嬪之目。著有《白雲洞天詩》一卷。《中興四將歌》云「中興有四將﹐韓嶽乃可稱。張劉何爲者﹐而亦居其名。張驕劉惰不足道﹐握兵乃比韓嶽早。韓嶽自是生死臣﹐金牌痛哭騎驢老。圖其象者劉松年﹐笑他亦廁韓嶽間。此圖傳之萬萬古﹐論功論罪俱昭然。吁嗟乎﹗張劉地下如有知﹐請看靈巖西湖兩墓定國元勛碑。」《題劉阮入天臺圖》云「做到神仙便有情﹐會仙石上訂三生。重來未必來時路﹐幾樹桃花照眼明。」《春遊》云「知我春遊天乍晴﹐鳥啼花落踏春行。雲山佳處眞如畫﹐一幅生綃寫不成。」《聞鄰曲》云「歌聲宛轉是誰家﹐自啟珠簾月半斜。聽到四弦淒絕處﹐一庭銀海浸梨花。」皆妙。

采石又工畫。嘗爲仁和吳蘋香繪《薴邨煙雨》箑子﹐兼以寫生尺幅見惠﹐蘋香塡《靑玉案》詞謝之云「畫圖別樣開生面﹐牽╈似﹑並州翦。如此江村能幾見。美人何處﹐靑山不老﹐一片煙波遠。折枝花倚東風軟﹐更活色﹑生香滿。何日翠樽湖上款。故鄕山水﹐勞君點筆﹐寫入鵝溪絹。」

福州梁章鉅《閔川閨秀詩話》﹐亦記采石事云「采石﹐嘉興人﹐歸吾閩曾茂才頤吉。茂才遊幕江南﹐寄孥吳下。采石賣詩畫自給。余藩牧吳門﹐先室鄭夫人常延其入署﹐絮談榕城景物﹐采石大有旅居閩中之意。所作詩名《畫理齋集》。錢塘陳雲伯序云﹕『昔人謂王右丞詩中有畫﹐畫中有詩。是以寫輞川之圖﹐雲飛水走﹔紀渭川之作﹐麥秀桑稀。詩壇挹其淸華﹐畫院播其馨逸。鞠林擷秀﹐並擅爲難﹐璇閣徵才﹐兼長抑更尠矣。采石女史﹐槜李名媛﹐羞蘭季女。模山範水﹐畫學最深﹔頌菊銘椒﹐詩才更勝。蓋染鉛華於魏國﹐早承慈母之傳﹔弄筆硯於甄家﹐兼得弟兄之益。歸閩中曾笑厓茂才﹐雙煙一气﹐同爇南丰之辦香﹔比翼同聲﹐共譜東陽之八詠。緣深匏爵﹐奏墨會之靈簫﹔家近武夷﹐聽幔亭之仙樂。中間以令弟西雍刺史出宰雉臯﹐畫舫曾移﹐板輿並侍。丹靑所被﹐珠玉同輝。宮婉蘭翦彩之屏﹐董小宛貼梅之扇﹐方之蔑矣。比以僑居吳下﹐以《畫理齋詩集》乞序於予。餘花國三生﹐香簽萬首﹐嬋娟金粉﹐夙有會心﹐閨閣丹靑﹐略可屈指。金雲門之金碧樓臺﹐則李昭道﹑趙伯駒也﹔汪逸珠之綺羅人物﹐則董叔達﹑劉松年也﹔屈宛仙之白描﹐黃蘭娵之水墨﹐則李龍眠﹑趙子固也﹔碧梧﹑織云﹑玳梁﹑筠如﹑梅卿﹑畹芳﹑智珠﹑香輪之寫生﹐則滕昌裕﹑黃伯鸞也﹔至接武荊關﹐追蹤韋柳﹐煙毫旣潤﹐彤管尢工﹐惟女史爲兼擅矣。其謀篇也﹐如其落墨﹔其賡韻也﹐如其摹古﹔其琢句也﹐如其用皴﹔其選詞也﹐如其傅色。離詩論畫﹐其黃皆令乎﹖離畫論詩﹐其卞篆生乎﹖鳴環動佩﹐人言當世之令嫻﹔石色雲峯﹐我謂閨中之摩詰矣。」又云「余在蘇州修滄浪亭﹐采石爲余再三作畫﹐並再三賦詩。有句云﹕『美政餘閒宜韻事﹐勝區修復必詩人。』時先室鄭夫人五十初度﹐采石邀同吳中名媛如歸佩珊﹑朱竹眉﹑吳香輪﹑陳筠簫﹑徐佩吉輩﹐各獻詩介壽。采石句云﹕『上頭夫婿諸侯長﹐繞膝兒郎祕省官。』皆紀實語也。」又云「署中東偏花畦中有白牡丹一株﹐鄭夫人嘗置酒招采石賞之。采石賦詩云﹕『素心畢竟讓花王﹐侍從多騎白鳳凰。富貴自應畱本色﹐天人原不要濃妝。館陶仙子情如玉﹐虢國夫人影亦香。寄語讕言莫相戲﹐洗紅久已譜淸商。』幕中同人有拈此題者﹐見此詩都爲閣筆。」

李璠﹐字瑤圃﹐嘉興人﹐明經李金瀾姊也。適同裏張芝梁。芝梁貧不能治生﹐終年館於外﹐瑤圃親操井臼﹐奉姑教子之外﹐輒喜吟詠。著有《倚閣吟》百餘首。嘉慶戊辰正月﹐忽有《別外子》詩云「卅載盬鹽甘淡泊﹐一宵風雪了因緣。」是夕死。

山陰王眉叔《笙月詞》中﹐有《金縷曲》二闋﹐序云「關秋芙﹝瑛﹞﹐錢唐蔣靄卿﹝坦﹞室也。工倚聲。嘗偕靄卿遊湖山間﹐一船書畫﹐簾影衣香﹐如神仙中人。余嘗一再過之﹐靄卿以所著《息影廬詩》及秋芙《夢影詞》見貽。旣而羽警日逼﹐靄卿孤身羈越中﹐落魄蕉萃﹐人亦無援之者。千里淪胥﹐音耗遂杳。亂後訪之﹐則夫婦俱死矣。兩集皆失之﹐聞其板亦付劫火。偶於仲修齋頭見《夢影詞》﹐輒假歸重讀一過﹐不禁旣然。爲題二解。」案《夢影詞》流傳絕少﹐吉光片羽﹐同付劫灰﹐僅附其名於《笙月詞》以傳。才人多窮﹐可勝浩嘆。近見秋芙序淩祉媛《翠螺閣詩詞稿》駢文一篇﹐半豹幸窺﹐足知全體。急錄之如下。文云「余曩序汪玉卿女史遺集﹐愛其劌釒閭冰雪﹐拔萃羅紈。如沅花冒煙﹐綽爾姿媚﹔珊网張月﹐朗焉襟懷。霞水爲之失鮮﹐竹素竟至不死。爝火旣逝﹐嗣音爲難。而茝沅﹝祉媛字﹞夫人復以翡翠之心﹐運鑪韝其手﹐軺應鐸而競響﹐菊爲蘭之殿芳。釒義釧瓶盆﹐爲器不嫌夫異﹔醍醐酥酪﹐至味終歸於和。所著《翠螺閣詩》四卷﹐搴芳媚春﹐蜚玉疑霧﹔蘭息胎夢﹐椒馨麗篇。轆轤井中之絲﹐槁砧山上之唱。潭水春影﹐芳艸日夕而動魂﹔紈扇秋輪﹐素月司魄以淒夜。餐花咀雪﹐旁及詩餘﹐華艷之才﹐殆有天相焉。而乃蓮屐謠夢﹐蘭煤讖凶。百子之帳不晨﹐並肩之氈觸痛。琴瑟在禦﹐弦遽離。以愛婦髙柔﹐作悼亡潘嶽。展象文之簟﹐莫解胸舂﹔發虫网之區﹐只增眉繭。嗟嗟﹗廿四宮眞靈之位﹐慧業何多﹔九十劫鍛金之姻﹐妄緣奚極。𨿽鳳遣羽以傳采﹐豹著文而在皮。球璧一篇﹐煙墨千古。亦飲者畱名之想﹐盡戲言當日之心。而簪星隕秋﹐玉樹凋夜。華鬘小劫﹐已完弦氏余緣﹔淚雨秋墳﹐豈憶鮑家遺唱哉。釒英文章依樣﹐未攺葫蘆。哀感中年﹐況聞琴笛。愴蕣華之易謝﹐念冰繭之同功。泉陸殊塗﹐古今同痛。不揣蕪穢﹐書代糠粃。若謂妝樓紀聞﹐自有張泌﹔《玉臺》序首﹐當推徐陵。何待瓦礫之姿﹐濫混金銀之气也。羽釵無恙﹐落紙猶聞﹔玉葉在人﹐辦香未墜。後有感者﹐當券予言。咸豐四年四月錢唐秋芙女士關釒英譔。」毗陵孟蒓生近從杭縣許子安處得蔣靄卿《夕陽紅半樓詩詞剩稿》鈔本﹐中附載秋芙女史爲常州莊盤珠作《秋水詞》駢序一篇﹐字多脫落﹐故不備錄。秋芙又有《三十六芙蓉詩存》。其妹曰﹐字侶瓊﹐亦工詩詞。據丁丙《杭郡詩三輯》﹐知秋芙之卒﹐實先於靄卿﹐靄卿爲作《秋燈瑣憶》以志悼亡之戚。又稱秋芙好佛﹐嘗勸靄卿早納妾﹐辛酉杭城再陷﹐靄卿與妾凍餓死圍城中﹐故入《忠義紀聞錄》。則與眉叔所稱稍有異同。又陳湘英女史﹐靄卿從兄恭亮字賓梅之室也﹐亦夫婦工吟詠﹐詩並載《杭郡詩三輯》中。祉媛﹐錢唐人﹐丁松生﹝丙﹞之室。母患風疾﹐動止維艱﹐故常歸寧奉侍。已而疾加劇﹐乃徧詣廟中﹐禱於神﹐願以身代﹐而家人未之知也。旣而泣語松生曰「吾不久於世矣﹐以身代母矣﹐勿漏言以重親憂。」未幾卽病﹐迨母病愈而祉媛遂卒﹐歸松生才三載耳。純孝之行﹐不獨以文字傳矣。集中古體以《放歌》及《梁紅玉戰袍小像歌》二首爲最佳﹐余則稍嫌力薄﹔近體則淸雋邁俗﹐風度絕佳。《西湖雜詩》云「簫管聲中蕩畫橈﹐衣香鬢影暗魂銷。流金橋與塗金塔﹐不彀金鍋頃刻銷。」「集慶禪林落日秋﹐昔時遊宴趁風流。畫圖不缺江山缺﹐空羨閻妃面目畱。」「半閒堂外繞煙嵐﹐疊石玲瓏曲徑探。冷笑平章事樓閣﹐丹靑未及木棉。」「禁煙時節近三三﹐泊上人歸渡錦驂。桃李未開梅已謝﹐春風閒煞馬頭藍。」「桃花流水了無痕﹐油壁香車杳墓門。簡簡不呼呼小小﹐西泠橋畔弔芳魂。」「十里湖光漾碧空﹐湧金門外杏花紅。土宜齊向湖氵唇賣﹐黃胖春遊樣最工。」「流水潺潺響不停﹐飛來峯下冷泉亭。媧皇遺恨知誰補﹐萬古天畱一綫靑。」「南屏山色最淸奇﹐斷塔斜陽影半欹。一字沿訛存兩可﹐黃妃勝建號黃皮。」《裏湖棹歌》云「輞川莊外浪迢迢﹐攜得靑樽復碧簫。商略儂舟泊何處﹐嫩寒春曉段家橋。」《春閨》云「薛濤箋滑界烏絲﹐自寫深閨《漱玉詞》。一字推敲嫌不穩﹐碧桃花底立多時。」「夕陽斜映小紅樓﹐楊柳依依最解愁。燕子已歸香已燼﹐簾垂閒煞月兒鉤。」又《菩薩蠻》詞云「檐鈴驚破紅閨夢﹐曉妝人怯餘寒重。纖手卷簾衣﹐風前放燕飛。落紅紛似雪﹐倦了尋香蝶。樓外易斜暉﹐春歸人未歸。」亦淸逸可誦。女史生於四月八日﹐制有玉牌﹐鐫「與佛同生」四字。

《翠螺閣稿》﹐閨秀題詞者頗多。序則有吳蘋香﹝藻﹞﹑關秋芙﹝瑛﹞﹐詩則有錢唐鮑玉土﹝靚﹞﹑仁和髙子柔﹝茹﹞﹑仁和施蓮因﹝貞﹞﹑錢唐孫譜香﹝佩蘭﹞﹑錢塘張蓮卿﹝佩珍﹞﹐詞則有吳縣陸芝仙﹝蒨﹞﹑錢塘韓菊如﹝瑛﹞﹑仁和夏耦鄰﹝蒨雯﹞﹑漢陽燕燕貽﹝翼﹞﹑仁和趙君蘭﹝我佩﹞﹑仁和汪雯卿﹝靜娟﹞﹐皆一時金閨傑彥也。韓菊如《憶江南》二闋云「聰名誤﹐冰雪擅才華。秋雨芙蓉人似玉﹐春風楊柳筆生花。云錦織流霞。」「聰明誤﹐才藻損年華。剩有新編工柳絮﹐堪嗟薄命比桃花。鸞馭返煙霞。」陸芝仙《乳燕飛》云「獨抱牙琴怨。忒無端﹑一彈再鼓﹐朱弦重斷。天下傷心誰似此﹐恨海終難塡滿。嘆歲月﹑暗中偸換。刻燭論詩人似玉﹐怎﹑鏡裏空花幻。便夢也﹐抑何短。翠螺眉黛紅螺硯。最淒涼﹑一般閒卻﹐張郎斑管。剩有閨中酬唱槁﹐待付香檀梨板。未讀也﹑寸腸先亂。何況癡情儂亦累﹐算蠶絲﹑未了餘生喘。愁病味﹐備嘗慣。」過變以下﹐聲情激越﹐抑何其言之悲也。

吳門陳竹士前室金纖纖﹐著有《瘦吟樓詩稿》﹐歿後吾鄕楊蕊淵及李紉蘭﹑陳雪蘭三女士爲捐金付梓﹐陳雲伯詩所謂「蛾眉都有千秋意﹐肯使遺編付劫塵」是也。纖纖嘗與竹士同夢至一處﹐煙水無際﹐樓臺出沒雲气中﹐彷佛有人告之曰「此秋水渡也。」因共聯句﹐醒而憶「秋水樓臺碧近天」七字。其後纖纖小病母家﹐一夕扶病歸﹐謂竹士曰「儂殆不起矣。昨夜夢數女伴邀登一舟云﹕『將往秋水渡。』夢兆如此﹐欲生得乎﹖」果閱十日而卒。竹士繼娶山陰王女士倩字梅卿﹐結衤離未久﹐炊臼重占。病時自知死期﹐臨終澈然﹐有《絕命詩》四章云「半杯梨汁半甌漿﹐精气消磨那得長。餘火閃風偏有焰﹐孤鴻墮雨不成行。遺詩嘔血從零落﹐塵海回頭嘆渺茫。我不戀君休戀我﹐蓋棺只作道家妝。」「吾宗仙侶老方平﹐約采夫容返玉京。斷夢無依云縹緲﹐淨因不昧月空明。九還難向塵寰覓﹐萬感都從魔障生。悟得去來非艸艸﹐彩旖絳節導前行。」「浮雲散盡月當頭﹐到此誰能半刻畱。病葉戀枝終是幻﹐春冰泮水不回流。心空蓬島三生石﹐夢冷元龍百尺樓。歸去碧桃開未盡﹐人間已作一番遊。」「拚向懸崖撒手行﹐匆匆況聽曉鐘鳴。英雄末路歸三寶﹐兒女癡情誤一生。已絕書香悲伯道﹐有誰麥飯記淸明。憐君未了紅塵局﹐何日驂鸞一笑迎。」又絕句二首﹐則爲云伯作也。詩云「文字緣牽總宿因﹐生生死死見情眞。請看收拾殘花骨﹐還是龍華會上人。」「便做神仙也怕愁﹐不如歸去暝雙眸。裁云作帳月爲簟﹐冷臥碧城十二樓。」云伯嘗云「閨閣妙麗之質﹐幽艷之才﹐皆天上謫仙人也。」觀於糸糸﹑梅卿二女士﹐信哉。

《瘦吟樓詩艸》中佳句如林﹐摘錄數首﹐以見一斑。《月夜》云「積水一庭白﹐梨花寒不寒。東風扶病起﹐繞徧曲闌干。煙明苔積暈﹐露重林生瀾。羅袂薄如此﹐抱琴時一彈。」《中秋雨後見月》云「秋雨洗秋苔﹐秋城二鼓才。碧雲捲地盡﹐明月上天來。風定孤煙直﹐蛩寒玉漏催。素娥好酌汝﹐莫負桂花杯。」《閨中雜詠》云「坐愁燒燭到深更﹐雨點疏疏風又生。不信鴛鴦禁得慣﹐一池荷葉變秋聲。」《病中次韻》云「二分春教鸚哥惜﹐一縷寒先燕子知。及世有情春似夢﹐病來無睡夜如年。」皆淸俊邁俗﹐洗盡人間煙火气。

陽湖劉芙初女兄琬懷﹐字撰芳﹐著有《問月樓詩艸》。《重九寄諸兄弟》云「杞菊花前秋興豪﹐未知佳節可登髙。好邀明月成三影﹐莫使新霜感二毛。門外更無人送酒﹐籬邊剩有我題糕。邇來懷抱從誰訴﹐倚徧西風讀楚《騷》。」母金壇虞藹仙﹝友蘭﹞﹐有《樹蕙軒集》。《贈影》云「脈脈挑鐙夜﹐寥寥對月時。苦衷千萬緒﹐惟爾最深知。」撰芳幼承慈訓﹐又與芙初等棣萼競芳﹐宜其詩筆之俊逸矣。

琬懷又工詞。家園中有紅藥數十叢﹐臺榭參差﹐闌干曲折﹐與諸昆仲及同堂姊妹常聚集其閒﹐分題吟詠。塡有長短調六十闋﹐名《紅藥闌詞》。後至京師﹐又成數十闋﹐名《補闌詞》。其《浣溪紗》二首云「消遣閒愁百卉中﹐金鈐小宕語丁冬﹐海棠紅暖一簾風。漫學唐宮傳鼓促﹐未煩隋院翦刀工。輕衫薄袖倚闌東。」﹝看花﹞「坐對銀缸細細挑﹐停釒咸忽聽響蕭蕭﹐幾聲風驟打窗寮。多事檐前懸鐵馬﹐無端庭畔種紅蕉。總拌不寐到明朝。」﹝聽雨﹞

長洲戴藥砰﹝延年﹞《秋燈叢話》﹐稱其繼母族張氏一門風雅﹐九世相傳﹐卽閨中亦多工吟詠﹐與吳江《午夢堂集》可以並驅。藥砰之外祖母章名文雪﹐《題桃花畫扇》云「常占春光碧玉欄﹐紅顏不逐曉風殘。天臺路隔應難到﹐圖與人間仔細看。」《題荷花畫扇》云「亭亭風露洗塵空﹐半隔圓靑漾嫩紅。知有淸歌來水面﹐若耶溪畔鑑湖中。」《杏花畫扇》云「遊蜂著意偎香雪﹐春雨隨時潤錦霞。畫出江南好風景﹐不須遙羨上林花。」《題梅花仕女圖》云「霜綃彷佛見天眞﹐最稱寒香伴早春。斜倚月明疏影動﹐不知誰是弄珠人。」舅母陸名素﹐《香奩瑣事》數首云「春曉傳言出畫屏﹐憐他紅嘴性偏靈。茶靡架下多時立﹐教念《觀音般若經》。」「自捲羅衣斂碧霞﹐頻牽修綆轆轤車。先澆階畔宜男艸﹐催放春來一蕊花。」「瘦樣難憑試細腰﹐惜裁鴛錦斷花綃。云屏夜盡燈花落﹐人在窗前放翦刀。」「晨梳朱鳥曉窗前﹐如水菱花整翠鈿。小玉摘來雙杏子﹐倩他先插鬢云邊。」「竹鑪湯沸松濤響﹐花韻晴欄晝日長。女伴昨來邀茗戰﹐摒擋哥汝試旗槍。」「愔愔深院悶春風﹐玉局輸贏殘劫中。長日不知花影轉﹐子聲敲落一鐙紅。」「大家背地入春園﹐擷取名花不肯言。鄰女卻輸金彩鳳﹐再來重睹玉雙鴛。」「簪花格愛衛夫人﹐摹向晴窗竹露晨。昨得官奴眞榻本﹐鵝溪絹裏又生春。」「愛看瞿鵒畱靑眼﹐洗向春池綠水隈。無數文魚齊上水﹐爭吞云影墨花來。」《寄外和韻》﹕「秋江浪靜息遊魚﹐千里徵鴻系遠書。昨夜風敲桐子落﹐寒威窗外逼更初。」「疏花三逕艷如霞﹐寒霧松間每半遮。不把金錢燈下卜﹐但憑淸夢到天涯。」母姨名衛淑﹐《詠水仙》云「砑羅新制碧衣裳﹐騎鯉人歸煙水鄕。可是淩波微步後﹐至今猶有襪塵香。」

虞山王云上﹐名岱﹐能詩。家素貧﹐常出門負米。其夫人席氏亦工吟詠﹐有「愁連雙鬢攺﹐貧覺一身多」之句﹐傳誦藝林。

合肥女史趙景淑﹐字筠湄﹐少有夙慧﹐喜讀書。嘗集古今名媛四百餘人﹐各爲小傳﹐題曰《壺史》。又著《香奩雜考》一卷﹐徵引詳博。至於韻語﹐特其餘事耳。其論有淸一代詩﹐則取王阮亭﹑李丹壑一派﹐而不喜明七子﹐輒效李長吉﹐蓋天性然也。記其《舟中聞雁》一首云「柁樓不寐寒燈挑﹐愁聽徵雁聲嗷嗷。西風穿林霜月小﹐北斗插地秋天髙。羈臣海上魂應斷﹐獨客天涯渺河漢。只有漁舟自在眠﹐空江影落寒星亂。」又《湖上弔韓蘄王》云「君相籌邊只議和﹐北來鼙鼓震關河。小朝已定紅羊劫﹐大將空悲白雁歌。三字獄成同調少﹐兩宮讎在痛心多。江山滿眼都殘闕﹐忍向西湖策蹇過。」慷慨沈雄﹐能寫出蘄王一生心事﹐則又絕去阮亭蹊徑矣。沒時才廿四﹐尙未字人﹐惜哉。

沈夢蘅女史﹐錢唐韓小亭室也。嘗偕小亭同寓南京陶谷。陶谷者﹐在南京儀鳳門﹐以陶貞白隱居得名。中有六朝梅﹐夭矯不羣﹐匝地如古松。梅實迥異尋常。中有落梅山房﹐樓三楹﹐藏宋刻書數十櫥。外爲園﹐古木時花﹐牡丹最盛。亭臺樓閣﹐各有命名。竟日賦詩塡詞﹐長夏門外綠陰如洗﹐不知有紅塵十丈也。所著有《維揚吟社稿》。《秋月》云「幾點流星環北斗﹐一行斷雁叫西風。」《秋霜》云「古渡艷翻楓葉影﹐板橋迹認馬痕。」時年未滿二十也。又嘗得句云「蝴蝶夢迷蝴蝶艸﹐」屢對未得﹐後得「杜鵑啼損杜鵑花」七字﹐終不愜意。未幾卽卒。宜小亭《無事爲福齋隨筆》中﹐屢致悼嘆矣。

蓮如薩氏﹐雁門天錫之裔﹐歸林星海。林固知詩﹐蓮如與之唱和﹐多雅音。自題其居曰挽鹿﹐有《挽鹿山莊詩艸》一本。《過黑龍江遇風》云「鷓鴣聲裏雨和煙﹐極目蒼茫水接天。到此欲歸歸不得﹐扁舟兀坐日如年。」《落花寄外》云「江南有客夢初醒﹐煙雨蒙蒙悔遠徵。日暮前山余碎綠﹐可憐費盡鷓鴣聲。」《觀唐人秋狩圖》云「遼海暗愁塵﹐原頭萬幕陳。碉戈迎月小﹐寒劍拂霜新。蒼隼扶云下﹐窮猿失木。秋郊余獸盡﹐莫更再圍春。」皆有唐人格調。

《五色蝶次韻五首》﹐閩縣汪淑瑞女士作。藻思綺句﹐傳誦一時。詩云「簾前弱翅望依稀﹐每到花陰不見飛。上下渾疑風度葉﹐飄飄似愛翠爲衣。靑眞可踏嬌無力﹐黛縱能描瘦未肥。欲翦碧羅依樣繡﹐南園撲得兩三歸。﹝靑﹞」「莫遣鶯梢見又稀﹐宮錢化去任紛飛。何當曲譜諧金縷﹐恰與春光斗鞠衣。色奪萱叢花並膩﹐香收艸蔓葉俱肥。蘧蘧若入荼醵架﹐去路遮來歸未歸。﹝黃﹞」「絳紗窗外覓偏稀﹐忽向瓊欄作對飛。一片紫雲堆艷翅﹐半簾紅雨濕春衣。刺成朱縷殊難比﹐繪與丹砂倍覺肥。誰把胭脂來點染﹐杏花十里看春歸。﹝赤﹞」「梨云漠漠午風稀﹐玉翅輕揚栩栩飛。曬粉最宜香作魄﹐惜花偏怪冷侵衣。半林明月黏初定﹐數點梅花映更肥。可否梁園偕雪舞﹐瑤華踏處竟忘歸。﹝白﹞」「漆園夢裏往來稀﹐樹罨箐深自在飛。野徑何須著金粉﹐深秋休與認烏衣。饒他黛色憑須染﹐拭得藍光竟體肥。細雨濃煙春漠漠﹐柳陰多處正宜歸。﹝黑﹞」

閨秀毛畹芬﹐工詩﹐有「髙城九月瀟瀟雨﹐腸斷重陽更憶家」之句。故趙懷玉題其詩後《眉峯碧》詞云「筆向徐陵取﹐願把珊瑚與。最喜琴聲共綠窗﹐趁暇日﹐添眉嫵。說盡思親語﹐做盡悲秋主。莫遣新詞唱到殘﹐髙城容易瀟瀟雨。」

吳門張滋蘭﹝允滋﹞﹐與張紫蘩﹝芬﹞﹑陸素窗﹝瑛﹞﹑李婉兮﹝美﹞﹑席蘭枝﹝蕙文﹞﹑朱翠娟﹝宗淑﹞﹑江碧岑﹝珠﹞﹑沈蕙孫﹝糸襄﹞﹑尢寄湘﹝澹仙﹞﹑沈皎如﹝持玉﹞結淸溪吟社﹐世所傳「吳中十子」者是也。有《吳中十子詩鈔》。論者謂媲美「西泠十子」。滋蘭號淸溪﹐別號桃花仙子﹐任心田﹝兆麟﹞室﹐工詩文﹐善寫墨梅。於歸後﹐偕隱林屋山中﹐琴瑟倡和﹐詩學益進。有《潮生閣吟稿》。《秋後懷心田夫子》雲「雨霽銀燈夕﹐纖雲入暮天。芙蓉還寂寞﹐秋水自嬋娟。寒雁聲疑斷﹐虛窗夜不眠。思君在髙閣﹐淸夜撫冰弦。」紫蘩號月樓﹐其所著曰《兩面樓偶存稿》。《秋夜懷寂居禪友》云「樓空秋思迥﹐憑眺獨蕭森。月境開靈覺﹐霜鐘警道心。可憐黃葉落﹐無柰白雲深。想得安禪處﹐天花正滿林。」素窗工塡詞﹐詩稿曰《賞奇樓艸》﹐曰《蠹余稿》。《十愁吟》云「殘照西風碧樹秋﹐行雲望斷楚江樓。不知何處吹橫竹﹐喚起新愁與舊愁。」又「《五噫》歡斷牛衣泣﹐今古才人一樣愁」等句﹐讀之使人淒然。蘭枝又號蕓枝﹐所著《采香樓詩艸》中佳句絡繹﹐如「楊柳曉風人別後﹐杏花微雨燕來初」﹑「靑山城郭斜陽外﹐黃葉人家細雨中」﹐可謂詩中有畫。寄湘字素蘭﹐有《曉春閣集》。皎如號佩之﹐有《停雲閣稿》。碧岑自號小維摩﹐其自序所著《靑藜閣詩鈔》有云「生世不諧﹐癡頑彌甚。窮年痼疾﹐匿影於寒衾﹔終日坐愁﹐藏身乎鍼孔。孰云酒可忘憂﹐不信犀能蠲忿。中懷悲愴﹐莫敢告人﹔滿腹牢騷﹐誰堪共語。茹齋繡佛﹐徒懺他生﹔附贅懸疣﹐其如今日。寸心鬱鬱﹐何能容萬斛之愁﹔弱骨蕭蕭﹐焉可罹百千之病。」又詩中斷句如「甘來蔗尾甜終薄﹐香到梅花味亦酸」﹑「藏身敗葉應知幻﹐食字癡覃信可仙」﹐抑何其言之悲也。翠娟長洲人﹐詩集名《修竹廬吟稿》。《月夜聞笛懷淸溪》云「天寒露重不勝情﹐遙夜披衣坐月明。何處樓中還弄笛﹐落梅如雪滿江城。」與吳縣李婉兮《秋夕》之作相似﹐而風神稍遜。婉兮《秋夕》云「十二層樓夜月明﹐美人簾底坐吹笙。芙蓉露冷秋衣薄﹐翻到《霓裳》第幾聲。」婉兮適諸生陸昶﹐有《琴好樓集》。蕙孫號散花女史﹐教授起鳳女。善洞簫﹐制有《簫譜》。其所著有《繡余集》《翡翠樓詩文集》。《浣紗詞》嘗有「聽殘紅雨到淸明」之句﹐膾炙人口﹐咸稱「紅雨詩人」。詞中佳構﹐如《送春》云「梨花春雪﹐杏花春雨﹐畢竟春歸何處。問春春不語。」秀逸無比。《心齋林屋吟稿》﹐蕙孫與碧岑皆有題辭﹐而蕙孫四絕尢佳。錄其三首云「釣雪灘邊景色蒼﹐家臨煙水對寒塘。須知詩酒年年事﹐都是江山花艸場。」「吟徧東溪幾曲灣﹐錦囊佳句許誰刪。鳥啼花落春常在﹐興寄王裴輞水間。」「展來縹帙滿瓊瑰﹐浣露焚香誦幾回。今日文章推鉅手﹐他年長慶數元裴。」自注﹕「淸溪夫人亦工詩。」一諷詠間﹐覺淸溪夫婦山水倡隨之樂﹐如在目前也。

張桂森﹝蘊﹞《感懷》云「喞喞虫聲亂雁聲﹐風吹鐵馬戰愁城。怪他永叔三秋賦﹐不賦深閨別後情。」論者謂與江碧岑《讀顏宛在遺詩二絕》云「謝襄嬌小病來慵﹐咄咄生涯落落胸。顧我習忘禪有力﹐不妨蒙眼坐鍼鋒。」「三年錯謬杳難知﹐風劈蓮心恨吐絲。造物疾人知有種﹐文章終古吝蛾眉。」悲從中來﹐同一酸楚也。

前錄山陽許謹齋侍姬﹝玉岑﹞《飼蠶詞》﹐有「綠窗人自懶於蠶」之句﹐妙矣。近見華亭張淸河﹝玉珍﹞《看蠶詞》云「陰陰村落養花天﹐浴種歸來谷雨前。記得去年春較暖﹐早蠶此際已初眠。」「閒聽食葉最關情﹐仿佛詩人下筆聲。懊惱鷓鴣偏喚雨﹐个儂心事要春晴。」隨手寫來﹐不粘不脫﹐正可與玉岑之作並傳。

袁隨園孫女紫卿﹐適江寧吳伯釒英大令。著有《簪筠閣詩》。《於歸後三日對鏡》云「曉起窗前整鬢鬟﹐畫眉深淺入時難。鏡中似我疑非我﹐幾度徘徊不忍看。」情致絕佳。同時有浦合雙女士夢珠《臨江仙》詞云「記得糸麗笄侵曉起﹐畫眉初試螺丸。春痕淡淡上春山。乍驚新樣窄﹐較似昨宵彎。一樣敷來仙杏粉﹐難勻怪煞今番。傳聞郎貌玉珊珊。妝成嬌不起﹐偸向鏡中看。」與前詩可謂異曲同工。按浦女土詞共有十二首﹐黃韻珊《國朝詞綜續編》錄其六首﹐並序云「嘉慶甲子上元﹐從芙蓉山館得蘭村先生《臨江仙》詞十二闋。久深泥絮之悲﹐復動風蘋之感。彊收鮫淚﹐研以麝臍。依數和成﹐用申惆悵。惟是天名有恨﹐媧補難全﹔水號相離﹐禹疏不到。頻喚柰何﹐冀逢子野﹔竟能悔過﹐尙望連波。錄奉璧雙夫人正之。薛濤箋小﹐難徧書薄命之詞﹔秦女笙淸﹐或善譜工愁之曲耶﹖」詞云「記得春閨初學繡﹐花繃髙似身長。金釒咸拈得費思量。不分花四角﹐何處到中央。碧綠靑紅親手理﹐殘絨唾上紅窗。嬌癡渾未識鴛鴦。怪他諸女伴﹐偏愛繡雙雙。」「記得鬟絲初覆額﹐綠云低壓眉齊。人誇心巧有靈犀。簸錢贏智姊﹐鬥艸勝蘭姨。月影一庭邀小婢﹐迷藏閒捉樓西。往來花底影迷離。怕人聞響さ﹐劃襪上唐梯。」「記得水紋涼不動﹐一天云浸魚鱗。畫船欲上更逡巡。羅衣輕似葉﹐香借藕花燻。忽地白蘋風起處﹐蘭橈吹近湖濱。關心未肯采紅菱。憎他絲宛轉﹐生性解纏人。」「記得雙星偸拜日﹐輕開子冰紋。沈沈深院寂無人。生憎風一陣﹐低揭藕絲裙。八尺藤牀紅玉枕﹐桃笙一綫涼痕。忪惺夢破乍回身。鬢松誰替整﹐狼藉一窩云。」「記得消魂橋畔路﹐無端細馬馱歸。蘼蕪長徧舊紅閨。縷金箱啟處﹐塵滿五銖衣。聞說犀簾紅淚漬﹐檀奴瘦減腰圍。紅墻不隔燕雙飛。怪伊難寄恨﹐只解啄香泥。」「記得傷春經病起﹐日長慵下妝樓。慧因悔向隔生修。艸偏栽獨活﹐花未折忘憂。尺幅生綃窗下展﹐親將小影雙鉤。畫成未肯寄牽牛。只緣描不出﹐心上一痕秋。」末首視崔徽寫眞寄裴﹐更進一意﹐倍覺淒艷動人。

淸初詞人﹐工爲南唐五季語者﹐當以納蘭容若爲最。《飲水》一編﹐旣已如柳七之「曉風殘月」﹐有井水處﹐傳唱殆徧矣。余最愛其集中悼亡諸作﹐逸響淒音﹐含思宛轉﹐想見閨中風調﹐亦復不凡﹐宜乎薰香荀令﹐有神傷之戚也。然觀蔣氏《詞選》錄吳興女史沈禦蟬﹝宛﹞《選夢詞》﹐謂是容若妾﹐其《菩薩蠻》云「雁書蝶夢都成杳﹐云窗月戶人聲悄。記得畫樓東﹐歸聰系月中。醒來燈未滅﹐心事和誰說。只有舊羅裳﹐偸沾淚兩行。」妾侍中有如許才調﹐乃《飲水》詩詞中﹐絕無一語提及﹐宜詞意之有怨抑矣。

閩妓鄭玉筍﹐幼卽聰慧能詩。「開奩含粉淚﹐莫照可憐人」﹐其十四歲詠鏡句也。十七卒。或爲作《香雪畱痕詩》以記之。又有慕碧雲者﹐亦句闌中人﹐以不肯輕失身投水死﹐年亦十七。張亨甫先生《南浦秋波錄》中﹐附其絕句云「斜照寒珠箔﹐飛花糝王杯。春潮將舊恨﹐一日一回來。」七律云「一過淸明倍黯然﹐萬愁俱到落花前。通辭婢讓紅鸚鵡﹐抱病人如白杜鵑。南浦阿誰還送別﹐東風從此又孤眠。從來不下傷春淚﹐也算無情負少年。」瑤想瓊思﹐蘭芳竟體﹐宜其從春水量愁﹐不肯向風塵作伴矣。

毛西河年少時﹐以度曲知名。薄遊馬州﹐當壚者馮二名弦﹐夜聞西河歌﹐倩人致意。西河辭之曰「吾不幸遭厄﹐吹ね渡江﹐彼傭不知音﹐豈誤以我爲少年遊耶﹖」次日遂行。馮氏有《讀西河新詞江城子》二闋云「綠陰何處曉啼鶯。弄新聲﹐最關情。一夜寒花﹐吹落滿江城。讀得斷碑黃絹字﹐人已渡﹐暮潮橫。」﹝其一﹞「蘭陵江上晚花飛。冷煙微﹐著人衣。無數新詞﹐最恨是桃枝。待得蘭陵新酒熟﹐桃葉好﹐送君遲。」﹝其二﹞誦之殊覺淒惋。

雲間諸嗣郢﹑董兪諸君﹐曾於重陽後作神山之會﹐卽彭仙人棲神處也。時吳梅村在座﹐連遣覓女郎倩扶不得。夜分氵扈上張宏軒﹝錫懌﹞來赴。投刺後﹐梅村命以己車迎入﹐使者傳覆須兩車﹐頗訝之。及至﹐則挾一衣冠少年﹐光艷暗射﹐若薄雲籠月﹐人各卻步﹐且不敢詢姓氏。及移燭燭之﹐則倩扶也。一座嘩然。蓋是時已與宏軒定情久矣。宏軒有《意難忘初晤》《人嬌惜別》《鳳棲梧寄憶再晤》諸詞﹐流傳人間。其序曰「時維秋月﹐節屆登髙。思逸事於龍山﹐遇佳人於鶴浦。啣杯浹日﹐判袂經旬。兔簡頻濡﹐鴻箋數寄。堪笑沾泥之絮﹐翻憐逐水之萍。品其髙韻﹐人更澹於黃花﹔感此微詞﹐意每傷於綠葉。」倩扶美而才﹐故梅村諸人亟賞之。後有《寄宏軒主人》詩﹐其落句云「不道離愁深似許﹐輕教分手盼重過。」毛西河和云「但遇龍山髙會後﹐尙疑靑雀夜來過。」正暗刺前事也。

錢塘沈湘佩女史善寶著有《名媛詩話》。其論詩曰「詩猶花也﹐牡丹﹑芍藥﹐具國色天香﹐一望知其富貴。他如梅品孤髙﹐水仙淸潔﹐杏桃艷﹐蘭菊幽貞﹐此外則或以香勝﹐或以色著﹐但具一致﹐皆足賞心﹐何必泥定一格也。然最怕如翦彩爲之﹐毫無神韻﹐令人見之生倦。讀湘潭郭六芳《論詩》云﹕『玉溪獺祭非偏論﹐長吉鬼才亦妙評﹐儂愛湘江江水好﹐有波瀾處十分淸。』『廚下調羹已六年﹐酸碱情性笑人偏。近來領略詩中味﹐百八珍饈總要鮮。』『今古才人一例看﹐端莊流麗並兼難。桃花輕薄梅花冷﹐占盡春風是牡丹。』可謂『實獲我心』矣。」按六芳字漱玉﹐著有《繡珠軒詩鈔》。絕句最佳。《歸安舟中作》云「曾經有夢到瀟湘﹐夢裏歸家路渺茫。今日聽風兼聽水﹐轉疑儂又夢還鄕。」《舟還長沙》云「儂家家住兩湖東﹐十二珠簾夕照紅。今日忽從江上望﹐始知家在畫圖中。」

六芳妹笙愉﹐名潤玉﹐字照華﹐一號壺山女士。適李石梧中丞星沅子杭﹐字梅生。早入木天﹐生長華無﹐而其詩淸新俊逸﹐絕無富貴之气﹐可貴也。所著有《簪花閣詩艸》《梧笙館聯吟》。梧笙館者﹐伉儷唱和之處。人謂其琴瑟之篤﹐可繼秦徐。又嘗手刊《湘潭郭氏三代閨秀詩集》以志家學。女月裳﹐何慶涵室﹐子貞太史之子婦也。冢媳郭智珠﹝秉慧﹞﹐卽笙愉女侄﹐皆工吟詠。笙愉臨歿前數日﹐夢吐絲盈掬﹐故其平生纏綿細膩之思﹐盡在集中。《秋日懷六芳姊》云「玉簫宛轉答淸歌﹐明月當庭一鏡磨。想到微吟倚修竹﹐秋風翠袖晚涼多。」《偶成》云「風搖翠竹影參差﹐低拂南窗暑不知。小榻夢回人意淡﹐一簾花气一篇詩。」《梅影》云「一鉤新月破黃昏﹐翠羽翩翩恰到門。喚起梨云同一夢﹐綠云滿地了無痕。」《題環碧園》云「玻璃四面影縱橫﹐細艸含香恰嫩晴。一幅春山好圖畫﹐花藏樓閣柳藏鶯。」五言如《奉姑命入都》云「薄宦敢雲貴﹐故鄕依舊貧。」《和石梧韻》云「似我離懷遠﹐知君鄕思多。」「秋色淡如許﹐砧聲不可聞。」「綠酣胡蝶夢﹐紅暈海棠枝。」七言如《和石梧》云「浮名不過當場事﹐知己何愁異日無。」「偶隨時樣梳新髻﹐爲喜家常著故衣。」「嬌兒習字移燈影﹐弱女敲詩愛月華。」《涿州道中》云「一路麥花秋色裏﹐數椽茅屋夕陽中。」《春日環碧園》云「柳因風軟嬌無力﹐花到香濃靜不聞。」皆能抒寫性靈﹐一洗斧鑿堆砌之迹。智珠卽梅生室﹐幼失恃﹐依諸姑習詩文﹐明慧絕倫﹐過目了了。旣長歸梅生﹐孝賢婉娩﹐琴瑟酬唱﹐頗似舅姑。笙愉棄世﹐智珠寒疾未瘳﹐力疾經理﹐哀毀過甚﹐不半年亦卒﹐年僅十八。有《紅薇吟館遺艸》﹐淸婉絕塵。《過洞庭和梅生》云「始知天地闊﹐不盡古今愁。」《種梅》云「掃開積雪千重影﹐種得東風第一枝。」《紅拂》云「英雄何處無知己﹐難得傾心是美人。」

錢塘梁晉竹夫人黃巽﹐字順之﹐號蕉卿﹐相國文僖公七世女孫。少受其母雷夫人教﹐解吟詠。著有《聽月樓詩稿》。《偶成》云「滑笏春蔥臨晉帖﹐玲瓏小幾供唐花。」《寄穎卿妹》云「家遠愁看花姊妹﹐病多難配藥君臣。」《不寐》云「蛩語鬧於牛馬斗﹐雞聲難似鳳鸞鳴。」《丙寅除夕》云「百年已過六千日﹐一飲直須三百杯。。《呈程十然丈》云「帷絳經言飛白宇﹐殺靑史筆《比紅詩》。」《病中偶成》云「竹徑亂敲風似翦﹐蕉窗不住雨如麻。」皆有元人風致。年十九﹐歸晉竹。後晉竹侍父入粵﹐蕉卿以母病不能從。未幾晉竹患咯血癥﹐蕉卿聞而心驚﹐間關度嶺以往。未及半年﹐猝得風疾﹐竟沈綿以死。晉竹作輓聯曰「四千里累爾遠來﹐父在家﹐母在殯﹐翁姑在堂﹐屬纊定知難暝目﹔廿三年棄予永訣﹐拜無兒﹐哭無女﹐繼承無侄﹐蓋棺未免太傷心。」淒戾不堪卒讀。

《林下風淸集》﹐興化李芬子國梅著。古詩最佳。《將進酒》云「朝吟《薤露歌》﹐夕進新丰酒。黃鵠舉翼四海窄﹐鷦鷯齷齪夫何有。樽前有酒盤有餐﹐請君秉燭遊夜闌。我聞人生不滿百﹐何用行憂坐嘆凋朱顏。君不見漢家丞相富貴時﹐賓客傾蓋如雲馳。片言不合詔下獄﹐折辱翻遭小吏欺。又不見田竇嬰相傾奪﹐公卿半屬門下客。一朝勢盡歸武安﹐魏其筵前誰避席。人情反覆多如此﹐世路羊腸宛相似。周公大聖有流言﹐鄒孟遭讒誰見理。髙牙大纛專城居﹐不如閒行隴上把耕鋤。鳴鐘列鼎食萬戶﹐不如閉門安坐酒一壺。流光駒隙亦易過﹐咄嗟身世徒邱墟。試看紛紛行路者﹐覆車折軸將焉如。」

烏程戴淸﹐又號洗蕉考人﹐陽湖惲次山中丞之繼室也。寄寓蘇州﹐喜作打銅旗之戲﹐故蘇人稱爲「打銅旗之惲老太太。」著有《洗蕉吟館詩詞鈔》。其《落葉》詩云「曾記攜柑此聽鶯﹐天涯回首總淒淸。車停石徑霜無迹﹐屐響空山月有聲。搖落頓成今古感﹐飄流何限別離情。笑他巧借衝波力﹐也作乘風萬里行。」「漫說東籬菊正佳﹐連朝只覺悶難排。飄零如抱羈人怨﹐榮悴偏關達土懷。枳棘幾曾除掛礙﹐便楠也復付沈埋。阿儂別有傷心事﹐長記供炊仰古槐。」「樓頭此日倦登臨﹐暮雨瀟瀟匝地陰。泥滓生涯禁蹴踏﹐秋風身世任浮沈。綠收平野千峯出﹐紅映斜陽一徑深。只有蒼松矜傲骨﹐歲寒猶抱後凋心。」「欷如譜《雨霖鈴》﹐飛過山亭又水亭。曉渚亂隨雙槳去﹐夜窗獨擁一燈聽。夢回絕域書頻寄﹐客送秋江舟自停。何似種桃天上好﹐瑤池阿母共長齡。」

臨桂況夔笙近刊《二云詞》﹐有詠六三園綠櫻花數首。其《南浦》第一詠序云「日商某氏寓園﹐在寶山縣境天通庵東北。園中櫻花﹐深紅﹑淺紅﹑白色各不下十數株﹐惟綠色祗二本﹐殆亦艱致。曩見綠菊﹑綠茉莉﹐花仍白色﹐微含碧暈而已﹐此花竟花葉同色﹐誠異品矣。如髫年碧玉﹐袖含情﹔又如萬點垂楊雨﹐和煙欲滴。自有花以來﹐未有若斯芳倩者也。倚樹無言﹐令人作天外飛瓊想。」後附其夫人吳縣卜女史娛和作﹐《玉樓春》第四詠云「春波照影亭亭立﹐妒煞垂楊幽徑側。翠紅相映越精神﹐回首扶桑初日出。宮眉淺黛羅衣碧﹐比似丰姿渾未及。膽瓶誰插最繁枝﹐雨過遙天同一色。」瑤想瓊思﹐爲綠櫻花生色不少。

眞州鄭鴻﹐字秋影﹐張南垞之侍史也。能詩。年僅二十死。《偶成》云「閉門卻到夕陽斜﹐自笑茅檐類小車。偏是西風最多事﹐書聲偸送到鄰家。」

錢唐徐紫珊《淸波小志》云「趙琳﹐予母姨之少女也。少予十歲。其五歲時﹐信口而吟﹐皆能成句。憶侵晨客至呼酒﹐予曰﹕『捨北何人呼卯酒﹖』琳答曰﹕『海南有客賣丁香。』蓋其時有粵東客攜丁香酒求售也。一日﹐予見後園春艸﹐吟曰﹕『幾叢芳艸淒迷綠﹐』琳卽云﹕『一樹夭桃煙雨紅。』此外不能多舉﹐殆夙生慧業也。琳後適人﹐卽病歿。」

又云「學士巷西角墻內﹐舊有小樓一座﹐陳姓老姥名黑姊姊者同一子居之。康熙丁巳正月望後﹐予過其下﹐見一女子倚樓望湖﹐年可十八九﹐雲鬢微籠﹐金釵橫髻﹐外衣紫綃﹐內以水紅衫襯之﹐誠絕色也。予驚詫此從何來﹖有鄰姑常出入余家者﹐走問之﹐云是吳下人﹐偕母與兄三日前渡湖來﹐向船工覓小寓﹐船工卽黑姊姊子也﹐讓屋與之居。此女能賦詩﹐兼善繪事﹐聞有新安賈以五百金聘定﹐不停日卽去矣。予囑鄰姑可持女詩畫來﹐得一見便畀汝﹐不畱也。姑卽去﹐有炊一飧飯頃﹐攜聚頭扇一柄匆匆過予齋﹐投案上曰﹕『速看﹗我是乘間取來﹐彼不知也。』予展開﹐有詩曰﹕『鐙宵不見一燈紅﹐礙煞平江半面風。到得西湖覓西王﹐那知殘雪尙朦朧。』下書『燈夜從吳江至西湖作』。『樓西望不見西施﹐樓角寒梅有一枝。從此吟魂得相傍﹐黃昏捲起暖簾兒。』下書『寓樓見梅花一樹﹐喜而有作』。『羊燈照我下長河﹐吹落梅花比淚多。姊妹今宵休記憶﹐冷風殘雪到淸波。』下書『抵杭州淸波門作』﹐款落『茂苑薛皇瑛。』予讀畢不獨魂銷﹐且舌撟不下﹐急援筆鈔之。睹其墨色晶瑩﹐書法《十三行》﹐詩是日來初脫稿者。予卽持扇還鄰姑。越一日果發﹐行李渡江去矣。後細訪新安賈﹐有知之者曰姓馮﹐予笑曰﹕『得非馮魁耶﹖』」

磁州張湘東﹝金管﹞之從姊之女史﹐工詩早世。佳句如「斷煙寒食節﹐小雨落花天」﹑「客路徧黃葉﹐秋山多白雲」﹐皆淸婉可誦。

光緒初年﹐常熟有宗婉生女士工詩﹐其女倩宜亦工詩。婉生有《悼云兒》詩云「老姑長慟痛孫亡﹐夫婿枯眸悼子殤。惟我傷心轉無淚﹐爲兒檢點殮時裝。」《雜感》云「鳳泊鸞飄信命乖﹐九齡稚子系人懷。不知曾減嬌癡否﹐昨夢催儂制錦鞋。」倩宜《春閨雜詠》云「滿庭長徧碧蘼蕪﹐露滑弓鞋怯欲扶。閒握桃花新扇子﹐紅欄幹外撲春駒。」「春愁春恨損人懷﹐懶賞花枝到玉階。可柰禁煙時節近﹐鄰娃催繡踏靑鞋。」皆楚楚可誦。婉生著有《夢湘樓詩稿》﹐倩宜著有《繭香館吟艸》。

程浣靑女史﹐有《辭人借書》一絕云「年來自笑蠹成魚﹐不惜金錢只惜書。白璧恐無歸趙日﹐世間誰是藺相如。

嘉善朱聽秋女史﹐詩筆淸雅。《病中述懷》云「銅漏點殘憐夢短﹐珠簾不捲怯春寒。」《秋興》云「燕子生涯如昨夢﹐菊花心事盼重陽。」皆可愛也。

醉靑女史﹐涇川吳朝昌大令之女也。僑居湖北宜昌﹐詩筆甚淸。大令宰雲南建水時﹐女史有《秋夜病起不寐憶二老及諸弟妹詩》四絕云「新涼一味晚來多﹐寂寞深閨可柰何。四壁秋虫鳴夜月﹐那堪時節半消磨。」「夢魂夜夜赴滇池﹐臥病纏綿瘦不支。月冷風涼更漏靜﹐只增愁緒與離思。」「一別椿萱已數秋﹐無家離恨積心頭。惟求雁足傳書際﹐常帶平安莫帶愁。」「趨來燕雁自年年﹐楚北滇南路幾千。何日鄕間重聚首﹐依依膝下話團圓。」

王竹素﹐吳閶人﹐字寄巖﹐能詩﹐喜與名人唱酬。所居樓題聯深自負。會掖縣諸生趙石寅﹝琳﹞遊吳閶﹐竹素聞趙善琴工詩﹐大會賓客﹐索題詩。竹素生於七月八日﹐諸客詩無當意﹐獨石寅詩有句云「巧讓天孫方一夜﹐明當玉兔漸圓時。」竹素大驚賞﹐遂委身焉。旣歸﹐大婦不能容﹐漸至憔悴病卒。石寅哭之﹐作詩三十首﹐有「佳人誰絕世﹐知已卽傾城」之句。嘗見一書載其事甚詳﹐並記其樓上楹聯﹐今不記矣。竹素詩多散佚。《寄石寅夫子》云「夜夜梅花夢裏香﹐半春淸瘦倚回廊。前期總驗蓍占好﹐屈指流光亦斷賜。」「佛龕香篆誓如初﹐茹素恆甘嫩甲蔬。烽火隔江魚雁少﹐淚痕濡墨答君書。」「杜鵑停歇又倉庚﹐逝水年光暗裏驚。幾度靑春拋擲去﹐眞成薄命負今生。」「孤燈低焰晚風輕﹐淅淅虛窗雨二更。此際有心同葉碎﹐小芭蕉上一聲聲。」蓋石寅外出﹐竹素病中所寄之詞也。

丁氏﹐諸城鍾大文室。嫁數月﹐鍾卒﹐姑以痛子故致疾﹐氏侍湯藥維謹。姑愈﹐氏曰「可以畢我志矣。」乘間飲鹽鹵﹐家人解之﹐得不死。氏恚甚﹐不食十四日死。殮時於衣笥中得詩﹐蓋別父母者也。詩云「夫死難獨生﹐兒將歸黃土。父母鞠育恩﹐請俟來生補。」時道光壬午正月廿四日也。同時有日照舉人丁佩蒼女亦以夫死殉卽﹐人謂之「雙丁」。

錢塘袁素文﹐名機﹐隨園妹也。幼許字如臯髙氏子﹐後髙子以有惡疾願離婚﹐素文曰「女從一者也。疾﹐我侍之﹔死﹐我守之。」卒歸髙。髙躁戾跳蕩﹐傾奩具爲狹邪費﹐不足日撲扶﹐至以火炮烙之。姑聞奔救﹐毆母折齒。旣欲鬻妻以償博者﹐不得已始歸母家。長齋素衣﹐孝養母氏。髙玻死﹐哭泣盡哀﹐血淚交迸。越一年亦卒。檢篋笥中﹐得手編《烈女傳》三卷﹐詩三卷。有詩曰「有鳳荒山老﹐桐花不復春。死猶憐弱女﹐生已作陳人。燈影三更夢﹐曇花頃刻身。何如蜩與﹐鳴噪得天眞。」

丹徒包佩芬女史﹐性聰穎﹐好讀書﹐尢愛吟詠。《秋日病中》一律云「蕭瑟重陽信﹐寒生薄暮中。病多嘗試藥﹐體弱不禁風。人意和詩瘦﹐鄕書遣雁通。倦看秋色老﹐楓葉飽霜紅。」詩意淸淡﹐是能以性靈爲主者。

常州畢幽蘭女史﹐流寓宣州﹐詩名藉甚。《詠桃花》句云「最憐小鳥關情甚﹐啼破胭脂一色紅。」其妹素梅亦嫻吟詠。《夏日憶女伴》云「綠楊如幕對幽窗﹐風動枝頭送晚涼。一片蟬聲催暮色﹐離情眞比柳絲長。」殊楚楚可誦。又《春日遊敬亭》句云「月湧南湖開鏡匣﹐山橫北郭起風煙。」亦雄放﹐不似尋常閨閣中語。

仙源崔受生觀察之女名巧云者﹐頗嫻吟詠﹐著有《芙蓉書屋遺艸》一卷。斷句如「泉聲寒帶雨﹐竹影靜搖風」﹐頗得靜中趣。又「日開禽集樹﹐雷動筍穿階」﹐十字亦佳。近復見其《夏夜》兩絕云「小坐閒庭玩月明﹐松風拂檻嫩涼生。興來欲把琴三弄﹐忽聽虫聲繞砌鳴。」「爲撲流鶯出繡帷﹐侍兒持扇喜相隨。月明如水園林靜﹐坐看庭花影暗移。」

東鄕吳蘭雪﹐一門風雅。元室蕙風閣主人劉淑《石溪看桃花》云「庭院春陰閉﹐湘簾晝未開。尋詩向何處﹐微雨恰歸來。小攜珠釀﹐經衫ネ綠苔。滿身胡蝶粉﹐知是看花回。」蘭雪應禮部試北上﹐女弟素云畫《杏花雙燕圖》贈行﹐蘭雪作絕句四首﹐蕙風和云「阿妹拈豪落彩霞﹐阿兄新句稱籠紗。去時恰似辭巢燕﹐歸日應簪及第花。」「徵騎衝寒雪滿衣﹐畫圖長與駐春暉。上林見說花如海﹐願學紅衿只並飛。」《九月十二日兒子報春生﹐以詩寄蘭雪》云「得子中年敢怨遲﹐髙堂兩鬢已成絲。抱孫亦在重陽後﹐喜似郎君得解時。﹝蘭雪鄕舉信至﹐亦是日﹐故云。﹞」餘如《題王蘭泉三泖漁莊圖》等詩﹐亦皆淸麗芊綿﹐玆不備錄。繼配蔣夫人琴香﹐侍姬嶽筠﹝綠春﹞﹑範閒閒﹑王素素﹐亦皆馳聲藝苑。綠春年十五歸蘭雪﹐十九而卒。工畫蘭。陽湖陸祁孫有《碧桃記》樂府詠其事﹐載《香蘇山館全集》中。樂元淑題詞《南鄕子》起句云「花有美人香﹐樹影玲瓏畫粉墻。」自注﹕「二語卽用綠春句。」然則綠春又工詩矣。

浙水林浣香女史﹐頗嫻吟詠。嘗顏其居曰瘦秋樓。遇人不淑﹐故詩多愁苦之音。近得其《題團扇》一絕云「誤煞紅絲一綫牽﹐三生石上惡因緣。傷心更不如團扇﹐未到秋來已棄捐。」

詩有無意爲之﹐轉有天趣者。臨川李茗香女史《對鏡》一絕云「淸曉臨妝次﹐相將畫黛眉。看來如欲語﹐笑問汝爲誰。」著墨無多﹐而神韻自足。

沈香卿女士工詩善畫﹐及笄歸陳少香先生﹐投贄稱詩弟子。詩多性靈語。著有《琴韻閣遺艸》﹐與少香《鷗汀漁隱詩集》合梓。《寄外》云「年來傲骨漸消磨﹐書劍飄零事若何。一枕秋聲連夜雨﹐怪他添惹客愁多。」《題鷗汀漁隱圖》云「十頃菇蘆瑟瑟吹﹐靑山紅樹畫中詩。此中別有閒心事﹐除卻沙鷗多不知。」《看花吟示兒》云「只此兩三點﹐花開全盛時。明朝開滿樹﹐怕有不全枝。」「東鄰花盛開﹐西鄰春寂寂。雨露本無私﹐根基賴培植。」少香﹐江右宜黃人﹐道光時攝令惠安﹐政聲頗著﹐自號曰咄翁云。

臨桂陳茜霞女史義臣﹐性純孝﹐父病革﹐潛臂肉和劑以進。從長姊勁臣讀﹐十歲卽解吟詠。志同邁﹐恆以身列巾幗爲恨﹐因撰《謫仙樓》說部寄意。光緒庚寅卒於豫章﹐年僅十八。有《義臣剩稿》一卷。《偶感》云「仙根花放應仙機﹐朵朵含葩朵朵菲。一任廣寒宮未閉﹐愧儂難折一枝歸。」《夜懷先父》云「銀箭聲殘夜漏沈﹐無聊掩卷作愁吟。惱人偏是中天月﹐照徹思親九曲心。」《晚眺》云「玉免東升日色低﹐落霞深處白雲迷。蒼茫暝色煙籠樹﹐野火漁燈點欲齊。」《不寐口占》云「香消寶鴨漏深時﹐剔盡銀燈夢倍遲。最是敲窗終夜雨﹐瀟瀟添我故鄕思。」

《冷香閣詩艸》﹐建業《張澹如》女史著。女史詩學獨宗唐宋六家﹐淸人集中酷嗜吳梅村﹑蔣苕生﹐於袁簡齋則服其才而卑其品。嘗謂人曰「使隨園先生在﹐屈我爲女弟子﹐其可得乎﹖」《裊云女士以蘭花便面寄贈﹐詩以報之》云「楚江風韻競相誇﹐論品還宜籠碧紗。寄語東君勤護惜﹐遊蜂只合上凡花。」其人品可想矣。

燕山花黛痕女史﹐仙源趙紫瑜姬人也。工詩。嘗有「云襯遠山藍」之句﹐寫景眞切。又「樹古不多枝」五字亦妙。

閩鄭荔鄕﹐一門羣從﹐風雅蟬嫣﹐膝前九女﹐皆工吟詠。長鏡蓉﹐字玉臺﹐著有《垂露齋集》《泡影集》﹔次云陰﹐宇綠﹔三靑蘋﹐字花汀﹔四多鑾﹐字殿仙﹐著有《西爽齋存稿》﹔五長庚﹐闕其字﹔六詠謝﹐字菱波﹐又字林風﹐著有《簪花軒閨吟》《研耕詩存》﹔七玉賀字春盎﹔八風調﹐宇碧笙﹔九冰紈﹐字亦未詳。九人中惟冰紈未嫁而殤﹐長庚詩無可考﹐余則人人有集。荔鄕守兗州時﹐退食餘閒﹐日有詩課﹐拈毫分韻﹐花萼唱酬。自古至今﹐一家閨門中詩事之盛﹐無有及此者。《閨秀正始集》但云荔鄕四女能詩﹐所登又僅玉臺﹑花汀兩人詩﹐殆未之詳考耳。玉臺歸陳文思﹐《和漁洋秋柳詩》第一首云「遣愁何處寫詩魂﹐節序驚心白板門。斜日寒塘畱故態﹐秋風涼露印啼痕。長條有意縈歸舫﹐暮色無端黯別村。爲惜當時眉樣好﹐臨風惆悵與誰論。」綠歸嚴應矩﹐有《四時吟和殿仙妹》七律四苜最佳﹐載《臨州閨秀詩話》中。靑蘋歸翁振綱﹐有《夏日》詩云「學飛乳燕繞回廊﹐出水芙蓉冉冉香。曲院花凝晨露滴﹐小窗人耐晚風涼。蟬聲不隔千條柳﹐蛙唱時生半畝塘。隱幾橫斜書數卷﹐了將淸課日初長。」梁章鉅嘗見此詩墨迹﹐中經荔鄕密圈「小窗」七字﹐評云「蘊藉」。蓋課女舊稿也。殿仙歸林守良﹐《長江夜行》云「萬里秋逾遠﹐霜濃鳥自驚。沙汀無限爽﹐短葦有餘淸。江色涵山色﹐鐘聲答櫓聲。客情偏耿耿﹐漁火映窗明。」《蓬萊閣觀海》云「髙閣層巒上﹐滄溟那有垠。射工迎落日﹐颶母類奔云。縹緲來三島﹐髙寒到十分。登臨余感慨﹐漁笛不堪聞。」藻麗气淸﹐不愧家學。詠謝歸林天木﹐《送芥舟伯兄歸建安》云「最憐初束髮﹐風木痛難除。一別違庭訓﹐誰能讀父書。天乎偏我奪﹐壯也不人如。學古關心切﹐非君孰起予。」「且住爲佳耳﹐胡然不肯畱。江幹數杯酒﹐落葉一天秋。遠道迢迢去﹐西風渺渺愁。何時重把袂﹐縷敍離憂。」淸空如話﹐一往而深﹐傳作也。又《送子度侄歸建安》句云「下第情懷如中酒﹐送行風物易銷魂。」又云「孤棹白蘋沖水鳥﹐秋風黃葉上灘舟。」亦爲情景兼到之語。春盎歸陳華堂﹐碧笙歸陳廷俊﹐皆有《和芥舟伯兄晚蘭》詩﹐傳誦一時。冰紈許宇林天桓﹐早殤﹐十歲詠桃花云「施粉施朱紛作態﹐乍晴乍雨爲誰開。」荔鄕爲之不樂﹐果不克長成。

許徳馨﹐閩縣人﹐適四川秦爲品。有《新燕》詩云「飛來不識舊簾櫳﹐玉翦初開試晚風。正是營巢春社後﹐梨花庭院雨蒙蒙。」風致絕佳。

前記福州許若洲事。按若州歸吳門李春亨﹐早卒﹐有《繡余遺稿》二卷﹐附詩餘一卷﹐徐懶云爲之序。集中語多新穎。如《看月》云「耐涼常廢寢﹐欲缺每關情。」《落葉》云「打窗醒夢蝶﹐堆砌護寒虫。」《秋園》云「總使秋園好﹐看來亦可憐。艸枯依病蝶﹐樹脫戀殘蟬。」《秋寺》云「菊色澹禪思﹐虫聲參梵音。無情惟古佛﹐能耐寂寥心。」《秋海棠》云「一叢小院深深閉﹐幾處無人澹澹妝。」《殘梅》云「髙士病餘寒至此﹐美人老去韻猶存。」《杏花春雨詞》云「絕似美人新送別﹐亂拋紅豆立風前。」《秋懷》云「不怕秋聲聽不慣﹐只愁無地種芭蕉。」

同裏薛瓊﹐字素儀﹐李芥軒﹝崧﹞繼室也。雅善詩詞。夫婦白首偕隱﹐有梁孟風。子大本﹐亦能世其業。婦人以才著而無缺陷者﹐人推素儀。嘗同芥軒賦《沁園春》云「利鎖名韁﹐蠅頭蝸角。且自由他。幸瓶中鼠竊﹐尙餘菽粟﹐畦邊虫嚙﹐還剩蔬瓜。隨意盤餐﹐尋常荊布﹐無愧風流處士家。齊眉案﹐看鬢霜髭雪﹐漸老年華。何妨嘯嗷煙霞﹐喜到處徜徉景物賒。且籃輿同眺﹐靑山紅樹﹐蓬窗共泛﹐白露蒼葭。出不侵晨﹐歸常抵暮﹐稍有囊錢便買花。隨兒女﹐各經營耕織﹐檢點桑麻。」芥軒前室吳溫卿﹐名如玉﹐亦能詩﹐性尢嗜弈。疏簾虛閣﹐子聲丁丁然﹐竟日不倦。年二十三卒。

於晦若﹝式枚﹞之母夫人居氏﹐名玉徵﹐番禺人。工詩善畫。其妹佩徵女史﹐嘗學詩於胡衡齋﹐年十七﹐無病跏跌而逝。衡齋嘗以其遺稿示金氵桂生。《惜花》云「持帚愁生三徑雨﹐擁衾怕聽五更風。」《夢香園卽事》云「滿座花光探錦佩﹐一樓月色泛瓊卮。」又斷句云「一點流螢一點愁。」亦甚幽秀。

丹徒陳女史﹐軼其名。年十四詠歌風臺詩﹐極悲壯﹐無一毫脂粉气。詩云「擊築歌風韻最哀﹐白雲終古傍髙臺。半生戎馬劍三尺﹐滿目河山酒一杯。父老渾忘天子貴﹐英雄猶戀故鄕來。弓藏鳥盡嗟何及﹐想到韓彭惜將才。」

陽湖楊蘊萼女史﹐名璇華﹐適宜興徐氏﹐早寡。事父母以孝聞。能詩詞﹐兼好篆隸。有《聽秋館詩詞稿》。詩多古風﹐取法甚髙﹐無閨綺艷之習﹔詞共數十首。《淸平樂》云「晝長人倦﹐寶鴨沈煙暖。檻外閒雲和夢捲﹐寂寞綠陰深院。愁多懶整花鈿﹐酒醒猶是傭眠。鶯燕已銜春去﹐空餘長日如年。」《臺城路蓬山秋夜》云「小園一夜西風急﹐羈懷更添寂寞。敗葉敲窗﹐淸寒驚夢﹐頓起閒愁萬斛。鷗盟搖落。況雁序無多﹐又分南北。自擁羅衾﹐靜看冷月透簾幕。

霜毫寫就新句﹐但知音別後﹐誰和新曲。燈暗砧殘﹐天空籟靜﹐聽盡千山落木。柔情難托。悵拾翠吟紅﹐舊時行樂。回首前遊﹐幾人能再續。」頗淸婉可誦。

史佳若之女公子﹐適陸章甫。有《醉霞仙館詩》。《明妃曲》云「玉面貂プ映雪花﹐長安回首暮雲遮。傷心不及南飛雁﹐猶逐西風入漢家。」五言斷句如《驚寒》云「病如秋有約﹐愁入夢無痕。」七言云「年光似電催何急﹐世事如雲悟卻難。」年二十四卒。

陽湖趙鶴臯室呂采芝女史壽華﹐有《幽竹齋詩》﹐及《秋笳詞》一卷。《柏舟》早賦﹐率多淒楚之音。《蝶戀花春暮憶妹》云「寂寞重簾庭院悄﹐門掩梨花﹐燕子歸來早。寒食淸明都過了﹐池塘又見荷錢小。極目荒煙迷古道﹐冀北江南﹐夢逐徵鴻渺。盼得魚書偏艸艸﹐近來肥瘦難知曉。」頗見風致。至詩集中《詠菊》云「不與春花並﹐幽然獨自芳。無言人共淡﹐有節晚能香。」則又托物自諭矣。

昆陵閨秀﹐辦香秋水者爲多。伍蘭儀女史尢能嗣響盤珠﹐有《綠蔭山房詞稿》。《壺中天送春》云「簾前鳥語﹐正景色融和﹐乍晴天气。柳綠桃殘春已暮﹐惆悵人生如寄。匣裏珠璣﹐囊中錦繡﹐一旦皆捐棄。浮雲過盡﹐塵緣回想無味。堪嘆粉蝶尋香﹐遊蜂釀蜜﹐也被韶光餌。轉瞬落紅花滿地﹐猶是相偎相倚。萬種淒涼﹐千般懊惱﹐終日如沈醉。無情風雨﹐韶光一霎更易。」蓋女史歸陸雁峯司馬﹐殉庚申之變﹐故所作詩詞﹐類多淒惻云。

《秋水集》﹐陽湖莊盤珠作。盤珠字蓮佩﹐有鈞女。有鈞善說詩﹐盤珠聽之不倦。每謂父曰「願聞正風﹐不願聞變風。」有鈞授以漢唐諸家詩﹐諷詠終日﹐遂耽吟。稍長益工。將及笄﹐已裒然成集。古今體凡數百首﹐古體如《苦雨吟》《牧牛詞》《養蠶詞》﹐逼眞古樂府﹔今體淸新婉妙﹐其佳句如「霜欺殘夜月﹐虫碎一庭秋」﹑「山容憐雨後﹐秋色愛霜前」﹑「展捲卻如人久別﹐惜花又值夢初過」﹑「霜化欲下秋虫覺﹐節序將來病骨知」﹑「葉聲滿院秋扶病﹐花影半闌人課詩」﹑「嫩柳似波春欲動﹐薄煙如霧月初生」﹐皆可傳誦。嫁中表吳生軾﹐字承之。翁遠宦﹐姑早喪﹐仍依母家。育子女﹐兼操家政﹐年二十五﹐竟以瘵疾卒。天上優曇花﹐一現足矣﹐固知不能久混五濁世也。

盤珠尢以詞著。有淸中葉以後﹐閨閣倚聲﹐不得不推蘇之莊﹑浙之吳爲眉目。《秋水》一編﹐藝林傳播﹐尢以錢唐關秋芙眩┋木爲最精。兼金雙玉﹐美不勝收﹐余最愛其《探芳訊詠絡緯》云「冷消息﹐到曉露墻根﹐晚煙籬隙。正繡衾夢斷﹐豆花又風急。殘燈窗裏明還暗﹐月在窗前白。忽驚猜﹑巷北街西﹐那家宵績。何日便成匹﹐怪響引絲長﹐緩憐絲澀。靜夜寒閨﹐幽韻雜刀尺。亂愁誰漾千千縷﹐爭把秋心織。便無愁﹑也自聽他不得。」末句如率更得意書﹐鐵畫銀鉤﹐力透紙背。又《踏莎行大兄寄示京口懷古》詞云「白日西馳﹐大江東注。朝朝暮暮相逢處。其旁坐老有靑山﹐不愁不笑看今古。

渡口帆檣﹐波心鐘鼓。後人又逐前人去。莫將詞句擲寒濤﹐多情恐惹蛟龍怒。」豪情壯采﹐遂可與左杏莊「擲與巴江流到水﹐切莫回頭」一唱﹐把臂入林。若閨中傳唱其「一院海棠春不管﹐儂替花愁。知道明年人在否﹐花替儂愁」﹐則格韻卑下﹐復堂所謂「東風紅豆﹐最下最傳」也。

琴河女史李晨蘭﹝佩金﹞有《秋雁》詩四首﹐陳雲伯爲刻「秋雁詩人」小印貽之。詩云「無端燕市起悲歌﹐帶得商聲又渡河。千里鄕心隨月遠﹐一年愁緒入秋多。水邊就夢云無影﹐天際驚寒夜有波。屈宋風流零落盡﹐那堪重向洞庭過。」「晚來風雨曉來霜﹐不爲悲秋也斷腸。蘆葦作花多冷澹﹐鷺鷗無語亦淒涼。途窮容易迷歸路﹐棲穩何如在故鄕。一種白頭緣底事﹐田田祗解覆鴛鴦。」「誰倚髙樓一笛橫﹐憑空吹落苦吟聲。能鳴未必眞爲福﹐有迹多嫌累此生。入世豈容繳避﹐就人終覺羽毛輕。越鳧楚乙休題品﹐識字何曾爲近名。」「夜闌飛渡恨漫漫﹐多恐江南到亦難。偶聽弓弦驚寤寐﹐久疏箋字報平安。箏無急柱寧辭鼓﹐琴有哀音未忍彈。可柰西風吹別調﹐離羣還較此間寒。。

閩縣張宛玉能詩﹐尢工繪事。《題畫蝶》詩云「蘧蘧飛過宋東家﹐春去何心戀落花。畱得滕王新粉本﹐小窗只當寫《南華》。」題畫詩不卽不離﹐出之閨媛﹐尢爲難得。宛玉歸金陵朱豹章﹝文炳﹞﹐自號月鹿侍史。《隨園詩話》乃以爲永福黃莘田妻﹐與莘田同有研癖﹐實系傳聞之誤。

林淑卿﹐侯官人﹐歸郭蓮渚﹐早卒。有《紅余僅存艸》一本﹐乃蓮渚從廢簏故紙中檢存者。《擬塞上曲》云「塞上胡煙不知裏﹐朔風揚沙迎面起。百萬貔貅出漢關﹐手執烏號腰帶矢。將軍一令重如山﹐戰士螻軀敢惜死。最是蒼涼日落時﹐胡笳四起客心悲。鬼火星星血凝碧﹐殘蒿敗棘臯狐貍。憶昔軍書下軍府﹐從徵猛士如虎。大危立黑雲屯﹐石頭城上驚鼙鼓。妻孥親走送寒衣﹐欲訴離情語淒楚。漢家懸金購首急﹐骨肉婚姻顧不得。萬戶封侯且莫論﹐但願玉關許生入。何日龍城遠奏功﹐捷音萬里飛春風。椎牛飲炙共慰勞﹐家家重慶太平同。」擬古便能近古﹐非描脂畫粉者所能猝辦。

任蘊昭﹐字夢檀﹐嘉興人。生數月而孤﹐六歲復失恃﹐育於祖母姚。幼聰慧﹐耽書史﹐倚兩姑習女紅﹐分題拈韻﹐調笑爲樂。年十九﹐嫁同邑諸生陸少枚﹝頤髙﹞。其於歸時﹐有《別兩姑》詩云「分手各無言﹐惟有淚如雨。寄語世間人﹐生男莫生女。生男別離少﹐生女別離多。鼓吹喧滿堂﹐行矣將如何。」頗有古樂府音節。少枚遊學廣陵﹐夢檀食貧自若。不數年而歿﹐年二十七。

畢秋帆購得朱長文樂圃﹐不過千金。歿後未幾﹐有旨抄其家產﹐園已造爲家廟﹐例不入官﹐一家眷屬﹐荊ㄓ圃中。漸亦荒廢不治﹐無有過之者。有靑浦女史胡智珠題壁一絕云「淸池峭石古亭臺﹐深鎖園扉晝不開。此日恰逢搖落後﹐花時悔我未曾來。」智珠又有《詠蠶豆》云「花開低傍麥畦邊﹐面面圓勻結實鮮。且喜嘗新共櫻筍﹐正當四月養蠶天。」不卽不離﹐淸新有味。其女淑慧﹐號定生﹐亦能詩。

定生適鄭海門﹐早寡。因父母年老無子﹐乃爲女塾師以盡孝養。工琴﹐所著曰《琴外詩鈔》。又能倚聲﹐有《瘦吟詞》一卷。其《桃花漁隱曲》一首﹐頗具風趣。詩云「君不見武陵桃花源﹐避世人從此中去。又不見天臺桃花源﹐采藥人來此間住。春來何處花間廬﹐人生只合花中居。綠波春水遠復遠﹐頭銜自署桃花漁。吏隱案牘煩﹐市隱錢刀俗。農隱苦勤勞﹐禪隱憎寂寞。爭似煙波作釣徒﹐花外千山萬山綠。烏犍下飲桃花泉﹐白鷗飛過桃花田。漁婦兩鬟桃葉嫣﹐漁娃雙髻桃根妍。釣竿閒弄桃花煙﹐綠蓑醉擁桃花眠。我攜筆硯桃花前﹐寫作人間桃花仙。」

淸初王漁洋爲揚州推官﹐提倡風雅﹐極一時之盛。後盧雅雨爲兩淮鹽運使﹐在平山堂園築三賢祠﹐以祠歐蘇兩文忠﹐配以漁洋。四方遊客﹐每來謁祠﹐輒有議論﹐以漁洋尙不稱與歐蘇同祀也。後又有移三賢祠於桃花庵﹐而以汀州伊墨卿太守附入爲四賢者。嘉慶己卯六月﹐有蓮因女史過祠下題壁云「誰人於此祀三賢﹐風雅騷壇有後先。堪笑揚州花月地﹐不知水部與樊川。」語中帶刺﹐頗見心思。

冒辟疆姬人董小宛﹐《影梅憶語》感悼於前﹐淸初諸名家題詠於後﹐中閨馨逸﹐久已芳譽旁流矣。繼小宛後者﹐有蔡氏﹐杜茶村贈以字曰女蘿。汪舟次爲賦《女蘿篇》。工繪事﹐與金姬曉珠稱「兩畫史」。吳園次《謝女蘿畫鳳啟》云「借丹穴之靈毛﹐圖成比翼﹔用紅窗之偶影﹐繪作雙棲。」錢武子﹝徳震﹞﹑張孺子﹝圯授﹞皆有《墨鳳歌》。戴洵有《得全堂觀畫松歌》句云「憑君捲藏畫笥裏﹐晴空恐有蛟龍起。舒張鱗爪挾以飛﹐吸盡蓬萊淸淺水。」李書云亦有詩云「詠絮才髙兄子句﹐簪花格擅美人工。小窗閒作丹靑譜﹐身在花香百和中。」金曉珠者﹐名坍﹐昆山人﹐與蔡女蘿繼董小宛侍辟疆。蔡早逝﹐鑪香茗碗﹐辟疆賴之。嘗股進藥﹐使七十八老人再生。汪舟次《跋巢民楷書洛神賦﹑曉珠手臨洛神圖捲後》云「玉峯仙子﹐畫嗣虎頭﹔金粟前身﹐書工蠆尾。置兩君於異地﹐並可空羣﹔聚二美於一堂﹐斯稱合璧。園名水繪﹐宜來河洛之神﹔翁是巢民﹐應集鸞凰之侶。呼宓妃而欲出﹐誰誇北殿維摩﹔驚褚令之猶存﹐不數南宮博士。」吳園次《乞曉珠畫洛神啟》云「金縷遺魂﹐夢感陳王之枕﹔采旄含態﹐香生王令之書。人但賞其淸詞﹐世罕傳於妙迹。何期藻管﹐近出蘭閨。花欲言情﹐波如動影。依稀蓮襪﹐淩千頃而姍姍﹔彷佛桂旗﹐望三秋而渺渺。想見臨池染翰﹐原借照於當身﹔定知拂鏡穿衫﹐必含情於微步。」又《題曉珠畫盜盒圖臨江仙》一闋云「雪夜燒燈浮綠酒﹐西園賓客重來。掃眉人有不凡才。筆牀翡翠﹐妝罷寫幽懷。兒女英雄誰復問﹐人間多少塵埃。解圍忙煞小金釵。神仙來去﹐一葉墜庭階。」又《汪蛟門》有《題巢民玉山夫人臨薛少保稷十一鶴圖》詩。玉山疑卽金姬﹐蓋金名坍﹐玉山或其別號耳。又董小宛侍兒扣扣﹐姓吳氏﹐名湄蘭﹐字湘逸﹐眞州人。十三四卽能誦《文選》。辟疆嘗授以杜詩《北徵》﹐僅三徧卽覆捲成誦。又偶取架上史書一帙﹐乃晉史《石苞傳》﹐令讀之﹐扣扣不錯句讀﹐並能疏解意義。此殆有夙慧者。陳其年曾爲之傳﹐並錄於此﹐以見冒家侍姬風雅之盛。

王漁洋在南明湖倡秋柳社﹐廣陵李季嫻﹑王璐卿亦有和作。按璐卿字繡君﹐通州人也。迦陵婦人集載其《詠舟前落花》絕句云「靑艸湖頭花正妍﹐綠莎汀畔水連天。輕舟載得春多少﹐無數飛紅到槳邊。」又有一絕云「春寒日日雨如絲﹐艸滿離亭水滿陂。寄語東君須著意﹐惜花人去未多時。」風神殊婉。

江都女士陳爽軒《春夜雨窗》云「云偸三鼓月﹐風嫁一園花。」偸嫁二字﹐得前人未有之妙。

金沙荊月﹐字娟娟﹐海鹽董曉滄﹝潮﹞之叔母也。適莊氏﹐早卒。工詩。如《春日》云「東風搖曳艷陽天﹐花自芳菲柳自眠。最是日長無一事﹐蕭然茗碗竹鑪邊。」《初秋》云「白蘋紅蓼滿芳塘﹐殘暑猶蒸尙未涼。最愛晚來淸絕處﹐一泓秋水浴鴛鴦。」

寧都彭嵩甫侄女二姑﹐能詩﹐家貧劬作﹐年二十卒。父荷浦痛甚﹐以詩示嵩甫。嵩甫爲錄數首於所著《恐自逸軒瑣錄》中。皆情至語也。《憶父》云「挑燈爲母補衫裙﹐天不憐人骨肉分。慚愧木蘭牽戰馬﹐替爺萬里去從軍。」《勸諸弟勤學》云「多積詩書心境開﹐成童年不比嬰孩。要知今日先生饌﹐是母裙釵典得來。」《病中喜父歸》云「病體支離起拜難﹐招爺就枕問平安。恐教瘦骨傷親意﹐不忍推衾仔細看。」「淒風苦雨促離魂﹐辜負髙堂廿載恩。喘息如絲翻自喜﹐侍親猶得一黃昏。」

●卷三

仁和錢叔美﹝杜﹞﹐蕭寒髙寄﹐所作詩畫﹐脫去塵俗。生平軼事﹐多可紀者。周歲時﹐其尊人嶼沙方伯琦開藩滇省﹐眷屬隨行﹐腧峻嶺﹐叔美所乘輿墜深澗中﹐以爲必不救﹐乃下有古藤纏絡﹐引出之﹐方於乳嫗懷中睡醒也。十餘齡時得瘵疾﹐齒髮盡脫﹐勢復不治﹐適僚屬有以何首烏餽者﹐剖以竹刀﹐出白漿甌許﹐飲其半﹐卽酣寢兩日夜﹐醒而索其餘﹐則爲僕嫗棄去矣。然自是精神煥發﹐宿屙頓瘥﹐齒髮復生﹐終身無疾。幼時卽有聲色之好﹐病已則澹然如老衲。自言聞婦女發气﹐便頭痛欲裂。繼娶震澤程云和﹐生一女名楚長。一日托故避去﹐伉儷間音問遂絕。云和依母氏以居﹐膀所居樓曰「隔凡」。長齋繡佛﹐垂四十年。其《南塘竹枝詞》云「春社人歸日半斜﹐村前猶聽鼓聲撾。儂家活計年年好﹐只種桑麻不種花。」《春日答女侄絳裳》云「性好樓居自隔凡﹐春風一任柳毿毿。嗟余老去心情減﹐慚愧題詩女阿咸。」夫婦皆有畸行﹐亦奇。

虞仲瑩﹐字琇卿﹐吟詩酷慕宋人。如「鳴春時鳥唐三變﹐避濕元駒殷五遷」﹑「春艸池中蛙鼓吹﹐大槐國裏皚君臣」﹐皆佳句也。同時有王修玉者﹐字佩貞﹐嘗集東坡句爲楹帖贈閨友王冰修夫人云「長笑右軍非艸聖﹐要知摩詰是文殊。」爲時傳誦。二女士皆錢塘人。

武進湯雨生﹐三世殉國﹐一門忠義。而能詩工畫﹐又爲風雅傳人。雙湖董夫人﹑碧春女公子﹐人多知之。《琴隱園集》中又有《斷釵吟》和其太夫人韻二首﹐序云「甲子長至前二日﹐貽汾奉母住揚州瓊花觀。越日晨起﹐母口示《斷釵》二絕云﹕『美便無瑕斷亦休﹐曉奩宵枕夢悠悠。於今別有思親淚﹐記與釵時新上頭。」鏡非臺已悟空門﹐贈嫁釵簪半不存。三十九年千萬路﹐鬢絲絲斷玉還溫。』謂貽汾曰﹕『吾幼從汝外王父宦於滇﹐十四歲外王父偶以玉釵賜之。南北遷徙﹐歷今三十九年﹐雙鬢蕭然﹐惟釵無恙。昨夜就枕﹐轉側之頃﹐乃戛然以斷。』蓋不禁其感於中而形諸聲也。貽汾伏念先君子殉難海外﹐母輟吟已十八年﹐今玆之作﹐良有莫諭之悲﹐不自己而發諸詠嘆者﹐特釵之足重輕也耶。因謹錄以識﹐並恭次元韻。」云「瑤琴擲碎硯焚休﹐精衛難塡此恨悠。今日新吟動淒愴﹐玉釵無恙語從頭。」「夢隔梅花小院門﹐賣珠侍婢亦無存。難忘兄妹寒窗夜﹐釵股挑檠鴨鼎溫。」自注﹕「母舅有《寒窗課子圖》﹐梅花院卽課讀處也。」觀此知雨生家學淵源﹐其所從來者遠矣。

雙湖夫人董氏﹐名琬貞﹐字容壺﹐曉滄先生之孫女也。曉滄先生贅於海鹽﹐遂家焉。琬貞有小印曰「生長蓉湖家澉湖」﹐因以「雙湖」自號。嘗畫墨梅寄雨生九江﹐題《卜算子》詞以代家書。詞石﹕「折得嶺南梅﹐憶著江南雪。君到江南雪一鞭﹐可是梅時節。畫了一枝成﹐沒个誰評說。抵得家書寄與看﹐瘦似人今日。」雨生依韻和云「一夢落春風﹐萬里緘香雪。不定相逢在幾時﹐別是黃梅節。

別恨雨紛紛﹐只共梅花說。嫁得林逋瘦一雙﹐長是天寒日。」客窗吟諷﹐何減秦嘉﹑徐淑之贈答也。

《綰春詞》﹐楊芬若女史作。儀徵畢幾庵室也。幾庵選《銷魂詞》﹐以女史之作爲殿。鳳尾鴛心﹐自成馨逸。《醉桃源》云「晚妝樓上夕陽斜﹐無聊掩碧紗。東風不管病愁加﹐開殘紅杏花。香篆冷﹐繡廉遮﹐春深別恨賒。可堪夢裏說還家﹐魂銷天一涯。」《珍珠令》云「鷓鴣唱斷江南路。春光暮﹐早吹落﹑櫻桃飛絮。彈淚問東風﹐柰東風不語。一寸柔腸愁萬縷﹐撥瑤瑟﹑心情難訴。難訴﹐又院宇黃昏﹐瀟瀟疏雨。」《太常引》云「斷腸春色可憐宵﹐心事湧於潮。魂倩不禁銷﹐柰夢裏﹑蓬山路遙。桃花廉外﹐嫩寒如水﹐吹瘦小紅簫。銀燭不勝嬌﹐早又是﹑盈盈淚消。」使子野見之﹐柰何之喚﹐正不必待聞淸歌時耳。女史又有《綰春樓詩詞話》﹐余未之見。

《擷秀軒詩艸》﹐同裏顧蘩﹝綺棠﹞著。綺棠爲鄕先輩綸卿先生淑女﹐歸吾友趙浣生﹝湯﹞。伉儷唱和﹐比於眉陽和鳴之集。余尢愛誦其《新年雜詠》十首﹐謂得平素嫻香奩遺韻。詩云「歲朝佛地早安排﹐五色氍毹映碧階。檢得時新花樣子﹐連宵繡出鳳頭鞋。」﹝其一﹞「微風送暖艷陽辰﹐繡戶桃符耀眼新。香墨濃磨簾半捲﹐擘窠大字寫宜春。﹝其二﹞「迎年佩要隔年裝﹐裏外濃薰豆蔻香。體貼檀奴有深意﹐梅花繡上紫紗囊。」﹝其三﹞「雙雙兒女膝前排﹐趨舞斑衣繞玉階。笑捧椒盤爭獻頌﹐百年眉壽與春偕。」﹝其四﹞「膽瓶淸供一枝梅﹐合席飛花擊鼓催。悄起呼郎停酒令﹐試拈紅豆待儂猜。」﹝其五﹞「圍鑪博雉笑生風﹐會注全神一擲中。底事同聲爭喝采﹐玉盤獻出滿堂紅。」﹝其六﹞「鏤金翦彩樣翻新﹐態度形容逼肖眞。點綴風光畱韻事﹐千秋傳徧李夫人。﹝其七﹞「良宵燈鼓耀春衢﹐不夜城開錦繡鋪。笑語兒童宜努力﹐驪龍頷下奪眞珠。」﹝其八﹞「碧天如水靜無紋﹐萬樹銀花遏彩雲。要與姮娥斗顏色﹐大家齊看月華裙。」﹝其九﹞「茜紗窗映日光斑﹐對鏡晨妝理翠鬟。捲起湘簾望春色﹐眉痕端不讓春山。」﹝其十﹞浣生又有《蓉湖泛月行香子》﹐婿鄕韻事﹐流播藝林﹐屬余爲撰小序﹐余尙未有以應也。

元曹妙淸﹐字比玉﹐錢塘人。能詩﹐工書畫。師事楊鐵崖﹐鐵崖爲作詩序。《書史會要》載其居在湖灣。《和鐵崖詩》云「美人絕似董嬌嬈﹐家在南山第一橋。不肯隨人過湖去﹐月明夜夜自吹簫。」湖灣與今之夾字港相近。淸嘉道間﹐朱靑湖徵君訪其遺址﹐思建明月吹簫樓而未果。陳雲伯姬人管湘玉《西湖》詩云「澹妝濃抹問何如﹐周昉丹靑好畫圖。環翠春山凝淺黛﹐橫波秋水湛淸矑。薴蘿原是傾城艷﹐花柳都疑絕世姝。若把西湖比西子﹐西湖應是美人湖。」云伯女弟子辛瑟嬋曰「昔太白山人援李供奉『郎官湖』之例﹐名西湖爲『髙士湖』﹔今得此詩﹐當攺名『美人湖』矣。」湖山佳麗﹐相得益彰﹐兩詠美人﹐不啻玉香珠唾矣。

云伯嘗於西湖重修小靑﹑菊香﹑云友三女士之墓。小靑事知之者眾。菊香宋人﹐不知誰氏之婢﹐死葬孤山林處士墓側。「生前吟詠﹐慕和靖之爲人﹔沒後英靈﹐結梅花之伴侶」﹐見諸九鼎所撰《菊香墓志》。云友名慧林﹐明人﹐工畫。與閩中林天素﹝雪﹞女士同居湖上﹐爲皖人汪然明上客。云友有《斷橋煙柳》校ò﹐天素有《蘆雁》畫幅﹐著稱一時。頤道詩所謂「斷橋衰柳蘆中雁﹐一樣才名女畫師」者是也。三女士墓碣﹐均陳妙雲女史書。妙雲名滋曾﹐嘗以隸書楹帖贈云伯曰「家住癸卒街畔﹐詩名丁卯橋邊。」蓋以云伯家近南宋周公謹故居﹐於詩嗜許丁卯也。可謂雅切。﹝云友墓在智果寺西﹐然明爲之營葬者也。並於寺中建云龕祀之﹐有「花飛淨土香埋骨﹐煙暝寒林盡入禪」之句。云友死﹐天素寂處無俚﹐然明因送之歸閩。見然明《春星堂集》。藍瑛嘗爲兩女士合寫小影。﹞

《玉靑館詩艸》﹐常州吳歡佩著。歡佩名怡﹐適石琴齋主人莊炎。玉靑館者﹐莊君宰廣西蒼梧時﹐臥室壁壞﹐得綠石一方﹐上刻「玉靑」二宇﹐無款識年月﹐歡佩卽取以名其居。詩僅數十首﹐而多佳句。《放足》長歌一章﹐沈鬱蒼涼﹐尢非無謂而作。余最喜其「阿母旁觀更不憐﹐但云我亦曾纏過」。削足就屨﹐不屑敗身辱行以諧薄俗﹐至以骨肉之親﹐亦復漠不顧惜。世風不古﹐豈獨纏足一事爲然哉﹖讀女士此詩﹐爲之一嘆。

林文忠公女孫步荀﹐適侯官沈文肅公子次裳先生﹐雅擅吟詠。嘗掌臯比於南京女子師範。有才子曰沈綱﹐日本士官學校騎兵畢業生也﹐宣統辛亥秋﹐歿於南京。夫人哭之甚慟﹐遂來海上作寓公焉。《女報》出版﹐郵呈指政﹐夫人報以詩曰「羣籍汗牛馬﹐列肆若鱗甲。向來罔利心﹐貽譏賤者業。支離煽僞學﹐驅俗入詭俠。文字實厲階﹐誰能繩以法。彬彬諸君子﹐無乃邦之傑。積學懋新功﹐持正矯邪說。致身於著述﹐奮筆代喉舌。道徳爲本源﹐步趨企前哲。掃除流俗見﹐立論破癥結。鴻編蒙見貺﹐老眼摩挲閱。讀之未終捲﹐中情雜悲悅。或如指南鍼﹐迷途免顚蹶。或如記事珠﹐觸目補荒忽。或如古銅鏡﹐燭照析毫髮。或如天孫錦﹐璀璨耀日月。淸芬與麗藻﹐振古未消歇。聞風足興起﹐羣志各自竭。嗟我垂暮年﹐有子痛殂歿。飄零遭家難﹐羈旅在吳越。平生利濟懷﹐未忍付沈沒。國權日淪替﹐民生更卼。封豕與長蛇﹐薦食恣馳突。在位習恬嬉﹐朋黨競齮齕。渾忘禍患隨﹐危同燕巢幕。我生實不辰﹐對此百憂灼。玆編有神契﹐女教資揚扌乞。風气所漸摩﹐金丹換凡骨。神州儻未沈﹐掩卷气郁勃。孤吟動風雨﹐熱淚灑溟渤。」詩境淸剛遒上﹐直繼宋賢。惟於《女報》不規而許﹐重增余之慚汗耳。

《湘影樓詩選》﹐漢壽黃易瑜著。瑜字仲厚﹐爲仲實﹑叔由兩先生女弟。風承香茗﹐告詣可知。近承以原稿郵示。《題海漚女士詩集》云「獨立平權並自由﹐放言髙論震神州。溫柔惇厚風人旨﹐今見閨中第一流。」「故家喬木變疏林﹐劫後歸來感不禁。別具滄桑無限意﹐小屏銀燭寫秋心。」「曠代淸才李易安﹐秋花格調共髙寒。一篇家國興亡恨﹐我亦低徊不忍看。」輓近女教日婾﹐跅弛不羈者率以歐化爲籍口﹐讀此詩第一絕﹐可謂先得我心。仲厚近主漢壽縣立女學﹐具此識解﹐女墻桃李﹐固知皆菁莪棫朴選矣。詩後附詞若干闋。《念奴嬌謝仲實五兄贈硯》云「紫雲一片﹐是媧皇當日﹐補天之石。墨暈苔花凝結處﹐幻作蒼然深碧。金碗畱香﹐玉蟾浥露﹐應笑癡成癖。多君持贈﹐綠窗淸伴晨夕。誰信似錦華年﹐吹花掠絮﹐綺句難尋覓。願祝掃眉班管上﹐分得墨池仙液。滿紙松煙﹐一奩桃雨﹐細寫烏絲格。靑缸如豆﹐夜涼吟倦秋色。」置之湘社集中﹐眞不愧玉金友也。

前錄虞山楊芬若女史詞﹐以不得其詩爲憾。近見其《春愁曲》云「三月江南開豆蔻﹐春人又是銷魂候。別院黃昏疏雨寒﹐梨雲淡白夭桃瘦。綠窗夢斷縷金牀﹐門外殘紅零落香。繡簾波漾詩魂倩﹐鴨鑪煙裊愁絲長。愁絲宛轉天涯去﹐華年不共春風住。婪尾杯中鬢影輕﹐酴靡雪後鵑聲暮。欲譜《陽春》曲未能﹐鈿箏哀怨鵾弦澀。剔盡銀缸睡不成﹐珊瑚枕上冰弦濕。」蒨雅綿麗﹐殆致力於冬郎﹑玉溪兩家者也。又《登京師第一樓晚眺》云「晚來澆酒破愁顏﹐獨倚層樓望玉關。萬點歸鴉宮闕暮﹐夕陽紅瘦翠微山。」末句饒有元人風韻。芬若爲云史先生女。其母夫人李道淸﹐合肥李經畬編修女也。著有《飲露詞》。《相見歡》云「晝長正自堪眠﹐雨廉纖。半是開花時候落花天。春如夢﹐閒愁重﹐正堪憐。無柰去年今日到今年。」淸芬門第﹐母教濡染﹐宜其才華之雋妙矣。

有自南洋馬來羣島郵寄任崧珠女士《瑤淸仙館遺詩》者。女士字端卿﹐適涼州張氏爲室。張廣置姬妾﹐女士處之澹然﹐閉門卻掃﹐日於其中裁詩作畫﹐卽瑤淸仙館是也。時女士年未三十﹐未幾化去﹐畫冊散佚﹐詩亦幾與劫灰同燼。玆所寄者﹐僅五言若干章。《夜坐》云「寂寂銀屏畔﹐懷人夜倍長。燈前宵似水﹐簾外月如霜。睡鴨頻添篆﹐吟蛩欲近牀。病餘身若葉﹐禁得幾多涼。」《春夜》云「銀墻澹月低﹐深院重門靜。自起倚闌干﹐濕煙亂花影。」斷句如《冬日有作》云「牀頭欣蟻熟﹐座上笑蠅癡。」《哭慧卿姊》云「大夢誰非幻﹐浮生我亦知。」皆淸新可誦。才丰命蹇﹐而所作又不克廣爲流播﹐是可嘆也。

光緒辛未﹐京師陶然亭有女士題壁詩云「行盡闌干九曲灣﹐籜龍驚起撲雙鬟。故鄕亦有千竿竹﹐侍婢賣珠還未還。」「如此登臨亦快哉﹐惜無人與酌新醅。多情只有亭前柳﹐綰住秋心不放開。」「欲駐顏光藥未靈﹐鬢邊減卻舊時靑。閨中已醒封侯夢﹐怪煞車輪不肯停。」「拚造滄江一葉舟﹐自搖柔盧自閒遊。生來不及鴛鴦福﹐秋水蘆花共白頭。」尾署「湘湄」二字﹐不知何處人也。

劉絮窗﹐常州管蘅若之徳配也。曾以傭繡資買唐詩﹐作絕句云「遲遲曉日度簾前﹐堪笑年來此性偏。滿院秋光渾不賞﹐金鍼贏得買書錢。」《題自畫秦淮圖》云「車馬踏殘三月艸﹐鶯花閱盡六朝人。閨中不識滄桑境﹐寫到繁華亦愴神。」《送別感賦》云「理罷雲鬟展轉思﹐池塘正值夢回時。近來詩句如春柳﹐只向東風贈別離。」其他如「門外野桃黃鳥粟﹐水邊芳艸白鷗裀」﹑「只今籬畔多瓜菜﹐翻笑黃花似逐臣」﹑「瀟瀟一夜紗窗雨﹐欺盡愁人與落花」﹐皆佳句也。又《行香子》詞云「柳色才勻﹐艸色方新。怪東風﹑釀就離情。弦鳴玉軫﹐酒泛金樽。柰不銷愁﹐不銷恨﹐只銷魂。極目行雲﹐是處傷神。看斜陽﹑又近黃昏。桃花片片﹐杜宇聲聲。正欲歸春﹐欲歸鳥﹐未歸人。」

玉峯楊五俊幼女蘭有句云「霜瘦曉樓出。」莊刺史炘之女有句云「燕飛不礙畫簾低。」徐翠顰有句云「幾番花信催人瘦﹐一夜春寒與夢疏。」又「一簾細雨鸚哥浴﹐滿地殘紅燕子忙。」皆爲人傳誦。

囊主《說報》時﹐與泰縣顧君秉文結文字交。別去數年﹐未通一訊。近秉文知余有《女報》之輯﹐郵寄《碧桃仙館詞稿》一冊。著者爲仁和趙我佩﹝君蘭﹞女士﹐秋舲先生之淑女也。世其家學﹐所作以輕圓流麗見長。《卜算子》云「密意亂如絲﹐別淚濃於酒。眉上春山靨際霞﹐都爲春消瘦。記得去時言﹐約在梅開後。風信而今過海棠﹐到底歸來否。」《鬢雲松》云「釧金松﹐釵玉澑。新月如眉斗。數盡迢迢良夜漏。夢也難成﹐夢也難成就。綠陰肥﹐紅雨瘦。春去天涯﹐人去天涯久。客裏傷春兼玻ㄆ。花似當時﹐人似當時否。」《浣溪紗》云「寒戀重衾麝靄消﹐瘦魂飛上木蘭橈。些些微夢段家橋。楊柳廉櫳無賴月﹐梨花院落可憐宵。那人何處夜吹簫。」《洞仙歌六月十六日有懷湖上昔遊》云「去年今日﹐記紅腔唱徹。畫舫聯吟載明月。自秋風別後﹐冷了鷗盟﹐湘浦外﹑盼斷玉人遺玦。萍蹤原是夢﹐夢忒如煙﹐聚散浮雲易消滅。又是去年時﹐又是花開﹐更又是﹑月圓時節。怎今日飄零各天涯﹐料銀漢姮娥﹐也應愁絕。」《鬢雲松寄外》雲「雨疏疏﹐風細細。翠袖生涼﹐人坐紗屏裏。小夢惺忪眠又起。下了簾鉤﹐疊了芙蓉被。匣中書﹐書上字。字字相思﹐書滿桃花紙。雙鯉迢迢和淚奇。水遠山長﹐傳到君邊未。」《疏影秋花用白石韻》云「煙消砌玉。剩娉婷鳳子﹐枝上寒宿。翠減紅疏﹐顧影亭亭﹐含愁倦對籬竹。繁華事散春無迹﹐系舊夢﹑江南江北。怕瘦人﹑幾日西風﹐病起倚欄情獨。插向釵頭鏡裏﹐晚香帶露重﹐低嚲鬟綠。月墮湘簾﹐燭冷銀屏﹐不是當年金屋。空階夜伴吟蛩語﹐似訴說﹑九回腸曲。待倩伊﹑繡入鮫綃﹐又恐淚痕盈幅。」《柳梢靑重陽風雨口占》云「冷冷淸淸﹐風風雨雨﹐寂寂寥寥。密密疏疏﹐蕭蕭颯颯﹐暮暮朝朝。倦遊人怕登髙﹐拚冷落﹑詩瓢酒瓢。病裏看花﹐愁邊說夢﹐那不魂銷。」每誦一過﹐口角生香。擬諸秋舲先生《香消酒醒詞》﹐可謂典型不遠。

浙派詞濫觴於竹垞﹐極盛於樊榭﹐再傳而爲枚菴﹑頻伽﹐南宋風流﹐稍稍衰矣。而婉約淸空﹐不失爲詞壇健者。秋舲先生務爲剽滑諧美之辭﹐則去古愈遠﹐悅今愈甚。昔山谷老人序晏叔原《小山詞》云「妙年美士﹐近知酒色之娛﹔苦節臞儒﹐晚悟裙裾之樂。鼓之舞之﹐使晏安酖毒而不悔﹐是則叔原之罪也。」吾於《香消酒醒詞》亦云。因錄君蘭女士詞﹐縱論及此﹐學者愼之。

《碧桃仙館詞》﹐徐氏小檀欒室已收入叢刊中。﹝書名無「仙」字。﹞所錄較此爲多。而此本中之遺珠碎玉﹐未登珊网者﹐亦復不少﹐疑此從手寫初稿錄出也。卷首有女士同里程秉釗君序﹐稱是書於同治初元從海陵錄得。觀集中亦有《癸丑七月海陵舟次悶賦妾雨中花》一闋﹐固知瑤裝小駐﹐天風咳唾﹐偶落人間﹐遂作飛瓊氵曳漏也。女士又工詩善畫﹐俱見程序。程旣錄得是書﹐其婦友琴主人熟誦傾服﹐以爲不可磨滅﹐將屏當付梓﹐未及舉行而溘先朝露。書後友琴女士題《賣花聲》一闋云「嬌語炙銀簧﹐刻徵吟商。碧桃花下幾斜陽。如水年華容易過﹐爭不思量。小令近南唐﹐蕩气回腸。別離滋味況他鄕。儂亦芰荷香裏坐﹐細數鴛鴦。」後跋「《碧桃仙館詞》多懷遠之作。丙寅六月﹐復讀一過﹐率題《賣花聲》一解。時外子客信州未歸也。」閨閣神交﹐相憐同病﹐附記於此﹐爲詞苑中增一重佳話﹐並志良友之厚惠也。

前記《毗陵張氏四女集》﹐只錄孟緹詞。近得《綠槐書屋詩稿》﹐乃翰風先生叔女婉糸川所著。婉糸川書名甚著。其弟仲遠有《綠槐書屋肄書圖記》﹐敍述甚詳﹐讀之可悟作書之法。詩亦探源選樓﹐宗阮陶而參顏謝。五七言近體﹐尢淸老簡質﹐不爲綺麗。仲遠先生序云「余婦婉而弱﹐家之事悉倚姊。祭祀賓客﹐庖廚酒漿﹐米鹽瑣瑣﹐雜然前陳。姊之居簡冊筆墨﹐與刀尺﹑升斗﹑籌算﹑簿籍同列﹐姊理之秩然﹐終日無廢事﹐亦終歲無廢學。」固知其致力者深矣。《記夢》云「忽傳羽檄事遄徵﹐寶勒花聰擁翠旌。浩蕩軍威驚海嶼﹐手揮長劍斬蛟鯨。」「木蘭紅綫盡從軍﹐鳳舞鸞回結陣云。十萬樓船齊破浪﹐海天如鏡淨無氛。」「凱歌同唱金鐃曲﹐露布親揮盾鼻文。一夕功成酬壯志﹐歸來重著舊羅裙。」「千古戰爭都是夢﹐九重恩澤正如膏。釜魚螳臂終何益﹐安得遊魂貸爾曹。」憂民愛國﹐言之慨然。嫠緯淒涼﹐何減雲鬢花黃之句也。又《秋夜懷夫子》四絕句亦佳。詩云「老去心情異昔時﹐曉風殘月總相思。廿年憂患無窮恨﹐剩有蕭蕭兩鬢絲。」「寒潮蕭瑟皖江秋﹐楓落烏啼感舊遊。獨客不知何處宿﹐荻花風裏送扁舟。」「連宵苦雨難成寐﹐莫道秋窗不肯明。半月簾櫳慵不捲﹐隔林慣聽晚鴉聲。」「君懷慷慨輕離別﹐久厭秦徐酬贈詩。忽憶少林垂老句﹐薄裳單枕獨吟時。」

江陰繆布廬室武進劉壽萱女史﹐工詩﹐早卒。有《夢蟾樓詩存》一卷﹐南匯張文虎爲序而附刊於《舒藝室叢稿》中。詩𨿽不多﹐而頗有古意。《白頭吟》云「新花開故枝﹐舊花落多時。郎今勿娛嬉﹐聽妾前致辭。妾爲郎後婦﹐恃愛忘妾醜。郎心置妾懷﹐妾心印郎口。東市買明珠﹐南市買羅襦。西市買美酒﹐北市買銀鱸。膏澤面膚悅﹐衣食信無缺。長跪問前妻﹐請郎一一說。前妻來歸日﹐值郎貧賤時。無薪炊з﹐無粟朝忍饑。畜妾今日富﹐忘郎昔日貧。豈惟忘昔貧﹐並忘舊時人。舊人爲郎死﹐死後幸有子。勸郎續弦膠﹐家事須料理。瀕危執郎手﹐惜此呱呱兒。棄置在後人﹐生死從郎爲。妾身赴泉壤﹐妾魂守家門。孤兒眼中血﹐新人掌中痕。郎言聽未終﹐新婦聲暗吞。結髮尙寡恩﹐新婚何足論。願移愛妾意﹐先慰泉下魂。」意眞語摯﹐《蘆花吟》可以不作。又《詠西施》七絕三首﹐亦能獨出手眼。序云「《吳越春秋逸篇》云﹕『吳亡後﹐越浮西施於江﹐令隨鴟夷以終。』鴟夷指子胥﹐言越沈西施以報忠魂也。自杜牧誤以範蠡之鴟夷子皮當之﹐遂有五湖一舸之說﹐是未見《墨子》之『西施沈其美』云爾。夫子胥忠於吳﹐西施亦越之忠也。詩爲薴蘿解穢。」詩云「夫君錯鑄在荒成﹐不盡城因一笑傾。到底邱明眞信史﹐未將吳沼咎卿卿。」「淸歌妙舞館娃宮﹐能使吳傖迫甬東。合把黃金鑄紅粉﹐緣何鳥荊ü藏弓。」「綺山明月夜團﹐茂苑春深不覺寒。爲問捧心因甚事﹐舊君嘗膽妾承歡。」

上虞徐仲山﹝咸淸﹞夫人﹐系商太傅女﹐名仲商。善文﹐與其女兄祁忠敏夫人俱以閨秀爲越郡領袖。第質過脆弱﹐星相家每惜其不年。有天臺萬年寺尼僧謁夫人﹐驚爲妙色相如來化身﹐但曼陀羅花恐非人間所宜有﹐請手書《法華經》一部﹐入萬年藏﹐爲夫人懺悔。夫人乃手書三部﹐計工三年﹐約字十三萬有奇。書成﹐其一付萬年藏┑﹐餘二藏於家。會雲門廣孝寺構大殿成﹐三目尊者請盡施之﹕一供殿極甍間﹐裹以繡函而石其外﹐一藏於毗盧遮那世尊之腹﹐被瓔珞寶珠﹐以金繩懸之。尊者復扌追鼓集大眾﹐宣揚其意﹐且爲偈曰「惟此金經壽千載﹐佛身色身總不壞。」乃未幾而香積失火﹐已及殿桷矣﹐尊者命登殿極齲ō﹐且將移毗盧世尊於三門﹐忽風驟起於北﹐火頓息。觀者異之。當夫人書經時﹐曾制《菩薩蠻》詞傳人間﹐有云「篆煙吹過花深處﹐��葉底垂甘露。何處見如來﹐靑蓮筆下開。朝朝研黛碗﹐不畫春山遠。但寫《妙蓮華》﹐香風徧若耶。」仲商明艷如畫。仲山舉博學鴻詞﹐召試歸﹐益都馮文毅公贈一聯云「北闕上書﹐識盡西京才子﹔東軒賜食﹐歸貽南國佳人。」一時傳爲佳話。仲商年八十餘﹐容貌如二三十歲好女﹐朝夕惟飲乳汁﹐猶花讀書不衰。

淸初才媛﹐首推禾中黃媛介。媛介字皆令﹐髫齡卽嫻翰墨﹐好吟詠﹐工書畫。楷書仿《黃庭經》﹐畫似吳仲圭﹐而簡遠過之。其詩初從《選》體入﹐後師杜少陵﹐淸雋髙潔﹐絕去閨閣畦徑。適士人楊世功。蕭然寒素﹐皆令黽勉同心﹐恬然自樂也。乙酉鼎革﹐家被蹂躪﹐乃跋涉於吳越間﹕困於李﹐躓於雲間﹐棲於塞山﹐羈旅建康﹐轉徙金沙﹐畱滯云陽。其所紀述﹐多流離悲戚之辭﹐而溫柔惇厚﹐怨而不怒﹐旣足觀其性情﹐且可以考事實﹐蓋閨閣而有林下風者也。嘗爲王漁洋畫一小幅﹐自題云「懶登髙閣望靑山﹐愧我年來學閉關。淡墨遙傳縹渺意﹐孤峯只在有無間。」漁洋錄入《池北偶談》。

新城諸生耿希尹﹝維莘﹞好詩。年七十餘﹐刻《抱雲》《閒情》二集﹐將稿焚灰﹐置於山之峭削處﹐命石工鑿龕貯之﹐題曰「詩冢」。婦李氏﹐名溪娥﹐益都李南澗﹝文藻﹞之女也。亦工詩。《采石磯》云「峨眉亭畔萬松攢﹐太白樓頭縱目看。十里靑山雲霧捲﹐梅花片片落江寒。」《永濟寺》云「燕子雙雙掠水村﹐寥寥一犬吠云根。舟人遙指西山裏﹐行盡桃花是寺門。」

呂翰仙﹝芳楷﹞﹐江西淸江人。其夫人劉氏﹐名鳳齡﹐號竹筠﹐工詩。嘗題鄒大令鴻放《橐書歸養小照》云「馱鈴隊隊聽分明﹐十部靑箱萬里程。定博倚門人一笑﹐歸來猶是舊書生。」「努力加鞭莫暫停﹐馬蹄亂踏蜀山靑。趨庭較勝趨王事﹐一路經香不斷馨。」有西蜀女士佩珍者﹐爲王湛余司馬側室﹐讀竹筠夫人詩﹐愛之﹐繼作云「才聞前路著先鞭﹐又指鄕關策馬旋。迎養未能歸養切﹐橐書萬卷不名錢。」「珠光玉屑映徵鞍﹐漫說書生气味酸。官樣到家休遽棄﹐宮袍著與老人看。」鴻放喜佩珍爲同鄕閨秀﹐柬以二絕云「紅閨漫說是鄕親﹐不比錢塘舊結鄰。占得西川靈秀气﹐峨嵋才毓掃眉人。」「忝侍才人號小妻﹐倡隨贏得與夫齊。《白頭吟》是吾鄕作﹐爲語王郎莫遣題。」

王照園﹐字婉﹐山東福山人﹐主事郝懿行室。懿行﹐字蘭臯﹐嘉慶已未進士。婉書仿歐柳﹐工古文﹐得六朝人筆意。尢精漢學﹐日與懿行考訂經史﹐疏《爾雅》﹐箋《山海經》﹐名噪都下。有《列女傳補注》八卷﹑《敍錄》一卷﹐《列女傳校正》一卷﹑《敍贊》一卷﹐夢書一卷。阮蕓臺先生之母林太夫人﹐性耽墳典﹐繪有《石室藏書小照》﹕獨坐石上﹐蕓臺先生執書侍立。婉題詩有云「齋名積古從公定﹐室有藏書是母畱。」蕓臺先生績古齋﹐後攺名積古﹐故云。

齊河郝氏﹐一門風雅。秋巖女史﹐尢著稱一時。嘗有詩奇王婉﹐其小序云「嫂棲霞族兄懿行室也。兄以著述馳聲天下﹐嫂亦文章博洽﹐名能與兄偶。學者稱爲婉先生。甲戌冬﹐嫂自京師以所注《夢書》《列女傳》見寄﹐賦此志謝。」「文星夜朗銀河北﹐賢媛聲華溢京國。續史無慚世叔妻﹐生花肯讓江郎筆。」「憐爾文章播上淸﹐蛾眉不愧號先生。遙遙願識瓊枝色﹐春夢無因到鳳城。」

秋巖﹐名﹛丰﹜﹐齊河郝鏡亭之女。少穎悟﹐學詩於宋湘臯及叔寅亭。閨中著有《碧梧吟稿》﹐嫁後有《蘊閣詩鈔》﹐孀居有《卹緯吟》。《海鹽貞女行輓郁太孺人並序》云「孺人郁氏﹐浙江海鹽名家女。字同邑王氏。王亦貴族﹐而家綦貧。未婚夫亡﹐誓不醮﹐乃以處子稱未亡人焉。爲夫立嗣﹐自撫教之。旣而子以贊府宦江右﹐誤掛時网﹐謫居魯之章邱﹐孺人從而家焉。居數年﹐嗣子卒﹐惟二孫以硯田爲養。蔬食水飲﹐泊如也。嘉慶戊寅﹐長孫某以孝廉仕荏平學博﹐方擬迎養而孺人歿﹐年七十九。葬章邑之女郎山。山名豫爲之讖﹐嗚呼異矣﹗《詩》云﹕『谷則異室﹐死則同穴。』若太孺人之與王贈君也﹐一言爲定﹐百折不移﹐而生無一面﹐死隔天涯﹐斯亦可哀極矣。余有表戚在章邑﹐近以王先生之門人某所作郁太孺人輓詩見示﹐余讀而悲之﹐因爲賦此篇。」云「海鹽古邑海云邊﹐載生女士貞且賢。那省雄龍會雌鳳﹐卻教寡鵠憶離鸞。離鸞寡鵠眞堪痛﹐女子由來一諾重。初心已許奉光儀﹐寶瑟忍成教別弄。寶瑟弦摧已斷腸﹐若敖魂餒更堪傷。若教藉力綿瓜瓞﹐漆室依然是女郎。冰心玉質古希有﹐尸饔不惜纖纖手。幸得維城克象賢﹐栽花上國遠將母。故鄕雲樹渺天涯﹐門鎖春風閒落花。宦海風波那可料﹐一帆北海又移家。虞翻獲罪曷敢怨﹐阿母甘心共患難。何期天府召修文﹐遽使髙堂缺視膳。景壓桑楡日漸曛﹐敬姜哭子詎堪聞。共嘆敬姜失令子﹐還欣李密是賢孫。賢孫捧硯淚沾袂﹐幾載硯耕新得歲。靑氈方擬慰重慈﹐白髮胡爲成永逝。吁嗟乎﹐云旆霓旌去不還﹐徽音懿徳自人間。百歲終全女子節﹐一壞獨葬女郎山。女郎之山在何許﹐山頭夜夜驚風雨。生不同衾死異穴﹐杜鵑啼血如人語。」長篇絡繹﹐淸空如話﹐爲集中最佳之作。又有《寄贈章邱馬小姐﹝並序﹞》《歷下韓氏雙孝女詩﹝並序﹞》等亦佳﹐辭長不備錄。

《華室詩鈔》一卷﹐徳淸徐畹蘭﹝仙﹞女史所作。《題半日醉齋主人閒居自遣圖》云「世事不須求甚解﹐人生最好是隨緣。」《漫成》云「芳艸綠云低壓徑﹐落花紅雨亂敲欄。」《春日口占》云「啼斷鷓鴣春似夢﹐小窗紅煞碧桃花。」皆淸麗可誦。卷首有兪階靑﹝陛云﹞題詩一首﹐讀之可知仙身世也。詩云「同邑徐仙女史﹐以詩艸索題﹐附其夫趙君釐侯《補情吟艸》一卷。甲申歲餘初應童子試﹐曾識趙君於湖郡。故人黃土﹐嫠婦靑燈﹐詩以悼之。卽以題女士《華詩艸》。」「芹香璧水明於鏡﹐輦書初上吳興郡。白袷諸生盡少年﹐子昂神采尢英俊。二十年來半死生﹐名場我亦蒼然鬢。當時科舉榮名寶﹐權奇天驥鹽車老。中婦流黃獨夜心﹐徵人芒屐三巴道。詩卷叢殘半未成﹐倜儻龔生竟摧夭。哀誄還聞出令嫻﹐茂陵揮涕搜遺稿。曼陀花雨環妝閣﹐詩成秀奪苕溪綠。廢軫神傷《別鵠吟》﹐舊巢淚盡《慈烏曲》。嘯詠由來本至情﹐天寒孤秀嗟幽谷。君不見嘉淑才名事偶然﹐劉樊仙侶亦虛傳。只應心比情天月﹐碧海沈沈萬古圓。」

前記婺源王竹嶼都轉女公子王瑤芬﹝云藍﹞詩。近從友人胡寄塵處借得《寫韻樓詩鈔》一冊﹐則正云藍夫人所作也。因得盡覽其詞翰。《平山堂夜歸》云「雙堤垂柳碧毿毿﹐萬柄殘荷一鏡涵。添个吳娃香裏住﹐滿湖風露唱江南。」「葦花茭葉撲漁磯﹐路轉紅橋樹影稀。夜靜不聞歌吹鬧﹐一天涼月放船歸。」令人想見邗江全盛時風景。夫人一門風雅﹐冢媳汪曰杼﹝絢霞﹞﹑女公子昭華﹑永華﹑華等皆擅吟詠。嘗隨任叔子﹝石阡﹞官舍。同治乙丑﹐教匪數千人突至﹐叔子戰賊死。賊入城大哭曰「郡守﹐好官也﹐太恭人﹐賢母也。」戒其黨勿犯眷屬﹐勿擾城中百姓﹐掠倉庫卽日出城去。郡署後有池廣半畝﹐聞賊至﹐永華負夫人腧垣投池﹐嫂及妹皆從之。池水淺不得死。賊退﹐郡之婦女來救乃得出。此軼事之可傳者。集中與鄭澹若女史唱和詩甚多。澹若女史爲夢白中丞之女公子﹐著有《綠飲樓集》。夫人題夢白《西園寫照圖》﹐爲畱別澹若女史作云「春光合讓西園占﹐旌節花和女史花。」自注﹕「昔有姚姥夢觀星墜地﹐化爲水仙花﹐因生女甚慧。觀星一名女史﹐故水仙亦名女史花。見《內觀日疏》。」

《小紅樓吟艸》二十餘首﹐涇上胡珠林﹝麗玉﹞女士作﹐附刊於其祖義皆《入蜀集》﹑父玉《立經堂詩集》之後。玉以名孝廉出宰山左﹐嘗與姚姬傳﹑茂堂﹑洪稚存﹑朱蘭坡﹑查又山﹑董小諸名流相往還﹐故詩格頗見遒峻。女史濡染日久﹐詩亦不俗。《送春》云「把酒髙樓半醉時﹐東風一夜送花枝。蜘蛛也解畱春住﹐重結檐牙幾縷絲。」意頗新穎。《夜坐》云「靜坐深閨得句時﹐銀缸挑盡漏遲遲。十年也有紅窗課﹐除卻靑燈少得知。」

武林許子原﹝身﹞徳配兪繡孫﹝采裳﹞﹐曲園老人女公子也。幼時曲園以《詠月》爲題﹐使賦一詩甚工﹐曲園大喜﹐名其居曰慧福樓。歸許氏後﹐子原好爲詞﹐彩裳乃復致力於詞。年三十四而卒。卒前數月﹐將詩存稿悉付之火。曲園檢其未焚之稿﹐序而刻之﹐名曰《慧福樓幸艸》。蓋取《論衡》「火燔野艸﹐其所不燔﹐名曰幸艸」之意也。序中又稱彩裳嘗賦《落花》詞﹐有云「嘆年華我亦愁中老」。今此詞《幸艸》中不載﹐當亦在一炬中矣。《長亭怨慢》寄靜壹主人﹝子原別號﹞云「正三月﹑落花飛絮。歲歲銷魂﹐綠波南浦。剩有紅箋﹐斷腸畱得斷腸句。一江春水﹐量不盡﹑情如許。欲別更徘徊﹐但淚眼﹑盈盈相覷。日暮。縱歸舟不遠﹐已抵萬重雲樹。無眠彊睡﹐怕辜負﹑翠衾分與。想別後﹑獨自歸來﹐對羅帳﹑淒涼誰語。只兩地相思﹐挑盡一燈疏雨。」又《洞仙歌》云「無端一別﹐隔雲山千里。錦字緘愁倩誰寄。算浮生總是﹐會少離多﹐判負卻﹑燈下花前月底。記曾畱後約﹐何事蹉跎﹐冷落銀屏舊時意。寄語遠遊人﹐知否閨中﹐空望斷﹑歸舟天際。更莫問相思幾多深﹐也不說相思﹐者般滋味。」《浪淘沙》云「記得昔同遊﹐楊柳灣頭。落花流水兩悠悠。莫道春愁禁不起﹐還是春愁。Ы乃虜聲柔﹐夢也難畱。輕寒翠被冷香篝。睡起斜陽明雉堞﹐錯認杭州。」皆有淸麗芊綿之致﹐勝於詩多矣。又《靑玉案詠端午》云「一樽淺注菖蒲綠﹐漸醉倚﹑屏山曲。戲綰彩絲長命續。瑤階煙艸﹐翠廉風竹﹐庭院淸無俗。輕衫乍換冰綃﹐也不學﹑新妝束。午睡醒來釵墜玉。聯吟人去﹐對花人獨﹐歸燕梁間宿。」亦佳。

近時閨秀能詩者﹐有旌徳呂淸揚﹝眉生﹞。掌教奉天女子師範時﹐嘗刊其詩曰《遼東小艸》﹐起丁未四月﹐迄己酉六月。中多感懷時事之作﹐感慨蒼涼﹐不屑作庸脂俗粉語﹐故是此中健者。《過楡關遊角山》云「南山海湧搖晴漪﹐北山云暖藥苗肥。我來登臨覽陳迹﹐長城萬里空斜暉。古今興廢原天演﹐憑弔何足生悲欷。悠然遐想望髙吟﹐振衣千仞獨立時。俯視塵寰何擾擾﹐奔騰人海紅塵飛。君看足下煙雲起﹐繚繞何曾縈我衣。」气體殊勝。又《小院》一首序云「感吾國法律之苛刻而領事裁判權之難收回也。」以及擬古諸作﹐皆格老气蒼﹐無慚作者。

陽湖陸祁孫《合肥學捨札記》謂﹕凡詩之一過目﹐久而不忘者﹐必佳句。共摘若干條﹐而以三女士詩殿之。金纖纖﹝逸﹞云「小雨未來斜照淡﹐落花猶得片時紅。」歸佩珊﹝懋儀﹞《題看劍圖》云「自是難消才子气﹐料無恩怨到胸中。」王梅卿﹝倩﹞《鄧尉雜詩》云「夜深老鶴來尋夢﹐踏徧梅花一寸深。」

徐氏素琴﹑張氏須﹐皆姑蘇人。母家有連。後須歸劉海樹﹐素琴歸薛畫水﹐不相見者數年。一日﹐素琴寄寫生便面﹐須報以詩云「唾華挹朝霞﹐釵股明霽雪。無處覓夢痕﹐幾時花裏別。」「出手寒愁折﹐染衣香沁紅。吹花入羅袖﹐不更怨東風。」寄意頗淸婉。

畫水繼配祝夫人﹐名婉瑜﹐字樂水﹐中年後卽不谷食﹐日飲酒數杯﹐容色充腴﹐年六十一﹐尙如四十許人。其贈武進陸祁孫夫人詩曰「閨閣聞聲久﹐天涯識面遲。一編欣手把﹐卅載慰心知。蘭ぇ芬芳挹﹐瑤華次第披。香三復後﹐仿佛對光儀。」「風雅一門集﹐相莊樂自如。官閒甘苜蓿﹐句好艷芙蕖。白蠟吟能代﹐紅箋恨久除。尢憐左家女﹐時仿茂漪書。﹝女公子君孚善書﹞。」祁孫云「畫水歷官中外三十年﹐家益貧。夫人偕其妾讀書鼓琴﹐泊如也。」昔人言有道妻子﹐皆得逸樂﹐薛氏中圭近之矣。

韓孝女﹐宛平人﹐故東流知縣韓君藻女﹐小字孝梅﹐以孝慕故矢不嫁。東流君卒於官﹐眷屬畱居安慶八年﹐而母夫人亦死。臨訣顧孝女曰「汝無夫家將安歸﹖」女曰「從母歸地下。」母遂瞑。孝女絕粒十五日﹐神明不亂﹐作詩云「幽魂欲斷夜沈沈﹐覓父空懷六載心。今日重泉眞个到﹐分明不是夢中尋。」「窗前畱我舊妝臺﹐剩稿殘編莫漫開。寄語中圭諸姊妹﹐孤魂還共月飛來。」放筆而逝﹐時道光四年也。

崇川馮晏海﹝云鵬﹞《掃紅亭吟稿》中﹐有和南沙河維揚女子題壁詩二首。序云「臘日集軒五弟因公事赴鄒﹐小憩東灘旅捨﹐見壁上抄粘臘前二日北平葉天培錄維揚女子在南沙河旅店題壁詩甚佳。其詩云﹕『輕謫塵寰黯自憐﹐誤人幻夢小遊仙。如弓明月初三夜﹐﹝自注﹕初三日爲母難之期﹞。似翦春風十五年。屋縱黃金傷不偶﹐玉𨿽白璧嘆難全。無端竟屬沙叱利﹐並少韓郎若个邊。』其二云﹕『怕泛鄱陽波裏船﹐何如如此入秦川。心驚路遠三千里﹐命薄身隨一萬錢。恨不疏頑同白腹﹐悔曾閨閣理丹鉛。比他花蕊夫人苦﹐旅壁聊充十樣箋。』詩後自序云﹕『儂本維揚貧家女也。幼從李猗薌夫人伴讀。今春夫人隨任﹐遠赴楚江﹐遣儂他往。無柰父母愚弱﹐家室凋零﹐長安賈以百十金購得﹐儂卽斂艷潛光﹐無如不免。良人年已雕甲﹐腹無一丁﹐朝夕相對﹐默無一語。嗚呼﹗此身已托﹐理難再抱琵琶。不知前世何愆﹐受此無邊罪孽﹗肝腸寸裂﹐聲淚俱乾。俚詞疥壁﹐以遣無聊。而良人在側﹐猶問烏雅之作何生活云。』末書『道光乙酉五月三日賈芷孚題。』一時和作如林。初參疑信﹐後署友呂子心淵自南沙河來﹐見其墨迹﹐實女人書。葉氏抄稿有十餘字不同﹐今攺從原本。予悲其遇﹐和其詩﹐欲與會稽女子並傳云。﹝會稽女子﹐明萬曆時某將軍妄。題詩新嘉驛後壁上﹐施愚山爲刻於石﹐並和其詩。」﹞

任邱旅店有女子題壁云「妾白浣月﹐號蓮芳﹐家住半塘。幼失雙親﹐寄養他姓。姿容略異﹐慧業不同。非敢擅秀閏中﹐願效淸風林下。豈意我生不辰﹐所適非偶。日彈琴之相對﹐百恨纏綿﹔時捲幔以言徵﹐一時哽咽。余爰題之驛亭﹐人共憐之黃土可耳。」其詩曰「吳宮春深怨別離﹐風塵慘忄詹雙蛾眉。鵑啼月落寸腸斷﹐香消芍藥空垂垂。流黃未工機上織﹐生小殷勤弄文筆。新詩和淚寫郵亭﹐珍重寒宵誰面壁。」又杭郡女子有白曉月者﹐遭遇略與浣月相同。嘗題詩庵壁﹐有滿人色他哈者﹐見而和之﹐訂爲姊妹。其詩並載《杭郡詩輯》。何白氏女之多才﹐而所遭又皆不幸耶﹖

嘉善殳丹生﹐明季諸生﹐遭亂棄去﹐以詩名江浙間。自號桐廬山人。其偶雨道人﹐子訥女默﹐並擅風雅。家庭之內﹐更唱疊和﹐以詩爲業﹐與午夢堂後先相映矣。雨道人姓陸﹐字觀蓮﹐號少君。山人初居吳之專諸塔右﹐後隱震澤之西村。艸屋蕭蕭﹐煙火時絕﹐惟與道人唱和。比捨聞歡笑聲﹐則道人詩成﹐山人擊節而歌﹐林鳥棲宿皆驚起。子訥女默﹐道人恆授書焉。山人有詩曰「室中有髙士﹐十年能樂饑。」又曰「憐渠最幼小﹐獻歲解吟詩。」蓋紀實也。復移住盛澤三年﹐前後以避水患﹐隱嘉善蔣湖之西園﹐亦三年。康熙丁未﹐山人將攜家入九峯﹐道人忽病而逝﹐又三日﹐女默亦逝。

默字墨姑﹐九歲能詩﹐年十六未字。其自跋詩卷云「默三歲飄零﹐從二親於外郡﹔十年夢想﹐思一返於故園。蔣湖以避水而來﹐舊廬若望洋而止。老母倚北堂而興嘆﹐中夜挾寶瑟以長吟。非無慰藉之詞﹐實多於邑之調。晨窗乍啟﹐琉璃之硯匣自隨﹔夕幄徒燻﹐翡翠之筆牀不去。以是長見笑於鄰女﹐不解看花﹔或見誚於閨人﹐何知鬥艸。情繇此遣﹐緒以此深矣。駕言當秋﹐攜家渡泖。攬九峯之奇勝﹐仿佛金庭﹔專一壑之幽閒﹐飄云嶠。精瓊﹛靡灬﹜而延佇﹐齊玉馱以上馳。曰父曰兄﹐守采藥之赤松﹐旦暮可遇﹔爲母爲女﹐盼傳書之靑鳥﹐閨閣非遙。爰奉命於慈闈﹐篇分甲乙﹔冀流輝於彤管﹐字辧宮商。庶幾染翰而成﹐不須石墨﹔含毫以待﹐有取香茅。」當是作於垂卒之際。其詩以《和母寶劍篇贈兄》一首爲最佳。詩云「牀頭夜半雙龍吼﹐光攝羣妖暗星斗。風雨霹靂一瞬間﹐木拔沙飛石亂走。古來神物本平常﹐遭時遇主生晶光。拂拭霜花將解贈﹐時無烈士空旁。空旁皇﹐莫嘆息﹐木蘭喞喞當戶織。阿兄少年射白額﹐歸來摩挲看太白。」禾油麥秀之感﹐情見乎辭。故土可懷而不可懷﹐河淸可俟而不可俟﹐傷心人宜不永年矣。

《偶葉艸》﹐桐鄕顏佩芳著。佩芳字芳在﹐一字柔仙。《綠牡丹次韻》云「掩映難分葉共稠﹐誰將碧玉綴枝頭。輕盈始信能傾國﹐飄泊還同欲墮樓。秀色不煩螺子黛﹐嬌容偏傍翠云裘。此心正欲同松柏﹐肯與鉛華作一流。」可謂能占身分。其卒也﹐潘稼堂以詩悼之云「淸言良可味﹐佳詠少人知。」鈕玉樵亦云「芳在聰成天上﹐徽著人間。姊是令嫻﹐母爲道韞。弱齡隨宦﹐賡官閣之梅吟﹔盛相莊﹐記書幃之茗斗。詩城百雉﹐築自夫人﹔筆陣千軍﹐掃由娘子。然而命非諧俗﹐才止供愁。當蒼鵝出地之年﹐正靑雀浮家之會。烏衣巷攺﹐尙書之戟都非﹔綠野池平﹐司理之琴尊安在。兼以子才稱驥﹐望千里而未歸﹔女本名珠﹐入重泉而不返。宅荒杜甫﹐但撫四松﹔道遠秦嘉﹐惟窺一鏡。是則艸𨿽侵案﹐寧解忘憂﹔花繞當窗﹐焉能蠲忿。攬其著作﹐哀艷攸殊﹔槪厥生平﹐菀枯各異。」

唾香閣主龐蕙糸襄﹐字紉芳﹐號小畹﹐吳江諸生吳鏘室。有《瑣窗雜事》詩云「夫婿長貧老歲華﹐生憎名字滿天涯。席門卻有閒車馬﹐自拔金釵付酒家。」有靑蓮女伎持扇乞書﹐調《桂枝香》一闋贈之﹐有「浪萍飛絮前生果﹐別是傷心一小靑」句。靑蓮憮然自失﹐遂立意脫籍。文采風流﹐江東獨秀﹐徐虹亭言之詳矣。其比鄰爲沈素嘉所居。素嘉名樹榮﹐葉舒穎室也。亦工吟詠。與蕙糸襄爲閨中良友﹐後移居汾湖﹐有寄蕙糸襄《點絳唇》詞曰「隔个墻頭﹐幾番同聽黃昏雨。別來情緒﹐向北看春樹。一院藤花﹐底是臨書處。還記取﹐綠窗朱戶﹐裊裊茶煙縷。」蕙糸襄次韻云「十載芳鄰﹐自憐一別還如雨。看云愁緒﹐隔个江天樹。佳句曾題﹐校┈紅箋處。頻看取﹐相思無數﹐一瞬情千縷。」絳樹雙聲﹐允推合璧。

沈宛君淸才淑徳﹐午夢一堂﹐首標馨逸。其從女ぇ紉﹐字蕙貞﹐志潔詞芳﹐足與宛君競美。適同邑吳克邁。克邁早卒﹐蕙貞守志四十年。臨歿得詩二句曰「病多未得專醫肺﹐瘦盡何須獨論腰。」淒楚欲絕。蕙貞孀居後﹐不欲以詩流傳﹐有作輒棄之﹐故存稿闕如。得此斷素零縑﹐不啻鄧林一羽矣。

客冬諸曁蔣孟手錄吳江姚棲霞女士《翦愁吟》見寄﹐爲常熟蔣再山刊本﹐卽朱春生所云周云豪刪存之本﹐而郭頻伽﹑鄭瘦山諸人爲之題詞者也。都近體詩四十八首。孟復爲補錄《遊仙詩》五首﹑《病中不寐口占》一首及《秋夜》斷句﹐余己載入《女志》中。近見袁朴村《松陵詩徵》﹐復得女士詩五首﹐更爲補錄如下。《早梅》云「乍賞東籬菊﹐俄探北隴梅。水邊孤影動﹐嶺上一枝開。不待春風逗﹐何勞臘雪催。疏燈明紙帳﹐昨夜美人來。」《書懷》云「空閨何所嗜﹐琴詠日相將。覓句終宵健﹐調弦盡日忙。竹憐霜後色﹐梅愛雪中香。瘦骨耽閒慣﹐無心學艷妝。」《哭祖父》云「晚年作客力摧頹﹐雪裏鄕關抱病回。龐老安閒曾未得﹐嵩山拄杖忽相催。百年家累雙蓬鬢﹐千古窮愁一土堆。腸斷悠悠風木恨﹐哭聲長聽二親哀。」《柳》云「綠暗山村與水村﹐千絲萬緒鎖煙痕。陌頭綰盡離人恨﹐一度春風一斷魂。」「朝朝送客在河橋﹐折盡長條與短條。一曲驪歌鶯語澀﹐綠眉愁鎖不堪描。」按此五首中﹐頗有佳句﹐視再山所刊﹐初無軒輊。疑女士詩散佚已久﹐而春生所云云豪刪存者﹐亦臆斷之語耳。《詩徵》小序﹐又稱女士塡詞﹐秀雅可誦。有《詠牡丹滿庭芳》云「問人間富貴﹐誰復如君。但恐荼蘼開後﹐風流褪﹑誰共芳樽。添愁恨﹐紅妝淚灑﹐無語黯鎖魂。」工於比興﹐無愧作家﹐惜全闋不傳。

漢槎山關﹐神傷弱妹﹔女Ч風義﹐遂著家聲。《庾樓吟》一卷﹐爲漢槎女孫蕙著。蕙字蘭質﹐適諸生費定烈。吟詠外更善琴﹐理古譜﹐有舛訛處﹐輒能意爲訂正。惜年未三十遽卒。其《歸來艸堂有感》一首云「寂寞空庭冷﹐淒涼舊迹存。乾坤埋傲骨﹐風雨弔遊魂。翠色滋階艸﹐苔痕封樹根。秋風肅戶牖﹐獨立向誰論。」乾坤﹑風雨一聯﹐亦何減《秋笳》哀響耶﹖讀之覺王謝風流﹐正復去人不遠。自注云「時兄弟俱亡﹐惟存寡嫂孤侄。」按蘭質兄名大勛﹐字蓼洲﹐乾隆庚午舉人。教習咸安宮﹐未及筮仕而卒﹐年亦僅三旬耳。漢槎一生蹭蹬﹐而後嗣復飄零不振﹐是可慨也。

熙春﹐烏梁海氏﹐蒙古人﹐佛喜室。佛喜﹐字怡仙﹐官布政使﹐以詩名。其集中《別內》有「何時譜就房中曲﹐畱得金徽好和歌」句﹐琴瑟倡酬﹐風流可想。熙春所著曰《友蓮堂合璧詩存》。《春曉》云「曉气漾簾波﹐微風澹蕩過。妝成無一事﹐低語教鸚哥。」獨坐薰香﹐垂簾覓句﹐足爲和林閨乘生色。

南陵徐積余先生乃昌﹐一門風雅。聘室仁和許徳蘊女士﹐字懷玉﹐周生曾孫女也。著有《繡余自好吟》。姬人江都趙春燕字拂翠﹐著有《記紅詞》。次女婉字怡怡﹐小字云仙﹐著有《紉蘭詞》。六女華﹐字苕苕﹐小字茗仙﹐著有《香蕓詞》。均未字卒。苕苕工畫蝴蝶﹐先生嘗以其遺畫見示。玉梅花庵道人題詩云「兒家身世渾如夢﹐寫出翩﹝A17F﹞影自悲。今日阿爺和淚看﹐淞江又是蝶飛時。」

施愚山妾徐珠淵﹐江都人。先是其母欲嫁貴家兒﹐泣曰「願得侍文人﹐爲東坡之朝云足矣﹐不願富貴也。」愚山聞而納之。其《寄北》詩雲「雨滴梧桐秋不堪﹐憶君誰共接淸譚。老天如識妾心苦﹐北地風霜盡入南。」詩𨿽不工﹐而意殊婉篤。愚山集中有和詩。

蒙城張麗坡將軍﹐好風雅﹐嘗爲江蘇撫標中軍參將。有女公子名襄﹐號云裳者﹐年十餘齡卽能詩﹐不三四年﹐著書盈尺矣。有《錦槎軒詩集》十卷﹐各體俱備。《擬古別離》云「漠漠塞上云﹐渺渺楡林樹。靑山幾萬重﹐一別從玆去。前程尙模糊﹐安問歸時路。風雪滿徵衣﹐今宵宿何處。」《遊山》云「指點靑山郭﹐眞堪作畫圖。心隨流水逝﹐目送片雲孤。樹色分朝暮﹐山光乍有無。歸來忘遠近﹐喜不藉人扶。」《擬嶽大將軍鍾琪奉詔起徵金川畱別故人之作二首》云「未許身閒水石間﹐九重恩詔起衰顏。蔣侯已擬長開徑﹐李廣無端又出山。老別那能期後會﹐壯行原不計生還。卻憐舊雨紛紛集﹐亂樹寒云擁劍關。」「乍拋釣艇脫羊裘﹐共唱《陽關》賦遠遊。憐我已成彊弩末﹐感君還望大刀頭。牙旗影落邊城月﹐篥聲髙絕塞秋。此去百蠻應見笑﹐邯鄲夢裏又封侯。﹝公常有句云﹕『只因未了塵寰事﹐又作封侯夢一場。』」﹞《春日閒居》云「深閨夢短思悠悠﹐爲怯春寒懶下樓。自笑年來嬌養慣﹐滿簾紅日未梳頭。」七言如「穿雲慣舞雙龍劍﹐踏月能開十石弓」﹑「捲起湘簾看寶劍﹐燒殘銀燭讀《陰符》」﹐俱有穿雲裂石之聲﹐眞將家子也。

吳蘋香《花簾詞》﹐有《寄懷云裳浪淘沙》《江城梅花引》各調。又《金縷曲題云裳錦槎軒詩集》云「一夜觀星墮。步珊珊﹑碧空飛下﹐水仙花朵。名將儒風從來少﹐況有雛凰親課。喜嬌小﹑才偏勝左。硯匣琉璃隨身抱﹐拂紅箋﹑吟盡書窗火。九天外﹐落珠唾。凝妝鎭日臨池坐。好淸閒﹑書禪畫聖﹐香名早播。始信大家聲調別﹐福慧他年誰過。覺展捲﹑自慚形ネ。儂是人間傷心者﹐怕郊寒島瘦詩難可。拈此閨﹐代酬和。」以蘋香之才而傾倒如此﹐可以知云裳矣。

自古婦人工詩畫者甚多﹐而能評論古今﹑作詩話者絕少。如臯有熊澹仙夫人者﹐名璉﹐苦節一生﹐老而好學﹐嘗著詩話四卷。其略云「詩本性情﹐如松間之風﹐石上之泉﹐觸之成聲﹐自然天籟。古人用筆﹐各有妙處﹐不可別執一見﹐棄此尙彼。」又云「詩境卽畫境也。畫宜峭﹐詩亦宜峭﹔詩宜曲﹐畫亦宜曲﹔詩宜遠﹐畫亦宜遠。風神气骨﹐都從興到。故昔人謂『畫中有詩﹐詩中有畫』也。」澹仙詩詞俱妙﹐出於性靈。《題黃月溪乞食圖》云「田園蕩盡故交稀﹐舞榭歌筵一夢非。未必相逢皆白眼﹐憑他黃犬吠鶉衣。」借題發揮﹐罵盡世人。又有感悼詞數十首﹐集曰《長恨編》﹐類皆爲閨中薄命作也。未能全錄﹐僅記其題辭《金縷曲》一闋云「薄命千般苦。極堪哀﹑生生死死﹐情癡何補。多少幽貞人未識﹐蘭蕙香消荒圃。埋不了﹑茫茫黃土。花落鵑啼淒欲絕﹐翦輕綃﹑那是招魂處。靜裏把﹐芳名數。同聲一哭三生誤。恁無端﹑聰明磨折﹐無分今古。憐色憐才憑弔裏﹐望斷天風海霧。未全入﹑江郎《恨賦》。我爲紅顏頻吐气﹐拂霜毫﹑塡盡淒涼譜。閨中怨﹐從誰訴。」

長洲蔣氏用一嫗﹐素不識字而喜吟詩。其主人曰容齋﹑辛齋﹐塤篪唱和﹐殆無虛日。此嫗每從門屏竊聽﹐有明白易解者﹐輒記不忘﹐久之亦自能爲詩。《中秋無月》云「最怕中秋風雨來﹐人家佇月尙徘徊。七齡小姐癡憨甚﹐拜祝天門兩扇開。」用唐人七歲女子賦詩事﹐尢典切。辛齋以病廢﹐長臥牀褥﹐知嫗能詩﹐召而詢之。適榻前有佛手柑二枚﹐置於幾上﹐指以爲題。嫗應聲云「十指拳拳不肯開﹐掌中定捧珍珠來。何緣得近詩人榻﹐香气還宜問臘梅。」時有婢名臘梅者﹐亦侍於旁﹐蓋戲之也。辛齋爲之嘆賞﹐給以吳綾一端﹐笑謂容齋曰「此嫗可匹鄭婢。」初﹐宅中婢僕素輕嫗﹐以爲癡﹐及見主人優禮﹐咸呼之曰「做詩阿娘」。阿娘又有句云「讀書盼望爲官早﹐畢竟爲官遜讀書。」亦妙。

吾鄕錢梅溪﹝泳﹞﹐嘉道間遨遊公卿間﹐文酒風流﹐挾藝自給。尢精金石之學﹐所刊《漢碑匯刻》﹐摹印上石﹐皆出一人之手。徐子薇生語余﹐梅溪負一時盛名在此﹐梅溪之不能終成大家亦在此。蓋專事依傍﹐不肯戛戛獨造也。其言殊中梅溪之病。嘉慶癸酉﹐梅溪卜居翁家莊﹐相傳爲叔元司寇舊宅。嘗作七律四首﹐自寫胸臆﹐一時和者至數十家。其錄入《履園叢話》中者﹐有華亭王綺思﹝昆藻﹞女史四首﹐殊見工力。詩云「軟紅撲面復何爲﹐收拾歸心上釣絲。已卜鶯遷酬燕喜﹐何勞鶴怨與猿悲。髙情陶令營三徑﹐妙諭莊生戀一枝。看盡稻花香十里﹐耦耕生計未嫌遲。」﹝其一﹞「振衣千仞恥徒論﹐占得臨溪郭外村。豈爲逃名辭越水﹐偶因長嘯寄蘇門。緩歌漫弔前朝迹﹐風雅豈歸異代孫。定有新詩吟《白》﹐淸尊檀板付桃根。」﹝其二﹞「小住吳中隔一墻﹐僦居何幸近華堂。花開綺陌靑春短﹐燕蹴晶簾白日長。落紙乍驚詩筆健﹐當歌不厭酒杯忙。請看衮衮登臺者﹐可有閒情把玉觴。」﹝其三﹞「才名夙昔動幽燕﹐瞥眼星霜歷廿年。筆陣鍾王無敵手﹐談鋒荀陸本齊肩。早趨朱邸稱詞客﹐晚臥滄江作散仙。最是撐腸五千卷﹐一甌茶熟正髙眠。」﹝其四﹞

逸園在吳縣西脊山之麓﹐康熙中孝子程文煥廬墓之所。右臨太湖﹐左有茶山﹑石壁諸勝。每當梅花盛開﹐探幽尋詩者必到逸園。其主人程在山﹝鍾﹞﹐卽孝子孫也。少工詩﹐同邑顧退山擇爲佳婿。退山之女名蘊五﹐自號生香居士﹐亦能詩。與在山更唱疊和﹐較趙凡夫之與陸卿子﹐殆有過之。在山嘗有詩云「空齋盡日無人到﹐惟有山妻問字來。」可想見其髙致矣。錢梅溪十二三歲嘗遊園中﹐見程及生香居士。其所居曰生香閣﹐閣下爲在山小隱﹐琴尊橫幾﹐圖籍滿牀。前有釣雪槎﹐其西曰九峯艸廬﹑白沙翠竹山房﹑騰嘯臺﹐下臨具區﹐波濤萬頃﹐可望縹緲﹑莫釐諸勝。𨿽圓嶠﹑方壺﹐不是過也。嗣生香歿後﹐在山亦旋卒﹐一子尙幼﹐爲地方官買得而造行宮。則向之亭臺池館﹐皆化而爲方丈﹑瀛洲矣。乾隆四十五年南巡﹐駐蹕於此﹐有禦制五古一首﹐其結句云「園應歸故主﹐吾勿更去矣。」然回鑾後﹐此園竟廢﹐書此以考古者。

徐荔村有《歲暮寄內》詩云「雙手空空歲又闌﹐西風心與鼻俱酸。依人自笑馮老﹐作客誰憐範叔寒。寫到家書千點淚﹐算來歸計十分難。此身只當從軍死﹐累爾靑鸞鏡影單。」時荔村方客如臯。吾鄕陶學博國梁司鐸是邑﹐其夫人顧氏偶見此詩﹐讀之淚下﹐謂學博曰「邑有斯人﹐可令其流落不歸耶﹖盍爲謀焉。」於是夫人自典簪珥爲倡﹐同學諸生聞之﹐亦醵金以贈﹐俾其早歸。事傳遠近。又閨秀宋蘅臯名之叔﹐李輪霞室也。輪霞久客未歸﹐宋寄以《秋夕感懷》云「銀鴨燒殘啟碧窗﹐閒庭風起露華涼。梧桐影裏秋如水﹐蟋蟀聲中夜漸長。千里關山添別夢﹐十年羈旅憶他鄕。低頭怕見團月﹐只恐天涯也斷腸。」離鸞別鵠﹐安得盡有顧夫人者﹐爲之圓其好夢也。

女郎楊琇﹐字倩玉﹐家杭州東城羊市﹐明慧娟靚﹐稚善篇詠。有《西湖竹枝》云「斷橋西去竹間廬﹐不道山孤人亦孤。嶺上梅花知妾是﹐水中萍葉似郎無。」人皆傳誦之。後歸沈聲爲妾。聲《浣溪沙》云「一帶髙城蕭寺東﹐遠山映水入簾空﹐个人凝立畫屏中。衣褶暗藏花露濕﹐領巾斜沁粉香融。怎禁往事意惺忪。」爲倩玉作也。聲﹐字丰垣﹐號柳亭﹐仁和人。學於臨平沈去矜。最工詞﹐纏綿處似柳屯田﹐淸穩處似趙仙源。厲樊榭嘗稱其「不肯上秋千﹐爲怕東墻近」之句﹐謂古人無以過也。

冷女史蕙貞﹐生而聰慧﹐女紅之事﹐一見輒精。能作校┈書﹐其父權江北某縣﹐官文書多出其手。偶然作畫﹐超妙勝於時流。戚黨見者﹐詫爲神仙中人。惜其姊怛化﹐傷悼太甚﹐不數日亦同歸忉利矣。嘗作《秋花》長卷﹐爲成都胡夫人茂份所見﹐夫人夙工繪事﹐自謂研究十餘年﹐無此工力。爰題《減字浣溪紗》四闋於幅端云「幾穗幽花艸虫﹐冷紅涼綠一叢叢﹐小屏風上畫《豳風》。如此秋光如此艷﹐者般畫筆者般工。者般工有幾人同。」「也似當年葉小鸞﹐秋風橫翦燭花殘﹐生綃八尺剩瑯。聞道焰摩歸去早﹐浮提容得此才難。寫圖畱與阿娘看。」「樹蕙滋蘭記小名﹐些些年紀忒聰明﹐一天秋韻畫中生。殺粉調朱眞个好﹐吹花嚼蕊若爲情。南樓斂手惲冰驚。」「好女兒花好女兒﹐幽花特與素秋宜﹐華一現使人思。儂也愛花耽畫癖﹐寫生也在少年時。只慚工麗不如伊。」右作輕淸婉麗﹐直可遠姒幽棲﹝朱淑眞﹞﹐近娣秋水﹝莊盤珠﹞﹐妙畫淸詞﹐允推雙絕矣。

元和江女史緗芬﹐霄緯先生之淑女也。光緒丙申﹐霄緯先生以名翰林出宰秦中﹐時適靈鶼閣主視學三湘﹐雙丁二陸﹐秀擢連枝﹐風雅一門﹐鍾靈閨閣。緗芬隨侍任所﹐年才十五耳。計會出入﹐家書往還﹐悉以委之﹐無少差誤。靈鶼閣主自湘中馳書云「哥署中有內文案兼內帳房﹐羞煞阿弟矣。」一時傳爲佳話。稍長﹐尢喜筆算﹐自加減乘除以至分數化法﹑比例開方﹑勾股三角﹐三月間盡通之。繼學代數天元﹐悟元代二術中西之通﹐學益大精。年二十﹐許字吾友同邑顧君熙齡。婚有日矣﹐未及成禮而以染疫卒。丰才嗇遇﹐竟夭天年﹐造物不仁﹐可勝悼嘆。歿後霄緯先生裒輯遺著﹐付諸削氏﹐名曰《西樓遺稿》。吉光片羽﹐散失尙多﹐僅存《算艸》一卷﹑詩一卷而已。曲園老人題詩云「數理精微聖代開﹐閨中亦復擅奇才。《疇人傳》補曷土沈﹐﹝謂海寧葛宜﹑常熟沈綺﹑江寧王貞儀也。意卽本女史詩。﹞再補文通愛女來。」「聰明本是世間無﹐不厭推尋到六觚。嘲橘也存圍徑數﹐﹝有《嘲橘》詩云﹕『圍只三寸弱﹐徑止一寸彊。』﹞切瓜便是割圜圖。﹝有句云﹕『切瓜便作割圓看。』」﹞「趨庭更復學吟詩﹐不是尋常ひ詞。說冤論貓都有意﹐待從集外再搜遺。﹝有《畜兔說》《貓捕鼠論》﹐未刻。」﹞「才命相兼自古難﹐此才畱與後人看。千秋兩卷《西樓集》﹐壓到前朝葉小鸞。」其傾倒於女士者至矣。

女士不專專於爲詩﹐而集中所作﹐齲ǔ特髙。介弟晴佳評爲無一字涉纖﹐不虛也。《淸暇歌》云「婢子厭肥肉﹐僕人制新裘。一門喜气集﹐四序春風收。居官之樂樂如此﹐只有吾父深更研獄忙無已。幕客愁無依﹐閽人意蕭索。寂寂若無人﹐呼之遲遲諾。去官之日乃如斯﹐只有吾父嘯歌淸暇示兒詩。」自注﹕「家大人有『印去一身輕』之句。」翟公羅雀﹐世態炎涼﹐寥寥數十字中﹐居然寫盡。又《品菊》七絕三首云「我愛牡丹兼愛菊﹐奼紫嫣紅笑俗目。富貴場中晚節全﹐方知平澹是奇福。」「桃李春風不耐久﹐寒梅霜雪難消受。只有菊花最適中﹐旁人笑我淵明後。」「人道菊花何太瘦﹐須知瘦骨堪經久。試看萬紫與千紅﹐一到秋來何所有。」閨閣中安得來此有道之言﹖「采菊東籬下﹐悠然見南山」﹐千載後固當與彭澤同其髙致已。集中嘲橘一首﹐有爲而發﹐尢得味外味。題曰《城固產橘﹐甘而小﹐徑不盈寸﹐其略大者﹐土人稱曰橘王﹐詩以嘲之》云「我聞彈棋有橘叟﹐又聞山中有橘婢。橘王之名何自來﹐夜郎自大至於此。園只三寸弱﹐徑只一寸彊。生長漢中地﹐合稱漢中王。我將挈汝至閩粵﹐攜汝至蘇杭。大於王者且數倍﹐見之得無心慚惶。僭王始芊姓﹐假王有韓信。藐玆果實微﹐豈曰王之藎。吁嗟乎﹐稱王知橘且休論﹐喋喋小儒且自尊。畢竟橘王尙有味﹐猶勝人間迂腐气。」

女士生平私淑扶風﹐建霞先生將之楚南學使任﹐女士以詩送之云「量才憑玉尺﹐搜不到閨媛。應有能文者﹐扶風一脈存。」建霞先生見之大笑曰「此是一難題目。」逾年寄女士詩云「一脈扶風曾未得﹐連花幕下待君來。」此靈鶼遺事之可傳者﹐附識於此﹐以資談助。

「刺繡閒來意可娛。梅﹝文穆﹞書李﹝尙之﹞艸足研摹。小鬟錯認描花樣﹐新繪容圓勾股圖。」女士《詠算》句也。十年前﹐余就學吳門滄浪黌捨﹐聞人稱述﹐卽心焉慕之。嗣與熙齡結苔岑之契﹐屢向索閱女士遺稿而未得。近頃熙齡自海門過訪﹐始手一編見惠。展誦再過﹐夙願大慰。《詠算》詩共八首﹐玆錄其全云「簾前喜見月團團﹐徑一周三欲步難。笑意盈盈人不解﹐切瓜聊作割圜看。」「算字縱橫本象形﹐六觚一握渺前型。至今籌式何從考﹐絳老推年此建瓴。」「曾聞九九見齊桓﹐數術由來列學官。古籍云亡今僅見﹐元丰十種宋時刊。」「乾象仰觀方了然﹐制球凸面豈眞詮。不如攺作兩縣磬﹐《周髀》原言笠寫天。」「金蛇退殼漫稱奇﹐幸有宣城芟宜。《赤水遺珍》珍似璧﹐當年曾受聖人知。」「《海鏡》輕窺顧應祥﹐不將古籍細評量。發明絕學功誰首﹐羅茗香兼李四香。」「女弟隨園侈美談﹐浪將詩句播江南。何如新輯《疇人傳》﹐搜到名媛得粲三。﹝海寧葛宜﹑常熟沈綺﹑江寧王貞儀﹞。」有才如此而不永年﹐宜熙齡斷旌之痛﹐久而勿衰矣。

曲園詩所謂「《疇人傳》補葛王沈」﹐沈指沈綺﹐三家中最爲傑出。綺字素君﹐常熟殷尊室﹐卒年僅二十一。而所著有文集四卷﹐「四六」二卷﹐《唾花詞》一卷﹐《管窺一得》十二卷﹐《徐庾補注》四卷。使天假之年﹐將有尢西堂序湯卿謀《湘中艸》「著作塞破宇宙」之慨﹐欲不早死得乎﹖詩名《環碧軒集》﹐黃鐘大呂﹐淸廟明堂之器﹐亦非鏗鏗細響也。錄《別》云「南山一何平﹐海水不可竭。悠悠天地間﹐我獨與君別。明月耀前庭﹐忽忽成圓缺。朝花粲髙柯﹐紛紛落飄瞥。人生無百年﹐容華易銷歇。如何動相違﹐致此長孑孑。含淒坐夜闌﹐仰見明河沒。」﹝其一﹞「盤中雙玉環﹐本出連城珍。琢以古良工﹐精巧方入神。視世無足當﹐什襲全其眞。常恐偶褻越﹐負此千金身。何期感同調﹐琴瑟旋相親。相親未逾時﹐相送長河濱。長河無還流﹐遠憶多苦辛。」﹝其二﹞「歡娛無百歲﹐聚散那不休。諭彼大海潮﹐晨夕無停流。憶昔與君別﹐惆悵不能畱。回身就綺閣﹐兀坐來煩憂。亦有盈樽酒﹐非君誰勸酬。仰視雲中鳥﹐嗷嗷求其儔。緊獨成相失﹐山川郁綢繆。何時當來歸﹐與我常優遊。」他若《大風泊舟包山》《登莫釐峯絕頂》《題次升姊秋林校ò》《廢莊弔古亻放李賀體》諸作﹐皆力追元音﹐不肯作唐以後語。斷句如《江村》云「潮到將吞岸﹐雲飛欲動山。」《秋夕》云「梧桐雙井月﹐砧杵一城秋。」《春日山莊雜興》云「花气常浮澗﹐禽聲半在云。」亦皆可入《主客圖》中。

曲江曹惜芳﹑惜云﹐不知何許人﹐近以所作詩詞見寄﹐爲錄數首於下。惜芳《春閨曲》云「紗窗欲曙春陰重﹐檐柳絲絲早鶯ミ。峭寒如水浸房櫳﹐更擁黃糸由續殘夢。畫欄桿外婢私語﹐梨花狼籍過朝雨。樹色深含寂寞情﹐鸚鵡無言梳翠羽。薰衣起傍鏡臺慵﹐春恨無端春酒濃。分付玳梁雙燕子﹐花陰莫更訴東風。」惜云《坐雨》雲﹕「翦燭聽殘雨﹐開簾照海棠。玉壺銷殘酌﹐翠被幕餘香。惻惻新寒重﹐沈沈夜漏長。宛疑臨水閣﹐無那近斜廊。」惜芳《淸平樂坐月》云「蟾漪氵玉﹐人影天涯獨。鏡檻妝成調鈿粟﹐應減舊時蛾綠。歸來夢斷關山﹐捲簾暝怯春寒。誰信黛鬟雙照﹐一般孤負闌干。」惜云《虞美人聽雨》雲﹕「夢回鴛瓦疏疏響﹐鐙影明虛幌。爭禁此夜客天涯﹐細數番風況近玉梅花。比肩笑向巡檐索﹐怕見檐花落。傷春人又病懨懨﹐拚與一春風雨不開簾。」造詣𨿽未臻極頂﹐綺麗之思﹐以淸雋出之﹐可造才也。

鄒蕙貞女史﹐字蕊珠﹐吾鄕閨秀之翹楚也。所著有《愼余齋詩稿》。《金陵懷古》云「十四妝樓坐寂寥﹐風華誰與續南朝。板橋煙雨蕭疏柳﹐畫舫春波上下潮。名士舊邀桓子笛﹐美人近憶嫩兒簫。多情畱得當時月﹐冷照淸溪碧未消。」「龍盤虎踞鎭金湯﹐六代銷沈翰墨場。詞賦幾人余感慨﹐江山終古閱興亡。西州城外空靑艸﹐東冶亭邊又夕陽。太息前朝宮寢地﹐而今瓦礫臥牛羊。」《題畫》云「小樓四面綠雲遮﹐一翦春風透碧紗。涼雪滿山香似海﹐月明何處認梅花。」旖旎風華﹐丰神獨絕。至《詠伍子胥》云「美人一笑君王喜﹐君王一怒大夫死。抉目東門望越師﹐甬東恨不重鞭屍。寄語大夫勿怨毒﹐恐教怨毒闔閭知。夫差誰立誰薦﹐九泉那不更相見。」《宋太祖》云「香孩兒生雀兒死﹐黃袍檢點作天子。趙家太后笑口開﹐吾兒大志素如此。咄咄太后笑何爲﹐孤兒寡婦愼勿欺。不見山一塊肉﹐前人歡笑後人悲。」則又大言炎炎﹐令人想見蘇長公銅琶鐵綽板唱「大江東去」時矣。

《讀畫樓集》﹐兼葭女史張鳳著。鳳字含珍﹐浙之平湖人﹐唐蘭曾室。詩多唐音。《擬王摩詰渭川田家》云「落日淡餘輝﹐迢遙望林麓。指點竹籬中﹐時露幾間屋。﹤耒加﹥板喧前村﹐倉庚催布谷。牧笛牛背橫﹐桑葉墻頭綠。對此忘世情﹐修然愜所欲。」每誦一過﹐川原景物﹐如在目前。使遇右丞﹐定當把臂。又《成山觀海》一首﹐則辦香靑蓮者也。詩云「巖巒一帶明殘陽﹐林花掩映春風香﹐籃輿得得忘路長。九峯遙障波汪洋﹐成山兀聿臨中央。振衣直上登髙岡﹐海天渺渺雲水黃。陡然突起濤頭狂﹐海風吹水勢莫當﹐憑空壁立千丈彊。馮夷擊鼓魚龍翔﹐銀樓十二隨飛揚﹐仰觀俯矚何茫茫。須臾捧出玻璃光﹐白波萬頃搖扶桑﹐蜃樓鮫室爭輝煌。潮平忽見遙山蒼﹐數峯若與船低昂。吁嗟乎﹗潮汐往來那可測。安得假我淩風翼﹐飛向瀛洲問消息。」

《紅樓夢》爲說部名著﹐形諸題詠﹐無慮百十人﹐惟荊石山民散套一種﹐最擅勝場。余則粟陳碗脫﹐言所不必言﹐皆拾人唾餘而已。遂寧張船山以詩名嘉道間﹐其女弟淑徽有《和次女采芝讀紅樓夢偶作韻》云「奇才有意惜風流﹐眞假分明筆自由。色界原空終有盡﹐情魔不著本無愁。良緣仍照釵分股﹐妙諦應教石點頭。夢短夢長渾是夢﹐幾人如此讀《紅樓》。」拈花微笑﹐神在个中﹐願以之質世之善讀《紅樓》者。采芝適同邑鄒廷易攵﹐著有《芝潤山房集》。佳句如「十載離家愁見月﹐一身多病怕逢秋」﹑「雞唱五更殘月白﹐車行一路曉燈紅」﹐皆卓卓可傳。又有句云「事因太好違初願﹐人到無聊覓舊吟。」非閱歷有得之人﹐不能爲此語也。

金陵管小異茂才嗣復﹐孝廉異之﹝同﹞之子也。異之以工古文名﹐故小異亦能文。小異之仲姊懷珠﹐適同裏曹君士鶴。曹君以陜西淸澗縣知縣奉諱﹐服闋﹐赴部需次。宜人家居﹐聞城陷﹐自經死。先期作書與夫訣云「妾管懷珠襝衤任季臯夫子淸覽﹕違別以來﹐思有萬緒﹐日望夫子早日補官﹐同到秦中﹐合家完聚。何期逆匪猖狂﹐直抵金陵。伏念舉家共沐國恩﹐萬一危城不保﹐更有何地可以藏身。無如人心皇皇﹐爭欲爲遷避之計﹐現已移寓鷹揚營蔡姓園戶屋內。此非妾之意也。玆聞賊氛日熾﹐危在旦夕﹐妾以死自誓﹐斷不爲小醜所屈。伏念得侍箕帚十餘年﹐未有絲毫裨益於夫子﹐只此爲國捐軀﹐差堪仰慰耳。惟願夫子努力功名﹐勿復以妾爲念。臨紙嗚咽﹐書不盡言。」嗚呼﹗漆室憂深﹐魯女終能殉國﹔漸臺節著﹐楚姜未暇傳書。若曹宜人者﹐從容就義﹐慷慨捐生﹐洵稱巾幗完人﹐光耀一朝彤史矣。

鄧州彭氏﹐布政使禹峯﹝而述﹞女﹐適李鴻。鴻字靑立﹐文達公裔孫﹐學士恆茂之子﹐亦能詩而才不及婦。彭氏所著《蝶龕集》。如《詠白蓮》云「月亦驕花色﹐風偏送葉香。」《刺繡》云「鍼宜停午倦﹐窗喜趁新晴。」《送外》云「山川日以遠﹐雨雪天將寒。」皆佳句也。又《雷家灣》云「峯峯斜倚俯淸氵唇﹐一葉孤舟亂後身。洞阻白雲雞犬在﹐此中大有避秦人。」《金銀洞》云「絕壁繩橋萬壑深﹐春風何意此登臨。安禪暫借蒲團力﹐坐聽神龍澗底吟。」又「陰如幄俯靑蘿﹐脈脈寒泉激素波。豆大一舟沙際望﹐四山香气鳥聲和。」《種桃柳》云「繞畦煙水望迷離﹐種得桃枝間柳枝。好是年年芳艸地﹐春晴須記聽鶯時。」《惜香橙》云「幾經翦拂始成林﹐夏晚移牀就綠陰。卻怪一朝風雪惡﹐惜香空負十年心。」此類數十篇﹐皆可誦也。

●卷四

昆山孫子香女兄弟三人﹐皆擅風雅。長曰云仙﹐最工五律﹐《詠雁字》有「藍憑天作紙﹐白借羽成書」之句。次日藍仙﹐適武林汪氏。其姑爲雨園宮詹徳配虛白老人﹐巾幗才子也﹐有《不櫛吟》行世。藍仙從之作詩﹐詩境益進。三曰鶴仙﹐作詩作畫﹐較兩姊尢勝。《題墨秋海棠》云「欲向西風寫絳仙﹐秋光宜淡墨痕鮮。旁人漫擬楊妃醉﹐畢竟蛾眉虢國妍。」《題菊花芙蓉》云「西風料峭畫難工﹐閒弄丹鉛作淡濃。白帝也憐秋太素﹐黃花開處間芙蓉。」《爲花洲三哥畫梨花墨海棠﹐系以長句》云「春容旖旎春風艷﹐滿眼芳菲顏色蒨。桃花含笑泛紅雲﹐柳葉凝煙亞金綫。東皇妙手擅丹靑﹐竟把乾坤作畫屏。繪將簇簇繁華景﹐染出閒閒大地春。果然造化聰明者﹐濃淡勻調自幽雅。玉宇誰眞搦管揮﹐金閨儂亦拈毫寫。自憐腕力太纖纖﹐且學邊鸞傍鏡奩。要將螺黛奪天巧﹐不遣胭脂上筆尖。墨鮮粉膩都珍重﹐海棠卻共梨云夢。个中無限玉樓春﹐折來宜向瑤池種。洗盡→兼山紅雪芳﹐相映寒山白雪香。嬌艷差同銀世界﹐風光應勝碧雞坊。涼風修翛落眼底﹐飛絮撒鹽兩堪擬。畫成更爲阿兄題﹐暄炎時節淸涼矣。」各詩用筆用意﹐皆極綿麗。年甫二十三﹐遽染微疾而卒。臨歿時自將畫稿詩箋及文房畫具書籍等物﹐付之一炬﹐故傳世絕少。惜哉﹗

淮安王喜女嫁同裏成肇孫。康熙壬午七夕﹐肇孫赴省試﹐婦以詩送之曰「祝君一爵上輕舟﹐今歲佳辰送遠遊。記昔華陽驚水漲﹐卽今燕子逐江流。梧桐露冷三更月﹐楊柳風飄萬壑秋。此去鵬程應得意﹐十年心力可相酬。」肇孫試後被放﹐逃於酒﹐遂病。臨危執婦手曰「若讀書﹐知名節乎﹖」婦曰「惟。」夫死越日﹐女遂自經於樞前﹐時年二十有四。

隨園女弟子虞山歸懋儀﹝佩珊﹞詩名甚著。讀陳雲伯贈詩「絕代靑蓮筆﹐名媛此大家。幽懷淸到雪﹐仙骨艷成花」﹐其詩品可想見矣。佩珊爲友人歸杏書君之曾祖姑母﹐杏書舊藏其未刻之尺牘若干通﹐近錄副見惠。寸璣尺璧﹐流落人間﹐寶貴爲何如也。急錄之以實吾書。《寄映藜四叔父書》云「去歲得聞旋裏佳音﹐歡喜無極。玉關迢遞﹐邊塞風霜﹐想慈體倍增勞頓。大人歷任繁劇﹐著有成勞﹐中途蹉跌﹐此亦家運使然耳。刻下萬里還家﹐聯牀聽雨﹐髙堂數載﹐白日看云﹐知此際倍形怡悅也。惟叔母大人仙逝﹐幔┱簦﹐未免生悲﹐賴諸弟學業日進﹐足娛蔗境。大人胸懷磊落﹐當勿以此爲戚戚也。惟是三徑就荒﹐艸堂岑寂﹐淸風兩袖﹐未知作何料理。侄女遭際迍邅﹐家園破碎﹐數年來姑歿於堂﹐翁喪於途﹐婿守一氈﹐了無生色。米鹽瑣屑之外﹐加以骨肉慘傷﹐以致疾病叢生﹐不能勤操井臼﹐旦夕傍惶﹐惟恐有負先人期望之心耳。天寒白屋﹐久賦無衣﹐賴味莊先生垂念舊交﹐憐才破格﹐數載以來﹐得免溝壑。生涯冷淡﹐日從事於詞章﹐或作一跋﹐或賦一詩﹐藉博蠅頭微利﹐歲暮則追逋兼詩而至者紛紛矣。復以伶俜弱息﹐環繞膝前﹐一水迢遙﹐歸寧日少﹐定剩虛﹐離愁日積。邇來魂常依依於吾父吾叔前﹐未知何日再放琴水之舟﹐快睹髙堂色笑也。」《答曹夫人書》云「陳嫗婦﹐接奉瑯函﹐知玉體安和﹐深慰遠念。並承殷勤眷注﹐惠寄珍物。自顧菲材﹐蒙知已格外垂靑﹐獎許溢分﹐且感且愧。陳嫗旣歸﹐左右乏人﹐未知曾覓有得力人否﹖念甚。愚姊自別後﹐貧病交攻﹐加以筆墨應酬﹐不覺日形憔悴。仲冬又得一女﹐歲華行晚﹐熊夢仍虛﹐始悟造物弄人﹐顚顚倒倒﹐想仁妹聞之﹐亦爲三嘆。金臺遊眺﹐想佳什又增幾許﹔家姑母朝夕過從﹐閨閣又添樂事﹐惜儀之不克追隨也。金環香佩﹐附耳隨身﹐如睹芳容咫尺矣。路長紙短﹐不盡神依。」《寄華山弟書》云「春間接弟手書﹐至今未接報音﹐心甚懸懸。姊自產後﹐大病半載﹐不能食飯﹐彊自支持耳。奴回﹐承惠皮服﹐弟夫人推愛解衣﹐感何可極。但念彼此食貧﹐寸心深抱不安耳。服甚華美﹐長短稱身。春風道暖﹐已早化作白鷴飛去矣。外間筆墨﹐應酬頗繁。近織云女史從雲間來﹐又添題詠之事。渠畫甚佳﹐因乞得一扇以供把玩﹐望檢收之。」《致何春渚徵君書》云「日前枉顧荒齋﹐匆匆未盡悃忱。自顧菲材﹐蒙長者知遇﹐殘稿附之集中﹐拙書銘諸石上﹐抑何愛之深而望之切耶﹗遂令閨閣中欣欣作千秋之想。復承厚賜累累﹐在長者有加無已﹐在儀實深抱愧。同在窘鄕﹐益抱不安耳。古硯精雅異常﹐恨無椽筆以副之﹐以其端凝貴重﹐未敢輕易拜賜﹐非敢固卻也。玆蒙來諭諄諄﹐謹當什襲珍藏﹐以傳久遠。不一。」《答香卿夫人書》云「千里神交﹐十旬闊別﹐相憶之情﹐筆舌難罄。常夜夢君﹐或花枝掩映﹐或曲籬圍護﹐總未能一近玉容﹐親訴衷曲﹐想因相思之切﹐倍形相見之難也。自握別後﹐一病至今﹐延及三月。延醫診脈﹐或云是病﹐或云是孕﹐究莫測其端。總之谷食久廢﹐憔悴不可勝言矣。追憶前次病中﹐屢承遣使慰問﹐饋贈食物﹐不勝今昔之感。端節前﹐遣奴至署﹐方知吾妹之病﹐二兄之歸﹐焦悶無似﹐惆悵不已。知之太晚﹐竟未及片紙奉候﹐然無日不神往藥鑪左右也。承惠珍簟﹐溫柔滑潤﹐夜寐晨興﹐每感故人雅誼。蘭煙到口﹐恍憶芬芳气味也。」《致胥燕亭大令書》云「旣披鴻制﹐復誦瑤章﹐詞翰之精妙﹐獎許之過情﹐感愧無地。新詞三復﹐至『一點秋從心起』之句﹐不禁擊節。憶數年前﹐讀大作《題蕊珠宮花史冊》三絕句﹐神韻風調﹐逼眞唐賢﹐至今猶能諷誦﹐固已早識仙才矣。儀學殖本薄﹐重以米鹽兒女之累﹐益復荒蕪﹐乃蒙大雅以必傳二字勗之﹐固當勉事學問﹐期副厚望於萬一耳。夫人天上神仙﹐女公子天資明慧﹐重以家學﹐他日至蘇﹐得造瑯環福地﹐拜玉容於繡幄﹐聆淑誨於妝臺﹐後塵許步﹐榮幸奚如﹖」《復吳星槎別駕書》云「接奉朵雲﹐復披雅詠。浣薇窗下﹐錦爛七襄﹔刺繡簾前﹐目迷五色。先生擅玉局之詩才﹐兼龍門之史筆。騁足靑雲﹐公侯倒屣﹔尋芳紫陌﹐花月增輝。儀久耳鴻名﹐未瞻芝宇﹔玆聆謦欬﹐如坐春風。輔嗣淸言﹐元龍豪气﹐兼而有之﹐不勝欽服。儀少小耽吟﹐中年多病。永晝拈毫﹐藉丹鉛而蠲忿﹔淸宵聽漏﹐對花月以言愁。遇味莊師提倡風騷﹐殷勤宏獎﹐感恩知己﹐耿耿難忘。前者偶學倚聲﹐過蒙先生靑睞。塗鴉腕弱﹐說項情深。儀愧知音﹐先生眞天下有心人也。書中推許過情﹐撝謙已甚﹐臨風三復﹐且感且慚。自玆以往﹐望時賜指南﹐俾知趨向﹐是則寸心所私禱者也。奉次元韻四章﹐藉展欽仰之忱﹐伏祈施之斧削。幸甚不備。」

勾曲女史駱佩蘭﹐亦受業於倉山者也。嘗作《秋燈課女圖》﹐曾賓谷爲題一絕云「一燈雙影瘦伶俜﹐窗外秋聲不可聽。兒命苦於慈母處﹐當年有父爲傳經。」佩蘭得詩﹐因以「聽秋」名其集。隨園女弟子詩選中俱見著錄。近從徐積余先生處得見其手書詩稿小冊﹐前有夢樓署眉﹐朱絲校┈﹐雅可寶玩。所錄之詩﹐與集中稍有異同。其《紀夢》詩八首﹐序云「余幼時多奇夢﹐覺後記忘各半。昔人云﹕『夢者﹐兆也﹐想也。』余之夢多是想所末及﹐若云兆﹐則尢無可兆也。暇日取其能憶者作詩紀之﹐聊以遣懷云爾。」詩曰「夢入層霄上﹐星冠著羽羣。傳書惟附鶴﹐行步必驂云。桃結千年實﹐瓜分五色文。金盤靑玉案﹐天酒酌芬醞。」﹝一﹞「夢到幽閒處﹐風光似早秋。奚童遙引導﹐是我讀書樓。素壁題新句﹐朱扉似舊遊。牙簽三萬軸﹐掩卷誦如流。」﹝二﹞「夢作靑衿客﹐徵才赴選場。公車走迢遞﹐文陣吐光芒。瀛署衣更綠﹐天門榜掛黃。看花騎馬過﹐十里暗塵香。」﹝三﹞「夢到棲禪地﹐深林覆一庵。艸堪名忍辱﹐花似綻優曇。古洞風雲出﹐淸池星斗涵。從玆謝人事﹐習靜我猶堪。」﹝四﹞「夢入萬花庭﹐瑤宮晝不扃。雲霞開殿閣﹐珠翠擁娉婷。衣薄如雲艷﹐眉長似岫靑。相迎含淺笑﹐邀我誦《金經》。」﹝五﹞「夢到無人處﹐茫茫大海邊。無須用舟楫﹐已度萬重煙。忽爾樓臺現﹐兼之卉﹝A061﹞妍。居人皆皓首﹐招我學長年。」﹝六﹞「夢領貔貅隊﹐欃槍掃霧霾。師疑霆電下﹐陣是鳥蛇排。關塞紓雄略﹐雲霄寫壯懷。鐘聲忽催覺﹐依舊著弓鞋。」﹝七﹞「夢到耕桑地﹐茅檐三五家。依墻瓜正熟﹐臨水稻初花。稚子知炊菜﹐閨人盡績麻。終朝勤力作﹐溪日不曾斜。」又《偶成》云「瑤函堆案不停披﹐花落花開總未知。典盡春衫研盡墨﹐無人來買遣愁詩。」皆集中所未載者﹐鄧林遺羽﹐彌可寶貴。京江悟情女史姓翁氐﹐姊湘云爲宣武公和琳妾。和歿後﹐姊自經死。悟情幼侍和邸弟﹐姊歿後南歸﹐主佩香家。壇坫東南﹐主持風雅。此又女史遺事之可傳者﹐特附著之。

盧元素﹐字靜香﹐江都人。與駱佩香倡和﹐齊名一時﹐有「女盧駱」之號。《同仙霞女史紅橋春泛》云「隋堤柳色最堪憐﹐綠到揚州三月天。雙漿紅橋橋下路﹐數聲啼鳥一溪煙。」

平湖張笙伯之女弟蘭君﹐工詩。《寒夜》有句云「半夜紗窗逗微白﹐不知是雪是梅花。」笙伯因寫梅一枝寄之﹐題《賣花聲》一詞爲媵﹐所謂「人似寒花花似雪﹐月也疑猜」是也。﹝載《梧葉秋聲詞》中。﹞笙伯夫人嘉興錢佩芬女士﹐亦擅吟詠﹐有《梅花閣遺詩》若干首﹐附刊於《躬厚堂集》中。《送外》云「臨別翻無語﹐深閨靜掩扉。瀟瀟風雨夜﹐打點客中衣。」《病起》云「連綿小病累親憂﹐乍起梳頭靜倚樓。燕子不來簾不捲﹐落花無語也知愁。」

《衍波詞》一卷﹐仁和孫秀芬﹝蓀意﹞女士著。淸圓流轉﹐出入於頻伽﹑憶云二家﹐附庸浙派﹐當之無愧。《蝶戀花》云「深掩重門春院靜。又是年時﹐一段消魂景。未過花朝春尙嫩﹐柳梢漸覺黃金褪。睡起髻鬟斜不整。注罷沈檀﹐火滅香篝冷。簾外櫻桃花落盡﹐晚來幾陣東風緊。」前調《七夕》云「又見佳期逢七夕。烏鵲橋成﹐欲渡還嬌怯。一歲離情應更切﹐銀河執手低低說。莫怪天孫腸斷絕。修到神仙﹐尙有生離別。風露悄涼人寂寂﹐夜深獨向瑤階立。」吹气如蘭﹐絕似《花簾集》中佳著﹐非尋常揉脂弄粉者比也。

王竹所﹝初桐﹞《﹝B138﹞山人集》﹐阮雲臺稱爲典雅流麗。其姬人李秀眞﹝湘芝﹞﹐濟南人﹐亦能韻語。有《柳絮集》﹐以其姓氏裏居﹐合於李易安柳絮泉﹐且兼取道韞故事也。《北極廟》云「古剎迢遙碧漢間﹐一回登眺一開顏。東西南北靑無數﹐看盡重重疊疊山。」《夜深》云「夜深獨傍錦薰籠﹐窗縫穿來敵面風。恐是行人未投宿﹐馬蹄踏雪亂山中。」皆淸婉可誦。

婁縣陳秀英﹐余姚徐淸婉﹐娣姒也。陳詩曰《停梭吟艸》。陳早卒﹐淸婉爲序而刊之。旋淸婉亦卒﹐其夫婿山陰萬同倫搜刻遺稿﹐顏曰《靜香樓剩艸》。「彩雲易散琉璃脆」﹐宛若長陵﹐同嗟不祿﹐是可慨矣。萬題徐詩艸云「秋河澂碧﹐冷螢飛淸。星垂欲墮﹐煙流亦聲。瑟瑟者艸﹐啾啾者虫。落葉擁階﹐觸履窣。樹影在地﹐瑤月玲瓏。悲哉秋气﹐淒其心憂。惛然入室﹐空房動愁。鐙炧曳綠﹐窗破風瘦。帳棲宿塵﹐枕暗余繡。對榻無夢﹐撫幾有捲。引捲欲吟﹐淚落如霰。朱墨斑連﹐形神依稀。滯轊在寺﹐遺鏡在臺。淚迷枯目﹐其人如來。歷歷陳迹﹐悠悠我思。怡怡堂上﹐我盤子匝。依依猶子﹐投懷而嬉。春晝健遊﹐勸我加餐。寒宵戀讀﹐勸我加棉。瑣瑣錢布﹐勞勞井臼。弗擾余心﹐乃促而壽。賦而以彗﹐靳而以命。而命不延﹐惟我有釁。嗚呼﹗我之遇其夢邪﹖我之語其﹝B178﹞耶﹖其序而詩耶﹖其傷而逝耶﹖我弗能知﹐而儻有知﹖而儻有知﹖我不而覯﹐而忍覯而詩﹖」讀之使人增伉儷之重。

善化何根云﹝桂淸﹞﹐咸豐丁巳﹐開府兩江。白面談兵﹐黑丸嘯野﹐朝廷倚若長城﹐壁壘等於灞上。卒以狃於半壁之安﹐遂致符離之潰。生平功罪﹐載在史官﹐可不具論﹐要其文采風流﹐固自不可磨滅。其女弟曰桂珍﹐字梅因﹐適於兪﹐爲紹初太守徳配。著有《枸櫞軒詩詞鈔》。馨逸淸芬﹐足光家乘﹐不第夢艸池塘﹐連枝競秀也。集中有《婢子小紅殉難得旌紀恩》二首云「垂髫碧玉似家生﹐話到珠沈淚欲傾。侍我十年渾一夢﹐夢中猶是喚聲聲。」「人生塵世誰無死﹐一死榮邀綽楔新。從此完名山嶽重﹐千秋不愧女兒身。」序云「小紅﹐楚產也。不詳其姓。五齡爲匪人誘賣﹐余憐而收養﹐視同子女。婢性彗﹐明大義﹐貌亦娟好。戚眷愛而敬之﹐多有求爲側室者。餘皆婉卻﹐欲俟長成擇一良匹﹐俾其得所。孰意庚子之變﹐余舉家穽此﹐無力遠引﹐自分必死﹐指院井爲殉所。婢時侍側﹐若有感焉。七月二十一日﹐都城陷﹐謠諑疊驚。余方臥病﹐報婢已就義於井矣。越日拯出﹐顏色如生。嗚呼﹟ǐ白乃心﹐堅定乃識﹐有婢如此﹐可勝嘆哉﹗無何款議成﹐敵氛斂﹐當軸以其死聞於朝﹐天語褒嘉﹐特予旌典。卓哉吾婢﹐千載一時﹐吾不如也。死時年十有五。惟一旦珠沈﹐左右侍婢鮮當意者。寒夜淸燈﹐聞風聽雨﹐不無棖觸。聊賦二章以志。」小紅得此﹐可不朽矣。

《枸櫞軒詩》﹐格老气蒼﹐一洗近時脂粉惡習。《感事八首》尢佳。錄其四云「窺邊胡馬本天驕﹐九服如今入漢軺。槎使末歸張博望﹐冠軍空老霍嫖姚。秋來絳蠟心傾淚﹐劫後紅羊凍尙燒。傳語中朝人第一﹐可能樽俎化兵銷。」「天涯何處是邊州﹐多少羊頭關內侯。舊業未穿瞿鵒硯﹐新恩徧著鷫鸘裘。男錢散盡龐萌去﹐女樂頒來魏絳畱。休說當年丰鎬地﹐長空衰艸陣云浮。」「尺天寸地戴堯年﹐萬寶輸將來日邊。劉晏持籌寬甲帖﹐徐溫抗疏免丁錢。一籬松菊壺中隱﹐千畝桑麻夢亦仙。自是太平新气象﹐厚生知有聖恩駢。」「繁華鏡裏托生靈﹐岌岌長安世路冥。千市簪裾沈璧月﹐萬家樓閣落旗星。似聞置俎龍歸董﹐錯認乘軒鶴姓丁。聖代卽今猶富庶﹐《豳風》秉願讀葩經。」瓊琚玉佩﹐大放厥辭﹐正不當以小紅低唱目之。

閨秀作詞﹐多工小令﹐慢引已屬罕見﹐長調則更如矣。良以《花間》之貌易工﹐兩宋之神難襲也。《枸櫞軒詞》獨多宏著。《鶯啼序和夢窗荷花均》云「嚴霜沍空一白﹐壓樓臺在水。冷香暗透絳紗窗﹐數枝風弄梅芷。猛聽得﹑荒譙戍鼓﹐烏遠逐邊聲墜。悵神州﹐馳羽無端﹐引動塵思。坐甲材官﹐枕戈將領﹐盡關東鼠子。倚寒籜﹑空泣銅仙﹐甘泉書杳未至。莽乾坤﹑旄頭火燒﹐問何日﹑靈旗森指。且狂歌﹐拍手洪崖﹐九天輸意。生涯鉛槧﹐心事波瀾﹐妒北宮穩寐。冰鏡下﹑幾回起舞﹐瞥見蓮炬﹐分影雙枝﹐對傾紅淚。魚須笏落﹐籠頭鼎冷﹐當年塵夢渾如昨﹐換酡顏﹑一夕成蕉萃。魂顰骨恨﹐拈花頓悟前因﹐委懷五千言裏。年華老去﹐滚滚黃沙﹐蹙眉心損翠。況說是﹑江淹久別﹐蘇季淸貧﹐可耐瓶笙﹐把寒催起。登樓試望﹐黏天衰艸﹐舊時道路人影絕﹐盼歸鴻﹑準誤云屏倚。無言行危闌﹐手臨《離騷》﹐血痕ネ紙。」感事傷時﹐淸空如拭﹐出自閨幃﹐允稱難得。其餘可誦者﹐如《淸平樂秋蝶》雲「水風池閣﹐寒沍銖衣薄。欲與秋花尋舊約﹐又怕秋花冷落。玉京仙子慵妝﹐無心管領年芳。沒个人間並翦﹐絲絲翦斷柔腸。」《行香子月下橫琴》云「孤鶴衝煙﹐怨鵠窺筵。占空階﹑自寫纏綿。何來玉鏡﹐飛上冰弦。聽一聲淸﹐一聲斷﹐一聲連。鉛杵秋邊﹐歌舞人間。且停三弄問靑天。瓊樓碧宇﹐今夕何年。但樹蕭疏﹐花黯淡﹐艸萋芊。」又有「塵事如梅味總酸」七字甚佳。

《惋春遺稿》﹐上海王元珠﹝雅如﹞著。雅如爲閩江蘇稼秋先生淑儷﹐能以新教育學理造就後進﹐尢注意於家庭教育﹐樹今日女學之先聲。今夫人子女皆能於氵扈江學界中有所樹立﹐賢聲卓著﹐咸本夫人之所教也。其歿也﹐元和江霄緯太史輓以聯云「曾賜題亡女遺編﹐料知地下歡迎﹐定願入幃稱弟子﹔頓驚失名媛懿範﹐正值吳中勸學﹐惜哉開幕失宣文。」論者以謂悼揚恰當云。詩多近體﹐頗宗法倉山一老﹐流水行雲﹐空明一片﹐固是詩人本色。《寄外》云「遠遊何所事﹐菽水有髙堂。未敢言相念﹐愁君旅思長。」「急雨醒殘夢﹐寒燈淡欲無。云深迷雁字﹐空奇數行書。」「昨夢知何處﹐悠悠江水邊。相逢無一語﹐攜手小窗前。」「一別已三月﹐離懷兩地知。燈前小兒女﹐尙未解相思。」卷中多與稼秋先生唱和之作。稼秋先生別號夢主﹐故又名其詩曰《同夢艸》。靈鶼閣主題詞云「王郎蘇妹人間有﹐此日重將轉換來。」亦一佳話也。

同安閨秀洪汝敬﹐小字許娘﹐七歲許字東寧碣石總戎林黃彩子世芳爲妻﹐世芳弱冠補弟子員﹐未婚而歿。許娘聞訃﹐勺飲不入﹐堅臥五日而歿。許娘少工吟詠﹐然常自匿﹐不令人見﹐稿亦罕有存者。及卒﹐於香奩衣笥中拾得數章﹐皆淸麗可誦。如《玩月》云「月色淸如許﹐空庭徹骨寒。惟餘月桂影﹐霜裏斗嬋娟。」《紅梅》云「絳雪應同艷﹐淸香不怕寒。渾如紅粉女﹐無語倚闌干。」《春閨》云「遲遲春日上湘簾﹐寶鴨心香手自添。閒向碧紗窗裏坐﹐呢喃雙燕語紅檐。」不滅古人風致。將逝前一夕﹐命畫工圖其貌﹐作《寒梅白石圖》﹕冰雪滿庭﹐縞衣獨立於梅林之下。次夕夜將半﹐有鳥飛鳴屋上﹐家人異之。女曰「當是郎魂幻化邀余往也。行矣﹗」因口占一絕而逝。時邑之縉紳爲詩歌以輓者百餘人。

眞義北三里有綽墩﹐土人以山稱之。《中吳紀聞》云「昆山縣西二十里有村曰綽墩﹐故老相傳此唐伶人黃幡綽之墓。」墩上有石縱橫﹐元顧仲瑛建亭於上﹐名綽山亭。右控陽城﹐﹝湖名﹐今誤羊腸。﹞左顧傀儡。﹝湖名﹐一名東湖。名傀儡者﹐亦以幡綽故也。﹞沈光掩映﹐村墟環互﹐登陟所經﹐頗得佳趣。閨秀何婉哥有《九日隨家嚴登綽山》七律﹕「梳掠容光攬鏡奩﹐來遊喜得侍家嚴。題糕節冷楓初艷﹐放棹船輕浪亦恬。此地已無金粟影﹐遙天猶露玉山尖。登髙忽睹雲霞燦﹐掩映湖波霽色添。」又眞義東北六里﹐地名髙墟﹐髙三丈餘﹐四圍百步﹐俗稱黃泥山﹐又謂之太平山。正月三日遊人甚眾﹐謂之「登太平山」。上有大石喬松古柏﹐相傳唐髙力士葬此。宋人黃由詩「不識力士名﹐焉知宦者墓。長門恩眷深﹐興亡不相顧。玉環死馬嵬﹐幸蜀嗟中露。試問何時歸﹐脫亡如狡兔。空葬等山陵﹐四圍列古樹。寒風撼泥沙﹐漁樵聲幾度」﹐明周恭詩「野田禾黍正油油﹐蔓艸寒煙暗古邱。湖水北來秋自潤﹐縣山東下晚將浮。未斜烏帽身先醉﹐欲插黃花鬢已羞。地下果埋髙力士﹐玉環妖骨是難收」﹐均力辯其誣也。而習俗相沿﹐以訛傳訛﹐亦可笑矣。何婉哥有《正月三日登太平山卽事》二絕句﹐傳誦一時。錄其一云「春水船俱系綠灣﹐紛紛此際待躋攀。老翁扶杖溪邊立﹐笑看遊人不上山。」殊有畫意。

寧鄕黃婉﹐字葆儀﹐工詞。《江樓晚眺滿庭芳》云「云擁遙靑﹐山拖淺碧﹐暝煙飛上層樓。柳絲搖夢﹐分綠掛簾鉤。何處書傳錦字﹐南來雁﹑聲斷洲。蕭疏甚﹐楓林斜照﹐紅染半江秋。凝眸。天渺渺﹐帆搖楚尾﹐川遠吳頭。算多少徵魂﹐空載扁舟。怕聽湘《騷》寫怨﹐銷不盡﹑香艸風流。蒼茫裏﹐愁痕界破﹐飛起一汀鷗。」《寄表妹行香子》云「相別多時﹐相見無期。記從前﹑團聚深閨。藏鉤硯北﹐刺繡樓西。正月初明﹐云初斂﹐雁初飛。亞字闌回﹐丁字簾垂。夜將殘﹑寒透羅衣。欲譜瑤琴﹐難寄離思。恨嶽雲遙﹐湘水隔﹐錦書稀。」葆儀爲花耘廣文女﹐瀏陽歐陽雨舟室﹐虎癡侄女。生長華無﹐涵濡風雅﹐故造詣特精。著有《茶香閣集》。絕詩最佳。《卽事》云「小閣春深樹影濃﹐風搖檐馬韻丁冬。落花滿地無人掃﹐鸚鵡簾前罵婢慵。」《詠鏡》云「繡幕綠陰遮﹐晨窗拓碧紗。髻雲臨鏡挽﹐紅一花。」年二十七遽卒。淸才不祿﹐人咸惜之。又有《聽琴》五絕云「待月焚銀葉﹐疏香透幾層。松風添逸韻﹐弦脆七條冰。」蓋女士固深得琴趣者。虎癡曾學琴於沈素生﹐葆儀隔簾聽﹐遂精指法。琴曲有《釋談章》﹐佛書之最詰曲者﹐葆儀能一徧成誦。或學《水仙操》﹐三月不成﹐葆儀對譜獨彈﹐再夕而竟。珍藏古琴﹐與同臥起﹐其歿也﹐家人以琴殉。

葆儀妹慧儀﹑潤儀皆工詩。嘗夏夜姊妹聯句云「斗室堪容膝﹐﹝葆﹞宵分興不窮。飲醇非酒戔﹐﹝慧﹞吟癖有詩筒。白鳥撩紈扇﹐﹝潤﹞靑娥隱畫櫳。窗紗疏鏤月﹐﹝葆﹞檐鐵碎吟風。繞屋傳更柝﹐﹝慧﹞當階響候虫。竹深煙冪ャ﹐﹝澗﹞樹暗影溟蒙。簟展黃璃滑﹐﹝葆﹞琴彈綠綺工。茸茶濃瀹碧﹐﹝慧﹞仙李簇沈紅。艾把香微馥﹐﹝潤﹞蘭膏焰遠烘。插瓶花自嚲﹐﹝葆﹞蘸筆墨初融。陡覺涼蕭爽﹐﹝慧﹞全消暑蘊隆。家庭有眞樂﹐﹝澗﹞韻事許誰同。﹝葆﹞」劉家三妹﹐角應宮鳴﹐今之家庭﹐有此眞樂者誰乎﹖

湘潭胡子靖先生元亻炎﹐亮節淸風﹐心儀已久。嘗屏棄百務而經營慘澹於教育事業﹐所辦明徳學校﹐聲譽卓著。有欲中傷之者﹐屢遭顚躓﹐先生書「𨿽九死吾猶未悔」一語爲楹額﹐懸之校捨中。澧蘭沅芷﹐扇淑流芬﹐樂育英才﹐可以風世﹐不第爲三湘七澤光矣。近承至涵芬樓相訪﹐出示甲寅年所作《感逝》詩卷﹐蓋追悼其元嬪陸夫人而作。詩序駢文﹐爲其繼室山陰王縑詠﹝緗﹞所著。蓋能以齊梁風骨﹐寫黃門哀思者。文云「嗟乎﹗美人香艸﹐是文人感遇之詞﹔別鵠離鸞﹐乃兒女傷心之曲。大抵天荒地老﹐缺陷恆多﹔石爛海枯﹐歡娛苦短。紅顏蹇命﹐幾曾福慧雙修﹔蒼昊嫉才﹐畢竟文章多厄。若夫曇花一剎﹐催春﹔寶鏡孤懸﹐文鴛顧影。感斯人之長逝﹐嗟彼美兮不還。他生之緣會難期﹐三載之墜歡猶在。獨居深念﹐能無奉倩神傷﹔閒醉冷吟﹐未免安仁辭費。況乃江湖奔走﹐書劍飄零。滄海曾經﹐劉郎重到。省識蓬山來路﹐碧海靑天﹔記曾玳瑁雙棲﹐珠簾翠箔。桃花人面﹐風景不殊﹔楊柳樓臺﹐低个欲絕。撫華年於逝水﹐嘆客子之無家﹐悲可知已。於是寄纏綿於片紙﹐譜幽怨於麼弦。碧落黃泉﹐魂招天上﹔蘆簾紙閣﹐緣證今生。通詞聊托乎微波﹐協律詎矜夫格調。燒殘絳蠟﹐淚凝五色之箋﹔寫出烏絲﹐愁結三春之繭。此耐君《感逝》詩之所由作也。原夫陸孺人者﹐系出簪纓﹐家承詩禮。毓苕華於浙水﹐侍宦轍於羊城。淑愼溫恭﹐幼嫻《女誡》﹔幽閒貞靜﹐長習姆儀。蘭無言而自芳﹐玉蘊照而逾媚。於時春濃萱蔭﹐日麗荊枝。玉樹交柯﹐萊衣結隊。柳絮承趨庭之對﹐椒花制獻歲之銘。淸才不愧女宗﹐妙譽早推淑媛。耐以潘楊之戚﹐申秦晉之盟。館甥無假射屏﹐宅相翻居坦腹。戲蘭苕之翡翠﹐兩小無猜﹔頌福祿之鴛鴦﹐三生自信。爰以乙未冬入贅於粵﹐溫嶠玉臺﹐髫齡有約﹔韓侯百兩﹐嘉禮觀成。嶺上梅開﹐正花好月圓之候﹔閨中風暖﹐是珠聯璧合之時。無何越鳥辭枝﹐斑騅就道。懍三從之戒﹐侍夫子以同歸﹔泛一舸之舟﹐偕細君而共返。式琴瑟之靜好﹐歌黻佩以倡隨。雪夜淸談﹐茗烹雀舌﹔春宵同夢﹐枕戒雞鳴。伴影書帷﹐理牙簽而佐讀﹔調羹廚下﹐操井臼以供炊。蘋蘩將祭祀之誠﹐酒漿昭賓客之敬。且喜明珠入握﹐奇花初胎﹔方期玉燕投懷﹐佳兒再索。爾乃迹滯三湘﹐情牽五嶺。嬌鳳抱離巢之感﹐停雲根陟屺之悲。秋月春風﹐眷懷故里﹔晨餐夕膳﹐苦戀慈幃。望斷刀環﹐思歸寧而不得﹔聽殘鏡卜﹐問反馬以何年。非關殷羨浮沈﹐鄕書未達﹔何事蘭香遠嫁﹐潮信難通。惟女子之善懷﹐遂殷憂而致疾。西風簾捲﹐節屆三秋﹔殘月烏啼﹐愁深兩地。由是鬢絲禪榻﹐明鏡慵窺﹔茶竈藥鑪﹐羅衣懶換。影伶俜兮繡幕﹐態損驚鴻﹔夢飛越兮珠江﹐情迷化蝶。玉女與天花共散﹐香魂偕倩影齊消。回看繞膝嬌雛﹐誰能遣此﹔忍使齊眉夫婿﹐莫與爲歡。嗚呼﹗丹不駐顏﹐絲難續命。瓊樓玉宇﹐環佩何歸﹔靑冢黃昏﹐蘼蕪自結。已矣人生薤露﹐百年曾不崇朝﹔傷哉貧賤夫妻﹐往事都成追悔。此所以營齋營奠﹐莫遣悲思﹔織素織縑﹐彌增惆悵。玆編之作﹐意在斯乎﹖縑也遠挹淸芬﹐飫聞軼行。慚月沒而星替﹐悼芝焚而蕙嘆。自笑續貂﹐敢云繼美﹔忝居附驥﹐聊復效顰。誼托苔岑﹐步武願遵夫芳軌﹔情深桑梓﹐肩隨敬述乎遺徽。」

會稽李蒓客﹑祥符周季貺兩先生之論詩曰「爲詩非自朱明作家而上溯《三百篇》﹐手摹而心追之﹐不能盡詩之變﹔又非自諸經諸史﹐旁及雜家百氏﹐口誦而心維之﹐不足應詩之求。」其女弟子傅宛﹐宇靑儒﹐大興人也﹐最服膺兩先生此語。所著曰《雙靑梨白軒詩稿》。長興吳寶爲之眩┋。《詠落花》云「開時只道春無量﹐落去方知色是空。」《哭女》云「三秋臥病窮秦鵲﹐半夜離魂化蜀鵑。」皆精警可誦。又有《感事》一律云「擾攘潢池井底蛙﹐中原民力盡金沙。防胡失策唐天寶﹐病痱難醫晉永嘉。廊廟未聞徵蟋蟀﹐官私何至問蝦蟆。人間興廢由天意﹐愁見楊花斗李花。」愴懷時局﹐慨乎言之﹐洵閨閣中大手筆也。

嘉興髙小女校姚振明女士﹐以小詩數章見投。輕淸婉約﹐多可誦之作。《閨中雜詠》云「當樓楊柳拂檐斜﹐ネ雨梳風綠放芽。艸艸春歸人不惜﹐流鶯銜住半殘花。」「坐愁燒燭到深更﹐雨點疏疏風又生。不信鴛鴦禁得慣﹐一池荷葉變秋聲。」《秋日雜興》云「秋來只有睡工夫﹐水檻風涼近石湖。卻笑溪邊老漁父﹐垂竿終日一魚無。」

往讀錢塘關秋芙駢文﹐以不得其詞爲恨。後從劉子佩琛許得秋英《夢影樓詞》刊本﹐並蔣靄卿《秋燈瑣憶》﹐正如十年面壁﹐親到靈山﹐香火前緣﹐頓消塵俗。《瑣憶》作於靄卿悼亡之後﹐中多秋芙逸事。秋芙從靄卿學琴﹐時於蘇公堤畔﹑石屋洞中鼓《平沙落雁》《漢宮秋怨》之曲。又喜與靄卿手談﹐靄卿戲舉竹垞詞云「簸錢鬥艸已都輸﹐問持底今宵償我。」秋芙微慍而好弈如故。書學於魏滋白﹑吳黟山﹐畫學於楊渚白。又善以金盆搗戎葵葉汁﹐雜以雲母之粉﹐用紙拖染﹐其色蔚綠﹐𨿽澄心之紙﹐無以過之。嘗爲靄卿錄《西湖百詠》。郭季虎題靄卿《秋林著書圖》云「詩成不用苔箋寫﹐笑索蘭閨手細鈔。」卽指此也。池上桃花爲風雨所摧﹐秋芙拾花辦砌字作《謁金門》詞云「春過半﹐花命也如春短。一夜落紅吹漸滿﹐風狂春不管。」春宇未成而東風驟來﹐飄散滿地。秋芙悵然﹐靄卿曰「此眞个『風狂春不管』矣。」相與一笑而罷。又喜種芭蕉﹐秋來風雨著蕉葉﹐聞之心與俱碎。靄卿戲題斷句於葉上云「是誰多事種芭蕉﹐早也瀟瀟﹐晚也瀟瀟。」秋芙續云「是君心緒太無聊﹐種了芭蕉﹐又怨芭蕉。」瑣瑣寫來﹐想見閨中風雅。珠啼玉唾﹐皆當作叢鈴碎佩觀﹐從天風吹下人間也。《夢影詞》淵源浙派﹐刻意淸新。《髙陽臺送沈湘佩入都》云「淚雨飄愁﹐酒潮流夢﹐惜花人又長徵。見說蘭橈﹐前頭已泊旗亭。垂楊原自傷心樹﹐怎怪他﹑地靑靑。向天涯﹑一樣纏綿﹐各自飄零。開筵且莫頻催酒﹐便一杯飲了﹐愁極還醒。且住春帆﹐聽儂細數郵程。壓船煙柳烏篷重﹐到江南﹑應近淸明。怕紅窗﹑風雨瀟瀟﹐一路須聽。」居然郭十三蘅夢樓中故物。《蝶戀花》云「幾日池塘云不住。柳也蒙蒙﹐想做淸明雨。半榻茶煙和夢煮﹐畫屏幾點江南樹。欲捲珠簾風不許。如此黃昏﹐休去移箏柱。樓上晚山靑不去﹐夕陽正在鴉歸處。」三事大夫﹐憂生念亂﹐其作於粵氛漸逼時乎﹖最佳者莫如《夕陽》一首﹐調寄《髙陽臺》云「斷雁飄愁﹐盤鴉聚暝﹐一鞭殘夢歸鞍。酒醒郵程﹐嶺雲隴樹漫漫。渡江幾點歸帆影﹐近荒林﹑一帶楓斑。最難堪﹑第一峯前﹐立馬斜看。而今休說鄕關路﹐剩蒙蒙煙水﹐瘦柳漁灣。短帽西風﹐古今無此荒寒。蘆笳聲裏旌旗起﹐問當年﹑誰姓江山。有悠悠﹑幾處牛羊﹐短笛吹還。」沈雄激宕﹐中邊俱徹。閨中若準「張春水」之例﹐正可稱爲「關夕陽」也。至答沈湘濤《金縷曲》《邁陂塘》二首﹐一片禪機。陳王八斗才﹐秋芙以一人兼之﹐欲不早死得乎﹖

秋芙中年學佛﹐靄卿攜妾同居﹐不免略有參商。小星替月﹐亦才人所不免﹐如張船山虎邱寓樓之事可證也。靄卿戊申秋月有寄秋芙七古一首﹐低首妝臺﹐情事可想。詩云「乾螢冷貼屏風死﹐秋逼蘭缸落花紫。滿牀風雨不成眠﹐有人剪燭中宵起。風雨秋涼玉簟知﹐鏡臺釵股最相思。傷心獨憶閨中婦﹐應是殘燈擁髻時。髻影飄蕭同臥病﹐中間兩接紅魴信。病熱曾云甘蔗良﹐惺忪或藉浮瓜鎭。夜半傳聞還織素﹐錦詩漸滿回文數。可憐玉臂豈禁寒﹐連波只悔從前錯。從前聽雨芙蓉室﹐同衾憶汝初來日。才見何郎巹合雙﹐便疑司馬心非一。鴻廡牛衣感最深﹐春衣典後況無金。六年費汝金釵力﹐買得蕭郎薄幸心。薄幸明知難自避﹐脫輿未免參人議。或有珠期浦口還﹐何曾劍忍微時棄。端賴鴛鴦壺內語﹐流狂尙爲鯫生恕。無端乞我賣薪錢﹐明朝便決歸寧去。去日靑荷初捲葉﹐羅衣曾記箱中疊。一年容易到秋風﹐渡江又阻歸來楫。我似齊紈易棄捐﹐懷中冷暖仗人憐。名爭蝸角難言勝﹐命比蠶糸兪豈久堅。莫謂機絲曾有故﹐蛾眉無力能持護。門前但看合歡花﹐也須各有歸根樹。樹猶如此我何堪﹐近信無由綺閣探。擁到蘭衾應憶我﹐半窗殘夢雨聲參。雨聲入夜生惆悵﹐兩家紅燭昏羅帳。一例悲秋各自聽﹐夢魂來去芭蕉上。芭蕉葉大近前楹﹐枕上秋天不肯明。明日謝家堂下過﹐入門預想繡鞋聲。」

湯卿謀嘗云「人生不可不儲三副痛淚﹕一副哭天下大事不可爲﹐一副哭文章不遇識者﹐一副哭從來淪落不偶佳人。」讀綃山女子賀雙卿詩﹐正不能不爲淪落不偶佳人哭也。雙卿世業農﹐生有宿慧﹐聞書聲卽喜笑。十餘歲習女紅異巧。其舅爲塾師﹐鄰其室聽之﹐悉暗記。以女紅易詩詞誦習之。學校┈﹐點畫端妍﹐能於桂一葉寫《心經》。雍正十年﹐年十八﹐嫁周姓農家子﹐其姑乳媼也。夫長雙卿十餘歲﹐看時憲書﹐彊記月大小字耳。雙卿力操井臼﹐遂病瘧。醫者曰「瘧有八﹐是惟食與暑。方暑逼爨火﹐汗大出嘆不止﹐其患甚受風﹔或怒食郁不解﹐更彊食。夙有瘧母痰滯﹐今乃大滋。欲速已﹐法宜舒其郁﹐安之勿使憂也。」雙卿體弱性柔﹐能忍事﹐卽甚悶﹐色常怡然。一日舂谷喘﹐抱杵而立﹐夫疑其惰﹐推之僕臼旁﹐杵壓於腰﹐忍痛復舂。炊粥半而瘧作﹐火烈粥溢﹐泛之以水﹐姑大詬﹐掣其耳環曰「出﹗」耳裂環脫﹐血流及肩﹐乃拭血畢炊。雙卿於是抒臼俯地而嘆曰「天乎﹗願雙卿代天下絕世佳人受無量苦。千秋萬世後爲佳人者﹐無爲我雙卿爲也。」作詩九章﹐以胭脂寫於帕上。詩曰「未許焚修閉小庵﹐冰心無皺似澄潭。泥遲枉怪饑時燕﹐繭薄誰憐病後蠶。」「今年膏雨斷秋云﹐爲補新租又典裙。畱得護郎輕絮暖﹐妾心如蜜敢嫌君。」「編紉麻鞋綫幾重﹐采樵明日上西峯。乍寒一夜風偏急﹐莫向郎吹盡向儂。」「冷廚煙涇障低房﹐爨晝梧桐謝鳳凰。野菜自挑寒欲洗﹐菊花𨿽痛柰何霜。」「命如蟬葉愧輕綃﹐舊與憐娥一樣嬌。阿母見兄還認否﹐苦黃生面喜紅消。」「浸透春酸一點心﹐病中疏夢易消沈。鐃釵已賣酬方藥﹐自削楊枝照水簪。」「四屏山影遠如臺﹐郎負寒薪下幾回。歸後勸郎晨晏起﹐日髙私禁外人催。」「家雞雙宿笑棲鸞﹐比翼齊肩並紫冠。燈暗結花光變綠﹐竈稜堪倚勝闌干。」「妾住衡門傍彩樓﹐夜香吹下隔簾愁。袖開落盡秋紅句﹐衰艸殘陽夢遠遊。」殷霞村詩云「一枝艷逗新叢﹐昨夜深紅又淺紅。零落芳心休自怨﹐蕩花原自養花風。」史震林謂詩意溫柔惇厚﹐誦之者逐臣可不怨君﹐放子可不怨親﹐棄婦可不怨夫。讀雙卿詩﹐亦當作如是觀。

雙卿愛菊﹐植野菊於破盂﹐舂爨皆對之。爲菊花詞﹐調寄《二郎神》詞曰「絲絲脆柳﹐裊破淡煙依舊。向落日﹑秋山影裏﹐還喜花枝未瘦。苦雨重陽挨過了﹐虧耐到﹑小春時候。知今夜﹑蘸微霜﹐蝶去自垂首。生受。新寒浸骨﹐病來還又。可是我﹑雙卿薄幸﹐撇你黃昏靜後。月冷闌干人不寐﹐鎭幾夜﹑未松金扣。枉辜卻﹑開向貧家﹐愁處欲澆無酒。」一日餉黍遲﹐夫怒﹐揮鋤擬之。雙卿歸﹐爲詞一首﹐調寄《孤鸞》。詞曰「午寒偏準﹐早瘧意初來﹐碧衫添襯。宿髻慵梳﹐亂裹帕羅齊鬢。忙中素裙未浣﹐摺恨邊﹑繼絲雙損。玉腕近看如繭﹐可香腮還嫩。算一生淒楚也拚忍。便化粉成灰﹐嫁時先忖。錦思花情﹐敢被爨煙薰盡。東卻嫌餉緩﹐冷潮回﹑熱潮誰問。歸去將棉曬取﹐又晚炊相近。」暮時左攜帚﹐右挾畚﹐自場歸﹐見孤雁哀鳴投墟中宿焉﹐乃西向佇立而望。其姑自後叱之﹐墮畚於地。雙卿素膽小易驚﹐久疾益瘦損﹐聞暗響卽怔忡不寧﹐姑以此特苦之。乃爲《孤雁》詞﹐調寄《惜黃花慢》。詞曰「碧盡遙天﹐但暮霞散綺﹐碎翦紅鮮。聽時愁近﹐望時怕遠﹐孤鴻一个﹐去向誰邊。素霜已冷蘆花渚﹐更休倩﹑鷗鷺相憐。暗自眠。鳳凰縱好﹐寧是姻緣。淒涼勸你無言。趁一沙半水﹐且度流年。稻粱初盡﹐网羅正苦﹐夢魂易警﹐幾處寒煙。斷腸可是嬋娟意﹐寸心裏﹑多少纏綿。夜未閒。倦飛誤宿平田。」

雙卿寫詩詞﹐以葉不以紙﹐以粉不以墨。葉易敗﹐粉無膠易脫﹐不欲存手迹也。嘗以芍藥葉粉書《浣溪紗》詞云「暖雨無晴漏幾絲﹐牧童斜插嫩花枝﹐小田新麥上登時。汲水種瓜偏怒早﹐忍煙炊黍又嗔遲。日長酸透軟腰肢。」又以玉簪葉粉書《望江南》云「春不見﹐尋過野橋西。染夢淡紅欺粉蝶﹐鎖愁濃綠騙黃鵬。幽恨莫重提。人不見﹐相見是還非。拜月有香空惹袖﹐惜花無淚可沾衣。山遠夕陽低。」又嘗剪蘆葉三寸﹐粉書與其舅曰「人皆以兒爲薄命﹐兒命原非薄也。紅樓淑女﹐綠窗麗人﹐淪沒深閨者﹐世間不少。憶夜無歡﹐向春難哭﹐桃紅遽夭﹐竹翠長貧﹐豈不期人歌哭哉。多逢忌諱﹐鮮遘揄揚﹐耿彼明珠﹐於黑水。夫怨鳥遺音﹐衰蓬振色﹐猶得漱騷人之雋齒﹐鏤仙客之靈函﹐況貴本淑蘭﹐顧賤同糞壤乎﹖誦菊花歌﹑雁詞者﹐無不謂雙卿怨。雙卿無徳﹐誠不能無怨﹔怨而不忍厭其夫﹐雙卿可自信也。」病瘧久不愈﹐乃爲《詠瘧》詞云「依依孤影。渾似夢﹑憑誰喚醒。受多少﹑蝶嗔蜂怒﹐有藥難醫花證。最忙時﹑那得工夫﹐淒涼自整紅鑪等。總訴盡濃愁﹐滴乾淸淚﹐冤煞蛾眉不省。去過酉﹑來先午﹐偏放卻﹑更深宵永。近千回萬轉﹐欲眠仍起﹐斷鴻叫破殘陽冷。晚山如鏡。小柴扉﹑煙鎖佳人﹐翠袖懨懨病。春歸恁早﹐只恐東風未肯。」調寄《薄幸郎》﹐亦以蘆葉書之。嘆曰「誠不如化作彩雲飛也。」

張瓊娘﹐武進段玉函室。玉函自號懷芳子﹐刻小印曰「情癡」﹐與瓊娘詩詞相唱和。家甚貧﹐瓊娘勤女紅﹐夜常不眠﹐坐幼兒於側﹐親授之書。玉函遊數月不返﹐歸則攜空橐﹐瓊娘笑相慰﹐未嘗言有無也。庭宇淺隘﹐避邑徙鄕﹐玉函出則終日扃戶﹐稚子獨嬉戲庭下﹐拾花弄艸﹐啼笑聲罕聞。自題其軒曰「憐影」。著《憐影軒詩集》。慰玉函曰「君遊幸毋念我﹐但見人詩詞及自題詠者﹐必寫之以歸。探囊中得佳句﹐勝黃金也。」玉函自橫山喚渡﹐過樊川﹐聞姑惡聲。入破庵﹐無僧﹐累磚坐佛龕前﹐俯首枕雙膝聽之。天且晚﹐題詩龕壁而去。姑惡者﹐野鳥也﹐色純黑﹐似鴉而小﹐長頸短尾﹐足髙﹐巢水旁密間﹐三月末始鳴。俗言此鳥不孝婦所化﹐天使乏食﹐哀鳴見血﹐乃得曲壇﹑水虫食之。鳴常徹夜﹐煙雨中聲尢慘也。詩云「樊川林外一溪煙﹐姑惡新聲最可憐。客裏任他春自去﹐陰晴休問落花天。」瓊娘和云「池塘春艸淡生煙﹐瘦影如君兩自憐。殘日半輪回望處﹐粉紅雲色玉藍天。」

烈女王氏﹐鳳陽定遠人。諸生倫炳女。少失父母﹐鞠於祖母﹐及笄字陳槐。槐肄業國學﹐病卒。女聞不哭神傷﹐越數日自縊﹐時年十九矣。平生有至性﹐痛父母早亡﹐事祖母婉約孝謹。女工餘暇﹐喜讀書﹐勉兄弟於學。偶有所作﹐不示人也。死後家人得遺稿數章﹐輯而錄之﹐名曰《芝堂焚余》。芝堂其所居室也。猶記其詠梅花兩句「林間傲骨須珍重﹐不到寒時不肯香」﹐可想見其志節。又有《送姊》詩云「欲別頻攜手﹐斯時倍愴神。那堪堂上坐﹐只有白頭人。﹝謂祖母。﹞捧杖孫俱弱﹐承歡我亦貧。相違才咫尺﹐早晚莫辭頻。」一气淸空如話﹐眞所謂才節雙淸矣。

閨秀倪仁吉﹐義烏人。手種方竹數十竿﹐甚愛之。萊陽董樵﹐髙士也﹐遊婺郡﹐倪重其人﹐斫方竹一枝爲杖贈之。善寫山水﹐尢工篇什。其《宮意圖》詩云「怨入蒼梧斑竹枝﹐瀟湘渺渺水雲思。聽來記得華淸夜﹐疏雨銀缸獨坐時。」

童筠﹐山陰人﹐遊毛檢討奇齡之門。工詩文。幼聘姑女田玉蛾。未婚而童以事北上﹐田送之詩曰「錢塘相送遠﹐過此是杭州。月柞舂鄕夢﹐霜砧搗客愁。渡頭千樹老﹐江上一帆秋。無限臨歧意﹐東西水自流。」後童竟不歸﹐而田以夭亡。

毗陵董玉蒼妻吳文璧﹝永和﹞﹐以貞節聞。所著《苔窗集》﹐著語淸新。有語諸女伴句云「莫訝隨行步每遲﹐難將愁緒訴心知。比來欲識儂懷抱﹐試看芭蕉未展時。」吳江潘稼堂爲作傳。

平樂太守佟釒英妻趙恭人﹐早寡﹐依公兄鉉僑居天津。鞠子成進士。生平作詩最富﹐不輕示人﹐而絕無脂粉之態。《祭竈》詩云「再拜東廚司命神﹐聊將淸水餞行尊。年年破屋多塵土﹐須恕夫亡子幼人。」《題邊塞圖》云「黃沙漠漠迥無垠﹐萬古關河不度春。今見畫圖腸欲斷﹐可知當日戍邊人。」二絕爲世傳誦。所居日殘夢樓﹐因號殘夢主人。

佟﹐字蔗村﹐自號空谷山人。家世貴顯﹐不樂仕進。僑居天津尹兒灣﹐以詩酒自娛。有妾亦能詩﹐蔗村築樓居之﹐名曰艷雪。宛平查蓮坡遭炊臼之痛﹐同人和悼亡詩甚多﹐惟艷雪七絕一首﹐用意最爲新異。其結句云「美人自古如名將﹐不許人間見白頭。」

開封許渭符﹝佩璜﹞之太夫人﹐錢塘徐淸獻公旭齡女也﹐名徳音。熟精《文選》﹐流覽滿家﹐老年猶日閱書一寸。斷句云「旅思搖風鐸﹐歸心縱壑魚。」又「潮來初拍岸﹐雲起忽遮樓。」皆佳。

嘗讀鄭板橋《虞美人》詞「撩他花下去圍棋﹐故意推他敵讓他欺」﹐以爲情景獨絕。海鹽陳若蘭﹝端麟﹞著《閨詞》百首﹐中有一首云「垂柳依依綠影生﹐芰荷亭館設楸枰。局中彈出縱橫勢﹐笑問檀郎若个贏。」聊可與鄭詞印證。

若蘭詩集﹐有《綠窗閒詠》一帙。《閨詞》多佳句﹐更錄數首於下﹕「春閨三月養吳蠶﹐南陌攀桑滿竹籃。爲避行人回步急﹐不知髻上墮牙簪。」「女伴相邀織綺羅﹐纖纖素手弄金梭。晚來尋取紅牙尺﹐較得工夫若个多。」「閨中喜作道家妝﹐云錦裁成綠羽裳。學戴新冠簪日月﹐侍兒齊綰髻雙雙。」「一自檀郎赴玉京﹐殘燈挑盡淚盈盈。黃昏又值芭蕉雨﹐不管愁人滴到明。」陳其年所謂「如此吟詠﹐去花蕊夫人何遠」者也。

查蓮坡有別業在曲周﹐庭前海棠﹐每於十月間雪中盛開。津門閨秀許雪棠過時不嫁﹐雅善詩文﹐賦詩曰「移從香國種無雙﹐幾見淩寒志不降。日映輕紅嬌帶淚﹐風扶弱質笑臨窗。朱門舊許宜春睡﹐冷院新看伴玉缸。卻恨社公無好句﹐空教十月渡寒江。」汪西顥《津門雜詩》云「不櫛書生不畫眉﹐傳來艷絕海棠詩。若教玉秤稱才子﹐壓到樓頭舊婉兒。」指雪棠也。

堵霞﹐字綺齋﹐吾邑堵庭女﹐吳元音室。自號蓉湖女士。庭官山東歷城縣﹐綺齋幼時隨侍署中﹐故其《滿江紅憶昔》詞云「歷署風光﹐惜少小﹑未知領略。還記得﹑堂名三到﹐含煙顏閣。早起教調鸚鵡粒﹐夜闌戲挽秋千索。想依稀﹑曾也學哦吟﹐渾忘卻。消晝永﹐閒庭鶴。驚曉夢﹐山城柝。遙望著﹑插天岱嶺﹐露濃煙薄。仙迹晴崖窺彩鳳﹐幻形片石藏城郭。憶明湖﹑十里芰荷香﹐今何若。」綺齋詞卽以含煙閣名。詩亦淸雋韶秀﹐髙出晚唐。畫法宋人﹐深造徐熙沒骨化境。冒巢民﹝辟疆﹞嘗跋其詩集云「從來閨秀﹐擅名文苑﹐莫著於曹大家之續史﹐卓文君之《白頭吟》﹐蘇氏織錦﹐謝女詠絮﹐艷不勝書。若兼有繪事﹐則王李木石﹐趙管竹蘭﹐洵足千古矣。得之目睹﹐則余少時所見寒山趙靈均之配文端容﹑江上周仲容之女周淑禧﹑海虞葛介龕年伯之如夫人李是庵﹐咸精書畫。當日視爲得未曾有﹐有亦未易得也。滄桑後﹐會稽之王玉映﹑虞山之許冰綃﹑金閶之芷仙吳﹝後法號佛眉﹞﹑醉李之羽生周﹝更名性道人﹞﹐竟以書畫行世。憶四十年前﹐余閨中得秦淮董姬小宛﹐放手作古押衙者﹐爲虞山先生。故與柳夫人最匿。又合肥先生之徐夫人﹐與姬至戚齊名。故詩畫壇坫﹐攺稱女邾莒。嗣吳周二才女﹐乃以失偶涉江覓緣﹐後遂緇衣托缽﹐咸棲水繪﹐與小姬吳湘逸﹑吳門姬人蔡女蘿﹑金曉珠後先讀書課畫﹐最爲二十年不可再得之盛事。今俱瘞玉黃土﹔梁香閣上﹐書畫復成灰燼﹐止存一珠蕭槭焚硯﹐不復拈筆墨矣。昨夏忽有蓉湖元音吳子﹐過訪臨邛。相如令配﹐不待琴挑﹔梁鴻徳妻﹐同來廡下。出《含煙閣詩》讀之﹐始知坦腹名門﹐爲進士伊令堵公女﹐又爲餘年友濂生之從女孫。其詩之雕鎪景物﹐陶冶性情﹐大雅體裁﹐迥非閨閣。至寫生入微﹐全是徐熙晚年沒骨妙境。每染一箋扇﹐輒令蜂蝶攢簇﹐花鳥深愁。視昔日之追金瀝粉者﹐翻爲增塑﹔乃旅況淒寒﹐冬春忽度﹐冫食冰嚼檗﹐共對齋廚﹐花嶼竹鑪﹐不離藥裹﹐習而安焉﹐不見異物而遷焉。元音伉儷﹐可謂固窮眞隱矣。愧餘一世﹐謬作原嘗﹐今年逼八十﹐範叔一寒至此﹐顏公乞米無從﹐我方扣門拙言辭﹐君誦窮仗友生則何益也。爰命跋詩﹐遂詳今昔﹐並志深感云。」

錢塘顧啟姬﹐名姒﹐鄂幼輿室人也。能詩﹐著有《靜禦堂集》。在京師有「花憐昨夜雨﹐茶憶故山泉」之句。一日幼輿遠道訪宋牧仲﹐牧仲贈以詩曰「閨中有髙詠﹐茶憶故山泉。似此驚人句﹐難爲贈婦篇。畫眉君暫輟﹐下榻我相延。賦就滕王閣﹐靈風促轉船。」幼輿嘗與漁洋諸公九日飲宋子昭小園﹐限蟹字韻﹐啟姬代爲詩﹐末云「予本澹蕩人﹐讀書不求解。《爾雅》讀不熟﹐﹛彭虫﹜蜞誤爲蟹。」一座大驚。啟姬又精音律﹐所制詞曲﹐有「一輪月照﹐一雙人面」句﹐亦爲漁洋所稱。

《蕓香館遺詩》二卷﹐喀爾喀部落女史那蘭遜保蓮友著。伯希祭酒母也。七歲入家塾﹐十二能詩﹐十五通五經。嘗謂伯希及女猗曰「吾於詩學幸窺門徑。少年所作﹐率多浮響﹐不足爲後世笑。苟天假以年﹐爾輩成立﹐不以家事累我﹐我當復舉所學陶而出之﹐庶幾可與古作者競。」太夫人卒﹐伯希錄付梓人。李愛伯爲之序﹐略云「宗室博爾濟吉特夫人者﹐和林貴種﹐瀚海名家。毓秀璇枝﹐遠承薛禪之帝﹔紹封葉﹐代襲名號之王。洎於尊人涉帑紫庭﹐依光丹闕。犀紕賜帶﹐擬漢庭質子之班﹔鳳詔銜綸﹐視宋世閣門之職。充蒙古奏事官﹐遂定居京師焉。夫人蕙性夙成﹐苕華絕出﹐幼受詩於外祖母英太夫人。韓太君之《易》學﹐徧逮諸孫﹔劉令嫻之文辭﹐本於外氏。十三工篇詠﹐十五究經義。較之容華弱齡﹐艷傳催妝之句﹔應貞奇悟﹐夢授《左傳》之文﹐殆有過焉。及歸年丈副憲雨亭先生﹐鮑宣受學﹐因締少君﹔傳元有聞﹐足儷杜華。蓋中閨唱和﹐觚翰無虛﹔策事相誇﹐賭書爲樂。下至舉業﹐亦播藝林。副憲以玉牒承華﹐金貂嗣業﹐出爲協揆文愨公後。梁公名相﹐實曰宗室之英﹔令淸名﹐雅爲諸房之冠。經營北捨﹐咸無間於宏微﹔出入南衙﹐恃保全於李石。比之安平議事﹐或取參禪﹔山公擇交﹐亦資內決。靜好之助﹐於古爲多。兼之周覽政書﹐明習掌故。晉代朝正之禮﹐定自陳媛﹔魏朝近事之條﹐諮夫封母。逮於歌傳寡鵠﹐教厲丸熊。魯敬姜戒不忘恭﹐宋宣文世無廢學。所謂旣昭婦職﹐兼擅母儀﹐宜播椒蘭﹐傳之閨壺者焉。」所居爲文愨公舊邸﹐有處泰堂﹑漱芳榭﹑知止齋﹑得眞觀﹑尙芥舟﹑艷香館﹑退思書屋﹑快晴﹑虹蓼工﹑小池﹑假山﹑曠觀亭﹑天光一碧樓。亭林之勝﹐甲於城東。太夫人集中皆有題詠。伯希自謂詩學得之母教爲多雲。

永寧阿土司女淑蓮句云「春風吹到芳菲歇﹐畱得櫻桃自在紅。」殊有逸致。

《靜宜吟館詩》﹐於子進女史作。女史爲襄勤後裔﹐兄崇﹐字野漁﹐官普安知縣﹐殉難。妻張氏﹑女鍾順﹑鍾瑞﹑鍾秀﹑子婦斯氏﹐同時完節。子進追悼詩云「憶拆家書掩淚看﹐一門授命古來難。卽今慟望盤川路﹐杜宇聲聲夜雨寒。」又《哭長兄野漁》詩云「一夕音書達異鄕﹐驚風陡起雁分行。髙堂夢斷垂親淚﹐絕徼魂歸哭國殤。豈必生還如定遠﹐從聞善戰效睢陽。姓名千載畱靑史﹐同气能無抱感傷。」野漁子鍾嶽能文章﹐有奇气﹐歷官貴州貴西道。勇略絕人﹐破黃教各匪﹐屢有功。錫勇號。自號「果靖後貴州文員善戰第一。」督軍龍裏山﹐與犭匪接仗陣歿。子進有《哭兄子鍾嶽》詩。其先塋在京西楊家莊。《謁襄勤公墓》詩云「二百年來沐國恩﹐巍巍功業禦碑存。﹝仁廟禦賜碑尙在。﹞遺封馬鬣荒村外﹐衰艸寒鴉滿墓門。」「簪纓七葉舊淸門﹐傳列名臣國史存。一綫無人延世澤﹐空畱孤女泣黃昏。」《營窀穸後感賦》云「身後香山惟有女﹐夢中溫序久思鄕。」《偶感》云「寒煙衰艸白楊村﹐負土封碑拜墓門。悵望原重氵麗淚﹐黔南猶有未招魂。」時野漁尙未歸骨也。《道經湯陰題嶽鄂祠》云「百戰山河在﹐羣姦妒已深。如何譏好殺﹐不解紫陽心。﹝《朱子語錄》謂鄂王只解廝殺。」﹞

《天啟宮詞百首》﹐周季華女土作。於當日宮闈瑣事及客﹑魏僭逾非分之外﹐絕無一字干涉天啟時軍紀朝章﹐蓋其愼也﹐張孟緹曾錄入《國朝列女詩錄》。張仲遠復爲作跋。𨿽取裁不出《酌中誌》及秦徵蘭原注﹐其敷詞新穎﹐不相沿襲﹐可貴也。錄其十首云「雙樹陰濃倚殿栽﹐慈容端坐九蓮臺。黃花未落明珠結﹐常見乘涼玉帶來。」「共訝君王戲局精﹐銅缸春暖水初盈。笑看玉柱金幾擁﹐散雪飛殘瀑布聲。」「細語花前問母瑩﹐月痕初上玉鉤明。曉光微照松楸裏﹐親捧鑪香寂寞行。」「рр碧色小龍騫﹐紅錦裝來奏玉尊。牌子禦前旋拜賀﹐五雲光對北花門。」「瓊函寒落正嘉年﹐曬晾重教奏帝前。忽憶偸書詢舊事﹐姓名卻自玉音傳﹐」「研牀梳篋最新奇﹐正是雕鎪得意時。急把批紅宣內侍﹐莫教封事亂淸恩。」「三欄添上蟒衣重﹐兩袖能障上苑風﹐廟忌每逢靑素換﹐竹花微映海天紅。」「寶善門開獵騎圍﹐流云一片禦前飛。弓弦響處山呼滿﹐已見元臣帶病歸。」「銀苗食罷鴨成冰﹐密獻波羅舊典仍。忙下巧山更鵲補﹐夜深攜手看河燈。」「暖風輕護海棠枝﹐六角亭中駐驛時。扁辮披肩翻冒暑﹐戎裝踢雪夜行遲。」

陸冰修﹝嘉淑﹞﹐海寧人﹐有《辛齋遺稿》。《采桑曲》云「江南三月靑陽天﹐桃花を匝楊花顚。流鶯自語元鳥斜﹐陌上誰家雙鬢鴉。繡箔柔匡臨碧﹐百帖春蠶眠不起。素腕迢迢倚夕陽﹐淸盧的的回秋水。別有梅花洞房妾﹐永日盈盈淚凝睫。織成錦字寄別離﹐結成同心鎖笥篋。偶向城隅恨自滋﹐長憐春暮心尢怯。使君五馬莫踟躕﹐兒家夫婿關西俠。」查夏重其婿也﹐少從學詩。

閻百詩父修齡﹐字再彭﹐號牛叟﹐以詩名江淮。少師事黃石齋。甲申後棄諸生。母丁﹐名仙窈﹐字少姜﹐亦能詩。自題讀書處曰兌閣﹐以兌爲少女﹐己於女兄弟中行最少世。先牛叟卒﹐牛叟爲作《兌閣遺徽》﹐稱其於琴不由師授﹐以意成譜﹐巧合自然。又善弈﹐花下與諸女劇﹐必招牛叟﹐牛叟笑謝。又云妻屢勸余參訪耆宿﹐向上一著﹐而以鈍根未果﹐近慚龐媼﹐遠負萊妻﹐陳其年爲賦《祝英臺近》詞曰「水精簾﹐翡翠鎖﹐不許俗塵ネ。繡罷鴛鴦﹐窗畔茜絨唾。分明エ卜花香﹐楞伽寺靜﹐只多了﹑阿奴旁坐。歸去可﹐好趁水月潮音﹐早上雪山座。怪殺蕭郎﹐彈指景光錯。請伊試看人間﹐閒花浪朵﹐總一霎﹑笛聲吹破。」

拜經樓所藏海昌閨秀詩﹐有佟陳氏稿。前有題云「佟陳氏爲海昌次升封翁女﹐大司空學山先生嫡妹。未出閣時所作﹐秀慧之致﹐已見一班。老荊之母姨也。予初婚時﹐偶爾手鈔﹐及今展閱﹐忽忽五十餘年﹐若俯仰事。戊申八月南屏﹐時年七十有一。」兔牀書此後云「次升﹐名之暹﹐崇禎丙子舉人。學山其長子ο永之號。考陳氏家譜﹐次升凡五女。第四女適三韓佟世南﹝廣﹞﹐廣﹐瓊山令。第五女名皖永﹐字倫光﹐適同邑楊中默。有詩名﹐著《素賞樓集》﹐爲時傳誦。惜其姊能吟詠而人罕知者﹐並名字亦無可考﹐豈爲若妹所掩耶﹖《素賞樓》中間有與姊唱和詩。今年秋﹐武林魏小洲偶得此稿貽予﹐因亟錄之。首有戊申八月南屏題字。南屏亦未詳何人也。乙巳臘月﹐槎客志。」遼陽楊芷生太守謂佟世南字梅岑﹐嘗與陸進﹑張星耀同編《東白堂詞選》十五卷﹐四庫著錄。所作長短句﹐太守錄入《白山詞介》。其《山花子》云「芳信無由覓彩鸞﹐人間天上見應難。瑤瑟暗榮珠淚滿﹐不堪彈。枕上彩雲巫岫隔﹐樓頭微雨杏花寒。誰在暮煙殘照裏﹐倚闌干。」譚復堂謂其「不無天際輕陰之感。」梅岑詞筆麗則﹐閨中復得佳耦﹐棟鄂﹑伍堯兩先生編《熙朝雅頌集》﹐乃未登其夫婦一字。微兔牀山人此記﹐世竟無知有佟陳氏者﹐亦可慨也。

候官陳石遺夫人蕭道管﹐字君佩﹐一字道安。工詩古文詞。著有《道安室文集》《蕭閒堂詩詞鈔》。額其所居曰戴花平安室。嘗言願築樓數楹﹐竹梧立後﹐花樹仰前。近石遺於匹園中築皆山樓成﹐而蕭夫人已亡十有一年矣。故石遺作園記﹐有云「匹夫臥樓上﹐匹婦長臥地下﹐所謂鰥寡而無告者也﹐下以匹名吾園而何名耶﹖」石遺名衍﹐蕭夫人嘗爲作《命名說》云「君名衍﹐能談天似鄒衍﹐好飲酒似公孫衍﹐無宦情惡銅臭似王衍﹐對孺人弄稚子似馮衍﹐惡殺似蕭衍﹐無妾媵似崔衍﹐喜《漢書》似杜衍﹐能作俚詞似蜀王衍﹐喜篆刻似吾邱衍﹐喜《通鑑》似嚴衍﹐喜古今文《尙書》《墨子》似孫星衍。特未知其與《元佑黨人碑》中之宦者陳衍何所似耳﹐請摹其字以爲名刺何如﹖」此說可謂得未曾有。石遺嘗曰「余中年喪偶﹐終不復娶﹐又絕似孫星衍﹐而非先室人之所及知也。」

髙文良繼室季玉夫人﹐綏遠將軍蔡毓榮女。有《蘊眞軒詩鈔》二卷﹐《詩餘》一卷。文良於康熙五十九年﹐以閣學出撫廣西﹐歷督雲貴閩浙﹐攺兩江﹐移撫江蘇﹐總督趙蕓書﹝宏恩﹞爲後進﹐每齮齕之。公卓然孤立﹐喜慍不見於色。嘗詠白燕﹐第五句云「有色何嘗相假借」﹐沈思未封﹐夫人至﹐代握筆曰「不羣仍恐太分明。」張裕犖﹝築澗﹞序《蘊眞軒詩》﹐稱其喜讀書﹑有過人之識者﹐此類是也。文良之由廣西巡撫遷雲貴總督也﹐夫人詩云「滇南爲先大夫舊蒞之地﹐四十年後﹐余隨夫子督滇﹐目擊勝槪猶存﹐而先人之墓有宿艸矣。撫今憶昔﹐淒然有感﹐因得八長句﹐用志追思之痛。」《辰龍關》云「一徑登危獨惘然﹐重關寂寂鎖寒煙。遺民老剩頭間雪﹐戰地秋閒柳外田。聞道萬人隨匹馬﹐曾經六月墮飛鳶。殘碑猶志諸軍勇﹐苔蝕塵封四十年。」《關鎖嶺》云「山從絕域勢遙分﹐天限西南自昔聞。逢靜戍樓狐上屋﹐風喧古木鳥驚羣。橫盤石磴危通馬﹐白裹松根倒看云。叱馭升平猶覺險﹐登臨還憶舊將軍。」《鐵鎖橋》云「結構飛梁迹尙存﹐蘚碑遺字滿埃塵。三垂鐵鎖晴虹掛﹐百疊江聲戰鼓沈。細柳營空云似幕﹐霸陵原靜艸如茵。臨風一灑孤兒淚﹐不見題橋續後人。」《江西坡》云「西嶺千重簇劍芒﹐曾摩萬騎驀羊腸。鬼燈明滅團靑血﹐野冢荒涼種白楊。夢斷層霄空漠漠﹐事隨流水去茫茫。當年耆舊今無幾﹐指點殘山說戰場。」《九峯寺》云「蘿壁松門古徑深﹐題名猶記舊鋪金。苔生塵鼎無香火﹐經蝕僧廚有蠹覃。赤手屠黥千載事﹐白頭歸佛一生心。徵南部曲今誰是﹐剩有枯禪守故林。」《鸚鵡峯》云「鸚鵡峯前悵倚闌﹐思量遺事獨長嘆。紅旗指處人迎馬﹐白首歸來雪滿鞍。澗底波流如哽咽﹐寺門聯額半摧殘。豈知石上傳心筆﹐畱與孤兒掩淚看。」《雲南坡》云「榮枯浩浩海無邊﹐成就功名自古傳﹐白鉞幾過新驛路﹐赤曾徧舊山川。吳云已變如蒼狗﹐蜀魄惟能化杜鵑。試看絳侯千戶邑﹐應知懋績在當年。」《謁祠》云「腸回百結淚如絲﹐一奠椒漿拜舊祠。箕尾已歸應有處﹐音容何處杳難思。環旋故壘靑山在﹐寂寞虛廊白日移。不謂霜淒雲幻後﹐南人猶惜召棠枝。」諸詩沈鬱悲涼﹐歸愚﹑簡齋皆未見全什﹐《雅頌集》亦僅錄其四﹐故備錄之。

當塗卞琳﹝楚玉﹞與其夫人吳山﹝巖子﹞家靑山﹐旣轉徙江﹑淮﹑無﹑常地﹐居西湖三年。女夢玨﹝元文﹞工詩辭。顧黃公己丑戊子閒客杭﹐聞其賢能﹐精筆札﹐杵臼是求﹐人事錯迕﹐遂以不果。後歸揚州劉孝廉峻度。康熙庚戍﹐元文墓艸五靑﹐黃公見其舊詩《西泠閨詠》﹐題二詩志感云「記得銀屏迆邐開﹐有人靑瑣嘆多才。簾邊送韻衣香出﹐湖上回船塔雨來。南國燕支愁欲贈﹐西泠松柏更堪哀。當時空指團月﹐未下溫家玉鏡臺。」「欲喚西湖作莫愁﹐繁華自昔帝王州。續來明月笙歌院﹐下曉鶯煙火樓。弱腕題詩心緒斷﹐修蛾入鬢眼波秋。芙蓉城較蓬山遠﹐肯信蕭郎已白頭。」元文有句云「夕陽交代笙歌月﹐曙色輕移鐘火樓。」又「柳去六橋春色暗﹐雨來三竺遠山無。」黃公所激賞也。巖子與楚玉筆墨偕隱﹐有《西湖》《梁溪》《虎邱》《廣陵》諸集﹐後匯次之以《靑山》名。多玉樹銅駝之感。楚玉中道卽世﹐未有子﹐巖子依女夫以老。次女徳基爲峻度繼室﹐如劉敞﹑王拱辰故事。鄧孝感題《靑山集》云「江湖萍梗亂離身﹐破硯單衫相對貧。今日一鐙花雨外﹐靑山自署女遺民。」

女史趙子惠﹐名昭﹐寒山隱君宦光女孫。生有夙慧﹐父靈均﹑母文端容鍾愛之。適平湖馬萬方子班。夫婦不相得﹐嬖妾正位﹐遺書決絕。先有上父書﹐至是又上馬氏宗族書﹐號痛自明﹐卒不見省。遂祝發爲尼﹐攺名徳隱﹐結庵洞庭西山以終。有《侶云居遺稿》﹐先是合巹之夕﹐昭卽叩班所學﹐班謬以翁作誇耀之﹐昭哂曰「平平爾。」萬方聞而大兼。故終風之戚﹐陰雨之悲﹐皆如充耳。未幾遭國變﹐禾中謀起義兵﹐萬方以宦族亦廁名其中。事敗﹐窮竄無所﹐乘舴艋夜叩西山庵門﹐昭從內察語音似翁﹐迎入中堂﹐執子婦禮。再拜請曰「自入空門﹐諒無骨肉相見期矣﹐不意大人倉卒至此。」萬方具道所以﹐昭掃除密室居之﹐晨夕供飲膳。久之禁漸弛﹐歸故里。於湯谷﹝東昶﹞《當湖雜詠》云「侶云詩句絕纖塵﹐住處無人得問津。剩有無窮家國恨﹐小蒸休說管夫人。」﹝有《題仲姬畫竹》云﹕『宋室山河多少淚﹐絕無一點到﹛林﹜竽。』故云。﹞胡嵋﹝飛谷﹞《題子惠上父及馬族二書後》云「牧圃亭臺暮靄空﹐寒山蘿薜泣秋風。惟餘一滴傷心淚﹐沁入苔箋血縷紅。」牧圃﹐馬氏別業也。

寶山蔣劍人﹐幼時有神童之譽。六歲時﹐塾師指幾上墨令對﹐應聲曰「泉。」師以爲未工﹐劍人曰「白水對黑土﹐何不工之有﹖」師乃大奇之。十餘歲卽至維揚﹐客阮枚叔所﹐與曾賓谷等相唱酬﹐猶及見揚州鹽務全盛時風景。偶遊魁星廟﹐或請撰楹聯﹐信口集杜句曰「是何意態雄且傑﹐不露文章世已驚。」皆嘆其敏捷。中年後﹐遘紅羊之亂﹐會有欲以危法中傷之者﹐削髮爲僧﹐久之乃返初眼。婦支機﹐自號靈石山人﹐工詩詞。劍人與之偕隱羅敷溪上﹐杜門謝客。時與婦飲﹐質釵問字﹐瀹茗弦詩。好事者欲題品在凡夫﹑卿子間。劍人因作《紙閣雙聲圖》﹐自題《聲聲慢》一解云「牽蘿人瘦﹐倚竹天寒﹐故山叢桂誰畱。賃廡依然﹐婿鄕小隱風流。菱花倩描冷黛﹐上眉痕﹑總帶些愁。愁細問﹐怕玉梅開矣﹐猶滯歸舟。莫更牛衣中夜﹐笑十年英夢﹐都付悠悠。天際蘋鴻﹐而今也學蓮鷗。瑤琴聽伊彈罷﹐醉金尊﹑我拂吳鉤。同證取﹐看五湖煙水﹐片席髙秋。」劍人出遊﹐機寄《鷓鴣天》詞云「垂柳垂楊滿畫樓﹐誰家夫婿拜紅侯。水流別恨花飛淚﹐金鑄相思玉琢愁。春渺渺﹐夢悠悠﹐自憐臨鏡怕梳頭。天涯芳艸知何處﹐一點靈犀不自由。」劍人讀至「金鑄相思玉琢愁」句﹐爲之閣筆﹐後𨿽爲詞答之﹐終遜其工也。又嘗於家書後附《浪淘沙》一首云「鵑語最分明﹐喚夢誰醒。有流鶯處有春情。花底間關啼不住﹐可是雙聲。絲雨入簾輕﹐鐙外愁生。小鬟低怨說三更。紅暈鏡潮羞病頰﹐幽思盈盈。」詞意殊有所諷。他日劍人詢之﹐答曰「余自詠鄰女﹐幹卿何事﹖」

天臺魏琴娘者﹐以順治三年死於京口甘露寺。有絕命詩﹐以炭書之。其自序云「琴娘歸三月﹐鼙鼓南來﹐擁之北去。歷河渡淮﹐欲死無地。旣而琵琶擊碎﹐幸脫餘生﹐破面毀形﹐蒙逅廢迹。晝乞道途﹐夜竄靑艸。托流水之飄花﹐言來京旦﹐遂登北固﹐涕淚如狂。憶昔爹娘﹐空傷魂魄。良人天遠﹐存歿何知﹖惟幸遊魂帶血﹐夜化啼鵑﹔猶恐不解南歸﹐雁峯路絕。因題短什﹐望達孤親。」遺事流傳﹐附諸表末﹐亦足偉也。秀水王仲瞿嘗作《石風樓歌》紀其事。

延平女子題壁詩﹐見鈕玉樵《觚剩》。序云「妾閩嶠名家﹐延平著姓。十三織素﹐左家賦《嬌女》之詩﹔二八結衤離﹐新婦獲參軍之配。何異莫愁南國﹐得嫁阿侯﹔庶幾弄玉秦樓﹐相逢蕭史。方調琴瑟﹐頓起干戈。夫死於兵﹐妾乃被掠。含羞歸故里﹐魂消劍浦之津﹔掩面彊登輿﹐腸斷西陵之路。玆當北上﹐永隔南天。爰題驛舍數言﹐聊破愁城百疊。嗟乎﹗昔年薰香染翰﹐粉印靑編﹔今日滴血濡毫﹐綃封紅淚。秋墳鬼唱﹐哀似峽猿三兩聲﹔靑冢魂歸﹐恨擬《胡笳十八拍》。」詩云「野燒獵獵北風哀﹐細馬氈車去不回。紫玉靑陵悵已矣﹐泉臺當有望鄕臺。」「那堪驛舍又黃昏﹐樺燭三條照淚痕。想象延津沈故劍﹐相期靑冢一歸魂。」「昨夜嚴親入夢來﹐教兒忍死暫徘徊。曹瞞死後交情薄﹐誰把文姬贖得回。」「不道臨時死亦難﹐彊爲歡笑淚偸彈。同行女伴新梳裹﹐皂帕蒙頭壓繡鞍。」後書「庚申季秋﹐延平張氏題於沂水縣垛莊驛舍。」按庚申爲康熙十九年。此序及詩悱惻哀怨﹐特不能無「夫人於此少商量」之嘆耳。

女子瑯﹐佚其姓﹐題徳州旅壁一序二詩。序云「妾家齊右﹐歡是吳儂。玉樹其人﹐紅葉贈我。旣見君子﹐信緣綺之可媒﹔我思古人﹐願紅拂以爲友。佳人多嗟薄命﹐好緣肯俟來生。苦海斯離﹐多露勿畏。寶馬踏來剛半夜﹐老昆侖何所用之﹔彩鸞飛去向天邊﹐莽叱利從玆逝矣。聊題短句﹐用示情癡。」詩云「何須押衙妙手﹐五更暗度香鞍。誰續《奇女子傳》﹐小名喚作瑯。」「昨宵紅拂深閨﹐今日髙唐去矣。自憐身似楊花﹐願向天涯情死。」𨿽風流放誕﹐不荊┥訓﹐而文采特佳。

李氏﹐佚其名﹐閩漳浦人。《汲水》詩云「汲水佳人立曉風﹐靑絲輾盡轆轤空。銀屏觸破殘妝影﹐零亂桃花一片紅。」亂頭粗服中﹐自饒風韻。

吳藻﹐字蘋香﹐仁和人。才名橫溢﹐卓然大家。前已數錄其詩詞南北曲諸作。其詞名《花簾詞》《香南雪北詞》。余最愛其《浣溪沙》云「一卷《離騷》一卷經﹐十年心事十年燈﹐芭蕉葉上幾秋聲。欲哭不成還彊笑﹐諱愁無柰學忘情。誤人猶是說聰明。」錢謝庵《微波詞》「人爲傷心才學佛」﹐略可與此詞印證。

會稽李約云﹐適盧氏。其夫客遊江南﹐約云嘗寄以詩云「偶因輕病缺晨昏﹐翻愧侍姑待妾恩。爲買膾殘魚不得﹐又教人往毓家村。」「阿畹聰明慰寂寥﹐近來雙鬢已垂髫。昨宵笑指唐詩問﹐何處瓜州有晚潮。」「珍重加餐客況孤﹐秋來能返故鄕無。知君愛作梅花伴﹐已向窗前種兩株。」

靑州董叔齋婦周氏﹐十餘歲時讀古今詩成誦者近千首。嘗戲爲之﹐父輒以爲可學﹐由是益致力焉。旣嫁叔齋﹐以申韓學爲州縣幕﹐所至南北必與婦俱。周氏有《詠鏡》詩云「菱花光彩自晶瑩﹐轉覺相看影過淸。生質那能皆美秀﹐年華猶恨有枯榮。縱無恩怨幹卿事﹐從此悲歡異世情。畱得輕塵遮蓋好﹐照人何必太分明。」借題托諷﹐藹然風人之言。

西安杜秋蓮﹐性穎慧﹐年十三四﹐通經史﹐工聲律﹐以詩名聞於時。適髙氏。治家修整﹐暇則吟哦聲與刀尺聲間作。詩篇傳播甚多﹐以《裁衣》一律爲最。詩云「妝成移坐傍闌干﹐玉尺橫斜意未安。憑我翦裁隨手易﹐量人寬窄稱身難。欲爲領袖歸時尙﹐先破工夫耐曉寒。珍重綾羅好花樣﹐不成衣服有誰看。」第二聯不堪令依人作嫁者見之。

梁楚生﹐名徳繩﹐錢塘人。相國文莊公女孫。適徳淸許周生﹝宗彥﹞。阮文達爲之傳﹐稱爲明敏有決斷﹐能識大體﹐可謂女之有士行者。著有《古春軒詩鈔》兩卷﹐後附詞一卷。七絕《偶成》云「裊盡鑪香睡未成﹐玉釵畫徧數歸程。那堪一夜窗前雨﹐故作春江風水聲。」《弔項王》云「中宵四面楚歌聲﹐百戰山河一旦傾。能使美人先殉難﹐大王畢竟是多情。」其餘佳句如《落葉》云「貪送孤雲歸別岫﹐暫畱微雨閣橫波。」《夏夜納涼》云「上墻花影疏於畫﹐度水螢光澹似星。」《秋日湖上》云「往日銷金畱落照﹐於今鑄鐵剩荒祠。」《夢中爲人題墨秋葵》云「石涼前夜雨﹐花澹一痕秋。」

金采蘭﹐長洲戴藥砰從母女弟。年甫齠齔﹐卽喜誦唐人小詩﹐妝臺繡榻﹐時手一編。尢工鍼黹。嘗爲藥砰墨繡準提像一幅﹐衣褶天成﹐慈容可掬。因爲題贊﹐施之比邱供養焉。嘗春宵坐月﹐婢請添衣﹐笑命持去﹐曰「爾忍海棠花獨受春寒耶﹖」

虞山金病鶴中年多病﹐其前室周氏謂曰「病鶴之病字﹐上去一點﹐卽無一點病矣。」造語殊雋。《婦人集》稱秣陵丁雄飛妻卜氏四香寄雄飛都中書﹐書中念字﹐俱少一畫。蓋念字從人從二﹐心中去一畫﹐殊見用意也。與此略復相同。周歿﹐金自署字﹐常作「病鶴」云。

番禺梁節夫人龔氏﹐有艷名﹐善倚聲之學。有《長亭怨慢》一闋﹐文蕓閣依韻和之﹐附刊《雲起軒詞》中。詞云「甚一片﹑愁煙夢雨。剛送春歸﹐又催人去。鷗外帆孤﹐東風吹淚墮南浦。畫廊攜手﹐是那日﹑銷魂處。茜雪尙吹香﹐忍負了﹑嬌紅庭宇。延佇。悵柳邊初月﹐又上一痕眉嫵。當初已錯﹐忍道是﹑尋常離緒。念別來﹑葉葉羅衣﹐已減了﹑香塵非故。恁短燭低篷﹐獨自擁衾愁語。」蕓閣和詞﹐殊遜其俊逸也。

余輯此編﹐絕少香艷之作﹐以吟風弄月﹐無稗詩教﹐且易溺志气也。惟錢唐女士平素嫻絕句百首﹐少時卽諷誦不去口﹐不忍割愛。錄其八首云「曉霞如綺照妝樓﹐出帳春蛾淡欲羞。同此雙彎新月影﹐一經郎畫便無愁。」「曾把嫦娥當小名﹐同衾人好是同庚。從來明月應呼姊﹐恰早檀郎四月生。」「試浴慵妝倚短闌﹐隔花吹气勝於蘭。碧紗如雪橫陳夜﹐不許移燈近帳看。」「畫梁漸見燕將雛﹐一徑萱花小雨濡﹐阿母書來羞竟讀﹐隔年頻問有身無。」「海棠艷上綠階除﹐一院秋涼落木初。拾得井欄新葉﹐自磨香墨乞郎書。」「乍覺春酣暖被池﹐雲鬟半晌枕函欹。夢中忽得銷魂句﹐推醒檀郎索和詩。」「花下簾櫳月下樓﹐十年長擁合歡﹐枕間細數團圓夜﹐除卻離家總並頭。」

如臯冒鶴亭﹐嘗爲夫人黃甌碧作《話荔圖》﹐題者凡百餘人。甌碧自題詞﹐調寄《淸平樂》云「嶺南風味﹐說也消人意。十萬妝成云似綺﹐白玉圓膚糸致糸致。珠兒三五輕盈﹐憐他不帶愁生。何處月明絳樹﹐吹來都是雙聲。」風致楚楚﹐恰與題稱。

杭縣徐仲可前室朱夫人蓉笙﹐胥山老農硯臣先生淑女也。嗜吟詠。結衤離三其﹐以瘵疾卒。病革時自毀其稿﹐僅五律四首曾載《國朝杭郡詩三輯》。如《送春》云「自驚顏色攺﹐忍見落花飛。」《曉泊和外子》云「風健添帆力﹐人喧雜艫聲。」《登樓》云「葉枯霜後紫﹐花隕雨中黃。」《懷鬯甫大弟》云「雲煙棲暝色﹐風雨戰秋聲。」俱可誦也。

仲可先生女公子新華﹐字彤芬﹐朱夫人出﹐年少多才。所作《彤芬室筆記》﹐多通達語。詩不多作。最工六朝人書﹐作畫亦有悟入處。仲可先生繼室何墨君主持教育有年﹐偶患猩紅熱癥﹐就醫於上海公立醫院﹐新華侍疾惟謹。何夫人愈而新華病傳染﹐竟以不起。聞者多悲之﹐欽其孝﹐傷其早慧而不壽也。仲可有《靑衫濕徧》詞﹐題爲《視次女新華殯所作》云「閒階佇立﹐招魂此際﹐與酹椒漿。—霎曇花隱見﹐費人間﹑幾許斜陽。又哀蟬﹑落葉近昏黃。鎭傷心﹑相對捲ご艸﹐黯秋燈﹑更斷無腸。怕檢叢殘遺稿﹐宵分墨淚淋浪。縹緲玉京幽夢﹐可曾回首﹐冷月錢塘。我亦西風身世﹐孤吟倦﹑兩鬢吳霜。嘆年來﹑塵海恨茫茫﹐願他生﹑莫被蘭因誤﹐問驂鸞﹑欲駐何鄕。悵望人天永隔﹐憑誰共話滄桑。」淒怨不忍卒讀。又新華同學有陳客者﹐字愁非﹐諸曁人。適富家子﹐不解文翰。意鬱鬱不樂﹐捐棄家庭而從事於教育事業。有《哭新華》詩云「正月匿繁霜﹐二月花正香。三月鳴﹐一夕瘞紅妝。昨夜量海水﹐中有鯉魚雙。來自吳淞頭﹐直達剡溪傍。謂是故人書﹐珍重懷袖藏。歸來開緘讀﹐悲痛摧肝腸。竟是一紙訃﹐中蓄淚三湘。憶昔負笈時﹐與君共蕓窗。君年方就傅﹐我已二十彊。愛君不世資﹐不覺忘形相。十三論《過秦》﹐十四賦大江。十五通羣學﹐刻畫到羽商。同學百十輩﹐交口頌。我性實迂癡﹐人情昧否藏。世路險以戲﹐河流深且長。誰復別魚龍﹐隨波爲抑揚。多君金石誼﹐事事我。相處六七年﹐曾不異炎涼。此情銘肺腑﹐骨肉豈能償。一朝饑驅我﹐飄泊在四方。從此各南北﹐不得兩扶將。明月一千里﹐魚雁勞相望。感君瓊瑤投﹐紉之爲佩糸襄。陳迹俯仰間﹐人事誠靡常。君身化異物﹐我懷澤猶薌。君忍撤手歸﹐堂上有爺娘。憐女若明珠﹐哭女豈勝創。爲天竟何知﹐下視徒蒼蒼。哲亦終不相﹐斯人乃云亡。銜哀殊難申﹐去去奠靈牀。泱泱滄海流﹐匆匆一葦航。悲摧載中塗﹐曉星落欃槍。望門心先死﹐叩關入倉皇。舉聲請阿母﹐阿母迎下堂。謂子來何暮﹐我女先已殤。女當彌畱際﹐念子猶未忘。子爲女好友﹐千里果奔喪。語罷各相際﹐嗚咽淚萬行。阿翁忽入謝﹐避席驚不遑。勞我遠道來﹐辛苦犯星霜。死生交不渝﹐故人情益彰。使我愚夫婦﹐感激入心肓。我聞愧難承﹐收淚謝徨。阿母起先導﹐招我還由房。牙簽千萬軸﹐重疊亂縹緗。蠻花四五幅﹐縱橫字琳瑯。徽音忽已遠﹐遺琴猶在囊。素弦竟不調﹐誰能爲更張。物物少顏色﹐種種徒芬芳。對玆愴心目﹐泣涕滿衣裳。摧頹日欲中﹐彊起辭郎當。勉爲好語勸﹐阿母弗太傷。女本有仙才﹐吐詞自成章。或者玉樓成﹐被召還仙鄕。有女登仙籍﹐門楣千年光。惟今後死者﹐掛劍情蒼茫。」此詩古節古音﹐以玉版箋書之﹐字作瘦金體﹐絕去纖塵。仲可付之潢池﹐曾以見示﹐洵閨閣中不易才也。

武進錢文敏以詩畫名﹐女浣靑得其口授。京師休沭之所日綠云書院﹐昔海寧陳文簡居此﹐王橫云尙書所署。其東有焉﹐曰古靑﹐文敏拜禦賜之詩而名之也。莊虛庵爲文敏甥﹐管韞山尊人與文敏有連﹐皆嘗館邸弟﹔文敏弟竹初偕猶子味菽數省視文敏﹔文敏爲浣靑相攸﹐得水濟崔曼亭﹐虛庵之姑子也﹐旣就婚﹐文敏畱不遣去。此五人者﹐相得甚歡。或斗險韻﹑策舊事爲笑樂。庭有老桑﹐近百餘年物﹐綠陰蔚蔚一畝﹐視其景移屋角﹐則文敏退朝﹐競就質疑﹐及舉所得請甲乙以爲常。曼亭名龍見﹐僑寓陽湖﹔浣靑名孟鈿﹐唱隨風雅。洪稚存序浣靑詩﹐所謂「以峯靑江上之篇﹐配楓落吳江之詠」也。竹初序其集﹐亦推獎備至。有云「不圖今日之大家﹐乃有我家之小阮。恨非男子﹐未能稱汝麒麟﹔便號夫人﹐亦足佳吾子弟。」浣靑隨官楚北﹐與方芷齋夫人齊名一時。三子幼而能詩。竹初題詞﹐有「郎種甘棠兒視艸﹐修來福命勝梅花」之句﹐爲世艷美。浣靑《月華淸中秋》詞云「碧海流輝﹐瓊樓倒影﹐珠簾一片初捲。河漢迢遙﹐冷浸廣寒宮殿。瑤天迥云靜無聲﹐金鏡滿﹑月明誰看。閒ツ。想南樓舊事﹐風光何限。回首天涯夢斷。正塞雁行歸﹐玉簫聲遠。病怯秋風﹐霜信早催紈扇。問昔日﹑幾曲闌干﹐可還記﹑倚闌人面。繾綣。只天邊娥月﹐多情常伴。」蓋回首前塵﹐不無今昔之感矣。

浣靑詩髙挹羣言﹐飛空結響﹐有太白搔首問靑天之想。《送素溪姊》云「折柳復折柳﹐長枝更短枝。方追舊歡樂﹐又傷新別離。新別離﹐長相思。相思淚滴金屈卮﹐明朝有酒難同持。回首紅顏能幾日﹐可憐蕉萃秦川客。敞車羸馬爲誰勞﹐紙閣蘆簾歸亦得。」《驪山髙》云「驪山髙復髙﹐落日霾荒臺。西風吹白道﹐下見幽宮開。黃金作天地﹐日月爲金壘。銀海長不乾﹐人膏燦無灰。飛蠶三十箔﹐一一紅玫瑰。知埋幾皓齒﹐何論萬象哀。可憐閉衰艸﹐貴賤同委骸。𨿽令地成市﹐難買靑陽回﹐寶玉不在土﹐死增皮骨災。徒聞海上仙﹐霞舉遊蓬萊。」《燕燕吟》云「燕燕復燕燕﹐將雛畫梁畔。銜來柳絮泥﹐飛入梨花院。花落春泥空﹐蟪蛄悲秋風。暄涼一轉瞬﹐小劫滄桑中。他時舞館燒紅燭﹐今日頹垣垂蔓綠。逝水不可回﹐春暉去難續。眞有雍門哀﹐豈獨西州哭。白楊風起烏夜啼﹐燕子還來覓華屋。」《和竹初叔父寄懷》云「東山絲竹黯生塵﹐回首吾家最愴神。歸燕巢空翻似客﹐啼烏枝冷只餘身。情如疏柳春難挽﹐愁共寒潮夜亦頻。陌上看來花濺淚﹐者番怕見物華新。」斷句如《秋夜》云「近山秋思早﹐臨水晚涼多。」《中秋月》云「天上初圓夜﹐人間欲別時。」《積雨》雲﹕「鳴葉少完樹﹐打窗淒一燈。」《對月》云「何處髙樓人盡望﹐誰家遙夜酒初醒。」《聞笛》云「江鄕莫便愁腸斷﹐更有天涯獨倚樓。」大抵浣靑詩愴懷今昔﹐托興風華﹐讀書旣富﹐命意尢超。讀書富﹐故言皆有物﹔命意超﹐故句必驚人。毗陵閨秀﹐不得不推爲獨冠一時也。

長興王豫﹝敬所﹞一字立夫﹐爲姚薏田姊婿。骨相臞臞﹐與薏田同歲﹐才相埒﹐皆貧不克自贍其生。銳意著書﹐徵文獻。雍正壬子﹐全謝山將赴秋試﹐前一夕﹐敬所與談張尙書冰槎集中考證﹐火盡取闈中樺燭焚之。雞三號﹐童僕盡起﹐席間鐙火尙熒然。敬所乃曰「吾過矣。子得無入闈而困耶﹖」不愼擇交﹐遭奇禍﹐逮系西曹者五年。故孱瘦﹐神魂魄力﹐不足以當大難。家貧﹐鋃鐺就道﹐一無所資。配姚世鑑﹐字金心﹐薏田姊也。於十七史皆能背誦。亦能詩﹐嘗有「梅花香裏待春耕」之句。壬子六月﹐以望夫而死。

陳其年評徐湘蘋詞﹐謂南宋以來﹐閨房之秀﹐一人而已。湘蘋﹐名燦﹐吳人。有《拙政園詩餘》。海昌相國配也。淸世祖每大怒必笑﹐每大笑不止﹐則必有大處分。溧陽海昌﹐或盤水加劍﹐或竄死窮荒﹐皆由乾綱獨斷。海昌相國《宮詞》云﹕」玉壺淸漏夜沈沈﹐永巷傳呼法駕臨。月裏離宮三十六﹐一時傾耳聽車音。」「紫殿鐘傳五夜時﹐朱扉猶未鎖葳蕤。君恩圓缺如明月﹐再照長門未可知。」《宮怨》云「荷香枕影滿南宮﹐玉殿髙云暑气空。已自君心厭紈扇﹐簾前猶未起秋風。」「芙蓉花落冷銀塘﹐鴛瓦長凝五夜霜。秋老不知傷寂寞﹐入宮元未識君王。」相國由明代詞臣﹐躐居政地﹐機智敏練﹐時政因革﹐多出其手。順冶癸己﹐調任司農﹐乙未再相。未一歲﹐以原官發遼陽居住。是年冬令回京入旗。己亥以賄結內監吳良輔下請室﹐全家徙遼左﹐家產籍官﹐吳駿公詩所謂「君恩未許誇前席﹐世路誰能脫左驂。」初獲譴時﹐猶有長門再照之望。丙申賜環時﹐有《入塞》詩云「已分沙場骨﹐今朝入漢關。功髙惟計殺﹐身貴卻愁閒。手抉邊云出﹐髯凝寒雪還。中宵驚夢覺﹐鼙鼓震陰山。」入爲宿衛﹐再經遷謫﹐以康熙丙午歿於戍所。後五年﹐湘蘋始疏請歸骨焉。拙政園者﹐故大宏寺基﹐在婁齊二門之間﹐林木絕勝。嘉靖中王禦史獻臣侵之﹐以廣其宮。沈石田﹑文衡山嘗爲作圖。衡山圖凡三十一葉﹐各系以詩﹐前後有記。後歸徐氏。中有寶珠山茶最奇﹐爲江南僅見。相國買得此園﹐在政府十年不歸﹐旋遭遷謫﹐從未一日居也。加膝墜淵﹐愆咎自積﹐悟彈指功名之幻﹐貽相韓家世之羞。湘蘋病中《永遇樂》云「翠帳春寒﹐玉墀雨細﹐病懷如許。水晝﹐黃昏悄悄﹐金篆添愁炷。薄幸楊花﹐多情燕子﹐時向瑣窗細語。怨東風﹑一夕無端﹐狼藉幾番風雨。曲曲闌干﹐沈沈簾莫﹐嫩艸王孫歸路。短夢飛雲﹐冷香侵佩﹐別有傷心處。半暖微寒﹐欲晴還雨﹐銷得許多愁否。春來也﹐愁隨春長﹐肯放春歸去。」回曲隱軫﹐可以怨矣。

李亻素﹐字空云﹐金陵人﹐史忠正公妾也。公旣殉節﹐亻素爲女道士﹐入王屋山﹐不知所終。周同谷作《霜猿集》﹐亻素爲之序云「殷之亡也﹐朝宗興《麥秀》之歌﹔周之衰也﹐行役起《黍離》之嘆。乃若王臣不返﹐沅湘之悼何深﹔公子無歸﹐虞夏之懷彌篤。詩吟而甲子成篇﹐采菊完柴桑之節﹔嘯罷而廣陵作操﹐鼓琴寄中散之思。此數君子者﹐皆值宗國之淪亡﹐遇故都之傾覆﹐啣哀結怨﹐郁爲詩歌者也。屬當明季﹐喪亂滋多。乃聖乃神﹐四海抱沈淵之痛﹔吾君吾後﹐千秋餘殉國之香。此開辟未有之奇聞﹐誠書契所無之創事。天產哲人﹐賦才獨異。文章軼駕於《南華》﹐疑莊生之再見﹔風雅近蹤於西楚﹐信屈子之復來。爰讀《霜猿》之二卷﹐如聞月峽之三聲﹐其志切﹐其音哀。其志切﹐故字字發乎深情﹔其音哀﹐故言言可以長慟。方之少陵詩史﹐彼略而此詳﹔比之尼父麟書﹐眨多而褒少。亻素名閨弱質﹐相府小星。際此天傾地陷﹐赤伏無再驗之符﹔遽爾家破人離﹐素鏡絕重圓之照。樓名燕子﹐與燕俱棲﹔院鎖梨花﹐比花更碎。爰乃黃糸入道﹐素簡朝眞。初上蒲團﹐卽悟三生之果﹔不登法座﹐也知眾妙之玄。倚碧窗而吹笙鼓瑟﹐靑鳥來庭﹔入丹山而艸尋芝﹐白猿引路。固將良往紅塵﹐安神云岫﹔何幸親承紫气﹐獲睹瑤編。本以忘身忘世之心﹐又生悲君悲國之念。微吟檐下﹐淒淒風雨之忽明﹔髙詠燈前﹐冥冥鬼神之交泣。嗚呼﹗先帝後之陟降匪遙﹐應鑑孤臣之至意﹔家相國之精靈如在﹐豈憎賤妾之多言。歲屬丙申﹐時維八月﹐廣陵女冠李亻素緱孫道院空云主靜軒中﹐用裁斯構。」按丙申﹐順治十三年也。

●卷五

管於嘉從洪承疇軍﹐其妻吳葉仙送之﹐賦詩一絕云「萬里從軍急﹐孤身一劍愁。家園落日裏﹐莫上最髙樓。」管卒﹐吳設帳授女徒﹐終於尼。

順治乙酉﹐明遺老楊維斗﹝廷樞﹞隱居蘇州之光福﹐詠梅花十二韻﹐和者甚眾。有女子自稱「廣寒遷客」﹐乘肩輿過門﹐亦投和章。急出詢之﹐已遠逝矣。其詩云「栽徧山中不記年﹐卻於松竹有深緣。寒香和月來窗外﹐疏影因風到水邊。細雨微蒙珠有淚﹐斜陽黯淡玉生煙。初無綠葉侵書幌﹐亦有紅英入硯田。曾向羅浮尋舊約﹐會從姑射見餘妍。千秋髙潔淩瑤島﹐一片空明漾碧川。玉貌瘦來骨更冷﹐冰魂斷處夢初圓。心期澹靜孤嫠節﹐標格淸臒處士禪。醉後漫將茶共嗅﹐吟余可與雪同咽。廣寒桂樹差堪侶﹐閬苑瓊枝未是仙。樓上乍驚吹笛韻﹐囊中猶剩買花錢。呼童折向幽房去﹐紙帳三更照獨眠。」

海寧查嗣庭以文字身罹國法﹐其女蕙纕亦徙邊塞。女故工詩﹐題驛壁云「薄命飛花水上游﹐翠蛾雙鎖對沙鷗。塞垣艸沒三韓路﹐野戍風淒六月秋。渤海頻潮思母淚﹐連山不斷背鄕愁。傷心漫譜琵琶怨﹐羅袖香消土滿頭。」汪西京﹝沈琇﹞次其韻云「弱息憐教絕域遊﹐魂飛何只似驚鷗。覆巢卵在漂流際﹐薄命人丁鎖尾秋。綺閣低迷空昔夢﹐邊笳淒切咽新愁。伶仃歷盡崎嶇苦﹐盡爾靑春也白頭。」

仁和方芷齋夫人芳佩﹐勤僖公汪芍坡中丞新之繼室也。工詩文﹐有知人鑑。乃翁相攸時﹐攜文二首﹕一爲吳頡云修撰鴻﹐一則中丞也。展轉不能決﹐以示夫人。時吳爲諸生﹐汪猶布衣也。夫人閱吳作曰「是當早發。然英華太露﹐誠恐不壽。」閱汪作曰「此大器也。然須晚成。」翁遂捨吳而議汪。後吳果大魁﹐位不顯﹐且未享遐齡﹔汪則敭歷中外﹐階至一品。夫人生一子二女﹐富貴壽考。夫人言論侃侃﹐旁若無人。晚年尢喜作擘窠大字﹐其筆力出入襄陽﹐一洗脂粉气。嘗和阮雲臺《秋桑》七律四首﹐有「烽煙未靖人將老﹐閒煞成都八百株」﹐時川楚教匪未靖﹐勤僖方官湖北巡撫也。論者以爲立言得體。嘉慶丁卯﹐梁山舟學士重宴鹿鳴﹐賦詩四章﹐和者不下百餘人。夫人時年八十﹐和詩三章﹐評者以爲諸人皆不能及。夫人享年八十二歲。有《在璞堂稿》行世。如《乘月過萬松嶺》云「晚覺籃輿速﹐靑山不厭重。歸云封古洞﹐片月佇遙峯。怪石全疑虎﹐蒼松半似龍。行行城闕近﹐猶送隔林鐘。」《春日》云「乍曉卻教尋角扇﹐輕寒猶未卸吳綿。因循風雨俄三月﹐檢點鶯花又一年。簾幔半從歸燕捲﹐巾箱多借蠹魚眠。倦來圖史紛前後﹐勝是殘膏乞舊編。」《除夕感賦》句云「歲云盡矣戀寒更﹐斷送殘冬爆竹聲。縛艸爲船堪一笑﹐久無心力與窮爭。」又云「自笑年來貧更癡﹐別無長物一囊詩。辭人歲月堂堂去﹐作態梅花故故遲。」《冬日卽事》云「折竹聲繁不耐聽﹐曉來袖手對云屏。尋梅欲問春消息﹐寒勒花梢凍未醒。」《春日雜詠》云「海棠花下立移時﹐爲謝花神尙欠詩。可是閨中才思少﹐不畱題處正情癡。」《風箏》云「剪紙爲鳶骨相寒﹐常依稚子博欣歡。偶然得藉微風力﹐卻要旁人仰面看。」《詠梅》云「自問平生差未俗﹐可能小語歲寒心。」他句如《秋海棠》云「眼分千點休言淚﹐腸斷當年不爲春。」《有懷》云「事過隔年猶有恨﹐春來觸處易成愁。」《第一樓》云「小市花間搖短幟﹐夕陽柳外數歸舟。」《佇月》云「立久但嫌羅袂薄﹐更深不覺玉輪移。」《苦雨》雲﹕「窗深嘗覺晚來暗﹐檐際忽驚天卻低。」《南樓寫望》云「樓髙天漢三層碧﹐山映晴暉一角黃。」《春興》云「池塘有夢因芳艸﹐庭院無人爲落花。」《初夏》云「蛙喧芳艸渡﹐人倚夕陽樓。」《不寐》云「入夜層巒疑畫本﹐隔林老木作秋聲。」《贈人》云「秋風搗素裁新服﹐春日鳴箏上畫堂。」《題廣寒仙子圖》云「懶駕素鸞遊碧落﹐暫移玉兔出瑤臺。」《哭翁霽堂先生》云「四誨長畱知己恨﹐一生只爲愛才忙。」錄此以爲林下標格。夫人三女嗣徽﹑畹姝﹑靜姝及公子竹隱之婦王氏云芝﹐一門耽詠﹐皆以夫人爲師。遠追班左﹐近邁商祁﹐於斯爲最盛矣。嗣徽詩如《久雨》雲﹕「連朝風雨苦瀟瀟﹐靜看茶煙揚綺寮﹐滿院秋聲無覓處﹐隔墻新透一林蕉。」《病起卽事》云「東風吹柳曳煙絲﹐節近淸明苦雨時。抱玻ō旬才思減﹐海棠開落不題詩。」畹姝詩如《振衣亭春望懷諸女友》云「陌頭春老柳飛綿﹐旅客思鄕倍黯然。花落吳宮紅滿地﹐水浮鄂渚碧連天。懷人有夢常千里﹐寄遠無書又一年﹐薄暮山亭回首處﹐子規啼斷綠楊煙。」《春曉卽事》云「紙帳筠牀絕點埃﹐夢回遲日上窗來。薰衣侍女催人起﹐知否桃花昨夜開。」《夏日卽事》云「槐陰鏤日午風涼﹐倦掩琴書蝶夢長。名利不關心似水﹐舉頭翻笑白雲忙。」《畱別》云「此日話嫌前日少﹐今年愁比去年多。」《同女兄作》云「莫言春色隨流水﹐猶有桃花映竹籬。」《赴楚畱別》云「江水無情催短棹﹐雪花有意阻行人。」《詠柳》云「紫塞春歸風怨笛﹐白門秋老雨傷條。」閨閣之秀﹐塤虡之雅﹐蓋嗣徽難爲姊﹐畹姝難爲妹矣。靜姝九歲能詩﹐十二而夭。有《對鏡》絕句云「不受鉛華染﹐梅花認舊身。一奩秋水冷﹐寫出阿儂眞。」惜乎蘭摧玉折也。云芝十二歲時作《七夕》詩云「云漢橫空一葉秋﹐仙車欲渡彩雲收。共傳舊例雙星會﹐又恐新添一度愁。」十四歲詠《除夕》句云「更隨殘臘盡﹐春逐暗香來。」《詠鶯》云「紅雨過時方出谷﹐綠陰深處自爲家。」其母夫人奇之。又《歸棹泊桐江》詩云「一棹桐江水﹐歸艎再問津。山靈似相笑﹐鄕夢到今眞。亂瀑趨嚴瀨﹐安流上富春。長年相問訊﹐半是浙江人。」《對月有懷》云「共此一輪月﹐看來兩處愁。」《秋露》云「卻疑霄漢上﹐也有泣珠人。」《落葉》云「缺處添遙岫﹐飛來帶暮煙。」《中秋》云「皓魄依然千里共﹐人生能得幾回看。」《詠燕》云「金屋華堂終有變﹐杏花春雨只依然。」《萍鄕月夜》云「別久易生殘夜夢﹐路歧難得故鄕書。」《桃花》云「悟徹生涯無定在﹐人間到處是仙源。」《黔中》云「猿嘯云根筇竹裂﹐鳥啼峯頂石花開。」《過焦石》云「亂流猶夕照﹐孤月已前村。」《哭弟》云「春風一枕傷心淚﹐不見當年煮粥人。」《梧桐月》云「烏鵲夢回秋抱鏡﹐鳳凰枝冷夜懸弓。」《送燕》云﹕」半林黃葉驚秋晚﹐一院珠簾付夕陽﹐」《迎雁》云「湖海飄零爲客久﹐爪痕畱印記年年。」以上諸聯﹐可列《主客圖》中。絕世仙心﹐後來獨秀﹐故所錄爲多。云芝﹐名徳宜﹐松江人﹐方夫人旣歿﹐家政一委之姬妾﹐日惟彈琴詠詩﹐焚香禮佛而已。所著名《語鳳巢詩稿》。又有《金陵》詩二句云「啼鳥猶呼『柰何帝』﹐居人尙說莫愁湖。」爲時傳誦。

蕭恆貞﹐字月樓﹐髙安人﹐薌泉方伯妹﹐山西澤州知府丹徒周天麟室。天麟﹐字石君。夫婦並工詞﹐閨中倡和﹐人以趙管目之。恆貞所著名《月樓琴語》。《花下徘徊﹐悄然得句浣溪沙》云「檢點嫣紅瘦幾分﹐悄扶秋夢到闌根﹐不關蜂蝶也銷魂。西下夕陽東上月﹐等閒容易又黃昏。一般花影判涼溫。」《聽秋閣坐雨賞荷﹐新涼可喜闌干萬里心》云「藕花都向晚涼開﹐小扇單衫香滿懷﹐水閣闌干憑幾回。聽秋來﹐萬葉跳珠雨過才。」《夏晚與石君湖上納涼﹐塡此索和水調歌頭》云「我愛勺湖住﹐三伏暑全忘。誰家鬧紅雙槳﹐來往樂無央。暢好雨餘天气﹐記取薄羅衫子﹐兜住水雲涼﹐一事與君說﹐花欲傲詩狂。指城西﹐幾株柳﹐掛斜陽。有時鬢絲風過﹐吹上藕花香。千古髙山流水﹐儻肯一彈再鼓﹐儂爲解琴裝。如此好風月﹐那用一錢償。」《書所見生查子》云「殘荷紅漸稀﹐香老詞人筆。小立釣絲風﹐悄倚薲漁遂。雨乍收﹐涼眷夕﹐秋夢無痕迹﹐算是水螢飛﹐誤認疏星碧。」

闞玉﹐仁和人。容貌端麗﹐能詩文。父亡﹐與母及兄嫂居。順治元年冬﹐譌言徵選淑女﹐玉母謀匿女無所。有菜傭日過闞氏﹐母詢外間選女狀﹐傭狡揣知母意﹐固言人情洶洶﹐且聞媼有小姑﹐裏中將具報﹐非匿懼不免﹔且言某所居在村腹﹐匿之可不慮人見。母念女年才十三而傭夫婦朴老﹐遂信焉。事旣息﹐母將攜玉歸﹐傭忽持豚蹄﹑櫃妝來曰「幸托婚姻﹐所以爲好也。」母驚詰之﹐曰「某子已獲婿貴門﹐大郎主之矣。」大郎者﹐玉兄闞沇也。初闞父付沇百金﹐命權子母﹐爲玉嫁時裝。沇旣以狹邪蕩盡﹐其妻小家子﹐慮他日妝簽費﹐欲藉譌言早遣之﹐傭廉知其謀﹐以數金餌沇﹐求爲其子擔糞者娶玉。沇許之。母知沇無狀﹐慟哭向沇索玉。沇持之力﹐且以速訟爲恫喝﹐母竟無如之何。玉在傭家尙待年﹐號泣欲歸﹐傭罵曰「汝死﹐吾家鬼﹐安歸乎﹖」於是令玉執爨飼豬﹐鉏泥蒔灌﹐足去縑約﹐頭如蓬葆。迨疾甚﹐始放歸。玉曰「兒今且死﹐願埋兒父棺側﹐不作傭家鬼也」復嚼齒曰「兄嫂陷我。」語未畢﹐气絕。死月餘﹐沇二子及妻相繼死﹐皆見玉現形縛之去。沇大懼﹐棄母避去。玉所作歌辭﹐爲好事者傳寫。周西生善琴﹐譜其聲曰《闞玉操》。事詳毛稚黃《校╋文鈔》。其《怨歌》云「父生我兮中道逝﹐母煢煢兮門衰瘁。兄嫂難與居﹐抉我如目中之塵沙。伊又遘此佻巧兮﹐胡我之實多。彼六禮之已愆兮﹐曾貞女之貺從。矧要予以桑中兮﹐夫豈其爲予之匹雙。我有母兮﹤疒鼠﹥思泣血﹐我父而有知兮怒衝發。我兄摩挲傭之金兮骨肉相蔑﹐嫂旁睨兮笑言啞啞。我忽憤气兮如雲﹐指漆室女以爲正兮﹐又告夫司命與湘君。予不愛一死兮﹐弗忍速阿母之下世﹐願死而有憑兮爲凶之厲。嗚呼哀哉﹗我終死兮魂獨歸去﹐明告我母兮幽告我父。匪我夙夜兮﹐胡然遭此行露也。縱謂多行露兮﹐寧能我之污也。重曰﹕嘉命爲玉﹐父之命兮。幽辱糞壤﹐終保貞兮。憂思悄悄﹐淚淫淫兮。蒙此忍詬﹐日當心兮。」

余輯此編﹐於小倉閨雅及其女弟子各詩﹐少所采錄﹐以隨園各書﹐流傳甚廣﹐多所能詳也。按隨園集中有《郭巨論》﹐云十四歲秉姑訓而作。其姑適沈氏﹐年三十而寡﹐依母氏以居。隨園幼時讀《盤庚》《大誥》﹐苦聱牙﹐姑爲同讀以助其聲。嘗論古人不喜郭巨﹐有《責郭巨》詩云「孝子虛傳郭巨名﹐承歡不辧重和輕。無端枉殺嬌兒命﹐有食徒傷老母情。伯道沈宗因縛樹﹐樂羊罷相爲嘗羹。忍心自古遭嚴譴﹐天賜黃金事不平。」此隨園姑訓之說所由來也。閨閣中讀書得間﹐特書之以資取法。

「貧到赤時非舊境﹐發將白我況髙堂」﹐海鹽吳蘭貞句也。十四字足抵一篇《感士不遇賦》。蘭貞﹐名恆﹐著有《望雲樓詩》。《送春》云「花魂欲倩鶯重喚﹐春夢難教蝶再尋。」《和舒蘋軒女史》云「遣愁不去詩能解﹐引睡無方雨亦知。」《示妹》云「覓句情同云共懶﹐愛涼心被月先知。」《感懷》云「老我病愁成白髮﹐離人骨肉是黃金﹐」郭十三劇賞之。適仁和張君笠溪。笠溪以無妄被逮﹐幾至不測﹐事白後旋歿。夫人飲冰食蘗者歷有年所。有《詠新竹示子東懷詩》云「階前百十笏成林﹐綠上疏欞曉色侵。漫道幹霄多气象﹐要渠漸長漸虛心。」大雅之訓﹐𨿽韋母﹑曹姑﹐何以過此。

湘潭周詒蘩﹐字茹馨﹔姊詒端﹐卽文襄左侯夫人。蘩與姊並傳詩學於母王。文襄曾合刻其詩詞爲《慈云詩鈔》。蘩又著《靜一齋詩餘》。《聽雨》詞有「三杯酒續三更夢﹐一滴聲含一點秋」之句﹐幽秀可誦。他如《詠孫夫人》《紅拂》及《桂殿秋詠鷹》云「衰艸地﹐密雲天。將軍走馬獵燕然。重圍揜斷龍堆雪﹐六翮衝開雁塞煙。」皆雄渾不類閨閣中語。其侄女翼屯﹐字徳宣﹐亦有《吟香齋詩餘》一卷。

侯官林暾谷﹝旭﹞﹐爲戊戌六君子之一。其夫人沈氏鵲應﹐字孟雅﹐中丞瑜慶女。著有《崦樓詞》。《虞美人賦鮎魚風箏》云「野塘春水連天碧﹐化作煙波色。忽聽何處弄鳴箏﹐又是東風捲入碧雲聲。

苕苕直上干霄漢﹐兒女爭嘑喚。從容不傍逆風飛﹐何事竹竿難上笑男兒。」妙有寄托。《長亭怨慢西湖弔厲樊榭》云「向湖畔﹑停舩閒步。遠望東園﹐个人門戶。寂歷春空﹐柳絲深鎖若煙霧。湖州羈旅﹐偏載取﹑桃根去。去得幾何時﹐已化作﹑漂零風絮。郎主。對芭蕉灑淚﹐芳艸殯宮天暮。夜來月上﹐向誰訴﹑此時情苦。悵望是﹑今日蕭條﹐恨重入﹑江淹詞賦﹐始會得才華﹐天忌淒涼如許。」暾谷被難﹐孟雅以死殉。集中有《浪淘沙》一詞云「報國志難酬﹐碧血誰收。篋中遺稿自千秋。腸斷招魂魂不到﹐云暗江頭。繡佛舊妝樓﹐我已君休。萬千悔恨更何尢。拚得眼前無盡淚﹐共水長流。殆絕筆也。

汪氏﹐錢塘人﹐廣東從化知縣同邑章明玉室。氏美而才﹐篤於伉儷。明玉客楚中﹐夢抵家﹐杳無人迹﹐惟見壁間題二絕句。醒後憶其詩句不祥﹐急束裝歸﹐而汪氏已物故矣。搜索箱篋﹐得《絕命詞》二章云「寂寂花時鎖院門﹐綠窗風破月黃昏。海棠開落花無主﹐誰惜亭亭倩女魂。」「艸艸春風十七年﹐漫嗟紫玉竟成煙。他時卻扇重相見﹐珍重蕉窗話舊緣。」卽夢中所見也。後屢議婚未諧。及官粵東﹐續弦李氏﹕卻扇之夕﹐容貌酷肖前妻﹐審其生辰﹐卽汪之逝日。細話前事﹐適窗外雨滴芭蕉﹐淋瀝可聽﹐屈指歲月﹐已十有七載矣。見陶元藻《全浙詩話》。事𨿽近誕﹐讀之要足使人增伉儷之重。

左錫璇﹐字芙江﹐陽湖人。大理寺丞左昂女。幼受贄於張孟緹。工詩詞﹐畫宗南田﹐亦秀潤有法。歸武進袁厚安太史績懋爲繼室﹐未十年﹐太史觀察閩之延平﹐督師剿賊殉節。時年甫三十﹐畱居閩嶠﹐畫荻教子﹐有賢母風。著有《紅蕉碧梧館詩詞集》。《小除夕水調歌頭》云「離合自今古﹐斬不斷情關。東流流水不盡﹐何日復西還﹐欲借吳鉤三尺﹐掃淨邊塵萬里﹐巾幗事徵鞍。多少心頭恨﹐淸淚不勝彈。酒樽間﹐人影瘦﹐夜鐙寒。不知今夕何夕﹐獨醉不成歡。人世悲歡不定﹐歲月一年已盡﹐無語倚闌干。風雨荒邨夜﹐歸夢到長安。」是能從大處落筆﹐不作小紅低唱者。妹錫嘉﹐字炎如﹐又字小云﹐吉安知府華陽曾詠室。亦工吟。有《冷吟仙館詩詞鈔》。

前錄元和江女士習算詩﹐玆復得一人曰錢塘丁純。純字縞仙﹐工吟詠﹐尢精算法。疇人之所掌﹐保氏之所教﹐婆羅門之所切﹐利瑪竇之所推﹐能闡其蘊而觀其通﹐裒然輯有成書。且以數測而自知死期﹐尢閨閣中所僅見也。其自題《秋閨學算圖》云「占得疏林隔水灣﹐畫工末識此蕭閒。深秋茅屋雨復雨﹐終歲槁砧山上山。苦把鉤心斗機括﹐更將弧角破觚圜。燈明一點籌千算﹐斷恨零愁痛自刪。」

張尙玉﹐字琴慧﹐歙人。錢塘貢生吳景潮室。景潮字素江﹐得謝文節琴﹐徵題徧海內。女士工詩能琴﹐有聯吟之作﹐附刊《謝琴詩鈔》後。斯謂房中之樂﹐琴瑟友之歟。《和夫子韻題謝琴聯吟後》云「家藏文節之琴﹐詠徧名賢之句。韻諧桐梓﹐價重球琳。卽紅閨道韞之才﹐多黃絹幼婦之作。凡諸著述﹐咸授棗梨。庶幾忠毅精靈﹐足垂不朽﹔藝林佳話﹐以永其傳。夫子繼題四律﹐通都屬和多人。別編一集﹐名曰《聯吟》。惜無班艷之才﹐共斗尖叉之韻。遂忘淺學﹐勉步後塵。敢希琴瑟之同聲﹐良愧唱隨之樂事。匪計上拙﹐聊附風雅云爾。」「漫說杭州與汴州﹐鳳笙龍管早知休。臣心尙譜烏夜﹐國事全乖雁唳秋。崖海茫茫東向淚﹐燕山黯黯北徵愁。曹娥江上無輕奏﹐自有殘碑立岸頭。」「降表誰書謝道淸﹐孤臣抱恨慕君平。只偕老母籌三窟﹐那顧全家困一城。避世定愁驚鶴語﹐垂簾應怯捕蟬聲。卽今弦上酸風急﹐猶似當年逋播情。」「哀歌同感不知非﹐肯把緇塵ネ素衣。海上白鷴還自殉﹐夢中朱鳥傍誰飛。彈經卜肆聲何在﹐攜伴徵車誓不歸。一旦摧弦甘絕粒﹐至今人重首陽薇。」「宮移羽換未聲沈﹐忠佞須分判此琴。供奉水雲同絕調﹐庸收天祜豈知音。縱耽烈女《箜篌引》﹐難譜遺民鐵石心。合向孤山彈夜月﹐梅花修到任寒禁。」

戊午春晚﹐薄遊西泠﹐侵曉獨登吳山第一峯﹐撫今懷古﹐思作一詩紀之。偶憶山陰王玉映《吳山春望》詩云「越角吳頭一望開﹐黃羊野馬總堪哀。艸痕新綠扶山閣﹐花气輕紅落酒杯。一鏡春涵朝日動﹐雙潮走暮江回。龍舟鳳輦今何處﹐南院西宮幾劫灰。」珠玉在前﹐遂不果作。玉映﹐名端淑﹐號映然子﹐王思任季女﹐宛平丁肇聖室。著有《吟紅》《畱篋》《恆心》等集。季重先生有八子﹐獨女玉映能讀父書﹐故尢愛憐之。嘗言「身有八男﹐不易一女。」負才犖犖﹐能對座客揮毫﹐而陳其年且稱其長於史學。初得徐文長靑藤書屋居之﹐後寓武林之吳山﹐與四方名流相倡和。毛西河選浙中閨秀詩﹐未及玉映﹐因奇詩云「王嬙未必無顏色﹐爭柰毛君下筆何。」引用恰合﹐一時盛稱之。然西河嘗有寄玉映詩云「江東女士當代希﹐會稽王氏多烏衣。著書不讓漢時史﹐織素自憐機上詩。」云云。非不極意推獎。或者玉映寄詩之後﹐作此以相嘲耶﹖玉映善書作畫﹐長於花艸﹐有疏落蒼秀之致。順治中﹐欲援曹大家故事﹐延入禁中教授諸妃主﹐玉映力辭乃止。卒年八十餘。

吳尙熹﹐字小荷﹐南海人。荷屋巡撫榮光女。著有《寫韻樓詞》。《賀新郎閨課》云「曉露飄階次。制晨妝﹑菱花初拂﹐金盆初試。梳罷雲鬟更翠服﹐問省髙堂安未。好打疊﹑繡妝架起。刺鳳描鸞紅較綠﹐喜餘閒﹑猶把琴書理。拋釒咸處﹐讀閨史。興來柳絮新詞記。按譜圖﹑簽分四部﹐偸聲減字。香龍涎花插架﹐點綴膽瓶風致。怎負它﹑明窗淨幾。楚楚工夫黃昏後﹐尙敲棋﹑煮茗靑鐙繼。中庭外﹐月如水。」弄墨然脂﹐眞不愧采鸞家世也。

宜興周止庵﹝濟﹞論詞最工。所選《宋四家詞》﹐藝林珍重。𨿽以碧山別列一家﹐而以白石附庸稼軒﹐論者不無微憾﹐要其意內言外之旨﹐自足爲詞學津梁也。其側室蘇穆﹐一名吉﹐字佩﹐山陽人。亦工詞。著有《貯素樓集》。粵寇之難﹐竟以身殉。綽楔髙懸﹐不僅以文字傳矣。然所著亦自有可傳者。《虞美人》云「昨宵風雨連煙暮﹐花落猶疑誤。今朝眞个逐東流﹐何處殘香偏入小樓頭。天涯消息憑誰問﹐問也無憑準。含愁擬酒待黃昏﹐雙鴛歸來我共消魂。」《南歌子》云「細雨宵潛涇﹐靑桐葉半凋。臨池弱柳萬千嬌﹐系慣離情系不住魂銷。喚起重幃醉﹐誰家弄玉簫。秋聲怕問廣陵潮﹐吹入秋心吹不展芭蕉。」《浣溪沙》云「風暖薲洲二月天﹐客懷何處不淒然﹐片風春水度芳年。莫問天涯怊悵事﹐落花殘月在尊前。一行新柳自含煙。」《長亭怨慢》云「莫吹盡﹑枝頭花片。試剩殘紅﹐待儂歸見。ア舞蜂喧﹐鴛嗔嬰吒倍蕾亂。問春不語﹐空拍得﹑闌干徧。碧樹縱多情﹐也只說﹑春深春淺。翠鈿。謾雲鬟半﹐柳絮亂飛空院。芳花易歇﹐莫便把﹑繡簾輕捲。便灑出﹑萬點湘斑﹐總難把﹑蕉痕都展。怪昨夜娥﹐偏照年時人面。」

錢唐王靑翰﹐字香印﹐盲女也。行三﹐人稱爲王三姑。姿性明慧﹐儀態娟楚。小時卽工三弦子﹐間爲小詩﹐稍長名益噪。南金西毳﹐豪貴爭招致之。然頗匿就文士﹐視阿堵物不甚愛惜。爲觥錄事﹐能使客盡歡﹔𨿽遇灌將軍其人者﹐談言微中﹐使人意消﹐無從使酒罵座也。酒闌興到﹐起演張紫煙放秦﹑楊玉環馬嵬故事﹐轉喉引聲﹐摹英雄悲憤﹐兒女纏綿﹐令聽者忽喜忽怒﹐忽悲從中來﹐泣不能仰。其技之入神如此。居慶春橋側﹐築室兩椽﹐王夢樓太守爲書「靑翰舟」三字榜之。一時裙屐名流﹐酒地花天﹐樂幾忘死。新篇投贈﹐佳句夥頤。如夢樓云「重蓮眞插曹綱手﹐髙燭疑回洛女波。」吳西林云「已擅六麼能刻羽﹐何須一顧始傾城。」杭堇浦云「對客勝常知客姓﹐目中莫道竟無人。」汪槐塘云「平湖舊調變新腔﹐彈動三弦涼滿窗。」袁簡齋云「月好雲常掩﹐花嬌睡更紅。暗中休摸索﹐我是白頭翁。」皆爲香印而作。香印亦有《與金夫人夜話》詩云「波紋吹皺竹簾兒﹐煮茗紅閨睡較遲。花暝柳昏春似水﹐小闌干外立多時。」身罹廢疾而仍能以才色自見﹐亦坤靈扇上之別錄也。

閩縣李拔可先生工詩﹐出入宛陵﹑涪翁諸家﹐爲近時宗宋詩者之眉目。其女弟愼溶﹐字樨淸﹐工詞﹐有《花影吹笙室稿》。《長亭怨慢寄拔可長兄杭州》云「恨輕被﹑紅塵纏著。往歲湖山﹐似曾畱約。夢裏滄波﹐去風搖曳向何托。竹窗燈火﹐歡笑地﹑渾如昨。暢好故園春﹐卻孤我﹑聽鶯闌角。蕭索。恁蘇堤柳色﹐猶倚翠腰新削。湔裙又近﹐有多少﹑畫橈芳酌。柰別後﹑惻惻寒輕﹐怕徵袂﹑人飄薄。漫細數歸期﹐容易江蓮香落。」

自然好學齋主人汪端﹐有姑云琴﹐字逸珠﹐能詩﹐著有《沅蘭閣集》。又工人物界畫。守貞不字﹐賣畫自給。端嘗寄詩云「美人云影在西湖﹐誰識靑溪最小姑。殘墨冰甌和雨滌﹐回風羅袂倩花扶。燻香靜展《藏眞帖》﹐拂素春臨《望遠圖》。絕似當年曹比玉﹐瓊簫吹徹月明孤。」林下淸風﹐略見一斑矣。

吾鄕鄧似周先生濂﹐工詞章之學。傳食東諸侯﹐屢爲上客。其女弟瑜﹐字慧玨﹐適錢塘諸可寶。亦工詞。其《祝英臺近》一首﹐紀事絕奇﹐可資觀感。序云「彭城民女髙婉姬貞娥﹐少以孝聞。年十七﹐適郝氏子。守身潔﹐頗不得於庶姑。庶姑以女之異己也﹐銜之蔑以蜚語﹐而故聞其夫。夫果惑﹐日加楚。女不堪其辱﹐且無以自明﹐仰藥死。郝氏子諉以暴疾。女父疑﹐訟於銅山令﹐驗之得死狀。郝氏子殊不承。旋有ア大如碗﹐黑質而斑彩﹐繞屍飛不去﹐睨郝氏子若與仇﹐且撲其面。於是令叱之曰﹕『此爾妻也﹐自來鳴冤矣﹐尙可遁乎﹖』鞫之﹐遂得實。ア乃轉投令前﹐若稽首謝﹐又投女父懷﹐若永訣然﹐翩翩向西南逝。銅山令髙在午﹝丙謀﹞首唱二十絕表其異。家蓉沼從父司鐸是邑﹐書來徵和﹐因塡此解。」詞云「盡伶俜﹐憑折挫﹐藩混幾曾墮。影瘦腰纖﹐幽恨一身裹。可柰雨雨風風﹐淒淒慘慘﹐等閒把﹑浮生輕過。情無那。幻出弱態翩﹝B17F﹞﹐分明示因果。怊悵芳魂﹐漂泊倩誰妥。適從何處飛來﹐還歸何處﹐也不管﹑柳昏花。」

馮柳東於冷攤舊書中得詞箋﹐題爲《歲儉偶感》﹐末署款「瘦鸞」。書極娟媚﹐詞有擁髻淒然之意。調倚《賣花聲》﹐云「袖薄那禁寒﹐羞與郎言。早拚賣卻婿池田。辛苦天寒蘿屋底﹐又遇荒年。繡帖未成完﹐鍼綫拋殘。嬌兒啼飯忒辛酸。一戔瓦燈籬落外﹐廢盡秋眠。」味其詞意﹐愁苦中溫厚不迫﹐是女子中才而賢者。

柳東﹐名登府﹐塡詞爲浙派眉目。所著有《月湖秋瑟》《花墩琴雅》諸詞。其婦李梅卿﹝畹﹞﹐亦工吟詠。有《寒月樓殘稿》。《春寒》絕句云「夕陽畫閣曬鶯衣﹐了鳥初開待燕飛。一樣養花天气好﹐川紅何瘦海紅肥。」《寒夜南柯子》詞云「細點瓜齏譜﹐閒栽萱艸花。三年爲婦慣貧家﹐且喜蘆簾紙閣手同叉。獸火溫簫局﹐蛾燈罷紡車。戲他兒女綰雙丫﹐懶放鴛鍼今夜較寒些。」又有「雪影壓殘鳥夢﹐月痕冷靠花身」二語﹐語有鬼气﹐殆不永其年之徵。沒後﹐柳東題《城頭月》詞於其集後云「唐詩一卷曾親授﹐紅豆雙聲就。簫局偎寒﹐紡車絮雨﹐夢也休回首。蘆簾十載爲新婦﹐艸艸分離驟。寫韻樓空﹐橫琴月冷﹐總是斷腸候﹐」

遊瑜﹐字輝璞﹐南城陶栗堂室。工詩。蔣心余見其所作《攻逸艸》﹐疑爲外家捉刀。遊聞之﹐賦詩志感云「千古傳芳不藉詩﹐怪來名士有微詞。從今洗卻簪花筆﹐賣與須眉去畫眉。」「能久虛名古未聞﹐枉將才徳議紛紛。深閨縱有淩雲手﹐不是當年娘子軍。」

張佛繡﹐字抱珠﹐靑浦張梁女。梁字大木﹐康熙間名進士﹐以工琴名。抱珠從父授指法﹐遂善鼓琴。少時焚香於庭﹐彈鶴舞天仙之曲﹐忽有二鶴從空而降﹐飛鳴應節﹐人咸異之。著有《職思居詩鈔》。《詠白桃花》云「洞口仙人曳素裳﹐臨風無語粉生光。春從淡處偏多態﹐艷到濃時卻攺妝。面奚煩調白雪﹐助嬌終覺勝紅芳。曉來露井殷勤看﹐只恐晴薰欲化霜。」

陳瓊圃﹐字閬眞﹐號鋤月﹐錢唐陳淞女﹐歸安費錫田室。能詩﹐兼六法。夫亡﹐誓以身殉。卒年二十有九。其《自題山水畫冊》云「路轉千峯一徑斜﹐煙霞深鎖野人家。春來更有幽棲處﹐開徧東風枳殼花。」「家住江南楊柳灣﹐一蓑煙雨打魚還。數聲蘆荻秋風暮﹐飽看靑溪兩岸山。」「蒹葭深護水雲鄕﹐門掩靑山對夕陽。吟罷小樓閒眺望﹐晚風吹起白蘋香。」「峯含晚日樹含煙﹐野水微茫接遠天。如此溪山誰領取﹐風光輸與釣魚船。」極淸婉可誦。

鮑詩﹐字今暉﹐平湖人。知書善畫。徽州老諸生程立巖名之廉﹐善山水花艸﹐來遊東湖﹐詩從之學。專工花艸﹐得白陽法。在家時作《吾亦愛吾廬詩艸》二卷﹐適人後著《鶴舞堂小稿》一卷。自題《荷花校ò》云「垂柳垂楊罩鷺鶿﹐紅荷花底水參差。分明東浦橋邊見﹐一抹斜陽弄影時。」

朱柔則﹐字道珠﹐錢塘人。詩人沈用濟﹝方舟﹞室。方舟客紅蘭主人所﹐久而不歸﹐道珠遙寄《故鄕山水圖》。主人作詩﹐有「應憐夫婿無歸信﹐翻畫家山遠寄來」之句﹐當時傳爲佳話。方舟妾曰顧春山。道珠嘗約春山河渚觀梅﹐得句云「樓外有梅三百樹﹐美人不到不開花。」其風致可想見矣。

孟心史先生刊《夕陽紅半樓詩詞剩稿》﹐中有關秋芙《秋水詞序》一首﹐字迹多剝蝕。余近得蕭山丁氏媚晴樓刊本﹐則此序具在﹐亟┢錄之。序云「翠竹驚寒之地﹐蓮墜粉之天。近短彳勺以尋漁﹐坐涼云而聽雁。碧檻三尺﹐紅燈半牀。垂簾有人﹐張弦欲語。於是通辭命鯉﹐移性狎鷗。落花蕩作水聲﹐白雲Р爲秋气。則有菱洲煙唱﹐蘆芽め歌。黃葉堆門﹐綠波畫影﹐樹樹捎晚﹐峯峯當愁。折蘋花以相思﹐牽菱根而傷手。荷波黯中婦之鏡﹐槁パ明大刀之山。芳艸拾其墜歡﹐文琴暢以遙夜。麋月相待﹐螺峯渺然。夢雨亦離﹐問天欲瘦。爰乃賡言被遂﹐移宮上笙。寓瓊思於輕苔﹐發荒寒於柔翰。紈巴染粉﹐鞋鉤點廊。霜上簾而菊臒﹐影佐觴而梅妥。畫灰書石葉之字﹐落紙聞羽釵之聲。此盤珠夫人《秋水詞》﹐所以選鏈妍華﹐甄綜眾ㄥ。西風蜩柳﹐附會其光陰﹔薄日魚榔﹐迷離其音響。比之《薲洲遺譜》《竹枝》淸歌﹐無是過也。嗟嗟﹗靈羽牢籠﹐總因文彩﹔愛河淸淺﹐難免風潮。以夫人孕月爲懷﹐刈花當舌﹐鹿盧自創一格﹐燈盞能辧四聲﹐固宜匏爵芳緣﹐文簫善匹﹐效繭綿之一气﹐學敖稿之雙聲。而乃嫁杏於桑﹐種蓮非藕﹐鴰爲同心之鳥﹐烏鵲成情盡之橋﹐宜其弱質嬌羅﹐丰肌減玉﹐酒腸盛淚﹐怨翠凹眉。未免禪心﹐濺成泥絮﹔從無淚眼﹐晴到梨花。卒至香褪蜂腰﹐瘦飛龍骨。蟬棄秋前之蛻﹐蠶余死後之絲。爲素爲縑﹐則新人已故﹔營齋營奠﹐則分俸無聞。嗚呼悲已﹗釒英於歌離弔夢之餘﹐有同病相憐之感。蘭缸聽雨﹐背髻無眠﹔絮被兜寒﹐蒙頭易醒。金井之碧梧初墜﹐玉臺之彤管如聞。翠羽啼霜﹐淒螢絮曉。君眞窮子﹐情天之況味應知﹔僕本恨人﹐文海之漂流奚極。此古人所謂旣傷逝者﹐行復自念也夫。咸豐五年乙卯長至日﹐錢唐女士關釒英作於夢影樓。」

臺州張宿庵室李氏修琴﹐有《詠蠹魚》一絕云「生涯紙上亦堪憐﹐書味覃覃可細研。空有癡心成脈望﹐卻知何處是神仙。」宿庵勤學不得志﹐故李詩云然。萊州謝淑淸﹐適邑諸生魏定。《寄外》詩云「音書欲寄又遲遲﹐忍把閒愁說與知。日永偏教常作別﹐家貧猶喜富於詩。蕭條旅館挑燈後﹐寂寞空閨搦管時。君是慧心曾解未﹐但無言處卽相思。」家貧詩富﹐妙諦天成。視修琴之但工感慨﹐更進一解矣。

山陰蘇織云﹐字錦娘﹐性聰慧﹐姿容明秀。年十八﹐適同邑王衡。伉儷甚篤。錦娘所居曰繡紅閣﹐鍼黹之暇﹐輒與衡唱和其間。有《看花》句云「曉來淸夢警疏鐘﹐攜手尋春春色濃。將貌比花儂未及﹐花無夫婿不如儂。」「日暖風和蝶意酣﹐也隨人意覓花籃。歸來侍婢煎茶去﹐自捲湘簾讀《二南》。」前首以癡語入詩﹐備見嬌婉﹔後首則和平端重﹐具見閨房之樂。

永平王仲成與婦謝韻卿﹐伉儷至篤。杜門不出﹐評詩賭棋。謝《讀書有感》云「詞章考據兩分馳﹐何必勞心費苦思。直算積薪天地內﹐可憐終有一燒時。」是解脫語﹐非懶散語。

前記徐仲山夫人寫經事。乃其女昭華﹐亦才女也。幼時謁毛西河爲師﹐請試題﹐會昭華畫蝶工甚﹐遂命題《畫蝶》五絕﹐限東韻。昭華立成云「蛺蝶翻飛去﹐翩﹝B17F﹞彩筆中。𨿽然圖畫裏﹐渾似覓花叢。」誦之一座驚嘆。西河喜爲和詩云「滕王有遺譜﹐描之深閨中。羞殺東園蝶﹐滿綠叢。」蓋言羞時輩也。昭華後作畫﹐直追管夫人。童二樹七歲時﹐昭華抱置膝上﹐爲梳髻課詩。二樹卒以畫梅名﹐蓋亦師承有自矣。昭華所著有《花間集》。又徐都講詩一卷﹐附刻西河集中。陳其年嘗手錄其詩語人曰「閨中人作雄詞﹐墮小說家女俠習气。獨昭華《塞上曲》﹐沈情超筆﹐漢世樂章﹐忘其爲唐山作也。」

方婉儀﹐羅兩峯室﹐號白蓮居士﹐亦善寫梅竹蘭石。兩峯稱其有出塵想。居士《生日偶作》云「冰簟疏簾小閣明﹐池邊風景最關情。淤泥不染淸淸水﹐我與荷花同日生。」可謂冰雪淨聰明矣。早卒。著有《白蓮半格詩》行世。兼能作山水﹐但不苟作。平望張看云徵君藏其夫婦合畫一冊﹐中有《涉江采夫容圖》﹐澹冶淸妙﹐居士所作也。後鈐小印曰「兩峯之妾」。

嚴文﹐字淑暉﹐烏程人。溫一齋﹝純﹞室。工吟善病。其《病起》一絕云「蕭蕭秋雨織煙絲﹐徧繞窗前簾莫垂。如此輕寒禁不得﹐莫嫌病起曉妝遲﹔」年十八卒。歸一齋時﹐年甫十七。一齋工畫﹐謂之曰「能畫而不能詩﹐畫卽無韻﹔能詩而不能畫﹐詩必無神。」遂潛心學書﹐不數月而能花果﹐有《自題石橊》詩四首。見《墨香畫識》。

昆山唐逸夫﹝和春﹞﹐號六樵﹐字景村﹐又號落落道人。從太倉陸云錦受畫法﹐云錦以女琳妻之。女英傳其家學。嘗作臘梅天竹小幅﹐題曰《冰雪盟心》。又有《自題桃花白頭翁》云「怨雨晴啄未休﹐春光一段屬誰收。愁人爭得眞如鳥﹐花裏雙雙到白頭。」

《仙霞閣詩鈔》﹐靑浦廖云錦女史作。云錦字織云﹐自號錦香居士﹐歸泗涇馬氏。所居曰讀畫樓。吟詩作畫﹐脫去塵俗。中歲嫠處﹐悒郁不自聊﹐益借筆墨以抒其岑寂之抱。《題管夫人墨竹》句云「一抹遠山數叢竹﹐絕無脂粉累風神。」若自道其所得焉。攺七香嘗云「織云故一豪俠女公子。生平屢散千金﹐不自爲計﹐乃以貧老。依其戚於閩南而歿﹐是可嘆也。」《畫白桃花自題》云「五更風雨惜濃春﹐曉起看花爲寫眞。雙頰斷紅渾不語﹐可憐最是息夫人。」《杏花》云「社後春將鬧﹐風吹蕊欲肥。美人簾外立﹐初試水紅衣。」

計小娥﹐名采﹐壽喬女孫﹐適同裏王氏。擅「閨中三絕」之譽。《題牽牛花》云「柔條引蔓竹枝斜﹐淺翠濃藍葉葉遮。一帶紅樓淸夢裏﹐曉風涼露正開花。」又《題涉江采夫容圖》云「花光艷艷水溶溶﹐柔櫓咿啞隔幾重。江上人來渺何處﹐夕陽影裏采夫容。」

《夢香集》﹐甘泉程綺堂室朱蘭字淸畹著。其《夢仙謠》三絕最佳。錄其一云「紫鳳靑鸞駕翠車﹐五銖衣服盡雲霞。瑤池侍宴畱春色﹐醉壓碧桃兩樹花。」

「玉簪墮地無人拾﹐化作東南第一花」﹐秀水錢文端孫女九英題畫句也。傳誦一時。九英適吳江梨裏蒯鐵。幼得南樓老人傳授畫法﹐從兄籜石亟稱之。

平湖錢夢廬﹝天樹﹞﹐富收藏。妻同邑陸雪巒女錫貞﹐字若筠﹐亦能畫。嘗病起臨徐崇嗣丁香花小幀﹐見者嘆賞。喜吟詠﹐刻劃幽秀﹐頗有雋句。年二十二遽卒。歿前三日﹐悉以平昔所作投藥火燃之﹐故傳世絕少。《登弄珠樓》云「綠疏三面柳﹐靑入一樓山。」《病起》云「秋風欺病骨﹐古鏡寫愁顏。」《秋懷》云「幾點疏花明瘦石﹐萬條衰柳見秋心。」均可傳誦。其丁香花遺迹﹐多閨秀題句。曹墨琴夫人一絕云「紅心舊似丁香結﹐紫玉今隨落絮飛。但把此花當小影﹐眞眞喚取返魂歸。」

金壇女士吳規臣﹐字香輪﹐一字飛卿﹐長洲顧小云室。小雲遠宦﹐飛卿嘗往來金陵﹑維揚間﹐鬻書畫自給。奇情倜儻。工詩詞﹐精醫理﹐通劍術。其父朗齋夙愛華陽洞天之勝﹐往遊至三﹐飛卿無不隨侍。穿雲躡翠﹐采藥尋松﹐眞閨閣中飛仙也。在山中坐雨﹐嘗爲牡丹寫生﹐題詩云「一種天生富貴花﹐開來仙觀帶煙霞。人間遮莫春如海﹐那及山中宰相家。」「三茅雲气護靈根﹐生長仙源別有春。閒倚玉蘭花下看﹐六朝金粉舊精神。」前錄其詞而未及其詩﹐特再志之。

吳江女士徐應﹐號珊若﹐虹亭六世女孫。適同裏朱靄亭。俱工詩翰。家在分湖之濱﹐曰月當樓﹐乃其伉儷聯吟處。靄亭嘗繪圖徵詩﹐吳越名流﹐題者殆滿。珊若又工墨蘭。其《從外學蘭》一絕云「略施澹墨便離披﹐研露吹花風枝。著个素心人不語﹐綠窗正是夢回時。」有《須曼華館小稿》。

王筠貞﹐字管芬﹔蘭貞﹐字楚玉﹐一字飛鸞﹐吳縣人﹐從姊妹也。俱工畫能詩。管芬《自題山水小幅》云「小閣鉤簾對遠山﹐白雲舒捲意相關。殘陽欲墮深林暗﹐便有飛禽無數還。」「萬頃波光玉鏡開﹐隔湖山隱白雲堆。無端拍拍羣鷗起﹐一片春風天際來」。楚玉《題綠君納涼小影》一絕云「日午荷花斂粉紅﹐招涼且坐水亭中。淸琴一曲茶三碗﹐消受垂楊面面風。」綠君姓周﹐名綺﹐小字琴娘﹐昭文人。亦工詩。著有《擘絨餘事》。初夏云「小溪點點疊新荷﹐滿院淸陰雨乍過。閒捲疏簾尋畫本﹐夕陽紅在樹頭多。」《戲寫荷花水仙一幀爲炎涼圖》雲「水佩風裳一種淸﹐兩花應恨不同生。炎涼任爾輕分判﹐香國何嘗有世情。」詠畫詩能借題抒感﹐故佳。

秀水陶梅石﹐工畫。有《畫梅》題句云「畫梅究竟從何派﹐心出家庵粥飯僧。」室吳氏秀淑﹐號玉枝﹐又號懶卿﹐吳江人。善寫墨蘭﹐間吟小詩﹐亦淸麗可誦。《夜來香》二絕云「花顏葉色兩難分﹐一架初疑是綠云。試喚小鬟簾外摘﹐今宵不用水沈薰。」「黃昏庭院始開花﹐涼月朦朧透碧紗。吹入三更殘夢醒﹐幽香半枕玉釵斜。」女馥﹐號蘭娟﹐年十餘歲﹐卽能詩畫。其《冬夜》七絕云「夕陽隱隱下斜廊﹐新月光鋪滿地霜﹐籬畔黃花開欲盡﹐西風吹瘦一簾香。」梅石弟松石亦工山水。配沈道嫻﹐嘉興人﹐號蘭英﹐幼卽以詩名。如《除夕》云「今夕知何夕﹐消寒共舉杯。春來人不覺﹐但見後園梅。」《謝玉筠女侄橄欖》云「酸能醒酒君當愛﹐香可烹茶我亦憐。」皆妙。兄弟娣姒﹐互相師友﹐一門風雅﹐人多羨之。

虞山閨秀錢璞﹐字蓮因﹐適吳門張伯冶﹝騏初﹞。僑寓維揚﹐制古吟箋。顏其室曰小題襟館。《寄外》詩云「臨別先期返﹐相違約二旬。那知上弦月﹐仍照未歸人。行止寧無主﹐饑驅莫諱貧。歲寒冒風雪﹐珍重苦吟身。」《閨中元夜詞》云「卜繭抽鳧事事無﹐幽閨搦管撥寒鑪。不知燈市過元夜﹐卻寫山居避世圖。」「負他明月到貧家﹐讀《易》挑燈夜煮茶。自笑寒酸風味別﹐飽餐齏飯詠梅花。」俱有林下風致。

張玉﹐字子美﹐吳縣人。泗涇汪笠甫﹝鏞﹞繼室。《詠梅》云「不待春風芳信至﹐暗香一縷入窗紗。卻教歷盡風霜後﹐始作人間第一花。」其志節可想見也。笠甫前室小茶女史﹐亦工詩畫。吳香輪夫人贈詩云「君家有小茶﹐頰花眉如葉。想象春風中﹐提攜看仙ア。」

吳永和詩已見前。永和嫠居後﹐屏去翰墨﹐有請者輒不應﹐曰「此非未亡人事也。」其存者曰《苔窗拾稿》。所作《苔窗賦》尢工。其詞曰「敝廬之北﹐鄰圃之前。縱橫半畝﹐欹側數椽。蒙翳於蔓艸﹐迷漫於荒煙。乃葺小齋﹐營狹室。逍遙兮容與﹐偃仰兮棲息。任平行之礙眉﹐審易安於容膝。爾乃左排藜牀﹐中列幾。琴拂嶧陽之桐﹐詩裁浣花之紙。書裝玳瑁之簽﹐硯浴薔薇之水。則復面以素垣﹐帶以紅欄。花疏疏兮三五樹﹐竹裊裊兮數十竿。簾非水晶而不下﹐屏非琉璃而不寒。當其新葉並抽﹐繁英齊吐。杏蕊紅兮覆屋﹐棗花白兮罨戶。紫燕壘於風檐﹐黃蝶翻於蔬圃。飛絮撲人﹐遊絲橫路。及夫髙樹蔽日﹐淸風送涼。扇襞素紈﹐團來山月﹔衫裁白紆﹐翦落輕霜。掃逕則籜竹盈砌﹐拂簟則花辦半牀。又如涼風欲來﹐衤夾衣換早。哀斷雁之宵徵﹐驚疏砧之夜搗。響敗葉於空階﹐泣亂虫於衰艸。至若歲聿雲暮﹐天寒白屋。翔風吼樹﹐凍雪折竹。戶掩雙環﹐窗扃六幅。擁竹鑪之初紅﹐試鄰缸之新綠。若乃朝日晃耀﹐晴煙霏微。苔痕上階﹐艸色侵衣。鳥送歌來﹐風抱花飛。時而雨蒙蒙兮如絲﹐云黯黯兮撥墨。樹濕新痕﹐花蔫故色。倚薰篝以生潤﹐對紙楞而易黑。至於疏鐘初動﹐仄徑無塵。疏星在天﹐纖月窺人。豈持燭而書誤﹐亦聚螢而生貧。於是撫流光以怡顏﹐感造物之無盡。或擷畦上之蔬﹐或林間之筍。或撲皺玉之棗﹐或采連珠之菌。愛藉萱艸能忘﹐年有昌陽可引。況乎志先淡泊﹐心非崇侈。檢書課蓬頭之子﹐潑茶訓赤腳之婢。地僻則喜其面城﹐景幽則忘其背市。優哉遊哉﹐完矣美矣。笑介蟻之浮沈﹐嘆風燭其奚俟。」

錢塘女子徐ぇ仙﹐善爲四言小詩。法祭酒時帆稱其濃麗如子山小賦﹐淸遠如表聖《詩品》。與梁溪女子專賦六言者相似。梁溪女子姓余氏﹐名碧﹐其父賈人也。女以苦吟咯血卒﹐年十八。父痛女之夭折也﹐舉其篋中剩稿悉燒之﹐故其稿不傳。ぇ仙《彈琴》詩云「者琴﹐泠泠者音。一彈再鼓﹐山髙水深。冰弦澀指﹐苦調傷心。湘簾不捲﹐明月相尋。」《春日》云「濃花滿鏡﹐澹香著衣。空階無人﹐蝴蝶自飛。芳艸行迹﹐落紅网絲。碧雲欲來﹐東風未歸。」《山樓》云「楊柳一碧﹐芙蓉四靑。瓶花開未﹐簾鈞亞丁。繡規秦女﹐書摹雒靈。一行新雁﹐瀟湘畫屏。」

嘉定鄭烈婦朱氏﹐事姑孝謹。繼因小姑構讒﹐同夫出居於外。未幾夫死﹐攜其子歸﹐子又殤。遂不食而死。長洲女子朱徳音作《烈婦行》以哀之。其詞曰「妾命薄兮柰何﹐托君子兮絲蘿。洗手作羹兮事姑﹐姑色不喜兮婦心獨苦﹐回問小姑兮姑意云何。哀哀逐子兮中心孔憂﹐惟妾之故﹐羅此譴尢。嗟哉﹗徒有子婦﹐欲侍堂上靡由。庭前樹﹐一朝枯。秋風急﹐啼棲鳥。君一去兮妾身孤﹐忍死兮爲此呱呱。天降禍兮孰知其端﹐巢旣覆兮卵不完﹐靜言思之摧心肝﹐妾不能事姑﹐又不能撫子。偸生何爲﹐餓死相從地下耳﹐白雲悠悠﹐淸泉ГГ。妾心苦兮誰知﹐妾命薄兮如此。」徳音名宗淑﹐號翠娟﹐著有《修竹廬吟稿》。爲「吳中十子」之一。前已著錄矣。

徐珠村﹐名錦﹐秀水人。工詩。適同邑諸生朱辰應。辰應家甚貧﹐珠村辛勤操作﹐然不廢吟事。中歲好讀《易》﹐嘗手書卷尾云「宇宙間吉凶消長﹐常相倚伏。故夫需血﹐何莫非出地滅頂﹖寧遂爲咎占﹐О有悔﹐動乃引吉﹐習坎心亨﹐行亦有尙。是以君子順受其正。」又嘗黏壁書曰「人未能樂貧﹐且須安貧﹔未能安貧﹐且須耐貧﹔能耐貧﹐須常念『死生有命﹐富貴在天』二語﹐反覆思維﹐理不可易也。」珠村體羸多疾﹐又以操井臼勞苦﹐精气益耗﹐病骨不能支。已而疾篤﹐竊自嘆曰「造物勞我以生﹐逸我以死﹐十七年辛勤﹐於今已矣。」辰應泣謂曰「猶有言乎﹖」少間還語曰「君夙以古文自許﹐能爲我識數語﹐幸無飾言。」斂衾而逝。後其族弟某之婦嚴蓉﹝拒霜﹞﹐刊其所著《紅余小艸》﹐爲之序曰「先夫子有族姊爲朱氏婦﹐生時未嘗相識﹐歿後始得其《胥山八詠》讀之﹐愛其風骨遒峻﹐不類閨閣中語。亟招其子﹐索全稿讀之。遣意敷詞﹐超然獨運﹐迥出尋常畦町之外。而其夫君所著《行述》一篇﹐尢悲痛不忍卒讀。蓋其歷境困悴如此﹐而髙情朗韻﹐曾不因之少挫﹐其中所自得者遠矣。因爲摘取若干首﹐付之剞劂。附志數語﹐用申予向往之志云。」

徐若冰﹐名英玉﹐昆山人。生時母夢寒梅一枝墮於庭。長適孔靑崖﹐從靑崖僑居浙﹔久之遷吳﹐徙香溪上。若冰喜讀書﹐能詩﹐巧釒咸縷。佩服櫛珥必修潔。性愛悔﹐每花時風雨至﹐則顧而泣﹐若有傷於心者。家人竊怪之。華亭沈大成見若冰梅花詩﹐偶爲更訂數字﹐若冰見之﹐喜曰「眞吾師也。」遂問業於大成﹐稱弟子。大成往來吳中﹐恆至其家。嘗畱惠徵君定宇飲﹐若冰入廚治具﹐咸以爲腆﹐曰「吾重惠先生之經學也。」他日﹐戚有爲縣今者飲其捨﹐或又以爲儉﹐曰「若徒知齲┢名耳﹗安得儕惠先生哉﹖」若冰自從學大成後﹐於《楚辭》《漢書》《文選》﹑古樂府歌辭﹐皆成誦﹐能通其義。每見大成行篋善本書﹐必借得挑燈校勘。然其生平多愁善怨﹐俯仰太息中﹐鬱鬱不自得﹐用是多疾。卒年三十五。著有《南樓吟槁》若干捲。若冰故喜學佛﹐臨歿神色不亂﹐起坐說偈云「來從梅花來﹐去向蓮花去。去來本無心﹐無相亦無住。」時有嘉興女子陳如璋者﹐與若冰同受詩於沈大成﹐若冰卒﹐如璋爲詩以哭之。如璋所著有《西溪集》。

雨道人陸觀蓮﹐字少君﹐嘉善人。其母夢大士授之蓮花而生﹐故名之曰觀連。事迹已略見前卷。近見其自序所著《蔣湖寓園艸》文一篇﹐更可詳晰其身世也。文云「夫觀於劍者能劍﹐觀於賦者能賦﹐服習眾神﹐豈不然哉﹖余少依姆師﹐僅通章句﹔長隨夫子﹐遂曉詩篇。柳下棲遲﹐未見薦禽之客﹔隆中髙臥﹐遂爲友葛之人。以是同梁生之出關﹐深慚徳曜﹔異少伯之辭越﹐不羨夷光。長與蠹簡爲鄰﹐蕭條三徑﹔獨向蕓編爲伴﹐離別經年。兒旣能文﹐女亦識字。歷冬夏以靡輟﹐慣饑寒而不啼。旣而遊子來歸﹐不殊師友之對﹔時有髙人造訪﹐實多贈答之辭。稍知工拙之分﹐略窺正變之則。荏苒數載﹐常如不系之舟﹔畱滯他鄕﹐盡是若浮之梗。昨因避水﹐來止斯園。門掩深村﹐對瑯之个个﹔人歸遠浦﹐泛雨雪之紛紛。盼望故廬﹐不逾衣帶﹔言旋故里﹐終隔山河。落花與芳艸相依﹐明月與淸風自舉。顧此幼女﹐夙慕古人。如左氏之有芬﹐才華挺茂﹔在荀家則爲灌﹐誌略英蕤。朱粉不施﹐自是蓬門之質﹔丹鉛能好﹐居然林下之風焉。嗟夫﹗篇章耽玩﹐詎爲失意之悲﹔兒女關情﹐不作無家之別。況聞郗公築室﹐植松桂以相招﹔陶令卜鄰﹐樂晨夕而不返。興言在邇﹐益復牽懷。簡棄舊篇﹐頗存新什。豈徒誇謝庭詠絮﹐蔡閣聞琴而已哉。」

沈畹庭﹐名蕙玉﹐吳江人﹐倪弁江妻。嘗作《愼獨》《謹言》《勤勞》《和敬》四箴﹐論者以爲可補班氏《女誡》。其《愼獨箴》曰「天生箴民﹐有覺其性。陰陽肇判﹐含元達順。琴瑟載詠﹐蘋蘩攸司。夙夜用敬﹐猶懼或虧。無曰深閨﹐莫予云覿。淑慝在躬﹐指示暗室。惟椒與蘭﹐植於中田﹐我思君子﹐淑愼塞淵。」《謹言箴》曰「先民有言﹐言不出閫﹐牝雞之晨﹐厥家用損。節以應佩﹐琴以和神。詞苟或費﹐寧默而存。勿尙爾舌﹐寸心是弛。旣悔而追﹐不脛千里。嗟嗟愚盲﹐愼其徳音。鸚鵡多言﹐只名文禽。」《勤勞箴》曰「纊在笥﹐煥乎有爛。淒其以風﹐滋我永嘆。惟織與衤任﹐爲坊厥心。捨業而嬉﹐淫慝相尋。野有絡緯﹐振迅其翼。爾安用兪﹐微羽所疾。𨿽有孔翠﹐不如春蠶。之子纂組﹐不如布縑。」《和敬箴》曰「冀妻如賓﹐孟光舉案。夫豈矯情﹐兪墮斯遠。啼肩折腰﹐邦國之夭。彼昏罔知﹐返以用驕。幽嫻貞靜﹐堪配君子。載色載笑﹐若佐之史。敬而能和﹐穆如淸風。修身準此﹐維以令孫。」

湘影樓主人易仲厚詩﹐前已著錄。近仲厚復錄稿見奇。有《仇枕謠》一首﹐古節古音﹐眞此中射雕手也。詩爲鄧三姑作。三姑﹐儒家女﹐幼字同裏趙氏。結衤離三載﹐值洪楊之變﹐趙子被掠而去﹐三姑年甫二十一。以節孝著稱。嘗寓仲厚家﹐衾褥整潔﹐而牀端無枕。詢其故﹐三姑嘆曰「不用此物四十三年矣﹗」因言兵難時﹐非僅良人被掠﹐家具皆毀﹐衾枕諸物﹐蕩然無遺。初未料被擄者終不返也﹐常自慰曰「俟其歸當更制雙枕。」豈知日月年年﹐信音都渺﹐眼穿淚盡﹐誓不更制。數十年來﹐已成習慣﹐用之轉不能安臥矣。時仲厚之兄實甫在側﹐笑曰「絕好一樂府題﹐名曰《仇枕謠》。」仲厚因成一章云「憶妾初嫁時﹐枕上繡鴛鴦。鴛鴦不獨宿﹐妾亦三年雙。忽然天地變﹐浩劫遭紅羊。良人被掠去﹐消息久茫茫。未知良人生﹐未知良人死﹐未知良人娶妻與生子。四十三年人老矣﹐妾淚成河不能止。每逢天雨便離魂﹐似共良人避崖底。烏頭馬角年復年﹐使妾直欲讎皇天。不敢讎天但讎枕﹐良人歸來妾安寢。」

梁藥亭有寄瑤湘女士一書﹐述讀書之法﹐具有門徑。瑤湘﹑番禺隱士蒲衣子王隼女。隼生而善病﹐臒體鶴立﹐結氵眾廬於西山之麓者二十年。夫人潘氏﹐通《史》《漢》諸書﹐樂貧偕隱﹐字之曰孟齊。瑤湘幼承庭訓﹐早著詩名。隼爲擇婿﹐得故人子李孝先﹐遂妻之。隼性嗜音﹐常自度曲﹐孝先倚而和之﹐瑤湘吹洞簫以赴節。雨闌更靜﹐則聲發氵眾廬中﹐聽者有月笙云敖之想。未幾孝先卒﹐瑤湘怡然矢節﹐自稱逍遙居士。隼爲刻《逍遙樓詩》。藥亭所寄書﹐當是瑤湘待字閨中時也。書云「聞瑤湘讀書﹐余甚喜。余與汝祖若翁交凡兩世矣﹐視汝一如己子﹐故甚望於汝之成也。余有女龍端﹐少汝一歲﹐頗聰慧﹐余授以詩﹐上口卽能背誦。而余性懶﹐不能常授﹐以此龍端之學不及汝。聞汝近讀漆園《南華》。《南華》之文章善幻。而其言道也﹐必溯乎未始有道﹐其言物也﹐必主乎齊﹐齊而列以不齊之狀﹐總歸於化。善讀《南華》者當知之。又讀《禮經》。《禮經》﹐漢白虎諸儒之所著也。二戴﹑大小夏侯﹐各師其傳﹐然不越天下國家朝會宴饗嘉勞贈答儀文縟節。至言閨門﹐則禮之節蓋謹矣。更讀《離騷》。楚臣屈原﹐不得於君﹐發爲奇文。香艸美人﹐芳蘭君子﹐三湘﹑九疑之間﹐左倚桂旗﹐右攬揭車。汝誦之﹐當亦有恍焉如見者乎﹖余何時得來汝父西山﹐見汝於氵眾廬﹐使汝將所讀書各誦一徧﹐俾我泠然稱善也。」

番禺潘蘭史徵君﹐授經柏林﹐主盟海上﹐翦淞髙閣﹐望若人天﹐儼然魯靈光也。著有《說劍堂集》。嘗刊小印曰「近來海內爲長句」。奇磊落﹐可見一斑。配梁靄﹐字佩瓊﹐亦工詩。著有《飛素閣詩詞》。《重過海山仙館有感》云「殘脂剩粉漲紅橋﹐渺渺春流送暮潮。猶有舊時明月在﹐碧雲吹過一聲簫。」又《寄蘭史》云「燕子何時相語別﹐鴛鴦好是不離家。」殊有思致。蘭史姬人名月子。丁巳﹐蘭史年六十﹐劉闥靑作聯賀之云「樊榭有佳人﹐初三月上雙修福﹔放翁眞健者﹐六十年中萬首詩。」風雅典切﹐傳誦一時。

桐城姚倚云﹐通州範當世室也。著有《蘊素軒詩稿》。名作如林﹐不能備錄﹐錄其古風二首以志欽往。《呈夫子》云「歲次在己丑﹐其時乃孟春﹐萬物吐宿秀﹐艸木剛懷新。結衤離事君子﹐於歸賦良辰。同心欣靜好﹐燕婉愧蘩蘋。富貴安所重﹐儒術惟可珍。文章增紙價﹐詩書未全貧。林泉堪養志﹐窮達任屈伸。賢者固樂道﹐超然遂天眞。聞述先世徳﹐始知堂上仁。淸族傳盛澤﹐孝弟昆季淳。陋質𨿽不敏﹐焉敢憚勞辛。老親擇士艱﹐十年得斯人。豈惜絲蘿弱﹐千里締婚姻。足慰生平意﹐冰雪誼相親。少君躬出汲﹐良妻自荷薪。續史承優召﹐解圍對嘉賓。懿行去以遠﹐文采畱經綸。東風展羣芳﹐日暖名花香。靑靑窗前柳﹐藹藹春山光。暝煙橫翠岫﹐庭際餘殘陽。官閣一憑欄﹐歸鳥淩虛翔。纖月破黃昏﹐寒輝繞曲廊。疏星懸樹杪﹐幽院起蒼涼。靜觀生意滿﹐美景皆詞章。瞬息將三旬﹐何時見髙堂。無違在夙夜﹐勉力侍姑嫜。欲穿望云心﹐迢迢川路長。失恃慚婦職﹐思之誠恐惶。書此聊自勗﹐勿作俚辭忘。」《夫子去歲孟冬﹐復來甥館﹐以歐公四十四韻作詩相贈﹐歷陳病中艱苦。雄文劍ㄤ﹐字字酸辛﹐倚云覽之﹐涕下不能和也。開歲隨夫子歸謁舅姑﹐而夫子橐筆北遊﹐以應李相之聘﹔秋杪吾又隨伯兄歸寧﹐舟中小暇﹐追述別後情辭。次其元韻﹐語質無華﹐不自知其美惡﹐聊寄津門﹐一破客中之悶﹐亦因以道舅姑隱衷》云「憶昨送君時﹐風光正春日。別離那可論﹐此心良忽忽。𨿽有千萬言﹐心悲不能出。深恐擾君思﹐回腸忍淚沒。自君遠行役﹐承歡雙親膝。黽勉敢憚勞﹐夙夜懷懍忄栗。初來未盡諳﹐兒女相輔弼。慚惶提斯心﹐安得往時逸。風月非無趣﹐每每看令失。時或有佳致﹐十不能得一。感念髙堂慈﹐遇事必寬卹。有時憐其長﹐命之和新律。亦欲博親歡﹐苦思眞咄咄。流光何迅速﹐夏去秋風疾。相思惟自知﹐烏能向人述。忽得桐城書﹐靑山已卜吉。覽之涕交流﹐豈敢望歸必。老人竟頷頭﹐許其返篷蓽。又得津門書﹐周旋語意密。極論劬勞恩﹐去日若鞭扌失。汝心苟不從﹐遺恨當斧鉆。故爾辭兩親﹐脫身不用乞。在道感君懷﹐反復視君筆。憂思安能已﹐徒有淚橫溢。君誠不自聊﹐尙恐吾心郁。何以報深情﹐珍重爲君匹﹐倦極入幽夢﹐相見在仿佛。忽爲晨鐘醒﹐勞生待誰嫉。茫茫大塊中﹐爾我定何物。好畱泡影嬉﹐只待白頭畢。從兄復登舟﹐亦任風濤。萬里若乘槎﹐蒼茫近太乙。雲際山迢迢﹐楓林秋瑟瑟。寒沙羣雁嗷﹐荒渚幽虫喞。皓月一周天﹐片帆抵官室。悲喜涕重闈﹐親情繞諸侄。舊日閨閣中﹐妝臺盡散佚。芙蓉尙含苞﹐丹橘猶結實﹐依依我親旁﹐畱連復惕怵。聊慰罔極恩﹐寸心終自劾。且復愛年華﹐新妝待君櫛。翺翔好致身﹐憔悴嗟吾質。不然陶翟耳﹐吾豈慕髙秩。堂上七十年﹐人情三百紱。」

飡霞女史﹐姓錢氏﹐名裴仲。適氵制西戚曼亭。工詩能畫﹐長短句尢擅長。著有《花雨庵詞稿》。《淸明掃墓髙陽臺》云「啣肉鴉盤﹐飛灰蝶舞﹐累累多少荒墳。靑艸萋萋﹐染他幾許啼痕。東風不管傷心地﹐放垂楊﹑冷眼窺人。暗銷凝﹑岸柳汀蒲﹐都返春魂。平橋曲水依然在﹐但歡情頓減﹐疏了淸樽。搖雨孤篷﹐重來不是尋春。無端逗起閒情緒﹐恨桃花﹑點綴柴門。再休題﹑冉阝裏芳津﹐那日湔裙。」女史遭粵匪之亂﹐避寇南玉港﹐作詞有云「淒涼時節淒涼雨﹐人在淒涼裏。」旋卒﹐殯於滬上。嘗作《遊仙詩》﹐有句云「行到樓臺最深處﹐一雙靑鳥啄桃花。」故平湖張鹿仙﹝炳﹞題其遺集《髙陽臺》詞云「蠟淚灰餘﹐蠶絲吐盡﹐春風詞筆都休。新聲翻作淒涼引﹐咽寒潮﹑江水停畱。訴離憂﹑蔡女胡笳﹐秦女箜篌。記否西堂笑語﹐憶筠廊款夏﹐鞠榭延秋。桃花靑鳥﹐當時愛說仙遊。文章自昔悲黃土﹐最傷心﹑烽火山邱。恨悠悠﹑鳳去臺空﹐簫譜重修。」鹿仙與裴仲爲中表戚﹐少時同學﹐故有款夏﹑延秋之語也。

亭林顧作昆﹐一號佩環女史﹐荻洲徵君女。徵君以畫梅名於時﹐女史傳其學。嘗爲黃式權作小幅﹐古幹峭折﹐疏花三雨﹐下筆𨿽不甚經營﹐而自有一種淸秀之气。題詩一絕云「云階月地近如何﹐古幹婆娑襯綠荷。瀟灑最宜三兩點﹐好花淸影不須多。」

荇賓女史曹氏﹐名柔和﹐適黃芳亭。芳亭爲「吳中七子」之一。伉儷唱和﹐如秦嘉之有徐淑也。芳亭將入都﹐荇賓作詩三章送之云「聞君將遠行﹐攬衣中夜起。出戶戒徒禦﹐入廚具甘旨。一樽布前楹﹐願君且盡此。丈夫志四方﹐安能守牀笫。況君當盛年﹐束脩本素履。讀書展經綸﹐天逵路伊始。別離豈不懷﹐兒女情所鄙。﹤門爲﹥門一揮手﹐朔風浩千里。」「緊余少魯鈍﹐黽勉承義方。結髮事君子﹐琴瑟諧中堂。率衣同問寢﹐歡笑溢尊嫜。嗟嗟靈椿樹﹐一夕摧嚴霜。慈鳥待反哺﹐中夜徒徨。君今去庭幃﹐所志在顯揚。鼎牲與菽水﹐得失君自量。《南陔》有遺訓﹐勗哉無相忘。」「峨峨春明門﹐車馬何喧闐。耍津策髙足。賓從皆豪賢。朝爲菇蘆士﹐夕作蓬萊仙。簪裾紛接席﹐爲樂若百年。君本悠悠者﹐夙昔惇古歡。珠玉在懷抱﹐所投宜愼﹝A11A﹞。敢告百君子﹐徳行期無愆。」惇厚溫柔﹐不愧大家風範。又斷句云「芳艸綠波人去後﹐小樓紅雨燕來初。燕子不歸花又落﹐東風人立小闌干。」皆淸妙。

周雲英﹐字逸仙﹐寶山人。嫁筍裏徐階三。家貧不廢吟詠。《秋日病起》云「史冊披余積半牀﹐輕寒薄病送流光。呼兒試啟紗窗看﹐幾樹疏楓襯夕陽。」淡遠頗類樊川。階三亦工詩詞﹐著有《衛花居詩艸》。記其《醉起》一絕云「古樹蒼蒼夕照微﹐小童忘卻掩柴扉。客來知道主人醉﹐代捲疏簾放燕歸。」與逸仙詩同一瀟灑﹐可謂紙閣雙聲矣。

葉慧兒﹐字妙明﹐恆齋內翰女。工長短句。著有《疏蘭詞稿》。《珍珠簾詠孤雁》云「冥冥萬里分儔匹﹐嘆浮生﹑也復漂流南北。一點落平沙﹐認往時泥迹。展轉驚魂猶未定﹐正雪滿﹑寒灘蘆荻。淒惻。待寫怨畱情﹐不成行墨。淸影獨占天涯﹐傍瀟湘苦竹﹐淚痕凝碧。天半動哀聲﹐似斷弦瑤瑟。十二樓中明月夜﹐悵舊侶﹑那堪思憶。哽塞。只孤鶴橫江﹐如曾相識。」淒楚之音﹐令人酸鼻。嫁數年而寡﹐此詞若爲之懺矣。

閨閣中淸才易遇﹐奇才難得。若淸初浙江蕭山之沈雲英﹐可謂奇矣。同時歙縣畢氏女﹐名著﹐字韜文﹐布衣王聖開之妻也。年二十﹐隨父官薊邱。父與流賊戰死﹐屍爲賊所得。著身率精銳劫賊營﹐手刃其渠﹐眾潰﹐輿父屍還﹐葬金陵之龍潭。夫婦偕隱以終。有紀事詩云「吾父矢報國﹐戰死於薊邱。父馬爲賊乘﹐父屍爲賊收。父仇不能報﹐有愧秦女休。乘賊不及防﹐夜進千貔貅。殺賊血漉漉﹐手握仇人頭。賊眾自相殺﹐屍橫滿坑溝。父屍輿櫬歸﹐薄葬荒山陬。相期智勇士﹐慨然賊同仇。蛾賊一掃盡﹐國家固金甌。」又有《村居》詩云「席門閒傍水之涯﹐夫婿安貧不在家。明日斷炊何暇問﹐且攜鴉鋤種梅花。」戰奪父屍﹐旣酷類雲英﹐而食貧髙詠﹐尢與雲英之以《春秋》胡傳授人者同也。

錢葆﹤香分﹥有《雪獅兒詠貓》詞﹐竹﹑樊榭﹑谷人及吳石華並和之。引徵故實﹐各不相襲﹐可謂博矣。浙中髙穎樓室孫蓀意夫人﹐字秀芬﹐著有《貽硯齋詩集》。酷好貓﹐嘗搜貓典作《銜蟬小錄》﹐蓋取山谷詩「買魚穿柳聘銜蟬」意也。其《詠貓》句云「一生惟惡鼠﹐每飯不忘魚。」《銜蟬錄》已有用作故實者﹐此詩亦大可備徵采也。

同光間﹐旅食氵扈城﹐以詩畫自給者﹐有吳江張春水。春水﹐名澹﹐字新之﹐與馬秋藥﹑屠琴烏﹑魏春松諸君遊。又嘗客湯雨生都督幕。續配陸璞卿女史﹐名惠﹐幼卽明慧﹐並長詩畫。距春水所居僅一牛鳴地。春水喪偶﹐讀其《繡余吟》而善之﹐遂倩人委禽焉。由是巡檐索句﹐刻燭聯吟﹐殆無虛日。春水編其閨中倡和諸作爲《雙聲合刻》﹐傳爲藝林韻事。春水晚年甚貧困﹐璞卿乃教授女弟子﹐得修脯以佐家食﹐恆苦不得一飽。卒以憂死。璞卿幼年愛寫墨蘭﹐𨿽無師承﹐而娟秀中時露淸挺之气。旣歸春水﹐造詣益進。著有《蘇香畫錄》。其《寒食自感》詩云「轉眼驚看歲序移﹐陌頭芳艸又離離。插來楊柳憐春晚﹐落盡棠梨有夢知。漸覺奕更新局面﹐怕聽人道舊家基。禁煙時節寒猶峭﹐簾莫淒涼引步遲。」眞有抑鬱難言之隱。其所用小印曰「文章知己患難夫妻張春水陸璞卿合印」。

昆山孫秋容女史﹐嫁氵扈中曹氏。工韻語。所作輒隨手棄去﹐僅傳《病起》一絕﹐蓋其弟吟秋於字簏中拾得者。詩云「消磨歲月藥鑪中﹐繡幕慵開怯晚風。病起不知春已去﹐下階細數落花紅。」

婦人作悼亡詩絕少。桐鄕孔瑤圃女史詩云「甘回蔗境亦何曾﹐卅八年光感廢興。七品頭銜添白髮﹐一編手澤共靑燈。醫從隔歲來無益﹐命入殘冬續未能。風雨南窗思往事﹐偸生此際獨沾膺。」語獨沈摯。又嘉興戴蘭英女史詩云「一曲離鸞唱夕暉﹐輕塵短夢萬緣非。可憐稚子情癡甚﹐猶著麻衣待父歸。」亦殊淒惋。

瑤圃女史﹐爲沈靑齋觀察啟震之母。靑齋幼時﹐父介亭封翁館於外﹐瑤圃親教之讀。有《寄外》詩云「窗下看兒溫《魯論》﹐燈前教婢揀吳棉」﹐及「夜枕先愁明日米﹐朝寒又典過冬衣」等句﹐皆紀實也﹐後靑齋官運河﹐迎母就養﹐戒之曰「毋慮不足而多取一錢﹐毋恃有餘而多用一錢。」吾鄕稽文恭公韙其言﹐爲題愼一齋額﹐靑齋卽以名其詩集。

柳如是詩詞﹐人多知之﹐顧橫波之作﹐則流傳較少。程春廬嘗藏橫波小像一幅﹐丰姿嫣然﹐呼之欲出。上幅右方款二行雲﹕「崇禎己卯七夕後二日﹐寫於眉樓。玉樵生王璞。」左方詩二首云「腰妒楊枝發妒云﹐斷魂鶯語夜深聞。秦樓應被東風誤﹐未遣羅敷嫁使君。淮南龔鼎孳題。」「識盡飄零苦﹐而今始得家。燈煤知妾喜﹐特著兩頭花。庚辰正月二十三日燈下﹐眉生顧媚書。」按橫波以癸未歸芝麓﹐己卯爲崇禎十二年﹐是時橫波尙在風塵﹐𨿽有厭倦之意﹐初未允嫁芝麓﹐故龔詩云然。明年庚辰﹐正月二十三﹐橫波自題詩﹐則系已定嫁龔﹐又系甫經定約者﹐故不覺形諸筆墨。《眾香詞》又錄橫波詞三首。《花深深閨怨》云「花飄零﹐簾前暮雨風聲聲。風聲聲﹐不知儂恨﹐彊要儂聽。妝臺獨坐傷離情﹐愁容夜夜羞銀燈。羞銀燈﹐腰肢瘦損﹐影亦伶仃。」《虞美人答遠山夫人寄夢》云「春明一別魚書悄﹐紅淚沾襟小。卻憐好夢渡江來﹐正是離人無那倚妝臺﹐朱闌碧樹江南路﹐心事都如霧。幾時載月向秦淮﹐收拾詩囊畫軸稱心懷。」《千秋歲送遠山李夫人南歸》云「幾般離索﹐只有今番惡。塞柳淒﹐宮槐落。月明芳艸路﹐人去眞珠閣。問何日﹐衣香釵影同綃幕。曾尋寒食約﹐每共花前酌。事已休﹐情如昨。半船紅燭冷﹐一棹靑山泊。憑任取﹐長安裘馬爭輕薄。」此外所見甚少。惟《正始續集》載其二詩。《海月樓坐雨》雲﹕「香生簾莫雨絲霏﹐黃葉爲鄰暮捲衣。粉院藤蘿秋響合﹐朱欄楊柳月痕稀。寒花晚瘦人相似﹐石磴涼深雁不飛。自愛中林成小隱﹐松風一榻閉髙扉。」《醉楊妃菊》云「一枝籬下晚含芳﹐不肯隨時作淡妝。自是太眞酣宴罷﹐半偏云髻學輕狂。」又《定山堂集登樓曲》第二首云「繡句驚人思未降﹐珊瑚筆格對雕窗。團香璧玉無人見﹐親領明珠廿八雙。」此詩作於芝麓初入眉樓時﹐時蓋北上過金陵也。團香璧玉﹐當指橫波有詩贈別而言。惜明珠廿八雙﹐竟隨風飄散耳。

永康吳教諭士騏之女宗愛﹐字絳雪﹐國色也。幼慧﹐十餘歲﹐父教令作詩﹐詩輒工。兼工繪事。嫁同邑諸生徐明英。早寡。康熙十三年﹐耿精忠僞總兵徐尙朝陷處州﹐遊兵至永康﹐邑人鼠竄。尙朝令人宣言曰「以絳雪獻者免。」眾議行之以紓難﹐勢洶洶。絳雪念徒死貽桑梓憂﹐乃僞請行﹐至三十里境投崖死。年僅二十四。海鹽黃韻珊爲作《桃溪雪》傳奇﹐兪曲園爲作年譜﹐貞風勁節﹐久而彌光。遺詩二卷﹐曰《六宜樓詩》﹐曰《綠華艸》﹐道光癸卯桐城吳廷康爲永康丞時所刻。摘其佳句如下。《秋夜偶感》云「香緣漏永薰還冷﹐錦爲愁多織未成。」《春曉寄二姊》云「山含軟碧猶春雨﹐門掩濃陰半落花。」《春日有懷素聞》云「疏風小圃宜鶯粟﹐細雨新蔬采馬蘭。」素聞﹐吳姓﹐亦才女也。《憶外》云「貧家蔬筍憐佳節﹐驛路風波阻遠人。」《春日卽事》云「曉理瑤琴弦尙澀﹐醉臨《禊帖》格差肥。」《元夜》云「笙歌地覺春如海﹐燈火人忘月在天。」皆膾炙人口。嘗抱姊子爲子﹐作詩云「子易陰陽柏﹐榮分姊妹花。」案《太平淸話》﹐宋髙宗時髙麗國進陰陽柏一株﹐僅二尺許﹐每歲左華則右實﹐右華則左實。以陰陽柏對姊妹花﹐工矣。又七律云「人誇似舅同無忌﹐我羨生兒讓莫愁。」亦巧不傷纖。又嘗寄素聞鏡箔一﹐箔上書回文一百六十五字﹐名之曰《同心梔子圖》。自云「仿蘇家之錦字﹐稍約其詞﹔視侯氏之龜文﹐較暢其旨。」左旋右折﹐皆可成詩。咸豐初﹐永康應べ園﹝瑩﹞就其圖潛心玩索﹐得五言絕句六首﹐七言絕句四首﹐詞三十二首﹐又六言詩八句。鉤心鬥角﹐可與《璇璣圖》讀法並傳。

嘉興朱九山之母孔太恭人昭蕙﹐幼嫻文翰﹐書法亦工。年十三﹐父笙陔明經廣南客遊山左﹐中秋玩月﹐賦詩云「今夜團月﹐淸光萬里同。恐添慈母思﹐不敢說山東。」𨿽脫胎少陵《州望月》之作﹐而善於轉換﹐出之髫年﹐尢非有夙慧者不辦也。九山書法秀勁﹐授館職﹐負盛名於時﹐蓋得於母教者爲多雲。

陳葆貞﹐嘉善人﹐自號靜宜女史。著有《綺余書屋詩稿》。如《秋夜對月有憶外子》云「孤月上林端﹐秋光滿畫欄。遙憐今夜客﹐不向故鄕看。虛幌誰同倚﹐徵衫淚未乾。男兒四方誌﹐所嘆爲饑寒。」「豈有封侯願﹐空教別故鄕。料應思骨肉﹐誰與話溫涼。懷減三年刺﹐人添兩鬢霜。上堂親已老﹐何日理歸航。」《聞粵中有警寄外》云「落拓江湖客﹐行藏不自由。那堪羈旅日﹐重抱亂離憂。處賤無奇策﹐依人豈善謀。歸期應早定﹐江上理扁舟。」「百越愁回首﹐髙堂有老親。頻年無信息﹐此日又烽塵。長是傷離別﹐何由共苦辛。願隨飛雁去﹐重作嶺南人。」《王昭君》云「紫塞長門一樣悲﹐何心終老向宮帷。不如絕域和親去﹐還得君王斬畫師。」《楊太眞》云「一死能教國難平﹐馬前值得早捐生。紅顏若向升平老﹐未必君王不負盟。」《保陽寓中作寄外》云「紛紛塵事擾居諸﹐誰識淸閒福有餘。儂不鳴機君謝客﹐且來同讀古人書。」「品誼文章泣鬼神﹐世間如子合長貧。肅看乘傳成都客﹐何似臯家廡下人。」石門方幼樗稱爲「洗盡鉛華得正聲」﹐信哉。

《裁香室詩鈔》﹐桐鄕陸華女史作﹐華﹐以┟妹﹐十歲能詩﹐十六病卒。以┟作《冷廬雜識》﹐悼嘆備至。詩多性情語。《漫興和定圃兄韻》云「佳境可行樂﹐莫愁生有涯。杯邀千古月﹐庭種四時花。山色當門近﹐泉流繞屋斜。揮毫成一笑﹐得句漫籠紗。」《冬日沈織云表姊﹑韞珠侄女過談有作》云「北風吹不盡﹐寒意入簾來﹐庭積未殘雪﹐室藏將放梅。恰逢知己至﹐頓使笑顏開﹐擬共圍鑪坐﹐攜樽倒綠酷。」《舟中卽事》云「春光已滿畫橋西﹐野岸周遭望欲迷﹐流水聲中孤棹遠﹐夕陽影裏遠山低。沿堤柳葉藏鶯語﹐夾路花香襯馬蹄。載酒歸來天正晚﹐一鈞新月掛前溪。」《枕上》云「欹枕當寒夜﹐殘更隔院催。新詩吟未穩﹐迸入夢中來。」《偶作》云「一桁花枝壓畫檐﹐小窗日影上書簽。恐妨梁燕歸巢路﹐滿院東風不下簾。」《過蠡澤》云「橋邊煙影淡無痕﹐橋外春波綠到門。十里東風吹不盡﹐桃花開徧夕陽村。」

陸蕙心﹐以┟姑也﹐少嫻吟詠。適歸安沈虛舟﹐亦名下士。結衤離未久﹐卽得癇疾。蕙心遂絕口下吟詩﹐幼時所作﹐亦深自諱匿。僅傳其《詠松》云「瘦石寒梅共結鄰﹐亭亭不攺四時春。須知傲雪淩霜質﹐不是繁華隊裏身。」《秋日閒居》云「翠莫初寒小閣幽﹐茶煙裊裊拂簾鉤。一庭秋色堪吟賞﹐底事詩人慣說愁。」《秋雨》雲﹕「細雨初收爽气浮﹐香飄佳樹露華秋。娥也愛窺書史﹐先遣淸光入小樓。」

錢塘朱綠筠女史﹐聰慧能文﹐矢志不嫁﹐當代聞人﹐欲見一面不可得。家貧﹐售詩畫以自給。有扇頭畫菊題詩云「無花開爾後﹐風雨已重陽。醒卻繁華夢﹐甘爲冷淡妝。有心難向日﹐無骨不淩霜。底事翩躚蝶﹐猶思抱晚香。」是眞能孤芳自賞者。

廣陵徐氏女子元端工塡詞﹐有入李易安之室者。如「珠簾輕揭﹐憔悴憐黃葉。忽憶小亭人乍別﹐正是重陽時節。當初一段淸秋﹐平分兩地離愁。試向西風寄問﹐知他還似儂不。」﹝《淸平樂》﹞「起來慵向妝臺倚﹐亂綰淩雲髻﹐歸期曾說柳靑時﹐鎭日懨懨只是惱春遲。小園昨夜西風劣﹐笑落漫天雪。侍兒佯笑捲簾紗﹐卻道玉梅已放滿枝花。」﹝《虞美人》﹞「獨坐數歸期﹐花影重重日影低。無計徘徊思好句﹐支頤。除卻春愁沒个題。閒倚畫樓西﹐芳艸靑靑失舊堤﹐猶記當時人去處﹐依依。紅杏花邊卓酒旗。﹝自注﹕白詩﹕『搖膝支頤學二郎』」《南鄕子》﹞

●卷六

揚州隋文選樓巷﹐見於宋王象之《輿地紀勝》等書。隋曹憲以《文選》學開之﹐唐李善等以注《選》繼之﹐非昭明太子讀書處也。阮文達家在文選巷﹐嘉慶十年﹐於隙地築樓五楹﹐卽名曰隋文選樓。樓之上奉曹憲及魏模﹑公孫羅﹑李善﹑魏景倩﹑李邕﹑許淹七栗主﹐左右爲藏書所﹔樓之下爲西塾。文達孫女恩灤﹐字湄川﹐紀以《漢宮春》詞云「曹氏開先﹐更諸儒繼後﹐《選》學遙傳。回思舊時堂構﹐都付榛煙。幸存故止﹐記吾家﹑卜築林泉。願自此﹑蘋蘩永祀﹐馨香俎豆年年。

莫道風流雲散﹐念門墻桃李﹐多士班聯。﹝昔曹憲居此﹐聚徒教授﹐凡數百人﹐公卿多從之。﹞尋來雪泥鴻爪﹐餘韻畱連。依依斜照﹐喜髙樓﹑百尺參天。任羅貯﹑名書萬卷﹐未教媲美前賢。」恩灤適錢塘沈霖。又工琴﹐常於選樓鼓琴﹐文達偶至文選樓﹐必令一彈再鼓﹐呼之曰「琴女孫」﹐且手書楹聯以賜云「古琴百衲彈淸散﹐名帖雙鉤榻硬黃。」咸豐壬子﹐沈赴揚爲贅婿﹐逾月偕歸。適遭大故﹐衰絰入門﹐哭舅如禮。次年揚城陷﹐思家念母﹐憂鬱驚疑。甲寅秋卽沒。歸沈裁三載耳。著有《慈暉館詩詞集》。

陳煒卿女史爾士﹐余杭人。習經史﹐工吟詠。賦《七夕》詩﹐命意最髙﹕「梧桐金井露華秋﹐瓜果聊因節物酬。卻語中庭小兒女﹐人間何事可干求。」適嘉興錢新梧給諫儀吉。新梧官京師﹐無力延師教子﹐與煒卿親自督課。煒卿嘗於講貫之暇﹐推闡經旨﹐著《授經偶筆》以訓子女。內則執麻枲﹐治絲繭﹐織紝組紃﹐學女事以共衣服。說云「古者婦功﹐在於麻枲絲繭﹐織紝組紃﹐其成也質實堅重﹐而可以爲久。後世乃以刺繡爲工﹐輕而易敗﹐朝爲被服之華﹐夕同土苴之棄﹐耗力廢財﹐甚無謂也。古者黼黻文章以奉朝祭﹐此廟而不宴者也。今俗尙侈靡﹐婦女履底﹐或有繡文﹐是古者祭服之飾﹐今緣之履底矣。又若繡衫繡扇﹐充溢吳市﹐敝化奢麗﹐視若尋常﹐賈生所謂『天下不屈者﹐殆未有也』。」此言可謂切中時獘。然爾時僅尙繡履﹐尙不致廢女紅﹐今且有日費萬錢而不知婦功爲何事者﹐變本加厲﹐使女士見之﹐其感喟不知更將何如耳。

年來操《女志》筆政﹐得常與海內淑媛﹐書驛往還。心所服膺者﹐以侯官沈林步荀﹑漢壽黃易瑜﹑瀏陽貝李素筠三人爲最。林易兩女士詩﹐已見前。李女士專精小學﹐宏篇奧著﹐讀《女志》者﹐當共此欽仰。詩詞不多見。錄其《菊花石記》一篇於下﹕「瀏水之源﹐有大小二溪﹐皆發於首裨。小溪出山南﹐是產蒜石。大溪出山北﹐商攉涓澮﹐匯爲巨流﹐洶湧濆薄百許裏﹐至永和之溪﹐瀦而成淵。全石以爲底﹐廣且十每﹐中流復迆邐以起﹐凸凹水面﹐袤延及百尺﹐邑志所謂『菊花石』者也。石質深靑﹐花白而晶瑩﹐如鍥如嵌﹐巧工所弗逮﹔爲付﹐爲萼﹐爲蕊﹐爲莖﹐爲根荄﹐其巨者爲葉﹔葉不恆有﹐有則麗於花之付。花各異態﹕仰者﹐垂者﹐突心者﹐覆而露跌者﹐並葩而疊者﹐叢而紛相糾者﹐折辦者﹐綻筍者﹐落英而殘綴者﹐玲瓏若日精﹐披離掩映﹐奇幻不可狀﹐余校適當溪上﹐課餘暇晷﹐輒攜侶遊眺其間。金風西來﹐溪流少涸﹐泛泭中流﹐緣坻踞坐。水光明若鏡﹐薄日下徹﹐花浮欲起﹐涼颸徐度﹐波紋蕩漾﹐若隨之搖曳然。舉目四盼﹐逸趣橫生﹐把酒歌陶靖節詩﹐悵想東籬﹐忽忽不知身之在何所也。噫﹗造物者之所爲﹐誠巧矣。太虛之表﹐灝气回旋﹐終古摩蕩於遙空而無所薄﹐其適凝者﹐乃蘊爲偉人怪物以泄其精靈﹐其端倪不可測﹐其形可得而按焉。吾特怪乎大圍洞陽之雄偉﹐淮川之淵澱﹐而所鍾者﹐乃僅在此石﹐則何也﹖壯飛譚子﹐節槪凜然﹐堅忍不拔﹐庶幾與菊石況。風微人往﹐於今不可復見矣。柳子厚曰﹕『楚之南﹐少人而多石。』余每徘徊石上﹐怊悵前輝﹐不禁淚之沾襟也。援筆記之﹐用語來者。」

左淑人又宜﹐字鹿孫﹐湘陰太傅文襄公之女孫也。歸新建夏劍丞先生爲繼妻。時先生服官江南﹐頗疲政役﹐然卓犖自喜﹐縱覽墳籍﹐不廢聲詩。淑人亦夙擅吟弄﹐尢耽倚聲。黝壁膏檠﹐對榻冥索﹐神開靈伏﹐精魂回移﹐疊不覺邂逅何所。先生嘗詭語賓親﹐帷幾之側﹐网﹝A11A﹞之上﹐殆緬穹巖大谷﹐惘惘與造物者遊也。淑人幼工刺繡﹐凡山川卉木虫魚禽獸人鬼物怪之屬﹐脫於縑幅﹐巧合天制。頃歲國人始競美術。淑人有所繡《三村桃花圖》﹐綴先生《驀山溪》詞其上﹐傳視仕女﹐莫不驚嘆。歲卒亥﹐東南擾變﹐羣棲氵扈瀆。淑人倉卒挈子女自姑蘇移居﹐僦椽委巷﹐警哄交互﹐遂乘沈屙。於是年十一月二十日卒﹐春秋三十有七﹐著有《綴芬閣詩詞》各一卷。蒨秀窅渺﹐而詞爲尢勝。錄其小令數首以志一斑﹐長篇名作﹐不備錄也。《蝶戀花》云「殘月橫窗簾似水。人在天涯﹐秋在虫聲裏。一院暝煙飛不起﹐臨風戲擲相思子。玉楯朱闌閒徙倚。良夜迢迢﹐一半消磨醉。覓得新詞還自喜﹐悄吟背立紅檀幾。」《柳梢靑》云「簾捲香銷﹐輕寒惻惻﹐良夜迢迢。春過春分﹐月圓月半﹐花發花朝。年年此際春饒﹐花月下﹑金尊酒澆。邀月長空﹐祝花生日﹐且盡今宵。」《虞美人寄外徐州道上》云「宵長漏永鐙初ㄠ﹐積雪明鴛瓦。月波寒浸小庭心﹐睡鴨香銷還自擁重衾。郵簽細數程過半﹐腸逐車輪轉。殘淮殘汴易生愁﹐爲恐朔風吹霰白君頭。」《蘇幕遮》云「漏沈沈﹐香裊裊。廊轉花深﹐簾莫風來小。試拍紅牙歌《水調》﹐尺半湘筠﹐吹弄霜天曉。

醉顏酡﹐明鏡照。過盡韶光﹐事事輸年少。來日白頭昨翠葆﹐自後思量﹐更說而今好。」《減字木蘭花》云「春深春淺﹐九十韶光才一半。乍暖還寒﹐翠袖娟娟怯倚闌。亂愁如絮﹐無柰東風吹不去。碎雨零煙﹐深院花枝瘦可憐。」

《藝香館詩集》﹐曾廣鈞﹑廣銓兄弟之母鄧太夫人作。李登云稱太夫人生於貴族﹐嬪於名門﹐夙嫻詠絮之才﹐晚受紗廚之業﹐淸風懿範﹐盡有識所欽嘆﹔其爲詩意窈而深﹐韻雅而莊﹐論事不浮﹐談理不腐﹐興趣在陳白沙﹑莊定山之間﹐世之拾香艸﹐捆纂組﹐自矜采艷﹐以冒附班惠左芬之列者﹐誠不足語此也。聞者以爲知言。《景陽宮曲》云「景陽宮中宮漏緩﹐結綺臨春春晝暖。一代江山感廢興﹐六朝歌舞隨雲散。當年金粉重南朝﹐壁月瓊枝艷綺寮。狎客新詞歌《玉樹》﹐才人麗句刻蘭苕。迎涼夜制回風曲﹐日炙胭脂春睡足。豆蔻香溫鳳閣開﹐采菱歌罷蛾眉綠。翠舞珠歌漫足誇﹐石城楊柳隱悲笳。西風故國迷歸雁﹐夜月宮槐冷暮鴉。秋月春花易銷歇﹐隋兵夜半臨金闕﹐繡幃驚夢識春愁﹐靑山無限埋香國。此時相顧泣沾衣﹐鈿合情深是也非。可憐國破家何處﹐不及春來燕自飛。鍾山長照靑溪影﹐化作帝鵑啼玉井。雷塘回首艸荒涼﹐迷樓倉卒愁聞警。」殊有長慶神韻。至《廣銓北上詩以訓之》一首云「歐美辭家已十年﹐聞雞更欲整先鞭。徵途遠涉愁風雨﹐世事何知有變遷。祖訓惟祈能恪守﹐淸芬無替繼前賢。京華挾策憐遊子﹐隴樹燕云有夢牽。」則整襟危坐﹐李君所謂「興趣在陳白沙﹑莊定山之間」者也。

吾邑楊蓉裳﹑荔裳兩先生﹐著作俱有盛名。其季蘿裳先生﹐才名稍遜﹐而所著《聽雨小樓詞》﹐亦具神解。其女孫蘊輝﹐字靜貞﹐適閩海董氏。生甫數齡﹐冬日見雪花飛著梅樹﹐指示家人曰「是非李嶠詩所謂『拂樹添梅色』耶﹖」聞者異之。母氏秦﹐工詩﹐著《梅花吟艸》。繼母氏毛﹐著《蟬花閣吟艸》。諸姑姊妹亦多能詩者﹐有《琴淸閣》《選雲樓》諸詩艸。蘊輝旣幼慧﹐益以耳濡目染﹐故不學而成。所著集曰《吟香室詩艸》。少時隨宦甘肅﹐中年於歸閩嶠﹐老年就養粵東﹐山川身世之感﹐一寓之於詩。長沙張百熙序其詩﹐謂非絺章繪句之徒所可同日而語。洵非過譽。《甲申仲秋感事》四首﹐尢可作詩史讀。詩云「連營徒說擁貔貅﹐帷幄寧無借箸籌。覆轍忍教全局誤﹐厲階誰識萬民愁。也知士庶難捫舌﹐獨讓將軍誓斷頭﹐太息滄江回首處﹐陶公戰監付洪流。」「七載封疆政太仁﹐誰知遺玷半鄕親。已看貔虎窺鈴閣﹐猶委蒼黎付劫塵。采鐵豈知終鑄錯﹐沈舟何異自焚身。烏豬白犬原天塹﹐坐視酋輪往返頻。」「何曾姓氏敵心寒﹐坐擁都成壁上觀。獨木忝顏支大廈﹐中流無計挽狂瀾。縱橫紙上談兵易﹐鎭定臨危授命難。國恥未湔民怨起﹐彭田小住且偸安。」「驅羊余虎計何窮﹐下策生憐一例同。旣已積薪思厝火﹐緣何臨敵尙催工﹐粉身士卒空殉國﹐捷足軍官待敍功﹐切齒不堪鼙鼓恨﹐屍浮馬瀆水流紅。」「半百年華黯自憐﹐兩番浩劫幸生全。﹝壬戌隨官甘肅﹐遭回逆亂﹐困危城者三載。﹞微軀久已輕身命﹐大議難容割愛緣。避地漫誇三窟巧﹐移家莫擇一枝便。何時得遂澄淸願﹐掃盡夷氛萬里煙。」

上海趙儀姞棻﹐歸安汪參軍延澤之配﹐謝城廣文曰楨之母也。天性髙朗﹐有丈夫風骨。博習經史﹐兼工吟詠﹐著有《濾月軒詩集》。句如「殘紅盡落啼鶯老﹐眾綠新生好雨多」﹑「五夜懷親空有夢﹐十年遣日只憑詩」。《春晚》云「才脫春衫換夾紗﹐東皇何事便思家。杜鵑聲裏斜陽暮﹐深閉幽窗避落花。」俱娟妙。

棻一字子逸﹐號次鴻﹐晚號善約老人。祖諱文哲﹐字損之﹐號璞函。官戶部主事。從徵金川﹐與吾鄕王丹宸﹝日杏﹞同殉木果木之難者也。著有《弇雅堂集》。棻生而有文在其手曰「文」﹐故幼卽能詩詞。旣長﹐乃爲古文駢體。汪氏自府城遷居南潯鎭。棻舅諱尙仁﹐字惇夫﹐號靜圃﹐著有《四勿齋吟稿》。尙仁之母金順﹐字徳人﹐著有《傳書樓詩稿》。尙仁之女懋芳﹐字蘭畹﹐著有《壽花軒詩略》。一門劬學﹐富有縹緗。棻最晚出﹐詣亦最進。《濾月》一集﹐亻盡多鉅制﹐如《落葉三十苜》《讀史雜詠三十首》﹐皆寄托遙深﹐深得風人之旨﹔《南宋宮閨雜詠一百首》﹐珍聞馨逸﹐尢足補樊榭老人所未及。嘉興董恂五﹐五代工畫﹐嘗以先徳樂閒先生《柳陰消夏圖冊》索題。棻亦題五律二首於冊﹐簪花妙格﹐不界烏絲﹐末署款曰「愚妹」﹐饒有逸致。

仁和許氏女韞輝早寡﹐其《秋閨有感》云「秋深黃葉滿庭飛﹐刀尺聲停晝掩扉。鴻雁不傳泉下信﹐西風何處寄寒衣。」

長洲陳氏女蕙芳﹐能詩畫﹐蔡天石側室也。早寡﹐作《十孤詩》寄意﹐自序有「署紅鴛之牒﹐未滿三年﹔歌黃鵠之詞﹐尙賒一死」等語。其《詠孤云》云「應是舊山歸不得﹐獨畱孤影在天涯。」《孤蝶》云「何惜抱香枝上老﹐向來夢不到鄰家。」《孤螢》云「猶憶綠窗人定後﹐與郎曾照讀書來。」

錢唐女子毛小素《題扇》詩云「信手閒將水墨逢﹐雲山一片景模糊。自然有个如他處﹐不必披同問有無﹐」圖繪寶鑑﹐小素名玉璦。

長洲吳柳亭之女雪嵋居洞庭山﹐性恬靜﹐居常焚香啜茗﹐以筆墨自娛﹐《詠落葉》云「雪染楓林一片秋﹐黃於籬菊艷於橊。相看莫當無情物﹐曾載宮詞出禦氵。」

山陰才女胡石蘭度庾嶺﹐《見梅傷感》詩云「五櫬十三人﹐艱危仗此身。經冬淚洗面﹐逾嶺獨傷神。江北無茅屋﹐燕南有老親。如何千樹雪﹐不似去年春。」石蘭嫁駱氏﹐早寡﹐爲女學究﹐有名都下。

歙縣易氏女淑班《除夕》詩云「彊將華燭延殘臘﹐喜得承歡聚膝前。欲望兒成欣攺歲﹐卻愁姑老怕添年。梅花已報三春信﹐爆竹全消五夜眠。韻事何妨及閨閣﹐也將杯酒酹詩篇。」

長洲李硯蕓之婦朱曙云﹐十九而寡﹐嚼指誓節。有《詠雁》詩云「風髙月白凍雲開﹐砧杵聲中一雁哀。聞爾關河有書寄﹐可能爲我寄泉臺。」《詠琴》云「錦琴囊處半封塵﹐記得松風一曲新。欲把冰弦銷靜夜﹐燈前不見聽琴人。」

張藻﹐字於湘﹐江蘇靑浦人。鎭洋畢禮室﹐沅之母也。著有《培遠堂集》。於湘母爲顧若憲女生﹐幼承母教。嘗詠梅云「出身首荷東皇賜﹐點額親添帝女裝。」說者爲秋帆大魁之預讖。《小園》詩云「小園半畝寄城西﹐每到春深信有情。花裏簾櫳晴放燕﹐柳邊樓閣曉聞鶯。《漢書》舊讀文猶熟﹐晉帖初臨手尙生。自笑爭心仍未忘﹐閒招鄰女對棋枰。」女汾﹐字素溪﹐號繡佛女史﹐亦工詩。《簡駱佩香》云「東風無力柳﹤毛參﹥々﹐襯貼離愁水半潭。本擬逃情仍夢蝶﹐未除結習類書覃。綠波萍葉難停港﹐白月梨花好共龕。極目徒增懷渺渺﹐頓忘彼此住江南。」

秋帆之側室張氏絢霄﹐號霞城﹐著《綠雲樓詩編》﹐淸麗芊綿﹐尢工禮物。如《春雨》雲﹕「靑燈餘一豆﹐小簟怯深更。爲聽芭蕉雨﹐瀟湘夢不成。」《重到武昌節署》云「幾經弄月與嘲風﹐題徧回廊西復東。隔歲重來尋勝事﹐粉墻不見碧紗籠。」《七夕寄懷尙書》云「空將小扇拂輕羅﹐剩有當筵瓜藕多。又是一年牛女會﹐看他兩度鵲塡河。」《雁字》云「何事年年別故鄕﹐荻花多處寫瀟湘。分明排出《禽經》字﹐不似人間《急就章》。」《秋夜簡靈巖主人》云「殘燈對影卸花鈿﹐簟冷簾疏月未圓。寶鴨重燻知夜永﹐羅衣似水晚秋天。」他句如《美人風箏》云「乍飛雲外疑紅綫﹐忽墮樓前認綠珠。」《七夕寄懷主人辰州戎幕》云「願瀉銀河洗兵甲﹐今宵破例乞牽牛。」《藕絲》云「天生一種纏綿意﹐只爲玲瓏心孔多。」

秋帆長女智珠﹐號蓮汀﹐才女也。著《遠香閣吟艸》。靈犀自照﹐蜿亶多思。如《重到武昌節署書所見》云「風吹鶴渚片帆收﹐重到衙齋憶昔遊。月榭仍通芳艸徑﹐負他花木滿庭秋。」﹝其一﹞「碧欄幹外步遲遲﹐粉閣尋吟舊賦詩。惟有梅花如解意﹐迎人先放兩三枝。」﹝其二﹞《鸚鵡洲懷古》云「當年埋玉此江頭﹐詞客名緣鸚鵡畱。豈但才髙驚一賦﹐由來命薄始千秋。萋萋芳艸不勝綠﹐冉冉白雲空自愁。今日我來春已暮﹐煙波極目有沙鷗。」《哭環碧夫人》云「芝房桂館隔重泉﹐靑雀西飛信杳然。不忍經過幾回讀﹐紅泥壁上舊霞箋。」﹝其一﹞「列蒔芳菲步繞廊﹐惜花常自爲花忙。可憐一病三春雨﹐尙遣雙鬟護海棠。」﹝其二﹞《踏靑時節》云「踏靑時節艸心柔﹐撲蝶人來結勝遊﹐一樣春風弄顏色﹐桃花含笑柳含愁。」

常熟處士許灝之女玉仙寡居﹐著《小丁卯集》。《茹茶百詠》﹐沈歸愚宗伯爲之序。其《雜感》句云「結茅欲遠人間世﹐何處靑山不要錢。」

金壇於翁﹐宿儒也﹐爲徐雨松中丞之婦翁。開門授徒﹐意在擇婿﹐中丞少孤﹐負笈於氏之門﹐相攸及之。而慮其貧﹐弗當女意。一日授《左氏傳》至重耳﹑齊姜事﹐令女詠之﹐女口占曰「願從公子志﹐不作女兒悲。」翁喜﹐婚遂定。

錢唐鮑菊坡之妹艷貞《卽事》詩云「午夢鶯驚斷﹐粘衣絮一牀。泉流蛙徑活﹐花落鳥巢香。」《遊上淸觀》句云「空靑瀉出巖間乳﹐積翠飛來掌上云。」

上海曹禦史一士室陸鳳池﹐字元霄﹐號秀林山人﹐靑浦人。善詩文﹐著有《梯仙閣余課》。工刺繡。臨歿囑一士曰「我箱中博古圖衫﹑西樓幾上殘稿數十幅﹐皆平生心血所存。他日示兩女﹐如見我也。」生平愛讀《離騷》﹐嘗自謂不永年之徵﹐果結衤離六載而卒。其《冬日寄外》云「別浦輕舟泛木蘭﹐西風殘雪不勝寒。客裘自著江邊雨﹐莫作臨行淚點看。」兩女采蘩﹑采荇亦能詩。采蘩《寒食》句云「一寸回腸十年事﹐都來寒食雨聲中。」采荇《秋夜》云「梧桐今夜落﹐蟋蟀去年聲。」

錢唐徐淸獻公女孫淑則﹐著《綠淨軒集》。有《出塞》詩云「六奇枉說漢謀臣﹐後此和戎是婦人。若使邊庭無牧馬﹐蛾眉也合畫麒鱗。」又海澄明經周彬之女淑和﹐《讀楊忠湣公傳》云「後死七人無復恨﹐先生千載有餘悲。」長洲貢生陶寄軒之女月溪《詠鸚鵡》云「一夢喚回唐社稷﹐千秋畱得漢文章。」豪健眞摯﹐無愧史筆。皆世間奇女子也。

近余輯錄邑人詞爲《梁溪詞徵》三十卷。宋元間作者絕少﹐明亦無多﹐至淸初顧梁汾﹝貞觀﹞出而此道大章。《彈指》一編﹐調髙響逸﹐況夔笙以「淸剛」二字評之﹐可爲確論。嗣後至顧簡塘﹝翰﹞﹐而《彈指》宗風﹐因以不墜。簡塘詞淸新俊逸﹐杭州許邁孫嘗執禮爲詞弟子。當浙派風靡一時之際﹐而自具蘭芳竟體之槪﹐𨿽於律稍疏﹐要自餐冰嚼雪人語。自簡塘歿而吾邑作者少矣。有淸一代詞﹐若以二顧先生爲起訖﹐亦可異也。簡塘女弟羽素詞﹐已爲著錄。梁汾女兄貞立﹐字文婉﹐自號避秦人﹐亦屹然爲閨閣女宗。所著曰《棲香閣集》。《浣溪沙》云「風雨妨春苦不寬﹐開簾怕見嫩紅殘﹐錦屏深護早春寒。

新懶一身扶不起﹐愁痕萬點鏡慵看。空拈斑管寫長嘆。」又云「獨坐無聊對簡編﹐閒題恨字滿花箋﹐夕陽西去轉淒然。掩淚低徊妝閣畔﹐掀簾私語瘦梅前。此時試問阿誰憐。」又「曉日凝妝上翠樓﹐惱人春色徧枝頭﹐湘簾風細蕩銀鉤。燕子未歸寒惻惻﹐梅花初落恨幽幽。重門深鎖一天愁。」皆幽咽哀斷﹐令人不忍卒讀。

與避秦人閨中相唱和者﹐有金沙王朗。朗字仲英﹐適吾鄕秦氏﹐次回女也。次回官楚中學博﹐適朗將賦於歸﹐集唐餞行﹐有「君向瀟湘我向秦」之句﹐其敏慧可想。最工小詞。《浪淘沙閨情》三首云「幾日病淹煎﹐昨夜遲眠﹐彊移心緒鏡臺前。雙鬢淡煙低髻滑﹐自也生憐。不貼翠花鈿﹐嫩易衣鮮。碧油衫子褪紅邊。爲怯遊人如蟻擁﹐故揀陰天。」﹝一﹞「疏雨滴靑簽﹐花壓重檐。繡幃人倦思厭厭。昨夜春寒眠不足﹐莫捲湘簾。羅袖護摻摻﹐怕拂妝奩。獸鑪香燼侍兒添。爲甚雙蛾長翠鎖﹐自也憎嫌。」﹝二﹞「斜倚鏡臺前﹐長嘆無言。菱花蝕彩个人蔫。分付侍兒收拾去﹐莫拭紅綿。滿砌小楡錢﹐難買春還。若爲畱住艷陽天。人去更兼春去也。煩惱無邊。」﹝三﹞又《春愁浣溪沙》云「抱月懷風繞夜堂﹐看花寫影上紗窗﹐薄寒春懶被池香。」陳其年最愛詠之﹐謂「抱月懷風」四字﹐非溫尉﹑韋相﹐不能爲也。

同時吾鄕閨秀浦映綠﹐字湘靑﹐適武進黃比部永﹐伉儷最篤。一日鄒只謨戲比部曰「君得毋昔人所謂『愛玩賢妻﹐有終焉之志』乎﹖」比部曰「下官正復賞其名理。」映綠有《題周絡隱自寫坐月浣花圖滿江紅》詞云「彼美人兮﹐宛相對﹑姍姍欲下。恰此夕﹑月華如洗﹐花枝低亞。盼到圓時仍未滿﹐花開當半還愁謝。與花神月姊細商量﹐歸來罷。憐嫩蕊﹐銀瓶瀉。回淸影﹐晶簾掛。柰晚妝猶怯﹐鏡臺初架。二十餘年芳艸恨﹐兩三更後長吁夜。幾時將絡秀舊心情﹐呼兒話。」絡隱﹐周姓﹐名﹐字寶鐙﹐江夏女子也。歸漢陽李云田﹝以篤﹞爲小婦﹐初不知已有大婦也。眉黛間恆有楚色。云田愛客遊﹐嘗攜《坐月浣花圖》自隨。絡隱亦能詩。其《聞外君耨香子將歸》一律云「茶花梅蕊自紛飛﹐小圃身如坐翠微。不定陰晴天欲倦﹐何方燕雀晚知歸。王孫歲歲懷芳艸﹐侍女朝朝倚繡帷。見說畫眉人且近﹐湘山如黛未應稀。」耨香﹐云田別號﹐又嘗自稱老蕩子。

龔定庵之夫人曰何擷云﹐能詩。其《畱別淸﹁女史》詩云「气味花同馥﹐聰華玉比溫。神仙居上界﹐謫降亦髙門。﹝原注﹕女史爲崧圃相國李女。﹞竹柏前緣在﹐松蘿雅誼惇。足徵家法古﹐相業百年存。」「笑我無家者﹐看山便結緣。偶同棲廡客﹐不費買鄰錢。鄕夢同思越﹐離樽又入燕。將何誇別墅﹐只合署迎仙。」

道咸間﹐昆陵趙氏有三女皆能詩。長粹媛﹐次慧媛﹐次英媛。英媛詩古體宗漢魏﹐近體法少陵。古體如「欲望天無涯﹐欲行地無角」﹑「心傷不能言﹐腸中車轆轆」等句﹐頗類建安七子﹔近體如「繁花經亂萎﹐蔓艸引愁長」﹑「掃徑薄寒春盡後﹐捲簾斜月夢醒時」等句﹐亦名雋可喜。

同光間﹐上海引翔港有農女蔡秀倩者﹐自號錦塘女史﹐時投詩壇坫﹐男子爲之斂容。有《績余小艸》二卷。昆陵趙均捐資爲刻之吳門。有《無題》十首﹐尢膾炙人口。玆錄其四云「閒拈舊韻譜愁工﹐一度思量一寸衷。月縱能圓猶有暈﹐花無常好不禁風。珠簾日暖黏紅雨﹐瑤砌春明步綠叢。芳艸天涯何處是﹐欄桿倚徧玉玲瓏。」「春陰脈脈繡簾斜﹐節序頻移感歲華。機上啼痕徵素錦﹐酒邊愁韻譜紅牙。擬箋月府通心訴﹐何意瑤臺厄落花。悵惘幽情柳色裏﹐綠云一角淡煙遮。」「東風吹雨過重樓﹐花自銷魂鳥自愁。對鏡獨虞雙鬢攺﹐棲林難爲一枝畱。玉環指約如堅節﹐錦纜心腸不系舟。綽約畫圖周筆﹐淚痕難倩彩毫收。」「鶯歌柳眼泥人嬌﹐觸撥閒愁病易招。天上游雲歸夢杳﹐人間歲月利名消。從知蓮蕊心多苦﹐謬說蘭因福可邀。暢好畫樓三五夜﹐一簾明月護深宵。」

陽湖程蕙英﹝ぇ儔﹞著有《北窗吟稿》。家貧爲女塾師。曾作《鳳雙飛》彈詞﹐才气橫溢﹐紙貴一時。所爲詩純乎閱世之言﹐非尋常閨秀所能。其《自題鳳雙飛後寄楊香畹》云「半生心迹向誰論﹐願借霜毫說與君。未必笑啼皆中節﹐敢言怒罵亦成文。驚天事業三秋夢﹐動地悲歡一片雲。開卷但供知己玩﹐任教俗輩耳無聞。」

錢唐鄭太夫人﹐名蘭孫﹐字娛淸﹐爲仁和徐若洲司馬鴻謨之婦﹐花農侍郎琪之母。工詩詞。閨中賡唱之暇﹐嘗以課子。自道光丙申至咸豐壬子﹐刪存詩詞八百餘首﹐分爲兩集﹕一曰《都梁香閣》﹐一曰《蓮因室》。中以隨宦江北時所作者爲多。方粵寇之初陷揚州也﹐從其姑孫太夫人倉卒出城﹐服物皆不復顧﹐惟奉先世畫像及髙宗賜文穆公本詩墨迹﹐並司馬爲太夫人所書詩詞手冊以行﹐其後恭親王奕題詩於侍郎所刊太夫人之詩詞集﹐有二句云「漫將趙管圖書擬﹐忠孝遺徽此幀中。」卽指此也。太夫人吟詠余晷﹐喜諷梵經﹐其在如臯時﹐居東嶽禪院旁﹐嘗以十四晝夜禮《妙法蓮華經》七部。故其所作﹐時有禪悟。與司馬所著之《檐卜花館詩》﹐並稱於時。

兪小霞﹐皖南農家女也。性聰穎﹐聞村塾童子讀《千家詩》﹐入耳若有所悟﹐復聞﹐便能誦。一日﹐晨起采桑﹐得「萬籟無聲蠶正眼」句﹐因自喜﹐反覆吟誦不置。復購通行之《唐詩三百首》﹐乞鄰兒教之讀﹐於是遂能詩。父母固務農﹐不知愛﹐亦不禁其所爲。年十七﹐爲之議婚﹐小霞不可。鄰有方叟者﹐亦業農﹐有田數百畝﹐以富聞於鄕﹐耳霞名﹐爲其子普明求婚。普明學商不成﹐好與無賴遊。霞父母羨其富﹐許之﹐始告霞。霞默默無一語﹐習詩如故。明年﹐歸方氏﹐見普明﹐謂之曰「聞君不習正業﹐日與無賴遊﹐非我夫也。今待汝五年﹐讀書有業﹐當爲君婦﹐不然﹐相見於泉下。」出袖中獲稻之刀示之。普明驚而逃﹐賓客相顧失色﹐結舌不敢語。方叟曰「今如汝言矣。」乃延師課子讀﹐送霞還母家待之。普明非愚蠢者﹐以嬉荒其業﹐自受霞激﹐發憤力學﹐數年學大進。霞聞之﹐私喜。普明忽謂父曰「兒豈患無婦哉﹗兒縱鰥﹐斷不以輕我者爲婦。」父母勸之不可﹐彊之亦不可﹐遂與他姓聯姻。霞亦漠然置之﹐而習詩如故﹐日飼蠶吟詩以自遣。後三年﹐忽嘔血而死。

姑熟曹氏兩孝女﹐長曰靜宜。自幼許嫁姚氏﹐因亂兵阻隔﹔及亂定﹐姚氏子來爲贅婿﹐居久之﹐始知其已娶妻生子矣。父母怒﹐責婿無禮﹐靜宜曲爲解之。姚氏子羞憤去﹐遂絕。靜宜居家﹐事父母維謹。並以母病﹐代操家政﹐咸井井焉。婉宜者﹐其第三妹也﹐幼慧甚﹐讀書過目成誦。父母奇愛之﹐苛於擇婿﹐故未許人也。同治七年﹐父卒﹐婉宜誓以身殉﹐家人以母在勸止之。乃與靜宜長齋奉佛﹐共誦《金剛經》﹐爲亡父資冥福。無何母又卒﹐二女乘人不備﹐同時仰藥死。靜宜有臨終畱別兄弟書曰「妹不幸爲女子身。自有知識﹐卽念女子同受罔極之恩﹐而獨無以爲報﹐深覺歉然。稍長見母有痰疾﹐發無定時﹐必有人晝夜經心﹐方免不測﹐誠恐一朝遠嫁﹐不得侍奉母疾。而幼字姚氏﹐親命難違﹐無術分身﹐焦思萬狀。及贅婿後﹐欲令別置媵妾以便他日歸寧﹐天幸其先已娶妻﹐並生子女。維時眾嘆遇人不淑﹐咸譏士也無良﹐而妹獨欣天假之緣﹐得遂養親之志。是以力阻正名之議﹐安心在家侍奉。滿冀雙親壽享期頤﹐永敍天倫之樂﹐何圖天降鞠凶﹐慈父見背﹐喪服未終﹐老母又染沈屙﹐殆將不起。嗚呼﹗吾父吾母﹐旣違定省於堂前﹔生佛生天﹐誓必相從於地下。從此色笑常親﹐亦復何恨﹖惟念在室養親﹐義非姚氏之人﹔生事死殉﹐可謂曹門之女。所存原聘金簪二枝﹐望卽檢還姚氏﹐永斷葛藤﹐以明決絕。三妹於父歿之日﹐百計求死不得﹐此番恐亦不免矣。哀哉兄弟﹐疊遭大故﹐雙折連枝﹐悲傷之情﹐不堪設想。竊有一言勸慰者﹐泉下庭幃﹐有妹等侍奉﹐足可放心。兄弟等子職所當盡者﹐不徒在哀毀二字﹐但能修身訓子﹐積徳顯親﹐自足慰父母之靈﹐而妹等亦從旁含笑矣。二妹已爲孔氏婦﹐有其當盡之職﹐務宜節哀自愛﹐勿蹈非禮。死別須臾﹐臨穎愴然。」

紀文達有側室曰沈明﹐長洲人﹐能詩。《詠花影》云「絳桃映月數枝斜﹐影落窗紗透帳紗。三處婆娑花一樣﹐只憐兩處是空花。」

端靜閒人韓氏﹐法式善之母也。著有《帶綠艸堂集》。有《雁字三十首》﹐傳誦一時。錄其二首云「逸气沈酣映日燻﹐冥冥橫灑五花云。秋潭倒臥龍蛇影﹐晴磧新增蝌蚪文。一畫直同天地老﹐六書何待古今分。只應上界畱眞本﹐不許畱傳烏雀羣。」「天與雲霞作剡藤﹐橫空腕力得風增。瀟湘淸怨詩千首﹐羅剎晴潮墨一升。小住鷗波憑浩蕩﹐幾時鳳闕許飛騰。迷離苔蘚黃昏蝕﹐細辧碑陰月是鐙。」

靑浦曹策彜之婦孫淡霞早寡﹐其哀詞云「豈是玉樓需作記﹐人間不及鬼憐才。」苦語出奇﹐不必作《士不遇賦》。

華亭張氏女《對酌和外》詩云「綠釀新開菊正黃﹐與君薄醉倚秋光。人生無病無愁日﹐得意花前能幾場﹐」《晚景》句云「放他雙燕子﹐花外引雛歸。」

丹徒王柳村之妹碧雲女史﹐十一歲賦《落葉》句云「我正有心呼婢掃﹐那知風過爲吹開。」又《寄懷》云「山靜七弦響﹐花深一鶴鳴。」

秀水汪浣花孝廉之母張氏﹐著《淸心玉映樓槁》。其《送從兄歸苕溪作》云「白雲深處是儂家﹐想到慈幃夢亦賒。最羨苕溪明月夜﹐幾行歸雁宿蘆花。」夫人爲烏程太史雪子次女。門以內毀齒皆能琢句﹐時比之屠赤水﹑葉虞部家云。

長洲女子張紫蘩﹐卽「吳中十子」之一﹐有《洞庭竹枝詞》甚佳。詞云「館娃宮畔多芳艸﹐消夏灣頭是妾家。春色滿山畱不得﹐任他流水送桃花。」﹝其一﹞「目斷浮梁路幾重﹐可憐家傍最髙峯﹐如何一个團園月﹐半照行人半照儂。」﹝其二﹞

海鹽陳明府龍孫之室彭孫婧﹐孫之妹也﹐字孌如。《夜聞弦索》云「寒缸挑盡已三更﹐何處歌聲惱客情。殘月紙窗眠不穩﹐照人離夢太分明。」

會稽商采﹝云衣﹞﹐爲寶意太守之祖姑。著有《花間艸》《綠窗艸》。其《塞上》二首云「萬里長云暗節旄﹐天山秋盡雁飛髙。風吹塞馬霜蹄疾﹐雪撲徵衣凍寶刀。」﹝其一﹞「角弓白羽掛雕鞍﹐醉臥河陽鐵甲寒。烽火夜來知有敵﹐一時齊向月中看。」﹝其二﹞髙響遏云﹐女子中龍標﹑供奉也。《正始集》錄其《落花》二首亦佳。

靑田教諭章楹之室周婉余﹐杭人。十五結衤離。嘗與章雨後看新燕﹐作小令曰「風滿溪﹐雨滿溪﹐風雨蒙蒙燕子飛。畫橋西復西。」章驚嘆﹐令作後半闋﹐笑而不答。後三年竟卒。

桐鄕女子王夢鸞﹐字仙禦。有《柳枝詞》云「柳條風靜雨初收﹐更罷羅衣懶上樓。花下欲將新月拜﹐一鉤恰到柳梢頭。」又《漁歌》句云「夜靜月明人不見﹐自家歌與自家聽。」

烏程汪中翰曾裕之室金順﹐太倉人。有《寄夫子都門》詩云「西風江上急秋砧﹐手制徵衣入夜深。漬有淚痕休浣去﹐相看猶見別時心。」

長興臧禦史眉錫之室丁瑜﹐字靜嫻。《家居》詩云「木石風花結四鄰﹐寂寥門巷久無人。昔年燕子今重到﹐始信交情獨爾眞。」

海寧女子曹慰我﹐字雪軒。有《初夏》絕句云「閒坐風窗度歲華﹐石泉淸供一甌茶﹐楝花風裏寒暄亂﹐才脫輕衫又夾紗。」諸曁戴玉萼﹐字綠華﹐同邑餘蔭祖妻也。伉儷甚篤。有《謝外寄春衫》詩云「窄袖春衫小樣新﹐勞君遠寄別離身。幾回對鏡增長嘆﹐不是當年綺麗人。」

海鹽陳孝治側室梅玉卿﹐天津人。著《紅豆山房集》。先是玉卿母女孤煢﹐遭勢家彊橫﹐孝治客津門﹐爲脫其難﹐母卽以玉卿歸焉。所居紅豆山房﹐其定情處也。孝治旣有萬里之行﹐玉卿以母病不得從﹐迨書來問訊﹐玉卿以詩答書云「使者來天末﹐攜歸一卷詩。知君垂念意﹐教妾不勝悲。母老幸無恙﹐家貧尙可支。庭前紅豆樹﹐常是發新枝。」

商寶意太守女長白﹐詩傳家法﹐未及笄而卒。太守輯其遺詩﹐爲《曇花一現集》。有《垂簾》作云「坐向綠陰裏﹐垂簾晝似年。鶯聲催午課﹐花气擁春眠。問母尋眉譜﹐隨兄治硯田。潛心看《內則》﹐鈔得兩三篇。」又《鬥蟋蟀》詩云「誰教兩爭雄﹐白帝餘威到艸虫。可惜旌旗兼壁壘﹐指揮都是小兒童。」煮萁泣豆﹐帶甲滿天﹐鬩墻可已而不可已。古今正同此感慨也。

武林孫氏﹐毓秀中圭。蓀意詩詞﹐已兩見著錄﹐玆復錄其斷句數章以志心賞。《暮春》云「魚穿新藻出﹐蜂抱落花飛。」《山中》云「古徑斷行蹤﹐空山學人語。」《春日》云「深院閉門人不到﹐一簾微雨杏花寒。」《病起》云「一向吟懷蕭索甚﹐花前扶病送春歸。」他若云鳳﹑云鶴﹐粉雲墨雨﹐受業湖樓﹐馨逸旁流﹐毋待表衤暴。又有名與蓀意字苕玉相同者﹐字琬華﹐貴州布政使曲阜孔昭虔室﹐亦工吟詠。有《種花》詩云「殲蠹殺螟秦律令﹐丸泥分水漢河渠。」人盛傳之。

顧春﹐字子春﹐貝勒奕繪之側福晉。才色雙絕。貝勒自號太素道人﹐春自號太淸﹔又常自舉其族望曰西林﹐自署名曰太淸西林春。貝勒詞曰《南谷樵唱》﹐太淸詞曰《東海漁歌》﹐皆取其相配也。昔王幼遐侍禦畢生專力於詞﹐論詞至滿洲人﹐常曰「滿洲詞人﹐男有成容若﹐女有太淸春而已。」然太淸所著《天遊閣詩集》﹐流傳於世﹐而詞集不可多得。王氏又常以不得漁﹑樵二歌爲恨事﹐蓋謂朱希眞《樵歌》及此也。後卒得《樵歌》付梓﹐而《漁歌》杳然。又閱數年﹐黃陂陳士可始得之於廠肆﹐冒鶴亭﹑況夔笙爲之校刊而其傳始廣﹐其詞極合宋人消息﹐不墮入庸俗一派。集中和宋人詞甚多﹐不備錄﹐錄其小令數首﹐以見一斑。《春夜》調寄《早春怨》云「楊柳風斜﹐黃昏人靜﹐睡穩棲鴉。短燭燒殘﹐長更坐盡﹐小篆添些。紅樓不閉窗紗﹐被一縷﹑春痕暗遮。澹澹輕煙﹐溶溶院落﹐月在梨花。」《九日鷓鴣天》云「九日登髙眼界寬﹐菊花才放小金團。紋細浪參差水﹐佛髻靑螺大小山。

人易老﹐惜流年﹐茱萸插帽不成歡。西風那管離情苦﹐又送徵鴻下遠灘。」《擬古定風波》云「花裏樓臺看不眞﹐綠楊隔斷倚樓人。誰謂含愁獨不見﹐一片﹐桃花人面可憐春。芳艸萋萋天遠近﹐難問﹐馬蹄到處總消魂。數盡歸鴉三兩陣﹐偏襯﹐蕭蕭暮雨又黃昏。」《碧桃醉東風》云「玉妃妝卸﹐天上瓊枝亞。立盡東風明月下﹐露井初開昨夜。結伴閬苑飛仙﹐上淸淪謫塵寰。萼綠華來無定﹐羽衣不耐春寒。」《題墨梔子團扇寄云姜醉桃源》云「花肥葉大兩三枝﹐香浮白玉卮。輕羅團扇寫冰姿﹐何勞膩粉施。新雨後﹐好風吹﹐閒階月上時。碧天如水影遲遲﹐淸芬晚更宜。」《冬夜聽夫子論道﹐不覺漏三商矣﹐盆中殘梅香發﹐有悟賦此鷓鴣天》云「夜半談經玉漏遲﹐生機妙在本無奇。世人莫戀花香好﹐花到香濃是謝時。蜂釀蜜﹐繭抽絲﹐功成安得沒人知。華閱盡恆沙劫﹐雪北香南覓導師。」《聽雨憶雲林闌干萬里心》云「窗前新種綠芭蕉﹐夜雨聲聲枕上敲﹐困不成眠轉寂寥。耐淸宵﹐有美人兮不可招。」《雲林妹見贈雁足書燈﹐以小令申謝琴調相思引》云「雁字分飛思不禁﹐聽風聽雨夢難尋﹐露華庭院燈影照淸心。贈我不須長夜飲﹐感君聊賦短檠吟﹐熒熒一點應惜寸光陰。」雲林爲徳淸許周生先生之長女﹐與太淸極密。雲林表姊汪允莊﹐爲陳雲伯子婦﹐有《自然好學齋詩鈔》。云伯嘗因雲林轉丐太淸詩未得﹐乃假名代作﹐太淸因痛詆之。事見集中。其髙致如此。晚近競言龔定庵曾客太素邸中﹐與太淸有瓜李之嫌﹐以定庵集中《憶宣武門內太平湖之丁香花》一詩爲公案。方聞騷雅之士﹐不惜爲筆墨之爭。世言方朔奇﹐奇事盡歸方朔﹐存而不論可也。

仁和閨秀杭筠圃﹐名澄﹐字淸之﹐晚號定水老人﹐堇浦太史女弟也。嫁趙萬景﹐早寡。其《五十悲吟》云「十載傷心淚﹐何曾一日乾。老深無後痛﹐貧覺立孤難。寂寂墓門艸﹐深深眢井瀾。此身原已死﹐休作未亡看。」《追感》云「牛衣未暖別離催﹐貧賤夫妻樂亦哀。遺札可憐猶在篋﹐夜臺那復一緘來。」晚得惡疾終。芷齋夫人爲刊其遺集《臥雪軒》一卷行世。

賀桂﹐字秋安﹐號竹隱居士﹐江西蓮花廳人。知縣龍有珠室。著有《竹隱樓艸》。秋安工琴﹐兼精篆隸。其《獨漉篇》云「獨漉獨漉﹐韌埋於獄。其气乾天﹐不同一割。﹝一解﹞死傷於虎﹐爲虎之倀。虎中於機﹐倀且嘆望。﹝二解﹞烏噴墨﹐以爲身窟。巧莫之若﹐終死於墨。﹝三解﹞眾鳥呼山﹐淸濁各別。誰欲弋鳥﹐莫中淸潔。﹝四解﹞」

錢塘蕉園七子﹐林以寧﹝亞淸﹞﹑顧啟姬﹝姒﹞﹑柴季嫻﹝靜儀﹞﹑馮又令﹝間﹞﹑錢云儀﹝鳳綸﹞﹑張槎云﹝昊﹞﹑毛安芳﹝是﹞是也。以寧著有《墨莊詩鈔》《鳳簫樓集》。《獨夜吟》云「蕉心未展桐花老﹐春社才臨燕聲小。屋角陰雲凍天色﹐雨腳斜侵砌艸織。暮寒壓夢夢不成﹐耳邊哀角嗚嗚鳴。幽房鬼逼蘭凝﹐牀頭玉盞敲紅冰。斫桂燒云老不死﹐夜烏啼殺曉烏起。獨繭抽絲結繡襦﹐儂心未卜郎心似。開簾蠟樹煙依微﹐海燕賓鴻相背飛。孤吟起坐各無賴﹐昨夜鄰家夫婿歸。」顧啟姬詩已見前。柴靜儀著有《凝香室詩鈔》《北堂詩鈔》﹐諸生沈漢嘉室﹐卽前錄客紅蘭主人所詩人沈用濟之母。《用濟自都中歸﹐詩以慰之》云「君不見侯家夜夜朱筵開﹐殘杯冷炙誰憐才。長安三上不得意﹐蓬頭黧面仍歸來。嗚呼世情日千變﹐駕車食肉有人羨。讀書彈琴聊自娛﹐古來聖賢能貧賤。」錢云儀著有《古香樓集》﹐詩另錄下。張槎云著有《趨庭詠》《琴樓合稿》。七歲卽能詩﹐年僅二十五而卒。其《秋晚》詩云「極目危樓上﹐天涯晚望中。云憑荒野闊﹐日落大江空。露冷蛩初響﹐風寒葉正紅。興來無俗慮﹐明月在疏桐。」毛安芳﹐先舒女﹐幼承庭訓﹐長適徐鄴﹐著有《靜好集》。刻苦吟詩﹐年老無子。嘗自持其詩卷曰「是我神明所鍾﹐卽我子也。」《詠雪》云「大涯一望茫茫白﹐積玉堆瓊亙長陌。興來何處子猷船﹐髙臥誰家袁安宅﹑山中千樹噪饑鴉﹐自埽冰鱗自煮茶。不怪滿身寒起粟﹐只愁壓折老梅花。」

錢云儀﹐進士安侯女﹐貢生黃式序室﹐爲顧若璞曾孫婦﹐若璞﹐字和知﹐以詩文名世。著有《臥月軒稿》。尢有經世才﹐爲閨閣中所僅見。其致學之勤﹐可於其與弟書中見之。書云「夫溘云逝﹐骨鑠魂銷﹐帷殯而哭﹐不如死之久矣。豈能視息人世﹐復有所謂緣情靡麗之作耶﹖徒以死節易﹐守節難﹐有藐諸孤在﹐不敢不學古丸熊畫荻者﹐以俟其成。當是時﹐君舅方督學西江﹐余復遠我父母兄弟﹐念不稍涉經史﹐奚以課藐諸而俟之成﹖餘日惴惴﹐懼終負初志﹐以不得從夫子於九京也。於是酒漿組之暇﹐陳發所藏書﹐自四子經傳以及《古史鑑》《皇明通紀》《大政記》之屬﹐日夜披覽如不及。二子者從外傅入﹐輒令篝燈坐隅﹐爲陳說吾所明﹐更相率尹吾﹐至丙夜乃罷。顧復樂之﹐誠不自知其瘁也。日月漸多﹐聞見與積﹐聖賢經傳﹐育徳洗心。旁及騷雅詞賦﹐遊焉息焉﹐冀以自發其哀思﹐舒其憤悶﹐幸不底於幽憂之疾。而春鳥秋虫﹐感時流響﹐率爾操觚﹐藏諸笥篋。𨿽然﹐亦不平鳴耳﹐詎敢方古班左諸淑媛﹐取邯鄲學步之誚耶﹖」若璞兩子﹐長燦﹐次煒。燦妻丁﹐名玉如﹐字連璧﹐亦奇女也。若璞致張夫人書云「冢婦丁﹐從余讀唐人詩。其寄燦有云﹕『故有愁腸不怨君』﹐語幾於怨誹不亂矣。與燦酒間絕不語及家事﹐時爲天下畫奇計﹐而獨追恨於屯事之壞也。且曰﹕『邊屯則患旁擾﹐官屯則患空言鮮實事。妾與子戮力經營﹐倘得金錢二十萬﹐便當北闕上書﹐請淮南北閒田墾萬畝﹐好義者引而伸之﹐則粟賤而餉足﹐兵宿飽矣。然後仍舉鹽﹐召商田塞下﹐如此則兵不增而餉自足﹐使後世稱曰「以民屯佐天子﹐蓋虞孝懿女實始爲之。」死且目瞑矣。』其言𨿽誇﹐然銷兵宅師﹐灑灑成議﹐其志良不磨。夫人許之否﹖」乃至云儀而更以才著。嘗以揚子云作二十五箴而不及《女史箴》﹐遂作《彤管箴》以補之。其《美人梳頭歌》云「新林一聲啼綠鳥﹐三十六宮春欲曉。牀上轆轤牽素綆﹐秋水溶溶鏡光冷。漸看紅日捲珠簾﹐雙彎卻有眉纖纖。玉鳳斜飛金蟬﹐佩環搖搖曳湘煙。下階獨自摘芳蕊﹐櫻桃笑儂不結子。」亦雅近昌谷。女子才難﹐黃氏獨蟬嫣數世﹐殆亦間气鍾於一門歟。

前於云儀者﹐更有和知夫人女孫黃。生有慧根﹐十四五時卽精虔梵唄。見世間歡喜恩愛事﹐輒曰「此熱鬧常┼海輪回﹐何時得已﹗」及笄而病。聞陸氏來委禽﹐遂篤力求出家﹐受戒於雲棲僧大賓﹐命名智生。甫披剃而卽逝﹐年十九。大賓爲葬其發於雲棲﹐建塔焉﹐且爲作記。大賓者﹐和知夫人之弟顧若羣也。與云儀同時者﹐有姚令則﹐字柔嘉。年十四﹐歸於黃羅扉﹝時序﹞。和知夫人爲其祖姑﹐井臼餘閒﹐執經請益。又得云儀爲姒﹐繡閣然脂﹐互有贈答。著有《半月樓集》﹐幾欲傳祖庭衣缽。後於云儀者﹐有梁瑛﹐字英玉﹐號梅君﹐黃樹谷室﹐和知夫人五世孫婦。嘗自號谷梁氏﹐蓋其從女兄亦歸於黃﹐因仿晉楊彪之妻袁氏自稱曰彪袁氏者以別之。樹谷卒﹐手撰行狀數千言﹐委曲眞摯﹐門人故友見者皆閣筆。性喜梅﹐有梅花詩屋﹐四壁書古今人集梅花詩千餘首。無梅時﹐則從壁上觀之以當梅花﹐曰「畫不如也。」人目爲「女逋仙」。又自集古人詠梅句子成一帙﹐曰《字字香》。集詩紀之云「年年覓句爲花忙﹐幾度巡檐費品量。句似梅花花似句﹐一番吟過一番香。」

姚允迪﹐字蘊生﹐江蘇金山人。著有《秋琴閣詩鈔》。其嫂氏卽靑浦抱珠女史張佛繡也。蘊生在室時﹐從之彈琴學詩。尢喜讀《周易》﹐曉星數﹐夜分窺星躔﹐占風雨﹐無不應驗。其《謝徐夫人以西湖圖見贈》詩云「狂沙入戶春風顚﹐他鄕度日如度年。囊琴束書了不禦﹐羈愁忽忽心茫然。謝君惠我圖一幀﹐西湖萬里來窮邊。不知兩眼困塵土﹐斗覺滿座生雲煙。前年我亦曾遊此﹐正值柳嫩花初妍。艤舟處處尋古勝﹐孤山山下重流連。逋翁已歿梅鶴老﹐野桃蹊杏空便娟。夜登湖樓更幽絕﹐明月恰掛山之巓。枯桐一奏萬籟息﹐平湖十頃波紋圓。臨風舉酒吸淸影﹐乃知人世別有天。分無仙骨難久住﹐惟有淸夢時相牽。竭來西遊眞謬算﹐癡蠶自縛亦可憐。春光九十過已盡﹐一花一艸俱無緣。得歸茆屋願亦足﹐此身敢望棲林泉。羨君家居山水窟﹐百年相對眞神仙。何時暫脫塵俗累﹐許我來賦重遊篇。」

鐘令嘉﹐字守箴﹐號荼甘老人﹐江西余幹人。鉛山蔣心余之母也。心余少孤﹐四齡時﹐守箴斷竹爲篾﹐攢簇成字﹐教之﹐口授經書﹐蓋與丸熊畫荻競美矣。心餘卒以是入木天爲名士。守箴著有《柴車倦遊集》。《登太行山》一首﹐頗有唐人音節。詩云「絕磴馬蕭蕭﹐羣峯气勢驕。蒼雲橫上黨﹐寒色滿中條。極目河如帶﹐攔車雪未消。龍門劃諸水﹐禹力萬年昭。」嘗就養京師﹐謂心余曰「吾兒才非適時者﹐不如歸也。」心余悚然﹐乞假歸。守箴作《歸舟安穩圖》﹐題詩紀之。其髙致尢不可及也。

聞人徽音﹐浙江余姚人。工琴善奕﹐博覽羣書。所配非偶﹐抑鬱卒。其《賦夢》一首﹐庶幾見道之言。詩云「夢中作夢日悠悠﹐究竟何嘗有斷頭。槐國旣無分晝夜﹐漆園那復論春秋。半窗月吐三更影﹐一枕風含萬古愁。不識有誰曾獨醒﹐揭開宇宙縱雙眸。」

《易》學精深﹐不易研究﹐婁縣張麗然獨精其理﹐有《易道入門》二卷。麗然名屯﹐貢生褚念劬室。早寡。撫遺腹子﹐督課甚嚴。所著詩曰《小華萼集》。《與三妹昭四妹瑾曁鵬兒談易》云「讀《易》貴洗心﹐探索妙契默。根窟𨿽微奧﹐研思終可得。羲畫周文彖﹐孔子傳辭翼。窮參造化理﹐天地人三極。循環轉運機﹐陰陽互消息。靜以分翕專﹐動以交辟直。博施化育功﹐大哉乾坤徳。人道卽天道﹐貞固無邪慝。易知而簡能﹐崇效卑法則。居則觀其序﹐虛含畫前易。動則玩其占﹐觸類廣知識。動靜天機流﹐在在皆蓍扌力。進退存亡理﹐惟明辧順逆。悔來思補過﹐咎至刻自責。虛心白受采﹐下學謙受益。五常處五倫﹐知至行必力。陟遐先自邇﹐九仞一簣積。弗得弗措之﹐人一而我百。」《江南曲》云「疏窗軋軋鳴機聲﹐三日織來匹未成。回腸曲曲如絲亂﹐亂絲不斷腸偏斷。昨夜西風吹枕寒﹐夢回頓憶客衣單。江南塞北音塵隔﹐生死無憑憂不釋。憂不釋﹐塡胸膈。君若堂上無老親﹐妾身拚化山頭石。」

孟思光﹐字仲齊﹐浙江會稽人。其《弔鸚鵡冢詩》﹐事奇文奇﹐可傳也。詩序云「張玉娘者﹐松陽人﹐文章博雅﹐詩詞得風人旨。時以班大家比之。自號一貞居士。侍兒二﹐曰霜娥﹑紫娥﹐皆有才色﹐善筆札。所畜鸚鵡﹐亦辯慧﹐能知人意。因號『閨秀三淸』。年及笄﹐字沈生。旋卒﹐父母將另卜佳婿﹐玉娘聞之曰﹕『妾所未亡者﹐爲有二親耳。』守志至二十八歲﹐夢沈郎迎之而歿。父母哀其志﹐請於沈氏﹐合窆於附郭之楓林。侍兒皆哭之慟。霜娥以憂死﹐紫娥曰﹕『兒忍獨生乎﹖義當以殉主也。』遂自經。詰旦﹐鸚鵡亦悲鳴而降。鄕人異之﹐咸以殉葬﹐名其冢曰『鸚鵡』。順治初﹐余兄任松陽校官﹐數過其地﹐遺址漸湮﹐因爲之封樹立碑。又訪得張大家《蘭雪集》﹐囑余重校付梓。相傳元時有攜「其山之髙月出」小詞至京師﹐爲詩人虞伯生﹑歐陽元所嘆服。後乃有以松山葉根長事污蔑之者。吁﹗玉娘貞女﹐亦才女﹐從一而終﹐此事有無﹐何俟復辧﹖或者依艸附木﹐鬼興妖﹐亦未可知。要以松地靈秀﹐不鍾於男而鍾於女﹐乃有一女子而輕自污蔑﹐亦知其俗之匪古已。因爲長歌以弔之。」詩云「千年恨骨葬秋山﹐一片楓林葉染丹。豈是霜花夜凝紫﹐相思淚血成斑斑。一貞貞潔心如玉﹐幽居長向蘭房哭。彩絲繡作沈郎容﹐生不相從死相逐。山髙月小何皎皎﹐我有所思在遠道。所思不見將何如﹐玉容一日秋風槁。聞道沈郎不勝衣﹐夢裏依希也非。卻恨朱顏不相見﹐可憐白首空相期。翠頰雙鬟共生死﹐緣衣好鳥重悲啼。墳前樹棲比翼鳥﹐窗前花長並頭枝。碧窗人杳花無主﹐好把鴛鴦比鸚鵡。鸚鵡冢前日色黃﹐鴛鴦冢前日色暮。茫茫宿艸起荒煙﹐三生石畔斜陽路。淒涼落照滿楓林﹐今日傷心在此處。」

桐城貢生潘天成﹐字鐵廬﹐從方有懷﹑梅定九﹑湯默齋講經濟之學。擇配惟艱。後得盛氏﹐相從論文﹐甘貧靜好﹐鄕裏稱之。天成饑驅出遊﹐盛以詩贈別﹐並序云「辛未之年﹐時維八月。江風淸勁﹐鴻翔萬里之天﹔山月明瑩﹐桂吐三秋之景。余夫子掃墓瀨陽﹐報親恩於罔極﹔論文吳會﹐索知己於名流。此眞孝子之深情﹐才人之壯志。特以胸羅萬卷﹐囊乏一錢﹐气欲淩雲﹐家徒立壁﹐旣無以生交遊之寵﹐又不能忘內顧之憂﹐故欲行且止﹐將往又畱。然而徒步擔簦﹐才是通儒之行﹔短衣提甕﹐始成賢媛之名。君誠有鮑宣之髙風﹐妾亦居少君之淸操。銷魂黯黯﹐豈敢爲兒女之悲﹔贈別諄諄﹐乃以助丈夫之气。爰疏短引﹐聊當驪歌。𨿽不必如竇滔妻織錦之辭﹐實欲效樂羊婦斷機之意云爾。」詩云「十載蛟臺慣苦卒﹐爲無柔骨俗生。濟人金散翻招怨﹐經世書多轉受貧。志欲衝霄成勁翮﹐才能破浪惜修鱗。丈夫知己應非偶﹐切勿輕幹顯要津。」

山西太原張佚﹐字拱端﹐名士也。有七女﹐皆工詩。長學雅﹐字古什﹐生不茹葷﹐愛持《黃庭經》《準提咒》。字金壇於氏﹐未婚而卒。著有《繡余遺艸》。《閨中閒詠》云「竹院蕭蕭人語空﹐夜來風雨太匆匆。侵晨獨倚闌干角﹐閒數池蓮幾朵紅。」四女學典﹐字古政﹐號羽仙﹐十歲爲《采蓮賦》。兼工繪事。與妹淩仙孿生﹐尢相愛。淩仙中歲而寡﹐貧不能自存﹐嘗分宅居之。著有《花樵集》《倡和吟》。《寄書》云「欲把音書寄﹐躊躇向筆端。恐添離別恨﹐難使旅懷寬。蘇蕙機中字﹐秦嘉鏡裏鸞。迢迢憑一紙﹐何以慰加餐。」淩仙﹐名學象﹐字古圖﹐著有《硯隱集》。讀其《歲暮感懷》詩﹐殊覺淒然。詩序云「山齋晨起﹐愁雲塞望﹐庖突無煙。葛帔練裙﹐猶作禦寒之服﹔湘蘭杞菊﹐難供卒歲之糧。嗟乎﹗嵇紹幼孤﹐長卿早喪﹐厚祿故人﹐音書斷絕。恆饑稚子﹐意色淒涼。昔之車笠申盟﹐麥舟相助﹐復何人哉﹖聊詠短章﹐用抒悲憤。」詩云「緝柳編蒲志苦辛﹐半生多難已忘身。橘林乏實供飠亶粥﹐突捨無煙薦藻蘋。空羨田眞兄弟樂﹐堪憐任子孫貧。一函遺艸誰爲達﹐檢得徒令淚滿巾。」

李文慧﹐字亦士﹐一字端之﹐河南永城人。舉人喬大元室。著有《畹思小寄吟》。亦士工琴﹐尢好讀史。嘗手評陳壽《三國誌》﹐具有卓識。《夜泊曲江不寐鼓琴》詩云「舟泊曲江口﹐孤嶼澹欲失。遙岸漁火明﹐煙中棹歌息。當此萬籟靜﹐心境兩幽寂。焚香拭焦尾﹐調軫橫陳膝。琳瑯太古音﹐旨趣復誰識。欲寫我心期﹐聊以寄所適。一彈江水淸﹐再鼓秋月白。月白與風淸﹐驚起魚龍出。曲終獨徘徊﹐蓬窗風露濕。」

張繡雲﹐浙江歸安人。遊擊超羣女﹐諸生唐晉釒榮室。著有《女牀山稿》。工琴。聞母訃﹐一慟而卒。淸才孝徳﹐不圖於將門中得之。《詠奕》云「胸有甲兵藏﹐燈花落艸堂。眼中分黑白﹐局內莫倉黃。生死關仙術﹐安危屬智囊。爛柯山下住﹐歲月太匆忙。」

近從吳門葉印濂處得睹其所藏天寥先生遺像﹑小鸞畫像及疏香閣諸圖﹐忠節淸芬﹐頓洗塵俗。小鸞遺像卷中﹐有吾鄕楊蕊淵題其《返生香集》古風一章。蕊淵﹐名蕓﹐蓉裳先生女﹐曾輯《古今閨閣詩話》爲《金箱說薈》。中郎有女﹐夙著才名。此古風一章﹐雅有長慶神韻﹐急爲┢錄如下﹕「瓊雲散影仙姝泣﹐海上桃花幾回碧。十二飛樓弱水西﹐返生香斷何從覓。空畱妙句寫烏絲﹐鏤雪團香絕妙詞。千古玉臺遺迹在﹐鮑家小賦謝家詩。吟邊想象人如玉﹐林下風淸絕塵俗。巧掠鳴蟬薄鬢靑﹐雙描出繭修蛾綠。姊妹聯吟擘彩箋﹐疏香妝閣冶春天。芭蕉影裏風如扇﹐豆蔻梢頭月乍弦。一家詞藻人間罕﹐雙成合作飛瓊伴。午夢初回倚繡牀﹐晚妝才試拈花管。愛仿官奴寫《洛神》﹐曾摹周畫朝云。綺琴夜拂銀鉤手﹐金氈朝糸番貝葉文。吳江波冷湘娥弔﹐惆悵含不成笑。紅縷才牽幔外絲﹐綠章已赴雲間召。夜雨燈昏翡翠屏﹐蓮華輕躡鳳皇翎。三生慧業知重證﹐一枕遊仙怨早醒。猊牀肯下眞師拜﹐靈姿合受天人戒。出世原無不死方﹐忘情且說無生話。懺除綺語竟歸禪﹐穩坐耆尼九品蓮。莫向三山談舊事﹐又勞天上葬神仙。」蕊淵又著《琴淸閣詞》﹐南陵徐積余先生刊《小檀欒室閨秀詞》﹐取以冠首。蕊淵之表妹顧翎﹐字羽素﹐亦工吟詠。著有《ぇ香詞》。簡塘先生之女弟也。蕊淵有《懷羽素兼調簡塘弟婦臨江仙》詞云「記得髫年攜手處﹐紅橋畫舫蓉湖。別來蘭訊未曾疏﹐新詞箋百幅﹐錯落贈明珠。竹北花南香伴少﹐近時標格誰如。淸心一片映冰壺。顧家新婦好﹐得似小姑無。」可謂雅謔。《ぇ香詞》得拜石山房之傳﹐殊少俗韻。《法駕導引》四首云「人間世﹐人間世﹐小謫廿年畱。琪樹折殘滄海夜﹐瑤花吹碎碧城秋。天上有離愁。」「瑤池上﹐瑤池上﹐異味出天廚。阿母待餐靑鳳髓﹐麻姑手擘紫麟脯。遊宴到方壺。」「淸虛府﹐淸虛府﹐寶鏡影團。玉兔生依靑桂樹﹐金蟆爬上白雲端。風露最髙寒。」「《東華錄》《東華錄》﹐曾作散花來。涼月無塵鸞鶴夢﹐殘香有恨鳳凰臺。劫後辧余灰。」又有「柳絲春似夢﹐扶影上秋千」十字亦佳。

金纖纖女士有小影硯﹐自題一絕云「繡院微風不隔簾﹐瘦來小字稱纖纖。自量只有腰盈尺﹐一著春寒病要添。」眞吹气如蘭也。

華文若﹐字春洲﹐同邑瑞潢女﹐兪柳漁室。瑞潢字秋槎﹐官浙江同知。罷官後隱居西湖段橋北徳生庵﹐春秋佳日﹐攜一童遨遊山間二十年﹐咸以爲神仙中人。春洲適兪﹐九載而寡﹐以淸節稱。《汝寧旅捨晚秋偶賦》云「羈愁歸思兩茫茫﹐回首鄕關總斷腸。長夜明星將替月﹐小池冷露欲爲霜。砧聲斷續敲深巷﹐桐影扶疏露短墻。恰喜鄰娃解岑寂﹐一枝長笛韻悠揚。」

安徽舒城鍾文淑﹑文貞﹐女兄弟也﹐並擅吟詠。文淑《垂釣》詩云「鷗自忘機水自流﹐棹來小艇一竿投。羽沈最喜才啣餌﹐綸掣何妨慣脫鉤。雙槳夕陽紅蓼岸﹐片帆明月白蘋洲。等閒收拾蓑衣去﹐把酒髙歌傲五侯。」文貞《遊冶父山》詩云「樹裏湖光一鏡開﹐水精宮外有樓臺。散花不到維摩室﹐親捧雲珠供佛來。」文貞又工琴﹐見《正始集》。

梁蓉函﹐字韻書﹐福建長樂人。姊符瑞﹐字紫瑛﹐著有《昆輝閣稿》。韻書著有《影香窗詩鈔》。蓋同承其母夫人許鸞案女史之教也。韻書兼工琴善畫。《秋夜步月見銀河》詩云「晚空蒼茫弄寒碧﹐疏簾未捲蟾蜍入。捲簾望月見銀河﹐白練橫空幾千尺。一泓澄徹涵天秋﹐銀漢無聲作水流。月波一片流不盡﹐泛泛長在東西頭。花陰滿地波紋起﹐幽人立在秋江裏。不知銀漢幾何深﹐夜夜傾來一庭水。鵲橋邊風露寒﹐長河悠夜俱漫漫。誰家窗外霜砧急﹐催得銀河落曉山。」

江鴻禎﹐福建福州人。年七歲﹐卽能鼓琴﹐九歲工詩。年十五﹐夢紫衣女六七人招之遊﹐謂曰「爾與吾皆閬風侍女也。爾其歸乎﹖」醒以告母﹐牽衣而泣。乃索平日所作詩焚之﹐曰「不可畱爲人世口實。」援琴彈一曲不成聲﹐曰「人琴俱亡矣﹗」遂推琴而起﹐尋卒。其舅氏陳登龍﹐詩人也﹐憐其才﹐檢焚余所存﹐敍而傳之﹐名《焚余存稿》。《王右軍書曹娥碑榻本歌》云「古來奇節誰卓越﹐曹家女兒擅名烈。捐軀殉父赴長流﹐石破天驚此奇絕。上虞江頭風倒吹﹐靈旗扌弇抑寒雅飛。邯鄲意匠洵巧妙﹐黃絹幼婦銘丰碑。烏衣公子王逸少﹐晉代才人兼墨妙。《黃庭》神仙《樂毅》忠﹐書法於人有深肖。細書此本尢精微﹐筆筆鋒神見孝思。直將格地通天意﹐幻作簪花倒薤奇。」

曩讀蔣心余《桂林霜》傳奇中《釋帖》一﹤齒句﹥﹐輒欲擊碎唾壺。惟所紀顧氏邑乘﹐略有傳聞失實處。按顧氏名荃﹐字芬若﹐直隸丰潤人﹐非蘇人也。善書﹐工寫梅竹。康熙甲寅﹐馬文毅公巡撫廣西﹐值吳逆反滇南﹐檄提督馬雄進剿﹐遷延不發﹐公具密疏遣子世濟入都請援。會將軍孫延齡叛應吳逆﹐以兵劫公﹐抗節不屈﹐遂並家屬囚於土室。幕客陳文煥﹑標弁易友亮等感公忠義﹐潛負幼子稚孫間道入京告變。越二載﹐吳世琮至粵﹐迎公至烏金鋪﹐百計誘降﹐公大罵﹐遂被害。土室聞變﹐芬若偕李姬及世濟妻董氏﹑妾苗氏均自縊死。夫人李氏視棺殮畢﹐北向再拜﹐舉火自焚﹐婢妾十八人殉焉。荃有《題自畫梅竹》詩云「欲寫孤山處士詩﹐幾回握管費尋思。水邊籬落眞淸絕﹐萬个瑯玉一枝。」文毅被幽時﹐集漢晉而下各家艸書碑帖﹐亻放宣城梅氏《字匯》體例﹐別類分門﹐排爲二十二卷﹐題曰《匯艸辧疑》﹐荃逐字爲加旁訓。心余《釋帖》一﹤齒句﹥本此。閨閣工書﹐率多簪花妙格﹐張顚怪艸﹐識且不易﹐況爲之箋注乎﹖記桐城方染露者﹐以工書名﹐其妻張氏亦賢智有學﹐居與姚姬傳同裏。一日﹐染露在姬傳家共閱王氏《萬歲通天帖》﹐疑艸書數字不能釋。染露次日走告姬傳曰「昨暮吾妻爲吾釋之矣。」舉其字果當﹐與荃釋帖字頗相類﹐特附著之。

太倉王采蘋﹝澗香﹞﹐爲武進張臯文﹑宛鄰兩先生之外女孫。母紈英詩已見前。澗香少依其舅仲遠武昌官舍﹐與其妹采蘩﹑采藻同受書於姨母孟緹﹑婉紃二夫人。時孟緹詩旣名宗﹐婉紃書尢雄出。湘南曾文正﹑胡文忠二公推嘆標舉﹐欽爲卓絕。近時習北朝書者﹐又奉婉紃爲昆侖墟。采蘋實承姆教﹐多挺藝能。年二十五﹐爲河南禹州程使君冢婦。夫子爲伯厚孝廉﹐笙磬同音﹐倡和無間。乃相莊未幾而所天告殂﹐先後仰藥﹐未遂所志。於是扌耆拄衰門﹐養生送死﹐以靑裙白髮之身﹐爲東諸侯課女弟子﹐謀食瞻家。其遇愈窮﹐其詩益工﹐屹然爲同光閨媛中一大作手。所著《讀選樓詩》十卷。卷二多懷古之作﹐卷三﹑卷四多擬古之作。探原漢制﹐托體唐音﹐玉海珠塵﹐飛英耀采。世有識者﹐當韙餘言。雄渾如《詠寶劍》云「秋水橫三尺﹐長虹倚九天。一揮開絕域﹐萬里靜烽煙。結佩心徒壯﹐銜杯醉可憐。延津不變化﹐何處問龍泉。」雋永如《納涼》云「細雨送夕涼﹐乍晴深院潔。花光微澗﹐露气生虛白。虫吟良夜永﹐坐久心逾寂。蕭蕭太古秋﹐詩懷似明月。」深刻如《龐徳公故居》云「景升碌碌安能致﹐元直悠悠未識眞。漢上靑山容大隱﹐隆中茅屋是芳鄰。臥龍已爲蒼生起﹐尺蠖堪存濁世身。三顧倘煩先主降﹐也應魚水契君臣。」豪爽如《鸚鵡洲》云「荒洲孤冢著才名﹐憑弔蒼茫百感生。千古江聲猶激壯﹐一時意气劇縱橫。當筵撾鼓情難遏﹐卽席揮毫賦亦精。炙手嚴威付平視﹐庸庸愧煞漢簪纓。」幽秀如《春艸》云「千里綿綿故國思﹐春風吹綠到天涯。平原拱木江淹恨﹐楚澤芳蘅屈子辭。一碧遙知新雨後﹐寸心空戀夕陽遲。萋萋海畔松楸路﹐寒食愁吟上冢詞。」至擬古諸作﹐具開府之淸新﹐兼參軍之後逸。髙岑溫李﹐李杜王韋﹐所擬無不神似﹐爲集中最精鏈之作。原書具在﹐自足沾漑藝林﹐玆編不備錄也。

仁和吳子述﹝承勛﹞《景曇館詞》﹐淸芬疏俊﹐余嘗評爲詞中逸品。復堂《篋中詞》﹐亦有「竟體芳蘭」之諭。其夫人查慧﹐字定生﹐又字菡卿﹐孝廉月卿之妹。工寫花卉仕女﹐並嗜弧矢。嘗繪《弋雁圖》以寄意。詞亦神味秀遠﹐迥絕塵艷。《如夢令》云「籬外一痕殘雪﹐池上一丸明月。新種白藤花﹐不許小鬟輕折。休折﹐休折﹐个个養成蝴蝶。」《壬寅春日登陽羨凝秀閣南鄕子》云「簫語喚新晴﹐小滴珍珠釀欲成。偏是他鄕饒節物﹐淸明。已見筠籃賣紫櫻。準擬放船行﹐罨畫溪頭浪生。爭說夕陽紅處好﹐零星。一樹梨花一水亭。」《湖上泛月淸平樂》云「新涼似麯﹐釀就西湖綠。醉後尙堪斟百斛﹐飛下一甌寒玉。月華小駐橋東﹐蕭蕭幾陣微風。趁著采蓮人去﹐不知身在秋中。」《搗練子》云「香黯黯﹐漏盈盈﹐水仙風裏試春燈。翠簾捲後珊窗掩﹐不怕今宵月太明。」

陽湖楊葆彜刊《大亭山館叢書》﹐有《昆陵楊氏詩存附編》三卷﹐爲曹萼眞﹑錢芬﹑楊靜娟三家﹐皆楊氏閨闥中工詩詞者也。三家中以錢芬爲最著。芬字左才﹐工部主事枝起女﹐楊瑤室。幼慧﹐父授以《毛詩》﹐輒通曉大義。遂能詩﹐且工畫。所居曰段莊。就其景物爲《江村圖》﹐題詩其上﹐以尺絹繡之。詩字繪繡皆佳﹐見者嘆爲四絕焉。《過舊居有感》云「舊宅重來有所思﹐寒梅猶發去年枝。孤山吟興渾無恙﹐記取巡檐索笑時。」《絡緯》云「不隨蟋蟀響東墻﹐穩坐芭蕉葉底涼。漫笑公私蛙鼓事﹐問伊夜織爲誰忙。」皆有思致。

葉寶林﹐浙江余姚人﹐梨洲先生之室也。有《歲暮》詩云「歲暮何多感﹐蒼黃日腳斜。嬌兒已去膝﹐竹馬尙畱家。柳老風如哭﹐梅寒雪不花。去年除夕事﹐魂夢痛無涯。」世傳毛西河有季常之懼﹐其夫人每語人云「西河徒工獺祭而已﹐毋驚其博雅也。」按夫人陸氏﹐名何﹐亦能詩。有《子夜歌》云「一去已十載﹐九夏隔千山。雙珥依然在﹐如何不得環。」「白露收荷葉﹐淸明種藕枝。君行方歲暮﹐那有見蓮時。」

安徽全椒郭氏﹐有《補禽言》六首﹐意在諷刺﹐亦頗足資鑑誡。觀其序言可知也。序云「自家母赴西安﹐惟臥起望云閣﹐焚香讀書﹐無事詠詩而已。時聞鵲語﹐忻然以喜。因嘆微物有知﹐悲歡不一﹐人苟能盡通之﹐其飛鳴正自有謂。復憶古作家《補禽言》一體﹐戲爲仿之﹐遂得六首。不無譏刺勸諷之微言﹐亦欲告世之不曉時務者﹐有人不如鳥之嘆爾。」詩云「稽古。爲人不讀書﹐語言如糞土。」﹝《稽古》﹞「行不得也哥哥。東設网﹐西張羅。殺人不見干與戈。行不得也哥哥。」﹝《行不得也哥哥》﹞「得過且過。寒忍凍﹐饑忍餓。咬得菜根﹐百事可做。到底鳳凰不如我。」﹝《得過且過》﹞「麥黃不割。風又狂﹐雨又惡。今日花開明日落。」﹝《麥黃不割》﹞「咄咄怪。東家少婦眞狡獪。手中不理機與絲﹐身著朱衣加錦帶。咄咄怪。」﹝《咄咄怪》﹞「割麥插禾﹐割麥插禾。今不勞力﹐後當如何。」﹝《割麥插禾》﹞

歙縣汪啟淑﹐字訁刃庵﹐曾選閨媛詩爲《擷芳集》。其女玉英字吟香﹐著有《吟香榭初稿》《瑞芝堂詩鈔》。《詠春陰》云「遊絲懶不飛﹐春云何漠漠。繡倦倚朱闌﹐時見庭花落。」饒有幽逸之趣。

歙人吳蘩孫﹐官通判﹐納妾平江﹐日陳絳綃。其妻許氏嘗作《閨怨》詩寄蘩孫云「向來煙月被愁遣﹐明日春來夢渺綿。懷怨一生無處訴﹐幸儂堂上有姑憐。」絳綃見之﹐題其後云「賤妾空悲鸞鳳儔﹐《白頭》吟罷復添愁。主人不解牛衣事﹐風雨一蓑隨處畱。」「隻影離離在水南﹐彼猶如此我何堪。幾回枕上潛垂淚﹐千里含情握發三。」蓋蘩孫性遊蕩﹐亦不常在平江﹐故姬以自明云。

戈順卿﹝載﹞﹐塡詞專主音律﹐爲詞學功臣。所著《詞林正韻》﹐倚聲家奉爲圭臬。夫人金婉﹐字玉卿﹐著有《宜春舫詩鈔》。嘗爲順卿手錄《詞林正韻》﹐以詩紀之云「羅襦甲帳愧非仙﹐寫韻何妨手一編。從此詞林增善本﹐四聲堪證宋名賢。」亦詞林一掌故也。女馥華﹐名如芬﹐九歲詠鳳仙花云「鳳在丹山穴﹐仙尋碧海家。如何謫塵世﹐偏作女兒花。」著有《課鸚短句》。

前記錢塘沈湘佩﹝善寶﹞詩話語及詞﹐而未載其詩。玆錄其《秋日感懷四首》云「印窗斜月影娟娟﹐白露迷漫水接天。邱壑趣尋《丁卯集》﹐虫魚書注《癸辛編》。夢中覆鹿情常幻﹐江上徵鴻信不傳。﹝久不接松江丁步珊﹑邗上龔瑟君兩姊書。﹞欲寫湖光寄縑素﹐雙峯螺髻鎖寒煙。」﹝其一﹞「領略宣文白雪詩﹐幸隨月姊侍西池。﹝時集許雲林姊閨中爲詩社﹐梁楚生太夫人首唱夜來香﹑鸚鵡詩命和。﹞烏絲翠帙《瑤華艸》﹐﹝席怡珊夫人著有《瑤艸珠華閣詩集》。﹞碧串紅牙《漱玉詞》。﹝吳蘋香姊著有《花簾詞稿》。﹞江夏無雙唐博士﹐﹝謂黃穎卿夫人。﹞金閨第一漢班姬。﹝謂鮑玉士夫人。﹞同岑更喜同聲應﹐﹝項糸見卿﹑吳ぇ香兩夫人兼善詞畫。﹞愧我尖叉步韻遲。」﹝其二﹞「滕王髙閣舊登臨﹐南浦西山思不禁。秋水艷畱才子句﹐芳碑香表美人心。萍蓬蹤迹三生夢﹐冰雪襟懷七字吟。﹝昔在豫章與劉箋云姊談道﹐姊有『大道還從心內求』句。﹞千里難忘聯袂日﹐箋云遙隔嶺雲深。」﹝其三﹞「雪泥鴻爪憶當年﹐菽水關心放畫船。﹝曾爲養親售畫。﹞鶯ㄕ湖中銀美﹐鹿筋祠外玉蓮鮮。棹飛黃浦千重浪﹐車歷靑齊九點煙。往返雲山供嘯傲﹐墨花灑徧海苔箋。」﹝其四﹞湘佩又工琴﹐見《正始續集》。

王韻梅﹐字素卿﹐江蘇昭文人。著有《問月樓槁》。工琴﹐又善塡詞。所適非文人﹐抑鬱早卒。同裏孫心靑太史爲序其稿以傳之。其《琴詩》云「古調日益稀﹐新聲日益靡。賀若不可作﹐誰與論宮徵。我生有琴癖﹐少小耽桐梓。撫弄二十年﹐稍稍覺今是。今人務新聲﹐抑按隨所指。分寸旣失度﹐猱綽多離軌。何至三犯音﹐淫蕩而卑鄙。琴調三千餘﹐貴在得其旨。不然絲與行﹐豈不悅俗耳。」

虞山蕭蛻公見示其女弟子錢唐戴貞慧詩數十首﹐殊多可誦者﹐亦近時閨閣中之墨林星鳳也。《柳絮》云「蒙蒙飛去徧池塘﹐逐浪沾泥總斷腸。莫對東風悵飄泊﹐化萍還得傍鴛鴦。」與所詠《楊花》一律「萬點春愁皆化蘿﹐一生命薄總因風」﹐可稱雙絕。又《免表嫂》云「淸華本是舊家風﹐底事才人運未通。舉案卻嫌星替月﹐畫眉枉說婿乘龍。織成錦字機先斷﹐唱到回心曲又終。如此緣慳消不得﹐怪他塵夢太匆匆。」蓋女士於此﹐不無同病相憐之感﹐故言之尢哀憤慨切云。

又有汪女士越華者﹐守貞不字﹐問學於諸曁蔣觀云先生。有賢母曰甘太夫人﹐丁巳七月卒﹐越華哭之慟﹐作《歲暮》詩一百六十四韻以志哀思。長歌詠嘆﹐可作汪氏家乘讀。文行斐然﹐足爲近時女界光矣。詩云「歲暮霜雪凝﹐木嘯山風疾。棲棲墓旁子﹐反袂淚盈溢。淚溢痛如何﹐思母劬勞日。溯我生之初﹐門蔭欣逢吉。伯叔諸昆舅﹐攜家來一室。菽水賴父供﹐身常幹祿出。母獨支門戶﹐米鹽綜微密。儒家重事親﹐婦道有定職。問安與視寢﹐婉娩維謙克。族黨勤周旋﹐正身率娣侄。祖翁與翁姑﹐侍養無偏缺。入廚作羹湯﹐洗手屏侍役。甘旨嗜好殊﹐滋味取非一。或時潤氵隋氵﹐或甘晉棗栗。燕吐細如發﹐采擇眼生纈。一夕盤中餐﹐午夜工未畢。祖母感肺屙﹐不寐恆永夕。說部搜鬼狐﹐姑顏爲欣悅。呱呱懷中兒﹐﹝謂長姊。﹞祖嫜顧銜┰。提抱使兒乳﹐淚得交睫。﹝母缺眠﹐每寢﹐合目則睛澀﹐淚承睫﹐且臥須哺兒。今在堂之庶曾祖母李太夫人憐之﹐每抱兒就乳﹐爲解裏衣食畢﹐還結以爲常。時父已握電茂場篆﹐粵中第一鹺尹署也。﹞慈孝日相將﹐馳書寄鄕驛。書稱冢婦賢﹐三黨諒難匹。豈以名譽喜﹐爲感親心格。晚歲諭兒孫﹐此樂最難得。孺子戀梨棗﹐母徳未盡識。長老談往事﹐不厭娓娓述。朝暮心劬勞﹐婦職幸無闕。柰何無米炊﹐坐乏點金術。堂上舞萊衣﹐閨中問典質。言笑惟承歡﹐獨居書咄咄。﹝此皆實情實事。﹞心血久爲枯﹐肝腦日羸劇。痛哉疾畱﹐終身憂患積。﹝母疾危﹐醫斷爲心房受損﹐從昔憂勞﹐非朝夕所致也。﹞風木忽驚秋﹐盛衰理難決。四年遭三喪﹐目枯淚欲竭。奏刀右臂﹐茹痛心似鐵。事翁如事母﹐天何異存歿。﹝母凡兩股肉﹕一以爲外祖母﹐服之而愈﹔一以爲祖父﹐服之亦愈﹐半月病復發﹐乃歿。時方盛夏﹐血漬裏衣﹐爲人所覺﹐俗傳人覺則不驗也。﹞眷屬寄五羊﹐父獨任窀穸。眺首鄕萬里﹐披星待明發。南山絕頂峯﹐中有牛眠穴。嵯峨百尺梯﹐飛鳥尙難越。振衣日百返﹐畚築不暫歇。至今一祭掃﹐登陟筋欲絕。先人何剛彊﹐後人何疲ぃ。塋樹方封表﹐積勞病蹉蹶。鄕居如客旅﹐友生慰寒熱。﹝父病傷寒﹐以積勞身弱濱危﹐友李君子康爲問醫看視﹐始得向愈。﹞乞米長安市﹐接濟來東粵。祖喪滿三年﹐債臺髙百級。遲回越嶺表﹐欽廉排癘疫。西江窮浩瀚﹐桂嶺髙﹛山律﹜。矗天如幛屏﹐雄偉挺奇傑。下有百尺灘﹐水石相摶擊。灘石多嶙峋﹐灘水勢郁拂。扁舟穿浪花﹐奔駛如箭激。輕若珠走盤﹐危如卵石敵。須臾出險阻﹐風恬浪平息。舟人額手慶﹐歸功頌神力。分茅鄰珠崖﹐﹝分茅嶺在欽州治。﹞家來開蓬篳。孺子三五人﹐漸長咸繞膝。姊氏明慧姿﹐簪花時弄筆。女紅學繡余﹐就母求聲律。庶母親割烹﹐糟鯉膳い鱉。炊糜飫香稻﹐漉酒醉芳冽。霜露腴秋圃﹐蔬任采擷。廚母八珍費﹐珍味廣羅列。母躬率家人﹐所事各謹飭。晨興星炯炯﹐夜息日已昃。歲時享蒸嘗﹐牲醴必整潔。兒爭奉彜鼎﹐侍親同奠。燔肉蒙神庥﹐老幼不偏佚。舉家無間言﹐親朋羨寧謐。順境難再逢﹐時光幾移易。新會古岡州﹐淒涼哭燕姑。騫騫向雲飛﹐一朝忽折翼。颯爽能持家﹐井臼肩勞。觸緒常吞聲﹐半臂從此折。﹝庶母娩難﹐母抱持撫視卒。時方倚母懷﹐傷哉﹗﹞連年淚不乾﹐掌珠疊夭札。﹝長姊﹑幼妹傷亡距凡四閱月﹐父母心爲之碎。﹞嬪從稱賢良﹐翁姑痛難割。﹝姊亦以娩亡﹐其翁姑慟曰﹕『失此賢婦﹐端兒不再娶矣﹗』端爲姊夫乳名。﹞已遭黔婁貧﹐何堪更忉怛。廉隅勵素守﹐豈肯事夤謁。騏驥困鹽車﹐窮老愈摧抑。憂患能傷人﹐五秩盈華發。痛絕棄諸孤﹐百日病膏鬲。回溯父生平﹐豈僅鳴一徳。視聽與言動﹐舉爲後人則。行能法中庸﹐忠厚懷隱惻。脫驂周故人﹐家不余粟帛。治事力以勤﹐勤補自銘勒。怡情惟北海﹐樽滿座盈客。燕寢對妻子﹐大庭垂紳笏。敬恕亙終生﹐幽顯無遁飾。躬耕必有秋﹐能伸必久塞。痛哉我後人﹐乃享父遺澤。徳薄名乃揚﹐才短頗奮翮。若不持厥躬﹐懼乾天人訁適。父逝母獨勞﹐仔肩愈難息。朝起課兒書﹐子夜督女織。西風吹裳衣﹐栗栗砭肌骨。夜繡一鐙寒﹐起視家四壁。憶父疾危時﹐母憂驟難活。世路殊艱險﹐戒兒善自拔。有弟思讀書﹐毋忘家淸白。崎嶇廿五年﹐未爲艱難奪。詩書綿淸芬﹐母志亦竟達。至今思前訓﹐心脾淒若裂。漫傷家淸貧﹐節槪有素植。寧甘一瓢飲﹐不受嗟來物。母家有儒宗﹐王父學淹碩。母率其緒餘﹐筆耕營衣食。有僕任奔走﹐有嫗任薪汲。患難猶相從﹐貞固心匪石。﹝僕名林璋﹐嫗謝李氏﹐服役吾家四十年﹐時均七十矣。﹞教讀能贍家﹐柰何異鄕國。武林辟海道﹐海气色如墨。冒險衝波濤﹐生死賭一擲。雙扶將歸﹐右臺卜安宅。母心聊且慰﹐母力已殫竭。嗟我不孝身﹐廿載逐南北。歲或一寧家﹐色笑常匆迫。異地獨思親﹐侍養無晷刻﹐至今思前事﹐悔痛气結嗇。母昔本健婦﹐艱難異常轍。心力早已衰﹐體气非充實。天性賴仁恕﹐所至夷荊棘。得享耄耋年﹐天理無差忒。丁巳歲五月﹐先四日生魄。母重感宿屙﹐七旬疾遂革。﹝母以五月十二病發暈厥舊癥﹐至七月念九晦逝世﹐凡七十九日。﹞兒孫繞牀前﹐親族侍易簀。一一辭壽母﹐揮淚爲永訣。母色轉舒徐﹐執手或親額。臨危識不衰﹐精气益磅勃。仁者必有勇﹐母何愧前哲。七月月終時﹐萬家同齋佛。﹝是日俗傳地藏誕辰。﹞我母淹然逝﹐天地倏變色。淒愴徒呼號﹐掩淚空泣血。母瞑已不視﹐從此遂長別。誰人如我母﹐九折回腸結。誰人如我母﹐忍死扶孤孽。誰人如我母﹐吞氈嚙殘雪。誰人如我母﹐九族相娛匿。人生本如夢﹐夢境何太烈。悠悠八十年﹐彊半在冰。志竟夢亦醒﹐紛華付一瞥。不肯忍須臾﹐優遊酬晚節。愧我非曹娥﹐殉親同生歿。愧我非班氏﹐顯親續史冊。朝猶祈天命﹐願母永祿秩。卽夕思音容﹐相對千里隔。𨿽以五鼎祭﹐位具如虛設。豈若母生時﹐齏鹽甘似蜜。楮帛列萬端﹐炬火隨飛屑。豈若母生時﹐鶉衣百補綴。九原有佳人﹐遲母慰饑渴。攜手平生歡﹐當無異疇昔。柰何遺孤兒﹐暌隔在咫尺。想象復悲思﹐淚盡徒踴辟。右臺築佳城﹐﹝母葬右臺山﹐與父合墓。﹞回環樹松柏。幽蔭露淸光﹐山月愈明澈。慈顏不可見﹐四顧但寥闊。山上棲羣烏﹐偕雛同出入。出巢復入巢﹐相呼不相失。惟我獨無母﹐對烏輒嗚咽。發膚與身體﹐保衛常戰忄栗。撫念所受恩﹐曷敢任毀瘠。輪回若有徵﹐天性自不滅。永酬生身恩﹐覆照指日月。」

龍陽易氏﹐棣萼聯芳﹐連枝競秀﹐家有左芬之集﹐人傳大雷之書。仲厚女士詩詞﹐已屢見著錄。又有名專字孟微者﹐爲由甫進士女﹐劉達泉觀察次媳。向稱才女。其《祭夫文》一篇﹐不啻令嫻之祭徐敬業也。文云「嗚呼榘君﹐長此永離。君靈有知﹐究往何依。君父在申﹐君母在天。妻兒棄此﹐魂則將安。嗚呼哀哉﹗專欲從君﹐兒啼女哭。專欲忘君﹐形單影獨。哭傷君魂﹐忍哭難禁。死兮不可﹐生兮何心。嗚呼哀哉﹗嗚呼榘君﹐知專最深。魂其知耶﹐其又安任。惟君生平﹐旣厚且仁。愛人以徳﹐待人以誠。不愧屋漏﹐不欺鬼神。蒼蒼者天﹐遽殞其身。嗚呼斯人﹐乃有斯疾。專父知醫﹐乃亦無術。惟君生平﹐實訥於言。有懷莫伸﹐有善莫宣。惟君生平﹐志大而傲。憂能傷人﹐精气內耗。惟仁者壽﹐君獨相違。惟憂傷人﹐君竟如斯。嗚呼哀哉﹗君竟逝耶﹖事君八載﹐曾幾時耶﹖惟君愛專﹐如天之篤。惟君愛專﹐如地之厚。八載如一﹐如弟如兄。相親不狎﹐相規不爭。時或稍寒﹐君爲加裳。時或稍暑﹐君爲招涼。饑則飲食﹐渴則茶湯。世有慈母﹐未若君良。嗚呼哀哉﹗專體素弱﹐君深爲憂。事先爲舉﹐愁先爲愁。弱者反生﹐彊者反亡。悠悠蒼天﹐其孰能量。惟君在生﹐愛專實甚。中道見捐﹐情又何忍﹖嗚呼哀哉﹗嗚呼榘君﹐知專肝腸。君旣棄專﹐如何不傷﹖專生何辜﹐罹此厥殃﹖悠悠蒼天﹐胡酷且傷﹖嗚呼哀哉﹗兩兒尙幼﹐女方一齡。君去不顧﹐哀此伶仃。養之教之﹐來日孔長。以專弱質﹐力何能當。嗚呼榘君﹐此責誰分﹖嗚呼榘君﹐此憾誰平﹖嗚呼哀哉﹗惟君之生﹐遇境恆苦。家旣中落﹐世復非古。身無刻安﹐心無刻寧。衣惟袍﹐食惟薄羹。卑以自牧﹐儉以自存。天胡不弔﹐反促其生﹖嗚呼榘君﹐今何世耶﹖生而何歡﹖死何戚耶﹖反復思之﹐得毋君福﹖生今之世﹐其何能谷﹖嗚呼榘君﹐君魂其安。惟君棄專﹐專何以全﹖嗚呼哀哉﹟旣不生﹐專何敢死﹖君靈在天﹐請爲君矢。盡專之職﹐撫君之子。安專之命﹐毋怠毋弛。君靈在天﹐其鑑此誠。佑君子女﹐俾揚名聲。君靈斯慰﹐君心或安。九京非遠﹐百歲非艱。克竟專志﹐卽赴君前。願君含笑﹐毋重專愆。嗚呼哀哉﹗尙饗。」

王慧﹐字蘭韻﹐太倉人。督學發祥女。有雋才﹐所著《凝翠軒詩》一卷﹐漁洋山人劇賞之。《閨詞》云「輕寒薄暖暮春天﹐小立閒庭待燕還。一縷柳花飛不定﹐和風搭在繡牀前。」又五言如「杏花都扌弇屋﹐楊柳半垂溪」﹑「花陰依略約﹐竹色捲瀟湘」﹑「風懷看綠柳﹐愁緒比黃楊」﹑「紈扇三春月﹐緗琴五夜霜」﹔七言如「別去新篁方解籜﹐重來芳樹欲過頭」﹑「蕭蕭竹影遮紅藥﹐細細波紋映白魚」﹑「才過輕雷收筍篛﹐旋新水試茶芽」﹑「一枝香供宜金屋﹐半醉紅扶待畫叉」﹝《鶯粟花》﹞﹑「楊柳溪橋初過雨﹐杏花樓閣半藏煙」﹑「淚淹紅袖傷離日﹐愁在黃昏細雨中」﹑「朱添小影思題扇﹐釧擘輕羅憶點籌」﹑「墻角紅殘桃結子﹐石盆靑淺菊分芽」﹑「柳絮飛殘靑滿徑﹐豆花零亂綠圍村」﹑「棠梨謝後猶花信﹐櫻箏過時已麥秋」﹑「幾處溪山畱薜荔﹐一秋風雨在芭蕉」﹐皆佳句也。又《宿田家偶見粘窗破紙﹐乃韓香奩詩﹐惜而賦絕句》云「麗情佳句有誰知﹐瞥見窗前字半欹。爲惜風流埋沒甚﹐自攜紅燭拂蛛絲。」此等懷抱﹐亦非尋常閨閣所解。

嘉定程徵士宗傳女弱藻﹐適錢塘汪繩祖﹐期年而寡。其《楊柳詞》云「幾日春光到柳條﹐臨流細學楚宮腰。西湖十里桃花路﹐又送鶯聲過六橋。」《九日寄妹》句云「別後半年仍抱病﹐愁來九日罷登髙。」

桐城張文端公長女令儀﹐研齋相國廷玉之女兄也。工古文﹐不專韻語。生於華冑而甘淡薄。中年喪偶﹐習靜一室﹐圖史插架﹐顏曰「蠹窗」。晚築南園別業﹐池榭亭館﹐皆胸中邱壑所布置。其詩如《秋夜長》云「嚴霜倒浸簾櫳冷﹐半壁孤燈寒耿耿。秋老啼殘絡緯聲﹐月明瘦盡梧桐影。啼烏有意隔紗窗﹐窗裏愁人淚一雙。兩兩饑兒啼下國﹐迢迢尾滯寒江。機中錦字休裁怨﹐且織徵衣還寄遠。天涯若問此時愁﹐一江春水還嫌淺。」觸緒縈愁﹐如讀南唐後主思故國詞。

乾隆間﹐平輿王徳徽著有《彤規素言》一卷。撫二子雄略﹑雄思﹐皆成名下士。雄略先登賢書﹐雄思旋亦發解﹐人稱「平輿二龍」。幼時兄弟爭《詠西施臺》詩﹐雄略以西施爲傾國之媒﹐雄思則謂西施之心﹐但知有範蠡耳﹐其效忠一也。徳徽見之﹐爲之平亭。謂蠡於西子﹐非有夫婦之義﹐與謀及婦人之計﹐特假以蠱惑吳王﹐西施在其局中而不自知耳。必謂西施意中﹐亦有亡吳霸越之深謀﹐則「不愁粉鏡匆匆去﹐更語官家殺一圍」﹐又將誰恩而誰怨耶﹖因作詩示二兒曰「自解芳心自解娛﹐妖嬈不識霸王圖。十年顰態非愁越﹐幾次捧心豈計吳。猶憶浣沙逢夙媾﹐誰知響さ竟全軀。扁舟偕隱存疑案﹐何處煙波問五湖。」其說頗刻。薴蘿有知﹐或嫌唐突﹐然要可備一重公案也。又《讀史感言》二詩﹐亦佳。詩云「蒯通相淮陰﹐相面亦相背。相面猶可言﹐相背難置喙。教之叛漢良非忠﹐計不相全智安在。柰何騎虎勢不下﹐決機存亡在進退。不然不如勿下齊城七十二﹐猶或君城相保無相廢。」﹝其一﹞「諸葛入東吳﹐相信惟魯肅。周郎亦可人﹐相知猶反覆。由來漢賊不分明﹐疑忌英雄在心腹。中原不圖圖荊州﹐坐使江南勢拘促。白衣搖櫓渡江來﹐吳下阿蒙皆碌碌。

太興王佛云﹝壽邁﹞﹐嘗於袁浦市上得葉小鸞眉子硯﹐拓本徵題﹐刊《硯緣集》行世。後佛云作令吳江﹐適爲小鸞故里。下車伊始﹐卽訪葉氏後人﹐修墓立碑﹐招魂取影。曩所謂緣﹐於今乃驗。山陽黃宰平﹝振均﹞曾題《硯緣集》北曲一套﹐自謂壓捲之作。後琴川吳逸香女史亦題一曲﹐宰平見之﹐乃自嘆勿如﹐屬淸溪樵子錢吉生作《聽眞圖》以識向往。女史曲云「塵海滄桑如過鳥﹐往事憑誰弔﹖仙云迹未消﹐千古傷心﹐美人香艸。一硯認前朝﹐是名媛當日閨中寶。﹝《步步嬌》﹞有時對明窗閒譜《遊仙調》﹐有時捲疏簾喜將眉月描。你看櫻桃開落幾昏朝﹐又是寒食東風斜照。誰解道生天成佛任逍遙﹐只憐他曇花幻影增悲悼。﹝《醉扶歸》﹞落日松陵古道﹐嘆荒煙蔓艸﹐遺冢蕭條。桃花三尺艷魂銷﹐垂楊幾度鶯老。春山翠黛﹐秋風野蒿。綠波明鏡﹐羅裙細腰﹐佩珊珊應有芳魂到。﹝《皂羅袍》﹞遇這謫仙人讀生香舊稿﹐一片石珍似瓊瑤﹐仙魂招取把亭亭倩影描﹐又護得孤墳好。硯緣庵裏憐才懷抱﹐仗海內詩篇把幽恨消。﹝《好姐姐》﹞愁紅慘綠知多少﹐誰值得才人顚倒﹐也算是薄命靑娥有下梢。﹝《尾聲》﹞」嘗於淒風冷而﹐木葉打窗時﹐按拍歌呼﹐輒爲墜淚﹐何其哀感之至於斯也。

杭世駿《嶺南集》﹐免覺羅八姑詩云「喬松髙百尺﹐勁挺貫四時。霜霰非不集﹐不攺淩寒姿﹐紛紛蔦與蘿﹐蔓弱無從施﹐兩大有正气﹐忠孝爲綱維。流行亙宙合﹐厚徳先坤儀。覺羅有賢女﹐奕奕天潢支。瓊田茁瑤艸﹐丹穴巢長離。彩翮振九苞﹐瑞露餐三危。食宿珠樹底﹐肯與凡鳥夷。𦇤褓死保母﹐墮地殘其肢。及笄將待字﹐玉貌慘不怡。上堂問起居﹐涕泗前致辭。北宮嬰兒子﹐心切阿母慈。至老不肯嫁﹐撤甘如飴。入室整手迹﹐送日陳書詩。流觀班姬戒﹐細繹周孔思。著書數百言﹐精粹參危微。末學困膚受﹐戔戔究乎而。空抱速朽質﹐豈達造化機。吁б偉丈夫﹐遠愧閨中師。觥觥大宗伯﹐約身於範圍。峨峨大中丞﹐惠澤蘇黎。勛華塞宇宙﹐胚胎亮有基。在天爲秋月﹐在地爲寒溪。《柏舟》未足比﹐匪石焉可移﹐乘化忽歸盡﹐飾巾知待期。墓上女貞木﹐白鶴來飛飛。彈爲《孤鸞操》﹐弦以九寡絲。貞孝本一軌﹐經權各有宜。世無幼婦才﹐誰勒邯鄲碑。阿母摧肝脾﹐脾媼哭相隨。中丞念同气﹐淸淚交兩頤。徒行送需軒﹐屏去赤棒威。至性感行道﹐擁看相賫咨。立愛自親始﹐各各重本枝。感公復愛公﹐切切願有規。公爲國柱石﹐玉體當自持。姑今已千古﹐願公勿復思。」按八姑名學誠﹐字丹奉﹐滿洲正紅旗人。宗伯蘇庫女。其兄雅爾哈善字蔚文﹐號樗園﹐以翻繹科舉人歷官江蘇﹑浙江巡撫﹐拜靖逆將軍。髙宗臨禦﹐恩威多不測。靖逆入長中樞﹐預機務﹐尋以參贊行邊﹐以回裔復叛﹐拜屬鏤之賜。八姑歿於乾隆十七年﹐則尙在靖逆開府江浙時﹐故杭詩以中丞稱之。八姑自以生有廢疾﹐守志不嫁。著有《素言》一卷﹐其手稿藏同邑孫君恂儒處﹐中皆見道之言。其論詩曰「陶詩淸眞雅正﹐非唐人所及﹐以其品髙行潔也。如『汲汲魯中叟﹐彌縫使其淳』﹑『夫子有遺訓﹐憂道不憂貧』﹐此卽願學孔子之意。繼其響者宋邵康節﹑明陳白沙耳。康節詩云﹕『不作風波於世上﹐自無冰炭到胸中。』『梧桐月向懷中照﹐楊柳風來面上吹。』白沙詩云﹕『一笑功名卑管晏﹐六經仁義沛江河。」事如可做何須我﹐道不虛行只在人。』二先生灑落如此﹐可謂千古人豪。」又云「親黨中女子多有讀書才能者﹐然所作詩文﹐皆尙詞華而少內省功夫。卽予所覽近今江浙女子文集﹐不下三十餘種﹐亦多半風雲月露之章﹐甚矣實學之難得也。」其卓識如此。性不喜爲詩。嘗秋夜諸姊聯吟﹐彊之賡和﹐乃次韻云「碧天秋淨淡無痕﹐塵事榮華總莫論。盆有芝蘭窗有月﹐悠然相對欲忘言。」蓋仍以不必作爲勸耳。遼陽楊芷生先生跋《素言》云「書中述舊聞﹐紀母訓﹐躬行心得﹐卓然女宗。良足示享的於靑衿﹐不徒垂中圭之寶訓。」闡揚恰當﹐非過譽也。

●跋

蒓農先生寫定《然脂餘韻》﹐郵書使彥寬爲跋之。君戢孴斯著﹐在民國肇造之三年春。寸璣尺錦﹐嘗先取散載涵芬樓各月刊中﹐一帙才行﹐寰海歡睹。蓋初未殺靑﹐已相傳紙貴﹐前賢左太衝久對君而色愧。乃者排比始竟事﹐獲授剞人﹐良慰藝林同岑想之勞。彥寬夙慕嗜君書﹐聞之尢歡憙無量。神州陰教﹐伊古昌明﹐彼君子女有士行者﹐繇四始而降﹐代有聞人。至唐宋已大盛﹐至勝淸一朝﹐而閨英奇﹐愈超邁前古﹐不可勝指計。先後總集如《閨秀正始集》等﹐何翅十餘家﹐別集裒然彌眾。蓋卽君家柳村徵君葺《江蘇詩徵》時﹐據其自言﹐所藏┑本省閨集已不下千家。只吾江蘇一行省已若是﹐只自淸初下及嘉慶已若是﹐其他斯可知矣。彥寬獨惜從前風气囿蔽﹐內言不出﹐懸爲大經﹐中天水末葉儒先妄說之毒最深﹐而倉山﹑碧城兩先生至今第爲詬病。承平之流風﹐無復繼作﹐亦不免稍沮之。緣是道咸後光焰頓微﹐甚至並前此才媛述作﹐漸多銷沈霾滅﹐不易网拾﹐每用遐念深嘆。曩歲曾見鄕先輩楊蓉裳先生女蕊淵女士《金箱薈說》八卷﹐私心善之。以爲閨人專集﹐其力量恆難行遠﹐今之獨在天地間者﹐不過易安居士等幾人耳。若夫總集﹐存人𨿽易﹐然選樓鑑衡﹐未必適能盡擷其英革﹐兼之掎摭求廣﹐乃自來通癖。於是蕭艾偶入﹐蘭蕙遂爲不芳﹐或溢或泛﹐都易見過﹐則亦未爲善制。惟此用詩文評體裁出之﹐乃最推勝著﹐旣便甄綜鉅細﹐抑且巢事珍聞馨逸﹐時饒譚助﹐自令覽者如蘇長公之得陶詩﹐每日只取一篇諷之﹐惟恐其畢。微恨女士《薈說》﹐明以前捃取略備﹐於淸代翻不多。並時梁ぇ林中丞《閩川閨秀詩話》等編﹐僅系一隅﹐皆非能有意賡闡之。今幸有君成此傳書﹐洵誇不朽盛事。女士《薈說》猶是稿本﹐固聞經蓉裳先生審﹐仍似有待董定。君書則縝密粹美﹐卓然集淸三百年閨秀詩詞話之大成。驪珠同得﹐而君實遠過之。𨿽詡爲冠前名著﹐君要可無遜讓也。君早飲香名﹐負通才﹐壯歲漫遊域外﹐周曆數萬里﹐平生邁往俊偉之气﹐年來一寓之於塡詞﹐旣已有井水處都知姓氏。顧君尢耽討聚名閨掌故﹐此外復有《玉臺藝乘》之輯﹐方在露鈔暝寫中﹐他日更須與樊榭老人﹑漪玉女史鼎足分席。彥寬敬並著之﹐豫致善頌﹐督觀厥成﹐君倘解頤心許。獨笑彥寬屏蟄家山﹐共抱奢願﹐所擬從事者殊眾﹐迄未一屬艸。舊年闚君勤恁﹐見獵逐顰﹐亦有次《玉臺藝文志》之意﹐苒苒懶未就﹐而江君山淵已先我策鞭矣。爲之佩且怍者累月。玆承嘉命﹐曼衍綴言﹐緬憶舊疚﹐重滋愧嘆。誦《甫田》之詩﹐竊又不覺如唐韓退之下筆大慚云。

戊午歲淸暑節薇生徐彥寬謹題

