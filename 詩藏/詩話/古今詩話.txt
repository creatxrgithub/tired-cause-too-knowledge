宋詩話輯佚﹟古今詩話

﹝宋﹞李頎編纂

一﹑杜詩愈疾

杜少陵因見病瘧者﹐謂之曰「誦吾詩可療。」病者曰「何﹖」杜曰「夜闌更秉燭﹐相對如夢寐」之句﹐瘧猶是也。又曰「誦吾『手提髑髏血模糊。』」➀其人如其言﹐誦之﹐果愈。﹝言感鬼神亦不妄。﹞➁﹝《總龜》前四十六﹑《類說》本﹞

案﹕《西淸詩話》所引《樹萱錄》亦有此說﹐語句少異。葛立方《韻語陽秋》引子美詩中「患癘三秋孰可忍﹖寒熱百日相攻戰」及「三年猶瘧疾﹐一鬼不銷亡」諸句﹐謂子美亦嘗病瘧﹐是杜詩愈疾說之妄固不待辧矣。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀案此杜甫《戲作花卿歌》中句﹐應作「子章髑髏血模糊﹐手提擲還崔大夫」。《韻語陽秋》十七引《古今詩話》﹐亦如此。此文當脫誤。

➁《類說》無末一句。又以上諸語﹐《類說》本亦較刪簡。

二﹑詩泣鬼神

李太白初自蜀到京師﹐賀知章聞其名﹐見之﹐請爲文﹐出《蜀道難》示之。知章曰「公非人間人﹐豈太白星精邪﹖」於是解金貂換酒醉而歸。及見《烏夜啼》曰「此詩可以泣鬼神。」其詞曰「姑蘇臺上烏飛➀時﹐吳王宮裏醉西施。吳歌楚舞歡未畢﹐靑➁山欲銜半邊日。金壺丁丁➂漏水多﹐起看秋月墜➃江波﹐東方漸明➄柰樂➅何。」又曰「黃雲城邊烏欲棲﹐歸飛啞啞枝上啼。橫中織錦秦川女﹐碧紗如煙隔窗語﹐停梭向人問故夫﹐➆欲說遼西➇淚如雨。」﹝《類說》本﹑《總龜》前四﹑《竹莊》五﹑《樂趣》七﹑《施注蘇詩》二十引此作《古詩話》《詩林》一引此作《古今詞話》﹞

案﹕此則出孟棨《本事詩》。《類說》及《施注蘇詩》所引僅賀知章見李白《烏棲曲》曰「此詩可以泣鬼神矣」二語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《太白集》《本事詩》《竹莊詩話》「飛」作「棲」。

➁《本事詩》「靑」作「西」。

➂《詩林》「金壺丁丁」作「銀水金壺」。

➃《詩林》「墜」作「瑩」。

➄《本事詩》《詩林》「明」作「髙」。

➅《詩林》「樂」作「爾」。

➆《詩林》「向人問故夫」作「悵然憶遠人」。

➇《詩林》「欲說遼西」作「獨宿孤房」。

三﹑明皇題詩

薛令之﹐閩之長溪人﹐嘗爲右庶子﹐時開元東宮官僚淸冷﹐令之作詩﹐題於壁曰「朝日➀上團團﹐照見先生盤。盤中何所有﹖苜蓿長闌干。﹝飯澀匙難綰﹐羹稀箸易➁寬。無以➂謀朝夕﹐何由保➃歲寒﹞﹗➄」明皇➅行東宮見之﹐題於其傍曰﹕﹝「啄木觜距➆長﹐鳳凰毛羽➇短﹞。➈若嫌松桂寒﹐任逐桑楡暖。」﹝令之﹞➉遂謝病歸。﹝《類說》本﹑《總龜》前二十九﹞

案﹕吳曾《能攺齋漫錄》四《閩人登第不自林藻》條亦引此事﹐謂出《唐摭言》﹐在今《雅雨》本《摭言》卷八中。又《太平廣記》四九四卷載此事﹐謂出《閩川名士傳》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀何喬遠《閩書》引作「明月」。

➁《太平廣記》「箸易」作「箸多」。

➂《玉平廣記》《閩書》「無以」作「只可」。

➃《太平廣記》「保」作「廢」。

➄《類說》本無飯澀云云四句﹐據《總龜》增。

➅《類說》「明皇」作「上」。

➆《唐詩紀事》二十「觜距」作「口觜」。

➇《摭言》及《唐紀》「毛羽」作「羽毛」。

➈《類說》無此二句﹐據《總龜》增。

➉《總龜》無「令之」二字。

四﹑王貞白詩

王貞白《寄鄭谷詩》曰「火鼠重燒➀布﹐冰蠶獨繭➁絲﹐直須天上手﹐裁作領巾披。」﹝《類說》本﹞

案﹕此則出《摭言》卷十二。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》六十七「燒」作「牧」。

➁《摭言》《唐紀》「獨繭」作「乍吐」。

五﹑無聲詩

﹝白樂天以詩名﹐與元微之同時﹐號元白。詩詞多比圖畫﹐如重屏圖﹐自唐迄今傳焉﹐乃樂天《醉➀眠詩》也。詩曰「放杯書案上﹐枕臂火鑪前。老愛尋思睡﹐➁慵便取次眠。妻教卸烏帽﹐婢與➂展靑氈。便是屏風檬﹐何勞畫古賢。」且詩之所以能盡人情物態者﹐非筆端有口未易到也﹞➃。詩家以畫爲無聲詩﹐➄﹝誠哉是言﹞。➅﹝《類說》本﹑《總龜》前二十﹑《施注蘇詩》十一﹞

案﹕此事亦見《研北雜誌》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《研北雜誌》「醉」作「偶」。

➁《研北雜誌》「睡」作「事」。

➂《研北雜誌》「與」作「爲」。

➃《類說》及《施注蘇詩》無以上諸語﹐據《總龜》增。

➄《施注蘇詩》「家」作「人」﹐又此句後更有「詩爲有聲畫」五字。

➅《類說》《施注蘇詩》均無此四字﹐據《總龜》增。

六﹑春日得春衣

柳公權從駕﹐➀文宗謂➁曰「有一喜事﹐邊﹝上賜﹞➂衣久不﹝及﹞➃時﹐今年二月已給﹐公可賀我以詩。」公權進詩曰「去歲𨿽無戰﹐今年未得歸。皇恩何以報﹖春➄日得春衣。」﹝《類說》本﹑《總龜》前十七﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》「駕」字作「事未央宮」四字。

➁《類說》此三字作上。

➂《類說》無此二字。

➃《類說》《唐紀》四十有「及」字。

➄《唐紀》「春」作「今」。

七﹑探驪獲珠

元稹﹑劉禹錫﹑韋楚客﹐同會樂天捨﹐各賦《金陵懷古》。劉詩先成。白曰「四人探驪﹐子先獲珠﹐所餘麟角﹐何用﹗」三公乃遂罷作。﹝《類說》本﹞

案﹕此出《鑑誡錄》卷七。惟《鑑誡錄》所引劉詩乃《西塞山懷古》﹐非《金陵懷古》﹐當有誤。

八﹑詩瓢

﹝唐末蜀州有唐求﹐➀放曠疏逸﹐方外人也。吟詩有所得﹐卽將﹞➁槁撚爲丸﹐投大瓢中。後臥病﹐投瓢於江﹐曰「玆瓢➂苟不沈沒﹐得之者方知吾苦心耳。」瓢至新渠江﹐➃有識者曰「此唐山人詩瓢也。」接得十才二三。《題鄭處士隱居》曰﹕﹝「不信➄最淸曠﹐及來愁已空﹞。➅數點石泉➆雨﹐一溪霜葉風。業在有山處﹐道成無事中。﹝酌盡一杯酒﹐➇老➈夫顏亦紅。」﹞➉《贈﹝行﹞⑾如上人》云「不知名利苦﹐念佛老岷峨。⑿補衲云千片﹐焚香篆一窠。戀山人事少﹐憐客道心多。日日齋鐘罷﹐⒀髙懸瀘水羅。」《題靑城山範賢觀》﹕「數里緣山不厭難﹐爲尋眞訣問黃冠。苔鋪翠點仙⒁橋滑﹐松濕⒂香梢古道寒。畫旁綠畦薅⒃嫩玉﹐夜開紅竈撚新丹。孤鐘⒄已斷泉聲在﹐風動瑤花月滿壇。」﹝《類說》本﹑《總龜》前四十四﹑《竹莊》二十一﹑《樂趣》十七﹞

案﹕此則亦見黃休復《茅亭客話》卷三。又《茅亭客話》更有《贈僧詩》一首。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》五十作「球」。

➁《類說》無以上諸語﹐僅作「唐求喜吟詠」五字。

➂《玉屑》《竹莊》「瓢」作「文」。

➃《類說》「渠江」作「橋」。

➄《茅亭客話》「不信」作「聞說」。

➅《類說》無此二句﹐據《總龜》增。

➆《唐紀》「石泉」作「泉石」。

➇《唐紀》《茅亭客話》「酒」作「樽」。

➈《茅亭客話》「老」作「病」。

➉《玉屑》二又二十均引至此。又《類說》無此二句。

⑾《唐紀》《茅亭客話》有「行」字。

⑿《茅亭客話》「峨」作「陁」。

⒀《茅亭客話》「罷」作「後」。

⒁《唐紀》「仙」作「山」。

⒂《唐紀》《竹莊》「濕」作「織」。

⒃《竹莊》《茅亭客話》「薅」作「鋤」。

⒄《竹莊》《茅亭客話》「孤鐘」作「鐘聲」。

九﹑戀鏡湖春色

元稹廉問浙東﹐喜官妓劉采春。稹嘗有詩➀云「因循歸未得﹐➁不是戀鱸魚。」人➂注之曰「戀鏡湖春春色耳」。謂劉采春也。﹝《類說》本﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》作《題東武亭詩》。

➁《總龜》錄全詩﹐此句前有「役役閒人事﹐紛紛碎簿書﹐功夫兩衙盡﹐畱滯七年餘﹐病痛梅天發﹐親情海岸疏」諸語。

➂《總龜》作「盧簡夫侍禦」。

一○﹑鄭鷓鴣梅河豚

﹝梅聖兪《河豚詩》曰「春洲生荻芽﹐春岸飛楊花。河豚於此時﹐貴不數魚蝦。」劉原➀甫戲曰﹕﹞➁「鄭都官有《鷓鴣詩》﹐謂之鄭鷓鴣。﹝聖兪有《河豚詩》﹐當呼有➂梅河豚也。」﹞➃﹝《類說》本﹑《總龜》前三十九﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「原」原作「厚」﹐疑誤。

➁《類說》無以上諸語﹐據《總龜》補。

➂「有」當作「爲」。

➃《類說》無此二語。

一一﹑瑞錦窠

禮部郎中掌省中文翰﹐謂之瑞﹝錦﹞➀窠。

案﹕此語亦見《春明退朝錄》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀原脫「錦」字。

一二﹑淮西碑帽子

劉夢得曰「柳八駁➀韓一➁八《平淮西碑》云﹕『左飡右粥』﹐何如我《平淮西雅》之云『仰父撫➂子。』」柳云「韓《碑》兼有帽子﹐使我爲之﹐便說用兵伐叛矣。」劉曰「韓《碑》劉➃《雅》﹐予爲詩➄云﹕『城中➅早➆雞喔喔鳴﹐城頭鼓角聲➇和平』﹐美李愬入蔡賊無覺者者。落句云﹕『始知➈元和十二載﹐四海重見升平時』﹐➉言十二載﹐以見平淮西之年。」﹝《總龜》前五﹑《類說》本﹞

案﹕此則見《唐語林》二。《類說》本原文云「柳子厚謂韓退之《平淮西碑》猶有帽子﹐僕若爲之﹐便說用兵伐叛事。」又云「『左飡右粥』何如我《平淮西雅》之『仰父俯子』。」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》「駁」誤作「駿」。

➁《唐紀》「一」作「十」。

➂《類說》《全唐詩》十三「撫」作「俯」。

➃案「劉」當作「柳」。

➄《唐紀》「予爲詩云」作「餘詩有云」。

➅《劉賓客集》「城中」作「汝南」。

➆《唐紀》「早」作「晨」。

➇《劉賓客集》「聲」作「音」。

➈《唐紀》「知」作「於」﹐《集》「始知」作「忽驚」。

➉《集》及《唐紀》作「重見天寶承平時」。

一三﹑捉語意合處

元和中﹐長安有沙門善病人文章﹐➀尢能捉人語意相合。張籍喜之。➁一日➂得句曰「長因送人處﹐憶得別家時」﹐謂似應不與前輩合也。➃僧曰「此有人道來。」籍曰「何人﹖」僧曰「見他桃李樹﹐➄憶著➅後園枝。」➆籍大笑。﹝《總龜》前六﹑《類說》本﹞

案﹕此則出《摭言》卷十三。又《樂趣》二引此則作《珊瑚詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》作「唐詩僧善論詩」。

➁《摭言》作「頗恚之」。

➂《總龜》「一日」作「或」﹐據《類說》攺。《摭言》作「因」﹐因上有「冥搜愈切」四字。

➃《類說》作「自謂古人未道」。

➄《太平廣記》一九八引《摭言》「樹」作「發」。

➅《類說》《摭言》「憶著」均作「思憶」。

➆《摭言》「枝」作「春」。

一四﹑樂天之宮

有商客過海值➀風﹐﹝俄抵一所﹐門宇聳秀﹐珍器爛然﹐﹞➁云是樂天之宮。➂樂天聞之﹐作二絕云「近有人從海上回﹐海山深處見➃樓臺。中有仙龕藏➄一室﹐皆言➅此待樂天來。」又云「吾學空門不➆學仙﹐恐君此語➇是虛傳。海山不是吾歸➈處﹐歸則須➉歸兜率天。」﹝《類說》本﹑《總龜》前四十五﹑《樂趣》十七﹞

案﹕此則見《太平廣記》四十八引《逸史》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》「值」作「遇」。

➁《類說》此數句作「抵一闕」三字。

➂《總龜》「宮」作「居」。

➃《總龜》「見」作「是」。

➄《總龜》「藏」作「開」﹐《香山集》作「虛」。

➅《香山集》「皆言『作」多傳「。

➆《香山集》」不「作」非「。

➇《香山集》」語「作」說「。

➈《總龜》」歸「作」居「。

➉《總龜》」須「作」惟「﹐《太平廣記》《香山集》」則惟「作」卽應「。

一五﹑詩中虎

詠牡丹詩甚多。羅鄴云﹕」落盡春紅始見➀花﹐幄籠輕日護香➁霞﹔➂買栽池館恐無地﹐看到子孫能幾家﹖「人皆謂之詩中虎。➃﹝《類說》本﹑《總龜》前六﹑《竹莊》十三﹑《樂趣》十﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《竹莊》」見「作」著「。

➁《樂趣》」香「作」幽「。

➂案《全唐詩話》五﹑《竹莊》十三﹑《唐紀》六十八﹑《全唐詩》二十四此句均作」花時比屋事豪奢「﹐幄籠句爲此詩第六句。

➃《總龜》作」此詩中之虎也「。

一六﹑宋之問口過

宋之問﹐天后朝求爲北門學士﹐不許﹐乃作《明河篇》以見其意﹐云﹕」明河可望不可親﹐願得乘槎一問津﹐更將織女支機石﹐還訪臨邛賣卜人。「天后曰﹕」吾非﹝不﹞➀知其才調﹐但以其有口過耳。「之問有齒疾﹐口臭故也。《本事詩》已載。﹝《類說》本﹞

案﹕此則出《本事詩》。《類說》本此條與上條合﹐疑當爲另一條。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀」不「字據《本事詩》補。

一七﹑迷樓

➀浙人項升進新宮圖﹐﹝隋煬帝﹞➁覽之大悅。令揚州依圖營建﹐➂經歲而成﹐帑庫爲之一空。幸之﹐喜謂左右曰﹕」使眞仙遊其中﹐亦當自迷也。可目之曰迷樓。「➃﹝每一幸卽經月﹐宮女無數﹐後宮多不得進。有侯夫人者﹐有美色﹐忽自縊於棟下。臂懸錦囊﹐左右取進﹐有《自感詩》三首。其一曰﹕」庭絕玉輦進﹐芳艸漸成窠。隱隱聞簫鼓﹐君恩何處多﹖「其二曰﹕」欲泣不成淚﹐悲來翻彊歌。庭花方爛熳﹐無計柰春何﹗「其三曰﹕」春陰正無際﹐獨步意如何﹖不及閒花艸﹐翻承雨露多。「又云﹕」妝成多自恨﹐➄夢好卻成悲。不及楊花意﹐春來到處飛。「又《遣意》云﹕」祕洞扃仙卉﹐雕房➅鎖玉人。毛君眞可戮﹐不肯寫昭君。「煬帝見詩﹐反復傷感﹐視其屍已死﹐顏色尙爾﹐厚禮葬之。﹞﹝《類說》本﹑《總龜》前二十五﹞

案﹕此則出《迷樓記》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》此句前有」隋煬帝迷於聲色﹐髙昌薦「諸字。

➁《總龜》此句無」隋煬帝「三字。

➂《總龜》此句作」卽日召有司具材役夫「。

➃《類說》引至此﹐以下據《總龜》增。

➄《迷樓記》」恨「作」惜「。

➅《迷樓記》」房「作」窗「。

一八﹑馬三花

﹝唐開元天寶間﹐承平日久﹐世尙難微﹐多愛三花飾馬。郭若虛家藏貴戚閱馬圖﹐中有三花馬。蘇大參家有韓幹畫三花禦馬。晏元獻家藏一畫﹐號國出行圖﹐亦有三花馬。﹞➀三花者﹐剪鬃➁爲三瓣﹝也﹞。➂白樂天詩云﹕」舞衣裁四葉﹐馬鬣剪三花「➃。﹝《類說》本﹑《總龜》前二十八﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》無以上諸語﹐僅作」韓幹畫閱馬圖並禦馬皆有三花馬「。

➁《類說》」鬃「作」發「。

➂《總龜》無」也「字。

➃《總龜》」花「下有」是也「二字。

一九﹑舉人試燒燭三條

﹝唐制﹕舉人試﹐日旣暮﹐許燒燭三條。﹞➀韋承貽﹐﹝咸通➁中策試﹐夜潛紀長句於都堂南壁云﹞﹕➂﹝」裒衣博帶滿塵埃﹐獨上都堂納捲➃回。蓬巷幾時聞吉語﹐棘籬何日卻➄重來。﹞➅三條燭盡鐘初動﹐九轉丹成鼎➆未開。日➇月漸低人擾擾﹐不知誰是謫仙才。「﹝又云﹕」白蓮千朵照廊明﹐一片升平雅韻➈聲。才唱第三條燭盡﹐南宮風月➉畫⑾難成。「﹞⑿﹝《類說》本﹑《總龜》前十﹑《樂趣》十二﹞

案﹕此則出《摭言》卷十五。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》無此語。

➁《摭言》」通「作」光「。

➂《類說》此句作」試日先畢作詩云「。

➃《摭言》」捲「作」試「。

➄《摭言》《唐紀》五十六﹑《全唐詩》二十一」卻「作」免「。

➅《類說》無此四句﹐據《總龜》補。

➆《摭言》」鼎「作」丸「。

➇《摭言》《總龜》」日「作」殘「。

➈《摭言》《唐紀》《全唐詩》」韻「作」頌「。

➉《摭言》」月「作」景「。

⑾《唐紀》」畫「作」寫「。

⑿《類說》無此數語﹐據《總龜》補。

二○﹑鹽曲

交趾有《黃帝鹽曲》。按唐譜有《突厥鹽》《阿鵲鹽》等。施肩吾詩云﹕」顚狂楚客歌成雪﹐媚賴吳娘笑是鹽。「﹝《類說》本﹞

二一﹑飲硯水

禮部試不給茶湯﹐但飲硯水﹐皆黔其口吻。﹝《類說》﹞

二二﹑調脂弄粉垛疊死人

徐仲稚﹑李九臯俱善詩。徐詩富艷﹐李多用事。李謂徐公曰﹕」﹝公﹞➀詩如美女﹐善調脂粉。「徐曰﹕」公乃鬻冥器者﹐但垛疊死人耳。「﹝《類說》本﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀案當脫」公「字。

二三﹑秋聲詩

徐鍇作《秋聲詩》﹕➀」井梧紛➁墮砌﹐塞雁遠橫空。雨滴➂莓苔老﹐➃風吹➄薜荔紅。「﹝《類說》本﹞

案﹕《總龜》前二引此則作《詩史》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《詩史》」秋聲詩「作」秋詞「。

➁《詩史》」紛「作」分「。

➂《詩史》」滴「作」久「。

➃《詩史》」老「作」紫「。

➄《詩史》」風吹「作」霜濃「﹔《玉壺淸話》」風歸「。

二四﹑釣叟圖

張文懿家有《春江釣叟圖》﹐上有李煜➀《漁父詞》二首。其一曰﹕」浪花有意千里雪﹐桃花無言一隊春。一壺酒﹐一竿鱗。世上如儂有幾人﹖「其二曰﹕」一棹春風一葉舟﹐一輪繭縷一輕鉤。花滿渚﹐酒滿甌。萬頃波中得自由。「﹝《總龜》前二十﹑《類說》本﹑《鄭五代》一﹑王校《王五代》一﹞

案﹕《類說》本頗多刪節﹐僅云」世傳《江南釣叟圖》﹐上有《漁父詞》二首﹐有』繭縷一釣輕『之句「。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《五代詩話》作」李后主「。

二五﹑長年三老

川陜呼梢工篙手爲三長老。➀﹝蓋➁推一船之最尊者言之。﹞➂杜詩云﹕」長年三老歌聲➃裏﹐白馬灘前白➄浪中。「﹝《總龜》前十八﹑《類說》本﹑《歷代》三十八﹞

案﹕戴埴《鼠璞》云﹕」《古今詩話》謂川陜以篙手爲三長老﹐蓋惟一船之最尊者言之。「趙與時《賓退錄》云﹕」長讀如長幼之長﹔攤錢﹐謂博也。「又案﹕此則亦見江休復《醴泉筆錄》下。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《歷代》無」長「字。

➁《歷代》」蓋「作」乃「。

➂此句據《鼠璞》及《歷代》補。《歷代》」之「下有」耳「字。

➃《賓退錄》四引作」長歌「。

➄《類說》」白「作」髙「。案《少陵集》作」白晝攤錢髙浪中「。《醴泉筆錄》同。

二六﹑水鳥

鸊鵜﹐水鳥也。其膏可以塗刀劍﹐令不銹。﹝《爾雅注》云﹐膏玉瑩劍續英華﹞➀﹝古﹞➁詩云」馬銜苜蓿葉﹐劍瑩鸊鵜膏「➂是也。﹝《類說》本﹑《總龜》前二十八﹑《樂趣》六﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》無此數字﹐據《總龜》增。案《爾雅﹟釋鳥》鸊字注云﹕」鸊﹐鸊鵜﹐似鳧而小﹐膏中瑩刀「﹐文與此異。

➁《總龜》無」古「字。

➂案此戴嵩《度關山詩》。

二七﹑打瘠詩

盧延讓《哭邊將詩》➀曰﹕」自是碉砂發﹐非干炮石傷。牒多身上職﹐➁盌大背邊瘡。「人謂是打瘠詩。﹝《類說》本﹞

案﹕此則亦見《詩史》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《詩史》作《哭陣亡將》詩。

➁《詩史》」職「作」字「。

二八﹑爾汝歌

孫皓爲晉﹝所滅﹞﹐➀封歸命侯。武帝問皓曰﹕」聞南人好作爾汝詩﹐爾頗能否﹖「皓﹝被酒➁﹞舉觴曰﹕」昔與汝爲鄰﹐今與汝爲臣﹐勸汝一杯酒﹐令妝壽萬春。「帝悅➂之。﹝《類說》本﹑《總龜》前三十五﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》無此二字﹐據《總龜》增。

➁《類說》無此二字﹐據《總龜》增。

➂《總龜》」悅「作」悔「。

二九﹑第三廳

兵部李濤字➀社翁﹐《寄翰林求酒一絕》云﹕」社翁今日沒心情﹐爲乏治➁聾酒一缾。惱亂玉堂將欲徧﹐依稀媚➂到第三廳。「﹝《類說》本﹞

案﹕此則見《李文正公談錄》﹐亦見《石林詩話》。又《總龜》前三十九有此﹐未言出處。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》作」小字「。

➁《總龜》及《全唐詩話續編》上」治「作」逃「。

➂」媚「當作」巡「。《總龜》及《全唐詩話續編》作」循「。

三○﹑鐘山公

後唐李建勛出師臨川﹐歸拜司空﹐累表乞致仕﹐自稱鐘山公﹐詔授司徒﹐不起。學士楊➀悅致狀賀之。建勛答詩曰﹕」司空猶未許﹐➁那➂敢作司徒﹐幸有山公號﹐如何➃不見呼﹖「先是﹐宋齊丘退歸九華﹐未碁﹐一徵而起﹐時論少之。或以建勛比宋者﹐因作詩曰﹕」桃花流水須相信﹐不學劉郎去又來。「﹝《類說》本﹞

案﹕此則出《江表誌》及《南唐書》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀」楊「當作」湯「。

➁《江表誌》」未許「作」不作「。

➂《南唐近事》」那「作」爭「。

➃原作」何如「﹐據《南唐近事》攺。

三一﹑賈至詠薛瑤英詩

元載納薛瑤英爲姬﹐處以金絲帳﹐卻塵褥﹐衣以龍綃衣。賈至詩曰﹕」舞祛銖衣重﹐笑疑桃臉開。方知漢成帝﹐虛築避風臺。「

案﹕此則出《杜陽雜編》卷上。

三二﹑何遜能詩

何遜八歲能詩。沈約曰﹕」每讀卿詩﹐一日三復不已。「故李義山詩曰﹕」寄言何遜休聯句﹐瘦盡東陽姓沈人。「

三三﹑太白入月

李太白三擬詞選不如意﹐悉焚之﹐惟畱《恨》《別賦》。及祿山反﹐制《胡無人》云﹕」太白入月敵可摧。「及祿山死﹐太白入月去。

三四﹑杜詩

楊大年不喜杜子美詩﹐謂之村夫子。有鄕人以子美詩彊大年➀曰﹕」公試爲我續』江漢思歸客『一句。「大年亦爲屬對。鄕人曰﹕」乾坤一腐儒。「大年默然➁。﹝歐公亦不甚愛杜詩﹐而謂韓退之絕倫。退之於唐世文章﹐未嘗屈下﹐獨稱李﹑杜不已。歐公不悅子美﹐所不可曉﹔則又愛賞李白﹐將太白騰趠飛動﹐易爲感動歟﹞﹖➂﹝《類說》本﹑《總龜》前五﹞

案﹕此出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》」大年「下有」不服困「三字。

➁《總龜》」默然「作」似少屈「。《中山詩話》作」默然似少屈「。

➂《總龜》無以上數語。

三五﹑張文昌馬詩

張文昌﹝樂府詞淸麗深婉﹐五言亦平淡可喜﹐至七言詩則質多文少。﹞➀《謝裴司空➁馬詩》云﹕」乍離華廏移➂蹄澀﹐初到貧家舉眠驚。「乃一遲鈍不能行多驚馬也。﹝詩人之辭微而顯﹐亦少其比﹞。➃﹝《類說》本﹑《總龜》前五﹞

案﹕此出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》《中山詩話》均有此數語﹐《總龜》無之。

➁《全唐詩》十四」司空「下有」寄「字。

➂《總龜》」移「作」疑「。

➃《類說》無此二語﹐據《總龜》增。

三六﹑詩動靜

古人➀有」風定花猶落「之句﹐﹝無人能對﹞。➁舒王對以」鳥鳴山更幽「﹐﹝本宋王籍詩。元對」蟬噪林逾靜﹐鳥鳴山更幽「﹐上下句只是一意。若對」風定花猶落』﹐則﹞➂上句靜中有動﹐下句動中有靜。﹝《類說》本﹑《總龜》前五﹑《樂趣》二﹑《名言》三﹞

案﹕此則出《夢溪筆談》卷十四。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》「人」作「時」。

➁《類說》無此語﹐據《總龜》增。

➂《類說》無「本宋王籍詩」至此數語﹐據《總龜》增。

三七﹑院落深沈杏花雨

舒王➀云「梨花一枝春帶雨」﹐「桃花亂落如紅雨」﹐「珠簾暮捲西山雨」﹐皆警句也。﹝然終﹞➁不若「院落深沈杏花雨」爲佳﹐➂﹝言盡而意不盡也。﹞➃﹝《類說》本﹑《總龜》前六﹑《鑑衡》一﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《修辭鑑衡》作「王荊公」。

➁《總龜》無「終」字﹐《鑑衡》無「然」字。

➂《鑑衡》「佳」作「優」。

➃《總龜》無此句。《鑑衡》「不盡」作「有餘」。

三八﹑範希文詩

範希文《贈釣者詩》云「江上往來人﹐盡愛鱸魚美。看君一葉舟﹐出沒風濤裏。」又觀杜詩﹕➀「一棹輕如葉﹐旁觀亦➁損神。他時➂在平地﹐無忽險中人。」﹝《類說》本﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀案《後山詩話》﹐此是範仲淹《淮上遇風詩》。

➁《後山詩話》「亦」作「欲」。

➂《後山詩話》「時」作「年」。

三九﹑文喜宴賜詩

太宗好文﹐每進士及第﹐賜文喜宴禦制詩﹐遂爲故事。仁宗詩尢多。有云「寒儒逢景運﹐報國合何如﹖」

案﹕此事出《中山詩話》﹐亦見《庚溪詩話》。

四○﹑蝴蝶詩

謝學士《吟蝴蝶詩》﹝三百首﹐人呼爲謝蝴蝶﹐其間絕有佳句﹐﹞➀如➁「狂隨柳絮有時見﹐舞入梨花何處尋。」﹝又曰「江天春晚暖風細﹐相逐賣花人過橋。」古詩有「陌上斜飛去﹐花間倒翅回」﹐又云「身似何郎貪➂傅粉﹐心如韓壽愛偸香」﹐終不若謝➃句意深遠。﹞➄﹝《類說》本﹑《總龜》前六﹑《玉屑》十﹑《名言》六﹞

案﹕《說詩樂趣》卷十引此則作《直方詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》無此數語﹐據《玉屑》增。

➁《類說》「如」作「云」。

➂《玉屑》「貪」作「全」。

➃《名言》無「古詩」至「終不若謝」數語。

➄《類說》無「又曰」至此數語﹐據《總龜》《玉屑》增。

四一﹑李氏宮中詩

歐公云﹕詩源乎心﹐貧富愁樂﹐皆系其情。江南李氏宮中詩曰「簾日已髙三丈透﹐金鑪次第添香獸﹐紅錦地衣隨步皺。佳人舞點金釵澑﹐酒惡時拈花蕊嗅﹐別殿微聞簫鼓奏。」➀與夫「時挑野菜和根煮﹐亂斫生柴帶葉燒」異矣。﹝《類說》本﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀案此李后主《浣溪沙詞》。

四二﹑丘浚詩

丘浚至山陽﹐太守召飲。浚詩曰「醜卻天下婦➀人面﹐止得世間君➁子心。」﹝《類說》本﹞

案﹕此則見《翰府名談》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《翰府名談》「婦」作「美」。

➁《翰府名談》「君」作「男」。

四三﹑調元地養病坊

王隨入相而病甚﹐➀尢好釋氏。時有人作詩曰「誰謂調元地﹐番成養病坊。但見僧盈室﹐寧知➁火燎➂房。」﹝《類說》本﹑《總龜》前二十六﹞

案﹕此則亦見《江鄰幾雜誌》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》此句作「王文惠相府中病」。

➁《類說》「知」作「如」﹐《江鄰幾雜誌》作「憂」。

➂《江鄰幾雜誌》「燎」作「掩」。

四四﹑魏野詩

章聖遣使召魏野﹐仲先聞使至﹐畱詩一聯於壁﹐而遽去。➀云「洗硯魚吞墨﹐烹茶鶴避煙。」使還﹐以壁間詩對。章聖曰「野不求仕矣。」遂不召。﹝《總龜》前四十四﹑《類說》本﹑《樂趣》十七﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》作「魏野隱華山﹐眞宗屢召不起﹐畱題壁間遁去」。

四五﹑三入翰林

劉子儀三入翰林﹐詩曰「蟠桃三竊成何味﹖上盡➀鰲頭勢➁轉孤。」﹝《類說》本﹞

案﹕《總龜》前三十八有此則﹐文詞較詳﹐不言出處。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「盡」原作「畫」﹐據《總龜》攺。

➁《總龜》「勢」作「迹」。

四六﹑江南曲

寇萊公年十九﹐➀﹝進士及第﹐知東巴➁縣﹐詩云「野➂水無人渡﹐孤舟盡日橫。」﹞➃又爲《江南春》➄詩云﹕﹝「波渺渺﹐柳依依。孤村芳艸遠﹐斜日杏花飛。﹞➅江南春盡離腸斷﹐蘋滿汀洲人未歸。」﹝膾炙人口。﹞➆﹝《總龜》前十三﹑《類說》本﹞

案﹕此出《溫公續詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》「年十九」作「少年時」。

➁《溫公續詩話》作「巴東」。

➂《寇忠湣公詩集》「野」作「遠」。

➃《類說》無「進士及第」至「盡日橫」諸語。

➄《類說》作「江南曲」。

➅《類說》無「波渺渺」至「杏花飛」諸句。

➆《類說》無此句。《類說》下有「又云﹕『日暮江南一望時﹐愁情不斷如春水』﹐意皆淒慘﹐末年果南遷」諸語。

四七﹑江山畱人

蘇子美﹝久﹞➀失意﹐﹝秋日﹞➁登蘇之閶門﹝題﹞➂云「年光冉冉催人老﹐➃云物涓涓➄又變秋。家在鳳凰城闕下﹐江山何事➅苦相畱﹖」又書其旁云「江山畱人也﹐﹝人畱江山也。」卒不用﹐亦詩之讖。﹞➆﹝《總龜》前三十二﹑《類說》本﹑《宋紀》十四﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》有「久」字。

➁《類說》無此二字。

➂《類說》有「題」字。

➃《類說》作「時光苒苒都如夢」。

➄《類說》作「風物蕭蕭」。

➅《類說》「何事」作「安用」。

➆《類說》無「人畱江山也」諸語。

四八﹑湘靈鼓瑟詩

錢起寓宿驛舍﹐窗外有人詠曰「曲終人不見﹐江上數峯靑。」及殿➀試《湘靈鼓瑟詩》﹐落句意久不屬﹐遂以此一聯續之﹐因中魁選。➁﹝《類說》本﹞

案﹕此事見《唐詩紀事》三十。又《總龜》前四十八引此﹐不言出處﹐但於下節引《古今詩話》﹐知卽《詩話》中文。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》「及殿」二字作「起怪之﹐十年後﹐就試座主李時」諸語。

➁《總龜》此句後舉此詩全文。

四九﹑閩士詩賦

章聖➀朝﹐試《天徳淸明賦》﹐有閩士破題云「天道如何﹖仰之彌髙。」➁會考試者亦閩人﹐遂中選。又荊南士人吟雪詩﹐用先字韻﹐其末句云「十二峯前➂旋旋➃添➄。」﹝《總龜》前二十九﹑《類說》本﹑《耆舊續聞》七﹑《示兒編》二十三﹞

案﹕此出《中山詩話》。又案《永樂大典》八百二十三卷引《宰相令復癡聾》云「近世士大夫頗笑閩人作賦協韻云『天道如何仰之彌髙』﹐殊不知蘇子由蜀人也﹐文集第一卷

《嚴顏碑》長韻磨訛髙豪何曹河戈亦相間而用云。」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》作「眞宗」。

➁原注﹕「髙」讀作「歌」。

➂《中山詩話》「前」作「巒」。

➃《履齋》《示兒編》「旋旋」作「漸漸」。

➄原注﹕「添作天」。

五○﹑詩人用也字

詩家用「也」字﹐本皆音「夜」。杜詩云「淸袍➀也﹝自公➁﹞」﹔元稹➂云「也向慈恩寺裏➃遊。」今人讀﹝爲﹞➄如字﹐非也。﹝《類說》本﹑《總龜》前二十九﹑《示兒編》二十三﹞

案﹕此出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「袍」原作「絕」﹐據《中山詩話》《示兒編》攺。

➁《總龜》脫「白公」二字﹐據《中山詩話》補。

➂《中山詩話》「元稹」作「白公」。案此元稹《使東川梁州夢詩》﹐疑《中山詩話》誤。

➃《唐紀》三十七﹑《全唐詩》十五「寺裏」作「院院」。

➄《類說》無「爲」字。

五一﹑使契丹詩

刁約使契丹詩曰「押燕移➀離畢﹐看房賀跋支。餞行三匹裂﹐➁密賜十貔貍。」皆紀實也。移離畢﹐官名﹐如中國執政官。賀跋支﹐如執衣防➂閣。匹裂﹐小木罌➃以色綾➄木爲之﹐如黃漆。貔貍﹐形如鼠而大﹐﹝穴居﹐食穀粱﹐嗜肉➅﹞﹐狄人爲珍膳﹐﹝味如豚肉而脆➆﹞。﹝《總龜》前十八﹑《類說》本﹞

案﹕此則出《夢溪筆談》卷二十五。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》「移」作「稜」﹐當誤。

➁《類說》「裂」作「制」﹐下同。

➂《類說》「衣防」二字作「房」。

➃「罌」原作「瞿」﹐據《筆談》攺。

➄《類說》「綾」作「綬」。

➅《類說》無「穴居」二語。

➆《類說》無此語。《夢溪筆談》「豚肉」作「豘子」。

五二﹑夜宴詩

施肩吾《夜宴詩》﹕「曲闌如畫買不眠﹐➀玉鑪夜起沈香煙﹐靑蛾一行十二仙﹐欲笑不成桃花然。碧窗弄嬌梳洗晚﹐戶外不知銀漢➁轉﹐被郎嗅罰琉璃➂盞﹐酒入四肢紅玉軟。」﹝《類說》本﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》四十一作「蘭缸如晝曉不眠」。

➁《唐紀》「銀漢」作「云澤」。

➂《唐紀》「琉璃」作「屠蘇」。

五三﹑四夷妙賦三酌酸文

錢熙﹐太宗時進《四夷來王賦》﹐擢館職。嘗撰《三酌➀酸文》。文略曰「渭川➁凝碧﹐早拋釣月之流﹔商➂嶺排靑﹐不遂➃眠云之客。」➄又「年年落第﹐春風從➅泣於遷鶯﹔處處羈遊﹐夜雨空悲➆於斷雁」。及卒﹐李慶孫哭之曰「四夷妙賦無人誦➇﹐三酌酸文舉世傳。」﹝《類說》本﹞

案﹕此則出《玉壺淸話》卷七﹐亦見《娛書堂詩話》及何喬遠《閩書》。又《總龜》前四十三引此只言《詩話》﹐不言《古今詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《玉壺淸話》「酌」作「釣」﹐下同。

➁《閩書》「川」作「水」。

➂《閩書》「商」作「髙」。

➃《玉壺淸話》《閩書》「遂」作「逐」。

➄《玉壺淸話》「客」作「侶」。

➅《玉壺淸話》《閩書》「從」作「徒」。

➆《玉壺淸話》「悲」作「傷」。

➇《娛書堂詩話》「誦」作「繼」。

五四﹑渥窪馬賦

喬彜試《渥窪馬賦》曰「四夷曳練﹐翻翰海之驚波﹔一噴生風﹐下湖山之碎葉。」﹝《類說》本﹞

五五﹑伐兩京道中槐

貞元中﹐度支欲取兩京道中槐樹爲薪﹐更栽小桃。渭南尉張造牒曰「召伯所憇﹐尙勿翦除﹔先帝舊遊﹐豈宜斬伐﹗」乃止。﹝《類說》本﹞

五六﹑有客謂張三影

﹝張子野郎中善歌詞﹐嘗作《天仙子》云「云破月來花弄影」﹐士大夫皆稱之。子野初謁歐公﹐迎之坐﹐語曰「好『云破月來花弄影』﹐恨相見之晚也」﹞。➀有客謂張子野曰「人皆謂公爲張三中﹐卽心中事﹐眼中淚﹐意中人也。」公曰「何不目我➁三影﹖」﹝客不曉。公曰﹕﹞➂「『云破月來ㄅ啊咳嶗療鵒毖咕SUP﹥➃花影』﹐『柳徑無人墜風絮無影』。此予平生﹝所﹞➄得意➅也。」﹝《類說》本﹑《叢話》前三十七分分二節﹞

案﹕《總龜》前四十有此則﹐不注出處﹐但此節後爲《古今詩話》﹐且與《類說》《叢話》所引同﹐知亦《詩話》中語﹐《總龜》偶遺之耳。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀以上數語據《總龜》補。《叢話》亦有此﹐但與下文分爲二節。

➁《總龜》《叢話》「我」均作「之爲」。

➂此五字據《叢話》補﹐《總龜》亦有之﹐《總龜》「曉」作「諭」。

➃《總龜》《叢話》「壓捲」作「押捲」。

➄《叢話》有「所」字。

➅《總龜》「意」下有「句」字。

五七﹑艸詞

林逋詠艸詞云﹕➀「金穀年年﹐亂生春色誰爲主﹖餘花落處﹐滿地和煙雨。又是離歌一闋﹐長亭暮﹐王孫去﹐萋萋無數南北東西路。」➁﹝《類說》本﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》作「林和靖工於詩文﹐善爲詞﹐嘗作《點絳唇》云」。

➁《總龜》此句後有「乃艸詞爾謂終篇無艸詞」二語。

五八﹑太宗詩

陜府唐昭宗有詞云「安得有英堆﹐迎歸大內中。」逍遙樓有太宗詩云「昔乘匹馬去﹐今驅萬乘來。」➀气象不侔矣。﹝《類說》本﹞

案﹕《詩史》亦載此事。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《詩史》「來」作「歸」。

五九﹑增三班奉職俸

唐➀制﹕三班奉職﹐月俸七百﹝驛券﹐羊﹞➁肉半斤。祥符中﹐有人題於驛舍➂曰「三班奉職實堪悲﹐卑賤孤寒卽可知。七百料錢洎甚使﹐➃半斤羊肉幾時肥﹖」朝廷﹝聞之﹐謂如此﹝何以﹞➄責廉﹞﹐➅遂議增俸。﹝《總龜》前三十八﹑《類說》本﹞

案﹕此則見彭乘《墨客揮犀》卷一。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《類說》《墨客揮犀》「唐」作「舊」。

➁《類說》無「驛券羊」三字﹐《墨客揮犀》無「羊」字。

➂《類說》「於驛舍」三字作「壁」。

➃《類說》《墨客揮犀》「洎甚使」作「何日富」。

➄《墨客揮犀》有此二字。

➅《類說》無「聞之謂如此何以責廉」數字。

六○﹑李至桃花犬歌

淳化中﹐合州貢桃花犬﹐甚小而性急﹐常馴擾於禦榻之側。每坐朝﹐犬必﹝掉尾﹞➀先吠﹐人乃肅然。太宗不豫﹐此犬不食。及上仙﹐號呼涕泗瘦瘠。﹝章聖初卽位﹐左右引令前導﹐鳴吠徘徊﹐意若不忍﹞。➁章聖令諭以奉陵﹐卽搖尾飲食如故﹐詔造大鐵籠施素裀﹐置鹵簿中﹐行路見者流涕。李至作《桃花犬歌》以寄史官錢若水﹐末句云「白麟赤鳳➂且勿喜﹐➃願君書此懲浮俗。」﹝《總龜》前一﹑《宋紀》三﹞

案﹕《宋史》二百六十六《錢若水傳》﹕「太宗畜犬甚馴﹐。。。。。。李至嘗詠其事﹐欲若水書之以戒浮俗﹐若水不從。」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《宋紀》二無「掉尾」二字。

➁《宋紀》無「章聖初」至此數語。

➂《宋紀》作「白魚赤雁」。

➃《宋紀》「喜」作「書」。

六一﹑蔣貽恭蠶詩

蔣貽恭《蠶詩》云「辛勤得繭不盈筐﹐燈下繅絲恨更長。著處不知來處苦﹐但貪身➀上繡衣裳。」➁﹝《總龜》前一﹑《樂趣》八﹑王校《王五代》五﹑《鄭五代》四﹞

案﹕此則當出何光遠《鑑誡錄》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》二十八﹑《全五代詩》五十七「身」作「衣」。

➁《全五代詩》「衣裳」作「鴛鴦」。

六二﹑鄭雲叟詩

華山鄭雲叟有《傷時》一絕云「帆力劈開滄海浪﹐馬蹄踏盡➀亂山靑。浮名浮利濃如➁酒﹐醉得人心死不醒。➂」又《贈霍山秦道士》➃云「老鴉啼猿➄伴采芝﹐有時長嘆➅獨移時。翠蛾紅粉嬋娟劍﹐殺盡世人人不知。」﹝《總龜》前一﹑《樂趣》八﹑《名言》六﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩話》六﹑《唐紀》七十一「盡」作「破」。

➁《全唐詩話》《唐紀》「濃如」作「過於」﹐《樂趣》「如」作「於」。

➂《名言》六引至此。

➃《全唐詩話》《唐紀》作「題霍山秦尊師」。

➄《全唐詩話》《唐紀》作「老鶴玄猿」。

➅《全唐詩話》《唐紀》「嘆」作「嘯」。

六三﹑宋齊丘羯鼓詩

宋齊丘﹐江南二世爲宰相﹐璟尢愛其才﹐然知其不正。一日於華林園試小妓羯鼓﹐召齊丘同宴。齊丘獻詩曰「巧斵➀牙牀鏤紫金﹐最宜平穩玉槽深。因逢淑景開佳宴﹐爲出花奴奏雅音。掌底輕璁孤鶴➁噪﹐枝頭漧快亂蟬吟。開元天子曾如此﹐今日將軍好用心。」﹝《總龜》前一﹞

案﹕李璟時爲諸衛將軍﹐故末句云然。此則亦見《湘山野錄》卷下。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「巧斵」原作「切斷」﹐據《湘山野錄》攺。

➁《全唐詩》二十七「鶴」作「鵲」。

六四﹑李日知詩存規戒

唐李日知爲黃門侍郎﹐安樂公主池館新成﹐中宗臨幸﹐從官預宴賦詩。日知尢存規戒。其卒篇云「所願暫更➀居者佚﹐➁莫➂使時稱作➃者勞。」﹝《總龜》前一﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》八﹑《全唐詩》二十九「更」作「知」。

➁《唐紀》《全唐詩》「佚」作「樂」。

➂《唐紀》《全唐詩》「莫」作「無」。

➃《全唐詩》「作」作「主」。

六五﹑盧汪詩

盧汪➀門族甲於天下﹐舉進士﹐三十尙➁未第﹐爲一絕云「惆悵興亡系綺羅﹐世人猶自選靑娥。越王解破夫差國﹐一个西施已是➂多。」﹝《總龜》前一﹞

案﹕此則出《摭言》卷十。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「汪」原作「任」﹐《唐紀》六十六﹑《全五代詩》八十八作「注」﹐今從《唐摭言》《全唐詩》攺。

➁《摭言》「三十尙」作「二十餘上」。

➂《摭言》《全五代詩》「是」作「太」﹐《唐紀》「已是」作「也太」。

六六﹑梅聖兪啄木詩

範文正公有➀勁節﹐知無不言﹐仁廟朝數出外補。梅聖兪作《啄木詩》以見意曰「啄盡林中蠹﹐未肯出林飛。不識黃金彈﹐雙翎墮落暉。」﹝《總龜》前一﹑《樂趣》八﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「有」《總龜》誤作「言」。

六七﹑夏英公詩

夏英公﹐慶曆中欲眞拜﹐以言者罷除使相﹐知南京﹐➀到任以一詩寄執政云「造化平分荷大鈞﹐腰間新佩玉麒麟。南湖不住栽桃李﹐擬狎➁沙鷗➂過十春。」「海雁橋邊春水深﹐略無塵土到花陰。忘機不取➃人知否﹖自有江➄鷗信此心。」復徙西都﹐張升知諫院﹐作《靑雀詩》寄之﹐曰「弱羽傷弓尙未完﹐孤飛誰敢擬鴛鸞。➅明珠自有千金價﹐莫爲遊➆人作彈丸。」升卒不敢言及之。﹝《總龜》前一﹑《樂趣》八﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》作「知杭州」。

➁《湘山野錄》「狎」作「伴」。

➂《湘山野錄》「鷗」作「禽」。

➃《湘山野錄》「取」作「管」。

➄《宋紀》「江」作「沙」。

➅《中山詩話》《江西詩徵》作「靑雀孤飛毛羽單﹐卑棲豈敢害鵷鸞」。

➆《中山詩話》《江西詩徵》「遊」作「他」。

六八﹑林逋詩郭索鉤輈一聯

歐陽文忠愛林逋詩「艸泥行郭索﹐云木叫鉤輈」﹐以謂語新而屬對親切。鉤輈﹐鷓鴣聲也。﹝李羣玉詩云「方穿詰曲崎嶇路﹐又聽鉤輈格磔聲。」﹞➀郭索﹐嶰行貌。太元曰「嶰之郭索﹐用心躁也。」﹝《總龜》前二﹑《樂趣》六﹞

案﹕此則出《夢溪筆談》十四﹐《墨客揮犀》六。歐詞見《歸田錄》二。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《夢溪筆談》《墨客揮犀》有此數語。

六九﹑楊文公應試詩

楊文公年十一歲﹐建州送入闕下﹐章聖親試一賦二詩﹐頃刻而成﹐令送中書再試。參政李至狀﹕「臣等言押➀送建州十一歲習進士楊億到中書﹐其人來自江湖﹐對天陛➁殊無震惕﹐蓋聖祚承平﹐神童間出﹐臣等令賦《喜朝京闕》詩五言六韻﹐頃刻而成。詩曰﹕『七閩波渺漢➂﹐雙闕勢➃岧峣。曉登云外橫﹐夜渡月中潮』。斷句﹐『願秉淸忠節﹐終身立聖朝』。」﹝《總龜》前二﹑《樂趣》五﹞

案﹕此則亦見《湘山野錄》卷上﹐《孔氏談苑》卷四。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「押」原作「抑」﹐據《湘山野錄》攺。

➁《湘山野錄》「對天陛」作「對揚軒陛」。

➂《湘山野錄》「漢」作「邈」。

➃《孔氏談苑》《湘山野錄》「勢」作「气」。

七○﹑楊文公登樓詩

楊文公﹐數歲不能言﹐一日家人抱登樓﹐忽觸其首﹐便能語。家人曰「旣能言﹐可爲詩乎﹖」曰「可。」遂吟《登樓詩》云「危樓髙百尺﹐手可摘星辰。不敢髙聲語﹐恐驚天上人。」﹝《總龜》前二﹑《樂趣》五﹞

案﹕《西淸詩話》謂此乃李白詩﹐首二句爲「夜宿峯頂寺﹐舉手捫星辰」﹐與此少異。周紫芝《竹坡詩話》亦言「見一石刻乃李太白夜宿山寺所題﹐字畫淸勁而大﹐且云布衣李白作。豈好事者竊太白之詩以神文公之事歟﹖抑亦太白之碑爲僞耶﹖」

七一﹑神童林傑詩

林傑﹐字智用➀﹐五歲與父同遊王仙君➁壇。父曰「能詩乎﹖」傑曰「羽客已登云➂路去﹐丹砂➃艸木盡凋殘。不知千歲➄歸何日﹐空使時人掃舊壇。」又謁唐中丞《七夕詩》曰「七夕今朝➅看碧霄﹐牽牛➆織女渡河橋。家家乞巧望秋月﹐穿盡紅絲幾萬➇條。」唐公曰「眞神童也。」年十歲﹐➈方秋初﹐忽有雙鶴盤空而下﹐忻然下階﹐抱得一隻。父恐非祥﹐令放之﹐鶴升堂而去。是夕得疾而卒。鄭立之➉以詩哭之曰「才髙未及賈生年﹐何事孤魂逐逝川﹖螢聚帳中人已去﹐鶴離臺上月空圓。」﹝《總龜》前二﹑《樂趣》四﹑《全閩》一﹞

案﹕此則亦見《太平廣記》卷一百七十五。《廣記》無鄭立之詩。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》十七﹑《太平廣記》「用」作「周」﹐《唐紀》五十九作「問」。

➁《太平廣記》「君」下有「霸」字。

➂《全唐詩》「云」作「仙」。

➃《太平廣記》《唐紀》《全唐詩》「砂」作「鑪」。

➄《唐紀》《全唐詩》「歲」作「載」。

➅《唐紀》《全唐詩》「朝」作「宵」。

➆《唐紀》作「牛郎」。

➇《唐紀》作「百」。

➈《太平廣記》「歲」作「七」﹐《全唐詩》亦云年十七卒。

➉《全閩詩話》無「之」字。

七二﹑李琪十歲作詩賦

李琪十歲通《六經》﹐父佐王鐸滑州幕﹐聞而異之。會府燕﹐鐸遣人以《三傑賦》試之。琪作賦﹐尾句云「得士則昌﹐非覽罔共。龍頭之友斯貴﹐鼎足之臣可重。宜哉項氏之所以亡﹐﹝有﹞➀一範增而不能用。」鐸曰「大器也。」他日謁帥﹐帥謂琪曰➁﹕「蜀中詔到﹐用夏州托拔思恭爲北京牧﹐復都統﹐可作詩否﹖」琪曰「飛騎日邊來﹐➂﹝鴻恩及夏臺。將從天上去﹐人自日邊來。此處金門遠﹐﹞➃何時玉輦回﹖早平關右賊﹐莫待詔書催。」鐸益異之。﹝《總龜》前二﹞

案﹕此則見《太平廣記》一七五﹐云出《李琪集序》。琪有《金門集》見《宋志》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《太平廣記》無「有」字。

➁《太平廣記》作「他日總角謁鐸﹐鐸顧曰」。

➂《太平廣記》「日邊來」作「經巴棧」。

➃《太平廣記》有此數語。

七三﹑王元之五歲作詩

王元之內翰﹐五歲已能詩。因太守賞白蓮﹐倅言元之能﹐與語於太守。因召而吟一絕云「昨夜三更後﹐姮蛾墮玉簪。馮夷不敢受﹐捧出碧波心。」又云「佳人方素面﹐對鏡理新妝。」守曰「天授也。」﹝《總龜》前二﹑《樂趣》五﹞

七四﹑丘瑃十歲作詩

丘瑃➀十歲謁陳州太守曰「前日寺中聞射﹐因成詩云﹕『殿宇時聞燕雀喧﹐➁虛庭盡日少人行。孤吟獨坐情何限﹐時喜風傳中鵠聲』。」守喜﹐令對「弱柳絲絲搓綠綫」﹐曰「春云片片揭新綿」。﹝《總龜》前二﹑《新安誌》十﹑《宋紀》十一﹑《樂趣》五﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《新安誌》《宋紀》「瑃」作「浚」。

➁《新安誌》《宋紀》「喧」作「鳴」。

七五﹑蔣堂六歲作詩

蔣堂侍郎方六歲﹐父令作《梔子花詩》曰「庭前梔子樹﹐四畔有椏杈。未結黃金子﹐先開白玉花。」﹝《總龜》前二﹞

七六﹑崔鉉童時詩

崔鉉相爲童時﹐隨父謁韓滉﹐指架上鷹﹐令作詩﹐曰「天邊心膽➀架頭身﹐欲擬飛騰未有因。萬里碧霄終一去﹐不知誰是解絳人﹗」﹝《總龜》前二﹑《樂趣》五﹑《名言》八﹞

案﹕此則出尉遲樞《南楚新聞》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《太平廣記》「膽」作「性」。

七七﹑李賀髙軒過詩

李賀字長吉﹐唐諸王孫﹐七歲﹐以長短之制﹐名動京師。韓文公﹑皇甫湜過其父肅﹐➀見其子總角荷衣而出。二公不之信﹐因而試一篇。賀承命忻然﹐操觚染翰﹐旁若無人﹐仍目曰《髙軒過》﹕「華裙織翠靑如蔥﹐金環壓轡搖玲➁瓏﹐馬蹄隱耳➂聲隆隆。入門下馬气如虹﹐﹝云是﹞➃東京才子﹐文章﹝鉅﹞➄公。二十八宿羅心胸﹐﹝九精耿耿貫當中﹞﹔➅殿前作賦聲摩空﹐筆補造化天無功。➆龐眉書客感秋蓬﹐誰知死艸生華風﹔我今垂翅魚➇冥➈鴻﹐他日不羞蛇作龍。」二公大驚﹐以所乘馬聯鑣而還所居﹐親爲束髮。年未弱冠﹐丁內艱。他日舉進士﹐或謗賀不避家諱﹐韓文公特著《辯諱》一篇。不幸未壯室而終。﹝《總龜》前三﹑《樂趣》五﹑《全唐詩話續編》上﹞

案﹕此則出《摭言》卷十。又《漁隱叢話》引此則亦不言《古今詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀案「肅」前當脫一「縉」字。

➁《摭言》「玲」作「冬」。

➂《叢話》「隱耳」作「隱隱」。

➃《叢話》無「云是」二字。

➄《叢話》無「鉅」字。

➅據《李長吉集》卷四補﹐《叢話》「九精耿耿」作「元精照耀」。

➆《總龜》於此句後有「元精炯炯貫當中」七字。

➇《叢話》「負」作「附」。

➈《摭言》「冥」作「天」。

七八﹑張祜徐凝較詩髙下

樂天典杭日﹐江東學子奔杭取解﹕張祜自負詩名﹐而徐凝亦至﹐燕於郡中。樂天諷二子矛盾。祜曰「僕宜爲解首。」凝曰「有何佳句﹖」祜曰「《甘露寺》詩曰﹕『日月光先到﹐山河勢盡來』。➀《金山寺》詩曰﹕『樹影中流見﹐鐘聲兩岸聞。』」凝曰「善則善矣﹐柰無野人➁《瀑布詩》曰﹕『千➂古長如白練飛﹐一條界破靑山色。』」祜愕然﹐一座盡傾。﹝《總龜》前三﹑《樂趣》七﹞

案﹕此則出《摭言》卷二。亦見範攄《雲溪友議》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《雲溪友議》引張祜所吟詩爲「地勢遙尊嶽﹐河流側讓關」二句。

➁《唐紀》五十二作「爭如老夫」。

➂《雲溪友議》「千」作「今」。

七九﹑王曾梅花詩

王沂公布衣時﹐以《梅花詩》獻呂文穆公云「雪中未問和羹事﹐且向百花頭上開。」文穆曰「此生已安排狀元宰相也。」後果然。﹝《總龜》前三﹑《樂趣》七﹑《名言》七﹞

案﹕此則亦見《湘山野錄》上及《歷代吟譜》。

八○﹑王元之贈孫僅詩

孫給事僅及孫曁皆咸平初省試﹐放狀元﹐後各應制舉。給事與兄何齊名﹐有聲場屋。何淳化中魁多士﹐給事下第。有詩曰「前春再就天階試﹐➀應被人呼小狀元。」次舉中甲科﹐王元之以詩贈曰「病中何事➁忽開顏﹖憶➂得詩稱小狀元。粉壁已➃懸龍虎榜﹐錦標爭➄屬鶺鴒原。」﹝《總龜》前三﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀案《澠水燕談錄》三謂此亦王禹偁詩﹐首句作「明年再就堯階試」。

➁《澠水燕談》「事」作「幸」。

➂《澠水燕談》「憶」作「記」。

➃《澠水燕談》「已」作「乍」。

➄《澠水燕談》「爭」作「終」。

八一﹑姚嗣宗以詩受韓魏公知

姚嗣宗詩云「踏碎➀賀蘭石﹐掃淸西海塵。布衣能效死﹐➁可惜作窮鱗。」韓魏公安撫關中﹐薦試大理評事。➂﹝《總龜》前三﹞

案﹕此則亦見《續湘山野錄》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《邵氏聞見錄》十六「碎」作「破」。

➁《聞見錄》「能效死」作「有此志」。

➂《聞見錄》「評事」作「寺丞」。

八二﹑髙越鷂子詩

髙越遊河朔﹐有州牧欲以女妻之。越作《鷂子詩》云「雪爪星眸眾鳥歸﹐➀摩空➁專候➂整毛衣。虞人莫謾張羅网﹐未肯平原淺艸飛。」﹝《總龜》前三﹑《樂趣》八﹑《名言》六﹞

案﹕此事出《南唐近事》。本傳謂「盧文進有女﹐美而慧﹐善屬文﹐時稱女學士。越聞而慕焉﹐往謁文進﹐文進遂以妻之。文進南奔﹐越與俱﹐初投鄂帥張宜﹐久不見知。越詠鷹誚之曰﹕『晴空不礙摩天翻﹐未肯平原淺艸飛。』」說與此異。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》七十一「鳥」作「所」。《全唐詩》二十七「從鳥歸」作「世所稀」。

➁《南唐近事》「空」作「天」。

➂《南唐近事》《唐紀》《全唐詩》「候」作「待」。

八三﹑劉景文題芝山寺壁

劉景文作饒州監酒﹐得一詩﹐題芝山寺壁云「數聲燕語落檐間﹐➀底事驚回➁夢裏閒。說與傍人都未信﹐➂杖藜攜酒看芝山。」舒王作本路憲﹐見之﹐愛甚﹐遂令權州學。﹝《總龜》前三﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《石林詩話》作「呢喃燕子語梁間」。

➁《石林詩話》「驚回」作「來驚」。

➂《石林詩話》「都未信」作「深不解」。

八四﹑楊徽之詩

楊徽之侍讀﹐太宗聞其名﹐索之﹐著數百篇奏禦﹐獻詩云「十➀年牢落今何幸﹐叨遇君王問姓名。」太宗選十聯書於禦屏間。梁周翰詩曰「誰似金華楊學士﹐十聯詩在禦屏間。➁」僧文瑩嘗謂楊公必以天池浩➂露滌筆於冰甌雪碗中﹐則方與公詩神骨相副。﹝《總龜》前三﹑《樂趣》七﹑《宋紀》二﹞

案﹕此則出《玉壺淸話》卷五﹐亦見《澠水燕談錄》卷七﹐二書均並所選十聯錄之。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《澠水燕談錄》「十」作「少」。

➁《澠水燕談錄》「間」作「風」﹐《玉壺淸話》作「中」。

➂《宋紀》作「皓」。

八五﹑李瀚取玉堂珍玩畱詩

李瀚➀登科﹐在和凝榜下﹐同爲學士。會凝作相﹐瀚爲承旨﹐當批詔﹐次日於玉堂舊閣﹐悉取圖書器玩﹐畱一詩於榻云「座主登庸歸鳳闕﹐門生批詔立鰲頭。玉堂舊閣多珍玩﹐可作西齋潤筆否﹖」﹝人皆笑其疏縱。﹞➁﹝《總龜》前三﹑王校《王五代》二﹞

案﹕此則出《玉壺淸話》卷二。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「瀚」原作「澣」﹐據《玉壺淸話》諸書攺。

➁《五代詩話》無此句。

八六﹑杜牧之詩縱放

杜牧之登科後三年﹐縱放﹐爲詩曰「落魄江湖➀載酒行﹐楚腰纖細➁掌中情。➂十年➃一覺揚州夢﹐贏得靑樓薄幸名。」又曰「觥舩一棹百分空﹐十載➄靑春不負公。今日鬢絲禪榻畔﹐茶煙輕颺落花中。➅」﹝《總龜》前三﹑《樂趣》八﹞

案﹕此則出孟棨《本事詩》﹐亦見《唐闕史》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》十九「湖」作「南」。

➁《全唐詩》「纖細」作「腸斷」。

➂《全唐詩》「情」作「輕」。

➃《本事詩》《唐闕史》「十」作「三」。

➄《全唐詩》「載」作「歲」。

➅《本事詩》《唐闕史》《全唐詩》「中」作「風」。

八七﹑杜牧狂吟

杜牧自➀禦史分司洛陽﹐﹝時﹞➁李司徒﹝願﹞➂罷鎭閒居﹐聲妓爲當時第一﹐因會朝士﹐➃以牧之嘗任風憲﹐不敢邀致。牧之諷坐客達李﹐➄李遽馳書以招﹐而牧之遂來。﹝會中女妓百餘皆絕色殊藝﹐杜獨坐南行瞪目注視﹐滿引三巵﹐﹞➅謂李曰「聞有紫雲者孰是﹖」因指示。﹝杜凝睇良久﹐曰「名不虛傳﹐宜以見惠。」李俯首而笑﹐諸妓亦皆回首破顏。﹞➆牧之作詩曰「華堂今日綺筵開﹐誰喚分司禦史來﹖忽發狂吟➇驚滿➈座﹐兩行紅粉一時➉回。」意气閒逸﹐旁若無人。﹝《總龜》前三﹑《叢話》後十五﹑《玉屑》十六﹑《詩林》二﹑《樂趣》八﹞

案﹕此則出孟棨《本事詩》﹐亦見《唐闕史》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《叢話》《詩林》《玉屑》「自」作「爲」。

➁《玉屑》有「時」字。

➂《全唐詩話》四﹑《唐紀》五十六有「願」字。

➃《叢話》《詩林》「因會朝士」作「一日開筵朝士臻赴」。

➄《叢話》「李」作「意」。又「李」下有「願與斯會」四字。

➅《玉屑》有此數語。

➆《叢話》《玉屑》《詩林》有此數語。

➇《本事詩》《玉屑》「吟」作「言」。

➈《叢話》《詩林》「滿」作「四」。

➉《叢話》「時」作「齊」。

八八﹑裴思謙登科謁妓詩

裴思➀謙狀元登科﹐作紙➁箋名紙謁平康裏妓﹐因宿於裏中﹐作詩曰「銀缸斜背解鳴璫﹐小語低➂聲喚➃玉郎。從此不知蘭麝貴﹐夜來新惹➄桂枝香。」﹝《總龜》前三﹞

案﹕此則出《摭言》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「思」原作「忠」﹐據《摭言》及《全唐詩》攺。

➁《摭言》「紙」作「紅」。

➂《摭言》《全唐詩》「低」作「偸」。

➃《摭言》《全唐詩》「喚」作「賀」。

➄《全唐詩》「惹」作「集」。

八九﹑鄭谷登第詩

鄭谷➀登第後﹐宿平康裏﹐作詩曰「春來無處不閒行﹐楚閏➁相看別有情。好是五更殘酒醒﹐耳邊➂聞喚狀元聲。」﹝《總龜》前三﹑《樂趣》八﹞

案﹕此則出《摭言》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》「鄭谷」作「鄭合敬先輩」。

➁原作「楚國」﹐據《摭言》攺。《摭言》注﹕楚娘﹑閏娘﹐妓之尢者。

➂《摭言》「耳邊」作「時時」。

九○﹑楊汝士詩

楊汝士尙書﹐鎭東川﹐其子﹝知溫﹞➀及第﹐汝士開筵﹐營妓咸集。汝士命人與綾一端﹐詩曰「郎君得意正➁靑春﹐蜀國將軍又不貧。一曲髙歌綾➂一匹﹐兩頭娘子拜➃夫人。」﹝《總龜》前三﹞

案﹕此則出《摭言》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》《唐紀》有「知溫」二字。

➁《摭言》「正」作「及」。

➂《摭言》《唐紀》四十六﹑《全唐詩》十八「綾」作「紅」。

➃《摭言》《唐紀》《全唐詩》「拜」作「謝」。

九一﹑許洞贈潘閬詩

潘逍遙與許洞錢易爲友﹐狂放不覊。嘗作詩云「散拽禪師來踘蹴﹐醉拖➀遊女上秋千。」此其自序之實也。後坐盧多遜黨﹐亡命﹐捕之甚急﹐乃易姓名爲僧﹐入中條山。許洞贈詩曰「潘逍遙﹐平生志意➁如天髙。仰➂天大笑無所懼﹐天公嗔爾口呶呶﹐罰教臨老投➃補衲﹐歸中條。我願中條山神鎭長在﹐驅雷逐➄電﹝依前﹞➅趕出這➆老怪。」後會赦﹐以四門助教招➇之﹐送信州安置﹐復舞於市﹐曰「出砒霜﹐價錢可﹐贏得撥灰兼弄火﹐暢殺我。」以此士人不齒﹐放棄終身。﹝《總龜》前三﹞

案﹕此則出《夢溪筆談》二十五﹐亦見《中吳紀聞》一﹑《墨客揮犀》一。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《夢溪筆談》二十五「醉拖」作「亂拋」﹐《墨客揮犀》「亂拖」。

➁《夢溪筆談》《中吳紀聞》一「志意」作「才气」。

➂《夢溪筆談》《墨客揮犀》《中吳紀聞》「仰」作「倚」。

➃《夢溪筆談》《墨客揮犀》《中吳紀聞》《宋紀》七「投」作「頭」。

➄《墨客揮犀》《夢溪筆談》《中吳紀聞》《宋紀》「逐」作「叱」。

➅《宋紀》無此二字。

➆《宋紀》「這」作「者」。

➇《夢溪筆談》「招」作「召」。

九二﹑楊允元未預曲宴詩

楊允元﹐﹝年二十一歲﹞﹐➀爲光祿寺丞﹐﹝太宗極愛之﹞。➁三月後苑曲宴﹐未得貼職﹐不得與﹐以詩﹝貼﹞➂寄館中諸公曰「聞說➃宮花滿鬢紅﹐上林絲管侍重瞳。蓬萊咫尺無由➄到﹐始信仙凡迥不同。」➅諸公進呈﹐太宗訝有司不召﹐左右以未得貼職爲奏。卽日直集賢院﹐與晚宴。﹝《總龜》前四﹑《宋紀》五﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《宋紀》無此語。

➁《宋紀》無此語。

➂「貼」字當衍﹐《澠水燕談錄》作「貽」﹐但無「寄」字。

➃《玉壺淸話》《澠水燕談錄》「說」作「戴」。

➄《玉壺淸話》《澠水燕談錄》「由」作「因」。

➅案﹕《澠水燕談錄》七﹑《玉壺淸話》四均作楊億詩。

九三﹑範杲獻凱旋詩

太宗收並門﹐凱旋日﹐範杲➀叩回鑾﹐進詩曰「千里版圖來浙右﹐一聲金鼓下河東。」賜一官。﹝《總龜》前四﹞

案﹕此則亦見《玉壺淸話》卷二﹑《澠水燕談錄》卷七。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「杲」﹐《總龜》誤作「果」。

九四﹑何蒙朔野雲飛詩

宋➀太宗徵遼﹐師還﹐途中禦制詩﹐有「鑾輿臨紫塞﹐朔野陣➁雲飛」之句。遂寧令何蒙➂進《鑾輿臨塞賦》《朔野雲飛詩》﹐召對嘉賞﹐授贊善大夫。詩有「塞日穿痕斷﹐邊鴻➃背影飛。縹緲浮➄黃屋﹐陰沈護禦衣」之句。﹝《總龜》前四﹞

案﹕此則見《玉壺淸話》卷八。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《詩話總龜》誤作「唐」。

➁《玉壺淸話》「陣」作「凍」。

➂「蒙」﹐《總龜》誤作「象」﹐據《玉壺淸話》攺。

➃《玉壺淸話》「鴻」作「云」。

➄《玉壺淸話》「浮」作「隨」。

九五﹑沈韜文思鄕詩

吳越司賓使沈韜文﹐湖州人﹐有《遊西湖》詩云「�������➀﹐菇米蘋花似故鄕。不是不歸歸未得﹐好風明月一思量。」武肅憫其思鄕﹐授以湖州刺史。﹝《總龜》前四﹑王校《王五代》六﹑《鄭五代》五﹞

案﹕《全五代詩》七十三引此則作《西淸詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀首句缺。

九六﹑何涓瀟湘賦

何涓﹐襄陽➀人﹐少爲《瀟湘賦》﹐爲時所稱。潘緯以《古鑑》➁詩著名。或曰「潘緯十年吟《古鑑》﹐何涓一夜賦《瀟湘》。」《零陵總記》載何涓《瀟湘賦》云「鏡斂殘色﹐霞披曉光。」亦無全篇。➂﹝《總龜》前四﹑《樂趣》五﹞

案﹕此則出《摭言》卷十。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》「襄陽」作「湘南」。

➁《摭言》及《唐紀》六十三「鑑」作「鏡」﹐下同。

➂《摭言》無「零陵總記」云云數語。

九七﹑楊大年陳恕讀李義山詩

楊大年同陳恕讀李義山詩﹐酷愛一絕﹐云「珠箔輕明覆➀玉墀﹐披香新殿斗腰肢。不須看盡魚龍戲﹐終遣君王怒偃師。」嘆曰「古人措﹝辭寓﹞➁意如此深妙。」各嘆服。﹝《總龜》前四﹞

案﹕《竹莊詩話》十三引此則作《談苑》。《全閩詩話》二引此則作《詩話總龜》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《義山集》《竹莊》「覆」作「拂」。

➁據楊文公《談苑》及《唐紀》五十三補。

九八﹑和親詩

憲宗時﹐北虜數寇邊﹐大臣﹝奏﹞➀議﹝古者﹞➁和親﹐有五利而無千金之費。憲宗曰「比聞一士人﹐能爲詩﹐而姓字稍僻。其詩曰﹕『山上靑松陌上塵﹐云泥豈合得相親。舉世➂盡嫌羸➃馬瘦﹐惟君不棄臥龍貧。千金未必能移姓﹐➄一諾從來許殺身。莫道書生無感慨﹐➅寸心還是報恩人。』」侍臣曰「此戎昱詩也。京兆﹝尹﹞➆李鑾欲以女妻之﹐令攺姓﹐昱辭焉。」憲宗悅﹐曰「又記得《詠史詩》云﹕『漢家靑史上➇﹐計拙是和親。社稷歸➈明主﹐安危托婦人。若➉能將玉貌﹐便欲⑾靜胡塵。地下千年骨﹐誰爲輔佐臣﹖』」憲宗笑曰「魏絳何其懦也。此人如在﹐可與鼎州﹐武陵桃源足稱其吟詠⑿。」士林榮之。又蘇郁有詩云「關月夜懸靑冢鑑﹐塞云愁薄漢宮羅。君王莫信和親策﹐生得胡雛虜更多。」﹝《總龜》前四﹞

案﹕此則出《雲溪友議》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《雲溪友議》《全唐詩話》二﹑《唐紀》二十八有「奏」字。

➁《雲溪友議》《全唐詩話》《唐紀》有「古者」二字。

➂《雲溪友議》《唐紀》「舉世」作「世路」。

➃《雲溪友議》《全唐詩話》《唐紀》《全唐詩》「羸」作「良」。

➄《全唐詩話》《唐紀》《全唐詩》「姓」均作「性」。

➅《雲溪友議》《全唐詩話》《全唐詩》「慨」均作「激」。

➆《雲溪友議》《全唐詩話》《唐紀》有「尹」字。

➇《太平廣記》一九八引《雲溪友議》「上」作「內」。

➈《雲溪友議》《全唐詩話》《唐紀》「歸」作「因」﹐《全唐詩》作「依」。

➉《雲溪友議》《全唐詩話》《唐紀》《全唐詩》「若」均作「定」。

⑾《雲溪友議》《全唐詩話》「欲」作「擬」。

⑿《雲溪友議》作「便與朗州刺史﹐武陵桃源足稱詩人之興詠」。

九九﹑裴慶余詠侍女衣濕詩

裴慶➀余﹐咸通末佐李北門爲淮南幕﹐嘗同游船➁﹐舟師誤以舩篙水濺侍女衣﹐公➂變色。慶余請爲詩﹐曰「滿額鵝黃金縷衣﹐翠翹浮動玉釵垂。從教水濺羅裙➃濕﹐知道➄巫山行雨歸。」公喜﹐令歌者傳之。➅﹝《總龜》前四﹞

案﹕此則出《摭言》卷十三。又《說詩樂趣》引此則作《王直方詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》六十「慶」作「虔」。

➁《摭言》「船」作「江」。

➂「公」原作「上」﹐據《摭言》攺。

➃《摭言》「裙」作「衣」。

➄《唐紀》「道」作「是」。

➅原注﹕「唐賢杼情謂李蔚守淮南日﹐布衣孫處士作。」案孫詩見208條。

一○○﹑胡恢上韓魏公詩

胡恢坐法失官﹐困於京師﹐上韓魏公詩曰「建業江➀山千里遠﹐長安風雪一家寒。」得復官。﹝《總龜》前五﹞

案﹕此則亦見《夢溪筆談》卷十五。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《夢溪筆談》「江」作「闌」。

一○一﹑南唐烈祖詠燈詩

南唐烈祖在徐溫家﹐作➀《燈詩》云「一點分明值萬金﹐開時惟怕冷風侵。主人若也勤挑撥﹐敢向尊前不盡心。」﹝《總龜》前五﹑《鄭五代》一﹑王校《王五代》一﹞

案﹕此則亦見《雅言雜載》及《詩史》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《五代詩話》「作」作「詠」。

一○二﹑杜甫詩勝嚴維

梅聖兪愛嚴維詩﹐有「柳塘春水慢﹐花塢夕陽遲」﹐善矣﹔夕陽遲則➀系花﹐而春水慢不系柳也。如杜詩「北➁山催短景﹐喬木易髙風」﹐此了無瑕颣。又曰「蕭條九州➂內﹐人少虎➃狼多﹐人少➄愼莫投﹐多信虎所過➅。饑有易子食﹐獸猶畏虞羅」﹐如此等句﹐含蓄深矣﹐殆不可模仿。﹝《總龜》前五﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「則」原作「用」﹐據《中山詩話》攺。

➁《少陵集》《中山詩話》「北」作「深」。

➂《少陵集》「九州島」作「四海」。

➃《少陵集》「虎」作「豺」﹐《中山詩話》「虎狼」作「豺虎」。

➄《少陵集》《中山詩話》「人少」作「少人」。

➅《中山詩話》作「虎多信所過」。

一○三﹑歐江論韓詩

凡詩以意義爲主﹐文詞次之。﹝或意深義髙﹐𨿽文詞平易﹐自是奇作。世人見古人語句平易﹐仿效之而不得其意義﹐便入鄙野可笑。盧仝有云「不喞澑鈍漢」﹐非其篇前後意義可取﹐自可掩口矣﹐寧可效之耶﹗﹞➀退之➁古詩髙卓﹐至律詩𨿽可稱善﹐要之未有工者。➂﹝而好韓之人﹐句句稱述﹐未可盡謂然也。﹞➃有云「老翁眞个似童兒﹐汲井➄埋盆作小池」﹐此直諧語耳。➅永叔➆江鄰幾評退之➇「隨車翻縞﹐帶逐馬散輥杯」爲➈工﹐而謂「凹中初蓋底﹐凸處遂成堆」爲勝﹐未知眞得﹝韓﹞➉意否﹖﹝永叔云「知聖兪者無如修。嘗問聖兪平生最好句﹐聖兪所自負者﹐皆修所不好﹔聖兪所卑下者﹐皆修所稱賞。蓋知音之難如是﹗」其評古人詩得無似之乎﹖﹞⑾﹝《總龜》前五﹑《鑑衡》一﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀以上數語據《鑑衡》及《中山詩話》補。

➁《鑑衡》「退之」作「韓吏部」。

➂《鑑衡》作「要自有不工者」。

➃據《鑑衡》及《中山詩話》補。

➄《昌黎集》《中山詩話》「井」作「水」。

➅《鑑衡》作「此眞諧語以爲戲耳」。

➆《鑑衡》「永叔上」有「歐陽」二字。

➇《鑑衡》「評退之」作「論韓雪詩以」。

➈《鑑衡》《中山詩話》「爲」下有「不」字。

➉《鑑衡》《中山詩話》「得」下有「韓」字。

⑾「永叔」云云至此據《鑑衡》及《中山詩話》補。

一○四﹑杜韓顚倒句法

杜子美詩云「紅稻啄余鸚鵡粒﹐碧梧棲老鳳凰枝。」此語反➀而意奇。➁退之詩云「舞鑑鸞窺沼﹐行天馬度橋。」亦效此理。➂﹝《總龜》前五﹑《艸堂詩話》二﹑《樂趣》二﹑《名言》三﹞

案﹕此則出《夢溪筆談》卷十四。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《名言》「反」作「倒裝」。

➁《夢溪筆談》「奇」作「全」。

➂《夢溪筆談》《名言》「理」作「體」。

一○五﹑韓詩竹影

退之《城南聯句》云「竹影金鏁碎」﹐乃日光﹐非竹影也。﹝《總龜》前五﹑《樂趣》十一﹞

案﹕此出《夢溪筆談》卷十四。

一○六﹑唐人作富貴詩

唐人作富貴詩﹐多紀其奉養服器之盛﹐乃貧眼所驚耳。如貫休云「刻成箏柱雁相挨」﹐此下裏鬻彈者皆有之。章楚老云「十幅紅綃➀圍夜﹝玉﹞➁」﹐十幅紅綃爲幬➂不及四五尺﹐如何伸足﹐所謂不曾近富家兒。﹝《總龜》前五﹞

案﹕此則出《夢溪筆談》卷十四。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》五十六作「十軸輕綃」。

➁「玉」字原脫﹐據《唐紀》補。

➂《夢溪筆談》「幬」作「帳」。

一○七﹑東野詩蹇澀

李習之詩稱東野詩﹕「食齋➀腸亦苦﹐彊歌聲無歡﹐出門卽有礙﹐誰謂天地寬﹖」可謂知音矣。今世傳郊詩五卷﹐百餘篇﹐又有《咸池集》三百篇﹐其語句尢多蹇澀﹐疑前五卷曾經名士刪攺也。﹝《總龜》前五﹞

案﹕此出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《中山詩話》「齋」作「薺」。

一○八﹑劉夢得論詩

劉夢得﹝對賓友﹞➀每吟張籍詩云「靳➁酒欲開期好客﹐朝衣才脫見閒身。」又➂王維詩云「興闌啼鳥喚﹐坐久落花多。」嘗言樂天苦好余《秋水吟》曰「東屯滄海闊﹐南漾洞庭寬」﹔﹝又《石頭城下作》云「山圍故國周遭在﹐潮打空城寂寞回。」﹞➃自知不及韋蘇州「春潮帶雨晚來急﹐野渡無人舟自橫。」➄又杜少陵《過洞庭》上云「白蘋愁殺白頭人。➅」鄙夫之言﹐亦愧杜公。﹝《總龜》前五﹑《樂趣》二﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩話》三﹑《唐紀》三十九有此三字。

➁《唐紀》《全唐詩話》《全唐詩》十四「靳」作「藥」。

➂《全唐詩話》《唐紀》作「對花木則吟」。

➃《全唐詩話》《唐紀》無此數語。

➄《樂趣》引至此。

➅案杜詩《過洞庭》無此句﹐惟《月詩》有「若無靑嶂月﹐愁煞白頭人」之句。《全唐詩話》《唐紀》引均作「嘗過洞庭﹐𨿽爲一篇﹐思杜員外﹐落句云『年去年來洞庭上﹐白蘋愁殺白頭人。」然則此爲夢得句﹐當是指不如少陵「愁煞白頭人」之句耳。

一○九﹑詩用茱萸字

劉夢得言茱萸﹝二字﹞➀更三詩人道之﹐而有能否。➁杜子美云「醉➂把茱萸子細看。」王右丞云「徧插茱萸少一人。」朱仿➃云「學他年少插茱萸。」子美➄爲優。➅﹝《總龜》前五﹞

案﹕劉鳳誥《杜工部詩話》引此則謂出《劉禹錫嘉話》﹐但不見今傳各本《嘉話錄》中﹐不知其所據。洪業先生告余﹕「劉氏殆傳錄錢謙益之杜集諸家詩話耳。錢所錄附《錢注杜詩》卷首。」則咎在錢氏不在劉氏矣。或錢氏猶及見當時足本歟﹖《修辭鑑衡》卷一引《蒲氏漫齋錄》亦有此則。又洪邁《容齋隨筆》卷四詩中用茱萸字條﹐更舉唐人七言用此者十餘家。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《蒲氏漫齋錄》《杜工部詩話》有「二字」。

➁《漫齋錄》作「互有工拙」﹐《杜工部詩話》作「經三詩人皆已道亦有能否焉」。

➂《漫齋錄》《杜工部詩話》「醉」作「更」。

➃《唐紀》二十六﹑《漫齋錄》《全唐詩》十一「仿」作「放」。

➄《漫齋錄》「子美」作「杜句」。

➅《杜工部詩話》作「杜公爲最優也」。《漫齋錄》此句後有「逮東坡有酒闌何必看茱萸之句﹐則又髙出工部一籌」諸語。

一一○﹑僻字須有來處

劉夢得云「爲詩用僻字﹐須有來處。宋➀考功云﹕』馬上逢寒食﹐春來不見餳『。嘗疑之。吾重陽欲押一糕字﹐思索《六經》無糕字﹐遂不敢爲之。嘗訝老杜詩有』巨顙拆老拳『﹐無出處﹐及讀《石勒傳》云﹕』卿旣遭孤老拳﹐孤亦遭卿毒手『。豈虛言哉﹖」﹝《總龜》前五﹑《全唐詩話續編》上﹞

案﹕此出《劉賓客嘉話錄》。又案吳曾《能攺齋漫錄》四《劉禹錫誤沈云卿詩爲宋考功詩》條﹐謂此乃沈佺期《嶺表逢寒食詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》誤作「朱」。

一一一﹑李氏女作破錢詩彈琴詩

毗陵士人李氏﹐有女十六歲﹐能詩﹐有《破錢詩》云「半輪殘月掩塵埃﹐依稀猶有開元字。想得➀淸光未破時﹐買盡人間不平事。」➁又《彈琴詩》云「昔年剛笑卓文君﹐豈信絲桐解誤身。今日未彈心已亂﹐此心元自不由人」。𨿽有情致﹐非女子所宜。﹝《總龜》前五﹑《樂趣》十九﹞

案﹕此則出《夢溪筆談》卷十四﹐《墨客揮犀》卷二﹐又《歷代詩話》六十一引此則《破錢詩》云云﹐謂出《古今說海》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《墨客揮犀》「得」作「見」。

➁《樂趣》引至此。

一一二﹑崔護重攺城南詩

崔護作《城南詩》﹐其始云「去年今日此門中﹐人面桃花相映紅。人面不知何處去﹐桃花依舊笑春風。」以意未完﹐謂未工。攺云「人面秪今何處在﹖」至今所傳有兩本﹐惟《本事詩》云「秪今何處在」。唐人工詩﹐大率如此﹐𨿽重一「今」字不卹也。﹝《總龜》前五﹞

案﹕此出《夢溪筆談》卷十四。

一一三﹑詩用古人句

王右丞好取人詩﹐如「行到水窮處﹐坐看雲起時」﹐此《華英集》➀中句也。「漠漠水田飛白鷺﹐陰陰夏木囀黃鸝」﹐此《李嘉祐》句。僧惠崇有詩云「河分崗勢斷﹐春入燒痕靑。」士大夫奇之﹐然皆唐人舊句。崇有師弟學詩於崇﹐贈崇詩曰「河分崗勢司空曙﹐春入燒痕劉長卿。不是師偸古人句﹐➁古人詩句似➂師兄。」➃大都誦古人詩多﹐積久或不記﹐則往往用爲己有。➄如少陵詩云「峽束滄江起﹐嵓排石樹圓。」見蘇子美頌詩﹐全用峽束淸江﹐嵓排石樹作五➅言詩兩句。➆子美豈竊人詩者﹖﹝《總龜》前六﹑《全唐詩話續編》上﹞

案﹕此出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《國史補》作「《含英集》」﹐《王直方詩話》引作「《英華集》」。

➁《閒居詩話》作「不是師兄多古句」。

➂《湘山野錄》「似」作「犯」。

➃案﹕《湘山野錄》中此爲閩僧文兆所作。《醴泉筆錄》下作「不是師兄多犯古﹐古人言語犯師兄」。又《全唐詩話續編》不引「惠崇有詩」云云至此諸語。

➄《全唐詩話續編》引至此。

➅《中山詩話》「五」作「七」。

➆案﹕周必大《題跋》「歐陽公謂蘇子美喜行狎艸書﹐今玉山汪季路所藏此體﹐其間峽束巖排之詩﹐旣用杜工部句﹐又錄《漫興》《惜花》二絕﹐其愛杜至矣。俱字子美﹐得非相如慕藺之意乎﹖」據此﹐則蘇子美用少陵句﹐本不以爲病。

一一四﹑宋莒公晏元獻論詩

宋莒公好玉溪詩﹐不愛韋蘇州。晏元獻取少陵多﹐取太白少。又取裴說「幸無偏照處﹐剛有不明時」爲佳。﹝《總龜》前六﹞

一一五﹑李白論詩

李太白才逸气豪﹐與陳拾遺齊名。其論詩云「梁陳已來﹐艷薄殊極﹐沈休文又尙聲律﹐將復古道﹐非我而誰﹖」故陳李二集﹐律詩全➀少。嘗言「興寄深微﹐五言不如四言﹐七言又其靡也。況使束於聲調俳優哉。」故戲杜子美曰「飯顆山頭逢杜甫﹐頭戴笠子日卓午。借問別➁來太瘦生﹐總爲從前作詩苦。」﹝《總龜》前六﹑《樂趣》一﹞

案﹕此則出《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《本事詩》「全」作「殊」。

➁《本事詩》「別」作「何」。

一一六﹑顏謝互舉瑕疵

宋武帝詠謝莊《月賦》﹐稱嘆久之﹐謂顏延之﹕「希逸此作可謂前不見古人﹐後不見作者﹐陳思王何足尙也﹗」延之曰「誠如聖旨。➀然其曰﹕➁』美人邁兮信音絕﹐➂隔千里兮共明月『﹐知之不亦晚乎﹖」武帝以爲然。及見希逸﹐希逸對曰「延之詩云﹕』生爲長相思﹐死爲長不歸『﹐豈不更加於臣耶﹖」武帝撫掌。﹝《總龜》前六﹞

案﹕此則出《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「聖旨」﹐原作「其言」﹐據《本事詩》攺。

➁「然其曰」﹐原作「又云」﹐據《本事詩》攺。

➂《本事詩》「絕」作「闊」。

一一七﹑栽竹詩

孫少述《栽竹詩》曰「更起粉墻髙千尺﹐莫令墻外俗人看。」晏臨淄曰「何用粉墻髙千尺﹐任教墻外俗人看。」處士之節﹐宰相之量﹐各言其志。﹝《總龜》前六﹑《樂趣》二﹞

一一八﹑李洞評吳融詩

李洞爲吳子華所知。子華嘗出百篇示洞。洞曰「大兄百篇中一聯最佳。《西昌新亭》曰﹕』暖漾魚遺子﹐晴遊鹿引麛。『」子華亦不怒其所鄙﹐而喜其所許。➀﹝《總龜》前六﹞

案﹕此則出《摭言》卷十。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「許」原誤作「鄙」﹐據《摭言》及《唐紀》五十八攺。

一一九﹑江鄰幾弔蘇子美詩

蘇子美坐進奏賽神事﹐謫官死於臯橋之居。江鄰幾有詩弔之曰「郡邸獄冤誰與辯﹖臯橋客死世同悲。」用事精審而當。又有云「五十踐衰境﹐加我在明年。」論者謂人莫不用事﹐使事如己出﹐天然渾成﹐乃可言詩。﹝《總龜》前六﹞

案﹕此出《中山詩話》。又吳曾《能攺齋漫錄》七《臯橋客死條》注此詩用事出處。

一二○﹑月石詩

江外有石﹐人破之﹐其形色皆類月。歐陽文忠有《月石詩》云「二曜分爲三」﹐固爲佳句﹐尙念未快。子美見之﹐作詩寄之云「我疑此山石﹐久爲月昭著﹐老蚌吸月月降胎﹐水犀望➀星星入角。彤霞➁爍石變丹➂砂﹐白虹貫巖➃生美璞。」➄永叔見之曰「此奇才精通物理者也。」﹝《總龜》前六﹑《樂趣》六﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《靑瑣髙議》前集九「望」作「散」。

➁《靑瑣髙議》「霞」作「云」。

➂《靑瑣髙議》「丹」作「靈」。

➃《靑瑣髙議》「巖」作「日」。

➄《靑瑣髙議》誤作永叔詩。

一二一﹑王右丞終南詩

說者謂王右丞《終南詩》皆譏時宰﹐詩云「太乙近天都﹐連山接海隅」﹐言勢位➀盤據朝野也。「白雲回望合﹐靑靄入看無」﹐言徒有表而無內也。「分野中峯變﹐晴陰眾壑殊」﹐言恩澤偏也。「欲投何處宿﹐➁隔水問樵夫」﹐言畏禍深也。﹝《總龜》前六﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》十六「位」作「焰」。

➁《唐紀》作「故人投處宿」。

一二二﹑灰絮絮竹篘篘

杜荀鶴嘗有「舊衣灰絮絮﹐新酒竹篘篘」。或稱於相國韋說➀曰﹐我道「印將金鏁鏁﹐簾用玉鉤鉤。」➁其皆➂可見。﹝《總龜》前六﹑王校《王五代》二﹑《鄭五代》二﹞

案﹕此則見《北夢瑣言》七。又《說詩樂趣》卷二引此則作《珊瑚詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》六十五作「韋莊」。又「說」下原衍「苑」字﹐據《北夢瑣言》刪。

➁《五代詩話》引至此。

➂《樂趣》「皆」作「精巧」。案據《北夢瑣言》﹐似當作「气槪」。

一二三﹑歐陽修盤車圖詩

謝赫云﹐衛協之畫𨿽不該備形妙﹐而有气韻﹐淩跨羣雄﹐誠曠代絕筆。歐陽文忠《盤車圖》云「古畫畫意不畫形﹐梅詩詠物無隱情。忘情➀得意知者寡﹐不若見詩如見畫。」此眞識畫也。﹝《總龜》前六﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《歐陽文忠公集》六「情」作「形」。

一二四﹑盧絳夢女子唱菩薩蠻詞

﹝世傳盧絳夢女子唱《菩薩蠻》云﹕﹞➀「眉黛遠➁山攢﹐芭蕉生暮寒。」此詞人能道之。楊大年➂云「獨自憑闌干﹐衣襟生暮寒。」未知孰是。﹝《總龜》前六﹑《樂趣》二﹑王校《王五代》七﹑《全五代詩》三十九﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全五代詩》無此語。

➁《全唐詩》三十二「遠」作「小」。

➂《五代詩話》《全五代詩》「大年」作「文公」。

一二五﹑周知微詩

有周知微者﹐字明老﹐爲晉州縣尉﹐到官不數月﹐不告於州而徑來京師。人問其故。云「我欲求教授。」至京﹐求知己不得﹐大醉﹐一夕而卒。然爲詩有可喜者。如《觀臨淮雙頭白蓮圖》云「旣➀不學叔隗季隗南歸晉﹐又不學大喬小喬東入吳。一種桃根與桃葉﹐若爲化作雙芙蕖。臨淮政成有餘暇﹐坐令華屋生瀟灑。鵝溪一幅萬里寬﹐移得斷江➁入圖畫。天空水闊江茫茫﹐想見女英與娥皇。九嶷云深蒼梧遠﹐冰姿泣露不成妝。苦心抱恨何年➂了﹖香骨應甘沒秋艸。不如回首謝秋風﹐分作尹邢來漢宮。」又作《上巳日寒食》云「疾風暮雨悲遊子﹐峻嶺崇山非故鄕。」亦可賞﹐而其狂未見其比。﹝《總龜》前七﹑《鄭五代》二﹞

案﹕此則亦見《叢話》前集五十三引《王直方詩話》。《古今詩話》中采《王直方詩話》之處亦甚多。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《王直方詩話》「旣」作「君」。

➁《王直方詩話》「斷江」作「浙川」。

➂《王直方詩話》「年」作「時」。

一二六﹑詩作富貴語

晁以道云「王禹玉詩世號至寶丹﹐以其多使珍寶﹐如黃金必以白玉爲對。」有人云「詩能窮人﹐且試彊作些富貴語看如何﹖」其人數日拽索云﹐止得一聯云「脛脡化爲紅玳瑁﹐眼睛變作碧琉璃。」余爲之絕倒。﹝《總龜》前七﹞

案﹕此則亦見《叢話》前集卷二十六引《王直方詩話》﹐疑均《總龜》誤引。

一二七﹑籜龍繞山

舒王有詩云「籜龍將雨繞山行。」而周次元有《遊天竺觀詩》亦云「竹龍驅水轉山鳴。」余以爲當與秦少遊同科。﹝《總龜》前七﹞

案﹕此則當亦爲《王直方詩話》中語﹐說詳《王直方詩話》。

一二八﹑唐人詩用半夜鐘事

歐陽文忠公云﹕唐人有「姑蘇臺➀下寒山寺﹐夜半鐘聲到客船」之句﹐說者云﹐句則佳也﹐其如三更不是撞鐘時。於鵠《送宮人入道詩》云「定知別後宮中伴﹐遙➁聽緱山半夜鐘。」而白樂天亦云「新秋松影下﹐半夜鐘聲後。」溫廷筠➂亦云「悠然旅榜閒➃回首﹐無復松窗半夜鐘。」豈唐人多用此語耶﹖倘非遞相沿襲﹐恐必有說。﹝《總龜》前十﹑《樂趣》二﹞

案﹕此則亦見《叢話》前集卷二十三引《王直方詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《王直方詩話》「臺」作「城」。

➁《全唐詩》十一「遙」作「應」。

➂《王直方詩話》「筠」下有「詩」字。

➃《王直方詩話》「旅榜閒」作「逆旅頻」。

一二九﹑陸暢

吳門陸暢郎中﹐嘗和人雪詩﹐➀落句曰「天人寧底➁巧﹐剪水作花飛。」又《山➂齋看月》云「野性平生惟好➃月﹐新晴半夜睹嬋娟。起來自襞書➄窗破﹐恰➅漏淸光落枕前。」後因云安出降﹐百僚舉暢爲儐相﹐奉詔作《催妝詩》云「云安公主貴﹐出降➆五侯家。天母著➇調粉﹐日兄憐賜花。催鋪百子帳﹐待障七香車。借問妝成未﹐東方欲晚➈霞。」﹝《總龜》前十二﹑《樂趣》三﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》十八作「驚雪詩」。

➁《全唐詩》「底」作「許」。

➂「山」原作「出」﹐誤。《全唐詩》十八作「新晴愛月」。

➃《全唐詩》「好」作「愛」。

➄《全唐詩》「襞書」作「擘鈔」。

➅《唐紀》三十五「恰」作「教」。

➆《唐紀》「降」作「嫁」。

➇《唐紀》《全唐詩》「看」作「親」。

➈《唐紀》《全唐詩》「晚」作「曉」。

一三○﹑潘閬詩不減劉長卿

潘閬《歸錢塘》云「久客見華發﹐孤棹桐廬歸。新月無朗照﹐落日有餘輝。漁浦風水急﹐龍山煙火微。時聞沙上雁﹐一一皆南飛。」人謂不減劉長卿。﹝《總龜》前十﹞

案﹕此則出《中山詩話》。

一三一﹑優人嘲西昆體

楊大年﹑錢文僖﹑晏元獻➀﹑劉子儀﹝以文章立朝﹞➁﹐爲詩皆宗李義山﹐號西昆體。後進效之﹐多竊取義山語。嘗禦賜百官宴﹐優人有裝爲義山者﹐衣服敗裂﹐告人曰「﹝吾﹞➂爲諸館職撏擼至此。」聞者大噱➃。然大年《﹝詠﹞➄漢武詩》云「力通靑海求龍種﹐死諱文成食馬肝。待詔先生齒編貝➅﹐忍令➆乞➇米向長安。」義山不能過﹝也﹞➈。﹝《總龜》前十一﹑《叢話》前二十二﹑《玉屑》十七﹑《詩林》二﹑《歷代五十五》《宋紀》六﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀張宗泰《魯巖所學集》卷十四﹐總跋《詩林廣記》云「檢《西昆酬唱集》共十七人﹐中無晏元獻。」

➁《叢話》《玉屑》《歷代》無此五字。

➂《玉屑》有「吾」字。

➃《詩林》《歷代》引至此。

➄《玉屑》《宋紀》有「詠」字。

➅「貝」原作「異」﹐誤。

➆《西昆酬唱集》「忍令」作「那教」。

➇《中山詩話》「乞」作「索」。

➈《叢話》《玉屑》《宋紀》有「也」字。

一三二﹑更覺良工用心苦

唐人爲詩﹐常積思數十年﹐然後各自名家。杜少陵云「更覺良工用心苦。」豈特我哉﹖➀﹝《總龜》前十一﹑《樂趣》五﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《中山詩話》作「豈獨畫手心苦邪」。

一三三﹑李昉僧閣閒望詩

太祖嘗顧近侍曰「五代干戈之際﹐猶有詩人﹐今太平日久﹐豈無之也。」中官宋永圖於僧寺園亭中得詩百篇﹐以進。有丞相李文正公昉《僧閣閒望》一聯雲「水光先見月﹐露气早知秋。」﹝《總龜》前十二﹞

一三四﹑太上隱者絕句

太上隱者﹐人莫知其本末。好事者從問其姓名﹐不答﹐畱詩一絕云「偶來松樹下﹐髙枕石頭眠。山中無歷日﹐寒盡不知年。」➀﹝《總龜》前十三﹑《全唐詩話續編》下﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀詩見《全唐詩》二十八。

一三五﹑駱竇王續宋之問詩

宋之問貶黜放還﹐至江南﹐遊靈隱寺﹐夜月極明﹐長廊行吟曰「鷲嶺郁岧峣﹐龍宮隱➀寂寥。」未得下聯﹐有老僧燭燈坐禪﹐問曰「少年不寐﹐而吟諷甚苦﹐何耶﹖」之問曰「欲題此寺﹐而思不屬。」僧曰「試吟上聯。」之問誦之。曰「何不道』樓觀滄海日﹐門對➁浙江潮。『」之問終篇曰「桂子月中落﹐天香雲外飄。捫蘿登塔遠﹐刳木取泉遙。云薄霜初下﹐➂冰輕葉未➃凋。﹝夙齡尙遐異﹐搜對滌煩囂。﹞➄待入天臺寺﹐➅看余渡石橋。」僧一聯﹐乃篇中警策也。遲明訪之﹐已不見。寺僧曰「此駱賓王也。」﹝《總龜》前十三﹑《全唐詩話續編》下﹞

案﹕此則出孟棨《本事詩》。又孫濤《全唐詩話續編》云﹐按是詩亦載駱集。王元美云﹐延淸與賓王年事不甚相遠﹐賓王又有《江南贈宋之問》及《兗州餞別詩》﹐何得言非舊識。若賓王果爲老僧﹐而之問後謫過杭﹐亦且老矣﹐不得呼少年。殆因二詩並見集中﹐故令延淸受此長誣耳。所言亦是。考吳坰《五總志》﹐謂此爲駱賓王未顯時﹐傭作於杭州梵天寺續成老僧詩。說較近是。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》三﹑《唐紀》七「隱」作「鎖」。

➁《本事詩》《五總志》「對」作「聽」。

➂《本事詩》《唐紀》《全唐詩》均作「霜薄花更發」。

➃《唐紀》「未」作「互」。

➄《全唐詩》有此十字。

➅《本事詩》《唐紀》《全唐詩》《全唐詩話續編》「寺」作「路」。

一三六﹑張兪詩

張兪成都人。蜀以賢良稱之﹐有詩行於世。《題武侯廟》云「髙光如有嗣﹐吳魏豈勝誅。」又《題禦愛山》云「可勝亡國恨﹐猶有愛山心。」《題洞庭湖》云「萬頃碧波看不盡﹐一拳孤岫望中明。」皆佳。﹝《總龜》前十三﹞

一三七﹑劉夢得獨吟

劉夢得有《獨吟》曰「巴人淚逐➀猿聲落﹐蜀客舟➁從鳥道來。」﹝《總龜》前十三﹞

案﹕《樂趣》四引此則作《詩史》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》十三「逐」作「應」。

➁《全唐詩》作「船」。

一三八﹑姚合道旁亭子詩

姚合《道旁亭子》詩云「南陌遊人回首去﹐東林道者杖藜歸。」不言亭﹐亦佳。﹝《總龜》前十三﹞

一三九﹑王摩詰自題畫詩

王摩詰酷好畫山水﹐其畫山聳谷邃﹐雲浮水飛﹐意出塵外。嘗自題云「宿世吟詩➀客﹐前身應畫師。」李璟定爲妙品﹐上上。﹝《總龜》前十三﹞

案﹕《樂趣》十八引此則作《詩史》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》五「吟詩」作「謬詞」。《唐紀》十六作「當代謬詞客」。

一四○﹑李益詩畫爲圖障

李益詩名有著徵人早行篇➀﹐好事者畫爲圖障。如「回雁➁峯前沙似雪﹐受降城下➂月如霜。」➃天下歌之。﹝《總龜》前十三﹞

案﹕此則見《唐語林捲》二。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐語林》作「李益詩名早著﹐有』徵人歌且行『一篇」。案﹕此篇《全唐詩》題作《送遼陽使還軍》。

➁《全唐詩話》二﹑《唐紀》三十﹑《全唐詩》十「雁」作「樂」。

➂《唐語林》「下」作「外」。

➃《唐語林》此句下更有「不知何處吹蘆管﹐一夜徵人童盡望鄕」。

一四一﹑胡擢詩狀花木鳥獸

胡擢詩善狀花木鳥獸﹐飄然有物外意。嘗謂人曰「吾思苦於三峽聞猿」﹐吟曰「甕中每醞逍遙樂﹐筆下閒偸造化工。」﹝《總龜》前十三﹞

一四二﹑唐南蠻宰臣詩

唐南蠻侵軼西川﹐僖宗幸蜀﹐慮爲患﹐以女下降。蠻喜其姻聯大國﹐遣宰相趙降眉﹑楊奇鯤﹑段義宗來朝行在。髙駢自淮海飛章云「南蠻心膂﹐惟此數人﹐請畱異待之。」迄僖宗還京無虞﹐用駢計也。楊趙輩各有詞藻。途中云「風裏浪花吹更白﹐雨中山色洗還靑。海鷗聚處窗前見﹐林狖啼時枕上聽。」﹝《總龜》前十三﹞

一四三﹑宋初諸進士省試詩

自唐以來﹐試進士詩號省題﹐時有佳句﹐如梓州進士楊諤天聖八年省試﹐《蒲車》詩云「艸不➀驚皇轍﹐山能➁護帝輿。」是歲下第。景祐元年﹐省試《宣室受釐》詩云「願前人➂主席﹐一問洛陽人。」是歲及第。未幾﹐慶曆二年﹐韓欽﹝聖﹞➃試《勛門賜戟詩》云「凝鋒畫旙轉﹐交鏃➄采文繁。」範景仁曾見眞本云「迎風畫旙轉﹐➅映日采文繁。」姑兩存之。蘇州進士王➆偃試《邇英延講藝詩》云「白虎前芳掩﹐金華舊事輕。天心非不悟﹐垂意在蒼生。」有古諷諫意。是年奏名甚髙﹐禦前下第。二十年始第﹐尋卒。滕元發皇祐五年禦試《吹律聽軍聲詩》﹐云「萬國休兵外﹐羣生奏凱中。」又作《西旅來王詩》云「寒日邊聲斷﹐春風塞艸長。傳聞漢都護﹐歸奉萬年觴。」極爲場屋所稱。楊諤有《題驪山》云「行人問宮殿﹐耕者得珠璣。」﹝《總龜》前十三﹞

案﹕此則亦見《中山詩話》﹐惟無韓欽﹑王偃二人﹔又見《溫公續詩話》﹐惟無末「又作《西旅來王詩》」云云。是此則蓋並合二書以成者。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「不」原作「木」﹐據《溫公續詩話》攺。

➁「能」字原脫﹐據《溫公續詩話》補。

➂《中山詩話》《溫公續詩話》「人」作「明」。

➃《溫公續詩話》有「聖」字。

➄《溫公續詩話》「鏃」作「鍛」。

➅「風」﹐原作「鋒」﹐「旙」﹐原作「翻」﹐均據《續詩話》攺。

➆《溫公續詩話》「王」作「丁」。

一四四﹑花蕊夫人宮詞

孟蜀王時﹐花蕊夫人能詩﹐而世不傳。王平甫於館中得七言三十餘篇﹐大約似王建。詩云「廚艙進食簇時新﹐列座➀無非侍從➁臣。日午殿頭宣索鱠﹐隔花催喚打魚人。」又「月頭分➂給買花錢﹐滿殿宮蛾盡十➃千。遇著唱名多不語﹐含羞急➄過禦牀前。」﹝《總龜》前十三﹞

案﹕此出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》二十九「列座」作「侍宴」。

➁《全唐詩》「侍從」作「列近」。

➂《全唐詩》「分」作「支」。

➃《全唐詩》「蛾盡十」作「人近數」。

➄《全唐詩話》「急」作「走」。

一四五﹑石曼卿章獻太后挽辭

章獻太后挽辭﹐數百首﹐惟石曼卿一聯首出﹐曰「震出坤柔變﹐乾成太極虛。」太后稱制日久﹐仁宗端拱﹐至是始親萬機。曼卿詩切合時宜﹐又不卑長樂也。﹝《總龜》前十三﹞

案﹕此則出《溫公續詩話》。

一四六﹑丁謂詩

丁晉公任朱崖﹐有詩數十篇﹐號《知命集》。有曰「艸解忘憂憂底事﹐花名➀含笑笑何人﹖」﹝《總龜》前十三﹞

案﹕此則出《歸田錄》《溫公續詩話》﹐亦見王君玉《國老談苑》二。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《國老談苑》「名」作「能」。

一四七﹑牛僧孺劉禹錫唱和詩

牛僧孺將赴舉時﹐投贄於劉夢得。﹝夢得﹞➀對客展讀﹐飛筆塗竄其文。居三十年➁﹐夢得守汝﹐牛﹝公﹞➂出鎭漢南﹐枉道汝水﹐駐旌信宿。酒酣﹐贈詩於夢得﹐曰「粉飾➃爲郎二➄十春﹐向➅來名輩更無人。休論世上升沈事﹐且問➆尊前見在身。珠玉會應成咳唾﹐山川猶覺露精神。莫嫌恃酒輕言語﹐曾把文章謁後塵。」夢得方悟往年攺文卷之事。和答云「昔年曾忝漢朝臣﹐晚歲空餘老病身。初見相如成賦日﹐後爲丞相倚➇門人。追思往事咨嗟久﹐幸➈喜淸風➉語笑⑾頻。猶有當時舊冠劍﹐待公三日拂埃塵。」﹝《總龜》前十四﹑《全唐詩話續編》上﹞

案﹕此則出《雲溪友議》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀當有「夢得」二字。

➁《唐紀》作「歷二十餘歲」。

➂《全唐詩話續編》「牛」作「僧孺」。《唐紀》「牛」下有「公」字。

➃《雲溪友議》《唐紀》三十九﹑《全唐詩》十七「飾」作「署」。

➄《唐紀》《全唐詩》「二」作「四」。

➅《唐紀》《全唐詩》「向」作「今」。

➆《雲溪友議》《全唐詩》「問」作「鬻」。《太平廣記》四九一引《雲溪友議》作「閱」。

➇《雲溪友議》《唐紀》「倚」作「掃」。

➈《全唐詩話續編》「幸」作「且」。

➉《雲溪友議》《唐紀》「風」作「光」。

⑾《唐紀》作「笑語」。

一四八﹑陳堯佐詩

呂申公累乞致仕﹐仁宗不允。他日復叩便坐﹐度其不可畱﹐因詢曰「卿去誰可代者﹖」申公曰「知臣莫如主﹐陛下自擇。」堅問之﹐乃引陳文惠﹐曰「陛下必欲得英俊經綸之臣﹐則臣所不知。若圖任老臣鎭安百度﹐周知天下事﹐無如陳堯佐。」仁宗然之。文惠遂大拜﹐極懷薦引之徳﹐因作《燕詞》﹐攜酒過之﹐申公使之歌焉﹐詞云「二社良辰﹐千家➀庭院。翩翩又見新歸➁燕。鳳凰巢穩許爲鄰﹐瀟湘煙暝來何晚﹖亂入紅樓﹐低飛綠岸﹐畫梁時拂歌塵散。爲誰歸去爲誰來﹖主人恩重朱簾捲。」申公笑曰「自恨捲簾人已老。」文惠曰「莫愁調鼎事無功。」老於廊廟而醞籍不減。昔➂任浙曹有《吳江詩》曰「平波渺渺煙蒼蒼﹐菇蒲才熟楊柳黃。扁舟系岸不忍去﹐秋風斜日➃鱸魚鄕。」➄又《碧瀾堂詩》云「苕溪淸淺霅溪斜﹐碧玉寒光➅照萬家。誰與➆月明終夜聽﹐洞庭漁笛隔蘆花。」﹝《總龜》前十五﹞

案﹕此則出《湘山野錄》卷中。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》「家」作「秋」。

➁《湘山野錄》「歸」作「來」。

➂《湘山野錄》「昔」作「頃」。

➃《湘山野錄》「日」作「入」。

➄《溫公續詩話》「鄕」作「香」。

➅《湘山野錄》《宋紀》四作「光寒」。

➆《湘山野錄》《宋紀》「與」作「向」。

一四九﹑狎鷗亭詩

韓魏公自中書出﹝守﹞➀相州﹐於居第作狎鷗亭。永叔﹝以﹞詩寄➁曰「豈止忘機鷗鳥信﹐鈞陶萬物本無心。」魏公喜曰「余在中書進退升黜﹐未嘗置心於其間。永叔可謂知我。」﹝《總龜》前十五﹑《樂趣》十二﹑《名言》七﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《名言》有「守」字。

➁《名言》無「以」字﹐「詩寄」作「寄詩」。

一五○﹑盧宗回慈恩寺塔詩

慈恩寺塔有唐人盧宗回一詩云「東來➀曉日上翔鸞﹐西轉蒼龍拂露盤。渭水冷光搖蕩➁井﹐玉峯晴气壓➂闌干。➃九重﹝宮闕參差見﹐百二山河表裏觀。暫輟去蓬悲不定﹐一憑﹞➄金界望長安。」﹝《總龜》前十五﹑《樂趣》九﹞

案﹕此則出《夢溪筆談》卷十四。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》四十八﹑《全唐詩》十八「來」作「方」。

➁《夢溪筆談》十四﹑《唐紀》《全唐詩》「蕩」作「藻」。

➂《夢溪筆談》《唐紀》「气壓」作「色墮」。

➃《全唐詩》作「晴色上朱欄」。又《樂趣》引至此。

➄原脫此數字﹐據《夢溪筆談》《唐紀》《全唐詩》補。

一五一﹑琵琶亭詩

江州琵琶亭﹐題者惟夏鄭公﹑梅公儀詩佳。夏詩曰「年光過眼如車轂﹐職事羈人似馬銜。若遇琵琶應大笑﹐何煩➀涕淚➁滿靑衫。」梅詩云「陶令歸來爲逸賦﹐樂天謫宦起悲歌。有弦應被無弦笑﹐何況臨弦泣最多。」又葉氏女郎詩云「樂天當日最多情﹐淚滴靑衫酒重傾。明月滿船無處問﹐更➂聞商婦琵琶聲。」﹝《總龜》前十五﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《中山詩話》《宋紀》九「煩」作「須」。

➁《中山詩話》《宋紀》「涙」作「泣」。

➂《中山詩話》《宋紀》八十七「更」作「不」。

一五二﹑鸛鵲樓詩

河中﹝府﹞➀鸛鵲樓﹐唐人﹝畱詩者﹞➁極多。惟王之渙﹑➂李益﹑暢﹝當﹞➃詩最佳。王云「白日依山盡﹐黃河入➄海流。欲窮千里目﹐更上一層樓。」李云「鸛鵲樓前➅百尺檣﹐煙汀➆雲樹共茫茫。漢家簫鼓沈➇流水﹐魏國山河半夕陽。事去千年猶恨短﹐➈愁來一日郎知➉長。風煙並在相思處﹐⑾滿⑿目非春亦自傷。」暢﹝當﹞⒀詩云「﹝迥臨飛鳥上﹐髙謝世塵間。﹞⒁天勢圍平野﹐河流入斷山。」﹝《總龜》前十五﹞

案﹕此則見《溫公續詩話》﹐惟不舉李益詩。又《夢溪筆談》十五﹑《墨客揮犀》二﹐均三詩全舉﹔《古今詩話》所據當出此。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《溫公續詩話》《墨客揮犀》「府」字。

➁《墨客揮犀》有此三字。

➂「之渙」原作「文奧」﹐《墨客揮犀》作「文奐」﹐均誤。

➃當脫「當」字﹐《墨客揮犀》作「楊諸」。

➄《溫公續詩話》「入」作「徹」。

➅《夢溪筆談》十五﹑《墨客揮犀》《全唐詩》十「前」作「西」。

➆《夢溪筆談》《墨客揮犀》《全唐詩》「煙汀」作「汀洲」。

➇《夢溪筆談》《墨客揮犀》「沈」作「隨」﹔《全唐詩》「沈」作「空」。

➈《夢溪筆談》《墨客揮犀》《全唐詩》「短」作「速」。

➉《全唐詩》「知」作「爲」。

⑾《全唐詩》作「並起思歸望」﹐《墨客揮犀》「相思」作「思歸」。

⑿《全唐詩》「滿」作「遠」。

⒀原脫「當」字。《墨客揮犀》「當」作「諸」。

⒁《溫公續詩話》有此十字﹐《墨客揮犀》同﹔惟「謝」字作「出」。

一五三﹑李建中詩

李建中恬退作詩淸淡﹐《望湖樓詩》云「小➀艇閒撐處﹐湖天景亦➁微。春波無限綠﹐白鳥自由飛。落日孤鴻➂遠﹐輕煙古寺稀。➃時攜一壺酒﹐戀到晚涼歸。」➄《西湖詩》云「漲煙春气重﹐貯月夜痕深。」皆此類。➅﹝《總龜》前十五﹞

案﹕此則出《玉壺淸話》卷一。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《宋紀》「小」作「野」。

➁《玉壺淸話》「亦」作「物」。

➂《玉壺淸話》「鴻」作「汀」。

➃《宋紀》作「柳色濃垂岸﹐山光冷照衣」。

➄《宋紀》八據《靑箱雜記》謂蘇爲湖州作。

➅原注﹕「《靑箱雜記》謂《望湖樓詩》是蘇爲在湖州作。」

一五四﹑韓常侍進宣宗詩

韓常侍爲郎吏日﹐宣宗問曰「卿有好詩﹐如何得見﹖」韓稽首曰「容至私第錄進。」乃選八十首進。後以眼疾辭拜珥貂﹐爲禦史﹐銜命出關﹐讞獄道中﹐看華山﹐有詩曰「野糜蒙象暫如犀﹐心不驚鷗角駭雞。一路好山無伴看﹐斷腸煙景寄猿啼。➀」時﹝爲﹞➁補衮﹝闕﹞➂謝病歸山﹐更寄《織錦篇》與薛郎中云「錦字龍梭《織錦篇》﹐鳳凰文采間非煙。並他時世新花樣﹐虛費工夫不直錢。」《和人憶鶴》云「拂拂云衣冠紫煙﹐已爲丁令一千年。畱君且伴居山客﹐幸有松梢明月天。」➃又《和憶山泉》云「情多不似家山水﹐夜夜聲聲旁枕流。」﹝《總龜》前十五﹑《樂趣》四﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀原注﹕「禦史出使不得與人同行﹐故云無伴。」

➁《全唐詩》二十八有「爲」字。

➂《全唐詩》有「闕」字。

➃《樂趣》無以上諸語。

一五五﹑鄭文寶寒食訪僧詩

郢中寺壁﹐有鄭文寶詩親筆《寒食方僧﹝捨﹞》➀云「客捨愁經百五春﹐雨餘溪寺綠無塵。金花何➁處秋千鼓﹐粉頰誰家鬥艸人﹖水上碧桃流片段﹐梁間歸➂燕語逡巡。髙僧不飲客攜酒﹐來勸先朝放逐臣。」﹝《總龜》前十六﹑《樂趣》九﹞

案﹕此則出《玉壺淸話》卷八。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《玉壺淸話》無「捨」字。

➁《玉壺淸話》「何」作「開」。

➂《玉壺淸話》「歸」作「新」。

一五六﹑章碣題焚書坑詩

章碣《題焚書坑》云「竹帛煙銷帝業虛﹐昔年曾是➀祖龍居。坑灰未冷江➁東亂﹐劉項元➂來不讀書。」﹝《總龜》前十六﹑《樂趣》九﹑《名言》五﹞

案﹕此則出《摭言》卷十。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩話》五﹑《唐紀》六十一﹑《全唐詩》二十五均作「關河空鎖」。

➁《全唐詩話》《唐紀》《全唐詩》「江」﹐均作「山」﹔《摭言》作「關」。

➂《摭言》「元」作「從」。

一五七﹑杜牧之題金陵懷古詩

舒州三祖山﹐因芟薙蘿蔓峭壁間﹐得詩﹐乃杜牧之《金陵懷古》云「玉樹歌殘➀王气終﹐景陽鐘動曉➁樓空。楸梧➂遠近千家樹➃﹐禾黍髙低六代宮。石燕拂云晴亦雨﹐江豚吹➄浪夜還風。英華➅一代➆豪華盡﹐惟有江聲➇似洛中。」﹝《總龜》前十六﹞

案﹕此則出《湘山野錄》卷中﹐謂又於《薛許昌集》中見之。考《全唐詩》二十此乃許渾詩。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》「殘」作「沈」。

➁《湘山野錄》「鐘動曉」作「兵合曙」﹔《全唐詩》二十作「兵合戍」。

➂《湘山野錄》作「梧楸」﹔《全唐詩》作「松楸」。

➃《全唐詩》「家樹」作「官冢」﹐《湘山野錄》「樹」作「冢」。

➄《湘山野錄》「吹」作「翻」。

➅《湘山野錄》「華」作「雄」。

➆《湘山野錄》《全唐詩》「代」作「去」。

➇《全唐詩》「江聲」作「靑山」﹔《湘山野錄》「聲」作「山」。

一五八﹑範文正嚴陵釣臺詩

範文正謫睦州﹐過嚴陵釣臺﹐作詩曰「漢包六合网英豪﹐一个冥鴻惜羽毛。世祖功臣三十六﹐雲臺爭似釣臺髙。」﹝《總龜》前十六﹞

案﹕此則出《湘山野錄》卷中。

一五九﹑巫山詩

繁知一聞樂天將過巫山﹐先於神女祠粉壁大書曰「蘇➀州太守眞才子﹐行到巫山必有詩。爲報髙唐神女道﹐速➁排雲雨待➂淸詞。」白公見詩﹐邀知一曰﹕劉夢得禮白帝﹐欲畱一詩於此﹐怯而不敢﹐罷郡經過﹐悉去詩千餘首﹐只畱四篇。沈佺期曰「巫山髙不極﹐合沓狀奇新。闇谷疑風雨﹐幽➃崖若鬼神。月明三峽曉➄﹐潮落➅九江春。爲問陽臺客﹐應知入夢人。」➆王無兢曰「神女向髙唐﹐巫山下夕陽。徘徊作行雨﹐婉孌逐荊王。電影江前落﹐雷聲峽外長。霽云無處所﹐臺館峙➇蒼蒼。」李端曰「巫山十二峯➈﹐皆在碧虛➉中。迥合雲藏日﹐霏微雨帶風。猿聲寒渡⑾水﹐樹色遠⑿連空。愁向髙唐去﹐⒀千⒁秋見楚宮。」皇甫冉曰「巫峽見巴東﹐迢迢出半空。雲藏神女館﹐雨到楚王宮。朝暮泉聲落﹐寒喧樹色同。淸猿不可聽﹐偏在九秋中。」﹝《總龜》前十六﹞

案﹕此則見《雲溪友議》。又《竹莊詩話》十三引此作《郡閣雅談》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》五十一﹑《全唐詩》十七「蘇」作「忠」。

➁《雲溪友議》「速」作「安」﹔《竹莊》作「遠」。

➂《雲溪友議》《唐紀》《全唐詩》「待」作「候」。

➃《唐紀》十一﹑《全唐詩》四「幽」作「陰」。

➄《雲溪友議》《唐紀》《全唐詩》「晚」作「曙」。

➅《雲溪友議》《唐紀》《全唐詩》「落」作「滿」。

➆案《唐紀》云顧陶以爲張循作。

➇《雲溪友議》《竹莊》《唐紀》八﹑《全唐詩》三「峙」作「曉」。

➈《雲溪友議》「峯」作「重」。

➉《雲溪友議》「虛」作「空」。

⑾《全唐詩話》二﹑《唐紀》三十「渡」作「過」。

⑿《雲溪友議》《全唐詩》《唐紀》「遠」作「暮」。

⒀《全唐詩話》《唐紀》「去」作「望」。

⒁《全唐詩話》《唐紀》「千」作「淸」。

一六○﹑金陵賞心亭詩

金陵賞心亭﹐丁晉公建也﹐秦淮絕致。➀公以家藏袁安臥雪圖➁張於其屏。乃唐周昉筆﹐經十四守﹐無敢覬覦者。後爲太守竊去﹐以凡筆畫蘆雁易之。王密學琪來作守﹐登臨賦詩曰「千里秦淮在玉壺﹐江山淸麗壯吳都。昔人已化遼天鶴﹐舊畫➂難尋臥雪圖。冉冉流年去京國﹐蕭蕭華發老江湖。殘蟬不會登臨意﹐又噪西風入座隅。」此詩乃竊➃竊畫者蕭斧也。➄﹝《總龜》前十六﹞

案﹕此則出《湘山野錄》卷上﹐亦見《澠水燕談錄》卷七。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》此句後有「淸在軒檻」四字。

➁案《澠水燕談錄》謂出眞宗所賜。

➂《澠水燕談錄》「舊畫」作「往事」。

➃「竊」當作「譏」。

➄《湘山野錄》作「此詩與江山相表裏﹐爲貿畫者之蕭斧也」。

一六一﹑昆山惠聚寺詩

蘇州昆山縣惠聚寺殿基﹐乃鬼神一夕砌成。殿中有僧繇畫龍﹐每因風雨夜﹐騰趠波濤﹐傷田害稼。鄕人患之﹐僧繇再畫一鎖﹐鎖之﹐仍畫一釘﹐釘其鎖。至今人捫其釘頭﹐尙隱隱。唐乾寧初﹐吳都➀崔融➁善五言﹐題惠聚雲「人莫嫌山小﹐僧還愛寺靈。殿髙神气力﹐龍活客丹靑。」﹝《總龜》前十六﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「都」當作「郡」。

➁案此昭宗時崔融詩﹐見《全唐詩》三十二。

一六二﹑仙遊亭詩

丁晉公舊有園﹐在保康門外。園內有仙遊亭﹐仙遊洞﹐與道士劉遁往來。遁作《仙遊亭》詩贈公云「屢在仙遊亭上醉﹐仙遊洞裏杳無人。他時鳴鶴歸滄海﹐同看蓬萊島上春。」公莫曉其詩。後公南遷﹐遁往見公於崖﹐方思其詩﹐知爲異人也。﹝《總龜》前十六﹞

一六三﹑裴晉公華闕題名詩

裴晉公赴敵淮西﹐題名於華嶽➀之闕門。大順中﹐戶部侍郎司空圖以一絕之➁云「嶽前大隊赴淮西﹐從此中原息戰鼙。石闕莫教蒼➂蘚上﹐分明認取晉公題。」﹝《總龜》前十六﹞

案﹕此則出《摭言》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》「嶽」下有「廟」字。

➁案《摭言》作「題詩記之」﹐此文當作「以一詩紀之」。

➂《摭言》《唐紀》六十三「蒼」作「苔」。

一六四﹑無宅起樓臺相公

魏仲先《贈萊公詩》曰「有官居鼎鼐﹐無宅起樓臺。」眞宗卽位﹐北使至﹐錫宴﹐惟兩府預焉。北使歷視坐中﹐問譯者曰「孰是』無宅起樓臺『相公。」丁晉公令譯者曰「南方須大臣鎭撫﹐寇公撫南夏﹐非久卽還。」﹝《總龜》前十七﹞

案﹕邵伯溫《聞見錄》卷七亦載此事﹐謂「後虜使在廷﹐目公曰﹕此』無宅相公『耶﹖」說與此異。

一六五﹑王紳宮詞

元丰初﹐﹝宦者﹞➀王伸➁效王建作《宮詞》百首﹐獻之﹐頗有意思。詩云「太皇生日最尊榮﹐獻壽宮中未五更。天子捧觴仍再拜﹐寶慈侍立到天明。」寶慈﹐皇太后宮名。太后幸景靈宮﹐駕前露面雙童女﹐詩曰「平明彩仗幸靈➂宮﹐紫府仙童下九重。整頓瓏璁時住➃馬﹐畫工闇地貌眞容。」﹝《總龜》前十七﹞

案﹕此出《溫公續詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《溫公續詩話》有「宦者」二字。

➁《溫公續詩話》「伸」作「紳」。

➂《溫公續詩話》「靈」作「琳」。

➃《溫公續詩話》「住」作「駐」。

一六六﹑元微之夫婦唱和詩

元微之自會稽拜尙書左丞﹐到京未逾月﹐出武昌﹐詩贈夫人裴氏曰「窮冬到鄕國﹐正歲別京華。自恨風塵眼﹐看他➀遠地花。碧幢還照耀﹐紅粉莫咨嗟。嫁得浮雲婿﹐相隨卽是家。」夫人答曰「使➁門初擁節﹐禦苑柳絲新。不是悲殊命﹐惟愁別近➂親。黃鸝啼➃古木﹐朱➄履從淸塵。想到千山外﹐滄江正暮春。」﹝《總龜》前十七﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》七十八﹑《全唐詩》十五「看他」作「常看」。

➁《唐紀》「使」作「侯」。

➂《唐紀》「別近」作「是別」。

➃《唐紀》「鸝啼」作「鶯遷」。

➄《唐紀》「朱」作「珠」。

一六七﹑李摯贈李行敏詩

貞元中➀﹐李摯以宏詞振名﹐與李行敏同姓﹐同年登第﹐又同歲。及同門﹐摯答行敏詩曰「因緣三➁紀異﹐契分四般同。」﹝《總龜》前十七﹞

案﹕此出《摭言》卷四。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》「中」作「十二年」﹐《摭言》作「十三年」。

➁《唐紀》「三」作「二」。

一六八﹑柳公權爲宮嬪作詩

武宗怒一宮嬪﹐謂柳公權曰「得學士一詩﹐當釋之。」遂進詩曰「不忿➀前時誤➁主恩﹐已甘寂寞守長門。今朝卻得君王顧﹐重入椒房拭淚痕。」﹝《總龜》前十七﹞

案﹕此出《摭言》卷十三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》四十﹑《全唐詩》十八「忿」作「分」。

➁《摭言》《唐紀》《全唐詩》「誤」作「忤」。

一六九﹑韓熙載遣贈姬詩

韓➀續僕射請韓熙載爲父撰神道碑﹐珍貨外仍輟一姬爲潤筆。韓受姬﹐及文成﹐但敍譜系品秩﹐及薨葬哀贈之典而已。續嫌之﹐乃封還﹐意其攺竄。熙載亟以歌姬並珍贈還之。姬登車﹐書一絕於泥金雙帶云「風柳搖搖無定枝﹐陽臺雲雨夢中歸。他年蓬島音塵斷﹐畱取尊前舊舞衣。」﹝《總龜》前十七﹞

案﹕此則見《湘山野錄》卷下。《全五代詩》三十九引此作《全唐詩話》﹐但《全唐詩話》中無此。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》「韓」作「嚴」。

一七○﹑虜中好樂天詩

雄州安撫都監稱宣事云「虜中好樂天詩﹐聞虜有詩云』樂天詩集是吾師『。」﹝《總龜》前十七﹞

一七一﹑白樂天少年登第作詩

白樂天一舉登第﹐作詩曰「慈恩塔下題名處﹐十九➀人中最少年。」時年二十七。﹝《總龜》前十七﹞

案﹕此則出《摭言》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》「九」作「七」。

一七二﹑杜牧及第詩

大和二年﹐崔郾侍郎東都發榜﹐西都過堂。杜紫微第五人登第﹐作詩曰「東都發榜未花開﹐三十三人走馬回。秦地少年多釀酒﹐卻➀將春色入關來。」﹝《總龜》前十七﹞

案﹕此則出《摭言》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》十九「卻」作「已」。

一七三﹑楊汝士詩壓倒元白

寶歷中楊嗣復相﹝公﹞➀具慶下繼放甲➁榜﹐時先➂僕射自東洛入覲﹐嗣復率生徒迎於潼關﹐宴於新昌裏第﹐元﹑白在焉﹐皆卽席賦詩。楊汝士詩後成﹐元﹑白覽之失色。詩曰「隔座應須➃賜禦屏﹐盡將仙翰入髙冥。文章舊價畱鸞掖﹐桃李新陰在鯉庭。再歲生徒陳賀宴﹐一時良史舊➄傳馨。當時疏傅➅𨿽云盛﹐詎➆有玆筵醉醁醽。」汝士是日大醉歸﹐謂諸子曰「今日壓倒元﹑白。」﹝《總龜》前十七﹑《詩林》二作《詩話》﹞

案﹕此則出《摭言》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》「相」下有「公」字。

➁《摭言》「甲」作「兩」。

➂「無」當作「先」﹐據《摭言》攺。

➃《詩林》「應須」作「須知」。

➄《摭言》《唐紀》《全唐詩》十八「舊」作「盡」。

➅《唐紀》《全唐詩》「傅」作「廣」。

➆「詎」原作「記」﹐據《摭言》等書攺。

一七四﹑何扶登第寄同年詩

何扶﹐大和元年登第﹐明年再捷﹐以一篇寄同年﹐曰「金榜題名墨尙新﹐今年依舊去年春。花開➀每被紅妝問﹐何事重來只一人﹖」﹝《總龜》前十七﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》四十九﹑《全唐詩》十九「開」作「間」。

一七五﹑範諷題甘泉寺詩

鼎州甘泉寺﹐介官道之側﹐泉甚佳﹐便於漱酌﹐行客無不畱者。寇萊公南遷﹐題東檻曰「平仲經此﹝回﹞➀望北闕﹐黯然而行。」未幾﹐丁晉公又過﹐題西檻曰「謂之酌泉禮佛而去。」後範諷補之安撫湖北﹐➁題詩曰「平仲酌泉方➂北望﹐謂之禮佛向南行。煙嵐翠鎖門前路﹐轉使髙人➃厭寵榮。」﹝《總龜》前十七﹞

案﹕此則出《湘山野錄》卷上。又《永樂大典》八百二十三引《朝野遺事》﹐文與此異﹐玆附載於下﹕「鼎州武陵縣北二十里有甘泉寺﹐行人多謁焉。寇萊公往雷州﹐凡題三十字﹐曰﹕』庚申年秋九月平仲南行至甘泉院﹐僧以詩板視予﹐徵途不暇吟詠﹐代記年月。」後丁晉公謫朱崖過寺題云﹕『翠影疎疎渡﹐波光瑟瑟凝。帝家金掌露﹐仙府玉壺冰。曉缽侵星汲﹐霄廚向月澄。豈惟蠲肺渴﹐灌頂助三乘。「因而至寺者多所題詠。如殿中丞範諷詩云﹕』平仲酌泉曾頓轡﹐謂之禮佛向南行。山堂下瞰炎蒸路﹐轉使髙僧薄寵榮。『又刑部郎中崔嶧詩云﹕』二相南行至道初﹐記名畱詠在精廬。甘泉不洗天涯恨﹐畱與貴人鑑覆車。『可謂言婉而意達。」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》有「回」字。

➁《湘山野錄》「北」作「南」。

➂《湘山野錄》「方」作「回」。

➃《湘山野錄》「人」作「僧」。

一七六﹑張鄧公題關吏牌詩

退傅張登➀晚春乘安輿出南燻門﹐繚繞都城﹐遊金明池﹐抵宿指宜春➁門入。關吏捧牌請官位﹐書云「閒遊靈沼送春回﹐關吏何須苦見猜﹖八十老➂翁無品秩﹐三曾身➃到鳳池來。」﹝《總龜》前十七﹞

案﹕此則出《湘山野錄》卷中。又劉斧《靑瑣髙議》前集五亦載張士遜事﹐詩與此異。詩云「因思山去看山回﹐軟帽輕紗入禦臺﹐門吏何須問張蓋﹖兩曾身到鳳池來。」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》作「張鄧公士遜」﹐「登」當爲「鄧」之誤﹐並脫「公」字。

➁《湘山野錄》「春」作「秋」。

➂《湘山野錄》「老」作「衰」。

➃《湘山野錄》「三曾身」作「昔曾三」。

一七七﹑石曼卿題豹隱堂詩

趙平叔客漣水軍﹐郡守召置門下。數年﹐平叔以館職守漣水﹐後守以所居爲豹隱堂。石曼卿有詩云「熊非淸渭逢何暮﹖龍臥南陽去不還。﹝年少宦遊﹞➀今郡守﹐蔚然惟➁在立談間。﹞➂」士大夫畱詩甚多﹐莫可偕者。﹝《總龜》前十八﹑《樂趣》九﹞

案﹕此出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀原脫此四字﹐據《中山詩話》補。

➁《中山詩話》「惟」作「疑」。

➂《樂趣》無此二句。

一七八﹑商凝式詠蛤中佛像

煬帝好食蛤﹐忽有一蛤椎擊不破﹐異之。寘於幾下﹐一夜有光﹐肉乃自脫﹐有一佛二菩薩像。悔之﹐乃不食蛤。商凝式有詩云「𨿽因雀變化﹐不逐月虧盈。縱有天中像﹐神功詎可成。」又云「相好合如梵﹐端嚴秪爲誰﹖事同�頑惡﹐且與鷸相持。」﹝《總龜》前十八﹞

案﹕事見《太平廣記》九十九﹐惟不載商詩。

一七九﹑吳生畫五聖

西洛上淸宮混元後有吳生畫五聖。杜甫詩云「五聖聯龍衮﹐千宮列雁行」﹐謂是也。﹝《總龜》前十八﹞

一八○﹑樂天遊大林寺詩

王气有早晚﹐天時有愆伏﹐如平地三月花者﹐深山四月方花。樂天遊大林寺云「人間四月芳菲盡﹐山寺桃花始盛開。」﹝《總龜》前十八﹞

一八一﹑張乖厓詩無兩府意

張乖厓鎭宛丘﹐邸報王文正➀大拜﹐不悅﹐謂坐客曰「朝廷肯用經綸康濟人乎﹖余少以直節自誓﹐束髮登用﹐無兩府心。」幕中杜壽隆曰「固知公無兩府意。」公曰「吾胸中事﹐爾安得知﹖」杜曰「嘗見公《柳詩》云﹕』安得辭榮同範蠡﹐綠絲和雨系扁舟。」﹝《總龜》前十八﹞

案﹕此則出《湘山野錄》卷上。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》「正」作「貞」。

一八二﹑馮道明誦雍陶詩

雍陶知簡州﹐自比謝宣城﹑柳吳興﹐賓至則挫辱﹐投贄者少得見之。馮道明下第請謁﹐紿閽者曰「與太守故舊。」及見﹐呵責曰「與公昧平生﹐何故舊之有﹖」道明曰「誦公詩﹐得相見﹐➀何隔平生﹖」遂吟雍詩曰「立當靑艸人初➁見﹐行近➂白蓮魚未知」﹐「閉門客到常如➃病﹐滿院花開未是➄貧」﹐「江樓➅秋入峽﹐➆雨葉➇夜侵樓」。➈雍厚之。﹝《總龜》前十八﹞

案﹕此則本範攄《雲溪友議》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩話》四﹑《唐紀》五十六作「誦員外之詩﹐仰員外之徳﹐詩集中日得相見」。

➁《唐紀》《全唐詩》十九「初」作「先」。

➂《唐紀》《全唐詩》「近」作「傍」。

➃《雲溪友議》《全唐詩話》「如」作「疑」。

➄《雲溪友議》《唐紀》「未是」作「不似」。

➅《雲溪友議》《全唐詩話》《唐紀》「樓」作「聲」。

➆《雲溪友議》《全唐詩話》《唐紀》「峽」作「寺」。

➇《雲溪友議》《全唐詩話》《唐紀》「葉」作「气」。

➈案《全唐詩》十九無後二聯。

一八三﹑詩嘲寒士及第

元和十一載﹐李源公➀榜三十三人﹐皆取寒素。時詩曰「元和天子丙申年﹐三十三人同得仙。袍似爛銀文似錦﹐相將白日上靑天。」﹝《總龜》前十八﹞

案﹕此出《摭言》卷七。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》作「涼公」﹔《太平廣記》一八一引《摭言》「逢吉」。

一八四﹑張頂釣魚詩

撫州有放生池﹐禁采捕﹐忽有乘小舟釣於其上。太守蔡大夫令人捕之。釣者爲詩曰「投➀卻長竿捲卻絲﹐手攜➁蓑笠獻新詩。明知➂太守淸如鏡﹐不是漁人下釣時。」乃野人張項。➃﹝《總龜》前十八﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》十七「投」作「拋」。

➁《全唐詩》「攜」作「持」。

➂《全唐詩》「明知」作「臨川」。

➃《全唐詩》「項」作「頂」。

一八五﹑朝士自嘲飲厚朴湯

文徳殿﹐百官常朝之殿。宰相奏事畢﹐乃來押班﹐常至日旰﹐守堂卒好以厚朴湯飲朝士。朝士有久無差遣﹐厭苦常朝者﹐戲爲詩曰「立殘庭➀下梧桐影﹐喫盡階➁頭厚朴湯。」﹝《總龜》前十八﹞

案﹕此則出《溫公續詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《溫公續詩話》「庭」作「階」。

➁《溫公續詩話》「階」作「街」。

一八六﹑湯文圭艸麻以詩促賄

李徳誠加司空﹐守臨川。湯文圭艸麻﹐徳誠濡毫之賂﹐久而未至﹐以詩督之曰「紫殿西頭月欲斜﹐曾艸臨川➀上相麻。潤筆已曾關➁奏謝﹐更飛➂章句問張華。」時皆少之。﹝《總龜》前十八﹞

案﹕此則出《南唐近事》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》六十八「川」作「淮」。

➁《唐紀》「關」作「經」。

➂《唐紀》「飛」作「將」。

一八七﹑王元之趙韓王挽詞

盧多遜與趙普睚眥﹐太宗踐祚﹐凡對卽傾之。普出守河陽﹐自朝辭﹐面訴曰「臣以無狀之迹➀﹐獲事累聖。曩日與先帝面受昭憲皇后命﹐遺臣親寫二書﹐令大寶神器﹐傳歸陛下。以二書合縫批之﹐立臣銜爲證。其一書﹐先後納於柩﹔一書﹐先帝手封禁中﹐乞陛下尋之﹐庶幾少雪。此行身移則事起﹐豺狼在途﹐危如累卵﹐誰肯爲臣辧者。」後果得書於宮中﹐疑遂決﹐多遜竄崖州。太宗謂普曰「幾誤斬卿。」王元之趙韓王挽詞有「鴻勛➁書冊府﹐遺訓在金縢」➂之句﹐乃謂是也。﹝《總龜》前十九﹞

案﹕此則見《玉壺淸話》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《玉壺淸話》「迹」作「賤」。

➁《玉壺淸話》「勛」作「恩」。

➂《靑箱雜記》作「大功銘玉鉉﹐密事在金縢」。

一八八﹑方勉妻許氏詩

方勉字及甫﹐娶許虞部女﹐好學能詩。勉嘗同妻夜看《晁錯傳》。許氏有詩云「匣劍未磨晁錯血﹐已聞刺客殺袁絲。到頭昧卻人心處﹐便是欺他天道時。痛矣一言偸害正﹐戮之萬段始爲宜。鄧公墳墓知何處﹖空對斯文有淚垂。」勉後與故人飲於市﹐醉犯夜禁﹐囚於府庭。時鄭毅夫作尹﹐許氏獻書援其夫﹐並投詩云「明時樂事偸➀詩酒﹐帝裏風光剩占春。況是白衣重得侶﹐不堪靑旆自招人。早知玉漏催三鼓﹐不➁把金貂換百巡。大抵仁人憐气類﹐不➂教孤客作囚身。」遂釋其夫。勉死﹐許氏居陋巷﹐教子爲學登科﹐賢哉﹗﹝《總龜》前十九﹞

案﹕《竹莊詩話》卷二十二引此則作《靑瑣集》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《宋紀》八十七「偸」作「娛」﹔《竹莊》二十二作「輪」。

➁《竹莊》《宋紀》「不」作「肯」。

➂《宋紀》「不」作「免」。

一八九﹑陳亞惜竹詩

《惜竹詩》﹐獨陳亞少卿最佳。詩曰「出檻亦不剪﹐從教長瘦➀叢。年年到朱➁夏﹐葉葉是淸風。」﹝《總龜》前二十﹞

案﹕此則見《墨客揮犀》卷十。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《庚溪詩話》「瘦」作「舊」。

➁《墨客揮犀》「到朱」作「當盛」。

一九○﹑李義山賦木蘭花詩

李義山遊長安﹐投宿旅店﹐適會客﹐因召與坐﹐不知爲義山也。酒酣﹐客賦《木蘭花詩》﹐眾皆誇示。義山後成﹐詩曰「洞庭波冷曉侵云﹐日日徵帆送遠人。幾度木蘭舟上望﹐不知花➀是此船➁身。」坐客大驚﹐詢之﹐方知是義山。➂﹝《總龜》前二十﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》五十三「花」作「船」﹔《全唐詩》二十作「元」。

➁《唐紀》《全唐詩》「船」作「花」。

➂原注﹕「《零陵總記》載《木蘭花詩》是陸龜蒙所作。」

一九一﹑錢大初惜劍詩

錢大初《惜劍詩》曰「得自袁公手﹐屠姦血未幹。玉龍乘夜泣﹐秋水帶霜寒。願對英雄舞﹐羞教婦女看。太平無處用﹐撫匣淚汍瀾。」《盆池》云「一撮浮萍蓋蛙黽﹐不知容得臥龍無﹖」﹝《總龜》前二十﹑《樂趣》十﹞

一九二﹑海陵牡丹詩

呂文靖公守宦海陵﹐西溪➀手植牡丹一本﹐有詩刻石。後範文正亦官此﹐題云「陽和不擇地﹐海角亦逢春。憶得上林色﹐相看如故人。」後以二公有詩﹐題者亦多﹐而花大爲人所愛重。歲久繁茂﹐覆地數丈﹐每春花開數百朵﹐爲海陵奇觀。﹝《總龜》前二十﹞

案﹕此則亦見《澠水燕談錄》卷七。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《澠水燕談錄》「西溪」下有「鹽場」二字。

一九三﹑陳標詠葵花詩

陳標《詠葵花詩》云「能共牡丹爭幾許﹖得人嫌➀處只緣➁多。」﹝《總龜》前二十﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《嘉話錄》「嫌」作「惜」。

➁《唐紀》六十六「只緣」作「是花」。

一九四﹑郭氏蒼頭詠牡丹

咸陽郭氏﹐富室也。有蒼頭曰捧劍﹐詠牡丹云「一種芳菲出後庭﹐卻輸桃李得佳名。誰能爲向天公➀說﹖從此移根近太淸。」﹝《總龜》前二十﹞

案﹕此則出《雲溪友議》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《雲溪友議》「公」作「人」。

一九五﹑徐凝題牡丹詩

白樂天初到杭州﹐令訪牡丹﹐會開元寺惠澄近自都下得之﹐時花初開﹐徐凝自富春來謁﹐公先題牡丹云「惟有數苞紅襆➀在﹐含芳只待舍人來。」﹝《總龜》前二十﹞

案﹕《雲溪友議》錄其全詩。又此則見《唐語林》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐語林》三﹑《唐紀》五十二「襆」作「萼」。

一九六﹑周徳華歌楊柳詞

裴誠郎中與舉子溫政爲友好﹐作歌曲。周徳華乃劉香➀女﹐善歌《楊柳詞》。有以溫﹑裴歌詞﹐令徳華唱﹐則音韻所陳﹐爲浮艷之美﹐徳華終不取﹐二公恨焉。所唱者七八篇﹐乃近日名流之詞。滕邁郎中云「三條陌上拂金羈﹐萬里橋邊映酒旗。近➁日令人腸斷處➂﹐不堪將向➃笛中吹。」賀知章祕監云「碧玉妝成一樹髙﹐萬條垂下綠絲絳。不知細葉誰裁出﹖二月春風是➄剪刀。」楊巨源員外云「江➅邊楊柳曲塵絲➆﹐立馬憑➇君剪➈一枝。惟有春風最應➉惜﹐殷勤更向手中吹。」劉禹錫尙書云「春江一曲柳千條﹐二十年前舊板橋。曾與美人橋上別﹐恨無消息至今朝。」韓琮舍人云「枝斗纖⑾腰葉斗眉﹐春來無處不如絲。灞陵原⑿上多離別﹐多少⒀長條拂地垂。」又云「梁苑隋堤⒁事已空﹐萬條猶舞舊春風。那堪更想千年後﹐誰見飛⒂花入漢宮﹖」雲溪子曰「有艷歌行﹐非爲桑間濮上之音也。偕以雪月松竹﹐難詠楊柳﹐作者𨿽多﹐鮮見其妙。杜牧之云﹕『巫娥廟裏低含雨﹐宋玉門⒃前斜帶風』﹐滕郎中云﹕『陶令門前惹⒄接籬﹐亞夫營裏拂朱旗』。不言楊柳﹐最佳。」⒅﹝《總龜》前二十﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩話》四﹑《唐紀》四十九「劉香」作「劉采春」。

➁《全唐詩話》《唐紀》《全唐詩》十八「近」作「此」。

➂《全唐詩話》《唐紀》《全唐詩》「斷處」作「欲斷」。

➃《全唐詩話》《唐紀》《全唐詩》「向」作「入」。

➄《唐紀》四十九「是」作「似」。

➅《全唐詩》十二「江」作「水」。

➆《類說》本僅引楊詩此一句﹐題作「曲塵絲」。

➇《全唐詩》「憑」作「煩」。

➈《唐紀》《全唐詩》「剪」作「折」。

➉《全唐詩》「應」作「相」。

⑾《唐紀》「斗纖」作「裊芳」。

⑿《唐紀》「原」作「橋」。

⒀《唐紀》《全唐詩》二十一「多少」作「少有」。

⒁《唐紀》「堤」作「池」。

⒂《唐紀》《全唐詩》「飛」作「楊」。

⒃《全唐詩》十九「門」作「宅」。

⒄《唐紀》「惹」作「罥」。

⒅原注﹕「《鑑戒錄》載賀知章事不同﹐謂韓琮詩乃韓渥詩」。

一九七﹑題畫墨鴉詩

幽﹑薊數州﹐自石晉敗﹝入﹞➀戎後﹐懷中華不已。有使北者﹐見燕京➁傳捨﹝壁﹞➂畫墨鴉甚精﹐旁題詩曰「星稀月明夜﹐➃皆欲向南飛。」﹝《總龜》前二十﹑《鄭五代》十﹑王校《王五代》八﹞

案﹕《全五代詩》十二據《五代詩話》謂此詩前更有「要識塗鴉意﹐棲遲未得歸」二句。李調元謂原本只有下二句﹐上二句應是後人附會。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《鄭五代》有「入」字。

➁《五代》「京」作「中」。

➂《五代詩話》有「壁」字。

➃《五代詩話》「夜」作「後」。

一九八﹑僧居寧畫艸虫

僧居寧﹐毘陵人﹐妙工畫艸虫﹐嘗見水墨艸虫﹐有長四五寸者﹐題云「居寧醉筆須大失眞。」然筆力遒勁可愛。梅聖兪詩云「艸虫有纖意﹐醉筆得正熟。」﹝《總龜》前二十﹞

案﹕《說郛》本《迂齋詩話》中有此則。

一九九﹑於兢畫牡丹

﹝梁﹞➀相國於兢﹐善畫牡丹﹐幼年從學﹐見➁牡丹盛開﹐乃落➂筆仿之﹐不浹旬奪眞。有人贈詩曰「看時人出➃澀﹐展處蝶爭來。」有全本《折枝圖》傳於世。﹝《總龜》前二十﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《圖畫見聞志》有「梁」字。

➁《圖畫見聞志》「見」作「睹」﹔又「睹」下有「檻中」二字。

➂《圖畫見聞志》「落」作「命」。

➃《圖畫見聞志》「出」作「步」。

二○○﹑徳宗得寶馬瑞鞭

徳宗西幸﹐有二馬﹐一號神智驄﹐一號如意驑﹐進退緩急皆如其➀意﹐因謂之功臣乘。幸諸苑﹐馭者進瑞鞭﹐因語近臣曰「昔者西幸有二驄﹐謂之二絕﹐今得此鞭﹐可謂三絕。」因吟韓駰➁詩曰「鴛鴦赭白齒新齊﹐晚日花開➂放➃碧蹄。玉勒乍➄回初噴沫﹐金鞭欲下不成嘶。」➅﹝《總龜》前二十﹞

案﹕此則出蘇鶚《杜陽雜編》卷上。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《杜陽雜編》「其」作「上」。

➁《杜陽雜編》《唐紀》三十作「韓翃」。

➂《唐紀》「開」作「間」﹔《全唐詩》九作「中」。

➃《杜陽雜編》「放」作「落」﹔《太平廣記》四三五引《杜陽雜編》《全唐詩》作「散」。

➄《太平廣記》《全唐詩》「乍」作「斗」。

➅案﹕此韓翃《看調馬詩》。

二○一﹑丁晉公踘蹴詩

踘蹴﹐惟柳三復能之。丁晉公亦好焉。晉公詩曰「背裝花屈膝﹐白打大廉斯。進前行兩步﹐蹺去立多時。」➀﹝《總龜》前二十一﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀案﹕《溫公續詩話》所引二聯爲「鷹鶻騰雙眼﹐龍蛇繞四肢﹐躡來行幾步﹐蹺後立多時」。

二○二﹑李端卽宴賦詩

郭人﹐➀升平公主婿也。盛會文士卽席作詩﹐公主自帷中觀之。李端中宴詩成﹐有「薰香荀令偏憐小﹐➁傅粉何郎不解愁」之句﹐眾皆稱妙。或謂宿思。端自願賦一篇。錢起曰「請以起姓爲韻。」遂有金垺銅山➂之句。曖出名馬金帛爲贈。﹝《總龜》前二十二﹞

案﹕此則出李肇《國史補》﹐亦見《唐語林》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「人」當作「曖」﹐或作「郭令公子曖」。

➁《全唐詩話》二﹑《唐語林》三﹑《唐紀》三十﹑《全唐詩》十一「小」作「少」。

➂「垺」當作「埒」。案詩作「新開金埒教調馬﹐舊賜銅山許鑄錢」。

二○三﹑白樂天裴晉公宴賦詩

白樂天致仕時﹐裴晉公夜宴諸進士官﹐➀樂天賦詩云「九燭臺前十二姝﹐主人畱醉任歡娛。飄颻➁舞袖雙飛蝶﹐宛轉歌喉➂一索珠。坐久欲醒還酩酊﹐夜深臨去更➃踟躕。南山賓客東山妓﹐此會人間曾有無﹖」﹝《總龜》前二十二﹑《叢話》十七﹑《全唐詩話續編》上﹞

案﹕此則出《摭言》卷十五。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》「進士官」作「致仕官」。

➁《香山集》「飄颻」作「翩翩」。

➂《香山集》「喉」作「聲」。

➃《摭言》「去」作「散」﹔《全唐詩》「臨去更」作「初散又」。

二○四﹑白樂天聯句不勝楊侍郎

裴令公守東洛﹐夜宴半酣﹐公索聯句。元﹑白有得色。公爲破題。至楊侍郎﹐➀曰「昔日蘭亭無艷質﹐此時金穀有髙人。」白➁知不能加﹐遽裂紙曰「笙歌鼎沸﹐勿作此冷淡生活。」﹝元告白曰「樂天可謂全其名也。」﹞➂﹝《總龜》前二十二﹞

案﹕此則出《摭言》卷十三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》「侍郎」作「汝士」。

➁《叢話》後十七「白」前有「元」字﹐「白」後有「自」字。

➂《叢話》引《摭言》無此二語。

二○五﹑李嶸詩

李相國尉➀鎭淮南﹐布素孫處士來謁。李惇舊分﹐待之殊禮﹐將行﹐祖送遊河橋下。舟人回篙水濺近坐飲妓。李公大怒。孫獻《楊柳詞》曰「半額鵝➁黃金縷衣﹐玉搔頭裊鳳雙飛。從教水濺羅裙濕﹐知道巫山➂行雨歸。」舟子獲免罪。➃又有李嶸獻《相國詩》云「雞樹煙衾➄瑞气➅深﹐鳳池波待玉山澄。國人久倚東關望﹐擬築沙堤到廣陵。」後果入相。﹝《總龜》前二十二﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《廣記》二百引《抒情詩》作「蔚」。

➁《廣記》引「鵝」作「微」。

➂《廣記》引作「還道朝來」。

➃案《總龜》前中引《古今詩話》有此事﹐爲裴慶餘詩。注云「《唐賢抒情》謂李蔚守淮南日﹐布衣孫處士作。」據是﹐則此文應出《抒情集》﹐不出《古今詩話》。《太平廣記》亦言此則出《抒情集》。或《古今詩話》據《抒情集》錄李嶸一詩因連載此事﹐亦未可知。

➄《廣記》引「衾」作「含」。

➅《廣記》引「深」作「凝」。

二○六﹑鄭還古贈柳將軍歌姬詩

鄭還古博士﹐東都閒居﹐與柳將軍往還。柳富有家姬﹐鄭與笑語﹐柳知不怪也。鄭將入京﹐柳餞之。鄭《贈姬詩》曰「冶艷出神仙﹐歌➀聲雜➁管弦。眼看➂白薴曲﹐欲上➃碧雲天。未擬生裴秀﹐如何➄知➅鄭玄﹖莫教➆金穀水﹐橫過墜樓前。」柳見詩曰「俟榮歸﹐當爲遣充賀禮。」及歸﹐﹝除﹞➇國子博士。柳遣姬入京師﹐至嘉祥驛﹐而鄭已物故﹐柳甚悼之。﹝《總龜》前二十三﹞

案﹕《太平廣記》一百六十八引此作《盧氏雜說》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩話》三「歌」作「淸」。

➁《太平廣記》《全唐詩話》《唐紀》四十八﹑《全唐詩》十八「雜」作「勝」。

➂《全唐詩話》《全唐詩》「眼看」作「詞輕」﹐《唐紀》作「詞調」。

➃《全唐詩話》《唐紀》《全唐詩》「欲上」作「歌歇」。

➄《全唐詩話》作「何如」。

➅《太平廣記》《全唐詩話》《唐紀》《全唐詩》「知」作「c」。

➆《全唐詩話》《唐紀》《全唐詩》「莫教」作「不堪」。

➇《全唐詩話》《唐紀》有「除」字。

二○七﹑張祜續杜牧之詩

張祜客淮南幕中﹐赴宴時﹐杜紫微爲支➀使﹐座中有屬意處﹐索骰子賭酒。牧之微吟曰「骰子逡巡裹手拈﹐無因得見玉纖纖。」祜應聲曰「但知報道金釵落﹐仿佛還應露指尖。」➁﹝《總龜》前二十三﹑《全唐詩話續編》上﹞

案﹕此則出《摭言》卷十三。《全唐詩》二十九亦作張祜句。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《太平廣記》六五一引《摭言》「支」作「禦」。

➁原注﹕「《南部新書》謂此詩乃李義山作」。

二○八﹑士子以詩免赴軍

朱滔括兵不擇士族﹐悉令赴軍﹐自閱於球場。有士子進趨閒雅﹐因問曰「何業﹖」曰「學詩。」「有妻否﹖」曰「有。」卽令作《寄內詩》﹐曰「握筆題詩易﹐荷戈徵戍難。慣從鴛被暖﹐怯向雁門寒。瘦盡寬衣帶﹐啼多漬枕鸞。試畱靑黛著﹐回日畫眉看。」又令代妻答曰「蓬鬢荊釵世所稀﹐布裙猶是嫁時衣。胡麻好種無人種﹐正好➀歸時又➁不歸。」滔憐之﹐遺束帛遣歸。﹝《總龜》前二十三﹞

案﹕此則見孟棨《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《本事詩》「正好」作「合是」。

➁《本事詩》「又」作「底」。

二○九﹑戎昱作詩贈歌妓

韓晉公鎭浙西﹐戎昱爲郡刺史﹐有郡妓美而善歌。公召置籍中。昱作詩以遣之﹐且曰「至彼令歌﹐必首唱是詞。」旣至﹐公持杯﹐妓歌昱詩。公曰「使君於汝寄情邪﹖」對曰「然」。贈百縑而遣之歸。其詞曰「好去➀春風湖上亭﹐柳條藤蔓系人➁情。黃鶯久住渾相識➂﹐欲去➃頻啼四五聲。」➄﹝《總龜》前二十三﹞

案﹕此則出孟棨《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》十「去」作「是」。

➁《本事詩》《全唐詩》「人」作「離」。

➂《太平廣記》二百七十四引《本事詩》「識」作「戀」。

➃《本事詩》《全唐詩》「去」作「別」。

➄案此昱《移家別湖上亭詩》。

二一○﹑章臺柳

韓翊少負才名。鄰居有姓李者﹐每將倡妓柳氏至其居﹐必邀韓同飲。愈熟﹐柳每窺所往來﹐皆名人﹐因乘暇語李曰「韓秀才甚貧﹐然所與遊必時賢﹐是必不久困﹐宜假倚之。」李深然之。具酒邀韓﹐至﹐謂韓曰「公當今名士﹐柳當今名色。名色配名士﹐不亦可乎﹖」遂命柳與韓。韓懇辭。李曰「大丈夫相遇杯酒間﹐一言道合﹐尙相許以死﹐一婦人何足辭。夫子貧﹐柳資數➀萬﹐可以取濟。」長揖而去。韓辭之。柳曰「此豪達者﹐昨暮其➁言之矣。」俄就柳歸。來歲成名﹐淄靑節度使辟爲從事。韓以世方擾﹐不敢以柳同行﹐置之都下﹐期至而迓之。三歲﹐不果﹐寄之詩曰「章臺柳﹐章臺柳﹐昔日依依➂今在否﹖縱使長條拂地➃垂﹐如今➄攀折他人手。」柳答曰「楊柳枝﹐芳菲節。可惜年年贈離別。一葉隨風忽報秋﹐縱使歸➅來不➆堪折。」﹝《總龜》前二十三﹞

案﹕此則出孟棨《本事詩》。又許堯佐有《章臺柳傳》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《本事詩》「數」下有「百」字。

➁「其」疑當作「具」﹔《本事詩》作「備」。

➂《本事詩》作「往日靑靑」﹔《唐紀》三十作「顏色靑靑」﹔《柳氏傳》「依依」作「靑靑」。

➃《本事詩》《唐紀》《柳氏傳》「拂地」作「似舊」。

➄《本事詩》《柳氏傳》「如今」作「亦應」﹔《唐紀》作「也應」。

➅《本事詩》《唐紀》《柳氏傳》「歸」作「君」。

➆《本事詩》《柳氏傳》《唐紀》「不」作「豈」。

二一一﹑禦溝紅葉

盧渥舍人應舉京師﹐偶臨禦溝﹐見一紅葉﹐上有一絕云「流水➀何太急﹖深宮盡日閒。殷勤謝紅葉﹐好去到人間。」盧得之﹐藏於巾篋。及宣宗有旨﹐許宮人從人。盧所獲人﹐因睹紅葉而吁怨久之﹐曰「當時偶題﹐不謂君得之。」﹝《總龜》前二十三﹞

案﹕事出《雲溪友議》。又《藝苑雌黃》引盧渥事與下節顧況事謂出《名賢詩話》﹐豈此書原名《古今名賢詩話》﹐故諸家簡稱遂生歧異耶﹖

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》五十九「流水」作「水流」。

二一二﹑桐葉題詩

顧況在洛﹐乘閒遊苑中﹐水上得大桐葉﹐有詩曰「一入深宮裏﹐年年不見春。聊題一片葉﹐寄與有情人。」明日於上游亦題於葉﹐泛之波中﹐曰「花落深宮鶯亦悲➀﹐上陽宮女斷腸時。帝城➁不禁➂東流水﹐葉上題詩寄與➃誰﹖」十日余﹐有客尋春苑中﹐又於葉上得詩以示況云「一葉題詩出禁城﹐誰人酬和獨含情﹐自嗟不及波中葉﹐蕩漾來➄春➅取決行。」﹝《總龜》前二十三﹑《全唐詩話續編》上﹞

案﹕此則出孟棨《本事詩》。劉斧《靑瑣髙議前集》卷五所載《紅葉記》﹐卽本顧況﹑盧渥二人之事而合竄爲傳者。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《太平廣記》一九八引《本事詩》作「愁見鶯啼柳絮飛」。

➁《廣記》引《本事詩》「帝城」作「君恩」。

➂《全唐詩》十作「君恩不閉」。

➃《本事詩》「寄與」作「欲寄」。

➄《本事詩》「來」作「乘」。

➅《廣記》引《本事詩》「春」作「風」。

二一三﹑纊衣題詩

開元中﹐賜邊軍纊衣﹐制於宮➀﹐有兵士➁短袍中得詩﹐曰「沙場徵戍客﹐寒苦若爲眠。戰袍經手作﹐知落阿誰邊﹖畱➂意多添綫﹐含情更著綿。今生已過也﹐重結後生➃緣。」兵士以詩白帥﹐帥進呈明皇﹐以詩徧示宮中﹐曰「作者勿隱﹐不汝罪也。」有一宮人自言萬死。明皇深憫之﹐遂以嫁得詩者﹐謂之曰「吾與爾結今生緣。」邊人感泣。﹝《總龜》前二十三﹞

案﹕此則見孟棨《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《本事詩》「宮」下有「中」字。

➁《本事詩》「士」下有「於」字。

➂《本事詩》《唐紀》七十八「畱」作「蓄」。

➃《本事詩》「生」作「身」。

二一四﹑張又新重見廣陵歌妓詩

張又新郎中嘗爲廣陵從事﹐有歌妓常致情﹐而終未果納。二十年後﹐妓猶在籍中。張罷江南郡道﹐由廣陵時﹐李紳鎭淮南﹐宴飲極歡。張以指染酒書一絕於盤上﹐相府命妓歌以侑張酒。其詞曰「雲雨分飛二十年﹐當時求夢不曾眠。今來頭白重相見﹐還上襄王玳瑁筵。」酒罷﹐令妓侍張歸。﹝《總龜》前二十三﹞

案﹕此則出《本事詩》。

二一五﹑奪歌姬詩

太和初﹐有禦史分務洛都﹐有姬➀善歌﹐時李逢吉畱守欲一見﹐旣不可辭﹐遂往焉。李有姬四十餘輩﹐皆在其下﹐旣入不復出。﹝頃之﹐李亦辭以疾﹐遂罷坐﹐信宿耗絕﹐但怨嘆不能已已。﹞➁作詩兩篇﹐投李曰➂﹕「三山不見海沈沈﹐豈有仙蹤尙可➃尋﹖靑鳥去時雲路斷﹐姮蛾歸處月宮深。紗窗暗➄想春相憶﹐書幌誰憐夜獨吟。料得此時➅天上月﹐只應偏照兩人心。」一篇亡。﹝《總龜》前二十三﹑後四十七﹐《叢話》前六十﹞

案﹕此則出《本事詩》﹐亦見《唐詩紀事》八十。又案胡仔云「余觀《劉賓客外集》有《憶妓》四首﹐內一首卽前詩也﹔其餘三首﹐亦是前詩之意。《古今詩話》旣不志禦史姓名﹐則此詩豈非夢得爲之假手乎﹖」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《叢話》「姬」作「妓」。

➁《叢話》有此數語。

➂《叢話》作「爲詩兩篇投獻﹐明日﹐李但含笑曰﹕大好詩﹐遂絕。詩曰」云云。

➃《本事詩》「尙」作「更」。

➄《本事詩》「暗」作「遙」。

➅《本事詩》「此時」作「夜來」。

二一六﹑破鏡重圓

陳太子舍人徐徳言﹐尙叔寶妹樂昌公主。陳政衰﹐謂其妻曰「國破必入權豪家﹐倘情緣未斷﹐尙慕相見。」乃破鏡各分其半﹐約他日以正月望日賣於都市。及陳亡﹐其妻果爲楊越公得之﹐乃爲詩曰「鏡與人俱去➀﹐鏡歸人不歸。無復姮蛾影﹐空畱明➁月輝。」樂昌得詩﹐悲泣不已。越公知之﹐愴然﹐召徳言至﹐還其妻。曰「與徳言﹑樂昌餞別。」令樂昌爲詩﹐曰「今日甚➂遷次﹐新官對舊官。笑啼懼不敢﹐方信➃作人難。」﹝《總龜》前二十三﹞

案﹕此則見孟棨《本事詩》﹐亦見李冗《獨異志》下。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《獨異志》「去」作「至」。

➁《獨異志》「畱明」作「余半」。

➂《本事詩》《獨異志》「甚」作「何」。

➃《本事詩》《獨異志》「信」作「驗」。

二一七﹑樂天詩詠樊素小蠻

樂天姬樊素善歌﹐小蠻善舞。嘗爲詩曰「櫻桃樊素口﹐楊柳小蠻腰。」➀樊素年旣長﹐小蠻方丰艷。因爲《楊柳詞》﹐曰「一樹春風萬萬枝﹐嫩於金色軟於絲。」﹝《總龜》前二十三﹑施注蘇詩二十九引《古詩話》《樂趣》十三﹞

案﹕此則出《本事詩》﹐亦見《雲溪友議》。然《本事詩》《雲溪友議》所言年旣髙邁乃指樂天﹐非言樊素﹐故此詩後二句云「永丰坊裏東南角﹐盡日無人屬阿誰﹖」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀施注蘇詩引至此。

二一八﹑戎昱送歌妓詩

唐戎昱守零陵﹐妓籍中有善歌者﹐相帥於公頔➀遽索之﹐昱乃遣行﹐比至令歌﹐乃昱送妓辭也。其辭曰「寶鈿香➁蛾翡翠裙﹐妝成掩泣欲行雲。殷勤好向➂襄王道﹐➃莫向瑤➄臺夢使君。」公曰「大丈夫不能立功業﹐爲異代所稱﹐豈可奪人愛姬﹐爲己之娛﹖」遂贈以帛﹐送歸零陵。﹝《總龜》前二十三﹞

案﹕此則出《唐語林》四。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「頔」原作「頓」﹐據《唐語林》攺。

➁《唐語林》「香」作「靑」。

➂《唐語林》《唐紀》二十八﹑《全唐詩》十「向」作「取」。

➃《唐紀》《全唐詩》「道」作「意」。

➄《唐紀》《全唐詩》「瑤」作「陽」。

二一九﹑侯繼圖得桐葉詩

《五溪論事》➀云「蜀尙書侯繼圖﹐本儒士。一日秋風四起﹐偶倚欄於大慈寺樓﹐有大桐葉飄然而墜﹐上有詩云﹕『拭翠斂雙蛾➁﹐爲郁心中事。若➂管下庭除﹐書成相思字。此字不書石﹐此字不書紙。書向秋➃葉上﹐願逐秋風起。天下有心人﹐盡解相思死。天下負心人﹐不識相思意。➄有心與負心﹐不知落何地﹗』侯貯小帖﹐凡五六年﹐方卜任氏爲婚﹐嘗諷此事。任氏曰﹕『此是妾書葉時詩﹐爭得在公處﹖』曰﹕『向在大慈寺閣上倚欄得之。卽知今日聘﹐非偶然也。』侯以今書較之﹐與葉上無異。」﹝《總龜》前二十三﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀案「《五溪論事》」當作「《玉溪編事》」﹐蜀金利用撰。

➁王漁洋《五代詩話》「雙蛾」作「蛾眉」。

➂《太平廣記》一百六十﹑《五代詩話》「若」作「搦」。

➃《五代詩話》「向秋」作「在桐」。

➄《五代詩話》「意」作「字」。

二二○﹑乾坤老臣

元厚之昔隨侍在荊南﹐從學於龍安寺僧捨。後三➀十年以龍圖閣帥荊州﹐昔之老僧猶在。一日﹐訪舊齋﹐而門徑池臺如昔﹐悵感久之。因創巨堂﹐榜曰「碧落」。題詩於堂﹐曰「九重侍從三明主﹐四紀乾坤一老臣。」未幾﹐召還翰林﹐參熙寧大政﹐眞可謂乾坤老臣也。﹝《總龜》前二十四﹞

案﹕此則出《湘山野錄》卷上。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》「三」作「二」。

二二一﹑飯後鐘碧紗籠

王播少遊揚州惠照➀寺木蘭院﹐隨僧飯﹐僧頗厭之。後二紀出鎭廣陵﹐因訪舊遊﹐向書字已爲碧紗籠矣。題二詩曰「二➁十年前此院遊﹐木蘭初➂發院初➃修。而➄今再到經行處﹐樹老無花➅僧白頭。」➆「上堂已了各西東﹐慚愧闍黎飯後鐘。➇二➈十年前➉塵撲面﹐而⑾今始得碧紗籠」。⑿﹝《總龜》前二十四﹑《樂趣》九﹑《叢話》後十六﹞

案﹕此則出《摭言》卷七。胡仔謂﹕「以《唐史》考之﹐且《古今詩話》所言播少孤貧﹐嘗客揚州﹐後自重位鎭是邦﹐皆與《唐史》合。」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《叢話》「照」作「昭」。

➁《全唐詩話》三﹑《唐紀》四十五﹑《全唐詩》十七「二」均作「三」。

➂《摭言》《叢話》《全唐詩話》《唐紀》《全唐詩》「初」作「花」。

➃《摭言》《全唐詩話》《唐紀》《全唐詩》「初」作「新」。

➄《全唐詩話》《唐紀》《全唐詩》「而」作「如」。

➅《叢話》「無花」作「花無」。

➆《樂趣》引此首後有「其原題云」四字。

➇《樂趣》於此句下有「續之曰」三字。

➈「二」﹐《全唐詩話》諸書均作「三」。

➉《叢話》「前」均作「來」。

⑾《摭言》《全唐詩》「而」作「如」。

⑿原注﹕「《北夢瑣言》載後篇段文昌題江陵佛寺。」

二二二﹑柘枝妓詩

李翺尙書於潭州➀席上﹐有舞柘枝者﹐顏色慘怛﹐侍禦殷堯藩卽席贈詩﹐曰「姑蘇太守靑蛾女﹐流落長沙舞柘枝。滿座➁繡衣皆不識﹐可憐紅➂臉淚雙垂。」因問之﹐乃蘇州韋中丞愛姬所生女也➃﹐因相爲之吁嘆。卽命更其舞衣﹐於賓榻中﹐擇士嫁之。舒元輿侍郎聞之﹐贈李公詩﹐曰「湘江舞罷忽生➄悲﹐便脫蠻➅靴出絳幃。誰是蔡邕琴酒客﹖魏公懷舊嫁文姬。」﹝《總龜》前二十四﹞

案﹕此則出《唐語林》卷四。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》四十三「潭州」作「長沙」。

➁《全唐詩》十八「滿坐」作「坐滿」。

➂《唐語林》「紅」作「粉」。

➃案《南部新書》下作「韋江夏之女」。《唐紀》三十五注云「夏卿之裔﹐正卿之姬」。

➄《唐語林》《唐紀》「生」作「成」。

➅《唐紀》「蠻」作「鸞」。

二二三﹑贊皇公貶崖州詩

贊皇公再貶朱崖道中﹐有詩云「十年紫殿掌洪鈞﹐出入三朝一品身。文帝寵深陪雉尾﹐武皇恩重➀宴龍津。黑山永破和親虜﹐烏嶺全坑扈從臣。自是功髙臨盡處﹐禍來名減➁不由人。」又登朱崖郡城云「獨上髙樓望帝京﹐烏➂飛猶是半年程。靑山似欲畱人住﹐百匝千遭繞郡城。」世傳贊皇公崖州詩﹐皆仇人所作﹐只此二首是眞。﹝《總龜》前二十五﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》「重」作「厚」。

➁《全唐詩》「減」作「滅」。

➂《全唐詩》「烏」作「鳥」。

二二四﹑燕詩

唐元和十三年﹐士人下第﹐多爲詩刺試官。獨章孝標作《歸燕》詩獻庾承宣侍郎曰「積累➀危巢泥已落﹐今年故向社前歸。連雲樓閣➁無棲處﹐更傍➂誰家門戶飛﹖」歐陽澥亦作《燕詩》﹐獻鄭愚侍郎云「翩翩飛➃燕畫堂開﹐送古迎今幾萬回。長向春秋社前後﹐爲誰歸去爲誰來﹖」﹝《總龜》前二十五﹞

案﹕章孝標事見範攄《雲溪友議》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《雲溪友議》《唐紀》四十一「積累」作「舊壘」。

➁《雲溪友議》《唐紀》「樓閣」作「大廈」。

➂《雲溪友議》《唐紀》「傍」作「望」。

➃《唐紀》六十七「飛」作「雙」。

二二五﹑客吟白尙書詩

盧氏子垂拱中不中第﹐步出都門。其日寒甚﹐投宿旅捨。一客續至﹐附火吟曰「學織絲➀綾功未多﹐謾臨➁機杼錯拋梭。莫教宮錦行家見﹐把此文章笑殺他。」盧憶前詩﹐乃白尙書者。因問其姓氏﹐曰姓李氏﹐世業織綾﹐前屬東宮錦坊➂﹐見以薄藝投本行﹐皆云﹐花樣與前不同﹐不謂伎倆兒以文采求售﹐不重於世如此。﹝《總龜》前二十五﹞

案﹕《太平廣記》二百五十七作出《盧氏雜說》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》八十「絲」作「綫」。

➁《唐紀》「謾臨」作「亂拈」﹔《太平廣記》作「亂投」。

➂《太平廣記》作「東都官錦坊」。

二二六﹑元稹贈黃明府詩

元稹奉使東川﹐於襃城《題黃明府詩》﹐序曰﹕昔年曾於解縣飲酒﹐余爲➀錄事﹐有客後至﹐數犯酒令﹐並飛數杯﹐逃席而去。醒後問其人﹐曰﹕前虞鄕黃丞也。爾後絕不復知所在。元和四年三月奉使東川﹐十六日﹐至襃城驛﹐有黃明府見迎﹐問其前銜﹐卽曩日逃席﹝黃丞﹞➁也。因問坐隅山川﹐則襃女所奔之城在其左﹐諸葛所徵之地在其右﹐感今懷古﹐作《贈黃明府詩》﹐曰「昔年曾痛飲﹐黃令困飛觥。席上當時走﹐馬前今日迎。依稀迷姓字﹐積漸識平生。故友身皆遠﹐他時➂眼暫明。便邀連坐敍➃﹐兼共摘➄船行。酒思臨風亂﹐霜鯪拂地平。不看深淺酌﹐貪愴古今情。迆逶➅七盤路﹐坡陀數丈城。花疑襃姒➆笑﹐棧想武侯徵。一種幽埋石﹐空➇閒➈千古➉情。」﹝《總龜》前二十五﹑《全唐詩話續編》上﹞

案﹕此則出孟棨《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》三十七「爲」下有「觥」字。

➁《本事詩》《唐紀》有「黃丞」二字。

➂《本事詩》「時」作「鄕」。

➃《本事詩》作「同榻坐」﹔《唐紀》作「連榻坐」。

➄《唐紀》「摘」作「榜」。

➅《本事詩》《唐紀》「迆逶」作「邐迆」。

➆《本事詩》《唐紀》「姒」作「女」。

➇《本事詩》「空」作「老」。

➈《唐紀》「閒」作「聞」。

➉《本事詩》「古」作「載」。

二二七﹑魏瓘感懷詩

魏瓘侍郎知廣州﹐子城一角忽頹﹐一古磚有四大字云「委於鬼工」﹐是魏字。公感其事﹐大築新之﹐罷而召還。仲簡待制代之。未幾﹐儂賊寇廣州﹐外城一擊而北﹐獨子城堅完﹐民賴以生。賊平﹐朝廷以公有前知之備﹐加諫議大夫﹐再知五羊。二年﹐公以築城之功﹐自論久不報﹐作《感懷詩》﹐曰「羸羸霜發一衰翁﹐蹤迹年來類斷蓬。萬里遠歸雙闕下﹐一身還➀在眾人中。螭頭賜封恩𨿽厚﹐雉堞論功事已空。淮上有山歸未得﹐獨揮淸淚➁灑春風。」又《五羊書事詩》云「𨿽云➂嶺外無霜雪﹐何事秋來亦滿頭﹖」文潞公采其詩進呈﹐加龍圖閣學士尹天府。﹝《總龜》前二十五﹞

案﹕此則亦見《湘山野錄》卷中。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》「還」作「閒」。

➁《湘山野錄》「淚」作「涕」。

➂《湘山野錄》「𨿽云」作「誰言」。

二二八﹑南唐元宗詩

南唐元宗劉江之後﹐金陵對岸﹐卽是敝境﹐因遷都豫章﹐每北望﹐忽忽不樂。有詩曰「靈槎思浩蕩﹐老鶴憶崆峒。」又《廬山百花亭刊石》云「蒼苔迷古道﹐紅葉亂朝霞。」皆佳句也。﹝《總龜》前二十五﹞

案﹕此則見鄭文實《江表誌》。

二二九﹑詠賣餅人妻

寧王憲➀宅左有賣餅人妻﹐有色。王欲之﹐厚遺其夫﹐取之﹐寵嬖踰等。閱歲﹐因問云「尙思餅漢否﹖」默然不對。因呼令見。其妻注眼➁淚下﹐若不勝情。時坐客十餘﹐莫不淒然。王請客賦詩。王摩詰先成﹐詩曰「莫以今朝➂寵﹐寧忘舊➃日恩。看花滿眼淚﹐不共楚王言。」➄﹝《總龜》前二十五﹞

案﹕此則見孟棨《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《本事詩》「憲」作「曼」。

➁《本事詩》「眼」作「視」。

➂《本事詩》《全唐詩話》一﹑《唐紀》十六「朝」作「時」。

➃《本事詩》「舊」作「昔」﹔《全唐詩話》《唐紀》均作「異」。

➄案此《息嬀怨》詩。

二三○﹑詩詠大石龜

東海北巖畔﹐有大石龜﹐俗云魯般所造﹐夏則入海﹐冬復止此山涯。﹝陸機﹞➀有詩云「石龜尙懷海﹐我寧忘故鄕﹗」﹝《總龜》前二十五﹞

案﹕此則出《述異記》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀據《廣記》三七四引《述異記》補。

二三一﹑劉虛白詩

劉虛白昔與裴令公➀同硯席。及公主文﹐虛白猶是舉子。試雜文日﹐簾前獻一絕云「二十年前此夜中﹐一般燈燭一般風。不知歲月能多少﹖猶著麻衣待➁至公。」﹝《總龜》前二十五﹞

案﹕此則出《摭言》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》作「太平裴垣」﹔《唐紀》六十作「盧坦」。

➁《太平廣記》一百八十二引《摭言》「待」作「侍」。

二三二﹑種放瀟湘感事詩

種放在章聖朝﹐累章乞歸﹐賜買山銀百兩。放少時有《瀟湘感事詩》﹐曰「離離江艸與江花﹐往事洲邊嘆復➀嗟。漢傅有才終去國﹐楚臣無罪亦沈沙。淒涼野浦寒飛雁﹐牢落汀祠晚聚➁鴉。無限淸忠沈➂浪底﹐滔滔千頃屬漁家。」亦先兆也。﹝《總龜》前二十五﹞

案﹕此則出《湘山野錄》卷上。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《宋紀》「嘆復」作「一嘆」。

➁《湘山野錄》上﹑《宋紀》作「聚晚」。

➂《湘山野錄》《宋紀》「沈」作「歸」。

二三三﹑柳開贈梁周翰詩

梁周翰﹐太宗朝爲館職﹐眞宗卽位除知制誥。柳開贈詩曰「九重城闕新天子﹐萬卷詩書老舍人。」﹝《總龜》前二十六﹞

二三四﹑鄭谷雪詩

鄭谷《雪詩》云「亂飄僧捨茶煙濕﹐密灑歌樓酒力微。江上晚來堪畫處﹐漁人➀披得一蓑歸。」有段贊善﹝者﹞➁善畫﹐因采其詩﹝意﹞➂爲圖﹐曲盡瀟灑之意﹐持以贈谷。谷爲詩以謝之云「贊善賢相後﹐家藏名畫多。畱心於繪素➃﹐得意➄在煙波。屬與➅同吟詠﹐功成➆更琢磨。愛余風雨➇句﹐幽絕寫漁蓑。」﹝《總龜》二十六﹑《全唐詩話續編》上﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》七十「人」作「翁」。

➁《唐紀》有「者」字。

➂《唐紀》有「意」字。

➃《唐紀》作「素繪」。

➄《全唐詩》二十五「意」作「事」。

➅《唐紀》「與」作「興」。

➆《全唐詩》作「成功」。

➇《唐紀》《全唐詩》「雨」作「雪」。

二三五﹑贈畫工歐陽價詩

歐陽價➀工傳神﹐楊次公贈之詩曰「國手曾煩寫幾回﹖無人仿佛醉顏開。靑銅鑑➁裏尋常見﹐不謂今➂從筆下來。」奉職劉祕亦贈詩曰「筆妙今爲➃第一人﹐心期造化奪天眞。精神形骨從來一﹐移入靑縑椎➄兩身。」﹝《總龜》前二十六﹑《宋紀》二十二﹞

案﹕此則出劉斧《靑瑣髙議》後集一。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《靑瑣髙議》「價」作「玠」。

➁《靑瑣髙議》「鑑」作「鏡」。

➂《靑瑣髙議》「今」作「君」。

➃《靑瑣髙議》「今爲」作「君今」。

➄《靑瑣髙議》「椎」作「作」﹔《宋紀》作「似」。

二三六﹑鄭棨贈老僧詩

﹝唐﹞➀相鄭➁棨﹝善詩﹐有﹞➂《贈➃老僧詩》曰「日照西➄山雪﹐老僧門未開。凍瓶黏柱礎﹐宿火隱➅鑪灰。童子病歸去﹐鹿麑寒入來」。自云此詩﹝屬對﹞➆可以衡稱➇﹝言﹞➈重輕➉不偏也。⑾嘗有人問⑿﹕「相國近有⒀新詩否﹖」﹝對﹞⒁曰「詩﹝思﹞⒂在灞橋風雪中驢子上﹐此中安可⒃得之﹖」﹝蓋言平生苦心。﹞⒄﹝《總龜》前二十六﹑《全唐詩話》五﹑《樂趣》十三﹑《鑑衡》一﹞

案﹕此則出《北夢瑣言》七。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩話》無「唐」字。

➁《全唐詩話》「鄭」作「國」。

➂《全唐詩話》有此三字。

➃《全唐詩話》「贈」作「題」。

➄《唐紀》六十五「西」作「四」。

➅《全唐詩話》「隱」作「陷」﹔《北夢瑣言》作「焰」﹔《唐紀》作「燼」。

➆《全唐詩話》《北夢瑣言》有此二字。

➇《全唐詩話》「稱」作「秤」。

➈《全唐詩話》《唐紀》「稱」下有「言」字。

➉《全唐詩話》「重輕」作「輕重」。

⑾《樂趣》引至此﹔《鑑衡》無以上諸語。

⑿《全唐詩話》「嘗有人問」作「或曰」。

⒀《全唐詩話》「有」作「爲」。

⒁《全唐詩話》有「對」字。

⒂《唐紀》有「思」字。

⒃《全唐詩話》《唐紀》《鑑衡》「此中安可」作「此處何以」。

⒄此句據《全唐詩話》《鑑衡》補。

二三七﹑筆管上刊詩句

唐徳州刺史王倚家有筆一管﹐粗於常筆﹐刻從軍行﹐人馬毛髮亭臺山水無不精絕﹐刊兩句﹐曰「事前琪樹已堪攀﹐塞北徵人尙未還。」﹝《總龜》前二十七﹞

案﹕吳景旭《歷代詩話》三十三引此則作《續本事詩》。吳氏云「《松窗雜錄》有筆管上鏤盧思道《燕歌行》。」卽此也。

二三八﹑故國霜前白雁來

北方白雁﹐似雁而少﹐色白﹐秋深乃來。白雁至則霜降﹐河北人謂之霜信。杜甫詩云「故➀國霜前白雁來」﹐卽謂此。﹝《總龜》前二十七﹞

案﹕此則見《孔氏談苑》卷五。又《說郛》本《續本事詩》意有此。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《少陵集》「故」作「舊」。

二三九﹑冬冬鼓

京城街衢﹐有金吾傳呼﹐以禁夜行。至貞觀﹐馬周➀上封事﹐每街隅懸鼓﹐夜擊鼓以止其行﹐以備竊盜﹐時人遂呼爲冬冬鼓。有道人裴修➁然﹐雅有篇詠﹐善書畫﹐好酒﹐嘗戲爲詞﹕「遮莫冬冬鼓﹐須傾滿滿杯。金吾若➂相問﹐報➃道玉山頹。」﹝《總龜》前二十八﹑《樂趣》八﹞

案﹕《唐詩紀事》謂出張彥遠《名畫記》。《佩文韻府》謂出《靈異小錄》﹐今《說郛》本《靈異小錄》無此則。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「周」﹐原作「同」﹐誤。

➁《唐紀》七十五「修」作「翛」﹔《靈異小錄》作「裴休」。

➂《唐紀》「若」作「如」。

➃《唐紀》「報」作「但」。

二四○﹑孟嘗君故宅食鼓

靑➀州隆興寺﹐殿前廡下﹐西邊有木臺﹐臺上以架懸二小鼓。相傳寺乃孟嘗君故宅﹐鼓乃集賓客食鼓。考究不然﹐而鼓南壁上有一絕云「千載遺蹤號鼓樓﹐不知誰是雍門周﹖區區此飯徒爲爾﹐惟有雞鳴客可酬。」不題姓名﹐亦不知其何謂。﹝《總龜》前二十八﹑《樂趣》九﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「靑」字原闕﹐據《樂趣》補。考《封氏聞見記﹟孟嘗鑊條》言「靑州城南佛寺中有古鐵鑊二口﹐又有一釜﹐相傳云﹕是孟嘗君家宅﹐鑊釜皆是孟嘗君之器也。」亦可爲此字當作「靑」之證。

二四一﹑竹西亭

淮南蜀江者﹐維陽之地也。或曰﹐勢連蜀土﹐或以產茶味如蜀茶﹐云➀自蜀江之南﹐有竹西亭﹐修竹疏翠﹐後卽禪智寺也。竹西取杜牧之詩﹕「斜陽➁竹西路﹐歌吹是揚州。」自蜀江以南﹐景气頓異﹐北風至此遂絕。﹝《總龜》前二十八﹑《樂趣》九﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「云」前疑脫「故」字。

➁《全唐詩》十九「斜陽」作「誰知」。

二四二﹑詩詠銅駝石犬

鄴中銅駝鄕﹐魏武帝立銅駝石犬各二。古詩云「石犬不可吠﹐銅駝徒爾爲。」﹝《總龜》前二十八﹑《樂趣》九﹞

二四三﹑吳宮香水溪

吳宮香水溪﹐俗云西施浴處﹐人呼爲脂粉塘。吳王宮人濯妝於此。溪上源至今猶香。古詩云「安得香水泉﹖濯郎襟上塵。」﹝《總龜》前二十八﹑《樂趣》九﹞

二四四﹑杜牧之蘭溪詩

蘭溪自黃州麻城出﹐東南流入大江﹐有水極淸冷。杜牧之詩云「蘭溪春盡碧泱泱」是也。﹝《總龜》前二十八﹑《樂趣》九﹞

二四五﹑西塞南湖

磁湖鎭道士磯﹐卽西塞山也。薛能詩有﹕「西塞長云盡﹐南湖片月斜。」正謂此處。南湖﹐臧質敗走南湖﹐以荷自蔽﹐卽此地也。﹝《總龜》前二十八﹞

二四六﹑詩詠彈棋

彈棋﹐今人罕爲之。有譜一卷﹐盡唐賢所爲。其局方二尺﹐中心髙如覆盂﹐其巓爲小壺﹐四角微起。李商隱詩云「玉作➀彈棋局﹐中心最不平」﹐➁謂其中髙也。樂天詩云「彈棋局上事﹐最妙是長斜」﹐謂抹角長斜﹐一發過半局。今譜中具有此法。柳子厚《敍》用二十四棋者﹐卽謂此也。﹝《總龜》前二十八﹞

案﹕此則出《夢溪筆談》卷十八。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《義山集》「玉作」作「莫近」。

➁案此無題詩。

二四七﹑慈恩塔下題名

神龍以來﹐杏園燕後皆於慈恩寺塔下題名﹐他時有將相則朱書之﹐及第後知聞或遇未及第時題名字﹐添前字。故詩曰「曾題名處添➀前字﹐送出城人乞舊詩。」﹝《總龜》前二十八﹞

案﹕此則出《摭言》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》八十「添」作「加」。

二四八﹑鄭谷望湘亭詩

湘潭縣唐興寺﹐有劉夢得撰《儼禪師碑》﹐孟賓於鄭谷詩﹕「湘水似伊水﹐湘人如➀故人」➁之句﹐乃此寺前江流也。﹝《總龜》前二十八﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》二十五「如」作「非」。

➁案此鄭谷《望湘亭詩》﹔孟賓於別有《湘江亭詩》﹐非此句。

二四九﹑取火

《周禮》四時變火﹐春取楡柳之火﹐夏取棗杏之火。唐時惟春取楡柳之火﹐以賜近臣戚裏之家。故韓翃有曰「日暮漢宮傳蠟燭﹐靑➀煙散入五侯家」之句。﹝《總龜》前二十八﹑《樂趣》八﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》九「靑」作「輕」。

二五○﹑唐時酒價

章聖嘗宴羣臣於太淸樓﹐忽問市店酒有佳者否﹖中貴人對﹐惟南仁和酒佳﹐亟令沽賜羣臣。又問近臣曰「唐時酒每升價幾何﹖」無有對者﹐惟丁晉公奏曰「唐時酒每升三十錢。」章聖曰「何以知之﹖」晉公曰「臣嘗記杜甫詩曰﹕『速來相就飲一斗﹐➀恰有三百靑銅錢。』」章聖大喜﹐曰「杜甫詩自可爲一代之史。」﹝《總龜》前二十八﹑《樂趣》六﹞

案﹕此則出《中山詩話》。亦見《玉壺淸話》一﹐又可參閱趙與時《賓退錄》三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《玉壺淸話》作「蚤來就飲一斗酒」。

二五一﹑歐陽修詩述貢院試士制

禮部貢院試進士﹐設香案於階前﹐試官➀與舉人對拜﹐此唐故事也。列坐設位﹐供帳亦盛﹐乃具茶湯。至於試學﹐竟➁則撤去帑➂幕﹐亦無茶湯﹐渴則飲硯水﹐皆黔其吻。➃非固困之﹐蓋防氈幕中藏文字﹐供應人傳經義爾。故事爲之防。歐陽文忠公詩云「焚香答➄進士﹐撤幕待經生。」﹝《總龜》前二十八﹞

案﹕此則見《墨客揮犀》卷七。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《墨客揮犀》「試官」作「主司」。

➁《墨客揮犀》「竟」作「究」。

➂《墨客揮犀》「帑」作「帳」。

➃《類說》本僅引飲硯水事﹐見前二十一條。

➄《墨客揮犀》「答」作「禮」。

二五二﹑語病

詩有語病﹐當避之。劉子鑲嘗贈人云「惠和官尙小﹐師達祿須幹」﹐全用故事﹐取孟子所謂「柳下惠不卑小官」。仲尼曰「師也達﹐子張學幹祿」。或有寫此二句﹐減去官字﹐示人曰「是番僧達祿須幹。」見者大笑。此偶自諧合﹐無如輕薄子﹝何﹞﹐➀非刀筆➁過也。➂﹝《總龜》前二十八﹑《樂趣》十四﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《中山詩話》有「何」字。

➁《中山詩話》「刀筆」作「筆刀」。

➂《樂趣》此句後更有蔡君謨《詩史》﹐不言劉子儀﹐而謂劉貢父以爲番僧名。《論語》只有「師也過」﹐「達」恐是「過」字。

二五三﹑玄都觀詩

劉禹錫自屯田員外郎左遷朗➀州司馬﹐凡十年﹐始召還。《方春贈看花者》云「紫陌紅塵拂面來﹐無人不道看花回。玄都觀裏桃千樹﹐盡是劉郎去後栽。」不日傳於都下﹐好事白執政﹐誣其怨憤。他日見時宰﹐與坐﹐慰勞久之﹐旣而曰「近日新詩未免爲累。」不數月﹐遷連州刺史。其自敍云「貞元二十一年春﹐余爲屯田員外郎時﹐玄都觀未花﹐是歲出牧連州﹐至荊南﹐又貶朗州司馬﹐居外十年﹐召至京師﹐人言有道士手植仙桃﹐滿觀盛開﹐遂有前篇﹐以識一時之事。旣出牧十四年﹐始爲主客郎中﹐重遊是觀﹐再書二十八字﹐以俟後遊。時元和二年三月也。『百畝亭中半是苔﹐桃花開➁盡菜花開。種桃道士今何在➂﹖前度劉郎去又來。」➃﹝《總龜》前二十九﹑《樂趣》十四﹞

案﹕此則出孟棨《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》原作「鼎」﹐據《本事詩》攺﹐下同﹔《樂趣》作「外」。

➁《本事詩》「開」作「淨」﹐《唐紀》三十九怍「落」。

➂《唐紀》「今何在」作「歸何處」。

➃《本事詩》「去又」作「今獨」﹔《唐紀》「去」作「今」。

二五四﹑喬知之寄婢窈娘詩

唐左司郎中喬知之﹐有婢名窈娘﹐➀藝絕當時。武延嗣➁聞之﹐欲一見。旣見﹐卽畱之﹐無復還。知之痛憤﹐因爲詩賂閽者﹐以達窈娘。窈娘系於裙帶﹐赴井而死。延嗣見詩﹐﹝遣﹞➂酷吏誣誚➃知之﹐破其家。詩曰「石家金穀重新聲﹐明珠百顆➄買娉婷。昔日可憐公➅自許﹐此時歌舞➆得人憎。」➇窈娘答曰「公➈家閨閣不曾閒➉﹐好⑾將歌舞借人看。富貴英雄⑿非分理﹐驕奢⒀勢力橫相干。別公此去⒁終不忍﹐徒勞掩袂⒂傷紅⒃粉。百年離別⒄在髙樓﹐一代⒅紅⒆顏爲君盡。」⒇延載﹝21﹞元年三月也﹐四月下獄死。﹝《總龜》前二十九﹑《樂趣》十四﹞

案﹕此則見孟棨《本事詩》及張鷟《朝野僉載》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《朝野僉載》《唐紀》「窈娘」作「碧玉」。

➁《全唐詩》《唐紀》作「武承嗣」。

➂《總龜》無「遣」字﹐據《本事詩》補。

➃《本事詩》「誚」作「陷」。

➄《本事詩》《朝野僉載》《全唐詩》《唐紀》「百顆」作「十斛」。

➅《全唐詩》三﹑《唐紀》「公」作「君」﹔《朝野僉載》作「偏」。

➆《全唐詩》「歌舞」作「可喜」。

➇《本事詩》《朝野僉載》《全唐詩》《唐紀》「憎」作「情」。

➈《全唐詩》《唐紀》「公」作「君」。

➉《本事詩》《全唐詩》「閒」作「難」﹔《朝野僉載》作「觀」﹔《唐紀》作「關」。

⑾《全唐詩》「好」作「常」。

⑿《本事詩》「英雄」作「雄豪」﹔《朝野僉載》《全唐詩》作「意气雄豪」。

⒀《朝野僉載》《全唐詩》「奢」作「矜」。

⒁《本事詩》作「別君去君」﹔《朝野僉載》《全唐詩》作「辭君去君」。

⒂《唐紀》「袂」作「淚」。

⒃《朝野僉載》《全唐詩》「紅」作「船」。

⒄《朝野僉載》「別」作「恨」。

⒅《唐紀》《全唐詩》「代」作「旦」。

⒆《朝野僉載》「紅」作「容」。

⒇案此喬知之《綠珠篇》。公家云云﹐非窈娘答詩。《萬首絕句》分此詩爲三首。

﹝21﹞原作「載初」﹐據《樂趣》攺。

二五五﹑徐融夜宿金山詩

南唐徐融《夜宿金山詩》云「維➀船分蟻﹝隊﹞﹐➁江市聚蠅聲。」列祖性嚴忌﹐宋齊丘譖之﹐以竹籠沈於京口。﹝《總龜》前二十九﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》二十九「維」作「淮」。

➁「隊」字原缺﹐據《全唐詩》補。

二五六﹑李白淸平調詞

開元間﹐禁中初重木芍藥﹐植於興慶池東沈香亭﹐會花盛開﹐明皇➀乘照夜駒➁﹐妃子步輦從之﹐➂詔➃選梨園弟子中尢者﹐得樂十六色。➄李龜年以歌擅一時之名手﹐捧檀板押眾樂前➅將歌。➆明皇曰「賞名花﹐對妃子﹐焉用舊詞﹖➇」遽命李龜年持令➈花箋➉賜李白﹐立進《淸平調詞》三章﹐白承詔尙苦宿醒﹐遂賦詞。其一曰「云想衣裳花想容﹐淸⑾風拂檻⑿露華濃。若非羣玉山頭見﹐定⒀向瑤臺月下逢。」其二曰「一枝紅艷露凝香﹐雲雨巫山枉斷腸。借問漢宮誰第一﹖⒁可憐飛燕倚新妝。」其三曰「名花傾國兩相歡﹐常得君王得笑看。解釋春風無限恨﹐沈香亭北倚闌干。」龜年遂以調⒂進﹐令梨園弟子歌之。太眞妃持⒃七寶杯﹐酌西梁⒄州葡萄酒﹐笑領歌意。明皇因調玉笛⒅倚曲﹐⒆遲其聲以媚太眞妃。自是顧白﹐尢異於諸學士。然髙力士終以脫靴爲恥﹐異日太眞妃重吟前詞。力士曰「始謂太眞妃怨白入骨髓﹐翻拳幸如是耶﹖」太眞妃因驚曰「何翰林學士能辱人如此﹖」力士曰「以妃子比飛燕﹐賤之甚矣。」太眞妃頗深然之。明皇欲三命白官﹐卒爲宮中所沮⒇而止。﹝《總龜》前二十九﹞

案﹕此則出李浚《松窗錄》﹝《摭異記》﹞及《樂史﹟太眞外傳》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《松窗錄》「明皇」作「上」﹐下同。

➁《松窗錄》「駒」作「白」。《摭異記》「照﹕作」月「﹐無」駒「字。

➂《摭異記》作」召太眞妃以步輦從「。

➃《松窗錄》」詔「下有」特「字。

➄《松窗錄》」色「作」部「。

➅《總龜》原作」前樂「。《摭異記》《松窗錄》作」樂前「﹐今據攺。

➆《松窗錄》」歌「下有」之「字。

➇《摭異記》《太眞外傳》」舊「下有」樂「﹐」詞「字下有」爲「字。

➈《摭異記》《松窗錄》」令「作」金「。

➉《摭異記》《松窗錄》」箋「下有」宣「字。

⑾《唐紀》十八」淸「作」春「。

⑿《松窗錄》」拂檻「作」曉拂「。

⒀《松窗錄》《太眞外傳》《唐紀》」定﹕作「會」。

⒁《松窗錄》《太眞外傳》《唐紀》「第一」作「得似」。

⒂《摭異記》「調」作「詞」。

⒃《松窗錄》「持」下有「玻璃」二字。

⒄《摭異記》《太眞外傳》「梁」作「涼」。

⒅《松窗錄》「笛」下有「以」字。

⒆《摭異記》《松窗錄》此句下有「每曲徧將換則」六字。

⒇《摭異記》「沮」作「擇」。

二五七﹑不才明主棄

孟浩然遊京師﹐張九齡﹑王維雅稱道之。維因邀入內省﹐俄而明皇至﹐浩然匿牀下﹐維以實對。帝喜曰「聞其人矣﹐而未之見也﹐何懼而匿﹖」詔出﹐問所爲詩。浩然自謂云「不才明主棄。」明皇曰「卿自不求仕﹐非朕棄卿也。柰何誣我﹖」因放還。﹝《總龜》前二十九﹞

案﹕事見《唐書﹟文藝傳》。又《北夢瑣言》等書亦載此事﹐內容稍有出入。

二五八﹑灩澦歌

《灩澦歌》《水經》➀云「白帝山城門西江有孤石﹐冬出二十餘丈﹐夏卽沒去。郡二十里有瞿塘湍﹐言灩澦石與城郭門外石潛通。蜀人往燒火﹐伏時➁則灩澦邊沸。王浚平吳﹐尢作預石﹐➂今訛曰』灩澦『。瞿塘湍水急。諺曰﹕灩澦大如馬﹐瞿塘不可下。」➃﹝《總龜》前二十九﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀案當作《水經注》。語見《水經注﹟江水篇》。

➁案「時」字﹐《樂府詩集》八十六引《十道志》作「石」。

➂此句疑有脫誤。

➃曹能始《蜀中詩話》以此二句爲梁簡帝作﹐誤。簡文歌爲「灩澦大如服﹐瞿塘不可觸」。

二五九﹑韓渥詩用野馬塵埃事

莊子曰「野馬也﹐塵埃也。」乃是兩物。古人﹝卽﹞➀謂野馬﹝爲﹞➁塵埃。昊融賦曰「動梁間之野馬」﹐韓渥詩云「窗裏日光飛野馬」﹐﹝皆以塵爲野馬﹐﹞➂恐不然。野馬乃田間遊➃气﹐遠望如羣馬➄﹐又如水浪。佛書謂「如熱時➅野馬陽焰」。卽此物也。﹝《總龜》前二十九﹑《樂趣》十一﹞

案﹕此則出《夢溪筆談》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《夢溪筆談》三有「卽」字。

➁《夢溪筆談》有「爲」字。

➂《夢溪筆談》有此六字。

➃《夢溪筆談》「遊」作「浮」。

➄《夢溪筆談》「馬」作「羊」。

➅「時」原作「特」﹐誤﹐據《筆談》攺。

二六○﹑一麾出守

守郡➀謂之建麾﹐蓋用顏延年「一麾乃出守」之句﹐不知其誤也。➁延年﹝所﹞➂謂一麾﹐﹝乃指麾﹞➃之麾﹐如武王右秉白旄以麾之麾耳。➄﹝延年《阮➅始平詩》云「屢薦不入宮﹐一麾乃出守。」﹞➆謂山濤薦咸爲吏部郎﹐三上﹐而武帝不用﹐其後➇一擠﹐遂出始平﹐故有此句。延年被擯﹐以此自托爾。➈後杜牧之爲《登樂遊原詩》云「擬➉把一麾江海去﹐樂遊原上望昭陵。」﹝始謬用一麾﹐自此﹞⑾遂爲故事。⑿﹝《總龜》前二十九﹑《鑑衡》一﹑《樂趣》十一﹞

案﹕此則出《夢溪筆談》卷四。《仕學規範》三十九引此作《古今總類詩話》。又黃朝英《緗素雜記》七﹐亦引《筆談》此則﹐並申其意﹐云「杜樊川之意則善矣﹐而謂之』擬把『﹐則尢謬也。蓋自作太守而謂之一麾﹐於理無礙。但不可以此言贈人作太守耳。」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《仕學規範》《鑑衡》「守耶」作「今之郡守」。

➁《鑑衡》作「蓋用顏延年詩』屢薦不入宮﹐一麾乃出守『之誤也。」《仕學規範》與《鑑衡》同﹐惟「之」作「此」。

➂「所」字﹐據《鑑衡》補。

➃「乃指麾」三字﹐據《鑑衡》補。

➄《鑑衡》「之麾耳」三字﹐作「非旄麾之麾也」。

➅「阮」﹐原作「贈」﹐據《夢溪筆談》攺。

➆《鑑衡》無「延年贈」云云數語。

➇《鑑衡》「後」下有「爲荀勗」三字。

➈《鑑衡》此三句﹐作「延年亦被擯﹐故有此句」。

➉《唐紀》五十六「擬」作「欲」。

⑾《夢溪筆談》「昭陵」下有「始謬用一麾﹐自此」七字。

⑿《鑑衡》作「此用事﹐誤也」。《仕學規範》此數句作「自此遂爲故事﹐然實誤也」。

二六一﹑語音不同

﹝樂天詩云「請錢不早朝。」請作平聲﹐唐人語也。﹞➀今人不用廝字﹐唐人作斯➁音。五代時作入聲。陶榖詩云「尖檐帽子卑凡廝」是也。樂天又云「金屑琵琶槽」﹐➂「雪擺胡騰衫」。➃「琵」➄「胡」語➅﹐與今不➆同。➇﹝《總龜》前二十九﹑《履齋示兒編》二十三﹑《樂趣》十一﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《履齋示兒編》有此數語﹐《總龜》與《樂趣》均無。

➁《總龜》「斯」作「廝」﹐誤﹔據《中山詩話》《示兒編》校攺。

➂《知不足齋》本《示兒編》二十三「主弨案﹕當先云琵琶之琵﹐樂天作入聲﹐云』金屑琵琶槽『﹐』忽聞水上琵琶聲『﹐與今人同」。

➃案﹕此語《總龜》及《示兒編》所引均作「雪擺胡勝」﹐蓋有脫誤。《知不足齋》本顧廣圻《示兒編校補》謂「戈小蓮云﹐當作』雪擺胡騰衫『﹐』胡『作入聲﹐』琵『亦作入聲﹐故云﹐』琵『』胡『語與今不同﹐以類舉之也」。所言甚是。考此意原出《宋景文筆記》。《筆記》中謂「古者音韻淸濁﹐隨宜攺易。至唐人以律格自拘﹐不復敢用﹐惟白居易用其音於語中﹐如』照地麒﹝用佶音﹞麟袍﹐雪擺胡﹝用鶻音剩﹞衫紅﹔欄幹三百六十橋﹝用諶音﹞『等﹐往往有之」。是「胡」字讀音﹐《景文筆記》已曾舉出﹐但《筆記》中誤以「胡騰衫」爲「胡衫紅」耳。《筆記》有此誤本當必甚早﹐故袁文《甕牗閒評》卷五﹐亦作「胡衫紅」﹐而今世所流行諸本﹐亦無不誤者。然劉貢父《中山詩話》與陳鵠《耆舊續聞》卷八所言﹐當亦據宋氏《筆記》﹐而皆不誤。因如此句﹐在《古今詩話》中﹐宋本已多脫誤﹔在《宋景文筆記》中亦尙有未脫誤之本。

➄《總龜》「琵」下有「琶」字﹐今據《示兒編》刪。

➅《中山詩話》脫「胡語」二字。

➆「不」原作「人」﹐據《示兒編校補》攺。

➇《樂趣》無「樂天又云」至此數句﹐與「五○詩人用也字」條合。

二六二﹑「始」字音

少陵詩云「皂雕寒始急」﹐白公歌云「千呼萬喚始出來」﹐皆以爲語病﹐其實不然。事之終始﹐則音上聲﹐有所宿畱﹝今甫然者﹐﹞➀則音去聲。二公詩非語病也。﹝《總龜》前二十九﹑《樂趣》十一﹞

案﹕此則出《中山詩話》﹐亦同《李希聲詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《中山詩話》有此四字。

二六三﹑大孤山詩

宋景文言大孤山﹐以孤獨爲字﹐有廟在江壖﹐乃爲婦人形。陳簡夫畱詩曰「山稱孤獨字﹐廟塑女郎形。過客須➀知誤﹐行人尙➁乞靈。」時稱佳句。﹝《總龜》前二十九﹑《樂趣》十一﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《春明退朝錄》「須」作「𨿽」。

➁《春明退朝錄》「尙」作「但」。

二六四﹑題阮亭詩

羊愔﹐太山人﹐嘗遊阮郎亭﹐崖下有篆字詩刻石。世傳漢阮肇所書﹐驗之乃李陽冰爲緒云令時遊此亭題耳。詩云「阮客家➀何在﹖仙云洞口橫。人間不到處﹐今日此中行。」﹝《總龜》前二十九﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》十「家」作「身」。

二六五﹑烏鬼

杜少陵詩云「家家養烏鬼﹐頓頓食黃魚。」說者謂夔峽間有鬼戶﹐乃夷人也﹐不聞有烏鬼。蓋蜀人臨水居者﹐皆養鸕鶿﹐繩系其頸﹐使捕魚﹐得魚則倒持出之﹐至今如此。﹝《總龜》前二十九﹑《樂趣》十一﹞

案﹕此則出《夢溪筆談》卷十六﹐又可參閱《續筆談》。

二六六﹑張端殺豬

張端➀爲河南司錄府﹐當祭社﹐買豬呈尹﹐豬走入端家﹐卽取殺之。吏以白尹。尹召端問。端對﹐按律云「豬夜入人家﹐主人登時殺之勿論。」尹大笑﹐令別市豬。﹝《總龜》前二十九﹞

案﹕《詩話總龜》與前《詩人用也字》條並合爲一。考此二則均出《中山詩話》《總龜》誤合。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《中山詩話》「端」作「湍」。

二六七﹑元覽詩

大歷末﹐禪僧元覽住荊州陟岵➀寺﹐道髙﹝有﹞➁風韻﹐人不可親。章➂璪嘗畫松於齋壁﹐符載贊之﹐衛象詠之﹐亦一時四➃絕。覽悉加堊焉。人問其故﹐曰「無事疥吾壁也。」僧那卽其甥﹐﹝爲寺之患﹐﹞➄發瓦探﹝轂﹞➅﹐壞墻燻鼠﹐覽未嘗責➆。弟子議論➇﹐﹝而﹞➈布衣一食亦不稱之。➉或怪問之﹐乃題詩於竹曰「大海從魚躍﹐長空任鳥飛。」﹝《總龜》前三十﹑《全唐詩話續編》下﹞

案﹕此則見《酉陽雜俎》十二。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《酉陽雜俎》「岵」作「屺」。

➁《酉陽雜俎》有「有」字。

➂《酉陽雜俎》「章」作「張」。

➃《酉陽雜俎》《全唐詩話續編》「四」作「三」。

➄《酉陽雜俎》有此四字。

➅《酉陽雜俎》「轂」字。

➆《酉陽雜俎》「責」下有「有」字。

➇《酉陽雜俎》「議論」作「義詮」。

➈《酉陽雜俎》無「而」字。

➉《酉陽雜俎》「亦不稱之」作「覽亦不稱」。

二六八﹑貫休病鶴詩

沙門貫休﹐﹝鐘陵人﹞➀﹐精於筆札。➁荊州成中﹝令﹞➂問其筆札法。休曰「此事須登壇可授﹐安可艸艸而言﹖」成令銜之﹐乃遞於黔中﹐因爲《病鶴詩》見意﹐曰「見說气淸邪不入﹐不知爾病自何來。」﹝《總龜》前三十﹑《全唐詩話續編》上﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩話續編》無「鐘陵人」三字。

➁《唐紀》七十五「筆札」下有「工篆隸初在」五字。

➂「成中令」原作「城中」﹐據《唐紀》校攺。《全五代詩》四十七引《郡閣雅談》作「成汭」。《全唐詩話續編》作「城令」。

二六九﹑貫休不肯攺詩

唐昭宗以錢武肅平董昌功﹐拜鎭東軍節度使。自稱吳越國王。貫休投詩曰「貴逼身心➀不自由﹐幾年勤苦蹈➁林丘。➂滿堂花醉三千客﹐一劍霜寒十四州。萊子衣裳宮錦窄﹐謝公篇詠綺霞羞。➃他年名上淩煙閣➄﹐豈羨當時萬戶侯﹗」武肅愛其詩﹐遣諭令攺爲四十州﹐乃可相見。貫休性褊﹐答曰「州亦難添﹐詩亦難攺。閒雲孤鶴﹐何天不可飛﹖」遂入蜀➅﹐以詩投孟知祥﹐詩云「一瓶一缽垂垂老﹐萬➆水千山得得來。」➇﹝《總龜》前三十﹑《全五代詩》四十七﹑《樂趣》十八﹑王校《王五代》七﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》七十五「心」作「來」﹔《全唐詩》三十「身心」作「人來」。

➁《五代詩話》「蹈」作「到」。

➂《全唐詩》作「龍驤鳳翥勢難收」。

➃《全唐詩》作「鼓角揭天嘉气冷﹐風濤動地海山秋」。

➄《全唐詩》作「東南永作金天柱」。

➅《全五代詩》引至此。

➆《唐紀》《全唐詩》「萬」作「千」。

➇李調元云「休卒於永平二年﹐云投孟誤也。」考此爲休《陳情獻蜀皇帝詩》﹐當是投王建所作。

二七○﹑苦熱詩

太祖采聽至明遠﹐邊事纖悉必知﹐有間➀者西➁蜀還➂﹐問➂劍外有何事﹖間者➃曰「但聞成都➄滿城誦朱➅山長➆《苦熱詩》曰﹕』煩➇暑鬱蒸無所➈避﹐涼風淸冷➉幾時來﹖『」曰「此蜀人思我來取⑾也。」⑿﹝《總龜》前三十一﹑《能攺齋漫錄》五﹑《全五代詩》五十九﹑《歷代》五十五﹑王校《王五代》五﹑《鄭五代》四﹞

案﹕此則見《玉壺淸話》卷六。吳曾據睦臺符《岷山異事》謂﹕「梓潼山人李堯夫吟《苦熟詩》云﹕』炎暑鬱蒸無處避﹐涼風消息幾時來﹖『」以是知此兩句乃李堯夫詩﹐非朱山長也。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「間」﹐原作「聞」﹐據《能攺齋漫錄》攺﹔《五代詩話》作「使」。

➁《五代詩話》「西」作「自」。

➂《能攺齋漫錄》《五代》《歷代》「還」下有「上」字。

➃《五代詩話》「間者」作「對」。

➄《總龜》「成都」作「城郭」﹐據《能攺齋漫錄》《五代詩話》攺。

➅《全五代詩》「朱」作「李」。

➆《玉壺淸話》「山長」作「長山」。

➇《全五代詩》「煩」作「炎」。

➈《玉壺淸話》《五代》《歷代》《全五代詩》「所」作「處」。

➉《全五代詩》「淸冷」作「消息」。

⑾《能攺齋漫錄》「取」作「伐」。

⑿《五代詩話》作「蜀民望王師也」。

二七一﹑陳摶贈張詠詩

張忠定少年遊華山﹐謁陳圖南﹐﹝遂欲隱華山﹐謂圖南曰「欲就分先生﹝華﹞➀山﹝一﹞➁半住可否﹖」圖南曰「他人卽不可﹐如公者吾當分半山相奉。然公方有宦職﹐未可釋此﹐其勢如家人張筵﹐笙歌鼎沸﹐忽庖中火起﹐待公救之﹐豈可不赴﹖」贈之詩曰﹕﹞➂「自吳入蜀是尋常﹐歌舞筵中救火忙。乞得金陵養閒散﹐也須多謝鬢邊瘡。」始皆不諭﹐後忠定鎭杭益➃﹐晚年發瘡於腦﹐➄﹝不瘥﹐乞金陵﹐悉如其詩。大中祥符七年乙卯七月二十日終。﹞➅﹝《總龜》前三十一﹑《叢話》前二十五﹑《詩林》四﹑《樂趣》四﹑《宋紀》五﹑《全五代詩》十七﹞

案﹕此則出《夢溪筆談》卷二十。胡仔《漁隱叢話》謂﹕「余考《三朝正史﹟張詠傳》﹕眞宗時﹐詠再任升州﹐頭瘡甚﹐上憫之﹐代還﹔不能朝謁﹐復求領郡﹐命知陳州﹐卒。則《西淸詩話》之言是也。其《古今詩話》以謂移守金陵遂薨﹐非也。」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《靑箱雜記》有「華」字。

➁《靑箱雜記》有「一」字。

➂《叢話》《詩林》《宋紀》《全五代詩》無「遂欲隱華山」至此諸語﹔作「圖南贈詩一絕」。

➃「益」原作「蓋」﹐據《叢話》《夢溪筆談》諸書攺。

➄《詩林》《宋紀》「腦」作「鬢」。

➅《叢話》《詩林》《宋紀》《全五代詩》無「不瘥」至此諸語﹔作「移守金陵遂薨」。

二七二﹑滕倪詩

滕倪苦﹝心爲﹞➀詩﹐宗人滕郎中守吉州﹐住謁之﹐會秋試﹐告別爲詩云「秋風➁江上別旌旗﹐故國無➂家淚欲垂。千里未知投足地➃﹐前程應➄是聽猿啼。➅誤攻文字身空老﹐卻返漁樵計已遲。羽翼凋零歸➆不得﹐丹靑➇無路接差➈池。」守得詩云「此生不與子相見。」別後卒於旅邸。倪又有詩云「白髮不知➉容相國﹐也同閒客滿頭生。」又《題鷺鷥障子》云「映水有深意﹐見人無懼心。」﹝《總龜》前三十一﹞

案﹕此則見《雲溪友議》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《雲溪友議》有此二字﹔《唐紀》五十九「爲」下更有「新」字。

➁《雲溪友議》「風」作「初」。

➂《雲溪友議》「無」作「有」。

➃《唐紀》《全唐詩》十八「地」作「處」。

➄《雲溪友議》《唐紀》《全唐詩》「應」作「便」。

➅《雲溪友議》《唐紀》《全唐詩》「啼」作「時」。

➆《唐紀》《全唐詩》「歸」作「飛」。

➇《唐紀》《全唐詩》「靑」作「霄」。

➈《雲溪友議》「差」作「瑤」。

➉《雲溪友議》《唐紀》。《全唐詩》「知」作「能」。

二七三﹑牀下誦詩

孟津詩人李瀆➀字長源﹐一日自孟津訪魏仲先﹐曰「數宿前有人在牀下﹐誦曰﹕』行到水窮處﹐未知天盡時。『予斥其誤﹐曰﹕』豈非」坐看雲起時「耶﹖『答曰﹕』此云安能起也﹖『﹝又非夢寐﹐亟窺之空無一物。﹞➁玆必死期﹝先報﹞﹐➂故來相別。」痛飲數日而卒。﹝《總龜》前三十一﹞

案﹕此則出《玉壺淸話》卷七。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「瀆」﹐原作「讀」﹐以其字「長源」之義求之﹐似應作「瀆」﹐據《玉壺淸話》攺。

➁《玉壺淸話》有此數語。

➂《玉壺淸話》有此二字。

二七四﹑丁晉公總章聖陵事

丁晉公總章聖陵事﹐翰林學士李維➀﹐援其親識爲挽郎﹐懇請於晉公曰「更在陶鉒。」➁丁應聲曰「隔鉒➂復陶鑄﹐齋郎又挽郎。」﹝維對曰﹕﹞➃「自然堪下淚﹐➄何必到斜陽。」➅未幾丁敗。﹝《總龜》前三十二﹞

案﹕此亦見《湘山野錄》卷下﹐惟《湘山野錄》謂李維請免其子挽鐸之執﹐丁允之﹐李遂拜謝﹐戲謂丁曰「昨日並今日﹐齋郎與挽郎。」蓋言兩日伺之。丁應聲曰「自然堪下淚﹐何必更殘陽。」。。。。。。不數日遂出﹐未及洛而南遷﹐下淚之讖也。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》「維」作「淮」。

➁《國老談苑》「鉒」作「鑄」。

➂《國老談苑》「隔鉒」作「陶鑄」。

➃《國老談苑》有此三字。

➄《國老談苑》「下淚」作「淚下」。

➅《國老談苑》「到斜陽」作「更殘陽」。

二七五﹑張唐卿登科題壁詩

張唐卿進士第一人登科﹐期集於興國寺﹐題詩句於壁曰「一舉首登龍虎榜﹐十年身到鳳凰池。」有人續云「君看姚曄並梁固﹐不得朝官未可知。」後果終於京官。﹝《總龜》前三十二﹑《宋紀》十三﹞

案﹕此則出《夢溪筆談》卷二十三。

二七六﹑趙渭南

趙嘏嘗有詩云「早晚粗➀酬身事了﹐水邊歸去一閒人。」止於渭南尉﹐以其精於詩﹐時謂之趙渭南﹐如韋蘇州云。﹝《總龜》前三十二﹞

案﹕此則出《摭言》卷十五。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》二十「粗」作「相」。

二七七﹑白首同歸

孫秀旣恨石崇不與綠珠﹐又憾潘嶽昔日遇不以禮﹐復遭遇晉武帝﹐遂同日收石崇﹑歐陽堅﹑潘嶽送市。石謂潘曰「安仁復爾耶﹖」潘曰「可謂白首同歸也。」潘《金穀集》云「投分寄石友﹐白首➀同所歸。」亦其讖也。﹝《總龜》前三十二﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「首」﹐原作「日」﹐據《晉書﹟潘嶽傳》攺。

二七八﹑百姓歌庾亮

庾亮出石頭城﹐百姓歌於岸上﹐曰「庾公上武昌﹐翩翩如飛鳥。庾公還揚州﹐白馬牽旒旐。」果尋卒。﹝《總龜》前三十二﹞

案﹕《太平廣記》一百四十一引此作《世說新書》﹐今《世說新語》無此則。考此歌見《晉書﹟五行志》。

二七九﹑來鵬詩讖

來鵬詩思淸麗﹐章岫尙書﹝常﹞➀愛其才﹐﹝後﹞➁遊蜀﹐夏課卷中有云「一夜綠荷風剪破﹐賺他秋雨不成珠。」識者以爲不祥﹐是年果失志。➂﹝《總龜》前三十二﹞

案﹕此則見《北夢瑣言》七。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》五十六無「常」字。

➁《唐紀》有「後」字。

➂《唐紀》作「隨秋賦而卒」﹐《北夢瑣言》作「不隨秋賦而卒於通議郎」。

二八○﹑丁晉公詩讖

丁晉公自崖召還﹐有《寄友人詩》曰「九萬里鵬重➀出海﹐一千年鶴再歸巢。」➁句健意淸。然議者曰「謂鵬處於海爲得地﹐出海則失水﹔鶴返其巢﹐則不能翺翔矣。」卒如其說。又扈從東封﹐嘗聞柰何黑水人間陰獄﹐也感其事而爲詩﹐曰「黑水溪旁聊駐馬﹐柰何岸上試回頭。髙崖昏處是陰獄﹐須信人生到此休。」非佳兆也。﹝《總龜》前三十二﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《東軒筆錄》三「重」作「容」。

➁《東軒筆錄》「再歸巢」作「許歸遼」。

二八一﹑丁晉公詩讖之二

丁晉公爲侍中時﹐嘗作詩曰「千金家累非良寶﹐一品官髙是彊名。」未幾奪爵﹐籍沒。初釋褐爲饒倅﹐同年白稹爲判官。稹一日以片紙假緡伍繯於公。公笑曰「榜下新婚﹐京國富室﹐豈無半千質物耶﹖懼我挽之﹐故矯耳。」於簡尾書一絕戲之曰「欺天行當吾何有﹖立地機關子太乖。五百靑蚨兩家闕﹐赤洪崖打白洪崕。」➀朱崕之行兆於此。﹝《總龜》前三十二﹞

案﹕此則亦見《湘山野錄》卷下。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》作「白洪崖打赤洪崖」。

二八二﹑鄭毅夫詩讖

鄭毅夫罷禁林﹐行次南都﹐遇雨爲二篇﹐曰「雨聲飄斷忽南去﹐云勢旋生從北流。應料➀涼風消息近﹐➁蕭蕭已在樹➂梢頭。」又曰「橊➃火燒空未擬➄休﹐➅忽驚快➆雨破淸➇秋。晚雲淡淡➈趂落日﹐➉只到⑾楚江南岸頭。」僧文瑩見之﹐訝其气不振﹐解錢塘赴靑社﹐卒楚州。﹝《總龜》前三十二﹞

案﹕此則亦見《玉壺淸話》卷七。《玉壺淸話》又有二詩爲《題僧文瑩所居壁》及《題余杭郡閣詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《玉壺淸話》「應料」作「料得」。

➁《玉壺淸話》「近」作「好」。

➂《玉壺淸話》「樹」作「柳」。

➃《玉壺淸話》《澠水燕談錄》七「橊」作「老」。

➄《澠水燕談錄》「擬」作「肯」。

➅《玉壺淸話》「休」作「收」。

➆《玉壺淸話》「快」作「急」。

➇《玉壺淸話》《澠水燕談錄》「淸」作「新」。

➈《玉壺淸話》《澠水燕談錄》均作「濃淡」。

➉《玉壺淸話》「趂落日」作「落日下」﹔《澠水燕談錄》作「白日下」。

⑾《玉壺淸話》《澠水燕談錄》「到」作「在」。

二八三﹑崔勉詩讖

崔玄諫議有子名勉﹐與趙叔平同年登第﹐轉大理評事﹐過天津橋墜馬。時集賢韓公﹐與趙同爲開封府推官。韓﹐崔婿也﹐聞其墜馬﹐遽往眂之。但嘔血不止﹐數日﹐館於韓捨﹐因作詩曰「身隨花露重﹐命逐藕絲輕。明朝風雨霽﹐歸路在三淸。」明日果卒﹐時有微風細雨。﹝《總龜》前三十二﹞

二八四﹑盧多遜簽兆

盧多遜方丱角﹐其父攜就云陽觀小學﹐與羣兒見廢壇上有古簽一筒﹐競往抽之爲戲。多遜尙未識字﹐抽一簽歸示其父﹐詞曰「身出中書堂﹐須因天水白。登仙五十二﹐終爲蓬島➀客。」父見之﹐頗意以爲吉兆。迨作相﹐與秦王事故敗﹐始因遣堂吏趙白﹐遂竄南荒﹐卒於朱崕﹐年五十二﹐無一字之差。﹝《總龜》前三十二﹞

案﹕此則見《玉壺淸話》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《玉壺淸話》「島」作「海」。

二八五﹑任玠夢中和詩成讖

蜀人任玠字溫如﹐晚寓寧州府宅﹐一夕夢一山叟貽詩曰「故國路遙歸去來」﹐玠和之曰「春風天遠望不盡。」旣覺﹐自笑曰「吾其死乎﹖」數日﹐不疾而卒。﹝《總龜》前三十三﹞

案﹕此則亦見《澠水燕談錄》卷六。

二八六﹑鐘輻妻夢中唱酬

金陵才士鐘輻﹐少年气豪﹐一老僧見之﹐相曰「公登第則家破。」時樊若水愛輻之才﹐以女妻之。及燕爾﹐應詔洛中﹐果中甲科。由是任放﹐攜一女奴靑箱過華州蒲城。其宰乃輻故人﹐延畱累日。一夕盛暑登縣樓﹐痛飲而寢﹐夢妻樊氏以詩一首示生﹐云「楚水中➀如鏡➁﹐雙雙白鷺➂飛。➃金陵幾多地﹐一去不思➄歸。」生夢中愧謝答詩﹐曰「還吳東下過蒲城﹐➅城➆上淸風酒半醒。想得到家春欲➇暮﹐海棠千樹已➈凋零。」旣悟﹐感其事﹐因趣裝歸﹐至采石渡﹐靑箱心痛﹐暴卒。生匆匆槁葬於新墳之側﹐洎至家﹐庭戶閴然﹐妻亡已數月﹐詢之親鄰﹐樊亡之日﹐乃夢於登縣樓之夕也。靑箱葬處乃樊之塋地爾﹐不植他木惟海棠數株﹐正符詩意。鐘嘆曰「老僧之說信哉。」終身不仕﹐隱於終山﹐著書養气﹐年八十而終。➉﹝《總龜》前三十三﹞

案﹕此則亦見《江南野錄》及《湘山野錄》卷中﹑《樂善錄》上。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《太平廣記》二百七十九引《聞奇錄》亦以爲蘇檢事。此句「中」作「平」。

➁《湘山野錄》《樂善錄》作「平如練」。

➂《江南野錄》《湘山野錄》《樂善錄》「鷺」作「鳥」。

➃《太平廣記》作「周回白鳥飛」。

➄《太平廣記》「思」作「知」﹔《江南野錄》《湘山野錄》《樂善錄》作「言」。

➅《太平廣記》作「還吳東去下澄城」。

➆《太平廣記》《湘山野錄》「城」作「樓」。

➇《太平廣記》《湘山野錄》「欲」作「已」。

➈《江南野錄》《湘山野錄》「已」作「欲」。

➉原注﹕「《臆說》謂鐘輻爲蘇檢﹐靑箱爲小靑」。

二八七﹑盧獻卿夢人贈詩

範陽盧獻卿﹐大中年舉進士﹐連不中第﹐薄遊衡﹑湘間﹐至郴而病。夢人贈詩﹐曰「玉➀築郊原古﹐靑山爲➁四鄰。扶疏繞臺木﹐➂寂寞獨歸人。」踰旬乃卒﹐郴守爲葬之近郊﹐果以夏初入窀穸。﹝《總龜》前三十三﹞

案﹕此則出孟棨《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《本事詩》「玉」作「卜」。

➁《本事詩》「爲」作「惟」。

➂《本事詩》「木」作「樹」﹔《太平廣記》一四四引《本事詩》作「屋樹」。

二八八﹑關永言迷仙引曲

石曼卿嘗於平陽會中代作《寄尹師魯》一篇曰「十年一夢花空委﹐依舊河山➀損桃李。鳴聲北去燕南➁飛﹐髙樓日日春風裏。眉黛➂石州山對起﹐嬌波淚落妝如洗。汾河不斷天➃南流﹐天色無情淡如水。」曼卿死後數日﹐關永言➄夢曼卿曰「延年平生作詩多矣﹐常以爲《平陽代意篇》最得意﹐而世人少稱之﹐能令余此詩傳於世者﹐在永言耳。」永言乃增其詞爲曲﹐度以《迷仙引》﹐於是人爭歌之。他日夢曼卿致謝焉。曲云「春陰霽。岸柳參差﹐裊金絲細。畫閣晝眠鶯喚起。煙光媚﹐燕燕雙髙引愁人如醉。慵緩步眉斂金鋪倚。嘉景易失﹐懊惱韶光攺。花空委﹐忍猒猒地﹐施朱粉﹐臨鸞鑑﹐膩香銷減。摧桃李﹐獨自个凝睇﹐暮云暗搖山翠。天色無情﹐四遠低垂淡如水。離恨托徵鴻寄﹐旋嬌波暗落相思淚﹐妝如洗。向髙樓﹐日日春風裏﹐悔憑闌芳艸人千里。」﹝《總龜》前三十三﹞

案﹕此則亦見《澠水燕談錄》卷七﹐惟無《迷仙引》曲詞。又此調與柳永詞亦不同。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《澠水燕談錄》七「河山」作「山河」。

➁《澠水燕談錄》「南」作「西」。

➂《澠水燕談錄》「黛」作「比」。

➃《澠水燕談錄》「天」作「水」。

➄《澠水燕談錄》作「關詠字永言」。「永」﹐《總龜》原作「水」﹐誤。

二八九﹑富鄭公夢兆

富鄭公早年嘗夢靑州王相公以往事相托。公曰「相公徳被生民﹐當延遐壽﹐何遽及此。」後二年﹐罷相﹐知鄆州﹐辟鄭公爲倅。到任月餘﹐有大星隕於宅園。家人怪之﹐相告曰「後月當見。」不➀至後月薨。鄭公爲治喪事﹐故鄭公挽詞曰「道徳被生民」﹐與當年夢中符契。﹝《總龜》前三十五﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「不」字當誤。

二九○﹑章碣刺邵安石詩

邵安石﹐連州人。髙湘侍郎南遷歸朝﹐途經連江﹐安石以所業投之﹐遂見知﹐同至輦下。湘知貢舉﹐安石擢第﹐詩人章碣賦《東都望幸詩》刺之曰「懶修珠玉➀上髙臺﹐眉目連娟幸➁不開。縱使東巡也無益﹐君王自帶➂美人來。」﹝《總龜》前三十三﹑《樂趣》十五﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》六十一﹑《全唐詩》二十五「玉」作「翠」。

➁《唐紀》《全唐詩》「幸」作「恨」。

➂《唐紀》《全唐詩》「帶」作「領」。

二九一﹑泗州僧伽塔詩

泗州僧伽塔﹐人多雲其下眞身也。塔後有閣。記興國中初塑事甚詳。退之詩云「火燒水轉掃地空」﹐則眞身之焚久矣。塔本般匠所建﹐➀俗言塔頂爲天門。蘇國老有詩云「上到天門最髙處﹐不能容物只容身。」蓋譏在位者。﹝《總龜》前三十五﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《中山詩話》「般匠所建」作「諭都料造」。

二九二﹑吳武陵贓敗題詩

吳武陵有文而好訐﹐➀嘗以贓敗﹐廣州吏治殊不假貸﹐題詩路左壁➁曰「雀兒來往➂颺風髙﹐下視鷹➃鸇意气豪。自謂能生千里翼﹐黃昏依舊入➄蓬蒿。」﹝《總龜》前三十五﹞

案﹕此則出孟棨《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》四十三「好訐」作「彊悍」。

➁《本事詩》「壁」作「佛堂」。

➂《本事詩》《唐紀》《全唐詩》「往」作「逐」。

➃「鷹」﹐原作「鶯」﹐據《本事詩》攺。

➄《唐紀》《全唐詩》「人」作「委」。

二九三﹑薛逢詩

唐王鐸﹑楊收皆薛逢同年。收作相﹐逢有詩曰「須知金印朝天客﹐同是沙堤避路人。威鳳遇➀時皆➁瑞聖﹐應➂龍無水護通神。」收聞之﹐怒。王鐸作相﹐逢又有詩曰「昨日鴻毛萬鈞重﹐今朝山嶽一毫➃輕。」鐸又怒。﹝《總龜》前三十五﹞

案﹕此則出《舊唐書﹟文苑﹟薛逢傳》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《舊唐書》一百六十﹑《唐紀》五十九﹑《全唐詩》二十「遇」作「偶」。

➁《唐紀》《全唐詩》「皆」作「因」。

➂《舊唐書》「應」作「潛」。

➃《舊唐書》「毫」作「塵」。

二九四﹑一个禰衡容不得

羅隱與桐廬章魯風齊名。錢武肅崛起﹐以魯風善筆札﹐召爲表奏孔目官。➀魯風不就﹐執之。後以羅隱爲錢塘令﹐懼而受命。因宴獻➁詩云「一个禰衡容不得﹐思量黃祖謾英雄。」自是始厚之。﹝《總龜》前三十五﹑《全五代詩》六十七﹑《樂趣》八﹑《全唐詩話續編》上﹑王校《王五代》二﹑鄭五代五﹞

案﹕《全唐詩》二十四引《吳越備史》謂﹕「隱初見錢鏐﹐懼不見用﹐遂以所爲《夏口詩》標於卷末云﹕』一个禰衡容不得﹐思量黃祖謾英雄。『鏐覽之大笑﹐因加殊遇。」與此所載不同。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩話續編》無「官」字。

➁《全唐詩話續編》「獻」作「賦」。

二九五﹑嘲酒戶修聖廟

馮瀛王鎭南陽﹐郡中宣聖廟壞﹐有酒戶十餘輩﹐投狀乞修。瀛王未及判﹐有幕客題﹝四句﹞➀狀後云「槐影參差覆杏壇﹐儒門子弟➁盡髙官。卻➂教酒戶重修廟﹐覺我慚惶也不➃難。」瀛王遽罷其請﹐出己俸重修。﹝《總龜》前三十五﹑《樂趣》十五﹑《全五代詩》十﹑王校《王五代》一﹑《鄭五代》二﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《五代詩話》無「四句」二字。

➁《鄭五代》「子弟」作「弟子」。

➂《五代詩話》「卻」作「若」。

➃《五代詩話》「不」作「大」。

二九六﹑孫僅驪山詩

孫僅給事鎭永興日﹐多作詩。時玉淸昭應宮初成﹐孫作《驪山詩》云「秦帝墓➀成陳勝起﹐明皇宮➁就祿山來。」有人傳於京師﹐以爲譏時政。﹝《總龜》前三十五﹞

案﹕此則出歐陽修《歸田錄》卷一。又王明淸《玉照新誌》引此則﹐僅言《詩話》﹐亦不舉孫僅名。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《玉照新誌》五「墓」作「宮」。

➁《玉照新誌》「宮」作「殿」。

二九七﹑頭腦冬烘

顏標﹐咸通中鄭薰下狀元及第。先是徐寇作叛﹐薰欲激勸忠烈﹐意標乃魯公之後﹐故置之巍科。旣而詢其廟院﹐標曰「寒素京國無廟院。」薰始大悟。有無名子嘲曰「主司頭腦太冬烘﹐錯認顏標作魯公。」﹝《總龜》前三十五﹑《樂趣》十五﹞

案﹕此則出《摭言》卷八及十三。

二九八﹑嘲張鵠蔣嶓句

光啟中﹐蔣嶓➀以丹砂授韋中令﹐吳人張鵠有文而貧。或嘲之曰「張鵠只消千馱絹﹐蔣嶓惟用一丸丹。」﹝《總龜》前三十五﹞

案﹕此則出《摭言》卷十三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》三十二「嶓」作「蟠」。

二九九﹑嘲少年登科

苗➀臺符十六歲﹐張讀十八歲﹐同年登科。爲➁鄭﹝薰少師﹞➂宣州幕﹐嘗列題於西明寺之東廡。或竊注之曰「一雙同➃進士﹐兩个阿孩兒。」﹝《總龜》前三十六﹞

案﹕此則出《摭言》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「苗」原作「黃」﹐據《摭言》及《全唐詩》三十三校攺。

➁《摭言》「爲」作「佐」﹐上有「又同」二字。

➂《摭言》「鄭」下有「薰少師」三字。

➃《摭言》《全唐詩》「同」作「前」。

三○○﹑詠紅羅亭曲

李煜作紅➀羅亭﹐四面栽紅梅花﹐作艷曲歌之。韓熙載和云「桃李不須誇爛熳﹐已輸了風吹一半。」時淮南已歸周。﹝《總龜》前三十六﹞

案﹕此則出《江鄰幾雜誌》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「紅」原作「江」﹐據《江鄰幾雜誌》攺。

三○一﹑趙嘏爲帥奪妾詩

趙嘏﹐浙人﹐有美妾﹐洎計偕﹐母不許攜行。會上元➀節﹐爲鶴林之遊﹐帥見之﹐掩爲己有。明年﹐嘏榮歸﹐以詩感之﹐曰「寂寞堂前日又薰﹐陽臺去作不歸云。當時➁聞說沙叱利﹐今日靑蛾屬使君。」帥聞遣歸。﹝《總龜》前三十六﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》五十六「上元」作「中元」。

➁《全唐詩》二十「當時」作「從來」。

三○二﹑李商隱題令狐綯廳

李商隱依﹝彭陽﹞➀令狐楚﹐以版奏受知。後其子綯有韋➁平之拜﹐浸疏商隱。重陽日﹐義山造其廳事﹐畱題云「十年泉下無消息﹐➂九日樽前有所思。。。。。。。郎君位重➃施行馬﹐東閣無因得➄再➅窺。」綯見之慚悵﹐扃閉此廳﹐終身不處。﹝《總龜》前三十六﹑《詩林》二﹞

案﹕此則出《摭言》卷十一﹐亦見《北夢瑣言》七。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《詩林》無「彭陽」二字。

➁《北夢瑣言》七「韋」誤作「常」。

➂《全唐詩》二十「消息」作「人問」。

➃《北夢瑣言》「位重」作「官重」﹔《摭言》《唐紀》五十三﹑《全唐詩》均作「富貴」。

➄《北夢瑣言》「得」作「許」。

➅《唐紀》《全唐詩》「得再」作「再得」﹐《摭言》作「更重」。

三○三﹑羅隱刺袁筠詩

袁➀筠婚蕭楚﹝公﹞➁女﹐言定未幾﹐擢進士第。羅隱以一絕刺之云「細看月輪還有意﹐定➂知靑桂近嫦娥。」﹝《總龜》前三十六﹞

案﹕此則出《摭言》卷九。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》「袁」作「裴」。

➁《摭言》有「公」字。

➂《摭言》「定」作「信」。

三○四﹑許洞嘲林和靖

林和靖傲﹝視﹞➀許洞﹐洞﹝不喜﹐乃﹞➁作詩嘲之﹐云「寺裏掇齋饑老鼠﹐林間咳嗽病➂狝猴。豪民送物鵝伸頸﹐好客窺➃門鱉縮頭。」﹝《總龜》前三十六﹑《詩林》四﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《詩林》有「視」字。

➁《詩林》有此三字。

➂《詩林》「病」作「老」。

➃《詩林》「窺」作「臨」。

三○五﹑嘲章郇公出試題

章郇公性簡靜﹐嘗爲開封府試官﹐出《人爲天地心賦》﹐舉子曰「先朝曾試。」遽別出一題﹐曰《教猶寒暑》。旣非致思➀﹐舉子又上請此題出《樂記》﹐教乃樂教也﹐上在諒陰﹐而用樂事﹐恐非便。方紛紛不已。無名子作詩嘲曰「武成廟裏沽良玉﹐夫子門前➁弄簸箕。惟有主司➂章得象﹐往來寒暑未➃曾知。」時南廟試《良玉不琢》﹐國學試《良弓之子必學爲箕賦》。﹝《總龜》前三十六﹞

案﹕此則出《江鄰幾雜誌》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《江鄰幾雜誌》作「旣非已豫先杼軸」。

➁《江鄰幾雜誌》「前」作「墻」。

➂《江鄰幾雜誌》「主司」作「太常」。

➃《江鄰幾雜誌》「未」作「不」。

三○六﹑石鼎聯句

韓退之《彌明傳》云「嘗與文友會宿﹐有老道士形貌怪異﹐自通姓名﹐求宿﹐言論甚奇﹐旣飲酒﹐眾度其不能詩﹐因聯句詠鑪中石鼎➀將以困之。首唱曰﹕』妙➁匠琢山骨﹐刳中事調➂烹。『至彌明﹐自云』不善俗書﹐人多不識『﹐乃遣人執筆硯﹐吟曰﹕』龍頭縮囷蠢﹐豕腹脹膨脝。『坐客盡驚﹐會人思竭﹐不能復續。彌明連促之。坐中有嘆➃吟﹝者﹞﹐➄其聲淒苦﹐彌明句中侮之曰﹕』仍➅於蚯蚓竅﹐更➆作蒼蠅聲。『➇須臾﹐倚壁睡﹐鼻息如雷﹐坐客異且畏之。」﹝《總龜》前三十六﹑《全唐詩話續編》上﹞

案﹕此則出孟棨《本事詩》及《韓昌黎集﹟石鼎聯句詩序》。《太平廣記》五十五引此作《仙傳拾遺》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《本事詩》「鼎」作「罌」。

➁《昌黎集》二十一﹑《太平廣記》「妙」作「巧」。

➂《昌黎集》《太平廣記》「調」作「煎」。

➃《本事詩》「嘆」作「微」。

➄《本事詩》「吟」下有「者」字。

➅《昌黎集》「仍」作「時」。

➆《昌黎集》「更」作「微」。

➇《昌黎集》「聲」作「鳴」。

三○七﹑羅隱批新榜尾詩

光化中﹐羅隱佐兩浙幕﹐同院沈嵩➀得新榜﹐封示隱。隱批一絕於紙尾曰「黃土原邊狡兔肥﹐犬➁如流電馬如飛。灞陵老將無功業﹐猶憶當時夜獵歸。」﹝《總龜》前三十六﹑《全唐詩話續編》上﹞

案﹕此則出《摭言》卷十。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》六十九「沈嵩」作「沈山松」。

➁《摭言》《唐紀》「犬」作「矢」。

三○八﹑名場崄巇

貞元中﹐➀太府卿韋渠牟﹑金吾李齊運皆寵貴﹐薦人多得名位。時劉師老﹑➁穆寂皆應科目﹐渠牟主穆寂﹐齊運主師老。會齊運﹝朝﹞➂對﹐順宗嗟其嬴弱﹐許以致仕而歸。師老失據。無名子曰「太尉➃朝天升穆老﹐尙書倒地落劉師。」➄劉禹錫曰「名場崄巇如此。」﹝《總龜》前三十六﹑《唐紀》四十八﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》「中」作「元年」。

➁《唐紀》「師老」作「老師」。

➂《唐紀》有「朝」字。

➃《全唐詩》三十二「太尉」作「大府」。

➄《唐紀》《全唐詩》「師」作「郎」。

三○九﹑盧肇競渡詩

盧肇﹑黃頗皆宜春人﹐頗富於財﹐而肇苦貧﹐與頗同赴舉﹐復同日登途﹐郡守獨餞頗於郵亭而遺肇。明年﹐肇狀元登第歸﹐郡守會肇看競渡。肇卽席作詩﹐曰「向道是龍剛不信﹐果然奪得錦標歸。」太守大慚。﹝《總龜》前三十六﹑《樂趣》十五﹞

案﹕此則出《摭言》卷三。

三一○﹑韋蟾嘲驛舍題名

韋蟾左丞至長樂驛﹐➀見李瑒➁給事題名﹐因書其側云「渭水春山照➂眼明﹐希仁➃何事寡詩情﹖只➄應學得虞姬婿﹐書字才能紀姓名。」﹝《總龜》前三十六﹞

案﹕此則出《摭言》卷三及十三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》作「昭歷縣樓」。

➁《摭言》《唐紀》五十八﹑《全唐詩》二十一「瑒」均作「湯」﹐一作「煬」。

➂《摭言》「春山照」作「秦山豁」。一作「秦川拂」。

➃《唐紀》「希仁」作「笑人」。

➄《摭言》「只」作「多」。

三一一﹑名紙生毛

劉魯風﹐江西投➀所知﹐爲典謁➁所阻﹐因得一絕曰「萬卷書生劉魯風﹐煙波千➂裏謁文公。➃無錢乞與韓知客﹐名紙生毛➄不爲➅通。」﹝《總龜》前三十六﹞

案﹕此則出《摭言》卷十。《鄭五代》五引此作《總龜》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》五十八「投」下有「謁」字。

➁《唐紀》「謁」作「客」。

➂《摭言》《唐紀》《全唐詩》十九「千」作「萬」。

➃《摭言》《唐紀》《全唐詩》「公」作「翁」。

➄《摭言》《唐紀》《全唐詩》「生毛」作「毛生」。

➅《唐紀》「爲」作「肯」。

三一二﹑登庸衣缽

範魯公質舉進士﹐和相凝愛其程文﹐以自登第舊在十三人﹐謂魯公曰「公之詞業合在甲選﹐暫屈爲十三人➀﹐傳老夫衣缽可乎﹖」魯公謝之。後果至宰相﹐亦➁且相繼。門生有獻詩者云「從此廟堂添故事﹐登庸衣缽亦相傳。」﹝《總龜》前三十六﹑《樂趣》七﹞

案﹕此則出《玉壺淸話》卷六﹐《邵氏聞見前錄》卷七﹐亦見《澠水燕談錄》卷六。又施注《蘇詩》二十八引此作《古詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀原作「暫屈十三人之」﹐當有脫字﹐據《玉壺淸話》校攺。

➁《澠水燕談錄》「亦」作「盡」。

三一三﹑嘲朝士寄書

李郁➀尙書爲荊南從事﹐有朝士寄書﹐字體殊惡。李寄詩曰「華緘千里到荊門﹐章艸縱橫任意論。應笑鐘張虛用力﹐卻教羲獻謾➁勞魂。惟堪愛惜爲珍寶﹐不敢畱傳示➂子孫。深荷故人相愛➃處﹐天行時气許教吞。」言堪作符也。﹝《總龜》前三十六﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》三十二「郁」作「都」。

➁《全唐詩》「謾」作「枉」。

➂《全唐詩》「畱傳示」作「傳畱誤」。

➃《全唐詩》「愛」作「厚」。

三一四﹑賈島題裴晉公池亭詩

賈島狂狷行薄﹐執政惡之﹐故不與選。裴晉公於興化作池亭﹐島詩曰「破卻千家作一池﹐不栽桃李種薔薇。薔薇花榭➀秋風起﹐➁荊棘滿庭公➂始知。」人皆惡其不遜。﹝《總龜》前三十七﹞

案﹕此出孟棨《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《本事詩》《唐紀》《全唐詩》二十一「榭」作「落」。

➁《本事詩》「起」作「後」。

➂《本事詩》《唐紀》《全唐詩》「公」作「君」。

三一五﹑夏英公燕雀詩

胡旦秋監性褊躁﹐喪明﹐居襄陽﹐屢譏郡政。夏英公常師事之﹐及公貴達﹐胡尙以靑衿視公。公出鎭襄陽時﹐一造焉。一日謂公曰「讀書乎﹖」「郡事少暇﹐比只作得一《燕雀詩》。」胡曰「試舉之。」曰「燕雀紛紛出亂麻﹐漢江西畔使君家。空堂自恨無金彈﹐任爾啾啾到日斜。」﹝胡頗覺﹐﹞➀自爾少戢。﹝《總龜》前三十七﹞

案﹕此則出《湘山野錄》卷上。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》有此三字。

三一六﹑李覯嘲陳烈詩

蔡君謨守福唐﹐會李太伯與陳烈於望海亭﹐以歌者侑酒。方舉板一拍﹐陳驚怖越席﹐攀木踰垣而去。李作詩曰「七閩山水掌中窺﹐乘興登陸到➀落暉。誰在畫橋➁沽酒處﹐幾多鳴櫓趂➂潮歸。晴來海色依希見﹐醉後鄕心積漸微。山鳥不知紅粉樂﹐一聲檀板便驚飛。」蓋譏其矯也。﹝《總龜》前三十七﹞

案﹕此則出《湘山野錄》卷下﹐亦見《道山淸話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《道山淸話》「到」作「對」。

➁《湘山野錄》「橋」作「簾」﹔《道山淸話》作「樓」。

➂《道山淸話》「趂」作「送」。

三一七﹑梅聖兪謝送鵝詩

梅聖兪過揚州﹐宋公序送鵝﹐作詩謝云「嘗遊鳳池上﹐曾食鳳池萍。乞與江湖客﹐從交養素翎。」公序得詩不懌。﹝《總龜》前三十七﹞

三一八﹑張獻圖嘲貪污

張獻圖主簿﹐潁人﹐善嘲謔﹐以老榜得班行﹐寄書於家人曰「汝作鸞孤﹐我爲奉職不忝矣。」又譏州縣官之貪污者云「捧頭舊血添新血﹐篋裏黃金壓白金。」﹝《總龜》前三十八﹞

三一九﹑巧對數聯

太宗時﹐進士同年有數人名似姓者﹐或有取以爲詩云「郭鄭鄭東東野絳﹐馬張張夏夏侯璘。」熙寧中有崔度﹑崔公度﹐王詔﹑王子詔﹐➀皆的對也。又有章君陳﹐陳君章二人未有似者。唐東方虯欲爲西門豹作對﹐亦當時好事者爲此對耳。給事中馬子山﹐穆王八駿﹐有山子馬。王丞相云「馬子山騎山子馬」﹐莫有對者。相傳久之﹐有姓錢人爲衡水令﹐罷歸﹐或取以爲對云「錢衡水盜水衡錢。」錢聞之變色。或者對云「吾正欲作對耳﹐非有實也。」﹝《總龜》前三十八﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《中山詩話》「詔」均作「韶」。

三二○﹑鄭谷鷓鴣詩

《雲臺集》有鄭谷《鷓鴣》全篇云「暖戲煙蕪錦翼齊﹐品流應得近山雞。雨昏靑艸湖邊過﹐花落黃陵廟裏啼。遊子每➀聞徵袖濕﹐佳人才唱翠眉低。相呼相喚➁湘江闊﹐苦竹叢深春日西。」﹝《總龜》前三十九﹞

案﹕此則當與前一○《鄭鷓鴣》條合爲一條。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》二十五「每」作「乍」。

➁《全唐詩》「喚」作「應」。

三二一﹑沈存中鼓吹凱旋曲

鼓吹部中有拱辰管﹐卽古﹝人﹞➀之叉手管也。太宗賜今名。邊軍捷回﹐則連隊抗聲凱旋﹐乃古之遺音。其詞往往皆市井鄙俚語。沈存中在鄜延時制十數➁曲﹐令士卒歌之云「先取西山➂十二州﹐別分子將到➃衙頭。始➄看秦塞低如馬﹐漸見黃河直北流。」「天威捲地過黃河﹐萬里羌人盡漢歌。莫堰橫山倒流水﹐從教西去作恩波。」「馬尾胡琴隨漢車﹐曲聲猶自怨單於。彤➅弓莫射雲中雁﹐歸雁如今不寄書。」「旗隊渾如錦繡堆﹐銀裝背傀打球➆回。先教淨掃安西路﹐待向河源飲馬來。」「靈武西涼不用圍﹐番家總待納王師。城中半是山➇西種﹐猶有當時幹➈喫兒。」﹝《總龜》前四十﹞

案﹕此則出《夢溪筆談》卷五。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《夢溪筆談》五無「人」字。

➁《夢溪筆談》「十數」作「數十」。

➂《夢溪筆談》「西山」作「山西」。

➃《夢溪筆談》「到」作「打」。

➄《夢溪筆談》「始」作「回」。

➅《夢溪筆談》「彤」作「彎」。

➆《夢溪筆談》「球」作「回」。

➇《夢溪筆談》「山」作「關」。

➈《夢溪筆談》「幹」作「軋」。

三二二﹑太白菩薩蠻詞

鼎州滄水驛有《菩薩蠻》云「平林漠漠煙如織﹐寒山一帶傷心碧。暝色入髙樓﹐有人樓上愁。玉梯空濘立﹐宿鳥➀歸飛急。何處是歸程﹖長亭更➁短亭。」曾子宣家有《古風集》﹐此詞乃太白作也。﹝《總龜》前四十﹑《玉屑》二十﹑《樂趣》十六﹞

案﹕此則出《湘山野錄》卷上。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《湘山野錄》「鳥」作「雁」。

➁《湘山野錄》「更」作「連」。

三二三﹑禦選句圖

劉綜學士出鎭並門﹐兩制館閣﹐皆以詩餞其行﹐因進呈章聖﹐深究詩雅。時方競尙西昆體﹐垛裂雕篆﹐親以禦筆﹐選其平淡者得八聯。句云「夙駕都門曉﹐涼風苑樹秋。」﹝晁迥﹞「秋聲和暮角﹐膏雨逐行軒。」﹝李維﹞「置酒軍中樂﹐聞笳塞上情。」﹝錢惟演﹞「關楡漸落邊鴻度➀﹐勸到➁劉郎酒十分。」﹝楊億﹞「塞垣古木含秋色﹐祖帳行塵起夕陽。」﹝朱巽﹞「汾水冷光搖畫戟﹐蒙山秋色鎖層樓。」﹝孫僅﹞「河朔雪深思愛日﹐並門春暖詠《甘棠》。」﹝王貽永﹞「極目關河➂髙倚漢﹐順風雕鶚遠淩秋。」﹝劉筠﹞章聖謂綜曰「並門﹐唐時皆將相出鎭﹐凡之官﹐遣從事以題詠作寵其行﹐多刻諸道宮佛寺﹐纂集編制﹐久不聞有是作也。」後綜寫爲禦選句圖﹐立於晉祠。﹝《總龜》前四十一﹑《樂趣》十三﹞

案﹕此則出釋文瑩《玉壺淸話》一。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《玉壺淸話》「度」作「過」。

➁《玉壺淸話》「勸到」作「誰勸」。

➂《玉壺淸話》「河」作「山」。

三二四﹑送朱昂詩

朱昂字舉之﹐揚歷淸貴二十年﹐晚爲工部侍郎﹐懇求歸荊南﹐踰年方允。時方劇暑﹐恩旨曲畱﹐許秋涼始行。吳淑贈行詩云「漢殿夜涼初閣筆﹐諸宮秋晚得懸車。」錫宴玉津園中﹐傳旨令賦詩爲送。李維丞旨云「淸朝納祿猶彊健﹐白首還家正太平。」陳文惠云「部吏百銜通爵裏﹐從兵千騎過荊門。」弟恊亦同時隱﹐皆享眉壽﹐謂之渚宮二疏。﹝《總龜》前四十一﹞

案﹕此則見《澠水燕談錄》。

三二五﹑冷潮陽詩送紅綫

唐節度使薛嵩有人獻小鬟﹐十三歲﹐左右手俱有紋﹐隱若紅綫﹐因號爲紅綫。十九年方辭嵩去﹐不可畱﹐乃餞別﹐請坐客冷潮陽作詩曰「采菱歌罷➀木蘭舟﹐送客魂消百尺樓。還似洛妃乘霧去﹐碧雲➁無際水長➂流。」﹝《總龜》前四十一﹞

案﹕事見楊巨源《紅綫傳》及《甘澤謠》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩話》二﹑《唐紀》三十﹑《全唐詩》十一﹑《甘澤謠》「罷」作「怨」。

➁《紅綫傳》《甘澤謠》《全唐詩話》《唐紀》《全唐詩》「云」作「天」。

➂《甘澤謠》《全唐詩話》《唐紀》「長」作「束」﹐《全唐詩》作「空」。

三二六﹑徐月英作詩送人

江淮間有妓徐月英﹐作詩送人曰「惆悵人間萬事違➀﹐兩人同去一人歸。生憎平望亭前月➁﹐忍照鴛鴦相背飛。」﹝《總龜》前四十一﹞

案﹕此則出《北夢瑣言》卷九。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》七十九「違」作「非」。

➁《唐紀》《全唐詩》二十九「月」作「水」。

三二七﹑韋臯贈玉簫詩

崔涯者﹐吳楚狂生﹐與張祜齊名。其妻雍氏子荊寶有女靑衣曰玉簫﹐才十歲﹐常令侍韋。姜入關﹐家屬不行﹐韋乃從歸頭陀寺。荊寶遣玉簫往來﹐年稍長﹐乃與韋歡。後爲廉使陳常侍發遣歸﹐舟人趣行﹐乃以書別荊寶。荊寶與玉簫同至﹐相約曰﹕遠不踰六七年當取玉簫歸。因畱玉簫指環一枚﹐並詩曰「黃雀銜來已數春﹐別時難曾➀贈家➁人。長江不見雙魚➂至﹐爲遣相思夢入秦」。﹝《總龜》前四十一﹞

案﹕此當是二事誤合爲一。考《唐詩紀事》五十二云「崔涯吳楚人﹐與張祜齊名。其妻雍氏乃雍祕校之女﹐夫婦相歡﹐而涯不禮其妻父﹐妻父不平之﹐奪其女爲尼。涯不得已爲詩畱別﹐曰﹕』隴上泉流隴下分﹐斷腸嗚咽不堪聞。嫦娥一入月中去﹐巫峽千秋空白雲。『」此爲崔涯事。又卷四十八云「韋臯少遊江夏﹐止於姜使君之館﹐有小靑衣曰玉簫﹐才十許歲﹐常侍臯。臯後告別與約後會﹐因畱玉指環一枚﹐並詩寄情云﹕』黃雀銜來已數春﹐別時畱解贈佳人。長江不見魚書至﹐爲遣相思夢入秦。『」此韋臯事。《詩話總龜》蓋誤合爲一也。又案﹕玉簫事出《雲溪友議》。《雲溪友議》謂﹕「姜氏孺子曰荊寶﹐荊寶有小靑衣曰玉簫。」因知此節崔涯數語﹐全與此文無涉﹐以脫誤過多﹐故不校攺。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《雲溪友議》「難曾」作「畱解」。

➁《雲溪友議》「家」作「佳」。

➂《雲溪友議》「雙魚」作「魚書」。

三二八﹑盛小叢

李納➀尙書夜登越城樓﹐聞歌曰「雁門山上雁初飛。」其聲激切。公召至﹐乃去籍之妓盛小叢也。梁園供奉南不嫌女甥﹐所唱者﹐乃不嫌昔所授也。崔元範自幕府拜侍禦史﹐餞於鑑湖光候亭﹐命小叢歌餞坐客﹐各賦詩送之。李尙書曰「繡衣奔命去情多﹐南國家人斂翠娥。曾向教坊聽國樂﹐爲公重唱盛叢歌。」崔禦史曰「羊公畱宴峴山亭﹐洛浦髙歌午夜淸。➁獨向柏臺爲老吏﹐可憐林木響餘聲。」楊判官曰「燕趙能歌有幾人﹖落➂花回雪似含嚬。聲➃隨禦史匹➄歸去﹐誰伴文翁過➅九春。」彥升➆曰「蓮府才爲綠水賓﹐忽乘驄馬入咸秦。爲公➇唱作《西河➈調》﹐日暮偏傷去住人。」盧鄴文使曰「何郎戴豸➉別賢侯﹐更吐歌珠宴庾樓。莫道江南不同醉﹐卽陪舟楫上京遊。」⑾舉子髙湘曰「謝安春渚餞名卿﹐⑿千里仁風一扇淸。歌黛慘時方酩酊﹐不知公⒀子重飛觥。」盧溵處士曰「烏臺上客紫髯⒁公﹐共捧天書靜鑑⒂中。桃葉⒃不須歌《白薴》﹐耶溪日暮⒄起樵風。」崔下句云「獨向柏臺爲老吏」﹐皆曰禦史卽其任也﹐何老於柏臺﹖眾請攺之。崔曰「某但止於此任﹐寧望九遷乎﹖」是年秋鞫獄譙中而卒﹐是終於柏臺之任也。﹝《總龜》前四十一﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》五十九﹑《全唐詩》二十九「納」作「訥」。

➁《唐紀》「午夜淸」作「五夜情」。

➂《唐紀》「落」作「爲」。

➃《唐紀》「聲」作「頻」。

➄《唐紀》「匹」作「西」。

➅《唐紀》「過」作「怨」。

➆《唐紀》「升」作「卿」。

➇《唐紀》「公」作「君」。

➈《唐紀》「河」作「歌」。

➉《唐紀》「戴豸」作「載酒」。

⑾《唐紀》「遊」作「溝」。

⑿《唐紀》五十九﹑《全唐詩》二十一「名卿」作「袁宏」。

⒀《唐紀》「公」作「父」。

⒁《唐紀》「紫髯」作「繡衣」。

⒂《唐紀》「鑑」作「鏡」。

⒃《唐紀》「葉」作「朵」。

⒄《唐紀》「日暮」作「暮雨」。

三二九﹑張又新牡丹詩

張又新郎中﹐與楊虔州友善﹐楊妻李氏﹐卽庸➀相之女﹐有徳無色。楊未嘗介意。張嘗語楊曰「我少年擅美名﹐不復仕宦➁﹐惟得美室平生足矣。」旣成婚﹐殊失所望。乃作《牡丹詩》云「牡丹一朵值千金﹐將爲後➂來色最深。今日滿園➃開似雪﹐一生辜負看花心。」﹝《總龜》前四十二﹑《樂趣》十三﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《本事詩》「庸」作「墉」。

➁《本事詩》「不復仕宦」作「不憂仕矣」。「復」當作「憂」。

➂《唐紀》四十﹑《全唐詩》十八「後」作「從」。

➃《本事詩》《唐紀》《全唐詩》「園」作「欄」。

三三○﹑魚玄機詩

唐女冠蕙蘭有才思﹐咸通中﹐爲李億補闕侍婢﹐愛衰後﹐隸咸宜觀爲女道士。有怨李詩曰「易求無價寶﹐難買有情➀郎。」➁又有云「蕙蘭消歇歸春圃﹐楊柳東西絆客舟。」﹝《總龜》前四十二﹞

案﹕此則出《北夢瑣言》卷九。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《北夢瑣言》《全唐詩》二十九「買有情」作「得有心」。

➁《唐紀》七十八「郎」作「夫」。

三三一﹑吳后主渡江詩

楊氏爲宋齊丘閉於泰州永寧宮﹐有詩曰「江南江北舊家鄕﹐六十年來夢一場。吳苑樓臺皆➀冷落﹐廣陵宮闕➁亦淒涼。云凝➂遠岫愁千片﹐➃雨打孤舟淚兩行。兄弟四人三百口﹐不堪端坐➄更思量。➅」﹝《總龜》前四十二﹑《樂趣》十三﹞

案﹕此則見《十國春秋》。又《說詩樂趣》引《古今詩話》亦謂此詩李煜所作。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《十國春秋》「樓臺皆」作「宮闈今」。

➁《十國春秋》「宮闕」作「臺榭」。

➂《十國春秋》「云凝」作「煙迷」。

➃《十國春秋》「片」作「點」。

➄《十國春秋》「端坐」作「回首」。

➅原注﹕「《江南野錄》謂此是李煜所作﹐未知孰是。」

三三二﹑唐文宗詩

唐文宗大和九➀年﹐誅王涯鄭注後﹐仇士良秉權﹐或登臨遊幸﹐往往獨語﹐左右莫敢進問﹐因題詩曰「輦路生秋➁艸﹐上林花滿枝。➂憑髙何限意﹐無復侍臣知。」﹝《總龜》前四十二﹞

案﹕此則出蘇鶚《杜陽雜編》卷中及《唐語林》卷四。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「九」原作「元」﹐據《杜陽雜編》《全唐詩》攺。

➁《唐紀》二﹑《全唐詩》一「秋」作「春」。

➂《唐語林》《全唐詩》「滿枝」作「發時」。

三三三﹑武士作詩

有一武士忘其姓名﹐志樂閒散﹐而家甚貧﹐嘗作詩曰「人生本無累﹐何用買山錢﹖」遂投檄而去。﹝《總龜》前四十四﹞

三三四﹑賣墨人題詩

宿州天慶觀西廡下﹐有石刻二詩﹐蓋至道中有賣墨人嘗遊於此﹐一日題詩曰「秋景蕭蕭葉亂飛﹐庭松影裏坐移時。云迷鶴駕何方去﹖仙洞朝元失我期。」又曰「肘傳丹篆千年術﹐口誦《黃庭》兩卷經。鶴觀古壇槐影裏﹐悄無人迹戶長扃。」或以爲名➀呂仙翁詩也。﹝《總龜》前四十四﹑《全唐詩話續編》下﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「名」字疑衍。

三三五﹑呂仙題白鶴寺詩

嶽陽樓有碑極大﹐乃李觀記呂仙翁筆迹。李知賀州日﹐有道士相訪﹐自云呂先生﹐誦《過嶽陽詩》云「惟有城南老樹精﹐分明知道神仙過。」李亦不曉。後知嶽州﹐有白鶴寺僧見過﹐道及呂仙翁嘗憩於寺前松下﹐有老人自松梢冉冉而下﹐致恭於先生之前﹐曰「某松之精也﹐今見先生過﹐禮當致謁。」呂書一絕於寺壁而去﹕「獨自行來➀獨自臥➁﹐無限世➂人不識我。惟有城南老樹精﹐分明知道神仙過。」後郡守爲創亭於松下﹐名曰呂➃先生➄云。﹝《總龜》前四十四﹑《全唐詩話續編》下﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《宋紀》九十「來」作「時」。

➁《嶽陽風土記》《宋紀》「臥」作「坐」。

➂《宋紀》「世」作「時」。

➃《全唐詩話續編》「呂」作「回」。

➄案《嶽陽風土記》作「過仙亭」。

三三六﹑羅道成詩

慶曆中有一閒人﹐遊嶽﹐謁主簿郭及甫﹐旣坐﹐視其刺﹐乃羅道成也。詢其鄕裏﹐言郴州人。及甫畱飲。曰「久思東州之遊﹐前日遊太山﹐已徧到佳處﹐旦夕回南方山。」索紙筆爲詩﹐曰「因思靈秀偶來遊﹐碧玉寒堆萬疊秋。直上太山髙處望﹐根盤連接十餘州。」後自和雲「水雲蹤迹自閒遊﹐夏谷陰寒冷勝秋。猿鳥性情猶戀舊﹐翻身卻去海邊州。」➀及甫不勝嘆羨﹐及去﹐令人送之﹐又得詩曰「白騾代步若奔云﹐閒人所至畱詩迹。欲知名姓問源流﹐請看郴陽山下石。」後問郴人﹐有成眞君觀﹐得道乘白騾行石壁上﹐其迹至今存焉。﹝《總龜》前四十五﹑《宋紀》九十﹑《全五代詩》六十五﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《宋紀》《全五代詩》均無此首。

三三七﹑歸眞子詩

唐子正著作﹐桂州人﹐治平中赴舉﹐至全州途中﹐雇一僕﹐負重擔﹐健若飛羽﹐𨿽鞭馬疾進﹐常去馬百步外﹐恐其逸去逐遣之。其僕卽日自全州二千七百里日午已到唐州﹐➀畱書驛吏曰「候桂州唐秀才至﹐卽投之。」唐月餘到驛﹐驛吏出書﹐題云呈桂州唐秀才﹐歸眞子封。惟一詩﹐曰「袁州相見又之全﹐不遇先生道未圓﹐➁大抵➂有心求富貴﹐到頭無分學神仙。篋中靈藥宜頻施﹐鼎裏丹砂莫妄傳。待得角龍爲➃宴會﹐好來黃壁臥林泉。」唐甚怪之﹐詰其狀貌﹐乃全州僕也。畱書之日﹐乃全州所遣日也。始悟其爲神仙。唐後爲邕倅﹐熙寧丙辰﹐交趾寇邕﹐唐遇害﹐乃詩所謂角龍也。﹝《總龜》前四十五﹑《宋紀》九十﹞

案﹕此則亦見《湘山野錄》卷下及《孔氏談苑》卷三。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《孔氏談苑》「唐州」作「蔡州」。

➁《湘山野錄》「圓」作「緣」。

➂《孔氏談苑》「大抵」作「知汝」。

➃《孔氏談苑》「爲」作「危」。

三三八﹑許宣平詩

許宣平﹐新安人﹐常掛一花瓢﹐及曲竹枝﹐每醉卽獨吟曰「負薪朝去賣﹐沽酒日西歸。路人莫同歸何處﹐➀穿白雲行入翠微。➁」好事者於洛陽同華間是處題之﹐李太白見曰「此神仙也。」﹝《總龜》前四十五﹞

案﹕《太平廣記》二十四出《續仙傳》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》七十五「處」作「地」。

➁《續仙傳》作「穿入白雲行翠微」。

三三九﹑殷七七開頃刻花

殷➀七七名文➁祥﹐周寶舊於長安識之。及寶鎭浙西﹐﹝七七忽到﹐召之﹐益加禮遇。﹞➂鶴林寺有杜鵑花﹐寺僧相傳云﹐貞元中外國僧自天臺缽中﹐以藥養其根﹐來殖於此寺。僧創餙花院﹐人或見女子紅裳艷麗﹐遊於花下﹐俗傳花神也。➃一日﹐寶謂七七曰「鶴林寺➄天下奇絕﹐嘗聞能開頃刻➅花﹐此花能開赴重九乎﹖」➆曰「可也。」乃前二日經鶴林寺宿﹐中夜有女子來﹐謂七七曰「妾爲上蒼➇所命﹐下司此花﹐非久卽歸閬苑﹐今爲道者開之。」➈﹝晨起﹐寺僧訝花漸坼﹞﹐➉至九日爛熳﹝如春。寶驚異﹐遊賞累日。﹞⑾後爲兵火﹐其花遂亡﹐信歸閬苑矣。⑿﹝《總龜》前四十五﹞

案﹕《太平廣記》五十二出《續仙傳》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「殷」原作「韋」﹐據《太平廣記》《唐紀》﹑施注《蘇詩》等書攺。

➁《太平廣記》「文」作「天」。

➂施注《蘇詩》無此語。又《唐紀》七十五於此句後有「每醉吟曰﹕』琴彈碧玉調﹐藥煉白原砂。解醞逡巡酒﹐能開頃刻花『」數語。《太平廣記》作「解醞頃刻酒﹐能開非時花」。

➃「鶴林寺」云云至此﹐見施注《蘇詩》卷八引。

➄施注《蘇詩》「寺」下有「杜鵑花」三字。

➅施注《蘇詩》「頃刻」作「非時」。

➆施注《蘇詩》作「今重九將近﹐能開花副此日乎」﹖

➇施注《蘇詩》「蒼」作「玄」。

➈此二句﹐施注《蘇詩》作「今與道者開之﹐然此花非久卽歸閬苑矣」。又出句後有「女子俄不見」五字。

➉施注《蘇詩》無此八字。

⑾此數語﹐據施注《蘇詩》補。

⑿「其花遂亡」九字﹐施注《蘇詩》作「焚寺樹失根株云」。

三四○﹑田霖題茅山燕洞詩

女眞錢氏二姊妹﹐依止陶隱居﹐誦《黃庭經》﹐卽茅山燕洞也。至今有紫菖蒲碧桃焉。其姊披白練衣﹐得道入洞﹐及女弟至﹐則戶已扃矣。淳化五年﹐夏侯嘉正與道士五人﹐往彼投龍﹐是夜雷震﹐其洞復開。有一吏深入﹐遇道士與林檎一枚食之﹐遂絕粒。田霖作詩題之曰「燕口龍泓气象淸﹐錢眞此處有遺靈。仙兄去後師猶在﹐女弟回時戶➀已扃。云片尙如披白➁練﹐泉聲長似誦《黃庭》。碧桃花發菖蒲紫﹐畱與人間作畫屏。」﹝《總龜》前四十五﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《宋紀》五「戶」作「洞」。

➁《宋紀》「白」作「素」。

三四一﹑滕王蛺蝶圖

王建宮詞百首﹐多言禁中事﹐皆史傳小說所不載者往往見於其詩﹐如「內中數日無呼喚﹐傳➀得滕王峽蝶圖」之類。滕王元嬰﹐髙祖子﹐《新》《舊唐書》皆不著其所能﹐﹝惟《名畫錄》略言其善畫﹐亦不言其工蛺蝶也。﹞➁惟見於建詩耳。﹝或聞今人家亦有得其圖者。﹞➂唐世一藝之善﹐如公孫大娘舞劍﹐曹剛琵琶﹐米嘉榮歌﹐皆見於唐賢詩句﹐遂知名於後世。當時山林田畝﹐潛徳隱行君子﹐不聞於世者多矣。而賤工末藝﹐得所附托﹐乃垂名不朽﹐亦各系乎幸不幸爾。﹝《總龜》前四十六﹑《樂趣》十八﹑《全唐詩話續編》上﹞

案﹕此則出《六一詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》十一「傳」作「搨」。

➁《樂趣》無「惟《名畫錄》」云云二句。

➂《樂趣》無此語。

三四二﹑王欽若命書

合淝人傳論言曹谷善星曆術數﹐談事如神﹐爲王冀公作命書云「七十年中一一加﹐弄珠灘上事堪誇。碧油幢下聞鳴➀鳥﹐千日催➁還上漢槎。」公年七十二﹐知襄陽﹐正得千日﹐召還。又云「周匝將臨壬戌歲﹐定鼎門前春色異。一千日上少三環﹐再入和羹宜盡醉。」➂後冀公判西京﹐將七百日﹐再入政府﹐壬戌歲也。又云「臨去尙猶聞禁漏﹐異姓佳名在史書。」冀公薨謝之夕﹐漏將盡﹐無子﹐其婿張環掌喪事。﹝《總龜》前四十六﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《古今類事》「鳴」作「啼」。

➁《古今類事》「催」作「招」。

➂《古今類事》「醉」作「瘁」。

三四三﹑宮人用辟寒金

嗽金鳥出昆明國﹐形如雀﹐色黃。魏明帝時﹐其國來獻﹐飼以珍➀珠及兔腦﹐常吐金屑如粟﹐宮人爭取爲釵鈿﹐謂之辟寒金﹐以此鳥不畏寒也。宮人相嘲曰「不服辟寒金﹐那得帝王心﹖不服辟寒鈿﹐那得帝王憐﹗」﹝《總龜》前四十七﹑《歲時廣記》四﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《歲時廣記》「珍」作「眞」。

三四四﹑劉山甫題詩侮南嶽神

劉山甫隨侍官於嶺外﹐北歸﹐泊舟洞庭﹐登岸﹐見有北方毗沙門天王廟祠﹐因謁之﹐見廟宇頹圮﹐乃題云「壞墻風雨幾經春﹖艸色盈庭一座塵。自是神仙➀無感應﹐盛衰何得卻由人。」是夜夢神責曰「我南嶽神也﹐汝何相侮﹖」俄而風濤大作﹐舟幾覆﹐悔謝徹去詩牌乃止。﹝《總龜》前四十八﹞

案﹕此則見《北夢瑣言》九﹐言出山甫《自序》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《太平廣記》三百十二﹑《北夢瑣言》九「仙」作「明」。

三四五﹑拋球曲

海州士人李愼➀言﹐嘗言夢至一處﹐水殿宮觀﹐一女戲球﹐➁山陽蔡繩作傳敍➂其事甚詳。有《拋球詞》十餘首﹐言皆淸麗﹐今但記其兩篇云「侍燕黃昏晚未➃休﹐玉階夜色月如流。朝來自覺承恩醉﹐➄笑倩傍人認繡球。」「堪恨隋家幾帝王﹐舞裀揉➅盡繡鴛鴦。如今重到拋球處﹐不是金鑪舊日香。」﹝《竹莊》二十二﹑《樂趣》十五﹞

案﹕《總龜》前三十三有此則﹐不注出處。惟其前爲《古今詩話》﹐當卽《詩話》中語。又《苕溪漁隱叢話》前集五十八﹑《詩話總龜》後集四十二﹐均據《侯鯖錄》錄李愼言《拋球曲》﹐並言「《古今詩話》中﹐載此詩只有二首﹐不及此詳備﹐故盡錄之」。考何溪汶《竹莊詩話》二十三謂﹕「劉貢父所記僅二闋」﹔又此則全與《夢溪筆談》同。考《古今詩話》中多錄《中山詩話》及《夢溪筆談》二書之文﹐知此則所據﹐亦不出此二書。今《中山詩話》中無此則﹐則其所據蓋出《夢溪筆談》矣。又案《侯鯖錄》及《竹莊詩話》﹐尙有一首云「隋家宮殿鎖淸秋﹐曾見嬋娟颺繡球。金鑰玉簫俱寂寂﹐一天明月照髙樓。」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《侯鯖錄》「愼」作「眞」。

➁《夢溪筆談》作「嘗夢至一處水殿中﹐觀宮女戲球」。

➂《墨客揮犀》七「敍」作「說」。

➃《夢溪筆談》五「晚」作「曉」。《侯鯖錄》「晚未」作「未肯」。

➄《侯鯖錄》「醉」作「最」﹔《竹莊》作「重」。

➅《侯鯖錄》「揉」作「挼」。

三四六﹑飛龍藥

相州棲霞谷有喬順二子﹐服飛龍藥﹐二子十年不饑。魏文帝詩曰「西山有仙童﹐不飲亦不食。」謂此。﹝《總龜》前四十五﹞

三四七﹑張志和漁父詞

元眞子張志和﹐會稽人﹐守眞養气﹐臥雪不冷﹐入水不濡﹐顏魯公守湖州日與賓客唱和﹐爲《漁父詞》。志和曰「西塞山前➀白鳥飛﹐桃花流水鱖魚肥。靑蒻笠﹐綠蓑衣﹐斜風細雨不須歸。」坐客嘆服不已﹐後果傳之。﹝《總龜》前四十五﹑《樂趣》十七﹞

案﹕《太平廣記》二十七云出《續仙傳》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《太平廣記》「前」作「邊」。

三四八﹑吹皺一池春水

江南成文幼﹐爲大理卿﹐詞曲妙絕﹐嘗作《謁金門》云「風乍起﹐吹皺一池春水。」中主聞之﹐因案獄稽滯﹐召詰之﹐且謂曰「卿職在典刑﹐一池春水﹐又何干於卿﹖」➀文幼頓首。﹝《總龜》後三十九﹑《總龜》後三十二﹞

案﹕此詞《南唐書》稱爲馮延己詞﹐《本事曲》又云趙公﹐苕溪《漁隱叢話》已未詳其孰是。又《總龜》前四十有此則﹐不注出處﹔但此則後爲《古今詩話》﹐當亦《詩話》中語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》前集「又何干於卿」作「幹卿何事」。

三四九﹑福州僧詩

南方浮圖能詩者多﹝矣﹞﹐➀﹝士大夫鮮有汲引﹐﹞➁多汨沒不顯。➂福州僧有詩百餘篇﹐其中佳句如﹕「虹收千嶂雨﹐潮展半江天。」﹝又有詩云「詩因試客分題僻﹐棋爲饒人下子低。」﹞➃不減古人也。﹝《叢話》前五十七﹑《玉屑》二十﹑《竹莊》二十二﹑《樂趣》十八﹑《名言》七﹞

案﹕虹收一聯見《中山詩話》﹐爲僧朋多詩。胡仔云「此一聯乃體李義山詩』虹收靑嶂雨﹐鳥沒夕陽天『。所謂屋下架屋者﹐非不經人道語﹐不足貴也。」又案《總龜》前三十引此則﹐不注出處﹐但其前爲《古今詩話》﹐故知爲《詩話》中語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《玉屑》二十有「矣」字。

➁《總龜》無此語。

➂《總龜》作「往往多不顯其名」。

➃此數語﹐據《總龜》《玉屑》及《樂趣》《名言》諸書補。又《中山詩話》亦有此聯。

三五○﹑東坡聽琵琶詞

「呢呢兒女語﹐燈火夜微明。恩怨爾汝來去﹐彈指淚和聲。忽變軒昂勇士﹐一鼓塡然作气﹐千里不畱行。回首暮雲遠﹐飛絮攪靑冥。眾禽裏﹐眞彩鳳﹐獨不鳴。躋攀寸步千險﹐一落百尋輕。煩子指間風雨﹐置我腸中冰炭﹐坐起➀不能平。攜手從歸去﹐➁無淚與君傾」。曲名《水調歌頭》﹐東坡居士聽琵琶而作也。舊都野人曰「此詞句外取章﹐無一字染著﹐後學卒未到其閫域﹐反復味之﹐見居士之文采竊處﹕』呢呢兒女語『﹐取白樂天』小弦切切如私語『意﹔』忽變軒昂勇士﹐一鼓塡然作气﹐千里不畱行『﹐便是』銀瓶乍破水漿迸﹐鐵騎突出刀槍鳴『﹔』攜手從歸去﹐無淚與君傾『﹐則又翻』江州司馬靑衫濕『公案也。子瞻凡爲文﹐非徒虛語。』寸步千險﹐一落百尋輕『之句﹐皆自諭耳。後人吟詠﹐患思而不得﹐旣得之﹐爲題意纏縛﹐不解點化者多矣。」﹝《叢話》後十﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《東坡樂府》「坐起」作「起坐」。

➁《東坡樂府》作「推手從君去」。

三五一﹑海棠詩

杜子美母名海棠﹐子美諱之﹐故《杜集》中絕無海棠詩。後吳中復詩亦云「子美詩才猶閣筆﹐至今寂寞錦城中。」石曼卿云「杜甫句何略﹐薛能詩未工。」至楊誠齋乃云「豈是少陵無句子﹐少陵未見欲如何。」﹝《詩林》二﹞

三五二﹑影略句法

鄭谷有《詠落葉詩》云「返蟻難尋穴﹐歸禽易見窠。滿廊僧不厭﹐一个俗嫌多。」未嘗及彫零飄墜之意﹐人一見之﹐自然知爲落葉﹐亦影略句法也。﹝《詩林》二﹞

三五三﹑紅袖拂碧紗籠

寇萊公典陜日﹐與處士魏野同遊僧寺﹐觀覽舊遊﹐有畱題處﹐公詩皆用碧紗籠之﹐至野詩則塵蒙其上。時從行官妓之慧黠者輒以紅袖拂之。野顧公笑﹐因題詩云「世情冷暖由分別﹐何必區區較異同。但得常將紅袖拂﹐也應勝似碧紗籠。」﹝《詩林》二﹞

三五四﹑東坡獨樂園詩

東坡《獨樂園詩》﹕「靑山在屋上﹐流水在屋下。中有五畝園﹐花竹秀而野。」只頭四句已都說盡﹐便可以入圖畫矣。﹝《詩林》三﹞

案﹕此則出《詩話總龜》引作《王直方詩話》。

三五五﹑魏野贈寇萊公詩

寇萊公鎭洛﹐凡三邀魏野不至。萊公暇日寫刺訪之﹐野服葛巾袍長揖萊公﹐禮甚平簡。頃之﹐議論騷雅﹐相得甚歡。將別﹐謂萊公曰「盛刺不復還﹐畱爲山家之寶。」及公再秉鈞軸﹐野遊門下﹐獻詩云「好去上天辭富貴﹐卻來平地作神仙。」公得詩不悅。後二年貶通州﹐每題前詩於窗﹐朝夕吟哦之。﹝《詩林》四﹞

三五六﹑魏野教鶴舞

章聖幸汾陰﹐回望林嶺間﹐亭檻幽絕﹐意非民俗所居。時魏野方教鶴舞﹐俄報有中使至﹐抱琴踰垣而走。﹝《詩林》四﹞

三五七﹑工於押韻

寇萊公延僧惠崇於池亭﹐分題爲詩。公探得池上柳「靑」字韻﹐崇探得池鷺「明」字韻。自午至晡﹐崇忽點頭曰「得之矣﹐此篇功在明字﹐凡五壓不倒。」公曰「試口占。」曰「雨歇方塘溢﹐遲回不復驚。暴翎沙日暖﹐引步島風淸。照水千尋迥﹐棲煙一點明。主人池上鳳﹐見爾憶蓬瀛。」公笑曰「吾柳之功﹐在』靑『字﹐而四壓不倒﹐不如且已。」﹝《玉屑》七﹞

案﹕此則亦見《閒居詩話》。

三五八﹑興與訕異

自古工詩未嘗無興也﹐睹物有感焉則有興。今之作詩者以興近乎訕也﹐故不敢作﹐而詩之一義廢矣。老杜《萵苣詩》云「兩旬不甲拆﹐空惜埋泥滓。野莧迷汝來﹐宗山實於此。」皆興小人盛面掩抑君子也。至髙適《題處士菜園》則云「耕地桑柘間﹐地肥菜常熟。爲問葵藿資﹐何如廟堂肉﹖」則近乎訕矣。作詩者苟知興之與訕異﹐始可言詩矣。﹝《玉屑》九﹞

三五九﹑到處說項

楊祭酒嘗見江表士人項斯詩﹐贈之詩云「度度➀見君詩句➁好﹐及觀標格過於詩。平生不解藏人善﹐到處相逢說項斯。」由是四方知名。﹝《玉屑》十﹑《樂趣》七﹞

案﹕此事出《尙書故實》。又《總龜》前四引此不言出處﹐惟其前爲《古今詩話》﹐知卽《詩話》中文。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《樂趣》「度度」作「幾度」﹔《尙書故實》作「處處」。

➁《樂趣》「句」作「最」。《尙書故實》「見君詩句」作「見詩詩總」。

三六○﹑趙倚樓

杜紫微覽趙渭南《早秋詩》云「殘星幾點雁橫塞﹐長笛一聲人倚樓。」因目之爲趙倚樓。➀﹝贈詩曰「今➁代風騷將﹐誰登李杜壇﹖霸➂陵鯨海動﹐秦➃苑鶴天寒。今日訪君還有意﹐三條冰雪借今➄看。」﹞➅﹝《玉屑》十﹞

案﹕《樂趣》卷四引此則作《直方詩話》﹐疑誤。此則出《摭言》七。又《總龜》前四引此則不言出處﹐但其前爲《古今詩話》﹐知亦《詩話》中文。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《玉屑》引至此。

➁《全唐詩》十九「今」作「命」。

➂《全唐詩》「霸」作「少」。

➃《全唐詩》「秦」作「翰」。

➄《全唐詩》「借今」作「獨來」。

➅以上據《總龜》補。

三六一﹑長安居大不易

樂天初舉名未振﹐以歌詩投顧況。況戲之曰「長安物貴﹐居大不易。」及讀至《原上艸》云「野火燒不盡﹐春風吹又生」﹐曰「有句如此﹐居亦何難﹐老夫前言戲之耳。」﹝《玉屑》十﹞

案﹕《太平廣記》一百十七引作《幽閒鼓吹》﹐二百五十引此作《摭言》。考《幽閒鼓吹》與此文稍異﹐當出《摭言》卷八。又《總龜》前四引此不言出處﹐但其前爲《古今詩話》﹐知亦《詩話》中文。

三六二﹑張祜詩

張祜有《觀獵詩》並《宮詞》﹐白傅稱之小杜。﹝《竹莊》十三﹞

案﹕《樂趣》卷三引《直方詩話》謂﹕「張祜有《觀獵詩》並《宮詞》﹐白傅稱之《宮詞》云云﹐小杜守秋浦與祜爲詩友。」竊以爲此卽《古今詩話》原文﹐《竹莊詩話》所引當有脫誤。又《總龜》前四有此節﹐不注出處﹐但其前爲《古今詩話》﹐當亦《詩話》中語。疑卽《竹莊》《樂趣》所據。今錄其文於後﹕「張祜有《觀獵詩》並《宮詞》﹐白傅稱之。《宮詞》云﹕』故國三千里﹐深宮二十年。一聲《何滿子》﹐雙淚落君前。『小杜守秋浦﹐與祜爲詩友﹐酷愛祜《宮詞》﹐贈詩曰﹕』如何故國三千里﹐虛唱歌詞滿六宮。『又詩寄祜云﹕』睫在眼前人不見﹐道非身外更何求。誰人得似張公子﹖千首詩輕萬戶侯。『」

三六三﹑錦瑟

李商隱有《錦瑟詩》﹐云是令狐楚之靑衣。﹝施注《蘇詩》十引《古詩話》﹞

案﹕此則出《中山詩話》。《古今詩話》中頗多稱引《中山詩話》之處﹐此則當同此例。又施注《蘇詩》引《古今詩話》每作《古詩話》﹐故知此亦《古今詩話》中語。

三六四﹑形似激昂

範元實云﹕形似之語﹐蓋若詩之賦﹐「蕭蕭馬鳴﹐悠悠旆旌」是也。激昂之語﹐蓋若詩之興﹐「周餘黎民﹐靡有孑遺」是也。古人形似之語﹐必實錄是事﹐決不可易。故老杜所題詩﹐往往親到其處﹐益知其工。激昂之語﹐孟子所謂「不以文害辭﹐不以辭害意」﹐初不可以形迹考﹐然如此乃見一時之意。如《古柏詩》「柯如靑桐根如石」﹐視之信然﹐𨿽聖人復生﹐不可攺。此形似之語。「霜皮澑雨四十圍﹐黛色參天二千尺。云來气接巫峽長﹐月出寒通雪山白」。此激昂之語﹐不如此則不見古柏之大也。文章固多端﹐然警策處往往此兩體爾。﹝《鑑衡》一﹞

案﹕此則見《潛溪詩眼》。《仕學規範》三十七引作《古今總類詩話》。

三六五﹑奪胎換骨

《冷齋夜話》﹐如鄭谷《十日菊》曰「自緣今日人心別﹐未必秋香一夜衰。」此意甚佳而病在气不長。曾子固曰「詩當使人一覽語盡而意有餘。」荊公《菊詩》云「千花百卉凋零後﹐始見閒人把一枝。」東坡云「休休﹐明日黃華蝶也愁。」又如太白詩「鳥飛不盡暮天碧」﹐又「靑天盡處沒孤鴻」﹐然其病如前所論。山谷詩云「不知眼界闊多少﹐白鳥去盡靑天回。」此皆換骨法也。顧況詩﹕「一別二十年﹐人堪幾回別﹖」荊公云「一日君家把酒杯﹐六年波浪與塵埃。不知烏石岡頭路﹐到老相尋得幾回﹖」樂天詩曰「臨風杪秋樹﹐對酒長年人。醉貌如霜葉﹐𨿽紅不是春。」東坡云「兒童誤喜朱顏在﹐一笑那知是酒紅。」此皆奪胎之法也。﹝《鑑衡》一﹞

案﹕《仕學規範》三十七引此則作《古今總類詩話》。

三六六﹑寫物之工

詩人有寫物之工﹕「桑之未落﹐其葉沃若」﹐他木則不足以當此。林逋《梅花詩》云「疏影橫斜水淸淺﹐暗香浮動月黃昏」﹐決非桃李詩。皮日休《白蓮花詩》﹕「無情有恨何人見﹖月曉風淸欲墮時」﹐決非紅蓮詩。此乃寫物之工。若石曼卿《紅梅詩》﹕「認桃無綠葉﹐辧杏有靑枝」﹐此至陋語﹐蓋村中學究體也。﹝《鑑衡》一﹞

案﹕此則見《東坡題跋》。《仕學規範》三十八引作《古今總類詩話》。

三六七﹑詩文脈理

《大雅﹟綿》九章﹐初頌太王遷豳﹐建都邑﹐營宮室而已。➀其卒➁章乃曰「虞芮質厥成﹐文王蹶厥生﹐予曰有疏附﹐予曰有先後﹐予曰有奔走﹐予曰有禦侮。」事不接﹐文不屬﹐如連山斷嶺﹐𨿽相去絕遠﹐而气象連絡﹐觀者知其脈理之通也。蓋附麗不相鑿枘﹐此最爲文之髙致。➂老杜陷賊時詩﹐有曰「少陵野老吞聲哭﹐春日潛行曲江曲。江頭宮殿鎖千門﹐細柳新蒲爲誰綠﹖憶昔霓旌下南苑﹐苑中萬物生顏色。昭陽殿裏第一人﹐同輦隨君侍君側。輦前才人帶弓箭﹐白馬嚼嚙黃金勒。翻身向天仰射云﹐一箭正墜雙飛翼。明眸皓齒今何在﹖血污遊魂歸不得。淸渭東流劍閣深﹐去住彼此無消息。人生有情淚沽臆﹐江水江花豈終極。黃昏胡騎塵滿城﹐欲往城南望城北。」予愛其詞气如百萬戰馬﹐注坡驀澗﹐如履平地﹐得詩人之遺法。如白樂天詩詞甚工﹐然拙於紀事﹐寸步不違﹐➃猶恐失之﹐所以望老杜藩垣而不及也。﹝《鑑衡》一﹞

案﹕此則出蘇轍《詩病五事》。《仕學規範》三十七引作《古今總類詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《欒城三集》此句下有「至其八章乃曰﹕』肆不殄厥慍﹐亦不隕厥問『﹐始及昆夷之怨尙可也至」諸語。

➁《欒城三集》「卒」作「九」。

➂《欒城三集》「致」下有「耳」字。

➃《欒城三集》「違」作「遺」。

三六八﹑集句

集古自國初有之未盛也﹐至石曼卿人物開敏﹐以文爲戲﹐然後大著﹐至元丰間王文公益工於此﹐人言自公起﹐非也。﹝《鑑衡》一﹞

案﹕此則出《西淸詩話》。《仕學規範》三十九引作《古今總類詩話》。

三六九﹑東坡論司空圖鄭谷詩

東坡云﹕司空表聖自論其詩﹐以爲得味於味外。「綠柳➀連村暗﹐黃花入麥稀」﹐此句最善。又云「碁聲花院靜﹐幡影石壇髙。」吾嘗遊五老峯﹐入白鶴觀﹐松陰滿庭﹐不見一人﹐惟聞碁聲﹐然後知此句之工也。但恨其寒儉有僧態。若杜子美云「暗飛螢自照﹐水宿鳥相呼」﹐「四更山吐月﹐殘夜水明樓」﹐則才髙富瞻﹐﹝其﹞➁去表聖之流遠矣。➂又曰﹕鄭谷詩云「江上晚來堪畫處﹐漁人披得一蓑歸。」此村學究➃詩也。柳子厚云「千山鳥飛絕﹐萬境➄人蹤滅。孤舟蓑笠翁﹐獨釣寒江雪。」信有格也哉。➅﹝《鑑衡》一﹞

案﹕此則出《東坡題跋》二《書司空圖詩》及《書鄭谷詩》諸條﹔亦見《王直方詩話》。又論鄭谷詩語﹐亦見《洪駒父詩話》。《仕學規範》三十八引此作《古今總類詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《東坡題跋》「柳」作「樹」。

➁《東坡題跋》無「其」字。

➂以上《書司空圖詩》。

➃《東坡題跋》「究」作「中」。

➄《東坡題跋》「境」作「徑」。

➅《東坡題跋》「信有格」作「人性有隔」。以上爲《書鄭谷詩》。又此句後《題跋》尙有「殆天所賦不可及也已」句。

三七○﹑酸鹹之外

東坡云﹕蘇李之天成﹐曹劉之自得﹐陶謝之超邁﹐➀蓋亦至矣。而杜子美﹑李太白以英偉絕世之姿﹐淩跨百家﹐➁古之➂詩人盡廢﹐然魏晉以來﹐髙風絕塵﹐亦少衰矣。李杜之後﹐詩人繼出﹐𨿽間有遠韻﹐而才不逮意﹐獨韋應物﹑柳子厚﹐發纖穠於奇➃古﹐寄至味於淡泊﹐非餘子所及也。唐末﹐司空圖嶇崎兵亂之間﹐而詩文髙雅﹐猶有承平之遺風。其論詩曰「梅止於酸﹐鹽止於咸﹐飲食不可無鹽梅﹐而其美常在於酸鹹之外。」蓋自列其詩之有得於文字之表者二十有四韻﹐恨當時不識其妙。予三復其言而悲之。﹝《鑑衡》一﹞

案﹕此則出《東坡題跋》二《書黃子思詩集後》。《仕學規範》三十七引作《古今總類詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《東坡題跋》「邁」作「然」。

➁《東坡題跋》「家」作「代」。

➂《東坡題跋》「之」作「今」。

➃《東坡題跋》「奇」作「簡」。

三七一﹑杜詩工拙相半

範元實云﹕老杜詩凡一篇皆工拙相半﹐古人文章類如此。皆拙固無取﹐使其皆工﹐則峭急而➀無古气﹐如李賀之流是也。然後世學者﹐當先學其工者﹐➁精神气骨皆在於此。如《望嶽詩》云「齊魯靑未了」﹐《洞庭》云「吳楚東南坼﹐乾坤日夜浮。」語旣髙妙有力﹐而言東嶽與洞庭之大﹐無過於此。往來文士極力道之﹐終有限量﹐益知其不可及。《望嶽》第二句如此﹐故先云「岱宗夫如何」。洞庭先如此﹐後乃➂云「親朋無一字﹐老病有孤舟」。﹝使﹞➃《洞庭詩》無前兩句﹐而皆如後二句﹐語𨿽健﹐終不工。《望嶽詩》無第二句﹐而云「岱宗夫如何」﹐𨿽曰亂道可也。今人學詩先➄得老杜平漫處﹐乃鄰女之效顰者耳。﹝《鑑衡》一﹞

案﹕此則出《潛溪詩眼》。《仕學規範》三十九引作《古今總類詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《叢話》前集九引《詩眼》無「而」字。

➁《叢話》引無「者」字。

➂「後仍」﹐《叢話》引作「放後」。

➃「使」字據《叢話》引補。

➄《叢話》引「先」作「多」。

三七二﹑東坡評韓柳詩

東坡云﹕子厚詩在陶淵明下﹐韋蘇州上﹐退之詩豪放奇險則過之﹐而溫麗精深不及也。又曰﹕外枯中膏﹐似淡實美﹐淵明﹑子厚之流是也。﹝《鑑衡》一﹞

案﹕此則出《東坡題跋》二《評韓柳詩》。

三七三﹑歐陽修論蘇梅

歐公云﹕聖兪子美﹐齊名一時﹐而二家詩體特異。子美筆力豪雋﹐以超邁橫絕爲奇﹔聖兪覃思精微﹐以深遠間淡爲意。各極其長﹐𨿽善論者不能優劣也。予嘗於《水谷夜行詩》略道其一二﹐云「子美气尢雄﹐萬竅號一噫。有時肆顚狂﹐醉墨灑滂沛。譬如千里馬﹐已發不可殺。盈前盡珠璣﹐一一難揀汰。梅翁事淸切﹐石齒漱寒瀨。作詩三十年﹐視我猶後輩。文詞愈精新﹐心意𨿽老大。有如妖韶女﹐老自有餘態。近詩尢古硬﹐咀嚼苦難嘬。又如食橄欖﹐眞味久猶➀在。蘇豪以气轢﹐舉世徒驚駭。梅窮獨我知﹐古貨今難賣。」語𨿽非工﹐謂粗得其仿佛﹐然不能優劣之也。﹝《鑑衡》一﹞

案﹕此則出《六一詩話》。《仕學規範》三十七引此作《古今總類詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《六一詩話》「猶」作「愈」。

三七四﹑郊島貧寒

張文潛云﹕唐➀晚年詩人類多窮士﹐如孟東野﹑賈浪仙之徒﹐皆以刻琢窮苦之言爲工。或謂郊﹑島孰貧﹖曰﹕島爲甚﹐➁以其言➂知之。郊曰「種稻耕白水﹐負薪斫靑山。」島曰「市中有樵客﹐山捨寒無煙。➃井底有甘泉﹐釜中常苦幹。」➄孟氏薪米自足﹐而島家俱無﹐以是知之耳。然及其至也﹐淸絕髙遠﹐殆非常人可到﹐唐之季➅詩稱兩人爲最。➆﹝《鑑衡》一﹞

案﹕《漁隱叢話》前集十九引此則﹐不云《古今詩話》。文見《張右史文集》卷四十六。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《張右史文集》與《叢話》「唐」下有「之」字。

➁《集》與《叢話》「甚」下有「也」字﹔此句下又有「何以知之」句。

➂《集》與《叢話》「言」作「詩」。

➃《集》與《叢話》作「市中有樵山﹐客捨寒無煙」。案《賈集》作「市中有樵山﹐此捨朝無煙」。

➄《賈集》「常苦幹」作「乃空然」。

➅《集》與《叢話》「季」作「野」。

➆《張右史文集》「最」下有「之」字。

三七五﹑鮮於子駿楚詞

東坡稱鮮於子駿所作《九誦》﹐以爲有屈宋之風﹐至八詠自謂欲作不及。﹝《鑑衡》一﹞

案﹕《東坡題跋》一有《書鮮於子駿楚詞後》。

三七六﹑山谷詩

《名賢詩話》云﹕黃魯直自黔南歸﹐詩變前體。且云「須要唐律中作活計﹐乃可言詩。以少陵淵蓄云萃﹐變態百出﹐𨿽數十百韻﹐格律益嚴。蓋操制詩家法度如此。」予觀魯直﹐如《吳➀﹝余幹廖明略﹞➁白露➂亭燕集詩》﹕「江靜明光燭﹐➃山空響管弦。風生學士座﹐➄云繞令君筵。百粵餘生聚﹐三吳喜➅接連。庖霜刀落鱠﹐執玉酒明船。葉縣飛來舄﹐壺公謫處天。談➆多時屢➇謔﹐舞短更成妍。而➈我孤登覽﹐觀詩未究宣。➉老夫看鏡罷﹐衰白敢爭先﹖」直可拍肩挽袂矣。﹝《鑑衡》一﹞

案﹕《竹莊詩話》十引此作《西淸詩話》《仕學規範》三十七引此作《古今總類詩話》﹐是則《古今詩話》錄《西淸詩話》語﹐而稱爲《名賢詩話》耳。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《竹莊》「吳」作「和」。

➁《竹莊》無此五字。案《山谷集》作「《次韻廖明略同吳明府白雲亭宴集》」。

➂《竹莊》「露」作「云」﹔《集》同。

➃《竹莊》「光」作「花」﹔《集》「靜」作「淨」﹐「明光燭」作「明花竹」。

➄《竹莊》「座」作「塵」﹔《集》集作「麈」。

➅《竹莊》「喜」作「遠」﹔《集》同。

➆《竹莊》「談」作「酌」﹔《集》同。

➇《竹莊》「屢」作「暴」﹐《集》同。

➈《竹莊》「而」作「惟」﹔《集》同。

➉《竹莊》此句下更有「空餘五字賞﹐又似兩京然。醫足肱三折﹐官當歲九遷」四句﹔《集》同。《集》「又」作「文」。

三七七﹑詩謹布置

範元實云﹕古人文章必謹布置﹐如老杜《贈韋見素詩》云「紈袴不餓死﹐儒冠多誤身」﹐此一篇立意也。故令靜聽而陳之。自「甫昔少年日」﹐至「致使風俗淳」﹐皆儒冠事業也。自「此意競蕭條」﹐至「蹭蹬無縱鱗」﹐言誤身如此也﹐則意舉而文備。固已有是詩矣﹐然必言所以見韋者﹐於是有厚愧眞知之句。所以眞知者﹐謂傳誦其詩也。然宰相職在進賢﹐不當徒愛人而已。士固不能無望﹐故曰「竊效貢公喜﹐難甘原憲貧」。果無益➀則去之可也。故曰「焉能心怏怏﹐止是走踆踆。」必入海而去秦也﹐其於去也﹐人情必有遲遲不忍之意﹐故曰「尙憐終南山﹐回首淸渭濱。」所知不可以不別﹐故曰「常擬報一飯﹐況懷辭大臣。」夫如是則相忘江海之外﹐𨿽見素亦不可以得而見矣。故曰「白鷗波➁浩蕩﹐萬里誰能馴」終焉。此詩前賢錄爲壓捲﹐爲其布置最得正體﹐如官府甲第﹐廳堂房室﹐各有定處不亂也。韓文公《原道》與《書》之《堯典》﹐蓋如此﹐其它𨿽謂之變體可也。﹝《鑑衡》二﹞

案﹕此則出《潛溪詩眼》。《仕學規範》三十七引作《古今總類詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《潛溪詩眼》「無益」作「不能薦賢」。

➁「波」當作「沒」。

三七八﹑詩幹友人

髙言﹝京師人﹞﹐➀字明道﹐好學有志气﹐➁以詩幹友人曰「昨夜陰風透膽寒﹐地鑪無火酒瓶幹。男兒慷慨平生事﹐時復挑燈把劍看。」﹝《樂趣》七﹑《名言》六﹞

案﹕《總龜》前三引此﹐不言出處﹐但其前爲《古今詩話》﹐知《樂趣》《名言》所據卽此。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《名言》無「京師人」三字。

➁《總龜》「气」作「義」。

三七九﹑壁間詩

宣和時﹐酒店壁間有詩云「是非不到釣魚處﹐榮辱常隨騎馬人。」﹝《名言》六﹞

三八○﹑夢妻寫詩

池陽崔球在太學﹝生﹐苦學不歸﹐一日晝夢到其家﹐見﹞➀其妻正➁寫字﹐呼之不應﹐與之言不答﹐視其所書乃詩也。曰「數日相望極﹐須知意欲➂迷。夢魂不怕險﹐飛過大江西。」➃數日書至﹐其妻寄是詩﹐一字不易﹐驗其寫詩之日﹐正球得夢之日也。﹝《樂趣》十五﹑《名言》八﹞

案﹕《總龜》前三十三有此則﹐不注出處﹐但其前後皆《古今詩話》﹐當卽《詩話》中語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《名言》無此數語﹐僅有一「夢」字。

➁《名言》「正」作「燈下」。

➂《總龜》「欲」作「思」。

➃《總龜》更有「旣覺﹐歷歷記之」六字。

三八一﹑魏野尋隱者詩

魏野《尋隱者不遇詩》云「尋眞誤入蓬萊島﹐香風不動松花老﹐采芝何處未歸來﹐白雲滿地無人掃。」﹝《宋紀》十﹞

三八二﹑謝伯初詩

﹝嘉祐中﹞➀劉諷都官致仕﹐夫婦徙居賴山。謝景山有詩送云「移家尙恐靑山淺﹐隱幾惟知白日長。」朱公綽詩云﹔「諫艸焚來應見史﹐橐金散盡只畱書。」➁﹝《樂趣》十一﹑《宋紀》十七﹞

案﹕此事出《溫公續詩話》《總龜》前十三有此則﹐不注出處﹐但其前爲《古今詩話》﹐知亦《詩話》中語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《宋紀》無此三字。

➁《宋紀》不引朱公綽詩。

三八三﹑張蕓叟儀眞觀詩

楊州揚子縣﹐➀古白沙鎭也。祥符中﹐丁晉公鑄聖祖天尊像﹐遂爲眞州。有儀眞觀﹐觀西一水縈回﹐南入大江﹐號曰胥浦﹐一日三潮﹐俗云子胥解劍➁之所。觀之記載﹐使者以像在舟﹐日方午﹐潮水忽至﹐今有午潮。張蕓叟詩云「聞說仙鄕接➂瀨鄕﹐閒進詩侶禮虛皇。三潮寶派通胥➃浦﹐萬葉靈杉避➄蜀岡。天地杳冥供寫像﹐江山回合助靈祥。五云送入蓬萊島﹐畱與人間作道場。」﹝《宋紀》二十四﹞

案﹕《總龜》前十六有此則﹐當亦《古今詩話》中語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》此句作「眞州卽揚州之楊子縣」。

➁《總龜》「劍」下有「渡江」二字。

➂原注「接」一作「卽」。

➃《總龜》「胥」作「前」。

➄《總龜》「避」作「蔽」。

三八四﹑次韻詩

唐人賡和詩﹐有次韻﹐依其次用韻﹐同在一韻中耳。有用韻﹐用彼之韻﹐亦必次之。韓吏部《和皇甫湜陸渾山火》是也。➀劉長卿《余幹旅捨》云「搖落暮天迥﹐丹楓霜葉稀。孤城向水閉﹐獨鳥背人飛。渡口月初上﹐鄰家漁未歸。鄕心正欲絕﹐何處搗徵衣﹗」張籍《宿江上館》云「楚驛南渡日﹐夜深來客稀。月明見潮上﹐江靜覺鷗飛。旅宿今已遠﹐此行殊未歸。離家久無信﹐又聽搗寒衣。」兩詩偶似次韻﹐皆奇作也。﹝《樂趣》一﹞

案﹕《總龜》前六有此節﹐不注出處﹐但其前爲《古今詩話》。《樂趣》所據當卽此。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》此句後有「今人多不曉」五字。

三八五﹑用事如水中著鹽

作詩用事要如➀水中著鹽﹐飲食乃知鹽味﹐此說詩家祕﹝密﹞➁藏也。杜少陵詩﹐如「五更鼓角聲悲壯﹐三峽星河影動搖」﹐人徒見淩轢造化之工﹐不知乃用事也。《禰衡傳》﹕「﹝撾﹞➂漁陽摻聲悲壯」﹐《漢武故事》﹕「星辰影動搖」﹐東方朔謂「民勞之應」。則善用故事者﹐如系風捕影﹐豈有迹耶﹖此理殆不容聲﹐今乃顯言之﹐已落第二矣。﹝《樂趣》一﹞

案﹕此則亦見《西淸詩話》及《金玉詩話》。《仕學規範》三十九引作《古今總類詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《仕學規範》引《古今總類詩話》「如」下有「釋語」二字。

➁《仕學規範》有「密」字。

➂《仕學規範》有「撾」字。

三八六﹑蘇黃秦南土詩

秦少遊謫雷州﹐有詩曰「南土四時都熱﹐愁人日夜俱長。安得此心如石﹐一時忘了家鄕。」黃魯直謫宜州﹐作詩曰「老色日上面﹐歡情日去心。今旣不如昔﹐後當不如今。輕紗一幅巾﹐短簟六尺牀。無客日自靜﹐有風終夕涼。」少遊鐘情﹐故詩酸楚﹔魯直學道﹐故詩閒暇。至東坡《南中詩》曰「平生萬事足﹐所欠惟一死」﹐則英特之气不受折困。﹝《樂趣》七﹞

案﹕《總龜》前三引此不言出處﹐但其前爲《古今詩話》﹐知《樂趣》所據卽此。

三八七﹑魏野題河上寺柱

魏野﹐陜人﹐字仲先。少時未知名﹐《題河上寺柱》云「數風離岸櫓﹐幾點別州山。」時有幕僚本江南人士﹐見之大驚﹐邀與相見﹐贈詩曰「怪得名稱野﹐元來性不羣。」大爲延譽﹐由是人始重之。➀﹝《樂趣》七﹞

案﹕此則出《溫公續詩話》。《總龜》前十二有此節﹐不注出處﹐但其前爲《古今詩話》﹐疑此亦《詩話》中語。《樂趣》所據當卽此。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《總龜》此句後「有眞宗西祀﹐遣中使召之﹐野閉戶踰垣而遁」諸語。

三八八﹑東坡兩爲西湖之長

杭州有西湖﹐而潁亦有西湖﹐皆爲遊賞之勝﹐而東坡連守二州。其初得潁也﹐有潁人在坐云「內翰只消遊湖中﹐便可以了郡事。」蓋言其訟簡也。秦覯少章﹐因作一絕以獻云「十里荷花菡萏初﹐我公初置➀有西湖。欲將公事湖中了﹐見說官閒事已無。」後東坡到潁。有《謝執政啟》亦云「人參兩禁﹐每沾北扉之榮﹔出典二邦﹐輒爲西湖之長。」﹝《樂趣》九﹞

案﹕此則見《王直方詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《叢話》引《王直方詩話》「初置」作「所至」。

三八九﹑章孝標寄李紳詩

章孝標登第後﹐《寄淮南李紳➀相詩》曰「及第全勝十政➁官﹐金湯鍍➂了出長安。馬頭漸入揚州路﹐➃爲報時人洗眼看。」李答曰﹕➄「假金方➅用眞金鍍﹐若是眞金不鍍金。十載長安得一第﹐何須空腹用髙心。」﹝《樂趣》十四﹞

案﹕《詩話總龜》前集二十八卷引作蔡君謨《詩史》。又此則出《摭言》卷十三。《太平廣記》二百五十一所引《摭言》與此文稍異。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「紳」﹐原作「伸」﹐據《摭言》攺。

➁「政」。原作「枚」﹐據《摭言》攺﹔《全唐詩》十九亦作「政」﹐注云「一作』攺『。」

➂「湯鍍」﹐《全唐詩》作「鞍鍍」﹐注云「一作』湯鍍『。」

➃《摭言》《太平廣記》《全唐詩》「路」作「郭」。

➄《摭言》作「紳急以一絕箴之﹐曰」。

➅《太平廣記》「方」作「只」。

三九○﹑許飛瓊

許渾➀嘗夢登山﹐有宮室淩雲﹐人云此昆侖山也。旣入﹐見數人方飲﹐招同飲﹐至暮而罷。賦詩曰「曉入瑤臺露气淸﹐座中惟有許飛瓊。塵心未斷➁俗緣在﹐十里空山夜月明。」他日復夢至其處。飛瓊曰「子何題余姓名於人間﹖」攺曰「天風吹➂下步虛聲。」曰「善。」﹝《樂趣》十五﹞

案﹕此則見《本事詩》。《太平廣記》七十引作《逸史》。又《總龜》前三十三有此則﹐不注出處﹐但其前後皆《古今詩話》﹐當亦《詩話》中語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《太平廣記》「許渾」作「許灋」。

➁《太平廣記》「斷」作「盡」。

➂《太平廣記》「吹」作「飛」。

三九一﹑蔡確詩

蔡確貶新州﹐侍兒名琵琶﹐有鸚鵡甚慧。確每扣響板﹐鸚鵡呼其名。琵琶卒後﹐響板扣猶傳呼﹐確感恨﹐有詩曰「鸚鵡言猶在﹐琵琶事已非。傷心瘴江水﹐同渡不同歸。」﹝《樂趣》十六﹞

案﹕此則見《侯鯖錄》。《苕溪漁隱叢話》前集引此事亦據《侯鯖錄》﹐不言出《古今詩話》。

三九二﹑空門气味

杜牧之弱冠登第﹐再中制科﹐因與二三同年城門遊覽﹐至文六寺﹐有神僧擁褐坐﹐與之語﹐可佳。問杜姓名﹐具以對。又曰「修何業﹖」傍人以累捷誇之。笑曰「皆不知也。」牧之嘆訝久之。作詩云「家住城南杜曲旁﹐兩枝仙桂一時芳。老僧都未知名姓﹐始覺空門气味長。」﹝《樂趣》十八﹞

案﹕《總龜》前三十有此節﹐不注出處﹐惟其前爲《古今詩話》﹐知亦《詩話》中文。《樂趣》所據當卽此。

三九三﹑閩僧懷浚詩

閩僧懷浚﹐有詩二絕﹐云「家在閩山東復東﹐其中歲歲有花紅。而今再到➀花紅處﹐花在舊時紅處紅。」「家在閩山西復西﹐其中歲歲有鶯啼。而今再到鶯啼處﹐鶯在舊時啼處啼。」人多誦也。﹝《樂趣》十八﹞

案﹕此則出《太平廣記》九十八。《全閩詩話》十一引作《北夢瑣言》﹐但不見今傳本中。又《總龜》前三十有此節﹐不注出處﹐但其前爲《古今詩話》﹐知亦《詩話》中語。《樂趣》所據卽此。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《北夢瑣言》「再到」作「不在」﹐下同。

三九四﹑李堯夫詩

﹝李﹞➀堯夫《大內盆池詩》云「向外疑無地﹐其中別有天。」又《贈滕郎中》云「方外共推爲道友﹐關中獨自占詩家。」﹝《鄭五代詩話》四﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「堯夫」前當有「李」字。

三九五﹑虛中句

﹝虛﹞➀中有句云「菖蒲花不艷﹐鸜鵒性多靈。」﹝《全五代詩》六十五﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「中」前當有「虛」字。

三九六﹑東坡海棠詩

東坡謫黃州﹐居於定惠院之東﹐雜花滿山﹐而獨海棠一株﹐土人不知貴。東坡爲作長篇。平生喜爲人寫﹐人間刻石者﹐自有五六本。云吾平生最得意詩也。﹝陳思《海棠譜》﹞

三九七﹑東坡用事之誤

東坡用事多有誤﹐《虢國夫人夜遊圖詩》﹕「當時亦笑潘麗華﹐不知門外韓擒虎。」陳後主張貴妃名麗華﹐俱見收﹐而東昏侯有潘淑妃﹐初不名麗華。﹝《歷代》五十八﹑《辛集》四﹞

三九八﹑孫丁文章

丁晉公﹑孫何齊名。翰林學士王元之延譽﹐嘗言二人可使白衣充修撰。嘗贈之詩曰「三百年來文不振﹐直從韓柳到孫丁。如令便合教修史﹐二子文章似《六經》。」﹝《總龜》前四﹞

案﹕此則出《涑水紀聞》。

三九九﹑詞人作詩無虛語

盧延遜獻太宗➀詩卷中﹐有「栗爆燒氈破﹐貓跳觸鼎翻」之句。後與潘美➁樞密在內殿議事﹐令宮人煨栗﹐俄有數栗爆出燒損繡褥﹔又嘗燒金鼎﹐宮貓相戲觸翻﹐因舉前詩曰「詞人作詩﹐信無虛語。」﹝《總龜》前四﹞

案﹕此二則《總龜》均不注出處﹐然其前爲《古今詩話》﹐且其前後各節不注出處者﹐均與《玉屑》所引《古今詩話》同﹐知亦《詩話》中語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《鑑誡錄》「太宗」作「王建」。

➁《鑑誡錄》「潘美」作「潘峭」。

四○○﹑蘇易簡越江吟

世傳琴曲宮聲十小調﹐皆隋唐賀若弼制。最妙一《不博金》﹐二《不換玉》﹐三《泛峽吟》﹐四《越溪吟》﹐五《越江吟》﹐六《孤憤吟》﹐七《淸夜吟》﹐八《葉下聞蟬》﹐九《三淸》﹐十亡其名。琴家名賀若而已。太宗攺《不博金》曰《楚澤涵秋》《不換玉》曰《塞門積雪》﹐命辭臣采調制詞。蘇易簡得《越江吟》﹐詞曰「神仙神仙瑤池宴。片片碧桃零落春風晚。翠雲開處﹐隱隱金輿挽。玉麟背冷淸風遠。」文本➀云「非云非煙瑤池宴。片片碧桃零落黃金殿。蝦須半捲天香散﹐春云知孤竹﹐淸婉入霄漢。紅顏醉﹐態爛熳﹐金輿轉。霓旌影亂蒼聲遠。」不知孰是。﹝《總龜》前四﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀案﹕「文本」當有「岑」字。

四○一﹑姚鉉賞花釣魚詩

太宗畱意藝文﹐好篇詠。淳化中﹐春日苑中有賞花釣魚小宴﹐宰相至﹐三館畢預坐﹐咸使➀賦詩﹝中字爲韻﹞﹐➁上覽以第優劣。時姚鉉詩先成﹐曰「上苑煙花迥不同﹐漢皇何必幸遼➂中﹖花枝冷濺昭陽雨﹐釣綫斜牽太液風。綺萼惹衣朱檻近﹐錦鱗隨手玉波空。小臣侍宴驚凡目﹐知是蓬萊第幾宮﹗」賜白金百兩﹐時輩榮之﹐以比奪袍賜花等故事。﹝《總龜》前四﹞

案﹕此二則《總龜》均不注出處﹐以其前爲《古今詩話》﹐疑亦《詩話》中語。《宋紀》四引此則卽作《詩話總龜》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「使」﹐原作「後」﹐據《宋紀》攺。

➁《宋紀》無此四字。

➂《宋紀》「遼」作「回」。

四○二﹑楊朴詩

楊朴字契元﹐鄭州人﹐善爲詩。少嘗與畢文簡公﹝士安﹞同學。文簡薦之太宗﹐召見﹐面賦《蓑衣詩》云「狂脫酒家春醉後﹐亂堆漁捨晚晴時。」除官不受﹐聽歸山﹐以其子從政爲長水尉。朴爲《七夕詩》云「年年乞與人間巧﹐不道人間巧已多。」﹝《總龜》前十二﹞

案﹕此則出《溫公續詩話》。

四○三﹑蔡挺詩

熙寧六年﹐有司言四月一日當蝕﹐上爲徹樂避正殿。一夕微雨﹐不見日食。是日有皇子之慶。蔡子正爲樞密獻詩云「昨夜薰風入舜《韶》﹐君王方避正衙朝。陽暉已得前星助﹐陰沴潛隨夜雨銷。」其敍四月一日避正殿﹐皇子慶誕﹐陰雲不見日食﹐盡之矣﹐當時無能過云。﹝《總龜》前十二﹞

案﹕此則亦見《耆舊續聞》。又此二則《總龜》均不注出處﹐以其前爲《古今詩話》﹐疑亦《詩話》中語。

四○四﹑天若有情月如無恨

李長吉歌云「天若有情天亦老」﹐以爲奇怪無對﹔石曼卿云「月如無恨月長圓。」﹝《總龜》前十三﹞

案﹕《總龜》此則未注出處。考此則出《溫公續詩話》。《古今詩話》中本多引《續詩話》語﹐而此則之前爲《古今詩話》﹐故疑此亦《詩話》中文。

四○五﹑升元閣

金陵升元寺﹐卽瓦棺寺也﹐在城西隅﹐前瞰江面﹐後踞崇岡﹐最爲古迹﹐累經兵火﹐略無仿佛。李氏時﹐升元閣猶在﹐乃梁時故物﹐髙二百四十尺﹐太白所謂「日月隱檐楹」也。﹝《總龜》前十六﹞

四○六﹑瓜州渡

瓜州渡揚子橋介於江淮之衝﹐南之瀟湘﹐北走秦壠﹐咸此取道。古詩云「揚子江頭楊柳春﹐楊花愁殺渡江人。數聲羌笛離亭晚﹐君向瀟湘我向秦。」﹝《總龜》前十六﹞

案﹕《總龜》此二則未注出處﹐但其前後皆出《古今詩話》﹐疑此亦《詩話》中語。

四○七﹑薛能閒題

薛能尙書鎭彭門﹐時溥﹑劉巨容﹑周岌俱在麾下。未數年﹐溥領徐﹐巨容鎭襄﹐岌領許﹐俱假端揆﹐故能詩﹕「舊將已爲三僕射﹐病➀身猶是六尙書。」﹝《總龜》前十八﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《全唐詩》二十一「病」作「老」。

四○八﹑詩著題

王拱辰守長安日﹐初禮上理掾口號云「人間合作大丞相﹐天下猶呼小狀元。」梅摯知錢塘﹐有一掾官撰札上曲子云「黃閣方開﹐金鼎調羹只待梅。」皆著題。﹝《總龜》前十八﹞

案﹕此二則《總龜》均未注出處﹐然其前爲《古今詩話》﹐疑亦《詩話》中文。

四○九﹑雁蕩山

溫州雁蕩山﹐自古圖史不載。按《西域書》云「諾矩羅居震旦東南大海﹐祭雁蕩山芙蓉龍湫。」唐貫休作贊云「雁蕩經行雲漠漠﹐龍湫宴坐雨蒙蒙。」北山南山有芙蓉峯﹐下有芙蓉驛﹐前瞰大海﹐山頂有大池﹐相傳以爲雁蕩。有二潭﹐以爲龍湫﹐又有經行臺﹐宴坐峯﹐皆以貫休詩得名也。﹝《總龜》前三十﹞

四一○﹑興善寺

唐大興善寺東廊之南﹐有僧不出院轉《法華經》三萬七千部﹐夜常有狐子來聽。長慶初﹐庭前有牡丹一朵合歡。僧幽之詩曰「三萬蓮經三十春﹐平生不踏院門塵。」﹝《總龜》前三十﹞

四一一﹑僧遠國詩

蜀僧遠國﹐➀傷蜀詩➁曰「樂極悲來數有涯﹐歌聲才歇便興嗟。牽羊廢主尋傾國﹐逐➂鹿姦臣盡喪家。丹禁夜涼空鎖月﹐後庭春老漫開花。兩朝基➃業都成夢﹐林木蒼蒼噪暮鴉。」﹝《總龜》前三十﹞

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《十國春秋》「國」作「公」。

➁《十國春秋》作「傷廢國詩」。

➂《十國春秋》「逐」作「指」。

➃《十國春秋》「基」作「帝」。

四一二﹑僧普滿讖

大歷中﹐澤潞間有僧號普滿﹐或歌或笑﹐言事多驗。建中初﹐潞州佛寺題詩一首而去。詩曰「此水連涇水﹐雙珠血滿川。靑牛將赤虎﹐方號太平年。」此水﹐泚字。涇水﹐目涇川➀兵亂。雙珠﹐滿泚➁也。靑牛﹐興元二年乙丑。赤虎﹐是歲攺元﹐元年丙寅﹐是年賊平。﹝《總龜》前三十﹞

案﹕此則見《太平廣記》一百四十卷﹐出《廣徳神異記》。又以上數則﹐《總龜》均未注出處﹐然其前爲《古今詩話》﹐且其間有爲《叢話》所稱引者﹐故知亦《詩話》中語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《太平廣記》「川」作「州」。

➁《太平廣記》「滿泚」作「泚與滔」。

四一三﹑天垂地接

僞蜀每歲除日﹐諸宮門各給桃符﹐書「元亨利貞」四字。時昶子善書札﹐取本宮策勛府書云「天垂餘慶﹐地接長春。」乾徳中伐蜀。明年﹐蜀除。二月以兵部侍郎呂餘慶知軍府事﹐以策勛府爲治所。太祖聖節號長春﹐此天垂地接之兆也。﹝《總龜》前三十一﹞

四一四﹑弓﹝﹞字讖

梁沙門寶志銅牌﹐多讖未來事﹐云「有一眞人在冀川﹐開口張弓在右邊。子子孫孫萬萬年。」江南李璟其子曰弦冀﹐吳越錢鏐諸子皆連弘字﹐期以應之﹐而眞宗諱正當之。﹝《總龜》前三十一﹞

四一五﹑升元寺石記

江南將亡﹐數年前﹐升元寺殿基掘得石記﹐視之﹐詩也。辭曰「若問江南事﹐江南事不憑。抱雞升寶位﹐走大➀出金陵。子建居南極﹐安仁秉夜燈。東陵嬌小女﹐騎虎渡河冰。」王師甲戌渡江﹐李煜以丁酉年生。曹彬爲大將﹐列柵城南﹐乃子建也。潘美爲副將﹐城陷﹐恐有伏兵﹐命卒縱火﹐乃安仁也。錢俶以戊寅年入朝﹐盡獻浙西之地﹐騎虎之謂也。﹝《總龜》前三十一﹞

案﹕此數則《總龜》未注出處﹐以其前爲《古今詩話》﹐疑亦《詩話》中語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「大」當作「犬」。

四一六﹑謝濤讀史詩

謝濤諫議臨捐館捨前一月﹐夢作《讀史》一絕云「百年奇特幾張紙﹐千古英雄一窖塵。惟有炳然周孔教﹐至今仁義浸生民。」召其孫晏初錄焉。﹝《總龜》前三十三﹞

案﹕《總龜》此則不注出處﹐然其前後皆《古今詩話》﹐疑亦《詩話》中文。又此則外尙有《許飛瓊》《崔球》二條﹐《說詩樂趣》均引作《古今詩話》﹐是亦此則當爲《詩話》中文之證。

四一七﹑鄭獬自稱白龍翁

鄭內翰獬﹐未貴時﹐嘗病瘟疫﹐數日未愈﹐甚困。俄夢至一處﹐若宮闕﹐有吏迎謁甚恭。公謂吏曰「吾病甚倦﹐煩熱﹐思得涼浴﹐以淸其肌。」吏云「已爲公辦浴久矣。」吏引公至一室中﹐有小池﹐方闊數尺﹐甃以明玉﹐水光瀲灩﹐以手測之﹐淸冷可愛。公乃坐甃上以水泛身。俄視兩臂﹐已生白鱗﹐視水中影﹐則頭已角出。公驚﹐遽出。吏云「此玉龍池也。惜乎公不入其水中﹐入則爲輔宰。」乃覺﹐少選出汗。公後登第爲第一人﹐爲詩戲友人﹐云「文闈數載奪先鋒﹐變化須知自古同。霹靂一聲從地起﹐到頭身是白龍翁。」﹝《總龜》前三十四﹞

案﹕《總龜》此節不注出處﹐以其前爲《古今詩話》﹐疑亦《詩話》中語。

四一八﹑題詩嘲僧

榦符末﹐有客寓於廣陵開元寺﹐不爲僧所禮﹐➀一筆題門而去。「龕龍去東﹝海﹞﹐➁時日隱西斜。敬文今不在﹐碎石入流沙」。僧眾皆不能詳之﹐獨有沙彌能解。眾問其由﹐則龕龍去矣有合字﹐時日隱矣有寺字﹐敬文不在苟字也﹐碎石入流沙卒字也。此不遜之言﹐辱我曹也。眾僧大悟。沙彌乃懿皇朝云皓供奉也。﹝《總龜》前三十七﹞

案﹕此則出《桂苑叢談》。《總龜》引此則未注出處﹐然其前是《古今詩話》﹐疑亦《詩話》中語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀案《桂苑叢談》謂此京靑龍寺僧事。

➁原脫「海」字﹐據《太平廣記》二五六引《桂苑叢談》補。

四一九﹑老欲依僧急則抱佛

王丞相好嘲謔﹐初執政﹐對客悵然﹐曰「投老欲依僧」﹐再三言之。客應之曰「急則抱佛腳」﹐丞相善之。復曰「』投老欲依僧『﹐是古人一句詩。」客﹝曰﹞➀﹕「』急則抱佛腳『﹐亦是俗諺全句。上去➁頭﹐下去腳﹐豈不➂的對﹗」丞相大笑。﹝《總龜》前三十八﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀原脫「曰」字﹐據《中山詩話》補。

➁「去」﹐原作「六」﹐下同﹐均據《中山詩話》攺。

➂「不」﹐原作「是」﹐據《中山詩話》攺。

四二○﹑石威衛營

祕書省東卽石威衛營﹐荒蕪摧毀﹐其大廳逼校正院﹐南對禦史臺。有人嘲之曰「門緣禦史塞﹐廳爲校書侵。」﹝《總龜》前三十八﹞

四二一﹑蘇梅詩嘲宋中道

宋中道有俊才﹐而身短小﹐人多戲之。蘇子美與中道年相懸﹐然甚愛其才調﹐道亦傾心作詩論交。子美長大魁偉﹐與中道並立﹐下視曰「交不著」﹐➀此京師市井語也。號中道爲宋錐﹐➁爲其穎利面麼麼云。贈之詩曰「譬如利錐末﹐所到物已破。」後中道通判洺➂州﹐洺州本趙地﹐有毛遂墓。聖兪作詩送行﹐舉錐處囊事﹐亦所以戲之也。﹝《總龜》前三十八﹞

案﹕此則出《中山詩話》。又此數則《總龜》均不注出處﹐以其前後均《古今詩話》﹐疑亦《詩話》中語。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「著」﹐原作「自」﹐據《中山詩話》攺。

➁《中山詩話》「宋錐」作「錐宋」。

➂「洺」﹐原作「洛」﹐下同﹐據《中山詩話》攺。

四二二﹑嘲舉子騎驢

咸通中﹐以舉子衣車服侈異﹐下令不許乘馬。時場中不下千人﹐皆跨長耳。或嘲之曰「今年敕下盡騎驢﹐短帽長鞭➀滿九衢。淸瘦兒郎猶自可﹐就中愁殺鄭昌圖。」鄭昌圖魁偉﹐故有此句。﹝《總龜》前三十八﹞

案﹕此則出《摭言》卷十二。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《摭言》作「短轡長秋」。

四二三﹑銀花合金銅釘

開元中﹐宰相蘇味道﹑張昌齡﹐皆有詩名﹐暇日相會﹐互相嘲謔。昌齡曰「某詩所不及相公者﹐爲無銀花合。」蓋蘇《元夕詩》有「火樹銀花合」之句也。味道曰「某詩所以不及相公者﹐爲無今同丁。」➀蓋張《贈張昌宗》詩有「昔日浮丘伯﹐今同丁令威」之句也。遂相對撫掌而笑。﹝《總龜》前三十八﹞

案﹕此事出《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《本事詩》「今同丁」作「金銅釘」。

四二四﹑詩嘲武懿宗

武后朝﹐左司郎中張元一滑稽﹝善謔﹞﹐➀時西戎犯邊﹐武后欲武氏立功﹐因行爵賞。命武懿宗統兵禦➁之﹐寇未入境﹐懿宗才逾邠﹐畏懦而遁。懿宗陋短﹐元一嘲之曰「長弓與短➂箭﹐蜀馬臨髙蹁。去賊七百里﹐隈墻獨自戰。忽然逢著賊﹐騎豬向南竄。」➃天后聞之﹐未曉。曰「懿宗無馬耶﹖何故騎豬﹖」元一解曰「騎豬﹐夾豕也。」天后大笑。﹝《總龜》前三十八﹞

案﹕此事出《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀此二字﹐據《本事詩》補。

➁「禦」﹐原作「年」﹐據《本事詩》攺。

➂《本事詩》「與短」作「短度」。

➃「竄」﹐原作「遁」﹐據《本事詩》攺。

四二五﹑嘲興善寺火

總章二年﹐興善寺火﹐塑像焚盡。道士李宗嘲之曰「道善何曾善﹖言興又不興。如來燒亦盡﹐惟有一羣僧。」﹝《總龜》前三十八﹞

案﹕此四則《總龜》均不注出處﹐以其前爲《古今詩話》﹐疑亦《詩話》中文。

四二六﹑踘蹴

顏師古解霍去病穿城蹋鞠云「以皮爲之﹐寅以毛﹐蹴蹈➀爲戲也。」顏時鞠乃如此。至後唐已不同。歸氏子弟嘲皮日休曰「八片尖斜砌作球﹐火灰撏➁了水中揉。一包閒气如常在﹐惹踢招拳卒未休。」﹝《總龜》前三十九﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《中山詩話》「蹴蹈」作「蹋鞠」。

➀《中山詩話》「灰撏」作「中燀」。

四二七﹑陳說詩

仁宗朝﹐試《山海天地之藏賦》﹐長沙進士陳說同進士出身﹐謁鄕人胥偃內翰﹐因舉其賦。胥曰「賦頗佳﹐但其間貼故事少耳。」說歸作詩曰「紫宸較藝集英聰﹐作賦方知尙欠功。事內少它些子鐵﹐殿前贏得一堆銅。黃紬被下夫人暖﹐靑瑣窗中學士空。寄語交朋須細認﹐主司頭腦太多烘。」﹝《總龜》前三十九﹞

四二八﹑詩得貓狗力

盧延遜五舉方登第﹐嘗作詩云「狐衝官道過﹐犬刺客門開」﹐租庸張相每誦之。又曰「餓貓臨鼠穴﹐饞犬舐魚砧」﹐成中令激賞之。又曰「栗爆燒氈破﹐貓跳觸鼎翻」﹐王中➀懿愛之。盧嘗謂人曰「平生投謁公卿﹐不意得貓兒狗子力也。」﹝《總龜》前三十九﹞

案﹕此則出《鑑誡錄》。《五代詩話》四引此則作《詩話總龜》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《鄭五代詩話》「中」作「忠」。

四二九﹑梅聖兪嘲謝師直詩

梅聖兪與謝氏世姻。師直小字錦衣奴﹐聖兪作詩戲之曰「古錦裁詩句﹐斑衣戲坐隅。木奴今正熟﹐肯效陵➀郎無﹖」師直方十歲﹐讀詩而悟。﹝《總龜》前三十九﹞

案﹕此則出《中山詩話》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《中山詩話》「陵」作「隆」。

四三○﹑石曼卿詩

石曼卿登第﹐有人訟科場﹐覆者落者數人﹐曼卿在焉。方興國寺期集﹐符至追所賜敕牒﹐餘人皆泣而起﹐獨曼卿解靴還使人﹐露體帶襆頭﹐笑語終席。次日放黜例受三班借職。曼卿作詩曰「無才且作三班借﹐請俸爭如錄事參。從此免稱鄕貢進﹐且須走馬東西南。」﹝《總龜》前三十九﹞

案﹕以上數則《總龜》均不注出處﹐然其第一條李濤《乞酒詩》﹐卽《類說》本《第三廳》條﹐故疑此均《詩話》中語。

四三一﹑霓裳羽衣曲

《霓裳羽衣曲》﹐劉禹錫詩云「三鄕陌上望仙山﹐歸作《霓裳羽衣曲》。」王建詩曰「聽風聽水作《霓裳》。」樂天詩注云「開元中﹐西涼府節度使楊欽遠造。」鄭嵎《津陽門詩注》云「葉法善常引明皇入月宮﹐聞仙樂﹐及歸﹐但記其半﹐遂以笛寫之。會欽遠進《婆羅門曲》﹐與聲調相符﹐遂以月中所傳爲散序﹐欽遠所進爲腔﹐號《霓裳羽衣曲》矣。」﹝《總龜》前四十﹞

四三二﹑弦管家語

江南馮延己﹐善爲歌詞。晏元獻善公所爲歌詞﹐不減馮也。樂府「木蘭花」句﹐都是七言。晏詩云「重頭歌詠響璁琤﹐入破舞腰紅亂旋。」重頭入破﹐皆弦管家語也。﹝《總龜》前四十﹞

案﹕此則出《中山詩話》。又此二則《總龜》未注出處﹐然其後爲《古今詩話》﹐且其前後數節之不注出處者﹐或見《叢話》所引﹐或見《類說》本《古今詩話》﹐知此亦《詩話》中語。

四三三﹑布衣雲水客

僞蜀辛酉歲﹐有隱迹於陶沙者﹐不知所從來﹐戴破帽﹐攜鐵笆竹畚﹐多於觀寺閒處坐臥。有文谷遇之﹐以禮接之。忽誦谷新詩數篇﹐又詠自作詩曰「九重天子人中貴﹐五等諸侯關外尊。爭似布衣雲水客﹐不將名字掛乾坤。」﹝《總龜》前四十四﹞

案﹕《總龜》引此則未注出處﹐以其前爲《古今詩話》﹐疑亦《詩話》中語。

四三四﹑白衣人吟詩

唐丞相馬植﹝弟固﹐武威太守。固弟西漂太守﹐二弟聞植﹞➀罷安南都護﹐又除黔南﹐不得意。維舟峽中古寺前﹐夜月如晝﹐見白衣人緩步堤上﹐吟曰「栽竹爲筒作笛吹﹐鳳凰池上鳳凰飛。勞公➁更向黔南去﹐卻是陶鈞萬類時。」歷歷可聽。遣人尋訪﹐已失之。後黔南去﹐再入爲大理卿﹐遷刑部侍郎﹐判鹽鐵﹐遂大拜。﹝《總龜》前四十八﹞

案﹕此事出《本事詩》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《本事詩》無此數語。

➁《本事詩》「公」作「君」。

四三五﹑獻元載詩

大歷元➀年﹐元載因早朝﹐有人獻詩。載令左右收之﹐候入中書﹐著其人曰「若不能讀﹐請自誦一篇。」曰「城東城西舊行➁處﹐城裏花飛➂柳如絮。海燕銜泥欲下來﹐屋裏無人卻飛去。」吟畢不見﹐乃知其非人也。載後敗﹐家破﹐妻被戮。﹝《總龜》前四十八﹞

案﹕此事出《玄怪錄》。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《玄怪錄》「元」作「九」。

➁《玄怪錄》「行」作「居」。

➂《玄怪錄》「花飛柳」作「花飛亂」。

四三六﹑土偶吟詩

馮翊夏陽縣據大河﹐有冀河淸徹可鑑。大和中﹐縣尉趙生﹐一夕與同輩聯步望月於冀泉上﹐忽有人貌甚黑﹐綠袍﹐自泉中出。徐吟曰「夜月明皎皎﹐綠波空悠悠。」生且驚其水溺。明日生再遊冀水﹐見廟中土偶人﹐被綠袍﹐視之﹐其貌乃昨日吟詩人也。﹝《總龜》前四十八﹞

四三七﹑靑箱詩

元和中有陸喬﹐➀家於丹陽﹐居有池塘亭榭。一夕﹐有人叩門﹐急視﹐見一人儀狀秀逸﹐自稱曰沈約﹕「聞公雅好詩﹐故來奉謁。」旣而呼左右曰「召靑箱來。」有一兒年可十歲。約曰「此吾子也。欲使紹吾學﹐➁故名靑箱﹐然亦能詩﹐從吾與範僕射過臺城﹐曾作《感舊詩》。」令諷之﹐曰「六代舊山➂川﹐興亡➃幾百年。繁華今寂寞﹐朝市昔喧闐。夜月琉璃水﹐春風柳➄色天。傷時爲➅懷古﹐垂淚國門前。」忽不見。﹝《總龜》前四十八﹞

案﹕此事見張讀《宣室志》卷四。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀「喬」﹐原作「橋」﹐據《宣室志》攺。

➁「學」﹐原怍「舉」﹐據《宣室志》攺。

➂《宣室志》「山」作「江」。

➃「亡」﹐原作「王」﹐據《宣室志》攺。

➄《太平廣記》三四三引《宣室志》「柳」作「卵」。

➅《宣室地》「爲」作「與」。

四三八﹑吳氏鬼詩

唐燕士﹐晉昌人﹐隱於九華﹐晚步山下﹐見一白衣少年﹐閒步自若。曰「澗水潺湲➀聲不絕﹐溪壠茫茫野花發。自來自去人不知﹐➁歸➂時常對空山月。」歸問里人﹐曰「是吳➃氏子﹐善詩﹐卒數年矣。」﹝《總龜》前四十八﹞

案﹕此事出《宣室志》卷六。又以上數則《總龜》均不注出處﹐以此數則後爲《古今詩話》﹐又尙有一條不注出處者﹐卽前48《湘靈鼓瑟詩》條﹐見《類說》本《古今詩話》﹐故疑此均《詩話》中文。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《宣室志》「潺湲」作「潺潺」。

➁《宣室志》「知」作「歸」。

➂《宣室志》「歸」作「長」。

➃《宣室志》「吳」作「胡」﹔《太平廣記》三四八引《宣室志》仍作「吳」。

四三九﹑句始

三字句﹐若「鼓咽咽﹐醉言歸」之類。四字句﹐若「關關雎鳩﹐在河之洲」之類。五字句﹐若「誰謂雀無角﹐何以穿我屋」之類。七字句﹐若「交交黃鳥止於棘」之類。其句法﹐皆起於三百五篇也。﹝《歷代詩話》二甲集二﹞

案﹕王構《修辭鑑衡》一引此則作《古今總類詩話》。考《鑑衡》所引有稱《古今詩話》者﹐有稱《古今總類詩話》者﹐似非一書。

四四○﹑呂端釣魚詩

案﹕《總龜》前集一引《詩史﹟呂端釣魚詩》條注云「《古今詩話》謂正惠已作戶部侍郎平章事。時呂文穆蒙正告老甚切﹐因此詩遂冠合席。」又案﹕此例亦見《詩史》。

四四一﹑僧題滕王閣詩

案﹕《總龜》前十六引《雅言雜載》稱﹕「洪州西山與滕王閣相對﹐過客多畱詩。有僧覽之﹐告郡守曰﹕』詩無佳者﹐何不去之﹖『。守愕然曰﹕』能作佳句乎﹖『因爲詩曰﹕』洪州太白方﹐積翠倚穹蒼。幾夜礙新月﹐➀半江無夕陽『。」注云「《古今詩話》此陳文亮詩﹐亮因天下旣定﹐作詩云﹕』艸鋪春�闊﹐兵偃塞垣參『。或謂陳希夷作。」考此事亦見《中山詩話》。《古今詩話》所據當亦出《中山詩話》也。

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《中山詩話》作「萬古遮新月」。

四四二﹑贈米嘉榮詩

案﹕《總龜》前二十六稱﹕「韋應物爲蘇州太守﹐嘗有詩贈米嘉榮曰﹕』吹➀得涼➁州意外聲﹐舊人惟有米嘉榮。近來年少欺➂前輩﹐好染髭須學➃後生。『又嘗赴本州島司馬杜鴻漸宴﹐醉宿驛亭﹐醒見二佳人在側﹐驚而同之。乃曰﹕』郎中席上與司空詩﹐因令樂妓侍寢。『問記其詩否﹖一妓彊記﹐乃誦之曰﹕』髙髻雲鬟➄宮樣妝﹐春風一曲杜韋娘。司空見慣渾閒事﹐斷盡➅蘇州➆刺史腸。」注云「《古今詩話》劉夢得詩。」考《本事詩》《雲溪友議》諸書所載亦均作劉夢得詩﹐《古今詩話》所據當出此。惟《本事詩》所載事實多不可信﹐不足據。又有以贈米詩爲劉禹錫詩者﹐見《太平廣記》二百四引《盧氏雜說》。文與此異。詩云「三朝供奉米嘉榮﹐能變新聲作舊聲。於今後輩輕前輩﹐好染髭須事後生。」

﹣﹣﹣﹣﹣﹣﹣﹣﹣﹣﹣﹣﹣﹣﹣﹣

➀《唐紀》「吹」作「唱」。

➁《唐紀》「涼」作「梁」。

➂《唐紀》「欺」作「輕」。

➃《唐紀》「學」作「事」。

➄《本事詩》「髙髻雲鬟」作「鬟鬢梳頭」。

➅《叢話》後集九引《唐宋遺史》「斷盡」作「惱亂」。

➆《本事詩》「蘇州」作「江南」。

四四三﹑李習之

案﹕《叢話》前二十胡仔云「余讀《傳燈錄》言朗州刺史李翺謁藥山問如何是道﹖師以手指上下﹐曰﹕『會麼﹖』翺曰﹕『不會。』師曰﹕『云在天﹐水在缾。』翺遂贈以詩曰﹕『練得身形似鶴形﹐千株松下兩函經。我來問道無餘說﹐云在靑天水在缾。』又藥山一夜登山﹐經行忽雲開見月﹐大笑一聲﹐應澧陽東九十許裏﹐居民盡謂東家。翺再贈詩曰﹕『選得幽居愜野情﹐終年無送亦無迎。有時直上孤峯頂﹐月下披云笑一聲。』余以《唐書》翺本傳考之﹐翺嘗爲朗州刺史﹐則《傳燈錄》所載是也。翺未嘗爲鄭州刺史﹐《古今詩話》所載鄭州刺史李翺詩非也。」是則《古今詩話》中﹐當亦載李翺詩。

四四四﹑珠還合浦

案﹕《優古堂詩話》云「《古今詩話》美方諤上廣守詩『鱷徙惡溪韓吏部﹐珠還合浦孟嘗君』﹐殊不知珠還合浦﹐乃後漢孟嘗也。」則《古今詩話》中當有載此聯者。

