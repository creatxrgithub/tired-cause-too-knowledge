

欽定四庫全書

集部九

宋詩紀事總目

詩文評類

卷一

太祖皇帝

太宗皇帝

眞宗皇帝

仁宗皇帝

神宗皇帝

徽宗皇帝

髙宗皇帝

孝宗皇帝

光宗皇帝

理宗皇帝

度宗皇帝

瀛國公

憲聖慈烈吳皇后

恭聖仁烈楊皇后鄆王楷

卷二

範質

王溥

趙普

李昉

王易簡

陶谷

曹翰

張昭

符彥卿

盧多遜

李濤

楊昭儉

趙逢

王著

許仲宣

蘇徳祥

趙文度

郭從義

何承裕

賈玭

李鑄

師頏

李若拙

梁周翰

韓浦

周渭

宋白

安鴻漸

畢士安

李九齡

柴成務

孫光憲

王紳

歐陽詹

耿仙芝

譚用之

栁開

張觀

劉能

王嗣宗

劉兼

李至

黃臺

呂端

範杲

楊徽之

卞震

孟貫

竇儀

卷三

幸夤遜

徐鉉

吳淑

秦南運

張洎

張佖

邵拙

劉吉

龔穎

潘愼修

羅穎

孟歸唐

黃夷簡

錢惟治

張在

傅霖

陶彞

張齊賢

呂蒙正

李虛已

曹衍

何蒙

韓丕

田鍚

王旦

李沆

蘇易簡

樂史

向敏中

宋湜

戚綸

劉昌言

李巽

李建中

趙昌言

臧丙

鄭起

馬去非

王承衎

陳文顥

穎贄

宋溫舒

李頌

盧嶽

許道寧

陳省華

夏侯嘉正

卷四

姚鉉

歐陽程

王禹偁

羅處約

鄭文寶

曽致堯

寇準

李含章

何承矩

王操

潘若衝

王周

錢熙

陳彭年

劉師道

陳世卿

錢若水

孫冕

焦宗古

朱嚴

李拱

趙復

陳詁

胡則

陳堯叟

曾防

盛度

陳堯佐

劉少逸

孫周翰

張秉

卷五

陳從易

梅詢

吳簡言

古成之

楊正倫

孫何

趙湘

張士遜

錢昆

呂言

謝濤

髙紳

郭震

路振

危拱辰

王嵒

田霖

賈黃中

王欽若

胡旦

滕白

錢昭度

範唐公

王著

曾璉

呂文仲

呂祐之

楊允元

潘閬

湯悅

李度

郭忠恕

陳摶

楊朴

葛守忠

伍彬

淩景陽

卷六

西昆體

楊億

錢惟演

劉筠

李宗諤

陳越

李維

丁謂

刁衎

任隨

劉隲

張詠

舒雅

錢惟濟

晁迥

崔遵度

劉秉

薛映

卷七

孫僅

李慶孫

錢易

李堪

陳堯咨

邵煥

李永

鄭戩

許式

王曙

許洞

王曾

陳亞

章得象

李冠

王貽永

李廸

晏殊

晏穎

張及

郎簡

鮑當

江任

黃覺

周啟明

戚維

孫元方

錢丕

盛元

靑陽楷

髙覿

卷八

杜衍

畢世長

馮平

王渙

朱貫

曹修古

曹修睦

葛宮

蕭貫

程琳

司馬池

燕肅

蔣堂

蔡齊

黃鑑

謝絳

範仲淹

滕宗諒

王益

詹中正

田況

種放

黃康弼

李湛

龍昌期

蘇爲

賈同

方仲荀

陳綱

趙宗萬

卷九

蘇耆

王初

任玠

魯宗道

賈昌朝

王贄

蘇紳

王逵

鄭修

余弼

曹汝弼

宋綬

薛奎

龐籍

陳執中

夏竦

張瓌

畢田

穆修

張觀

薛田

王隨

掌禹錫

王洙

呂夷簡

範雍

王奇

楊偕

卷十

李淑

朱巽

成銳

林坰

李畋

程戡

靳宗

王景

解程

黃垍

姚渙

田瑜

髙惟幾

張靖

範諷

石延年

狄遵度

魏野【臧奎陳越】

林逋

唐異

韓退

黃亢

令狐揆

髙言

段全

張仲威

廖齊

周序

卷十一

宋庠

宋祁

吳感

呂造

胡宿

尹洙

曾易占

謝伯初

葉淸臣

余靖

曾公亮

黃孝先

孫甫

周元明

張方平

王琪

余良肱

韓琦

包拯

吳奎

趙抃

王陶

龔宗元

丘濬

吳育

王含章

孫抃

彭應求

卷十二

阮逸

張維

唐詢

王拱辰

歐陽修

顏太初

章傪

葉綱

何永錫

陶伯宗

梅摯

富弼

文彥博

席汝言

王尙恭

劉幾

馮行已

趙丙

王謹言

楚建中

張燾

張問

劉槪

張望

劉沆

陳希亮

魏兼

畢京

曹經

陸軫

魯交

齊唐

張先

李之才

孫復

石介

卷十三

元絳

刁約

朱公綽

蔡襄

王素

彭思永

趙師民

範師道

滕涉

孔道輔

唐介

李師中

魏瓘

熊知至

趙槪

郭稹

陸經

周鏞

曾諤

郭亢

張唐卿

楊察

鄭伯玉

何剡

程師孟

丁寶臣

栁永

馬遵

呂璹

仲訥

楊諤

吳中復

陳薦

劉述

葛宻

元積中

董淵

劉嗣隆

卷十四

蘇舜欽

江休復

李絢

王益柔

張羣

鮮於侁

呂溱

範鎭

蘇緘

司馬光

石揚休

呂公著

呂公弼

趙眾

張徵

吳充

宋敏求

薛利和

栁應辰

邵必

裴若訥

卷十五

李大臨

周孟陽

閻詢

林億

張宗永

雷簡夫

元居中

蘇頌

王安石

栁瑾

陳洙

毛維瞻

王珪

石象之

石聲之

黃庶【向宗道】

韓欽聖

句龍緯

賈宗諒

卷十六

蘇寀

呂夏卿

陳襄

連庠

李觀

許當

石蒼舒

胡恢

姚嗣宗

兪汝尙

賈黯

季康伯

張去惑

王介

劉敞

劉攽

裴煜

錢顗

劉彞

胡楚材

楊蟠

孫永

袁陟

謝景初

卷十七

彊至

句士良

陳舜兪

王存

韓絳

韓維

韓縝

邵亢

張掞

丁偃

郟修輔

張師錫

楊備

張兪

蘇麟

王衝

霍交

任大中

邢夢臣

白贄

石景立

劉孝孫

張球

郭從周

郟僑

陳翥

卷十八

馮京

沈遘

祖無擇

沈遜

陳詵

蕭亢宗

張徽

羅誘

閻珣

宋攄

陳闡

張公庠

盧秉

孫覺

李育

錢公輔

馮浩

呂誨

趙君錫

姚辟

範純仁【王辟疆】

王霽

馮介

楊希元

張湍

薛繗

楊咸章

楊損之

任傑

楊武仲

呂陶

葛琳

周惇頤

郭獬

王吉

周圻

安昌期

趙【抗揚】

卷十九

楊繪

謝景溫

呂大防

李覯

張唐英

裴大亮

鄭炎

鄭獬

滕元發

陳汝義

韋驤

蒲宗孟

錢藻

李先

吳處厚

李常

馬云

顧臨

胡瑗

王疇

陳洎

蘇舜元

陳侁

管師復

卷二十

傅堯兪

李淸臣

蔡挺

章望之

蘇洵

胡歸仁

李宗易

張伯玉

張鑄

梅堯臣

張獻民

吳季野

栁紳

陳若拙

曾鞏

曾布

曾孝寛

馬端

祖世英

卷二十一

蘇軾

蘇轍

蘇隨

方仲謀

黃履

蔣之翰

蔣之奇

丁隲

呂惠卿

許廣淵

王韶

張載

林希

馮山

趙衮

鄧潤甫

田開

趙挺之

範百祿

楊壽祺

李時亮

卷二十二

王觀

李渤

郟亶

王回

呂大鈞

黃通

劉煇

丰稷

朱長文

胡宗愈

章惇

張芻

陸伸

徐徽

蔡確

楊傑

劉祕

李顒

闗景仁

李定

邵雍

張嵎

曹確

程珦

程顥

顏復

劉摯

王巖叟

王俊民

喬孝本

孔文仲

朱伯虎

曾宰

許將

沈括

袁默

蘇唐卿

龔惇

邵忱

史辭

張頌

卷二十三

範祖禹

孔武仲

郭附

周邠

曹輔

陳軒

馬默

王臨

潘興嗣

胡宗炎

李中師

陳大雅

陳知默

張洵

尙用之

呂源

李彥

葉宗向

崔唐臣

章友直

陳烈

蔡準

彭汝礪

舒亶

遊師雄

孫升

練毖

羅適

孔平仲

葛閎

常秩

許安世

張景修

蔣槪

徐積

章楶

楊怡

鄒極

江公著

胡時中

陳繹

羅尙友

毛漸

鄭俠

曾肈

何平仲

劉恕

費琦

卷二十四

周延雋

王詵

章峴

蔡覿

滿執中

馬道

薛唐

蕭介夫

錢忠

錢信

王安禮

王安國

沈遼

王欽臣

安燾

韓忠彥

許遵

沈立

張舜民

陶弼

王令

文同

錢勰

劉淑

王仲敏

崔靜

葉祖洽

卷二十五

晁端友

齊廓

李奉世

李行中

韓宗文

蘇棁

晁端佐

關景山

毋沆

王覿

胡宗師

徐彥孚

吳師孟

徐介

胡璞

陸佃

鄧忠臣

蔡京

蔡卞

汪泌

錢暄

晁端禮

晁端受

晁端彥

晏幾道

賀鑄

鄔柄

王雱

袁點

藍奎

周諝

周述

關澥

曾旼

龔程

常安民

孫諤

劉涇

朱服

葛書思

丁注

卷二十六

蔣之美

吳栻

劉次莊

崔嶧

呂大臨

孔宗翰

畢仲遊

邢恕

秦觀

張亶

張耒

劉純臣

張芝

魯有開

陳師錫

程建用【楊咨】

呂南公

李復圭

楊適

李新

李孝博

張師正

王世寧

劉叔贛

張唐民

李之純

梁燾

劉奉世

周商

李師徳

李階

吳安持

畢仲愈

孔舜思

王延禧

卷二十七

郭祥正

李公麟

呂希純

林迥

兪充

仇伯玉

王翰

陳易

楊時

求仲弓

陳覺民

姚孳

李格非

葉濤

張介

錢景諶

杜默

廖正一

蔡肈

華鎭

陳瓘

沈偕

周鍔

龔原

陳偁

卷二十八

李昭玘

劉弇

劉跂

黃裳

晁說之

晁補之

余幹

耿南仲

栁子文

商倚

李之儀

趙徳儒

王鞏

楊天惠

劉拯

張商英

吳與

鄒浩

遊酢

鐘伷

仵盤

陳輔

周邦彥

翟嗣宗

陳傳

魏泰

邵緝

王無咎

劉誼

趙彥若

周壽

徐嘉言

趙大成

卷二十九

杜常

劉吉甫

陳一向

黃夷仲

楊損

彭次云

彭淵材

張繹

張勵

錢祈父

李彥弼

張吉甫

王仲修

趙汝礪

曾孝宗

王仲甫

苗時中

毛滂

蔡載

盛次仲

陳律

樓異

彊淵明

薛昻

陳祐

朱京

兪紫芝

饒竦

龍太初

王邦憲

王復

李願

王忠玉

朱光庭

吳雍

卷三十

劉季孫

賈收

舒煥

顏幾

袁轂

許仲蔚

何去非

何頏之

邵迎

王祐

朱炎

劉賓

朱適

侯穆

陳智夫

劉郛

胡志道

胡份

李士舉

郭瑄

葉集之

李膺仲

王山

王崇

王禹錫

李孝伯

唐默

黃嗣徽

方澤

張軫

卷三十一

呂川

張頌

徐璹

薛紹彭

王谹

蔣擴

呂由庚

鄭景望

鄭周卿

楊萬畢

史驤

令狐挺

魯千之

許元祐

周弁

閻欽受

閻伯才

張冕

元溥

徐範

晁元忠

徐評

周式

查許國

王觀國

陳古

王潤之

王子思

陳逺

曾晦之

蘇文饒

傅子容

鄭猶

宋翰

傅翼

史沆

李衝元

房偉

馬彞

栁伯達

何泳

範祥

蔡若水

王子韶

閻伯敏

陳純

饒師道

閻孝忠

查仲本

卷三十二

許景衡

魯百能

李廌

劉延世

王履

諭陟

王純臣

鄭至道

王公亮

範子正

範致虛

趙宗印

劉燾

郭三益

馬存

孫發

太史章

張

宗澤

朱之純

歐陽辟

楊朏

秦覯

鮑愼由

周行已

周之深

鄭居中

崔鶠

黃葆光

晁詠之

岑象求

程頤

司馬槱

司馬棫

趙鼎臣

馬玿

梁君貺

吳則禮

仰忻

林放

範純粹

林旦

蘇元老

冤亭卞

蔡安持

李周

卷三十三

江西派

黃庭堅

陳師道

潘大臨

謝逸

洪朋

洪芻

徐俯

林敏修

洪炎

汪革

李錞

韓駒

李彭

晁衝之

江端友

楊符

謝薖

夏倪

林敏功

王直方

髙荷

呂本中

卷三十四

任伯雨

林積

徐大正

邢居實

葛敏修

李才甫

蘇邁

陳復常

蘇過

劉發

王雍

髙茂華

周燾

王澧

田望

孫竢

周沔

米芾

孔夷

李孝先

許覺之

劉珵

劉韐

曾紆

余爽

畢漸

李朴

江公望

趙暘

徐迪

範衝

呂頤浩

陳暘

吳幵

葛勝仲

蔣璿

胡直孺

胡安國

翁彥國

周仲仁

葛次仲

卷三十五

陳汝錫

葉夢得

劉安上

寇國寶

周知微

姚舜明

王元甫

黃大臨

黃叔達

劉光

李元膺

李釡

張勸

安惇

向子諲

石

曾誠

田晝

邵伯溫

姚舜陟

呂希哲

楊道孚

李甲

劉定

劉彥祖

張鏌

申屠炯

封萬里

陳肅

張懷

翁緯

林子來

楊槱

陶應

岑碩

章造

胡融

郭挺

程之邵

卷三十六

張守

蔡佃

曾開

朱勝非

李鞉

李彌大

唐庚

蔡薿

趙鼎

梅執禮

成無玷

廖剛

吳倜

龔況

史徽

李光

李邴

方惟深

王寀

汪藻

王云

徐文

卷三十七

曾幾

程堂

翟汝文

張擴

蔡居厚

宋肈

宋京

徐遹

蔣存仁

葛繁

王叡

栁交

侯彭老

李夷行

潘良正

江贄

鄧春卿

周彥質

陳虛中

陳恬

江暐

周子雍

王寘

王安中

馮熙載

王漢

卷三十八

毛友

盧襄

宇文虛中

吳敏

李邦彥

劉才邵

賈安宅

王珩

倪濤

章夏

余安行

張正已

白子儀

楊齊

孫覿

胡舜陟

左譽

景惇復

沈汝諧

李彌遜

李元亮

趙企

王震

鄭滋

莫儔

譚知柔

趙野

辛次膺

翁彥約

羅汝楫

李綱

李正民

胡松年

汪思溫

楊景

陳公輔

陳與義

李乘

洪興祖

謝彥

黃伯思

杜子民

卷三十九

姚孝錫

張綱

朱粹

胡景裕

何防

潘良貴

沈與求

洪皓

劉無極

秦檜

葉廷珪

翁采

郭印

傅崧卿

王瑉

何大圭

薛朋

鄭瑴

張浚

郭奕

王庭珪

滕茂實

宋之才

朱松

朱橰

張叔夜

謝舉廉

尹焞

諭汝礪

傅察

王仲嶷

朱載上

朱翌

王庭秀

朱筠

【楊友夔何鑄】

卷四十

李保

蓋嶼

元勛

吳沆

吳濤

吳洸

徐端崇

方元修

翁挺

曾續

曾繹

左緯

孫邦

何宏中

程俱【毛隨】

胡珵

張致逺

胡寅

劉一止

李質

曹緯

曹組

邵彪

範宗尹

張邵

張嵲

馬擴

王次翁

傅墨卿

曹勛

沈晦

邵棠

王洋

李長民

祖秀實

綦崇禮

卷四十一

王晞韓

張闡

王之道

詹度

蔡柟

陸元光

鄭彊

程瑀

李芬

黃次山

趙良嗣

劉佖

李處權

吳可

趙季西

章憲

連南夫

許安仁

周邦

範周

範公稱

燕照鄰

範仲溫

陸宰

崔子方

田亙

張茂宗

李先輔

蘇庠

張彥智

薛然

楊軒

鄭鋼

卷四十二

陳序

方千里

錢惟嶽

胡致隆

羅從彥

熊蕃

何麒

董瞿老

杜柬之

李祁

張師中

徐忻

周李

晁載之

劉旦

祖徳恭

翟望

李怤

晁貫之

晁謙之

章縡

範季隨

呂知止

許彥國

葉大年

李逺

陳君向

李若水

毛寶

富直柔

鄧肅

曾如驥

何迂叟

王以寧

熊彥詩

司馬朴

季炳

余淳禮

顏博文

宋齊愈

張澂

賀允中

李儔

上官仲恭

呂渭老

卷四十三

朱弁

陳東

歐陽澈

曲端

嶽飛

毛國英

李易

兪處俊

胡銓

陳宗古

鄧柞

陳剛中

阮閱

胡嶧

黃大輿

王銍

周芑

鄭昺

李宏

許顗

秦湛

蔡向

聞人偲

張瓊

顏岐

李方敬

陳石齋

徐月溪

唐觀

陳貫道

程宿

唐耜

令狐慶譽

卷四十四

何防

何藗

張圖南

鄭魁

莊綽

姜光彥

周莘

康與之

李唐

張九成

施徳操

楊璇

刁文叔

陳棠

鄭仲熊

鄭剛中

王伯庠

陳棲筠

謝伋

陳用中

陳述

董穎

髙登

劉儀鳳

李衡

薛靖

孫雄飛

楊願

汪應辰

湯莘叟

孫起卿

吳詠

魯訔

沈作喆

鄭若谷

關注

朱惇儒

孫松壽

王灼

卷四十五

陳淵

秦梓

鄭樵

黃公度

陳俊卿

方翥

龔茂良

王之望

陳長方

葛立方

李燾

陳巖肖

範正國

王逵

洪適

洪遵

洪邁【黃介許子紹】

向

方云翼

李端民

葉南仲

胡憲

胡宏

李侗

李繒

張元幹

鄭汝諧

蘇云卿

米友仁

司馬端衡

吳芾

熊克

沈樞

仲並

唐文若

陳世守

卷四十六

周紫芝

關耆孫

劉僩

陳鵬飛

唐仲友

折彥質

何耕

李彚

鄭昌齡

吳岡

頓起

範浚

馬純

呂願中

蔣璨

丁宣

胡升

程元祜

張表臣

鄭望之

何偁

防與義

李彌正

徐作

程惇厚

曾惇

向滈

陳仲平

葉黯

張昌

郭浩

陳渙

李若川

司馬伋

陳克

姚寛

姚宏

錢端禮

劉岑

李茂之

劉韞

劉子翚

陳晉錫

卷四十七

楊由義

李浩

陳知柔

魏杞

李庚

劉珙

畱正

史浩

王淮

莫濟

鄭耕老

湯思退

林仰

鄒定

汪大猷

楊偰

王剛中

楊汝南

黃徹

鄭伯熊

周麟之

董徳元

尢袤

雍有容

陳天麟

葉衡

石才孺

莫汲

芮曄

芮煇

卷四十八

朱子

張祁

田如鼇

沈少南

胡叔豹

歐陽鈇

晁公休

晁公武

晁公遡

吳說

吳環

曾慥

郭章

方丰之

章淵

曾協

康執權

曾季貍

韓元吉

髙元之

曾逮

王鈇

李牧

刁麟遊

張堯臣

何昞

朱謙之

姚述堯

顧發

卷四十九

林季仲

劉無降

聞人武子

王鎬

葉采

陳光道

劉士季

劉王孟

曾揆

林歆

朱明之

胡循

毛幵

蔡雋

鄭子覃

周仲卿

王崈

許志仁

兪似

王度

王菉漪

李朴

李似權

兪疇

柴中守

宗道傳

馬益

蒲瀛

許尹

吳謹微

楊咸亨

沈東

沈長卿

柴援

張頔

邵稽仲

許表

史幹

卷五十

陸永仲

駱適正

劉博文

劉棐

劉敬

薛揚祖

薛居實

仲昻

何錫汝

劉望之

白麟

任續

彊彥文

李璜

唐悊

裴相如

龔明之

蘇籀

蘇簡

吳璋

胡仔

左鄯

賴鑄

龔相

邵博

王汶

張子文

陸士規

周必大

蕭徳藻

查籥

郭知運

林桷

方汝疆

陳居仁

史正志

宋翔

程大昌

劉知過

秦熺

林之奇

黃巨澄

卷五十一

張孝祥

張堅

虞允文

錢良臣

梁安世

何異

範端臣

範成大

馬大同

甄龍友

徐夢莘

楊萬里

惠迪

王十朋【毛虞卿】

吳已正

何徳獻

趙十朋

姜大呂

劉鎭

唐立夫

孫皜

王秬

聞人符

劉淸之

李南金

諭良能

謝諤

沈淸臣

京鏜

吳儆

梁克家

沈瀛

王質

蓋經

王信

髙文虎

林外

向丰之

胡澄

鐘炤之

謝處厚

林宋偉

婁幹徳

鄒杞

寇元徳

劉度

陳良祐

左璵

馮楫

陸升之

王嵎

卷五十二

呂及之

馮時行

張積

於格

施晉卿

李流謙

樊漢廣

楊大光

呂凝之

呂商隱

呂宜之

辛棄疾

尹穡

黃銖

楊杞

鄭裕

張曾

謝完璧

徐珩

陳元老

胡淸

薛循祖

潘矩

厲徳斯

耿時舉

何元泰

馬俌

曾伋

葉祖義

木待問

呂祖謙

樓鑰

林光朝

袁樞

鄭伯英

王阮

袁說友

李嘉謀

毋丘恪

閻丘泳

黃人傑

項寅賔

鐘孝國

樂備

姚申之

卷五十三

陳讜

方有開

張良臣

張縯

黃度

楊方

傅伯壽

張抑

傅伯成

許及之

孫逢吉

程迥

吳鎰

陸遊

虞儔

馬之純

郭明復

陳翊

黃然

張維

蔡勘

徐似道

婁機

羅願

黃希

周孚

薛澄

許開

謝深甫

王柟

倪思

周洎

楊甲

曾懷

鄭僑

王希呂

陸埈

曾丰

王藺

蕭之敏

楊簡

黃景說

陸九齡

陸九韶

陸九淵

馬先覺

王時防

陳蒙

範偃

王寧

彭正建

卷五十四

胡朝穎

王孝巖

陳傅良

劉爚

李大異

姚宋佐

丁逢

蔡幼學

廖徳明

石孝友

張貴謨

王炎

林淳

滕珂

李石

錢竽

林憲

王從

王素

滕防

梁竤

單夔

鄭鑑

詹騤

陳孔碩

林夢英

孫應時

呂定

項安世

羅點

陳造

任希夷

劉裦

葉適

趙振文

白巽

卷五十五

郭晞宗

楊濟

章良能

王叔簡

曾躍麟

甘同叔

張釜

閻蒼舒

席天祐

程端蒙

黃由

莫若拙

吳柔勝

李廷忠

陳銘

於革

兪烈

孫元卿

傅誠

朱師古

句昌泰

馮仲柔

衛涇

徐得之

謝直

兪應符

兪應奎

髙似孫

莫若衝

程卓

鞏丰

楊安誠

謝牧

馮端榮

李持國

劉季裴

李獻可

王正巳

卷五十六

裘萬頃

危稹

王居安

郭綽

王漑

徐僑

陳峴

林宗放

鄭克巳

繆瑜

李壁

董居誼

盛璲

李泳

王亙

韓彥古

黃敏徳

程九萬

葛郛

杜旟

劉孝韙

吳億

錢聞詩

錢聞禮

章甫

林升

兪國寶

許尙

陳善

童敏徳

許玠

吳琚

劉光祖

龔準

任璡

何坦

吳有定

葉時

傅子平

卷五十七

張栻

劉芮

薛季宣

王彥和

遊次公

潘畤

張鎡

曾覿

龍大淵

彭九萬

楊炎正

龐謙孺

時瀾

王子俊

來梓

沈約之

施士衡

姜特立

方孝能

張履信

徐逸

蔡開

李安期

盧蹈

應廓

王佐才

陳國材

周郔

邵經國

傅大詢

劉鄂

楊輔世

遊開

丁世昌

聞人滋

王用亨

卷五十八

劉宰

張嗣古

聶子述

李

詹義

詹羲

滕岑

鄭興裔

董道輔

張沄

歐陽謙之

韓梴

韓松

陸淞

陳亮

崔與之

孫伯溫

馮多福

喬行簡

程珌

許景迃

周燀

尹徳鄰

周震

馮椅

兪灝

孫惟信

劉過

朱晞顏

鄒應龍

林士表

陳伯震

鄧伯秀

朱縉

陳瑄

羅椿

林亦之

曾從龍

魏了翁

盧祖臯

周師成

敖陶孫

蘇大璋

眞徳秀

易祓

葉秀發

吳丰

兪成

黃元夫

王廉淸

王明淸

葉樾

孔夢斗

倪垕

薛寘

卷五十九

鄭棫

林防

呂祖儉

呂祖異

張震

錢鍪

趙蕃

韓防

余儔

範模

姜夔

蘇石

葛天民

周文璞

潘檉

沈繼祖

王遂

曹豳

劉鎭

鄭鄖夢

龔頤正

張逹明

朱軧

卷六十

黃順之

李宗勉

危和

陳垓

華嶽

呂聲之

嚴大猷

王翥

方信孺

遊九言

遊儀

遊僩

趙廱

髙孝璹

李丙

髙翥

李熙輔

李迎

朱鼐

陳炳

柯夢得

吳伯凱

鮑壄

李叔達

馬並

金嘉謨

蔣廷玉

霍洞

朱訔

張徳象

惠端方

張道元

費震

金遁初

朱渙

項詵

李淸叟

蔡宰

李謙

郭從範

歐陽光祖

趙民則

潘葛民

江朝宗

黃復之

楊冠

李大方

鄭天錫

卷六十一

鄭性之

章樵

諸葛興

杜範

薛師點

洪咨夔

吳泳

沈大椿

胡榘

呂午

徐文卿

周端朝

程公許

黃子信

周假庵

袁甫

徐淸叟

陳耆卿

王伯大

郭磊卿

李劉

項容孫

吳昌裔

吳淵

吳潛

汪立中

丘嶽

陳塤

王邁

羅必元

卷六十二

李元白

陸徳輿

鄭淸之

姚鏞

趙東野

王埜

李伸之

蔣重珍

徐鹿卿

章鑑

牟子才

趙以夫

戴栩

李義山

幸元龍

陸垕

畱碩

錢厚

崔起之

史彌寧

史彌鞏

史安之

李訦

楊長孺

吳晦之

彭仲衡

胡偉

汪莘

詹初

畱元剛

王益祥

陳宓

張潞

陳壎

曾槃

吳機

卷六十三

黃榦

陳淳

輔廣

蔡元定

蔡淵

蔡沈

章才邵

劉子寰

劉炎

楊與立

林用中

方士繇

章康

程先

程永奇

劉淮

劉仙倫

劉植

劉翰

劉應時

李翔髙

劉學箕

武衍

戴敏

桑世昌

王大受

徐照

徐璣

翁捲

戴復古

馮取洽

劉正之

上官良史

蘇泂

嚴羽

嚴仁

嚴參

嚴肅

羅之紀

蕭彥毓

吳錡

胡時可

彭止

左次魏

史文卿

黃洪

余良弼

卷六十四

丁黼

陳起

鄭斯立

翁定

胡炎

李昴英

洪夢炎

徐經孫

吳子良

馬光祖

翁甫

程元鳳

李曾伯

厲文翁

嶽珂

董太初

顏頤仲

祝穆

楊棟

蔡抗

陳松龍

曾原一

鄭防

陳夢庚

徐元

孫子秀

朱繼芳

薛師傅

兪桂

方嶽

陸壡

湯巾

張輯

蕭崱

章謙亨

安如山

黎宙

卷六十五

陳均

杜旃

杜斿

遊九功

李伯玉

潘牥

林希逸

曾三異

陳容

張道洽

李山節

陳振孫

朱復之

周弼

陳瀧

樓扶

張端義

盧方春

錢時

賈似道

朱南

錢黙

錢槱

蔡公亮

翁逢龍

杜耒

趙範

趙葵

林興宗

葉夢鼎

許棐

黃簡

柴望

戴昺

髙子鳳

卷六十六

徐儼夫

王應麟

錢端琮

馮去非

曾谹

董史

兪文豹

王平子

盧鉞

陳合

汪立信

葉隆禮

馬廷鸞

程瑞

陳鑑之

湯漢

黃防

常楙

劉克莊

劉克遜

劉黻

方嶽

方逢辰

袁立儒

楊伯巖

施淸臣

王同祖

陳允平

鄭霖

王學可

李彭老

程洙

曾淵子

陳必復

蕭立之

陳

王時彥

朱渙

姚勉

時少章

孫炳炎

林泳

郭燻

章雪崖

卷六十七

危昭徳

王翔龍

樂雷發

嚴椿齡

王洧

文天祥

羅椅

吳琳

唐天麟

陳著

陸夢發

薛嵎

陸秀夫

謝枋得

柴隨亨

舒嶽祥

唐元齡

潘希白

史季溫

朱

侯畐

曾極

卷六十八

吳大有

陳仁玉

陳宜中

丁開【張中行】

呂人龍

方逢振

徐天祐

宗必經

家坤翁

陳郁

劉辰翁

錢舜選

韋居安

淩萬頃

錢選

何基

李芾

江萬里

章鑑

許月卿

丁石

卷六十九

歐良

黃升

吳汝式

李顯卿

陳天錫

劉祖尹

劉仕龍

曹旣明

吳珩

黃文雷

胡仲參

陳伯山

程以南

杜東

何宋英

薛師魯

陳兪

潘中父

李時

吳季先

陳亦梅

聞人祥正

黃祖潤

黃鑄

趙愚齋

陳琰

郭君舉

龔桂馨

金子潛

王月浦

程元嶽

薛師古

李炎子

徐寶之

黃大受

葛起耕

陳子予

薛泳

馬宋英

楊潛

黃宜山

李仁本

陳元鑑

沈說

魯應龍

李堅

邵梅溪

卷七十

謝耘

吳浚

張濡

韓準

陳叔堅

葉善夫

仇從簡

周彥夫

黃文度

劉淸軒

薛琦

李檝

王輝

史繩祖

周伯仁

易寓言

曾蘭墅

李軏

王公煒

葉豈潛

黃登

黃師參

潘亥

葉茵

潘鄭臺

周吟軒

李濤

黃深源

周承勛

鄧林

鄭爚

王黙

張仲節

吳鋼

姜補之

方菊田

全大用

姚顯

徐玨

蕭汛之

徐介軒

謝幼謙

郭忠謨

黃今是

吳陵

甘邦俊

任拙齋

吳明老

陳疇

謝堯仁

徐安國

王堅

孫抗

鄭夢周

李春伯

卷七十一

葉紹翁

黃榮仲

王君良

劉翼

周端臣

施文焴

鄧夢

張榘

徐獻可

聞九成

徐千里

饒良輔

朱承祖

鄭雲林

範仁仲

蔣夢炎

馬知節

阮南溪

呂防

王安之

張異

賈仲穎

葛逸

富嚴

謝子才

宋自適

路徳章

王顯世

尢煓

諭汝楫

丁木

葉元素

吳吉甫

李杜

髙鵬飛

李龏

盧梅坡

季履道

葉杲

方景絢

何洪

車瑾

朱輔

卷七十二

張堯同

梁佐

毛珝

黃伯厚

範大中

劉瀾

李億

劉允升

易元矩

何應龍

蔡槃

羅竹谷

羅大經

吳規父

劉汝進

呂炎

車若水

陳嘉言

羅與之

陳東之

吳濟

劉蕭仲

丁先民

張簡

吳震齋

馬樗山

王琮

李景文

陳以莊

吳惟信

翁元龍

葉維瞻

徐存

馮輗

劉元茂

陳潤道

施樞

龔炳

鄒登龍

余觀復

左瀛

胡子期

李景雷

卷七十三

王栢

王仁

饒魯

陳藻

林尙仁

嚴粲

陳景沂

林洪

陳昉

洪燾

張蘊

劉霆午

張弋

蕭泰來

黃靜齋

張至龍

吳公敏

姚寅

劉文晦

利登

張澮川

馬子嚴

宋伯仁

魏慶之

張廣漢

徐集孫

徐用亨

劉遂初

沈中行

劉應子

卷七十四

吳防

黃君瑞

儲泳

潘嶼

顏員嶠

楊巽齋

蔣梅邊

湛道山

朱正中

徐橘隱

虞詔

周登

陳熙

江奎

鐘穎

翁元廣

林逋山

程鏜

彭昌詩

徐覲

丁南

陳葺芷

程登庸

胡平仲

黃初庵

董將

黃極

林季謙

林稹

林逢子

上官辰

趙戣

趙克非

兪煜

倪龍輔

陳月潭

雷震

洪漸

施眞卿

鐘訧

林楚良

陳庚生

程嘉量

髙彥竹

卷七十五

文及翁

陳存

曹元發

曹邍

何夢桂

黃公紹

史蒙卿

史唐卿

汪宗臣

範師孔

鮑壽孫

陳文龍

李瓘

童潮

汪薦

胡次焱

梁棟

莫侖

張鎭孫

林一龍

厲元吉

趙溍

林景怡

林景熙

邵桂子

孫銳

龔潗

卷七十六

馮坦

劉應鳳

龔孟夔

李謹思

董師謙

兪徳鄰

宋慶之

吳錫疇

汪若楫

尢冰寮

宋自遜

阮秀實

鄧克中

歐陽慶甫

牟巘

家鉉翁

李玨

陳世崇

呂三餘

栁桂孫

劉彥朝

張彞

吳石翁

杜汝能

黃力敍

黃鵬飛

虞徳觀

卷七十七

曹棐

李敷

李邦美

趙萬年

王執禮

周芝田

盛雪巢

陳柏

趙聞禮

張樞

林次麟

樓楚材

張偉

李介山

兪琰

鄭震

王夢應

陳觀

熊鉌

曾子良

吳龍翰

汪涯

髙晞逺

曹良史

錢穎

家之巽

劉敏求

劉光

韋奇

兪演

徐子美

兪君錫

江石卿

汪崇亮

方至

曾澈

孫璉

薛美

許庚

黃瀠

戚明瑞

王儀

李商

王庭

卷七十八

蔣捷

王易簡

錢大椿

盧玨

眞山民

吳仲軒

汪元量

李吟山

吳仁傑

遊古意

葉愛梅

毛靜可

魏天應

蔡正孫

陳達翁

王濟淵

謝鑰

謝翺

方鳳

吳思齊

詹本

皇甫明子

鮑輗

崔璆

魚潛

柯芝

柯茂謙

師嚴

邵定

卷七十九

張琰

熊與龢

晏乂

楊應登

楊雯

趙夘發

唐玨

王英孫

陳觀國

柴元彪

黃庚

顧逢

林同

陳巖

馬南寶

王奕

何行

吳倧

江凱

汪炎昶

黃誠性

葉林

鄧剡

甘泳

林昉

羅公升

卷八十

鄭思肖

龔開

張逢原

王鎡

萬嚞

杜濬之

錢仲鼎

胡一桂

陳普

蘇壽元

韓性同

孫嵩

孫巖

滕塛

張炎

潘文虎

陳森

陳深

劉鑑

葛慶龍

於石

方夔

金應桂

潘喆

汪楚狂

王沂孫

周宻

呂同老

鄭斗煥

卷八十一

鄧牧

湯仲友

趙棠

李坦之

呂徽之

劉彥章

胡貫齋

洪平齋

趙澗邊

翁森

陸正

潘音

淩嵒

汪斗建

黃超然

陳古遇

連文鳳

馮澄

梁相

劉應

魏新之

楊本然

陳堯道

全璧

呂文老

方徳麟

劉汝鈞

何鳴鳳

翁合老

林子明

劉蒙山

周陳

姚潼翔

髙鎔

吳防

吳南

黃景昌

姜霖

東必魯

方子靜

朱孟翁

陳舜道

劉時可

許元發

洪貴叔

徐端甫

朱釋老

李萼

陳公凱

兪自得

王進之

陳希聲

戴東老

陳文增

鄭協

徐直方

何新之

王仲素

何天定

王曼之

範協

吳子文

韓竹坡

唐涇

彭秋宇

劉麟瑞

卷八十二

無時代上

蘇元鼎

石郊

劉師邵

葉簵

黃唐

史蘊

魏宗

路忱

況志寧

謝孚

張惟中

廖衡

艾申

徐噩

呂江

單鍚

賈成之

夏之中

栁驥

範西堂

陸煥

祝鑄

朱應龍

胡梅所

程驤

衡泌

潘景良

楊旻

徐文瀾

侯丹

林東

陳掞

藍元威

司馬允中

慕容百才

袁植

陳願

劉琰

王曄

何昌弼

林衢

何千里

馬世珍

張理

董曇

劉侃

卷八十三

無時代下

陶崇

朱子恭

裴迪

黃軫

鄭國華【何志熙】

鄧諫從

鄧宗度

潘朝英

汪士深

霍權

周光嶽

樊圃

吳致堯

饒南彊

徐師仁

吳宣徳

孫文叔

徐蘭臯

吳師正

文天祐

甄圭

孫邁

張天啟

楊詢

朱嚴伯

王申

蕭磬

張仁

蘇莊

趙曾頀

張國衡

趙淸源

王淸叔

陳睍

唐公佐

陳蹇叔

方九功

章詡

趙仲藏

汪起莘

趙璩

程炎

朱升之

範良龔

呂紘

蔡中道

黃彥輝

楊養晦

劉說道

卷八十四

宮掖

花蘂夫人

張夫人

楊妹子

王淸惠

陳眞淑

黃慧眞

何鳳儀

周靜眞

葉靜慧

孔淸眞

鄭惠眞

方妙靜

翁懿淑

章妙懿

蔣懿順

林順徳

袁正淑

朱氏

卷八十五

宗室

令畤

令鑠

令衿

子覺

子櫟

伯琳

伯晟

師

師俠

師恕

師秀

希逢

希淦

希防

希邁

希【混】

與【防訔】

與【杼】

與滂

與東

孟堅

孟淳

士掞

不【敏譾】

善【應贛】

善【堅沛】

善倫

善扛

善防

善璙

汝愚

汝談

汝諿

汝鐩

汝湜

汝讜

汝回

汝迕

汝旗

汝鎣

汝楳

汝鋌

汝鐺

汝唫

崇滋

崇嶓

崇

崇鉘

崇皦

崇森

崇纘

必

必範

必拆

必橦

必漣

防之

公碩

彥端

彥假

防夫

立夫

潛夫

庚夫

宻夫

瑻夫

時伐

時瓈

時儋

時煥

若槸

卷八十六

降王

錢俶

李煜

李從善

李從謙

孟昶

卷八十七

閨媛

楊朴妻

蒨桃

劉元載妻

詹光茂妻

趙晟母

劉希孟

許氏

徐氏

錢氏

王氏

李氏

王氏

李樗大夫妻

王氏

李珦

魏夫人

女郎曹希蘊

賀方回姝

丁渥妻

徐帥屬內子

陳氏

謝氏

髙氏

盧氏

葉桂女

李氏女

鮑娘

曁氏女

王氏

張氏

王氏

陳氏

丘氏

周仲美

郭暉妻

秦少遊女

李淸照

楊氏

陸放翁妾

文婉

呂氏

韓玉父

何師韞

汪氏

朱淑眞

劉彤

陳氏

黃淑

連倩女

華春娘

黃氏

謝慧卿

王瓊奴

林杜娘

朱逸仙

金麗卿

賈蓬萊

鄧氏

來氏

女郎張惠卿

毛友龍妻

沈淸友

於本大妻

楊氏婦

兪氏

宋氏

趙葵姬

韓希孟

節婦王氏

盧氏

杜氏婦

英州司寇女

上庠士人妻

太學生妻

浣花女

無名女子

崖州女子

無名女子

無名婦人

鄱陽婦人

卷八十八

宦官

張繼常

裴愈

裴湘

岑宗旦

王紳

卷八十九

外臣

張元

劉三嘏

韓璘

卷九十

道流

鐘離權

呂嵒

呂仙牧童

許堅

張虛白

石仲元

沈廷瑞

張無夢

劉遁

許昌齡

申徒有涯

劉元英

羅道成

黃希旦

歸眞子

陳景元

李陶眞

周貫

郭行

邢仙老

髙坦

李斯立

黃知微

王文卿

劉跛子

李伯祥

三朶花

徐守信

陳應祥

劉卞功

張景端

張繼先

曹道衝

王介

皇甫介

黎師俁

遊道士

葛道人

木廣漠

羅浮黃野人裴

道人盛

曠陳

田夫金

梁之黃

居萬楊

介如章

至謙陳

良孫許

翁翁王

思明吳

洞明龔

文煥貝

守一朱

眞靜龔

大明徐

仲淵舒

道紀趙

元淸陳

孟陽葛

長庚

黃春伯

夏元鼎

楊至質

李徳眞

王克功

董嗣杲

聶碧牕

褚伯秀

善棊道人

無名道人

無名道人

吳山道人

羅浮山中客

無名髯仙

洛浦道士

卷九十一

釋子上

幹康

延壽

永牙

正緣

仲休

贊寧

福全

法常

定諸

希晝

保暹

文兆

行肇

簡長

惟鳳

惠崇

宇昭

懷古

淸豁

守端

遇賢

徳聰

智圓

遵式

用晦【王衢李識】悟

淸

印粲

文喜

守恭

智仁

晦幾

鑑微

休復

尙能

遇臻

子熙

用文

居昱

照寂

士可

法泉

文瑩

秀登

祕演

重顯

允堪

契嵩

曇穎

惠璉

惟晤

有需

防元

法輝

懷璉

擇璘

無夢

善暹

寶黁

惟政

則之

繼儒

思雅

惠渙

靈澄

顯忠

淸晦

祖心

元淨

文彧

惠隆

宗美

維琳

省回

重喜

曇秀

靚禪師

日益

可遵

道潛

仲殊

愼長老

淸順

守詮

先覺

思聰

南越

楚巒

嬾云

道英

文政

用孫

云知

卷九十二

釋子中

景淳

元照

克文

僧孚

惟一

了元

奉忠

淸外

繼興

遇昌

法平

慶老

淨端

有朋

善權

祖可

如璧

如琳

惠嚴

法具

曇瑩

希雅

士珪

蘊常

徳葵

善勤

惠日

懷志

智孜

法秀

普首座

懷淸

圓禪師

正勤

靈源

懷悟

昭符

義了

正宗

泉禪師

信禪師

知和

顯萬

圓璣

惠洪

惠津

梵崇

衝邈

文坦

文興

如禪師

宗振

克勤

顯彬

僧印

如庵主

小南禪師

思淨

懷深

慧梵

天目僧

村寺僧

朱池寺僧

蜀僧

湘僧

卷九十三

釋子下

宗杲

曉瑩

有規

僧空

守璋

天石

道全

道舉

普聞

紹隆

徳止

若芬

淳藏主

惟嶽

仲皎

晞顏

肱禪師

志南

可觀

志芝

北野

志文

本正

寶印

惟茂

彥彊

義傳

剎書記

惟謹

道謙

善建

惠明

永頤

道濟

無本

惠嵩

蓬萊圓禪師

正覺

覺先

石林

寶曇

及甫

元昉

善珍

僧儀

道諫

紹嵩

居簡

淨照

道衝

元肇

僧輝

僧鑑

法照

斯植

可齋

道璨

僧愚

法成

僧璉

止翁

雲峯徳師

祖欽

必萬

文頠

自彰

淨珪

昭緝

宗瑩

淸壹

瑩徹

本粹

自南

徳丰

希坦

炳同

子溫

了慧

僧朋

吳僧

薦福寺僧

福州僧

蜀僧

卷九十四

女冠尼

何仙姑

曹仙姑

李少云

無著

正覺

卷九十五

屬國髙麗國王王徽

韓繳如

朴寅亮

魏繼延

朴景綽

李資諒

無名子

卷九十六

無名子

南鄭殿丞

太學生

李善寧子

蜀州錄事參軍

楊黎州

陳彭年甥

錢唐尉

幕僚

髙士

江上漁父

葛通議

李殿丞

曹南院幕客

蓮池生

縣尉

洪浩父

陜府知縣

楊尙書

王晉卿客

太學生

鄭州書生

成郎中

賈舍人

範姓

劉君

沈某

余知閣

東都故老

錢唐士人

太學士人

錢唐軍人

左君

淳熙太學生

洞庭漁父

常省元

化州郡守

髙安太守

開禧朝士

開禧宗子

開禧牧童

韓院判

齋捨生

嘉定太學生

邦俊

適安散人

名山樵子

太學生

槱

太學蘊道齋生

朝士

川官

北來人

太學生

仙村人

東湖散人

感興吟

九仙人

桑柘區

栁州

艸堂後人

君瑞

靑山白雲人

番陽布衣

瀟湘漁父

閩淸野人

無名子【一百一人】

卷九十七

妓女

單氏

溫琬

周韶

胡楚

龍靚

周氏

胡文媛

楚娘

盈盈

謝金蓮

梁意娘

蘇小娟

襄陽妓

老妓

臨川妓

卷九十八

卟仙女仙

欽宗皇帝

馬巫父

三茅眞人

鄭文選

張君有

方武裘

王大圭

卟仙

吉州紫姑

鄧氏紫姑

斜橋紫姑

紫姑神

周瑤英

無名女仙

卷九十九

神物怪

福州社神

金華神

謝中捨

無名神

淮漘龍女

散花天女

夢中宮女

西華寶懿夫人

燕華君

湘妃

玉源靈源桃源三夫人

石恪

盧多遜

晁簡

韶州西軒

夢中少年

聶昌

趙汝言

史彌逺

統制吳源

巴峽

東平

周公埠

樊若水女

李季萼

栁氏

李媛

宮人玉眞

喬氏望仙

宮人衛芳華

寶應女

碧瀾堂女

蜀雙竹齋女

城西蘭若女

燈檠怪

畫上麗人

蔡京鶉怪

卷一百

謠諺雜語謠諺雜語共一百四十五首

【臣】等謹案宋詩紀事一百卷

國朝厲鶚撰鶚有遼史拾遺已著錄昔唐孟棨作本事詩所錄篇章咸有故實後劉攽呂居仁等諸詩話或僅載軼事而不必皆詩計敏夫唐詩紀事或附錄供詩而不必有事揆以體例均嫌名實相乖然猶偶爾泛登不爲定式鶚此書裒輯詩話亦以紀事爲名而多收無事之詩全如總集旁渉無詩之事竟類說家未免失於斷限又采摭旣繁抵牾不免如四卷趙復送晏集賢南歸詩隔三卷而重出七十二卷李玨題湖山類稿絕句隔兩卷而重出九十一卷僧惠渙送王山人歸隱詩隔一卷而重出二卷楊徽之寒食詩二句至隔半頁而重出他如西昆體江西派旣已別編月泉吟社乃分析於各卷而不攺其前題字以致八十一卷之姚潼翔於周暕送僧歸蜀詩後標前題字八十五卷之趙必範於趙必象避地惠陽詩後標前題字皆不免於粗疏又三十三卷載陳師道而三十四卷又出一潁州教授陳復常竟未一檢後山集及東坡集訂復字爲履字之訛四十七卷載鄭伯熊三十一卷已先出一鄭景望竟未一檢止齋集證景望卽伯熊之字五十九卷據齊東野語載曹豳竿伎詩作刺趙南仲九十六卷又載作無名子刺賈似道八十四卷花蕊夫人奉詔詩不以勾延慶錦裏耆舊傳互勘八十六卷李煜歸宋渡江詩不以馬令南唐書防證八十七卷永安馹題柱詩不引後山集本序而稱名媛璣囊又華春娘寄外詩不知爲唐薛濤十離之一陸放翁妾詩不知爲劍南集七律之半皆失於考證然全書网羅賅備自序稱閱書三千八百一十二家今江南浙江所采遺書中經其簽題自某處鈔至某處以及經其防勘題識者往往而是則其用力亦云勤矣考有宋一代之詩話者終以是書爲淵海非胡仔諸家所能比較短長也乾隆四十四年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

宋詩紀事原序

宋承五季衰敝後大興文敎雅道克振其詩與唐在合離閒而詩人之盛視唐且過之前明諸公剽擬唐人太甚凡遇宋人集槪置不問迄今流傳者僅數百家卽名公鉅手亦多散逸無存江湖林藪之士誰復發其幽光者良可嘆也予自乙巳後薄遊防溝嘗與汪君祓江欲效計有功搜括而甄錄之防祓江以事罷去遂中輟幸馬君嶰谷半槎兄弟相與商以爲宋人詩考訂尙有未當如胡元任不知鄭文寶仲賢爲一人注蘇詩者不知歐陽辟非文忠之族方萬里不知薛道祖非昻之子以至阮閎休所紀三李定王伯厚所紀兩曹輔之類非博稽深訂烏能集事因訪求積捲兼之閱市借人歷二十年之久披覽旣多頗加汰擇計所抄撮凡三千八百一十二家略具出處大槪綴以評論本事咸著於編其於有宋知人論世之學不爲無小補矣部帙旣繁恐歸覆瓿念與二君用力之勤不忍棄去暇日釐爲百卷目曰宋詩紀事鏤板而傳之庶幾後之君子有以益我紕漏云時

乾隆十一年嵗在柔兆攝提格陽月望樊榭厲鶚太鴻序

欽定四庫全書

宋詩紀事卷一

錢塘厲鶚撰

太祖皇帝

帝諱匡姓趙氏涿郡人仕周爲殿前都防檢檢校太尉恭帝七年禪位於帝建元建隆幹徳開寶在位十七年諡曰英武聖文神徳皇帝廟號太祖葬永昌陵大中祥符元年加上尊諡曰啟運立極英武睿文神徳聖功至明大孝皇帝

詠初日

太陽初出光赫赫千山萬山如火發一輪頃刻上天衢逐退羣星與殘月

【庚溪詩話上微時客有詠初日詩者語𨿽工而意則淺陋上所不喜其人請上詠之卽應聲云云蓋本朝以火徳王天下及上登極僭竊之國以次削平混一之志先形於言規模宏逺矣】

句

未離海底千山墨才到天中萬國明

【後山詩話王師圍金陵唐使徐鉉來鉉伐其能欲以口舌解圍謂太祖不文盛稱其主博學多藝冇聖人之能使誦其詩曰秋月之篇天下傳誦之其句云云太祖大笑曰寒士語耳吾不道也鉉內不服謂大言無實可窮也以請殿上驚懼相目太祖曰微時自秦中歸道華下醉臥田閒覺而月出有句云云鉉大驚殿上稱壽】

太宗皇帝

帝諱炅初名匡乂攺賜光義卽位之二年攺今諱太祖同母弟建元太平興國雍熙端拱淳化至道在位二十二年諡曰神功聖徳文武皇帝廟號太宗葬永熙陵有禦制集

【石林燕語太宗當天下無事畱意藝文而琴棊亦皆造極品時從臣應制賦詩皆用險韻往往不能成篇而賜兩制棊勢亦多莫究所以故不得已則相率上表乞免和訴不曉而已王元之嘗有詩云分題宣險韻翻勢得仙棊又云恨無才應副空有表防祈蓋當時事也玉海祥符五年八月丁巳龍圖閣學士陳彭年表上奉詔編錄太宗禦集四十卷君臣賡載集三十卷朱邸集十卷文明政化十卷祕藏銓十卷蓮花偈逍遙詠金剛經疏禪樞要緣識至理篇回文詩心輪圖共五十五卷九弦琴譜二十卷五弦阮譜十七卷棋勢圖譜各一卷詔奉安於太淸樓資政殿崇文院祕閣西京三館各一本禦撰文字總十八部合二百四十卷十一月丙辰出新編太宗禦制文集及禦書法帖目一卷凡十五部總三百三十六卷以示輔臣曰先帝嗜學實由天縱屬思援翰必極精妙朕孜孜尋訪文詞筆札殆無遺逸】

賜陳摶

曾向前朝號白雲後來消息杳無聞如今若肯隨徴召總把三峯乞與君

【澠水燕談陳摶周世宗常召見賜號白雲先生太平興國初召赴闕太宗賜禦詩先生服華陽巾艸履垂縚以賔禮見賜坐上方欲徵河東先生諫止防軍已興令寢禦園百餘日方起兵還果無功恩禮特異賜號希夷】

太平興國七年季冬大雪賜學士

輕輕相亞凝如酥宮樹花裝萬萬株今賜酒卿時一盞玉堂閒話道情無【孔平仲談苑】

句

鑾輿臨紫塞朔野凍雲飛【北徵途中禦制皇朝類苑】珍重老臣純不已我慙寡昧繼三皇

【庚溪詩話宰相李昉罷政家居每宴必宣赴坐昉獻詩曰微臣自媿頭如雪也向鈞天侍玉皇上俯和云云時皆榮之】

欲餌金鉤殊未達磻溪須問釣魚人

【庚溪詩話呂端參知政事上一日幸後苑釣魚賜之詩云云端賡以進曰愚臣鉤直難堪用宜問濠梁結网人旣而端遂拜相】

眞宗皇帝

帝諱恆太宗第三子建元咸平景徳大中祥符天禧幹興在位二十六年葬永定陵諡曰文明武定章聖元孝皇帝廟號眞宗慶曆七年加諡膺符稽古神功讓徳文明武定章聖元孝皇帝有禦制集

【庚溪詩話眞宗皇帝聽斷之暇惟務觀書每觀一書畢卽有篇詠命近臣賡和可謂好文之主也玉海天禧四年十一月壬戌詔丁謂等作天章閣奉安禦集五年三月戊戌閣成庚子令具兩街僧道威儀敎坊作樂奉禦集禦書自玉淸昭應宮安於天章閣羣臣稱賀賜宴時輔臣編禦集爲三百卷頌銘碑文十八卷贊八卷詩三十七卷賜中宮詩七卷賜太子歌詩箴述五卷龍圖閣歌詩四卷水殿詩一卷淸景殿詩二卷西園詩三卷三敎詩九卷讀經史詩四卷維城集三卷奉道詩十卷嵗時新詠十卷樂章一卷樂府集並新詞五卷論述十卷序八卷箴七條各一卷記六卷又三卷又一卷書十卷正說十卷承華要略二十卷靜居集三卷玉宸集五卷法音前集七卷春秋要言五卷試進士題一卷宻表宻詞六十九卷玉京集二十卷至道元年訖大中祥符聖政紀凡一百五十卷並鏤版又以禦書石本爲九十編命中使岑守素主其事至是畢功焉】

賜楊億判祕監

瑣闥往年司制誥共嘉藻思類相如蓬山今日詮墳史還仰多聞過仲舒報政列城歸覲後疏恩髙閣拜官初諸生濟濟彌瞻望鉛槧諮詢辧魯魚【石林燕語】

賜神童蔡伯俙

七閩山水多才俊三嵗奇童出盛時家世應傳淸白訓嬰兒自得老成姿初當移步來朝謁方及能言便誦詩更勵孜孜圖進益靑雲千里看前期

【揮麈後錄伯俙字景蕃與晏元獻俱五六嵗以神童侍仁宗於東宮元獻自初梗介蔡最柔媚每太子過門闌髙者蔡伏地令太子履其背而登旣踐阼元獻被知遇至宰相蔡竟不大用以舊恩常領郡頗不循法令或被劾取旨上識其姓名必曰藩邸舊臣且令轉官凡更四朝元符初致仕已八十嵗矣監司薦之乞落致仕與宮祠其辭略云蔡伯俙年八十嵗食祿七十五年餘謂人生名位固可得防得綿長如此者】

賜蘇州節度使丁謂【並序】

卿黃閣同寅實彰於盡瘁碧幢臨鎭方厲於報功言當入謝之辰特賜褒賢之作今成七言四韻詩一首賜新授蘇州節度使丁謂依韻和進

懿辭碩畫播朝中造膝詢謀禮遇丰文石延登彰順美髙才前導表疇庸書生仗鉞今尢貴舊裏分符古防逢晝錦買臣安敢比黃樞早日接從容

又賜丁謂【並序】

卿名藩出蒞𨿽極於倚毗文陛言辭良多於眷注特示寵行之什用增方面之榮今成五言十韻詩一首賜蘇州節度使丁謂依韻和進

踐歷功皆著諮詢務必成懿才符曩彥佳器貫時英俾展經綸業旋陞輔弼榮嘉亨忻盛遇盡瘁罄純誠均逸明恩洽酬勞茂典行白麻三殿曉紅斾九衢平𨿽輟凝嚴任尢增倚注情擁旄辭帝闕頓轡望都城風景髙秋月煙波幾捨程想卿懷感意常是夢神京【以上吳郡誌】天禧三年賜尙書左僕射兼中書門下平章事王欽若除太子太保判杭州十韻

早自外朝登近侍克符昌運振嘉名一參黃閣推良畫再陟鴻樞顯至榮該博古今常獻納勤勞夙夜每專精石渠撰述多文備日觀封崇大禮成宰府調元心匪懈眞宮兼職望彌淸龍樓進秩恩尢異熊軾爲藩任不輕二浙奧區期惠化三吳佳致悅髙情重重山水舟中見處處壺漿陌上迎旣肅邇遐安外域更分宵旰撫黎氓予衷側席方毗倚佇有甘棠播頌聲【乾道臨安志】賜知貢舉學士晁迥【大中祥符五年正月癸酉】

盛時選士貢闈開罄宇聞風獻藝來必以權衡求實效勿令蓬蓽有遺才【金坡遺事】

海棠

春律行將半繁枝忽競芳霏霏含宿霧灼灼艷朝陽戲蝶棲輕蘂遊蜂逐逺香物華畱賦詠非獨務雕章【海棠譜】

仁宗皇帝

帝諱貞初名受益眞宗第六子建元天聖明道景祐康定寶元慶曆皇祐至和嘉祐在位四十二年諡曰神文聖武明孝皇帝葬永昭陵有禦制集

【玉海治平元年五月丁未命天章閣待制呂公著修起居注邵必編集仁宗禦制二年十月甲寅編成一百卷以進詔藏於寶文閣英宗制序曰敍禋祀饗升歌樂章藏於有司薦於郊廟者多矣而登臨遊賞之適割鮮獻獲之樂前世所誇者未始一及焉萬幾之暇泊然凝神不見所好惟躬閱寶訓陳經邇英究鐘律之本元訓師兵之武略披圖以監古銘物以自戒從事於淸閒宴息之餘者不過此類嗚呼大禹之勤儉也永惟聖作鏤之玉版藏之金匱以垂無窮俾知我聖考之所以爲仁者自勤儉始】

幸後苑召宰執侍從臺諫館閣以下賞花釣魚中觴賦詩

晴旭暉暉苑籞開氤氳花气好風來遊絲罥絮縈行仗墮蘂飄香入酒杯魚躍紋波時潑剌鸎流深樹久徘徊靑春朝野方無事故許歡遊近侍陪

【閒居詩話章聖朝春月多召兩府兩制三館於後苑賞花釣魚賦詩自元昊背叛西陲用兵廢缺甚久嘉祐末仁宗修故事韓魏公和禦制詩卒章云曾參二十年前防今備臺司得再陪時內侍都知任守忠以滑稽侍上從容曰韓琦譏陛下仁宗愕然問故守忠曰譏陛下游宴太頻仁宗爲之笑蘇魏公語錄仁宗賞花釣魚賜宴詩執政諸公曁禁從館閣皆屬和而徘徊二字無他義諸公進和篇皆押徘徊再坐敎坊雜戲爲數人尋訪稅第至一宅入觀之至前堂之後問所以曰徘徊又至後堂東西序亦問之皆曰徘徊也一人笑曰可則可矣徘徊太多】

賜梅摯知杭州

地有吳山美東南第一州剖符宣政化持橐輟才流暫出論思列遙分旰昃憂循良勤撫俗來暮聽歌謳【庚溪詩話嘉祐初龍圖閣學士尙書吏部郎中梅摯公儀出守杭州上特制詩以寵賜之梅旣到杭欲侈上賜遂建堂吳山上名曰有美歐陽修爲記】

句

寒儒逢景運報國合如何

【庚溪詩話仁宗皇帝景祐元年聞喜宴賜進士詩末句云云言宏大而有激勵眞詔旨也】

恩袍艸色動仙籍桂香浮

【庚溪詩話瓊管夷人有持錦臂韝鬻於市者其上織成詩一聮云云乃景祐五年賜進士詩也山東李廷臣以千金易之作小屏幾硯閒見之者莫不攺容瞻敬】

神宗皇帝

帝諱頊英宗長子建元熙寧元丰在位十八年諡曰英文烈武聖孝皇帝廟號神宗葬永裕陵有禦制集

秦國大長公主挽詞二首

曉發城西道靈車望更遙春風空魯館明月斷秦簫塵入羅衣暗香隨玉篆銷芳魂飛北渚那復可爲招慶自天源發恩從國愛申歌鐘𨿽在館桃李不成春水折空還沁樓髙已隔秦區區防稽市無復獻珠人【冷齋夜話元丰初魏泰載之於詩話中𨿽黃竹大風之詞莫可擬其髣髴噫豈特前代帝王蓋古今詞章之工者無此作也】

徽宗皇帝

帝諱佶神宗第十一子建元建中靖國崇寧大觀政和重和宣和宣和七年內禪皇太子尊帝爲教主道君太上皇帝靖康二年北狩紹興五年崩於五國城七年凶問至江南遙上尊諡曰聖文仁徳顯孝皇帝廟號徽宗十二年梓宮還臨安權櫕永祐陵十三年加上尊號曰體神合道駿烈遜功聖文仁徳憲慈顯孝皇帝有崇觀宸奎集禦制集【避暑錄話政和間大臣有不能爲詩者因建言詩爲元祐學術不可行何丞相伯通適領修敕令因爲科云諸士庶傳習詩賦者杖一百是嵗冬初雪太上皇甚喜吳門下居厚作詩三篇以獻謂之口號上和賜之自是聖作時出訖不能禁詩遂盛行於宣和之末】

巳亥十一月十三日南郊祭天齋宮卽事賜太師

報本精禋自國南先期淸廟防齋嚴層霄初擴同雲霽暖吹俄回海日暹十萬軍容冰作陣九街鴛瓦玉爲檐肅雍顯相同元老行慶均釐四海霑

淸廟齋幄嘗有詩賜太師巳曾和進禋祀禮成以目擊之事依前韻再進今亦用元韻復賜太師非特以此相困蓋淸時君臣賡載亦一時盛事耳

靈鼓黃麾道指南紫壇蒼璧示凝嚴聨翩玉羽層霄下烜赫神光愛景暹爲喜鸞輿回鳯闕故畱芝蓋出虯檐禮天要作斯民福解雨今當萬國霑

太師以被賜暹字韻詩前後凡三次進和蓋欲示其韻愈嚴而愈工耳復以前韻又賜太師

天位迎陽轉斗南千官山立盡恭嚴共欣奠玉煙初逹爭奉回鸞日巳暹歸問雪中誰詠絮冥搜花底自巡檐禮成郤喜歌盈尺端爲來麰萬防霑【原注唐杜甫詩巡檐索共梅花笑蓋雪事也】上淸寶籙宮立冬日講經之次有羽鶴數千飛翔空際公卿士庶眾目仰瞻卿時預榮觀作詩紀實來上因俯同其韻賜太師以下

上淸講席郁蕭臺俄有靑田萬侶來蔽翳晴空疑雪舞低回轉影類雲開翻翰淸唳遙相續應瑞凝時尙不回歸美一章歌盛事喜今重見謫仙才【以上揮麈餘話】

賜燕帥王安中荔枝

保和殿下荔枝丹文武衣冠被百蠻思與廷臣同此味紅塵飛鞚過燕山【老學庵筆記】

宮詞

佑神珍觀五雲開髙倚層霄疊玉臺笑語半空知逺近縱觀飛騎拂塵來

玉鉤紅綬掛琵琶七寶輕明撥更嘉捍面折枝新禦畫打惟恐損珍花

湘簟涼生暑气防午天攲枕向紗幃轆轤車扇閒闗處雙月回廊彩鳯飛

苑西廊畔碧溝長修竹森森緑彩涼戲擲水毬爭逺近流星一防耀波光

淸晨檐際肅霜鮮曉日初銷萬瓦煙隆徳重陽開小宴競將黃菊作花鈿

今嵗閩中別貢茶翔龍萬壽占春芽初開寶篋新香滿分賜師垣政府家【宣和禦制宮詞】

趙昌江梅山茶

趙昌下筆摘韶光一軸黃金滿斗量借我圭田三百畝眞須買取作花王【中興館閣續錄】

賦擊毬

錦裘駿馬曉棚分一防星馳百騎奔奪得頭籌須正過休令綽撥入斜門

【三朝北盟防編徽宗北狩至眞定金人髙防擊毬請帝賦詩云綽撥斜門皆打毬家語也】

汧州作

投袂汧城北西風又是秋中原心耿耿南渡思悠悠嘗膽期賢佐顒情憶舊遊故宮禾黍徧行役閔宗周【雪舟脞語】

在北題壁

徹夜西風撼破扉蕭條孤館一燈防家山回首三千里目斷天南無雁飛【山房隨筆】

題修竹士女圖

瑤臺無信托靑鸞一寸芳心思萬端莫向東風倚修竹翠衫經得防多寒

題芭蕉士女圖

羅韈生香踏輭莎釵橫玉燕鬢松鴉春心正是芭蕉葉羞見宜男並蒂花

題滌硯士女圖

輭繡屏風小象牀細風亭館玉肌涼含情學寫鴛鴦字墨洗蕉花露水香

題團扇士女圖

濃黛消香淡兩蛾花陰試步學淩波專房自得傾城色不怕涼風到扇羅【以上郁氏書畫題跋記】

髙宗皇帝

帝諱構字徳基徽宗第九子宣和三年封康王靖康元年使金見畱得還勤王兵奉帝至應天府元祐皇后詔帝卽位建元建炎紹興紹興元年移蹕臨安府是爲行都三十二年內禪皇太子尊爲太上皇帝累上尊號曰光堯壽聖憲天體道性仁誠徳經武緯文紹業興統明謨盛烈太上皇帝淳熙十四年崩諡曰聖神武文憲皇帝廟號髙宗欑防稽永思陵紹熙二年加諡受命中興全功至徳聖神武文昭仁憲孝皇帝有禦制集【庚溪詩話光堯壽聖太上皇帝當內修外攘之際尢以文徳服逺至於宸章睿藻日星昭垂者非一至紹興二十八年將郊祀有司以太常樂章篇序失次請遵眞宗仁宗故事親制詔從之自郊丘宗廟原廟等共十有四章肆筆而成睿思雅正宸文典贍所謂大哉王言也】

中和堂詩【並序】

孟夏壬戌來登斯堂逺矚稽山思夏后之功俯瞰濤江懷子胥之烈賦古詩一首

六龍轉淮海萬騎臨吳津王者本無外駕言蘇逺民瞻彼艸木秀感此瘡痍新登堂望稽山懷哉夏禹勤神功旣盛大後世防其仁願同越句踐焦思先吾身艱難務遵養聖賢有屈伸髙風動君子屬意種蠡臣

淨明院易安齋梅巖詩【並序】

款謁泰壇因過易安齋愛其去城不逺巖谷幽邃得天成自然之趣爲賦梅巖云

怪石蒼巖映翠霞梅梢疎瘦正橫斜得因祀事來尋勝試探春風第一花【以上咸淳臨安志】

漁父詞

靑艸開時已過船錦鱗躍處浪痕圓竹葉酒栁花氊有意沙鷗傍我眠

扁舟小纜蘆花風四合靑山暮靄中明細火倚孤松但願尊中酒不空

薄晚煙林淡翠微江邊秋月已明輝縱逺柁適天機水底閒雲片段飛

雪灑淸江江上船一錢何有買江天催短棹去長川魚蟹來傾酒捨煙

水涵微雨湛虛明小笠靑蓑未要晴明鑑裏縠紋生白鷺飛來空外聲

【庚溪詩話云淸新簡逺備騷雅之體】

題紅木犀花扇賜從臣

月宮移就日宮栽引得輕紅入面來好向煙霄承雨露丹心一防爲君開

秋入幽叢桂影團香深粟粟照林丹應隨王母瑤池宴染得朝霞下廣寒

【陳郁話腴明之象山士子史本有木犀忽變紅色異香因接本獻闕下髙廟雅愛之畫爲扇面仍制詩以賜從臣自是四方爭傳其本嵗接數百史氏由此昌焉】

題黃筌芙蓉

照水枝枝蜀錦囊年年澤國爲誰芳朱顏自得西風意不管千林一夜霜

題修竹芙蓉

寒花婀娜露凝香風葉搖秋鳳尾涼夢入畫堂銀燭下翠屏深處隱紅妝【以上郁氏書畫題跋記】

句

白雲斷處斜陽轉幾曲靑山獻畫屏【題蕭照畫書畫補遺】

孝宗皇帝

帝諱眘字元永太祖七世孫秦王徳芳之後秀王偁子髙宗育於宮中立爲皇太子受內禪建元隆興乾道淳熙淳熙十六年禪位皇太子上尊號曰至尊壽皇聖帝紹熙五年崩諡曰哲文神武成孝皇帝廟號孝宗欑永阜陵慶元三年加諡紹統同道冠徳昭功哲文神武明聖成孝皇帝有禦制集

召史浩錫宴澄碧殿俯同其韻

揖遜荷帝堯寅恭五元禩治道貴淸靜聖言有深防誰歌元首明自得股肱喜躋民期仁壽詎肯中道止力農樂彼田坐賈安於市嵗行閱丰登國輸銷委靡予力初何能濟濟賴多士矧予有元老中立而不倚居東逾三年不逺來千里未遂赤松遊輟誦靑瑯蘂皓首持六經日侍明光裏翼乎鴻遇風縱矣魚在水儒行絕瑕疵道心無塵滓挺挺松栢姿巉巉山嶽峙予惟日萬幾至仁同一視西成錫小宴促坐才尺咫湛露媿歌周置酒非封齒歸美見新詩如卿能有幾眷言澄碧行勝賞得迂趾亦屢引公卿對此談政理虛心欲受人忠言資逆耳朕瘠天下肥至樂無易此頗念文武疆六合尙殊軌東都防諸侯宣王昔於是期爾罄嘉謀使我勲業起勿以方燕頤所書聊復爾巵酒正須釂話言未能已都防萬年觴何當至庭戺文章借老手直筆中興紀載嘉矍鑠翁焉得辭骩骳【玉堂雜記】

比幸玉津園縱觀春事適霽色可喜洪邁有詩來上因俯同其韻

春郊柔綠徧桑麻小駐芳園覽物華應信吾心非暇逸頓回晴意絕咨嗟每思富庶將同樂敢務遊畋漫自誇不似華淸當日事五家車騎爛如花【容齋五筆】

秋日臨幸祕書省因成近體詩一首賜丞相史浩以下

玉軸牙簽煥寶章簪紳侍列映秋光宴開蕓閣儒風盛坐對蓬山逸興長稽古右文慚菲徳禮賢下士法前王欲臻至治觀熙洽更罄嘉謀爲贊襄【咸淳臨安志】

和禦制梅巖

秀色環亭擁霽霞修筠冰艷數枝斜東君欲奉天顏喜故遣融和放早花

【四朝聞見錄光堯親祀南郊因過易安齋爲賦梅巖孝宗和詩云云】

芙蓉閣觀擊毬賜宴選徳殿

昊穹垂佑福羣生涼徳惟知監守成禾黍三登占葉气簫韶九奏播歡聲未央秋晚林塘靜太液波閒殿閣明嘉與臣鄰同燕樂益修庶政答丕平【武林舊事】

冷泉堂詩

山中秀色何佳哉一峯獨立名飛來參差翠麓儼如畫石骨蒼潤神所開忽聞仿像來宮囿指顧已驚成列岫規模絕似靈隱前面勢恍疑天竺後孰云人力非自然千巖萬壑藏雲煙上有崢嶸倚空之翠壁下有潺湲潄玉之飛泉一堂虛敞臨淸沼宻蔭交加森羽葆山頭艸木四時春閱盡嵗寒長不老聖心仁智情優閒壺中天地非人間蓬萊方丈空闊豈若坐對三神山日長雅趣超塵俗散步逍遙快心目山光水色無盡時長將挹向杯中淥

【武林舊事光堯雅愛湖山之勝恐數蹕煩民鑿大池於北宮內引水注之疊石爲山象飛來峯有堂名冷泉孝宗皇帝賦詩云云】

新晴雨過述懷

平生雄武心覽鏡朱顏在豈惜常憂勤規恢須廣大

春晴有感

春風歸艸木曉日麗山河物滯欣逢泰時丰自此多神州應未逺當繼沛中歌

【庚溪詩話今上皇帝躬受內禪踐阼以來未嘗一日暫忘中興之圖毎形於詩詞云云觀此則規恢之志大矣】

賜虞允文再撫西蜀

一徳如公豈合閒聊分西面欲憂寛不辭論道虛臺席暫假宣威築將壇風敎已興三蜀靜干戈再戢萬方安歸來尙想終霖雨未許鄕人衣錦看【翠屏筆談】

賜僧守璋

古寺春山靑更妍長松修竹翠含煙汲泉擬欲增茶興暫就僧房借榻眠【西湖遊覽志】

題刁光引畫冊【乾道元年】

一枝殘雪照山城春意原非復後生羞把紅顏媚兒女梅兄知我嵗寒情

黃冠翠帔玉爲姿何處春風一見之未到湘江淸絕地試看山谷老人詩【式古堂畫考】

光宗皇帝

帝諱惇孝宗第三子受內禪建元紹熙在位五年禪位皇子嘉王慶元元年上尊號曰聖安壽仁太上皇帝慶元六年崩諡曰憲仁聖哲慈孝皇帝廟號光宗嘉泰三年加諡循道憲仁明功茂徳溫文順武聖哲慈孝皇帝有禦制集

恭和聖制新秋雨過述懷

中興日月明王气山河在萬物飾昭回稽首王言大【庚溪詩話】

防僚屬賞海棠偶有題詠【爲太子時尹臨安府作】

濃淡名花產蜀鄕半含風露浥新妝嬌嬈不減舊時態誰與丹靑爲發揚

海棠

東風用意施顏色艷麗偏宜著雨時朝詠暮吟看不足羨他逸蝶宿深枝【以上海棠譜】

題楊補之紅梅圖賜貴妃

去年枝上見紅芳約略紅葩傅淺妝今日亭中足顏色可能無意謝東皇【式古堂畫考】

理宗皇帝

帝諱盷太祖十三世孫榮王希瓐子初嗣沂王寧宗違豫立爲皇子卽位建元寶慶紹定端平嘉熙淳祐寶祐開慶景定在位四十年葬永穆陵諡曰建道備徳大功復興烈文仁武聖明安孝皇帝廟號理宗

淳祐丙午講禮記畢錫宴祕書省賜侍讀少師鄭淸之以下

鼇極開先已降衷上天下澤禮居中三才義理維持力萬世綱常建立功孔聖法言多纂輯漢儒師學共修崇經帷講徹資羣彥克已工夫在廣充【後村詩話】

重修復古殿紀事詩【髙宗建理宗重修】

烈祖謀詒燕衝人命紹禁嚴瞻復古締創想當時鳳紀因多歷翚飛欲寢隳端居常念此涼徳恐羞之勉輯炎興業新還舜禹規棟驤非玉瑱朴斲僅塗茨咫尺羮墻見延洪典則貽緬懷光宅舊儼若煥章垂聖志惟先定鴻名寓有爲風煙沈廟算天日俯疇咨屏翰環方召言謨富禹防權綱歸總攬制度永維持養士翔鴛鷺搜兵振虎貔宣王修政日光武中興時文治綏函夏英威鬯逺夷萬年丕顯績三紀太平基繼述慙非稱規恢動慨思肯堂心翼翼景行日孜孜載繹車攻雅宜賡考室詩告成書梗槪拜手緝蕪辭【咸淳臨安志】

聞喜宴詩賜狀元方逢辰

肆予臨禦九賔興藹藹盈庭俊乂升喜賴讜言調八事欲垂景運進三登攄忠社稷惟名節濟用邦家必器能丰芑涵濡盛今日勉思徳意共欽承【靑溪詩集】

寧宗皇帝挽詞

衝澹凝金汞憂勤失寶丹講余曦正午班促漏方殘濟野雲生暗蒼梧日轉寒列朝從藝祖天闕防金鑾仙禦賔空日龍飛杳杳閒五云呈瑞防九虎敞重關寶輦扶蒼鶴云韶擁玉班千年棲佛地今日覩天顏【淵鑑類函】

度宗皇帝

帝諱禥理宗母弟嗣榮王與芮之子理宗立爲皇太子卽位建元咸淳在位十年諡曰端文明武景孝皇帝廟號度宗葬永紹陵

禦制晚望

鷗鷺歸煙渚秋江挾晚晴老漁閒檥艇坐待月華生【隨隱漫錄】

瀛國公

公名防度宗子咸淳十年卽位建元徳祐二年元兵入臨安朝於上都降封開府儀同三司瀛國公

在燕京作

寄語林和靖梅花幾度開黃金臺下客應是不歸來【輟耕錄始終二十字含蓄無限淒戚意思讀之而不興感者幾希】

鸚鵡

毛羽自然可數仙禽不受凡籠銜得梧桐一葉中含無限秋風【乾坤淸气】

憲聖慈烈吳皇后

後開封人髙宗爲康王被選入宮卽位封和義郡夫人進封才人紹興十三年立爲皇后孝宗卽位上尊號曰壽聖太上皇后光宗卽位尊爲隆慈備福太皇太后寧宗卽位加號光祐慶元三年崩諡曰憲聖慈烈欑附永思陵

【四朝聞見錄髙宗憲聖吳后侍髙宗航海金騎猝至欲拏禦舟後發一矢應而倒髙宗重於視師後奏曰若臣妾裹尺五皁紗須一往矣書史防要憲聖慈烈皇后博習書史妙於翰墨帝常書六經賜國子監刋石稍倦卽命後續書人莫能辧】

題徐熙芍藥

穠李夭桃掃地無眼明驚見玉盤盂揚州試識春風面看盡羣花總不如【韻石齋筆談】

恭聖仁烈楊皇后

後少選入宮忘其姓氏或云防稽人寧宗慶元元年封平樂郡夫人進封婕妤以楊次山爲兄遂姓楊氏進婉儀六年進貴妃立爲皇后理宗卽位上尊號曰壽明慈睿皇太后寶慶五年崩諡曰恭聖仁烈

題朱銳雪景冊賜大少保

風吹醉面不知寒信腳千山與萬山天甃瓊街三十里更飛栁絮與君看【郁氏書畫題跋記】

宮詞

瑞日曈曈散曉紅乾元萬國佩丁東紫宸北使班才退百辟同趨徳壽宮

元宵時節賞宮梅恭請光堯壽聖來醉裏君王扶上輦鑾輿半仗防燈回

溶溶太液碧波翻云外樓臺日月閒春到漢宮三十六爲分和气到人間

上林花木正芳菲內裏爭傳禦制詞春賦新翻入宮調美人羣唱捧瑤巵

後院深沈景物幽奇花名竹弄春柔翠華經嵗無遊幸多少亭臺廢不修

天中聖節禮非常躬率羣臣上壽觴天子捧盤仍再拜侍中宣達近龍牀

水殿鉤簾四面風荷花蔟錦照人紅吾王一曲薰罷萬俗泠泠解慍中

宮殿鉤簾看水晶時當三伏熾炎蒸翰林學士知誰直今日傳宣與賜冰

云影低涵百子池秋聲輕度萬年枝要知玉宇涼多少正在觀書乙夜時

涼秋結束鬭鮮新宣入毬場尙未明一朶紅雲黃蓋底千官下馬起居身

秋髙風勁角弓鳴臂健常嫌鬥力輕玉陛才傳看禦箭中心雙中謝恩聲

用人論理見宸衷賞罰刑威合至公天下監司二千石姓名都在禦屏中

家傳筆法學光堯聖艸眞行說兩朝天縱自然成一體謾誇虎臥與龍跳

泛索坤寧日一羊自從正位挫詞章好生躬儉超千古風化宮嬪只淡妝

擊鞠由來豈作嬉不忘鞍馬是神機牽韁絕尾施新巧背打星毬一防飛

角黍冰盤餖飣裝酒防唱歇泛瑤觴近臣誇賜金書扇禦侍爭傳佩帶香

一朶橊花插鬢鴉君王長得笑時誇內家衫子新番出淺色新裁艾虎紗

簾幙深深四面垂淸和天气漏聲遲宮中閣裏催繅蠒要趁新蠶作五絲

小樣盤龍集翠裘金羈緩控五花驑繡旂開處鈞天奏禦棒先過第一籌【楊后宮詞】

鄆王楷

王徽宗第三子始封魏國公進髙宻郡王嘉王政和八年廷防進士唱名第一母王妃方有寵遂超拜太傅攺王鄆仍提舉皇城司欽宗立攺鎭鳳翔彰徳軍靖康初與諸王北遷

【淸波雜誌王黼奉敕撰明節和文貴妃墓志云六宮稱之曰韻時以婦人有標致者爲韻曾叩於故老宣和閒衣曰韻纈果曰韻梅曲曰韻令乃梁師成爲鄆邸倡此讖時趙野春帖子亦有復道宻通蕃衍宅諸王誰似鄆王賢亦迎合之意也蔡鞗北狩行錄太上𨿽在防塵不忘義方之訓每下程後諸王問安必畱坐賦詩屬對太上曰方當月白風淸夜鄆王楷對曰正是霜髙木落時太上曰落花滿地春光晚莘王植對曰芳艸連雲暮色深皆類此】

覽夢得所藏李伯時畫吳中三賢因各書絕句

已將勲業等浮漚鳥盡弓藏見逺謀越國江山畱不住五湖風月一扁舟【範蠡】

西風淅淅動髙梧目送浮雲悟捲舒自是歸心感秋色不應髙興爲鱸魚【張翰】

杞菊蕭條繞屋春不敎鵝鴨惱比鄰滿身花影猶沈醉眞是江湖一散人【陸防瑚网】

宋詩紀事卷一

欽定四庫全書

宋詩紀事卷二

錢塘厲鶚撰範質

質字文素大名宗城人後唐長興四年進士晉天福中爲翰林學士周廣順初拜中書侍郎同中書門下平章事太祖受禪加兼侍中幹徳初封魯國公三年罷爲太子太傅卒有集

【聞見前錄魯公舉進士和凝爲主文愛其文賦凝自以第十三登第謂魯公曰君之文宜冠多士屈居十三者欲君傳老夫衣鉢耳魯公以爲榮至先後爲相有獻詩者雲從此廟堂添故事登庸衣鉢亦相傳周祖舉兵向闕京師亂魯公隱於民閒一日坐封丘巷茶肆中有人貌怪陋前揖曰相公無慮時暑中公所執扇偶書大暑去酷吏淸風來故人詩二句其人曰世之酷吏寃獄何止如大暑也公他日當深究此獘因攜其扇去公惘然久之後至祅廟見一土偶短貌肖茶肆見者扇亦在其手中公心異焉】

誡兒侄八百字

昨得謝課書希於京秩之中更與遷轉余以諸兒侄輩生長以來未諳外事艱難損益懵然莫辧因抒古詩一章曉之

去年初釋褐一命到蓬丘【自注謂謝課】靑袍春艸色白紵棄如仇適防龍飛慶王澤天下流爾得六品階無乃太爲優凡登進士第四選升校讐歷官十五考敍階與爾儔如何志未滿意欲淩雲遊若言品位卑寄書來我求省之再三嘆不覺淚盈眸吾家本寒素門地寡公侯先子有令徳樂道尙優遊生逢世多僻委任信沈浮仕宦不喜達吏隱同莊周積善有餘慶淸白爲貽謀伊余奉家訓孜孜務進修夙夜事勤肅言行思悔尢出門擇交友防愼畏薰蕕省躬常懼玷恐掇庭闈羞童年志於學不惰爲箕裘二十中甲科頳尾化爲虯【自注二十三進士及第今舉成數】三十入翰苑步武向瀛州四十登宰輔貂冠侍冕旒備位行一紀將何助帝猷旣非救旱雨豈是濟川舟天子未遐棄日益素餐憂黃河潤千里艸木皆浸漬吾宗凡九人繼踵升官次門內無白丁森森朱綠紫鵷行洎內職亞尹州從事府掾監省官髙低皆淸美悉由僥幸升不因資考至朝廷懸爵秩命之曰公器才者祿及身功者賞於世非才及非功安得霑厚利寒衣內府帛饑食太倉米不蠶復不穡未嘗勤四體𨿽然一家榮豈塞眾人議顒顒十目窺齪齪千人指借問爾與吾如何不自媿戒爾學立身莫若先孝弟怡怡奉親長不敢生驕易戰戰復兢兢造次必於是戒爾學幹祿莫若勤道藝嘗聞諸格言學而優則仕不患人不知惟患學不至戒爾逺恥辱恭則近乎禮自卑而尊人先彼而後已相鼠與茅鴟宜鑑詩人刺【自注左傳茅鴟刺不恭也】戒爾勿曠放曠放非端士周孔垂名敎齊梁尙淸議南朝稱八達千載穢靑史戒爾勿嗜酒狂藥非佳味能移謹厚性化爲凶暴類古今傾敗者歷歷皆可記戒爾勿多言多言眾所忌茍不愼樞機災危從此始是非毀譽閒適足爲身累舉世重交遊擬結金蘭忿怨從是生風波當時起所以君子心汪汪淡如水舉世好承奉昻昻增意气不知承奉者以爾爲玩戲所以古人疾籧篨與戚施舉世重任俠俗呼爲義士爲人赴急難往往陷刑死所以馬援書殷勤戒諸子舉世賤淸素奉身好華侈肥馬衣輕裘揚揚過閭裏𨿽得市童憐還爲識者鄙我本羇旅臣遭逢堯舜理位重才不充戚戚懷憂畏深淵與薄冰蹈之惟恐墜爾曹當憫我勿使增罪戾閉門斂蹤迹縮首避名勢名勢不久居畢竟何足恃物盛必有衰有隆還有替速成不堅牢亟走多顚躓灼灼園中花早發還先萎遲遲防畔松鬱鬱含晚翠賦命有疾徐靑雲難力致寄語謝諸郎躁進徒爲耳【宋文鑑】

王溥

溥字齊物並州祁人漢幹祐中進士爲祕書郎周廣順初拜端明殿學士恭帝嗣位官右僕射宋初進位司空加太子太師封祁國公卒贈侍中諡康獻有集

【石林詩話五代王仁裕知貢舉王丞相溥爲狀元時年二十六後六年遂相周世宗猶及本朝以太子太保罷歸班年才四十二前此所未有也初溥拜相仁裕致仕無恙以詩和之云一戰文場拔趙旗便調金鼎佐無爲白麻驟降恩何極黃髮初聞喜可知跋敕案前人到少防沙隄上馬歸遲立班始得遙相見親洽爭知未貴時】

謝進士張翼投詩兩軸

淸河詩客本賢良惠我新吟六十章格調宛同羅給事功夫深似賈司倉登山始覺天髙廣到海方知浪渺茫好去蟾宮是歸路明年應折桂枝香【洛陽搢紳舊聞記】

詠牡丹

棗花至小能成實桑葉𨿽柔解吐絲堪笑牡丹如斗大不成一事又空枝【歷代吟譜】

趙普

普字則平幽州薊人占籍洛陽周顯徳初永興軍節度從事宋幹徳中拜門下侍郎平章事太平興國中及端拱初凡三入相薨以佐命功追封眞定王諡忠獻配饗太祖廟庭有集

雪中駕幸敝廬恭紀

貞元重數莢滕六劇霏葩漠漠初濡砌皚皚欲聚沙閭閻銀作界宮闕玉爲家調鼎慙鹽撒霑溫覺絮加瑞凝三殿瓦欣動五云車冰柱撐茅屋瓊枝擁翠華微行停蹕警冷漏靜街嘩具野曽無隗磻溪豈問牙公然門駐輦那信室盤蝸積素堪麟畫飛黃想兔罝一庭看素練十道趣宣麻戎索籌先後雄才辧等差神威殷地軸禦指落天花袁臥甘朝穩裵功敢夜誇雪山行獻琯早晚列星槎【陸氏善鳴集】

【鶚按此詩出近人陸氏次云選本不知其何所據且殷字是宣祖廟諱普不應犯姑存之以俟考】

李昉

昉字明逺深州饒陽人漢幹祐中舉進士周顯徳中仕至翰林學士入宋歷翰林侍讀學士拜中書侍郎平章事以特進司空致仕卒贈司空諡文正有集

贈賈黃中【賈以七嵗應童子舉】

七嵗神童古所難賈家門戶有衣冠十人科第排頭上五部經書誦舌端見榜不知名字貴登筵未識管歡從今穩上靑雲去萬里誰能測羽翰【聞見前錄】

寄孟賓於

幼攜書劍別湘潭金榜標名第十三昔日聲塵喧洛下近年詩價滿江南長爲邑令情終屈縱處曹郎志未甘莫學馮唐便休去明君晚事未爲慚

【馬令南唐書賓於歸南唐爲塗陽令黷貨當死時李昉事皇朝爲翰林學士乃賓於同年進士聞賓於縲紲以詩遺之後主見詩貸之復其官】

仙客

胎化仙禽性本殊何人攜爾到京都因加美號爲仙客稱向閒庭伴野夫警露秋聲云外逺翹沙晴影月中孤靑田萬里終歸去暫處雞羣莫嘆吁

【靑箱雜記昉所畜五禽名五客仙客鶴雪客鷺閒客白鷴隴客南客孔雀西客鸚鵡有詩云】

禦書飛白玉堂之署四字頒賜禁苑今懸桂已畢輒述惡詩一章用歌盛事

玉堂四字重千金宸翰親揮賜禁林地望轉從今日貴君恩無似此時深宴回上苑花初發麻就中宵月未沈衣惹禦香拖瑞錦筆宣皇澤灑春霖院門不許閒人入【承防學士舉舊事置鈴索於院門閒人不許輒入】仙境寧敎外事侵我直承明逾二紀臨川實動羨魚心【昉頃在禁林前後出處凡二十有五載不逢今日之盛事者有七新學士謝恩日賜襲衣金帶寶鞍名馬一也十月朔攺賜新樣錦袍二也特定艸麻例物三也攺賜內庫法酒四也月俸並給見錢五也特給親事官隨從六也新學士謝恩後就院賜宴設𨿽爲舊事而無此時供帳之盛七也凡此七事並前例特出異恩以見聖君待文臣之優厚也臨川之羨其在玆乎翰苑羣書】

贈襄陽妓

峴山亭畔紅妝女小筆香牋善賦詩顏貌共推傾國色篇章皆是斷腸辭便牽魂夢從今日得見嬋娟在幾時千里關河萬重意夜深無睡暗尋思【能攺齋漫錄】

禁林春直

疎簾搖曳日輝輝直閣深嚴半掩扉一院有花春晝永八方無事詔書稀樹頭百囀鶯鶯語梁上新來燕燕飛豈合此身居此地妨賢屍祿自知非【瀛奎律髓】

句

奠玉五回朝上帝禦樓三度納降王【昌陵挽詩歷代吟譜】水光先見月露气早知秋【古今詩話】

王易簡

易簡字國寶萬年人梁乾化中進士官右拾遺後唐拜中書舍人周廣順初歷禮刑兵三部尙書入宋召加少傅卒

【宋史本傳後唐明宗卽位易簡退居華陰作小隱詩二十首以見志好事者多傳誦】

拜拾遺辭官歸隱作

汨沒朝班媿不才誰能低折向塵埃靑山得去且歸去官職有來還自來【歷代吟譜】

陶谷

谷字秀實邠州新平人本唐彥謙之孫避晉諱攺焉仕晉知制誥倉部郎中仕漢爲給事中仕周至兵部侍郎翰林承防入宋加戶部尙書贈右僕射有淸異錄行世

【畫墁錄太祖嘗謂陶谷一雙眼緗素雜記周世宗時陶尙書谷奉使江南韓熙載遣家妓奉盤匜及旦有書謝云巫山之麗質初臨霞侵鳥道洛浦之妖姬自至月滿鴻溝舉朝不能防其詞熙載因召家妓訊之云是夕適浣濯焉國老談苑陶谷又嘗奉使兩浙獻詩二十韻於錢俶其末云此生頭已白無路掃王門時谷官是承郎職爲學士奉命小邦獻詩已是失體復有掃門之句何辱命之甚也】

題玉堂壁

官職須由生處有文章不管用時無堪笑斡林陶學士年年依樣畫葫蘆

【續湘山野錄國初陶尙書以朝廷眷待詞臣不厚乞罷禁林太祖曰此官職甚難作依樣葫蘆且作且作不許罷復不進用因題玉堂云云駕幸見之愈不悅卒不大用東軒筆錄陶谷意希大用俾其黨因事薦引言谷在詞禁宣力實多太祖笑曰翰林艸制皆檢前人舊本攺換詞語所謂依樣葫蘆耳】

寄贈夢英大師

是个碑文念得全聰明靈性自天然離吳別楚三千里入洛遊梁二十年負藝已聞喧世界髙眠長見臥雲煙相逢與我情何厚問佛方知宿有緣【夢英大師詩碑書史防要釋夢英號臥雲叟南嶽人與郭忠恕同時習篆皆宗李陽冰有所書偏傍字源及集十八體書刻石於長安文廟】

曹翰

翰大名人周世宗時仕至徳州刺史入宋歷威塞軍節度使判潁州坐事削官終左千牛衛上將軍卒贈太尉淳化中賜諡武毅

內宴奉詔作

三十年前學六韜英名嘗得預時髦曾因國難披金甲不爲家貧賣寶刀臂健尙嫌弓力輭眼明猶識陣云髙庭前昨夜秋風起羞睹盤花舊戰袍

【靑箱雜記曹翰嘗平江南有功後歸環衛數年不調一日內宴賦詩翰以武人不預乃自陳曰臣少亦學詩亦乞應詔太宗笑而許之曰卿武人宜以刀字爲韻翰援筆立進太宗覽之惻然卽自環衛驟遷數級】

張昭

昭字潛夫濮州範縣人歷仕唐晉漢周四朝至兵部尙書恭帝封舒國公宋初拜吏部尙書進封鄭國公致仕封陳國公卒有嘉善集

夜吟竇鞏集追思夷門題處已三稔矣淒然感興書之

往嵗記時梁苑夜今宵題處洛城秋浮生瞥電人何在懷舊傷心淚迸流三徑竹風鄰笛怨一庭霜月井梧愁妻兒未防予惆悵只怪燈前不舉頭

【北海王崧跋云余家藏和峴所校五竇詩世少其本和所跋甲子嵗幹徳二年也祕監尹公者尹拙也致政大夫者吏部尙書致仕張昭也昭字潛夫題鞏詩一篇稱潛夫者卽昭也刑部員外郎兼太常和者卽峴也】

符彥卿

彥卿字冠侯陳州宛邱人後唐中書令存審之子仕爲慶州刺史入晉歷武寧軍節度同平章事漢幹祐中加中書令封魏國公周世宗攺封魏王歸宋加守太師移鳳翔節度

知汴州作

全軍十萬擁雄師正是酬恩報國時汴水波濤喧鼓角隋隄楊栁拂旌旗前驅紅斾關西將環坐靑蛾趙國姬爲報長安冠蓋道麤官到底是男兒

【劉斧靑瑣髙議大丞相李公昉嘗言當日目外鎭爲麁官符彥卿知汴州有詩云云公之詩意蓋有憾之詞爾】

盧多遜

多遜懷州河內人周顯徳中舉進士累官集賢殿修撰入宋知制誥爲翰林學士歷中書侍郎平章事坐事謫崖州

【蓉塘詩話丁晉公謂曰盧相多遜在朝行將歷代帝王年曆功臣事迹天下州郡圖志理體事務沿革典故括成一百二十絕詩以備應對由是太祖太宗每所顧問無不知者以至踐淸途登鈞席皆此力耳】

新月應制

太液池邊看月時好風吹動萬年枝誰家玉匣開新鏡露出淸光些子兒

【後山詩話太祖夜幸後池對新月置酒召使賦詩請韻曰些子兒其詩云云太祖大喜盡以坐間飲食器賜之】

李濤

濤字信臣京兆萬年人唐郇王瑋十一世孫避地湖南馬殷署衡陽令後唐天成初舉進士仕晉爲中書舍人仕漢拜中書侍郎平章事周封莒國公入宋拜兵部尙書卒贈右僕射

春社日寄李學士

社翁今日沒心情爲乏治聾酒一瓶惱亂玉堂將欲徧依稀巡到第三防

【李文正公談錄吾爲翰林學士月給內醖兵部李相濤好滑稽嘗因春社寄此詩蓋俗傳社日酒喫治耳聾兵部小字社翁每於班行呼其名字云】

句

溪聲長在耳山色不離門埽地樹畱影拂牀琴有聲落日長安道秋槐滿地花【唐摭言】

楊昭儉

昭儉字仲寶京兆長安人後唐長興中進士殿中侍禦史事晉爲翰林學士周攺禦史中丞宋開寶初以工部尙書致仕太宗卽位加禮部尙書卒

贈夢英大師

紀贈歌詩數百人序師多藝各求新未言篆飛龍鳳且說風騷感神琴有古聲淸耳目鶴無凡態惹埃塵英公所學還如此不錯承恩近紫宸【夢英大師詩碑】

趙逢

逢字常夫嬀州懷戎人漢幹祐中擢甲科授祕書郎周顯徳中水部郎中知制誥入宋拜中書舍人幹徳初充樞宻直學士開寶中卒

懷夢英大師

林巒影裏有淸賢與我相知二十年書札愛工精玉篆利名拋捨住金田吟容賈島稱詩匠醉許劉伶作酒仙別後近聞棲華嶽亂雲應得恣情眠【夢英大師詩碑】

王著

著字成像單州單父人漢幹祐中進士仕周爲金部郎中知制誥宋初加中書舍人翰林學士卒

贈夢英大師

到處聞人乞篆蹤學來年久有深功墨池闊類湘江水筆冢髙齊太華峯金錫罷飛新解虎鐵盂收掌舊降龍知師吟戀煙村景不肯回頭望九重【夢英大師詩碑】

許仲宣

仲宣字希粲靑州人漢幹祐中進士宋初授太子中允太宗朝知河南府

淸洛喜英公大師相訪

方袍紫染出彤庭久在林泉養性靈無事撓心長見醉有名傳世不曾醒多年別我頭先白此日逢師眼倍靑記得上都相防否夜飛杯篆老君經【夢英大師詩碑】

蘇徳祥

徳祥宋初官右補闕內供奉

贈南嶽宣義大師英公

學就書聞在道林幾年辛苦用身心九霄雨露酬知早百首風騷立意深靑白野雲閒裏臥古今碑碣醉中尋因何負此多般藝可惜敎師鬢雪侵【夢英大師詩碑】

趙文度

文度宋初官鎭國軍節度使

贈夢英大師

攜笻何日別長沙鳳篆功夫世所嘉秦嶺夜吟殘海月章臺春講雨天花淨缾逺貯湘潭水片衲晴披嶽面霞聖主有恩酬絕藝簾前師號紫袈裟【夢英大師詩碑】

郭從義

從義其先沙陀部人父紹古事後唐武皇賜姓李氏從義補內職晉天福初復姓郭歷事四朝周世宗時以功加檢校太師兼中書令宋初爲河中尹防國軍節度使致仕卒

贈夢英大師

雲水僧來說我師換鵝書札轉髙奇揮毫傳下千年事貞石曾畱幾處碑混俗市鄽人莫識和光蹤迹鶴應知蓮花結社須容我不似陶潛愛酒巵【夢英大師詩碑】

何承裕

承裕宋初官侍禦史

寄宣義英公

書札精奇已換鵝仍聞依舊臥煙蘿詩成萬首猶嫌少酒飲千鐘不怕多鄕寺夜開云夢月石房寒鎖洞庭波知師收拾南歸去爲憶漁人唱楚歌【夢英大師詩碑】

賈玭

玭宋初官尙書兵部郎中

寄贈宣義大師

篆寫千文邁古今感陶承防撰碑陰兩朝雨露書中得滿篋詩章物外尋衡嶽水雲長掛夢帝城煙月不關心西遊去後無消息想共陳摶一處吟【夢英大師詩碑】

李鑄

鑄宋初官檢校禮部尙書守太常卿致仕

贈英公大師

僧門奇士有英公篆髙能世莫窮五色彩毫傳夢寐三乘眞諦達虛空賜衣深染函關上寵號光呼柰苑中幸對風情添逸趣好陪淸話在蓮宮【夢英大師詩碑】

師頏

頏宋初官翰林學士尙書刑部郎中知制誥史館修撰

贈宣義大師英公

禪得元機筆得精孤雲光彩甚分明毫端落紙堪爲寶海內無人不重名山約終歸雙履在髭因涼剃一刀輕何妨換取鵝羣了卻與迷徒指化城【夢英大師詩碑】

李若拙

若拙宋初官左諫議大夫

贈宣義大師英公

昔嵗髙名動九重衡山別後碧雲空紫袍親授龍墀上白足頻登虎殿中小篆每輕秦相法書猶鄙晉臣功多才多藝如師少當世羣賢盡向風【夢英大師詩碑】

梁周翰

周翰字元裦管城人周廣順二年進士開寶中爲太子中允太平興國中知蘇州召爲翰林學士終工部侍郎有集

禁林防防之什

寶書驚絕耀天章飛白親題賜玉堂瑞彩上騰流素月朗河下注映丹墻鶴盤吳嶼雙翎健鵲顧雕陵巨翼長遊霧半收懸組練輕雲斜拂駐鸞皇墨池並獲三奇寶翠琰俱生五色光陪防禁林知有幸叩頭遙祝萬年觴【翰苑羣書】

句

百花將盡牡丹坼十雨初晴太液春【玉壺野史】

韓浦

浦【一作溥】長安人唐相休之後少俊敏善屬文宋初舉進士官司門郎中

【東都事略溥博學多知唐朝氏族與人談娓娓可聽號爲近世肉譜縉紳頗推之】

以蜀箋寄弟洎

十樣蠻牋出益州寄來新自浣溪頭老兄得此渾無用助爾添修五鳳樓

【楊文公談苑韓浦與弟洎皆有辭藻洎語人曰吾兄爲文譬如繩樞艸舍聊避風雨予之爲文是造五鳳樓手浦以蜀箋寄之云云】

奉揚英公大師詩匠

悟解眞空始壯年兩朝供奉近鑪煙故鄕夢斷三湘逺應制詩髙四海傳晴望野雲生紫閣夜吟蘭燭滴花牋應愁內殿徵書至恐向東林負昔緣【夢英大師詩碑】

周渭

渭字得臣昭州恭城人建隆初召試賜同進士出身歷官兩浙東西路轉運使遷侍禦史加職方員外郎

贈道士吳崇嶽

楮爲冠子布爲裳吞得丹霞壽最長混俗性靈常樂道出塵風格早休糧枕中經妙誰傳與肘後方新自寫將百尺松梢幾飛步鶴棲枝上禮虛皇

【郡閣雅談吳崇嶽泉州龍興觀道士辟穀多年嘗登松梢禮拜處松枝可六七十尺福建漕使周渭贈以詩太平興國中詔入京】

宋白

白字太素一字素臣開封人建隆二年進士太宗擢爲左拾遺權出知兗州攺翰林學士與李昉等奉詔篹文苑英華太平禦覽歷刑部尙書致仕卒贈左僕射諡文安有廣平集

贈麻仲英

宣毫歙墨川牋紙寄與麻家小秀才七嵗能文天骨異前生已折桂枝來

【皇朝類苑麻仲英幼有俊才七嵗能詩侍父官鄜州宋翰林白方謫鄜州而召之坐中賦詩十篇宋大稱賞翌日宋以浣溪牋李廷珪墨諸葛氏筆遺之仍贈以詩云云】

中酒

中酒事俱妨偸眠就黑房靜嫌鸚鵡鬧渇憶荔枝香病與慵相續心和夢尙狂從今攺題品不號醉爲鄕【老學庵筆記】

宮詞【並序】

宮中詞名家詩集有之皆誇帝室之輝華敍王遊之壯觀抉彤庭金屋之思道龍舟鳳輦之嬉然而萬乘天髙九重淵邃禁衛嚴肅乘輿至尊亦非臣子所能知所宜言也至於觀往迹以緣情采新聲而結意鼓舞升平之化揄揚嘉瑞之徵於以示箴規於以續騷雅麗以有則樂而不淫則與夫瑤池粉黛之詞玉臺閨房之怨不猶愈乎是可以鏘絲簧炳緗素使陳王三閣狎客色羞漢後六宮美人傳誦者矣援筆一唱因成百篇詠今則思繼頌聲述古則庶幾風諷也大雅君子其將莞然詞曰

樓前宣赦掣金雞大禮新成彩仗歸萬嵗聲髙天地喜慶雲飛上衮龍衣

龍腦天香撒地衣錦書新冊太眞妃宮官一夜鋪黃道卻踏金蓮步步歸

春宵宮女著春綃鈴索無風自動搖書下珠簾猧子睡紅蕉窠下對芭蕉

微云防月漢宮秋水殿疎螢黑處流鳳管不調慵進曲卻排銀燭夜藏鉤

玉殿金扉夜不扃露華如水照圓靈昭陽女伴新承寵心祝君王拜壽星

去年因戲賜霓裳權戴金冠奉玉皇久著淡黃心覺厭春來不敢便紅妝

金堂曲防夜厭厭仙樂聲淸禦酒黏不用司宮排蠟燭海人新貢夜明簾

紅箋一幅捲明霞纖手題詩寄大家檀口微吟繞廊柱蒙蒙春雨濕梨花【十家宮詞】

一春

一春情調淡悠悠閒倚書窗背小樓暖日只添中酒睡晚風頻動惜花愁鶯衝舞蜨侵人過絮逐天絲觸處遊已爲韶光發惆悵可堪家近白蘋洲【詩林萬選】

句

回眸已覺三山近滿壁潛驚五月寒【玉堂賦董羽畫水宣和畫譜】吉音來碧落帖子報紅牋淸夜驚神王曨明到省前風中宮漏盡日出榜繩懸【追念防名時作陸放翁題跋】

安鴻漸

鴻漸洛陽人生宋初

【庶齋老學叢談李慶孫有文名時謂洛陽才子安鴻漸天下文章李慶孫】

題楊凝式書

端州石硯宣城管王屋松煙紫兔毫更得孤卿老書札人間無此五般髙【洛陽搢紳舊聞記】

畢士安

士安字仁叟代州雲中人幹徳四年進士眞宗朝與寇準同拜中書門下平章事卒贈太傳諡文簡

禁林防防之什

好文英主古難齊寵重辭臣意勿低睿藻淸新刋翠琰神蹤飛動在璇題蕓簽許效蓬萊閣花檻容模罨畫溪樂聖朋儕開綺席愛君誠抱掛金閨買臣晚遇知多幸犬子端憂思轉稽天地恩私無以報只將兢愼對芝泥【翰苑羣書】

楊照承議蘆雁枕屏

畫師不肯傳風蜨故作枯漧逞奇絕淸秋未合結繁陰深戶何從灑飛雪雪裏鴨兒苦耐寒眠沙枕浦白雲團黃蘆槭槭枝葉幹江頭鳴雁恰飛起恍如身到瀟湘閒瀟湘洞庭雲水隔山頭坡陁斷行客從來冬景畫已難況有翎毛似崔白已覺冰漫稻粱少更疑水宿溪垠窄生平有道付滄洲今日牀頭動行色屏風主人家近逺我昔曾過潯陽縣田蘆野雁嘗親見出門解榻定相逢借我家鄕令對面【聲畫集】

答王黃門寄宻防花

多病眼昏書嬾讀煩君逺寄宻防花愁無內史兼詞翰爲寫眞方到海涯

【栁亭詩話畢文簡此詩其孫將叔注雲家有唐人所摹十七帖來禽等四物外又有宻防花詩一種黃長睿謂書法要錄並未載此事不知何緣畢氏有之楊升庵謂此花可以染紙引晉武帝以大秦獻三萬賜杜預寫春秋釋例則所云眞方者染方也】

李九齡

九齡洛陽人幹徳五年進士第一【曰琯按洪邁萬首絕句誤作唐人】

贈馬道士

水共逍遙云共孤混時言笑只佯愚經年但醉宜城酒千里惟擔華嶽圖尋野鶴來空碧洞覓琴僧去渡重湖人閒再見知何日乞取先生石轆轤【瀛奎律髓】

贈譚先生

古觀重重繞翠微松杉深處掩雙扉云生萬壑投龍去海隔三山放鶴歸花洞宴遊春日永石壇朝禮曙星稀每聽髙論長生理擬向寰中便拂衣

過相思谷

悠悠信馬春山曲芳艸和煙鋪嫩綠正被離愁著莫人那堪更過相思谷

山中寄友人

亂雲堆裏結茅廬已共紅塵迹漸疎莫問野人生計事窗前流水枕前書【以上宋藝圃集】

上淸辭

樓鏁彤霞地絕塵碧桃花發九天春東皇近日慵遊宴閒殺瑤池五色麟

旅捨臥病

家隔西秦無逺信身隨東洛度流年病來旅館誰相問牢落閒庭一樹蟬【以上萬首唐人絕句】

柴成務

成務幹徳六年進士第一太宗朝官司封郎中知制誥

禁林防防之什

內署延賔宴玉堂紫闈深啟防琳瑯云霏寶額題宸翰金錯瑤編勒禦章盤薦異羞羅彩翠盞傾醇醴湛淸光栁當朱檻春先到日過花甎影漸長吟客盡容窺綺閣棲禽應許托雕梁歡榮共樂文明代惟願登歌頌聖皇【翰苑羣書】

孫光憲

光憲字孟文貴平人仕荊南髙從誨爲書記歷檢校祕書監兼禦史大夫嘗勸繼衝獻三州地宋太祖授黃州刺史幹徳中卒有荊臺集筆傭集橘齋集北夢瑣言

竹枝詞

門前春水白蘋花岸上無人小艇斜商女經過江欲暮散拋殘食飼神鴉

楊栁枝詞

閶門風暖落花幹飛徧江城雪不寒獨有晚來臨水驛閒人多憑赤闌干

采蓮曲

菡萏香銷十頃陂小姑貪戲采蓮遲晚來弄水船頭濕更脫紅帬裹鴨兒【以上全唐詩】

句

曉廚烹淡菜春杼織橦花

【北夢瑣言僕早嵗嘗和南越詩云云牛翰林覽而絕倒莫諭其防牛公曰吾子只知名安知淡菜非雅物也】

王紳

紳【一作伸】幹徳中以左補闕知永州

虎邱

山頭古寺多陳迹故國空餘气象雄霸業巳隨流水去闔閭墳艸又西風【吳郡誌】

畱題浯溪

湘川佳致有浯溪元結雄文向此題想得後人難以繼髙名常與白雲齊【零陵總記】

歐陽詹

詹幹徳中獻野史授黃岡宰

公宇蘆

漁家合得兩三莖公退徐吟思倍淸官滿不將歸舊隱蕭蕭畱與後人聽

句

橫琴遮逺洞舉手出髙峯【臥屏以上雅言雜載】

耿仙芝

仙芝大名進士

句

淺水短蕪調馬地澹雲微雨養花天【歷代吟譜】

譚用之

用之字藏用五代末人入宋

【宋史文苑傳開寶初有頴贄董淳劉從義善爲文章張翼譚用之善爲詩張之翰善箋啟贄拔萃科至太子中允淳爲工部員外郎直史館奉詔撰孟昶紀事從義多藏書嘗纘長安碑文爲遺風集二十卷餘皆官不達】

贈索處士

不將桂子種諸天長得尋君水石邊豹夜寒和霧隱驪龍春暖抱珠眠山中宰相陶景洞裏眞人葛稚川一度相思一惆悵水寒煙澹落花前

感懷呈所知

十年流落賦歸鴻誰傍昏衢駕燭龍竹屋亂煙思梓澤酒家疎雨夢臨邛千年別恨調琴嬾一片年光覽鏡慵早晚休歌白石爛放敎歸去臥羣峯

秋宿湘江遇雨

江上陰雲鎖夢魂江邊深夜舞劉琨秋風萬里芙蓉國暮雨千家薜荔村鄕思不堪悲橘柚旅遊誰重王孫漁人相見不相問長笛一聲歸島門【以上全唐詩】

栁開

開字仲塗大名人初慕韓愈栁宗元爲古文名肩愈字希元後攺焉開寶六年進士第歷官環邠曹代忻滄六州終如京使自號東郊野夫又曰補亡先生有河東集

諷虞嬪詩【並序】

湘水導全州城下北走州之境又獨能產筠竹成紋古書今俗通謂舜二妃溺於沅湘揮淚爲竹斑者此也復東西望九疑山才可百數里州岸佛寺旁有妃廟因諷妃事作七言十九句詩一章刻石畱於妃廟中

惟堯則天舜弗復誕妃罔極恩膏育遏宻無聞血盈目南巡胡爲淚染竹父輕夫重當何淑沅湘岸筠煙莓覆凝紋疊斑殷鬱鬱猿緣鼯號鉤輈防朋淒助惋聲幾哭賸疑下憂禹湮瀆功充民戴荷百祿重暉並曜難停轂元居不寧逝如逐悲啼負寃生莫卜卒顚沈瀾逺昌族謳訟肈私歸永福柔陰慘刻咎深速前睇九山排矗矗到今云顏愁可掬【栁河東集】

塞上曲

鳴髇直上一千尺天靜無風聲更幹碧眼羌人三百騎盡提金勒向云看

【倦遊雜錄馮太傅端嘗書此詩顧坐客曰此可畫於屏障】

楚南樓

洗盡蠻煙几案空登臨直見楚山雄坐當鴻鵠髙飛處身在乾坤灝气中木落有情瞻北闕霜輕無夢入西風憑闌自是蓬瀛客獨對瀟湘興未窮【顧氏積書嵒選】

張觀

觀開寶中左司諫

過衡山畱贈廖融

未向漆園爲傲吏定應明代作徵君傳家奕世無金玉樂道經年有典墳帶雨小舟橫別浦隔花幽犬吠深云到頭終爲蒼生起休戀耕煙楚水濵【郡閣雅談】

劉能

能開寶中官左補闕

句

窗外秋聲湘瑟怨檻前竹色楚帆飛嬾向九嶷歧路望渡頭雲雨正霏霏【奉詔九嶷畱題祁陽縣白沙驛亭零陵總記】

王嗣宗

嗣宗字希阮汾州人開寶八年進士第一太宗朝累官淮南轉運使眞宗朝爲樞宻副使以大同軍節度知許州徙知陜州召還以左屯衛上將軍檢校太尉致仕卒贈侍中諡景莊

【玉照新誌開寶八年廷考王嗣宗與陳識齊納捲藝祖命二人角力以爭之而嗣宗勝焉遂居第一以識爲第二行營雜錄王嗣宗守邠土邠舊有狐王庿相傳能爲人禍福嵗時享祀祈禱不敢少怠嗣宗至郡集諸邑獵戶得百餘人以甲兵圍廟薰灌其穴殺百餘狐其妖遂息嗣宗後帥長安處士種放者朝廷所尊禮每帥守至輒面數之嗣宗不服以言拒之放責數嗣宗聲色俱厲嗣宗怒以手批其頰先是眞宗有敕書令放有章奏卽附驛欲詣闕卽乘驛放遂乘驛訴於上前上特於嵩山之陽置書院以處之後嗣宗去郡有人贈詩曰終南處士威風減渭北狐妖窟穴空嗣宗大喜歸告其子孫曰吾死更勿爲碑志但石刻此詩置於墓旁吾其榮矣】

題闗右寺壁

欲掛衣冠神武門先尋水竹渭南村卻將舊斬樓蘭劍買得黃牛敎子孫

【東坡跋云余舊見此詩於闗右寺壁上愛之不知其何人作也蔡寛夫詩話云是王嗣宗詩】

劉兼

兼長安人官榮州刺史詩一卷

【胡震亨云雲間朱氏得宋刻唐百家詩兼集中有長春節詩爲宋太祖誕節其人蓋五代人而入宋者】

秋夕書事

搖落江天萬木空雁行斜戛塞垣風徵閨月離愁逺舊館眠云旅夢通郢客豈能陪下裏臯禽爭肎戀樊籠此心曠蕩誰相防盡在南華十卷中

咸陽懷古

髙秋咸鎬起霜風秦漢荒陵樹葉紅七國鬭雞方賈勇中原逐鹿更爭雄南山漠漠云常在渭水悠悠事旋空立馬舉鞭遙望處阿房遺址夕陽東

江樓望鄕寄內

獨上江樓望故鄕淚襟霜笛共淒涼云生隴首秋初早月在天心夜正長魂夢只能隨蛺蜨烽煙無計學鴛鴦蜀箋都有三千幅總寫離情寄孟光

長春節

聖朝佳節遇長春跪奉金鑪祝又焚寶藏發來天地秀兵戈銷後帝皇尊太平基址千年永混一車書萬古存更有馨香滿芳檻和風遲日在蘭蓀【以上唐音戊簽】

李至

至字言幾眞定人舉進士太平興國中爲翰林學士拜參知政事兼祕書監判國子監眞宗朝拜工部尙書知河南府卒贈侍中

伏防承防學士特贈寵招慙非嘉客陪列仙於丹地觀盛事於玉堂禦題禁署之名勢如飛動聖制大風之作鏗若宮商一時並耀於蓬瀛三體互成於眞艸昔太宗之優待學士日預論思明皇之寵尙集賢時聞臨幸以今況昔異代同榮至謬亞冢卿獲司中祕啗牛心而不稱陪麈尾以何【闕二字】銜樂聖之杯且乏娛賔之賦嗟嘆不足歌詠輒興𨿽勞燥吻之冥搜終類擊轅之陋唱仰塵髙鑑聊杼下情吏部侍郎兼祕書監李至上

昔陪羣彥在鼇山今日重來赴玳筵才向玉堂觀聖札又離瑤席覩宸篇二南絕唱人驚駭三體神蹤鳳折旋坐久庭柯移午影飲酣宮吹遞香煙吟求視艸牋分寫醉假通中枕暫眠俗客不知仙禁近髙歌共樂太平年【翰苑羣書】

呈修史錢侍郎桃花犬歌

宮中有犬桃花名絳繒圍頸懸金鈴先皇爲愛馴且異指顧之閒知上意珠簾未捲扇未開桃花搖尾常先至夜靜不離香砌眠朝饑秖傍禦牀餧彩雲路熟不勞牽瑤艸風微有時吠無何軒後鑄鼎成忽遺弓劍棄寰瀛迢迢松闕伊川上逺逐龍輴十數程兩眥漣漣似流淚骨見寒毛頓顦顇萬人見者俱傷心微物感恩猶若是韓盧備獵何足嘉西旅充庭豈爲瑞聞君奉詔修實錄一字爲襃應不曲白魚赤雁且勿書願君書此懲浮俗【古今詩話淳化中合州貢桃花犬甚小而性急常馴擾於禦牀之側毎坐朝犬必先吠人乃肅然太宗不豫此犬不食及上仙號呼涕泗瘦瘠章聖諭以奉陵卽搖尾飲食如故詔造大鐵籠施素裀置鹵簿中行路見者流涕李至作歌以寄史官錢若水宋史錢若水傳太宗畜犬甚馴常在乘輿左右及崩鳴號不食因送永熙陵李至嘗詠其事欲若水書之以戒浮俗若水不從】

黃臺

臺歙人遷宣城宋初任屯田員外郎

題歙州問政山聶道士所居

千尋練帶新安水萬仞花屏問政山自少雲霞居物外不多塵土到人間壺懸仙島吞舟罷椀浸星宮沈水閒寶籙篋垂金縷帶絳囊縧鎖玉連環靜張棊勢鋪還打黙考仙經補又刪牀並葛鞵雙兔伏窗橫檉幾老龍跧溪童乞火朝敲竹山聽琴夜撼艸暗碧潭思句曲松昏紫气度深關成淺甲毛猶綠鶴化幽翎頂更殷阮洞神仙分藥去蔡家兄弟寄書還黃精苗倒眠靑鹿紅杏枝低掛白鷴容易煮茶供客用辛勤栽果與猿攀常尋靈穴通三島擬過流沙化百蠻新隱漸開侵月窟舊林猶恍枕沙灣手疏俗禮慵非傲肘防靈方祕不慳海上使頻靑鳥黠篋中藏久白驢頑笻枝健拄菖蒲節筍櫛髙簪玳瑁斑花气燻心香馥馥澗聲冷耳響潺潺髙墳自掩浮生骨短晷難窮不死顏早晚重逢蕭塢客願隨芝蓋出塵寰【苕溪漁隱叢話】

【方輿勝覽唐有於方外者自荊南掌書記棄妻從太白山道士學養气之術後弟徳晦爲歙州刺史方外來訪之徳晦爲築臺於此號問政山房縣人聶師道少師方外後入吳爲國師號問政先生】

呂端

端字易直幽州安次人以蔭補千牛備身在周爲直史館歸宋遷太常丞淳化四年拜參知政事擢戶部侍郎同中書門下平章事眞宗卽位除太子太保卒贈司空諡曰正

贈李公

憶昔僦居明徳坊官資俱是校書郎靑衫共直昭文館白首同登政事堂佐國廟謨君已展避賢榮路我猶妨主恩至重何時報老眼相看淚兩行

【靑箱雜記李昉呂端同薦文館各登臺輔呂公贈詩云云】

送英公大師歸終南

衡嶽煙蘿紫閣云名髙湖外晚遊秦淸詞古學儒生業圓笠方袍釋子身竹杖拄歸山裏寺篆書畱與世閒人我疑簪組成爲縛空仰吾師去路塵【夢英大師詩碑】

範杲

杲字師回魯公質之侄太宗朝仕至右諫議大夫知濠州召爲史館修撰卒

寄宣義大師英公

西遊久不得師書覩物相思展篆圖情厚未忘蓮社約分深曾伴橘洲居靑雲作陣宜長臥白酒資吟莫破除見說近來揮彩筆字皆飛動有功夫【夢英大師詩碑】

句

千里版圖來浙右一聲金鼓下河東

【澠水燕談藝祖收河東杲叩馬進詩云云增秩賜章服】

楊徽之

徽之字仲猷浦城人南唐時閒道至汴中周顯徳二年進士入宋除著作佐郎知全州太平興國初轉庫部員外郎判南曹詔編文苑英華眞宗卽位歷禮部侍郎樞宻直學士兼祕書監咸平二年特置翰林侍讀學士命徽之與夏侯嶠呂文仲爲之卒贈兵部尙書有集

禁林防防之什

星移嵗律應靑陽得奉羣英集玉堂龍鳳雙飛觀禦札雲霞五色詠天章禁林漸覺淸風暖仙界元知白日長詔出紫泥封去潤朝回蓮燭賜來香二篇稱奬恩尢重萬國傳聞道更光何幸微才逢盛事願因史冊紀餘芳【翰苑羣書】

嘉州作

俗遇臘辰持藥獻吏逢荷月隔花參耆防因來問封部竹籬西畔是雲南【方輿勝覽】

漢陽晚泊

傍橋吟望漢陽城山徧樓臺徹上層犬吠竹籬沽酒客鶴隨苔岸洗衣僧疎鐘未徹聞寒漏斜月初沈見逺燈夜靜鄰船問行計曉帆相與向巴陵

寒食寄鄭起侍郎

淸明時節出郊原寂寂山城栁映門水隔淡煙修竹寺路經疎雨落花村天寒酒薄難成醉地迥樓髙易斷魂回首故山千里外別離心緒向誰言

贈譚先生

古觀重重繞翠微杉松深處掩雙扉云生萬壑投龍去海隔三山放鶴歸花洞宴遊春日永石壇朝禮曙星稀每聽髙論長生理擬向塵中便拂衣【以上瀛奎律髓】

句

犬吠竹籬沽酒客鶴隨苔岸洗衣僧【江行】天寒酒薄難成醉地迥樓髙易斷魂【寒食】戍樓煙自直戰地雨長腥【塞上】偶題嵓石云生筆閒繞庭松露濕衣【僧捨】新霜染楓葉皓月借蘆花【湘江舟行】廢宅寒塘水荒墳防艸煙【哭江爲】靑帝已敎春不老素娥何惜月長圓浮花水入瞿塘峽帶雨雲歸越雋州【嘉陽川】春歸萬年樹月滿九重城【元夜】開盡菊花秋色老落殘桐葉雨聲寒【防東林】

【澠水燕談楊侍讀徽之太宗聞其詩名盡索所著得數百篇奏禦仍獻詩以謝卒章曰十年牢落今何幸叨遇君王問姓名上和之以詩謂宰臣曰眞儒雅之士操履無玷拜禮部侍郎選集中十聮寫於禦屏梁周翰詩曰誰似金華楊學士十聮詩在禦屏風古今詩話僧文瑩云必以天池皓露滌筆於冰甌雪椀中方與楊公此詩神骨相副】

卞震

震成都人蜀進士爲渝州判蜀平入宋仍舊職

句

雨壁長秋菌風枝落病蟬【卽事】老笻搘瘦影寒木憑吟身【又】詩債到春無處避離愁因醉暫時無【春日偶題】茶香解睡磨鐺煮山色牽懷著屐登【以上雅言系述】空囊萬里客斜月一牀寒【歷代吟譜】

孟貫

貫閩人

句

掃葉林風後拾薪山雨前【寄張山人艸堂】

【詩話總閩嶺孟貫爲性疎野不以名宦爲意喜篇章大諫楊徽之稱之】

竇儀

儀字可象薊州漁陽人晉天福中進士歷漢周二朝仕至兵部侍郎入宋拜翰林學士加禮部尙書卒贈右僕射

【宋史本傳竇儀父禹鈞儀弟儼侃偁僖皆相繼登科馮道與禹鈞有舊嘗贈詩有靈椿一株老丹桂五枝芳之句當時號竇氏五龍五朝名臣言行錄儀爲性嚴重家法整肅每對客坐卽二侍郎三起居四參政五補闕皆侍立焉】

過邠州畱題

多少樊籠不敢開彊拘物性要相陪何時得似邠州守徳政臨民鶴自來

【萬姓統譜龍鐲字琢成幹徳初任邠州守有仁政一日羣鶴翔於公庭州民繪來鶴圖以頌其徳時學士竇儀以使過邠畱題云云】

宋詩紀事卷二

欽定四庫全書

宋詩紀事卷三

錢塘厲鶚撰幸夤遜

夤遜夔州云安監人【一云成都人】仕後蜀爲翰林學士工部侍郎隨昶歸宋授右庶子鎭國行軍司馬

【楊伯嵓六帖補孟蜀翰林幸夤遜夢掌中生艸不絕掌制艸數年】

云

因登巨石知來處勃勃元生綠蘚痕靜卽等閒藏艸木動時頃刻徧乾坤橫天未必朋元惡捧日還曾瑞至尊不獨朝朝在巫峽楚王何事謾勞魂【全唐詩】

句

若敎作鎭居中國爭得泥金在泰山【岷山吟窗雜錄】才聞暖律先偸眼旣待和風始展睂【栁】嚼處春冰敲齒冷咽時雪液沃心寒【梨事文類聚】

徐鉉

鉉字鼎臣廣陵人仕南唐累官翰林學士歸宋爲直學士院給事中散騎常侍淳化初坐累黜靜難軍司馬卒有騎省集

【隱居詩話梅聖兪贈鄰居詩壁隙透燈光籬根分井口徐鉉亦有喜李少保卜鄰云井泉分地脈砧杵共秋聲此句尢閒逺也】

夢遊

防夢悠揚不柰何夜來還在故人家香蒙蠟燭時時暗戶映屏風故故斜檀的慢調銀字管雲鬟低綴折枝花天明又是人閒別洞口春深道路賒

繡幌銀屏杳靄閒若非防夢到應難窗前人靜偏宜夜戶內春濃不識寒蘸甲遞觴纖似玉含詞忍笑膩於檀錦書若要知名字滿縣花開不姓潘

南國佳人字玉兒芙蓉雙臉逺山睂仙郎有約長相憶阿母無猜不得知夢裏行雲還倏忽暗中攜手乍疑遲因思別後閒窗下織得回文幾首詩

餞蒯參軍亮【宦海州作】

昔年聞有蒯先生二十年來道不行抵掌曾談天下事折腰猶忤俗人情老還上國風光薄貧裏歸裝結束輕遷客臨流各惆悵晚風黃葉滿孤城【以上騎省集郡齋讀書志江東布衣蒯亮好大言誇誕鉉喜之客於門下稽神錄中事多亮所言】

吳王挽辭

倏忽千齡盡冥茫萬事空靑松洛陽陌白艸建康宮道徳遺文在興衰自古同受恩無補報反袂泣途窮土徳承餘烈江南廣舊恩一朝人事變千古信書存哀挽周原道銘旌鄭國門此生𨿽未死寂寞已消防【翟耆年籀史徐鉉鼎臣從李煜歸朝爲銀靑光祿大夫右散騎常侍太平興國中李煜薨詔侍臣撰煜神道碑有欲中傷鉉者奏曰吳王事莫若徐鉉爲詳遂詔鉉撰鉉泣曰臣舊事李煜陛下容臣存故主之義乃敢奉詔太宗許之鉉但推言歷數有盡天命有歸而已其警句云東鄰搆禍南箕扇疑投杼致慈親之惑乞火無鄰婦之詞始勞因壘之師終後塗山之防太宗覽之稱嘆不已異日復得鉉所撰吳王挽詞今傳者二首云云鉉被詔撰江南錄故有信書之句東鄰謂錢俶也】

句

蘭橈破浪城陰直玉勒穿花苑樹深【遊木蕳亭】千帆日助陰山勢萬里風馳下瀨聲【觀習水戰】向空咄咄頻書字忘世滔滔莫問津【病中】野日蒼茫悲鵩捨水風陰濕敝貂裘【謫居】三朝恩澤馮唐老萬里江關賀監歸【陳祕監歸泉州】落月依樓閣歸云擁殿廊【宿山寺玉壺野史】

吳淑

淑字正儀潤州丹陽人仕南唐爲內史歸宋薦試學士院授大理評事預修太平禦覽文苑英華累遷起居舍人職方員外郎卒有文集事類賦江淮異人錄祕閣閒談

句

漢殿夜涼初閣筆渚宮秋晚得懸車

【詩話總荊南朱昻晚以工侍乞骸骨眞宗賜坐寵詔畱候秋涼還故吳淑贈詩云云】

秦南運

南運宋初官尙書郎

題靑紗連二枕

陰香裝艷入靑紗還與攲眠好事家夢裏卻成三色雨沈山不敢鬭淸華

【淸異錄舒雅作靑紗連二枕滿貯酴醿木犀瑞香散蘂甚益鼻根尙書郎秦南運見之畱詩】

張洎

洎字師黯攺字偕仁滁州全椒人仕南唐知制誥中書舍人歸宋爲史館修撰翰林學士淳化中參知政事卒贈刑部侍郎有集

【十國春秋初洎將後主命入貢作十詩以詆訾汴京風物至有一堆灰之句蘇易簡得其親書及是與易簡同事不相能語人曰淸河更作異卽以一堆灰之詩進呈矣洎爲少屈】

暮春月內署閣前海棠花盛開率爾七言八韻寄長卿諫議

去嵗海棠花發日曾將詩句詠芳妍今來花發春依舊君已雄飛玉案前驟隔淸塵樞要地獨攀紅蘂艷陽天疎枝髙暎銀臺月嫩葉低含綺閣煙花落花開畱勝賞春來春去感流年淸辭早綴巴人唱妙翰猶緘蜀國牋共仰壯圖方赫耳自嗟衰鬢轉皤然因慿鶯蜨傳消息莫忘蓬萊有病仙【海棠譜】

張佖

佖字子澄常州人仕南唐爲內史舍人歸宋官虞部郎中

【十國春秋太宗朝佖在史館一日問曰卿家每食多客敍談何事佖曰臣之親舊客都下乏食故嘗過臣飯然止菜羮而已明日太宗遣快行者伺之果然喜其不隱遷官郎中人稱菜羮張家佖爲人長者後官河南每寒食必親拜後主墓哭之甚哀李氏子孫陵替常分俸贍給焉】

寄人

別夢依依到謝家小廊回合曲闌斜多情只有春庭月猶爲離人照落花

春江雨

雨溟溟風泠泠老松瘦竹臨煙汀空江冷落野雲重村中火微如星夜驚溪上漁人起滴瀝篷聲滿愁耳子規叫斷獨未眠罨岸春濤打船尾【以上全唐詩】

邵拙

拙宣城人

句

萬國未得雨孤雲猶在山

【馬令南唐書歸明傳邵拙宣城人有詩三百篇命曰廬嶽集曹郎趙慶以詩貽之云邁古文章金鸑鷟出塵行止玉麒麟歸皇朝就應制科有司以聞未詔而卒時悼其苦學能文而不得達於名位或議其詩有句云云斯爲應矣】

劉吉

吉江左人事李煜爲傳詔承防歸朝爲供奉官知河渠利害委以八作務太平興國中河大決吉塞河有方略人目爲劉跋河後爲崇儀使有詩三百首名釣鼇集

句

一箭不中鵠五湖歸釣魚【贈隱者歷代吟譜】

龔穎

頴字同秀邵武人初仕南唐爲內史歸宋爲殿中侍禦史

次韻贈丁謂之

膽怯何由戴鐵冠秖緣昭代奬孤寒曲肱未遂違前志直指無聞是曠官三署每傳朝客說五溪閒憑郡樓看祝君早得文場雋況值天堦正舞幹

【靑箱雜記穎自負文學少許人談論多所折難太宗朝知朗州士防造其門獨丁謂贄文求見穎倒屣延迓酬對終日以至忘食曰自唐韓栁後今得子矣異日丁獻詩於穎穎次韻和酬】

潘愼修

愼修字徳成莆田人仕南唐爲祕書省正字歸宋爲太常博士眞宗朝累擢翰林侍讀學士有集

禁林防防之什

紅藥深嚴肅廣筵嘉招仍許厠羣仙忽窺宸翰雲龍動乍揭天辭日月懸散作楷模珍寶惜永刋金石共流傳況當枚馬從容地仍集班揚侍從賢敢竊休明爲盛觀願陳風詠播薰不辭勝引承歡醉長洽升平億萬年【翰苑羣書】

句

如今縱得仙翁術也怯君王四路饒

【楊文公談苑太宗棊品第一待詔有賈元者臻於絕格時人以爲王積薪之比元嗜酒病死楊希粲蔣元吉李應昌朱懷辟皆國手然非元之敵晚有李仲元棊絕勝可侔於元嵗余亦卒朝士有蔣居中潘愼修亦善棊至三品內士陳好元四品多得侍棊自元而下皆受三道愼修受四道好元受五道愼修獻詩云云】

羅穎

穎南昌人南唐入宋

句

嫚侮羣豪誇大度可憐容得辟陽侯

【馬令南唐書穎開寶中詣金陵舉進士第例以黃衣守選及王師問罪後主銜璧穎再應鄕舉下第道經漢髙祖廟題詩落句云云少頃輒自免冠鞠伏廟廷口陳自咎之言掖去數日卒】

孟歸唐

歸唐湖湘連上人南唐水部郎賔於之子廕受祕書正字吉州民掾歸宋遷大理丞以罪貶袁州司戶

句

練色有窮處寒聲無盡時

【龍衮江南野史孟賔於入江南生子名歸唐少能詩就廬山國學遂得瀑布詩云云時鄰房儒生亦得此聮遂互訟其句助敎不能理因送江州各以全篇意勢定之而歸唐較勝大爲時人所仰】

黃夷簡

夷簡字明舉福州人少仕吳越爲明州判官歸宋累遷都官郎中召試翰林知制誥檢校祕書監

【吳越備史補遺開寶二年秋九月忠懿王遣元帥府掌書記黃夷簡入貢太祖謂夷簡曰汝歸語元帥當訓練甲兵江南倔彊不朝我將討之元帥當助我無信人言唇亡齒寒王宻表謝且請師期】

句

宿雨一番蔬甲嫩春山幾焙茗旗香【皇朝類苑】

錢惟治

惟治字和世吳越廢王倧長子忠懿王俶養爲已子歸宋領鎭國軍節度使左驍衛上將軍卒追封彭城郡王生平慕皮陸爲詩有集

【吳越世家疑辧俶以嫡嗣惟濬無檢故器惟治數俾權發遣軍國之務洎入朝惟濬止奉朝請而委惟治藩任焉】

春日登大悲閣回文

聖主欽崇敎千光顯紺容映云窗綺暖籠月箔花重淨剎香風逺危闌碧霧濃勝因良以詠華國一斯逢碧天臨迥閣晴雪防山屏夕煙侵冷箔明月斂閒亭【冰川詩式】

【湖州府誌吳越回文綬帶連環詩碑在法華寺節度使錢惟治作九十首】

張在

在靑州布衣少能文尢精詩奇蹇不遇老死場屋

題龍興寺老柏院

南鄰北捨牡丹開年少尋芳日幾回惟有君家老柏樹春風來似不曾來

【澠水燕談文潞公皇祐中鎭靑詣老柏院訪在所題字已漫滅公惜其不傳爲大字書於東廊之壁西溪叢話元祐中州學敎授畢仲愈題跋刻石於平嵐亭上】

傅霖

霖字逸巖靑州人少與張詠同學霖隱不仕詠旣顯求霖三十年不可得及詠知陳州乃來謁曰子將去來報子耳翌日別去後一月詠卒

贈張乖崖

忍把浮名賣卻閒門前流水對靑山靑山不語無人事門外風光任往還【苕溪漁隱叢話】

句

劇談驅夜瘧幽夢得鄕書

【復齋漫錄傅霖開寶中嘗與張乖崖防於韓城終夕談話鄰有病瘧爲之不作公每有書與傅傅必先夢故傅有句云云】

陶彞

彞陶谷之猶子

句

生涼好喚雞蘇佛回味宜稱橄欖仙

【淸異錄予讀胡嶠茶詩霑牙舊姓餘甘氏破睡當封不夜侯愛其新奇猶子彞年十二嵗令效法之近晚成篇云云彞亦文辭之有基址者也】

張齊賢

齊賢字師亮曹州人徙家洛陽太祖幸西都以布衣上書太平興國二年舉進士累官同中書門下平章事以司空致仕卒贈司徒諡文定

致仕後戲贈故人

午橋今得晉公廬花木煙雲興有餘師亮白頭心已足四登兩府九尙書

【宋史本傳齊賢歸洛得裴度午橋莊有池榭松竹之盛日與親舊觴詠其間意甚曠適】

禦書飛白玉堂之署三體宸章並宣禁苑覩玆盛事輒動斐然

寵深仙署降新牌禦筆親題重俊才四字千齡懸日月兩篇三體琢瓊瓌登科郤桂皆同樹入室邱門盡仰回【余與承防學士皆禦前科選而學士最受聖恩顧遇則前後門生俱深榮羨故有是也】寓直靜封芝檢去宻宣榮對玉泉來職淸望峻人稀見地貴扃嚴晝防開多幸謬持黃閣柄煙霄時得遂遊陪【翰苑羣書】

石將軍南徵賦贈

五花宻布生門出三令重宣宿將聽劃地豈能容賊窟指天不許見妖星醪投漢水期分飲石削巴邱待勒銘洗盡甲兵安艸木君山依舊望中靑【陸氏善鳴集】

呂防正

防正字聖功河南人起居郎圖子太平興國二年舉進士第一累知制誥爲翰林學士歷司空兼門下侍郎同平章事累封許國公卒贈中書令諡文穆

【邵伯溫聞見錄公微時行伊水上見賣者意欲得之無錢可買其人偶遺一枚於地公悵然取食之後作相買園臨伊水起亭以饐爲名】

尹洛日作

昔作儒生謁貢闈今提相印出黃扉九重鴛鷺醉中別萬里煙霄達了歸鄰叟盡垂新鶴髮故人猶著舊麻衣洛陽謾說多才子自嘆遭逢似我稀

【靑箱雜記洛陽龍門有呂文穆公讀書龕云初有友二人共棲偃於此一人則溫尙書仲舒一人忘姓名及唱第文穆狀元溫中甲科其一人拂衣歸隱文穆作相太宗問昔誰爲友文穆以歸隱者對遽以著作佐郎召不起文穆罷相尹洛作詩云云】

讀書龍門山土室作

八灘風急浪花飛手把魚竿傍釣磯自是鉤頭香餌別此心終待得魚歸

鴻溝【在河陰縣卽楚漢分界處】

溝中流水已成塵溝畔荒涼起暮云大抵闗河須一統可能天地更平分煙橫緑野山空在樹倚髙原日漸曛方憑徵鞍思往事數聲風笛馬前聞【以上開封府誌】

李虛已

虛已字公受建安人太平興國二年進士累官知遂州終工部侍郎與壻晏殊唱酬有雅正集【羅願新安誌眞宗喜談經命馮元橫易謂曰朕不欲煩近臣久立欲選純孝之士數人止如同人便裘頂帽講經並坐暇則薦茗果盡笑論削去進說之儀遇疲則罷元薦查道及李虛已李行簡三人虛已母喪明醫者曰浮翳泊眼能舌舐千日者可勿藥自愈虛已舐之二年遂復明困學紀聞李虛己初與曾致堯倡酬致堯謂曰子之詩𨿽工而音韻尢啞虛已初未悟旣而得沈休文所謂前有浮聲後須切響遂精於格律】

次韻和內翰楊大年見寄

鼇冠三峯碧海寛雲謠初下靄芝蘭采珠宮裏驪龍睡織錦機中彩鳳盤藥砌蒼苔錢作防粉墻修竹玉爲竿閒從莊蜨親鳬舄曾得安期九轉丹

次韻和汝南秀才遊淨土見寄

長松繋馬放吟鞭水殿沈檀一樹煙苔破閒堦幽鳥立艸芳深院老僧眠桃花欲放條風後茶蘂新供谷雨前衰防賞詩多狎客我無歧路近神仙【以上瀛奎律髓】

送何水部防出牧袁州

宜川三月水東流秀出江南二十州紅斾使君今日去白衣舉子昔年遊【宜春乃公舊遊】海潮賦就藏書府【盧肈進賦宣付史館】競渡詩成在郡樓國史待修循吏傳早飛聲政達凝旒【袁州府誌】

曹衍

衍衡陽人

貧女

自恨無媒出嫁遲老來方始遇佳期滿頭白髮爲新婦笑殺豪家年少兒

【能攺齋漫錄太平興國初石熙載尙書出守長沙以衍所著野史繳薦之因得召對袖詩二十章上進首篇乃鷺鷥貧女兩絕句蓋托意也太宗大喜召試學士院除東宮洗馬監泌陽酒稅】

何防

防字叔昭洪州人官贊善出守袁州

句

塞日穿痕斷邊云透影飛縹緲隨黃屋陰沈防禦衣【玉壺野史太宗親徵契丹師還途中禦制有鑾輿臨紫塞朔野凍雲飛遂令何防進鑾輿臨塞賦凍雲飛詩召對嘉賞授贊善防詩有句云云】

韓丕

丕字太簡華州鄭人太平興國三年進士歷知制誥右諫議大夫翰林學士工部侍郎出知滁州

禁林防防之什

鼇宮明麗倚春寒防防羣仙喜繼觀聖作照臨新日月禦書飛動集龍鸞綺談雅似聞天樂瓊液香勝飲露槃坐久杳同圃外吟余飄若碧雲端演綸視艸微才怯【原闕四字】霈澤寛因想前賢倍知幸多雲遭值太平難【翰苑羣書】

寄嶽陽劉從事

秋來憶故人寓目臨大野逺近聞淸商依稀奏豳雅經霜樹半紅無風葉自下一片洞庭心聊慿塞鴻寫【顧氏積書嵒選】

田錫

錫字表聖嘉州洪雅人太平興國三年進士累官左拾遺直史館爲河北轉運副使擢右諫議大夫史館修撰卒贈工部尙書有咸平集

江南曲

金蟬飾綠云細靨蘂黃新南浦解淸佩西谿采白蘋宻竹映深花湖山日欲曛春腸知已斷脈脈兩難親吳艷若芙蓉乘舟弄湖水照影不知休雲鬟墮簪珥含笑忽回頭見人羞欲死歸去入花谿棹濺鴛鴦起金陵王气銷六朝墮霸業白雲千古恨空江照樓堞虎邱羅蔓艸姑蘇委楓葉懷賢思伍員靈濤浩難涉

倚柱吟

暮春慘慘黃昏雨零落櫻桃斜掩戶未張燈火簾幙深樓閣巢寒聞燕語昔時常說長安好而今厭走長安道蘇秦辧說長卿才自笑功名何不早人悄悄倚柱時情脈脈無人知憐春惜逺情不盡斜雨兼花闇濕衣

擬古

棠溪出精金百鏈無餘滓鑄得芙蓉劍靈輝若秋水陸可斷兕犀幽亦驚神照物雙影寒中霄靈气紫有時風雨至欲作龍蛇起海酒與陵肉寶燭延奇士歡飲取傳觀英圖各相視吐气成虹蜺將平不平事大笑荊軻輩卒如兒女子

遊子中夜心功名忽嗟暮黑貂空上書甘泉方獻賦白日驚壯齒靑雲有英顧收采茍不時瑚亦生蠹

花

雨裏飛花片片紅雨微花亂轉冥蒙川原何處連天艸簾幕無人半日風寂寞劉楨新病後淒迷莊舄苦吟中可堪更是黃昏景燕冷鶯寒恨想同

秋夜有懷寄副翰宋白舍人

秋風蕭瑟北山椒賴有琴樽慰寂寥書幌靜憐斜月鑑窗燈寒帶落花挑久辭知已來江國少寄音書過海潮因憶玉堂今夜直建章宮漏正迢迢

題天竺寺

三月楊花撲馬飛連鑣來款白雲扉湖邊鐘磬含淸籟樹杪樓臺靄翠微野景畱人狂欲住春光啼鳥勸思歸萋萋芳艸重回首十里松門照落暉【以上咸平集】

王旦

旦字子明大名莘人太平興國五年進士及第累官右正言知制誥眞宗朝兼工部尙書同中書門下平章事遷右僕射昭文館大學士兼門下侍郎加太尉兼侍中卒贈太師尙書令魏國公諡文正有集

禁林防防之什

喜綴眞仙防禁林玉堂新事好供吟天章刻石興風雅宸翰書牌耀古今勢逸奪回龍鳳迹調髙流入管音光凝玉斝瓊漿潤冷布花甎藥樹陰地貴每朝金殿近景淸如到玉壺深得陪嘉防榮觀大虔效賡歌樂聖心【翰苑羣書】

南恩州西樓

江樓橫玉虹西山羅畫屏荒城斗樣大此樓何崢嶸炎嶺狀隴蜀三州通蓬瀛人煙幾村落數防如晨星誰謂海一涯好山無數靑【錦繡萬花谷】

李沆

沆字太初肥鄕人太平興國五年進士眞宗朝歷參知政事加門下侍郎尙書右僕射卒諡文靖

伏覩禁林新成盛事輒思歌詠不避荒蕪上李學士

禁庭多士列華簪嚴樂輝光冠古今禦筆騰驤題玉署宸章照耀詠詞林虛堂掛後傳千載翠琰刋成直萬金振復文明知聖作尊崇儒術見天心增修一院煙霞麗曲宴羣英雨露深自我昌朝爲盛事鼇山淸峻重難尋【翰苑羣書】

蘇易簡

易簡字太簡梓州銅山人太平興國五年進士累知制誥充翰林學士遷給事中參知政事出知陳州卒贈禮部尙書有集

【歷代吟譜蘇易簡舉進士不起艸凡三題千餘言數刻而就太宗曰君臣千載遇對曰忠孝一生心晚年贈僧詩憮悴貳卿三十六與師气味不爭多】

贈翰林學士宋公

天子昔取士先俾分媸妍濟濟俊兼秀師師麟與鸞小子最承知同輩尋攺觀甲等叨薦名髙飛便淩煙遂使拜扆坐果得超神仙迄今才七嵗相接乘華軒

【蔡寛夫詩史蘇參政易簡取開封府解時宋尙書白爲試官是嵗登第後十年白爲翰林學士易簡亦繼召入贈白詩云云】

題臨蘭亭序

有若象夫子尙興闕裏門虎賁狀蔡邕猶旁文舉樽昭陵自一閉眞迹不復存予今獲此本亦可比璵璠【周益公題跋】

禁林防防之什【時禦書飛白玉堂之署四字頒賜翰苑】

雨晴禁署絕纖塵防防名賢四海聞供職盡居淸顯地崇儒同感聖明君翩然飛白璇題字煥若丹靑翠琰文梓澤笙歌誠外物蘭亭詩酒不同羣少年已作瀛洲老他日終棲太華云莫怪坐閒全不飲心中和气自醺醺【翰苑羣書】

樂史

史字子正撫州宜黃人仕南唐祕書郎入宋太平興國五年復登進士歷水部員外郎使兩浙巡撫判西京畱司禦史臺卒有仙洞集

鐘山寺

千峯夾一徑一徑花枕泉聽泉復看花行到鐘山前古寺云生屋髙僧月伴禪自慙畱一宿匹馬又朝天【撫州府誌】

向敏中

敏中字常之開封人太平興國五年進士累擢右諫議大夫同知樞宻院事眞宗朝進右僕射兼門下侍郎又進左僕射昭文館大學士卒贈太尉中書令諡文簡

酬寇平仲

九萬鵬霄振翼時與君同折月中枝細思淳化持衡者得到於今更有誰

【合璧事類前集向文簡敏中寇忠湣準二相同以太平興國五年登第後文簡秉鈞忠湣以使相守長安作詩寄文簡有嵗寒惟有公兼我白首猶持將相權之句文簡酬之云云】

桃花

千朶穠芳倚樹斜一枝枝綴亂雲霞慿君莫厭臨風看占斷春光是此花【全芳備祖】

延安守嵗

律管風生消暮景塞原煙靜絕妖氛坐移殘燭光陰變故舊年華一夜分【詩林萬選】

偶吟遣懷

昔爲宰輔居黃閤今作元戎控夏臺萬里蒼黔慙受賜一方淸晏有何才紫宸杳杳彌年別紅斾翩翩映日開將相官榮如我少不須頻獻手中杯【瀛奎律髓】

峽山飛來寺

峽山地勝安禪處萬仞危樓壓要津世上豈知名利事浪中空笑往來人倚門怪石狂遮面入座寒云碎繞身日暮西風嬾回首滿林幽鳥語聲頻【廣東通誌】

句

四時常有煙棚合三月猶無菜甲生【延州作嘉祐雜誌】

宋湜

湜字持正京兆長安人太平興國五年進士再知制誥眞宗朝拜中書舍人攺給事中充樞宻副使扈從北巡卒於澶州贈刑部尙書諡忠定有集

送陳堯叟赴廣西漕

憐君將命拜新恩送別都門亦斷防雨歇桂林秋更暖瘴連梅嶺月多昏詔頒海徼徵徭薄兵罷蠻州市井繁愧我不才居禁近前春灑掃待回轅【桂林府誌】

戚綸

綸字仲言應天楚邱人維弟太平興國八年進士大中祥符初歷官樞宻直學士出知杭州天禧中太常少卿分司南京卒有集

送何水部防出牧袁州

連翩作牧藹嘉聲重疊光華是此行畫隼前驅男子貴錦衣當晝故鄕榮虎溪駐目曾遊熟采石維舟舊吏迎【公舊講學廬阜復經太平州舊治】來暮謳謠應載路遲畱桑梓肯忘情郡樓擁翠峯巒合井邑交光竹樹明醇酎豈知千日醉【宜春舊多醇酎】溫泉常見四時淸【郡下溫泉夏冷冬暖春飲之宜人郡得名焉】下車不問山河攺布政先期獄訟平何日紫宸偏顧矚聖君畱意在編氓【袁州府誌】

劉昌言

昌言字禹謨泉州南安人少工文詞節度陳洪進辟功曹參軍偕洪進歸宋舉太平興國八年進士官至同知樞宻院事工部侍郎卒贈工部尙書

上呂相公【防正】

重名淸望徧華夷恐是神仙不可知一舉首登龍虎榜十年身到鳳凰池廟堂只是無言者門館常如未貴時除卻洛京居守外聖朝賢相復書誰【瀛奎律髓】

句

惟有夜來蝴蜨夢翩翩飛入刺桐花【下第歷代吟譜】

李巽

巽字仲權邵武人太平興國八年進士仕至度支郎中兩浙轉運使

登第遺鄕人

當年蹤迹困泥塵不意乘時亦化鱗爲報鄕閭親戚道如今席帽已離身

【靑箱雜記巽累舉不第爲鄕人所侮曰李秀才應舉空去空回知席帽甚時得離身至是乃遺鄕人云云蓋國初猶襲唐風士子皆曳袍重戴出則以席帽自隨】

李建中

建中字得中京兆人太平興國八年進士累官直集賢院掌西京畱守司禦史臺愛洛中風土遂居之人謂之李西臺官至工部郎中判太府寺卒有集

【宣和書譜李西臺居洛中以林泉自娛善篆籀艸隸八分於眞行尢精當時士大夫得其筆迹莫不爭藏以爲楷法】

題洛陽華嚴院楊少師書壁後

杉松倒澗雪霜幹屋壁麝煤風雨寒我亦平生有書癖一回入寺一回看

【蔡寛夫詩史楊凝式仕後唐晉漢閒落魄不任檢束自號楊風子終能以智自完書法髙妙傑出五代可與顏栁並軌今洛中僧寺尙多有其遺迹題華嚴院詩云院似禪心靜花如覺性圓自然知了義爭肯學神仙用筆尢奔放奇逸李西臺建中平生師凝式書題詩於傍書亦自深穏老健前輩所貴重也】

懷湘南舊遊寄起居劉學士

老情詩思闗何處渾是湘南水岸頭殘白晚雲歸嶽麓濃香秋菊滿汀洲靜尋緑徑煎茶寺徧上紅墻賣酒樓西洛分臺素拘檢繡衣不得等閒遊

【曲洧舊聞眞定康惇復嘗語予曰河東見所在酒壚皆飾以紅墻詢之父老云相沿襲如此不知其所始也後讀李畱臺集有懷湘南舊遊寄起居劉學士詩云云據此詩則湖南亦有之不獨河東也但畱臺不著所出爲可恨也】

題菩提寺

龍門雙闕湧雲煙雪未飛花雁下前徹底淸流照車馬分臺禦史過伊川【能攺齋漫錄】

澹山巖【在零陵郡秦周貞實之舊居】

常思羽衣人宅此巖崖旁虛室通大道靈闕掩中黃古朴宮殿深偃亞松桂香洞戶漏夕月未罅生微陽疊齒上層巓露井連曲房斷壁橫廣幕矗石排吟牀蟄痕燕穴空乳澑虯鱗張淸泉弄春漲靈艸經冬芳自笑老倒容誰與刀圭霜金版佩上籍玉音歌洞章珠幢夜森立絳節朝飛揚咫尺仙路髙喧囂世機忙浮埃走車馬奔迸多事場眞地擁煙霞根本無爲鄕不到久嘆息一來徒悲傷但聽鏗華鐘所得心耳涼【苕溪漁隠叢話】

直防

春風夜急銅龍漏澹月半斜金井闌已覺亞枝花露重宿鶯猶睡怯餘寒

早朝

著衣香重海棠風人在瀛洲禦苑東將對赤墀班未定井幹樓角日先紅

【娛書堂詩話李西臺直防早朝二詩呂居仁跋云觀西臺詩想見國初太平气象不逺余風遺烈足以竦動後世眇想正觀初難與數子諧吾於諸公亦云】

桐柏觀

永懷閒訪道斗上上仙居瀑布磬聲外桂花林影疎山名孫綽賦觀額葛洪書已負秋來約誅茅興有餘【赤城志】

題仙都山【時爲兩浙轉運副使】

巖巖仙都山肅肅黃帝宮巨石臨廣澤千仞淩髙穹肇當融結初全得造化功深可蟠厚壤峭疑接冥鴻云斬去路存丹鼎遺迹空抽潤艸心碧敷香蓮葉紅升龍扳矯矯飛鳳鳴噰噰而我集仙署嘗比瀛洲雄星移婺女閒鳳駕析木東到覺毛骨爽坐如羽翼衝萬事皆氛埃一气歸鴻蒙遐哉上聖道邈與元化同金簡奠至誠玉書銘代工功成解冠劍棲息期此中【仙都山誌】

句

山程授館聞鴻夜水國還家欲雪天【送人楊文公談苑】漲煙春气重貯月夜痕深【西湖歷代吟譜】

趙昌言

昌言字仲謨汾州孝義人太平興國初進士累官給事中參知政事眞宗朝坐事奪官遷戶部侍郎卒

喜英公大師相訪

僧中何事最聞名筆札髙奇是夢英十八家書垂墨妙一千年聖遇文明未將六籍重刋石【余惜國家未明師筆如唐朝刋六經於石壁】已駕三車到化城此日勞師相枉訪豁然襟抱慰平生【夢英大師詩碑】

臧丙

丙字夢壽大名人太平興國初進士官右諫議大夫知江陵府

寄贈終南英公上人

是个人言好性靈鎬京碑記念千防五言出格爲詩匠百盞長杯應酒星曾把篆求身上紫幾將金買面前靑多聞國士相尋訪莫把松門晝夜扃【夢英大師詩碑】

鄭起

起官左拾遺

贈英公大師

玉殿承恩四十年水雲心已悟南禪李斯篆字功何妙賈島詩章學太笻在幾嗟無虎鬭鉢腥長笑有龍眠聞今未老休慵墮剩把書蹤石上鐫【夢英大師詩碑】

馬去非

去非官侍禦史知雜事

寄懷英公大師淸交

云隠秋鴻水隠魚相思難得惠休書遙聞養性棲蓮嶽不肯攜笻入帝都金殿聖緣應未斷玉堂知己漸凋疎何人曾得陪髙論頭戴神羊馬大夫【夢英大師詩碑】

王承衎

承衎官尙食使昭州刺史知鳳翔府

贈英公大師

文章篆籀久傳芳灰志禪門道愈光丰鎬有心營寶剎瀟湘無意臥云房陶情早著詩千首混俗何妨酒百觴若許宗雷重結社願持香火學空王【夢英大師詩碑】

陳文顥

文顥官康州刺史知同州軍州事

喜宣義大師英公相訪

三事天衣兩字師長安風月更誰知閒騎劣馬尋碑去醉臥荒廬出寺遲辭贍不容誇犬子興闌兼許吐魚兒左馮假道來看我正值嚴冬大雪時【夢英大師詩碑】

穎贄

贄官太子中允知洛陽縣事

贈英公大師

蠻牋象管少年時幾賦簾前祝壽詩三殿荷恩卿相看兩朝承寵帝王知尋窮太華髙低景念盡長安內外碑可惜篆文今絕筆李陽冰後只吾師【夢英大師詩碑】

宋溫舒

溫舒官左拾遺知耀州軍事

贈英公上人

粹鐘衡嶽誕吾師十九彤廷賜紫衣靑簡篆文窮妙絕碧雲詩句入微降龍鉢裏無塵染回雁峯前有夢歸他日好同蓮社約逸眠禪坐兩忘機【夢英大師詩碑】

李頌

頌官太常博士

贈英公大師

篆髙神品秀爽天骨敏構機先談深理窟濬極蒼源元臻籀闥玉無疵瑕車有輗軏達識圓明靈襟洞豁粹稟飛星胸掛流月大飲陶陶閒遊兀兀肎如常人名利幹沒【英公十八體篆書碑】

盧嶽

嶽官太子中捨

送英公大師歸終南

擬息遊方興蘿龕近翠微幾程勞夜夢一錫向秋歸月彩籠淸磬嵐光潤紫衣重尋溪上路楓葉下巖扉【英公十八體篆書碑】

許道寧

道寧官著作佐郎

贈英公大師

業就攜笻別五湖禦簾香暖幾曾趨淸搜象外吟情逸達禪中惠性殊江塢秋思霜橘美云房髙寄海峯孤白蓮共結他年約還放疎慵入社無【英公十八體篆書碑】

陳省華

省華字善則閬中人官至左諫議大夫堯叟堯佐堯咨其子也

登慧聚寺上方

四望平川獨一峯峯前瀟灑是蓮宮松聲竹韻千年冷水色山光萬古同客到每憐樓閣異僧言因得神功縣民遙喜行春至鼓腹閒歌夕照中【昆山雜詠】

夏侯嘉正

嘉正字會之江陵人太平興國中進士擢右正言直史館兼直祕閣

句

兩制誠堪羨靑雲侍玉輿

【宋史文苑傳太宗元夕禦乾元門觀燈嘉正獻五言十韻詩末句云云上和賜有狹劣終𨿽舉通才列上臺之句議者以爲誡嘉正之好進也】

宋詩紀事卷三

欽定四庫全書

宋詩紀事卷四

錢塘厲鶚撰姚鉉

鉉字寶之廬州合肥人太平興國八年進士知鄆州入爲起居舎人累遷兩浙轉運使有文集

賞花釣魚侍宴應制

上苑煙花迥不同漢皇何必幸回中花枝冷濺昭陽釣綫斜牽太液風綺萼惹衣朱檻近錦鱗隨手玉波空小臣侍宴驚凡目知是蓬萊第幾重

【詩話總淳化中春日苑中賞花釣魚小宴宰相至三館預坐咸使賦詩上覽以第優劣時姚鉉賜白金百兩時輩榮之以比奪袍賜花等故事】

松江

句吳奇勝絕無儔更見松江八月秋震澤波光連別派洞庭山影落中流汀蘆擁雪藏漁市岸竹香風趁客舟淸興不窮聊一望煙空雲霽倚層樓【蘇州府誌】

句

疎鐘天竺曉一雁海門秋【錢塘郡皇朝類苑】

歐陽程

程營道人太平興國八年進士仕至屯田員外郎

詠池亭

鑿開幽境泛流萍廻合波間小洞庭寒影倒吞淩漢樹冷光髙浴半天星魚翻錦鬛波紋皺鷺洗霜翎水气腥昨夜蛟龍忽飛去滿軒風震雷霆

【湖廣通誌歐陽程初名和營道人少貧兄爲郡吏依之傭書賦池亭詩太守大喜給俸金遣充學官弟子太平興國八年赴試路逢一靑衣童子云以今科省榜走報各處城隍因問歐陽和中否曰但有歐陽程因攺名程是年登第】

王禹偁

禹偁字元之鉅野人九嵗能文太平興國八年登進士歷右拾遺拜左司諫廬州妖尼道安誣訟徐鉉禹偁請論道安罪貶商州團練副使累遷翰林學士坐訕知滁州眞宗卽位召知制誥出知黃州卒有小畜集

【晁以道與三泉李奉議書云本朝王元之之後晏公晏公之後歐陽公歐陽之後東坡皆號一代龍門其門下灑掃應對之士後爲名公卿將相者不可勝數也西淸詩話王元之父本磨家畢文簡士安爲州從事元之代其父輸麫至公宇立庭下文簡方命諸子屬句云鸚鵡能言爭比鳯元之抗聲曰蜘蛛𨿽巧不如蠶文簡曰子精神滿腹將且名世後與公接武朝廷】

松江

三年爲吏住江濵重到江頭照病身滿眼碧波輸野鳥一蓑疎屬漁人隨船曉月孤輪白入座晴山數防春張翰精靈應笑我綠袍依舊惹埃塵

泛吳松江

帶篷疎薄漏斜陽半日孤吟未過江惟有鷺鷥知我意時時翹足對船窗

移任長洲

移任長洲縣舟中興有餘篷髙猶見月棹隱不妨書碧蘆枝亞霜紅蓼穗疎此行紆墨綬不是爲鱸魚移任長洲縣窮秋入水鄕江涵千頃月船載一篷霜竹密藏魚躍云疎漏雁行故園漸迢遞煙浪自茫茫

虎丘

蘚墻圍著碧孱顏曾是當年海湧山盡把好峯藏寺裏不教幽境落人間劍池艸色經冬在石座苔花自古斑珍重晉朝吾祖宅一回來此便忘還

絕句

謫官無俸突無煙惟擁琴書盡日眠還有一般勝趙壹囊中猶貯禦書錢

【侯鯖錄前世錢未有艸書者淳化中太宗始以宸翰爲之卽成以賜近臣崇寧大觀中禦書錢蓋襲故事也王元之謫商於有詩云云】

春日雜興

兩株桃杏暎籬斜妝防商州副使家何事春風容不得和鶯吹折數枝花

【蔡寛夫詩話元之嘗學白樂天詩在商州賦春日雜興雲云其子嘉祐謂老杜嘗有恰似春風相欺得夜來吹折數枝花之句語頗相近請易之元之欣然曰吾詩精詣遂能暗合子美耶更爲詩曰本擬樂天爲後進敢期杜甫是前身卒不復易】

齊安郡作

憶昔西都看牡丹稍無顏色便心闌而今寂寞山城裏鼓子花開亦喜歡

【能攺齋漫錄王元之謫齊安郡民物荒涼殊無佳況營妓有不佳者公詩云云然唐抒情集記朝士在外地覩野花追思京師舊遊詩云曾過街西看牡丹牡丹未謝郎心闌如今變作村田眼鼓子花開亦喜歡蓋王刋定此詩耳】

題錢塘縣羅隱手植海棠

江東遺迹在錢塘手植庭花滿縣香若使當時居顯位海棠今日是甘棠【以上小畜集】

別諸生

綴行相送我何榮老鶴乘軒媿谷鶯三入承明不知舉看人門下放門生

【澠水燕談王元之初知制誥上疏雪徐鉉貶商州召入爲學士坐辧孝章皇后不實謫滁州復召知制誥撰太祖尊號冊坐輕誣謫黃州作三黜賦以自述時蘇易簡適放防奏曰禹偁翰林名儒今將全防諸生送於郊上可其奏諸生別元之占一絕付狀元孫何曰爲我多謝蘇易簡云】

投時相

早有虛名達九重宦途流落漸龍鐘散爲郎吏同元稹羞見都人看李邕舊日謬吟紅藥樹新朝曾獻皁囊封猶祈少報君恩了歸臥山林作老農

【石林燕語王元之初自掖垣謫商州團練副使至道中復自學士謫滁州眞宗卽位以刑部郎召知制誥凡再貶還朝不無怏怏時張丞相齊賢李文定沆當國以詩投之齊賢不悅繼有黃州之遷】

句

元象中臺拆皇家上相薨大功銘玉鉉密事在金縢【趙普挽詞】

先帝升遐日詞臣寓直時柩前言顧命筆下定鴻詞【宋湜挽詞以上靑箱雜記】

身後聲名文集艸眼前衣食簿書堆澤畔騷人正憔悴道旁山莫揶揄

【許彥周詩話元之詩可重大抵語廹切而意雍容有句云云類樂天也】

羅處約

處約字思純益州華陽人太平興國八年進士知吳縣太宗召試擢著作郎直史館詔授荊湖路巡撫卒蘇易簡王禹偁集其文爲東觀集

泛太湖

三萬六千頃湖侵海內田逢山方得地見月始知天南國吞將盡東溟勢欲連何當灑爲雨無處不丰年【宋文鑑】

鄭文寶

文寶字仲賢寧化人仕南唐校書郎宋太平興國八年舉進士歷官陜西轉運使兵部員外郎【東都事略文寶以詩名家多警句善篆工琴】

題王子晉祠

秋陰漠漠秋雲輕緱氏山頭月正明帝子西飛仙馭逺不知何處夜吹笙

【西淸詩話緱氏王子晉升仙之地有祠在焉鄭工部文寶題一絕云云後晏元獻守洛過見之取白樂天語書其後云此詩在處有神物防持】

寒食訪僧

客舎愁經百五春雨餘溪寺綠無塵金花開處秋千鼔粉頰誰家鬭艸人水上碧桃流片段梁閒新燕語逡巡髙僧不飲客攜酒來勸先朝放逐臣

郢城新亭

每到新亭卽厭歸野香經雨長松圍四檐山色消繁暑一局棊聲下翠微冰片角巾簪澗月錦文卷石砌苔磯近來學得籠中鶴廻避流鶯笑不飛【以上玉壺野史】

闕題

亭亭畫舸系寒潭直到行人酒半酣不管煙波與風載將離恨過江南

一夜西風旅雁秋背身調鏃索徵裘闗山落盡黃楡葉駐馬誰家唱石州

江云薄薄日斜暉江館蕭條獨掩扉梁燕不知人事攺中猶作一雙飛【蔡寛夫詩話】

送曹緯劉鼎二秀才

旦夕春風老離心共黯然小舟聞笛夜微養花天手筆人皆有曹劉世所賢郴侯重才子從此看鶯遷【宋文鑑】

句

百艸千花路輕風細天過關已躍樗蒱馬誤喘猶驚顧兔屏【重經貶所】杜曲花光濃似酒灞陵春色老於人【長安送別詩】滿帆西日催行客一夜東風落楚梅【送人歸湖中】失意此中遷客酒多年不見侍臣花【以上皇朝類苑】沙暖鳧鷖行哺子蹊深桃李臥開花

【蔡寛夫詩話歐陽文忠公稱仲賢張僕射園中一聯以爲集中少比其詩云云】

曽致堯

致堯字正臣撫州南丰人太平興國八年進士眞宗朝以戶部郎知泰泉等州有山亭六詠集

崇覺寺

水深花影地莓苔春色烘人若不開走報鴒原無別事逺將歌管酒壺來【西江詩話】

句

沙鷺窺吟榻風蟬入座隅【六詠芙蓉閣】云昏迷候館樹缺辧江湖【六詠望江樓以上輿地紀勝】

寇準

準字平仲華州下邽人太平興國中進士淳化五年參知政事眞宗朝累官尙書右僕射集賢殿大學士同中書門下平章事封萊國公幹興初貶雷州司戶徙衡州司馬卒仁宗時贈中書令諡忠湣有巴東集

【湘山野錄萊公有野水無人渡孤舟盡日橫之句深入唐人風格送人使嶺南句云到海只十里過山應萬重人以爲警絕晚竄海康至境首問雷吏去海逺近曰只可十里憔悴奔竄已兆於此靑箱雜記魏仲先贈萊公詩曰有官居鼎鼐無地起樓臺播傳漠北章聖朝北使至問那个是無地起樓臺相公時方居散地因召還授北門宮鑰苕溪漁隱叢話忠湣公詩含思淒惋蓋富於情者也】

江南春

波渺渺柳依依孤村芳艸逺斜日杏花飛江南春盡離腸斷蘋滿汀洲人未歸

杳杳煙波隔千里白蘋香散東風起日落汀洲一望時柔情不斷如春水

【湘山野錄萊公富貴之時所作詩皆淒楚愁怨嘗爲江南春云云】

春日登樓懷歸

髙樓聊引望杳杳一川平野水無人渡孤舟盡日橫荒村生斷靄古寺語流鶯舊業遙淸渭沈思忽自驚

水村卽事

虛齋臨逺水吟釣度朝晡葦岸秋聲合莎庭鶴影孤片雲藏疊巘野燒起寒蕪獨步時凝望離人隔五湖

題巴東寺

寺在猿啼外門開古澗涯山深微有徑樹老半無枝望逺雲長暝談空日易移恐朝金馬去還失白蓮期

書河上亭壁

暮天寥落凍雲垂一望危亭欲下遲臨水數村誰畫得淺山寒雪未消時

海康西館有懷

風露淒涼西館靜悄然懷舊一長嘆海云銷盡金波冷半夜無人獨憑闌【以上寇萊公集】

過襄州畱題驛亭

沙堤築處迎丞相驛吏催時送逐臣到了輸他林下客無榮無辱自由身【石林詩話】

和蒨桃

將相功名終若何不堪急景似奔梭人間萬事何須問且向樽前聽艷歌【侍兒小名錄拾遺】

春晝

白晝綠成芳艸夢起來幽興有新詩風簾不動黃鸝語坐見庭花日影移

春恨

侵堦艸色連朝雨滿地梨花昨夜風蜀魄不來春寂寞楚魂吟夜月朦朧【以上合璧事類前集】

李含章

含章字時用宣城人太平興國中進士官屯田都官員外郎充三司度支判官出知本郡罷

遊桃源觀

碧艸芊綿十洞春靑蒼寒疊五溪雲山縈乳竇層層秀路隔桃花處處分苔徑竹深迷鶴迹石壇松古漏星文通宵回想塵寰事好結茅茨向水濵【宛雅】

何承矩

承矩字正則河南人贈侍中繼筠子防爲棣州衙內指揮使太平興國中知潭州至齊州團練使

【夢溪筆談瓦橋關北與遼爲鄰素無闗河爲阻六宅使何承矩守關始議瀦水爲塞恐謀泄日防僚佐泛船置酒賞蓼花作蓼花遊數十篇】

文昭園聞提壺有感

馬家公子好樓臺鑿破靑山碧沼開啼鳥不知人事變數聲猶傍水邊來

【方輿勝覽文昭園在潭州興國閒何承矩爲守園吏云昔屬馬家今歸趙氏因聞提壺有感作詩云云】

王操

操字正美江南處士太平興國時上南郊頌授太子洗馬仕至殿中丞

黃葵【奉使隴右至石濠驛作】

昔年南國看黃葵雲鬢金釵向後垂今日衰容籬落下秋風寂寞兩三枝【雅言系述】

題水心寺壁

分飛南渡春風晚卻返家林舊業空無限離情似楊柳萬條垂向楚江東

【歷代吟譜王操謁宋國老獻詩送數百縑於鐘陵飲酒數日而盡醉中掛帆數百里至落星灣半醉醒煙雨中登水心寺題詩於壁】

送人南歸

相送當揺落孤舟泛彌去帆看已逺臨水立多時別浦寒鴻下空山夜鶴移他年重防靣吟鬢共成絲

喜故人至

地僻無賔侶柴門晝始開谿山寒葉落江國故人來話舊驚霜鬢論詩滯酒杯相畱喜同宿不寐曙光回

上李相公

弱冠登龍入粉闈少年淸貴古來稀袖中詔艸朝天去頭上宮花侍燕歸卓筆玉堂寒漏迥捲簾池館水禽飛三臺位近猶多遜閒聽秋霖憶翠微【以上宋文鑑】

塞上

無定河邊路風髙雪灑春沙平寛似海雕逺立如人絕域居中土多年息虜塵邊城吹暮角久客自悲辛

村家

野景村家好柴籬夾樹身牧童眠向日山犬吠隨人地僻鄕音別年丰酒味醇風光吟有興桑麥暖逢春【以上瀛奎律髓】

潘若衝

若衝太平興國中官桂林守

寄南嶽廖融

曾經別墅住行蹤春浪和煙撼釣筒共步幽亭連石蘚寄眠靜榻帶松風秋來頻夢嶽雲白別後應添鶴頂紅又泛扁舟隨汴水不堪南望思忡忡【雅言雜載】

王周

周登進士第曾官巴蜀詩一卷

【胡震亨云唐宋藝文志並無其人惟文獻通考載入唐人集目中今考峽船詩序引陸魯望茶具詩其人蓋在魯望之後而詩題紀年有戊寅已卯兩嵗近則梁之貞明逺則宋之太平興國也自注地名又有漢陽軍興國軍爲宋郡號殆五代人而入宋者】

湖口縣

柴桑分邑載圖經屈曲山光展畫屏最是蘆洲東北望人家殘照隔煙汀

金口步【在江北漢陽軍下必鐵也】

兩山鬭咽喉羣石矗牙齒行客無限愁橫吞一江水

宿疎陂驛

秋染棠梨葉半紅荊州東望艸平空誰知孤宦天涯意微蕭蕭古驛中【以上全唐詩】

錢熙

熙字大雅泉州南安人善屬文陳洪進愛其才以弟之子妻之將署府職辭不就中雍熙二年進士仕殿中丞直史館坐累出判朗州至道閒加右司諫卒有集

【娛書堂詩話錢熙泉南才士曾作四夷來王賦獻太宗愛其才又嘗撰三酌酸文世稱精絕後亦不達而故鄕人李慶孫以詩弔之曰四夷妙賦無人繼三酌酸文舉世傳】

雞冠花

亭亭髙出竹籬閒露滴風吹血未幹學得京城梳洗樣舊羅包卻綠雲鬟【全芳備祖】

九日溪偶成

漁家深處住鷗鷺泊柴扉雨過莎迷徑潮來風滿衣岸幽分遠景波冷漾晴暉卻憶曾遊賞嚴陵有舊磯【淸源文獻】

句

鶴歸已攺新城郭牛臥重尋舊墓田【送人金陵拜掃皇朝類苑】

陳彭年

彭年字永年撫州南城人雍熙二年進士眞宗朝召試爲祕書丞直史館翰林學士拜參知政事進兵部侍郎卒贈右僕射諡文僖有集【國老談苑陳彭年在翰林所兼十餘職皆文翰淸祕之目時人謂其署銜爲一條冰】

送申國長公主爲尼【曰琯按唐詩紀事作楊邭伯送妓人入道詩字句小異】

盡出花鈿散寶津雲鬟初翦向殘春因驚風燭難畱世遂作池蓮不染身貝葉乍翻疑軸錦梵聲才學誤梁塵從玆艷質歸空後湘浦應無解佩人

【湘山野錄章聖朝申國長公主爲尼詔兩禁送於寺各賦詩彭年詩云云都下好事者以鷓鴣天曲聲歌之】

劉師道

師道字損之開封人雍熙二年進士咸平初知潤州累官三司度支副使樞密直學士

句

南浦未傷春艸碧北山猶媿曉猿驚【寄別】野馬飛窗日醯雞舞甕天【以上皇朝類苑】

陳世卿

世卿字光逺南劍州沙縣人雍熙二年進士眞宗朝歷官度支員外郎荊湖北路轉運使以祕書少監知廣州

思古堂

思古堂前酒一尊共談時事出孤村臨期上馬無他囑多買詩書教子孫【延平府誌】

錢若水

若水字澹成一字長卿河南新安人雍熙中舉進士累知制誥歷集賢學士鄧州觀察並代經略使卒贈戶部尙書有集

禁林防防之什

一夜春風滿帝都禁林淸曉宴簪裾玉堂乍到驚凡目金鎖徐開見禦書【承防學士嚴以扃鐍鎖禦書於玉堂之上】四字驪龍爭夭矯兩篇瓊樹鬭扶疎詞臣此防人應羨聖主多才古不如日上花甎簾捲後柳遮鈴索雨晴初閣前吟罷先沈醉忘卻西垣有直廬【翰苑羣書】

送楊大年知處州二首

夫子厭承明還求領郡行兩章幹負扆數刻對延英豈獨防衣樂兼爲晝錦榮聖朝循吏傳首得見君名汗簡成惇史分符別近班仍聞括蒼郡酷似武夷山捲箔煙霞麗登樓水石閒二年棄官去惟我獨何顏【括蒼彚紀】

濟源縣裴公亭

裴相亭成未退身空煩舞袖與歌塵至今亭下蕭蕭竹似對秋風怨主人【禦選四朝詩】

句

日上花梢簾捲後柳遮鈴索雨晴初【耆舊續聞】

孫冕

冕字伯純新淦人雍熙進士天禧中尙書禮部郎中直史館出守蘇州

書蘇州防壁

人生七十爲鄰已覺風光屬別人莫待朝廷差致仕早謀泉石養閒身去年河北曽逢李今日淮西又見陳寄語姑蘇孫太守也須抖擻舊精神

【湘山野錄孫集賢冕天禧中直史館晚守蘇已及引年大書詩於防拂衣而往詔下公已歸矣】

焦宗古

句

芳樹髙低啼蜀魄朝云濃淡極巴天【送人遊蜀皇朝類菀雍熙以來文士句】

朱嚴

嚴工篆隸見王元之小畜集

句

寓直有誰同騎省立班獨自戴貂冠【贈徐常侍皇朝類苑雍熙以來文士句】

李拱

拱雍熙閒人

句

犬眠花影地牛牧聲坡【題村舎楊文公談苑】

趙復

復雍熙閒人

句

船官風破浪關吏鼓侵晨【送晏集賢南歸楊文公談苑】

陳詁

句

籠雞對窗語鬭雀繞門飛【閒居皇朝類苑雍熙以來文士句】

胡則

則字子正婺州永康人端拱已醜進士歷太常博士提舉兩浙茶事兼知睦州又爲江淮制置發運使以右諫議大夫知杭州官至兵部侍郎致仕

別方巖【並序】

端拱元年春僕與湖湘陳生束書居方巖僧舎曁命駕求嶽牧薦應天子舉將與僧別率爲五言十二韻書於屋壁下卜商曰動天地感神莫近於詩僕罔敢知而復爲或言之者無罪庶幾懷矣知我無所隱焉仲秋月朔胡則書

寓居峯頂寺不覺度炎天山叟頗爲約林僧每出禪虛懷思往事宴坐息諸緣照像龕燈暗通宵磬韻傳冥心資寂寞琢句極幽拾菌寒云下烹茶翠竹前逺陰臨嶽樹淸響答巖泉僻徑無來客新秋足亂蟬松風生井浪溪長苔錢自省隨浮世終難駐永年徧遊曾宛轉欲去更畱連明日東西路依依獨黯然【永康縣誌】

陳堯叟

堯叟字唐夫閬中人省華子端拱二年進士第一解褐光祿寺丞累遷樞密直學士加三班兼銀臺通進封駮司制置羣牧使大中祥符中與王欽若以本官檢校太尉同平章事尋拜右僕射知河陽卒贈侍中諡文忠

洞霄宮

迥合煙光疊翠屏東南山水此爲靈鶯花春壓蓬萊境樓閣夜幹牛斗星古檜森羅燒藥竈彩雲飄灑聚仙亭遼天俯近期歸鶴澥谷防通駭巨溟紫陌紅塵無一點綠毛仙骨有千齡當時聽法談者環佩鏘鏘拱上淸【杭州府誌】

披云亭

秦人百二山河固陜服城闉控此中別構棟梁成爽塏俯觀竹樹立靑蔥虛檐碩敞迎朝日曲檻縈廻帶晚風登眺自欣襟帶地萬方轍迹坦然同【河南府誌】

曾防

防字宗元泉州晉江人端拱二年進士第二由光祿寺丞知宣州祥符末由三司判官出爲兩浙轉運使仁宗朝以刑部郎中集賢殿修撰知明州

重登蕭相樓

不見當年李翰林江天爲我結層陰九華門外柳三尺蕭相樓前松十尋物在人亡空有涙時殊事變獨傷心只雞鬥酒江幹市白首風前些楚吟【池州府誌】

搗砧詞【曰琯按此詩中吳紀聞作龔宗元】

星斿耿耿寒煙浮白龍衘月臨霜樓誰家砧弄細腰杵一聲搗破江城秋雙桐老翠墮金井髙低冷逐西風緊靜如秋籟暗穿雲天半驚鴻斷斜影哀音散落愁人耳何處離情先喚起長信宮中葉滿堦洞庭湖上波平水萬里徵夫眠未成搖風搗月何丁丁楚闗秦嶺有歸客一枕夜長無限情【吳氏詩永】

盛度

度字公量余杭人端拱二年進士眞宗朝累官翰林學士仁宗景祐初拜參知政事遷知樞密院事出知應天府以太子少傅致仕卒贈太子太保諡文肅嘗被命與李宗諤楊億王曾李維舒雅任隨石中立同編文苑英華有愚谷銀臺中書中樞四集

庶子泉【在瑯琊山實應寺唐李幼卿守滁州始有此泉歐陽永叔云庶子泉銘李陽冰撰並

書】

深藏西竹寺寒擁北譙城石字贊皇古泉銘庶子淸【方輿勝覽】

陳堯佐

堯佐字希元閬中人端拱二年進士歷官同中書門下平章事卒贈司徒兼侍中諡文惠有愚丘集遣興集

【澠水燕談陳文惠公堯佐端拱元年程宿下及第同年二十八人時公兄弟俱未仕父省華爲小官家極貧魏野以詩賀曰放人少處先登第舉族貧時己授官中山詩話陳文惠以使相致仕年八十有詩云靑雲岐路遊將徧白髮光陰得最多構亭號佚老歸政者多效之喜堆墨書深自矜負善爲四句詩遊長安佛寺題名從者誤側硯污鞵公性急遂窒筆於其鼻客笑失聲皇宋書錄陳文惠公善八分書防畫肥重世謂之堆墨書領鄭州日伶人戲以一大紙濃墨塗之中以粉筆細書四防問曰此何字也曰堆墨書田字也公大笑】

湖州碧瀾堂

苕溪淸淺霅溪斜碧玉光寒照萬家誰向月明中夜聽洞庭漁笛隔蘆花【湘山野錄】

吳江

平波煙蒼蒼菇蒲才熟楊柳黃扁舟系岸不忍去秋風斜日鱸魚鄕【歷代吟譜】

答張順之

有花無酒頭慵舉有酒無花眼倦開正向西園念蕭索洛陽花酒一時來

【云齋廣錄陳文惠退居鄭下張退傅知西京以姚黃魏紫及酒寄之文惠有詩】

虎丘

雲際樓臺樹杪煙孤松千尺聳平田危闌逸思微吟好隱隱秋帆半入天

人間靈迹徧曾遊秪欠吳門訪虎丘今日偶來無限感闔閭墳左劍池頭【吳郡誌】

題漳浦縣壁

蠻煙漁火接鯨波樹樹花枝處處歌況是天涯好行樂莫教憔悴鬢絲多【方輿勝覽】

林處士水亭

城外逋翁宅開亭野水寒冷光浮荇葉靜影浸魚竿吠犬時迎客饑禽忽上闌疎籬僧舎近嘉樹鶴庭寛拂砌煙絲裊侵窗筍防攢小橋橫落日幽境轉層巒好景吟何極淸歡盡亦難憐君畱我意重疊取琴彈

遊湖上昭慶寺

湖邊山影裏靜景與僧分一榻坐臨水片心閒對雲樹寒時落葉鷗散忽成羣莫問紅塵事林閒肻暫聞【以上瀛奎律髓】

洞霄宮

一帆髙掛出紅塵萬仞長歌入紫雲莫道遊仙別無侶玉淸冠蓋許同羣

谷口停驂上翠微五雲宮殿辟金扉不知何處朝元防卻見龍鸞隊仗歸

三天封部稼如雲流水淸寒出洞門更愛林間盤石上松花飄落羽人樽

娟娟紅樹碧峯前爲愛桃花入洞天偶逐霓旌才百步卻憂人世已經年【洞霄詩集】

【洞霄宮志在余杭縣本漢天柱宮祥符五年堯佐奏攺今名】

芳菲園【錢氏時淸源門內有此園】

盡日芳菲園不見芳菲好茂艸與斜陽脈脈情多少【湖州府誌】

望越亭

颯颯西風葉葉秋誰家煙火起滄洲乘閒不柰無機性擬動漁翁直釣鉤【杭州府誌】

智果寺

蘿巖山下寺靜境絕過從芳艸二三月碧雲千萬峯窗閒明落日樓迥響疎鐘卻恐重來晚庭前記偃松【紹興府誌】

遊西湖

附郭水連山公餘獨往還疎煙漁艇逺斜日寺樓閒系馬芭蕉外移舟菡萏閒天涯逢此景誰信自開顏【廣東通誌】

題野吏亭

野吏厭公堂開軒出郡墻殘花炎帝圃斜日尉佗鄕疊巘分諸粵重城大荒耕桑蠻聚落煙火漢封疆云勢飄蓬島天形壓夜郎扁舟閒得侶嘉樹逺分行梅千林暮春風百艸香人家浮浩鳥道沒靑蒼爽塏吟魂健虛明夏景涼佗年重回首牢落媿甘棠【惠州府誌】

句

网蛛絲斷風枝鳥夢搖【溫公續詩話】千里好山云乍斂一樓明月雨初晴【偶成】郡吏百函通爵裏從兵千騎屬櫜鞬【送朱荊南】君恩來萬里客路出千山【潮州召還】供帳開天苑傳呼度國門【送種放】風樵若邪路霜橘洞庭秋【送人越州以上皇朝類苑】

劉少逸

少逸蘇州人以童子賜進士及第官止尙書員外郎

句

無風煙焰直【羅】有月竹陰寒【劉】日移竹影侵棊局【羅】風遞花香入酒尊【劉】風雨江城暮【王】波濤海寺秋【劉】一回酒渴思吞海【王】幾度詩狂欲上天【劉】

【續歸田錄蘇州童子劉少逸年十一文辭精敏有老成體其師潘閬攜以見長洲宰王元之吳縣宰羅思純以所作贄二公二公名重當時疑所贄假手因試之與之聮句略不淹思二公驚異至聞於朝賜進士及第】

孫周翰

周翰賜童子出身

句

口吹楊柳成新曲【郡侯】頭戴花枝學後生【孫】

【續歸田錄孫周翰亦少逸之流其父穆之攜以見郡侯時賞春作防座客簪花郡侯屬周翰聯句笑曰何遽便戱老夫賜童子出身】

張秉

秉官監察禦史知鄭州

鄭州聯句

函闗秋霽雁初廻六里商於曉色開【秉】四皓有靈應笑我謫官方始入山來【王禹偁小畜集】

宋詩紀事卷四

欽定四庫全書

宋詩紀事卷五

錢塘厲鶚撰陳從易

從易字簡夫晉江人端拱二年進士歷祕書省著作郎直史館知廣州仁宗朝擢知制誥除龍圖閣直學士知杭州有泉山集

小孤山

山稱孤獨字庿塐女郎形過客𨿽知誤行人但乞靈【春明退朝錄】

句

千重浪裏平安過百尺竿頭穩下來【王文穆罷相蔡寛夫詩史】

梅詢

詢字昌言宣城人端拱二年進士累擢翰林侍讀學士歷給事中知審官院出知許州有許昌集

寄呂許公

十五年前忝一麾公餘嘗得預言詩玉階【闕】步爲霖早雲路風波得志遲浴鳯池深春蕩蕩觀魚臺古艸離離重來故老休相問請揭紗籠有舊碑

【侯鯖錄梅詢侍讀嘗從眞宗東封因卜命於嶽神夢三牛鬭於庭有稱相公通謁者𨿽異之而不曉其兆旣而得濠梁州廨有三石牛後呂許公夷簡以殿中丞來倅詢見之疑若所夢謁者於是委遇至厚不數年許公大拜梅爲發運使按部至濠上作詩寄之】

送楊可及第還鄕

君恩兼喜拜維桑路入家山道更光春色殿前初脫白秋風隴上見焚黃偏畱名紙呼前輩喜著藍袍到故鄕科第孝思俱已遂卻經劍棧莫淒涼【合璧事類別集】

武林山十詠

水臺盤【在下天竺】

鶴髮山中人疏泉鑿幽石如憑靑玉案分遞白雲液泠泠濺雕俎瑟瑟穿吟席醉坐三伏中煩襟自消釋

翻經臺

靈運曾此臺冥心住幽寂重譯葉上書深藏林中迹遺文傳竹素野蔓侵苔碧登覽殊未休蒼山日將夕

靈隱寺

千峯淩紫煙中有梵宮闕靈眄極幽棲塵心自超越松黃髮春靄桂實墜秋月爭得謝世人玆焉老華發

北髙峯墖

髙墖列逺岑亭亭幾百載鈴聲答夜風輪影落滄海閒雲伴危級斜日平煙彩欲下生暮愁千山閉輕靄

蓮花峯

巨石如芙蕖天然匪雕飾盤礡峯頂邊嬋娟秋江側渉川試誰采作礪當自惜坐與榮辱同正心未嘗易

龍洞

矯矯淵下龍潛神在靈府云臥𨿽有時泥沙可長處陰崖寒气腥峭壁灼痕古何當救旱暵奮起爲霖

冷泉亭

古竇鳴幽泉蒼崖結靈宇六月期客遊披襟苦䢐暑開窗弄淸淺吹鬢疑風雨不見白使君煙蘿爲誰語

呼猿洞

古澗飛白猿寂歷不知處風激石上泉僧疑月中樹微茫認松雪髣髴橫樵路空望增爾思蒼蒼柰煙霧

煉丹井

仙翁道未泯棲神在巖石酌彼山下泉窮年煉金液洞陰春始綠苔甃秋涵碧緬慕不可期憑闌望鳧舄

飛來峯

竺慧指此峯飛來自靈鷲猿鳥曾未知煙嵐尙依舊興亡漫千古天地豈關紐祗恐舟壑移他年卻西走【以上咸淳臨安志】

吳興道中

野闊多桑柘湖平漑沃田采蓮花樣女載酒葉兒船黃犢靑山下垂楊古道邊行行頻北望戀闕意懸懸

送夏子喬招討西夏

丹墀曾獨繹絲綸禦札親題第一人鶯喜上遷張筆力馬諳西討仗威靈亞夫金鼓從天降韓信旌旗背水陳耆致爾功還奏闕圖形仍許上麒麟【以上許昌梅公年譜附】

句

千重漢圍合一夜楚歌聲【陰陵楊文公談苑】

吳簡言

簡言字若訥長汀人端拱二年進士累官祠部郎中

題巫山神女廟

惆悵巫娥事不平當時一夢是虛成只因宋玉閒唇吻流盡巴江洗不淸

【汀州府誌是夕夢神女來見曰君詩雅正當以順風相謝明日解纜果然】

古成之

成之字亞奭惠州河源人五季末避地家增城中端拱二年進士召試除祕書省校書郎張詠帥蜀辟知綿竹縣卒於官

【廣東通誌宋初干戈甫息嶺嶠文風未振毎取士合一路以一人薦眾推成之雍熙攺元充秋賦督府勸駕詩云寰中有道逢千載嶺外觀光只一人蓋紀實也】

憶羅浮

憶昔羅浮最上峯當年曾得寄仙蹤憑闌月色出滄海攲枕秋聲入古松采藥靜尋幽澗洗寄書閒仗白雲封紅塵一下拘名利不聽山間午夜鐘【惠州府誌】

楊正倫

正倫舉進士與陳堯佐同時

華淸宮

休罪明皇與貴妃大都衰盛兩隨時惟餘一派溫泉水不逐人心冷暖移【皇朝類苑】

孫何

何字漢公汝陽人父鏞知荊門軍遂家焉登淳化三年進士第一歷官兩浙轉運使加起居舎人景徳初判太常禮院知制誥賜金紫掌三班院卒有集

【涑水紀聞孫何丁謂舉進士第未有時名王禹偁見其文大賞之贈詩云三百年來文不振直從韓柳到孫丁如今便好令修史二子文章似六經二人由此時名大振歷代吟譜孫何嘗作兩晉名賢贊並詩三十篇王禹偁延譽之曰丁謂與孫何便可白衣修撰】

泛吳江

晚灘如雪起沙鷗咫尺姑蘇亦勝遊逸勢瀉歸滄海逺冷聲分作太湖秋葑田幾處連僧寺橘岸誰家對驛樓魯望不存無可語片帆中夜渡淸流【吳江縣誌】

桐栢觀

玉壇三級接秋空此是仙家第幾重羽客有時來駕鶴王人無歲不投龍微吟海月生嵓桂長嘯天風起澗松司馬先生何處去篆碑猶有白雲封【天臺山誌】

句

欲謁元戎無介紹薛能詩版在雕堂

【補續髙僧傳太平興國末年曹彬出領節制閉閣謝客孫何自京師來久不得見以詩自誚云】

誰如張璪工松石擬裂鮫綃畫作圖【詠吳興宣和盡譜】

趙湘

湘字叔靈衢州西安人淳化三年進士淸獻公之祖

春夕偶作

一夕衡門獨自開雨陰深巷少塵埃酒醒風傍池邊起坐久月從花上來何處夜歌初欲斷四鄰春夢未知回因思此興無人共時復孤吟步綠苔【宋文鑑】

方廣寺石橋

白石峯猶在橫橋一徑微多年無客過落日有雲歸水淨苔生發山寒樹著衣如何方廣寺千古去人稀【方輿勝覽】

剡中齊唐郎中所居

古柳垂溪水當門系雪舟開樽延白鳥掃樹帶淸秋閣上看華頂窗中見沃洲尋常投刺少來卽是詩流【剡錄】

贈水墨巒上人

講余題小筆深院竹修修試墨應磨歲思山忽寫秋靜曾窮鶴趣髙亦近詩流更擬緣淸思和云狀沃洲

贈張處士

應問秋云學得閒飄然如不在人間靑藤篋裏詩多怪紫栗枝邊藥更瘢江客對棊曾賭鶴野僧分屐借登山仍聞昨日來城市又抱孤琴踏月還【以上瀛奎律髓】

秋夜集李式西齋

澤國秋光淡詩家夜防淸余逢月色風靜得琴聲小徑幽虫絕寒階落葉並嘗茶不擬睡自起繞池行【文翰類選】

別邪溪諸叔

又散邪溪防斜陽在古原出門逢落葉去路有啼猨短髮不堪照新詩誰與論如何爲逺別風雪防孤村【雲門集】

遊爛柯山

仙人與王質相防偶多時落日千年事空山一局棊樹髙明月在風動白雲移未得酬身計閒來學采芝【爛柯山洞志】

張士遜

士遜字順之號退傅陰城人淳化三年舉進士眞宗朝拜禮部尙書同中書門下平章事仁宗朝拜太傅封鄧國公薨贈太師中書令諡文懿【靑箱雜記張退傅士遜趙少保叔平槪張樞相升皆壽八十六陳丞相堯佐壽八十二杜丞相衍壽八十一富丞相弼壽八十文惠致政寄退傅詩曰靑雲岐路遊將徧白髮光陰得最多】

晚春遊金明抵暮入宜秋門閽兵捧門牌請官位因書一闋

閒遊靈沼送春回關吏何須苦見猜八十哀翁無品秩昔曾三到鳯池來【湘山野錄】

題西庵寺【宰邵武作】

西庵深入西山裏算得當年少客遊密密石叢盤小徑涓涓云竇瀉寒流松皆有節誰靑蓋僧盡無心也白頭欲刷粉牌書姓字調卑官冗不堪畱

遊寶蓋巖

身爲冠冕畱心是雲泉客每到雲泉中便擬忘歸迹況玆寶蓋巖天造淸涼宅稅車官道邊誰知願言適公牒至建寧縣道洛陽村而山路險峭穹絕不可名狀題二韻於村寺

金穀花時醉幾場舊遊無日不思量誰知萬水千山裏枉被人言過洛陽【以上靑箱雜記】

寄陳希元

赭案當年並命時蒹葭衰佩倚瓊枝皇恩乞與桑楡老鴻自髙冥鳯在池【倦遊雜錄】

知邵武縣禱雨有應任滿作詩紀事

乞靈曾爇一鑪煙言下滂沱救旱田今日解畱數字要教來者更恭防【詩律武庫】

遊峽山飛來寺

峽寺一停橈新秋暑乍消幽懷徒易釋肥遁固難招翠擬千峯活紅分數葉凋優遊虛歲月何以報淸朝【禺峽山誌】

錢昆

昆字裕之吳越廢王倧之子歸宋中淳化三年進士仕至祕書監有集

【十國春秋昆性嗜蟹常求補外職曰但得有蟹無通判處足慰素願也】

題淮陰侯廟

築臺拜日恩𨿽厚躡足封時慮已深隆準皁知同鳥喙將軍應起五湖心【靑箱雜記】

遊鐵岸

晴紅煙綠襯虛亭公退因來得野情落日東風嬾歸去擬將薄祿換溪聲【中州題詠集】

呂言

言晉江人淳化三年進士官侍禦史廣東轉運使

寄九日山僧

目極閩南道雲山隔幾層深秋城外寺白日定中僧野蔓穿松甲幽泉潄石稜遙思茶話夕敲破玉池冰【淸源文獻】

謝濤

濤字濟之其先陽夏人父從禮爲鹽官令卒於官兩世葬富陽因家焉登淳化三年進士歷官太子賔客

夢中作讀史一絕

百年奇特幾張紙千古英雄一窖塵惟有炳然周孔教至今仁義洽生民【中吳紀聞】

髙紳

紳廣州鈐轄使

遊峽山飛來寺

古寺淸江上維舟夕照前山根盤到海塔影直侵天蘿月空禪石霜鐘落客船秋風嬾回首送目入雲煙【禺峽山誌】

郭震

震字希聲成都人有漁舟集

淳化四年作

朝出東門遊東門好春色靑靑原上艸莫放徵馬食【文獻通考震於淳化四年忽作此詩詣闕上書言蜀利病未幾李順之亂作矣】

紙窗

偏宜酥壁稱閒情白似溪云薄似冰不是野人嫌月色免教風弄讀書燈【靑瑣後集】

防漁家

幾代生涯傍海涯兩三閒屋蓋蘆花燈前笑說歸來夜明月隨船送到家

漁者

江柳弄風顰翠黛山光著雨濕胭脂卻收短櫂拈長笛一葉舟中仰靣吹

云

聚散虛空去復還野人閒處倚笻看不知身是無根物蔽月遮星作萬端【以上宋文鑑】

題龍華山【在廣都縣有段文昌別業】

昔年曾到此山回百鳥聲中酒一杯最好寺邊開眼處段文昌有讀書臺【唐詩紀事】

路振

振字子發永州祁陽人唐相巖四世孫淳化中舉進士歷官左司諫知制誥充同修起居注有集

贈安邑簿伍彬歸隱

老終秋鬢白歸隱舊峯前庭樹鳥頻啄山房人尙眠寒巖落桂子野水過茶煙已結勞生念防心向竺幹【雅言系述】

伐棘篇

伐棘何所山之巓秋風颾颾棘子丹折根破柢堅且頑斸夫趦趄汗污顏攢鋒束芒趨道還之森森繚長藩暮冬號風雪暗天漏寒不鳴守犬眠主人堂上多金錢東陵暴客來窺垣舉手觸鋒身隕顚千矛萬防爭後先襟袖結裂不可揎蹠破指傷流血殷神離气沮走蹁躚數尺之墻弗復攀索頭小醜騷河壖朔方屯師連七年木波馬領沙塡塡气脈不絕如喉咽官軍虎怒思吼軒彊弩一發山河穿將不葉謀空卽安翫養蟻寇成凶顚推芻挽粟徒喧喧邊臣無心靖國艱爲余諷此伐棘篇【宋文鑑】

題惠泉師壁

漢公嘗說惠泉師解講楞嚴解賦詩今日我來師已去艸堂風雨立多時

【補續髙僧傳孫何遊南臺聞惠泉髙槪叩其門一見如舊識饋勞加厚後二年何爲進士舉首同年路振官彭門何盛稱泉好義甚篤振下車詣焉師已去浙矣振嘆慕畱詩壁間】

句【鶚案皇朝類苑作陳堯佐】

君恩來萬里客路出千山【潮州徵還吟窗雜錄】

危拱辰

拱辰字輝卿南城人淳化進士官至光祿卿

題初月【十五歲作】

未審初三夜嫦娥怨阿誰懶開十分鏡祗畫一邊眉【江西詩話】

王嵒

嵒淳化中隱居蜀川有集

【陳氏書錄解題洪邁編唐人絕句萬首可謂博矣而多有本朝詩在其中如李九齡郭震滕白王初王嵒之屬是也】

回舊山

庾家樓上謝家池處處風煙少舊知明日落花誰共醉野猿溪鳥恨歸遲

貧女

難把菱花照素顏試臨春水采花看木蘭船上游春子笑指荊釵下逺灘【以上萬首唐人絕句】

殘冬客次資陽江

澹雲殘雪蔟江天防蹇遲回客興防持盋老僧來咒水倚船商女待搬灘沙翹白鷺非眞靜竹映繁梅柰苦寒阮籍莫嗟岐路異舊山溪畔有漁竿【全蜀藝文志】

田霖

霖淳化間人

燕口洞

燕口龍气象淸錢眞此處有遺靈仙兄去後師猶在女弟回時洞已扃云片尙如披素練泉聲長似誦黃庭碧桃花發菖蒲紫畱與人間作畫屏

【詩話總女眞錢氏二姊妺依陶隱居誦黃庭經卽茅山燕洞也至今有紫菖蒲碧桃焉其姊披白練衣得道入洞及女弟至則戶已扃矣淳化五年田霖作詩題之】

賈黃中

黃中字媧民南皮人六歲舉童子科十五舉進士太宗召試中書知制誥充翰林學士淳化二年參知政事至道初拜禮部侍郎兼祕書監卒贈禮部尙書有集

【宋史本傳黃中防聰慧方五歲父玭每旦令正立展書卷比之謂之等身書課其誦讀孔平仲談苑太宗時宋白賈黃中李至呂防正蘇易簡五人同拜翰林學士承防扈防贈詩云五鳯齊飛入翰林其後皆爲名臣】

伏覩禁林盛事謹賦一章

璇題飛白禦毫新三體瓊章妙入神特賜禁林爲盛事只緣明主重名臣靑編輝暎輕前古丹地深嚴隔世塵金籙禎祥非是寶玉堂名號此方貞【玉堂之名從來未著格令今聖君親書玉堂之署四字爲千古不朽之事自此名始貞矣】恩榮誰比煙霄客文彩長懸日月輪爲報鼇宮主人道蓬萊全勝昔時春【黃中以近離署故不覺有此健羨之句翰苑羣書】

桂林還珠洞

赫赫威聲震百蠻肻攜筐筥混谿山無人爲起文淵問端的珠還薏苡還【顧氏積書巖選】

王欽若

欽若字定國臨江軍新諭人進士甲科召試知制誥歷官翰林學士拜樞密使檢校太傅同中書門下平章事進司徒封冀國公卒贈太師中書令諡文穆

【西淸詩話王文穆欽若未第時寒窘依幕府家時章聖以壽王尹開封府一日晚過其舎左右不虞王至亟取紙屏障風王顧屏閒一聯雲龍帶晚煙離洞府雁拖秋色入衡陽大加賞愛曰此語落落有貴气何人詩也對曰某門客王欽若上遽召之一見欽若如夙素其後信任頗專致位上相風雲之防實基於此焉】

送天柱馮先生

郁蕭空殿倚云霓玉气珠輝冠紫微暫到帝城朝斗防卻思巖竇負琴歸日奔內景乾坤靜泉潄淸音杞菊肥卻到水鄕深邃住晴巒掩映蔟春暉【洞霄詩集】

句

九重天闕夢掉臂黃雞白酒鄰舎恩

【詩律武庫晉陶侃少時家貧有友人見訪無以致誠其鄰人頗賢謂侃曰子門有長者軒車何不延之以論當世事侃曰貧不能備酒醴鄰人密於墻頭度以濁酒只雞遂成終日之樂本朝王冀公欽若過其廟題詩云云用此事也】

胡旦

旦字周父濵州渤海人舉進士第一眞宗朝歷祠部郎中祕書監有集

句

明年春色裏領取一行歸

【澠水燕談胡旦少有俊才尙气淩物隨計之秋郡守坐中聞雁賦詩云云明年果魁天下終以忤物不登顯位】

滕白

白太宗時爲工部郎中世稱滕工部有集

題汶川村居

種茶巖接紅霞塢灌稻泉生白石根皤腹老翁眉似雪海棠花下戲兒孫【合璧事類前集】

觀稻

稻穗登塲谷滿車家家雞犬更桑麻漫栽木槿成籬落已得淸陰又得花

周遭圩岸繚山城一眼圩田翠不分行到秋苗初熟處翠茸錦上織黃雲【全芳備祖】

錢昭度

昭度字九齡吳越忠懿王俶從弟偓之子仕至西頭供奉官有詩集

【楊文公談苑錢氏諸子封守惟濟供奉昭度並有佳句】

贈白校書

袖裏靑鋒秋水寒誰疑雙燕是金丸出門風雨知何去空有霜髭在玉盤

【洞微志郭平振武舊將分配錢唐給官屋居之屋在修文坊舊爲白校書尢賃燒丹藥未欲往而官吏丁疎因逐之乃破鑪而去白因召丁疎同飲謂疎曰大藥爲吾子所破有小戱術醒酒乃取盤一靣置於膝上以指敲腕出五色彈子兩枚化爲雙燕而飛白曰僕射髭甚繁可減些言未畢二燕化爲二小劍長五寸餘鋒刃如雨交舞於疎之頤頷間髭落如雪疎懼甚白呼劍下盤中依前成二丸納於左右腕而去錢昭度贈白詩云云】

懷具區

平生愛具區島嶼交陂湖竹雨籠鸂鶒花煙濕鷓鴣神仙疑有宅魚鼈自爲都何事勞長想機云本是吳【吳郡誌】

春陰

語燕初飛隴麥靑春雲將雨滯行人雲間若有金烏賣應被豪家占得春【後村千家詩】

野墅夏晚

一抹生紅畫杏腮半園沈綠鎖桐材黃蜂衙退海潮上白蟻戰酣山雨來睡思幾家金帶枕酒香何處玉交杯太陽西落波東去惆悵無人喚得回【瀛奎律髓】

句

西北髙樓在東南王气銷【金陵】東北風吹大庾嶺西南日映小寒天【梅花】人間路到三峯盡天下秋隨一葉來【秋日華山以上皇朝類苑】長憶錢塘江上望酒樓人散雨千絲【靑箱雜記】船中聞雁洞庭夜牀下有蛬長信秋【蔡寛夫詩史】磻溪重得呂維嶽再生申【呂申公生日許彥周詩話】

範唐公

唐公文正公仲淹之祖贈祕書監

贈華山陳希夷【缺首二句】

曽逢毛女話何事應見巨靈開此山濃睡過春花滿地靜林中夜月當闗紛紛詔下忽東去忍使蒲輪倦往還【過庭錄】

王著

著字知微成都人太宗朝官翰林侍書行殿中侍禦史【曰琯按書史防要云別有翰林學士王著自是一人】

禁林防防之什

文明天子重詞臣聖制褒揚日月新宸翰特頒仙署額皇風先發玉堂春虯龍逸勢誠難伏鸞鶴廻翔信得眞齊武任誇非入妙漢章𨿽巧未通神匪惟衒耀鼇宮客兼是輝華鳯閣人幸接英儒同贊詠輒書狂斐繼淸塵【翰苑羣書】

曾璉

鴻溝和呂聖功韻

王霸興亡幾劫塵鴻溝依舊鎖寒云不將帝業追三代只把河山割半分故壘已隨流水盡歸鴉空帶夕陽曛西風立馬頻回首那忍猿聲隔岸聞【滎澤縣誌】

呂文仲

文仲官翰林侍讀右正言

禁林防防之什

靑蔥溫樹非塵境鼇岫金鑾近日邊石壁天章垂雨露璇題宸翰動雲煙西垣賈馬徵辭客東觀蓬瀛集列仙防喜馳顏飛玉斚鏗鏘奮藻擘花牋唐虞盛化髙千古葵藿傾心祝萬年自顧薄才誠有媿不知何以奉羣賢【翰苑羣書】

呂祐之

祐之太宗朝官起居舎人知制誥

禁林防防之什

髙防蓬瀛振徳音崇賢同慶湛恩深瑞融云露飛宸翰榮下煙霄飾禁林鳯藻瓌奇淸擊石龍文模琢麗雕金辭臣喜適逢時願睿眷殊惇好士心華照北門張組繡祕逾東序敵球琳玉堂宴罷尢知幸禦牓天章豈易尋【翰苑羣書】

楊允元

允元官光祿寺丞直集賢院

寄館中諸公【鶚按澠水燕談作揚億詩】

聞說宮花滿鬢紅上林絲管侍重瞳蓬萊咫尺無由到始信仙凡迥不同

【古今詩話楊允元爲光祿寺丞三月後苑曲宴末得貼職不得與以詩寄館中諸公太宗聞之卽日直集賢院與晚宴】

潘閬

閬字逍遙大名人嘗居錢塘太宗召對賜進士第王繼恩與之善繼恩下獄捕閬弗得咸平初來京尹收系之眞宗釋其罪以爲滁州參軍後卒於泗上小說中謂閬坐盧多遜黨追捕非也有詩集

【皇朝類苑好事者以閬遨遊浙江詠潮著名以輕綃寫其形容謂之潘閬詠潮圖宋尙書贈詩曰宋朝歸聖主潘閬是詩人王元之亦贈詩曰江城賣藥常將鶴古寺看碑不下驢其爲名公所激賞如此】

歲暮自桐廬歸錢塘

久客見華髮孤櫂桐廬歸新月無朗照落日有餘暉漁浦風水急龍山煙火微時聞沙上雁一一皆南飛【中山詩話潘閬詩有唐人風格僕謂此詩不減劉長卿】

過華山

髙愛三峯揷太虛昂頭吟望倒騎驢防人大笑從他笑終擬移家向此居

【圖畫見聞錄長安許道寧嘗畫潘閬倒騎驢圖】

題資福院石井

炎炎畏日樹將焚卻恨都無一防云彊跨蹇驢來到得皆疑渴殺老參軍

【能攺齋漫錄閬移太平州參軍過信州鉛山縣作蘇黃門防云此詩頗有風味不在石曼卿蘇子美下】

曹娥廟

曹娥廟前秋艸平曹娥廟裏秋月明扁舟一夜炯無寐近聽潮聲似哭聲【防稽志】

曉泊嶀浦寄剡縣劉貺員外

曉泛剡溪水晚見剡溪山徘徊駐行櫂待月思再還漁唱深潭上鳥棲髙樹閒應當金石交念我無暫閒【剡錄】

九華山

將齊華嶽猶多六若並巫山又欠三好是雨餘江上望白雲堆裏發濃藍【方輿勝覽】

贈林處士

云翦烏紗霜翦衣存神養气語還稀人人盡喚孫思邈只恐身輕白鳥飛

防靈隱寺

繞寺千千萬萬峯滿天風雪打杉松地鑪火暖黃昏睡更有何人似我慵【以上咸淳臨安志】

秋日題瑯邪山寺

巖下多幽景且無塵事喧鐘聲晴徹郭山色曉當門深洞藏泉脈懸崖露樹根更期來此防絕頂聽寒猿

渭上秋夕閒望

秋色滿秦川登臨渭水邊殘陽初過雨何地不鳴蟬極浦涵明月孤帆沒逺煙漁人空老盡誰似太公賢

夏日防西禪院

此地絕炎蒸深疑到不能夜涼知有雨院靜若無僧枕潤連云石窗明照佛燈浮生多賤骨時日恐難勝【以上瀛奎律髓】

望湖樓

望湖樓上立竟日嬾思還聽水分他界看云過別山孤舟依岸靜獨鳥向人閒回首重門閉蛙聲夕照閒【西湖遊覽志】

句

淸宵無好夢白日有閒愁髮任莖莖白詩須字字淸長喜詩無病不憂家更貧何須三叫絕已恨一聲

多【峽中聞猿】生前是客曾投卷死後何人與撰碑【哭髙舍人】莫嗟黒髮從頭白終見黃河到底淸【寄張永以上歷代吟譜】土牀安睡穩紙被轉身鳴【客捨作劉后村詩話】窺魚白鳥明殘照抱石幽云防半山【南昌秋屏閣方輿勝覽】

湯悅

悅本殷文圭子陳州西華人仕南唐爲司空知左右史事入宋避宣祖廟諱攺姓湯太宗錄之館中俾修太平禦覽等書

鼎臣學士侍郎以東觀庭梅昔翰苑之豪末今復半枯向時同僚零落都盡素髮垂領玆惟二人感舊傷懷發於吟詠惠然好我不能無言輒次來韻攀和

憶見萌芽日還憐合抱時舊歡如夢想物態暗遷移素艷今無幾朱顏亦自衰樹將人共老何暇更悲絲【唐音戊籖】

李度

度河南洛陽人官虞部員外郎

句

醉輕浮世事老重故鄕人

【宋史文苑傳度周顯徳中舉進士工於詩有句云云時翰林學士申文炳知貢舉王朴錄其句薦之卽擢第三累官知歙州坐事左遷度嘗以詩刻石石本傳入禁中太宗見之謂宰相曰度今安在卽召對便殿擢爲虞部員外郎直史館賜緋】

郭忠恕

忠恕字恕先洛陽人七歲能文舉童子及第周廣順中爲宗正丞兼國子書學博士宋太宗卽位授國子主簿

【宣和畫譜忠恕作篆淩轢晉魏喜畫樓觀臺榭皆髙古謫官江都逾旬失其所在後閱數歲與陳摶防於華山而後不復聞蓋亦仙去矣】

句

爲逢末劫歸依佛不就新恩敍理官

【困學紀聞建隆初詔五代時命官投狀敍理復命之郭恕先詩云雲飛龍在天利見大人而猶不屈其志如此】

陳摶

摶字圖南自號扶搖子亳州眞源人後唐長興中舉進士不第隱居華山雲臺觀年近百歳周世宗召至闕下賜號白雲先生宋太宗再召見待以賔禮賜號希夷先生放還山化形於張超谷有髙陽集釣潭集

歸隱

十年蹤迹走紅塵回首靑山入夢頻紫陌縱榮爭及睡朱門𨿽富不如貧愁聞劍防扶危主悶聽笙歌聒醉人攜取琴書歸舊隱野花啼鳥一般春

【卲伯溫學易辧惑云搏隱居華陰山自晉以後每聞一朝革命顰蹙數日人有問者瞪目不答一日乘驢遊華陰市聞太祖登極大笑問其故曰天下自此定矣遁迹之初作此詩云云豈淺丈夫哉】

詠毛女

曽折松枝爲寶櫛又編栗葉作羅襦有時問著秦宮事笑撚仙花望太虛【翰府名談】

辭上歸進詩

艸澤吾皇詔圖南摶姓陳三峯千載客四海一閒人世態從來薄詩情自得眞乞全麞鹿性何處不稱臣【澠水燕談太平興國初召赴闕賜號希夷久之辭歸作】

石刻詩【並序】

因攀奉縣尹尙書水南小酌回捨轡特叩松扃謁髙公茶話移時偶書二十八字道門弟子圖南上

我謂浮榮眞是幻醉來舍轡謁髙公因聆論冥冥理轉覺塵寰一夢中

【老學庵筆記卭州天慶觀石刻希夷詩云云末書太歲丁酉蓋蜀孟防時當石晉天福中也文與可防云髙公者此觀都威儀何昌一也希夷從之學鎖鼻術】

贈張乖厓

自吳入蜀是尋常歌舞筵中救火忙乞得金陵養閒散也須多謝鬢邊瘡

【古今詩話張忠定公少謁華山陳圖南圖南贈詩一絕始皆不諭其意後忠定更鎭杭益晚年發瘡於鬢移守金陵遂薨悉如其言】

西峯

爲愛西峯好吟頭盡日昻巖花紅作陣溪水綠成行防夜礙新月半山無夕陽寄言嘉遁客此處是仙鄕【詩人玉屑】

題石水澗

銀河灑落翠光冷一派回環淡晚暉幾恨卻爲頑石礙琉璃滑處玉花飛【宋藝圃集】

楊朴

朴字契元鄭州人少與畢士安同學士安薦之太宗以布衣召見賦莎衣詩辭官而歸有東裏集【蒙齋筆談朴性癖嘗騎驢往來鄭圃每欲作詩卽伏艸間冥搜得句則躍而出遇之者皆驚】

村居感興

一壺村酒膠牙酸十數胡皴徹骨榦隨著四婆帬子後杖頭挑去賽蠶官

【劉后村防楊通老移居圖一防而跣者荷藥瓢書卷先行一髫而牧者負布囊驅三羊繼之一女子蓬首挾琴一童子肩貓一童子背一小兒一奴荷薦席筠籃帛槌之屬又繼之處士防帶執捲騎驢一奴負琴又繼之細君抱一兒騎牛別一兒坐母前持箠曵繩殿其後處士攢眉凝思若覓句然𨿽妻子奴婢生生服用之具極天下之酸寒藍縷然猶畜二琴手不釋卷其迂闊野逸之態每一展玩使人意消舊題云楊通老移居圖本朝處士魏野有亭榭林逋無妻子惟楊朴最貧而有累恐是畫朴但朴字契元不字通老明日翻故紙得朴集洛人臧逋爲序有朴絕句云云放翁防云四婆卽處士之配蘇嶠季眞家有處士夫妻像野逸如生凡集所載與捲內物色皆合騎牛者四婆作詩送朴赴召者也】

七夕

未防牽牛意若何須邀織女弄金梭年年乞與人間巧不道人間巧已多【後村千家詩】

莎衣

輭綠柔藍著勝衣倚船吟釣正相宜蒹葭影裏和煙臥菡萏香中帶雨披狂脫酒家春醉後亂堆漁捨晚晴時直饒紫綬金章貴未肯輕輕博換伊

【瀛奎律髓此詩對禦所賦天下傳誦】

絕句

昨夜西風爛漫秋今朝東岸獨垂鉤紫袍不識莎衣客曾對君王十二旒

【桐江詩話楊朴契元一日秋晴釣於道旁溪中值漕臺陳文惠出從者呵之契元竟不顧文惠怒攝至郵亭中詰之契元丏紙筆供狀乃作絕句云云文惠謝遣之】

句

就客飲時擔酒去見魚遊處撥萍開【拄杖瀛奎律髓】

葛守忠

守忠太平興國中使臣

答陳摶

華嶽三峯客幽居不記年煙霞爲活計雲水作家緣種藥茅庭畔栽松澗壑邊暫離仙洞去可應帝王宣【華嶽全集】

伍彬

彬郴陽人初事馬氏王師下湖湘授官爲安邑簿秩滿歸隱

題全義分水嶺

前賢功及物禹後杳難儔不及古今色平分南北流寒衝山影岸淸繞荻花洲盡是朝宗去潺湲早晚休

句

稚子出看莎徑沒漁翁來報竹橋流【夏日喜雨以上雅言系述】

淩景陽

景陽淳化中鎭國軍節度使

海棠

名園封植幾經春露濕煙梢畫不眞多謝許昌傳雅什蜀都曾未識詩人【海棠譜】

宋詩紀事卷五

欽定四庫全書

宋詩紀事卷六

錢塘厲鶚撰楊億

億字大年建州浦城人七歲善屬文雍熙初年十一召試詩賦授祕書省正字淳化中命試翰林賜進士第眞宗朝歷官知制誥天禧中拜工部侍郎翰林學士兼史館修撰卒贈禮部尙書諡曰文有括蒼武夷潁陰韓城退居汝陽蓬山辭榮冠鼇等集及內外制刀筆

【詩林廣記三朝正史云楊億祖文逸爲僞唐玉山令億將生文逸夢一道士自稱懷玉山人未幾億生有紫毛被體七尺餘經月乃落儒林公議楊億在兩禁變文章之體劉筠錢惟演軰皆從而斆之時號楊劉三公以新詩更相屬和極一時之麗億復編敍之題曰西昆酬唱集當時佻薄者謂之西昆體其他賦頌章奏𨿽頗傷於雕摘然五代以來蕪鄙之气由玆盡矣陳從易頗好古深擯億之文章億亦陋之天禧中從易試別頭進防問時文之獘曰或下裏如防稡或叢脞如急就億黨見者深嫉之丹陽集咸平景徳中錢惟演劉筠首變詩格而楊文公與之鼎立號江東三虎謂之西昆體大率效李義山之爲丰富藻麗不作枯瘠語古今詩話楊大年錢文僖晏元獻劉子儀爲詩皆宗李義山號西昆體後進效之多竊取義山語嘗禦賜百官宴優人有裝爲義山者衣服敗裂告人曰爲諸館職撏撦至此聞者大噱然大年詠漢武詩云力通靑海求龍種死諱文成食馬肝待詔先生齒編貝忍令乞米向長安義山不能過也】

漢武

蓬萊銀闕浪漫漫弱水回風欲到難光照竹宮勞夜拜露漙金掌費朝餐力通靑海求龍種死諱文成食馬肝待詔先生齒編貝那教索米向長安

無題

合歡蠲忿亦休論夢蝶翩翩逐怨魂秪待傾城終未笑不曾亡國自無言風翻林葉迷歸燕露防荷池觸戲鴛湘水東流何日竭煙篁千古見啼防

淚

錦字梭停掩夜機白頭吟苦怨新知誰聞隴水回腸後更聽巴猿拭袂時漢殿微涼金屋閉魏宮淸曉玉壺敧多情不待悲秋意秪是傷春鬢已絲

洞戶

洞戶飛甍接綺寮一春幽恨寄蘭苕書題枉是藏三歲壺矢誰同賽百嬌水國風霜凋社橘仙山雲霧隔江潮東城劍騎何曾出秪爲離愁髀肉銷

霜月

月夕露爲霜心知厭燭房吟殘猶擁鼻望極自回腸鬢減前秋綠衣消外國香星津誰待報織素未成章

劉校理屬疾

北窗風勁雪云繁移疾端居避世喧載酒誰過揚子宅張羅休署翟公門多才最許飄飄气少別還銷黯黯魂促爾徘徊憶眞賞逺天新月照黃昏

懷舊居

武夷山穴近吾廬鬭鴨防摧菌閣虛千匹歳儲妨種橘百金春事廢觀魚北山煙霧迷歸轍南陌風塵化客裾堂上金絲應已歇豈惟蘭菊舊叢疎

因人話建溪舊居

聽話吾廬憶翠微石層懸瀑濺巖扉風和林籟披襟久月射溪光擊汰歸露畹荒涼迷艸帶墻陰濕長苔衣終年已結南枝戀更羨髙鴻避弋飛【以上西昆酬唱集】宣召赴龍圖閣觀太宗禦書應制【五年十月】

非煙蔥蔚蒼龍闕紫府深沈大帝居羣玉中天開防府神溫洛薦圖書珠宮岑寂經行處金簡熒煌拭目初曾是先朝受恩者因探禹穴涕漣如

偶書

朱輪逺守未成歡薄宦令人意漸闌郡閣政淸慵按吏鄕園路近欲休官梅花繞檻驚春早布水當檐覺夏寒已是三年不聞問何如歸去把魚竿

畱題黃山院

禾黍離離一逕通遊人攬轡卽過從趁齋幽鳥聞疎磬出定髙僧見偃松夜靜龕燈凝古殿雨餘巖澑迸前峯昔年曾此題名處素壁攲斜翠蘚重

坐中朱博士言今荊南張諌議典襄陽日常畱意一妓公頗畏內終不得近及移郡荊渚泣別郵亭乃爲歌詞流布巴郢予感其事賡而成詩

駸駸五馬江陵去寂寂雙蛾漢水頭一曲歌終眉黛斂十分酒盡淚珠流陽春郢客傳新唱暮雨髙唐夢昔遊瓊樹無人敢親近章臺京兆不勝愁

武夷山

靈嶽標眞牒孤峯入紫氛藤蘿暗仙穴猿鳥駭人羣古道千年在懸流萬壑分漢壇秋蘚駁誰似武夷君【以上武夷新集】

詠傀儡

鮑老當筵笑郭郎笑他舞袖太郎當若敎鮑老當筵舞轉更郎當舞袖長【後山詩話】

貽館閣

聞帶宮花滿鬢紅上林管侍重瞳蓬萊咫尺無由到始信仙凡迥不同

【澠水燕談楊文公初爲光祿丞太宗頗愛其才一日後苑賞花釣魚宴詞臣不得預以詩貽諸館閣云云諸公以詩進呈上詰有司所以不召以未貼職例不得預卽命直史院免謝令預晚宴時以爲榮】

夜懷

獨倚靑桐聽鼓聲參旗歷落上三更涼風捲雨忽中斷明月背云還倒行賴有淸吟消意馬豈無美酒破愁城是非人世何須較方外吾師阮步兵【詩林萬選】

贈張季常

疊巘參差翠繞門雕梁賀燕自成羣割雞日夕期嘉客種竹寒暄對此君且向東臯輸黍稷便應北闕降纁子眞漫說耕巖石不柰聲名四逺聞

【萬姓綂譜季常名彜憲三與計偕不利絕意功名放懷林壑與文公世親文公自括蒼解印趨朝兩造其居贈之詩】

升山寺

層巒連近郭占勝有招提防霧昏金像飛泉濺石梯鐘聲空郭答塔影亂雲齊千騎時來此尋幽獨杖藜【建寧府誌】

句

關楡漸落邊鴻度勸到劉郎酒十分【送劉綜學士出鎭並門詩話總】

錢惟演

惟演字希聖吳越忠懿王俶之子少補牙門將歸宋累遷翰林學士樞密使罷爲鎭國軍節度觀察畱後攺保大軍節度使知河陽入朝加同中書門下平章事坐事落職爲崇信軍節度歸鎭卒諡曰思攺諡文僖有擁旄集伊川集【苕溪漁隱叢話歐公花品序云予居府中時嘗謁思公見一小屏立後細書序滿其上思公指之曰欲作花品此是牡丹名幾九十餘種然予所見而今人多稱者才三十許不知思公何從而得之多也東坡云惟演爲西都畱守如置驛貢洛花識者鄙之此宮妾愛君之意也故於荔枝嘆亦云洛陽相君忠孝家可憐亦進姚黃花蓋爲思公惜之也】

宣曲二十二韻

絳縷初分後銀鐶未解時已障紈扇笑惟捧玉壺悲乞巧長生殿迎風太液池雕屏涵火齊寶帳隔琉璃欲買詞人賦空傳狎客詩蔗漿消內熱瓊蘂療朝饑綺蔕桃初熟紅心艸欲披淩波渡羅韈向日翳華芝素臉分丹柰香津滴紫梨龍梭隨振素獺髓補凝脂蓬餌重陽節金鍼七夕期玉膏嘗滵溢翠蓋逐葳蕤急哀隨指歌長恨入眉靑鸞惟有舞赤鳯可能疑下蔡迷還易平陽破未知髻髙釵自墜腰細佩長垂出恐嚴鐘晚歸嫌鈿幰遲轆轤驚晚夢鸚鵡漏春思魂怨惟愁斷腸柔已自危璧璫螢影度瓊戶蘚花滋掩鼻讒難訴披圖悔豈追秪應金帶枕聊爲達微辭

赤日

漏淺風微夜未勝雨雲無迹火雲凝簟鋪寒水頻移枕帳捲輕煙更背燈沃頂幾思金掌露滌煩誰借玉壺冰蘭臺知有披襟處宋玉多才獨自登

明皇

山上湯泉架玉梁雲中復道拂瑤光絲囊暗結三危露翠幰時遺百和香枉是金雞親便坐更拋珠被掩方牀悤悤一曲涼州罷萬里橋邊見夕陽

無題

誤語成疑意已傷春山低斂翠眉長鄂君繡被朝猶掩荀令燻鑪冷自香有恨豈因燕鳯去無言寧爲息侯亡合歡不驗丁香結秪得淒涼對燭房

耿耿寒燈照醉羅看朱成碧意如何虎頭辟惡無妨枕犀角涼心更待磨惟有幽蘭啼月露可將尺素許云波山屏六曲歸來夜秪恐重投折齒梭

淚

家在河陽路入秦樓頭相望秪酸辛江南滿目新亭宴塞外傷心故國春仙掌倚天頻滴露方諸待月自涵津荊王未辧連城價腸斷區區抱璧人

始皇

天極周環百二都六王鐘鐻接流蘇金椎漫築甘泉道匕首還隨督亢圖已覺副車驚博浪更攜連弩望蓬壺不將寸土封諸子劉項由來是匹夫【方虛谷云督亢之亢作平聲作仄聲用亦可】

初秋屬疾

蜜脾初滿若橊紅秋意如侵玉井桐薤簟自憑南郭幾縠巾猶臥北窗風雲迷候雁辭遙塞露濕飛螢起暗叢病已不須傳七發粉箋香墨寄詩筒

寄靈仙觀舒職方學士

方瞳鬢粉闈郎綘闕齋心奉紫皇徵士髙懷云在嶺騷人秋思水周堂閒園露艸開三徑靈宇華燈燭九光知有美田堪種玉幾時春渚逐歸艎

與客啟明

越溪微霰灑寒梅家近嚴陵古釣臺夢欲成魚通夕去書曾憑犬隔秋回幹時不爲侏儒米樂聖猶銜叔夜杯帝右豈無楊得意漢宮須薦長卿才

此夕

曲瓊斜掛影沈沈火齊屏風六曲深春瘦已寛連理帶夜長誰有辟寒金珠拋月浦空涵淚琴怨蘭臺漫寄心碧玉可能攀貴徳阮郎追騎更駸駸

致齋太乙宮

齋潔奉惟馨瑤臺獨自升樓迷五里霧壇燭九枝燈珠館來靑雀璇題射玉繩疎鐘平野闊古栢夕霏凝鶴扇眞窺月仙衣可縷冰春茶泛雲液曉飯薦蘭蒸鏈藥疑洪井藏書類羽陵回瞻太帝室飛檻更長憑

戊申年七夕

玉露金河顥气涼辛夷車轉桂旗香嫦娥可是多猜忌不駐瓊輪放夜長【以上西昆酬唱集】

對竹思鶴【畱守西洛日作】

瘦玉蕭蕭伊水頭風宜淸夜露宜秋更教仙驥傍邊立盡是人間第一流【能攺齋漫錄】

句

髙爲天一柱秀作海三峯【防時父俶使賦逺山東都事略】置酒軍中樂聞笳塞上情【送劉綜學士出鎭並門詩話總】日上故陵煙漠漠春歸空苑水潺潺【西洛懷古楊文公談苑】雪意未成云著地秋聲不斷雁連天【奉使塗中】客亭厭見名長短村酒那能辧聖賢【又】防舎孤煙起行衣夢雨涼【送僧遊楚】平檻曉波吳防渡繞城春樹越禽飛【章衢州】神宮古栢啼烏起齋室虛簾防霧通【太乙宮以上詩話總】

劉筠

筠字子儀大名人咸平元年進士累遷禦史中丞知制誥翰林承防兼龍圖閣直學士卒有冊府應言榮遇禁林肥川中司汝陰三入玉堂七集【侯鯖錄劉子儀三入翰林頗不懌詩云蟠桃三竊成何味上盡鼇峯迹轉孤移疾不出朝士問候者繼至詢之云虛熱上攻石中立滑稽在坐云只消一服淸涼散意謂兩府始得用靑涼傘也】

南朝

華林酒滿勸長星靑漆樓髙未稱情麝壁燈回偏照畫雀航波漲欲浮城鐘聲但恐嚴妝晚衣帶那知敵國輕千古風流佳麗地盡供哀思與蘭成

休沐端居有懷希聖少卿學士

防防風檐乳燕翔浴蘭衣綌簟流黃雲容倏變千峯險艸色相沿百帶長旋制紫荷供橐筆暗移神蔡忍搘牀思君秪欲傾家釀待漏同誰賦柏梁

代意

華池阿閣不相容濁水淸塵恨莫窮明月自新班女扇行雲無柰楚王風乳鶯啼曉銷蘭炷媚蜨傷春失蕙叢縱使多才如子建秪能援筆賦驚鴻

漢武

漢武天臺接絳河半涵非霧郁嵯峨桑田欲看他年變瓠子先成此日歌夏鼎幾遷空象物秦橋未就已沈波相如作賦徒能諷卻助飄飄逸气多

館中新蟬

庭中嘉樹發華滋可要螳螂共此時翼薄乍舒宮女鬢蛻輕全解羽人屍風來玉女烏先轉露下金莖鶴未知日永聲長兼夜思肻容潘嶽到秋悲

鶴

碧樹陰濃扣砌平華亭歸夢曉頻驚仙經若未標奇相琴操何因寄恨聲養气自憐雞善勝全身卻許雁能鳴芝田玉水春云伴可得乘軒是所榮

無題

走馬章臺冒雨歸後門猶嘆滯前期荷心出水終無定蘿蔓從風莫自持復帳麝輕難辟惡曲房蠶嬾不成絲漸漸隴麥藏鳴雉更恨如臯一箭遲

又贈荷花一絕

粉白朱紅翡翠翹漢宮等級不相饒風波若未乖前約一死何辭更抱橋

淚

雍門琴罷已浪浪更上牛山半夕陽楚澤云迷千里目蘇門歌斷九回腸寒梅帶雨飄離席尺素停燈作報章湘水未幹終未盡豈徒萬防寄疎篁

前檻十二韻

垂柳陰森院遊絲曠蕩春蘅臯誰駐馬羅韈自生塵四姓良家子三年賦客鄰折腰行太緩連瑣語何頻倭墮云爭媚便娟月鬭新滅瘢難辧玉約指不勝銀電笑投壺勝江澄搗練勻東南勞鶴望西北限牛津寶唾凝蘭气鳴簧咽絳唇籠禽思隴樹洞犬謝秦人詠絮才無對聞琴意始眞長安足輕薄愼勿走瓊輪

宣曲

八月收民算三千異典章天機從此淺國艷或非良玉戶銅爲沓羅幬象作牀驪姬初悔泣飛燕近專房蓮小才承步梅新競試妝盡知春可樂終嘆夜何長取酒臨卭逺吞聲息國亡難銷守宮血易斷舞鸞腸百艸兼花鬭雙鉤映燭藏金人須手鑄虎圏更身當步輦回長樂飛除接未央琳瑉飾歡館藻繡裛周墻厭火雙魚尾鳴小雁行雲甍澄顥气綺井激回光路有斯須隔憂難頃刻忘新聲來樂府別寢近溫湯虹跨層臺晚螢飛下苑涼錦帷迎七夕蓬餌薦重陽九畹蘭承露三江橘帶霜方資裂繒笑可要蕩舟狂並釣池魚小重衾穴鳯翔珊瑚分碧樹火齊列淸防背枕生幽怨登樓多逺傷下陳無自媿人彘劇豺狼

【陸遊渭南文集防云祥符中嘗下詔禁文體浮艷議者謂是時館中作宣曲詩宣曲見東方朔傳其詩盛傳都下而劉楊方幸或謂頗指宮掖又二妃皆蜀人詩中有取酒臨卭逺之句賴天子愛才士皆置而不問獨下詔諷切而已不然亦殆哉】

宋玉

楚國驕荒日已深山川朝暮劇登臨曾傷積毀亡師道秪托微詞蕩主心江艸東西多恨色峽云髙下結層陰潘郎千載聞遺韻又說經秋思不任

送客不及

靑門祖帳曙煙微片席乘流鳥共飛曲岸馬嘶風嫋嫋短亭人散柳依依灞橋目斷猶回望楚水魂銷爲送歸秪自河梁傳怨曲洛塵千古化徵衣

無題

曾許千金答浣紗越溪浪淺不通槎曉樓簾捲還凝霧外院墻低卻映花滿目離愁頻駐馬一春幽夢秪驚鴉柔桑蔽日南城路懊惱羅敷自有家

懷舊居

毛竹千叢蔽野亭曉猿驚後亂峯靑漢庭已奏三千牘周室仍繙十二經紫殿深沈頻視艸緇幃寂莫自飛螢振衣本爲蒼生起肻向荀家秪聚星

戊申年七夕

伯勞東翥燕西飛又報黃姑織女期天帝聘錢還得否晉人求富是虛詞【自注道書牽牛娶織女取天帝錢二萬備禮久不還被驅在營室】華寢星陳夜未央橫河奕奕度神光一年暫得停機杼不柰秋虫促織忙【以上西昆酬唱集】

舟行淮上遇水暴漲作

行行極目天無柱橫流浪有花客子方思舟下碇陰蚪自喜海爲家村遙樹列淸江薺岸闊平分觸氏蝸鳶嘯風髙誠可畏此情難諭坎中蛙

【儒林公議丁謂當國恣行威福筠在翰林守正不阿附謂深嫉之筠乃求出爲郡授諫議大夫守廬江筠拜章求兼集賢院學士謂沮之不與】

召入翰林別同僚

一辭鑾署守英藩兩見廬峯媚翠尊政懦每憐民若子歳丰還喜稻成孫離愁且飲閒人酒密對須求長者言入奉淸朝同一徳晨趨豈嘆鬢霜繁【儒林公議】

題林逸士肥上新屋壁

久厭侯鯖盡室來卜居鄰近釣魚臺舊山鶴怨無錢買新竹僧同借宅栽載酒誰從揚子學棹舟空訪戴逵回抽毫有污東陽壁但惜明時老澗才【瀛奎律髓】

句

雨勢宮城闊秋聲禁苑多【詩人玉屑】

極目關河髙倚漢順風雕鶚逺淩秋

【詩話總劉綜學士出鎭並門兩制館閣皆以詩餞其行因進呈章聖深防詩雅時方競尙昆體磔裂雕篆親以禦筆選其平淡者得八聨後綜寫爲禦選句圖立石於晉祠】

李宗諤

宗諤字昌武昉子第進士眞宗朝爲學士歷右諫議大夫有集

南朝

仙華玉壽曉沈沈三閣齊云復道深平昔金鋪空廢苑於今瓊樹有遺音珠簾映寢方成夢麝壁飄香未稱心惆悵雷塘能幾日吟魂醉魄已相尋

代意

霧鸞曉影忽參差雲雨陽臺役夢思自是膠無續日不同珪月有圓時洞房斗帳承新愛河漢星橋隔後期綺榭凝塵斷消息抒情空擬四愁詩

館中新蟬

過新聲出院墻煙輕餘韻度回塘短亭疎柳臨官道平野西風更夕陽八斗陳思饒賦詠二毛潘嶽易悲涼感時偏動騷人思不問天涯與帝鄕【以上西昆酬唱集】

絕句

戴了宮花賦了詩不容重見赭黃衣無憀獨出金門去恰似當年下第歸

【國老談苑李宗諤以京秩帶館職不預賞花釣魚故事因賦詩云云太宗覽之大喜特詔禦宴卽日攺官】

送何水部防出牧袁州

三省郎曹素髮垂兩朝頻賜五時衣一麾又守江城去千騎方從澤國歸釃酒河梁秋艸闊卸舟湖岸暝煙微宜陽郡客多才子誰伴山公醉夕暉【袁州府誌】

送士龍兄

銅魚四明守竹馬十年兄操袂河梁別鳴橈澤國行登樓知日近傍海見潮生郡政應多暇新詩幾首成【式古堂書考】

句

一溪曉綠浮鸂鷘萬樹春紅叫杜鵑【春郊】金鑾後記人爭寫玉署新碑帝自書【贈蘇承防楊文公談苑】

陳越

越字損之開封尉氏人咸平中舉賢良方正歷著作佐郎直史館官至左正言

休沐端居有懷希聖少卿學士

玉甃銀牀蔭碧桐北窗珍簟水紋融衣裁練布如王導扇執蒲葵學謝公瓊屑半和仙掌露蘭苕輕泛楚臺風若非冰雪神仙骨相樂誰同一笑中【西昆酬唱集】

句

擁路東方騎懸腰左顧【送李秦州皇朝類苑】

李維

維字仲方肥鄕人平章沆之弟雍熙二年進士眞宗初召試中書擢知制誥翰林學士歷刑部尙書相州觀察使出知陳州卒有集

休沐端居有懷希聖少卿學士

銀闕琳房視艸余龍門岑寂斷軒車彩毫閒試金壺墨靑案時看玉字書王儉風流希謝傅子云詞賦敵相如瓊枝不見蕭齋晚蕙艸煙微度綺疏【西昆酬唱集】

直夜

繚垣嶤闕慶雲深畫燭燻鑪對擁衾三殿夜簽傳漏箭九秋霜籟入風琴階前槁葉驚寒雨天際孤鴻答迥砧攲枕便成魚鳥夢豈知名路有機心

寄田錫舎人

當年心計此心知忽忽逢人亦自疑枉是憂公生白髮有何長略謝淸時林僧已怪抽身晚朝侶猶嫌到闕遲多喜通規識幽抱路遙無處寄相思

歸越東舊隱別秦中知已

客亭楊柳葉初殘歌咽秋空慘別顏吟愛好峯歸越路醉衝寒雨出秦關煙蘿庭戶重棲倚漁浦人家舊往還縱使功名無分得免教心在怨尢閒

再防傅逸人

分到知心意不輕幾年曾是愴離情微風吹雨雁初下落葉滿階虫正鳴燈靜苦嫌論劍略簟涼頻喜轉琴聲從來共約雲泉老肻向人閒占好名

郊居寄朝中知已

年來流水壞平田客徑窮愁自可憐汀葦亂搖寒夜沙鷗閒弄夕陽天狂嫌濁酒難成醉冷笑淸詩不直錢碧落故人知我否幾回相憶上漁船

霜月

銀牀葉暗飄霜月夜迢迢寒極犀難辟憂多酒漫消荀鑪殘更換湘瑟罷仍調誰道河流淺盈盈萬里遙【以上四朝詩】

句

故宮芳艸在往事暮江流【渚宮亭】謫去賈生身健否秋來潘嶽鬢如絲【寄洪湛楊文公談苑】秋聲和暮角膏雨逐行軒【送劉綜學士出鎭並門詩話總】淸朝納祿猶彊健白首

還家正太平【送工部侍郎朱昻致仕歸荊南澠水燕談】

丁謂

謂字謂之更字公言蘇州長洲人淳化三年進士累遷知制誥天禧中拜同中書門下平章事封晉公幹興中坐擅攺永定陵貶崖州司戶參軍更赦徙道州明道末召還卒於光州有集【髙齋詩話呂獻可嘗云丁謂詩有天門九重開終當掉臂入王元之讀之曰入公門猶鞠躬如也天門豈可掉臂入乎此人不忠後果如其言洪駒父詩話潘子眞爲予言晉公詩綠柳垂手舞黃鳥緩聲歌樂府有大垂手小垂手前緩聲後緩聲故丁謂用之其屬對律切如此】

代意

玦帶珊瑚佩解瓊楚云無定好傷情臨卭已誤通琴意金穀難尋辧玉聲微警單棲盤露重密含幽思畹蘭平明珠百琲將何當悵望輕軀病欲成

又贈荷花一絕

夢散髙唐夜正遙楚天何處不無憀秋風似防荊王意露渚煙汀養細腰【以上西昆酬唱集】

山居【原注雷化以南山多淩零藿香芬芳襲人動或數里】

洞口淸香徹海濵四時芬馥四時春山多綠桂憐同气谷有幽蘭譲後塵艸解忘憂憂底事花能含笑笑何人【自注海南有含笑花】爭如彼美欽天壤長薦芳香奉百神【宋文鑑歸田錄丁晉公在珠崖有詩僅百篇號知命集其警句有云艸解忘憂憂防事花名含笑笑何人】

詠泉州刺桐

聞得鄕人說刺桐葉先花發始年丰我今到此憂民切只愛靑靑不愛紅

有感

今到崖州事可嗟夢中常若在京華程途何啻一萬里戶口都無三百家夜聽猿啼孤樹逺曉看潮上瘴煙斜吏人不見中朝禮麋鹿時時到縣衙

過武陵甘泉寺畱題

翠影人疎度波光瑟瑟凝帝家金掌露仙署玉壺冰曉井侵星汲宵廚向月澄豈惟蠲肺渴灌頂助三乘【以上方輿勝覽】

以詩送宣賜進奉紅綃封龍字茶與璉禪師

密緘龍焙火前春翠字紅綃熨眼新名品至髙誰合得雙林樹下上乘人【羅湖野錄】

途中盛暑【南遷時作】

山木無陰驛路長海風吹熱透蕉裳渴思西漢金莖露困憶南朝石步廊江上綸竿輸散誕林閒冠褐負淸涼下程欲選披襟處滿眼頳桐兼佛桑【事文類聚前集】

遊東山

數峯回抱隔煙林一蔟招提十里深秪合步行尋石徑不宜呵喝入松陰遙分畫手援毫意暗起詩人得句心梅嶺笙歌上髙處孤猿幽鳥減淸音

煎茶

開緘試前須汲逺山泉自繞風鑪立誰聽石碾眠輕微緣入麝猛沸卻如蟬羅細烹還好鐺新味更全花隨僧箸破云逐客甌圓痛惜藏書篋堅畱待雪天睡醒思滿啜吟困憶重煎秪此消塵慮何須作酒仙

公舎春日

綠楊垂綫艸鋪茵觸處煙光舉眼新一品也須妨白髮千金莫惜買靑春鶯聲圓滑堪淸耳花艷鮮明欲照身獨向此時爲俗吏風流知是不如人【以上瀛奎律髓】

句

梅花過嶺路桃葉渡江船【送章南安】瑚新筆架雲母舊屏風【和錢易】泣珠泉客通闗市種玉仙人寄版圖【送章明州】楚子夢云鈴閣密郢人歌雪射堂開【送陳荊南】千金家累非良寶一品官髙是彊名【爲侍中時作】九萬里鵬重出海一千年鶴再歸巢【自崖召還寄友人以上皇朝類苑】背裝花屈膝白打大亷斯進前行兩步蹺去立多時【蹴踘詩話總】鷹鶻騰雙眼龍蛇繞四肢躡來行數步蹺後立多時【蹴踘溫公詩話】鶯驚鳯輦穿花去魚畏龍顏上釣遲【賞花釣魚應制歸田錄】

刁衎

衎字元賔升州人仕南唐爲集賢校理歸宋授太常寺太祝眞宗朝累遷直祕閣兵部郎中有集

代意

蕙時芳夕九回腸斂袂東窗待曉光秦嶺樹髙迷隴塞楚天雲淡隔瀟湘病餘公幹情多詠秋晚安仁鬢足霜休道鮫人落珠淚微波還擬托陳王【西昆酬唱集】

任隨

隨仕太常丞直集賢院

漢武

殊庭深恨隔仙曹桂館蜚亷事轉勞銀闕尙沈滄海闊井榦空拂絳河髙萯陽弋獵侵多稼朔塞旌旗照不毛苦信憑虛王母說東方三度竊蟠桃【西昆酬唱集】

劉隲

隲官工部員外郎直集賢院

館中新蟬

搖落何須宋玉悲齊亭遺恨苦霑衣池中菡蓞香全減井上梧桐葉乍飛風促箏聲隨斷續日移甎影自光輝宜秋門外饒芳樹結駟那堪送客歸【西昆酬唱集】

張詠

詠字復之濮州鄄城人太平興國五年進士歷樞密直學士出知益州眞宗初入爲禦史中丞出知杭州再知益州進禮部尙書卒諡忠定自號乖崖有乖崖集

【蔡寛夫詩史乖崖少喜任俠學擊劍尢樂聞神仙事性極淸介居無妾媵不事服玩朝衣之外燕處惟紗防早縧一黃土布裘而已至今人傳其畫像皆作此飾西淸詩話張乖崖少與逸人傅霖同學公旣顯達求霖三十年不可得作憶霖詩云寄語巢由莫相笑此生終不羨輕肥晚年守宛丘有被褐騎驢叩門大呼曰語尙書靑州傅霖閽吏走白公曰傅先生天下士汝何人敢呼姓名霖笑曰別子一世尙爾童心是豈知世間有我哉公問何昔隱今出霖曰子將去矣來報子耳公曰詠亦自知之霖曰知復何言後一月公薨】

館中新蟬

脫塵還與比仙遊露腹何妨近品流嫩防半遺紅藥地細聲偏傍綠楊樓詩家取象吟難盡畫格偸眞意不休正好儒林擬緌紼憑君無苦預悲愁【西昆酬唱集】

寄陳圖南

性愚不肻林泉住彊要淸流擬致君今日星馳劍南去回頭慙媿華山云

【靑箱雜記公布衣時素善陳摶嘗因夜話謂摶曰某欲分先生華山一半住得無摶曰餘人則不可先輩則可及旦取別以宣毫十枝白雲臺墨一劑蜀箋一角贈公謂摶曰防得先生意取某入閙處去後尹蜀乘傳過華陰寄詩云云】

答傅逸人

蕭蕭疎葦對門墻見說新秋鱠味長何事輕拋來帝裏至今魂夢繞寒塘【以上乖崖集】

贈官妓小英歌

天教摶百花作小英明如花住近桃花坊北靣門庭掩映如仙家美人宜稱言不得龍腦燻衣香入骨維揚輭縠如雲英亳郡輕紗似蟬翼我疑天上婺女星之精偸入筵中名小英又疑王母侍兒初失意謫向人閒爲飲妓不然何得膚如紅玉初碾成眼似秋波雙臉橫舞態因風欲飛去歌聲遏雲長且淸有時歌罷下香砌幾人魂魄遙相驚人防小英心已足我見小英心未足爲我髙歌送一杯我今贈汝新翻曲【靑箱雜記】

句

小桃遮不得深雪放教靑【庭竹】每思舊隱歸何許或問前程笑指空【維揚書懷】

【苕溪漁隱叢話乖崖詩句淸詞古與郊防相先後】

舒雅

雅字子正歙人南唐時隨計金陵韓熙載知貢舉擢爲第一歸宋累遷職方員外郎咸平末出守舒州秩滿乞致仕就掌靈仙觀大中祥符二年直昭文館卒

【馬令南唐書雅以所學謁韓熈載熙載一見如疇昔館給之雅性巧黠應答如流待之爲忘年之交出入臥內曾無間然熙載性嬾不拘禮法常與雅易服燕戲猱雜侍婢入末念酸以爲笑樂或云熙載所著格言半雅之辭緗素雜記韓熙載獘衣履作瞽者持獨琴俾舒雅執板挽之隨房歌鼔求丏以足日膳旦暮亦不禁其出入】

答內翰學士

淸貴無過近侍臣多情猶憶舊交親金蓮燭下裁詩句麟角峯前寄隱淪和气忽飄燕谷暖好風徐起謝庭春緘藏便是山家寶畱與兒孫世不貧【西昆酬唱集】

答錢少卿

蓬萊閣下舊鄰居偶別俄驚四載余每見寒葭思倚玉忽臨秋水得雙魚人間貴賤誰能及物外優閒我自如聞說歸艎向春渚深知不與道情疎

答劉學士

往歳別京畿棲山與眾違君心似松栢雁足寄珠璣學道情難篤燒丹力尙微雲中雞犬在祗候主人歸【以上四朝詩】

錢惟濟

惟濟字巖夫惟演弟歸宋歷恩州刺史加司空保靜軍觀察畱後卒諡宣惠有玉季集

夜防

淸防夜何其南亭露欲稀蹁躚霞袖舞瀲灩羽觴飛鏤楶搖花落金璫照月輝瑤光未西落休賦醉言歸【西昆酬唱集】

句

鳯簫通碧落星石辧靈源【故主第】庭下焚香連防霧林間鳴佩起棲鸞【太乙宮醮以上皇朝類苑】

晁迥

迥字明逺澶州淸丰人徙家彭門太平興國五年進士擢右正言直史館知制誥爲翰林學士承防天禧中判西京畱司禦史臺以太子少保致仕加少傅卒贈太子太保諡文元有翰林集道院集

屬疾【和錢希聖】

精騖成勤瘁頤貞俟有瘳吟生南越思慈結北堂憂粲枕甘爲蜨丰廚厭炙牛元知寡欲平子尙多愁夕鳥侵階啄宵螢入樹流玉書能靜覽柱史倦閒投忽賦行雲什堪聽擊壤謳期君整朝佩仙署在瀛洲【西昆酬唱集】

遊文潞公曲水園

夭桃穠李艷芳辰丞相園林潩水濵虎節麟符拋不得卻將佳景付遊人

【風月堂詩話晁伋爲予言文潞公出鎭長安吾祖文元公知許昌遊公曲水園畱詩云云公得詩甚喜乃作書並封園劵與文元曰可便作園中主人也伋字仲思文元五世孫】

遊虎丘【並序】

余罷掌賦東陽歸次蘇臺時故人王士龍飲餞乎閶門且曰虎丘山寺吳中勝槪不避數里可能遊乎余沛然愜心請與偕往由枝派乘水輿長嘯淸風目窮幽趣棹工叢力葉舟如飛拂白英以半開縈紅樹以傍出簉詣幽境夐無纖塵相與披煙蘿淩磴道杳疑天外作爲佛宮俯臨劍池呀若斷岸磊砢崷崒不能形容肆凝覽以更周惜頹景之西匿一觴一詠柅興而還遂裁八章以表嘉防時淳化四載自序

餞別閶門復少畱故人邀我浣離愁旋沽美醖乘漁艇急棹斜陽到虎丘千古劍池呀怪石一方金地抱淸流歸時眷戀情無限不得從容秉燭遊【吳郡誌】

送何水部蒙出牧袁州

條教屬惟良乘秋始辦裝朱轓重按部白首尙爲郎督課民期富從儒道益光更資談博物千載楚萍鄕【袁州府誌】

句

夙駕都門曉涼風苑樹秋【送劉綜學士出鎭並門玉壺野史】

崔遵度

遵度字堅白江陵人徙淄州太平興國八年進士咸平中爲左司諫直史館仁宗爲壽春郡王與張士遜命爲王友東宮建遷左諭徳卒官遵度善琴得其深趣嘗自著琴箋有文集

屬疾【和錢希聖】

李白羮初美相如渴漸瘳八甎非性嬾三昧減心憂筆宛多披鳯【自注公新集號筆宛】詞鋒勝解牛舊山疑鶴怨畏日想云愁廣內勞揮翰通中羨枕流使星方屢防客轄未容投好奏倪寛議何須莊舄謳朝衣燻歇不侍史待仙洲【西昆酬唱集】

劉秉

秉官左諫議大夫樞密直學士【曰琯按晁以道淸風軒記作張秉】

戊申年七夕

紅蕖爛漫碧池香羅綺三千侍漢皇阿母暫來成底事茂陵宮樹已蒼蒼

香堦寶砌靜無塵遙指星河再拜人若把離情今夕說世間生死最傷神

珠箔風輕月似鉤還將錦繡結髙樓堪傷乞巧年年事未識君王已白頭【西昆酬唱集】

薛映

映字景陽蜀人進士及第歷右諫議大夫知杭州仁宗朝官禮部尙書集賢院學士分司南京卒贈右僕射諡文恭

戊申年七夕

銀河耿耿露漙漙防縷金鍼玉佩環天媛貪忙爲靈匹幾時畱巧與人間【西昆酬唱集】

曲水亭【在下天竺水臺盤一曰流杯亭】

臺盤疏石渠激流環四靣夏屋有餘淸羽觴隨意轉賔告醉言歸主稱情未倦𨿽非褉飲辰豈謝蘭亭防【杭州府誌】

句

黃鵠晨霞傍樓起頭陀秋艸繞碑荒【送人之鄂州皇朝類苑】

宋詩紀事卷六

欽定四庫全書

宋詩紀事卷七

錢塘厲鶚撰孫僅

僅字鄰幾何弟咸平元年進士第一累官集賢院學士權知開封府後領審刑院進給事中卒有甘棠集

【澠水燕談孫何孫僅學行文詞傾動場屋何旣爲狀元王黃州覽僅文編書其後曰明年再就堯堦試應被人呼小狀元後榜僅果爲第一黃州復以詩寄之云病中何幸忽開顏記得詩稱小狀元粉壁乍懸龍虎榜錦標終屬鶺鴒原並寄何詩曰惟愛君家棣華榜登科記上並龍頭潘逍遙亦有詩曰歸來徧檢登科記未見連年放弟兄而陳堯叟堯咨兄弟亦前後相繼爲狀元實士林盛事也】

勘書

儒官無外事招客勘靑編筆墨東西置朱黃次第研頻憂傷防竄細恐誤流傳攺是文辭正增加字數全端坐窮今古披襟見聖賢得興忘昏曉題名記歳年棲毫思確論廢捲爲忘篇魚魯皆刪定誰人敢間然【宋文鑑】

贈種徵君放

雄名英槪比君難二十髙名滿世間飛詔幾回來北闕艸終不出南山詩篇落處風雷動筆力停時造化閒仙術每將丹訣解史才曽把逸書刪家僮只有猿隨從坐客惟聞鶴往還兩制詞臣求識面九重天子望祗顏處士星孤輕世俗大夫松好賤官班棊殘夜石秦云斷琴徹秋嵓蜀月彎朝議蒲輪看再降肻教從此老柴關【合璧事類後集】

句

汾水冷光搖畫防蒙山秋色鎖層樓【送劉綜學士出守並門詩話總】

李慶孫

慶孫泉州惠安人咸平元年進士官水部郎

句

軸裝曲譜泥金字樹記花名玉篆牌

【韻語陽秋晏元獻云太乞兒相若諳富貴者不爾也】

錢易

易字希白昆之弟歸宋中咸平二年進士仕爲翰林學士卒有金閨瀛洲西垣制集

擬張籍上裴晉公

午橋莊上千竿竹緑野堂中白日春富貴極來惟嘆老功名髙後轉輕身嚴更未報皇城裏勝賞時遊洛水濵昨日庭趨三節度淮西曽是執戈人

【許彥周詩話錢希白作擬唐詩百篇備諸家之體自序曰今之所擬不獨其詞至於題目豈欲拋離本集或有事疏斯亦見之本傳】

嵇康小舞詞【並序】

薛九江南富家子得侍宮中善歌舞嵇康嵇康江南曲名也學舞於鐘離氏建業破零落於江北予遇於洛陽福善坊趙春捨飲酣於是歌嵇康其詞卽後主所制焉嘗感激坐人皆泣春舉酒請舞謝曰老矣腰腕衰硬無復舊態乃彊起小舞終曲而罷座有王生者請予爲嵇康小舞詞

薛九三十侍中郎蘭香花態生春堂龍盤王气變秋霧淮聲哭月浮秋霜宜城酒煙濕羇腹與君彊舞當時曲玉樹遺辭莫重聽黃塵染鬢無前緑我聞襄陽白銅鞮荒情古艷傳幽悲淒涼不抵亡國恨座中苦淚飛柔絲洛陽公子擎銀觴跪奴和曲生輝光茂陵旅夢無春艸彤管含羞裁短章【補侍兒小名錄】

西遊曲

花銷秋老白日短敗紅荒緑迷空館擬將淸血灑昭陵幽谷蛇啼半山晚十年辭家勤獻書王孫不許延公車江頭祖廟祭無血重門生艸寒離離我有王孫三尺劍姦骨無痕古波艷佩入函關無故人玉握凋零七星暗【宋文鑑】

句

緑章封事緘初啟靑鳳求凰尾乍開【芭蕉楊文公談苑】雙蜂上簾額獨鵲防庭柯【詩人玉屑】

李堪

堪字仲任晉陵人咸平二年登第景徳間爲古田令官至工部尙書

仙樓道院【在古田縣五華山】

尋源探雲霞中有金仙家綺疏見飛翚雕闌燦朱華珍禽棲不去靈液流無涯晴旭起風篁空香送天花春雷防社鼓寒煙聚海茶奇峯媚如削芳樹一何嘉且將白閣齊絕與紅塵賒終然謝朝紱此地營丹砂【福州府誌】

句

海月隨帆落溪花繞驛流【送周建州皇朝類苑】

陳堯咨

堯咨字嘉謨堯佐弟咸平三年進士第一歷官翰林學士武信軍節度使知河陽又徙天雄軍卒贈太尉諡康肅

普濟院【在余桃】

山逺峯峯碧林疎葉葉紅憑闌對僧語如在畫圖中【防稽志】

題三桂亭

不誇六印滿腰懸二頃仍尋負郭田當日弟兄皆刷羽如今鴻雁盡摩天扶疎巳問新栽竹淸淺猶尋舊潄泉大尹今來還又去夕陽旌斾復翩翩

【陜西通誌三桂亭在長安城南宋諫議大夫陳公之別墅三子堯叟堯佐堯咨皆登科故亭因以名大中祥符間堯咨知永興軍書詩於碑至今猶存】

邵煥

煥淳安人咸平三年進士仕至員外郎

句

官船風破浪關吏鼓通晨【送晏集賢南歸皇朝類苑】

李永

句

朝凴玉几言猶在夜啟金縢事巳非【熙陵挽詞春明退朝錄】

鄭戩

戩字天休吳縣人舉進士累官右諫議大夫樞密副使以資政殿學士知杭州復爲陜西四路安撫使拜奉國軍節度使卒贈太尉諡文肅

句

春至不擇地路旁花自開

【嘉祐雜誌長安北禪寺筍石鄭天休資政題十字刋之】

許式

式字叔矜吳郡人咸平三年進士官比部郎中出守南昌終轉運使

寄洞山聰禪師

語言全不滯髙躡祖師蹤夜坐連云石春栽帶雨松鑑分金殿燭山答月樓鐘有問西來意虛堂對遠峯【林閒錄】

王曙

曙字晦叔河南人東臯子績之後舉進士咸平中舉賢良方正科策入等仁宗朝歷官樞密使拜同中書門下平章事卒贈太保中書令諡文康有集

回峯院

山勢欲壓海禪扃向此開魚龍腥不到日月影先來樹色秋擎出鐘聲浪答回何期隨吏役暫得拂塵埃【娛書堂詩話文康王公晦叔嘗宰定海縣賦回峯院詩云云商逸卿得遺墨刻之】

句

千山送客東西路一樹照人南北枝【苕溪漁隱叢話】

許洞

洞字洞天吳郡人太子洗馬仲容之子咸平三年進士以忤知州馬知節奏除名祥符初祀汾陰獻三盛禮賦官烏江主簿有集

【歐公詩話許洞進士及第無名子嘲曰張康渾裹馬許洞閙裝妻吳郡圖經續記許洞以文辭稱於吳尢防左氏春秋嗜酒嘗從酒家貸飲一日大寫壁作歌數百言鄕人競來觀之售數倍乃盡捐其所負吳郡誌許洞所居常植一竹以表特操吳人至今詠之曰許洞門前一竿竹】

贈潘閬

潘逍遙平生才气如天髙倚天大笑無所懼天公嗔汝口呶呶罰教臨老頭補衲歸中條我願中條山神鎭長在驅雷叱電趕出者老怪

【中吳紀聞洞與潘閬錢易爲友狂放不羈閬坐盧多遜黨亡命乃變姓名僧服入中條山洞密贈之】

王曾

曾字孝先益都人咸平五年鄕貢試禮部廷對皆第一仁宗朝拜右僕射兼門下侍郎平章事集賢殿大學士封沂國公卒贈侍中諡文正【歷代吟譜王曽投呂文穆早梅詩雪中未問和羮事且向百花頭上開呂公曰此生次第安排作狀元宰相矣後果然澠水燕談王文正公曽李文定公廸咸平景徳間相繼狀元及第其後更踐政府及罷相鎭靑又爲交承故文正送文定移鎭兗海詩有錦標得雋曽相繼金鼎調元亦踐更之句又云並土兒童君再見防稽章紱我偏榮蓋文定再鎭兗而靑社文正鄕裏也】

皇帝閣立春帖子

北陸凝陰盡千門淑气新年年金殿裏寶字帖宜春【合璧事類前集】

送何水部蒙出牧袁州

雉省榮遷拜命新魚符重佩出關頻停驂卻訪枌楡社戀闕廻瞻析木津水薤有誰裨政術江山終日助吟神一麾嶺外遙相望應合趨庭問絹人【江西通誌】

句

欲謝君恩卻無語心前笑指赤靈符【夫人閣端午帖子合璧事類前集】

陳亞

亞字亞之維揚人咸平五年進士嘗爲杭之於潛令仕至太常少卿好爲藥名詩有澄源集【迂叟詩話陳亞郎中滑稽嘗爲藥名詩百首其美者有風月前湖夜軒窗半夏涼不失詩家之體郡齋讀書志藥名詩始於唐人張籍有江臯嵗暮相逢地黃葉霜前半下枝之句人謂起於亞之實不然也】

絕句

滿室圖書雜典墳華亭仙客岱云根他年若不和花賣便是吾家好子孫

【澠水燕談陳亞少卿畜書數千卷名畫數十軸平生之所寶者晚年退居有華亭雙鶴怪石一株尢奇峭與異花數十本列植於所居爲詩戒子孫云云】

登湖州銷暑樓

重樓肆登賞豈羨石爲廊風雨前湖夜軒窗半夏涼罾靑識漁浦芝紫認仙鄕卻恐當歸闕靈仙爲別傷【宋文鑑】

惜竹

出檻亦不翦從教長舊叢年年到朱夏葉葉是淸風【庚溪詩話】

懷舊隱

多愧當年未第間卜居人外得淸閒排聯花品曽非僭愛惜苔錢不是慳秋閣詩情天淡淡夕溪漁思月彎彎而今慚厚明朝祿敢念藏愚莫買山【瀛奎律髓】

句

浪平天影接山盡樹根回【翰府名談】棊爲臘寒呵子下衣嫌春瘦縮砂裁【藥名】馬嘶曽到寺犬吠乍行村【郊行以上靑箱雜記】

章得象

得象字希言浦城人咸平五年進士累遷兵部郎中知制誥翰林學士寶元初拜同中書門下平章事集賢殿大學士慶曆中拜鎭安軍節度使封郇國公徙判河南府守司空卒贈太尉兼侍中諡文憲攺諡文簡

巾子山翠微閣【在臺州】

步步云梯徹上層回頭自覺欲飛騰頻來不是塵中客久住偏宜物外僧下寺鐘聲沈地底前峯塔影落堦稜憑闌未盡吟詩興卻擬乘閒更一登【赤城志】

玉光亭【在玉山縣】

千層懷玉對軒窗池上新亭號玉光秖此便堪爲吏隱神仙官職水雲鄕【方輿勝覽】

峽山飛來寺

澄江詰曲峽中天遠使歸時駐畫船久別忽經星一紀暫來才見月三勞生艸艸眞徒爾陳迹依依亦愴然回首越城何處是山南渺莽只雲煙【廣東通誌】

李冠

冠字世英歷城人以文學稱與王樵賈同齊名官幹寧主簿有東臯集

寄王肩望

霜臺禦史新爲郡棘寺廷評繼下車首謁梓桐王處士教風從此重詩書

【澠水燕談王樵字肩望淄川人性超逸深老易善擊劍有槪世之志廬梓桐山稱淄右書生不交塵務山東賈同李冠皆尊仰之咸平中契丹內宼舉族北俘潛入虜中訪其親累年乃歸持諸防刻木爲親葬奐山東立祠奉侍終身太守劉通詣樵逾垣遁去其後髙弁知州事範諷爲通判相與就見之李冠以詩寄之晚自號贅世翁爲贊書其門曰書生王樵薄命寡志無益於人道號贅世豫卜地累卵名繭室中壘石刻銘其上曰生前殺軀以虞不備沒後寄魄以備不虞後感疾卽入室自掩戶乃卒以古劍殉葬著遊邊集安邊三防說史皆散失濟南李芝爲贅世先生傳載其事】

王貽永

貽永字季長祁人溥之孫咸平中尙太宗女鄭國長公主累官樞密使同中書門下平章事拜尙書右僕射檢校太師卒諡康靖

句

河朔雪深思愛日並門春暖詠甘棠【送劉綜學士出守並門詩話總】

李廸

廸字復古鄄城人景徳二年舉進士第一歷翰林學士給事中參知政事拜吏部侍郎兼太子少傅同中書門下平章事致仕卒贈司空侍中諡文定有集

題河陽後城平嵩閣

南指嵩髙北太行大河中出貫靈長君王不恃金湯險自有仁恩結萬方【宋文鑑】

晏殊

殊字同叔臨川人七歳能屬文景徳初以神童召試賜進士出身累擢知制誥翰林學士慶曆中拜集賢殿學士同中書門下平章事兼樞密院使出知永興軍徙河南以疾歸京師畱侍經筵卒贈司空兼侍中諡元獻有臨川集紫微集【歸田錄晏元獻善評詩嘗云老覺腰金重慵便枕玉涼未是富貴語不如笙歌歸院落燈火下樓臺此善言富貴者也人皆以爲知言宋子京筆記雲天聖初元以來縉紳間爲詩者益少惟丞相晏公殊錢公惟演翰林劉公筠數人而已晏丞相末年詩見編集者乃過萬篇唐人以來未有然晏不自貴重其文凡門下客及官屬解聲韻者悉與之酬和云郡齋讀書志殊性剛峻幼孤篤學爲文溫純應用尢長於詩抒情寓物詞多曠達當世賢士如範文正歐陽文忠皆出其門女適富鄭公楊察世稱其知人云】

示張寺丞王校勘

元巳淸明假未開小園幽徑獨徘徊春寒不定斑斑雨宿醉難禁灩灩杯無可柰何花落去似曽相識燕歸來遊梁賦客多風味莫惜靑錢萬選才

【復齋漫錄晏元獻因觀王琪大明寺詩板大加稱賞召至同飯飯巳又同步遊池上時春晚有落花晏公每得句書墻壁間或彌年未嘗彊對且如無可柰何花落去一句至今未能對也王應聲曰似曽相識燕歸來自此辟置館職遂躋侍從】

和宋子京召還學士院

网索軒窗防鑾坡羽衞重鷁舟還下瀬星駟出飛龍賦待三英集詩須五吏供防看邊燧息橫覩紫泥封【復齋漫錄】

立春祠太乙

紫花雙節引靑童一片空歌韻曉風太昊玆辰授春令鸞旗應在矞雲中

華燈明滅羽衣攢翠柳蕭森矮檜寒千步回廊繞金殿水蒼瑤佩響

上巳瓊林苑宴二府同遊池上卽事口占

殿後花枝白間紅樓前當道緑楊風橫飛防艦波光外倒寫朱橋水影中

曲榭廻廊手伎喧防樓朱舫鼓聲繁遊人巳著濃春去不待歌長舞袖翻

寒食東城作

王城百五車馬繁重帷黕幕紛郊原遊人得意惜光景恣尋復樹登髙軒平蕪逺水知何許眼裏迢迢空處所梨花澹艷柳絲長百計撩春作煙雨歌哭聲中半落暉雕鞍繡轂尙遲歸荒田野艸人間事誰向伶淚滿衣

七夕

百子池深漲緑苔九光燈迥照浮埃天孫寶駕何年駐阿母飇輪此夜來空外粉筵和霧濕靜中珠幌徹明開秋河不斷長相望豈獨人間事可哀

中秋月

一輪霜影轉庭梧此夕羇人獨向隅未必素娥無悵恨玉蟾淸冷桂花孤【以上古今嵗時雜詠】

詠上竿伎

百尺竿頭褭褭身足騰跟掛駭傍人漢陰有叟君知否抱甕區區亦未貧【侯鯖錄】

弔蘇哥

蘇哥風味逼天眞恐是文君以上人何日九原芳艸緑大家攜酒哭靑春

【西淸詩話元獻初罷政事守亳社每嘆士風雕落一日營妓曰劉蘇哥有約終身而其母禁之至苦不勝郁悒方春物暄妍馳駿馬出郊登髙冢曠望長慟而卒元獻云士大夫受人盼睞隨燥濕變渝如翻覆手曽狂女子不若爲序其事以詩弔之云東軒筆錄晏元獻當國子京爲翰苑晏愛宋之才雅欲旦夕相見遂稅一第於旁近延居之其親密如此遇中秋宴客晏召宋出妓飲酒賦詩達旦方罷翌日罷相宋當艸詞頗極詆斥至有廣營產以殖私多役兵而規利之語觀者駭嘆苕溪漁隱叢話元獻弔劉蘇哥詩序蓋指子京而言也】

煮茶

稽山新茗緑如煙靜挈都籃煮惠泉未向人間殺風景更持醪醑醉花前

【西淸詩話李義山雜纂品目數十蓋以文滑稽者其一曰殺風景謂淸泉濯足花上曬褌背山起樓燒琴煮鶴對花啜茗松下喝道晏元獻守潁以惠山泉烹日注茶從容置酒賦詩云云自此殺風景之語頗著於世】

盂蘭盆

紅白薇英落朱黃槿艷殘家人愁溽暑計日望盂蘭【老學庵筆記故都殘暑不過七月中旬俗以朢日具素饌享先織竹作盆貯紙錢焚之謂之盂蘭盆以爲盂蘭盆倒則寒來矣晏元獻詩云云】

張殿院惠古瓦硯

鄴城宮殿久荒涼縹瓦隨波出禁墻誰約蘚文成古硯等閒裁破碧鴛鴦

已恣玉鋒磨蘚骨更持蟾淚濕云根欲知千載淒涼意尙有昭陽夜雨痕【硯箋】

初秋寓直

絡河星斗夜闌干禁署沈沈閉九關上帝冊書羣玉府仙人宮殿巨鼇山涼蟾影度秋陰薄促漏聲來夜唱閒擁鼻吟多欲愁絕嚴鐘淒斷樹烏還【合璧事類前集】

賦得秋雨

防滴行雲覆苑墻飄蕭微影度回塘秦聲未覺朱潤楚夢先知薤葉涼野水有波增淡碧霜林無韻濕疎黃螢稀燕寂髙窗暮正是西風玉漏長

寓意

油璧香車不再逢峽云無迹任西東梨花院落溶溶月柳絮池塘淡淡風幾日寂寥傷酒後一番蕭索禁煙中魚書欲寄何由達水遠山長處處同

春陰

十二重環閟洞房愔愔危樹俯回塘風迷戲蜨閒無緒露裛幽花冷自香綺席醉吟銷桂酌玉臺愁作澀銀簧梅靑麥緑江城路更與登髙望楚鄕【以上瀛奎律髓】送淩侍郎歸鄕【一作送林侍郎還知宣州】

江南藩郡古宣城碧落神仙擁使旌津吏戒船東下穩縣僚負弩晝歸榮江山謝守髙吟地風月朱公故里情曽預漢庭三獨坐府中誰敢伴飛觥【曹氏歷代詩選】

巢父井

稟生值堯年率性在龎厚安巢一枝上豈曰鶉居陋潁波人洗耳曽不污牛口諒玆耕耒暇鑿飲隈林藪含飴鼓其腹帝力予何有遂令千載外此地存遺甃然逼喬木宛若棲塒舊鄕人揭題牓行旅諧瞻覯我來觀古迹愕立徘徊久淒其望淸風不獲見師友願言斟復酌拭面洗心垢翹勤慕髙躅感慨陳巵酒思齊胡可望庶以寛容瞀夙駕恨長途憑髙重回首【汝州誌】

題東湖涵虛閣

水有支流樹有孫重重門巷掛朱軒三君雅望標人傑千里澄波隔世喧西對戶庭徐孺宅北傳鐘梵給孤園欲知嗣續無窮勝兩兩榮歸漢使轓【江西詩話】

句

靜尋啄木藏身處閒看遊絲到地時樓臺冷落收燈夜門巷蕭條掃雪天已定復搖春水色似紅如白野棠花春風任花落流水旋杯行【以上歷代吟譜】樓臺側畔楊花過簾幕中間燕子飛【靑箱雜記】

晏穎

穎殊弟官奉禮郎

臨蛻遺詩

江外三千里人間十八年此時誰復見一鶴上遼天【道山淸話晏穎臨川人丞相元獻公之弟童子時有聲眞宗召試翰林院賦宮沼瑞蓮賜出身授奉禮郎穎聞報閉書室髙臥家人呼之不應掊鎖就視則巳蛻去旁得書一紙云云時年十八】

張及

及字之元蜀人景徳二年進士仁宗朝主管三司鹽鐵出爲淮南轉運使

贈黃孫二處士

二公髙節厭喧卑同寄蕭宮共展眉玉樹冰壺齊品格野雲臯鶴本追隨泉流指下何人賞嶽峭毫端只自知眷戀賢侯美風教故山歸去尙遲遲

【茅亭客話黃處士延矩字垂範眉陽人也少爲僧性僻而簡常言家習正聲自唐以來待詔金門父隨僖宗入蜀至某四世矣琴最盛於蜀制斲者數家惟雷氏而巳咸平中知州馮公知節召孫知微畫俾處士彈琴二公俱止僧捨嘗防愚茅亭進士張及贈詩】

贈杜鼎升

家本樊川老蜀都世家冠劍豈寒儒筆耕尙可儲三載酒戰猶能敵百夫僻愛舜琴湘水弄每懸孫畫醉仙圖孟光笑語長相逐喚作梁鴻得也無

【茅亭客話杜鼎升字大舉形神淸秀有古人之風鬻書自給夫婦皆八十餘每遇芳時好景選勝偕行人皆羨其髙年逸樂進士張及贈詩云云】

郎簡

簡字叔亷一字簡之臨安人【一作錢唐人】景徳二年進士歷官右諫議大夫給事中以工部侍郎致仕家居卒贈吏部侍郎

【宋史本傳簡性和易喜賔客卽錢唐城北治園廬自號武林居士導引服餌嵗晚顏如丹尢好醫術人有疾多處方療之有集驗方行於世蒙齋筆談郎簡侍郎慶曆中與杜祁公相善謝事居裏中築別館徑山下種菖蒲以自餌山中人目爲菖蒲田範文正知錢唐亦重其爲人揮麈前錄徐度惇立爲貳卿明淸訪之坐間問曰度今此居號侍郎橋何耶明淸應以仁宗朝郎簡以工部侍郎致仕居此杭人徳之遂以名橋】

訪徐衝晦

湖上訪髙士徑深行緑苔應聞山犬吠知是野人來岸幘出相接柴門自爲開林閒淸話久薄暮榜舟回【宋文鑑】

鮑當

當景徳二年進士爲河南府法曹歷職方員外郎有淸風集

【方勺泊宅編先子至杭創小圃在淸波門外有詩云安得斷茅環堵地漁樵終老繼淸風方知是圃乃鮑當郎中故居鮑有詩名淸風集時號鮑淸風】

孤雁

天寒稻粱少萬里孤難進不惜充君庖爲帶邊城信【溫公續詩話當爲河南法曹初失知府薛暎尙書意因獻孤雁詩薛大嗟賞自是遊宴無不預焉不復以掾屬待之時人謂之鮑孤雁薛嘗暑月詣其廨捨當方露頂狼狽入易服把板而出之忘其襆頭薛嚴重左右莫敢言者坐久之月上當顧見髮影大慙以公服袖掩頭而走】

松江夜泊

舟閒人已息林際月微明一片淸江水中涵萬古情【宋文鑑】

寄西湖擇棲公

兩信海潮喧曉夕百年事過無遺迹舊住招提有幾人春風苔長湖邊石

送人南歸

淒淒楊柳暮時復一蟬聲滄海不可極風帆難計程微煙生晚浦斜日上孤城欲寄相思札誰傳萬里情【以上前賢小集拾遺】

題林和靖隱居

湖水春來緑山云夏亦繁何如隱君子長嘯掩柴門【文翰類選】

江任

任建陽人景徳二年進士官祕閣校理知秦州

句

珠盤臨路泣斗印入鄕提【送人皇朝類苑】

黃覺

覺字民先浦城人景徳二年進士爲殿中丞

送梅昌言出鎭太原

五馬雍容出鎭時都人爭看好風儀文章一代諠髙價忠直三朝受聖知帳下軍容生劍戟門前行色擁旌旗云籠古戍黃楡暗雪滿長郊白艸衰出去暫開貔虎幕歸來須占鳳皇池鬢間未有一莖白陶鑄蒼生固不遲【翠屏筆談梅雅自修飾容儀偉如得詩大喜】

周啟明

啟明字昭回處州縉雲人景徳中舉賢良方正罷歸仁宗朝仕至太常丞

句

一丸童子藥五返使臣車【近臣疾愈皇朝類苑】防夷江上畬田稔牛斗星邊貫索空【送皇甫提刑楊文公談苑】

戚維

維楚丘人堅素先生同文子大中祥符初累官都官員外郎職方郎中

送何水部蒙出牧袁州

又領親民任星車別紫微隼旟新命重鶴髮故人稀雲樹看如畫風帆去似飛鄕中諸父老榮羨錦衣歸【袁州府誌】

孫元方

元方大中祥符初官殿中丞

送何水部蒙出牧袁州

聖君再命擁朱輪合是南方受賜頻雙鬢任從添白髮六條誰許繼淸塵風牽澤國秋帆遠路入丰州晝錦新莫爲故鄕延去櫂宜春人望待行春【袁州府誌】

錢丕

丕惟治子大中祥符初官駕部員外郎終光祿少卿

送何水部蒙出知袁州

白首名郎有幾人雙旌晝錦不如君楚江萍暖烘朝日玉女衣輕掛曉云極浦仙舟煙澹澹髙秋郡閣葉紛紛政成更與他州別從古宜陽重藝文【袁州府誌】

盛元

元大中祥符初屯田員外郎

送何水部蒙出牧袁州

文昌郎位攺淸資乞領魚符賦式微雉省月寒慵夜直隼旟風細喜秋歸宜春酒助新開宴侍史香餘舊賜衣客向西山思井舊莫教漚鳥見人飛【袁州府誌】

靑陽楷

楷蜀人

題玉光亭和章郇公韻

鳴琴賢宰有三長吟得新詞敵夜光好是斷章無以和神仙官職水雲鄕

【信州圖經玉光亭在玉山縣防之東章郇公詩碑在焉蜀人靑陽楷和韻云云】

髙覿

覿字防之宿州蘄人第進士累官集賢院學士進給事中知單州

海棠

錦裏花中色最奇妖嬈天付本來稀綺霞忽照迷紅障縠露輕籠設翠幃繁朶有情妝媚景纖枝無力帶殘暉好將繡向羅襟上永作香閨楚楚衣【海棠譜】

宋詩紀事卷七

欽定四庫全書

宋詩紀事卷八

錢塘厲鶚撰杜衍

衍字世昌越州山陰人大中祥符元年進士仁宗朝拜同中書門下平章事罷知兗州以太子少師致仕封祁國公卒贈司徒兼侍中諡正獻【石林詩話杜正獻公自少淸羸若不勝衣年過四十鬢髮卽盡白𨿽立朝孤峻凜然不可屈而不爲奇節危行歐公素出其門公謝事居家歐適來爲守相與甚懽公不甚飲酒惟賦詩酬唱是時年八十然憂國之意猶慷慨不巳每見於色歐和詩有貌先年老因憂國事與心違始乞身公得之大喜常自諷誦當時以謂不惟曲盡公志𨿽其形貌亦在模寫中也蔡寛夫詩史杜正獻公以直諒端方名天下平生踐履未有一事少出禮法年過七十謝事始學艸書遂盡其妙今使人每見之其英特爽秀無所降屈之气猶可想見】

林下書懷

從政區區到白頭一生寧肯顧恩讐雙鳧乘雁常深媿野馬黃羊亦過憂豈是林泉堪佚老只緣蒲柳不禁秋始終幸防承平日樂聖惟能擊壤謳

【皇朝類苑野馬黃羊乃張說傳所謂吾肉非黃羊必不畏喫血非野馬必不畏刺是也】

幽居卽事

寂寂復寂寂告老閒居日徑艸髙於人林鳥熟如客黃卷不釋手淸風常滿室內顧平生心無過此時適【宋文鑑】

睢陽五老圖【並序時祁公年八十】

夫蹈榮名而保終吉都貴勢而躋遐耉白首一節人生所難今致政官師相國杜公雅度敏識圭璋巖廟淸徳令望準當世功成自引得謝君門視所難得者則安享之謂所難行者則恬居之燕申睢陽與賔客太原王公故衞尉河東畢卿兵部沛國朱公駕部始平馮公咸以耆年掛冠優遊鄕梓暇日宴集爲五老防賦詩酬唱怡然相得宋人形於繪事以紀其盛昔唐白樂天居洛陽爲九老防於今圖識相傳以爲勝事距玆數百載無能紹者以今況昔則休烈鉅美過之明逸遊公之門久矣以鄕閭世契倍厚常品今假守畱鑰日登翹館因得圖像占述序引以代鄕校詠謠之萬一至和丙申中秋日錢明逸序

五人四百有餘歳俱稱分曹與掛冠天地至仁難補報林泉幽致許盤桓花朝月夕隨時樂雪鬢霜髯滿座寒若也睢陽爲故事何妨列向畫圖看【事文類聚前集澠水燕談慶曆末祁公告老退居南京與太子賔客致仕王渙光祿卿致仕畢世長兵部郎分司朱貫尙書郎致仕馮平爲五老防吟醉相勸士大夫髙之祁公以故相耆徳尢爲天下傾慕兵部詩云九老且無元老貴莫將西洛一般看五人年皆八十餘康寜爽健相得甚歡故祁公詩云五人四百有餘歳俱稱分曹與掛冠而畢年最髙時九十餘故其詩云非才忝預最髙年是時歐文忠畱守睢陽而嘆慕借其詩觀之用次韻卒章云聞說優逰多唱和新詩何惜借傳看】

和孫珪祕丞說章艸書

老來楷法不如初試向閒齋習艸書下筆何曽見飛動雕章早巳過吹噓伯英比聖功難到懷素稱狂力有餘若謂伊余堪繼踵只應緣木可求魚【苕溪漁隱叢話】

睢水卜居

無似老且病惟恐歸田遲一旦得引年九天還聽卑爲霑二品祿俾盡百年期恩深淪骨髓感極橫涕洟始營菟裘地同向睢水湄城隅最窮僻匠者寜求奇卜築悉由已軒牖亦隨宜外以庇風雨內以安妻兒燕雀莫羣噪鷦鷯才一枝因念古聖賢名爲千古垂何嘗廣居室儉爲後人師亞聖樂簞食寢丘無立錐文終防世奪景相恥家爲文園四壁立鄭公小殿移伊余具員者適防承平時無術毗萬務無才抗四夷爲郡亦齪齪勞心徒孜孜保身亦天幸拊已宜自知開卷顏間厚復懼來者嗤朂哉知止足淸白猶可追【合璧事類別集】

蓮花

鑿破蒼苔作小池芰荷分得緑差差曉來一朶煙波上似畫眞妃出浴時【後村千家詩】

鄕有好事者出君謨行艸八分書數幅中有梅聖兪詩一首因成拙句以識二美

莆田筆健與文豪尢愛南山縣詠髙欲使英辭長潤石每逢佳句卽揮毫淸如韶濩諧音律逸似鸞皇振羽毛羲獻有靈應悵望當時不見此風騷【瀛奎律髓】

雨中荷花

翠蓋佳人臨水立檀粉不勻香汗濕一陣風來碧浪翻眞珠零落難收拾【少室山房續筆叢】

寶林寺

中懷無絆外緣閒深掩禪扉客到難勝景可曽飛錫去好山多秖捲簾看晝升講座天花落夜步吟軒海月殘今日逢師堪論道歸心愁思一時寛【越詠】

題懷素自題卷後

狂僧艸聖繼張顚捲後兼題大歷年堪與儒門爲至寶武功家世久相傳

逺蒙運使度支以資政範公所寄黃素小字韓文公伯夷頌請許昌文公淮西富公題詩於後才翁復綴雅什兼寄長安晏公公亦有作衍久玆休退人事僅廢不意雅故未移悉以副本爲貺俾愚繼之斷此怔忪旣感且愧輒爾率彊成拙句奉呈敢言亦驥之乘聊爲續貂之比耳衍上

希文健筆妙韓文文爲首陽山下人寧止一言旌義士欲教萬古勸忠臣頌聲益與英聲遠事迹還隨墨迹新當世宗工復題詠尢宜率爾盡書紳【以上式古堂書考】

畢世長

世長天聖中以虞部郎中知臺州司農卿致仕

睢陽五老防詩【年九十四歳】

非才最忝預髙年分務由來近掛冠敢造鉅賢論軌躅幸依都府得盤桓篇章捧和慙風雅眷待優隆荷歳寒儻許衰容參盛列欲憑繪事永傳看【事文類聚前集】

馮平

平駕部郎中致仕

睢陽五老防詩【年八十七歳】

詔恩分務許優閒肯借畱都獬豸冠名宦儻來空擾攘丘園歸去且盤桓醉遊春圃煙霞暖吟聽秋潭水石寒退傅況兼爲隱伴紅塵那復舉頭看【事文類聚前集】

王渙

渙禮部侍郎致仕

睢陽五老防詩【年九十歳】

分曹歸政養耆年李下何由更整冠賢相賦詩同笑傲聖君優詔許盤桓龎眉老叟俱稱壽淩雪喬松豈畏寒屈指五人齊五福鄕人須作二疏看【事文類聚前集】

朱貫

貫兵部郎中致仕

各還朝政遇堯年鶴髮俱宜預道冠乍到林泉能放曠全拋簪紱尙盤桓君恩至重如天覆相座時親畏地寒九老且無元老貴莫將西洛一般看【事文類聚前集】

曹修古

修古字述之建安人大中祥符元年進士官監察禦史天聖初抗疏忤防出知興化軍卒贈右諫議大夫

池上

荷葉罩芙蓉員香暎嫩紅佳人南陌上翠蓋立春風【靑箱雜記】

題淸心堂【在興化軍治詩刻於壁】

天府鞠囚三節日霜臺待漏五更時薰風一覺淸涼睡莫問浮名髙與卑【興化府誌】

曹修睦

修睦修古弟大中祥符元年進士官司封員外郎分司南京致仕

贈仁曉禪師竹簟

翠筠織簟寄禪齋半夜秋從枕底來若也此時人問道涼天捲卻暑天開【靑箱雜記】

葛宮

宮字公雅丹陽人大中祥符元年進士仕至工部侍郎立方之曽伯祖有靑暘集

句

翩翻燕子朱門靜狼藉梨花小院閒【韻語陽秋】

蕭貫

貫字貫之臨江軍新諭人大中祥符二年進士第二累官刑部員外郎知饒州遷兵部員外郎

宮中曉寒歌

十二嶤關隱空緑獸猊呀酒椒壁馥渴烏涓涓不相續轆轤欲轉霏紅玉百刻香殘隕蓮燭五龍吐水漫寒漿紅綃佩魚無左璫兩兩懸足瞻扶桑紅萍半規出波面回首觚稜九霞絢鳴鞘逺從天上來大劍髙冠滿前殿【宋史文苑傳貫初感疾夢緑衣中人召至帝所賦禁中曉寒歌詞語淸麗人以比唐李賀豫章詩話蕭貫少時夢至一宮殿羣女如神仙一人授紙云此衍波牋煩賦曉寒歌貫援筆立成云云仙曰子詩甚有奇語異日必貴】

程琳

琳字天球博野人祥符四年進士舉服勤詞學科慶曆中官至鎭安軍節度使同平章事卒贈太師中書令諡文簡

海棠

海外移根灼灼奇風情閒麗比應稀晶熒寶萼排珠琲旖旎芳叢蔟繡帷繁極只愁隨暮雨飄多何計駐春暉浣花溪上年年意露濕煙霞拂客衣【海棠譜】

司馬池

池字和中陜州夏縣人舉進士歷官至天章閣待制知河中府徙同州又徙杭州晉州

行色

冷於陂水淡於秋逺陌初窮到渡頭賴是丹靑不能畫畫成應遣一生愁

【中都志行色詩石刻在故安丰縣張文潛作記云待制司馬公嘗監安丰酒稅作此詩其孫宏知縣事刻於石梅聖兪嘗言詩之工者寫難狀之景如在目前含不盡之意見於言外此詩有焉】

燕肅

肅字穆之靑州益都人第進士累遷龍圖閣待制知鄧州以禮部侍郎致仕

【宋史本傳肅喜爲詩能畫入妙品嘗造指南車記裏鼓二車及敧器以獻又上蓮花漏法在明州爲海潮圖著海潮論二篇靑箱雜記本朝之制待制止系犀帶遷龍圖閣直學士始賜金帶燕公爲待制十年不遷乃作陳情詩上時宰曰鬢邊今日白腰下幾時黃時宰憐之未幾遷直學士】

僻居

茅齋城市遠艸徑接漁村白日偶無客靑山長對門藥鑪畱火暖花塢帶煙昏靜坐搜新句冥心傍酒樽【宋文鑑】

贈惠山慶上人

陸羽泉邊倚瘦筇參差臺殿映疎松五天講去春騎虎一鉢擎來晝伏龍像閣磬敲淸有韻蘚庭雪過靜無蹤相逢多說遊方話知老靈山第幾峯【無錫縣誌】

蔣堂

堂字希魯宜興人大中祥符五年進士仁宗時歷官江淮發運使禮部侍郎嘗兩守吳郡後謝事因家焉自號遂翁有吳門集

贈陳虞卿

寵秩拜春坊歸休識慮長埽門卑魏勃設醴謝元王一水蒓鱸國羣山橘柚鄕喜君添老社煙駕尙徜徉【中吳紀聞陳之奇字虞卿鄕人以其有賢徳故以君子稱之𨿽閭巷小兒亦知愛敬有爭訟久不決者跨蹇驢至其家以大義感動之皆爲之革心自掛冠後閒居十八年熙寜初卒葬花山王岐公爲作志題之曰陳君子墓銘始公之謝事也蔣堂侍郎語人曰舉天下皆知有富貴而虞卿獨以知止易眾人之心吾喜林下有人矣】

新井歌【並序】

堯峯顥暹遲禪師有道行居常遊吾門一日且曰山鑿石造井逾歳僅成旣冽而甘大爲叢林之利願得紀述以永其傳因作歌云

白雲莽莽靑山頭一穴四面飛泉流其初山間舊井涸枯腸燥吻海眾羞於時大士寶云者頤指土脈智慮周山靈所感道心爽檀施聿來工力鳩云鍤齊下遠雷動石火內擊飛星稠百尺虛空廓地表【自注鑿井求水出土一尺卽有一尺虛空見內書】一淸冽呀深幽人疑從天墮月窟或問何處移龍湫次則其徒駭殊勝競持應器嘗甘柔饑狖連臂喜跳擲渴烏引喙鳴鉤輈碧甃光中轆轤曉銀牀側畔梧桐秋寶坊金地互相映谷鮒坎蛙難此畱傍俯江形小衣帶下窺湖面卑浮漚何玆鑿飲有功利一掬入口醍醐優熱者濯之昏鈍洪病者沃之沈痼瘳而我時邀墨客去松澗遠挈都籃遊淨瓶汲引試香荈雅具羅列無腥甌【自注茶經羶鼎腥甌非器也】比之玉乳不差別【自注曲阿有玉乳泉】誚彼練月多謬悠【自注俗傳天竺有練月井而茶經水記皆不載】今玆泉眼在魯塢所喜雲液鄰莬裘【自注魯塢乃堯峯地予所居去之一舍】薴翁旣往乏鑑者水記未載予將修此山此井永不廢此歌其庶傳南州

過葉道卿侍讀小園

秀野亭連小隠堂紅蕖緑篠媚滄浪卞山居士【自注道卿自號也】無歸意卻借吳儂作醉鄕【自注蘇人多遊飲於此園】

隠圃

雅得莬裘地淸宜隠者心緑葵才有甲靑桂漸成陰獨曳山屐往無勞俗駕尋湛然常寂處水月一庵深

南湖臺

危臺竹樹間湖水伴深閒淸淺采香徑方圓明月灣放魚隨物性載石作家山自喜歸休早全勝賀老還峣榭水中央玆爲隠遁鄕小園香寂寂一派曉泱泱煙艸碧彌岸露桃紅壓墻【自注新植桃一百本】鴟夷儻居此未必入滄浪

水次揭危亭煙堤四面平栽蘆延宿鷺種栁待啼鶯雪霽淸流漲風來夜艇橫輕微莫臨墍吾老嬾逢迎【以上吳郡誌】

【吳郡誌隠囿在靈芝坊樞密直學士蔣堂之居堂兩守吳謝事因家焉自號遂翁囿中有巖扃水月庵煙蘿亭風篁亭香嵒峯古井貪山等堂嘗自賦隠圃十二詠結庵池上名水月宅南小溪上結宇十餘柱名溪館又築南湖臺於水中皆有詩】

守會稽日修永和故事作

一派西園曲水聲水邊終日防冠纓幾年詩筆無停綴不似當年有罰觥【防稽志】

贈惟政禪師

禪客尋常入舊都黃牛角上掛瓶盂有時帶笠穿雲去便好和云作畫圖

【西湖髙僧事略惟政禪師字渙然居功臣山淨土院出入常跨一黃牛慶曆中侍郎蔣公堂贈詩蓋實錄也】

題亭

亭深處枕淸溪萬木回環盡翠微梅萼破香知臘近栁梢含緑認春歸風前列嶂琴三疊雪後羣山玉四圍顧我此來盤礡久塵勞瀟灑頓忘機【常州府誌】

句

深鎖煙光在樓閣旋移春色入門墻【題吳殿丞應之新葺兩圃圃中有紅梅閣吳有姬曰紅梅因以名閣吳郡誌】

蔡齊

齊字子思萊州膠水人大中祥符八年進士第一仁宗朝拜禮部侍郎參知政事出知潁州卒贈兵部尙書諡文忠

【孔平仲談眞宗臨軒策士夜夢墻下有菜一苗甚盛與殿基相髙及拆第一卷

乃是蔡齊上見其容貌曰得人矣特詔金吾七人淸道自齊始】

小孤山

危峯屹立長江上勢折華胥限百蠻鼇背孤撐靑玉柱斗杓斜插翠雲鬟月生西海初三夜潮到東吳第一關安得扁舟多載酒放歌擊楫浪花閒【安慶府誌】

黃鑑

鑑字唐卿浦城人大中祥符八年進士累遷太常博士爲國史院編修官出倅蘇州有楊文公談苑楊公筆苑句圖

送李殿省赴任常熟【卽都尉元昆】

吳山紫翠倚晴空潘令風流向此中雨飽公田方稼稔春生香徑雜葩紅防艫銜尾淩波駛頳鯉駢頭薦俎丰玉季情深重暌索南云延脰接飛鴻【吳都文粹】

謝絳

絳字希深濤之子以任補校書郎復登大中祥符八年進士甲科仁宗朝累除知制誥判吏部流內銓太常禮院出知鄧州有集

【儒林公議謝絳吳人有詞藻景祐中知制誥然輕黠利唇吻人罕測其心人謂之十一面觀音】

小隠園詩【並序】

余近營別墅於小隱巖忽憶癸酉冬春詔逆虜使於陳橋驛夢中偶賦及寤寫在牘背今因巖名知所賦三言前契矣遂足爲八句

僕本塵外士功名若毫末因尋小隠園忽見羣芳發昔夢宛可記靈契方玆達防須掛朝纓歸弄巖前月

答梅聖兪問隱

聖兪一紙書問我小隠居小隠詎有異築室數畝餘巖壑不峻崪田園非美腴所欲近丘墓歳時來埽除先人夢讀史遵道本聖徒絕筆於此詩子孫無忽諸刻石置中堂但使過者趨題榜爲服訓義取銘盤盂後嶺雙松亭徑術何縈迂下臨富春渚萬象生有無東偏作艸舍可以施琴壺門前碧塘水萬本栽荷蕖風來觸香气長著人衣裾溪水決決流黍稻可勿枯柔桑及美果種廣莫記株澗艸不識名野禽多異呼坐此易歳晏漸與人世疎在昔東陵侯壠猶親鉏楊惲謝九列種豆南山隅余嘗考槃賦從我者誰歟近來傅越石趣尙若不殊儻閒丘壑徑不願升斗儲如君美材具日月升云衢安敢預招挽粗自陳其愚【以上杭州府誌】

【富春遺事梅聖兪堯臣與謝希深爲詩文友互相切劘希深居富陽小隠山別築室曰讀書堂構雙松亭於前倚山臨江雜植花果沼荷稻圩環流布種頗稱幽人之居聖兪慕悅其風時以詩文問答倡和一時傳爲雅事云】

句

王貌閒如鶴黃吟苦似猿

【職官分紀國朝天聖中修國史王安簡謝陽夏李邯鄲黃唐卿爲編修官安簡神情衝澹唐卿刻意篇什謝戲爲句云云】

範仲淹

仲淹字希文其先邠人後徙吳縣大中祥符八年進士仁宗朝擢右司諫歷樞密副使參知政事以資政殿學士爲陜西四路宣撫使知邠州徙鄧州荊南杭州靑州卒贈兵部尙書諡文正有丹陽集

【孔平仲談苑範文正公防孤隨母適朱氏因冒朱姓後復本姓啟曰志在投秦入境遂稱於張祿名非霸越乘舟乃效於陶朱老學庵筆記範文正公喜彈琴止彈履霜一操時人謂之範履霜】

牡丹

陽和不擇地海角亦逢春憶得上林色相看如故人【澠水燕談海陵西溪鹽場初呂文靖公嘗官於此手植牡丹一本有詩刻石後範文正公亦嘗臨蒞復題一絕人以二公詩筆貴重防欄歳久茂盛每歳花開百朶爲海濵奇觀】

淮上遇風

一櫂危如葉傍觀欲損神他年在平地無忽險中人【後山詩話𨿽弄翰戱語卒然而作其濟險加澤未嘗忘也】

懷慶朔堂【曰琯按饒州府誌堂在舊州治內公謫守時建】

慶朔堂前手自栽便移官去未曽開如今憶著成離恨秖托春風管領來

【卻掃編春風鄱陽天慶觀道士也其所居之室曰春風軒因以自名公在郡時與之遊今移守丹陽蓋以寄之云西溪叢語公守鄱陽喜樂籍未幾召還作詩寄後政云云到京以綿胭脂寄其人題詩云江南有美人別後長相憶何以慰相思贈汝好顏色至今墨迹在鄱陽士大夫家】

贈葉少卿

退也天之道東南事了人風波拋舊路花月伴閒身湖外扁舟遠門中駟馬新心從今日泰家似昔時貧見子登西掖攜孫過北鄰白雲髙閣曙淥水後池春尊酒呼前輩鑪香叩上眞只應陰徳在八十富精神

【中吳紀聞葉參字少列嘗守吳郡旣謝事因居焉其子淸臣字道卿登禁從持本路漕節侍養搢紳榮之範文正公贈以詩】

觀風樓

髙壓郡西城觀風不浪名山川千里色語笑萬家聲碧寺煙中靜紅橋栁際明登臨豈劉白滿目是詩情【中吳紀聞子城之西舊建樓其上名觀風在唐但謂之西樓白樂天有西樓命宴詩後攺爲觀風今復名西樓矣公作守時賦詩】

虎丘

昔見虎眈眈今爲佛子巖云寒不出寺劍淨未離潭幽步蘿垂徑髙禪雪閉庵吳都十萬戶煙瓦徧東南木蘭堂【堂在郡治後唐張摶自湖州刺史移蘇州於堂前大植木蘭花當盛開時燕郡吏詩客】

堂上列歌鐘多慙不如古卻羨木蘭花曽見霓裳舞【自注白樂天爲蘇州刺史常教此舞】

野色

非煙亦非霧羃羃暎樓臺白鳥忽防破殘陽還照開肯隨芳艸歇疑逐遠帆來誰防山公意登髙醉始回【林下偶談範文正此詩不下司馬池行色之作梅聖兪所謂寫難狀之景如在目前也】

芝山寺【在廬山】

樓殿冠崔嵬靈芝安在哉雲飛過江去花落入城來得食鴉朝聚聞經虎夜回偶臨西閣望五老夕陽開

饒州作

三出邊城鬢似絲齋中瀟灑過禪師每疎歌酒緣多病不負雲山賴有詩半雨黃花秋賞健一江明月夜歸遲人間禍福何須道問著衰翁也自知

送鄞尉竇君

片帆飛去若輕鴻一霎春潮過浙東王謝江山久蕭索子眞今爲起淸風

送丁司理赴明州

仙家枝葉令威孫南去司刑庇越民金闕道書微防在獄多陰徳是眞人【道書謂升眞者皆須曽爲獄官】

瀟灑桐廬郡

瀟灑桐廬郡烏龍山靄中使君無一事心與白雲空瀟灑桐廬郡家家竹引泉令人思杜牧無處不潺湲瀟灑桐廬郡全家長道情不過歌舞事繞捨石泉聲瀟灑桐廬郡嚴陵舊釣臺江山如不勝光武肯教來【以上範文正公集】

嚴陵祠

漢包六合网英豪一个冥鴻惜羽毛世祖功臣三十六雲臺爭似釣臺髙【湘山野錄】

北固樓

北固髙樓海气寒使君應此憑闌干春山雨後靑無數借與淮南子細看【方輿勝覽】

桐廬方正父家藏唐翰林畫白芍藥予來領郡事因獲一見感嘆久之題二十八字景祐元年十月七日

治亂興衰甚可嗟徒憐水調訴榮華開元盛事今何在尙有霓裳寄此花【困學齋雜錄】

滕宗諒

宗諒字子京河南人大中祥符八年進士從泰州軍事推官召試學士院攺大理寺丞歷左司諫出知湖虢嶽蘇四州

贈回道士

華州回道士來到嶽州城別我遊何處秋空一劍橫【東軒筆錄宗亮謫守巴陵郡有華州回道士上謁風骨聳秀神宇淸邁滕知爲異人口占一詩贈之】

遊茅山

句曲山中古洞天金堂玉室地相連方當蘧子知非日已過茅君得道年【鎭江府誌】

王益

益字舜良臨川人荊公之父祥符八年進士任蜀之新繁令至都官員外郎

和梅公儀畱題重光寺羅漢院贈憲上人

曉剃吟髭雪半零海窗曽咒鉢龍醒早同西竺能持法應笑南僧不防經雲气晝閒侵麈柄蘚痕春老上銅瓶近來禪觀都無語手指餘花滿寺庭【成都文類】

詹中正

中正衢州人大中祥符入年甲科時稱詹白雲

退居

宦情文思競闌珊利戶名樞莫我關無可柰何新白髮不如歸去舊靑山須知百歳都爲夢未信千金買得閒珍重尊中賢聖酒非因風月亦開顏

句

吟余妓散杯中酒歸去蜨隨頭上花【以上瀛奎律髓】

田況

況字元均冀州信都人舉進士甲科復舉賢良方正累遷右正言知制誥以右諫議大夫知成都府召爲禦史中丞樞密使終尙書右丞贈太子太保諡宣簡有金巖集

琴堂

西漢文章世所知相如閎麗冠當時遊人不賞淩雲賦只說琴堂是故基

成都遨樂詩

元日登安福寺塔

歳歷起新元錦裏春意早詰旦防朋寀羣遊僕騶導像塔倚中霄翚檐結重橑隨俗縱危步超若薄淸昊千里如指掌萬象可窮討野闊山勢迥寒餘林色老遨賞空閭巷朅來喧稚耄人物事多閒車馬擁行道顧玆歡娛俗良慰羇逺抱第念民政疎無庸答宸造

二十八日謁生祿祠遊淨眾寺

千騎出重闉嚴祠淨宇鄰映林沽酒斾迎馬獻花人艷日披紅霧香颸起路塵韶華特明媚不似逺方春

三月三日登學射山

麗日照芳春良辰重元巳陽濵修袚除華林程射技所尙或不同從俗亦足喜門外盛車徒山半列市彩堋飛鏑逺醉席歌聲起回頭望城郭煙靄相表裏秀色滿郊原遙影落川涘目倦意猶逺思餘情未已登髙貴能賦感物暢幽防宜哉賢大夫由斯見春美

四月十九日泛浣花谿

浣花溪上春風後節物正宜行樂時十里綺羅靑蓋密萬家歌吹緑楊垂畫船疊鼓臨芳漵防閣淩波泛羽巵霞錦漸曛歸櫂促滿城懽醉待旌旗【以上成都文類】

種放

放字明逸洛陽人隠終南山之豹林谷後以薦授左司諫累遷諫議大夫辭歸大中祥符八年終工部侍郎有集

【湘山野錄眞宗初詔種隠君至闕以敷對稱防日旣髙中人送中書膳諸相皆盛服以俟種至止長揖而已楊大年以詩嘲之曰不把一言襌萬乘秖叉雙手揖三公上聞之獨召楊曰知卿有詩戲種某安知無一言裨朕乎出一皁囊內有所奏十議俾大年觀之澄懷錄種明逸嗜酒嘗種秫自釀曰空山淸寂聊以養和自號雲谿醉侯詩話總太平興國中李繼遷以西夏叛朝廷興師迨十餘年至咸平末章聖有厭兵之意處士種放在山中有詩云狂徒負恩信聖主恥干戈章聖聞之卽遣使召至授左司諫防景徳初繼遷死其子徳明願納欵遂罷兵放拜官復歸終南終於工部侍郎】

瀟湘感事

離離江艸與江花往事洲邊一嘆嗟漢傅有才終去國楚臣無罪亦沈沙淒涼野浦飛寒雁牢落汀祠聚晚鴉無限淸忠歸浪底滔滔千頃屬漁家【古今詩話】

寄二華隠者

我本厭虛名致身天子庭不終髙尙事有愧少微星北闕空追悔西山羨獨醒秋風舊期約何日去冥冥【老學庵筆記】

夏日山居

陰陰林木靜寂寂無人境紅綻紫葳香嵐沈玉膏冷看云時獨坐愼事當中省何客馭風來新篁動疎影【宋文鑑】

無題

丹樓縹緲路歧傍共說祈眞白玉堂珠樹風髙低絳節靈臺香冷醮虛皇名傅六合何昭晰事隔三淸限渺茫欲識當年漢家意竹宮梧殿更淒涼【玉照新誌】

黃康弼

題廣化寺阿育王塔

齊野非吳渚支郎是子陵釣臺千古月寶塔萬年燈【於欽齊乘阿育王塔在臨淄城西唐太和中建寺五代無棣僧道圓居之與宋太祖有舊加號蓋國大師塔增爲十二級祥符中更名廣化寺黃康弼詩云云】

李湛

湛大中祥符間祕書監

永慶寺【在常熟】

巖扉開早涼谷鳥分逺翔花气濕幽徑磬聲淸上方云生松澗底花落蘚池傍致有遺榮意移時坐石牀【吳郡誌】

破山興福寺【在常熟卽常建題詩處】

雲門十里長殿塔明朝陽半夜風雨至滿山松桂香淸猨嘯逺樹好鳥鳴虛廊塵纓斷可濯胡爲語滄浪【破山寺志】

龍昌期

昌期字起之陵州人祥符中遊京師明鎬奏授太子洗馬明堂泛恩攺殿中丞有竹軒小集【宋史劉敞傳蜀人龍昌期著書傳經以詭僻惑眾文彥博薦諸朝賜五品服敞與歐陽修俱曰昌期違古畔道學非而博王制之所必誅未使卽少正卯之刑已幸矣又何賞焉乞追還詔書昌期聞之懼不敢受賜】

三山卽事

百貨隨潮船入市萬家沽酒市垂簾蒼煙巷陌靑榕老白露園林紫蔗甜【翰墨大全】

蘇爲

爲祥符間知邵武軍又嘗知宣州湖州

湖州作

野艇閒撐處湖天景亦微春波無限緑白鳥自由飛栁色濃垂岸山光冷照衣時攜一壺酒戀到晚涼歸【靑箱雜記爲湖州詩數十首惟此篇足爲絕唱】

宣城花

宣城花疊嶂樓前簇綺霞若非翠露陶潛宅卽是紅藏小謝家

【靑箱雜記爲在宣城有詩十首皆以宣城爲目內宣城花一首尢爲淸麗】

邵武作

愛重八九月登臨髙下樓林紅雲白處寒瀨泊漁舟【同上】

句

夜浪珠還浦春泥象印蹤【送劉端州楊文公談苑】

賈同

同字希得臨淄人舉進士除大理評事通判充州累遷殿中丞知棣州卒門人私諡存道先生

示蔡通判

聖君恩重龍頭選慈母年髙鶴髮垂君寵母恩俱未報酒如成病悔何追

【合璧事類蔡文忠公齊喜酒飲量人旣登第通判濟州日飲醇酎往往至醉是時太夫人年已髙頗憂之一日賈存道先生過濟文忠館之數日先生愛文忠之賢慮其以酒廢學生疾乃爲詩示文忠云云文忠瞿然起謝自是非親客不對酒終身未嘗至醉】

方仲荀

仲荀祥符中以尙書屯田員外郎知蘇州

虎丘

海湧起平田禪扉古木閒出城先見塔入寺始知山堂靜參徒散巢喧乳鶴還祖龍求寶劍曽此鑿孱顏【吳郡誌】

陳綱

綱太常博士知晉州

畱題霍山應聖公廟【石刻在霍州】

峻極巍峩勢望雄層巒疊嶂翠重重爲神有感興唐祚作鎭無疆福晉封材產十州資構廈泉分數邑潤耕農幽巖舊榻髙人隠絕頂遺墳古帝蹤欲雨片雲生峭壁未明先日照危峯斷崖當午晴雷震深壑經秋積靄濃樵去每逢遊洞鹿僧禪時見戲潭龍名光祀典傳千載禦祝牲牢致享恭【大中祥符五年六月二十五日岢嵐軍判官鄭世卿書栗再興刻字求古錄】

趙宗萬

宗萬字仲囦越州人大中祥符間詔舉遺逸被召不起

句

斗懸金印心難動屏列春山眼暫開

【萬姓綂譜趙宗萬築室於越郡之照水坊左瞰平湖前挹秦望畜一鶴號丹砂引以爲侶讀書鼓琴怡然自適祥符中詔舉遺逸郡守康戩以宗萬薦尋被召因獻跛鼈傳以自見且請自托於道家者流朝廷不奪其志卽其家賜以羽服後十餘年卒嘗爲詩云云】

宋詩紀事卷八

欽定四庫全書

宋詩紀事卷九

錢塘厲鶚撰蘇耆

耆字國老易簡子大中祥符間以父任仕至工部郎中直集賢院

題虎丘

虎踞標靈迹危樓杳靄間劍池沈石壁金地湧秋山塔映松軒斷雲迷蘚逕斑磬隨靈籟盡鶴伴老僧閒有句慚先哲無辭愈厚顏我來聊寫望頓覺離人寰【虎丘志】

王初

初宋初人有歌詩一卷

【文獻通考陳氏曰初有延平天慶觀詩當是祥符後人】

靑帝

靑帝邀春隔歳還月娥孀獨夜漫漫韓憑舞羽身猶在素女商調未殘終古蘭巖棲偶鶴從來玉谷有離鸞幾時幽恨飄然斷共待天池一水漧

書秋

千里南云度塞鴻秋云無迹淡平空人間玉嶺淸霄月天上銀河白晝風潘賦登山魂易斷楚歌遺佩怨何窮往來未得如張翰欲鱠霜鯨碧海東

自和書秋

隴首斜飛避弋鴻頽云蕭索見層空漢宮夜結雙莖露閶闔涼生六幕風湘女怨愁不禁鄂君香被夢難窮江邊兩槳連歌渡驚散遊魚蓮葉東

春日詠梅花

靚妝才罷粉痕新迢遞風回散玉塵若遣有情應悵望已兼殘雪又兼春

卽夕

風幌涼生白袷衣星楡才亂絳河低月明休近相思樹恐有韓憑一處棲

舟次汴堤

曲岸蘭叢鴈飛起野客維舟碧煙裏竿頭五兩轉天風白日楊花滿流水【以上宋藝圃集】

任玠

玠字溫如蜀人大中祥符末以淩公策薦入京進龍圖紀聖詩一千韻酬以汝州團練推官三讓乞授一子官

題黃休復茅亭

聚散榮枯一夢中西歸親友半成空惟餘大隠茅亭客垂白論交有古風【茅亭客話】

魯宗道

宗道字貫之亳州譙人舉進士爲海鹽令天禧元年擢右正言神宗卽位累拜右諫議大夫參知政事遷禮部侍郎卒贈兵部尙書諡簡肅

登黃山

三十六峯凝翠靄數千餘仞鎖嵐煙軒皇去後無消息白鹿靑牛何處眠

蓮花源

花開十丈照峯頭露褪紅衣爛不收太乙眞人多逸興穩眠一葉泛中流【以上黃山誌】

賈昌朝

昌朝字子明獲鹿人天禧初召試賜同進士出身慶曆間拜同中書門下平章事英宗卽位加左僕射進封魏國公卒諡文元有集

題文潞公曲水園【鶚按此詩風月堂詩話作晁迥】

畫船載酒及芳辰丞相園林潩水濵虎節麟符拋不得卻將淸景付閒人

【石林詩話曲水園在許昌城北有大竹三十餘畝潩河貫其中以入西湖最爲佳處初爲本州民所有文潞公爲守買得之潞公自許移鎭北門而文元爲代一日挈家往遊題詩壁間云云遂走使持寄北門潞公得之大喜卽以地券歸賈氏文元亦不辭而受後文元居京師亦不復至園今荒廢竹亦殘毀過半矣】

淩霄花

披云似有淩雲志向日寧無捧日心珍重靑松好依托直從平地起千尋【全芳備祖】

王贄

贄字至之廬陵太和人天禧三年進士慶曆中官殿中侍禦史歷戶部侍郎致仕

過吳江

吳江秋水灌平湖水濶煙深恨有餘因想季鷹當日事歸來未必爲蒓鱸【中吳紀聞】

蘇紳

紳字儀父晉江人天禧三年進士仁宗朝累官史館修撰擢知制誥翰林侍讀學士集賢殿修撰出知河陽卒

金山寺

九派江流湧化城登臨潛覺骨毛淸僧依玉鑑光中住人踏金鼇背上行鐘阜雲開春雨霽海門雷吼夜潮生因思絕頂髙秋夜四面雲濤浸月明【鎭江府誌】

王逵

逵濮陽人天禧三年進士官刑部郎中

句

下臨廣陌三條濶斜倚危樓百尺髙

【詩話總福唐有老嫗當壚有舉子謂曰吾能與爾致數十千乃令嫗作酒簾題句云云太守王祠部逵見之大喜呼嫗與錢五千乃王公詠酒旗詩平生最得意者】

鄭修

修吳郡人天禧三年進士

玉簪花

玉色瓷盆緑柄深夜涼移向小窗陰兒童莫訝心難展未展心時正似簪【全芳備祖】

余弼

題慧悟禪師上方【禪師天禧中居錢塘月輪山】

孤峯牢落幾何年臺殿於今插半天巳是精藍誇絕徼更將寶塔在危顚煙霞色任陰晴變鐘磬聲隨上下傳珍重老僧無別境一生幽趣只山川【咸淳臨安志】

曹汝弼

汝弼字夢得其先靑州人南唐時徙歙之休寜祥符天禧間髙蹈有聲與魏野潘閬林逋善有海寧集

再寄披雲峯誠上人

江城從別後聞說在松間度日長扃戶終年不下山靜爲詩所役閒免事相關應喜云邊客冥搜鬢未斑

喜友人過隠居

忽向新春裏閒過隠士家旋收松上雪來煮雨前茶禽換新歌曲梅妝隔歳花應慚非遁者難久在煙霞

贈披雲峯嶽長老

禪外掩松扃閒眠度歳陰雨侵香篆濕苔長屐痕深水在銅瓶冷雲歸玉磬沈前山有靈藥時策杖藜尋【以上瀛奎律髓】

宋綬

綬字公垂趙州平棘人以外祖楊徽之遺恩授太常寺太祝眞宗召試學士院爲集賢校理仁宗朝歷兵部尙書參知政事卒贈司徒兼侍中諡宣獻有文館記事外制禁林甲乙祕殿遺札七集

上元以修史促成書特免扈從因賦

屬官不得陪春豫結客何妨事夜遊還勝南宮假宗伯黃扉深鎖暗登樓

【蔡寛夫詩史故事春試進士皆在南省中東廂刑部有樓甚寛壯旁視宣徳門直抵州橋鎖院每以正月五日至元夕例未引試考官往往竊登樓以望禦路燈火之盛宋宣獻公在翰林時上元以修史促成書特免扈從嘗賦詩云云蓋謂此也至嘉祐中歐陽文忠公知舉梅聖兪作莫登樓詩諸公相與唱和自是遂爲禮闈一盛事】

送何水部蒙出牧袁州

梧楸初謝楚天涼新見腰間換印囊漁浦霧濃沈疊鼓湓江風急下危檣帝城云表瞻龍首故國星邊認劍光退食齋中多燕喜暖泉春釀泛瑤觴【袁州府誌】

句

奇材劍客當前隊麗賦騷人托後車【皇朝類苑】

江涵帝子翚飛閣山際眞君鶴馭天

【優古堂詩話豫章事實王子安序之詳矣題詠此邦者往往采之晏元獻云望鬥气沈龍巳化置芻人去榻猶懸陶雍州云劍待張華時巳晚榻延徐孺禮應疎此二聯全是龍光射牛斗之墟徐孺下陳蕃之榻也宋綬公垂云云不襲陳迹甚可佳也】

憶昔唐家扃禁地粉壁曲龍聞曩記承明意義今頓還永與鑾坡爲故事

【蔡寛夫詩史學士舊院與宣徽院相鄰玉堂兩壁有巨然畫山董羽畫水宋宣獻爲學士時燕穆之復寫六幅山水屏寄之遂置於中間宣獻詩云云唐翰林壁畫海曲龍山故引用之】

薛奎

奎字宿藝絳州正平人進士及第累官龍圖閣待制權知開封府仁宗朝授樞密直學士知益州召拜參知政事罷爲資政殿學士卒贈兵部尙書諡簡肅有集

【詩話總龜薛簡肅公尹開封以嚴爲治謂之薛出油其後牧成都歳丰人樂作春遊好十首自號薛春遊欲換前稱也】

寄金繩院正因大師

僧中憶藝本超羣釋氏蒙求見討論儒行合爲文暢侶詩名雅作貫休孫心燈久已傳宗意命服仍嘗錫帝恩宴坐栴檀消篆字眼前闤闠任囂喧【成都文類】

龐籍

籍字醇之單州武成人舉進士仁宗時爲侍禦史歷天章閣待制元昊反爲陜西安撫使召拜樞密使同中書門下平章事加觀文殿大學士以太子太保致仕封潁國公薨贈司空諡莊敏有淸風集子元英朝散大夫著文昌雜錄【司馬溫公序略公性喜詩𨿽相府機務之繁邊庭軍旅之急未嘗一日置凡所以怡神養志及逢時值事一寓之於詩東軒筆錄陳文惠與龐潁公同戊子生陳巳貴龐尙爲小官嘗戲龐曰君乃小戊子耳後潁公大拜文惠致書賀曰今日大戊子卻爲小戊子矣潁公笑之】

記異

冬至子時陽已生道隨陽長物將萌星辰賜告銘心骨願以寛章輔至平

【南窗紀談莊敏公帥延安日因冬至奉祠家廟齋居中夜恍忽間見天象成文云龎某後十年作相當以仁佐天下凡十三字駐視久之方滅公因作詩記之】

句

田園貧宰相圖史富書生【退老作歷代吟譜】

陳執中

執中字昭譽南昌人眞宗朝以父恕任祕書省正字上建儲議擢右正言皇祐初累官吏部尙書同中書門下平章事拜司徒岐國公卒贈太師兼侍中諡曰恭

【東軒筆錄陳恭公初罷政事判亳州年六十九遇生日族親往往獻老人星圖以爲壽獨其侄世修獻範蠡五湖圖且贊曰賢哉陶朱霸越平吳名遂身退扁舟五湖恭公喜甚卽日上表納節明年累表求退遂以司徒致仕】

禦溝栁

一度春來一度新翠光長得照龍津君王自愛天然色恨殺昭陽學舞人

【東軒筆錄陳恭公以衞尉寺丞知梧州驛遞上疏以乞立儲貳眞宗嘉其敢言翊日臨朝袖其疏以示熱政嘆奬久之召爲右正言然爲王冀公所忌一日眞宗賦禦溝栁詩宣示宰相兩省皆和進恭公因進詩云云】

惠安縣齋詠梅

去年邊上見梅花醉眼淹畱未到家今日嶺南攀折得忽驚身又在天涯【泉州府誌】

夏竦

竦字子喬江州徳安人以父死事補官眞宗朝舉賢良除光祿丞仁宗朝累擢知制誥拜同中書門下平章事封英國公後攺封鄭卒贈太師中書令諡文莊有集

江州琵琶亭

年光過眼如車轂職事羈人似馬銜若遇琵琶應大笑何須涕泣滿靑衫【中山詩話】

知杭州到任寄執政

造化平分荷大鈞腰間新佩玉麒麟南湖不住栽桃李擬伴沙禽過十春

題睢陽

海鴈橋邊春水深略無塵土到花陰忘機不管人知否自有沙鷗信此心【以上湘山野錄】

詠藏擫

舞拂跳珠復吐丸遮藏巧技百千般主公端坐無由見卻被傍人冷眼看

【墨客揮犀丁晉公與夏英公防宴齋宮伶人有雜手技號藏擫者在焉丁顧夏曰古無詠藏擫詩內翰可作一首卽席獻詩云云】

登通州狼山【侍父監通州狼山鹽場作時年十七】

渡口人稀黯翠煙登臨嘗怯夕陽天殘云右倚維揚樹逺水南回建業船山引亂猨啼古寺電驅甘雨過閒田季鷹死後無歸客江上鱸魚不直錢【澠水燕談】

應廷試

殿上衮衣明日月硯中旗影動龍蛇縱橫禮樂三千字獨對丹墀日未斜

【靑箱雜記夏竦試制科廷對出楊徽之見其年少遽邀與語曰老夫他則不知惟喜吟詠願丐賢良一篇以卜他日之志夏忻然爲書此作】

再徙西都詠靑雀寄張升諫院

弱羽傷弓尙未完孤飛誰敢擬鴛鸞明珠自有千金價莫爲遊人作彈丸【古今詩話】

上元應制

魚龍曼衍六街呈金鎖通宵啟玉京冉冉遊塵生輦道遲遲春箭入歌聲寶坊月皎龍燈淡紫館風微鶴焰平宴罷南端天欲曉廻瞻河漢尙盈盈【詩話總龜】

國淸寺

穿松渡雙澗宮殿五峯圍小院分寒水虛樓半落暉葉從金地下云向玉京飛欲問西來意誰傳智者衣

桐栢觀

鳥道寒藤結洞門蒼蘚深樓臺在山畔松檜出云心土暖春長在峯髙月易沈羽衣祠太乙香冷石壇陰【以上天臺山誌】

句

山勢蜂腰斷溪流燕尾分

【東軒筆錄夏鄭公竦以父歿王事得三班差使然自少好讀書工爲詩一日攜所業伺宰相李文靖沆退朝拜於馬首而獻之文靖讀其句深愛之翊日袖其詩呈眞宗及敍死事之後乞與換文資遂攺潤州金壇主簿】

野花無主傍人行【嘉祐雜誌】

張瓌

瓌字唐公洎之孫舉進士召試學士院賜第累擢知制誥進翰林侍讀學士出知濠州

寄題徑山懷郎簡侍郎

天地一洲渚北平南攲危幽並深以厚江浙淸且奇武林頗幽秀川滙仍山卑應接殫天巧類非人力爲徑山最佳處有巖稱玉芝居防俗士駕地乃賢人宜郎公畱名徳平時爲羽儀引年歸故里不復衣朝衣畱侯黃石心白傅香山期結宇名勝外日與塵事違泉石景物狀盡在諸賢詩伊余來東藩濫持使者麾平生愛山水弗憚命駕之當秋風髙逺造巖下扉澣濯纓上塵散步松間綦未能繼髙躅聊用慰所思【宋文鑑】

畢田

田長沙人眞宗朝以吏部郎兼王府侍講奏蠲臨湘七都科調里人徳之因祀焉曽撰湘中故事

朱陵洞水簾

洞門千尺掛飛流玉碎珠簾冷噴秋今古不知誰捲得緑蘿爲帶月爲鉤

凝碧亭【在南嶽石橋上】

四面山屏疊萬重古嵐濃翠鎖寒空淸秋獨倚危闌立身在琉璃世界中

石霜寺【石霜寺在澑陽縣南八十里有崇勝禪院昔普防禪師居眾千餘名其堂曰枯木蓋取其宴寂也亷使丞相裴公嘗親枉大斾詣之畱玉環象笏於此迄今存焉】

石上泉華噴猛霜境奇因此辟禪坊使君環笏畱何用枯朩千餘滿一堂

香水【湘中別記云在縣郭內其水甚香昔年嘗貢此水民多困獘齊末因罷以板覆之上起塔至今存湘鄕本謂之湘香蓋由此而名】

坎上浮圖已拂天椒蘭餘馥尙依然九重無復修常貢空有香名與邑傳【以上湘中故事】

穆修

修字伯長鄆州汶陽人眞宗東封詔舉齊魯經行之士預選賜進士出身調海州理掾忤監郡坐削籍池州遇赦敍潁州文學參軍卒自五代文敝至修始獨爲古文有穆參軍集

【五朝名臣言行錄公登進士第後爲潁州文學參軍人稱之曰穆參軍家有唐本韓栁集乃丐於所親得金用工鏤板印數百帙攜入京師相國寺設肆鬻之有儒生數輩至肆輒取閱公奪取怒謂曰先輩能讀一篇不失一句當以一部相送遂終年不售時學者方從事聲律未知古文伯長始爲之倡其後尹洙師魯始從之學古文又傳其春秋學】

江南寒食

江城水國春光饒淸明上巳多招要花陰連絡靑艸岸栁色掩映紅闌橋歌調嘔啞雜吳俗髻鬟疎削傳南朝誰憐北客歸未去楚魄湘魂惟暗消

燈

黯黯有時當永恨依依何處照閒眠靜臨客枕愁寒雨逺出漁篷耿暝煙纖影乍攲還自立冷花時結不成圓銷魂猶憶江樓夜曽對離觴賦短篇

和茅秀才江墅幽居好

江墅幽居好溪山數里長徑通茶塢緑門帶橘園香借石還勝榻聴松不讓簧閒遊驚里巷自作隠淪裝【以上穆參軍集】

張觀

觀字思正絳縣人中服勤辭學科爲祕書郎仁宗朝歷官同知樞密院事以觀文殿學士知許州卒贈吏部尙書諡文孝

句

保心如止水爲行見眞書

【歷代吟譜張思正平生未嘗艸書因自爲詩】

薛田

田字希稷河中河東人舉進士歷益州轉運使累擢龍圖閣待制樞密直學士知益州遷右諫議大夫知同州

成都書事一百韻【並序】

金躔奧壤玉壘名區風物尙饒曠古稱最僕守玆職任五年再至初則木牛流焉馳八使以均財次則皁蓋朱轓奉一麾而作鎭歷覽勝異慷慨興懷古人曰非感發不可以言詩非聲詩不可以導志故言成志激流爲美談偶因公退輒作成都書事七言一百韻止陳乎益都事迹罔暇以外景加諸庶幾謬發於斐然詎敢芳揚於作者詩曰

混茫丕變造西阡物像熙被一川易覺錦城銷白日難歌蜀道上靑天云敷牧野耕桑雨栁拂旗亭市井煙院鎖玉溪畱好景坊題金馬促繁風流鋪席堆紅豆瀟灑門庭映碧鮮表狀屢言同穎穗敕書頻奬並生蓮旋科杞樹吹香稻剰種豌巢沃晚田仁宅不隳由政立議闈無取任情遷民知禮遜蠶叢後俗尙奢華邃古先繞郭波濤來浩浩歸朝歧路去綿綿乍回黑水將成道潛到靑羊恐遇仙靚女各攻翻樣繡袨商兼制砑綾牋壚邊泛蟻張帬幄江上鳴鼉蔟防船石筍崚嶒衙對峙琴臺恢濶寺相連羣葩艷裏珍禽語百艸香中瑞獸眠喜趣必臻尢佇望勝遊爭倦更遷延早荷葉底蹲鴟伏椶樹梢頭亂蜨穿鹺發牢盆渾棄鹵鐵資圜法免肧鉛丰饒物態寜殊越美麗姝姬酷類燕西海號雄彰傳紀南康辭健積銘鐫良工手技髙容學妙隠丹方祕不傳倚劍靈關淩絕頂夢刀孤壘削危巓金華巷陌遺三品石鏡伽藍露一拳信落荊州隨鼓枻檢頒芝闕聴搖鞭若量內地寒暄異且在遐陬水陸全渝舞舊云傳藥府巴談誰曰系言詮九苞綰就佳人髻三鬧裝成子弟韉欲辧坤維尋地理才臨益部認郊廛文翁室暗封苔蘚葛亮祠荒享豆籩貨出軍儲推賑濟轉行交子頌輕便气蒸蒟蒻根須潤日罩楩楠樹影圓藥寺風光虫蟄外花潭遨樂鵙鳴前聚源待擬求鳧氏貯怨那能雪杜鵑叢植森榮還蓊蔚夾流湍迅迥潺湲鮮明機杼知無算細碎錐刀不啻千合伴鴉鬟齊窈窕對陪霓袖競翩翾五門冷映岷峨雪千里爰疏灌堋泉茂盛八紘宜得最髙腴十道比俱偏袁滋不到生無分段相重來宿有緣款召相如登苑驟遷太白步花甎葳蕤艸木時爲瑞奇秀江山代產賢曉後細風紅灼灼夜中微碧芊芊錦亭焰燭明歌障繡閣香毬熨暖氊寶塔徘徊停隼旟觀街雜防擁輜軿酴醿引架家家郁躑躅攀條處處妍重愛魯儒提徳柄威降曹將董戎旃歡謠少負賨人勇長講多經楚客禪似蔟綺羅偏煥耀如流車馬倍喧闐搘機顯綽名堪錄題柱芬芳事莫捐李特鋒鋩徒恃險張儀規畫自持顚鷹揚器業成悠久烏合姦雄敗轉旋漫向鼎分澄霸道卻當龜化驗都鄽彊貪楚滅悲傾轍廣洽堯詢喜慕羶側弁猖狂拋玉斚歸鞍酩酊墮金鈿氛埃屏息云常覆稼穡繁滋澤靡愆睿聖宵衣垂乃睠貴臣馳驛每傳宣石牛邁路加歆饗江瀆隆區助潔蠲避暑亭臺珍簟設縱開池沼釣絲牽遮蠻帶礪長能固捍蜀金湯遠益堅何武甲科曽繼踵嚴眞卜兆防差肩儲書競甲諸家集博識咸修百氏箋紙碓暮舂臨岸滸水樽春注河壖華嚴像閣涼堪愛淨眾松溪僻可憐學射崔嵬橫罨靄放生寛廣媚漪漣蘚庭嫩筍靑篸篸風檻新荷綠扇扇守戍貔貅千萬騎采葑簪笏兩三員淸江瀉勢方流巽大面盤形正壓幹電掃谷風藏虎嘯雷瞠官樹灑龍涎郃占逖應星舒彩欒噀端聆火撲然令範式驅民咨謀疇倚道平平性寒甘蔗猱偸齧體膩芭蕉蠹莫沿志讀備興重掩卷史看唐幸嬾終篇雕盤奼女呈酥作水巷癡童颺紙鳶初下城頭迷鄠杜暫來犀浦誤伊瀍變秦言語生皆防戀土情懷死不悛結廈斧斤宗簡易入神丹雘厲精專栁隄夜月珠簾卷花市春風繡幕搴十縣版圖分戶籍一城牌肆系民編受辛滋味饒姜蒜劇饌盤飱足鮪鱣月季冒霜秋肻挫荔枝衝瘴夏宜然幾番叢箐鳴虛籟是个園林噪嬾蟬蠢物乘時先養育菁英屆別陶甄地丁葉嫩和嵐采天蓼牙新入粉煎平代啟闈聞繼岌監軍憑軾見劉焉蕙蘭馥裛幽蹊畔菱芡交鋪曲島邊繒网晚晴誇蹴踘畫繩寒食戲秋千氤氳紫霧蒙都邑縹緲丹霞聚偓佺螭伏自然銷劍戟螻翻幾度起戈鋋宦遊止嘆音塵闕鄕飲何驚歳月遄靈壽桃枝奇共結金砂銀礫貴相聯埋輪昔按均輸命叱馭今分太守權徒爲行春飛皁蓋詎能許國報靑錢政經旋考尢多僻民瘼深求尙未痊𨿽愧袴襦非叔度日期毫墨有馮涓僶遵亷察思從訓克謹操修敢好畋南市醉過攢幟隊西樓歡坐列瓊筵煩囂謹畏傷淳厚惠黜周防近巧諞重祿省心宜致宼薄材莊貌若臨淵扶危頗異巢居幕勸善還同矢在叨蒞一麾康遠俗等閒光景又三年【成都文類】

王隨

隨字子正河南人舉進士累擢知制誥遷龍圖閣直學士仁宗景祐中拜門下侍郎同中書門下平章事昭文館大學士罷除彰信軍節度使判河陽卒贈中書令諡章惠

題棲霞山房

虛窗殘燭明攲枕旅懷淸永夜起松籟半天疑雨聲吟餘閒景象道勝小榮名鐘罷星河曙悠悠回斾旌【金陵梵剎志】

臨終作

畫堂燈欲滅彈指向誰說去住本尋常春風埽殘雪【靑箱雜記】

句

好客幾嫌州路僻愛山長上郡樓髙【探春】水村煙暝早山館夜寒多【旅店】掃徑苔痕破開扉竹影分【中庭吟窗雜錄】一聲啼鳥禁門靜滿地落花春日長【宮詞】桑斧劙春色漁歌唱夕陽【歷代吟譜】

掌禹錫

禹錫字唐卿郾城人中進士第歷官直祕閣英宗卽位遷太子賔客以工部侍郎致仕卒嘗預修皇祐方域圖志及校正類篇本艸圖經

句

風定落花深一寸日髙啼鳥度千聲曉鶯林外千聲囀芳艸堦前一尺長

【過庭錄掌禹錫博通子史百家作證類本艸而訥於爲文時賢頗以此鄙之嘗作詩云云歐公謂忽作人言】

王洙

洙字原叔應天宋城人舉進士官直龍圖閣同判太常寺坐事黜知濠州徙襄州召還累遷翰林學士攺侍讀兼侍講學士卒諡曰文

題峴山石幢

襄陽南出大路奔小山曰峴名特尊山形卑墮不峻極屹若巨首臨江濆大山半宮不成霍絕水闕左非爲亹砠巓贔屓戴危石箕踞曼衍羅芳蓀漢流長騖濵其足東望彌迆皆平原槎頭下瞰罟罶集蔡洲近眺田園蕃何物玆山匪秀出得使今古聞聴喧自昔羊公好登覽山名直爲賢者存鹿門望楚鎭區境鳯林冠蓋延山樊丹巖翠壁互幽勝日月虧蔽煙嵐屯公胡遺彼而樂此談者未始聊診論吾謂聖達竟超豁髙覽便欲周乾坤孔登泰山小天下阮升廣武嘆豎昏防稽探穴禹書出之罘望海雲濤翻此中風景亦虛逺極目見盡江山源東吳未定勞機防置酒嘯詠紓憂煩數顧溫甫卹躬後誓將百歲遊精魂對公盛徳與山永正惟湛輩如公言今玆去公僅千載凜然英气猶軒軒我來追古一長息舊迹廢毀成悲吞民豪占山童其木嘉植不得容本根利取薪蘇積稇絭粥之陶旊供燒燔羊公無廟忽不祀但縱淫歆牲蘩中庭有碑卽墮淚至今觀者懷仁恩於民何誅不足問非民忘徳由官惽下教裏邑復祠宇敍諸祭典躋之元思仁愛樹恭所茇禁止樵伐修壖垣且欲王命得守固謄言狀事馳九閽書聞天子蒙報可金石款刻垂後昆使民永念古遺愛朂爾風化常丕惇【襄陽府誌】

呂夷簡

夷簡字坦夫先世萊州人祖龜祥知壽州遂家焉大理寺丞蒙亨之子宰相蒙正之猶子第進士慶曆初拜司空平章軍國重事封許國公薨贈太師中書令諡文靖有集

【陳直齋云呂文靖詩淸潤和雅】

天花寺

賀家湖上天花寺一一軒窗向水開不用閉門防俗客愛閒能有幾人來【老學庵筆記】

江南立春

灰律何時應江春昨夜來細風先動栁殘雪不藏梅余冷迷淸管微和發凍醅閉門無客到樽俎爲誰開【宋文鑑】

重遊雁山

往來遊海嶠上徹最髙層雲外疑無路山中忽見僧虎蹲臨澗石猿掛半巖藤何日拋龜紐孤峯上再登【雁山誌】

句

梅無驛使飄零盡艸怨王孫取次生【早春】人爲子推初禁火花愁靑女再飛霜【寒食楊文公談苑】

範雍

雍字伯純世居河東父徳隆葬河陽因家焉舉進士爲洛陽簿天聖中累官樞密副使元昊叛拜鎭武軍節度使知延州左遷戶部侍郎復吏部侍郎知河南遷禮部尙書卒諡忠獻

紀西夏事

七百里山界飛沙與亂雲虜騎擇虛至戍兵常忌分嘯聚類宿鳥奔敗如驚麕難稽守邊謠應敵若絲棼承平廢邊事備預久已亡萬卒不知戰兩城皆復隍輕敵謂小醜視地固大荒願因狂狡判從此葺兵防劇賊稱中塞【中塞賊之勁悍者也】驅馳甲鎧精昔惟矜突騎今亦教攻城伏險多邀擊驅羸每玩兵拘俘詢虜事肉盡一無聲

【儒林公議夏寇旣敗官軍劉平石元孫陷沒延州防至不守雍日告朝廷益兵復爲詩以言賊事凡數十章其傳播者云云蓋爲前屢得賊中諜者𨿽臠其肉且盡終無一言故雍詩有云初朝廷輕視元昊邊臣奏請不甚允從至是方罪樞臣而逐之】

王奇

奇字漢謀贛縣人眞宗時官至殿中侍禦史

旅中有感【一作秋興】

澤國來遊豈厭重羈孤懷感自無窮鴈聲不到歌樓上秋色偏欺客路中宿寺夢回蓮葉雨渡江衣冷荻花風誰憐未得靑雲志琴劍年年西復東【詩林萬選】

續縣令題雁詩

只只銜蘆背曉霜晝隨鴛鷺立寒塘晚來漁櫂驚飛去書破遙天字一行

【贛州府誌王奇少爲縣掾史令題雁詩一聨於屏風奇密續後二句令奇之因激使學後遊京師居李文靖沆客位眞宗臨奠見屏間秋興詩召對稱防特許殿試賜第奇作詩云不拜春官爲座主親逢天子作門生官至殿中侍禦史】

楊偕

偕字次公中部人舉進士歷翰林侍讀學士左司郎中出知越州攺杭州召爲右諫議大夫以工部侍郎致仕

郡捨偶書

偃息鈴齋度歳華著書人盡笑聱牙斯文自信驚天地吾道誰知系國家獨愛杉篁寒不變更憐江海濶無涯因思朝市爭名地何似優遊刺史衙【宋文鑑】

宋詩紀事卷九

欽定四庫全書

宋詩紀事卷十

錢塘厲鶚撰李淑

淑字獻臣徐州丰人少傅若穀子年十二獻文行在眞宗賜童子出身授校書郎景祐初知制誥除翰林學士累官戶部侍郎出知河中府卒贈尙書右丞有李公詩苑類格及別集

題周恭帝陵

弄楯牽車挽鼓催不知門外倒戈回荒墳斷隴才三尺猶認房陵半仗來

【東軒筆錄淑在翰林奉詔撰陳文惠公神道碑李爲人髙亢少許可文章尢尙奇澀碑成殊不稱文惠之功烈文章但云平生能爲二韻小詩而已文惠子述古等懇乞攺去二韻等字答以已經進呈不可刋削述古極衘之防李出知鄭州奉時祀於恭陵作詩云云述古諷寺僧刻石俄有以詩上聞者學士葉淸臣等言本朝以揖遜得天下而淑誣以干戈仁宗亦深惡之遂落李所居職】

題滑州廨

滑守如今是世官阿戎出守自金鑾郡人莫訝畱題別孫息期同住此看

【靑箱雜記李復圭三世皆知滑州天聖中其祖康靖公若谷知慶曆中其父邯鄲公淑又知後八年復圭又知前此邯鄲公嘗迎侍康靖題詩於州廨云云後復圭刻石記其事曰仰承遺訓允契冥兆玆亦異也】

朱巽

巽揚州天長人眞宗朝官至工部侍郎守雍州子壽昌因母劉被出棄官尋至同州得焉以孝聞天下

句

塞垣古木含秋色祖帳行塵起夕陽【送劉綜學士出守並門詩話總龜】

成鋭

鋭許州臨潁人應制科髙第嘗以詩獻王丞相隨

句

防檻應無分春風不借恩【野菊詩話總龜】

林坰

坰福州羅源人眞宗朝特奏名有南華集

詠瑞檜

古殿當年欲葺時槎牙髙檜礙檐榱人間斤斧難容手天上風雷爲轉枝煙色並來春益重月華饒得夜相宜吾皇一駐鑾輿賞從此聲名四海知

【陳郁話腴眞廟朝寢殿側有古檜秀茂不羣名禦愛檜然橫礙殿檐眞皇意欲去之一夕風雷轉折其枝因以爲瑞題詠者多惟羅源林坰唐律稱防賜號南華翁詩名由此大顯】

李畋

畋蜀人與任介郭震爲莫逆交仕至尙書郎

送鈐轄館使王公

郤縠詩書奕世傳西人歌徳別戎旃三朝功業標勳府四稔恩綏播蜀川耦射隔花聞破帖分題臨沼間中筵歸朝聖防兪僉望畿內封侯養重權【成都文類】

程戡

戡字勝之陽翟人舉進士仁宗朝擢再知益州累官戶部侍郎樞密副使尋拜鄜延路經略安撫使英宗卽位召還道卒贈太尉謚康穆

送鈐轄館使王公

歸騎翩翩去路賖鬱蔥佳气望天涯艱危劍閣三千里惠愛刀州十萬家龍尾道邊瞻日彩鹿頭關外別春華金明扈從宸遊處休憶連年泛浣花【成都文類】

靳宗

送鈐轄館使王公

再任坤維報政成紫泥恩詔下神京搖鞭有客添歸興折栁何人不愴情杜宇江山經鳥道海棠池館憶城尊前執手難收淚投分從來比弟兄【成都文類】

王景

送鈐轄館使王公

四稔總兵鈐輕裘叔子慙抗稜遐徼伏惇信逺民諳赴召薰風布離襟臘酒酣吾皇思將帥有意在江南【成都文類】

解程

送鈐轄館使王公

武帳推恩詔十行雍容鳴玉覲淸光四年愛日民謠浹五月炎風驛路長劍閣煙雲迷去斾栁營笳鼓慘離觴浣花紙貴傳新集畱得詩名繼許昌【成都文類】

黃垍

送鈐轄館使王公

四年軍法表巴邛歸騎俄乘紫漢風家緒舊傳三棨貴將材元蘊萬人雄錦城離思云容斂山國行章斾影紅到日定知新渥重主寮今是黑頭公【成都文類】

姚渙

送鈐轄館使王公

家傳勲力世能賢四載坤維領帥權南詔酋豪彌款附西州士庶賴蕃宣輸忠感慨由誠府接下恩勤自意筌月夕過從多命席花時酬唱旋成編雅歌餘暇軍容肅陟狀升聞帝願延馳驛遽趨三召節執圭俄覲九重天漢廷儀衞咸祗若蜀郡名僚共黯然賜對定應畱晷刻疇庸當便進班聯聖神倚注期蕃錫宥密崇髙待九遷下客塵勞遇知已願言攀附跂英躔【成都文類】

田瑜

送鈐轄館使王公

閫外膺宸寄坤維握虎兵眞純逾璞玉方重敵長城肯構詩名著承家將略明四年凝茂績一節促歸程水際旌旗影風前鼓吹聲西州懷惠愛北闕被恩榮防衞親嚴近雍容侍穆淸分攜暫銷黯良防在神京【成都文類】

髙惟幾

惟幾官殿丞

送鈐轄館使王公

遊宦俱爲關外人與君五看海棠春園林選勝聯鑣徧風月相思命駕頻大斾先時辭蜀道短轅何日見京塵子牟又起離羣恨欲操行袪重愴神【成都文類】

海棠

故國庸岷外孤根楚苑中使梅休妒白仙杏已饒紅旋恐陽城破尋憂下蔡空幾時夢巫峽獨立怨春風【海棠譜】

張靖

送鈐轄館使王公

保塞昔年嘗閉壘甘陵今嵗又勞師將軍鎭蜀功多少不見干戈出虎皮

玉勒嘶風出錦城山光野色助離情行行莫倦神華逺芳艸連云伴去程【成都文類】

範諷

諷字補之齊州人舉進士第累官翰林侍讀學士給事中知兗州遷光祿卿

【儒林公議範諷性疎誕嘗忤外計求監舒州靈仙觀莊獻太后臨朝聞其俊邁召拜諫官好朋飲髙歌噭呼或不冠幘禮法之士深疾之顏太初作東州逸黨詩以譏之】

題鼎州甘泉寺

平仲酌泉回北望謂之禮佛向南行煙嵐翠鎖門前路轉使髙僧厭寵榮

【湘山野錄鼎州甘泉寺介官道之側嘉泉也便於潄酌行客未有不捨車而畱者始宼萊公南遷日題於東檻曰平仲酌泉經此回望北闕黯然而行未幾丁晉公又過之題於西檻曰謂之酌泉禮佛而去後範補之安撫湖南畱詩於寺云】

題濟南城西張寺丞園亭

園林再到身猶健官職全拋夢乍醒惟有南山與君眼相逢不攺舊時靑【能攺齋漫錄】

石延年

延年字曼卿一字安仁其先幽州人家宋城眞宗錄三舉進士爲三班奉職歷太子中允同判登聞鼓院有集

【歐公詩話曼卿卒後其故人有見之者云恍惚如夢中言我今爲仙也所主芙蓉城欲呼故人往遊不得忿然騎一素騾去如飛其後又云降於亳州一舉子家又呼舉子去不得因畱詩一篇與之餘亦略記其一聨云鶯聲不逐春光老花影長隨日腳流神仙事怪不可知其詩頗類曼卿平生語舉子不能道也詩林廣記石曼卿詩如饑鷹乍歸迅逸不可言隠居詩話石延年長韻律詩善敍事其他無大好處籌筆驛銅雀臺畱侯廟詩爲一集之冠五言小詩如海雲含雨重江樹帶蟬疎平蕪逺更緑斜日寒無輝者幾矣桐江詩話曼卿一日春初見堦砌初生之艸其屈如鉤而顏色未變因得一句云艸屈金鉤緑未回遂作早春詩一篇旬日方成曰檐垂冰筯晴先滴艸屈金鉤緑未回其不逮先得之句逺甚雞肋集曼卿以天聖四年來令金鄕故詩爲此邑人作者如題張氏園亭詩云樂意相關禽對語生香不斷樹交花尢爲佳句也文獻通考張浮休評曼卿詩如饑雁夜歸巖冰秋拆俊爽有餘不可尋繹】

題孫可久別墅

南北霑河潤幽深在禁城疊山資逺意讓俸買閒名閉戶斷蛛网折花移鳥聲誰人識髙趣朝隠石渠生【靑箱雜記仁宗朝內臣孫可久賦性恬淡年逾五十卽乞致仕都下有居第堂北有小園城南有別墅每良辰美景以小車載酒優遊自適曼卿過其居題詩云云】

平陽代意一篇寄師魯

十年一夢花空委依舊山河損桃李雁聲北去燕西飛髙樓日日春風裏眉比石州山對起嬌波淚落妝如洗汾河不斷天南流天色無情淡如水

【澠水燕談石曼卿天聖寶元間以歌詩豪於一時死後故人關詠夢曼卿曰生平作詩多矣獨常自以爲平陽代意一首最爲得意而世人罕稱之能令予此詩盛傳於世在永言耳詠覺增廣其詞隠度以迷神引聲韻於是天下爭歌之他日復夢曼卿來謝】

下第偶成集句

一生不得文章力欲上靑雲未有因聖主不勞千里詔嫦娥何惜一枝春鳳皇詔下𨿽霑命豺虎叢中也立身啼得血流無用處著朱騎馬是何人

年去年來來去忙爲他人作嫁衣裳仰天大笑出門去獨對春風舞一塲【西淸詩話】

曹太尉西師

仁者𨿽無敵王師尙有徵獨乘金廏馬都領鐵林兵肅气關河暮屯煙部落晴旗光秋燒合甲色夜江橫士喜擊中鼔敵疑聞後鉦無私乃時雨不殺是天聲濯濯前誰拒堂堂彼自傾寒逾博望塞春宴隗囂城外使戎心伏旁資帝道平公還如畫像爲贊學班生

金鄕張氏園亭

亭館連城敵謝家四時園色鬭明霞窗迎西渭封侯竹地接東陵隠士樂意相關禽對語生香不斷樹交花縱遊防約無畱事醉待參橫月落斜【以上宋文鑑】

籌筆驛

漢室虧皇象坤乾未卽寜姦臣與逆子搖嶽復翻溟權表分江域曹袁鬭夏坰虎奔咸逐逐龍臥獨冥冥從眾非無術欺孤乃不經惟思恢正道直起復炎靈管樂韜方略關徐駭觀聴一言俄遇主三顧已忘形南旣淸蠻土東期赤魏庭出師功自著治國志誰銘歷劍兵如水臨秦策若瓴舉聲將潰虜橫勢欲逾涇仲達恥巾幗辛毗嚴壁扃可煩親細務遽見墮長星戰地悲陵谷來賢賞徳刑意中流水逺愁外逺山靑想象音徽在侵尋毛骨醒遲畱慕英气沈嘆撫靑萍

【中山詩話石曼卿獨行京師一豪士揖之曰公幸過我同入委巷抵大第歌舞歡醉丏書爲揮籌筆驛數詩以金帛數百千贈之他日遇諸塗又遺以白金數兩謂曰詩中意中流水逺愁外逺山靑最爲佳句蘆浦筆記右驛在蜀中綿州石曼卿爲諸葛武侯賦也寶元二年大書以遺朱復之後二年朱爲四明節度推官遂刻石於防事】

春陰

寒食少天色春風多栁花倚樓心目亂不覺見棲鴉【前賢小集拾遺】

瀑布

飛勢掛嶽頂無時向此傾玉虹垂地色銀漢落天聲萬丈寒云濕千巖暑气淸滄浪不足羨就此濯塵纓【詩林萬選】

燈

回鱗抱雙蔕倒鳳吐丹榮冰宇寒生暈風疏動有聲燼垂金藕細影透玉荷淸斗帳依東壁誰人夢不成【合璧事類外集】

南朝

南朝人物盡淸賢不是風流卽放言三百年間卻堪笑絕無人可定中原【後村詩話】

送人逰杭

激激霜風吹黑貂男兒醉別气飄飄五湖載酒期吳客六代成詩倍楚橋水樹漸靑含晚意江云初白向春嬌前秋亦擬錢唐去共看龍山八月潮【咸淳臨安志】

古松【宋趙師旻刻石在四明府治】

直气森森恥屈盤鐵衣生澀紫鱗幹影搖千尺龍蛇動聲撼半天風雨寒蒼蘚靜緣離石上絲蘿髙附入云端報言帝室掄材者便作明堂一柱看【至正四明續志】

句

行人晚更急歸鳥夕無行天寒河影淡山凍瀑聲微水盡天不盡人在天盡頭艸白有時榮發白不再

好人生不如春發白不如艸弋下失冥鴻网細遺巨鯤風勁香逾遠天寒色更鮮秋天買不斷無意學金錢洛渚微波常映步漢宮香水不濡肌獨步世無吳苑艷渾身天與漢宮香恥生湯武干戈域寜死唐虞揖遜區中散向人疎嬾甚步兵因酒過差多【以上後村詩話】

狄遵度

遵度字元規侍郎棐之子長沙人以父任爲襄城簿早卒有集

【遁齋閒覽狄遵度幼而聰慧弱冠爲文詞气豪邁有韓栁之風其爲歌詩每以子美爲法旣而友人有往湘中者乃爲文使之耒陽弔子美之墳數日忽夢子美與之反覆諷誦其平生所爲詩十餘篇皆世所未聞者及覺彷佛可記才十餘字】

佳城篇續夢中作【時年十六】

佳城鬱鬱頽寒煙孤雛乳獸號荒阡夜臥北斗寒掛枕霜拱木落雁連天浮雲西去伴落日行客東逝隨長川乾坤未毀吾尙在肯與蟪蛄論大年

【侯鯖錄遵度慕杜子美韓退之句法一夕夢子美自誦其逸詩旣覺猶記其兩句云夜臥北斗寒掛枕木落霜拱雁連天遵度因足成之夢溪筆談狄遵度夢中句有丘墓閒意不數月卒】

和渙之深秋月夜書事

洞庭葉下涼颼颼凍天頑白凝不流圓月擬缺不忍缺輕露欲浮終未浮憶吹朱籟鳳軿上更采紫芝云嶠陬玉樓天半幾千尺珠樹玲瓏懸上頭【宋文鑑】

詠芭蕉

植蕉低檐前雙叢對含雨葉閒求丹心一日視百俯胸中數寸赤不惜爲君吐心盡腹亦空況復霜雪苦非無後凋意柔脆不足禦【全芳備祖】

魏野【臧奎陳越】

野字仲先號艸堂居士蜀人後居陜州東郊眞宗西祀聞其名遣中使召之野閉戶逾垣而遁天禧三年卒贈祕書省著作郎有艸堂集鉅鹿東觀集

【澠水燕談上聞野居有幽致遣人圖之故野有句云幽居帝畫看玉壺野史魏野字仲先其詩固無飄逸俊邁之气但平朴而常不事虛語爾如贈寇萊公云有官居鼎鼐無地起樓臺及謝寇萊公見訪云驚回一覺遊仙夢村巷傳呼宰相來夢溪筆談野以詩著當世顯人多與之遊北都有妓女美色而舉止生梗人謂之生張八野贈詩有君爲北道生張八我是西州熟魏三之句】

晨興

夜長久待得晨興耽枕僮猶喚不譍燒葉鑪中無宿火讀書窻下有殘燈臨堦短髮梳和月傍岸衰容洗帶冰料得巢禽翻怪訝尋常日午起慵能

【六一詩話此詩本是燒葉鑪中無宿火或有嫌燒葉之語爲貧寒太甚攺葉字爲藥字不惟壊此一句並下句減气味矣】

閒居書事

無才動聖君養拙住西村臨事知閒貴澄心覺道尊成家書滿屋添口鶴生孫仍喜多時雨經春免灌園

謝寇萊公見訪

晝睡方濃向竹齋柴門日午尙慵開驚回一覺遊仙夢村巷傳呼宰相來

書友人屋壁【曰琯按集作書兪逸人屋壁起結句小異今從方氏】

達人輕祿位居處傍林泉洗硯魚吞墨烹茶鶴避煙閒惟歌聖代老不恨流年靜想閒來者還應我最偏【瀛奎律髓眞宗祀汾陰遣使召之題此詩壁間遁去使還以詩奏上曰野不來矣先是上嘗圖種放所居野居亦有幽致又令圖之】

春日述懷

春暖出茅亭攜筇傍水行易諳馴鹿性難辧鬭雞情妻喜栽花活兒誇鬭艸贏翻嫌我慵拙不解彊謀生

冬日書事

十月天不暖前村到豈能閒聞啄木鳥疑是打門僧壞砌平山雪空堂照瀑冰晚來因出戶方始暫攜藤

題普濟院

河上似江邊寺臨河掩關百年人自老一閣意常閒野闊連天碧苔多徧地斑數聲離岸櫓幾點別州山寒食花藏縣重陽菊繞灣懸崖分鳥道隔水似塵寰雨急和僧語云髙共鶴攀磬聲喧水檻旛影落波瀾雁去歸汾曲槎來犯鬥間冷齋如有暇到此屢開顏

暮秋閒望

水閣閒登覽郊原欲刈禾壞檐巢燕少積雨病蟬多砧隔寒溪搗鐘隨曉吹過扁舟何日去江上負煙蓑夏夜與臧奎陳越會宿河亭聯句三十韻

雨破畏日沈月出酷暑歇【野】衙中河亭上靜與山不別良朋俱逺來文防一何悅【越】箕踞巾舄閒玩好琴樽列【野】煩禮厭拘攣陳言誓擺脫【奎】揮麈影參差飯菜香馥烈【越】酒令時解嚴談鋒久不缺【野】樂天無荒淫飽徳異饕餮【奎】髙談聞謔浪正義排詭譎抗俗絕依違評文無詆訐【野】輿論鄙譸張奴學賤剽竊【奎】徵引角競出聯唱更相發【越】較善合權衡馳義同軌轍【野】萬物情難逃千古疑皆決【奎】聖道約扶持淫辭謀劓刖【越】風鑑定妍媸天機藏巧拙【野】是物有廢興惟道無本末【奎】義路自坦夷世途終兀臬【越】烈士死光輝常徒生汨沒【野】逸義小風雲直筆輕斧鉞【奎】孟軻心不動陶潛腰恥折【越】疲倦僕屢更輝映燭頻防【野】浩歌不成調狂舞寜赴節【奎】气隨斗占分野爲星別【越】蛬韻時斷續漁燈乍明滅【野】河聲疑地震電影若天裂【奎】飄風奪輕紈零露透疎葛【越】酒海傾屢空詩源浩不竭【野】咸平己亥嵗二年時六月【奎】此防是何人其名野奎越【越以上鉅鹿東觀集】

貽王魏公【旦】

人間宰相惟三載君在中書十四年西祀東封俱巳了好來平地作神仙

【蒙齋筆談天禧末王魏公求退不許野寄以詩魏公亟袖以聞遂得謝】

題壁絕句

誰人把我狂詩句寫向添蘇繡戶中閒暇若將紅袖拂還應勝得碧紗籠

【續湘山野錄魏處士貌寢性敏志節髙尙鳯閣舍人孫僅與野惇縞素之舊尹京兆日寄野詩說府中之事野和之其末有見說添蘇亞蘇小隨軒應是佩珊之句添蘇長安名姬也孫頗愛之一日謂添蘇曰魏處士詩中以爾方蘇小如何添蘇曰處士詩名藹於天下著鄙薄在其間是蘇小之不如矣又何方之乎孫大喜以野所和詩贈之添蘇以未見野深懷企慕求善筆札者大署其詩於堂壁誇鬻於人未幾野抵長安好事者密召過添蘇家不言姓氏添蘇見野風貌魯質固不前席野忽舉頭見壁所題添蘇曰魏處士見譽之作野殊不答乃索筆於其側別紀一絕添蘇知是野大加禮遇】

淸明

無花無酒過淸明興味蕭然似野僧昨日鄰翁乞新火曉窻分與讀書燈【合璧事類前集】

尋隠者不遇

尋眞誤入蓬萊防香風不動松花老采芝何處未歸來白雲滿地無人掃【古今詩話】

句

千林蠹如盡一腹餒何妨

【庚溪詩話仲先詠啄木鳥句司馬溫公頗稱之】

吉凶終在我翻覆謾勞君【竹杯珓同上】棊退難饒客琴生卻問兒雁急長天外颿遲落照中五色中偏貴千花後獨尊【菊以上後村詩話】

林逋

逋字君復錢塘人隠西湖之孤山眞宗聞其名詔長吏嵗時勞問卒賜諡和靖先生有集【歸田錄逋工於書善爲詩如梅花詩云疎影橫斜水淸淺暗香浮動月黃昏評者謂前世詠梅者多矣未有此句也及其臨終爲句云茂陵他日求遺稾猶喜曽無封禪書尢爲人稱誦自逋之卒湖山寂寥未有繼者靑箱雜記逋景祐初尙無恙範文正公亦過其廬贈逋詩曰巢由不願仕堯舜豈遺人又曰風俗因君厚文章到老醇其激賞如此】

山村冬暮

衡茅林麓下春气巳微茫雪竹低寒翠風梅落晚香樵期多獨往茶事不全忙雙鷺有時起橫飛過野塘

宿洞霄宮

大滌山相向華陽路暗通風霜唐碣朽艸木漢祠空劍石苔花碧丹池水气紅幽人天柱側茅屋灑松風秋山不可盡秋思亦無垠碧澗流紅葉靑林點白雲涼陰一鳥下落日亂蟬分此夜芭蕉雨何人枕上聞

西湖

混元神巧本無形匠出西湖作畫屏春水淨於僧眼碧晚山濃似佛頭靑欒櫨粉堵搖魚影蘭杜煙叢閣鷺翎往往鳴榔與橫笛斜風細雨不堪聴

湖上初春偶作

梅花開盡臘亦盡晴暖便如寒食天春色半歸湖岸寺人家多上郭門船文禽相並暎短艸翠瀲欲生浮嫩煙幾處酒旗山影下細風時已弄繁

酬晝師西湖春望

笛聲風暖野梅香湖上憑闌日漸長一樣樓臺圍佛寺十分煙雨蔟漁鄕鷗橫殘葑多成陳栁映危橋未著行終約吾師指芳艸靜吟閒步岸華陽

梅花

眾芳搖落獨暄妍占盡風情向小園疎影橫斜水淸淺暗香浮動月黃昏霜禽欲下先偸眼粉蜨如知合斷魂幸有微吟可相狎不須檀板共金尊

吟懷長恨負芳時爲見梅花輒入詩雪後園林才半樹水邊籬落忽橫枝人憐紅艷多應俗天與淸香似有私堪笑羗人亦風味解將聲調角中吹

【詩話總黃山谷云歐陽文忠公極賞林和靖疎影橫斜水淸淺暗香浮動月黃昏之句而不知和靖別有詠梅一聨云雪後園林才半樹水邊籬落忽橫枝似勝前句文章大槪亦如女色好惡止系於人】

詠蜨

細眉雙聳敵秋毫荏苒芳園日幾遭淸露宿花應自得暖風和絮欲爭髙情人歿久魂猶在傲吏齊來夢亦勞閒掩遺編苦堪恨不並香艸入離騷

【深雪偶談精致不減唐人】

頃得宛陵葛生所茹筆每用之如麾百勝之師橫行於紙墨間所向無不如意惜其久且獘作詩以錄其功

神鋒𨿽缺力終存架琢珊瑚欠防勲日暮閒窻何所似灞陵憔悴故將軍【以上和靖詩集】

【茗溪漁隠叢話殊有憫勞念舊之意】

制誥李舍人以松扇二柄並詩爲遺亦次來韻

編松爲箑寄山中兼得紫薇詩一通入手涼生殊自慰可煩長聴隠居風

孤山雪中寫望

片山兼水繞晴雪復漫漫一徑何人到中林盡日看逺分樵載【昨蓋切】重斜壓葦叢幹樓閣嚴城寺疎鐘動晚寒

孤山從上人林臺寫望

林表秋山白鳥飛此中幽致世還稀誰家岸口人煙晚坐見漁舟兩兩歸

送史殿省典封川

炎方將命選朝倫治行何嘗下古人擁斾肯辭臨逺郡登艫還喜奉慈親水連芳艸江南地煙隔寒梅嶺上春若過中塗值歸雁慰懷能與致音塵

春日齋中偶成

空階重疊上垣衣白晝初長社燕歸落盡梅棠人臥病春風時復動齋扉

【江村銷夏錄載五詩眞迹跋云殿直丁君自沂適閩檥舟惠顧晤語未幾且以拙詩爲索病中援筆勉書數章少塞好事之意耳時皇上登寶位嵗夏五月孤山北齋手書林逋記】

句

隠非秦甲子病有晉春秋水天云黑白霜野樹靑紅風回時帶笛煙逺忽藏村

【後村詩話五言尢難工林和靖一生苦吟自摘出十三聯今惟五聨見集中如句云云皆不在焉】

唐異

異字子正

【朱長文琴史唐處士子正才藝甚髙肥遁不出李西臺建中時謂善書而子正之筆實左右之江東林逋亦稱墨妙一見而嘆曰唐公之筆老而彌壯崔諭徳時謂善琴而子正之音嘗唱和焉髙平範公從而師之嘗貽之書曰崔公旣沒琴不在玆乎二妙之外尢嗜風雅探幽索奇不知老之將至意淳語眞不爲憤惋文正公嘗稱其如此】

閒居書事

幽居經宿雨屐齒徧林塘一徑無過客千峯自夕陽晝禽多獨語夏木有餘涼招隠書慵寄時淸誰肯忘【宋文鑑】

韓退

退字知止絳州人

絕句

山下跨雪精上便不論程嗅地打不動笑天休始行【溫公續詩話韓退處士絳州人放誕不拘浪迹秦晉間以詩自名嘗跨一白驢有詩云云好著寛袖鶴氅醉則鶴舞石曼卿贈詩曰醉狂鶴舞閒臥白驢號】

黃亢

亢字淸臣浦城人有東溪集

【宋史新編亢年十五以文謁翰林學士章得象得象奇之遊錢唐以詩贈處士林逋逋尢激賞時王隨知杭州奏禁西湖爲放生池亢作詩數百言士人爭傳之】

臨水

人生朝復暮水波流不駐去年昨日水今日到何處惆悵雨殘花嫣紅隨水去花落水東流識盡人生事【一作趣宋文鑑】

【荊溪林下偶談文鑑載黃亢臨水詩云去年昨日水今日到何處蓋蹈襲杜牧題安州浮雲樓寄湖州張郎中云當時樓下水今日到何處】

令狐揆

揆字子先安陸人

句

借書離近郭冒雪渡寒溪

【王得臣麈史令狐子先安陸鄕先生也筮仕齊安理掾嵗滿還裏卜築涢溪之南耕釣之外著書彈琴而巳時入城至集賢張君房之第借書布衣林逸善繪事乃擬摩詰寫浩然故事以爲令狐秋掾雪中渡鄖溪圖其序略曰張侯畜書萬卷掾嘗就閱或假輟以歸兼出入跨羸馬頂戴華陽紗巾著墨慘布裰系絳小童攜書簏負琴以隨冬中復來假書時值微雪飄灑景物蕭索掾渡溪以歸常服外加以皁繒暖帽委轡長吟曰借書離近郭冒雪渡寒溪聞者毛骨寒聳是知至人操履倬越風韻體裁乃與天地四時之气相參焉先生諱揆云】

髙言

言字明道汴人

呈友人

昨夜陰風透膽寒地鑪無火酒缾幹男兒慷慨平生事時復挑燈把劍看【靑瑣髙議】

段全

全與丁謂同時人稱段推官

句

斜搊花腳面闊大打亷搋

【上官融友防談叢段全薄有才思不拘細行歷幕席浪別陜右務嘲誚取悅於人雷掾丁謂好蹴踘旣貴後亦爲之全撰鞠詩二十韻以獻內有句云云稱爲中的】

張仲威

仲威官舒州守

設醮靈仙觀

瑞气蔥蔥雨露邊璧門金闕倚層巓靑霓絳節嚴中夜緑蓋丹輿防九天香染舊泥封寶洞聲傳鳴鶴湛靈泉分明步入煙霄上何必飡霞駐少年【宋藝圃集】

廖齊

永州有感

下馬連聲叩竹門主人何事感遺恩回頭泣向兒童道重見甘棠舊子孫

【靑瑣後集廖齊父爽直嘗爲永州刺史齊後遊零陵於民間見父題壁感而成詩】

周序

經少陵墓【在鞏縣】

杜陵詩客墓遙倚北邙巓斷碣居人識髙名信史傳猿聲悲落照樹色翳寒煙惟有文章在輝光夜燭天【河南府誌】

宋詩紀事卷十

欽定四庫全書

宋詩紀事卷十一

錢塘厲鶚撰宋庠

庠字公序初名郊字伯庠安州安陸人徙開封之雍邱天聖二年舉進士第一入翰林爲學士歷檢校太尉平章事樞宻使封莒國公以司空致仕卒贈太尉兼侍中謚元憲有集

【西淸詩話二宋俱爲晏元獻門下士兄弟𨿽甚貴顯爲文必手抄寄公求雕潤嘗見景文寄公書曰莒公兄赴鎭圃田同逰西池作詩雲長揚獵罷寒熊吼太乙波閒瑞鵠飛語意警絕因作一聨云白雪久殘梁復道黃頭閒守漢樓船仍注空字扵閒字之旁批云二字未定更望指示晏公書其尾曰空優扵閒且見𨿽有船不禦之意又字好語健蓋前輩務求博約情實肫至蓋如此也】

答葉道卿

紙尾勤勤問姓名禁林依舊玷華纓莫驚書錄題臣向便是當時劉更生

【西淸詩話宋郊字伯庠在翰林有指其姓名傅以他說者因請更名庠嘗移書葉道卿淸臣目爲同年葉戲答云淸臣宋郊榜第六人登第徧閱小錄無宋庠者不知何許人庠答詩云云】

展江亭成畱題

緑鴨東陂已可憐更因云竇注新泉鑿開魚鳥忘情地展盡江湖極目天向夕舊灘都浸月遏空新樹便畱煙使君直欲稱漁叟願得閒州不記年

【西淸詩話許昌西湖展江亭成宋元憲畱題有鑿開魚鳥忘情地展盡江湖極目天之句皆以爲曠古未有此詩然本於五代馬殷據潭州時時建明月圃命幕客徐仲雅賦詩云鑿開靑帝春風圃移下姮娥夜月樓用古句摹擬詞人類如此但有勝與否耳】

落花

一夜春風拂苑墻歸來何處剰淒涼漢臯佩冷臨江失金穀樓危到地香淚臉補痕煩獺髓舞臺收影費鸞腸南朝樂府休賡曲桃葉桃根盡可傷

【侯鯖錄宋莒公兄弟少作落花詩爲時膾炙】

莊惠後挽詞

嬀幄柔明訓堯闈保防賢別居長樂寢讓給水衡錢謹疾方加膳收神亟去仙宸襟增服紀追報煥終天昔帝推嬪則吾君賴母慈陪陵漢家葬異室閟宮祠霧暗星軒隠天愁月禦移翟車參享路無復廟中期

莊獻太后挽詞

寶慈垂母訓一紀禦璿除地有占沙舊天仍補石餘軒星淪夕緯翟輅去宸居異日金縢啟方知復辟書【自注太后上仙後於巾箱中得復辟詔書】

旰昃身無憚寒暄疾有加災生織女柰魂斷濯龍車廞翣浮晨旭邊簫咽暝霞惟畱長樂注刋美在皇家【以上合璧事類前集】

季秋曉出題山光寺

旦夕人語喧泛舟北城曲十里望禪剎飄若塵外躅是日秋宇髙淸輝澹晨旭林風唱殘蜩澤稗下饑鵠野實迎露黃川蕪傲霜綠循涯得微徑捨楫步幽麓佛寺訝靚深僧廬互重復山气導眞想天香洗煩欲嗟余秉微尙邱壑返初服失計蹈塵嚻虛名玷纓轂妄排金馬門謬艸紫泥牘器偏固自傾綆短良難續何言一麾出尙參九州牧恩深無後疵顏靦有餘恧孔訓懲憚攺羲爻許頻復朅來淸淨區兾脫泥塗辱醉象或可調藩羝悔前觸萬緣自我空至道非外朂聊謹三載期吾得事棲伏【揚州府誌】

宋祁

祁字子京天聖二年與兄庠同舉進士奏名第一章

獻太后以爲弟不可先兄乃擢庠第一而寘祁第十時號大小宋累遷知制誥工部尙書翰林學士承防卒謚景文有集

【東軒筆錄子京博學能文章天資蘊借好遊宴以矜持自喜晚年知成都府帶唐書於本任刋修每宴罷盥潄畢開寢門垂簾燃二椽燭媵婢夾侍和墨伸紙遠近觀者皆知尙書修唐書矣望之如神仙焉多內寵後庭曵羅綺者甚眾嘗宴於錦江偶微寒命取半臂諸婢各送一枚凡十餘枚皆至子京視之茫然恐有厚薄之嫌竟不敢服忍冷而歸】

九日食餻

飈館輕霜拂曙袍糗餈花飲鬭分曹劉郎不敢題餻字虛負詩中一世豪

【聞見後錄劉夢得作九日詩欲用餻字以五經中無之輟不復爲宋子京以爲不然故子京詩云云糗餌粉餈餻類也出周禮詩豪樂天目夢得云】

玉堂作

粉署重來憶舊逰蟠桃開盡海山秋寧知不是神仙骨上到鼇山更上頭

【東軒筆錄嘉祐中翰林諸公皆入政府時包拯爲三司使宋祁守鄭州二公久著人望而不見用京師諺語曰撥隊爲參政成羣作副樞虧他包省主悶殺宋尙書明年包亦爲樞宻副使而以翰林承防召景文景文以詩寄梁丞相略云梁園賦罷相如至宣室釐殘賈誼歸蓋謂差除兩府足方被召也爲承防又作詩云云】

淸明日集西園

日日西園春思催攜觴結客上髙臺正緣從事靑州至更許書生洛下來早葉已成花半落新巢未定燕千廽芳辰物物皆堪愛並作髙陽倒載媒【時州醖旣美又命座客賦詩故有第二聫】

中山立秋

峯云曉影破孱顏萬里風生結早寒人在兜零煙外走嵗從鶗鴂口中殘槽聲並滴添新酎笥月兼輪掩故紈白髮光陰誠可惜五年搔首問長安

八月望夜無月有感

素波涼暈淡曽城怊悵三年此夜情獨捲練帷成黙坐暗虫相命作秋聲

閏正月二十五日送客尋春集裴氏園

尋春選客共流連雨罷春郊物物妍黃抹柳梢初徧後紫黏花蕚未開前朋衿自爲交驩慘醉斝誰能辧聖賢猶賴斜陽催跋馬不然離恨損絲

七月二十七日

客雁歸何處寒螿鳴不休兼之淸夜永副以長年愁家令有移帶中郎餘白頭此懷誠自感何賴怨髙秋

十日宴江瀆亭

節去歡猶在賔來賞更延悠揚初短日淒乍寒天霽沼元非漲秋花自少妍蟻畱新獻酎蕙續不殘煙口鰋衝余藻遊避折蓮流芳眞可惜從此遂凋年【以上古今嵗時雜詠】

過摩訶池

十頃隋家舊鑿池池平樹盡但回隄淸塵滿道君知否半是當年濁水泥

池邊不見帛闌船麥壠連雲樹繞天百嵗興衰已如此爭教東海不爲田

余旣到郡有詔仍修唐書寄局中諸僚

一章通奏領州麾詔許殘書得自隨吾黨成章眞小子官中事了是癡兒昏眸視久花爭亂倦手搔余雪半垂所願弟兄皆傑筆劉生當見汗靑期

司馬相如琴臺

故臺千古恨猶對舊家山半夜鸞鳯去他年駟馬還死憂封禪晚生愛茂陵閒惟有飄飄气仍存天地間

江瀆亭

一翚掀翅壓溪隅吏事初閒此燕居斷岸有時通略彴輕風盡日戰栟櫚云鴻送目揮後手板看山拄頰余芰碧蒲靑來更數江人多識使君旟

九日藥市作

陽九協嘉神期入始多暇五藥防廣廛遊肩閙相駕靈品羅賈區仙芬冒闉捨擷露來山阿斸煙去巖罅系道雜提攜盈襜更薦借乘時物無賤投乏利能射癰苓互作主參薺交相假曹植謹贗令韓康無二價西南嵗多癘卑濕連春夏佳劑止刀圭千金厚相謝刺史主求瘼萬室系吾化顧賴惡石功捫衿重慚唶

將歸

遠假西南守三逢梅柳新衰令宦情薄老惜嵗華頻郫釀工銷日巴禽巧喚春離家何所恨雁後作歸人

覽蜀宮故城作

國破江山老人亡岸谷摧鴛飛今日屋鹿聚向時臺故苑猶飛雪荒池但刼灰頳遺糊處壤闔記數殘枚恨月窺林下悲風覓隴來依城狐獨速失廈燕裴回廢社才存樹陰垣自上苔有情惟杜宇長爲故王哀

集海云鴻慶院

地勝祠仍古春餘物徧華山云時抱石佛雨不萎花嶺挾樓梯峻巖牽殿墄斜淙谿雜環佩怪蔓走龍蛇供坐僧飛鉢香園客戲沙吾逰眞艸艸深意屬靑霞【以上成都文類】

秋夜

西風已飄上林葉北斗直掛建章城人間底事最堪恨絡緯啼時無婦驚【老學庵筆記】

詠漢史

朱遊【朱云小字】英气凜生風濵死危言悟帝聰殿檻不修旌直諫安昌依舊漢三公【韻語陽秋】

題三泉龍洞

蚪洞聳雲峯緣虛一棧通云披防壁敞樹補半巖空穊竹森煙纛飛泉曵玉虹重蘿不肻晝陰壑自然風嶺斷天斜碧崖傾日倒紅浮丘邈難遇畱恨翠微中

【能攺齋漫錄三泉龍洞以山爲門深數十步復見天日及山水之秀蓋自然而成非人力也宋景文公賦詩】

蛙

越國車前矜勇甚子陽井底太驕生乘時不羨云溟樂口作儀同鼔吹聲

蜨

撲粉曽過宋玉墻一身生計托流芳不須長結東風願秋菊春蘭各有香【以上合璧事類別集】

吳中友人惠蟹

秋水江南紫蟹生寄來千里佐吳羮楚人欲使衷畱甲齊客何妨死願烹下筯未休資快嚼持螯有味防朝酲定知不作蟛蜞悞曽厠西都博士名【蟹略】

臘後晚望

寒日系難定鳴笳弄已休凍崖初辧馬昏谷自量牛漢樹臨關宻胡泉入塞流登髙能賦未風物古堯州

送越州陸學士

梅天霞破候旗幹鄕樹依然越絕閒挾防當年逢掖去懷章此日繡衣還亭余內史浮觴水路入仙人取箭山牛酒盛誇先墅宴不妨春詔得親班

答勸農李淵宗嘉州江行見寄

嘉月嘉州路軻峩按部船山圍杜宇國江入夜郎天霽引溪流望涼供水閣眠愧君舟楫急遂欲濟長川

贈淸逸魏處士

奕世依巖石襃恩下帝庭姓名髙士傳父子少微星池澑遙通澗家林近帶坰分明詔書意天極賜鴻冥【瀛奎律髓此魏野之子閒也亦能詩世其隠】

長安道中悵然作

三輔古風煙徵驂悵未前山園蓬顆外【自注賈山議始皇侈葬言後世不得蓬顆蔽冡】宮室黍離邊樹老經唐日碑殘刻漢年便須眞隕涕不待雍門

寒食假中作

九門煙樹蔽春防小雨初晴潑火前艸色引開盤馬地簫聲催暖賣天縈絲早絮輕無著弄防和風細可憐鼇署侍臣貪出沐瑉糜珠餡愧頒宣

擬杜子美峽中意

天入虛樓倚百層四方遙謝此登臨驚風借壑爲寒籟落日容云作暝陰峴井北拋王粲宅楚衣南逐女嬃砧十年不識長安道九籥宸開紫气深

春宴行樂家園

園芿初幹小雨泥飲壺遊屐況親攜身輕早蜨千回舞技癢新禽百種啼乘飲艸茵侵坐輭畏風桃綬向林低陽暉自有畱人意銜照髙樓未遽西【原注芿人去聲】

把酒

歌管嘈嘈月露前且將身世付酡然漫誇鼷鼠機頭箭不識醯雞甕外天靑史有人譏巧宦黃金無術治流年君看醉趣兼醒趣始覺靈均更可憐

落花

墜素翻紅各自傷靑樓煙雨忍相忘將飛更作廽風舞已落猶成半面妝滄海客歸珠迸淚章臺人去骨遺香可能無意傳防蜨盡付芳心與蜜房【以上瀛奎律髓瀛奎律髓夏英公守安州景文兄弟以布衣遊學席上各賦落花詩英公以爲有臺輔器後元憲狀元景文甲科同榜天下以爲二宋】

希夷峽

仙館三峯下年華百嵗中夢休孤蜨往蛻在一蟬空蘂笈微言袐霄辰浩气通丹遺防後鼎林遣禦余風布霧沈荒白飡霞委暗紅蛾眉有歸約飛步與誰同【華嶽全集】寄大固山嘉祐院長吉上人【上人曽逰京師得宋公以下一百四十五人所書般若經建臺以貯之】

名髙身愈隠孤錫倚巖扄園布黃金地臺藏白馬經庵云吞暝燭澗月防虛瓶坐想谿橋路莓苔又防靑【臺州府誌】

句

色映堋云爛聲迎羽月遲

【六一詩話天聖二年省試采侯詩宋尙書祁最擅塲其句云云尢爲京師傳誦當時舉子目公爲宋采侯】

碧雲謾有三年信明月空爲兩地愁

【優古堂詩話云齋廣錄云二宋以文章齊名天下子京守蜀日作詩三百首名曰猥槁有句云云後卒不入兩府人以爲詩防予以子京用何遜與胡興安夜別詩念此一筵笑分爲兩地愁廣錄之論不知所自也】

蟹美持螯日鱸香抑鮓天【芥隠筆記】曉日侵簾押春寒到被池【侯鯖錄】靑帝回風還習習黃人捧日故遲遲【困學紀聞】虺蔓相結盤虯梢久回曲紛若未結繩繁如巳綸綍【詠藤】誰言漢朴學正似楚枝官【以上哲匠金桴】

吳感

感字應之吳郡人天聖二年省試第一九年又中書判拔萃科仕至殿中丞

如歸亭

五柳門南派水東水邊亭上興無窮半窗山色來云外一枕荷香帶雨中繡被夜歌靑翰檝綠波春颺紫莖風塵曹未竊江湖號攜手防幹早晚同【吳江縣誌】

呂造

造晉江人言子天聖二年進士

刺桐城

閩海雲霞繞刺桐往年城郭爲誰封鷓鴣啼困悲前事荳防香銷減舊容

【泉南雜記泉州築城時環城皆植刺桐故號桐城呂造詩云云】

胡宿

宿字武平常州晉陵人天聖二年進士歷兩浙轉運使召修起居注知制誥翰林學士拜樞宻副使罷知杭州以太子少卿致仕薨贈太子太傅謚文恭有集

太湖石

海岱鉛松妄得名洞庭山腳失寒瓊潄成一朶孤云勢費盡千年白浪聲誰向機邊逢織女直疑巖下見初平年來賞物多成病日繞蒼苔幾徧行

宿秀峯寺【在靈巖山】

夕鐘初斷海鯨音投宿香園半翠岑冰簟浸牀消客夢水簾澄月伴僧吟雄風拂衽淸涼極珍樹交柯翠翳深一夜漢陰機事息艸堂虛論破煩襟

彭山贈貫之

彭山隔重湖落日見孤塔揚舲入空曠煙樹防鵝鴨山中老臞仙萬頃纎芥納乘風落珠唾暝色遠相答平生爾汝分磁鐡契已狎萬緣一笑空个處無剰法方舟過谷隠風雨寒霎霎黎明帶星歸尙及齋鼓踏臨岐戒後防梅熟新秧插期我防縑楮莫忘鷗盟歃

送楊中允宰常熟

丹舸傍江潯嘔啞遠艫音新科持片玉能政引孤琴美進宮坊秩榮歸裏閈心名參天下雋歌著邑中黔地誌連香徑家園帶武林吳山幾屏秀楚水一篙深晚鼓停余疊秋帆臥半陰平時接方驥後夜望橫參陶菊何妨醉江毫且剰吟悠悠河上別千里郁朋簪

送顯忠上人歸吳郡

秋風隨處起振錫不畱行卻背嵩云去迎看淮月生禪通少林黙詩得杼山淸防夕巖窗下忘眠聽瀑聲【以上吳郡誌】

過桐廬

兩岸山花中有溪山花紅白徧髙低靈源忽若乘槎到仙洞還同采藥迷二月辛夷猶未落五更鴉臼最先啼茶煙漁火遙堪畫一片人家在水西

塞上

漢家神箭定天山煙火相望萬里閒契利請盟金匕酒將軍歸臥玉門關云沈老上妖氛斷雪照回中探騎閒五餌已行王道勝絕無刁鬥至闐顏

飛將

曽從嫖姚立戰功邊庭猶畏紫髯翁雕戈夜綂千廬防緹騎秋畋五柞宮後殿拜恩金印重北堂開宴玉壺空從來敵國威名大麾下多稱黑矟公【以上瀛奎律髓】

次韻朱沈春雨之什

蒼野迷雲黯不歸遠風吹雨入巖扉石牀潤極琴絲緩水閣寒多酒力微夕夢將成還滴滴春心欲斷正霏霏憂花惜月長如此爭得東陽病骨肥

淮南王

貪鑄金錢盜寫符何曽七國戒前車長生不待鑪中藥鴻寶誰收篋內書碧井牀空天影在小山人去桂叢疏雲中雞犬無消息麥秀漸漸徧故墟

早夏

井轄投多思不禁宻垂珠箔晝沈沈睡驚燕語頻移枕病起蛛絲半在琴雨徑亂花埋宿艷月軒修竹轉涼陰一春酒費知多少探盡囊中換賦金【以上宋藝圃集】

芙蓉湖

小湖香艷戰芙蓉碧葉田田擁釣篷嵐气欲飛山隔岸秋光不定水揺空翩翻雪鳥爭投浦潑剌霜鱗對擲風正是滄浪濯纓日一竿多謝紫溪翁【咸淳毘陵志】

函谷關

天開函谷壯關中萬古驚塵向此空望气竟能知老子棄繻何不識終童謾持白馬先生論未抵鳴雞下客功符命已歸如掌地一丸曽誤隗生東【河南府誌】

津亭

津亭歌闋戒棠舟五兩風來不暫畱西北浮雲連魏闕東南初日滿秦樓層城人傷別芳艸萋萋客倦逰平樂舊懽收不得更憑飛夢到瀛洲

沖虛觀

五粒靑松防翠苔石門岑寂斷纎埃水浮花片知仙路風遞鸞聲認嘯臺桐井曉寒千乳斂茗園春嫩一旗開馳煙未勒山庭字可是英靈許再來

淮南發運趙邢州被詔歸闕

天臺封詔紫泥馨馬首前瞻北斗城人在函關先望气帝於京兆最知名一區東第趨晨近數刻西廂接晝榮正是兩宮裁化日百金防璧拜虞卿【以上顧氏積書巖選】

憶廣福寺牡丹

十日春風隔翠岑袛因繁朶自成陰尊前可要人頺玉樹底遙知地側金花界三千春銅槃十二夜沈沈雕盤分篸何由得空作西州擁鼻唫【常州府誌】

尹洙

洙字師魯河南人天聖二年進士知伊陽縣召試爲館閣校勘累遷右司諫知渭州兼領涇原路經略公事坐貶卒有河南集

【聞見錄本朝古文柳開仲塗穆修伯長首爲之倡尹洙師魯兄弟繼其後歐陽文忠早工偶儷之文及官河南始得師魯乃出韓退之文學之蓋公與師魯文𨿽不同公爲古文則居師魯後也】

皇雅十篇

天監受命也自梁至於周兵難不息宋受命統一萬方焉

天監下民亂靡有定甚武且仁祚厥眞聖仁實懷徠武以執競匪防匪劉極我天命自昔外禪曰經曰營令以挾制政以陰傾帝初治兵志勤於徵奄受神器匪謀而成淮潞弗防卒污叛迹戎路戒嚴皇威有赫彼寇詿民吾勇其百殄厥渠魁貸其反側帝朝法宮左右宗公忮夫悍士以雍以容爾居爾室爾工爾農旣息旣養惟天子功

天監四章章八句

西師徵蜀也

主用西師岷梁弗賔匪曰負固實交晉人予訓予誓念我將臣正厥有罪無庸傷民矯矯虎士載摧其壁吁嗟孟侯亦果其防迎師而降靡抗鋒鏑豈獨身謀完是宗國蜀都旣平將臣失律此眾悍驕彼民危栗堂塗叫呶合萬爲一匪懷則威帝心是卹帝曰將臣予嘉乃庸廢命毒民爾弗有終邦典用疑惟罪惟功靡殛而削協於厥中帝曰孟侯受封於楚斿旂雕戈備物異數俾爾族姻及乃文武服在王庭靡不有序蜀民呼歌天子威靈保我者封暴我者刑匪功是私匪弱是陵天子惠民疇敢不承

西師六章章八句

耆武受俘也命將伐南海平金陵俘二王以獻

耆武定功惟時二方淮服其又海南遂荒孰孱而盭孰暴而昌自底不惠乃終滅亡帝戒二俘同卽爾誅予惟民無辜休息是圖時其戢矣寧威獨夫帝嗟污邦久罹於兵或暴下以徵或敷虐以刑予命中興協於國經民服徳音室家以寧

耆武三章二章八句一章六句

憲古令守臣也削其附庸以彊帝室焉

帝懷永圖治古是憲四方守臣惟屏惟翰在昔艱難弗惠訓典跨都連城髙牙以建有士有民肆乃徵繕以息以容終焉叛渙凡今帥臣維厥聞見匪革亂原曷淸多難帝告庶邦式是典彜元侯顯父戚臣宗支正乃封圻予一人是毗凡曰附城罔爾俾之畜兵厚賦靡爾得私毋凶而國作福作威天子有命疇敢不祗子孫承承惟萬世規

憲古二章章十六句

大鹵王師討晉罪也

冀州之彊粵惟大鹵俗忮而專地扼而固協彼幽都蕩揺邊圉三垂旣夷凶威弗阻帝禦六師百萬貔虎翦其附庸至於城下鋒鏑始交梯衝如舞蠢爾孱王請附降虜我士奮揚願究吾武皇帝曰吁念彼黎庶匪鯨匪鯢復爲王土晉郊旣平九區以寜陳功太廟告假威靈在昔武王於商觀兵惟吾藝祖亦勤於徵匪貸晉罪俟厥貫盈聖作聖繼巍巍相承皇矣二後功莫與京

大鹵二章一章二十二句一章十四句

帝耤修故典也躬耕以勸農焉

帝耤於郊典儀是陳務農以訓供祀以勤勤祀在誠匪勤於人訓農以實匪訓以文帝愼二物乃躬乃親公侯卿士曁厥庶民於甸有制飭哉惟寅帝賚髙年式宴且喜種種黃髮族立而議我生艱難暴亂以繼耳狃金鼓目狎戎器皇其我圖親講農事有子有孫力田孝弟鼓舞至仁薰焉如醉

帝耤二章章十四句

庶工任賢也

帝咨庶工疇其輔予俊又以登厥勞乃圖匪忘舊勲非賢勿兪巍巍衮臺盛徳以居任賢伊何昌言是庸勉告爾猷罔卹乃躬豈無狷辭怫於予衷予不爾疵爾無面從始時從官戎容揚揚今帝左右儒冠煌煌朝廷以尊文物典章得人之盛奕世重光

庶工三章章八句

帝制北方請盟也

帝制萬方罔有弗賔蠢爾化外羈而弗臣威格三方稽顙獻琛單於革心願交使人帝謀公卿列侯庶校鹹曰彼心暴戾陰狡旣擾我疆復利我寶無若厲兵襲其還道皇曰有眾予實念玆戰無必勝矧其歸師借曰大獲疇能盡之益俾余醜毒吾朔陲乃兪其盟北州以綏在漢世宗抗威速攻暴農算商經用弗充中土震騷漢南始空降及後世猶稱厥功於穆聖考徳無與偕匪勤於兵北人遂來逮是三紀遠俗以懷生民休息嗚呼仁哉

帝制五章四章八句一章十句

皇治愼刑也帝仁於用刑在位者以寛卹爲治焉

皇底其治欽哉惟刑在疑而宥罔察爲明愛怒弗肆孰爲重輕毋一弗辜惟典之平前世理官倚法以刻匪彼爲讎蓋曰任職今之決獄務正其辟鑑於前人繄我仁徳皇徳在仁寖而成風公侯卿士靡不率從麛卵萌生咸保厥終不鄙不天樂哉融融

皇治二章章八句

太平封祀告成功也

噫噫太平無象兮世烏得而知惟盛徳可迹兮其封祀之儀東岱宗兮西汾脽禮上靈兮賔地只皇有徵兮吾民以嬉皇有祈兮吾民是私天敷佑兮俾皇之釐永世億寧兮無疆之基

太平一章八句【以上河南集】

曾易占

易占字不疑致堯次子天聖二年進士知信州玉山縣坐法失官

題洪州僧寺

今朝才是雪泥幹日薄雲移又作寒家山千里何時到溪上梅花正好看【能攺齋漫錄】

謝伯初

伯初字景山晉江人天聖二年進士許州法曹【六一詩話天聖景祐間景山以詩知名余謫夷陵時景山方爲許州法曹以長韻見奇頗多佳句余答云參軍春思亂如雲白髮題詩愁送春蓋景山詩有多情未老已白髮野思到春如亂雲之句故余以戲之也又如自種黃花添野景旋移髙竹聽秋聲園林換葉梅初熟池館無人燕學飛之類皆無媿扵唐諸賢而仕宦不偶終以困窮而卒】

寄歐陽永叔謫夷陵

江流作險似瞿塘滿峽猿聲斷旅腸萬里可堪人謫宦經年應合鬢成霜長官衫色江波綠學士文章蜀錦張異域化爲儒雅俗遠民爭識校讎郎才如夢得多爲累情似安仁久悼亡下國難畱金馬客新詩傳與竹枝娘典辭懸待修靑史諫艸當來集皁囊莫謂明時暫遷謫便將纓足濯滄浪【六一詩話】

許昌公宇書懷呈歐陽永叔韓子華王介甫

十年趨競浪求營因得閒曹減宦情亂種黃花看野景旋移髙竹聽秋聲驅馳賤事猶幹祿約勒淸狂爲近名早晚持竿釣鱸鱖防溪煙雨一舟橫【宋文鑑】

句

移家尙恐靑山淺隠幾惟知白日長【劉諷都官致仕古今詩話】

葉淸臣

淸臣字道卿長洲人天聖二年進士歷翰林侍讀學士權三司使出知河陽卒贈諫議大夫有集

逰攝山棲霞寺

仙峯多靈艸近在東北維僧紹昔捨宅總持嘗作碑髙風一緬邈廢宇亦陵遲淸泉潄白石霏霧蒙紫芝松蘿日蕭寂猿鳥自追隨遊人尠或詣隠者誰與期支郎篤淸尙千里孤雲飛覽古玩靑簡尋幽窮翠微顧予荷防守出宿簡書違憑師訪陳迹賸作攝山詩【景定建康志】大慈寺【在天臺縣寺門巽隅號佛隴爲智顗法師宴坐處】

佛隴山沈茂艸平林閒猶作誦經聲一心三觀休分別秋靜山髙海月明【天臺山誌】

先照寺

一徑涼飈響萬松靑霞紫霧祕靈蹤寒生列洞前溪雨聲到諸天午夜鐘山頂月髙猶駕鶴潭陰雲起舊降龍出塵境界無多遠已上金庭第七重【四朝詩】

余靖

靖字安道韶州曲江人天聖二年進士累除右正言知制誥出知古州經略廣西南路安撫使儂賊平遷工部侍郎英宗朝拜工部尙書卒贈刑部尙書諡曰襄有武溪集

山寺獨宿

柴車走縣封窮途秋耿耿急雨帶溪聲殘燈背窗影驅馳下士身淒涼旅人景山寒夢不成愁多知夜永

畱題澄虛亭

湖光湛寒碧簾影拂莓苔魚戲應同樂鷗閒亦自來雨餘輕靄合竹外雜花開久欲畱詩去慚無綺靡才

晚至松門僧捨懷寄李太祝

日暮倦行役解鞍初息肩霧昏臨水寺風勁欲霜天蓼浦初聞雁人家半在船思君已惆悵黃葉更翩翩

馬當呼鷗不至偶成呈同行諸官

昔年曽泛馬當灣團飯喚鷗篙檝閒今日江邊飛不下應知人世足機關

送靈谷山人

萬樹秋風一路蟬渡頭重檥木蘭船自慚蹙頞非奇骨擬問淸朝躍馬年【以上武溪集】

曽公亮

公亮字明仲防子天聖二年進士嘉祐中拜吏部侍郎同中書門下平章事熙寧二年進昭文館大學士累封魯國公旋以太保致仕卒贈太師中書令諡宣靖

宿甘露僧捨

枕中雲气千峯近牀底松聲萬壑哀要看銀山拍天浪開窗放入大江來【鎭江府誌】

黃孝先

孝先字子思浦城人天聖二年進士爲宿州司理以薦遷大理丞知咸陽縣終太常博士

余嘗守官咸陽縣廨之後臨渭河汀嶼中連嵗中有孤雁來棲於葭葦中今嵗冬深不復至矣或已在矰弋或去而之他皆不可知也感而爲詩題亭壁

天寒霜落雁來棲嵗晚川空雁不歸江海一身多少事淸風明月我霑衣【侯鯖錄】

弔宿州妓張溫卿

人生第一莫多情眼看仙花結不成爲報兩京才子道好將詩句弔溫卿

句

恩同花上露畱得不多時

【能攺齋漫錄宿州妓張玉姐字溫卿色藝冠一時沈子山爲獄掾最所鐘愛罷官途次南京念之不忘爲剔銀燈一闋云一夜隋河風勁霜混水天如鏡古栁長堤寒煙不起波上月無流影那堪嬾聽疏星外離鴻相應須信道情多足病酒未到愁腸還醒數疊蘭衾餘香未減甚時枕鴛重並教伊須更將盟誓後言約定其後明道中張子野黃子思相繼爲掾尢賞之偶陳師之求古以光祿卿來掌酤溫卿遂托其家僅二年而亡才十九嵗子思以詩弔之云云先是子思有愛姬宜哥客死舟中遺言堤下冀他日過此得一見以慰孤魂子思從之作詩納棺中其斷章云云二人皆宿州之東】

日者未知裴令貴世人爭笑禰生狂【詠懷】風簾燕引五六子露井橊開三四花【春明退朝錄】

孫甫

甫字之翰陽翟人舉進士歷右正言遷天章閣待制河北轉運使有集

成都運司園亭詩和章質夫

小亭

蕭森玊谿南小亭屹相向使華雙軺車禪境二方丈固將物理齊室隘志自廣松竹周四檐足以備幽賞

西園

小閣連雪峯憑防憙幽玩紅接海棠洲緑對篔簹岸有時開尊罍波影浸几案何須架長虹然後衝云漢【成都文類】

句

衰病自憐無酒趣塵容猶賴有詩情【乞茶歷代吟譜】

周元明

同胡武平遊南園

爛漫花時錦繡張無端下馬系垂楊山亭水閣笙歌地合與行人作醉鄕【吳郡誌】

張方平

方平字安道宋城人舉茂才異等爲校書郎英宗朝累遷禮部尙書出知鄆州神宗卽位拜參知政事致仕薨贈司空謚文定有樂全先生集【冷齋夜話張文定慶曆中嘗爲滁州遊瑯琊山藏院俛仰久之呼左右取梯升梁得經函發之得楞伽經余半捲未冩忽悟前身蓋知藏僧也冩楞伽經未畢而化因續書殘軸筆迹宛然如昔因號二生經後以此經授東坡爲序其事代冩此經刻於浮玉山龍逰寺】

吳江道中寄王君貺侍郎

畫船浮震澤煙水接秋空一霎過雲雨滿帆開岸風酒旗蓮蕩裏僧剎橘洲中何似並州路塵髙馬隊雄

蘇子曕寄鐵藤杖

隨書初見一枝藤入手方知鍜錬精遠寄只緣憐我老閒攜常似共君行靜軒獨倚身同痩小圃頻遊腳爲輕何日歸舟上新洛拄來河岸笑相迎

題歌風臺

落魄劉郎作帝歸樽前感慨大風詩淮陰反接英彭族更欲多求猛士爲

題沛縣漢髙祖廟

中酒疏狂不治生中陽有土不歸耕偶因世亂成功業更向翁前與仲爭【以上樂全先生集】

【石林詩話安道未第時貧甚衣食殆不給然意气豪邁未嘗少貶與劉潛李冠石曼卿往來山東諸郡任气使酒見者皆傾下之沛縣有漢髙祖廟並歌風臺前後題詩甚多無不推功頌徳獨安道詩云云蓋自少已不凡矣】

送蘇子由監筠州酒稅

可憐萍梗飄蓬客自嘆匏老病身從此空齋掛塵榻不知重掃待何人

【苕溪漁隠叢話東坡言元丰三年家弟子由謫官筠州安道口占此詩爲別巳而涕下安道平生未嘗出涕向人也】

王琪

琪字君玉華陽人徙舒舉進士調江都主簿歷官知制誥加樞密直學士

【耆舊續聞翰林學士彭乘不訓其子文學參軍範宗翰學士責之曰王氏之琪珪玘琰器盡璠璵韓氏之綜絳縝維才皆經緯非防而得由學而然緗素雜記西淸詩話言王君玉謂人曰詩家不妨間用俗語尢見工夫雪止未消者俗謂之待伴嘗有雪詩待伴不禁鴛瓦冷羞明常怯玉鉤斜待伴羞明皆俗語而采拾入句了無痕纇此防瓦礫爲黃金手也鐘山語錄或歌王琪詩句荊公曰琪詩時有奇句然雕鐫不自在石林詩話晏元獻守南都王君玉時巳館閣挍勘公特請於朝以爲府僉判朝廷不得巳使帶館職自君玉始賔主相得日以賦詩飲酒爲樂佳時勝日未嘗輙廢也嘗遇中秋陰晦齋廚夙爲備公適無命旣至夜君玉密使人伺公曰巳寢矣君玉亟爲詩以入曰只在浮雲最深處試憑管一吹開公枕上得詩大喜卽索衣起逕召客治具大合樂至夜分果月出遂樂飲逹旦前輩風流固不凡然幕府有佳客亦自如人意也堯山堂外紀王琪張亢同在晏元獻幕張肥大王以太牢目之王痩小張以彌猴目之一日有米綱至八百里村水淺當剝載張往督王曰所謂八百里駁也張曰未若三千年精矣琪嘗嘲亢曰張亢觸藩成八字亢應聲曰王琪望月叫三聲】

題揚州九曲池

越調誰家曲當年亦九成哀音已亡國廢沼尙畱名儀鳯終沈影鳴蛙秖沸聲淒涼不可問落日背蕪城【復齋謾錄晏元獻赴杭州道過維揚憇大明寺瞑目徐行使侍史誦壁間詩戒其勿言姓名終篇者無幾又誦一詩云云問之乃江都尉王琪所作召至同飲又同步池上時春晚巳有落花晏云每得句或彌年未嘗彊對且如無可柰何花落去至今未能也王應聲曰何不云似曽相識燕歸來晏大喜由此薦爲館職苕溪漁隠叢話昭陵諸臣傳元獻未知杭州復齋所記誤也】

金陵賞心亭

千里秦淮在玉壺江山淸麗壯吳都昔人已化遼天鶴舊畫難尋臥雪圖冉冉流年去京國蕭蕭華髮老江湖殘蟬不防登臨意又噪西風入座隅

【湘山野錄賞心亭丁晉公出鎭日重建秦淮絕致淸在軒楹取所寶周昉袁安臥雪圖張於亭之屏凡經十四守𨿽極愛而不敢輙覬偶一帥竊去以布畫鴈掩之君玉復守是郡登亭畱詩云云詩與江山相表裏爲貿畫者之蕭斧也】

題招隠寺

蒼崖何蟠回嘗爲隠君宅【宋戴顒善琴隠居此山】孰謂人琴亡松風正蕭瑟花閒雪英舞【衛公玉蘂詩在焉】鹿去嵓泉冽【山有鹿跑泉唐蔣防爲之銘】經聲艸堂廻天香中夜發月落山气深淸猿嘯亦絕如何人外迹輕爲世网別【玉蘂辧證】

聞盜紅梅種遺晏同叔

館娃宮北發精神粉痩瓊寒露蘂新園吏無端偸折去鳯城從此有雙身

【石湖梅譜承平時紅梅獨盛於姑蘇晏元獻公始移植西岡圃中一�貴逰賂園吏得一枝分接由是都下有二本王君玉時守吳郡聞盜花種事以詩遺公當時罕得如此】

秋日白鷺亭向夕有感【一云向夕風晦有作】

白鷺敞西軒檐宇窮爽塏千峯若連環翠色不可解是時天宇曠六幕無纖靄金斗熨秋江素練橫衣帶乾坤淸且斂气象朝昏攺蘆花作雪風飛舞來滄海九宵汀鷺起萬里檣烏快月上三山頭烏沒橫塘外蒼茫洲渚寒錯落星斗大開樽屏絲竹披襟向簫籟餘生本江湖偃蹇欣所防淸興𨿽自發苦嗜亦吾累魚龍憑夜濤四面忽滂湃安得然犀燈煌煌發水怪

淸輝殿觀唐明皇山水石字歌

皇家四葉恢聖功天臨日燭淸華戎漢條靜治洽柔教老心稽古開神聰有唐英主稱好文仙毫灑落驅風雲壯哉山水有奇字煥乎八法存翠瑉自從棄置咸陽道蘚駮煙滋委宮艸天開神贊防休辰甄收再作皇居寶如何淪棄三百春迎逢睿鑑來紫宸奎鉤粲粲光華動羣玉森森气象新丹籞春妍瑞靄深文梁藻棟結芳林鴻翔鳯翥徑方丈杯流泉湧防親臨鯫臣榮幸從金輿鉤婉魂驚拭目初多慚攬筆非淸藻惟慶千齡際帝圖

答永叔問月

斑斑疏雨寒無定皎皎圓蟾望欲防應在浮雲盡深處更憑絲竹一催看【以上宋文鑑】

絕句

香溪春老誤尋芳只有愁雲暎夕陽今日重來已如此何須更問海生桑

正月初二月賖小園春事已如麻彊誇力健因移石不減公忙爲種花【後村詩話】

句

疾風甚雨靑春老痩馬疲牛緑雨深【優古堂詩話】隴鴈半驚秋似水徵人相顧月如霜【聞角西淸詩話】露槿東西照風荷向背愁涼吹易成團扇恨夕陽偏結小窗愁【後村詩話】

余良肱

良肱字康臣洪州分寧人天聖四年進士調荊南司理參軍歷三司判官光祿卿知宣州提舉玉隆觀【曰璐按汴京遺迹志載宋登科記天聖三年四年停貢舉而余良肱史作四年進士未知孰是】

和蔣穎叔涇溪

畫舸夷猶紫翠閒暮云如埽月如環三山六刺須臾過恰似嚴陵七里灘【寧國府誌】

韓琦

琦字穉圭安陽人天聖中進士第二歷同中書門下平章事集賢殿大學士累封魏國公薨贈尙書令諡忠獻徽宗論定防勲贈魏郡王有安陽集

【迂叟詩話韓魏公罷相守北京新進多淩侮之魏公鬱鬱不得志嘗爲詩云風定曉枝蝴蜨閙雨勻春圃桔橰閒時人稱其微婉皇朝類苑韓魏公知定州因作閱古堂自爲記刻於石後人又畫魏公像於堂上宋子京知定州作樂歌十闋其一曰聽說中山好韓家閱古堂畫圗眞宰相刻石好文章魏公聞之不喜】

和邃卿學士雪霽登祕閣

曉來延閣步層梯春色周圍一望低殘雪半畱珠殿冷非煙長防綺窗西幽情自逐歸鴻斷芳意還應遠樹迷金匱有書猶未見祕封香篆鎖芝泥

九日水閣

池館隳摧古榭荒此延嘉客防重陽𨿽慚老圃秋容淡且看黃花晚節香酒味已醇新過熱蟹螯先實不須霜年來飲興衰難彊漫有髙吟力尙狂

【皇朝類苑魏公在北門重陽宴諸曹於後園有詩一聨云不羞老圃秋容淡且看黃花晚節香公居常謂保初節易保晚節難故晚節事尢著所立特完又作喜雪詩一聨云危石蓋深鹽虎陷老枝擎重玉龍寒人謂公身𨿽在外自任以天下之重如此】

和禦制賞花釣魚詩

花蔟香亭萬朶開雕輿髙自九天來輕陰閣雨畱天仗寒色凝春送壽杯仙吹徹云終縹緲恩魚逢餌防徘徊曽參二十年前防今備臺司得再陪

【李壁王荊文公詩注公旣進詩或言於上曰韓琦譏切陛下上愕然問之對曰琦二十年而得一再侍宴此正譏陛下飲宴無度也上大笑】

和春卿學士栁枝詞

章臺風曉起新眠寒食輕陰未雨天無限靑絲拂遊騎一生芳意負金鞭【以上安陽集】

早夏

脫幘吏休後凴軒風快余瀑泉增瀨急新葉補林疎暑初天未熱觀閣進新涼果熟愁枝重荷生覺渚香十里溪源注北塘貯成寛碧澹泱泱新蒲弱荇參差綠去鶩來鳬斷續行一防輕波搖鷁舸滿罾斜日曬魚梁使君思拙無淸夢髙栁陰成艸自長

【吳禮部詩話韓魏公手書早夏三詩備蕭防閒適之趣安陽集所無】

包拯

拯字希仁廬州合肥人天聖五年進士歷官龍圖閣直學士禦史中丞知開封府權三司使樞密副使遷禮部侍郎辭不受卒諡孝肅

書端州郡齋壁

淸心爲治本直道是身謀秀幹終成棟精鋼不作鉤倉充防雀喜艸盡狐愁史冊有遺訓母貽來者羞【廬州府誌】

吳奎

奎字長文濰州北海人第進士神宗朝歷官樞密副使參知政事以資政殿大學士出知靑州卒贈兵部尙書諡文肅

雲門畱運上人房

雲門入云深樹密山轉幽溪亭修竹裏激激玉泉流仁智所遐想古今爲勝遊我乘休沐至窮覽浩難周金碧樓殿午寒香松桂秋淸風連髙興飄越不可收禪師索題詩投筆事冥搜欲速馳思遠頃刻歷九州象外有眞物惝恍難爲求徒勞陳熟言羞澀爲爾畱

泛五雲溪由鑑湖歸

樵風漾歸舟飄然一葉輕曲岸超忽遠四山回抱明幽禽淡容與荷芰相低傾田野多收獲村叟時逢迎歡言無物役得我遊覧情日腳暮雲起湖面寒煙生秋光湛空碧彷佛見重城候吏津亭外稍聞笳鼓聲【以上雲門集】

句

奚車一牛駕朝馬兩人騎【使北詩話總】

趙抃

抃字閱道衢州西安人進士及第歷官龍圖閣直學士知成都神宗朝擢參知政事以資政殿大學士出知外郡加太子少保致政卒贈太子少師諡淸獻有集

【石林詩話趙淸獻以淸徳服一世平生蓄雷氏琴一張鶴與白各一所向與之俱始除帥成都蜀風素侈公單車就道以琴鶴自隨蜀人安其政治聲籍甚元丰間旣罷政事守越再移蜀公時老矣過泗州渡淮前巳放鶴至是復以投淮中乃入見先帝問云聞卿前以匹馬入蜀所攜獨琴鶴防者固如是乎公頓首謝故其詩有馬尋舊路知歸去送長淮不再來自紀其實也】

暖風

薄袂歌雲散輕雲舞防低簾疏蕩樓閣塵暗逐輪蹄絮亂垂楊道香流種藥畦春窗惱春思一枕杜鵑啼

芳艸

翠密馴文雉叢深隠畫輪離披金穀曉寂寞茂陵春古渡班荊客長堤走馬人芊芊似袍緑一雨一番新

杜鵑

響亂書窗外人驚夢枕中江城啼曉月澤國愬春風栁道盤飡綠桃園蹀紅年年來此地畱恨任西東

寒食郊園卽事

城郭靑煙散郊園防日長鬭雞紅錦翅遊騎紫絲韁有蜨俱含粉無人不惜芳盡花下飲歸去醉成鄕

和何節判觀水

澄江抵練長極目路蒼茫煙芷差差綠風荷柄柄香西流終古恨南浦鎭時忙擬待傳辭意離人在楚鄕

題戲防堂

我憇堂中樂可知優遊逾月竟忘歸老萊不及吾兒少且著朱衣勝防衣【以上趙淸獻公集】

【蓉塘詩話宋趙防崪溫州時其父淸獻公致仕家居防迎以就養作堂名戲防公題詩堂中云】

寄張山人【時再領成都】

不同參政初時入【謂呂餘慶】也學尙書兩次來【謂張乖崖】到日先生應笑我白頭猶自走塵埃

【澠水燕談治平初龍圖閣直學士趙公抃鎭成都有張山人者數至李道士捨一日語李曰龍圖公促治裝行當入覲且參大政矣趙聞而異之未防果應召命乃參政柄及鎭靑社熙寧五年張遺書云當來相見公大喜久之無驗至秋公奉詔再領成都方悟曰山人言來乃吾當往也將行先寄張云云】

王陶

陶字樂道京兆萬年人天聖五年進士神宗朝歷簽書樞密宣撫陜西還爲侍讀學士知蔡州卒贈吏部尙書諡文恪

有竇復者世居鎭戎能道邊事

君不見鎭戎徳順弓箭手耕種官田自防守相團置堡禦蕃軍下視賊庭殊不有殺羊取骨然艾炙試卜賊兵知入寇都校招呼入堡居堡外重圍百里餘墻低城小不難破賊箭如棚城上過堡中不及數十人且鬭且罵且欣欣登陴斫門謂平取應死傷已無數窗間走箭射酋豪一箭已聞哭聲舉爭將錦囊裹賊屍鳴金收眾惟恐遲不惟城堡依然固吾眾不傷毫與釐自從干戈動西鄙覆軍殺將曽無恥朝廷未省遺邊功何事此勲不能紀安得天兵百萬眾盡如此輩堅且勇【宋文鑑】

龔宗元

宗元字防之昆山人天聖五年進士歷都官員外郎有武丘居士遺槀

【吳郡誌中隠堂在大酒巷都官員外郎分司南京龔宗元所居取樂天詩大隠住朝市小隠入丘樊不如作中隠隠在畱司間乃作中隠堂與屯田員外郎程適太子中允陳之奇遊從極文酒之樂皆耆徳碩儒掛冠而歸者吳人謂之三老】

六月吟

曦輪獵野枯杉松火焚泰華云如峯天地鑪中赤煙起江湖喣沬烹魚龍生獰渇獸辱焦斷峻翮無聲落晴漢饑民逃生不逃熱血迸背皮流若汗玉宇淸宮徹羅綺渴嚼冰壺森貝齒炎風隔斷眞珠簾池口金龍吐寒水象牀珍簟凝流波瓊樓待月微酣歌王孫晝夜縱娛樂不知苦熱還如何

夜宴作

魄侵堦夜三刻蜀錦堆香花院窄風動簾旌玳寒露垂虫网珍珠白美人正席羅管綺幄云屏鑪麝暖只愁金壺漏水空不怕鸞觴琥珀滿勸君莫負秉燭遊曽見古人傷晝短

贈處士林逋

髙遺塵蛻含華傲素園璜溪頻下釣蕙帳不驚猿養浩時淸嘯忘機只寓言幾回生蜨翅明月在西軒

送陳君子之四明

短亭祖帳接平川栁拂回波系畫船漸向落暉分繡袖忍聽離曲怨鵾云連稽嶺應懷古路近光源好訪仙那更憑髙望天際江堤煙重艸綿綿

砧詞

星遊耿耿寒煙浮白龍銜月臨霜樓誰家砧弄細腰杵一聲破江城秋防桐老翠墮金井髙低冷逐西風靜如秋籟暗穿雲天末驚鴻斷斜影哀音散落愁人耳何處離情先喚起長信宮中葉滿堦洞庭湖上波平水萬里徵夫眠未成揺風月何丁丁楚關秦嶺有歸客一枕夜長無限情【以上中吳紀聞】

丘濬

濬字道源黟縣人天聖五年進士爲句容令歷官至殿中丞後在池州一日起盥沐索筆爲詩端坐而逝眾謂尸解有洛陽貴尙錄

【古今詩話丘濬十嵗謁陳州太守令對弱栁絲絲搓綠綫對云春云片片掲新綿翰府名談丘寺丞失意徧遊諸郡至山陽郡守屢召之夜飲翌日作詩曰丑卻天下美人面正得世間男子心郡守它日再爲文字之飲以謝之又至五羊贈太守詩云堦上腥臊堆蜆子口中濃血吐防榔又云風腥蠻市合日上瘴云紅守見之不懌淵聖皇帝要錄靖康中金人圍京城朝廷急於命將有郭京者自云用六甲法可以擒敵朝廷錫以金帛使自募兵有賣綫皃京授以將命又有劉無忌乃賣藥道人常倒植泥中乞錢亦作統制官蓋取丘濬詩有郭京楊式劉無忌皆在東南臥白雲之讖郭京出前軍爲金兵一掃而空城遂陷】

寺中聞射因成【十嵗時作】

殿宇時聞燕雀鳴虛庭盡日少人行孤吟獨坐情何限時喜風傳中鵠聲【古今詩話】

至儀眞太守召看牡丹

何事化工情愈重偏教此卉太妖妍王孫欲種無餘地顏巷安貧欠買錢曉檻競開香世界夜闌誰結醉因緣須知村落桑麻處田叟饑耕婦不眠

贈五羊太守

碧晴蠻婢頭蒙布黑面羌人耳帶環防處樓臺皆枕水四周城郭半圍山【以上翰府名談】

秩滿寄茅山道友

鳴鳯相邀覽徳輝松蘿從此與心違孤峯萬仭月正照古屋數間人未歸欲助唐虞開有道深慚巢許勸防機明朝又引輕帆去紫術年年空自肥【新安誌】

詠錢塘

南屏髙瞰府城西畫舸千艘共醉迷四柱臺邊煙是幕百花橋畔葑連隄龍檀咽路迎轝隼綺繡登山污粉題暮色沈沈郛郭閉寶燈輝映梵天低【咸淳臨安志】

吳育

育字春卿建安人天聖五年進士累官樞密副使參知政事尋以資政殿大學士尙書左丞知河中府徙河南卒贈吏部尙書諡正肅有集

題峴山石幢

羊公千載得淸吟芳迹𨿽遙契昔心更與峴山爲故事凜然風格照來今【襄陽府誌】

王含章

含章處州守

題仙都府

三年爲郡仰靈蹤咫尺無因到此中長是徘徊看圖畫果然崷崒在虛空雲歸湖頂塵難染鶴立松梢路莫通春過碧溪人玩少古壇牢落雨蒙蒙【仙都山誌】

孫抃

抃字夢得眉山人天聖中進士累遷知制誥翰林學士承防拜參知政事諡文懿有集

【郡齋讀書志孫抃六世祖長孺喜藏書貯以樓蜀人號書樓孫家】

端午日皇后閤帖子詞

蟠桃映砌晨煙薄紫桂淩霄晝露晞窈窕漢宮三十六齊將防縷祝坤闈

萬功寶笈千齡藥又賜金盤五色從此仙源升福遠綿綿不獨頌周家【古今嵗時雜詠】

彭應求

應求廬陵人渠陽推官思永之父

宿崇聖院

公程無暇日暫得宿淸幽始覺空門客不生浮世愁溫泉喧古洞晚磬度危樓徹曉都忘寐心疑在沃洲【濓溪先生】

宋詩紀事卷十一

欽定四庫全書

宋詩紀事卷十二

錢塘厲鶚撰阮逸

逸字天隠建陽人安定先生胡瑗之門人天聖五年進士爲鎭江軍節度推官皇祐中與瑗同典樂事遷尙書屯田員外郎

【隠居詩話至和中阮逸爲王宮記室王能詩與逸唱和有句曰易立太山石難枯上林桞有言其事者朝廷方治之防逸坐他事因廢棄】

題竹閣【在嚴州能仁寺之南】

僧閣倚寒竹幽襟聊一開淸風曽未足明月可重來曉意煙垂艸秋姿露滴苔佳賔何以竚云瑟與霞杯【嚴州府誌】

張維

維烏程人子野之父仁宗朝衞尉寺丞贈尙書刑部侍郎子野取父平生所自愛詩冩之縑素號十詠圖

聞砧

遙野空林砧杵聲淺沙棲雁自相鳴西風送響暝色靜久客感秋愁思生何處徵人移塞帳卽時新月落江城不知今夜衣曲欲冩秋閨多少情

庭鶴

戢翼盤桓傍小庭不無淸夜夢煙汀靜翹月色一團素閒啄苔錢數防靑終日稻粱聊自足滿前雞鶩漫相形已隨秋意歸詩筆更與幽棲上畫屏

玉蝴蜨花

雪朶中閒蓓蕾齊驟開尢覺繡工遲品髙多說瓊花似曲妙誰將玉笛吹防舞不休零晚樹團飛無定撼風枝漆園如有須爲夢若在藍田種更宜

孤帆

江心云破處遙見去帆孤浪濶疑升漢風髙若泛湖依微過遠嶼彷佛落平蕪莫問乘舟客利名同一途

太守馬大卿防六老於南園

賢侯美化行南國華髮欣欣奉宴娛政績已聞同水薤恩輝遂喜及桑楡休言身外榮名好但恐人間此防無他日定知傳好事丹靑寧羨洛中圖

歸燕

社燕秋歸何處鄕羣雛齊老稻靑黃猶能時暫棲庭樹漸學稀疎度苑墻已任風庭下簾幕卻隨煙艇過瀟湘前春認得安巢所應免差池揀杏梁

宿後陳莊

臘凍初開苕水淸煙村遠郭漫吟行灘頭斜日鳬鷖隊枕上西風鼓角聲一棹寒燈隨夜釣滿犁膏雨趁春耕誰言五福仍須富九十年餘樂太年

送丁遜秀才赴舉

鵬去天池鳯翼隨風雲髙處約先飛靑袍賜宴出關近帶取瓊林春色歸

貧女

蒿簪掠鬢布裁衣水鑑𨿽明亦嬾窺數畝秋禾滿家食一機官帛幾梭絲物爲貴寶天應與花有秋香春不知多少年來豪族女總教時樣畫蛾眉

句【其五宿淸江小捨破損僅存一句】

菇葉靑靑緑荇齊

【齊東野語孫莘老十詠圗序云張維吳興人少年學書貧不能卒業去而躬耕以爲養善教其子至於有成平居好詩以吟詠自娛浮游閭裏上下於溪湖山谷之間遇物發興率爾成章不事雕琢之巧采繪之華而雅意自得徜徉閒肆往往與異時處士能詩者爲輩公不出仕而以子封至四品行年九十有一公卒十八年公子尙書都官郎中先亦致仕家居取公生平所自愛詩十首冩之縑素號十詠圖傳示子孫】

唐詢

詢字彥猷錢唐人天聖中賜進士及第除工部員外郎擢起居注知制誥出知杭蘓靑三州拜翰林學士卒贈禮部侍郎有集

【皇宋書錄唐彥猷弟彥範俱擅一時才雅之譽彥猷知書好古彥範文章气格髙簡不屈竦秀比六朝人物尢精翰墨遺一小札亦必華牋妙管】

爲杭州日送客舟中

山雨霏微不滿空畫船來往疾輕鴻誰知獨臥珠簾裏一榻無塵四面風【咸淳臨安志】

顧亭林

平林標大道曽是野王居舊裏風煙變荒原艸樹疎湖波空上下裏閈已丘墟往事將誰語淒涼六代余

柘湖

世歷亡秦遠湖連大海濵柘山標觀望玉女見威神旁無地滔滔孰問津何年化魚鼈髣髴歷陽人【以上松江府誌】

王拱辰

拱辰字君貺咸平人天聖八年進士第一元名拱壽仁宗賜今名歷官翰林學士武安軍節度使哲宗立加檢校太師卒贈開府儀同三司諡懿恪

耆英防【年七十一】

西都山水天下奇神嵩景室環淸伊【自注上古太室山爲景室山】甫申間气秀不絕生賢防聖昌明時衣冠占數盛文雅臺符卿月光離離魏京雄奧壓幽朔遊宮禦府嚴天威膏田千里翳桑柘犀甲萬旅馴熊羆公當緩帯名三鎭懸赤繼軫承保釐追推契遇最深舊加復雍孟交旌麾仁皇一莊龍虎榜桂堂先後攀髙枝宦遊出處五十載鸞臺驥路俱騰夷三公極位固遼隔五年以長猶肩隨公今復主鳯門鑰僕亦再撫銅臺圻二京相望阻河廣三徑不克陪遊嬉忽聞幹步踵門至投我十二耆英詩整冠肅貌諷章句若坐寶肆羅珠璣爲言白傅有髙躅九君結社眞可師欲令千載著風迹亟就僧館圖神姿詞宗端殿序篇目滂灑大筆何淋漓眷言履道靡充詘菟裘近邑將營歸敢云繪素得精筆願列霜壁如唐規退居舊相國元老十年還政瀍之涯康寧富貴備五福靈寶盛气如虹霓昔年大對繼晁董登科賜第同一期【自注皆天聖八年】紫垣步武旣通接金沙裏閈還鄰比探禪論道劇訓對摩軋太古窮天機二賢勲業冠朝省爵齒官學誰依稀今將圖畫表來世詎可下客聨纓緌旣蒙月品定人物不敢循避違風期況承開閣厚賔客富有景物佳園池銅駝坊西福善宅修竹萬个籠淸漪天光臺髙未百尺下眺林嶺如屛帷花王千品盡殊勝風光繡畫三春暉六相街中潞公第碧瓦萬木煙參差左隅廟室本經禮右閣宸翰尊星奎婆娑靑鳯舞松柏煥爛素錦薫酴醿石渠飛澑潄寒玉晝夜竽瑟鳴堦墀伊予陋宇治窮僻姑喜地廣爲環溪樓名多景可曠望臺號風月延淸暉四時花蘤不外假拏舟傲幘聊嬉怡懷歸撫事若饑渴恨無羽翼西南飛人生交舊貴倫輩情親意接心相知豈無晚秀負才蘊髙談大笑拘禮儀洛中故事名義燕二毛第一年相推灑冠登仕荷天寵尊君報國當百爲旣嗟大耋盍知止納祿謝事皆所宜顧方北道倚煩劇未許解紱披荷衣長篇不令負花約【自注云公貽莫負花前約之句】爲指風什歌式微如羮甘露爽心骨似柄玉麈親顏眉蘭叢𨿽未長羅宅菊英似亦思陶籬子山已著小園賦彥倫猶媿鐘山移聊攄短引謝招隠肯使猿鶴常驚啼【司馬光洛中耆英防詩】

史院席上奉和首吳相公原韻

累聖千春統編年四紀余官歸柱史筆經約魯麟書班馬才長矣仁英道偉歟恩招宴東觀灑酒荷盈車【揮麈後錄】

挽老蘇先生

气得岷峨秀才推賈馬優未承宣室問空有茂陵求玩易窮三聖論書正九疇欲知歆向學二子繼弓裘【蘇集附錄】

歐陽修

修字永叔廬陵人天聖八年省元中進士甲科累擢知制誥翰林學士歷樞密副使參知政事神宗朝遷兵部尙書以太子少師致仕卒贈太子太師諡文忠晚號六一居士有六一居士集【孔平仲談苑慶曆中西師未解晏元獻爲樞密使大雪置酒西園歐陽永叔賦詩云須憐鐵甲冷徹骨四十餘萬屯邊兵晏曰昔韓愈亦能作言語赴裴度防但云園林窮勝事鐘鼓樂淸時不曽如此合閙石林詩話歐公矯昆體專以气格爲主】

【詩林廣記歐陽永叔詩如春服旣成春酒旣釃登山臨水竟日忘歸雪浪齋日記或疑六一居士詩以爲未盡妙以質於子和子和云六一詩只欲平易耳西風酒旗市細雨菊花天豈不佳晚煙寒橘柚秋色老梧桐豈不似少陵優古堂詩話韓子蒼言歐陽文忠寄荊公詩云翰林風月三千首吏部文章二百年吏部蓋謂北史謝朓於宋明帝時爲尙書吏部郎長五言詩沈約嘗言二百年來無此作也文忠之意直使謝朓事而荊公答之曰他日若能窺孟子終身安敢望韓公則荊公之意竟指吏部爲退之矣敖陶孫詩評歐公如四瑚八璉止可施之宗廟能攺齋漫錄歐陽文忠公詩云拂面蜘蛛占喜事入簾蝴蜨報佳人自注云李賀詩柬家蝴蜨西家飛白騎少年今日歸蓋用李淳風占怪書云蛺蜨忽入人宅舍及帳幕內者主行人卽返又云生貴子吉】

廬山髙贈同年劉凝之歸南康

廬山髙哉幾千仞兮根盤幾百里嶻然屹立乎長江長江西來走其下是爲揚瀾左蠡兮洪濤巨浪日夕相舂撞云消風止水鏡淨泊舟登岸而遠望兮上摩雲霄之晻靄下壓后土之鴻龎試往造乎其間兮攀緣石磴窺空谾幹巖萬壑響松檜懸崖巨石飛流淙水聲聒聒亂人語六月飛雪灑石矼仙翁釋子亦往往而逢兮吾嘗惡其學幻而言哤但見丹霞翠壁遠近映樓閣晨鐘莫鼓杳靄羅幡幢幽花野艸不知其名兮風吹露濕香澗谷時有白鶴飛來防幽尋遠兮不可極便欲絕世遺紛痝羨君買田築室老其下揷秧盈疇兮有酒盈缸欲令浮嵐防翠千萬狀坐臥常對乎軒窗君懷磊砢有至寶世俗不辧瑉與玒防名爲吏二十載靑山白首困一邦寵榮聲利不可以苟屈兮自非靑雲白石有深趣其气兀硉何由降丈夫壯節似君少嗟我欲說安得巨筆如長杠

【王直方詩話郭功父少時喜誦文忠公詩一日過梅聖兪曰近得永叔書方作廬山髙詩送劉同年自以爲得意恨未見此詩功父爲誦之聖兪擊節嘆賞曰使吾更作詩三十年亦不能道其中一句功父再誦不覺心醉遂置酒又再誦酒數行凡誦十數徧不交一談而罷梅聖兪贈郭功父詩其略曰一誦廬山髙萬景不得藏設令古畫師極意未能詳】

明妃曲和王介甫作

單於以鞍馬爲家射獵爲俗泉甘艸美無常處鳥驚獸駭爭馳逐誰將漢女嫁單於風沙無情面如玉身行不遇中國人馬上自作思歸曲推手爲琵郤手琶羌人共聽亦咨嗟玉顏流落死天涯琵琶卻傳來漢家漢家爭按新聲譜遺恨已深聲更苦纖纖女手生洞房學得琵琶不下堂不識黃雲出塞路豈知此聲能斷腸

漢宮有佳人天子初未識一朝隨漢使遠嫁單於國絕色天下無一失難再得𨿽能殺畫工於事竟何益耳目所及尙如此萬里安能逺制伊吾北誠已拙女色難自誇明妃去時淚灑向枝上花狂風日莫起飄泊落誰家紅顏勝人多薄命莫怨春風當自嗟

【石林詩話前輩詩文各有平日得意不過數篇然他人未必能盡知也毘陵正素處士張子厚善書余嘗於其家見歐陽公子棐以烏絲防絹一軸求子厚書文忠公明妃曲兩篇廬山髙一篇略云先公平生未嘗矜大所爲文一日被酒語棐曰吾詩廬山髙今人莫能爲惟李太白能之明妃曲後篇太白不能爲惟杜子美能之至於前篇則子美亦不能爲惟吾能之也因欲別錄此三篇藏之以志公意余在汝陰見棐問之亦然今閱公詩者蓋未嘗獨異此三篇也】

禮部貢院閱進士試

紫案焚香暖吹輕廣庭淸曉席羣英無嘩戰士銜枚勇下筆春蠶食葉聲鄕裏獻賢先徳行朝廷列爵待公卿自慙衰病心神耗賴有羣公鑑識精

【石林詩話至和嘉祐間場屋舉子爲文尙奇澀讀或不成句歐公力欲革其旣知貢舉凡文涉雕刻者皆黜之時範景仁王禹玉梅公儀韓子華同事而梅聖兪爲參詳官未引試前唱酬詩極多歐公有無嘩戰士銜枚勇下筆春蠶食葉聲聖兪有萬蟻戰酣春晝永五星明處夜堂深亦爲諸公所稱及放榜平時有聲如劉暉輩皆不預選士論頗洶洶未幾詩傳遂哄然以爲主司惟唱酬不暇詳考且言以五星自比而待我輩爲蠶蟻因造爲醜語自是禮闈不復作詩終元丰末幾三十年元祐初𨿽稍稍爲之要不如前日之盛然是榜得蘇子瞻爲第二人子由與曽子固皆在選中亦不可謂不得人矣】

夢中作

夜涼吹笛千山月路暗迷人百種花棊罷不知人換世酒防無柰客思家

【東坡題跋南嶽李嵓老好睡眾人飽食下棊嵒老輒就枕數局一展轉云我始一局君幾局矣東坡曰李嵒老常用四腳棊盤只著一色黒子昔與邊韶敵手今被陳摶爭先著時似有輸贏著了並無一物歐陽公夢中作詩云云殆是謂也】

批謝判官紙尾

淺深紅白宜相間先後仍湏次第栽我欲四時攜酒去莫教一日不花開

【西淸詩話歐公守滁陽築醒心醉翁兩亭於瑯耶幽谷且命幕客謝某者雜植花卉其間謝以狀問名品公卽題紙尾云云其淸放如此】

唐崇徽公主手痕

故鄕飛鳥尙啁啾何況悲笳出塞愁靑冢埋魂知不返翠崖遺迹爲誰畱玉顏自古爲身累肉食何曽與國謀行路至今空嘆息巖花野艸自春秋

【朱文公語錄玉顏自古爲身累肉食何人與國謀以詩言之第一等詩以議論言之第一等議論也】

早朝感事

疏星牢落曉光微殘月蒼龍闕角西玉勒爭門隨仗入牙牌當殿報班齊羽儀𨿽接鴛兼鷺野性終存鹿與麛笑報汝陰常處士十年騎馬聽朝雞

寄許道人昌齡

石唐仙室紫雲深潁陽眞人此算心眞人已去升寥廓嵗嵗嵒花自開落我昔曽爲洛陽客偶向嵒前坐磐石四字丹書萬仞崖神淸之洞鎖樓臺云深路絕無人到鸞鶴今應待我來【以上居士集】

【西淸詩話潁陽石唐山絕頂有石室邢和璞算心處治平中許昌齡早得仙術杖防來居焉歐陽文忠公守亳社聞之要致郡齋與語豁然有悟一日公問道許告以公屋宅已壊難復語此但明了前境猶庶幾耳且道昔遊嵩山日暮於絕壁上見苔蘚成文云神淸之洞語祕不傳後公歸汝陰臨薨以詩寄之云云】

寄韓子華

人事從來無處定世塗多故踐言難誰知潁水閒居士十頃西湖一釣竿

【墨莊漫錄歐陽公與韓子華吳長文王禹玉同直玉堂嘗約五十八嵗卽致仕子華書於柱上後過限七年方踐前志作詩寄子華曰俗諺云也賣弄得過裏】

劉原父再昏以二絕戲之

平生志業有誰先落筆文章海內傳明日都城應紙貴開簾卻扇見新篇

仙家千載一何長浮世空驚日月忙洞裏桃花莫相笑劉郎今是老劉郎【西淸詩話】

顏太初

太初字醇之徐州人顏子四十七代孫第進士官國子監直講出爲臨晉簿掌南京學卒有鳬繹先生集

【蘇東坡序略云昔吾先君適京師與士大夫遊歸語軾曰自今以往文章其日工而道將散矣士慕遠而忽近貴華而賤實吾巳見其兆矣以魯人鳬繹先生之詩文十餘篇示軾曰小子識之後十餘年天下無復爲斯文者也】

許希【並序】

鍼工許希下蔡人住梁門西市三十年及天聖中皇躬違豫有內戚逹其姓名上召見三進鍼而疾平面授尙藥奉禦其賜予不可勝紀謝恩畢西向而拜上詢其故奏曰臣拜本師扁鵲也上惜其用心不忘本給錢五十萬爲立祠封曰靈應侯或曰人生乎世愼乎習希失其習者也使希不習醫而習儒其遇主之日不忘先師明矣若然則讀書爲儒乘時取富貴髙冠長劍昂昂廟堂之上自負自得不知素王之力者許希之罪人也因爲詩云

京城名利塗車馬相奔馳其間取富貴往往輸巫醫前後十數輩身沒名已隳獨有許希者蘊蓄何瑰奇始自下蔡來所處尢喧卑西市三十年汩汩無人知一朝仗至藝驟登文石墀三鍼愈上疾神速不移時酬以六尙官著籍通端闈旌以三品服佩紫垂金於時稱謝畢西向復陳儀當寧驚且問歷歷宣其辭臣傳扁鵲術遇主今得施特此一展謝臣心不自私主上惜其意撃賞爲噓唏仍給水衡錢國西命立祠復加靈應號金額照華榱自此輦轂下求禱何祁祁我過慶成坊見之心且悲秦醫術𨿽妙五藏及四肢所習得其人千齡祀不虧魯聖術至大帝道與民彛所習非其人一朝反相持小吏師荀況竊爲辧說資作相勸焚書詐云愚蚩蚩後之爲儒者其心皆李斯昔在布衣日動守先王規朝談十二經夕誦三百詩依憑稽古力榮進無他岐及居廟堂上長劍冠峩巍自謂天所賦焉知有宣尼宣尼斷襲封十經寒暑移他姓爲邑官鄕老皆驚疑上章寢不報九重遭面欺諌官不舉失禦史不言非盡爲許希笑得路忘先師

【宋史文苑傳天聖中文宣公孔聖祐卒無子除襲封且十年是時有醫許希以鍼愈仁宗疾拜賜已西向拜扁鵲曰不敢忘師也帝爲封扁鵲神應侯立祠城西太初作許希詩指聖祐事以諷在位又致書參政蔡齊齊爲言於上遂以聖祐弟襲封】

東州逸黨

天之有常度躔次絕乖離地之有常理沈潛無變虧人之有常道髙下遵軌儀三才各定位萬古永不移二儀設有變修徳可以祈人道或反常其亂何由支昔在典午朝國祚向陵夷日向中夜出赫赫來東陲地向太極裂中有蒼鵝飛髙厚災且異人妖亦繁滋始有竹林民怪誕名不羈次有夷甫輩髙談慕無爲沈湎多越禮阮籍兼輔之虛名能飾詐光逸與王尼何曽有先見不能救其衰張華徒竭力無以扶其危至今西晉書讀之堪涕洟爾來歷千年炎宋運重熙東州有逸黨尊大自相推號曰方外交蕩然絕四維六籍被詆訶三皇遭毀訾阬儒愚黔首快哉秦李斯與世立憲度迂哉魯先師流宕終忘返惡聞有民彛或爲童牧飲垂髽以相嬉或作槪量歌無非市井辭或作薤露唱發聲令人悲或稱重气義金帛不爲貲或曰外形骸頂踵了無私麀聚復獶雜何者爲尊卑遙聞風波民未見如調饑偶逢紳帶士相對如拘縻不知二紀來此風肇自誰都緣極顯地多用寧馨兒斯人之一唱翕然天下隨斯人之一趨靡然天下馳鄕老爲品狀不以逸爲嗤宗伯主計偕不以逸爲非私庭訓子弟多以逸爲宜公朝論人物翻以逸爲奇家國盡爲逸禮法從何施我常病其事中夜起思惟平地三尺限空車登無岐重載歷百仞所來因陵遲萬一染成俗𨿽悔何由追眾人皆若夢焉能分其糜眾人皆若醉不知啜其醨天下皆病痿俾誰就魯醫天下皆病狂何暇灸其眉幸有名教黨可與決雄雌所嗟九品賤不得立文墀賈誼惟慟哭梁鴻空五噫終削南山竹冒死指其疵願乘九廟靈感悟宸心知赫爾奮獨斷去邪在勿疑分捕復大索憸人無孑遺大者肆朝市其徒竄海湄殺一以戒萬是曰政之基千奴共一膽膽破眾自隳無使永嘉風敗亂升平時【以上宋文鑑】

【宋史文苑傳山東人範諷石延年劉潛之徒豪放劇飲不循禮法後進多慕之太初作東州逸黨詩】

章傪

如歸亭【在吳江之東天聖中趙令球建】

吳江江上客亭幽地占姑蘇最上游萬頃重湖朝夕浪幾聲殘櫓往來舟涼生領袖蘋風晚冷射杯盤桂魄秋東道正閒時倒屣笙歌誰惜一遲畱【吳江縣誌】

葉綱

如歸亭

拍天煙浪接滄溟識盡歸舟是此亭風遞秋香來橘社水資春味驗茶經卷簾江樹差差緑入坐湖山隠隠靑魯望幽居在何處白鷗無主滿閒汀【吳江縣誌】

何永錫

如歸亭

獨臨朱檻愛平波安穏歸舟兩兩過數島雲霞栽橘社一汀煙月采菱歌湖心日定施靑黛砌下風恬展碧羅好冩仙源槎閣主便教從此上銀河【吳江縣誌】

陶伯宗

如歸亭

吾家本住洞庭西煙雨生涯接釣磯今日吳江亭上望水光山色卻如歸【吳江縣誌】

梅摰

摯字公儀成都新繁人天聖中進士擢殿中侍禦史戶部副使出知蘇州進龍圖閣學士知杭州遷右諫議大夫徙江寧河中卒

自和寒食韻

堞春遊土著賒靑靑踏去冒煙華翠停舴艋客尋寺紅防羃防人上車亭落五重沽卓酒釵行十二步潘花乘歡盡醉髙陽侶倒載歸來不認家【成都文類】

琵琶亭

陶令歸來爲逸賦樂天謫宦起悲歌有應被無笑何況臨泣更多【中山詩話】

新橘

千頭霜熟摘來新包貢防修望紫宸他日功成許髙退社中還結素封人

五日公宴

虎符新合晚芳天良防難並樂與賢心媿白公求治切下車三月始開筵【自注白公旬宴詩云下車已三月開筵始今辰】

過白頭橋【在蘇州盤門運河上】

白頭橋柰白頭何【自注唐牧白公建因得名近嵗伯純修之人呼孫老橋】舊徳如存故老歌不特輿梁起遺愛大都才美服人多

北軒欹枕

苦無勤瘁補臺綱西院西頭冷峭房今日鈴齋一攲枕淸風不敢傲羲皇【以上吳郡誌】

歸雁亭【歐陽公建在滑州】

東風楊柳杏花飛曽伴先生酒一巵前輩風流那復見小亭煙雨漫相思城邊春艸路南北山下河梁人別離一尺短書【缺】水闊年年愁絕雁歸時

偶書小詩寄永叔內翰【知滑州時作】

酒戶棊兵孰與儕月宵曽過六天街南燕到後懷君遠時入樓東畫舫齋【以上大名府誌】

句

涼深荔浦月泠熨桂江秋【昭州月哲匠金桴】

富弼

弼字彥國河南人天聖八年舉茂材異等累擢知制誥歷同中書門下平章事封鄭國公進昭文殿大學士監修國史進司徒薨贈太尉諡文忠

【玉蓮詩話或傳富鄭公奉使遼國遼使者云蚤登雞子之峯危如累卵答曰夜宿丈人之館安若泰山又云酒如綫因鍼乃見富答曰餅如月遇食則缺】

謝邵堯夫見訪

先生自衛客西畿樂道安閒絕世機再命初筵終不起獨甘窮巷寂無依貫穿百代嘗探古吟詠千篇亦造微珍重相知忽相訪醉和風雨夜深歸

【聞見前錄公築第與康節天津隠居相邇公曰自此可時相招矣康節曰某冬夏不出春秋時閒過親舊閒公相招未必來不召或自至一日過之作詩云云】

伏承畱府太尉相公就敝居爲耆年之防承命賦詩謹錄上呈伏惟采覽【時公年七十九】

西洛古帝都衣冠走集地豈惟名利場驟爲耆徳防大尹吾舊相曠懷輕富貴日與退老遊臺閣並省寺予慙最衰老亦許預其次遂欲省儀容爛然形繪事閩嶠訪精筆鮫綃布絕藝今復崇宴衎聊以示慈惠幽居近銅駝荒敝仍湫底塞路移君庖盈車載春醴獻酬互相趣觀處不知止商嶺有四翁晉林惟七子較我集諸賢盛衰何遠邇並事實可矜傳之爲千祀

弼竊覽長篇斷章有十二人中第二人之句又賦一絕上呈

顧我年齡𨿽第一在公勲徳自無雙不推行業終難敵富貴康寧亦可降【以上司馬光洛中耆英防詩】

涵虛閣【在南昌東湖北宋國子博士李寅致政居此建】

畫閣髙連百雉城涵虛應不媿標名門前柳色兼旗色座上琴聲雜佩聲肯羨五湖歸範蠡未饒三徑隠淵明我來恰直初晴後山影波光分外淸【南昌府誌】

資政範公以黃素小字韓文公伯夷頌寄才翁壬申正月才翁按察因防

夷淸韓頌古皆無更得髙平小楷書舊相嘉篇題卷後蘇家能事復何如【鐵网瑚】

文彥博

彥博字寛夫介休人舉進士歷樞密副使參知政事拜同中書門下平章事封潞國公以太師致仕紹聖中降太子少保卒預元祐黨籍後追復太師諡忠烈有集

【蘇東坡云潞公長律無一字無考據邵氏聞見前錄文潞公自兗州通判代歸呂文靖一見奇之問潞公曰有兗州墨攜以來明日潞公進墨文靖熟視之蓋欲相潞公手也遂薦爲殿中侍禦史】

閒齋有作

鼓吹盡私蛙蒿蓬蔣徑斜梧髙惟待鳯栁密只容鴉度暑巾裁縠迎涼帳捲紗茂陵無柰渴猶有鎭心

蘅臯

蘅薄頻牽望陽林久駐鑣香囊徒叩叩雲月自苕苕翠佩傳情密曽波托意遙翩鴻漸髙逝翻恨隔神霄

見山樓

雲淡天迷楚樓髙地占秦哀箏兩行雁小字數鉤銀巷陌三條月池塘十步春府門初夜閉多少夜遊人

閱史有感

縹帙靑箱次第開慨然英气轉難裁莫言每事俱長往須有淸風屬後來彈鋏始知皆旅枕戈方信是雄才平生自信眞非薄只是休容鴆鳥媒【以上文潞公集】

同甲防詩

四人三百十二嵗況是同生丙午年招得梁園爲賦日合成商嶺采芝仙淸談亹亹風盈席素髮飄飄雪滿肩此防從來誠未有洛中應作畫圖傳

【夢溪筆談文潞公保洛日年七十八同時有中防大夫程晌朝議大夫司馬旦司封郎中致仕席汝言皆年七十八嘗爲同甲防各賦詩一首】

耆英防詩【時公年七十五】

九老舊賢形繪事元丰今勝防昌春垂肩素髮皆時彥揮麈淸談盡席珍染翰不停詩思健飛觴無算酒行頻蘭亭雅集誇修禊洛社英遊賞序賔自媿空疎陪幾杖更容款密奉簪紳當筵尙齒尢多幸十二人中第二人【澠水燕談云富韓公熙寧四年以司空歸洛時年六十八是年司馬端明不拜樞密副使求判西臺時年五十三二公安居衝黙不交世務後十一年當元丰五年文潞公畱守西京慕唐白樂天九老防於是悉聚洛中大夫賢而老自逸者韓公置酒相樂凡十二人又命鄭奐圖形妙覺僧捨各賦詩時人呼之曰洛陽耆英防而司馬公爲之序其相聚也用洛中舊俗敍齒不尙官韓公年七十九潞公與司封席汝言字君從皆年七十七朝議大夫王尙恭字安之七十六太常卿趙丙字南正祕書監劉幾字伯壽衞州防禦使馮行巳字肅之皆七十五天章閣待制楚建中字正叔七十三朝議大夫王愼言字不疑七十二大中大夫張問字昌言龍圖閣直學士張燾字景元皆七十司馬公六十四故潞公詩云當筵尙齒尢多幸十二人中第二人韓公贈潞公詩云顧我年齡𨿽第一在公勲徳自無防潞公再贈韓公詩云惟公福祿並功徳合是人間第一人是時宣徽使王公拱宸字君貺年七十畱守大名貽書二公預其數凡十三人】

彥博代簡上君貺宣猷

勿愛大名名遂忘西洛樂銅駝本自佳金鳯亦不惡二月三月春融融千花萬花紅灼灼公乎早歸來莫負花前約同賞狀元紅對酒劉師閣【自注花𨿽舊房其艷維新】彥博伏覩公詩有第一無雙之句輙成二十八字上呈

洛下衣冠今最勝當筵尙齒禮容優惟公福壽並勲徳合是人間第一流【以上司馬光洛中耆英防詩】

贈李戡

昌元建邑防經春百里封疆秀气新鴨子池邊登第客老鴉山下著棊人

【方輿勝覽昌元縣南有老鴉山有李戡李戣兄弟善棊防虜索棊戰於國朝詔求天下善奕者蜀帥以戡應詔虜望風知畏不敢措手譙南薫昌元人登皇祐五年進士第文潞公詩云云】

題楡次縣鼓樓

置向譙樓一任撾撾多撾少不知他如今幸有黃防被努出頭來放早衙

【合璧事類前集世傳太祖謂一縣令曰勿於黃防被裏放衙潞公詩云云】

防泉

長劍並彈霜气豪白虹半折秋云髙濯纓洗耳更何處世人回看輕鴻毛【河南府誌】

湨水【在孟縣西北春秋防於湨梁卽此】

潺湲北山水繚繞南城臯晴灘錦石亂擊觸春湍髙誰謂湨梁大不能容魴魛臨流自縮手揭厲應徒勞【孟縣誌】

宿少林寺

六六仙峯繞佛居俗塵至此暫銷除西來未防禪師意北去應馳使者車【予方受命移守北都】五品封槐今尙在九年面壁昔何如心知一宿猶難覺花藏重尋貝葉書【嵩陽石刻集記】

席汝言

汝言字君從官尙書司封郎中致仕

耆英防【年七十七】

系國安危唐上宰功成身退漢畱侯二公閒暇開髙宴九老雍容奉勝流共接雅歡恩意洽不矜崇貴禮容優賞心樂事人間盛豈謂今稀古莫儔

壯嵗塵埃祿事牽老歸重到舊林泉曽無勲業書靑史偶向康寧養老年自分杜門居陋巷敢期序齒預公筵更慙形穢才涼薄不稱圖眞接鉅賢【司馬光洛中耆英防詩】

王尙恭

尙恭字安之官朝議大夫致仕

耆英防【年七十六】

端朝風望兩臺星珪組參差又十人八百喬年餘總數一千熙運遇良辰席間韻語皆非俗圖上形容盡得眞勝事主盟開府盛誤容衰薄混淸塵服許便衣更野逸坐從齒列似天倫二公笑指增和气夜久盤花旋發春【自注燭下盤花開公卽指目焉司馬光洛中耆英防詩】

劉幾

幾字伯壽洛陽人第進士神宗朝官祕書監致仕上柱國通議大夫

【風月堂詩話劉伯壽洛陽九老之一也築室嵩山玉華峯下號玉華庵主有妾名萱艸芳艸皆秀防善音律伯壽出入乘牛吹鐵笛二艸以蘄笛和之聲滿山谷出門不言所之牛行卽行牛止卽止其止也必命壺觴盡醉而歸嵩前人以爲地仙云】

耆英防【年七十五】

司徒碩徳今無比太尉殊勲固絕倫偶以暮年陪盛宴喜將白髮照靑春八公有穢山空著四皓當衰心且伸元老相望疏迹在不應此防媿前人

制舉省元推二相龍頭昔日屬宣猷人間盛事並遐算一席防盈九百籌【自注十二老共八百九十二歳司馬光洛中耆英防詩】

馮行巳

行已字肅之官衞州防禦使致仕

耆英防【年七十五】

書稱五福壽爲先有徳人方得壽延自媿櫟樗非遠器誰應齒髮亦遐年立身官未三公貴推老名陪二相賢喜把衰容模梵宇慙無纖效勒燕然當時遭遇承陶冶今日光榮預燕筵從此洛城增勝槪又新重作畫圖傳【司馬光洛中耆英防詩】

趙丙

丙字南正太常卿致仕

耆英防【年七十五】

新春鼎洛燕英髦主禮雍容下庶僚二相比肩官一品十人華髮事三朝星階並列瞻臺曜尊酒時行挹斗杓東潁庸夫最無狀也將顏面趁嘉招【司馬光洛中耆英防詩】

王謹言

謹言字不疑官朝議大夫司農少卿致仕

耆英防【年七十二】

相印貂冠粲六符華顚髙防侍臣俱不將官職誇鄕裏惟尙年齡入畫圖履道淸歡追故事竚瞻陰徳見訏謨叨陪幾席眞榮觀珪璧叢中問珷玞【司馬光洛中耆英防詩】

楚建中

建中字正叔洛陽人第進士官中奉大夫天章閣待制提舉崇福宮

耆英防【年七十二】

自顧頽齡七十餘久慙頑鈍費洪鑪歸逢大老耆年防衰朽形骸媿畫圖

二相謨猷爛史編諸公才業過前賢好圖儀像傳來世何事頑疏亦比肩【司馬光洛中耆英防詩】

張燾

燾字景元漢陽人第進士神宗朝歷龍圖閣直學士知成都府通議大夫提舉崇福宮

耆英防【年七十】

洛城今昔衣冠盛韓國園林景物全功在三朝尊二相數逾九老萃羣賢當時鄕社爲髙防此日居畱【闕】欵延多幸不才陪履舄更慙七十是新年【司馬光洛中耆英防詩】

挽老蘇先生

本朝文物盛西州獨得宗公薦冕旒稷嗣艸儀書未奏茂陵辭客病無瘳一門歆向傳家學二子機云並雋遊守蜀無因奠尊酒素車應滿古原頭【蘇集附錄】

張問

問字昌言襄陽人進士起家累官祕書監給事中終太中大夫提舉嵩山崇福宮入元祐黨籍

耆英防【年七十】

槐庭二老樂堯仁盛集髙年洛水濵華衮具瞻𨿽禮絕白頭序齒卻情親淸閒幾席同禪院山野巾裘似隠淪尊酒椒香才過節池塘艸色已催春白公酣暢吟哦內衞武康彊笑語頻豈獨丹靑傳不朽潛欣風俗欲還淳芝田鶴戲調形健蓮葉遊納息勻商皓寂寥拘小隠漢疏局促止家人莫因气貌疑丹竈自有光陰寄大椿復得兼謩爲重客【自注司馬光未七十】恐遺元爽在編民神仙可學今方信道術相忘久益眞滿座交歡祝眉壽羣生五福托鴻鈞【司馬光洛中耆英防詩】

劉槪

槪字孟節靑州壽光人少師種放隠於靑州之南冶源山富鄭公爲築室以居範文正公文潞公皆優禮之欲薦之朝懇辭不就

【溫公續詩話槪喜爲詩慷慨有气節舉進士及第爲幕僚一任不得志棄官隠居冶源山去人境四十里好遊山常獨挈飯一甖窮探幽險無所不至夜則宿於巖石之下或累日乃返不畏虎豹蛇虺富丞相甚禮重之】

府捨西軒作

昔年曽作瀟湘客憔悴東秦歸未得西軒忽見好溪山如何尙有楚鄕憶讀書誤人四十年有時醉把闌干拍【閒居詩話】

張望

句

庭下郎君爲宰相門前故吏作將軍

【邵氏聞見前錄張金部名方爲白波三門發運使文潞公父令公異爲屬官金部召去薦令公爲子弟讀書於孔目官張望家望嘗爲舉子頗知書後軍籍潞公少年好遊令公怪責之潞公久不敢歸張望白令公曰郎君在某家學問益勤苦不復遊矣因出潞公文數十篇令公爲之喜後潞公出入將相望尙無恙公判河南日母申國太夫人生日望自河淸獻壽有詩云云望以子通籍封將軍云】

劉沆

沆字衝之吉州永新人天聖八年進士第二至和中拜同中書門下平章事集賢殿大學士出知應天府徙陳州卒贈左僕射兼侍中

小孤山

擎天有八柱此一柱仍存石聳千尋勢波流四面痕江湖中作鎭風浪裏盤根平地安然者饒他五嶽尊【靑箱雜記】

送鄕人尹鑑登第歸

少年相款老相逢鄕舉𨿽同遇不同我已位塵三事後君方身列五科中榮登莫計名髙下宦逹須由善始終若到鄕關人見問爲言歸思滿秋風

【靑箱雜記尹劉少同塲屋劉巳登第大拜皇祐中尹以恩榜始登第劉以詩送之】

陳希亮

希亮字公弼靑神人天聖八年進士歷官提防江東刑獄入判三司戶部句院請補外爲京東轉運使移知鳯翔致仕卒第四子慥字季常與蘇軾遊

和範公希文懷慶朔堂

弱柳奇花遞間栽紅芳緑翠對時開主人當日孤眞賞魂夢還應屢到來【饒州府誌】

魏兼

兼官度支員外

和範公希文懷慶朔堂

使君去後堪思處慶朔堂前獨到來桃李無言爭不怨滿園紅白爲誰開【饒州府誌】

畢京

京官職方員外

和範公希文懷慶朔堂

花木還依舊逕栽春園不惜爲誰開幾多民俗熙熙樂似到老聃臺上來【饒州府誌】

曹經

經官同提防江東刑獄

和範公希文懷慶朔堂

池館名公舊日栽幾畨零落又春開誰人解識紅芳意猶有多情五馬來【饒州府誌】

【曰璐按範公詩自懷慶朔堂栽花作讀四和詩可以辧西溪叢語眷憶樂籍之誣並卻埽編春風爲道士名亦近附防矣】

陸軫

軫山陰人官兵部郎

七嵗作

昔時家住海三山日月宮中屢往還無事引來天女笑謫來爲吏在人間

【耆舊續聞陸太傅軫神采秀異七嵗猶不能語一日乳嫗攜往後園俄而吟詩云云後仕至兵部郎官歸老稽山宋元憲杜祁公皆有詩送行篇中多及神仙事蓋公雅志也】

魯交

交字叔達梓州人仕至虞部員外郎有三江集

經戰地

西邊用兵地黯慘無人耕戰士報國死塞艸迎春生沙飛賊風起晝黑陣雲橫夜半烽臺望旄頭星尙明【宋文鑑】

遊華山張超谷

太華鎖深谷我來眞景分有苗皆是藥無石不生云急瀑和煙防淸猨帶雨聞幽棲未忍別峯半日將曛

江樓晴望

江幹一雨收霽色染新愁遠水碧千里夕陽紅半樓笛寒漁浦晚山翠海門秋更待牛津月袁宏欲泛舟

淸夜吟

露華淸八極吟上小樓東月色水鋪地雁聲秋滿空明河欲防浪痩竹自生風坐久心骨爽此懷誰與同

有寄

思君又是東風起樓倚浮雲目千里芳艸不知人斷腸帶煙帶雨連春水【以上前賢小集拾遺】

齊唐

唐字祖之廓弟天聖八年進士嘗試制科辟杭州料院仕至職方員外郎致仕有少微集【防稽志唐有家園在鑑湖有山小而近湖唐分司東歸命名少微山遂家焉引流爲沼萟花爲圃山之上下有芳華亭修竹巖眞珠泉石室嘉遁亭樵風亭禹穴閣應星亭東山亭釣閣盡湖山之勝自爲家山十詠陶冩景物語尢閒遠今詩不存】

玉洞【在劍浦山】

白石洞間路吾家在其中琴窗與書閣一半是云封【防稽志】

仙茅

仙方上品誇靈種忽怪靈芝拆紫苞玉澤返嬰看驗術少微山是小三茅【剡錄】

觀潮

何意滔天苦作威狂驅海若走馮夷因看平地波翻起知是滄浪鼎沸時初似長平萬瓦震忽如員嶠六鼇移直應待得澄如練防有安流往濟時【瀛奎律髓】

張先

先字子野烏程人天聖八年進士嘗知吳江縣仕至都官郎中有安陸集

【東坡題跋張先子野善戲謔有風味見杭妓有彈琴者忽撫掌曰異哉此箏不見許時乃爾黒痩耶過庭錄張先子野郎中一叢花詞云沈思細恨不如桃杏猶解嫁東風一時盛傳歐陽永叔尢愛之恨未識其人子野家南地以故至都謁永叔閽者以通永叔倒屣迎之曰此乃桃杏嫁東風郎中東坡守杭子野尙在嘗預宴席有南鄕子詞末句云問道賢人聚吳分試問也應傍有老人星蓋年八十餘矣】

吳江

春後銀魚霜下鱸遠人曽到合思吳欲圖江色不上筆靜覓鳥聲深在蘆落日未昏聞市防靑天都淨見山孤橋南水漲虹垂影淸夜澄光照太湖【中吳紀聞】

往嵗吳興守滕子京席上見小妓兜娘子京賞其佳色後十年再見於京口絕非向時容態感之作詩

十載芳洲撫白蘋移舟弄水賞靑春當時自倚靑春力不信東風解誤人【侯鯖錄】

營妓張溫卿黃子思愛姬宜哥皆葬宿州城東過而題詩

好物難畱古亦嗟人生無物不塵沙何時種樹連防冢結就人間並蒂花【能攺齋漫錄】

題西溪無相院

積水涵虛上下淸幾家門靜岸痕平浮萍破處見山影小艇歸時聞艸聲入郭僧尋塵裏去過橋人似鑑中行已憑暫雨添秋色莫放修蘆礙月生【合璧事類前集】

和元居中風水洞上祖龍圖韻

水色風光近使君浥塵輕雨逐車輪暫來不宿宜無恨多少行春不到人【咸淳臨安志】

句

愁似鰥魚知夜永嬾同蝴蜨爲春忙

【石林詩話張先郎中能爲詩及樂府至老不衰居錢唐蘇子瞻作倅時先年已八十餘視聽尙精彊家猶畜聲妓子瞻嘗贈以詩云詩人老去鶯鶯在公子歸來燕燕忙蓋全用張氏故事戲之先和云云極爲子瞻所賞俚俗多喜傳詠先樂府遂掩其詩聲識者皆以爲恨云】

湖山隠後居空在煙雨詞亡艸自靑

【藝苑雌黃張子野過和靖隠居一聨自注云先生嘗著春艸曲有滿地和煙雨之句】

李之才

之才字挺之靑州人天聖八年進士師穆修受易修受之種放放受之陳摶源流甚遠邵雍傳其學官至殿中丞簽書澤州判官

鳯州絕句

去年三月洛城遊今日尋春到鳯州欲把防魚附歸信嘉陵江水不東流

【西溪叢話時韓中令宣撫河東委之才以秦鳯鑄錢事在鳯州有作】

孫復

復字明復平陽人居泰山深於春秋石介以次皆師事之以薦除國子監直講卒有睢陽小集

八月十四夜月

銀漢無聲露欲垂玉蟾初上欲圓時淸尊素瑟宜先賞明夜陰晴未可知【孫明復小集】

石介

介字守道奉符人天聖八年進士歷嘉州判官居憂躬耕䢐徠山下魯人號䢐徠先生後遷直集賢院出判濮州卒有䢐徠集

燕脂板浣花牋寄合州徐文職方

合州太守鬢將絲聞說歡情尙不衰板與歌娘拍新調牋供狎客寫芳辭木成文理差差動花映溪光瑟瑟奇名得只從嘉郡樹【自注燕脂木嘉州出】樣傳仍自薛濤時【自注有薛濤牋】奇章磊磊馳聲價江令翩翩落酒巵幾首詩成捲魚子【自注有魚子牋】誰人唱罷泣燕脂紅牙管好同牀置紫竹笙宜一處施願助風流向尊席杏花況是未離披

慶曆聖徳詩

於惟慶曆三年三月皇帝龍興徐出闈闥晨坐太極晝開閶闔躬攬英才手鋤姦孽大聲沨沨震揺六合如幹之動如雷之發昆虫蹢躅怪妖藏滅同明道初天地嘉吉初聞皇帝戚然言曰予祖予父付予大業予恐失墜實賴輔弼汝得象殊愼重微密君相予久予嘉乃績君仍相予笙鏞斯協昌明儒者學問該洽與予論政傅以經術汝貳二相庶績咸秩惟汝仲淹汝誠予察太后垂簾湯沸火熱汝時小臣危言嶻嶪爲予司諌正予門闑爲予京兆堲予讒說賊叛於夏汝往式遏六月酷日大冬積雪汝寒汝暑同於士卒予聞辛酸汝不告乏予晚得弼予心慰悅弼每見予無有私謁以道輔予弼言深切予不堯舜弼自笞罰諫官一年奏疏滿篋侍從周嵗忠力盡竭契丹忘義檮杌饕餮敢侮大國其辭慢悖弼將予命不畏不懾卒復舊好民得食褐沙磧萬里死生一節視弼之膚霜剝風裂觀弼之心煉金煆鐵寵名大官以酬勞竭弼辭不受其志莫奪惟仲淹弼一夔一卨天實賚予予其敢忽並來弼予民無瘥札曰衍汝來予之黃髮事予二紀毛禿齒豁心如一兮率履不越遂長樞府兵政毋蹷予早識琦琦有奇骨其器魁櫑豈視扂楔其人渾朴不施剞劂可屬大事惇厚如勃琦汝副衍知人予哲惟修惟靖立朝讞讞言論磥砢忠誠特逹祿微身賤其志不怯嘗詆大臣亟遭卑黜萬里歸來剛气不折屢進直言以補予闕素相之後含忠履潔昔爲禦史幾叩予榻至今諫疏在予箱匣襄𨿽小官名聞予徹亦嘗獻言箴予之失剛守粹慤尙修儔匹並爲諌官正色在列予遏汝言汝無鉗舌皇帝明聖忠邪辧別舉擢俊良埽除妖魃眾賢之進如茅斯拔大姦之去如距斯脫上倚輔弼司予調燮下賴諫諍維予紀結左右正人無有邪孽予望太平日不逾浹皇帝在位二十二年神武不殺其黙如淵聖神不測其動如天賞罰在手不失其權恭已南面退姦進賢知賢弗易非明弗得去邪惟囏惟斷乃克明則不惑斷則不忒旣明且斷惟帝之徳羣下踧踖重足屏息交相語曰惟正惟直毋作側僻皇帝汝殛諸侯危栗墮玉失舄交相告語皇帝神明四時朝覲謹修臣職四夷走馬墜鐙遺防交相告語皇帝神武解兵修貢永爲屬國皇帝一舉羣臣懾焉諸侯畏焉四夷服焉臣願皇帝壽千萬年【以上䢐徠集】

【東都事略石介爲國子直講是時兵討元昊久無功海內重困仁宗奮然思欲振起威徳宰相呂夷簡以疾罷歸第夏竦罷樞密使章得象晏殊爲相賈昌朝參知政事用杜衍爲樞密使範仲淹韓琦富弼樞密副使王素歐陽修余靖同爲諌官介躍然曰此盛徳事也雅頌吾職其可已乃作慶曆聖徳詩詩出孫復謂介曰子禍始於此矣夏竦見而衘之介旣卒竦欲以奇禍中富弼指介以起事謂其詐死北走契丹請發棺仁宗察其誣得不發】

宋詩紀事卷十二

欽定四庫全書

宋詩紀事卷十三

錢塘厲鶚撰元絳

絳字厚之錢唐人天聖八年進士神宗朝累官翰林學士拜參知政事出知亳州攺潁州致仕卒贈太子少師諡章簡有玉堂集

【石林詩話元厚之知荊南夢至仙府三人者聨名書旁有告之曰君三人蓋兄弟也覺而思之莫知所謂未防入爲學士韓持國維揚元素繪先己在院一日書名三人名皆從絞絲始悟夢兄弟之意己而持國元素外補厚之京尹後三年復與元素還職而鄧文約綰相繼爲直院則三人之名又皆從絞絲許大夫選作四翰林詩紀其事厚之和云聨名適似三株樹傳玩驚看五朶云亦一時之異也】

詔修兩朝國史開局日賜筵史院和首相吳公席上韻

殿帷昕對罷省戶雨陰余詔賜堯尊酒人探禹穴書防龍方客右班馬蓋徒歟徑醉俄歸弁云西見日車【揮麈後錄】郡守章公岵五日開宴會九老於廣化寺次韻

五日佳辰郡政閒延賔談笑豁幽關閶門歌舞尊罍上林屋煙霞指顧間徳應華星臨潁尾年拘皓發下商顏昌花美酒疎鐘永坐見斜暉隠半山

【中吳紀聞徐師閔字聖徒仕至朝議大夫退老於家日治園亭以文酒自娯樂時太子少保元公絳正議大夫程公師孟朝議大夫閭丘公孝終亦以安居歸老因相與繼會昌洛中故事作九老會章岵爲郡守大置酒合樂會諸老於廣化寺又有朝請大夫王珫承議郎通判蘓溫與焉王賦詩爲倡諸公屬而和之以爲吳門盛事】

題鼓山元公亭

誰書吾姓揭亭顏棟宇飛騰气象完谷口秋風吹鬢髮海東朝日上防幹地髙頓覺羣山小天近須知六合寛三到巖扉殊不厭異時長向畫圖看【淳熙三山誌】

在禁林時有懷荊南舊遊

去年曾醉海棠叢聞說新枝發舊紅昨夜夢回花下飲不知身在玉堂中【海棠譜】

趙潛叔殉節詩

轉戰譙門日欲晡空拳猶自把戈鈇身垂虎口方安坐命在鴻毛更疾呼柱下杲卿存斷節袴中杵臼得遺孤空餘三尺英雄气不媿山西士大夫

【後村詩話皇祐中儂賊犯康州闔郡潰去惟守臣趙師旦死之妻方產子棄之艸間亂後訪之尙呱呱然元公挽之云云】

元丰辛酉冬予解組歸吳明年過故同年朱光祿舊居周覽園榭感事作詩以詒伯原

白頭重到故人家境是人非起嘆嗟三徑未荒陶令菊四時長放庾郎花林風光動藏鶯葉溪浪痕生宿鷺沙肯構有材移病久會慿詩酒傲煙霞【蘇州府誌】

句

仙驥籋云穿仗下佛花吹雨布天流

【石林詩話元丰中久旱裕陵禁中齋禱甚力一夕夢有僧乘馬馳空中口吐雲霧覺而大雨翌日命中貴人物色於相國寺五百羅漢中至第十三尊略彷佛卽迎入內觀之正所夢也元參政厚之喜雨句雲云蓋記此事】

刁約

約字景純潤州人衎之子天聖八年進士嘉祐中以兵部員外郎集賢校理知越州

使契丹戲作

押燕移離畢看房賀防支餞行三匹裂密賜十貔貍【夢溪筆談刁景純使契丹戲作云云移離畢官名如中國執政賀防支如執衣防閣匹裂小木罌以色綾木爲之如黃漆貔貍形如鼠而大穴居食穀粱北人爲珍膳味如豚肉而脆】

遊五泄山

西源窮盡到東源直注層崖五磴泉眞境無由追汗漫勝遊聊得弄潺湲風生虎嘯層崖底月上猿啼古木巓只待歸來林下去好同靈一此安禪【諸曁縣誌】

朱公綽

公綽吳人天聖八年進士曾爲鹽官令

與宋子京唱酬牡丹詩

仁帥安全蜀祥葩育至和地寒開旣晚春曙力終多翠帟遮蜂蝶朱防隔綺羅殷懃慿驛使光景易蹉跎【成都文類】

句

諫艸焚來應見史橐金散盡只畱詩【劉諷都官致仕古今詩話】

蔡襄

襄字君謨其先自光州固始入閩家仙遊又遷莆田遂爲莆田人天聖八年進士累官龍圖閣學士知開封府徙知泉州召爲翰林學士乞爲杭州拜端明殿學士以往治平四年卒乾道中諡忠惠有集

【苕溪漁隱叢話余觀東坡荔枝嘆注謂大小龍茶始於晉公而成於蔡君謨歐陽永叔聞君謨進小龍團嘆曰君謨士人也何至作此事今年閩中監司乞進鬭茶許之故其詩云武夷溪邊粟粒芽前丁後蔡相籠加爭新買寵各出意今年鬭品充官茶】

四賢一不肖詩

中朝鸞鵠何儀儀慷慨大體能者誰之人起家用儒業馳騁古今無所遺當年得從諫官列天庭一露胸中奇失身受責甘如薺沃然華實相葳蕤漢文不見賈生久詔書曉落東南涯歸來俯首文石陛尹以京兆天子毗名都翼翼郡國首裏區百萬多占辭豪宗貴幸矜意气半言主上承其頤昂昂孤立中不倚傳經決訟無牽羈老姦黠吏束其手眾口和附歌且怡日朝黃幄邇天問帝前大畫當今宜文陳疏舉時密啟此語多祕世莫知傳者籍籍十得一一者已足爲良醫一麾出守蕃君國惜此智慮無所施吾君睿明廣視聽四招俊乂隆邦基廷臣諫列復箝口安得長喙號丹墀晝歌夕寢心如疚咄哉汝憂非汝爲【右範仲淹】

南方之彊君子居卓然安道襟韻孤詞科判等屢得雋呀然鼔焰天地罏三年待詔處京邑斗粟不足榮妻孥耳聞心慮朝家事螭頭北奏帝曰都校書計課當序進麗賦集仙來顯塗誥墨未漧尋已奪不奪不爲君子儒前日希文坐言事手題敇教東南趨希文鯁亮素少與失勢誰復能相扶嶄然安道生頭角气虹萬丈橫天衢臣靖胸中有至語舉嗌不避蕭斧誅使臣仲淹在廷列日獻陛下之嘉謨刺史榮官𨿽重任柰何一郡捲不舒言非由位固當罪隨漕扁舟盡室俱炎陬此去數千里橐中狼藉惟蠧書髙冠長佩叢闕下千百其羣訶爾愚吾知萬世更萬世懍懍英風激懦夫【右余靖】

君子道合久以成小人利合久以傾世道下衰交以利遂使周雅稱嚶鳴煌煌大都足軒冕綽有風采爲名卿髙名重位蓋當世退朝歸舍賔已盈脇肩諂笑不知病指天報遇如要盟一朝勢奪徳未攺萬鈞已與毫釐輕畏威諛上亦隨毀矧復鼔舌加其評逶迆陰拱質气厚兩耳塞豆心無營嗚呼古人不可見今人誰與明章章節義尹師魯飭躬佩道爲華榮希文被寵激人怒君獨欣慕如平生抗書轂下自論劾惟善與惡宜彚徵削官竄逐惟適楚一語不掛離騷經當年亦有大臣逐朋邪隱縮無主名希文若果事姦險何此吉士同其聲髙堂本欲悟人主豈獨區區交友情【右尹洙】

先民至論推天常補衮扶世爲儒方圜冠博帶不知本樗櫟安可施靑黃帝圖日盛人世出今吾永叔誠有望虛心學古貴適用異端莫得窺其墻子年五月範京兆服天子命臨鄱陽二賢拜疏贖其寵勢若止沸反揚湯敕令百執無越位諫垣何以敢封囊哀求激憤亦復奮彊食不得下喉吭位卑無路自聞道日視云闕髙蒼茫裁書數幅責司諫落筆騄驥騰康莊刃迎縷析解綂要其間大意可得詳書曰希文有本末學古通今气果剛始從理官來祕閣不五六歲爲天章上心倚若左右手日備顧問鄰淸光茍爾希文實邪佞曷不開口賦否臧陰觀被遣始醜詆摧枯拉朽奚爲彊倘曰希文實賢士因言被責庸何傷漢殺王章與長倩當時豈曰誅賢良惟時諫官亦結舌不曰可諫曰罪當遂令百世覽前史往往心憤涕泗滂斯言感切固已重讀者不得令激昻肯圖反我爲怨府袖書乞憐天子防謫官一邑固分耳恨不剖腹呈琳瑯我嗟時輩識君淺但推藻翰髙文場斯人滿腹有儒術使之得地能弛張皇家太平幾百歲正當鑑古修紀綱賢才進用忠言錄祖述聖徳垂無疆【右歐陽修】

人稟天地中和生气之正者爲誠明誠明所鐘皆賢傑從容中道無攲傾嘉言讜論範京兆激姦糾謬揚王庭積羽沈舟毀銷骨正人無徒姦者朋主知膠固未遐棄兩轓五馬猶專城歐陽祕閣官職卑欲雪忠良無路岐累幅長書抉幽憤一責司諫心無疑人謂髙君如撻市出見搢紳無靣皮髙君搆書奏天子遊言容色仍怡怡反謂希文謀疎濶投彼南方誠爲宜永叔忤意竄西蜀不免一中讒巧辭汲黯嘗糾公孫詐於上前多謝之上待公孫禮益厚當時史館猶刺譏司諫不能自引咎復將已過揚當時四公稱賢爾不肖讒言易入天難欺朝家若有觀風使此語請與風人詩【右髙若訥】

【澠水燕談景祐中範文正公知開封左右言公朋黨黜知饒州余靖安道論救坐貶尹師魯洙言臣與仲淹義兼師友當從坐貶監郢州稅歐陽永叔移書責司諫髙若訥若訥怒繳其書降授夷陵縣蔡君謨作四賢一不肖詩四賢謂希文安道師魯永叔不肖謂若訥也布在都下人爭傳冩鬻書者市之頗獲厚利】

遊鼔山題靈源洞

郡樓瞻東方嵐光瑩人目乘舟逐早潮十里登南麓云深翳前路樹暗迷幽谷朝雞亂木魚晏日明金屋靈泉注石竇淸吹出篁竹飛毫劃峭壁勢力忽驚觸捫蘿躋上峯太空延眺矚孤靑浮海山長白掛天瀑況逢肥遁人性尙自幽獨西景復向城淹防未云足

上元應制

髙列千峯寶炬森端門方喜翠華臨宸遊不爲三元夜樂事還同萬眾心天上淸光防此夕人間和气閣春陰要知盡慶華封祝四十餘年惠愛深

夢中作

天際烏雲含雨重樓前紅日照山明嵩陽居士今何在靑眼看人萬里情

書小閣壁上

綽約新嬌生眼底侵尋舊事上眉尖問君別後愁多少得似春潮夜夜添

嘉禾郡偶書

盡道瑤池瓊樹新仙源尋到不逢人陳王也作驚鴻賦未必當時見洛神

宿漁梁驛

庭樹疎疎河漢低瓦溝霜白月平西寒鴉不柰單棲苦落泊驚飛到曉啼

防別舊居花檻

別意起中夕出門風吹衣側月光艷薄餘花香气防淸尊歳相向欲去心有違殘葩勿盡放主人行亦歸【以上蔡忠惠公集】

寒食遊西湖【知福州作】

山前雨气曉才收水際風光翠欲流盡處旌旗停曲岸滿潭鉦鼓競飛舟浮來煙防疑相就引去沙禽好自由歸騎不令歌吹歇萬枝燈燭度花樓【淳熙三山誌】

王素

素字仲儀旦季子賜進士出身擢知諫院出知成都府復尹開封熙寧初入爲通進銀臺司轉工部尙書卒諡懿敏

述夢

似去華胥國裏來雲霞深處見樓臺月光冷射雞窗急驚覺遊仙夢一回

【詩話總龜公任禦史日嘗夢中至玉京黃闕殿上有紺服翠冠者曰吾東門侍郎公則西門侍郎也昔以奏牘玉帝前語傷鯁訐遂謫於世公夢回題此】

彭思永

思永字季長廬陵人舉進士累擢天章閣待制河北都轉運使治平中召爲禦史中丞熙寧中以戶部侍郎致仕卒

絕句

爭利爭名日日新滿城冠蓋九逵塵一聲雞唱千門曉誰是髙眠無事人【過庭錄】

趙師民

師民字周翰靑州臨淄人第進士官天平軍節度推官歷天章閣侍講刑部郎中判宗正丞有集

【張耒明道雜誌先君嘗從趙周翰授易與周翰稍密先君嘗與客語周翰作詩極有風味是溫飛卿韓致光之流而世以朴儒處之非也】

向來

向來情思已陳陳旅恨無端不及春潘子形容傷白髮沈郎文字暗丹唇【明道雜誌】

句

露臺枉惜千金費卻把銅山賜幸臣

【風月堂詩話趙周翰詠漢文帝云云可與李義山不問蒼生問鬼神之句並驅爭先】

麥天晨气潤槐夏午風淸委地露花啼曉恨拂隄煙栁弄春容【歷代吟譜】霜女遺靈長著素玉妃餘恨結成酸【梅明道雜誌】

範師道

師道字貫之長洲人仲淹侄天聖九年進士知廣徳縣擢侍禦史以論事忤宰相劉沆出知常州復召爲起居舍人同知諫院出知福州復入爲三司鹽鐡副使終直龍圖閣知明州有集【曰璐按宋登科記天聖九年停貢舉防萃四人師道當是中防萃科】

題隱圃贈蔣希魯

勇退人難事明公識慮長波濤濟舟楫霜雪見松篁林下開前圃花閒出亞槍二疏良宴會老杜好篇章道向淸來勝機於靜處忘當除印如斗試一較閒忙【中吳紀聞】

天平山

天地萬物閒或有奇勝迹見賞能防人不知今與昔吳門多好山天平爲峻極旦暮常白雲表裏皆珍石煙嵐十里光松桂四時色我因一縱遊煩襟爲開釋感古懷君子翻然長太息樂天賞雲泉詩章何歷歷垂今數百年繼者漠然寂閒遇希文來防旌守鄕國行春三讓原吟哦盡所得子美天與才尋幽多采摭賦詩五十言平地黃金擲三賢固有名山資亦輝赫此去還防年不逢好事客【吳郡誌】

滕渉

渉天聖中諫議大夫

遊泰山靈巖寺

山半舊招提捫蘿躡石梯佳名標四絕勝境出三齊殿古煙霞窟庭深檜栢蹊嶽靈分地界云險接天倪香篆淸風褭松廊翠巘低飛塵無路入幽鳥隔巖啼破夢泉聲急飄涼竹韻淒防陽生頂上殘月落峯西暫到猶塵慮長居信覺迷致君功業就向卜此幽棲【靈巖詩集】

孔道輔

道輔字原魯宣聖四十五世孫舉進士天聖閒爲右正言累官禦史中丞出知鄆州卒贈尙書

闕裏夫子廟

秦火自焚寧害聖金絲堂壁閟家書典墳啟發皆天意非謂共王好治居【山東通誌】

唐介

介字子方江陵人擢進士第爲殿中侍禦史劾宰相文彥博貶春州別駕神宗朝拜參知政事與王安石爭論不勝憤疽發背卒贈禮部尙書諡質肅

謫官渡淮風欲覆舟而作

聖宋非狂楚淸淮異汨羅平生仗忠信今日任風波舟楫顚危甚黿鼉出沒多斜陽幸無事沽酒聽漁歌【合璧事類前集】

碧落洞

餘生本孤拙所志在云石薄宦偶纒鎖未遂林泉適邇來備臺選幸一當言責狂愚抵罪辜遽從邊徼謫區區數千里車馬倦行役湞陽頗善地解轡喜安席官散無所事度日多閒隙太守蘓宣甫邀我訪奇迹西山有石室疑是靈仙窟翛然煙徑入谺若天門辟中瀉一溪淸傍暎千峯碧萬穴滴瑤乳兩崖張翠帟爽气來先秋昏嵐生未夕不知造化意何爲置窮僻周生說到難斯文不虛摭怪容誠莫狀勝踐今始獲暫巳瑩耳目久覺生虛白拂拭纓上塵回頭謝朝客𨿽非吾土樂聊以慰奇只聖恩未放還屢遊君莫惜【廣東通誌】

李師中

師中字誠之應天府楚丘人舉進士神宗朝歷官天章閣待制河東都轉運使知泰州貶和州團練副使安置徙單州復分司南京提舉太極觀卒有集

贈禦史唐介貶英州別駕【進退格】

孤忠自許眾不與特立敢言人所難去國一身輕似葉髙名千古重如山並遊英俊顏何厚未死姦諛骨已寒天爲吾皇扶社稷肯教夫子不生還

【東軒筆錄唐介始彈張堯佐諌官皆上疏及彈文彥博則吳奎畏縮不前當時謂拽動陣腳及唐爭論於上前遂並及奎之背約執政又黜奎而文潞公益不自安遂罷政事時李師中送介詩有並遊英俊顏何厚未死姦諛骨已寒之句爲奎發也】

韓魏公席上作

願得貔貅十萬兵西戎巢穴一時平歸來不用封侯印只問君王乞愛卿

【後山詩話魏公爲陜西安撫開府長安李待制師中過之席閒使爲官妓賈愛卿賦】

偶題

燕子知時節還從舊宇歸新人方按曲不許傍簾飛【東臯雜錄李誠之才致髙妙守邊有威信熙寧初荊公用事議論不合退居汶上題詩云云】

客有寫眞者見予因以詩贈之

嗟予少也賤到老尙無功方寸浮名外流年兩鬢中對鏡猶慙愧圖寫若爲客【聲畫集】

詠松

半依嵓岫倚云端獨上亭亭耐歳寒一事頗爲淸節累秦時曽作大夫官【鶴林玉露】

麥積山【在天水縣東狀如麥積爲秦地林泉之冠有隗囂避暑宮魏乙弗後墓】

路入靑松翠靄閒斜陽倒影下溪灣此中猿鶴休相顧謝傅東歸自有山【方輿勝覧】

和李明叔理定道中

幽居日日數歸程已寫華嚴兩帙經門外初寒江气白嶺頭多雨燒痕靑曾逢飯顆嘲山笠應載鴟夷笑井缾客土相思多引望天涯風景似新亭【桂林府誌】

魏瓘

瓘字用之歙州婺源人父羽奏補校書郎累官集賢院學士廣東安撫使進龍圖閣直學士吏部侍郎致仕卒

感懷

羸羸霜發一衰翁蹤迹年來類斷蓬萬里逺歸防闕下一身閒在眾人中螭頭賜對恩𨿽厚雉堞論功事已空淮上有山歸未得獨揮淸涕灑春風

【湘山野錄魏瓘侍郎知廣州日大築子城儂智髙亂民逃於中獲生者眾朝廷嘉之自以論功久不報故作是詩文潞公采詩進呈加龍圖閣學士尹天府】

句

誰言嶺外無霜雪何事秋來亦滿頭【五羊書事湘山野錄】

熊知至

知至字意誠建陽人天聖中五舉不第歸隠鼇峯有集

贈王山人

閒拄瘦笻枝衣冠半異時入城人不識賣藥俗長疑飲酒難逢醉餐松自止饑華峯千嶂裏常與白雲期【翰墨大全】

句

樓臺上下火照火車馬往來人看人【觀燈萬姓統譜】

趙槪

槪字叔平南京虞城人第進士累擢龍圖閣學士知鄆州拜參知政事熙寧初轉吏部尙書以太子少師致仕薨贈太子太師諡康靖

【澠水燕談歐文忠公與趙少師槪同在中書及告老趙自南京訪文忠於潁上所居之西堂曰會老仍賦詩以志盛事時翰林呂學士公著方牧潁特置酒於堂宴二公文忠親作口號有金馬玉堂三學士淸風明月兩閒人之句】

挽老蘓先生

侍從推詞伯君王問子虛早通金匱學晚就曲臺書露泣時難駐琴亡韻亦疎臧孫知有後裏閈待髙車【蘇集附錄】

郭稹

稹字仲防開封祥符人舉進士歷龍圖閣學士權知開封府康定中嘗與王堯臣張觀李若谷宋庠等修崇文總目

和樞宻侍郎因看海棠憶禁苑此花最盛

朱闌明照橫塘芳樹交加枕短墻傳得東君深意態染成西蜀好風光破紅枝上仍施粉繁翠陰中旋撲香應爲無詩怨工部至今含淚作紅妝【海棠譜】

陸經

經字子履越州人仁宗朝集賢殿修撰有寓山集

【孔平仲談苑陸經多與人寫碑銘頗得濡潤人有問子履近日所寫幾何對曰近日所寫甚少總在街上喝道行裏魏道輔續東軒筆錄陸經學士坐謫流落歐陽文忠公憐其貧毎與人作碑志必先約令陸子履書欲以濡潤助之也由是子履書名亦自此而盛周平原序云公與歐陽文忠公周旋館閣詩文往復相與至厚惜不幸陷於朋黨屢起屢僕晚遇裕陵方向於用則己老矣】

贈丁元珍中允宰剡

塵土官曹防處閒君今作邑好開顏落帆直上剡溪口入境先登天姥山魚鳥半和風俗處雲霞多雜簿書間雪晴須去尋安道莫作經宵興盡還【剡錄】

晚泛秀水

落日進扁舟沿回碧玉流未能追白鳥貪共數遊儵翠璧玲瓏倒靑天表裏浮誰湔世閒熱灑出洞庭秋【袁州府誌】

句

薄有田園歸去好苦無官況莫來休【爲山陽令作靑瑣髙議】

周鏞

鏞仁宗時人

五泄山

路入蒼煙九過溪細穿嵒曲到招提天分五寒傾北地秀諸峯翠插西鑿徑破崖來木杪駕泉鳴竹落榱題當年老黙無消息猶有祠堂一杖藜【越詠】

曾諤

諤諸曁令

五泄山

五泄髙寒插太淸銀河垂地落天聲玉虹貫日晴空見驄馬翻瓢白晝傾作賦曾聞誇鴈蕩乘槎應可到蓬瀛何當一叱乖龍起手挽商霖洗甲兵【越詠】

郭亢

五泄山

不到此山三十年重來風物自依然兩源秋色排千嶂五級泉聲落半天絕唱傳聞諸老句幽棲猶想黙師禪回頭迥與塵寰別何必蓬萊始是仙【越詠】

張唐卿

唐卿景祐元年進士第一

句

一舉首登龍虎榜十年身到鳳凰池

【古今詩話張唐卿進士第一人登科期集興國寺題句於壁有人續云君看姚曄並梁固不得朝官未可知後果終於京官】

楊察

察字隠甫成都人景祐元年進士歷官知制誥翰林學士權禦史中丞端明殿學士戶部侍郎三司使卒贈禮部尙書有集

別信州席上作

十二天辰數今宵席客盈位如星占野人若月分卿極醉巫山側聨吟嶰管淸他年爲舜牧協力濟蒼生【東軒筆錄楊侍郎謫信州及召還有士子十二人送於境上察卽席賦詩皆用十二事而引諭精切士子無能屬和者】

鄭伯玉

伯玉字寶臣莆田人景祐元年進士撫州觀察推官韓魏公薦爲殿中侍禦史有錦囊集

和王太傅遊國淸塘

寒日一觀眺四天云色稀水風迎棹起沙鳥背人飛玉縷鱸新膾金膏蟹正肥斜陽促歸斾那得戀漁磯【莆陽文獻】

何郯

郯字聖從成都人景祐元年進士累遷殿中侍禦史歷龍圖閣學士出知外郡熙寧中以尙書右丞致仕卒有廬江文集

【邵氏聞見錄文潞公知成都喜行樂有飛語至京師禦史何郯字聖從蜀人上遣察之張少愚謂公曰無足慮因迎謁聖從於漢州有妓善舞聖從喜之問其姓曰楊聖從曰所謂楊臺栁也少愚取妓帕題詩云蜀國佳人號細腰東臺禦史惜妖嬈從今喚作楊臺栁舞盡春風萬萬條數日聖從至成都頗嚴重潞公一日宴聖從迎妓歌前詞以勸酒聖從毎爲之醉竟無所問】

益州學聖訓堂詩

益爲藩捍西南隅物眾地大稱名都擇守來頒玆土政治人頗與他邦殊差跌一有戾條教便宜皆得行黥誅羣姦帖息不敢動無復弄兵覬穿窬任威或謂一時事立政恐非長世圖豈無達識防是否重在攺作徒嗟呼仲翁【文翁字】裔孫有偉度敢決不以常文拘當官勇欲除法伊憂內惻仁心孚視人無異逺方意威行惠政還相須始時歳荒力賑救坐使餓殍成完膚旣而爲俗思根本其在立學陳師謨大開儒庠務誨導秀民聳慕紛來趨遂言謂署鴻生職使演經傳傳諸徒奏函一上聞法座詔札卽日來諧兪詔云信汝辦治蜀緩任威罰先文儒公心感激侈上賜刻在金石尊神謨覆之大廈牓美稱日久傳著期無渝邦人承風爲盛事觀者塡道來於於吁嗟多士其聼命勿卽邪徑安夷塗師無訿聖生率教信尙姬孔尊唐虞施之鄕邦勵雅俗仁誼得以相持扶漢皇初始盛文學起自蜀國行中區本朝教化視三代建元安可爲齊驅吾君訓辭諭萬里義均盤誥玆宣敷吾守教本樹一國學盛洙泗相涵濡臣謀君從協大義聖哲倡和眞同符欲歌盛節示萬古才不逮志嗟其愚【成都文類】

程師孟

師孟字公辟吳人景祐元年進士累官知廣州召爲給事中充直賢殿修撰判都水監出知越州靑州授光祿大夫致仕

寒食遊九仙烏石二山

城中無事喜尋山千里提封並海寛賔客相從筵旣冷士民同出食猶寒芳園病葉堆何限古院閒花落幾般誰道異鄕多感慨登臨遲郤十年官【淳熙三山誌】

楓橋寺

門對雲山畫不如師今一念六年居邇來寺好尢瀟灑張繼畱題內翰書【自注今禹玉王內翰丁太夫人憂親寫是詩故不題名】

遊楓橋偶成

晚泊橋邊寺迎風坐一軒好山平隔岸流水漫過門朱舫朝天路靑林對郭村主人頭似雪怪我到多番【以上吳郡誌】

遊玉尺山寺

永日淸陰喜獨來野僧題石作吟臺無詩可比顏光祿毎憶登臨郤自回【福州府誌】

次韻元厚之少保畱題朱伯原祕校園亭

碧瓦春城十萬家可憐夫子獨堪嗟園林猶有前朝木冠蓋難尋故主花【園乃錢氏所創】亭瞰夕陽鄰古剎池通野水見晴沙天然操尙無塵滓合住蓬萊弄防霞【蘇州府誌】

丁寶臣

寶臣字元珍常州晉陵人景祐元年進士歷祕閣校理同知太常禮院出倅永州

和永叔新晴獨遊東山

芳辰百五前選勝到林泉萬樹緑初染羣花紅未然陰巖猶貯雪暖谷自生煙婦汲溪頭水人耕艸際田日中林影直風靜鳥聲圓健令多情甚尋春最占先【瀛奎律髓】

五泄山

路緣蘿蔦防杉松翠碧丹崖不計重天作錦屏環十里僧開珠屋面千峯花閒越鳥鉤輈語溪外秦人彷佛逢早晚車騶到林下籃輿暇日待追從【越詠】

題翠麓亭

諦看軒窗面翠防暫來登此已忘機地連佛寺樓臺古泉落山田稻蟹肥曉徑忽穿淸气入夜船多載白雲歸世人誰識紅塵外終老功名未拂衣【惠山古今考】

柳永

永字耆卿初名三變崇安人景祐元年進士爲屯田員外郎以樂章擅名有兄三復三接皆工文號柳氏三絕

【藝苑雌黃柳三變喜作小詞薄於操行當時有薦其才者上曰得非塡詞栁三變乎曰然上曰且去塡詞由是不得志日與儇子縱逰倡館酒樓閒無復檢率自稱云奉聖防塡詞栁三變獨醒雜誌柳耆卿風流俊邁聞於一時旣死塟於棗陽縣花山逺近之人毎遇淸明日多載酒肴飲於耆卿墓側謂之弔栁防方輿勝覽範蜀公甞曰仁宗四十二年太平鎭在翰苑十餘載不能出一語歌詠乃於耆卿詞見之仁宗嘗曰此人任從風前月下淺斟低唱豈可令仕宦遂流落不偶卒於襄陽死之日家無餘財羣妓合金塟之於南門外毎春月上冡謂之弔栁七】

贈內臣孫可久

故侯幽隠直城東艸樹扶蘇一畝宮曾珥貂璫爲近侍卻余絳褐作閒翁髙吟擁鼻詩懷壯雅論盱衡道气充厭盡繁華天上樂始將蹤迹學冥鴻【靑箱雜記】

中峯寺

攀蘿躡石落崔嵬千萬峯中梵室開僧向半空爲世界眼看平地起風雷猿偸曉果升松去竹逼淸流入檻來旬月經遊殊不厭欲歸回首更遲回【建寧府誌】

鬻海歌【爲曉峯鹽場官作】

鬻海歌憫亭戶也

防海之民何所營婦無蠶織夫無耕衣食之源太寥落牢盆鬻就汝輸徵年年春夏潮盈浦潮退刮泥成防嶼風漧日曝鹹味加始灌潮波防成鹵鹵濃鹹淡未得閒采樵深入無窮山豹蹤虎迹不敢避朝陽出去夕陽還船載肩擎未遑歇投入巨竈炎炎熱晨燒暮爍堆積髙才得波濤變成雪自從瀦鹵至飛霜無非假貸充餱糧秤入官中得防直一緡往往十緡償周而復始無休息官租未了私租逼驅妻逐子課工程𨿽作人形俱菜色防海之民何苦辛安得母富子不貧本朝一物不失所願廣皇仁到海濵甲兵淨洗徵輸輟君有餘財罷鹽鐡太平相業爾惟鹽化作夏商周時節【大徳昌國州誌】

句

分得天一角織成山四圍【題會景亭會稽志】

馬遵

遵字仲塗樂平人景祐元年進士由臺諫轉吏部員外郎直龍圖閣卒

【隱居詩話馬遵謫守宣州及其去也郡僚軍民爭欲駐防至以鐡鎖絕江遵於餞筵倚醉令官妓剝榧實而食眷眷若防連狀夜使人絕鎖解舟以水沃櫓牙使之不鳴逮曉舟去逺矣】

再入臺作

連蹇多年心欲灰厭爲俗吏走塵埃豈知黃紙新書下還送靑氊舊物來武騎彊爲終不意河南難問媿無才一麾早晚江湖去相與持螯共酒杯【饒州府誌】

呂璹

璹字季玉晉江人景祐元年進士歷官光祿卿

威惠廟【陳元光父子有功於閩而史闕焉】

當年平賊立殊勲時不旌賢事忍聞唐史無人修列傳漳江有廟祀將軍【淸源文獻】

仲訥

訥字朴翁定陶人景祐元年進士歷尙書屯田員外郎有集

負暄閒眠

茅檐晴日暖於春一枕鈞天樂事新滿眼繁華皆得意午眠安穩卻無人【宋文鑑】

送唐子方

力犯雷霆眾共危逺投魑魅獨爲宜忠州學業眞無負髙廟神靈固有知自倚聖明容直道未甘憔悴死荒陲滿朝卿相多公議莫把文章作楚辭【事文類聚前集】

楊諤

諤梓州人景祐元年進士

和燕龍圖海棠

西漢欺盧橘東陽愛海棠許昌奇此遇子美欠先揚杜宇三春節蠶叢一國香燕脂點亂雨生色麗斜陽富艷東君主暄妍白帝方錦樓移水色玉壘換山光風格林檎細腰支郁李長天生笑容質時樣舞衣裳少吐深深染全開淡淡妝煙媒防緑蔕風陣損朱房旋失因臨水閒飄弗過墻佩亡愁殺甫簪脫卽連姜蝶舞菱花照鶯啼罨畫堂仙如弄玉少墜似緑珠常不見還成悔相思幾欲狂春深濯錦水日晚浣紗坊臥對移簾押吟看近筆牀池淸滿園倒鳥起一枝昻紫燕銜泥急黃蜂趁蜜忙化工眞用意銷得與攜觴【海棠譜】

句

願前明主席一問洛陽人【省試宣室受釐】行人問宮殿耕者得珠璣【題驪山中山詩話】艸不驚皇轍山能防帝輿【省試蒲車溫公詩話】

吳中復

中復字仲庶興國永興人進士及第累官殿中侍禦史歷龍圖閣直學士出知成都

遊海云寺唱和詩【並序】

成都風俗歲以三月二十一日遊城東海云寺摸石於池中以爲求子之祥太守出郊建髙旟鳴笳鼓作馳騎之戲大防賓從以主民樂觀者夾道百重飛蓋蔽山野讙謳嬉笑之聲𨿽田野閒如市井其盛如此渤海吳公下車期月簡肅無事從俗髙會於海云酒旣中顧謂寮屬曰一觴一詠古人之樂事也首作七言詩以寫勝賞席客亦有以詩獻者更相酬和得一十三篇乃命幕下吏會稽王霽爲之序

錦裏風光勝別州海云寺枕碧江頭連郊瑞麥靑黃秀繞路鳴泉深淺流彩石池邊成故事茂林坡上憶前遊【自注予昔陪樞密田公遊此】緑樽好伴衰翁醉十日殘春不少畱【歲華紀麗譜三月二十一日出大東門宴海雲山鴻慶寺登眾春閣觀摸石蓋開元二十三年靈智禪師以是日歸寂邦人敬之入山遊禮因而成俗山有小池士女探石其中以占求子之祥】

成都西園十詠【存三首】

西樓

信美他鄕地登臨有故樓淸風破大暑明月轉髙秋朝暮岷山秀東西錦水流賓朋逢好景把酒爲遲畱

方物亭

艸木虫魚部披尋自古無飛沈天產異生植土風殊物色隨心匠形容記繪圖虛亭玩眞意浩思滿江湖

流杯亭

結客乘公暇流觴逐浩歌亂峯晴倒影曲水宛逥波小海逢元已蘭亭記永和西州行樂事應比晉賢多【以上成都文類】

江左謂海棠爲川紅

靚妝濃淡蘂蒙茸髙下池臺細細風卻恨韶華偏蜀土更無顏色似川紅尋香只恐三春暮把酒欣逢一笑同子美詩才猶閣筆至今寂寞錦城中【海棠譜】

寄題錢公輔眾樂亭

賢侯新葺水雲鄕虛閣崢嶸緑渺茫波面長橋步明月人家疎影帶殘陽風中白鳥侵煙去雨後紅蕖擁袖香從此郡圖添故事歲時遺愛似甘棠【延祐四明誌】

覽齊山陳鴻斷碑

翠琰何年沈朽壤羨師尋訪得其餘應同湘水斷碑字難辧韓陵片石書汨沒身名眞夢幻變遷時序易丘墟收藏且作山中物莫問陳鴻紀事初【齊山詩集】

陳薦

薦字彥升邢州沙河人舉進士神宗朝累官龍圖閣直學士河北都轉運使進資政殿學士提舉崇福宮卒贈光祿大夫

子房廟

博浪沙頭觸副車潛遊東夏識眞符風雲知略移秦鼎星斗功名啟漢圖商老已來寧少海赤松還約訪仙都雍容進退全天道凜凜髙風萬古無

燕子樓

僕射新阡狐遊侍兒猶住水邊樓風淸玉簟慵攲枕月好珠簾嬾上鉤寒夢覺來滄海濶新詩吟罷紫蘭秋樂天才思如春雨斷送殘花一夕休

【桐江詩話陳舍人彥升有彭城八詠爲人所稱多以燕子樓爲絕倡殊不知子房廟詩最爲警絕彥升髙祖廟詩云塵靜山川狂鹿走雷驚天地老龍飛範增墓詩云忿失壯圖撞玉斗豈知天命與金刀皆佳句也八詠今不傳於世惜哉】

劉述

述字孝叔湖州人景祐三年進士歷荊州湖南北京西路轉運使神宗立召爲侍禦史忤王安石謫江州提舉崇禧觀卒紹興初贈祕閣修撰

仙巖洞禱雨【令諸曁時作】

英英洞口云觸石才一縷須臾徧空山霈然作霖雨【會稽志】

五泄山

翠屏千疊水潺湲一簇靑鵷杳靄間惜是晚年逢此景悔將前眼看他山瀑飛蘿磴終難畫龍蟄嵓云只暫閒薄宦勞人無計住明朝歸去又塵寰【越詠】

題竹閣

竹閣寒相倚云窗晚共開閒身方外去幽鳥靜中來聲響風隨籜陰移石上苔遲畱更淸夜待月露盈杯【嚴州府誌】

葛密

密字子發江陰人宮弟官太常博士

近造浮屠之悟空者覩君謨省主給事畱題詩板列楣棟間粲然可誦因摭方袍之意成拙句以寄

昔年詩板著蓮宮筆力雄豪墨彩丰不日三階平國政山僧應待碧紗籠【蔡忠惠公集附】

元積中

積中錢唐人景祐初黃巖令熙寧初爲司封郎中直史館知桂州軍有江湖堂詩集

題桐柏觀

九峯巍絕亂雲屯石室瓊臺舊址存山險密盤之字徑洞深髙辟丙方門碧桃花爛春溪暖紫玉簫沈月榭昏未覺仙家光景晚人閒歸去見來孫【赤城志】

董淵

長樂令

靈峯院龍龕山和蔡君謨

礧硌彌沙界谽谺古洞天門鄰金布地橋枕玉鳴泉庭鶴歸迷主龕龍去失年掃云嫌俗駕題壁詫詩仙勝景無今古居人有後先不知遊者馭誰見海爲田【蔡忠惠公集附】

劉嗣隆

嗣隆仁宗朝以尙書職方員外郎知袁州

宜春臺

一簇亭臺畫亦難公餘到此幾盤桓山髙不似城中景樹密尢宜雨後看風送江聲穿郡郭日推云影下峯巒當時吏部曾遊否何事無文石上刋【袁州府誌】

宋詩紀事卷十三

欽定四庫全書

宋詩紀事卷十四

錢塘厲鶚撰蘇舜欽

舜欽字子美其先梓州人家開封易簡孫耆子舜元弟景祐中進士累遷集賢校理監進奏院坐用故紙錢除名居蘇州買水石作滄浪亭以自適終湖州長史卒有滄浪集

【耆舊續聞蘇子美監奏邸舊例鬻故官劵以賽神因而宴客獨李定不預遂捃摭其事言於中丞王拱辰禦史劉元瑜迎合時宰之意興奏邸之獄一時英雋斥逐殆盡有一网打盡之語故梅聖兪有詩云一客不得食覆鼎傷眾賓蓋指李定也王直方詩話子美嘗作春睡詩云身如蟬蛻一榻上夢似楊花千里飛歐公見之驚曰子美可念未幾果卒】

淮中晚泊犢頭

春陰垂野艸靑靑時有幽花一樹明晚泊孤舟古祠下滿川風雨看潮生

夏意

別院深深夏簟淸石橊開徧透簾明樹陰滿地日卓午夢覺流鶯時一聲

【王直方詩話黃山谷最愛此二詩累書之或眞艸或大字】

送人歸吳江

江云春重雨垂垂索莫情懷送客歸不慣東流促回棹羨他防燕逆風飛

天平山

吳會括眾山戢戢不可數其間號天平突兀爲之主傑然鎭西南羣嶺爭拱輔吾知造物意必以屏大府淸溪至峯前仰視勢飛舞偉石如長人肅立欲言路捫蘿緣險磴爛漫松石古中腰有危亭前對翠峯舉石竇迸玉泉泠泠四時雨源生白雲閒顏色若粉乳旱年或播灑潤可足九土柰何但澄澈未爲應龍取予方棄塵中巗壑素自許盤桓擇勝處至此快心膂養內聊自淸終勝甘於虎

過蘇州

東出盤門刮眼明蕭蕭疎雨更陰晴緑楊白鷺俱自得近水逺山皆有情萬物盛衰天意在一身羈苦俗人輕無窮好景無緣住旅櫂區區暮亦行

獨步滄浪亭

花枝低攲艸生迷不可騎入步是宜時時攜酒只獨往醉倒惟有春風知

【石林詩話姑蘇州學之南積水彌數十頃傍有小山髙下曲折相望蓋錢氏時廣陵王所作旣積土爲山因以爲池瀦水焉瑞光寺卽其宅而此其別圃也慶曆閒子美謫廢以四十千得之爲居傍水作亭曰滄浪歐陽公詩所謂淸風明月本無價可惜只賣四萬錢者是也子美旣死其孤不能保遂屢易主矣苕溪漁隱叢話此詩眞能道幽獨閒放之趣】

長橋觀魚

曙光東向欲朧明漁艇縱橫映逺汀濤面白煙昏落月嶺頭殘燒混疎星鳴榔莫觸蛟龍睡舉网時聞魚鼈腥我實宦遊無況者擬來隨爾帶笭箵

【苕溪漁隠叢話元次山集自釋云帶笭箵而畫船注云上郎丁下桑荒切竹器也故唐書音訓云讀作郎桑見結本集音訓又音上力丁下息拯切取魚籠也然廣韻集韻於庚淸靑三韻皆不收此箵字並於上聲迥字韻中收之蘇子美黃魯直秦少遊皆於靑字韻中押眞誤也】

秋日登閶門

年光冉冉催人老云物涓涓又變秋家在鳳凰城闕下江山何事苦相防【以上滄浪集】

【古今詩話子美自書此詩旁云江山防人也人防江山也卒不用亦詩之讖】

南園【南園吳越廣陵王元璙之舊圃也歳久摧圯至元丰中猶有流杯四照百花樂堂惹云風

月等處】

西施臺下見名園百艸幹花特地繁欲問吳王當日事後來桃李若爲言【吳郡誌】

句

玉帳夜嚴冰似水茅齋春靜艸如煙【窮居和長安帥葉淸臣見寄西淸詩話】

江休復

休復字鄰幾開封陳畱人舉進士充集賢校理坐與蘇舜欽祠神會飲謫監蔡州稅久之復官歷刑部郎中修起居注卒有集

【詩話總江鄰幾善爲詩淸淡有古風蘇子美坐進奏院事謫官後死吳中江作詩云郡邸獄寃誰與辧臯橋客死世同悲用事精當嘗有古詩云五十踐衰境如我在明年江天資淳雅喜飲酒鼓琴圍棊人以酒召之未嘗不醉或不能歸卽宿人家商度風韻陶靖節之比云江嘗通判廬州有酒官善琴以坐職不得出江旦旦就之郡中沙門道士及裏畝能棊者數人呼與同往郡人見之習熟因畫爲圖前列趨道一人騎馬靑蓋其後沙門道士褐衣數人葛巾芒履累累相尋意思蕭散惜時無名手此畫不足傳後何減稽阮也歐陽公序云鄰幾學問通博文詞雅正詩尢淸淡閒肆可喜】

秋懷

西風萬里至曠然天地秋暮雨生夕涼百虫鳴啾啾楚山曉蒼蒼楚水亦悠悠騷人試登臨感物增離憂所思在遐方欲往路阻修香艸有蕙茝嘉樹有梧楸白露委芳馨雕零使我愁窮年倦羇窘江湖思舊遊紉蘭制芰荷飄泛一葉舟肆情雲水閒意適何所求

同持國宿太學官舍

翳翳雲月薄泠泠雪風淸學省夜岑寂天街斷人行廣庭層閣陰尋廊步餘明松篠遞遙響如聞誦聲悠悠子佩詩講座塵埃生回就直捨休亹亹談道精心會境物融泯然遺世營寒眠屢展轉寤言寫素誠【以上宋文鑑】

王官谷司空侍郎故居

首陽采薇士商代緬以遐唐季有夫子遁世肥且嘉防迹離污險抗志淩靑霞剝運扇頽風姦雄比回邪不然隨波流橫噬猰防牙吁哉土徳衰暌乖鬼盈車英英夫子賢顯晦吾所嗟相見棲隱情遺文搴菁華山藏白駒谷水繞騷人家躊躇碧峯前寒日忽以斜【王官谷集】

李絢

絢字見素邛州依政人第進士仕爲太子中允宰相杜衍防寘臺省坐讒出知潤州累遷起居舍人權判吏部流內銓卒

送天柱馮先生

閒馳風馭恣飄飄因失仙班幾度朝紫閣舊鄰秦樹老赤城新別海山遙飛鳧又說春經嶽叱橘曾令夜探潮不是桃源不歸去故人多半在煙霄【洞霄詩集】

句

收得桑楡歸物外種成桃李滿人閒【和杜相歷代吟譜】

王益柔

益柔字勝之曙子仁宗朝用防至殿中丞除集賢校理坐蘇舜欽奏邸獄黜監復州酒累遷知制誥兼直學士院以祕書監出知外郡

遙題錢公輔眾樂亭

四明舊說南湖好歳久瀕厓變塗潦建旟一日得賢侯千里山川眞再造偃月隄成車馬道湖光如天如抱鴛鴦瓦影亂鳧鷖緑栁環隄花映防珠宮貝闕競來還泉客鮫人爭獻寶春風浩蕩波濤起髣髴仙人騎赤鯉金盤下箸飽鱸魚塵事茫茫隔煙水都人士女從如雲絲竹淸音兩岸聞飲酣落筆歌緑水爛漫天葩飄逺芬【延祐四明誌】

張羣

羣仁宗朝太常少卿

謫袁州道中寄蘇子美

憶昨共系吳門舟我獨千里君獨畱江花粲爾不同醉野月娟然增此愁談笑還令舌本彊詩篇頓覺筆鋒柔滄浪書信無消息鴻雁來時數舉頭【袁州府誌】

鮮於侁

侁字子駿閬中人景祐中進士乙科慶曆中遷祕書丞神宗朝爲利州路轉運使元祐初拜左諫議大夫出知陳州卒紹聖閒與黨籍有諫議集

【郡齋讀書志侁治經術有法論著多出新意晚年爲詩與楚詞尢工人以爲有屈宋風】

新堂夜坐月色皎然由連理亭信步庭中徘徊久之因爲五言一首

秋風動微涼天雨新霽後閒齋獨隠幾明月在髙栁振衣步庭下顥气入襟袖天空云漢明隱約辧列宿蒼蒼松檜上零露霏欲澑脫葉滿閒園繁華迨衰朽淸宵望蟾彩宜付一杯酒多病謝尊罍城頭轉寒漏【宋文鑑】

舜祠

道歷山兮逶蛇思古人兮感慨並儲胥兮肅止仰魯云兮晻曖獸何鳴兮林中鳥何悲兮山上木何爲兮不翦艸何爲兮茂暢帝之神兮在天帝之徳兮在人物具兮四海心精兮一純采秀實兮山閒摘其毛兮防底玉醴湛兮瓊茅肴修雜兮蘭茝樂備兮九奏鳳舞兮儀韶人駿奔兮如在君卒享兮神交【兗州府誌】

和文與可洋州園池

千峯起華陽一水連天漢初月正沈鉤隱然飛兩岸【湖橋】城上望南園園深知幾許啼鳥聞閒關遊人不知處【南園】琴躋積翠外絺結穹窿閒軒楹最佳處四顧惟江山【二樂榭】

春歸閬風家巧入天匠手能將五色云點綴當戶牖【披錦亭陜西通誌】

呂溱

溱字濟叔揚州人寶元元年進士第一累擢知制誥知杭州拜翰林學士神宗朝官至樞密直學士提舉醴泉觀卒贈禮部侍郎

【米芾書呂溱事云溱爲人簡倨每接賔客不過數言時人目爲七字舍人】

句

九霄離海嶠一夕過天池【試鯤化爲鵬】

【東都事略仁宗見此句曰此當作狀元升爲第一】

範鎭

鎭字景仁華陽人居洛陽寶元元年舉進士爲禮部第一累知制誥英宗立遷翰林學士神宗朝歷端明殿學士提舉崇福宮封蜀郡公卒諡忠文有集

【東都事略鎭爲文淸麗簡逺少時嘗賦長嘯卻胡騎流傳契丹謂鎭爲長嘯公迂叟詩話範景仁喜爲詩年六十三致仕一朝思鄕裏遂輕行入蜀故人呂才元大臨知梓州景仁枉道過之歸至成都日與鄕人樂飲散財於親舊之貧者遂遊峨嵋靑城山下巫峽出荊門凡期歲乃還京師在道作詩凡三百五篇其一聨云不學鄕人誇駟馬未饒吾祖泛扁舟此二事他人所不用也】

仲逺龍圖見邀學射之遊先寄五十六言

幾年魂夢寄西州春晚歸逢學射遊十里香風塵不動半山晴日雨初收指揮赤隊呈飛騎次第紅妝數勝籌夾道綺羅瞻望處管弦旌斾擁鼇頭

送羅勝卿同年提舉玉局觀

匹馬西歸去知君得意偏人情重鄕裏官職更神仙曉後無衙鼔旬頭有俸錢何須駕白鶴辛苦上靑天【以上成都文類】

送張職方守筠州【職方名正子公紀亦守衢州】

南國一麾守知公安此行家山𨿽萬里子捨只鄰城驛問中宵至風謡接畛聲定應持課最同命到天京【方輿勝覽】

七夕

翠幙瑤梯百尺樓樓前星斗自悠悠天家仙會能多少未到平明已別愁【合璧事類前集】

再至史局

史局逾年別重來已涕零先書未絕筆又欲汗新靑【合璧事類後集範蜀公少與栁耆卿同年愛其才美聞作樂章嘗嘆曰繆其用心謝事之後親舊閒盛唱栁詞復嘆曰仁廟四十二年太平吾身爲史官二十年不能贊述而耆卿能盡形容之】

黃葵

開時閒淡斂時愁蘭菊應容預勝流剩欲持杯相領略一庭風露不禁秋【合璧事類別集】

韓太丞同守成都

春色艸將深春寒栁未陰靑天指行棧緑水蕩離襟後乘何爲托前旌諭此心南枝倦飛翼慿爲寄歸音【全蜀藝文志】

雞鳴臺【在靈寶縣南齊田文客詐雞鳴度關處今人築臺】

古人惟恃眾心城何事秦皇苦好兵本設函關禁姦詐不知夜半有雞鳴【河南通誌】

和王都尉

慣乘霄漢鶴翻說淤泥蓮可惜玉臺處等閒閒幾年【式古堂書考王晉卿防云公不喜釋氏故有是句亦可一笑也又云余前年恩移淸潁道出許昌前途小阻防西湖之別館者幾一月常與韓持國範景仁泛舟嘯詠使人頓忘去國流離之恨也韓公徳性溫厚風度髙雅固已可愛範公𨿽老而精神不衰議論純正白須紅靣動輒醺酣時余有所賦詠公卽取紅蓮葉命筆疾書初不經思佳詞麗句頃刻而成坐客莫不驚嘆也比聞朝廷就除端明殿學士以寵之因思方今進任老成如公者若再起之亦足以厚風俗耳】

蘇緘

緘字宣甫晉江人紳從弟寶元元年進士知邕州儂寇至嬰城以守城陷自焚死贈奉國軍節度使諡忠勇

英徳碧落洞

此洞誰開鑿難窮造化原地幽疑窟室巖透若天閽蘚石髙低路樵聲裏外村云嵐靑欲滴煙壁翠堪捫一帶谿泉急千枝石乳繁鼠飛猶白晝虎嘯近黃昏老木吟風韻枯崖滲雨痕碧瀾秋寸寸寧負羽皇言【淸源文獻】

司馬光

光字君實陜州夏縣人以父池任入官寶元初進士甲科累除知制誥攺天章閣待制知諫院英宗朝除龍圖閣直學士攺右諫議大夫神宗卽位擢翰林學士判西京畱司禦史臺拜資政殿學士哲宗卽位拜左僕射兼門下侍郎薨於位贈太師溫國公諡文正有傳家集

【澠水燕談司馬文正公髙才全徳大得中外之望公之退十有餘年天下日冀其復用故子瞻獨樂園詩曰先生獨何事四海望陶冶兒童誦君實走卒知司馬蓋紀實也孤臣泣血錄金人入汴駐靑城索監書藏經如資治通鑑蘇黃文集之屬皆指名取索當時朝廷行下諸路盡毀坡谷著作姦黨會至欲焚資治通鑑賴有神宗禦制序文不敢毀而敵國之敬重顧如此侯鯖錄司馬文正公言行俱髙然亦毎有謔語嘗作詩云由來獄吏少和气臯陶之狀如削困學紀聞司馬公早朝詩太白明如李出漢天文志熒惑逾歳星居其東北半寸所如連李又卽事雲雨不成遊布路歸出左傳自朝布路而罷今集皆注云恐誤蓋不考也】

謝孫興宗惠艸虫扇

吳僧畫團扇點綴成微虫秋毫宛皆具獨竊天地功細者及蛛螫大者才阜螽枯枝擁寒蜩黃蘂黏飛蜂翾然得生意上下相追從徒觀飛動姿寧覩筆墨蹤兒曹取眞物細校無不同恐其遂躍去亟取藏箱中乃知藝無小意精神可通不興誤圖蠅能感紫髯翁子猷狀蟬雀藏本傳河東不知古何如此畫今人雄僧亡已云久其徒頗能工舊法存百一要足超凡庸友人幸爲賜物薄意何隆玩之不替手愛重心無窮常如對君子穆穆來淸風

送張兵部中庸知遂州

劍嶺橫天古棧微相如重駕傳車歸雙親倚門望已久千騎踏雪行如飛人閒富貴非不有似君榮耀世亦稀聞道西州遺像在使我涕泗空霑衣【先人知小溪縣正版籍均賦役聞邑人誦之畫像猶存】

眾樂亭【在鄞縣西湖中錢公倚所建】

橫橋通廢防華宇出荒榛風月逢知已湖山得主人使君如獨樂眾庻必深顰何以知家給笙歌滿水濵

送章伯鎭知湖州

江外饒佳郡吳興天下稀蒓羮紫絲滑鱸膾玉花肥星斗寒相照煙波碧四圍栁侯還作牧艸樹轉淸輝

皇后閣春帖子

慶壽風煙接未央飛樓復道鬰相望春來無以消長日閒取經書教小王

夫人閣春帖子

聖主終朝視萬機燕居専事飬希夷千門永晝春岑寂不用車前插竹枝【以上傳家集】

【詩林廣記司馬公此帖亦皆寓諷勸之意】

始至洛中言懷

三十餘年西復東勞生薄宦等飛蓬所存舊業惟淸白不負君恩有朴忠早避喧煩眞得策未逢危辱好收功太平觸處農桑滿嬴取閭閻鶴髮翁

【石林詩話溫公熙寧閒自長安得請防臺而歸作】

過堯夫天津居

艸輭波淸沙路微手攜筇杖著深衣白鷗不信忘機久見我猶穿栁岸飛

【聞見前錄公判西京畱司禦史臺遂居洛買園於尊賢坊以獨樂名之嘗謂康節曰光陜人先生衛人今同居洛卽鄕人也有如先生道學之尊當以年徳爲貴官職不足道也一日著深衣自崇徳寺書局散步洛水隄上因過天津之居謁曰程秀才云旣見溫公也問其故笑曰司馬出程伯休父故曰程】

耆英會

洛下衣冠愛惜春相從小飲任天眞隨家所有自可樂爲具𨿽微誰笑貧不待珍羞方下筯只將佳景便娛賔庾公此興知非淺藜藿終難作主人

作眞率會伯康君從七十八歲安之七十七歲正叔七十四歲不疑七十三歲叔達七十歳光六十五歳合五百一十歳口號成詩用安之前韻

七人五百有餘歳同醉花前今古稀走馬鬭雞非我事紵衣絲髮且相輝

經春無事連翩醉彼此往來能幾家切莫辭斟十分酒盡從他笑滿頭花【以上洛中耆英會詩】

和景仁卜居許下景仁頃見許居洛今而倍之故詩頗致其怨

壯齒相知約歳寒索居今日鬢俱斑拂衣已解虞卿印築室何須謝傅山許下田園𨿽有素洛中花卉足供閒他年決意歸何處便見交情厚薄間

次韻謝杜祁公借觀五老圖

脫遺軒冕就安閒笑傲丘園縱倒冠白髮憂民𨿽種種丹心許國尙桓桓鴻冥得路髙難慕松老無風韻自寒聞說優遊多唱和新篇何惜畫圖看【鐡网珊瑚】

句

煙曲香尋篆杯深酒過花【明道雜誌】

石揚休

揚休字昌言眉山人舉進士歷刑部員外郎知制誥同判太常寺遷工部郎中卒【鶚按司馬溫公詩自注云釋褐昌言除同州推官光華州判官是與溫公同年也東都事略揚休喜閒放平居飬猿鶴收圖書以自適工於詩什世稱其才】

謝文瑩師攜琴見訪

鄭衛湮俗耳正聲追不回誰傳廣陵操老盡嶧陽材古意爲師復淸風尋我來幽陰竹軒下重約月明開【湘山野錄皇祐閒館中詩筆石揚休最得唐人風格】

海棠

開盡妖桃落盡梨淺荂深萼照華池都緣西蜀盤根逺豈是東君屬意遲煙慘別容醺宿酒露凝啼臉濕胭脂須知賈相風流甚曾許神仙品格奇【海棠譜】

呂公著

公著字晦叔夷簡子舉進士累遷殿中丞神宗朝官資政殿大學士哲宗卽位拜右僕射兼中書侍郎元祐三年拜司空同平章軍國事薨贈太師申國公諡正獻入黨籍有集

分題得癭木壺

天地產眾材任材謂之智棟桷與楹杙小大無有棄方者以矩度圓者中規制嗟爾木之癭何異肉有贅生成擁腫姿賦象難取類櫽括所不施鉤繩爲爾廢大匠睨而往惻然乃有意孰非造化功而終朽不器刳剔虛其中朱漆爲之僞防漿挹酒醴施用惟其利犧象非不珍金罍非不貴設之於楹階十目肻注視幸因左右容及見爲奇異人之於才性夫豈逺於是性𨿽有不善在教之揉勵才亡不可用由上所措置飾陋就其長皆得爲良士執一以廢百眾功何由備是惟聖人心能通天下志【宋文鑑】

【風月堂詩話歐公居潁上申公呂晦叔作太守聚星堂燕集賦詩分韻公得松字申公得雪字劉原父得風字魏廣得春字焦千之得石字王回得酒字徐無逸得寒字又賦室中物公得鸚鵡螺杯申公得癭木壺劉原父得張越琴魏廣得澄心紙焦千之得金星硯王回得方竹杖徐無逸得月硯屏風又賦席閒果公得橄欖申公得紅蕉子劉原父得溫柑魏廣得鳳棲焦千之得金橘王回得荔枝徐無逸得楊梅又賦壁閒畫像公得杜甫申公得李文饒劉原父得韓退之魏廣得謝安石焦千之得諸葛孔明王回得李白徐無逸得魏鄭公詩編成一集流行於世當時四方能文之士及館閣諸公皆以不與此會爲恨南窗紀談歐公稱賞此詩以爲有宰相器】

呂公弼

公弼字賔臣夷簡仲子賜進士出身歷樞密直學士知成都府神宗朝進樞密使出知外郡爲西太一宮使薨贈太尉諡惠穆

琴臺

煙樹重城側琴臺千古余早爲梁苑客晚向茂陵居賦給尙書筆歸乘使者車淸風覿舊隱長自聳鄕閭

嚴眞觀

卜肆簾地依然門徑開沈冥時已往思慕客猶來鳥啄虛檐壊狐穿古井摧空餘舊磯石歲歳長春苔【以上成都文類】

趙眾

眾官龍州簽判與司馬溫公同時

題倅防吏隱堂

滿耳江聲滿目山此身疑不在人寰民含古意村村靜吏束刑書日日閒【方輿勝覽】

張徵

徵字百常陳畱人寶元元年進士甲科

自然亭

久雨妨漁復滯樵自然亭上一逍遙萬緣不是閒中起百事惟於睡裏消老去自知如蠛蠓病來誰悟似芭蕉愛名之世忘名客幸有山林舊市朝【瀛奎律髓】

書故三司副使陳公亞之詩軸後【欵題元丰三年】

破錦囊開玉振金舍人胸次右丞心爲時黼藻衣冠藪與國丹靑翰墨林慷慨似誰雙舞劍風流隨處一歌琴燕貽苦志追先烈子夏何須論淺深【鐡珊瑚】

吳充

充字衝卿建安浦城人育弟寶元元年進士熙寧中累遷檢校太傅樞密使代王安石爲中書門下平章事監修國史罷爲觀文殿大學士西太一宮使卒贈司空兼侍中諡正獻

聽讀詩義感事【時修撰經義所初進二南有防資政殿進讀】

雪銷鳷鵲禦溝融燕見殊恩綴上公晝日乍驚三接寵正風獲聽二南終解頤共仰天顏喜墻面才容聖域通午漏漸長知禹惜侍臣何術補堯聰【王荊文公詩自注】

史院席上作

蘭臺開史局玉斝賜君余賔友求三事規摹本八書汗靑裁仿此衰白盍歸歟詔許從容會何妨醉上車【揮麈後錄神宗朝詔修仁英兩朝國史開局日詔史院賜筵時吳衝卿爲首相提舉二府及修史官就席上成詩衝卿唱首】

送張君宰吳江

全吳風景好之子去歌夜犬驚胥少秋鱸餉客多縣樓疑海蜃衙鼔答江鼉遙想晨鳧下長橋正緑波【明道雜誌】

題招提院靜照堂

人說招提好師從靜照來親攜玉堂句徐叩蓽門開好事能如此題詩豈易哉明年得東守系舸一裵回【至元嘉禾志】

遙贈錢公輔

使君新自四明歸邀我同爲眾樂詩山川可愛惜未見晝想夕思心爲罷恍然神遇若有得賫身乃在天之涯漲海連空四無岸天吳卻坐鮫人觀以手揮弄日月丹能令桑田變彌漫海邊偶到山城中山城二月多春風牛羊閒暇夕陽晚樓閣參差朝霧濃一山澑佛頭緑環以翠屛風六曲人煙擾擾事嬉遊落花啼鳥滿汀洲中爲臺榭鬭十二上有藻井排文楸旁人指點此何許云是四明行樂處此樂爲民非爲身始知集賢錢使君使君風韻誰之比政事次公詩短李醉憑熊軾勸耕疇狂取螺杯翻舞袂儂愛使君君勿歸詔書奪去何如爲閒侍玉皇香案側銀臺深阻無消息意迷卻悟坐空齋忽省君詩昨日來疊紙爲君書所見不知眾樂誠然哉【延祐四明誌】

宋敏求

敏求字次道綬子賜進士第爲館閣校勘治平中知制誥神宗朝忤王安石以右諫議大夫奉朝請尋除史館修撰集賢院學士加龍圖閣學士卒贈禮部侍郎有書闈前後集西垣制辭文集

史院席上奉和首相吳公元韻

二聖垂鴻烈天臨四紀余元臺來率屬賜會寵刋書世業叨榮甚君恩可報歟衮衣相照爛歸擁鹿鳴車【揮麈後錄】

題招提院靜照堂

叢林起新構燕坐水雲鄕本自禪心靜能令世累忘幡花圍晝永鐘梵度宵長歸裓新篇富籠紗映寶坊【至元嘉禾志】

薛利和

利和字天益興化人寶元元年進士歷知春潮惠三州遷屯田員外郎

謝王介甫

一路生靈陡蝢貧廟堂康濟豈無人君侯若問茶租日請把茶租乞與人

【莆陽文獻熙寧二年王安石議茶欲擢利和提舉廣東茶事利和作詩謝之云云遂就常調通判廣州茶法卒不行】

栁應辰

應辰武陵人寶元元年進士仕至尙書都官員外郎永州通判

刻浯溪石上

浯溪石上大江邊心記閒將此地鐫自有後人來屈指四千六百甲寅年

【容齋五筆浯溪石上有大押字題云押字起於心心之所記人不能知大宋熙寧十年甲寅歳武陵栁應辰仍有詩云云閬中陳思防云栁都官欲以怪取名者所至防押字盈丈莫知其何爲押字古人書名之艸者施於文記以自識別耳今鐫刻廣博如許已可怪矣好事者謂能袪逐不祥眞大可笑】

邵必

必字不疑丹陽人亢從父寶元元年進士官龍圖閣直學士知成都

題錢公輔眾樂亭

海邊民物鮮歡娛太守經營與眾俱園圃新陰多杞栁池塘生意足魚蒲長空不礙髙飛鵠淺水兼容短脛鳧此樂有誰知我趣歸來紅斾日西防【延祐四明誌】

裴若訥

若訥常州江陰人寶元元年進士

江陰絕句

紫蒓江上是吾家一葉扁舟一釣車何必陶公種魚法雨汀煙渚盡生涯【錦繡萬花谷】

宋詩紀事卷十四

欽定四庫全書

宋詩紀事卷十五

錢塘厲鶚撰李大臨

大臨字才元成都華陽人寶元元年進士累官祕閣校理神宗朝除知制誥天章閣待制

西園辧蘭亭和韻

沙石香叢葉葉靑卻因聲誤得蟬名騷人佩處惟荊渚識者知來徧蜀城消得作亭滋九畹便當入室異羣英非逢至鑑分明說汨沒人間過此生【成都文類】

題招提院靜照堂

地勝常新構僧閒晝杜門山林誰樂靜城市亦非喧客引空彈指風來不動幡秖應常宴坐對境一無言【至元嘉禾志】

謁濂溪周虞部

簾前翠靄逼廬山門掩寒流盡日閒我亦忘機澹榮利喜君髙躅到松關【廬山誌】

周孟陽

孟陽字春卿其先成都人徙海陵第進士英宗朝累官集賢殿修撰同判太常寺神宗立拜天章閣待制

【孫公談圃周孟陽春卿英宗宮僚聖眷素厚書簡以老丈稱之當議儲副時英宗固辭春卿就臥內諭意上大悟拜春卿牀下遂正儲位裕陵在東宮朝廷復以春卿爲翼善春卿爲人純直謂不當爲父子宮僚上表力辭有親奉堯言躬承禹拜之句】

題招提院靜照堂

羨師遺世网舊隠敞新堂月白秋庭小風淸晝磬長逺遊輕勢利歸夢在滄浪滿篋朝賢句孤云出帝鄕【至元嘉禾志】

句

地髙多與風雲會天近常爲日月鄰【遊徑山梅礀詩話】

閻詢

詢字議道鳳翔天興人第進士又中書判拔萃科神宗朝歷右諫議大夫提舉上淸宮

題招提院靜照堂

浙右僧居盛虛堂葺有功迷來隨萬化淨後照三空夜永松軒月秋深竹岸風我心閒已久夢到水鄕中【至元嘉禾志】

林億

題招提院靜照堂

檇李湖山外招提煙靄中靜由諸漏盡照覺萬緣空馬祖傳懷海牛頭住法融誰來訪宗防現定卽家風【至元嘉禾志】

張宗永

宗永華州人寶元中知建安縣

題陳相別業

喬松翠竹絕纖埃門對寒山盡日開應是主人貪報國功成名遂不歸來

【墨客揮犀宗永嘗以事失鄭州陳相意陳公有別業在鄠杜閒宗永知公好絕句詩乘閒詣之於壁大書二韻莊督錄以聞公覽而善之待之如初】

句

大書文字隄防老剩買峯巒準備閒【倦遊雜錄】

雷簡夫

簡夫字太簡郃陽人康定中杜衍薦之以校書郎簽書秦州觀察判官累遷尙書職方員外郎

寄甘露舒公上人

成都多少寺梵學競推能到老不破戒滿城惟此僧池龍聽夜講海客施年燈別後空相憶塵勞正可憎【成都文類】

元居中

居中錢唐人康定中臺州守至太常少卿

風水洞上祖龍圖無擇

洞蔽深云逺俗塵山中曾未識朱輪自從白傅來遊後五百年閒又一人【咸淳臨安志】

蘇頌

頌字子容南安人紳之子徙居丹陽慶曆二年進士神宗朝歷集賢院學士知開封府哲宗卽位累遷翰林學士拜右僕射兼中書門下侍郎罷爲集禧觀使徽宗立進太子太保累爵趙郡公卒贈司空魏國公有集

送朱郎中壽昌通判河中

風詠凱風以成孝子志鄭人復君母傳稱能錫類中郎常有懷生不識所恃登朝𨿽厚祿當食毎忘饋念昔鞠育勞嗟今出處異倚門豈不待兩求終莫致乳烏思反哺哀鳴自垂翅百艸搖春暉寧無謝生意灑血向穹壤解組出臺寺馳驅咸雍郊歷訪經行地至行感神明精誠通夢寐悠悠大道傍親息忽相值紫綬拜北堂白頭歸長嗣悲忻敍契濶怳如隔生事四紀世路殊一朝版輿侍玆事昔未有聞者共驚喟帥守爲之言詔趣還官次當年二千石寵名非所利仕或便鄕關安用竹符使蒲中母家近自屈爲倅貳受命慰慈顏騰裝愜歸思旣徇報徳心亦安效官智觴以萬壽薦衣成五防戲無復興寒泉何須賦大隧令人及聖善孝慈兩不匱贈言述髙風庻用激忠義

次韻蔣穎叔同遊南屏見惠長篇

靑山橫莽蒼萬石出南麓古剎表耆闍髙聲聳羣玉居惟擇岡巒近靡數松竹郡郭路非遙遊人舂不宿陟巘極躋攀循崖勞傴伏架筒引流泉跨嶺構重屋講坐據妙峯禪堂對枯木幽尋難屢期將往誰能獨偶逢霜臺客暫駐驄馬足聨步訪叢林終朝走郊牧相期方外遊頓忘河上曲夷路喜君騰髙閣暫予束更聽名理言俯愜心中欲況已證眞常詎止齊寵辱願言挹淸風可用警浮俗

贈同事閤使【以下二首使北時作】

山路盡陂陁行人渉險多風頭沙磧暗日上雪霜和艸淺鷹飛地冰流馬飲河平生畫圖見不料此經過奚山路【出奚山路入中京界道旁店捨頗多人物亦眾】

行盡奚山路更賖路旁時見百餘家風煙不攺盧龍俗【唐盧龍節度兼押契丹使】塵土猶兼瀚海沙朱板刻旗村肆食【食邸門掛木刻朱旗】靑氊通幰貴人車【貴族之家車屋通以靑氊覆之】皇恩百嵗加荒憬物俗依稀亦慕華

暮春與諸同僚登鐘山望牛首

淸明天气和江南春色濃風物正繁富邦人競遊從官曹幸多暇交朋偶相逢並驅出東郊乘興遊北鐘陟險不蠟屐扶危靡搘笻上登道林祠俯觀辟支峯亂山次阡陌長江繞提封蕭條舊井邑茂盛新杉松攬物思浩然懷古心顒顒念昔全盛時玆山眾所宗天都對雙闕霸業基盤龍六朝遞興廢百祀居要衝人情屢攺易世事紛交攻當時佳麗地一旦空遺蹤惟有出岫云古今無變容

和題李公麟陽關圖

三尺冰紈一絕詩翩翩車馬送行時尊前懷古閒開卷看盡關山逺別離【以上魏公集】

和右僕射劉公莘老夜直中書省見寄之什

五年班綴望防龍曾托帲幪庇雨風末路自憐黃髮老早時曾識黑頭公升沈不攺交情見出處𨿽殊趨捨同謾叩蕪音答髙唱終慚下管應淸宮【卻埽編】

卽席獻文潞公

髙燕初陪聽拊鼙淸談仍許奉揮犀自知伯起難逋峭不及淳於善滑稽舞奏未終花十八酒行先困玉東西荷公徳度容狂簡故敢忘懷去町畦

【卻埽編熙寧間蘇丞相奉使契丹道過北京時文潞公爲畱守燕會款洽文公因問魏收有逋峭難爲之語何謂蘇公曰聞之宋元憲公蓋梁上小柱名取有曲折之義耳蘇公以文人多用近語而未及此乃用爲一詩紀席上事獻文公云】

春帖

璇霄一夕斗杓東防艷晨曦照九重和气薰風摩蓋壤競銷金甲事春農【宋藝圃集】

王安石

安石字介甫臨川人慶曆二年進士神宗朝累除知制誥翰林學士拜同中書門下平章事加尙書左僕射兼門下侍郎封荊國公卒諡曰文崇寧閒追封舒王有臨川集

【防齋筆談荊公初生家人見有獾入其產室故小字獾郎後山詩話魯直謂荊公之詩莫年方妙然格髙而體下如似聞靑秧底復作龜兆坼乃前人所未道又云扶輿度陽焰窈窕一川花𨿽前人亦未易道也然學三謝失於巧耳石林詩話蔡天啟言荊公毎稱老杜鉤簾宿鷺起丸藥流鶯囀之句以爲用意髙峭五字之模楷他日公作詩靑山捫虱坐黃鳥挾書眠自謂不減杜詩以爲得意然不能舉全篇余頃嘗以語薛肇明肇明時被防編公集徧求之終莫之得或云公但得此一聨未嘗成章也西淸詩話仁廟嘉祐中開賞花釣魚宴介甫以知制誥預末坐帝出詩示羣臣次第屬和末至介甫日將夕矣亟欲奏禦得披香殿字未有對時鄭毅夫獬接席顧介甫曰宜對太液池故其詩有云披香殿上畱朱輦太液池邊送玉杯翌日都下盛傳王舍人竊栁詞太液波翻披香簾捲介甫頗銜之優古堂詩話韓退之喜雪獻裴尙書詩云喜防將防試驚密仰檐窺又雲气嚴當酒暖灑密聽窗知荊公全用一聨云借問火城將防試何如雲屋聽窗知雞肋編王介甫作韓魏公挽詩云木稼嘗因逹官怕山摧今見哲人萎時華山崩京師木冰極爲中的人多不見木稼出處按舊唐書五行志開元二十九年十一月二十二日雨木冰凝寒凍冽而數日不解寧王見而嘆曰諺雲樹稼逹官怕必冇大臣當之其月王薨澠水燕談王荊公之時學者得出其門自以爲榮一被稱與往往名重天下公之治經尢尙解字末流務爲新奇寖成穿鑿朝廷患之詔學者兼用舊傳注不専治新經禁援引字解於是學者皆變所學至有著書以詆公之學者又諱稱公門人故張蕓叟爲挽詞曰今日江湖從學者人人諱道是門生及後詔公配享神廟贈官賜諡俾學者復治新經用字解昔之學者稍稍復稱公門人有無名氏攺蕓叟卒章云人人卻道是門生髙齋詩話荊公題金陵此君亭詩云誰憐直節生來瘦自許髙才老更剛賔客毎對公稱頌此句公輒顰蹙不樂晚年與平甫坐亭上觀詩牌曰少時作此題榜一傳不可追攺大抵少年題詩可以爲戒平甫曰此揚子云悔其少作也敖陶孫詩評王荊公如鄧艾縋兵入蜀要以險絕爲功】

團扇

玉斧修成寶月團月中仍有女乘鸞靑冥風露非人世鬢亂釵橫特地寒

【天防禁臠云讀之令人一唱三嘆譬如朱疏越有遺音者也】

和女詩

靑燈一防暎窗紗好讀楞嚴莫憶家能了諸緣如幻夢世間惟有妙蓮花

【冷齊夜話舒王女吳安持妻蓬萊縣君工詩多佳句有詩寄舒王王以楞嚴經新釋付之並和云云】

寒穴泉

神泉冽冰霜髙穴與云平空山渟千秋不出嗚咽聲山風吹更寒山月相與淸北客不到此如何洗煩酲【墨莊漫錄華亭有寒穴泉與無錫惠山泉味相同荊公嘗有詩云】

寄蔡氏女

建業東郭望城西堠幹嶂承宇百泉繞霤靑遙遙兮纚屬緑宛宛兮橫逗積李兮縞夜崇桃兮炫書蘭馥兮眾植竹娟兮常茂栁蔫綿兮含姿松偃蹇兮獻秀鳥跂兮下上魚躍兮左右顧我兮適我有斑兮伏獸感時物兮念汝遲汝歸兮擕防

我營兮北渚有懷兮歸女石梁兮以苫蓋緑陰陰兮承宇仰有桂兮俯有蘭嗟女歸兮路豈難望超然之白雲臨淸流而長嘆

【朱文公楚詞後語云寄蔡氏女者王文公之所作也公以文章節行髙一世而尢以道徳經濟爲己任被遇神宗致位宰相世方仰其有爲庻幾復見二帝三王之盛而公乃汲汲以財利兵革爲先務引用凶邪排擯忠直躁廹彊戾使天下之人囂然防其樂生之心卒之羣姦嗣虐流毒四海至於崇宣之際而禍亂極矣公又以女妻蔡卞此其所予之詞也然其言平淡簡遠翛然有出塵之趣視其平生行事心術略無毫髮肖似此夫子所以有於予攺是之嘆也歟】

絕句

穰侯老擅關中事嘗恐諸侯客子來我亦暮年專一壑毎聞車馬便驚猜

【侯鯖錄元丰末有以王介甫罷相歸金陵後資用不足達裕陵睿聽者上卽遣使以黃金二百兩就賜之介甫初喜意召已旣知賜金不悅卽不受舉送蔣山修寺爲朝廷祈福此詩未能忘情在丘壑者也】

與外弟飲

一自君家把酒杯六年波浪與塵埃不知烏石岡頭路到老相尋得幾回

【冷齋夜話山谷言詩意無窮而人才有限以有限之才追無窮之意𨿽淵明少陵不得工不易其意而造其語謂之換骨法規摹其意形容之謂之奪胎法如顧況詩曰一別二十年人堪幾回別其詞簡緩而意精確荊公與故人詩云云所謂奪胎法也】

賞心亭

霸气消磨不復存舊朝臺殿只空村孤城倚薄靑天近細艸侵尋白日昏稍覺野雲成晚霽卻疑山月是朝暾此時江海無窮興醒客無言醉客喧

自金陵至丹陽道中有感

數百年來王气消難將往事問漁樵苑方秦地皆蕪沒山借揚州更寂寥荒埭暗雞催月曉空場老雉挾春驕豪華只有諸陵在往往黃金出市朝

【藝苑雌黃予與鄕人翁行可同舟溯汴因談及詩行可云介甫善下字如空場老雉挾春驕下得挾字最好卽孟子挾長挾貴之挾予謂介甫又有紫莧淩風怯蒼苔挾雨驕後山有寒气挾霜侵敗絮賔鴻將子度微明其用挾字亦與前一聨同末言陵墓遭發金玉出於人閒矣】

初夏絕句

石梁茅屋有灣碕流水濺濺度兩陂晴日暖風生麥气緑陰幽艸勝花時

【娛書堂詩話範石湖云嘗防恩獨引觴詠壽皇與行苑中親誦後句以爲佳】

試院中作

少年操筆坐中庭子墨文章頗自輕聖世選才終用賦白頭來此試諸生

詳定官作

童子常誇作賦工暮年羞悔有揚雄當年賜帛倡優等今日論才將相中細甚客卿因筆墨卑於爾雅注魚虫漢家故事眞當攺新詠知君勝弱翁

【韻語陽秋荊公以詩賦決科而深不樂詩賦試院中五絕其一云云後作詳定官復有詩云云熙寧四年預政遂罷詩賦專以經義取士蓋平日之志也】

歲晚

月暎林塘靜風涵笑語涼俯窺憐淨淥小立佇幽香攜幼尋新菂扶衰上野航延緣久未已歲晚惜流光【漫叟詩話荊公定林後詩精深華妙非少作之比嘗作歳晚詩自比謝靈運識者以爲然】

示公佐

殘生傷性老耽書年少東來復起予各據槁梧同不寐偶然聞雨落堦除

壬辰寒食

客思似楊栁春風千萬條更傾寒食淚欲漲冶城潮巾發雪爭出鏡顏朱早凋未知軒冕樂但欲老漁樵

自白土村入北寺

雨過百泉出秋聲連眾山獨尋飛鳥外時度亂流閒坐石偶成歇看云相與還會須營一畮長此聽潺潺

泊船洲

京口洲一水閒鐘山秖隔數重山春風又緑江南岸明月何時照我還

【容齋續筆吳中士人家藏其艸初云又到江南岸圏去到字注曰不好攺爲過復圏去而攺爲入旋攺爲滿凡如是十許字始定爲緑】

送和甫寄女子

荒煙涼雨助人悲淚染衣襟不自知除卻春風沙際緑一如送汝過江時【以上臨川集】

【釋普聞詩論拂去豪逸之气屏蕩老健之節其意韻幽逺淸臒雅麗爲得也】

寄池州夏太初

一水衣巾剪翠綃九華環佩刻靑瑤生才故有山川气卜築兼無市井嚻三葉素風門閥在十年塵迹履綦銷歸榮早晚重攜手莫負幽人久見招

【能攺齋漫錄王荊公有唐律一首寄池州夏太初今集不載序云不到太初郎中兄所居遂已十年以詩攀寄】

絕句

白馬津頭驛路邊陰森喬木帶漪漣斜陽一馬悤悤過夢寐如今十五年

【能攺齋漫錄荊公題一絕於夏旼扇今集不載】

柳瑾

瑾字子玉慶曆二年進士

句

過盡金湯知帝策見求貂虎識君儀男兒本有四方誌秖在蓬瀛自不知【王荊文公詩自注】

陳洙

洙字師道建陽人慶曆二年進士歷殿中侍禦史嘉祐中上疏助司馬光論建儲且飲藥而卒以明無所覬望奏下大計遂定仁宗聞洙死賜錢百萬元祐初用光言官其一子

吳耿先生還北山舊居

蒼浪兩鬢斑盡意六經間有術佐明主無官歸故山釣臺春水碧吟榭暮雲閒見說還家後重將舊史刪【前賢小集拾遺】

遊雲際寺【在邵武軍光澤縣】

淸曉捫蘿踏嶺雲寒風飛澑濕衣巾上攀霄漢無多地直視城闉幾點塵古木半陰藏宿霧山禽相語厭遊人明年更補閩中吏來看桃花爛漫春【瀛奎律髓】

靖安寺【五代時建寧詩人江爲故宅】

處士亡來二百年故居牢落變只園詩名長共江山在寃气尙磨星斗昏臺榭幾人畱好句漁樵何處問曾孫昔時泉石生涯地日暮寒云繞寺門【建寧府誌】

毛維瞻

維瞻開封人居三衢慶曆二年進士累遷參知政事

筠州山房

樓上靑山繞四陲畫樓百步引朱扉落成當與公同上一看長江白練飛【江西通誌】

王珪

珪字禹玉華陽人徙舒琪之從弟慶曆二年進士官翰林學士知開封府兼侍讀學士神宗朝拜尙書左僕射門下侍郎哲宗卽位封岐國公卒贈太師諡曰文有華陽集

【王文正公日錄神廟時毎夕有赤气見西北隅如火至人定後乃滅人以爲皇子生之祥故禹玉作大燕樂詞云未曉淸風生殿閣經旬赤气照乾坤未幾皇子生大燕羣臣於集英殿】

文潞公丞相出鎭西京奉詔於瓊林苑燕餞從列皆賦詩送行

都門秋色滿旌旗祖帳容陪醉禦巵功業特髙嘉祐末精神如破貝州時匣中寶劍騰霜鍔海上仙桃壓露枝昨日更聞襃詔下別刋名姓入周彜【墨莊漫錄】

【東臯筆錄嘉祐中文潞公彥博富鄭公弼爲相劉沆王堯臣爲參政始議立皇嗣而事祕不傳𨿽英宗亦莫知也元丰中王公之子同光上書言先帝之立乃先臣在政府始議也其始終事並藏臣家乃宣取上驚嘆久之是時富劉王三公皆已薨獨潞公畱守西京遽召至闕慰藉恩禮隆厚冊拜太尉及還西都上作詩送行有報在不言功之句兩府並出餞皆有詩王禹玉詩云功業特髙嘉祐末精神如破貝州時蓋謂是也】

上元應制

雪消華月滿仙臺萬燭當樓寶扇開雙鳳雲中扶輦下六鼇海上駕山來鎬京春酒霑周燕汾水秋風陋漢才一曲升平人共樂君王又進紫霞杯

【韻語陽秋元丰中令從臣和元夕觀燈詩蔡持正密叩王公云應制上元詩如何使事禹玉曰鼇山鳳輦外不可使章子厚靣笑之十七日登對神宗獨賞禹玉詩妙於使事】

史院席上和首相吳公原韻

曉下金門路君筵聽召余簪纓三壽客筆削兩朝書身老𨿽逢此恩深盡醉歟傳聞訪餘事應走使臣車【揮麈後錄】

在翰苑作

晨光未動曉驂催又向壇頭飲社杯自笑治聾終不是明年彊健更重來【嬾眞子錄】

和梅公儀琴髙魚

三月江南花亂開靑溪曲曲水如苔琴髙一去無蹤迹枉是漁人尙見猜【賔退錄】

溫成皇后閣立春帖子【曰璐按曲洧舊聞作歐公詩】

昔聞海上有仙山煙鎖樓臺日月閒花下玉容長不老只應春色勝人間

【隱居詩話溫成皇后初薨會立春進帖子是時歐陽修王珪同在翰苑以其虛閣故不進俄有防令進王珪遽口占一首歐陽嘆其美麗】

端午帖子

紫閣曈曨隱曉霞瑤墀九禦薦菖華何人又進江心鑑試與君王卻眾邪【容齋五筆】

夫人閣端午帖子

後苑尋靑趁午前歸來競鬭玊闌邊袖中獨有香蕓艸畱與君王辟蠹編【後村詩話】

挽老蘇先生

岷峨地僻少人行一日西來譽滿京白首只知聞道勝靑衫不及到家榮猨夜哭銘旌過紫燕朝飛挽鐸迎天祿校書多分薄子云那得鄕城【蘇集附錄】

大饗明堂慶成

皇祐更秋律明堂奉帝禋粢盛𨿽薦徳霜露本懷親於赫朝三後無文秩百神九筵交玉幣重屋近星辰邃幄畱飇禦淸壇墮月津衣冠漢儀舊金石舜韶新受胙開宣室鳴鐘降紫宸羣陰光復旦葉气斗回春靈貺叢千祝丰恩滲四垠慙非老辭筆徒學煥堯文

【瀛奎律髓禹玊爲詞臣則摛藻細潤典雅勁健未有後來全句長句之病時號爲至寶丹以多用金玉珠璣錦繡之類然亦有不全然者此詩豈不謂之細潤典雅】

再登賞心亭

六朝遺迹此空存城壓滄波到海門萬里江山來醉眼九秋天地入吟魂於今玉樹悲歌起當日黃旗王气昏人事不同風物在悵然猶得對芳樽【詩林萬選】

宮詞

花裏宮鶯曉未啼千牛仗下報班齊銀袍五百趨龍尾天子臨軒賜禦題

侍輦歸來步玉階試穿金縷鳳頭鞋堦前摘得宜男艸笑插黃金十二釵

內苑宮人學打毬靑絲飛控紫驊驑朝朝結束防宣喚一樣眞珠絡轡頭

黃昏鎖院聽宣除翰長平明趁起居撰就白麻先進艸金泥降出內中書

紗幔薄垂金麥穗簾鉤纖掛玉蔥條樓西別起長春殿香壁紅泥透蜀椒

內人稀見木秋千爭擘珠簾帳殿前第一錦標誰奪得右軍輸卻小龍船

盤龍新織翠云裘簡點黃封玉匣收防備秋來供禦著金箱捧入曝衣樓

盡日閒窗賭選仙小娃爭覓倒盆錢上籌爭占蓬萊防一擲乘鸞出洞天【十家宮詞】

呈永叔書事【嘉祐二年禮部倡和】

誥書初捧下西箱重棘連催暮鑰忙緑繡珥貂畱帝詔【元注元夕有緑衣中使傳宣】紫衣鋪案拜宸香捲如驟雨収聲急筆似飛泉落勢長十五年前出門下最榮今日預東堂

【歐陽修歸田錄嘉祐二年餘與端明韓子華翰長王禹玉侍讀範景仁龍圖梅公儀同知禮部貢舉辟梅聖兪爲小試官凡鎖院五十日六人者相與倡和爲古律歌詩一百七十餘篇爲三卷禹玉余爲校理時武成王廟所解進士也至此新入翰林與餘同院又同知貢舉故禹玉贈余云十五年前出門下最榮今日預東堂余答云昔時叨入武成官曾看揮毫气吐虹夢寐閒思十年事笑談今日一尊同喜君新賜黃金帶顧我今爲白髮翁】

依韻恭和聖制龍圖天章閣觀三聖禦書

半夜傳君召西淸閱帝文筆回丹穴鳳歌起沛鄕云禦幄金虯轉仙墀羽仗分君王自天縱況復睿心勤【以上曹氏歷代詩選】

句

披褐曾陳定羌策汗靑猶著立儲書春風澤國吟箋落夜雨溪堂宴豆疎

【許彥周詩話外祖父邵安簡公布衣時上平元昊防又嘗勸仁廟早立太子晚年自樞府出知越州又移鄆州其薨也岐公作挽詞云云不獨語句精練且是著題】

金縷黃龍扇蘭芽翠釡湯【夫人閣端午帖子】繞臂雙條達紅紗晝夢驚【同上】震邸陪經席辰階總化鈞【晏元獻挽詩】未染仙人杏先柔帝女桑【皇后閣帖子】靈宮千福墮淸庿一誠專【南郊】舊蠹繙書防羣訛正說鈴【校理東觀】曉日破紅浮鬭栱夕云凝紫防周垣【祠太乙宮】官職聲名君自有何妨更絕郢中吟【和石昌言雪】灼灼海棠誰復折差差燕子又還飛【以上海錄碎事】

舞急錦腰迎十八酒酣玉琖照東西

【墨莊漫錄樂府六麼曲有花十八古有玉東西杯對甚新】

石象之

象之字簡夫新昌人慶曆二年進士官太常丞

詠愁

來何容易去何遲半在心頭半在眉門掩落花春去後窗涵殘月酒醒時柔如萬頃連天艸亂似千尋帀地絲除卻五侯歌舞地人閒何處不相隨【新昌縣誌】

石聲之

聲之新昌人

遊南明山

秖應尋勝到林泉四抱危峯萬朶蓮僧過不知山隱寺客來方見洞開天浮圖照水光相映古木依崖影倒懸風露了非人世界濯纓秋後玉壺仙【越詠】

黃庻【向宗道】

庶字亞夫分寧人慶曆二年進士歷州郡從事攝康州有伐檀集山谷其子也

宿趙屯

蘆花一股水弭棹日已暮山閒聞雞犬無人見煙樹行逐羊豕迹始識入市路菱芡與魚蟹居人足來去漁家無鄕縣滿船載稚乳鞭笞公私急醉眠聼秋雨

怪石

山鬼水怪著薜荔天祿辟邪眠莓苔鉤簾坐對心語口曾見漢唐池館來

斑石枕聯句同向宗道

斸得西山骨磨礱露斑駮凝結一何怪【宗道】形模萬難學直疑彩雲根【庻】又訝紫瑉礏中瘦蛟腹【宗道】外文灼殻冷剖淸泉肝【庶】榰老鼇腳堅方君子性【宗道】淸純聖人璞有气當補天【庻】無瑕應並瑴定漬盤古苔【宗道】想漏神晨藥堪作夢寐寶【庻】尢是炎蒸托眠月病頭愈【宗道】橫風醒肺濯珊瑚侈可唾【庻】陶甄脃堪撲夜深魘鬼驚【宗道】晝冷詩魔愕首愜無俗夢【庻】心淸去煩惡蘄簟方敢友【宗道】蜀笻良可攫何必檄愈風【庻】何必文驅瘧質任兒女嗤【宗道】頑宜童僕謔枕流固迂誕【庻】借糟徒落魄潤生審將雨【宗道】輝發宜有玨髑髏莊生狂【庻】虎魄宋武薄欲鑱中郎銘文章體猶弱欲祕淮南書神仙志可樂【宗道】我疑混沌鑛誰與礱竅鑿可作甘寢輿華胥詣冥寞【庻】子道足施爲我拙困嬰縛已謀具巾屨行當老嵩霍子其乞我歸終焉臥云壑【宗道】嗜好我已癖須求子惟慤氊舊王固惜瓢陋顏不博異時一經子便當千金橐客退獨摩拂臥送山月落【庻以上伐檀集】

韓欽聖

欽聖慶曆二年進士

句

迎鋒畫幡轉交鏃采文繁【省試勲門賜防古今詩話】

句龍緯

緯蜀人慶曆進士太學博士

題惠泉寄知軍郎中【在荊門】

﨑嶇荊門山叢起爲東阨陽岡盤气勢陰竇融液脈源濯云根移流噴石罅拆呀呀兩岸閒平防才數席環防貯淸泚古鏡照秋色恬風不生紋至底無隱物澄輝泛嵐翠淨影溶天碧潛花深冋冋防樹髙崒崒淸光照毛髮爽气灑肌骨如入冰壺中亭宇何鮮飾缾罌日往來舉汲易爲力短綆何勞人輕舠恰容客當時竟陵翁老死卻不歷品第十九泉遺此良可惜此泉惠此土惟日流不息作詩頌惠泉勉哉君子徳【荊州府誌】

賈宗諒

宗諒官內園洛苑如京崇儀使

上元日駕幸太乙宮燒香

金鑾晨動暖風微比屋歡呼望帝暉天喜宴開新福館云深香滿侍臣衣九韶鳳舞當雙闕萬燭龍趨防六飛爲與吾民同樂事月輪猶未下端闈【古今歳時雜詠】

宋詩紀事卷十五

欽定四庫全書

宋詩紀事卷十六

錢塘厲鶚撰蘇寀

寀字公佐磁州滏陽人舉進士神宗朝累官給事中知河南府

和趙閱道遊海雲山

笙歌揭虛閣帷幕帀春池且與民同樂都忘天一涯舊遊嗟倏忽故步喜追隨陌上人如堵歸鞍莫載馳【成都文類】

呂夏卿

夏卿字縉叔晉江人慶曆二年進士調江寧尉用薦爲編修唐書官書成遷直祕閣同知禮院熙寧初遷兵部員外郎知制誥出知潁州卒【泉州府誌初歐宋二公典領唐史十七年書始成凡預載筆者皆一時髙選前後十餘人遷徙不常惟夏卿與範鎭自發凡訖於絕筆夏卿又纂新書紀志傳義例摘二公繁文闕誤目爲唐書直筆新例一卷唐兵志三卷又集天下碑刻爲唐文獻考歷代氏族譜志爲古今世系表】

春陰

海棠陰淺日黃昏畫閣輕寒繡被溫春夢醒來能記否賣花聲過忽開門【後村千家詩】

陳襄

襄字述古官人慶曆二年進士歷官知制誥直學士院知陳州徙杭州以樞密直學士知通進銀臺司兼侍讀判尙書都省卒贈給事中有古靈集

送關都官致仕

鴻雁於飛送關公也公能以禮致仕惜其有老成徳不衰不養於朝天子不用古禮畱之故作是詩也

鴻雁於飛歸戾於澤君子於田亦適維則旅力不愆曷云其極庶民之耋職自爲愚君子之耋其徳有濡旅力不愆曷云其劬有堅松栢君子斧之有實秠稷農夫有之天子有老曷其與歸野有白駒來食我麰君子之往胡爲不畱我心悠悠爲天子之憂

幽齋

幽境絕塵蹤莓苔上粉墉秋聲連夜雨寒色一溪松學有書千卷歡無酒萬鐘云屏孤夢斷寂寞掩巫峯

和子瞻牒京口憶西湖出遊見寄

春陰漠漠燕飛飛可惜春風與子違半嶺煙霞紅斾入滿湖風月畫船歸緱笙一闋人何在遼鶴重來事已非猶憶去年離別處鳥啼花落客霑衣

寄逺

飛鵲翩翩暮欲棲楚天新月射璇題袖中已滅三年字心曲惟通一防犀步障影迷金穀路桃花香隔武陵溪瑤華好折無人寄腸斷江樓百尺梯

夜意

燻鑪香燼蕙煙沈凜冽寒生翡翠衾月國音塵千里絕仙山樓閣五云深離懷暗耿金壺漏獨夢多驚玉女碪騎省中郎才調逸擬將文筆賦秋心

使還咸熙館道中作

土曠人稀使驛賖山中殊不類中華白沙有路鴛鴦泊芳艸無情妯娌花氈館夜燈眠漢節石梁秋吹動胡笳歸來覽照看顏色斗覺霜毛兩鬢加

韋羌山【在天臺山西上有石壁字如科斗】

去年曾覽韋羌圖云有仙人古篆書千尺石巖無路到不知科斗是何書

中和堂木芙蓉盛開戲贈子瞻

千林寒葉正疎黃占得珍叢第一芳容易便開三百朶此心應不畏秋霜

題寶嚴院垂云亭【在杭州七寶山】

小亭巉絕出雲間萬象升沈不得閒莫怪詩翁頭白早時來向此冩湖山【以上古靈先生集】

連庠

庠字元禮應山人慶曆二年進士爲宜城令至都官郎中

【宋史隱逸傳連庶字君錫舉進士監陳州稅罷歸始與弟庠在鄕裏時宋郊兄弟歐陽修皆依之及二宋貴達不可其志退居二十年守道好修非其義秋毫不可污也庠亦登科敏於政事號良吏終都官郎中】

襄州守王侯洙復峴山羊公祠

大江西來繞重城猶如叢花疋練縈左山右阜若開避曾是峴首當頭橫江湍衝山山不動滔滔雪浪東南傾隤然巨勢壓漢境萬楚不得專雄名四時美景千百狀登臨可以攄襟靈近麓挼藍秋水緑幽巖團纈春葩明寒林蕭疎四靣合夏木延袤長川靑危巓碑墊龜螭蟄陰崖檜老蛟龍形俯瞰洲防相向背風恬江靣羅紋生漁舠數百集其下瞥然來往一葉輕波底崢嶸沈翠影槎頭鳧雁斂霜翎天然佳致信可尙直是丹靑寫不成叔子當年樂山水毎來置酒空壚罌賢達勝士共愛此謂此風景魁南荊荊人被化思不已立祠山椒共祭牲爾來綿亙幾千載瓦飛棟撓誰經營守臣防肯著腳到遂至完固屬兼並非憚鳩工繕完葺誠知仁政難繼聲帝眷襄陽曰重鎭宜從館閣擇名卿明公之來百城悅壺漿竹馬相歡迎政成公休屢登覽山前車騎長晶熒傃空寓目看不足詩豪佚發輸精誠乃敕寮屬復祠宇仍從嶺上新虛亭歳時遊憩備言詠荊人愛之猶鉅平羊公之政公之化異時一致當同評兩賢繼美何以況山之永兮水之淸【襄陽府誌】

李觀

觀字夢符自號玉谿叟袁州人慶曆二年試南宮賦偶落韻有司愛其防爲取特防由是登第以著作佐郎知臨江軍淸江縣嘗爲太學官出判處州

【宜春傳信錄朝議大夫李觀夢符史傳諸書過目成誦文章如元次山登第歷官知處州不就請監南嶽廟以歸建玉溪洞中有抱一堂水仙亭有梅所曰香雪塢有眾花處曰錦繡塢貯書史處曰文藪終日醉吟溪上於世味淡如也】

題處州直廳壁

十謁朱門九不開利名淵藪且徘徊自知不是公侯骨夜夜江山入夢來【能攺齊漫錄】

許當

當字當時慶曆初爲古田令

桃溪

桃溪一何淸想象武陵水所愛春風時灼灼花數里漁艇日來去無人識歸止安知歷幽源不遇神仙子【福州府誌】

石蒼舒

蒼舒字才叔雍人善行艸官承事郎通判保安庫

別韓魏公

【闕七字】簾前二聖擁千官惟有埽門霜鬢客卻隨社燕入長安

【過庭錄石蒼舒與韓魏公有舊韓拜相石至幹祿防數月無成石作詩以別歸韓覧之惻然遂注一官而去】

胡恢

恢金陵人華州推官

句

建業江山千里逺長安風雪一家寒

【夢溪筆談金陵胡恢善篆坐法失官困於京師上韓魏公詩魏公深憐之令篆太學石經得復官任華州推官而卒】

姚嗣宗

嗣宗關中人韓魏公薦試大理評事

【續湘山野錄嗣宗關中詩豪忽繩檢坦然自任杜祁公帥長安多裁品人物謂尹師魯曰姚生如何人尹曰嗣宗者使白衣入翰林亦不忝減死一等黥流海防亦不屈姚聞之大喜曰所謂善評我者也】

書驛壁

南越干戈未息肩五原金鼔又轟天崆峒山叟笑無語飽聽松風春晝眠

【續湘山野錄元昊以河西叛朝廷方羈籠關中豪傑之際嗣宗因題詩二於壁其五言有蹋碎賀蘭石埽淸西海塵布衣能效死可惜作窮鱗之句韓忠獻公奇之奏補職官旣而一庸生張某亦堂堂人蝟髯黒靣頂靑巾緇裘持一詩代刺揺袖以謁杜公有長安有客靣如鐡爲報君王早築臺之句杜祁公亦異之奏補幹祐一尉而胸中無一物未幾以贓去任】

兪汝尙

汝尙字仁廓號退翁又號溪堂居士歸安人慶曆二年進士王安石當國欲寘汝尙禦史驛召詣京力辭得免從趙抃於靑州以屯田郎中致仕卒

贈張伯玉倅古睦

新定煙霞外溪山淸可依夜風泉澑響春雨藥苖肥野鶴眠花圃晴嵐濕案衣預知公暇日垂釣子陵磯【詩林萬選】

題三角亭

奇哉山中人構此亭上宇蕙徑斜映帶林煙盡吞吐春無四靣花夜欠一檐雨寄傲足有餘何須存廣廡【前賢小集拾遺】

久客

久客西城里人家似舊鄰眾知趨事嬾僧厭打門頻倦枕費窗燭閒書破硯塵陰晴消白日門巷忽靑春【瀛奎律髓】

賈黯

黯字直孺南陽人慶曆六年進士第一嘉祐中累擢翰林學士英宗朝遷給事中權禦史中丞以疾乞郡除翰林侍讀學士知陳州卒贈禮部侍郎

襄州守王侯洙復峴山羊公祠

古郡襄水陽羣山繞郛郭其閒峴首者羊公最所樂登臨見洲渚气象眞磅礡公乎旣已沒髙碑此鑱鑿廟食有遺像當時盛丹雘到今僅千載碑廟皆頽落喬木荒榛閒廟址存依約碑倒石屢易文字免缺錯我侯至之初亭廟皆新作爲詩道其意風化思所托侯慕羊公心仁政及物博將見襄陽治與古相侔若【襄陽府誌】

季康伯

襄州太守王侯洙復峴山羊公祠

賢哉西晉鉅平侯刻碑立祠在荊州州民萬家見之者揜面汍瀾雙淚流逮今緜歷幾百祀峴首巍然臨漢水碑鈋廢祠榛莽中蕭蕭只有悲風起內閣深沈侍從臣赤帷皁蓋來行春殷勤拂碑復祠貌一朝舊迹重如新山光蔥蒨水淸冽天長地久無時別古人今人空茫茫惟是功名不能滅【襄陽府誌】

張去惑

襄州太守王侯洙復峴山羊公祠

漢江千里淸溶溶惟此南夏奠其中因山爲城峙險固一國形勝何髙雄嶷然巨首名曰峴回壓靣勢尊且崇東扼迅流疑引翼西峙羣阜如盤龍嵚巇峻拔不可擬絕岸萬丈淩長空下闞澄潭迥無際旁睨比屋幾可封天意造物豈虛設控蠻鎭楚舒隆隆自昔登憩且非一此山振動惟羊公有志平吳運祕略竭心衛晉推元功綏懷逺邇人所服開墾田疇時以丰慨然置酒適淸曠中郎幕府賢而通語公令望髙四海當與斯山永無窮自是綿綿歳歷久閱碑墮淚存遺蹤亭祠浸壊詎可窕山歸民籍木以童前知興衰故有日覽者嘆息追無從龍圖王公守玆土修舉廢墜詰初終感物思人但長息剡章疾置聞四聰聖宸動色可其請玆山復興气象融耽耽大廈揭亭宇肅肅眞像嚴祠宮遂使靈光享血食禁樵復祀資恪恭大抵有功及民物盛徳期與天地充今之視古皆一致休哉千載懷淸風【襄陽府誌】

王介

介字中父衢州人以制舉登第性聰悟絕人所嘗讀書皆成誦而任气多忤物以故不達終於館職

送張君宰吳江

乍被軒綏寵新辭計省繁三江吳故國百里漢郎官煙水蒓芽紫霜天橘顆丹優遊民政外風月卽淸歡【明道雜誌】

句

命也豈終否時乎不暫防勉哉藏素業以待歳之秋【贈人下第】

【明道雜誌中父作詩多用助語作句如贈人落第詩云云此格古未有也】

艸廬三顧動幽蟄蕙帳一空生曉寒

【石林詩話中甫與王荊公遊甚款未嘗降意相下熙寧初荊公以翰林學士被召前此屢召不起至是始受命介以詩寄公云云蓋有所諷公得之大笑他日作詩有丈夫出處非無意猿鶴從來自不知之句蓋爲介發也】

劉敞

敞字原父臨江新諭人慶曆六年進士第二累遷知制誥拜翰林學士攺集賢院學士判南京禦史臺卒門人私諡曰公是先生有集

【郡齋讀書志原父出知永興惑官妓得驚疾力求便郡仁宗謂執政曰如敞者豈易得耶賜以新橙五十劉跂暇日記劉原父晚年病不復識字日月兒女皆不能認人言永興中多發冡墓求古物致此】

瓊花【並序】

自淮南遷東平移后土廟瓊花植於濯纓亭此花天下只一株耳永叔爲揚州作無雙亭以賞之彼土人別號八仙花或云李衛公所賦玉蘂卽此種

淮海無雙玉蘂花異時來自八仙家魯人未覩天中樹乞與春風賞物華

鐡漿館【以下二首奉使作】

稍出盧龍塞回看萬壑靑曠原開磧口別道入松亭【此館以南屬奚山溪深險以北屬契丹稍平衍漸近磧矣別一道自松亭關入幽州甚徑易敵常祕不欲漢使知】代馬寒隨艸奚車夕戴星忽悲田子泰寂寞向千齡【奚人以車帳爲生晝夜移徙】

檀州【正月二日】

窮谷回看盡孤城平望遙【自古北口山至此都盡】市聲衙日集【此州衙日市集】海蓋午時消【毎旦海气如霧至晚消盡土人謂之海蓋】冠帶才通漢山川更入遼春風解冰雪最覺馬蹄驕

春艸

春艸綿綿不可名水邊原上亂抽莖似嫌車馬繁華處才入城門便不生

飲子華家醉翁不來令蘂仙彈醉思仙

翠睂紅袖拜尊前撩亂春聲入四坐少車公還不樂爲君重奏醉思仙【以上公是先生集】

李士衡硯【劉涇州所得】

李侯寶硯劉侯得上有刺史李元刻云是天寶八年冬端州東溪靈卵石我語二客此不然天寶稱載不稱年刺史爲守州爲郡此獨云爾奚所傳兩君盧胡爲絕倒嗟爾於人幾何寶萬事售僞必眞此固區區無足道【硯箋】

觀永叔五代史

大意晚有屬先生拔書彚是非原正始簡古斥辭費裦善傷獲麟疾邪記有蜚處心必至公撥亂豈多諱何必藏名山端如避羅罻【合璧事類後集】

聞鶯

醉裏春空盡江邊客未歸可憐鳴睍睆似欲訴芳菲珍樹移時語殘花入眼稀離居亦幽獨求友莫相違

鴨腳【鶚按此首又見梅堯臣集】

魏帝昧逺圖於吳求鴨腳乃爲吳人料重玩志已愜江南有佳木修聳入天插葉如闌邊迹子剝杏中甲持之奉漢宮百果不相壓

養雞

茅茨一畞宮生理備委曲雞豚自古昔豢養隨世俗鑿垣安其棲幼長何碌碌旦出四散飛暮還相投宿頗哀鴻鵠輩飲啄不充腹何事萬里遊羈旅傷局促衣冠相嫵媚庭廡更追逐未悟糞土非豈知稻粱辱物理常有此人情苦不足安見避世翁頽然臥空谷【以上合璧事類別集】

贈李才元

待詔先生窮巷居簞瓢屢空方晏如自探井臼秣羸馬卻整衣冠迎賜書王人駐車久嘆息天子聞之動顏色飽死曾不及侏儒牧民會肯舒筋力詔書朝出蓬萊宮繡衣還鄕由上衷君今已作二千石亦將復爲第五公【徐度卻埽編李才元大臨仕仁宗朝爲館職家貧甚僮僕不具多躬執賤役一日自秣馬會例賜禦書使者及門適見之嘆息而去歸以白上上大驚異遂命知廣安軍熙寧中知制誥坐封還李定除禦史詞頭與宋次道蘇子容俱得罪於是名重】

桃花

小樓西望那人家出屋香梢幾樹花只恐東風能作惡亂紅如雨墮窗紗【全芳備祖】

夏夜

涼風響髙樹淸露墜明河𨿽復夏夜短巳覺秋气多艷膚麗華燭皓齒揚淸歌臨觴不作意柰此粲者何

【避暑錄話此詩當是在長安時作】

雜詩效玉川體

毀巢鳳不至竭澤龍不遊賢者有所歸得非龍鳳儔周公下白屋聖徳被九州趙禹謝賔客漢朝以爲優澆淳不相襲用捨何其繆茍徇一身利不爲萬姓謀哀彼杕杜詩死生遺道周【宋藝圃集】

劉攽

攽字貢父與兄敞同舉慶曆六年進士歷祕書少監出知蔡州召拜中書舍人卒弟子私諡曰公非先生有集

上書行

仕不至二千石賈不至五百萬此事誇者憂而非志士嘆君不見下邳受書起幄中運籌制千里功成不受二萬戶拂衣歸從赤松子君不見計倪半防誅彊吳鴟夷扁舟泛五湖三致千金不自擅至今籍籍宗陶朱大賢富貴不爲已心事邈與常人殊逢時致身如反手云蒸龍變無時無君勿愛上書獻賦稱賢豪刺繡倚市相矜髙丈夫昔曾笑徒勞商賈旦旦稱錐刀

自校書郎出倅秦州作

璧門金闕倚天開五見宮花落井槐明日扁舟滄海去卻將雲气望蓬萊

長蘆寺

越舶吳商倚萬橈紺園金剎起中宵魚龍聽法多因雨江海歸心毎上潮林黑夜深燈影白川平天濶梵聲遙心知水怪俱調伏惜取靈犀不用燒

送裴二知蘇州

著書元尙白送客揶揄積水望江海秋風吹舳艫貴人千騎長紫綬左魚符道愛明南國歡聲接舊吳曉霜繁橘柚過雨熟菇蒲安得如吾子從君飛赤鳧

賦歐公廳前兩白鶴

明公眞愛鶴愛鶴選仙骨遂令千里姿爲君軒墀物啄腥豈復辭雞羣鎩翼欲比鳧鷖馴聆音發舞似矜客避寒孤警將依人【歐公云此禽畏寒毎捨屋中】吾聞芝田逸翮不如此世上悠悠誰識眞

詠史

自古邊功緣底事多因嬖幸欲封侯不如直與黃金印惜取沙場萬髑髏

【齊東野語貢父此詩蓋指當時王韶李憲輩耳】

絕句

靑苔滿地初晴後緑樹無人晝夢餘惟有南風舊相識徑開門戶又翻書【以上公非先生集】

別茶嬌

畫堂銀燭徹宵明白玉佳人唱渭城唱盡一杯須起舞關河風月不勝情

【過庭錄長安妓有茶嬌者以色慧稱貢父惑之被召造朝茶嬌逺送貢父作詩別之至闕永叔去城四十五里迓貢父適病酒未起永叔日非獨酒能病人茶亦能病人矣】

襄州淳於髠墓

微言動相國大笑絕冠纓流轉有餘智滑稽全姓名師儒空稷下衡蓋盡南荊贅壻不爲辱旅墳知客卿【石林詩話貢父天資滑稽遇可諢諧𨿽公卿不避與王荊公素厚荊公當國亦屢謔之𨿽毎爲絕倒然意終不能平也元祐初知襄州淳於墓在焉題詩云云蓋以自解也】

寄韓玉汝

嫖姚不復顧家爲誰謂東山久不歸捲耳幸容攜婉孌皇華何處有光輝

【石林詩話元丰初契丹來議地界韓丞相玉汝出分畫將行與愛妾劉氏劇飲通夕且作詞防別翌日忽中批步軍司遣兵爲搬家追送之初莫測所由久之方知自樂府發也貢父玉汝姻黨卽作小詩寄之以戲云】

黛陁石硯

一片蒼山石遙憐巧匠心能存辟雍法宛是馬蹄金气奪秋云濕光涵墨海深魚龍隨醉筆變化出幽涔【硯箋】

句

瀉湯奪得茶三昧覓句還窺詩一斑

【優古堂詩話錢唐南屏謙師妙於茶事東坡贈之詩云道人曉出南屏山來試防茶三昧手劉貢父亦贈詩云】

裴煜

煜字如晦慶曆六年省元治平中以開封府提刑知蘇州入判三司都磨勘司

多景樓

登臨毎憶衛公詩多景惟於此處宜海岸千艘浮若芥邦人萬室布如棊江山气象回環見宇宙端倪指防知禪老莫辭勤迓使君官滿有歸期

【墨莊漫錄多景樓在北固山甘露寺中李贊皇題臨江亭詩有多景懸窗牖之句以是命名樓卽臨江亭故基裴煜守潤日賦詩】

錢顗

顗字安道無錫人慶曆六年進士熙寧初爲禦史裏行以論奏王安石貶監衢州稅

遊爛柯山

春郊雜遝擁紅旌共訪仙蹤嘯傲行雲徑直從深崦入石梁宛在半空橫巖邊瑤圃新開出洞裏芝田舊種成羽客一枰無復見靑山防得爛柯名【爛柯山洞志】

劉彜

彜字執中福州人少從胡瑗學中慶曆六年進士初爲胊山令熙寧二年召對除兩浙運判移知虔州加直史館知桂林除名編隸涪州召還卒有居陽集

夜宿善權寺追懷陳述古

精識世所稀及道古稀有伊人𨿽云亡遺徳不可朽嘗厭石渠遊是邦爰出守浚河納湖波股派活畎畝學宮起城隅塗人或薪槱旣富而教之薄俗適忠厚矧予平生時昏弱賴磨揉共擷姬孔防肯出臯稷後醇源浩防涯實行靡容茍猶其老巖阿寂寞待同叩天乎奪大成旅玆宜興阜我來薙荊榛雨淚滴杯酒慟哭起秋風落葉紛林藪永懷三益恩語報乏瓊玖願子生人閒世世爲親友【周必大歸廬陵日記】

悼賢詩

良田十頃接晴煙曾假過侯救旱年俸麥一車開徳濟流民千里荷生全人嗟逝水今亡已俗感遺風尙然獨對老僧談舊事斜陽春色漫盈川

【嵊縣誌前剡令過昱字彥旉皇祐三年以祕書郎來知剡事連値歳祲出常平錢糴米以活流民復割俸麥七十斛爲種假超化院十餘頃役饑民耕種之明年得麥五百餘斛民賴以活熙寧中昱巳亡彜過故院與僧追誦欷歔見民有談及公去無不泣下因此作詩題之院壁】

胡楚材

楚材睦州壽昌人慶曆六年進士

憶彭頭山

久客倦行役故山安在哉松竹讀書室水石釣魚臺明月照歸夢西風吹酒杯亭亭籬下菊寂寞爲誰開【嚴州府誌】

楊蟠

蟠字公濟章安人【一作錢唐人】慶曆六年進士爲密和二州推官以詩知名元祐中蘇軾知杭州蟠爲通判與軾倡酬爲多後知溫壽二州卒有集

陪潤州裴如晦學士遊金山回作

世上蓬萊第幾洲長云漠漠鳥飛愁海山亂防當軒出江水中分繞檻流天逺樓臺橫北固夜深燈火見揚州回船卻望金陵月獨倚牙旗坐上頭【宋文鑑】

蒓菜

休說江東日日寒到來且覓鑑湖船鶴生嫩頂浮新紫龍脫香髯帶舊涎玉割鱸魚迎刃滑香炊稻飯落匙圓歸期不待秋風起漉酒調羮似去年【苕溪漁隱叢話】

東岡隋眞觀法師塔

東岡人不識野寺在樵漁落葉年年滿春風爲埽除

楊梅塢

夏日紅相照天晴塢自開襄陽多稚子摘贈故人來

西溪

爲愛西溪好長憂溪水窮山源春更落散入野田中

錢唐江上

一气連江色寥寥萬古淸客心兼浪湧時事與潮生路轉靑山出沙空白鳥行幾年滄海夢吟罷獨含情【以上咸淳臨安志】

去郡後作

爲官一十政宦遊五十秋平生憶何處最憶是溫州思逺城南曲西岑古渡頭緑觴春送酒紅燭夜行舟不敢言遺愛惟應念舊遊慿君將此曲寫寄謝公樓【溫州府誌】時燕堂【在髙郵州治東眾樂園蟠爲守時建】

吏隱盂城九十旬丰年日日是佳辰賦成席上猶飛雪歌動梁閒已落塵此地誰爲愛酒伴他時儻憶種花人五壇芍藥齊教放何處揚州更覓春【髙郵州誌】

練光亭

寒光萬頃澹髙秋粉壁朱闌佇客愁晚日蕭蕭聞落葉晴天歷歷數飛鷗煙橫絕防疎難掩月在平波瑩不流懷抱未忘知有處且和風笛醉滄洲【丹陽縣誌】

孫永

永字曼叔趙人舉進士官吏部尙書諡康簡

淸明

毎年毎遇淸明節把酒尋花特地忙今日江頭衰病起佛前新火一鑪香【古今歳時雜詠】

袁陟

陟字世弼號遁翁南昌人慶曆六年進士知當塗縣官止太常博士卒有遁翁集

【王直方詩話世弼詩慕韋應物而遒麗奇壯過之潘子眞詩話世弼宦遊當塗時郭功甫尙未弱冠世弼愛其才薦於梅聖兪自爾有聲功甫嘗曰數載汲引袁二丈力也蒿埋三尺不敢忘其賜苕溪漁隠叢話世弼年十七題百文詩云瓊田收防玉澑注瑯玕讀書最苦因爾臒瘠歿時才三十四歳自作墓志有詩文十卷號遁翁集今不復傳】

過金陵謁吳大帝廟【未冠時作】

人苦曹瞞虐天悲漢祿終山河分鼎峙气象發江東一旦墟京國彌年豢幼沖炎精竟灰燼紫蓋出艨艟長防資公瑾雄才得呂防招延師友義繼述父兄忠舊府峩雙闕驚濤湧半空風雲龍虎勢日月帝王功地力因時險神謀與意通屈伸思所濟逆順審於衷駿足蝱交貨靈牙耀卽戎同盟界函谷獨斷保蠶叢定霸葵丘劣推心建武同長沙兆生識典午賴余風戰守遺蹤在登臨四望中陵遷成萬古世異想羣雄歌舞居民祀干戈逐虜功徵帆來浦外久客悵途窮精銳銷孤劍飄零若斷蓬徘徊靈廡下暮葉亂江楓【苕溪漁隱叢話】

題劉仁瞻畫像

陣前仙琕生無愧鼓下蠻奴死合羞三尺吳縑暗塵土然蒼鶻欲橫秋

【苕溪漁隱叢話王旐遊金陵升元寺見僧房壁上有繪金紫大夫題詩云云不能解卷畫歸示其父平甫曰此劉仁瞻像袁世弼詩也此詩俊拔可喜琕實呼璸袁誤呼也】

贈郭功甫二絕

從來多病王僧祐自小能文謝惠連各厭塵勞思物外莫辭攜手訪林泉

雪後姑溪水更深冥冥寒雨作連陰旅懷未可頓消遣思與洛生溪上吟

【苕溪漁隱叢話荊公居金陵爲功甫手寫所賦詩一軸有此兩篇世弼贈功甫詩也】

贈功父

方山憶共泛金船屈指於今五六年風送梨花吹醉靣月和溪水上歸韉浮生聚散應難料末路窮通盡偶然欲問故人牢落事鹿裘深入白雲眠

【王直方詩話王介甫嘗手書此詩】

臨終作

靑靄千峯暝悲風萬古呼其誰掛寶劍應有奠生芻皎月東方隕長松半壑枯山泉吾所愛聲到夜臺無【詩人玉屑】

謝景初

景初字師厚絳子慶曆六年進士官大理評事出知余姚縣多惠政屢遷益州路提防刑獄以屯田郎致仕黃山谷其壻也有宛陵集

【王直方詩話謝師厚方爲其女擇對見黃山谷詩曰吾得壻如此足矣山谷之詩卒從謝公得句法有詩曰自往見謝公論詩得濠梁天中記紙以人得名者有謝公有薛濤所云謝公者富春謝司封景初創箋樣以便尺書因以爲名謝公冇十色箋深紅粉白杏紅明黃深靑淺靑深緑淺緑銅緑淺云十色也】

觀余姚海氛

海上風與雨未朕先气升澤鹵雜山云蓊郁相燻蒸交語面已障安辧丘與陵衣濡帶革緩臭腥殊可憎自非昌其陽疾癘得以乘君子卻陰邪何必醫師能

法喜堂

虛堂庇風雨結構不務壯外飾無髹彤置物況容長開篋藥劑靈拈棊白黑抗階花淡亦夭庭石碧交向出門鳥雀喧燕處物我防吳俗誇有素佛徒侈相尙獨能守質靜坐以矯流宕棲之果自喜何須山海上【以上宋文鑑】

石谷亭飛瀑

落泉下峭壁陡絕千萬丈濺急雪片飛望若匹練廣曲嶺隔靑林三里已聞響其傍有巨石平潤可俯仰愚俗所不道我輩數來賞須期秋色淸攀蘿將爾上【會稽志】

句

倒著衣裳迎戶外盡呼兒女拜燈前

【後山詩話謝師厚廢居於鄧王左丞存其妹壻也奉使荊湖枉道過之夜至其家師厚有詩云云】

宋詩紀事卷十六

欽定四庫全書

宋詩紀事卷十七

錢塘厲鶚撰彊至

至字幾聖錢唐人慶曆六年進士刻苦攻詩韓魏公甚重之官祠部員外郎有集

墨蟹

瑣瑣江湖中忽在幽人壁短螯利雙鉞長跪生六戟骨眼驚自然熟視審精墨初疑蟺穴束猶帶浮泥黑橫行竟何從躁心固已息終朝墻壁閒頗有肥霜色我來空持杯左手莫汝食誰奪造化功生成歸筆力【蟹略】

賈麟自睦來杭復將如蘇戲贈短句

春風那復系狂遊朝醉桐江暮栁洲大手千篇隨地埽一身四海逐云浮榮名不落閒宵夢退築聊爲晚嵗謀老橘殘鱸猶有興片心還起洞庭舟【瀛奎律髄】

句士良

士良成都人慶曆六年進士

和吳中復太守春遊海云寺

佛土依山福逺州春行繡騎上雲頭補天彩石盈池在朝海淸江繞寺流四國仰煩郇伯勞羣生翹望謝安遊早知爲礪爲霖意惟有西民欲暫畱【成都文類】

陳舜兪

舜兪字令舉烏程人慶曆六年進士嘉祐四年登制科歷都官員外郎坐詆新法謫南康酒稅赦還卒嘗居秀州之白牛村自號白牛居士有集

棲賢寺

辟蛇行者應開寺拭眼髙僧尙有墳龍帶雨歸三峽水鳥銜花出五峯云【方輿勝覽】

騎牛歌

我騎牛君莫笑人閒萬事從吾好千金市骨駿馬來乘肥大躍湏年少蒲爲鞭艸爲轡瀑布山前松徑裏看山聽水要行遲輕防緩驅塵不起布袍葛帶烏接防山家裝束不時宜匏尊注酒就背飲皁囊貯書當角垂我狂吟醉欲倒同醉同吟白雲老此老不可天下人一住廬山三十春聲如洪鐘目如電七十神光射人面上牛下牛不要扶合與山中作畫圗汴州馬上顧何如春泥沒腹仍濺防夜半歸來人亦痡天眞防盡百憂集衣食毛髮歸妻孥爭如來騎牛水光山色俱悠悠

【梅磵詩話陳舜兪令舉嘉禾人慶曆中登進士乙科嘉祐四年中制科宰越之山陰秩滿當召試館職防朝廷行靑苖法上書力詆時政謫監南康軍酒稅到官與劉太博凝之日跨雙犢以窮匡廬泉石之勝此歌世爭傳之後遇赦還鄕絕意仕進元丰中卒於吾鄕南門外之蘇灣距城僅三里許過者必式焉】

淵明醉石

活活飛泉淸繞石悠悠天幕翠鋪空是非分付千鐘裏日月銷磨一醉中栁絮任飄荒徑畔菊花仍在舊籬中水聲山色年年好尙使遊人想素風【廬山紀事】

和開祖丹陽別子瞻後寄

仙舟系栁野橋東防合情多勞謫翁相對一尊浮蟻酒輕寒二月小桃風羇懷散誕謳歌裏世事縱橫醉笑中莫恨明朝又離索人生何處不悤悤【瀛奎律髓】

林屋洞

洞天三十六第九曰林屋神仙固難名瓌怪存紀錄曠嵗懷尋賞玆晨幸臨矚馳神在眞遊豈復懦深谷解韈納芒履然松命光燭初行已傴僂漸入但匍匐顧瞻避衝磕濘淖沒手足如此百餘步始可立寓目或垂若鐘虡或植若旌纛有如案而平有如幾而曲鐫刻非人工晶瑩燦黃玉遙知竅穴外定有金庭錄凡肥不可往叩擊安敢黷鸞鳯無消息但見白蝙蝠卻還望防明旣出猶喘促霑衣憐石髓孰悔泥塗辱庶幾達防慕養生相吾福

毛公壇

古壇疊亂石艸木何參差黃衣守其傍陳迹刋丰碑曰初劉眞人齒髮不可訾但見紺綠毛被體鬖鬖垂云軿一日去空山畱庭壝弟子散巖谷荊榛蔽荒基晚有周息元探訪親斬披白鹿忽跪前靈符見葳蕤地勝人旣偶凝嚴起寶祠束帛下幽聘良馬維素絲前朝揖髙風有美皮陸詩殆今三百年事去物亦隳喬松委樵蘇野蔓號狐貍惟有鏈丹井甘冽無等夷一酌匪消渇飲慕尙神禧【以上震澤編】

王存

存字正仲丹陽人慶曆六年進士神宗朝歷龍圗閣直學士知開封府拜兵部尙書哲宗朝累官尙書左丞以端明殿學士知蔡州紹聖初提舉崇禧觀致仕卒贈左銀靑光祿大夫與黨籍

史院席上奉和首相吳公元韻

上聖論思著前言摭緒餘瓊筵初賜醴石室載防書徽範貽來者功成念昔歟欲知開局盛門擁相君車【揮麈後錄】

遊焦山

連山擁滄江峭絕視玆鮮由來一气結殊不麗眾巘林深鳥聲悅境靜人自逺方吾抱幽介對此萬慮遣【京口三山誌】

登北固山

晚登北固頂俛視南徐城廢壘何茫茫山川迥縱橫千載競誰有六朝空戰爭豪气不可問古墳人正耕

過丹陽舊居

漂泊經故國系舟款柴扉破屋他人居昔鄰今或非父老迎我飲祝我晝錦衣我謝父老言朴拙非所祈一官走塵土實廹寒與饑去鄕未幾載頗覺儔侶稀人事已可嗟況當白首歸泚泚練塘水綠楊防漁磯有田尙可耕誓將父老依【以上鎭江府誌】

句

珠韉錫禦恩猶在玉輦親扶事已空

【孔平仲談苑光獻曹太皇嘗作珠子鞍轡上施紅羅銷金坐子賜神宗神宗駕幸金明池遂乘此韉太皇太后病稍閒神宗親制一小輦極爲輕巧以珠玉黃金飾之進於太皇遂載而之涼殿太后扶其左神宗扶其右太皇下輦曰官家太后親自扶輦當時在曹家作女時安知有今日之盛喜見顏色王正仲進光獻挽詞云云蓋用此兩事也】

韓絳

絳字子華靈壽人徙雍丘忠獻公億子慶曆中進士歷翰林學士禦史中丞神宗朝拜同中書門下平章事封康國公卒贈太傅諡獻肅【韓元吉桐陰舊話獻肅公諱絳字子華發觧過省殿試皆第三以元祐三年三月薨皆三數亦異事也故蘇魏公挽詩云三登慶曆三人第四入熙寜四輔導蓋公自樞副遷參政宣撫陜右卽軍中拜昭文相再入史館相也】

【復齋漫錄子華兄弟皆爲宰相其家呼爲三相公呼持國爲五相公云又京師人呼爲桐木韓家蓋公家門有梧桐木取爲稱以別魏公子華沒陸農師爲挽章以記之所謂棠棣行中爲宰相梧桐名上識韓家是也子華以辰年辰月辰日辰時薨農師又詩云非關庚子曽占鵩自是辰年並值龍】

遊鴻慶院

久旱雨初足樂遊春正深喧闐觀士女淸曠入山林佛界云成寶僧園地布金方塘探子石髙閣盍朋簪沙水通溪白松筠逐徑陰紛華從滿目幽寂自虛心印組端爲累巖扃得蹔尋晚風吹綠野歸騎已駸駸【成都文類】

和範蜀公題蜀中花圖

徑尺千餘朶矜誇古復今錦城春物異粉面瑞云深賞愛難忘酒珍奇不廢金應知色空理夢幻卽懽心【聲畫集】

謁仙翁祠書山蓀亭

玉井不可到玉泉聊可尋馬行穿亂石人語入深林川迥沙明色溪喧谷響音我來方六月云榭一披襟【華嶽全集】

韓維

維字持國絳弟以廕入仕英宗朝累除知制誥神宗卽位爲翰林學士加承防元祐初拜門下侍郎以太子少傳致仕紹聖中坐元祐黨謫均州安置元符初復官卒有南陽集

寄孔寜極

雨滴庵上茅風亂窗前竹繁聲互入耳欲寐不得熟緬懷田舎翁石徑滑馬足連山暗秋燈一路何處宿【過庭錄持國守許孔居郊常具車馬邀致郡治之養眞庵同衾促膝快論人間事久而後歸一夕大雨孔告還持國獨寢庵中寄詩云云】

下橫嶺望寜極捨

驅車下橫嶺西走龍陽道靑煙幾人家綠野四山抱鳥啼春意防林變夏陰早應近先生廬民風故醇好【王直方詩話韓持國嘗有詩云靑煙幾人家綠野山四抱當時無不傳之】

同曼叔遊菩提寺

髙城如破崖寺帶喬木古禪房掩淸晝佛畫剝寒雨荒池野蔓合濁水佳蓮吐蕭條聨騎遊淡薄對僧語秋風日夕好勝事從此數

盧溪【盧攜讀書處】

伊人沒已久溪澑亦如綫淳气揖老僧淸陰坐春院始悟入山深幽林鳥聲變

西溪

我從南嶺來引轡下云木不知溪流處但見翠滿谷涼葉覆山泉修篁翳茅屋

奉同原父賦澄心堂紙

江南國土未破前澄心名紙世已傳髙堂久傾不復見誰謂此物猶依然當時萬杵搗云葉鋪出几案滑且堅剡溪藤骨不足數蜀江玉屑誰復憐君臣嬉燕盛文采駢章麗句鬭巧儇一朝零落隨散地中原篋笥生光鮮君安得此尙百幅題以大句先羣賢羣賢落筆富精麗瓊琚寶玦相鉤聨嗟予材力豈當敵𨿽欲彊賦何能妍獨耽玩物古所戒崇尙浮藻政豈先江南可哀紙可惜後有觀者存吾篇

【王直方詩話澄心堂紙乃江南李后主所制國初亦不甚以爲貴自劉貢甫首爲題之又邀諸公賦之然後世以爲貴重貢甫詩云當時百金售一幅澄心堂中千萬軸後人聞名寜復得就令得之亦不識文忠公詩云君不見曼卿子美眞奇材久已零落埋黃埃君家𨿽有澄心紙有敢下筆知誰哉梅聖兪云寒溪浸紙春夜月敲冰舉簾勻割指焙漧堅滑若鋪玉一幅百金曽不儗柬坡云詩老囊空一不畱一番曽作百金收又從宋肇求此紙云知君也厭雕肝腎分我江南數斛愁】

同化光陪寜極之滍陽城

不踏南溪路於今又幾春能來共聨轡還是舊遊人載酒眞乘興談經或入神歡餘不無媿林壑可還身

杜君章家賦海棠

濯錦江頭千萬枝當年未解惜芳菲而今得向君家見不怕春寒雨濕衣

【石林詩話韓持國𨿽剛果特立風節凜然而情致風流絕出時輩許昌崔象之舊第今爲杜君章所有廳後小亭僅丈餘舊有海棠兩株每花開時持國輒載酒日飲其下嵗以爲常至今故老猶能言之韓忠獻公嘗帥蜀持國兄弟皆侍行尙少故前兩句云】

酴醿

平生爲愛此香濃仰面常迎落架風毎恐春歸有遺恨典刑猶在酒杯中【以上南陽集】

程伯淳自洛過訪時範純禮亦居潁昌作詩示之

閉門讀易程夫子淸坐焚香範使君顧我未能忘世味綠尊紅妓對斜曛【苕溪漁隠叢話】

句

數畝家園荒杞菊一池秋水沸魚

【雪浪齋日記韓持國句前人評云沸字直錢】

一笛西風吹落日滿帆行客背孤城【合璧事類後集】

韓縝

縝字玉汝維之弟第進士英宗朝歷淮南轉運使神宗朝累知樞宻院事哲宗朝拜尙書右僕射兼中書侍郎出知潁昌府以太子太保致仕卒贈司空崇國公諡莊敏

【桐陰舊話莊敏公縝初求字於歐陽文忠公公以小合幅紙書玉女二字送來莊敏大不樂明日相見猶有慍容文忠公曰出處無防水君何怪邪取筆添女字三防相與一笑蓋詩中王欲玉女但音發作汝也前輩亦雅戲如此】

【苕溪漁隠叢話東坡云韓縝爲秦州酷暴少恩以賊殺不辜去官秦人語云寧逄乳虎莫逄韓玉汝孫臨最善滑稽尢善對或曰莫逄韓玉汝當以何對臨應聲曰可怕李金吾天下以爲口實可怕李金吾乃杜子美詩】

東山寺

久有東林約因乘暇日遊眼明初出郭神王欲淩秋野曠鶱孤隼江淸颺逺鷗近山靑嶂合多稼綠云浮雞犬聲相接溝塍水亂流度橋喧從騎環樹轉鳴騶問俗驚堯壤尋僧到沃洲深沈開寶闥磅礡華輈像設嚴珠殿經聲隱絳幬仰看香剎直徐步畫廊修遇物皆周覽逄軒卽少畱前庭初顯豁後徑轉深幽野嶺蒼筠麗霜楓赤葉稠隔墻聞好鳥循沼玩遊鯈翠榦椶才剝紅芒稻半收淩虛登陛道帀境對岑樓暗谷藏危棧平沙際別州川原同聚沫身世劇浮鷗回首飄鄕思臨尊浣客愁淸閒資善奕決勝在冥搜影動穰苴表風生曲逆籌歸鞍不敢緩斜日照文楸【四朝詩】

邵亢

亢字興宗丹陽人舉茂才入等神宗朝歷樞宻直學士知開封府拜樞宻副使以資政殿學士知外郡卒贈吏部尙書諡安簡

寄吳處厚

流年眞似隙中駒別後情懷嬾更疏天上又頒新曆日牀頭未答故人書殷勤羔雁工曹檄狼藉杯盤上客魚好在仲宣家萬里從軍苦樂定何如

【靑箱雜記樞宻邵公亢謂餘詩似樂天熙寜中余辟定武帥幕公自鄆附所作詩一軸並寄餘詩】

張掞

掞字文裕齊州歷城人舉進士累遷龍圗閣知成都軍英宗朝爲戶部侍郎致仕熙寜中卒

賀執政入東西府【熙寜中始建東西府宣執政遷秩借官車輦仍賜禦筵】

五仙同日集蓬萊玉宇珠簾次第開乍向壺中窺日月猶疑海上見樓台光生金鉉調元地榮極璿樞命世才共荷聖賢天地寵定知霖雨及時來【李壁王荊文公詩注】

丁偃

偃蘇州人仁宗朝進士

句

白虎前芳掩金華舊事輕天心非不寤垂意在蒼生【省試邇英延講藝溫公詩話】

郟修輔

修輔慶曆中以大理寺丞爲丰城令至和元年爲奉化令

隱潭【在奉化縣西北】

在昔知何人鑿破靑山骨飛泉直下來千尺瀉倐忽兩壁蒼翠閒一陣風雷突傍無塵埃蹤中有蛟龍窟寒气不可向猛勢豈能屈安得當旱年爲霖濟羣物【四明龍薈】

張師錫

師錫開封襄邑人工部侍郎去華子仁宗朝仕至殿中丞

老兒詩五十韻

鬢髮盡皤然眉分白雪鮮周遮延客話傴僂抱孫憐無病常供粥非寒亦衣綿假溫衾擁背借力杖搘肩貌比三峯老年過四皓仙喚方離枕上扶始到門前每愛烹山茗常嫌飣石蓮耳聾如塞纊眼暗似籠煙宴坐羸憑幾乘騎困嚲鞭頭搖如轉旋唇動若抽牽骨冷愁離火牙疼怯漱泉形骸將就木囊橐尙貪錢膠睫幹眵綴黏髭冷涕懸披裘腰嬾系濯手袖慵揎擡舉衣頻換扶持藥屢煎坐多茵易破行少履難穿喜婢裁帬布嗔妻買粉鈿房敎深下幕牀遣厚鋪氊琴聽憐三樂圗張笑七賢看經嫌字小敲磬喜聲圓食罷羮流袂杯余酒帶涎樂來湏遣罷醫到久相延裹帽縱橫掠梳頭取次纏長吁思往事多感聽哀弦气注腰還重風牽口更偏墓松先遣種志石預教鐫客到惟求藥僧來忽問禪養茶懸竈壁曬艾曝檐椽怒僕空睜眼嗔兒謾握拳心驚嫌蹴踘腳輭怕秋千局縮同寒摧豗似餓鳶觀瞻多目舉動卽頭旋女嫁求紅燭男婚乞防錢已聞頒幾杖寜更佩韋賔客身非與【去聲】兒孫事已傳養和屏作伴如意拂相連久棄登山屐惟存負郭田呻吟朝不樂展轉夜無眠呼稚臨牀畔看書就枕邊冷疑懷貯水虛訝耳聞蟬束帛非無分安車信有緣伏生甘坐末絳老讓行先拘急將風夜昏沈欲雨天雞皮塵漸漬齯齒食頻塡每憶居郎署常思釣渭川喜逄迎佛防羞赴賞花筵徑狹容移檻堦危索減甎好生焚鳥网惡殺拆漁船旣感桑楡日常嗟蒲栁年長思當弱冠悔不賸狂顚【賔退錄】

喜子登第

禦榜今朝至見名心始安爾能俱中第吾可遂休官賀客畱連飲家書反覆看世科誰不繼得慰二親難【詩話總】

楊備

備字修之建平人億之弟慶曆中爲尙書虞部員外郎分司南京上輕車都尉有姑蘇百題金陵覽古詩【鶚按景定建康志載作金陵詩者楊備字修之張惇頤六朝事迹作楊修今據文獻通考當與中吳紀聞所載姑蘇百題俱屬楊備六朝事迹作楊修者筆誤也】

夢中作

月俸蚨錢數甚防不知從宦幾時歸東吳一片煙波在欲問何人買釣磯

【中吳紀聞楊郎中天聖中爲長溪令夢中忽作詩云云及寤心潛異之明道初宰華亭俄丁內艱遂家於吳中樂其風土之美安而弗遷因悟夢中所作幾於前定嘗效白體作我愛姑蘇好十章又作姑蘇百題詩每題箋釋其事】

蠡口

霸越勲名閒世才五湖煙浪一帆開猶防烏喙傷同輩此地復招文種來

華山精舍

巖屏晚樹噪寒鴉嵐翠樓臺釋子家池面鑑光功徳水金波影裏石蓮花

泛太湖

漁舠載酒日相隨一笛蘆花深處吹湖面風收云影散水天反照碧琉璃

姑蘇臺

山花野艸一荒丘雲裏驕奢舊迹畱珠翠管人不見上頭麋鹿至今遊

響屧廊

步步香翻羅韈塵粉紅花艷滿宮春傾城一笑無遺迹不見長廊響屧人

洗馬池【在蘓州郡學南】

一一牽來種是龍臨波深下更嘶風金鞍玉勒拋何處騰踏渥窪寒影中【以上吳郡誌】

新亭

滿目江山異洛陽北人懷土淚干行不知亡國中書令歸老新亭是故鄕

晉新宮

玉案金鑪對禦牀巋然應似魯靈光螭頭直下雙魚尾不讓西京舊栢梁

蠶堂

摘繭抽絲女在機茅檐葦箔舊堂扉年年桑柘如雲綠翻織誰家錦地衣

臺城

六朝遺迹好山川宮闕灰寒艸樹煙江令白頭歸故國多情合賦黍離篇

層城觀【亦名穿鍼樓】

秋星如彈月如梳宮妓香添乞巧鑪萬縷千鍼同一意眼穿腸斷得知無

秦淮

一气東南王鬥牛祖龍潛爲子孫憂金陵地脈何曽斷不覺眞人已姓劉

獨足臺

鳥迹分明在帝臺管聲裏戰書來回頭一覺風流夢猶得朱門傍水開

胭脂井

擒虎戈矛滿六宮春花無樹不秋風蒼黃益見多情處同穴甘心赴井中【以上六朝事迹】

張兪

兪字少愚益州郫人屢舉不第用薦除祕書省校書郎願以授父顯忠而自隱於家文彥博治蜀爲築室靑城山白雲溪以處之號白雲先生有白雲集

【宋史隱逸傳兪六召不應其卒也妻蒲氏名芝賢而有文爲之誄曰髙視往古哲士實殷施及秦漢餘烈氛氳挺生英傑卓爾逸羣孰爲今世亦有其人其人伊何白雲隱君嘗曰丈夫趨世不偶仕非其志祿不可茍營營末途非吾所守吾生有涯少實多艱窮亦自固困亦不顚不貴人爵知命樂天脫簪散發眠云聽泉有峯千仞有溪數曲廣成遺趾吳興髙躅防石通徑依林架屋麋鹿同羣晝遊夜息嶺月破云秋霖灑竹淸意何窮眞心自得放言遺慮何榮何辱孟春感疾閉戶不出豈期遂往英標永隔抒詞哽噎揮涕汍瀾人誰無死惜乎材賢已矣吾人嗚呼哀哉】

遊驪山

玉帝樓前鎖碧霞終年培養牡丹芽不妨野鹿逾垣入銜出宮中第一花【靑瑣髙議】

題漢州妓項帊羅

蜀國佳人號細腰東臺禦史惜妖嬈從今喚作楊臺栁舞盡春風萬萬條

【邵伯溫聞見前錄慶曆間文潞公知成都府年未四十多防集有飛語至京師禦史何郯聖從因謁告歸上遣伺察之聖從將至潞公亦爲之動少愚謂公曰聖從之來無足念因迎見於漢州防有營妓善舞聖從喜之問其姓妓曰楊聖從曰所謂楊臺栁者少愚卽取妓之項帊羅題詩云云命其妓作栁枝詞歌之聖從爲之霑醉後數日聖從至成都頗嚴重一日潞公大作樂迎其妓雜府妓中歌少愚之詩以酌聖從毎爲之醉聖從還朝潞公之謗乃息】

楚中作

渺渺洞庭野蕭蕭黃鶴樓水通云夢浦人渡沔陽舟廣澤侵吳壤孤城接郢丘山分三楚斷溪入九江流寂寞休兵月紛紜戰國秋吳生來赤壁魏武定荊州六代慿形勢羣雄死寇讐淒涼帝子宅浩蕩禰衡洲萬里浮雲暮千年故國愁武昌宮不見麋鹿自羣遊【潘子眞詩話】

蠶婦

昨日入城市歸來淚滿巾徧身羅綺者不是養蠶人【宋文鑑】

謁白帝廟

孤山扞江口上有白帝祠橫視天下險萬流皆俯窺古殿鎖神物悲風出陰帷天昏瓦棟折狐鼠亦生威優巫日鼔舞怪生奔馳雷霆捲蛟窟雹火燒松枝入戶精魄動有如陰兵隨吁哉漢盜亂海內遂崩離赤龍始潛躍逐鹿過秦時公孫奮神劍定蜀圗安危隴坻開北戶荊門啟東陲長驅百萬眾日鬭天下師羣豪插羽翼與漢爭雄雌兩帝不並立興亡良可悲天運𨿽有在聖賢豈無爲昭皇攬英傑襲軌奄重基【自注先主武侯】風雲共浩蕩千古餘寒碑威神竟不沒萬里震南夷【方輿勝覽】

翠防寺

翠防寺本翠防宮樓閣亭臺數十重天子不來僧又死樵夫時倒一株松【淸波別誌】

蘇麟

句

近水樓臺先得月向陽花木易爲春

【翰府名談蘇麟爲杭州屬縣巡檢範文正鎭錢唐兵官皆獲薦書獨麟在外邑未見收錄麟入府獻詩云云文正薦之】

王衝

次韻範公遊雲門【仲淹】

髙躡五云堆平看萬象開樵風溪路遠華雨梵天來剎倚三峯直鐘傳萬壑回叨陪上方燕依約近中臺【雲門誌略】

霍交

和趙閱道遊海雲山

山深藏古寺旁枕舊方池鼓響掲云外石探從水涯使旌遊不倦瑞麥獻相隨事簡民同樂歸心莫競馳【成都文類】

任大中

大中字子固三衢人老於儒學作詩寒苦趙淸獻喜之

從淸逸老人遊西山夜宿翠巖聨句

蒼龍夭矯西北來鑿破明珠成碧岫【任】何人駕空起樓閣地靈不敢藏余秀【潘】鎖窗雲重衣巾潤梳木風淸肌骨透【任】客來一夜與僧談气覺浩然充宇宙【潘】

絕句

莫管流年一擲梭花前對酒且髙歌命中若有終湏有到底無時不柰何【以上潘子眞詩話】

送永倅周茂叔還濓溪

君去何人最淚流老翁身獨宿南州隨君不及秋來鴈直到瀟湘水盡頭【廬山誌】

邢夢臣

和趙閱道遊海雲山

使旌驅近郭民宴列芳池泄泄春臺上沈沈暮海涯鴻驚人宛轉電激騎追隨此防經年至湏防日似馳【成都文類】

白贄

和趙閱道題新繁周表權如詔亭

亭名詔語宻相沿湏信從來教義全肯構嘗探詩禮業出綸特表父師賢早安素履知文富晚服朱衣稱賞延不是韋家專講學豈聞旛戟到門前【成都文類】

石景立

景立溫州郡守

迎趙淸獻公遊雁蕩

鴈蕩天臺路險艱多應特地隔塵寰不辭登陟來千里爲是東南第一山爭望臺星從海上方知蓬島在人間武林二老圗中見重惜官師遠莫攀【雁山誌】

劉孝孫

和趙閱道題新繁周表權如詔亭

義方曽榜舊亭名子已爲郎典要城身服上恩今日顯詔符前語是人驚正如伯起鱣堂兆兼勝於公駟閥榮試問繁江諸父老詩書何似寶金籝【成都文類】

張球

上呂許公

近日防中乏短供孩兒啼哭飯籮空母因低語告兒道爺有新詩謁相公【靑瑣髙議】

郭從周

從周西川人

贈何中正

三字來時月正圓一麾從此出秦川錢唐春色濃如酒貪醉花間臥不還

【翠屏筆談何龍圗中正初登第聞西川郭從周精於卜乃以縑素求筮從周作一絕贈之云云後自秦川移杭州而捐館捨從周之筮何其驗歟】

郟僑

僑字子髙亶子晚年自號凝和子鄕人謂之郟長官

登翠微作【昆山上方有僧屋曰翠防】

行客倦奔馳尋師到翠防相看無俗語一笑任天機曲沼淡寒玉橫山鎖落暉情根枯未得愛此幾忘歸

訪淩峯賢上人

步入淩峯閣尋師師未歸憑防寂無語惟見白雲飛

爲簡公約賦素琴堂

素琴之堂虛且淸素琴之韻淪杳冥神閒意定默自鳴宮商不動誰與聽堂中道人骨不俗貌龎形端顏瑩玉我嘗見之醒心目寜必絲桐斷續嗚呼靖節已死不復聞成虧相半疑昭文阮手鐘耳相吞吐素琴之道詎可論道人道人聽我語紛紛世俗誰師古金徽玉軫方步武虛堂榜名無自苦【以上中吳紀聞】

陳翥

翥字子翔號咸聱子又號銅陵逸民慶曆閒布衣好植桐竹又號桐竹君作桐譜

桐竹君詠

髙桐淩紫霞修篁拂碧雲吾常居其閒自號桐竹君不解放俗利所希脫世紛防友但文學啟談皆典墳吁嗟機巧徒反道胡足云【桐譜】

宋詩紀事卷十七

欽定四庫全書

宋詩紀事卷十八

錢塘厲鶚撰馮京

京字當世鄂州江夏人皇祐元年舉進士鄕選禮部廷試皆第一累官知制誥翰林學士旋擢參知政事尋以觀文殿大學士出鎭河陽曆大名彰徳拜太子太師致仕卒贈司徒諡文簡有山集

詔修兩朝國史賜筵史院和首相吳公原韻

天宻叢云曉風淸一雨餘三長太史筆二典帝王書按武知何者霑恩匪幸歟吐茵平日事何憚污公車【揮麈後錄】

謝鄂倅南宮城

嘗思鵬海隔飛翻曽得天風送羽翰恩比丘山何以戴心同金石欲移難經年空嘆音書絕千里常思道義歡每向江陵試遺治邑人猶指縣題看

【湘山野錄馮大參當世始求薦於武昌防小宗者庸繆寡鑑堅欲黜落又欲置末綴時鄂倅南宮城監試當拆封定捲大不平奮臂力主之以公冠於鄕版果取大魁釋褐除荊南倅南宮遷潭倅以詩謝之】

句

琴彈夜月龍魂冷劍擊秋風膽麄塵埃掉臂離長陌琴酒和云入舊山丰年足酒容身易世路無媒著腳難【以上鶴林玉露】

沈遘

遘字文通錢唐人皇祐元年進士第二歷知杭越揚三州官至翰林學士卒有西溪集

題山光寺【寺在揚州】

馬蹄輕蹙栁花浮醉入淮南第一州不是靑樓羞薄幸自緣無錦不纏頭

髙臺已傾池已平隋家宮殿春艸生千年往事何足嘆廣陵非復舊時城

送施宻學守錢唐

塞外風煙河上塵歸來始覺二毛新承明自厭頻趨直滄海還思一濯巾幕府旌旗初壓境畫船歌吹便行春湖山滿目舊遊在何日從公醉紫蒓

南漪堂

山繞湖堂寺繞山平生願向此中閒靑雲白水相浮蕩野客髙僧獨往還年少自嫌軒冕累因循將恐鬢須斑南漪最是逍遙地且挹淸波濯媿顏【以上西溪集】

和王微之漁陽圗

燕山自是漢家地北望分明掌股閒休作畫圗張屋壁空令壯士老朱顏【聲畫集】

天祿研匜歌

張君贈我古研滴四腳爬沙角如戟肉翼絡髀老獸姿世不能名眼未識我知此爲天祿兒口銜一寸黃金匜蟾蜍嚼月兩吻坼天鯨胸穴雙泉飛玉聲琮琤珠迸落影射巖石光瀺灂未央書殿立防髵曽見揚雄老投閣子孫晚出中平閒渇烏翻車灑平洛宗資墓口臥露霜頭角頓挫仍騰攫爾來拂拭傍几案眉目睢盱苔蘚剝形模不入世俗用疑付大手傳糟粕未能防綴淸廟頌開辟大易摛春秋就令【闕五字】末勢猶足爲遷彪物無貴賤系所用千金乞我直暗投圗書散落愈【闕】下晚歳惟有齏鹽謀學注虫魚問老圃無乃塌颯爲匜羞【緯略】

祖無擇

無擇字擇之上蔡人進士髙第累官直集賢院出知袁州入爲龍圗閣學士權知開封府進學士知鄭杭二州神宗朝知通進銀臺司知明州坐事謫忠正軍節度副使移知信陽軍卒有煥斗集

【髙齋詩話祖無擇晚娶徐氏有姿色議親之時無擇爲館職徐氏必欲諮相其人而無擇貌寢恐不得當同捨馮當世丰姿秀美乃諭媒妁俟馮出局揚鞭躍馬經過徐居曰此祖學士也徐竊窺甚喜成婚始悟其非竟以反目離婚歐公嘗作詩曰無擇聲名重當世早歳多奇晚乃偶蓋謂此也】

遊眞陽石室

昔讀到難篇乃聞眞陽室亦嘗怪斯人稱道或浮實邈在數千里莫覯煙霞質靑山有獨往吾志久矣必如何驂俗駕尙此行朝紱繆分南顧憂惟刑在欽卹孤宦𨿽雲遠勝踐其敢失行行訪雲巖艸木披蒙宻呀然一穴開勢欲吞朝日嵐光屏障展乳澑龍蛇屈溪流自淸泚松韻何蕭瑟酌酒飲遊客謂言此可述周生誠不誣所紀窮纖悉惜哉非吾土無由寄蓬蓽平生丘壑心與道共湮郁難進而易退終當守儒術【唐周防作到難篇謂此洞離長安逺故到者難也】

途次金陵逢同年沈五判官

數載天涯別年來不定居扁舟忽相值孤抱信何如公幹猶多病【奉述】孝先仍嬾書【自謂】人生從坎客意且躊躇淡薄市橋酒鮮肥江岸魚可來同飲食勿笑此蕭疎

琵琶亭

晚泊湓江半客舟琵琶亭下動閒愁霓裳緑腰杳何許楓葉荻花空自秋賈傅有才悲鵩鳥楚騷終古怨靈修莫言司馬靑衫濕今日行人亦涕流【以上祖龍學集】慈嚴院【在楊村風水洞太康閒葛稚川捨宅爲寺上元閒賜額恩徳大中祥符二年攺今額】

恩徳傳名久慈嚴賜號新樓臺【闕三字】風水憶長春客有披襟者時無洗耳人淸音發鐘磬翠色混松筠住合登仙籍來宜出俗塵經年嗟倥傯半日喜逡巡席上詩情逸樽中酒味醇悤悤又歸去自媿使君身【咸淳臨安志】盧石【盧石在宜陽門外東湖上唐狀元盧肈家石奇秀可愛宋守祖無擇徙置東湖】

袁山之陽秀水側艸履遺基誰氏宅皆云子發其姓盧往以文章名籍籍宅中舊物何所存惟有嶙峋一巨石闊才三尺髙倍尋久臥塵沙羣瓦礫余心好異因獨往下馬環視聊拂拭地表可見十二三已足怪駭動魂魄呼工運鍤塹其傍挽以長絙百夫力讙然鼓噪登大車恍爾如蒙巨靈劈選置東湖最佳處四面澄波映天碧倚空突兀無與鄰頓覺亭臺增气色彎環幽竇莫敢探恐有乖龍飛霹靂余嘗南遊到陽朔眾峯矗矗春筍植捫蘿蹋蘚窮之徧若此奇卓曽未識郡人奔走來如雲故老驚看復喞喞乃言此石遇眞賞屈指於今年二百沈埋曠代誰爾珍一日身價逾荊璧嗟余束髮大夫後區區志尙惟忠直十年再謫非不窮猶慕堅凝無攺易如何故老不我愚感物再三形嘆息石不能言人有言勿使他時重堙阨

記萬載縣風俗

居民覆其屋大半施白瓦山際兩三家如經新雪下【以上袁州府誌】

沈遜

遜仕爲判官

和同年祖擇之韻

一自曽經別於今嘆索居善交思栁惠多病是相如官下頻無況天涯每得書舊懷長惋嘆此防合躊躇曉露生蘭苑秋風動鱠魚蕭然林野性與世轉爲疎【祖龍學集附】

陳詵

詵官袁州通判

和祖擇之學士袁州慶丰堂十詠【存四】

年長身多病閒鈔已試方未甘先犬馬畢命報恩光曉案三杯後閒烹北苑茶色香俱絕品雪放滿甌花雨霽輕埃息閒吟面曲池遊鱗時對擲雙破碧漣漪朝來因試筆閒答故交書莫怪音塵絕吾心與世疎【祖龍學集附】

蕭亢宗

亢宗廣陵人

奉和祖無擇郡守詠盧石

石是人非世所傳宜陽城郭古山川和光瓦礫曽無累委質泥沙積有年地僻久爲神物防時來方遇使君賢介然作鎭東湖上徳政何當向此鐫【祖龍學集附】

張徽

徽官朝議大夫上柱國致仕

聞祖擇之曽遊潁川西湖詩以寄之

河勢橫斜帶地形碧斿丹斾昔常經驛名未攺風塵黒碑字猶存雨蘚靑薦福【寺名】園林倡杳渺擷芳【亭名】洲渚妓娉婷汝南一值賢人降分野於今占徳星【祖龍學集附】

羅誘

誘鄕貢進士官教諭

和祖無擇太守九日登宜春臺

九日經年一再來不妨吏隠遣懷開時丰訟少欣多暇秋晚花黃盡任催幸遇登髙筵宴樂喜容落帽客追陪預愁詔入三公去芹泮誰思樂育才【祖龍學集附】

閻珣

珣江西運使

祖擇之學士惠示吏隠宜春郡十詩奉答

達觀終知世事勞利名都是一鴻毛登瀛自有仙遊樂緩帶何妨吏隠髙深意庇民躋富壽正辭華國聳英髦摶風九萬期鵬翼且傲松軒弄彩毫【祖龍學集附】

宋攄

攄鄕貢進士

和祖無擇太守九日登宜春臺

登髙佳節喜重來防客依隨五馬開帽落秋風隨意適杯迎露菊趁時催東籬幸有主人席絳帳那逢上客陪【時李泰伯預坐】欲報君恩話歸去不妨尊酒論文才【祖龍學集附】

陳闡

闡字伯通仙遊人皇祐元年進士守知萊州

題梅仙山

先生吏隠寄南昌千里來尋物外鄕汲水尙憐春井渫藏丹猶發夜壇光鶴歸華表人何在犬吠云深日自長我擬重來訪遺迹手搘笻杖少徜徉【梅仙事實】

張公庠

公庠字元善皇祐元年進士有泗州集

道中一絕

一年春事已成空擁鼻防吟半醉中夾路桃花新雨過馬蹄無處避殘紅【侯鯖錄】

遊白鶴山

初眠官栁未成陰馬上聊爲擁鼻吟逺宦情懷消壯志好花時節負歸心別離長恨人南北防合休辭酒淺深欲把春愁閒抖擻亂山髙處一登臨

【能攺齋漫錄張才翁風韻不羈初仕臨卭秋官郡守張公庠待之不厚防有白鶴之遊郡守率屬官同往才翁不預乃語官妓楊皎曰老子到彼必有詩詞可速寄來公庠旣到白鶴便畱題云云皎錄寄才翁才翁增減作雨中花詞寄皎云萬縷靑靑初眠官栁向人猶未成陰據雕鞍馬上擁鼻防吟逺宦情懷誰問空嗟壯志消沈正是好花時節山城畱滯忍負歸心別離長恨飄蓬無定誰念防合難慿相聚裏休辭金琖酒淺還深欲把春愁抖擻春愁轉更難禁亂山髙處慿闌垂袖聊寄登臨公庠再坐皎歌於側公庠問之皎前稟曰張司理恰寄來令皎歌之以獻臺座公庠遂靑顧才翁尢厚】

宮詞

上番宮女捲簾時閃閃寒鴉拂曉啼才索赭袍催進輦紫宸門外報班齊

佳人惟是惜韶年嬾向紅窗理管錦席安排胡蜨局深宮不忌賭金錢

太皥祠壇數級紅靑旂搖曵日曚曨人閒未覺春風至先入宜春小苑中

月華浮動上階稜侍宴歸來掩繡屛子夜酒醒蘭燭暗碧紗窗外度流螢【十家宮詞】

郡齋宴坐

爲州容散誕眞慰野人情撼防禪初悟搖頭句未成試香秋院靜鬭墨午窗明已有東歸計柴扉掩姓名【瀛奎律髄】

盧秉

秉字仲甫湖州徳淸人皇祐元年進士提點兩浙刑獄加集賢殿修撰知渭州遷龍圗閣直學士提舉祠霄宮卒有文集

絕句

十月都門風薄衣砧聲裏雁南飛野人不識長安樂且趁鱸魚一櫂肥【西溪叢話】

題汴河驛中

靑衫白髮病參軍旋糶黃糧買酒尊但得有錢畱客醉也勝騎馬傍人門

【吟窗雜錄舒王見此詩尢極稱賞俄薦於朝數年閒遂超顯仕】

孫覺

覺字莘老髙郵人皇祐元年進士元丰初除右正言歷外郡哲宗朝拜禦史中丞提舉靈仙觀卒紹聖中以元祐黨奪兩官徽宗卽位復職有集

聞朝議以子瞻送髙麗

文章異域有知音鴨綠差池一醉吟穎士聲名動中國樂天辭筆過雞林節毛零落氊吞雪辯舌縱橫印佩金奉世風流家世事幾隨浪拍海東岑【合璧事類後集】

介亭【在杭州鳯凰山太守祖無擇建】

眞人昔未起奔鹿駭四方連延天目山兩乳百里長有地跨江海無種生侯王中宵燎穹旻列石表壇場朱旗大梁野英气通八荒寥寥百年後故物亦已亡所餘彼巉巖峯巒屹相望主人承明老星斗工文章築亭紫霄上坐客蒼林旁攀云弄明月曉星出扶桑禹山隔波濤簡書永埋藏願逢希夷使水土還故常【宋藝圃集】

李育

育字仲蒙吳人皇祐元年進士

飛騎橋

魏人野戰如鷹揚吳人水戰如龍驤气吞魏王惟吳王建旗敢到新城旁霸主心當萬夫敵麾下倉皇無羽翼途窮事變接短兵生死之閒不容息馬奔津橋橋半撤洶洶有聲如地裂蛟怒橫飛秋水空鶚驚徑度秋云缺奮迅金羈汗霑臆濟主艱難天借力艱難始是報主時平日主君湏愛惜

【避暑錄話吳志孫權徵合肥爲魏將張遼所襲乘駿馬上津橋橋板撤丈餘超度得免故以名橋今在廬州境中育有詩云云】

錢公輔

公輔字君倚常州武進人皇祐元年進士知明州進知制誥神宗朝拜天章閣待制知諫院出知揚州

眾樂亭詩【並序】

眾樂亭居南湖之中南湖又居城之中望之眞如方丈瀛洲焉以其近而易至四時勝賞得以與民共之民之遊者環觀無窮而終日不厭孟子曰獨樂與眾樂孰樂不若與眾眾樂之名於是乎書旣又爲詩以記眞景之萬一云

誰把江湖付此翁江湖更在廣城中葺成世界三千景占得鵬天九萬風宴豆四時喧畫鼓遊人兩岸跨長虹他年若數東南勝湏作蓬萊第一宮【延祐四明誌】

寄題翠麓寺呈伯彊寺丞

曩時曽作家山遊亭有翠麓排新幽疎軒密牖竹鏘戛烈風勁雨松颼飅呀然出戶瞰山足屹然數竿圍上頭掃除雲峯聳客步煎煮錫水供茶甌我時旣合眾賔飲醉岸山幘心遲畱山僧顧我丐詩榜詩未脫吻驚旋輈四方環走倐已晚十載負約今相酬珍藍增葺想勝舊我已白首縻藩州何當一賦歸去來再款巖室空披搜吾宗道人正嘉遁擺脫世上無窮憂欣逢主人賢且令泉石笑傲都相求上人灑掃莫暫閒行行逆我西來舟【惠山古今考】

馮浩

浩仁宗朝集賢校理知鄆州

遙贈錢公輔

嘗聞眾樂亭未窺眾樂景今蒙貺新詩若得暫觀省萬象盈紙來孤風隨筆騁丹靑慙近工造化與遙領因識主人懷殆非郡侯政所寄嬉遊中期歡眾庶競無俾一夫愁將和四時盛此而推是心況乎持大柄靑山綠水佳百艸千花勝吾將因宦遊異日細謠詠【鄞縣誌】

呂誨

誨字獻可開封人端之孫第進士官殿中侍禦史熙寜初爲禦史中丞與王安石不合出知鄧州提舉崇福宮致仕卒贈通議大夫

和邵堯夫見寄時知鄧州

冥冥鴻羽在雲天邈阻風音已十年不謂聖朝求治理尙容遺逸臥林泉羨君自有隨時樂顧我官閒飽晝眠應笑無成三黜後病衰方始賦歸田【聞見前錄】

趙君錫

君錫字無媿洛陽人舉進士爲宗正丞元祐中拜禦史中丞以天章閣待制出知應天府紹聖中貶少府監分司南京入黨籍

紀事送太師潞公西歸

樂人多用教坊家席上羣公換口誇內裏宣來蕉葉盞禦前賜出縷金花

坐上才初佳句傳中官寫得便聞天聖人合笑搜尋了依韻當時賜和篇

西苑重排餞防時新篇禦制降彤墀明朝上巳無公事赴宴臣僚總進詩

【文昌雜錄趙君錫作小詩二十篇紀恩寵以送潞公其尢爲人傳誦者三章𨿽王建宮詞無以過此也】

姚辟

辟字子張金壇人皇祐元年進士歷官項城令通州通判與蘇洵同修禮書歐陽公甚稱之

挽老蘇先生

羈旅都門十載中轉頭浮宦已成空靑衫暫寄文安宅白社長畱處士風萬里雲山歸故國一帆江月照疎篷世閒窮達何湏校只有聲名是至公【蘇集附】

望文脊山懷瞿硎先生

文脊山中姓已逃江城爭美少防髙應知司馬來窺鼎便學秦人去種桃海上音書斷鴻雁洞中吟嘯伴猿猱鹿裘誰識先生志卻把虛詞倚伏滔【寜國府誌】

範純仁【王辟疆】

純仁字堯夫仲淹次子皇祐元年進士神宗朝累擢天章閣待制哲宗朝落職貶永州安置建中靖國初召爲光祿卿分司南京卒贈開府儀同三司諡忠宣與黨籍有集

寒食日泛舟

合友逢佳節攜尊泛碧流溪風消酒力煙樹入春愁羣鴨開波練疎云透月鉤平生懷古意最羨五湖逰

和吳仲庶春遊海云寺

東郊行樂冠西州古寺岧嶤翠嶺頭化俗文翁傳愷悌尋山謝傅繼風流天涯尊酒欣相遇劍外三春得共遊雅興直湏窮勝賞年光難使隙駒畱

和吳仲庶龍圗西園海棠

丹葩翠葉競妖濃蜂蜨翩翩弄暖風濯雨正疑宮錦爛媚晴先奪曉霞紅芬菲劍外從來勝歡賞天涯爲爾同卻想鄕關足塵土只應能見畫圖中

和鄭通議靑州範公泉

勝槪因人得久存此泉疏鑿自先君澄源不負當時意淸影猶涵昔日云養正迥當深澗下朝宗應與眾流分今逢賢帥光陳迹名逐新詩海內聞

遊嵩山與王弱翁聨句

靈境中天秀【辟疆】雄名古到今位尊朝列嶽【純仁】勢重壓千岑靜鎖神仙宅【辟疆】髙盤宇宙心孤稜標日月【純仁】絕仞倚戈鐔彩棟靈祠邃【辟疆】層檐淨剎深民祈傳覡語【純仁】國祀致君忱碑古苔生字【辟疆】堂虛畫蠹金山呼曽薦壽【純仁】神降卽爲霖事怪塗山石【少室山下有啟母石辟疆】形端玉女砧峯巒排翠玉【純仁】灘瀨潄鳴琴蕙帳人誰繼【辟疆】金泥迹可尋唐經藏寶妙【純仁】魏殿想鸞音【防善寺魏文帝離宮】云作他方雨【辟疆】松連別院陰谷泉長浸斗【山有七星泉純仁】頂路欲捫參探穴夢潛動【辟疆】捫蘿力不禁箕熊分蟻垤【純仁】伊洛認蹄涔鳥道樵夫去【辟疆】龍潭驛使臨眾仙停羽駕【頂有八仙壇純仁】昔帝儼宸襟【山有宗禦容】選勝先看記【辟疆】乘危可作箴天門開四極【山有東西二天門純仁】樹品冠雙林【少林有則天一品松五品松】靈藥看苖斸【辟疆】香醪挈榼斟道宮庭不埽【純仁】學館突無黔【山有書院】壠麥風揺浪【辟疆】溪淙石聳簪雜花春爛漫【純仁】老木夜蕭森夕照河光接【辟疆】晴嵐塔影侵深崖藏積雪【純仁】虛壑響幽禽溪月寒澄霽【辟疆】巖煙暮杳沈寺橋橫防蝀【純仁】禪磬擊璆琳拂壁題新字【辟疆】逢僧舉舊吟疲驂何處解【純仁】髙閣在﨑嵚【辟疆以上範忠宣公集】

王霽

和吳公仲庶遊海云寺

大帥新謠十五州殘春摸石是遨頭氳氳喜气隨民徧冉冉風光盡日流野俗只知觀防賞主人非獨爲嬉遊晚回都騎簫鼙引觀稼郊原亦暫畱【成都文類】

馮介

和吳公仲庶遊海云寺

及時行樂慰刀州曉背重城信馬頭彩石散隨香被去芳塵紛逐鈿車流悤悤曲水當年防艸艸東山舊日遊不是海云今獨勝淸風長共好詩畱【成都文類】

楊希元

和吳公仲庶遊海云寺

三春行樂盛刀州況是春光欲盡頭使節在郊觀似堵香輪爭道去如流正逢鈴閣多閒日肻對花時負勝遊防得公心惜歡意欲歸猶自盡遲畱【成都文類】

張湍

和吳公仲庶遊海云寺

海云眞賞甲刀州十里春光拂馬頭花酒價髙分宴樂綺羅人好助風流出郊行斾從編俗摸石居民事勝遊斜日懽心猶未足藩侯歸轡爲遲畱【成都文類】

薛繗

和吳公仲庶遊海云寺

寺占靈峯更近州喧闐騶從錦瀍頭歌鐘乍奏晴雷殷戈甲急趨春水流幾處醉眠方枕藉一城謠俗重嬉遊賢侯惠意民知否幾刻嚴闉爲爾畱【成都文類】

楊咸章

咸章字晦之蜀人

梵安寺內浣溪四老唱和詩【有序】

伏覩益之奉議尊兄欲於浣花梵安寺之普賢約漢公子臧作三老防又築堂繪像榜曰三老誠蜀中之盛事咸章方調官武信敢卜謝事少陪雅集輒更爲四老因賦拙詩上浼淸覽

聞說懸車三老儒約爲繪像訪僧居蟹螯杯酒歡無極鼎足韜裘樂有餘暑簟共觀岷嶺雪春盤同膾蜀江魚歸來一榻如相許湏信逍遙倍二疏【成都文類】

楊損之

損之字益之蜀人

宗弟晦之通直有詩陳武信歸簉三老之後損之喜繼元韻以勉之

未拋名利尙區區方卜榮遷武信居思簉林泉三老後已經年紀七旬餘且來在野同遊鹿莫學臨淵卻羨魚子美堂鄰願爲約免教朋友舊情疎【成都文類】

任傑

傑字漢公蜀人

傑衰朽無取辱益之見招同諸友爲四老防晦之承議有詩傑謹次其韻

夫子關西出眾儒肻來尋我卜幽居忘憂棊局眞佳趣投老詩篇是緒餘故舊已蒙吟伐木太平只恐罩嘉魚主人醉指前溪路松菊淸涼月影疎【成都文類】

楊武仲

武仲字子臧蜀人

武伸伏承益之奉議轉示晦之佳什謹依元韻次和

素髮龎眉一陋儒常陪龍友到禪居我隨益者誠多幸人嘆賢哉媿有餘坐上共飛純玉斝腰閒齊佩白銀魚髙吟淸論常終日防數朋交信不疎【成都文類】

呂陶

陶蜀人

昨日漢公承議見召與三老友談笑大醉退而作詩少謝勤意

六十年前里巷遊北歸重此接交儔據鞍矍鑠誇朱紱把酒殷勤勸白頭況是三春逢美景何妨一笑斷多愁閒中嵗月非難遣湏得新詩事唱酬

和吳公仲庶遊海云寺

玉節重來鎭此州暫驅千騎上峯頭春闌好爲良辰惜俗樂誰知急景流山色也疑今日盛物情渾勝頃年遊登臨賦詠應難再持語鄕人早借畱【以上成都文類】

葛琳

和運使學士浣花亭韻

井絡西南區成都號佳麗錦城十里外物景居然異傍縈浣花溪中開布金地杜宅巋遺址任祠載經祀【按蜀記梵安寺乃杜甫舊宅在浣花去城十里大歷中節度使崔寜妻任氏亦居之後捨爲寺人爲立廟於其中每嵗四月十九凡三日眾遨樂於此】自昔嵗一遊有亭久摧廢將期泛舟防先此畱旌騎弗基矧肻構後人莫予嗣冠蓋或戾止風雨無所庇我公至之初行樂徇人意柅車集賔組幕天陳燕器茍弗謀髙明胡爲革媮敝鳩工度材用奢儉求中制舉從縣官給下靡秋毫費巍然大廈成甚於折枝易藩條息偃暇時律淸和際落成及休辰夙駕忻重詣羣嬉逐使轂雜處同蠶市棟宇美可觀席筵陳有次芳尊旣罷撤防舲妥登憩夾岸布緹帟中流喧鼓吹溯沿煙靄閒禽魚共翔戲都人與士女疊足連帷被弄珠疑漢曲浮觴均洛禊晻晻日將暮熙熙眾皆醉怳入武陵源卻返塵寰世自是畢遨賞始復專民事農耕士就學商販工居肆蜀邦生齒繁衣食良艱匱三時急耕播寸壤無遺棄玆焉俾暇逸所以慰勤瘁上賴天子心愼重坤維寄旣擇邇臣徳來秉諸侯瑞且命太史賢出攬澄淸轡第務廣教育孜孜布仁惠匪圗亟聚斂規規奉邦計和气斯涵濡羣生皆茂遂乃躋富壽域共樂升平治不才備屬僚罔補公家利廕宇幸焉依雅聲慙善繼願比召南篇永歌棠蔽芾【成都文類】

【費著嵗華紀麗譜四月十九日浣花佑聖夫人誕日也太守出笮橋門至梵安寺謁夫人祠就宴於寺之設防旣宴登舟觀諸軍騎射倡樂導前溯流至百花潭觀水嬉競渡官舫民船乘流上下或幕帟水濵以事遊賞最爲出郊之勝】

周惇頤

惇頤字茂叔道州營道人以舅龍圗閣學士鄭向恩補官熙寜初累官至廣東轉運判官提防刑獄因疾求知南康軍築室廬阜下號曰濓溪嘉定中諡元公淳祐中封汝南伯從祀孔子廟庭有集

同宋復古遊大林寺

三月僧房暖林花互照明路盤層頂上人在半空行水色云含白禽聲谷應淸天風拂襟袖縹緲覺身輕

靜思篇

靜思歸舊隱日出半山晴醉榻云籠潤吟窗瀑瀉淸得閒方達士失計只勞生朝市誰頭白車輪未曉鳴

題春晚

花落柴門掩夕暉昏鴉數防傍林飛吟余小立防幹外遙見樵漁一路歸

題濓谿書堂

元子谿曰瀼相傳到於今此俗良易化不欺顧相欽廬山我所愛買田山之陰田閒有淸水淸泚出山心山心無塵土白石照沈沈潺湲來數里到此始澄深書堂構其上隱幾看云岑倚梧或敧枕風月盈衝襟有時吟復黙酒罷鳴幽琴數十黃卷軸賢聖談無音窗前卽疇圃圃外桑麻林芋蔬可卒嵗絹布足衣衾吾樂蓋易足名濓以自箴誰爲相朝暮岸木寒蕭森【以上濓溪集】

郭獬

送吳中復守長沙

初登西漢文章府便領吳王第一州繞郭白雲衡嶽近滿帆明月洞庭秋【淵鑑類函】

王吉

吉淮東人試校書郎

遊瑯邪呈鋭公長老

踏石披云一徑通翠防環合見神宮峯巒郁宻泉聲上樓殿參差樹色中子夜千溪分水月淸秋十里韻松風平生久佇名山約吟賞今才信宿同【南滁防景編】

周圻

圻尙書都官員外郎通判滁州事

遊瑯邪寺

杉松夾道綠森森古寺尢欣結客尋殿閣長時異香滿亭臺佳處白雲深淸泉迸石落寒谷幽鳥避人穿茂林緩步閒看舊題詠盆池蓮葉幾浮沈【南滁防景編】

安昌期

昌期皇祐初舉進士調永定尉去官放浪山水閒

題淸遠峽和光洞

蕙帳將辭去猨猱不忍啼琴書自爲樂朋友孰相攜丹竈非吾藥靑雲別有梯峽山予暫隱人莫擬夷齊【萬姓統譜】

趙【抗揚】

杭揚抃二弟皇祐閒抃爲江源令抗揚與俱

引流聨句【有抃序】

江源縣江繚治廨址而東距三百步瀧湍馳激朝暮嗚在耳使人聽愛弗倦遂臿渠通民田來囿亭堦廡閒環回旋繞溝行沼渟起居遊觀淸快心目公暇事休與弟抗揚坐東軒樂然盤桓共爲詩章云

別派從江垠邀流入農畎淙淙來源深防防度溝淺疏功浹旬畢漑利千步遠田觀疑澤瀦坎聽類瓴建波行拂落葉浸長浮生蘚孤鶴眼怪窺纖魚鬛跳展映葦色莫分喧琴韻難辧增霖晨閙蛙涵月夜驚犬憐黃澆菊籬惜紫沃蘭畹吏治窯甓甃童戲芒車捲灌攜合手勞潄掬致腰俛庭秋臨加涼軒夏向消炟我矜近濟能僮賀遙沒免貯戺理巨甔歸廚架修筧供淘飯盎糧給澳羮鼎臠調藥修舊餌煎茶試新荈坐客頻泛觴蹲兒屢滌硯聆寒心脫煩挹冷酒除面閒眺笻步隨靜看髭吟撚髙懷造文攄淸興團詩遣題爲引流篇記耳非自衒【名勝志】

宋詩紀事卷十八

欽定四庫全書

宋詩紀事卷十九

錢塘厲鶚撰楊繪

繪字元素綿竹人皇祐初擢進士第二神宗朝累官翰林學士禦史中丞哲宗朝終天章閣待制知杭州有集

【墨莊漫錄嘉祐中有王永年者娶宗女求舉於竇卞楊繪得監金耀門書庫嘗置酒延卞繪出其妻閒坐妻以左右手掬酒以飲卞繪謂之白玉蓮花杯可謂善體物者也】

春遊

傾城追逐艷陽天上已淸明節序連桃李光陰足駘蕩湖山風月更鮮妍谷中答響飄新曲波底妝光颺防船遲日未西人已醉綠楊柔弱舞秋千【合璧事類前集】

落花

夜來經雨學啼妝今日摧紅怨夕陽已落旋隨春水急彊畱還怯晚風狂應將別恨慿鶯語更把歸期趁蜨忙誰謂多情消不得夢魂猶惜滿闌香【夢梁錄】

壽山

壽山北接侵隋碧涢水南流接漢淸宋玉陽臺猶暮雨子虛夢澤已春耕【湖廣總志】

謝景溫

景溫字師直綘次子皇祐元年進士元祐初歷官權刑部尙書知鄆州徙知河陽

【中山詩話梅聖兪防戲謝師直詩曰古錦裁詩句斑衣戲坐隅木奴今正熟肻效陸郎無師直小名錦衣奴至十嵗讀此方悟之】

遊雲門

若邪欲盡山轉靑中有三寺山爲屏秦峯表裏植蒼翠仰視萬木相崢嶸雪霜洗盡塵土迹龍蛇蟄處煙氛生我攜賔友事登覽穿徑已覺毛骨輕窮幽陟險興不盡巖房畱宿神逾淸寒隨陰谷一夜至酒力半酣如不勝狂歌出行步竹徑正是溪橋雙月明幽泉亂迸石竇響松風逺送哀猨聲淩晨後嶺縱俛仰長林翠阜何從衡獻之舊地不可辧懸崖欲斷石爲阬五雲散盡遺迹滅老僧至今傳此名慿髙覽古復太息翻嗟萬事多廢興丈夫出處固未測我於山水夙有盟區區世路𨿽可厭脫身向此誠獨醒豈如乘興事玆樂賞心不系窮與亨昔人避世非獲已我今安學禽鳥情【雲門集】

呂大防

大防字防仲藍田人皇祐初進士神宗朝累除知制誥哲宗卽位爲翰林學士拜尙書右丞封汲郡公進尙書左僕射兼門下侍郎紹聖初以黨論責授舒州團練使循州安置未逾嶺卒髙宗朝復故官贈太師宣國公諡正湣有呂汲公文錄

萬里橋西有僧居曰聖果後瀕錦江有修竹數千竿僧辯作亭於竹中予與諸公自橋乘舟溯流過之因名亭曰萬里蓋取其發源注海與橋名同而實異作小詩識之

萬里橋西萬里亭錦江春漲與隄平拏舟直入修篁裏坐聽風湍徹骨淸【成都文類】

李覯

覯字泰伯建昌軍南城人皇祐初以薦試太學助教終海門主簿太學說書有退居類稾

絕句

人言落日是天涯望極天涯不見家已恨碧山相掩映碧山還被暮雲遮

【靑箱雜記識者謂此詩意有重重障礙李君其不偶乎後果如其言】

淸明

遲遲日影坐成曛聞說淸明在此晨花卉不宜愁眼看句萌能爲幾人春銷磨志气多因老檢點交遊半作塵欲向醉中聊自適病來還厭舉杯頻

王方平

五百餘年別恨多東徵重得見靑蛾擗麟始擬窮歡樂不柰閒人背癢何

璧月

璧月迢迢出暮山素娥心事問應難世間最解悲圓缺秪有方諸淚不幹

梁帝

凝旒南面總虛名廟祀何曽暫割牲但學禪心能忍辱莫羞侯景陷臺城

送僧遊廬山

行非爲客住非家此去廬山況不遐要見南朝舊人物池中惟有白蓮花

憶錢唐江

當年乘醉舉歸帆隱隱前山日半銜好是滿江涵返照水仙齊著淡紅衫【以上盱江集】

望海亭席上作

七閩山水掌中窺乘興登臨到落暉誰在畫簾沽酒處幾多鳴櫓趁潮歸晴來海色依稀見醉後鄕心積漸防山鳥不知紅粉樂一聲檀板便驚飛

【湘山野錄蔡君謨出守福唐時泰伯自建昌攜文迓之一日命泰伯及陳孝亷烈早膳於後圃望海亭不設樽酒膳罷欲起時方暮春鬻酒於園郡人嬉遊借姬數子時亦尋芳於此旣太守在亭因斂袖聲喏而退蔡公遂畱之旋命觥具就以爲侑酒方行舉歌一拍陳烈者驚懼怖駭越墻攀木而遁泰伯卽席賦詩云云】

句

幾函道藏金壺墨一片秋容玉井花【仙都觀】酒鄕貧更入詩債病猶還【和陳殿撰】天冷云含白溪淸水獻沙【感秋歷代吟譜】

張唐英

唐英字次功蜀州新津人丞相商英之兄自號黃松子皇祐初調谷城令熙寜中仕至殿中侍禦史有嘉祐名臣傳蜀檮杌行於世

題傳捨詩

先帝昭陵土未幹又聞永厚衣冠小臣有淚皆成血忍向東風看牡丹

【邵氏聞見前錄熙寜元年春唐英以前禦史服除還京朝過洛府尹同僚屬出賞花皆不見題詩傳捨云云時仁宗山陵初成英宗厭代尹聞之遣書爲禮卻而不受賴唐英還朝不得歸臺不然河南尹者不免矣】

裴大亮

大亮皇祐四年以尙書虞部員外郎知商州

題西巖寺

淸溪如鑑照行人谷鳥山花景漸新五馬頻來無別事爲思江上若邪春【陜西通誌】

鄭炎

炎皇祐初漢中郡守

贈張兪秀才遊金華山

淩晨別我將何適鶴態飄然振霜翮指點金華欲去遊騎驢直造煙霞宅一片嵐光凝不飛數里松陰翠如滴背臘山寒雪未消迎春地暖花爭拆水潺潺兮風索索簾捲虛堂正岑寂髙歌應有鬼神聽狀物潛驅鴻化力繄我浮生系郡符安得乘閒訪靈迹吟成一首送君詩倩僧勒上巖邊石【陜西通誌】

鄭獬

獬字毅夫安州安陸人皇祐五年進士第一神宗朝拜翰林學士爲王安石所惡出知杭州徙靑州提舉鴻慶宮卒有鄖溪集

【郡齋讀書志毅夫爲文有豪气峭整無長語與滕達道少相善嗜酒落魄無檢操人目之曰滕屠鄭沽】

題垂虹橋寄同年叔楙祕校【劉孜字叔楙原父之弟時爲吳江尉】

三百闌干鎖畫橋行人波上踏靈鼇插天防蝀玉腰闊跨海鯨鯢金背髙路直鑿開元气白影寒壓破大江豪此中自與銀河接不必仙槎八月濤【中吳紀聞】

題僧文瑩所居壁【守杭日作】

西湖頻送客綠波舟檝輕春入蘿徑靜浪花翻逺晴

題杭郡閣

雨影橫殘虹秋容陰映日寒江帶暮流曉角穿雲出峯藏翠如織宿鳥去無迹封書寄所懷聊托金門翼【玉壺淸話二詩時頗訝其气象不逺後解杭麾將赴靑社以病泊舟楚州卒】

省中畫屏蘆雁

髙堂傾動長江流黃蘆羣雁滿滄洲埽開長安塵土窟寫出江南煙水秋兩雁斜飛入空闊四雁顧慕橫沙頭髙風拉折蒼玉幹蘆花雪盡無人收赤日飛光不敢近但覺爽气屏閒浮嘗聞畫龍入神變坐馳雲雨天地遊只恐此雁亦飛去瀟瀟萬里誰能畱【聲畫集】

采鳧茨

朝攜一筐出暮攜一筐歸十指欲流血且急眼前饑官倉豈無粟粒粒藏珠璣一粒不出倉倉中羣防肥【宋文鑑】

朱亥冢

髙論唐虞儒者事賣交負國豈勝言憑君莫笑金椎陋卻是屠酤解報恩老【學庵筆記】

絕句

田家汨汨水流渾一樹髙花明逺村云意不知殘照好卻將防雨送黃昏【能攺齋漫錄】

代探花郎一絕

嫩綠輕紅相向開一番走馬探春回靑衫不管露痕濕直入亂花深處來【苕溪漁隱叢話】

春詞

小池春破玉玲瓏聲觸簾鉤漸好風閒繞防幹掐花樹春痕已著半梢紅【錦繡萬花谷】

蠡口絕句

千重越甲夜城圍戰罷君王醉不知若論破吳功第一黃金只合鑄西施

【庚溪詩話吳門蠡口瀕太湖乃範蠡自此乘扁舟泛五湖也鄭毅夫詩云云】

雪晴

天外丹霞一抹紅瓦溝已見雪花溶前山未放曉寒散猶鎖白雲三兩峯【後村千家詩】

恭和禦制賞花釣魚

輦路鮮云五色開一聲淸蹕下天來水光翠繞九重殿花气濃燻萬壽杯繡幕煙深紅防合文竿風隠綠徘徊蓬山絕頂無人到詔許羣仙盡日陪

寄程公辟

念昔都門手一攜春禽幾向薴蘿啼夢回金殿風光別吟到銀河月影低舞急錦腰迎十八酒酣金盞照東西何時得遂扁舟去雪棹同君泛剡溪【以上瀛奎律髓】

浮雲樓【在安陸】

樓在浮雲縹緲閒浮雲破處見朱防山光對入鄖城紫溪影橫飛夢澤寒【湖廣總志】

上翰林

中使傳宣內翰家君王令艸侍中麻紫泥金印封題了銀燭才燒一寸花【淵鑑類函】

句

東飛江云北飛燕同寄靑春不相見夜來過嶺忽聞雨今日滿溪俱是花【詩人玉屑】

滕元發

元發初名甫字元發以避髙魯王諱攺字爲名而字達道東陽人家蘇州皇祐五年進士第三神宗朝累官知開封府翰林學士出守外郡哲宗朝以龍圗閣學士知揚州卒諡章敏

【梁溪漫志滕達道未遇時與諸生講學於僧捨主僧出諸生夜盜其犬而烹之事聞有司治其罪滕公爲丐免守曰如能爲盜犬賦則將釋之滕公卽口占其詞曰僧旣無狀犬誠可偸輟藍宮之夜吠充綘帳之晨羞摶飯引來喜掉續貂之尾索綯牽去驚回顧兔之頭守大笑竟置不問】

寄越州範希文太守

江山千里接仁風都在東南秀气中爲問玉皇香案吏蓬萊何似水晶宮

【能攺齋漫錄時元發守吳興】

送兪退翁致仕還鄕

淸時衝節是身謀禦史郎官不肻畱回首軒裳雙脫屣放懷天地一輕漚卞云霅月柴門靜芰雨蘋風野艇秋仰羨冥鴻空自媿區區圖報未知休【湖州府誌】

句

萬國休兵外羣生奏凱中【皇祐五年禦試吹律聽軍聲】寒日邊聲斷春風塞艸長傳聞漢都防歸奉萬年觴【西旅來王以上古今詩話】野色更無山隔斷天光直與水相連【月波樓竹坡詩話】

陳汝義

汝義晉江人皇祐五年進士

寄題錢公輔眾樂亭

聞說湖亭又一新不徒行樂樂斯民水光賸占鷗鳧地人意賞從桃李春試展畫圖淸俗眼況聞幾席傲天眞使君已陟螭頭貴應爲煙雲入夢頻【延祐四明誌】

韋驤

驤字子駿錢唐人皇祐五年進士累遷主客郎中出爲防路憲知明州提舉洞霄宮有韋先生集

古金章【全椒民閒二稚子得金章於野分而競焉入於縣縣以獻州】

黃金鑄印爲鈕埋沒郊原已綿久春泥深處襯耕蹄臘雪銷時經獵走臘去春來幾百年年年寂莫無夤緣不知何代何王賜於此奚爲獨墜捐由來至寶寜長棄一旦光輝難自祕牧兒蕘子兩窺觀不識雕章秪知利裏胥白官官爲收歘從下邑歸之州發囊啟襲生精彩十目爭視寒星流粲然五字分明在蒼龍副將軍所佩將軍安在惟空名方寸堅剛終不潰物否而通理所宜在人誰謂殊於斯請看金印雜瓦礫未逢采拾無輕嗤

登蓬萊閣

行盡東州到此州登臨更盡北山頭孤城突兀連滄海三島參差聳暮秋廣座下疑鼇負石危檐遠學蜃爲樓蓬萊方丈𨿽冥邈髙閣今朝亦勝遊

賦牡丹黃齏

倚闌凋謝若爲情旋拾殘紅入鼎烹吞秀嚼香湏細細送春惟此一杯羮【以上韋先生集】

蒲宗孟

宗孟字傳正閬州新井人皇祐五年進士神宗朝擢翰林學士拜尙書左丞罷知亳杭鄆三州徙河中卒有集

遊虎丘

長松繞步水灣環寺據吳王冢墓間痩石千層開碧玉疎篁十里裹靑山壁從池上嶄巖起雲出門前自在閒零落生公講臺下無人說法但空還

遊虎丘山書錢唐舊遊

失卻湖山恨去舟新年無意作春遊東風昨夜思龍井曉雨全家入虎丘望見遠峯疑石衖【南髙峯勝處】誤尋歸路認花樓【沙河勝處】明朝一出閶門去淸夢遙知在兩州【以上吳郡誌】

題徐衝晦處士舊隱

衝晦先生不肻官布衣謁帝布衣還尙嫌姓字騰人口惟恐文章落世間大隱不妨居市井髙吟何處問家山平生寄意江湖上云自無心水自閒【興化府誌】

錢藻

藻字純老臨安人文穆王元瓘子儼曽孫閤門祗候順之之子家蘇州皇祐五年進士仕至翰林侍讀學士權知開封府

天平山白雲泉

白雲巖靜最深隈泉澑溶石竇開宿霧不生澄曉月殘風輕漾蟄寒雷源從天漢星邊落流自鼇峯海上回莫謂無心事奔注曽隨霖雨下山來【吳郡誌】

李先

先字淵宗許州臨潁人第進士官至祕書監

與杜秀才

南極多老人及見九代孫君今古儋州气質淸且溫今年八十二頗覺行步奔白須映紅頰疑是羲皇人【淵鑑類函】

吳處厚

處厚字伯固邵武人皇祐五年進士初爲將作丞蔡確嘗從處厚學賦及作相處厚通牋乞憐無汲引意用王珪薦除館職出知漢陽軍上蔡確車蓋亭詩擢知衛州卒紹聖中以元祐黨追貶歙州別駕有靑箱雜記

【萍洲可談吳處厚知漢陽軍每謂鸚鵡洲沔鄂佳處欲賦詩未就一日綱吏來告覆舟吳問所在吏曰鸕鷀堰吳拊案連唱大奇徐曰吾經年爲鸚鵡洲尋一對不得天俾汝也因得末減】

九江琵琶亭

夜泊潯陽宿酒樓琵琶亭畔荻花秋云沈鳥沒事已往月白風淸江自流

送客西陵

若邪溪畔醉秋風獵獵船旗照水紅後夜錢唐酒樓上夢魂應繞浙江東

【靑箱雜記王安國作詩多使酒樓嘗語余曰楊文公詩有江南一酒樓隄栁拂人頭李白題詩徧酒樓錢昭度詩亦有酒樓長憶錢唐江上望酒樓人散雨千絲子詩有幾酒樓余答曰吾詩有二酒樓安國曰足矣】

題王正叔防景亭

亂鶯啼處栁飛花拍拍春流漲曉沙正是江南梅子熟年年離恨寄天涯

【宣和畫譜王谷字正叔居偃城之南城有小亭下臨防水榜曰防景亭南通淮蔡北望箕頴川原明秀甚類江鄕景物吳處厚詩云云】

自諸曁抵剡

夷猶雙槳去莫不辧東西夕照偏依樹秋光半落溪風髙一雁過云薄四天低莽蕩孤舟缷水村楊栁堤出得雲門路風淒日夕曛船撐鏡湖水路指沃洲雲山色周遭見溪流屈曲分一觴復一詠誰是右將軍【剡錄】

李常

常字公擇南康建昌人皇祐中進士元丰中歷太常少卿禮部侍郎哲宗朝拜吏部侍郎禦史中丞出知成都有集

解雨送神曲

怒風兮揚塵日爍石兮將焚水泉竭兮厚地裂嘉谷槁兮孰薅且耘神龍兮靈壑挹淸波兮幽濆鳴鼉鼓兮舞神覡庶下鑑兮霈祥氛

肅旂斾兮先驅咽簫笳兮擁歸輿椒醑甘兮牲幣潔始肸蠁兮爲之躊躕瞻前山兮嵯峩指去路兮縈紆神徳大兮報無以晦徒感涕兮長吁【宋文鑑】

馬云

云皇祐中蘇州節度推官

訪踞湖仇山人隱居

雞犬眠云白日空暮春花木滿川紅茶甌香沸松林火藥杵聲淸石防風玉帛未聞招隱士神仙今喜識臺翁夕陽半局殘棊在醉倚巖邊紫桂叢

踞湖山

山臨太湖上寺隱靑蘿閒五塢洞壑防眾峯屏障環濃嵐面光彩驚波背潺湲雲歸定僧寂月伴樵夫還林墅掩蒙密級磴容躋攀錢氏建茅社此地爲家山

條竹塢

檀欒徧巖川幽穀气象鮮風玉自宮徴秋籟成管夕靄起碧霧晨曦生綠煙花繁紫鳯飽質勁蒼虯攣藤蘿交宻防仰不見雲天欲訪桃源路塢塢疑相連

【吳郡誌踞湖山卽橫山也錢氏有國日造寺於山下曰薦福寺里人又以寺名名之山有五大塢圖經又名五塢山五塢舊名不雅皇祐五年節度推官馬云三遊此山求其林防之美峯壑之秀云景之麗泉石之怪因其物象名之曰芳桂飛泉條竹丹霞白雲合踞湖爲六題以詠之】

襄州太守王侯洙復峴山羊公祠

漢水舒舒山崇崇岧然峴首稱淸雄南方彊吳恃割據選命儒將登元戎太康以來千餘載荊州遺愛思羊公江山襟帶號形勝借此因成輔晉功公謂髙賢事迹異視之閒暇無悤悤測知當日登臨意景物亦與今朝同新就峯嶺作亭捨面勢豁若淩煙虹蒼蒼云木望不盡浩蕩古意深何窮盤回小逕至釣石【山下臨水有巨石曰釣臺】俯視凝碧相連通叢篁森束林蓊郁又從其下興祠宮迅湍急瀬鳴湱湱濃嵐翠靄霏蒙蒙晦晴气象隨變易朝昏萬狀殊初終閣老分符二千石旟竿刻隼車畫熊管內民租絕逋負里社歌鼓懽年丰府門晝扄官事退時引賔佐嬉其中崖條嶺蔓雜丹白澗花滿眼羅靑紅磴道迆邐陟縈屈飄若巾屨騰秋空豈獨遊觀樂閒燕圗樹佳政希前風經由麤得究本末彊顏模寫慙非工音辭鄙俚𨿽一唱下詞寒苦無怡融【襄陽府誌】

顧臨

臨字子惇防稽人皇祐中舉說書科爲國子監直講元祐中拜天章閣待制河北都轉運使召爲刑兵吏三部侍郎兼侍讀翰林學士紹聖初以龍圗閣學士知定州因黨論奪職斥饒州居住

【雞肋編顧臨子惇內翰姿狀雄偉少未顯時人以顧屠嘲之元祐中自給事中爲河北都運使蘇子瞻作詩送之云我友顧子惇軀膽兩雄偉便便十圍腹不但貯經史容君數百人一笑萬事已十年臥江海了不見慍喜磨刀向豬羊釃酒防鄰里歸來如一夢丰頰愈茂美平生批敇手濃墨寫黃紙防當勒燕然廊廟登劍履翻然向河朔坐念東郡水河來屹不去如尊乃勇耳顧得之不樂旣行羣公祖道郊外子瞻辭疾不往和前韻以送因以自解焉君爲江南英面作河朔偉人閒一好漢誰似張長史上書苦畱君言拙輒報巳置之勿復道出處俱可喜攀輿共六尺食肉飛萬里誰言逺近殊等是朝廷美遙知別送處醉墨爭淋紙我以病杜門商頌空振履後防知何日一歡如覆水善保千金軀前言戲之耳】

題招提院靜照堂

踏暑夏日長履霜冬日短乞詩賁新堂經年不辭緩虛院莓苔靑客衣塵土滿自矜非俗求容色長衎衎盈篋寶珠璣東歸春正暖靜照名已傳主人宜亦反【至元嘉禾志】

駕幸太學

五紀寥寥舊典章一朝淸蹕下膠庠旗常日月隨天轉文武衣冠列宿行拜老徒煩嗟漢室談經戒逸慕周王已叨法從陪臨幸安足賡諸詠在堂【中州題詠集】

句

如逢公釀年來富鬭虎匡螯稻正肥【蟹略】

胡瑗

瑗字翼之泰州海陵人仁宗朝以布衣召拜校書郎爲湖州學官皇祐中爲國子監直講嘉祐中遷太子中允充天章閣直講以太常博士致仕

石壁【並序】

余嘗覽李翰林題涇川汪倫別業二章其詞俊逸欲屬和之今十月自新安歷旌徳而仙尉曽公望同遊石壁蓋勝境也奇峯對聳淸溪中流路出半峯佳秀可愛傳聞新建汪公所居不遠掩映溪岫率類於此且欲尋訪廹暮不獲因思旌川卽涇川接境也而幽勝過之汪公亦倫之別派也而儒雅勝之豈可使諷詠不及於古乎輒成一首題於汪公屋壁𨿽不及藻飾佳境比肩英流庶俾謫仙之詩不獨專美矣

李白好溪山浩蕩旌川遊題詩汪氏壁聲動桃花洲英辭逸無繼爾來三百秋汪公亦蕃衍宗支冠南州其間新建居林泉最淸幽竹聲滿道院山光入書樓仙气旣飄飄儒風亦悠悠子孫多俊異詞行咸精修我來至石壁賞之不能休酣味碧溪水苦飲黃金甌因羨汪君居復思汪君投遇景淸興發浩與天云浮斐章異繡段灑翰非銀鉤庶與謫仙詩千古同風流【寜國府誌】

王疇

疇字景彜濟陰人舉進士皇祐中召試直祕閣英宗朝累遷翰林學士禮部侍郎拜樞宻副使卒贈兵部尙書諡忠簡

送同年蒲叔範察判杭州監

釋之久未調王粲當從軍謂言塞垣事壯气橫風雲育材幸明代薦賢無令君如無漢酤冗沈此荊山珍萍氏本譏酒周官有彜倫孝武事卻攘志淸天地屯連兵無時已四海蕭然貧官始操釀具之飽師人利源一以泄頹波蕩無垠糜谷費耒耜良糵爭淸醇酒禁著律令犯笞及其身狂藥乃陷穽傷哉堯舜民炎靈屬我後天資英且仁邦力早雄富漢制仍相循嵗賦二千萬經入固已勤彌年擁武節聚邊淸國氛雄雄百萬師跨邁擊燕秦仰給傾武庫賞賚圗戎勲加斂猶不足返古當何云杭城東南劇地將湖海鄰利冠天下旗亭壓重闉彼𨿽斗筲職亦擇才英臣風露气已肅溪潭寒彌新沙榜朝泛泛吳濤暮沄沄南州近牛鬥气象雄霜旻汀楓變老枿赤葉晴相紛嘗茶泊幽寺觀魚下輕防行當收翹楚寜復混蒸薪無爲狎吳叟坐戀秋江蒓【宋文鑑】

陳洎

洎字亞之彭城人後山之祖皇祐中官鹽鐵副使有詩集

【眉山李云案陳公國朝正史實錄俱無傳然常以嵗月考求公嘗歷知懷州審刑院寶元閒自屯田員外郎爲副端尋陞臺端巳而出漕京西淮南京東慶曆五年轉吏部員外郎加直史館攺使益梓路六年入爲度支使副尋轉鹽鐵後山集載皇祐元年以副使行河還卒今史亦失書曲阜顏復云少於先子遺書中得公啟問詩章讀之往往意在棲退若送行閬中詩公時爲審刑官朝中望譽始充大已有乞醉墦閒之嘆是知君子自重而不茍合者詩稿一卷詞格秀古造句愈工則入淡泊愈深若借宅云四壁舊貧寜畏盜一枝𨿽小易容巢贈無巳師云他年遠公社若个是遺民藍溪閒適云露侵僧履蘭三徑秋入農歌雨一犁秋居云井臼貧𨿽樂溪山遠未歸貽漁者云擬共停橈醉天幕緩歌濯足不廻頭詩大小二十二篇防中送行不預焉逸者可知巳】

離郭店馬上回寄鄕知

回望離亭映楚山慨然西笑入長安貪程野僕擔書引惜別鄕人駐足觀霞襯曙光烘積靄栁和春色蕩輕寒遙知此地歸來日迎取相如駟馬看

過項羽廟

八千子弟已投戈夜帳猶聞怨楚歌學敵萬人成底事不思一个範增多

寄寶臣寺丞

萬里扶靈宅壽阡謝公純孝是家傳廬開四尺成寒土榱列三圍陋昔賢先域定生連理樹門人多廢蓼莪篇我心罔極君應念露白霜淸泣昊天

藍溪閒居

白鹿原東虎候西結廬岑寂映藍溪霜侵僧履蘭三逕秋入農歌雨一犁耽枕澑聲疑水宿拂檐山色類巖棲閉門養拙無人問掲盡陳篇日又低

開元寺淩虛閣對雪寄唐卿

瓊滴琳華一夜凝淩虛雕檻曉來憑眼觀銀色三千界身到瑤臺十二層玉灑砌塵供庾斛粉融檐水妒房陵化人宮好分明在恨不同君把袂登

雉媒

朱冠衮背一何鮮聲厲情驕目悍然若道物情皆錫類雉媒爭似鴆媒賢

還劉處士先令公鄩功名錄【自注劉公事朱梁】

當年力戰蕩妖氛十萬雄師四七勲將略妙欺班定逺家聲髙過李將軍銘圗魏鼎文猶在筆勒燕山迹尙分今日閒披有遺恨可憐生不遇明君

謝人惠三峯朱柿

烏椑珍果益丹明新折紅林蔕尙靑漿冷夜凝仙掌露味甘秋剖楚江萍圓堆玉椀櫻難並剰薦金尊酒易醒應念茂陵消渇者整籃封貯到云扄

過田文墓

當年聞奏雍門琴話著池臺淚滿襟何況今朝陵谷畔池臺無迹可追尋

對雪寄崔仲裕【自注時在藍田聞崔在酒捨】

春鶴韜霞勢漸濃捲簾庭館好支笻乘槎路闊寒凝凍種玉畦平曉被封天上瑤宮當月圃海中銀闕聳鼇峯思君不得同吟賞知在旗亭第幾重

南齊

曲江歡宴侍華裾舞拍琴歌藝有餘獨有純臣王叔寶解陳封禪一篇書【自注南齊太祖曲江宴羣臣各使效伎藝褚淵彈琵琶王僧防彈琴沈文季歌張敬兒舞王敬則拍張王儉曰臣無所觧惟解誦書因跪帝前誦相如封禪書帝笑曰此盛徳之事吾何以堪之】

湖上逢漁者

雨蓑煙笠洞庭秋獨繭綸輕一葉舟擬共停橈醉天幕緩歌濯足不回頭

秋日端居

暑退蟁雷靜門閒雀刺稀露莎蛬自急星樹鵲何依井臼貧𨿽樂溪山逺未歸時情似秋雁一一背寒飛【以上陳副使集】

蘇舜元

舜元字才翁舊字叔才開封人易簡孫皇祐中爲提防兩浙刑獄守尙書度支員外郎有集【明道雜誌才翁子美兄弟也子美名籍甚才翁人少稱之然才翁書字淸勁老健實過子美至爲詩有嘉句子美亦不逮也】

送梁子熙聨句

大榮大辱能生死人【叔才】二物不並以撓厥眞【子美】之子病悶腸如車輪【叔才】勞憂到母餓寒著身【子美】世俗鹵莽輒置莫親【叔才】文殺光艷伏不得伸【子美】淒吟哀號酸入四鄰【叔才】夜計破午若燕作秦【子美】腹憤軋軋胸奇陳陳【叔才】淮國晚嶺吳渠春津【子美】去謝夙蘊歸逢故辛【子美】雌火相醜刮鑿遁屯【叔才】駕風鞭霆以脫凡鱗【子美】

【苕溪漁隱叢話山谷云二蘇文章豪健痛快如此潘陸不足吞也】

仙都山

龍車鳯輦入瑤天轍迹髙懸不可攀惟有風吹【闕】水靑蓮花葉落人閒【仙都山誌】

靑州資政寄示小楷伯夷頌許昌相公以詩防尾因作詩謝二公兼呈永興觀文相公舜元上

法書遙逐使車還嘉句新從相府頒牢落二賢天地外【自注孤竹之二賢】風流三絕古今間臺文競耀髙逾麗化筆交揮老更閒不用悲吟恐飛去豈無神物防重關【鐵网珊瑚】

釣鼇石【在長樂當陽寺】

未窮雙佛剎先到一漁家山雨已殘葉溪風猶落花汲泉沙脈動敲火石痕斜應是任公子竹閒曽煮茶【福州府誌】

句

斷香浮缺月古像守昏燈【宿僧院明道雜誌】

陳侁

侁皇祐閒袁州通判

題鄭都官墳祠

公沒嵗已遠公名人競傳榛蕪四尺土風雅三百篇世未泯斯道天實生我賢築宮古原上一奠一淒然【袁州府誌】

管師復

師復龍泉人從胡安定學隱居不仕人稱臥云先生

句

滿塢白雲耕不破一潭明月釣無痕【括蒼彚紀】

宋詩紀事卷十九

欽定四庫全書

宋詩紀事卷二十

錢塘厲鶚撰傅堯兪

堯兪字欽之鄆州湏城人徙孟州濟源未冠舉至和四年進士英宗朝累遷起居舍人同知諫院哲宗朝拜中書門下侍郎卒贈銀靑光祿大夫諡獻簡紹聖中以元祐黨籍奪諡有集

讀書

吾屋𨿽諠卑頗不甚蕪穢置席屋中閒坐臥羣書內橫風吹急雨入屋灑我背展捲殊未知心與古人防有客自外來笑我苦癡昧何致雨侵衣屢問我不對必欲窮所因起答客亦退聊復得此心霑濕寜足悔【宋文鑑】

李淸臣

淸臣字邦直魏人韓魏公妻以兄子舉進士治平二年舉制科歷尙書右丞徽宗朝拜門下侍郎出知大名府卒入黨籍有淇水集

【墨莊漫錄李邦直有與韓魏公書云前書戲問玉梳金箆者侍白髮翁幾欲淡死矣玉梳金箆邦直之侍姬也或問命名之意邦直笑曰此俗云和尙置梳箆耳】

投韓太祝

公子乘閒臥綘防白衣老吏慢寒儒不知夢見周公否曽說當時吐哺無

【靑瑣髙議韓魏公知中山李淸臣謁見其侄吏報曰太祝方寢淸臣爲絕句云云魏公見之曰吾知此人久矣遂有東牀之選】

題江幹初雪圗

此身何補一毫芒三辱淸時政事堂病骨未爲山下土尙尋遺墨話存亡【石林詩話】

沂山龍祠祈雨有應作

南山髙崚嶒北山亦崷崪坐看南山云出沒行如驅歸巖呼始覺山中有靈物鬱鬱其焚蘭覃覃其擊鼓祝屢歌巫屢舞我民無罪神所憐一夜雷風三尺雨嶺木兮蒼蒼溪泉兮央央雲散諸峯互明滅東阡西陌農事忙廟閉山空音響絕【苕溪漁隱叢話】

南遷作

居近城南樓步月時散防小市早收燈空山晚吹笛兒呼翁可歸恐我意慘戚從來堅道念老去倦形役皇天卒相予休以南荒謫宴坐及此時聊觀鼻端白

絕句

八尺方牀織白藤含風漪裏睡瞢騰若無萬里還家夢便是三湘退院僧【以上後村詩話】

送劉貢父倅海陵

吾儕客京師晨夕厭讙聒僦捨八九椽郁溽增煩渇有如轍中魚噞喁不可活百鳥趨髙門防互揮喝論辯若難裁气焰歘相奪所喪或捐軀所得未易撮我聞江湖閒連山翠如抹山下走滄波山巓富松栝鳧鴨亂菇蒲魚黿聚坡堨世事劇飛電人生眞漂沫誰其違樂遊而此就顰額君直祕書閣日趨黃金闥忽思雲水行飄然詎能遏朝出都門東襟胸迥披豁放舟下淮楚天地頓空闊莫苦道路難暑令怳已末君看日月疾俯仰換裘葛無謂監州防孔孟猶短褐時來發光華春陽奮枯枿惟君飽才術流輩服穎脫早作歸朝期豈學與筈【揚州府誌】

蔡挺

挺字子正宋城人舉進士神宗朝歷樞宻副使判南京畱司禦史臺卒贈工部尙書諡敏肅

以南都種山藥法送介甫【並序】

蒙見索南都種山藥法並以生頭百十莖送上因成小詩

靑靑正是中分天區種何妨試玉延卽見引防緣夏木定知如蹠薦冬筵【俗傳種時以足按之卽如人足】潤還禦水冰霜結防迨堯雲雨露偏自裹自題還自媿揠苖應笑宋人然【王荊文公詩自注】

皇子生獻詩

昨夜薫風入舜韶君王方避正衙朝陽暉已得前星助陰沴潛隨夜雨銷

【耆舊續聞熙寜六年有司言四月一日當日蝕上爲徹樂避正殿一夕防雨明日不見日食是日有皇子之慶百官入賀蔡子正爲樞副因獻此詩其序事切當時無能過之者】

章望之

望之字表民浦城人郇公得象之侄以防爲校書郎監杭州茶庫移病去歐陽修韓綘等薦之除知烏程縣固辭以光祿寺丞致仕有集

夏晝

一日常百刻轉若車輪忙千日十萬刻百年能幾長達人齊古今一生甚防茫夏日豈爲永而足以較量人世不足惜行善乃自彰無及閒暇時般樂爲滛荒夷齊餓人者顏閔非公王其人品孰亞周氏與虞唐亦用仁義積豈今身未亡冨貴無可恃莫與公道彊夜思晝以力四序皆流光示君夏晝誦愓愓其自傷【宋文鑑】

蘇洵

洵字明允眉州眉山人至和中歐陽修薦除校書郎以霸州文安縣主簿與姚辟同修太常因革禮書成而卒有嘉祐集

云興於山

云興於山霧霧爲霧匪山不仁天實不顧山川我享爲我百訴豈不畏天哀此下土斑斑鳲鳩谷谷晨號天乎未雨餘不告勞誰爲山川不如羽毛

我客至止

我客至止我迎於門來升我堂來飲我樽羞鼈不時詈我不勤求我何多請辭不能客謂主人惟子我然求子之多責子之深期子於賢【以上嘉祐集】

淨因大覺璉師以閻立本畫水官見遺報以詩

水官騎蒼龍龍行欲上天手攀時且住浩若乘風船不知幾何長足尾猶在淵下有二從臣左右乘魚黿矍鑠相顧視風舉衣袂翻女子侍君側白頰垂雙鬟手執雉尾扇容如未開蓮從者八九人非鬼非戎蠻出水未成列先登揚旗旜長刀擁旁牌白羽注彊拳𨿽服甲與裳狀貌猶鯨鱣水獸不得從仰面以手攀空虛走雷霆雨雹晦九川風師黑虎囊面目昏塵煙翼從三神人萬里朝天關我從大覺師得此詭怪篇畫者古閻子於今三百年見者誰不愛予者誠以難在我猶在子此理寜非禪報之以好詞何必畫在前【聲畫集】

九日和韓魏公

晚嵗登門最不才蕭蕭華髮映金罍不堪丞相筵東閣閒伴諸儒老曲臺佳節已從愁裏過壯心偶傍醉中來暮歸衝雨寒無睡自把新詩百徧開

【瀛奎律髄詩話謂韓魏公九日飲執政老泉以布衣與坐今味閒伴諸儒老曲臺之句卽是修太常禮之時非布衣也】

涵虛閣【在南昌東湖國子博士李寅建】

幽居少塵事瀟灑似江村苔蘚深三徑衣冠盛一門嶺雲時聚散湖水自淸渾世徳書芳史傳家有令孫【南昌府誌】

胡歸仁

歸仁至和中成都人所爲詩自號安定八體

集句

一第知何日無端意不移欲爲靑桂主誰與白雲期傍架齊書帙翻瓢作酒巵文明終有托休把運行推白沙溪繞白雲堆但有何人把酒杯專慕聖賢知志气可憐談笑出塵埃碧山終日思無盡淸世難羣好自猜風滿老松門晝掩可憐髙尙掞天才

【蔡寛夫詩話亦自精宻但所取多唐末五代人詩無復佳話耳】

李宗易

宗易字簡夫宛丘人歷官尙書屯田員外郎知光化軍事仕至太常少卿有詩集

閒居有感

進退荷君恩孤懷豈易論以閒銷日月何力報乾坤架上書千卷花前酒一尊相持兩成癖此外盡忘言

靜居

大都心足身還足秪恐身閒心未閒但得心閒隨處樂不湏朝市與雲山【以上宋文鑑】

題峴山石幢

叔子祠荒嵗已深異時賢守重登臨峴山岑寂瞻風防漢水靈長想徳音奉詔始聞新締葺有知那復嘆湮沈又刋翠琰畱南夏先後功名照古今【襄陽府誌】

張伯玉

伯玉字公達建安人第進士嘗爲蘇州郡從事範文正公舉以應賢良方正能直言極諫科嘉祐中爲禦史出知太平府後選司封郎中有蓬萊集

【鐵圍山叢談張端公伯玉仁廟朝人也名重當時號張百杯又曰張百篇言一飲酒百杯一掃詩百篇故也】

明月泉

至今千丈松猶伴數巖雪不見纖塵飛寒泉湛明月【墨客揮犀張端公過姑孰見李太白十詠嘆美久之周流泉石閒後見一水淸激詢地人曰此名明月泉公曰太白不題此泉將畱以待我也】

贈陳虞卿

東吳王孫歸掛冠玉絲紅鱠滿雕盤狂吟但覺日月久醉舞不知天地寛小圃移花山客痩夜窗藥橘童寒新書近日成多少且告先生旋借看【中吳紀聞】

虎丘

東客從來過虎丘橘花渡口維扁舟闔閭宮殿不可見但對古塔寒颼飅憶昔夫差全勝日水犀十萬橫吳鉤楚山旣掘荊人冡越嶺仍將句踐囚豈謂西施能破國誰知麋鹿上臺遊惟有吳王在時月夜深閒照劍池頭【吳郡誌】

遙題錢公輔眾樂亭

句章太守錢君倚湖上新爲眾樂亭花木豈徒遊子愛笙歌長與郡人聽坐來髙韻天風起飲罷餘香夕雨零安得憑闌縱吟筆玉觴遙對數峯靑【延祐四明誌】

張鑄

鑄官京東轉運使

與葛提舉

提司坑冶是新差職比催綱勝一階若發薦章求腳色下官蹤迹轉沈埋

【趙槪見聞雜錄張鑄以京東轉運使坐公事降通判太平州葛洪爲提舉坑冶取鑄腳色欲發薦狀鑄與詩云云】

梅堯臣

堯臣字聖兪宣城人詢從子以防補齋郎嘉祐初召試賜進士擢國子直講歷尙書都官員外郎卒有宛陵集

【宋子京筆記余每見舊所作文章憎之必欲燒棄梅堯臣曰公文進矣僕之詩亦然歐公詩話聖兪子美齊名一時詩體特異子美筆力豪俊以超邁橫絕爲奇聖兪覃思精防以深逺閒淡爲意各極其長𨿽善論者不能優劣歸田錄梅聖兪以詩知名三十年終不得一館職晚年與修唐書書成未奏而卒其初受敕也語其妻刁氏曰吾之修書可謂猢猻入布袋矣刁氏對曰君於仕宦亦何異鮎魚上竹竿耶聞者皆以爲善對韻語陽秋張蕓叟評梅聖兪詩云如深山道人艸衣捆屨王公大人見之屈膝苕溪漁隠叢話舊說梅聖兪日課一詩寒暑未嘗易也敖陶孫詩評梅聖兪如關河放澑瞬息無聲】

寄馬遵

三更醉下陵陽峯仙舟江上去無蹤槎牙鐵鎖漫橫絕櫓濕不驚潭底龍斷腸吳姬指如筍欲剝玉榧將何從短翎水鴨飛不逺那經細雨山重重卻顧舊埒病驄馬塵沙歷盡空龍鐘

【隱居詩話馬遵謫守宣州及其去也郡僚軍民爭欲駐畱至以鐵鎖絕江遵於餞筵倚醉令官妓剝榧實而食眷眷若畱連狀及以所乘驄寄聖兪家郡人皆不疑其去也遵夜使人絕鎖解舟以水沃櫓牙使之不鳴逮曉舟去逺矣】

舟中與家人飲

月出斷岸口影照別舸背且獨與婦飲頗勝俗客對月漸上我席暝色亦少退豈必在秉燭此景亦可愛【西淸詩話晏元獻守汝陰梅聖兪往見之將行公置酒潁河上因言古人章句中全用平聲制字穩貼如枯桑知天風是也恨未見側字詩聖兪旣引舟遂作五側體寄公云云】

花娘歌

花娘十二能歌舞籍甚聲名居樂府荏苒其閒十四年朝爲行雲暮爲雨格髙气俊能動人人能動之無幾許前嵗適從江國來時因防席相防語𨿽有幽情未得傅暗結慇懃度寒暑去春從客出東城舟中接膝心已傾自從稍稍有期約五月蓮航並釣行曲隄別浦無人處始笑鴛鴦浪得名爾後頓逢殊燕婉各恨從來相見晚月下星前不暫離暫離已抵銀河遠靑鳥傳音日幾回雞鳴歸去暮還來經秋度臘無纖失愛極情專易得猜前年南圃尋芳卉小忿不勝投袂起官司乘釁作威淩督促倉皇出閭裏瀟瀟風雨滿長溪一舸飄然逐流水忽逢小吏向城東泣淚寄言心欲死願郎日日致靑雲妾已長甘在泥滓更悲恩義不得終世事難憑何若此郎聞此語痛莫禁天地無窮恨不巳我今爲爾偶成章便欲緘之托雙鯉

莫打鴨

莫打鴨打鴨驚鴛鴦鴛鴦新自南州落不比孤洲老禿鶬禿鶬尙有獨飛去何況鴛鴦羽翼長

【侯鯖錄宣城守呂士龍好緣防罪杖營妓後樂籍中得一客娼妙麗善歌有聲於江南士龍眷之一日復欲杖營妓並麗華麗華曰不避杖但恐新到某人不安耳士龍笑而從之麗華短肥故聖兪作莫打鴨以解之】

京師逢賣梅花

驛使前時走馬回北人初識越人梅淸香莫把酴醿比只欠溪邊月下杯

【苕溪漁隱叢話東坡云此梅二丈絕句吾𨿽後輩猶及與之周旋覽其親書詩如見其抵掌談笑也】

采石月下贈功甫

采石月下訪謫仙夜披錦袍坐釣船醉中愛月江底懸以手弄月身翻然不應暴落饑蛟涎便當騎鯨上靑天靑山有冢人謾傳郤來人閒知幾年在昔熟識汾陽王納官貰死義難忘今觀郭裔奇俊郎眉目眞似工文章死生往復如康莊樹穴探環知姓羊

【苕溪漁隱叢話聖兪贈功甫云云余謂李白從永王璘之辟璘敗當誅郭子儀請解官以贖其罪有詔長流夜郎聖兪用此事尢爲親切若非姓郭亦難用矣功甫母夢李白而生功甫少有詩名聖兪嘗曰天才如此眞太白後身也】

陳恭公挽詞二首

位至三公有恩加錫諡無再調金鉉鼎屢刻玉麟符已嘆鸞同穴還悲鳯少雛擁塗看鹵簿誰爲畢三虞公在中書日朝廷百事叢王官多不喜天子以爲忠富貴人閒少恩榮歿後隆若非笳鼓咽寂莫柰秋風【東軒筆錄陳恭公事仁宗兩爲相悉心盡瘁百度振舉然性嚴重語言簡直與人少周旋接賔客以至親戚骨月未嘗從容談笑尢靳恩澤士大夫多怨之惟仁宗嘗曰不昧我者惟陳執中耳及終也韓維張洞諡之曰榮靈仁宗特賜曰恭薨後月餘夫人謝氏繼卒一子才七嵗諸侄俱之官葬日門下之士惟解賔王至墓所世人嗟悼之梅堯臣作挽詞兩首具載其事】

劉丞相挽詞二首

處外諸侯重居朝聖主知祅逢庚子日夢異戊丁時歸槨江山遠凝笳道路悲欲傳千古迹佐世本無爲古今皆可見富貴不常存歌者未離席弔賔俄在門朱輪空返轍淥酒尙盈尊人事固如此令名貽後昆【東軒筆錄劉丞相沆鎭陳州日鄭獬經由丞相爲啟宴於外庭使妓樂迎引至通衢有朱衣樂人誤防公性卞急遽杖於馬前旣而卽席酒數行而公得疾舁還府衙而終先是張侍讀環夢公馬前有一朱衣人被血而立至是果有此變梅堯臣爲公挽詞詩二首具載其事】

春雪

朔風三日暗吹沙蛟龍捲沫噴成花花飛萬里奪曉月白日爛堆愁女媧大明廣庭踏朝賀雉尾不掃黏官鞾宮中才人承聖顏承觴稱壽呼南山三公免責百姓喜斗酒十千誰復慳【以上宛陵集】

【六一詩話蘇子瞻學士嘗於淯井監得西南夷人所賣蠻布弓衣其文織成梅聖兪春雪詩此詩在聖兪集中未爲絕唱而異域之人貴重如此子瞻以余尢知梅聖兪者得之因以見遺余家舊畜琴一張乃寶歷二年雷防所斲其聲淸越如擊金石遂以此布更爲琴囊二物眞余家之寶玩也】

書竄詩

皇祐辛卯冬十月十九日禦史唐子方危言初造膝曰朝有巨姦臣介所憤嫉願條一二事臣職敢妄率宰相文彥博邪行世莫匹曩時守成都委曲媚貴暱銀璫插左貂窮臘使馳驛邦媛將誇侈中賫金十鎰爲我寄使君奇文織纖宻遂傾西蜀巧日夜急鞭抶紅經緯金縷排料鬭八七比比雙蓮華篝燈戴心出幾日成一端持行如鬼疾明年觀上元被服穩稱質燦然驚上目遽爾有薄詰旣聞所從來佞對似未失且云奉至尊於妾豈能必遂回天子顏百事容丏乞臣今得粗陳狡獪彼非一偸威與賣利次第推甲乙是惟陰猾雄仁斷宜首黜必欲致太平在列無如弼弼亦昧平生況臣不阿屈臣言天下公奚敢身自防君旁有側目喑啞橫詆叱指言爲罔上廢汝還蓬蓽是時白此心尙不避斧鑕𨿽令禦魑魅甘且同飴蜜旣知弗可懼復以彊詞窒帝聲亦大厲論奏不容畢介也容甚閒猛士膽爲栗立貶嶺外春速欲爲異物內外官洶洶陛下何未悉卽敢救者誰襄執左右筆謂此儻不容盛美有所咈平明中執法懷疏又堅述介言或似狂百豈無一實恐傷四海和幸勿苦倉卒亟許遷英山衢路猶嗟咄翊日宣白麻稱快口盈溢阿附連諫官去若懷絮虱其閒因獲利竊笑等蚌鷸英州五千里瘦馬行防防毒蛇噴曉霧晝與嵐气沒妻孥不同途風浪過蛟窟存亡未可知旅館愁傷骨饑僕時後先隨猨拾橡栗粵林多蔽天黃柑雜丹橘萬室同釀酤撫遠無禁律醉去不湏錢醒來弄鳴瑟山水仍奇怪已可消憂鬱莫作楚大夫懷沙自沈汨西漢梅子眞出爲吳市卒市卒且不慙況玆別秉秩

【東軒筆錄張堯佐以進士擢第累官至屯田員外郎知開州防其侄女有寵於仁宗冊爲修媛堯佐遂驟遷擢一日中除宣徽節度景靈羣牧四使是時禦史唐介上疏引天寶楊國忠爲戒不報又與諫官包拯吳奎等七人論列殿上旣而中丞禦史畱百官列班以廷諫卒奪堯佐宣徽使知河陽唐謂同列曰是欲與以宣徽而假河陽爲名耳我曹豈可中已耶同列依違不前唐獨爭之不能奪仁宗諭曰差除自是中書介遂極言宰相文彥博以燈籠錦媚貴妃而致位宰相今又以宣徽使結堯佐請逐彥博而相富弼又言諫官觀望挾姦而言渉宮掖語甚切直仁宗怒亟召兩府以疏示之介猶諍不已樞宻副使梁適叱介使下殿介諍愈切仁宗大怒玉音甚厲眾恐禍出不測是時蔡襄修起居注立殿陛卽進曰介誠狂直然納諫容言人主之美徳必望全貸遂貶春州別駕翊日禦史中丞王舉政救解之攺爲英州別駕始上怒未巳兩府竊議曰若重貶介則彥博不安彥博去卽吾屬遞遷矣旣而果如其料當是時梅堯臣作書竄詩云云始堯臣作此詩不敢示人及歐陽修編其集時有嫌避又削出此詩是以少人知故全錄焉】

贈王英英

山陽女子大字書不學常流事梳洗親傳筆法中郎孫妙畫蠶頭魯公體

【隱居詩話楚州有官妓王英英喜筆札學顏魯公體蔡襄頃教以筆法晚年作大字甚佳梅堯臣贈之詩云雲英英貌甚陋故有不事梳洗之句中郎孫君謨也】

詠老人泉

泉中有老人隱見不可常蘇子居其閒飲水樂未央泉中必有魚與子日倘佯泉中茍無魚子持玩滄浪嵗月不知老家有雛鳯凰百鳥戢羽翼不敢呈文章去爲伸尼嘆出爲盛時祥方今天子聖毋滯此泉旁

【苕溪漁隱叢話東坡言先君與梅二丈遊時軾與子由甚少未有知者梅公獨知之家有老人泉公作詩云云聖兪歿今四十年矣南遷至合浦見其門人歐陽晦夫出其詩槀數十幅其遺晦夫詩云我家無梧桐安得久畱鳯晦夫年六十六尙少餘一嵗然白髮蒼顏略相似困窮亦不相遠執手大笑曰聖兪所謂鳯者豈例皆窮如此乎】

句

不見分香妾空餘鬭鴨闌【趙韓王故宅】竹陰過晚雨林表見殘虹【納涼】鬢約寒鵶碧衣輕舞蜨黃【防東堂】斜陽鳥外落新月樹端生【泛江】綠艸旋抽心靑梅猶帶蕚【暮春】五更千里夢殘月一聲雞【夢後寄永叔】雨過短亭云斷續鶯啼髙栁路西東【送趙徐州】有客過顏巷無貧似阮家【和希深見過】曉漲林煙重春歸野水平【廣福閣】好峯隨處攺幽逕獨行迷【山行】晚雲連雨黒秋水帶沙渾【朱家曲】山形無地接寺界與波分【金山】衣霑寒食雨花發故宮墻【送人永寕】迸筍過幽艸吹香到別家【春日東齋】懸虫低復上鬭雀墮還飛【秋日家居】風雨幽林靜雲煙古寺深【遊嵩避雨】野色逼人寒嵐光添酒綠【牛首山寺】霜气冷侵被月光斜入扉【省中初直】對山憐去鳥隔樹識遊人【泛西湖】長楊靜響千重瓦太液寒生幾寸波【雨】南嶺禽過北嶺叫髙田水入低田流【經田家】野鳧眠岸有閒意老樹著花無醜枝【東溪】花寒蛺蜨猶相守水冷鴛鴦不暫分【寄王學士吟窗雜錄】

張獻民

獻民宣城主簿嘗與梅聖兪倡和

朝陽洞

撇衣秉火捫石入路硬磽確黑如漆窮深不見瞿硎生洞中依舊石藏室

夕陽巖

屹嵲欲到倚山腳涵雲泄雨摩半空向晚呀然射頽照疊石爛爛參差紅【以上寜國府誌】

吳季野

季野與梅聖兪同時倡和

遊山門寺望文脊山

宣城百山閒文脊尢奇峯防出飛鳥上圖畫難爲容聞昔有幽人捫蘿追赤松遺形此石室孤坐鹿裘重人去邈不返洞壑空藏龍側行蒼崖煙俯仰求靈蹤逝者追可得甘棄萬戶封安能久塵土傾倒相迎逢【寜國府誌】

柳紳

紳官著作佐郎

仙都山

獨出諸峯表周圍一丈圎千尋雄鎭地萬仞上擎天湖浪動星際荷花生日邊終當駕雲鶴絕頂防神仙【仙都山誌】

陳若拙

若拙處州守

題仙都山

發地更擎天根盤數畝煙化工成突兀轍迹似雕鐫峭防殊無倚孤髙眾莫肩軒轅從此去知復幾千年【仙都山誌】

曽鞏

鞏字子固建昌南丰人易占長子嘉祐二年進士調太平州司法參軍召爲集賢校理出知福明等州神宗朝加史館修撰中書舍人卒有元丰類稾續稾外集

麻姑山送南城尉羅君

麻姑之路摩靑天蒼苔白石松風寒峭壁直上無攀援懸磴十步九屈盤上有錦繡百頃之平田山中遺民耕紫煙又有白玉萬仞之飛泉噴崖直瀉蛟龍淵丰堂廣殿何言言階腳插入鬥牛閒樛枝古木不計年空嗟枵然臥道邊幽花自嬋娟林深爲誰妍但見塵銷境靜翔白鶴吟淸猿雛禽乳鹿往往噑荒顚卻視來徑如緣絙千重萬疊窮巖巒下有荊吳粟粒之羣山又有甌閩一發之平川奕棊縱橫遠近布菽麥魚鱗參差髙下分岡原千奇萬異可意得筆墨禿盡誰能傳丈夫舒捲要宏達世路俯仰多拘牽偶來到此醒心目便足洗耳辭嚻喧羅夫子一日逺補東南官愛此層崖峻壑之秀發開軒把酒可縱觀喜此披霧插漢之夐起出門舉足得往還羅夫子一尉東南方屈盤此邦之人衣食足問境年年桴鼓閒几案剸裁得休暇山水登躡遺紛煩我行送之思故國引領南望心常懸

金山寺

塵外岧嶤鷲嶺宮架虛排險出靑紅林光巧轉滄波上海色遙涵白日東夜靜神龍聽咒食秋涼蒼鶻起摶風連荊控蜀長江水盡在回廊顧盼中

錢塘上元夜祥符寺陪咨臣郎中丈燕席

月明如晝露華濃錦帳名郎笑語同金地夜寒消美酒玉人春困倚東風紅雲燈火浮滄海碧水樓臺浸逺空白髮蹉跎歡意少彊顏猶入少年叢

鮑山【在濟南城東三十里世傳鮑叔牙管仲分金處下有鮑城蓋叔牙食邑】

雲中一防鮑山靑東望能令兩眼明若道人心似矛戟山中那得叔牙城

聖壽院昌山主靜軒

一峯瀟灑背城陰碧瓦新堂地布金花落禪衣松砌冷日臨經帙紙窗深幽棲鳥得林中樂燕坐人存世外心應是白蓮香火社不妨籃轝客追尋

凝香齋【在濟南郡舊名西齋文定公取韋應物燕寢凝淸香之句更名】

每覺西齋景最幽不知官是古諸侯一尊風月身無事千里耕桑嵗有秋雲水醒心鳴好鳥玉砂淸耳潄寒流沈心細細防黃卷疑在香鑪最上頭

多景樓

欲收嘉景此樓中倚徙闌干四望通雲亂水光浮紫翠天含山气入靑紅一川鐘唄淮南月萬里帆檣海外風老去衣襟塵土在秪將心目羨冥鴻

金綫泉

玉甃常浮顥气鮮金絲不定路南泉云依美藻爭成縷月照寒溪巧上已繞渚花紅灼灼更縈沙竹翠娟娟無風到底塵埃盡界破冰綃一片天

【能攺齋漫錄齊州城西張諌議園亭有金綫泉石甃方池廣袤丈餘泉亂髮其下東注城壕中澄澈見底池心南北有金綫一道隱起水面曽南丰有詩】

霧凇

園林初日靜無風霧凇開花處處同記得集英深殿裏舞人齊插玉瓏松

【墨莊漫錄東北冬月寒甚夜气塞空如霧著於林木凝結如珠玉見睍乃消齊魯謂之霧凇諺雲霧凇重霧凇窮漢置飯甕丰年之兆也曽子固在齊州詩云云】

北歸

江海多年似轉蓬白頭歸拜未央宮堵墻學士爭相問何處塵埃瘦老翁【以上元丰類稾】

將行陪貳車觀燈

行歌紅粉滿城歡猶作常時五馬看忽憶使君身是客一時揮淚逐金鞍

赴齊州

淮南蒙召鬢毛斑乞得東秦慰病顏曉整輕鞍汶陽北卻衝防雨看靑山【以上合璧事類後集】

曽布

布字子宣鞏弟與兄同年登第熙寧初除崇政殿說書元丰初累官戶部尙書哲宗朝擢同知樞宻院事徽宗卽位以定防功拜尙書右僕射崇寜初出知潤州連遭貶竄復提舉嵩山崇福宮卒贈觀文殿大學士諡文肅入黨籍

【能攺齋漫錄曽子宣以亥年亥月亥日亥時生章子厚毎以四亥公呼之】

表海亭

表海風流舊所聞靑冥飛觀一畨新山河十二名空在簪履三千迹已陳極目煙嵐九霄近滿川樓閣萬家春由來興廢南柯夢且喜登臨屬後人

【東臯雜錄靑社表海亭取太公表東海之義元祐初曽子宣爲守鼎新之有詩云云】

布作髙陽臺眾樂園成被命與金陵易地兄弟待罪侍從對更方面實爲私門之慶走筆寄子開弟

樓臺丹碧照天涯塞北江南未足誇千里煙波方種栁萬株桃李未開花一麾同下西淸路兩鎭髙迎上將牙回首林塘莫畱戀風光還屬阿連家

【瀛奎律髄此事古今希有將吏交迎送於途誠盛事也後子宣相子開當制尢爲盛事又其後居京口先後一日卒惜子宣爲小人之相】

靈泉寺

一掬寒泉照眼明冰霜凜凜坐中淸生芻想見當時客華屋空畱後世名曉日淨涵金碧影秋風暗動佩環聲他年卜築南山下白首何人共濯纓【撫州府誌】

曽孝寛

孝寛字公綽公亮子以防仕熙寜中累官簽書樞宻院事吏部尙書卒贈右光祿大夫

史院席上奉和首相吳公元韻

禦府朌醇釀君恩錫餕余賜筵遵故事防史重新書燕飲難偕此風流不偉歟素飱非所職媿附相君車【揮麈後錄】

馬端

端官太常博士通判延州軍州事

司馬晉州待制哀辭【石刻在夏縣司馬公祠堂】

志古流難合談髙道自明風波直恩分【公爲羣牧倅當曹之遷也人以公始嘗堅辭其辟當自爲辧公惻然謝曰今日正宜從其行也卒不以辧識者韙之】鍼石盡交情【公與人交必盡規諫始若不勝其言退則惇義彌篤】讓節蒙知厚【公在鳯翔日被召知諫院公辭之自是深簡上心】華班絕綺榮【公生平特立至爲侍從皆出宸選】賤生懷感遇當路假晶熒【端辱公以八使慰薦遂蒙攺官】累次靑油幕【端在益昌及岐下皆預賔席】中閒白玉京吏文容議緩【端在幕府毎奉公議特被優假】邦事防言輕【戊寅年端輒奏疏言事公時在京師嘗見憫孤直】自此嗟流梗何期苦見兵【是嵗別公出宰郾城明年移倅邊郡】塞垣心易動漳浦信彌驚【今春得三堂信知公屬疾】玉蘂悲無驗金臺望忽傾嵗闌云慘淡天迥淚縱橫世有眞忠亮今亡至直淸舊僚知葬日投此弔佳城【嘉祐元年十月三十日著作佐郎管句河東路機宜文字雷憲書求古錄】

祖世英

世英字穎仲浦城人第進士通判融州

三學院【在新城縣郭文舉捨宅爲寺】

洞庭之山天下奇岡巒百轉盤靑螭金堂玉室白雲鎖中有仙客來棲遲方睛秀骨郭文舉孤劍靑鞵出巖戶朅來此地訪禪翁共掃松花談太古拏云忽駕升天行西歸只履埋巖坰聲流影散遽如許故山惟有松風淸道師懷古興不淺堂宇橫陳迎翠巘悠悠遐想山阿人水帶云衣猶在眼涼飈五月吹浮埃蕉旗竹篲搖空階我來箕踞發長嘯月光飛射雲樓開寸心浩蕩逸天外欲去復住聊徘徊永懷西山五色藥服之羽化登蓬萊【杭州府誌】

宋詩紀事卷二十

欽定四庫全書

宋詩紀事卷二十一

錢塘厲鶚撰蘇軾

軾字子瞻洵長子嘉祐二年進士乙科對制策入三等累除中書舎人翰林學士歷端明殿學士禮部尙書紹聖初坐訕謗安置惠州徙昌化徽宗立赦還提舉玉局觀建中靖國元年卒於常州髙宗朝贈太師諡文忠有東坡前後集和陶集應詔集

【明道雜誌蘇惠州嘗以作詩下獄再起遂徧歷侍從而作詩毎爲不知者咀味以爲有譏訕而實不然也出守錢唐來別潞公公曰願君至杭少作詩恐爲不相喜者誣謗再三言之臨別上馬笑曰若還興也便有箋云時有吳處厚者取蔡安州詩作注蔡安州遂遇禍故有箋云之戱又云願君不忘鄙言某𨿽老悖然所謂者希之嵗不妨也善之言敖陶孫詩評蘇東坡如屈注天潢倒連滄海變百怪終歸雄渾庚溪詩話光堯太上皇帝朝盡復軾官擢其孫符至尙書今上皇帝尢愛其文梁丞相叔子乾道初任掖垣一日內中宿直召對上曰近有趙防等注軾詩甚詳卿見之否命內侍取出以示之至榦道末上遂爲軾禦制文集序贊命有司刋之因贈太師諡文忠又賜曽孫嶠出身擢爲防諫侍從】

題韓康公家妓白團扇【曰琯按續集作雜詩字句有小異】

牕揺細浪魚吹日舞罷花枝蜂繞衣不覺南風吹酒醒空教明月照人歸

【侯鯖錄韓康公絳子華謝事後自潁入京看上元至十六日私第防從官九人皆門生故吏盡一時名徳如傅欽之胡完夫錢穆父東坡劉貢父顧子惇皆在坐錢穆父知府至晚子華不悅坡云今日爲本殿燒香人多畱住坐客大笑錢形肖九子母丈夫也方坐出家妓十餘人侍飲其專寵者曰魯生舞罷爲逰蜂所螫子華意不甚懌久之呼出持白團扇從東坡乞詩坡書云云上句記姓下句書蜂事康公大喜坡曰惟恐他姬廝賴故云耳客皆大笑】

題萬松亭

十年種木百年規好徳無人助我儀縣令若同倉庾氏亭松應長子孫枝天公不赦斧斤厄野火解憐冰雪姿爲問防株能合抱殷勤記取角弓詩

【復齋漫錄萬松亭在闗山始麻城縣令張毅植萬松扵道用以庇行者且以名其亭去未十年而松之存者十不及三四東坡元丰二年謫居黃州過而賦詩云崇寜以還坡文方禁故詩碑不復見而過往題詠者不可勝紀鄱陽倪左司濤傷之以詩云舊韻無儀字蒼髯有恨聲謂此也】

何公橋【一名政和橋】

天壤之間水居其多人之往來如鵜在河順水而行雲駛鳥疾惟水之利千里咫尺亂流而涉過膝則止惟水之害咫尺千里沔彼濫觴蛙跳鯈逰溢而懷山神禹所憂豈無一木支此大壊舞於盤渦冰拆雷解坐使此邦畫爲兩州雞犬相聞胡越莫救允毅何公甚勇於仁始作石梁其艱其勤將作復止更此百難公心如鐵匪石則堅公以身先民以悅使老壯負石如負其子疏爲玉虹隠如金隄直欄橫檻百賈所棲我來與公同載而出驩呼闐道抱其馬足我嘆而言視此滔滔未見剛者孰爲此橋願公千嵗與橋壽考持節復來以慰父老如朱仲卿食於桐鄕我作銘詩子孫不忘

【容齋三筆英州小市江水貫其中舊架木作橋毎不過數年輒爲湍潦所壊郡守建安何智甫始疊石爲之方成而東坡還自海外何求文以紀坡作四言詩凡五十六句予侍親居英與僧希賜遊南山步過橋上讀詩碑希賜云眞本蔵於何氏此有石刻經黨禁亦不存今以板刻之乃希賜所書也賜因言何公初請記坡爲賦此詩旣大書矣而未遣送郡侯兵執役者見之以告何何又來謁坡曰軾未到橋所難以想象落筆何卽命具食拉坡偕往坡曰使君爲地主宜先升車何謝不敢乃並轎而行旣至坡曰正堪作詩晚當奉戒抵暮送與之蓋中云我來與公同載而出驩呼塡道抱其馬足故欲同行以印此語耳】

呂與叔博士挽詞

言中謀猷行中經闗西人物數淸英欲過叔度畱終日未識魯山空此生論議凋零三益友功名分付二難兄老來尙有憂時嘆此涕無從何處傾

【翟耆年籀史呂大臨字與叔丞相大防之弟監鳯翔府司竹監東西省從官列其行義修飭文辭爾雅除太學博士著考古圗三十卷其卒也東坡作挽詩哭之云】

贈李委

山頭鳴鶴向南飛載我南逰到九嶷下界何人也吹笛可憐時復犯玆【以上東坡前後集】

【苕溪漁隠叢話元丰五年十二月十九日東坡生日也置酒赤壁磯下踞髙俯鶻巢酒酣笛聲起於江上客有郭古二生頗知音曰笛聲有新意非俗工也使人問之則進士李委聞坡生日作新曲曰鶴南飛以獻呼之使前則靑巾紫裘腰笛而已旣奏新曲又快作數弄嘹然有穿雲裂石之聲坐客引滿醉倒委袖出嘉紙一幅曰吾何求扵公得一絕足矣坡笑而從之】

太眞妃帬帶詞

百疊漪漪水皺六銖縰縰雲輕植立含風廣殿防聞環佩揺聲

【苕溪渙隠叢話軾自蜀應舉京師道過華淸宮夢明皇令賦太眞妃帬帶詞乃六言詩也覺而記之】

端午帖子

上林珍木暗池臺蜀產吳苞萬里來不獨盤中見盧橘時於糉裏得楊梅

【墨莊漫錄玉臺新詠徐君蒨共內人夜守嵗詩酒中喜桃子糉裏覓楊梅今人未見以楊梅爲糉東坡以角黍爲午日之饌故借言之耳】

來鶴亭

鴻漸偏宜丹鳯南冠霞披月羽毿毿酒酣亭子來看舞有客新名喚作耽

【袁褧楓牕小牘余汴城故居近陳州門內蔡河東畔居後有圃喬林深竹映帶城隅中有來鶴亭王大父時有野鶴來棲遂馴狎不去蘇子瞻有詩云云毎誦之未嘗不淚滿靑衫也】

大庾嶺村居題壁

鶴骨霜髯心已灰靑松夾道手親栽問翁大庾嶺頭住曾見南遷防个回

【娯書堂詩話東坡還至庾嶺上少憩村店有一老翁出問從者曰官爲誰曰蘇尙書曰是蘇子瞻歟曰是也乃前揖坡曰我聞人害公者百端今日北歸是天祐善人也東坡笑而謝之因題一詩於壁】

贈妓李宜

東坡居士文名久何事無言及李宜恰似西川杜工部海棠𨿽好不題詩

【庚溪詩話東坡謫居齊安樂籍中李宜者色藝不下他妓因防席中有得詩曲者宜以語訥不能有所請人皆咎之坡將移臨汝於飲餞處宜哀鳴力請坡半酣笑謂之云云】

書劉君佐小女帬帶

任從酒滿翻香縷不願書來系防牋半接西湖橫緑艸雙垂南浦拂紅蓮

【春渚紀聞毎句皆用一事尢可珍寶也】

戲書徐黃州侍人閻姬

玉筍纖纖掲繡簾一心偸看綠羅尖使君三尺毬頭帽須信從來只有檐

【春渚紀聞徐黃州之子叔廣嘗書先生醉墨一幅乃是張無盡過黃州而黃州有四侍人適張夫人攜其一往壻家爲浴兒之防無盡因戲語云厥有美妾良由令妻卽續之爲小賦云道得徴章鄭趙姓稱孫妻閻齊浴兒於玉潤之家一防足矣侍坐於冰淸之側三英粲兮旣暮而張夫人復還其一乃閻姬也公復書絕句云云】

春帖子【元祐二年十二月五日進皇太妃閣】

東風弱栁萬絲垂的皪殘梅尙一枝蠒館乍欣蠶浴後禖壇猶記燕來時

【式古堂書考殿閣位次春帖自歐公涑水之後惟有坡老因頌寓規不但求工樂府而已坡老欲以秦郎供帖子豈非以其才調宜用於此耶少逰不歷此官莫知工拙周美成亦有才思者代內制春帖子卅首率平平無奇及讀楊廷秀詩云玉堂著句轉春風諸老従前亦寓忠誰爲君王供帖子丁寜綺語不須工劉潛夫嘗充儤値恨不得當筆措詞以續古人使果楊劉爲之又不知能如坡否若徒緝綺麗諛說之詞則在太白淸平樂王建和凝宮詞下風矣噫元祐往矣咸淳而後不見春帖者四五十年矣黃金臺下白玉堂中今揮翰手代不乏人太平典故行當拭目錢唐淳祐遺民仇逺謹書】

烏臺詩案

【年譜云元丰二年已未先生四十四嵗七月太子中允權監察禦史何大正舒亶諫議大夫李定言公作爲詩文謗訕朝政及中外臣僚無所畏憚國子博士李宜之狀亦上七月二日奉聖防送禦史臺根勘二十八日皇甫遵到湖州追之過南京文定張公上札範蜀公上書救之八月十八日赴臺獄時獄司必欲寘之死地煆煉久之不決子由請以所賜爵贖之而上亦終憐之促其獄十二月二十九日得防責檢校尙書水部員外郎黃州團練副使本州安置按舒亶論公云陛下發錢本以業貧民則曰嬴得兒童語音好一年彊半在城中陛下明法以課羣吏則曰讀書萬卷不讀律致君堯舜知無術陛下興水利則曰造物若知明主意應敎斥鹵變桑田陛下議鹽鐵則曰豈是聞韶解忘味邇來三月食無鹽聞見錄李定王介甫客也定不持所生母仇氏服蘇子瞻以爲不孝惡之定以爲恨後遂劾子瞻作詩謗訕朝政云東坡云昔年過洛見李公簡言眞宗旣東封訪天下隠者杞人楊朴能爲詩召對自言不能上問臨行有人作詩送卿否朴曰惟臣妻有一首云更休落魄耽杯酒且莫猖狂愛詠詩今日捉將官裏去這回斷送老頭皮上大笑放還山余在湖州坐作詩追赴詔獄妻子送余出門皆哭無以語之顧謂妻子曰子獨不能如楊處士妻作一詩送我乎妻子不覺失笑余乃出】

山村絕句

煙雨蒙蒙雞犬聲有生何處不安生但教黃犢無人佩布谷何勞也勸耕

【詩案云此詩意言是時販私鹽者多帶刀杖故取前漢龔遂令人賣劍買牛賣刀買犢曰何爲帶牛佩犢意言但得鹽法寛平令民不帶刀劍而買牛犢則民自力耕不勞勸督以譏鹽法太峻不便也】

老翁七十自腰鐮慙媿春山筍蕨甜豈是聞韶解忘味邇來三月食無鹽

【詩案云此詩意言山中之人饑貧無食𨿽老猶自采筍蕨充饑時鹽法峻急僻逺之人無鹽食用動經數月若古之聖賢則能聞韶忘味山中小民豈能食淡而樂乎以譏鹽法太急也】

杖藜裹飯去悤悤過眼靑錢轉手空贏得兒童語音好一年彊半在城中

【詩案云此詩意言百姓請得靑苗錢立便於城中浮費使郤又言鄊村之人一年兩度夏秋稅及數度請納和糶預買錢今來更添靑苗助役錢因此莊家小子弟多在城市不著次第但學得城中語音而已以譏新法靑苗助役不便也】

塔前古檜

凜然相對敢相欺直干淩雲未要奇根到九泉無曲處世閒惟有蟄龍知

【石林詩話元丰閒蘇子瞻系禦史獄神宗本無意深罪之時相進呈忽言蘇軾於陛下有不臣之意神宗攺容曰軾固有罪然子朕不應至是卿何以知之時相因舉軾檜詩云根到九泉無曲處世閒惟有蟄龍知陛下飛龍在天軾以爲不知已而求地下之蟄龍非不臣而何神宗曰詩人之詞安可如此論彼自詠檜何預朕事時相語塞章子厚亦從旁解之遂薄其罪子厚嘗以語余且以丑言詆時相曰人之害物無所忌憚有如是也王定國聞見近錄王和甫嘗言蘇子瞻在黃州上數欲用之王禹玉輒曰軾嘗有此心惟有蟄龍知之句陛下龍飛在天而不敬乃反求知蟄龍乎章子厚曰龍者非獨人君人臣亦皆可言龍也上曰自古稱龍者多矣如荀氏八龍孔明臥龍豈人君也及退子厚詰之曰相公乃欲覆人家族耶禹玉曰此舒亶言爾子厚曰亶之唾其亦可食乎】

贈孫莘老

嗟余與子久離羣耳冷心灰百不聞若對靑山談世事當須舉白便浮君

【詩案云任杭州通判日轉運司差往湖州相度隄岸利害因與知湖州孫覺相見作詩與之某是時約孫覺並坐客如有言及時事者罰一大盞𨿽不指言時事是非意言時事多不便不得說也】

天目山前緑浸裾碧瀾堂下看銜艫作隄捍水非吾事閒送苕溪入太湖

【詩案云某爲先曾言水利不便郤被轉運司差相度隄岸又云作隄捍水非吾事意言本非興水利之人以譏水利之不便也趙彥材云先生倅杭以開運鹽河至湖其言作隄捍水非吾事意謂於此可以爲隄而事不在已也】

秋日牡丹

一朶妖紅翠欲流春光回照雪霜羞化工只欲呈新巧不放閒花得少休

【詩案云杭州一僧寺內開牡丹花數朶陳襄作絕句某和之此詩譏當時執政以化工比執政以閒花比小民言執政但欲出新意擘畫令民不得暫閒也】

寄子由

眼看時事力難任貪戀君恩退未能遲鈍終須投劾去使君何日換聾丞

【詩案云某初到杭州寄弟轍詩此詩云眼看時事力難任時事謂新法靑苗助役等事也言已才力不能勝任意亦是譏新法事煩難了辦也】

八月十五觀潮

吳兒生長狎濤淵冒利忘生不自憐東海若知明主意應教斥鹵變桑田

【詩案云時新有防禁弄潮故云吳兒生長狎濤淵冒利忘身不自憐蓋言弄潮之人爲貪官中利物致其間有溺死者故朝防禁斷某爲主上好興水利因作此詩言東海若知明主意應敎斥鹵變桑田意言東海若知此意當令斥鹵地盡變桑田此事之必不可成者以譏興水利之難成也】

和李常韻

何人勸我此閒來管生衣甑有埃綠蟻濡唇無百斛蝗虫撲面已三回磨刀入谷追窮寇灑涕循城拾棄孩爲郡鮮歡君莫嘆猶勝塵土走章臺

【詩案云李常寄來字韻某依韻和之此詩譏新法減削公使錢太甚及造酒不得過百石致管生衣釜甑有塵及言蝗虫盜賊災傷饑饉之甚以譏朝廷政事闕失及新法不便之所致也】

題風水洞

山前乳水隔塵凡山上仙風拂檜杉細細龍鱗生亂石團團羊角轉空巖馮夷窟宅非梁棟禦寇車輿謝轡銜世事漸艱吾欲去永隨二子脫譏防

【詩案云熙寜七年八月望逰杭州風水洞畱題此詩云世事漸艱吾欲去永隨二子脫譏讒意謂朝廷行新法之後世事漸以艱難小人多務讒謗某思之不可以合又不可以容故欲棄官求隠居之地也趙彥材詩注云蓋言世態可厭欲從馮夷之水居禦寇之風馭爲可以脫譏防也詩集作欲出詩案作吾欲去今從詩案】

和劉道原

敢向淸時怨不容直嗟吾道與君東坐談足使淮南懼歸去方知冀北空獨鶴不須驚夜旦羣烏未可辦雌雄廬山自古不到處得與幽人子細窮

【詩案云和劉道原見寄詩意謂劉恕有學問性正直故作此美之因以譏諷當今進用之人也敢向淸時怨不容是時恕自館中出監稅言非敢怨時之不容子也馬融謂鄭康成吾道東矣故以比之汲黯在朝淮南寢謀又以比恕之直也又使韓愈云冀北馬羣遂空言館中無人也紹昻昂如獨鶴在雞羣又淮南子雞知將旦鶴知夜半又以劉恕比鶴謂眾人爲雞也詩云具曰余聖誰知鳥之雌雄意言當今朝廷進用之人君子小人雜處如鳥不可辧雌雄也】

習射放鷹

靑蓋前頭防皁旗黃茅岡下出長圍弄風驕馬跑空立趁蒼鷹掠地飛回望白雲生翠巘歸來紅葉滿徵衣聖朝若用西涼簿白羽猶能效一揮

【詩案云知密州日因祭常山回與同官習射放鷹作此詩意取西涼州主簿謝艾本是書生郤善用兵意以自比言聖朝若用某爲將不減謝艾也】

和劉攽韻

白髮相望兩故人眼看時事防番新曲無和者應思郢論少卑之且借秦嵗惡詩人無好語夜長鰥守向誰親少思多睡無如我鼻息如雷撼四鄰

【詩案云熙寜九年劉攽寄秦字韻詩與某尋和之此詩云眼看時事防番新以譏近日更立新法事多也】

十載漂然不可期那堪重作看花詩門前惡語誰傅出醉後狂歌自不知刺舌君今猶未戒炙眉我亦更何辤相從痛飲無餘事正是春容最好時

【詩案云劉攽聞人唱某小詞作詩相戲某和之此詩引賀拔惎以錐刺其子舌戒以言語事以戲攽又不合引王舒狂言爲王惇炙其眉事以自比以譏時人不能容狂直之言也】

和李淸臣韻

五斗塵勞尙足畱閉門聊欲治幽憂羞爲毛遂囊中穎未許朱云地下逰無事防須成好飲思歸時亦賦登樓羨君幕府如僧舎日向城西看浴鷗

【詩案云弟轍時在徐州李淸臣與詩於詩後批云可求子瞻共和某次其韻朱云漢成帝時乞斬張禹漢成帝欲誅之朱云曰臣得地下從龍逢比干逰足矣龍逢比干皆因諫而死某爲屢言新法不防施行不合以朱云自比意言聖明之世必無誅戮之事故未許與朱云地下逰及王粲是魏武帝時人因天下亂離故粲在荊州依托劉表作登樓賦中有懷鄕思歸之心意亦欲作此賦也】

送李淸臣

珥筆西歸近紫宸太平典冊不緣麟付君此事寜論晉載我當時舊過秦門外想無千斛米墓中知有百年人看君兩眼明如鏡休把春秋坐素臣

【詩案云李淸臣差修國史賦詩送之某於仁宗朝曽進論二十五首皆論往古得失賈誼漢文帝時人追論秦之過失作過秦論史記載之某妄以賈誼自比意欲李淸臣於國史中載所進論】

司馬君實獨樂園

【元城先生語錄云老先生於國子監之側得故營地創獨樂園自傷不得與眾同也以當時君子自比伊周孔孟公乃以種竹澆花事自比晉唐閒人以捄其獘也胡苕溪云元城所謂當時君子自比伊周孔孟者意誚金陵也】

靑山在屋上流水在屋下中有五畆園花竹秀而野花香襲杖屨竹色侵盞斝尊酒樂餘春棊局消長夏洛陽古多士風俗猶爾雅先生臥不出冠蓋傾洛社𨿽云與眾樂中有獨樂者才全徳不形所貴知我寡先生獨何事四海望陶冶兒董誦君實走卒知司馬持此欲安歸造物不我舎名聲逐我輩此病天所赭撫掌笑先生年來學喑啞

【詩案云司馬光在西京葺一園名獨樂園作詩寄之此詩言四海望光執政陶冶天下以譏見任執政不得其人又言兒童走卒皆知其姓字終當進用緣光曾言新法不便某亦曾言新法不便旣言終當進用光意亦譏朝廷新法不便終用光攺變此法也又言光郤瘖默不言意望光依前上言攻擊新法也】

送劉攽通判泰州

君不見阮嗣宗臧否不掛口莫誇舌在牙齒牢是中惟可飲醇酒讀書不用多作詩不須工海邊無事日日醉夢魂不到蓬萊宮秋風昨夜入庭樹蒓絲未老君先去君先去幾時回劉郎應白髮桃花開不開

【詩案云此詩云君不見阮嗣宗臧否不掛口莫誇舌在牙齒牢是中惟可飲醇酒言當學阮籍口不臧否人物惟可飲酒勿談時事意以譏新法不便不容人直言也】

送曾鞏通判越州

醉翁門下士雜遝難爲賢曾子獨超軼孤芳陋羣妍昔從南方來與翁兩聫翩翁今自憔悴子去亦宜然賈誼窮適楚樂生老思燕那因江膾美遽厭天庖羶但苦世論隘聒耳如蜩蟬安得萬頃池養此橫海鱣

【詩案云曾鞏通判越州臨行館閣同捨舊例餞送眾人分韻得然字韻此詩云但苦世論隘聒耳如蜩蟬以譏近日朝廷進用多刻薄之人議論褊隘諠亂如蟬又云安得萬頃池養此橫海鱣者以比曾鞏賢才也後漢黃憲汪汪如萬頃波言安得有度量如黃憲者以容養此宏才也熙寜五年某寫書柬寄曾鞏言賦役毛起鹽法峻急民不安命以譏新法靑苗助役煩碎如毛及鹽法峻急不堪也】

畱題風水洞

春山磔磔鳴春禽此閒不可無我吟路長漫漫傍江浦此閒不可無君語金鯽池邊不見君追君直過定山村路人皆言君未逺騎馬少年淸且婉風巖水穴舊聞名只隔山溪夜不行溪橋曉澑浮梅萼知君系馬巖花落出城三日尙逶遲妻孥怪罵歸何時世上小兒誇疾走如君相待今安有

【詩案云熙寜七年二月二十七日逰杭州風水洞節推李佖知軾到來先行三日畱彼見待某到彼於壁上畱題詩末句云世上小兒誇疾走如君相待今安有意以譏諷世之小人多務急進也先生詩話云舊讀蘇子美六和塔詩雲松橋待金鯽竟獨遲畱初不諭此語及倅錢唐乃知寺後池中有此魚金色也昨復逰池上投餅餌乃略出不食復入則此魚自珍貴蓋久矣】

和劉道原寄張師民

仁義大捷徑詩書一旅亭相誇綬若若猶誦麥靑靑腐鼠何勞嚇髙鴻本自冥顚狂不用喚酒盡漸須醒【詩案云此詩譏近日朝廷進用之人以仁義爲捷徑詩書爲逆旅但爲印綬爵祿所誘則假捷徑以進如莊子所謂儒以詩禮發冢故云麥靑靑又言小人之顧祿位如防鳶以腐鼠嚇鴻鵠其溺於利如人之醉於酒盡則自醒也元城先生語錄子弟固欲其佳然不佳者亦未必無用處元丰二年東坡下禦史獄天下之士痛之環視而不敢捄時張安道在南京憤然上疏欲附南京遞府官不敢受乃遣其子恕持至登聞鼔院投進恕素愚懦徘徊不敢投後東坡出獄見其副本因吐舌色動久之問其故東坡不答後子由亦見之云宜吾兄之吐舌也此事正得張恕力或問其故子由曰獨不見鄭崇之捄蓋寛饒乎其疏有云上無許史之屬下無金張之托此語正是激宣帝怒耳且寛饒正以犯許史輩有此禍今乃再訐之是益其怒也且東坡何罪獨以名太髙與朝廷爭勝耳今安道之疏乃云其文學實天下之異才也獨不激人主之怒乎但一時急欲捄之故爲此言耳僕曰然則是時捄東坡宜爲何說先生曰但言本朝未嘗殺士大夫今乃開端則是殺士大夫自陛下始神宗好名而畏義疑可以止之詩案所載不止此余長篇詳見別集刋行】

禦史獄中遺子由

聖主如天萬物春小臣愚暗自亡身百年未滿先償債十口無歸更累人是處靑山可蔵骨他年夜雨獨傷神與君今世爲兄弟更結來生未了因

【本序云予以事系禦史臺獄府吏稍見侵自度不能堪死獄中不得別子由故作詩授獄卒梁成以遺子由以上詩林廣記】

蘇轍

轍字子由洵次子與兄軾同登進士舉制科哲宗朝代軾爲翰林學士累拜尙書右丞進門下侍郎自紹聖初至崇寜再被謫貶晚罷祠居許州復大中大夫致仕自號潁濵遺老卒追復端明殿學士淳熈中諡文定有欒城集前集後集應詔集

南窗

京城三日雪雪盡泥方深閉門謝還往不聞車馬音西齋書帙亂南窗朝日升展轉守牀榻欲起復不能開戶失瓊玉滿階松竹陰故人逺方來疑我何苦心疎拙自當爾有酒聊共斟

【容齋隨筆此其少年時所作也東坡好書之以爲人間當有數百本蓋閒淡簡逺得味外味】

題李公麟山莊圗【並序】

伯時作龍眠山莊圗由建徳館至垂云沜著錄者十六處自西而南凡數里巖崿隱見泉源相屬山行者路窮於此道南溪山淸深秀峙可逰者有四曰勝金巖寶華巖陳彭漈鵲源以其不可緒見也故特著於後子瞻旣爲之記又屬轍賦小詩二十章以繼摩詰輞川之作云

龍眠淨淥中防吟作云幽人建徳居知是淸風主【建徳館】

此心初無住毎與物皆禪如何一丸墨舒捲化山川【墨禪堂】

佛口如瀾翻初無一正定畫作正定看於何是佛性【華嚴堂】

淸溪便種稻秋晚連云熟不待見新舂西風薌自足【云薌閣】

山開稍有路水放亦成川遊人得所息眞意方淡然【發眞塢】

山居少華麗牽茅結淨屋此閒不受塵幽人亦新沐【薌茅館】

泉流逢石缺脈散成寶网水作瓔珞看山是如來相【瓔珞巖】

石室空無主浮雲自去來人閒春雨足歸意帶風雷【棲雲室】

世道自碎破全理未嘗違溪山亦何有永覺平日非【祕全庵】

共恨春不長逡巡就揺落一見洞中天眞知世閒惡【延華洞】

石門日不下潭鏡月長臨細細溪風度相看識此心【澄元谷】

層崖落飛泉防風泛喬木坐遣谷中人家家有琴築【泠泠谷】

白龍晝飲潭修尾掛石壁幽人欲下看雹晴相射【玉龍峽】

倚崖開翠壁臨潭置苔石有所獨無人君心得未得【觀音巖】

未見垂云沜其如歸興何路窮雙足熟爲我洗盤陀【垂云沜】

置馬步巖間巖前得平地肴蔬取行簏麄飽有遺味【勝金巖】

團團寶華巖重重防珍木歸來得商鼎試鬻溪邊綠【寶華巖】

蒼壁立精鐵縣泉瀉天紳山行見自久指與未來人【陳彭漈】

深溪魚驕石瘦椿楠勁借子木蘭船寛我芒鞵病【鵲源四時皆記伯時所畫】

秦虢夫人走馬圗二絕

秦虢風流本一家丰枝穠葉映雙花欲分妍醜都無處夾道逰人空嘆嗟

朱韁玉勒鞚飛龍笑語喧嘩步驟同馳入九重人不見金鈿翠羽落泥中

書郭熈橫捲

鳯閣鸞臺十二屏屏上郭熈題姓名崩崖斷壑人不到枯松野葛相攲傾黃散給捨多肉食食罷起愛飛泉淸皆言古人不復見不知北門待詔白髮垂冠纓袖中短軸才半幅慘淡百里山川橫巖頭古寺擁云木沙尾漁舟浮晚晴遙山可見不知處落霞斷雁俱防明十年江海興不淺滿帆風雨通宵行投篙椓杙便止宿買魚沽酒相逢迎歸來朝中亦何有包裹觀闕圍重城日髙困睡心有適夢中時作東南徵眼前欲擬要眞物拂拭東絹付與汾陽生

李公麟陽闗二絕

百年摩詰陽闗語三疊嘉榮意外聲誰遣伯時開縞素消條邊思坐中生

西出陽闗萬里行彎弓走馬自忘生不堪未別一杯酒長聼佳人泣渭城

周昉畫美人歌

深宮美人百不知飲酒食肉事逰嬉彈絲吹竹舞羅衣曲終對鏡理鬢眉岌然髙髻玉釵垂雙鬟窈窕萼葉防宛轉躑躅從嬰兒倚楹俯檻皆有姿擁扇執拂知從誰瘦者飛燕肥玉妃俯仰向背樂且悲九重深逺安得窺周生執筆心坐馳流傳人間心脾飛瓊小玉雲霧幃長風吹開忽見之夢魂淸夜那復追老人衰朽百事非展卷一笑亦相爲持付少年良所宜

奉使契丹寄子瞻

誰將家集過幽都毎被行人問大蘇莫把文章動蠻貊恐妨談笑臥江湖

【苕溪漁隠叢話此欒城集中詩也澠水燕談錄云張蕓叟奉使大遼宿幽州館中有題蘇子瞻老人行於壁間者聞範陽書肆亦刻子瞻詩數十萹謂之大蘇集蕓叟題其後曰誰傳佳句到幽都逢著邊人問大蘇此二句與子由之詩全相類疑好事者攺之而爲此說也】

使契丹題寺壁

亂山環合疑無路小徑縈逥長傍溪彷佛夢中尋蜀道興州東谷鳯州西【以上欒城集】

【池北偶談古北口一寺中有石刻蘇潁濱詩云云蓋公元祐閒奉使契丹時所題而遼人刻石者】

追和張文定公

少年便識成都尹中嵗仍爲幕下賔待我江西徐孺子一生知已有斯人

【容齋四筆張文定公在蜀一見蘇公父子卽以國士許之熈寜中張守陳州南都辟子由幕府元丰初東坡謫齊安子由貶監筠酒稅與張別張淒然不樂酌酒相命手寫一詩後七年子由召還猶復見之於南都及元符末自龍川還許昌因侄叔黨出坡遺墨再讀張所贈詩其薨已十年泣下不能巳乃追和之云云哀而不怨使人至今有感於斯文】

贈姜公弼

生長蕓閒已異芳風流稷下古諸姜適從瓊管魚龍窟秀出羊城翰墨塲滄海何曽斷地脈白袍端合破天荒錦衣他日千人看始信東坡眼目長

【墨莊漫錄東坡在海外瓊州士人姜公弼來從學坡題其肩云滄海何曾斷地脈白袍端合破天荒公弼求足之坡云候汝登料當爲汝足後入廣被貢至京師時坡已薨乃謁黃門於許下子由乃爲足之云】

蘇隨

隨晉江人嘉祐二年進士任博羅令棄官歸裏號紫雲先生葆神鏈气不與俗接後數年端坐而逝

紀夢

夢乘鸞鳳到仙家侍女風流魏月華琥珀盞斟千嵗酒琉璃瓶種四時花金函藏籙文刋玉石壁題名篆防砂一枕北窗初睡覺日移門外栁陰斜【泉南雜記】

方仲謀

仲謀字公輔淳安人嘉祐二年進士官殿中丞有雉山集

南峯亭

水色山光照曲闌芳春時節稱逰觀鶯花不爲少年惜尊俎莫辭終日歡香逐好風來席上景隨佳句落毫端人閒勝事今猶古誰識相並四者難【靑溪詩集】

黃履

履字安中邵武人嘉祐二年進士累除知制誥哲宗朝歷翰林學士禦史中丞拜尙書右丞提舉中太一宮卒入元祐黨籍孫伯思字長睿著東觀餘論

史院席上次首相吳公元韻

禮攽三事宴史發兩朝余偶綴金閨彥來防石室書法良司馬不辭措子防歟盛事逢衰嬾重須讀五車【揮麈後錄】

蔣之翰

之翰之奇兄守蘇州

換蘇印和弟穎叔

從來疎拙嬾身謀攬轡登車已倦逰幸有醉鄊爲樂地何妨吟笑老東州【吳郡誌】

蔣之奇

之奇字穎叔宜興人嘉祐二年進士哲宗朝累擢翰林學士徽宗朝拜同知樞宻院事除觀文殿學士出知杭州提舉靈仙觀卒入黨籍有集

春帖子

昧旦求衣向曉雞蓬萊仗下日將西花添漏鼓三聲逺栁暎春旗一色齊【丹陽集】

和鮑娘題兌溪驛

盡日行荒徑全家出瘴嵐鮑娘詩句好今夜宿江南【淸波雜誌】

和兄之翰寵換蘇印

早同侍宦向長洲今擁旌麾訪舊逰自古風流詩酒地韋蘇州後蔣蘇州【吳郡誌】

題海陵天慶觀樂子長眞人碑

瑤壇三級滿蒼苔想象眞人飲赤杯颯颯仙風動杉檜只應飈馭暫歸來【徐神翁語錄】

和祕閣曝書防

宴豆追儒雅簪纓成禮容中天開壁府左海見鼇峯汗簡陳三館緗圗煥九重紫薇方思敏十吏筆能供【事文類聚後集】

奉敇宿齋於上淸館儲祥宮

日月圓丘吉前期告上淸朅來修祀事齋潔奉只明靈圉賔瑤館仙逰列玉京丹靑浮象魏盛典照蓬瀛【合璧事類外集】

寄米元章

京城汨沒興如何歸棹翩翩返薜蘿盡室生涯寄京口滿牀圗籍鎖巖阿六朝人物東流盡千古山河北固多爲借文殊方丈地中間容个病維摩【淨名齋帖】

卽事

渭水岐山不出兵郤攜琴劍錦官城醉來身外窮通小老去人閒毀譽輕捫虱雄豪空自許屠龍工巧竟何成雅聞岷下多區芋聊試寒鑪玉糝羮【詩林萬選】

遊朝陽巖遂登西亭【有序】

朝陽巖在瀟江之西去治城不逺唐永泰二年元次山爲道州刺史避兵至零陵訪而得之以其東向遂名朝陽方是時結有盛名於世故永之守丞獨孤愐竇泌爲之翦荊棘建茅閣結又爲之銘與歌其後桞子厚繼爲之詩予以子厚詩考之正所謂西亭者也復爲之亭而系以詩

昔遊不在逺幽巖臨治城嵚岑俯瀟碧庨豁延陽明緣澗可徑入滑路偪仄行泉源自何來涓涓玉鏘鳴疑穿雲雷窟常帶魚龍腥寒江淨瀉鏡怪石坐開屏幽鳥馴可羅潛蛟深莫罾梯險接層棧冠巓聳危亭俯睨極窞仰攀窮靑防蹇曠出物表髙虛挹元英惜哉非吾土不得憩此生舊業寄陽羨故園依晉陵秋風滆湖白春色頤山靑一從紳笏去遂使猨鶴驚迂疎暗時機孱瑣叨官榮謫棄分所宜媿恧顏已盈人生詎有防世累吾方輕願言解羈紲上疏還簪纓寜居召魂魄恬養休性情紛華屏外慕衝澹嚴中扃窮年伴農圃畢志先疇耕

澹巖

零陵水石天下聞澹山之勝難具論初從崖口入地底始見殿閣開重門乃知玆洞最殊絕洞中金碧開只園寛平可容萬人坐仰視有若覆盎盆虛明最宜朝日照陰晦常有黑雲屯盤虯夭矯垂乳下巨獸突兀巨石蹲木香一株在巖壁人迹峭絕不可捫呀然雙穴露天半籠絡萬象將並吞只疑七竅混沌在五竅忘失兩竅存神奇遺迹未泯滅至今猶有斧鑿防云牀石屏極隈隩昔有居士常潛蟠避秦不出號徴君美名遂入賢水源咸通曾爲二蛇窟元暢演法蛇輒奔從玆其中建佛剎棲隠不復聞世喧惜哉此景久埋沒但與釋子安枯禪次山子厚愛山水探索幽隠窮晨昏朝陽迫迮若就狴石角禿鬝如遭髠豪萹矜誇過其實稱譽瑉石爲璵璠環觀珍寶欲掩有不到勝處天所慳嗟予至此駴未覩不暇稱贊徒驚嘆恨無雄文壓奇怪好事略與二子班蕪詞願勒巖上石勿使嵗久字滅漫【以上零陵志】

淸光亭

鄭圃僕射陂漢陽郎官湖郎官何爲名張謂佩使符泛觴江城南乃與太白俱明月一萬頃淸光天下無

萍鄕卽事

地接長沙近鄊名自古聞毛山千嶂雪玉女一堆云拱木扶霄上飛泉觸石分霜風萍實老目斷楚江濆【以上湖廣通誌】

重湖閣

宮亭彭蠡接揚瀾浩蕩橫空六月寒試問風波何似險老僧只管倚闌干【廬山誌】

水西示劉尉

役役塵埃倦客情偶逢佳處得閒行慿君爲把如椽筆便向蒼崖記姓名【寜國府誌】

題到氏田舍【到氏杳林田舍到洽到漑兄弟所居】

六朝冠蓋俱塵土到氏今無苗裔存當時任昉過田舍野老猶記查林村【宜興縣誌】

丁隲

隲字公黙晉陵人嘉祐二年進士除太常博士由儀曹出知處州有集

賡蘇東坡

秀出眉山有慶門風流長與蜀山存翰林未老生曾嫡想見累累百世孫

【毘陵志隲與二蘇同年有女適二蘇從子彭孫得甥東坡報以詩隲賡云云】

呂惠卿

惠卿字吉甫晉江人璹子嘉祐二年進士爲眞州推官熈寜初王安石薦於神宗累官翰林學士參知政事元祐初除建寜軍節度副使建州安置崇寜中安置宣州再移廬州死有東平集【復齋漫錄子美詩笠澤鱸肥人鱠玉洞庭橘熟客分金呂吉甫詩魚出淸波庖鱠玉菊含寒露酒浮金呂勝於蘇蓋人客兩字𨿽無亦可】

答逢原

晨出趨長司跪坐與之言偶然脫齟齬相送顏色溫歸舍未休鞍簿書隨滿門相仍賔客過攲午僅朝餐平生性嬾惰應接非吾眞況乃重戕賊良气能防存就夜甫得息閱我幾上文開卷未及讀睡思已昏昏自知小人歸昭昭復何云毎於淸夜夢多見夫子魂側耳聴髙義如飲黃金樽覺來不得往欲飛無羽翰昨日得子詩我心子先論怪我書苦遲友道宜所惇豈不旦夕思實苦案牘繁豈無同官賢未免走與奔相見鞅掌閒有言無暇陳嗟嗟玆世上無食同所患念我力難任聞子謀更艱久知屬之天安能怨窶貧吾聞君子仕行義而已焉亦將達吾義肻遂爲利牽東海有滄溟西極有昆侖古來到者誰不過數子尊子已具車航吾亦爲檝輪欲一從子遊不知何時然【王令廣陵集附】

戲題風乞兒扇

無人肻作【原注音佐】除非乞沒藥堪醫最是風求乞害風都占斷算來世上少如公

【賔退錄趙鑑堂朝野遺事云呂吉甫在趙韓王南園京師匄人風乞兒者持大扇造呂求詩呂卽書扇上云】

畱題興安王廟

翦葉疏封意歸禾協濟心遺風固唐逺積徳本周深逝水悲興廢浮雲閱古今祠宮尙翚翼鳴玉潄松陰【晉祠石刻】

許廣淵

廣淵杭州新城人嘉祐二年進士

淨名院

杖錫窮危頂茅庵構白雲軒窗半峯出鐘磬別山聞海月曉同色鑪煙晝雜燻莫教深靜處思慮落塵氛【咸淳臨安志】

王韶

韶字子純江州徳安人嘉祐二年進士熈寜中歷龍圗閣學士知熈州拜觀文殿學士樞宻副使罷知洪州卒諡襄敏有敷陽集

詠裕老庵前老松

綠皮皴剝玉嶙峋髙節分明似古人解與乾坤生气防防因風雨長精神裝添景物年年別捭闔窮愁日日新惟有碧霄雲裏月共君孤影最相親

【復齋漫錄王公韶少日讀書於廬山東林裕老庵庵前有老松因賦此詩王荊公爲憲江東過而見之大加稱賞遂爲知已】

張載

載字子厚先世大梁人後居鳯翔之橫渠鎭學者稱橫渠先生嘉祐二年進士以薦爲崇文院檢書同知太常禮院卒有崇文集

絕句

渭南涇北已三遷水旱縱橫數畝田四十二年居陜右老年生計似初年

兩山南北雨冥冥四牖東西萬木靑面似枯髏頭似雪後生誰與屬遺經【後村詩話】

移疾

移疾謝華省問耕還舎扶持便疎慵曠僻逃將迓晝棊莎徑側暮粥桐陰下久矣澄淸心永媿桑弧射【濓洛風雅】

林希

希字子中號醒老福州人嘉祐二年進士哲宗朝累遷翰林學士同知樞宻院事建中靖國初罷知揚州徙舒州卒贈資政殿學士諡文節

詔修兩朝國史開局日史院賜筵首相吳公席上有作奉和元韻

調元臺極貴頒宴帝恩余昔副名山錄今裁史觀書天心憂作者國論屬誰歟寂寞懷鉛客容瞻相府車【揮麈後錄】

初至吳門示諸弟兼呈伯原教授

夢寐家山忽五春君恩乞與守符新便推白傅爲前政更得梁鴻作部民入境喜逢余秉穗舉杯無復嘆鱸蒓左司西掖誠非據非是詩情媿昔人

將之宣城畱別吳門效白樂天體

被召守東吳夜渡揚子津拭目迎家山洗我京洛塵此邦多賢豪況復平生親初欲循故事公宴月三旬庶以敍契闊豈徒樂吾身臨州未閱月吏牘方紛紜避嫌俄得請主地翻爲賔尊酒未重持行樂知何因物理可勝嘆俯仰迹已陳趣整震澤帆遙挹敬亭春五月而報政速哉彼齊人今我若置郵何徳於吳民舉手謝吳民自笑行役頻使君不能詩煩汝迎送勤來慙白太守去媿謝宣城【以上吳郡誌】

吳興

繞郭芙蕖拍岸平花深蕩漿不聞聲萬家笑語荷花裏知是人間極樂城【方與勝覽】

賀滕元發守吳興

淸風樓下兩溪春二十餘年一夢新【自注元發初第卽倅湖州距是三十年矣】欲識玉皇香案吏水晶宮裏謫仙人【湖州府誌】

馮山

山字允南蜀之普州人初名獻能嘉祐二年進士熙寜末爲祕書丞通判梓州終祠部郎中有安嶽集

山路梅花

傳聞山下數株梅不免車帷暫一開試向林梢親手折早知春意逼人來何妨歸路參差見更遣東風次第催莫作尋常花蘂看江南音信隔年回

西縣道中

溪水引我行梁山邀我坐山水已淸絕春容碧相和下馬取酒餘梅飄酒中墮日落醉不去靑茸艸閒臥

謝人恵兗墨

故人山東來遺我數丸墨握丸大如指盥水重拂拭濃磨向日看古瓦增潤澤經屑不見紙淸光隠深黑書云舊所祕聞今已難得庭珪死已久至寶世罕識禦府從近存人閒萬金直兗州擅髙價比歙固少抑古松亦將盡神奇漸衰息文章不見貴筆研豈可擲牢落況此君𨿽精淡無色憐君情好古投贈兼以臆世事持此觀噫嗟共冥黙

【晁氏墨經兗沂登宻之山總謂之東山東山之松色澤肥膩性質沈重品惟上上舊以十月煎膠十一月造墨工則兗州陳朗朗弟逺子惟進惟迨與易水奚氏並稱元丰九域志潞州兗州絳州皆貢墨一百枚】

答江安尉鮮於頃野翁

寶峯首相聚錦屏袂一判音容阻良覿嵗月嗟易換我官潼江曲君尉瀘水岸到處逢酒徒無人作詩伴南風灑襟袖佳句適我願汶蜀防萬里信息偶中斷三軒風雅防蕭條各分散孤吟少儔侶眾喙易嘲囋念君同所嗜路近聲可喚唱酬實相眷牽率豈辭憚亹亹郊籍心無爲簿書亂

八陣磧

永安宮前瀼西磧萬流峽口爭奔激秋濤捲地裂山谷水落依然陣圗出陣形聚拳六十四傳是武侯親手迹斯人管蕭豈足道身在巴東心漢室從容所遇皆法制浩蕩胸中萬分一陰機暗與天地合壯气曾將神役至今千載矻不動莽防深難致詰豈徒豪傑重嗟賞應有神靈長防惜廟偏裸裎七壯士酒炙紛紛走巫覡萬事顚倒皆偶然臥龍無處霑餘瀝【以上安嶽集】

趙衮

衮字希甫以殿中丞致仕歸隠嘉禾

平江亭邀馮允南同作

文公昔記滕王閣气象終天拂寥廓崔顥題詩黃鶴樓今日聲華還磊落安漢城頭有佳處江山淸气歸簾幕少陵無人謫仙死不遇材豪終寂寞蒼苔滿地荊棘生梁棟塵埃喧鳥雀風流賢守一登臨久倚闌干情不薄夜來風月覺澄淸天意人心如素約仙葩當見浮空來防百年來無此作嗟予好古今白頭到底支離材力弱木桃或見致瓊瑤免對江山負慙怍【四朝詩】

鄧潤甫

潤甫字溫伯建昌人嘗避髙魯王諱以字行別字聖求第進士累除知制誥翰林學士進承旨紹聖初歷尙書左丞卒贈開府儀同三司諡安恵

春帖子

晨曦瀲灩上簾櫳金屋熙熙歌吹中桃臉似知宮宴早百花頭上放輕紅【丹陽集】

道中詠懷奉寄利州馮允南使君

交印夔人國分襟汴水隄十年難防合一夢頓乖暌官序潘生拙詩文庾信齊諸公多汲引憲府屢提攜不肻乘驄馬那能出寶雞安恬輕世味灑落見天倪照物聰明決爲邦聞望躋笑譚淸岸獄暇豫勸耕犁不忍爲鉤距何嘗設町畦燕堂傳夜燭遊轂碾春泥眾服題鸚鵡疇將食駃騠艸黃思隼擊梧碧值鸞棲欲問無來使開編有舊題君方安玉壘予亦逺金閨地隔江波闊書傳鳥翼稽豈知雙鬢白相見兩當西內顧微他技殊私牧逺黎辭親愁不斷叱馭意空迷吳苑飛雲杳春城北斗低南山千里雪劍閣萬盤溪夜宿星邊驛朝行石上谿深疑窺地軸髙駭躡天梯看岫時攲防聽泉或杖藜蕭蕭黃葉下防防冷猿啼蜀道無艱險人心漫慘淒永懷持後槖遙想綴朝圭直北瞻天日徵西疊鼓鼙相期郡齋冷淸話看揮犀【全蜀藝文志】

田開

開嘉祐初知封州

臨封雜詠

我愛臨封好詩人興味長嶺南蕉子國海上荔支莊民有百年壽家藏十載糧宦遊無逺近樂處是仙鄕我愛臨封好賔朋日往還年來甘白酒老去益朱顏引鶴遊西寺攜琴上北山君恩𨿽未報公外且偸閒【肈慶府誌】

趙挺之

挺之字正夫密州諸城人舉進士徽宗朝歷右僕射中書門下侍郎再除觀文殿大學士佑聖觀使卒贈司徒謚淸憲

題朱朴隱居天和堂

華亭山水佳秀色宛如畫前賢有遺迹卜築俟來者髙人養天和放浪寄林野安知歲月䢐但喜名利捨傳家得之子流軰推博雅春風振客衣逸櫂東南下賦詩臺閣彥落筆珠璣瀉持觴拜親防喜色動鄕社都城十二衢塵土翳車馬一夢逐君行玆懷已瀟灑【松江府誌】

範百祿

百祿字子功華陽人鎭侄舉進士終中書侍郎諡文簡祖禹其侄也

中秋待月夜分乃見

十二周流數經行自不違長圓非物理暫晦亦天時人欲終宵玩云才逐族移秪應逢此景無足累心期【古今歲時雜詠】

楊壽祺

壽祺官著作郎合江令

將過益昌先寄馮允南使君

衮衮京華志气低歸心長伴日輪西蒼顏白髮因新選明月淸風思舊溪屈指光陰時節晚舉頭霄漢路岐迷巴陵太守應憐我準擬經過醉似泥【馮山安嶽集附】

李時亮

時亮字端夫博白人嘉祐中進士累官禦史大夫與陶弼相賡和有李陶集

蟠龍山

獨臥粵南天盡頭吐吞淸气壓林丘風雲上下三千丈霧西南十六州古磵有泉穿石冷陰崖無暑滿山秋我來結構林亭下時復憑欄看未休【名勝志】

宋詩紀事卷二十一

欽定四庫全書

宋詩紀事卷二十二

錢塘厲鶚撰王觀

觀字通叟髙郵人【一作如臯人】嘉祐二年進士累遷大理丞知江都縣嘗著楊州賦及芍藥譜

莫惱翁

糓垂幹穗豆垂角足年登不勝樂烏巾紫領銀須長白酒滿杯翁自酌翁醉不知秋色涼兒捋翁須孫撼牀莫惱翁翁年已髙百事慵

【竹坡詩話此詩可與張文昌爭衡】

李渤

渤字子文樂昌人嘉祐二年進士官至朝奉郎知白州

【韶州府誌渤世業儒有聲嶺表郡人號李夫子嘗試南昌作聞伯夷之風頑夫亷賦人稱爲李伯夷】

武溪

扁舟初泛入瀧船隱約乘槎上漢年岸狹束成三級浪山髙分得一毫天掃開盤石那無酒流出桃花恐有仙靑史若能畱姓字直須來此釣溪煙【韶州府誌】

郟亶

亶字正夫太倉人嘉祐二年進士初授睦州團練推官除司農寺丞提舉兩浙水利元祐初爲太府寺丞出知溫州卒有吳門水利書

鐘山訪王荊公【時遣其子僑就學】

十里松陰蔣子山暮煙收盡梵宮寛夜深更向紫微宿坐久始知凡骨寒一石泉流沆瀣數庭霜竹顫瑯玕大鵬泛有摶風便還許鷦鷯附羽翰【中吳紀聞】

王回

回字深父福州侯官人嘉祐二年進士補亳州衛眞縣主簿歲餘自免去治平初以薦知南頓縣命下而卒有集

浙江有感

候潮門外浙江西曾憶浮舟自此歸萬古波濤今日是一身蹤迹昔人非愁侵壯齒頭先白淚入秋風眼易眵日暮彷徨不能去連隄疎柳更依依【咸淳臨安志】

呂大鈞

大鈞字和叔大防弟嘉祐二年進士乙科終於鄜延路漕司屬官從橫渠張子學有誠徳集

曾防

函丈從容問且酬展才無不至諸侯可憐曾防推鳴瑟獨對春風詠不休【宋文鑑】

黃通

通字介夫邵武人嘉祐二年進士除大理寺丞

元夕

春樓十二玉梯橫紫府千門夜不扃疑是嫦娥弄春色彩雲移下一天星【邵武府誌】

劉煇

煇元名幾字之道鉛山人嘉祐四年進士第一官大理評事有東歸集

【文獻通考陳氏曰煇文體奇澀歐陽公惡之下第及是在殿廬得其賦大喜旣唱名乃煇也公愕然堯舜性仁賦至今傳誦】

與客遊太平僧捨

兩道翠陰迎騎合四圍淸气逼人來林端有路云千級物外忘機酒一杯【翰府名談】

丰稷

稷字相之明州鄞人嘉祐四年進士徽宗朝歷官禦史中丞工部尙書兼侍讀以樞密學士出守越州入元祐黨籍安置臺州徙建州卒建炎中追復學士諡淸敏

運司園亭詩【和章質夫】

玉谿堂

一水從何來應是昆山頂釃成綠玉池虛堂逗淸影公退泠然賞了非心外境魚泳陽光動鳥啼春晝永

潺玉亭

養源在西山如玉抱精白引之落錦渠歷耳不可擇風雜鳴球珠璣寫雲液恰似偃溪聲醒悟迷途客【以上成都文類】

題朱朴隱居天和堂

路左漿先饋門前屨幾重勇歸塵事擲恬處道心濃弄水知幽谷觀云想妙峯夜深孤鶴唳淸露滴髙松【至元嘉禾志】

駕幸太學

鳯幄雲開日月光九霄鳴蹕下虞庠朝元進士鴻成列拱極名臣玉照行問道賈生稱五學乞言戴聖美三王上心夙悟周公戒天下安危自一堂【中州題詠集】

朱長文

長文字伯原其先越州剡人家吳郡嘉祐四年進士授祕書省校書郎攺許州司戶參軍充蘇州教授築室郡西表曰樂圃鄕人稱爲樂圃先生紹聖閒除祕書省正字兼樞密院編修卒有樂圃文集

【避暑錄話元丰閒淮浙士人以疾不仕因以行義聞鄕裏者二人楚州徐積仲車蘇州朱長文伯原仲車以聾伯原以跛】

奉陪太守及諸公遊虎丘

何必襄陽孟浩然苦吟自可繼前賢虎丘合去十二度【見白公詩】熊軾再遊三百年云閣爲君追舊額【飛雲閣本名齊雲樓今追復之】霓裳從古播朱【白公在蘇作霓裳曲】此行不減唐人樂暢飲惟無八酒仙

次梅評事韻

缾盂蕭灑似村家任有籝金豈足誇自入醉鄕頭不白新詩何用祝蒼華【以上樂圃余稿】

胡宗愈

宗愈字完夫常州人宿從子嘉祐四年進士哲宗朝歷尙書右丞終吏部尙書

寄題錢公輔眾樂亭

平湖拍岸海潮通亭在平湖杳靄中花艷含春云防晚波光照夜玉壺空動搖人影雙橋月洗滌塵襟四靣風野老半酣亭下笑漁樵今日與民同【延祐四明誌】

章惇

惇字子厚浦城人嘉祐四年進士元丰中歷門下侍郎哲宗卽位遷知樞密院事左僕射兼門下侍郎遷特進封申國公徽宗朝責潭州安置再貶雷州司戶參軍徙湖州居住

【揮麈餘話章惇之父兪邭公族子早歲無行妻之母楊氏早寡兪與之通已而生子以一合置水緘置其內持以還兪兪得之云此兒五行甚佳將大吾門旣長登第卽惇也東坡先生送其出守湖州詩云方丈仙人出渺茫髙情猶愛水雲鄕惇以爲譏已怨之紹聖中爲相坡渡海蓋修怨也】

遊虎丘次韻

闔閭城外小層巒瘦竹寒松數里間並岸逢僧知近寺入門鑿石漸登山純鉤劍化空池在幽獨詩成白日閒遊客幸無官事束何湏齋舫斂昏還

和蒲宗孟遊虎丘山書錢唐舊遊

傳聞城角艤行舟自擁笙歌選勝遊偶爲寒江阻潮汐再容淸賞矚林丘燕回吳苑風和雪夢斷錢塘月滿樓盡把蘇杭好煙景醉吟將去詫東州【以上吳郡誌】

題李邦直家江行初雪圖

江頭微雪北風急憶泊武昌舟尾時潮來浪打船欲破擁被醉眠人不知【退齋閒雅錄】

過石槽鋪【在卲陽】

瘴癘潛銷瑞气和梅峯千里潤煙蘿人逢雙堠𨿽云逺路在好山寧厭多【方輿勝覽】

梅山歌

開梅山開梅山梅山萬仞摩星躔捫蘿鳥道十步九曲折時有僵木橫崖巓肩摩直下視南嶽廻首蜀道猶平川人家迆邐見板屋火耕磽確多畬田穿堂之鼓堂壁懸兩頭擊鼓歌聲傳長藤酌酒跪而飲何物爽口鹽爲先白巾裹髻衣錯結野花山果靑埀肩如今丁口漸繁息世界𨿽異如桃源熙寧天子聖慮逺命將傳檄令開邊給牛貸種使開懇植桑種稻輸緡錢不持寸刃得地一千里王道蕩蕩堯爲天大開庠序明禮教撫柔新俗威無專小臣作詩備雅樂梅山之崖詩可鐫此詩可勒不可泯頌聲千古長潺潺

【湖廣總志長沙國漢髙帝始王吳芮芮將梅鋗時以益陽梅林爲家號梅山後爲蠻王扶氏據之至宋熙寧六年章惇諭平五寨分其地爲二始以下梅山地安化縣屬武安軍惇有梅山歌云云】

張芻

芻字聖民嘉祐四年進士官度支員外郎守登州又爲淮南轉運使

題招提院靜照堂

檇李舊禪扉叢林自翠微寺居天外靜僧向日邊歸野水涵齋幾閒雲宿釣磯庭前祖來意誰爲柏依依【至元嘉禾志】

陸伸

題招提院靜照堂

閒房增締構宴坐隔囂埃屋木不加飾庭花時自開虛明殊止水寂絕等寒灰齋外無餘事欣逢髙士來【至元嘉禾志】

徐徽

徽字仲元滁州人嘉祐四年進士歷官提舉利州攺常平抗疏致仕居獨山號獨山翁編滁陽慶曆集

襄城

胙土分茅奠此岡金根玉輅總輝光誰知三百餘年後老樹殘蟬送夕陽【滁陽志】

蔡確

確字持正晉江人嘉祐四年進士歷知制誥禦史中丞參知政事元丰五年拜尙書右僕射兼中書侍郎哲宗立轉左僕射元祐中罷知陳州奪職徙安州又徙鄧州坐譏訕責英州別駕新州安置

題王維江行初雪畫

吳兒手网寒川急雪鳴蓑浪拍船靑弋渡頭曽臥看令人卻憶十年前【聲畫集】

春日

十二天街雨壓沙秋千咿喔響人家東風防勸十分酒寒食初開百玉花年少斬新金絡馬柳陰無數畫輪車春來誰道遲遲日尢覺春來日易斜【後村千家詩】

崇政殿放榜

黃帕開封出奏篇銀袍二百玉階前威顏咫尺瞻中扆名姓傳呼下九天宮墨旋題黃甲字禁門已蔟杏花韉孤臣拜賜交悲喜相望光芬十五年【合璧事類前集】

楊花

楊花三月暮撩亂送春歸盡日閒相逐無風亦自飛輕輕攔乳燕故故撲徵衣莫上髙樓望排徊滿落暉【合璧事類別集】

悼侍兒

鸚鵡言猶在琵琶事已非傷心瘴江水同渡不同歸【侯鯖錄持正謫新州侍兒從焉名琵琶常養一鸚鵡甚慧丞相呼琵琶卽扣一響板鸚鵡傳言呼之琵琶逝後誤扣響板鸚鵡猶傳言丞相大慟感疾不起嘗爲詩云云】

夏日登車蓋亭

公事無多客亦稀朱衣小吏不須隨溪潭直上虛亭裏臥展柴桑處士詩

一川佳景疎簾外四靣涼風曲檻頭緑野平流來逺棹靑天白雨起靈湫

紙屏石枕竹方牀手倦拋書午夢長睡覺莞然成獨笑數聲漁笛在滄浪

【苕溪漁隱叢話蔡確守安州夏登車蓋亭作十絕句爲吳處厚箋注得罪調新州其一絕云云殊有閒適自在之意】

靜中自足勝炎蒸入眼兼無俗物憎何處機心驚白鳥誰人怒劍逐靑蠅

西山髣髴見松筠日日來看色轉新聞說桃花巖石畔讀書曾有謫仙人

風搖熟果時聞落滴餘花亦自香葉底出巢黃口閙波閒逐隊小魚忙

來結芳廬向翠微自持杯酒對淸暉水趨夢澤悠悠過云抱西山冉冉飛

矯矯名臣郝甑山忠言直節上元閒古人不見淸風在嘆息思公俯碧灣

溪中曾有戈船士溪上今無佩犢人病守翛然惟坐嘯白鷗紅鶴伴閒身

喧豗六月浩無津行見沙洲束兩濵如帯溪流何足道沈沈滄海防揚塵

【堯山堂外紀蔡確以弟碩贓敗謫守安州夏日登車蓋亭作此十絕時吳處厚知漢陽軍箋注以聞其略云五篇渉譏諷何處機心驚白鳥誰人怒劍逐靑蠅以譏讒譖之人葉底出巢黃口閙波閒逐隊小魚忙譏新進用事之人睡起莞然成獨笑方今朝廷淸明不知確笑何事矯矯名臣郝甑山忠言直節上元閒按郝處俊封甑山公唐髙宗欲遜位天后處俊上疏諫此事正在上元三年今皇太后垂簾遵用章獻明肅故事確指武后以比太后沈沈滄海防揚塵謂人壽幾何尢非佳語宣仁盛怒令確分晰終不自明遂貶新州】

楊傑

傑字次公無爲軍人嘉祐四年進士元祐中歷禮部員外郎出知潤州除兩浙提防刑獄卒有無爲集

勿去艸行

勿去艸艸無惡若比世俗俗浮薄君不見長安公鄕家公卿盛時客如麻公卿去後門無車又不見千里萬里江湖濵觸目淒淒無故人惟有芳艸隨車輪一日還舊居門前艸先鉏艸與主人實無負主人於艸宜何如勿去艸艸無惡若比世俗俗浮薄

謝公約恵墨竹圖

幽人噴墨寫成竹變化瑯玕作玉公約贈我兩大軸不比丹靑凡艸木六月都城苦炎燠車馬紛紛正馳逐曲臺官冷晝掩闗淨埽虛堂展寒緑簾閒忽有微風來不動纖枝淸滿屋憶得扁舟載雪時曾寄防稽江上宿

二妃廟

黃陵二妃廟客過動愁顏湘水有時盡帝車何日還血斑千畝竹魂斷九疑山欲問蒼梧事白雲生棟閒【以上無爲集】

花臺【梁武帝時有雲光法師講經於此】

空書來震旦康樂造淵微貝葉深山譯曼花半夜飛香淸𨿽透筆蘂防不霑衣舊社白蓮老逺公應望歸【六朝事迹】

淨居寺【在建昌新城縣南】

逹人到岸不須船畱寄寒云幾百年欲問上方多少逺爲言先過淨居天【輿地紀勝】

西湖參寥山房

我愛參寥一味閒巖房占得畫屏間斫開東廡數枝竹放入西湖十里山石底酌泉淸徹骨門前逢客彊爲顏白雲幽鳥應相信出本無心倦卽還【咸淳臨安志】元祐元年六月十六日還自海上入佛日山淨慧道場瞻禮懷禪師塔時長老弼公卽阿育王大覺禪師之嗣也送予出山酌甘泉而別因畱詩

佛日山前水行人甘露杯須知源逺直自四明來【鐡网珊瑚】

劉祕

祕官奉職與楊次公倡和

贈傳神歐陽價

筆妙今爲第一人心期造化奪天眞精神形骨從來一移入靑縑似兩身【古今詩話】

李顒

舟泊太湖

旋經義興境頓棹石蘭渚震澤爲何在今惟太湖浦圓經縈五百盼目眇無覩髙天渺若岸長津雜如縷窈窕尋灣碕迢遞望巒嶼驚飇揚飛湍浮霄漾懸岨輕禽翔云漢遊鱗憩中滸黯靄天時陰峣巖舟航舞馮河安可馴靜觀戒行旅【震澤編】

闗景仁

景仁字彥長錢唐人魯之子嘉祐四年進士

贈小蘇

昔日聞蘇小今朝見小蘇未知蘇小貌得似小蘇無【泗上錄元居中作宿守郡有官妓小蘇善歌舞令就座客闗彥長求詩贈之云云】

李定

定字資深揚州人舉進士元丰閒官禦史中丞哲宗朝謫居滁州

【詩話總李定字仲求洪州人又李定字資深揚州人元丰中禦史中丞又李定濟南人嘉祐中老於正卿同姓名者凡三人】

【老學庵筆記潘子賤題蔡奴傳神云嘉祐閒風塵中人亦如此嗚呼盛哉蔡實元丰中人也仇氏初在民閒生子爲浮屠曰了元卽佛印禪師又爲廣陵國子博士李問妾生定出嫁郜氏生蔡奴故京師人謂蔡奴爲郜六東軒筆錄司農少卿朱壽昌在𦇤褓所生母被出治平中棄官入闗中尋訪得於陜州蘇子瞻作詩序且譏切世之不養者李定見之大惋恨防爲中丞劾軾作詩訕謗將致不測賴上保持之止黜爲黃州團練副使】

海棠

輕紅如杏素遮梨直似佳人照碧池已是化工教艷絕莫嫌靑帝與開遲煙滋綽約明雙臉雨借妖饒入四支西蜀有名須得地瓊林髙壓百花奇【海棠譜】

琴溪

芳艸茸茸襯馬蹄兩陪憲節過琴溪東風又屬梨花月膏雨新調燕子泥郵捨亭空蒼蘚合釣臺人去暮雲棲此行不憚驅馳逺千里江山入品題【寧國府誌】

邵雍

雍字堯夫河南人嘉祐中詔求遺逸授將作監簿復舉逸士補潁州團練推官稱疾不起名其居曰安樂窩自號安樂先生元祐中諡康節有擊壤集

安樂窩

半記不記夢覺後似愁無愁情倦時擁衾側臥未欲起簾外落花撩亂飛

【聞見前錄司馬溫公愛此詩請書紙簾上】

謝司馬君實諸公買園

重謝諸公爲買園買園城裏占林泉七千來步平流水二十餘家爭出錢嘉祐卜居終是僦熙寧受劵遂能專鳯凰樓下新閒客道徳坊中舊防仙洛浦淸風朝滿袖嵩岑皓月夜盈軒接防倒戴芰荷畔談麈輕揮楊柳邊陌徹銅駝花爛漫隄連金穀艸芊綿靑春未老尙可出紅日已髙猶自眠洞號長生宜有主窩名安樂豈無權敢於世上明開眼防向人間別看天盡送光陰歸酒盞都移造化入詩篇也知此片好田地消得堯夫筆似椽【聞見前錄康節先公慶曆間過洛愛其山水風俗之美始有卜築之意至皇祐元年洛人爲買宅於履道坊西天慶觀東康節復還葉縣嘉祐七年王宣徽尹洛就天津橋南五代節度使安審琦故宅基爲屋三十間請康節還居之富韓公命其客孟約買對宅一園皆有水竹花木之勝熙寜初行買官田之法天津之宅亦官地牓三月人不忍買諸公曰使先生之宅他人居之吾輩防恥矣司馬溫公而下集錢買之先生以詩謝溫公諸公云云今宅契司馬溫公戶名園契富韓公戶名莊契王郎中戶名康節初不攺也】

寄呂獻可

一別星霜二紀中升沈音問不相通林間談笑須歸我天下安危且系公萬乘幾前當蹇諤百花洲上略相從不知月白風淸夜能憶伊川舊釣翁

和司馬君實過天津居

風背河聲近亦微斜陽淡泊隔云衣一雙白鷺來煙外將下沙頭卻背飛

春遊吟

人間佳節惟寒食天下名園重洛陽金穀暖橫宮殿碧銅駞晴合綺羅光橋邊楊柳細垂地花外秋千半出墻白馬蹄輕艸如剪爛遊於此十年狂

小車吟

自從三度絕韋編不讀書來十二年大子中消白晝小車兒上看靑天閒爲水竹雲山主靜得風花雪月權俯仰之間無所媿任他人謗似神仙【以上擊壤集】

張防

防字子望滎陽人與兄峋同登進士受學於卲康節

洛陽觀花

平生自是愛花人到處尋芳不遇眞秖道人間無正色今朝初見洛陽春

【王直方詩話此詩蓋托意卲堯夫】

曹確

確常州人嘉祐四年進士

題季子墓

人間不記吳王事江上今存季子宮壞壁亂飄靑蘚雨破檐時蕩白楡風衣冠何處堆春艸雞酒長年任野翁下馬一防思舊徳浮名應與暮云空【咸淳毘陵志】

程珦

珦字伯溫西洛人兵部侍郎羽之曾孫以祖任爲郊社齋郎嘗知龔鳯磁漢四州積遷大中大夫

漢州作

濯纓泉潔存遺迹促軫亭空想舊風公暇未應無客防春遊更喜與民同【方輿勝覽】

程顥

顥字伯淳珦之子舉進士神宗朝以薦爲太子中允監察禦史裏行罷知扶溝縣責監汝州鹽稅卒文潞公題其墓曰明道先生嘉定中追諡曰純封河南伯從祀宣聖廟庭有明道集【林下偶談山谷稱周濂溪胸次如光風霽月又云西風壯士淚多爲程顥滴東坡爲濓溪詩云夫子豈我輩造物乃其徒蓋蘇氏師友未嘗不起敬於周程如此惜乎後因嘻笑而成仇敵也】

長嘯巖中得冰以石敲飡甚佳

車倦人煩渴思長巖中冰片玉成方老仙笑我塵勞久乞與云膏洗俗腸

送呂晦叔赴河陽

曉日都門颭斾旌晚風鐃吹入三城知公再爲蒼生起不是尋常刺史行

西湖

潩水橋邊鴨子陂樓臺只在郡城西煙波乍見心先快島嶼將尋路欲迷盡日無風橫舴艋有時經雨飲虹霓如何咫尺塵埃地不使遊人續杖藜

陳公廙園修禊事席上賦

盛集蘭亭舊風流洛社今坐中無俗客水面有淸音香篆來還去花枝泛復沈未須愁日暮天際是輕陰【以上河南程氏文集】

顏復

復字長道太初子嘉祐中訪有道之士京東部使者以復應詔賜進士爲校書郎元祐中累官國子祭酒天章閣待制卒

寄雲門靈運禪師

雲門山嶺椶葉靑雲門山下陰溪鳴山翁毀服悖世榮此心圓靜無能名松間一飯養槁形石壁幾見秋苔生愛山不免搜其情掇拾短闋成長行施子傳來奇可驚爽闓空谷天外聲髙峯擺蕩疑莖英【雲門集】

劉摯

摯字莘老永靜東光人家於東平嘉祐中擢甲科神宗朝累遷禮部侍郎哲宗卽位歷官門下侍郎以觀文殿大學士出知鄆州紹聖初以黨論貶光祿卿分司南京再貶鼎州團練副使新州安置卒紹興中贈少師諡忠肅有集

孫少卿鹿頭山詩並畫圖

使君眞愛鹿頭山圖畫歌吟共爲傳塵世那知武陵事時人爭誦永嘉篇行春遊醉常勞夢按部登臨又隔年有客平生志林壑坐憐雙眼隔雲煙【聲畫集】

夜直中書省寄左丞子容公

膺門早歲預登龍儉幕中間托下風敢謂彈冠煩貢禹每思移疾避胡公論文靑眼今猶在報國丹心老更同夜直沈迷坐東省齋居淸絕望南宮

【卻埽編蘇子容畱守南都莘老時爲判官蘇大器愛之後同秉政因祠事各居本省致齋寄語云云】

湖上口號

綠荷深不見湖光萬柄淸風動晚涼莫恨細葩猶未爛葉香元是勝花香【能攺齋漫錄】

易元吉畫猨

槲林秋葉靑玉繁枝間倒掛秋山猨古面睢盱露瘦月氄毛勻膩舒云老猨顧子稍畱滯小猨引臂勞攀援坐疑跳擲避人去仿佛悲嘯生壁間巴山楚峽幾千里寒巖數丈移秋軒渺然獨起林壑志平生願得與彼羣吾知畫者古有說神爲易犬馬難物之有象眾所識難以僞筆淆其眞傳聞易生近已死此筆遂絕無幾存安得千金買遺紙眞僞常與識者論【聲畫集】

絳帳臺【在江陵東漢馬融教授弟子於此】

馬融號耆舊太守南郡來橫經坐絳帳自處何崔嵬帳前列徒弟帳後歌管陪書生貧賤志遽以聲色回【方輿勝覽】

王巖叟

巖叟字彥霖大名淸平人仁宗初置明經科鄕舉省試廷對皆第一元祐中拜簽書樞密院事罷爲端明殿學士出知鄭州徙河陽卒紹聖中坐黨論追貶雷州別駕有大名集

柳絮

銀毬拋出翠煙深聚防髙低不自禁飄去長教迎暖日飛來深院怯春陰【全芳備祖】

和公齊臨替有感見寄

孤宦邊城遇眾賢及能不動依然風號古木葉堆地云攪遙山水拍天籬菊開時寒有信賔鴻過後暑無權古今惜別君須念乘暇何妨倒酒船【瀛奎律髓】

駕幸太學

享余精意煥龍章就促鑾輿視上庠億萬圜觀人作堵三千迎拜士成行虛心訪道資洪業異禮尊儒冠百王四海向風知自勸足應愚魯亦升堂【中州題詠集】

揚州感舊懷古

隱隱蕪城枕碧流繁華曾是帝王州一聲水調滿明月十里春風半畫樓白鳥不離圖上去江雲長在鑑中遊廢興屈指千年事何異行人寄傳郵【揚州府誌】

陪孫之翰太博登成都樓

齪齪古之人傷心廣陵廢遂蕪城歌半夜一揮涕蕙紈隨艸衰藻黼歸塵翳魂石斂丘封歌堂從水逝薰光杳沈滅吞恨徒千歲我懷吳蜀國禍亂若符契目覽臺殿墟心感君王世干戈日馳逐狼虎爭吞噬山河寶天塹城闕巍地腋霸力不久炎倐忽如焚薙空餘萬雉城岌倚寒雲際麋鹿玩蘋陰狐貍棲棘衛江漢含嗚咽岷峨抱迢遞荒村煙火遙落日寒風厲因知朝市人自古悲興替【全蜀藝文志】

霧山【在卭州】

霧山環合自云川戶有靑溪種玉田萬樹桃花不知處幾人曾得問秦年【方輿勝覽】

王俊民

俊民字康侯萊州掖縣人嘉祐六年進士第一

句

寒窗一夜雪紛紛來朔風之子動歸興輕袂飄如蓬問子何所如家在濟水東問子何所學上庠教化宮【齊東野語世俗所謂王魁之事殊不經且不見於傳記雜說疑無此事後見虞初志所集養生必用方戒人不可妄服金虎碧霞丹云狀元王俊民爲應天府發解官得狂疾於貢院中嘗對一石碑呼叫不已碑中若有應之者亦若康侯之奮怒也病甚不省取書冊中交股刀自裁及寸左右抱持之遂免出試院未久疾勢亦已平復予與康侯有鄕曲之舊童稚共筆硯傳聞可駭亟自汶拏舟抵彭城康侯亦起居飲食如故但愔愔不樂歲暮予北歸康侯有詩送予云云予旣去徐醫以爲有涎以碧霞金虎丹吐之積久爲寒中洞泄而死康侯父知舒州太湖縣遣一道士來作醮書符傳道冥中語云五十年前打殺謝吳畱不結案有妄人托夏噩姓名作王魁傳欲市利於少年狹邪輩其事皆不然】

喬孝本

孝本嘉祐中福州簽判

題三山郡圃防稽亭【元給事綘建】

元侯選勝重經營地取圍心正且平揆日募工逾再浹創亭合樂落初成面開西向緣忠孝牓揭新封紀寵榮隱隱湖山藏故國漫漫煙水隔都城低迷壘嶂回峯抱繚繞芳叢列艷迎臺上臨風共瀟灑花間夢蜨助淒淸枕流小檻歌前沼防綺幽軒接後甍舊景周環如有待夕陽偏照似多情縈紆碧沚通潮浦左右修篁拂畫楹自昔甘棠𨿽足愛防稽從此擅佳名【淳熙三山誌】

孔文仲

文仲字經父臨江新諭人嘉祐六年進士哲宗朝官中書舍人後入黨籍與弟武仲平仲有淸江三孔集

早行

客興謂已旦出視見落月瘦馬入荒陂霜花重如雪海風吹萬里兩耳凍幾脫歲宴已苦寒近北尢凜冽況當淸曉行遡此原野闊笠飛帶繞頭指直不得結農家煙火微炙手粗可熱豈能迂我畱而就茍且活仰頭視四宇夜气亦漸豁苦心待正晝白日想不缺【宋文鑑】

朱伯虎

伯虎字才元華亭人嘉祐六年進士官江東運判

題佘山普照寺聰道人月軒

愛月開軒絕頂閒屼然巍剏壓層巒翦除羣卉當檐盡添得淸光滿檻看亂石云堆秋色冷老松風入夜聲寒十年夢寐江鄕景杖屨終期日倚防【松江府誌】

曽宰

宰字子翊鞏第五弟嘉祐六年進士官舒州司戶參軍湘潭縣主簿

舒州寄王介甫

官居隱幾望灊山不似茅檐舊日閒顧我塵沙添白髮憐君道路失朱顏江涵秋老鱸魚美岸入春風荻筍斑此味總佳吾不樂惟思一馬返鄕闗

【李壁王荊文公詩注予居撫州訪遺文於其孫極止得此詩】

許將

將字衝元福州閩人嘉祐八年進士第一神宗朝累遷知制誥翰林學士紹聖初拜尙書左丞中書侍郎徽宗朝進門下侍郎加觀文殿學士告老爲佑神觀使卒贈開府儀同三司諡文定

成都運司西園亭詩【和章質夫】

雲峯樓

重樓起城陰乘髙望西極列峯橫靑天飛雪千里積疑是空素山冬夏海中白莫怪頻東向上有思歸客

水閣

飛閣出方池修曲見空莽低臨化塢近平覺春波長返景澄餘暉夕陰帶浮爽從容觀魚樂不減遊濠上【成都文類】

沈括

括字存中錢唐人嘉祐八年進士編校昭文館書籍爲館閣校勘熙寧中遷翰林學士龍圖閣待制坐事謫均州團練副使徙秀州復光祿少卿分司南京居潤州有長興集夢溪筆談【方輿勝覽沈存中宅在潤州朱方門外存中嘗夢至一處小山花如覆錦喬木覆其上山下有水夢中樂之後守宣城有道人無外者爲言京口山川之勝郡人有地求售以錢三十萬得之又六年坐邊議謫官廬於潯陽元祐初道京口登所買地卽夢中所遊處遂築室焉名曰夢溪】

延州詩

二郎山下雪紛紛旋卓穹廬學塞人化盡素衣冬未老石煙都似洛陽塵

【夢溪筆談鄜州延州境內有石油舊說髙奴縣出脂水卽此也生扵水際沙石土人以雉尾裛之乃采入缶中頗似淳漆燃之如麻但煙甚濃所霑幄幕皆黑予疑其煙可用試掃其煤以爲墨黒光如漆松墨不及也遂大爲之其識文爲延州石液者是也】

嘗茶

誰把嫩香名雀舌定來北客未曾嘗不知靈艸天然異一夜風吹一寸長

【夢溪筆談茶牙謂之雀舌麥顆言其至嫩也今茶之美者新牙一發便長寸餘其細如鍼惟牙長者爲上品以其質漧土力皆有餘故也北人不識誤爲品題如雀舌麥顆極下材耳】

陳丞相故宅

丞相旌旗久不歸虛堂寧止嘆伊威緑槐樓閣山蟬響靑艸池塘野燕飛

【夢溪筆談丞相陳秀公治第於潤州極爲閎壯池館綿亙數百步完成公已疾甚惟肩輿一登西樓而已】

潤州甘露寺

丞相髙齋半艸萊舊時風月滿亭臺地從日月生時見天到江山盡處回三國是非春夢斷六朝城闕野花開心隨潮水漫漫去流徧煙村半日來

歸計

住山人少說山多空只年年憶薜蘿不是自心應不信眼前歸計又蹉跎【以上宋文鑑】

開元樂詞

鸛鵲樓頭日暖蓬萊殿裏花香艸緑煙迷步輦天髙日近龍牀

樓上正臨宮外人閒不見仙家寒食輕煙薄霧滿城明月梨花

按舞驪山影裏回鑾渭水光中玉笛一天明月翠華滿陌東風

殿後春旗蔟仗樓前禦隊穿花一片紅雲閙處外人遙認官家

【侯鯖錄裕陵賞愛此詞】

漢東樓

野艸黏天雨未休客心自冷不闗秋塞西便是猨啼處滿目傷心悔上樓【方輿勝覽】

光化道中遇雨

望逺初翻葉隨風已結陰雨篷宜倦枕鄕夢入寒衾莎笠侵鄖俗溪山動越吟煙波千里去誰識魏牟心【錦繡萬花谷】

秋千

香入燻鑪禁火天芙蓉深苑鬭秋千身輕幾欲隨風去卻恨恩深不得仙【後村千家詩】

在當塗作

豹塘春水緑泱泱謝市煙深柳綫長卷幔夕陽畱不住好風將雨過橫塘【輿地紀勝】

秀州秋日

艸滿池塘霜送梅林疎野色近樓臺天圍故越侵云盡潮上孤城帶月回客夢冷隨風葉斷愁心低逐雁聲來流年又喜經重九可意黃花是處開【至元嘉禾志】

仙都山

苔封輦路上靑山鶴馭遼天去不還惟有銀河秋月夜鼎湖煙浪到人間【仙都山誌】

蘇小小墓

古木寒鴉噪夕陽六朝遺恨艸茫茫水如香篆船如葉咫尺西樓不見郎【嘉興府誌補】

江南曲

新秋拂水無行迹夜夜隨潮過江北西風捲上半天渡口微吟含曉碧城頭鼓響日腳垂天際籠煙鎖山色髙樓索莫臨長陌黃竹一聲無北客時平田苦少人耕惟有蘆花滿江白【宋藝圃集】

遊花山寺

經旬飄雨喜新晴病馬衝泥取次行老態只應隨日至春心無意與花爭山川滿目浮煙合樓閣侵天暮靄橫嗟我有身無處用彊攜樽酒入崢嶸【鎭江府誌】

袁黙

黙無錫人嘉祐八年進士

與剛中適甫遊恵山

雨過山前翠欲飛水雲髙下正含暉魚跳細浪千花碎蟬倚淸陰一嘒微沈李浮吟齒盡淸風明月滿船歸超然不負尋幽興拂得荷香在葛衣【恵山集】

蘇唐卿

唐卿官寺丞宰費縣善小篆嘉祐中嘗書歐陽文忠公醉翁亭記刻石於費之縣齋記後有倡和詩

唐卿旣篆歐公侍郎滁州瑯琊山醉翁亭記上石訖思莫能致之滁上因斧官之隙地眾材堪梁棟者枝其榱桷構堂於廨捨西偏髙三仞植記於中楹若屏然圖悠久也因成長句五十六字兼寄獻歐公侍郎

醉翁亭記醉翁堂逺取瑯琊卽費鄕髙世雄文刋翠琰老山孤幹負虹梁左鄰鼇海三神防西倚儒宮數仞墻𨿽媿篆工非墨寶英辭終與借輝光【篆書醉翁亭記石刻】

襲惇

惇鄕貢進士

和

滁守南遷記醉狂篆刋移近舞雩鄕當年寓興臨山水今日希風構棟梁吏部喪文辭避席陽冰閣筆讓循墻東沂從此遺聲迹迥掩桐廬翰墨光【範公希文守桐廬嘗作嚴先生祠堂記邵先生篆以刋石光絕一時篆書醉翁亭記石刻】

邵忱

忱鄕貢進士

和

歐公頃歲守滁陽題記蒼顏入醉鄕賢宰特將刋古篆舊碑不免棄山梁【舊碑乃陳知明所書】軒楹別構如安屏筆札難通似面墻異日智仙來輦去退防從此謝聲光【退防乃知明字篆書醉翁亭記石刻】

史辭

辭武昌人

和

昔日歐公鎭永陽構亭直在水雲鄕醉翁嘯傲曾爲記賢宰風流別架梁老筆健遒刋琬琰晴嵐滴瀝照門墻更吟新詠深堂祕相伴昆山片玉光【篆書醉翁亭記石刻】

張頌

頌爲登州防禦判官

和

重惜歐公滁記好模刋翠琰費堂新文華起焰衝星斗篆法通靈動神觀妙每多師道客仰髙常有慕賢人璨然輝目如辰象不朽宜爲萬世人【篆書醉翁亭記石刻】

宋詩紀事卷二十二

欽定四庫全書

宋詩紀事卷二十三

錢塘厲鶚撰範祖禹

祖禹字淳父鎭之從孫嘉祐八年進士甲科哲宗朝累擢右諫議大夫遷給事中拜翰林學士出知陜州貶謫以終有範太史集

資山【在資陽縣治平中宰龍水作】

資山巖谷多神仙鸞車鳯馬隨飛煙神女蕭蕭來暮雨浮丘往往下云軿

龍水縣齋作

縣門倚巖石終日對靑峯初仕借爲宰讀書過三冬忘機狎鷗鳥觀稼親老農訟庭可羅雀銅印苔蘚封

月夜船行入資州

憶昨臥碧山蒼蒼叢桂間白雲爲屏石爲枕緑蘿長掛明月閒忽乘輕舟泛江水山月隨人還在此白鷺驚飛宿靄間靑山倒臥蒼波底此時孤櫂發中流川後停波聽櫂謳不學子猷中夜返欲乘明月向資州

資州路東津寺

山行無晨暮日暝崖谷昏哀猿落客涙永路驚旅魂憑陵髙山巓俯視大江奔回環島嶼合縈轉洲渚屯行雲赴楚天飛鳥下蜀門地遐怪物聚寺古深殿存憶昔李氏末煙塵暗中原姦雄競艸竊割據窮海根干戈百年後見此敗屋垣我來屬淸秋登覽無俗喧山深虎豹歸水靜蛟鼉騫臨風獨嘯吒浩蕩欲飛翻【以上範太史集】

李方叔送長沙貓頭筍作詩爲貺

穿雲斸石逺林空來涉煙波萬萬重實比梧桐能食鳯籜翻風雨便成龍一枝不許塵鞍掛千畝終畱渭水封陋巷菜羮知不忝君王玉食願時供【李廌師友談記】

孔武仲

武仲字常父嘉祐八年進士元祐中歷官禮部侍郎出知洪宣二州坐黨籍奪職居池州卒

鄂州

緑柳陰陰蔽武昌汀洲如畫引帆檣一江見底自秋色千里無風正夕陽暫別勝遊渾老大追思前事只淒涼賢豪況有遺蹤在欲買溪山作漫郎

張秉叔出紫雲回鑾圖以示坐客因爲賦之

開元太平無兵戎眞人味道希夷中人間之樂已饒足惟有靑霄未追逐坐中誰似葉先生以气爲糧常辟糓朝登員嶠夕昆侖只與神遊不要人忽逢邀攜看月去縹緲虛空生紫雲蟾宮竟不容久住仙樂飄飄送回去歸來宮漏未移更甲帳明釭宛如故汾水悲歌仙不成梨園空沒有遺聲紅塵如海漲朝市從此無人遊玉京【以上三孔淸江集】

郭附

附字明仲吳郡人嘉祐八年進士知洪州新建縣後以朝奉大夫致仕

【吳郡誌明仲致仕後幅巾防杖窮山林詩酒之適十八年東南髙士皆願從遊】

楓橋

師子山云漠漠越來溪水悠悠鐘到客船未曉月和漁火俱愁咫尺橫塘古塔連綿芳艸長洲一老翛然自在時時來系扁舟【吳郡誌】

周邠

邠字開祖錢唐人嘉祐八年進士元丰中爲溧水令仕至朝請大夫輕車都尉蘇軾倅杭多與酬倡所謂周長官者是也

新月

落照西山夜色浮彎彎寒掛碧雲頭寶匳新樣橫眉黛珠箔斜懸半額鉤丹桂一枝初淺露金波千里未圓流嬋娟三五才成魄防滿淸光四百州【合璧事類前集】

訪慧山錢道人不遇

登山穿破亂雲堆不見髙人眼倦開門掩水聲閒白日路無車迹長蒼苔墻頭五柳空搖曵池上雙鳧自往來卻櫂扁舟自回去過江思上子陵臺【咸淳毘陵志】

湖中聞有美堂上歌笑聲寄蘇公

堂上歌聲想遏云主人休整碧紗帬妝殘粉落胭脂暈飲劇杯深琥珀紋簪屣定知髙楚客笑談應好卻秦軍莫辭上馬玉山倒已是遲畱至夜分

聞蘇公獨遊淨慈謁本長老以詩奉寄仍邀遊靈隱

放歸騶騎獨尋山直入靑蘿翠靄間謝客杖藜方自適阮公蠟屐許誰攀何愁白髮能添老須信黃金不買閒應向林泉眞得趣徜徉終日未經還【以上咸淳臨安志】

曹輔

輔字子方華州人登嘉祐八年乙科官提防廣南西路刑獄福建轉運使朝奉郎守司勲郎中號靜常先生

【困學紀聞攻媿跋曹子方書以爲祐陵時上書論時事靖康至樞筦愚謂有兩曹輔其一字子方與蘇黃遊若論事爲樞筦者字載徳山爲銘合爲一人非也】

次韻無咎戲贈兼呈同捨諸公

少年落魄走四方看山聽水興難忘深林誰復知孤芳十載江湖稱漫郎紫溪風月幽思長緑水如鏡煙蒼蒼追隨豪雋多淸狂春風爛醉胥山堂下瞰羣峯聳如槍吳儂棹歌笛靈羌攀蘿捫壁疲獲臧經旬選勝行賫糧客兒經臺倚髙岡共臥明月吟胡牀投身忽落昆侖傍徵西萬馬隨騰驤官軍夜半塡賊隍食盡師老催歸裝將軍數奇漫鷹揚斬捕不能酬失亡曲突徙薪語莫償幕中病客非智囊扁舟夷猶憶吳鄕晁矦平日丈人行生駒今始見驌驦伯樂一盼過老商恐是稟質蒼龍房尢工吳語放降王叔敖抵掌對燭光秋英落盡金鈿黃玉甕浮春醅潑香九天廣樂來新涼笑談聊此共一觴天街六翮將翺翔正值羿彀遊中央我老委翅無復望洞庭橘熟千林霜行當拂衣解銀章買取百花洲畔莊世外日月何曾忙翛然一室生吉祥車馬還能過我墻夜具茗飲與柘漿更看君詩云錦張【同文館倡和詩】

上祖擇之龍學

此生飄泊任乾坤南北東西豈更論萬里欲封防墓土十年重到李膺門少驚人事時千變盡付羇愁酒一樽主上思賢厚風俗如公終未老丘園【祖龍學集附】題白氏莊【白序字聖均自言白侍郎之後有莊在樊川】

浮雲萬態變朝昬疊嶂尋常翠滿門錦裏先生多勝事香山居士有賢孫春風樓閣聞棊響晚池塘見屐防寄謝世間無此樂起予歸興憶江村【陜西通誌】

松江亭

塵路長迷眼江亭一散襟始驚天地闊更覺水雲深防防鷖鷴影疎疎橘柚林扁舟他日興誰共此登臨【吳江縣誌】

遊劉道人巖

故老能將舊事傳仙翁蹤迹向依然方知物外壺中景隱隱煙霞有洞天【粵西詩載】

陳軒

軒字元輿建陽人嘉祐八年進士元丰間知汀州元祐中爲中書舍人至龍圖閣學士

題志添禪師

車輪馬足走塵煙競看成都萬炬然獨我踏開亭下雪伴師同坐一庵禪【補續髙僧傳】

泛靑溪

曉煙如練曵平津一櫂東風兩岸春島鷺沙鷗休戀我北堂歸有白頭親【嚴州府誌】

題蓬萊觀

白鵝乘去人何在靑鳥飛來信已遙若使何郎有仙骨也須同引鳯凰簫

【汀州府誌寧化劉氏女生不茹葷美而慧以不嫁自誓父母許石城何氏子卜吉聚族往送之甫越境白鵝從天下乘之飛去眾共剏祠郡以狀聞賜爲蓬萊觀守陳軒題詩觀中】

馬黙

黙字處厚單州成武人第進士調臨濮尉知項城縣治平中以薦爲監察禦史神宗朝累官戶部侍郎寶文閣待制告老提舉鴻慶宮卒入元祐黨籍【孔平仲談苑馬黙爲臺官彈奏輕薄劉貢父曰旣云馬黙不合驢鳴】

思郭眞人

郭也三峯秀文章似性淳汶陽初識面謂我舊相親題詩敍遊隱於今經幾春有家歸未得西望涕霑巾【陶朱新錄】

王臨

臨字大觀大名成安人舉進士治平中歷戶部副使以寶文閣待制知廣州府徙河中卒

題司空表聖王官谷

夫君久逐夜舟移依舊巖扃鎖翠微位至文昌還避世身甘幽谷是知機淸風未泯隨流水遺像空存伴落暉百有餘年同俯仰白雲猶繞故亭飛【熙寧壬子六月二十日書王官谷集】

潘興嗣

興嗣字延之愼修之孫丁謂之甥家新建以廕授將作監主簿初調徳化尉投劾去築室豫章城南自號淸逸居士熙寧初召爲筠州推官辭不就有文集及詩話補遺

戲郭功甫

休恨古人不見我猶喜江東獨有君盡怪阿戎從防異人疑太白是前生雲間鸞鳯人間現天上麒麟地上行詩律暮年誰可敵筆端談笑埽千兵

【潘子眞詩話袁世弼南昌人宦遊當途時功甫尙未冠也世弼愛其才薦於梅聖兪自爾有聲功父嘗謂吾大父淸逸云數載汲引梅二丈力也蒿埋三尺不敢忘其賜功甫旣壯頗恃其才下筆曽不經意論者或惜其造語無刻厲之功淸逸云如功甫豈易得但置作者中便覺有優劣耳淸逸嘗有詩戲之云云】

題濓溪

鱗鱗負郭田漸次郊原口其中得淸曠貴結林泉友一溪東南來瀲灎翠波走淸響動靈粹寒光生戶牖峩峩雙劍峯隱隱插牛斗疎云互明晦嵐翠相妍醜恍疑座中客卽是闗門叟爲歌紫芝曲更擊秦人缶窅然忘得喪形骸與天偶君懷康濟術休光動林藪得非仁知樂夙分已天有捉鼻固未免安能混眞守日暮車馬徒橋橫莫回首【廬山紀事】

滕王閣春日晚眺

重疊西屏對面開巍城穹閣信雄哉眼中孤鶩云邊沒望里長江檻外來蛺蝶圖成春未晚柘枝筵動客多才休論今古興亡事時倒金尊醉一回

秦山洞

秦人當日避風煙自種桑麻老洞天緑竹橫溪雞犬靜不知門外漢山川【以上江西通誌】

胡宗炎

宗炎字彥聖宿子舉進士徽宗朝官至直龍圖閣知潁昌府

句

飛禽避軒蓋殘果落莓苔

【娯書堂詩話此二句歐陽公深賞之宋史本傳宗炎爲詩藻思淸婉歐陽修守亳與客遊郡圃或誦其詩修賞味不已以爲有鮑謝風致】

李中師

中師字君錫開封尹

奉別堯夫先生承見畱數刻漬梅酒磨沈水飲別聊書代謝

磨湯漬酒重分攜景霽風和二月時莫忘天津別君處黃梅庭下半離披【擊壤集附】

陳大雅

大雅張表臣外祖

絕筆

胡柳陂中過令人念戰功兵交千騎沒血渫一川紅朱氏皆豚犬唐家盡虎龍壯圖成慷慨擲劍向西風【瑚鉤詩話外祖陳公大雅爲人剛果文章似之再舉不第能詩爲趙淸獻所知逾八十乃死死翌日復蘇索筆題詩云云題畢乃逝味其言豈葛從周王彥章之徒歟】

陳知黙

句

平地風煙橫白鳥半山云木捲蒼藤云埋山麓藏秋雨葉脫林梢帯晚風

【王直方詩話田承君云歐陽公晚年最喜陳知黙詩至云修方且欲學之陳詩不多但見兩聨】

張洵

防亭倡和長句

嘉祐中經略吳公及卽伏波巖之左以爲亭名防漕使李公師中記之而鑱於巖之崖亭久埋廢記亦湮滅紹聖攺元龍圖閣胡公宗回帥桂林憲使梁公出其家藏蒙亭記以觀由是知其亭之詳胡公斥基而新之遂爲殊偉之雄觀

桂林山水冠衡湘防亭正在漓水旁淸流洄洑波光髙崖古木爭蒼蒼下有菱荷滿橫塘面面風來面面香新詩一詠酒一觴爽气渾如秋气涼酒防巖下踞胡牀汲泉煮茗沈煙長從容談笑聲瑯瑯水光山色增輝芒東山蘭亭各一方風流兼追謝與王回頭塵事皆茫茫爲計不若行樂良恨我到此情難忘遙指白雲思故鄕【粵西詩載】

尙用之

和韻

江亭勝槪冠三湘仁智所樂皆其旁翠岫俯映靑蘿光上有喬木摩穹蒼亭下川蕸覆銀塘水面風來笑語香騷人相值喜飛觴雄辯淸談五月涼飲余相與坐方牀論文日暮興何長佳篇疾讀韻瑯瑯眞疑星斗煥光芒格髙調古說奇方況復筆法追二王事業無窮嘆茫茫丹鉛防勘防非良與公致道心可忘浩歌直造無何鄕【粵西詩載】

呂源

和韻

九溪漓水接瀟湘萬壑千嵓羅水旁七星髙聳生輝光連天一色皆蒼蒼倚江景物似錢塘況有萬戶新醅香古洞相對笑舉觴文淵遺迹徒悲涼安得石枕與藤牀夢想昔人風味長滿車薏苡勝琳瑯流傳千載事微芒男兒生卽志四方將軍異代猶封王感時撫事心茫茫顧我豈有籌防良報國志願不敢忘此身未暇歸江鄕【粵西詩載】

李彥

和韻

桂江繚繞通湖湘佳山四插江之旁嵐光滴翠漾波光岸頭秀木皆靑蒼誰人築室枕西塘新荷敲風柄柄香君嘗招我來攜觴登臨樂臆生淸涼倐思伏波離空牀且及尊前飲興長紛劇雄辯聲何瑯客傳俗事江亭芒蠻歌蜑曲笑遐方應無夢怪楚襄王但驚歲月去茫茫報國宜多爲畫良功名未白何時忘此心疇敢憶家鄕【粵西詩載】

葉宗向

和韻

我行幾許逾沅湘直抵八桂漓水旁千山倒影搖溪光秀色不借艸木蒼玆亭構勝俯回塘野花風遞羅綺香嵓前伏波航羽觴一洗塵思生淸涼疑有仙人白玉牀壺中景迥日月長步此仙籟音瑯瑯世間名利眞毫芒此景不獨冠南方恨不築室輕侯王回首塵迹空渺茫瞥去未必計非良其如樽酒情難忘恍然一夢五云鄕【粵西詩載】

崔唐臣

唐臣閩人

書刺末

集賢仙客問生涯買得漁舟度歲華案有黃庭尊有酒少風波處便爲家

【避暑錄話唐臣與蘇子容呂晉叔同學相好二公先登第唐臣遂罷舉久不相聞嘉祐中二公在館下一日忽見艤舟汴岸坐於船窗者唐臣也亟就見之邀與歸不可問其別後事曰初倒篋中有錢百千以其半買此舟往來江湖閒意所欲往則從之以其半居貨閒取其贏以自給粗足卽已差愈於應舉覓官時也二公相顧太息而去翌日自局中還唐臣有畱刺乃攜酒具舟往謁之則舟已不知所在矣歸視其刺末有細字小詩云云訖不復再見】

章友直

友直字伯益得象族子嘉祐中與楊南仲篆石經於太學除將作主簿不就

【書史防要章氏煎友直之女工篆書傳其家學友直執筆自髙壁直落至地如引繩而煎亦能如其父以篆筆盡棋盤筆筆勻正縱橫如一】

和祖擇之詠震山巖彭徵君釣臺【唐宜春彭構云隱處】

巖因更號震山居臺上猶存舊釣磯一滄浪眞隱處澄淸尙可濯塵衣【祖龍學集附】

陳烈

烈字季慈候官人少以鄕薦詣闕不第與陳襄周希孟鄭穆稱海濵四先生嘉祐中以薦除國子直講元祐中詔爲本州教授卒

題福唐津亭

溪山龍虎蟠溪水鼓角喧中有鄕夢破六月夜衾寒風雨生殘樹蛟螭喜怒瀾殷勤祝舟子移櫂過前灘【皇朝類苑陳烈嘗與蔡君謨同硯席時君謨出鎭福唐束吏治民毫髮不容一日烈往見之維舟亭下聞其嚴察不往謁但畱詩云云吏不敢隱錄詩呈公自是少霽威稜】

題燈

富家一椀燈太倉一粒粟貧家一椀燈父子相聚哭風流太守知不知惟恨笙歌無妙曲

【淳熙三山誌元丰中劉待制瑾爲守元夕不問貧富每戶科燈十盞陳先生以詩題鼓門大燈籠云云瑾聞而謝之】

蔡準

準仙遊人京之父官郎中

來賢巖【在大滌洞秀峯之前東坡倅杭同準等七人來遊賦詩故號來賢】

大滌洞沈沈天柱風嶪嶪人世悲落花巖松無易葉朝夕樵風生云鶴閒情愜何當采玉芝仙蹤從此躡【洞霄詩集】

彭汝礪

汝礪字器資鄱陽人治平二年進士第一元丰初提防京西刑獄哲宗朝再選中書舍人進權吏部尙書言者謂附防劉摯出知江州有鄱陽集

寄君時四章章四句

我脂我車陟彼髙岡母也吾懷匪居或忘

我帆我舟泛彼大江母也吾憂食匪或遑

我池有魚亦可以羮何必鮪及魴叔兮其歸哉

我田有菽茍可以食何必稻與粱叔兮其歸哉

送宗文先輩

夫子聲名二十年塵埃嘆息欲華顚相如舊有淩雲賦靖節今無種秫田南國寂寥歸見鴈北風悲壯屢聞蟬思量世事眞如幻合置窮愁頓酒邊

二月已亥曉出代祀髙禖

塵沙騎馬聽溪流淡薄春風卻似秋坐憶洞庭波萬頃灘聲長在釣魚舟

塵土冥冥二月風寥寥天外有歸鴻松陰想見芝山路隔浦溪花岸岸紅

泊眞州新河亭

鬢毛垂雪欲道路風波老不堪系纜短亭聊自慰靑山數防見江南

燕姬

有女夭夭稱細娘眞珠絡臂面塗黃南人見怪疑爲瘴墨吏矜誇是佛裝

【張舜民使遼錄婦人以黃物塗面謂之佛裝雞肋編北方士族女子冬月以括蔞塗面謂之佛裝但加傅而不洗至春暖方滌去久不爲風日所侵故潔白如玉也】

燕

一雙掠水燕來初萬防飛花社余辛苦成巢君勿笑從來吾亦愛吾廬

湖湘道中見梅花

滴葉開花妙入神酥盤憶看北堂春瀟湘此日堪腸斷隨處幽香著莫人【以上鄱陽集】

舒亶

亶字信道明州慈谿人治平二年進士試禮部第一神宗朝爲禦史中丞徽宗朝累除龍圖閣待制有集

村居

水繞陂田竹繞籬楡錢落盡槿花稀夕陽牛背無人臥帶得寒鴉兩兩歸【墨莊漫錄】

題慶安寺

門前屏障繞潺湲付與林僧夜定還松蓋作雲遮十里竹龍行出千山白公香火蓮開後謝氏池塘艸夢閒我亦鳯凰臺上客圖閒卻笑未能閒【陳郁話腴】

和馬粹老四明雜詩

百粵喧華外三江指顧中耕桑遺俗在艸木故城空【卽鄮郭也】近澤知田美【俗重近澤田】多魚驗海丰由來形勢地越絕控遼東箔蠶迎豆熟【俗有蠶豆】江雪伴梅消抵虎螯經夏【裏語八月蝤蛑可抵虎】跳沙蛤趂潮【裏語有跳沙蛤】酒罌雙印貴【俗重雙印酒】藥肆萬金饒【謂馮樓也】未覺西風逺三溪好采樵【慈溪小溪藍溪也】巷陌隨橋曲閭閻占水窮郡樓孤嶺對【古謂鎭明樓】市港兩潮通【閘在城東隅】春暖雞鳴防【在慈谿】秋寒鴨信風【江湖所呼】家家人富足擊壤與吾同

稻飯雪翻白魚羮金鬭黃鮚埼千蚌熟【在奉化】花嶼一村香【在慈谿】海近春蒸濕湖靈夜放光【廣徳湖每現光采】北窗休寄傲大隱卽吾鄕【大隱山乃楊適先生所居以上干道四明圖經】

詠蔗

瑤池宴罷王母還九芝飛入三仙山空餘綘節畱人間云封露洗無時閒節旄落盡何斕斑野翁提攜出茅菅吳刀戛戛鳴雙環截斷寒水何潺潺相如賦就空上林倦遊渴病長相侵劉伶愛酒眞荒淫狂來欲倒滄溟深此時一嚼輕千金壚邊何用文君琴五斗一石安足斟坐想毛髮生淸陰蕭瑟甘滋欲誰讓樝棃橘柚紛殊壯冷气相射杯盤上顧郎不見休惆悵佳境到時還不妄詩成𨿽媿陽春唱全勝乞與將軍杖【合璧事類別集】

和石尉早梅

霜林盡處碧溪傍小露檀心媚夕陽天下三春無正色人間一味有眞香相思誰向風前寄更晚那辭雪後芳朝夕催人頭欲白故園正在水雲卿【瀛奎律髓】

湖心寺

吹落淸香縹緲風樓臺彷佛水邊紅人間誰是丹靑手畫取春湖細雨中

崇福寺

龕燈隱隱夜初分落果猿啼枕上聞客夢欲成成不得一窗殘月半牀云

題太白峯

千峯下視盡兒孫仙事寥寥不可聞長作人間三月雨請看膚寸嶺頭云【以上延祐四明誌】

句

春禽得意千般語澗艸無名百種香【墨莊漫錄】

遊師雄

師雄字景叔京兆武功人治平二年進士授儀州司戶參軍趙卨帥延安辟爲屬朝廷使與邊臣措置破洮州擒章爲陜西轉運副使除直龍圖閣攝帥熙河移知陜州卒有集

賀岷州守種誼破章二首

王師一舉疾於雷頃刻俄聞破敵回且喜將門還出將檻車生致章來

圍合洮州敵未知煙雲初防見旌旗忽驚漢將從天下始恨羌酋送死遲【陜西通誌】

孫升

升字君孚髙郵人治平二年進士元祐中歷侍禦史中書舍人天章閣待制知應天府紹聖中謫汀州安置卒名入黨籍劉延世嘗從升遊錄其言論爲孫公談圃

送鄭待制閎中歸閩

淸曉都門祖帳開路人相與嘆賢哉流塵幾翳看山眼落日休停別酒杯何待諸生畱北闕自存遺直在東臺連江四老嗟誰在白首今朝只獨來

【孫公談圃鄭待制穆字閎中福州人與劉彜陳襄皆以徳行爲世所重號四先生鄭歸閩公有詩送之宋史鄭穆傳元祐五年穆爲祭酒以寶文閣待制請老給事中範祖禹言古者大夫七十而致仕有不得請則賜之幾杖祭酒居師資之地正宜處老成願毌聽其去不報太學之士千餘人以狀詣宰相請畱亦不從於是公卿大夫各爲詩賦贈行空學出祖汴東門外都人觀者如堵嘆未嘗見】

索劉述之新釀

稍覺香燻鼻還思酒入唇盈缸止三斗可撥甕頭春【孫公談圃】

句

玉筍千官防珠簾一夜空【宣仁後挽詞】來書占喜鵲落日聽鳴蛬【峽口送人】若與蛟龍爭角黍應同漁父啜糟醨【屈原宅】睡須山鳥喚酒聽竹枝斟【述懷】窮搜詩句熟老練世情通【長陽道中】白雲每逐晨光出紅鶴長隨暮靄還【袁州道中】梁臺歌吹余衰艸湓浦琵琶悵晚風【自南京和彭九江】慈竹筍抽疑夏籜木犀花發認春香【在汀州作】

【孫公談圃公嘗學詩於孫莘老嘗曰近世作詩無復有唐人風余嘗得公詩今略誦數聫云云在汀州避謗不作詩有一聫道盡汀州景物】

練毖

毖延平人治平二年進士元祐初知旌徳縣雅負淸操民閒凡飲酒淸者輒稱練長官

鳧山廟

雲煙深處路縈紆元是眞人舊隱居我亦放情丘壑者官閒時得命籃輿【寧國府誌】

羅適

適字正之臺州寧海人治平二年進士官提防兩浙京西刑獄有赤城集

送致政太師文潞公

曽將故老較量看五福如公信是難潞國封來多有歲太師以上更無官應畱妙算安神器必得人才薦將壇他日宋家靑史上始終臣節雪霜寒【瀛奎律髓】

試筆

金門禿筆積如山黃閣磨煤夜不干試借薦賢書稾看應無一字及孤寒【前賢小集拾遺】

過逺橋

長憶西橋避暑時天風六月襲人肌水隨地脈來無盡云過山頭去不知拂面稚松應偃蓋當年遊子巳龎眉憑師莫動溪邊石畱與東歸題好詩【臺州府誌】

孔平仲

平仲字毅父治平二年進士元祐中提防京西刑獄坐黨籍安置英州徽宗卽位召爲戶部員外郎遷金部郎中出使陜西帥鄜延環慶奉祠卒

【孔平仲談苑院中有雙鵲棲於玉堂之後海棠樹每學士防食必徘徊翔集或鳴噪必有大詔令或宣召之事因謂之靈鵲故晁翰林詩云卻聞靈鵲心應喜並予詩云靈鵲先依玉樹棲蓋謂此也】

泛漣水

漣漪二十里淸淡得我性微風不復搖天水相與淨秋容入崖柳晚色依漁艇髣髴防稽遊南湖似明鏡

出城

駐馬河之西送車皆已返郊原人漸少風物秋將晚身如獨鳥輕意與靑山逺

寄內

試說途中景方知別後心行人日暮少風雪亂山深【以上淸江三孔集】

藥名體

鄙性常山野尢甘艸舍中鉤簾陰捲柏障壁坐防風客土依雲實流泉駕木通行當歸去矣已逼白頭翁此地龍舒骨池隍獸血餘木香多野橘石乳最宜魚古瓦松杉冷旱天麻麥疏題詩非杜若牋膩粉難書【苕溪漁隱叢話】

句

斜拖闕角龍千尺淡抹墻腰月半稜【館中詠雪冷齋夜話】

葛閎

閎治平三年以職方郎中知臺州

顯孝南山寺【在臨海縣】

六時香火集宗雷日上云收紫翠開應笑守麾公暇少二年官滿一曽來【臺州府誌】

常秩

秩字夷甫潁州汝陰人屏居里巷以經術稱屢授以官不受神宗卽位三使往聘始詣闕拜右正言判國子監進寶文閣待制卒贈右諫議大夫

句

凍殺汝陰常處士也來騎馬聽朝雞

【石林詩話常待制秩居汝陰與王回深父皆有盛名於嘉祐治平之間屢召不至𨿽歐陽文忠公亦重推禮之其詩所謂笑殺潁川常處士十年騎馬聽朝雞者是也熙寧初荊公當國力致之遂起判國子監太常禮院聲譽稍減於前嘗一日大雪趨朝與百官待漏於仗捨秩已來寒甚不可忍喟然若有所恨者乃舉文忠詩以自嘲云云】

許安世

安世襄邑人顗之世父治平四年進士第一爲都官員外郎卒於黃州

詠史

天下有誅賞固非君所私太宗泣君集意恐勞臣疑至公一以廢智術相維持哀哉功名士汲汲尙趨時【許彥周詩話】

張景修

景修字敏叔常州人治平四年進士元祐末浮梁令兩爲憲漕五領郡符大觀中遷祠部郎中詩幾千篇號張祠部集

寄葉【原闕】自湖南憲請宮祠歸【葉夢得大父也】

聞說年來請洞霄江湖奉使久勤勞有神仙處閒方得用老成時退更髙借宅但須新種竹尋仙想見舊栽桃浮梁居士塵埃甚須鬢而今也二毛【石林燕語】

送朱天錫童子

黃金滿籝富有餘一經教子金不如君家有兒不肯娯口誦七經隨捲舒渥注從來產龍駒鸑鷟乃是眞鳯雛一朝過我父子俱自稱窮苦世爲儒雪窗夜暎孫康書春隴晝荷兒寛鉏翻然西入天子都出門慷慨曵長裾神童之科今有無談經射策皆壯夫古來取士凡數塗但願一一令吹竽甘羅相秦理不誣世人看取掌中珠折腰未便賦歸歟待君釋褐還鄕閭

【中吳紀聞初景修爲浮梁縣令作此詩天錫旣到闕忘取本州公據爲禮部所卻因擊登聞鼔繳景修詩爲證神宗大稱賞之翌日以語宰相王珪而恨四方有遺材卽令召對珪言不欲以一詩召人恐長浮競不若俟其秩滿然後擢用之遂止令中書籍記姓名比罷官而神宗已升遐矣景修歷事三朝每登對上必問聞卿作朱童子詩試爲舉似由此詩名益著】

貧居

茅檐月有千錢稅稻飯年無一粒租生事蕭條人問我水芭蕉與石菖蒲【中吳紀聞】

睡香花

曽向廬山睡裏聞香風占斷世間春竊花莫撲枝頭蜨驚覺南窗半夢人

【能攺齋漫錄廬山瑞香花天聖中始傳張祠部以瑞爲睡其詩云云】

遊九鎖

九鎖山中多隱仙洞門終古掩雲煙茶生東塢偏迎日松老西巖不記年翠篛久藏千歲藥碧池終納半山泉蒼崖縱使秦驅得未信能移一柱天【洞霄詩集】

更髙亭【在浮梁縣】

稚子山妻伴老翁重陽尋徧菊花叢明年把酒知何處卻憶髙亭是夢中【饒州府誌】

句

洗竹放教風自在傍溪看得月分明【題集淸軒中吳紀聞】

蔣槪

槪字康叔江西龍泉人治平閒進士

登權州北門

壯士未酬志乘秋感慨多幽燕新種落秦漢舊山河塞月沈靑冢邊聲起白波如何得萬騎玉壘夜經過【詩話總龜】

徐積

積字仲車楚州山陽人治平四年進士授楚州教授事母極孝政和中賜諡節孝處士有集【苕溪漁隱叢話東坡云仲車古之獨行也於陵仲子不能過然其詩文則怪而放如玉川子此一反也耳聵甚畫地爲字乃始通語終日面壁坐不與人接而四方事無不周知其詳𨿽新且密無不先知此二反也】

淮之水示門人馬存

淮之水淮之水春風吹春風洗靑於藍緑染指魚不來鷗不起瀲瀲灔灔天盡頭秪見孤帆不見舟殘陽欲落未落處盡是人閒今古愁今古愁可柰何莫使騷人聞櫂歌吾曹盡是浩歌客笑聲酒面春風和

愛愛歌

吳越佳人古云好破家亡國可勝道昨日閒觀愛愛歌坐中嘆息無如何愛愛本是娼家女金魂玉魄沈塵土歌舞吳中第一人緑鬢雙鬟才十五耳聞目見是何事不謂其人乃如許操心危兮勵志深半夜窗前淚如假饒一笑得千金何如嫁作良人婦桃李不爲當路花芙蓉開向秋風渚忽然一日逢張氏便約終身不相棄山不磨兮海可枯生惟一兮死難二有如樗櫟叢中木忽然化作瀟湘竹又如黃鳥春風時遷喬林兮出幽谷文君走馬來成都弄玉吹簫從幾曲不聞馬上琵琶聲忽作山頭望夫哭去年春風還滿房昨夜明月還滿牀行人一去不復返不念闗山歧路長前年猶惜縷金衣今年不畫深胭脂今年今日萬事已鮫鮹翡翠春如泥一女二夫兮妾之所羞不求所事兮志將何求蛾眉皓齒兮妾之所憂不如無生兮庶幾無尢喓喓艸虫趯趯阜螽靡不有初鮮克有終鴛鴦於飛兮畢之羅之人間所恨兮何休時深山人迹不到處病鸞斂翼巢空枝【麗情集楊愛愛錢唐娼女也垂髫喜歌舞初學胡琴數曲遂通他調七月七日泛舟西湖采荷香爲金陵少年張逞所調相攜潛遁旅於京師逾年逞爲父捕去愛畱巷中好事者百計圖之不可得念逞之勤感疾而死】

貧女扇

妾有一尺絹以爲身上衣自織靑溪蒲團團手中持朝攜麥隴去暮汲井泉歸無人不看妾不使見蛾眉

釣者

有人口誦浮雲曲手把瀟湘一竿竹荻花洲上作茅庵坐看江頭浪如屋【以上節孝先生集】

章楶

楶字質夫浦城人得象之侄治平四年進士甲科哲宗朝歷集賢殿修撰知渭州進端明殿學士徽宗立拜同知樞密院事授資政殿學士中太乙宮使卒諡莊簡

運司園亭詩【並序存三首】

成都轉運司園亭蓋僞蜀時權臣故宅也淸曠幽靜隨處皆有可樂者輒爲十詩粗記領略以備他日遺忘庶幾讀其詩足以省憶髣髴云爾

西園

古木郁參天蒼苔下封路幽光無時歇丑石終朝踞水竹散淸潤煙雲變晨暮何必憶山林直有山林趣

玉谿堂

堂因水得名方沼當其後漪瀾蕩榱桷窗戶挹花柳虫魚不避人鷗鷺若相友午枕夏簟涼此樂亦奚有

小亭

花邊二小亭雙跨淸渠上規模𨿽甚隘幽僻良可賞信依佳木陰未羨大廈廣不足延賔朋攜笻常獨往【以上成都文類】

楊怡

成都運司園亭詩【和章質夫】

西園

池臺密相望曽是故矦宅賞心知幾人喬木已百尺低花拂烏防古蘚駮蒼石欲問昔豪華秋風埽無迹

小亭

方亭惟四柱對峙花竹閒下有雪嶺水淙流日潺潺宛如雙防舸纜向春波灣欲起江湖心而柰風濤艱【以上成都文類】

鄒極

極字適中宜黃人治平四年進士擢度支員外郎除江西提刑丁外艱服除丐祠得洪州玉隆觀自號一翁有宜川集

石防潺湲亭【宜黃縣南二十里石梁數十丈橫空跨於兩崖曰石防】

危亭跨幽澗澗水日潺湲響與鼓鐘應靜無車馬喧布金因利物潄玉自澄源練引千尋逺珠輕萬斛繁倚空橫石壁夾岸帶山樊漲駭天河決湍流地軸翻僧棲眞夢覺客至滌塵煩不盡登臨意忘言媿有言【撫州府誌】

江公著

公著字晦叔睦州建徳人治平四年進士歷提防湖南刑獄京西轉運使

久旱微作

云葉紛紛腳勻亂花柔艸長精神雷車卻碾前山過不灑原頭陌上塵

【能攺齋漫錄江公著初任洛陽尉作久旱微雨詩司馬文正公見之修刺謁江且爲稱薦由是知名】

胡時中

時中字伯正永州人治平中進士

淸明行

憶昔父母康健時淸明攜我上丘壠如今淸明我獨來卻將小兒拜先冡凝情東風淚滿衣江山𨿽是昔人非兒兒問我悲何事此意他年汝自知【前賢小集拾遺】

陳繹

繹字和叔開封人舉進士神宗朝歷祕書監集賢學士知廣州貶建昌軍

碧溪軒【在建昌軍壽昌寺】

蕭疎華薄隱山村淸淺浮桁帶郭門竹倚防幹水邊寺興來題作碧溪軒【輿地紀勝】

羅尙友

尙友字明善萍鄕人治平四年進士授鄂州軍事推官

句

人閒酒客兼詩客天上文星與將星【謁閤門使蕭注令賦袁州府誌】

毛漸

漸字正仲衢州江山人治平四年進士哲宗朝歷陜西轉運使攝涇原帥進直龍圖閣待制

桃源洞

洞門流水日潺湲桃塢依然枕水邊春色年年花自好遊人誰復遇嬋娟【天臺山誌】

鄭俠

俠字介夫福州福淸人治平四年進士神宗朝調光州司法參軍入京監安上門坐上書詆王安石呂恵卿謫英州編管徽宗卽位除監潭州南嶽廟卒自號一拂居士入黨籍有西塘集

苞苴行

苞苴來苞苴去封書裹信不得住君不見箕山之下有仁人室無杯器以手捧水不願風瓢掛髙樹

煙樓

仙人居處卽鼇宮更作層樓峭倚空羣岫西來煙漠漠大江南去雨蒙蒙花鑣柳防熙怡裏耘笠漁蓑笑語中別有夜楹千里月憑防淸興與誰同【以上西塘集】

和王荊公何處難忘酒

何處難緘口熙寧政失中四方三面戰十室九家空見佞眸如水聞忠耳似聾君門深萬里焉得此言通【翠屏筆談】

曽肇

肈字子開易占子布弟牟阜嘉祐二年宰六年肇治平四年皆舉進士初調黃巖尉用薦擢崇文校書累遷國史編修官元祐初擢起居舍人徽宗卽位遷翰林學士安置汀州歸潤州卒諡文昭入黨籍有曲阜集西掖集

題王晉卿所藏鄭防著色山水圖

曾訪江南鳥爪仙悞隨塵网落人間紅泉碧澗春風裏尙記麻源谷口山

上王荊公墓

天上龍胡斷人間鵩鳥來未應淮水竭所惜泰山頽華屋今非昔佳城閉不開白頭門下士悵望有餘哀

海陵春【知泰州時作】

公事無多使客稀兩時衙退吏人歸沈煙一炷春陰重畫角三聲晚照微桑雉未馴慚報政海鷗相近信忘機只將宴坐收心念嬾向人間問是非

靈壽同年兄再以杞屑分恵復成小詩以代善謔

埸屋十年長鈴齋一笑歡微言師水防交分托金蘭腹飽仙人杖心存奼女丹他時玉京路同綴侍宸官

寄呂南公

主人第一河南守之子無雙江夏才防見吹噓上云漢可能憔悴隱蒿萊風騷寓興埀金薤翰墨傳家富玉杯傾蓋相知勝白首扁舟臨別重徘徊

滁州瑯琊山茶仙亭

山僧獨好事爲我結茅茨茶仙榜亭中頗宗樊川詩

題多景樓

屈曲危樓倚半空詩情無限景無窮江聲逆順潮來往山色有無煙淡濃風月滿樓供一醉乾坤萬里豁雙瞳片雲回逐斜陽去知落淮山第幾重【以上曲阜集】

邇英閣侍講筵作【哲宗元祐中】

二閣從容訪古今諸儒葵藿但傾心君臣相對疑賔主誰識昭陵用意深

邇英閣前槐後竹雙槐極髙而柯葉拂地狀如龍蛇或謂之鳯尾槐

鳯尾扶疎槐影寒龍吟蕭瑟竹聲幹漢皇恭黙尊儒學不似公孫見不冠【以上墨莊漫錄】

句

鼎湖弓劍仙遊逺渭水衣冠輦路新階除翠色迷宮艸殿閣淸陰老禁槐

【庚溪詩話元祐間東坡與曽子開同居兩省扈從車駕赴宣光殿子開有詩其略云云語亦佳】

何平仲

平仲合州人

聞周茂叔中年有嗣以詩賀之

慶門崇構已多時五百年方是此期樹長瓊枝生較晚珠根驪頷得來遲桓溫貴骨天然別韋相傳經道不衰衡嶽維髙湘水闊共知長與福爲基【濓溪集附】

劉恕

恕字道原筠州人渙子舉進士英宗朝司馬光編次資治通鑑薦爲局僚官至祕書丞卒

題靈山寺

早晚報衙蜂擾擾友朋相和鳥闗闗餘香滿袖花驚眼空翠霑巾暝山【西江詩話】

費琦

呈謝通判殿丞寵示遊山之作

夫君落筆盡珠璣不比相如意思違從此洛陽須紙貴夜來新有愛山詩【濓溪集附】

宋詩紀事卷二十三

欽定四庫全書

宋詩紀事卷二十四

錢塘厲鶚撰周延雋

延雋字仲章鄒平人治平閒以職方郎中知臺州累遷太常少卿

經臺

幽致極東南淸陰潤客衫林深才辧徑云滿欲藏巖琴想山猿伴花憎谷鳥銜孤標如可挹墜稾悵開緘【臺州府誌】

王詵

詵字晉卿開封人選尙英宗女秦國大長公主爲利州防禦使以黨籍貶均州歷定州觀察使開國公駙馬都尉贈昭化軍節度使諡榮安【劉后村西園雅集圖防云夲朝戚畹惟李端願王晉卿二駙馬好文喜士世傳孫巨源三通鼓眉山公金釵墜之詞想見一時風流醖借未防烏臺鞠詩案賔主俱謫而囀春鶯輩亦流落於他人矣】

後唐莊宗廟

代梁繼李號良圖卻惑歌兒便喪軀試拂塵埃覘遺像元來滿靣是髭須【侯鯖錄】

湖上贈別【幷序】

余前年防移淸潁道出許昌前途小阻畱西湖之別館者防一月常與韓持國範景仁泛舟嘯詠使人頓忘去國流離之恨也韓公徳性溫厚風度髙雅固已可愛範公𨿽老而精神不衰議論純正白須紅靣動輒醺酣時余有所賦詠公卽取紅蓮葉命筆疾書初不經思佳辭麗句頃刻而成坐客莫不驚嘆也比聞朝廷就除端明殿學士以寵之因思方今進任老成如公者若再起之亦足以厚風俗耳

淸影十分月暗香千柄蓮不知從此別髙會復何年

奉和子瞻內翰見贈長韻

帝子相從玉斗邊洞簫忽斷散非煙平生未省山水窟一朝身到心茫然長安日遠那復見掘地寜知能及泉防年漂泊漢江上東流不捨悲長川山重水逺景無盡翠幙金屛開目前晴雲羃羃曉籠岫碧嶂溶溶春接天四時爲我供畵夲巧自增損媸與姸心匠構盡遠江意筆鋒耕徧西山田蒼顏華發何所遣聊將戲墨忘餘年將軍色山自金碧蕭郎翠竹誇嬋娟風流千載無虎頭於今妙絕推龍眠豈圖俗筆掛髙詠從此得名因謫仙愛詩好畵本天性輞口先生疑宿緣會當別寫一匹煙霞境更應消得玉堂醉筆揮長篇

子瞻再和前篇非惟格韻髙絕而語意鄭重相與甚厚因復用韻答謝之

憶從南澗北山邊慣見冷云和野煙山深路僻空弔影夢驚松竹風蕭然杕藜芒屩謝麈境巳甘老去棲林泉春籃采術問康伯夜竈養丹陪穉川漁樵每笑坐爭席鷗鷺無機馴我前一朝忽作長安夢此生猶欲更問天歸來未央拜天子枯荄敢自期春妍造物潛移眞幻影感時未用驚桑田醉來卻畫山中景水墨想象追當年玉堂故人相與厚意使嫫母齊聨娟豈知憂患耗心力讀書嬾去但欲眠屠龍學就本無用只堪投老依金仙更得新詩寫珠玉勸我不作區中緣佩服忠言匪論報短章重次木篇【以上式古堂書考】

句

佳人巳屬沙叱利義士今無古押衙

【許彥周詩話晉卿得罪外謫後房善歌者名囀春鶯爲密縣馬氏所得後還朝尋訪微知之作詩云云僕在密縣與馬縉輔逰知之最詳縉輔在其兄處猶見之西淸詩話云過潁昌見之誤也】

章峴

峴治平中廣南西路提點刑獄轉運使

丁未上已重遊龍隠巖

溪幹檥棹訪巖扉危磴攀躋不欲歸埀乳滴聲當佛座防云畱潤在僧衣聊開禊席臨流水閒擲文竿到落暉旅宦天涯甘寂寞送春無意惜芳菲【桂勝】

蔡覿

覿治平中定海縣尉

正覺寺淸風軒【在定海縣西北】

海風拍枕燈初暗山雨打窗人正寒料得此軒秋更好怒濤推月上防幹【延祐四明誌】

滿執中

執中字子權廣陵人治平中爲萬壽令

石屏路

石屏月如水石壁云不動閒中欹枕臥天地同一夢

明月溪

月出溪水淸月落溪水黑茫茫溪上人笑與月爲客【以上滁陽志】

馬道

道吉州人

啄木

翠翎迎日動紅觜響煙蘿不顧泥丸及惟貪得食多才離枯朽木又上最髙柯吳楚園林濶忙忙爭柰何【翰府名談治平中有爲吉水令忘其姓名治邑嚴酷野人馬道爲啄木詩諷之令見詩稍緩刑時人目曰馬啄木】

薛唐

唐鄞人有田閒集

田舍作

世業存五畝家風守二南適情無過睡幽事不妨貪母老防增肉朋來樹選柑每慙躬稼穡未及野農諳【甬上耆舊

集】

蕭介夫

介夫字純臣泰和人英宗朝官萍鄕簿

將進酒歌

勸君莫累黑山土累得黒山竟何補勸君莫勒燕然石勒得燕然又何益百年歳月能幾何螢燭光中都瞬息我今安得萬丈梯騰騰直上天街墀剪折金烏翅截下玉兔蹄使玉兔不能走金烏不得飛然後舉泰山爲肉林東海爲酒池君不見吳下秋風悲金穀園中春艸衰不如相逄且飲酒齊聲拍掌大唱金縷衣【吉安府誌】

錢忠

句

滿目生涯千頃浪全家衣食一綸竿

【吳郡誌治平中錢忠過吳遊賞遙見一好女子獨棹煙波閒忠悅之贈詩云云女擕詩呈父父以女妻忠泛舟同入煙波不知所往】

錢信

句

安得神仙術試爲施康濟使此平望村如吾江子滙【齊東野語錢信平望蟁詩云云吳興獨江子滙無蟁舊傳馬自然泊舟於此】

王安禮

安禮字和甫安石弟早登科累官知制詔翰林學士知開封府尙書左丞紹聖初罷知太原府卒有王魏公集

恭和禦制上元觀燈

鑾輿淸曉出瑤防羽衛瞻迎扇影開鳳闕張燈天上坐雞林獻曲海邊來修文可笑秦無防能賦休誇楚有才星漢未斜鈞樂闋君王宣示萬年杯

瓊林苑賜宴餞畱守太尉輒繼髙韻

名徳曾來重四夷朝廷今日見官儀陪祠自冠三公位分陜猶爲百辟師金穀望塵多眷舊瓊林賜餞盡巫疑都人喜見斾旌美寜識勳名在鼎彜【以上瀛奎律髄】

王安國

安國字平甫安禮弟神宗召試賜第爲祕閣校理呂惠卿引連鄭俠獄奪官卒有集

【耆舊續聞熙寜中髙麗遣使入貢且求王平甫學士京師題詠有旨令權知開封府元厚之內翰抄錄以賜厚之自詣平甫求新著平甫以詩戱之曰誰使詩仙來鳳沼欲傳賈客過雞林】

題滕王閣

滕王平昔好追逰髙閣依然枕碧流勝地幾經興廢事夕陽偏照古今愁城中樹宻千家市天際人歸一葉舟極目滄波吟不盡西山重疊亂雲浮

【能攺齋漫錄王平甫年十三作】

記夢

萬頃波濤木葉飛笙簫宮殿號靈芝揮毫不似人閒世長樂鐘聲夢覺時

【冷齋夜話王平甫熙寜癸丑歳直宿崇文院夢有邀之至海上見海水中宮殿甚盛其中作樂笙簫鼓吹之妓甚眾題其名曰靈芝宮邀之者欲俱往有人在宮側隔水謂曰時未至且令去他日當迎之至此恍惚夢覺時禁中已鳴鐘平甫頗自命不凡爲詩記之】

杭州呈勝之

遊覧湏知此地佳紛紛人物敵京華林巒臘雪千家水城郭春風二月花彩舫笙歌吹落日畫樓燈燭映殘霞如君援筆宜摹寫付與塵埃北客誇【瀛奎律髄云此平甫作誤入荊公集】西湖春日【曰琯按以下二首誤入林逋集】

爭得才如杜牧之試來湖上輒題詩春煙寺院敲茶鼓夕照樓防卓酒旗濃吐雜芳薰巘崿濕飛防翠破漣漪人閒幸有蓑兼笠且上漁舟作釣師

春陰

似雨非晴意思深宿酲牽率臥重衾苦憐燕子寒相並生怕梨花晚不禁薄薄簾帷欺欲透遙遙歌管壓來沈北園南陌狂無數秖有芳菲會此心【以上瀛奎律髄】

句

海鵬未擊三千里天馬湏歸十二閒【苕溪漁隠叢話】風暄翠幕春沾酒露濕筠籠夜賣花【洛中聞見前錄】

當時徐氏擅筆墨夜圍夢墮空中簁

【金玉詩話王師弔伐江左城破或夢丱角女子行空中以巨簁簁物散落如豆著地皆成人問其故曰此當死於難者後見貴人盛冠服繼墮於地云此徐舍人也旣寤聞徐鍇死圍城中王文公兄弟在金陵和王微之哲登髙齋詩押簁字平甫有句云云此事奇譎而屈曲彊韻中可謂摶虎手也】

宮殿影揺河漢外江湖夢斷曉鐘邊【館中題壁】忽吟佳句詩驅暑逺勝前人檄愈風【病中答蘓子容】九月淸霜送陶令千年白日見滕公【王繹學士挽詞以上隠居詩話】

沈遼

遼字睿逹錢唐人遘弟用兄任監壽州酒稅熙寜中以太常寺奉禮郎監杭州軍資庫轉運使攝華亭縣他使者以夙憾文致其罪下獄奪官流永州徙池州有雲巢編

【金玉詩話遼尢工翰墨登科之後遊京師偶爲人書帬帶詞頗不典流傳逹於宮禁近幸嬪禦服之遂塵乙覧後削籍爲民】

奉陪穎叔賦鎖院牡丹

昔年曾到洛城中玉椀金盤深淺紅行上荊溪溪畔寺愧將白髮對東風

池陽

寒煙寂寂鎖靑谿圓月亭亭上曲隄小杜風情遙可想閒調絲竹舞金泥

陸機宅

朝日欲岀已復西人閒興廢那可知昆山陵谷久巳變水傍惟有將軍碑

龜玆舞

龜玆舞龜玆舞始自漢時入樂府世上𨿽傳此樂名不知此樂猶傳否黃扉朱邸畫無事美人親尋敎坊譜衣冠盡得畫圖看樂器多因西域取紅緑裀結坐後部長笛短簫形制古雞婁揩鼓舊所識饒貝流蘇分白羽玉顏二女髙髻花孔雀羅衫金畫縷紅鞾玉帶踏筵岀初驚翔鸞下圃中有一人奏羯鼓頭如山兮手如雨其閒曲調雜晉楚歌詞至今傳晉語湏臾曲罷立前廡嘆息平生未嘗覩淸都閬苑昔有夢寂寞如今在何所我家家住滄海涯上國樂事殊未知玉顏邀我索題詩它時有夢與誰期【以上雲巢編】

王欽臣

欽臣字仲至洙之子用防入官文彥博薦試學士院賜進士及第歷集賢殿修撰知和州徙饒州斥提舉太平觀徽宗立復待制知成徳軍卒入黨籍有廣諷味集

防華嶽觀

淩空老樹云垂葉壓屋梨花雪照人深愧地仙教俗客慇懃畱看華山春

再題華嶽觀

石壇流水共蒼苔靑竹林閒一徑開可惜梨花飛巳盡前年遊客始重來【以上江鄰防雜誌】

召試學士院試罷作

翠木陰陰白玉堂老來方此試文章日斜奏罷長楊賦閒拂塵埃看畫墻

【西淸詩話荊公見之甚嘆賞爲攺作奏賦長楊罷且云詩家語如此乃健】

戲書長老院

蜀國相如最好詞武皇深恨不同時淩雲賦罷還無用寂寞文園興可知

【能攺齋漫錄熙寕中王仲至自河北被召用荊公薦對神宗問所與遊從公奏宋敏求帝默然遣任公因畱一詩書長老院中云云荊公愛其詩自題於所執扇】

與秦少逰於恭敏李公燕閒堂聨句

黃葉山頭初帶雪緑波尊酒暫回春【王】已聞璧月瓊枝句更著朝雲暮雨人【秦】老愧紅妝翻曲妙喜逄佳客放懷新【王】天明又岀桃源去仙境何時再問津【秦能攺齋漫錄】

次韻蘇子由詠李伯時所藏韓幹馬

天閒不遇頭亦垂眞性夲不求靑絲由來奇骨類奇士立見俱似囊中錐鳳頭初踏蔥嶺至繡膊東由靑海馳春風宛轉白玉鐙晚日照耀黃金羈李侯對此意匠發造物眞比毫端奇方歅之相豈可擬顚倒未免雄稱雌翰林相繼寫髙韻何止羊何共和之玉花照夜古稱美顏色乃是論其皮固知神駿不易寫心與道合方能知文章書畫固一理不見摩詰前身應畫師【聲畫集】

使遼回謁恭敏李公席上作

穹廬三月巳淹畱白雪黃雲見卽愁滿袖塵埃何處洗李家池上海棠洲【詩人玉屑】

遊王官谷

鐘鼎山林岀處明中閒不合枉髙情有錢湏買王官谷流水聲中過一生【王官谷集】

安燾

燾字厚卿開封人舉進士神宗朝歷官同知樞宻院事哲宗朝拜門下侍郎落職知大名府徽宗朝知河南降祁州團練副使還洛卒入元祐黨籍

重題江幹初雪圖【事詳韓忠彥詩下】

曾遊滄海困驚瀾晚渉風波路更難從此江湖無限景不如秖向畫圖看【石林詩話】

韓忠彥

忠彥字師朴琦子以父任爲將作監復舉進士元祐中同知樞宻院事徽宗朝進左僕射兼門下侍郎封儀國公謫磁州團練副使致仕卒入元祐黨籍

題江幹初雪圖

諸公當日聚巖廊半謫南荒半巳亡惟有紫樞黃閣老再開圖畫看瀟湘

【石林詩話江幹初雪圖眞迹藏李邦直家唐蠟紙夲世傳王摩詰所作元丰閒王禹玉蔡持正韓玉汝章子厚王和甫張邃明安厚卿七人題詩建中靖國元年韓師朴相邦直厚卿同在二府時前七人者所存惟厚卿而巳持正貶死嶺外禹玉追貶子厚方貶玉汝和甫邃明則死久矣故師朴題其後云云紫樞黃閣謂邦直在門下厚卿在西府也厚卿復題邦直亦自題云】

駕幸太學

恢崇儒教頓生光天子親來幸上庠星弁煌煌環帝座霜袍宻宻綴周行廟祠稽首尊先聖書義終篇勸嗣王學道深慙非入室此辰榮事亦升堂【中州題詠集】

許遵

遵字仲塗泗州人第進士熙寕閒判大理岀知潤州提舉崇福宮

遊風水洞

水洞連風洞精藍両洞前山髙易藏日樹老不知年板有華宗什名畱少傅篇煙波門外境寂寞變桑田【咸淳臨安志】

沈立

立字立之歷陽人舉進士歷江淮發運使知越杭二州

英韶在前徒矜下裏之曲風雅未喪豈系擊轅之音不圖綴綺靡之辭抑將導惇厚之防耳海棠𨿽盛於蜀人不甚貴因暇偶成五言百韻律詩一章知我者無加焉

岷蜀地千里海棠花獨姸萬株佳麗國二月艷陽天叢萼勻如布修蕤巧似編彤雲輕防綴赤玉碎雕鐫瑟瑟光輪瑩猩猩血借鮮淺深相向背疎宻遞句牽輕蒨重重染丹砂細細研蘂纖金粟拱須嫩紫絲拳紅蠟隨英滴明璣著顆穿初莖爭防娜翹幹共蹁躚絕代知無價生香不減分靈應桂苑鐘粹定星躔木帝經邦相花王入室賢祥飇如剪拂卿靄共陶甄眞宰陰推轂句芒與著鞭不湏憂薄命好爲惜流年贊翼施生柄扶持煦嫗權主張韶令正調燮淑威宣和气髙低洽芳心次第還金釵人十二珠履客三千雲雨迷巫峽風波怨洛川娉婷宜住楚妖冶合居燕繡被通宵展華燈徹曙燃橫披前檻外半岀假山巓暗羨遊蜂采偸輸蟻穴沿瘦嫌【闕】网織柔怯女蘿纒蓄恨憑誰訊無言只自憐文君酒壚畔揚子艸堂前品格生來別風流到老全繁中生悵望眾裏見喧闐暄暖精神出晴明意態便關闗鶯對語兩兩燕髙鶱天上宜封殖人閒偶佇延共櫻圍別館與杏擁斜阡淸暖簾爭捲黃昏幕尙褰低籠金轣轆髙暎畫秋千忽認梁園妓深疑閬苑仙蔥蔥來蕙圃逺逺別芝田羞隠冥蒙霧輕如澹蕩煙乍逄開羽扇初喜下云軿彷佛同星靨依稀帶翠鈿五銖衣宛轉七寶帳翩翾獨立挨霓節成行列彩旃困宜欹虎枕步好襯金蓮舞定休廽袖妝濃不傅鉛蓋張松鬰鬰茵借艸芊芉馥鬱蘭供夢扶蘇栁伴眠軀輕彌綽約腰細更便嬛婭奼常顒若幽柔自灑然侍兒羅白芷婢子列芳荃口口濃檀注腮腮薄粉塡觧圍施葉幄買笑有楡錢旖旎環瑤席婆娑匝玳筵嬌依屏曲曲泣對露涓涓南陌輕埃蔽東郊夕照連幾時休縹緲従此識嬋姢是處遺簮珥誰家不管妒姬貪恐失戱稚惜何顚折閃搔頭褪擎樅約腕揎戴遮鬟上鳯裝壓鬢邊蟬汲引新懽聚消磨忽忿蠲縱觀湏倒載命宴必加籩翻曲教歌媛更詞送酒船鄕心湏暫觧病眼當時痊迢遰來油壁從容住錦韉雅宜交讓比穠與棣華聫不憤參朱槿寕甘混木棉酴醿潛失色躑躅敢差肩素柰思投迹夭桃恥借貟梧桐愧金井芍藥濫花磚並壓辛夷俗潛排寶馬蔫天防無久恃人寵莫長專布影交三徑敷榮徧一廛凝眸方回首旋翩翩可忍驚飇挫胡煩急景煎珊瑚隨手碎絳雪繞枝旋拂漢霞初散當樓月自圎飄零隨蠛蠓散亂逐漪漣灼灼龜城外亭亭錦水邊愁應慘蹙有涙卽潺湲午隠迷蝴蜨朝寒怨杜防物情元倚伏人意莫拘攣擢秀髙羣木稱珍極八埏未開獨脈脈憂落固悁悁別著新文紀重尋舊譜箋共知紅艷好誰辧赤心堅實合陪朱李根宜灌醴泉栽湏憐竹栢樹莫繞烏鳶恥托膏腴茂當隨富貴遷爲多猶底滯因逺尙迍邅客思易成亂心期未省愆畫思摩詰筆吟稱薛濤牋醉目休頻送詩情豈易緣薛能誇麗句鄭谷賞佳篇止感芳姿美那憐托地偏山經猶防記方誌未多傳巧詠憂才竭冥搜得意【闕】遐陬寡眞賞僻境忍輕捐抽祕慙非據探奇敢讓先援毫敍名卉聊用放懷焉【海棠譜】

張舜民

舜民字蕓叟邠州人第進士元祐初除監察禦史徽宗朝爲吏部侍郎以龍圗閣待制知同州坐元祐黨貶商州卒髙宗追贈寶文閣直學士自號浮休居士又號矴齋娶陳師道之姊有畫墁集

【畫繼蕓叟生平嗜畫題評精確𨿽南遷羈旅中每所經從必搜訪題識東南士大夫家所藏名品悉載錄中亦能自作山水郡齋讀書志蕓叟爲文豪重有理致最刻意於詩晚好樂府百餘篇自序云年逾耳順方敢言詩百世之後必有知音者孫公談圃張蕓叟謫郴州稅郴多碧蓮根大如盌張甞以墨印於詩稿上以詫北人也】

西徵回途中二絕

靈州城下千枝栁總被官軍斫作薪他日玉關歸去路將何攀折贈行人

靑銅峽裏韋煙路十去從軍九不回白骨似沙沙似雪將軍休上望鄕防

【東坡題防舜民通綀西事從髙遵裕西徵回途中作二絕云云爲轉運判官李蔡所奏貶郴州監稅舜民言官軍圍靈武不下糧盡而退西人從城上呼官軍漢人兀攃否或仰而答曰兀攃城上皆大笑西人謂慙爲兀攃也】

自題畫扇

忽忽西遷不記年二妃祠外橘州前眼昬筆戰誰能畫無柰霜紈似月圎

鄧正字宅見劉明復所畫麓山秋景

洛陽才子見長沙自識中丹鬢未華文武才全皆不試丹靑筆妙更誰加老杉列在皇堂上小景將歸學士家我有故山常自冩免教魂夢落天涯

題薛判官秋溪煙竹

深墨畫竹竹明白淡墨畫竹竹帶煙髙堂忽爾開數幅半隠半見如自然

贈山人張無惑【善畫山水】

西徵已度故關山秋雨零零路屈盤受盡艱辛心不足觧程又展畫圖看【以上畫繼】

京兆安汾叟赴辟臨洮幕府南舒李君自畫陽關圖並詩以送行浮休居士爲繼其後

古人送行贈以言李君送人兼以畫自冩陽關萬里情奉送安西從辟者澄心古紙白如銀筆墨輕淸意瀟灑短亭離筵列歌舞亭亭喧喧蔟車馬溪邊一叟靜垂綸橋畔俄逄両負薪掣臂蒼鷹隨獵犬聳耳駏驢扶隻輪長安陌上多豪俠正值春風三二月分明朝雨浥輕塵客捨靑靑栁色新主人舉杯苦勸客道是西徵無故人殷勤一曲歌者闋歌者背淚霑羅巾酒闌童僕各辭親結束韜縢意气振穉子牽衣老人哭道上行客皆酸辛惟有溪邊釣魚叟寂寂投竿如不聞李君此畫何容易畫岀漁樵有深意爲道世閒離別人若个不因名與利紅蓮幕府盡奇才家近南山紫翠堆烜赫朱門當巷陌潺湲流水繞亭防當軒怪石人稀見夾道長松手自栽靜鎖園林鶯對語宻穿堂戶燕驚廻試問主翁在何所近向安西幕府開歌舞教成頭已白功名未立老相催西山東國不我與造父王良安在哉已卜買田箕嶺下更防築室潁水隈慿君傳語王摩詰畫个陶潛歸去來【聲畫集】

紈扇

紈扇夲招風曾將熱時用秋來掛璧上卻被風吹動【蒙齋筆談】

感時事戲作

少年辛苦校虫魚晚嵗雕虫恥壯夫自是諸生猶習气果然紫詔盡驅除酒閒李賀皆投筆地下班揚亦引車惟有少陵頑鈍叟靜中吟撚白髭須

【韻語陽秋熙寕四年荊公預政罷詩賦專以經義取士元祐五年復用詩賦紹聖初以詩賦爲元祐學術復罷之政和中遂著於令士庻傳習詩賦者杖一百畏謹者至不敢作故蕓叟感而賦此】

眞州儀眞觀

聞說仙鄕接【一作卽】瀬鄕閒遊詩侶禮虛皇三潮寶通胥浦萬葉靈杉蔽蜀岡天地杳冥供冩像江山廽合助靈祥五云送入蓬萊島畱與人間作道塲

【古今詩話揚州揚子縣古白沙鎭也祥符丁晉公鑄聖祖天尊像遂爲眞州有儀眞觀觀西一水縈廽南入大江號曰胥浦一日三潮俗云子胥觧劍之所觀之記載使者以像在舟日方午潮水忽至今有午潮張蕓叟詩云云】

和諭明仲馬上吹笛

越客思歸黯不平閒持長笛冩秦聲羨君气海如斯壯博我詞鋒孰敢爭江上梅花開又落隴頭流水咽還驚豈知不寐鰥魚眼獨坐山堂對月明

【墨荘漫錄諭陟明仲睦州人持節數部政績藹著雅善散尢妙長笛每行按至山水佳處馬上臨凰快作數弄嘗有馬上吹笛詩寄蕓叟蕓叟和之云云】

東坡先生哀詞【並序】

我守中山乃公舊國雪浪蕭齋於焉食防俯察履綦仰防梁木思賢閱古皆經貶逐玉井芙蓉一切牽復云云

石與人俱貶人亡石尙存郤憐堅重質不減浪花痕滿酌中山酒重添丈八盆公兮不歸北萬里一招魂【思賢閱古皆中山後圃堂名】

【墨莊漫錄東坡帥中山得黒石白脈如孫知防所畫石間奔流盡水之變作白石大盆以盛之激水其上名其室曰雪浪齋公自銘云玉井芙蓉丈八盆伏流飛空潄其根時有英州之命後謫惠州又徙海外故中山後政以公遷謫雪浪之名遂廢元符中始被北歸之命將至吳中張蕓叟守中山葺治雪浪齋重安盆石方欲作詩寄公聞公之薨乃作哀詞云云】

題木居士

波穿火透本無奇初見潮州刺史詩當日老翁終不免後來居士欲奚爲山中雷雨誰宜主水底蛟龍睡不知若使天年俱自遂如今已復長孫枝

【墨莊漫錄退之所題木居士在今衡州耒陽縣鼇口寺元丰初年旱暵禱之不應縣令析而焚之僧道符更刻木爲形以事蕓叟南遷郴州過而見之題詩於壁】

戲作

芝蘭𨿽好忌當門何況庭前惡土墩畚鍤才興雙劍出狐貍盡去老松蹲百年守冢眞堪笑一日開軒亦可尊安得擲從天外去成都石筍至今存

【墨莊漫錄衢州防事下舊有土勢隆起篠木叢生相傳云古冢也舊有碑其文曰五百年刺史爲吾守墓以此前後相承皆畏而不敢慢紹聖元年齊安孫賁公素爲守問之左右以是對公命毀去之官吏大恐闔府叩頭以諌公曰借令土中有賢者骨當以禮法遷之乃爲文自祭而除之斸深丈餘了無他異但有二石峯長五六尺堅瘦淸潤又有大木之根蟠踞其下羣疑遂定石上有刻云乾符五年五月三日安於此押衙徐諷龍山起此石處得二石刺史季闕題又刻雲開寶七年重疊峨嵋山於防事前於郡齋文會閣移季公之石安置於此刺史愼知禮題時公素方修州治南韶光園重建淸冷堂堂成乃移二石於堂下名曰雙石嗟乎愼公移石去季公之得石凡九十七年公素之破疑冢岀石去愼公又一百二十一年物之顯晦抑自有數第不知峨嵋之廢乃冒冢之名自何時也公素一旦戲笑爲之遂釋千百年之惑張蕓叟有詩云云公素可謂剛毅正直自信之君子也】

過魏文貞公舊莊

破屋居人少柴門春艸長兒童不識字耕稼鄭公莊【老學庵筆記】

宣赦詩

擊鼓塡街道傳聲過水濵國嚴三嵗祀防洗萬方春舟檝隨南斗衣冠拱北辰嶺南並嶺北多少望歸人【侯鯖錄紹聖中蕓叟入黨籍系潭州赦書中獨元祐人不赦爲詩云云】

九日

一見黃花只自羞蕭然短髮不禁秋誰人爲整烏紗帽獨倚西風滿眼愁【合璧事類前集】

次長蘆

炎荒往返正三年重過長蘆古寺前萬里風波行欲盡停橈南望一澘然【輿地紀勝】

賜資治通鑑呈範淳父學士

通鑑初成賜近臣不遺疎賤布防均我投淮水五千里君滯周南二十春東觀汗靑身是夢西宮削稾事如新細思當日修書者秖有三人今一人

【菊坡叢詁治平中英宗患歷代史繁多難見令司馬溫公編進君臣事迹請置局辟官薦劉道原劉貢父又辟範淳父在局書成進上神宗賜名資治通鑑元丰末進五代記遷公資政殿學士除淳父袐書省正字爲賞時道原已死貢父方貶官衡州也元祐初溫公還朝作門下侍郞用宰相蔡持正札子付下國子監開板令溫公門下士及館職校讎之板成徧賜宰執侍從及校讎官各以表謝張蕓叟詩云云三人謂貢父道原淳父也】

打麥

打麥打麥彭彭魄魄聲在山南應山北四月太陽岀東北才離海嶠麥尙靑轉到天心麥已熟鶡旦催人夜不眠竹雞叫雨雲如墨大婦腰防岀小婦具筐逐上壠先捋靑下壠已成束田家以苦乃爲樂敢憚頭枯面焦黒貴人薦廟已嘗新酒醴雍容會所親曲終厭飫勞童僕豈信田家未入唇盡將精好輸公賦次把升斗求市人麥秋正急又秧禾丰嵗自少凶嵗多田家辛苦可柰何將此打麥詞兼作插禾歌

酴醿

冰肌雪艷映殘春燠日薫風入四鄰任是主人能愛惜也一半與遊人

眞珠花

風中的皪月中看觧作人間五月寒一似漢宮梳洗了玉瓏璁壓翠云冠【以上函淵鑑類】

板子磯

石上紅花低照水山頭緑篠細含煙天生一夲徐熙畫秖欠鷓鴣相對眠【太平府誌】

離眞州

日日北風吹上水年年客思攪新秋山長水逺連三楚物態人情又一州隔岸晚峯如見揖並船孤鶩似相畱因知景略非前逹身後猶湏具十牛【揚州府誌】

陶弼

弼字商翁永州祁陽人以功授陽朔縣主簿歷官知邕州招納諸蠻有功四遷爲東上閤門使康州團練使有集

送趙樞寺丞宰防化縣

路入防云去如何輕解攜人煙五嶺北星斗大江西暖雪梅花樹晴雷贛石溪靑衫欲無淚不柰鷓鴣啼

岀嶺題石灰鋪

馬度嚴關口生歸喜復嗟天文離捲舌人影背含沙江勢一再曲梅梢三四花登髙休問路雲際是吾家

登昆侖防

落照古城隅邊風動隼旟久閒忘戰略多病熟醫書白髮隨年短新情與世疎桃花春水起還釣舊溪魚

天涯亭

雨色絲絲風色驕天涯亭上覺魂消一家生意付秋瘴萬里歸心隨暮潮兵送逺人還海界吏申遷客入津橋山公對此聊酣飲怕見醒來両鬢凋【以上陶邕州集】

寄蘇州徐處士弁弁能畫山水

平南無防鬢如霜七十峯前舊隠鄕相約祝融孤頂上借君吟筆畫瀟湘【聲畫集】

賔州作

金鼓聲闌劍防收使君廽上雅歌樓尊前一闋淸商曲消盡窮邊萬里愁

往歳傳聞南詔檄近時方築伏波城安城太守知邊計菡萏花中閱水兵

閤皁山【崇眞宮在臨江新淦縣北山形如閤山色如皁故名道書云第二十福地卽漢張道陵丁令威葛孝先修煉之地】

萬仞天門閤皁形陰陽不似眾山靑一區海上神仙宅數曲人間水墨屏華表鶴歸春谷響玉京龍起夜潭腥可憐張葛無人繼三級髙壇拂杳冥

陽朔縣作

榕葉森森蓋縣衙不離牀衽見煙霞民耕紫芋爲朝食僧煮黃藤代晚茶瀑布聲中窺案牘女蘿陰裏勸桑麻欲知言偃歌防水墨屏風數百家【以上方輿勝覧】

端硯贈王欲

端硯如池狀潤疑雲雨通粗官不識字好去伴詩翁【硯箋】

寄新沅守謝麟

險盡天開溪路平詩書新將典新城三千戍卒今無防十萬屯田古未耕屬縣乞除防虎檻生蠻願獻采砂阬從玆預擬風塵息盡是仁威下斾旌【辰州府誌】

山茶

江南池館厭浮紅零落山煙山雨中郤是北人偏愛惜數枝和雪上屏風【後村千家詩】

詠藕

萬頃金波裏誰將玉節栽絲應鮫乞與津是蚌分來盤貯冰猶結刀侵雪易摧防風骨外折混沌竅中開月寺僧家鉢風亭酒客杯胸中秋气入牙角雨聲回自媿塵泥賤得蒙尊爼陪與君消酷暑李莫相猜

蜨

暖翅玉羅薄香須金綫防靑春二三月白日一防飛露重休深入風髙且暫歸南園芳樹下燕雀最多機【以上合壁事類別集】

題栁州柑子堂【栁子厚手植】

子厚才名甲有唐謫官分得荔支鄕羅池水盡黃柑死獨有穹碑在畫堂【錦繡萬花谷】

黃陵廟

溪上龍蛇屋蕭條帝子祠竹防當日淚山色後人疑仙服霞畱綺新妝月印眉楚民亡水旱簫鼓謝神禧【粵西詩載】

句

雪山經夏冷天馬入秋肥【塞上】陰微辧樵火霽早誤僧鐘【行役】渴蜂銜硯水饑蜨嗅缾花【順州】梟鳴社旁樹盜發冢中金鹿飲沙渾水猿饑果落云將老未聞金作印師寒猶用鐵爲衣山險不能畱覇業水聲惟觧送年華道近可憐駑馬駿時平不見布衣雄【以上後村詩話】搜兵四觧降王縛報國三登上將壇【觀曹武惠畫像澠水燕談】

王令

令字逄原廣陵人王安石愛其才因妻以吳夫人女弟年二十八卒有廣陵集

韓幹馬

天寶天子盛天廏吐番入馬上天壽紫衣牧吏偏坐前騎入金門不容驟西極苜蓿爲誰肥六閒飛黃臥嗟瘦乾元殿下誰把筆當年人無岀幹右傳聞三馬同日死死魄到紙气方就鐵勒夾口重兩銜墨絲卓尾合雙紐天門未上人就觀奚官驚嗟失開口生搜朔野空毛羣死防世工無後手當時天子惜不傳送入禦府置官守邊塵勃郁燕薊來宮闕蕭騷旣聞後誰拚千金岀手收足踏萬里避奔走防經蹂蹀道邊塵今日寕無紙上垢尊前病客不識書但驚骨气世未有冀北駿足無時無生不逄幹死空朽世工無手不肻休往往气骨陋如狗

假山

鯨牙鯤鬛相摩捽巨靈戲撮天凹突舊山風老狂云根重湖凍脫秋波骨我來謂怪非得眞醉揭碧海瞰蛟窟不然禹鼎魑魅形神顚脇相撐揬【以上廣陵集】墨荘【漫錄夏均父言此詩奇險不蹈襲前人】

文同

同字與可梓潼人自號笑笑先生第進士仕至太常博士集賢校理元丰初岀守湖州行至宛丘驛忽畱不行沐浴冠帶正坐而逝有丹淵集【蘇東坡云文與可莖竹初不自貴重四方之人持縑而請者足相躡於門與可厭之投諸地而罵曰吾將以爲韈材士大夫傳之以爲口實及與可洋州還而予爲徐州與可遺余書曰近語士大夫吾墨竹一近在彭城可往求之韈材當萃於子矣書尾後冩一詩其略云擬將一叚鵝溪絹掃取寒梢萬尺長余謂與可竹長萬尺當用絹二百五十匹知公倦於筆硯願得此絹而已因答其詩曰世間那有千尋竹月落空庭影許長與可笑曰蘇子辯則辯矣然二百五十匹吾將買田而歸老焉石林詩話與可爲人靖深不攖世故熙寕初時論旣不一士大夫好惡紛然同在館閣未嘗有所向背時子瞻上書論天下事退而與賔客亦多以時事爲譏誚同極以爲不然每苦口力戒之子瞻岀爲杭州通判同送行詩有北客若來休問事西湖𨿽好莫吟詩之句及黃州之謫正坐杭州詩語人以爲知言退谷消夏錄世傳道臻淨因禪師居都城隅三十年不岀戶無所嗜好獨雪方丈四壁請與可畫墨竹謂人曰若使逰人見之心自淸涼此君蓋替我說法也】

秦王捲衣

咸陽秦王家宮闕明曉霞丹文映碧鏤光采相鉤加銅螭逐銀霓壓屋驚蟠拏洞戶鎖日月其中光景賒春風動珠箔鸞額金窠斜美人卻扇坐羞落庭下花閒弄玉指環輕冰扼紅牙君王顧之笑爲駐七寶車自捲金縷衣龍鸞蔚紛葩持以贈所愛結歡期無涯

【容齋四筆云語意深入騷人閫域】

王昭君

絕艷生殊域芳年入內庭誰知金屋寵只是信丹靑防歳後宮塵今朝絕國春君王重防信不欲遣他人極目邊沙逺傷心漢月圓一生埋沒恨長入四條【容齋四筆云令人讀之縹緲然感慨無已】

新晴山月

髙松漏疎月落影如畫地徘徊愛其才夜久不能寐怯風池荷捲病雨山果墜誰伴予苦吟滿林啼絡緯

春閨

枕帶縈春意窓紗漏曉光蠨蛸傷逺別鶗鴂感流芳妝匣蒸殘粉燻鑪減舊香洞房燈燭外只有夢悠揚

詠鷺

避雨竹間防防迎風栁下翩翩靜依寒蓼如畫獨立晴沙可憐【以上丹淵集】

娯書堂詩話云淸防可喜

題上淸宮壁

天气陰陰別作寒夕陽林下動歸鞍忽聞人報後山雪更上上淸宮上看【老學庵筆記】

錢勰

勰字穆父易之孫彥逺之子居崇徳州錢裏以從父明逸任元祐初歷龍圖閣直學士知開封府拜翰林學士岀知池州入元祐黨籍

【宋史夲傳勰知開封臨事益精蘇軾乘其據案時遺之詩勰掃筆立就以報軾曰電掃訟庭響答詩筒近所未見也老學庵筆記錢穆父風姿甚美有九子都下九子母祠作一巾紵美丈夫坐於西偏俗以爲九子母之夫都下謂穆父爲九子母夫東坡贈詩云九子羨君門戶壯蓋戱之也】

以米二碩送秦少防作二十八字

儒館優賢蓋取頤校讐尢自困朝饑西鄰爲祿無多少希薄才堪作淖糜【王直方詩話】

和閣老舍人曝書會

天祿圗書府蕓籖歳曝頻幡經窮藏室賜會集儒紳顧陸髙標好鐘王妙入神可無鉛槧吏來預石渠賔【事文類聚後集】

送奉使鈐轄髙侯之任成都

烈士由來不徇名西南萬里不畱行熊羆訓整屯幹計尊爼雍容鎭百城閫外使華新報聘山西家法舊論兵封侯富貴須由命請訪沈冥賣卜生【合璧事類後集】

和辧才法師新亭初成詩韻

幻泡昧空色眞夢遊黃丘宦學類狂走爾來三十秋齒髮非他時歳月不我畱古剎插亂石蟄龍蟠霞湫天人大導師駐錫今白頭安住差防念晚節非沈浮昔嘗謂岀處未用相劣優權術分二智股肱均九流今知擾擾者詎得逍遙遊從玆許禮足尙可治幽憂【天竺寺志】

劉淑

淑神宗朝以朝請大夫守蘇州

題虎丘

衮席頻虛未賜環遊心暫寄水雲閒霓旌初下姑蘓苑蠟屐先尋虎阜山髙興不辭溪路險幽情更羨野僧閒畱連景物慵回首畫舫寒侵暮角還【虎丘志】

王仲敏

次劉公遊虎丘韻

松陰嵐影翠回環盡在墻垣繚繞閒舟楫更無通別浦煙霞曽不接他山詩亡石在云徒恨劍去池荒水自閒偸得公餘來一晌遙城鐘鼓岀催還【虎丘志】

崔靜

防桂林伏波巖和章提刑峴

古木纒溪出老根四時香火廟空存人家曉聚鳧鴨亂水怪夜翻星斗渾靈洞仙防云自鎖陰崖龍去石生防幸同軒從乘餘興酣醉淸時酒一樽【名勝志】

葉祖洽

祖洽字惇禮邵武人熙寕庚戌進士第一終集賢殿修撰

句

已分桂葉爭雲路不負橊花結露枝

【海錄碎事卲武郡庭有石橊一株士人視結實之多少以爲登科之信熙寕庚戌嵗有防實於本末者又有附枝而防實者是嵗葉祖洽上官均名在一二何與均兄弟同榜祖洽有句云云】

宋詩紀事卷二十四

欽定四庫全書

宋詩紀事卷二十五

錢塘厲鶚撰晁端友

端友字君成迥四世孫無咎之父第進士爲杭州新城令有新城集

【葉石林云外祖晁君成善詩蘇子瞻所謂淸厚靜深如其爲人者也黃庭堅撰晁君成墓志銘晁氏世載逺矣而中微有諱迥者事某陵爲翰林學士承防以太子少保致仕諡文元生執政開封晁氏始顯君成曾王父諱廸贈刑部侍郎王父諱宗簡贈吏部尙書父諱仲偃庫部員外郎刑部視文元母弟也君成夫人楊氏生一男則補之以元丰甲子十月乙酉葬君成於濟州任城之呂原】

宿濟州西門外旅館

寒林殘日欲棲烏壁裏靑燈乍有無小雨愔愔人不寐臥聼羸馬齧殘芻【合璧事類續集】

馬處厚席上探得早梅

嶺梅何處早雪裏看芳菲北陸寒猶在南枝春已歸曉妝初見妒殘角未成飛引我江頭夢淸香憶滿衣【瀛奎律髄】

甘露寺【寺有石如臥羊謂之很石】

北固山頭寺風煙昔縱觀臥亭秋石很環捨海濤寒越舶樓前聚江楓戶外丹最宜淸夜月虛閣憶盤桓

早行

馬上雞初唱天涯星未稀驚風時墜笠零露暗霑衣山下疏鐘發林梢獨鳥飛逺煙靄澹迆邐見朝暉【以上文翰類選】

齊廓

廓字公廓會稽人舉進士第歷三司度支判開封府岀爲江淮轉運使積官至光祿卿祕書監卒

寶林寺

峯勢聳如檐牙照錦翚路盤危磴岀僧觸防雲歸萬井分塵界幹巖列翠圍浮生任多事到此合忘機【越詠】

如歸亭

翚飛綺構成賔至得佳名岫列千螺岀江涵匹練平吟防客帆度坐見釣舟橫獨倚雕防外令人心骨淸【吳江縣誌】

李奉世

句

珠鞍昔禦防猶在玉輦親扶事已非

【石林詩話神宗皇帝天性儉約奉慈壽宮尢盡孝道慈聖太后嘗以乘輿服物未備因同天節作珠子鞍轡爲壽神宗一禦幹禁中後藏去不復用一日與兩宮幸後苑賞花慈聖輦至神宗卽降步親扶慈聖岀輦屢卻不從聞者太息慈聖上仙李奉世時爲侍郎進挽詩云云蓋記此二事神宗覧之泣下曰璐按二句孔平仲談苑作王存但小異耳今兩存之】

李行中

行中字無悔夲霅川人徙居松江髙尙不仕獨以詩酒自娯晚治園亭號醉眠東坡居士與之遊

賦佳人齅梅圖

蠺眉鴉髻縷金衣折得梅花第幾枝齅盡餘香不回面思量何事立多時

【中吳紀聞云意尙深逺】

自詠醉眠亭

檐低檻曲莫嫌隘地僻艸深宜畫眠代枕暮憑溪上石當簾時看屋頭倦逰拂壁畫山逕貪醉解衣還酒錢一水近通西浦路客來猶可棹漁船

寄韓憲仲廷評

野徑荒亭艸沒腰一眠聊以永今朝放懷不管人閒事破夢時聞夜半潮冰柱劉義詩未厭金李白酒難招知君有意尋安道咫尺何時動畫橈【以上至元嘉禾志】

韓宗文

題李無悔醉眠亭

得酒休論飲淂仙醉中遺物爲神全世閒反覆無窮事吏部難防抱甕眠【松江府誌】

蘇棁

題李無悔醉眠亭

趁陽渴鹿背淸泉之子名亭取性便適意中閒卻無事期君忘醉亦忘眠【松江府誌】

晁端佐

題李無悔醉眠亭

蕭灑松陵江上亭醉來一夢遨云屏生前笑語君湏惜世事紛紛不用醒【至元嘉禾志】

關景山

景山字彥瞻景仁弟舉進士

題李無悔醉眠亭

杜老顚狂尋酒伴經旬岀走只空牀輸君縱飲還髙臥長有生涯在醉鄕【至元嘉禾志】

毋沆

沆太常少卿

逰王官谷

不污唐家亂蕭然表聖居泉聲與山色相得共淸虛【熙寕戊申嵗冬至虞鄕縣令兪充書王官谷集】

王覿

覿字明叟如臯人第進士哲宗朝擢右正言進司諫徽宗朝遷禦史中丞攺翰林學士安置臨江軍卒入黨籍

望日與諸公會於大慈聞海雲山茶合江梅花開遂相邀同賞𨿽無歌舞實有淸歡因成拙詩奉呈

野寺山茶昨夜開江亭初報一枝梅旋邀坐上逍遙客同醉花前防灎杯秀色霜濃方潤澤暗香風靜更徘徊仙姿莫遣常情妒不帶東山妓女來【成都文類】

胡宗師

和王公覿賞海雲山茶合江梅花

錦水黃金宻印開東南時望滯鹽梅得隨劍外同爲客幸逐花前醉倒杯白玉蘂髙枝瘦碧燕支萼嫩葉低徊綺羅不識淸詩骨湏趁春風摸石來【成都文類】

徐彥孚

和王公覿賞海雲山茶合江梅花

萬蘂山茶傍臘開一番春信入江梅追逰共按黃金轡縱賞還傾白玉杯濃艷迎風香防續疎枝橫月影徘徊隼旟不負登臨興更約攜朋載酒來【成都文類】

吳師孟

師孟字醇翁成都人

【成都記吳師孟張商英張唐英善書天覺喜艸而不工東坡戱之所謂脫帽風流余長史是也】

和王公覿賞海雲山茶合江梅花

何處珍叢最早開海雲山茗合江梅忽傳詩帥邀膚使不用歌姬侍宴杯曉艷鮮明同綺靡晚妝淸淡奉徘徊此時文酒風流事豈似臨江放蕩來

成都運司園亭詩【和章質夫】

翠錦亭

東閣治防政西堂備燕飲介於二堂閒華構饒花品紅紫鎭長春四時如活錦公暇一防牀上有通中枕

茅庵

結茅爲圜屋環堵不可牖齋居如雁堂廣長才六肘深藏子猷竹不植陶潛栁勿起滅定心宴坐空諸有【以上成都文類】

徐介

介陽翟人官屯田

過杜工部墓

水與汨羅接天心深有存逺移工部死來伴大夫魂流落同千古風騷共一源江山不受弔寒日下西原【王得臣塵史熙寕初調官泊報慈寺陽翟徐秀才岀其父屯田詩淸苦平淡有古人風其過杜工部墓一首云云】

胡璞

璞字器之南平人熙寕三年進士

經采石渡

抗議金鑾反見讐一抔蟬蛻此江頭當時醉弄波閒月今作寒光萬里流

【輿地紀勝蘇子曕見之疑唐人作嘆賞不已】

陸佃

佃字農師越州山陰人熙寕三年擢甲科徽宗朝仕至吏部尙書拜尙書右丞罷知亳州卒入黨籍有陶山集

送人之潤州

丹靑太守舊名卿騎竹兒童夾道迎醉尹笙歌添酒病謫仙風月苦詩情江湖天地農桑早水竹人家枕簟淸白首懷君心未已夢魂猶繞鳳皇城【詩林萬選】

贈別吳興太守中父學士

蓬山仙子任天眞乞領南麾奏疏頻金鎖闕邊辭黼座水晶宮裏約朱輪公庭事簡煩丞掾齋閣詩多泣鬼神莫爲行春戀苕霅鑾坡揮筆待詞臣【瀛奎律髄】

句

棠棣行中排宰相梧桐名下識韓家

【能攺齋漫錄韓子華兄弟皆爲宰相門有梧桐京師人以桐木韓家呼之以別魏公也子華下世陸農師作挽章云云蓋紀實也】

鄧忠臣

忠臣字謹思長沙人熙寕三年進士仕至考功郞坐元祐黨廢有玉池集

考校同文館戲贈子方兼呈文潛次無咎韻

五年坎哀南方江湖魏闕兩相忘洞蘿巖桂搴孤芳月潭風渚儔漁郎單閼孟夏艸木長望都樓觀鬰蒼蒼【忠臣癸亥六月以家艱去國丁卯四月還省】誰令焚芰辭楚狂復來上君白玉堂黃門防曜羽林槍未央引籍班胡羌云屯錦防馬斯臧大官日膳瓊爲糧追隨威鳳嗚髙岡豈敢偃息復在牀投鈴歸休下殿傍衛士傳詔來如驤館閶闔外西城隍書橐廹遽不及裝吁俊士集要言揚得弓勿問何人亡趙璧旣入秦城償穎脫喜見錐岀囊同人於野不擇鄕峩峩羽翮整顏行金閒玉勒皆驌驦伯喈懷牘望金商【天啟】魁梧奇偉值子房【文潛】家令數術應帝王【無咎】三英粲粲日爭光我輒與之較雌黃芳菲滿室蘭生香坐堂月久秋气涼將軍思歸歌撫觴【子方】倚梧目送雁南翔想見葭菼水中央洞庭河漢遙相望香楓葉老赤染霜感防少日七步章長安城西約鄭莊【予與子方無咎文潛天啟嘗有此約】牽率不往有底忙人生可意乃吉祥快馬劃過小苑墻入門爛醉銀瓶漿秦箏趙瑟喜髙張【同文館倡和詩】

邯鄆道中夜行阻風

欲防懸河雨先號拔樹風問津厖吠處覓路電光中徒禦憂羣盜兒童笑拙翁當知步兵哭初不爲途窮【瀛奎律髄】

蔡京

京字元長興化軍仙逰人熙寕三年進士歷尙書右僕射轉司空累封魯國公加太師徽宗朝凡四入相靖康中再被貶死於潭州

【淸波雜誌蔡京死潭州數日不得殮槀葬漏澤園以靑布條裹屍初宣和年閒京師染坊有名太師靑者玆其讖也】

題保和殿壁

瓊瑤錯落宻成林檜竹交加午有陰防許塵凡時縱步不知身在五云深

侍宴保和殿命賡補成篇

保和新殿麗秋暉防許塵凡到綺闈雅興酒酣添逸興玉眞軒內見安妃

見安妃像

玉眞軒內暖如春只見丹靑未見人月裏嫦娥終有恨鑑中姑射未應眞

【碧湖雜記東都宣政間禁中有保和殿殿西南廡有玉眞軒軒內有玉華閣卽安妃妝閣也妃姓劉氏入宮進位貴妃林靈素以左道得幸謂上爲長生帝君妃爲九華玉眞安妃每降神別置妃位畫妃像其中每祀像妃方寢而覺有酒容是時羣臣惟蔡元長最承防遇嘗賦詩題殿壁云云侍宴於保和殿上令妃見京先有詩命京賡補成篇湏防命京入軒見妃像京又有詩云云已而至閣妃出見京勸酬至再日暮而退】

與範謙叔飲西園

一日趨朝四日閒荒園薄酒願交驩三峯崛起無平地二爭流有激湍極目榛蕪惟野蔓忘憂魚鳥自波瀾滿船載得圭璋重更掬珠璣洗眼防

【墨莊漫錄範致虛謙叔與蔡元長相忤久處閒散宣和初自唐州方城召還提舉寶籙宮未幾執政時元長以五日一造朝居西第乃與謙叔釋憾一日觴於西園主禮勤渥元長作詩見意三二指王黼林靈素梁師成方盛也】

恭和禦制巳亥十一月十三日南郊祭天齋宮卽事賜詩

雪晴至日日初南帝舉明禋祀事嚴萬瓦溝中寒色在一輪空外曉光暹云和龍軫開冰轍風暖鸞旗拂凍檐共喜天心扶聖徳珠璣更誤寵防霑

題神霄宮

下馬神霄第一回

晴空宮殿九秋開月中桂子看時落云外仙軿特地來【以上揮塵餘話】

詔賜南園贈親黨

八年帷幄竟何爲更賜南園寵太師堪笑當時王學士功名未有便吟詩

【中吳紀聞南園乃廣陵王舊圃中有流杯旋螺亭亞於滄浪之景王黃州爲長洲時無日不攜客醉飲嘗賦詩云他年我若功成後乞取南園作醉鄕今園中大堂遂以醉鄕名之大觀末蔡京罷相欲東還詔以其園賜之京卽以詩贈親黨云云黃州之詩不過寓意耳京遽以無功名誚之黃州𨿽終爲黜臣其名與天地同不朽矣】寄子攸

老嬾身心不自由封書寄與淚橫流百年信誓當深念三伏徵途盍少休目送旌旗如昨夢心存關塞起新愁緇衣堂下淸風滿早早歸來醉一甌

【獨醒雜誌燕山招納之舉多岀於蔡攸王師敗於白溝河元長以詩寄攸云云稍傳入禁中徽宗命京進呈上閱畢曰三伏徵途不若攺作六月王師觀此則是舉非惟當時人知其非𨿽其父亦知之矣】

別寵姬

爲愛桃花三樹紅年年歳歳惹東風如今去逐他人手誰復尊前念老翁

【揮塵後錄蔡元長旣南遷中路有防取所寵姬慕容邢武者三人以金人指名來索也元長作詩以別云】

句

龍燭影中猶是臘鳳簫聲裏已吹春【春帖子西淸詩話】

蔡卞

卞字元度與兄京同年登第王安石妻以女因從之學元丰中以薦爲國子直講徽宗朝累擢知樞宻院加觀文殿學士拜昭慶軍節度使政和末謁歸上冢道死紹興初追貶單州團練副使

贈華陽法師

師到華惕洞仙花防度開只應常救物卻遣世人來【茅山誌】

汪泌

東湖共樂堂

臨海城東湖气象淸且奇無風緑色淨十頃澄琉璃中有共樂堂今其名者誰或人答我問太守下車時訪民所疾苦民曰水最危其水或暴至城壊民流屍公謀得上防疊石金城基外遣數百家室屋鱗參差水至無所障適與漂溺期又欲隄其東苦乏土石資開湖足取用隄勢橫虹霓湖光占空濶物從鑑中窺紫翠前後山環列如屏幃結堂就虛曠與俗同遊嬉太守宴堂上逰人歌水湄歌雲從公來除患補瘡痍況有此壯觀不樂復何爲有如登春臺人心舉熙熙從事能文者作辭書之碑庻防不朽功上徹堯軒墀

【臺州府誌臺之東湖地初爲水軍營熙寕四年郡守錢暄始開爲湖中有共樂堂流杯亭諸勝汪泌有詩】

錢暄

暄字載陽惟演子以父防累官駕部郞中知臺州拜寶文閣待制卒子景臻尙秦魯國大長公主

題東湖共樂堂

疏就湖山秀气濃花林茂列景爭雄管交奏客懽合臺榭競登人喜同環障鷺行飛早晚平波魚陣掠西東荒蕪芟去成佳致換得汀洲月與風

【臺州府誌熙寕四年暄守臺州累石修城以水至漂溢鑿湖以受眾水凡一萬六千步有共樂堂流杯亭在湖心詩云云】

晁端禮

端禮字次膺熙寕六年進士兩爲縣令忤上官坐廢晚以承事郎爲大晟府協律有閒適集【能攺齋漫錄政和閒大晟樂成蔡元長以次膺薦詔乘驛赴闕次膺至都會禁中嘉蓮生遂屬詞以進名並蒂芙蓉上覧之稱善除大晟府協律郎不克受而卒】

絕句

去日玉刀封防恨見來金斗熨愁眉黃昏飲散歌防後懊惱水邊樓上時

【侯鯖錄次膺薄防南京嘗作詞云花前月下堪垂涙水邊樓上總關心後過其家已與客飲復作詩云云】

句

尋常自是司空慣咫尺寧憂丞相嗔

【漫叟詩話次膺卽席贈妓句雅不減張祜骰子裹手之作】

晁端受

瑯琊翠防亭

曉風吹落秋泉聲夜雨洗岀秋山色上有樓臺深翠微可惜丹靑圖不得【滁陽志】

晁端彥

端彥字美叔官祕書監

龍湫觀瀑

萬丈龍湫水飛流翠壁開始疑河漢落翻若海潮來飄灑四時雪喧聞萬壑雷廬山吾未到气象勝天臺【雁山誌】

晏防道

防道字叔原號小山殊幼子監潁昌許田鎭能文章尢工樂府有臨淄公風子溥字慧開靖康初官河北與妻玉牒趙氏死難

與鄭介夫

小白長紅又滿枝築毬場外獨支頤春風自是人閒客張主繁華得防時

【侯鯖錄熙寧中鄭俠上書事作下獄悉治平時往還厚善者晏叔原皆在數中俠家搜得叔原與俠詩裕陵稱之卽令釋岀】

戲作示內

生計惟玆椀般擎豈憚勞造𨿽從假合成不自埏陶阮杓非同調顏瓢庻共操朝盛負余米暮貯借殘糟幸免墦閒乞終甘澤畔逃挑宜筇作杖捧稱葛爲袍儻受桑閒餉何堪井上螬綽然眞自許嘑爾未應饕世久輕原憲人方逐子敖願君同此器珍重到霜毛

【墨莊漫錄叔原聚書甚多每有徙其妻厭之謂叔原有類乞兒搬漆椀叔原作詩云云】

題司馬長卿畫像

犢鼻生涯一酒壚當年嗤笑欲何如窮通不屬兒曹意只有眞人愛子虛

觀畫目送飛雁手提白魚

眼看飛雁手攜魚似是當年綺季徒仰羨知防避繒繳俯嗟貪餌失江湖人閒感緒聞詩語塵外髙蹤見畫圖三嘆繪毫精寫意慕冥傷涸兩躊躇

公儀招觀畫

初約看花花已盡重親閒客客應歡眞花旣不能長艷畫在霜紈更好防【以上聲畫集】

七夕

云幙無波斗柄移鵲慵烏慢得橋遲若教精衛塡河漢一水還應有盡時【合璧事類前集】

賀鑄

鑄字方回衛州人孝惠皇后族孫娶宗女受右班殿直元祐中李淸臣奏換通直郎通判泗州太平州卒有慶湖遺老集

【王直方詩話方回言學詩於前輩得八句云平淡不渉於流俗奇古不鄰於怪癖題詠不窘於物義敍事不病於聲律比興深者通物理用事工者如已岀格見於成篇渾然不可鐫气岀於言外浩然不可屈盡心於詩守而勿失老學庵筆記賀方回狀貌奇醜俗謂之賀頭喜校書朱黃未嘗去手詩文皆髙不獨工長短句也有二子曰房曰廩於文房從方廩從回蓋寓父字於二子名也】

望夫石

亭亭思婦石下閱防人代蕩子長不歸山椒久相待防云防發彩初月輝蛾黛秋雨疊苔衣春風舞蘿帶宛如姑射子矯首塵冥外陳迹遂無窮佳期後莫再脫如魯秋氏妄結桑下愛玉質委淵沙悠悠復安在

【苕溪漁隠叢話方回因此詩以得名交逰閒無不愛之】

客有攜寇萊公眞掛於驛舍傍題云今作閻羅王慨然有作

凜凜英風萬世孤忽瞻容貌涕洟俱遺謀不媿生張說異事猶煩董狐黑白已分歸節義丹靑長在懾姦諛不煩揺扇蒼蠅去一片寒冰掛座隅

和彭城王生悼歌人盼盼【盼盼馬氏善書染死葬南臺卽鳳皇原也】

東園花下記相逄倩盼偸回一笑濃書簏尙緘香豆防鏡匳初失玉芙蓉歌防燕子樓前月魂防鳳皇原上鐘寄語虞卿謾多賦九原無路逹魚封

茅塘馬上

壯圖忽忽負當年回羨農兒過我賢水落陂塘秋日薄仰眠牛背看靑天

題定林寺

破冰泉脈潄籬根壊衲遙疑掛樹猨蠟屐舊痕尋不見東風先爲我開門【以上慶湖遺老集】

【詩人玉屑王荊公見此詩大相嘆賞由此知名】

鄔柄

柄字徳久晉陵人

鑑湖先生未老掛冠以詩卜居於姑蘇毘陵兩郡依韻奉和

淸監風流賀季眞先生端是昔人身如何未老催歸去要臥煙霞兩郡春【慶湖遺老集附】

王雱

雱字元澤安石子未冠舉進士歷官龍圖閣學士早死

【趙槪見聞雜錄王雱丞相之次子有心疾娶龎氏不睦丞相離而嫁之時侯叔獻死其妻幃箔不修丞相表其事而斥去時人語曰王太祝生前嫁婦侯工部死後休妻】

鐘山絕句

當年睥睨此山阿欲著紅樓貯綺羅今日重來無一事卻騎羸馬下陂陀

【許彥周詩話此王雱訐直不爲荊公所喜然詩實可傳】

關山篇

萬馬度關山關山三尺雪馬盡雪亦幹沙飛石更裂歸來三五騎旌旗暎云滅不見去時人空流磧中血

絕句

一防燕子語簾前病客無憀盡日眠開徧杏花人不到滿庭春雨緑如煙

霏防細雨不成泥料峭輕寒透裌衣處處園林皆有主欲尋何地看春歸【以上後村詩話】

翠云寺

寺古無鄰家千山抱虛碧門開猨鳥路殿鎖煙霞積老木森回溪飛湍自淙激曾無車馬到絕境聞今昔逍遙賢大夫肻此攜佳客鳴騶淸曉來歸時日常仄不使訟庭空誰能傲泉石【撫州府誌】

袁點

防字師與無錫人熙寕初太學直講

呈東坡先生

靑蓋美人回鳳帶繡衣男子返云車上天一笑渾無事從此人間樂有餘

【玉照新誌東坡南遷北歸次毘陵時久旱得兩有里人袁防呈一絕云云坡見大喜爲之重寫且以手簡褎之今袁氏刻石藏之於家】

藍奎

奎字秉文潮州程鄕人第進士官郡博士

句

嬾思身外無窮事願讀人間未見書【廣東通誌】

周諝

諝字希聖尢溪人熙寕六年進士知新會縣不肻奉行新法求歸著孟子觧義禮記說門人稱周夫子

寄子弟

浪有虛名落世間自慙無實骨毛寒未年三十力先倦才得一官心已防卜宅擬尋栽藥圃買田宜近釣魚灘他年子弟重相見藜杖蓑衣筍籜冠【谿山餘話】

周述

述遂昌人熙寕癸丑進士官太常卿

吳臯東作【屏山艸堂四首之一】

天設名區擁翠屏艸堂風度晚雞聲年來不作繁華夢飯犢郊原學耦耕【處州府誌】

關澥

澥字子容景仁子熙寕六年進士余杭令

絕句

野艇歸時蒲葉雨繰車鳴處楝花風江南舊日經行地盡在於今醉夢中

寺官官小未朝參紅日半竿春睡酣爲報鄰雞莫驚起且容殘夢到江南

【春渚紀聞闋氏詩律精深姸妙世守家法此子容詩世傳以爲東坡先生作非也】

遊九鎖

山下寒流咽細泉曉林浮日自生煙九峯宻鎖疑無路五洞潛通別有天羽客依山多得道昔人渉海漫求仙我來要學棲眞事願借孤云一榻眠【洞霄詩集】

曾旼

旼字彥和龍溪人熙寕六年進士監潤州倉曹嘗纂潤州類集

次韻趙仲美表弟西齋自遣【知滁州作】

謫守淒涼臥郡齋夫君失意偶同來海邊故國何許城上新樓空幾回寕羨一囊供鶴料會看千里躍龍媒淸吟未免縈機慮只恐飛觴便見猜【自注云唐幕官俸謂之鶴料今嵗敕頭所得止此仲美省試下第故云墨莊漫錄】

遊九鎖

山勢盤紆是防重溪行亂石水溶溶東西路口分防洞蒼翠羣中起一峯石上仙翁畱去迹壁閒羽客有吟蹤夜分不是紅塵境淸夢回時曉殿鐘【洞霄詩集】

龔程

程字信民宗元子熙寕六年進士歷西安丞桐廬令

【中吳紀聞信民嘗憤聖道不明排異端之學家不置釋老像祭祀未嘗焚紙錢儒家甚宗之讀書攻苦食淡手未嘗釋卷記問精確鄕人號爲有腳書防】

題壁

月度疎櫺起更慵坐聼澄照五更鐘郤思湖上西風急吹送山前萬个松【中吳紀聞】

常安民

安民字希古邛州人熙寕六年進士元祐初爲宗正丞除監察禦史謫監滁州鹽酒務攺通判鄆州入黨籍

題醒心亭

我愛昌黎湖上句醉來直上醒心亭宿酲不待山風觧臥讀殘碑已自醒【錦繡萬花谷】

孫諤

諤字元忠睢陽人熙寕六年進士累官右正言以直龍圖知廣徳軍徽宗朝遷左司諫卒入元祐黨籍

資聖院【在遂寕小溪】

四山藏一寺方丈壓諸峯回首坐禪處白雲深防重【全蜀藝文志】

劉涇

涇字巨濟簡州陽安人熙寕六年進士王安石薦爲經學所檢討歷國子監丞知處虢眞坊四州元符末上書召對除職方郎中卒有前溪集【鄧椿畫繼云涇爲米元章畫友善作林石槎竹筆墨狂逸體制拔俗】

和米元章龍眞行【祕府右軍書一卷有龍形眞字印故作】

秦火蕩焚天地赤孔堂壊後無餘壁不知科斗六書文化作龍蛇二王迹集賢他日作仙久官姓篆章存歷歷自憐黃眼未親逢一段因依徒奪魄元章揮灑早驚動祕篋墨皇曾敬識孤標未要後生知劣許下官論莫逆好奇舉世不多得神物尢來終變易神鋒防合會有時眞璽一飛無處覓頗聞祕篋作訛語別有擾龍招異客不如幹沒歸去來勝在个家遭水厄【米芾書史】

元章好古過人書畫驚世起余作歌

天下愛奇人沒量奇不諛人奇解相奇人奇物方合璧乞與世閒人物樣六朝唐盛始兼得訪古知名巳蕭爽人亡物喪付衰夢注想後來逢好尙元章心自鑑秋月一路仍行九霄上家時菜色無斗粟書畫奇奇世人望譬如大海沈百寶爾輩乘風得之浪二王褚陸巳天作老顧如來更天匠其餘緹襲凡防重但見光明爛垂象珍犀瑞錦扶蘭茝龍躍鸞驚訶魍魎金仙詎敢觸以手雪子玉人聊置掌余家僻素最沈著退舍還師覺難傍世人往往力能幹未免目蝦終惚恍緘機僞謬各臣妾未覩堂堂筆中王袖閒澀縮气如綫淨幾明窓謾瞻仰從來所有萬錢價不卽臭帤當火葬傾心妙絕豈求勝妄意臨摹湏殺謗端居自號書一品好事如封繪三藏諸郎靑出卽防持未肻充饑謬爲駔【書史載薛道祖詩云寕罄動破千金資是也】余衰二物擬髙閣子可専之世無兩書來詩往但悠悠塵土欺人正惆悵【米芾畫史】

題韓溪【在陜蜀路閒蕭酇侯追淮陰侯處】

豪傑相從意气中憐才傾倒獨蕭公後來可是無奇客東閣投名尙不通【許彥周詩話】

巃崆巖

蒼巖如堂石如踞橋梁如繩水如布不有樵夫踏破云世閒那得知其處

天王寺

金碧爲家定化城書牀南偃略相迎人閒蜨夢正深黒天上木魚初發明半里好風招隠士一枝枯竹助閒行已慙懷紱無髙致可更標門著姓名【以上括蒼彚紀】

遊麻姑山

謝公好登山折屐第三谷麻姑乃不到頗負登山足寒杉鳴古璫澗道瀉淙玉筇竹白接防吾將追往躅溪行愛宛轉石坐憐皴蒼白雲起目前如鶴兩翼張蛻我衣上塵駕之以翺翔欲攬恍不接身在意飄揚石鼔埋入地荊璧飛上天嗚呼魯公碑風雨三百年愛字不愛石磨滅安得傳不敢手觸之謂是甘棠篇【麻姑集】

朱服

服字行中烏程人熙寕六年進士哲宗朝歷中書舍人禮部侍郎徽宗朝加集賢殿修撰知廣州黜知袁州再貶蘄州安置子彧有萍洲可談【董斯張吳興備志萍洲老圃彧自號也在黃州蓋其僑寓之地事見齊安志或字無或】

過廬州

昔年吳魏交兵地今日承平會府開沃壤欲包淮甸盡堅城猶抱蜀山廻栁塘春水藏舟浦蘭若秋風敎弩臺獨有無情原上艸靑靑還入燒痕來【方輿勝覧】

九日

一見黃花只自羞蕭然短髮不禁秋誰人爲整烏紗帽獨倚西風滿眼愁【後村千家詩】

句

西淸邇英閣宻勿侍經筵晝漏逾三鼓宸居近五甎多聞資學殖淸問發眞筌【元丰盛事合璧事類後集】孤臣正泣龍須艸遊子空簪鳳尾花

【朱彧萍洲可談先公崇寕元年帥廣正月遊蒲澗見遊人簮鳯尾花作口號一聨云云蓋以被遇先朝自傷流落後監司乃指此句爲罪其誣注云契勘正月十二日哲宗皇帝已大祥豈是孤臣正泣之時鞠獄竟無他意讒口可畏如此宋史夲傳服知廣州哲宗旣祥服賦詩有孤臣正泣龍須艸之句爲部使者所上黜知袁州】

葛書思

書思字進叔宻之子熙寕六年進士官朝奉郎卒特諡淸孝

喜子勝仲登第

廣場筆陣數千人喜汝穿楊箭鏃親慶緒綿長時幸會文科興復事還新昔年繼榜熙寕歳今寓同登紹聖春從此莫教書種斷孫曽應復值昌辰【韻語陽秋】

丁注

注字葆光吳興人熙寕六年進士知永州有丁永州集

永慶寺二覧亭

插迥飛檐聳淩虛疊砌危四天欄下揖萬象掌中窺目力不到處云容無盡時塵塵看勝事憑檻幾人知【赤城志】

宋詩紀事卷二十五

欽定四庫全書

宋詩紀事卷二十六

錢塘厲鶚撰蔣之美

之美之奇弟宜興人熙寕六年進士

遊惠山寺

維舟上重巘景物近斜暉流水連珠落殘花碎錦飛白雲隨步武幽鳥傍軒扉拂井松傾蓋緣崖蘚上衣池光淸可鑑竹色翠成圍更接髙僧話林梢帶月歸【惠山集】

吳栻

栻字顧道歐寕人熙寕六年進士徽宗朝官龍圖閣學士鎭成都後知鄆州中山府

暑雪軒

咒土臺頭寺披襟笑語閒千年云抱石六月雪彌山酒熟篘嘗外茶新碾試間要湏時點筆來此賦躋攀【成都文類】

嚴陵懷古

龍衮新天子羊裘古野人淸名在林藪髙行動星辰風月空齊地煙霞自富春滄浪秋更碧不敢濯塵纓【釣臺集】

登姜相臺

滿林紅葉墜紛紛耆老猶言別駕墳舊府光華闋右月故鄕蕭索海南云酒杯湖上同方伯茶竈巖邊共隠君二百餘年眞一夢繞墻荒隴半耕耘

題秦君亭

秋日春風麗句亭先生天上少微星滿鑪松影隨香碧一硯苔防帶雨靑姜相笑中應鬥酒等公談外秖函經何人爲我擕氊蠟來洗蒼碑墨數防【以上南安縣誌】

劉次莊

次莊字中叟長沙人以開梅山入洞曉諭得官熙寕六年賜同進士岀身仕至侍禦史江西漕使

敷淺原見桃花

桃花雨過碎紅飛半逐溪流半染泥何處飛來防燕子一時銜在畫梁西【墨莊漫錄】

江神祠

髻插幽蘭花手把菖蒲葉漁郎偸語人云是江神妾江神昨夜鼓雲濤開帆拍天上千艘吳洲女兒弄春水浪濕船頭紅錦袍【前賢小集拾遺】

王昭君

斂袖岀明光琵琶道路長初聞羌騎語未觧漢宮妝薄命隨塵土元功屬廟堂蛾眉知有用慚媿羽林郎【瀛奎律髄】

崔嶧

嶧長安人第進士累官河東轉運使刑部侍郎致仕

題萊公泉【事詳範諷詩下】

三相南行至道初記名畱詠在精廬甘泉不洗天涯恨畱與行人鑑覆車【湘山野錄】

呂大臨

大臨字與叔大鈞之弟受學伊川之門登進士監鳳翔府司竹監元祐中除太學博士遷祕書省正字有玉溪集

春靜

花气自來深戶裏鳥聲長在遠林中斑斑葉影垂新防曳曳絲光入素空濓洛風雅

孔宗翰

宗翰字周翰道輔次子第進士知虔州元祐中官刑部侍郎以寶文閣待制知滁州未拜而卒

題壁

屈指從來十七年交親零落一澘然嬋娟再見中秋月依舊淸輝照客眠【四朝詩】

畢仲遊

仲遊字公叔士安子第進士元祐初召試學士院擢爲第一除集賢校理歷職方司勳員外郎京南淮南轉運副使以黨籍終於西京畱臺有西臺集

寄鄭介夫

鄭子安彊否梅花萬里春如何投虎穴直欲犯龍鱗北闕今無數南方信有人可憐妻子在年少不謀身【宋文鑑】

絕句

水防天影淡相宜露坐秋涼乍快時桐葉芭蕉最多事曉昏風雨報人知【全芳備祖】

邢恕

恕字和叔鄭州原武人從伊川學第進士以薦歷職方郎哲宗紹聖初擢禦史中丞以罪落職俄復顯謨閣待制提舉崇福宮建炎初追貶常徳軍節度副使

遊浯溪

歸舟一夜泊浯溪晚雨絲絲不作泥指點蒼崖訪遺刻更磨苔蘚爲畱題【浯溪集】

朝陽洞

溪流貫淸江湍瀬亙百里龍蛇防盤紆雷雨忽奔駛石渠伏穿鑿怪力祖誰氏突如見頭角虎豹或蹲峙橫江立棟柱小艇俄紛委蘋藻翳澄松竹防崖涘兩山束烏道側岸數魚尾繚然閟深幽梵宇疊危址鐘唄雜灘聲亭臺森水底憑防防遊目防杖時臨履酒杓閒茶璫棊枰延晝晷放懷得天倪淸嘯謝塵滓忽忘兒女縛似接嬴秦子顧予拙謀身霜鬢防垂耳雅意在延齡丹砂夙充餌焉得玆結廬悵念逺桑梓【湖廣通誌】

秦觀

觀字少防一字太虛髙郵人舉進士元祐初蘇軾以賢良方正薦除祕書省正字兼國史院編修官紹聖初坐黨籍削秩監處州酒稅徙郴州編管橫州又徙雷州放還至藤州卒有淮海集閒居集

【苕溪漁隠叢話東坡薦少防於荊公云向屢言髙郵進士秦觀太虛公亦麄知其人今得其詩文數十首詞格髙下固巳無逃於左右此外博綜史傳通曉佛書若此類未易一一數也荊公答書云示及秦君詩適葉致逺一見亦以謂淸新婉麗鮑謝似之公奇秦君口之而不置我得其詩手之而不釋又聞秦君嘗學至言妙道無乃笑我與公嗜好異乎呂氏童防訓雨砌墮危芳風軒納飛絮之類李公擇以爲謝家兄弟得意不能過也少遊遊嶺後詩嚴重髙古自成一家與舊作不同王直方詩話少遊紹聖閒以校勘爲杭倅方至楚泗閒有詩云平生逋欠僧房睡準擬如今處處還詩成之明日以言者落職監處州酒人以爲詩讖敖陶孫詩評秦少遊如時女遊春終傷婉弱】

和黃法曹憶建溪梅花

海陵參軍不枯槁醉憶梅花愁絕倒爲憐一樹傍寒溪花水無情自相惱淸涙斑斑知有恨恨春相逄苦不早甘心結子待君來洗雨梳風爲誰好誰云廣平心似鐵不惜珠璣與揮掃月落參橫畫角哀暗香鎖盡令人老天分四時不相貸孤芳轉盼同衰艸要湏健步逺移歸亂插繁花向晴昊

易元吉獐猨圖歌

參天古木相繆枝嵌空怪石銜淸漪両猨上下一旁掛兩猨熟視蒼蛙疑蕭蕭叢竹山風吹海棠杜宇相因依下有兩獐從兩兒花餐艸齧含春嬉易老筆精湖海推畫意忘形形更奇觧衣一掃神扶持他日自見猶嗟咨金錢百萬酒千鴟荊南將軍欣得之老禪豪取橐爲垂白晝掩門初許窺房櫳炯炯明冬曦榛叢羽革分毫釐殘編未終且歸讀歳暮有閒重借披

贈女冠暢師

曈人翦水腰如束一幅烏紗裹寒玉超然自有姑射姿回首粉黛皆塵俗霧閣云窓人莫窺門前車馬任東西禮罷曉壇春日靜落紅滿地乳鴉啼

【洞江詩話暢姓惟汝南有之其族尢奉道男女爲黃冠者十之八九時有女冠暢道姑姿色姸麗神仙中人也少防挑之不得作詩云云】

和參寥

樓閣過朝雨參差得霽光衣冠分禁路雲气繞宮墻亂絮迷春闊嫣花困日長平康在何處十里帶垂楊【王直方詩話參寥言舊有一詩寄少防少防和之云云莘老讀至末句言者小子又賤發也少遊後編淮海集遂攺云經句牽酒伴猶未獻長楊】

題大年小景四首

夲自江湖客宦遊何苦心因君小平逺還我舊登臨公子歌鐘裏何曾識渺茫惟應斗帳夢曾入水雲鄕曉浦煙籠樹晴江水拍空煩君添小艇畫我作漁翁島外雲峯晚沙邊水樹明想當揮灑就侍女一時驚

春日偶題呈上尙書錢丈

三年京國鬢如絲又見新花發故枝日典春衣非爲酒家貧食粥己多時

【王直方詩話少遊爲黃夲校勘甚貧錢穆父爲戶書皆居東華門之堆垜場少防春日作詩遺穆父云云穆父以米二石送之】

秋日

霜落防溝積水淸寒星無數傍船明菇蒲深處疑無地忽有人家笑語聲

月團新碾瀹花瓷飲罷呼兒課楚詞風定小軒無落葉靑虫相對吐秋絲

連蜷雌蜺掛西樓逐雨追晴意未休安得萬妝相向舞酒酣聊把作纏頭

【藝苑雌黃雲此語亦豪而工矣】

遊仙詩

陰風一夜攪靑冥風定霏霏雪霰零想見玉淸眞境上白虛光裏誦黃庭

夜深樓上撥書眠天在防幹四角邊風掃亂雲毫髮盡獨畱璧月照人圎

天風吹月入防幹烏鵲無聲子夜閒織女明星來枕上了知身不在人間【曰璐按此首墨荘漫錄作納侍兒邊朝華之作】本是廬山種杏人岀山來事碧虛君上淸欲問因何到請看仙家十賚文【以上淮海集】

【侯鯖錄此詩東坡稱之】

遣朝華

月露茫茫曉柝悲玉人揮手防腸時不湏重向燈前泣百歳終當一別離

再遣朝華

玉人前去卻重來此處分攜更不回腸斷山離別處夕陽孤塔自崔嵬

【墨莊漫錄少遊侍兒朝華姓邊氏京師人元祐癸酉歳少遊納之嘗爲天風吹月入闌干之詩時朝華年十九也後三年少防欲修眞防世緣遂遣歸父母家資以金帛而嫁之朝華臨別泣不已少遊作詩云云旣去二十餘日使其父來云不願嫁郤乞歸少遊憐而復取歸明年少遊岀倅錢塘至淮上因與道友論議嘆先景之遄歸謂朝華曰汝不去吾不得修眞矣亟使人走京師呼其父來遣朝華隨去復作詩云云時紹聖元年少遊嘗手書記此事未防遂竄南荒】

遊杭州佛日山淨慧寺

五里喬松徑千年古道場泉聲與嵐影收拾入僧房【鐵网珊瑚】

張亶

夢中作

天風吹散赤城霞染岀連云萬樹花誤入醉鄕迷去路傍人應笑不還家

【西淸詩話張亶熙寕中夢行大空中聞天風海瀆聲振林木徐見海中樓闕金碧瓊裾瑯佩者數百人揖亶出紙請賦詩細視筆研皆碧玉色且戒之曰此閒文章要似隠起鸞鳳當與織女機杼分巧過是乃人閒語耳亶成絕句云云有仙人曰子詩佳絕未免近凡酌酒一杯極甘寒忽覺身墮萬仞山而寤】

張耒

耒字文潛楚州淮陰人第進士元祐初仕至起居舍人紹聖中謫監黃州酒稅徽宗召爲太常少卿坐元祐黨復貶房州別駕黃州安置尋得自便居陳州主管崇福宮卒有柯山集

【王直方詩話文潛人物魁偉故無巳有詩云張侯便然腹如鼓雷爲饑聲汗爲雨山谷有詩云六月火雲蒸肉山皆戲語也石林詩話頃見晁無咎舉文潛斜日兩竿眠犢晚春波一頃去鳧寒自以爲莫及又云文潛過宋都詩白頭靑鬢隔存沒落日防霞無古今气格不減老杜呂氏童防訓文潛詩自然奇逸非他人可及如秋明樹外天客燈靑暎壁城角冷吟霜淺山寒帶水早日白吹風川鳴半夜雨臥冷五更秋之類迥岀時流能攺齋漫錄張文潛言昔以黨人之故坐是廢放每作詩嘗寄意焉有云最憐楊栁身無力付與春風自在吹又云梧桐直不甘衰謝數葉迎風尙有聲】

韓幹馬

頭如翔鸞月頰光背如安輿鳧臆方心知不載田舍郎尙帶開元天子紅袍香韓幹寫時國無事天閒樹防春晝長雙髯執轡儼在傍如瞻馳道黃屋張北風揚塵燕賊狂廐中萬馬驅範陽天子乘騾蜀山險滿川苜蓿爲誰芳

【侯鯖錄元祐中館職諸公賦韓幹馬詩獨文潛最髙勝】

七夕歌

人閒一葉梧桐飄蓐收行秋回斗杓神宮召集役靈鵲直渡天河云作橋橋東美人天帝子機杼年年勞玉指織成雲霧紫綃衣辛苦無懽容不理帝憐獨居無與娯河西嫁得牽牛夫自從嫁後廢織紝緑鬢雲鬟朝暮梳貪懽不歸天帝怒謫歸郤踏來時路但令一歳一相逄七月七日河邊渡別多會少知柰何郤憶從前防愛多悤悤離恨說不盡燭龍巳駕隨羲和河邊靈官曉催發令嚴不管輕離別空將涙作雨滂沱淚防有盡愁無歇寄言織女若休嘆天地無窮防相見猶勝嫦娥不嫁人夜夜孤眠廣寒殿

【侯鯖錄此歌東坡稱之】

離黃州

扁舟發孤城揮手謝送者山廽地勢捲天豁江面瀉中流望赤壁石腳插水下昏昏煙霧嶺歷歷漁樵捨居夷十三載鄰里通假借別之豈無情老淚爲一灑篙工起鳴鼓輕櫓健於馬聊爲過江宿寂寂樊山夜

【容齋隨筆文潛暮年哦老杜玉華宮極力模寫其離黃州詩偶同此韻音響節奏固似之矣讀之可默諭也】

題中興頌碑後

玉環妖血無人掃漁陽馬厭長安艸潼關戰骨髙於山萬里君王蜀中老金戈鐵馬從西來郭公凜凜英雄才舉旗爲風偃爲雨灑掃九廟無塵埃元功髙名誰與紀風雅不繼騷人死水部胸中星斗文太師筆下蛟龍字天遣二子傳將來髙山十丈磨蒼崖誰持此碑入我室使我一見昏眸開百年廢興增嘆慨當時數子今安在君不見荒涼浯水棄不收時有遊人打碑賣

畱題奉先寺

荒涼城南奉先寺後宮美人官葬此角樓相望髙起墳艸間柏下多石人秩卑埋骨不作冢靑石浮屠當丘隴家家墳上作享亭朱門相向無人聲樹頭土梟作人語月黒風悲鬼揺樹宮中養女作子孫年年犢車來作主廢後園林官道側家破無人掃陵域官家歳給半千錢街頭買餅作寒食

秋螢行引

碧梧含風夏夜淸林塘五月初飛螢翠屏玉簟起涼思一點秋心從此生方池水深溪雨積上下煇煇亂凝碧幸因簾捲到華堂不畏人驚照瑤席漢宮千門連萬戶夜夜熒煌暗中度光流太液池上波影落金盤月中露銀闕蒼蒼玉漏遲年年爲爾足愁思長門怨妾不成睡團扇美人還賦詩避暑風廊人語笑防下撲來羅扇小巳投幽室自分明更伴殘星碧天曉君不見連昌宮殿洛陽西破瓦頽垣今古悲荒榛腐艸無人迹只有秋來熠燿飛

栁

永丰坊裏舊腰肢曽見靑靑初種時看盡道傍離別恨爭教風絮不狂飛【以上張右史集】

贈營妓劉淑女【初官通許時作】

可是相逄意便深爲郎巧笑不湏金門前一尺春風髻窓外三更夜雨衾別燕從教燈見淚夜船惟有月知心東西芳艸渾相似欲望髙樓何處尋

未說蝤蠐如素領固應新月學蛾眉引成宻約因言笑認得眞情是別離尊酒且傾濃琥珀淚防更著薄胭脂北城月落烏啼夜便是孤舟腸防時【侯鯖錄】

木香

紫皇寶輅張珠幰玉女燻籠覆繡衾萬紫千紅休巧笑人閒春色在檀心【墨莊漫錄】

次韻奉酬無咎兼呈愼思天啟

平生結交圓納方過眼十人八九忘畹蘭蕙畝幽谷芳嬾隨家奴諛五郎苦饑方朔身漫長顚毛種種顏欲蒼誰謂勝癡端坐狂淸淮之陰一艸堂列筆作陣茶森槍絕口平戎與破羌百年如此計亦臧何用竊食官倉糧黃病足畏髙岡但願縮頸老支牀煌煌東壁日月傍神仙鸞鳳爭騰驤萬書落架城復隍牙籖如雲丹碧裝晁侯再作班與揚正始故在何曽亡江湖十年願飽償夜成七發光岀囊蘇公後岀長卿鄕爲君吳都無一行【蘇翰林欲作杭州賦見旡咎杭州七述乃止】世有伯樂生驌驦肻使弭耳隨鹽商鄧侯楚山深閨房名走上國交侯王朝隨日影夜燈光包攬今古窮炎黃吐詞分葩有國香近君如雪六月涼又似心醉醍醐觴東南蔡子名飛翔同隨天書拜未央瑰瑋宏傑萬夫望頰牙凜凜有風霜文如神鼎爛龍章鐘山長齋讀老莊論兵說佛兩俱忙不誇得硯文字祥但願破敵如頽墻我窮乞酒更得漿仰看三虎爭雄張【同文館倡和詩】

輸麥行【並序】

余過宋見倉前村民輸麥止車槐陰下其樂洋洋也晚復過之則扶車半醉相招歸矣感之因作輸麥行以補樂府之遺云

場頭雨幹場地白老稚相呼打新麥半歸倉廩半輸王免致縣吏相催廹羊頭車子毛布囊淺泥易渉登前岡倉頭買劵槐陰涼淸嚴官吏兩平量岀倉掉臂呼同伴旗亭酒美單衣換半醉扶車歸路涼月岀到家妻具飯一年從此皆閒日風雨閉門公事畢射狐罝兔歳蹉跎百壺社酒相經過

【蓉塘詩話自鎭江以東有獨輪小車凡百乘載皆用之一人挽於前一人推於後謂之羊頭車書籍未見載此名者獨張文潛輸麥行雲羊頭車子毛布囊泥淺易渉登前岡始見詩人用之】

劉純臣

純臣新建主簿

送王廸夫婦偕隠

髮如抹漆左參軍脫去靑衫作隠淪世上更無羇紲事壺中別有自由身鼎烹玊兔山前藥花看金鼇背上春莫怪少年能決烈藍田夫婦總登眞

【復齋漫錄熙寕中王廸爲洪州左司理有道人磨鏡俾廸自照見星冠羽帔縹緲鏡中遂棄官與妻偕隠純臣詩送之云云】

張芝

芝汴人

投李珦廟

風輭潮生江水平遙隠隠浸寒靑自從香骨沈波底獨我爲詩弔爾靈

【翰府名談李珦字溫叔都官之防女也八歳能詩後適江夏王常同泛舟射利江湖閒不久常死而珦溺舟於三山磯下後三日屍忽岀水中土人異之爲立廟熙寕閒都人張芝作詩焚廟中云云夜見一婦人謂之曰妾溺此時水官令賦詩及校九江會源錄一夕而畢水官大悅令江神岀屍顯靈血食於此謝子詩意所不敢當煩礱一石載妾前事將有奉報芝後不爲立石舟再過三山幾覆又夢其婦詬責之】

魯有開

有開字元翰以從父宗道防授韋城令熙寕中擢膳部郎中知冀州

遊大滌山

馬蹄淸曉破瓊田一岀紅塵骨巳仙任鎖九重山下路終尋五處洞中天泉流碧砌長鳴玉迹隠蒼崖久蛻蟬人世歸時知變否樵夫曽記爛柯年【洞霄詩集】

陳師錫

師錫字伯修建安人熙寕中廷試第三調昭慶軍掌書記歷考功員外郎徽宗朝拜殿中侍禦史岀知潁廬滑三州坐黨論削官安置郴州卒紹興中贈直龍圖閣

題李公麟畫歸去來圖【有雪竇和尙親書偈】

百中神鋒誇妙手當時破敵秪同機餘花墮裓無人見半偈流傳豈昜知【志雅堂雜鈔】

程建用【楊咨】

建用字彛仲眉山人熙寕進士

大雨聨句

庭松偃蓋如醉【建用】夏雨淒涼似秋【楊咨】有客髙吟擁鼻【軾】無人共喫饅頭【轍】

【苕溪漁隠叢話東坡言余防時里人程建用楊咨家弟子由會艸舍中大雨聨句六言云云坐皆絕倒今四十餘年矣】

呂南公

南公字次儒南城人熙寕鄕貢一試禮部不偶遂罷舉自號灌園先生有集

葛仙峯

南峯枕崇阪逕路荊榛稠遺壇在其巓名爲仙翁畱石角巳剝泐林芳自春秋誰云塵土姿來繼丹霄遊【西江詩話】

李復圭

復圭字審言邯鄲公淑之子神宗朝歷鹽鐵副使以集賢殿修撰知荊南

秀峯上方

吳王昔日館娃宮殿閣鱗差軼碧空寂寂香魂招不得惟餘松栢韻天風【吳郡誌】

句

老鳳池邊蹲不去饑烏臺上噤無聲

【事文類聚前集曽魯公自嘉祐秉政至熙寕中尙在中書年𨿽甚髙而精力不衰故防諌無非之者惟李復圭作詩譏之云云魯公遂致仕去】

楊適

適字時可棣州人年十八登第從陳后山學詩晚爲尙書比部郎

絕句

尖頭奴有五兄弟十八公生四客卿過我書齋無一事似應終日待陶

【合璧事類前集夲朝百家詩載錢次公以墨四丸筆五枚賜楊時可楊戲曰安得硯乎次公曰不難湏一詩楊乃作一絕云云】

李新

新字元應仙井監人第進士元符末上書奪官謫遂州有跨鼇集

錦江思

獨詠滄浪古岸邊牽風栁帶緑凝煙得魚且斫金絲膾醉折桃花倚釣船【成都文類】

觀前古美人圖

璧月塵昏瓊樹秋無從百媚一回眸荼防香度梅妝冷鸚鵡聲低玉笛幽唾背但能知禍水逄春輙莫上迷樓歸來安守無鹽女不寵無驚共白頭【聲畫集】

折楊栁

東風來何時百花巳飄零獨有堤上栁慘淡含春榮扁舟復何適延客江上亭顧無靑玊案何以送子行攀條欲相贈上有雙流鶯流鶯正求友柰此離別情

漁父曲

黃蓑老翁守釣車賣魚得錢還酒家醉中乘潮過別浦睡起不知船在沙籬根半落秋江水稚子蓬頭采洲芷蒓絲芹甲滿筠籠日暮溪橋得紅米【以上前賢小集拾遺】

李孝博

孝博廣東提防刑獄

英州次蔣潁叔韻

維舟庭下號三灣萬疊靑山一水閒偏愛澄江照天碧飛來防片白雲閒【方輿勝覧】

張師正

師正字不疑熙寕中仕爲辰州帥著括異志倦遊雜錄

武林別文瑩上人

憶昔荊州屢過從當時心已慕冥鴻渚宮禪伯唐齊已淮甸詩豪宋惠崇老格疎閒松倚澗淸談瀟灑坐生風史官若覓髙僧事莫把名參技術中

碧嶂孤云冉冉歸觧攜情緒異常時餘生歳月能多少此別應難刻後期【玉壺淸話】

句

舊將封侯盡降王賜姓歸【升平詞】分鹿是非能委夢落花貴賤不由人【隠居詩話】

王世寕

臨終作

翠羽旗幢仙子隊紫皇樓閣玉皇家人閒風雨易分散回首武陵空落花

【詩話總太原王世寕自言籍系第十八洞玉仙人熙寕中以暴疾終於家臨終作詩云云】

劉叔贛

叔贛神宗朝中書舍人【鶚按贛廣韻貢同劉敞有仲�父之稱疑此卽劉攽貢父不敢臆防姑附於此】

過柏林院贈吉長老有古殿吳道子畫維摩居士又有斷碑是寶歷中記義岑禪住佛院事

靈光歳久獨巋然峴首遺碑亦未遷會向三生記前佛暫從方丈謝諸天篆香徐刻黃金印梵宇時開貝葉篇門外霜風正揺落庭前松栢自安禪

和李公擇題相國寺壊山水歌

蒼山夲是千萬丈怪爾防落盈尺中枯松掛巖正矯矯白雲岀谷方溶溶憶昨髙秋十日雨百川湧溢騰蛟龍丹靑壊卻不可住金碧拂地成都空人閒流落萬餘一掇拾補綴防無從當時畫手合眾妙得此誠是第一工松陰行人何艸艸禿幘小蓋馬色驄長途未竟不得息嘯歌正爾來悲風巨靈擘華疏黃河誇娥移山開漢東海波芥子忽岀沒大雄遊戲神與通我今與君未嘗覺指視壁畫將無同新詩飄飄脫俗格得閒會復來從容

壁畫古槎歌

南山大樹楓與樗百年不到生理枯老枝錯落麋奮角病根蟉結龍垂胡風霜不知春不攺古苔懸蔓相縈帶豈知髙堂素壁上畫圖能令觀者愛野夫晨興坐樹邊偶說此槎來上天暫乘西風犯牛斗郤看東海成桑田

次韻蘓子瞻韓幹馬贈李伯時

韓幹畫馬名獨垂冰紈素幅橫素絲諸公賦詩邀我和我如鈍錘逄利錐區中才容三萬里正可騕褭一日馳朝吳暮燕亦其亞幸得夷路無縶羈此閒三馬皆國馬瑰姿逸態成崛奇有時秋空見霜骨下睨眾禽皆伏雌良工苦心爲逺到天機要潛得之區區駑駘浪自負豈有醜骨包姸皮李侯灑筆定超詣尙有天驥君未知宛王母寡今授首汗血不敢藏貳師

畫鶴

置此憐神駿三年故不飛軒居寕假寵野客會忘機燕雀那相笑鳧鷖眞自肥蓬萊千萬里正想玉爲衣【以上聲畫集】

張唐民

唐民熙寕中任西川轉運使京東路提刑

題捫參閣【在昌州】

訟簡民淳羨小州兩衙才退似歸休一懷山果三升酒暮掩靑卽下樓【方輿勝覧】

李之純

之純字端伯滄州無棣人登進士元祐初歷寶文閣直學士工部尙書紹聖中岀知單州崇寕中入黨籍

西園辧蘭亭和韻

緑葉纖長閒紫莖蜀人未始以蘭名有時只怪香盈室此日方傳譽滿城防意和風揚馥鬱光榮灝露滴淸英庭階若不逄精鑑何異深林靜處生【成都文類】

駕幸太學

羽衛金輿煥彩章天街端去入虞庠嚴師致奠初加拜延講終篇不計行萬乘屈尊先郡國諸生賜坐亞侯王輔臣歸美榮歌詠首發淸風政事堂【中州題詠集】

梁燾

燾字況之鄆州湏城人舉進士提防京西刑獄元祐中拜尙書右丞紹聖初以黨論貶雷州別駕化州安置卒

駕幸太學

原廟親持十月觴天廽寶輦欵虞庠當陽赭幄翔龍座屬地霜袍振鷺行拭目向儒移美俗虛懷稽古自興王太平重見淸風頌嘉句飛傳到玉堂【中州題詠集】

劉奉世

奉世字仲馮敞子官集賢校理樞宻使入元祐黨籍

送越帥程公辟

使君遺愛徧南州五馬新歸瘴海頭持橐未厭靑瑣直懷章還作鑑湖遊余姚人物傳吳逺越地山川向剡幽應有淸詩資臥理會吟他日記風流【剡錄】

駕幸太學

聖典垂精及表章曠儀親舉自宗庠縱觀橋擁浮雲蓋侍問庭充振鷺行首舉儒風隆上國光增帝業掩前王太平榮遇慚多幸重見歌虞起廟堂【中州題詠集】

周商

駕幸太學

云覆鸞輿五色章鳴鞘聲肅下儒庠佩衿霧集三千子儀衛星羅十二行位列夔龍陪帝聖經陳戊甲獻成王元象齒方來供不用論兵政事堂【中州題詠集】

李師徳

駕幸太學

墜典遺經已表章又傳淸蹕幸膠庠黃龍繞駕天移仗白雪分袍士綴行況是體元能作聖更歡稽古效規王太平盛世文明逺萬國儒風自一堂【中州題詠集】

李階

駕幸太學

天祐斯文賴表章皇心眷眷事膠庠享嚴祖殿回龍馭徳警儒班肅鷺行降輦詣祠追四聖擁經求道舉三王欲知盛美前無古賢聖相逄在廟堂【中州題詠集】

吳安持

安持充之子寶文閣待制王荊公之壻

駕幸太學

翰林墨客奏封章天子欣然幸國庠防仗六龍初擁路靑衿三捨已重行隆儒共慶賢堯舜訪道誰知應帝王附鳯騫淵皆法從獨慙由也亦升堂【汴京遺迹志】

畢仲愈

仲愈字將叔仲遊弟國子監丞

句

巳招明月移歌扇更喚春風試舞腰【元夕】明燈數防林中見橫笛一聲煙外聞【夜行萬姓統譜】

孔舜思

舜思官尙書職方郎中通判齊州

題靈巖寺【石刻在泰山】

忽從平地岀塵籠親到諸天釋梵宮郤悟冗官長役物爭如大士日談空山橫靑壁千層合泉迸丹崖一綫通幽鳥靜啼人外境疎鐘不墮世閒風目無可欲猨猱伏心絕防塵冰鑑融自恨無緣陪宴坐他生願效種松翁【熙寧九年丙辰十月顧炎武求古錄】

王延禧

延禧字仲祥熙寕中知夔州

題制勝樓

夔子城新築長江便作壕欲兼諸面敵故起北樓髙卽舊基仍峻因時力不勞靑天才咫尺翠壁似周遭近照東西瀼遙分上下牢百蠻歸指掌三峽見秋毫帝道方無外皇威到不毛三鉤閒夜鎖八陣縱春遨守土慚非稱提兵亦謬叨經營皆使指備豫夲戎韜功乏爲山助名加制勝裦登臨欲吟吒深媿杜陵豪【名勝志】

宋詩紀事卷二十六

欽定四庫全書

宋詩紀事卷二十七

錢塘厲鶚撰郭祥正

祥正字功父當塗人舉進士元丰中知端州元祐初階至朝請大夫請老歸家於靑山下有靑山集

【文獻通考張浮休評郭祥正詩如大排筵席二十四味終日揖讓而適口者少竹坡詩話賀方回嘗作靑玉案詞有梅子黃時雨之句人皆服其工士大夫謂之賀梅子郭功父有示耿天隲一詩王荊公嘗爲之書其尾云廟前古木藏訓狐豪气英風亦何有方回晚倅姑孰與功父遊甚歡方回寡發功父指其髻謂曰此眞賀梅子也方回乃將其須曰君可謂郭訓狐功父髯而胡故有此語遁齋閒覽功父曾題人山居一聯云謝家莊上無多景只有黃鸝三兩聲荊公命工繪爲圖自題其上云此是功父題山居詩處卽遣人以金酒鐘幷圖遺之】

明皇十眉圖

明皇逸事傳十眉正是唐家零落時霓裳曲調𨿽依舊阿蠻終不似楊妃畫工貌得非無意欲使流傳警來世翠翹紅粉尙爭春隱約香風起仙袂六龍眞馭竟何之泰陵荒艸長狐貍猶將妙筆勸尊酒醉覺人間萬事非

金山行

金山杳在滄溟中雪崖冰柱浮仙宮乾坤扶持自今古日月彷佛懸西東我泛靈槎出塵世搜索異境窺神功一朝登臨重嘆息四時想象何其雄捲簾夜閣掛北斗大鯨駕浪吹長空舟摧岸斷豈足數往往霹靂捶蛟龍寒蟾八月蕩瑤海秋光上下磨靑銅鳥飛不盡暮天碧漁歌忽斷蘆花風【王直方云二語大爲荊公所賞】蓬萊久聞未曾往壯觀絕致遙應同潮生潮落夜還曉物與數會誰能窮百年形影浪自苦便欲此地安微躬白雲南來入長望又起歸興隨徵鴻

【苕溪漁隱叢話功甫金山行造語豪壯】

鳳凰臺次李太白韻

髙臺不見鳳凰遊浩浩長江入海流舞罷靑蛾同去國戰殘白骨尙盈丘風揺落日催行櫂湖擁新沙換故洲結綺臨春無處覓年年荒艸向人愁

【娛書堂詩話郭功甫嘗與王荊公登金陵鳯凰臺追次李太白韻援筆立成一座盡傾】

訪隱者

一徑沿崖踏蒼壁半塢寒云抱泉石山翁酒熟不出門殘花滿地無人迹【以上靑山集】

寄東坡先生自朱崖量移合浦

君恩浩蕩似陽春海外移來住海濵莫向沙邊弄明月夜深無數采珠人

【困學紀聞東坡文章好譏刺文與可戒以詩云北客若來休問事西湖𨿽好莫吟詩晚年郭功父寄詩云云】

李公麟

公麟字伯時舒城人第進士歷泗州錄事參軍用陸佃薦爲中書門下後省刪定官禦史檢法元符三年病痺致仕歸老龍眠山

【蔡寛夫詩史韓幹畫馬多分其騣爲三莫曉何意惟白樂天春深學士家詩云鳳書裁五色馬鬛翦三花唐學士例借飛龍廏馬則應是時國馬皆如此也李伯時喜學韓幹畫每不知三騣之意常難於下筆有得樂天詩者先爲誦之而不言所出伯時請之力乃使爲畫數馬始以集示之云】

次韻鄧謹思初入試院

敕使書囊問隊行聚星深館粲諸英云隨襟袖來蓬防香散房櫳宿化城振鷺充庭天有幕瑚入网海無聲範模一世尊先覺況此提平慰後生【同文館倡和詩】小詩幷畫卷奉送汾叟同年機宜奉議赴熙河幕府

畫出離筵已愴神那堪眞別渭城春渭城栁色休相惱西出陽關有故人【聲畫集】

春社出郊

千尋古櫟笑聲中此日春風屬社公開眼已憐花壓防放懷聊喜酒治聾攜刀割肉余風在卜瓦傳神俚俗同聞說已栽桃李徑隔溪遙認淺深紅【事文類聚前集】

呂希純

希純字子進公著次子登第爲太常博士哲宗朝歷寶文閣侍制知亳州謫道州安置後入黨籍

絕句

夢寢西山結艸廬逝將臨水詠遊魚何人見卵求時夜更著閒言問藐姑

【紫微詩話崇寧間談命術者多言叔祖待制與曾內翰子開皆宰相命也或有占紫姑者代書村童書於紙云待曾呂相方發然皆不驗叔祖有詩云云】

元夕

何處元宵好迎鑾冊府西鞘聲云外起扇影日邊低祕禁威容肅名流步武齊舜瞳回左顧眞欲過金閨何處元宵好雙林宴坐僧戒圓三五夜心耀百千燈茅舍門常掩繩牀幾謾憑世間娛樂事一念不曾興【瀛奎律髓】

林迥

迥羅源人熙寧中惠安簿

同黃祕敎遊連江玉泉

泉山好景微權尹訟庭稀曉馬破云去夜船乘月歸妓歌珠不斷人醉玉相依薄宦自拘者咄哉多是非【靑瑣髙議】

題林子默隱居

先生平昔命何非萬卷詩書一布衣回首長安成底事吳山蒼翠幾時歸【泉州府誌】

兪充

充熙寧中虞鄕令

王官谷十詠【存四】

貽溪【表聖山居記雲谷之名本以王官廢壘在其側司空氏易之爲貽溪溪舊不蓄魚及表聖居之石竇泉隙魚皆充牣見於說魚篇今亦無魚】

濯纓溪流上淸心共澄澈人存魚自躍人亡魚亦竭此意𨿽冥冥可與仁者說遺音竟誰繼十里閒風月休休亭【本濯纓亭爲俠軍所焚復構之易名休休】

洗耳謝市朝構亭得余址三徑艸長深一毫塵不起支肘看靑山引鶴聽流水獨有愛君心時時擬綸旨司空氏舊居【王官谷舊皆司空氏別業自表聖沒轉易不常】

孤鶴去不還雲間犬空吠猶聞溪鳥衙【表聖詩雲溪鳥待排衙】尙有里人愛【表聖多以金帛施於閭裏】巖花無開落【表聖云小峯西翕有石蘚故老目爲杏花】世事幾興廢我乘幽興來靜邀秋月對

石硯【表聖云西谷路有石如硯人謂之秦王硯】

嘗讀表聖詩云是秦王成憫時著密史【表聖所著密史深救時病】對此潛經營新雨淨如洗亂苔生復平【表聖詩云硯石苔平失】應誤山中客浪近翰墨名【王官谷集】

仇伯玉

訪王官谷休休亭

飄香山徑踏殘花來訪仙鄕隱處家當日廟堂延至計未應懷璧老煙霞

山鵶營巢欲哺兒晴杏拆早先離披盤回一徑穿碧篠谷口數家耕水湄【王官谷集】

王翰

司空侍郎故居

西風策馬問王官松徑縈紆上百盤泉響夜潭穿石竇峯髙天柱矗云端一鳴共許才華舊三詔方知節操寒花落鳥啼人不見休休亭上倚闌干【王官谷集】

陳易

易莆田人熙寧中隱居石門時號陳聘君

答有需禪師

年來多病愛棲禪寶鑑慵將照醜妍卻憶南湖孤頂月定回金磬落巖前【興化府誌】

楊時

時字中立將樂人熙寧九年進士遊二程之門歷知瀏陽余杭蕭山三縣召爲祕書郎欽宗朝兼國子祭酒髙宗朝除工部侍郎兼侍讀以龍圖閣直學士提舉洞霄宮卒諡文靖學者稱龜山先生有集

望湖樓

斜日侵簾上玉鉤檐花飛動錦紋浮湖光寫出千峯秀天影融成十里秋翠鷸翻風窺淺水片雲隨意入滄洲畱連更待東窗月注目晴空獨倚樓

觀梅贈胡康矦

欲驅殘臘變春風惟有寒梅作選鋒莫把疎英輕鬭雪好藏淸艷月明中

藏春峽【爲隱士吳儀作】

山銜幽徑碧如環一壑風煙自往還不是武陵流水出殘紅那得到人間

含云寺書事

蜨夢輕揚一室空夢回誰識此身同窗前月冷松陰碎一枕溪聲半夜風【以上龜山集】

求仲弓

仲弓字徳夫黃巖人熙寧九年特科與王荊公爲文字交仕終樂平令

靈龜潭

江湖𨿽濶多罾网幽澗淸虛且勉旃待我功成買雙鶴歸來伴汝一千年【赤城志】

陳覺民

覺民字達野仙遊人熙寧九年進士元祐間知建陽縣累遷宗正丞歷知漳建二州移知福州言者承安惇意劾罷尋起知泉州遷本路提刑復以右文殿修撰知廣州卒

武夷山

升眞洞口接天門靈艸丹桃日日春聽說列仙來瑞世三朝徳業在斯民

【方輿勝覽章聖出自武夷事見楊大年家集神考哲廟亦武夷眞君應出故有三朝徳業之句事見氏族編】

寄米元章

汩汩塵埃閱歲華靑山相見認空花淸淮風月元無價憑仗詩翁爲我賒

長淮千古自流東六月城頭日日風天際玉潢無少處夜山圍在月明中【瑚网】

姚孳

孳字舜徒慈谿人熙寧九年進士累除提舉成都府常平事後以直龍圖閣知防州事卒

碧波亭【在簡州東溪】

賴簡池臺兩蜀誇東溪別是一仙家令人郤憶康王谷坐看珠簾濺雨花【錦繡萬花谷】

李格非

格非字文叔濟南人舉進士元祐末爲國子博士紹聖初爲禮部郎提點京東刑獄以黨籍罷長女能詩嫁趙明誠卽易安也有集

過臨淄

擊鼓吹竽七百年臨淄城闕尙依然如今只有耕耘者曾得當時九府錢

【後村詩話文叔詩文髙雅條暢有義味在晁秦之上】

賀幸太學

日月天回十二章詔移淸蹕幸膠庠六龍穩轉橋門曲多士橫穿錦仗行俎豆威儀瞻闕裏東西風敎自周王太平誰謂初無象四海形容在一堂【汴京遺迹志】

葉濤

濤字致遠處州龍泉人熙寧進士仕至中書舍人龍圖閣待制入元祐黨籍

望舊廬有感

重來舊屋誰爲主江令蕭條嘆獨存已媿問人才識路郤悲無栁可知門舟車到處成家宅歲月惟驚長子孫孤客濫巾非得已故交零落與誰論【江令尋宅詩云見桐猶識井看栁尙知門宋文鑑】

張介

介字吉甫番陽人

句

應是子規啼不到致令我父未歸家

【能攺齋漫錄番陽張吉甫方娠時父去客東西川不還張君自爲兒時已愴然有感其言語食息未嘗不在蜀也與尙書彭公器資同學作詩云云聞者皆憐之旣長走蜀父初無還意乃歸省母復至涪閬往迓者三其父遂行以熙寧十年三月至自蜀鄕人迎謁太息或爲感泣一時名士賦詩以紀其事】

錢景諶

景諶景臻從兄舉進士居毗陵熙寧末從張景憲辟知瀛州至朝請郎

洞霄宮

淸夜宿瑤宮雲開天柱峯千巖空洞月萬籟古壇松仙馭聞鳴鶴瑯輿想六龍朝元步虛罷祥吹引林中【洞霄詩集】

杜默

默字師雄濮州人熙寧末特奏名仕新淦尉【王直方詩話石守道作三豪詩謂曼卿豪於詩永叔豪於文杜默豪於歌故詩云師雄二十二筆距猛如鷹玉川月蝕句气欲相憑陵而歐公亦有詩雲南山有鳴鳳其音和且淸鳴於有道國出則天下平杜默東土秀能吟鳳凰聲作詩幾百篇長歌仍短行謂豪於歌者有送守道詩云聖人門前大虫學海波中老龍及推倒楊朱墨翟扶起仲尼周公之句】

句

一片靈臺掛明月萬丈詞焰飛長虹乞取一勺鳳沼水活取久旱泥蟠龍【上歐陽靑瑣髙議】倚風莫恨唐工部後裔寧知不解詩【東平郡宴賦海棠蔡寛夫詩史】

蟾輝吐光育萬種我公得此爲心胸老桂根株撼不折我公得此爲淸節孤輪碾空周復圓我公得此爲機權餘光燭物施洪惠我公得此爲經濟

【隱居詩話李文定廸八月十五日生杜默作中秋月詩以獻其中有句云云𨿽造語粗淺然亦豪爽也】

寥正一

正一字明略號竹林居士安陸人元丰二年進士元祐中召試館職除祕書省正字出知常州紹聖間入黨籍貶監玉山稅有竹林集

【郡齋讀書志廖明略元祐中召試館職蘇子瞻在翰林見其所對防大奇之俄除正字時黃秦晁張皆子瞻門下士號四學士子瞻待之厚每來必命侍妾朝云取密雲龍家人以此知之一日子瞻又取密雲龍家人謂是四學士窺之乃明略來謝也】

汝墳驛題壁

阿憐二十頗有餘秀眉丰頰冰瓊膚無端欲作商人婦更枉方尋海畔夫

阿梅笄歲得同歡懊惱情深解夢蘭鶯語輕淸花裏活栁條弱嫩掌中看

【墨莊漫錄明略與唐州二營妓往來情好甚篤其一小字憐憐其一名梅時憐憐爲大賈所納明略道過汝墳有感作詩方尋海畔夫用海上有逐臭之夫事譏之也】

答張十八畫

玉人風味夙相親骨法多奇巫峽神何幸丹靑煩右相坐令虛室四時春【聲畫集】

和補之梅花

蕙蘭芳艸久暌離偶泄春光此一枝自許輕盈羞粉白何人閒麗得鄰窺寒欺薄酒魂消夜月入重簾夢破時幸有暗香襟袖暖江南歸信不應遲【梅花鼓吹】

蔡肈

肈字天啟丹陽人元丰二年進士徽宗朝歷官戶部郎兼修國史中書舍人以顯謨閣待制知明州奪職提舉洞霄宮會赦復知睦州卒有丹陽集

【王直方詩話夏畸道言蔡天啟初見荊公坐間偶言及盧仝月蝕詩人鮮有誦得者天啟誦之終篇遂爲荊公所知石林詩話王荊公在鐘山有馬甚惡蹄齧不可近一日兩校牽至庭下告公請鬻之天啟時在坐曰安有不可調之馬第久不騎驕耳卽起捉其騣一躍而上不用銜勒馳數十里而還公大壯之卽作集句詩贈之蔡子勇成癖能騎生馬駒復有生著靑衫騎惡馬日行百里尙嫌遲心原落落堪爲將卻是君王未備知士大夫自是盛傳荊公以將材許之云】

敬用無咎學士年兄長韻上呈子方太僕

兩河郡縣淪西方西人思漢今未忘果園蕪沒白艸芳【靈州乃赫連勃勃果園】旃裘戲馬誰家郎車箱峽口澗谷長旄頭倒掛回穹蒼王師西出討橘狂六花蔟壘來堂堂前鋒鋭頭臂兩槍伏姦謹索收生羌天聲隱轔搖姑臧奇兵繚臂斷饋糧決河有聲如壞岡城頭擊鐘聲殷牀萬甲幾欲漂無旁𨿽有伉健誰騰驤一夫不敢陵彼隍馬首欲東促歸裝緘胸有策須眉揚歸來恍恍若有亡劬勞累日何由償戰鞍掛屋尋書囊目隨飛鴻思帝鄕彭城老將官橫行幕中市駿收驌驦射堂兩部奏淸商應破鏑如蜂房【劉渭州射爲天下第一】笑談斥土羈名王畫圖遣奏朝明光詔書畱典眞乘黃錦韉玉勒春風香平池老栁髙云涼神駿在目豪吟觴跨下蹀驚鳧翔皇居九衢天中央我時項背聊相望西城九月天隕霜夜談關塞評文章微言竊比惠與莊和詩禿筆覺我忙祝君韜養壽且祥功名有來成堵墻勿驚寒暑敗肉漿韔弓箙矢用則張【同文館倡和詩】

題畫授李伯時

鴻雁歸時水拍天平崗老木尙寒煙付君餘地安漁艇乞我寒江聽雨眠

泛舟橫塘遇雨

平野風煙入夢思殷勤作畫更題詩扁舟臥聽橫塘雨恰遇江南歸雁時

【墨莊漫錄天啟久官京師日有藪澤之思常於尺素作平岡老木極有淸思因授李伯時令於餘地加遠水歸雁扁舟以載天啟題詩云云伯時嬾不能竟他日王漁之取去以示宗子令戩卽取筆防染如詩中意天啟見之愛其佳後天啟泛舟宿橫塘遇雨閉篷而臥夜分不寢聞歸雁聲因復爲詩云云】

從孫元忠乞貓

廚廩空虛防亦饑終宵防齧近秋帷腐儒生計惟黃卷乞取銜蟬與防持【墨莊漫錄】

送錢齊玥倅蘇州二首

一尉東南屈指中雍容車騎舊兒童郎君扇枕家中晚侍史焚香省戶空十里浮梁晴臥蝀一江春水淨磨銅三年官滿東吳去爲具扁舟破浪風

洞庭飛雨打湘燕寢凝香思然四者難幷知我老七言俱賦爲君妍雜花繞徑迎籃轝春鳥喧洲起畫船聞道山公方啟事重看一鶚在秋天

除夜宿垂虹亭

東南勝境未忘情老去扁舟復此行小邑歲除無市井下田水落見農耕雪消西嶺層稜出春到重湖鱗甲生橋下霜蛟貪睡美爲槌千鼓作雷聲【以上吳郡誌】

題李世南畫扇

野水潺潺平落澗秋風瑟瑟細吹林逢人抱甕知村近隔屋聞鐘覺寺深【宋文鑑】

再至學省

平生擾擾復膠膠學省重來歲又交騎馬醉遭官長罵讀書慚被學生嘲何爲眷戀五斗米便可經營一把茅好買江幹千个竹待看煙雨長春梢【合璧事類後集】

過邢惇夫墓下作

人物於今嘆渺然孤墳宿艸已生煙日暮行人道傍歇應逢年少共談【詩人玉屑】

申王畫馬圖

天寶諸王愛名馬千金爭致華軒下當時不獨玉花驄飛電流云絕瀟灑兩坊岐薛寧與申憑陵內廏多淸新肉騣汗血盡龍種紫袍玉帶眞天人驪山射獵包原隰禦前急召穿圍入揚鞭一蹙破霜蹄萬騎如風不能及雁飛走驚開翠華按轡從天回五家錦繡徧山谷百里舄珥遺塵埃靑騾蜀棧西超忽髙隼濃娥散荊棘苜蓿連天鳥自飛五陵佳气春蕭瑟

【苕溪漁隱叢話東坡集有申王畫馬圖詩乃蔡天啟作气格有類東坡世因悞收入其後姑蘇居世英家刊東坡前後集遂刪去】

題李伯時照夜白馬圖

天上房星不下來連山芻粟飽駑駘龍姿逸駕飛騰盡賴爾毫端力挽回【苕溪漁隱叢話】

題朱之純谷陽園

陸機異時宅故物無復迹悠悠谷水陽野水淒餘碧我觀豪士賦文字豈不白一爲功名誤末路眞可惜至今風雨夜哀鶴鳴不息千秋得吾人淨眼照阡陌結茅風煙際一悟世网窄古今一丘貉貴賤百年客閉門橙橘香隱幾冰凍釋我慙升斗祿矯首望八極人生勞佚間此殆天所檄鵬翔赤霄動鯨噴碧海坼爲爾具扁舟送此齒髮迫【至元嘉禾志】

送洞元法師歸茅山

絳節飄飄下紫淸更參隱訣制頽齡若逢方丈龎眉叟來受囊中赤甲經

一庵疇昔共嵚崟古木垂陰歲月深恐是三生房次律要隨藤杖去重尋

題三茅風雨圖

筆間雲气生毫末紙上松聲聽有無收得三茅風雨樣髙堂六月是冰壺【以上茅山誌】

立春至焦山

歲爲玆山一再登籃輿乘興驀溝塍春生江海交流處人在藤蘿最上層畫鷁搶沙眠百賈華鯨吼旦集千僧道人邀上東巖宿坐看冰輪半夜升【京口三山誌】岊山龍池【在宜興有禿角白龍穴其中將雨則見】

南山咚咚天作鼓號召諸龍盡行雨惟有禿角最先到潑墨雲中雪鱗舞【名勝志】

冬日遊甘露寺

漕河膠舟水流咽水關著鍵行者歇大江伏槎臥長劍萬頃濕銀寒不結蓬萊諸仙亦避寒海門冥冥凍欲折朔風吹晚雁叫空蓬捲松杉崖石裂道人丈室最髙處地鑪蒲團穩坐熱我來乘閒不問道方牀相對無言說【鎭江府誌】

句

城響濤頭入山昏雨腳斜栁間黃鳥路波底白鷗天斷篷帆影天斜入夾鏡波光水倒流【松江雪浪齋日記】疊嶂

巧分丁字水臘梅遲見二年花

【唐溪詩話天啟紹聖元符間爲中書舍人嘗與元祐諸公遊遂遭斥逐嘗守睦州到任謝表有曰城譙閴寂一葉落而知秋防嶼縈回二水合而成字復有語云云人謂能狀桐廬郡景物鶚按此二句有全詩見唐杜牧之集未知孰是】

華鎭

鎭字安仁會稽人元丰二年進士官至朝奉大夫嘗作會稽覽古詩子初平亦登進士爲太常博士有越中考古錄

會稽覽古詩

鐵門限【王中令裔孫智永善隸艸爲世所重求者弗違戶外之人如市所居限頻爲之毀以鐵固之時號鐵門限眞艸千字文十九年成一千通栁誠懸稱其書得家法世傳右軍蘭亭眞迹弟子辧才尢加寶祕貞觀中求之不得至使蕭翼設奇而取之山中父老尙能道其事】

鐵限僧坊迹未移千通眞艸了無遺蘭亭墨迹何由見秖說蕭郎奉使時

秦望山【秦始皇東巡登髙歷覽刻石紀功故曰秦望】

秦人兩世盡東遊輦輅曾臨到上頭睫在眼前終不見不知登望竟何求

樵風涇【鄭巨君采薪若耶山中得仙人遺箭歸之而獲便風之報千載之下朝暮不渝】

碧山重疊水溶溶南北朝來旦暮風巖壑會稽眞勝絕樵蘇猶是漢三公

城山【其山中卑四髙宛如城堞吳伐越次查浦句踐保此拒吳又名越王城有佛眼泉洗馬池泉中產嘉魚越拒吳時吳意越之乏水以鹽魚爲饋越取雙魚答之遂解圍去】

兵家制勝舊多門贈答雍容亦解紛緩報一雙文錦鯉坐歸十萬水犀軍

雙筍石【在上虞縣釣臺山髙百餘丈若人冕而對峙者其巓有異花每杜鵑啼時開若霞錦神宗崩三年不榮髙宗崩花忽變白孝宗崩三年若枯旣而復茂】

千尺相髙卓翠瑉雨餘雲外露嶙峋鼎湖龍去蒼髯斷三載叢花不記春

放馬澗【在新昌縣支道林放馬之所或譏道人養馬不韻答曰貧道賞其神駿】

春艸茸茸澗水淸路人猶記昔時名金羈縱後雙蹄逸想見風前蹀聲

虞國墅【在余姚羅壁山襟帶溪山大勢具體金穀郗太宰徧遊諸境棲情於此每至良辰攜子遊憩後以司空臨郡遂卜居之】

山列翠屛圍碧落水流鳴管繞平田郗家池館蘿蕪沒金穀形容自【一作宛】然

燕竹【越人以其燕來時出筍因以爲名】

竹箭黃芽欲老時杏梁日暖燕初歸他林未聳千竿翠此地先抽一握肥

孟橋【橋南漢孟嘗宅也】

溪上還珠太守家小橋斜跨碧流沙淸風不共門墻攺長與寒泉起浪花【以上會稽志】

【傅崧卿云詞格淸麗興寄深遠足以垂觀來者】

陳瓘

瓘字瑩中號了翁沙縣人偁子元丰二年進士徽宗朝歷右司諫權給事中崇寧中以黨籍除名編隸臺州移楚州卒靖康中贈諫議大夫紹興中賜諡忠肅有了齋集

吳江作

中郎亭榭據江鄕雅稱詩翁賦卒章蒓菜鱸魚好時節秋風斜日舊煙光一杯有味功名小萬事無心歲月長安得便拋塵网去釣舟閒系畫闌旁

【中吳紀聞陳文惠公畱題松陵詩其末有秋風斜日鱸魚鄕之句屯田郎林肇爲吳江日作亭江上因以鱸鄕名之了翁初至吳江簿賦詩云云筮仕之初已無戀官職之意矣】

寄覺範長沙

大士遊方興盡回家山風月絕纖埃杖頭多少閒田地挑取華嚴入嶺來【苕溪漁隱叢話】

自合浦還淸湘寄虛中弟

行徹天涯萬里山月明方照海珠還瘴鄕來往渾閒事聊爲淸湘一破顏【桂林府誌】

蘇文饒往昌國意頗憚之送以詩

已聞舟楫具那得苦畱君雨過霜風急帆飛雪浪分長途方防足暇日正論文功業他年事風波豈足云文饒自京師還欲往昌國而風作不可渡絕句戲之

欲衝髙浪卻沈吟酒近瀛州嬾得斟莫道顚風無好意爲君吹過遠歸心【以上定海縣誌】

沈偕

偕字君與湖州人元丰二年進士

【齊東野語吳興東林沈偕東老之子家饒於財少遊京師入上庠好狎遊時蔡奴聲價甲於都下沈欲訪之乃呼一賣珠人於其門首茶肆中議價再三不售撒其珠於屋上賣珠者窘甚沈笑曰第隨我來依汝所索還錢蔡於簾中窺見令取視之珠也大驚惟恐其不來後數日乃詣之其家喜相報曰前日撒珠郎至矣接之甚至一日攜上樊樓樓乃京師酒肆之甲飲徒常千餘人沈徧語在坐皆令極量盡歡至夜盡爲還所直而去於是豪侈之聲滿三輔旣而擢第盡買國子監書以歸】

遺賈耘老蟹

黃秔稻熟墜西風肥入江南十月雄橫跪蹣跚鉗齒白圓臍吸脇斗膏紅韲須園老香研柚羮借庖丁細擘蔥分寄橫塘溪上客持螯莫放酒杯空

【齊東野語賈耘老隱苕城南橫塘上沈以詩遺之蟹得詩不樂和韻詆之沈得報怒曰吾聞賈多與郡將往還預政言人短長曾爲人所訟吾以長上推之乃鄙我若此復用韻報之有團雌還卻勝尖雄之句賈晚娶眞氏人謂賈秀才取眞縣君以爲笑沈所指團雌爲此賈尋悔之而戱語已傳播矣】

周鍔

鍔字亷彥鄞人元丰二年進士初調桐城尉不赴丰稷範祖禹薦知南雄忤時相入元祐黨籍退休西湖有集

寄題錢公輔眾樂亭

雙虹倒影上檐楹碧水澄空一鏡明野艸閒花無限趣短藜幽榜不勝情已知風月隨人意聊爲湖山載酒行卻訝錦囊賡夢艸坐令詩思繞寰瀛【延祐四明誌】

佛迹巖【在慈谿縣東北大蓬山】

靈山名大蓬香水靄薝卜龍只久覆防云物翳深谷拂衣向劫中神斧斷蒼玉至今天人尊靈迹印金粟頗聞開士讖飛錫隱巖麓坐令湖海閒香供走川陸巍巍防報地色相儼金屋緬想舊巾瓶猶能慰心目籃輿訪蓮社一笑欣自足撫事動幽尋疇能念榮辱松鑪防如見餘力付棊局更覺夢中身翛然百無欲【寧波府誌】

題全氏萬金樓

幾年江上夢黃鶴意悠悠百尺獨臨水萬金難買秋杵聲喧藥市闌影浸漁舟應有湖中客分身向此遊【甬上耆舊集】

龔原

原字深之處州遂昌人第進士徽宗朝歷兵部侍郎寶文閣待制奪職居和州嘗入元祐黨籍

贈王筌【並序】

筌字子眞富鄭公客元丰中賜號衝照處士元符三年從劉先生受上淸籙華陽洞便門一夕忽開自左慈得進洞宮旋閉且千載矣

華陽新報洞門開應爲髙人受籙來試問玉門砂遠近未饒元放是仙才【茅山誌】

陳偁

偁字君舉沙縣人世卿子以父任補太廟齋郎調蔡州通判屢知泉尉惠三州以朝議大夫致仕卒

題泉州萬安橋

跨海爲橋布石牢那知直下壓靈鼇基連防嶼規模壯勢淵潭气象豪鐵馬著行橫絕漠玉鯨張鬛露寒濤縑圖已幸天顏照應得元丰史筆裦

【方輿勝覽泉州萬安橋一名洛陽橋嘉祐間太守蔡君謨勸州民成此橋元丰初運使王公嘗進畫本天子嘉賞故卒章及此】

宋詩紀事卷二十七

欽定四庫全書

宋詩紀事卷二十八

錢塘厲鶚撰李昭玘

昭玘字成季任城人濤五世孫自洛徙齊元丰二年進士以薦爲祕書正字歷起居舍人崇寧入黨籍奪官閒居自號樂靜先生有樂靜集【云龕李氏序略云伯父詩奇麗愜適章斷句絕餘思羨溢得詩人味外之味】

春日遊金明池

日有江湖思坐無車馬塵橫橋自照水啼鳥不驚人輦路晴飛絮宮門暗鎖春多情老園吏灑地喜相親【宋文鑑】

觀劉孝嗣寫眞

程生髙價傳兩都劉子骨相眞丈夫呼兒當軒試一展噱噱指點相驚呼此應前日坐頭客何乃不語嚴襟裾胸中豪气不可狀但見粉墨無紆余虎頭食肉亦天賦尺面封侯宜不誣須知中令有眞相忽效香山悲故吾淩煙功臣易磨滅貞觀學士猶傳模當時人物不易得曾看風神有此無

觀江都王畫馬

落落名王唐帝孫筆端飛灑只逡巡風雲絕足知何在粉墨餘姿若有神可信權奇盡龍種不應腲脮失天眞驊驑寂寞龍眠死更復何人接後塵

觀畫

夢澤正天寒南峯帶秋色詩人句不盡余意傳粉墨年來兩眼昬吏牘苦侵迫明窗展橫素刮膜謝砭石往時蓬萊宮圖畫燦東壁拾遺老陰峭思訓麗春碧經年一過眼行繞不暇食太行逢李生筆勢妙思索未成眞營丘不俗巳髙格安得十萬錢盡致鵝溪白不須念衣裘防灰日滋殖寫我江湖心浩蕩滿千尺【以上聲畫集】

句

靜疑多事非求福老覺無心勝攝生【優古堂詩話】

劉弇

弇字偉明江西安福人元丰二年進士復中詞科歷官知峩眉縣攺太學博士元符中有事南郊進大禮賦除祕書省正字徽宗立攺著作佐郎實錄院檢討卒有龍雲集

走筆答郭子隆句稽

春歸幾何時緑樹陰已滿蕭條子云巷誰借吹噓暖常日雙柴扉深扃類休澣穉燕掠翩翾疎蟬弄淒斷擷芳聊自娯任從食息嬾嶷嶷棲鸞郎蝸居間三款兒童憚逢迎應客事謾誕謝絕髙軒榮秖增鼯防短賴君不吾靳慇懃接誾侃酸然梅雨天煩襟斗湔浣

送李侯朝散還任

西山閱今昔章水弄淸泚云陴插天半滕閣中隱起靑鴛千萬家湖光豁如洗鐘陵一都會信亦非偶爾君來無幾何所得巳倍蓰笑談送白日慷慨拾遐軌成詩殆百篇天籟落凡耳事竣告還朝相送情難已悲歌一再行杯觴覆蒼翠秋標防孤云鴻鴈思吾子

人日

去年人日螺江邊今年人日在通川故家浩蕩五千里客子騷屑心茫然霜蘆盡解故時葉生意陡爾歸蘭荃海風如刀冰塞渡欲航野水雪暗天他鄕信美非吾土香艸恱魂眞浪傳南冠故聲秖操楚劉章雅志惟歌田五秉如單費廩粟一囊就盡持餐錢顚毛冉冉不吾與齒根浮動輕於翾小雀誰言畏死鷂未肯屈折同杯棬章貢直西三徑在爾來望眼欲成穿科桑洗竹眞吾事孰使齪齪才充員何時解得無拘束歸釣潭頭楓葉鯿

秋日儀眞卽事

丁字河頭紋錦翼似是東園故鸂鷘天風蕭蕭吹汝急遣汝周章無好色江蘺羃防過行人一顧爲之三嘆息我願舴艋從溪翁雙春鋤邊作幽客

莆田雜詩

淸樾陂陀外春深四五家叢祠下簫鼓平楚暗桑麻水國潛虯偃夭程去鳥賖仙山乃在目瀟灑送生涯

九曲池

昔帝檣烏下日邊曾畱淸蹕此蹁躚魚龍窟暗浮春漲鳧雁行低破暝煙星閣摧頽空嵗月蕪城埋沒舊山川後庭一曲陳家破更看當年水調傳

題吉水南華院

紫翠浮浮奪晚昏生涯谷汲與松焚俗塵一點自應少終日到門惟白雲

野興由來愜杖藜層巒影裏見翚飛虛堂一炷起凝碧化作九天云染衣【以上龍雲集】

【獨醒雜誌吉水南華院在山谷窮絕處有白雲堂劉偉明未第時曾寓書劍於此堂有詩】

劉跂

跂字斯立摯之子王鞏之壻與弟蹈同登元丰三年進士遭黨禍爲李延年所誣編管壽春自號學易老人有學易集

題半隱堂

一堂圖籍自陶冶三徑蕭蘭俱歲華定非平恩許侯宅防是仲長公理家端居雅不煩摒擋佳設頗嘗成咄嗟惟我身閒數來往徽一泛卽生涯【宋文鑑】

絕句

麥隴漫漫宿槀黃新苗寸寸未經霜手中馬箠餘三尺想見歸時如許長【能攺齋漫錄】

句

急雨欲來先暑气涼風已過卻秋聲【龍山寺優古堂詩話】欲成蹇士賦應作半人詩【病中後村詩話】

黃裳

裳字冕仲南平人元丰五年進士第一累官端明殿學士禮部尙書有演山集

【王恱序云逸歌長句駿發踔厲兼眾體而有之】

簡元輿祠部

百花巖上仙人住巖下爲州山水聚白頭靑冢南北人倒影沈沈獨懷古倚闌把酒與誰同況是使君爲獻主應喚漁舟疎葦中旋膾遊鱗落紅縷祕書坐上最軒昻能共春云爭態度紅衣帶月今何處幾轉春殘掩朱戶飛船送客空斷腸梁塵謾落聲中句虛白亭前湖水間忽爲霓裳起思慕出門沙土亂如雨薰風吹夢天南去

燕子樓

盼盼初歸樓上時相如燕子長雙飛有才將色世間少況復節義猶堪依將軍一去十餘載玉簫瑤瑟無心解豈不能死空相隨以色累公非所知白老曾爲賦詩客風防花枝醉無力後會勲郎漢陽驛因語戱欷已成昔走筆還賡美人句猶感白楊堪作柱我來登賞非唐人尙引多情聊愴神人生眞盡皆爲塵百年一餉難畱春髙樓人散誰復親只有燕子年年新

社日遊雲門山

不須扶我自登山腳力能勝十八盤一字雁低頭上過兩城人細掌中看𨿽知北戶緣猶在卻笑南柯夢未闌忽見歸云應是信滿襟先得洞天寒

秋日有感

秋來猶寄一涯天葉葉秋聲似去年可恨蕭晨長在客不堪孤館更聞蟬【以上演山集】

晁說之

說之字以道濟州鉅野人端彥之子自號景迂生元丰五年進士蘇軾以著述科薦元符末與崔鶠同書邪籍靖康初召爲著作郎試中書舍人兼東宮詹事建炎初終徽猷閣待制有景迂生集

陳叔易被召出山作二絕句

東海一生垂釣客石渠萬卷校書郎丈人風味今如此鶴到揚州興更長【鶚按此首本集無】

處士何人爲作牙盡攜猨鶴到京華故山巖壑應惆悵六六峯前只一家

【風月堂詩話唐秦系和韋蘇州詩具銜云東海釣客試祕書省校書郎本朝陳恬叔易隱陽翟澗上號澗上丈人大觀間宋喬年諷監司薦於朝起爲館閣書疏中猶不去丈人之號晁以道作詩譏之其後以道謁叔易於京師有婢應門嚴妝麗服熟視之乃故時澗上赤腳也以道又作一絕云】

明皇打毬圖

宮殿千門白晝開三郎沈醉打毬回九齡已老韓休死明日應無諫疏來

超然亭戲作【時爲明州船場】

終日一杯終日醉看潮初上看潮回自疑前世陶貞白乘興閒遊鄮縣來

贈筆處士屠希

屠希祖是屠牛坦今日卻屠秋毫自識有心三副健可憐無補一生勞

排悶

鄜畤來爲吏多愁尙喜論山川分漢郡人物客羌村【老杜詩有羌村】宮廢神仙在天淸貳負昏【山海經貳負之梏在此】莫言無妙麗土穉動金門

【陸放翁防景迂此詩云鄜人善作土偶兒精巧𨿽都下莫及宮禁及貴戚家爭以髙價取之喪亂隔絕南人不復知此句遂亦難解可嘆】

鄭洛道中遇降羌作【鶚按宋文鑑作晁詠之】

沙場尺箠致羌渾玉陛俱承雨露恩自笑百年家鳳闕一生腸斷國西門

【老學庵筆記晁氏世居都下昭徳坊其家以元祐黨人及元符上書籍記不許入國門者數人以道其一也鄭洛道中遇降羌以道詩云云】

答陳叔易求長松

長松不經黃帝手小斸漫翻嵩室云縱有何堪寄夫子鼎頭寶气自氤氳

思四明所居

今朝旅恨到何處軒窗直到桃花渡桃花渡上風吹雨道人芒屩誰來去

贈鄜田玘

前世能歌田順郎今身追悔太昌昌戲泥巧盡羣兒態休憶小姑初倚牀【以上景迂生集】

【老學庵筆記承平時鄜州田氏作泥孩兒名天下態度無窮一對至直十縑一牀至三十千一牀者或五或七也予家舊藏一對臥者有小字云鄜州田玘制】

句

干戈難作墻東客疾病猶存硯北身

【墨莊漫錄晁說之以道作感事詩云云墻東用王君公事而硯北身乃漢上題襟集段成式書云杯宴之餘常居硯北蓋言几案南面人坐硯之北也】

晁補之

補之字無咎年十七從父端友宰杭州之新城著錢唐七述受知蘇軾舉進士試開封及禮部別院皆第一元祐中爲著作郎紹聖末謫監信州酒稅起知泗州入黨籍有雞肋集

芳儀曲

金陵宮殿春霏微江南花發鷓鴣飛風流國主家千口十五吹簫粉黛稀滿堂詩酒皆詞客奪錦揮毫在瑤席後庭一曲風景攺收淚臨江悲故國令公獻籍朝未央敕書築第優降王魏俘曾不輸織室供奉一官奔武疆秦淮潮水鐘山樹塞北江南易懷土雙燕淸秋夢栢梁吹落天涯猶並羽相隨未是斷腸悲黃河應有卻還時寧知翻手一朝事咫尺山河不可期倉皇三鼓滹沱岸良人白馬今誰見國亡家破一身存薄命如雲信流轉芳儀加我名字新敎歌遣舞不由人采珠拾翠衣裳好深紅暗盡驚邊塵陰山射虎邊風急嘈雜琵琶酒闌泣無言數徧天河星只有南箕近鄕邑當年千指渡江來千指不知身獨哀中原骨肉又零落黃鵠寄意何當回生男自有四方誌女子那知出門事君不見李陵椎髻泣窮邊丈夫漂泊猶堪憐

【避暑漫鈔李芳儀江南國主李景女也納土後在京師初嫁供奉官孫某爲武疆都監爲遼中聖宗所獲封芳儀生公主一人趙至忠虞部自北歸明嘗仕遼爲翰林學士修國史著虜庭雜記載其事時晁補之爲北都敎官覽其書而悲之與顏復長道作芳儀曲云云江州廬山眞風觀李主有國日施財修之刋姓氏於石有太寧公主永禧公主皆李景女不知芳儀者孰是也】

行路難和鮮於大夫子駿

贈君瑚夜光之角枕玳瑁明月之雕牀一繭秋蟾一麗縠百和更生之寶香穠華紛紛白日暮紅顏寂寂無畱芳人生失意十八九君心美惡誰能量願君虛懷廣末照聽我一曲關山長不見班姬與陳后寧聞衰落尙專房

【苕溪漁隱叢話余觀雞肋集古樂府是其所長辭格俊逸可喜】

自題畫畱春堂山水大屏

胸中正可吞云夢盞裏何妨對聖賢有意淸秋入衡霍爲君無盡寫江天

和李秬雙頭牡丹

二喬新獲吳宮怯雙隗初臨晉帳羞月地故應相伴語風前各是一般愁

廬山

南康南麓江州北五百僧房綴蜜脾盡是廬山佳絕處不知何處合題詩

塔山對雨【在新城縣】

山外圓天一鏡開山頭雲起似浮埃松吟竹舞水紋亂坐見溪南風雨來

謝王立之送蠟梅

去年不見蠟梅開準擬新年恰恰來芳菲意淺姿容淺憶得素兒如此梅【以上雞肋集】

【墨莊漫錄王直方立之父名棫家多侍兒而小鬟素兒尢妍麗王嘗以蠟梅花送晁無咎以詩謝之有句云云】

考校同文館戲贈子方兼呈文潛

二十年來曹子方新詩曾見未能忘多才善謔稱物芳吳娃席上呼作郎瞥然何許歲月長只今未老毛髮蒼自言逢掖非昔狂傳經華陰夫子堂何曾騎馬身挾槍詔隨上將西擊羌董蒲跗注謂我臧夜行馬嶺饑無糧鼓鼙驚谷騎捲岡吏呼爲微醉在牀前鋒奄至靈武傍中堅反後無敢驤城開三日牧蔽隍百駞載笴千橐裝旌旗立壘烏鳥揚還軍不省一矢亡坐師無獲勞不償鐃歌入奏虛錦囊秋風鱸魚思故鄕鋭頭宜董鸛鵝行得官猶領萬驌驦王城對巷如參商那知連月居玆房稱多量少非我王羣公古鏡懸秋光閉門飯飽庭葉黃秋盤登官酌香吳音訛雜變秦涼令壺老柏笑覆觴淹畱平日夢欲翔得君可樂殊未央人生傾蓋何所望結交松柏要冰霜中天號出玉璽章靑驄禦史騰康莊歸期屈指未可忙聞君況有夢虺祥生女不惡嫁鄰墻掃軒畱客具酒漿與君更約城南張【同文館倡和詩】

余幹

幹字樗年

次韻贈無咎學士

毗陵城如金斗方往事歷歷那能忘相逢童子佩蘭芳秀發人指誰家郎未幾重見突而長卽今不覺秋蓬蒼戲笑豈復爲兒狂追昔宓子初登堂辭鋒峭防森刀槍器識況遠包夷羌陽秋寧肻露否臧有子遊學先聚糧相將百里陟岵岡邂逅一揖坐僧牀大辯傾注如無旁天馬方謂先騫驤觀魚誰復駐濠隍期受代垂趨裝當路奏牘交稱揚行將起擢奄云亡坐令志气不得償傳家豈詫錢一囊諸兒經行名州鄕挾書繼踵諸父行旋見天衢飛驌驦論治直要超周商術卑效淺笑杜房況是亨運遭興王致君紹祖邦家光何止追考歸焚黃防庭朝露明蕓香異書滿閣秋气涼詠歌間成隨豆觴讀之如欲淩雲翔暫迂大手離未央【闕六字】

望挈篋來寄深閨霜賔興賢能視文章尊尙周孔麾韓莊搜奇殆有通夕忙英遊疑動聚星祥我歸復翳環堵墻世味已能如飲漿羲皇上人琴一張【同文館倡和詩】

耿南仲

南仲字晞道開封府人元丰五年進士徽宗朝爲太子詹事攺寶文閣直學士欽宗朝陞尙書左丞門下侍郎髙宗卽位罷爲觀文殿學士提舉洞霄宮言者論其主和誤國鐫秩安置南雄州行至吉州卒

秋日同文館次鄧愼思韻

秋日同文館閒無一事依鬭羊誰得雋倦鳥客思歸寢處還相向過從不患稀何當有星聚誰爲問璇璣秋日同文館褎然觀國光泗濵何限磬岱麓易求梁劍气頻衝斗錐鋒定出囊於余慙拙匠操尺預量長秋日同文館新涼逐雨回棘垣要吏局蕙悵憶山隈射爲巧狙發田因文豹來西城隨分鎖夫我室多才次韻謹思九日考罷試卷呈同院諸公

貢珍已選茂良充猶被拘縻類縛鐘淥酒彊陪髙館飲黃花不似故園逢棊枰苦戰挑燈坐蘚壁閒題捧硯從風葉滿庭秋索寞更籌向盡睡方濃【以上同文館倡和詩】

栁子文

子文字仲遠

次韻呈愼思學士

咸韶濩武來何方鏗鏘入耳安能忘陽春蘭芷秋菊芳金門詞客靑袍郎昭回下燭光焰長深山大澤龍蛇蒼浩歌激烈元非狂正逢聖主開明堂風煙關塞收旗槍舞幹兩階臣戎羌喋血拓境謀非臧邊城夜行休賫糧采詩不復嘲靑岡蛜蝛戢羽戌婦牀移文北山猿鶴傍渥窪朱龍兩服驤胥靡版築罷浚隍白環楛矢貢篚裝航海萬里風帆揚窮邊種落嗟唇亡諸蕃入學願可償槐花舉子促書囊成均貢士賢登鄕東門宣詔札十行我慙駑駘追驌驦何敢望回不及商毛遂未至空連房【同舎十九人余獨後入】賴有墨妙江都王傳摸共分此日光驊驑騄驃兩耳黃想見蹙踏披天香坐覺暑退秋堂涼拘攣齷齪漫引觴門外烏雙飛翔悠悠逝川東未央故山魚鳥空相望鄧侯意气摩秋霜朝吟百篇暮千章駢羅經史貫列莊落紙但見書吏忙孔鸞羽儀各效祥鄙夫不學空面墻先饋不用驚五漿鳥號要須賁育張【同文館倡和詩】

商倚

倚淄川人官太學博士入元祐黨籍

秋日同文館次鄧愼思韻

秋日同文館髙堂燕集齊杯盤供魯酒殽核欠張梨楊孟持新論韓莊鄙舊題須知宗匠手文采冠朝閨秋日同文館何人獨擅場養莪方在沚琢玉已成章筆別千鋒陣庭焚一炷香得賢從此始豈特致民康秋日同文館棲林看晚雞斗垂宮殿北月轉戶庭西酒勸杯中淥詩分燭下題何時還九陌細雨莫成泥

初入試院

承詔掄材敢倦行廣庭深鎖待羣英分場自敵三千客決勝誰降七十城夜案尙閒塗捲筆曉堂方聽讀書聲【每早嘗聞無咎諸公讀書聲】歸時還有黃花否已覺秋風滿袖生【以上同文館倡和詩】

李之儀

之儀字端叔之純從弟元丰中舉進士元祐初爲樞密院編修官從蘇軾於定州幕府元符中監內香藥庫徽宗朝提舉河東常平坐艸範純仁遺表編管太平州卒

【揮塵後錄元祐間端叔於尺牘尢工東坡先生稱之以爲得發遣三昧】

利州湯泉

華淸賜浴記當年偶托荒山結勝緣未必興衰異今昔曾經天女卸金鈿

【墨莊漫錄利州褎禪山相近地名平屙鎭湯泉溫溫可探是朱砂湯人傳昔有兩美人來浴旣去異香鬱鬱累日不散端叔過浴池上作詩云云】

贈人【一作與當塗楊珠】

通中玉冷夢偏長花影籠堦月浸涼挽斷羅巾畱不住覺來猶有去時香

情隨楡莢不勝飄心似楊花暖欲消擬借瓊林大盈庫約君孤注賭妖嬈

詠呂吉甫宅晉朝雙檜【用劉夢得韻】

故迹悲涼古木奇勢分庭下蔚相差霜根半露出林虎畫影全舒破賊旗寶界曾回鋪地色節旄遠映插云枝劉郎風韻知誰敵儒帥端能表異時

【墨莊漫錄揚州呂吉甫觀文宅乃晉鎭西將軍謝仁祖宅也在唐爲法云寺有雙檜存焉猶當時物也劉禹錫有詩吉甫家居時檜尙依然建炎兵火樹遂亡矣】

李去言相別二年忽得書知在吳中答書偶成

官路相逢一笑休共知身世兩虛舟楚材有用誰靑眼趙將無功枉白頭會見姓名通北闕何妨風韻冠南州求田接武如鳧鷖只欠元龍百尺樓

書扇

幾年無事在江湖醉倒黃公舊酒壚覺後不知新月上滿身花影倩人扶

曾延之置酒後閣侍人以帬帶求詩

禦醅盞畔千頭菊椽燭光中四和香紅粉莫嗟霜滿頷也應歌處似周郎【以上姑溪集】

借範光祿麻師一雪雀圖【時任許幕】

圖中塵迹已冥冥說著麻翁耳便醒凍雀髙低棲舞白枯槎零亂倚寒靑欲憑妙手聊模寫暫借遺蹤作典刑老去未能忘著相他年要伴艸堂靈【過庭錄】

還俗道士

聞道華陽客儒衣謁紫微舊山連藥賣孤鶴帶雲歸栁市名猶在桃源夢已稀還家見鷗鳥應媿背船飛【老學庵筆記】

趙徳儒

徳儒爵裏未詳與李端叔倡和

中隱庵

在昔避世賢隱居豈自喜甘守西山餓淸洗潁陽耳一旦事髙尙萬古激貪鄙孰謂樂山林便可輕朝市竊笑效顰人不知捧心美妄將凡庸姿敢希明哲軌盜此嘉遁名紛若干時子仕途指捷徑矯僞污淸史聖朝揚仄陋采錄無遐邇不遺下體葑況乃中鄕芑多士生此時貧且賤焉恥夢自傅巖來獵從渭濵起隱居聞此風翻然烏可已聊爲知者道庶達名庵旨【姑溪集附】

王鞏

鞏字定國莘縣人文正公旦之孫工部尙書素之子嘗倅揚州坐與蘇軾遊謫監筠州鹽稅罷還官至宗正丞入黨籍自號淸虛先生有集【墨莊漫錄王定國寄詩於東坡答書云新詩篇篇皆奇老拙此回眞不及矣窮人之具輒欲交割與公魏道輔見而笑曰定國亦難作交代只是且權攝耳】

挽蘇黃門子由

憶昔持風憲防微意獨深一時經國慮千載愛君心坤道存終始乾綱正古今當時人物盡惆悵獨知音【自注元祐中議冊後宣仁禦文徳殿發冊公語余密告呂丞相微仲母后禦前殿玆不可啟微仲明日畱身宣仁詔宮中本殿發冊時人無知者】

已矣東門路空悲未盡情交親逾四紀憂患共平生此去音容隔徒多涕淚橫蜀山千萬疊何處是佳城【自注公前年寄書約予至許田曰有南齋翠竹滿軒可與定國爲十日之飲此老年未盡之情也】靜者宜膺壽胡爲忽夢楹傷嗟見行路優典識皇情徒泣巴山路終悲蜀道程弟兄仁達意千古各垂名【自注公與子瞻嘗泊巴江夜雨相約伴還蜀竟不果歸今子瞻汝公歸眉山王祥有言歸仁也畱達也墨莊漫錄】

蕭相樓

盧杞姦邪四海憂相君邦國自同休分符朝去雲中闕開府南來江上州百尺樓髙瞻故國九華山色倚晴眸定知直道傳千古杜牧文章在上頭

【方輿勝覽杜牧池州重建蕭相樓記蕭丞相復爲刺史時樹樓於大防西北隅上藏九經書下爲刺史便防事大歷十年乙夘建會昌四年甲子權刺史李方元具材刺史杜牧命工皆仍舊制自初至再凡七十一年】

湘山光孝寺

半嶺風吹艸木香落堦花雨送春忙從師遠借云庵臥還我平生午枕涼蓮社緇黃常得伴鹿門妻子亦相將化身欲似河東栁更向山頭望故鄕【桂林府誌】

楊天惠

天惠字祐父郫縣人元丰進士攝卭州學官徽宗朝上書言事入黨籍卒左丞馮澥志其墓號西州文伯

次韻吳帥題保福壁

淨缾猶貯近頒冰拄杖還扶舊醉藤遮莫簪花倩天女未妨燕坐折談僧

送孫正忠移成都小漕

升平芝菌效神奇況乃賢豪用世資人物熙寧中興日風流荊國適同時起家便作三公客乘傳何爲九折馳少府但分新賜節石渠猶借舊官儀素心久辧經綸計妙意前知遇合期聊與西南成勝事暫將淸獻續良規橋橫萬里重開府水接雙流共去思怊惆參卿無限意道傍索筆彊題詩

溫江縣二瑞頌【並序】

溫江隸成都遠王畿三千幾百里有奇蓋西南偏邑也政和二年夏六月有嘉禾產於嚴氏之圃凡二本是歲十二月復有甘露降於學宮之柏凡三日鄕以白縣縣以白府府遣從事卽縣覈狀皆有實可復不誣輒具書若圖上尙書省以聞詔下其副尙書禮部藏焉於是前縣臣宗道馳書諭假彭山丞臣天惠曰盍頌諸臣對越北闕而奏頌曰

於皇禦極百志惟敍曰農而農曰士而士爾安爾宮爾寧爾畝恩詔數下仁滂徳膴農飽以歌士喜式舞恊气從之祥嘏如雨廼產嘉禾以慶農扈廼降甘露以幸士子其慶伊何珠穗紛舉俾爾甌窶戶有億秭其幸維何雲液醲湑俾爾膏馥濡及嬰孺維我哲後博臨下土相彼多禾均此靈露道拜稽首誕告奔走惠拜稽首盱衡語語敢獻稗官以贊蒙瞽【以上成都文類】

劉拯

拯字彥修宣州南陵人第進士元丰中爲監察禦史徽宗朝累遷吏部尙書

空心潭

碧潭發幽石瀟灑無纖塵寒光湛秋月有物難比倫離鉤況無魚千尺徒垂綸到此心已空何用濯我纓【破山寺志】

張商英

商英字天覺號無盡居士蜀之新津人登進士第爲章惇所薦紹聖初累擢左司諫工部侍郎大觀中歷尙書右僕射中書侍郎貶衡州復官卒贈少保諡文忠曾入黨籍有無盡集

【揮塵前錄張天覺紹聖初章子厚薦登言路攻擊元祐諸賢不遺餘力至欲發溫公呂正獻公之墓晚旣免相詩有回看同列進不覺寸心忙之句桐江集商英雄辧詭譎自謂得兜率悅之傳天下號相公禪】

孤憤吟

靑靑一本桑下可百夫息泠泠一井泉上有千人汲千里以爲郡百里以爲邑生齒豈不繁敎化繄爾力何事北窗人嘆此徒勞職【宋文鑑】

畱題防國寺【時爲雒縣主簿經攝垍窯鎭稅】

薄宦區區可嘆嗟寂寥寒館過村家神錐豈向囊中出寶劍聊憑醉後誇就祿勉持毛義檄讀書空滿惠生車掩關不識靑春好一夜狂風已落花【成都文類】

靈泉寺著法華合論作【寺在歸州西三里】

合道通爲七卷經默敎開眼示羣生不須天女添瓶水自有靈泉一派淸【方輿勝覽】

中秋

不見柯山客中秋月又圓夜來淸滴露天末淡收煙念遠情非俗淩虛骨欲仙素琴鳴此恨相與對嬋娟【合璧事類前集】

讀書燈

小籠疎四面明紙罩孤燈自小共寒熱相親如友朋舊書曾徧照新燭莫相憎幾爲吟詩苦畱光到夙興【合璧事類外集】

貓

白玉狻猊借錦茵寫經湖上淨名軒吾方大謬求前定爾亦何知不少喧出沒任從倉內防鑽窺寧似檻中猿髙眠永日長相對更約冬衾共足溫【合璧事類別集】

華陽洞

素虎班虯躡紫煙幾看滄海變桑田赤城玉笥尋眞後又到華陽第八天【茅山集】

見山亭

簾捲疎煙醉眼開浮雲飛盡見崔嵬苦嗟霖雨遮藏久深謝淸風引致來丹桂有時明月滿舊山無路白猿哀禪僧指我眞空理心火茫然一夜灰【杭州府誌】

靑原山七祖塔

一派靑原出少林信衣到此只傳心尋常示眾無人會盡向廬陵米價尋【靑原山誌】

題睢陽五老圖肅奉嚴韻

徳政調元向道閒天朝詔許實辭冠丹心耿耿懸象魏靑史昭昭照玉桓晚節友賢陽鳳暖老年憂世谷駒寒太平猶自存鑑後進儀刑仰慕看【式古堂書考】

吳與

與字可權漳浦人元丰五年進士余幹令累遷奉議郎通判潮州

白雲亭【在余幹縣白雲城上唐李徳裕建】

髙城頓崇岡上與白雲遇昔賢此登臨懷古得佳句結亭自何人歲月更已屢古篆僅存名頽檐颯將僕我來訪遺蹤環賞愜幽趣鳩工扶墊隍選木換隳蠹津梁五道人悉力願相赴經營未終月突兀見翚翥英英蒼梧云朝暮此屯聚時從南山來倏向髙巖去去來本無心虛亭日新故因之望故鄕更識親闈處南山互牽情憑闌目空注【饒州府誌】

鄒浩

浩字志完常州晉陵人元丰五年進士擢右正言坐諫立劉后謫新州徽宗朝遷吏部侍郎再謫永州大觀元年復直龍圖閣卒入黨籍髙宗朝贈寶文閣學士諡曰忠有道鄕集

送兪秀老歸維揚

踏雪驅驅原憲履禦風獵獵老萊衣情投豈比鐘山出興盡還同剡水歸煬帝池邊松防遠維摩室內燭光微攜笻促席徜徉處應記當年接下機

湖上雜詠

荷葉如錢三月時幅巾藜杖一追隨邇來勝事知多少惟有風標公子知【杜牧之以白鷺爲風標公子】

過永州澹山巖作

我入幽巖亦偶然初無消息與人傳訓狐戲學仙伽客一夜飛鳴報老禪【以上道鄕集】

【冷齋夜話鄒志完南遷北還過永州澹山巖巖有訓狐凡貴客至則鳴志完將至而狐輒鳴寺僧出迎志完怪之僧以鳴狐爲對志完有詩云云】

弔仲殊長老

逆行天莫測雉作瀆中經漚滅風前質蓮開火後形鉢盂殘蜜白鑪篆冷煙靑空有誰家曲人間得細聽【老學庵筆記仲殊長老喜食蜜崇寧中忽上堂辭眾閉門自縊死及火化舍利不可勝計鄒忠公作詩云云末句謂其上於樂府也】

遊酢

酢字定夫建州建陽人嘉祐間以文行知名程明道典扶溝學招使肄業登元丰五年進士仕至監察禦史歷知漢陽軍和舒濠三州有集

餞賀方回分韻得歸字

邀客十分飲送君千里歸情隨緑水去目斷白鷗飛松菊今應在風塵昔已非維舟後夜月能不重依依【濓洛風雅】

題河淸縣廨

小院閒亭長薜蘿鹿來穿徑晚經過夕陽蕭散簿書少窗裏南山明月多

水亭

淸溪一曲繞朱樓荷密風稠咽斷流夾岸垂楊煙細細小橋流水卽滄洲【以上河南府誌】

鐘伷

伷字少遊又字公緒贛州龍南人元丰五年進士累官廣西計度轉運使進龍圖閣學士兼本路安撫管句經略使致仕有集

龍南石玉巖

萬石結叢林縈回鳥道深山髙云漠漠洞古緑陰陰壁擁虯龍篆崖懸鐘鼓音不須愁日暮勝景且追尋【贛州府誌】

仵盤

盤字艮翁終南人父信本軍職終文思副使以防補借職元丰中監靑州臨淄酒稅

絕句

太一峯前是我家滿牀書籍舊生涯春城戀酒不歸去老卻碧桃無限花

【西溪叢話或以此詩題酒樓皆云是神仙非也】

陳輔

輔字輔之丹陽人少負俊才不事科舉自號南郭子人稱南郭先生

訪建康楊徳逢題壁

北山松粉未飄花白下風輕麥腳斜身似舊時王謝燕一年一度到君家

【苕溪漁隱叢話楊徳逢驥居金陵輔每淸明上冢卽過湖陰之居淸談終日元丰間頻歲訪之不遇乃題此詩楊歸見之吟賞不置嘗稱於荊公公笑曰此正戲君爲尋常百姓耳楊亦大笑】

湖上有作

平湖共天遠浸月坐寒光乘流溯荃壁棹舟尋藥房佳人折輕荷隨風來珍香顧眄但微笑眉宇何淸揚日暮共攜手遙指煙中湘【鎭江府誌】

周邦彥

邦彥字美成錢唐人邠之侄元丰中獻汴都賦召爲太學正徽宗朝仕至徽猷閣待制提舉大晟府出知順昌府提舉洞霄宮晚居明州卒自號淸眞居士有文集

【陳郁話腴周邦彥字美成自號淸眞二百年來以樂府獨步貴人學士市儂妓女皆知美成詞爲可愛至於詩歌自經史中流出當時以詩名家如晁張皆自嘆以爲不及樓攻媿云淸眞樂府播傳風流自命顧曲名堂不能自已】

過羊角哀左伯桃墓【溧水縣南元祐中爲令時作】

古交久淪喪末世尢反覆谷風歌焚輪黃鳥譬伐木永懷羊與左重義逾血屬客行幹楚王冬雪無斗粟傾糧活一士誓不俱死辱風雲爲慘變鳥獸同躑躅角哀哭前途伯桃槁空谷終乘大夫車千騎下棺櫝子長何所疑舊史刋不錄獨行貴茍難義俠輕殺戮𨿽云匪中制要可興薄俗荒墳鄰萬溘死皆碌碌何事荊將軍摻戈相窘逐

鳳凰臺

危臺飄盡碧梧花勝地淒涼屬梵家鳳入紫雲招不得木魚堂殿下饑鴉【以上景定建康志】

春帖子

鸞輅靑旗殿閣寛祠官奠璧下春壇曉開魚鑰朝衣集防勝飄揚百辟冠【合璧事類前集】

春雨

耕人扶耒語林丘花外時時落一鷗欲驗春來多少雨野塘漫水可回舟【後村千家詩】

曝日

冬曦如村釀奇溫止須臾行行正須此戀戀忽已無【齊東野語】

天賜白【並序】

永樂城陷王湛曲眞夜縋以出眞持木爲兵且走且敵前陷大澤中顧其旁有馬而白暫上馳去五鼓達米脂城因以得脫眞名其馬爲天賜白蔡天啟得其事於西人邀予同賦

君不見書生鐫羌勒兵入羌來薄城束練急蠟丸飛出辭大家帳下健兒紛雨泣鑿沙到石終無水擾擾萬人如渇蟻挽絙竊出兩將軍虜箭隨來風掠耳道傍神馬白雪毛噤口不嘶深夜逃忽聞漢語米脂下黑霧壓城風怒號脫身歸來對刀筆短衣射虎朝朝出自椎雜寶塗箭創心折骨驚如昨日谷城魯公天下雄陰陵一跌兵力窮檥舟不渡謝亭長有何面目歸江東將軍偶生名已弱鐵花暗澀龍文鍔縞帳肥芻酬馬恩閒望旄頭向西落【陳郁話腴】

翟嗣宗

嗣宗臨淮尉

偶見蜘蛛因成四韻

織絲來往疾如梭長愛騰空作网羅害物身心𨿽甚小漫天綱紀亦無多林間宿鳥應嫌汝簾下飛虫亦懼他莫學螳螂捕蟬勇須知黃雀柰君何

【復齋謾錄翟尉臨淮頗爲監司所窘遂於館驛題蜘蛛云雲林子中時爲發運過而見之召而誚責且戒以毋爲浮薄因薦之於朝】

陳傳

佐郎將

林中生致佐郎將名王頭顱十四五幹徳可禽嗟不謀同惡相濟能包羞降書冉冉過中洲中軍傳呼笑點頭蠻首算成勿藥喜君臣稱觴弭多壘元戎凱旋隔天水夜經桄榔趨決裏驅將十萬人性命換得交州數張紙【揮麈後錄元丰中交趾李幹徳陷邕亷州詔郭逵討之遂復邕州進次富良江又破之獲賊將洪眞太子者於是幹徳議降而逵以重兵壓富良江與交人止一水之隔吳衝卿丞相忌其成功堂帖令班師逵逗𨖻不進交人大入全軍皆覆逵坐貶秩當時詩人陳傳作佐郎將云云】

魏泰

泰字道輔襄陽人曾布之婦弟爲人無行而有口米元章稱其與王平甫並爲詩豪崇觀間章惇爲相欲官之不就有臨漢隱居集東軒筆錄隱居詩話

【桐江詩話道輔試院中因上請主文恃才豪縱不能忍一時之忿毆主文幾死坐是不許取應潘子眞詩話道輔博極羣書尢能談朝野可喜事亹亹終日】

挽王平甫

海內文章傑朝廷亮直聞黃瓊起處士子夏遽修文貝錦生遷怒江湖久離羣傷心王佐略不得致華勲【東軒筆錄熙寧中河東河北陜西大饑百姓流移於京西就食鄭俠監安上門遂畫流民圖及防言時政之失遂坐流竄而中丞鄧綰知諫院鄧潤甫言王安國嘗借俠奏槀觀之有奬成之言意在非毀其兄坐此放歸田裏逾年起爲大理丞監眞州糧料院不赴而卒余嘗爲挽詞頗道其事】

題黃魯直集

端求古人遺琢抉手不停方其得機羽往往失鵬鯨【隱居詩話黃庭堅喜作詩得名好用南朝人語專求古人未使之一二奇字綴葺而成詩自以爲工其實所見之狹也故句𨿽新奇而气乏渾厚吾嘗作詩題編後云云蓋謂是也】

荊門別張天覺

秋風十驛望臺星想見冰壺照坐淸零雨已回公旦駕挽須聊聽野王箏三朝元老心方壯四海蒼生耳已傾白髮故人來一別卻歸林下看升平

【桐江詩話詩律峻峭今人不可及也】

闕題

博山燒沈水煙燼气不滅日暮向門前楊花散成雪【潘子眞詩話不減江左詩人語優古堂詩話秦少章詩燭花漸暗人初睡金鴨無煙卻有香魏道輔詩云云與少章詩意同】

寄米元章

緑野風回艸偃波方塘疎雨淨傾荷幾年蕭寺書紅葉一日山陰換白鵝湘浦夕同要月醉洞湖還憶扣舷歌緇衣化盡故山去白髮相思一倍多【淨名齋帖】

邵緝

緝神宗朝提舉淮南常平事

題長興吳城

髙臺無地曲池平漂泊句吳宿古城一岸濕云沈夜色四山涼葉下秋聲【湖州府誌】

王無咎

無咎字補之南城人官直講

遊麻姑山

仙軿昔日此流連气象遼遼尙宛然溪落斷崖爲遠瀑路從絕頂見平田千年芝有靈禽戲一洞云畱羽客眠已樂勝遊塵境外況陪淸論酒尊前【麻姑山誌】

劉誼

誼字宜翁長興人第進士元丰間廣東江西提舉常平官上疏論新法勒停隱茅山

題黃山溫泉

山有靈砂泉色紅滌除身垢信成功不除心上無明業只與山間眾水同【曲洧舊聞】

居茅山作

曾跨江西使者鞍舊言才上便休官三茅得夢全淸瘦頭髮鬅鬙布襖寛【西吳裏語】

趙彥若

彥若字元考師民子以父任爲將作監簿元丰中歷官祕書監哲宗朝累擢禮部尙書翰林學士紹聖初貶安遠軍節度副使澧州安置卒與黨籍有集

端午帖子

揚子江中方鑄鏡未央宮裏更飛符菱花欲共朱靈合驗盡神姦又得無【容齋五筆】

周壽

壽字李老一字元翁濂溪先生長子元丰五年進士初任吉州司戶次秀州知錄終司封郎中

題金粟寺庵

淸池帶蒼巘結構俯林麓扶疎竹外山相向隔羅縠老禪謝人境歲晚收白足誰聆跫然音息隱尙爭逐道場坐千劫不媿桑下宿定中觀潮汐絕事心已熟【常棠澉水志】

徐嘉言

嘉言知海鹽縣事

題金粟寺庵和前韻

招提敞山嵒新庵隱嵒麓石沼引淸流風漪皺文縠晴暉滿虛室一水淡自足【庵前有含暉亭】心明身宴閒境寂誰尋逐寒林帶月行夜榻和云宿若欲問西來一齋飽秋熟【澉水志】

趙大成

閏中秋

桂影中秋特地圓況當餘閏魄澄鮮因懷勝賞初經月免使詩人嘆隔年萬象斂光增浩蕩四溟收夜助嬋娟鮮云淸廊心田豫乘興能無賦詠篇【合璧事類前集】

宋詩紀事卷二十八

欽定四庫全書

宋詩紀事卷二十九

錢塘厲鶚撰杜常

常字正甫衛州人昭憲皇后族孫元丰中知鄆州權發遣秦鳳等路提刑歷官工部尙書【畫墁錄神宗聞昭憲之家有登第者甚喜冇防令上殿翼日謂執政曰杜常第四人登第卻一雙眼可令提舉農田水利】

題華淸宮

東別家山十六程曉來和月到華淸朝元閣上西風急都入長楊作雨聲

夜雨晨霽

柏葉靑靑櫟葉紅髙低相倚弄秋風夜來雨後輕塵斂繡出驪山嶺上宮

溫泉

已去開元四百年此泉猶自響潺潺也知不憤當時事長作悲聲恨祿山

驪山

漁陽烽燧起雲間玉輩蒼黃下此山何事君王自神武區區南渡鹿頭關

【河上楮談臨潼驪山華淸宮溫泉在焉中有萃玉屏皆宋元及今人詩刻內杜常詩四篇前題權發遣秦鳳等路提防刑獄公事太常寺杜常後防云正甫大寺自河北移使秦鳳元丰三年九月二十七日過華淸有詩四首詞意髙遠气格淸古邑人曹端儀旣親且舊因請副本勒諸方石以垂不朽閏九月初一日潁州杜詡記】

劉吉甫

吉甫入元祐黨籍爵裏未詳

聞笛

戍鼓停撾月五更嗚嗚巧作斷腸聲江南自是春來早吹到梅花夢也淸【後村千家詩】

陳一向

一向桐廬人生元丰中

題泰山靈巖寺

石泉畔鐵袈裟上有猿銜五色花見說道人時掛搭旋將靑拂掃煙霞【靈巖詩集】

黃夷仲

夷仲元丰中監察禦史

調王辟之

髙唐不是那髙唐風物由來各異鄕若向此中求薦枕只應愁殺楚襄王

【山東通誌元丰中王辟之調博州髙唐令往別監察禦史黃夷仲夷仲口占一絕謔之云云此𨿽詼談亦足以辧輿地之殊也】

楊損

損字益老華陰人元丰中桂林郡僚

七星山新開巖洞賦呈經略龍圖曾公

陽巖髙敞納晨曦鶴駕雲軿或可期神物雕鐫元入妙人工開辟更增奇須知水石淸涼處絕勝塵沙熱惱時紅斾碧幢勞小駐多慙主客濫追隨【桂勝】

彭次云

次雲吉水人元丰中桂林郡僚

曾公巖和曾子宣安撫

目擊煙霞晝捲舒披榛敲石得蓬壺洞天日月千年久人世塵埃一點無靈藥難尋云縹緲落花不見水縈紆使君鳳閣翺翔近謾與東山作畫圖【桂勝】

彭淵材

淵材筠州人釋惠洪覺範之叔

句

雨過溫泉浴妃子露濃湯餅試何郎【海棠冷齋夜話】

張繹

繹字思叔壽安人以文名預鄕裏計偕受業程伊川之門未及仕而卒

寄友人

有客厭事事潔身山之幽寒暑不相貸乃有卒歲憂有生此有事簡之成贅疣澄江本無浪不如信虛舟六經力道要無以利心求一朝與理會萬境眞天遊伊水正淸泠子行無滯畱西風昨夜至送子至中流落月灑殘夢已看古岸頭我病彊送君是行良難儔異時靑門下誰識東陵侯【宋文鑑】

張勵

勵字深道長樂人神宗朝官江淮制置發運使

題張公翊淸溪圖

九華郁兮江南山淸溪下兮貫山間江北騖兮溪東旋濁湯湯兮淸漫漫山幾轉兮水幾盤近交臂兮遠連環決天末兮浮雲端齊之山兮秋之浦景晦明兮气吞吐艸木蓊兮媚林莽繡屏張兮翠綃舞深窈窕兮幽掩隖雨吟猿兮風嘯虎下鳧鴈兮泳魴鱮商之檣兮漁之罟互出沒兮更散聚樵有捨兮梵有宇雲巖阿兮棘樊圃翚連甍兮岸之滸弄潺湲兮櫂容與中橫絕兮梁爲渡隱孤城兮其西去春之朝兮秋之夕風旣淸兮月又白遐矯首兮俯陳迹攜佳人兮不可得空望遠兮中感百思悠悠兮情惻惻悵興亡兮懷令昔獨玆溪兮無終極嗟夫人兮擺塵滓遙徜徉兮玩雲水移山川兮置窗幾手舒捲兮千萬里輈余車兮秣余馬往其從兮山之下枻吾舟兮泛淸瀉樂魚鳥兮放林野願未適兮何爲者聊寓言兮公墨畫

【吳禮部詩話張公翊淸溪圖畫池陽淸溪也郭功甫題五絕句有惟欠子瞻詩之語遂求東坡爲賦淸溪詞蘇公復令某示秦少遊寫小杜弄水亭詩其後自元丰以來諸賢題詠甚多眞迹在金華智者寺艸堂蓋宋季王佖元敬使君得之易世後其家以售於寺坡公作詞之後有長樂張勵深道長句彷佛蘇體亦佳】

錢祈父

祈父失其名

謝子瞻內翰浙西開府

雋庭鴛鷺集珍羣病翮摧頽下九門罪戾我慙非晝錦回翔公亦暫朱轓龔黃政化知應爾防契謀謨想自存【缺二句合璧事類後集】

李彥弼

彥弼字端臣廬陵人元丰中桂州郡僚

傲暑棲霞洞

嵌竇棲霞敲虛轉杓左驂鸞翼右耳鳳簫爽排酷烈境邈氛囂靜者多妙於焉消搖【粵西詩載】

張吉甫

吉甫元丰中人見烏臺詩案

肖梅香

江村招得玉妃魂化作金鑪一炷云但覺淸芬暗浮動不知碧篆已氤氳春收東閣簾初下夢想西湖被更燻眞似吾家雪溪上東風一夜隔籬聞【香乘】

王仲修

仲修丞相珪之子元丰中登第官崇文院校書

慶侄耆登第

錫宴便傾光祿酒賜袍還照上林花衣冠盛事堪書日六世詞科只一家

【雞肋編岐國公王珪在元丰中爲丞相父準曽祖贄曾祖景圖皆登進士第其子仲修元丰中登第公有詩云三朝遇主惟文翰十榜傳家有姓名注云自太平興國以來四世凡十榜登科後侄仲原子耆仲孜子昻相繼登科昻又魁天下本朝六世登第者與晁文元二家而晁一世賜出身也崇寧四年耆初及第仲修作詩慶之】

宮詞

云嬌煙嬾雨初晴環碧風輕細浪生盡日黃鸝不飛去萬年枝上聽簫聲

玉闌萬朶牡丹開先摘姚黃獻禦杯翠幙重重圍繞定料應蜂蜨不曾來

玉簫聲裏酌玻璃風獵旍旗捲絳霓星渚月斜珠露重銀河流水亦東西

聖人獨看臨軒陛殿後雙龍捧翠華明日集英排大宴禦前先降出琵琶【敎坊使花日新嘗爲臣言神宗見敎坊琵琶制作不精每遇大宴前一日降出琵琶】

雪消宮殿苑梅芳曉漏聲遲下建章天气淸寒當臘日沈香甲煎賜諸房

日沈天角曉星明上直妝成趁五更昨夜宣徽初進曲仙韶院裏未知名【十家宮詞】

送越帥程公辟

一麾占得山川勝金紐新提左顧龜蒼闕鬭龍辭日下紅旌引騎照江湄剡溪月午何妨醉曲水春餘好賦詩玉案天香攜滿袖錦衣誰似過鄕時【剡錄】

趙汝礪

汝礪官監察禦史裏行

送越帥程公辟

畫舫參差看欲飛紛紛車馬壓塵泥右軍筆墨空蘭渚安道風流訪剡溪白首得時歸莫遽丹心懷國去猶稽月明會醉蓬萊閣應笑雲霄自有梯【剡錄】

曾孝宗

送越帥程公辟

虎符分鎭浙江東艤櫂都門使斾雄雙槳徘徊枌社日髙牙揺曵剡溪風蓬萊閣防公書簡賀監湖遊獄榜空行聽越民歌徳政亟還靑瑣見旌忠【剡錄】

王仲甫

仲甫字明之岐公之從子少年以詞賦登科【中吳紀聞仲甫風流翰墨名著一時其歿也丁永州注葆光祭之有云爽秀豪拔出於天資談經詠史博識周知文華自得不務競時古格近體率意一揮金玉鏘揚組繡陸離世俗所得特其歌辭生習華貴不見艱巇徘徊防閣出入鳳池乘興南遊曠達不羇朝賞夕宴選勝搜奇擺脫冠裳卻去輪蹄不驚榮辱不競是非擾擾萬緒付於一巵頽然終日去智忘機】

無題

黃金零落大刀頭玉筯歸期劃到秋紅錦寄魚風逆浪碧簫吹鳳月當樓伯勞知我經春別香蠟窺人一夜愁好去渡江千里夢滿天梅雨是蘇州

【中吳紀聞仲甫客吳門嘗有所愛往京師爲岐公彊畱之逾時不返因作詩云云此詩效古樂府槀砧今何在體人皆愛其巧】

苖時中

時中字子中甬上人元丰中廣南西路轉運副使

曾公巖和曾子宣安撫

紅斾尋幽東郭旁泉巖新得冠殊方一川气象天開作萬古榛荊地蔽藏崖穴乍驚堂室辟榜名知與日星長異時人指溪橋水思愛還同召伯棠【桂勝】

毛滂

滂字澤民衢州人爲杭州法曹任滿去抵富陽以詞爲東坡所賞追還知名後乃出京卞之門嘗知武康縣政和中守嘉禾有東堂集

【揮塵後錄毛澤民受知曾文肅擢置館閣文肅南遷坐黨與得罪流落久之蔡元度鎭潤州與澤民俱臨川王氏壻澤民傾心事之一日家集觀池中鴛鴦元度席上賦詩云莫學饑鷹飽便飛澤民和呈曰貪戀恩波未肯飛元度夫人笑曰豈非適從曾相公池中飛過來者乎澤民大慙】

夏夜

毒暑彌三伏微涼起二更月窗風竹亂煙渚露荷傾【後村千家詩】

溪上

溪光照秋房娟然臥流萍水仙弄幽姿寄余汀洲情眷懷玉色子弄波濯塵纓夜寒有佳意屬此泠然淸【全芳備祖】

響潭

水面平鋪映碧空夜深明月照龍宮猿啼未響潭先響一樹花開兩樹紅

遊翠峯寺

隔墻楊栁舞腰斜傍砌鵝梨玉作花此地風光誰管領小詩收入長官家【以上西吳裏語】

曉出定光寺

曉出開霜阪饑烏啄麥畦山腰余雪瘦天面冷云低寒意梅花北禪心栢子西窗前借殘月照我度前溪

題餘英館

故第園林攺遺亭壁戶新垂虹一橋月夾繡兩隄春花落俯流水烏啼懷故人憑闌看翠荇無意數遊鱗【以上湖州府誌】

下渚湖

春渚連天闊春風夾岸香飛花渡水急垂栁向人長遠岫分蒼紫澄波映茫此身萍梗爾泊處卽吾鄕【武康縣誌】

句

百里飽看紅防防一杯輕媿黑蜿蜒【禱雨湘煙錄】

蔡載

載字天任潤州人肈之弟元丰中嘗爲晉陵簿尋以薦攺承事郎

錢伸仲漆塘四詠

結廬傍林泉偶與初心期佳處時自領未應魚鳥知【遂初亭】

白雲來何時英英冠山椒西風莫吹去使我心搖搖【望云亭】

髙人不惜地自種無邊春莫隨流水去恐污世間塵【芳美亭】

水行天地間萬派同一指胡爲穿石來要洗巢由耳【通惠亭】

【容齋三筆錢伸仲大夫於錫山所居漆塘村作四亭自其先人已有卜築之意而不克就故名曰遂初先壠在其上名曰望云種桃數百千株名曰芳美鑿池湧泉或以爲與惠山泉同味名曰通惠求詩於一時名流自葛魯卿汪彥章孫仲益旣各極其妙而母舅蔡天任四絕獨擅場諸公皆自以爲弗及也庚溪詩話蔡天任頗工詩筆力窺陶謝之藩錢伸仲漆塘詩惟天任語簡而意遠諸公服其韻勝】

題膠山寺繡佛

妙相奪天眞鍼鍼巧入神幾多瞻佛者還想用心人【常州府誌】

盛次仲

次仲元丰中翰林學士

題慈溪普濟寺松石小軒呈關彥長明府

一松偃蹇蒼龍蟠一石巉巖怒虎踞我來題作龍虎軒秖恐風雲捲將去【乾道四明圖經】

句

看來天地不知夜飛入園林總是春

【冷齋夜話盛學士次仲孔舍人平仲同在館中雪夜論詩平仲曰當作不經人道語曰斜拖闕角龍千丈澹抹墻腰月半稜坐客皆稱絕次仲曰句甚佳惜其未大乃云云平仲服其工】

陳律

律政和人元丰八年進士龍溪令

遊洞霄山中

古木陰陰擁澗深靑山九鎖極幽尋白雲也似知人意飛落長松伴醉吟【洞霄詩集】

樓異

異字試可鄞人元丰八年進士建中靖國初爲登封令累官徽猷閣直學士知平江府提舉崇福宮

嵩山二十四詠【並序存四首】

僕性嗜山水幾成癖所至𨿽假館僦捨莫不聚拳石環斗池終日玩觀殆忘食寢一旦來令嵩陽正在淸泉白石中始至數月訟庭淸暇乃芟廢圃鑿芙蓉菡萏二池取余土築臺髙五丈許名之揖山北面嵩嶽西顧少室南望許由自余諸峯環擁軒檻於是居髙遠眺盡山川之形勢暇日旣作三十六峯賦以自廣然僕舊聞嵩山二十四峯圖經傳記所不載求之土人亦莫知也一日觀明大師李得柔勝之自京師來訪乃得其名出道藏吳天師靈迹記歷東而西一一可指遂命畫史圖諸峯於仰嵩堂以證其名僕謂勝之曰二十四峯之名湮沒久矣今自吾二人者發之不可無述也乃作嵩山二十四詠並命勝之作焉華蓋峯

華蓋峯髙未易窮捫參歷井到天中回頭卻顧人間世但見羣靑似小童

玉女峯

玉仙曾此駐云車日薄窗紗暎雪膚七字天書人不辧定知元女手中符

靑童峯

斬新髙髻掠雲開翠色羅衣一樣裁知有眞仙此中住故令天女捧書來

玉鏡峯

皎皎冰盤瑩百圍廣寒宮殿見依稀春山萬疊渾如洗浮翠光中一鏡飛【以上河南府誌】

宿少林寺

六六仙峯繞佛居俗塵至此暫銷除西來未悟禪師意北去還馳使者車五品封槐今尙在九年面壁昔何如心知一宿猶難覺花藏重尋貝葉書【嵩少集】

彊淵明

淵明字隱季至子元丰八年進士宣和中爲翰林學士承旨兼太子賓客卒贈資政殿學士諡文憲

景鐘頌【並序】

宣和元年八月丁丑皇帝詔大晟作景鐘是月二十五日鐘成皇帝以身爲度以度起律以律審聲以聲制鐘以鐘出樂而樂宗焉於以祀天地饗神朝萬國罔不用又在廷之臣再拜稽首上頌

明明天子以身爲度有景者鐘眾樂所怙於昭於天乃眷斯顧揚於大廷罔不時序億萬斯年受天之祜【揮塵後錄】

薛昻

昻字肈明錢唐人元丰八年進士附蔡京仕至尙書左丞靖康初責徽州居住

【羅志仁姑蘓筆記薛昻賦蔡京君臣慶會閣詩云逢時可謂眞千載拜賜應湏更萬回時人謂之薛萬回能攺齋漫錄荊公在鐘山下棊薛門下昻與焉賭梅花詩一首薛敗而不善詩荊公爲代作今集中所謂薛秀才者是也薛旣宦達出知金陵或者嘲以詩曰好笑當年薛乞兒荊公坐上賭梅詩而今又向江東去奉勸先生莫下棊薛書名似丏字故人有乞兒之論】

湖堂

一段風煙不可關出門滿目是湖山昔人華廈今何在【湖堂在湧金門旁郡守蔣樂安公剏建】此日漁舟任自閒鳯觀漸新霄漢上【近作湧金樓甚偉】龍洲依舊水雲間【栁洲祠五龍此兩處與湖堂鼎足相對】歸來丘壑多幽趣願與諸賢約往還【咸淳臨安志】

陳祐

祐字純益仙井監人第進士建中靖國初爲右司諫入黨籍編管歸州赦還卒有集

冬夜

寒气侵人夜未央九門傳令一聲長庭除半露墻根雪月影斜分瓦壠霜【後村千家詩】

朱京

京字世昌南丰人舉進士官太常博士元符初遷國子司業

祥光寺

山寺藏遺刻塵埃字半昬空揮峴首淚誰起謝公門白石千年像蒼頭五世孫他年想陳迹卜築向云根【西江詩話】

兪紫芝

紫芝字秀老金華人流寓揚州少有髙行不娶遊王荊公之門弟澹字淸老志操修潔頗使酒有詩名敝帚集

【詩人玉屑有時俗事不稱意無數好山都上心兪紫芝秀老句荊公手寫於扇山谷所書釣魚船上謝三郎一帖石刻在金山寺雞林毎入貢輒市數百本以歸亦秀老句也石林詩話紫芝少有髙行不娶得浮屠氏心法所至翛然而工於詩王荊公尢愛重之每見於詩所謂公詩何以解人愁初日芙蓉暎碧流未怕元劉爭獨步不妨陶謝與同遊是也秀老嘗有夜深童子喚不起猛虎一聲山月髙之句尢爲荊公所賞和云新詩比舊仍增峭若許追攀莫太髙秀老卒於元祐初惜時無發明者不得與林和靖一流槪見於隱逸】

南澗月夕

華髮念秋晚靑燈憐夜長香團菊花露寒著橘林霜月在北窗底人行南澗傍婆娑不知去身世兩相忘

旅中諭懷

白浪紅塵二十春就中奔走費光陰有時俗事不稱意無限好山都上心一面琴爲方外友數篇詩當橐中金會須將爾同歸去家在碧溪煙樹深【以上宋文鑑】

詠艸

滿目芊芊野渡頭不知若个解忘憂細隨綠水侵離館遠帶斜陽過別洲金穀園中荒映月石頭城下碧連秋行人悵望王孫去買斷金釵十二愁

歲杪山中

石亂雲深客到稀鶴和殘雪在髙枝小軒日午貪濃睡門外春風過不知【以上墨荘漫錄】

吳興

沽酒店穿斜巷出采蓮船傍後門歸翠霑城郭三千點淸蘸樓臺水一圍【談鑰吳興志】

松聲

萬壑搖蒼煙百灘度流水下有跨驢人蕭蕭吹凍耳

鐘山僧捨酬辟疆祕授

同謁臨川丞相時不期顏色偶然披緑葵自得山人味絳帳難求俗士知午磬喚回幽枕夢夕陽催就小牕詩松毛桂葉山川路肯顧非公復是誰

水村閒望

畫橈兩兩枕汀沙隔岸煙蕪一望賖翡翠閒居眠藕葉鷺鷥別業在蘆花溪雲淡淡迷漁屋野斾翩翩露酒家可惜一繃眞水墨無人寫得寄京華【以上詩林萬選】

句

莫怪野人經宿住白蘋霜落蟹螯肥【蟹略】

饒竦

竦臨川人

下第投荊公

又還垂翅下丹霄歸指臨川去路遙二頃荒田都賣郤要錢準備納靑苖【豫章詩話】

龍太初

詠沙

茫茫黃出塞漠漠白鋪汀鳥去風平篆潮回日射星【王直方詩話郭功甫方與荊公坐有一人展刺云詩人龍太初功甫勃然曰相公前敢稱詩人其不識去就如此荊公曰但且請來相見旣坐介甫曰賢道能詩爲我賦乎是時方有一老兵以沙擦銅器荊公卽曰可作沙詩太初不頃刻間誦云云功甫遂閣筆太初緣此名聞東南】

王邦憲

客宛陵遇鄕人作【集句】

揚子江頭楊栁春衣冠南渡多崩奔栁條弄色不忍見東西南北更堪論誰謂他鄕各異縣豈知流落復相見靑春作伴好還鄕爲問淮南米貴賤

【竹坡詩話司馬溫公稱其敍事有情致爲可喜】

王復

復洛人鄕貢進士官典郡正郎

句

早秋蟬有信多雨暑無權【題洛陽大字院明道雜誌】

李願

願官京東轉運使

四景樓【在登州蓬萊縣北】

縱目有佳處須登四景樓輪蹄喧市井桑谷暗郊丘翠蓋云生裏滄溟天盡頭闌干知防曲徙倚恣淸愁【山東通誌】

王忠玉

忠玉失其名東坡集有與王忠玉遊虎丘詩此刻但題忠玉同時又有馬中玉未知孰是

遊華淸畱絕句

廢宇頽垣不復新朝元輦道盡荊榛惟餘一派溫湯水長與行人洗路塵【已未八月二日驪山刻石】

朱光庭

光庭字公掞河南偃師人以父景防擢第從呂大防於長安幕府哲宗朝仕至右諫議大夫出知亳州徙潞州卒紹聖中追貶栁州別駕入黨籍

華淸偶成

驪山秀色古今同盡入詩人感慨中只徇霓裳一曲樂不知天下樂無窮【元丰辛酉仲春八日驪山刻石】

吳雍

雍字子中治平初平涼令元丰中爲秦帥

登驪山閣畱詩

山頭羯鼓奏霓裳斷送君王入醉鄕憑閣無言念興廢孤煙猶起泰陵傍【元丰八年十月四日驪山刻石】

宋詩紀事卷二十九

欽定四庫全書

宋詩紀事卷三十

錢塘厲鶚撰劉季孫

季孫字景文贈侍中平之子以左藏庫副使爲兩浙兵馬都監蘇軾薦其才除知隰州仕至文思副使有集

題饒州酒務廳屏

呢喃燕子語梁間底事來驚夢裏閒說與傍人渾不解杖藜攜酒看芝山

【石林詩話王荊公爲江東提刑巡歷至饒按酒務始至廳事見屏間題詩云云大稱賞之問專知官誰所作以季孫對卽召與之語嘉嘆升車而去不復問務事旣至傳捨適郡學生持狀立庭下請差官攝州學事公判監酒殿直一郡大驚遂知名云】

次韻黃魯直同遊郭氏西園

雨過西園物物佳栁風竹日掩葵花更無人迹宜淸睡柰此池頭一部蛙【史容山谷後集注】

守關

晨雞三叫未開關畱住行人更解鞍卻上月明髙處立曉風吹面作淸寒【宋文鑑】

陪東坡中和堂賞月

中和堂上月盛夏似髙秋天瀉銀河水人披紫綺裘气飄聞赤壁語勝誦黃樓歸袂接夫子適從何處遊【咸淳臨安志】

寄蘇內翰

倦壓鼇頭請左符笑尋潁尾爲西湖二三賢守去非遠六一淸風今不孤四海共知霜鬢滿重陽曾插菊花無聚星堂上誰先到欲傍金樽倒玉壺

【石林詩話季孫平之子能作七字詩家藏書數千卷爲杭州鈐轄子瞻作守深知之後嘗以詩寄子瞻云四海共知霜鬢滿重陽曾插菊花無子瞻大喜在潁州和季孫詩所謂一篇向人寫肝肺四海知我霜鬢須蓋記此也】

題子瞻揚州借山亭

給事風流在虛亭景趣閒全臨故宮水盡致別州山峯勢時相向嵐光夜不還無時供勝賞歷歷白雲間【以上瀛奎律髓】

越山寺看泉

溪有路蓮花引鷲嶺無時雲霧生聊放一身畱舴艋不逢人處聽泉聲【吳氏詩永】

句

詩書魯國眞男子歌吹揚州作貴人【送孔宗翰知揚州石林詩話】

賈收

収號耘老烏程人有詩名喜飲酒其居有水閣曰浮暉李公擇蘇子瞻與之遊倡酬極多蘇去收作亭以懷蘇名有詩一編號懷蘇集

【湖州府誌東坡嘗寫古木怪石書其後贈賈耘老云今日舟中霜寒十指如懸槌適有人致嘉酒遂獨飲一杯醺然徑醉念賈處士貧甚無以慰其意爲作古木怪石一紙每遇饑時輒一開看飽人否若吳興有好事能爲君月致米三石酒三斗終君之世者當便以贈之不爾可令雙荷葉收掌須添丁長以付之也雙荷葉賈侍姬添丁賈之子事詳沈偕詩】

題有美堂

自刋宸畫入云端神物應須防翠巒吳越不藏千里色鬥牛常占一天寒四檐望盡回頭嬾萬象搜來下筆難誰信靜中疎拙意略無蹤迹到波瀾

【庚溪詩話錢塘吳山有美堂乃仁宗朝梅摯公儀出守杭上賜之詩有曰地有吳山美東南第一州梅以上詩名堂士大夫畱題甚眾東坡倅杭因令筆吏盡錄之而未著其姓名默定詩之髙下遂以賈收詩爲冠因此與耘老遊從】

和沈君與送蟹

彭越孫多伏下風蝤蛑奴視敢稱雄江湖縱養膏腴紫鼎鑊終烹爪眼紅嗍稱吳兒牙似鍍劈慚湖女手如蔥獨憐盤內秋臍實不比溪邊夏殻空【齊東野語】

舒煥

煥字堯文徐州敎授

和蘇子瞻觀百步洪原韻

先生何人堪並席李郭相逢上舟日殘霞明滅日腳沈水面浮光天一色燐燐石若鐵林兵翻激奔衝精甲白岸頭旌旗蔟五馬一艣飛艎信東下入夜寒生波浪間汗衣如逐秋風漧相忘河魚元出沒得性沙鳥鳴關關委蛇二龍乃神物遊樂諸溪誠爲難築臺種栁恐不暇天下龍雨須公還【苕溪漁隱叢話】

顏幾

幾字幾聖錢塘人

獄中寄酒友

不靈身禍有胎刀從林甫笑中來憂惶囚系二十日辜負醺酣三百杯病鶴𨿽甘低羽翼罪龍尢欲望風雷諸豪但是知心友誰遣尊罍向北開

句

白日尊中短靑山枕上髙

【春渚紀聞錢塘顏幾聖俊偉不羈性復嗜酒無日不飲東坡先生臨郡日適當秋賦幾於場中潛代一豪子劉生者遂魁送舉子致訟下幾吏久不得飲密以詩付獄吏送外間酒友吏以呈坡坡因緩其獄會赦得免一日醉臥西湖寺中起題壁云云不數日而卒】

袁轂

轂字公濟鄞人試秩館職首薦與東坡倡和

次韻劉景文登介亭

東南富山水所病在卑溽陰晴變朝暮梅雨大田足翰苑宴髙堂金斚浮蟻緑淸泠四座耳醉飽五經腹亭午登介亭縈紆俯山麓行路愁暍死是月丁初伏乘髙瞰羣峯前後浪奔逐三吳在指掌百粵入雙目漢憂分朱轓堯意注黃屋下輿曾未幾傳命甚郵速霸遂伏下風元白仰髙躅倡余而和汝談笑唾珠玊所恨繼者貧囊箱無寸幅劉侯世良將文史三冬讀坐嘯邊騎卻行歌燕旦哭儒將久寂寥斷今日續所得最在詩銛利鋒莫觸唱酬黃卷上如響答空谷王侯富方丈熊掌我所欲獨餒不得飽中心但誠服【王梅溪蘇詩集注】

許仲蔚

仲蔚字子均杭之新城令曾和東坡十韻詩

杜公井【井在新城唐大順間淮南楊氏遣兵圍城城乏水兵民穿井百餘尺不得泉杜稜至誠請之泉立至城得不陷人目爲杜公井】

徳地見圖牒神機發杜稜寇圍炎甚火壺渇冽於冰古邑桑田換云源鑑面澄如今風月夕煮茗詫山僧【咸淳臨安志】

何去非

去非字正臣浦城人累舉對防稱旨授左班殿直武學博士後以東坡薦授承奉郎司農寺丞通判廬州有集

次韻翟公巽猩猩毛筆

貎妍足巧語軀惡招歋歈賦形具人獸寧脫荊榛居肉嘗登俎鼎餉餽傳甘腴失計墮醉鄕顚躓無與扶柔毫傳束縛航海歸仙臒浴質逸少池摛藻知章湖殺身固有用賦芋從眾狙坐令宣城工無復誇栗須【宣城出栗防須也】文房甲四寶萬兔慙防膚數管友十年閉門賦三都之子信豪邁嗜學每致劬未冠遊膠庠已推經行儒蓬山天祿閣崢嶸淩碧虛期予早登躡同捨校魯魚【墨莊漫錄】

何頏之

頏之字斯舉黃岡人從蘇黃學【曰琯按道山淸話作頡之】

觀李伯時題閻立本西域圖

窮荒未信子年欺自笑山林老一枝海上嘗思防捲天涯欲化鳥工窺丹靑閻令如曾到風俗張騫舊獨知公喜著書尢博雅山經暇日補殘遺【能攺齋漫錄】

句

身到瀛洲須命好官稱庾氏莫言卑【寄錢伸監倉合璧事類後集】長安古碑用樂石蠆尾銀鉤擅精密缺訛橫道己足哀況復鐫裁代甎甓有如天吳及紫鳳顚倒在衣吁可惜【道山淸話天聖中詔營浮圖姜遵在永興毀漢唐碑之堅好者以代甎甓何斯舉詩云云】

邵迎

迎髙郵人登進士

【澠水燕談邵迎髙郵人博學彊記尢長於詩爲人恭儉孝友長於吏事而淸羸多病奇蹇不偶登進士十餘年官止州縣窮死無嗣其妻困苦子瞻哀之集其文爲之引以爲原憲之貧顏回之短命揚雄之無子馮衍之不遇皇甫士安之篤疾彼遇其一人猶哀悼而君兼之非命也哉】

句

鹽豉調羮金液膩橙韲薦鱠玉絲肥【蟹略】

王祐

祐官禮部侍郎出守長沙奉詔禱南嶽訪魏夫人壇得異人率子廉東坡作率子廉傳

贈率子廉

下瞰虛空臨絕澗上排煙霧倚山巓四邊險絕無猨鳥獨臥深云二十年【能攺齋漫錄】

朱炎

答講僧

四大不須先後覺六根還向用時空難將語默呈師敎只在尋常語默中

【苕溪漁隱叢話東坡言從上人爲餘言有節度判官朱炎學禪久之忽於楞嚴經若有得者問講僧義江云此身死後此心何在江云此身未死此心何在炎良久以偈答云云師可之】

劉賔

賔官至太傅

郢州白雪樓

江上樓髙十二梯梯登偏與白雲齊人從別浦經時去天向平蕪盡眼低寒色不堪長黯黯秋光無柰更淒淒闌干曲盡愁無盡水正東流日正西

【皇朝類苑郢州白雪樓素多題詠一日守倅燕集是樓方命坐客賦詩時劉太傅賔以恙羇置是郡不得預會遂使人持詩以獻才致蕭散一坐爲之閣筆】

朱適

句

燒殘紅燭客未起歌斷一聲塵繞梁

【補夢溪筆談朱適髙郵士人納婦之夕夢爲詩兩句不逾月卒】

侯穆

穆字淸叔汝陽人

寒食飲梨花下

共飲梨花下梨花插滿頭淸香來玉樹白蟻泛金甌妝靚靑娥妒光凝粉黛羞年年寒食夜吟繞不勝愁【云齋廣錄侯穆有詩名因寒食郊行見數少年共飲於梨花下穆長揖就坐眾皆哂之或曰能詩者飲乃以梨花爲題穆吟此詩眾客閣筆】

陳智夫

智失襄陽人長於歌詩遇異人授吐納之術佳句多於夢中得之

句

花笑似畱客鳥啼如喚人野花臨水數枝恨芳艸連天千里情【遁齋閒覽】

劉郛

郛靑州推官

諧謔詩

坐上若有一點紅斗筲之器飲千鐘坐上若無油木梳烹龍庖鳳都成虛【迂齋詩話】

胡志道

夜宿仙都山聞松聲作

仙都古洞天云闕髙嵲嵲新宮欣然成碧瓦燦鱗列我時宿琳房六月失煩熱松聲起中夜夢枕忽驚輟天籟鳴虛徐玉簫遞泠徹鳳歌諧律呂鶴舞想應節安知非羣仙宴罷揺佩玦從來箏笛耳一洗萬相滅【仙都山誌】

黃帝祠宇李陽冰篆在縉雲山

李侯神仙才宇宙在其手古篆誇雄奇鐵柱貫金鈕標榜黃帝祠字畫气渾厚想當落筆時云夢吞八九每傳風雨夜蜿蜿龍蛇走光怪發巖竇艸木潤不朽物煩防訶一旦忽失守隨煙遽飛騰無復世間有因訪山中人石刻尙仍舊誰能一新之易若運諸肘【宋藝圃集】

胡份

份字子文縉雲人官國子司業

仙都山

鳥道盤空上松根抱石生羽人分兩捨雞犬自聞聲【仙都山誌】

李士舉

士舉官浙運使

過仙都徐氏山居

四海無塵戰馬閒稻粱桑柘緑回環不知盡是君王力華屋重重對好山【仙都山誌】

郭瑄

瑄官涇州監副

涇州懷古

危坡下盡見殘墉勢扼長川萬古雄涇水無泥分畎澮回山有脈自崆峒唐文曾祀龍君廟漢武猶存阿母宮更喜筆峯靑翠處雨餘疑是畫圖中【陜西通誌】

葉集之

送李道父辟大名司錄

李侯江南英身老自藏器讀書盡百紙落筆必千字況兼熊豹姿特負縱橫志淒其望髙躅異世猶一致大名國北門自昔雄元帥名賢愼柬拔薦引必同類操持紀綱地實借循良吏要成百鏈剛小大須歷試【合璧事類後集】

李膺仲

題自畫蘆雁

晚來無事理扁舟吹起騷人漫浪愁過雁飛鴻三兩字淡煙寒日荻花秋【聲畫錄】

王山

山魏人

答盈盈長歌

東風艷艷桃李松花園春入屠酥濃龍腦透縷鮫綃紅鴛鴦十二羅芙蓉盈盈初見十五六眉試靑膏鬢垂緑道字不正嬌滿懷學得襄陽大隄曲阿母偏憐掌上看自此風流難管束鶯啄含桃未咽時便會郎時風動竹日髙一丈羅窗晚啼鳥壓花新睡短膩云纖指擺還偏半被可憐畱翠暖淡黃衫袖仙衣輕紅玉欄幹防粉淺酒痕落腮梅忍寒春羞入眼橫波艷一縷未消山枕紅斜睇整衣移步嬾才如韓壽潘安亞擲果竊香心暗嫁小花靜院酒闌別有私言銀燭下簾聲浪皺金泥額六尺牙牀羅帳窄釵橫啼笑兩不分歷盡風期腰一搦若敎飛上九天歌一聲自可傾人國嬌多必是春工與有能動人情幾許前年按舞使君筵睡起忍羞頭不舉鳳凰簫冷曲成遲凝醉桃花過風雨阿盈阿盈聽我語勸君休向陽臺住一生縱得楚王憐宋玉才多誰解賦洛陽無限靑樓女袖籠紅牙金鳳縷春衫粉面誰家郎只把黃金買歌舞就中薄幸五陵兒一日憐新棄如土雲零雨落正堪悲室入他人夢來去浣花溪上海棠灣薛濤朱戶皆金鐶韋臯筆逸玳瑁落張佑盞滑琉璃幹壓倒念奴價百倍興來奇怪生毫端醉眸覷紙聊一掃落花飛雪聲漫漫夢得見之爲攺觀樂天更敢尋常看花間不肯下翠幕竟日烜赫羅雕鞍掃眉塗粉迨七十老大始頂菖蒲冠【薛濤壽七十始頂菖蒲冠學謝自然上升之術】至今愁人錦江口秋蛬露艸孤墳寒盈盈大雅眞可惜爾身此後不可得滿天風月獨倚欄醉岸濃云呼佚墨久之不見予心憶髙城去天無幾尺斜陽銜山云半紅遠水無風天一碧望眼空遙沈翠翼銀河易闊天南北瘦盡休文帶眼移忍向小樓淸淚滴

弔盈盈

浮世繁華一夢休登臨因憶昔年遊人歸依舊野花笑玉冷幾經墳樹秋風月過情須感慨江山多恨卽遲畱如今縱擬誇才思事往情多特地愁

【夷堅志魏人王山能爲詩標韻淸卓因省試下第薄遊東海值吳女盈盈者來年方十六善歌舞尢工彈箏容貌甚冶詞翰淸思翹翹出羣少年子爭登其門不惜金帛盈遴簡嘉耦乃許一笑府守田龍圖召使侍宴山預賔列相得於樽俎之間從之驩處累月山辭歸盈垂泣悲啼不能自止明年寄傷春曲示山山作長歌答之云云又明年山適淄川遇王通判於邸捨出盈盈簡欲偕遊山東時方初夏山巳病不克赴其約秋中再如山東盈巳死山登岱嶽至玉女池題詩於石弔之云云】

王崇

崇字極之

送王才元入京【曰璐按王直方父名棫字才元】

渭城楊栁已靑靑彊駐行人聽渭城不問使車歸路遠且從蘆酒滿杯傾相逢洮塞休兵後此去秦川照眼明若立螭頭前借箸且敎充國事春耕

【王直方詩話王崇極之與先君同在熙河作詩送先君入京云云先君誦其詩於吳衝卿丞相由此知名】

王禹錫

句

打葉雨拳隨手重吹涼風口逐人來

【王直方詩話王禹錫行十六與東坡有姻連嘗作賀知縣春雨詩雲云東坡云十六郎作詩怎得如此入規矩禹錫云是醉中作異日又持一大軸呈坡坡曰爾復醉耶】

李孝伯

晚泊鳳凰驛次韻蔣穎叔

維舟亭下號三灣萬疊靑山一水間偏愛澄江照天碧飛來幾片白雲閒【錦繡萬花谷】

唐默

默字存中會稽人陸農師列爲上客每愛其詩

句

茅屋不聞雪紙窗宜讀書山林誤采槍旗信卻怪枝頭雪未消莫似君家三十五時來不寄一行書【送髙彥應防稽志】

黃嗣徽

題宋復古郎中畫山水

匣有瑤琴篋有書棲遲猶未卜吾廬主人況是丹靑手乞取生涯似畫圖

【許彥周詩話嗣徽少年時讀書有俊聲不幸爲後母訴於官隸軍籍王岐公宣籍得之聞其識字使抄書一日觀宋復古郎中所畫山水使子弟賦詩嗣徽亦請賦公頷之頃刻成一絕云云公大嗟賞之及問知曲折以故人子奏於朝乞以門客恩澤承務郎特補之命下之日暴卒】

方澤

武昌阻風

江上春風畱客舟無窮歸思滿東流與君盡日閒臨水貪看飛花忘卻愁

【西淸詩話題華淸宮一絕乃杜常作也武昌阻風一絕乃方澤作也二人不以文藝名世而詩語驚人如此殆不可知矣】

張軫

句

山曉月初上江鳴潮欲來【錦繡萬花谷】

宋詩紀事卷三十

欽定四庫全書

宋詩紀事卷三十一

錢塘厲鶚撰呂川

川字裏未詳呂吉甫知維揚日賣詩於市

贈致仕郭朝儀

漫道任公釣有神六鼇無迹海生塵爭如靜臥南窗下蘭菊任爭秋與春【陶朱新錄】

張頌

頌字公美潁昌人舉進士不第

句

人散秋千閒掛月露零蝴蜨冷眠風【麈史】

徐璹

璹字全父少年登科晚益流落終武義縣主簿

春日醉中作【時寓婺州淸漣寺】

驚雷殷殷南山曲一夜山前春雨足美人睡起怯餘寒衣褪香消紅減玉朝云靄靄弄情態野柳狂風無管束東風也自足春情吹破一溪煙水綠【泊宅編】

薛紹彭

紹彭字道祖號翠微居士長安人定武帥薛向師正之子米元章書畫友

云頂山

山壓重峯首寺占紫雲頂西遊金泉來登山緩歸軫昨暮下三學出谷已延頸山名髙劍外回首陋前嶺躋攀困難到賴此晝亦永巍巍石城出步步松徑引靑霄屋萬楹下俯二川境玉壘連金雁西軒列阡畛靑城與岷峨天際暮云隱少城白煙裏水墨淡微影江流一練帶不復辧漁艇東慚梓澤隘右喜錦川防磐陀石不轉枯枿弄芒穎四更月未出蕙帳天風客行獘帤垢到此凡慮屏暫時方外遊聊愜素心靜明朝武江路拘窘逐炎景

左綿山中多靑松風俗賤之止供樵防之用郡齋僧剎不見一本余過而太息輒諷通守晉伯移植佳處使人知爲可貴東川距縣百里餘入境遂不復有晉伯因以爲惠沿流而來至此皆活作詩述謝並代簡師道史君紹彭上

越王樓下種成行濯濯分來一葦杭偃蓋可須千歲榦封條已傲九秋霜含風便有笙竽韻帶雨偏垂玉露光免作防煙茅屋底華軒自在拂雲長

和巨濟韻

通泉字法出官奴日日臨池恨不如雙鯉可無輕素練數行惟作硬黃書鄕關何處三秦路馬足經年萬里餘多謝玉華宮畔客新詩未覺故人疎【臨池通泉爲如字韻牽非實事也不笑不笑】

句

曾夢春塘題碧艸偶來霧夕看紅蕖曉露凝蕪逕斜陽滿畫橋不眠聽竹雨髙臥枕風湍去意已輕千里陌深杯難醉九廻腸灞陵葉落秋風裏忍對霜天數雁行【以上郁氏書畫題防記】

王谹

谹字稚川與黃山谷倡和

書旅邸壁

雁外無書爲客久蛬邊有夢到家多畫堂玉佩縈云響不及桃源欸乃歌

【天社任淵山谷內集注彭山黃氏有山谷手書此詩云王谹稚川元丰初調官京師寓家鼎州親年九十餘矣嘗閱貴人家歌舞醉歸書其旅邸壁云云余訪稚川於邸而和之】

蔣擴

擴字充之

送鄧徳甫

髙談耳冷幾經秋解後長沙得少畱莫畏洞庭風浪險主翁元是濟川舟

【範公稱過庭錄鄧璋徳甫永州人鄕舉八行忠宣謫永館門下教授諸孫後過長沙與故人蔣充之遇蔣送詩云云蔣由是詩名播湖湘閒】

呂由庚

由庚誨之子

句

地下若逢中執法爲言今日再升平

【聞見前錄神宗卽位呂誨獻可擢禦史中丞一日紫宸早朝司馬溫公爲翰林學士相遇朝路溫公密問曰今日請對何所言獻可舉手曰袖中彈文乃新參也溫公愕然曰王介甫素有學行柰何論言獻可正色曰君實亦爲是言耶安石𨿽有時名好執偏見不通物情喜人佞巳置諸宰輔天下必受其禍矣未幾中書省置三司條例司始變祖宗舊法所用皆憸薄少年天下騷然溫公退居洛慨然曰呂獻可之先見吾不如也獻可出知鄧州病乞致仕溫公康節日就臥內問疾一日手書托溫公以墓銘溫公亟省之己瞑目矣溫公呼之曰更有以見屬乎獻可復張目曰天下事尙可爲君實勉之後溫公相天下再攺元祐之盛獻可不及見矣溫公薨獻可之子由庚挽詩云云】

鄭景望

景望湘山人生元丰元祐閒有防齋筆談

在潁州作

城頭曉漏鳴丁丁窗閒月落郤未眀衡陽歸雁過欲盡汝南荒雞初一鳴悠悠斷夢了不記艸艸微吟還獨成人生得意須幾許一睡稍足無餘情

【防齋筆談余毎夜寐過分輒不能再睡展轉一榻時聞鼠囓喞喞有聲亦是一樂事當門老僕鼻息如雷閒亦爲囈語或悲或喜或怒或歌聽之毎啟齒意其亦必自以爲得而余不得與也常在潁州時初自翰林免官先君爲倅歸養居後圃三閒小室旁無與鄰左右惟一黥意況巳如此嘗有詩云云】

鄭周卿

周卿襄邑人公肅右丞之孫知鄆州中都縣

句

鶴歸空有恨雲散本無心【悼妾許彥周詩話】

楊萬畢

萬畢字通一淇州人

句

千里暮雲山已黑一燈孤館酒初醒

【蔡寛夫詩史索寞之意盡於此矣】

史驤

驤字思遠

句

花分先後畱春久地帶東南見月多【塵史】

令狐挺

題相思河【鄜州北百里有相思河岸有郵置曰相思鋪】

誰把相思號此河塞垣車馬往來多隻應自古徵人淚灑向空川作逝波【墨客揮犀】

魯千之

題崇明寺

心情稍覺難如舊勝迹依然日月新鶴怨猨驚嗟往事再來山色似迎人【修武縣誌】

許元祐

風水洞

野寺依山立松橋避石斜壊梁飛白蟻枯木掛靑蛇道路悲蓬轉功名惜鬢華聊將洞中水試洗眼前花【咸淳臨安志】

周弁

臨海淨土院

一徑森森入翠微翠微深處見禪扉倚云殿閣光相照蔽日松杉碧四圍竹引防泉寒繞屋雨蒸山靄潤侵衣十年遊宦今重到景物依前舊識稀【輿地紀勝】

閻欽受

欽受官禦史

防瀛州髙唐館

借問襄王安在哉山川此地勝陽臺今朝寓防髙唐館神女何曾入夢來【漫叟詩話】

閻伯才

句

魚貫羸師堪坐縛爾時可嘆蜀無人【陰平橋困學紀聞】

張冕

冕官翰林學士

海棠

海棠栽植徧塵寰未必成都欲詠難山木開千顆顆水林檎發一攢攢【自注大約木爪林檎花初發皆與海棠相類但花稀而先葉耳惟山木水林檎尢似山木揚州有之楮木叢也】初疑紅豆爭頭綴忽覺燕脂眾手丸西蜀人家根墢小南荊官舎樹枝寛髙穿羣木無因蔽平倚危樓最好看十畝園林渾似火數方池面悉如丹錦袍萬丈仍連袂【自注白傳】珠被齊光更合歡【自注楚辭】風嫋細腰妝正罷【自注楚宮】露晞銅雀涙新幹晨曦逺借彤雲暖秋魄防侵甲帳寒防防豈勞供幄幙采香應見費龍檀穠燒遊女靑絲髮殷染妖姬白玉冠賔席半移隈茜綬使車多熱蔟雕鞍層層排朶縈飛蜨密密交柯宿翠翰詩客早慙矜縷管畫工誰敢衒霜紈本期相伴千場醉可忍輕邀百卉殘川路尙移隨迅瀨蕃盤猶折出長瀾飄零綘雪深盈尺收拾晴霞散結團時去獨應賢者識色空潛有達人觀譜爲仙子終須美【自注花譜以海棠爲神仙王禹偁海仙詩序】實作寒梅況不酸【自注寒梅事具序中】五六年來離別恨春宵頻夢石臺盤【自注王石臺盤在後園海棠下至今存焉海棠譜】

元溥

溥字泉鄕宜興人號耘軒

歲後書懷

他鄕故鄕老若此新歲舊歲窮依然烹茶但有二升水沽酒初無三百錢【咸淳毘陵志】

徐範

過太行山

路繞羊腸躡屐齊萬山金碧總堪題舉頭日月中天近極目乾坤五嶽低自笑鹽車騏驥厄誰憐枳棘鳳皇棲欲投古寺禪房防喜見僧歸落日西【河內縣誌】

晁元忠

西歸

安得龍山【一作湖】潮駕回安河水水從樓前來中有美人淚人生髙唐觀有情何能己【復齋漫錄】

徐評

評新城邑令

寧國院

岑寂千山曲縈紆一徑微樓臺靑嶂合窗戶亂雲飛野色侵僧衲池光射客衣偶來修吏隱到此益忘機【咸淳臨安志】

周式

式成都人

句

花前嫫母醜雪裏屈原醒【庭松歷代吟譜】珠簾繡戶遲遲日柳絮梨花寂寂春【苕溪漁隱叢話】

查許國

許國字匪躬海陵人官奉議郎僑居荊南

鳴峯【在英州南虞舜南巡撫琴於此】

木葉蕭蕭江水淸幅巾藜杖繞山行忽然行到山深處聽得鳴一兩聲【方輿勝覽】

王觀國

觀國長沙人著學林

題北巖院

雲巖亂石潄寒泉通夕泉聲到枕邊宛似昔年嚴瀨口五更風雨防溪船【南安縣誌】

陳古

過武侯廟

羣雄角逐自驅除邂逅眞龍起畏途材並管蕭非亞匹气吞曹馬直庸奴兩朝冠蓋尊元老千載風雲屈壯圖天欲鼎分終割據可憐憂國竟捐軀【成都文類】

王潤之

潤之字徳玉山陰人

寶林寺

支公曾駐錫規矩舊叢林飛鼠殿堂古靈鰻井穴深磬聲來竹外塔影臥池陰幸有相知客時時過我吟【越詠】

王子思

表兄丁行之俾予作山水一軸

禿發管城書不中麝煤滿硯隨輕濃煙雲變怪本無定丹靑故匪能形容解衣盤礡無人久妙迹於今復何有揮毫要使眞宰泣嘆息初非癡絕手遼東有人丁令威去家得仙今暫歸上界繁華異丘壑安得長林大麓長追隨聯翩大軸要予寫敲冰不在鵝溪下吾旣不能爲喬松直幹摩蒼天又不能爲小童一綫飛紙鳶萬里江山入平遠映取畫師閻立本

何源秀才爲余畫山水圖覓詩

孤峯特立何巉巉勢與霄漢髙相參左蟠右列分嶺岫儼如至尊朝子男怪予蝸室不函丈欲有異境超塵凡素嫌掛壁故妥帖平地作此千嵌巖雲蒸霧結深莫測長林大麓亂不芟想當變怪蟄龍虎中有窟穴誰能探將崩未崩江動石欲去不去風滿帆山坳林缺見天際隱約萬里橫煙嵐嗟予質性素山野視此丘壑心益耽斗升之粟眞秣莝野馬垂耳就轡銜西山爽气日在望吏卒侍側嚴若監靑鞵布韤棄不著誰令自苦披靑衫頗羞漁父駐短櫂似笑大夫新被讒寄言鳥獸儻可侶吾將從汝棲林巒【以上聲畫集】

陳遠

長橋玩月

世間八月十五夜何處樓臺得月多不及吳江橋上望水晶宮殿揖嫦娥【吳江縣誌】

曾晦之

晦之南丰人

次唐彥猷顧亭林韻

煙雨三家市黃門卜此居著書千紙在祠宇幾椽疎潮汐成今古牛羊有裏墟舉兵鉏逆節風烈照無餘【至元嘉禾志】

蘇文饒

文饒官大監

鴻溝

置俎均牢彘峩冠信沐猴方矜幾上肉己墮幄中籌海嶽歸三尺衣冠閟一丘路人猶指示上下是鴻溝

春晚

芳艸莫尋遊處迹好花空認折殘枝啼鶯似怨歸何速舞蜨應憐出太遲【以上後村千家詩】

傅子容

題楊汝士玉蘂帖

比瑒更礬總未佳要須博物是張華因觀異代前賢帖知是唐昌玉蘂花

【髙齋詩話唐人題唐昌觀玉蘂花詩云一樹瓏松玉刻成飄廊防地色輕輕女冠夜覓香來處惟見階前碎月明今瑒花卽玉蘂花也介甫以比瑒謂當用此瑒字蓋瑒玉名取其白耳魯直又更其名爲山礬謂可以染也盧陵叚謙叔多聞士也家藏異書古刻至多有楊汝士與白二十二帖云唐昌玉蘂以少故見貴耳自來江南山山有之土人取以供染事不甚惜也則知瑒花之爲玉蘂無疑矣傅子容見此帖乃作絕句云云】

鄭猶

詠王子安應城新亭

一簪華髮一牀書盡日新亭適意無莫道長安天樣遠長安自不厭江湖

前年諫獵出長楊乞得新亭作醉鄕好把靑衫送酒媼從敎人識禦鑪香【侯鯖錄】

宋翰

題涪陵郡

錦繡洲猶在熊羆夢已無文風齊兩蜀仙洞接三都白石從天設靑崖見地圖荔支妃子國不復曩時輸【方輿勝覽】

傅翼

翼永丰令

猨嶠【在建昌軍新城縣】

參差茅屋帶村煙驛路﨑嶇石岸邊風物盡成三谷景溪山分斷七閩天夜猨乘月悲霜樹秋石和云瀉防泉謝守來遊已千載何人能爲續佳篇【輿地紀勝】

史沆

沆早登進士第坐事遷謫而死平生好持人短長世以凶人目之𨿽古人亦妄肆詆訾云

題琵琶亭

坐上騷人𨿽有淚江邊寡婦不難欺若使王涯聞此曲織羅應過賞花詩【賔退錄】

李衝元

過姑孰作

琉璃萬頃碧如堆畫棟連云戶牖開晴嶂勢吞三楚盡暮潮聲帶九江來六朝寂莫惟流水孤壘荒涼只舊臺惆悵騎鯨人已老夜船空棹月明廻【輿地紀勝】

房偉

訪古

訪古城西話劫灰子云相如安在哉成都萬事變亦盡惟有石筍雙崔嵬【成都文類】

馬彜

次吳江驛

蘭舟東下泊吳江暫寄郵亭看渺茫魯望舊蹤追感嘆季鷹前事入思量當軒雨過峯巒秀隔岸風來橘柚香散髮未能歸未遂鱸魚時節負秋光【吳江縣誌】

柳伯達

題濮公仙洞

昔日何人占弋山波光嵐翠照淮灣佩蘭隱者今何在煉石仙人去不還綠水渡頭空自急白雲嶺上至今閒髙峯張令祠邊望古井荒城半艸間【汝寧府誌】

何泳

送成都防戎韓舍人

戎符重析引絲言愼簡長才防外藩三戟傳榮存北第二城分職俯南原嚴墀密侍親中扆危棧前驅屬左鞬江泊夜聲頻度枕山行晴碧互迎軒歌驪暫愴朋遊遠叱馭都忘暑气煩仄席正求詩禮帥詔歸非久俟東轅【成都文類】

範祥

送成都防戎韓舍人

全蜀兵符重霄宸注念勞臨戎號人傑分組得時髦軍府威名播齋壇世閥髙歷橋題駟馬揚斾啟三刀矍鑠前謀大澄淸此志豪忠臣希子貢民頌繼王裦臘市繁千蓋春江漲萬艘浣溪云粉薄公暇廢援毫【成都文類】

蔡若水

若水庫部員外郎

麻源靈丰祠

偶因乞雨到麻源碧防縈紆亂石間未省謝公吟賞後更誰乘月弄潺湲【麻姑集】

王子韶

子韶字聖美太原人舉進士歷禮部員外郎哲宗朝進祕書監拜集賢殿修撰知明州卒

神宗皇帝挽詞

寶餌方嘰玉金盤忽造冰周人悲地拆杞國怨天崩杳霧霾陰月鯢膏耿夜燈傷心歌舞妓灑血望西陵脫屣人寰忽上天投淵果熟會羣仙帳宮云暝龍爲駕綴幄天寒鶴記年萬里出師輕衛霍一朝行事付談遷功名半古升遐早獨抱遺弓涕然【楊公彥齡筆錄】

閻伯敏

朝雲峯【巫山十二峯之三】

山頭行雲自朝朝陽臺暮色連雲霄朝來暮去變雲雨送老行客無回橈

淨壇峯

山頭枝枝竹埽壇舟子竹枝歌上灘炷香上廟擲杯珓但乞如願舟平安

起雲峯

釵頭嫋娜山花枝帬尾舊纈山麻衣朝隨雲起采薪去暮趁女伴穿雲歸【以上全蜀藝文志】

陳純

純字元朴莆田人遊桃源與三仙女倡和

中秋月和桃源夫人

仙源嘗誤到羇思正蕭然秋靜夜方靜月圓人更圓淸尊歌越調仙棹泛晴川幽意知多少重重類楚綿【詩話總】

饒師道

師道南城人

遊麻姑山

拂曉旌幢遠訪眞洞中和气一番新爭迎謝守同遊客盡是方平舊會人山峭亭臺多占月地靈風物只如春淸歡何必笙簧助自有紅泉碧防鄰【輿地紀勝】

閻孝忠

題黃相山

東帶連山接五羊西分郴水下三湘路人到此休南去嶺外千峯盡瘴鄕【錦繡萬花谷】

查仲本

溫泉【在重慶俯城北】

浴罷臨泉一整冠令人搔首憶長安禦湯搖蕩雙龍影疑是羣羌蔟馬鞍【錦繡萬花谷】

宋詩紀事卷三十一

欽定四庫全書

宋詩紀事卷三十二

錢塘厲鶚撰許景衡

景衡字少伊溫州瑞安人元祐元年進士髙宗朝官至禦史中丞遷尙書左丞罷爲資政殿學士提舉洞霄宮卒諡忠簡有橫塘集

寸碧亭

杖履尋常行樂處不論小逕與幽亭誰知蒼莽千峯外尙有仙山一防靑【東甌詩集】

登仙巖寺

龍穴梅潭抱嶺斜憶曾同試雨前茶稍須林壑開云葉便倩兒童汲井花一別仙山空夢寐三年邊塞走塵沙合須覓片閒田地鄰捨如儂有幾家【仙巖寺志】

魯百能

百能吳興人元祐元年進士

醉仙崖【在秦州舊天水縣連鳯山】

髙倚靑冥揖酒星山崖誰作醉仙形從來天地爲衾枕應笑人間有獨醒【方輿勝覽】

李廌

廌字方叔陽翟人少以文字見知於蘇軾元祐初軾知舉意在必得廌以魁多士及考章援程文以爲廌無疑遂以爲魁旣拆號悵然出院薦竟無成而卒有濟南集

友人董耘饋長沙貓筍廌以享太史公太史公輒作詩爲貺因筍寓意且以爲贈耳廌卽和之亦以寓自興之意且述前相知之情焉

節藏泥滓气淩空薦俎寧知肉味重未許韋編充簡防已勝絲委誑蛟龍短萌任逐霜刀重美榦須煩雪壤封他日要令髙士愛不應常共宰夫供【師友談紀】

【苕溪漁隱叢話李方叔稱範淳甫爲太史公以其爲國史修撰也】

觀吳正獻眞

次公不許畫麒麟孝宣妙選知名臣拜公之像想風度乃是雲臺子顏之文孫元丰天子建原廟玉宇萬棟臨端門累朝名臣儼冠劍列聖禦坐開乾坤修廊祕殿鎖春色彷佛音容皆駿奔相君相業皆元元旂常彜鼎定書勛儀形在歿侍神考英气噩噩凝天閽嗣皇方思服【闕】美欲考辟公觀列文君傳玆圖落人世世人遂得知瑜璠吾知袁公固有後能平楚獄竟無冤召公甘棠猶不伐衛武之徳誰能諼君不見溫公之像滿人間願廣此圖令並傳【聲畫錄】

寒食

千株密炬出嚴闉走馬天街賜近臣我亦茅檐自鑽燧煨鍼燒艾檢銅人

【娯書堂詩話此詩善述冷淡況味】

飮襄陽沈氏家醉題侍兒小瑩羣帯

旋剪香羅列地垂嬌紅嫩綠寫珠璣花前欲作重重結系定春光不放歸【墨莊漫錄】

驪上歌

君門如天深九重君王如帝坐法宮人生難處是安穩何爲來此驪山中復道連云接金闕樓觀隱隱橫翠紅林深谷暗迷八駿朝東暮西勞六龍六龍西幸峩眉棧悲風便入華淸院霓裳蕭散羽衣空麋鹿來遊虛市變我上朝元春半老滿地落花人不埽羯鼔樓髙掛夕陽長生殿古生靑艸可憐吳楚兩醯雞築臺未就已堪悲長楊五柞漢幸免江都樓成隋自迷由來流連多喪徳宴安鴆毒因奢惑三風十愆古所戒不必驪山可亡國【宋文鑑】

遊寶應寺

雨後秋風入翠微我來仍値晚涼時山遮日腳斜陽早云礙鐘聲出谷遲故國空餘煙冉冉舊宮何在黍離離興亡滿眼無人語獨倚闌干默自知【詩林萬選】

劉延世

延世字述之臨江人公是先生猶子少有盛名元祐初遊太學不得志築堂講業名曰抱甕

自題墨竹

酷愛此君心常將墨點眞毫端𨿽在手難寫淡精神【畫繼】

翡翠

避人忽起鳴衣桁掠水飛來立釣磯靜處欲畱看不足翠光點破夕陽歸【後村千家詩】

和孫公索酒

紫貂寒擁鼻綠螘細侵唇蓮燭當時事壺頭此日春【孫公談圃】

種竹

梅蒸方過有餘潤竹醉由來自古云掘地聊栽數竿竹開簾還當一溪云【歲時廣記】

句

靜室焚香盤膝坐長廊看畫散衣行

【孫公談圃劉述之句趣尙之髙有如此者】

王履

履字坦翁開封人元祐初從父景琚南郊恩爲三班奉職元符上書編置新州入黨籍靖康初除相州觀察使扈駕被畱死之

臨難歌【曰琯按此歌宋史作李若水】

矯首向天兮天卒無言忠臣效死兮死亦何愆【三朝北盟會編】

諭陟

賀岷州太守種誼破章

周後持盈日戎夷負固年廟謀期必勝閫略制於先不假天山箭行聞杕杜篇凱還俘馘獻圖像有淩煙【陜西通誌】

王純臣

賀岷州太守種誼破章

黃塵匹馬防書來且喜洮東破虜廻縱使濮西功第一未聞生縛七渠魁【陜西通誌】

鄭至道

至道莆田人伯玉之孫元祐二年以雄州防禦推官知天臺縣爲政寛簡邑人悅服秩滿扳戀因家於臺今廣龍鄭乃其裔也

劉阮洞

采藥歸來世代賖洞門方此掃煙霞碧流淸泚弄明月翠巘髙低飄落花芳艸已迷當日路白雲空想舊人家自慙不是浮觴侶漫向人前醉防斜【臺州府誌】

王公亮

公亮字明遠

句

足谷醫還驗占桑夢巳靈

【王得臣麈史予弟光輔鄰臣郡以經行應詔元祐丁卯賜第歸未幾因出墜馬傷甚十一日而卒年四十八王公亮明遠挽詞云云眾咸推服】

範子正

子正忠宣公純仁長子【鶚按範忠宣二子正平字子夷次正思字子默範公稱過庭錄云六伯祖子正七伯祖子夷是子正爲忠宣長子史不載故佚其名】

孔林

漢陵玉匣盡秦山銀海空干戈百世後獨究先聖宮樹有千年色門無數仞崇盛徳包覆載遂順因所宗坐若顏閔後頗聞鄒魯風撫膺感遺言零落涕霑胸【過庭錄】

寄季顏師顏謫齊州

歷下故人今何在音書又已隔寒暄多年別後紛紛事何日尊前細細論忍見風霜摧羽翮空敎江漢瀉詞源聖朝寛大超前古卽有恩光照覆盆

【範公稱過庭錄六伯祖子正丞相長子有大才博學年甫三十二而卒有文集百卷魯直爲防其後兵火集散亡而魯直集中此防亦闕其略云士之學期於沒而不朽君子之道百世以竢聖人故壽夭之際未嘗置言鳧鶴之短長故物不能齊也𨿽然有連城之璧操之甚栗中道而毀豈能使人無槪於心哉範子正余不及友也予聞其人又得其言皆可傳後問其所遊則司馬溫公愛之問其爲吏則年三十試吏單父方使者剝膚椎髓取於民以自爲功子正以歲饑獨拾單父民錢十九𨿽沒可以不朽矣或謂子正父祖皆名世士自冝如此應之曰文王割烹武王餁鼎叔旦舉而用之管蔡不食誰彊之則子正賢於人遠矣元祐二年三月庚午豫章黃庭堅書】

範致虛

致虛字謙叔建陽人元祐三年進士徽宗朝爲尙書左丞靖康中知京兆府髙宗卽位終資政殿學士

泛松江

黛潑峯巒安用染鏡澄湖靣不須磨已驚張翰鱸如玉想見西施髻似螺目斷樓髙知水濶雲開山盡見天多吾家本是煙波主好律漁翁一曲歌【吳江縣誌】

趙宗印

宗印汾州孝義人少爲僧範致虛令還俗授河東制置使提義兵所向輒下王師敗於富平慟哭入華山不知所終

題佛剎

七十勞生西復東鄕關在念感飄蓬大遼半歲九分盡全晉一年千里空周召已亡無善政蔡童𨿽死有餘風華陰乞食商山去巖谷幽尋四老翁

【封氏編年範致虛在長安措置兵馬招募諸色人借補官資宗印本姓趙汾州人題詩佛剎云云安撫席益遣人追回與語大奇之薦之致虛令還俗爲節制參議宗印以僧爲一軍謂之尊勝隊以行童爲一軍謂之靜勝隊軍至陜州攻奪潼闗】

劉燾

燾字無言長興人誼之子元祐三年進士仕爲祕閣修撰有見南山集

【上庠錄元祐閒馬涓張庭堅等四人擅名太學時號四俊劉燾湖州人年少亦自負初補太學生聞而慕之以刺謁曰不識可當一俊否涓等詭計以困之曰每誡當預爲一字限於程試中用之善者乃預旣而程試燾請字涓等曰第一句用將字其時策問神宗實錄燾對曰秉史筆者權猶將也𨿽君命有所不受而況其他乎後果爲第一聞者服之因目燾曰挨屍俊】

同友人泛舟至仁王寺

靑秧出水細於鍼嫩葉初齊綠未深又是一年春欲盡杖藜乘興足幽尋【前賢小集拾遺】

題召伯埭斗野亭

地勢如披掌天形似覆盤三星羅戶牖北斗掛闌干晚色芙蕖靜秋香桂子寒更無山礙眼剰覺水雲寛【庚溪詩話此詩題梁閒盡得斗野景物】

罨畫溪【在長興】

竹林深處杜鵑啼兩岸靑靑艸色齊欲識人間眞罨畫朱藤倒影入淸溪【湖州府誌】

防華嚴院

夜防霧山霧晨茹芝山芝年來嗜好衰但與靑山宜登臨意未愜出戶車已脂王事有期程愛山豈余私﨑嶇田野間食寢將安之天寒未落日稅駕忽在玆二山已陳迹玆處尢新奇翠竹與黃花一一對山扉對景自忘言若與予心期眠云飽山色那得困與饑山僧喜我來迎我畱新詩我有愛山癖山僧知不知【吳氏詩永】

郭三益

三益字愼求常州人元祐三年進士仙居令靖康間湖南安撫建炎初同知樞宻院事

題仙居南峯寺藍光軒

山光竹影交寒輝下有碧浸吹漣漪沙痕隱隱白鳥去石聲鑿鑿扁舟歸芝蘭發香禪味遠雲霧吐秀人家稀須知春事不可挽杜鵑已繞林中飛【吳禮部詩話】

寒巖

道人棲碧山云居在空曲十年海潮音外物緣已熟更尋妙髙頂超然具幽築古木揷空靑寒筠抱巖綠時攜貝葉書步入深林讀云衣冷蕭條靜對含煙玉客來境非喧客去境自足宵眼防神虎晝引穿花鹿庵中三昧語藥我貪癡毒何當脫雙鳧藜杖追髙躅【天臺山誌】

馬存

存字子才鄱陽人因慕徐節孝道徳寓楚州卒業於其門元祐三年進士爲越州觀察推官有集

長淮謠【節孝先生作淮之水贈之子才答以長淮謠】

長淮之水靑如苔行人但覺心眼開湘江豈無水魚腹忠魂埋但見愁雲結雨猿聲哀浙江豈無水防革漂胥骸但見潮頭怒气如山來孤臣詞客到江上何以寛心懷長淮之水繞楚流先生家住淮上頭黃金萬斛浴明月碧玉一片含淸秋酒花入靣歌一曲淮上百物無閒愁【合璧事類前集】

句

可憐一覺登天夢不夢商巖夢櫂郎【詠漢文帝困學記聞】

孫發

發字妙仲元祐三年進士崇仁尉

絕句

林亭長夏愛重陰來引茶甌一散襟忽去郤來蜂个个自啼還住烏深深【能攺齋漫錄】

太史章

章徳淸人元祐三年進士

題宴坐石

白雲曾罩定中身石上雲歸不見人應有山神長守防松風時爲埽埃塵【吳興藝文補】

張壆

字子厚武進人元祐三年進士甲科養親不仕蘇軾薦爲校書郎不出崇寧初賜處士號卒諡正素

【蒙齋筆談正素處士淸通遠略不爲崖異賀鑄最有口才好雌黃人物於子厚亦無閒言每折節事之稱曰通隠先生】

夢中作

楚峽云嬌宋玉愁月明溪淨印銀鉤襄王定是思前夢又抱霞衾上玉樓【紫薇詩話】

送呂子進

籬鷃云鵬各有程匆匆送別未忘情恨君不在篷籠底共聽蕭蕭夜雨聲【宋文鑑】

宗澤

澤字汝霖婺州義烏人元祐六年進士靖康元年知磁州勤王兵起康王以澤爲副元師建炎間累遷延康殿學士京城畱守兼開封尹連結諸路義兵方克日渡河力請上還京爲黃潛善汪伯彥所沮憂憤疽發背卒贈觀文殿學士諡忠簡有集

華陰道上二絕

煙遮晃目初凝雪日映斕斑卻是花馬度急流行小崦柳絲如織暎人家

菅茅作屋幾家居云碓風簾路不紆坡側杏花溪畔柳分明摩詰輞川圖

【詩說紀事楊用修云余嘗見石刻宗忠簡此二絕】

至洛

都人士女各紛華列肆飛樓事事嘉政恐皇都無此致萬家流水一城花【以上宗忠簡公集】

朱之純

之純華亭人元祐六年進士

自題谷陽園湖齋

平湖十頃水汪洋得意茅齋且屈藏園種小桃今結子池栽翠芰更聞香六龜已兆千年瑞雙鶴看呈八月祥居此翛然忘世味此心尢嬾去龍陽【自注云子湖上治圃於桃根獲古龜六枚其小如錢雲間有仙鶴觀毎歳中秋夜有仙鶴下觀因得名今余治圃谷水鄰其地至元嘉禾志】

歐陽辟

辟字晦夫桂州靈川人從學於梅聖兪元祐六年進士任石康令

【困學紀聞歐陽辟字晦夫桂州人東坡南遷至合浦辟時爲石康令出其詩稾數十幅注坡詩者以爲文忠之族非也】

寄京師畫院待詔王公器

有唐畫癖惟王維自謂前身應畫師君今畫祖躐神奧權敵造化爭分持君今畫品到神處祖身再生何異疑宋唐相距更累代典型尙在寧少隳正恐聲名出祖上況早力學工文詞曩吟佳句毎記憶一字可買堪貧羸天地兩間府萬物物物圖繪略不遺飛潛動植出把握臻幽造妙窮豪絲顧堂陸室墻數仞直發門鐍深探窺人間流落已足貴況蔑國手展設施景靈九殿初締構九屏愽選丹靑奇睿防屬君亟應命牡丹孔雀他無爲雕闌醜石要傑怪議敢共事才郭熙屏間散布十八種爛然逼眞生羽儀南徐西趙不復數宸翰防賜收髙貲慈聖光獻升仙際睟容將貌精者誰都城名輩皆縮手君特奉詔趨宮闈重瞳背淚親睠矚一筆立就難動移上心中愜愈增慟金口由此皆嘆咨禁庭內外曰惟肖進秩一等躋官資聖表神蹤閟天上盛美空傳萬一知考牧一圖最卓絕羊牛爾牧俱來思羊羣三百牛九十角耳濕訛寢宜聚無鬭觸形甚澤馴擾畢來肱以麾地從善利畜得所或【闕】升降或飮池牧人負餱荷蓑笠可禦暑雨仍禦饑薪蒸用足尙餘力博取禽獸雄與雌紛紛事物已曲盡亡一不合無羊詩丰年富庶義亦備舉目如在宣王時前視未有後鮮儷獨步詎肻容並馳不見古人豈君恨但恨古人不見之瑯玕碾軸蜀錦褾賢王寶祕輕瓌琦鉅公名卿競題防鋒起議論誇淵微我始鄰居久結好艸廬對雪傳孱衰喬松痩竹旁掩映梅花半拆臨澗湄素琴橫榻書滿架綠瓶注酒傾椰巵罏灰不識炭火燼坐擁絳褐峩接防筵前淩亂舞六出筆凍硯底方生斯女奴瞰窗不避冷靑帬赤腳了髮垂我無泉石營此景君畫𨿽巧令人悲十年遠別如夢寐此圖岀處嘗自隨去春京國重防合愈見極藝觀忘疲矜我孜孜嗜盆篤爲作秋江四鷺鷥芙蓉照波蔭寒菊芰菼獵獵西風吹感君贈我瀟灑意意勸把釣江湖歸煙瀾素濶無寸尺今縱見勸歸已遲君嗟五十眼力減將亦謀隱長掩扉我擬更求冬月景知君老筆尙能揮【聲畫集】

楊朏

朏字持王閩人元祐六年進士終建寧軍節度書記入黨籍

玉泉院荔支軒

曾觀荔支圖幾費丹靑妝能紅能紫亦能緑不能寫作天然香曾讀荔支譜品品堪第一較量滋味論髙低大抵聞名不聞實我疑眞宰推化工安排百果分番紅杏梅桃李不足數先敎碌碌隨春風錦囊玉液相渾淪百果讓作東南元別有眞香與色味一時分付荔支軒【廣羣芳譜】

秦覯

覯字少章觀弟元祐六年進士調臨安簿【曰璐案宋史觀弟覿字少章覯字少儀天社任淵注陳后山詩云秦覯字少章從蘓公學任淵宋人當無誤今從之】

和王直方夜坐

幃幔髙深夜漏長頗從詩酒傲冰霜燭花漸暗人初睡金獸無煙卻有香

【王直方詩話少章初登第成親後和余夜坐詩云云讀者無不笑其貧富之頓異】

呈東坡先生

十里薰風菡萏初我公所至有西湖欲將公事湖中了見說官閒事亦無

【鶴林玉露東坡守杭守潁皆有西湖故潁川謝表云入參兩禁每玷北扉之榮出典二州輒爲西湖之長秦少章詩云云】

鮑愼由

愼由字欽止處州龍泉人元祐六年進士徽宗朝除工部員外郎歷知明海二州卒有夷白堂小集

雨餘

礎潤雨欲作好風每見先蕭蕭淸入簾令我心灑然閉門倦永夏枕書日昏眠快此風雨餘端如濯飛泉盆山有佳趣艸木更幽妍井華養文石香篆橫雲煙俯仰方丈間勝事亦可憐永懷觸熱子我勞良獨賢【宋文鑑】

謝傳神蔡景直

馳譽丹靑有古風筆端及我未宜防雲臺麟閣遙相望枉寫裦公與鄂公【能攺齋漫錄】

夜坐

萬卷堆中種眼花睡魔亦厭夜深茶平生不艸長門賦豈有黃金送酒家【後村千家詩】

與鄭公華自朐山鄰舟行

舟行有後先相去能幾許鏗轟金鼓聲見面不得語水花來幽香岸栁過疎雨登艫各乘風解帆會聯浦閒攜小龍團睡起就君煮【楊愼淸暑錄】

周行已

行己字恭叔永嘉人師事程伊川登元祐六年進士官至祕書省正字有浮沚先生集

絕境亭

雲橫絕塵境峻若繩削羣山列培塿眾星分脈絡下瞰萬瓦居縹緲見樓閣松風發天籟泠然眾音作皛皛天宇淸塵襟一澄廓【東甌詩集】

周之深

之深長興人元祐六年進士

遊淸果寺

西郊出郭未十里寺在白雲深處藏僧爲愛閒長閉戶客來無路自回廊近松古瓦落夜子傍水小池生暮光指防依稀飯籮水不知何處問興亡【吳氏詩永】

鄭居中

居中字達夫開封人舉進士徽宗朝歷少保太宰兼門下侍郎兼知樞密院事封燕國公進太保薨贈太師華原郡王諡文正

挽顧學正公甫

可惜病相如誰尋封禪書雙親千里外一葉九秋餘風露翻歸旐塵埃鎖故廬虎丘山下路會葬有鄕車廣文官舍泠如冰幾嘆朝衫脫未能忽買春田埋玉地猶懸絳帳讀書燈佳名空綴仙都石妙偈爭傳海寺僧一幅粉旌春水漫惜君誰不涕奔騰【中吳紀聞】

崔鶠

鶠字徳符雍丘人徙陽翟元祐中第進士元符末上書入邪等坐廢三十年靖康初擢右正言以疾乞解官除直龍圖閣提舉嵩山崇福宮卒自號婆娑先生有婆娑集

【雪浪齋日記徳符詩所謂食鯨老气橫九州廬山詩云遙知金剎近林表颺幡尾滕王閣詩云小艇元從天上來白雲自向杯中落潁昌富文物崔鶠陳恬猶爲下士郡齋讀書志鶠長於詩淸婉敷腴有唐人風】

鄱陽詩

記得詩狂欲發時鄱陽湖裏月明知無人爲覓桓伊笛自捲秋蘆片葉吹【過庭錄】

防節園梅花下作

去年白玉花結子深林間小憩借淸影低顰啄微酸故人不復見春事今已闌繞樹尋履迹空餘土花斑【墨莊漫錄徳符監西京洛南稻田務時中官容佐掌宮鑰於洛郡僚事之惟恐不及獨徳符不肯見之容極衘之徳符一日送客於會節園時梅花己殘與客飲梅花下巳而容奏陳以防節園爲景華禦苑徳符初不知也明年暮春復騎羸馬從老兵徑入園中梅下哦詩徘徊而去次日容見地有馬迹問園吏以崔對容遂劾奏鶠徑入禦苑以此罪廢】

秋日卽事

秋艸門前已沒鞾更無人過野人家離離疏竹時聞雨淡淡輕煙不隔花

黃州道中

莫愁微雨落輕雲十里長亭未墊巾流水小橋山下路馬頭無處不逢春【以上墨莊漫錄】

早秋雨霽圖

我離蜀山來赤日走東州奇峯作眼想一過神已畱翩翩宋公子新詩藹風流丹靑見新韻瀟灑出林丘依微萬里遙曠朗一雨收髙云杳褰開縞日明華秋風帬暎山靑行李幽得非送將歸色有離別憂念我山海僻鍼砭不爲瘳目看孤鴻飛心已麋鹿遊吾兒能扶犂此幘便可投勿言尺寸許是中有菟裘

與叔易過石佛看宋大夫畫山水

霜落石林江气淸隔江猶見暮山橫个中只欠崔夫子滿防秋風信馬行

觀黃筌畫花

蒼顏白髮我𨿽陳見了靑紅幾度新更向黃生毫末裏全家看盡劍南春

淺淺紅顏與白腮臥枝斜葉抱新開何人與作春風面誑得蜂兒日日來

和老人觀牧圖

作官畏人嘲胡孫騎牧牛卻離大江水還家整歸舟還家此計不可移此樂勿令兒輩知行歌帶索拾遺穗耳靜不復聞徵鼙功名亦妄爾吾生去此將何之趁此靑艸長自牧牛與羊不減九十頭何翅三百彊沙平水淺南山下千角萬蹄如此畫牛腰吹笛遡秋風不問人間矍鑠翁【以上聲畫集】

子石硯

石家有兒玉含晶噓爲雲气吸爲晴純精與之相感並孕育萬狀流千名黃昏泣不忍聽且爲白鵝換黃庭【硯箋】

海棠

渾是華淸出浴初碧綃斜掩見紅膚便敎桃李能言語要比嬌妍比得無【海棠譜】

潛心齋【以下三首寄漫叟】

雙扉掩餘香一榻下涼幔前人嗟不死萬古暎黃卷時時擷英華一一詣微遠鼎食姑置之此味良不淺

止遽軒

我如萬斛船歲久腰已嬾誰能逐相師終日問手版去謀一寸安輒被三尺挽憐公謝蠻觸鼓臥旗亦偃

丈室

此家英妙姿玉雪照冠冕新詩一何似鸞鵠見蕭散躡屐往從之寧復念重趼【以上苕溪漁隱叢話】

早春偶題【曰璐按此詩又見林之奇拙齋集】

寒風淅瀝鳴枯葦小鴨睡殘猶未起更敎細雨結春寒坐聽蕭蕭打窗紙石盆養蒲已抽翠雕斛栽花先弄紫擁鑪閉閣賦幽香未怕春冰生硯水

題績溪雪峯樓

題詩最髙處不爲待人看記著今朝勝山明松雪寒【以上宋文鑑】

婆娑園【在郟縣西鶠居此】

晚禽噪竹百千翅殘菊橫枝三兩花好在山園養衰疾風波不到野人家【河南通誌】

黃葆光

葆光字元暉黟縣人賜進士出身崇寧初以薦爲太學博士擢侍禦史守處州

贈孫至丰

勸農因到好溪頭把酒相看憶舊遊三十年來如一夢可憐空負釣魚舟

【蓉塘詩話麗水孫薪至丰元祐中以明經擢第授荊門軍敎授不赴質性淸介絕意仕進與黃葆光爲太學舊遊宣和六年黃出守處州薪不屑詣郡謁見黃約以勸農日會於洞溪僧捨至期薪以扁舟來會黃贈詩云云】

晁詠之

詠之字之道說之從弟以蔭入官復登進士第又中宏詞科第一除河中敎授元符上書罷爲京兆錄事以朝請郎提舉崇福宮卒有崇福集【曲洧舊聞崇寧初凡元祐子弟仕宦者並不得至都城晁之道自洛中罷官回畱中牟驛累日以詩寄京師姻舊其結句云一時雞犬皆霄漢獨有劉安不得仙語傳於時議者美之】

壽星寺

石磴插靑漢禪宮入冥歸云侵客坐流水亂松聲天近月逾白竹多山更靑從來丘壑志不獨付孫登【咸淳臨安志】

杭州思歸

丘壑情無盡田園興有餘何當厭澤國不柰憶吾廬庭戶艸應長江山木已疏何時整歸棹八月洞庭湖【杭州府誌】

句

旌旗太乙三山外車馬長楊五柞中栁外雕鞍公子醉水邊紈扇麗人行【紫微詩話】

岑象求

象求字巖起梓州人終寶文閣待制入黨籍

遊定林院

野濶蓮宮迥樓臺半倚山地連巴峽近門對濮溪灣柏徑松煙濕巖房雨蘚斑白雲邀客住明月伴僧閒經梵喧嘩外香燈杳靄間勝遊或邂逅危構喜躋攀世路長何極塵心久欲還輶車正催發緩步出重關【全蜀藝文志】

程頤

頤字正叔顥弟元祐初以薦授崇政殿說書紹聖中削籍竄涪州徙峽州卒入黨籍學者稱伊川先生嘉定中追諡曰正封伊陽伯從祀宣聖廟庭有伊川集

陸渾樂遊

東郊漸微緑驅馬欣獨往舟縈野渡時水樂春山響身閒愛物外趣逸諧心賞歸路逐樵歌落日寒山上【河南府誌】

司馬槱

槱字才仲溫公侄孫元祐中舉賢良科調錢唐尉有夏陽集

【郡齋讀書志才仲喜爲宮體詩故世傳其爲物所祟】

閨怨

銷盡輕寒不自禁新愁惟向靜中深尋常曾入三更夢咫尺空論萬里心人去鳳幃云漠漠雁回珠箔日沈沈春風洞口花常在只許劉郎一度尋【前賢小集拾遺】

遊富陽蛻龍洞憩池上

梅蕚春前破松髯雨後滋石崖鳴野鶴竹塢竄香貍山腳重重轉溪流活活遲殷勤窺洞府又到濯龍池遊千頃山【在昌化縣上有龍潭廣數百畝禱雨輒應】

欲爲龍池遊束裝戒蓐食雞鳴天未曙呼童蠟雙屐縈回溯寒溪確犖淩亂石迢迢萬丈嶺宛轉蒼龍脊山髙吐朝气恍不辧咫尺俯聽雷雨聲仰逐猨猱迹委蛇度花塢綠淨艸可席喜如出籠檻身輕飛鳥捷不辭雙足困遠探蛟龍窟傳聞此山頂舊有滄海色邇來三十年潭湫變枯荻至今應江潮尙有鷗鷺集至理竟未解對之空太息不如西湖遊揮篙泛瑤碧【以上咸淳臨安志】

遊九鎖

撩花踏水細尋香閒逐孤云入翠岡九鎖已深看更好七人相對話應長百年空向塵埃老五月聊乘洞府涼可笑潛川狂道士未逢玉室與金堂【洞霄詩集】

洛春謠

洛陽春水揚春風銅駝陌上桃花紅髙樓疊栁緑相向綃帳金鸞香霧濃錦裘公子五陵客拳毛赤兔雙蹄白金鉤寶玦逐飛香醉入花叢惱花魄靑蛾皓齒別吳倡梅粉妝成半額黃羅屏繡幕圍寒玉帳裏吹笙學鳳皇細緑圍紅曉煙濕車馬騑騑云櫛櫛瓊蘂杯深琥珀濃鴛鴦枕冷珊瑚澀吹龍笛歌白紵蘭席淋漓日將暮君不見灞陵岸上楊栁枝靑靑送別傷南浦【古今詩統】

遊佛日山淨慧寺

石冷苔生暈風髙竹度涼道人何處去春色半滄浪【鐵网珊瑚】

句

身旣事十主女亦妃九龍

【嬾眞子集同州登城縣有九龍廟只一妃耳土人云馮瀛王之女也司馬才仲戱題詩云云過客讀之無不一笑】

司馬棫

棫字才叔槱弟登進士第嘗應賢良以黨錮不召有逸堂集

【郡齋讀書志才叔詩𨿽纎艷比其兄稍莊雅】

妾薄命【自注近有裏中舉子棄其妻者戱爲賦之】

二月東風初不惡後園桃李先春落髙堂去婦對花愁君恩非輕妾命薄憶昔三星光在天煌煌車馬朱門前結防幸得事君子願托絲蘿千百年履痕才徧君家地相看已覺君心異門外新歡一破顏室中舊愛雙垂淚妾心比玉自堅貞君眼如星到處明女子暌離泰山重丈夫棄置鴻毛輕莫誇緑鬢紅顏好女色由來不長保君不見灞上鑾輿祓禊回阿嬌已向長門老

春晚獨遊鳳林園

紅英亂點緑苔錢林影扶疏翠可憐飛蜨惹殘花上露戲魚搖碎水中天金羈不見尋芳馬蘭櫂空停載酒船送盡春歸人亦去鶯啼花發又明年

江幹小雪

楓落吳江小雪天三三兩兩捕魚船蹇驢瘦馬何方客眼看風波不著鞭【以上前賢小集拾遺】

趙鼎臣

鼎臣字承之衛城人自號葦溪翁元祐進士宣和中以右文殿修撰知鄧州召爲太府卿有竹隱畸士集

二蘇賢良硯

不見東坡老弟昆年年曲阜履猶存計功何必悲周鼎會使詞林百怪奔【硯箋】

句

詞源江海浩奔忙句法風騷森出入古來此景嘆經歲今夜誰家不倚樓【中秋待月以上雪浪齋日記】

馬玿

玿合肥人生元祐間

華嚴寺此君亭歌【次韻信安毛漸】

八座鎭俗光文翁政閒鳴珂晚丁東邀賔尋勝遇郊郭最愛檀欒森梵宮虛檐新敞小亭峻幽徑靜掩閒門重修枝應待丹鳳集勁節只許靑松同根蟠南借秦淮潤影疎北露鐘山峯乃知景淡有眞趣何必花艷羅雕櫳放懷喜遂開口笑傳杯不覺酡顏紅談圍浩浩眞意得棊戰紛紛喜與濃人生倏忽猶逆旅少壯易失今衰容得喪何須論塞馬用捨寧復驚防桐逍遙齊物慕防叟澹泊無生師大雄英遊幸陪諸公後傾蓋夙已披懷胸芝蘭亦旣序防益切磋願使協於中佳章每出連戰勝格調綽有先賢風顧予酬和不量力嗟哉寸莛撞巨鐘【景定建康志】

梁君貺

春帖

東方和气鬥回杓龍角聲中轉紫霄聖主問安天未曉求衣親防玉宸朝【宋藝圃集】

吳則禮

則禮字子副富川人中復子以父澤入仕晚居豫章自號北湖居士有北湖集

簡田升之時升之赴金陵

建業流風端可憐石城江色曉鮮鮮鳥窺漢節梅花底雨濕柁樓春水邊霜髮讐書有東觀錦囊覓句屬南天枯腸不飽大官肉我種芋魁今十年【宋文鑑】

絕句

華館相望接使星長淮南北已休兵便須買酒催行樂更覓何時是太平

滿船買了洞庭柑雪色新裁白薴衫喚得吳姬同一醉春風相送過江南

【楊誠齋詩話尢延之嘗誦吳則禮此二詩】

仰忻

忻字大貺吳興人徙永嘉以孝行稱元祐中郡守郟亶奏聞大觀二年敕贈將仕郎有永嘉百題詩集

南湖

酒旗翻野色漁棹弄秋光百里荷花境曾圖入帝鄕【溫州府誌】

林放

放字達本仙居人元祐中將上禮部以親死廬墓不果遂築艸堂於東山隱焉左譽銘其墓

東山髙臥

三間老屋靑山幽淸風灑灑寒颼颼脫巾坦腹臥其下此身直與淵明儔老松飛翠落夏簟六月不暑涼於秋人生百年一夢幻世間萬事空悠悠一聲野鶴忽驚醒山鑪活火茶煙浮

贈琴僧

霜林凋落云影垂朔風獵獵鼓寒威偶來禪房訪虛寂上人爲我彈金徽此調悠悠泯千載今日忽聞一嗟咨上人所彈不在指我亦非於耳聽之霜天玉磬敲淸曉夜月秋聲動翠微舉世紛紛愛箏築寂寥古意誰能知過門不知鐘期子愼勿汗漫調朱絲【以上臺州府誌】

範純粹

純粹字徳孺仲淹第四子以蔭仕元祐中歷寶文閣待制知熙州紹聖中入黨籍徽宗朝鄂州安置

句

慣處賤貧知世態飽諳遷謫見家風

【風月堂詩話範徳孺崇寧之貶與山谷倡和甚多有一聯云云可以識範氏之名節矣】

林旦

旦字次中希之弟第進士元祐中歷太僕卿河東轉運使

曲水亭【治平中宰定海作】

巖澑抱山急傳觴何太頻回看野客醉還笑濁醪醇漢曲人方遠蘭亭迹易陳勞生無足校酣放卽天眞

射圃

百步開新圃彎弧注采正尊罍供樂事金鼓疊歡聲敏手徒爲妙中心自要平何人能舉觶觀堵定縱橫【以上干道四明圖經】

蘇元老

元老字在廷眉山人東坡從孫舉進士官太常少卿坐元祐黨累罷提點明道宮卒有九峯集

懷安官舍病起九日作

籬菊今年折最繁繞叢新朶上雕盤病知嘉節霜風冷喜對髙堂骨肉懽久廢笑歌慵飲酒只聞兒女勸加餐如何猛下藜牀去又逐鵷鴻振羽翰【古今歲時雜詠】

冤亭卞

畱題靈巖古詩十韻【石刻在泰山】

屈指數四絕四絕中最優此景冠天下不獨奇東州夜月透巖白亂雲和雨收甘泉瀉山腹聖日穿崖頭大暑不知夏爽气常如秋風髙松子落天外鐘聲浮祖師生朗右古殿名般舟人巧不可至天意何所畱老生笑相語此事常窮求移出蓬萊防待吾仙子遊【元祐庚午三月二十八日東武王璞書求古錄】

蔡安持

安持字資中睢陽人

題靈巖寺

四絕之中處最先山圍宮殿鎖雲煙當年鶴馭歸何處世上猶傳錫杖泉【元祐壬申十月求古錄】

李周

周元祐初直龍圖閣充陜西轉運使

華淸懷古

雕戈鐵騎正縱橫環上羅衣血染腥蜀道歸來應悔禍香囊特地泣娉婷

吾家居處本關西舊記遺蹤事不迷屢過華淸無一字恐人笑我不畱題【元祐四年春二月驪山刻石】

宋詩紀事卷三十二

欽定四庫全書

宋詩紀事卷三十三

錢塘厲鶚撰黃庭堅

庭堅字魯直洪州分寧人庶子舉進士爲葉縣尉歷祕書丞紹聖初坐修神宗實錄失實貶涪州別駕黔州安置建中靖國初召還知太平州復除名編管宜州卒自號山谷老人有豫章集精華錄

【雲麓漫鈔呂居仁作江西詩社宗圖其略云古文衰於漢末先秦古書存者爲學士大夫剽竊之資五言之妙與三百篇離騷爭烈可也自李杜之出後莫能及韓栁孟郊張籍諸人自出機杼別成一家元和之末無足論者衰至唐末極矣然樂府長短句有一倡三嘆之致國朝文物大備穆伯長尹師魯始爲古文盛於歐陽氏歌詩至於豫章始大出而力振之後學者同作並和盡發千古之祕亡餘蘊矣錄其名字曰江西宗沠其源流皆出豫章也宗派之祖曰山谷其次陳師道無已潘大臨邠老謝逸無逸洪朋父洪芻駒父饒節徳操乃如璧也祖可正平徐俯師川林敏修子仁洪炎玉父汪革信民李錞希聲韓駒子蒼李彭商老晁衝之叔用江端友子我楊符信祖謝薖幼槃夏倪均父林敏功潘大觀王直方立之善權巽中髙荷子勉凡二十五人居仁其一也議者以謂陳無已爲詩髙古使其不死未必甘爲宗派若徐師川則固嘗不平曰吾乃居行閒乎韓子蒼云我自學古人均父又以在下爲恥不知居仁當時果以優劣銓次姑記姓名而紛紛如此以是知執太史之筆者戛戛乎難哉又不知諸公之詩其後人品藻與居仁所見又何如也文獻通考江西詩派一百三十七卷續派十三卷王直方詩話山谷舊所作詩文名以焦尾敝帚秦少遊雲每覽此編輒悵然終日殆忘食事邈然有二漢之風今交遊中以文墨稱者未見其比所謂珠玉在旁覺我形穢也西淸詩話山谷詩妙脫蹊徑言謀鬼神無一點塵俗气所恨務髙一似參曹洞下禪尙墮在妙窟裏苕溪漁隠叢話元祐文章稱蘓黃時二公爭名互相譏誚東坡嘗云魯直詩文如蛑蝤江瑤桂格韻髙絕盤餐盡廢然不可多食多則發風動气山谷亦云蓋有文章妙一世而詩句不逮古人者此指東坡而言也任天社雲山谷詩律妙一世用意未易窺測然置字下語皆有所從來張巨山雲山谷古律詩酷學少陵雄健太過遂流而入於險怪要其病在太著意欲道古今人所未道語耳其文専學西漢惜才力褊局不能汪洋恣肆如其紀事立言頗有類處敖陶孫詩評黃山谷如陶景抵召入宮析理談而松風之韻故在劉后村詩話國初詩人如潘閬魏野規規晚唐格調楊劉則又専爲昆體蘇梅二子稍變以平淡豪傑而和之者尙寡至六一公巍然爲大家數學者宗焉然二公亦各極其天才筆力之所至而已非必鍛鏈勤苦而成也豫章稍後出會粹百家句律之長究極歷代體制之變搜討古書穿穴異聞作爲古律自成一家𨿽隻字半句不輕出遂爲本朝詩家宗祖詩林廣記豫章先生傳贊雲山谷自黔州以後句法尢髙筆勢放縦實天下之奇作自宋興以來一人而已東坡云讀魯直詩如見魯仲連李太白不敢復論鄙事𨿽若不適用然不爲無補於世】

題竹石牧牛圖

野次小崢嶸幽篁相依緑阿童三尺箠禦此老觳觫石吾甚愛之勿遣牛礪角牛礪角尙可牛鬭殘我竹【陵陽室中語一日因坐客論魯直詩體制新巧客舉魯直此詩云石吾甚愛之勿使牛礪角牛礪角尙可牛鬭殘我竹如此體制甚新公徐云獨漉水中泥水濁不見月不見月尙可水深行人沒蓋是李太白獨漉篇也山谷亦效此語意耳】

記夢

眾眞絕妙擁靈君曉然夢之非紛紜窗中逺山是眉黛席上橊花皆舞帬借問琵琶得聞否靈君色莊妓搖手兩客爭棊爛斧柯一兒壊局君不呵杏梁歸燕空語多柰此雲窗霧閣何

【洪駒父詩話余嘗問山谷云此記一段事也嘗從一貴宗室攜妓遊僧寺酒闌諸妓皆散入僧房中主人不怪也故有曉然夢之非紛紜之句】

宗室公壽挽詞

昔在熙寧日葮莩接貴遊題詩奉先寺橫笛寶津樓天网恢中夏賓筵禁列侯但聞劉子政頭白更淸修【二老堂詩話意深語到可見宗室前肆後拘气象】

觀伯時畫馬禮部試院作

儀鸞供帳饕虱行翰林濕薪爆竹聲風簾官燭淚縱橫木穿石盤未渠透坐窗不遨令人瘦貧馬百菣逢一豆眼明見此玉花驄徑思著鞭隨詩翁城西野桃尋小紅【苕溪漁隱叢話此格禁臠謂之促句換韻其法三句一換韻三疊而止此格甚新人少用之】

題畫屏六言

胡蜨雙飛得意偶然畢命网羅羣蟻爭收墜翼防勛歸去南柯

【桯史黨禍旣起山谷居黔有以屏圖遺之者繪雙蜨翾舞於蛛絲而隊蟻憧憧其間題六言於上云云崇寧間又遷於宜圖偶爲人攜入京鬻於相國寺肆蔡客得之以示元長元長大怒將指爲怨望重其貶會以訃奏僅免】

水仙花

淤泥解作白蓮藕糞壤能開黃玉花可惜國香天不管隨緣流落小民家

【墨莊漫錄山谷在荊州時鄰居一女子閒靜妍美綽有態度年方笄也山谷殊嘆惜之其家蓋閭閻細民未幾嫁同裏而夫亦庸俗貧下非其偶也山谷因和荊南太守馬琙中玉水仙花詩云云蓋有感而作後數年此女生二子其夫鬻於郡人田氏家憔悴頓挫無復故態然猶有餘妍乃以國香名之】

靑奴

穠李四風掃席昭華三弄月侵牀我無紅袖堪娛夜正要靑奴一味涼【以上山谷內集】

【侍兒小名錄拾遺東坡寄栁子玉云聞道牀前惟竹幾夫人應不解卿卿又送竹幾與謝秀才云畱我同行木上座贈君無語竹夫人山谷云竹夫人乃涼寢竹器憩臂休膝非夫人之職而冬夏靑靑竹之所長名曰靑奴作詩云云穠李昭華貴人家兩女奴也】

題花光爲曾公衮作水邊梅

梅蘂觸人意冒寒開雪花遙憐水風晚片片點汀沙

題石牛洞石上

鬱鬱窈窈天香宅諸峯排霄帝不隔六時謁天開關鑰我身金華牧羊客羊眠艸間我世間髙眞眾靈思我還石盆之中有甘露靑牛駕我山谷路【以上山谷外集方輿勝覽懷寧縣山谷寺西北有石牛洞其狀如牛唐李翺諸賢題詠甚多李伯時畫黃魯直坐石牛上魯直因自號山穀道人仍題詩石上云云】

牧童

騎牛遠遠過前村吹笛風斜隔隴聞多少長安名利客機關用盡不如君

【桐江詩話世傳山谷七歲作】

絕句

疊送香羅淺色衣著來香气入書帷到家慈母驚相問爲說王孫脫贈時

【趙徳麟侯鯖錄魯直入宮敎余兄弟伯父五開府酒餘脫淺色香羅襖衣之魯直作詩】

周昉美人琴阮圖

周昉富貴女衣飾新舊兼髻重髮根急薄妝無意添琴阮相與娯聽絲不停手敷腴竹馬郎跨馬要折栁【墨莊漫錄龍眠李亮工家藏周昉畫美人琴阮圖殊有宮禁富貴气旁有竹馬小兒欲折檻前栁者亮工官長沙時山谷謫宜州過而見之嘆愛彌日大書一詩於黃素上此詩不見今集】

觀祕閣蘇子美題壁詩

仁祖康四海本朝盛文章蘇郎如虎豹孤嘯翰墨場風流映海岱峻鋒不可當學書窺法窟當代見崔張銀鉤刻琬琰蠆尾回縑緗擢登羣玉府髙閣目生光春風吹曉雨禁直夢滄浪人聲市朝遠簾影花竹涼秋荷湔筆硯怨句挾風霜不甘老天祿誠欲升未央小臣膽如斗侏儒俸一囊請提師十萬奉辭問犬羊歸鞍飲月支伏背笞中行人事喜乖忤南遷得夜航此時調玉燭日行中道黃柄臣似牛李傾奪謀未臧薄酒圍邯鄲老禍枯桑兼官百郡邸報賽用歲常招延靑雲士共醉椒糈觴俗客避白眼徴歌舞紅裳謗書動宸極牢戶系桁楊一网收冠蓋九衢人走藏庖丁提刀立滿意無四旁論罪等饕餮囚衣禦方良姑蘇麋鹿疃風月有書堂永無湔祓期山共幽篁萬戶封侯骨今成狐岡邇來四十年我亦校書郎雄文終膾炙妙墨見垣墻髙山仰豪气崢嶸乃不亡張侯開詩卷詞章尙軒昻艸書十餘紙雨漏古屋廊誠知千里馬不服萬乘箱遂令駕鼓車此豈用其長事往飛鳥過九原色莽蒼敢告大鈞手才難幸扶將【中吳紀聞】

答王道濟寺丞觀許道寧山水圖

往逢醉許在長安蠻溪大硯磨松煙忽呼絹素翻硯水久不下筆或經年一日踏門撼門鈕巾帽敧斜猶索酒舉杯意气欲翻盆倒臥虛樽將八九醉拈枯筆嘗墨色勢若山崩不停手數尺江山萬里遙滿堂風物冷蕭蕭山僧歸寺童子後漁伯欲渡行人招先君笑指溪上宅鸕鷀白鷺如相識許生再拜謝不能乃是天機非筆力自陳精力初未衰八幅生絹作四時早師李成最得意什襲自藏人已知貴人取去棄墻角流落幾姓今知誰大梁畫肆閱水墨四圖宛然當物色自言早過許史門常賣一聲偶然得雨雪涔涔滿寺庭四圖冷落讓丹靑往來睥睨誰比數十萬酬之觀者驚客還次第閱冬夏坐見歲序寒崢嶸王丞來觀嘆嘖嘖亦如我昔初見日新詩雌黃初得實信知君家有摩詰我持此圖二十年眼見緑髮皆華顚許生縮手入黃泉眾史弄筆摩靑天君家枯松出老翟頗似破屏有骨骼一時所棄願愛惜不誣方將有人識

【聲畫集此詩正夲有二篇互有不同今錄其後篇】

絕句

黃葉委庭觀九州小虫催女獻工裘金錢滿地無人費百斛明珠薏苡秋

【王直方詩話少遊嘗以眞字題月團新碾瀹花甆一絕於邢惇夫扇上山谷見之乃於扇背復作小艸題此詩皆自所作詩也少遊後見之云逼我太甚】

題大年小景二絕

水色煙光上下寒忘機鷗鳥恣飛還我來頻作江湖夢對此身疑在故山

輕鷗白鷺定吾友翠栢幽篁是可人海角逢春知幾度臥遊到處總傷神

【苕溪漁隱叢話余家有大年畫小景二幅山谷親書兩絕句其上今豫章所刻集及他本皆無】

宿錢塘尉廨

平湖繞捨山無盜官事長閒俸有金安得終身爲禦寇不辭兒女作吳音【合璧事類別集】

題東丁水

古人題作東丁水自古東丁直到今我爲攺名方響洞要知山水有淸音

【老學庵筆記漢嘉城西北山麓有一石洞泉出其間良久一滴淸如金石山谷詩云】

贈宗室大年

揮毫不作小池塘蘆荻江邊落鴈行𨿽有珠簾籠翡翠不忘煙雨罩鴛鴦

【王直方詩話大年喜微行而善畫小景山谷蓋有所譏也】

山礬

北嶺山礬取次開淸風正用此時來平生習气𨿽料理愛著幽香未擬回

【苕溪漁隱叢話山谷云江南野中有一種小白花木髙數尺春開極香野人謂之鄭花王荊公嘗欲作詩而陋其名予請名曰山礬野人采鄭花以染黃不借礬而成色故名山礬海岸孤絕處普陀山譯者以爲小白花予疑卽此花耳不然何以觀音老人端坐不去耶】

句

春將國艷燻花骨日借黃金縷水紋【題野寺壁詩人玉屑】人得交遊是風月天開圖畫卽江山【石林燕語】淸鑑風流歸賀八飛揚防扈付朱三【苕溪漁隱叢話】

陳師道

師道字無已一字履常彭城人號後山居士元祐中以蘇軾傅堯兪孫覺薦授徐州敎授紹聖初歷祕書省正字扈從南郊不屑服趙挺之衣以寒疾卒有集

【朱文公語錄黃山谷詩云閉門覓句陳無已對客揮毫秦少遊陳無已平時出行覺有詩思便急歸擁被臥而思之呻吟如病者或累日而後起眞是閉門覓句者也詩林廣記或言後山之詩非一過可了近於枯淡彼其用意直追騷雅不求合於世俗亦惟恃有東坡山谷之知也自此兩公外政使舉世無領解者渠亦安暇卹哉文獻通考石林葉氏曰世言陳無已毎登覽得句卽急歸臥一榻以被防首惡聞人聲謂之吟榻家人知之卽貓犬皆逐去嬰兒稚子亦抱寄鄰家徐待詩成乃敢復常敖陶孫詩評陳后山如九臯獨唳深林孤芳衝寂自妍不求賞識後村詩話後山樹立甚髙其議論不以一字假借人然自言其詩師豫章公或曰黃陳齊名何師之有餘曰射較一鏃奕角一著惟詩亦然後山地位去豫章不遠故能師之】

妾薄命【爲曾南丰作】

主家十二樓一身當三千古來妾薄命事主不盡年起舞爲主壽相送南陽阡忍著主衣裳爲人作春妍有聲當徹天有涙當徹泉死者恐無知妾身長自憐

葉落風不起山空花自紅捐世不待老惠妾無其終一死尙可忍百歲何當窮天地豈不寛妾身自不容死者如有知殺身以相從向來歌舞地夜雨鳴寒蛬

【詩林廣記謝疊山云元丰間曽鞏修史薦後山有道徳有史才乞自布衣召入史館命未下而曽去後山感其知已不願出他人門下故作妾薄命鞏南丰人歐陽公之客後山尊之號曰南丰先生】

丞相溫公挽詞

恭默思良弼詩書正百工事多違謝傅天遽奪楊公一代風流盡三師禮數崇若無天下議美惡並成空【詩林廣記謝疊山云時哲宗諒陰見上帝賚良弼非偶然也周公位冢宰正百工以詩書治天下與熙丰變法者不同蓋熙丰新法與溫公所志所學皆相反也】

百姓歸周老三年待魯儒俗方隨日化身已要人扶玉几𨿽來晚明堂訖授圖心知死諸葛終不羨曹蜍【詩林廣記黃山谷見此詩俗方隨日化身已要人扶之句嘆曰陳三直不可及蓋天不憖遺老悲盡於此矣】

少學眞成已中年托著書輟耕扶日月起廢極吹噓得志寧論晚成功不願餘一爲天下慟不敢愛吾廬【詩林廣記任天社云輟耕扶日月起廢極吹噓言公旣執政士大夫得罪於熙丰者極力薦引而用之日月吹噓字𨿽不對而事勢气象實相等此詩人之妙也】

嘲秦覯

長鋏歸來夜帳空衡陽回雁耳偏聰若爲借與東風看無限珠璣咳唾中

【王直方詩話少章登第後方娶後山作此詩時猶未娶故多戲句帳空聞雁之語皆戲其獨宿無寐也】

絕句

書當快意讀易盡客有可人期不來世事相違每如此好懷百歲幾回開

【復齊漫錄云此無已得意詩也】

寄外舅郭大夫

巴蜀通歸使妻孥得定居深知報消息不忍問何如身健無妨遠情親未肯疏功名欺老病淚盡數行書【詩人玉屑趙章泉先生嘗云學詩者莫不以杜爲師然能如其師者鮮矣句或有似之而篇之全似者絕難得陳后山寄外舅郭大夫詩乃全篇之似杜者也後戴式之亦有思家用陳韻又全篇之似陳者也】

曾南丰先生挽詞

早棄人間事眞從地下游丘原無起日江漢有東流身世從違裏功言取次休不應須禮樂始作後生仇精爽回長夜衣冠出廣庭勲庸畱琬琰形象付丹靑道喪余篇翰人亡更典刑侯芭才一足白首太經【瑚鉤詩話此二詩後山感南丰之薦引未遂而遽亡故其詞深切】

端硯【原注寇十一惠】

端溪四山下龍淵郁積中州淸淑气金聲玉骨石爲容河江屈流云作使滑如女膚色馬肝探頷適遭龍伯睡轆轤挽出萬人賀千歲之藏一朝致書生活計亦酸寒斷甎半瓦寧求備似憐陶瓦磨竈煤輟贈不減前人志

小放歌行

春風永巷閉娉婷長使靑樓悞得名不惜捲簾通一顧怕君著眼未分明

當年不惜嫁娉婷傅白施朱作後生說與旁人須早計隨宜梳洗莫傾城

【詩話總山谷云無己他日作詩極髙古至於此篇則顧影徘徊炫燿太甚】

賦宗室士暕髙軒過圖

滕王蛺蜨江都馬一紙千金不當價異材天縱非力能畫工不是甘爲下今代風流數大年含毫落筆開山川忽忘朽老壓塵底卻怪鳧鴻墮目前邇來八二復秀出萬里山河才咫尺眼邊爭得有突兀復似天地初開辟明窗寫出髙軒過便逐愈湜聞吟哦晚知書畫眞有益卻悔歲月來無多宮禁修嚴絕過訪時於僻寺聊稅鞅秀潤如行琮璧間淸明似引星辰上憂悲愉怢百不平河擘太華東南傾平生秀句寰區滿掇拾棄置成丹靑平湖遠岫開精神覺文字生淸新未許二豪今角立也知旁有衛夫人

【王直方詩話無己謂余曰近宗子節使使余作一詩掛名其間得百千以爲女子嫁資可乎余曰詩未成則錢不可緩詩已成則錢不可來數日無己卒士暕贈以百縑】

寄曹州晁大夫

墮絮隨風化作塵黃樓桃李不成春只今容有名駒子困倚闌干一欠伸【以上後山詩集】

【菊坡叢話陳后山此詩自注云周昉畫美人有背立欠伸者最爲妍絕東坡所賦麗人行也任天社云此篇言徐州風物後山嘗有詞並序云晁大夫增飾披云初欲壓黃樓而張馬二子皆當年樽下世所謂英英盼盼者盼卒英嫁而盼之子瑩頗有家風而曹妓未有顯者黃樓不可勝也作南鄕子歌之曰風絮落東鄰點綴繁枝旋化塵關鎖玉樓巢燕子冥冥桃李摧殘不見春流轉到如今翡翠生兒綴作衾花樣腰身官樣立婷婷困倚闌干一欠伸蓋前云風絮以屬英塵化以屬盼名駒子以屬瑩瑩母馬氏也】

句

昔日剜瘡今補肉百孔千瘡容一罅拆東補西裳作帶人窮令智短百巧千窮只短檠起倒不供聊應俗經事長一智稱家丰儉不求餘卒行好步不兩得巧手莫爲無麫餅【巧息婦做不得無麫防飥】不應逺水救近渴畱渴須遠井【遠水不救近渴】瓶懸瓽間終一碎【瓦罐終須井上破】急行寧小緩【急行趕過慢行遲】早作千年調一生也作千年調【人作千年調見拍手笑】拙勤終不補【將勤補拙】斧斫仍手摩【大斧斫了手摩娑】驚雞透籬犬升屋【雞飛狗上屋】割白鷺股何作難【鷺鷥腿上割股】薦賢仍賭命

【雞肋編陳無已詩亦多用一時俚語如昔日云云而東坡亦有三杯輭飽後一枕黑甜餘皆世俗語如賭命輭飽猶可解而黒甜後世不知其爲睡矣如詩之串夷載路書云弔由靈安知非當時之常談也】

潘大臨

大臨字邠老齊安人有柯山集次弟大觀字仲達亦入江西派其詩不傳

【後村詩話東坡文潛先後謫黃州皆與邠老遊其詩自云師老杜然有空意無實力余舊讀之病其深蕪潘子眞詩話邠老得句法於東坡頃與洪駒父徐師川洎予友善山谷嘗稱之曰天下異才也】

春日書懷

舟楫淩漳水風濤接蠡湖龍媒戒跬步驪頷脫微軀樂土供遊戲深文苦縶拘胸中𨿽磈磊墻外或歌呼老去嵇康嬾歸來寧子愚千鐘眞臭腐十畝借膏腴春雨何曾密園花竟自都小橋藏細栁方沼出新蒲酒熟拈巾漉經傳帶雨鉏行盤隨所有坐客幾時無日轉槐陰暮門通鳥迹迂仰頭看哺鷇引手出將雛撫事盆繅繭勞生戶轉樞形骸浮大塊毛髮燎洪鑪世論幾膠柱人心盡好竽屠龍非至計射雉屈良圖借箸方隆漢推枰已滅吳從渠畫麟閣吾自著潛夫

答王立之惠書

歸自江南卽定居漫勞親友問何如剛腸肯爲藜羮轉病骨聊憑竹杖扶南圃土腴千樹橘東湖春水百金魚明年生計應堪說待倩君侯買異書【以上宋文鑑】

吳熙老所藏風雨圖

我遊匡山夏將杪赤日靑天萬山繞忽然風雨動地來震气乘雷離電繞一川煙靄失東西萬里乾坤錯昏曉香鑪髙峯危欲墮石門細路人心江翻那聞得計魚木防豈有安巢鳥須臾雲過雨腳收依舊晴暉著叢篠羣山歷歷在眼前恰似憑髙日方曉誰將此景入畫圖數幅生綃盤礡了吳丞此畫絕代無張公此詩古來少讀詩觀畫興未窮北窗風涼退自公使君意消三伏中未可鞭箠催靑銅【熙老在羅田催科不用鞭箠而辦】

贈張聖言畫柯山圖

我昔騎鯨遊九州上扣天闕望冕旒羣公侍旁好顏色將順帝旨成剛柔抱持日月不自獻蒙茸塵土歸家丘結茅竹間今休已炎暑避舍淸飈畱屋頭淸溪鳴晝夜當戶古木蔽馬牛蒼頭廬兒從髙蓋傳呼不到門巷幽兩公忘言兒袖手驅除睡魔須茶甌誰傳此意到旁郡解衣盤礡煩張侯張侯落筆妙天下未墜學士之風流欻見柯山入畫圖丹靑知君百不憂黃公不肯直南省一麾已具東南舟請君援筆待公至畫我迎公竹陰裏【以上聲畫集】

江間作

白鳥沒飛煙微風逆上船江從樊口轉山自武昌連日月懸終古乾坤別逝川羅浮南斗外黔府古河邊西山連虎穴赤壁隱龍宮形勝三分國波流萬世功沙明拳宿鷺天濶退飛鴻最羨魚竿客歸船雨打篷【苕溪漁隱叢話】

浯溪中興頌

公泛浯溪春水船系船啼鳥靑崖邊次山作頌今幾年當時治亂春風前明皇聰明眞晚謬乾坤付與哥奴手骨肉何傷九廟焚蜀山騎騾不回首天下寧知再有唐皇帝紫袍迎上皇神气倉皇吾敢惜兒不終孝聽五郎父子幾何不豺虎君臣寧能責彊虜南內淒涼誰得知人間稱家作端午平生不識顏眞卿去年不答髙將軍老來讀碑淚霑臆公詩與碑當並行不賞邊功寧有許不殺奏章猶未語雨淋日炙字未訛千秋萬歲所鑑多【浯溪集】

句

八字山頭鴈武昌江上魚【江口能攺齋漫錄】詩束牛腰藏舊稾書訛馬尾辧新讎【贈賀方回老學庵筆記】滿城風雨近重陽

【梁溪漫志謝無逸嘗從潘邠老求近作邠老答曰秋來景物件件是佳句恨爲俗氛所蔽昨日淸臥聞攪林風雨聲欣然起題其壁云云忽催租人至遂敗意止此一句奉寄】

謝逸

逸字無逸臨川人屢舉不第以詩文自娯有溪堂集

【冷齋夜話無逸詩老鳳垂頭噤不語枯木槎牙噪春鳥貪夫蟻旋磨冷官魚上竹山寒石發瘦水落溪毛凋等句大爲山谷稱賞曰晁張流也後村詩話紫薇評無逸詩似康樂幼槃詩似元暉按康樂一字百鏈乃出冶元暉尢麗密無逸輕快有餘而欠工致幼槃差苦思其合元暉者亦少然弟兄在政宣間科舉之外有路可進身韓子蒼諸人或自鬻其技至貴顯二謝乃老死布衣其髙節亦不可及】

亡友潘邠老有滿城風雨近重陽之句今去重陽四日而風雨大作遂用邠老之句廣爲三絕

滿城風雨近重陽無柰黃花惱意香雪浪翻天迷赤壁令人西望憶潘郎

滿城風雨近重陽不見修文地下郎想得武昌門外栁垂垂老葉半靑黃

滿城風雨近重陽安得斯人共一觴欲問小馮今健否雲中孤雁不成行

晚春

蒲芽荇帶繞淸池錦纜牽船水拍隄好是寒煙疎雨裏遠峯靑處子規啼

門前楊栁暗沙汀雨濕東風未放晴防防落花春事晚靑靑芳艸暮愁生

夏日

竹風煙靜午陰涼飯罷呼童啟北窗試拂橫牀供晝寢且容幽夢繞淸江【以上合璧事類前集】

寄隱士

先生骨相不封侯卜居但得林塘幽家藏玉唾幾千卷手校韋編三十秋相知四海孰靑眼髙臥一庵今白頭襄陽耆舊節獨苦只有龎公不入州

送董元達

讀書不作儒生酸躍馬西入金城闗塞垣苦寒風气惡歸來面皺須眉斑先皇召見延和殿議論慷慨天開顏謗書盈篋不復辯脫身來看江南山長江滚滚蛟龍怒扁舟此去何當還大梁城裏定相見玉川破屋應數間

豫章別李元中宣徳

舊聞諸李隱龍眠伯時已老元中少一行作吏各天涯故人落落疎星曉西山影裏識君面碧照暮江眸子了向來聞道多岐只今領略歸妙老鳳垂頭噤不語古木查牙噪春鳥身在幕府心江湖左胥右律但坐嘯第愁一葉釣魚舟不容堂堂七尺表我今歸臥靈谷云君應紫禁鶯花繞相思有夢到茅齋細雨靑燈坐林杪【以上宋文鑑】

題王方之大裘軒

小人拙生事三冬臥無帳忍寒東窗底坐待朝曦上徐徐晨光熙稍稍血气暢薰然四體和恍若醉春釀此法祕勿傳不易車百輛君胡得此法開軒亦東向蘇公名大裘意豈在萬丈但觀名軒心人人如挾纊【齊東野語】

社日

雨栁垂垂葉風溪細細紋淸歡惟煮茗美味秖羮芹飲不遭田父歸無遺細君東臯農事作舉趾待耕耘【瀛奎律髓】

南湖絕句【在臨川地近魏夫人仙壇】

平湖匳鏡靜無塵地接西壇共一云安得禦風如列子更邀明月訪元君

野情蕭散不便書老大無心賦子虛待借南湖雙艓子緑荷陰裏看遊魚

碧瓦朱甍午影涼輭風翻袂送秋香荷花也似知秋近故斂羞容避夕陽

擬峴臺【在撫州城東隅守裴某建曾文定公爲記】

耿耿抱孤韻寂寂扄柴扉束書臥環堵交遊車馬稀風流佳公子妙年秉天機邀予步層雲目送孤鴻飛山影漾淸流翠色侵人衣漁浦晚煙暝霽雰蒙夕暉靜言思叔子悵然憺忘歸坐有庖丁手奏刀心術微萬象含筆端縑素聊一揮古來勝達士歘如朝露晞吾人各勉力毋爲鄒湛譏

廣壽寺

學道防心城養生戒眉斧靜知世味薄老愜野僧語散步給孤園邀我會心侶塵淸不瞇眼境靜可冰暑蓮社宗遠公竹溪仰巢父此道不異世今人豈媿古當念貧時交重勿棄如土【以上撫州府誌】

句

閻浮檀水心無染優鉢曇花體自香【合璧事類後集】狂隨栁絮有時見舞入梨花何處尋江天春晚暖風細相逐賣花人過橋

【豫章詩話謝無逸作胡蜨詩三百首人號謝胡蜨有句云云】

洪朋

朋字龜父南昌人黃山谷之甥曽舉進士不第與其弟芻駒父炎玉父羽鴻父俱有才名時人號四洪

【王直方詩話洪父常有詩云瑯玕嚴佛界山谷攺云瑯璫鳴佛屋父前後作詩惟有一朝厭蝸角萬里騎鵬背一聯最爲妙絕山谷亦嘗嘆賞此句】

寫韻亭

紫極宮下春江橫紫極宮中百尺亭水入方洲界玉局云映連山羅翠屏小楷四聲余翰墨主人一粒盡仙靈文簫彩鸞不復返至今神界花冥冥

【紫微詩話作詩至此殆無遺矣】

春風

春風吹桃李欻然滿中園羣動不遑息胡蜨紛飛翻我今感玆時步屧繞林間顏色豈不好持久良獨難置酒休其下聊復罄餘歡君看桃與李成蹊亦無言

宿範氏水閣

枕水鑿疏櫺云扉夜不扃灘聲連地籟林影亂天星人靜魚頻躍秋髙露欲零何妨呼我友乘月與揚舲

獨步懷元中

淨盡西山日深行城北村瑯璫鳴佛屋薜荔上僧垣時雨慰枵腹夕風淸病魂所思江水誰與共忘言

晚登秋屏閣示杜氏兄弟

病人湯熨暫時停漫向秋屏閣上行白日忽隨飛鳥去靑山斷處落霞明林間嘒嘒寒蟬急江上悠悠煙艇橫富貴功名付公等嗟予老矣負平生【以上宋文鑑】

李夫人偃竹歌

袖中歘忽生絲竹眼防鮮飇起寒緑【闕】誰能寫此眞偃蹇一枝生气足夫人故有林下風歲寒落落此君同映窗得意偶揮灑寫出篔簹郭裏千秋之臥龍夜來風雨吹倒屋但恐踴躍變化入水無蹤

題胡潛風雨山水圖

胡生好山水煙雨山更好鴻雁書遠空馬牛風塞艸【以上聲畫集】

廬山

山瀑兩道瀉木葉四時春日暝不知去魚鳥會畱人【廬山誌】

洪芻

芻字駒父紹聖元年進士崇寧中入黨籍靖康中爲諫議大夫汴京失守坐爲金人括財流沙門島卒有老圃集

【文獻通考陳氏曰洪氏兄弟四人其母黃魯直之妹不淑早世所爲賦毀璧者也父舉進士不第其季弟羽鴻父坐上書元符中入黨籍終其身芻炎皆貴而芻靖康失節貶廢羽詩不傳劉后村詩話三洪與徐師川皆豫章之甥父警句往往前人所未道然早卒惜不多見駒父詩尢工初與父遊梅仙觀父有詩卒章云願爲龍鱗嬰勿學蟬骨蛻是以直節期乃弟矣駒父後居上坡晚節不終不特有愧於舅氏亦有愧於長君玉父南渡後爲少蓬聞師川召有懷駒父詩云欣逢白鶴歸華表更想黃能出羽淵然師川卒不能返駒父於鯨波之外玉父愛兄之道至矣余讀而悲之】

蝦蟆

動物類含血蝦蟆獨無之雙目但瞠也一腹亦皤其龍變或托體魚腹覩幽姿防見三足蟾詎減六眸向來奏贗瑞背負輪囷芝坐謾皆下吏膠車等兒嬉𨿽防黃金擲荊卿空爾爲或以白玉琢形模妙工倕咄爾百醜質詎辱五鼎脂浪號土底犧雄誇水中雞何足污帝箸但可充虵饑作意一池鳴和我五字詩【事文類聚後集】

上墨工

子墨客卿妙一世懷玉山中五丈夫峨眉老仙與推轂谷量牛馬斗量珠

田家謡

鳩婦勃磎農荷鉏身披襏襫頭茅蒲雨不破塊田坼圖稊稗靑靑佳谷枯大婦碓舂頭鬢疎小婦拾穂行餉姑四時作苦無袴襦門前叫嗔官索租【以上合璧事類前集】

闕題二首

槐下棗花纂纂麥秋葚子離離不沽十千美酒難消三百枯棊

兩部池蛙當妓千山飛鳥催沽引睡直須黃你曲肱正要靑奴

【雪浪齋日記此駒父少作也】

擬峴臺

崇臺面空闊遠眺眞髙明一水來朝宗彎環抱荒城連山頗偃蹇卻略倚翠屏緬懷靑溪上興與峴山並客從豫章來及此春服成公子有好懷良友及玆登初筵挹溪光中觴聞雨聲翠幄列茂樹金沙漲回汀鷗鳥舞不下溪舟縱復橫尙恨夜气斂不見白月生信美非吾土少畱空復情【江西通誌】

寄題雙井黃稚川雲巢【稚川名公準山谷之弟】

雲巢一上十五里中有今世巢居子雞鳴犬吠百餘里不知天際去此幾平生深契鳥窠禪翦茅蓋頭萬事已宴坐經行飛鳥上人間榮辱不到耳蝸牛兩角竟何爲鷦鷯一枝端自喜我有一廛落城市章服裹狙聊復爾武陵未訪桃花源修江儻問桃花水會取櫻桃洞前路藜杖扶衰自此始【南昌府誌】

石耳峯

朝踏紅塵暮宿云往來車馬漫紛紛猴溪橋下潺湲水惟有峯頭石耳聞【廬山誌】

金陵作

沙觜彎環轉柁牙一衣帶水繞城斜飛亷解使馮夷怒渡口風吹蕎麥花【景定建康志】

句

眼中人物東西盡肺病京華故倦遊【送王立之赴官河內王直方詩話】關山不隔還家夢風月猶隨過海身【竄海島作老學庵筆記】深秋轉覺山形痩新雨能添水面肥【雪浪齋日記】

徐俯

俯字師川洪州分寧人以父禧死事授通直郎紹興初賜進士出身累官端明殿學士簽書樞密院事權參知政事有東湖集

【豫章詩話師川七歲能詩山谷嘗曰洪父攜師川上藍莊詩來詞气甚壯筆力絕不類年少書生意其行已讀書皆當老成解事熟讀數過爲之喜而不寐老舅年衰力劣不足學師川有意日新之功當於古人中求之耳後村詩話師川豫章之甥然自爲一家不似渭陽髙自標樹藐視一世在靖康中朝列有攺名避僞楚諱者師川名婢曰昌奴朝士至則呼之以名節自任諸人所推下之者不獨以其詩也雪浪齋日記佳樹冬不凋橫塘春更綠此徐師川詩頗平淡無雕鐫气】

次韻可師題於逢辰畫山水

江漢逾千里陰晴自一川故山黃葉下夢境白鷗前巫峽常雲雨香鑪舊紫煙布帆無恙在速上泛湖船

畫虎行爲吉州假守蘇公作

昔日何人畫於莬君家獨有他家無宣城老包骨已朽紛紛俗子尙誰呼大虎蹲踞小虎戲目光注射百步外名畫多聞內府收人間豈惜千金費巉巉巖巖谷中石老樹穹枝拂秋色鋭頭將軍射不得卻掛江南使君壁林間一嘯四山風麏驚狐號爲墮空不向南山隨李廣只愁東海笑黃公憶昔余頑少小時先生敎誦荊公詩秖今耆舊無新語賴有廬山病可師

春日登眺遊寶勝諸寺且觀名畫

防法儼神龍諸天擁梵宮樓臺春日麗海嶽畫圖雄浦樹重重綠園花灼灼紅微風吹細雨只在夕陽中明皇夜遊圖【呂子廣藏畫學博士李生所作】

歌吹開元曲鉛華天寶妝苑風翠袖冷宮露赭袍光閨闥連閶闔驊驑從驌驦千門還欲曉九陌乍聞香

李賀晚歸圖

近代推名畫諸君作薦書皇都開藝學博士是新除髙栁長安道亂雲昌谷居丹靑聊置此僕馬晚歸歟饒守董尙書令畫史繪釋迦出山相及維摩居士使靈山香火之因不斷復惠臘藥數種皆病所欲也作此寄之

示病毘邪金粟影出山五祖金仙相神妙通靈顧虎頭白蓮香火空諸妄臘中發藥補衰朽扶杖淸風看花栁捷書正用此時來開顏政爾難忘酒韓門弟子更誰如卽今猶有董安於更畫承明兩學士與公相對白髭須【以上聲畫集】

陪李泰發登潤州城樓

十年不復上南樓直爲狂酋作遠遊滿地江湖春入望連天章貢水爭流靑雲聊爾居金馬紫气還應射鬥牛公是主人身是客舉觴登望得無愁

【優古堂詩話師川此作絕類劉長卿和樊使君登潤州城樓詩】

題顏魯公畫像

公生開元間壯及天寶亂捐軀範陽胡竟死蔡州叛其賢似魏徴天下非貞觀四帝數十年一身逢百難少時讀書史此事心已斷老來鬢髮衰慨嘆功名晚嗟哉忠義途捷去不可緩初無當年悲只令後世嘆一朝絕霖雨南畝常亢旱小夫計𨿽得斯民蓋塗炭長歌詠君節千載勇夫愞敬書子張紳庶幾古人半【容齋三筆】

春日遊湖上

雙飛燕子幾時回夾岸桃花蘸水開春雨斷橋人不渡小舟撐出栁陰來【後村千家詩】

跋韓子蒼代葛亞卿作詩後

夏木陰陰欲放船黃鸝啼了落花天十詩盡說人間事付與風流葛稚川

同曾戶部諸公尋梅對奕

處處已收南畝稻閒閒還看北山梅累觴聊爾酡顏在對局怡然笑口開埽徑似知佳客至杖藜惟可數君來移松種樹鄱陽老章甫風帆歲一回

庭中梅花正開用舊韻貽端伯

羌笛何勞塞北吹江南何處不寒梅千林寂寂無人看獨樹亭亭對客開偏爲咨嗟惟爾念是誰移種待君來縱畱一曲安能唱恰似朝歌墨子回【以上豫章詩話】

滕王閣

一日追王造千年與客遊雲邊梅嶺出坐上贑江流日落回飛鳥煙深失釣舟蟬鳴枯栁外天地晚風秋【南昌府誌】

句

一百五日寒食雨二十四番花信風【嵗時廣記】開元天寶間衮衮見諸公不聞張與許名在臺省中【雙廟紫微詩話】今時習主簿還是魯諸生【過張獻之主簿村居合璧事類後集】離鸞只說閨中事防犢那知母子情

【呂氏童蒙訓徐師川言作詩立意不可蹈襲前人因言慈母溪與望夫山相對望夫山詩甚多而慈母溪古今無人題詩自誦其末兩句云云】

頗知鶴脛緣詩瘦早棄魚須伴我閒

【困學記聞徐師川以諫議召程致道在西垣封還除書言與中貴人倡和魚須之句爲人所傳朱文公語錄云師川遊廬山遇宦者鄭諶與之詩後村謂徐集不載魚須之篇愚考集中有次韻鄭本然居士云云本然居士豈卽鄭諶歟】

詩如雲態度人似栁風流【贈張仲宗詩說雋永】

林敏修

敏修字子來敏功弟有無思集

【後村詩話二林詩極少曾端伯作髙隱小傳云有詩文百二十卷今所存十無一二兄弟皆隠君子不但以詩重】

閻立本畫醉道士圖

破除萬事無過酒有客何須計升斗解將富貴等浮雲醉鄕卽是無何有昔人繪事亦有神丹靑寫出盡天眞尊罍未恥月漸傾更待曉出扶桑暾飡霞服气浪自苦自厭神仙足官府脫巾解帶衣淋漓眼花錯莫誰賓主君不見炙手可熱惟權門欲觀佳麗爭怒嗔何如銜杯樂聖借地飲安用醉吐丞相茵

文湖州作山水橫軸吳希全家藏其子誠伯求蘇養直賦詩語特奇妙遂用其韻同賦

明窗十日復五日出此湖光與山色前身畫師語不妄文侯乃是金門客乍從雲際辧遠岫爭數喬林誇眼力波漂菇米歲事空水濱枉下南飛鴻欲投曉渡喚舟子急槳已入昏煙中徑思天邊問歸路錯認江鄕舊洲渚能傳萬里在尺素豪奪應防捲寒雨【以上聲畫集】

張牧之竹溪【有序】

張牧之隱於竹溪不喜與世接客來蔽竹窺之或韻人佳士則呼船載之或白刺船與語俗子十反不一見怒罵相踵弗顧也人或以少漫郎余獨喜與古人意合乃作竹溪詩

幽閒古城陰結屋淸溪曲溪流湛回映上有靑靑竹漫郎欣得之緑髮詠空谷髙風及前修勝趣隨遠矚惡客徒擾人立談非我欲麾去寧汝瞠眞意聊自足或言不當爾往往相謗讟答云豈吾私恐作林泉辱源流別涇渭臭味同艸木肯當百事勝容此一物俗獨余嵇阮輩蕩槳戒臣僕濁醪澆古胸日沒還秉燭僕忝葛後意气頗相屬平生幾兩屐共老三徑菊行年事無定此計諾已宿徑須買牛衣兒亦荷書簏從子竹間遊溪魚刴寒玉【宋文鑑】

洪炎

炎字玉父元祐末登第南渡後官祕書少監有西渡集

【西江宗派圖錄玉父重聽嘗對上曰世人皆聾於心臣則聾於耳心則了了惟上所使】

詠奕

荊璞玉爲子井文楸作枰有求惟別墅不喜得宣城跕跕飛鳶墮丁丁伐木聲破愁逢一笑無地著虧成不作丹朱戲難禁淸晝長敢言白玉局聊取紫羅囊角道空傳記乘除自有方兒童爭畫紙謾學老夫狂葉少蘊出示鄭先覺閱駿馬圖爲作長歌

丹靑得名曹將軍畫馬已來無復人諸生韓幹受肉法絕足亦傳妙苑眞儒林望郎李公麟曹韓復生能與鄰心胸可納天西極紈素頻空冀北羣鄭生晚識李侯比自許筆端輕萬里山川初出大宛城翰墨猶霑渥窪水汗血噴沙指顧閭霧鬛風鬉卷中起戲成十馬皆龍材前有飛黃後山子葉公好尙有祖風苦愛眞龍似畫龍千金不惜市駿骨睥睨神物秋豪中英雄嘗聞妾換馬意气欲將詩防畫詩工合畫兩崛奇谷量馬觀未論價公詩自是生驊驑恨公不身親李侯向來曹韓空白頭

遷居

從官三十載故山凡幾歸昔歸尙有屋再歸已傾攲今歸但喬木竹落荊薪扉上爲鸛鳥都下爲雞犬棲相彼東西隅三畝以爲基積塊與運甓實窪而培庳成玆道傍捨空我橐中資堂室取卽安牖戶適所宜嘉樹三四株當窗發華姿馨花入懷袖似與遷徙期我今六十老豈不知前非骨相自不媚況復筋力微收此衰病身與汝長相依松楸幸在望鄰曲不見遺葛巾隨里社庶以保期頤【以上西渡集】

再任祕書少監

再入蘭臺逢舊史重遊東觀閱新書家徒四壁今無屋誰爲君王奏子虛【合璧事類後集】

絕句

桃花浪打散花樓南浦西山送客愁爲理伊州十二疊緩歌聲裏看洪州

西江東畔見江樓江月江風萬斛愁試問海潮應念我爲將雙涙到南州

【菊坡叢話洪玉父舍人有侍兒曰小九知書能爲洪檢閱洪甚愛之嘗月夜登榺王閣洪賦詩云云後因兵亂失之洪悵恨不已又和前詩云云已而洪復尋得其人】

汪革

革字信民自歙徙臨川紹聖四年試禮部第一分敎長沙又爲宿州敎授蔡氏當國以周王宮敎召不就復爲楚州敎官卒有靑溪集

【後村詩話呂榮陽居符離信民爲敎官從滎陽學故紫微公尢推尊信民其詩云富貴空中華文章木上癭要知眞實地惟有華嚴境蓋呂氏家世本喜談禪而紫微與信民皆尙禪學云困學紀聞饒徳操黎介然汪信民寓宿州作詩有略詆及時事者呂滎陽聞之作麥熟繰絲等四詩以諷之自此不復有作】

寄謝無逸

問訊江南謝康樂溪堂春水想扶疎髙談何日看揮麈安步從來可當車但得丹霞訪龐老何須狗監薦相如新年更勵於陵節妻子同鉏五畝蔬

和呂居仁春日

晏坐黌堂一事無居官蕭散似相如偶違濁酒風前約不見繁英雨後疎【以上紫微詩話】

李錞

錞字希聲官至祕書丞有集

題宗室公震四時景

九江應共五湖連尺素能開萬里天山杏野桃零落處分明寒食曉風前

繁陰雜樹映汀沙三伏江天自一家欲喚扁舟渡云錦平鋪明鏡是荷花

舂鉏寂寞繞疎叢霜後云生浦漵風此處年年報秋色只應衰栁與丹楓

剪水飛花細舞風斷蘆洲外水連空剡溪幾曲知名處何似今朝眼界中【畫繼】

句

散盡平生眼中客暖風晴日閉門居【送王立之王直方詩話】

韓駒

駒字子蒼蜀之仙井監人政和中召試賜進士出身除祕書省正字累除中書舍人兼權直學士院髙宗卽位知江州有陵陽集

【後村詩話子蒼蜀人學出蘇氏與豫章不相接呂公彊之入派子蒼殊不樂其詩有磨淬剪之功終身攺竄不已有已寫寄人數年而追取更易一兩字者故所作少而善敖陶孫詩評韓子蒼如梨園按樂排比得倫】

和李上捨冬日

北風吹日晝多陰日暮擁階黃葉深倦鵲繞枝翻凍影飛鴻摩月墮孤音推愁不去如相覓與老無期稍見侵顧借微官少年事病來那復一分心

【復齋漫錄子蒼和李上捨冬日詩日暮擁階黃葉深之句最爲世所推賞故李彭商老有建除體贈子蒼云滿朝以詩名何獨遺大雅平生黃葉句摸索便知價蓋是時子蒼自館職斥宰分寧時也】

上元葆眞宮作

玉作芙蓉院院明博山香度小崢嶸誰言水北無人到亦有媻姍勃窣行

【耆舊續聞宣和間重華葆眞宮曹王南宮也燒燈盛於都下癸夘上元館職約集而蔡老攜家以來珠翠闐溢僮僕雜行諸名士幾遭排斥巳而步過池北遊人縱觀時少蓬韓駒子蒼詠小詩云云】

恭賦禦畫雙鵲圖

君王妙畫出神機弱羽爭巢並占時想見春風鳷鵲觀一雙飛上萬年枝

舍人簪筆上蓬山輦路春風從駕還天上飛來兩烏鵲爲傳喜色到人間

【墨莊漫錄宣和初賜中書何防禦畫雙鵲韓子蒼時爲校書郎賦二絕云云】

戲作冷語

石崖蔽天雪塞空萬仞陰壑號悲風纖絺不禦當冬霜寒墜落冰谿中斲冰直侵河伯宮未若冷語淸心胸劉童子七歲能誦書部使者聞諸朝旣至京師會更制不果試其歸也以二小詩送之

七歲瀾翻數萬言饑鷹引子望騰鶱時平不用甘羅輩寂寞提書歸故園

不作西京童子郎時人已自識黃香還家更誦五千卷十八重來詣太常

題修師陽關圖

風煙錯漠路崎崯倦客羇臣淚滿衿何事道人常把翫只應無復去來心

題楊妃上馬圖

翠華欲幸長生殿立馬樓前待貴妃尙覓君王一回顧金鞍欲上故遲遲

題湖南淸絕圖

故人來從天柱峯手提石廩與祝融兩山坡陀幾百里安得置之行李中下有瀟湘水淸瀉平沙側岸揺靑楓漁舟已入浦漵宿客帆日暮猶爭風我方騎馬大梁下怪此物象不與常時同故人謂我乃絹素粉墨妙手煩良工都將湖南萬古愁與我頃刻開心胸詩成畫往默惆悵老眼復厭京塵紅

謝泉州連使君寄子魚

驛騎持書自海旁開藍剩喜子魚香紅螺紫蛤俱羞避獨許渠儂近酒觴

【苕溪漁隱叢話子魚味鹹正可噉水飯若作酒品之物殊無風味子蒼之言誤矣遁齋閒覽莆陽通應子魚名著天下蓋其地有通應侯廟廟前有港港中之魚最佳今人必求其大可容印者謂之通印子魚故荊公亦有詩雲長魚俎上通三印此傳聞之說也】

題李伯時畫背面仕女

睡起昭陽暗淡妝不知緣底背斜陽若敎轉盼一回首三十六宮無粉光

遊赤壁示何次仲【時守黃州】

緩尋翠竹白沙遊更挽藤梢上上頭豈有危巢尙棲鶻亦無陳迹但飛鷗經營二頃將歸去眷戀羣山爲少畱百日使君何足道空餘詩句滿江樓

題李伯時畫太乙眞人圖

太乙眞人蓮葉舟脫巾露髮寒颼颼輕風爲帆浪爲檝臥看玉宇浮中流中流蕩漾翠綃舞穩如龍驤萬斛舉不是峯頭十丈花世間那得葉如許龍眠畫手老入神尺素幻出眞天人恍然坐我水仙府蒼煙萬頃波粼粼玉堂學士今劉向禁直岧嶤九天上不須對此融心神會植靑藜夜相訪【以上陵陽集】

【苕溪漁隱叢話李伯時畫太乙眞人臥一大蓮葉中手執書卷仰讀蕭蕭有物外思子蒼有詩題其上云云語意絕妙眞能詠盡此畫也郡齋讀書志王黼嘗命子蒼詠其家藏太乙眞人圖盛傳一時】

代妓送葛亞卿

劉郎底事去悤悤花有深情只暫紅弱質未應貪結子細思須恨五更風

【優古堂詩話王建宮詞樹頭樹底覓殘紅一片西飛一片東自是桃花貪結子錯敎人恨五更風韓子蒼反其意而作詩送葛亞卿云云】

絕句

憶將南庫官供酒共賞西垣敕賜花白髮思春醒復醉豈知流落到天涯

【墨莊漫錄故事西京歳貢牡丹側以一百枝及南庫酒賜館職韓子蒼去國後詩云云】

贈向巨原

老子眞祠地君來覓紙題文如士衡俊年與正平齊聞說鐘陵郡官居章水西涪翁詩律在佳處可時攜【容齋三筆】

李彭

彭字商老南康軍建昌人公擇從孫有日渉園集

【鶚按王明淸揮麈前錄云李定仲求不得預蘇子美賽神會致興大獄其孫卽商老彭以詩名列江西派中此李定洪州人後村詩話商老公擇尙書家子弟也東坡山谷文潛諸公皆與往還頗博覽彊記然詩體拘狹少變化江西宗派圖錄呂居仁云商老詩文富贍宏博非後生容易可到】

閻立本醉客圖

酒有何好工作病頗怪此人喜中聖藏身麯糵勝嵓幽寄愁天上呼不醒春風吹開玉東西月墮參橫斟酌之吐茵脫防有妙理朱成碧渾忘歸右相丹靑果馳譽幻藥調成疑笑語便覺微綃古意生似開醉眼卿可去半生憂患復蕭條甕中肥遁何須邀一樽桑落對公等盡解平時藜莧嘲

唐明皇夜遊圖

開元禦極垂衣裳登三咸五陵羲皇白環重譯銀甕出卜夜遨遊離未央香車鬭風秦與虢羅帊覆鞍眞乘黃赭袍錯落綴北斗步輦優遊銜鏤錫寧王玉笛上霄漢禦路花光爭月光汝陽羯鼓絹帽穩打徹參旌低建章太眞霑醉玉攲側力士傳呼聲渺茫翠釵掛冠紅粉妝金貂貰酒白面郎君臣玩狎樂莫比淸禁喜聞宮漏長若令姚宋坐廟堂袖中諫疏神揚揚萬里橋邊行幸處後世鑑懷苞桑

魏鏈師四松畫圖

四松在澗壑歲晚乃更奇蕭然如黃綺傲岸不可追誰將談天口掉舌聊見移由來拂東絹寫此霜雪姿便有松上雨催我窗間詩翻思斸靑冥采藥堪扶衰當年丹靑手開辟造化隨旣有圯下約子行何後期

徐叔明校書篆筆奇古復作丹靑爲予作漢江暮靄扇材極妙力求鄙句作此以贈

曩時徐騎省篆古逼秦相後來得仍孫毫端溟渤壯能回頓挫姿丹靑生意匠餘酣寫便面萬里煙莽蒼何許捕魚郎落日蕩雙槳無勞翦吳淞安用置疊嶂眞欲老是間塵境孰非妄憐君俱入妙簡遠復淸曠定爲造物瞠覓句聊分謗【以上聲畫集】

題訪戴圖

閒庭秋艸積滿砌蒼苔深忽向冰紈上聊窺訪戴心雪月俱皎皎風林互森森縱觀停艫處猶聞擊汰音終年剡溪曲何嘗返山陰徒言興已盡眞妄誰能尋浮生圖畫耳慷慨爲長吟【嵊縣誌】

題呂少馮聽雨堂

碧澗寒侵屋幽云夜度墻貪看山入坐怪聽雨鳴廊苦乏陰鏗句聊登孺子牀非君無汲引寄傲學潛郎

夢訪友生

年年結客長安城妄喜縱酒同章程支離老去一茅屋枕書臥聞長短更友生相望止百里寒夜寥閴無微聲夢中乘興輒見戴剡溪聊爾扁舟行覺來蘧蘧一榻上不用僮僕爭驩迎吹燈弄筆欲書寄窗前白月方亭亭

阻風雨封家市

往時李成寫驟雨萬重古意毫端聚行人深藏鳥不度便覺非復鵝溪素龍眠老阮作陽關北風低艸云埋山行人客子兩愁絕未信蒲萄能解顏兩郎了了解人意似是畫我封家市戲作新詩排晝睡忽有野雁鳴煙際

望西山懷駒父

去歲湖湘賦凜秋聞君江國大刀頭百年會面知幾遇十事欲言還九休照眼遙岑落懷袖過眉拄杖立汀洲莫言靑山淡吾慮誰料卻能生許愁【以上宋文鑑】

寄希廣禪師

已透云庵向上關燻鑪茗椀且開顏頭顱無意埽殘雪毳衲從來著壞山痩節直疑靑嶂立道心長與白鷗閒歸來天末一回首疑在孤峯煙靄間【補續髙僧傳】

食蟹

溪友提攜紫蟹肥形模郭索就羈縻抱黃斫雪老饕事看碧成朱露醉時大嚼故知羞海鏡嗜甘易誤食彭蜞欲將磊落輕爾雅委頓深憐蔡克兒【蟹略】

送妙喜禪師往荊南求準公塔銘於張丞相天覺

落絮霏霏攪客心鳴鳩歷歷喚春陰未於蓮社添宗炳先向蘭亭減道林遠嶠云屯鐘磬晚諸天目斷薜蘿深詩緣病廢苦無思爲子送將聊一吟【大慧年譜】

春日懷秦髯

山雨蕭蕭作快晴郊園物物近淸明花如解語迎人笑艸不知名隨意生晚節漸於春事嬾病軀卻怕酒壺傾睡餘苦憶舊交友應在日邊聽曉鶯【詩林萬選】

翻經臺

五千餘卷在髙臺內史翻時蠟屐來夢斷池塘人不見年年春色緑成堆【江西通誌】

晁衝之

衝之字叔用濟北人說之從弟在羣從中獨不第授承務郎紹聖以來黨禍旣作超然獨往有具茨集

【諭汝礪序云咸平景徳中儒學文章之盛不歸之平僰宋氏則屬之淸丰晁氏叔用以文莊公爲曽大父文元公爲髙祖家藏至二萬卷紹聖初晁氏羣從多在黨中叔用於是飄然遺形逝而去之宅幽阜防茂林於具茨之下世之网羅不得而嬰也劉后村詩話余讀叔用詩見其意度宏闊气力寛餘一洗詩人窮餓酸辛之態其律詩云不擬伊優陪殿下相隨於蔿過樓前亂離後追遡承平事未有悲哀警防於此句者】

廷珪墨詩

君不見江南墨官有諸奚老超尙不如廷珪後來承晏頗秀出喧然父子名相齊百年相傳紋破碎彷佛尙見蛟龍背電光燭天星斗昏雨痕倒海風雷晦卻憶當年淸暑殿黃門侍立才人見銀鉤灑落桃花箋牙牀磨試紅絲硯同時書畫三萬軸二徐小篆徐熙竹禦題四絕海內傳祕府毫芒惜如玉君不見建隆天子開國初曹公受詔行掃除王侯舊物人今得更寫西天貝葉書【紫微詩話脫去世俗畦畛髙秀實深稱之】

追往昔二首示江子之

少年使酒走京華縱步曾遊小小家看舞霓裳羽衣曲聽歌玉樹後庭花門侵楊栁垂珠箔窗對櫻桃捲碧紗坐客半驚隨逝水主人星散落天涯

春風踏月過章華靑鳥雙邀阿母家系馬栁低當戶葉迎人桃出隔墻花鬢深釵暖云侵臉臂薄衫寒玉照紗莫作一生惆悵事鄰州不在海西涯

【墨莊漫錄政和間李師師崔念月二妓名著一時晁叔用每會飲多召侑席其後十許年再來京師二人尙在而聲名溢於中國李生者門第尢峻叔用追往昔作二詩以示江子之靖康中李生與同輩趙元奴及築毬吹笛袁綯武震輩例籍其家李生流落於浙中士大夫猶邀之以聽其歌然憔悴無復向來之態矣】

謝胡禦史寄茶兼簡朱郎中

諫議茶猶寄郎官迹已疎斜封三道印不奉一行書會遠長安去終臨顧渚居大江淸見底爲問客何如

戲李相如攜婦還金鄕

舍人固多奇奉璧登章臺君王擊缶罷將軍負荊來長卿東髮時亦復悅名字一從臨邛遊心迹了不似茂陵未得仕要是才足依髙堂援哀琴月出載婦歸文君入成都乃復媿四壁晚見負弩來良悔抱頸泣

以少炭寄江子之

金籍曾通玉虛殿仙曹擬拜翠微郎莫嫌薄上溫黁火猶得濃燻篤耨香【溫黁火事見李義山詩以上具茨集】

江端友

端友字子我陳畱人鄰幾之孫以元祐黨隱居封丘門外靖康初吳敏薦召見以爲承務郎賜進士出身諸王宮敎授上書辯宣仁誣謗遭黜渡江寓居桐廬之鸕鷀源後爲太常少卿有七里先生自然庵集

【晁以道壽昌縣君劉氏墓志云夫人劉原父侍讀家女嫁爲江鄰幾舍人之子婦男三人長端禮次端友端本端友等一日白夫人曰幸見聽敢有言夫人笑曰不欲從科舉乎是吾素己疑之矣且汝兄力學能文屈於有司二十年甞爲予言有司待士之禮薄而法益苛媿之終其身汝等尙少而能不樂於此乎汝安之則吾何有故端友與弟端本遂優遊於圉城數畝之田人多髙之】

牛酥行

有客有客官長安牛酥百斤手自煎倍道奔馳少師府望塵且欲迎歸軒守閽呼語不必出已有人居第一先其多乃復倍於此臺顏顧視初怡然昨朝所獻𨿽第二桶以淳漆麗且堅今君來遲數又少靑紙封題難勝前持歸定慚遼東豕努力明年趁頭市

【能攺齋漫錄宣和初有鄧姓守西京以牛酥百斤遺梁師成江子我作牛酥行】

韓碑

淮西功業冠吾唐吏部文章日月光千載斷碑人膾炙不知世有段文昌

【庚溪詩話紹聖元符間黨禁興毀東坡上淸儲祥宮碑命蔡京別爲之正如唐時僕韓退之平淮西碑命段文昌攺作後人有詩云云余於儲祥宮碑亦云後見韓無咎元吉云是江子我詩】

九日

萬里江河隔傷心九日來蓬驚秋日後菊換故園開楚欲圖周鼎湯猶系夏臺東籬那一醉塵爵恥虛罍【瀛奎律髓】

楊符

符字信祖有詩集

句

吏道官官惡田家事事賢【劉后村詩話】

謝薖

薖字幼槃逸從弟以詩文嫓美時稱二謝有竹友集

【撫州府誌防槃妻董氏賢而知學幼槃毎與客論古事有所遺忘妻必能記之李商老嘗來語及五代時有沙陀將臥疾僚佐見其錦衾曰爛兮怒曰我沙陀安得謂我爲奚偶忘其姓名遣稚子問之董氏曰康福也】

陶淵明寫眞圖

淵明歸去潯陽曲杖藜蒲鞵巾一幅陰陰老樹囀黃鶯艷艷東籬粲霜菊世紛無盡過眼空生事不丰隨意足廟廊之姿老蓬蓽環堵蕭條僅容膝大兒頑頓嬾詩書小兒嬌癡愛梨栗老妻日暮荷鋤歸欣然一笑共蝸室哦詩未遣愁肝腎醉裏呼兒共紙筆時時得句輒寫之五言平淡用一律田家酒熟夜打門頭上自有漉酒巾老農時問桑麻長提壺挈榼來相親一尊徑醉北窗臥蕭然自謂羲皇人此公聞道窮亦樂容貌不枯似丹渥儒林紛紛隨混濁山林髙義久寂寞假令九原今可作舉公籃輿也不惡

題戴崧石鼎聯句圖

衡山道士熊豹姿夜過劉生逢說詩止於座隅初莫識口不能言心自知坐中淸逸校書郎新有詩聲誰過之豈知老子殊不淺可但逐囚蛟螭須臾指鼎出佳句脫略凡韻生新奇二生得句不敢吐鳴聲彊作秋虫悲如窘避鷹隼懍如敗將收旌旗借問防筆摹者誰定是槃礡眞畫師退之斯文有妙處丹靑寫盡初無遺彌明得道如不死應在衡山深處棲端能過我挑詩敵與君周旋吾敢辭

吳彩鸞寫眞圖

天上鳳皇難獨宿人間翡翠本雙棲丹靑不與文簫共誰遣雉東迷雀西

次韻李成徳謝人惠墨牛

君不見八百里誇王氏駮嘗敕家童瑩蹄角綺襦紈袴競奢豪臥疾不安愁禍作何如傳寶墨牛圖不飾靑黃如素朴向來奇畫購千金宜在蘭臺天祿閣兩牛方鬭未雌雄或奔而從或小卻其餘三四亦殊絕或如虎臥鶴俛啄滕王蛺蜨東丹馬嘉陵山水靑田鶴如將優劣比人才長文何必慙文若人言愛畫亦一癖如彼牛羊何用貌是家持論果非耶煩君試爲評其略

題於逢辰畫

踏徧江南岸歸來試解衣誰言物外賞不與筆端違石帶蒼苔瘦風凋折葦稀令人淸興發欲問釣魚磯

顏魯公祠堂

上皇禦宇無長防牧羊奴子孤恩澤銀菟分印屬兒曹二十餘州齊陷賊常山死守平原拒公家兄弟聲名赫平原白首列班行忠義凜凜眞嚴霜歷事四朝惟一節當年舌防中丞血豈知丞相面如藍貌𨿽平易心巉巖老臣何罪死虎口到今誰爲祛其銜臨風志士長悲吒矧瞻遺像嚴祠下未能立艸迎送詞一奠椒漿涙盈把

次劉世基韻

兒時窺豹見一斑晚學一技千金殫齋房芝艸不並秀且餐秋菊紉春蘭無心時共白雲出忘機日對沙鷗閒窮人與世各異調敢望一唱仍三嘆昨來卜居向巖邑玉川破屋才數間朝看爽气出遠岫夜聽繞捨鳴淸湍幾回欲棹酒船去賀老不見空稽山

次韻彥光睡起病目

蜨夢遊揚臥碧紗知君不賞玉釵斜夢回起坐有佳思亂觸牙簽書五車黑蠅著眼君勿嗟學道乃得靑蓮華商略此意當過我樵靑竹裏爲煎茶

寄汪信民

系纜符離日君行殊未歸寄書問毫社有夢過江西不見揮犀柄頻驚響馬蹄殷勤具雞黍多謝徳公妻

戲詠石橊晚開

靡靡江蘺只喚愁眼前何物可忘憂楝花淨盡緑陰滿才見一枝安石橊

鳴鳩

云陰解盡卻殘暉屋上鳴鳩喚婦歸不見池塘煙雨裏鴛鴦相並濕紅衣【以上竹友集】

夏倪

倪字均父蘄州人英公之孫宣和中自府曹左官祈陽監酒有遠遊堂集

【劉后村詩話均父集中如擬陶韋五言亹亹逼眞律詩用事琢句超出防墨言近旨遠可以諷味然竦之諸孫故其詩云堂堂文莊公事業何崢嶸孟子曰孝子慈孫百世不能攺均父欲攺之乎其志亦可悲矣江西宗派圖錄均父文詞富贍儕輩防及嘗以天寒霜露繁遊子有所之爲韻作十詩畱別饒徳操曲盡芊綿之致赴江守日張彥寔贈詩云未覺朝廷疎汲黯極知州郡要文翁均父朝夕諷誦之詩文一集呂紫微爲之序】

次韻漢陽蔡守題陽關圖

君不見季子敝盡黑貂裘一生車轍環九州使之負郭有二頃未必肯相六國矦此郎亦復何爲者浪自出入不肯休東風夾道羅供帳倚馬欲行那得上緑尊翠勺浩縱橫四座哀歌互酬唱陰雲漠漠天四垂行子多著短後衣金羈滴瀝鳴翠珥負屩蹶倒從廬兒漁舟微茫出浦漵遠山無數迎修眉傾曦防醉出關去縱有離愁渠得知長安春色濃如酒乃向斯時別親友可憐兒女浪辛苦奔走功名逮華首濁醪百榼胸崔嵬暮色慘慘羇鴻哀羊腸鳥道天尺五爾獨胡爲來此哉水有蛟鼉獰口眼陸有兕虎潛巖隈嗟爾遊子不顧返富貴有時終自來

題宗室永年畫犬圖

公子朝回玉宸裏戲弄丹靑歌扇底興來貌寫到穠拳尾如搖欲投胔丰顱闊腋偉骨相縱逸未饒盧鵲駛庭除花開春尙寒屈藏短喙眠朝暾其一狺狺口若吠欲前卻立客在門俗言犬馬最難畫眾所共識誰面謾非如物隱幽反覆醜好懸毫端紛紛眾史坐嘆息筆仗突兀不可扳乃知心匠本神授以心運手不作難我家敗屋依破垣偸兒踏瓦驚夜眠四壁𨿽如長卿第舊物猶存子敬氊就君乞取掛墻壁端能警我窺窬客

跋聚蟻圖

紛然虫臂蟻爭環爭與髙人一解顏不待南柯昏宦畢始知身寄大槐間【以上聲畫集】

和山谷遊百花洲盤礡範文正公祠下以生存華屋處零落歸山丘爲韻賦十詩

神文秉周禮庿樂奏九成當時防一足不待魯諸生嘖嘖鵲噪屋愔愔蛛网門我來九頓首生气凜如存堂堂古遺直心嚴貌無華人見不嫵媚何以娛大家朴蓛復朴防何以棟我屋風雨莫輕搖南山無老木有酒當自醑有室莫共處古今一丘貉何能坐飛語夢回四賢篇長風吹人醒嗟哉不我見淚與秋露零百代無幾人九原何可作不必溫禦史解令君膽落寶元乃多故公時總戎機胸中百萬兵要取橫山歸公歸今幾時遺懿何斑斑公議要難沒言波可懷山我心不可規滔滔誰與遊向來秉大雅今復成一丘【範文正公集附】

題漢陽郎官湖

太白當年夜郎謫一尊聊與故人畱南湖乞得郎官號從此名傳五百秋【豫章詩話】

句

猶喜平生蟹螯手尙能半幅寫行書

【風月堂詩話王立之夏均父俱以宗女夫入仕均父饒財亦好學立之晚年中風以左手作字均父寄詩云云】

林敏功

敏功字子仁蘄春人以春秋鄕薦不第有髙隱集

【尙友錄子仁年十六預鄕薦下第歸杜門不出者二十年元符末詔徴不赴與弟敏修居比鄰終老以文字相友善敏修亦終身不舉進士世號二林政和中林震爲郡首謂吾宗有隱君子出郊見之還朝舉其隱徳賜號髙隱處士旌表其門子仁謝表云自是難陪英俊之遊何敢妄意髙尙之事臥牛衣而待旦寒如之何搔鶴髮以興懷老其將至江西宗派圖錄山谷雲林處士詩甚佳碧落碑無贗本也】

書吳熙老醉杜甫圖

淸晨出尋酒家門蹇驢破防衣懸鶉年年碧雞坊下路野梅官栁慣尋春酒錢有無俱醉倒攺罷新詩畱腹槀兒童拍手遮路衢拾遺笑請旁人扶百年風雅前無古沈宋曹劉安足數後來一字人難補君莫笑渠作詩苦

子瞻畫扇

夫子江湖客毫端托茫攢峯埋暮古樹困天霜偪側余僧捨冥蒙失雁行死生隨化盡此意獨難忘【以上聲畫集】

春日有懷

風髙收雨急日薄過窗微梅蘂初迎臘春溪欲染衣形容今日是遊衍昔人非節物關愁緒歸鴻正北飛【宋文鑑】

絕句

君心恨不走天涯不比衰翁只戀家最是橫塘黃葉路今年無伴折梅花【方是閒居士小稾】

句

嘗憶他年接緒餘饒三【謂徳操】落拓我迂疎溪橋幾換風前栁僧壁今畱醉後書【寄夏均父苕溪漁隱叢話】

王直方

直方字立之汴人舍人棫之子補承奉郎元祐中延致名士唱和號歸叟有詩話並集

【晁以道王立之墓志銘立之少樂從諸丈人行遊無他嗜好惟畫夜讀書手自傳錄非其所好𨿽以勢力美官誘致之莫肻自枉也常監懷州酒稅尋易冀州糴官僅數月投劾歸凡十五年處城隅小園嘯傲自適命其園之堂曰賦歸亭曰頓有一時文士多爲賦詩彭城陳無己卒於京師立之割田十畝以周其孤病中取平生書畫古器散之四方朋友無遺】

臘梅

紛紛紅紫𨿽無韻映帶園林正要渠誰遣一枝香最勝故應有客問何如

【苕溪漁隱叢話直方自記雲山谷初見臘梅作二絕句緣此臘梅盛於京師然交遊間亦有不喜之者余爲解嘲云云】

淮安園

賢王經別墅深窈近嚴城花竹四時好賔朋一座傾闔匳爭奕罷擊鉢記詩成明日朝天去門扄鳥雀驚【文翰類選】

上已遊金明池

遊絲隨絮惹行人酒肆歌樓駐畫輪鳳管遏回云冉冉龍舟衝破浪粼粼日斜黃繖歸馳道風約靑簾認別津朝野歡娛眞有象壺中要看四時春【汴京遺迹志】

髙荷

荷字子勉荊南人自號還還先生元祐太學生晚爲童貫客得蘭州通判以終有集

【山谷防云子勉作詩以杜子美爲標準用一事如軍中之令置一字如關門之鍵而充之以博學行之以溫恭天下士也劉后村詩話子勉親見山谷經指授記覽多如麥城詩押險韻略無窘態集中健語層出瀛奎律髓山谷自戎州歸荷以五言律三十韻贄見山谷賞之又和王子予章華碑云威彊九鼎懼喪亂一臺成又芍藥詩云勃興連谷雨閏位次花王謁馬中玉云辧𨿽豪白馬讒亦困靑蠅皆可取而臘梅絕句尢奇】

賦國香

南溪太史還朝晚息駕江陵頗從款防毫會詠水仙花可惜國香天不管將花托意爲羅敷十七未有十五餘宋玉門墻迂貴從藍橋門戶怪貧居十年目色遙成處公更不來天上去已嫁鄰姬窈窕姿空傳墨客殷勤句聞道離鸞別鶴悲槀砧無賴鬻蛾眉桃花結子風吹後巫峽行雲夢足時田郎好事知渠久酬贈明珠同石友憔悴猶疑洛浦妃風流固可章臺栁寶髻犀梳金鳳翹尊前初識董嬌嬈來遲杜牧應須恨愁殺蘇州也合銷卻把水仙花說似猛省西家黃學士乃能知妾妾當時悔不書空作黃字王子初聞話此詳索詩裁與謾淒涼只今驅豆無方法徒使田郎號國香

【能攺齋漫錄國香荊渚田氏侍兒名也山谷自南溪召爲吏部員外郎畱荊州乞守當塗待報所居與此女子爲鄰山谷偶見之以爲幽閒姝美目所未覩後其家以嫁下裏貧民因賦水仙花寓意云淤泥解出白蓮藕糞壤能開黃玉花可惜國香天不管隨緣流落小民家俾髙子勉和之後數年山谷卒於嶺表當時賔客雲散此女旣生二子矣會荊南嵗荒其夫鬻於田氏家田氏一日邀子勉置酒出之掩袂困悴無復故態坐閒話當時事相與感嘆子勉客京師會王性之問山谷詩中本意因道其詳且爲賦詩云】

見黃太史

萬里南溪郡黃香得賜環盛名喧海內摧翮返雲間太史資誠峻郎官選亦慳朝廷才特起堂奧援誰扳一夢追前事羣公兀後艱中傷皆死禍放逐防生還別駕之戎僰僑居傍葺菅想知諸鳥道聞說異人寰揚子家元窘王維室久鰥鵩來心破碎猨叫淚潺湲達觀終難得羇愁必易刪眾情相憫惻靈物自恬憪迥閣澄秋晚幽窗聳夜跧蜀天何處盡巴月幾回彎墜履魂空斷遺弓涕忽潸石門淒殿楯銅雀慘宮鬟帝統聯仁聖皇恩感艷頑网羅疏黨禁株蔓掃朋姦點檢金閨彥凋零玉筍班尙令宗廟器遙隔門關拊髀咨詢及含香誥命頒笑談趨赤縣吟詠落烏蠻奏記懷東觀移文頷北山應將九遷待未補七年閒士媿千鈞弩身謀五兩綸退藏欣望气延佇竊窺斑昌谷詞源窄浯溪筆力孱斲輪深類扁投斧欲隨般鵠卵眞能伏龍鱗敢冀攀不嗔無紹介試遣略承顏【宋文鑑】

蠟梅

少鎔蠟淚裝應似多爇龍涎臭不如只恐春風有機事夜來開破幾丸書【菊坡叢話】

句

沙輭緑頭相並鴨水深紅尾自跳魚【雪浪齋日記】

呂本中

本中字居仁宰相公著曾孫右丞好問長子靖康初官祠部員外郎紹興中賜進士出身歷中書舍人權直學士院以劾罷提舉太平觀學者稱東萊先生諡文淸有東萊集紫微詩話江西宗派圖

【苕溪漁隱叢話呂居仁詩淸駛可愛如樹移午影重簾靜門閉春風十日閒往事髙低半枕夢故人南北數行書殘雨入簾收薄暑破窗畱月鏤微明敖陶孫詩評呂居仁如散聖安禪自能奇逸西江宗派圖錄居仁嘗序詩社宗派圖謂詩有活法若靈均自得忽然有入然後惟意所出萬變不窮】

暮步至江上

客事久輸鸚鵡杯春愁如接鳳凰臺樹陰不礙帆影過雨气卻隨潮信來山似故人堪對飲花如遺恨肯重開雪籬風榭年年事辜負韶光取次回

題孫子紹所藏摩詰渡水羅漢

問渠褰裳欲何往彷佛徙倚滄波上至人入水固不濡何以有此恐怖狀我知摩詰意未眞欲以筆端調世人此水此渡俱非實摩詰亦未嘗下筆孫郎寶藏今幾年往來周旋兵火間世人險阻更百難彼渡水者安如山請君但作如此觀莫更思惟尋筆端

還韓城

乍喜全家脫虛疑匹馬奔乾坤徳盛大盜賊爾猶存稻壠秋仍旱溪流晚自渾素冠兼白髮愁絕更誰論

楊道孚墨竹歌

君不見渭川之陰臥龍橫千秋貌取者誰文湖州十年筆意閉黃壤只今妙手惟楊侯楊侯畫竹盡眞意巧奪造化令人愁滿堂回首看下筆擾擾雲煙亂晴日大叢縱橫髙入云斜風落葉秋紛紛小叢攲傾病無力旁水長根走蒼石門前車馬汗前川何得陰風動髙壁楊侯嘻笑辭未工此意不與丹靑同粉黛初無一錢費酒炙能使千金空韈材遠寄動盈屋我知子畫無由窮剡溪寒藤不難致須君放手爲雙叢須君放手爲雙叢與我俱隱南山中

懷雪童【犬名】

老來於世漫多悲夢幻推移且自知想得開山藏骨處卻如搖尾乞憐時送行識我貧無蓋閒坐思渠悶有詩從此窮居添寂寞夜長誰復繞簾帷【以上東萊集】秦處度與一上人同宿密庵處度爲一畫斷崖枯木

小庵無客亦無氊遂有髙人借榻眠一夜西風撼枯柳不知春在石崖邊

題範才元畫軸後

昔年同過嶺南州曾見湘江萬里流妙手可傳詩外意亂雲寒木更孤舟【以上聲畫集】

王文孺臞庵

伊洛富山水家有五畝園花竹繞瀍澗不讓桃花源淸時足眞賞戶戶開層軒一朝邊塵暗故家希復存莽蒼走萬里始及吳市門庵廬據形勝冰壺貯乾坤亭榭著仍穩不見斧鑿痕主人更超邁云夢八九吞植杖邀我坐笑語淸而溫坐令車馬客稍識山林尊十年老朝市漸見兩目昏求田與問捨姑置不復論但願從我公不使世諦渾【吳郡誌】

句

忍窮有味知詩進處事無心覺累輕病知前路資糧少老覺平生事業非【能攺齋漫錄】

【鶚按善權祖可如璧三僧詩入釋子】

宋詩紀事卷三十三

欽定四庫全書

宋詩紀事卷三十四

錢塘厲鶚撰任伯雨

伯雨字徳翁眉山人舉進士元符中除左正言崇寧初以黨論謫儋州移道州遇赦提點明道宮紹興初贈諫議大夫淳熙中諡忠敏

防西軒

茅檐不動晚風微獨對鑪煙枕半欹惟有多情沙上月依然靑瑣照人時

焚香有感

埽地焚香開竹扉輕煙鬱鬱間朝暉郤思昔日延和殿對罷曾攜滿袖歸【以上前賢小集拾遺】

獨坐

得喪榮枯事悠悠過耳風此身猶是幻何物不爲空酒聖心常醉詩窮語更工小軒搔首坐斜日滿窗紅【瀛奎律髓】

句

身投魑魅家何在澤被昆虫罪未除【貶昌化和張才叔贈詩梁溪漫志】

林積

積元祐中左中散大夫知福建路

題州宅艤閣

濟川須用楫防水戒行舟四海風波路安眠是勝防【淳熙三山誌】

徐大正

大正字得之甌寧人元祐中築室北山下名閒軒秦少防爲之記蘇子瞻爲賦詩人以北山學士呼之

題釣臺

光武初從血戰回故人長短尙論材中宵若起唐虞興未必先生戀釣臺

【建寧府誌得之甞赴省試過釣臺賦詩東坡見之遂與定交】

邢居實

居實字惇夫河南原武人恕子早卒有呻吟集【合璧事類前集邢惇夫有文早夭東坡云惇夫自爲童所與交皆諸公長者百不一見遂與艸木共盡山谷云謝師復年未二十文章不類少年語方行萬里出門而車軸折甚矣惇夫似吾師復也且有絕句云詩到隨州更老成江山爲助筆縱橫眼看白璧埋黃壤何況人間父子情惇夫父名恕字和叔從伊川先生學元祐初除禦史後謫隨州王直方詩話惇夫自少便多憔悴感慨之意其秋懷詩云髙歌感人心心悲將柰何棗陽道中云有意問山神此生復來否已而果卒扵漢東雪浪齋日記恕子年十四賦明妃引子瞻見而稱之由是知名病羸早夭王直方編其遺艸爲呻吟集】

李伯時畫黃知命騎驢圖爲賦長歌

長安城頭烏欲棲長安道上行人稀浮雲捲盡暮天碧但有明月流淸輝君獨騎驢向何處頭上倒著白接防長吟搔首望明月不學山翁醉似泥到得城中燈火鬧小兒拍手攔街笑道旁觀者那得知相逢疑是商山皓龍眠居士畫無比揺毫弄筆長風起酒酣閉目望窮途紙上軒昻無乃似君不學長安防俠誇年少臂鷹挾彈章臺道君不能提攜長劍取靈武指揮猛士驅貔虎胡爲腳踏梁宋塵終日飄飄無定所武陵桃源春欲暮白水靑山起煙霧竹杖芒鞵歸去來頭巾好掛三花樹【王直方詩話雙井黃知命初自江南來與彭城陳履常俱謁法云禪師於城南夜歸過龍眠李伯時知命衣白衫騎驢緣道揺頭而歌履常負杖挾囊於後一市大驚以爲異人伯時因畫爲圖惇夫作長歌云云惇夫時年未二十也】

寄陳履常

十年客京洛衣袂多黃塵所交盡才彥惟子情相親防合能防日歡樂何遽央春風東北來飄我西南翔驪駒巳在門白日行且晚停觴不能飲將去更復返把腕捋髭須悲啼類兒女人生非鹿豕安得常羣聚朝別河上梁暮渉闗山道匹馬逐飛蓬離恨如春艸去去日已逺行行淚橫臆昨日同袍友今朝離鄕客來時城南陌始見梅花白回首漢江頭黃梅巳堪摘杖策登髙城極目迥千里落日下靑山但見白雲起逺望豈當歸長歌涕如雨歸心如明月幽夢過潁汝抱防長相思故人安可見忽枉數行書彷佛如對面紛紜輦轂下冠蓋爭馳逐吹噓多賢豪肯復念幽獨空齋聽夜雨深竹聞子規此情不可道此心君詎知

雨後出城馬上作

旣雨天气佳防雲淡如掃欲尋天際鐘騎馬河邊艸紫椹飽黃鸝人家夏蠶老田婦踏繅車隔籬語音好嗟我一何愚讀書浪枯槁不及此中人中年客長道

秋風三疊寄秦少防

秋風夕起兮白露爲霜艸木憔悴兮竊獨悲此眾芳明月皎皎兮照空房晝日苦短兮夜未央有美一人兮天一方欲往從之路茫登山無車兮渉水無航願言思子兮使我心傷

秋風淅淅兮云冥冥鴟梟晝號兮蟋蟀夜鳴嵗月䢐邁兮忽如流星少壯防時兮老冉冉其相仍展轉反側兮從夜徹明悵獨處此兮誰適爲情長歌激烈兮涕泣交零願言思子兮使我心怦

秋風浩蕩兮天宇髙羣山逶迆兮溪谷寂寥登髙而望逺兮不自聊駕言適野兮誰與遊遨空原無人兮四顧蕭條猨狖與伍兮麋鹿爲曹浮雲千里兮歸路遙願言思子兮使我心勞【以上宋文鑑】

明妃引【十四嵗作】

漢宮有女顏如玉淺畫愁眉逺山綠披香殿裏夜吹笙未央宮中朝理曲絳紗蒙籠雙蠟燭簫鼓聲傳春漏促玉輦三更別院歸夜深月照黃金屋莓苔滿院無行迹總爲君王未相識天上天仙骨格別人間畫工畫不得嫣然一笑金輿側玉貎三千斂顏色羅幃繡戶掩香風一朝返嫁單於國金鳳羅衣爲誰縷長袖弓彎不堪舞一別昭陽舊院花淚灑胭脂作紅雨回頭不見雲間闕黃河半渡新冰滑馬蹄巳踏遼羯塵天邊尙掛長門月黃沙不似長安道薄暮防云映衰艸羌人馬上鳴悲笳緑鬢紅顏爲君老西風蕭蕭易水寒啼痕不斷防防幹年年看盡南飛鴈一去天涯竟不還少年將軍健如虎日夕撞鐘槌大鼓寶刀生澀旌旗捲漢宮嫁盡嬋娟女寂寞邊城日將暮三尺角弓調白羽安得壯士霍嫖姚縛取呼韓作編戶【合璧事類前集】

秋晚

目送閒雲盡日愁寒來著破舊貂裘憑誰說與西風道畱取黃花點綴秋【後村千家詩】

句

微意平生在江海塵冠今日爲君彈【寄陳后山任淵後山詩注】

葛敏修

敏修字聖功廬陵人從山谷學登元祐進士宰確山元符閒上書願附黨籍

南華竹軒

不用山僧供帳迎世閒無此竹風淸獨拳一手支頤臥偸眼看云生未生

【能攺齋漫錄山谷南遷還至南華竹軒令侍史誦詩板戒勿言姓名久之有一絕云云徐視之曰果吾學子葛敏修也】

李才甫

才甫莆田人

江西泊舟後作

江水冥冥沙石陰一舸行盡春巳深浪花緣蔓曵錦帯短蘆刺水抽玉簪饑魚未池波面筒小舫正橫溪上風淸輝濯盡逺山碧白鳥飛入蒼煙叢

【山谷外集自注云太和小舫板上塵土中得此詩】

蘇邁

邁字伯逹軾長子官安化令

夜坐聯句

淸風來無邊明月翳復吐【坡】松聲滿虛空竹影侵半戶【邁】暗枝有驚鵲壞壁鳴饑鼠【坡】露葉耿髙梧風螢落空廡微涼感團扇古意歌白紵樂防今夕逰獲此陪杖屨【邁】傳家詩律細巳自過宗武短詩膝上成聊以感懷祖【坡蘇文忠公集】

句

葉隨流水知何處牛帯寒鴉過別村

【江鄰幾雜誌蘇伯達東坡長子豪邁𨿽不及其父而學問語言亦勝他人子也少年作詩云云先生見之笑曰此村長官詩後東坡貶恵州伯達求潮之安化令以便饋親果卒扵官】

熟顆無風時自脫半腮迎日鬭先紅【林檎東坡志林】

陳復常

復常潁州教授

紀雪中事

掠地衝風敵萬人蔽天密雪防微塵漫山塞壑疑無地投隙穿帷巧致身映雪讀書今巳老閉門髙臥不緣貧遙知更上湖邊寺一笑潛回萬寶春

【侯鯖錄元祐六年汝陰久雪一日天未明東坡來召議事曰某一夕不寐念潁人之饑欲出百餘石造餅救之老妻謂某曰子昨來陳見傅欽之言簽判在陳賑濟有功何不問其賑濟之法某遂相召余笑謝曰巳修之矣今細民之困不過食與火耳義倉之積谷數千石可以支散以救下民作院有炭數萬秤依原價賣之二事可濟下民坡曰吾事濟矣遂艸放積谷賑濟奏檄上臺寺陳聞之有詩】

蘇過

過字叔黨軾季子仕爲權通判中山府家潁昌營湖陰水竹數畝名曰小斜川自號斜川居士有斜川集

送曇秀詩

三年避地少經過十日論詩喜琢磨自欲灰心老南嶽猶能繭足慰東坡來時野寺無魚鼓去後閒門有雀羅從此期師眞似月斷雲時復掛星河

【東坡題防曇秀來惠州見余余病巳絕不作詩兒子過麄能搜句時有可觀此篇殆咄咄逼老人矣特爲書之以滿行槖】

賦鼠須筆

太倉失陳紅狹兔得余腐旣興丞相嘆又彂廷尉怒磔肉餧餓貓粉髯雜霜兔插架刀矟健落紙龍蛇騖物理未易知時來卽所遇穿墉何卑微托此得佳譽【苕溪漁隠叢話】

雪

沈沈五侯居碧瓦映華棁獸炭麒麟紅銀瓶黃封揭春風繞幄帳醉面生綺纈賜宴明光宮玉色迷金闕誰憐蓽門士破壁穿飛屑【事文類聚前集】

金陵上吳開府兩絕句

時平無事淸吟好衛霍貪功未是奇爭似一篇人膾炙四方傳誦臥龍詩【自注開府帥襄陽時甞防隆中爲諸葛孔明賦詩有翻覆看俱好之句爲世稱誦故云】

廟堂陶鑄人材盡流落江淮老病身又踏槐花隨舉子思量鄧禹是何人【式古堂書考】

劉發

發元祐中華亭主簿

贈鼔琹文照大師

寶琴何所得所得甚幽微聊借絲桐韻還超智慧機霜風悲玉軫江月入珠徽向此諸緣盡人間孰是非【普照寺續古錄】

王雍

雍文正公旦之侄元祐中通判濠州

題三學山

五色琉璃白晝寒當年佛腳印檀藕絲織出三衣妙貝葉經傳一偈難夜看聖燈紅菡萏曉驚飛石碧瑯玕更聞鸚鵡因緣塔八十山僧試說看

【方輿勝覽在蜀金堂縣東北有佛迹石理堅潤瑩白如玉非世間追琢所能又有神燈寺有碧玉佛龕藕絲袈裟錦字多心經貝葉金字湼槃經寺前檜栢皆隋唐故物又有飛石乃自云頂山飛來又有鸚鵡塔乃鸚鵡能念佛死遂瘞扵塔王雍有詩】

髙茂華

茂華字秀實呂居仁稱其人物髙逺有出塵之姿入元祐黨籍

城東寄王越州

五年不出靑門道邂逅尋春此一回忽憶秦川貴公子桃花落盡合歸來【許彥周詩話】

句

中途畱眼占星聚一防披顏覺霧収【和呂居仁紫微詩話】

周燾

燾字次元濂溪先生次子元祐進士爲貴池令官至寶文閣待制

暑雪軒

崇臺窮石照气味樂偸閒南陸朱明馭西闌白雪山茶甌回舌本麈尾落談間欲綴風煙句彌髙不可攀【成都文類】

逰天竺觀激水

拳石耆婆色兩靑竹龍驅水轉山鳴夜來不見跳珠碎疑是檐間滴雨聲【咸淳臨安志】

王灃

暑雪軒

望處疑蓬防天長碧海閒雲霞収玉宇煙浪湧銀山茶入淸談裏風生兩腋間詩成似西嶺髙崄不容攀【成都文類】

田望

暑雪軒

聖福軒重敞偶來心地閒因談丁士冢知是武擔山人在冰壺裏天垂玉壘間賡歌白雪句巴客彊追攀【成都文類】

孫竢

暑雪軒

地僻宜逃暑官卑幸頗閒虛傳力士擔始信蜀妃山嶺雪靑霄畔城煙密樹間淸談容款接妙句獨難攀【成都文類】

周沔

沔元祐中溧水丞

句

螢火不知人巳去夜深猶傍竹窗明【題無想寺韓熙載讀書臺景定建康志】

米芾

芾字元章吳人【一云襄陽人】以母侍宣仁後藩邸恩補校書郎太常博士出知無爲軍逾年召爲書畫博士擢禮部員外郎大觀二年罷知淮陽軍有寶晉英光集

吳江垂虹亭作

斷雲一片洞庭帆玉破鱸魚金破柑好作新詩寄桑薴垂虹秋色滿東南

除書學博士初朝謁呈時宰

半生湖海看靑山慣佩笭箵攬轡艱曉起初馳朱雀路霜華慙綴紫宸班百寮卑處瞻丹陛五色光中望玉顏浪說書名落人世非公那解徹天闗

甘露作呈夷曠

欲雨气不透庭梧有棲煙回首望北固雲藏淨名天呼童速具輿憑髙覽山川隱見豈不好開霽景固全須臾剛風流湛湛淸露圓歸途知有伴華月上丹淵

甘露寺【並序】

甘露寺壁有張僧繇四菩薩吳道子行腳僧元符末一旦爲火所焚六朝遺物掃地李衞公祠手植檜亦焚蕩寺故重重金碧參差多景樓背山面江爲天下甲觀五城十二樓不過也今所存惟衞公鐵塔米老庵三間作詩悼之云

色攺重重構春歸戶戶嵐槎浮龍委骨畫失獸遺眈神防衞公塔天畱米老庵柏梁終厭勝防副越人談【以上寶晉英光集】

【楊誠齋詩話潤州大火惟存李衛公塔米元章庵元章喜題云云有輕薄子扵塔庵二字上添注爺娘二字元章見之大罵蓋元章母嘗乳哺宮中故云】

題嗣濮王畫蘆鴈【王名宗漢字獻甫安懿王幼子】

偃蹇汀眠鴈蕭梢風觸蘆京塵方滿眼速爲喚花奴野趣分弱水風花翦鑑湖塵中不作惡爲有鄴公圖【畫繼】

答劉巨濟

劉郎收畫早甚卑折枝花艸首徐熙十年之後始聞道取吾韓戴爲神奇邇來白首進道奧學者信有髓與皮始知十襲但遮壁牛馬便可裹獘帷峩峩太平老寺主白紗防首無冠蕤武士後立肅大劍宮女傍侍顰修眉神淸眸子知寡欲齒露唇反法定饑世人見服似摩詰不知六朝居士衣後人忽把亂唐突梁時筆法了可知道子見之必再拜曹劉何物望藩籬夲當第一品天下卻緣顧筆在漣漪【畫史】

懷南唐硯山

硯山不復見哦詩徒嘆息惟有玉蟾蜍向余頻淚滴【輟耕錄米元章自記云右此石是南唐寶石久爲吾齋硯山今被道祖易去中美舊有詩云云今毎誦其詩必懷此石近余亦有詩云云此石一入渠手不得再見毎同交友往觀亦不出示紹彭公眞忍人也余今筆想成圖彷佛在目從此吾齋秀气尢不復冺矣崇寧元年八月望米芾書餘二十年前嘉興吳仲圭爲畫圖錢唐吳孟思書文後攜至吳興燬扵兵偶因淸暇默懷往事漫記扵此】

琴詩

澹乎無味中指下淸音發【闕五字】

空山墮涼月【郭天錫日記云訪因無礙首座出觀米老墨迹一冊四幅此詩歸尋英光集檢之不見】

開先寺觀瀑布

度峽捫靑玉臨深坐緑苔水從雙劍下山挾兩龍來春暖花驚雪林深石迸雷塵纓聊此濯欲去首重回【廬山紀事】

中秋登海岱樓

目窮淮海兩如銀萬道虹光育蚌珍天上若無修月戶桂枝撐損向西輪【淸河書畫舫】

將之苕溪戱作呈諸友

松竹畱因夏溪山去爲秋久賡白雪詠更度采菱謳縷玉鱸堆案團金菊滿洲水宮無限景載與謝公逰【郁氏書畫題防記】

拜中嶽命作

雲水心常結風塵面久虛重尋釣鼇客初入選仙圖鼠雀眞官耗龍蛇與眾俱卻懷閒祿厚不敢著潛夫

瑞巖庵淸曉

西山月落楚天低不放紅塵點翠微鶴唳一聲松露滴水晶寒濕道人衣【以上瑚网】

孔夷

夷字方平號滍臯先生元祐中隱士劉攽韓維之畏友

贈闗淵聖學士

吳越聲飛二十年緇衣空復嘆遺編紫芝眉宇風塵外太白文章錦繡前可是石渠方載筆未應水國要歸田他時雪裏相逢處能記騎驢孟浩然【萬姓統譜】

寄王定國

世路難行肻效尢蒲桃鬥酒換涼州春風不到仲文樹野水猶沈夢得舟珍重故家靑玉案徜徉鄕社翠云裘淮南千里鶯花老月照闗山笛裏愁【髙郵州誌】

李孝先

孝先字玠叔元祐閒人爲範忠宣所知官朝奉郎

題余幹縣於越亭

吳越猶幹地要衝樹亭危岸勢憑空春潭倒影黃昏月古木喧聲白晝風鷗鷺慣來窺防集雲煙無著護簾櫳淒涼故國多遷變獨有溪山在望中【周益公題防】

許覺之

覺之元祐閒人

舜井斷碑【在隨州碑字漫滅惟碑陰有五大夫字相傳秦時碑舊在舜子巷艸閒今在漢東閣下】

一千二百餘年外萬古銷磨不可尋舜子井泉誰記古隨人閭巷秖如今隸書字雜科虫體氏爵名存樂石陰登覽時來醒醉眼也勝俗物在園林【方輿勝覽】

劉珵

珵字純父元祐癸酉守明州疏月湖積土爲十洲隨景命名與舒亶倡和又甞以戶部郎中守蘇州

西湖十洲詩

淺深艶冶一枝枝帯露臨風不自持水上紅雲眞縹緲多才卻憶退之詩【右花嶼】

古渡隋堤千萬縷年年折盡最長條誰知煙雨汀洲晚閒舞東風拂畫橋【右栁汀延祐四明誌】

劉韐

韐字仲偃崇安人元祐九年進士累官資政殿學士靖康中拜河東北宣撫副使召入爲京城守禦使京師陷宰相遣韐使金營金人議立異姓韐自縊死建炎初贈資政殿大學士諡忠顯

紫雲巖

萬疊靑山入畫圖最髙髙處著浮屠薄雲弄月明還暗小雨飛空有卻無山鳥避人疑俗駕老僧好客點云腴我來一笑忘塵慮倒載歸與日欲晡【建寧府誌】

曾紆

紆字公衮布之子以防補官入元祐黨籍紹興二年除直顯謨閣知衢州自號空靑先生有集【孫仲益序云公文章守家法而學詩以母夫人魯國魏氏爲師句法精麗絕去刀尺有古詩之風】

戲作冷語

萬山云雪陰霾空千林霿�水揺風凍河徹底連三冬嘉平曉獵崤函中十二律呂相與宮安得此疎煩胸【墨莊漫錄】

江樾軒書事

臥聽灘聲防防流冷風淒雨似深秋江邊石上烏桕樹一夜水長到梢頭

竹閒嘉樹宻扶疎異鄕物色似吾廬淸曉開門出負水已有小舟來賣魚【詩人玉屑】

宣州水西作

杖藜出郭一水近石磴古路穿松筠萬仞絕壁倚天末百折驚灘當寺門泉聲飛下錦繡谷殿影揷入玻瓈盆宣州水西天下勝閬州城南何足論【方輿勝覽】

寧國道中

渡水穿橋一徑斜潦収溪足露汀沙半川云影前山雨十里香風晚稻花異縣悲秋多客思丰年樂事屬田家故園正好不歸去滿眼西風吹鬢華【詩林萬選】

客愁

客愁如繭絲一攬成萬緒秋風不可柰又到庭前樹秋風自有時客愁了無期不如飲美酒誦我山中詩【前賢小集拾遺】

余爽

爽字荀龍良肱子以父任授校書郎元祐末爲瀛州防禦推官除名竄封州崇寧中與兄卞入黨籍

玉京洞【在天臺縣北赤城山右蓋第六洞天許邁甞居之】

羽駕歸來洞已扄洞門深鎖讀殘經瓊臺一覺仙都夢不見松根長茯苓

東臨滄海宴羣仙誤入桃源小洞天一局殘棋消防刻老龍須甲已蒼然

半山松柏散天聲芝蓋當年憩赤城我是上皇蕓閣吏玉京應有舊題名【天臺山誌】

畢漸

漸潛江人紹聖元年進士第一官膳部員外郎出知荊南府

贈林子山

兒童聞說子山名將謂先生是古人海上偶經仙洞府巖前猶見玉精神南華久徹逍遙夢兜率重來自在身攜得新詩天上去不教辜負到全閩

【捫虱新語畢狀元漸使福建日甞按部過羅源時南華翁林子山致仕居南華洞年巳八十餘以詩迓之有當年春榜首傳名對禦如君有防人之句畢公和贈多所奨借】

李朴

朴字先之防州興國人紹聖元年進士崇寧中入黨籍靖康初除著作郎國子祭酒髙宗卽位除祕書監未拜而卒少從伊川逰人稱章貢先生有章貢集

中秋

皓魄當天曉鏡升雲閒仙籟寂無聲平分秋色一輪滿長伴云衢千里明狡空從外落妖蟇休向眼邊生靈槎擬約同攜手更待銀河到底淸【後村千家詩】

天竺山

天竺﨑嶇絕海邊何人分作贑江禪鷲山巧疊三峯石葛隖深疏兩派泉一醉風光能防許十年塵迹尙依然欲題豹隱還相笑望斷長空蔟暝煙

逰通天巖

春煙澄霽色杖策出郊坰疊嶂浮空翠孤云罨斷靑燕銜泥作壘僧結艸爲亭萬樹山風裏鐘聲下界聽

次韻玉巖應詔

天書逺下事徴求鄕裏同推馬少防世事巳非三不可年華卻是一宜休豈緣薄祿貽身累只爲當時分主憂笻杖芒鞵畱我伴佇聞談笑卽封侯

擲餌求魚計亦難長鯨揺曵海波寛狂風有待三秋起健翮須敎萬里摶直以逸民朝聖主不隨計吏上春官庖刀休用援屍祝巾笥寧封貢禹冠

憶玉巖

阿閣曽看紫鳯棲暮年江國擁旌麾孤雲南北夲無定浮世悲歡那可期鶴頂丹砂埋藥竈鴨頭綠水浸春陂待公踏徧紅塵地景物歸來似舊時

秋風燕雀正闗闗忽見籬邊菊又斑寒雁自知霜露重海鷗長伴水雲閒百年往事丹心裏千古聲名直道間此意屬公須慷慨晚雲成雨便歸山

【瀲水志林宋史藝文志李朴集二十卷逸不傳今輯得詩數首】

乞巧

處處香筵拂綺羅爲傳神女渡天河休嫌天上佳期少已恨人閒巧態多齚舌自應工嫵媚方心誰更苦鐫磨【見孫樵栁子厚乞巧文】獨収至拙爲吾事笑指雙鍼一縷過【瀛奎律髓】

江公望

公望字民表睦州人舉進士建中靖國初由太常博士拜左司諌以直龍圖閣出知壽州入黨籍編管南安軍赦還卒建炎中贈右諫議大夫

句

春光吳地減山色上林深【題艮嶽】

【劉后村防云江公題艮嶽句比之鄧肅花石綱詩彼刻露而此含蓄矣】

趙暘

暘字乂若其先本杭人徙鄭州及汴中紹聖元年進士累官直龍圖閣提舉江州太平觀過江寓信州玉山家焉

題劉資仁韓幹飲馬圖

韓幹所畫天閒圖縣官日給三品芻不嘶不鳴肥如鳧時時步作康莊衢飲之曲江戲短蕪沙輭風輕樂於於豈知渥窪眞龍駒垂頭戢耳困鹽車圉人太僕反歋瘦骨硉矹甘爲奴不須驤首顧長途局促騎足何時無【聲畫集】

奉和姚仲美臘梅

陽和都未見芳菲初喜寒苞發故枝絕色夐無朱粉態眞香寧許燕鶯知凝愁金穀登樓日斂黛溫泉賜浴時寫作新聲傳玉笛誰人持向月中吹【瀛奎律髓】

徐廸

廸繁昌人紹聖元年進士

北園和邑宰蔡確韻

檐影防防魚江聲顫厓竹雲帆天外去龍剎空中矗霞明晚渡紅艸暖晴沙緑澄波見歸鳥紛靄迷飛鶩有時雪浪吹玉馬爭追逐靑霄皓月滿琉璃瑩顚目謝傅昔出宰天葩動驚俗一讀梁閒詩淸風感佳木【太平府誌】

範衝

衝字元長祖禹長子紹聖元年進士建炎中官翰林學士守衢州坐與趙鼎有連落職

贈了空長老

防回飛錫入紅塵一任隨緣自在身琢句不妨明日用援琴誰與聽陽春揚眉瞬目如相委捧腹狂歌卽是眞湯餅藜羮奉朝夕自憐擔板小乘人【衢州府誌】

防爛柯山靑霞洞天

石梁傑出望南洲登覽從公破旅愁棊罷未應消一日人歸無柰巳千秋塵纓自喜臨流濯車轄仍逢好事投莫怪神仙近如許當年此地絕深幽【爛柯山洞志】

呂頤浩

頤浩字元直其先樂陵人徙齊州紹聖元年進士髙宗朝拜少保尙書左僕射同中書門下平章事罷爲鎭南軍節度使提舉洞霄宮卒贈太師封秦國公諡忠穆

次韻張全眞參政退老堂

東郊卜築傍溪流菡萏香中系小舟脫去簮紳歸畎畝悟來漁釣勝公侯靑雲舊好何妨厚白雪新詩爲寵畱又指湘潭問行路一堂風月阻同逰【瀛奎律髓】

陳暘

暘字晉之福州人紹聖元年舉賢良方正能直言極諫科徽宗朝除太常丞歷禮部侍郎顯謨閣待制提舉洞霄宮有樂書二十卷建中靖國初進禮書陳祥道用之其兄也

缺題

行義當年帝所聞聲名久矣動簮紳文場秉筆淵源厚師席談經業履醇白髮忽驚蒿裏暮靑山難問若溪春兩京模範垂芳逺多少生徒淚滿巾【式古堂書考】

吳幵

幵字正仲滁州人紹聖丁丑中宏詞科靖康中官翰林承防使金被畱仕僞楚建炎後安置永州移韶州有優古堂詩話

【靖康傳信錄金人欲廢趙氏立張邦昌令吳幵莫儔傳道意防往返數四京師人謂之防疾鬼】

擬梅軒

五月霏霏雨不開若邪溪畔摘楞梅朱丸忽向靈窗見疑是云根越嶺來

誰家蜜漬借微酸小摘曾聞飣玉盤爭似江南風致在瓶紅初向綠陰看

【能攺齋漫錄京師中太一宮道士房有楮結子如楊梅徽宗車駕臨幸觀之名曰擬梅軒越中楊梅最佳土人謂之楞梅又北人以梅汁漬楮益以蜜名假楊梅故正仲及之】

葛勝仲

勝仲字魯卿丹陽人書思子紹聖四年進士元符庚辰中宏詞科累遷國子司業終華文閣待制知湖州卒諡文康有丹陽集

題觀音院徳云堂

弱水無風到海山慈容親禮紫檀亭亭寶剎淩雲近湛湛淸池潄玉寒橘瘦暗飄紅萬顆竹迷曾蒔緑千竿藕花不是南朝夢眞有殘香透畫闌【吳郡誌】

妙行堂

妙行堂前聳碧鮮壺中軒外疊防岏山門靜對靑霄潤佛殿寛圍碧玉寒躡屐喜隨談理客饋漿驚見字民官開山老偘存遺像試問何如釋道安【武康縣誌】

蔣璿

璿明州人紹聖四年進士

和潘良貴題明州三江亭韻

安仁不放二毛侵爽气淩虛玉萬尋談笑薄施三昧手登臨誰防五湖心倦逰方戢衝天翼髙賦難賡擲地金怪得朝雲飛畫棟夜來曾聽老龍吟【延祐四明誌】

胡直孺

直孺字少汲奉新人紹聖四年進士靖康閒知南京爲金所執不屈久之得歸髙宗朝擢龍圖閣直學士知隆興府進兵部尙書有西山老人集

【孫仲益序云公少工詩語出驚人魯直一見擊節嘆賞他文稱是筆力雄贍如行雲流水自然成文】

同官倡和用山字韻

章句飄飄續小山古風蕭瑟筆追還海鵬共擊三千里鐵馬同歸十二閒功業防看鐘鼎上聲華已在縉紳閒他年記憶憐衰老爲報西川引一班

【桐江詩話少汲宣和閒在河朔作漕日同官陳亨伯輩倡和山字韻詩少汲最後成人皆嘆服苕溪漁隱曰元丰閒王平甫有海鵬未舉三千里天馬須歸十二閒之句甚爲一時所稱道鶚按此詩當屬少汲】

送春

冷酸梅子漸生仁鶯老花飛迹巳陳一夜南風揺斗柄明朝煙柳不闗春【能攺齋漫錄】

春日

風雲吹絮栁飛花睡起鉤簾日半斜四海隨人雙燕子相逢處處作生涯【墨莊漫錄】

贈劉邦直

夢防南北昧平生邂逅相逢意巳傾楚國山川千疊逺隋堤煙雨一帆輕我無健筆翻三峽君有長才肅五兵同是行人更分手不堪風樹作離聲

【詩人玉屑山谷云少汲後生中豪士也讀書作文殊不塵埃使之不倦𨿽競爽者未易追也同是行人更分手佳句也邂逅相逢意巳傾巳道了劉三十一矣】

胡安國

安國字康侯建寧崇安人入太學以伊川友朱長文及潁川靳裁之爲師紹聖四年舉進士第三髙宗朝歷官寶文閣直學士卒詔贈四官諡文定有武夷集

舟入荊江東赴建康

長沙渺接天浮萬古朝宗日夜流洲在尙傳鸚鵡賦臺髙應見鳳凰逰路經赤壁懷公瑾水到柴桑憶仲謀白日幸無雲物蔽好看澄防對髙秋【濂洛風雅】

嚴陵釣臺

歸隱桐江知防春靜看浮世一鷗輕此心在世原無著誤說持竿是釣名【釣臺集】

題崔白喧晴圖

黑頭禽笑白頭禽頭白初因計慮深棲向栁條尢不穩從風斜折更闗心【式古堂畫考】

翁彥國

彥國字端朝彥約弟紹聖四年進士累官至禦史中丞靖康之難爲江淮荊浙制置轉運使充經制使領兵入援貽書切責張邦昌髙宗卽位兼江南東西路經制使卒贈少保

西巖寺

澗行詰曲似乘槎流水飄裾亂曉霞紫翠堆中蕭寺隱隔溪煙樹兩三家【翰墨大全】

周仲仁

偶題雪竇和尙親書偈捲

道人詩句從梁得老筆崢嶸自一家誰防林閒相見事莫都錯看亂飄花【紹聖四年志雅堂雜抄】

葛次仲

次仲字亞卿江陰人勝仲之兄兄弟皆爲大司成有集句詩三卷

昆山慧聚寺集句

全吳臨巨溟【皮日休】靑山天一隅【李頎】靜境林麓好【陸防】勝槪淩方壺【李白】野泉潔【韋應物】曖曖煙穀虛【韋應物】攀云造禪扄【韋應物】躋險築幽居【謝靈運】道人刺猛虎【李白】復來薙榛蕪【杜甫】咄嗟檀施開【杜甫】以有此屋廬【韓愈】側疊萬古石【李白】功就豈斯須【賈防】磥砢成廣殿【陸防】鬼工不可圖【皮日休】有窮者孟郊【韓愈】過此亦躊躇【孟郊】賦詩畱巖屏【李白】詞律響瓊琚【錢起】我訪岑寂境【陸防】幸與髙士俱【韋應物】時升翠防上【李白】涼閣對紅蕖【韋應物】岸幘偃東齋【韋應物】果藥雜紛敷【韋應物】上方風景淸【白居易】華敞綽有餘【白居易】髙窗瞰逺郊【韋應物】萬壑明晴初【齊巳】賞愛未能去【韋應物】頳霞照桑楡【宋孝武】老僧道機熟【柳宗元】閒持貝葉書【栁宗元】秉心識本源【杜甫】髙談出有無【李白】茗酌待幽客【李白】頓令煩抱舒【韋應物】儒道𨿽異門【孟浩然】意合不爲殊【李白】抖擻垢穢衣【白居易】惟有牟尼珠【杜甫】餘生願休止【賈防】投防謝歸塗【錢昆山雜詠起】

宋詩紀事卷三十四

欽定四庫全書

宋詩紀事卷三十五

錢塘厲鶚撰陳汝錫

汝錫字師予靑田人紹聖四年進士浙東安撫使有鶴溪集

暮防石門洞

落帆倚芳洲冷日銜翠壁沙平野步穩不費支笻力邂逅到幽洞雲水已昏夕陰崖上蒼穹杳不見轍迹巖前月色薄細路稍可覓瀑泉號秋聲飛練不計尺僧房得少憩坐久耳方寂河梁謫仙人握手見胸臆囊無一錢看志有萬里適拄頬坐西山琢句愈工績同防得二妙筆陣亦勍敵笑談頗傾坐酬唱屢卽席顧予舌本彊咀嚼覺淸液林泉信幽奇嵗月尢迅亟玆遊莫辭頻能著幾緉屐

句

閒愁莫浪遣畱爲痛飲資【以上括蒼彚紀】

葉夢得

夢得字少蘊吳縣人淸臣曽孫紹聖四年進士累官龍圖閣直學士帥杭州髙宗朝除尙書右丞江東安撫使兼知建康府行宮畱守移知福州提舉洞霄宮居吳興弁山自號石林居士有石林集

送模歸卞山並示僧宗義爲余守西巖者

自我離山間忽巳兩攺月饑人不忘食未坐先巳說家僮挾書至驚起慰愁絕推尋到雞犬問訊窮曲折此生豈多爲一壑萬慮滅可能復大錯更鑄八州鐵【自注江東領八州】汝歸馬蹄輕初不恨觸熱殷勤報松竹吾豈成久別端居探幽奇自謂略已徧昨登西山巓防絕昔未見溪湖莽吞吐云物紛百變乃知十年閒尙或遺勝踐巢成輒棄去我豈秋社燕【自注築南山絕頂亭亭基垂成而來】爲吾課童僕開辟盡二面莫言羊腸險徑小煩屢轉杖藜不用扶吾腳猶爾健

次韻再答激仲

生涯久許捕魚郎鳧雁相追不亂行但遣陶廬有松逕不辭楚酒醉椒漿交情老栢寒方見妙語靈珠夜有光回首漸知歸路好已看梅栁動初陽

杜堅大夫作南窗求詩爲賦

意得不願多心閒夲長虛超然適有契天地良有餘頗念彭澤老所懷常宴如南窗僅防何盤薄萬古初束帯悟已往世紛便能疎懸知千載情共有三間廬杜子老不遇買田賦歸歟西山郁攙空江山繞故墟衡門閉松菊亦有琴與書邂逅一杯酒安知我非渠

題晁公耄恵崇溪山

荒林翳防莽脫木寒無煙不知三間茅中有防醉眠山逺尙見雪江空欲吞天歸舟定何許滄波方渺然

戲方仁聲四絕句

戲弄偏舟泊宅村卻尋三徑築茅墩云邊此意眞難觧賸作新詩與細論

水檻新開似浣花傍溪須更作浮槎秖應屢費王宏酒時要淸樽對落霞

不惜囊錢信手空荒田卻擬望年丰天公可是憐風月判遣詩人一例窮

盧橘楊梅已及時我歸先自在前期平生不作宣明靣浪媿將軍建鼓旗【仁聲舊居城東泊宅村張志和所防也今徙西溪作云茅庵因東岡爲小亭號茅墩欲傍溪開水檻久無資防郡守有饋之酒五十壺不敢飲亟易之乃克成有田數十畝常苦下潦余居石林與云茅南北正相望故四章皆及之以上建康集】景修與吾同爲郎夜防尙書新省之祠曹防步月庭下爲言往常以九月望夜道錢唐與詩僧可久泛西湖至孤山已夜分是嵗早寒月色正中湖面然如鎔銀傍山松檜參天露下葉閒薿薿皆有光微風動湖水晃漾與林葉相射可久淸臒苦吟坐中淒然不勝寒索衣無所有空米囊覆其背爲平生得此無幾吾爲作詩記之

霜風獵獵將寒威林下山僧見亦稀怪得題詩無俗語十年肝膈湛寒輝【澄懷錄】

逰南峯寺【並序】

逰南峯寺獨登待月嶺而還長老才上人示欲作亭嶺上以待予再至因以詩贈云

澤國鐘下流有山獨西南標奇借明眼夙昔多窮探腹背金碧鐘魚半精藍支郎放鶴處妙觧無餘談髙木气未炎緑陰正淸酣我嬾倦登陟玆行吒猶堪幽尋𨿽云初佳處默巳諳久欲謝塵滓往同彌勒龕平生術九九晚識前三三才也實可人窮年玩煙嵐胸中有定水萬境潛包含嚴霜埽頳紫老榦余楩楠噉蔗要自佳食荼亦云甘坐斷方丈室天花雨毿毿笑我窘世网何殊老眠蠶我今巳觧縛眞理早自耽但恐愛山意多求尙成貪願借待月嶺重開石頭庵偃松久傲兀碧琳故澄涵言尋覺庵路更欲從徧參【吳郡誌】

送嚴壻侍郎北使

朔風吹雪暗龍荒荷橐驚看玉節郎楛矢石砮【音拏】傳地產毉閭析木照天光傳車玉帛風塵息盟府山河嵗月長寄語遺民知帝力勉拋鋒鏑事耕桑

【瀛奎律髓少蘊以妙年出蔡京之門靖康初守南京當罷廢胡文定公以其才奏謂不當因蔡氏而棄之然石林詩話専主半山而陰抑蘇黃非正論也秦檜之和𨿽萬世之下知其非是後四句含糊說過無一毫忠義感慨之意則猶是黨蔡尊舒紹述之徒常態也】

劉安上

安上字元禮永嘉人紹聖四年進士歷侍禦史給事中除徽猷閣待制出知外郡有給事集

淸漣亭泛舟

髙樹環淸池波平春正緑移舟近南岸倒影見華屋危橋屬修徑幽思生逺目更登狎鷗亭可以忘寵辱

憶鸂鷘

鸂鷘知何許南園春水多稻粱隨分有煙雨想無他世上貪毛羽湖邊足网羅池塘棲息穩愼勿厭風波

賀右經臣見過

爲愛端居上郡章裏閭何幸得徜徉買田郭外春耕早築室湖濵野趣長且把舊書遮病眼了無塵事擾中腸故人訪我畱佳句應笑年來兩鬢蒼

萬田道中

水濶疑無路云深僅有山兒童劃小艇出沒稻塍間

花靨鎭

下蔡嬉逰地春風萬杏繁誰家堪系馬靑月壁竹籬門花靨誰名鎭梅妝自古傳家家小兒女滿額防花鈿

舒州西門

拂云亭外竹千竿靜聽淸聲戞玉寒卻憶謝公巖下路水風涼處戰檀欒【以上給事集】

防國寶

國寶字荊山徐州人從陳無已學紹聖四年進士爲吳縣主簿

【後山集有贈國寶絕句云承家從昔如君少得士於君孰我先口擬說詩心已觧世間快馬不須鞭】

題閶門外小寺壁

黃葉西陂水漫流籧篨風急滯扁舟夕陽暝色來千里人語雞聲共一

【石林詩話此詩尢佳從蘇黃門庭中來固自不同】

周知微

知微字明老吳興人紹聖四年進士爲晉州縣尉到官不數月不告扵州徑來京師人問其故云我欲求教授至京不得一夕大醉而卒

雙頭白蓮圖

君不學叔隗季隗南歸晉又不學大喬小喬東入吳一種桃根與桃葉若爲化作雙芙渠臨淮政成有餘暇坐令華屋生瀟灑鵞溪一幅萬里寛移得浙川入圖畫天空水濶江茫茫想見女英與娥皇九疑云深蒼梧逺冰姿玉泣不成防苦心抱恨何時了香骨應甘沒秋艸不如回首謝秋風分作尹邢來漢宮【苕溪漁隱叢話】

浮萍

小靨浮靑水拍隄隄邊艸色更相宜一番谷雨晚晴後萬防楊花春盡時觧與曲池藏寶鑑不教新月妒娥眉怪來別岸波光濶知是漁郎艇子移【庚溪詩話】

題山回文【在旴縣北】

迢迢緑樹淮天曉靄靄紅霞海日晴遙望四山雲接水碧峯千防數帆輕【方輿勝覽】

句

後車鶯燕春聲早前騎熊羆夜气遒【邊塞上元防宴口號】暮天斜去空成字逺地頻來不寄書【詠雁以上庚溪詩話】疾風甚雨悲防子峻嶺崇山非故鄕【優古堂詩話】

姚舜明

舜明字廷輝嵊縣人紹聖四年進士除直祕閣提防兩浙刑獄髙宗朝充江淮荊浙都督府隨軍轉運使權戶部侍郎進徽猷閣待制

贈翠微主僧衝邈

僧臘俗年俱老大儒書佛教舊精勤姑蘇一萬披緇客四事無如彼上人【中吳紀聞】

王元甫

元甫紹聖閒居廬山敕賜髙尙處士蘇東坡過九江因道士胡洞微求謁之元甫云吾不見士大夫十年矣竟不見

景陽井

動地隋兵至君王尙宴安湏知天下窄不及井中寛樓外鋒交白溪邊血染丹無情是殘月依舊照防幹【能攺齋漫錄】

黃大臨

大臨字元明山谷之兄紹聖中萍鄕令

【後山詩話魯直有癡弟蓄素琹而不禦虫虱入焉魯直嘲之曰龍池藏壁虱而未有對魯直之兄大臨旦見牀下以溺器畜生魚問知乃其弟也大呼曰我有對矣乃虎子養溪魚也】

寅庵詩寄魯直

手把齊民種蒔書莎衫臺笠事耘鉏夏栽醉竹餘千个春糞辰瓜滿百區早秫旋舂甞麯蘗新粱炊熟自樵蘇日西杖屨行山口招得鄰丁作飲徒【西江詩話】

黃叔達

叔達字知命山谷之弟【鶚按黃玉林云名知命字元明誤豫章詩話黃知命黔中數詩附山谷集中殊有家法防雲山谷潤色以成弟之名甞與陳履常謁法云禪師夜歸衣白衫騎驢緣道揺頭而歌履常行扵後一市驚以爲異人明日李伯時畫以爲圖邢惇夫作歌】

行次巫山宋楙宗遣騎送折花防醖

攻許愁城終不開靑州從事斬闗來喚得巫山彊項令折花傾酒對陽臺

上南陵坡

風湌水防六千里蛇退猿啼八百盤上得坡來總歡喜摩圍依約見峯巒

題小猿叫驛

大猿叫罷小猿啼箐裏行人白晝迷惡藤牽頭石齧足嫗牽兒隨淚陸續我亦下行莫啼哭【以上山谷集附】

劉光

光紹聖中仙居令

括蒼洞

古洞藏眞不記年翠崖蒼壁故依然怪來一夜淸無夢身在仙家第十天【赤城志】

李元膺

元膺東平人南京教官紹聖間李孝美作墨譜法式元膺爲序蓋此時人也

十憶詩

憶行

屏帳腰支出洞房花枝窣地領巾長羣邊遮定鴛鴦小只有金蓮步步香

憶坐

椅上藤花闞面平繡帬斜綽茜羅輕踏靑姊妹頻來喚鴛履貪弓不意行

憶飲

緑蟻頻催未厭多帊羅香輭襯金荷從教弄酒春衫涴別有風流上眼波

憶歌

一串紅牙碎玉敲碧雲無力駐晴霄也知唱到闗情處緩按餘聲眼色招

憶書

纖玉參差象管輕蜀牋小硯碧窗明袖紗密掩嗔郎看學寫鴛鴦字未成

憶博

小閣爭籌畫燭低錦茵圍坐玉相歌嬌羞慣被諸郎戲袖映春蔥出注遲

憶顰

漫注橫波無語處輕攏小板欲歌時千愁萬恨闗心曲卻使眉尖學別離

憶笑

從來題目值千金無事羞多始見心乍向客前猶掩斂不知已覺鈿窩深

憶眠

泥嬌成困日初長暫卸輕帬玉簟涼漠漠帳煙籠玉枕粉肌生汗白蓮香

憶妝

宮樣梳兒金縷犀釵梁水玉刻蛟螭眉間要點雙心事不管蕭郎只畫眉

【墨莊漫錄王全玉作宮體十憶詩李元膺見之愛其詞意宛轉且曰讀之動人老狂不能巳聊復效尢其情致殊姸麗自非風流才思者不能也】

李釡

釜字元量元符三年進士第一

畱題王官谷

司空唐達士寂寞臥云岑擾擾任羣態休休信此心泉聲半山急栁色舊庭深彷佛登臨處遺蹤一訪尋【蒲倅李釜元量觧官東還蒲觧巡鹽鄒信子亮虞鄕酒正周謂徳孺尉孔壎和叔首山孫鳳聖符酌餞王官谷食後至瀑布亭取水試茶日暮分首舊有鄙詩一章因並題焉王官谷集】

張勸

勸字閎道永福人元符三年進士歷中書舍人給事中禦史中丞述古殿學士知本州陛辭除工部尙書靖康初避去除名勒停

山輝堂【在福州東山愛同寺】

蕭蕭松竹防華扉更敞虛堂隱翠微云露峯巒橫秀色月低巖壑弄淸輝分開逺碧鳴泉落防破寒光白鳥飛還似山陰秋霽後照人懷抱欲忘歸【淳熙三山誌】

安惇

惇字處厚廣安軍人上捨釋褐元符初累官禦史中丞徽宗朝拜同知樞密院卒

重建太虛觀

昔年逰歷訪霓旌多謝仙師數里迎今日重來知有意此身應不爲公卿

【能攺齋漫錄樞密安公諱犯禦名元祐末爲江東漕因逰廬山太虛觀未至數里間有道士紫衣皁巾領徒七人迎謁旣而不知所在至觀謁陸靜修仙師遺像則宛然其人也元符未庚辰公再到賦詩】

向子諲

子諲字伯恭臨江人敏中元孫欽聖憲肅皇后再從侄元符初以恩補官髙宗朝歷徽猷閣直學士知平江府尋致仕號所居曰薌林

題王文孺臞庵

仙翁五十鬢猶靑髙臥柴門畫亦扄茅舍已忘鐘鼎夢蒲輪休過薜蘿亭陰森門巷先生柳寂寞江天處士星晚嵗田間農事了閒鈔寧戚相牛經【吳郡誌】

題薌林

莫問淸江與洛陽山林總是一般香兩家地占西南勝可是前人例姓楊

【樓攻媿集云香山得洛陽履道坊楊常侍舊宅薌林得臨江五栁坊楊遵道光祿別墅有詩云云】

題米元暉橫軸

早爲山谷印可晚陪帝所淸閒筆力休論扛鼎神功更觧移山

向日家居道士今朝碧落仙鄕胸次山髙水逺筆端雲起風狂【攻媿集防】

石

字敏若蕪湖人元符三年進士宣和元年中辭科仕止密州教授有橘林集

絕句

來時萬縷弄輕黃去日飛毬滿路傍我比楊花更飄蕩楊花只是一春忙【後村詩話】

成都嵗暮始微寒小酌遣興

革帯頻移紗帽寛茶鐺欲熟篆香殘疏梅巳報先春信小雨初成十月寒身似野僧猶有髮門如村捨彊名官鼠肝虫臂元無擇遇酒猶能罄一歡【詩林萬選】

柳絮

若無筋力太輕柔何物如今得自由帯雨飄來成墜雪捲春歸去作飛毬【全芳備祖】

詠雪

鸚鵡杯中未覺貧寒凝酒面不成鱗如何飛上參軍鬢與惱紅樓歌舞人【菊坡叢話】

句

鳥聲應爲故人好棃雪欲將春事空負郭生涯千畝竹長年心事四愁詩千里江山漁笛晚十年燈火客氊寒日邊人去雁行斷江上秋髙楓葉寒天濶鳥雙下山寒人獨歸

【苕溪漁隱叢話石敏若橘林集汪彥章龍溪集今並行於世二集之詩相犯甚眾不可槪舉未知果誰作耶設或皆彥章作則橘林集中好詩無多儻去此遂空冀北之羣矣】

曾誠

誠字存之孝寛子元符閒祕書監

【獨醒雜誌南丰之曾曰鞏曰牟曰宰曰布曰肈章貢之曾曰弼曰懋曰班曰開曰防皆以伯仲取科第致位通顯南丰之最著者子固子開而子宣遂登相位章貢之最著者叔夏天猷若吉甫𨿽晚遇亦終次對此二族蓋甲於江南也泉南之曾自丞相魯公一傳而有樞宻孝寛再傳而爲祕監誠三傳而爲今丞相懷又曾氏之最著也】

與同捨諸公飲王詵都尉家有侍兒輩侍香求詩求字者以煙濃近侍香爲韻得濃字

俯仰佳人看墨蹤和研親炷寶燻濃詩情過筆當千里妙思凝香欲萬重山盎泄云傾白酒越羅霑露浥黃封從來粉黛宜燈燭妙手憑誰寫醉容

七夕王都尉邀同捨置酒聽琵琶

寶鑑淩雲結綺髙小匳爭巧暮分曹春蔥細撚龍香撥秀頸偏明邏逤槽牛旣寫形呈粔籹馬軍馳酒送蒲萄淚珠散作人閒露最覺更防潤錦絳【以上墨莊漫錄】

田晝

晝字承君陽翟人以世父況任爲校書郎元符間監廣利門建中靖國初召爲大宗正丞知淮陽軍有集

【蘭亭續考潘牥云鄒正言浩赴貶所其友人告之曰使君官京師遇寒疾五日不汗死矣獨嶺海之外能死人防友爲誰田晝是也墨莊漫錄許洛兩都士大夫之淵藪黨論之興指爲許洛兩黨崔徳符陳叔易皆戊戌生田承君李方叔皆己亥生並居潁昌陽翟時號戊巳四先生以爲許黨之魁故諸公皆坐廢之久】

築長隄

築長隄白頭荷杵隨者妻背脇傴僂筋力微以手置胸路防啼老夫七十嫗與齊五尺應門生兩兒夜來春雨深一犂破曉徑去耕南陂南鄰里正豪且彊白紙大字來呼追科頭跣足不得稽要與官長修長隄官長亦大賢能得使者意正隄駕軺軒不復問餘事終當升諸朝自足富妻子何惜桑楡年一爲官長死

杜牧

弟病兄孤失所依當時書語最堪悲豈圖乞得南州後卻恨尋芳去較遲【以上宋文鑑】

邵伯溫

伯溫字子文康節先生子以薦入仕爲西京教授徽宗朝入元符上書邪等累遷提防成都路刑獄有河南集邵氏聞見錄

李氏席上有感

翻翻繡袖上紅茵舞姬猶是舊精神坐中莫怪無歡意我與將軍是故人

【過庭錄子文爲陜西宣撫司馬與路鈐李君交往甚熟李家有數侍婢毎遇歌宴子文必預後十餘年而李君巳死值其妻生辰命子侄宴子文扵書捨遣舊婢出舞酒酣子文感愴防昔卽席作詩云云諸子得之入呈其母皆感泣不自勝乃令謂子文曰宅中得公佳句情緒作惡難復行酒卽容別日款防子文不終席而退良久憮然曰所謂口乃禍門】

充城口號

山圍翠合水連云萬室樓臺照眼明地勝風淳眞樂國四川惟說好充城【錦繡萬花谷】

姚舜陟

舜陟江陰軍簽判

題常樂寺五雲臺

虛空本無雲一气誰所主云空兩無礙起滅自散聚吾聞心歸源空殞亦無所應知不空者物感自如雨君看賢首師自視木與土與云亦奚期況問色有五云何坐說法瑞應乃如許休疑諸天集未必眾龍吐云空法如是我說無說故堂中嫡孫在客至當問取【至元嘉禾志】

呂希哲

希哲字原明公著之子以防入官用薦爲崇政殿說書徽宗朝歷直祕閣出知曹州入黨籍奪職罷爲宮祠卒

絕句

水晶宮殿玉花零防綴宮槐臥素屏特敕下簾延墨客不因風雪廢談經

【晁氏客語原明元祐閒侍講大雪不罷講講孟子有感哲廟一笑喜爲絕句云云】

絕句

老讀文書興易防須知養病不如閒竹牀瓦枕虛堂上臥看江南雨後山

【紫防詩話公謫居歷陽閉門卻埽不交人物有絕句云云】

句

獨抱遺經唐處士差彊人意漢將軍

【呂氏家塾記楊國寶應之餘從姑之子也少彊學力行元丰中防扵都城余見其貧而不屈老而益壯以詩贈之云云】

除卻借書沽酒外更無一事擾公私

【伊洛淵源錄滎陽公晚居防州眞揚閒十餘年衣食不給有至絕糧數日者公處之宴然靜坐一室家事一切不問不以毫髮事托州縣其在和州甞作詩云雲閒居日讀一爻徧考古今諸儒之說黙坐沈思隨事觧釋夜則與子孫評論古今商得失久之方罷】

楊道孚

道孚字克一張文潛之甥少有才思爲舅所知

遺滎陽呂公

雨緑霜紅郭外田山濃水淡欲寒天參軍抱病陪眞賞一檄呼歸亦可憐

【紫防詩話元符初滎陽公謫居歷陽道孚爲州法掾從公出遊以職事遽歸遺公詩云云】

李甲

甲字景元華亭人善爲塡詞小令有聞扵時畫翎毛有意外之趣米海嶽甞稱之

【蘇東坡題嘉興景徳寺李景元畫竹詩云聞說神仙郭恕先醉中狂筆勢瀾翻百年寥落何人在只有華亭李景元】

題畫

誰發煙雲六尺綃寒山秋樹晚蕭蕭十年來往吳淞口錯認溪南舊板橋【柘上遺詩】

劉定

定字子先官戶部侍郎

謝章子厚

故人天上有書來責我疎愚喚不回兩處共瞻千里月十年不寄一枝梅塵泥自與雲霄隔駑馬難追騏驥才莫謂無心向門下也曾終夕望三臺

【髙齋詩話章子厚與劉子先有場屋之舊子厚居京口子先守姑蘇以新醞洞庭春寄之其後隔十年子厚拜相亦不通問寄書誚其相忘逺引之意子先以詩謝云云卽召爲宰屬遂遷戶侍】

劉彥祖

彥祖任館職

句

別後頻芳艸愁邊更落花

【風月堂詩話晁以道云此詩酷似劉夢得】

張鏌

送向綜通判桂州

百里常淹展驥材除書逺自九天來緑油車上揚旌去畫鷁舟中疉鼓催桂嶺花光紛似雪荔江波色淥如苔訟庭塵滿無畱事惟伴登臨燕席開【粵西詩載】

申屠炯

寶林寺【在越州城中山上】

欲共髙僧話幽尋入寶林途分喧寂境座息是非心老鶴棲巢穩靈鰻蟄井深山中饒勝迹嵗月防登臨【越詠】

封萬里

題錢知監東臯別業

別墅連城郭超然逺垢氛蚌明宵閣見鶴唳曉堂聞翠滴堦前露紅鋪水上云悠悠持祿者應媿不如君【至元嘉禾志】

陳肅

肅都官員外郎

蔡經宅

巖扉生翠靄石壁淩朱霞艸木狀多怪鸞鶴歸如家誰嫌狡獪心滿地投丹砂【麻姑集】

張懷

憶吳江

多年襆被玉山岑鬢雪欺人忽滿簪駑馬𨿽然貪短豆野麋終是憶長林鱸魚未得乘歸興鷗鳥惟應信此心見說新橋好風景防湏乘月濯煩襟【吳郡誌】

翁緯

緯新防長官

使華亭【在莆田城北五里臨溪之西瀑布髙可百尺先輩徐夤之別墅】

走淸奔碧日潺湲勢與晴江逺接連沙艸翠微驅馬路岸花紅濕釣魚船煙生逺店收寒風起髙梧咽暮蟬徐氏舊居人識否渡南溪下白雲邊【興化府誌】

林子來

歙硯

瑟瑟方池霧縠紋麝煙初墨花春晴窗靜晝桐陰轉筆下云生字入神【硯箋】

楊槱

陰平道

棧道險復險客懷愁更愁萬山俱絕壁一水不通舟【陜西通誌】

陶應

題寶雞縣

雪樓當月動淸寒渭水梁山鳥外看聞說徳宗曾到此吟詩不敢倚防幹【方輿勝覽】

岑碩

碩字希防

句

金屋暖猶積玉闗寒更深【雪】伯嚭肆讒吻夫差失霸圖【吳山廟】極目又芳艸卷簾非故山【旅中春日登樓歷代吟譜】

章造

西樓

髙花古柳傍城闉防目江城次第新百感中來倍惆悵滿城煙雨滿城春【吳郡誌】

胡融

葛洪井【在太平縣丹厓山】

荒巓有野井古意豁宜搜蘚石巳摧剝云蘿閟淸幽憶昔抱朴翁煉液棲髙邱丹成巳蟬蛻巖花防春秋【臺州府誌】

郭挺

挺字元傑許昌人從李方叔學

挽李方叔

顦顇詞林失俊英巳應精爽在蓬瀛楷模昔日依元禮貧病他年累長卿無復波瀾窺大手空將日月送虛名當時潁曲爲耕地秖有風灘晝夜聲【過庭錄】

程之邵

元符中知福建路提舉陜西茶馬

碧光亭【在釣龍臺山】

寺壓髙臺最上頭一亭新就得淸逰天連逺岫交相碧地枕長江分外幽煙際晴光渾不斷望中詩思浩難収公餘幸有賔朋樂聊把狂篇索唱酬【淳熙三山誌】

宋詩紀事卷三十五

欽定四庫全書

宋詩紀事卷三十六

錢塘厲鶚撰張守

守字子固晉陵人崇寧元年進士紹興中拜參知政事兼樞宻院事以資政殿學士知紹興府卒諡文靖有毘陵集

汴上小雨復霽

隄沙不起潤如酥坐看飛雲自捲舒隴陌人閒牛防犢栁陂波淺鷺窺魚殘花糝徑東風後碧艸黏天暮初分付榮枯蝸兩角濁醪靑杏送春餘【前賢小集拾遺】

蔡佃

佃字耕道襄之孫旻之子崇寧初進士蔡京當軸欲羅致門下竟不能屈防星異上疏責監溫州稅後以朝請郎提防兩浙刑獄

【文獻通考直齊陳氏曰余甞宦莆至蔡忠惠襄居去城三里荔子號玉堂紅者正在其處矮屋欲壓頭猶是舊物京卞同郡晚出欲附名閥自稱族弟襄孫佃唱名第一京時當國以族孫引嫌降第二佃終身恨之】

豁然閣

長風東南來濁浪撓淸鏡小軒寂寞人黙視心獨靜扁舟暫掩泊思與孤鴻防洞庭眼中物何必更乘興頑石謾巑岏終慚泗濵磬【吳江縣誌】

雷轟漈【在仙逰縣九鯉湖東】

水流石激擬鳴雷洞裏乾坤別有臺玉舄扶風飛復下瓊花帯雨落還開鐘聲敲斷白雲裊樹影盤回黃鶴來笑道神仙無處覓空畱丹竈冷莓苔興化府誌

曾開

開字天逰贑縣人準子防之叔兄崇寧二年進士歷官權中書舍人建炎初累遷禮部侍郎兼直學士院忤秦檜出知徽州

李伯紀丞相挽詩

先帝収多士惟公發妙年淸班依日月讜論薄雲天終賴髙名重來扶大業全誰提太史筆臣主頌俱賢太上初傳祚安危俛仰間從容回萬乘指顧復三闗漠北塵沙迥閩中日月閒誰知千載後遺恨在燕山追數中興相公居第一人初期從北狩寧料久南巡此日勞明主他年憶舊臣東都朝萬國不復見簪紳一別睢陽後風霜十五年勞生俱老矣流涕獨澘然丹鼎秋來就心燈半夜傳定應眞不死歸臥白雲邊【梁溪集附】

朱勝非

勝非字藏一蔡州人崇寧二年上捨登第髙宗朝累除尙書右僕射同中書門下平章事出知湖州卒諡忠靖

和同省秋夜省防

老火未甘退稚金方力徵炎涼分勝負頃刻變陰晴【容齋四筆政和末老蔡以太師魯國公總治三省年巳過七十與少宰王黼爭權相傾朱藏一在館閣詩云云兩人門下士互興譖言以爲嘲謗士論指三館爲閙藍】

天聖寺古檜

雷霆起蟄虯夭矯勢欲上忽然化此木尙作拏云狀婆娑枝榦垂生澀紐結壯圖經不能記父老那可訪晉杉定儕類蜀栢豈輩行櫟夢何足神槐語固巳妄自無斧斤憂未始疑大匠【湖州府誌】

李鞉

鞉字彥淵富陽人崇寧二年進士紹興中除比部郎秦檜欲以子與鞉女爲婚鞉郤之丏外持憲閩部奉祠卒有去嗔居士集

三學院【在富陽縣】

小檻平臨更爽孤云徙倚長閒飛出偶成霖雨歸來依舊靑山【杭州府誌】

李彌大

彌大字似矩號無礙居士彌遜之兄崇寧二年進士髙宗朝歷工部尙書顯謨閣直學士

逰堯峯院

雲峯何岧嶤去天余防丈其下蔚華林幽禪屹相向我逰先朝暾海日射巾杖飛蓋不須持步步蒼松障山僧知我來羅立鳧雁行提攜兩行人爲我談實相一種勿琴三嘆無聲唱開軒面東南千里入俯仰西登妙髙臺更欲恣曠望土斷澤繞山煙濤云浪恐是六鼇連蓬壺墮莽蒼又疑鯨入海偃脊起靑嶂時方老火熾金石流欲煬須臾變雲雨爲作雄風壯翻手回涼秋掀舞千林響誰雲免水宮自是神龍藏三髙如可作吾欲五湖訪洗足巨浸心振衣孤峯上寄語誇奪流得飽但相忘長哦可當歌踏月下空曠

防洞庭山【並序】

昔白樂天爲姑蘇太守防洞庭山題詩翠峯寺有笙歌畫船之句紹興壬子彌大守平江越月而張片帆來首訪翠峯追懷古昔擬樂天體聊繼其韻時異事別各遂所適之樂爾

山浮羣玉碧空沈萬頃光涵防許深梵剎樓臺噓海蜃洞天日月浴【闕】金秋林結綠畱連賞春塢藏紅次第吟擬泛一舟追範蠡從來世味不闗心【以上吳郡誌】

唐庚

庚字子西丹稜人舉進士受知張商英擢提舉京畿常平商英罷相貶惠州防赦北歸卒有眉山集

【墨莊漫錄唐子西在恵州釀酒二種其醇和者名飬生主稍冽者名齊物論詩多新意不沿襲前人語文獻通考雁湖李氏曰唐子西文采風流人謂爲小東坡】

內前行

內前車馬撥不開文徳殿下宣麻回紫防侍郎拜右相中使押赴文昌臺旄頭昨夜光照牖是夕収光如禿帚明日化爲甘雨來官家喚作調元手周公禮樂未要作致身姚宋也不惡鄕來兩公當國年民閒斗米三四錢【獨醒雜誌唐子西內前行爲張天覺作也天覺自中書侍郎除右僕射蔡京以少保致仕四海歡呼善類增气時彗見而遽沒旱甚而雨人皆以爲天覺拜相感召所致上大喜書商霖二字以賜故子西具言之文獻通考直齋陳氏曰張商英拜相子西作內前行坐貶恵州歸蜀而卒】

収家書

西州消息到南州骨肉無他嵗有秋驥子觧吟靑玉案木蘭堪戰黑山頭卽時旅思春冰拆昨夜燈花黍穂抽從此歸田應坐享故山已爲理菟裘

除夕

患難思年攺龍鐘惜嵗除闗河先壠逺天地小臣孤吾道憑溫酒時情付擁鑪南荒足妖怪此日謾桃符

夜坐懷捨弟

無雲仍露坐有月更江臯沈陸傷吾道浮生憶爾曹扁舟應夏口此夕數秋毫不見今三載當時巳二毛【以上眉山集】

次韻彊幼安冬日旅捨

殘嵗無多日此身猶旅人客情安枕少天色舉杯頻桂玉黃金盡風埃白髮新異鄕梅信逺誰寄一枝春

次韻幼安畱別韻

白頭重踏輭紅塵獨立鵷行覺異倫往事巳空誰敍舊好詩乍見且甞新細思寂寂門羅雀猶勝累累冢臥麟力請宮祠知意否漸謀歸老錦江濵

【彊行父唐先生文錄云行父自錢唐罷官如京師眉山唐先生同寓於城東景徳僧捨與同郡闗注子東日從之逰退而記其論文之語得數紙以歸明年先生得請宮祠歸瀘道卒於鳳翔先生甞次行父詩二首蓋絕筆於是矣集者逸之故並記云余杭彊行父幼安記】

秧馬

擬向明時受一廛著鞭常恐老農先行藏巳問吾家舉從此馳名四十年

【防溪詩話東坡逰武昌甞作秧馬歌唐子西至羅浮始識此器作詩云云亦巧於用事】

謫羅浮作

說與門前白鷺羣也須從此斷知聞諸公有意除鉤黨甲乙推排恐到君【鶴林玉露】

蔡薿

薿字文饒開封人崇寧五年進士第一累官翰林學士禮部尙書房州安置

送宋朝請倅邢州

布衣初喜得相從淡薄情懷老更同春酒杯盤花爛漫夜堂燈火雪冥蒙家傳辭藻喧時譽地近鄕枌識土風早晚漢庭裦一鶚待看霜翮上秋空【詩林萬選】

趙鼎

鼎字元鎭號得全居士觧州聞喜人崇寧五年進士紹興初累官簽書樞密院事拜尙書右僕射同中書門下平章事安置湖州移吉陽軍薨孝宗朝賜諡忠簡贈太傅配享髙宗廟庭有忠正徳文集

【老學庵筆記趙元鎭丞相謫朱崖病亟自書銘旌云身騎箕尾歸天上气作山河壯夲朝】

趨三衢別故人時車駕幸杭州

傖父何由習楚風家山俱在古河東相逢憔悴干戈後追數悲歡夢寐中摻袂又成千里別放歌空念一尊同他年儻有加飱字試問漁舟鶴笠翁【咸淳臨安志】

夜雨不寐

西風吹雨夜瀟瀟冷燼殘香共寂寥要作秋江篷底睡正宜窗外有芭蕉【梅磵詩話】

梅執禮

執禮字和勝婺州浦江人崇寧五年進士歷戶部尙書死靖康之難髙宗朝贈資政殿學士

句

有令可幹難閉戶無人堪訪嬾移舟天之未喪斯文也吾亦何爲不豫防

【庚溪詩話和勝未冠時家貧親老無以爲養大雪中以詩謁邑宰云云邑令延之令訓其子弟方應舉未防有詩自遣云云】

成無玷

無玷字士慤武康人崇寧五年進士宣和初官余杭丞建炎中知鄂州靺鞨貝勒圍急無玷堅守晨起巡城霜滑墜足而卒

洞霄宮

我欲觀太華一笑淩險阻滅迹恨未果衰容遽如許東南豈不佳泉石閟靈府未訪潛川源且尋天目乳一峯防地起離立誰敢侮千年絕附麗萬壑失媚嫵有如人中傑羞與絳灌伍翠篛藏丹藥【一作砂】石洞飛白鼠逰人倦登渉異境何由睹振衣淩絕頂云外聽天語仙人儻予迎從此遂輕舉【洞霄詩集】

廖剛

剛字用中南劍州順昌人崇寧五年進士紹興中歷官禦史中丞工部尙書以徽猷閣直學士提舉亳州明道宮卒有髙峯集

題楊子光雙溪閣

倚天華棟俯長洲渺雙溪一鑑秋匹馬問津迷去客新帆分港競歸舟花飄兩洞紅交浪影落三山翠合流淸夜鳴榔何處曲冷光平泛玉簾鉤

代祖父次韻酬羅君寶見贈

蕭條門巷陋於顏老去靑春僅得閒心畫傳家無計防手談畱客漫機闗靜思往事千年上俯嘆勞生一夢閒多謝光臨無別意爲聞流水與髙山

題南墩鋪【雨中聞猨聲素所未識復渡二峻嶺蓋亦剏見因紀行役之勞云】

見說龍巖路猨啼今始聞深林埋防霧髙嶺出層雲天去頭三尺崖垂足二分只愁防目敢恃一杯醺捫歷泥增滑瘏痡日向曛長安九軌道誰識此閒情

題渚宮

畫橋紅去捲蛾眉臺榭遺蹤艸樹迷獨有天然無限意一池春水浴鳧鷖

蔓艸春深緑更齊玉鞭何處選芳菲舊時錦繡叢中蜨卻傍疎籬野菜飛

衞州試院次韻盛當時官長寵示絕句

洗眼貪看幼婦詞玉人空遣暗相思憑誰爲報歸期近趁得桃花爛漫時

題蔡州栁莊鋪

云垂曠野路漫漫策策秋聲作暮寒已分故園天樣逺不知何處是長安【以上髙峯集】

吳倜

倜字公度烏程人崇寧五年進士試禮部第一仕至敕令所刪定官出爲寧海推官

防大滌山

解驂投防到蓬壺骨冷魂淸夢寐無可怪春禽曉啼月又催行李出凡途【洞霄詩集】

龔況

況字濬之程子崇寧五年進士終祠部員外郎右朝議大夫自號起隱子有起隱集

詠劉伶

逃名以酒轉名髙醉裏張髯買二豪日月巳爲吾戶牖何妨東海作醇醪

九日

自古誰無九日詩詩成須道菊花枝直饒無菊何妨醉野蓼村葵總是題

逰天峯寺

杖藜髙踏半山云不見此山知防春異時人物凋零盡只有靑山似故人

送唐太監

東門相別又相逢轉覺衰頹一老翁子約重來我方去滿庭黃葉正秋風

句

貪山借船賞嗜酒典琴沽閒多捲滿新成句嬾極牀堆未答書客疎閒吠犬庖匱割啼雞得句怕難續避人長轉多山色秋難老池光夜不昏【以上中吳紀聞】

史徽

徽字洵美鹽官人崇寧五年進士累官右司郎中髙宗卽位起爲司農少卿建炎三年扈駕江口遇害贈觀文殿修撰

大觀閒題南京道河亭

谷雨初晴緑漲溝落花流水共浮浮東風莫埽楡錢去爲買殘春更少畱【陶朱新錄】

李光

光字泰發上虞人崇寧五年進士累官司勲員外郎欽宗擢右司諫髙宗朝進吏部尙書除參知政事因爭和議安置瓊州移昌化軍卒追復資政殿學士諡莊簡

千巖亭

家山好處尋難徧日日當門只臥龍欲盡南山巖壑勝須來亭上少從容

【老學庵筆記李莊簡奉祠還裏先君築小亭曰千巖盡見南山公來必終日甞賦詩云云言及時事憤切興嘆謂秦相曰咸陽一日舉酒屬先君曰某行且逺謫矣咸陽尢忌者某與趙元鎭耳趙旣過嶠某何可免靑鞵布韈卽日行矣後十餘日果有藤州之命】

哭子

脫屣塵寰委蛻蟬眞形駕非煙丹臺路杳無歸日白玉樓成不待年宴坐我方依古佛空行汝去作飛仙恩深父子情難割淚滴千行到九泉

【賔退錄李莊簡之子孟博苦學有文紹興五年進士第三人及第隨父南遷卒扵瓊州先是數月孟博夢至一所海山空濶樓觀特起雲霄閒有軒榜曰空明先世諸父環坐其中指一席曰畱以待汝遂寤臨終雲气起扵寢冠服宛然自雲中冉冉升舉瓊人悉見之莊簡有詩悼之云云】

越州雙雁道中

晚潮落盡水涓涓栁老秧齊過禁煙十里人家雞犬靜竹扉斜掩護蠶眠【詩人玉屑】

戲贈伴送使臣

日日孤村對落暉蠻煙深處忍分離追攀重見蔡明逺贖罪難逢郭子儀南渡每憂鳶共墮北轅應許雁相隨馬蹄慣踏闗山路他日看來又送誰

【詩人玉屑公在政府與秦檜議論不合爲中司所擊送藤州安置差密院使臣送之公戲贈詩云云】

題廣徳州三峯樓

一川花栁擁雕闌濃緑浮空四面山便欲攜家來此住不將名姓落人間

【方輿勝覽莊簡自記云上虞李泰定提兵平宣城宼回登此畱防紹興壬子季春五日題】

智林寺【在常熟縣李墓村】

扁舟來訪小叢林花木通幽院落深旋拂胡牀成午夢閒持貝葉動秋吟竹聲瑟瑟生虛籟山意峩峩入素琴更喜老綱能防事手攜鑪銚自相尋【蘇州府誌】

挽李忠定綱

忠言直節動華夷肻爲投閒便息機南國忽聞梁木折中原猶望衮衣歸平生學術惟心得晚節功名與願違老病無因執哀靷朔風空有淚霑衣【邵武府誌】

李邴

邴字漢老濟州任城人昭玘猶子崇寧五年進士累官翰林學士紹興初拜參知政事資政殿學士寓泉州卒諡文敏有云龕艸堂集

【揮麈錄漢老少日作漢宮春詞膾炙人口所謂問玉堂何似茅舍疎籬者是也政和間自王省丁憂歸山東服終造朝舉國無與談者方倀倀無計時王黼爲首相忽遣人招至東閣開宴出其家姬十數人酒半唱是詞侑觴大醉而歸數日遂有館閣之命小學紺珠南渡三詞人李邴汪藻樓鑰也】

詠梅

綿霜歷雪忿開遲風笛無情抵死吹鼎實未成心尙苦不甘桃李傍疎籬

【能攺齋漫錄李漢老建炎末自簽書樞宻遷知院二三月而罷爲梅詩以托意】

銅雀硯

魏宮歌舞久成塵重見陶家防世孫銅雀不鳴惟觧渴管城何罪遽遭髠

【硯箋云徐鉉得銅雀瓦注水試墨卽滲鉉笑曰豈銅雀之渴乎漢老詩蓋因此】

九日

木落霜洲溪水淸登臨滿目是飄零黃花有意憐幽獨白酒無聊漫醉醒【闕五六二句】牢愁錯倚西風立楚些巴渝不可聽【合璧事類前集】

宮詞

舞袖何年絡臂鞲蛛絲网斷玉搔頭羊車一去空餘竹紈扇相看不到秋【宋藝圃集】

謁廸上人

數脊招提四面山羨師終日掩柴闗憑闌人語風煙上乞食僧來紫翠閒萬木深藏雲泱莽一溪空鎖月彎環十年不踏門前路只遣松風送我還【淸源文獻】

琴泉軒次韻

但怪朱絲韻枯木那知古澗墜寒泉鳥啼靜夜應傳譜風入寒松擬續妙體難尋斤斲處髙吟寧墮膝橫邊飲光到此如欣舞笑倒雲門逸格禪【南安縣誌】

寶林寺

靑燈映獨防世事忽如遺一榻寒無夢髙齋靜見詩長空消海气逺壑淡幽姿欲問無生意髙人不可期

雪軒【在蕺山戒珠寺】

四山環繞翠岧嶤想見淩晨雪未消四萬八千修月手不知何處琢瓊瑤【以上紹興府誌】

方惟深

惟深字子通莆田人家長洲崇寧五年特奏名授興化軍助敎有方祕校集

【中吳紀聞子通最長扵詩凡有所作王荊公讀之必稱善謂深得唐人句法子通逰王氏之門初無迎合意後隱城東故廬與樂圃先生皆爲一時所髙每部使者及守帥下車必卽其廬而見之前後上章論薦者甚眾竟絕祿仕意僧仲殊贈詩有依舊淒涼無長物只餘松檜養秋風之句可以見其淸髙矣年八十三嵗無子一女適樂圃先生之子發】

以詩集呈荊公侑以詩

年來身計欲何爲跌宕無成一軸詩嬾把行藏問詹尹願將生死遇秦醫丹靑效虎防心拙斤匠良工入手遲此日知音堪屬意枯桐正在半焦時

訪人不遇題壁

何年突兀庭前石昔日何人種松栢乘興閒來就榻眠一枕春風君莫惜城西今古陽山色城中誰有千年宅往來何必見主人主人自是亭中客

謁荊公不遇

春江渺抱檣流煙艸茸茸一片愁吹盡柳花人不見春旂催日下城頭

【中吳紀聞此詩荊公親書方冊間因誤載臨川集】

和五日郡守開宴防九老於廣化寺韻

使君瀟灑上賔閒金地無人晝閉闗風靜簫聲來世外日長仙境在人間詩成郢客爭揮翰曲罷吳姬一破顏此節東南無此防髙名千古暎湖山【以上中吳紀聞】

程公辟畱客開元寺飲二首

晝錦新坊路稍西興來攜客就僧扉尊前倒玉淸無比筆下鏗金妙欲飛籃轝直須乘月去榜歌時聴采菱歸流傳白雪吳城滿頓覺炎歊一夕微

仙老論文小往還多才令尹獨能攀攜觴步入千花界借榻淸臨一水間笑語不驚沙鳥去襟懷猶道野僧閒城中此地無人愛坐對西南見好山

劍池

云崖倚天開蒼淵下澄澈世傳靈劍飛山石千丈裂神蹤去不返今作蛟龍穴是非莽難詰嵗久多異說惟當淸夜來靜賞潭上月

千人石

生公天人師講法花雨墮當時聽法眾並入千人坐山只常護持山鳥不敢涴野人心茫然傲蕩多酒過醉來不肯歸石上看云臥【以上吳郡誌】

和周楚望紅梅用韻

淸香皓質世稱奇試作輕紅更自宜紫府與丹來換骨春風吹酒上凝脂直敎臘雪無藏處只恐朝云有去時溪上野桃何足種秦人應獨未相知

【瀛奎律髓云曾裘父艇齋詩話以此爲徐師川十三嵗詩見知東坡蓋妄也慶元中陳剛刋板巳著爲子通矣】

舟下建溪

客航收浦月黃昏野店無燈欲閉門倒出岸沙楓半死系舟猶有去年痕

【莆陽文獻此詩荊公愛之甞書坐右後人誤入荊公集中】

王寀

寀字輔道一字道輔韶子登第官校書郎翰林學士兵部侍郎宣和中以左道爲林靈素所陷棄市

同劉元靜逰嵩山峻極中院作

爛紅一防出浮漚夜坐嵩峯頂上頭笑對僧窗談祖徳當年七十四回逰

【風月堂詩話洛陽劉伯壽築室嵩山下每登髙頂回則扵峻極中院援筆記嵗月捐館之年題云予今年若干嵗登頂凡七十四次矣精力𨿽疲而心猶未足也王輔道學士與其孫宣義郎元靜逰嵩至中院作一絕句示之】

浪花

一江秋水浸寒空漁笛無端弄晚風萬里波心誰折得夕陽影裏碎殘紅

【夷堅志曹道衝售詩京都隨所命題卽就羣不逞欲苦之乃求浪花詩絕句仍以紅字爲韻曹謝曰非吾所能爲惟南薰門外菊坡王輔道學士能之耳不逞曰我固知其名久矣但彼在館閣吾儕小人豈容輒詣曹曰試賫佳紙筆往拜求之必可得扵是相率修謁下拜有請王欣然捉筆一揮而成讀者嘆服】

汪藻

藻字彥章徳興人崇寧中第進士髙宗朝累除中書舍人兼直學士院擢給事中遷兵部侍郎兼侍講拜翰林學士出知外郡奪職居永州卒有浮溪集

【寓簡秦熺狀元及第汪彥章以啟賀防之有云三年而奉詔防固南宮進士之所同一舉而首儒科蓋東閣郎君之未有夲欲屬對之工而熺父子怒以爲輕巳彥章自此得罪羇置湖湘孫覿汪公墓志云公以大手筆稱天下金華勸講石室防書典冊施之朝廷樂歌薦之郊廟鴻文碩學暴耀一世而詩律髙妙興寄深逺亦非近世詩人所能】

桃源行

祖龍門外神傳璧方士猶言仙可得東行欲與羨門親咫尺蓬萊滄海隔那知平地有靑雲只屬尋常避世人闗中日月空萬古花下山川長一身中原別後無消息聞說邊塵因感昔誰教晉鼎判東西卻媿秦城限南北人閒萬事愈堪憐此地當時亦偶然何事區區漢天子種桃辛苦求長年

【庚溪詩話語意新妙王摩詰韓退之劉禹錫王介甫諸人所未道】

避地酉亭野步

今日幸無雨天空出遙岑行行不知疲遂至春江潯汲路轉籬落人家在桑陰平疇漲淸波隴麥如人深溝畎戲鳧騖新蒲映浮沈我生夲樵漁對此諧初心風物豈不好悲來自能任邊塵暗中原四海如驚禽黃屋狩萬里兩宮隔晨昏龍移螻螘窺月晦蟾蜍侵宇宙有顚覆玆逰豈嶇嵚銷憂賴濁醪太息誰能斟

過臨平

一別九霄路風煙長滿衣已成身老大無復世輕肥天濶鳥雙下山寒人獨歸曉來何處雨春水滿巖扉睡起涼生岸鉤簾坐小窗麥風能起柁梅雨不鳴江往事心常折歸途影自雙依然蒲栁地人老故先降【以上浮溪集】

春日

一春略無十日晴處處浮雲將雨行野田春水碧扵鏡人影渡傍鷗不驚桃花嫣然出籬笑似開未開最有情茅茨煙暝客衣濕破夢午雞啼一聲

【逰宦紀聞此篇一出爲詩社諸公所稱蓋公幼年作也】

題張資政汝川圖

澹巖書堂

昔人曾此結精廬故老猶傳井臼余今代子房來卜築要看圯上一編書

多寶院

每尋疎磬訪支郎苔竹交陰杖屨防絲履防巾聊取用風流不減贊公房

金石臺

花光連接兩臺春中有眠云跂石人莫使鞭笞鸞鳳去時來重現宰官身

懷賢庵

履綦行處日蒼苔鞶帨深藏月一開已辦此身同法喜不應臨感更難裁

題江南春曉圖

忽從林杪見朝暉釋嶠孤云半欲飛何惜扁舟並畫我要從海際望春歸

題大年小景

忽驚坐上江天渺半幅鵝溪寫霜曉風低黃蘆潮欲到平沙無人喧防鳥向來著眼應萬里開卷尺餘那盡了須知王孫寄筆力平日气吞云夢小故將防綴調兒輩不待淋漓翻墨沼滕王蛺蜨往誰並曹霸驊驑今巳少坐令好事費百金窗幾短屏橫軸繞君家此夲傳防世羇客見之先絕倒江頭歷歷舊行處好在漁磯落寒潦浮家泛宅歸去來還看飛鴻臥林杪【以上聲畫集】

題止戈堂

此老胸中百萬兵暫勞試手沸狼羣山頭不復望廷尉柱後何須用恵文觧帯爲城聊戲劇賣刀買犢便耕耘三山勝處開華屋千載人傳舊史名

千里閩山驛騎飛天書趣觧海邊圍異軍方逐蒼頭起元帥徐將白羽揮翻就鐃歌春舉酒収還烽火夜開扉向來萬事闗兵气都作風光坐上歸

【桐江詩話程進道紹興初帥閩中殄滅諸防以武庫爲止戈堂一時諸公題詠甚多汪彥章二詩爲絕唱】

士人買妾旣而疾以詩戲之

但知瓊樹鬭淸新不道三彭接有神處仲未聞開閣事維摩空對問禪人封侯燕頷何妨瘦伐性蛾眉卻怕顰從此空花掃除盡定湏嚼蠟向橫陳【陶朱新錄】

賦琴髙魚

百川萃南州水族何磊砢其閒琴髙魚初未列楚些豈堪陪薧鮮裁用當肴果土人私自珍千里事封裹遂令四方傳噍嚼亦云頗俗云琴髙生控鯉宛溪左靈蹤散如煙遺鬛尙餘顆向來騎鯨人逸駕甞慕我不應當時逰反用此麼麼得無效齊諧怪者記之過彭越小如錢蹤迹由漢禍越王載王余變化更防瑣因知天地閒人莫窮物夥區區於其中臆決蓋不可僞眞吾何知且用慰頤朶

【賔退錄涇縣東北二十里有琴溪俗傳琴髙隱所溪中有一種小魚他處所無俗謂琴髙投藥滓所化號琴髙魚歲三月來集漁者网取漬鹽曝之州縣須索以充苞苴其來久矣前輩多形之賦詠汪浮溪此詩夲集不載】

郊丘書事

瑯輿深出未央門十里圜壇气象尊珪璧三千周典備貔貅百萬漢兵屯靑城浮靄連霜動黃道防風帯日溫不用靈光符聖武從來精祲答乾坤【前賢小集拾遺】

隆祐太后挽詞

慶源由魏國奉祀及宣仁盛徳儀中壼私恩絕外親長秋期不老厚夜忽無晨來嵗柔桑綠誰臨繭館春朔漠遐徵後南州俶擾時人心憂社稷天意屬簾帷擁佑千齡主圖回萬世基中興能事畢倐與帝鄕期【合璧事類前集】

【秀水閒居錄元祐末哲宗方擇後京師里巷作打毬戲以一擊入窠者爲勝謂之孟入於是孟在女應入宮之選至紹聖間禁掖造纈有匠者姓孟獻樣兩大蝴蜨相對掩以纈帯曰孟家蟬民間競服之未防後廢處瑤華宮號華陽教主玉淸妙靜仙師議者皆以爲蟬者禪也出家之兆也靖康中京師失守皇族近屬皆詣金營以後廢嵗久無預時事不復取金旣退邦昌請後入居延福宮今上踐阼迎後至睢陽上尊號曰隆祐皇太后建炎三年車駕至余杭有苖劉之變後復垂簾以平內難紹興元年崩於防稽上諡號曰昭慈獻烈後更諡曰昭慈聖獻至是前讖乃驗焉孟入者兩復入也蟬者禪禦兩地垂簾之應也大綂中絕而復續天位暫傾而復正者後之力可謂異人矣】

防焦山方丈

明發理煙艇歡言濟遙岑盤渦沸風雨稍辧鐘磬音行行並疎栁迎客多幽禽扶輿上犖確始見江湖深臺殿明海色嵌空憶龍吟修廊延客步妙香慰人心遐眺未云極千巖忽秋陰孤月欲生嶺諸天悉浮金玆逰信奇絕況接支道林夜語不知旦虛窗對橫參人閒驚毫末物外雄窺臨稽首悟眞理微生安所任蒼崖有奇字霜幹約重尋【京口三山誌】

句

人閒何事非戲劇鶴有乘軒蛙給廩【水經注引晉中州記恵帝爲太子令曰若官蝦蟇可給廩困學紀聞】

王云

云字子飛澤州人舉進士甞使髙麗譔雞林志以進擢祕書郎靖康中以資政殿學士副康王使金次磁州爲百姓所殺

【程卓使金錄磁州驛有顯應崔府君廟髙宗爲王尙書云廹以使金磁人擊裂王云髙宗欲退無馬可乘神人扶馬載之南渡河今立祠西湖】

贈大仰齊禪師

大仰古名剎師居二紀中夲無一法說須信萬緣空體與太虛合心將諸祖同唐來三百載不墜釋迦風【袁州府誌】

句

爲憐緑葉四時在不可朱防一日無【此君軒錦繡萬花谷】

徐文

文髙郵人

題雪竇和尙親書偈捲

老子休去歇去遺墨今傳古傳相見夲來面目不離當處湛然【崇寧癸未髙郵徐文志雅堂雜抄】

宋詩紀事卷三十六

欽定四庫全書

宋詩紀事卷三十七

錢塘厲鶚撰曽幾

幾字吉甫贛縣人徙河南以兄弼卹恩授將仕郎試吏部優等賜上舎出身歷校書郎髙宗朝歷江西浙西提刑與秦檜不合去位僑寓上饒居茶山寺自號茶山居士檜死召爲祕書少監權禮部侍郎提舉玉隆觀致仕卒諡文淸有集【詩人玉屑唐人詩喜以兩句道一事茶山詩中多用此體如又從江北路重到竹西亭若無三日雨那復一年秋似知重九日故放兩三花次第繙經集教兒理在亡又得新詩句如聞謦欬音如何萬家縣不見一枝梅此格亦甚省力也又云陸放翁詩本於茶山故趙仲白題曾文淸公詩集云淸於月出初三夜澹似湯烹第一泉咄咄逼人門弟子劍南巳見一燈傳謂放翁也然茶山之學亦出於韓子蒼三家句律大槪相似至放翁則加豪矣】

汪彥章內翰除守臨川以詩賀之

臨川內史詔除誰里巷傳聞報客知金馬門深曾艸制水精宮冷近題詩行看畫隼旌旗入定把書麟筆札隨若訪毘耶舊居士無人問疾鬢成絲

三衢道中

梅子黃時日日晴小溪泛盡卻山行綠陰不減來時路添得黃鸝四五聲【以上前賢小集拾遺】

題訪戴圖

小艇相從本不期剡中雪月並明時不因興盡回舩去那得山陰一段奇【賔退錄】

茶山

似病元非病求閒方得閒殘僧六七軰敗屋兩三間野外無供給城中斷往還同行木上坐相與住茶山【淸波雜誌】

謝路憲送蟹

從來嘆賞內黃侯風味尊前第一流秖合蹣跚赴湯鼎不須辛苦上糟丘

【娛書堂詩話內黃侯甚新】

雪中登王正中書閣

對雪誰堪語登樓似欲仙人家修月戶丈室散花天峯疊鉤簾外江橫隱幾前寒深落雁渚淸集釣魚船解病從摩詰消愁得仲宣展書明細字烹茗濕疎煙月好還同夢詩成已下明年儻相憶爲一到關邊【瀛奎律髓】

諸人見和返魂梅再次韻

蠟炬髙花半欲摧斑斑小雨學黃梅有時燕寢香中坐如夢前村雪裏開披拂故令攜袖滿橫斜便欲暎窗來重簾幽戶深深閉亦恐風飄不得回

【瀛奎律髓制香者合諸香令气味如梅花號之曰返魂梅詩中數句善形容前村雪裏橫斜映窗等語挽而歸之於所聞之香旣雅潔又標致】

壬戌歲除作明朝六十歳矣

禪榻蕭然丈室空薫銷火冷閉門中光陰大似燭見跋問學秖如船逆風一歳臨分驚老大五更相守笑兒童休言四十明朝過看取霜髥六十翁

【瀛奎律髓此紹興十二年壬戌也】

遊張公洞

張公洞府未著腳向人浪說遊荊溪欲看直上翠羽蓋不惜扶下靑雲梯勁風翻動土囊口暗水流出桃花蹊卻將深處問兒輩一夕飛夢窮攀躋

發宜興

老境垂垂六十年又將家上鐵頭船客畱陽羨秖三月歸去玉溪無一錢觀水觀山都廢食聽風聽雨不妨眠從今布韤靑鞵夢不到張公卽善權

宜興邵智卿天逺堂

目極雲沙靜然邵卿風月過年年雁行滅沒山橫晚漁艇空蒙水接天南國棠陰春寂寂東風蔓日綿綿問君許作鄰翁否陽羨溪邊卽買田【以上咸淳毘陵志】聞李泰發參政得旨自便將歸以詩迓之

苦遭前政墮危機二十餘年詠式微天上謫仙皆欲殺海濵大老竟來歸故園松菊猶存否舊日人民果是非最小郎君今弱冠別時聞道不勝衣【菊坡叢話】

送倉部呂治先守齊安【倉部名大器字治先茶山之壻是生東萊先生成公者】

齊安剖竹要循良分付吾家坦腹郎賸有江山連赤壁終稀獄訟到黃堂鈴齋晝永宜深念邊瑣秋髙合過防此地元之遺烈在風流容易鬢毛蒼【曹氏歷代詩選】

程堂

堂字公明眉山人舉進士爲駕部郎中善畫墨竹

題成都笮橋觀音院自畫竹

無姓無名逼夜來院僧根問苦相猜攜燈笑指屏閒竹記得當年手自栽【畫繼】

翟汝文

汝文字公巽丹陽人舉進士累官浙東安撫使紹興初拜翰林學士參知政事卒門人私諡忠惠先生有集

焦山

水輪依風負坤輿百川東流同灌輸掀巾之陂莽吞受沃焦之山初不濡云根終久插江湖狂瀾滔天隨捲舒空神回標避突兀海門排霄岌相扶僧居蠔山迷向背佛宇蜃气成吹噓我遊冬崖壑枯洪濤濺雨吹裳裾風來駕潮愁海若溟漲跋浪翻鯨魚虞淵咸池相蕩潏月阿日窟漂方隅此身浮漚一緣聚四大濕相彌空虛鍼鋒懸持妙喜住蟁睫坐睨焦螟居山中老禪眼於菟香飯遣化分雕胡重淵垂涎舞蛟首方丈宴寢凝燻鑪夜寒月黑照濁水乞取壊衲摩尼珠【京口三山誌】

句

靑女霜如失黃人日故遲

【困學紀聞符瑞圖日二黃人守者外國人來降翟公巽云云】

張擴

擴字彥實一字子微鄱陽人崇寧中進士南渡歷中書舎人有東窗集

約兄楚材西湖觀梅次韻

天上新驂寶輅回看花仍趁雪英開折歸忍負金蕉葉笑插新臨玉鏡臺女堞未須翻角調錦囊先喜助詩材少蓬自是調羮手葉底應尋好句來

【揮麈餘話彥實知廣徳軍秩滿造朝除著作郎其兄楚材爲祕書少監彥實約觀梅西湖楚材有詩彥實次韻云云時楚材再婚故及玉鏡臺事秦防之見之大稱賞曰旦夕當以文字官相處遷擢左史再遷而掌外制】

戱成二毫筆絕句

包羞曽借虎皮蒙筆陣仍推作鋒未用吹毛彊分別卽今同受管城封

【揮麈餘話楊原仲與彥實並居西掖代言多彥實與之潤色偶成二毫筆絕句原仲以爲誚巳愬之會之訹言路彈之彥實罷爲宮祠】

送顧景繁暫歸浙西

墻頭飛花如雪委墻根老栁絲垂地春正濃時君不畱山路曉風鳴馬箠濤江入眼浪千尺想見吳儂問行李田園久荒漫檢校親舊相逢半悲喜行朝諸公訪人材故人新賜尙書履袖中有防則可陳君亦因行聊爾耳

贈顧景繁

顧侯風味更嚴苦家貧闕辧三韭菹腸撐突五千卷底用防稡箋虫魚

虎頭文字逼前輩衮衮顓蒙分尺素天閒老驥日千里何用鹽車追蹇步【以上中吳紀聞】

詠曾徽言端硯

君家文房珍尢者一一數端溪從誰得不記歳月古中窪削天成外鑿余雷斧向來萑葦中險作百碎補【硯箋】

蔡居厚

居厚字寛夫熙寧禦史延熙子第進士大觀初拜右正言累官徽猷閣待制有詩話

句

先生萬古名何用博士三年冗不治【爲太學博士和人韻梅礀詩話】

宋肈

肈字楙宗巫山令與蘇黃遊

杜鵑

暖云無定半陰晴茅屋紙窗深復明喬木參天竹千莖巴山欲曉風露淸杜鵑飛鳴繞江城魚腹四月江水生林花落盡空含情瀼東瀼西朝暮聲【全蜀藝文志】

三峽堂

林巒十里上巉巖飛檻初憑縹緲閒夔子風煙依白帝夜郎耕稼接烏蠻砌橫亂石遙臨防門對髙峯近帶山咫尺驚湍吁莫測每來登此念鄕關

白帝城

江雨霏霏白帝城秋艸未枯春艸生古來獸壘如雲橫萬里瞿塘斷人行至今三峽路崢嶸時淸不見更屯兵荒涼廢堞沒春耕但見牛羊日西平【以上四川總志】

宋京

京成都人崇寧進士

琴臺【蜀事補亡】

君不見成都郭西有琴臺長卿遺迹埋黃埃千年免爲狐窟化作佛廟空崔嵬黃須老人猶記得昔時荒破樵蘇入鉏犂畏淺牛腳勻古甕耕開數逾十乃知昔人用意深甕下取聲元爲琴人琴不見甕巳掘惟有鳥雀來悲吟一朝風流隨手盡況復千年何所訊安得雄辭弔汝魂寂寞秋蕪耿寒燐

武擔

君不見蜀王妃子墓突兀成都城中若山積墓頭寒鏡澀無光妒月欺煙化爲石鴻荒無根憑野史直謂山妖化妃子臨終未免懷首丘運土山中於此山名武擔錦江邊用是得名千萬年如今佛閣倚空翠老木盤郁摩蒼天晴雲入穴西山出卷簾坐見嵐光滴安得文如汲冡書免使後人疑往昔【以上成都文類】

徐遹

遹閩人崇寧中特奏名仕至朝官知廣徳軍

瓊林宴罷作

白髮靑衫晚得官瓊林宴罷酒腸寛平康過盡無人問畱得宮花醒後看

【墨荘漫錄崇寧二年徐爲特奏名魁時巳老矣赴聞喜賜宴扵瓊林苑歸騎過平康同年所簪花多爲羣倡所求惟遹至寓花乃獨存因戱題一絕】

蔣存仁

存仁崇寧閒靑田人

題八角亭【在靑田縣南陳安撫汝錫建】

由來秖說四檐亭今日先生八角成最喜瀟瀟春夜雨一檐分作兩檐聲【括蒼彚紀】

葛繁

繁丹徒人興祖子號鶴林居士崇寧閒臨潁主簿守鎭江

題雪竇和尙親書偈後

眞機昔振雲門路祖席今多雪竇孫傳到慧林花果盛湏知葉落總歸根【志雅堂雜鈔】

王叡

叡號靈轂子崇寧閒人

解昭君怨

莫怨工人醜畫身莫嫌明主遣和親當時不作閼氏去秖是宮中一舞人【侯鯖錄】

栁交

交字成叔崇寧丙戌爲袁州別駕

題洪陽洞【在袁州分宜縣】

洞口春歸艸木長洞中流水薜蘿香眞仙鶴馭今何處應共白雲朝帝鄕【遊名山記】

侯彭老

立春

朝來煮菜往鞭牛已覺江邊雪意休習習東風收雨腳暄暄曉日綻雲頭尊前未放梅花老鬢上先看栁帶柔及取春花時一醉莫教沈瘦更淸秋【合璧事類前集】

李夷行

夷行字炳大崇寧閒都水丞出爲泗州守入元祐黨籍

題獨樂園見山臺【臺側盡栽花卉】

【闕首句】

紛紛紅紫蔟虛檐山光不肻饒春色故向花閒出數尖【過庭錄】

潘良正

遊洞霄宮

石壇風冷露華凝羣玉崢嶸蔟畫屏水赤久傳丹作井山髙時借翠爲庭鶴迎仙馭迷三防云入洞天朝百靈回首武陵歸去路碧桃零落晚峯靑【洞霄詩集】

江贄

贄字叔圭崇安人初舉八行遊上庠學士蘇徳輿薦其賢召不赴政和中太史奏少微星見朝命舉遺逸三聘不起賜號少微先生有通鑑節要行於世

和邑宰韻

一室蕭然傍水灣應知窮達不相關釣魚溪繞黃沙路種粟原通白馬山何事偶逢天子詔疎才寧望嗇夫綸瑤篇總媿非吾事自信巢由別有班【崇安縣誌】

鄧春卿

春卿字榮伯長汀人崇寧閒詔舉遺逸八行皆不就

絕句

在陋媿無顏子志過廬難稱魏公心望塵不敢希潘嶽雲滿山頭雪滿簪

【萬姓統譜鄧春卿卜築南山之阿太守章淸訪之謝不能肅有詩云云】

周彥質

彥質崇寧閒直祕閣權發遣江東南路轉運副使有宮詞

宮詞

太一元宵駕幸初喧闐絲管擁鑾輿主家夾道金車駐步障徐開奏起居

文思主吏籍通閨逐節供須各品題知是禁園挑菜日雕牀十扛進金箆

翠弁仙衣下玉廊修眞宮女夜焚香舒徐有月隨蓮步綽約無人見靚妝

名園蹴踘稱春遊近宻宣呈技最優當殿不教身背向側巾飛出足跟毬

端午茸花蔟彩鸞髙標寶鑑鏤金鞶不宜夏景銷酥腕似覺新來百索寛

資善諸王就傅初常宣步輦按觀書六宮準擬經由處一一排門起居【十家宮詞】

陳虛中

虛中崇寧閒守臨川

魏壇觀

夫人在兮若冰雪夫人去兮仙迹滅可怕如今學道人羅帬帶上同心結

【復齋漫錄臨川距城南一里有觀曰魏壇蓋魏夫人經遊之地具諸顏魯公碑以故諸女眞嗣續不絕然而守戒者鮮矣陳守虛中云云】

陳恬

恬字叔易堯叟裔孫居陽翟防上村無仕宦意崇觀閒朝廷召之郡守勸駕不得已而起建炎初召赴行在直祕閣有澗上丈人集

【過庭錄州陳恬叔易以才名稱鄕裏自號防上丈人里人之子從叔易學文而好刷飾頭面舉止妖嬈目爲防上丈母郡齋讀書志陳恬與鮮於綽崔鶠齊名號陽城三士又與晁以道同卜隱居於嵩山大觀中召赴闕除校書郎以道寄詩戱之曰處士何人爲作牙盡攜猨鶴到京華故山巖壑應惆悵六六峯前秖一家】

寄晁以道求嵩山長松

松上花兮松下根食之年貌與松鄰君今旣是松閒客采送衰翁亦可人【珊瑚鉤詩話】

題畫扇

萬里稻梁髙興誰將出入君懷巳訝天邊月上更疑蘋末風來【聲畫集】

子規

暮春春巳晚不見子規飛莫是無歸處山禽不勸歸【後村

千家詩】

謝葛汝州寧卿遺公庫酒肉薪米

不是故人供祿米初非縣令給豬肝養賢禮厚隆三簋拜賜恩深艷一簞【韻語陽秋】

江暐

暐字彥明永新人喜作詩事母極孝崇觀閒吉守以八行薦不報自號轑陽居士

句

鬭艸事空猶昨日惜花心在又明年【獨醒雜誌】

周子雍

子雍汝陰人學詩於陳無已

句

風生閶闔春來早月到蓬萊夜未中

【容齋四筆大觀初京師元夕張燈時再復湟郡徽宗賦詩賜羣臣云午夜笙歌連海嶠春風燈火過湟中開封尹宋喬年不能詩走介求援於其客周子雍得句云云爲時輩所稱曰璐按耆舊續聞作趙防之子雍未知孰是】

王寘

寘字李逹泉州人大觀初遊太學時蔡京當國寘與同捨生陳朝老上書攻之坐遷自訟齋十餘年宣和中以特奏名補官

絕句

耕田博飯未爲辱爲米折腰眞可憐髙臥北窗風颯至更於何處覓神仙【泉州府誌】

王安中

安中字履道陽曲人第進士政和中自大名主簿累擢中書舍人翰林學士承防出鎭燕山府召除檢校太保大名府尹兼北京畱守司公事靖康初貶象州有初寮集

【周平園序公年二十有七送某曾大父詩云不論與汝小一月政自容君數百人專用吾宗公瑾伯仁事精切渾成不類少作】

宣和七年十二月二十一日就睿謨殿張燈預賞元宵曲燕應制【並序】

臣比蒙聖恩召赴禁殿曲宴其日垂拱奏事退俟於睿謨外次花巾絲履進自東序促武再拜陞卽坐席女樂數千陳於殿廷南端袍帶鮮澤行綴嚴政酒行歌啟音節淸亮樂作舞入聲度閒美俱出於禁坊法部之右於時臘雪新霽風日妍暖巳作春意禦榻之前有寶檻植千葉桃花陛下指示羣臣曰杪冬隆寒花已盛開於是皆頓首曰陛下神聖能回造化艸木實被生成之賜乃先時呈瑞以悅聖情日旣中仄甫畢初筵有旨許登景龍樓由穆淸亷外閣道以東升望艮嶽松竹蒼然南視琳宮雲煙絢爛其北則淸江長橋宛若物外都人百萬遨遊樓下歡聲四起尢足以見太平丰盛之象羣臣頌嘆久之旣久復詔觀於穆淸遂侍宴於平成萬炬層出彌望不極如星掛空而光彩動揺於海雲濤波之上戶牖屏柱茶牀燎鑪皆五色琉璃綴以夜光火齊照耀璀璨從官環繞則又都合宮蕭臺崇樓傑閣森羅布濩臣心目震駭莫有能測其機緘制作之妙已而陪從天步至會寧殿瓊鋪珠箔合沓炳煥其所陳則虞惇夏鼎商盤紀甗龍文夔首云雷科斗眞若邃古三代之物陛下旣於黼坐親取寶器酌酒臨勸命宮婢奏細樂於前玉食嘉果南珍海錯手自分賜載色載笑雍容無閒羣臣飲徳莫不霑醉夜分乃散歸路觀者如堵他日稱謝陛下申諭一二輔臣俾作詩以記而臣安中預焉臣猥以凡才蒙陛下親擢備位政府曾未閱月有此非常之遇形容頌實𨿽無詔旨猶當自效惟是鈞天帝所昔人夢寐或有形開而悟想象莫及而臣今者身歷邃嚴目擊奇勝顧嘗以文字誤被聖奨且面命之其榮至矣【序見淸波雜誌】

上帝通明闕神霄廣愛天九光環日月五色麗雲煙紫气開三極瓊璈列萬仙希夷塵境斷髣髴玉經傳妙道逢昌運眞王撫契賢圖規大壯龍位正純乾穹昊親無閒皇居掇自然剛風同變化祥气共陶甄層觀星潢上重闉斗柄邊摩空七雉峻冠嶠六鼇連夢想何曽到階升信有緣昕朝初放仗密宴忽聞宣淸禁來鳴佩修廊入並肩獸鋪金半闔鸞陣繡防褰霽景畱庭砌雷文繪桷梴宮簾波錦漾殿榜字金塡花擁巍巍座香浮秩秩筵嵩呼稱萬億韶奏侍三千華歳推堯歷元璣舜璿冰霜知臘後梅栁認春前造化應呈巧芳菲巳鬭妍樛枝雕檻小多葉露桃鮮錯落飛杯斝鏘洋雜管承云歌歷歷回雪舞翩翩黼幄祥氛合銅壺永漏延鎬京方置醴羲馭自停鞭乃聖情深渥諸臣意更防宗藩親魯衞相芾拱閎顚側弁恩光浹中觴詔蹕旋寶薫攜滿袖禦果得加籩要賞嬉遊盛俄追步武遄騰身復道表送目夾城仰揖蒼龍象旁臨艮嶽巓謳歌紛廣陌簫鼓樂丰年赫奕攢輕幰珍奇集市鄽博盧多袒跣飲肆競蹁躚蕃衍開朱邸崔嵬照彩椽橋虹灣矗矗江練泮濺濺擊柝周廬晚張燈別院先餘霞揺綺暈列宿舍珠躔浩蕩三山防稜層十丈蓮再趨天北極郤立榻東偏旣用家人禮仍占聖制篇兕觥從酩酊蟾魄待嬋娟轉眄隨親指環觀得縱穿曲屏江浪蹙巨柱赤虯纏光透垂枝井晶銜帶壁錢蕭臺千級峻重屋八窗全就席花墪帀行樽紫袖揎交輝方爍爍起立復闐闐邃宇防寧過中宵勝賞專鋪陳尢有韻淸雅不相沿戶箔明珠串欄釭水碧棬規模商甗鑄款識魯壺鐫秦曲移箏柱唐妝儼鬢蟬窄襟珠綴領髙朶翠爲鈿喜气排寒沍輕颸洗靜便層琳借璣組方鼎炷龍涎瑪瑙供盤大玻璃琢琖圓暖金傾小榼屑玉釀新泉帝子天才異英姿棣萼聨頻看揮斗盌端是吸鯨川推食俱均逮攘餐及墜捐海螯初破防江柱乍離淵寧數披緜雀休論縮項鯿南珍誇飣餖北饌厭烹煎賜橘懷頳卵酡顏釂寶船言歸荷慈惠末節笑拘攣放鑰嚴扃啟籠紗逸足牽冰輪掛銀漢夜色映華韉人識重熙象功參獨斷權五辰今不忒六气永無愆天紀承三古時雍變八埏比閭增版籍疆埸罷戈鋋文軌包夷夏歌徧幅員恢儒榮藻薦作士極魚鳶慶冑貽謀顯多男景福緜迓衡常穆穆遵路益平平亭障今逾隴耕耘久際燕信通鵬海漲威竄犬戎羶東擬封云岱西將款防瀍琳科宣蘂笈玉府下云軿帝籍勤初播宮蠶長自眠繭絲登六寢稃米秀中田廟鶴垂昭格壇光監吉蠲靈芝滋菌蠢甘醴湧潺湲合教尨風革頒經眾疾痊隨親禱降河避上流遷執契皇猷洽披圖福物駢太和輸橐籥妙用絕蹄筌此際君臣悅應先簡冊編雅稱魚罩罩頌述鼓咽咽詎比千齡遇猶聞四始箋羇臣起韋布陋質媿駑鉛驟俾陪機政由來出眷憐恩方拜綸綍報未效塵涓密席叨臨勸凡蹤第曲拳𨿽無三峽水曽步八花甎渝望知難稱才慳合勉旃鈞天思盡賦賸續白雲牋【揮塵後錄】

【宋史本傳徽宗嘗宴睿謨殿命安中賦詩百韻以紀其事詩成賞嘆不已令大書於殿屏凡侍臣皆以副本賜之】

立春帖子

彤霞蒨霧繞觚稜樓雪融銀滴半層別曉擬開延福宴夾城先試景龍燈【皇帝閣】

玉燕翩翩入鬢云花風初掠縷金羣神霄宮裏驂鸞侶來侍長生大帝君【妃嬪閣二首政和七年進】

【幼老春秋王安中以文章有時名交結蔡攸攸善之引入禁中太上賜燕飲半酣是時鄭妃有寵猶未正中宮上出之鄭氏簪玉花上有雙飛玉燕攸謂安中曰豈可無詩安中卽作詩進之太上大喜】

蘂笈瑯函受祕文淸虛道合玉晨君瑤臺夜靜朝眞久金屋春寒閱籙勤【皇后閣】

曈曨曉日上金鋪的皪春冰泮玉壺繡戶綠窗塵不到凝酥防就輞川圖【妃嬪閣二首重和二年進】

【墨荘漫錄云不惟才思淸麗皆紀當時事也】

題王維畫嘉陵江山圖

江山已暗大同殿絲管猶喧凝碧池別寫嘉陵三百里右丞心事與誰知

【過庭錄明皇幸蜀過嘉陵愛其江山命吳道子圖於大同殿壁王維復畫小蔟履道詩云云】

王摩詰釣魚圖

我本江湖人市朝豈無心偶然墮世网如鳥思長林交親豈不多之子徳我深賜沐有餘閒一馬如相尋茅亭容膝耳九衢可窺臨掛壁出古圖驚笑靡自任筆墨麤可識佳處疑非今佳哉王摩話風味我所欽自狀釣車圖葦閒相挐音有如渼陂遊一杜挾兩岑坐令黃塵中思落淸江潯秦子詩思古淸新間雄沈示我五字句月杵鳴秋砧回杯勸摩詰對畫手自斟我賞子髙趣子聆我微忱譬如影與形妙在同一陰我時坐其防淸風溢幽衿歸來步長廊缺月戶半侵丹鳥已過艸齒頰猶哦吟煩公有聲畫相我無琴

次秦夷行觀老杜畫像韻

寒折天吳圖饑糴太倉粟拾遺官在朝何異老林麓英風想亷藺妙手傳顧陸蒙茸頭傾冠駊騀鐙脫足熊兒與阿段左右相扶逐生平經綸具悵望靑蒲伏窮塗付麯糵放意謝羈東艸堂幸無事君騎時見辱淸吟動霄堮逸艷驚魚目顧玆神明意豈易丹靑卜當時腰長鑱憔悴十指禿聲名乾坤破生事歳月促但聞列仙臞豈見肉食墨企予攀逸駕短步羞匍匐不能師廣袖乃爾好奇服嗜詩得雋永徐味自當肉不知裦公貴顧謂何郎俗窮通等夢幻思慮自振觸苦吟秖效尢呼醆進蟻綠

祁陽成逸畫浯溪圖相示爲作長句

少文閱世老不出自畫雲山滿墻壁澄懷觀道追所歷坐覺琴聲隱金石我亦七年湖外客夢中猶泛湘江碧浯溪之圖喜新得身臥嶺南心嶺北憶嘗畱語溪邊僧異時人讀唐中興說與此乃秦典刑三句入韻之罘銘今欲復作誰可令似有元結無眞卿風煙慘淡萬古情不如且尋畫隱成【以上聲畫集】

象州上元

二年白玉堂揮翰供帖子風生起艸臺墨防澄心紙三年文昌省拜賜近尺咫紅蓼朌禦盤金幡防宮蘂晚爲日南客環堵隱烏幾朝來聞擊鼓土牛出城市幽懷不自閒欲逐春事起安得五畝園種蔬引江水【淸波雜誌】

句

後人誰促漁陽戰舊守猶遷象郡來【初到象州中興遺史】

馮熙載

熙載字彥爲衢州西安人大觀元年進士宣和閒由尙書左丞遷中書侍郎出知亳州提舉洞霄宮卒諡文節

宣和七年十二月二十一日就睿謨殿張燈預賞元宵曲燕應制

化工欲放陽春到先教冥戮衰艸凝冰封地萬木僵誰向雪中探天巧璿璣星回斗指寅羣芳未知時已春人心蕩漾趁佳節燈夕獨冠年華新升平萬里同文軌井邑相連通四裔蘭膏競吐夜烘春和叔回車避羲轡巍巍九禁倚天開溫風更覺先春來試燈不用花俗迎陽爲郤寒崔嵬宣和初載冬尾瑞白才消塵不起穆淸先賞屬欽鄰錦繡雲龍頒宴喜初聞傳詔開睿謨步障幾里承金鋪調音度曲三千女正似廣樂陳淸都遏云妙唱韓娥侶回雪飛花稱獨步千春蟠木效紅英獻壽當筵豈金母上林晚色煙靄輕景龍遊人歡笑聲霞裾月佩擁仙仗翠鳳挾輦趨平成銅華金掌散晶彩翠碧重重蔟珠琲先從前殿望修廊日出綺霞紅滿海神光通透雲母屏驪龍出舞波濤驚煌煌黼座承天命座下錯落如明星榻前玉案肴核旅獸炭銀鑪夜初鼓憲天重屋訝云屯崇道簫臺疑蜃吐前楹火柱回萬牛藺卿壁碎光色浮周圍照耀眼界徹冰壺漾月生珠流防防金錢盡銜璧豹髓騰輝粲銀礫絲篁人籟有機緘皦繹淸音傳屋壁須臾隨蹕登防寧如驂鸞鶴遊紫淸彩蟾倒影上浮空纖雲不防惟光明四壁垂簾玉非玉銀釭吐艷相連屬棼楣橫帶碧玻璃一朶翠云承日轂萬光閃爍爭吐吞燭龍銜耀輝西昆又如電母神鞭馳金虵著壁不可捫端信奇工通造化豈比偃師能幻假丹靑漫數顧虎頭盤礡解衣未容寫此時帝禦鈞天臺紫垣兩兩明三臺尙方飲器萬金寶古玉未足誇云雷帝傍侍女雲華品玉立仙標及時韻四音促柱泛笙簫應有翔鸞落千仞龍瓶瀉酒如流泉禦廚絡繹紛珍鮮榻邊爭欲供天笑快倒頗類虹吸川厭厭夜飲方歡洽玉漏頻催鼓三疊金門初下醉歸時正見冰輪上城堞微臣去歳陪淸班惡詩誤辱重瞳觀小才易窮眞防技再賦愈覺相如慳【詩話總】

王漢

漢太常博士知潮州

題湖山立石

如碑卓水濵磊落未名聞蘚駮瓊姿出蝸行篆字分器渾猶抱璞勢迥已淩雲幸免隨金鍛寧憂與玉焚螭形徒岌岌鳥迹欠云云若使昌黎見應摛逐鱷文【潮中雜記】

宋詩記事卷三十七

欽定四庫全書

宋詩紀事卷三十八

錢塘厲鶚撰毛友

友初名友龍字逹可三衢人大觀元年進士政和閒由翰林學士禮部尙書出守鄕郡有爛柯集

寄顯之太尉使燕山

三年淮海靜妖氛老上龍庭又勒勳塞外爭看眞太尉行間猶識舊將軍塵淸漠北烽煙斷風落山前號令聞預想歸時如定遠爭持白玉上靑雲【合璧事類前集】

盧襄

襄三衢人舊名天驥字駿元徽宗朝避天字攺名襄字贊元大觀元年進士政和六年以朝散郎出爲浙東提刑捕盜入剡靖康閒拜吏部侍郎推冊張邦昌建炎初安置衡州

【庚溪詩話贊元詩篇極多向嘗得其數十首皆淸防可喜後因兵火失之尙記其贈鼓琴者曰試將鐘子山水意一洗退之冰炭腸恨失其全篇】

遊南巖山

不著烏紗只岸巾尋山還得愛山人半空飛侵衣潤入座晴嵐照眼新風過松杉猶蘊借雪消巖壑更精神何時亦把任公釣坐釣日東橫海鱗

剡溪

愁呵手冷揺鞭乘興來登訪戴船解事篙師小鳴櫓恐驚寒雁入晴天

隱天閣【在嵊縣下鹿苑寺】

欲結愛山人共了尋山債未有買山錢愁聞有山賣小濕春風倦雲遮落日不若叫風來吹云放山出一眼吞萬山寸心貯千里何日上歸舟教人問春水殘雪領春來疎鐘驚夢去尙憶去年愁孤舟系江樹

瑞香花

入夢生香酒力微不須金鴨防孤馡爲嫌淡白非眞色故著仙家紫道衣

登玉虹亭【在下鹿苑寺】

饑鼯愁玃號窮冬層巒秀壁撐晴空閒拖老藤借餘力來看霜巖飛怒虹小奚催呼老款段瀹鼎篝火烹團龍餘甘入口齒頰爽兩腋便欲生淸風悠然千里隨眼界金箆刮膜開雙瞳乃知足力不到處別有天地生壺中國恩欲報已華髮徵車未去先晨鐘玉川乘雲紫皇家謫仙騎鯨河伯宮聊追二子歸禹穴碧空轉首山重重

遊定林寺

寒旌隱隱入花村小初收水帶昏不憚山城尋寺去只將詩思與僧論菱侵水步深藏艇栁暗人家半掩門莫厭禪居蕭冷甚此來一爲訪溪蓀

上鹿苑寺

鷲峯遊屐少我獨往多時僧防翻經石猨攀嘯月枝地寒春到晚山逺夢歸遲尙被浮雲誤吾心信是癡【以上剡錄】

途中書懷寄奉化知縣

自戴淵明漉酒巾食鮭甘作庾郎貧𨿽無殘菊簪華髮賴有靑山似故人幾處鵶鳴牛背經年衣犯馬蹄塵待攜神武朝衫去還我煙溪潄石身【乾道四明圖經】

春興

雪花初著鴛鴦瓦疊嶂疎林入圖畫春工不作兩樣心盡遣根荄赴陶冶我昔年少曽買春著盡楡錢不多價春應索價來覓人客气今猶不相下待領春風歸去家家山卻有療愁花鄰公大段作春計小囿栽花今數世但憎赤腳婢惱人要逐了鬟同拾翠【合璧事類前集】

窗外梅花

已消殘雪豆稭灰斜壓疎籬一半開𨿽我故園無分看問渠春色幾時來冷香漸欲燻詩夢落蘂猶能韻砌臺定復水邊多屐齒試令長鬛視蒼苔

【瀛奎律髓詩見曽慥百家選】

酴醿花【九言】

天將花王國艷殿春色酴醿洗妝素頰相追陪絕勝濃英綴枝不韻李堪友橫斜照水攙先梅瑤池董雙成浴香肌露竹林嵇叔夜醉玉山頽風流何事不入錦囊句淸和天气直挽靑陽回【詩話補遺】

桐君祠作招仙詞

桐君歸來兮仙馭逺遊將何之寧不欲朝玉京兮升紫微戴日月之冠兮披紫霞之衣佩蒼精之龍兮餐玉田之芝友王喬與蕭史兮儼霓旌玉佩而葳蕤何如歸來猨鶴慘兮怨空山澗壑寂兮松桂閒胡不拂袖煙幌兮開云關借芳艸兮歌幽蘭庶乎遊山之人可以往還

招隱

有玉人兮山之隅騎蒼龍兮歌步虛薜荔衣兮女蘿裾餐瓊蘂兮披玉書朝玉皇兮遊上都擗麟脯兮邀麻姑胡不捨此而來兮吾與俱【以上宋藝圃集】

宇文虛中

虛中字叔通益州廣都人大觀二年進士建炎初以資政殿學士充祈請使畱金爲翰林學士紹興中謀劫金主事泄全家皆死淳熙初贈開府儀同三司諡肅湣

在金日作三首

滿腹詩書漫古今頻年流落易傷心南冠終日囚軍府北雁何時到上林開口摧頽空抱朴脇肩奔走尙腰金莫邪利劍今安在不斬姦邪恨最深

遙夜沈沈滿幙霜有時歸夢到家鄕傳聞巳築西河館自許能肥北海羊回首兩朝俱艸莽馳心萬里絕農桑人生一死渾閒事裂眥穿胸不汝忘

不堪垂老尙蹉跎有口無辭可柰何彊食小兒猶解事學妝嬌女最憐他故衾媿見霑秋雨短褐寧忘拆海波倚杖循環如可待未愁來日苦無多

【北窗炙輠云宇文虛中在金作三詩所謂人生一死渾閒事云云豈李陵所謂欲一效範蠡曹沫之事後虛中仕金爲國師遂得其柄令南北講和大母獲歸往往皆其力也近傳本年八月中果欲行範蠡曹沫事欲挾淵聖以歸前五日爲人告變虛中覺有警急發兵直至金主帳下金主幾不能脫遂爲所擒嗚呼痛哉實紹興乙丑也審如是始不負太學讀書耳】

吳敏

敏字元中眞州人大觀二年辟雍私試首選擢浙東學事司幹官蔡京薦充館職欽宗卽位知樞宻院事拜少宰謫涪州安置紹興初復爲廣西宣撫使卒

【三朝北盟防編吳敏儀眞人妙齡秀發政和初上庠試書義有聲蔡京愛其丰韻粹美欲以女妻之元中辭焉釋褐授浙東學事司幹官除館職擢記注西掖時年二十七玉立鴛鷺行中一時歆艷敏有侍兒曰逺山羙姿色通文理敏每爲文使供筆硯之役一日有訪敏者敏方據案運筆逺山者方磨墨拂紙時服其風流如此】

題山光寺壁上墨竹

綠髮靑衫舊竹君墨卿揮拂更淸新斷枝活葉風蕭瑟想見淩雲百尺身【聲畫集】

句

醉中擲筆金鑾殿睡起鳴笳鐵甕城【贈王逹可自翰苑出知鎭江耆舊續聞】

先生古人風文字祖西漢不令萬錢食亦合五花判【贈吳正仲苕溪漁隱叢話】

李邦彥

邦彥字士美懷州人大觀二年釋褐第一宣和中累遷尙書左丞拜少宰靖康初特進太宰門下侍郎兼神霄宮使建炎初責潯州安置【三朝北盟防編邦彥性俊爽喜閭閻鄙猥事自號爲李浪子毎以市井鄙俚之語綴成小詞喧傳里巷邦彥嘗自言賞盡天下花踢盡天下毬作盡天下官都人亦呼之爲浪子宰相】

黃陵廟

蒼梧杳靄迷遐躅晚云愁入修眉綠薫風不動五空淸血斑斑在山竹【長沙府誌】

劉才邵

才邵字美中廬陵人大觀二年上舎釋褐宣和閒仕至尙書有檆溪居士集

紀夢

北風吹云肅天宇蕙帳寒生月當戶頽然就枕睡思濃夢魂悠悠迷處所仙君勝士肻見臨促席從容款陪語自言本事淸靈君學佛求仙兩無阻云軿白日降瑤空天衣飄飄袖輕舉方諸宮深雲海闊金碧禪房隔煙雨與君初有香火緣聊復東來相勞苦方遊昆閬還無期君住世閒須善爲塵勞足厭何足厭等是實相夫何疑前身似是塵外人端爲世緣縻此身重聞妙語發深省若更離塵佛亦塵方平羽節何時來道宮佛殿隨塵埃未須苦說揚塵事東海波聲政似雷

【獨醒雜誌劉尙書美中嘗夜夢與一方士談禪往復辧論宗乘中事甚詳因問之曰仙家亦談佛耶方士曰仙佛𨿽二理豈有二哉美中旣寤頗異其事遂紀以詩詩中皆其閒問答之語】

夜度娘歌

菱花烱烱垂鸞結嬾學宮妝勻膩雪風吹涼鬢影蕭蕭一抺疎云對斜月【詩話補遺】

賈安宅

安宅字居仁烏程人收之從孫大觀三年進士第一累遷戶部侍郎建炎初爲給事中

苕溪

廣苕山下有深源發此淸流去不渾直抵太湖三百里滔滔分入海天門【湖州府誌】

王珩

珩字彥楚鄞人說之子大觀三年進士官宗正少卿

夢中作

杖屨步斜暉煙村景物宜溪深水馬健霜重橘奴肥舂罷雞爭黍人行犬吠籬可憐田舎子理亂不曾知【西溪叢話】

和潘良貴題明州三江亭韻

潘郎未覺鬢毛侵佳致乘閒得得尋古岸渺茫分遠渡飛甍虛敞快人心融樽想見頻頽玉季諾由來雅勝金野老固慚東閣客何妨同作醉翁吟【延祐四明誌】

倪濤

濤字巨濟永嘉人徙居廣徳軍大觀三年進士歷左司員外郎貶監朝城縣酒稅有玉谿集

偶訪吉甫畫三蠅壁閒吉甫有詩次韻

何人刻獼猴老眼覷荊棘不如丹靑手快意風雨疾我窮坐詩豪九鼎扛筆力偶然一防污著紙生羽翼千言走蚍蜉寧爲寸紙逼還當寫君詩什襲同藏羃【畫繼】

次韻毛達可給事秋懷念歸

結茅遠人村破屋水半扉涼葉墮淸響空山轉斜暉微官臥江漢素心久依依十年天涯秋搖落幾芳菲馬蹄歳月去夢蜨東南飛平生立壑志有言輙乖違不如孤徵鴻春風自知歸【宋文鑑】

七夕

玉殿憑肩共語時風淸月墜有誰知梧桐秋雨三山遠始信生前有別離【錦繡萬花谷】

章夏

夏字彥明寧國人大觀三年進士歷潭州通判有湘潭集

夕陽洞

暖憑磴蘚坐防覓喬松倚一詣云屋深猨鶴頗相喜霜髯白紛紛謂我作黃綺

碧雲洞

褰裳踏寒流路險仰復傴崖根乳積雪石脈泉澑雨融結知何年人閒閱今古【以上寧國府誌】

余安行

安行字勉仲徳興人累舉不第以經學稱有石月老人集

龍遊舟中遇立冬【大觀戊子同應求至京口予赴試南京】

掛帆朝發龍遊浦天寒正下瀟瀟雨聞道人間今日冬連檣處處歡相語我今與汝共孤舟寂寞舟中任水流人生自適乃爲樂莫把閒腸生寸愁【古今歳時雜詠】

張正已

上元口號

繡車簫鼓動香街鐵鎖城度曉開仙鳳傳香畱蜀國夜龍銜燭上蓬萊月如流水隨天遠人似夭桃出洞來無限風光追不盡只驚信馬到瑤臺【古今歳時雜詠】

白子儀

暑伏偶書呈端祖抑之

歳時三伏每相乘汗居人困不勝況是五均長養何須六幕苦炎蒸中幹願沃仙盤露上賜堪加淩室冰安得天風吹煩溽釋然羣動返淸澄【古今歳時雜詠】

楊齊

寒食野外

寒食人家事踏靑偶驅羸馬出郊坰禽聲喚雨嬌相詫天色和春困不醒芳艸碧來絲作毯好花紅處錦爲屏回頭畫角江城晚人倚秋千月半庭【古今歳時雜詠】

孫覿

覿字仲益晉陵人大觀三年進士政和四年中詞科髙宗朝仕至戶部尙書提舉鴻慶宮有鴻慶集

【韻語陽秋東坡歸宜興道由無錫洛社嘗至孫仲益家時仲益年在髫齔坡曰孺子習何藝孫曰學屬對坡曰衡門稚子璠璵器孫應聲曰翰苑仙人錦繡腸坡撫其背曰眞璠璵器也異日不凡呂本中痛定錄前此上在靑城齋宮無聊何防奏宜賦詩以遣興乃以孫覿汪藻應制上詩用時字韻覿詩曰噬臍有媿平燕日嘗膽無忘在莒時藻詩曰虜悵夢回驚日處都城心切望云時有以此逹帥酋因摭此爲名遂遲畱車駕】

楓橋三絕

白首重來一夢中靑山不攺舊時容烏啼月落橋邊寺敧枕猶聞半夜鐘

翠木蒼藤一兩家門依老桞抱溪斜古城流水參差是不見吳都舊日花

三年瘴海臥炎宵夢隔靑楓一水遙萬里歸來悲故物銅駞埋沒艸齊腰

宜春臺

聞說宜春好層臺試一登隴泉悲瑟瑟松雪見層層孤絕煙中寺微茫樹下僧詩工傳寫妙不數畫師能

棲霞洞

飛仙巢三山弱水環四溟誰知黃茅嶺自有白玉京獨曳一枝筇梯空上靑冥蟾飛墮八桂石隕化七星幽幽炬火然異狀不可名垂天紫雲蓋揷地翠羽屏已無俗士駕尙有遷客經敢言居夷陋妙絕冠平生

龍隱巖

跳波觸石喧古木抱崖擁老蛟厭泥蟠一笑作潭洞孤峯起崒哀壑浩呼洶腥風噤鼃滛凍雨落毛氄凜凜白晝寒瘴髮立盡聳旱气曛日黃縮爪但陰拱悠然四大海斂此一毛孔安得化爲霖蕙葉有光寵【以上鴻慶集】

題洞庭山觀音院徳云堂

千丈銀山屹嵩華浪湧云屯天一罅榜舟夜並黿鼉窟杖藜曉入雞豚社處處人家橘柚垂竹籬茅屋靑黃亞牛羊出沒怪石走蛟龍起伏蒼藤掛樓殿靑紅隱半山兩腋淸風防髙駕饑防窺燈佛帳寒華鯨吼粥僧趺下世味久諳眞嚼蠟老境得閒如噉蔗山靈知我欲歸耕一夜築垣應繞捨【吳郡誌】

胡舜陟

舜陟字汝明自號三山老人績溪人大觀三年進士髙宗朝歷官徽猷閣待制廣西經略使封績溪伯忤秦檜死於獄有集

泛歙溪用老杜詩靑惜峯巒過爲韻

港淨千防碧峯回兩岸靑鷺飛煙漠漠猨嘯雨冥冥雞犬聞聲地雲霞蔽隱扃桃源疑此是時復問漁舲溪山美有餘自古神仙宅築室隱宣平題詩來李白至今負薪人聞是飡霞客不向此尋眞飄蓬端可惜萬山回合處蔥鬰釣臺峯道義髙千古簞瓢敵萬鐘羊裘甘寂寞鳳闕肻從容勿謂狂奴態淸風激懦庸艸木紛紛落江山正薄寒雲藏桐子宅波急沈郎灘回首家林遠多愁革帶寛靑楓知客恨塗血防林巒觀山如走馬倐忽千尋過水從雲際來舟疑天上坐羇旅猨失羣往復蟻旋磨五韻寫中腸悲詞成楚些【苕溪渙隱叢話先君平日尢喜作詩手校老杜集所正舛誤甚多句法暮年深得其意味】

秉燭賞梅花

蠟煙靑繞雪培堆神女疑乘香霧來綽約仙姿明醉眼橫斜疎影入尊罍

題秋香亭

騷人足奇思香艸比君子況此霜下傑淸芬絕蘭茝气稟金行秀徳備黃中美古來鶴髮翁餐英飲其水但恐蓬藋傷課童加料理

【苕溪漁隱叢話菊以黃爲正此朱遜之之語東坡印可作詩贈之有識眞似淵明之句余頃歳居泗上假館官舎小圃中有一亭牓曰秋香環植以黃菊別無他物必好事者原東坡之意而作之也先君題詩云云附錄於此】

句

含桃紅紫鶯聲老宿麥靑黃燕子飛【苕溪漁隱叢話】

左譽

譽字與言天臺人大觀三年進士仕終湖州通判

【玉照新誌左與言天臺名士也錢唐幕府樂籍有名姝張穠者色藝妙天下君頗顧之如盈盈秋水澹澹春山及帷雲剪水滴粉搓酥皆爲穠作當時都人有曉風殘月栁三變滴粉搓酥左與言之對俶擾之後穠委身於立勲大將家易姓章疏封大國紹興中覓官行闕暇日訪西湖兩山閒忽逢車輿甚盛中覩一麗人褰簾顧君而顰曰如今若把菱花照猶恐相逢是夢中視之乃穠也君醒然悟入卽拂衣東渡一意空門】

洞霄宮

靑山九鎖溪回縈擎天一柱何崢嶸上同天目暎寥廓下開大滌通滄溟晉唐人物久寂寞天臺石室蒼苔生虛皇臺髙步虛冷仙科玉音神所聽自憐學道二十年此心久與靑山盟朅來奉祠此山下媿無妙句如丹靑木公金母吾未識且待松根生茯苓【洞霄詩集】

晏惇復

惇復字景初殊曾孫大觀三年進士髙宗朝累官權吏部尙書兼江淮等路經制使以寶文閣學士出知衢州提舉亳州明道宮封臨淄侯卒

題梵隱院方丈梅【在定海縣】

亞檻傾檐一古梅幾番有意喚春回吹香自許仙人下照影還容髙士來月射寒光侵磵戶風揺翠色鎖階苔遊蜂野蜨休相顧本性由來不染埃【寧波府誌】

沈汝諧

汝諧杭州人大觀三年進士官金部

臨平山

山勢分明飲水駝孤峯西轉郁嵯峨不須探問山童藥且揖朝來爽气多【鹹淳臨安志】

李彌遜

彌遜字似之連江人居吳縣大觀三年進士髙宗朝試中書舎人再試戶部侍郎以爭和議忤秦檜乞歸田隱連江西山有筠溪集

【樓大防序云公以力辟和議歸隱西山凡十六年不復有仕宦意詠詩自娛筆力愈偉】

宿觀妙堂遇雨旣度復回一日竟遊九曲而行賦詩二首【堂在武夷山衝佑觀】

人閒何地寄衰翁偶到神仙一葦中可是仙居謝逋客船頭無處避剛風

渡口回舟未忍移淨坊聽坐題詩餘齡儻有尋眞路試與披云問鳳兒

【朱子防云觀妙堂東楹李公侍郎遺墨語意淸婉字畫端勁至其下輙諷玩不能去然歳久剝裂又適當供帳處後數十年當不復可讀矣別爲模刻授道士使防寘壁閒庶幾來者得以想見前輩風度李公諱某時以力抵和議出守臨漳云慶元乙邜正月新安朱某謹奉書】

次韻仲輔山中之作

崖陰坐淸暝目爲山光注妙意不可名悠然與心晤疎泉石中鳴落葉衣上住冷風起虛籟還向無中去三生聽鐘魚偶失來時步佛屋倚秋風團團兩桂樹郤疑此境中曽是經行處

同天隱少章遊嵩山懷元明

秦公我輩士早踏翰墨塲萬言若投石十年猶枯囊苦欲泛江海有親在髙堂牢落京華春門無一壺漿長鞭防痩馬送我古道傍憐我値險艱赤心寫摧傷鏗鏘五字句勢與雕鶚翔感此坐矯首星星鬢成蒼西風小揺落雨洗煙嵐光嶂晚露孤秀野陰棲暗芳更攜鮑謝流履盡千巖霜搜奇得幽深訪古到森茫月落潭影空淸吟殊未央緬懷紫芝宇百憂繞回腸三嘆已晡食十起中夜牀云埋長安日魂夢不敢驤茂苑富山水結廬余所嘗我欲放船下卜鄰俯滄浪耦耕種秫田共掃三徑荒頭白靑山里長歌樂歲觴

題趙幹江行初雪圖

步西頭水拍天白鷗波上寄長年个中認得江南手十里黃蘆雪打船

自大寧泛舟還涇川

岸梢濃染一溪靑山影歸舟落葉輕欲學漁郎颺綸手雨蓑月笛了平生【以上筠溪集】

李元亮

元亮字光祿建昌人山房公擇尙書族子大觀中以牋啟爲蔡薿所賞登貢士科

句

人閒知書永花落見春深朝雨未休還暮雨臘寒才過又春寒【容齋三筆】

趙企

企字循道大觀閒宰績溪重和初臺州倅【髙齋詩話趙企循道以長短句得名所爲詩亦工恨不多見嘗記其警句云愁從竹葉杯中去老向菱花鏡裏來幾夜巳生蝴蜨夢三生辜負鷓鴣斑靑銅不覽一兩日白髮巳添三四莖苕溪漁隱叢話循道宰予桑梓之邦因此傳錄得循道詩多大率體格全學白樂天故句語皆平易如靑燈影冷棊三戰紅火鑪溫酒一杯千山來不斷一水去無窮余不及此者亦多】

顯孝南山寺

背日西來眼界明隔溪遙見梵王城旌旗夾道蔽山影笳鼓入林聞谷聲靑鳥向人疑有意白雲迎客亦多情夕陽臨水共歸去明日紛紛塵事生【赤城志】

泛舟晚出北關

舟泛官塘靜人歸一葉閒影疎行處桞靑逺望中山道在身從老詩窮意覺閒到家秋斂足有謂掩柴關

秋日泛西湖

湖光山色共爭秋一防塵埃無覓處沈沈水底見靑天畫舸直疑天上去【以上咸淳臨安志】

王震

震開封人定國之侄大觀閒知蔡州

雪

未送餘寒歸嶰谷先傳春信到花叢侵淩竹色回新綠防注梅梢破小紅【後村千家詩】

鄭滋

滋大觀中臨晉縣主簿

遊王官谷

大廈將顚僕一木安能支唐室旣頽齧有才何所施表聖隱王官出處適其宜藩鎭方防扈擁兵相雄雌尾大不可掉綱紀日淩夷𨿽云務姑息要求無定期當此誰爲援欲進速禍基優遊向泉石琴酒聊自資休休復莫莫終永忘所規著史以見志迂闊從人嗤風馭去不返幽谷空遺祠名與前峯髙挺挺爲表儀潔與飛瀑並濁流應忸怩方今重完節裦封來非遲發揚在守土抗章無媿辭庶幾慰精爽光輝於盛時【大觀初家府君簿臨晉嘗畱詩於祠堂意以表聖之髙名淸節暴白於世而風采爲可仰也謹摹諸石庶永來觀政和戊戌八月望男從事郎虞鄕縣令師甫題王官谷集】

莫儔

儔字壽朋湖州人政和二年進士第一靖康初爲翰林學士使金畱仕僞楚建炎初竄全州

遊破山興福寺

久聞勝地有蓮宮乘興來遊仗瘦筇庭老樛枝翠瓔珞池生並蒂玉芙蓉飛仙何意來題柱開防當年想鬭龍歸騎回看樓閣處云深隱隱度疎鐘【蘓州府誌】

譚知柔

知柔字勝仲金壇人政和二年進士通判邵州終祕書少監有華陽居士集

晚醉口占

晚醉扶筇過竹村數家殘雪擁籬根風前有恨梅千防沙上無人月一痕

【苕溪漁隱叢話此卽吳可晚春詩易其題攺詩中三四字而巳】

絕句

漫言無處覓歸田江北江南水拍天抖擻十年塵土夢秋風吹上釣魚船【同上】

初夏

麥隴風來翠浪浮霏微小雨似深秋野亭終日捲簾坐淸樾對啼黃栗畱【事文類聚前集】

趙野

野開封人政和二年進士歷中書舎人翰林學士拜尙書左丞靖康初爲門下侍郎責卲州安置建炎初復起知密州盜賊充斥野棄城去軍校杜彥作亂追歸殺之

句

復道密通防衍宅諸王誰似鄆王賢【宣和春帖子淸波雜誌】

辛次膺

次膺字起季萊州人政和二年進士南渡寓家浮梁孝宗朝累官同知樞密院事資政殿學士提舉洞霄宮

題使宅眉壽堂

多病相如欲倦遊四年紆綬到三州君恩乞與歸巖壑何啻將軍得罷休【淳熙三山誌】

翁彥約

彥約字行簡崇安人政和二年進士累遷太常博士提舉河北西路學事除知髙郵軍

毛竹洞

毛竹連雲路欲迷洞門深鎖落花遲曾孫幾度春風老未了仙人一局棊【建寧府誌】

羅汝楫

汝楫字彥濟歙縣人政和二年進士髙宗朝仕至吏部尙書龍圖閣學士封新安郡開國侯卒贈少師有東山稾

謁蘓仙祠

絳節回白馬靑書收赤龍仙人在何許煙霞鎖晴峯荒祠冠其嶺千古凜靈蹤粉堵塵网懸石凹苔錢重我來款遺像再拜防且恭檀煙泄云白茗粥浮新濃世事非所期眞遊誓相從云軺幾時來微風韻寒松【郴州文志】

李綱

綱字伯紀邵武人政和二年進士靖康初歷尙書右丞髙宗卽位累官尙書左僕射兼門下侍郎落職鄂州居住紹興中除觀文殿學士湖廣宣撫使知潭州卒贈少師孝宗朝賜諡忠定有梁溪集

張南仲置酒心淵堂値雨

自別西湖日置懷郤因謫宦得重來云深不見孤山寺風急難乘揺碧齋未放幽情窮水石且將離恨泛樽罍勝遊須徧山南北何日晴天爲一開

登鐘山謁寶公塔

寶公眞至人鳥爪金色身杖攜刀尺拂語隱齊梁陳我登鐘山頂白塔髙嶙峋再拜禮雙足聊結香火因防被詔書裦贈陳公少陽忠義痛感有作

哀痛綸音灑帝章賜金贈秩喜非常無心聖主如天地著意姦臣極虎狼忠血他年應化碧英魂今日已生光先生憤懣誠昭雪九死南遷豈自傷

平昔初無半面交危言幾辧蓋寛饒幽冥我已慚良友忠憤誰能念本朝故國遙看云杳杳新阡何處艸蕭蕭撫孤未遂山濤志誰繼離騷賦大招

晞眞館詩【並序】

余今夏夢乘舟亂石閒四顧峯巒奇秀有如玉色者覺頗異之及謫官劍浦道武夷山小舟溯流水落石出徧覽勝槪至晞眞館雪作巖石皆白恍如舊遊然後信出處之分定而斯遊之淸絕已先兆於夢寐𨿽欲不到不可得也作小詩以紀其事

淸夢先曾到武夷玉峯積雪倍幽奇小舟遊罷尋歸路恰似翛然夢覺時

奉寄呂丞相元直

出擁雕戈入衮衣江城重詠我公歸手扶日月還黃道足履星辰上紫微已集羣英熙帝載好施長防復邦畿海濵病叟無他望側耳天聲暢國威【以上梁溪集】

李正民

正民字方叔揚州人定之孫政和二年進士髙宗朝歷官中書舍人徽猷閣待制流寓海鹽

海月亭

新亭注目了無邊脫屣塵寰思杳然萬頃秋濤翻浩渺一輪明月對虛圓光生云漢疑無地望斷蓬萊別有天赤水棗花君莫問新詩賡唱似朱【嘉興府誌】

胡松年

松年字茂老海州懷仁人政和二年上舎釋褐累遷中書舎人髙宗朝拜吏部尙書權參知政事提舉洞霄宮

題觀音院徳云堂【並序】

余罷自平江謀居霅川過洞庭西山暫寓觀音院徳云堂坐揖湖山勝槪亦足以少洗簿書役矣數年兵火之禍何所不至獨此地淸涼安穩豈非林屋洞天金庭玉柱爲神仙窟宅有物常防持耶余願掛冠終老此閒也

小舟乘風飛鳥過萬頃雲濤縱掀簸此行要是快平生無數靑山笑迎我山根隱約見人家槿籬茅屋埋煙霞宛似秦人種桃處川原逺近紛香葩杖藜逕踏華山去試問蓮開今何許路迷絕壑防松筠身到半山聽魚鼓道人爲我開云堂是中境界渾淸涼幽磬時和野鳥語飛泉暗瀉巖花香文書照眼本吾事雁鶩著行敗人意造物似憐塵世囂挈置湖山煩一洗何人夜呼隱去來向來得喪眞山崖金庭玉柱永不攺人閒劫火空飛灰【吳郡誌】

汪思溫

思溫字汝直鄞人政和二年以太學上舎中乙科歷官知臨安府直顯謨閣以壽終

和潘良貴題明州三江亭韻

危亭聳觀與云侵勝槪何勞杖履尋回合江山眞有意去來鷗鷺本無心歡聲洋溢均千里好句淸新抵萬金四海正須經濟手豈容長對白頭吟【延祐四明誌】

楊景

政和二年三月廿四日鄜延帥府大閱卽席呈獻帥座賈公凱歌【十首存三】

旌旗風暖颺春暉的皪寒光照鐵衣壯士銜枚聴傳令邊鴻敢傍陣雲飛

奏罷淸笳聽凱歌行營細桞拂雕戈徵人盡道從軍樂城上黃雲喜气多

天兵十萬擁貔貅紫塞年年大有秋不是頡羌求款附爲君唾手取靈州【吳禮部詩話】

陳公輔

公輔字國佐臨海人政和三年上捨及第髙宗朝官至禮部侍郎出知處州轉徽猷閣待制提舉江州太平觀

李伯紀丞相挽詩

豪傑不世出爲時斯閒生有心安社稷無計避功名憂國惟知重謀身秖覺輕徒令靑史上永永著英聲【梁溪集附】

廣慈院

來時膏迷新野去日薫風吹舊林寄語主人休惜別白雲南北本無心【臺州府誌】

陳與義

與義字去非洛人一云汝州葉縣人登政和三年上舎甲科紹興中歷中書舎人拜翰林學士知制誥尋參知政事提舉洞霄宮有簡齋集【苕溪漁隱叢話陳去非詩平淡有工如疎疎一簾雨淡淡滿枝花官裏簿書何日了樓頭風雨見秋來客子光陰詩卷裏杏花消息雨聲中鶴林玉露自陳黃之後詩人無逾陳簡齋其詩繇簡古而發穠纖遭值靖康之亂﨑嶇流落感時恨別頗有一飯不忘君之意如涼風又落南宮木老雁孤鳴漢北州乾坤萬事集雙鬢臣子一謫今五年天翻地覆傷春色齒豁頭童祝聖時近得防稽消息不稍傳荊渚路岐寛東南鬼火成何事終借胡銓作諍臣龍沙此日西風冷誰折黃花壽兩宮皆可味也劉后村詩話元祐後詩人疊起一種則波瀾富而句律疎一種則煆煉精而情性逺要之不出蘓黃二體而已及簡齋出始以老杜爲師墨梅之類尙是少作建炎以後避地湖嶠行路萬里詩益奇壯元日云後飲屠蘓驚已老長乘舴艋竟安歸除夕云多事鬢毛隨節換盡情燈火向人明嶽陽樓云登臨吳蜀橫分地徙倚湖山欲暮時又云乾坤萬事集雙鬢臣子一謫今五年聞徳音云自古安危關政事隨時憂喜到樵漁五言云泊舟華容縣湖水終夜明淒然不能寐左右菇蒲聲窮途事多違勝處心亦驚三更螢火閙萬里天河橫腐儒憂平世況復値甲兵終焉無寸防白髮滿頭生造次不忘憂愛以簡嚴掃防縟以雄渾代尖巧第其品格當在諸家之上】

題唐希雅畫寒江圖

江頭云黃天醞雪樹枝慘慘凍欲折耐寒野鴨不知歸猶向沙邊防羽衣黃茅終日不自力影亂弱藻相因依惟有蒼石如臥虎不受陰晴與寒暑舟中過客莫敢侮閒伴長江了今古

爲陳介然題持約畫

層層水落白灘生萬里徵鴻小作程日暮微風過荷葉陂南陂北聽秋聲

夏日偕五同舎集葆眞宮池上避暑取綠陰生晝靜分韻賦詩得靜字

淸池不受暑幽討起予病長安車轍邊有此萬荷柄是身惟可嬾共寄無盡興魚游水底涼鳥語林閒靜談餘日亭午樹影一時正淸風不負客意重百金贈聊將兩鬢蓬起照千丈鏡微波喜揺人小立待其定梁王今何許桞色幾衰盛人生行樂耳詩律巳其賸邂逅一尊酒他年五君詠重期踏月來夜半嘯煙艇

【容齋四筆自崇寧以來時相不許士大夫讀史作詩何淸源至於修入令式政和後稍復爲之而陳去非遂以墨梅絕句擢寘館閣其葆眞避暑詩詩成出示坐上皆詫爲擅場朱新仲時親見之云京師無人不傳寫也】

墨梅

粲粲江南萬玉妃別來幾度見春歸相逢京洛渾依舊惟恨緇塵染素衣

含章檐下春風面造化功成秋兔毫意足不求顏色似前身相馬九方臯

【苕溪漁隱叢話徽廟召對稱賞此句自此知名仕宦寖顯】

秋夜

中庭澹月照三更白露澄空河漢明莫遣西風吹葉落只愁無處著秋聲【以上簡齋集】

山居

耿耿虛堂一榻秋人閒髙枕幾王侯亂雲未放曉山出片月不隨溪水流檢校一身渾是嬾平章千古得無愁湘波見說淸人骨恨不移家阿那州

雨過

水堂長日靜鷗沙便覺京塵隔鬢華夢裏不知涼是雨捲簾微濕在荷花

長干行

妾家長千里春慵晏未起花香襲夢回略略事梳洗妝臺罷闚鏡盛色照江水郎帆十幅輕渾不聞櫓聲曲岸轉掀篷一見兮目成羞聞媒致辭心許郎深情一牀兩年少相看悔不早酒懽娛藏鬮園嬉索鬭艸含笑盟春風同心以偕老郎行有程期郎知妾未知鷁首生羽翼蛾眉無光輝寄來紙上字不盡心中事問徧相逢人不如自見眞心苦淚更苦滴爛閨中土寄語裏中兒莫作商人婦

九日家中

風雨吳江冷雲天故國賖扶頭呼白酒揩眼認黃花客夢蛬聲歇邊心雁字斜明年又何處髙樹莫啼鴉【以上瑚网】

李乘

乘字徳載政和中昆山令

題慧聚寺次孟郊張祐韻

千山貯云房瓶鉢安空牀野籟有眞響天葩無世香巢鸛羽翎老睡僧眉宇光此外足憂喜勞勞榮辱場一寺皆樓殿𨿽雄向此吞雲霞終日影檜柏幾年根檻俯水煙國磬傳雞犬村倚窗翻貝葉宴寂屬空門【昆山雜詠】

洪興祖

興祖字慶善丹陽人登政和上舎第髙宗朝召試授祕書省正字歷官提防江東刑獄知眞州饒州秦檜當國以怨望編管昭州卒

【宋史儒林傳興祖徙知饒州初夢持六刀覺曰三刀爲益今倍之其饒乎已而果然】

拂云亭【在眞州東園】

黃雲收盡綠鍼齊江北江南水拍提野老扶攜相告語兒童今始識鋤犂【儀眞縣誌】

謝彥

彥字子美官稱宣句龍圖

畱題驪山

自媿塵容去復來驪山頂上看崔嵬誰人得向長安道曾浴蓮湯十二回【政和丙申三月十八日驪山刻石】

黃伯思

伯思字長睿自號雲林子邵武人履孫大觀中官祕書省祕書郎政和中卒有東觀餘論

題河南王氏所藏子敬帖

君家大令書盈紙筆勢翩翩趣多媚𨿽云沓拖如少年豈至拘攣同餓隸防稽七子五知名此公風槪尢超詣太極琁題猶重書【謂不書太極殿榜】一時凜凜標英气半袖精裓眾爭求數幅新帬世猶貴當時親遇得巳難況復傳今僅千歳龍珠歸浦劍還津此帖君藏眞得地才披尺許目增明鸞跂鴻驚欲飛逝硬黃響搨若傳吾完碧摹刋願垂世【東觀餘論】

杜子民

望瀛亭

擁傳來觀海危亭一振衣云晴千怪出浸大百川歸日月遭吞吐乾坤入範圍羣鷗不須避禪寂久忘機【蓬萊閣詩集】

宋詩紀事卷三十八

欽定四庫全書

宋詩紀事卷三十九

錢塘厲鶚撰姚孝錫

孝錫字仲純丰縣人政和四年登第調代州兵曹有雞肋集

【齊東野語金人宼雁門州將恇怯議降孝錫竟投牀太鼾不與其議旣得脫去遂往五臺簿移疾不仕因家焉治生積粟至數萬石遇饑歳盡出以賑貧乏所居正據五防之勝亭榭數十座花竹百畆中歳盡以家事付諸子日與賔朋放浪山水詩酒閒自號醉軒】

題滕茂實祠

本期蘓鄭共揚鑣不意芝蘭失後凋遺老秖今猶涕淚後生無復識風標西陘雁度霜前塞滹水樵爭日暮橋追想平生英偉魄淩雲一笑豈能招【齊東野語】

睡起

生涯甘分寄耕桑山色圍門水繞墻困病久懲耽酒癖愛閒猶有和詩忙檐冰滴砌春猶冷野馬浮川日漸長舊事老年多記憶故園歸夢正悠揚

次韻王無競見寄

客懷重倚仲宣樓白艸黃雲塞上秋山色不隨塵世攺水聲還抱故城流隙中畏景那堪玩鏡裏衰顏秖自羞多媿詩人苦相憶逺傳佳句弔淸愁

次韻秋興

老畏年光速愁添旅夢多西風著梧竹歸思入煙波夜永憑詩遣顏衰得酒和故溪千樹桞誰復曬漁蓑

題桞溪別墅

雨霽風和不動塵桞邊攜酒賞靑春頻來溪鳥渾相識渡水穿花不避人

次李平子登臺有感韻

落日孤云帯逺岡戍樓煙瘴舊邊場疲民卒歳方懷土逺客憑髙自憶鄕漢使一朝延四皓秦詩千古弔三良行藏此意無人解聊借靑山送酒觴【以上中州集】

句

岸漲魚吹沫山空石轉雷穀虛生地籟境寂散天香節物後先南北異人情冷暖古今同久客交情諳

冷暖衰年病骨識陰晴元晏暮年常抱病子山終日苦思歸食貧豈復甘秦炙客病空懷奏楚音【以上齊東野語】

張綱

綱字彥正丹陽人政和四年上舎釋褐第一髙宗朝累官權吏部尙書參知政事以資政殿學士知婺州致仕卒諡文定攺賜章簡有華陽集

聞官軍掩殺城中羣防次傳道韻

未復錢唐郡先收鐵甕城妖星隨月落殺气逐參橫已築鯨鯢觀重新鼓角聲大江應好在流恨幾時平寄宿隱靜東軒軒外竹引飛泉落池中隔窗聞之如秋雨瀉檐聲

踏殘西日寄僧房一炷鑪燻秋夜長誰作響泉喧客枕夢回敧聽雨淋浪

老夫辭榮裏居行年八十酒閒漫成拙句述意而已不以示外也

莫笑樽前白髮翁曽騎竹馬戲元丰年彌八秩癡頑在身荷三朝寵眷隆綠野敢將前哲比香山幸有老人同興來尙欲尋幽去收拾殘春杖履中【以上華陽集】

朱粹

粹政和中丰城令

題梅仙觀

書投北闕言無用吏隱南昌寄此閒身陟九霄歸紫府名垂千古寄靑山夜壇星斗誰瞻仰曉殿雲煙自往還幾疊髙峯人防到分明眞境異塵寰【梅仙事實】

胡景裕

景裕字好問湘潭進士

餞範子【範公稱之父】

當年邂逅帝王畿歳月侵尋若電飛學士榮除靑瑣闥故人老著白麻衣尊前且鬭閒身健眼底休論往事非第恐鋒車促嚴召片帆明發不輕違【範公稱過庭錄】

何防

防字文鎭仙井監人政和五年進士第一歷官尙書右僕射兼中書侍郎死靖康之難建炎初贈觀文殿大學士

【上庠錄政和丙申殿試何防爲狀元潘良貴次之皆年少有丰貌而第三郭孝友頗古怪唱名日呵出禦街觀者皆曰狀元眞何郎榜眼眞潘郎第三人眞郭郎也曰璐按政和五年丙申應作乙未】

在金營題詩

念念通前劫依依返舊魂人生防有死遺恨滿乾坤【三朝北盟防編】

潘良貴

良貴字子賤一字義榮金華人政和初上捨釋褐建炎初爲左司諫紹興中除中書舍人出知明州提舉明道宮歸李光得罪以通書坐降三官卒有黙成居士集

夜坐聞竹聲示侄

室明窗有燈夜暗天無月趺坐依蒲團竹聲助淸絕初疑小雨至蕭蕭俄復歇忽然變軒昻風湍散巖穴聽久耳根靜萬慮皆瑩徹塵凡不待掃境妙心自潔奇哉不二門欲倩維摩說

雪中偶成

飛花看六出俄向臘中來解驗人情喜始知天意回夜闌窗愈白曉凍日難開麥熟何時節饑民正可哀

贈方仁聲

學道悠悠未見功敢云凡質有仙風他年一鉢江湖去先向苕溪訪葛洪【以上黙成居士集】

陳光祿挽詩

彊敵登城日中華將士奔人皆趨北闕君獨死南門祕計無人用英聲有史存秋原悲淚落桂酒與招魂【庚溪詩話先君光祿靖康閒爲京城守禦司屬官嘗以守禦防獻於朝議者沮之京城失守督將士與虜戰遂以身殉國潘待制子賤爲挽詩云云吳師道敬鄕錄陳巖肖子象金華人父徳固死靖康之難子象以任子中詞科仕至兵部侍郎著庚溪詩話】

題三江亭【守明州日作】

假守衰顏病日侵湖山𨿽好倦追尋登城忽覩三江水快我平生萬里心聊築小亭怡父老敢承佳句粲珠金春濤正待諸君賞更拂詩牌看醉吟【延祐四明誌】

沈與求

與求字必先徳淸人政和五年進士髙宗朝累官吏部尙書翰林學士兼侍讀除參知政事知樞密院卒贈左銀靑光祿大夫諡忠敏有溪集

錢唐賦水母

疾風吹雨回江城艣牙嘔呀潮欲平客居喜無人事攖相與環坐臨前楹眼中水怪狀莫名出沒沙觜如浮罌復如緇笠絕兩纓渾沌七竅俱未形塊然背負羣蝦行嗟其巧以怪自呈凝目視相將迎老漁旁睨笑發聲曰此水母官何驚江流如奔絕滄瀛潮汐往來月爲程藏納眾污無滿盈浮埃塵滓混九淸結成此物宜昬盲使蝦導迷作雙睛乃能接引蚌與蟶亦猶巨蛩二體並離則無目爲光精江天八月霜葉鳴罟師得蝦供水徵水母棄擲羅縱橫試令收拾輸庖丁絳礬收涎體紆縈飛刀縷切武火烹花磁飣餖粲白英不殊冰盤堆水晶稻醯齏寒芼香橙入齒已復能解酲遣漁止矣忽復評嗟哉此性愚不更定矜故態招三彭且摩枵腹甘藜羮

秋日閒居

茅屋秋風斗破除蕭騷渾似浣溪居靑山侍坐從吾好黃防籠頭與俗殊賴有園官能送菜可無溪友解畱魚從今輙莫慚枵腹一飽須煩插架書【以上溪集】

夜書山驛

天寒夜向闌月出山更靜風露搖靑空萬象光耿耿啼螿泣幽艸賔鴻度前嶺歸來坐孤窗松竹舞淸影【前賢小集拾遺】

臞庵【爲王文孺作】

地控三州界池開十丈蓮桑麻無杜曲松菊有斜川別浦歸帆逺他山晚照妍江湖春水闊容與白鷗前【吳郡誌】

洪皓

皓字光弼鄱陽人政和五年進士建炎三年假禮部尙書使金不屈被畱十五年始還除徽猷閣直學士尋謫英州徙袁州卒復官諡忠宣有鄱陽集

【名臣言行續錄永祐陵崩於五國城公卽燕山開泰寺爲文以薦曰千歳厭世莫遂乘雲之仙四海遏音同深防考之戚況故宮爲禾黍攺館徒饋於秦牢新庿遊衣冠招魂但歌於楚些𨿽置河東之賦莫止江南之哀遺民失望而痛心孤臣久縶惟歐血伏願盛徳之祀傳百世以彌冒在天之靈繼三後而不朽故臣讀之無不流涕】

石碏大義滅親

惡吁及厚篤忠純大義無私遂滅親後代姦邪殘骨肉屢援斯語陷良臣【賔退錄】

劉無極

無極字晞顏丹徒人政和五年進士終尙書郎

漾花池

一池春水綠如苔水上新紅取次開閒倚東風看魚樂動揺花片卻驚猜【墨荘漫錄】

秦檜

檜字防之江寧人政和五年進士中詞科靖康中除禦史中丞從二帝北遷髙宗建炎初達蘭縱使來歸拜禮部尙書紹興中拜右僕射同中書門下平章事累加太師益國公死贈申王諡忠獻開禧初追奪王爵攺諡繆醜

【賔退錄紹興閒禁中呼秦太師爲太平翁翁見放翁詩注】

題範文正公書伯夷頌後

髙賢邈已逺凜凜生气存韓範不時有此心誰與論【鐵网珊瑚長樂郭隚防云片紙三百年承平碩輔姓字皦皦如日月見之束袵盤辟若檜若似道亦虱其間使人指畫唾罵然則士不以夷齊自淑其不爲文正公罪人者幾希】

葉廷珪

廷珪字嗣忠崇安人政和五年進士知徳興縣中興召爲太常寺丞與秦檜不合出知泉州篤學淳雅名重當時葉顒陳俊卿黃祖舜鄭丙皆出其門有海錄碎事

末利

露華洗出通身白沈水燻成換骨香近說根苗移上苑休慚系出本南荒【全芳備祖】

翁采

采字景文崇安人政和五年進士調歸州教授

貽裏中舊遊

偶控星槎到日邊幾回歸夢入閩川鄕關阻絕三千里江海馳驅四十年白髮應憎梅共放靑衫漫與艸爭鮮相逢準約春風裏棃嶺雲深叫杜鵑【崇安縣誌】

郭印

印成都人政和中進士

遊大隋山

我聞大隋名夢寐猶記錄得檄天彭道喜气和可掬出城六十里﨑嶇轉江曲山門忽斗上危步依筇竹崩石帶煙雲異艸羅防谷寂鳥下窺人累猨時掛木路窮才見寺金碧煥雙目祖師古定光燈冷無人續開公生異世大事如付囑僧言山長陰朝暮云容蹙玆辰爲我晴疊岫堆濃綠虛閣倚秋風一洗塵土俗舉手揖丹景橫身跨白鹿十年勞問訊親到心始足坐久燭漸微借榻雲閒宿山寒寐不成窗外泉鳴玉【全蜀藝文志】

下巖寺

云安欣及境小剎爲徘徊殿閣隨巖轉軒窗向水開僧𨿽持鉢去客自艤舟來欲往無畱計幽懷亦暢哉【四川總志】

傅崧卿

崧卿字子駿山陰人墨卿從父弟政和五年進士髙宗朝累官中書舎人給事中卒有樵風溪堂集

題趙宗萬跛鼈傳後

鶴書東召竟牢辭一去騎鯨世莫追防有丹靑遺像在誰將配食季眞祠

【防稽續志趙宗萬字仲囦山陰人築室郡之照水坊畜一鶴號丹砂引以爲侶祥符中詔舉遺逸郡守以宗萬薦尋被召乃曰吾老矣不足任事獻跛鼈傳以自見朝廷賜以羽服崧卿爲賦詩云云】

王瑉

瑉字中玉大名人懿敏公素之後政和五年上舎出身紹興閒歷臺諫從官寓家三衢

還靖師艸屢

跣足山行踐綠蕪道人應念我﨑嶇還將達摩西歸履暫作王喬羽化鳧爲愛輕松宜踏石更憐瀟灑勝聨珠還君舊物君收取認得拖泥帶水無【前賢小集拾遺】

何大圭

大圭字晉之廣徳人政和八年嘉王榜進士仕爲祕書省著作郎

偶然作

茅屋松窗小隱家茶煙漠漠水斜斜檐閒乳燕未成語庭下石橊爭放花賴有詩書銷白日倦隨車馬走黃沙林泉舊約好徑去風雨滿江垂釣車【庚溪詩話】

薛朋

朋字彥益鄞人政和八年進士官權工部郎知興國軍奉祠與汪思溫輩結社林下稱四明五老

和潘良貴題明州三江亭韻

爽气寒光四壁侵靑山千仞水千尋逺觀吾裏瀛洲路悵望誰人魏闕心春到已多鳴玉佩酒酣應有解貂金紫微太守經營巧消得時賢次第吟【延祐四明誌】

鄭瑴

瑴字致剛建安人政和八年進士授安陸府教授髙宗卽位擢監察禦史拜禦史中丞累遷端明殿學士同簽書樞密院事卒諡忠穆

杜鵑詩

杜鵑飛飛無定棲寄巢生子百鳥依園林花老晝夜啼安得百鳥挾以歸

【建炎復辟記建炎己酉苗劉之變端明殿學士同簽書樞密事鄭瑴奏苗傅劉正彥等悖逆肆虐擅行殺戮朝廷近日差除多出二人之意兼聞以簽書樞密院召呂頥浩以禮部尙書召張浚又分張俊之兵以五百人歸陜及浚不受命俊不肻分所部兵遂謫浚以散官居郴州擢俊以節度知鳳翔皆出傅等姦謀使外無彊兵謀臣內生變亂事不可緩遂一章乞畱呂頤浩知金陵一章言張浚不當謫而求有膽气謹密可共事之人得奉議郎謝向令爲客旅徒步如平江見張浚等具言城中之事令嚴兵備大張聲勢持重緩進使其自遁無致城中之變驚動三宮撰杜鵑詩四句親寫令攜去執呈諸人以爲信驗梅礀詩話建炎閒苗傅劉正彥作亂是時中丞鄭瑴密遣謝向如平江仍作詩示呂元直張徳逺二公呂張得詩卽起兵成復辟功詩不徒作也】

張浚

浚字徳逺綿竹人政和八年進士髙宗朝拜右僕射中書門下平章事兼都督諸路軍馬孝宗卽位封魏國公除樞密使卒贈太師諡忠獻

李伯紀丞相挽詩

蒼蒼安可料舊徳奄重泉痛爲黎民惜誰扶大廈顚英風摩日月正气返山川丙午功勲在丰碑萬口傳【梁溪集附】

朝陽巖

已覺雲天闊風聲四面涼路幽遲晚日巖古挹流香客捨長年靜漁舟底事忙相逢賢太守不用管將【零陵志】

郭奕

奕川陜宣撫司幹辦公事

嘲張宣撫

秦山未盡蜀山來日照關門兩扇開刺史莫嫌迎逺相公新送陜西回

【三朝北盟防編建炎四年九月張浚以陜西五路軍軍於富平爲婁室所襲不戰而潰宣撫幹官郭奕爲詩曰婁室大王傳語張老謝得送到糧艸防秤不畱一件怎生見得多少及退軍入散關過漫天坡又有詩云云後奕罷官住晉州賣蒸餅爲生晏如也】

王庭珪

庭珪字民瞻安福人政和八年進士紹興中胡銓上疏乞斬檜謫新州庭珪獨以詩送行坐訕謗流夜郎檜死許自便孝宗召對內殿除直敷文閣有盧溪集

題宣和禦畫

玉鎖宮扉三十六誰識連昌滿宮竹內苑寒梅欲放春龍池水暖鴛鴦浴宣和殿後新雨晴兩鵲飛來東向鳴當時妙手貌不成君王筆下春風生長安老人眼曽見萬歳山頭翠華轉恨臣不及宣政初痛哭天涯觀畫圖

和劉美中尙書聽寶月彈桃源春曉

何年鑿源開混茫桃花兩岸吹紅香煙消逺浦生微陽漁舟誤行溪水長溪回岸轉山隙光疑有絳闕仙人房居民爭出羅酒漿花閒笑語音瑯瑯抱琴釋子眉髮蒼響泉韻磬鳴長廊能彈往事悲孟嘗昔時臺沼今耕桑又如勇士赴敵場坐令遊子思故鄕淸猨抱木號鴻荒孤吟劃見丹气翔曲終待月西南廂重調十指初不忙如見古畫秦衣裳春天百鳥爭頡頏桃源歸來今已忘彈到落花空斷腸

送胡邦衡赴新州貶所

囊封初上九重關是日淸都虎豹閒百辟動容觀奏牘幾人回首媿朝班名髙北斗星辰上身墮南州瘴海間不待他年公議出漢廷行召賈生還

大廈元非一木支身將獨力拄傾危癡兒不了公家事男子要爲天下奇當日姦防皆膽落平生忠義只心知端能飽喫新州飯在處江山足防持

【娛書堂詩話胡忠簡以言事忤檜謫嶺外王盧溪送以詩爲邑人歐陽識告訐竄辰州檜死而還】

題辰州壁

辰州更在武陵西毎望長安信息希二十年興搢紳禍一終朝失相公威外人初說哥奴病遠道俄傳逐客歸當日防權誰敢指如今憶得姓依稀

【桯史王盧溪在夜郎郡守承望風旨待以囚隸檜死郵筒至張燕公堂以待之盧溪旣得自便之命題詩壁間蓋志喜也】

初至行在

望中樓閣入靑冥疑是長安舊帝京十里荷花開世界幾年羇旅憶神京老隨丹詔身猶健夢入華胥眼尙生行盡沙河塘上路夜深燈火識升平【以上盧溪集】

夜蛾兒

碧眼銀須粉撲衣又隨雪桞趁燈輝怕寒還戀南華夢凝佇釵頭未肯飛【前賢小集拾遺】

滕茂實

茂實字秀穎杭州臨安人政和八年進士初名祼徽宗賜攺焉靖康初以工部員外假侍郎使金見畱終身布衣稱宋使者歿於雁門其友董詵錄其哀辭來獻詔宣付史館裦錄之紹興二年贈龍圖閣直學士諡忠節

茂實奉使無狀不復返父母之邦所當從其主以全臣節或怒而與之死幸以所仗旛裹其屍及以所篆九字刋之石埋之臺山寺下不必封樹蓋昔年病中嘗夢遊淸涼境界覺而病愈恐亦前緣今預作哀辭幾於不達方之淵明則不可若蘓屬國牧羊海上而五言之作始敢援此例云

齏鹽老書生繆作王都官索米了無補從事敢辭難殊鄰復盟好仗節來楡關城守久不下川途望漫漫儉輩果不惜一往何當還牧羊困蘓武假道拘張騫流離念窘束坐閱四序遷同來悉已歸我獨畱塞垣形影自相弔國破家亦殘呼天竟不聞痛甚傷肺肝相逢老兄弟悼嘆安得歡波瀾捲大廈一木難求安就不違我心渠不汗我顏昔燕破齊王羣臣望風奔王蠋獨守節齊人有甘言經首自絕脰感慨今昔聞未嘗食齊祿徒以老爲民況我祿數世一死何足論遠或歿江海近或死朝昏斂我不須衣裹屍以黃旛題作宋臣墓篆字當深刋我室年尙少兒女皆童頑四海無置錐飄流倍悲酸誰當給衣食使不死饑寒歳時一酹我猶足慰我魂我魂亦悠悠異鄕寄沈冤他時風雨夜艸木號空山

【齊東野語茂實與路允廸樞密宋彥通翰林修撰奉使金國割三鎭太原尋奉密詔據城不下金人怒之囚於雲中淵聖北遷茂實冠裳迎謁拜伏號泣請侍舊主俱行不從且誘之曰國破主遷所以畱公者蓋將大用遂畱之雁門放允廸彥通南歸先是自分必死遂囑友人董詵以奉使黃旛裹屍而且大書九篆字云宋使者東陽滕茂實墓復作詩自序云云後竟以憂憤成疾殂北人哀其忠爲之起墓雁門山歳時致祭焉後董詵自拔南歸上所爲詩贈直龍圖閣國史甚略予訪之北方紀錄得其實焉】

天寧節有感

節臨重十慶天寧古殿焚香祝帝齡身在北方金佛剎眼看南極老人星千官花覆常陪燕萬里云遙阻在庭松栢滿山聊獻壽小臣孤操亦靑靑【汴梁故老云徽宗本以五月五日生以俗忌移之十月十日故此詩有重十之句】

偶成

纖雲捲盡見秋容古木交陰一掃空雪壓羣山曉來雨葉靑缺甃幾番風欲歸未得人將老屢送還來鬼亦窮賴得子卿佳傳在整冠時讀慰飄蓬

哀隆徳守臣張確確浮休張舜民弟嘗爲烏延帥幕獨不廷謁童貫詩弔之

睢陽萬古一張巡忠義傳家有世臣顏子伏膺當入室潘郎望拜肯同塵圍城抱恨天猶晦仗劍臨危气益振嘆子鄰邦盡曹李偸生端作九泉人【以上中州集】

宋之才

之才字廷佐瑞安人政和八年上捨出身髙宗朝爲考功員外郎

隆山院

危嶝盤雲杪驚濤漲晚空江山端有待杖屨偶相同孤塔蒼茫外千帆杳靄中誰知丘壑趣未縛輭塵紅【東甌詩集】

朱松

松字喬年徽州婺源人政和八年同上舎出身南渡歷司勲員外郎出知饒州主管臺州崇道觀有韋齋集

新筍

春風吹起籜龍兒戢戢滿山人未知急喚蒼頭斸煙雨明朝吹作碧參差

【曾端伯百家詩選朱吏部喬年儒學決科刻苦爲詩紹興初綦處厚爲翰林學士毎哦其詩最愛此絕蓋前人有筍詩曰急忙喫著不可遲一夜南風變成竹喬年防化乃爾精巧處厚力薦於朝後爲尙書郎】

春晚書懷

萬里西遊爲覓詩錦城更付一官癡脫巾漉酒從人笑拄笏看山頗自奇疎雨池塘魚避釣曉鶯窗戶客爭棊老來帕與春爲別醉過殘紅滿地時

曉過吳縣

舟行有嚴程越國常曉發雙櫓兀殘夢起坐窺落月人家岸野水霧雨籠防闥遙憐瑣窗人敧枕聴鴉軋

坐睡

坐久睡屢兀手失未了書淸風脫然至心醒得我娛起看孤隙光了不移錙銖云何短夢中萬境生須臾嗟彼市朝子百巧營其軀安知非夢境過眼滅無餘【以上韋齋集】

朱橰

橰字逢年韋齋之弟有玉瀾集

三山次潘靜之升書記韻

客路那知嵗月長掀眉一笑苾篘房且傾徐邈聖賢酒不問陳登上下牀云影翻空迷海嶠秋聲隨夢到家鄕明朝各聽船窗雨猶憶枯棊戰四郎

大食缾

窳質謝天巧風輪出鬼謀入窯奔閼伯隨舶震陽侯獨鳥藏身穏雙虹繞腹流可充王防賦漆簡寫成周

六月二十日【次日立秋】

天涯明日見秋風錯莫誰驚覆井桐豈意楚山招隱處盡歸蜀客廣騷中釣魚偶爾鍼偏直乞米茫然帖自工獨臥南軒聽南澗蠻花猶作杜鵑紅【以上玉瀾集】

張叔夜

叔夜字嵇仲開封人侍中耆孫以防補官召試制誥賜進士出身累擢中書舎人遷給事中出知海靑二州歷簽書樞密院事靖康殉難贈開府儀同三司諡忠文

岐王宮侍兒出家

六尺輕羅染麯塵金蓮步穩襯湘裙從今不入襄王夢剪盡巫山一朶云

【竹坡詩話樞密張公嵇仲喜談兵論邊事面目極嚴冷而作小詩有風味】

謝舉廉

舉廉字民師新諭人政和閒以進士知南康受知東坡有藍溪集

【獨醒雜誌東坡嶺南歸民師袖書及舊作遮謁東坡覽之大見稱賞謂民師曰子之文如上等紫磨金須還子十七貫五百遂畱語終日民師著述極多今其族摘坡語名上金集蓋其一也】

戲題指紋鬭牛圖

左者前其角右者後其足浼君雙指螺戰此兩觳觫艸長水逺日悠悠不向桑閒自在休蝸頭尙可屠蠻觸壁上從今鬭二牛【聲畫集】

西捷口號

聖明陛下如先帝辟國謀臣似召公不遣毛嬙嬪漠北只將魏尙守雲中百年境土逡巡復萬里窠巢指顧空今日版圖非昔日玉關西有嶺名蔥【苕溪漁隱叢話】

句

萬里一時開驥足百年今始破天荒

【獨醒雜誌江西自國初以來士人未有以狀元及第者紹聖四年何忠孺昌言始以對防居第一里人傳爲盛事故謝民師有詩寄忠孺云云蓋記時人之語也】

尹焞

焞字彥明洛人子漸之孫少從伊川學舉進士防問欲誅元祐黨籍不對而出遂罷舉靖康中賜號和靖處士南渡初以薦入經筵擢徽猷閣待制有集

自秦入蜀道中作

南枝北枝春事休啼鶯乳燕也捨愁朝來回首頻惆悵身過秦川最盡頭【和靖先生集】

諭汝礪

汝礪字廸孺蜀之仁壽人第進士靖康中官祠部員外郎金人議立僞楚汝礪不爲屈遂歸隱於邛山之陽自號捫膝先生有捫膝稾

【困學紀聞後魏葛榮防冀州賈景興稱疾不拜毎捫其膝曰吾不負汝僞楚之僭諭汝礪捫其膝曰此豈易屈者哉以捫膝自號蓋本於此】

謁江瀆廟

坤軸東南傾大江日夜注前驅下洛洙余濤略吳楚任勢不期勞得意隨所遇水也初無營神哉亮誰主芳蘭沈淸華碧藻舒翠縷晨鵠戲野岸春鳧集深渚均是得所安而神豈私汝古來幾精魄拾此迷所處滛遊不知還沙村失煙樹而我後千載悠然在江滸抱嗇貴無競矜名忌多取冥冥罨岸風滛滛打船雨舞雪窺洪濤開蘋渡前浦再拜謝神貺聊復隨所住

遊海雲山

渺渺天宇初便復有此山淸晨及玆遊遐想百代前來者防何人當時各爲歡淑質揚妙舞哀絲遞淸彈樂事坐如昨芳歳已屢殫向來所遊人落葉不復還迥然散逺目感之爲長嘆竹林遙舊所鵲巢豈昔眠念誰當久存而不住所緣破涕聊一怡山川卻萋妍未知後世事誰復當來旋

淸曉坐四天王院

杳杳天宇涼月墜星亦稀朝暉下檐隙遠色開林扉寂坐無物役隱幾或在斯曠焉耳目淸擬覺形神歸混世迹若近抱衝心獨微故殿經幾年何人所摹規當時亦姱哉作者良已罷快意取一好於身亮何私不知壯觀地徒使來者悲坐頃又成昔安知今是非

遊西臺院暑雪軒觀石鏡

城中苦伊郁玆軒獨髙褰連甍動參差錯畦橫阡眠雪嶠正孤峙若與我周旋逺翠浮蕩瀁輕鷗下聫軒密竹罥幽逕新蒲澹淸漣初遊愜餘懷旣久幽念攢慨彼泉下人灼灼誇令顏忽焉墜榛莽窈窕不可援一鏡空復情況乃塊石頑哀哉彼愚子婉孌情所牽差勝茂陵公更詠方士言

謁諸葛廟

孤云何其髙明月不可系灼灼抱此心與世自涇渭釋耒從所歡感亂亦歔欷咨惟今之人竊國未云恥七首入吳市秋風動燕水區區袁與曹等是刺客耳而我於其間秉義不敢墜哀音回衝飇淸義動幽防天心固難亮吾獨信所履溶溶日間云漠漠苔防砌饑鼯墜蒼瓦澹薄公所憩靜然想英姿孤懷亦差慰

遊琴臺

臯朔語類俳上頗倡優之嚴吾數預事慘懍失所棲慨彼猜忌姿公卿命如絲夫子乃謁閒【闕五字】

眷言彼姝子深情結幽期浩露泛酒甕輕雲思琴徽撫弦視八荒頗覺秦岫低紛紛漢諸子悟解良獨遲一朝不自保頸血霑裳衣公豈不炯介慮禍蓋已微污已迥前識達生邁天倪闊哉昭曠情豈屑後代嗤

子云墨池

讀書豈不好憂憤還自玆書中見古人隱閔惻餘思遇險理有激尋分意多隨娟娟感姱容慼慼念幽棲曽是無閒然孰焉愜所宜覽之不自聊悵然起遙悲不如撥置之濁酒聊一持先生頗多事斯心昧前知亦復坐奇字慘戚亡所歸

晚泛浣花遂宿艸堂

扣橈泛澄虛濯流睇幽芳晚霙襯奇樹夕霏媚疎篁歸鳥亦暫閒夜魄動初涼忽焉眾星微天髙月舒光昔也杜陵子澹然此茅堂客至酒自斟句得意已忘云何嘗念饑零落在道旁古來技入神一飯豈所望吾輩天所窮慨歌淚霑裳

艸堂詩

燦燦詩翁錦裏西只緣詩好合窮棲竹鋪冷色云連寺桞漾晴絲鳥過溪凝怨不禁關樹暗駐情應恨蜀山低離人苦怕春歸盡可忍紅英半著泥

亂後飄零歇此身風光無賴更淸新客懷易感酒添病詩思苦慳花減春南枝北枝鶯舌巧前村後村雨腳勻暫借溪邊老爲客花心栁眼莫撩人

上席帥

先公禦吏如禦兵迎刃而解如庖丁掀髯一笑黠吏走蜀中艸木知威名伯兄渠渠天下士嵩髙少室之英靈妙齡提書陳閶闔竑議可以諧韶韺昨年兩作益州牧西南惡少不敢行後來繼者有季弟潭潭大度涵滄溟指麾萬事不作意決皆雨電風煙生南望峨嵋西玉壘逸气夜與銀河傾幅巾筇杖過何許閒邀仲元訪君平小童蓬葆夜吹笙往往笑倒長庚星防劍起舞者誰子杜陵老翁醉不醒坐中入眼無俗物胡爲見我眼自靑武侯廟前有古柏風吟雨歗蛟龍聲我來正欲刳爾腹琢作巨屋丹其楹琢作巨室丹其楹繪此落落三名卿尙使千載知儀型諭子作詩如鼎銘【以上成都文類】

題周昉美人拜月圖

東風元是無消息獨捲珠簾望春色風驚紅葉墮珊珊夢斷行雲泣殘月悒悒柔情不自持此心端被月先知窺窗入戶如相伴應是嬌娥慣別離【聲畫集】

傅察

察字公晦孟州濟源人堯兪從孫舉進士歷吏部員外郎宣和七年使金見斡喇布不拜死之贈徽猷閣待制諡忠肅有集

次申教授直宿

皎皎虛堂帶月淸金風入律露華明潘郎寓直生秋興韓子長歌憶短檠驚鵲繞枝巢未穩幽虫臨砌隱餘聲郤嫌詩思掩歸夢數盡髙城長短更

李良龍示牡丹長句謹賦

一見奇葩潑眼明兩川風物寄爭新十家京洛供長日萬朶東秦照暮春諦視尙疑傾國女醉吟猶似謫仙人定知不是無情物爲有眞香暗度頻【僕家近洛而常官靑社故云以上傅忠肅集】

王仲嶷【一作薿】

仲嶷字丰父丞相珪少子政和中守防稽後擢待制建炎初知衰州金人入江西坐失守削籍時秦檜當國爲其兄仲山壻啟懇開陳詔復元官

句

白髮衰天癸丹砂養地丁老境得爲丘壑伴醉鄕還勝子孫扶【詠杖許彥周詩話】

朱載上

載上舒州人官黃州教授翌之父

句

官閒無一事胡蜨上堦飛

【耆舊續聞東坡居黃州客有誦朱公之詩云云東坡稱賞再三遂爲知己】

朱翌

翌字新仲舒州人號灊山居士政和閒進士南渡後寓家桐廬爲中書舎人忤時宰謫曲江晚召還卜居鄞自號省事老人有集

【揮麈後錄朱新仲仕江寧在王彥昭幕中有代彥昭春日畱客致語云寒食止數日閒才晴又雨牡丹蓋數十種欲折還芳皆魯公帖與牡丹譜中全語也彥昭好令人歌桞三變樂府新聲又嘗作樂語曰正好歡娛歌葉樹數聲啼鳥不妨沈醉拚畫堂一枕春酲又皆栁詞中語】

題顏魯公像

千五百年如烈日二十四州惟一人朝衣視坎趨前死羽服行山卽此身【後村詩話】

示同防

無柰春寒老不禁喜看晴日上窗櫺羣花半露乾坤巧百刻平分晝夜停拄杖有時挑萊甲桔橰無復問畦丁逢春不出何爲者眾醉誰知可獨醒【瀛奎律髓】

競秀閣

輞川遙展右丞圖盤谷中藏李願居龍睡潭深飛客櫂鳳鳴枝老結吾廬但令蠟屐去前齒安用鴟夷托後車西望子陵三十里煙雲來往問何如【嚴州府誌】

句

天气未佳宜且住風波如此欲安之【送汪彥章南遷耆舊續聞】三徑誰從陶靖節重陽惟有傅延年【本艸菊一名傅延年困學紀聞】經年不濯子春足半月才梳叔夜頭【嬾軒】此時老子興不淺旦日將軍幸早臨【招郭侯飲】何以報之靑玉案我姑酌彼黃金罍【以上後村詩話】

王庭秀

庭秀字彥穎明州鄞人登政和上捨第建炎中禦史臺檢法官直祕閣主管崇道觀有磨衲集

同捨弟泛舟西湖登晝錦堂步至紫翠亭望嬾堂景物懷故龍圖舒先生

城中十頃湖雲水相演漾春風破冰谷拍岸新流漲平鋪鴨頭綠澹沲蒲萄釀朱甍媚孤嶼梵宇麗相向萬瓦生淸暉千花聨錦帳晨曦照炯炯芳气浮泱泱日暮姿態妍煙霞渺空曠誰將水仙境聊借詩人仗臥防五年城追懷老詩將微吟示淸野鏖戰得閒放變化無端倪虛無落名狀坐令湖上景勝絕神宇王當時經行地藻麗隨屨杖斯人今則亡物色亦摧防他年牛馬走曽拜丈人行塵埃久飄泊歳月成漫浪問訊嬾堂君松竹忻無恙尙意壁間聲持賡朱絲唱撫事重興嗟陳迹徒悵望哦公十洲詩風月爲淒愴【延祐四明誌】

朱筠

筠字仲端靑田人政和中由上庠特奏名除蘄春監有竹軒小集

和郡守劉巨濟重開石門洞

謝公箕潁流特擬耽幽棲蠟屐得洞天雙鶴頫淸溪擬追圃遊對此爲階基披榛剪蘿蔦宿霧暝欲迷方當誇髙標焉能分徑蹊物諒奪气幽禽亦驚啼卓哉曠世懷心與境不攜俯視囂塵中榮枯猶稗荑孰知東海偏秦鞭預排驅付與破荒手從此淩丹梯【括蒼彚紀】

楊友夔

友夔字舜韶吳郡人

盜發孫堅墓作

闔廬城南荒古丘昔誰者孫豫州久無過客爲下馬時有牧童來放牛居然珍寶出光怪識者夜見蹤其由玉環金盌到塵市土花不蝕餘千秋州家亷問亟封守賊曹掩骼窮姦偸已知其中有可欲亦恐未免無窮憂當時義師奮四海少日已無袁與劉英雄異世凜如在暴露無乃爲神羞人生浮脆那可料螻蟻烏鳶從所求髙陵勸爾一杯酒自古南山能錮不

【吳郡誌吳孫王墓在盤門外三里政和閒村民發墓甎皆作篆爲萬歳永藏之文有東西銀杯初若燦花良久化爲腐土又得金搔頭數十枚父老相傳雲長沙王墓王卽孫防郡人楊友夔爲詩直指以爲孫堅有髙陵之句按史堅自塟曲阿紹熙辛亥郡人舉賢良方正滕宬以史考之定爲孫防所塟與世俗長沙王之說稍合】

何鑄

鑄字伯壽餘杭人政和五年進士紹興中官禦史中丞

龐祐甫卜居白蘋洲走筆寄感

君愛白蘋洲攜家面碧流皇程惟百里宦迹只扁舟過盡江淮地何如宛洛遊行宮催種栁禾黍滿神州【吳興藝文補】

宋詩紀事卷三十九

欽定四庫全書

宋詩紀事卷四十

錢塘厲鶚撰李保

保政和中醫學博士

題朱翼中北山酒經【並序】

大隠先生朱翼中壯年勇退著書釀酒僑居西湖上而老焉屢朝廷大典醫學求深於道術者爲之官師乃起公爲博士與余爲同僚明年翼中坐東坡詩貶達州又明年以宮祠還未至餘一旦夢翼中相過且誦詩云投老南遷愧轉蓬會令淨土變夷風由來只許杯中物萬事從渠醉眼中明日理書帙得翼中北山酒經法而讀之蓋有禦魑魅於煙嵐轉炎荒爲淨土之語與夢頗契余甚異乃作此詩以志之他時見翼中當以是問之其果夢乎非耶政和七年正月二十五日也

赤子含徳天所均日漸月化滋澆淳惟帝哀矜憫下民爲作醪醴發其眞炊香釀玉爲物春投醹酴米授之神成此羙祿功非人酣適安在味甘辛一醉竟與羲皇鄰薰然盈腹皆慈仁陶冶窮愁孰知貧頌徳不獨有伯倫先生作經賢聖分獨醒正似非全身徳全不許世人聞夢中作詩語所親不願萬戶誤國恩乞取醉鄕作封君【續北山酒經】

蓋嶼

嶼政和中昆山令

讀衝邈翠微集

聖宋吟哦只九僧詩成往往比陽春翠微閣上今朝見格老辭淸又一人【中吳紀聞】

元勛

勛字不伐陽翟人政和閒知寧國縣事

山門靈巖

諸山深窟宅石門限塵寰空洞初不礙風扉敞云闗髙廣幾何許百夫可回環誰托遺迹在冥蒙煙霧閒羽駕此來往朝昏想淸班西風翠屏近藤蘿莫容攀因循再閱嵗【闕】見亦以艱忻玆固殊特獨冠江南山少陵惜未到我語憑誰刪【寧國府誌】

吳沆

沆字徳逺撫州崇仁人政和中與弟澥各獻所著書澥得免觧沆抵廟諱罷歸隠居環溪號無莫居士有環溪詩話

和友人趨寧化

聞君早晚趨寧化尙有新詩別故人試問幾程端可到還憂半載不相親傷心嵗律崢嶸暮解事梅花摘索新去去冰霜頻莫厭庭闈和气卽如春【環溪詩話】

春遊吟

鳥語煙光里人行艸色中池邊各分散花下復相逢【環溪詩話李待制云此所謂詩中有畫】

首夏

積有餘潤遊雲無定陰燕飛華屋靜鶯囀碧窗深

【環溪詩話此詩殊有富貴气象】

句

聖主思文徳元臣獻武功一言深悟意五利且和戎【沈給事云是使事】天地包羞日山河匿怨中【給事云太逼】儒生別有淚不是哭窮途【給事云作詩當如此】氛祲埋金闕塵沙暝梓宮古來嘗膽事泣血望羣公【給事云好語環溪詩話】

吳濤

濤字徳劭崇仁人沆之伯兄

在官阬日作

時乖事轉拙端居徒含情不似堦前艸春來隨意生

絕句

遊子春衫已試單桃花飛盡野梅酸怪來一夜蛙聲歇又作春風十日寒

【環溪詩話予伯兄徳劭作詩磨磋圓淨都無病處方休在官阬日小詩並一絕句最爲含蓄有气象】

吳洸

洸字徳彊崇仁人沆之仲兄

暮春回文

嬌聲囀處藏鸚小美睡濃時落日斜橋拂桞溪深漲水眼驚春雨亂飛花

【環溪詩話仲兄詩從蘇黃中入】

句

日長人靜聞風佩久雨堂空生水衣檐飛謝女雪徑埽沈郎錢【和發靑亭】寫處定移墻上影捲來如寄隴頭春【墨梅】朱唇不駐曉妝薄玉頰頻啼夜雨翻【緑萼梅】花覺靑春半山將白晝陰夢過一年還是魘心更萬事竟成灰【環溪詩話】

徐端崇

端崇字崇之璹子政和閒隠居禦兒

【春渚紀聞東坡帥杭曰與徐璹全父坐雙檜堂公指二檜曰二疏辭漢去璹應聲曰大老入周來公爲擊節久之繼而其子崇之亦復少年俊偉落筆千字有人得山穀道人淸江詞示之崇之曰山谷當今作者所知漁父止此耶或請爲賦援筆立就識者奇之其末云魯邦司寇陳義髙三閭大夫心徒勞相逢一笑無言說去宿蘆花又明月識者奇之】

爲蟁所擾得一絕句

空堂夜合勢如雲溝壑寧知過去身滿腹經營盡膏血那知通夕不眠人

【春渚紀聞時蔡京引用小人賦外橫斂崇之此詩殆托以規諷云】

方元修

元修字時敏桐廬人元英先生之後殿中侍禦史蒙之子政和初審察監大觀庫後通判濬州

奉同程致道著作次鮑溶冬成答客韻送趙叔問奉議歸南都

淸秋不相借白髮日更多塵埃困煩促原野懷經過聊當倚滴潤資以生吾禾豈不念離羣驚鵲寧釋窠王孫別都去澹若依松蘿暫別亦復難賡詩飲無何我行聊爾爾渺邈逾江河賸須【闕】佳句相我滄浪歌【宋文鑑】

翁挺

挺字士特崇安人彥約子政和中以季父彥國恩補官調宜章尉朝臣交薦攺授少府監終尙書考功員外郎號五峯居士有集

讀許太史祭黃長睿文

祕書丹旐返旅殯尙丹陽海路三山逺江流萬古長交情惟太史傳業冀諸郎誰與銘泉壤臨文淚數行【東觀餘論附】

曽續

續字元嗣政和閒人

贈呂居仁

呂家三相盛天朝流澤於今有鳯毛世業中微誰料理卻收才具入風騷【紫微詩話】

曾繹

繹字仲成

還家塗中

疎林殘嶺起昬鴉臘盡行人喜近家江北江南春信早傍籬穿竹見梅花【墨莊漫錄】

左緯

緯字經臣黃巖人政和中以詩鳴有委羽居士集

【石公弼防云經臣之詩六義之雋也】

委羽山

委羽不知何處是倩人扶上木蘭橈欲尋去路花梢密爭認行雲酒浪搖流水忽隨山腳轉洞天疑把杖頭挑逡巡不覺東風晚殆有仙人弄玉簫

石新婦山

煙蘿爲髻霧爲巾獨立江邊經幾春無故被人呼作婦不知誰是畫眉人【以上赤城志】

許少伊被召迢送至白沙不及

短棹無尋處嚴城欲閉門水邊人獨自沙上月黃昏【詩人玉屑此二十字可謂道盡惜別之情至今使人黯然魂消】

春晚

池上桞依依桞邊人掩扉蜨隨花片落燕拂水紋飛試數交遊看方驚笑語稀一年春又盡倚杖對斜暉【後村千家詩】

臨海崇教寺

只把山爲界紅塵自此分竹窗吟聽雪苔石坐看云意靜詩先到心淸道自聞深慙王許輩猿鶴舊同羣【輿地紀勝】

梅花

幾度尋春信空歸及暮鴉試搖枝上雪恐有夜來花望月穿深塢迎風立淺沙若同桃李發誰肻到山家

送別

騎馬出門三月暮楊花無賴雪漫天客情惟有夜難過宿處先尋無杜鵑【以上詩林萬選】

天臺道中

亂山深處是仙家海變桑田日未斜爲有慈親倚門望卻愁溪上見桃花【天臺山誌】

句

一別又經無數日百年能得幾多時

【赤城集委羽居士集黃裳序政和癸已陳瓘防稱其招友句云荊溪林下偶談陳了翁喜左經臣此句以爲非特辭意淸逺可玩味也老於世幻逝景迅速讀之能無警乎然此乃古人已道之句戴叔倫寄朱山人云此別又萬里少年能幾時杜荀鶴送人遊江南云能禁幾度別卽到白頭時但經臣語尢婉而不迫爾】

巢禽先覺曉穴蟻未知霜【落葉荊溪林下偶談】

孫邦

邦杭州人宣和元年進士官郎中

唐氏林亭【在新城】

華屋沈沈野外居茂林淸防繞門閭移花植果心無事抱子弄孫歡有餘閒過西疇觀刈獲嬾尋南郭命巾車問君爲圃嗟予晚便擬歸休學二疏【咸淳臨安志】

何宏中

宏中字定逺先世居鴈門宣和元年武舉廷對第二調滑州韋城尉後爲河東河北統制有成眞通理二集

【齊東野語定逺爲韋城尉汴京被圍獨韋城不下後爲兩路統制接應副使以糧盡被禽金人憐其忠授之以官定逺投牒於地曰我嘗以此物誘人出死力若輩乃欲以此嚇我耶囚西京獄久之免爲黃冠自號通理先生起紫微殿遷徽宗東華君禦容以事之後病歿】

臨終作

馬革盛屍每恨遲西山餓死亦何辭姓名不到中興歷自有皇天后土知【齊東野語】

程俱【毛隨】

俱字致道開化人以外祖鄧潤甫防入仕宣和二年賜上捨出身髙宗朝擢中書舍人兼侍講罷提舉江州太平觀除徽猷閣待制卒有北山集

【石林葉氏曰致道詩章兼得唐中葉以後名士眾體】

穹窿葬事回邑有感

生別萬里餘會面終有期死別不轉眸一朝千古非白日光在天陰閟泉扉盈盈閨中秀土化成枯骴冠笄共甘苦謂見素髮垂那知生死變不待桑防移室有病時茵篋有嫁時衣了了眼中事閒妝靜容儀垂楊手曾折爲我當春稀迅流無回波落英無還枝空房閴無迹新墳艸離離傷心北門道同來不同歸

善權洞

嘗聞包山境中有林屋天旁通號地脈嶽瀆潛鉤連玆山豈其類澒洞皆中穿二巖岌山足琤淙激奔泉牛羊走大石吐受無窮年金堂下石液雪積如烹煎從來米鹽稱浪播裏俗傳一洞啟山腹穹窿亦聨緜誰題九斗字大篆仍深鐫中藏丈五石屹若龍騰淵回頭問主人【謂仲嘉】我輩定不凡云何逐官牒常得我所耽向來共幽討九鎖藏芝巖而我自林屋翩然遊皖灊洪崖儻可俯不在南山南

詠勸酒胡

簿領靑州掾風流麯秀才長煩拍浮手持贈合歡杯屢舞回風急傳籌白羽催深慙偃師氏端爲破愁來【墨莊漫錄飲席刻木爲人而鋭其下置之盤中左右敧側僛僛然如舞狀久之力盡乃倒視其傳籌所至酬之以杯謂之勸酒胡或有不作傳籌但倒而指者當飲程致道詩云云】

和張敏叔遊滄浪亭

醉倒春風載酒人蒼髯猶想見長身試尋遺址名空在卻笑張羅事已陳稍置曲欄穿徑竹別開髙閣俯汀蘋拏舟更欲陪淸賞要看毫端藻繪春

南園

王子池臺迹已荒年來華構壓髙岡長林不礙千山月老榦猶含九夏霜便覺平泉冠東洛還依綠水記南塘蝸廬卻喜通幽徑岸幘時來一嘯長

葺蝸廬吳下

四海無廬著此翁故營松竹盡囊空明知計出栢馬下正擬身全木雁中東郭易成生艸舍南村先怯捲茅風向來豪气今如此敢與元龍較長雄

九日寫懷

節物驚心兩鬢華東籬𨿽繞未開花百年彊半仕三已五畝就荒天一涯豈有白衣來剝啄亦從烏防自攲斜眞成獨坐空搔首門桞蕭蕭噪暮鴉

龍尾硯同毛彥時隨聯句

歙水淸以駛歙山文且堅【程】誰持玉斧琢制此月樣圓想當結繩後要使鳥迹傳雕鎪見骨格豈與瓦礫全【毛】坡陁百氏圃澄九經淵墨海不復見柯嵓那可肩星稀涵緯象眉緑生春妍【程】規模異鎔鐵濡寫殊懷鉛正當秋穎發此霜松煙【毛】一從毛楮遊幾作虫魚箋徴辭想妃子搵首懷張顚寧同李生瘞聊續胡公鐫【程】常疑老蚌防浸潤成膏研【毛】堅逾鵝池鑄質射銅臺埏紛紛況多僞渇雀同梔鞭【程】琳坳隠多水十手寄所宣池光瀲墨色雲气開毫聯翔鸞及垂露逸勢徒飛騫【毛】誰云過珪璧或用磨戈鋋吾今欲焚棄負耒歸園田【程以上北山集】

遊大滌

太湖隠吏疎且頑手板拄頰看西山筆牀茶竈向何許往來洞庭林屋閒側聞余杭隱大滌故整煙艇尋苕川相從喜得二妙士金庭老客南昌仙早行不憚踏曉月逸思自覺奔春泉岡回防轉若無路但見老翠漫秋煙中峯一柱萬山表勢與太華爭擎天神仙古洞絕壁下蓬萊別館靑雲閒天壇無人石室冷借問白鶴何時還人生但爲形體累會當去之如蛻蟬金庭客南昌仙他時待我乘八景舉手少別三千年【洞霄詩集】

胡珵

珵字徳輝晉陵人宣和三年進士紹興初史館校勘出守嚴州有蒼梧集

【楊誠齋序云陳少陽上書徳輝視其艸投畀蒼梧召用爲郎又以參政李公泰發之客見惡於秦丞相坐廢饑寒困窮以死】

天慶觀觀畫龍

道人龍中來醉與神物會寫玆蜿蜒質日月爲冥晦崩翻江海姿素壁起濤瀨呼吸見雌雄抉石疑可碎蕭森殿陰古眾眞儼飛斾注觀恐騰躍夜半失像繪飛光者明珠靈祕一何怪爛爛照甍棟那得久在外偸兒伺酣睡不怕嬰鱗害願言愼所托未用期一快

【梁溪漫志吾州天慶觀龍姑蘇道士李懷仁所畫懷仁者酒豪不羈嘗呼龍松江之上狎而觀之遂畫龍入神品過毘陵天慶觀大醉索墨漿數斗曳苕帚裂巾袂濡墨號呼奮躑斯須龍成觀者失聲辟易懼將搏也懷仁後不知所終而好事者每呼畫工就龍模寫工運筆之際輒暈欲僕竟不能成觀者駭異郡人胡徳輝因與客論近世名畫曰予每至畫龍處輒諦玩彌時不能休乃賦古風雲云】

遊秀峯寺

攝身下蓬萊放浪雲水迹非無簡書畏心賞寄泉石亭亭雲閒塔勝地聞自昔梯空上靑冥如鳥著兩翼化城出天半寶甃坦如席環山劃中斷裂地開震澤峩峩東西峯觀闕倚空碧千尋采香逕劍臥漣漪直當年館娃宮六月避暑夕琴臺延薰風萬女曳阿錫牛耳爭齊盟烏喙已薦食百家甬東村托足歸無宅焉知陵谷變大廈響千舄矧玆風塵際樓殿踴山脊安隠大火中顯允象教力興予浩劫嘆萬法本空寂

楓橋

朝辭海湧千人石暮宿楓橋半夜鐘明日館娃宮裏去洞庭呼起一帆風

滄浪亭

昔聞滄浪亭未到滄浪水先賢眇遺迹壯觀亦何侈飛橋跨木末巨浸折湖壘糟牀行萬甕繚墻周數里廢興固在天庶用觀物理緬懷嘉祐世周道平如砥相君賢相君子美東南美如何一网盡禍豈在故紙靑蠅變白黑作俑玆焉始所有醉翁文垂耀信百世無忘角弓詠嘉樹猶仰止同來二三子感嘆咸興起縹瓷醉新汲毀譽均一洗恕逢醒狂翁一別垂二紀雋哉老益壯論事方切齒我欲裂絳幔推著明光裏安得上天風吹落君王耳【以上吳郡誌】

張致逺

致逺字子猷南劍州沙縣人宣和三年進士髙宗朝歷戶部侍郎給事中出知廣州以顯謨閣待制致仕

題明月樓

明月樓前可萬家鳯山庵下日初斜風流耆舊消沈盡空睇寒江耿暮霞

【能攺齋漫錄廖尙書剛用中嘗夢中作詩其末句雲家住五湖明月樓其後公薨葬於沙縣二十五里交溪鳯山之下其子遂建樓以明月目之張給事致逺賦詩】

胡寅

寅字明仲安國弟淳之子初生棄不舉安國收育之舉宣和三年進士髙宗朝歷官禮部侍郎兼侍講直學士忤秦檜以徽猷閣直學士奉祠致仕坐通李光落職新州安置檜死復元官卒諡文忠學者稱致堂先生有斐然集

紙帳

細皺捲寒波輕明籠白霧何以相徘徊歳晚正凝沍枕敧一尺竹被展幾幅布賢哉楮先生不以貧不顧夜玉圍紅綃羞澀彊自賦書生說富貴志士安貧素風驚銀海潮春在明月庫先生睡方濃不覺糟牀注【翰墨大全】

和趙宣

冠月裾云佩綠霞百年將此送生涯愁心別後無詩艸病眼燈前有醉花落筆擅場聊寫意背山臨水遂成家也須南畝多栽秫休似東陵只種【瀛奎律髓】

劉一止

一止字行簡湖州歸安人宣和三年進士紹興初召試除祕書省校書郎歷給事中進敷文閣待制致仕有苕溪集

識舟亭

渺渺歸帆江北渚脈脈相望那得語舟中賈客嬋娟女朝樂瀟湘暮荊楚我欲招之問計然浮名唾去如飄煙買魚沽酒嘯儔侶捶鼓弄笛殘雕年

防溪口

溪聲來天邊風水共豪縱夜气劇奔馬侵曉不能控書生有淸癖詠雪寧忍凍胡爲枕寒流故遣不成夢

和巒嶅二子寒食少天色五字

霧雨昏不醒東風曉能酸我食日不足寧憂三日寒人言二月時霏雨生樹杪天色何時無要問寒食少【裏語春雨樹頭生】

聞杭州亂

饑來命餉寒索衣官家養兵如養兒時平軍健久玩弛轅門笑歌驕莫隨往時金陵囚刺史今者杭州漕臣死稽天烈焰窮朝昏千丈紅霞炫江水鄰州之兵如此兵嗚呼世難何時平

睡足齋

此地誰令著此翁角巾敧倒鬢如蓬興髙絕壁松聲外夢破寒花啅雀中睡債幾時償賽足書淫前日洗除空故人若問安心法一酌村酤薦晚菘

次韻宋希仲侍郎見貽

今日宦遊此作客毎逢佳處欲忘年頗將幻境觀塵世始信臞儒是列仙野色分橋山帶邑晚雲藏寺水黏天公身未屬煙波管莫向津頭買釣船

冥冥寒食雨

冥冥寒食雨客意向誰親泉亂如爭壑花寒欲傍人生涯長刺促老气尙輪囷不負年年債淸詩斷送春

訪石林

山行不用瘦藤扶度石穿雲意自徐夜過西巖投防處滿身風露竹扶疎

過梅溪省妻父臧翊善墳感嘆

寂寞松岡鎖暮煙平生忠信事茫然臧孫有後眞虛語伯道無兒可問天【以上苕溪集】

李質

質字文伯參知政事昌齡曽孫爲內侍梁師成所引授右列睿思殿應制

【揮麈後錄質少不檢文其身賜號錦體謫仙後隨從北狩】

艮嶽百詠【奉詔同曹組作存十八首】

艮嶽

勢連坤軸近乾岡地首東維鎭八方江不風波山不險子孫千億壽無疆

極目亭

千里飛鴻坐上看山川風月在憑欄不知地占最髙處但覺恢恢天宇寛

跨云亭

地髙天近怯憑欄下視浮雲咫尺間只怪輕雷起嵓際不知飛雨過山前

散綺亭

斷虹飛雨過天涯碧落浮雲不復遮明日陰晴眞可卜倚欄來此看餘霞

蟠桃嶺

不到瑤臺白玉京海中仙果但聞名何人爲報西王母嶺上如今種已成

三秀堂

窗戶深沈晝不開鳯凰時下九層臺月明夜靜聞環佩知有霓旌羽扇來

書館

蓮燭詞臣在外庭靑錢學士已登瀛回廊屈曲隨巖阜挾策何妨取次行

林華苑

連云復道映樓臺茂苑奇花日日開但得如春天一笑芳菲何必曉風吹

和容防

白羽流星一防明上林飛雁幾回驚弓開月到天心滿風外惟聞中的聲

潄瓊軒

淺碧分江入眾山山深無處不潺湲開軒最近寒溪口噴薄松風響佩環

嵓春堂

桂影亭亭漾碧溪尋芳曾被暗香迷碧桃開後晴風暖花外幽禽自在啼

鑑湖

水天澄澈瑩寒光一片平波六月涼移得防稽三百里不教全屬賀知章

蘆渚

萬葉梢梢秋意初斜風細雨憶江湖誰知雪壓波澄後更與宮中作畫圖

松谷

雲藏煙鎖晝蒼蒼得地何須作棟梁聞道九龍扶輦過一山風又作笙簧

蠟梅屏

冶葉倡條不受覊翠筠輕束最繁枝未能隔絕蜂相見一一花房似蜜脾

紫硯壁

沒水攀蘿琢馬肝賫持堅潤出風湍潛藩每恨端谿逺疊作山中峭絕看

濯龍峽

山束蒼煙細路通噴泉飛雨灑晴空眞龍豈許尋常見故作雲閒飲防虹

柳岸

牽風拂水弄春柔三月花飛滿禦樓不似津亭供悵望一生長得系龍舟

【揮麈後錄元符末掖庭訛言祟出有茅山道士劉混康者以法籙符水爲人祈禳且善捕逐鬼物上聞得出入禁中頗有驗崇恩尢敬事之寵遇無比至於卽其鄕裏建置道宮甲於宇內祐陵登極之初皇嗣未廣混康言京城東北隅地葉堪輿儻形勢加以少髙當有多男之祥始命爲數仞岡阜已而後宮占熊不絕上甚以爲喜繇是崇信道教土木之工興矣一時佞幸因而逢迎遂竭國力而經營之是爲艮嶽宣和壬寅歳始告成禦制爲記命睿思殿應制李質曹組共作百詠僧祖秀陽華宮記略政和初天子命作壽山艮嶽於禁城之東陬詔閹人董其役工已落成上命之曰陽華宮大抵眾山環列於其中得平蕪數十頃以治園圃以辟宮門於西入徑廣於馳道左右皆大石林立僅百餘株以神運昭功敷慶萬壽峯而名之獨神運峯廣百圍錫爵盤固侯居道之中束石爲亭以庇之髙五十尺禦制記文親書建三丈碑附於石之東南陬其餘巨石並與賜名惟神運峯前巨石以金飾其字餘皆靑黛而已此所以第其甲乙者又有大石二枚配神運峯作亭庇之寘於寰春堂者曰玉京獨秀太平嵒寘於萼綠華堂者曰慶雲萬態奇峯括天下之勝藏古今之美於斯盡矣靖康元年閏十一月大梁陷都人相與排墻避虜於壽山艮嶽之巓時大雪新霽丘壑林塘宛若畫本祖秀周覽累日咨嗟驚愕信天下之傑觀而天造有未盡也明年春復遊陽華宮而民廢之矣】

曹緯

緯字元象一字彥文潁昌人有俊才釋褐卽物故

自齊山借舟泛湖還家

十里平湖漫不流晚風吹浪打行舟定知歸得侵燈火家在菇蘆最盡頭【宋文鑑】

客有遺予畫梅者淡墨暈成因命之梅影

憶昔神遊姑射山夢中栩栩片時還冰膚不許尋常見故隠輕雲薄霧閒【聲畫集】

雁

雲飛水防過炎涼回想來時道路長夜月照驚惟弔影朔風吹斷不成行人閒無處逃矰繳歳晚何曾飽稻粱儻以能鳴免烹死系書猶可到衡陽【後村千家詩】

次韻曹好謙負春

作計尋芳不屬貧可憐風物自良辰飛花有意能畱客啼鳥多情觧喚人涉世乍驚翻手薄論交多語白頭新十年異縣傷流落來往山州枉過春

春日憶西湖簡家弟元寵

天涯孤客意堪哀病眼逢春只彊開閉戶不知花老去捲簾方覺燕歸來風休潩水光如拭雨霽箕山翠作堆遙想西湖圖畫裏幾多車馬踏靑回【以上詩林萬選】

曹組

組字元寵潁昌人緯弟宣和三年進士召試中書換武階兼閤門宣贊舍人仍給事殿中官止副使有箕潁集

艮嶽百詠【奉詔同李質作存十八首】

介亭

云棧橫空入翠煙躋攀端可躡飛仙介然獨出諸山上磊磊排衙石滿前

璿波亭

水影搖暉動碧虛日華淩亂上金鋪安知不是鮫人寶往往淵中得美珠

飛岑亭

微雲將雨洗層巒石磴莓苔路屈盤正是江南最佳處仰看蒼翠俯澄瀾

噰噰亭

聖主從來不射生池邊羣雁恣飛鳴成行卻入雲霄去全似人間好弟兄

八仙館

蟠桃初熟玉京春圓屋如規戶牖新盡是瑤池髙會客豈容塵世飲中人

蕭閒館

書艸吹來種種香好風移韻入松篁丹臺紫府無塵事偏覺壺中日月長

梅池

玉鈿勻防鑑新磨香逐風來水上多應爲橫斜詩句好故教疎影寫平波

絳霄樓

翼瓦飛甍跨閬風捲簾滄海日曈曨佳時自有羣仙到笑語雲霞縹緲中

萬松嶺

蒼蒼森列萬株松終日無風亦自風白鶴來時淸露下月明天籟滿秋空

萼綠華堂

綠萼承趺正蘂輕淸香續續度檐楹天教不雜閒桃李賜與神仙物外名

淸虛洞天

玉闗金鎖一重重只見桃源路暗通行到水雲空洞處恍如身世在壺中

躡雲臺

萬本瑯玕密不開林深明碧鎖髙臺更無一防遊塵到但覺云隨步步來

泛雪廳

月團攜下九重天來試人閒第一泉正在水聲山色裏六花浮動紫甌圓

景龍江

潤通河漢碧涵空影倒山光曉翠重聞說巨魚時駭浪只應風雨是神龍

雪香徑

夾徑梨花玉作英年年寒食半陰晴要看雪色無邊際十二樓前月正明

百花屏

眾香芬馥著人衣雲母光寒露未晞圍得春風勝繡幕紛紛紅紫鬭芳菲

飛來峯

突兀初驚倚碧空翠嵐仍與瑞煙重吳儂莫作西來認眞是蓬萊第一峯

敷春門

帝力無私萬國通尙思寒谷待春風欲將和气均天下都在熙熙造化中【以上揮塵後錄】

輦下寒食

海棠時節又淸明塵斂煙收雨乍晴幾處靑簾沽酒市一竿紅日賣花聲防毬時向梭門過繡轂遙隨輦路行日暮人人醉歸去熙熙春物見升平【事文類聚前集】

鴛鴦

蘋洲花嶼接江湖頭白成雙得自如春晚有時描一對日長銷盡繡工夫

翡翠

窺魚潛立小荷圓照水飛鳴更碧鮮鬭艸人歸尋墜翼綺窗將去補花鈿【以上前賢小集拾遺】

夜歸曲

饑烏啞啞啼暮寒回風急雪飄朱闌瑣窗繡闥艷紅獸畫幕金泥接彩鸞吳妝秀色攢眉綠能唱襄陽大隄曲酒酣橫管咽孤吹吹裂柯亭傲霜竹逺空寒云渾不動老狐應過黃河凍暗回微暖入江梅何處荒榛掛麼鳯歸來穏跨靑連錢貂茸擁鼻行翩翩籠紗蜜炬照飛霰十二玉樓人未眠【古今詩統】

邵彪

彪字希文鎭江人宣和三年進士歷國子監丞知楚州

丹陽懷古

故里詩人去湖山最寂寥艸深張祜宅花暗許渾橋鳯髓何時續蓬萍觸處飄鴻冥杳難及霜鬢兩蕭蕭【鎭江府誌】

範宗尹

宗尹字覺民襄陽鄧城人宣和三年上捨登第髙宗朝歷尙書右僕射同中書門下平章事退居臺州

【雞肋編範覺民作相方三十二歳肥白如冠玉旦起與襄頭帶巾必皆攬鏡時謂之三照相公】

遊大有空明洞【在黃巖委羽山】

暫到山中禮法壇空明雲气逼人寒當年孤鶴知何處遙想天風墜羽翰【臺州府誌】

張邵

邵字才彥烏江人宣和三年上捨登第建炎初以直龍圖假禮部尙書使金通問欲降之不屈徙於會寧府和議成及洪皓朱弁南歸升祕閣修撰敷文閣待制知池州奉祠卒有輶軒倡和集

【待制張公行實公在會寧士多從之授書生徒斷木書於其上捧誦旣過削去復書中圓如瓠而首尾尖目之曰木橄欖蓋其俗兒童誦習率以此】

句

蘇氊久絕寢衣想姜被忽分挾纊香【謝樞密王公論惠綿衾待制張公

行實】

張嵲

嵲字巨山襄陽人宣和三年上捨中第紹興中官司勲員外郎擢中書舍人升實錄院修撰有集

【劉后村詩話巨山陳簡齋之表侄詩法似之】

夷陵

吳越相持地江山直險固昔聞焚夷陵今玆但遺堵山逺欲連天江寛疑浸樹左顧渚宮塗右眺襄陽路野迥無居人荒村但豺虎依依念鄕井愴愴悲墳墓月淡江風寒云深楚山暮佇立小踟躕蒼蒼歸鳥去

防江

大漠與吳越天南天北頭虜尢涉吾地飲馬長淮流飲馬猶尙可莫使學操舟

【後村詩話語意髙簡意味幽逺】

絕句

犖確南山路叢筠冒水生寒梅銷落盡猶有數花明十日濃陰飛細雨淸川初漲水平沙幽人閉戶春已半開徧山南山北花

故園墳樹想靑蔥寒食風光淚眼中自痛不如傖父子紙錢猶掛樹頭風

一行疎樹對柴門又見荒煙上晚村日日墻陰觀日影人生消得幾朝昏

日炙櫻桃已半紅更薰花气滿襟風路傍謁捨蹲遺獸應有荒墳在麥中【以上後村詩語】

馬擴

擴字子充中嘉王榜武舉宣和四年與趙良嗣使金議割燕山特除武翼大夫忠州刺史兼閤門宣贊舍人紹興初爲湖南宣撫司參議官有茅齋自敍

使金和趙良嗣

未見燕銘勒故山耳聞殊議骨毛寒願君共事烹身語易取皇家萬世安【茅齋自敍】

句

未敢此時非趙括已愁他日類田丰

【三朝北盟會編紹興二年曹成執湖南安撫使向子諲據道州宣撫司參議官馬擴遣使臣張布賫剳子招成成受招安乃放出子諲參謀範直方曰曹成不可招保之使赴行在馬曰彼旣不願逺出促之是使散而爲亂也宣撫使吳敏惑直方之議馬以詩獻敏云云遂拂袖歸又數日敏以資學宮祠之命到城成卽復亂湖廣被其害直方得郡而去】

王次翁

次翁字慶曾濟南人禮部別頭試第一南渡知處州附秦檜屢遷至參知政事奉祠居明州

聞馬擴辭職作

徙薪曲突論無憑太尉山中混耦耕頭額爛焦曾采錄參謀先已享專城

近來出處事何如先輩風流掃地無忽有子充驚末俗一言未契便長驅【三朝北盟會編】

傅墨卿

墨卿字國華山陰人以大父恩補官宣和四年使髙麗有功賜同進士出身進龍圖閣學士提舉杭州洞霄宮

句

百鏈鑑從天上鑄五時花向帳前施【端午帖子容齋五筆】

曹勛

勛字功顯陽翟人組之子宣和五年賜同進士出身紹興中僑居天臺以韋太后北還迎鑾功官至昭信軍節度使孝宗朝加太尉開府儀同三司卒贈少保諡忠靖有松隠文集

【夷堅志紹興中曹勛使金好事者戲作小詞其後闋曰單於若問君家世說與教知便是紅窗迥底兒謂勛父元寵昔以此曲著名也】

乾道聖徳頌【並序】

臣恭惟皇帝陛下膺上聖之期繼中興之統紹登四載恭勤百爲廼乾道攺元政事具舉營戍罷屯黎民於變時雍廷臣小大率職致淮北之蝗入境自斃秋成之積歳登大有是皆陛下聖徳昭著𨿽黃童白叟所不待言而知臣以艸莽之賤迫桑楡之年際遇四朝叨塵二府豈不知淸明之時方深貪戀大懼榮祿浮實莫允淸議故控露忱悃仰瀆天聰特防賜兪已幸晚境安處閒退日聽康衢熙熙之謠顧老臣不當以翰墨輒塵宸扆然抃蹈之餘有不能自已者謹擬元和之作極思選言撰成乾道聖徳頌昧死上進𨿽朱能形容聖徳之萬一庶少伸臣子歸美之誠其辭曰

維聖有作紹隆興運天經地義宗堯越舜風俗惇厚日星明潤冰天桂海咸祗成訓皇矣藝祖肈開宗祊用集大命再造羣生卜世卜年周室與京徳懋聖孫區宇再寧龍潛出震握符禦極恭儉慈仁已隆燕翼勵精治具羣工惟辟斯皇聖徳以受方國躬秉要道化成斯民問寢侍膳克勤日新刑於四海率土興仁至矣聖孝悅安嚴親猾夏餘種久失我重稍恢雄略盡還尊奉復修絳樂亟續騫貢布昭聖武式皇鉅宋洪宣景命爰振皇綱詔令諭防粉澤八荒宸奎逸彩龍鳯騫翔煥乎聖文彬彬日彰誕敷武節克柔彊鷙風靜邊柝煙沈晚燧穡夫力田塞馬垂轡巍巍聖功允格康濟光啟元良鶴禁建儲遴擇端方贊翊詩書濬哲文思日親睿謨於赫聖明有開令圖當天執籙了無玩好貴異獻輸蕩然一埽力惇嘉靖詢謀政要丕鑠聖斷坐臻是奧從容總攬用體乾剛文武一道督以經常王化溥博景風丕祥格天聖治時雍時康咫尺威顏豁達方寸日角珠庭金聲玉振穆穆皇皇天儀明潤洪惟聖表萬防朝覲乃武乃文止戈好生華夏蠻貊底於丕平罔或反汗克斷惟明長防遠馭奕奕天聲寶緒重光密答純祐旣恊皇極昭報方茂堯父舜子撫封增舊行復九有亙萬萬壽大哉乾元萬物資之赫赫明世吾君繼之熾昌隆祚惟皇造之億萬斯年惟皇保之

獨不見

獨不見誰相憶花影上珠簾明月穿窗隙翡翠暗無光蒼苔防行迹鸞鑑掛珊瑚寶靨銷金碧彷佛聞簫韶夢想見顏色爲我報新人好好承恩澤君看後庭花芳菲能幾日

楊花曲

春光誰占得楊花獨自知未到傳消息將歸送別離隨風飛更急入戶舞還低大有撩人處妝臺惱畫眉【以上松隱集】

沈晦

晦字元用錢塘人遘孫宣和六年廷對第一歷知建康府髙宗朝進徽猷閣直學士出守衢州提舉太平興國宮

上方山居

月斜樹影穿窗入過山泉繞捨鳴野寺中宵人不睡蒲團布衲悟前生

天畔羣山一艸亭半溪煙雨花冥冥老翁投老得此景日與溪山同醉醒

此生眞與世相忘投老生涯寄上方洗足闗門枕書睡連山松檜雨浪浪【括蒼彚紀】

邵棠

棠字仲甘號西坡南康軍都昌人宣和六年進士

道經柘溪靜林寺

靑山萬疊倚晴空中有招提一逕通老衲不闗塵世事黃花紅葉共秋風【詩林萬選】

萬松嶺老僧

佛屋三閒破冷開半通雲气半蒼苔行人莫問僧年紀嶺上喬松是手栽【杭州府誌】

王洋

洋字元渤山陽人禦史資深子以省試第二名中宣和六年甲科官博士歷典三郡晚守鄱陽洪忠宣以使金歸人無敢過其居洋獨候捨坐免去有東牟集

琵琶洲

塞外風煙能記否天涯淪落自心知眼中風物參差是只欠江州司馬詩

【容齋三筆吾州餘千縣東幹越亭有琵琶洲在下唐劉長卿張祜輩皆畱題王洋一絕句云云眞佳句也】

李長民

長民揚州人正民之弟南渡寓家海鹽

題鹿苑寺一擊軒

我聽風篁是梵音如何俗耳等閒聞自來擊處無人會千古知心只此君【海鹽縣圖經】

祖秀實

秀實字去華浦城人弱冠釋褐第一除國子博士髙宗朝拜禮部郎中

寄吳晞逺

官路聲名二十年江鄕舊仰貳車賢推將事業歸塵外收得功夫到酒邊解榻幾聞招隠士炷香終日對韋編公朝況是登耆哲早晚蒲輪穏著鞭

【萬姓統譜吳駿字晞逺中元丰八年進士調潞州上黨簿太宰張商英首加薦引知防化縣通判永州未幾告老祖秀實以詩寄之云】

綦崇禮

崇禮字叔厚髙宻人徙北海登上捨第髙宗朝拜翰林學士退居臺州有北海集

題石梁瀑布

林麓陰森徑曲盤漸驚危步入重巒地分寶剎臨空翠天設飛梁跨急湍霜暗云蒸山气肅雪翻雷輥水聲寒我來不作多求想試出神光徧現看【天臺勝紀】

宋詩紀事卷四十

欽定四庫全書

宋詩紀事卷四十一

錢塘厲鶚撰王晞韓

晞韓興化軍人宣和六年進士紹興閒樞密樓炤宣撫闗陜辟爲屬攺京秩朝廷欲借兵西夏犄角金人差管押生蕃三百餘口歸夏國道無疎虞累遷大理少卿方庭實宣諭陜西贈以詩晞韓和之時秦檜方主和議誣以他獄欲置之死上閔其勞移潯州赦歸卒

和方廷實見贈

誰憐定逺不生還驛騎翩翩出漢闗未肻西風回馬首要傳飛檄過千山【莆陽文獻】

張闡

闡字大猷永嘉人宣和六年進士髙宗朝累遷宗正少卿孝宗朝遷工部尙書顯謨閣學士奉祠卒諡忠簡

奉祠後作

八請犯天顏今朝出漢闗渾如倦飛鳥日暮傍巢還【合璧事類後集】

王之道

之道字彥猷號相山居士無爲軍人宣和六年進士建炎中保山寨攝鄕郡尋以議和忤秦檜晚起漕湖南官樞密使有相山集

蒙城早行【蒙城在應天府汴河西上入京路】

殘月千家閉荒城萬木號舉頭華蓋近回睇啟明髙野迥霜迎面風淸冷透袍十年河上路從此步金鼇【瀛奎律髓】

繡溪

畫橋雕檻接招提新有幽人傍繡溪千頃波明天上下兩匳光映水東西飛樓湧殿參差見古木修篁咫尺迷此景此時君信否綠楊影裏囀黃鸝【廬州誌】

詹度

度宣和中資政殿學士同知燕山府

送宣撫童貫平燕班師

長途春色送英雄滿目江山暎日紅劍防夜揺楊桞月旌旗曉拂杏花風行時一決平戎策到後須成濟世功爲報燕山諸將吏太平取在笑談中【三朝北盟會編】

蔡柟

柟字堅老南城人嘗爲宜春別駕宣和以前人歿於乾道庚寅曾公捲呂居仁輩皆與倡和有云壑隠居集浩歌集

泊釣臺

髙臺百尺淩空碧維舟夜久霜月白癭木窣窣搖枯藤寒瀬潺潺落蒼石先生退隠知幾年漢家鐘鼎徒淩煙髙風千古磨不盡山水照映長明鮮我來俯仰慚羈旅衝寒愁怕冬暮此身不負白鷗盟暫此遲畱亦何預起來搔首江茫茫孤篷卻逐雁隨陽人生遊行豈易得惟有此夕難相忘【釣臺集】

登郡學稽古閣晚望

檐外川原迥煙中艸樹防山城暮吹角客子淚霑衣歳月經身老行藏與願違歸禽帶落日渺渺背人飛

詠新荷【堅老嘗謁韓子蒼令賦此詩】

朱闌橋下水平池四面無風桞自垂疑是水仙吟意嬾碧羅箋捲未題詩【以上西江通誌】

陸元光

元光字蒙老歸安人博學善吟詠宣和初爲嘉興令後攺晉陵

詠蟬

綠陰深處汝行藏風露從來是稻粱莫倚髙枝縱繁響也須回首顧螳螂

【庚溪詩話防老宰晉陵時州幕官有好防謗同列者一日同防聞蟬防老卽席賦此其人聞而少戢】

嘉禾八詠【存二首】

金魚池

池上春風動白蘋池邊淸淺見金鱗新波巳縱遊魚樂調笑江頭結网人

五柳橋

五桞先生倦折腰孤眠千載仰風標靑衫令尹頭如雪不厭朝昏過此橋【至元嘉禾志】

鄭彊

彊閩人宣和中萍鄕令

化成巖

城郭囂塵外江山勝槪中鏗然一灘水和以萬松風夾徑森奇石危亭納大空蒼巖不能語曾識贊皇公【袁州府誌】

程瑀

瑀字伯防饒州浮梁人宣和中太學試第一官屯田郎中謫監漳州鹽稅髙宗朝累除兵部尙書龍圖閣學士提舉江州太平宮卒有飽山集

拜程剛湣公墓

早從賔客傅靑扉晚舉絲綸對紫微忠憤欲先同列死邊塵驚繞屬車飛墓閒掛劍心猶在帳下談經事已非太學諸生皆白髮汪汪老淚濕徵衣

【饒州府誌公名振字伯玉樂平人少入太學徽宗幸學以右職除官累擢國子司業兼太子舍人靖康元年以吏部侍郎尹開封金兵至及於難髙宗立贈端明殿學士賜諡剛湣墓在樂平懷義鄕】

李芬

芬宣和進士

吳將軍元瑜丹靑妙當世吳王命扁舟下海陵貎徐神翁像以歸故爲詩敍其事以贈

秦皇寤寐茅盈語鋭意長生欲輕舉徐福藥就仙骨成雲海茫茫但延佇東西日月秋復春海變桑田更幾人忽思重看舊寰宇驂鸞直下江淮濵布衣野叟不耕藝自向琳宮操祓篲祕語親書悟世人一坐忽驚三十歳淮南奉道聞眞迹命使扁舟訪消息畫手從來獨擅長一見仙風心自得歸來目斷蒼煙垠三尺生綃醉墨翻軸上神翁不觧語彷佛白鶴乘孤雲海陵相望一千里嗟我塵勞未云已授書圯上會有期誠心願取黃公履【宣和畫譜】

黃次山

次山字季岑丰城人宣和進士建炎中官吏部郎中提防湖南刑獄有三餘集

田家春日

緯竹梁溪面誅茅舍道傍臘收冰下紙春課社前姜露艸牛羊長風花杖屨香人生但如此官獨爲誰忙【前賢小集拾遺】

趙良嗣

良嗣本遼人馬植因童貫來降攺姓名李良嗣薦於朝獻策伐遼賜國姓累官延康殿學士光祿大夫以罪奪職靖康初戮於桞州

宣和四年使金作

朔風吹雪下雞山獨暗穹廬夜色寒聞道燕然好消息曉來驛騎報平安【馬擴茅齋自序】

上京作

建國舊碑邊月暗興王故地野風漧回頭笑向王公子騎馬隨軍上五鑾

【桯史趙良嗣絳人來降以能文爲裕陵眷遇曾兼史局令續通鑑長編重和元年十二月推修四朝會要帝系后妃吉禮三類賞良嗣以參詳轉秩後坐誅余讀北遼遺事見良嗣與王瓌使女眞隨軍攻遼上京城破有詩云五鑾乃上京殿名保機之故巢也】

劉佖

佖宣和閒爲昌國尉

投泄潭龍宮

未躍天衢臥寂寥碧潭流溢海山腰埋藏頭角𨿽經歳際會風雲在一朝旣若有心成變化豈能無意及枯焦神蹤許爲蒼生起願擊香車上九霄【延祜四明誌】

李處權

處權字巽伯洛陽人邯鄲公淑曾孫宣和閒與陳叔易朱希眞以詩名南渡後嘗領三衢有崧庵集

送二十兄還鎭江

此行檢校幽棲事佳處知公故未忘新筍豈應過母大舊松想已及人長老來對客須靈照貧後持家借孟光世亂身危何處是二年孤負北窗涼【瀛奎律髓】

吳可

可字思道金陵人宣和末官至團練使責授武節大夫有詩名

【孫仲益作汪彥章墓志云大璫梁師成用事小人朋附目爲隠相武人吳可者師成許以能詩至出入臥內公罷符寶可過公致師成意曰聞名久矣幸不鄙過我禁從可拱而俟也公謝不注客曰吾曹望隠相之門如在天上召而不往何故公曰若使我與可輩爲伍耶李端叔防云思道詩妙處略無斧鑿痕字字皆有來歷】

病酒

無聊病酒對殘春簾幙重重更掩門惡雨斜風花落盡小樓人下欲黃昏

戲作冷語

【闕十八字】

思如冬露下紫薇花影中長哦白雪明光宮眾泉湧此萬卷胸

春霽

南國春光一半歸杏花零落淡胭脂新晴院字寒猶在曉絮欺風不肻飛【以上墨莊漫錄】

小醉

小醉初醒過竹村數家殘雪擁籬根風前有恨梅千防溪上無人月一痕

次韻劉元舉子規

蜀魄悲鳴楚國春試憑淸些與招魂柔腸欲斷雲橫嶺幽夢初回月掛村客捨花光隨野水故園桞色負柴門飽聞錦裏無窮樂早晚歸來訪子孫

遊淸涼寺

延步石城塢迢迢去興長野田耕晚寒樹倚斜陽載酒追狂客論才得漫郎無因遂髙蹈時復借山房【以上前賢小集拾遺】

贈戴彥衡

病來謾喜折釵股老去尙懷雙脊龍他日扁舟會乘興摩挲圭璧小從容

【羅願新安誌新安墨以黃山名數十年來造者乃在婺源黃岡山戴彥衡吳滋爲最彥衡自紹興八年以薦作復古殿等墨其初降雙角龍樣是米待制元暉所畫繼作圭壁及戲虎樣時議欲就禁苑爲窯稍取九里松古松爲之彥衡以松生道旁平地不可用其後衢池工者載他山松往造亦竟不成彥衡未幾死嘗出貢餘一圭示米公米以爲罕有其比詩人吳可贈詩云云】

句

東風可是閒來往時送紅梅一陣香

【優古堂詩話李方叔喜吳可小詩云云殊不知張蕓叟酴醿詩亦云晚風亦自知人意時去時來管送香】

趙季西

季西宣和閒人

丹靑閣

跨壑飛檐屋數楹上橫山色下溪聲等閒題作丹靑閣未必丹靑畫得成

【方與勝覽在建寧府開元寺側元丰初太守石禹勤建宣和中趙季西命名且賦詩云】

章憲

憲字叔度吳郡人宣和中監漢陽酒稅有復軒集

【吳郡誌章甫字端叔自建之浦城徙居於吳崇寧初除都官郎中尋掛冠歸藏書萬卷讎校精宻年六十二卒子八人憲其一也憲樂道好徳操履髙潔鄕裏謂之隠君子其學師事王信泊而與朱子發呂居仁等遊嘗自作復軒記謂葺先人之廬治東廡之軒以貯經史百氏之書名之曰復以警其學其後圃又有淸曠堂詠歸淸閟遐觀三亭以慕古尙賢皆有詩】

登齊雲樓

飛樓縹緲瞰吳邦表裏江湖自一方曲檻髙窗雲細薄落霞孤鶩水蒼茫固知興廢因時有獨覺江山共古長回首中原正愁思不堪殘日半規黃

題處士顧禧漫莊

何許明人眼松閒見古堂泉聲到棐幾山影覆繩牀愛酒陶元亮聽蛙孔徳璋紛紛戰蠻觸丘壑信難忘

遐觀亭

吾慕陶靖節處約而平寛涉園自成趣矯首復遐觀我亦散遊目俯仰天地閒雲煙自舒捲湖嶺相回環永與形役謝豈有俗慮幹想象斜川遊千載乃相闗

松江謁王文孺令宰

暑退涼生過天鳧飛鷺浴暮江前秋風小浪鴨頭水斜日輕帆燕尾船靑眼卻欣逢地主白頭相對聳詩肩林塘勝處開尊俎只欠冰輪特地圓【以上吳郡誌】

挽著作王先生蘋

伊洛流風在丘軻道益尊遺經啟幽眇後學有淵源鉆仰知由戶衰遲阻及門三年思晬面一旦絕微言西觀才黔突題輿卻佐州濟時卑管晏賫志在春秋曖曖孤云沒沈沈厚夜幽升堂聞禮樂終覺媿程仇【王著作集附】

連南夫

南夫宣和末以太常少卿使金紹興中知泉州不附和議落職

滴水巖

滴水巖髙路欲窮佩環聲響玉玲瓏一天星斗墮靑漢萬斛珠璣瀉碧空滄海逕歸朝夕會曹溪不隔本源通何妨凝竚龕巖下更沐如來灌頂功【廣東通誌】

許安仁

安仁字仲山襄邑人晚以特奏名得官調南劍州順昌尉

【許彥周詩話季父仲山所著阨奇集自序曰水激之以亂石則有聲麝藏之以防噐則馨齊不下者二城田單因而縱兵文獨不待阨而後奇乎】

和徽宗禦制宮詞

輕寒慘慘透衾羅玉箭銅壺漏水多常是未明供服禦夢回頻問夜如何【許彥周詩話】

夢中作

山色濃如滴湖光平如席風月不相識相逢便相得【許彥周詩話季父病中夢至一處泛舟環水皆奇峯可愛賦詩云云旣寤而言之後數日卒】

植竹吏隠堂後因題

珍重勞君慰逺遊繁聲疎影一堂秋主人看卽官期滿分付風塵與子猷

斸破中庭一畝苔主人白髮手親栽卽今誰信淸貞節須向三冬雪後來【能攺齋漫錄】

題善山院

瓦鑪栢子裊殘煙午夢醒時一暢然不悟功名負終老荒山饑走又三年【延平府誌】

周邦

邦海陵人居錢唐右文殿修撰知廣州穜之孫官迪功郎江東帥幕著政和大理入貢錄

次陳彥育遊鐘山韻

雄壓吳頭控楚腰千峯環拱冶城橋黃旗紫蓋旋歸漢古剎淒涼尙號蕭【郗後化蟒之地鹿苑院土人名爲蕭帝寺】北嶽經行匪濫巾相陪來現隠淪身春蘿秋桂還吾輩白浪紅塵付若人【淸波雜誌】

範周

周字無外文正之侄孫純古之子負才不羈安貧自樂所居號範家園

【中吳紀聞範周少負不羈之才工於詩詞不求聞達所居號範家園亭安貧樂道未嘗屈折於人盛季文作守時頗嫚士嘗於元宵作寶鼎現詞投之極蒙嘉奨因遺酒五百壺其詞每遇燈夕諸郡皆歌之】

巡夜絕句

自古輕儒孰若秦山河社稷付他人而今重士如周室忍使書生作夜巡

【中吳紀聞方臘之亂郡中令總甲巡防𨿽士流亦不免無外率府庠諸生冠帶夜行首用大燈籠書一絕於其上郡將聞之亟爲罷去】

題昆山絕頂

萬疊靑巒厭巨昆四垂空闊水天分夜光寒帶三江月春色陰連百里云桂子鶴鳴空半落天香僧出定中聞不將此境憑張益三百年來屬老文【中吳紀聞】

木香

暖風吹麝入鉛華不肻隨春到謝家半夜粉寒香泣露也應和月怨梨花【墨莊漫錄】

範公稱

公稱文正公之後著過庭錄

無題

赤縣東城尉它年業舊儒老爲知道馬中有報恩珠歳月侵余齒風埃上短須賴逢同志友襟韻不相孤【過庭錄】

燕照鄰

照鄰字明仲陽翟人隠居不仕

絕句

女騃兒癡十口余進時無業退無廬一窗風雨韓城夜火冷燈靑照舊書【過庭錄】

範仲溫

仲溫字元實祖禹之子秦少遊之壻呂居仁之表叔學詩於黃山谷有潛溪詩眼

【鐵圍山叢談仲溫嘗預貴人家會有侍兒喜歌秦少遊長短句坐中略不顧及酒酣懽洽侍兒始問此郎何人仲溫遽起叉手而對曰某乃山抹微云女壻也聞者爲之絕倒】

句

夷甫雌黃須倚閣君卿唇舌要施行【紫微詩話】

陸宰

宰字元鈞佃子官朝請大夫直祕閣贈少師【施防防稽志紹興十三年始建祕書省於臨安天井巷之東詔求遺書於天下首命紹興府錄直祕閣陸宰家書來上凡萬三千卷有奇】

句

奴愛才如蕭穎士婢知詩似鄭康成

【陸遊劍南集云先少師宣和初有贈晁公以道詩云云晁公大愛賞今逸全篇偶讀晁公文集泣而足之士不逢時勇退耕閉門自號景迂生逺聞佳士輒心許老見異書猶眼明奴愛才如蕭穎士婢知詩似鄭康成早孤遇偏多感欲續殘章涕已傾】

崔子方

江上逢晁適道

渺渺連江雨微微到面風主人畱一餉佳士得相逢會面嗟何晚論詩許有功君家好兄弟更覺此心同【宋文鑑】

田亙

亙字元邈陽翟人與陳叔易崔徳符菩建炎中以察官召卒

江梅

千林含凍郁蒼蒼只有江梅獨自芳暗吐幽香穿別院半攲斜影入寒塘冰膚宛是姑仙女粉面端疑騎省郎若是蜜奴曾拂掠肻收紅艷貯蜂房

【瀛奎律髓元邈梅詩三首前二首云趁暖不隨千卉折淩寒先伴六花開臨流照影爲誰好映竹無人空自憐皆佳惟用索笑事不葉故不錄】

飛鳶

旋旋晴空作鶻盤仰空誰不羨髙閒豈知盡日勞心眼只在塵寰腐鼠閒

【瀛奎律髓此蓋譏相國寺前資寮僧而作其爲人可知也】

王晉卿圖瀛山筆畫精致京師貴遊蓄之爲希代之寶自圖書棄擲於路陽翟張飛卿見而得之過九江以遺友人傅延之延之出以示余餘悲而賦詩

他日緘縢屬貴遊詎知遷徙過南州天涯與汝共淪落淚濕湓江煙秋【淸河書畫舫】

張茂宗

茂宗徽宗朝知潭州

畱題衡嶽觀

靈嶽峯前遊古觀此中何別蘂珠宮五云仙客形皆異十洞煙花景不同鏈藥鑪香金石气醮星壇冷薜蘿風因聞大道修眞訣咫尺三淸路可通【南嶽總勝集】

李先輔

先輔廬陵人

題朱陵洞水簾

一片掛蒼崖分明不惹埃蹙成珠顆白垂下水簾來野燕飛難入山風捲不開聲聲去朝海無意戀巖隈【南嶽總勝集】

蘇庠

庠字養直澧州人伯固之子初以病目自號眚翁後徙居丹陽之後湖更號後湖病民紹興閒居廬山與徐俯同召不起卒年八十餘有後湖集

【鶴林玉露紹興閒養直與徐師川同召師川赴養直辭師川造朝便道過養直畱飲甚歡二公平日對奕徐髙於蘇是日養直拈一子笑視師川曰今日須還老夫下此一著師川有媿色】

淸江曲

屬玉雙飛水滿塘菇蒲深處浴鴛鴦白蘋滿櫂歸來晚秋著蘆花兩岸霜扁舟系岸依林樾蕭蕭兩鬢吹華發萬事不理醉復醒長占煙波弄明月

【苕溪漁隠叢話東坡云此篇若置在太白集中誰復疑其非也】

後淸江曲

層波渺渺山蒼蒼輕霜隕木蓮葉黃呼兒極浦下笭箵社甕欲熟浮蛆香輕帆淅瀝鳴秋雨日暮乘流自相語一笛秋風萬事休白鳥翩翩落煙渚【苕溪漁隠叢話】

賦王文孺臞庵

王郎臞庵摩詰詩煙花繞捨江繞籬石渠東觀了無夢筆牀茶竈行相期古人已往不可作甫裏顧有今天隨東鄰蟹捨肻著我請辦蓑笠懸牛衣

【中吳紀聞吳江王份字文孺自號臞庵嘗築圃於松江之側買樹作址計三百萬錢圃成極東南之勝蘇庠詩云云】

前題

笛弄松江明月蓑披笠澤歸云若道靑霄快活五侯何處如君

浮天閣

玉蟾飛入水晶宮萬頃琉璃碎晚風詩就雲歸不知處斷山零落有無中

秋落空江動碧虛黃蘆洲渚雁飛初我來欲訪防夷子爲掛西風十幅蒲

平逺堂

桞外西風六幅蒲野塘睡鴨對舂鉏如何喚得王摩詰畫作江南煙雨圖

【吳郡誌臞庵在松江之濵邑人王份有超俗趣營此以居圍江湖以入圃故多桞塘花嶼景物秀野名聞四方一時名勝喜遊之皆爲題詩圃中有與閒平逺種徳及山堂四堂煙雨觀橫秋閣淩風臺郁峩城釣靈灘琉璃沼臞翁防竹防龜巢云闗纈林楓林等處而浮天閣爲第一總謂之臞庵份字文孺以特恩補官嘗爲大冶令歸休老焉】

送子經歸臨安

牛背行將老鷗沙盟已寒蒓鱸付張翰書札報任安古學飽胸次驚瀾翻筆端西湖十頃月畱取醉時看

防飛來峯下

吳中未歷佳山水湖上懷思去惘然云去雲歸兩峯寺鷗飛鷗沒夕陽天客愁官渡落花雨歸夢下湖春水船想得對牀成夜話何須隴月向人圓【以上咸淳臨安志】

題張公洞

銅官之南山復山捫蘿絕壁苔蘚斑只今何處可容足乞我石房云一閒【毘陵志】

徳友近在咫尺乃不相過因成一詩

十日已吹梅信風絕憐未許一尊同喜君不減習主簿媿我殊非龎徳公

徳友求薝卜花栽戲作小詩代簡

問訊云蘿小隠家剡藤醉墨半攲斜酒餘落筆已殊絕發興不須薝卜花

【鐵网瑚紹興中建安徐詡防云蘇公隠丹徒五召不起周君徳友主縣簿願從之遊文書往來委曲如瑣求之古人未易一二也】

題塘塠山風漪軒

竹陰旣疎明流泉復淸駛佳響聞山泉涼風澹然至幽人此安禪閱世一遊戲何必周八垠是中有能事

至湖上

沙晚水痕碧蕭蕭蒲葦秋鴻飛遵逺渚木落見滄洲藤杖吟還倚風簾行可休有懷誰共語暝色起林丘【以上鎭江府誌】

張彥智

句

兩岸更無通步路四時常有避風船

【咸淳毘陵志蔣三捨在宜興縣西洴浰四圍皆澤國宣和閒張寶文彥智遇風寄防贈以詩有句云云和者盈捲】

薛然

答賈支使寄鶴

瑞羽奇姿踉蹌形稱爲仙馭過蒼防何年厚祿曾居衞幾世前身本姓丁幸有逺云兼逺水莫臨華表與華亭勞君贈我淸歌侶將去田園夜坐聽【合璧事類別集】

楊軒

牡丹

楊妃歌舞態西子巧防魂利劍斬不斷余妖鐘此根光華日已盛防檻豈長存寄語尋芳者須知松桂尊【合璧事類別集】

鄭鋼

鋼宣和中承議郎

題資州東巖

逕轉得幽谷雲巖屹相向谽谺偃重檐彎環依疊嶂緬想融結初鐫鑱自天匠了無斧鑿迹但覺盤根壯深可數千尺廣逾八九丈洞穴旣窈窕松門亦昭曠廓含三千界中列五百像巨楠布幢蓋翠蔓垂帷帳木靈不知名境幽或難狀我時馳徵軺奔走倦塵鞅獲此一段奇欣然愜微尙欲去興未闌行行重回望【名勝志】

宋詩紀事卷四十一

欽定四庫全書

宋詩紀事卷四十二

錢塘厲鶚撰陳序

序字彥育句容人從蘇庠學詩受知於浙漕向伯恭邀與同行妻以愛姬姬寇萊公元孫也伯恭聞於朝授和州文學終刪定官有碧巖集

遊鐘山題八功徳水庵壁

寒騎瘦馬度山腰目斷淸溪第一橋盡是帝王陵墓處野風荒艸暝蕭蕭

十年塵土暗衣巾亂走江鄕一病身西第將軍成底事北朝開府是何人【淸波雜誌】

方千里

千里官舒州簽判

題眞源宮

萬歳丹霞府千函蘂笈書時時瞻絳節往往下云車近與剛風接髙連上帝居登前望南嶽淸蹕滿空虛【宋藝圃集】

錢惟嶽

曹娥碑

曹娥廟貎樹丰碑千古行人誦色絲苦恨當年題八字不旌賢孝只旌辭【方輿勝覽】

胡致隆

致隆字藏之臨江人自號蕭灘居士父彥明與山谷進士同年故藏之以詩取知於山谷無子遺稾不傳

題吳生畫桃源圖

王宰十日畫一石左思十年賦三都誰似今時吳道子咄嗟能辦武陵圖武陵不與人閒隔可憐舊日無尋覓蒼蒼煙水只依然試倩漁舟問消息【聲畫集】

題瘞鶴銘

當年誰爲裹黃潮打孤城艸木荒華表竟無新信息斷碑空有碎文章云埋紫蓋峯何在煙鎖靑田路正長遙想華亭披道氅夜隨明月過錢唐【蘆浦筆記】

星子樓

葛巾藤杖竹籧篨靜夜江樓縱目初海獸擎山出彭蠡玉龍銜水下匡廬三更云盡猨啼露十里月寒人捕魚已問湖山借圭角他年來此老樵漁【方輿勝覽】

山谷坐上分題賦藕

平生冰雪姿七星羅心胸豈無有絲毫上裨天子聰而不自見達胡爲乎泥中沈屙正無賴安得君從容其子亦可憐風味如乃翁【合璧事類別集】

喜曹劉二從事見過

蕭蕭細雨鎖柴門喜見風流二使君俊逸萬春猶錄事淸新子建尙參軍飄零世路詩千首寥落江湖酒一尊多病揚雄謝來往暮年誰更可論文【詩林萬選】

羅從彥

從彥字仲素南劍州羅源人從山遊以累舉恩授惠州博羅縣主簿紹興初卒學者稱豫章先生淳祐閒諡文質有集

題一鉢庵

可憐萱艸信無憂誰謂幽蘭解結愁欲得寸田荊棘斷秖應長伴赤松遊【豫章集】

熊蕃

蕃字叔茂建陽人宗王安石之學長於吟詠嘗作茶錄

登金山

注海銀成壑浮空玉作堆鼇翻三島出鷲駕一峯來塔影波搖動鐘聲潮拍回猶嗟禪伯老虛入妙髙臺【金山誌略】

何麒

麒張丞相商英外孫

外大父丞相初登科爲雒縣主簿經攝垍窯鎭稅官畱詩防國寺中令狐監徵錄以見寄謹再拜追和而記其後

傳翁遺墨賸咨嗟四海當年尙一家大老不爲今日用小詩徒遣後人誇興來思跨巴滇馬歸去方乘下澤車燕麥兔葵僧捨裏何如夢得訪桃花【成都文類】

虎丘

平地湧巖壑稜層驚大雄何曾逺人世眞欲傍天宮白虎威靈在赤烏緣影空生公能說法音與塔鈴同【吳都志】

龍多山

世路聱牙赤水過故升天險問龍多書中舊識唐公昉圖裏又聞馮蓋羅

【方與勝覽在合州赤水縣北按唐孫職方樵龍多山錄有至道觀東有大池卽唐武后時放生池中峯有唐鷲臺院東有佛慧院有萬竹竹徑圍尺有東巖廣五十丈多唐人刻字又有靈山院泉自巖出瀦爲方池大旱不竭其山髙明窈深變態萬狀有駕鶴軒下視涪水如帶煙雲出沒山之偉觀也圖經云廣漢人馮蓋羅煉丹於此晉永嘉三年舉家十七人仙去何麒詩云云】

董瞿老

黃彥與從無逸求妻埋銘以硯謝之無逸邀子作歌

君不見昌黎翁南遷益覺文章工滑稽戲作毛穎傳陶之族稱農又不見東坡翁生涯寄食破硯中詆訶龍尾尊鳳咮更誇丹石蒸赤紅古來文士耽翰墨十有八九坐此窮怪君落筆妙言語四壁才堪蔽風雨幾年結桞送奴星文窮跳梁推不去硯能窮人君不鄙爾來諛墓得龍尾緹巾什襲不妄觀碑字三縑何足擬玉堂視艸乃稱之只恐文似揚子君誇此硯文似羅柰君鹿裘帶索何我𨿽忍窮亦好事尙能搜句爲君歌嗚呼魯公乞米家食粥不費銀鉤寫珠玉【前賢小集拾遺】

杜柬之

云安玉虛觀南軒感事偶書

古觀久荒涼寂然外人境艸木旣榛蕪風雨亦頽隕我來一糞除地淨窗爲冋晨光散桐陰夕照落栢影置以六尺牀度此三伏永終朝饜淸涼半夜或淒冷客至共浮睡餘獨煮茗遙聞斗筲兒爭奪沸蛙黽街頭米十干旱井費縻綆對我脫粟盤徐餐休祝鯁

穉梧值歳首擢起靑瑯玕其葉大如掌其陰勻若攤弱幹尋丈展气已雲霄幹期之四五載定足容棲鸞我老無定居僦屋蝸螺跧平生輞川宅面勢胸中盤何當遂誅茅規庭十步寛非無松栢堅未易蒼龍摶種此南窗下醉眠風雨寒

至自云安題淨戒院

山口出云鳩喚雨三月巴山蒸溽暑濁流來作虎眼文一葉孤舟命如縷道傍綠樹淸陰涼中有金仙古道場去家才餘二百里且復看此靑篔簹出門滿目傷羈旅歸舍還煎碎兒女欲問闍黎借榻眠臥對龕燈淡無語麥芒焦桑椹紫田家夫婦忙欲死蠶入蔟麥登場夫婦飽暖孰可當道傍書生空有婦不蠶而衣眞汝負功名富貴老不來書劍風塵一生誤何時卽買百株桑身耕婦織策最良董生莫厭徴租吏蘇子無由黑貂敝

云安下巖

濤江翻雪捲湖灘晚泊巖扉暫解顏夙有淨緣逢寺喜老無生理伴僧閒殘云已斷獨飛落日將沈卻照山半夜秋聲驚客夢一簾珠貝冷珊珊【以上全蜀藝文志】

李祁

祁字蕭遠尙書郎謫監漢陽酒稅

郎官湖春日

兩山收雨暗平沙遮斷溪梅隔水花畱得煙林作圖畫依稀松磴有人家

空山玉蘂照瓊瑰到處尋花共往回欲識春風最奇處試來同看雨中梅

朦朧花影月黃昏著意春風入酒痕知是江梅喜佳客例垂花蘂照淸樽

十日春陰到水亭水邊楊桞一時靑梅花過盡桃花惡乞取山礬入淨瓶【能攺齋漫錄】

張師中

楓橋寺

吳門多精藍此寺名尢古距城七里餘冠蓋日亭午古逕通采香遠岫對棲虎巖扉橫野橋塔影落前浦霜樓鳴曉鐘夕舸軋雙櫓方丈中有人學佛洞禪語迹忙心已閒道樂行彌苦不爲喧所遷意以靜爲主河必深山林峯巒繞軒戶【吳郡誌】

徐忻

【西淸詩話徐忻作詩有唐人風气嘗和雪詩云著衣輕有暈入水淡無痕】

劍池

劍去池空一水寒遊人到此憑闌干年來是事消磨盡只有靑山好靜看【西淸詩話】

周李

李字徳紹海陵人燀之季父

悅川碾茶

獨抱遺經舌本漧笑呼赤腳碾龍團但知兩腋淸風起未識捧甌春筍寒【淸波雜誌】

晁載之

載之字伯宇仕封丘丞有封丘集

【晁公武郡齋讀書志世父封丘府君黃魯直薦於蘇子瞻云晁伯宇謹厚守文從遊多長者願一語敖戒之子瞻答云晁伯宇詩騷細看甚奇麗信乎其家多異材也】

感時事作

森森月裏栽丹桂歷歷天邊種白楡𨿽未乘槎上霄漢會須沈网取珊瑚

【曲洧舊聞政和以後花石綱浸盛晁伯宇有詩人多傳誦】

昭靈夫人祠

殺翁分我一杯羮龍種由來事杳冥安用生兒作劉季暮年無骨葬昭靈【能攺齋漫錄】

劉旦

旦敞之孫樞宻奉世之子

句

膺門昔忝登龍客董墓今悲下馬人

【能攺齋漫錄劉仲馮樞密之子旦能詩傅康泊嘗薦之旦後過公墓賦詩人多稱傳】

祖徳恭

徳恭字肅之無擇弟提刑無頗之子宣政閒待普州太守闕寓居安陸

致政張安卿承事挽詩

重嘆張夫子神襟遽弗寧摧山傾嶽算萎哲奄椿齡舊室惟圖像新阡但刻銘何堪聽歌挽埋玉在幽坰【祖龍學集附】

翟望

望汴京人大父光圖爲安定靖王教授望年二十喜讀騷經寓詞蘅杜閒每水邊沙外屬思幽放人莫測其意

寄言

洞簫吹兮春煙綠風光粲兮人如玉搴木蘭兮溯流波懷彼美兮憂心若何【曹勛松隠文集】

李怤

怤字去言公擇尙書猶子

春晚

花瘦煙羸可柰何不闗渠事鳥聲和無人掃地驚【原闕】分付輕紅上碧莎【墨荘漫錄】

句

去國春城桃李花楓林葉病尙天涯今年九日風前帽北客扁舟後沙蒼黃避地小兒女漂泊連牀老弟兄【紫微詩話】

晁貫之

貫之字季一【曰琯按朱弁風月堂詩話稱爲晁季一檢討又云晁察院季一蓋其歷官也春渚紀聞晁季一生無他嗜獨見墨丸喜動眉宇其所制銘曰晁季一寄寂堂造者不減潘陳】

句

艸堂不見杜陵老折得靑松度水歸【訪杜師與不遇紫微詩話】

晁謙之

謙之字恭道居信州紹興閒以敷文閣直學士知建康

南巖

南巖夫何爲山作天倚蓋山南谿山復飛頂壓其外當空橫廣頟架屋喉舌內嘗聆釋氏說仰覆各世界千閒未可著五畝良不隘淸冷气射人熱惱從此潰崖奔木疎瘦谷遠鳥幽怪朅予與二子髙興偶相戒松舟下淸江毛髮數蝦蟹籃輿上峻嶺幢節望杉檜李侯勲門冑文彩山作繪趙君儒林孫嫮美蘭結佩不爲城府遊繼此日於邁寧知老逾拙意在精力退得居溪南山食飲與山對夔魈入奧突雲雨出紳襘顧此誠未逢欣然與心防彭湖兩崖蹙泉作一綫霈禪月古臺空靈境自明晦平生所驅使詩酒俱好在天涯得吾侶物外從所快便欲登赤城一觀天宇大【廣信府誌】

章縡

縡字伯成楶之子終戶部郎中權知揚州

句

船尾淮山靑未了馬頭隋桞綠相迎【送龔校書中吳紀聞】

範季隨

季隨學詩於韓子蒼有陵陽室中語

南源寺

嬾逐兒曹載酒行朅來蕭寺作淸明江湖萬里此身健風雨一春今日晴露地野花雙戲蜨並湖煙樹獨啼鶯掛冠神武何時見只合深藏諱姓名【撫州府誌】

呂知止

知止本中從叔

絕句

彭澤有琴嘗無弦大令舊物惟靑氊我亦四壁對默坐中有一牀供晝眠

初涼

西風吹木葉庭戶作涼時夜有愁人嘆寒先病骨知【以上紫防詩話】

許彥國

彥國字表民靑社人有詩集

【周邦彥云寛平優遊中極物情惜乎流落不偶故世人知之者或寡也】

紫驑馬

黃金絡頭玉爲觼蜀錦障泥亂雲葉花閒顧影驕不行萬里龍駒空汗血露牀秋粟飽不食靑芻苜蓿無顏色君不見東郊瘦馬百戰場天寒日暮烏啄瘡

秋雨嘆【曰璐按此詩宋藝圃集作許顗】

霖雨不出動隔旬門外秋艸長於人江湖浩渺欲無岸錦石最小猶生云微陽片月何曽見只有莓苔昏筆硯田家禾穗未暇悲茅屋且爲螢火飛【以上宋文鑑】

虞美人艸行

鴻門玉斗紛如雪十萬降兵夜流血咸陽宮殿三月紅霸業已隨煙燼滅剛彊必死仁義王陰陵失道非天亡英雄本學萬人敵何須屑屑悲紅妝三軍敗盡旌旗倒玉帳佳人坐中老香魂夜逐劍光飛淸血化爲原上艸芳心寂寞寄寒枝舊曲聞來似斂眉哀怨徘徊愁不語恰如初聽楚歌時滔滔逝水流今古楚漢興亡兩丘土當年遺事總成空慷慨尊前爲誰舞

【苕溪漁隠叢話冷齋以此詩爲曾子宣夫人魏氏作余昔隨侍先君守合肥嘗借得許表民家集集中有此詩又合肥老儒郭全美乃表民席下舊諸生云親見渠作此詩今曾端伯編詩選亦列於表民詩中覽者可以無疑亦知冷齋之妄也】

采蓮吟

湖邊日落鴛鴦飛羅衣香轉蘭舟移蓮根斷處手滿絲手滿絲不能理秋云深隔君子

臨髙臺

髙臺跨崇岡檐宇鎖空霧新晴洗雙目千里在跬步霏霏漁浦煙冉冉富春樹風花不我私何以理愁緒誰疏白玉窗中有浮雲度浮雲吹不開不見行人去【以上前賢小集拾遺】

漁父

榮辱從來總不知幾閒茅屋對漁磯江鷗散處夜無伴荷葉老時秋有衣【後村千家詩】

晚防江漲橋

鳥徑靑山外人家苦竹邊江城懸夜鎖魚市散空船岸靜涵秋月林昏防水煙又尋僧榻臥夜冷欲無眠【咸淳臨安志】

葉大年

挽王學正偉

書劍當年遊上都賢闗虫篆校諸儒文華燦燦九苞鳳俊气駸駸千里駒妙質競誰揮堊墁白頭空此死樵蘇遺編殘槀應猶在搔首令人益嘆吁

遺文膾炙在吾鄕賦罷誰能少薦揚聲迹有妻先夢蜨行藏無子付洴方云蘿煙蔓新泉宅秋月春花舊野堂交倡彩牋眞翰墨幾人知爲寶巾箱

【中吳紀聞王偉字康國居太學有聲鄕人謂之王學正識與不識皆尊敬之有堂名逸野以累試不利日遊適其中讀書自娯其持身治家鄕中率以爲法生平無子王氏舉族祀之不絕葉大年挽之云云】

李逺

逺字器之

僕久客錢唐有吹笛月下者同旅聞之淒然有歸思屬令賦之

柯亭之椽不復得蘄州黃竹今尙存蒼崖翠壁產修幹千頃蕭索煙雲昏羌人眼力發天巧長笛裁成鳳膺飽老龍餘響出空星欲噴炎天作秋曉西湖夜寂涼風生山頭一鉤新月明商聲淒悲羽聲壯行子忽忽難爲情時無綠珠淸音激皓齒野王臨風三弄亦已矣惟有愁端無古今舉刀不斷東流水深閨蘭燈照空牀笛聲不如離恨長曲終人散一惆悵回首江山非故鄕萬事浮雲過寥廓且醉杯中琥珀薄君不見玉管橫吹黃鶴樓江城五月梅花落【前賢小集拾遺】

陳君向

絕句

無情今古垂楊岸客捨不禁風絮亂佗年若解拂人頭只恐靑靑顏色換

【陶朱新錄君向少年在京悅一小鬟作】

李若水

若水本名若冰欽宗賜名若水字淸卿曲周人靖康初以上捨登第由太學博士歷吏部侍郎京師陷從欽宗幸金營不屈死之建炎初贈觀文殿學士諡忠湣有集

【靖康小雅靖康之難死節之士公爲第一弔之詩曰烈烈李公實備全徳義動幽冥气貫金石扈蹕敵營爰定忠烈杞人之憂廢立大厄公挺不顧二酋面叱勇甚雷霆天地動色命輕鴻毛名髙斗極燎原之火不變藍璧滔天之溺砥柱獨立死得其所震耀方冊】

奉使太原途中呈王坦翁副使

舊持漢節媿前人消息傳來苦不眞五鼓促回千里夢一官妨盡百年身闗山吐月程程逺詩界含秋句句新孤館可能忘客恨脫巾聊進一杯春【三朝北盟防編】

衣襟中詩

戎馬南來久不歸山河殘破一身微功名誤我等云過歳月驚人和雪飛每事恐貽千古笑此心甘與眾人違艱難惟有君親重血淚斑斑染客衣【能攺齋漫錄】

化成巖

翠石黏云濕寒巖帶蘚深樹函懷古意水印讀書心經濟神猶在幽棲逕可尋靑氊吾舊物稅駕臥山陰【江西通誌】

句

東風無迹秀芳艸野鳥不言銜落花一庭鳥迹天書怪八尺簟紋人字寒蛬聲千里暮雁影一天秋【合璧事類後集】

毛寶

寶字文友靖康元年以朝請大夫延康殿學士知杭州

冷泉亭詩【並序】

昔人以爲冷泉未極其妙因加小亭然泠然水光滃然山翠以故去者過半予以謂不必加工但去其尢贅者斯善也如明鏡而加繢畫非不美好所以爲淸明者逝矣拂拭菑翳舊觀復還

面山取勢俯山中亭外安亭自蔽蒙眼界已通無礙物胸中陡覺有眞空試尋櫓響驚時變【洞中事】卻聽猨啼與舊同【白猨事】萬事須臾成壊裏我來閱世一初終【咸淳臨安志】

富直柔

直柔字季申弼之孫以父任補官靖康初賜進士出身髙宗朝累除同知樞密院事提舉洞霄宮

題萬象亭【並序】

燕堂後本登覽勝處窘於短垣叢薄中未見識拔觀文葉公政成之暇命鑿垣築臺建亭其上遂爲一府面勢殊特之觀落成有日謹賦拙詩少見欣快之意

堂後山川面面通向來奇觀窘蒿蓬元戎小試經綸手萬象都歸指顧中雨罷捲簾憑爽气酒酣極目送飛鴻明年鳳閣鸞臺上好寄新詩下北風【淳熙三山誌】

鄧肅

肅字志宏沙縣人欽宗朝召對補承務郎張邦昌僭位奔赴南京擢左正言罷歸家居紹興三年卒有栟櫚集

花石詩

蔽江載石巧玲瓏雨過嶙峋萬玉峯艫尾相銜貢天子坐移蓬島到深宮

浮花浪蘂自朱白月窟鬼方更奇絕繽紛萬里來如雲上林玉砌酣春色

皇帝之圃浩無涯日月所照同一家北連幽薊南交趾東極蟠木西流沙

安得守令體宸衷不復區區踵前蹤但爲君王安百姓圃中無日不春風【栟櫚集】

【宋史本傳肅少入太學時東南貢花石綱作詩十一章言守令搜求擾民用事者見之屏出學欽宗嗣位召對便殿補承務郎】

寄朱韋齋

歸帽納毫眞得防要牋畱帶計還疎公如買菜苦求益我已忘腰何用渠閉戶羽衣聊自適推窗柿葉對人書帝都聲價君知否寄付新傳折檻朱

【陸文裕溪山餘話韋齋觴客栟櫚以冠帶寓之醉起韋齋曰畱以質紙筆明日如約韋齋受筆還冠而以紙少畱帶曰儻無千幅終不還故栟櫚爲寄此詩前輩風流調笑藹藹如此】

曾如驥

如驥泰和人爲寶慶通判死金兵之難建炎攺元贈敷文閣待制諡忠湣

題考功印紙

謹將節義二字結果印紙一宗了卻神遊何處澄江明月淸風

【豫章詩話金兵薄寶慶通判泰和曾公如驥遣弟如駿歸曰吾旣以身許國不得顧先人宗祀矣汝其圖之涕泣與別復取考功印紙題其上云云澄江指秦和故鄕也事亟矣書捨生取義一章於壁以明已志城將陷左右請迎降公叱之登子城投資江死郡人義而斂厝之明年建炎攺元太學生上書敍其功】

何迂叟

迂叟字次仲黃州人

遊赤壁和答韓子蒼

兒時宗伯寄吾州諷誦髙文至白頭二賦人間眞吐鳳五年溪上不驚鷗蟹嘗見水人猶怒鶻有危巢孰敢畱珍重使君尋故迹西風悵望卞城樓

【能攺齋漫錄東坡謫居於黃五年赤壁巨鶻棲於喬木之上後賦所謂攀棲鶻之危巢俯馮夷之幽宮是已韓子蒼靖康中守黃州三月而罷因遊赤壁而鶻已去作詩示何次仲迂叟次仲和答】

王以寧

以寧字周士湘潭人由太學生仕鼎澧帥幕靖康初徴天下兵以寧走鼎州乞師解太原圍建炎中以宣撫司參謀制置襄鄧有詞一卷

道中聞九里香【卽木犀花湖南呼九里香】

不見江梅三百日聲斷紫簫愁夢長何許綠帬紅帔客禦風來獻返魂香【墨莊漫錄】

句

人情千里白頭浪世事幾番黃葉風【和人苕溪漁隱叢話】

熊彥詩

彥詩字叔雅安仁人靖康中太學博士

【三朝北盟會編自帝防塵金人館於齋宮日遣蕭慶須索城中物校書郎劉才邵傅防國子監主簿葉將博士熊彥詩上官悟等五人押經書印板並館中圖籍往營中交割】

屏山夜雪【和劉彥衝潭溪四景之一】

夜深寒妥帖前村人斷絕何許小茅茨開門滿山雪【翰墨大全】

司馬朴

朴字文季溫公之侄孫以外祖範純仁恩補官欽宗時爲兵部侍郎以奉使見畱金人挾以北去居於祁陽授以官不可竟握節而死髙宗贈兵部尙書諡忠潔

無餘居士齋壁有沈傅師遊道林嶽麓詩石刻穆仲等和之因亦次韻

湘西勝景豈易論羣山騰闖萬里奔鶴泉一麓騫鵬噣松風十里藏只園當時侍禦偶題寫筆力孰敢爭榮尊東京少年妙詞藻南陽舊族齊陰樊天心月脇出奇語使我展讀忘朝昏差差戈劍隠一敵落落旗鼓嚴千屯無餘居士勵幽志細研六藝方專門凍骭嬌兒慣腸莧啼饑瘦婦余淚痕惟君徳義允相愜每窮道妙角與根他人勸酒逐驚魂二子頻酌勤空樽醉中詩成渺江海風外帆影徒飛翻捲藏篋笥何戢戢風生襟褎何軒軒嗟乎我亦有餘腐陋哉羊政囚華元【中州集】

句

積雪日出杲雪飛梅已殘朋遊要及時閣鄰有遐觀乘此蕪穢平快覽天宇寛霽色混銀界曠望連江幹山如白毫相滉溢淸揚端一气轉浩渺萬里皆彌漫優哉賦梁苑想象排廣寒

【中州集文季工書翰有晉人筆意興陵萬機之暇嘗購其遺墨學之有雪霽同韓公度登圓福寺閣和李效之詩今略載於此云云此下不可讀當俟善本考之】

季炳

炳號寄庵

弔危翁一

南鄕老人危翁一歳晏晴扶杖出驚聞二帝塵再防歸闔柴門哭三日眼空愁絕聲遂止里人唁翁翁死矣凜然生气申包胥萬古千秋葬忠義

【邵武府誌危翁一光澤人家貧業樵聞二帝北狩哭三日骨立而死季寄庵以詩弔之】

余淳禮

淳禮靖康丙午海康令

題遺直軒

二蘇翰墨仙同謫百蠻裏時有田舍翁結茅住行李邇來三十年聞名輒掩耳天定能勝人稍復蒙料理公卿尋斷編臺隸藏敝屣敗屋亦見修變故乃如此開軒畫遺像凜凜有生气卻恨封徳彜不見盛時死兄弟對牀眠此意孤一世騎鯨儻相逢笑人眞好事

【廣東通誌海康城南吳國鑑館蘇子由之所時子瞻亦謫儋耳同處月餘淸康丙午令余淳禮買地開軒繪二公像於中且賦詩】

顏博文

博文字持約徳州人靖康初官著作佐郎金人立僞楚時充事務官艸勸進表南渡初竄澧州移賀州死

【淸河書畫舫顏持約晚有鄭防之貶作山水橫看頗有淸致在五羊賣畫自活竟死瘴鄕】

末利花

竹梢脫靑錦榕葉隨黃雲嶺頭暑正煩見此蕚綠君欲言嬌不吐藏意久未分最憐月初上濃香夢中聞蕭然六曲屏西施帶微醺叢深珊瑚帳枝轉翡翠帬譬如追風騎一抹萬馬羣銅瓶汲淸泚聊復爲子勤願言少須臾對此髯參軍

【墨莊漫錄末利嶺外人或云抹麗謂能掩眾花也顏持約謫官嶺表時作詩云云】

題李叔班山水橫捲

靑山爲誰髙影壓三百里竹深已迷橋荷密半藏水區區名利人坐瞑眞可鄙慨想云屋中恐是古君子通江石泉滑崩崖朝雪重牧兒心苦饑牛寒挽不動誰人倚長松胸有九云夢西風吹屋動一笑無與共【後村詩話】王希深合和新香煙气淸灑不類尋常可以爲道人開筆端消息

玉水沈沈影銅鑪裊裊煙爲思丹鳳髓不愛老龍涎皁帽眞閒客黃衣小病仙定知云屋下繡被有人眠【香乘】

宋齊愈

齊愈字文淵靖康初官諫議大夫建炎初以推舉僞楚論死

絕句

向來松檜喜無恙坐久復聞南防鐘隠隠修廊人語絕四山滴瀝雪鳴風

宮詞

禁城春水碧溶溶洗出桃花萬片紅葉上細看無一字始知無女怨春風

睢陽道中

竹溪噎絕雨才通無數深紅閒淺紅山店落英春寂寂靑旗吹盡柳花風【以上能攺齋漫錄】

張澂

澂字達明舒州人靖康初官監察禦史建炎南渡至尙書右丞寓居臨川有澹巖集

源潭

露槳依灘急霜飇入鬢淸秋痕到晴樹江勢擁孤城野鶴疑仙羽檣烏伴水程故園千嶂外白首不勝情【撫州府誌】

仰山

蕭寺藏幽谷谿流燕尾分松蘿諸防合鐘鼔上方聞寶塔開晴日龍潭隔暮云躋攀窮勝境猨鶴似爲羣【袁州府誌】

賀允中

允中字子忱靖康中爲郎中紹興中拜參知政事

李伯紀丞相挽詩

已矣經邦業茫然造物心人生固有定天意頗難諶此日嗟亡鑑當年用作霖吾皇方願治十事想遺箴【梁溪集附】

李儔

儔汴京畱守靖康閒陷於金

挽張忠文公叔夜

命世文章伯鴻樞柱石臣殞身因衞社嗣徳豈無人丹旐西原路輀車萬里春一門防待遇徒有淚霑巾【雲麓漫抄張忠文公叔夜稽仲靖康間以南道總管知鄧州首提兵勤王以不推戴異姓取過軍前旣議和傳到訃音云靖康丙午閏十一月內提兵次安上門除簽書樞密院在國子監街東陶潛園子內住十二月二十五日京城破以不推戴異姓取過軍前丁未年三月二十七日離京北去道中不食至白溝或曰過界河也仰天大呼遂不復語明日薨在易州孤山寨五月十六日也擡三程遂火化第六子仲熊字慈甫隨行祭祀丁巳年十一月十八日到東京相國寺慧林禪院後於天壽院前幕士馮直家下戊午年十月十七日葬於陽翟縣旌忠功徳墳寺及錄到挽詩四首】

上官仲恭

句

君不見喬木參天獨樂園至今猶是溫公宅

【朱子語類蔡京父子在京城之西南坊對賜甲第四區極天下土木之工一曰太師第乃京之自居也二曰樞密第乃攸之居也三曰駙馬第乃鞗之居也攸妻劉乃明達明節之族有寵而二劉不能容乃出嫁攸權寵之盛亞之京攸四第對開金碧相照嘗見上官仲恭詩一編其閒有城西曲言蔡氏侈奢敗亡之事最爲豪健末句云云仲恭乃上官彥衡之子也惜其詩不行於世】

呂渭老

渭老字聖求嘉興人宣靖閒朝士

有感

塵斷徵車杳云低毳帳深古今那有此天地亦何心【檇李詩系】

宋詩紀事卷四十二

欽定四庫全書

宋詩紀事卷四十三

錢塘厲鶚撰朱弁

弁字少章徽州婺源人建炎初授修武郎借吉州團練使副王倫使金通問被拘凡十九年紹興十三年始與洪皓張邵南歸易宣教郎直祕閣主管佑神觀卒有聘遊集輶軒唱和集曲洧舊聞風月堂詩話行世

【宋史本傳弁畱金王倫先歸以弁奉送徽宗大行之文爲獻其辭有曰嘆馬角之未生魂消雪窖攀龍髯而莫逮淚灑冰天帝讀之感泣】

北人以松皮爲菜予初不知味虞侍郎分餉一小把因飯素授廚人與園蔬雜進珍美可喜因作一詩

吾老似出家晚悟媿根鈍滋旨卻羶葷禪恱要親近偉哉十八公玆道亦精進捨身充刀幾割體絕嗔恨鱗皴老龍皮鳴齒溢芳潤流膏爲伏千歲未須問便堪奴筍蕨詎肻友芝菌跏趺得一飽萬事皆可擯侍郎文懿後落落眾推俊澹然世味薄內典得所信香廚畱淨供頻食不言頓宴然默不語艸木雷音震得法於此公骨髓傳心印應憐持節人餉此爲問訊欲將無上味爲我洗塵坌食之不敢余感激在方寸

予以年事漸髙气海不能熟生煗冷旅中又無藥物遂用火攻之防灼艾凡二百壯吟呻之際得詩二十韻

不作漳濱臥年侵气血衰據鞍思少壯攬鏡嘆淸羸有病方求艾無營莫問蓍心知出下策理勝遇中醫陽燧神逾速銅仙術盡施論功鄙炮制取穴辧毫釐火帝恩光異炎官績用奇書螢比差似珠蟻迫方知忖物嗟炮鼈觀形笑灼煙微初炙手气烈漸鑽皮閉目書徒展支頭枕屢移發狂還自哂賈勇僅能支宋鷁追風日吳牛喘月時忠言勞緩頰善謔爲開眉服气工夫遠燒丹嵗月遲衞生防後患伐性釋前疑展轉那成夢呻吟且當詩因心念民瘼出位嘆身卑欲已七年病當從百世師保身將保國未可廢箴規

元夕有感

朔雪餘千里東風徧九州關河中土異燈火上元愁綠蟻嘗新釀靑貂戀故裘紫姑無問卜世事正悠悠

炕寢三十韻

風土南北殊習尙非一躅出疆𨿽仗節入國暫同俗淹畱歳再殘朔云滿崖谷禦冬貂裘敝一炕且跧伏西山石爲薪黝色驚射目方熾絕可邇將盡還自續飛飛湧云焰焰積紅玉稍疑雷出地又似風薄木誰容鼠棲冰信是龍銜燭陽曦助喘息未害搖空腹惠气生袴襦仍工展拳足豈惟脫膚鱗兼復平體粟負暄那用詫執熱定思沃收功在歳寒較徳比時燠𨿽余炙手焰寧有爛額酷矧當凝沍晨炎帝獨回轂冥眞退聽祝融端可錄嗟予亦何者萬里歌黃鵠偃仰對窗扉姸暖謝衾褥壯懷羞竈媚晚悟笑突曲因思墮指人暴露苦皸瘃頻年未解甲蹈此鋒刃毒遙知革輅中旴食安豆粥陪臣將命來意懇誠亦篤有奇不能吐何術止南牧君心想更切臣罪何由贖此身𨿽自溫此志轉煩促論武貴止戈天必従人欲安得四海春永作蒼生福聊擬少陵翁秋風賦茅屋

客懷

兵气常時見客懷何日開形骸病自瘦鬢髮老相催已負秦庭哭終期漢節回風雷識我意一洗氛埃

白髮

白髮使車前煙波思渺然霜淸獲稻日風急授衣天客館但愁坐釣舟誰醉眠乘槎防有便眞到鬥牛邊

劉善長出示李伯時畫馬圖

俯首舉尾拳一蹄掣韁欲嗅驕不嘶奚官聳肩兩足垂意貌自與造父齊雞目麟鬐鳳凰臆玉山禾遠未容食籋云追電有餘地置之畫圖人豈識精神權奇孰可班當在白兔靑龍閒君知此馬従何來龍眠胸中十二閒

謝崔致君餉天花

三年北饌飽羶葷佳蔬頗憶南州味地菜方爲九夏珍天花忽従五臺至崔矦胸中散千卷金甌名相傳云裔愛山亦如謝康樂得此攜歸豈容易應憐使館久寂寥分餉明明見深意堆盤初見瑤艸瘦鳴齒稍覺瓊枝脆樹雞濕爛慚叩門桑蛾靑黃漫趨市赤城菌子立萬釘今日因君不知貴乖龍耳僅免一割沙門業已通三世偃戈息民未有術𨿽復加飱秖增媿雲山此去縦不遠口腹何容更相累報君此詩永爲好捧腹一笑萬事置

送春

風煙節物眼中稀三月人猶戀褚衣結就客愁雲片段喚回鄕夢雨霏微小桃山下花初見弱柳沙頭絮未飛把酒送春無別語羨君才到便成歸

攄抱

客滯殊方久山圍絕塞深秋風入橫笛夜月傍霑襟造膝他時語捐軀此日心飛霜滿明鏡發短不勝簪李任道編錄濟陽公文章與僕鄙制合爲一集且以云館二星名之僕何人也乃使與公抗衡獨不慮公是非者紛紜於異日乎因作詩題於集後俾知吾心者不吾過也庚申六月丙辰江東朱弁書

絕域山川飽所經客蓬歳晚任飄零詞源未得窺三峽使節何容比二星蘿蔦施松慙弱質蒹葭倚玉怪殊形齊名李杜吾安敢千載公言有汗靑【濟陽公謂宇文叔通叔通受官而少章以死自守恥用叔通見比故此詩以不敢齊名自托至於書年爲庚申與稱江東朱弁者蓋亦有深意云以上中州集】

句

平生所愛曾莫倦天遣花王慰吾願姚黃三月開洛陽曾觀一尺春風面【謝範祖平朝散惠姚花曲洧舊聞】

陳東

東字少陽鎭江丹陽人以貢入太學欽宗時率其徒伏闕上書論蔡京王黼等誤國姦狀又上書請畱李綱髙宗卽位召至行在上書乞罷黃潛善汪伯彥防布衣歐陽澈亦上書言事潛善遽以語激怒髙宗與澈同死於市越三年髙宗感悟贈東承事郎紹興四年加朝奉郎祕閣修撰有盡忠錄

【戴埴鼠璞靖康中孫覿論太學生陳東誘眾伏闕爲亂建炎中黃潛善輩寘東極刑覿潛善不足道也張魏公亦奏胡珵筆削東書欲使布衣挾進退大臣之權幾至召亂遂以諷諭狂生規搖國是將珵追勒編置或謂魏公乃潛善客珵則李綱客也因借此去之公爲一代人物宗主亦復有此失髙宗特以靖康之閧爲懼不欲伏闕卻不以言罪人他日贈東官祭東墓贍其家而官其後以生前布衣爲身後法従於東亦無憾嘗曰朕卽位聽用非人至今痛恨之贈官推恩未足稱朕悔過之意死者不可復生追痛無已聖心惻怛如此予深爲魏公惜之】

與虞章舜卿二表弟季明遊兼勝亭有作

野曠湖山遠林深松竹幽舊題看壁立前事逐萍浮荏苒荒三逕依稀度九秋故人應念我雅防莫遲畱

與士繇遊金山翌日分袂

早別金山恰曉鐘離帆分破一江風洲渡口波聲遠後夜相思明月中【以上盡忠錄】

句

飛亷囚下酆都獄急使飛雪作水流潺潺東方出日還照耀坐令和气生人寰【大雪在太學作梅磵詩話】

歐陽澈

澈字徳明撫州崇仁人建炎初徒步走行在伏闕上書請誅汪黃等與陳東俱死於市紹興中贈祕閣修撰有飄然先生集

秋試下第有感

籬菊金英歕異香杜門岑寂獨持觴風掀脫葉橫斜舞云襯平林淺淡黃塞管有情增哽咽野花無緒伴淒涼不禁景物撩秋眼剰與新篇付錦囊

重遊寥陽洞有感

尋眞曾到寥陽殿小立廊腰花影轉飛瓊仙子下瑤臺綽約雲鬟眼波剪水沈煙防一簾秋醉睡海棠紅玉輭武陵歸去探年華揚州夢覺江波遠重來風物恰依然愛日融融素煙捲洞門寂歷鎖長春異木槎枒插天半霞衣冉冉媚東風綠瑣窗前重識面酒酣春筍理琵琶曲終依約含幽怨人閒名利幾時休馬蹄不駐空畱戀桃花流水古猶今回首碧雲人不見

戲促朝宗酒約

雨收雲海湧金盆簾捲香絲破篆紋雙陸無心酬白璧十千有約醉紅帬哦詩誤許聯師服載酒眞當過子云待遣秋娘呈妙舞春衫已把水沈燻

臨溪弱柳

柳弄嬌黃暖律催臨溪約略笑殘梅鴨頭春水回環綠甲屏山掩映開媚日依依籠霧閣搖風裊裊拂煙桅柔絲恨不同攀折獨立江臯首重回

曉發吳城山

風掃陽矦雪陣平雨催摩詰畫圖成气吞浦漵重林盡秋著江湖去鳥明厚祿故人無一字長年三老伴餘生防須滿意開懷抱到眼廬山不世情【以上飄然先生集】

曲端

端字平甫一字師尹鎭戎軍人建炎初累官威武大將軍涇州防禦使爲張浚所忌誣以反下恭州獄糊其口熁之以火幹渇求飲予以酒九竅流血死

【三朝北盟防編張浚旣失全陜退保蜀中復欲用曲端王庶曰不可富平之戰宣撫與曲端有勝負之約今日宣撫以何面目見端吳玠亦懼端之嚴明乃書曲端謀反四字於手心浚𨿽有殺端之意而未有罪庶等曰曲端作詩題柱有指斥乘輿之意曰不向關中興事業卻來江上泛漁舟此其罪也浚乃送端萬州羈管復令恭州取勘康隨先在鳳翔遭端決背一百浚以康隨爲提防刑獄公事端聞之曰吾其死也呼天者數聲端有馬名鐵象日馳四百里惜之過於子息連呼鐵象可惜者又數聲旣死不旬日鐵象亦斃】

蜀中作

破碎江山不足論何時重到渭南村一聲長嘯東風裏多少未歸人防魂【賓退錄】

【鶴林玉露曲端在陜西甚有威望張魏公宣撫擢用之金人萬戶羅索與薩裏哈等冦邠州端擊敗之至白店原又大敗之薩裏哈乘髙望師懼而號哭金人因目之爲啼哭郎君後以端恃功驕恣廢不用又懼其得士心竟殺之自端之死眾心稍離金人再戰於富平我師詐張端旗以懼敵羅索知端已死撫掌笑曰何紿我也於是盡銳力攻我師敗績自是陜西非我有矣宋淳熈間髙廟配享洪景盧舉此爲魏公罪迄不得侑食昔孔明斬馬謖巳爲失計魏公襲其事幾於自壊萬里長城至於詐張端旗大爲拙謀徒足以召敵人之笑沮我師之气耳端亦知書嘗作詩云破碎山河不足論幾時重到渭南村昔人詩欲掛衣冠神武門先尋水竹渭南村卽此事也】

嶽飛

飛字鵬舉相州湯陰人宣和閒應眞定宣撫募累立戰功南渡歷少保河南北諸路招討使進樞密副使封武昌郡開國公罷爲萬壽觀使爲秦檜所陷殞大理寺獄淳熈六年賜諡武穆嘉定四年追封鄂王淳祐六年攺諡忠武有集

題鄱陽龍居寺

巍石山前寺林泉勝境幽紫金諸佛相白雪老僧頭潭水寒生月松風夜帶秋我來屬龍語爲雨濟民憂

池州翠微亭

經年塵土滿徵衣特特尋芳上翠微好水好山看不足馬蹄催趁月明歸【以上嶽武穆王集】

題靑泥市寺壁

雄气堂堂貫斗牛誓將眞節報君讎斬除頑惡還車駕不問登壇萬戶侯

【賓退錄紹興癸丑嶽武穆提兵平防吉羣盜道出新淦題詩靑泥市蕭寺壁間淳熈間林令梓欲摹刻於石防罷去不果今寺廢壁亡矣其孫類家集惜未有告之者】

雩都華嚴院

手持竹杖訪黃龍舊穴空遺虎子蹤云鎖斷崖無覓處半山松竹撼秋風【贑州府誌】

題池州翠光亭

愛此倚欄幹誰同寓目閒輕陰弄晴日秀色隠空山島樹蕭騷外徵帆杳靄間予𨿽江上老心羨白雲關【淸河書畫舫】

毛國英

國英衢州人

投嶽侯

鐵鎖沈沈截碧江風旗獵獵駐危檣禹門縦使髙千尺放過蛟龍也不妨

【娛書堂詩話毛國英澤民之従子也以詩自鳴嘗經嶽侯駐兵之地江禁方嚴國英投詩云云侯曰詩人也委舟以渡之】

李易

易字順之江都人建炎二年髙宗駐蹕維揚策進士爲第一授簽書江陰軍判官紹興元年爲太常博士轉工部員外郎爲太常少卿遷中書舍人攺直祕閣知揚州官至敷文閣待制提舉江州太平觀卒於秀州

貴門卜築

亂後亦擇居筮山山輒許居民百餘家喜甚手欲舞云久聞公名此幸殆天與感玆鄭重意時節共雞黍剡川非沃野地僻民更窶趁時務擷茗餘力工搗楮寡婦念遺秉污池憐數罟我欲敎耦耕盡力循南畝桃杏種連山深居可長處東鄰有節士酒酣乃發語公昔起布衣髙誼掩前古親擢類平津決見逢眞主兩宮佇六飛萬乘思一舉交侵正倔彊蠭起益防午浩然公獨歸偶出寧有補默塞復何言長嘆汗如雨

剡溪幽居

勝絕剡溪邊巢枝度半年燕回銜落絮魚湧接飛泉丹鼎山頭气茶鑪竹外煙幽居已成趣佳致若爲傳【以上剡錄】

竹西懷古

淮南昔繁麗富庶天下稱管十萬戶夜夜聞喧騰不徒竹西寺歌吹相豪矜一朝烽火急廛市爲溝塍風月無歡場睥睨皆射堋荒荒野月白照地如寒冰自従畫江守嵗嵗輸金繒蕭條閭井閒水旱又頻仍我來經故里日暮此一登隋唐倏已往遺迹幾廢興江山極蒼莽望之涕沾膺【揚州府誌】

兪處俊

處俊字師郝新淦人登建炎龍飛乙科未及仕而卒

傷春

黏天芳艸綠蒙茸久客傷心望不窮山色自隨人遠近鶯聲只在水西東

搜春

千林欲暗稻秧三月尙寒花信風九節老笻應不惜步隨流水看殘紅【以上合璧事類前集】

句

叫月子規喉舌冷防花蝴蜨夢魂香【獨醒雜誌】

胡銓

銓字邦衡廬陵人建炎二年進士甲科紹興五年以賢良方正薦除樞密院編修官抗疏詆和議累謫吉陽軍孝宗朝歷權中書舍人兼國子祭酒權兵部侍郎以資政殿學士致仕卒諡忠簡有澹庵集

【鶴林玉露胡澹庵十年貶海外比歸飲於湘潭胡氏園題詩云君恩許歸此一醉傍有棃頰生防渦謂侍妓黎倩也後朱文公見之題絕句云十年浮海一身輕歸對棃渦郤有情世上無如人欲險幾人到此誤平生瀛奎律髓紹興十八年新州編管人胡銓移吉陽軍編管先是廣東經略使王鈇問知新州張棣曰胡銓何故未過海銓嘗賦詞云欲駕巾車歸去有狼當轍棣奏銓倡和毀謗而有是命棣選使臣遊崇部封送小項洞過海銓徒步赴貶人皆憐之至雷州守臣王趯捕遊崇私茗械治厚餉銓趯後亦得罪】

雷州和朱彧秀才詩時欲渡海

何人著眼覻徵驂賴有新詩作指南螺髻層層明晚照蜃樓隠隠倚晴嵐仲連蹈海徒虛語魯叟乘桴亦謾談爭似澹庵乘興往銀山千疊酒防酣【澹庵集】

到瓊州和李參政

落网従前一念斜崖州前定復何嗟萬山行盡逢黎母雙井渾疑似若邪行止非人十年夢廢興有命一浮家此行所得誠多矣更願従今泛北槎

貶朱崖行臨髙道中買愁村古未有對馬上口占

北往長思聞喜縣南來怕入買愁村區區萬里天涯路野艸荒煙正防防【以上方輿勝覽】

題自畫瀟湘夜雨圖

一片瀟湘落筆端騷人千古帶愁看不堪秋著楓林港濶煙深夜釣寒【梅磵詩話】

題畫扇

誰向生綃白團扇畫將羈客據徵鞍南遷萬里知前定壁上崖州莫怕看

【陳郁話腴胡澹庵於福州僉防分扇得一扇畫古木閒一人騎驢向西南行及有新興之行方知爲先兆也】

登南恩望海臺

君恩寛逐客萬里聽歸來未上淩煙閣先登望海臺山爲翠浪湧湖拓碧天開目防飛雲處終身愧老萊【豫章詩話時孝宗登極起爲祕書少監將歸朝作】

句

盈尺子魚來丙穴一缾女酒敵新興

【夷堅志胡邦衡獲罪來福州黃思憲致子魚紅酒爲餉胡報以詩以子對女丙對新爲工新興酒閩人重之】

陳宗古

宗古字述之侯官人建炎二年進士終朝奉郎

遊大滌山

洞天三十六奇邃此無儔笙鶴有時下神仙何處遊巖花自照水谷鳥不啼秋盡日松陰底閒聽寒澗流【洞霄詩集】

鄧柞

柞字成林沙縣人建炎二年進士累官知隆興府江西安撫使有焦桐集

題白蓮院

古樹紛紛千嶂雨遠寺鳴鐘迷處所一水東流浮落花隔云應有秦人住海風不防長松路萬籟寒生蒼玉麈此去江南山更深桄榔葉暗猿啼苦【南安縣誌】

陳剛中

剛中字彥柔閩淸人祥道従子建炎二年進士紹興閒任太府丞應詔上封事胡銓貶韶州剛中作啟事賀之忤秦檜謫定遠縣卒

陽關詞

客捨休悲柳色新東西南北一般春若知四海皆兄弟何處相逢非故人【北窗炙輠】

石材庿題柱

疏爵新剛應論功舊石材能形文母夢還訝佞人來海市爲誰出衡云豈自開乞靈如見告逐客幾時回【鶴林玉露寺丞南行時吉州江濱有石材庿隆祐太后避金兵泊舟廟下夢神告以兵至卽發舟指章貢金兵追至造口不及而還寺丞題詩廟柱云云卒不如願悲夫】

飛來峯

寒峯插天出玲瓏萬菡萏微風起松際怪石勢搖撼上有百尺松幽花綴紅糝野猨忽躍去滴下露千防回首冷泉亭天鏡光瀲瀲遊姬修眉靑嬌童兩髦髧平生山水癖如人嗜昌歜對此一壺酒玉色翻醉臉路逢老祝髮絳袍金光閃玆山信自佳恨爲緇塵染置之且復醉天竺鼓紞紞【咸淳臨安志】

阮閱

閱字閎休舒城人宣和中知郴州建炎初知袁州有詩話總松菊集

郴江百詠【幷序存六首】

郴古桂陽郡陳迹故事盡載圖史亦間見於名人才士歌詠如杜子美寄聶令入郴州韓退之郴江柳子厚登北樓沈佺期望仙山戴叔倫過郴州之類是也山川寺觀之勝城郭臺榭之壯未經品題者尙多亦可惜爾余官於郴三年常欲補其闕愧無大筆雅思可爲然因暇日時彊作一二小詩遂積至於百篇𨿽不敢比迹前輩使未嘗到湖湘者觀之亦可知郴在荊楚自是一佳郡也宣和甲辰二月中和日舒城阮閱序

東樓

危城雉堞對東山誰剏髙樓十二欄獨鶴不來松已老春風動處日三竿

山陰堂

修竹蒼蒼似剡川浮觴可繼永和年不知誰有羲之筆欲寫蘭亭第二篇

碧虛亭

笻竹枝彎屐齒搖登臨身覺在煙霄千峯險似三川峽一水深如八月潮

湖亭

城外髙堂俯碧灣山如螺黛水如環有時鼓棹來尋勝直到斜陽未欲還

蘇仙觀

寂寂星壇長綠苔井邊橘老又重栽城頭依舊東樓在未見當時鶴再來

東山

藜杖芒鞵過水東紅帬寂寞酒尊空郡人見我應相笑不似山公與謝公【以上郴州文志】

宣風道上

馬蹄西去夕陽催濃淡寒山翠作堆北鴈無情怕秋熱帶將寒信過江來

題春波亭

數葉荷衣一短藜春波亭上倚斜暉無人防得詩中畫憑盡防幹又獨歸【以上袁州府誌】

胡嶧

嶧字仲達昆山人建炎初任安逺尉有如村稾

遊慧聚寺

政欲相攜紫翠閒不堪風雨徑催還何時更上月華閣細認仙山是假山【玉峯詩纂】

黃大輿

大輿字載萬南渡初蜀人號岷山耦耕嘗輯梅苑

華亭山房象山

客遊厭城市僧房見巖壑偉石羅眾峯寒砂結層堮爲谷旣窈窕置嶺復綿邈溪源互相注花艸紛已錯空聞先王夢徒觀楚臣作行雲在俛仰北渚應酬酢天機契如幻意匠起冥漠周流屬多豫寤寐欣所托有懷山中人従爾芳杜若【成都文類】

王銍

銍字性之汝陰人自稱汝陰老民南渡寓居剡中建炎初爲樞密院編修官有雪溪集

追和周昉琴阮美人圖

龍眠李亮工家藏周昉畫美人琴阮圖兼有宮禁富貴气象旁有竹馬小兒欲折檻前柳者亮工官長沙而黃魯直謫宜州過見之嘆愛彌日大書一詩於黃素上曰周昉富貴女衣飾新舊兼髻重髮根急薄妝無意添琴阮相與娛聽不觀手敷腴竹馬郎跨馬要折柳此畫後歸禁中胡馬驚塵流落何許而詩亦世不傳獨僕舊見之位置猶可想象也病中追和其詩當令善工試圖之耳

丹靑有神藝周郎獨能兼圖畫絕世人眞態不可添卻憐如畫者相與落誰手想象猶可言雨重春籠柳

雪後渡西溪

雪後孤村一段煙晴光遠照玉山川酒旗隔步招閒客獨上西溪渡口船

上方

松閒淸月佛前鐙庵在孤峯更上層犬吠一聲秋意靜敲門知有夜歸僧【以上雪溪集】

王文孺臞庵

全家髙隱白雲關事不縈懷夢亦閒欸乃交撐漁市散隔江城郭是人間

山村

家依溪口破殘村身伴渡頭零落云更向空山拾黃葉姓名那有世人聞【墨莊漫錄】

雲門寺

靑山春又到白髮策烏藤已是他鄕客還同寄住僧瘦松黏凍雪流水帶寒冰更覺蒼崖路云深不可登【越詠】

周芑

芑字秀實錢唐人邦彥弟邦式之子南渡初廬陵倅

贈劉美中尙書

劉郎校書天祿閣太白下觀光照灼心知漢祀厄中天夜半瞻星涕零落

【獨醒雜誌宣和中太白見甚髙尙書劉公才邵時在中祕見而嘆曰是兵象也國家其有外患乎因與僚友同觀憂形於色未幾金犯畿甸後周芑秀實來倅廬陵贈詩云云】

鄭昺

昺字彥明南渡初人

題閻立本十八學士圖

閻公十八學士圖當時妙筆分錙銖惜哉名姓不題別但可以意推形模十二匹馬一匹驢五士無馬應直廬五鞍施狨乃禁従長孫房杜王魏徒一人醉起小史扶一人欠伸若挽弧一人觀鵞憑闌立一人運筆無乃虞樹下樂工鳴瑟竽八士環列按四隅笑談散漫若飲徹盤盂杯勺一物無坐中題筆淸而臒似是率更閒論書其中一著道士服又一道士倚枯株三人傍樹各相語一人系帶行徐徐後有一人丰而胡獨吟芭蕉立踟躕一時登瀛客若是貞觀治效眞不誣書林我昔曽曳裾三局腕脫幾百儒雄文大筆亦何有餐錢但日糜公廚邦家治亂一無補正論出口遭非辜時危玊石一焚埽覽畫思古爲嗟吁【獨醒雜誌予嘗得登瀛圖本規模布置气象曠雅每思剏始者必非俗筆又有石本皆書名氏後有李丞相伯紀贊防乃欽廟在東宮得閻立本此畫親爲題識以賜詹事李詩二本絕不同嘗見鄭昺所賦長句云云考其所序列意鄭必爲畫本賦之然長孫王魏元不在其中不知鄭詩何爲反之耶按翰林盛事記開元中張燕公等十八人爲集賢學士於東都含象亭圖寫其貌意二本必居其一而後人皆以爲貞觀學士耳】

李宏

宏字彥恢宣州人宣和初以左丞直郎署涇縣建炎中呂好問知宣州得士四人詹友端周紫芝王相如與宏也紹興初李光爲守復檄署縣累遷轉運使

遊金泉觀

昔時謝女升天處此日遺蹤尙宛然蟬蛻舊衣畱石室龍飛勝地湧金泉碑書故事封蒼蘚殿寫眞容鎖翠煙薄暮松巓聽鶴唳淩空髣髴是神仙【四川總志】

許顗

顗字彥周建炎中襄邑人有詩話

夢中作

閒花亂艸春春有秋鴻社燕年年歸靑天露下麥苗濕古道月寒人迹稀

【彥周詩話宣和巳亥僕在洪州宿城北鄭和叔家夜夢行大路中寒沙沒足其傍皆田苗丘隴一婦人皁衣素裳行田閒曰此中無沙易行僕従之不能登婦人援僕手登焉月明如晝彌望皆野田麥苗婦人求詩僕借艸坐有矮甎臺一上有紙筆僕題詩四句云云拍筆甎上有聲驚覺宛然記憶是嵗大病後亦無他故】

秋雨

零雨不出動隔旬門前秋艸長於人江湖浩渺欲無岸錦石最小猶生云微陽片月何曾見只有莓苔昏筆硯田家黍穗未暇悲茅屋且爲螢火飛【宋藝圃集】

秦湛

湛字處度少遊子

句

大勝商山老同居一木奴

【詩說雋永秦處度爲韓膺冑作枝巢詩建炎閒在防稽先得兩句以語伋未知成篇不】

蔡向

建炎中承議郎提舉兩浙常平事

題隠眞宮

福地流傳號隠眞麻姑曾款蔡翁門臼舂云子自堪飽井溢丹泉便可吞山露五峯疑指爪溪盤百疊想帬痕我來旣躡靈蹤後知是仙家第幾孫【赤城志】

聞人偲

偲天臺寧海尉

淨因院建炎兵火獨存紀事

湖海浮家二十年重來春色尙依然杏花籬落歕紅霧楊柳林塘防綠煙艸暖邦人出遊地鳩鳴刺史勸耕天覺場獨在三災外試問支郎第幾禪【至元嘉禾志】

張瓊

瓊官舒州守

雨中自萬壽宮歸

艸艸登臨未擬回煙昏濕賦歸哉山寒未放遷鶯出地勝先聞駕鶴來老去春光都是夢嬾邊心事總如灰歸尋藥裹扶筋力準擬東風得屢陪【安慶府誌】

顏岐

岐字夷仲復子建炎中累官至門下侍郎

句

念昔従學日同升夫子堂

【萬姓統譜顏夷仲嘗従滎陽呂公學呂居仁爲濟陰主簿時夷仲適在曹南贈居仁詩云云夫子蓋謂滎陽公也居仁罷官歸作詩畱別夷仲云昔日同升夫子堂如今俱是鬢蒼浪蓋用其語也】

李方敬

秋蜨

粉蜨爾何知秋深尙戲飛憐渠迷節物猶若弄春暉露葉今非昔霜叢疇可依籬邊菊無幾薄命寄余菲【合璧事類別集】

陳石齋

葵花【俗名一丈紅】

恐是牡丹重換紫又疑芍藥再翻紅嬌饒不辧桑閒女蔽芾深迷薴下翁【合璧事類別集】

徐月溪

麗春花

照眼裝新就扶頭酒半醒妖姿隨變化薄命易飄零【合璧事類別集】

唐觀

南郊仗回

傳警千門寂南郊防仗回但驚龍再見誰識日雙開徳澤施云恩光變燼灰閱兵貔虎振聽樂鳳凰來【合璧事類外集】

陳貫道

貫道字致一閩人

題嚴陵釣臺

足加帝腹似癡頑詎肻折腰求好官明主莫將臣子待故人只作友朋看

【庚溪詩話云自出新意】

程防

送葉善捲致仕歸吳

衞尉新除蓋次公便拋簪紱向江東秋鱸正與蒓絲美夜鶴休驚蕙帳空滿腹詩書元未試防心林壑許誰同自憐華髮無歸處慚媿冥冥物外鴻【吳郡誌】

唐耜

耜南渡初人

題巫山神女廟

楚澤隠巫山翠壁開鴻蒙萬流束長峽怒浪日舂朝暉澹髙唐嵒阿閟彤宮罘罳散煙霧榮光繞長虹恭聞雲華君少陰體沖融受道紫淸闕飛化淩三空徜徉江海上千騎馳蒼龍羽節回天津央央弭層峯淒惻下土人昏墊無所容寶書授神禹百靈倏奔従蛟螭委鞭防山川奠西東九州免爲魚遂成萬世功嗟余晚聞道蓬心蔽倥侗維舟垂崖邊再拜望遺蹤嶙峋山頭石云衣尙溶溶縹緲玉瑛臺如在指顧中童律不可問至言誰擊蒙仰首天壇下松柏悲回風【名勝志】

令狐慶譽

慶譽南渡初人

題云安下嵒

地遠塵寰絕防埃懸崖屈曲寄層臺山頭玉澑隨檐滴嵒下金容就石開寺影不妨流水過松香長逐好風來徧遊未盡無窮景爲報舟人且莫催【名勝志】

宋詩紀事卷四十三

欽定四庫全書

宋詩紀事卷四十四

錢塘厲鶚撰何防

防字子遠號韓靑老農浦城人去非之子東都遺老入南渡尙存著春渚紀聞

章序臣得銅雀硯屬余作詩

阿瞞示姦雄挾漢令天下惜時無英豪磔裂異肩踝終令盜壞土埏作三臺瓦𨿽云當塗髙會有食槽馬人愚瓦何罪淪蟄翳梧檟錫花封苔鴛彩晦云罅當時丹油法【銅雀瓦用鉛丹雜胡桃油治火之取其雨過卽幹】實非謀諸野因之好奇士探琢助揮寫歸參端歙材堅澤未渠亞章侯捐百金訪獲従吾詫興亡何足論徒足增忿罵但嗟瓦礫微亦以材用捨徒令瓴甓余當擅瓊瑰價士患徳不備不憂老田舍【春渚紀聞】

何藗

藗字子薦防従兄寓居余杭與友張圖南伯鵬俱早世防集二人遺句名南金錄

句

不便翠分旁牖去卻緣淸甚畏人知【賦藏筠軒春渚紀聞】

張圖南

圖南字伯鵬余杭人

句

坐中競病分明久驢上推敲兀未裁

【春渚紀聞圖南督予分韻詩未就有詩云云用事精穩如老作者惜乎天不少假之年以觀其所止也】

鄭魁

賦林叔睿端硯

仙翁種玉芝耕得紫玻璃磨出海鯨血鑿成天馬蹄潤應通月窟洗合就雲溪常恐魍魎奪山行亦自攜【春渚紀聞永嘉林叔睿所藏端硯馬蹄樣深紫色厚寸許面徑七八寸下鄭魁銘詩隸字甚奇末句所寄旨哉】

莊綽

綽字季裕淸源人官鄂州守有雞肋編

【程致道云季裕著本艸蒙求三卷甚工軒渠錄莊季裕年未甚老而體極臒瘠洪析仲本呼爲細腰宮院子】

建炎三年七月寓長洲白馬防張氏捨題壁

昔年隨牒作邊侯愁望長安向戌樓今日衰頽來澤國又看烽火照長洲【雞肋編】

和吳正仲觀李廷珪墨

賴召陳元典籍傳肻敎邊腹擅便便竟誇削本眞餘事卻笑磨人得永年三友不居毛穎後五車仍在楮生前秖愁公子従醫說火煆生分不直錢

【雞肋編吳幵正仲家蓄唐以來諸李所制墨無出廷珪之右者其堅利可以削木王彥若墨說云趙韓王從太祖至洛行宮見架上一篋取視皆李氏父子墨也因盡以賜王后王之子婦蓐中血運危甚毉求古墨爲藥因取一枚投烈火中研末酒服卽愈諸子欲各備產乳之用乃盡取墨煆而分之自是李氏墨世益少得】

姜光彥

光彥字仲謙號松庵淄州人

巳酉中秋任才仲陳去非會飲嶽陽樓上酒半酣髙談大笑行艸閒出誠一時俊遊也爲賦之

嶽陽樓髙幾千尺俯視洞庭方酒酣萬頃波光天上下兩山秋色月東南興來鸞鵠隨行艸夜永魚龍駭笑談我欲煩公釣鼇手盡移雲水到松庵【嶽州府誌】

周莘

莘字尹潛錢唐人邠之孫爲嶽陽決曹掾與陳去非爲友

野泊對月有感

可憐江月亂中明應識逋逃病客情斗柄闌干洞庭野角聲淒防嶽陽城酒添客淚愁仍濺浪捲歸心暗自驚欲問行朝近消息眼中羣盜尙縦橫【瀛奎律髓】

康與之

與之字伯可渡江初以詞受知髙宗官郎中有順庵樂府

【鶴林玉露建炎中大駕駐維揚伯可上中興十防名聲甚著後秦檜當國乃附防求進擢爲臺郎值慈寧歸養兩宮燕樂伯可專應制爲歌詞諛艷粉飾於是聲名掃地世但以比栁耆卿輩矣檜死伯可亦貶五羊】

題宣和禦畫扇

玉輦宸遊事已空尙餘奎藻繪春風年年花鳥無窮恨盡在蒼梧夕照中

【桯史康與之在髙皇朝以詩章應制與左璫狎適睿思殿有徽祖禦畫扇上時持玩流涕璫偶下值竊攜至家而康適來畱之燕飲漫出以示康紿璫入取肴核輒泚筆幾閒書一絕於上有頃璫出見之大恐而康已醉無可柰何明日伺閒叩頭請死上大怒亟取視之天威頓霽但一慟而已】

僻居

巷僻過従少柴門盡日關鶯聲常在桞云影不離山有道難言【闕】𨿽貧未厭閒川原煙四暝春思有無間

鷺

春暗汀洲杜若香風標公子白霓裳碧天片雪忽飛去何處人家水滿塘

琵琶

夜深琵琶聲似裂一曲霓裳一庭月曲終人影在西階困倚東風步搖折

可惜

簾幕重重下玉鉤隔簾春在栁梢頭東風著意相料理吹去楊花不自由【以上前賢小集拾遺】

題淸江慧力寺

天涯芳艸盡綠路旁栁絮爭飛啼鳥一聲春曉落花滿地人歸

江上濃陰曉未開瘦笻支我上蒼苔春寒前日去已盡今日又従何處來【詩人玉屑】

招眞詞【並記】

自姑蘇出齊門沿而北望山如巨鼇常熟縣之虞山也邑去江不及程陂湖畝澮之積自南至者傾馳會於江江河旣應則迅瀾倒流二水相制移時而不能去山無奇谷惟荒墟白艸醜石陂陀迆邐而西有修林橫抹隠見於兩山之閒其中爲招眞庵元祐中道人申氏海陵徐處士弟子也松林森茂庭宇簡寂如隠君子之居通州道士諭抱元增治之舊名竹陵自是更以招眞請記於僕乃歌招眞之詞以系之曰

白鶴巢兮丹井空蓬山杳兮煙霞蒙陵谷變兮今古木葉下兮秋風飛仙去兮朝太微黃冠野服兮以遊以嬉飡霞臥月兮世不我違與世滌映兮天門可馳蒼龍嘷兮云漫扉石泉冽兮山芋肥俯仰宇宙兮日月蔽虧靈秀回薄兮野芳呈姿山中之樂兮萬化莫移仙人不來兮隠者曷追【蘇州府誌】

李唐

唐字希古河陽三城人徽宗朝補入畫院建炎閒太尉邵宏淵薦之授成忠郎畫院待詔賜金帶

【圖繪寶鑑李唐年近八十善畫人物山水筆意不凡尢工畫牛髙宗雅重之嘗題其長夏江寺捲云李唐可比唐李思訓畫繼補遺建炎南渡李唐如杭得幸髙宗余家有唐畫胡笳十八拍髙宗親書劉商辭畱空絹俾唐圖寫亦見髙宗雅愛唐畫也】

題畫

雲裏煙村雨裏灘看之容易作之難早知不入時人眼多買燕脂畫牡丹

【郁氏書畫題防記錢唐宋杞云唐初至杭無有知者貨楮畫以自給日甚困有中使識其筆曰待詔作也唐因投謁中使奏聞而唐之畫杭人卽貴之嘗有詩云云】

張九成

九成字子韶號無垢居士開封人徙家錢塘紹興二年進士第一歷宗正少卿兼侍講權刑部侍郎累謫南安軍起知溫州丏祠卒贈太師封崇國公諡文忠有橫浦集心傳錄日新錄論語詩

南安寶戒院作

苦無人事擾閒居贏得終年學著書今日欣然出門去秋風吹意滿芙蕖【橫浦心傳錄】

菩提寺

髙僧居物外有戶晝常扃海濶知天大泉甘識地靈一簾春月靜數防別山靑便卜歸歟計移文休勒銘【詩林萬選】

遺樊茂實硯【詩刻硯後】

端溪石硯天下奇紫光夜半吐虹霓不隨凡石追時好眞與日月爭光輝韜藏久矣不亂用惟恐翰墨汗染之樊子文章有餘地汪汪萬頃誰能窺贈君此硯無輕棄經史妙處其發揮飛流濺沫徧天下要使咳唾皆珠璣【遊宦紀聞】

施徳操

徳操字彥執鹽官人與張九成子韶楊璇子平號三先生著北窗炙輠

廣福禪院【在鹽官有雪峯禪師手鑿井】

何處登臨眼最明雪峯佳處一川平潮従海月生時上峯在雲天盡處橫幢蓋神扶喬木影風雷井閉古泉聲靈蹤鑿盡翻惆悵何日【闕】山報道成【咸淳臨安志】

楊璇

璇字子平鹽官人與施徳操同時里人號徳操爲持正先生璇爲謹獨先生

東山廣福院【在鹽官院有葛仙翁井】

檥櫂靑山下來尋薊子家人魚皆靜樂水木亦淸華松老已成蓋菊寒殊未花何須覓句漏此地有丹砂【咸淳臨安志】

西山廣福院【在海寧紫微山】

地勢連滄海名山號紫微景閒僧坐久路僻客來稀峽影淸相照河流石自圍塵喧都不到安得此忘歸【海寧縣誌】

刁文叔

文叔不知其名張橫浦子韶之友

春日旅中

來時江梅散玉蘂歸去麰麥如人深桃花只解逞顏色惟有垂栁知客心

【橫浦心傳錄云思致尢遠不止工也】

陳棠

棠字徳召紹興二年進士官祕書少監

晚步

晚步沙頭倚小晴南山正與暮雲橫棲鴉啼處野煙合飛鳥去邊孤月生樹暗風微花气度溪深雨漲水痕平夜闌衣濕迷歸路髣髴前村燈火明【前賢小集拾遺】

鄭仲熊

仲熊字行可衢州西安人紹興二年進士累官權參知政事忤秦檜落職孝宗卽位復端明殿學士

桂花

天公憐我太岑寂每嵗殷勤兩度開收拾落英將底用博山香裏薦淸杯【全芳備祖】

鄭剛中

剛中字亨仲婺州金華人紹興二年進士累除祕書少監出爲四川宣撫使爲秦檜所忌罷謫桂陽軍徙封州卒檜死復原官諡忠湣有北山集

【老學庵筆記蜀人任子淵好謔鄭宣撫剛中自蜀詔歸其實秦檜欲害之鄭公有惠政眾皆太息或曰鄭不來矣子淵對曰秦少恩哉人稱其敢言方萬里防北山文簡古詩峭健在封州詩尢佳】

修修窗前蘆

修修窗前蘆孤瘦倚靑玉心虛知夜涼風葉亂相觸使我入幽夢如在江湖防方玆困炎曦愛爾眼中綠柰何柔脆姿行犯秋霜肅霏霏霜露中菱荷等摧覆大抵無勁節不及嵗寒竹

過越江見人家臨水竹可愛

何人此地得幽居水竹中間宅一區無盡江山千萬里有情花木兩三株應無俗客來驚犬時有扁舟過賣魚我欲他時成卜築更添幾架古人書

寒意

嶺南霜不結風勁是霜時日落晚花瘦山空流水悲棲鴉尋樹早凍蟻下窗遲季子家何在衣單知不知

辛未元夜

輕寒擁山城逺緑生春艸迎神樂元夜笑語聞蠻獠惟有團圓月報我時節好寸燈豈爲孤巵酒未爲少微醺短檠旁人靜茅屋小【以上北山集】

範達夫硯

範郎紫玉余半圭翻手作雲雨雹隨龍蛇起陸孔翠飛雲收雨霽千首詩【硯箋】

王伯庠

伯庠字伯禮鄞人參政次翁之子紹興二年進士官至夔州路安撫

和潘良貴題明州三江亭韻

使君不受二毛侵杖履逍遙得勝尋撥遣簿書聊永日登臨山水亦何心殘梅隨雪垂垂白弱栁搖春淡淡金倚矚大江供一笑幾多襦袴在謳吟【延祐四明誌】

陳棲筠

和潘良貴題明州三江亭韻

紅塵一點不相侵下瞰澄江幾萬尋地接海潮分鼎足檐飛鳳翼峙天心三山有路云垂幕午夜無風月湧金欲識龔黃報新政滿城爭唱使君吟【延祐四明誌】

贈泊宅翁方勺

學道悠悠未見功敢云凡質有仙風他年一鉢江湖去先向苕溪訪葛洪【金華府誌】

謝伋

伋字景思上蔡人參政克家之子官至太常少卿紹興初侍父寓居黃巖自號藥寮居士有藥寮叢槀

妙庭觀

蕭蕭六轡天邊路云竹風松正嵗寒欲洗衰顏換凡骨應須九轉大還丹

云軿一去遠難追丹鼎埋光固不疑承露仙人辭漢後幾重深杳隔瑤池【杭州府誌】

陳用中

用中字彥才永嘉人

戲作

賦命安能比鉅公偶然年月與時同只因日上爭些子笑向連江作醉翁

【竹坡詩話紹興初有退相寓永嘉獨陳用中彥才𨿽鄰不謁及再相有薦之者止就部注邑連江戲作小詩云云蓋其所生年月時適與時宰同但日差異耳】

陳述

述紹興初知袁州

化成巖

出郭二三里覽勝適願言羣山接天際一水經巖根參差崖上屋蕭閒松下門眞趣自往古聊可開淸尊【袁州府誌】

董穎

穎字仲達徳興人紹興初従汪彥章徐師川遊有霜傑集

江上

萬頃滄江萬頃秋鏡天飛雪一雙鷗摩挲數尺沙邊栁待汝成陰系客舟【前賢小集拾遺】

句

云壑釀成千嶂雨風蘋吹老一川秋【夷堅志】

髙登

登字彥先漳浦人宣和閒爲太學生與陳東等上書乞斬六賊不報紹興二年廷對極言授富川簿轉古縣令以不肻祠秦檜父胡舜陟誣奏下靜江獄會舜陟以他事下獄死乃得白編管容州卒有東溪集

思歸

忽忽已秋杪言歸欣有期接物想吾廬靑蘂繁東籬流匙白雲子蘸甲黃鵝兒對此憶羈旅多應歌式微喜慰倚門心愁銷舉案眉穉子鬧檐隙繞膝牽人衣歸心念如許兼程猶苦遲明朝秋色裏烏帽風披披

冒寒行風雨有感

號風撼枯枿凍雨凝路塵乾坤祕日月八荒同一云遙知沙漠寒黯黮愁殺人天涯望不極流淚滿衣巾

水漲謝邑宰送米

心知一字不堪煮矻矻窮年黃卷中食粥由來未爲拙儲瓶況乃嗟屢空令君好賢嫓韓愈賤子受賜慚盧仝春水従敎繞捨北癡兒不復啼門東

中秋對月

繡江再見中秋月嵗去月圓人尙缺相望千里共嬋娟苦恨亭亭照離別今夕一樽誰與同孟光舉案對梁鴻眾雛立侍儼成列以此持杯壽乃翁乃翁看月揩病目手足傾頽頭髮禿但願團欒三十秋不計東西與南北【以上東溪集】

劉儀鳳

儀鳳字韶美普州人紹興二年進士孝宗朝累遷祕書少監兵部侍郎斥歸復起知漢州果州

詠範志元

誰家遊冶郎闖首窺幽闥但見臉如花不知心是鐵一夕變其軀雪姿映云髮昔爲桃李顏今作松篁節【方輿勝覽純陽山在合州石照縣北唐女冠範志元得道處天寶閒天使任安者至山中慕之而志元變爲男子劉儀鳯有詩】

自歸州陸行至夔州

戶口村無幾犁鉏力不堪林荒樗櫟壽月黑虎狼貪幽絕云眠穩淸閒谷飲甘故山深未極壤防蓋茅庵曠野無人防危亭犯雨過嶺雲堆贔屓剎海現兜羅酒觸秋懷壯天畱暮色多不勝行役苦裁入竹枝歌【顧氏積書巖選】

李衡

衡字彥平號樂庵江都人紹興二年進士累遷監察禦史出知溫婺臺三州召除起居郎祕閣修撰致仕居昆山

慧聚寺作

盡日用登陟跏趺聊對牀巖空炫層碧艸細涵幽香弔古漫秋思開尊巳月光隨身有竿木作戲且逢塲天面無纖靄平川灝气吞搘笻臨閣道拂石憩云根栁映山前路煙搖水北村醉歸風滿袖斜月在蓬門

樂庵初成

老子平生百不足庵成那【平】管食無肉終朝閉戶只讀書四面開窗都見竹【以上玉峯詩纂】

薛靖

靖鄞人紹興二年進士

望金山

一柱支空立濤聲春寺聞消來巴地雪飛到潤州云寂寞江山色縦橫盜賊羣不堪形勝裏北望涕紛紜【薛氏世風集】

孫雄飛

雄飛字翚之吳郡人紹興二年進士祕書省正字

靈隠寺蓮峯堂

堂開金色界梵客爲鉤簾山影碧侵座水聲淸繞檐粉云埋石腳珠露松髯終擬攜孤笛憑闌喚玉蟾【咸淳臨安志】

楊願

願字謹仲淸江人紹興二年進士歷簽書樞密院事兼參知政事罷提舉太平觀

伏承駒父祕校惠示見和鄙句七言四韻二首降嘆之餘因成二絕往謝

冷官防事客來稀眾綠陰陰結夏帷忽得君詩愜人意陶家風到北窗時

只今侍讀周夫子屢說君詩似杜詩速把冠塵盡彈卻玉堂宵直伴王維【願數見侍讀侍郎周公盛稱駒父詩有句法故後篇及之周益公題防】

汪應辰

應辰字聖錫玉山人紹興五年進士第一孝宗朝歷吏部尙書翰林學士出知平江府卒諡文定有集

挽宣撫吳郡王

節義家傳久艱難始見忠一心惟徇國百戰竟平戎環列周廬肅官儀道路同細看麟閣上誰得似初終太傅元功首汾陽異姓王恩榮兼二美聲迹遠相望名載風雲會神遊水月鄕維師空贈典無復見鷹揚

分韻送胡丈歸建康

先生髙臥武夷巓一旦趨朝豈偶然報國自期如皦日歸田曾不待來年懷鉛共笑揚雄老鞭馬今輸祖逖先冊府風流久寥落送行始復有詩篇【以上汪文定公集】

湯莘叟

莘叟字起莘寧化人紹興五年進士終饒州推官

馬上吟

防雨洗山新綠嫩曉風吹杏淺紅幹沙頭路暖日初上行客揚鞭不覺寒

句

葛巾簪下無多髮茅舍門前有好山【幽居以上汀州府誌】

孫起卿

起卿吳郡人紹興五年進士

江纂墓碑

家有古冢碑近自田家獲藏之五六年未甚見省錄古苔侵文理封結殆莫識偶然嗟其窮一一爲磨剔始若漫無文細尋適可讀文云晉江纂長夜垂玆刻貞石殊不用塊然但埏埴合無別銘背面書反覆一字不涉華本枝記明白二父遂兼書於逌乃宗嫡【自注志云養父諶本父逌也】考諸晉史篇眞是小出入字畫亦崄勁然不類鐫斲漢魏尙丰碑玆獨何褊迫豈時丁喪亂不暇治品式於時義熙季處次實庚戌五胡剖中華典午竄南極茍簡理宜爾寧詒不孝責審訂昭昭然疑去喜自適歷年七百餘瞥爾駒過隙名節茍不傳埃化先庀石寘玆當眼前用代銘幾席

【吳郡誌江纂江逌子也木瀆孫起卿頃於天平山下地名上沙獲墓碑乃以大方甎刻之字畫俱存與石無異起卿爲賦詩】

吳詠

詠字永言仙居人芾従兄紹興五年進士仕西安令有西安集

殊聖寺和孟戎幕韻

院靜僧疑少門幽客自稀山寒云近屋逕狹石侵衣松鬛蒼髯古姜芽紫筍肥騷人詩戰罷踏月夜深歸【臺州府誌】

魯訔

訔字季卿號冷齋海鹽人紹興五年進士仕至太府卿注杜詩行於世

【樂郊私語杜少陵集自遊龍門至過洞庭詩目次第爲此州先正魯季卿編定大都一循少陵生平行迹可以見其詩法升降隨其年自少而壯而老愈入於細而化也】

春詞

疊穎叢條翠欲流午陰濃處聽鳴鳩兒童賭罷楡錢去狼藉春風漫不收【詩林萬選】

沈作喆

作喆字明逺吳興人丞相該之侄紹興五年進士嘗爲江右漕屬作哀扇工歌忤洪帥魏良臣道弼據深文劾之奪三官有寓山集

哀扇工歌

黃州竹扇名字著織扇供官困追捕史君開府未浹旬欲戴綸巾揮白羽新模巧制旋剪裁百中無一中程度犀革鐫柄出虫魚麝煤燻紙生煙霧蕺山老姥羞翰墨漢宮佳人掩紈素衙內白取知何名帳下雄拏不知數供輸不辦箠楚頻一朝赴水將誰訴史君崇重了不聞嗚呼何以慰黎庶聞道園家賣菜翁又說江南打魚戶號令亟下須所無官不與錢期限遽歸來痛哭辭妻兒防昔投繯掛枯樹一雙婉婉良家子吏兵奪取名爲顧弟兄號叫鄰里驚兩家吞聲喪其嫗死者巳矣可柰何冤魂成羣空號呼【去聲】殺人縦欲勢位尊貪殘無道天所怒邦人蓄憤不敢言君其拊馬章臺路【淸波別誌鶚按韋居安梅磵詩話云哀扇工詩不傳今従淸波別誌檢得無名子哀扇工歌一首當卽是沈詩佚其姓名爾陳直齋云哀扇工詩罵而非諷今讀之良然仍以還沈】

鄭若谷

若谷鄞人紹興五年進士

和潘良貴題明州三江亭韻

遠望登髙萬象侵元戎端不爲花尋未誇駕鶴蓬山路應壯斬鯨遼海心小艇鱸肥盤膾玉危闌客醉椀揮金中流擊楫雄圖逺回笑三閭澤畔吟【延祐四明誌】

關注

注字子東景仁子澥弟紹興五年進士敎授湖州至太常博士自號香巖居士有關博士集

記夢

衣仙子従雙鬟緩節長歌一解顏滿引銅杯效鯨吸低回紅袖作弓彎舞畱月殿春風冷樂奏鈞天曉夢還行聽新聲太平樂先傳五拍到人間

【墨莊漫錄宣和二年睦冦方臘起幫源浙西震恐關注子東在錢塘避地攜家於無錫之梁溪明年臘就擒子東貧未能歸僑寓毗陵郡崇安寺古柏院中一日忽夢臨水有軒主人延客年可五十儀觀甚偉衣而美須髯揖坐使兩女子以銅杯酌酒謂子東曰自來歌曲新聲先奏天曹然後散落人間他日東南休兵有樂府曰太平樂汝先聽其聲遂使兩女子舞主人扺掌爲節巳而恍然而覺猶能記其五拍子東以詩紀之云云】

松聲

夢破松聲枕上聞睡魔夜半戰吟魂初疑夜連江岸乍覺寒潮上海門招引好風來古寺追隨月色下前村晚行欲向聲來處鬱鬱蒼波盡日奔【南窗紀談】

句

鐘聲互起東西岸漁火遙分遠近村

【春渚紀聞此余友關子東西湖夜歸所作非身到西湖不知此語形容之妙】

夜長何時旦苦寒不成寐

【彊行父唐子西先生文錄聞子柬一日寓辟雝朔風大作因得句云云以問唐先生云詩律𨿽不到對亦似不穏先生云正要如此一似藥要存性也】

朱惇儒

惇儒字希眞洛陽人以薦起紹興五年賜進士出身爲祕書省正字兼兵部郎官遷兩浙東路提點刑獄上疏乞歸居嘉禾晚除鴻臚少卿有巖壑老人詩文一卷又有獵較集

【二老堂詩話希眞詩詞獨步一世秦丞相晚用其子某爲刪定官欲令希眞教秦伯陽作詩遂落致仕除鴻臚少卿蓋久廢之官也蜀人武橫作詩嘲之未幾秦丞相薨希眞亦遭臺評髙宗曰朕用明橐薦以隠逸命官置在館閣豈有始恬退而晚奔競耶其實希眞老愛其子而畏避竄逐不敢不起識者憐之】

小盡行【避地廣中作】

藤州三月作小盡梧州三月作大盡哀哉官歷今不頒憶昔升平淚成陣我今何異桃源人落葉爲秋花作春但恨未能與世隔時聞喪亂空傷神【竹坡詩話】

絕句

輕陰小雨晚難收栁瘦梅窮卻似秋可恨水仙花不語無人共我說春愁

春怨

梨花送海棠風不借胭脂作小紅幾日無人吹玉笛鴛鴦飛入館娃宮【以上後村詩話】

絕句

靑羅包髻白行纏不是凡人不是仙家在洛陽城裏住臥吹銅笛過伊川

【澄懷錄陸放翁云朱希眞居嘉禾與朋儕詣之聞笛聲自煙波閒起頃之櫂小舟而至則與俱歸室中懸琴築阮咸之類檐閒有珍禽皆目所未覩室中籃缶貯果實脯醢客至挑取以奉客其詩云云】

句

過時不語鶯解事怕客深藏魚見機人閒萬事老無味天下四時秋最愁翦茅編鶴屋篩米聚雞糧燈昏鼠窺硯雨急犬穿籬【後村詩話】

孫松壽

松壽字嵓老郫縣人紹興五年類試進士嘗爲漢嘉守除直祕閣

觀古魚鳧城【在溫江縣北十五里有小院】

野寺依修竹魚鳧迹半存髙城歸野壠故國靄荒村古意憑誰問行人謾苦論眼前興廢事煙水又黃昏賦成都碧雞坊李氏石君【原注事見成都古今記中蓋湖石之最大而奇者著名舊矣】

造化小兒斲山骨幾年流落蛟龍窟太湖一碧浸玻瓈瀾吞浪吐窮奔突瑰奇未許困泥沙漂出江臯空傲兀淸寒偃蹇如髙人肻向蓬蒿念埋沒曩聞上苑饒奇珍千形萬狀髙嶙峋當年搜索困山海氊包席裹車轔轔規模豈但肖五嶽气象直欲淩三神一朝邊馬窺城下倒隨矢石荒荊榛憐君分落幽人手不逐爾輩污塵垢首陽寂寞伯夷淸瀟湘冷落三閭瘦李侯胸中飽云夢得君不用斯瓊玖館之舊隠與周旋竹士松賔三益友相看一洗名利心眉宇更淸元徳秀君今幾世徳未衰霜寒玉立臒而壽咄嗟世眼多嗜好玩形忘理十八九奇章所蓄森瑯玕名標甲乙空紛然到漑奇礓髙崒嵂一擲徒爲負進錢石君於汝非不厚較其所得無何有願公世濟此君爲不朽【以上成都文類】

王灼

灼字晦叔遂寧人嘗佐總幕有頤堂先生集

贈王道成

龍鐘健兒須如棘幼事秦府持鞭靮戰塵撲面心已灰徑上三峯弄泉石乾坤變化五百年人間未識地行仙布囊落魄荊州市丹經祕法爲君傳散盡千金何所有腹中气作蛟龍吼功成直欲投紫霄尙愛岷峨山下酒年來我亦厭樊籠乞取微言爲指蹤君不見葉縣雙鳧緱嶺鶴古來度世多吾宗

【夷堅志王道成先生者夔州人射利江湖閒爲賈客政和六年忽遇異人傳內丹之妙遂破家従王鼎學道遨遊東西二蜀鼎亦時見荊南市中不與人交一談無能識其誰何者身長七尺廣目美髯狀貌如四十許人荊南父老自兒童時蓋已見之一日與道成飲自通姓名曰吾洛陽人唐武徳初事秦王爲禦者奔走兵閒後得仙法隠華嶽山中以至於今酒酣別去不知所往道成本愚民不能従其詞訪大業武徳中事且驗其是否紹興六年道成王灼晦叔於金川講巖盟之好爲作古風一篇與之此篇見頤堂集中不終言道成之究竟也】

銅馬歌【並序】

郫城村民鑿古墓遂得一銅馬髙三尺許制作精妙前簡池守景季淵取以歸中宵風雨輒聞嘶聲怪之不敢畱移送佛寺紹興丙子予以事至成都黃伯淵見索作銅馬歌

君不見武皇逸志淩九垓追風躡影思龍媒魯班門外立銅馬天廏萬匹皆塵埃又不見伏波將軍破交賊歸來殿前獻馬式據鞍習气殊未衰想見老子眞矍鑠兩京翻覆知幾秋只有山河供客愁孤煙落日蠶叢國出此神物於荒丘千年黃壤誰作主猶把歸心泣風雨但恐一朝去無蹤有似丰城寶劍化雙龍【以上頤堂集】

宋詩紀事卷四十四

欽定四庫全書

宋詩紀事卷四十五

錢塘厲鶚撰陳淵

淵字知默初名漸字幾叟南劍州沙縣人瓘之従孫紹興五年賜進士出身累遷右正言終宗正少卿有默堂集

錢淸堰待潮

江潮來去自有時扁舟閣淺心如飛岸容霜竹靑照眼春信梅花香撲衣天寒鄞江道路阻嵗晏錢淸風俗非故園回首二千里落日看盡行雲歸

題綠波亭

南浦江波綠陽關栁色靑夕陽千古恨分付短長亭

寄內

明月向人圓愛之不能睡坐久風露寒忽忽心如醉念君一適我所遇無歡意況乃久別離相思到夢寐我生百不堪謬學屠龍技於今半世人升斗亦未遂賴有室中友素懷隠居志肻與梁伯鸞扁舟共東逝

天姥寺

浮雲作秋陰細雨如朝霧放形山水間意適無艱步忽遇古招提空翠森回互倚杖聽泉鳴悠然不能去季修捨舟趨諸曁謁劉元成獨泛錢淸江有懷其人

人遠牛羊暮春深艸樹滋野橋低映水浦岸曲縈籬風雨江湖思乾坤杖履疑論心竟誰是短棹欲何之

邑中諸公見和再用前韻

看盡愁人萬點紅曉來雙鬢白於茸他時儻記江南夢畫我黃梅細雨中

錢唐江

潮頭駕月衝殘夢水色浮空送峭寒十幅輕蒲連夜發不知身到海門山【以上默堂集】

題善山院

拄頤長劍上淩煙自古功名亦偶然鐘鼎山林俱不惡一瓢可飲盡吾年【延平府誌】

秦梓

梓字楚材檜弟歷知臺秀袁太平常湖六州除翰林學士出知宣州再移湖州進資政殿學士致仕

溧陽貞女祠

史氏之女生寒門白璧粲粲貞義存上無所天漂爲業春風三十報母恩斬奢芟尙白日昏子胥脫身閒道奔遠來困窮乞於此分以壺漿救虛餒子胥還吳雪讐恥貞女可憐身已死一飯之徳古必償遺以千金投瀨沚謫仙髙才解幽沈奕奕穹碑照江水有客停舟臨古祠涼飇動木興遐思蕉黃茘丹幾千古焄蒿淒愴若見之更憐抉目人已去姑蘇臺上艸萋萋【貞烈集】

鄭樵

樵字漁仲莆田人居夾漈山中自稱溪西逸民紹興中以薦召對給札歸鈔所著通誌書成入爲樞密院編修官有夾漈遺稾

北山巖

西風泄泄片雲閒一夜寒泉臥北山倚杖巖頭秋獨望稀疎煙壠是人間【興化府誌】

黃公度

公度字師憲莆田人紹興八年進士第一簽書平海軍節度判官累仕考功員外郎有知稼翁集

悲秋

萬里西風入晚扉髙齋悵望獨移時迢迢別浦帆雙去漠漠平蕪天四垂雨意欲晴山鳥樂寒聲初到井梧知丈夫感慨關時事不學楚人兒女悲【知稼翁集】

包孝肅淸心堂

千里有餘刃一堂聊賞心庭虛延遠吹檐敞受繁陰休吏簾初下忘懷機自沈人間足塵土無路到淸襟【肈慶府誌】

分水嶺

嗚咽流泉萬仞峯防腸従此各西東誰知不作多時別依舊相逢滄海中

【肈慶府誌黃公度爲祕書省正字貽書臺官言者謂其譏訕時政罷爲主管臺州崇道觀過分水嶺有詩云云及公歸莆趙丞相鼎謫居潮陽讒者傅會其說謂公此詩指趙而言將不久復偕還中都也秦檜怒令通判肈慶府】

題嵩臺二絕

四山如畫古端州州在西江欲盡頭漫道江山解畱客老夫歸思甚東流

松菊壺山手自栽二年羈宦客嵩臺無端卻被東風誤又作恩平一夢回【廣東通誌】

陳俊卿

俊卿字應求莆田人中紹興八年進士累遷尙書右僕射同中書門下平章事兼樞密使淳熈二年除少保判建康府以少師魏國公致仕卒贈太保諡正獻有集

共樂堂【在興化軍治西州峯之顚爲城中登眺勝處】

共樂堂前花木深登臨當暑豁塵襟紅垂茘子千家熟翠擁篔簹十畝陰老退已尋居士服淸歡時伴醉翁吟憑闌四望丰年稼差慰平生憂國心【方輿勝覽】

哭林艾軒

出爲嶺嶠澄淸使歸作甘泉侍従臣百擔有書行李重十金無產橐中貧經旬把臂言猶在昨日題詩墨尙新淸曉訪君呼不起寢門一慟淚霑巾【合璧事類續集】

題夾漈艸堂

流水三閒屋公曾半席分帝嘗招此老天未喪斯文人去畱靑竹山空只白雲升堂時想象金石恍猶聞【蕭陽文獻】

方翥

翥字次云莆陽人紹興八年進士調閩淸尉召對除祕書省正字補外卒翥與鹽官施廷先遊傳楊山之學林艾軒亦定交焉

癸酉冬赴部除夜宿信州客捨

隔屋靑燈一點明臥聽檐落三更無因作得還鄕夢門外兒童爆竹聲

讀老子

且柅流沙靑犢車蔥蔥佳气滿城閭白頭不解家人語枉學司空城旦書

呈柔立兄

雞犬還家自識村重營生理長兒孫時平戰地逢華屋嵗久他鄕是故園別後塵埃如我老歸來耆舊幾人存雁行疇昔従遊者莫話凋零恐防魂【以上林鬳齋續集】

寺中別林謙之兼寄諸鄭

遊従忘朝晡尊酒輕招呼笑語恣玩狎翻覆雲雨疎我友數君子古心相與娛每見輒賔敬衣裳儼而趨惡石寓規誡美疢疾佞諛深山足風雨零落梅花株亭亭巖上松霜姿一何孤感玆各努力勿以嵗事䢐【莆陽文獻】

句

秋明河漢外月近鬥牛防

【楊誠齋詩話林謙之嘗稱其友方次云句】

山寒一杯酒嵗晚兩窮人【和鄭處易溪邊贈別】可惜聽泉夜還當殘月時【遊石泉林鬳齋續集】

龔茂良

茂良字實之興化軍人紹興八年進士孝宗朝累除敷文閣待制禮部侍郎尋拜參知政事安置英州卒後復官諡莊敏有靜泰堂集

靈源庵

遲回不忍去復作抱衾畱斷續雲間雨蕭騷木末秋勞生那有此漸老欲相投最愛千山暮鐘鳴處處幽【莆陽文獻】

王之望

之望字瞻叔谷城人紹興八年進士孝宗朝附湯思退拜參知政事兼同知樞密院事罷爲資政殿學士知溫州有漢濵集

浯溪中興頌碑

蜀日旣衰洛日亡前星靈武騰光芒元功百戰兩京復萬里阿瞞歸故鄕干戈紛紛徧四海浯碑已立湘江防太師艱難喜初定作此大字龍鸞翔紙摹縑搨四百載家家傳寶逾琳瑯唐文中世未變古燕許偶儷爲班揚次山之文可也簡此頌未追周魯商祿山滔天等窮澆春秋之法誅無將騁兵二字斥邊將此語豈足懲姦彊末篇三章頗辭費筆力不復能鏗鏘磨崖勒銘亦何有反復自贊乃爾詳向來各人過許與舉世附和無雌黃淮西僕碑無墨客惜哉不得逢鐘王

房公湖【在漢州又名西湖房琯上元間爲牧始鑿湖治平間韓標序云今亭館皆非房公時事】

金雁橋南二頃湖房公遺墨未湮蕪人遊杜牧晚晴賦境對王維別墅圖經始園林心自巧折衝廊廟術何迂常時只作幽人計畱得陳濤四萬夫【以上方輿勝覽】

過石城

滄浪渡口莫愁鄕萬頃寒煙落木霜珍重使君畱客意一樽芳酒對斜陽

江上危亭思黯然追遊陳迹欲經年別來西望應相憶郢樹荊門共一川【湖廣總志】

陳長方

長方字齊之號惟室福州長樂人徙居吳中紹興八年進士終宣敎郎江陰軍敎授有惟室集

題定武本蘭亭

昭陵一入見無従鐫石猶將膺本供八法典刑今在此華山天外立三峯

不須苦恨厭家雞自是鹽車後月題弄筆數行書紙背莫敎人喚庾安西

此甥此舅兩風流翰墨相傳不誤投大似曹溪付衣鉢臨池他日看銀鉤

【蘭亭續考防吾友胡少明敎官以王文正家所得蘭亭惠其甥王立之定武石刻屢經牧守私易此本信非近年橅榻失眞者所能髣髴也紹興乙卯上元日閩人陳長方齊之題於笠澤寓捨】

葛立方

立方字常之丹陽人徙吳興勝仲之子紹興八年進士隆興間官至吏部侍郎有西疇筆耕韻語陽秋歸愚集

避地傷春

洛陽宮闕半成灰艸艸花枝濺淚開國色天香消息斷妝臺誰奉紫金杯

石門連日動徵鼙花栁無情自繞溪回首故園今好在杜鵑花落子規啼

新城道中

已去日邊逺宜春程尙賒呼童秣徵馬帶月趁啼鴉橋防復掲水路窮還渡沙誰能飾廚傳裹飯野人家【以上歸愚集】

喜子邲登第

吾家五世十三人競擷丹枝撼月輪慶曆賢科開後裔隆興儒業繼前塵泥金帖報家庭喜燒尾筵開帝裏春従此傳芳應未艾桂香早已襲天倫

余居吳興泛金溪上暇日率同志拏小舟載魚鼈蝦蠏命五比丘誦寶勝佛名若十二因緣法作梵唄捨之溪中坐中有請作詩以紀事者余輒爲書云

漁師竟日漁水族作斤賣小捐使鬼兄滿載獲鱗介鯤鯨未易羅所得亦殊態靑蛙盡公私朱鮪兼小大霜鱸尙貫鍼土負或黏塊輪囷積文螺郭索走蒼蠏濕沬相呴濡自分煮姜芥豈知惻隠人規作江湖貸因呼小靑翰收畱舞澎湃趺坐延黑衣號佛指淸瀨經飛流水篇【流水長者事見金光明經】梵起魚山唄傾盆帯寒藻圉圉看於邁驚疑或依蒲喜躍或生喝快若鷹辭韝歡如囚破械定非校人池恐是余不派願汝借佛力永脫鉤网債口腹聊爾耳香餌莫渠愛【以上韻語陽秋】

李燾

燾字仁父號巽巖眉州丹稜人唐宗室曹王臯之後紹興八年進士孝宗朝歷官祕閣修撰同修國史拜禮部侍郎除敷文閣學士致仕卒贈太師諡文簡

従何使君父子遊墨池分韻得名字【成都縣治前有洗墨池揚雄艸太經處】

蜀學擅天下馬王先得名簧如巧言語於道蓋小成子云最後出振策思遐徵斯文大一綂欻使聖域淸富貴盡在我紱冕非所榮防皇天祿閣聊亦觀我生懷哉不能歸舊宅荒荊榛寂寞竟誰顧正路今莫行使君蓬萊仙弭節歸赤城門無俗賔客家有賢父兄慨念此耆老不登漢公卿臨池一尊酒尙友千載英拜呼嚴與李月旦共細評區區可無憾彼重適我輕朅來成都市塵土污冠纓古人不可見見此眼自明請爲懷古詩玉振而金聲【成都文類】

客懷

寂寞三秋節淒涼萬里風關河盡形勝人物幾英雄秦葉隨流水周禾滿故宮此心懸象闕夢繞浙西東久客厭塵土幽居懷翠防只餘淸夜夢長作故山歸菊已開三逕松應長十圍晨鐘忽驚覺猶有露霑衣【曹氏歷代詩選】

登金山

金山何處好四顧不相連窗迥前無地波澄下有天堂畱三楚客門泊五湖船暝色關詩思江籠兩岸煙【金山誌略】

陳巖肖

巖肖字子象東陽人紹興八年以任子中詞科仕至兵部侍郎著庚溪詩話

洗行

直榦解新籜低枝蔽舊叢芟繁畱嫩綠引月更添風【庚溪詩話】

範正國

正國嘗爲太和通判

重經快閣【時紹興庚申間燬獨跨牛庵存】

僑寓窮滄海心棲快閣閒煙雲浮四座幾席對千山防檻何由見神明悵未還興崇應有待髙躅付誰攀【快閣紀存】

王逵

逵壯節王公之孫佾之子

送田諤

兩地音塵隔死生十年常效執珪吟羨君已作遼東鶴顧我空存魏闕心日下旣蒙新眷遇海邊休忘舊知音儻憐萬里親庭在爲向雲山處處尋

【蘆浦筆記王復字景仁淄川人髙宗詔知徐州尼雅滿防徐公領兵閉城拒守城防不屈爲所殺凡闔門百口俱遇害時建炎三年正月二十九日也天子震悼特贈資政殿學士謚壯節先是公長子佾以太僕丞從髙宗過淮陽紹興八年和好成奏乞訪先臣遺骸優詔許之行至泗州馬上得疾暴卒佾子逵畱淄川南北隔絕紹興十年承宣使田諤扈従顯仁太后回鑾逵以詩送諤云云詩至而佾卒已一嵗矣聞者哀之】

洪適

適初名造後更今名字景伯皓長子紹興十二年中博學宏詞科孝宗朝歷尙書右僕射同中書門下平章事兼樞密使提舉太平興國宮卒諡文惠有盤洲集

寧國寺

幾日山南北端期汗漫游水痕秋雨過竹色曉煙收宦海何時了僧房爲少畱卻尋歸去路餘興漫回眸

曉發泰安驛【在臨海】

秋夢不能曉起行山徑迷小車驚宿鷺列炬誤鳴雞冷怯霜華重光瞻斗柄低金庭有佳處芳桂想幽棲

題三瑞堂

久矣馳魂夢今登三瑞堂故山有喬木近事話甘棠展驥慚充位占熊憶問祥白雲畱不住極目是吾鄕【以上盤洲集】

【方輿勝覽洪公弼爲寧海主簿時建以荷花桃實竹幹有連理之瑞已而生適故適以貳車行縣題詩云云】

書懷

早嵗那知世事艱中原北望气如山樓船夜雪洲渡鐵馬秋風大散關塞上長城空自許鏡中衰鬢已先斑出師一表眞名世千載誰堪伯仲間【詩林萬選】

洪遵

遵字景嚴皓仲子與兄適同中博學宏詞科賜進士出身歷徽猷閣直學士出知平江府孝宗朝召除翰林學士承旨拜同知樞密院事江東安撫使資政殿學士提舉洞霄宮卒諡文安有小隠集

丁香花

來自丁香國還應世所稀叢生盛花葉亂結罥巾衣冷艷璚爲色低枝翠作圍蔓連疑鎖骨時見玉塵飛【全芳備祖】

洪邁【黃介許子紹】

邁字景盧鄱陽人皓季子紹興乙丑中博學宏詞科孝宗朝累遷中書舍人兼侍讀直學士院拜翰林學士進煥章閣學士知紹興府以端明殿學士致仕卒贈光祿大夫諡文敏有野處類稾容齋五筆夷堅志萬首唐人絕句行於世【四朝聞見錄洪邁歸鄱陽與兄丞相適酬唱觴於林壑甚適偶得史氏璚花種之別墅名曰璚野樓曰璚樓圃曰璚圃】

秋日漫興

江湖久客日思家坐覺微霜上鬢華節序又催秋後雁風光爭發雨前花倦遊已夢莊生蜨不飲何憂廣客蛇怪底朝來衣袖薄一川白露下蒹葭

一夕西風木葉飛畫梁落月淡餘輝銀燈夜照還家夢金剪親裁寄逺衣霜信早隨新雁至素書深訝故人稀無因爲謝東曹掾鱸熟蒓香莫便歸【野處類槖】

鎖院同葉晦叔作兼簡謝景思【紹興十九年晦叔爲福建帥屬予嘗因春補諸生白於府主邀與同考校鎖防貢院兩旬】

沈沈廣廈淸如水市聲人聲不到耳一閒十日豈天賜慙媿紛紛白袍子相逢更得金玉人久矣眼中無此士連牀夜語不成寐往往雞聲忽驚起是中差樂眞難名昔者相過安得此但憐時節不相謀正墮淸明寒食裏梨花已空海棠謝外閒物色知餘幾只恐風雨摧折之負此一春吾過矣謝公尋山飽閒暇應笑腐儒黏故紙錦囊得句應已多萬一相思頻寄似【容齋三筆】

車駕防戒幸玉津園命下大雨將曉有晴意已而天宇豁然至晚歸邁進一詩歌詠其實

五更猶自雨如麻無限都人仰翠華翻手作云方悵望舉頭見日共驚嗟天公的有施生妙帝力堪同造物誇上苑春光無盡藏可須羯鼓更催花【容齋五筆】

和朱子淵賦石柏

海底靈根石效奇山經地誌不曾知凝紅幻岀珠千顆染紫裝成玉一枝鶴骨龍姿隨質見鸞棲鳳防與香宜元戎髙唱眞難和媿我年來筆力衰【夷堅志】

寄題兄景伯淸閟堂【臺州通判廳】

昔聞王子猷借宅亦種竹此君固可喜人亦淸不俗伯氏貧而臒一飯不飽肉堂前自經始防此無盡綠一官嵗彊半餘日如轉燭待其長稚子而已牽歸轂何由享嘉防償我志願足應煩彼邦人日報平安福【赤城志】王齡王嘉叟木蘊之同過小園用郡圃植花韻

節到中和暖尙賒東風隨後起芳華自慙翳翳松三逕相對蕭蕭馬五花老去醉鄕爲日月年來痼疾在煙霞午橋別墅歸公手早定淮西取白麻【文翰類選】

泛舟遊武夷九曲

武夷之山如畫圖中有玉洞藏仙都一溪穿空舞澎湃九曲度盡方盤紆細看直疑路中防已轉始覺川平鋪諸峯削成鳥亦怖危磴豈復人能逾機巖學館第傳授鼓樓石牀知有無坐令丹梯化一鶴又喚立筍成三姑遊人來觀但借問道士指說猶驚呼神君曾孫在何許想見幔亭空藥鑪千崖萬壑心賞倦正喜松風淸坐隅歸舟瞥然箭脫手醉目我雙明珠【武夷山誌】

秀川館聨句【並序】

鄱陽洪邁景盧還自衡嶽道宜春買舟東下永嘉方云翼景南置酒秀川館餞之邵武黃介景達開封向巨源歷陽許子紹季韶與焉坐中屬聨送行且彊景盧同之人賦十許韻賔主皆醉不復續惟巨源止酒不開涓滴獨又唱出八十字以成章且書之明日以遺景盧云紹興二十七年九月乙亥景南序

江聲牀搖寒山色窗拗綠【方】歸舟著沙邊客夢繞鄕曲【洪】簪盍豁秋悲筵開従夜卜【黃】黃花散疎籬蒼竹圍破屋【向】詩豪爭擊銅談劇屢消燭【許】借君五言城洗我愁萬斛【方】主人意無窮客子去敢速【洪】杯寛怯鯨吞詞澀媿貂續【黃】注瓦亦傾銀聯珠仍綴玉【向】天迥月明洲霜淸風隕木【許】飛齊水擊鵬揮退日斜鵩【方】臭味漆投膠芬芳蘭閒菊【洪】味甘一臠嘗話勝十年讀【黃】未用賦驪駒方看舉鴻鵠【向】行當歲九遷勿憚晝三宿【許】妙語子蟬嫣孤蹤吾鹿獨【方】一老上星辰三君進鳧鶩【洪】平生仰髙山此夕霑賸馥【黃】飛龍十九章金馬三千牘【向】儻非論石渠定是讐天祿【許】筆健翻狂瀾辯雄噴飛瀑【方】抄傳疲小胥侍立倦更僕【洪】力舉六鼇連肘運千禿【方】庖廚洗玉盤萍豆鄙金穀【向】豈無麟脯羞亦有熊蹯熟【同上】不須羅羶葷安用窮水陸【許】搜尋到蹲鴟飪飣兼苜蓿【方】但畏酒樽空寧知更漏促【黃】勸頻難固辭意厚敢虛辱【許】一一罄缾罍紛紛吐茵蓐【方】茶甘旋汲江火活乍然竹【向】聊烹顧渚吳更試蒙山蜀【洪】淸風生玉川石鼎壓師服【黃】忍醉興方新語離情轉篤【洪】明朝轉船頭西風飽帆腹【黃】去櫓響嘔啞歸車聲轣轆墨突諒難黔曹裝行復促便揚武林鑣勿戀番江築聖神攬權綱賢俊登肅穆【向】君恩晉接三臣職坤用六【方】夷路合騰驤上心資啟沃【許】吾道竟何憂斯文欣有屬【洪】執政猶股肱天官乃眉目當堦紅藥翻規地靑蒲伏遙知此數途歷徧財一蹙長吟美且箴細酌壽而祝端期千一逢毋諱再三瀆徳進朝廷尊河潤京師福前修庶拍肩能事當繼躅君無廢此篇隨車編卷軸【向袁州府誌】

句

天上長畱滕六在人間防有葛三來

【困學紀聞野處雪句葛三事出太平廣記葛仙翁第三子】

向

字巨源開封人有葵齋雜稾

従吳傳朋遊芝山登五老亭以駕言出遊分韻賦詩得駕字

玆山何巍巍气欲等嵩華従公二三子勝日飽閒暇躋攀謝車輿自辦兩不借捫蘿覓幽磴行椒得孤榭側送夕陽移俯視髙鳥下登臨記曩昔嵗月驚代謝卻數一周星復命千里駕身従泛梗流事與浮雲化朅來共一尊似爲天所赦明發還問塗合離足悲叱

題吳傅朋遊絲書

先生著名節百世追延陵我評先生賢不以能書稱功成磨蒼崖盛徳頌日升勿書淩雲榜華顚踏髙層【以上容齋三筆】

方云翼

云翼字景南永嘉人

題寶積寺

暫脫塵闉馬足埃僧窗髙臥白雲堆靑山影裏春酲解黃鳥聲邊午夢回坐嬾且推書冊去吟淸時喚茗甌來要知門外無車轍十日新生一逕苔【袁州府誌】

李端民

端民字平叔

和元微之春遊韻寄洪景伯

東閣經年別窮愁客路難望塵驚嶽峙懷舊各雲散茵醉恩逾厚檣攲興未殘馮唐嗟已老範叔敢言寒玉燭調魁柄陽春在筆端應憐埽門役白首滯江幹【容齋五筆】

葉南仲

紹興乙丑仲春遊崧臺作

斗峯遙憶舊崧臺爲勸農耕特地來短李髙名光翠壁僞劉陳迹沒蒼苔洞天日永風埃淨巖壑云收霽色開好景最宜供宴樂操觚欲賦媿非材【崧臺石室志】

胡憲

憲字原仲文定公従子紹興中貢入太學賜進士出身授左迪功郎添差福州敎授以母老求監南嶽廟歸起爲福建路安撫司屬官復請祠秦檜方用事家居不出檜死以大理司直召未行攺祕書正字旣至病不能朝詔攺秩與祠歸卒學者稱籍溪先生

答朱元晦

幽人偏愛靑山好爲是靑山靑不老山中出雲雨太虛一洗塵埃山更好

【濂洛風雅朱子防云右衡山胡子詩也初紹興庚辰某臥病山間親友仕於朝者以書見招某戲以兩詩代書報之曰先生去上蕓香閣閣老新峩豸角冠畱取幽人臥空谷一川風月要人看甕牖前頭列畫屏晚來相對靜儀刑浮雲一任閒舒卷萬古靑山只麼靑或傳以語胡子子謂其學者張欽夫曰吾未識此人然觀此詩知其庶幾能有進矣特其言有體而無用故吾爲是詩以箴之庶其聞之而有發也明年胡子卒又四年某始見欽夫而後獲聞之恨不及見胡子而卒讀其目也因敍其本末而書之於防以無防胡子之意云】

胡宏

宏字仁仲文定仲子幼事楊時侯仲良卒傳其父之學紹興中以廕補右承務郎卒學者稱五峯先生有集

題上峯寺

百年身似客浩蕩世閒遊入望靑山好夢魂偏我畱我家巫山十二峯浮江直過巴陵東瀟湘水與蒼梧通環繞衡嶽靑冥中扁舟白雲不可度杖藜蠟屐乘春風山光浮動可攬結云舒霞捲飛煙虹深巖大壑翠巘巘足力已到心無窮羣峯迆邐勢不競上盡祝融五千仞祝融峯髙天更髙太空人世如牛毛風雲萬變一瞬息紅塵奔走眞徒勞

西林寺廓然堂有懷

超然峯頭秋气淸廓然堂延秋月明我乘淸秋弄明月中有所感思冥冥峯勢淩蒼穹上有煙林封去天不盈尺路防心忡忡虛名過耳如松風【以上五峯集】

李侗

侗字願中南劍州劍浦人従羅仲素遊學者稱延平先生諡文靖有語錄行世

和靜庵山居

勝如城市宅花木擁檐前一雨曉來過羣峯翠色鮮采荊烹白石接竹引淸泉車馬長無迹逍遙樂葛天【延平府誌】

李繒

繒字參仲號鐘山婺源人所著有論語西銘解義等書朱子尊稱之

曉步

曉步閒隨蛺蜨行村南村北雨新晴山花野艸自幽意布谷一聲春水生【新安文獻志】

張元幹

元幹字仲宗長樂人向伯恭之甥紹興中坐送胡邦衡詞得罪除名有蘆川歸來集

【苕溪漁隠叢話余宣和間居泗上於王周士處見張仲宗詩一卷因備錄之後三十年於錢唐與仲宗同館谷初方識之因戲謂仲宗曰三十年前已識公於詩卷中仲宗請余舉其詩渠皆不能記反従余求之】

夜防宗公丈室求詩甚勤爲賦五字

林表登層閣秋聲聽暮鐘鴉鳴苦竹寺雨闇亂雲峯屢乞畱新句重來訪舊蹤松門防車馬似喜老夫逢

次韻晁伯南飲彥達官舍心逺堂

今夕知何夕眞成累十觴鑪薰飄月影蜜炬剪花香政孏還詩債無従發酒狂故人憐久客舞袖要須長【以上蘆川歸來集】

瀟湘圖

落日孤煙過洞庭黃陵祠畔白蘋汀欲知萬里蒼梧眼淚盡君山一防靑【艇齋詩話】

鄭汝諧

汝諧字舜舉靑田人紹興中進士官吏部侍郎徽猷閣待制致仕有東谷集

題盱眙第一山

忍恥包羞事北庭奚奴得意管逢迎燕山有石無人勒卻向都梁記姓名

【齊東野語南北通和時聘使往來防午於道凡過盱眙例遊第一山酌玻瓈泉題詩石壁以紀嵗月遂成故事鐫刻題石幾滿紹興癸丑國信使鄭汝諧一詩可謂知言矣】

題石門洞

每移徵棹並云根便覺幽懷謝世喧皓色飛來天際雪紅塵不到水邊門破荒康樂名猶在紀勝元章字不存但有好山容老子何須更訪武陵源【括蒼彚紀】

蘇云卿

云卿廣漢人與張魏公浚爲布衣交紹興閒結廬南昌之東湖灌園織屨自給人稱曰蘇翁浚爲相訪知所在馳書函金幣屬洪州帥漕禮致之翁力辭不可期以詰朝上謁比遣使迎之則扃戶閴然排闥入則書幣不啟家具如故翁已遁矣

還張徳逺書幣題詩蔬圃壁閒

多年別作一番風誰料聲名達帝聰自有時人求富貴莫將富貴污蘇公【四朝詩】

米友仁

友仁一名尹仁字元暉自稱嬾拙老人襄陽人芾之子紹興中擢工部侍郎終敷文閣待制【畫繼云米友仁元章之子幼年山谷贈詩曰我有元暉古印章印刓不忍與諸郎虎兒筆力能扛鼎敎字元暉�阿章遂字元暉宣和中爲大名少尹所作山水艸艸而成不失天眞風气每自題曰墨戲被遇光堯旣貴甚自祕重眾嘲之云解作無根樹能描懵懂云如今供禦也不肻與閒人】

題禊帖

圖契朴雕推聖智萬古奔沈余末伎蘭亭醉墨更無加始信功名皆儻爾庾翼兒郎豈不黠自是家雞慙野雉退之彊聒六藝疎見處才能到姿媚相公有官那得取不與官家深自袐卻因同好露心胸謾使蕭郎誇末計摸金不必曹阿瞞溫韜家有昭陵器披沙只恐取黃金剔軸誰能收故紙天章寶塔髙嵯峨永表文皇好文藝至今油蠟傳未休善本何辭萬金棄【蘆浦筆記】

題定武本蘭亭

翰墨風流冠古今鵝池誰不賞山陰此詩𨿽向昭陵朽刻石猶能直萬金【紹興十六年嵗次丙寅嬾拙翁米元暉在行朝天慶觀東私居之北窗防蘭亭續考】

自題大姚村圖

廣文當日官𨿽冷可柰才名振世何他日君家須炙手而今聊復雀堪羅

老年尙喜管城子更愛好山江上靑武林秋髙曉欲雨正若此畫云冥冥【紹興戊午李春十一月書於大姚五湖田舎】

自題山水

霄壤千千萬萬山東南勝地熟躋攀古人作語詠不得我寓無聲縑楮間【紹興己未除守瑯琊待次平江寓居大姚村妹家戲作寓意編按米氏襄陽人而宋史以爲吳人觀海嶽撰樂圃墓表云予昔居郡與先生遊今觀畫防則米老父子皆嘗居吳故其女嫁大姚其實非吳產也】

題董源夏山圖

崇山過新雨蒼翠濃欲滴林深不通人溪回有吟客日落古道空天靑暮云碧何處一聲蟬幽棲仍自得

題自畫橫披與翟伯壽

山中宰相有仙骨獨愛嶺頭生白雲壁張此畫定驚倒先請喚人扶著君【以上淸河書畫舫】

司馬端衡

端衡溫公後人與米元暉同時

題自畫杜詩意圖【潺潺石澗澑】

峯迥石路轉足可娛瞻聽其中如有屋便是醉翁亭【郁氏書畫題防記】

吳芾

芾字明可自號湖山居士臺州仙居人紹興中進士孝宗朝歷官禮部侍郎終龍圖閣直學士卒諡康肅有湖山集

見市上有賣海棠者悵然有感

連年蹤迹滯江鄕長憶吾廬萬海棠想得春來增絕麗無因歸去賞芬芳偶然擔上逢人賣猶記樽前爲爾狂何日故園修舊約賸燒銀燭照紅妝【海棠譜】

和胡經仲卽事

世事憑誰論羇懷只自諳風煙悲蜀魄桑柘老吳蠶晚步惜殘照春衫怯曉嵐日來鼙鼓近牢落愈無堪【赤城詩集】

北望二首

延福池臺荊棘深上皇無復更登臨寂寥崇觀當年事愁絕關河萬里心

漠漠黃雲塞艸稀年年空說翠華歸孤臣淚盡仍嘗膽白首江湖雁北飛【臺州府誌】

熊克

克字子復建陽人紹興進士累除起居郎兼直學士院

壽芮祕書三首

帝調玉燭召春還仙袂同時度九關萬品欲霑何處得東風今起道家山

歸來未對小延英便向蓬萊作主人要督仙宮讐玉籍卻收眾妙入經綸

冊府都無未見書毫端萬斛瀉明珠若爲池上星辰履謾與瀛洲作畫圖【翰墨大全】

沈樞

樞字持要【一作持正】徳淸人紹興間登第歷官太子詹事

百福寺【孝丰縣東南】

築室最髙處軒窗八面通鑿山流乳液開戶納薫風巾履隨涼設茶與客同我來資解慍不羨楚王雄【湖州府誌】

仲並

並字彌性江都人紹興中進士歷光祿寺丞淮東安撫司參議有浮山集

句

政恐崖州如有北卻應未肻受讒夫

【困學紀聞仲彌性詠韋執誼不看嶺南圖詩誅姦諛之蕭斧也】

唐文若

文若字立夫眉山人庚之子第進士仕至直敷文閣知溫州遷中書舍人孝宗朝參贊張浚都督府軍事卒

登金山

江流出岷蜀萬折東南傾玆山若巨舫勢欲扼滄溟天髙象敎尊海嶽朝百靈雲水渺四極下上涵日星朱甍倚霄漢倒影魚龍驚重遊十年舊掛席鷗鳥驚維揚魏公幕回首劍防明行都望北固鐵甕髙崢嶸孤舟系煙月六尺僧窗橫印師支逺儔靜對如風鈴曠懷憐此翁得法世慮平塵勞霜鬢禿風月冰壺淸乞詩寫崖壁指月雙浮萍【金山誌略】

陳世守

世守字端厚昆山人

紹興壬申五月臥病東禪之北窗惟庭柯相對手植綠橘枇杷皆森然出屋枇杷已著子橘獨十年不花各賦一詩

枇杷昔所嗜不問甘與酸黃泥裹余核散擲籬落閒春風拆句萌朴如榛菅一株獨長成蒼然盛屋山去年小試花瓏瓏犯冰寒化成黃金彈同登桃李盤大釣播羣物斡流不作難樹老人何堪挽鏡覓朱顏頷髭爾許長大笑攲巾冠

綠橘生西山得自髥翁家云此接活根是嵗當著花俛仰乃十霜垂蠹紛相遮芳意竟寂寞枯枝謾槎牙風土諒非宜翁言豈余誇防令反故山髙深謝污邪石液滋舊根山英擢新葩黃團掛霜實大如崆峒當有四老人來駐七香車【昆山雜詠鶚按二首又見範成大石湖集】

宋詩紀事卷四十五

欽定四庫全書

宋詩紀事卷四十六

錢塘厲鶚撰周紫芝

紫芝字少隱宣城人紹興中登第歷官樞密院編修右司知興國軍自號竹坡居士有太倉梯米集及竹坡詩話

【方萬里防少隱嘗謂作詩先嚴格律然後及句法得此語於張文潛李端叔】

越臺曲

玉顏如花越王女自小嬌癡不歌舞嫁作江南國主妃日日思歸淚如雨江南江北梅子黃潮頭夜漲秦淮江江邊雨多地卑濕旋築髙臺勻曉防千艘命載越中土喜見越人仍越語人生腳踏鄕土難無復歸心越中去髙臺何易傾曲池亦復平越姬一去向千載不見此臺空有名

【方與勝覽在建康府縣西七里今尉廳後故老相傳云昔越王女嫁於此懷土思歸故越王築臺以居之慰其懷土之思】

秋蘭

藝蘭當九畹蘭生香滿路紉君身上衣光明奪縑素孤芳一衰歇凋零濕秋露佩服君子心亦足慰遲暮

弔洪氏女並兩侍兒

就死由來不自疑玉顏那爲賊鋒低了知今日投淵婦猶勝當年斷臂妻

敵騎駸駸戰艦嬌春江漫漫濕金翹但將紅袖供歌舞郤爲周郎笑二喬

【梁溪漫志中興死節之士固不乏而女子守節者亦多有之洪鴻父羽之女適防昌焦洧一日遇巨盜於江中欲逼之女義不受污投江而死両侍兒大曰宜恩小曰勻奴姓吳氏女兄弟也俱有色藝亦相隨赴水死焦之甥徐伯逺傳其事竹坡周少隱爲之賦二詩云云】

黃文若攜秦別駕侍兒像見過戲題二絕

能事空傳王右丞句如徐庾轉難名明眸正似溪光樣自古無人畫得成

謝家林下小梅花不著紅藍染綘紗莫笑畫師無國手玉肌元不愛鉛華

題錢少愚四畫

鴛浦

一防傷春恨看成兩鬢霜如今無此夢莫畫両鴛鴦

釣雪

一作東吳去回頭又十年可憐江上雪空落釣魚船

蘭亭

事去空千載何曾有若人只應煙樹裏便是永和春

秋觀

雨足三湘岸煙含七澤秋可能無尺地分得庾郎愁

【以上太倉稊未集】

題淨空院

誰穿巨石貯淸泉不見超公舊講筵龍伴白雲歸寶藏魚隨流水下春田【咸淳臨安志】

元忠作單於下程圖

單於獵罷臥錦紅解鞍休騎荒磧中蒼駒騧駱六十匹隱谷映坡分尾騣九駝五牛羊頗倍沙艸晚牧生寒風貴賤大小只五百執作意態皆不同二鷹在臂二鷹架駿犬當對能爭功氊廬鼎列帳幕擁鼓角未吹驚塞鴻上山髙髙置烽燧毛囊貯獲閒刀弓水泉在側挹其上長河杳杳流無窮素紈六幅筆何巧胡瓌盡妙誰能通今日都城有別識別識共許劉元忠

許貴州出蘇叔黨樹石

老坡騎鯨上天去小坡落筆如風雨能添老樹著巖閒爲石傳神自翁語両坡俱死眞可惜君有一拳何處得誰向九原呼此翁爲我五日畫一石【以上聲畫集】

題湖上壁

寒食風埃滿客巾西湖煙雨送愁頻日髙未起鳥呼夢春晚不歸花笑人【前賢小集拾遺】

戲作小詩用少陵事

百尺寒松老漧枯韋郎筆妙古今無何如莫掃鵝溪絹畱取天吳紫鳯圖

【竹坡詩話使少陵尙無恙當爲我一捧腹也】

句

設客元無琴裏曲供官尙有篋中詩

【太倉稊米集云東坡嘗言古今語未有無對者琴家謂琴聲能娯俗耳者爲設客曲頃時有作送太守詩者僕嘗問之其人曰此供官詩不足觀於是設客曲乃始有對戲作俳體詩云云】

關耆孫

耆孫字壽卿蜀人紹興閒進士官著作佐郎

送劉朝美侍郎歸蜀

淸議久不作世無公是非秖因翻故紙不覺蹈危機東壁夢初斷西山蕨正肥十年成底事贏得載書歸【庚溪詩話兵部侍郎劉朝美儀鳯蜀之普州人性酷嗜書喜傳錄初以禮部侍郎攝祕書少監後卽眞凡祕府書籍傳冩殆徧如國史之類又置副夲親自校讎至杜門絕交遷兵侍猶傳冩不絕張持國之綱爲副端言其書癖至曠廢職事以是罷歸蜀關壽卿以詩贈行鶚按宋史劉儀鳯傳亦載此事】

劉僩

僩字寛夫吉水人沆孫紹興進士官至待制

靑原臺【在廬陵郡西射圃東南隅】

春臺百尺枕蕪城傑檻層軒入紫淸坐嘯風雲生畫棟劇談河漢瀉朱甍山圍蘭若靑螺逺江帶蘋州白練橫掛席防淩南斗去羽人遼海看騎鯨【豫章詩話】

陳鵬飛

鵬飛字少南永嘉人紹興進士官太學博士崇政殿說書忤秦檜謫居惠州卒有羅浮集【文獻通考陳氏曰秦檜子熺嘗從之遊在禮部時熺爲侍郎文書不應令鵬飛輒批還之熺浸不平鵬飛說書崇政殿因論春秋母以子貴言公羊非是檜怒謫惠州以歿】

贈邕管察推陳仲輔

幕下誰人識杲之防聞贊畫向蓮池登樓不恨鄕關逺拄笏只言山色奇直道自能消魅髙人何處不軒羲佗年坐上話銅狄可是蓬萊淸淺時【惠州府誌】

唐仲友

仲友字與政金華人登紹興進士復中宏詞科累官知臺州爲同官髙文虎譖於提刑劾罷主管武夷衝道觀有說齋集

遊蓋竹山【在臺州臨海縣】

籃輿東出初雨收眾山捲霧奔蒼虯麥田幪幪連千疇去年見種今有秋農家椀大卽快活使君不去能無羞春光欲盡誰挽畱千林薿薿新緑柔桐花逺近澹無色自開自落那關愁洞天爲我暫晴霽使我蠟屐窮冥搜天門發秀萬馬下水口離立羣峯稠瀑泉對面瀉絕壁寶劍卻倚丹鳯樓溪聲噴薄雷震動石色古怪神剜鎪洞門谽谺風颼颼香鑪峯下蛟龍湫中岑特秀小爲貴左右旌節森戈矛防時祕奧一日睹談笑指示君知不精廬但欲占勝處專事棟宇非良謀飛閣跨水納佳气突兀殿堂居上頭軒髙下有奇致洗滌肺腑明雙眸我將於此棲羽流鳯笙鶴駕應來逰丹成一舉淩九州下視濁世如浮漚靈祠欵謁路阻修層巖傾澗邃且幽經營輪奐亦未就揮金爾助何湏求晚云漠漠鳴雨鳩僕痡泥滑吾欲休虹橋列炬趣歸騎城鼔已報初更籌追攀別乘聊復爾乘興何如王子猷習池不爲倒載去兒童不用拍手攔街謳【赤城志】

折彥質

彥質字中古雲中人涇原帥可適之子紹興閒官樞密使爲趙鼎所薦秦檜指爲黨謫昌化軍後移郴州復官

過太平州拜李端叔遺像

東來遂數月弛擔已渺茫猶喜葘患身獲登先生堂肅衣拜遺像依然雙頰光宛若侍坐側妙語發天藏厄窮出天意人理難度量所幸言不朽與世爲文章賫此復何恨私淑良不忘小郎出見我問知雛鳳凰他年起門戶塵滓濯秋陽世事幾變滅人生眞黃粱置之不足道感慨涕淚滂我行方有程墳山空相望

防浯溪造極圖

浯溪未到已登臨筆力能窮造化心我是零陵新逐客披圖一一可追尋

防湘西淸絕圖

與山分淺正傷神蠟屐明朝陌上塵誰寫湘西淸絕景巧移林壑慰行人【以上聲畫集】

湘山

寓久渾忘客臨行似別家途窮身更怯秋老鬢先華生計黃茅合歸期碧海賖湘山今夜雨畱我意無涯【桂林府誌】

超然亭

超然亭上鬢毛斑浩蕩秋風小立閒豈爲詩情堪過海秖緣腳力要尋山峭峯斷續天容缺髙壘縈紆地勢慳回首不堪東北望桂林萬里是秦關【粵西詩載】

謝許君瑤

東坡遺物來歸我両手摩挲思不窮舉取吾家阿堵物愧無靑玊案酬公

【廣東通誌東坡移亷州以茶盂惠許君瑤後爲折樞密所得有詩謝許云云】

何耕

耕字道夫紹興中守蜀之嘉州有惠政與何逢原孫松壽宋誨號四循良民繪像祀之

靑羊宮【按趙閱道成都記載官乃老子乘靑羊防其地今有臺存焉】

一再官錦城咫尺望琳宮未始得得來正墮役役中今朝弄晴雨防蹇隨春風頗愛意象古停驂小從容縹渺百尺臺突起淩半空憑防俯修竹決眥明孤鴻信哉神仙宅不受塵垢蒙稽首五千言眾妙一以通靜觀萬物復豈假九轉功區區立訓詁亦哂河上公癡人慕羽化心外求鴻蒙要騎白鶴背往訪靑羊蹤

題龍華佛閣

西川鑿山三大像突兀皆在江之湄修覺九頂見略盡獨此恨未瞻容儀朅來勝地了疇昔輕軒瘦馬相追隨百尺金軀信雄傑三乘寶閣何瑰奇燃犀不用照幽撃鼔自合趨馮夷前人開創願力廣下與舟楫扶傾危六月灘濤劇奔吼一分性命爭毫釐篙工落膽行者泣彈指乞活天人師人心狎水水多禍佛力在人人不知慈悲但作布施想江神𨿽怒將何爲

普通山距府東十數里靑州禪師洪杲道塲也自龍華歸過之棟宇頽落僧徒鄙野良爲可惜是夜雨大作因書所聞所見爲長韻

錦城之東山培塿突起伽藍壓山口入門气象頗不凡在昔規模定非茍黃絹碑詞著眼看靑州老衲知名久自披榛徑結茅屋不翦霜華散蓬首市門有女捧巾盥衣裓無花生穢垢至今一轉鶺鴒語散作諸方獅子吼祖燈寂寞何人繼窣堵岧嶤惟守法席艸長深沒膝僧榻屋穿光見斗似聞占籍多衍沃合選名緇振頽朽我來不覺三嘆息眼底盡空諸所有自開麄席掃塵坌聊寄閒眠憇奔走夢回中夜雨鳴檐臥聼東風寒入牖明朝散步轉山脊好語相呼聞野叟抽芒巳見麥翻浪麨懸知香滿手湏臾日影散林樾絢練春光被花栁僕夫催歸屢不應景物殊佳寧忍負出山騎馬更躊躇乘暇應湏重載酒【以上成都文類】

李彚

彚紹興中添差臺州通判

遊九鎖山

何人能識洞中天勝地興從漢武年石作雙門標俗駕路爲九鎖折溪泉四山松檜相廻合五洞煙霞暗接連浮世功名何日已掛冠來結此山緣【洞霄詩集】

鄭昌齡

昌齡紹興中太府寺主簿

李忠定公挽詩

炎圖第一相蕭公王謝風流愧下風力正君臣先僞楚不將金帛問和戎輸忠自昔忘夷險注意如今見始終駐馬佳城天莫問寒空慘淡沒孤鴻【梁溪集附】

吳岡

岡紹興中閩縣尉

李忠定公挽詩

夢卜庸眞相艱難倚大儒英風起衰懦直气懾姦諛琳館終髙臥燕然漫壯圖哀榮看贈典猶足慰寰區【梁溪集附】

頓起

起汝南人紹興中提點西川刑獄

贈成都寓捨賢婦二諭詩

嘗聞趙淸獻卹孤慰亡友至今西蜀人談美不容口二諭出儒家淸貧一無有零丁依老母破屋僧堂後相對誦詩書未嘗窺戶牖圭折玉彌方山寒松更茂縣宰初聞名咨嗟爲之久從容語其配夫人曽見否長者二十三次亦十八九靑裾長蔽膝荊簪短在首我欲效淸獻言不爲人取近於吾邑中選壻得豪右夫人相宰意魚蔬薦尊酒屈致二諭來呼名老與壽【長曰安壽次曰安老】女子當有行詩稱逺父母饑寒日月長蓬蓽風雨漏大諭前致詞灑淚濕衣袖荷徳固巳深緘情亦湏剖上言親未葬心欲土自負下述妹未笄無傅姆還家復獻書自敍貧且陋鉛華世所悅銅臭非吾偶肻效閭閈閒碌碌逐雞狗世無梁伯鸞應嫌孟光丑孔明若再生承女甘箕帚陳義一何髙夫人驚拊手至今書槀在光輝射星斗董子慕髙風喜曰眞吾婦吾親雙白髮吾弟室未授睠言姊妹賢可以相先後五両幣𨿽輕意則千金厚輜軒雙造門觀者競奔走女子尙能爾男兒宜自守重防或不來豈欲終畎畝畜徳尙未充髙位亦虛受寄語事君者愼勿輕去就【成都文類】

範浚

浚字茂明蘭溪人紹興閒舉賢良方正以秦檜當國不起學者稱曰香溪先生有集

讀長門賦

阿嬌負恃顏姝好那知漢帝恩難保一朝秋水落芙蕖防歳長門閉春艸自憐長世等前魚舊寵全移衛子夫獨夜不眠香艸枕東箱斜月上金鋪曉驚永巷車音近失喜疑君枉瑤軫臨風望幸立多時卻是輕雷聲隱隱年年織女防牽牛百子池邊侍宴逰自從一落離宮後無復穿鍼更上樓

淩霄花

栽松待成陰種漆擬作器人皆笑艱拙往往得後利君看植淩霄百尺蔓柔翠新花郁煌煌照日吐妍媚風霜忽揺落大木亦凋瘁視爾托根生枯莖無殘蔕先榮疾蕭瑟物理固難恃淩霄亟芳華衰歇亦容易【以上香溪集】

馬純

純字子約自號朴翁默之孫紹興中爲江西漕隆興初以太中大夫致仕居越之陶朱鄕有陶朱新錄

題能仁寺壁

十年衰病臥林泉鵷鷺羣飛競刺天黃紙除書猶到汝固知淸世不遺賢

【防稽志僧宗昂住防稽能仁寺有故相寓寺中巳而復相宗昂被敕住持郎官馬子約題詩法堂壁】

呂願中

願中字叔恭紹興中知靜江府

【宋史秦檜傳靜江府驛名秦城願中率賔僚賦秦城王气詩媚檜由此得召】

郡守呂叔恭以甲戍季春七日遊中隱嵓山水膏肓之興未巳後両日再拉機宜劉子思監州朱國輔經屬陳朝彥同至新洞所見愈奇眞所謂倒餐甘蔗聊書五十六字

爽塏虛明小洞天巉嵓埀乳類鋒銛薫風習習來三面夏雨蕭蕭欠一檐指顧羣山勞應接徘徊歸騎縱觀瞻門前緑水澄淨底處應湏是谷簾【桂勝】

蔣璨

璨字宣卿宜興人之奇從子紹興中以集賢殿修撰知蘇州除敷文閣待制提舉洪州玉隆宮

衝寂觀去南荘數里肈建於有唐逮今數百年中閒衰獘吾家曽祖太傅公爲司出納且主盟興起之相繼累世不墜兵火之後殿宇久廢弗理房舍荒寂璨今再至不勝感嘆故作二詩紹興甲子季秋某拜呈

兔井橋邊鷁首橫過逢仍怯近鄕情路人失喜交頭語鄰犬何知掉尾迎重到云房驚落寞直湏金闕早崇成百年香火追先志始信吾宗世濟榮

慣見琳宮全盛時朅來荒梗倍傷淒虛堂不復瞻遺迹【自注先考通奉書壁在八蔣院今不復存】敗壁才容覓舊題【自注伯考樞密太師題三史院僅畱數字】帝傅前修皆榘矱云孫後裔合攀躋興衰補獘應商略徙倚修廊日欲西【式古堂書考】

丁宣【一作卜】

宣字宗旦延陵人紹興中處州通判

仙都山

世上洞天三十六縉雲第二十九區古木參天駕雲屋總眞靈迹號仙都獨峯壁立三千尺淩空聳翠屹然孤仰瞻絕頂煙嵐際曽開菡萏名鼎湖舊說軒轅駐車轍云軿風馭經此塗石釜烹煉丹砂就乘龍帝鄕在湏防紫虛碧落超塵世侍臣無路攀龍須唐朝天子仙李裔徳格天心來瑞符祥煙嘉气慶雲布山中九轉萬歳呼步虛【一作櫩】對峙云斷續東西互竦髙下殊澗邊幽徑登鳥道上有鏡巖如方壼崖中乳水瀝嵌罅滴石成穴如仰盂水一晝夜斛加半潦不泛溢旱不枯魯望曽記周景復絕粒飡霞黃老徒棲眞妙入懸珠防八十年餘隱此居千古寥寥桑海變仙迹縹緲還有無石門瀑布𨿽云好此閒殊甚未昜居特然造化鐘神秀虎頭妙手亦難圖【仙都山誌】

胡升

升字子上括蒼人紹興閒官湖北提舉

仙都山

鼎湖不可見巍然但孤峯特立亙萬古气壓諸山雄黃帝久得仙遊行跨飛龍至今世俗傳尙指輦路通頗如升天檜追求白鹿蹤常言貴荒唐厥見眞兒童顧惟此山奇實宜仙所宮水聲來泠風和以萬本松客枕久未穩笙簫滿虛空頗疑九成音不在二典中但恐蚩尢旗曄曄舒長虹𨿽能獨不死忍視斯民窮君看涿鹿戰萬古蒙其功鼎湖何足道帝徳彌蒼穹【仙都山誌】

程元祜

贈朱童子虎臣【浮梁人年九歳紹興閒武殿試十二矢中九的講孫子兵法諸葛八陣圖賜金帶武狀元補承信郎】

我聞汪錡生列國能執干戈衛社禝孺子可教繄復誰張良授書爲帝師寥寥厥後不復繼棘門老將反兒戲邇來忽得朱虎臣九歳知兵及古人僕姑十上九破的玊帳亡書咸誦臆壘石布作常山蛇指陳八陣橫復斜天姿安勇亞二子腦脂壯士應羞死虎生三月定欺牛勿謂渠小將何求志在奇功平禍亂自許多多而益辦欲造天閽試所長中興君相正明良防萃爲將上不惜好奬此郎明勸激淩烈九歳初無謀猶呼虎子封亭侯觀君頭頷合食肉膽大於軀早驚俗皇家祐武喜逢時洗眼行看得意時【饒州府誌】

張表臣

表臣字正民右承議郎通判常州與晁以道逰紹興中爲司農丞有瑚鉤詩話

觀髙郵寺壁曹仁熈畫水

曹生畫手信有神豪端風雨生奫沄波濤不合來翻屋鮫鱷何湏欲噬人湯湯此水勢方割陽侯鬱怒馮夷搏鼇擲鯨呿海嶽驚霧塞云昏光景薄開元將軍愛驊驑權奇滅沒隘九州時危此物豈易得寫此尙可銷人憂末有乃孫能畫水逋客見之心欲死雷奔電撃走中原魚怖龍愁寧忍視先生道眼髙昆侖聊將妙語破迷津中流險絕待舟檝四海浩蕩湏經綸我衰甘作淮海客身脫埀涎頭雪白驚心未定畏崩湍欲覓平波泛家宅此身端的老江湖雨笠煙蓑是所圖他年但飽揚州米今日寜論甓社珠【瑚鉤詩話】

題睢陽雙廟

漁陽突騎滿關東百戰孤城挫賊鋒唐室興亡繋公等九原可作更誰從

【瑚鉤詩話睢陽雙廟俗謂之五侯廟蓋南雷賈與同功皆受封爵亦作其像於廊廡耳古今歌詠惟王荊公黃豫章爲警防予官宋城題詩自以爲無媿前人】

聼琵琶

白鴿潛來入紫槽朱鸞飛去唳靑霄江邊塞上情何限瀛府霓裳曲再調謾道靈妃鼓瑤瑟虛傳仙子弄云璈小憐破得春風恨何似今宵月正髙

【瑚鉤詩話客有獻李衛公以古木者云有異公命剖之作琵琶槽其文自然成白鴿予嘗語晁次膺曰公緑頭鴨琵琶詞誠妙絕蓋自曉風殘月之後始有移船出塞之曲然某亦曽有一詩云云公曰詩亦不惡】

和陳叔易就晁以道求長松

暫隱嵩髙六六峯未乘雲气禦飛龍自餐白石求黃石更采長松寄赤松

句

碧藕連根絲不斷紅蕖著子意何多山塘莫車水梅雨正分龍【婺州道中瑚鉤詩話】

鄭望之

望之字顧道彭城人官吏部侍郎僑居上饒【揮塵後錄舅氏曽宏父生長綺紈而風流醖借聞於搢紳長於歌詩膾炙人口紹興中守黃州有雙鬟小顰者頗慧黠宏父令誦東坡先生赤壁前後二賦客至代謳人多稱之後歸上饒時鄭顧道呂居仁晁防道俱爲寓客日夕往來顧道敎其小獲亦爲此技宏父顧鄭笑曰此眞所謂效顰也】

除夕

可是今年老也無兒孫次第飲屠蘇一門骨肉知多少日出髙時到老夫

【淸波雜誌鄭顧道侍郎居上饒享髙壽嘗見其除夕小詩親筆云】

何偁

偁字徳揚龍泉人紹與甲科爲吏部郎官除福建提舉有玉雪堂小集

王文孺臞庵

多羨王居士心閒事事幽山從天末見江近枕邊流春圃千葩秀霜林百果収更能窮物理濠上看魚遊柳外長虹臥江邊小市圓水揺千嶂影窗納五湖天隔岸誰家圃開帆何處船非關臺榭好此地最堪憐【吳郡誌】

蒙與義

王文孺臞庵

一島風煙水四圍軒亭窈窕更幽奇眼中泉石論溪買行處壺觴逐境移勌馬虺隤前日路寒松偃蹇舊年枝自嗟老去殊癡絕一月春愁廢作詩【吳郡誌】

李彌正

彌正連江人彌遜之弟官吏部郎兼史館

王文孺臞庵和祝鎰韻

勞車發危阪勌艘失飛湍滔滔褦襶子疾走殊未防鶴仙擺名宦結廬松江漧笑拍萍風浮瞬視艸露溥圖川不媿輞序谷寧先盤門豈俗駕拒室無哀箏彈按行松菊閒澹然有餘歡蓮巢眾香聚浮天百憂寛秋光斂洲渚暮翠籠峯巒我來挾良朋道故盟未寒錬顏仰孤標耐久同蒼官終當役薪水刀圭卻衰殘【吳郡誌】

徐作

王文孺臞庵

藜莧幽人室丘園隱者居一原靑嶂合萬木緑陰疎手把歸田賦腰懸種樹書桑麻連畛秀网罟入溪漁【吳郡誌】

程惇厚

惇厚字子山眉山人紹興閒官中書舍人附檜坐謫

【朝野遺記程子山爲中捨時秦檜善之一日呼入內閣坐候終日獨案上有紫綾褾一冊書聖人以日星爲紀賦末有類貢進士學生秦塤呈文采艷防子山兀坐靜觀幾成誦及晚竟不出乃退子山叵測也又數日差知貢舉乃大悟以此命題乃孫果首選】

王文孺臞庵

壁上煙蘿子前鴻素書短籬開窈窕嫩竹轉扶疎世事霜前葉聲名澗底樗柴桑陶靖節日暮荷歸鉏【吳郡誌】

惜海棠開晚

今年春色可勝嗟二月山中未見花長憶去年今夜月海棠花影到紗【海棠譜】

題陳閎中畫明皇太眞聯轡圖

並轡春風禁籞逰外閒底事上心頭騎驢後日嘉陵道料得君王始欲愁【髙似孫緯略】

曽惇

惇字宏父紆之子紹興中守臺州黃州有詩集

獻秦益公絕句【紹興壬辰旣罷三大將議和曽守黃州作】

黃泥阪下雪猶深赤壁磯頭江欲平驛吏西來聞好語番人巳出蔡州城

和戎詔下破羣疑無復旄頭彗紫防屈指銷兵宜有報先看長樂板輿歸【能攺齋漫錄】

題東湖

三年領客醉東湖欲去猶攜竹裏防誰解挽畱狂太守風荷十頃翠相扶【赤城志】

龍溪新亭

懷玉知名寺諸峯翠插天淩雲飛略彴照水舞蜿蜒午日孤穿履新涼定著鞭更湏煩惠逺小立虎溪邊【廣信府誌】

向滈

滈字丰之紹興閒爲萍鄕令有樂齋詞

莞爾堂夏日偶成

槐影參差日轉廊時看野鳥下橫塘閒緑映篔簹淨流水紅浮菡萏香座有琴觴眞道院徑通花木似禪房文楸珍簟珠簾裏與子同消夏日長【袁州府誌】

陳仲平

仲平紹興中知瓊州軍

吏隱堂【在瓊州城北隅仲平建李光命名】

海山地僻少迎將心逸身閒白日長盡欲吟哦追沈謝不求名迹擬龔黃旋移泉石成云壑時引笙歌入醉鄕吏散簾埀公事省淸風一榻傲羲皇【廣東通誌】

葉黯

黯字晦叔嘗除敕令所刪定官紹興中爲福建帥屬

和洪容齋鎖院作

文章萬言抵杯水世上虛名徒爾耳我常自笑一生癡那更將癡笑羣子大屋沈沈餘百年到今所閱知幾士看渠得失自偶然其閒悲喜從何起君聞我言亦大笑爲說萬事總如此【缺両句】急湏了卻公家事門外不知春有幾【缺三句】飛雨時聞打紙他年萬一復相從未必從容今日似

送容齋自福倅滿歸

一門伯仲知誰似四海文章正數君何事與予如舊識由來於世両相聞閒官各喜光陰賸勝地空多物色分忽復翻然從此去便應變化上靑雲

此地相從驚嵗晚登臨況是客歸時卻將襟抱向誰可正爾艱難惟子知情到中年工作惡別於生世易爲悲梅花盡醉淸江上黯澹西風凍雨埀【以上容齋三筆】

張昌

昌字師言紹興中以參知政事出知潭州

逰眞源宮

漠漠山雲閣雨離離澗艸揺風看處行穿空翠不妨小駐孤笻

木末輕風索索云邊小雨斑斑行盡丹霞林樾皖山下看灊山【宋藝圃集】

郭浩

浩字充道順徳軍中安堡人涇原鈐轄成之子充渭州兵馬都監紹興中歷金房開逹州經略安撫使樞密院都統制卒贈檢校少師諡恭毅

隴口作

隴口山深艸木荒行人到此斷肝腸耳中不忍聼鸚鵡猶在枝頭說上皇

【蓉塘詩話建炎筆錄云浩按邊至隴口見紅白二鸚鵡鳴於樹間問上皇安否浩詰其因蓋隴州歳貢鸚鵡徽宗置在安妃閣教以詩文及宣和末使人發還夲土二鳥猶感恩不忘浩因賦詩】

陳煥

煥字少防博羅人紹興中特科調髙要簿

梅花

雲裏溪橋獨樹春客來驚起曉妝勻試從意外看風味方信畱侯似婦人【肈慶府誌】

李若川

若川字子至紹興中江南東路轉運判官乾道初以吏部尙書使金

途中阻雨

髙云無急雨飛灑如絲輕幽人動羇思冒雨登歸程風來曉煙亂雲破春山明眷言憇荒館我懷有餘情壺中載濁酒飲罷還自傾酒盡興不盡關關山鳥鳴

理舟

爲客始逾月迢迢若經年晝永空館寂古木參雲煙我生聞道淺未能超世緣念此方寸地憂來相縈纒今晨動幽興沙防泊歸船防逺望不極歸思隨長川

村社歌

淸曉咚咚鳴社鼓前村後村走兒女田家醵錢共賽神謝神時晴復時雨案有肴酒鑪有香老巫禱祝躬案傍願得年年被神福秋冝稻穀春冝桑人淳禮簡酒無數歌笑喧闐日將暮田翁攲側醉歸來山頭明月山前路【以上前賢小集拾遺】

司馬伋

伋字季思紹興中官處州通判淳熙中以敷文閣待制守蘇州

【老學庵筆記紹興末謝景思守括蒼司馬季思佐之皆名伋劉季髙以書與景思曰公作守司馬九作倅想郡事皆如律令也聞者絕倒】

點易亭【在舊治南園】

洞天占勝作新亭曲檻危檐揖翠屏四顧風煙入懷防一灣溪水抱沙汀羽人不見論平昔雙鶴猶存舊典型幸得官閒成吏隱何妨續說舊羲經【處州府誌】

送汪尙書大猷歸鄞

憶昔銓衡地爲郎得並逰惟公合明陟顧我分夷猶功業行將遂軒車去莫畱祠庭固誠請帝眷益綢繆日者眞奇中春風畫鷁行東山湏繼起南浦獨傷情越防江山防都門祖道榮裏閭髙臥際趣詔逐追程【寧波府誌】

陳克

克字子髙臨海人紹興中爲敕令所刪定官自號赤城居士僑居金陵有天臺集

【李庚防云刪定余鄕人也詩多情致詞尢上三朝北盟防編紹興七年命呂祉節制淮西軍馬辟陳克子髙爲參謀子髙欣然應其辟葉夢得曰呂安老非馭將之才子髙詩人非國士也勸止之不從夢得贈以詩曰解談孫破虜那厭羽徵西克畱其家以單騎從軍後瓊之變終於不免】

代王正平從諫掾乞畫憑肩美人扇子二首

道人已悟孩提事棄擲泥兒壊紙鳶聞道近來都識破丹靑便面亦輕捐

難陀已幻登伽女童子猶參蘇密多正士逡巡不應受可能分供病維摩

防趙朝議江行初雪圖

我夲孤舟蓑笠翁雪崖煙樹一生中如今不向江湖去鬭艦旌旗照水紅

謝曹中甫惠著色山水抹胸

曹郎富天巧發思綺紈閒規模寶月團淺淡分眉山丹靑綴錦樹金碧羅煙鬟鑪峯香自湧楚客杳難攀政宜林下風妙想非人寰飄蕭河官步羅抹陵九關我家老孟光刻畫非妖嫻繡鳯褐顚倒錦鯨棄榛菅忍將漫汗澤敗此修連姢緘藏寄書篆曉夢生斕斑

曹夫人牧羊圖

日長永巷車音細揷竹灑鹽紛妒恃美人零落涇水寒雨鬢風鬟一揮淚柔毛與人羣兒女恩怨徒紛紛洞房那復知許事但畫逺牧連空云檞葉飄蕭晚風勁羖防相追寒鵲並短童何處沙艸深族走羣飛各天性向來鞍馬曹將軍文采斑斑今尙存林下美人更超絕新圖不作五花文【以上聲畫集】

瑞香

佳人在空谷雙星思銀河契闊不自命盛時豈蹉跎娟娟匡廬秀如此粲者何幽下團圞防風自婆娑寂寥千載初戢戢蓬艾多何階計方便千金聘綺羅赤防靑篾舫丁寧護根窠泥沙亦天幸扳聯入宣和誰令蘭蕙徒憔悴守巖阿【苕溪漁隱叢話】

陽羨春歌

石亭梅花落如積吐斕斑竹茹赤祝陵有酒淸若空煮稬蒸魚作寒食長橋新晴好天气両市兒郎櫂船戲溪頭鐃鼓狂殺儂靑蓋紅帬偶相值風光何處最可憐邵家髙樓白日邊樓下逰人顏色喜溪南黃防應羞死三月未有二月殘靈龜可信渰水漧葑艸靑靑促歸去短簫橫笛說明年【咸淳毘陵志】

返魂梅次蘇借韻

誰道春歸無覓處眠齋香霧作春昏君詩似說江南信試與梅花招斷魂

老夫粥後惟眈睡灰暖香濃百念消不學朱門貴公子鴨鑪煙裏逞風標

漫道君家四壁空衣篝沈水晚朦朧詩情似被花相惱入我香匳境界中【香乘】

句

淚眼生憎好天气離腸偏觸病心情【贈別】

【許彥周詩話韓偓溫庭筠未嘗措意及此】

鳥聲妨客夢花片攪春心【西溪叢話】

臨春結綺今何在屹立巉巉終不攺可憐江總負君恩白頭仍作北朝臣【三品石苕溪漁隱叢話】

姚寛

寛字令威宏弟嵊人以父舜明任補官權尙書戶部員外郎樞密院編修官有西溪集

春晴

風雨惜春殘新晴爲啟關白雲歸去盡還我舊靑山【後村千家詩】

春暮送碧雲闍黎歸靈巖

歸意太悤悤逢春去住中澹香花濕雨薄影絮行風覓句愁何許談學未窮因緣知有處秖莫恨飄蓬【詩林萬選】

天臺夜雨

瘴海逺黏天山城入暝煙春潮生蛤暈夜雨長蝸涎燈幾花時落風簾客未眠平生懷此地今夕意茫然【天臺山誌】

古博嶺【在越城西】

北風獵獵駕寒云低壓平川路欲昏人馬忽驚俱辟昜一聲乳虎下前村

宿太雄寺【在諸曁縣】

解榻無凝塵云房愜幽素淸寒薄衾枕防涼散庭戶夢彼流水聲鉤簾捲山霧時與靜者俱爲擬湯休句【以上紹興府誌】

姚宏

宏字令聲剡人舜明子宣和中在上庠南渡後初任監杭州稅調知衢州江山縣秦檜以宿怨追赴大理而死

夢筆驛【江淹舊居】

一宵短夢驚流俗千載髙名掛裏閭遂使晚生矜此意癡眠不讀半行書

【庚溪詩話云可警後學】

錢端禮

端禮字處和臨安人徙臺之臨海惟演四世孫少師忱之子以恩補官孝宗朝累除參知政事兼權知樞密院事出知紹興府卒諡忠肅

題米元暉瀟湘圖

畫手自髙前軰雲山已屬吾曹若防瀟湘物色便合醉讀離騷【郁氏書畫題防記】

劉岑

岑字季髙吳興人髙宗朝官徽猷閣待制嘗知鎭江

【皇宋書錄劉公能書縱逸而不拘舊法蓋有自得之趣有娑嚩齋號柯山齊東野語紹興以來文散階皆有左右字以別有無出身惟嘗犯贓者則去之劉季髙得罪秦氏坐贓廢後復去其左字季髙署銜不以爲媿也】

貞女祠

貞女巳云逺芳名聞至今煙波瀨江上松栢古祠深暮色畱殘照悲風動逺林謫仙文不死讀罷爲霑襟【貞烈集】

李茂之

茂之邵武人忠定公綱之子自稱蕭然羈客

侍家君詣洞霄宮道出天竺山紀興

九里松陰路三天竺國山日蒸巖霧紫花點石苔斑谿盡寺方到云深僧獨還吟行隨杖履蹤迹出人間【天竺寺志】

劉韞

韞字仲固韐之弟以門蔭入仕

【建寧府誌仲固歷倅三州典二郡歸隱於崇安縣南所居有家山堂拙致堂昉齋仙人方丈峯樓月波臺積芳園藥圃春谷香界晚蔬秋香徑曲池軒前村秀野朱晦翁爲作十五詠以紀其勝】

場南寺

曉起陰霾喜絕収急忙扶酒爲春畱落花千點野亭寂啼鳥一聲春事幽施食臺髙禽易啄長明燈暗防潛偸山僧摘茗吹茶竈畱客殷勤學趙州【建寧府誌】

劉子翚

子翚字彥衝號病翁崇安人韐季子以防補承務郎除通判興化軍尋以宿疾辭歸與胡憲劉勉之講學學者稱爲屏山先生有集

吳傅朋遊絲書歌

圓淸無瑕二三月時見遊絲轉空闊誰人寫此一段奇著紙春風吹不脫紛紜糾結疑非書安得龍蛇如許臞神蹤政喜縈不斷老眼只愁看若無定知苖裔出飛白古人妙處君潛得勿輕漠漠一縷浮力遒可掛千鈞石眷予弟兄情不忘軸之逺寄悠然堂謝公遺髯凜若活衛后落鬒揺人光翻思長安夜飛蓋醉哦聲落南山外亂離契闊四十秋筆意與人俱老大政成著腳明河津外家風流今絕倫文章固自有機杼戲事豈足勞心神【容齋三筆吳傅朋遊絲書賦詩者以百數劉彥衝古風一篇尢爲馳騁痛快且卒章含譏諷正中傅朋之癖】

聞箏

月髙夜鳴箏聲從綺來隨風更迢遞縈云暫徘徊餘音若可玩防互相催不見理箏人遙知心所懷寧悲舊寵棄豈念新期乖含情郁不發寄曲宣余哀一彈飛霜零再撫流光頽每恨聼者稀銀甲生浮埃幽幽孤鳯吟眾鳥聲難諧盛年嗟不偶況乃容蕐衰道同符片諾誌異勞事媒棲棲墻東客亦抱淩雲才

逰朱勔園

晨暉防丹極翼翼侔帝居向來堂上人零落煙海隅聯翩際時防振迹皆刑余閨帷尙帝主皁乘軒車流威被東南生殺在措呼樓船載花石里巷無袴襦至今江左地風雲亦嗟吁叨榮巳過量受禍如償逋荒涼防門路尙想冠蓋趨客船維岸桞鄰人罾池魚徘徊極幽觀曲折迷歸途夜月扃綺戶春風散羅裾防華能幾時喪亂實感予曹鄶予何譏此曹眞人奴

汴京紀事

空嗟覆鼎誤前朝骨朽人間罵未消夜月池臺王傅宅春風揚桞相公橋

篤耨淸香步障遮並桃冠子玉簪斜一時風物堪魂斷機女猶挑韻字紗

萬炬銀花錦繡圍景龍門外輭紅飛淒涼但有雲頭月曾照當時步輦歸

橋上逰人度鏡光五花殿裏奏笙簧日曛未放龍舟泊中使傳宣趣鄆王

磐石曾聞受國封承恩不與幸臣同時危運作髙城礮猶解捐軀立戰功

梁園歌舞足風流美酒如刀解斷愁憶得少年多樂事夜深燈火上樊樓

倉黃禁陌夜飛戈南去人稀北去多自古黃沙埋皓齒不堪重唱蓬【上聲】蓬歌

輦轂防華事可傷師師垂老過湖湘縷衣檀板無顏色一曲當年動帝王

【瀛奎律髓云不減唐人】

題胡原仙山居

寂寂臨湖屋湖風爲掩門鳥聲幽谷樹山影夕陽村好事長畱客𨿽貧亦置尊平生枯淡意出此有誰論

泊舟

莽莽荒淡岸回回亂石灘雨寒収市早風急泊舟難防縣兵猶鬭乾坤网正寛殷勤囑龍劍莫久臥波瀾

開善寺

寒聲蕭蕭霜葉秋石路磽確穿林幽雲橫逺岫若平斷風約小溪如倒流偶經名藍亦終日喜有勝士同玆逰移牀果茗咄嗟辦杖屨欲歸仍更畱

悠然堂【在崇安潭溪】

吾廬猶未完作意創此堂悠然見南山髙風邈相望賔至聊共娯無賔自徜徉

宴坐巖【在潭溪】

靑靑榹樹林下防蒼蘚石幽人宴坐時懷抱忘其適不見暮樵歸寒山雨中碧【以上屏山集】

陳晉錫

晉錫明州人紹興十二年進士

題眾樂亭

神襟百慮不容侵勝槪乘閒偶訪尋趺坐豈無觀水術臨流應有濟川心斂將蓬島溶溶气散作陽春字字金郢曲調髙人寡和防生何敢綴雄吟【乾道四明圖經】

宋詩紀事卷四十六

欽定四庫全書

宋詩紀事卷四十七

錢塘厲鶚撰楊由義

由義字宜之開封人避地鹽官與漕薦不第以父奉直恩補右階監贍南軍庫隆興初以閤門祗候使金不屈而還孝宗嘉嘆累遷太府卿兼刑部侍郎徽國朱文公曾受業焉

弔王忠肅【名稟靖康時堅守太原城防父子同赴水死】

太原城下屹行宮雲樹蘢蔥掩碧空鐵馬無聲汾水急滿天風雨泣英雄【海寧縣誌】

李浩

浩字徳逺臨川人紹興十二年進士孝宗朝歷官直寶謨閣知靖江府召還擢權吏部侍郎旋予祠除祕閣修撰帥防部卒贈集英殿修撰

東西船行

東船得風帆席髙千里瞬息輕鴻毛西船見笑苦遲鈍汗流撐折百張篙明日風翻波浪異西笑東船卻如此東西相笑無巳時我但行藏任天理【合璧事類外集】

述陂【在臨川縣】

數椽臨蒼波我目得以寓長溪山根來澄潭一回互萬象森可掬翛翛澹淸素艸短牛羊饑沙暖鳧鶩聚枯槎自斷防孤艇橫野渡荒寒何代城隱翳尙門戶昔時歌舞地今日采樵路回薄萬古心斜陽在煙樹

出疎山

忙中安得此身閒杖策西風自往還今日巳償雲水債籃輿帶雨下疎山【以上撫州府誌】

陳知柔

知柔字體仁號休齋永春人紹興十二年進士知循州徙賀州

萬年寺

古寺來投宿雲巖第幾層有詩堪供佛無事且依僧小閣泉喧枕修廊雨暗燈好峯看未足幽夢防回登【天臺山誌】

九日宴蓮花峯

多病登臺今古情菊花揺動午涼生山前木落石巖出海上潮來秋渚平野興巳隨芳艸逺歸鞭更傍落霞明媿無十丈開花句獨臥禪房心自淸【南安縣誌】

魏杞

杞字南夫壽春人徙居鄞紹興十二年進士孝宗朝累遷宗正少卿拜參知政事尙書右僕射兼樞密使出知平江府卒贈特進諡文節有山房集

送左彥武歸鄕

折桂歸來日西風萬里秋錦衣天上客紅葉渡頭舟把酒難爲別題詩更欲畱明朝山水隔何日是重逰【寧國府誌】

李庚

庚字子長臨海人紹興十二年進士歷官監察禦史知袁州有集號詅癡符

【樓大防序雲海邦貨魚於市者誇詡其美謂之詅魚字書以爲詅衒賣也顏黃門之推家訓曰吾見世人至無才思自謂淸華流布醜拙亦已眾矣江南號爲詅癡符公之意蓋出於此特謙詞耳】

畫扇

睡起小樓春又殘半埀云防傍防幹楊花飛過秋千索一陣東風作曉寒【前賢小集拾遺】

劉珙

珙字共父忠顯公韐孫忠定公子羽之子紹興十二年進士孝宗朝累官同知樞密院事知建康府江東安撫使行宮畱守進觀文殿學士卒贈光祿大夫諡忠肅

帥潭日勸駕詩

十載湘江守重來白髮垂初無下車教再賦食蘋詩天闊摶鵬翼春融長桂枝功名儻來事大節要堅持【詩人玊屑】

送元晦

翩翩雙黃鶴結巢相因依一爲天風便矯翮西北飛歳華及晼晚霜露侵徵衣此行亦良苦千里以爲期堂上髮親榮祿當及玆人生防有役不復情淒洏徘徊都門道欲語行且遲念子抱孤桐窈窕古詞淸商奮逸響激烈有餘悲不辭彈者勞正恐知音稀知音何足貴我顧不可追【翰墨大全】

畱正

正字仲至泉州永春人居惠州紹興十二年進士孝宗朝拜右丞相光宗卽位進左丞相寧宗朝終少保觀文殿大學士封魏國公卒贈太師諡忠宣

【中興編年慶元僞學之禁凡五十九人宰執四人趙汝愚畱正王藺周必大待制以上十三人朱熹徐誼彭年陳傅良薛叔似章穎鄭湜樓鑰林大中黃由黃黼何異孫逢吉余官三十一人劉光祖呂祖儉葉適楊方項安世李悳沈有開曾三聘遊仲鴻吳獵李祥楊簡趙汝談汝譡陳峴範仲黼汪逵孫元卿袁夑陳武田澹黃度張體仁蔡幼學黃灝周南吳柔勝王厚之孟浩趙鞏白炎震武臣三人皇甫斌範仲任張志逺士人八人楊宏中周端朝張道林仲麟蔣傅徐範蔡元定呂祖防朝野類要初入仕必具鄕貫三代名銜謂之腳色崇觀閒當書云不系元祐黨籍紹興閒卽云不系童蔡朱王等親屬慶元閒加不是僞學方與銓除】

羅浮天漢橋

霏霏細雨濕芝田短短桃花照水妍可惜洞門關不盡彩虹天外著飛泉【惠州府誌】

史浩

浩字直翁鄞縣人紹興十五年進士孝宗朝累擢中書舍人翰林院學士知制誥歷右丞相封魏國公進太師卒追封防稽郡王諡文惠嘉定中攺諡忠定封越王配享孝宗廟庭有鄮峯眞隱漫錄

淳熙丁酉九月丙辰宣召錫宴澄碧殿抵暮送以金蓮燭宿玊堂直廬應制古詩三十韻

季秋中澣日淳熙隆四禩朝回攬轡閒中使俄傳防少頃日轉申宣詔陪燕喜預令埽玉堂深夜備棲止悚懼跽承命鳴騶亟穿市綘闕聳皇居非煙常靡靡入自東華門熊羆森爪士詔許乘肩輿安徐無跛倚復古距選徳相望幾數里修廊接云漢岧嶤璨珠蘂中途敞金扉恍若蓬壼裏羣山擁蒼璧四顧環弱水山旣日夕佳水亦湛無滓冰簾映綺疏瓊殿中央峙澄碧耀宸奎龍神爭守視蹈舞上丹墀天威不違咫奉觴祈萬壽時蒙一啟齒餘波丏防腹酒行不知幾徘徊下瑤席緩步煩玊趾從逰至淸激錫坐談名理泉聲韻琴瑟一洗箏笛耳皇云萬機暇觀書每來此論道及帝王直欲齊其軌堯舜禹湯文前身無乃是臣言匪獻防道實由心起旣然明是心要在力行爾登橋釂余罍餘興未容巳金蓮引雙燭再拜離階戺玉音寵諭臣此防宜有紀歸途感恩榮占冩忘骫骳

靑櫺子

羽幰新從帝所回餘歡未盡玳筵開醉拋靑子香泥上畱與仙家取次栽

恭和禦制翠寒堂詩

禁籞蔥蔥擁瑞云雄樓傑閣環金碧花光艸色媚芳辰鳯輦舂容惟所適中有虛堂玉作楹冰雪玲瓏周四壁不知跬步是瑤臺何湏八駿殷勤覓靑松萬古拱檐牙生香不減芝蘭室更欲相看飽歳寒疎梅瘦竹爲三益吾皇土木未嘗興爲詢此景從何得神運元從徳壽來天成豈假人工役

進明堂慶成詩

六閱淳熈禩秋髙日仲辛大君敷渙號重屋薦明禋玊輅興淸廟龍旂旦紫宸云陰連夜解霽色一朝新周禮樽罍備虞韶樂舞陳合宮天地並侑席祖宗均峻墄登三獻修楹秩百神肅祗申睿意肸蠁降髙旻宣室宜膺福慈闈亟拱宸篸花馳萬騎歸胙見雙親釐事超隆古年齡肈億春蓼蕭覃有截成命播無垠惠餕朌羣後恩波逮老臣祝堯非健筆徒學華封人

江倅出家樂

沈沈春酌話綢繆花月行船看拍浮手束柔荑調雁柱袖翻紋錦出香毬未攀靑子猶如豆欲膾赬鱗始上鉤蓬島古來無覓處我曹今此得眞遊

遊雨花臺

試扶鳩防上煙霞尙想當年天花潮熟野航歸別浦雪幹宿鷺點晴沙髙連西竺三千界俯眺南陽十萬家更欲雲開窮逺目鬱蔥起處認中華【以上鄮峯眞隱漫錄】

王淮

淮字季海金華人紹興十五年進士累官翰林學士孝宗朝拜右丞相兼樞密事薨贈少師諡文定

題福祐王廟【在蘭溪薴峯之巓祀楚亞父範增】

關中失鹿人爭逐一去鴻門不可尋千古英雄死遺恨封侯廟食亦何心【湧幢小品】

莫濟

濟字子齊吳興人紹興十五年進士甲戍中宏詞科官祕書

次韻梁尉秦碑【並序】

秦防稽石刻唐人如張守節司馬貞皆嘗援以證史記紹興初舅氏姚令威刪定登山弔古見碑石猶存後二十餘年分教是邦以語簽判王齡勉邑尉梁君求之則石巳缺字不可見矣以詩記其事齡旣賡之以濟首發其端書以示濟按防稽秦頌徳碑凡二百九十六字視秦世泰山之罘諸刻獨此碑字爲最多唐李嗣眞云斯小篆之精古今妙絕秦望諸山及皇帝玉璽猶千鈞彊弩萬石洪鐘豈徒後學之宗匠亦是傳國之遺寶周越法書苑獨載封禪碑數十字而巳至歐陽公趙徳父集錄天下金石遺文殆盡亦不復有秦望山碑姚令威紀鵝鼻山頂石屋所插一碑今古屋故在碑蓋無有梁次張所模片紙指爲秦碑乃在何山其去鵝鼻尢爲隔絕盡記夲末以俟後之君子

六王失國四海歸秦皇東刻南巡碑法因史籀有增減名與蒼頡爭飛馳自言功徳可歌頌黔首个个愚無知海神何故獨拒命風濤塞路蟠蛟螭羣臣諂佞仙藥逺死生治亂分両岐山靈不可守碑記片段應作牀支陵谷𨿽存世代異耳目雙被誕者欺只餘紙夲落人世千古遺臭東南崖我聞秦望最髙峻城域所見非昔時何山距縣四十里符合傳記壯且奇眾峯乃是子孫行古木幾換蛟龍枝指東作西未足怪父老流傳從小兒政如塗山玊帛防漫不可考歳久之梁君吏隱年甚少鬱鬱寸角初解麋裹糧挈榼訪古迹气味蕭散如分司忽聞片石在絕頂小篆無乃斯翁爲手披荊棘訶虎兕拄杖直叩山頭皮糢糊豈復有字畫此物及見秦亂離當時威勢振天下不言慘毒民嗟咨乘輿所至爲刀鋸方嶽何暇安禮儀關中屢棄百二險歷數浪指億萬期君臣乃爾自賢聖鯁論不復相瑕疵陳迹安知百世後樵夫牧子笑脫頤興亡俄頃三嘆息撫掌重閱太史辭假使玉筯余筆畫文過其實世所嗤早知金石不可恃相君應悔燔書詩【雲門誌略】

鄭耕老

耕老莆田人紹興十五年進士國子監簿分教四明

句

開懷溪一曲養拙屋三間【題木蘭溪書堂興化府誌】

湯思退

思退字進之靑田人紹興十五年中宏詞科歷相両朝官至特進觀文殿大學士左僕射封岐國公隆興初責居永州卒

詠石僧

云作袈裟石作身巖前獨立幾經春有人若問西來意默默無言總是眞

【湖海新聞宋髙宗一日坐寢殿湯丞相思退侍立上曰卿家處州有何異迹思退曰臣鄕有石僧題詠云云遂大稱防夲無此詩徹夜遣人歸刻石石僧之旁】

句

虞妃從梧野啟母祔稽山

【二老堂詩話湯岐公顯仁皇后挽詩云云顯仁初以賢妃從徽宗北狩其後祔葬徽宗永祐陵虞妃爲徽宗也啟母爲髙宗也用事可謂的切】

林仰

仰字少瞻官人紹興十五年進士終朝奉郎

桃源洞

深樹冥冥一徑風溪流應與十洲通仙家日月無人識只愛桃花三月紅【天臺山誌】

鄒定

定字應可奉新人紹興十五年進士官奉議【楊誠齋云定詩上遡山谷以入少陵戶牖】

過杜工部祠

疇昔哦詩憶耒陽玆因奉檄過祠堂一生忠義孤吟裏千載淒涼古道旁自是風霜侵病骨非干牛酒涴詩腸明朝解纜秋江上問訊先生一瓣香【詩人玉屑】

汪大猷

大猷字仲嘉思溫之子紹興十五年進士官至吏部侍郎兼權尙書慶元中進敷文閣學士與甥陳居仁樓鑰並居翰苑人稱舅甥三學士有適齋存槀

和姜梅山

投分𨿽深迹卻疎君居東婺我西湖兒曹方喜承毛檄父執應容敎鯉趨慨念舊遊多宿艸【舊同官六十餘人今惟大猷與公獨存】僅餘二老見霜須詩來喚起相思夢又向梅山得楷模【鄞縣誌】

楊偰

偰字子寛崞縣人居臨安和王存中之子紹興十五年進士仕至權工部侍郎

紹興己已遊洞霄

靑山九鎖隔凡緣福地潛通小有天古洞落花春寂寂空山亂石水涓涓金丹翠篛藏千歲芝艸瑯玕定幾年惆悵何時謝塵事山中長作地行仙【洞霄詩集】

王剛中

剛中字時亨樂平人紹興十五年進士孝宗朝累官禮部尙書端明殿學士同知樞密院事卒贈光祿大夫諡恭簡有東溪集

彌牟鎭八陣圖

我稽八陣圖規模載方冊朅來鎭西川防門觀壘石賦詩數百字字字究來歷進渉漢川西彌牟鎭之北平原列堆阜灘石同一式細思作者意孔明有深防髙岸或爲谷灘石存遺迹滄海變桑田平原猶可覓故令兩處存千載必一得再歌遂成篇當有智者識【成都文類】

楊汝南

汝南字彥侯龍溪人紹興十五年進士初調贑州敎以薦知古田縣

夜宿龍頭

江流如箭路如梯夜泊龍頭煙靄迷兩角孤雲天一握曉光不覺玊繩低【漳州府誌】

黃徹

徹字常明莆田人紹興十五年進士官辰州有防溪詩話

句

但遣一枝居巧婦不殊大廈供嘉賔

【防溪詩話予題友人居云云蓋用爾雅注鷦鷯俗呼巧婦炙轂子雀一名嘉賔】

圓冠思得多於鯽刻木惟冝少似彪

【防溪詩話北夢瑣言載江陵在唐世號衣冠藪澤琵琶多如飯甑措大多如鯽魚退之酬崔少府伊陽詩云下言人吏稀惟足彪與虥余官辰溪時士人皆可喜而不多得近城人虎雜居戲爲對云】

鄭伯熊

伯熊字景望永嘉人紹興十五年進士累授太子侍讀宗正少卿諡文肅有集

【赤城志鄭伯熊爲黃巖尉人呼爲石蓮縣尉以其年少而堅不可燐也】

枕上

飄風不崇朝驟雨不終日淸寒入絺綌禦袷有餘郁天時不能調人事那可必淸燈耿孤窗萬籟助飅飃憂愁從中來起坐髮屢櫛丈夫屬有念功名乃餘物突兀萬間屋此意何時畢長吟答寒螿四壁轉蕭瑟【東甌詩集】

周麟之

麟之字茂振海陵人紹興十五年進士中宏詞科擢知制誥翰林學士終於知樞密院事有海陵集

以珠子香建茶寄皖公山馬先生

筠谷珠璣北苑春寸誠千里托靈芬爲投白鹿巖前客何日容分半席云【海陵集】

董徳元

徳元字體仁永丰人少魁鄕舉累試禮部不第就特奏名補文學初任寧逺簿復預漕司薦紹興戊辰試禮部合格遂爲第一秦檜援引至參知政事檜死以言章罷歸廬陵

登第報家人

禦筆封題墨未漧君恩重許拜金鑾故鄕若問登科事便是當初老榜官

【獨醒雜誌廬陵之俗謂特奏名爲老榜初體仁旣預漕舉謁一逹官幹東上之資逹官語坐客有老榜之語體仁頗不能平故其詩及之】

尢袤

袤字延之無錫人紹興十八年進士累遷樞密院正兼左諭徳孝宗朝進權禮部侍郎直學士院光宗朝除禮部尙書卒諡文簡嘗取孫綽遂初賦以自號光宗書扁賜之有遂初小稾梁溪集

【方萬里防宋中興來言詩必曰尢楊範陸誠齋時出奇峭放翁善爲悲壯公與石湖冠冕佩玉度騷婉雅】

落梅

淸溪西畔小橋東落月紛紛水映紅五夜客愁花片裏一年春事角聲中歌殘玊樹人何在舞破山香曲未終卻憶孤山醉歸路馬蹄香雪襯東風

劉屯田墓壯節亭【劉名渙字凝之】

西澗當年卜考槃便於神武掛衣冠後生無復知前輩故老猶能說長官三尺荒墳埋玉冷百年壯節倚天寒表章賴有羣賢力誰把生芻奠一餐

玉簪花一名鷺鷥

一種幽花迥出塵孤髙恥逐艷陽辰瑤枝巧揷靑鸞扇玉蘂斜攲白鷺巾難與松筠爭嵗晚也同葵藿趁時新西風昨夜驚庭綠滿院淸香惱殺人

送吳待制守襄陽【待制名環吳琚之弟髙宗吳后之侄】

方持紫橐侍西淸忽領雄藩向外行誰謂風流貴公子甘爲辛苦一書生詞源筆下三千牘武庫胸中十萬兵從此君王寛北顧山南東道得長城【以上梁溪遺稾】

淮民謡

東府買舟船西府買噐械問儂欲何爲團結山水寨寨長過我廬意气甚雄麄靑衫両承局暮夜連句呼句呼且未巳椎剝到雞豕供應稍不如向前受笞箠驅東復驅西棄郤鉏與犂無錢買刀劍典盡渾家衣去年江南荒趁熟過江北江北不可往江南歸未得父母生我時教我學耕桑不識官府嚴安能事戎行執槍不解刺執弓不能射團結我何爲徒勞定無益流離重流離忍凍復忍饑誰謂天地寛一身無所依淮南喪亂後安集亦未久死者積如麻生者能幾口荒村日西斜破屋両三家撫摩力不給將柰此擾何

【三朝北盟防編紹興三十一年金人傾國而入宼嘗以淮南置山水寨擾民泰興縣令尢袤竊哀之作淮民謡】

庚子歳除前一日逰茅山

犯寒出行邁值此歳云除剛風駕飇輪送我逰淸都華陽第八天仙聖之所居洞房劣容人中寛如室廬橫前大谿水於焉限塵區其右萬石林錯落空翠圖茅庵著深秀細路緣﨑嶇幽泉見客喜頗亦類逃虛山深日易曛捷徑趨元符琳宮照金碧天籟鳴笙竽側睨白雲峯前瞻赤沙湖金壇聳百丈陰洞通七塗俯視人間世擾擾眞虫蛆早以卑陋質沗分赤城符豈悟夙昔緣復造神霄墟平生夢寐處恍若登華胥歸來拜綠章足力尙有餘珍館十六所安能徧遨娯窮探恨不盡太息仍躊躇【茅山誌】

逰張公洞【並序】

舟次湖洑侍季父伯兄逰洞靈步行五里夾道皆喬木參天鶴巢其上若欬澗水防防鳴聲甚悲殆不類人間也入洞靈宮覽前賢畱題徘徊久之由石徑里許逹於洞深數十丈磴道險絕俯僂僅可下下寛廣容數百人大石離立或下聳欲落若劍盾矛防相撐拄或甍連崛起而不斷若虎豹蹲伏俯踞而挐攫中有小門持炬乃得入丹竈井臼在焉由石罅而上皆亂石怪形無窮其狀旁行屈曲益深逺不可到其陽有懸崖滴乳水水流澗谷乍細乍大自成宮商橫澗得小閣可憩朱藤纒絡崖上丹花簌簌下墜芬芳襲人毛髮凜然欲少畱而大風作遂歸余逰名山多矣玆遊最可紀因成五百字貽我同志以備他日觀覽焉

吾聞荊溪南有地仙所宅十年勞夢想今日著腳歷扁舟下湖洑水漲投沙磧結纜小橋旁杖藜從此適平岡面陂陁疊嶂堆襞積行行両三里夾道喬木植其大防合抱其髙乃千尺風生萬壑響日照四山赤時揺樹林杪忽見屋宇脊宮門何崢嶸古道頗修直長廊景曀曀崩殿人寂寂寥落昔賢題摩挲壁間墨捫蘿上層巓俯瞰得深窟危梯交枝撐鳥道穿詰屈投身乍寛閒局步仍偪窄攀援愁顚躋傲睨驚險僻懸崖朶頦頷亂石拱劍防白雲何時橫乳溢或自滴正中空洞了不見天隙冥行迷近逺傴僂猶擿埴巉巖豈人工隱軫入地胍幽或篝火俯跪僅容席仙壇尙故處丹竈儼遺迹山虫鳴咿嚘野防聲嘖唶傳聞老父語以往眞莫測中有白玉堂橫絕巨石塞傍連洞庭野欲去不可極潛窺目先旋縱走膝無力邅逥步仄徑突兀出峭壁樅風髙枝樛藤蔓靑陰羃芳艸何芊綿丹花亦狼藉躊躇古亭上頫仰幽澗碧丁當下流水磊磈欲落石𨿽云培塿髙气與嵩華敵其南有空穴澹瀩殷幽黑陰風訝谷吐冷气森噴逼蛟龍久伏藏金玉閟簡冊靈蹤信茫昧幻怪紛慘戚將無神物守欲與世壤隔平生丘壑志早歲泉石癖豈不思三山所恨無六翮樂哉玆晨遊逸興潛有激仙翁在何許綠髮尙如昔髣髴笙簫聲徘徊鸞鶴翼俗緣磨不盡塵境坐形役何當築衡茅幽討窮日夕風雨西北起天地忽攺色倉皇促歸斾造物豈戲劇良遊易乖忤眞賞難再得寄語山中人重來儻相識【荊溪外紀】重登斗野亭【在江都邵伯鎭梵行院之側】

野色涵空濶平蕪接彌江淮天設險星斗地分維喬木千年意滄波萬古悲老僧猶好事見客索題詩【揚州府誌】

題米元暉瀟湘圖

萬里江天杳靄一村煙樹微茫只欠孤篷聽雨恍如身在瀟湘

淡淡曉山橫霧茫茫逺水平沙安得綠蓑靑笠往來泛宅浮家【郁氏書畫題跋記】

句

去年江南荒趁逐過江北江北不可往江南歸未得【無題】胸中襞積千般事到得相逢一語無【寄友人】送客漸稀人漸逺歸途應減両三程【臺州秩滿歸後村詩話】

雍有容

有容字徳裕資州盤石縣人紹興十八年進士

富樂山【在巴西縣東昭烈自荊州入蜀劉璋延之於此山望見蜀之全盛飲酒樂甚故得名】

當時四海一皇叔至此巳堪悲失腳出語翻爲樂國想是人止可偏方著大漢曾封隆準翁聞道山河錦繡中安能鬱鬱久居此睥睨三秦日欲東【方輿勝覽】

陳天麟

天麟字季陵宣城人紹興十八年進士累官集賢殿修撰歷知饒州襄陽贛州鎭江有攖寧居士集

登上嶺逰黃山

朝陽滉漾水朦朧曉煙橫抹天防風三十六峯不著色點綴淡墨排秋空小山連延大山倨林深無人但雲樹平生愛山眞成癖我以意行夲無住黃山之路何敧危黃山之溪何漣漪登山度水亦勞止正要行役發吾詩仙家與世不相逺徑入桃源亦良便向來父老亦嘗行竹籜桃花大於扇【黃山誌】

石壁道中

雲山疊疊石齒齒山色溪聲三十里霜餘木葉半丹靑道上松風雜宮徴捨車而徒度險艱邇來趼足愁躋攀官閒無祿與王事不妨拄杖對潺湲

旌陽道中

山邑無郵傳農夫半甲兵石樓橫斷岸艸徑入荒城聞道甘泉駕將臨細桞營風塵何日靜畱眼看升平

勝因寺

山行詰曲到禪林臺殿丹靑歳月深薄晚春寒生幾席逼人空翠撲衣襟客塵冉冉淩淸思俗狀紛紛費苦吟若得一丘容我老便攜藜杖事幽尋

風玉亭

夜聞騷屑此君語晨起急登風玊亭一笑相逢珍重別不隨人攺舊時靑【以上寧國府誌】

呂城舟行晚晴

楊桞隄長月一灣芙蓉花小蓼初斑孤帆白鳥無邊水殘日斷雲何處山逺客自應歸興動新詩都在晚晴閒功名有底催人去只合漁樵作往還【宛雅】

葉衡

衡字夢錫婺州金華人紹興十八年進士孝宗朝拜右丞相兼樞密使責授安徳軍節度使郴州安置復官與祠

句

水花分塹弱山木抱雲稠更宿招提境還同惠逺逰【鹿田

寺集杜謝翺金華遊錄】

石才孺

才孺字伯元鄭州管城人紹興十八年進士

靑陽驛【在順政縣東】

幸蜀奔波爲祿兒聞鈴夜雨有餘悲靑陽一夕難髙寢黼幄千官減盛儀【方輿勝覽】

莫汲

汲字子及吳興人濟弟紹興十八年進士爲學官以言獲罪南遷石龍

【談鑰吳興志莫磻字彥輔君陳之子有子曰伯鎔字噐之年五十卽歸休以迎師教子爲事子三人曰濟曰汲曰衝皆有峻聲擢進士第時號三莫後濟衝又中博學宏詞科】

石龍泛海作

一颿點破碧落界八面展盡虛無天柁樓長嘯海波闊今夕何夕吾其仙

【齊東野語石龍地並海子及素負邁往之气暇日具大舟招一時賔友之豪泛海以自快將至北洋海之尢大處也舟人畏不敢進子及大怒脇之以劍不得巳從之及至四顧無際浪湧舟掀簸如桔橰見三魚皆長十餘丈浮弄日光眾皆戰栗不能出語子及命大白連酌賦詩數絕興盡乃返】

芮

字國器一字仲防烏程人紹興十八年進士歷官禦史司業祭酒卒呂東萊再娶乃其女也【董斯張吳興備志芮國器官左從郎仁和縣尉嘗和沈長卿牡丹詩云寧知漢社稷變作莽乾坤秦檜惡之坐竄化州檜死始召還】

從沈文伯乞娑羅樹碑

楚州淮陰娑羅樹霜露榮悴今何如能令艸木死不朽當時爲有北海書荒碑雨侵澀苔蘚尙想墨夲傳東吳【容齋四筆】

題鶯花亭

人言多技亦多窮隨意文章要底工淮海秦郎天下士一生懷抱百憂中

【後村詩話秦少逰常謫處州後人摘柳邊沙外詞中語爲鶯花亭題詠甚多】

羅浮寶積寺

木落天寒山气沈年華客意共蕭森偶於佳處發深省其實宦逰非夲心紅日坐移鐘閣影白雲閒度石樓陰還家莫話神仙事老不寛人雪滿簪【瀛奎律髓】

芮煇

煇字國瑞國器弟同登紹興十八年進士仕至尙書

更戴溪亭爲興盡亭仍賦詩

溪山之興無時盡興盡名亭意可知出岫孤云含細雨投林宿鳥愛深枝風流已是十年事公案今成七字詩短棹悠然隨所適人生出處要如斯【剡錄】

宋詩紀事卷四十七

欽定四庫全書

宋詩紀事卷四十八

錢塘厲鶚撰朱子

諱熹字元晦一字仲晦世爲徽州婺源人父韋齋先生松宦逰建陽之考亭遂家焉紹興十八年中王佐榜進士寧宗朝歷官寶文閣待制僞學禁起落職奉祠卒累贈寶謨閣直學士諡曰文理宗朝贈太師追封徽國公從祀孔子廟庭曾結艸堂於建陽蘆峯之雲谷扁以晦庵亦號雲谷老人旣又創竹林精舍更號滄洲病叟最後因筮遇遁之同人更名遁翁有文集

齋居感興二十首【並序存十首】

余讀陳子昂感寓詩愛其詞防幽邃音節豪宕非當世詞人所及如丹砂空靑金膏水碧𨿽近乏世用而實物外難得自然之奇寶欲效其體作數十篇顧以思致平凡筆力萎弱竟不能就然亦恨其不精於理而自托於仙佛之間以爲髙也齋居無事偶書所見得二十篇𨿽不能探防索眇追迹前言然皆切於日用之實故言亦近而易知旣以自警且以貽諸同志云

昆侖大無外旁薄下深廣陰陽無停機寒暑自來往皇犧古神聖妙契一俯仰不待窺馬圖人文已宣朗渾然一理貫昭晰非象罔珍重無極翁爲我重指掌

人心妙不測出入乘气機凝冰亦焦火淵淪復天飛至人秉元化動靜體無違珠藏澤自媚玉韞山含暉神光燭九垓懸思徹萬防塵編將寥落嘆息將安歸

靜觀靈臺妙萬化此從出云胡自蕪穢反受眾形役厚味紛朶頤妍姿坐傾國崩奔不自悟馳騖靡終畢君看穆天子萬里窮轍迹不有祈招詩徐方禦宸極

涇舟膠楚澤周綱巳陵夷況復王風降故宮黍離離至聖作春秋哀傷實在玆祥麟一以踣反袂空漣洏漂淪又百年僭侯荷爵珪王章久巳喪何復嗟嘆爲馬公述孔業托始有餘悲拳拳信忠厚無乃迷先防

東京失其禦刑臣弄天綱西園植姦穢五族沈忠良靑靑千里艸乘時起陸梁當塗轉凶悖炎精遂無光桓桓左將軍仗鉞西南疆伏龍一奮躍鳯雛亦飛翔祀漢配彼天出師驚四方天意竟莫回王圖不偏昌晉史自帝魏後賢盍更張世無魯連子千載徒悲傷

晉陽啟唐祚王明紹巢封垂統已如此繼體宜昏風麀聚瀆天倫牝晨司禍凶乾綱一以墜天樞遂崇崇滛毒穢宸極虐焰燔蒼穹向非狄張徒誰辦取日功云何歐陽子秉筆迷至公唐經亂周紀凡例孰此容侃侃範太史受說伊川翁春秋二三防萬古開羣防

放勛始欽明南面亦恭已大哉精一傳萬世立人紀猗歟嘆日躋穆穆歌敬止戒獒光武烈待旦起周禮恭惟千載心秋月照寒水魯叟何常師刪述存聖軌

顏生躬四勿曾子日三省中庸首謹獨衣錦思尙防偉哉鄒孟氏雄辧極馳騁操存一言要爲爾挈裘領丹靑著明法今古埀煥炳何事千載余無人踐斯境

飄颻學仙侶遺世在雲山盜啟元命祕竊當生死關金鼎蟠龍虎三年養神丹刀圭一入口白日生羽翰我欲往從之脫屣諒非難但恐逆天道偸生詎能安

西方論緣業卑卑諭羣愚流傳世代久梯接淩空虛顧盼指心性名言超有無捷徑一以開靡然世爭趨號空不踐實躓彼榛棘塗誰哉繼三聖爲我焚其書【以上大全集】

贈上封諸老

夜宿上封寺翛然塵慮淸月明殘雪裏泉澑隔松聲楮衲今如許綈袍那復情鑪紅虛室暖聊得話生平

醉下祝融峯

我來萬里駕長風絕壑層雲許蕩胸濁酒三杯豪气發朗吟飛下祝融峯

路出上背仰見上封寺遂登絕頂聯句【同張敬夫林擇之】

我尋西園路徑上上封寺竹輿不畱行及此秋容霽磴危霜葉滑林空山果墜崇蘭供淸芳深壑遞幽吹不知山益髙但覺冷侵袂路回屹陰崖突兀聳蒼翠故應祝融尊羣峯拱而峙金碧𨿽在眼勇往詎容憇絕頂極遐觀腳力聊一試昔逰冰雪中未盡登臨意玆來天宇肅舉目淨纖翳逺邇無遁形髙低同一視永惟元化功淸濁分萬類運行有機緘浩蕩見根柢此理復何窮臨風但三喟

自上封登祝融峯絕頂聯句

衡嶽千仞起祝融一峯髙羣出畏突兀奔走如曹逃我來雪月中歷覽快所遭捫天滑靑壁俯壑崩銀濤所恨無十犗一掣了六鼇遄歸靑蓮宮坐對白玉毫重閣一徙倚霜風利如刀平生山水心眞作貨食饕明朝更淸徹再往豈憚勞中宵撫世故劇如千蝟毛嬉遊亦何益歳月今滔滔起望東北云茫然首空搔【以上南嶽倡酬集】

寄劉珙胡憲一絕

先生去上蕓香閣【胡】閣老新峩獬豸冠【劉除禦史】畱取幽人臥空谷一川風雨要人看【翠屏筆談】

九日登天湖分歸字韻

去歳瀟湘重九時滿城寒雨客思歸故山此日還佳節黃菊淸樽更晚暉短髮無多休落防長風不斷且吹衣相看下視人寰小只合從今老翠防【詩林萬選】

次陸子靜韻

徳義風流夙所欽別離三載更關心偶扶藜杖過寒谷又枉籃輿度逺岑舊學商量加邃密新知培養轉深沈只愁說到無言處不信人間有古今

【庻齋老學叢談晦庵象山二先生不惟以書往復辧論無極鵝湖倡和尢見防趣象山詩云墟墓生哀宗廟欽斯人千古最靈心涓流積至滄溟水拳石崇成太華岑簡易工夫終久大攴離事業竟浮沈欲知自下升髙處眞僞先湏辧古今晦庵次韻云云】

枕屏秋景

山寒夕飇急木落洞庭波幾疊云屏好一生秋夢多

逺逰篇【十九歳作】

舉坐且停杯聼我歌逺逰逺逰何所至咫尺視九州九州何茫茫環海以爲疆上有孤鳯翔下有神駒驤孰能不憚逺爲我逰其方爲子奉尊酒擊鋏歌慨慷送子臨大路寒日爲無光悲風來逺壑執手空徊徨問子何所之行矣戒關梁世路百險艱出門始憂傷東徵憂暘谷西逰畏羊腸南轅犯癘毒北駕風裂裳願子馳堅車躐險摧其剛峩峩旣不支瑣瑣誰能當朝登南極道暮宿臨太行睥睨卽萬里超忽淩八荒無爲蹩躠者終日守空堂

虞帝廟樂歌

皇胡爲兮山之幽翳長薄兮俯淸流渺冀州兮何有眷玆土兮淹畱皇之仁兮如在子我民兮不窮以愛沛皇澤兮橫流暢威靈兮無外潔尊兮肥俎九歌兮韶舞嗟莫報兮皇之祜皇欲下兮儼相羊烈風雷兮暮雨【以上濓洛風雅】

挽沈菊山

愛菊平生不愛錢此君原是菊花仙正當地下修文日恰值人間落防天生與唐詩同一脈死隨陶令葬千年如今忍向西郊哭東野無兒更可憐

【杭州府誌沈菊山袁州宜春人由進士知錢唐嘗植菊數百夲以自樂晚節益堅適以九月九日歿朱文公挽之云云】

月波臺

潺湲流水注回塘中作平臺受晚涼四面不通車馬迹一樽聊飲芰荷香韓公無復吟花島楚客何妨賦藥房少待湏防更淸徹月華零露洗匡牀

【衢州府誌月波臺在開化縣金錢山北宋山長江天然建朱子過訪作此遺之】

徳興縣葉元愷家題

蔥湯麥飯両相宜蔥暖丹田麥療饑莫道儒家風味薄隔鄰猶有未炊時【大全集補遺】

張祁

祁字晉彥烏江人邵弟號總得居士以子安國魁多士秦檜羅織下獄檜死獲免官至淮南漕運判官

答人覓茶

內家新賜密雲龍只到調元六七公賴有家山供小艸猶堪詩老薦春風【淸波雜誌】

渡湘江

春過瀟湘渡眞觀八景圖雲藏嶽麓寺江入洞庭湖晴日花爭發豊年酒易沽長沙十萬戶遊女似京都【瀛奎律髓】

題靈仙觀

樓殿起山巓無塵地自偏松廊暗雲霧粉壁艷神仙名姓藏丹府衣冠訪洞天防輿丘壑質定合老松泉【安慶府誌】

田如鼇

如鼇號癡叟贑州人紹興中左宣教郎知道州

題司馬端衡米元暉詩意捲

萬頃長江水接天中有峯巒聳蒼緑靑霄影蘸白蟾蜍浩浩澄波晃寒玉少陵詩名冠古今一生苦吟吟不足端衡寫作無聲詩畱與拙堂伴幽獨

【郁氏書畫題防記如鼇防云司馬君實米元章徳行文采皆夲朝第一等人恨餘生晚不見前輩今觀二公墨妙追想終日爲之慨然二公非畫師何乃精絕至是豈鳯雛驥子其天資超詣種種自不同乎紹興十八年九月廿六日】

沈少南

儲福宮玉眞公主像【儲福宮在蜀天倉峯下有唐睿宗女玉眞公主及明皇像乃公主修眞之地有天峯閣望靑城山三十六峯如列屏焉】

割盡齊封奉魯元更開沁水占名園何如帝子空山外落日騎驢芳艸原【方輿勝覽】

胡叔豹

儲福宮

棄形如遺但飬神阿兄爛醉棃園春人百撼之耳不聞何物女子乃獨醒徑來空山臥白雲不見漁陽胡馬塵【方輿勝覧】

歐陽鈇

鈇字伯威號寓庵廬陵人少與周益公同場屋連戰不利篤意於詩有脞辭集

絕句

戀樹殘紅濕不飛楊花雪落水生衣年來百念成灰冷無語送春春自歸

桑麻得雨更靑蔥芍藥畱春結晚紅怪得鳥聲如許好此身還在亂山中

爲憐紅杏亞枝斜看到斜陽送亂鴉又是一春窮不死天教畱眼看鶯花

蓬臥聼疎疎雨卻是芭蕉夜半聲煙浪蔽天天倚蓋略容一點白鷗明

示二子

先君以官貧我乃遺以安但願両兒健扶持一翁孱何湏待門生悠然柴桑閒

遊愚堂

聞說名園尙修竹花壓頽垣筍穿屋雨痕半掩壁間題饑鼠跳梁狐晝啼前人已爲後人笑後人更使誰人悼嗚呼全盛防時柰衰何古來興廢何其多【以上詩人玉屑】

禾山秋興

生計嗟烏有誰人問子虛西風五更雨南雁數行書衰朽兒童笑飄流歲月餘秋深新病起吾志在吾廬夜起集萬感胡爲淹此畱詩成防子國人在仲宣樓絡緯聲中淚芭蕉雨裏愁遙知屢門倚應念有方遊【以上詩林萬選】

句

細雨雙飛鷺寒蓑獨釣船誰知花過半才與酒相尋故人驚防面新恨說從頭天上張公子人間陸士龍夢回千里外燈轉一窗深月白元猨哭更殘絡緯悲語離遽如許話舊復何時風色似傳花信到夕陽微放栁梢明巷南巷北人招飲一雨一晴花耐看有客過門湖海士隔籬呼酒咄嗟閒夢回金馬玉堂上文在冰甌雪椀中靑山如故情非故芳艸喚愁詩遣愁擾擾徵人相顧語蕭蕭落木不勝秋千里歸來人事攺十年猶幸此身存

【詩人玉屑楊誠齋防云鳥啼花落欣然防心處酌大白咽伯威詩欲馭風騎气也】

晁公休

公休公武之兄

夏日過莊嚴寺僧索詩爲畱絕句拉捨弟同賦

十里溪橋梵宇新那知陌上漲紅塵老僧苦要題名姓不道林泉皆故人

病起支離倚瘦笻幅巾芒屩竹陰中聞蟬未有驚人句且受禪牀一榻風【成都文類】

晁公武

公武字子止鉅野人衝之之子秦檜辟爲四川總領財賦司幹辦公事干道中以敷文閣直學士爲臨安府少尹有郡齋讀書志昭徳文集

夏日過莊嚴寺僧索詩爲畱絕句

笑脫塵衫撲輭紅杖藜徙倚水光中最憐林葉深深處遮盡斜陽不礙風

出門散策煙棲樹歸路扶輿月蛻云十里江村入圖畫野橋沙路杳難分【成都文類】

逰焦山

江勢東傾劇建瓴中流巖壑隱禪扃逰僧誰渡降龍鉢過客爭摸瘞鶴銘修竹捎云淩北固桃花吹浪漲南溟上人勸賦斯山境乞與防吟勒翠屏【京口三山誌】

登金山

東遊尋勝卽登臨浮玉知名冠古今萬壑波濤喧海口千年巖岫據江心雨篷煙棹徵帆逺曉磬昏鐘佛屋深詩客分畱風景在憑君一爲發長吟【金山誌略】

晁公遡

公遡字子西公武之弟有嵩山集

秋江

秋江水淸不勝緑還與漢江顏色同望中白鳥忽飛去落日丹楓相映紅

詠瓶中梅

折得寒香日暮歸銅瓶添水養橫枝書一夜月初滿郤似小溪淸淺時

感事

徵衣消盡洛陽塵泣向東風拭淚痕不及靑春歸有信一年一到樂遊園

有感

不見罘罳闕於今已十春素衣不忍棄爲有洛陽塵【以上嵩山集】

合江舟中作

雲气昏江樹春流沒釣磯如何連夜漲似欲送人歸亂石水聲急片帆風力防舟師且停櫓白鷺正雙飛【成都文類】

吳說

說字傅朋錢唐人廣陵王逢原之外孫官至郎中【樓大防云錢唐吳傅朋遊絲字前無古人】

酬次李辰甫所寄三首

近知盡室入煙霞兒女甘貧慣食鮭方外何人差可友歳防底處定爲家江城潮盛漫秋鹵驛道風髙捲霽沙子拾墮樵歸未得能無借地種桃花

桐花竹實幾時生桑野秋枯繭未成肎信饑寒能累道惟餘寂寞許尋盟年顏巳媿神仙事江海難忘故舊情何日往來同井徑淸談淸坐到天明

扁舟東下初乘興明月南飛竟失羣田父語言時近道世人嘲笑尙論文九山斂气橫寒野一塢朝陽聚暖云勝處借人教暫看後來何必問靈氛【見眞迹詩帖】

題仙都山

佳處從來說鼎湖玆遊直欲到淸都參天玉筍千尋許墮地金蓮十丈無江觀便思眠一柱海山今喜識方壺直湏買取鵝溪絹要畫滄洲水墨圖【仙都山誌】

吳環

環髙宗吳后侄以待制帥襄陽曆少師致仕贈永安郡王

句

飽看七寶山頭月慣聼三茅觀裏鐘【瀛奎律髓】

曾慥

慥字端伯晉江人孝寛曾孫丞相懷之從兄官尙書郎直寶文閣奉祠閒居銀峯集百家類說凡六百二十餘種自號至遊居士

白帝城

白帝城頭路逶迆一徑遙髙堂臨峽尾暴水沒山腰隔防漁施网橫江鐡貫橋神妃翻覆手願賜雨連宵【全蜀藝文志】

題蘇養直詞翰軸後

元祐文章絕代無爲主盟者眉山蘇舊聞宗匠爲詩匠今見東湖說後湖【原注徐師川號東湖居士】寂寞香山老居士浩蕩煙波古釣徒瀾翻翰墨驚人眼一段淸冰在玉壺【鐡网瑚】

郭章

章字仲逹昆山人少入太學以守城恩拜官被知已薦居帥幕久之官至通直郎

歸省賦別同捨

菽水年來屬未涯羞騎款段出京華漲塵回旋風頭緊綺照支離日腳斜掠過短莎驚脫兔踏翻紅葉閙歸鴉不堪回首孤云外望斷淮山始是家

也知隨俗調歸防郤憶當年重出關豈是長居戶限上可能無意馬蹄間中原百甓知誰運今日分陰敢自閒儻有寸功禆社稷歸來恰好試衣斑【中吳紀聞】

方丰之

丰之字徳亨莆田人監丰國鎭及與呂紫薇交遊陸放翁序其詩

歷﨑道中

漠漠春陰接海低蒙蒙晚雨傍山飛半攲古埭無人過時有村童防鴨歸【後村詩話】

章淵

淵字伯淵惇之後用防入仕不就卜居長興之若溪有槁簡贅筆

子夜吳歌【並序】

齊梁以來江南樂府詞多采方言用之穩帖不覺爲俗語吳中下裏之曲有云消梨應郎心上冷甘蔗應郎心上甜又云羅帬十二褶小妻也是妾皆有類樂府詞余因爲子夜吳歌二章云

消梨得能冷甘蔗復能甜總應郎心上爲儂素比縑桃根復桃葉羅帬十二褶阿郎歡自濃小妻也是妾【槁簡贅筆】

妙庭觀

桃花流水小橋斜古觀臨溪翠竹遮聞道雙成有遺迹欲求金鼎看丹砂【杭州府誌】

曾協

協南丰人肈孫以詞賦魁冑監終於知永州有雲莊集

芭蕉

炎蒸誰解喚淸涼扇影揺揺上竹準擬小軒添睡美夢成風雨夜翻江【全芳備祖】

康執權

執權官待制奉祠寓居永嘉

戲爲妓山氏作

昔日緹縈亦如許盡道生男不如女河陽滿縣皆春風忍使梨花偏帶雨

【庚溪詩話永嘉籍妓中有山姓者頗慧防康時命之侑尊一日妓之父以事繋縣當坐罪妓涕泣歷求救於士大夫康憫之戲爲一絕云云明日妓詣縣投狀乞代父罪且連此詩於狀前邑宰笑而釋之】

曾季貍

季貍字裘父號艇齋南丰人文定公弟宰之孫大理司直畮之子再舉進士不第師事韓子蒼呂居仁又與朱晦翁張南軒書問往復郡守張孝祥樞密劉珙薦皆不起有艇齋雜著

【陸放翁序文辭簡逺讀之者遺聲利冥得喪如見東郭順子悠然意消然可傳之作尙不止此遺珠棄璧識者興嘆屬郡博士趙去華訪其遺集以補之】

秦女行【並序】

靖康間有女子爲金人所掠自稱秦學士女在道中題詩云眼前𨿽有還鄕路馬上曾無放我情讀之者淒然余少時常欲紀其事因循數十年不克爲之壬辰歳九月因讀蔡琰胡笳十八拍慨然有感於心乃爲之追賦其事號秦女行雲

妾家家世居淮海郎罷聲名傳海內自從貶死古藤州門戶凋零三十載可憐生長深閨裏耳濡目染知文字亦嘗彊學謝女詩未敢女中稱博士年長以來逢世亂黃頭鮮卑來入漢妾身亦復墮兵間往事不堪回首看飄然一身向邊垂被驅不異犬與雞奔馳萬里向沙漠天長地久無還期北風蕭蕭易水寒雪花席地經燕山千杯濁酒安能醉一曲琵琶不忍彈吞聲飲恨從誰訴偶然信口題詩句眼前有路可還鄕馬上無人容我去詩成吟罷只茫然豈意漢地能流傳當時情緒亦可想至今聞者猶悲酸憶昔中郎有女子亦陷虜中垂一紀暮年不料逢阿瞞厚幣贖之歸故里惜哉此女不得如終竟老死畱穹廬空教詩語傳淒惻不減胡笳十八拍【梅磵詩話】

金沙寺

古寺同眞率君家更秩筵酒杯無算飲橘樹不論錢勝日攜佳客曾來是去年莫嫌頻至此直爲主人賢

宿正覺寺

古寺荒涼甚秋風更颯然殿焚猶有礎僧老不知年但可扶藜至無因假榻眠鐘魚久寂寞誰施一囊錢

疎山道中【在金谿縣西南】

村深谷鳥近人鳴暮靄収時雨又晴極目春山隨處好筍輿穿盡緑陰行

江南九月未飛霜木葉蕭蕭巳半黃行徧疎山山下路滿山惟有桂花香

雲谷山【城東三十五里有山曰芙巨荀伯子臨川記雲巖內有石人坐盤石上體塵則風潤則雨晴則瑩潔今曰東巖嶺其東南爲靈谷諸峯連抱如障多石其上祀三仙曰隱眞觀有謝靈運墨池】

舊聞伯子記巳得靈谷名隱然望此州奇勝稱山靈懸崖瀉瀑布如髙屋建瓴喬松數十丈下有千嵗苓仄足行鳥道勢欲摶靑冥仙事𨿽渺茫幽討未忘情髙秋八月後擇勝來經行黃冠三両人淡然亦忘形煙霞到幾席爽气來戶庭瘦筇閒指點老瓦同注傾慙非換鵝手不敢臨黃庭或可聯石鼎未必讓彌明重陽無十日黃菊漸向榮佳哉此天气一笑未易營但願腳力健年年此尋盟【以上撫州府誌】

韓元吉

元吉字無咎號南澗許昌人維四世孫寓居信州隆興閒官吏部尙書有南澗甲乙稾

【朱子云韓旡咎詩作著者盡和平有中原之舊無南方啁唽之音黃玉林雲南澗名家文獻政事文學爲一代冠冕】

玩鞭亭

黃須鮮卑勇無策自馳巴馬來窺賊賊奴但怪日繞營起看飛塵已無迹寶鞭不惜棄道旁坐令老嫗知興亡百年社禝有天意姦鋒逆焰徒鴟張孤城遺迹森在目平湖無復春艸緑郤對靑山憶謝公父老猶嫌人姓木邊兵巳重朝士輕中原有路何由行柙中虎兕不可制江左夷吾浪得名【方輿勝覽】

雨中聞伯恭至湖上

莫嫌鞭馬踏春泥茶鼎詩囊偶共攜山色雨深看亦好湖光煙接望還迷連天花絮飛將盡夾道蒲荷長欲齊官事得閒湏洗眼蓬壺只在帝城西

送陸務觀福建提倉

觥船相對百分空京口追隨似夢中落紙雲煙君似舊盈巾霜雪我成翁春來茗葉還爭白臘盡梅梢盡放紅領略溪山湏妙語小迂旌節上淩風【元注僕爲建安宰作淩風亭以上瀛奎律髓】

題北齊校書圖【並序】

齊文宣天保七年詔樊遜校定羣書供皇太子遜與諸羣秀髙幹和馬敬徳許散愁韓同寶傅懷徳顧道之季道子鮑長暄景孫及梁王主簿王九元水曹參軍周子深等十一人借邢子才魏収諸家本共刋定祕府紕繆於是五經諸史殆無遺闕此圖之所以作也黃太史所謂士大夫十二員今範明州謂逸其半者皆是矣至唐巳隔周隋二代不知何自得其形容髣髴邪髙氏起索虜以兵力奮然惇尙儒風立石經興黌序定尙書於涼風堂質經義於春宮意當時文士歆艷之故相傳於圖畫哉流及後裔文林之館旣興禦覽之書旣作無愁之聲已播於天下不捄其亡故余感而賦

齊髙校讐誰作圖一時防書亦名儒网羅卷軸三千餘俗傳非眞類迂愚雌黃是正定不無虛文末學徒區區豈識治道通唐虞文林髙館希石渠後來禦覽嗟何書修文偃武事益誣轉頭鄴城已丘墟峨冠廣袖長眉須丹靑寫此猶不渝髙鬟侍女曵紅裾両騅帕鞍立奚奴罷琴渉筆傾酒壺蘭臺供擬信樂歟不知畫手安用摹無乃逞巧聊自娯千年視之一欷歔君不見文皇學士十八人謀猷事業皆功臣瀛州舊圖應更眞請君尋觀爲拂塵【硯北雜誌】

隆興甲申歳閏月遊焦山

荒村日晴雪猶積繋纜焦公山下石江翻斷崖石破碎瘞鶴千年有遺迹瘦藤百級躋上方浮玊南北江中央檣竿如林出煙浦酒船逺與帆低昻老鴟盤風舞江面殺气淮南望中見神龍只合水底眠爲洗乾坤起雷電觀音巖前竹十尋大士不死知此心醉歸更喚殷七七賸種好花開鶴林【鎭江府誌】

云洞【在信州西】

揮防度絕壑撐空見樓臺丹崖幾千仞中有佛寺開老僧如逺公譍門走蒿萊下馬問所適褰衣指崔嵬飛防倚石磴曠蕩無纖埃坐久意頗愜爽气生樽罍仙棺是何人蛻骨藏莓苔舉酒一酌之慨然興我懷丹砂固未就白鶴何時來不若生前樂長嘯銜此杯【廣信府誌】

髙元之

元之字端叔武烈王瓊之七世孫南渡家明州五上禮部不第人號萬竹先生有茶甘甲乙稾

題雪竇飛雪亭

危亭上拂煙霧光蒼崖深到蛟螭穴天河飛來破山翠寒入疎林風自發翻珠錯玊無時歇巖前散作千秋雪寒聲蕭蕭凜毛髮白雲朶朶翔空滅飛流濺沫入毫端天與一詩爲題絕【延祐四明誌】

大小晦山

大晦出小晦過盡山峯翠寒云抱幽谷枯卉老壖瀨沿流路偪側當道屋破碎郤立重回首瀑布瀉云背【甬上耆舊集】

句

灑蠶食葉入竹蟹行沙

【娯書堂詩話四明髙端叔博學能詩鄕裏所推重嘗有雪詩一聯云云竟坎不仕樓攻媿挽之云弟子皆藍綬先生竟白袍】

曾逮

逮字仲躬幾季子仕終敷文閣待制有習庵集

淸樾軒【在信州廣敎寺卽文淸所居】

開軒在獨園繞屋得淸樾不知何年樹殆爲今日設扉落林影時復亂風月喧聲了不聞幽弄極可悅玊溪僧所廬無似許明潔頗疑三昧手斷取從三浙禪房花木深此語信佳絕何以落其成鑪烹薦茗雪【廣信府誌】

王鈇

鈇字承可秦檜舅氏王夲觀復之子檜薦於朝除樞屬仕至貳卿

墨梅

前身姑射冰相似今代潘妃玊不如坐對眞成在江國淡煙防雨暗扶疎【聲畫集】

絕句

津頭短短長長柳陌上朱朱白白花一段風煙三百里杜鵑愁絕客思家【錦繡萬花谷】

李牧

牧字子牧

次韻曾端伯晚過靑山

怪底塵勞破靑山在眼中竹橋低跨水林磬小鳴風半嶺暮云碧一村霜葉紅禪枝棲眾鳥回首意無窮【前賢小集拾遺】

刁麟遊

麟遊南徐人失其名以字傳

賦竹馬

小兒騎竹作驊驑猶是東西意未休我已童心無一在十年渾付水東流

【竹坡詩話南徐刁氏子字麟遊十嵗時作竹馬詩後十嵗卒客有志其墓者以比李長吉】

張堯臣

堯臣陳畱人入南渡

寄洞霄道士王竹庵

一笑相逢巳隔秋人間多事苦相畱亂雲有路通仙境淸夢何因訪昔遊白日無情傷老大靑山此地可藏修與君宿有誅茅約爲卜來賢一室幽【洞霄詩集】

何昞

昞號惟齋

贈竹庵王先生

巾盂肎復聼齋鐘隱處何妨作退翁一榻但畱詩軸伴萬緣都付酒杯空松顚舞月歸巢鶴竹下敲門采藥童風定云眠人不到倚防凝目看飛鴻【洞霄詩集】

朱謙之

朱買臣廟

貧賤難堪俗眼低區區何事便云泥防稽乞得無他念秖爲歸來詫故妻

【談藪嚴州壽昌縣道旁有朱買臣廟其地有朱池村朱謙之詩云云】

姚述堯

述堯錢唐人有蕭臺公餘詞

句

蔟蔟魚鹽喧古市聲聲誦徧儒家【過靑田方輿勝覽】

顧發

發字休文昆山人

待潮顧浦宿耕者張欽捨

海近雲气昏禹迹開茫茫晴林列障邏什伍屯千岡頃遭七年旱驟見九秋黃腰鎌喜復悲泥水新圃場縣侯初下教官賦無丰荒錯揮制錦刀戲作編氓創身上催租瘢短褐愁蓋藏課爲五邑最薦飛十剡章逡巡掌邦計跬步封侯王江淮十萬師待飼正頡吭禾麥今已登婦子戒勿嘗行俟天雨粟飽食均四方【昆山雜詠】

宋詩紀事卷四十八

欽定四庫全書

宋詩紀事卷四十九

錢塘厲鶚撰林季仲

季仲字懿成永嘉人南渡時太常少卿守婺州

送防稽虞仲琳【虞頗通性理之學】

男兒何苦獘羣書學到根源物物無曾子當年多一惟顏淵終日只如愚水流萬折心無競月落千山影自孤執手沙頭休話別與君元不隔江湖

題赤松山黃初平祠

路轉溪回艸木香有人荷笠山之陽定知我是金華守笑道牧民如牧羊

羽仗霓旌去不還空餘匊水落人間至今山下無苦旱便是田家九轉丹【以上庚溪詩話】

劉無降

遊秀峯寺

曉乘輕舸出江城晚上籃輿卻倦行盡日松風響巖谷小窗聽作亂泉聲【吳郡誌】

聞人武子

武子紹興間人張綱有聞人武子攺官制

墨梅

隴首人歸信息稀愁看冰楮破寒枝瑤姬駐立緣何事直到霜飛月墮時【聲畫集】

王鎬

鎬字從周永嘉人仕至忠州守

移竹後雨

洗紅窣窣烏蓲雨落紫颼颼皁角風掛起北窗聊問訊新移來竹定惺松【詩人玉屑】

句

發爽帶風梳齒疎和月潄【早行】未知眞是嶽秖見半爲云【望嶽】避喧那厭雨宜睡不思茶【觀橋寓樓】云學催詩黒風仍作誦淸【將雨】凍雪寒梅雙蠟屐澄江明月一竿絲【紹師覓詩】催租例擾潘邠老付麥誰憐石曼卿【送潘文叔】山色兩間供步障松陰半畝當郵亭【出舂陵】籍通上界神仙府身見甘泉侍從臣【上何尙書以上娯書堂詩話】

葉采

采字仲圭號平巖

書事

雙雙瓦雀行書案防防楊花入硯池閒坐小窗讀周易不知春去已多時【濂洛風雅】

陳光道

光道字不矜南城人

夢中贈神女蔡箏娘【十首存四】

長恐凡材不合仙喜逢神女熟因緣雲中隠隠開金鎖路入麻姑小有天

海石橊花暎綺窗碧芙蓉朶亞銀塘靑鸞不舞蒼虯臥滿院春風白日長

老耼西逝卽浮屠莫怪窗閒貝葉書長哂楊妃仙格劣卻教鸚鵡誦眞如

玉女倚天多喜笑素娥如月與精神假饒不許長年住猶勝人閒不遇人【夷堅志】

劉士季

次韻何漕司小紅翠亭

少陵遺迹瀼西東端的髙齋在此中今日花枝弄煙雨前時蔬甲臥霜風【自注此地舊爲蔬畦】根株移取他山翠跗萼輸來別圃紅收拾陽春無盡藏夔人端說兩詩翁【全蜀藝文志】

劉王孟

題呂先生畫像

短褐長絳大布巾雲霞咽九天春可憐世上屠沽子喚作尋常賣墨人【聲畫集】

曾揆

揆字舜卿南丰人

題資福院平緑軒

終日勤勞雁鶩行偶然來訪贊公房扶疎艸木四圍合縈繞溪流一帶長倚檻豈能成傑句把杯多是說名方問師乞取安心法宴坐蒲團對佛香【至元嘉禾志】

林歆

吳中寒食

寒食家家蹋曉晴好風吹我出重城幾灣野水迎人白數防家山刮眼明已有鴒原聮乘樂何須鷁尾並橈行山前父老應相笑爲我頻來學送迎【吳郡誌】

朱明之

昆山慧聚寺【並序】

離常熟至昆山泊慧聚寺而詩情尢壯復爲二章附於五題蓋山雞自愛其尾亦欲以多爲貴也

古寺有逺名欲遊先夢生飛猨礀底嘯靈烏雲閒鳴影宻樓臺眾香繁艸樹榮何年照佛火燦燦長光明石林髙月生蘚閣疎磬鳴宿鳥夢難就定僧魂更淸香風動花影巖瀑飛玉聲遙夜坐來短但餘天外情【吳郡誌】

胡循

滄浪亭

竄逐本無罪羇窮向此忘野煙含悵望落日滿滄浪亂艸荒來緑幽蘭死亦香楚些招不得秋水似瀟湘【吳郡誌滄浪亭在郡學之南積水彌數十旁有小山髙下曲折與水相縈帶錢氏時廣陵王元璙池館或云近戚中吳軍節度使孫承祐所作慶曆間蘇舜欽子美得之作亭曰滄浪云】

毛幵

幵字平仲三衢人友之子仕至宛陵東陽二州倅有樵隱集

泊釣臺

洲渚寒云薄暮天蕭蕭燈火落帆邊嚴陵灘下孤舟逺一夜歸心聽雨眠【釣臺集】

蔡雋

題汀州蒼玉洞

向來曾醉呼猨洞亂石崩云擁坐隅誰料七閩煙瘴底半巖風物似西湖【錦繡萬花谷】

鄭子覃

題苕溪道觀壁

紛紛紅雨入蒼苔宻蔭新成鶯友來擬逐幽人夢蓬島一聲裂竹故驚回【苕溪漁隱叢話】

周仲卿

月泉

石罅玉爲髓月梭金作稜蒼苔誰鑿破白雪自堅凝穿豈太山霤淸於萬壑冰此中無六月門外气如蒸【湖州府誌月泉在徳淸縣慈相寺出石罅間形如半月呂東萊疏云斷崖吐月才出半規古甃涵星尙懷全璧久矣寶匳之廢時哉玉斧之修防此淸寒祓其氛翳名髙詩社再傳和仲之符價重帝城復值文饒之運周仲卿有詩】

王崈

崈字徳升新淦人困躓場屋入玉笥山依道士潘與齡獨居白雲齋十餘年卒

防山道中

濺石韻寒泉依稀言語處回頭覺無人又上前溪去

山樵

山樵竹裏居略彴才堪度落日淡平疇牛羊防寒暮【獨醒雜誌語意蕭散非逺外聲利者不能也】

許志仁

志仁字信叔

寄衣曲

貂裘𨿽云溫非妾手中迹惟此萬里衣一鍼三嘆息嘆息恐人聞縫時常避人開緘勿嫌涴中有雙淚痕江南十月雁初飛邊地才秋塞艸衰衣成妾手君寧見寒到君邊妾自知寄書問徵夫好在何當還西風吹妾夢夜度魯陽闗

和姚令威春晚卽事

臥看遊絲媚逺天起尋幽徑卻茫然句成落絮飛花裏心在殘霞夕照邊無復雙魚傳尺素空餘寶瑟思華年年來情味人應笑白首傷春祗醉眠【以上前賢小集拾遺】

兪似

似官廣州鈐轄

題英州金山寺壁

轉食膠膠擾擾間林泉髙步未容攀興來尙有平生履管領東南到處山

【容齋隨筆似妻趙夫人親書此詩於寺壁字畫徑四寸遒健類薛稷】

王度

度字武臣豫章新吳人

句

云生坐來石風掩讀殘書危紅賒晚景漲緑上平沙鴉分供餘食鴿亂著殘棊樵斧和云斫漁蓑帶雪披【娯書堂詩話王武臣吟詩有警句皆淸奇可誦張紫微謝艮齋極稱賞之】

王菉漪

梅

不受塵埃半防侵竹籬茅舍自甘心秖因誤識林和靖惹得詩人說到今【西溪叢話】

李朴

朴字徳卲廣陵人

端硯

巖石凝淸粹端然絕世珍聲淸輕楚玉色潤勝燕瑉【硯箋】

李似權

記夢

碧玉山頭碧玉泉琮琤聲里數流年不知曾與何人到笑想丹題似昔緣

石壁蒼苔露未幹小池射日石團團弄泉潄玉歸何暮風捲橫云細細看【能攺齋漫錄】

兪疇

疇字叔惠南渡初人

跋山谷書範滂傳帖

貂璫羣雛擅天网手驅名流入鉤黨屯云蔽日日光無金神器春冰上汝南節士居危邦志剗蕭艾扶蘭芳致君生不逮堯舜死合夷齊俱首陽千年興壊眞暮旦殷鑑詎應如許逺安知後人哀後人又起諸賢落南嘆宜州老子筆有神蟬蛻顏揚端逼眞少模龍爪已名世晚用雞毛亦絕人平生孟博吾尙友時事駸駸建寧舊胸蟠萬卷老蠻鄕獨感斯文聊運肘老子書名橫九州一紙千金不當醻此書豈但翰墨設心事悢悢闗百憂人言老子味禪悅疾惡視滂寧爾切須知許國本精忠不幸爲滂甘伏節九原莫作令人悲遺墨敗素皆吾師從君乞取宜州字要對崇寧黨籍碑【桯史】

柴中守

跋山谷書範滂傳帖

小春晝日如春晚飲罷披圖淸興逺夜光照屋四座驚金薤銀鉤眞墨本當年太史謫宜州腸斷梅花棲戍樓拾遺不逢東道主翰林長作夜郎囚蠻煙瘴雨森鈇鉞更值韓盧搜兔窟老色上面歡去心惟有忠肝懸日月郡丞嗜好殊世人投箋乞字傳兒孫平生孟博是知已筆下冩出精神騫興亡萬古同一轍黨論到頭不堪說刋章下郡漢道微淸流入河唐祚絕先朝白晝狐亦鳴正气消盡邪气生殿門斷碑僕未起中原戎馬來縱橫生蛟入手不敢玩往事淒涼重三嘆蘭亭瘞鶴徒爾爲好刻此書禆廟算【桯史】

宗道傳

道傳南渡初人

伏波巖【曰璐按顧氏選本作賈黃中字句小異】

銅柱威聲凜百蠻肻貪捆載混溪山無人爲起文淵問端的珠還薏苡還【桂勝】

馬益

益福州通判

奉和蔡公寒食遊二山作

屬吏參陪宴二山金杯滿沃酒腸寛公私不禁三朝火風雨都無一日寒花引遊蜂香四座人穿蕭寺景千般淸明休假歡心洽飽徳咸知有上官【淳熙三山誌】

蒲瀛

次韻袁升之遊海云寺鴻慶院山茶之什

山茶兩本上連空疊葉棲枝占佛宮雀尾有金輸紺碧鶴頭無火譲殷紅優於峽茗稱呼異劣與梅花气候同誰識諸天雨花外道人宴坐雪霜中

遊咒土寺西臺

偶到城西寺人言咒土墳夕陽臺半出秋艸徑斜分地下無紅粉天邊有碧雲徘徊追往事風急葉紛紛【以上成都文類】

許尹

尹字覺民紹興中處州守

和吳謹思題仙都山

黃帝得仙從此去鼎湖傳說幾經年龍髯墮地成靑艸直到如今不上天【仙都山誌】

吳謹微

謹微紹興中縉雲人

遊仙都山

薄宦驅人畏簡書金柔暑濁倦徵途歸來有意尋眞境路入仙都不憚迂

山下霏防雨灑塵門前嘹唳鶴迎人遂成一覺仙都夣更訪遺蹤得隱眞【仙都山誌】

楊咸亨

江郊亭新成賦二十三韻

蜀江千里東南傾峽門橫鎖千丈鯨吳帆蜀檝過如織府主四海皆弟兄城西門前二十里客去當送來當迎藤梢橘刺密無路短亭四壁荒榛荊春風淡沲酌客處我陪後乘同郊行碧油紅斾駐沙尾連宵急雨鼓不鳴元戎玉皇香案吏俛仰茅屋無乃輕擘山鞭石相原隰釘頭瓦縫粟縷盈偉哉幻出此奇觀丹楹畫棟光崢嶸山長波迥目力短空蒙宜雨髙宜晴危嵐滴翠染窗戶空江倒影翻檐甍天長地久設相待更爲佳處題佳名梁閒橫陳大手筆龍蛇飛動神驚髙齋百篇子美唱峴首千載羊公情試呼小隊訪新館壯遊始與勝槪並披云喚月星斗動放舟聞鶴天水明練光渺渺風力壯疊鼓西上帆東徵舳艫冠蓋兩嘆息讙謡晝亂通樵聲元戎故是活國手山河指顧風塵淸淒涼三峽小遊戲朴斲丹黝安足程明堂梁棟要杞梓天闗一柱須公擎紛紛故吏萬里外燕雀行慶大廈成賦詩抵掌者誰子夜郎野老楊咸亨【全蜀藝文志】

沈東

東字元敍昆山人

遊滄浪亭

艸蔓花枝與世新登臨空復想淸塵只今惟有亭前水曾識春風載酒人【中吳紀聞】

沈長卿

長卿字文伯湖州人爲常州倅忤秦檜貶化州

句

翠蛾環坐憶洲錢

【至元嘉禾志洲錢市在崇徳縣西北二十七里宋南渡初士大夫來寓者殆二十家贈申國趙公不求父子寓逾一紀慶公善應字彥逺詩翰尢妙蘇計屬師徳仁仲呂顯謨正已仲發疊主詩盟卽只園精舍爲簮盍之所詩人沈文伯有句云云】

柴援

援嘗爲小吏自言周室之裔頗能詩

寄逺

別時指我堂前栁栁色靑時望子時今日栁綿吹欲盡尙憑書去說相思

客捨

隻影寄空館蕭然饑鶴姿秋風北窗來問我歸何時【以上卻埽編】

張頔

淸淮樓【在濠州】

觀魚惠子臺蕪沒夢蜨莊生冢木秋惟有淸淮供四望年年依舊背城流【方輿勝覽】

邵稽仲

龍州

峭壁陰森古木稠亂山深處指龍州猨啼鴉噪溪雲暮不是愁人亦自愁【方輿勝覽】

許表

項王廟【在烏江號靈惠廟】

千載興亡莫浪愁漢家功業亦荒邱空餘原上虞姬艸舞盡春風未肎休【方輿勝覽】

史幹

題鵝鼻山

龍泉五盞張帆去鵝鼻三杯衣錦歸寄與長泉後來者年年盛事莫相違

【方輿勝覽山在眉州靑神縣長泉北長泉士人每登科而歸鄕人迓之於此三酌史幹有詩】

宋詩紀事卷四十九

欽定四庫全書

宋詩紀事卷五十

錢塘厲鶚撰陸永仲

永仲字維之一名凝之字子才余杭人隠大滌洞天之石室因以石室稱之有石室集

【四朝聞見錄光堯嘗幸大滌憲聖亦侍進主觀者問以山中詩客以維之對進其行捲光堯讀之太息曰布衣入翰林可也憲聖曰山林隱士不要人知要他出山卻是苦他遂止西湖志余永仲少與計偕入汴羣法徒邀令雜坐命道人相之道人指永仲曰秀才問以科第曰且還山及別道人以粒丹授之曰緩急用之永仲下第循汴而歸怒濤大作以丹投之風浪恬息岸有呼永仲姓名者則道人也遂出家隱大滌山】

洞霄宮

天柱峯前古洞霄我生來此避塵囂半牀明月琴三弄四座靑山酒一瓢當戶老松如對立隔花啼鳥似相招斷金一去無消息惟有寒梅共寂寥【洞霄詩集】

絕筆

嶽南之館白雲端鳯笛龍簫徹廣寒一鶴曉飛衝碧落羣仙笑倚玉闌干【咸淳臨安志】

駱適正

西園席上記事

花隨春盡覓無痕尙續餘歡侑素尊一曲未終人已去西園燈火欲黃昏

【淸波雜誌煇居建康春晚赴張徳共防於西園呼妓侑酒酒酣忽有傳府命呼其人時張安國開府方兩日其人臨去求自解之說眾但以實告況社中二客不至必畱鈴齋翌日詢之如所料焉歌者旣去坐客駱適正卽席賦詩云云】

劉博文

博文字元素宣城人

栁眼

靑眼初垂已可知精神渾在艷陽時只因嫁得東君後兩淚相看是別離

【竹坡詩話元素內子朱賢善事其夫一日元素與客飲分韻得栁眼詩成坐客皆不悅後數日而其妻亡蓋詩讖也】

劉棐

棐字仲忱

咸陽

父老壺漿迓義旗秦亡誰復爲秦悲不曾被虐曾防徳十二金人各淚垂

玉殿珠樓二世中楚人一炬逐煙空卻緣火是秦人火只與焚書一樣紅

【墨莊漫錄詩律殊有風致類唐人題詠他詩亦稱是】

劉敬

觀滄浪亭石感而有作

蘇君在朝人不知蘇君旣沒人悲之流風遺書見稱道髙文大句爭提撕壁間艸亦不置剝苔椎土無棄遺乃知死不與人共利害而後不爲時所疑滄浪亭空卉木老古石蒼蒼顏色好無脛猶疑千里來致身忽在都門道帝都王侯好事多相看自悔取不早君不見吳興長史春襴衫閉門抱恨長枯槁【吳郡誌】

薛揚祖

揚祖字元祖鄞人歷知漳州召爲大理丞

與張樞密話舊作

羸軀苦善病日與藥裹親借彼參苓功扶此憂患身思君若饑渴相憐同病人余身本蒲栁寧竢秋風晨君誠松栢姿何患不長春容面一若丹鬢髮一若銀來日安可期往事曷足陳不能罄君罍奚以浣我塵吹笙將鼓瑟慚余非嘉賔【甬上耆舊集】

薛居實

居實字去華鄞人朋龜子歷官淮東安撫使直祕閣有集

皇太后挽歌

夾日光先業寒星聚夜臺慈名千古重哀詔九天來地底雞人少雲中鶴使催宮門芳艸徧從此不須開

老妓自稱汴京宮人泣而贈之

薄妝自敍老深宮一曲悲歌聽不終黑髮尙霑梁苑雪素衣還帶上林風殘春栁葉蕭條緑破國桃花冷落紅收拾琵琶蹙眉黛教人同在淚痕中【以上甬上耆舊集】

仲昻

昻字明舉紹興中廣漢人

題西門外筰橋下觀音院

雨砌風亭長緑苔壁間題字半塵埃城南蕭寺無人迹幾度曾因送客來【全蜀藝文志】

何錫汝

錫汝紹興閒人

玉虹泉【在羅田縣東五十里詩刻石上】

百尺雲巖佛閣前晚鐘疎葉思悠然岸邊酌酒和淸露石上題詩染翠煙半嶺泉鳴通古澗數峯秋盡隔寒川西風似欲吹人起去逐騎鯨汗漫仙【湖廣總志】

劉望之

望之蜀人自號觀堂

新都驛逺平軒

霜晴木落送歸鞍袖手防吟此慰顏賸欲憑欄招白鳥更煩翦樹出靑山晚悲薄祿非三釜賴許淸詩見一斑【自注軒有外氏周次元帥蜀時詩】看到逺平才得恨我寧僵臥尺椽閒

沱江

尙勝三年謫終慙萬里馴極知行路澀可忍在家貧嵗晚沱江緑云深錦樹新相思肎如月夜夜只隨人

發成都

落拓平生載酒行如今憔悴鬢絲生無金得買靑樓笑空負閒愁出錦城【以上成都文類】

紹興中作

一紙盟書換戰塵萬方呼舞卻霑巾崇陵訪沈空遺恨郢國憐懷尙有人收拾金繒煩廟算安排鐘鼎頌宗臣小儒何敢知機事終望君王赦奉春

【桯史紹興中和議成蜀士劉望之作詩云云時語禁未大嚴無以爲風者望之它詩多謟秦檜所謂奉春不知指何人也】

白麟

合江探梅

艇子飄揺喚不回半溪淸影漾疎梅有人隔岸頻招手和月和霜翦取來【成都文類】

任續

續紹興閒人

還珠洞呈桂林帥呂叔恭

山林自空閴遊人事幽討岫幌與云闗來迹可堪掃艮離矗孤峯玉簮倚天杪桂水流漓碧洄伏皆縈繞豁谺巖穴深虯龍雙夭矯坤倪露幽祕造化殫奇巧勝槪絕塵寰髣髴蓬萊島悠悠世俗情是非苦膠擾水中蠏何罪徒勞卹心悄人厄困無妄礫石埋深窈風月幾年恨山光慘蘿蔦星郎太嶽孫長城隱南表戎旃整且暇髙情恣登眺郊坰擁小隊一見顏色愀舊觀俄頃復洞戶天重曉傷心日月過人世幾番老山川不相似嵗月依然好呂巖標彊名往事人能道孟公漫驚坐子夏冠非小桃符錄餘慶邲勝成濮兆冥數今乃驗常幸定誰考哦詩記貞石則有若樽醥【桂勝】

彊彥文

彥文溧陽丞

句

空有靑山自龍虎可堪荒冢更衣冠【金陵道中】逺山初見疑無路曲徑徐行漸有村船中燈火十年話枕上江湖萬里心【淸波別誌】

李璜

璜字徳劭江都人流寓四明有檗庵集

【樓大防序云徳劭少負雋才恥從進士舉後寓四明蕭散骯髒以終其身不娶無子晚從宏智禪師於言下有省冩照自題其上云分明便是龎居士又卻無人賣罩籬不可謂無所得然亦可哀也已】

以二貓送張子賢

家家入雪白於霜更有攲鞍似鬧裝便請鑪邊義手坐從他防子自跳梁

銜蟬毛色白勝酥搦絮堆綿亦不如老病毗邪須減口從今休嘆食無魚【墨莊漫錄】

唐悊

悊字端仲淮海張邦基之表舅

賦漢建安時侯印

闗中金印豈秦闗想見風流漢已還大饗似書譙縣石蘭亭寧數會稽山空餘此日歸囊橐曾是當年雜佩環萬戶況將取如斗此章何足系腰間

題宗室趙大年橫捲爲張邦基作

聞君新得小山川畫手來從郜雍賢不學農夫焉用稼若爲王子豈知田我眞壠上躬耕客親見人間小隱天始識何年京樣熟菊籬寧似景龍邊【菊籬景龍門下景也墨莊漫錄米南宮謂大年作畫淸麗雪景類王維汀渚水鳥有江湖意予嘗得大年所作橫捲歸田圖竹籬茅舍煙林蔽虧遙岑逺水咫尺千里葭蕪鷗鷺宛若江鄕表舅唐端仲題詩云云】

裴相如

相如號豹隱余杭人

遊洞霄宮

人間三十六洞天各有邃道通神仙玆山九鎖路曲折中間五洞棲雲煙東遊大滌望天柱西登石室觀飛泉窮幽討勝足未倦明月忽墮靑崖顚山中道士借一榻夜半猨鶴驚人眠明朝又復出山去白雲回首空淒然【洞霄詩集】

龔明之

明之字熙仲昆山人祖母李病且革明之禱於天乞減五齡以益李壽灼頂聞腦中有爆裂聲不爲動李病尋愈竟五年卒明之以特恩廷試授髙州文學年老敕監潭州衡嶽致仕超授宣教郎著中吳紀聞

芝華亭

誰道休祥系上穹民心元自與天通政平訟理爲眞瑞何必金芝產梵宮【玉峯詩纂】

蘇籀

籀字仲滋轍之孫遲之子官至監丞南渡居婺州有雙溪集

蘼蕪

葉葉秋聲中霏霏蚤英防介特有如松繁華匪慙菊勃蔚襲軒墀薰霑滿衣服情人擢纖指拾蘂動盈匊蘼蕪見離騷苓藿入譜錄

遊鼓山【自注孫子安見招】

呼船起柁乘潮平掠窗飄箔疎雨傾潄石枕流東道主櫛風沐雨吾曹行百尋懸瀑防紳佩兩邊喬木翔枅甍乞漿滿甌牛乳粥縱橫下筯駝蹄羮躋摩頂踵歷磴術牽挽葛藟披荊榛荒浪攙差復奄靄巀薛贔屭仍稜層嘷煙嘯雨猨鶴宅絕山航海樵漁能艸衣穴處避世士木食澗飲安禪僧芝房云閣無盡藏月屏風幌長明燈笑看闤闠一蟻垤揮斥氛祲投蠻藤經行石竇解縢屩飲灌匏杓談淄澠莫嗔踏碎蒼苔色莫嫌汲濁陰井淸膏肓泉石有裁鑑騰踔巖崿試股肱要識石鼓眞面目立置枕幾非繪繒風吹楊葉此山下欲問故老知誰譍市朝一夢爭奪際山海蕭散堪伏膺

和卷中韓子蒼梅花

先開媚晴昊孤艷斷魂時繞樹沈煙度淩寒檀暈披參橫明月觀雪細影娥池結實冥冥雨君看雀啅枝【以上雙溪集】

蘇簡

簡字伯業籀弟有山堂集

次韻張正民遊智者寺

養拙何所詣白晝門常闗剝啄有好懷繞郭橫秋山佛剎在山麓淸淨非人間曳杖得晤語幽尋爲歡顏寺同喬木古僧與白雲閒一鳥不復鳴流泉自潺湲山林作勝踐世事羊腸艱【金華詩粹】

吳璋

璋沆子

環溪夜坐

江天閒晚已斜陽靜倚柴門對艸堂葉落轉枝翻鶻影星飛橫水帶螢光防風得雋驅殘暑新月出奇生嫩涼坐覺秋容轉淸爽一聲漁笛在滄浪

句

惜別有情空執手贈行無緒不成章閒中坐作蜘蛛隱夢裏逃成燕雀禪奕棊但以忘憂耳縱酒無如作病何【以上環溪詩話】

胡仔

仔字元任舜陟子仕爲晉陵令卜居吳興號苕溪漁隱著有叢話

苕溪絕句

三間水閣賈耘老一首佳詞沈會宗無限當時好風月如今總屬績溪翁

【苕溪漁隱叢話賈耘老舊有水閣在苕溪之上景物淸曠東坡作守時屢過之題詩畫竹於壁間沈防宗又爲賦小詞其後水閣屢易主今已摧毀久矣遺址正與予小閣相近同在一岸景物悉如會宗之詞故予嘗有句云云】

春寒

小院春寒閉寂寥杏花枝上雨瀟瀟午窗歸夢無人喚銀葉龍涎香漸消

【苕溪漁隱叢話西淸詩話雲長沙徐仲雅宮詞曰內人曉起怯春寒輕揭珠簾看牡丹一把栁絲收不盡和風搭在玉闌干其富貴瀟灑可愛余嘗作春寒絕句云云聊效其體也】

對月用促句換韻格

靑坡瓈色瑩長空爛銀盤掛屋山東晚涼徐度一襟風天分風月相管領對之技癢誰能忍吟哦自恨詩才窘埽寛露坐發興新浮蛆琰琰拋靑春不妨舉醆成三人

題苕溪漁隱圖

余卜居苕溪上日以漁釣自適因自稱曰苕溪漁隠臨流有屋數椽亦以此命名僧了宗善墨戲落筆頗瀟灑爲余作苕溪漁隠圖覽景攄懷時有鄙句皆題之左方云

溪邊短短長長栁波上來來去去船鷗鳥近人渾不畏一雙飛下鏡中天

秋云漠漠煙蒼蒼蘆花初白蓮葉黃釣船盡日來往處南村北村秔稲香

捲起綸竿撇櫂歸短篷斜掩宿漁磯日髙春睡無人喚撩亂楊花繞夢飛

和人七夕

乞巧筵開玉露秋一鉤涼月掛西樓人間百巧方無柰寄語天孫好罷休【以上苕溪漁隱叢話】

左鄯

題湘中郵亭壁

疊疊山腰系冷云疎疎雨腳弄黃昏松聲更帶溪聲急不是行人也斷魂【苕溪漁隱叢話】

賴鑄

鑄字成之號竹莊

送鄭居之

窗前落葉正蕭蕭夜雨寒燈共寂寥君是居人余是客明朝相候合江橋【詩家鼎臠】

龔相

相字聖任處州遂昌人兵部侍郎原之孫知華亭縣遂家吳中

濡須塢【在巢縣東南】

南北安危限兩闗迅流一去幾時還淒涼千古干戈地春水方生鷗自閒【方輿勝覽】

邵博

博字公濟伯溫子有西山集

題智永上人瀟湘夜雨圖

曾擬扁舟湘水西夜窗聽雨數歸期歸來偶對髙人畫卻憶當年夜雨時【畫繼】

題相如琴臺

長卿本豪傑禮外安可處手彈南風琴心謂東鄰女雜身傭保中初不忌笑侮大者固已立下此皆可補三賦爭日星一書起今古其餘不自祕輙爲人所取兒曹爾何知杯酒那可污故臺已丘墟勝絕誰敢據我來訪遺迹低回不忍去詩成欲叫君云車隔煙霧【成都文類】

云安下巖偶成

輕波颭鴨頭小艇翔燕尾風沙三十程雲水一千里雪盡晚寒輕日長春睡美汀蕪翹碧茅岸樹裹紅蘂江浮淸鏡中山入翠屏裏蜀鳥已驚心巴猨猶側耳竹節數名灘桃花驗新水谷鶯歌尙慵檣燕舞何喜落日浪鎔金殘花風翦綺斯遊興最多了不知行止【全蜀藝文志】

王汶

汶字希道一字道原汝陰人回之子有詩集雪溪王銍序之

寄韓澗泉

在困多促促長懷特棲者崔嵬玉山岑其誰秣余馬朝隨澗云浮暮逐澗泉防光儀儼神交晤言冀心冩食魚不知肥采菊不盈把願垂白日影照我蔀屋下

送應顯夫之上饒

細雨杏花斑飛飛燕子還人隨煙櫂去門對釣磯閒曉月偏驚夢春云不離山定知多好句音問盍相闗【以上前賢小集拾遺】

張子文

墨梅二絕

筆端喚醒玉梅魂滿袖春風不見痕未許捲簾新月上卻教煙雨惱黃昏

憶昨江湖倒載歸暗香夾路雨霏防誰人貌得春風景逺看如煙近卻非

次韻秦會之題墨梅

南枝春色弄防溫記得淸香撲酒尊今日相逢隔煙霧揚州殘夢足銷魂【以上聲畫集】

陸士規

黃陵廟

東風吹艸緑離離路入黃陵古廟西帝子不知春又去亂山無主鷓鴣啼

【鶴林玉露陸士規布衣工詩秦檜喜之嘗挾秦書幹臨川守餽遺不滿意升堂嫚罵守懼以書白秦自解秦怒陸甚陸請見不出然猶令其子小相者見之問其近作陸誦黃陵廟一絕小相入誦之秦吟賞再四卽接見待之如初】

周必大

必大字子充一字洪道廬陵人紹興二十一年進士中宏詞科權中書舍人孝宗朝歷右丞相拜少保進益國公寧宗朝以少傅致仕卒贈太師諡文忠有平園集【鶚按宋史必大紹興二十年進士據咸淳臨安志紹興二十一年趙逵榜無二十年榜宋史誤也今訂正】

賞心亭醵會

晉人誇新亭暇日輙髙會中間伯仁輩未免楚囚對江山猶古昔人物已曖昧東郊今保釐翠華記行在佳麗壓淮楚迢逓盛冠蓋玆樓貫城雉於邁無小大令威𨿽不歸靈光故無礙煙雲互明滅川郭相映帶當年烏衣遊此日思勝槪從容值休沐登臨多慷慨幽懷忽軒豁細故絕芥蔕已尋詩社盟更訂飲朋戒嘉賔滿坐上好詩來天外舟移白鷺逺目送飛鳥快方種淵明秫麄免監河貸一醉儻可期與君時倒載

遊茅山道中口占須徧遊乃成章

千峯溧陽來勢若西南奔遙拱三茅峯不敢廹至尊三茅如軒懸次序儼弟昆正西辟夷途羣仙之所門至今下泊宮往往弭旗旛

過池州作

千古風流杜牧之詩材猶及杜筠兒向來稍喜唐風集【原注荀鶴詩集名唐風集】今悟樊川是父師

【二老堂詩話池陽集載牧之守郡時有妾懷姙而出之以嫁州人杜筠後生子卽荀鶴也】

髙宗皇帝挽詞

社稷興中否干戈靜四溟生年同藝祖慶壽似慈寧人憶庚庚兆天傾九九齡向來懷夏禹今祔越山靑太極乾元父淸都大帝宮宴酣忘禦駿仙去任遺弓音遏堯仁逺旻號舜孝隆孤臣臺閣舊淚血灑春風會同年楊謹仲周孟覺賞芍藥嘗櫻桃次謹仲韻

淸晨自掃落花廳小甕新篘竹葉靑簮盍莫辭過陋巷臚傳相與記彤廷階翻紅藥曾重見【僕兩直西掖】敕賜朱櫻亦屢經老去飄零無此夢詩來吟詠有餘馨

題九華化成峯

攀蘿度險防猱猨石角鉤衣屨盡穿莫訝逺尋金地藏也曾徐步玉階前

贈棲賢寺藏主可升【與予同庚】

我比同年百不能只餘霜鬢媿師兄殷勤覓句無言說共撥寒灰聽水聲【以上省齋文槀】

元宵煮浮圓子前輩似未嘗賦此坐間成四韻

今夕知何夕團圓事事同湯官循舊味竈婢詫新功星燦烏雲裏珠浮濁水中嵗時編雜詠附此說家風

訪誠齋

楊監全勝賀監家賜湖豈比賜書華回環自辟三三徑頃刻能開七七花門外有田供伏臘望中無處不煙霞卻慙下客非摩詰無畫無詩只謾誇【以上平園續槀鶴林玉露慶元間周益公以宰相退休誠齋以祕書監退休益公嘗訪誠齋於南溪之上畱詩云云誠齋和云相國來臨處士家山間艸木也光華髙軒行李能過李小隊尋花到浣花畱贈新詩光奪月端令老子气成霞未論藏去傳詒厥拈向田夫野老誇好事者繪以爲圖】

蕭徳藻

徳藻字東夫閩人紹興二十一年進士嘗令烏程後遂家焉所居屏山自號千巖老人有千巖擇稾

【楊誠齋序近世詩人若範石湖之淸新尢梁溪之平澹陸放翁之敷腴蕭千巖之工致皆余所畏也】

采蓮曲

淸曉去采蓮蓮花帶露鮮溪長須急槳不是趁前船相隨不覺逺直到暮煙中恐嗔歸得晚今日打頭風【後村詩話】

古梅二首

湘妃危立凍蛟脊海月冷掛珊瑚枝醜怪驚人能嫵媚斷魂只有曉寒知

百千年蘚著枯樹三兩防春供老枝絕壁笛聲那得到只愁斜日凍蜂知

詠虞美人艸

魯公死後一壞荒誰與竿頭薦一觴妾願得生墳土上日翻舞袖向君王【以上全芳備祖】

呂公洞

復此經過三十年惟應巖谷故依然城南老樹朽爲土檐外稚松靑拂天枕上功名秖擾擾指端變化又刀圭乞與起衰病稽首秋空一劍仙【賔退錄】

次韻傅惟肖

竹根蟋蟀太多事喚得秋來籬落閒又過暑天如許久未償詩債若爲顏肝腸與世苦相反巖壑嗔人不早還八月放船飛樣去蘆花叢外數靑山

登嶽陽樓

不作蒼茫去眞成浪蕩遊三年夜郎客一柁洞庭秋得句鷺飛處看山天盡頭猶嫌未奇絕更上嶽陽樓【以上瀛奎律髓】

句

乾坤生長我貧病怨尢誰秋浩蕩中遙指防一螺許是定王城稚子推窗窺過雁數峯乘隙入西窗秋陽直爲田家計饒得漁村一抹紅【後村詩話】

查籥

籥字元章海陵人紹興辛未進士乾道中戶部郎中總領四川財賦司

題臥龍山

山顚祠貌儼丹靑千載懷人爲一登隠隠故營連白帝茫茫恨水向西陵石根蘭芷香無價云頂松杉翠作層人事天機古難料詩成試語定中僧【全蜀藝文志】

萬州湖灘寄王夔州【十朋】

滿目暮山平逺一池云錦淸酣忽有鐘聲林際直疑夢到江南【王梅溪集附】

郭知運

知運字次張鹽官人弱冠登紹興二十一年進士秦檜彊與爲姻知運勿樂訖停昏焉仕至荊州守倦求祿仕自號息庵老人卜居雙廟之西有猥稾

題雙廟

唐祚中不振羣胡恣姦驕君徳弗克終治亂在一朝渠魁睥神器四海俱動揺向來爲厲階其迹已冰消中興功孰甚張許冠百僚堂堂二公烈千古名不凋義膽極華嶽忠肝齊鬥杓平生慕節義卜居祠匪遙丹靑就湮郁古屋風蕭蕭英靈如可問激懦討惛妖【咸淳臨安志】

林桷

桷字子長一字景安長溪人紹興二十一年進士秦熺之壻官右司郎中有橫堂小集

太白五松書院

翰林最愛五松山嘗說千年未擬還而我抗塵良自媿來遊秖得片時閒【池州府誌】

方汝疆

汝疆字南夫繁昌人紹興二十一年進士

江上晚行

疎云薄日冷吳江江色蘆花共渺茫四五防山煙靄淡兩三枝槳水雲長遊魚避网驚防浪幽鷺窺汀下夕陽興罷歸來更回首滿身明月踏溪霜

舟行

平林漠漠暝煙齊竹樹蕭森望眼迷相喚幾聲何處雁斷霞明處一行低【以上太平府誌】

陳居仁

居仁字安行莆田人家明州紹興二十一年進士孝宗朝累官中書舍人華文殿直學士提舉太平興國宮卒諡文懿

西湖感舊

蘇公隄畔采蓮船蘸碧樓臺動管山色湖光宛如昔心情不似十年前【咸淳臨安志】

史正志

正志字志道江都人紹興二十一年進士累除司農丞孝宗朝仕至右文殿修撰知靖江府歸老姑蘇號吳門老圃

新亭

龍盤虎踞阻江流割據由來起仲謀從此但誇佳麗地不知西北有神州

忽枉王人六轡馳新亭有酒便同持坐中不作南冠嘆江左夷吾是素期【景定建康志】

宋翔

翔字子飛建陽人紹興二十一年進士官湖南安撫參議有梅谷集

紹興樂府【時韋太后歸慈寧宮】

天意回皇母歸戢烽燧敞宮闈朝陽赫奕明鞠衣惟皇之孝惟母之慈陳仙仗薦壽巵從之冢後與庶妃奏之【一作以】九成與咸池防珍瑞駢福祺山陬水裔咸熙熙惟天之相與帝之宜千萬年無窮期【建陽縣誌】

程大昌

大昌字泰之休寧人紹興二十一年進士孝宗朝官至權吏部尙書龍圖閣直學士卒諡文簡有集

宿直後出玉堂畱詩示周子充

抖擻身章卻冒塵褭蹏顧影也逡巡鑾坡寓宿非其地蓮燭操文自有眞【闕】直由來同古語位髙兼復見今人迎潮有諾無輕爽季老當年不諉貧

【玉堂雜記淳熙丙申八月庚辰徳壽宮遣大璫張去爲至都堂傳旨立翟貴妃爲今上皇后明日午後執政奏事皇后歸姓謝氏乙酉晚快行家來宣鎖院是日侍講刑部侍郎程泰之已宿直呼馬而出予至內前適與之遇泰之揚鞭云畱詩案上矣】

和劉侍郎【夔】九日登女郎臺

霜枝凋翠雁橫秋莫倚危樓動旅愁菊有淸香樽有酒茱萸不插也風流【能攺齋漫錄】

次韻陸務觀海棠

喚回殘睡彊矜持淺破朱唇倚笛吹千古妖妍磨不盡長隨春色上花枝【海棠譜】

句

戱作風枝斜再惱玉堂宿【題洪內翰侍兒翠翹畫竹圖繪寶鑑】

劉知過

知過字與機天臺人未冠領鄕薦紹興二十一年中特科監南嶽廟與弟知變俱以文名尢工於詩參政賀允中題其詩曰江東天籟

春日

濃起香塵十里晴晚來煙雨忽斜橫花開花落淸明候山北山南杜宇聲追念舊遊渾似夢退思良計不如耕人中喜有彌天釋時吐淸文慰此情【臺州府誌】

秦熺

熺字伯陽本檜妻兄王防孽子檜乞養爲後紹興二十一年進士累官翰林學士知樞密院事進少師致仕

【齊東野語熺本王氏子檜素不悅檜畏內妾嘗孕其妻逐之生子爲仙遊林氏子曰一飛以檜故仕至侍郎兼給事中曹泳嘗勸檜還一飛未果而檜死】

送舅氏知湖州

暫別甘泉豹尾中隼旟仍駐水晶宮文昌地禁論詩少燕寢凝香簿領空可但龔黃宜共理便應顏謝與同風飽聞回老橊皮事試問溪頭鶴髮翁

【雲麓漫鈔說者謂呂仙嘗到湖之東林訪沈東老畱詩旣而登東林寺於壁間以橊皮自畫其像人初不知及秦伯陽送舅氏王亨道知湖州詩出觀者如堵】

林之奇

之奇字少頴福州候官人紹興二十一年進士尉長汀召爲校書郎以病除大宗正丞提舉本路市舶再任本路參議官終朝奉郎有拙齋集

新晴山月【曰琯按宋文鑑作文同】

髙松漏疎月落影如畫地徘徊愛其下夜久不能寐怯風池荷捲病雨山果墜誰伴余苦吟滿林啼絡緯

江月圖

冥冥一月輪不知水與天獨於顥气中仰見素璧圓超然狂道士起視淸夜闌自拈白玉笛吹此江月寒想當萬籟息逸響流空煙我從江海來形畱意先還何當買漁篷追此水月仙

早春偶題

寒風淅瀝鳴枯葦小鴨燻殘猶未起更教細雨結輕寒坐聽蕭蕭打窗紙石盆春蒲已抽翠雕斛栽花未生紫擁鑪閉閣賦幽香未怕春冰生硯水【以上拙齋集】

黃巨澄

巨澄余姚人紹興二十一年進士官吏部侍郎

登四明山

會稽東南秀四明名更佳蜿蜒三百里慘淡靑蓮花伊昔天地初山川始萌芽六丁運神斧斲削如人家四牖遺古制玲瓏吐雲霞側聞劉樊徒於此鏈丹砂耕煙種靑櫺結實大如揮手謝眾士身登鳯凰車至今石窗底靑天守龍蛇玉女四五人緑鬢垂鬖髿時來聽潺湲意態靜不嘩我夜闖其旁月黑星如麻顧慙無靈气悵望空咨嗟【姚江逸詩】

宋詩紀事卷五十

欽定四庫全書

宋詩紀事卷五十一

錢塘厲鶚撰張孝祥

孝祥字安國歷陽烏江人紹興二十四年廷試第一孝宗朝累遷中書舍人直學士院領建康畱守尋以荊南湖北路安撫使請祠進顯謨閣直學士致仕卒有於湖集

題定山寺【時年十六嵗】

蹇驢夜入定山寺古屋貯月松風淸正聞掛塔一鈴語不見撞鐘千指迎

題夏氏莊

平湖漠漠雨霏霏壓水人家燕子飛欲向湖東問春色杏花無數防春衣【以上於湖殘槀】

賀郊祀慶成

漢統千齡接虞衡七政齊徳馨天自蠁容備古猶稽輿衞鉤陳北衣冠觀闕西雨先淸道蹕寒避禮神圭方士朝仙仗宮垣挾禦隄廟芝楹疊璧帝樂字連奎虛次尢祗栗懷親極慘淒珠旒依玉色蘭炬映璇題兩相初扶翼崇壇六降隮髙靈森欲墮諸福應如攜燎夜壇三燭淩霜甲萬犀宗燔申寶酌祕檢防金泥奉引星辰爛旋歸錦繡迷端門臨五鳯步輦駐雙霓日照云裳委風含防筤低和聲翔四表嘉澤浸羣黎盛事眞寥廓防生荷奬提侍祠叨執爵著籍繆通閨異寵何其報孤忠誓不暌裁詩獨愁晚猶得並鳧鷖

椰子酒榼

矮胡生南方托家碧山崖采擇供貢篚扶持上天街媿此願慤姿欲售久未諧道傍麯先生風味固自佳逢渠卽傾蓋輸冩能開懷刮削出光采規繩去攲窊金玉豈足貴膠漆眞吾儕客來有佳招二士往必偕婆娑止坐隅供饋煩金釵矮胡𨿽木彊醇徳眞無涯虛心實其腹居然外形骸微物幸見用棄置理則乖毛穎有封國陶匏薦禋柴大藥起世屙炮燔及根荄願子自洗濯勿受塵埃薶暇日肯相從醉經坐髙齋

舟行大雨戲作呈張立之及同行諸公

我船千斛初甚遲上灘下灘風薄之百夫撐挽才得過水淺舟大行無期同來賔客笑鈍滯一葉自買如鳧鷖瞥波急槳亂藻荇瞬息不見飇車馳忽然昨夜雷雨作墨云頹山風捲壑龍門春漲魚鼈亂牛渚宵明神惡篷翻防斷泊不得客只一身無處著長年叫客彊驚起一浪先掀半船水嚢衣漂盡到巾屨終夜奔茫沙石裏我時酣寢殊不覺但怪颼颼風到耳起來呼酒自勞苦水滿涼生差可喜向來笑者今卻悲人生淹迷那能知明朝轉舵我船快喚客同船莫嫌隘【以上合璧事類外集】

贈滕使君

千騎東方白玉鑣十眉環坐紫檀槽安南都防來鼇禁建武將軍握豹韜瘴雨蠻煙驚鼓角朔云邊雪滿旌旄夕烽不到甘泉殿尺一徴還近赭袍

贈甘法曹

北嶽仙人汗漫遊斯文曾到海邊州誰憐詩禮甘公子牢落靑衫到白頭【以上合璧事類後集】

可賦軒【在西湖寶林院】

光明獵獵上烏巾不那西湖爛漫春借我繩牀對修竹爲君一洗輭紅塵【咸淳臨安志】

東坡

系船著西日曵杖到東坡暗井蛙成部荒祠鳥作窠老仙騎鶴去稚子飯牛歌興廢何須問斯文自不磨【方輿勝覽】

玉淵亭

靈源直上與天通借路來從五老峯試向闌干敲拄杖爲君喚起玉淵龍

【方輿勝覽亭在廬山棲賢寺門外澗中白石不以數計如臥羊故曰玉淵張安國書二字仍作詩】

萬杉寺

老榦參天一萬株廬山佳處著浮圖秖今買斷山中景破費神龍百斛珠

【桯史王阮偕張紫防遊廬山萬杉寺紫防大書二章阮憮然曰先生气吞虹霓今少卑之何也別去兩旬而得湖陰之訃紫防於此絕筆】

題蔡濟所摹禦府米帖

生前官職但執防身後一字萬金直當時雷電下收拾世間不復有遺逸整整十卷字尢濕光采激射海爲立平生我亦有書癖對此戃怳心若失口呿汗下屢太息十日把玩不得食作牋天公拜稽首乞我此老生時一雙手爲君痛飲百斛酒墨池如江筆如帚一掃萬字不停肘【後村詩話】

浯溪中興頌【在永州祁陽縣】

繡繃兒啼思塞酥重牀燎香驅羣胡黃帬錦韈無尋處一夜驚眠揺帳柱朔方天子神爲謀三郎歸來長慶樓樓前拜舞作奇祟中興之功不贖罪日光玉潔十丈碑蛟龍盤拏與天齊北望神京淚雙落只今何人老文學【浯溪集】

元風洞【在桂林七星山陰風襲人凜如冰雪】

山入烏蠻連越嶲天開斗野對珠宮應憐桂海長炎熱乞與淸涼萬竅風【桂林府誌】

張堅

堅鎭江人紹興二十四年進士

鶴廟松【聞采茯苓者傷其根遂枯其半】

誰種飛仙百丈梯風摧雨折昔人非憑誰寄語楊員外畱取孫枝待令威【茅山誌】

虞允文

允文字彬甫隆州仁壽人紹興二十四年進士累除中書舍人直學士院被命犒師立功采石乾道中歷左丞相同中書門下平章事兼樞密使封雍國公以少保宣撫四川卒贈太傅諡忠肅有集【鶚按咸淳臨安志紹興二十四年張孝祥榜無二十三年榜宋史誤也今訂正】

過瀘江亭

映水林巒影顚倒濟川舟檝勢崢嶸東行萬里欲乘興更待一篙春水生【全蜀藝文志】

錢良臣

良臣字友魏華亭人紹興二十四年進士孝宗朝拜參知政事罷知鎭江

顧野王讀書堆

伊昔邊烽備不虞太平移作梵王居而今江表全無事借我三椽更讀書【松江府誌】

梁安世

安世字次張括蒼人紹興二十四年進士淳熙中桂林轉運使有逺堂集

石芥

擷根山石貯瓶罌桂後緘題見者頳風味莫嫌無醞借杯柈也解作聰明願言噴嚏傳心事搔首躊躕散宿酲最是䢐徠明道地至今姦膽亦魂驚【蘆浦筆記】

秦碑一紙並古詩呈王梅溪太守

公生博物好奇古勸我搜求秦望碑我來稽陰且三載夢寐絕頂云俱馳事非近代問父老鼻祖已來猶不知或云其山多虎狼囦湫罅井蟠蛟螭魍魎木客忌人到陰霾賊霧迷羊歧樵夫懸磴懼失勢一落萬丈誰能支吾意此如鐘乳穴民昔畏擾相譸欺曩時山東之罘石磅砰入海無津涯固知秦人遊戲余非民之利寧一時暇日登臨雲門寺僧曰若耶溪上奇山曰何山勢最峻丹鶴夜宿天孫枝南望天臺西錢唐下視峯岫如羣兒李斯篆書眞刻本昔人避亂此見之裹糧遂偕墨工往扳崖貫木如鹿麋舉觴酹酒山之神千古呵防煩神司銷鑠僅存三尺許趺就鑿山石爲剜苔剔蘚隨手剝面節背角摧霜皮老龍脫甲蛇解蛻鋪紙拭墨漫披離收藏入袖恍若失遐想往昔還嗟咨我聞太古功徳盛鋪冩不盡乾坤儀詩書紙上自不朽金石還有磨滅期秦皇不慕仁義業直謂堯舜猶瑕疵焚書欲蓋前代美寧聞伏生傳有頤後生不廢丞相書歌頌𨿽在皆浮辭惜哉此紙無一畫欲記存亡人應嗤他年好事繼追訪姑願首尾觀吾詩【雲門集】

雙溪

春霖漲合兩溪平雪浪中浮桑柘靑南市喚船撐未到一番簔笠滿津亭【金華府誌】

句

蕃馬步銜靑苜蓿羌兒臥唱白銅鞮【吹劍錄】

何異

異字同叔號月湖崇仁人紹興二十四年進士累擢監察禦史遷右正言寧宗朝歷刑部侍郎權工部尙書以寶謨閣學士致仕

一犁春雨圖

負郭先疇二頃余飽看雨後著耕夫輭紅塵裏家山夢卻就君家閱畫圖【詩家鼎臠】

題李國博東園

東園吟思玉蟾淸園客開門古意生冰硯云燈深洞宇春花秋艸舊宮城人藏密樹尋聲見鷺下寒池照影驚三十分司泉石主馬蹄塵外得聞名

章少機建小閣用陳伯彊韻

樓居艸艸假三間便覺星辰手可攀最喜坐中先得月不妨睡處也看山林疎啼鳥秋彈曲天濶飛鴻曉捲班對鏡淸吟無限好典衣舊債幾時還【以上瀛奎律髓】

句

天近風轉淸地髙日難晚

【賔退錄何月湖尙書少時登髙峯壇有句云雲林黃中侍郎見之卽知其異日必貴且壽】

範端臣

端臣字元卿蘭溪人浚從子紹興二十四年進士累官中書舍人右史有文集

題小三洞石磴

短策將我影照盡山前溪夤緣入風磴歷覽窮攀躋不須翦梧桐自倚靑冥梯【金華府誌】

範成大

琉璃河【又名劉李河在涿州北三十里極淸泚茂林環之尢多鴛鴦千百爲羣】

煙林蔥蒨帶回塘橋眼驚人失睡鄕健起褰帷揩病眼琉璃河上看鴛鴦【此河大中祥符間路振乘軺錄亦謂琉璃河惟嘉祐中宋敏求入番錄乃謂之六里河】

灰洞【在涿北燕南之間兩旁皆髙岡無風而路極狹塵土坌積咫尺不辧人物】

塞北風沙漲帽檐路經灰洞十分添據鞍莫問塵多少馬耳冥蒙不見光

會同館【燕山客館也授館之明日守吏防言有議畱使人者】

萬里孤臣致命秋此身何止一漚浮提攜漢節同生死休問羝羊解乳不【遼人館本朝使已謂之會同館】

挽王提刑彥光

諭蜀三年戍還吳萬里船雲歸雙節後雪白短檠前百世春秋傳一墟陽羨田浮生如此了何必更淩煙日者悲離索公乎又杳冥門人辧韓集子捨得韋經此去念築室空來聞過庭路遙人不見千古泣松銘【中吳紀聞王葆字彥光昆山人擢宣和甲辰第紹興中除監察禦史出知漢州移浙東提刑歸鄕卒其學長於春秋著集傳十五卷備論兩卷侄彥嘉登第彥光監裁甚精今參政周公初登第愛其博洽納之爲壻尋卽榮遇參政範公挽詩云】

丁酉重九藥市呈坐客

莫向登臨怨落暉自緣羇宦阻歸期年來厭把三邊酒此去休哦萬里詩烏帽不辭敲短髮黃花終是欠東籬若無合坐揮毫健誰嗣西風楚客悲【以上石湖詩集澄懷錄範石湖云淳熙巳亥重九與客自閶門泛舟徑橫塘宿霧一白垂垂欲雨至防云橋氛翳豁然晴日滿空風景閒美無不與人意會四郊刈熟露積如繚垣田家婦子著新衣略有節物掛帆遡越來溪潦收淵澄如行玻瓈地上菱花𨿽痩尙可采擷檥櫂石湖扣柴荊坐千巖觀下菊叢中大金錢一種已爛漫穠香正午薰入酒杯不待轟飲已有醉意其傍丹桂二畝皆盛開多欒枝芳气尢不可耐攜壺度石梁登姑蘇後臺躋攀勇往謝去巾輿笻杖石稜艸滑皆若飛步山頂正平有坳堂蘚石可列坐相傳爲吳故宮閒臺別館所在其前湖光接松陵獨見孤塔之尖少北墨防一螺爲昆山其後西山競秀縈靑叢碧與洞庭林屋相賔大約目力逾百里具登髙臨逺之勝始余使金是日過燕山館嘗賦水調首句云萬里漢家使後每自和桂林云萬里漢都防成都云萬里橋邊客明年徘徊藥市中頗嘆倦遊不復再賦但有詩云云今年幸甚獲歸故園偕鄰曲二三子醻酢佳節於鄕山之上乃復用舊韻首句云萬里吳船泊歸訪菊籬秋】

致爽軒【在永康軍】

夕陽塵外漲郊墟六六峯頭夢覺余竹色喚人來下馬亂蟬深處有圖書【方輿勝覽】

馬大同

大同字會叔嚴州人紹興二十四年進士歷官戶部侍郎

提刑少卿嚴陵馬大同以職事循行過九疑謁舜祠下而祠宇圮甚顧瞻慨嘆乃畱錢百千屬邑尉鄒安道爲之繕葺因賦小詩聊序一時之勝云淳熙癸卯冬至前一日

帝徳於今祀萬年如何遺像托疎椽憑誰爲假丹靑手付與梅仙十萬錢【九疑山誌】

甄龍友

龍友字云卿永嘉人遷樂淸紹興二十四年進士官至國子監簿

觀洞庭

風定澄空气渾然恍疑太極未分前秖因有浪知爲水若遇無風卽是天舊說君山張帝樂新聞老木識飛仙而今大洞黃庭客又看題詩紀嵗年【東甌詩集】

徐夢莘

夢莘字商老臨江人紹興二十四年進士紹熙中爲荊湖北路安撫司參議官著三朝北盟會編除直祕閣

江西鄕人同仕廣右者十有二【李蹊成叔郭有憑充誠潘修文叔李石韞玉徐夢莘商老王璪李文張坦明仲蔡詵子羽陳公璟師宋魏沐董父王思詠詠之孟浩養正】淳熙重光赤奮若仲秋中澣講鄕會於湘南樓過彈子嵓

吾儕生江南逺近且鄰鄕一官皆爲貧糊口走四方遇合良獨難動如參與商誰知自有時朋盍聚炎荒外臺參計畫幕府佐紀綱出宰得壯縣司教涖郡庠曹掾勝三語簿領眞仇香不止似人喜頓覺吾輩張合坐尊序齒避席敬行觴嵓洞縱登覽杖屨倍徜徉棊矢以相娯嘯歌情意長舉酒起祝規愛我藥石良古人尙植立君子道其常平生學忠孝餘力從文章臨節不可奪當官有何彊窮乃見節義老當志彌剛鴻鵠在寥廓騏驥終騰驤願言各勉旃富貴無相忘【桂勝】

楊萬里

萬里字廷秀吉水人紹興二十四年進士光宗朝歷祕書監出爲江東轉運副使再召皆辭寧宗朝以寶謨閣學士致仕卒諡文節有誠齋集【周益公題跋誠齋大篇短章七步而成一字不攺皆掃千軍倒三峽穿天心透月脇之語至於狀物姿態冩人情意則鋪敍纎悉曲盡其妙筆端有口句中有眼困學紀聞誠齋讀貞觀政要云拔士新丰逆旅中懷賢鴨緑水波東酒傾一斗鳶肩客醋設三杯羊鼻公羊鼻公謂魏鄭公見龍城錄】

觀太平寺畫水長句

太平古寺劫灰餘夕陽惟照一塔孤得得來看還不樂竹莖荒處破殿虛偶逢老僧聽僧話道是壁間畱古畫徐生絕筆今百年祖師相傳妙天下壁如雪色一丈許徐生畫水才盈堵橫看側看只麼是分明是畫不是水中有淸濟一綫波橫貫萬里濁浪之黃河雷奔電捲盡渠猛獨淸元自不隨他波痕盡處忽掀怒攪動一河秋水暮分明是水不是畫老眼向來元自誤佛廬化作金柁樓銀山雪堆風打頭是身飄然在中流奪得太一蓮葉舟僧言此畫難再覓官歸江西卻相憶並州剪刀剪不得鵝溪匹絹官莫惜貌取秋濤懸坐側

【費蓘梁溪漫志吾州太平寺郡人徐友畫淸濟貫河一筆紆繞長數十丈不斷卻立而觀濤瀾洶湧目爲之仰首近之凜然若飛流之濺於靣也楊誠齋爲太守爲賦長句】

遊丰湖

三處西湖一色秋錢塘潁水更羅浮東坡元是西湖長不到羅浮便得休

【梁溪漫志杭潁皆有西湖東坡連鎭二州故表謝云入參兩禁每玷北扉之榮出典二邦輙爲西湖之長晚謫惠州州有丰湖亦名西湖淳熙中楊祕監使廣東過之賦詩云云】

寄陸放翁

君居東浙我江西鏡裏新添幾縷絲花落六回疎信息月明千里兩相思不應李杜翻鯨海更羨夔龍集鳯池道是樊川輕薄殺猶將萬戶比千詩

【鶴林玉露放翁晚年爲韓平原作南園記除從官楊誠齋寄詩云云蓋切磋之也然南園記惟勉以忠獻之事業實無諛辭】

題牧牛亭秦太師墓

函闗只有一穰侯瀛館寧無再帝丘天極八重心未死臺星三防坼方休只看壁後新亭策恐作移中屬國羞今日牛羊上丘壠不知丞相更瞠不【自注秦暮年起大獄必殺張徳逺胡邦衡等五十餘人不知諸公殺盡將欲何爲奏垂上而卒故有新亭之句然初節似蘇子卿而晚謬桯史金陵牧牛亭秦氏之邱隴在焉楊誠齋嘗題詩壁間云云檜墓前隊碑宸翰在焉有其額而無其辭臥一石艸間曰當時將以求文莫之肯爲檜在金連蘭縱之逃歸不知何以似子卿也】

明發南屏

新晴在在野花香過雨迢迢沙路長兩度立朝今結局一生行客老還鄕猶嫌數騎傳書札賸喜千峯入肺腸到得前頭上船處莫將白髮照滄浪【以上誠齋集鶴林玉露孝宗朝誠齋爲祕書監論髙宗配享出守髙安其去國時詩云云可謂無幾防見於顏面矣】

過楚州淮陰侯廟

鴻溝秖道萬夫雄云夢何銷武士功九死不分天下鼎一生還負室前鐘古來犬斃愁無蓋此後禽空悔作弓兵火荒余非舊廟三間破屋兩株松

【桯史音節悲壯倫擬抑揚徧壁間殆無繼者】

惠廸

廸字楙吉宜興人紹興二十四年進士官大理司直攺國子博士

婆餅焦

夢破一聲婆餅焦吳音未穏帶春嬌不禁風力遙飛去卻引餘音過別條【前賢小集拾遺】

句

小屋牽蘿補髙軒偃蓋過

【孫覿惠公墓志云楙吉少時治一室讀書其中予過賦小詩楙吉和答云云予讀之驚嘆】

王十朋【毛虞卿】

十朋字齡樂淸人紹興二十七年進士第一孝宗朝累遷起居舍人侍禦史攺吏部侍郎歷四郡守以龍圖閣學士致仕卒諡忠文有梅溪集

【劉珙序云公平居無所嗜好顧喜爲詩渾厚質直懇惻條暢如其爲人】

會稽秦頌徳碑丞相李斯篆世傳在秦望山莫知所在教授莫君好奇嗜古搜訪尢力有言碑在何山者莫以語某何山見於圖經在秦望東南疑其眞秦望也某欣然欲往職有所拘以告會稽梁尉慨然而行登山果見之碑石僅存字磨滅已盡墨片紙而還作古風長韻具記始末因次其韻且記吾三人好事之癖亦以示後人也

姬嬴遺迹存者稀世傳石鼓稽山碑石鼓揄揚得韓子文與二雅爭驅馳秦碑誇大頌功徳埋沒艸莽無人知或言山頂石猶在上有虎豹龍蛇螭神藏防荊棘蔽崖懸磴絕登無岐廣文好奇探禹穴梅仙好事尋僧支我贊其行要親覩勿受世俗流傳欺望秦秦望兩嶄絕何山壁立東南涯丰碑屹植最髙處不知磨滅從何時剔苔掃墨了無有糢糊片紙亦足奇濃云霮防黯將雨古木槎枒蟠老枝歸來走筆出險語訶叱政斯同小兒詩成得得寫寄我辭嚴意偉法退之我聞秦人滅六國酷若犬磔臨海麋先王法爲秦所負負秦況有秦有司五經灰飛儒濺血堯舜周孔何能爲上蔡獵師妙小篆奴視俗體徒肥皮東封泰山南入越大書深刻光陸離沙邱風腥人事變饑族赤誰嗟咨漢興萬事一掃去惟有篆刻余刑儀磨厓欲作不朽計其如歷數不及期蚩尢五兵【闕】漆器人物美惡能相疵我𨿽過秦愛遺畫南山入望頻支頤不須嶧陽訪棗刻不用史遷觀雄辭虛堂黙坐對此紙閉眼暗想君勿嗤要知秦碑沒字本卻類周雅無辭詩

悼張安國舍人

天上張公子少年觀國光髙名一枝桂遺愛六州棠出世才成佛修文遽作郎長沙屈賈誼宣室竟淒涼

悼亡

燕寢焚香老病身細君相對坐如賔而今一榻維摩室惟與無言法喜親

偕老相期未及期回頭人事已成非逢春尙擬風光轉過眼忽驚花片飛

東屯

少陵別業古東屯一飯遺忠畎畝存我輩月叨官九斗須知粒粒是君恩

【方輿勝覽東屯有靑苗陂杜詩云東屯稻田一百頃北有澗水通靑苗晴浴狎鷗分處處雨隨神女下朝朝又云東屯復瀼西一種住靑溪東屯之田可得百許頃稻米爲蜀第一郡給諸官俸廩以髙下爲差帥漕月得九斗故王詩云云】

初至泉州示七邑宰

九重天子愛民深令尹宜懷惻隠心今日黃堂一杯酒使君端爲庶民斟

十日同知宗提舶遊九日山延福寺

十日同登九日山山中好處略躋攀桑田攺變松猶在車馬往來僧自閒昨日風應吹紫帽今朝菊已帶衰顏登臨稍愜南來意好逐飛飛倦鳥還

和韻題秦隠君系故居

山中髙韻欲逃名不謂名隨隠處成鑿石一詩數首也曾攻破五言城

夜聽雙瀑同劉方叔毛虞卿聨句

夜聽雙瀑喧遙聞疑雨來澗壑生淸風襟宇捐纎埃【齡】飛鳴撼半空暗想飄瓊瑰前觀阻步屧側耳成徘徊【虞卿】蕭然山館間此興何悠哉子晉不復見月白空簫臺【方叔以上梅溪集】

王孝子詩

臣子大節孝與忠父母仇讐天下同賢哉會稽王孝子感慨有古烈士風松楸一夕盜破冢親獲防輩聞之公有司守法貸其命孝子銜恨無終窮誰謂書生膽如許貌若尫羸中甚武手斬防人提髑髏請死伸冤詣公府君不見齊襄內行世所羞春秋賢之緣復讐又不見子胥鞭屍報父怨太史爲之作佳傳君今枕戈志已伸更須移孝爲忠臣他年當作傅介子誓斬樓蘭雪國恥【梅磵詩話王公衮吉老會稽山陰人紹興甲戌登進士第仕至左司郎中盜劫其母墓成獄盜不死吉老手殺之詣州自言兄宣子請納所居官以贖其罪時梅溪王公十朋爲簽幕賦詩以美之】

吳已正

已正溫州人

句

舉頭不忍看王十回面猶欣見李三

【二老堂詩話紹興二十七年禦筵進士四百二十六人溫州王十朋爲之首其鄕人吳已正綴末特奏狀元之後則福州李三英例賜出身附名正奏之後已正有詩云云】

何徳獻

徳獻官饒州提防

送王齡自饒州遷夔州饒人遮道挽畱公易轎由間道而去

斷橋鐙亦堪憐始信林間別有天微見兵機第一義朱轓暫席廣文氊【梅溪文集附】

趙十朋

十朋臺之黃巖人紹興間隠士

絕句

四枚豚犬教知書二頃良田盡有餘魯酒三杯棊一局客來渾不問親疎

【見王梅溪集後梅溪和之云薄有田園種斗升兩兒傳授讀書燈客來一局三杯酒王十朋如趙十朋】

姜大呂

大呂字渭叟王梅溪之友

懷王齡

左原消息杳無聞令我愁懷似亂雲多病廢詩兼廢酒靑春孤我亦孤君要同學問文章樂無柰東西南北分況是一檐殘雨後落花飛絮兩紛紛【王梅溪集附】

劉鎭

鎭字方叔紹興間人登戊辰科與王梅溪十朋遊有待評集梅溪爲序今不傳

書王齡述恨詩後

山北山南春雨足漠漠柔桑秀如沃儂家荊婦幾時歸西疇獨自驅黃犢【王詩有剰栽桑柘教妻蠶之句梅溪集附】

唐立夫

以日者命狀寄王齡

試把流年子細看休將蠖屈比鵬摶渠家大有回天力不易區區作好官【王梅溪集附】

孫皜

皜字子尙開封人紹興間家於會稽與王十朋友善

往浙西別王齡

中原回首尙胡塵世事徒驚日月新羇旅不堪頻作別壯懷𨿽在已甘貧南來求友傳三益西去論心有幾人別後夢魂何處是秖應來往愼江濵【王梅溪文集附】

王秬

秬字嘉叟安中孫寓居泉南紹興間官至刑部侍郎

題王齡詹事祠堂

當時孤論偶相同終始知心每媿公才見安車延綺季遽嗟石室祀文翁百年公議分明在一餉紛華究竟空白髮舊交衰甚矣尙能畱面對髙風【自注始予與齡別嘗謂吾輩會合不可常但令常畱面目異時可復相見齡再三擊節後一見必誦此言貴耳集】

句

栁色知春淺鐘聲覺寺深避虎連村靜分魚一市腥【後村詩話】

聞人符

符嘉興人紹興二十七年進士余杭尉

題淸習閣

淸曉卷書坐開簾揖逺峯膩云畱宿潤膏雨沐春容世味生來薄詩愁晚更濃溪山看未足還聽暮樓鐘【咸淳臨安志】

劉淸之

淸之字子澄臨江人紹興二十七年進士累官知衡州

洞霄宮

髙山鎖斷紅塵路石柱幹霄藏洞府老蛟據窟不可窺千古流泉替渠舞眞墟容我輙躋板心曠方知白日閒飛仙一去忽已逺坐對松梢云往還【洞霄詩集】

洞庭湖

天孫嵗晚會湘靈倒防銀河合洞庭上下天光惟一白中間山色不多靑荊潭萬里收塵滓宇宙連宵失晦明莫道人間少仙境詩思酒魄一時醒【嶽陽紀勝】

遊洪陽洞

朝來拔腳塵埃底共訪人間小有天喚醒幾年朱墨夢胸中邱壑故依然

李南金

南金字晉卿自號三谿冰雪翁樂平人紹興二十七年進士光化軍教授

江頭吟

兒時盛气髙於山不信壯士有饑寒如今一杯零落酒風雨蝕盡徵袍單側立昆奴面鐵色楚客不言未吹笛闗山有月無人聲自是江頭渚花發渚花春少未得妍凝立靑山圍水天杜鵑故態不識事盡情叫入靑楓煙壯士未握邊頭槊旄頭如月幾時落如今世界不愛賢看取淸風白雲角嗚呼一歌兮歌已怨壺中無酒可續咽

【鶴林玉露云詞旨淸婉可愛】

茶聲

砌虫喞喞萬蟬催忽有千車捆載來聽得松風並澗水急呼縹色緑瓷杯

登第後畫師以冠裳冩眞戲題

落魄江湖十二年布衫濶袖裹風煙如今各樣新裝束典卻淸狂賣卻顚

【鶴林玉露云一時戲語亦自有味】

諭良能

良能義烏人紹興二十七年進士補廣徳尉累遷工部郎官出知處州奉祠歸卒有香山集

秋曉野步

幽居邇郊原出戶目已了閒攜一枝竹散步及秋曉寒煙引輕素澹澹縈木杪矯首矚層穹轉盼失飛鳥野潦淨荒陂驚飇泛枯篠世態徒營營此心殊了了佳處誰與論聊用付淸醥

三月二十四日再朝永祐陵

扁舟投曉出重城春浪初肥緑滿汀竹裏幾聲泥滑滑河邊十里艸靑靑人家桃葉驚飛燕水面楊花入翠萍漸近昭陵佳气集五雲松柏喜重經【以上義烏縣誌】

謝諤

諤字昌國臨江軍新諭人紹興二十七年進士孝宗朝累官監察禦史光宗朝除禦史中丞權工部尙書請祠歸卒初居縣南竹坡名其燕坐曰艮齋人稱艮齋先生

淸常寺

佛廬塵不到客枕夢頻驚淅淅山風響纎纎隙月明煙雲春漸暖鐘磬曉逾淸蹤迹奔馳裏飄浮媿此生

鼇溪

數板小橋橫晚晴兩行古木弄春榮不知多少夜來水到岸頭渾欲平

玉山觀

防明燈火夜堂幽聽徹絲桐萬慮休骨冷魂淸眠不得竹風蕭瑟滿庭秋【以上撫州府誌】

沈淸臣

淸臣字正卿鹽官人紹興二十七年進士上書貶封州放還終祕閣修撰有晦巖集

遊道場山

松篁十里緑成谿短短籃輿入翠防回首靑山已陳迹隴頭猶見白雲飛【湖州府誌】

京鏜

鏜字仲逺豫章人紹興二十七年進士寧宗朝拜左丞相卒贈太保諡莊定有松坡集

曹操疑冢

疑冢多畱七十餘謀身自謂永無虞不知三馬同槽夢曾爲兒孫逺慮無【中州題詠集】

吳儆

儆字益恭初名偁避秀邸諱攺名紹興二十七年第進士歷朝散郎廣南西路安撫使主管臺州崇道觀卒諡文肅有竹洲集

汪叔耕見訪不數日別去惡語爲贈兼簡子用子美二友

負釁得老窮埽軌事幽屏跫然羅雀門有客頎而整悲歡十年別尊酒淸夜永妙句時驚人盈軸肎傾廩三日語未休霜寒夢歸省臨流分別袂波光照孤影重念吾故人雪屋靑燈冷天晴風日佳何日過鼪徑石鼎然豆萁冰葅煮湯餅

寓郡城客捨熱不可寐與程彥舉坐語逹旦

澹月防云對倚樓無聲河漢自西流髙城忽起梅花弄散作晴空萬里秋【以上竹洲集】

梁克家

克家字叔子晉江人紹興三十年進士第一累遷中書舍人孝宗朝拜右丞相封儀國公卒贈少師諡文靖知福州時嘗修三山誌

賦九月梅花

老菊枯殘九月霜誰將先暖入東堂不因造物於人厚肯放南枝特地香九鼎燮調端有待百花羞澀敢言芳看來冰玉輝相應好取龍吟播樂章

【梅磵詩話梁鄭公克家未第時爲潮州揭陽宰館客寓縣治東齋齋前有梅一株忽於九月中盛開嶺外梅著花固早於江浙間必至冬方有之邑人殊以爲異邑士多賦詩往往謟令君梁公亦賦一篇云云明年廷對魁天下孝宗朝拜相】

次陳休應烹茗廓然亭見送韻

已行更爲玉泉畱好景煩公傑句收紫帽峯前雙鷺下幾多淸興滿滄洲【南安縣誌】

沈瀛

瀛字子壽湖州人號竹齋紹興三十年進士【葉水心云子壽少入太學仕宦四十餘年絀於王官再入郡三佐帥幕其生平業嗜文字若性命在身非外物也】

石人【在徳淸縣南戴巷邑人呼爲石人頭】

檢防行程嵗嵗同石人頭畔且從容向來奉口溪邊月此夜乾元寺裏鐘【湖州府誌】

王質

質字景文號雪山鄆州人寓居興國軍紹興三十年進士孝宗朝爲樞密院編修官出判荊南府奉祠山居有雪山集紹陶集

何處難忘酒

何處難忘酒英雄太屈蟠時違聊置畚運至卽登壇梁甫吟聲苦幹將寶气寒此時無一盞拍碎玉闌干【貴耳集】

東流道中

山髙樹多日出遲食時霧露且雰霏馬蹏已踏兩郵舍人家漸開雙竹扉冬靑帀地野蜂亂蕎麥滿園山雀飛明朝大江載吾去萬里天風吹客衣【瀛奎律髓】

居句曲山辭【通明】

林屋兮峨嵋岱宗羅浮兮繚之幅員旣長兮無極杳煙壑兮云陂谷髙云深兮矧昭陽穹廬之翻覆萬春千秋兮句曲東麓兮南岡桂椒蕭艾兮同香湛汧溪兮永碧岌茵山兮長蒼【紹陶錄】

蓋經

經字徳常華亭人紹興三十年進士官戶部侍郎

遊大滌洞天

暇日尋幽入洞霄攀蘿捫石自忘勞地環九鎖仙都閟山倚一峯天柱髙夜靜仙人吹鳯笛月明帝子下云旄佩環寂寂中庭曉時有胎禽唳九臯【洞霄詩集】

王信

信字誠之處州麗水人紹興三十年進士孝宗朝歷官中書舍人給事中出知紹興府有是齋集

詠揚州后土祠瓊花

愛奇造物翦瓊瑰爲鎭靈祠特地栽事紀揚州千古勝名傳天下萬花魁何人折卻依然在是處移將不肯開謾說八仙模樣似八仙那得有香來【處州府誌】

髙文虎

文虎字炳如余姚人紹興三十年進士寧宗朝歷中書舍人翰林學士

集髙亭

山亭十月晏溫朝倚檻一聲婆餅焦舌澀力防寒气早不成淸亮卻成嬌

入剡詠桂花

溶溶漠漠秋光澹耿耿寥寥夜色淸不是靈根涵爽气如何醞得此香成【以上剡錄】

林外

外字豈塵晉江人紹興三十年進士官興化令有孏窠類稾

題西湖酒家壁

藥鑪丹竈舊生涯白雲深處是吾家江城戀酒不歸去老卻碧桃無限花

【齊東野語林外詞翰瀟爽詼譎不羈飲酒無算在上庠暇日獨遊西湖幽寂處得小旗亭飲焉外美風姿角巾羽氅飄飄然神仙中人也豫市虎皮錢篋數枚藏腰間毎出其一入酒家保傾倒使視其數酬酒直卽藏去酒且盡復出一篋傾倒如初逮暮所飲幾斗餘不醉而篋中錢若循環無窮者肆人皆驚異之都下甚傳其酒家肆有神仙至云曰璐按庚溪詩話亦載此詩以爲必神仙語不知爲外詩也陶宗儀又以爲龍川藍喬作只數字不同西溪叢話則以爲終南仵磐監靑州酒稅題酒樓所作一詩互異如此】

向丰之

丰之向後裔

句

人情甚似吳江冷世路眞如蜀道難

【湖海新聞丰之才調極髙貧窘則甚有句云云誠齋楊少監奇之】

胡澄

和葉樞相芍藥

鶗鴂一聲春已歸蜨蜂無計戀花時筆頭挽得春光住卻是先生芍藥詩【四朝詩】

鐘炤之

炤之字彥昭樂平人

句

霖作商巖雨薰來舜殿風

【夷堅志鐘炤之長於詞賦紹興巳夘春夜讀書窗下聞有哦句於外云云至秋試以膏澤爲丰年詩鐘押丰字韻用此兩句入第五聮考官稱嘆竟置髙第】

謝處厚

紀事

誰把杭州曲子謳荷花十里桂三秋那知卉木無情物牽動長江萬里愁

【劉一淸錢塘遺事孫何帥錢唐栁耆卿作望海潮詞贈之有三秋桂子十里荷花之句此詞流播金主亮聞之欣然起投鞭渡江之志謝處厚詩云云予謂此詞𨿽牽動長江之愁然湖山之淸麗使士大夫流連於歌舞嬉遊之樂遂忘中原是則深可恨耳】

林宋偉

宋偉字力叟號橘園

題忠毅姚公廟

赤心許國自平時見敵捐軀更不疑權忌臯庸皆遁走同時死難只靑獅【靑獅乃姚馬名毎親飼之若通其語言時取鬥酒投大盆中與馬同飲曰吾與汝同力報國竟與馬同死】

農父犂田出寶刀銅花浸血冷侵毛神鋒凜凜衝星斗未許丰城劍气髙【耕者得姚所用大刀重六十斤】嵗嵗烝嘗九月期西風笳鼓萬人悲山邊走馬神旗閃遙望君侯復下來【軍民毎當重九侯生日集祠下祭酹往往見飛騎來繞山謂太尉來降】兩日經行舊戰場卻來祠下謁堂堂偸生諸將今何在萬古英靈獨耿光

【梅磵詩話紹興辛已之冬金主亮傾國入防如林之族充塞淮甸尉子橋之戰大將王權先遁統領姚興獨以所部四百騎當金六十萬自辰至午凡十戰斃數百人全相謂曰使更數人如此吾曹何可當權不遣一卒援部將戴臯亦玩視不救興竟沒於陣朝廷憫其忠厚加卹典諡以忠毅立廟淮甸迨今血食橘園林宋偉力叟題四絕於廟】

婁幹徳

潺湲閣【在袁州仰山廟右廡下】

一冷冷繞檻淸塵襟洗滌自涼生夜深好夢才驚破疑是半天風雨聲【方輿勝覽】

鄒杞

杞廬山人

遊洞霄宮

天柱古名山形勢友列嶽神人巢其巓咳唾半天落白晝見云旗淸夜聞笙鶴花源或流虹仙禽猶搗藥長歌不可見淸風灑寥廓【洞霄詩集】

防元徳

登嶽陽樓

城頭雲气壓層樓城下江聲送客舟天嶽一峯靑卓玉洞庭千頃逺涵秋繁華今古饒中土形勢東南有此州我欲浮家淩浩渺不妨吟釣伴沙鷗【嶽陽樓詩集】

劉度

度紹興中祕書省校書郎

挽郭彥鄒

孝友追前輩雍容具典刑人榮老萊服天隕少防星玉潤聮三傑金籝擅一經平生墊巾操不媿伯恭銘【石洞遺芳集】

陳良祐

良祐紹興中樞密院編修官

挽郭丈彥鄒

誰起相如疾空悲武子亡平生有髙志屬意在諸郎夢斷駒過隙風髙雁折行莫陪千乘送妙選媿東牀【石洞遺芳集】

左璵

璵字次琰黃巖人緯子紹興中特科

題馬世功豁野堂

歡言赴幽期作意理煙艇曵纜松篁陰未覺心地迥捨舟登爽塏防步水雲淨扶輿登斯堂遐眺方一騁開軒納野色秋思浩千頃心隨片雲逺目送孤鴻影坐久襟宇寛萬事詎容省永願陪淸遊棲身白鷗境【黃巖英气】

馮楫

楫字濟川紹興中知邛州龍門逺禪師法嗣

自詠

公事餘閒喜坐禪少曾將脇到牀眠𨿽然現出宰官相長老之名四海傳【五燈防元】

陸升之

升之山陰人

皇后閣春帖子

內仗朝初退朝曦滿翠屏硯池渾不凍端爲冩蘭亭【桑世昌蘭亭考憲聖慈烈吳太后居中宮時嘗臨蘭亭山陰陸升之代劉珙春帖子云云刻石吳琚家】

王嵎

嵎字季夷北海人紹淳間名士寓居吳興陸務觀與之厚善有北海集

登更好堂同景思少卿表丈韻

萬里同行一痩笻撥雲問水有先容更窮天姥投南路已過臺山第幾重自此又隨雙澗月何妨曾聽五峯鐘卻從更好堂前望滿眼詩材思不供【吳興藝文補】

宋詩紀事卷五十一

欽定四庫全書

宋詩紀事卷五十二

錢塘厲鶚撰呂及之

及之字周輔成都人

梅林分韻得愛字【並序】

紹興庚辰十二月旣望縉雲馮時行從諸朋舊凡十有五人攜酒具出西梅林林木王建梅苑樹老其大可庇一畆中閒風雨剝裂僕地上屈盤如龍孫枝叢生直上尢怪古者凡三四酒行以舊時愛酒陶彭澤今作梅花樹下僧爲韻分題賦詩客旣占韻立者倚樹行者環繞仰者承薌頫者拾英吟態不一皆可圖畫是行也余被命造朝行事薄遽重以大府衣冠謁報主人饋勞酬對犇馳形神爲之俱敝諸公導以斯遊江流如碧玉平野秀潤竹塢桑疇連延彌望十十五五籬落雞犬比閭相親不愁不嗟餘散防其間蓋不知向之疲薾厭苦所在也昔人謀於野則獲閒暇淸曠有爽於精神思慮遊不可廢如此哉又況所與遊皆西州名俊憙事者耶詩成次第不以長少以所得韻之後先聨成軸客有十五韻止十四呂義父別以詩字爲韻又有首詩不成者缺樹字一韻余過沈犀樊允南監鎭稅語允南補之諸公又屬時行爲之序十五人者成都楊仲約施子一呂周輔義父智父澤父宇文徳濟呂黙夫杜少訥房仕成楊舜舉綿竹李無變潼川於伯永正法寶印老縉雲馮當可

去城十里南郊外突兀老梅餘十軰玉雪爲骨冰爲魂气象不與凡木對我來窮冬煙雨晦把酒從公對公酹人言此實升廟堂埋沒荒村今防嵗淸芬不爲無人攺捐棄何如本根在瑰章妙語今得公國色天香眞有待歸路從公巾倒戴俗物污人非所愛我公行向日邊歸此段風流入圖繪【成都文類】

馮時行

時行字當可巴縣人紹興中官奉禮郎以斥和議坐廢隆興初提防成都刑獄有縉雲集

重陽登翠圍亭亭廢十年竹柏蓊然殊蔽逺眼命寺僧芟除翦伐屏翳豁開林巒杳靄殆丹山之絕勝處也與同遊分韻賦詩以老杜開林出逺山爲韻得逺字

林樾失洗沐叢灌老偃蹇坐令軒豁地雍穆成奧閫千年李峨眉孤調絕攀挽徑欲剗君山笑防湘水逺我來此亭上造化閱舒捲何堪浩蕩意鬱鬱仰若俛蘭蕙生當門尙爾付鍤畚大材廊廟具顧此何衮衮石角礪霜斧一斬三百本圖事欲大快不復計小損天地英气歸川原勝魂返鏡開水灔灔龍轉山蜿蜿臥虹踏歸市融云防春墾晴光蕩芳酌中筵舞蹲蹲黃花壓客防胡牀秋風穩萬象競參揖相見一何晚通塞有時運明晦理相反干戈天地閉撫事切深悃痛澆磈磊胸不復效老阮

和嘉州通判賈元升見贈

山城烏鵲喜佳句來春風浣手三過讀防我磈磊胸當年過秦論千載猶爲雄今觀妙好辭蹀躞追前蹤文章信有種字字含徴宮少城初識面輭語開沖融秋月耿髙懷春冰瑩淸衷俱墮人事海煩促難舂容況乃燕雀卑未易參鸞鴻別來邛筰外一笑誰與同羨君對賢牧快飲如渴虹何當欵齋閣餘瀝借衰紅所幸九河潤宻邇千乘封臭味譬艸木我軰情所鐘夢隨沫若水下與九頂通更願洗老眼見君攀翔龍

中秋飲張仁甫家探韻得玉字

數日及中秋迎月試新醁淸暉困屏翳頑陰費驅逐廣座迷樽俎髙堂燦燈燭未用防一何妨縱百沃見人如見月張家呼小玉

至日

至日寒無賴今朝愁柰何兩宮黃屋逺二老白頭多聖主今嘗膽皇天忍薦瘥乾坤爲回首慷慨一悲歌自行在解維宿長安閘下回望天竺諸山依依在目微臣去國撫事感傷因成此詩

歸家豈不好去國意如何主聖憂思切時危習俗訛山髙更回首天闊阻悲歌一寸丹誠地餘生感憤多

和子應遊萬州岑公洞

泉細或疑雨巖深微見天暫來如可老長往不難仙石髓層層落松聲樹樹傳欲歸重回首明月傍船舷【以上縉雲集】

梅林分韻得梅字

霜朝馬蹏無纖埃錦城城西江之隈金蘭合沓俱朋來白沙鱗鱗江水洄梅花傍江髙崔嵬人言猶是王建栽豪華過眼浮雲哉下馬酌酒徘徊飛英送香來酒杯酒酣疾呼竹籬開走尋屋角如龍梅龍梅𨿽多此其魁睡龍屈盤肘承胲風皴雨皵封蒼苔孫枝迸出誰肧胎天公撫摩春爲回愼勿變化隨風雷年年開花照尊罍我欲結茅買芋煨與梅周旋送衰頽【成都文類】

張積

馮先生訪梅於成都西郊同遊十五人分韻哦詩而積不與翊日先生分僧字屬積作之

春回九地陽潛升南枝破臘如酥凝疎籬度香竹稍短寒沙倒影溪流澄魁然老株忽駭目雪鱗矯矯雙龍騰天公一叱困僕地掀髯弄爪髙曲肱長林望斷千百株奮首直欲靑雲淩黎明太守和羮手十里往看車呼登西江破曉郊路淨盍簪者誰金蘭朋懽笑借艸飛大白行廚載酒多於澠風花飄搖落杯面潄齒澆胸如嚼冰湘流之淸峴山瘦千古邂逅一笑興郤踏東風急回首侵夜霜月寒生稜入門未坐亟相詫曰今見之生未曽成都勝事多西蜀我欲問津雲水僧先生功成早匄身未老重來倚醉藤【成都文類】

於格

格字伯永潼川人

梅林分韻得彭字

庭柯臥蒼虯閱世如耼彭朔風破檀蘂零露滋玉英江空人響絕影落千丈淸今代文章籙縉雲主齊盟躍馬覘春色觴客江上亭三嗅韻勝華霜霰飽曽經及時剝其實可用佐大烹幸因猶軒使錫貢充廣庭王明儻予燭和羮登簋鉶【成都文類】

施晉卿

晉卿字子一成都人紹興進士

梅林分韻得下字

郊原宿雨餘雪重云垂野春信初動搖欲往豈無駕使君早著鞭問路逢耕者深尋煙村共作詩酒社庭荒六老樹气象自儼雅一笑呼酒來大盆注老瓦最後看枯株何意當大廈夭矯待風雲有年天實假須知羮鼎調嘉實系用捨我欲壽使君罇罍更傾瀉明朝得楚騷健甚無屈賈君今有賜環詔落九天下蜀江雪浪來棹趁船人把畱滯以諸生斯文要陶冶惟應郢中歌倡絕和自寡更聞督熊兒夜賦燭余灺它年防無雙聲譽出江夏郤笑昌黎公阿買字能冩【成都文類】

李流謙

流謙字無變綿竹人

梅林分韻得時字

巾冠墮城府桔橰無停時胸脾貯黃埃非復林壑姿涎流方外勝秦人望軒羲萬金買閒日駕言一舒眉冒踏眾俊塲更從百代師食魚得河魴熊蹯佐其滋靉靉煙村霜條出冰防烏鵲噪寒暝玉立山差差置尊扶疎下老榦虯蛟馳落葉不動塵初無犀駭雞羞我木石資鬭公瓊琚詞深酌起自勸滕莒吾封圻公行對宣溫雲霧生攀躋能來玩墟落疋馬郤蓋麾胸蟠萬防蝀區寰眇毫絲以玆接羣動白羽坐指防笑彼豢外者組紱爲之鞿它年駟馬還梅花當十圍識此黃公壚下車挽客衣未覺邈山河一醉也大奇【成都文類】

樊漢廣

漢廣字允南沈犀監稅

沈黎使君與客飲王建梅林分韻作詩過沈犀以詩相示闕樹字令漢廣補之

墻頭冉冉新陽露忽作玲瓏玉千樹老蛟偃蹇獨避人捲回飛雪江臯暮何處鳴禽來好音四月枝垂起黃霧摧折霜餘初不懼笑看春光等閒度百年夢幻欲無言吹落吹開豈風故時來薦鼎眞偶爾小住疎籬非不遇我知天地絕茫茫無爲展轉獨多慮爲花淒斷郤回頭爾亦微酸苦難茹【成都文類】

楊大光

大光字仲約成都人

梅林分韻得陶字

蟠根寄荒絕擢榦空橚槮鄕來聞妙語翦拂到兒曹垂老猶叵堪開落幾徒勞不謂勤杖屨惠然排蓬蒿尙能領諸生相就醉澄醪眞賴旁輝暎並覺標韻髙酒防興未已分韻看揮毫籍湜俱可人冥搜爭過褒乃知天地間一等爲賢豪橫飛與陸沈亦各系所遭再煩起窮邊國柄行當操盡期如此花曉夕幸甄陶得備和羮用寕不出伊咎百年幾春風勿令心忉忉【成都文類】

呂凝之

凝之字默夫成都人

梅林分韻得花字

出郭豈憚逺滿城無此花新枝開玉雪老樹臥龍蛇臨水互蔥蒨傍籬忽橫斜詩聲寫奇怪畫本出槎枒老子晉彭澤諸公賈長沙不尋龍李盟來嗅露霜華杖屨穿茅舍壺觴倩酒家饑餐香馥鬱醉借影參差月白雁成字江淸魚可義風流一時勝野意十倍加秪恐天上去迹陳錦江涯歸來馬蹄疾驚飛滿林鴉【成都文類】

呂商隠

商隠字義父成都人

梅林分韻得作字

一樹知獨秀十里方出郭江流浩淸冷露气凝淒薄胡爲此行色疲馬外踴躍元冥正擅令植物困搖落喜見南北枝粲然秀冰壑千林色輝映百畆香旁礡首破春風荒獨傲淸雪虐坐令芳信傳芬菲到羣萼如一君子信茹連俱有托相期飲此意浩蕩放杯酌更應防攀折嘉實須若若終收調鼎功傅巖眞可作持問縉雲老一尊笑相酢【成都文類】

呂宜之

宜之字澤父成都人

梅林分韻得詩字

寒梅如髙人冰雪凜風期霜威淩萬木孤芳綴疎枝古來歳寒心肎與時節移家家浣溪南橫斜映笆籬老樹更崛奇矯矯蛟龍姿中有調鼎味防年江之湄徵衫十年寒霜蹄快追隨先生羊叔子到處英名垂對花有妙語豪气無百巵興來屬湛輩同出舂容詩【成都文類】

題文州安靜堂

峽束秋空一綫靑萬山深處長官防此堂虛曠無餘物面面爲開碧玉屏【方輿勝覽】

辛棄疾

棄疾字防安號稼軒濟南歷城人耿京聚兵山東節制忠義軍馬畱掌書記紹興三十二年令奉表南歸髙宗召見授承務郎寧宗朝累官浙東安撫使加龍圖閣待制進樞宻都承防卒徳祐初以謝枋得請贈少師諡忠敏

【歸潛誌黨懷英辛棄疾少同捨屬金國初亂辛率數千騎南渡顯於宋黨在北擢第入翰林二公皆有榮寵後辛退閒有鷓鴣天詞云壯歳旌旗擁萬夫錦韉突騎渡江初燕兵夜捉銀胡錄漢箭朝飛金僕姑思往事嘆今吾春風不染白髭須都將萬字平戎防換得東郊種樹書】

武夷玉女峯

玉女峯前一櫂歌煙鬟霧髻動淸波遊人去後楓林夜月滿空山可柰何【方輿勝覽】

元日

老病忘時節空齋曉尙眠児童喚翁起今日是新年

送別湖南部曲

靑衫匹馬萬人呼幕府當年急急符媿我明珠成薏苡負君赤手縛於莬觀書到老眼如鏡論事驚人膽滿軀萬里雲霄送君去不妨風破吾廬【後村詩話】

幔亭峯

山上風吹仙鶴聲山前人望翠云屏蓬萊枉覓瑤池路不道人間有幔亭【建寜府誌】

尹穡

穡字少稷兗州人僑居玉山紹興三十二年與陸遊同賜進士出身孝宗朝累官殿中侍禦史右諫議大夫以言者劾罷

【後村詩話少稷及接呂居仁曾吉甫議論在山中讀書二十年名論極重晚爲大坡因符離之敗攻張魏公父子以附和議遂爲公議所貶甚可惜也】

庸醫行

南街醫工門如市爭傳和扁生後世膏肓可爲死可起瓦屑蓬根盡珍劑歳月轉久術轉疎十醫九死一活無北市醫工色漸動大字書牌要驚眾偏收棄藥與遺方仙艸神丹亦無用實者爲虛熱爲寒防因顚倒能全安君不見形神枵然臥一室醫方爭工藥無必左手檢方右顧金丙手𨿽殊皆劍防

【後村詩話似諷當時主和戰者】

句

景龍只是當時路不見金錢打著人【靖康元夕】異日是非憂史謬終身寒餓羨錢愚【後村詩話】

黃銖

銖字子厚號谷城翁建安人少師事劉屏山與朱子爲同門友有谷城集其母孫夫人道絢號沖虛居士能文有詞

鐵笛亭

一聲蒼壁裂再奏蛟龍悲事往迹猶在山空人不歸【詩家鼎臠】

梅花

玉簫吹徹北樓寒野月崢嶸動萬山一夜霜淸不成夢起來春意滿人間

秋日

曉日初浮萬里暉西風搖蕩送秋歸冥鴻直上三千丈社燕春鶯不敢飛【以上詩人玉屑】

送仲晦

靡靡歳時晏亂山紅葉稀端居已無悰況與親故違駕言臨廣路惜此須臾期祖燕未云洽雞鳴促再馳晨裝儼然隊天澹風淒淒迆邐徵人行悵惘離言悲令徳本髙世誠思開聖防虎豹文采異防年丹詔垂眷玆皇華寄那得淹遐隮君王久延佇去矣翔天墀顧我抱幽獨已爲淸世遺冥鴻聿髙舉蜩鷽何由追縈縈西郊道晻晻朝陽暉出處自殊迹操袪胡不怡明當逐雲月依舊東岡陂【翰墨大全】

楊杞

杞字元卿廬陵人

絕句

三間茅屋獨家村風蕭蕭可斷魂舊日相如猶有壁如今無壁更無門

【詩人玉屑楊誠齋云先太中貧嘗作茅屋三間而未有門扉於元卿求之元卿送扉侑以此詩】

鄭裕

裕紹興間莆田人

一經堂詩【宋進士方萬畱意經術朱文公扁其堂曰一經在興化郡治束廂】

莆之甲姓實維大方紫囊錦帳閥閱膏粱有子盈之乃其最良心志乎道視之如忘慱究六藝並包五常東家尼父北窻羲皇日相討論兼收並藏五經在笥一經名堂謙以自牧𨿽晦而光實浮於名𨿽抑而揚伊昔孟氏排墨與楊斯攵羽翼吾道棟梁豈特詩書獨稱其長諸儒之說於孟何傷吾子命名旣擇而詳通而貫之輝涵汪茫剖破藩籬無門無旁黙契韶濩能宮能商正防析滯起廢鍼肓以一知萬名實孔彰人知同好絺句繪章酒太羮子獨先嘗經術之門驥騁康荘典謨之文鳯鳴朝陽學報天子業纘星郎以經名家非子誰當【興元府誌】

吳曽

曽字虎臣崇仁人髙宗朝以獻書得官累遷至吏部郎中出知嚴州致仕卒有得閒文集能攺齋漫錄

羅山

兒時聞羅山窟穴居神仙念之毎欲往終爲俗累牽玆晨復何夕風日媚晴暄偶與二三子徑來踐前言﨑嶇涉岡澗峭蒨淩雲煙崖斷或如瀉坡平俄若川有泉自何來但覺聲涓涓縈紆若蛇走往注山腹田徘徊一濯足入袖風翩翩俄登最髙嶺中觀屋數椽嶙峋老石像摩挲不記年桃花破叢菅一笈爲嫣然石屏與翠壁擁從相後先物色恣觀覽萬界滿眼前適問同遊人玆爲第防天不然何秀防不與眾峯連長安在何許無乃落日邊十年若搶攘戰血腥戈鋋誰知塵外客一壑能自專玆遊恐難再遲畱不能旋如何林間月弄影明娟娟催歸猶恨早正恐陵谷遷【撫州府誌】

謝完璧

村景卽事

緑徧山原白滿川子規聲裏如煙鄕村四月閒人少才了蠶桑又插田【西溪叢語】

徐珩

珩字公飾

醉歌

得誰釀法乃爾佳連引數杯極口誇須臾忘物亦忘我是非榮辱不可加兒童相隨拍手笑阿翁醉也扶歸家平生故人趙半刺遣騎折送園中花插花飲酒不待勸夜如何其月欲斜倒著接防自起舞笛聲趁拍鼓三撾陶陶兀兀意有得小姬在傍雙髻了驅令磨墨具紙筆滿幅大艸飛龍蛇婦云汝醉當止矣明日酒醒不媿耶

和虞智父登金陵靑谿閣

葉脫林梢處處秋壯懷易感更登樓日斜鐘阜煙凝碧霜落秦淮水慢流人似仲宣思故國詩如杜老到夔州十年前作金陵夢重撫闌干說舊遊【以上前賢小集拾遺】

陳元老

元老福安人有城山集

寒食

至後百五日春光無火晨金鈿沽酒妾羅韈弄毬人鶯語如畱意花枝不賣貧東園舊桃李紅白盡成塵【合璧事類前集】

胡淸

淸昆山士人

壓云軒【在昆山】

誰建危亭壓翠防畫檐直與暮云齊有時一片巖隈起帶與老僧山下歸

賦軒旁小栢

栽傍巖隈未足看謂言斤斧莫無端他時直入掄材手不獨靑靑保歳寒

【中吳紀聞後有一文人作浙漕因到山中見詩大喜尋訪其人厚禮以待之旣憐其貧遂給官田胡由此致富】

薛循祖

循祖鄞人掌機宜文字有吷音

題采藥圖

江上奇峯雨後多千層飛瀑灑靑蘿扶笻亦覺溪橋滑尙有幽人采藥過【甬上耆舊集】

潘矩

矩字方仲防稽人安吉尉

獻沈詹事

昔年單騎赴筠州覓得歌姬共逺遊去日正宜供夜直歸來渾未識春愁禪人尙有香囊媿道士猶懷炭婦羞鐵石心腸延壽藥不風流處也風流

【龎元英談藪沈詹事持正以坐秦丞相論恢復貶筠州沈方售一妾年十七八攜與俱行處筠州凡七年旣歸呼妾父母以女歸之猶處子也時人以比張忠定公詠吉安尉潘矩方仲獻詩云云】

厲徳斯

徳斯字直方余姚人

送曹泳貶新州

斷尾雄鷄不畏犧憑依掇禍復奚疑八千里路新州瘴歸骨中原是防時

【談藪曹泳侍郎妻碩人厲氏余姚大族女方泳盛時鄕裏奔走恐後獨碩人之兄厲徳斯不然泳怒帥越時徳斯爲里正泳風邑官脇治百端竟不屈防之甫殂乃遣介致書於泳啟封乃樹倒猢猻散賦一篇及泳貶徳斯以詩送之云云】

耿時舉

時舉字徳基居太學不第而卒【曰琯按吳郡誌作耿元鼎】

賦姑蘇西樓

西樓一曲舊笙歌千古當樓面翠峩花發花殘香徑月生月落洞庭波地雄鼓角秋聲壯天防防幹夕照多四百年來無妙手要防風物似元和

【中吳紀聞紹興中郡守王防重建郡治西樓時賦詩者甚眾獨耿爲擅場】

何元泰

元泰紹興間人

祕閣修撰陳少陽先生挽辭

在昔虞庠日嘗陪陳少陽詞傾三峽水忠烈九秋霜藥石塵丹扆瑯玕寶皁囊後來門下士多有紫薇郎【盡忠錄附】

馬俌

俌紹興間人

過子美艸堂

棲遲九月錦水行獨過艸堂西出城村樹苒苒秋照白浪花漪漪江水明溪邊三重結茅屋松蘿翳疎晚雨淸往來沽酒且有客胡爲奔走不自停四海紛然霾曀多我憂豈但白馬盟藜藿未足飽我腹況又一頃供耕耘只今騎驢望八極終日飄飄浪如許可堪顏色太臒生憂愁盡入篇章苦信眉一笑古復作郤似韓宣適東魯此生蕩漾胡能畱兩腳風塵奚所休此道滄浪付一漚喚之千古與爾謀吾亦往矣作春秋【成都文類】

曽伋

伋字彥思南丰人紹興末以大理寺丞出知袁州慶元間居海昌

題張許雙廟

國憑節義壯洪基激厲頺風屬聖時曽屈帝尊親降輦【髙宗嘗幸其廟】可因祈福幸公祠【杭州府誌】

葉祖義

祖義字子由婺州人登科爲杭州教授

句

醉來黒漆屏風上艸冩盧防月蝕詩

【夷堅志子由少防太學天資滑稽嘗曰世間有不分曉事吾以一聨詠之】

木待問

待問字蘊之永嘉人洪容齋之壻隆興元年進士第一仕至煥章閣待制禮部尙書

千里思

君行千里輕所歷妾馳千里心匪石春房酌酒意悤悤愁不在離愁在憶鴛鴦瓦上昏無色鸚鵡杯中塵更積燈前獨坐制君衣淚濕翦刀裁不得

郊寺

紅委墻陰花寂寂翠滋亭角艸纖纖風翻書葉常交案壓鑪煙不過簾【以上東甌詩集】

呂祖謙

祖謙字伯恭尙書右丞好問之孫倉部郎大器之子上世文靖公夷簡居壽州至右丞從駕南渡始居金華祖謙登隆興元年進士復中博學宏詞科累除直祕閣著作郎國史院編修卒理宗朝賜諡曰成爵開封伯從祀孔子廟庭有東萊太史集

西興道中

鳧鶩迎船自有情隨波故起綠鱗鱗野花照水開無主誰信春歸一兩旬

賀車駕幸祕書省

麟臺髙柳識雕輿共記中興幸省初黃道再傳天子蹕靑編重入史臣書需云下際君恩盛晨露髙張樂節舒若寫鴻猷參大雅定非周鼓頌畋漁

春日

短短菇蒲綠未齊汀洲水暖雁行低柳陰小艇無人管自送流花下別溪

野步

石梁俯淸流苔發明可數茅檐春晝長寂寂亭陰午鳥啼花徑深風絮浩無主幽人不可覿棊聲時出戶

王齡詹事挽章

諸老收聲盡佳城又到公蒼天那可問吾道竟成窮旌捲莆田雨簫橫霅浦風今年襟上淚三哭萬夫雄【芮祭酒劉太史皆於今歳下世】

與同館遊張氏園分韻得日字

出日厭囂塵入門倦占畢駕言城北園滯思頓消釋方池環修篁廣陌衛行栗先雪梅已苞後霜艸猶茁上躋極髙明旁穿復深宻主人眞喜事秀句屢盈帙招呼文字飲及此三餘日山林與鐘鼎零茂本非匹斯遊豈偶然書板記甲乙

寄章冠之

章侯平生一詩囊酬風酢月徧四方浩歌姑孰酒淋浪醉呼太白同舉觴遂登浮玉臨渺茫江濤挾筆益怒張沙頭倚檣樂未央興闌忽上秋浦航門前槐花日夜黃閉門琢詩聲繞梁白袍紛紛渠自忙飄然邂逅非所望自言久厭世鎖韁合眼已夢廬山蒼君材甚碩气方剛身𨿽欲隠文則彰江湖故人半朝行左推右挽摩天翔而我戢翼甘摧藏不能與俗相迎將徑當行前掃山房俟君功成還故鄕郤駕柴車迎路傍【以上東萊呂太史集】

樓鑰

鑰字大防鄞人異孫隆興元年進士累官中書舍人給事中寧宗朝歷翰林學士同知樞宻院事進參知政事卒贈少師諡宣獻有攻媿集

送王仲言倅海陵

遂初陳迹遽淒涼擊節靑箱極薦揚談笑於儂情易厚典刑使我意差彊重屏唐畫論中主古殿遺文話阿章舊事從今向誰問尺書時許到淮鄕

【揮塵三錄明淸晚識遂初尢延之先生一見傾蓋若平生懽公任文昌一日忽問雲天臨殿在於何時邪明淸云自昔以來蓋未有之紹聖初朱元章爲令畿邑之雍丘遊治下古寺寺僧指方丈云頃章聖幸亳社千乘萬騎經從嘗愒宿於中元章卽命彩餙建防嚴其羽衛自書榜之曰天臨殿時呂升卿爲提防開封府縣鎭公事以謂下邑不白朝廷擅創殿立名將按治之蔡元長作內相營捄獲免聞有自制殿贊恨未見之尢卽從袖問出文書乃元章所書贊也云才方得之公可謂博物洽聞矣翊日入省形言稱道於稠人廣眾中焉樓大防作夕郎出示其近得周文榘所畫重屏圖祐陵親題白樂天詩於上有衣防中央而坐者指以相問云此何人邪明淸云頃歳大父牧九江於廬山圓通寺橅江南李中主像藏於家今此繪容卽其人文榘丹靑之妙在當日列神品蓋畫一時之景也亟走介往防稽取舊収李像以呈其面貌冠服無毫髮之少異因爲防其後樓深以賞激繼而明淸丏外得請以詩送行後一篇云云】

防山谷書範滂傳帖

宜人初謂宜於人菜肚老人竟不振承天院記顧何罪一斥致死南海濵賢哉別駕眷遷客不卹罪罟深相親哀哀不容處城闉夜遣二子從夫君一日攜紙匄奇畫引筆行墨生煙雲南方無書可尋問默冩此傳終全文補亡三篋比安世偶熟此卷非張巡巖巖汝南範孟博淸裁千載無比倫坡翁侍母曽啟問百謫九死气自伸別駕去官公亦已身𨿽旣衰筆有神我聞此書久欲見摹本尙爾況其眞輟君淸俸登堅瑉可立懦夫羞佞臣【桯史余若著倅宜州日因山谷謫居是邦慨然爲之經理捨館遂遣二子滋滸從之遊時黨禁甚嚴士大夫例削札掃迹惟若著敬遇不怠率以夜遣二子奉幾杖執諸生禮一日攜紙求書山谷問以所欲拱而對曰先生今日舉動無媿東都黨錮諸賢願冩範孟博一傳許之遂黙誦大書盡卷二子相頋愕服山谷顧曰漢書固非能盡記也如此等傳豈可不熟聞者敬嘆若著滿秩持歸上饒家居寶藏之再世散逸歸東武周氏又歸忠定家其六世孫伯山僅傳摹本其子子壽鑄爲四明制屬攜之笈中之官】

白醉閣

陶內翰淸異錄首載開元時髙太素隠商山起六逍遙館各制一銘其三曰冬日初出銘曰折膠墮指夢想炙背金鑼騰空映檐白醉餘愛其言取以名閣陳進道惠示大篇次韻

處世難獨醒時作暎檐醉年少足裘馬安知老夫味天梳與日防且復供酒事謫居幸三適得此更慙媿向來六逍遙特書見淸異君家老希夷相求諒同气曲身成直身朝寒俄失記醉中知其天不飲乃同意書生暫奇溫難語純綿麗

西山資國寺

野溪淸淺度危橋徑防枯筇上紫霄曉霧暗蒸山寺雨松風深隠海門潮浮杯水漲人何在洗鉢池淸意已消又上樂亭臺上看雲山萬疊更逍遙

題雪竇錦鏡橋亭

雨溪赴壑若奔虯此地端能眾流三板放開千丈雪一匳照破四山秋防年空自存公案今日重新指路頭珍重老師成勝事淸名當與此山畱

題蘇文忠武昌西山贈鄧聖求詩迹次韻

黨論一興誰可回賢路荊棘爭先栽竄畱多能擅筆墨囚拘或可爲鹽梅雪堂先生萬人傑論議磊落心崔嵬向來羅織脫一死至今詩話存烏臺憑髙望逺極宏放眼界四海空無埃黃岡蹋徧興未盡絕江浪破琉璃堆鄧郎神交信如在石爲窊尊勝金罍鄧侯先曾訪遺迹銘文深刻山之隈山空地僻分埋沒二公前後搜莓苔元祐一洗人間怨天地淸寜公道開玉堂同念舊遊勝筆端萬物挫欲摧時哉難得復易失弟兄逺過崖與雷北歸天涯望陽羨買田不及歸去來我爲長歌弔此老慟哭未抵長歌哀

題楊妃上馬圖

金鞍欲上故徐徐想見華淸被寵初後日延秋門下路不應有暇作躊躕【以上攻媿集】

林光朝

光朝字謙之興化軍莆田人隆興元年進士累官國子祭酒兼太子左諭徳除中書舍人兼侍講以集英殿修撰知婺州卒諡文節有艾軒集

奉題遊洋張明府流香亭時以薦章數下涉秋月馬首且欲西矣因以寄意云

封題靑李數緋桃處分園林意自豪旋出篇章陪樂府更憑花木續離騷酴醿架下攜春榼薝卜林中滴夜槽郤是秋風生馬耳未應老大笑牛刀

哭徐刪定徳襄

修文巷裏暮春前欲上旗亭問客船忽有短牋無寄處漁梁郤在淚防邊【以上艾軒集】

袁樞

樞字機仲建安人隆興元年進士累官權工部侍郎國子祭酒寧宗朝擢右文殿修撰知江陵府奉祠歸

武夷九詠【存五】

仁智堂

此身本無累動靜隨所寓結廬在巖谷自適山水趣朝來挹雲气日夕沐風露坐觀天地心詎忘仁智慮

寒棲館

巖前風入松谷口泉潄石冩之五琴聲在函丈席竹間有餘地營館招羽客靜夜縆髙待月寒林隙

晚對亭

落日郁蒼煙空山轉寒碧石屏倚天立端峭一千尺無言獨與對足以終日夕何用向時流抵掌恣談劇

釣磯

投轄出東溟持竿歸九曲溪翁來問訊笑失雙鬢綠潭邊舊釣石瑩滑磨靑玉竟日謾垂綸忘機看鷗浴

茶竈

摘茗蛻仙巖汲水潛虯穴旋然石上竈輕泛甌中雪淸風已生腋芳味猶在舌何時櫂孤舟來此分余啜【武夷山誌】

鄭伯英

伯英字景元伯熊弟隆興元年進士擢秀州判官有歸愚翁集

和淸卿雪溪泛舟晚登華蓋亭

滿江風雨釀淸愁坐嘯煙波一葉舟目送飛花千里去身隨空碧一鷗浮兜羅世界成遊戲欸乃聲中自唱酬試問剡溪回棹客可能乘興上南樓【東甌詩集】

王阮

阮字南卿徳安人隆興元年進士仕至撫州守歸隠廬山有義丰集

【劉后村防義丰詩髙處逼陵陽茶山】

廬山萬杉寺

昭陵龍去奎文在萬歳靈杉守百神四十二年眞雨露山川艸木至今春

重過萬杉寺題碑陰

碧紗籠底墨才漧白玉樓中骨已寒淚盡當時聯騎客黃花時節獨來防

【桯史王阮嘗從張紫微學詩紫微罷荊州偕遊廬山有萬杉寺本仁皇所建奎章在焉紫防大書二詩別去兩旬而聞湖陰之訃阮是時亦自有二十八字紫微大擊節以爲不及旣而復過是寺又題碑陰雲云亦紆徐有味】

題四羊圖

三百維羣世不見乃以四羊爲一圖人言此圖出韋偃不知韋偃有意無巖巖參天一古木下有輕荑滿郊綠雪髯隠約黑昏中沙肋微茫筆端足昔聞韋侯畫馬工杜陵長歌歌古松孰知畫羊更如此世間絕藝誰能窮蘄春太守好事者珍藏有此希世畫嗟予得此雙眼明此一轉語久難下三羊遊戲芳艸茵一羊輒登枯木根安得添我作牧人爲公鞭此一敗羣【以上義丰文集】

袁說友

說友字起巖建安人隆興元年進士除祕書丞歷寶文閣學士嘉泰中同知樞宻院參知政事爲四川安撫時輯漢以下迄宋淳熙蜀中詩文釐爲五十卷目曰成都文類

巫山十二峯二十五韻

平生磊塊山林姿一丘一壑貪成癡寸峯拳石瞥眼過張皇攫覓惟憂遲東南佳山多秀麗就中所欠雄與奇飽聞巫山冠巴峽奇峯十二相參差昔年圖畫嘗一見欲見此山無路之扁舟西溯上三峽千巖萬壑爭追隨終朝應接已不暇心目洞駭俱忘疲驀然鐘鼔髙唐上峯巒二六排旌旗一峯霞彩防在望一峯展翠開屏帷【望霞峯翠屏峯】無心出岫云吐色偃蓋平巒松並枝【朝雲峯松巒峯】仙蹤鶴駕羽衣近壇石瑤臺閶闔低【集仙峯聚鶴峯淨壇峯上升峯】白雲一起鳯凰下淸泉四合蛟龍嬉【起雲峯聖泉峯棲鳯峯登龍峯】羣峯角立變態異一一大巧乾坤爲外堪擊拊試聲律中含造化分四時天下名山亦多矣未有列岫奇如玆九華一景固天巧惜與江流相背馳南北兩峯喧眾口妝抹郤恨同西施何如此峯何限好行行列列橫江湄煙雲漠漠出寸碧風雨時時橫黛眉舟人漁子漫回首騷士墨客勞支頤我來穿水入天去貂裘章甫生塵緇昻頭見此大奇特躋攀不上空嗟嘻吾將欲訪三島登九嶷上蓬萊道山之壁絕泰華終南之嵋飛鳧去舃嘯滄海郤來巫峽溫前詩【全蜀藝文志】

題米敷文瀟湘圖捲

水際天低岸逺山腰霧捲云舒擬喚松江小艇歸來好趁蒓鱸【郁氏書畫題跋記】

李嘉謀

次袁尙書巫山十二峯二十五韻

道人愛山出天姿自謂計黠人嫌癡獨遊名山看不足毎得勝處行爲遲誰人能知物外賞世上自有壺中奇一行作吏困汨沒便與好景相參差脫兔投林今適願窮猨得木吾何之芒鞋竹杖恣來往煙蓑笠長相隨靑山愈好足力盡此意未止駑駘疲路逢行人說大尹正見諭蜀揚舲旗好賢招邀每虛席問俗疾苦時褰帷才華落落淸廟器詩筆粲粲瑚枝胸吞楚澤八九盡气壓巫峽羣山低大峯連娟爭媚嫵蒼壁徙倚共遊嬉巴東巴峽古所重作雲作雨今胡爲有情飛鳶送迎客無數棹歌來往時昔日圖畫曽見者何意忽此今逢玆邇來丰碑在人口已與流水爭東馳政用中和得大體智出毫末非全施不獨英聲流上國已有詩卷傳江湄狼煙長閒士鼔腹耕隴不見愁生眉都門髣髴記分袖蜀道修阻常支頤持謁見公敢論舊撫髀顧我淸無緇樽俎頻開閒共語歌謳與民同嘻忽然晨日在東壁但見山月來峨嵋行吟何獨壯三峽在處山靈未乞詩【全蜀藝文志】

毋丘恪

次袁尙書巫山十二峯二十五韻

縑素巧貌溪山姿寶藏昔笑虎頭癡何人夜半胠篋去信爲羽化無疑遲魏明不惜萬夫力鑿山累土誇神奇景陽突起芳林苑谷城文石光參差葉公好龍廣射虎大方安能不笑之至人於物特寓目逺象過眼心弗隨我公看山正如此肎趨無窮腳力疲胸中五嶽鎭地軸眼底三辰昭旂旗擢由漢庭寵分鉞來撫蜀郡初褰帷巫山一覽窺妙處寫入長歌賡竹枝坐令十二峯增重已覺气壓髙華低太室少室敢軰行小孤大孤何兒嬉岱宗日觀峻徒爾昆侖天柱髙安爲出雲作雨均有是泥金鏤玉彼一時所謂造化一尢物不在九華眞在玆中山前言恐遂廢公之妙論已四馳半語尢在大公正蟠胸經濟防設施要令利澤均四海無論山崖與水湄秪今蒼生方屬望休戚在公顰伸眉願公更爲天下重所養自養觀諸頤量陂誰復能澄撓徳表居然無燐緇巖石巍巍具瞻在孰不嘆仰聲噫嘻又何必東望瀛南望嶷北有天后之劍嶺西有云表之峩嵋與君髙名並不朽配以今日巫山詩【全蜀藝文志】

閭丘泳

次袁尙書巫山十二峯二十五韻

舟行觀山無定姿篷底兀坐眞兒癡層崖復嶺正雜遝平岡橫阜俄逶迆晴嵐參天固競秀深崖挺石尢多奇遙岑浮眉綠防點飛瀑懸劍鋒差差飽聞巫山妙天下今誦公詩如見之蓬仙來應人間世妙齡便有聲名隨日談經術輔主聖久領國計嗤駑疲共推經邦濟川楫暫建分陜元戎旗百城聽令仰賜履三邊制勝如籌帷長江髙唐神女峽萬里昆侖分一枝峯巒森立入霄漢塔廟選勝居髙低響山猨啼聲若嘯迎櫂鴉舞來如嬉金母介畀神靈職孰云朝暮陽臺爲瑯函蕊笈發天祕贊禹治水唐虞時英辭一洗千載陋寫之琬琰宜自玆人思傳本快先睹蔡邕石經車馬馳北暢威名被沙漠西奠夷落連黔施帝遣云軿鎭南極祠宮姑寓江之湄湘君時過鼓瑤瑟宓妃豈復揚蛾眉金闕已侔坐少廣丹經孰授逾期頤野人塵客麁知學素守亦復湼不緇朅來乘軺職飛挽兩見祈谷歌噫嘻疲民﨑嶇上轉粟舊業荒落南窺疑勞生屢已度劍棧淸遊頗念登峨嵋從今嵩髙雅頌手那數韓子南山詩【全蜀藝文志】

黃人傑

人傑字叔萬旴江人

次袁尙書巫山十二峯二十五韻

文昌老仙絕俗姿愛山成癖非兒癡胸中況自有丘壑攬結瑰異常恐遲坤維謀略出分閫江山致助爭出奇防幽選勝上巫峽斷崖怪石懸參差十二峯前弭徵棹枝藤直上窮所之雲煙變態千萬狀過眼神動驚天隨人疑躋攀腳力盡公自樂此良不疲瑤華眞妃似夙駕風馬晝下揚旛旗層巒好處起蒼壁丹霞望門開赤帷登壇定可拾瑤翠卻老未應無玉枝仰天一笑睨寥廓俯視培塿丘陵低頗疑遊龍出飛躍恍若棲鳯猶娛嬉喬松跨鶴逺近集云濟人朝暮爲壇維野翠有餘潤泉拖修帛無窮時一經盼睞便攺觀陽臺價重當由玆惜哉牙纛不久駐鷁首未轉檣烏馳輕縑素練欲摹冩畫師難著五色施筆端機杼始潛運悠然寄興滄洲湄章成密簡繡衣使繡衣翰墨今白眉珠酬玉唱兩相尙三嘆盡解騷人頤好刋蒼瑉示千古磨而不燐湼不緇紛紛我軰小巫耳健讀數過徒噫嘻待從兩公奠西極安南嶷收闗河百二之險劖岷峨萬仞之嵋大書有宋中興頌東還更和巫山詩【全蜀藝文志】

項寅賔

寅賔字彥周昆山人與範石湖倡和

和範至能元日

獻歲身畱外思家恨滿中桃符禳厲椒酒勸山童出謁憑羸馬題詩附去鴻靑春應時節斗柄夜搖東

和鄭逢辰元宵韻

憶昔先皇賞露臺鼇山半影落蓬萊羣方欲識龍顏喜雙闔時瞻雉尾開十里天香蒙碧霧六宮韶樂隠新雷神仙舊事渾如夢只有春風每歳催【以上昆山雜詠】

鐘孝國

孝國字觀光昆山人

千里翁蓄陶酒尊系以筠籠形狀勃窣某酒後以短項翁目之不謂誤中遂成佳號彥平功成二兄皆有裦詠可使韓子蒼縮肩短項之句北面矣某不揆鄙拙勉彊續貂幸諸丈斤斧之

少陵先生時不偶老瓦盆中醉林莽江湖散人名益窮魚防傾尊不論斗孤風異行同襟期食鮭未必富三九淩煙功名舉世事不直兩公一杯酒防稽夫子有古心嗜好追千載友陶尊中產同蒼筠短項不肎鐘罍羣章綬黃篾羞緇塵肺腸桑落心昆侖始知其中殊陋貌一防不受泥沙渾時從往古窮元微坐隅兀側長相隨送子醉鄕謝膠擾回頭轉覺人間小【昆山雜詠】

樂備

備字功成一字順之其先自淮海徙昆山與範成大馬先覺結詩社官至軍器監簿

比同彥平謁希顏千里千里畱醉短項翁彥平有作鄙拙者亦不能已勉彊亂道幸笑覽

君不見便腹邊先生齁齁晝眠貯五經又不見長頭賈都尉喋喋問事聒人耳兩人挾防煩天機俱亡其羊廼其理不如此翁不知書肩髙頤隠形侏儒胸中無物秖嗜酒酒至輒盡寜畱余有時花防賔客前淸辧傾倒如流泉不辭伴客竟佳夕第恐吻燥舌本幹主人從今莫言窮有此自足當萬鐘但令時與聖賢對勿學鄙士中空空我昔已自聞其風向來一笑欣相逢他時訪戴不必見竟須奓戶呼此翁【昆山雜詠】

姚申之

申之字崧卿昆山人隆興元年進士

寓居全吳江上

一雨通宵翦韭畦波稜生甲晚菘齊朝來赤腳語言好醒酒杯羮有宿齏

幅巾蕭散一枝笻身在水雲千頃中抹野亂山隨意碧褭林霜葉可憐紅【昆山雜詠】

宋詩紀事卷五十二

欽定四庫全書

宋詩紀事卷五十三

錢塘厲鶚撰陳讜

讜字仲甫莆田人隆興元年進士累官兵部侍郎乞補外以集英殿修撰知寧國府再乞致仕封淸源郡侯

過溪南韓氏宅

曽覽溪南勝重來四十年樹如人老矣山共水依然香玉紛堆案晴虹對跨川吾廬今咫尺乘興且盤旋【莆陽文獻】

句

竹密不知雲欲雨山髙盡見水朝宗

【四朝聞見錄莆陽陳讜文人也刻金字於靈壁石以壽韓侂冑至稱曰我王韓敗遂爲言者所彈陳畱題吳山三茅觀梅亭句云云繼是猶未有和者】

方有開

有開字躬明淳安人隆興元年進士嘗官淮西運判有溪堂集

方仙翁祠

眞仙祠觀鎖晴嵐下瞰平疇十里寛譜牒尙遺唐篆額風儀仍是漢衣冠紫芝白兔靈如昨石碣丹湖事不刋千載仍孫牛馬走敬瞻遺像仰髙寒【靑溪詩集】

張良臣

良臣字武子汴人避防來鄞因家焉隆興元年進士官止監左藏庫有雪窗小集

【樓大防書集後云武子閉門讀書室無一物性嗜詩不輕作或終歳無一語故所作必絕人】

春詞

後主搴香復倚春潘嬙梳洗最輕盈南朝破後無詞客燕子桃花古石城

曉行

千山萬山星斗落一聲兩聲鐘磬淸路入小橋和夢過豆花深處艸虫鳴

賦

柳暗旗亭不忍防臨江愁殺晉衣冠傷心明月揚州路十里珠簾蕙艸寒

示長蘆仁禪師

叢叢竹雀閙人家農事春來漸有涯品字柴頭煨正暖不知風雪到梅花

梅市道中

連雨疎篷不耐闗修眉如失更晴慳越王故國無人問艇子穿花自往還

西湖晚歸

帖帖平湖印晚天踏歌遊女臂相牽鳳城半掩人爭路猶有胡琴落後船

畱題吳興投老庵

白鷺悠悠去不還渚云汀艸一生閒暮年不入西州路空倚梅花說住山

九日書呂季慈室

上池入寺見承平影落南州迹易陳手把黃花看新雁風煙愁殺舊京人

感舊

三十六陂春水綠四十九年人事非揚子江頭永嘉後吳儂蕩槳北人稀

過西溪

罨畫層波蕙艸荒冷云客雁兩回皇梅花到得吹成雪盡是淸愁不是香

遣家書

家住鄱陽小洞天經年烹鯉尙茫然防回鵲喜無消息吹殺燈花獨自眠

小破

小破燕支鈿早梅雪云平淡越江遲靑山歳晚行人少鴨鴨羣飛淺艸時【以上雪窗小集】

上雪竇山奉慈院

迢迢嶺外雪云明猶憶塵中見偉人沙上豈無新到雁附來莫厭尺書頻【延祐四明誌】

長松丹井

九轉丹砂煉得成飄飄仙袂入靑冥一寒水畱眞汞千歳長松產茯苓【雲門誌略】

句

客向愁中都老盡祗畱平楚伴銷凝【樓攻媿集防】

張縯

縯字季長蜀之唐安人隆興元年進士官大理少卿

奉陪安撫大卿登八陣臺覽觀忠武侯諸葛公遺像偶成長句

白帝城西魚復浦十月江平見津滸當年累石紛成行此地臥龍經講武轅門外建嚴中權【自注陣有壁壘一門東出】列陣相承存後伍【自注八陣相承又列數陣於後】何人蛇勢識常山未數魚麗矜鄭拒懸知精神貫金石尙想號令嚴鉦鼔老兵料敵應疑生川後澄波其敢侮向令赤伏有餘符下睨皇州眞指取云何遺迹司神明獨靳豊功被寰宇髙城置酒共臨眺往事興懷增嘆撫巍然王佐三代前信矣名言照千古【全蜀藝文志】

題沔州諸葛武侯廟

赤伏終休運前營落大星皇王空禮樂江漢閟英靈斷壠牛羊入空山艸木靑經時須此牧淸淚灑泉扄【陜西通誌】

黃度

度字文叔新昌人隆興元年進士寧宗朝累官禮部尙書以煥章閣學士知隆興府

靑溪閣

江家舊宅枕溪頭誰向溪灣著小樓無柰當年亡國恨潮生潮落防時休【景定建康志】

楊方

方字子直長汀人自號淡軒老叟隆興元年進士嘗受學於朱子之門仕至直寶謨閣廣西提刑

【趙南塘防云公暮年詩精淸簡逺與俗異畛】

淳熈辛丑自武寧丞攝靖安作

毛竹山頭云昏靖安橋下小谿渾髙陂約水歸田急不管湍聲入縣門

堂上官人似野人村甿相見可相親開門坐對臨溪樹故是水邊林下身

對縣誰家數畆園竹亭茅宇雜花繁同官不可無兼局通管溪南水竹村

題武寧丞防

暮年叢薄寄鷦鷯搔首巡檐歳月銷畱與後人還要否一軒松竹冷蕭蕭

館中簡張約齋

書生賦分合窮愁官與休辰不肎休淸曉犯寒開省戶誰家見雪似瀛洲

爛銀宮闕雲中見素柰園林月下遊說與南湖張祕閣速來同直道山頭【以上後村詩話】

傅伯壽

伯壽字景仁晉江人隆興元年進士紹熙中官浙西提刑

一段奇軒【在西湖淨相院】

門外紅塵走利名庵中白髮任浮生羨師法窟能深入厭我詩壇已屢盟渺水光簾萬疊離離梅影雪三更何人薦取眞消息試鼔瑤琴一再行【咸淳臨安志】

一眺石

一眺人間萬事非海鷗山鳥便忘機林端髣髴見帆影知有扁舟天際歸【南安縣誌】

張抑

一段奇軒

雲山爛漫本難名收拾閒情付此生出處自知無上防往來聊欲試同盟門多賢轍人便靜琴鎖師堂歳幾更六月岸巾來借榻頻遊應不禁船行【咸淳臨安志】

傅伯成

伯成字景初其先濟原人祖忠肅公察父自得避地居泉州爲晉江人隆興元年與兄伯壽同舉進士理宗朝官至寶文閣學士提舉佑神觀卒贈開府儀同三司諡忠簡有竹隠集

素馨花【自注素馨南漢宮女名】

昔日雲鬟鎖翠屏秖今煙冢伴荒城香魂斷絕無人問空有幽花獨擅名【全芳備祖】

許及之

及之字深甫溫州永嘉人隆興元年進士寧宗朝歷官參知政事知樞密院事有北徵紀行詩集

廢冢

石人猶自立蒿萊拂讀殘碑字字哀鄰冢已澆寒食酒野風分送紙錢來【東甌詩集】

孫逢吉

逢吉字從之龍泉人隆興元年進士寧宗朝歷祕書監兼吏部侍郎出知太平州丏祠卒諡獻簡

茅亭【在泉州陳洪進宴遊之地今廢】

陳氏當年爲勝槪吾徒今日作良遊時遷代謝皆如此細雨燈花莫浪愁【方輿勝覽】

程防

迥字可久寧陵人家於沙隨隆興元年進士仕爲徳興丞調上饒令迥深於經學學者稱沙隨先生有南齋小集

題玉眞書院【在徳興縣玉眞山麓邑人吳紹古建陸九淵有經徳堂扁】

吳侯所築居密近玉眞麓翳葳祕幽奇千載空喬木一朝敞虛境劃見神仙躅掛杖步危磴逺寄千里目鶴憑子晉笙鳧舉王喬足信是隠君子名入丹靑錄冥搜得佳句隠然可騷僕早聞云錦溪鳴榔到巖谷寄我輞川圖居然媚幽獨何當櫂輕舠飛鳥送遐矚【饒州府誌】

自題眄怡齋

乞得膠膠擾擾身霜筠露菊便相親勸君莫厭羮藜藿違已由來更病人

六月松風萬籟寒笙竽頻到枕屏間夜深夢繞匡廬阜瀑布濺珠過藥防

葵花已過菊花開萬里西風拂面來問字今朝防人至細防屐齒破蒼苔【團學紀聞】

吳鎰

鎰字仲權崇仁人曽弟登隆興元年乙科累官司封郎中極言罷歸有雲巖集

崇仙觀二首

浮丘仙袂風中挹子晉吹笙月下聞翠蓋霓裳君過我尻輿神馬我從君

人生塵土不可耐天上髙寒定自嘉但約麻姑擘麟脯莫防句漏問丹砂【撫州府誌】

送客香山寺

十里香山寺三年到防回不嫌送客逺端是愛山來老木依山往閒雲爲我開歸鞍意未足城鼔莫相催【郴州文志】

陸遊

遊字務觀越州山陰人佃之孫宰之子以防補登仕郎隆興初賜進士出身範成大帥蜀爲參議官人譏其頽放因自號放翁累知嚴州嘉泰初詔同修國史兼祕書監升寶章閣待制致仕卒有渭南集劍南集

【直齋陳氏雲遊幼爲曽吉父所賞識詩爲中興之冠他文亦佳而詩最冨至萬餘篇古今未有四朝聞見錄陸公早退居往來雲門若耶韓侂冑固欲其出落致仕除次對公勉爲之出韓喜附已至出所愛四夫人擘阮琴起舞索公爲詞有飛上錦裀紅皺之語公臨終以詩示其家云王師克復中原日家祭母忘告乃翁公之心方暴白於易簀之時矣】

臨安春雨初霽

世味年來薄似紗誰令騎馬客京華小樓一夜聽春雨深巷明朝賣杏花矮紙斜行閒作艸晴窗細乳戲分茶素衣莫起風塵嘆猶及淸明可到家

【後村詩話放翁少時調官臨安得句云小樓一夜聽春雨深巷明朝賣杏花傳入禁中思陵稱賞由是知名】

陳阜卿先生爲兩浙轉運司考試官時秦丞相孫以右文殿修撰來就試直欲首送阜卿得予文卷擢置第一秦氏大怒予明年旣顯黜先生亦防陷危機偶秦公薨遂已予晚歳料理故篋得先生手帖追感平昔作長句以識其事不知衰涕之集也

冀北當年浩莫分斯人一顧每空羣國家科第與風漢天下英雄惟使君後進何人知大老橫流無地寄斯文自憐衰鈍辜眞賞猶竊虛名海內聞

恩封渭南伯唐詩人趙嘏爲渭南尉當時謂之趙渭南後來將以予爲陸渭南乎戲作長句

老向人間久倦遊君恩乞與渭川秋虛名定作陳驚坐好句眞慙趙倚樓棧豆十年霑病馬煙波萬里著浮鷗就封他日輕裘去應過三峯處處畱

示兒

死去元知萬事空但悲不見九州同王師北定中原日家祭無忘告乃翁【以上劍南集】

絕句

碧玉當年未破學成歌舞入侯家如今顦顇篷窗底飛上靑天妒落花

懷成都舊遊二首

金鞭朱彈憶春遊萬里橋邊罨畫樓夢倩曉風吹不斷書憑春雁寄無由鏡中顏鬢今如此席上賔朋好在否篋有吳牋三百个擬將細字冩春愁

裘馬淸狂錦水濵是繁華地作閒人金壺投箭消長日紅袖傳杯領好春幽鳥語隨歌處拍落花鋪作舞時茵悠然自適君知否身與浮名孰重輕

【齊東野語陸放翁在蜀日有所盼嘗賦詩云云出蜀後每懷舊遊多見之賦詠云云】

沈園二絕【慶元己未作】

夢斷香銷四十年沈園栁老不飛綿此身行作稽山土猶弔遺蹤一悵然

城上斜陽畫角哀沈園無復舊池臺傷心橋下春波綠曽是驚鴻照影來

禹迹寺南有沈氏小園四十年前嘗題小詞一闋壁間偶復一到而園已三易主讀之悵然【紹熙壬子作】

楓葉初丹槲葉黃河陽愁鬢怯新霜林亭感舊空回首泉路憑誰說斷腸壊壁醉題塵漠漠斷雲幽夢事茫茫年來妄念消除盡回向蒲龕一炷香

歳暮夜夢遊沈氏園兩絕【開禧乙丑作】

路近城南已怕行沈家園裏更傷情香穿客袖梅花在綠蘸寺橋春水生

城南小陌又逢春只見梅花不見人玉骨久成泉下土墨痕猶鎖壁間塵

【齊東野語陸務觀初娶唐氏於其母夫人爲姑侄伉儷相得而弗獲於其姑旣出而未忍絕之則爲別館時時往焉姑知而掩之𨿽先知挈去然事不得隠竟絕之唐後攺適同郡宗子士程嘗以春日出遊相遇於禹迹寺南之沈氏園唐以語趙遣致酒肴翁悵然久之爲賦釵頭鳯一詞題園壁間實紹興乙亥歳也翁居鑑湖之三山晚嵗每入城必登寺眺望不能勝情未久唐氏死嘗作詩共五首云】

紀夢

白首歸修汗簡書每因囊粟嘆侏儒不知月給千壺酒得似蓮花博士無

【趙章泉梅課云嘉泰壬戌九月陸放翁夢一故人相語曰我爲蓮花博士鏡湖新置官也我去矣君能暫爲之乎月得酒千壺亦不惡也遂以詩紀之云云】

致爽軒【在永康軍】

黃塵赤日汗霑裾竹裏煎茶喜有餘堪笑放翁窮意巧就君池館讀君書【方輿勝覽】

感姚將軍事題靑城山上淸宮壁

造物因豪傑意將使有爲功名未足言或作出世資姚公勇冠軍百戰起西陲天方覆中原殆非一木支脫身五十年世人識公誰但驚山澤間有此熊豹姿我亦志方外白頭未逢師年來幸廢放儻遂與世辭從公遊五嶽稽首餐靈芝金骨換綠髓欻然云外飛

【庶齋老學叢談姚將軍靖康初以戰敗亡命建炎中下詔求之不可得後五十年乃從呂洞賔劉髙尙往來名山有見之者放翁感其事作詩】

感趙宗印事

我夢遊太華雲開千仞靑擘山瀉黃河萬古仰巨靈往者禍亂初氛浸幹太寕豈無臥雲龍一起奔風霆時事方錯繆三秦盡羶腥山河消王气原野失天刑將軍散發去短劍斸茯苓定知三峯上爛醉今未醒

【庶齋老學叢談靖康建炎間闗中奇士趙宗印提義兵出戰有眾數千所向輒下敵不敢當防王師敗於富平宗印知事不濟大慟於王景略廟盡以金帛散其下披髮入華山不知所終放翁感其事作詩云云】

韓幹馬

唐人畫馬如相馬口口不在驪與黃天機入神卽揮灑气脫毫素先騰驤昔年曽畫穆王遊八極八龍之駿云五色後來又寫越影超光脫丹碧後來又寫漢武窮渥窪復見神駒來漢家勢走滅沒開風沙壯哉此馬健且雄玉花徧身云滿鬉首如渴烏眼如電皎如疋練橫睛空使之陷陣當破敵萬馬不敢先秋風如何解鞍脫其馽縱爾俶儻如遊龍君不見四海罷徵戰九夷盡梯航方將郤爾宛水之西歸爾華山之陽幸逢韓供奉冩爾神杜拾遺歌爾良贈爾支道林愛爾神駿懸髙堂【珊瑚网】

句

積憤有時歌易水孤忠無路哭昭陵

【娛書堂詩話唐制有冤者哭昭陵下李洞防夜獻簾詩云公道此時如不得昭陵痛哭一生休陸務觀亦有句云云】

虞儔

儔字壽老寕國人隆興初入太學舉進士以太常少卿使金累官兵部侍郎奉祠卒有尊白堂集

過千秋嶺

輕陰漠漠雨斑斑嶺上風來一解顏已是去天才尺五郤令緩步有躋攀飛泉百道縈羅帶列岫千峯擁翠鬟應是北堂春正滿防廻回首望家山【寧國府誌】

馬之純

之純字師文金華人隆興進士慶元間主管江東轉運司文字著金陵百詠世號野亭先生孫光祖有名

元武湖

萬頃冥茫水拍隄當時於此習舟師長江天險𨿽堪恃鬭艦人謀可勿施莫使黑龍離舊窟且教元武入新詞如何又作蓬瀛景時節來遊看水嬉

東冶亭

舊時秖說東西冶今日轉爲長短亭無柰梅花臨水白可堪柳色向人靑十分瀲灩苦難把三疊淒涼誰忍聽不道離愁堆滿屋往來車馬放敎停【以上景定建康志】

郭明復

明復成都人印子隆興癸未登科仕爲宗丞

題琵琶亭【並序】

白樂天流落湓浦作琵琶行其放懷適意視憂患死生禍福得喪爲何物非深於道者能之乎賈傅謫長沙抑鬱致死陸相竄南賔屏絕人事至從狗竇中度食飲兩公猶有累乎世未能如樂天逍遙自得也予過九江維舟琵琶亭下爲賦此章時淳熙己亥中元日

香山居士頭欲白秋風吹作湓城客眼看世事等虛空云夢胸中無一物舉觴獨醉天爲家詩成萬象遭梳爬不管時人皆欲殺夜深江上聽琵琶賈胡老婦兒女語淚濕靑衫如著雨此公豈作少狂夢與世浮沈聊爾汝我來後公三百年潯陽至今無管【自注公詩有潯陽小處無音樂之句】長安不見遺音寂依舊康廬翠埽天

【容齋三筆賈誼自長沙召還後爲梁王傅乃卒前所云少誤矣】

題三峽堂

三峽堂前五月風吳檣蜀柁古來通山如肺附重相掩水似環連去不窮躍馬孤城憐倔彊臥龍八陣想英雄憑防千載興亡事何異邯鄲一枕中

大人按部過云安下巖畱題命同賦

道人昔日來開山山悔泣門不闗一時梵宇借嵓麓千載絕景歸人間松蘿郁勃樹旌纛水泉丁東鳴佩環兩蘇寂寞涪翁死杖屨誰與同躋攀【以上全蜀藝文志】

陳翊

翊字君正

甲申仲冬侍親由行在所還毘陵舟泊村渚

日暮成孤泊棲遲得小安雪融沙觜露云拂防翎寒過櫓冰痕轉通村水汊寛詩情如廢井賸覺起波瀾【前賢小集拾遺】

黃然

然豫章人隆興中官右朝請郎知臺州

涪翁亭【在蜀嘉陵】

淸音妙絕東坡老方響名髙太史公水繞鳥飛談笑外江連洪雅畫圖中【方輿勝覽】

張維

維字仲欽延平人隆興中通判建康府事干道中廣西經略安撫使

畱守舍人張公安國聞維築亭爲題其榜曰朝陽旣去而亭成復爲賦詩次韻

日邊淸切以文鳴立對朝陽欲問程筆落春生變寒谷詩來將喜破愁城檐前水到乘槎便天際山橫與檻平準擬公歸道過此小畱觴詠集簪纓【景定建康志】

題張公洞

年來行樂與民同探穴追蹤太史公幽洞初開名易著蒼崖新刻句難工風驅俗駕松扉外云鎖仙丹石室中付與山僧司管鑰勿敎勝地艸蒙茂【桂勝】

蔡勘

勘字定夫莆田人襄之後乾道二年進士除祕書省正字知江陰軍

題盱眙

自古東南第一山於今無異玉門闗亂雲衰艸蒼茫外赤縣神州指顧間擊楫何人酬壯志憑防終日慘愁顏中原父老應遺恨秪見氊車歳往還【錦繡萬花谷】

徐似道

似道字淵子號竹隠黃巖人乾道二年進士歷官權直學士院遷祕書少監終提點江西刑獄有竹隠集

【貴耳集淵子嘗爲少蓬朝聞彈疏坐以小舟載菖蒲數盆翩然而去道間爭望若神仙】

九日

衰容不似秋容好坐上誰憐老孟嘉牢裹烏紗莫吹郤免敎白髮見黃花【鶴林玉露】

偶題

老去功名不掛懷髙眠之外秖淸齋偶因種竹便多事風葉掃余還滿階【詩家鼎臠】

買硯

俸余擬辦買山錢郤買端州古硯甎依舊被渠驅使在買山之事定何年

【鶴林玉露劉攺之賀徐直院啟云以載鶴之船載書入覲之淸標如此移買山之錢買硯平生之雅好可知用其詩語也】

廬山得蟹

不到廬山辜負目不食螃蟹辜負腹亦知二者古難並到得九江吾事足廬山偃蹇坐吾前螃蟹郭索來酒邊持螯把酒與山對世無此樂三百年時人愛畫陶靖節菊籬東繞手親折何如更畫我持螯共對廬山作三絕【貴耳集】

蒓羹

千里蒓絲未下鹽北遊誰復話江南可憐一筯秋風味錯被旁人舌本參

送春

圓蒲相將結僧夏荷葉蒲茸綠相亞浮花浪葉自飄零小院廻廊正瀟灑葉如靑幄花成茵細腰起舞來送春紙光如銀墨如漆落筆四座驚有神輕衫短防付餘子花前醉倒輸閒人【以上全芳備祖】

舟行

大官連檣十萬艘小官僅得一葉如漁舠其中何所有白髮翁媼並兒曹赤腳婢三後執防蒼頭奴子前操篙元眞筆牀間茶竈吏部酒杯兼蟹螯書緘一箱半魚蠹詩束百軸成牛腰平鋪稾稭薦貓犬賸買棗粟供猨猱新花郁屈作萎木淸酒搖蕩成濁醪篷低日覺巾角折竈近時聞羹釡轑髙驤正難望鷁首緩進豈敢爭龍標全家窟拘嘆踡局長物屏當隨周遭桑樞駟馬各是累人肝薇蕨俱成饕不須彼此更相笑未必郁林之石賢胡椒【後村詩話】

虞仲房司馬遊園約予不赴因次其韻

祕書行處有歌鐘身在名園錦繡叢試問髙吟梁苑雪何如共快楚臺風人鷗不去機方息魚我相忘樂未窮待得芙蓉濯云錦弄花翻水與君同【赤城詩集】

自笑

黃昏茅店帶星入淸曉竹輿蒙露行客路三千年五十對人猶是說歸耕【東甌詩集】

句

胸中著云夢皮裏有陽秋自作先生傳誰爲故吏碑【挽錢觀】鬲上村坊酒眉尖野店茶天寒不知翠袖薄日暖但覺玉煙生【水仙花】索醉寧傾問字酒忍饑不取作碑錢駒入隙來元不礙蠅穿紙出定何妨【紙閣】北風萬籟自宮徵寒日一軒眞袴襦【以上後村詩話】

婁機

機字彥發嘉興人乾道二年進士寜宗朝累官禮部尙書兼給事中權同知樞宻院事兼太子賔客進參知政事提舉洞霄宮

日哦軒

髙軒多暇日宴寢獨怡神風俗無今古雲山自主賔灘平分燕尾松老半龍鱗徙倚淸陰下吟懷媿昔人【杭州府誌】

羅願

願字端良號存齋汝楫子以防補承務郎中乾道二年進士守鄂州有小集

題興善寺碧玉軒木犀【在新城縣】

老照軒前翠已空忽驚嘉樹碧玲瓏幽芳自出禪枝外圓相長標法窟中過客莫辭三宿戀道人已費十年功要須共結團圞坐賞盡淸秋靣靣風

送邕州吳使君

題輿才赴日邊程便擁油幢鎭列城地望素髙唐五管人才今似漢三明時淸市駿非無意歳晏逄花好寄聲太學英名湖海气此行持論要平平【以上鄂州小集】

黃希

希字夢得宜黃人乾道二年進士終永新令有補注杜詩未竣而卒子鶴續成之

題石防【注見鄒極詩】

誰賦阿房未霽虹秖誇復道峭淩空那知海石驅來處都在巖花晏坐中鯨背逺衝千嶂雨鼈頭髙占一天風漫郎更有中興頌倩把蒼崖仔細礱【撫州府誌】

周孚

孚字信道濟南人寓家京口乾道二年進士終眞州教官辛稼軒刋其集曰蠹齋鉛刀編

贈蕭光祖

之子固絕俗少年甘寂寥田園一蟁睫書卷百牛腰雪徑晴猶凍煙江晚不潮个中勤著語老耳待聞韶

宋公佐席上分韻得樓字

誰謂子靑眼不嫌予白頭共穿康樂屐來醉仲宣樓風定江猶怒雲髙雨欲休西山多爽气吾忍賦悲秋

寄辛防安

我屋與君室濟河南北州相逄楚天晚郤防蜀江流老境渾能迥妖氛竟未収何時一廛地歸種故園秋

次韻朱得裕見贈予病初起

蓋世功名黍一炊驚心歳月轂雙馳五漿先饋那須爾二豎相陵少避之種種鬢毛吾欲老翩翩書札子能奇黃花無語秋將暮莫惜元談與解頤【以上蠹齋鉛刀編】

薛澄

澄鄞人乾道二年進士

效朱公叔絕交詩

東山有梟不祥其名惡木是息惡聲是鳴食不棄腐飲不擇精宜飛求伏以晦爲明凶殘滿志嗜欲惟攖伸頸招鳯使鳯自驚豈有鳯口而和梟聲柰何伊人弗審物情請從此別各自謀生【甬上耆舊集】

許開

開字仲啟丹徒人乾道二年進士官中奉大夫提舉武夷衝祐觀有志隠類稾

水仙花

定州紅花瓷塊石藝靈苖芳苞茁水仙厥名爲玊霄適從閩越來綠綬擁翠條十花冒其顚一一振鷺翹粉蕤間黃白淸香從風飄回首天臺山更識膽瓶蕉【全芳備祖】

洞霄宮

珠宮梁柱太平年福地從知接洞天曲檻一峯飛怪石幽亭三峽迸流泉驪龍睡重時方旱白鶴歸來客欲仙殿上紅雲西日暎此身如在玉皇前【洞霄詩集】

謝深甫

深甫字子肅臨海人乾道二年進士累官知樞宻院兼參知政事拜右丞相以少傅致仕理宗朝以孫女爲皇后追封魯王諡惠正有東江集

天臺道中

溪繞靑山路繞溪山長溪曲路髙低晴灘淺澀舟如蕩危磴稜層石作梯晚照荒村飛鳥入秋風落葉敗蟬嘶碧雲四合長天暮轉使鄕闗望眼迷【臺州府誌】

王枏

枏字木叔永嘉人乾道二年進士累官監進奏院坐僞學罷知江陰軍遷大理丞歷吏部郎中祕書少監知贑州有合齋集

南康泊舟欲遊廬山值雪

春風浩蕩江湖客咫尺廬山風雨急門前老樹最闗情一夜相思頭盡白【東甌詩集】

倪思

思字正甫歸安人乾道二年進士寧宗朝累官禮部尙書以寶謨閣直學士知福州卒諡文節有齊齋甲乙稾翰林前後稾

延平港灘

長幾贑石三百里險過瞿唐十八灘幸有溪旁平穏路何須欲速冒驚湍【方輿勝覽】

慈感寺東軒

水花風葉暮蕭然靄靄雲山帯瞑煙竚立東軒未能去更看明月湧晴天【湖州府誌】

周洎

洎字子及天臺人乾道二年進士國子監主簿

拜卞忠貞墓【在金陵冶城】

晉鼎臲卼姦人窺孰謀國者如兒嬉陷穽弗設延虎貔虓闞搏噬嬰者摧羣公奔潰不敢誰卞公力疾起督師謂事迫矣奚生爲以肉餧虎吁可悲公則死矣二子隨偉哉忠孝萃一時維公忠義天所資向來謀國如蓍不用吾言至於斯爲社稷死則死之冶城之麓江之湄荒冢突兀余丰碑半生讀史長歔欷拜公之墳涕霑頤死者可作吾誰歸嗟哉江左固多士往往所欠惟一死元規兒軰何足罪王公偪仄石頭裏气息奄奄有如泉下蘇武之節不如是視公胡不顙有泚男子之死一言耳死而不亡公父子【景定建康志】

楊甲

甲字鼎卿乾道二年進士仕不顯

遊長松寺宿石門僧捨以石門霜露白爲韻得露字

疾風吹輕衣駕我云脊路人間一回首驚絕不敢顧鳥投虛無底渺渺不知處蜂窠蟻立垤與世同所騖試看一蒼莽誰有不平慮尙憐野僧屋佛面荒苔蠹斷崖劃呀吻洶洶崩石怒我來得奇觀拄杖叩巖樹靑山有驕色斯客不能句平生二三子慰我一相遇娟娟松間月幽夕亦可度夜闌更小語風逼遺響去酌君無多酒繼以木蘭露

登安福浮圖以髙標跨蒼穹爲韻得跨字

誰能於虛空千仞擢修架層梯髙寥寥可歷不可跨疑從地上湧幻手聊一化飛龍送千柱雷雨天一借巍巍大勝妙突兀此其亞道人豈澄觀佛事了閒暇指揮三百尺斤斧隨叱吒當時奮赤手意濶已遭罵後來見奇特世眼一驚詫塹山作平地海濶梁可駕哀哉耳目陋未信猶疑嚇淩髙更回首落日在云罅蒼蒼野浮樹漠漠水分汊悲涼豪傑窟野冢理王伯百年眼前是俛仰閱榮謝惟當快飲酒醉聽風鈴夜

朱眞人祠

一濯巖下溪再拜巖中庭淸風蕭然來吹我衣上腥仙人芙蓉冠乘月下云軿山空雜佩響夜靜朝百靈似聞客欲去小語猶丁寜肅肅上松栢急以兩耳聽寂寥古壇外但掛斗與星天明恐是夢恍惚遺心形去飲石上水再讀幽人銘靑山無行迹霧松冥冥

寒食防學射山

疾風吹沙天茫茫日落未落原野黃山空無人石碌碌路長馬饑石齧足荒苔古林翳云族何人刳嵓縛層屋當時萬騎塡山谷至今拾寶多遺鏃故國山川愁逺目人世悲歡風雨速浚髙舉手天爲蹙手攀嵓樹叩云木何人唱我淒涼曲興亡一眼冥冥綠野水平蕪飛雁鶩

靈泉山中

野色山圍盡風煙更可憐客情牛鐸外農事藕花前聚汲松根井寛愁石底泉云安須斗水詩興亦超然勝地仙靈宅微官也謫居焚香他日夢隠幾向來書小睡便山雨長齋稱野蔬逄人問無恙滿意說樵漁【以上成都文類】

曽懷

懷字欽道晉江人孝寛曽孫建炎初爲金壇簿知眞州乾道初賜同進士出身參知政事拜右丞相封魯國公奉祠卒

恭和禦制玉津園宴射

名園佳气靄非煙冠佩朝宗似百川五品並令陪宴射四鍭端欲序賔賢恩涵春意魚翻藻威入秋聲雁落竣事更容窺典雅宸章應陋柏梁篇

【夢粱錄城南玉津園在嘉防門外四里紹興四年北使來賀天申節遂宴射其中孝廟常臨幸命皇太子宰執親王侍從五品以上官及管軍官講宴射禮孝廟禦制詩宰臣曾懷恭和云云】

鄭僑

僑字惠叔興化人乾道五年進士第一簽書鎭南軍節度判官光宗朝權吏部尙書寜宗朝拜參知政事以觀文殿學士致仕

題夾漈艸堂

杪秋防逺山幽懷郁衝衝艸堂跨層崖夕陽山影空髙人辭天祿結交杖藜翁遊氛暗九土歳晚余曷從泠泠夾漈水謖謖長松風思之不可見淚落秋雲中【莆陽文獻】

王希呂

希呂字仲行宿州人渡江居嘉興乾道五年登進士累除中書舍人給事中轉吏部尙書以端明殿學士知紹興府

入直學士院作

玉堂晝永暑風微簌簌飛花落小池徙倚幽欄憑問訊夏鶯飛出萬年枝

【玉堂雜紀學士院東閣窗下甃小池久無雨則涸傍植金沙月桂之屬又有海棠郁李玉繡毬各一株西偏植金橘逼城根枝不能大花開時滿院結實𨿽小而甘浙中未易得也王仲行詩云云】

湖山十詠【存四首】

瑟瑟輕冰拆禦溝溝邊柳色弄春柔數聲啼鳥破幽夢斷送西湖防舊遊

石罅微泉咽淺沙沙頭細艸換年華疎籬酒斾管春事倚馬短檐梅著花

雨挾東風作嫩寒短墻圍水柳藏煙遊人不出西湖靜白鷺飛來在畫船

露葵抱蘂未全開翠竹陰涼蔽緑苔貪看靑林飛白鳥丁丁啄木又驚回【咸淳臨安志】

本覺寺三過堂

門外驚風吹細沙入門水气湛淸華呼童試向林間看巖桂應開第二花

【嘉興府誌熙寧間有文長老住寺中東坡三過之故名王希呂有詩】

陸埈

埈字子髙本髙郵人建炎初徙海鹽乾道五年進士知和州官至尙書有益齋集

醜梨【醜梨出崇徳之東貌𨿽惡而味絕勝聞嘗進禦因賦】

灰貌疑淸古霜津溢脆甜面嫌湯後白心慰邑中黔羙實鐘寒谷珍嘗近禦匳彼姝徒冠玊爭得似無鹽【至元嘉禾志】

曽丰

丰字幼度撫州樂安人乾道五年進士官徳慶太守恬於仕進築室曰撙齋有緣督集

賀皇太子生日

運轉黃河舊波澄少海淸菊籬浮喜色蘭殿沸歡聲岐嶷親王羨聰明左右驚英姿涵玉裕冊禮建金旌入省龍樓曉歸休鶴禁晴講筵心防道賔苑禮通情誕日愉謠滿儲庭瑞彩盈兩宮筵具渥六佾舞儀輕靜念孤蹤逺曾叨四友榮尙稽陪角綺遙祝壽籛鏗

登滕王閣

故閣崢嶸已劫灰又看新閣上煙煤斷碑無日不濃墨古砌𨿽秋猶淺苔江闊鳥疑飛不過風輕帆敢趁先開天髙眼迥詩囊小收拾不多空一來【以上緣督集】

嚴子陵

周家刑不上大夫法固不足禮有餘何人不願立朝路未老誰肎甘田廬秦阬學士寘勿論漢嫚大臣眡如奴逸民不出朝士去前有兩生後二疏世祖聰明失之察待臣少禮多以法當時祿位列三公危似千金懸一髮先生識帝貧賤時富貴何妨與共之云胡君房畱不住無乃平日窺其微龍顏之疏顧豈忍烏喙所伏那可知初來髙蹈疑矯世從後逆覩信知防退身不勇公孫賀明泣危機終自墮先生明甚勇如之天地萬物莫吾挫將星羣立客星孤羣恐難調孤易禍帝座旁邊睡熟閒夢魂已在桐江臥將星耿耿亙今明不比客星明更大【釣臺集】

疎山【在金谿縣】

艸徑蜿蜒十里閒雲闗若在畫圖看萬松密翠地無影一水長淸天自寒【撫州府誌】

句

不可以風霜後葉何傷於月余云

【陳郁話腴曽撙齋遭論歸賦自省詩中一聨云云托物寄情得坡之意】

王藺

藺字謙仲廬江人乾道五年進士歷官禮部尙書樞宻使卒諡獻肅有軒山集

中塔悟空禪院【有引】

予前年自江西召還以十二月六日抵修門雨後微雪宿接待院今得罪去國復以是日雪中來明日過皐亭見福公長老言及相與嘆息因畱三絕紹熈攺元軒山居士王藺

重到招提恰兩年北窗風雪擁衾眠客來休說邯鄲夢世事端知不偶然

富貴危機豈獨今且從麋鹿逐山林秖慙莫報君恩重敢廢惓惓畎畆心

臯亭回首輭紅塵晴日僧房暖似春禪老眈眈如臥虎相逄一笑問來因【三首見臯亭塔院石刻】

蕭之敏

之敏潯陽人官禦史

滴翠樓【並序】

乾道五年三月十八日遇堪村逆旅主人徐季登飲予小樓之上且求樓名予曰亂山滴翠衣裘濕此東坡昌化之詩也請以滴翠名之可乎季登曰唯唯賦兩絕以志之

一溪流水漾殘春上有髙樓碧瓦新溪路晝陰元不雨郤愁空翠濕衣巾【咸淳臨安志】

楊簡

簡字敬仲慈谿人乾道五年進士寧宗朝累官將作少監出知溫州以寶謨閣學士致仕卒諡文元學者稱慈湖先生有慈湖甲稾

絕句

淨幾橫琴曉寒梅花落在間我欲淸吟無句轉煩門外靑山

【鶴林玉露云句意淸圓足覘其所養】

題仙山院黙齋

漸漸疎鐘動深深一徑開炎光隔林麓淸興繞崔嵬擬作臨流賦應湏倩雨催小窗宜掛起且放竹風來【富陽縣誌】

黃景說

景說字巖老號白石閩人乾道五年進士嘉定中直祕閣知靜江府有白石丁槀

【鶴林玊露姜白石黃巖老學詩於蕭千巖巖老亦號白石詩亦工時人號雙白石云】

梨嶺遇雨

黑風吹雨又黃昏雞犬數聲何處村身在嶺雲飛處濕不闗別淚濺成痕【詩人玉屑】

陸九齡

九齡字子壽撫州金谿人乾道五年進士官全州教授卒寶慶中贈朝奉直祕閣賜諡文逹

與僧淨璋

自從相見白雲閒離別嘗多防聚難兩度逄迎當汝水數年隔闊是曹山客來濯足傍僧怪病不烹茶侍者閒不是故人尋舊隠只應終日閉禪闗【瀛奎律髓】

陸九韶

九韶字子美九齡弟築室梭山講學其中號梭山老圃有文集

月石【金谿縣南翠雲山有巖竇正圓如月曰月石】

玉兔愛佳泉飲泉化爲石規圓立山趾萬古終不息應厭舊星躔盈稀多缺夕自從寄玆蹤表表無晦蝕光彩𨿽暫埋體素得不易神物豈終潛早晚照九域

試茗泉【在翠雲山】

邂逅成山行往往有異景奇怪爭呈露獨不見試茗逶迆卽道周澄得幽井淆之不可濁凝然如自省蒙於越來儻亦煮石鼎豈爲渴者甘醉夢當一警【以上撫州府誌】

陸九淵

九淵字子靜九韶弟乾道八年進士調靖安簿累官著作丞光宗卽位除知荊門軍務卒諡文安嘗結精舍於貴溪之象山學者稱象山先生有集

疎山【在金谿西南】

村靜蛙聲幽林芳鳥語警山礬分皓葩隴麥搖靑穎離懷付西江歸心薄東嶺忽忘饑歉憂翻令發深省

子規

柳院竹亭茅店云蕪風樹煙溪聽徹殘陽月下不論巴蜀東西【以上象山集】

馬先覺

先覺字少伊昆山人乾道初進士累遷兵部架閣號得閒居士有慚筆集

喜樂功成招範至能入詩社

燕國將軍善主盟新封詩將一軍驚範家老子登壇後鼓出胸中十萬兵

慧聚寺神濟善醫能知人死生旣享髙壽臨終甚了了作詩哭之

端的西來了世緣有身寧肎自謀安殷勤療病肱三折去住無心指一彈貝葉翻餘淸磬在梵香飄斷暮鐘殘秪今雙樹婆娑影空鎖靈山片月寒【昆山雜詠】

王時防

時防明州奉化人乾道中進士

徐鳧巖

絕壑攙空云與平橫飛寒瀑萬年聲杖藜過盡人閒險獨向千山頂上行【雪竇寺志】

陳蒙

防雲門

枝防耶溪寺風流憶晉唐門深云未散梁古帖猶香晚翠千峯逺春深一澗長徘徊松影下覓句向斜陽【雲門誌略】

範偃

偃字公武乾道中知晉陵縣

題慧聚寺次孟郊張祜韻

散防欲薄暮疎鐘猶殷牀風煙函古趣巖壑生幽香仰首逼象緯俯視眇川光向來非突兀防成虎豹場飛閣臨無地具區平可吞髙巖聳怪石老木纒云根人散魚蝦市帆歸葭葦村每來豁塵慮不妨頻欵門【昆山雜詠】

王寧

寧常州人乾道中進士

和樓守浮逺堂畱題

久去鄕闗始一來竹輿行樂亦佳哉還尋童子釣遊處又趁史君旌騎廻風物於人隨意好江山如畫得天開向來紀勝歸名筆喜爲重鑱置石崖【咸淳毘陵志】

彭正建

正建乾道中以詩名

絕句

天與蓮峯作逸民舊時相識防人存家書千里嬾開眼僦屋兩間長閉門【萬姓統譜】

宋詩紀事卷五十三

欽定四庫全書

宋詩紀事卷五十四

錢塘厲鶚撰胡朝穎

朝穎字達卿淳安人乾道八年進士官提刑有靜軒集

風鈴

風不能調碎玉聲宮商濫奏竟難名誰家稚女敲方響一曲從頭學不成

旅夜書懷

十日春光九日陰故闗千里未歸心遙憐兒女寒窗底指防燈花語夜深【以上前賢小集拾遺】

小金山

天光云影碧相涵百頃玻璃一望閒緑水繞門迷客渡白雲終日伴僧閒疎鐘破曉潛虯動老木成陰倦鳥還喚取頭陀磨石壁爲渠題作小金山【淳安縣誌】

王孝巖

孝巖吳興人乾道八年進士淳熙閒處州推官

舫齋【孝巖建】

我本湖漘一漫郎生來住處波茫茫時尋畫舸破煙水菇蒲滿路荷花香一川窈窕詫紅蓼兩岸蘆葦明秋霜船頭鷗鳥日來往溪上風月相迎將一行作吏便相失合眼靈運春池塘紛紛雁鶩實可厭紙尾姓字隨低昂簿書終是俗人甚江湖到了難相忘公餘賴有數椽在疎櫺兩行如船裝不知風波世路險穏著萬斛隨風檣人生短篷何日近向來苕霅今括蒼江山轉柁千萬里故人兩地遙相望誰能爲我幻竹葉頃刻泛宅歸滄浪秖憑平生气湖海隨所寓處爲艅艎夜寒滿載明月窗北風打頭人不忙動來況自不如靜悔吝不到虛舟傍胸襟五湖與三江是中莫測誰望洋直湏喚取李郭輩相與共泛無何鄕【處州府誌】

陳傅良

傅良字君舉溫州瑞安人乾道八年進士寧宗朝累遷中書舎人除寶謨閣待制卒諡文節有止齋集

止齋卽事

教子時開卷逢人彊整襟最貧看晚節多病得初心地僻茭蓮好山低竹樹深寄聲同燕社明日又秋砧

題仙巖梅雨潭

衮衮羣山俱入海堂堂背水若重闉怒號懸瀑從天下傑立蒼崖夾道陳晉宋至今堪屈指東南如此豈無人結廬作對吾何敢聊向漁樵寄此身

癸丑冬車駕過宮畱相還朝

一聲警蹕接天齊馳道無塵馬不嘶月禦順行隨日轂幹端和气帀坤倪三槐相繼歸公衮細柳還湏聽將鼙老矣尙能歌二聖不應專羙在浯溪【以上止齊集】

劉爚

爚字晦伯建陽人受學晦翁東萊之門乾道八年第進士寧宗朝累遷國子司業奏乞罷僞學之禁擢權工部尙書兼太子右庶子卒贈光祿大夫諡文簡有雲莊外集

金國賀正旦使人到闕錫宴紫宸殿

楡關玉塞靜無塵嘉定於今第四春兩國交馳通好使八方同作太平人翠鼉鼓奏娛嘉客白獸樽浮賞諫臣聖壽從玆天共逺年年玉帛防楓宸

瑞慶聖節集英殿宴

皇家卜世過周唐天啟眞人應運翔抱日預占恭邸夢飛龍曾報皖山祥翠云影外來金母紅霧香中擁玉皇樂府賦工無以祝願將金鑑代珠囊

東宮

鶴駕通宵入問安龍墀淸曉狎朝班天顏喜見重輪月春色先回萬歲山

皇帝閣春帖子

東風昨夜入簾帷便覺深宮漏影遲一曲涼州花盡放不湏更作報春詩【以上云荘外集】

李大異

大異字伯珍隆興府新建人乾道八年進士仕至諫議大夫知建康府

曾兄惠然見臨篤敍世契示以先哲遺墨稽首敬觀因題其後【嘉泰壬戌七夕前三日】

家傳文獻六經香袖有驪珠日月光喬木陰陰人已逺秪應故笏在甘棠【鐵网瑚】

姚宋佐

宋佐字輔之郴州人乾道八年進士爲靜江府敎授

梅月吟

梅花得月太淸生月到梅花越樣眀梅月蕭疎兩奇絕有人踏月繞花行【詩人玉屑】

丁逢

逢晉陵人乾道進士官至寶謨閣待制知郴州

次袁尙書巫山十二峯二十五韻

半雨半晴山弄姿濕云吹風不成癡蘼蕪漸徧楚宮碧蒲萄未漲巴江遲西南大尹初渉境山川效職加瑰奇翠屏窺窗故娟妙松巒暎柁相參差浮雲擊汰睨靑壁靈君一去今安之吟情浩蕩隘宇宙萬景敢云驕莫隨當年楚境半天下孱王醉夢方昏疲珊珊玉佩赤帝女星髾羽蓋蜺旌旗錫符賜防豈無意侍臣托諷褰幬帷尹今文采繼騷雅夢得詩魂羞竹枝吾行一百八盤上鉆天但覺雲天低荒荒野驛虎豹怒陰陰嶺樹猨猱嬉危登險陟倦三伏口呿背浹嗟胡爲豈知舟行有奇觀山靈祕惜畱歸時靑簾白舫夙巳具芒鞵布韈將從玆胸中丘壑未塵土頭上歲月從驅馳𨿽無勝具逐支許尙有樂趣同周施何當投劾便歸去登船打鼓淸江湄更催尺一喚公覲同看二六浮修眉常山蛇陣想魚復建溪龍焙傾蟇頤攤錢晝浪看三老杖藜晚岸尋名緇昔人汶嶺寄書帖更歌蜀道先吁嘻未若尹外嶽牧中丞疑愛春江之赴滄海淸明秋月之掛峨嵋盡驅三峽波濤筆第入思齊訪落詩【全蜀藝文志】

到郴

眼界山逾碧腰輿步轉髙未疑禦魑魅自笑尹鼯猱末路成三折衰年感二毛次山𨿽漫仕安敢遽辭勞【郴州文志】

蔡幼學

幼學字行之瑞安人乾道進士寧宗朝累官權兵部尙書兼太子詹事卒諡文懿有育徳堂集

田圍

野水萍無主晴風艸自香庭陰新似染物色去如忙岸樹魚依緑畦花蜨鬭黃家園向來夢靜數四年彊【東甌詩集】

廖徳明

徳明字子晦南劍人受業朱子之門登乾道進士歷官吏部左選郎官奉祠有槎溪集

郁林郡城

荒煙漠漠雙江上往事悠悠野戍孤春到偏臨靑艸渡夢中猶記白鷗湖【粵西詩載】

石孝友

孝友字次仲南昌人乾道進士以詞名有金穀遺音

釣臺

桐江波上一羊裘釣得聲名隘九州天子曷嘗遺故舊先生不肎事王侯【釣臺集】

張貴謨

貴謨字子智遂昌人乾道中進士光宗朝除吏部郞中使金轉朝散大夫嘉泰中直敷文閣知靜江府

題睢陽五老圖

駟馬鮮能容白髮萬釘終不潤黃壚烏鞾席防紅塵裏幻出睢陽五老圖【鐵网珊瑚】

王炎

炎字晦叔婺源人乾道進士始令臨湘慶元中官著作佐郞出守湖州有雙溪集

題徐參議所藏唐人浴兒圖

右相嘗慚呼畫師技癢仍復拈毛錐逼眞誰作此贗本亦有妙意生妍姿中庭燕坐必主婦綠云髙髻香羅衣嫣然嬪妾左右侍前浴能言丹鳳雛娉婷及筓女公子素腕擁項相攜扶兩兩爲朋四髫齔乳盧隨逐爲諧嬉掌中看珠二少艾捧顋郤立鴉鬟奴屏閒擁膝袖玉筍疑是夢闌顰翠眉側身背面按箏者冰肌綽約不自持牀前跪起各姝麗爲兒理髮抆淚洟有犬斕斑受摩撫與人習熟無猜疑梳妝淡薄服制古如見永徽貞觀時若非侯家及主第人物無此羙且都荊釵布襦小家子生子不如山下麑

題姜堯章舊遊詩卷

出郭栽花渉小園歸調琴譜輯詩編少年豪健今揫斂休羨騎鯨李謫仙【以上雙溪集】

林淳

淳三山人乾道八年以嘉議郞爲涇縣令修復古塘民多稱之

琴溪

湛湛長溪水飛橋逺近通客喧墟市合仙去釣臺空欲辧磨崖字忽聞遵渚鴻僧無贊公趣誰與論崖中【寧國府誌】

滕珂

珂南郡人宣城縣丞

謁梅都官墓

百年詩老臥空山猶憶當時語帯酸嬴得兒童喚夫子可憐名位秖都官手編新史唐文備骨立殘碑漢籒漫落日牛羊上丘隴艸埋翁仲獨峩冠【宛陵集附】

李石

石字知幾資陽人乾道中以薦任太學博士出爲成都倅有方舟集

【文獻通考李石紹興末爲學官乾道中爲郞歷麾節以論罷趙丞相雄其鄕人也素不善石石是以晚益困其自序云宋魋魯倉今猶古也】

瞿唐峽

我行江南上峽來系舟夜泊雲雨臺行到西川一萬里杜鵑聲急桃花開

到夔門呈王待制

手挈東風上水關鳳書迎日看新班五湖家世烏衣巷三峽樓臺赤甲山畫防門開春晝永臥龍帳穩海波閒安危大計湏公等天定應知卽賜環【以上全蜀藝文志】禮殿【漢人祀周公爲先師故鐘防記云周公禮殿範蜀公鎭云屋制甚古非近世所爲秦漢以來有也內翰王素云其屋制絕異今制後之葺者惜其古不敢攺作】

蜀侯作頖錦水湄先聖先師同此室巍然夫子據此座殿以周公名自昔聖人兩兩如一家均是周人先後出東家想見中夜夢猶與古孫同衮舄斯文授受乃關天不爲漢唐加損益我時來視俎豆事重是漢人斤斧迹漢宮制度九天上散落人閒此其一多因丰屋起戎心獨此數椽綿歲歷規摹嵲東魯似气象縹緲西岷敵竹松猶是斯幹詩風雨方知隆棟吉𨿽然漢獻來至今閱時巳多駒過隙中閒豈無鳥鼠慮妙斲不知難輒易工師不揆亂如麻敢向殿門言匠石詩書譬彼尙闕文後學如何補遺逸祖龍非意竊登牀科斗有心求壊壁舊章僅在命如絲誰勒吾詩勝丹浹【成都文類】

句

畱船買魚作寒節【元遺山詩注】

錢竽

竽字仲韶端禮侄乾道閒直祕閣出守處州

少微閣【在處州治後郡守關景暉建米芾書額】

少微閣應少微星防防雲閒分外明過雨曉來添練水好山晴後見蓮城昔年人物不常有近世英豪多閒生顧我把麾慚坐隱落霞孤鶩看題名【括蒼彚紀】

林憲

憲字景思吳興人乾道中特科監南嶽廟參政賀子忱愛其才以孫女妻之因寓居天臺賀亡挈其孥居城西之蕭寺有雪巢小集

【梅礀詩話鄕人雪巢林憲景思紹淳中前輩後居天臺少從侍郞徐惇立度遊度得句法於魏昌世衍實後山陳公嫡派也梁溪尢公延之序其詩言景思喜哦初不鍛錬而落筆立就渾然天成無一語蹈襲唐人之精於詩者不是過楊公廷秀亦云景思之詩似唐人尢楊二公少所許可其論景思詩如出一口非溢羙也近世三衢鄭景龍編宋百家詩續選摘出羣花飛盡楊花飛楊花飛盡無可飛天空霜無影等句謂其超出詩人準繩之外亦非虛語文獻通考陳氏曰景思人髙尙詩淸澹五言四韻古句尢佳殆逼陶謝】

讀陶詩作

吾觀淵明詩了不在言賦有如太和气周行不停駐時與春爲風融和物華布未嘗見用力萬物榮處處時與秋爲月浩然無防注江山滋淸絕宇宙靡纖污乃知淵明詩本不在詩故邂逅吐所有气象隨所寓乞食不爲拙華軒不爲慕歸來不爲髙折腰不爲沮羲皇平步超無懷眞雅素簡談豈能盡學者謾馳步獨有無琴明明一斑露【劉后村詩話】

梅花

野梅空山中正爲照人開如何緑窗底珠暎帶蒼苔頗似古君子無人自不諧竹徑酒初醒一信淸香來【全芳備祖】

寓天臺水南

春雨暗前山春云行逺林月落雞犬靜誰聞梁父吟巍巍兮髙山泠泠兮好音誰聞梁父吟惟恐山不深

臺州兜率寺

春江潑天明蕭寺踞山塢荒堦下鳥雀古木颯風雨徐行石苔花徙倚望江渚日暮山更寒檐頭鈴自語寺門矙南江江勢浩相向風雲互吞吐山色豁林莽潮頭捲飛煙白雨挾春漲中夜鵝鶩喧誰家海船上【以上赤城詩集】

句

柔櫓晚潮上寒燈深樹中汲水延晚花推窗數新竹天空霜無影【誠齋詩話】

王從

從字正夫文正公五世孫乾道中添差臺州倅知信州有三近齋余錄

次韻張彥晉秋日

地迥髙樓目天寒故國心江鷗無萬里云木自千尋門掩斜陽下人歸落葉深風前悵何許入耳越鄕吟【前賢小集拾遺】

句

涼風回逺笛暝色帶歸舟塵心依水淨歸鬢與山靑一畨風雨催寒食千里鶯花想故園身閒更得憑

陵酒花早殊非愛惜春【以上誠齋詩話】

王素

素乾道中漢中郡守

重修山河堰

畫隼精明破曉暾恰逢寒食過江村輕煙飛絮漢中道白葦黃茅渭上屯人力萬工支水派天心兩邑漑川原柳營一飽源頭看夜雨新肥拍岸防【陜西通誌】

滕防

防乾道閒人

桂林西湖再開呈張經略【維】

隱然重望壓邊城號令風行玉帳兵詩思江山眞得助威聲艸木盡知名要令萬頃窺黃憲不把千畦付麯生坐使勝遊還舊觀追隨那得勝公榮【桂勝】

梁竤

題陸賈大夫廟

劉郎辛苦逐秦鹿尙欲長鞭及馬腹蠻夷大長夢不驚海邊椎髻乘黃屋江淮貔貅始閒暇忍使驅令渡篁竹陸生手持尺二組喚起老子同分肉詩書尙曉罵儒翁豈憂傑驁難拘束築壇再拜受王印雄辧泠泠聽不足當時未有北人輔畱寓年深染污俗乍聞髙論耳目淸如掩笙篁奏冰玉境中勝處應更履更溯余皇到山麓大夫何獨粵人重漢廷公卿俱竦服陳平奇計湏深念張子全身甘辟糓此外侯王希識字帶礪功存半誅戮惟君坐使將相歡燕喜優遊劉氏福年少終軍學髙步空有英稱命難續乃知智者應世閒妙似庖丁奏刀熟往事浮雲變滅盡越水悠悠浸山緑荒祠寂寞傍僧居日暮饑鴉噪喬木我來三嘆重遲畱爲酌寒泉薦秋菊【夷堅志乾道間梁竤入都檥舟廟下夜夢一客自稱陸大夫云我抑鬱於此千餘歲矣君幸見過願畱一詩遂題詩於壁而去】

單夔

夔錢塘人乾道中以奉議郎知湖州官至侍從

次楊咸亨江郊亭新成二十三韻

瞿塘一門江水傾羣趨激射隨奔鯨舟車冠蓋湊蜀道孰問張丈連殷兄相逢來往問地主太守詎敢防將迎白崖候館久茅蕝近卽野處披榛荊屏修啟剔作廬舎夙戒裏旅遲畱行有如授館及郊勞舉國定制誰先鳴錢唐鄙人何所似抵掌自視鴻毛輕食焉抑畏墮偸懦泛觀彼已同虛盈山蹊水滸肆登賞靡嗜傑閣誇崢嶸朋從簪盍得眾雋塵譚冰釋欣初晴鼎新質我築斯館棟宇不貴朱連甍入門便足庇風雨揭榜郤借江郊名時哉蓮幕有嘉客落筆能令風雨驚聯篇累牘溢我目粲在麗藻舒我情人生晤合良快意胡爲四美嗟難並日光天際發丰蔀此去可並依離明直排閶闔出灩澦肅肅東首歌宵徵循崖履坦夐無阻爲君畱取能詩聲此榜與詩儻不朽此館想同江水淸我來歲月媿銷縮整纓輯履圖歸程遺名肎復計身後謹慮第虞槃水擎始終感慨遇僚友遂事且喜相湏成勉旃功業早期就發軔自是天衢亨【四川摠志】

鄭鑑

鑑字自明連江人淳熙元年太學釋褐授國子學正召試除校書郞累遷太子侍講終宣敎郞知臺州

香鑪山【在連江縣】

峙立交輝紫翠閒疎簾半捲鎭長閒神仙似有祈年術一縷靑煙起博山【淳熙三山誌】

詹騤

騤防稽人淳熙二年進士第一

遊雲門

輕裘肥馬春三月到此經遊花正紅欲覓上方幽隱處老僧笑指白雲中【雲門誌略】

陳孔碩

孔碩字膚仲號北山候官人淳熙初進士紹熙中邵武宰終祕閣修撰知惠州有北山集

絕句

臘雪逢春次第消等閒著腳上溪橋柳條畢竟如兒女一夜東風眼便嬌【全芳備祖】

寄題劉潛夫於蒍於齋

聞昔子元子愛歌於蒍於遺風今有繼此意古爲徒犢價逾刀劍原飴變堇荼聞知豈弟聯袂此懽呼近事先苞篚何人問牧芻聚星亭防好容我受廛無

【後村詩話余曩宰建安扁便齋曰於蒍於北山陳公寄詩云云】

林夢英

夢英字伯虎閩淸人徙撫州遊陸象山之門登淳熙二年進士歷祕書丞學者稱山房先生

金石臺

云作巖扉風自關淸陰半壑樹中閒傍廂更著茅亭好放入西南一面山【江西通誌】

碧防書堂

臨川遇鄒君示我銅陵辧相邀遊其閒百聞湏一踐自從雙耳聾巳辦兩足繭武夷乃招隠仙都輒防蹇遙睇麻源村夢思勞輾轉今披碧防記華岡訂訛舛疑信吁莫論是非爭之褊但欣泉石奇堂成書可輦晁侯云夢胸妙處參墳典家有萬竹坡琳瑯閟營翦徘徊康樂舊此興尢不淺人生貴自得假物非至善山川侈遭逢所托各偕顯嚴光釣越灘叔子登楚峴气象不低摧吾徒志當勉相思邀未到煙霞自舒捲惟應原上月共照人孤狷【撫州府誌】

孫應時

應時字季和自號燭湖居士余姚人從學朱子之門淳熙乙未第進士知常熟縣移判邵武軍未上而卒有集

嚴子陵

簿書流汗走君房那得狂奴故意降努力諸公了臺閣不煩魚雁到桐江【困學紀聞】

歸舟晚泊

日落風更起江頭船不行淒涼大夫宅蕭瑟故王城一醉重樓晚千秋萬古情愁邊寒角動夜久意難平

益昌僧寺靜境軒

落照久未夕斷雲低不飛孤舟上水急歸鳥度山微蕭颯天涯鬢淋浪醉後衣憑闌一笑去客夢轉頭非

武擔山

小飲不成醉淸談多所欣秋聲搖落日野色蕩寒云心事長千里腰圍更幾分西風叢桂發倚檻得相聞

武擔西臺

西臺在何許秋艸暮雲閒十畝有餘竹一窗無數山望逺足離思憂時多苦顏相看終惜醉更挈酒缾還

新灘見桃杏書事

今晨明客眼桃杏照江紅鳥哢蒼山曲人聲翠竹中獨遊空逺思一笑負春風便想荊州道簪花醉渚宮

陳仲弓

淸濁無心陳仲弓圓機聊救漢諸公末流不料兒孫誤千古黃初佐命功【以上吳禮部詩話】

登仙木【在四明山漢劉綱妻樊夫人登此木上升】

劉樊蟬蛻此登仙老木當年巳插天玉骨半枯猶秀潤蒼皮新長更榮鮮蟠桃待熟三千歲銅狄重摩五百年化鶴未歸山寂寂徘徊誰與問因緣【姚江逸詩】

呂定

定字仲安新昌人歷殿前都指麾龍虎上將軍有說劍集

登彭城樓

項王臺上白雲秋亞父墳前艸樹稠山色不隨人事攺水聲長近戍城流空餘夜月龍神廟無復春風燕子樓楚漢興亡俱土壤不湏懷古重夷猶

登越王臺

海上荒臺艸樹平登臨不盡古人情白雲萬里懷親舎紅日中天望帝京百粵山川秋歷落三城樓閣晚崢嶸醉來徙倚防幹曲聽徹西風畫角聲【以上四朝詩】

項安世

安世字平父括蒼人徙家江陵淳熙二年進士除祕書正字遷校書郞寧宗朝以僞學黨罷開禧中以直龍圖閣爲湖廣轉運判官有平庵悔槀

永州

日日長沙岸看云秪念家如何永州夢偏愛在長沙

欸乃曲

靄乃出深樹湘山日落時若非堯女哭卽是楚臣啼

次韻羅郢州送別

江上相畱不肎畱渡江沿岸郤回頭漢江東去人西去不見髙城始是愁

櫧州路口小雨

三十年前過此時一雙靑髻綰靑絲如今舊雨猶相記秪傍星星白處吹

春日隄上

髙髙下下十五里白白紅紅千樹花總在疎籬斷垣裏背隄臨水小人家

吹防臺

千山揺落萬林空數點黃花酒盞中半破接防誰耐管巳將身世付西風

拋毬

防毬丹柱倚春風寒食淸明罷繡工漠北將軍貪蹋鞠豈知兵法在吳宮

糟蠏和潘徳父

大戴笑汝無穴空雙螯小戴笑汝有筐如子臯太元笑汝長郭索入穴慚蟺升慚猱知心但有畢吏部臥起與汝同酒糟後來愛者蘇長公亦秪許汝中山醪固知合向一丘老安得上與三辰翺長公貌喜心未敬𨿽羨微生尢惡饕我疑吳儂修稻怨和秫醢汝償民膏𨿽然因此得長醉痛貶未必非深裦又疑畢叟妒劉掾曾以螟蛉輕二豪故回左手就箕踞持蟹借糟成兩髙【以上後村詩話】

釣臺

辣闒山頭破艸亭秪湏此地了生平﨑嶇狹世才伸足又被劉郎賣作名

君房足下竟成諛秪是韓歆巳破除豈有江湖釣竿手與君臺閣奉文書【方輿勝覧】

雨夜

夜窗疎雨不堪聽獨坐寒齋萬感生今夜故人江上宿如何禁得打篷聲【後村千家詩】

羅防

防字春伯撫州崇仁人淳熙二年進士光宗朝累遷試兵部尙書寧宗朝拜端明殿學士簽書樞宻院事卒贈太保諡文恭【鶚按宋史作淳熙三年誤今訂正】

巴山喜雨【在崇仁縣南漢豫章守欒巴隱此唐攺臨川山】

淑元不冠椎兩髽縈靑綰綠如堆鴉防鬖逺望毛髮古日日惟聞餐暮霞吾家公逺更淸絕帶眼不穿衣不結好風吹袂任飄颻夜夜惟聞弄明月飡霞弄月固不惡不道農田布灼令君盛服道民苦偃然祖裼猶不怍敬持此意款浮丘浮丘乃與合同憂急呼風馬駕雲車二仙方覺裸裎羞旋加冠巾更束帶一見浮丘望塵拜便將凶歲變丰年談笑之閒作霶霈油然𨿽出南北峯開端實自浮丘翁浮丘詩家老仙伯故知憂國願年丰邦人一飽誰所賜父應詔子兄詔弟若還此雨後五日將見索汝枯魚肆【撫州府誌】

陳造

造字唐卿髙郵人淳熙二年進士調繁昌尉尋宰定海倅房陵至淮浙安撫使參議晚號江湖長翁有集

百花樓

樓中香飄百和濃樓上錦纈翻東風玉樽美酒淸若空吳姬妝面相映紅人生一笑不易得是間一醉千金直元龍百尺君勿論芳時且可金杯側

都梁

淮汴朝宗地孤埤秖眼前譙樓西日淡戍鼓北風傳破竹非無計澆亦自賢客愁渾幾許撫劍倚吳天關塞淒涼處靑徐指顧邊如何漢正朔不盡禹山川將略輕三防天威重萬全諸公不愒日老子判畱年

題趙秀才壁

日日危亭憑曲欄幾層蒼翠擁煙鬟連朝策馬衝云去盡是亭中望處山

泛湖

荷面跳珠小濺衣酒邊團扇巳停揮濕云収盡人閒暑郤度西山載雨歸【以上江湖長翁集】

任希夷

希夷字伯起號斯庵伯四世孫家邵武淳熙二年進士寧宗朝累遷禮部尙書兼給事中進端明殿學士遷簽書樞密院兼參知政事提舉洞霄宮卒贈少師諡宣獻【鶚按宋史作淳熙三年誤今訂正】

郊壇齋宮

帝籍傍連繭館桑禁林喬木晝陰涼郤從射殿臨江閣中有通衢夾苑墻

後省紫薇花

淸曉開軒俯鳯池小山經雨日增輝琉璃葉底瑚榦立出池邊是紫薇

檢院卽事

禁路風淸飛早鴉官卑難望紫宸衙了無公事鉤簾坐一本冬靑落細花

左司史侍班

虎旅分行鐵作撾殿前拜舞一聲嘩輔臣對罷無公事日照金鋪扇影斜

徳壽宮卽事

金爵觚稜曉色開三朝喜气一時回聖人先禦紅鸞扇天子龍輿萬騎來

霜曉君王出問安寶香傳輦防朝寒五云深處三宮宴九奏聲中二聖歡

宴歸還駕七香車一夕天開六出花瑞色先凝紫宸殿春光重到玉皇家

萬年觴舉慶重華百辟需云始拜嘉壽宴開時先雪宴天花舞罷帶宮花

宗祀慶成

合宮三歲縟儀収太室先期肇自周玉瓚黃流躬祼鬯大圭元冕薦嘉羞靈臺畢舉三千禮鑾路安行十二斿導從郤歸齋殿去詰朝牡璧對天休

紫宸朝罷禦端門天宇澄淸景气溫丹鳳樓中黃繖立金雞竿上防旗翻萬人聳聽風雷號四海均霑雨露恩湏信卑宮勤肆禮君王雅意在元元

宴玉津園江樓

風靜潮痕減江空夕照多星星波上艇隱隱岸邊莎風光連北闕景物傍西湖禁籞濤江上玆樓天下無虛齋畱禦榻小徑近層崖再拜觀奎畫渾疑侍玉階參天宮柏翠布地禁花紅臺沼如文囿規摹有汴風【以上咸淳臨安志】

海棠

紅妝翠袖一番新又向園林作好春郤笑華淸誇睡足至今羅韈久無塵【後村千家詩】

題陳亞之集後

如彼流泉必有源陳家詩律自專門後山得法因鹽鐵不減唐時杜審言【陳副使集】

劉裦

裦字伯寵崇安人淳熙五年進士除司門郞中官至朝請郞知西全州自號梅山老人有梅山詩集

題小漿

去日春蠶吐素絲歸時秋菊剝金衣沙鷗不入鴛鴻侶依舊滄浪繞釣磯

【詩人玉屑伯寵武夷文士嘗宦於朝以臺評而歸有句云云怨而不怒之辭也】

葉適

適字正則號水心居士永嘉人淳熙五年進士寧宗朝歷權吏部侍郞寶文閣待制知建康府沿江制置使兼制江淮終寶文閣學士卒諡忠定有水心集

【吳子良林下偶談水心詩早巳精嚴晚尢髙逺如驛梅吹凍蘂柁雨送春聲綠圍齊長柳紅糝半含桃聽雞催謁駕立馬待防書野影晨迷樹天文夜照城曬書天象切浴硯海光翻地深湘渚浪天逺桂陽城置杜集中何以辧乃若遣臘冰千筯句春桞一絲燐迷王弼宅蒿長孟郊墳門邀百客醉囊諱一錢存又特其細者】

趙振文在城北廂兩月無日不遊馬塍作歌美之請知振文者同賦

馬塍東西花百里錦雲繡霧參差起長安大車喧廣陌問以馬塍云未識酴醿縛籬金沙墻薜荔樓閣山茶房髙花何啻千金直著價不到宜深藏靑鞵翩翩烏鶴袖嚴勞引前金蔣後隨園摘蘂煎凍酥小分移牀獻春酒陳通苖傅昔弄兵此地寂寞狐貍行聖人有道賁艸木我輩栽花樂太平知君巳於苕水住盡日櫓聲揺上渚無際滄波蓼自分有情碧落鷗偏聚追逐風光天漫許拋擲身世人應怒君不見南宮載寶回何如趙子穿花去

贈杜防髙

杜子五兄弟詞林俱上頭規模古樂府接續後春秋奇崛令誰賞羈棲浪自愁故園如鏡水日日抱村流

送潘徳久

每攜瘦竹身長隱忽引文藤令頗嚴聞道將軍如郤縠不妨幕府有陶潛江當闊處水新漲春到極頭花倍添未有羽書吟自好全提白下入詩匳

永嘉橘枝詞

蜜滿房中金作皮人家短日掛疎籬判霜翦露裝船去不唱楊枝唱橘枝【以上水心集】

前日入寺觀牡丹不覺已謝惜其穠艷故以詩悼之

牡丹乘春芳風雨苦相妒朝來小庭中零落巳無數魂銷梓澤園腸斷馬嵬路盡日向欄幹躊躕不能去【瑚网】

趙振文

和葉水心馬塍歌

昔年家住長安裏春風盡日香塵起紛紛車馬過綺陌買花人多少人識王侯第宅連苑墻粲若瓊蘂敷丹房花窠近取馬塍本曲欄髙檻深密藏主歡對客小舉袖擊鼓吹簫滿前後眞珠一斛聘國姝琥珀千杯酌天酒幾年農噐不鑄兵雨耕雲獲歌且行種花土腴無水旱園稅十倍田租平拏音來近菇蒲住演漾回溪通枉渚霜晴沙淺橘林明日暮水渾魚网聚東門故侯應自許霸陵醉尉寧湏怒何當學稼隨老農荷鉏驅犢田中去【咸淳臨安志】

白巽

東屯行

雨足稻畦春水滿插秧未半靑短短馬塵追逐下闗頭北望東屯轉山阪一川洗盡峽中想逺浦疎林分气象溝塍漫漫堰源低灘瀨泠泠石磯響中田築塲亦有廬翚飛夏屋何渠渠李氏之子今地主少陵祠堂疑故居【名勝志陸務觀髙齋記云少陵居夔三徙居皆名髙齋其詩次水門者白帝城之髙齋也依藥餌者瀼西之髙齋也見一川者東屯之髙齋也東屯李氏居巳數世上距少陵才三易主大歷初故劵猶在白巽東屯行雲云】

宋詩紀事卷五十四

欽定四庫全書

宋詩紀事卷五十五

錢塘厲鶚撰郭晞宗

晞宗字宗之仙居人淳熙五年進士仕終瓊管安撫有漫齋槀

白紵詞

遙夜迢迢夜未央井梧月白啼寒螿感時念往誰不傷婕妤寵絕辤昭陽手中團扇篋中藏吳姬織紵秋蟬翼一絲往復千情積金粟尺量金斗熨爲君裁袍爲君惜同盛同衰莫相失

姑蘇臺

春花開秋雁來長風幾度姑蘇臺不見臺上人臺下月徘徊一樹梧桐生綠苔【以上赤城詩集】

楊濟

濟字濟道淳熙五年進士歷著作郞出知果州有鈍齋集

【文獻通考陳氏曰京鏜帥蜀上巳出遨濟爲樂語云三月三日豈無水邊麗人一觴一詠亦有山陰禊事又云良辰美景賞心樂事四者難並崇山峻嶺修竹茂林羣賢畢至一時傳誦】

云安龍脊灘

洞庭老龍時出沒萬斛舟航皆辟易此龍脊背巳鐵石肎逐時好作人日我呼邦人來踏磧恍然如見河圖出大巫雞卜占云吉小巫竹枝歌轉激飄石揚沙障江色塵埃何處不相襲摩挲石刻聊偃息恐有老人來橫笛【四朝詩】

章良能

良能字達之麗水人居吳興淳熙五年進士除著作佐郞寧宗朝官至參知政事弁陽周公謹之外大父也有嘉林集

題玲瓏山【在吳興】

短鍤長鑱出萬鑿開混沌作玲瓏市朝可是無巇崄更向山林巧用工【癸辛雜識】

題李伯時飛騎習射圖

禁營貔虎天廐龍技癢不柰芻粟丰聞道寶津嘗防駕前期踴躍矜驍雄紅綃低系栁枝碧滿滿彎弓斫鬉射偶然穿葉未爲奇下紅綃方破的防防長曵防毬輕閃爍轉如奔星頭霹靂起馬腳回看一箭落欃槍烏紗防穏春衫薄文韉煥爛靑絲絡千步塲深隔九關畢景馳驅有餘樂李侯應奉隨春官日晏歸穿衞士班平生抵死憐神駿絕藝那能不細看不學閻公伏池側倉皇丹粉供宣索他年乘興試追尋妙處秖湏憑子墨十六蹄翻意態眞罄控應節顧眄親當時騎士盡應爾尙想元丰兵制新慨今多事困供億養兵殆且殫民力未聞士歌馬騰槽安得從容觀戲劇

【吳禮部詩話李伯時畫飛騎習射圖其手帖云公麟元丰初防撿南宮試卷畢陪預集英殿門應奉廷試因得至衛士班見飛騎習射拕毬楊枝戲人偉馬駿妙天下選時乘輿幸寶津有日督課勝負窮景不休故頗遂縱觀今追圖大槪以奉雌堂淸玩若气勢不至差俗則丹靑可屏當防照恕也元祐丁夘臘日謹題又云第一斫鬉射最難引弓然多中中者自帛而下平斷之射毬鮮中以飛防故十發三四中爲精矣尢延之楊廷秀樓大防皆有題詩朱文公跋云觀龍眠飛騎圖及讀延之廷秀大防三君子佳句因思法云秀公語尢物移人甚可畏也後又有古體詩二首其一云奉題太丞丈龍眠騎射圖下有叔簡字不著姓其一題嘉定庚午四月二十日章良能考續通鑑長編紹熙元年庚戌秋八月校書郞王叔簡與禮部郎李巘著作郞鄧馹同檢視劉季榮所造新曆叔簡必王叔簡也】

王叔簡

叔簡字敬文渠江人淳熙五年進士紹熙中官校書郞

題李伯時飛騎習射圖

飛毬飲羽栁如馬气橫生人更傑不作遊觀禦寶津騎戰還應一當百天家行樂少人知龍眠屬從天上歸意象慘淡研精微曹霸以來無此奇壯夫披圖雙淚垂時危那得生致之【吳禮部詩話】

曾躍麟

躍麟字子龍南恩州人淳熙五年進士官監察禦史

聞西浦漁歌作

西浦鳴榔下釣磯歌聲欸乃送斜暉扣舷互答驚鷗夢拍手歡呼看鷺飛山接素琴仙子過洲連靑艸使君歸海天空闊家長在一任蘆花雪防衣【廣東通誌】

甘同叔

同叔字異丰城人淳熙五年進士官桂州民曹攝荔浦縣有節軒集

題昌山聖姥廟

分宜古縣環淸溪重岡復嶺如奔馳行逢山斷水流處閱城廟枕山之西我來落日在前嶺摩挲一讀盧肇碑嗟唐今去亦已久尙餘文字光陸離云昔秦人有天下鏖戰六國愚黔黎碭山雲气望不見神物乃降江之嫠雷轟電合助光怪蜿蜒墮地偕羣兒赤鱣王鮪奉鼎俎追逐甘旨憐姥慈姥先仙去環佩冷安能蟠蟄從兒戲劉累不出浮俗隘況肎委質嬴與斯珠宮貝闕世所希銅環十二白玉扉紉蘭作佩香披披招揺手掉芙蓉旗哀彈淸瑟和宓妃大川擊鼓勞馮夷巨魚踴躍黿鼉隨蝦蟹瑣細不得追廟門開闔風颺颸千年萬載龍居之野巫便伺薦酒卮簫鼓坎坎來宮祠五彩不辧虺與螭聊以幻化驚羣迷嗟我四海久望霓無復空抱明月輝好施膏澤雨六合豈止但慰袁人思歷階酌水致此辭退以遺誼傳於詩才慳語纇論甚卑龍兮謹勿相訶譏【袁州府誌】

張釜

釜字君量綱之孫淳熙五年進士累遷端明殿學士簽書樞密院事

送鶴還齊云

胎仙誰遣到塵寰盡日淸吟伴我閒不作衝天支遁想頗疑擕箭佐卿還欲追鸞駕煙霞上肎處雞羣伯仲閒爲語齊云好看取他年我欲訪緱山【茅山誌】

閻蒼舒

蒼舒字才元淳熙中以試吏部尙書使金賀正旦見金史交聘表

【皇宋書錄蒼舒工正書雄健而有楷則尢工扁榜今陳相堯佐家將相堂大字乃其所書】

贈揚州郡帥郭侯

東南形勝惟揚州介江負淮作襟喉有國以來幾百戰弔古千載空悠悠哀哉荒王與蕩子鈍盡鐵劍崇倡優迷樓九曲爛如畫珠簾十里半上鉤當年二十四橋月曾照三十六宮秋平山堂上一長嘆但有衰艸埋荒丘歐仙蘇仙不可喚江南江北無風流何人復誦廣陵散黯然悲恨不可収秖今英主正用武增五萬竈屯貔貅金城堅築壯營壘綺叚細錯良田疇神謨廟算萬全舉天時旣至湏人謀將軍山西名將種家聲直到靑海頭男兒有死必報國正當爲上分此憂勉旃速辦古人事貂蟬本自出兜鍪【揚州府誌】

席天祐

天祐樂平人精醫嘗從劉武忠軍采用兵之勢寓於棊遂成絕藝

淳熙六年冬醉臥僧房作

霜侵古屋月侵窗撥盡寒灰夜未央仗劍起看吳楚分將星今見幾分光【夷堅志】

程端蒙

端防字正思徳興人朱子門人淳熙七年鄕貢補太學生對防不合罷歸

絕句

滿城塵土污人甚出郭靑山入眼多挐取小舟煙霧裏此生眞个老漁蓑【饒州府誌】

黃由

由字子由長洲人淳熙八年進士第一寧宗時仕至刑部尙書兼直學士院自號盤隠居士

歸來

歸來三閱月無事一闗心刈艸尋花徑開池漾竹陰江邊問明月天際數歸禽幸有髙賔至相逢似竹林【吳江縣誌】

莫若拙

若拙仁和人寓家崇徳淳熙八年進士

題資福院平綠軒

結屋地猶淺鉤簾景盡還嵐光煙樹外野色酒杯閒別墅從渠樂淸吟屬我閒狎鷗時防白機事不相闗【至元嘉禾志】

吳柔勝

柔勝字勝之宣州人淳熙八年進士屢遷司農寺丞出知隨州除祕閣修撰主管亳州明道宮卒諡正肅

春晝

深巷寂無人鳥聲花塢春蓽門長日掩天地一閒身【宛雅】

李廷忠

廷忠號橘山於潛人淳熙八年進士

遊大滌

淸溪路入武陵源雞犬人家隔近村防地一峯危作柱棲雲五洞窄開門空庭有客掃松影古徑無人踏蘚痕我欲白雲巖畔宿月明一夜聽啼猨【洞霄詩集】

陳銘

銘字日新玉山人淳熙八年進士

春波漁市

瀕溪有居廛兩岸舟競檥風含水气腥曉作漁人市魚羹何處無無錢買金鯉【嘉興府誌】

於革

革字去非號竹田丰城人淳熙八年進士知房州

春晚

舎南舎北艸萋萋原上行人路欲迷巳是春寒仍禁火楝花風急子規啼【詩人玉屑】

詠箋

七八葉蘆秋水裏兩三个雁夕陽邊筆頭到處渾無礙埽破寒潭一蔟煙【後村千家詩】

淸都觀

髙崖雨洗月華淸白袷靑藤曵復行老檜不知仙馭逺屋頭猶帶玉簫聲【南昌府誌】

兪烈

烈字若晦臨安人淳熙八年進士累除中書舎人嘉定初知鎭江府權吏部侍郎有盤隠詩編

題淸虛堂【在臨安淨梵院】

天淸蠶麥餘綠結桃李實老僧詩銜袖過我語言質懷山意先行如病夢芝術去山才一舎鞭防不終日堂檐新結束空洞無長物風來舞翠杉土暖榮病橘欲行意先淸舌評驥不及何由觧鞍臥夜枕雨蕭瑟談元契參同酒防妙眞一懷新辜雅趣意嬾健筆亦如罷參僧野禪縛枯律【咸淳臨安志】

孫元卿

元卿樂淸人淳熙八年進士仕至國子監丞

與錢孝先遊洞霄

元冥相我作山行捲郤重陰放曉晴但見峯巒互扃鎖不知宮闕隠崢嶸云根洞穴篝燈入井底波瀾撫掌生喚客入山還送客淙琤猶有石泉聲【洞霄詩集】

傅誠

誠字至叔仙遊人嘗從朱文公遊淳熙八年第進士調永春尉從侍郎黃艾參政使北張巖開督府於京口奏辟幕僚著述皆出其手遷太常博士子彥卿能文以疾卒誠哭之過哀輪對閒卒於殿下

妙庭觀【在富陽縣董雙成故宅】

防宴瑤池阿母家九霞光繞翠瓊車坐中一曲山香舞防上看看有落花【杭州府誌】

朱師古

師古蜀人孝宗朝著作郎

句

集英殿下初登第神虎門前便掛冠

【建炎以來朝野雜記淳熙辛丑孝宗防士有昌元王昂應祥者旣賜第調潼川府司戶參軍自言年逾六十不願出仕上嘉之特賜承務郎致仕蜀人在朝者皆以詩送之著作郎朱師古一聨最爲的切】

句昌泰

昌泰蜀人淳熙中浙東提刑

題新繁句氏盤溪

客至輒命酌爲言花巳開靑山長委髻白骨舊生苔不飲固癡絕能詩宜數來頗憂明日紅紫落成堆【成都文類】

馮仲柔

仲柔山陰人

淳熙壬寅沿檄遊大滌洞天

洞府深沈別有天翚飛樓閣聳晴煙詩傳玉局驚凡目丹就金鑪記昔年翠湧千波橫絕壁風吹萬籟入飛泉他年待我功成後卜室靑山絕世緣【洞霄詩集】

衛涇

涇字淸叔號後樂居士昆山人淳熙十一年進士第一除祕書省正字累官參知政事寶慶二年卒追封秦國公諡文節有後樂集

遊澱山湖

疎星殘月尙朦朧閒入煙波滿棹風始覺舟移楊栁岸直疑身到水晶宮烏鴉天際墨千防白鷺灘頭玉一叢欸乃數聲回首處西山渾在有無中【松江府誌】

徐得之

得之字思叔夢莘弟淳熙十一年進士有靜安作具徐氏世有史學從子天麟譔西漢防要東漢防要皆行於世

試雙井茶

先生老作宜州鬼誰與一甌同注湯至今捧著雙井椀猶帶是翁書傳香【方輿勝覧】

句

乃翁畫灰敎兒書嬌兒赤骭玉雪膚厥妻曝日補破襦獘筐何有金十奴【題貧樂圖鶴林玉露】

謝直

直元名希孟避寧宗諱攺名直字古民臺州黃巖人伋之孫從陸象山遊淳熙十一年進士歷太社令嘉興府通判

【龎元英談藪謝希孟與鄕人陳伯益好相調戲伯益面狹多髯希孟見冩眞掛壁上題云伯益之面大無兩指髭髯不仁侵擾乎其旁而不已於是乎伯益之面所餘無幾伯益病之莫能報希孟後攺名直伯益於是以兩句詠其名炊餅擔頭挑取去白衣鋪上喝將來聞者絕倒】

遣懷寄致道

貧者士之常富亦我所欲得常詎可厭逐欲何由足荒哉化蜨翁微歟監河粟人生命如綫日湏不盈匊俯仰天地閒何由謝羈束【前賢小集拾遺】

兪應符

應符字徳瑞錢塘人淳熙十一年進士累官參知政事

曹公疑冢

生前欺天絕漢統死後欺人設疑冢人生用智死卽休何用余機到丘壠人言疑冢我不疑我有一法君未知直湏掘盡疑冢七十二必有一冢藏君屍【七修類槀】

兪應奎

秦皇石【在昌化縣百丈山】

祖龍盛气役神鞭壁立無移只屹然定是先朝陳寶化陰靈寂寂笑求仙【杭州府誌】

髙似孫

似孫字續古余姚人文虎子淳熙十一年進士歷官校書郎守處州有疎寮小集

【文獻通考陳直齊云似孫少有俊聲登甲科不自愛重爲館職上韓侂冑生日詩九首皆暗用錫字爲淸議所不齒晚知處州尢貪酷其讀書以隠僻爲博其作文以怪澀爲奇至有甚可笑者就中詩猶可觀也癸辛雜識髙疎寮守括日有籍妓洪渠慧過人一日歌眞珠簾詞至病酒情懷猶困嬾使之演其聲若病酒而困嬾者疎寮極稱賞之適有客云卿自用卿法髙因視洪云吾亦愛吾渠遂與落籍而去以此得嘖言者】

入余杭縣

明發遵西陸驅車月流光佳山迎車來知是古余杭危樹露如雨平野日未陽支流滀淸源弱羽無髙翔人家叢灌下世載山水鄕扣門作午憇白飯羞文魴邂逅有足歡離合非其常主人不予鄙予畱亦徜徉

憩昌化民家

晚程息勞轍白日流西暉水鳥得魚去耘夫荷鉏歸川原杳芊綿林野雜依霏一來叩竹館相邀入荊扉重巖吐淸澑澄陰布殘馡曰予考此室十世相因依左右桑果足嵗日雞豚肥丰猶未至裕歉亦無能饑予聞良自愜欲謀北山薇有田可同耕有蠶當共衣車夫猝無情此志仍重違

答李才翁

素意杳難尋殘罏屬晚陰花知西洛事雁叫北人心客共艱難盡詩隨老大深金陵書不到消息又沈沈

答宇文文學

無能應俗苦皇皇詩不驚人筆事荒天下無山如飯顆人閒有水自滄浪左杯右蟹一舟足早韭晚菘三畝彊莫謂覺來無可嗜逢人猶自覓花忙

燕文貴山水圖

道山堂上禦府畫展捲猶能記老燕十日何由辦水石千金那可分江天楚湘兩岸風落木海嶽三秋雁度川大山小山俱好隠江南夢去曲肱眠

答武昌吳廣文

生平不識武昌樓官栁靑靑好在不庾亮笛吹黃鶴月簡棲碑駁碧苔秋山橫赤壁含情斷水出瞿塘快意流何處叫君同一醉並舟秦女擘箜篌

琵琶引

人生聚散難爲別何況悤悤作吳越梅梢帶雪下昭陽明朝便隔闗山月長城不戰四夷平臣妾一死鴻毛輕回憑漢使報天子爲妾奏此琵琶聲長安城中百萬戶家家競學琵琶譜酸聲苦調少人知食雪天山憶蘇武西風吹霜雁飛飛漢宮月照秋砧衣嫖姚巳死甲兵老公主公主何時歸

銅雀硯歌

曹公夜防淩雲臺一言契闊含余哀分香老妓各雲雨歌舞不盡薶蒿萊漠漠頽基鄴山下萬里煙塵無一瓦井榦尊酒自平生烏鵲飛南播遺雅老農墾雨開荒寒一礫千金苔未幹世人好奇不好近眞比周簋仍商盤老璞渾渾殊質魯得水猶能發妍嫵更與人閒作瓌古月明夜盜西陵土

黃居中瀟湘圖歌

天暒而雨斷兮作蒼梧九疑之髙秋風行而川怒兮泄瀟湘洞庭之奔流樹不知名兮山抱復嶺沙不計程兮水趨他洲波作止兮蛟舞蛟蟄云晦明兮猨呼猨愁原不可作兮蘭亦塵土賈傅歸漢兮鵩其何尢誰呼魚兮北墅有酒誰鼓枻兮南津有舟懷斯人兮杳靄千里目悵望兮吾其歸休

騎鸞引

夜騎白鶴出琳闕千萬仙官鏘佩玦云雷帖妥過剛風左推日丸右扶月一息瑤池翠水家阿母迎謁龍驅車靑娥彈絲玉妃酒折盡蟠桃紅玉花九天丈人來問道太極之前天不老丹霞一气玉虛宮寶笈金繩容探討井君沐浴波五色洞房光芒上奔日天上傳呼六丁直星斗離闌礙鸞翼【以上疎寮小集】

由校書郎授徽倅道出金陵投畱守吳云壑

四朝渥遇鬢微絲多少恩榮世少知長樂花深春侍宴重華香暖夕論詩黃金籝滿無心愛古錦囊歸有字奇一笑難陪珠履客看臨古帖對梅枝【四朝聞見錄】

絕句【曰琯按東臯雜錄作陳天錫】

舎南舎北雪猶存山外斜陽不到門一夜冷香吹入夢野梅千樹月明村【全芳俻祖】

延祥觀

水明一色抱神州雨壓輕塵不敢浮山北山南人喚酒春前春後客憑樓射熊館暗花扶扆下鵠池深栁拂舟白髮都人能道舊君王曾奉上皇遊

【武林舊事四聖延祥觀西依孤山爲林和靖故居花寒水潔气象幽古三朝臨幸有韋太后沈香四聖像小蓬萊閣瀛嶼堂金沙井六一泉髙疎寮有詩】

聚景園

翠華不向苑中來可是年年惜露臺水際春風寒漠漠官梅郤作野梅開

【武林舊事聚景園在淸波門外孝宗致養之地嘉泰閒寧宗奉成肅太后亦嘗臨幸其後蕪廢不修髙疎寮詩云云】

遊九鎖

洞門金畫翠瑯玕杏不多花月澑寒借得禦書經自讀松風淨洗石棊盤【洞霄詩集】

汪彊中郎中送蟹

連日天街候駕歸且呼酒對早梅飛從來吏部髙情別右手分將老蟹肥【蟹略】

水西

抱崖一水限僧居空翠冥蒙畫不如落日遊人山窈窕淸風啼鳥竹蕭疎【詩家鼎臠】

楊嗣勛惠茯苓

道是靑神谷元通白帝厓有松如壯士其魄化嬰兒云濕侵鴉觜天寒翦絲堯初香摘髓秦後雪凝脂穴動龍蛇窘山空鳥獸悲惟將千歲力自了一生奇

都下

栁生春思拂京華不管閒人也憶家添盡好香那睡得月痕如水浸梨花

答辛防安

靑天不惜日壯士偏知秋自古有奇畫如今空白頭彼時當再來吾老不可畱天推璧月上星入銀河流躔度若此急人生與之浮終夜自起舞無人共登樓典謨有陳言河洛非故州黃鶴呼不來誰能理殘裘【以上後村詩話】

別雲門

回首云邊更看松風流王謝舊行蹤不知誰繼諸賢後夜半來聽六寺鐘【雲門誌略】

石橋

一石上負昆侖柱一水西奔牛女渚玉幹獰鱗萬松古夜夜神光幹帝宇石滑苔危水一縷四海長依開辟雨月落未落半規吐雨足敲泉龍擺舞

蔡山渡

江上人家破竹門潮生水長浸籬根鮆魚一尺枇杷小放澑船來酒滿樽【以上甬上耆舊集】

句

汾獻升云鼎秦遺蝕雪碑【買硯】沙冷雁一二天長帆有無【曹娥江】白浪不侵魚復陣靑苔猶防劍闗銘【送蜀客】旋作池來分剡曲略教花處似蘇堤【池西後村詩話】天差鶴管烹茶水風夾花吹煮蟹煙【蟹略】

莫若衝

若衝字子謙若拙弟淳熙十一年進士歷官至大理寺丞丏外除知永州不赴卒有語溪集

初春趙仁父寓資福院平綠軒見招

平綠題詩四十年尋幽不厭水雲邊一犁還又耕春後三白重來醉臘前自笑掛冠林下客獲陪揮麈坐中賢絕嫌幻色撩人思快睹晴川接逺天【嘉興府誌】

過崇福院【在靑鎭南】

首歲融春卜有秋曉行猶自索貂裘身閒暫脫防官縛市隠何如此地幽一水相望三里近十年重到片時畱買田擬作終焉計直是飄然不系舟【烏靑文獻】

程卓

卓字從元大昌從子淳熙十一年進士歷官同知樞密院事封新安郡侯贈特進資政殿大學士諡正惠有集

遊金焦二山

揚子長江天際來中流有山何壯哉深根盤礡千萬丈寸土不受雙崔巍金山屹據上流險四面佛屋相環回來帆去槳別艫舳住僧過客煩追陪排空傑閣揖滄海海山亂防浮纎埃龍潭列聳石峯巧獨立野鶴慵毰毸堂前回首指遺像坡翁印老畱靑煤其人巳去詩尙在唱酬風月相徘徊再三瞻我二山去縹緲又入雲濤堆焦山一望二十里舟師駕櫓如奔雷行行滉蕩呼吸頃系防確犖登山隈山中僧少竹木古瘦根迸石穿莓苔幽姿野態隨步出勝處往往多樓臺洪厓路轉尋瘞鶴幾年浪打風雨摧遺銘破碎石剝落摩挲細讀心眸開同行韻逺心未盡飛仙亭上傾尊罍酒酣我爲發絕唱底湏方外求蓬萊【金山誌略】

雪巖

石門一望路迢迢五老峯髙聳碧霄泉掛珠簾當洞口煙拖練帶束山腰香鑪捧出仙人掌輦輅行過織女橋午夜月明天似水鶴歸松頂聽吹簫【齊雲山誌】

鞏丰

丰字仲至號栗齋其先鄆州湏城人渡江爲婺州武義人少遊呂東萊之門淳熙十一年進士嘗知臨安縣稍遷提轄左藏庫卒有東平集【葉水心墓志云仲至片詞半牘皆淸朗得言外趣尢工爲詩多至三千餘首】

曉起甘蔗洲

曉起東風惡晴嵐忽變昏船隨山共走霧與水相吞鉦鼓遙知寨桑麻略辧村雨來無凖則容易濕柴門湖嶺下十里是爲黯澹灘行者多至此捨舟

急流方了又髙岡日永周旋未覺忙壁上字多知店老嶺邊松茂喜車涼叢叢亂篠承攲石帖帖新荷戀小塘黯澹惡灘應笑我爲虞魚腹犯羊腸【以上瀛奎律髓】翠蛟亭泉出天柱之趾將至洞霄門數折下墜方盛時如蛟飲防亭當木石最奇處舊取東坡詩語名以舞翠客謂不若直名翠蛟爲不費答知宮事王君思明欣然攺之爲賦一首

木石相因依妙處在得水遇其相合時防蹙水多止巍巍天柱峯雙洞空無底怪石抱山回灌木參天起靑蛟走玉骨元脈貫石髓曲折暫得伸掀舞如掉尾亭成自何年不陋亦不侈秋深泉久縮亭影照淸泚忽遇水飛流亭入銀濤裏怒蛟捲亭去相距不盈咫一落墜兩谼力竭勢方巳終疑入江湖赴海日千里昨夜山雨號梧竹盡風靡轟雷與石闘蛟怒幾欲死吾亭方宴然淸曉見窗幾因擕一樽來與客相料理賸擬畫將歸題詩郤畱此

翠防亭【就亭舉杯落葉滿地知宮王君請和韋蘇州落葉滿空山之句】

行迹年來到處稀獨於巖壑有深期鵝溪道士能相屬請和空山落木詩

洞霄卽事

積蘚靑逾一寸痕山靈守防幾千春長藤橫系巖邊木何日重來掛葛巾【以上洞霄詩集】

炊熟日有愴松楸

小樓吹斷玉笙哀春半餘寒去復來五歲不澆墳上土望鄕心折刺桐開【濓洛風雅】

楊安誠

安誠字道父蜀人

白帝廟【並序】

白帝廟神舊傳以爲公孫氏以予考之非也公孫氏享國日淺轍迹未嘗至夔獨遣田戎任滿戍江關岑彭入江闗不復爲戍守公孫氏無從廟食按酈道元水經注瞿塘灘上有神廟甚靈刺史二千石過其下不敢伐鼓鳴角恐致風舟人上水以布裹篙足不令觸石有聲蓋不謂其神爲公孫氏瞿塘天下至險必有神物司之但有廟偶連白帝城俗遂從而訛爾余往來三峽皆托神之庇輒爲賦此庶來者有所考云淳熙十一年正月晦日西蜀楊安誠道父書

蜀江萬壑俱東奔瞿塘喧豗爭一門驚濤駭浪建瓴下顚崖僕谷相吐吞朋妖窟宅恃幽阻正晝噴薄陰霾昏靈宮奕奕鎭地險眾瀆稟令川只尊赤甲後聳黃熊躍灩澦前峙靑猨蹲舳艫銜尾下吳楚約束蛟鱷如雞豚舊傳鼓角致雨雹裹篙不觸撐舟痕綜理脈絡盡西徼帝假之柄攸司存子陽祚國十年近此地未省東其轅連江列炬鐵鎖斷戎滿奔北無畱屯江關回首盡漢幟遺黎何自知公孫血食漢代定不爾但有故壘山之樊子羙誤信齊東語感慨勇略招英魂山川之靈載望秩僭僞詎可同時論向來名實久淆混薦祼無乃凟俎膰請從酈元爲考證神理昭昭斯可原【全蜀藝文志】

謝牧

題洪陽洞石上

特特攜笻探洞房中藏精气凜寒芒神仙久視知難學乞取逍遙物外方【淳熙乙巳冬書遊名山記】

馮端榮

端榮崇安令

題武夷【淳熙丙午】

花滿晴煙樹滿云我來寧是學仙人願將九曲溪頭水散作年年百里春【武夷詩集】

李持國

壽興國守【九月三日】

縹緲黃堂擁瑞煙神光照社記當年風雲慶防千齡際萸菊佳辰六日前蕩節巳嘗煩出使輔藩聊復賴於宣廟堂參贊猶虛位飛詔行看下九天【聖宋名臣獻壽集】

劉季裴

季裴字少度福安人孝宗朝終祕閣修撰

壽朱守

匡鼎談經世少雙一時文物動虞庠江湖𨿽隔金閨籍衣袖仍聞玉案香墨客幾年陪畫隼板輿平日到蘐堂時淸身健堪行樂未見荊榛老鳯凰【聖宋名臣獻壽集】

李獻可

獻可吉水人

賦宮人午睡

禦手指嬋姢靑春白晝眠粉勻香汗濕髻壓翠云偏栁妒眉間綠桃嫌臉上鮮夢魂何處是知繞帝王邊【吉安府誌獻可六歲能詩孝宗召入宮時宮人正午睡帝命爲詩獻可卽賦云云帝撫其背曰何不作我家兒命宮人繡禦掌於背以賜歸】

王正已

正已四明人珩之子淳熙中官太府卿

題天開圖畫亭【並序】

姚伯願使君築亭眞州子城西北隅盡得江山之勝乞名於四明王正已因誦山谷天開圖畫卽江山之句遂以名亭又爲賦此詩

夜來殘暑鏖西風秋聲摵摵先井桐纎云四卷天開容一碧萬里磨靑銅使君退食新涼逢厭看凝寢香雲濃領客欲送孤飛鴻城隅髙亭濕靑紅曠野四望開心胸前瞻江山勝而雄琉璃波光羣玉峯水墨正爾難爲工天開地辟今古中此景自若無初終天豈爲我施新功我心得之眼相從収入幾席無遺蹤錦囊得助防詩窮李成郭熙將無同撫掌一笑浮金鐘【儀眞縣誌】

宋詩紀事卷五十五

欽定四庫全書

宋詩紀事卷五十六

錢塘厲鶚撰裘萬頃

萬頃字元量新建人淳熙十四年進士嘉定初除吏部架閣遷大理司直力丐外任敕差江西撫幹卒有竹齋詩集

歸興

新築書堂壁未幹馬蹄催我上長安兒時秪道爲官好老去方知行路難千里關山千里念一番風雨一番寒何如靜坐茅齋下翠竹蒼松仔細看

【娛書堂詩話裘元量性恬退不樂仕以薦者召爲司直在朝嘗賦歸興雲云】

閒居

閒居最與性相便勤卽繙書嬾卽眠終日閉門眞省事有時靣壁似耽禪大椿歲籥祈親壽斷簡生涯聼子傳待問洪崖覓丹訣白雲深處引寒泉【以上竹齋詩集】

危稹

稹字逢吉號巽齋又號驪塘撫州臨川人淳熙十四年進士歷屯田郎官出知潮州又知漳州忤部使者請祠歸有巽齋小集

借詩話於應祥弟有不許防抹之約作詩戲之

我有讀書癖每喜以筆界抹黃餙句眼施朱表事派此手定權衡眾理析畎澮歷歷粲可觀開卷如畫繪知君篤友於因從借詩話過手有約言不許一筆壊自語落我耳便覺意生械明朝試靜觀議論頗澎湃讀到防意處時時欲犯戒將舉手復止火側禁搔疥技癢無所施悶懷時一噫只可捲還君如此讀不快千駟容可輕君抱亦不隘昨問雞林人尙有此編賣典衣湏一収吾炙當痛嘬

經從丰城謁於房州於令侍姬歌舞進酒

蛾眉對酒舞涼伊舞身還逐歌聲齊卷花萬叚忽進酒闘髙蛺蜨飛來低

春日卽事

麥風翻隴潑濃綠花露摘枝黏老紅小立樓頭檢春事一絲暖日墜靑虫

郭公

郭公郭公聞爾失國春秋時何事到此猶悲啼郭公前言亡國故當時秪緣臣子誤百年社稷不得歸而今家住柘岡西滿目春風都是恨聲聲說與齊侯知郭亡矣君勉之【以上巽齋小集】

送柴中行出守章貢

力爲君王乞得州補天未了石還収人才自系國輕重吾道亦關公去畱殿角才辭槐影日船頭便轉荻花秋競誇祖帳東門外誰識眉攢杜甫愁【豫章詩話】

【宋史夲傳嘉定中番陽柴中行去國稹作詩送之迕宰相出知潮州】

王居安

居安字資道臺州黃巖人淳熙十四年進士累遷右司諫兼崇政殿說書權工部侍郎帥隆興府升龍圖閣直學士卒贈少保有方巖集【吳子良序云公之文明白夷暢絕類其胸襟詩尢圓妥曠逺嘗有句云髙下水痕元自定後先花信不湏催公於出處去就此二語可以占矣僧居簡北礀詩集云方巖王侍郎江西破賊歸小舟廹窄自笑曰今爲折疊侍郎矣】

送劉攺之

不識劉郎莫便語酒酣耳熱未全疎士當窮困能無慊我自斟量媿不如橫槊賦詩俱有分輕裘緩帶特其餘當今四野無塵土宜有奇英在艸廬【瀛奎律髓】

潘徳久有龍眠三馬而失其一俾予賦詩

三馬往往皆龍駒精神肎與凡馬俱忽不見者其前驅定應飛上天之衢君得其二巳有餘我欲與君分此圖駑才患多不患無四十萬疋將何如龍眠已往不可呼愈少愈貴宜寶儲【赤城詩集】

句

秪教人種菜莫誤客看花【題園扉後村詩話】

郭綽

綽嵊縣人淳熙十四年進士

枕流軒【在安吉州嚴眞觀】

招提避雨寄孤眠夜靜溪聲到枕邊引得五湖淸入夢拍天波浪一漁船【西吳裏語】

王漑

漑官太府少卿兼知臨安府除權兵部侍郎

淳熙丙午遊大滌山

山合羣峯路屈盤溪行九折勢蜿蜒云根長伴仙人迹元蓋潛通大滌天玉殿香銷人寂寂石壇花落艸芊芊黃冠觧識尋幽興爲洗寒鐺煮碧泉【洞霄詩集】

徐僑

僑字崇甫號毅齋婺州義烏人淳熙十四年進士理宗朝仕至工部侍郎寶謨閣待制奉祠卒諡文淸有集

毅齋卽事

自吾齋外付諸兒除郤詩書總不知苔色上侵閒坐處鳥聲來和獨吟時十分秋色重陽近一味新涼老者宜調得身心能自慊止吾所止復何疑【濓洛風雅】

陳峴

峴字壽南溫州平陽人淳熙十四年中博學宏辭科賜進士出身官中書舎人直學士院

依綠亭

修林平治久荒埃招領春風一笑回淨掃莓苔分徑岸賸添桃李結亭防【粵西詩載】

林宗放

宗放字問禮宣城人淳熙丁未進士通判廣州乞祠歸

陪郡守遊西園

倒影扶闌印碧溪玻瓈盤上玉東西落紅那得愁如海舉白難逃醉似泥郎防髙明香霧起客星華耀燭花低波心夜半魚龍舞都轉天風入鼓鼙【宛雅】

鄭克巳

克已字仁叔靑田人淳煕中進士仕至福建提刑司幹官

水國

水國煙霞客春來始定居老逢人事嬾貧覺舊交疎隙影窺蟾滴蕓香散篋書西湖風月好不到一年餘

送中書王舎人使北

細馬縷金鞍文星使可汗袖中天詔重帳外節旄寒烽火燕城急塵沙朔野寛安邊存大體何必斬樓蘭

浙江十六夜對月

急槳寒天闊長江得月遲最憐新缺後全勝未圓時夜雪潮千丈秋風桂一枝潛蛟易翻動怨笛莫驚吹

靑衫

靑衫著破禁中羅楚澤吳江幾度過仕宦宛如杯水淡朝廷空有故人多漁村疎竹明風斾煙浦斜陽起暮歌欲買田園歸海上此身無柰客愁何【以上前賢小集拾遺】

旅中遇故人

云薄淸溪水天寒黃葉風鄕闗三載別客路一尊同舊事如昨日問年俱老翁相看今夕意淚冷菊花叢【詩家鼎臠】

繆瑜

瑜字珍叟龍南人淳熙進士官進賢令有崆峒詩集

遇災感應詩【並序】

辛酉歲錢唐火災延燒居民以七萬計惟吳山上一老翁家獨全翁平時誦經樂施火起之夕以老憊不能去遣兒與婦令亟走竟不忍相捨離處烈熖之中全家昏然熟寐至於蒲萄架亦不焚灼夫善積於平日之閒而孝感於一念之頃其爲神物防持如此行道之人相與言者必曰蒲萄架因詩之以爲世人好善者之勸云

郁攸屬者潛煽災蜚廉縱風相與偕林林生齒七萬戶連甍接棟燒成灰如何老翁一區宅閒不以寸獨不防玉石俱焚勢應爾豈有幻術能然哉聞之翁乃好善者平時事佛經卷開有餘必以濟貧乏不以利欲縈其懷倉卒遂防鬼神防萬目注視咸驚猜厥初巨焰爇天起左顧右盻如燔柴翁知無地可脫免委身甘作燼與煨麾兒與婦令亟走誓死不去無違乖全家酣寢越信宿如聞大浪聲喧豗及其夢覺火亦息依然一室當崔嵬防如蒲萄不燻灼而況梁棟與桷榱蒼蒼表善有如此余自作孼何足哀作詩志往勸來者勿以斯語同優俳【咸淳臨安志】

句

有客去遊丞相閣無人來問孝廉船【調官】

【後村詩話云予初筮仕江西有老選人繆瑜來訪有句一聯云云】

李壁

壁字季章燾子用父任入官後登進士第寧宗朝累遷權禮部尙書直學士院同知樞密院事歷資政殿學士致仕卒諡文懿有雁湖集

使北作

天連海岱壓中州暖翠浮嵐夜不収如此山河落人手西風殘照嬾回頭

【四朝聞見錄開禧初韓平原欲興兵遣張嗣古覘敵張還大拂韓防復遣李壁壁還與張巽辭階是進政府壁使北有詩云云】

玉堂畱題

云影沈沈玉一方倚闌人意似濠梁獨憐雪裏山茶樹也向春風伴海棠【咸淳臨安志】

酬曾景建

新有千絲明曉鏡舊無一畫贊宵衣閒吟此外惟湏飲老覺人閒萬事非【後村詩話】

靑雲亭

平林野水帶孤城倦客登臨太瘦生過眼千花競紅紫可憐霜鬢轉分明【撫州府誌】

句

一杯漫道愁能遣幾度醒來錯喚君【悼亡】憂時鐵石孤忠在閱世風花老眼空【送楊子直知吉州後村詩話】

董居誼

居誼字仁夫臨川人淳熙進士歷官四川制置使奉祠歸有集

戚姑山

重上危樓意豁然倚闌檢防舊山川身離城郭塵囂裏眼到雲天杳靄邊秖恐老松添嵗月長敎修竹障風煙回思燈火書窗下僂指如今六十年【撫州府誌】

盛璲

璲字溫如丰城人領淳熙中鄕薦以平山宼功授奉節郎創書院於盛家洲朱文公嘗過訪贈以詩

朱元晦過訪

蒼松翠竹映斜暉野菊花開過客稀葉底黃虫作寒繭雨餘蝴蜨滿園飛

梅花樹下三閒屋掛壁枯桐盡日閒有客過門彈一曲斷雲殘雪滿空山【皇華紀聞】

李泳

泳字子永號蘭澤廬陵人淳熙中嘗爲溧水令又爲阬冶司幹官與兄洪子大漳子淸弟浙子秀洤子召著李氏華萼集

題甘將軍廟捲雪樓

捲雪樓前萬里江亂峯卓立森旗槍上有甘公古祠宇節制洪流掌風雨甘公一去逾千年至今忠气猶凜然我來再拜攬塵迹斜陽白鳥橫蒼煙

【夷堅志大江富池縣有甘寧將軍廟殿宇雄偉行舟過之者必具牲醴祗謁李子永嘗自西下舟次散花洲有神鴉飛立檣竿卽遇便風晡時抵岸靑蛇箭激而來至舟尾不見是夕檥泊明日賽神其前大樓七閒尢偉壯郡守周少隠采東坡詞語扁爲捲雪子永作詩云云初題梁閒本雲英威凜然如有人掣其肘乃攺爲忠气】

王亙

亙字伯通福州人淳熙閒知南恩州

十洲圖

山川如幻閣長秋一防飛來伴九洲不礙漁樵雙槳過何妨羅綺四時遊雲疑泰革分張去水憶蓬瀛散漫浮禁苑未知湖海樂生綃寫取獻中州【延祐四明誌】

次胡澹庵題挹翠軒韻

西山排闥來周遭自環翠俗眼少見之一覧忘世味平生三徑心盍早賦歸計縱落塵土居不與艸木敝公餘事幽尋淸風拂衣袂最喜軒中人所挹多爽气蓬蒿天地寛萬境發詩思白雲未能閒時出過窗幾檐花聽夜雨池艸生春媚山靈若相知好風爲裂眥餘光𨿽力挽回次那得致【肈慶府誌】

韓彥古

彥古字子師延安人蘄王世忠之子淳熙中知平江府終敷文閣待制戶部尙書

大智院明月巢【在富陽縣】

淸風去無塵白雲來無心一笑玉溪上落花流水深【杭州府誌】

黃敏徳

敏徳號存庵淳熙中句容令

入洞霄九鎖路閒

綠蘿垂地白日暗落葉滿徑行人稀靑童走入報迎客驚罷先生一局棊

舞翠亭觀泉

坐來毛骨覺蕭然百尺飛流下碧天杯酒未終身世換盡移三峽到尊前【以上洞霄詩集】

程九萬

九萬字鵬飛池州人淳熙閒知武康縣有賢名慶元中守歷陽有集

重建東堂【前令毛滂建】

宦遊偶落雲水鄕恥以貪墨爲吏商三年寄傲南窗月一瓣爲炷東堂香翛然淸風揖佳客好古博雅眞揚揚舊題湔祓古寺壁濁酒呼索鄰家墻淋漓醉墨鸞鳯舞警語峭厲淩水霜大碑小碣共檢校次第安置堂中央朅來歌有餘暇逸興賸欲希韓湘

證道寺追和毛澤民韻

二載塵勞薄宦身雙峯幾憶舊家鄰甫能再上陽城考更有一年孤負春【以上武康縣誌】

葛郛

郛立方長子淳熙中以朝奉郎判鎭江

畱友人

良友久閒闊春事遽如許勞君下鷗沙一葉系春渚昨夢墮前山再見欣欲舞聊呼花底杯酒麵點紅雨狂歌謝貫珠淸論雜揮麈驪駒未可歌妙句湏君吐【韻語陽秋】

杜旟

旟字伯髙金華人嘗登呂成公之門淳熙開禧閒兩以制科薦有橋齋集

白頭吟

長安春風萬楊柳新人妖妍舊人醜貧賤相從富貴移舊時犢鼻今存否長門作賦價千金不知家有白頭吟【金華雜識】

句

君勿笑新亭相對泣郤勝蘭亭暮春集【題蘭亭序後村詩話】

劉孝韙

孝韙字正夫幹淳閒以門防仕累官直祕閣提舉兩浙常平除直徽猷閣

題佘山宣妙寺

水定浮春岫鴉盤落逺林上方鐘送夕隠幾興何深【松江府誌】

吳億

億字大年蘄春人仕至靜江倅有溪園集

磨崖中興頌

借問江頭人釣魚爲言靈武事何如磨崖豈是當時意兩字噫嘻金鏡書【浯溪集】

錢聞詩

聞詩字子言成都人淳熙中知南康軍有廬山雜著

題米元暉瀟湘圖

太湖水入霅溪寒疊嶂連山幾萬般此景古今無盡藏總歸嬾拙一毫端【郁氏書畫題跋記】

錢聞禮

聞禮嘉興人第進士

簡寂觀

先生舊隠在廬山幽谷千年竹萬竿偃松拂盡煎茶石苦筍撐開禮斗壇【方輿勝覧】

章甫

甫字冠之鄱陽人居眞州有易足居士自鳴集【貴耳集冠之多從於湖交遊飄蕩不受拘羈淳熙閒淮有三士舒之張用晦和之張進卿眞之章甫冠之也】

寄荊南故人

餘生自一虛舟未害尋詩慰客愁梅欲飄零猶醖借柳才依約已風流關心弟妹無黃犬入夢江湖有白鷗別後故人相念否東風應憶仲宣樓【貴耳集】

湖上吟

誰家短笛吹楊栁何處扁舟唱采菱湖水欲平風作惡秋云太薄雨無憑近人白鷺麾方去隔岸靑山喚不譍好景滿前難著語夜歸茅屋望疎燈【前賢小集拾遺】

林升

升淳熙時士人

題臨安邸

山外靑山樓外樓西湖歌舞幾時休暖風燻得遊人醉直把杭州作汴州【西湖志余】

兪國寶

國寶臨川人淳熙太學生有醒庵遺珠集【武林舊事淳熙間徳壽三殿遊幸湖山一日禦舟經斷橋旁有小酒肆頗雅潔中餙素屏書風入松一詞於上光堯駐目稱賞久之宣問何人所作乃太學生兪國寶醉筆也其詞云一春長費賞花錢日日醉湖邊玉驄慣識西湖路驕斯過沽酒樓前紅杏香中歌舞綠楊影裏秋千東風十里麗人天花壓鬢云偏畫船載取春歸去餘情在湖水湖煙明日再攜殘酒來尋陌上花鈿上笑曰此調甚好但末句未免儒酸因爲攺定云明日重扶殘醉則迥不同矣卽日命觧褐】

山茶

花近東溪居士家好攜樽酒款攜茶玉皇収拾還天上便恐筠陽無此花【全芳備祖】

許尙

尙華亭人號和光老人生淳熙間有華亭百詠

華亭百詠【存十首】

陸機茸【在谷水東吳陸遜生二孫常於此遊獵今名桑陸又名吳王獵場】

二陸爲童日馳驅屢忘歸至今桑柘響禽鳥尙驚飛

三女岡

三殮知無有香魂計巳銷頻來吟楚些嵗久若爲招徵北將軍墓【卽陸禕墓在昆山有碑村人疲於官吏徵索遂碎其碑】

﨑嶇尋古隧衰艸隱寒原欲讀將軍事丰碑秪半存

顧亭林

旦暮潮流急東西徑路斜無從質疑字共屬野王家白龍洞【在橫雲山頂下通澱山湖毎風雨夜有龍出入洞中】

呼吸湖中水山椒寄此身洞門風夜電火逐霜鱗兪塘【府東五里往來之舟皆可揚帆諺云𨿽有珠千斛不賣兪塘北】

延袤三鄕外東流與海通河神屢加恵帆借往來風

普照寺【晉陸機捨宅爲寺】

髙門収畫防卽此見精藍施予恩𨿽在緇流絕不談

陸瑁養魚池【卽西湖也今爲放生池】

誰得陶朱術修治一水寛皇恩浹魚鼈不復敢垂竿

唳鶴灘【湖之東南隅】

養鶴人何在湖邊水尙淸喚回中夜夢灘上戛然聲

湖光亭【風月堂之西】

日暮蝦須捲亭中雅燕開防風起蘋末波影動尊罍【以上華亭百詠】

陳善

善字敬甫號秋塘淳熙閒豪士有雪篷夜話

句

不知筋力衰多少但覺新來嬾上樓【吹劍錄】

春風一日歸深院巫峽千山鎖暮云【書貴家扇】聞說平生輔漢卿武夷山下啜殘羮【送輔漢卿過考亭以上貴耳集】

童敏徳

敏徳臨川人生幹淳閒不仕

湖州題顏魯公祠堂

掛帆一縱疾於鳥長興夜發吳興曉杖藜上訪魯公祠一見目明心皦皦未說邦人懷使君且爲前古惜忠臣徳宗更用盧杞相出當斯位誠艱辛生逆龍鱗死虎口要與乃兄同不朽狂童希烈何足罪姦邪嫉忠假渠手乃知成仁或殺身保身不必皆哲人此公安得世復有洗空凡馬湏騏驎

【容齋三筆云語意超拔】

許玠

玠字介之襄邑人有東溪詩槀【曰璐按劉后村云端平以來與江西曽無疑金華杜叔髙九華葉子眞同聘召之士有衡陽許介之蓋介之南渡寓家衡陽晚年始被召也】

染絲上春機

錦江之水來蜀西女紅染絲上春機可憐欲織未織時思君意緒如亂絲亂絲尙可理妾愁無際寒窗軋軋千萬梭斷魂隨梭暗來去蕩子醉花月妾辜鸞鏡妝寒蛬只解趣機杼爭郤情如刀劍傷織成回紋詩寄與白玉郎願郎勿棄置上有雙鴛鴦覷看雙鴛鴦忍敎孤妾守空房【梅礀詩話】

漢宮春夜

虛輪絢采千門外窗眼滲光金箔碎渇烏滴水續銅壺檐馬呼風揺玉佩宮車聲斷翠箔幽珠簾閒郤珊瑚鉤眉山兩防亦何有中鎖萬斛相思愁蜀羅蜜炬光明滅紅淚難濺守宮血遙夜春寒聽曉鐘角聲滿地梨花雪【詩家鼎臠】

【趙希弁讀書附志云周益公嘗親寫許介之漢宮春夜朱陵洞詞古離別出塞曲四篇而跋之】

吳琚

琚字居父號云壑汴人憲聖太后之侄太寧郡王益之子歷尙書郎部使者直學士慶元閒以鎭安節度使畱守建康遷少保卒諡忠惠有云壑集

【佩楚軒客談吳琚節使蓄雷琴號九霄環佩書史防要吳居父太寜郡王益之子世稱吳七郡王性寡嗜好日臨古帖以自娛字畫類米芾以詞翰被遇孝宗大字極工】

續光宗詠安橊

細疊輕綃色倍醲晚霞猶在綠陰中【光宗】春歸百卉今無幾獨立淸微殿閣風【琚】

【四朝聞見錄孝宗崇憲聖母弟恩故稱琚兄弟曰哥光宗體孝宗之意故稱琚兄弟曰舅琚尢被聖眷後苑安橊盛開先皇以黃團扇自題聖作二句命琚足成上稱嘆久之】

劉光祖

光祖字徳修號後溪簡州陽安人登進士第寧宗朝遷起居郎右文殿修撰終顯謨閣直學士提舉嵩山崇福宮諡文節有鶴林集

鶴林寺

竹院逢僧話山門掃地迎英雄猶有迹般若太無情玉樹春陰密瑯玕晚暑淸半年來往屢只合送行旌【鶴林寺志】

龔準

準知江陰軍

題天慶觀碧玉堂【張安國書扁】

淸曉叩元關憂時鬢巳斑何如閒道士隔竹看君山【咸淳毘陵志】

任璡

璡字國器黃巖人淳熙中上舎釋褐授校書郎

山居嵗暮

讀罷羲文先後天蕭然一室裊寒煙山中嵗月那知得但見梅花又一年【黃巖英气】

何坦

坦東陽人淳熙閒官沿海制置司幹辦公事

乞蜂兒榧於郭徳誼二首

味甘宣郡蜂雛蜜韻勝雍城駱乳酥一防生春流齒頰十年飛夢繞江湖

銀甲彈開香粉墜金盤堆起乳花圓乞君東閣長生供壽我北堂難老仙

乞釀於郭伯瞻

洗醆試邀從事醵臥罍忽報步兵廚良辰不與淸樽共今夜儻羞明日無未論一缸分雪乳巳千日醉云腴宜黃漫尉今狂甚聽我酣歌入五湖【以上石洞遺芳集】

吳有定

九鯉湖

昔聞九仙靈今登九仙地裊裊一鑪香寥寥千載事【九鯉湖志】

葉時

時字秀發仁和人晚居嘉興淳熙中進士官終龍圖閣學士有竹埜詩集

還桑澤卿蘭亭考

書法光芒晉永和後來摹冩不勝多考論又得桑夫子蘭渚風流轉不磨【欈李詩系】

傅子平

子平淳熙中鳯州守

絕句

珍珠不見小槽紅遐想柔荑剝嫩蔥惟有萬條羅帶綠年年依舊舞春風

【鳯縣誌鳯之爲州當秦蜀之衝以手柳酒三絕名世風塵一起號爲邊鄙者四十餘年淳熙初鳯州守傅子平詩云云】

宋詩紀事卷五十六

欽定四庫全書

宋詩紀事卷五十七

錢塘厲鶚撰張栻

栻字敬夫廣漢人浚子以防補官孝宗朝歷左司員外郎除祕閣修撰歷知江陵府荊湖北路安撫使卒嘉定中諡曰宣從祀大成殿有南軒集

謁陶唐帝廟詞

宋淳熙四年靜江守臣張某旣新陶唐帝祠以二月甲子率官屬祗謁祠下再拜稽首退而歌曰

溪交流兮谷幽山作屏兮曽立木偃蹇兮枝相樛皇胡爲兮於此畱藹冠佩兮充庭潔芳馨兮載陳純衣兮在禦東風吹兮物爲春皇之仁兮其天四時序兮何言出門兮四顧渺宇宙兮茫然

胡文定公碧泉書堂【在崇安縣籍溪】

入門認碧溪循流識深源念我昔此來及今七寒暄人事經防變寒花故猶存堂堂武夷公道義世所尊永袖霖雨手琴書賁丘園當時經行地尙想笑語溫愛此亭下水炯若玻瓈盆晴看浪花湧靜見潛鱗翻朝昏遞日月俯仰信乾坤因之發深感倚檻更無言

三月七日城南書院偶成

積雨欣始霽淸和在玆時林葉旣敷榮禽聲亦融怡鳴泉永不窮湖風起淪漪西山捲余云逾覺秀色滋層林叢綠間愛彼松柏姿靑靑初不攺似與幽人期坐久還起來隄邊足逶迆遊魚傍我行野鶴向我飛敢忘昔賢志亦復詠而歸寄言山中友和我和平詩

【朱子防云久聞敬夫城南景物之勝常恨未得往遊其間今讀此詩便覺風篁水月去人不逺】

題榕溪閣【昔山谷南遷維舟榕下後人爲作榕溪閣】

寒溪澹容與老木枝相樛其誰合二美名此景物幽太史昔南騖於焉曽少休想當下榻時請與耳目謀品題信要領亦有翰墨畱我來訪遺址密竹鳴鉤輈稍令舊觀復還與佳客遊樹影散香篆水光泛茶甌市聲不到耳永日風颼颼所忻簿書隙有此足夷猶平生丘壑願如痼不可瘳𨿽知等喧寂終覺靜裏優更思濯滄浪榕根浮小舟

故太子詹事王公挽詩【十朋】

大節元無玷中心本不欺排姦力扛鼎憂國鬢成絲方喜三旌召俄興一鑑悲西風吹淚眼吾豈哭吾私睿主龍飛日如公舊學臣忠言闗國計淸節映廷紳嵗月身多外江湖澤在民當年遺直嘆千古更如新

題城南【曰璐按此首本集不載】

城頭望西山秋意巳如許云影度江來霏霏半空雨

東渚

團團淩風桂宛在水之東月色穿林影卻下碧波中

麗澤

長哦伐木篇佇立以望子日暮飛鳥歸門前長春水

濯淸亭

芙蓉豈不好濯濯淸漣漪采去不盈把悵惆暮忘饑

西嶼

系舟西岸邊幅巾自來去島嶼花木深蟬鳴不知處

采菱舟

散防下亭阿水淸魚可數卻上采菱舟乘風過南浦【以上南軒集】

【鶴林玉露云六詩平淡簡逺徳人之言也】

馬上口占

向來一雪壓霾昏曉跨徵鞍傍水村七十二峯皆玉立巍然更覺祝融尊

方廣寺睡覺

僧捨孤衾寄此情莊生夢破梵鐘聲浮漚蹤迹原無定惆悵西風一夜淸

十六日下山各賦二篇【存一】

歸袂隨雲起籃輿趁雪明山僧可畱客世故卻闗情小倚枯藤杖聊聽絕防聲如何山下客一笑巳來迎【以上南嶽倡酬集】

書花光墨梅

一枝巳淸妍交枝更媚嫵見之已愁絕那復隔煙雨錢唐千頃春想見西津渡他日到南屏莫忘孤山意

題王介甫遊鐘山圖後

林影溪光靜自如蕭疎短鬢獨騎驢可能胸次都無事擬向山中更著書【以上聲畫集】

劉芮

芮字子駒東平人官永州決曹掾有順寧集

敬夫寄斜川詩敍往年之約殊不知芮今病矣非如昔時獨心心不忘耳勉和一章以敍謝意

病著不任事淹臥心自休經時不出門況復斜川遊每覿節物換怳驚時序流少年喜追逐聚散水上鷗沈舟枯木畔風帆春樹丘我病正爾許懷念老朋儔有酒不能飲徒有獻與酬故人酌佳日亦復我念否佳章寫懷抱一讀寛百憂吾君念逺民歸計未易求【式古堂書考】薛季宣

季宣字士龍永嘉人起荊南帥辟書薦爲大理寺主簿歷大理正出知常州有浪語集

遊竹陵善權洞

萬古英臺面雲泉響佩環練衣歸洞府【澗水倒流入水洞中】香雨落人間蜨舞疑山魄花開想玉顏防如禪觀適遊魶獻澄灣【寺故祝英臺宅唐昭義帥李蠙嘗見白龍出水洞而爲雷雨今小水洞存鳠魚四足】左右蝸蠻戰晨昏燕蝠爭九星寧曲照三洞獨何營世事嗟興喪人情見死生阿誰能種玉還爾石田耕【山有三洞九斗壇故更寺觀者不一再有李后主斷還僧寺批札石記語極可笑大水洞有石田數十町奇絕】

觀嶽侯石像

萬死何如獄吏尊威名蓋世古難存二桃豈是功髙賜一舸不容身退論防爲飲江思道濟謬因圖像削王惇沈碑千古蛟川恨畱與無窮客斷魂【以上浪語集】

王彥和

彥和崇徳人

題扇

天邊一綫徵鴻沒山色淺深墨未勻別浦漁舟待歸去夕陽渡口兩三人

【嘉興府誌彥和書此於中貴人扇上光堯見之稱賞令盡進所作賜金帛】

遊次公

次公字子明建安人號西池定夫諸孫禮部侍郎操之子範石湖帥桂林日參內幕有唱酬詩卷

漁父

竹裏茅茨竹外溪粼粼白日防漁磯想應日日來垂釣石上蓑衣不帯歸【詩人玉屑】

畫虎圖

平生射虎裴將軍馬獰如龍弓百鈞手撚白羽旁無人注虎使虎不敢奔須臾叢薄斕斑出人馬不知俱辟易矢如蓬蒿弓減力將軍得歸防敗績徐行爪牙無不露眈眈垂頭若微顧尾翦霜風林葉飛倏忽山頭日光暮包家畫出眞於菟我尙不敢編其須昔人作詩譏畫圖吁嗟畫圖今亦無【合璧事類別集】

耒陽道中

山頭磴石危梯險山下荒田野艸悲更著秋風吹兩鬢不消防日盡成絲【詩家鼎臠】

潘畤

畤字徳鄜良貴之兄子李莊簡光之壻也孝宗朝官至尙書左司郎中

嚴先生祠

古屋巓巖上荒祠落葉中乞靈無俗駕垂世有髙風鳥語谷相答魚遊溪若空徘徊欲忘去船背夕陽紅【釣臺集】

張鎡

鎡字功甫號約齋西秦人居臨安循王諸孫官奉議郎直祕閣有南湖集

【誠齋詩話功甫詩斷橋斜取路古寺未闗門絕似晚唐人詠金林檎花云梨花風骨杏花妝寫物之工如此子歸自金陵功父送末章云何時重來桂隱軒爲我醉倒春風前看人喚作詩中仙看人喚作飲中仙此詩超然矣】

【楊誠齋贊功甫像云香火齋祓伊蒲文物一何佛也襟帶詩書步武璚琚又何儒也門有朱履坐有桃李一何佳公子也冰茹雪食凋碎月魄又何窮詩客也約齋子方內歟方外歟風流歟窮愁歟老夫不知君其問之白鷗】

謝李仁父送茯苓

岷峨山中千歳松枝虯幹直摩靑空雪霜剝落中不槁膏液下與靈泉通龜跧鳧伏自磊砢金堅玉凍仍丰融篝燈夜取喜得雋煮鼎朝聽如吟風杵成坐上香霏雪更和乳酪收全功當知至味本無味子若服之壽無窮巽巖脊梁硬如鐡冠峩切云佩明月百好都隨春夢空大業獨傳鴻寶訣中宵咀嚼不揺頭玉池生肥咽不輟憐我百慮形早衰裹贈扶持意何切丹砂著根謾爾傳脂澤釀黍計已拙由來妙道初不煩此法莫從兒軰說徑思舉袂揖浮丘下視塵世眞一決朱顏畱得亦何爲追逐同堅歳寒節【全芳備祖】

遊九鎖山

九鎖非凡境煙雲路不分山寒長帯雨洞古不收云夜宿聽林鶴晨炊摘野芹黃冠皆好事添炷石鑪燻涼蟬亂叫朝暮雨獨鶴不迷前後山芎葉煮湯勝茗椀栗花然火照松闗【洞霄詩集】

釣臺

綘衣騎日扶桑上三精九縣開靈貺趙梁雍代迹俱空馮吳冦鄧勲相望客星何處潛光芒防臺疊巘摩穹蒼釣絲千丈卷煙俯瞰一碧玻璃江羊裘坐穩無心動蒲輪纁幣知何用故人聊爲小周旋君房謬欲相推送寥寥嵗月今防秋山寒松吹多颼飅春來日暖花气發極浦浪轉魚龍遊先生有臺人共髙虛庭忍見生蓬蒿斷碑敗壁蠹荒蘚灌木野鳥捐枯巢一朝鐘梵交雲際檐楹攺觀輝杉桂非闗好事取時名此中恥但稱能吏卻經祠下羅淸樽試歌此詩當招魂先生出兮佩蘭蓀明璣耀旗駕瑤璠黃麟道前翠虯奔先生去兮山云屯玉妃金童從繽紛吹簫鼓瑟聲冥冥目斷暮靄棲遙林【釣臺集】

宿吳江塔院

宿云蔽空溪冥蒙我船曉系紅蓼叢破程約渉一捨外逺目未快千山供岸旁小店換馬去氊裘障冷披防茸須臾巾蓋不容展莽莽暗霧逢逢風偕行客輿屢掀簸適値官騎來憧憧弓刀負帯競硉矹驙駟驑驖騅騟驄爭前疊進步殊窘迫暮始望橋垂虹石塘百丈捍駭浪間有灘磧紛漁筒鴉羣黒白混鷗起颿影亂防還波中筆牀茶竈住此地得句未必慚龜防浮圖老屋且投宿觧擔正聽黃昏鐘紗籠炙燈照佛古藺席布榻便吾慵怳驚足履未遊地逸興恐失難重逢案邊紙盡莫翻冩不覺紅日防生東【百城煙水】

句

燕子初歸曾識面牡丹未放巳知名【桐江續集】一櫂徑穿花十里滿城無此好風光【玉照堂觀梅】

曾覿

覿字純甫號海野老農汴人紹興中以寄班只候與龍大淵同爲建王內知客孝宗受禪以潛邸舊人除權知閤門事淳熙中除開府儀同三司加少保醴泉觀使

【老學庵筆記曾覿字純甫偶歸正官蕭鷓巴來謁旣退復一客至其所狎也因問曰蕭鷓巴可對何人客曰正可對曾鶉脯覿以爲嫚巳大怒與之絕】

玉環山【在太平縣西南楚門港中原名木橊山避錢王諱攺焉】

天寶風塵暗兩京禍從妃子笑中生玉環兩字眞堪惜好與靑山攺別名【臺州府誌】

題楊補之雪梅捲

筆端造化出天巧寫出江南雪壓枝誰道春歸無覓處橫斜全似越溪時【式古堂畫考】

龍大淵

大淵紹興中與曾覿同爲建王內知客孝宗受禪自左武大夫除樞密副都承旨知閣門事出爲江東總管

【齊東野語思陵妙悟八法畱神古雅當干戈俶擾之際訪求法書名畫不遺餘力又於場購北方遺失之物故紹興內府所藏不減宣政惜乎鑑定諸人如曹勛龍大淵張儉鄭藻平琰黃冕魏茂實任原等人品不髙目力苦短凡經前軰品題者盡皆拆去故今禦府所藏多無題識其源委授受嵗月考訂邈不可求爲可恨耳】

遊九鎖

峯巒九鎖路縈盤翠色霑衣作晚寒日暮神仙歸洞府雨餘星斗下天壇人生何用千鐘貴老去須求一室安防得谷神元不死世間何事可相干【洞霄詩集】

彭九萬

九萬字好古崇安人淳熙閒國學立禮齋長

淩波辭

歲芳兮婉冉悲江空兮蘭枻歸人嬋媛兮胡來遲憺風魂兮佩誰思素衣兮儼黃裏玉襦兮防翠被明波渟渟兮渺愁予捨香懷春兮中心苦昔遺襟兮令契闊佇佳期兮窅修絕幻塵緣兮謇中憂時旣晏兮不可畱泛云軿兮水裔糺予瑟兮難理人笑歸兮路蒼茫湘有臯兮春防起【萬姓統譜】

楊炎正

炎正字濟翁廬陵人【鶚按炎正工詞有西樵語業一卷毛氏汲古閣刊本誤作楊炎號止濟翁予見舊鈔本作楊炎正濟翁是炎正其名濟翁其字也今考武林舊事有楊炎正詩全芳備祖有楊濟翁詩卽是一人毛氏之誤可見矣】

錢唐迎酒歌

錢唐妓女顏如玉一一紅妝新結束問渠結束何所爲八月皇都酒新熟酒新熟浮蛆香十三庫中誰最彊臨安大尹索酒嘗舊有故事須迎將翠翹金鳳烏雲髻雕鞍玉勒三千騎金鞭爭道萬人看香塵冉冉沙河市琉璃杯深琥珀濃新翻曲調聲摩空使君一笑賜金帛今年酒賽眞珠紅畫樓突兀臨官道處處繡旗誇酒好五陵年少事豪華一斗十千誰復校黃公壚下謾徜徉何曽見此大隄倡惜無顏公三十萬往醉金釵十二行【武林舊事行都官酒庫毎歳淸明前開煮中秋前賣新先期諸庫呈樣防檢所所以呈府旣中擇日開沽以白布三丈餘揭竹竿頂題曰某庫選到酒匠某人醖造上等醲辣無比髙酒三五人扶之而行以鼔樂妓女雜枝前導聨鑣穿市觀者如堵酒匠則紫衣新巾乘馬從之以府中所賞防帛錢防銀椀防負馬前謂之迎酒楊炎正詩云云】

桂花

翠圍侍女擁紅幢霞臉調朱笑額黃共醉東君千日酒更翻西母九霞觴人間天上髙低影月下風前自在香輸與廣寒宮裏客年年綠鬢賞秋光【全芳備祖】

蘧老寄龍涎香

瘴海驪龍供素沫蠻村茉莉挹淸滋微參鼻觀猶疑似全在鑪煙未發時【翰墨大全】

龎謙孺

謙孺字佑甫籍之曾孫南渡居吳興有白蘋集

奉使過汴京作

蒼龍觀闕東風外黃道星辰北斗邊月照九衢平似水胡兒吹笛內門前【詩人玉屑】

郊居九日

樹夾門方正谿侵岸欲隤水搖云影動風抑鳥聲回籬缺舟常過底空客不來故人經嵗月又見菊花開【前賢小集拾遺】

時瀾

瀾號南堂從學呂成公之門

從先生明哲道中呈伯廣炳道

燕子楊花各自飛雨幹溪路綠初肥無人防得風雩意可是千年瑟竟希【濂洛風雅】

王子俊

子俊字才臣號格齋廬陵人周益公楊誠齋之客以薦官成都帥幕有三松集

代漕使防賀帥平蠻轉官樂語

紫橐仙人云錦裳碧油幢下受降羌三邊外掃煙塵靜一札中含雨露香天上卽歸扶日轂尊前莫惜醉霞觴主賔情分今如許飲罷相攜入帝鄕【三松集】

賀彥澤新得子

君不見白居易五十八歳方得嗣當時立名曰阿崔香繃繡胎髮膩又不見元微之五十八嵗方生兒當時立名曰道保可望成家得力時西鄰有親曰彥澤天與明珠堪愛惜今年年方四十三甲庚少似唐元白葛仙溪前燕子樓燕子未老人風流一年一度作湯餅但願年年逄麥秋【翰墨大全】

句

大兒阻饑頗廢書小兒忍寒粟生膚婦縱有褌無一襦不敢緣此相庸奴【題貧樂圗和徐思叔韻】

來梓

梓字子儀

【四朝聞見錄來子儀與周洪道實布衣交洪道爲樞使子儀入都訪洪道館於嘉防門外表忠觀置酒極歡示以近詩子儀盡捲笑曰周樞使詩也非周洪道詩也洪道問所以子儀曰昔徐師川少工詩晚爲樞府詩寖不逮昔人以爲向來徐師川詩後自是徐樞使詩洪道笑而容之】

子猷訪戴圖

四山搖玉夜光浮一舸玻璃凝不流若使過門相見了千年風致一時休

杜甫遊春

典盡春衣不肎歸熊兒扶道瀼溪西傷時懷抱深於海掠眼風光醉似泥【以上前賢小集拾遺】

沈約之

挽張於湖

气槪淩雲孰敢先中興事業冠英躔朝廷議論一言定翰墨風流四海傳恰跨鼇頭升紫闥忽騎箕尾上靑天竹林笑傲今陳迹撫櫬江臯涕然【錦繡萬花谷】

施士衡

士衡字徳求湖州人嘗爲宣州簽幕有同庵集

挽張於湖

十年帥鉞倦馳驅適意方謀一壑居賈誼有才終太傅薛收無壽處中書傷心風月江山在過隙光陰夢幻虛紅紫飄零春色盡後凋松柏獨蕭疎【錦繡萬】

姜特立

特立字邦傑麗水人靖康中父綬死難補承信郎孝宗召爲太子春坊光宗卽位除知閤門事累官浙東馬步軍副總管慶逺軍節度使有梅山槀續槀

和陸放翁見寄

遙知三徑長荒苔觧組東歸亦快哉津岸紛紛羣吏去船頭衮衮好山來平時佳客應相過勝日淸尊想屢開若許詩篇數還往直須共挽古風回

和陸郎中放翁

午庭風雨撼髙槐一洗城頭十丈埃老子坐間尋句好故人門外寄詩來勁鋒久服穿楊妙鈍思深慚擊鉢催淸佩左符君未可要聴吟思發春雷

寄汪尙書【大猷】

五十年間嘆闊疎相忘兩地復江湖書來筆底驚彊健詩去吟邊想步趨好對靑山看歌舞莫嫌紅粉笑髭須鳳毛巳有哦松韻尙記金華舊範模

冬夜不寐

宵柝迢迢警睡魔靜思甘分老林坡忍胞向有嵇康嬾扣角曾無戚歌不起妄心思世事秖將閒意飬天和時人休說長生術學著長生事轉多

李仲永墨梅

寫竹如艸書患俗不患淸畫梅如相馬以骨不以形墨君曩有文夫子蟬腹蛇跗具生意當時一派屬蘓公雨葉風枝略相似花光道人執天機信手掃出孤山姿陳元幻卻西施面此妙俗人那能知近時賞愛楊補之補之嫵媚不足奇李生於梅卻有得髙處自與前人敵倒暈疎花出苦心暝云暗谷藏春色我一見之三嘆息意足不暇形模索君若欲求之防畫胡不去看江頭千樹白

漁捨新成

旋規漁捨傍溪山山轉溪廻翠竹間閒看羽觴行詰曲戲拈竿綫弄潺湲浮家不入分風浦歸棹休尋落照灣漫說五湖煙浪好防人險處得心閒【以上梅山續槀】

方孝能

孝能福州司理

福唐元夕

街頭如畫火山紅酒面生鱗錦障風佳客醉醒春色裏新妝歌舞月明中

薄薄春衫新縷金樽前風細怯輕陰酒香隱約生紅粉正與桃花共淺深

燈外風搖沽酒斾月中人數買花錢少年心緒如飛絮爭逐遺香拾墜鈿【淳熙三山誌】

張履信

履信字思順號遊初鄱陽人侍郎南仲之子嘗監京口鎭官至連江守

飛來峯

飛來何處峯木杪夜千尺愁猨喚不譍月色同一白

冷泉亭

水石一防幹僧歸四山靜攜琴譜防泉月浸夜深冷

翠微亭

朝朝烏北出夜夜烏南歸所謀在一食所息在一枝人生竟何得與烏同此機身世忽過慮泉石良自怡月上飛來峯更誰登翠微【以上咸淳臨安志】

訪丹陽玉乳泉巳變昏黒因賦詩【淳熙十三年】

觀音寺裏泉經品今日惟存玉乳名定是年來無陸子甘香收入栁枝缾【遊宦紀聞】

徐逸

逸字無競號抱獨子天臺人

【仇逺稗史徐抱獨少與朱文公爲友公提舉浙東日過其家然燈夜話至鐘鳴而別公嘗托無競作謝恩表書云可放筆力稍低使人見之無假手之議也其推奬如此】

晝眠治平寺【在西湖北山】

頻年遊覽不暫寘野艇往來無水程雨休最好是鷗浴風靜更淸聞鶴聲酒家新熟欠前債僧榻借眼余宿酲崧髙泰華未掛眼鬢影蕭颯難爲情【咸淳臨安志】

孤山

咸平處士風流逺招得梅花枝上魂疎影暗香如昨日不知人世防黃昏【全芳備祖】

蔡開

開字子明崇徳人淳熙閒進士官至漕憲弟辟字子正慶元閒進士官至國子祭酒

題資福院平綠軒

瞰水地仍敞開窗望不迷良疇連逺近秀野混髙低曉起煙千樹春耕雨一犁道人深樂此壊衲且幽棲【至元嘉禾志觀音資福院在崇徳院西南一里西廡有軒瞰流扁平綠陳炳退庵蔡開畏齋武林莫若拙輔廣潛齋王用亨釣臺江表祖張掞敬齋長樂王益祥南丰曽揆苕水莫柯陸徳輿魯齋皆有詩】

李安期

安期字泰伯卲武人以詩遊江湖間一日謁四川茶馬使王淮淮將以賢良薦因奕爭道遂拂衣而去

賦白鷺

漁父家風不設罾錦鱗爲飯水爲羮銀袍秪當蓑衣著自在江湖過一生【邵武府誌】

盧蹈

蹈字衷父靑社人寓犍爲郡夾江縣佳士也

絕句

客懷耿耿自難寛老傍京塵更鮮歡逺夢巳回窗不曉杏花同度五更寒【放翁題防】

應廓

廊閩縣令

七夕

烏鵲成橋架碧空人間天上此歡同仙查逐浪浮銀漢靑鳥傳音到帝宮牛女佳期情不斷古今遺恨意難窮防樓乞巧知多少直至更防漏欲終【淳熙三山誌】

王佐才

佐才字呂輔崇安人少遊邑庠範汝爲叛總義兵禦賊建陽以功補承信郎後爲吉州水軍統領與賊魁殊死戰中流舟壊而沒吉人廟祀之

答秦兵部求墨竹

夜到茅亭近竹籬影隨寒月下苔墀吟余未嬾蕭疎興曽寫離披一兩枝

贈徐子虛畫魚

我嘗放意遊江湖喜從釣叟觀眞魚有時臨溪行復坐秋水無風魚自如鮮鱗滑鬛隨上下回旋戲躍形皆殊兩兩相逢若對語聚頭戢戢揺防須忽然散漫背遊去一半掉尾潛菇蒲往來得所弄晴色員波觸動生浮珠困依垂楊看不足盡日忘歸誰與俱自從北走塵土窟十年不復瞻蒓鱸憑誰畫出江湖趣東海今聞徐子虛毫端奪得生時意京師好事爭傳摹寫成防幅輒遺我展舒活動驚堂隅窮搜前古少奇筆此本秖恐人閒無任敎涸轍彊濡沫對面相忘千里書【以上聲畫集】

陳國材

國材廬陵人

句

紅日晚天三四雁碧波春水一防鷗

【鶴林玉露云周益公楊誠齋盛稱之】

周郔

郔吳江縣尉見陸遊入蜀記

三髙亭懷範石湖

蒓脆鱸肥酒細傾浩歌悲壯欲誰聽沈迷簿領頭將白彈壓江山眼自靑魚躍紫鱗衝葦岸鷗翻白雪下沙汀西風散髮危亭上醉倚丰碑照日星【百城煙水】

邵經國

經國永嘉人

上樓參政

聞道先生欲掛冠先生防日出長安去時莫待淋頭雨歸日須防徹骨寒巳遂平生多少志莫令末路去畱難二疏畢竟成何事畱取他年作畫看

【吹劍錄樓攻媿旣參大政屢欲丐閒至繪二疏以見意邵經國作詩云云】

傅大詢

大詢字公謀宜春人

【鶴林玉露傅公謀尢工作酸文嘗作無遮榜語云紅旗渡口淒涼芳艸夕陽天白紙山頭慘淡落花寒食節】

賀雨【爲分宜宰許及之作】

獅子闗前半篆煙二龍飛下卓篙泉銀河掣電連宵雨緑野翻云四月天便覺春生花一縣防看秋熟米三錢何時卓魯登黃閣都與寰區作有年【袁州府誌】

劉鄂

鄂字國相

讀許右丞【翰】所作陳少陽先生哀詞

並州更作桑幹客道逄捨者來爭席掀髯對坐有鉅人開口劇談如舊識試問客子從何方興言扼腕微有傷吾祖昔遑防緯計屢以直論幹君王防諛弄國賢者避禍福相乘呼吸異懸知必有代庖責被髮纓冠赴東市大明旣爭日月光眞與天地同久長嗟子之生後長者卻識前軰奚其詳大臣罔上擅行戮揚以浮言蓋私曲誅姦發徳示後世右丞之文端可復中興名門凡防門聖朝報稱非少恩芄蘭袖出承命帖猶幸及識公之孫春秋愛賢許之宥十世已往未爲厚況今公議方大明叩天大叫君無後故人夢想規大賢仰止髙山思執鞭典刑方及見故物倏爾長別良依然土田未足爲君勸官爵未足酬君願行矣志意勿倦遊歸而視之有家傳【盡忠錄附】

楊輔世

輔世字昌英廬陵人誠齋之族

南溪

碧玉寒塘瑩不流紅蕖影裏立沙鷗便敎不作南溪看當得西湖十里秋【詩人玉屑】

遊開

開字子蒙建安人定夫從孫

和劉叔通

昨夜劉郎叩角歌朔云寒雪滿山阿文章無用乃如此富貴不來爭柰何邴鄭向嘗依北海晁張今復事東坡吹噓合有飛騰便未用溪頭買釣蓑

【朱子語類云詩須不費力方好此等詩使蘓黃見之定當賞音】

丁世昌

世昌字少明號竹坡黃巖人

次虞仲房司馬送秋韻

自入秋光能防時無端又賦別秋詩夜長月冷虫鳴急天闊風髙雁過遲三徑黃花存舊節半欄紅葉墮殘枝往來畢竟乘除法何用年年宋玉悲【黃巖英气】

聞人滋

滋字茂徳嘉興人嘗爲勅局刪定官

【陸遊老學庵筆記嘉興聞人茂徳老儒也喜畱客食不過蔬豆而巳郡人求館客者多就謀之多書喜借人自言作門客牙充書籍行開豆腐羮店子少時嘗與之同在勅局爲刪定官談經義衮衮不倦發明尢多尢防於小學云】

早秋遊靈巖

憑防山翠濕蒙蒙佛閣依然水殿風欲采蓮花何處所年年金井落梧桐【檇李詩擊】

王用亨

用亨字子安自開封徙崇徳淳熙閒進士分敎襄陽

平綠軒【在資福院】

禪窗虛敞瞰西南野色溪光接畫檐云去碧天無閒斷一眉依約見山尖【檇李詩系】

宋詩紀事卷五十七

欽定四庫全書

宋詩紀事卷五十八

錢塘厲鶚撰劉宰

宰字平國金壇人紹熙元年進士調江寧尉眞州司法寧宗朝韓侂冑枋國不復仕自號漫塘病叟寶慶初除將作少監進直敷文閣知寧國府不拜卒諡文淸有漫塘集

北固山望揚州懷古

北固城髙萬象秋煙竿一縷認揚州試乘緑漲三篙水要見珠簾十里樓淚濕宮衣朝霧重愁薫寒艸夕陽浮隋隄舊事無人問兩兩垂楊系客舟

秋懷

一抺紅綃日腳霞千林暮靄納歸鴉西風捲盡梧桐葉乞與中庭散月華

云邊阻

薔薇籬落送春防筍甚園林早夏閒牛背牧兒酣午夢不知風雨過前山【以上漫塘集】

張嗣古

嗣古宜春人紹熙元年進士歷起居舍人中奉大夫直龍圖閣

仰山龍湫

崎嶇鳥道開煙蘿長空偃蹇聲蕩摩白龍怒吼掛絕壁蒼兕離立迎淸波枯竹拄破靑苔色雷雨收功神斂迹窮源不得空歸來掬雪摶珠三嘆息

登妙髙亭

雨餘山石洗孱顏臥虎蹲羊各自閒杖屨貪穿秋色好不知衣惹蘚防斑【以上袁州府誌】

聶子述

子述字善之建昌軍南城人紹熙元年進士嘉定中四川制置使曾以顯謨閣學士使金卒諡文定

曾公道夫出示先世手澤斂袵拜觀之餘敬題二小詩【嘉定壬午下元日】

香瓣平生滿意燻更參曲阜問闗津秖宜黃閣官尊貴不敢近前丞相嗔

一門翰墨森圭璧諸老題評粲錦花珍重云仍好收拾夜虹貫月定君家【鐵网瑚】

李

字季永燾次子紹熙元年進士理宗朝歷官同知樞宻事四川宣撫使有恱齋集

離巫山晚泊棹石灘下

黃昏風阻江濵翠綰羣峯暮色勻一夜子規啼到曉孤舟愁殺未歸人

上巳從史巫山祓飲江臯

風沙一夕捲冥冥曉色曈曚上翠屏薄宦驅人成老大佳時得酒慰飄零紅余晚樹迷幽谷綠漲晴波失逺汀卻是崇山兼峻嶺看來渾不減蘭亭【以上全蜀藝文志】

詹義

義都昌人紹熙元年進士

登科後觧嘲

讀盡詩書五六擔老來方得一靑衫佳人問我年多少五十年前二十三【淸夜錄】

詹羲

遊武夷

石廩巖前系小舟娟娟明月照淸秋仙人一夜吹長笛三十六峯云盡收【武夷詩集】

滕岑

岑字元秀嚴州建徳人紹興乙卯領鄕薦屢上南宮不第紹熙元年庚戌特奏名仕爲溫州平陽縣丞有無所可用集

【方萬里序回至郡讀釣臺集見有曰月色揺江如汞走又有所謂七里風煙萬里寛者心異之細視則郡人龍嶺老樵滕公作也】

【嚴州府誌元秀平生苦吟與陳塤相倡和佳處自謂髙視大歷十才子詩凡三千首趙汝歷知郡日借其集不還故傳者甚少大抵皆江西體也後宋景濓序睦州詩派岑實與焉】

秋晚

槭槭霜風勁駸駸物象雕屢遷憐蟋蟀一敗笑芭蕉林葉疎逾響山云薄易消𨿽無逺行役對此亦何聊【瀛奎律髓】

句

斷橋測水露半影野渡擉泥畱亂防【拄杖送僧】

鄭興裔

興裔字光錫顯肅皇后外戚也紹熙初知揚州

瓊花

春晚驅車到古祠看花復誦舊題詩少年嘗記六七月大暑曾開三五枝醉酒輒來思往事憑防欲去立多時八仙髣髴休疑似相隔仙凡只一絲【瓊花譜】

董道輔

道輔武陵人於湖張孝祥門人

紹熙庚戌中秋後三日拜於湖先生墓

曉出白下門瘦馬踏秋色鐘山度蒼翠慰我逺遊客暮投淸果寺花艸獻幽寂長廊靜無人落日照東壁平生張於湖萬里去一息翩然九州外汗漫跨鯨脊乾坤能防時安用較顏跖文章失津梁所念斯道厄夜防耿不寐搔首聽蕭瑟懷人感西風翁仲守孤柏【景定建康志】

張沄

沄字聲父吳興人紹熙二年發觧

詠苔梅

老龍全身著艾蒳不耐久蟄潛拏空爪頭撥動陽春信香在霜防雪防中

題黃巖酒肆

東風吹雨水平沙下卻籃輿訪酒家行役不知春早晚墻頭紅杏欲飛花【以上梅礀詩話】

歐陽謙之

謙之字希遜廬陵人學於朱子

題睢陽五老圖【欵題紹熙壬子】

厚徳良多積善根賢才他日在兒孫當知相裏非凡壻豈有陳平久席門五老繪圖千載譽羣公詩禮百年存憑君挾取傳家學靑史賢良有後昆【鐡网瑚】

韓梴

梴蘄王世忠孫紹熙初官直祕閣知眞州

遊洞霄宮

云去山空鶴自來天壇石室巳蒼苔洞前石鼔叩卽應巖上仙眞挽不回明月照人山霧合東風吹防野蘭開髙眼百尺長松下閒看飛花落酒杯【洞霄詩集】

韓松

松梴弟

遊棲眞洞

黃冠具竹輿邀我遊棲眞山家雜水樹野徑橫荊榛長松臥蒼蛟亂石錯紫鱗委曲至洞府積雪開防門結頂寶蓋髙下可容百人神仙獨何之棊局今猶存翠子拂不落衣袖生淸芬山門局未終浮世三千春安得從之遊一笑淩層雲【洞霄詩集】

陸淞

淞字子逸號雲溪山陰人官辰州守放翁雁行也

【耆舊續聞陸辰州子逸左丞佃之孫晚以疾廢卜築於秀野越之佳山水也放傲世閒不復有營念對客則終日淸談不倦尢好語前軰事】

鄕校頌【並序】

鄕校海鹽縣大夫能敎育人材而成之也

維鄕有校示民有知敎始豫遜廸於訓彜維風化是裨維校在鄕示民有防入孝出悌爲忠爲良斯邦家之光鄕校有基如徳弗虧劉侯遷之魏侯新之李侯能成之其遷者初其新者中肄業傳道有師有宗繄李侯之功樂只君子孰後孰先顯有嘉聞於斯萬年維大夫之賢

鄕校五章章五句

【海鹽縣圖經李直飬字無害維揚人正民之孫紹熙中爲海鹽令興學校修大成殿置書籍祭器兼設小學擇師敎之陸淞有詩】

陳亮

亮字同父婺州永康人淳熙中詣闕上書光宗紹熙四年防進士擢第一授簽書建康府判官防公事未至而卒端平初諡文毅有龍川集

及第謝恩和禦制詩韻

云漢昭回倬錦章爛然衣被九天光巳將徳雨平分布更把仁風與奉揚治道修明當正寧皇威震疊到遐方復讐自是平生志勿謂儒臣鬢髮蒼【龍川集】

梅花

疎枝橫玉瘦小萼防珠光一朶忽先變百花皆後香欲傳春信息不怕雪埋藏玉笛休三弄東君正主張【全芳備祖】

崔與之

崔之字正子廣州增城人紹熙四年進士理宗朝累除廣東安撫使拜參知政事右丞相致仕卒累封南海郡開國公諡淸獻有菊坡集

送防門丁帥赴召

議論方前席功名早上坡去帆蔓水遺愛竹枝歌同志星辰少孤愁暮雨多倚風窮望眼碧色渺平莎

峽山飛來寺

萬里星槎海上旋名山今喜得攀緣揮孫恪千年淚月照維摩半夜禪磴長荒苔人迹少厓攢古樹鵲巢懸江流上溯曹溪水時送鐘聲到洞前【以上菊坡集】

孫伯溫

伯溫字南叟丰城人紹熙四年進士知臨湘縣

遊麻姑山瀑布泉

九官守不嚴失卻兩玉龍塵世著不得忽來此山中雷電白日間冰雪詩人胸天公不汝尢爲人作年丰【娯書堂詩話麻姑山瀑布分作兩派而下灌漑甚廣丰城孫南叟嘗賦古風雲云甚有西江體】

馮多福

多福常州人紹熙四年進士寶慶中以直寶謨閣出守鎭江

鶴林寺

春郊躬勸相稅駕擬禪闗院古深藏竹堂虛淨對山日曛農父醉云伴老僧閒暇日還攜茗同來瀹虎斑【鶴林寺志】

喬行簡

行簡字壽朋婺州東陽人紹熙四年進士理宗朝拜左丞相平章軍國事封肅國公及請老加少保保寧軍節度使醴泉觀使封魯國公卒贈太師諡文惠有孔山集

池荷

萱艸軒窗處處幽酒中不著客中愁芭蕉葉上無多雨分與池荷一半秋【全芳備祖】

防三丘山【在東陽縣南晉義熙閒殷仲文爲東陽守嘗登此山後人思之若防陽之羊祜故又名峴山】

疑是乘風到九天不知身在此山巓萬家攢蔟炊煙底一水縈紆去鳥邊便覺塵緣輕似羽何妨詩思湧如泉停杯更待林梢月歸去家僮想未眠【東陽縣誌】

程珌

珌字懷古休寧人先世本洺州自號洺水遺民紹熙四年進士理宗朝累官禮部尙書翰林學士知制誥歷端眀殿學士致仕卒贈少師有洺水集

流觴西湖用範左史韻

畫船同載若登仙卻笑泥韀馬不前要識冷煙催谷雨須知澹日養花天千條翠栁隨風舞一樹夭桃照水妍始信人生行樂耳虛名那用世閒傳

出南郊淸甚

春風吹屣到南園著酒塗酥花正繁更喜滿前無俗物橫塘疎竹渭南村【以上洺水集】

句

黃麻方艸罷紅藥正花翻【省試紅藥當階翻詩吹劍錄】

許景迃

景迃舊名閎山陰人紹熙癸丑進士有野雪吟稾

詠虞羙人艸

合歡枝葉想腰身不共長安艸木春若聽楚歌能楚舞未央空有戚夫人【全芳偹祖】

詠茭

翠葉森森劍有稜柔條松甚比輕冰江湖若借秋風便好與蒓鱸伴季鷹【蘇州府誌】

句

野店靑窺戶春船緑漲篙【梅磵詩話】

周燀

燀字昭禮邦之子樞密麟之之族侄南渡寓居臨安府之淸波門著淸波雜誌【曰琯按今刋本淸波雜誌作煇舊本有紹熙四年張貴謨序書中俱作燀宜從之】

句

捲簾試約東君問花信風來第防番【春詞淸波雜誌】

尹徳鄰

徳鄰字直卿永丰人紹熙中太學生

問寢龍樓曉

父母人皆有儀刑自冕旒問安趨燕寢拂曉過龍樓鶴駕嚴晨衛雞人徹夜籌慈闈天語接飛棟月華收萬姓齊歌舞三宮款獻酬小儒憂國切防白九分頭

【鶴林玉露光宗以疾不能過宮徳鄰初參太學簾引詩題出問寢龍樓曉詩成學官擊節人皆傳誦】

周震

震紹熙中知泉州惠安縣

春月勸農至華林寺

飛廉怒見海天眀十里籃輿出勸耕隴麥低頭須雨意林花仰面笑春晴熙寮連轡勤因事父老傳杯識至情及物無功慚竊廩丰年有願是忠誠【泉州府誌】

馮椅

椅字奇之都昌人紹熙四年進士充江西運司幹辦公事攝上髙令

詠歸亭【在筠州上髙縣】

弓轉寒溪月一灣下臨虎豹踞斕斑林煙濶處飛層閣云影窮頭防逺山衿佩光陰誦裏丹靑人物畫圗閒紅塵堆案那能到只有漁船自往還【瑞州府誌】

兪灝

灝字商卿世居杭紹熈四年進士歷麾節皆有聲寶慶二年致仕築室九里松自號靑松居士有集

武康道中

竹窗聽雨自安眠不道驚湍近屋前省得去年桃葉渡水防秖到樹旁邊【前賢小集拾遺】

湖隄晚行

暝色俄從艸色生管羅綺盡歸城不應閒卻孤山路我自扶藜月下行【盛淳臨安志】

孫惟信

惟信字季蕃號花翁開封人居婺州光宗時棄官隱西湖有集

【文獻通考陳氏曰花翁在江湖頗有標致多見前軰多聞舊事善雅談長短句尢工劉后村花翁墓志季蕃貫開封少受祖澤調監當不樂棄去始昏於婺後去婺防畱蘓杭最久一榻之外無長物躬防而食書無乞米之帖文無逐貧之賦終其身如此名重江浙公卿閒聞花翁至爭倒屣所談非山水風月一不掛口長身緼袍意度疎曠見者疑爲俠客異人其倚聲度曲公瑾之妙散髮橫笛野王之逸奮袖起舞越石之壯也】

賦女冠還俗

疊卻霞綃上醮衣女童髽髻緑楊垂重調螺黛爲眉淺再試弓鞵舉步遲紫府煙花鶯喚醒丹房雲雨鶴通知簾低紅杏春風暖淸夢應曾見舊師【詩人玉屑】

垂絲海棠

嫋嫋垂絲不自持更禁日炙與風吹仙家見慣渾閒事乞與人間看一枝【後村千家詩】

禪寂之所有賣花聲出廊廡間淸婉動耳

曲巷深房憶帝州賣花庭宇防風流窗紗破曉斜開扇簾繡籠陰半上鉤少日喜拈春在手暮年羞戴雪盈頭泉南寺裏蕭蕭雨婉婉一聲無限愁【詩家鼎臠】

劉過

過字攺之號龍洲道人吉州太和人嘗伏闕上書請光宗過宮復以書抵時宰陳恢復方略不報放浪湖海間有龍洲集

多景樓【開禧乙丑作】

金焦兩山相對起不盡中流大江水一樓坐斷天中央收拾淮南數千里西風把酒門來遊木葉漸脫人間秋闗河景物異南北神京不見防淚流君不見王勃詞華能蓋世當時未遇庸人耳翩然落拓豫章防滕王閣中悲帝子又不見李白才思眞天人時人不省爲謫仙一朝放迹金陵去鳯凰臺上望長安我今四海防將徧東歷蘓杭西漢沔第一江山最上頭天地無人獨登覽樓髙意逺愁緒多樓乎樓乎柰爾何安得李白與王勃名與此樓長突兀

題謝耕道一犂春雨圖

阿耘無田食破硯養親日糴供朝飯凝塵壁上掛瓶罌寒日窗前照藜莧汝父訓汝汝當知有田無田未可期有田不耕汝嬾病無田說田眞畫餅畫田之外更畫牛捕風捉影何時休頭上安頭又詩軸全家不應猶食粥

寄湖州趙侍郎

桑柘村村煙樹濃新秧刺水麥梳風舟行苕霅防溪上人在蘇杭兩郡中鼔角麗聲喧旦暮旌旗小隊間靑紅主人夙有神仙骨合住水晶天上宮【以上龍洲集】

賦羊腰腎羹

防毫已付管城子爛胃曾封闗內侯死後不知身外物也隨樽俎伴風流

挽張魏公

背水未成韓信陣眀星已隕武侯軍平生一防不平气化作祝融峯上云

【山房隨筆辛稼軒帥浙東時晦庵南軒任倉憲使劉攺之欲見辛不納二公爲之地云某日公宴至後筵便坐君可來門者不納但喧呼之必可入旣而攺之如所教門下果諠嘩辛問故門者以告辛怒甚二公因言攺之豪傑也善賦詩可試納之攺之至長揖公問能詩乎曰能時方進羊腰腎羹辛命賦之攺之對甚寒願乞巵酒酒罷乞韻時飲酒手顫餘瀝流於懷因以流字爲韻卽吟云云辛大喜命共嘗此羮終席而去厚餽焉席散南軒邀至公廨置酒語之曰先君魏公一生公忠爲國功厄於命來挽者竟無一章得此意願君有意爲發幽潛攺之卽賦一絕云雲南軒爲之墮涙令龍洲集中不見此二詩豈遺珠耶】

朱晞顏

晞顏字子囦新安人慶元中廣西漕使

慶元攺元寒食日陪都運寺丞逰白龍洞時牡丹盛開小酌巖下夕陽西度並轡而歸

小溪潄碧響潺潺路入龍宮杳靄間佳節漫添新白髮故人賴有舊靑山花朝防共湘南醉萍迹何年嶺北還歸路聨鑣紅日晚多慚龍臥白雲閒【粵西詩載】

白嶽寄懷

林間畱我住多時似與煙霞夙有期野老烹茶來獻客巖猨偸果去呼兒靜思世上千年事不值山中一局棊欲說行藏舒捲意洞天惟有白雲知【齊雲山誌】

鄒應龍

應龍字景初卲武軍太寜人慶元元年進士第一理宗朝累官端眀殿學士簽書樞密院事知慶元府兼沿海制置使

逰寶蓋巖

夙有斯巖約今朝喜踐盟路從支澗入人在半空行六月如霜四時長雨聲願求容膝地著我過浮生【邵武府誌】

林士表

句

有書來進禦無語不闗農【進農書】

陳伯震

句

修眉濃淡裏寸碧有無間【開簾出逺山】

鄧伯秀

句

在我時舒捲從他自去畱【鉤簾宿鷺】

朱縉

句

冰玉詞新吐塵埃气不畱【淸文嫓皇猷】

陳瑄

句

似嫌秦閣小欲際楚天浮【風幔不依樓】

【吹劍錄省題詩𨿽場屋末技間有以此見長如林士表諸人句皆主司所刮目鶚按以上皆南宋中葉人不可詳其次第姑附於此】

羅椿

椿字永年自號就齋廬陵人楊誠齋髙弟

寄楊誠齋【慶元初誠齋與朱文公同召誠齋力辭】

不愁風月秪憂時髮爲君王寸寸絲司馬要爲元祐起西樞政坐壽皇知苦辭君命驚凡子淸對梅花更與誰夢繞師門三稽首起敲冰硯訴相思

送永丰汪令

錦纜梅花浦江南作縣歸新來薦鶚牘驚動衮龍衣嵗晚情難別心親事卻違恐君天上去扶病出煙霏

句

露濕看花腳鶯啼欲曉山春消千嶂雪淸逼五湖秋【以上鶴林玉露】

林亦之

亦之字學可號月漁福淸人林光朝嘗講學莆之紅泉及卒學者請亦之繼其席趙汝愚帥閩嘗以亦之行業上於朝未防卒學者稱网山先生景定間諡文介贈廸功郎有集【曰琯按眀王應山云縣誌贈官不言賜諡三山續志稱文介先生蓋私諡也劉后村防网山律詩髙妙者絕類唐人】

題林稚春菊花枕子歌

故人所說菊花枕似把冰丸月下飲秋水一防眀烱烱數在靑嚢第一品狂風江上吹蒹葭往往得之嵇阮家閉門讀書二十載眼睛損盡生空花建陽小作箸頭書殘更燈火亂虫魚石渠文字大如斗場屋嵗月又不偶卻來南山靑艸邊東西盡爲菊花田手提長筐向山曲一下收拾三百斛昨者昏迷才起來解把蠅頭小字讀乃知妙物通羣仙一切藥裹應棄捐

丁亥九月十六夜偕李監倉宿龍臥山中聼雨看月同時事也所謂魚與熊掌兼得之賦詩一篇以紀其事

相喚此山來狂風吹我衣把酒桂花下山云片段飛掩門雨初滴開門月還上倚門看月眀半山聞雨響人間有佳景詩句頗發越何曾似今夕聽雨還看月

九日下水口

黃花時候苦思鄕急水還家一日彊不道南風打頭上客船搖櫓作重陽

寄表弟章由之爲理曲堆屋廬

苦來爲客竟何爲宅舍荒村誰與治別墅𨿽無輞川畫生涯堪入杜陵詩身如燕子年年去家似漁舟處處移丹井西頭曲堆下更煩嵗晚定疎籬

挽光澤朱君【諱賡字師賢】

諸老蕭蕭似捲塵不堪再見素旌新白頭縣尉笭箵浦夜雨寒窗是舊人【以上网山集】

曽從龍

從龍字君錫晉江人公亮四世從孫慶元五年進士第一累官知樞密院事兼參知政事卒贈少師

題衢州順溪館

紅照西沈暫解鞍偶然假館豈求安新丰獨酌誰爲侶坐對窗前竹一竿

【娯書堂詩話曾參預從龍赴省時館於衢之順溪題一絕云云識者巳韙之矣是年竟至大魁致身政府至今其館扁爲狀元】

魏了翁

了翁字華父號鶴山邛州蒲江人慶元五年進士理宗朝累官簽書樞密院事攺資政殿學士福州安撫使卒贈太師諡文靖有鶴山集

題謝耕道一犂春雨圗

牀頭夜雨滴到眀村南村北春水生老婦攜兒出門去老翁赤腳呵牛耕一防不借掛木杪半破夫須衝曉行耕罷洗泥枕犢鼻臥看人間蠻觸爭

題上亭驛

紅錦繃盛河北賊紫金盞酌壽王妃弄成晚嵗郎當曲正是三郎快活時【原注俗所謂快活三郎者卽明皇也】

十二月九日雪融夜起達旦

逺鐘入枕報新晴衾鐵衣稜夢不成起傍梅花讀周易一窗眀月四檐聲

【梅磵詩話後二句寄興髙逺人所傳誦】

紫宸殿禦筵卽事

蛾眉班捲戴花回遙望君王玉色開畫楯諸班謝茶酒尻髙首下一聲雷【以上鶴山集】

題米南宮雲山圖

漠漠雲林小小山誰家茅屋隱松間石橋雨過天臺逺采藥仙人去未還【式古堂畫考】

盧祖臯

祖臯字申之又字次防號蒲江永嘉人樓攻媿甥慶元五年進士嘉定中爲軍器少監權直學士院【貴耳集蒲江貌字修整作小詞纖雅詩如舟中獨酌雲山川似舊客懷老天地何言春事深及玉堂有感松江別詩餘領先生詞外之防黃玉林云蒲江乃趙紫芝翁靈舒諸賢之詩友其詞甚工字字可入律呂浙東西皆歌之】

玉堂有感

兩山風雨故畱寒九陌香泥苦未幹開到海棠春爛漫擔頭時得數枝看

松江別詩

眀月垂虹防度秋短篷長是系人愁暮煙疎雨分攜地更上松江百尺樓【以上貴耳集】

廟山道中

粉黃蛺蜨繞疎籬山崦人家掛酒旗細雨嫩寒衫袖薄客中知是菊花時【梅磵詩話】

酴醿

雪干云條一架春酒中風度夢中聞春風不是無顏色過了梅花便是君【全芳備祖】

讀書

細字燈前老不便小齋新冷夜無眠數聲墻竹蕭蕭雨一縷銅鑪淡淡煙

種橘

小擘枝頭滿袖香累累秋實正宜霜每來長是移時去爲爾風流似故鄕【以上僧居簡北礀集附】

雨後得月小飲懷趙天樂

梅花此夜稀嘉月弄光輝不飲彊呼酒欲眠重啟扉語髙驚鶴睡坐久見烏飛想見湖居友扁舟不肎歸【東甌詩集】

周師成

師成字宗聖號雉山長興人慶元五年進士【貴耳集宗聖少年秀麗讀書善記議論古今落落可聽有詩髙逺愛作選格仕不得志晚年若有所遇如遊仙散聖之徒】

梅

采采芳梅枝瑣碎白雲姿在山千花怨出山百鳥啼操持思所寄轉趾述所思淸披太始風寒應太虛月一日拂人衣三嵗香不歇【貴耳集】

敖陶孫

陶孫字器之長樂人慶元五年進士官泉州簽判有臞翁集

次韻馮孔武雪中簡聞人簿乞炭

君不見朱門煌煌多近臣豹胎煮糜蠟爲薪庭中盛設潑寒戲炙手欲近還嗔人誰知曝背茅檐下欲獻要是山林眞兒童抑搔皮肉輭日輪過中方欠伸懸鶉結駟兩相笑百年俱成一窖塵先生自是冷官樣要看入火紅麒麟撚須自作詠雪句祕思早與相如親蒲團擁裘結僧坐別有絺綌君南鄰願廻六龍照后土施與萬國無邊春屑瓊鏤玉入肺腑拍手一笑吾未貧

奉寄旌徳尉劉申之

諸劉兄弟賢一一無可選竹林鋭頭郎風味吾小阮平生天機深善閉得內楗邇來卿何曺不辦折腰本稍傳詩語東朝日照蘭畹伊余戰紛華心斾凡防偃劃逢君家語雋永初一臠識遺飽新得友勝悟夙損緬懷歌商地蕭瑟松澗逺陰陰蕪菁花碧蜨相與晚是中著髙士物意自偃蹇向來白衣宰云壑論補衮優遊濟艱難如以禹代鯀劉郎秀眉宇秋隼立髙巘端能謝師匠萬卷自鉏墾時須閱世諦一及城門鍵功名頭上簪日月風中幰何時防吳下春動長洲苑【以上臞翁集】

題三元樓壁

左手旋乾右轉坤如何羣小恣流言狼胡無地居姬旦魚腹終天弔屈原一死固知公所欠孤忠幸有史長存九泉若遇韓忠獻休道如今有末孫

【四朝聞見錄慶元初韓侂冑旣逐趙忠定太學諸生敖陶孫賦詩於三元樓云云方書於樓之木壁壁巳不復存陶孫知捕者至急更行酒者衣持暖酒具下捕者與交臂問敖上捨在否對以若問太學秀才耶飲方酣陶孫亟亡命歸走閩後登乙丑第】

西樓

秪有西樓日日登闌干東角毎深憑一層巳是愁無柰想見仙人十二層【後村千家詩】

蘇大璋

大璋字顒之古田人慶元五年進士官著作佐郎出知吉州

鳳翀峯【在古田縣五花石】

早起聨鑣上翠微瞰虛歷級步嵚昔聞華頂蓮生藕今見南山菊滿籬縱眼橫看天地闊壯懷惟有鬼神知安期引我丹霄路十里雲煙特地披【福州】

眞徳秀

徳秀字希元浦城人慶元五年進士中詞科紹定中拜參知政事進資政殿直學士提舉萬壽觀卒諡文忠學者稱西山先生有集

挹仙亭

漢宮葦篋兒呱呱濟南梓柱陰扶疎富平家人正媮樂安昌帝師工獻諛子眞東南一尉耳黃綬淒涼百僚底手持短疏叩天閽義激丹衷淚橫眥翩然一朝徑拂衣愛君無路空依依人傳九江巳仙去吳門再見是邪非神仙茫茫那可測上帝從來賞忠直天上果有驂鸞人合領羣眞朝北極自從舉手謝世間千年白鶴何時還玉簫聲斷杉檜冷秪余丹竈畱空山谷口之孫古膚使亭斸靑冥挹仙袂耿耿應懷貫日忠飄飄那羨淩雲气我來快讀華星篇淸徹毛骨風冷然何當結屋最髙頂一榻容我分雲煙

防長沙十二縣宰作

從來守令與斯民都是同胞一體親豈有脂膏供爾祿不思痛癢切吾身此邦秪以唐時古我輩當如漢吏循今日湘潭一巵酒直須散作滿懷春

【蓉塘詩話西山先生帥潭時作】

皇后閣端午帖子

記得當年夢月符浴蘭節後恰旬餘欲知天錫無疆壽認取仙蜍頷下書

瑤池十丈藕花香淸賞尢便水殿涼聞說內家多樂事前星親自捧霞觴

贈張童子

虎頭燕頷及鳶肩自笑都無一事全惟有數條樣骨尙堪山澤作臞仙【如骨出人倫書】

聞君早號張童子顧我初非韓退之可惜浪拋洙泗業秪看風鑑學希夷【以上西山集】

易祓

祓字彥章潭州人第進士開禧官左司諫

浯溪中興頌

湘江東西直浯溪上有十丈中興碑誰鑿丰碑鎭山曲溪邊羙人羙如玉想當歌頌大業時胸蟠星斗光陸離蠶頭蠆尾更淸勁凜凜襟懷冰雪瑩水部之文魯公書兩翁寥寂千載余後來更有黃太史健筆題詩起翁死一派溪流徹底淸溪邊鏡石堅而明我思古人不可見水石猶作瓊瑰聲偶來眞仙訪遺迹煙雨淒迷山路濕野叟防頭看打碑君其問諸水邊石【浯溪集】

葉秀發

秀發字茂叔金華人慶元進士知休寧縣

題龍吟寺

曉色愁徵轡疎鐘忽斷林荒溪窮虎迹古寺到龍吟竹影殘燈暗苔防落葉深客懷無共說攲枕聽霜砧【黃山誌】

吳丰

丰官韶州經幹

贈胡彥忠

古羊人物舜風餘子姓傳來秪舊廬爲愛一門能守義相承五世不分居

【廣東通誌胡彥忠曲江人五世同居慶元己未經幹吳丰假宿其家深加奬嘆爲言於臺閫列上其事旌表其門】

兪成

成字元徳東陽人著螢雪叢說慶元庚申自爲序

題釣臺

千古英風想子陵釣臺緣此防人登誰知避諱更嚴氏灘與州名總誤稱

【螢雪叢說嚴子陵本姓荘避顯宗諱遂稱嚴氏若釣臺若七里灘亦皆以嚴命名無非循習之訛而莫知其非也宣和閒方臘寇江浙攺睦州爲嚴州蓋本於此至如範蔚宗操東漢之史筆初不究其姓氏之由遽曰嚴光而傳之無乃以田千秋爲車千秋乎】

黃元夫

句

葦村風下鴉千防麥隴天垂月一梳【螢雪叢】

王廉淸

廉淸字仲信汝陰人雪溪先生銍長子問學該博與弟明淸齊名著有京都歳時記廣古今同姓名錄補定水陸章句新乾曜眞形圗

題玉霄亭【在臺州子城上曽守谹父建谹父廉淸之舅氏也】

憶昔新亭敞玉霄使君髯舅意飄飄春風防灩黃金琖明月參差紫玉簫歌吹舊蹤空艸木風流閒話屬漁樵憑欄無限淒涼意寂寞寒江落暮潮【赤城志】

王明淸

明淸字仲言汝陰人雪溪先生銍之次子慶元間寓居嘉禾官泰州倅著有揮麈三錄玉照新誌投轄錄淸林詩話

句

淒淸寶鈿初分處愁絕淸光欲破時

【玉照新誌紹興閒乙卯張安國爲右史明淸與仲信兄鄭舉善郭世禎李大正李泳多館於安國家春日同遊西湖至普安寺於戶閒得玉釵半股靑蚨半文想是遊人歡洽所分授偶遺之者各賦詩以紀其事明淸云云】

葉樾

樾慶元初監海鹽澉浦鎭稅

三里塘掐梅

扶疎不耐繁華意足自然淸絕壁閒幻出橫斜秪欠紗窗明月【澉水志】

孔夢斗

追詠鄒道鄕所植揚州學四柏

道鄕采芹暇手植四株柏相對有眞味愛此歳寒格忠言賈奇禍防削諫臣迹柏亦助道鄕每號風夕柏死公不死大名日皦白後人補種之存棠思召伯亭亭儼相持撐云空百尺是柏出𨿽晚風致猶古昔我來跂遺芳淸坐假一席徘徊意難捨猛把防幹拍寄語景行人用意謹勿窄【惟揚志】

倪垕

垕淮南節度判官

追詠鄒道鄕所植揚州學四柏次前韻

斯文以道重所取不但柏借彼剛特姿昻然見標格嵗華閱如流蒼髯尙陳迹田晝亦奇士三嘆子革夕人生運窮逹敢愛母頭白冷冷淸風閒媿死防侯伯誰歟繼遺響髙臥樓百尺袖攜萬斛珠一笑俯今昔知心古槐樹交防上簾席大開多士鑪韶竽辧節拍所養貴所用量廣滄海窄【惟揚志】

薛寘

寘字持志明州昌國人慶元五年進士調衡陽簿

泄潭瀑布

秋髙水壯雪飛濤巖水招風怒竅號不是玉虹低防飲白龍施雨下山腰【大徳昌國州誌】

宋詩紀事卷五十八

欽定四庫全書

宋詩紀事卷五十九

錢塘厲鶚撰鄭域

域字中卿號松窗三山人慶元中曾隨張貴謨使金著燕谷剽聞二卷官幹辦行在諸軍糧料院

玉蘂花

維揚后土廟瓊花安業唐昌宮玉蘂判然二物本不同喚作一般良未是瓊花雪白輕壓枝大率形模八仙耳山谿野路多見之樵斧摧殘如狝薙比之玉蘂似實非金粟冰絲那有此花須中有碧膽瓶別出玲瓏髙半指淸馨靜夜衝九天招隱瑤臺女仙子乘風躍馬汗漫遊偸折繁香分月姊紫莖柘葉荼防條少到尋常人眼底翰林內苑集賢閣露承天近尺咫後人不識天上花又把山礬輕比擬葉酸而澀供染黃不著霜縑偏入紙江鄕老少知此名鄭瑒音無正字方言土諺隨舌訛鳥馬成焉固應爾

山丹

團欒綘蘂發枝閒鉛鼎成丹七返還乞與幽人伴幽壑不妨相對兩朱顏【以上全芳備祖】

黃楊巖

暮秋訪幽隱謝屐淩崩空行到山根門還與平地同舉手抉層雲下視無髙峯疎藤掛赤虯枯苔糝靑茸回首三神山縹緲滄海東指防笑語髙吹聲半天中安得大鵬背載我遊無窮【延平府誌】

林防

防三山人右科首選慶元中以閤門舍人守潮州

題觀稼亭【在潮州西北一里湖山下唐貞元閒禦史中丞李宿建】

咫尺移文喚卽譍此亭便可配韓亭溪流橫過一灣碧山色平分兩岸靑落日鐘聲鳴逺樹半空塔影倒寒汀雲煙滿目皆親種畱與邦人作畵屏【廣東通誌】

呂祖儉

祖儉字子約成公弟用父防入官爲太府丞疏論韓侂冑安置韶州攺吉州量移筠州卒理宗朝賜諡曰忠有大愚叟集

泛舟至竹洲【沈煥叔晦所居】

朝光拍天浮竹洲隱然一面城之幽中有髙士披素裘我欲從之恐淹畱探囊百金辦扁舟又煩我友著意修微風一動生波頭飛棹來往倦則休兀兀坐曹如系囚吏余秪有萬斛愁一生安坐無防求今日棲遲如置郵脫防露頂固狂流俯首折腰亦可羞誓將入海登之罘棄置人間繞指柔蒼然暮色下羊牛出處語黙兩悠悠九原可起栁栁州燕坐相與未始遊【至正四明續志】

題史子仁碧沚

相家小有四明山更葺桃源莽閒四靣樓臺相暎發一川煙水自灣環

中川累石勢嵯峩城外遙岑聳翠螺舊說夕陽無限好此中更得夕陽多

【寧波府誌子仁名守之心非叔父彌逺所爲著升聞錄以寓規諫避勢逺嫌退處月湖與慈湖諸公講肄爲樂寧宗禦書碧沚字賜之】

呂祖異

祖異東萊人

呈洞霄孫元素

匹馬先來破曉云千章喬木翠繽紛山圍道院窗窗見泉出丹池處處分酒好便能澆磈磊飯香何必禦羶葷明朝又踏紅塵去多羨煙霞總屬君【洞霄詩集】

張震

震字東父號無隱居士蜀之益寧人慶元中知湖州除福建提刑

遂寧府作

春苖半沒脛社酒期滿腹肩輿太守醉燈火歸騎趣惟有漢月明依然照山曲【方輿勝覽】

錢鍪

鍪慶元間衡州守趙忠定汝愚謫永州至衡道病鍪窘之暴薨天下聞而寃之

次袁尙書巫山十二峯二十五韻

文昌仙伯天人姿愛山尋勝如書癡忽摩臺符歷參井麾幢溯峽春遲遲山林川後總效職萬壑千巖俱獻奇就中巫山絕雄勝插天紫翠相參差神妃來下佩聲逺駐此名地相安之峯旋地轉自前後屹立萬馬如追隨兩山有川幻天巧禹功到此神應疲仰天照眼如疋練舟行掣電翻云旗迅帆競惜峯巒過艅艎望眼裳褰帷懸崖下有欲落石古木上有參天枝龍登鶴聚仙旣集云升暗天如低從來三峽號至險髙牙穩泛相遊嬉揚旌一覽天下勝詞源倒峽知優爲嘗聞奇觀天亦惜遇賢輒與因其時少陵寓此𨿽窮寂妙語驚人多在玆雕鐫萬象發天閟衙官屈宋聲爭馳公今曵履星辰上調元妙手行將施天敎來作東道主歡聲和气生江湄公來頓覺雪山重靑城增气連峨眉首驅巫陽入新句一洗前作堪解頤英詞從此徧蜀道迥出塵表無纖緇嘗憂此地難久駐轉首絕景成嗟嘻直欲使拂素練圖翠嶷寫松巒起雲之狀模翠屛棲鳳之嵋終朝誦公有聲畫卻來看此無聲詩【全蜀藝文志】

趙蕃

蕃字昌父暘之曾孫其先鄭州人南渡寓信州之玉山用防入仕監衡州安仁贍軍酒庫理宗立除太社令不拜轉承議郎直祕閣致仕卒諡文節有章泉集

【劉漫塘志墓云先生在太和便座有齋榜曰思隱蓋當筮仕之初巳有山林之思在官淸苦惟以賦詠自娯以是受知於吉之鄕先生楊公萬里贈詩有云西昌主簿如禪僧日飱秋菊嚼春冰又云勸渠未要思舊隱且與西昌作好春又贊云貎恭气和無日下推敲之勢神淸骨聳非山頭瘦苦之容一笑詩成萬象春風】

【劉后村跋云近嵗詩人惟趙章泉五言有陶阮意】

挽趙丞相汝愚

五王不觧去三思石顯端能殺望之未到浯溪讀唐頌巳畱衡嶽伴湘累生前免見焚書禍死後重刊黨籍碑滿地蒺藜誰敢哭漫畱楚些作哀辭【方輿勝覽】

答施榮甫

昨韻村中好客希今吟臨水送將歸笑談未了風吹斷何日重來款竹扉【詩家鼎臠】

上巳

朝來一快陰晴東郊百鳥間闗鳴受風栁條不自惜蘸水桃花可憐生不見山陰蘭亭集況乃長安麗人行東西南北俱爲客且送江頭返照明【瀛奎律體】

哭蔡西山

鵑叫春林復遞詩雁回霜月忽傳悲蘭枯蕙死迷三楚暗云昏礙九疑早歳力辭公府檄暮年名與黨人碑嗚呼季子延陵墓不待鑱辭行可知

【栁溪詩話朱晦庵書西山墓碣云嗚呼有宋蔡季通父之墓效夫子之書延陵墓也當時哭詩推此篇爲首】

句

靑雲道逺龍媒老白雪詞髙鬼膽寒【贈阮梅峯】

韓防

防字仲止元吉之子有髙節從仕不久卽歸信上嘉定中卒有防泉集

書姜白石昔遊詩後

平生未踏洞庭野亦不曽登南嶽峯因君談舊遊恍如常相從江淮歷歷轉湘浦裘馬意气傳邊烽吾嘗泛大江秖見匡廬松乘風醉臥帆影底髙浪直濺嵐光濃日暮泊船時是時方嚴冬雪花壓船船背重防搖柁鼓聲如鐘當年意淺語不到無句可寫波濤舂君詩乃如許景物不易供盡歸一毫端狀此如飛龍人間勝處貴著眼𨿽有此興無由逢錢唐山水亦自好柰何薄宦難從容南髙北髙一千丈潮頭日夜鳴靈蹤應有隱者爲識賞靑鞵布韈扶杖筇君無詫彼我媿此急還詩卷心徒忪【白石道人詩集附】

懷古

近城人語雜深山人語少重露滴煙嵐野水見魚鳥稻粱丰稔外耕鑿願溫飽所以桃源人不與外人道少壯旣奚爲老矣復難彊紫芝未必仙采之亦可餉耆耄八九十道可無俯仰所以商山人辭漢寧獨往【戴石屏哭防泉詩云雅志不同俗休官二十年隱居溪上宅淸酌防中泉慷慨商時事淒涼絕筆篇三篇遺槀在當並史書傳自注聞時事驚心得疾而死作所以桃源人所以商山人所以鹿門人三詩蓋絕筆也】

七月

水石雲山裏歸來巳九秋隔城如淺近鄰寺始深幽慧逺逢修靜文淵說少遊徑荒殊不埽風葉上牽牛

雨多極涼冷

焉知三伏巳作九秋風木葉涼應脫禾苖潤必丰地偏山吐月橋斷水浮空雞犬鄰家外魚蝦小市中

晚雨可愛

燈火涼秋夜空山雨到檐吹聲初甚少落勢近頻添籬菊叢叢潤畦蔬種種霑沈思仍靜聽香鼎伴書簽【以上瀛奎律髓】

余儔

儔字季倫號癡齋鄱陽人有蛙吹集

題韓仲止壁

謁入久不出兀坐如枯荄蒼頭前致詞問我何因來士節久凋喪人情易嫌猜本無性命憂不去安待哉【遊宦紀聞余癡齋吾鄕詩人也章泉雅愛之作書使訪韓仲止及門謁甚久猶未出余題詩壁間拂防去仲防見詩使人追之不返】

範模

模字叔笵丰城人有竹林類槀

哭趙忠定

日月開黃道乾坤奠渾儀斯人今巳矣吾道竟何之玉鉉憂思苦金縢感慨遲僕碑今復立恨不見封彜鼂董靑冥上防龍紫極邊五龍方夾日九虎巳當天夷險丹心直安危白髮卷弔湘人不去何用解膠【南昌府誌】

姜防

防字堯章鄱陽人蕭東夫識之於年少客遊妻以兄子因寓居吳興之武康與白石洞天爲鄰自號白石道人慶元中曾上書乞正太常雅樂得免解訖不第而卒有白石詩集

題嚴州鳥石寺

諸老凋零極可哀尙畱名姓壓崔嵬劉郎可是疎文墨防防胭脂涴綠苔

【鶴林玉露嚴州烏石寺在髙山之上有嶽武穆飛張循王俊劉太尉光世題名劉不能書令侍兒意眞代書姜堯章詩云云】

姑蘓懷古

夜暗歸云繞柁牙江涵星影鷺眠沙行人悵望蘓臺栁曾與吳王掃落花

送朝天續集歸誠齋時在金陵

翰墨場中老斲輪眞能一筆掃千軍年年花月無閒日處處江山怕見君箭在的中非爾力風行水上自成文先生秖可三千首回施江東日暮云

【鶴林玉露姜堯章學詩於蕭千巖琢句精工有姑蘇懷古詩云云楊誠齋喜誦之嘗以詩送江束集歸誠齋云云誠齋大稱賞謂其冢嗣伯子曰吾與汝勿如姜堯章也報之以詩云尢蕭範陸四詩翁此後誰當第一功新拜南湖爲上將近差白石作先鋒可憐公等皆癡絕不見詞人到老窮謝遣管城儂已晚酒泉端欲乞疏封南湖謂張功父也】

除夜自石湖歸苕溪

細艸穿沙雪半銷吳宮煙冷水迢迢梅花竹裏無人見一夜吹香過石橋

美人臺上昔歡娯今日臺空望五湖殘雪未融靑艸死苦無麋鹿過姑蘇

黃防傳呼睡不成投篙細細激流冰分明舊泊江南岸舟尾春風颭客燈

千門列炬散林鴉兒女相思未到家應是不眠非守嵗小窗春色入燈花

三生定是陸天隨只向吳淞作客歸巳拚新年舟上過倩人和雪洗徵衣

沙尾風回一櫂寒椒花今夕不登盤百年艸艸都如此自琢春詞剪燭看

笠澤茫茫雁影微玉峯重疊防云衣長橋寂寞春寒夜秖有詩人一舸歸

桑閒篝火卻宜蠶風土相傳我未諳但得明年少行役秖裁白薴作春衫

少小知名翰墨場十年心事秖淒涼舊時曾作梅花賦研墨於今亦自香

環玦隨波冷未銷古苔畱雪臥墻腰誰家玉笛吹春怨看見鵝黃上桞條

【文獻通考直齋陳氏曰楊誠齋賞此十絕以爲有裁云縫月之妙思敲金戛玉之奇聲】

過垂虹

自譜新詞韻最嬌小紅低唱我吹簫曲終過盡松陵路回首煙波十四橋【以上白石詩集】

【硯北雜誌小紅順陽公靑衣也有色藝順陽公之請老姜堯章詣之一日授簡徴新聲堯章制暗香疎影二曲公使二妓習之音節淸婉公尋以小紅贈之其夕大雪過垂虹賦詩云云順陽公卽範石湖】

嘉泰壬戌上元日訪全老於淨林廣福院觀沈傅師碑隆茂宗畫贈詩

深衣跨羸驂杳杳春山路入寺君未知閒看移桂樹沈碑含秀潤隆畫出神奇道人那得此老子乃耽之

龍井

年時六月海揚塵遙見靑山起白雲聞有髙僧來誦咒巖前拋珓問龍君【以上咸淳臨安志】

燈詞

燈巳防月气寒舞兒往往夜深還秖應不盡婆娑意更向街心弄影看

南陌東城盡舞兒畫金刺繡滿羅衣也知愛惜春遊夜舞落銀蟾不肎歸

【武林舊事都城自舊嵗冬孟駕回巳有乘肩小女鼔吹舞綰者數十隊以供貴邸豪家幕次之翫而天街茶肆漸巳羅列燈毬等求售謂之燈市三橋等處客邸最盛舞者往來最多毎夕樓燈初上則簫鼓巳紛然自獻於下酒邊一笑所費殊不多往往至四鼓乃還姜白石有詩云云】

沙河云合無行處惆悵來遊路巳迷卻入靜坊燈火空門門相似列蛾眉

遊人歸後天街靜坊陌人家未閉門簾裏垂燈照樽俎坐中嬉笑覺春溫

【武林舊事邸第好事者如淸河張府蔣禦藥家閒設雅戱煙火花邊水際燈燭燦然遊人士女縱觀則迎門酌酒而去又有幽坊靜巷好事之家多設琉璃五色泡燈更自雅潔靚妝笑語望之如神仙白石詩云云】

珠絡琉璃到地垂鳳頭銜帶玉交枝君王不賞無人進天竺堂深夜雨時

【武林舊事西湖諸寺惟三竺張燈最盛往往有宮禁所賜貴璫所遺者都人好奇亦往觀焉白石詩云云】

貴客鉤簾看禦街市中珍品一時來簾前花架無行路不得金錢不肎回

【武林舊事元夕節物婦人皆戴珠翠閙蛾玉梅雪栁菩隄葉燈毬銷金合蟬貂袖項帕而衣多尙白蓋月下所宜也節食所尙則乳糖圎子防科斗粉豉湯水晶膾韭餅及南北珍果並皁兒糕宜利少澄沙團子滴酥鮑螺酪麪玉消膏琥珀餳輕餳生熟灌藕諸色龍纒蜜煎蜜果糖蔞煎七寶姜豉十般糖之防皆用鏤鍮裝花盤架車兒蔟插飛蛾紅燈防盝歌叫喧闐幕次往往使之吟叫倍酬其直白石亦有詩云云】

自題畵像

鶴氅如煙羽扇風賦情芳艸緑陰中黒頭辦了人閒事來看淩霜數防紅【硯北雜誌】

句

小山不能云大山半爲天

【瞿佑歸田詩話姜堯章句造語奇特】

屋角紅梅樹花前白石生

【愛日齋叢鈔姜堯章居苕溪上與白石洞天爲鄰潘徳久字之曰白石道人有句云云白石生見神仙傳中黃丈人弟子也嵗煮白石爲糧時號白石生堯章用此三字蓋有據】

蘓石

石慶元中溧陽令

句

所幸小紅方嫁了不然啼損馬塍花

【硯北雜誌堯章毎喜自度曲吹洞簫小紅輒歌而和之堯章後以疾歿故蘓石挽之云云宋時花藥皆出東西馬塍西馬塍皆名人葬處白石歿後葬此】

葛天民

天民字無懷山陰人有小集

【癸辛雜識葛無懷初爲僧名義銛字朴翁其後返初服居西湖上一時所交皆勝士有二侍姬一曰如夢一曰如幻】

絕句

夜雨漲波髙二尺失卻搗衣平正石天明水落石依然老夫一夜空相憶

看山

我本田夫作比丘也知騎馬勝騎牛如今馬上看山色不似騎牛得自由

訪端叔提幹

月趁潮頭上山隨柁尾行大江中夜滿防櫓半空鳴雁冷來無防鷗淸睡不成平生師友地此夕最闗情

西湖泛舟入靈隱山

晴嵐漠漠水溶溶落葉遮船翠蓋重秋色盡爲漁者占山光多向道人濃云連合抱前村樹礀繞飛來小朵峯送罷夕陽迎素月樓臺髙下自鳴鐘

孤山後寫望

憑髙每嘆昔人非空有峯峯礙落暉大雅風流誰舉似長安秋艸又衰微寒花負約開猶嬾幽鳥忘機趁不飛來往半生堪記處西村燈火夜船歸

卽事

寒食少逢天气佳十日九日雨如麻新巢初見燕生子小巷巳無人賣花

六月一日與堯章泛湖

六月西湖帶雨山小舟終日傍鷗閒風煙如許闗情久賔主相推下語難防防送君歸大雅一涼今夜滿長安江湖逺思知多少歸去風前各倚防

荷葉浦中

急雨捎荷分外奇珠璣狼藉錦紛披下塘六月闗心處西塞扁舟入手時卻傍靑蘆深處宿還思白石去年詩平生浩蕩煙波趣月淡風微秖自知

正月二十七日中過蘇隄

一隄楊桞占春風桞外羣山細雨中人苦未晴渾不到秖宜老眼看空蒙

淸明訪白石不值

花薺懸燈桞插檐老懷那復似餳甜畫船巳載先生去燕子無人自入簾【以上無懷小集】

絕句

二十四友金穀宴千三百里錦帆遊人間無此春風樂樂極人間無此愁

【貴耳集云朴翁絕唱】

嘗北梨

毎到邊頭感物華新梨嘗到野人家甘酸尙帶中原味腸斷春前不見花【山家淸供】

船子釣灘

澤國茫茫水接天孰云無法與人傳見成風月難廻避盡在華亭一釣船【松江府誌】

周文璞

文璞字晉仙號方泉又號野齋又號山楹陽谷人有方泉先生集

【貴耳集野齋周晉仙嘗語余曰花閒集秖有五字絕佳細雨濕流光景意俱微妙野齋灌口二郎歌聼歐陽琴行金銅塔歌不減賀白】

姜堯章金銅佛塔歌

白石招我入書齋使我速禮金塗塔我疑此塔非世有白石云是錢王禁中物上作如來舍身相饑鷹餓虎紛相向拈起靈山受記時龍天帝釋應惆悵形模逺自流沙至鑄出今回更精致錢王納土歸京師流落多在西湖寺錢王本是英雄人白蓮花現國主身蛇鄕虎落狗腳朕何如紅袍玉帶稱功臣天封坼開卽退聼兩浙不聞笳鼔競歸來佛子作防持太師尙父尙書令一枚傳到白石生生今但有能詩聲同袍秦外銛師兄哦詩禮塔作佛事同喫地鑪山芋羹何曾薫陸綺牀供但見相輪銅緑明哦詩禮塔猶未畢蘆葉低飛山雨濕

南華陽洞

稽首遊名山駕言入華陽南洞極祕怪松艸泉水香曲幾妙畫殘碣刋靈章俯首試一窺冷風襲綃裳守庵敬愛客暖我紫術湯遺我鵝眼錢云是洞所藏往有尋幽徒入見黃金墻侈心或已起防受奇鬼戕身儻獲防遇敢恨飛蓬霜更丏一片土小築安閒房朝披神芝圖暮試飯方

金牛洞

淩競下危梯俛傴入深穴回身避雲霧偃靣眎日月藥苖防谽谺竹節截嶭孼安知幽蹊下有此大奇絕金牛鏟光景仙諜尙可閱岡頭春巳半枸杞如防血便恐顚風興橫吹石崖裂

道中望茅山有感

危亭對名嶽畢景扶鉤防白鷺伺察過低昻若弓彎去嵗負笈遊最佳元符間櫟林帶修竹派流淸離畱叫晝靜洞天生春寒偉哉老宗師作屋雲雨端竟爲殺虫蟻不活升龍鸞遺體但觧蛻故宮亦燒殘今剏巳半舊萬柱扶元壇遂以兩不借一笻履巑岏入宅問玉斧采芝投金環墨沼篆結字丹臺气成盤將謂便隱遁遽亦羅間闗夷甫麈尾墮荀令香鑪閒再拜望奇秀恍然神觀還如見大仙伯初發綠映山兩君控鶴從俱著漢小冠俗累當復馳煮藥鼎欲翻

吳中秋日

郊原落葉巳離離尙有孤花闖短籬小醉不成憐病後苦吟未了說愁時鬭雞走狗袁絲喜臨水登山宋玉悲豆角巳收無別事待同野老赴襟期

歸憩仁王寺

重到招提未覺遲鉢單初副袷衣時僧房齋院門門閉梅子枇杷樹樹垂蟻防經牀求托化龍纒佛座學慈悲長年無事閒來此坐對空山諷小詩

山居書事

荼防架倒無人架全似老夫狂醉時昨夜一畨溪雨橫又漂苔蘚到花枝

歐陽琴歌

嗚呼个是文忠琴嗚呼此琴今尙存堂中圗書散失盡畱得七傳子孫六字自書書在腹古錦梅花畱不得嗣孫賢者能忍貧不向豪家博珠玉初鼓如撼昭陵松鞏原流水靑溶溶三宗龍衮在帝左畱把鈞天賜與公再鼓似播淸潁水秖將潄流肎洗耳曾蘇兩生招不來自寫新聲付兒子堯囚山舜放野自玆以下不平苦與君所得歸女謗此日一洗淸萬古小儒昔誦五季傳頗訝春秋體微變今來再聼七琴南薫遺制喜復見浮雲流盡白日逃何用廣陵與離騷譜成秖度歐公曲秋聲賦共廬山髙【琴有公題】

晨起

閉門不與俗人交元晏春秋日日抄淸曉偶然隨鶴出野風吹折白櫻桃

訪梅

幽花墜在石根傍防欲攜將近艸堂艸艸一尊聊爾爾跨驢歸去月荒涼

山樂官

山樂官爾誰魂逃河入海俱奔奔伶倫梨園何可論山樂官予欲爾兮無言如有言爲予歌雲門

大滌洞

嵌空才入泉潏潏隔凡倒懸若錐立道士云是閭丘公入向華陽便門出

題鐘山

往在秦淮問六朝江樓秖有女吹簫昭陽太極無行路防處鵝黃上栁條

壽星寺聞子規

莫向空山惱病僧暮雲臺殿異鄕人多時不識巴江路守著濃花哭過春【以上方泉先生詩集】

題洞霄宮

久知靈境無緣到今被春風引得來上帝殿頭聞雨過仙人石面欠花開便燒沈水禮三拜快引流霞釂一杯落日斷霞催去緊掉巾秖等白鴉回【洞霄詩集】

潘檉

檉字徳久永嘉人舉進士不第用父賞授右職爲閤門舍人福建兵鈐有轉庵集

【葉水心序徳久十五六詩律巳就永嘉言詩者皆本徳久讀書評文得古人深處劉后村跋元祐間最爲本朝文章盛時惟賀方回劉季孫不緣師友頡頏其間𨿽坡谷亦深嘉屢嘆其後有劉翰武子潘檉徳久尢爲項平庵葉水心賞重】

送友人遊金陵

酒盡談余意轉新北風一舸下寒津遙知白下登樓處正欠黃初著句人往事生來多嵗月舊遊疎似曉星辰半山斜日荒涼寺更有殘碑待拂塵

出郭

酤酒三家市題詩十里塘薄雲鷗外影空翠馬頭香出郭知無事尋僧有底忙終當成野逸小築近滄浪

嵗暮懷舊

白髮將朱顏一去防時返懷哉不能寐展轉復展轉雀噪曉窗白雞鳴芳嵗晚梅花眼中春故情千里逺

還自錢塘道中

江上靑山落照邊江頭歸客木蘭船春鷗自共潮回去一防飛來是柳綿

自滁陽回至烏衣鎭

行人元不恨長途下馬旗亭酒可沽回首瑯邪山不見西風吹起豆田烏【以上前賢小集拾遺】

姜堯章自號白石道人贈之以詩

世間官職似摴蒱采到枯松亦大夫白石道人新拜號斷無繳駁任稱呼

書姜白石昔遊詩後

我行半天下未能到瀟湘君詩如圖畫歷歷記所嘗起我逺遊興其如鬢巳霜何以舒此懷轉軫彈淸商【以上白石道人集附】

鷺

銀潢何限鵲查查看得槁成度寶車如許風標無用處年年分占水葓花【詩家鼎臠】

麗春花

梁苑花銷去黃臺早自薫不同鶯子粟別是石橊帬婀娜才勝掌參差莫夢云王郎尋水竹駐履防殷勤【合璧事防別集】

題釣臺

蟬冠未必似羊裘出處當時巳熟籌但得諸公依日月不妨老子臥林丘英雄陳迹千年在香火空山萬木秋自笑黃塵吹鬢客愛來祠下系孤舟

上山寺

菜花開處認遺基荒屋殘僧未忍離寺付丙丁應有數岸分南北最堪悲金鈴塔上如相語鐡佛風前亦皺眉野匠不知行客意競磨濃墨打殘碑【以上瀛奎律體】

遇舊有感

人間百寒暑正似須臾期當年同袍子一見雪滿頤不惟形容攺亦復聲音移坐定問姓字始省從師時見此發永嘆勞生果何爲不如多飲酒滿腹同鴟夷

客捨

急雨鳴空壁輕寒上薄幃愁多空被酒夢短不成歸暗想桃花落遙憐燕子飛偸兒欺客寢夜靜捲春衣

霅上簡婁舜章

雞頭旋煮蓮新拗蔟鳳排花鱠更鮮淸夜故人忻客到小船載酒大船邊

平江道中

不載圗書載酒杯姑蘇臺下小徘徊東風不識人心老擺柳吹花一並來【以上東毆詩集】

沈繼祖

繼祖富川人慶元中禦史有梔林集

寄題新昌簿防綠陰亭

洛下追收黃耳信林間聞剏緑陰亭千章古樹虛簾接四月淸風羽扇停兄弟頭顱時感嘆江湖嵗月久飄零對牀夜話知他日幽賞何如得細聽【瑞州府誌】

王遂

遂字去非一字穎叔金壇人嘉泰二年進士理宗朝歷江西安撫使權工部尙書卒諡正肅

題蘓端明書天慶觀乳泉賦後【陵陽李心傳云此軸蓋蘇公元符北歸所書】

天一生兮上浮羽人竢兮丹丘遡儋耳兮東注夾昆侖兮倒流【式古堂書考】

曹豳

豳字西士號東甽溫州瑞安人嘉泰二年進士擢祕書丞倉部郎累遷知福州寶章閣待制致仕卒諡文恭

暮春

門外無人問落花緑陰冉冉徧天涯林鶯啼到無聲處春艸池塘獨聽蛙【後村千家詩】

題括蒼馮公嶺二首

平蕪千里綠迢迢水宿山行好耐勞最是愁人最奇崛馮公之巘浙江潮

村南村北梧桐樹山後山前白菜花莫向杜鵑啼處宿楚鄕寒食客思家【梅礀詩話】

楊栁

春至風花各自榮就中楊栁最多情自從初學宮腰舞直至飄綿不老成【詩林萬選】

詠緣竿伎

又被鑼聲送上竿者番難似舊時難勸君著腳須敎穩多少旁人冷眼看

【齊東野語趙南仲以誅李全之功見於趙淸臣史揆毎左右之遂畱於朝其後恢復事起遂分委以邊面赴鎭日朝紳置酒以餞適有呈緣竿伎者曹賦詩云云師果不競】

劉鎭

鎭字叔安南海人嘉泰二年進士學者稱隨如先生有隨如百詠刋於三山

贈隱者

夫子生東野經年不到城愛吟無俗趣貪畫得閒名荒徑侵山影虛堂出燕聲我慙爲謫吏泉石負幽情【後村千家詩】

鄭鄖夢

鄖夢建安人

遊洋州崇法院

曉色熹微麥隴間杖藜徐步扣禪闗兩澆水足東西堰一抹云收南北山世路飽諳驚嵗晚佛巖燕坐覺身閒故園早辦歸來計莫待星霜滿鬢斑

【陜西通誌載此詩跋云建安先生得句法於石湖範公早以文章名世今觀是詩如藍田之珍荊山之璞不假雕琢而自爲至寶僧正顯刻之精藍當山水淸絕處乃復著此澄澹簡潔之語使讀之當有蕭然脫去世网之意者矣嘉泰癸亥四月旣望洋州教授張縯跋】

龔頤正

頤正本名惇頤光宗受禪攺今名字飬正相之子嘉泰中國史院檢討官著芥隱筆記及元祐黨籍列傳譜述續釋常談

泰伯廟迎享送神辭三章

翼翼兮新宮蘭櫋兮枅桂氛總總兮髙靈下隊君視八紘兮昔何殊於棄屣今復何有兮一席之壝惠我吳人兮曷日以弭吁嗟君來兮我心則喜君來不來兮我忘食事【迎神】

登歌兮堂上屢舞兮堂下君來享兮淸酤溪毛陸離兮筐筥鯽鱸芳鮮兮亦有肥羜君不來兮使我心苦【享神】車兮載旃舟兮揚颿鼔咽咽兮君當還君肎來兮尙盤桓我心煢煢兮其無端君不我畱兮下土囂福我吳人兮無疾與患千秋萬嵗兮歌至徳以何言【送神吳郡誌】

張逹明

逹明嘉泰中知吳江縣

題吳江甘泉【在石塘第四橋下陸羽茶經品爲第四張又新品爲東南第六】

橋下四防水人間六品泉松陵無魯望山茗爲誰煎【吳江縣誌】

朱軧

軧字叔止翌之侄嘉泰閒知南劍州

題汪浮溪先生墓

名髙從昔毀相隨未免羣兒著力擠一日狼心萌偃月十年豹霧隱愚溪不逄華旦開昌運終抱沈埋返故棲巳矣九原寧可作蕭蕭古木亂蟬嘶【遊宦紀聞】

宋詩紀事卷五十九

欽定四庫全書

宋詩紀事卷六十

錢塘厲鶚撰黃順之

順之字佑甫邵武人開禧元年進士

聽悟師彈招隠

悟師手攜淸風琴爲我再奏招隠吟九原靈均不可作後人遺恨空沈沈我今聽之淚霑襟楚山日落秋聲起古猿啼月空山裏千年愁思上靑楓幽蘭無香桂花死吾道非耶何至此曲中歷歷分眀道苦怨王孫負春艸歲晚山中難久畱憶君一夕令人老王孫王孫知不知琴心招君胡不歸下沿湘江之水流上逐湘山之雲飛一彈一招一太息水流雲飛朝復夕

送葉靖逸

山髙積雪明嵗序冉以逼佳人抱書去西湖失顏色淸夜獨慷慨詩壇夢生棘我有雙鯉魚對之不敢食

初寓橫涇

十年泉石夢及此始依然野迥天垂地身閒日抵年稍欣聞見少漸與土風便分得漁樵席白雲相共眠

題九曲尼院

曾是霓裳第一人曲終認得夲來身多年不作東風夢閒卻薔薇一架春

觀冷水峪桃花

石家步障久成塵移作包山一段春惆悵日斜原上路年年紅雨打行人【以上前賢小集拾遺】

韜光庵

瘦笻拄到古韜光分得山僧半榻涼幽鳥一聲春夢斷濕云漠漠防殘香【咸淳臨安志】

李宗勉

宗勉字彊父富陽人開禧元年進士理宗朝拜參知政事左丞相兼樞宻使卒贈太師諡文淸

題六和塔

經從塔下幾春秋每恨無因到上頭今日始知髙處險不如歸去臥林丘【咸淳臨安志】

危和

和字祥仲逢吉弟號閒靖居士又號蟾塘開禧元年進士知徳興縣有蟾塘集

積翠樓

著我髙逺堂恍若非人世一榻臥白雲淸寒不成寐松竹四山秋颼颼驚客耳誰在隔窗中朱寫流水【撫州府誌】

陳垓

垓字漫翁閩縣人宻學襄六世從孫開禧元年進士官至淮東提刑

絕句

硯幹筆禿墨糊塗半夜敲門送省符擲得幺幺監嶽廟恰如輸了選官圖

【吹劍錄陳漫翁監轉般倉與鎭江守喬平章爭一事平章乞回避漫翁得嶽祠吏持牒索回文漫翁就書一絕云云】

華嶽

嶽字子西貴池人爲武學生開禧元年上書請誅韓侂冑蘓師旦下大理鞠治編管建寧圜土中侂冑誅放還登嘉定武科第一爲殿前司官以史彌遠當國謀去之事覺下臨安獄杖死東市有翠微南徵錄

春暮

麥髥豆莢雨生肥閒錄園林粉蜨飛賸寘好花安四壁不教人道是春歸

遊溪西寺次府判湯丈韻

寺覺重遊好僧期後防賖靑虫雕病葉白鳥篆平沙水痩石生齒山寒梅未花功名應有待且謁惠公茶

別館卽事

十年客裏過春光客裏逢春分外狂半堵碧雲蝸路濕一簾紅燕泥香銜山西日辭香閣拍岸春風趂夜航莫向錢塘蘇小說東吳新髻李紅娘【以上翠微南徵錄】

呂聲之

聲之字大亨新昌人官宿松尉徙平陽丞終昭信軍節度推官有沃洲雜詠

賀葉司業兼中書舍人

英妙才華四十年山林朝市姓名傳何妨萬斛橫江上不礙千帆過目前我肯尾書幹木紙人饒首著祖生鞭金鑾何日商風雅伴直能呼孟浩然

丹丘道中

夜宿溪頭十里村數星魚火照籬門鴈山峭絕經行處猶帶煙霞入夢魂【以上四朝詩】

嚴大猷

大猷蒼溪人特奏名官隆慶府參軍

句

笏未到身難擊泚兵如入手易擒吳

【萬姓統譜吳曦僭蜀大猷詩云云】

王翥

翥字一飛成都人篤學尙气吳防謀反來請翥陽病風瘖潛往安丙謀誅防事定匿巴中爲農終身

送張判官歸巴州

回首三巴曲平生萬里橋衣冠無賴客花月可憐宵

灌口秋漲

所向愁無地窮源欲上天蛟龍胡爾怒鷗鷺更誰憐萬里朝宗意羣凶跋扈年生涯秋色裏獨立問漁船

吳宣撫故宅

社稷疲奔命乾坤服至誠扶持三蜀在出入兩朝榮豕犬有遺恨麒麟空復情家聲隤已盡國法用猶輕成季翻無後花卿浪得名門庭黃鳥語幾杖綠苔生威福何偏重精神恐不平庶幾蒙世立凡百愼持盈

憶舎弟

藥物吾仍病花時汝未歸不眠愁月落獨立看雲飛詩禮自持律饑寒誰解圍遙知理舟檝西望涕沾衣【以上谷音】

方信孺

信孺字孚若興化軍人以廕補官開禧中假朝奉郎使金三往返不詘歷淮東轉運判官知眞州至廣西漕有好庵遊戱詩境集

【劉后村序公詩文操簡立成宮羽協諧經緯麗宻】

題龍隱巖

春波飽微綠斗柄涵空明方舟貫巖腹鵝鸛相酬鳴仰窺穹窿頂宛轉百怪呈僅餘鱗甲碎不見頭角獰下闖淸泠淵演迆萬頃澄但同魚鳥參勿遣蛟龍驚抉苔撫奇篆倚櫂看題名三將標殊勲自與山不傾誰歟贅小築正恐嗔山靈南洞更幽絕仙佛依崢嶸太虛可爲室豈復資欒楹乳泉助茗椀中有冰雪淸何須驂鸞去此卽白玉京鼎來不速客抱琴忽遲迎愛此無弦曲巖澑同一聲爲我洗塵耳喚我詩魂醒秪愁白衣到好句無繇成

桂州黃潭舜祠

西風攪桂樹落日明楓林遊子懷歸期餘悲渺登臨虞山一何髙湘水一何深英皇僅枯冡寂寞南薫琴我欲奏古曲俗耳更哇淫古器不可見聊作相思吟相思長相思相思無古今一歌眾鳥聽再歌萬籟沈推手君勿歌有酒且孤斟落落此時意寥寥千載心五弦母庸絕四海誰知音

重題龍隱巖

愛山那惜走千回生怕前驅後騎催石上參差鱗甲動眼中在處畫圖開驂鸞未辦乘風去浮鷁何妨載雨來人事百年俱變滅祗應題字不塵埃【以上曹氏歷代詩選】

遊九言

九言字誠之建陽人父訔湖南安撫參議官九言筮仕古田尉開禧中知光化宰充荊鄂宣武參謀官卒端平中特贈直龍圖閣諡文靖有黙齋遺稾

金陵野外廢寺

寒花窈嫋蔓頽墻古寺蒼苔晝掩房犬吠屋頭山杳杳虫鳴堦隙艸荒荒池塘淡日蒹葭冷籬落西風橘柚黃六代江山金碧地斷碑畱得管興亡

聽鄭三彈雙韻子歌

寒窗積雪生虛明玉壺風折層檐冰朱霞秀色妙公子理燈下髙亭亭遊絲兩兩掛孤月雙聲應手無畱停月寒壞戶砌虫泣云凍出浦邊鴻徵蒼蠅撲紙窗欲透蜾蠃穴桑兒未成琵琶寛詳雙韻切含淒盡向中說酒酣疏綺雜娛嬉誰道壯夫心更折一從氊毳被河山學得聲容難辧別鷓鴣金屋沸歌吹鼠頭寶陌行鞾韈帕腰慢舞作彎孤捉耳釂觴眞折馘眼前猶聽舊歌辭鳳韶豈獨鏘虞時罷彈三喟寢不熟風定寒江靜夜悲【以上黙齋遺稾】

美人倚樓圖

檐頭燕子說春寒胡蜨悠悠午夢殘睡起髙樓多少恨天涯小雨怯闌干

溪上

煙開曉日照溪頭溪上人家岸下舟啼鳥不知春已老數聲啼破碧巖幽【以上詩家鼎臠】

遊儀

儀字伯莊長平之勝士早遊京師自北方縱覽名山已而浮洞庭歸隠武溪之上

黃鶴樓

長江巨浪拍天浮城郭相望萬景收漢水北吞云夢入蜀江西帶洞庭流角聲交送千家月防影中分兩岸秋黃鶴樓髙人不見郤隨鸚鵡過汀洲

【詩人玉屑按栁溪呂炎近錄云伯莊此詩膾炙人口遊黙齋嘗書寘南樓遊受齋漕湖北日復爲之刻石】

遊僩

僩字憲武

金精山歌

皺帬蹙鳳金屈盤秦釵衞鬢香添寒洞庭波橫嬌不起舞娥拂桂棲孤鸞寶光瑞色元宮閟碧峽瑤艸春漫漫霜刀如泥割蒼玉樓綃閣綺白日閒楯花紅飛洞云濕驚雷挾空老蚪泣崖前紅落霞不流縞衣丹使杓衡急君不見石髮流漿翻柱礎弱水液橫天上乳西方七宿欃槍熒長沙地遠丰鐘鳴【金精風月】

趙廱【一作雍】

廱號竹潭忠簡後人開禧間爲處州太守

雪夜黃州城下

雪後人家早閉門江寒水落見沙防黃州城下東坡路月浸梅花正斷魂【詩林萬選】

煙雨樓【在處州】

畫棟飛雲暮靄寒樓臺城堞有無門煙收雨霽曾看否見盡東南萬疉山【括蒼彚紀】

髙孝璹

孝璹字公純臨卭人生開禧中魏了翁表叔

臨安西湖

朱簾白舫亂湖光隔岸龍舟檥夕陽今日懽遊復明日便將京洛看錢塘【魏鶴山題跋】

李丙

丙字仲南官左修職郎監臨安府都鹽倉

夜夜曲

玉窗結怨歌幽獨絕鸞膠幾時續銅龍漏促春夜長冷酸風亂心曲閒燻翠被鬰金香拂拭繡枕屏山綠飛飛乳燕歸不歸寂寞流蘓帳前燭【前賢小集拾遺】

髙翥

翥字九萬餘姚人有菊礀小集

過臨平

徵帆一似白鷗輕起揭篷船看曉晴梅子著花霜壓岸自披風防過臨平

春日湖上

淸波門外放船時盡日輕寒戀客衣花下笑聲人共語栁邊檣影燕交飛曉風不定棠梨瘦夜相連薺麥肥最憶故山春更好夜來先遣夢魂歸

重午懷舊

獨守空庭日欲晡滿斟濁酒不須沽白頭兄弟三年別靑眼交遊一字無醉看葵橊懷舊事饞思櫻筍夢吾廬向時癡絕今愁絕自讀離騷些老夫

初聞雷

二月寒猶在春云濕未開灑窗終夜發軔數聲雷薺麥綠生腦棠梨紅拆腮西湖花事動從此日徘徊

無題

風竹蕭蕭澹月明孤眠眞个可憐生不知昨夜相思夢去到伊行是幾更

秋興

數聲新雁夜初長曉起開門衣袂涼籬菊褪黃秋興嬾瓦溝才試一防霜

題二小姬扇

慶娘顰翠眉春瘦怯羅衣笑問采花蜨如何成對飛湘湘未識羞獨坐抱箜篌貪學耆婆舞擡身拜部頭

恭跋思陵宸翰拓本卷後

淡黃越紙打殘碑盡是先皇禦賜詩白髮內人和淚讀爲曾親見寫詩時

下塘二首

河水新添三尺髙河邊蘆葦有巢波流夜夜飄魚箔空防籃燈照樹梢

日出移船日又斜蘆根時復見人家水鄕占得秋多少岸岸紅雲是蓼花

輦下酒市多祭二郎祠山神

簫鼓喧天鬧酒行二郎賽罷賽張王愚民可煞多忘本香火何曽到杜康

過平原故相宅

拂曉官家簿錄時未曾吹徹玉參差旁人不忍聽鸚鵡猶向雕籠喚太師【以上菊礀小集】

【齊東野語韓侂冑久用事欲立奇功以固位首謀北伐出師諸將相繼潰敗金人渡淮圍楚州遣方信孺奉使通謝信儒回言金人欲太師首級侂冑怒謀再用兵楊后俾榮王入奏復命史彌遠錢象祖衞涇王居安張鎡誅侂冑時開禧三年十一月二日侂冑愛姬三夫人號滿頭花者生辰張鎡移庖府中酣飲至五鼓其夕周筠聞其事遂以覆帖告變侂冑已被酒叱曰誰敢遂升車而去甫至六部橋殿司夏震聲諾於道旁曰有旨太師罷平章事日下出國門語未竟健卒百餘人擁其轎出至玉津園夾墻內撾殺之】

西湖暮歸

風荷百頃占漣漪煙樹冥蒙乳燕飛買斷小舟休喚客暗穿萍葉載詩歸【咸淳臨安志】

感懷

漂泊南州又過年恰如杜子客鄜川酒堪度日難爲醉詩怕傷時未可傳店捨無煙兵火後街坊有月試燈前荒涼古驛聞吹笛老淚縱橫落枕邊

拜林和靖墓

玉函香骨老云根占斷孤山水月村薦菊泉香涵竹影種梅地冷帶苔痕生前已自全名節身後從誰問子孫惟有年年寒食日遊人來與酹淸尊【以上詩林萬選】

春詞

鬭艸歸來上玉階香泥微污合歡鞵全籌贏得無人賞依舊春愁自滿懷【貴耳集】

李熙輔

題眞空閣

括蒼山上雲山好雲亦好可憐山下僧看云不知老【赤城志】

李迎

迎字彥將濟源人通判明州有濟溪老人遺稾

句

籍甚人言易巳東

【陳振孫書錄解題李迎彥將永嘉周浮沚先生之壻與先大父爲襟袂集中有送先君子赴戊子秋試詩首句云云蓋先君治易故也】

朱鼐

鼐字子大

奉題周南仲正字所藏閻立本畫蘓李別

少卿昔在河梁別執手踟躕不能發萬古初傳五字詩努力相期在明徳子卿海上氊爲食故人朅來重相覿不覺看羊度歳年郤因射雁傳消息人間此是長別離少卿在虜子卿歸歸歟尙握漢臣節畱者永衣胡人衣天長地闊半尺絹滿眼云愁風景變一人仰叫頭脫冠一人橫涕褎著面閻君國相稱畫師未必想象能爾奇前身恐是胡婦子曾見兩公分袂時【前賢小集拾遺】

陳炳

炳龍泉人官提轄文思院有退庵集

資福院平綠軒

水屋圍春綠云嵐送晚靑無心向朝市信步到禪扃野境連天遠疎鐘隔岸聽杯行莫辭醉檐月笑人醒白髮流年迅靑春盡日閒煙消漁舎出風約防聲還往事空搔首微官秖彊顏漂零那對此歸夢繞雲山【至元嘉禾志】

柯夢得

夢得字東海莆陽人屢上春官不第後以特科入仕有抱甕集

陌上桑

朝采陌上桑暮采陌上桑一桑十日采不見薄情郎正是吳頭桑葉綠行人莫唱江南曲

見舊題壁

小遲防筆醉還嗔畫斷蕭梁古佛塵今日重來應抵掌十年分付未逢人

晚望

無數寒鴉來遠鐘物華心迹偶然同不知海北江南路更有愁人立晚風【以上前賢小集拾遺】

夢蜨

一覺千年一轉機覺來還是夢還非當時夢裏知爲蜨便好穿花傍水歸【劉后村詩話】

吳伯凱

伯凱字虞賓

夏夜書所見

吳牛見月喘引重不得休孤螢出露艸意行淩九秋形大苦見役物微長自由世無漆園吏持問逍遙遊【前賢小集拾遺】

鮑壄

壄字份甫

仰止亭

昔年曾此戀靑山幾度秋風入夢寒想得玉岑回合處夕陽依舊滿朱防【前賢小集拾遺】

李叔逹

叔逹字頴士

舟中聞木犀

地近孤城水合流天風吹下廣寒秋巖花似喜幽人至先遣淸香到小舟【前賢小集拾遺】

馬並

並淮南人

金庭觀

右軍學業隠林丘世隔年餘景尙幽苔鎖一殘墨沼雲遮三級舊書樓欣逢羽客開金闕快覩仙童侍玉旒自怪今朝脫肌骨飛身得向洞天遊【剡錄】

金嘉謨

魚籪

芒葦織簾箔橫當湖水秋寄言魚與蟹機穽在中流【蟹略】

蔣廷玉

廷玉字太璞

淨剎

碑上文難讀開山失所傳巖松秋落子石井下添泉地曠常多月廚寒不起煙昔年曾有虎來到寺門前【前賢小集拾遺】

揚州

一馬揚州路桃花防樹花春光無揀擇淮地亦防華日沸長江水風昏古壘沙爭雄舊時事君去莫思家【揚州府誌】

霍洞

洞字太淸武進人崇寧大魁端友從孫居城東梅坡自號筠寮

宿田舍

北風吹晴屋滿霜翁兒赤體悲無裳閨中幼婦饑欲泣忍饑取麻燈下績一身豈暇私自憐鳴機軋軋明窗前織成五丈布翁作襕帬兒作袴明朝官中催租急依然赤體當風立

歳饑太守春遊呈以絕句

朝來五馬去防春誰信家家甑有塵枕藉道傍宜細問恐非芳艸醉眠人【以上咸淳毘陵志】

朱訔

訔字介然

采菊亭

霜降艸木落園菊發幽姿風流賢史君采掇防忘疲雅尙已千載載詠閒居詩佳處要領略坐見花陰移【前賢小集拾遺】

張徳象

寄沈菊山

八十干淳老生涯半子虛久無朝士餽空有故人書詩道窮方進塵緣老盡除茫茫天壤闊誰復是知予【翰墨大全】

惠端方

端方字敬之廸之子永嘉丞

梅花

美人在空谷抱志苦貞潔素衣飄白雲容色貶春雪臨風一笑粲皓齒何瑩徹破鏡忽上天寒影浸瑤闕【前賢小集拾遺】

張道元

金焦行次梁必大韻

二山砥柱江流中下有水府之幽宮巨靈設此天險重怒濤欲起兩伏龍山光對面山淡濃朝暮雲起相過從鐘聲兩樣飄江風撞驚大夢醒塵胸海門茫茫直其東江山第一麗且雄六朝形勝畱遺蹤天荒地老代不同登臨此地閱幾翁公獨硬語盤髙穹長江滔滔去不已千古名山占蕭寺白髮印公心水止嗟予勞生竟何似人門平地風波起誰能釣舟煙波裏千年間限鐵臺址不如流芳向文字州縣之職徒勞耳丈夫封矦待時至以道事人直如矢豈但歌化州里人兮山兮有如此我願學者梁夫子【金山誌略】

費震

次梁必大金焦行

太倉一米梁魏中梵王坐處如天宮硨磲瑪瑙珊瑚重防法更有諸天龍醍醐浮香甘露濃我欲問訊當何從惟有一席西津風快哉八九云夢胸海門直指扶桑東金鼇兩角爭豪雄蒜山房客送墨蹤妙髙千偈佛印同衲衣玉帶知何在至今詩句撐蒼穹江山如畫人往巳云霾浪打寺復寺華陽眞逸曾至止鶴銘筆法蘭亭似老綸敗壁扶不起沙戶祈蠶修竹裏處士蝸牛空舊址畱得名山作焦字年來俗事怕到耳神尻气輿隨所至從渠烏兔走如矢白雲之鄕吾故里桑楡斥鷃安識此大鵬逍遙問荘子【金山誌略】

金遁初

金焦行次梁必大韻

江春淮水通吳中深有萬丈天吳宮珠樓貝闕知幾重魚身人面赤如龍紫雲赫奕靑霞濃天帝下降百神從鮫鯨無端怒生風敕移三山塡其胸曰躔月緯分西東戴鼇方知防彊雄馬塵轍迹絕遊蹤仙境直與蓬萊同千濤萬浪插兩峯屹然對拱摩層穹金山蜿蜒勢未已焦山縈回藏古寺大覺仙聖所廬止人間畫圖那得似鏡銅摩靑鳥飛起浮圖倒影澄波裏六朝陵闕存故址百戰功名數行字相去淸風半帆耳此身未遊心已至君詩到手破的矢我詩刻畫慚下裏三分之句豈辦此舉杯一酹問蘓子【金山誌略】

朱渙

渙字濟仲

蟻飲研槽歌

晴窗棐幾風日舒呼童汲水供蟾蜍涓流入研元頴濡一蟻蠢蠢爰來趨須臾十百與之俱前後有行不亂逾宛若徙穴舁腐余想應燥吻唇頰枯淸夢思欲吞江湖搖尾羞作涸轍呼奮迅恰如東海魚物生天地小大殊饑食渇飲皆同途矧爾有靈非至愚大槐南柯名利區一夢而覺驚幻虛爾其聽我母睢盱爾吭旣沃腹旣腴歸安其藏勿浪逋階前羣兒正嬉娛以指劃土糜爾軀

題徐禮部家歸去來圖

古木參天叫杜鵑春愁渾在夕陽邊看君此畫還三嘆憶得西江上水船【以上前賢小集拾遺】

項詵

詵字宜甫

便橋泊舟

身寄一葉舟擾擾又行役不知寒襲人但覺酒無力霜剝岸石裂風激水波逆望眼浩無涯遠山相對碧【前賢小集拾遺】

李淸叟

淸叟縉雲人

金庭觀

山屬蓬壺第幾重奇峯翠岫繞靈宮雲藏毛竹深深洞煙起香鑪褭褭風放鶴已歸天漢上養鵝無復小池中羽人盡得飛章法神與寥陽路暗通【剡錄】

蔡宰

宰字仲平

望洞陽

歳事今無幾淸霜苦見侵寒深落雁渚風急搗衣砧翠縠紋秋水斑綃纈霧林洞陽棲隠地樓觀白雲深【前賢小集拾遺】

李謙

謙字恭甫

秋懷

西風入商管眾木夜有聲虫竟何爲聒聒終夕鳴彼亦有所思感此歳月徵人生豈異適長嘯一拊楹敗壁鳴莎雞涼月照虛堂南鄰機杼聲熠熠燈火光遙聞誰家砧巳趣公子裳佳人在何許葉落山中霜【前賢小集拾遺】

郭從範

從範字世模

烏衣啼

碧煙障樓天欲暮飛烏夜絕蕪城戍云外畢逋銜泥來月明腷防同枝語樓中有人輟機杼玉笙怨咽凝江霧惆悵幽懷夜未闌桂樹秋風蘭葉露【前賢小集拾遺】

歐陽光祖

和朱文公九曲櫂歌【九首存一】

玉女峯臨二曲流刳心學道幾春秋東風不信心如鐵郤放石楠花滿頭【武夷詩集】

趙民則

題張家店壁

捨防投牀睡便濃覺來涼葉動西風驚秋念遠無窮意客裏知誰此夜同【誠齋詩話】

潘葛民

葛民字子尙

胡蜨花

風光白日長胡蜨飛過墻飛飛不停去何忙墻外誰家菜花黃出門不知南陌路心隨胡蜨尋郎處【前賢小集拾遺】

江朝宗

朝宗括蒼人有詩名

梅花

小小人家短短籬冷香濕雪兩三枝寂寥竹外無窮思正倚江天日暮時【剡錄】

黃復之

復之字幼張

過臨平

孤蹤逐浪萍幾度過臨平人語水相應防移山倒行鷺飛秋嶼冷虹飲晚川明不是憑詩句丹靑寫不成

題扇面六言

峽束天圍漸小林穿日腳防明竹居有徑誰埽水碓無人自鳴【以上前賢小集拾遺】

楊冠

上揚州太守

古人肉食無遠謀腰錢騎鶴向揚州春風十里珠簾捲但看竹西歌吹樓天朝選用詩書帥上防公言須自治屏翰堅持保障功江淮益壯金湯勢北騎不敢縱南牧關塞煙迷芳艸綠健兒歌舞樂升平一曲梅花細栁營【揚州府誌】

李大方

大方字允蹈廌之孫

句

三百年來今幾秋天地自老江自流笛聲吹起白玉盤正照禦前楊栁碧可憐一代經綸業不抵鐘山防首詩後院落花人不到黃鸝飛下石橊陰

【詩人玉屑楊誠齋云李方叔之孫大方字允蹈晚得一鶡冠今爲雜買場寄予詩一編多有警句】

鄭天錫

天錫字景輔

江西宗

西江一水活春茶寒谷春燈夜撥花人比建安多作者詩從元祐總名家宮商疊奏邊雁鼓吹都慚井底蛙身在天南心太史幾番搔首夕陽斜【前賢小集拾遺】

宋詩記事卷六十

欽定四庫全書

宋詩紀事卷六十一

錢塘厲鶚撰鄭性之

性之字信之初名自誠福州人嘉定元年進士第一理宗朝累官寶章閣待制知樞密院參知政事出知福州【鶚按咸淳臨安志自誠爲嘉定元年牓首宋史作四年誤四年牓首趙建大也今訂正】

落梅

夜來幾陣隔窗風便恐明朝已掃空防在靑苔眞可惜不如吹入酒杯中【後村千家詩】

章樵

樵號峒麓昌化人嘉定元年進士歷官知漣海軍授朝散郎知處州卒

伽溪【在昌化縣】

試將生計問農家兒大扶犂女漚麻燒筍防葵供午餉山中樂事自無涯【杭州府誌】

諸葛興

興字仁叟防稽人嘉定元年進士爲彭澤奉化兩丞嘗作防稽九頌有梅軒集

曹娥祠

瞻靈祠兮江之湄懍予心兮肅祗表卓行兮尙之祀垂妙辭兮淳之碑嗟窈窕兮踐天性一念烈兮萬古鏡山眉兮蒼蒼江練兮茫茫江之水兮可竭娥之靈兮不可滅【防稽續志】

杜範

範字成之黃巖人嘉定元年進士端平中拜監察禦史累遷禮部尙書淳祐二年拜右丞相卒贈少傳諡淸獻有集

戊辰冬和湯南萬韻

春初走京華秋杪歸舊廬簡編廢已久開卷澀且疎誰能擊其蒙石田或可腴雁山有佳士讀盡天下書足迹半九州不憚道裏迂陋邦何足臨而亦來我居相從一樽酒未厭園中蔬笑談欣有合浩若縱壑魚人生惟所適所適各有途胸中茍不迷到處皆通衢簟瓢有眞樂顏氏何其臞沒沒嗟我生未知終焉圖論交須論心所論在不渝願君示一語令我反三隅君無金玉音請誦一束芻

良月游水樂

久矣聞水樂邂逅作此遊林立攢萬石曲徑穿深幽谽谺開古洞下有淸淺流惜哉非古音噴薄皆人謀流觴飲山淥風鬢吹颼颼欲歸興未盡攜手湖上樓斜陽獻萬狀浩以雙目收白鳥去復還翩翩良自由我夲山林人對此多慚憂歳月不我與宴閒其可偸便合作歸計老矣安所投世事皆漫爾政恐空白頭

和澧州喜雨韻

秋色在何許浮嵐疊翠間江淸雙鳥渡天濶片雲閒雅量肩文舉新詩壓子山更深聽逺澑哦詠答潺潺

送湯仲熊國正以直去國

朔風翦木末碩果懸孤危邈矣冥飛鴻異哉聞鳴鴟莫云結愁陰送君江之湄去者挽莫畱畱者良自悲何當謝塵鞅鼓枻相追隨【以上杜淸獻公集】

薛師防

師防鄞人嘉定元年進士

酬答張安撫伯玉先生

寡交率天性積屙攻妙藥幹祿念烝嘗著書恣談謔永矣離畏途何況縻好爵感子故人意屏吏延鈴閣時剖千秋心兼訂三山約風流張平子文采謝康樂潛魚媚幽潭髙鳥眤林薄物類旣參差天地亦寥廓但愁霜霰多石出兼水落【甬上耆舊集】

洪咨防

咨防字舜兪於潛人嘉定元年進士理宗朝累官刑部尙書翰林學士知制誥加端明殿學士提舉萬壽觀卒諡忠文有平齋集【鶚按咸淳臨安志有嘉定元年鄭自誠榜無二年榜宋史誤今訂正仇逺稗史洪平齋新第後上衞王書自宰相至州縣無不捃摭其短大槪云昔之宰相端委廟堂進退百官今之宰相招權納賄倚勢作威而巳凡及一職必如上式俱用而已二字時相怒十年不調洪有桃符云未得之乎一字力祗因而已十年閒】

贈石室朱修行

響泉一落天風人在浮雲栁絮中亭午柴扉猶未啟碧玲瓏底拒霜紅

直玉堂作

禁門深鎖寂無嘩濃墨淋漓兩相麻唱徹五更天未曉一池月浸紫薇花

題東山【在臨安縣西三里相傳謝安石髙臥之地】

金堂玉室舊相羊被髮依然下大荒風送嬋娟飛落蘂云移縹緲濕疎篁桓伊箏外深情酒幼度棊邊定力香萬事古今開闔眼樓頭吹面水風涼

天目山招隠歌

雲气斂兮天目之巓濤江綫橫兮海門濺濺扶桑子半兮陽烏翻可俯而掬兮咽以天井無聲之泉子其隠乎吾與子兮拾荃

正月十九日孟享從駕

黃繖中間一防紅繡雲鹵簿海棠風鈞容聲出雲霄外馬上誰憐有老聾

壬辰小雪前奉親遊道場何山

何山如幽人道場如大家穰穰衲子腳刺刺騷翁牙挾雋控寒飇披光躡晨霞危顚矯窣堵平疇略污邪巖泉跑虎湧徑松髯龍拏鐘梵破深寂金碧開芬葩修廊步履峻傑閣望眼賒山勢佩玦矗湖光鏡匳谺淸節杳靄入古弁空蒙遮列翠不可唾羣籟無敢嘩坐我旃檀林酌之槍旗茶宇定岫出云語妙天雨花吾生久墮甑昔遊慣乘槎夷猶廬阜陽防畱岷江涯髙曾畱嶠棧卑或搜崖窪舊夢難歷省此行足雄誇老親八十健閒儔二三佳拍浮一葉渺收覧萬景奢富貴上蔡犬貧賤東陵未須笑落鐸誰能苦沙門占噪鵲旋橈趁歸鴉奇事恐沒沒舉詩屬僧伽

感王荊公事

君臣一徳盛熙寧厭故趨新用六經但怪畫圖來鄭俠何期奏議出唐坰掌中大地山河舞舌底中原艸木腥養就禍胎身始去依然鐘阜向人靑【以上平齋集梅礀詩話荊公行靑苖免役等法引用一等小人天下受其苦卒召六十年後靖康之禍洪平齋有詩云云按國史俠嘗從安石學坰乃安石所薦皆以新法不便攻之此詩乃五十六字史論】

都城火

九月丙戌夜未中祝融漲熖通天紅層樓傑觀舞燧象綺峯繡陌奔燭龍始從李博士橋起三面分風十五里崩摧洶洶海潮翻塡咽紛紛釜魚死開禧回祿前未聞今更五分多二分大塗小撤噤不講拱手坐視連宵焚殿前將軍猛如虎救得汾陽令公府祖宗神靈飛上天痛哉九廟成焦土

【梅礀詩話紹定辛夘臨安大火九廟俱燬獨丞相史彌逺賜第以殿司軍救撲而存洪平齋哭都城火詩云云末意規諷時宰甚切聞之者足以戒】

吳泳

泳字叔永號鶴林潼川人嘉定元年進士理宗朝仕至起居舍人兼直學士院權刑部尙書終寶章閣學士知泉州有鶴林集

嘉熙丁酉七月上澣遊大滌題住山龔沖妙艮軒

舊與淸泉白石盟身閒方作洞霄行靑山延客元無鎖碧防流花似有情古洞欲隨仙隱去髙岡終待鳳來鳴道人喚我松間飲坐拂寒雲月未生【洞霄詩集】

沈大椿

大椿嘉定中眞州判官

自維揚回眞州

一官安敢問靑氊形影相看祗自憐黃鵠已登靑漢去白鷗空占淺沙眠杏花開徧揚州桞色渾鋪渚煙老眼生疎堪自笑浪驚風物向淮天

靑蒲短短桞斜斜入眼新愁亂莫遮潤固應宜筍蕨風饕端不貸鶯花春來止酒常因病客裏逢人秪問家安得扁舟下荊水一歸老我舊生涯【維揚志】

胡榘

榘字仲方廬陵人銓之孫嘉定中官工部尙書出知福州

嘉定二年秋重遊洞霄

重尋九鎖躡丹梯回首空驚歳月移風虎守閽寧易到冰龍路郤先馳松筠老去俱全節猨鶴迎來盡故知更拂棲眞洞閒石弟兄同記勝遊時

余杭泉石欠幽探淨拂衣塵入翠嵐九鎖山門云上下一峯天柱殿西南元封舊事無人記徳壽仙遊有客談痛飲丹泉臥磐石松風滿耳夢初酣【洞霄詩集】

句

自孤花底三更月郤怨棲前一笛風【落梅鶴林玉露】

呂午

午字伯可歙縣人嘉定四年進士歷官浙東提刑監察禦史遷起居史院官卒贈華文閣學士有竹坡類稾

馬城花窠【寓居臨安馬城作】

老子西城住今逾十載期裁花成茂樹種栁長髙枝移接從渠巧誇傳到處知擔頭挑賣去一一是趨時【竹坡類稾】和嶽王廟壁上韻【祁閶西一捨有庵曰東松紹興初嶽卾王提兵經吾郡西上士卒秋毫無犯卒宿人門外足不敢一越限內嘗憩是庵畱題】

當年惟說嶽家軍紀律森嚴孰與鄰師過村村皆按堵功成處處可鐫瑉威名千古更無敵詞翰數行俱絕塵擬取中原報明主亦勞余刃到黃巾【新安文獻志】

徐文卿

文卿字斯遠號樟丘玉山人嘉定四年進士與趙昌父韓仲止齊名有蕭秋詩集

【葉水心序云斯遠淹玩眾作淩暴偃蹇情痩而意潤貌枯而神澤方於西江宗斯又過之】

遊洞巖

跨馬絕風煙夜與云俱宿彈琴向窗間微月掛森木曉行巖上路一溪緣淨綠路窮入其中溪流貫山腹巖開類天設石亂疑伏水從何自來乃爾瑩心目巖前野僧居種桃滿空谷惜已過芳時不見花芬馥平生靑霞志恥受紅塵辱老我茅三間玆山疑可卜【前賢小集拾遺】

偶題

綠樹何稠疊淸風稍羨余枕縈云片片簾透雨疎疎修筧通泉壑殘碑出野鉏丘陵知幾變耕稼雜陶漁

雨後到南山村家

衝雨入窮山山民猶閉關橘垂茅屋畔梅映竹籬閒奇石依林立淸泉繞捨灣吾思隠玆地凝立未知還【以上瀛奎律髓】

周端朝

端朝字子靖永嘉人從朱晦庵武夷讀書登嘉定四年進士官至刑部侍郎諡文忠

三江口

吳門臺北竹樓隅三日追陪漫叟居曉夢驚辭赤壁鶴夜棲看打武昌魚橫洲遙漵分燈影落月斜河運斗車回伏三江問漢口陸離蘭葉響環琚【東甌詩集】

程公許

公許字季與一字希穎號滄洲敍州宣化人嘉定四年進士理宗朝累官中書舎人禮部侍郎進權刑部尙書有塵缶集

牡丹

春工殫巧萬花叢晚見昭儀擅漢宮可惜芳時天不借三更雨歇五更風【全芳備祖】

黃子信

子信長泰人嘉定四年特奏名第二人調新防鹽場有散翁集

投楊帥

六年兩度拜宸旒換得靑衫白上頭飛鵲秖因無樹繞窮猨何暇擇林投明知著腳當來誤幾欲抽身不自由安得有錢了官債便無三徑也歸休

歸時作

笑倩西風拂舊埃歸時行李似初來也知三載淸貧好博得一家彊健回

【漳州府誌子信初調新會鹽場帥楊長孺以其老榜爲監當心易之常捃摭其簿書子信將拂衣而去因投以詩云云】

周假庵

題趙千里夜潮圖【款書嘉定庚午仲夏一日】

煙蒼蒼江茫茫明月夜掛天中央奔潮不盡當日恨金波怒捲虯龍長浦口秋飛揚鷗雁不眠聲周章風髙沙漲望難到羽翰但逐潮低昻窗閒簾炷香開卷有素商何須八月上錢唐對此秋濤生錦囊【瑚网】

袁甫

甫字廣微鄞人嘉定七年進士第一歷官吏部侍郎兼國子祭酒權兵部尙書卒贈少傅諡正肅

題陳和仲尊明亭

亭在山巓气象巍然山從何來蜿蜿蜒蜒我坐亭上極目一望羣峯畢朝尊無與抗我撫亭下萬象難寫一一分明入我醆斝有時擕笻偕我朋從莫知我心獨撫孤松【甬上耆舊集】

徐淸叟

淸叟字直翁浦城人嘉定七年進士理宗朝歷官廣東安撫使權兵部尙書拜端明殿學士知樞密院事兼參知政事提舉佑神觀出知泉州卒贈少師諡忠簡

淨明院梅巖恭和髙廟禦制

偶因祀事訪丹霞寺古山深石徑斜衝凍細尋梅信息枝頭喜見狀元花【咸淳臨安志】

贈建寧妓唐玉

上國新行巧樣花一枝聊插鬢云斜嬌羞未肎從郎意故把芳容半面遮【豹隱紀談】

陳耆卿

耆卿字壽老臨海人嘉定七年進士官至國子司業著有篔窗集赤城志

【葉水心云陳君之作馳驟羣言特立新意險不不流怪巧不入浮】

艱食行

新谷未升除谷罄窶人托麥以爲命今年種麥如去年去年滿屋今空田吁嗟皇天毋乃戾去年浙右當死嵗湘中死宼淮死兵畱得東州僅旒綴秖今艱食遽如斯豈是造物有乘除我無一語活四海對之泣下徒霑裾催租官吏如束濕里正打門急復急安得君眼如月長灼破田家蓑與笠【全芳備祖】

王伯大

伯大字幼學號畱耕福州人嘉定七年進士理宗朝累官端明殿學士拜參知政事

贈戴石屏

詩老相過鬢巳星吟魂未減昔年淸揮毫不著塵埃語盡把梅花巧琢成【梅礀詩話】

丹靑閣

傑閣岧嶤倚碧蒼菊花時節此持觴市聲一段隔秋水橋影半空橫夕陽挺挺霜筠排壑立涓涓石澑引山長人言絕頂多奇觀安得閒身宿上方【詩家鼎臠】

郭磊卿

磊卿字子奇仙居人嘉定七年進士端平初拜右正言尋擢右史以直言爲史嵩之所忌除起居郎卒諡正肅有兌齋集

偶題

更無淸興在杯觴不用蒲葵扇自涼月色靜時山鶴叫一庭淸景藕花香【宋藝圃集】

李劉

劉字公甫號梅亭崇仁人嘉定七年進士仕至中書舍人直學士院寶章閣待制卒有詩文類稾

【孫云翼李梅亭先生小傳劉嘗從眞徳秀遊丏詞科文字畱飲書室指竹夫人爲題曰蘄春縣君祝氏可衛國夫人劉援筆立成末聨云於戱保抱攜持朕不忘乙夜之寢展轉反側爾尙形四方之風徳秀擊節嘆賞嘉熙已亥四月誕皇子告廟祝文劉以學士當筆以四柱作一聨云亥年已月無長蛇封豕之虞午日丑時有歸馬放牛之兆時方有蜀警人咸賞其中的有梅亭四六行世】

記夢

壯志巳違黃鵠下老身合占白鷗前夜來耿耿江湖夢秋水長天一釣船【前賢小集拾遺】

聞笛

何處桓伊酒力雄分明嚼徴更含宮倚樓三弄西風急不覺梅花大半空【後村千家詩】

項容孫

容孫字仲履號云藪江陵人嘉定七年進士理宗朝官殿中侍禦史

山中憶兄弟

鴻雁不成行飄零歳月長一身三處夢半夜九回腸積雪欺茅屋孤燈照錦囊何當夜聼雨郤話此淒涼【詩林萬選】

吳昌裔

昌裔字季永號靑蓮山人中江人嘉定七年進士理宗朝歷官知婺州加集英殿修撰以寶章閣待制致仕卒諡忠肅有集

擕客山行詠陶嘉月自雙徑來洞霄丹巖翠壑林立環擁神剜刻不可名狀餐云潄月偶得八吟畱之山中以紀幽踐嘉熙三年三月谷雨【存三首】

上界神仙住九華故畱靈鎖防煙霞云根欲斷溪回處流出山中幾片花【九鎖山】

鑿破千年渾沌心石楠當戶洞愔愔詩臞猶怯春寒在捫石梯云不敢深【棲眞洞】

誰鑿巖扉石竇開懸崖飛瀑轉風雷須防白浪從天下野客不知何處來【飛玉亭洞霄詩集】

吳淵

淵字道父寧國人嘉定七年進士累官江東安撫使行宮畱守兼屯田使拜參知政事封金陵侯有退庵遺集

登南城

江城一眺思悠悠平楚蒼然野水流衰艸寒煙梅丈墓敗垣斜日謝公樓江山有恨英雄老天地無私艸木秋萬古興亡俱是夢不知何者爲身謀

句

一帶天分南北限兩眉煙鎖古今愁【蛾眉山以上退庵遺集】

吳潛

潛字毅夫寧國人淵弟嘉定十年進士第一淳祐中歷官特進左丞相封許國公以沈炎論劾謫化州團練使循州安置有履齋遺集

睡起行北園

睡起卸冠簪園行獨自吟山昏知雨到樹宻覺春深竹外童相報門前客見尋歸來卽敗意誰者是知心

卽事

春陰漠漠防輕寒春晝無聊午夢閒幽鳥不知人意攺銜花飛傍小闌干【以上履齋遺集】

聞同官會碧沚

碧沚堂前瞰水官秖應喚作玉壺看頗聞秩秩玳筵展莫遣悤悤銀燭殘酒付別腸寧怕窄詩由廣舌不憂幹老夫孤坐三更月欲往從之道路難

萬頃湖光浩不收花汀竹嶼思悠悠黃公舊隱知何地賀監言歸乞此洲良夜最佳惟午夜今秋偏好是中秋舉杯酒露月同吸仰面靑天可問不

占春亭卽事

桃花幾片隔墻飛獨自危樓徙倚時目送斷鴻云外沒東風吹涙落天涯

見他門戶揷垂楊懊恨江南客子腸春夢誰云無準托連宵合眼是家鄕

題暗香疎影詞後用潘徳久贈姜白石韻

人生浮脆若菇蒲四十年前此丈夫擬向西湖酹孤魄想應風月易招呼【以上開慶四明續志】

和人賦金魚

仙人藥苗化爲魚身𨿽纖細味丰腴土人渉溪如采荇以布爲网猶恐疎不比吳王耽嗜鱠松江千古畱腥滓好似春茶槍與旗俯視銀條不足數人生所樂在家鄕何必定食河之魴琴髙仙遊不可躡自向昆侖朝玉皇玉皇一笑倚天末乞與五湖任囊括扁舟煙雨歸去來臥聽魚槎聲濊濊

【吳禮部詩話宣城涇縣有琴髙山有琴髙溪俗傳控鯉而升之所毎嵗三月中有小魚數十萬一日來集亦傳以爲投藥滓所化至今人待此日盡网之曝以爲幹味甚羙吳履齋嘗賦詩和人韻云云】

絕句

編茅爲屋竹爲椽屋上靑山屋下泉半掩柴門人不見老牛將犢傍籬眠

句

楊桞年年人老大江山處處客淒涼【以上全芳備祖】

汪立中

立中四明人

甲戌廷對後到洞霄丙戌假守新安又得寄徑成詩紀遊

憶昔尋幽興未終重來洞府訪仙翁十年塵土身將隠千里華陽路暗通山水秪如前日好松杉似與老人同明朝又入黃塵去回首靑山一夢中【洞霄詩集】

丘嶽

嶽號煦山丹徒人嘉定十年進士江淮制置使

自淮梱代歸領累偕親友遊虎丘偶成影語以紀歳月淳祐庚戌七月二十五日

一目四蒼莽突然見林丘飛來靈鷲峯幻出蓬萊洲浮圖髙崒嵂石徑通深幽生公講經臺曾聞石防頭劍池杳無底修綆汲寒流千古詫異傳此事還是不我來秋向深良苗帀平疇憂國願年丰一稔銷百憂【虎丘志】

陳塤

塤字和仲鄞人嘉定十年進士歷尙書吏部侍郎國子司業【曰琯按方氏瀛奎律髓注云陳塤字伯和號習庵其先陽翟人寓居桐廬】

分水道中

午困思茶無處煎溪橋側畔認炊煙松窗竹牖人家靜旋借沙瓶汲澗泉【前賢小集拾遺】

山居次滕元秀韻

解組滄溟畔擕家紫翠閒地臨雙港勝天與兩年閒茅屋靜聞雨竹籬疎見山所慚鄰捨老句險不容攀【瀛奎律髓】

釣臺第十九泉

十年不泛釣臺船夢想髙風日月邊今日偶來無住著再嘗灘下防茶泉【嚴州府誌】

遊虎丘

老龍拕過平川曉影初開樹色鮮有片白雲收不盡日髙猶在講臺邊

碧玉千尋劍影寒夜深光怪逼危闌句吳霸略成塵土空有靑山覆石壇【虎丘志】

王邁

邁字實之號臞軒居士興化軍仙遊人嘉定十年進士調南外睦宗院敎授召試學士院攺通判漳州應詔直言爲臺官所劾削二秩淳祐中知卲武軍予祠卒贈司農少卿

飛翼樓【舊傳說範蠡故址】

亭前一望海東流更有雄樓在上頭燕子飛來春漠漠鴟夷仙去水悠悠神交故國三千里目斷中原四百州日暮片雲棲古樹昔人畱與後人愁【詩家鼎臠】

除夕

憶昔都門值歳除髙樓張燭戱呼盧久依淨社參尊宿難向新丰認酒徒天子未知工艸賦鄰人或倩寫桃符寒宵別有窮生活防勘離騷擁地鑪【後村千家詩】

賀林簿新娶

金華門外厭京塵烏防山前結帨巾翁壻相看冰映玉庭闈一笑頰生春昔言爾爾嫌隨俗今喚卿卿喜有人來歳夢蘭嘉兆葉犀錢玉果出娛賔【翰墨大全】

句

未知死所先期死自笑狂生老更狂

【齊東野語王實之邁有文名落魄不羈爲正字日因輪對及故相擅權理宗宣諭曰姑置衛王之事邁卽抗聲曰陛下一則曰衛王再則曰衛王何容保之至耶上怒不答徑轉禦屏曰此狂生也邁歸鄕裏自稱敕賜狂生嘗有詩云云】

羅必元

必元字亨父號北谷隆興府進賢人嘉定十年進士度宗朝累官直寶章閣兼宗學博士

金陵作

六朝遺迹舊山川萬里長江當守邊一念易驕人事廢不關飛渡北來船

憑髙懷古思悠悠遙想騎驢白下游不是龍眠圖畫裏如今親到蔣山頭【景定建康志】

宋詩紀事卷六十一

欽定四庫全書

宋詩紀事卷六十二

錢塘厲鶚撰李元白

元白字希太奉化人嘉定十年進士任永州通判有四家胡笳詞【曰璐按陳鳴鶴東越文苑有李元白者寧化人工詩嘗集杜句爲一編又集大觀升平詞進之授初品官二人未知孰是】

廢寺【鶚按詩林萬選作李杜】

溪沙橫漲水防平閒扣云關壁半傾殿上土花人不到斷甎支睡岸蟬鳴【後村千家詩】

陸徳輿

徳輿字載之崇徳人埈之諸從孫嘉定十年進士官至吏部尙書

題資福院平綠軒

帶市人煙遠連村野色幽山從天際出水抱檻前流茅屋無端礙松醪有意畱因懷陵谷感無語對沙鷗【至元嘉禾志】

鄭淸之

淸之字徳源鄞縣人嘉定十年進士史彌遠薦爲魏憲王府敎授理宗嗣位以定防功累拜太傅左丞相封魏國公致仕卒封魏郡王諡忠定有安晚集

【癸辛雜識淸之淳祐再相政事多出侄孫太原手昏繆貪污有人作詩譏之云先生自號爲安晚晚節何爲不自安】

香山貓食粥

梵宮新遣兩貍奴晨粥饑餐食肉如料是伊蒲三昧熟不知繞膝訴無魚

詠茄

靑紫皮膚類宰官光圓頭腦作僧看如何緇俗偏同嗜入口元來總一般

冬

剪剪黃花秋後春霜皮露葉防長身生來籠統君休笑腹內能容數百人【以上安晚堂集】

淨明院【郊壇齋宮】

齋宿虛閒只淨明俗氛暫洗覺身輕半山云腳炊煙濕一枕松聲防水鳴對語老禪眞法器譯經新諦出僧檠歸翻貝葉蓮花頌猶帶招提月影淸【咸淳臨安志】

題雪竇妙髙峯

陸地芳洲擁翠翹巨靈穿石滚雲濤摶空蒼鳳欲飛舞奔海玉龍爭怒號萬象橫陳坤軸富一亭平挹月輪髙獨醒未覺孤淸景笑酌寒泉讀楚騷【延祐四明誌】

姚鏞

鏞字希聲號雪篷又號敬庵剡人嘉定十年進士吉州判官以平宼功擢守贑州貶衡陽有雪篷集

寓霅川

王戴溪頭小隱仙漁翁引上霅溪船幾回倦釣思歸去又爲蘋花住一年

春夜曲

金魚鎖合蘭釭小酒不支愁尋睡早梨花欲墮風更寒燕子不歸春自老流蘓防帳香雲結三十六簧淸吹咽緘書欲寄湘水深城烏啼落花西月

桐廬

兩岸山如蔟中流鎖翠防風帆逆水上江鶴背人飛野廟靑桐樹人家白板扉嚴陵臺下過不敢浣塵衣

訪中洲

踏雨來敲竹下門荷香淸透紫綃帬相逢未暇論奇字先向水邊看白雲【以上雪篷集】

題衡嶽

萬山環拱祝融尊紫蓋前趨若駿奔火徳中天扶日月炎方一柱鎭乾坤久無執贄來侵牧空有穹碑立廟門北望中原靑一發淒其四嶽正塵昏

離衡州

天恩下釋湘累客心事悠悠月滿船種藥已收思病日著書不就負殘年雜花怪石分人去老竹荒亭入畫傳歸夢鑑湖三百里白鷗相候亦欣然

法華寺

入門松逕幽樹杪見鐘樓客至犬迎吠香消僧出遊水花迎晚照風葉引涼秋欲作居山計吾盟在白鷗【以上梅礀詩話】

秋風

顥气薄衣襟疎聲集暝林鴈驚煙塞夢鱸入故鄕心靜落階前葉淸傳月下砧更憐茅屋破愁絕少陵吟【後村千家詩】

趙東野

東野贑州人

題姚雪篷騎牛像

騎牛無笠又無蓑斷隴橫岡到處過暖日暄風不常有前村雨暗卻如何

【鶴林玉露姚鏞爲吉州判官以平宼論功不數年擢守章貢嘗令畫工肖其像騎牛於礀谷之間索郡人趙東野題云云蓋規切之也居無何忤帥臣以貪劾之貶衡陽人服東野先見】

王埜

埜字子文號潛齋金華人嘉定十三年進士理宗朝拜端明殿學士簽書樞宻院事提舉洞霄宮卒有文集

【劉后村跋潛齋詩本學術隆師友扶忠賢絀邪佞愛君如愛親憂民如憂已合於詩人之所謂六義者】

絕句

重垂楊緣未幹一渠流碧防潺潺暝鴉過盡東風惡獨倚衡門看遠山【全芳備祖】

贈凝神庵朱髙士

拋郤林泉趣卓庵臨近村兩窗吞日月一室養乾坤菊露秋籬重松風午枕喧蒲團數胎息不肯學傍門【赤松山誌】

上霄洞

吾聞北山陽巖壑寶相竅何年開鴻蒙隨地通窔奧朝眞髙難攀冰壺深莫料詭怪者雙龍崖室最蒼峭上霄𨿽晚出煙霞寄孤嶠尋源陟空山訪仙款遺廟始探頗褊窄稍入亦窈窕上穴由梯升傍穿湏火照靑廠旣鬱鬱白乳仍皭皭旁通多曲折幽眇轉奇妙窮探豈不欲所畏自微爝昏昏蝙蝠飛悄悄鼪鼯叫或疑洞靈出或恐山嘯又聞村中氓鑿石供灰燒俄然得深竇傾城盡登眺何人不好事窒塞迷其要此𨿽幸獨存荒僻委蓬藋儻移傍京邑車馬日號召了知神仙事茫昧不堪弔豈無隱淪士巖築像惟肖畬田沃可耕防水淸可釣平生愛泉石自謂饑可療喜玆近吾隱來往足談笑此意復誰論行行逢荷蓧【金華府誌】

淸明日遊鶴林寺

蒿目黃塵擾擾間出門偶到鶴林山仙花僧竹俱陳迹白日靑天秖自閒

竹院閒來春正遲籜龍猶自有孫枝野夫豈識尋芳意爲愛光風面面吹【鶴林寺志】

李伸之

伸之官綂制爲金人所獲不屈死

獻帥府經歷

一飯感恩無地報此心許國巳天知胸中千古蟠鐘阜一死鴻毛斷不移

【劉祁歸潛誌貞祐南徵獲一綂制官李伸之者帥府經歷官劉逹卿召而飲之且誘以降將宥焉伸之獻詩云云竟就死】

蔣重珍

重珍字良貴無錫人嘉定十六年進士第一理宗朝歷官集英殿修撰刑部侍卽致仕卒諡忠文

題蕭嶽英常州朱氏畫艸虫捲

常州艸虫天下奇女郎新樣不緣師未應好手傳輪扁便恐前身是郭熙

筆端生意已如生防綴沙虫機不停淺著鵝黃作胡蜨深將猩血染蜻蜓【咸淳毘陵志】

自題雲龍小隱

龍山錫山兩山云出能爲雨入氤氳雲山之气有斂散斂散之理斯爲神我廬山下有小隱云爲動兮山爲靜悠然而出物之澤屹然而峙地之鎭我見雲山喜與俱雲山無情不見余我比雲山多此見日月相看兩不厭【常州府誌】

徐鹿卿

鹿卿字徳夫隆興丰城人嘉定十六年進士理宗朝累遷太府少卿兼右司權給事中歷禮部侍郎提舉鴻禧觀致仕卒諡淸正有泉谷存稿

湛泉酌餞黎文有詩壁間遂次其韻

幾人林下賦歸休公獨翩然汗漫遊味道不妨寒似水入時湏用曲如鉤從來鄰父邀皆去底事官曹挽不畱後夜相從復得月明千里故山秋

郁孤洞天

夢跨長虹海上游寒生肌骨一壺秋好風吹得詩魂醒自寄人間羣玉樓【以上泉谷存稿】

章鑑

鑑字君玉號藝齋昌化人嘉定十六年進士官至華文閣待制

【林洪山家淸供云章藝齋宰徳淸時𨿽槐古馬髙尢喜延客然飲食多不取諸市恐旁緣以擾人】

金錢花

巧冶都由造化鑪風磨雨洗好形模花神果有神通力買斷春光用得無【合璧事類別集】

牟子才

子才字存叟其先井研人家湖州嘉定十六年進士理宗朝歷官權禮部尙書兼直學士院國史實錄院修撰以資政殿學士致仕卒諡淸忠有存齋集

南園

買家喜傍水精宮正是南園故址中我欲築堂名六老追還慶曆太平風

【齊東野語慶曆六年吳興太守馬大卿防六老扵南園酒酣賦詩教授湖學安定胡先生爲序其事六人者工部侍郎郎簡年七十九司封員外郎範說年八十六衛尉寺丞張維年九十一俱致仕劉維慶年九十二周守中年九十五吳琰年七十二皆有子弟列爵扵朝詩及序刻石園中後園廢爲牟氏之居存齋詩云云】

趙以夫

以夫字用甫號虛齋長樂人嘉定進士知漳州理宗朝歷資政殿學士吏部尙書同修國史

詠蘭

一朶俄生几案光尙如逸士气昻藏秋風試與平章看

何似當時林下香【全芳備祖】

戴栩

栩字文子永嘉人嘉定中進士湖南安撫司參議

【松臺王綽云永嘉之作唐詩者首四靈繼四靈之後則有劉詠道戴文子張直翁潘防明趙幾道劉成道盧次防趙叔魯趙端行陳叔方者作而鼓舞倡率從容指論則又有廬隱君薛師石焉】

白鶴寺

子晉昔遊處平臺片石成寺名猶記鶴松響卻疑笙巖壁飛雙瀑金沙照一野人豈仙伴隨鹿過溪行【前賢小集拾遺】

送廬陵胡季昭夢昱以上濟邸封事貶象州

古郡荒涼象迹新君行況是去裝貧此愁欲別栁邊雨明日初程桂外人從古不多如意事加湌宜惜未歸身春風未必天涯盡木斛花開瘴水深【象臺首末】

李義山

義山號後林嘉魚人嘉定中進士樞宻院編修

題梅壇毛慶甫云恱樓

云本無心悅者誰華陽去後少人知欲分半席無因到一片飛來是覓詩【梅仙事實】

幸元龍

元龍字震父髙安人舉進士理宗朝任朝奉郎郢州通判有松垣集

遊越山

上得越山半方壺紫翠環山幽春澑響花落午陰閒梵剎依松外仙家在竹閒小窗借髙枕風定鳥綿蠻【松垣集】

陸垕

垕號盤隱官府判嘉定中與僧居簡倡和

冷泉亭放閘水

泉聲飛出閘委折綠陰間此地原無暑多時不入山艸攲疑石墜水定見魚還難得同猨鶴遊吟半日閒【咸淳臨安志】

畱碩

碩字仲志魏公正之子嘉定閒守南恩州

陽江勸農

春風句引出郊行小隊迢迢艸路平自笑田蕪不歸去三千里外勸人耕【肇慶府誌】

錢厚

厚字惪載嘉定中常熟令號竹巖嬾翁有竹巖拾稾

潄石軒

危石參差上霄漢中涵萬壑冰玉淸與誰流出洗塵滓遺我一林風雨聲【洞霄詩集】

崔起之

起之嘉定中爲宣城尉

題萬翠亭【亭在旌徳姚司戶建】

名山繞旌川未易千百計棲眞聳其西二幕靑扞蔽栁山與龍山連亙殆無際大鼇從東出石鼓相軒輊華容接鶴形蔓衍若難制擁南有梓山盤屹萬里勢有殿曰甘露岡崒插天地玉壺枕其北鳧山復相比磣嶺介鳳凰大洞闡天祕姚君天韻奇气槪髙一世胸中飽丘壑作亭非壯麗獨能極遐觀領略萬山翠蒼玉無遁形秀色歸一視卻笑昔人非所見殊無異東亭亂淸暉僅得翠微意東山羅紅帬未免聲色累惟君別幽趣徜徉樂淸致靑山不攺舊領客時一醉【寧國府誌】

史彌寧

彌寧字安卿鄞人浩之侄嘉定中以國子舎生蒞春坊事帶閤門宣贊舍人知邵陽有友林乙稾

寄云夫

黔國相逢地蒼燈共夜篝雲龍念東野栢馬嘆之罘郵傳一分手河山再見秋交情如繾綣不在寄書稠

鄭中卿惠蝤蛑

客窗不作侯鯖夢隨分魚鰕薦一杯食指怪生連夜動敲門郭索送詩來

寄慥齋弟

鷗鷺逄人問歸信三年作客負滄洲詩袍醉防黃埃底羞見扶風馬少遊

春暮同社防飲張園小樓得飛字

殘紅委地水平池楊栁陰陰鶯亂飛山色滿樓新後一簾風絮捲春歸【以上友林乙稾】

史彌鞏

彌鞏字南叔浩從侄嘉定中進士江東提刑

題羊左墓

余耳當年刎頸交所爭利害僅豪毛一朝泜水相屠戮豈識羊哀左伯桃【景定建康志】

史安之

安之字子田浩之孫嘉定初知嵊縣求髙似孫作剡錄邑之文獻借以不墜

髙山堂和節度梁公韻【在寶積寺後僧擇璘建】

閣憑嵬構敞軒扃一望塵凡目暫醒巖嶂遠供千疊翠松篁還聳四時靑登臨雅愛恣吟筆圖畫尢宜作座屏我欲從君遊未得壯心方欲翥南溟【嵊縣誌】

李訦

訦字誠之號臞庵晉江人云龕居士邴之孫嘉定中以朝議大夫敷文閣待制守建州後爲戶部侍郎

謁丞相祠觀八陣圖

人言忠孝不磨滅神物防持存水滸千家陵谷幾變遷此石不移自章武本由黃帝古兵法六十四以八爲伍髥孫且懼仲逹走賊操遊魂何敢拒刻銘沙沒水底碑教戰石存山下鼓一片丹心天地閒萬世聞風猶禦侮我來起敬凜如生再拜一言公必取瀼流東截陣圖前寖隳城壁頽民宇能安拳石止波流願回瀼患思民撫常使防人知感公踏磧年年弔千古

控巴臺次韻

誰道地拘偪仄須知天閟幽妍一段丹靑臺閣何人淡掃松煙【以上四川總志】

楊長孺

長孺字伯子號東山萬里子嘉定間守湖州後爲番禺帥端平初累辭召命以集英殿修撰致仕家居卒

跋大人論配享書稾

覆羮眞得皁囊書錦水元來勝石渠但寶銀鉤並鐵畫何須玉帶與金魚

【林玉露髙廟配享洪容齋在翰苑以呂頤浩趙鼎韓世忠張俊四人爲請蓋文武各用兩人出孝宗意也遂令侍從議識者多謂呂元直不厭人望張魏公不應獨遺楊誠齋時爲祕書少監以書爭之以欺專私三罪斥容齋且言魏公有社稷大功五建復辟之勲發儲嗣之議誅範瓊以正朝綱用吳玠以保全蜀卻劉麟以定江左扵是有旨再令詳議越數日上忽諭大臣曰呂頤浩等正合公論更不須議洪邁固是輕率楊萬里亦未免浮薄於是二人皆求去容齋守南徐誠齋守髙安當苖劉作亂時矯隆祐詔貶竄魏公髙宗在升暘宮方啜羮左右來告驚懼羮覆於手手爲之傷曁復辟見魏公泣數行下舉手示公痕迹猶在】

題湖州畫像

面有憂民色天知報國心三年風月少兩鬢雪霜深更莫畱形迹何曾廢古今不如隨我去相伴老山林【鶴林玉露嘉定間楊伯子爲湖州守治聲爲三輔冠郡士相與肖像祠於學宮與工部尙書戴少望並祠伯子意不悅防持浙東庾節將行辭先聖先師禮畢與校官諸生坐講堂命取畫像題詩其上遂捲藏而行當時士子有戱和其詩者末句云可憐戴工部獨樹不成林】

茨菇花

折來趁得未晨光淸露晞風帯月涼長葉剪刀亷不割小花茉莉淡無香稀疎略糝瑤臺雪升降常涵翠管漿恰恨山中窮到骨茨菇也遣入詩囊【全芳備祖】

句

三間破屋一牀書錦心繡口冰肌膚自紉枯葉作袴襦此君便是長須奴【題貧樂圖和徐思叔韻林玉露】

吳晦之

晦之寧國人

【寧國府誌嘉定中與韓沆仲和石巖魯瞻相友善沆善書嘗手書晦之十絕句自爲跋世稱吳詩韓字可謂並美】

寄石魯瞻

憶昔從遊杖履中有山亭上醉春風主人已作騎鯨客【自注時仲和巳歿】誰識當年兩病翁【寧國府誌】

彭仲衡

仲衡淸江人

了頭巖

前峯號今是近巖謂月亦匪月世閒景幻語未眞說著了頭便癡絕蒼然頑石由天成道旁過者皆含情我來於此發浩嘆乃知有色能傾城【蘆浦筆記】

胡偉

偉字元邁嘉定間新安布衣寓吳中有宮詞集句

【鶚按玉照新誌云胡偉元邁新安人父舜申作乙已泗州錄巳酉避亂錄據此當是胡仔元任之從兄弟也】

宮詞集句

雞人唱曉五門開宮女更番上直來禦仗催班元防集遙聞索扇一時回【羅鄴花蘂夫人王禹玉王建】披香仙殿試春衣等官家未出時整了翠環勻了面大家裝著鬭時宜【晏同叔花蘂夫人宋子京王禹玉】殿前香騎逐飛毬一樣眞珠絡轡頭誇道自家能走馬掉鞭橫過小紅樓【張籍王禹玉王建花蘂夫人】映林先發幾枝梅準擬君王便看來競走巾車迎鳳輦殿前排宴賞花開【元微之王建吳可花蘂夫人】美人弄鏡插梅花抺月批云自一家三十六宮春信早不應靑女妒容華【鄭毅夫饒節蔡文饒洪玉父】新生帝子浴漪瀾頻奏仙韶喜誕筵願上玉宸千萬歳大家恩賜洗兒錢【宋白吳可王禹玉吳賾十家宮詞】

汪莘

莘字叔耕休寧人嘉定中以布衣應詔上封事不果用有方壺存稿

秋日飲錢塘門外雙淸樓

西湖日日可尋芳樓上憑闌意未忘斫取荷花三萬朶作他貧女嫁衣裳

次潘別駕韻

野店溪橋栁色新千愁萬恨爲何人殷勤織就黃金縷帯籠煙過一春

夏日西湖閒居

十里湖山苦見招栁隄荷蕩赤闌橋待他朝市人歸後獨泛扁舟吹玉簫

露冷風淸斗柄遷芙蕖零落謝家船都人正作黃粱夢獨占西湖明月天【以上方壺方稾】

詹初

初字子元休寧人以薦入太學爲學錄與汪莘善有流塘集

出心原【心原在流塘南】

行行陟南原遙望北山岑上有千尺崖下有髙樹林髙林轉幽隩戛然啼雙禽流水自迅逝白雲澹無心防杖者誰子閒來坐春陰相逢籜林下擕手溪水濵對之兩無言悠然鳴素琴素琴淸且越暢以披衝襟衝襟良自爾那知春巳深【流塘集】

畱元剛

元剛字茂潛永春人嘉定間直學士院有雲麓集

武夷九曲棹歌【存二首】

七曲催船快上灘好山畱與漫郎看經行雪瀑仙屏下恍記齋堂夜帳寒

九曲遙岑更郁然板橋漁市引長川喚回白馬賔云夢來看桑麻萬里天【鐵网瑚】

王益祥

益祥長樂人寧宗朝官監察禦史

題資福院平綠軒

丈室無餘地生涯小有天推窗成曠闊俯檻繞淸漣載酒日邊客聞歌栁外船隔墻人易與賸著買山錢【至元姑蘇志】

陳宓

宓字師復丞相俊卿子以父任入官寧宗朝歷軍器監簿出知南康軍攺南劍州寶慶初致仕

城山

谷城巖穴似飛來十里湖光鏡面開夜松窗僧榻靜秋風栁岸釣船回尋幽便叩生云洞乘興還登呼月臺毎到西湖吟詠處令人偏憶故山梅【興化府誌】

張潞

潞字東之吉之永新人牧昭州詩師誠齋石湖有張昭州集

句

防勲蓑笠上自是一雲臺【嚴瀬】憂兄行不得勸客不如歸【答二禽】獨木乘危渉勞薪帯濕炊【秋雨】紫垂戶外瞻天近綠墜樓前到地香【紫牡丹後村詩話】

陳壎

壎俊卿之後知南安縣

謝趙憲副使惠建茶

貢余自合到侯王誰遣甘芳入莧腸野客驚看龍鳳銙家人學試蟹魚湯題來諫議三封印分到尙書八餅綱盡灑從前腥腐气時時澆取簡編香【莆陽文獻】

曾槃

槃字樂道幾之孫左司逢之子官工部

句

還持病眼將昏力來看仙山未了靑【題武夷合璧事類續集】

吳機

機字子發天臺人嘉定中知眞州

題煙奇觀樓【在眞州吳機建取葉石林半空煙雨之句】

此景儀眞亦有年何人管領向樓前江淮自昔𨿽南北煙雨從來肎變遷萬里孤帆遺恨在半空佳句至今傳諸公欲防當時意且對滄波泛酒船【儀眞縣誌】

宋詩紀事卷六十二

欽定四庫全書

宋詩紀事卷六十三

錢塘厲鶚撰黃榦

榦字直卿號勉齋閩縣人受業朱子之門以子妻之寧宗朝補將仕郎歷知漢陽軍主管武夷衝祐觀復知安慶府主管亳州明道宮致仕卒諡文肅有集

答曾伯玉借長編

白露下百艸迅商薄秋林幽人起長嘆感此節物深攬衣自徘徊撫劍還悲吟丈夫各有志莫作兒女心涉遠當疾趨畏影須就陰願言理輕車去上南山岑

訪髙簽判故居

逺樹分髙下平洲接有無短亭低密竹小艇隱寒蘆轉浪魚深入斜陽鵶亂呼自慚貴公子未老賦歸歟

侍文公飲浮翠亭用劉叔通韻

涼風振幽壑陰雲翳前山髙情厲淸秋適意林莽間煙橫萬家井水淨雙溪灣徙倚暮忘歸人境相與閒遊子獨何爲千里方言還陪此杖屨遊忘彼道路艱心期更他日依巖結柴關

過翠防

古寺殘僧少孤村碧樹圍明朝山下路愁絕望煙歸【以上勉齋集】

陳淳

淳字安卿龍溪人受業朱子之門嘉定中以特奏恩授安溪簿有北溪字義

題江郎廟

三石參天作柱擎自從開辟便崢嶸何爲末俗好奇怪盡道江郎魄化成【四朝詩】

輔廣

廣字漢卿號潛齋父達本河朔人南渡居秀州之崇徳縣從呂成公遊後登朱子之門自祠官歸隱以著書爲已任有六經注釋四書問答等藏於家

題資福院平緑軒

名區與利壠羊腸盡攀躋誰能爲芳艸四曠成幽棲春風一憑闌秀色無髙低山遙不作障水近何妨堤只恐金气寒黃枯變碧萋坐令羣目驚有似七聖迷人心無天遊六鑿相攘擠但於平處觀眾有何端倪日月互賔送景物隨乖暌彼昏如執著惟君試金箆【至元嘉禾志】

蔡元定

元定字季通建陽人從朱子遊尢袤楊萬里薦於朝以疾辭韓侂冑設僞學之禁爲言者所詆謫道州卒後贈廸功郎賜諡文節學者尊之曰西山先生

自勵詩

數間茅屋環流水布被藜羮飽暖余不在利中生計較肯於名上著功夫窗前野馬閒來往天際浮雲自捲舒窮達始知皆有命不妨隨分老樵漁【武夷山誌】

蔡淵

淵字伯靜號節齋元定長子

仲弟未歸嵗晚有懷

明月照席寒生我愁百端冉冉嵗云䢐遊人不顧還相送荷花碧相望楓葉丹髙樓日千回散步東林隈攀條復攬秀日暮空徘徊金杯白玉臺猶能對寒梅寄書豈不早三月千里道敢怨歸軒遲但念堂中老春風萱艸生更樹堂前庭【詩家鼎臠】

蔡沈

沈字仲黙元定子少遊朱子之門從父謫道州護喪還隱居九峯卒諡文正

逰西山

柴荊相依倚緑篠自防密秋蘭防中花山果路邊實沿岡引霜藤臨流坐寒石日暮陰崖開云収逺山出疏籬尙存菊荒庭舊垂橘絲桐想虛堂簡策見靜室俯仰今幾時漫然已陳迹摩挲蒼苔痕屐齒不可識【建寧府誌】

贈琴士翁明逺

膠漆本無意絲桐非有情因緣醉翁指發此無窮聲蕭蕭秋風引葉落渭水濵喧喧陽春歌花明錦江城離鸞月徊徊別鶴云冥冥淸冷灑毛髮震蕩驚雷霆曲度神莫測調髙妙難名時方多艱虞掩耳誰爲聽無爲恩怨兒女語敵場勇士軒昻行【詩家鼎臠】

武夷山天柱峯

才旣非時用性本愛岑寂決策名山遊幽隱遂成癖春風百花紅秋月千嶂碧煙霞結綢繆猿鳥自疇昔乘閒撫深曠噴薄鳴鐵笛笑挹天柱峯髙寒幾千尺

大隱屏

昔余隱屏東扁舟夾雙龍浩歌碧雲裏萬壑生淸風羣仙幔亭宴玉女雙鬢蓬夕景落寒巖照耀金芙蓉昔余隱屏北飄然度巖側誰知神仙居自與塵世隔瑤艸冬更靑琪花雪爭白橫玉吹寒空萬里天一色【以上武夷山誌】

章才邵

才邵字希古崇安人以父防補官嘗守臨賀辰陽晚嵗與朱子遊世稱爲篤實君子

過淸逺峽

嵓頭風急樹攲斜溪畔漁樵十數家老盡往來名利客年年秋水暎蘆花【錦繡萬花谷】

釣臺

短櫂夷猶七里灘人亡依舊水光寒漢家名節君知否盡在君家一釣竿【釣臺集】

劉子寰

子寰字圻父號篁防建陽人居麻沙早登朱文公之門有篁防集

杜若

欽州五月土如炊滿山杜若芳菲菲素英緑葉紛可喜勁烈不避炎歊威采之盈掬薦蔬食臧獲失笑庖人譏君不見屈平夕餐賦秋菊魂兮無南盍來歸又不見坡公服食得枲耳扣角自嘆從前非伊予假祿二千石窮比二子猶庻幾湌花嚼蘂有眞樂一飽何必謀甘肥尙餘升合漬生蜜從他薏苡生珠璣【全芳備祖】

金鳯花

天霜凋九陵梧桐日枯槁鳳徳何其衰驚飛下幽艸九苞空髣髴眾彩各自好黃中獨含章見晚更傾倒托根幔亭峯弱質深自保便翾金翅短淡泊乃幾道俗眼迷是非人間迹如掃【合璧事類別集】

劉炎

炎字潛夫號防堂學於朱子

王剛仲惠詩醉筆聊和

君不見山澤之臒蒙野服如彼隰桑還自沃又不見侯門公子貴且驕飽豢膏粱猶未足人生貴賤不難分惟有聖賢無等倫朝爲塗人暮爲禹窮崖斷壑看回春君方妙齡不住萬里飛黃又騰去王良造父不得施耳側風聲未爲遽我思古人愛其宇靑蘋堂兮杜若廡芰荷可裳菊可餐肯介纎埃與塵土是中非聲亦非色安得與君一憑軾鵾鵬變化不可量要指天地爲一息悠悠此道誰能將從知可玩不可望愼勿隨風學飄絮春光駘蕩成飛揚【濓洛風雅】

楊與立

與立字子權浦城人受業朱子之門嘗知遂昌縣因家蘭谿學者稱船山先生

幽居

柴門閴寂少人過盡日觀書口自哦餘地不妨栽竹木放敎啼鳥往來多【濓洛風雅】

林用中

用中字擇之號東屏古田人從遊朱晦庵之門偶偕晦翁走潭州訪守張敬夫因有南嶽之遊著倡酬詩百四十餘首

敬夫用晦翁定王臺韻賦詩同次韻

寂寞番君後光華帝子來千年餘故國萬事只空臺日月東西見湖山表裏開從知爽鳩樂莫作雍門哀

後洞山口晚賦

西嶺更西路云嵐最窈深水流千防底樹合四時陰幽絕無僧住閒來有客吟山行三十里鐘磬忽傳心

贈上封諸老

上封臺觀靜夕霽景偏淸月下聞禪語風中有磬聲龍池畱古迹鴈塔寄餘情借問房前樹東窗忽偃生【以上南嶽倡酬集】

方士繇

士繇字伯謨號逺庵莆田人丰之之子從朱子遊稱髙弟有集

升山卽事

一徑西風裏閒房客未歸砌苔侵野屐林葉上秋衣黃卷經心嬾靑綸入夢稀還書報妻子莫厭故山薇【詩林萬選】

崇安分水道中

溪流淸淺路橫斜日暮牛羊自識家梅葉陰陰桃李盡春光已到白桐花【詩家鼎臠】

武夷山

丹厓石气凝髙秋碧溪上引天河流金堂石室不可到玉棺莓苔生古愁仙人昔乘紫雲去白馬搖鞭在何處茫茫塵世那得知幔亭空記當年事君不見茂陵松柏已蕭疎幹魚猶祭同亭祠【莆陽文獻】

章康

康字季思浦城人居吳隱居不仕人稱曰聘君從學於朱晦庵淳祐中卒有集

破山寺

名山久相望今日爲著屐到寺第一義古松足蟠屈一一龍蛇形風雷气蕭瑟瓔珞檜兩株皆數百年物佛燈耿靑熒像設暗金碧雲廊極徘徊老屋共崪兀僧房小盤薄西原訪泉石於其最幽絕似可便築室因而思古人多有愛山癖要之亦何爲一賞事已畢上方不及登尙或俟他日無非防心處妙同箭鋒直山靈謂何如移文玆不必作詩畱山中並可告來轍【破山寺志】

程先

先字傅之休寧人與子永奇俱從朱子學有東隱集

和人感秋韻

疾風拔枯楠天作破瓦色古殿無飛塵過者見瑟瑟【秋風】憶昔遊吳甸新知結項容松江楓落後貎得洞庭峯【秋山新安文獻志】

程永奇

永奇字次卿新安人嘗登朱子之門有格齋集

題耕隱捲

山下巢云夢亦淸隴頭耕緑蓑輕時人共指龐居士爲借農書一到城【新安文獻志】

劉淮

淮字叔通號溪翁建陽人朱文公之髙弟【朱子防云叔通之詩不爲雕刻纂組之工而平易從容不費力處乃有餘味】

韓家府【嘉定初作】

寶蓮山下韓家府鬱鬱沈沈深幾許主人飛頭去和虜綠戶雕墻鎖風九世卿家一朝覆太師之誅魏公辱後車不信有前車突兀眼前看此屋

【四朝聞見錄韓侂冑居太廟三茅之旁後山爲閱古堂爲閱古泉舊名靑衣有靑衣童見泉上故名爲流觴曲水泉自靑衣下注於池凡有十二折旁砌以瑪瑙泉流而下瀦於閱古堂渾涵數畝有桃坡十有二級夜宴則殿巖用紅燈數百出於桃坡之後以燭之其雲巖之最奇者曰云岫侂冑居之旣久嵗累月積剔奇抉勝窈窕渟深疑爲洞天福地之居不類其爲在天衢咫尺舊皆寧壽觀中地也韓敗有旨盡給還寧壽復爲禁地建陽劉淮賦詩云云】

平逺臺

海天漠漠水雲寛開到梨花正自寒卻擁重裘上平逺愁心千疊倚闌干【詩家鼎臠】

劉仙倫

仙倫一名儗字叔儗廬陵人有招山小集

得蟹無酒

水鄕秋晚得白蟹望斷碧雲無酒家此意淒涼何所似淵明醒眼對黃花

西林

路入廬陵西復西翠煙深處著招提山僧幾輩雪垂領水鳥數聲云滿溪莫對靑山談世事且循粉壁看畱題禪房夜臥衣裳冷夢破鐘聲落月低

旴江驛舍中有婦人書一憶字筆勢頗姿媚遊子明王相之皆題詩其後率予同賦

陽臺歇行雲杳天闊鴻稀春悄悄鸂鷘孤眠怨芳艸夜夜相思何日了妾非無聲不敢啼妾非無淚不敢垂柔情欺損靑黛眉夢魂暗逐胡蜨飛春風著人鎖窗綠綠窗書字寄心曲細看香翰婉且柔中有閒愁三萬斛向隅棄筆惆悵時此情默默誰得知無緣相見空相憶不如當日休相識

以騎驢鐘馗送秦先之

髯翁矍鑠老據鞍曾入大內見阿瞞襆頭垂腳藍綬敝不知班簿爲何官天寒嵗晚日雲暮霜風吹驢耳卓竪老臧負笠衣裳單反袂掩目趾穿屨蓽門我恐難畱君收卷送似秦將軍將軍文事有武備眉骨自是淩煙人汝當訶防謹厥職勿但縮頭徒桂壁將軍來嵗在殿巖丰汝牲醪作除夕

贈嶽周伯

昔年捶鼓事邊庭公相身爲國重輕四海幾人思武穆百年今日見儀刑筆頭風月三千字齒頰冰霜十萬兵天亦知人有遺恨定應分付與中興

題嶽陽樓

八月書空鴈字聨嶽陽樓上俯晴川水聲軒帝鈞天樂山色玉皇香案煙大舶駕風來島外孤云銜日落吟邊東南無此登臨地遣我飄飄意欲仙【以上招山小集

嶽珂桯史云余兄周伯喜誦之】

劉植

植字成道永嘉人號漁屋安上曾孫

過彭澤

井邑已非舊柴桑裏尙存春風三畝宅落日數家村隔樹聞雞犬編民半子孫頽然孤隴上寒菊繞松根【東甌詩集】

劉翰

翰字武子長沙人吳云壑居父之客有小山集

翠屏曲

小亭簾幕垂陰陰梅香入枕春生屏西窗月落翠被冷鳥聲殘夢東風醒三年不喚淸溪渡夢裏瀼西春水路江頭女兒雙翠眉能唱劉郎芳艸句

種梅

淒涼池館欲棲鴉彩筆無心賦落霞惆悵後庭風味薄自鉏明月種梅花

石頭城

離離芳艸滿吳宮綠到臺城舊苑東一夜空江煙水冷石頭明月鴈聲中

鴻門宴

江東遙遙八千騎大戰小戰七十二劉郎曉鞭天馬來蹴踏長安開帝裏子嬰已降隆準公君王置酒鴻門東張良已去玉斗碎三月火照咸陽紅繡衣歸來日將夜可惜雄心天不借當時已失範增謀尙引長戈到垓下刁鬥乍急營壘驚夜深旗尾秋風橫玉帳佳人不成夢月明四面聞歌聲拔劍相看淚如我作楚歌君楚舞明朝寶馬一聲嘶江北江東皆漢土

吳門行

吳歌婉婉淸如水西風曉自閶門起雙橈艇子采菱來翠荇綠蘋香十里芙蓉影落已知秋濺濕羅衣眉黛愁回身蕩槳入門去明月家家秋水流

立秋日

乳鴉啼散玉屏空一枕新涼一扇風睡起秋風無覓處滿街梧葉月明中

客去

送客歸來月滿檐梅花微笑隔疎簾酒醒今夜銀屏冷沈水燻鑪旋旋添【以上小山集】

劉應時

應時字良佐慈溪人有頤庵集

旅捨

艸市欲黃昏吾行恰到門僕夫思憩息燈火喜溫存一夜催花數家臨水村徵途𨿽得句默坐與誰論

早行

登輿睡思尙昏昏斗柄銜山月在門雞犬未鳴潮半落艸虫聲在豆花村

曹直夫水石短軸

奔流出峽響如雷筆力浮天亦壯哉吳蜀興亡千古恨白鷗時逐浪花來

雪夜

迎春寒色愈嚴凝小閣鑪殘冷欲冰寂寞黃昏愁弔影雪窗怕上短檠燈【以上頤庵集】

李翔髙

翔髙號羽軒

句

春愁自是無重數又被東風揭繡簾

【貴耳集李羽軒善爲絕句盧蒲江甚愛之有句云云老子興不淺也】

劉學箕

學箕字習之屏山先生子翚之孫七者翁玶之子有方是閒居士小稿

【劉叔通云居士詩摩香山之壘詞拍稼軒之肩】

不如歸去【禽言】

不如歸去愁綠怨紅春欲暮汝勸行人歸行人勸汝住鳴聲不住良苦辛啼得血流無用處不如歸去吾今歸千聲萬聲爾何爲

環洲江氏園

欲覽環洲勝維舟步石磯踏靑隨野色穿翠任春霏地迥知山逺村灣覺水圍東風輕薄甚桃李亂荊扉【以上方是閒居士小稿】

武衍

衍字朝宗汴人有適安藏拙余稿

【方惠嵒跋云東坡見齊安朱廣文小詩云官閒防事冷胡蜨上堦飛謂其可入畫圖適安此卷絕句摹寫景物吟詠情致多有可筆於丹靑者惜不遇坡之品題】

宮詞補遺

牡丹春籞正穠華有旨今年不賞花翦落金槃三百朶內批分賜近臣家

開元廣寒詞

桂華珠殿水精樓柘袖籠香乙夜遊飛下銀橋人不覺月明三十六宮秋

聞角呈宗諭方蕙巖

曉角吹愁客夢寒一聲聲落畫屏間吳兒可殺無風味老卻梅花只當閒

栁枝詞

靈和殿裏最風流三月飛花滿禦樓換得玉人眉樣巧一春渾不下簾鉤

秋夕淸泛

弄月吹簫過石湖冷香搖蕩碧芙蕖貪尋舊日鷗邊宿露濕舩頭數軸書

春日湖上

飛鷁鳴鑣鼓吹喧繁華應勝渡江前吟梅處士今還在肯住孤山爾許年

長橋月夕

捲來滄海黃銀浪飛出層雲白玉團千古垂虹奇絕處獨憑三百赤闌干

老宮人

侍輦看花上苑春太皇宣索鳳笙頻如今猶記當時曲對譜閒敎小內人

寶髻無光玉貎昏銜悲空感舊承恩君王愛問先朝事時許車兒到殿門

湖亭席上贈商素

一曲春風已擅場淺顰低囀更傳觴令人憶殺香山老舊日玲瓏也姓商

貴遊

鈿車轣轆碾芳塵步障香移一片春花下玉盤行禁臠禦前宣勸到湖濵

淸明湖上

楡火初傳禁漏殘滿城和气在湖山接天楊栁風煙裏照水桃花圖畫閒舊路人穿新路去長橋船出斷橋還吾皇應喜民胥樂嵗許西門入夜關

飲湖亭

寒食梨花月新晴楊栁風愁消山色裏興極酒杯中綠發日夜變靑春今古同忍敎行樂地容易夕陽紅【以上適安藏拙余槀】

戴敏

敏字敏才號東臯子臺州黃巖人石屏之父有東臯集

小園

小園無事日徘徊頻報家僮送酒來惜樹不磨修月斧愛花須築避風臺引些渠水添池滿移个柴門傍竹開多謝有情雙白鷺暫時飛去又飛回

初夏遊張園

乳鴨池塘水淺深熟梅天气半晴陰東園載酒西園醉摘盡枇杷一樹金【以上東臯集】

句

人行躑躅紅邊路日落秭規啼處山【劉后村詩話】

桑世昌

世昌字澤卿淮海人居天臺陸放翁諸甥著蘭亭博議回文類集莫庵詩集

句

翠添鄰塹竹紅照屋山花

【葉水心題跋君詩尢工其卽事句蓋著色畫也】

王大受

大受字仲可鄱陽人有拙齋詩集

【四朝聞見錄水心先生葉適題王大受拙齋詩稿云紹熙四年光宗疾不能朝重華諫者傾朝謗者盈市憲聖後兄子琚最賢大受因琚奏孝宗陛下惟一子不審處利害恣國人騰口取名於家計大不便且羣臣以父子禮故諍不敢阯陛下何不出手詔云皇帝體不安朕所深知卿且勿言須秋涼朕自擇日與皇帝相見也孝宗喜其防防宴駕不果用攻媿樓公憤其前與族兄鏞有閒且毀其文力言之於史相期以必竄大受史遂命去大受袍笏編置邵武琚之子鋼以稿上於朝而削大受姓名】

遊鹿苑寺

鷲峯逰屐少我獨住多時僧防翻經石猿攀礙月枝地寒春到晚山逺夢歸遲尙被浮名誤吾心信自癡【詩林萬選】

水樂洞

歷騁寒空六六天更來洗耳聽春泉迅湍激石浮淸磬樹澑行沙寫素路口林亭三四面洞中日月幾千年何人獨得開收律譜入宮商與世傳【咸淳臨安志】

句

君不見牛奇章與李衞公二人平生不相容門前冠蓋互咿軋惟有愛石心則同【題李季章石林四朝聞見錄】

徐照

照字道暉一字靈暉號山民永嘉人有芳蘭軒集四靈之一

【葉水心志徐山民墓雲山民有詩數百琢思尢奇皆橫絕欻起冰懸雪跨使讀者變踔憀栗肯首吟嘆不能自己然無異語皆人所知也人不能道爾文獻通考陳氏云徐照徐璣翁捲趙師秀四人號永嘉四靈皆晚唐體也惟師秀嘗登科攺官亦不顯趙東閣汝回云唐風不競派沿江西永嘉四靈乃始以開元元和作者自期治擇淬鏈字字玉響雜之姚賈中人不能辧也梅磵詩話永嘉徐照題子陵釣臺詩云梅福神仙者新知是婦翁子陵爲梅公壻傳記不載詩必有所本】

石門瀑布

一派從天下曾經李白看千年流不盡六月地常寒灑木跳防沬衝崖作怒湍人言深碧處常有老龍盤

江心寺

兩寺今爲一僧多外國人流來天際水斷世間塵鴉宿腥林徑龍歸損塔輪卻疑成片石曾坐謝公身

楊栁

嫩葉因風不自持淺黃防綠暎淸池玉人未識分離苦折向堂前學畫眉

贈徐璣

一舸寒江上梅花共別離不來相送處愁有獨歸時去夢千峯逺爲官三嵗期思君何可見新集見君詩

題桃花夫人廟

一樹桃花發桃花卽是君空祠臨野水何處覓行雲事迹樵人說鑪香過客焚雨添碑上蘚難讀古詩文【以上芳蘭軒集】

徐璣

璣字文淵一字致中號靈淵永嘉人官長泰令有泉山集二薇亭集四靈之二

初夏遊謝公巖

又取紗衣換天時起細風淸陰花落後長日鳥啼中水國乘舟樂巖扉有路通州民多到此猶自憶髥公

吾廬

蓬戶閉還開深居稱不才移荷憐故土買石帶新苔藥信仙方服衣從古樣裁本無官可棄何用賦歸來

投楊誠齋

名髙身又貴自住小村深淸得門如水貧惟帶有金養生非藥餌常語是規箴四海爲儒者相逢問信音【以上二薇亭集】

翁捲

卷字續古一字靈舒永嘉人有西巖集葦碧軒集四靈之三

寄逺

秋气日淒淸秋衣殊未成在家猶不樂行路若爲情幾處看山色暮天聞雁聲思君有幽夢夜夜出江城

石門庵

山到極深處石門爲洞名嵐蒸空壁壊雪映小齋淸果落羣猨拾林昏一虎行山僧何所得髙坐若無情

冬日登富覽亭

未委海潮水往來何不閒輕煙分近郭積雪蓋遙山漁舸汀鴻外僧廊島樹間晚寒難獨立吟竟小詩還

夢回

一枕莊生夢回來日未衙自煎沙井水更煮嶽僧茶宿消花气驚雷長荻芽故山滄海角遙念在春華【以上葦碧軒集】

野望

一天秋色冷晴灣無數峯巒逺近間自上山來看野水郤於水底見靑山【詩家鼎臠】

句

梅花分地落井气隔簾生【曉對】千年流不盡六月地常寒【瀑布】一階春艸碧幾片落花輕【春日】分石同僧坐看松見鶴來【逰寺】移花連舊土買石帶新苔【吾廬貴耳集】

【鶚按四靈詩派中趙紫芝師秀號靈秀入宗室】

戴復古

復古字式之號石屏嘗登陸放翁之門以詩鳴江湖間有石屏集

【姚雪篷跋式之詩天然不費斧鑿處大似髙三十五輩晚唐諸子當譲一面方萬里跋石屏詩淸健輕快自成一家瞿佑歸田詩話戴式之嘗見夕照映山峯巒重疊得句云夕陽山外山自以爲奇欲以塵世夢中夢對之而不愜意後行村中春方霽行潦縱橫得春水渡傍渡之句以對上下始相稱然須實歷此境方見其奇妙】

湘中遇翁靈舒

天臺山與雁山鄰只隔中間一片雲一片雲邊不相識三千里外卻逢君

白紵歌

雪爲緯玉爲經一織三滌手織成一片冰淸如夷齊可以爲衣陟彼西山於以采薇

思家【用後山韻】

湖海三年客妻孥四壁居饑寒應不免疾病又何如日夜思歸切平生作計疏愁來仍酒醒不忍讀家書

淮村兵後

小桃無主自開花煙艸茫茫帶晚鴉幾處敗垣圍故井向來一一是人家

題釣臺

萬事無心一釣竿三公不換此江山平生誤識劉文叔惹起虛名滿世間

【娛書堂詩話嚴子陵釣臺題詠尙矣天臺戴式之一絕亦新意可喜】

新安寒食

不擬今年到歙州要知行止豈人謀一百五日客懷惡三十六峯春愁老矣此身猶道路淒其歸夢繞松楸花瓢仙子無由見千里江山負逺逰

逰九鎖

天柱峯頭一振衣雲開巖路晴時登臨欲訪神仙事紀實都無漢晉碑拍手數聲龍井躍篝燈一覽洞天奇林閒安得棲身處欲煉金丹餌玉芝

毘陵天慶觀畫龍呈王使君

姑蘇道士天酒星醉筆寫出雙龍形墨迹縱橫奪造化蜿蜒滿壁令人驚一龍翻身出云表口吞八極滄溟小手弄寶珠珠欲飛握手掌中拳五爪一龍排山山爲開頭角與石爭崔嵬波濤怒起接雲气不向九霄行來萬物焦枯天作旱兩龍壁隱寧非嬾眞龍不用只畫圖猛拍欄幹寄三嘆

烏鹽角行

鳳簫鼉鼓龍須笛夜宴華堂醉春色艷歌妙舞蕩人心但有歡娛別無益何如村落卷桐吹能使時人知稼穡村南村北聲相續靑郊後耕黃犢一聲催得大麥黃一聲喚得新秧綠人言此角只兒戲孰識古人吹角意田家作勞多怨咨故遣聲音召和气吹此角起東作吹此角田家樂此角上與鄒子之律同宮商合鐘呂形甚朴聲甚古一吹寒谷生禾黍

袁州化成巖李衞公謫居之地

一巖端坐挹千峯三兩亭臺勝槪中江水驟生連夜松聲吹下半天風因思世故吾頭白獨步林臯夕照紅欲吐艸茅憂國志誰能喚起贊皇公

括蒼石門瀑布

少泊石門觀瀑布明知是水卻疑非亂拋玉雪從天下散作雲煙到地飛夜聽蕭蕭洗塵夢風吹細細濕人衣謝公蠟屐經行處聞有畱題在翠微【以上石屏集】

句

詩談天下事愁到酒樽前【秋懷】鶯啼花雨歇燕立栁風微【晚春】詩骨梅花瘦歸心江水流【歲暮】客愁茅店詩思栁橋春【春日】黃花一杯酒白髮幾重陽【九日以上貴耳集】

馮取洽

取洽字熙之號雙溪翁延平人

送劉篁防

來似孤云出岫閒去如髙月耿難攀若爲化作修修竹長伴先生篁防山【詩人玉屑】

自題交遊風月樓

平揖雙峯俯霽虹近窺喬木欲相雄一溪流水一溪月八面疎櫺八面風取用自然無盡藏髙寒如在太虛空落成恰值三秋半爲我吹開白兔宮

【詩人玉屑一溪流水一聯詩林皆以爲秀傑之句】

劉正之

正之字子正臨江人

送別趙紫芝

夫君落落天馬姿聲名早與賀白馳錦囊千首不療饑非詩窮人窮乃奇憶昔聞君未識面獨傳句法誇淸健朅來白下一相逢傾蓋論心曾幾見劃然起柁春江流我亦江頭尋去舟人生相聚會有別江水江花無盡愁萬事不如歸去好石田茅屋生春艸如君自是玉堂仙輕車緩轡長安道春日遲遲栁依依攀柔條兮送君歸【翰墨大全】

上官良史

良史字偉長號閬風山人

尋嚴丹丘東潭居二首

愛子東溪幽抱被來同宿山家無膏火然薪代明燭閒窗何所有古書三五束鳥棲月上時還見檐前竹山齋櫺牖疎水月連春霧今夕定何夕淸心忻所遇如從天姥遊似得招提趣幽夢出云時悤悤山鳥曙

河梁值有懷嚴羽

葦岸逢殘河橋對暮流倚鞭一悵望客思暫夷猶楓葉滿江色夕陽終古愁遙憐君亦苦不共故園秋【以上詩家鼎臠】

晚泊

渺渺復迢迢楓林帶野橋沙寒初上月浦暗已回潮霜葦多先折江花或後凋今宵何處雁相伴宿蘭橈【後村千家詩】

蘇泂

泂字召叟山陰人丞相頌四世孫有冷然齋集

除夕呈主人

臘節梅花外椒盤淚眼邊山川非故國笳鼓咽新年機事鷗偏覺家書雁不傳細箋今夕恨萬一故人憐

錢塘渡

百年鬢髮春風晚十二闌干落照微多事錢塘江上水送人離別送人歸【以上詩林萬選】

金陵

朱雀街頭觀闕紅角門東畔是春風人家一樣垂楊栁種入宮墻自不同【詩家鼎臠】

嚴羽

羽字丹丘一字儀卿邵武人自號滄浪逋客有滄浪吟

【滄浪詩話論詩如論禪漢魏晉與盛唐之詩則第一義也大歷以還之詩則小乘禪也晚唐之詩則聲聞辟支果也盛唐諸人惟在興趣羚羊掛角無迹可求故其妙處透徹玲瓏不可湊泊如空中之音相中之色水中之月鏡中之象言有盡而意無窮近代諸公乃作奇特解防遂以文字爲詩以才學爲詩以議論爲詩夫豈不工終非古人之詩也蓋於一唱三嘆之音有所歉焉國初之詩尙沿襲唐人王黃州學白樂天楊文公劉中山學李商隱盛文肅學韋蘇州歐陽公學韓退之古詩梅聖兪學唐人平澹處至東坡山谷始自出己意以爲詩唐人之風變矣山谷用工尢爲深刻其後法席盛行海內稱爲江西宗派近世趙紫芝翁靈舒輩獨喜賈島姚合之詩稍梢復就淸苦之气江湖詩人多效其體一時自謂之唐宗不知止入聲聞辟支之果豈盛唐諸公大乘正法眼者哉】

答友人

湘江南去少人行瘴雨蠻煙白艸生誰念梁園舊詞客桄榔樹下獨聞鶯

閨怨

昨夜中秋月含愁顧影頻空畱可憐影不見可憐人

懊儂歌

君子如白日願得垂末光妾心如螢火安得久照郎船在下江口逆風不得上結束作男兒與郎牽百丈朝亦出門啼暮亦出門啼蛛网掛風裏搖思無定時

喜友人相訪擬韋蘇州

朝朝竹林院閉戶讀殘書幾閣晨風入荒郊寒露余故人步屧至淸坐喜踟躕輟捲還畱興潄泉同飯蔬【霏雪錄嚴滄浪之於詩刻意古作卓然不爲流俗所染五言如閨怨等云云】

廬陵客館霽登樓言懷寄友

終日坐兀兀邈然無少欣登樓一周覽始見萬山羣微洗殘暑靑天捲浮雲襟懷兩廓落朗若見夫君見君君何在顧影還獨笑吏非金門遊隱異滄浪調江明秋月白山空夜猨嘯徒事百卷文未返一竿釣畱滯豈勝愁非君誰與謀水寒終赴海鴈逺暫賔秋舉世不可語猶當傲巢由贈君三尺劍永駕五湖舟

山居卽事

稍欣入林深已覺煩慮屏霜果垂秋山歸禽度風嶺紛紛葉易積漠漠云欲盛磵戶寂無人松蘿窅然暝惟聞山鳥啼月上柴門靜終嵗寡持醪延歡聊煮茗羣書北窗下帙亂誰能整

還山吟畱別城南諸公

日暮望寒山悵然歸思發如何山中客屢看城頭月城頭月明女蘿秋石磴潺湲寫碧流巖猨久別應惆悵澗鳥相呼亦共愁城南故人與我好令我忘卻歸山道昨夜西風夢到家忽驚千嶂芝花老朝來舟子促辭君回首空江語尙聞別後莫嗟難見面相思只望嶺頭云

懷南昌舊遊

昨在南昌府淸逰不可窮杯行江色裏棹進月明中樓笛吹晴雪菱歌漾晚風坐來懷舊迹萬里亦飄蓬

訪益上人蘭若

獨尋靑蓮宇行過白沙灘一徑入松雪數峯生暮寒山僧喜客至林閣供人看吟罷拂衣去鐘聲云外殘

客中別劉表叔季髙

悠悠逺別半生悲白日相逢又語離海內風塵驚不定天邊消息到何時洞庭旅鴈春歸盡步寒潮夜落遲惆悵孤舟從此去江湖未敢定前期

和上官偉長蕪城晚眺

平蕪古堞暮蕭條歸思憑髙黯未消京口寒煙鴉外滅歷陽秋色雁邊遙淸江水落長疑雨暗浦風多欲上潮惆悵此時頻極目江南江北路迢迢【以上滄浪吟】

嚴仁

仁字次山號樵溪邵武人有欸乃集

塞下曲

漠漠孤城落照間黃楡白葦滿關山千枝羌笛連雲起知是邊方牧馬還【詩林萬選】

平遠樓

湘中病客思歸日城上髙樓獨倚時半樹夕陽鴉集早一江秋色雁來遲【詩家鼎臠】

嚴參

參字少魯自號三休居士與丹丘次山齊名世號三嚴

梅

衣染龍涎與麝臍裁云剪月作冰肌小瓶雪水無多子只篸橫斜一兩枝【後村千家詩】

看雪

天逺正難窮樓髙不堪倚醉夢入江南楊花數千里【詩家鼎臠】

嚴肅

肅字伯復號鳳山

落花

片片落花飛隨風去不歸如何臨欲別不得傍君衣【詩家鼎臠】

羅之紀

之紀字國張髙安人嘉定中孝感尉

句

吾道非耶眞可恥此君豈是折腰人

【西江詩話之紀尉孝感攝邑云夢上官不爲禮之紀因雪壓竹賦詩云云遂棄官歸】

蕭彥毓

彥毓號梅坡楊誠齋有句跋其詩卷云西昌有客學南昌蓋西昌人也

西湖雜詠

花心亭上坐滿眼是湖光只爲便幽趣能來倚夕陽水邊春寺靜栁下小舟藏不待淸明近鶯花已自忙

梁家渡

逺水環沙翠作灣紅塵飛不入靑山涼風一枕秋宵夢夢繞千巖萬壑間

淸明日早出太平門

江頭楊栁暗藏鴉江上鵝兒浴淺沙早起一風如此惡路旁落盡刺桐花【以上詩人玉屑】

吳錡

錡字信可永福人鄱陽張世南與定交僅百日而卒世南悲悼之錄其一詩

遊永福方廣巖

曽訪神仙巖洞來人言偉觀似天臺藤蘿足下猨猱嘯鐘鼓聲邊日月開燈續佛光凝紫翠云將蜃气作樓臺最憐貫石神龍尾猶帶天東雨露回【遊宦紀聞】

胡時可

稼軒命賦滕王閣

滕王髙閣臨江渚帝子不來春已暮鶯啼紅樹栁搖風猶似當年舊歌舞

【隨隠漫錄辛稼軒觴客滕王閣詩人胡時可通謁閣人辭焉呵詈愈甚辛使前曰旣稱詩人先賦滕王閣有佳句則預坐卽題首句眾大笑再書云云乃相與宴而厚賙之】

彭止

止字應期崇安人自號漫者有刻鵠集

題辛稼軒齋中

棊子聲幹案接塵午窗詩夢暖於春淸風不動堦前竹誰道今朝有故人

【建寧府誌彭止詩筆甚髙嘗謁辛棄疾值其畫寢題一絕於齋而去稼軒覺遣人追之延畱累月】

左次魏

跋誠齋論髙廟配享書稿後次伯子韻

鑾坡蓬監兩封書道院東西各付渠乾道聖人無固必是非付與直哉魚【鶴林玉露】

史文卿

文卿字景望鄞人

種梅

呼童耕云種瑤樹斗掛靑冥下風露隔林野鶴不知寒爲我飛來復飛去

素與梅花自有緣又移幾本種庭前鏡中一半閒風月不屬王郎載雪船

秋詞

寫就秋詞雁影稀背燈無語獨眠遲畫闌防滴芭蕉雨一夜將愁向阿誰

枯梅

樛枝半著古苔痕萬斛寒香一防春總爲古今吟不盡十分淸瘦似詩人【以上前賢小集拾遺】

黃洪

絕句

龍舟大半沒西湖此是先皇節儉圖三十六年安靜裏櫂歌一曲在康衢

【四朝聞見錄張巨濟字宏圖福淸人嘉泰間上書寜宗以慈懿櫕陵今在湖曲若陛下游幸則未免張樂此豈履霜露之義寧皇感悟其言旋轉一秩由此湖山遂無淸蹕之聲禦鷁至沈於波臣非特儉徳也黃洪詩云云武林舊事茂陵在禦略無遊幸之事西湖離宮別館不復增修黃洪詩云云】

余良弼

良弼順昌人

敎子詩

白髮無憑吾老矣靑春不再汝知乎年將弱冠非童子學不成名豈丈夫幸有明窗並淨幾何勞鑿壁與編蒲功成欲自殊頭角記取韓公訓阿符

【萬姓統譜良弼子大雅與遊敬仲同時從朱子遊深得求放心之防兩捧鄕書良弼有敎子詩云云】

宋詩紀事卷六十三

欽定四庫全書

宋詩紀事卷六十四

錢塘厲鶚撰丁黼

黼字文伯號涎溪池州人寶慶初官成都制置使嘉熙三年北兵至力戰死之賜額立廟諡恭湣

送錢尉入國

正是朔風吹雪初行幐結束問徵途不能刺刺對婢子已是昻昻眞丈夫常惠舊曾隨屬國烏孫今亦病匈奴不知漢節歸何日準擬殷勤說汴都【益部談資】

陳起

起字宗之錢塘人開書肆於睦親坊亦號陳道人寶慶初以詩禍爲史彌逺所黥有蕓居乙稿【瀛奎律髓寶慶初史彌逺廢立之際錢唐書肆陳起宗之能詩凡江湖詩人俱與之善刋江湖集以售劉潛夫南嶽稿亦與焉宗之賦詩有雲秋雨梧桐皇子府春風楊栁相公橋夲攺劉屏山句也或嫁秋雨春風句爲敖器之所作言者並潛夫梅詩論列劈江湖集板二人皆坐罪而宗之坐流配於是詔禁士大夫作詩紹定癸已彌逺死詩禁解】

秋懷

又見街頭賣紫萸老懷擾擾類催租客來喜得吳江紙欲寫新吟一字無

過三橋懷山堂

賣花聲裏憑闌處沽酒樓前對時景物如初情自老夕陽波上燕差池

挽許梅屋

桐陰吟社憶當年別後攀梅結數椽湖海有聲排逸韻弓旌不至嘆遺賢兒收殘稿能傳業自志平生不媿天航便雙魚無復得夾山西望淚潺湲【以上蕓居乙稾】

夜過西湖

鵲巢猶掛三更月漁板驚回一片鷗吟得詩成無筆寫蘸他春水畫船頭【梅磵詩話】

鄭斯立

斯立字立之

贈陳宗之

昔人耽隱約屠酤身亦安矧伊叢古書枕藉於其間讀書博詩趣鬻書奉親歡君能有此樂冷淡世所難我本抱孤尙爲貧試彈冠欲和南薰琴秋風欻戒寒恬無分外想賸有日晷閒閱書於市廛得君羈思寛誦其所爲詩刻苦雕肺肝陶韋淡不俗郊島深以艱君勇欲兼之日夜吟辛酸京華聲利窟車馬如浪翻淡妝誰爲容古曲誰爲彈桐陰覆月色靜夜獨往還人皆掉臂過我自刮眼看百年適志耳豈必身是官不見林和靖淸名載孤山【前賢小集拾遺】

翁定

定字應叟建安人有圃集

【劉后村跋應叟尢工律詩送人去國之章有山人處士疎直之气傷時聞警之作有忠臣孝子微婉之義感知懷友之什有俠客節士死生不相背負之意】

送胡季昭竄象郡

應詔書聞便逺行廬陵不獨詫邦衡寸心秖恐孤天地百口何期累弟兄世態浮雲多變換公朝初日盍淸明危言在國爲元气君子從來豈願名

【鶴林玉露季昭廬陵人寶慶初元爲大理評事應詔上書言濟邸事竄象郡翁定諸人送行雲云兄於建弟國賔皆懷奇負气友愛最隆得罪之日嚢無一錢子建挈家歸賣文以活國賔奮然徒步從其兄於貶所李昭歿詔許歸葬贈朝奉郎官其一子洪舜兪艸贈官制詞云朕訪落伊始首下詔求讜直蓋與諫鼓謗木同意以直言求人而以直言罪之豈朕心哉爾風裁峭潔志槪激壯繇尉廷平上書公車言人之所難言方嘉貫日之忠巳墮偃月之計開塗胥口訪事瀧頭曾無幾微見於顏面何气節之烈也仁祖能全介於逺謫之餘孝祖能防銓於投荒之後撫今懷往魂不可招潦霧墮鳶悲悔何及陟階員外仍官厥子用旌折檻之直且識投杼之過爾𨿽死可不朽矣】

胡炎

炎寶慶初太學生

送胡季昭竄象郡

一封朝奏大明宮噓起廬陵古直風言路從來天樣闊蠻荒誰使徑旁通朝中競送長沙傅嶺表爭迎小澹翁學館諸生空飽飯臨分憂國意何窮【鶴林玉露】

李昂英

昂英字俊明番禺人寶慶丙戌廷對第三淳祐初官吏部郎累擢龍圖閣待制吏部侍郎歸隱文溪卒諡忠簡有文溪集

久住白雲呈鎭長老

桑下戒三宿我此尙畱戀曹溪悟一夕我復無知見鎭公房遜客所須如執劵園丁曉供茹行者時灌硯飯奴更芻馬紙帳費香篆主人眞好事答應了無倦欲歸興未闌坐享伊蒲饌

酌別張子元【並序】

子元已注今年班籍去臘餘以言職免歸子元不待引見毅然相隨南還玆再入京送之至鑑空閣下用東坡韻爲別

南士如君幾妙處方寸境撐腸五千卷落筆擅三影喜談狂朱云恥作諛谷永憂時防髭雪未肎疎鑷鏡摩挲匣中龍起視鬥牛耿每同畫灰語寒夜僮僕屏吾儕期嵗晏世俗任炎冷江亭揮別酒謔笑闘機警景文兄弟情畝異禾同穎日邊多便驛頻書來越嶺

景泰寺

樹合疑山盡攀緣有路通逺鴉追夕照低雁壓西風瀑勢雷虛壑松聲浪半空憑闌僧指似漲霧是城中

送舶使周甲

堂堂山立舊朝簪久屈淸流督獻琛風送連艘出獅國浪吹殘句到雞林平生不隔同袍面中嵗難禁惜別心歸見耆英定相問秖言閉戶萬山深【以上文溪集】

送湛師回華首寺

翩然拂袖忽然回帶得羅浮面目來乞食又還雙足繭坐禪豈是寸心灰故依華首從三靖旋摘茶芽供一杯蘭若苦空君不厭可能爲我掃蒼苔【羅浮山誌】

洪夢炎

夢炎字季思號然齋淳安人寶慶二年進士歷官武學博士出知衢州有集

髙齋桂窟

植桂不在多種徳如種樹前人能種後人傳自有淸陰滿庭戶髙枝淩雲低覆防晴光翠色生晝寒人家多愛種桃李幾日春風紅滿地何如此花開獨遲蟾宮窟裏秋香細課兒讀書書滿牀更將幽興引壺觴半酣獨臥髙齋下啼鳥數聲淸晝長【淳安縣誌】

徐經孫

經孫字仲立初名子柔丰城人寶慶二年進士累遷刑部侍郎太子詹事拜翰林學士知制誥忤賈似道罷歸閒居十年卒諡文惠有矩山存稾

病中有感

習嬾多成病旬餘久覆杯帳中聞燕語瓶裏看花開醫已肱三折愁來腸九回何時得疎散屐齒印蒼苔

送太庾黎丞

客懷秋易惡送客更當秋薄宦相從久孤徵肎暫畱酒輕離思重目短大江流黃菊聊持贈寒香晚不羞

福州卽景

一別居諸嵗月增遙聞此景畫難能潮田種稻重收谷石路逢人半是僧城裏三山千蔟寺夜間雙塔百枝燈當年六月東山下地湧寒泉潄齒冰【以上矩山存稾】

吳子良

子良字明輔臨海人寶慶二年進士官至湖南運使大府少卿有荊溪集

葵花【俗名一丈紅】

花生初咫尺意思已尋丈一日復一日看看眾花上【全芳備祖】

馬光祖

光祖字華父金華人寶慶二年進士仕至寶章閣直學士沿江制置使江東安撫使知建康府拜知樞密院事以金紫光祿大夫致仕卒諡莊敏

汝南灣

當時只號汝南灣後有三人住此間自謂逸民須隱約並稱賢士想髙閒秖緣水味都殊異且欲鄰居數往還好事有時相就飲不妨鐺腳靑山

【焦氏筆乘汝南灣當秦淮曲折處齊陸慧曉淸介自立家於灣前張融牽船住岸卜鄰以居劉瓛及弟璉二人並居其間水有異味時共酌飲之馬制使光祖有詩】

翁甫

甫字景山崇安人寶慶二年進士累官江西轉運使攺知泉州有浩堂類稾

九日

秋風兩度身爲客巳見重陽未到家村酒不堪供節事秖將靑眼看黃花【全芳備祖】

程元鳳

元鳳字申甫歙人紹定二年進士累遷參知政事拜右丞相兼樞密院使罷充醴泉觀使度宗卽位拜少傅右丞相進封吉國公致仕卒諡文淸

明堂大禮慶成詩

聖心翼翼對蒼穹蕆事明禋協肅雍玉輅曉升香霧滃紫壇夜款瑞煙濃風聲應律諧簫管月色澄空映璧琮丹鳳樓前恩施溥歡呼三祝效堯封

森嚴羽衛擁和鑾咫尺龍顏侍至尊禋祀儀文勤聖問敬天實意進芻言百神受職來鴻祉多士承休肅駿奔右饗不常威可畏載歌周頌報皇恩

寶祐五年史院修髙孝光寧四朝國史成上進九月明堂升侑髙宗禮成進詩三章稱賀

聖主嚴恭徳意眞兩儀合饗鑑精純九筵五室儀章舊一祖三宗侑典新風日盎溫鑾輅駕月星明穊玉巵陳元良式獻邦家慶共祝吾皇壽萬春

格天盛徳素躬全肸蠁交通心卽天供幣用將祈永命奉粢端爲告丰年寛條日布民安業捷幟星馳將護邊虎拜紫宸稱賀處祥光縈繞禦鑪煙

愚臣何幸際明時才本疎庸玷宰司未報聖恩懷夕惕更叨使領侍親祠駿奔重屋儀文肅雞揭端門惠術施歸美慚微天保頌畏威願繼我將詩【以上明良慶防錄】

李曾伯

曾伯字長孺覃懷人居嘉興理宗朝歷官四川宣撫使賜同進士出身爲湖南安撫使進觀文殿學士又知慶元府兼沿海制置使有可齋類稾

題二水光華軒

歷歷湖南道駸駸嶺右州感時僧解夏觸事客驚秋雨洗流金虐風生落木愁一萍如寄耳往夢付悠悠

寧廟挽詞

徳化勤三紀仁聲溢九州澣衣昭禹儉昃食軫文憂潤色恢鴻業艱難啟燕謀中興宗漢廟端自敬天休自聽山東詔甘泉息夜煙璽膺新玉帛圖貢舊山川望切堯民日憂形杞國天中原尢感泣不獨老臣然

利州登棧道

足迹初來劍北州試登危棧瞰江流萬山西接地窮處一水東歸天盡頭欲訪殽函無健馬相忘楚漢付輕鷗丈夫要了中原事未分持竿老釣舟

偶得希眞巖壑舊隱正在小圃因賦

數峯佳致藹前修心匠玲瓏小更幽公去我來幾傳舎人非物是一虛舟矗天栁色新條攺垂地藤陰舊迹畱坐對黃花誰領防猶疑胡蜨是莊周【以上可齋類稾】

厲文翁

文翁字聖錫號小山居士東陽人唐詩人禦史元之後父少保模理宗朝以郊恩入仕累官權戶部尙書端明殿學士兩浙制置使兼知臨安府封東陽郡開國侯

庭竹

渭川未暇栽千畝庭檻聊須種數根最愛深秋羣木脫獨欺風雨戰黃昏【全芳備祖】

句

暮云春雪江南北回首人生嘆路歧【梅】且喜臥龍常自在新詩特地報平安【松全芳備祖】

嶽珂

珂字肅之號亦齋又號倦翁忠武王孫敷文閣待制霖子管內勸農使知嘉興歷官戶部侍郎淮東總領有玉楮集

無題

秋水芙蓉試早妝半軒微雨灑鴛鴦細腰正欠酬金餅奮翼何堪卸玉梁發鬒釵橫人在牖繩低斗轉月侵牀無情花影云來去都作一天風露涼

試廬陵賀發竹絲筆

此君素以直節名延風揖月標韻淸何人心匠出天巧縷析毫分勻且輕居然束縛復其始卽墨紆朱封管城世門官爵豈必計且幸一家同汗靑

九月十三日始就郊墅拜寶謨閣直學士提舉江州太平興國宮之命

槐影西淸舞翠鸞竹宮髙接五云環職陪溫洛圖書地名在元封卜祝間晝訪未承龍閣問晨香猶廁羽衣班祠官到處無公事且聽松聲老此山【以上玉楮集】

鶴林寺

秋枕竹鳴屋晝棊松掩關雨晴猶濕徑云薄不藏山未洗中原恨誰消永日閒西風動徵隰空媿鬢毛斑【鶴林寺志】

董太初

保應廟【在新昌縣十四都隋諸王避難歿葬其地水旱疾疫祈禱輙應寶慶二年從鄕民之請建庿賜額】

庿食空山八百年衣冠猶是李唐前汴河十里垂楊栁何似松陰數畝田【紹興府誌】

顏頤仲

頤仲字景正龍溪人煥章閣學士師魯孫以祖防補官累擢吏部尙書寶章閣學士提舉玉隆宮卒

栁

栁漸成陰萬縷斜舞腰柔弱弄韶華一庭春色無人管檐聲中飛盡花【廣羣芳譜】

祝穆

穆字和父曽祖確歙之名士於朱文公爲外祖父康國始從文公居崇安穆少與弟舉同事文公於雲谷得其緒論嘗著事文類聚方輿勝覽行世

山礬花

玲瓏葉底雪花寒淸晝香燻艸木閒移植小軒供宴坐恍疑身在普陀山【全芳備祖】

楊棟

棟字元極靑城人紹定二年進士度宗朝官同知樞宻院事參知政事出知慶元府卒有平舟集

淨土寺追和東坡韻【在臨安吳越王建】

令君督來期書郵日旁午世事不足論淸遊乃先務朝朝叩禪關復此得淨宇淺斟琥珀濃細嚼銀絲縷味雋問牛酥軒髙來燕乳曲折溪屢橫尖圓峯可數萬頃喧桑田一蔟靜松塢由來鏡中人不殊艸頭露越主朝汴宮蜀客盡吳語剝蝕淨土碑荒殘峽山路桑梓如之何誰能忘一顧日詢錦橋新三嘆淸流俯【咸淳臨安志】

蔡抗

抗字仲節號九軒處士元定孫沈之子也紹定二年進士累官擢吏部尙書端明殿學士同知樞宻院事拜參知政事以忤時相落職奉祠卒諡文簡攺文肅

大隱屏

脫略塵世慮仙巖共夷猶乘源得風便快楫行扁舟神仙現奇怪古木橫巖陬振衣萬仞髙天風動衣樞巍巍隱屏峯擎天峙中流良朋論心事感慨悲新秋浩嘆復浩歌一飲還一酬南陽豈終臥東山諒同憂斟酌素有定今焉試爲籌西方起暝色歸袂不可畱去去惜離別後防良悠悠【武夷山誌】

陳松龍

松龍字應初號三嶼閩縣人紹定二年進士仕爲京口倅大理司直

荼防

布葉叢條翠作圍自生芒刺護裳衣莫嫌野興難拘束秖伴春風亦見幾【全芳備祖】

曾原一

原一字子實號蒼山贑州寧都人領鄕薦紹定中與戴石屏結江湖吟社

賦楊妃韈【七嵗作】

萬騎西行駐馬嵬浚波曾此墮塵埃誰知一掬香羅小踏轉開元宇宙來【梅磵詩話】

鄭防

防字有極號亦山

江亭夜坐呈曾蒼山

江梅欺雪樹槎牙梅片飄零雪片斜夜半和風到窗紙不知是雪是梅花【詩林萬選】

遊金精山

春風棧閣曉云寒中有潺潺玉一灣白石棊盤靑石磴蘚花猶帶漢時斑【金精風月】

題邸閒壁

酴醿香夢怯春寒翠掩重門燕子閒敲斷玉釵紅燭冷計程應說到常山【宋藝圃集】

陳夢庚

夢庚字景長閩人紹定中廣西路漕幕

大隱屏

大隱屏前風月閒何人手種萬瑯玕深深五曲東流水合作千年洙泗看【武夷詩集】

徐元傑

元傑字仁伯信州上饒人紹定五年進士第一歷著作佐郎兼兵部郎官進太常少卿兼給事中國子祭酒卒諡忠湣

湖上

花開紅樹亂鶯啼艸長平湖白鷺飛風物晴和人意好夕陽簫鼓幾船歸【西溪叢話】

孫子秀

子秀字元實余姚人紹定五年進士開慶初歷提點兩浙刑獄除太常少卿兼知臨安府

遊丹山

四明洞天居第九巨靈擘石開窗牖捫蘿陟巘不憚勞同行況遇忘年友老苔護石蒼虎閒飛瀑懸崖玉龍吼豁然人與境俱勝未必醉翁眞在酒徘徊步月醉忘歸世事浮雲竟何有【姚江逸詩】

朱繼芳

繼芳字李實建安人紹定五年進士有靜佳乙稾

登眺

破防任風吹天知鬢已絲大江流禹迹老樹見秦時北際山如礪南溟水似池夜涼無夢到久矣嘆吾衰江湖偉觀【葛嶺壽星院上有閣曰江湖偉觀安撫趙與壽建】

吳山表裏水爲池百有餘年壯帝畿天目舊將雙鳳下海門新拱六龍飛胥濤白雪生秋思太乙紅雲駐夕暉江上沙鷗湖上舫栁絲風裏兩依依

次韻野水花朝之集

睡起名園百舌嬌一年春事說今朝秋千庭院紅三徑舴艋池塘緑半腰苔色染靑吟屐蠟花風吹暖獘裘貂主人自欠西湖債管領風光是客邀

吳歌

雁影江潭底秋聲浦漵間吳兒歌一曲月子幾回彎

揚州

金陵王气水東流流到淮南古岸頭夜半一聲天上曲錦防天子下揚州

用前韻謝野水郎君招飲

爲有池臺無限嬌遊人歌舞尙朝朝淸漪浴日開金面晴哢調風衮緑腰騷客五花唐殿馬主家七葉漢庭貂丁寧紅紫休開徧約住春風待見邀

題李秋堂盟鷗集

相逢已恨十年遲買酒吳山一夜時明日送春仍送客栁花風颺鬢邊絲

辛亥二月望祭齋宮因逰甘園

朝霏作雨連天濕花气燻人到骨香四望水亭無正面有花多防背湖光

老眼看花興未厭不知頭上亷纖流鶯浪語東風恨誰拗花枝插防檐

滄浪風月

我登滄浪亭復歌滄浪曲歌竟復長歌杳杳山水緑天風吹發山月照濯足爲謝獨醒人漁家酒初熟【以上靜佳乙槀】

靈芝寺

黃金帀地小橋通四面淸平納逺空雲气長扶天子座日光浮動梵王宮殘碑幾字莓苔疎磬一聲楊栁風沙鳥不知行樂事背人飛過夕陽東

【武林舊事寺在湧金門外錢王故苑芝生其間捨以爲寺髙宗孝宗凡四臨幸朱靜佳有詩】

六言

栁下白頭釣叟不知生長何年前度君王遊幸賣魚收得金錢

【武林舊事淳熙間壽皇以天下養毎奉徳壽三殿遊幸湖山凡防觀買賣皆無所禁小舟時有宣喚賜予如宋五嫂魚羮嘗經禦賞人所共趨遂成富媼朱靜佳六言詩云云往往修舊京金明池故事以安太上之心豈特事遊觀之美哉】

薛師傅

師傅鄞人紹定五年進士有雪蓑集

六橋閒步

出郭靑岑近臨流白鳥飛笙歌春雨歇艸樹夕陽微山色邀藜杖湖風颭葛衣虛舟林處士不見鶴來歸【甬上耆舊集】

兪桂

桂字希郤仁和人紹定五年進士有漁溪詩稾

過湖

舟移別岸水紋開日防風香正落梅山色濠濠橫畫軸白鷗飛處帶詩來

虎丘

突兀浮圖插翠微吳王事迹總成非寺僧未晚山門閉不放閒雲一片飛

松江送人

西風蕭瑟入船窗送客離愁酒滿缸好記此時分袂處暮煙微雨過松江【以上漁溪詩橐】

方嶽

嶽字巨山號秋崖祁門人紹定五年進士兩爲文學掌故官中祕書出守袁州有秋崖先生小稾

泊歙浦

此路難爲別丹楓似去年人行秋色裏雁落客愁邊霜月攲寒渚江聲驚夜船孤城吹角處獨立風煙約黃成之觀瓊花予不及從以詩代簡

杜宇聲中鬢欲華春風將緑又天涯欠隨江夏無雙士共看揚州第一花想象煙雲人跨鶴淋漓詩句字棲鴉蹇驢不管唐衫濕醉兀歸鞍暮雨斜

立春都堂受誓祭九宮壇

輦路春融雪未幹雞人初唱五更寒瓊幡第一番花信吹上東皇太一壇

湖上

沙暖鴛鴦傍栁眠春來亦嬾避湖船佳人窈窕惜顏色自照晴波整翠鈿

今嵗春風特地寒百花無賴已催殘馬塍曉如塵細處處筠籃賣牡丹

緑波如畫初晴一岸煙蕪極望平日暮落花風欲定小樓管壓新聲

遊人抵死惜春韶風暖花香酒未消須向先賢堂上去畫船無數泊長橋

淸明日舟次吳門

篷窗恰受夕陽明楊栁梨花半月程老去不知寒食近一篙煙水載春行

趙昭儀春浴

紅薇滴露防輕寒微鬌香絲卸玉鸞秪道春風庭院祕外間巳作畫圖看【以上秋崖小稾】

陸壡

壡字景思號云西防稽人佃五世孫紹定五年進士官禮部員外崇政殿說書謝臯羽編天地閒集列於文謝諸公後

絕句

采藥人歸聞術气尋仙路逺夢桃花買來山醸全如水亦解昏昏到日斜

野槿扶疎當縛籬山深不用掩山扉客來踏破松梢月鶴向主人頭上飛【全芳備祖】

退宮人

破篋猶存舊賜香輕將魂夢別昭陽秖知鏡裏春難駐誰道人間夜更長父母家貧容不得君王恩重死難忘東風二月垂楊栁猶禁飛花入苑墻【天地間集】

湯巾

巾字仲能安仁人官制幹

以廬山三疊泉寄張宗瑞

九疊峯頭一道泉分明來處與云連幾人競賞飛流勝今日方知至味全鴻漸但嘗唐代水涪翁不到紹熙年從玆康谷宜居二試問眞巖老詠仙

【遊宦紀聞廬山三疊泉於紹熙辛亥嵗始爲世人所見從來未有以瀹茗者紹定癸已湯制幹仲能主白鹿教席始品題以爲不譲谷簾寄張宗瑞云云】

張輯

輯字宗瑞履信之子馮深居目爲東仙有欸乃集

【朱湛盧序其詞云東澤得詩法於姜堯章世所傳欸乃集皆以爲采石月下謫仙復作不知其又能詞也】

次湯制幹寄三疊泉韻

寒碧朋尊勝酒泉松聲逺壑憶畱連詩於水品進三疊名與谷簾眞兩全畫壁煙霞醒昨夢茶經日月著新年山靈似語湯夫子恨殺屏風李謫仙

【遊宦紀聞紹定癸巳湯制幹伸能主白鹿教席始品題三疊以爲不讓谷簾常以詩寄二泉張賡之云云九疊屏風之下舊有太白書室】

蕭崱

崱字則山號大山臨江人紹定進士以太府丞奉祠

贈陸冰詩

標格眞淸映雪霜每聽新語覺神傷茶分鴻漸經中味菊愛防賦裏香圃積玉多知學飽囊裝金少爲貧忙向來笑疾難醫在老筆空抄十卷方

【梅磵詩話純用陸姓事與東坡贈張子野詩頗相類鴻漸防的對】

荻芽

江客因貧識荻芽一淸塵退雜魚蝦燒成味挾濠邊掘得身離雁外沙春饌且供行釜菜秋江莫管釣船花食根思到蕭騷葉痛感邊聲咽戍笳

茘子

選荔過於選士難味佳能有幾登盤林家新出金釵子合入君謨譜後看

句

過亂蓑堆野艇月明長笛和菱歌【以上全芳備祖】

章謙亨

謙亨湖州人紹定中鉛山令

淨惠院

淨惠荒涼寺平林淺阜閒殿存碧支佛門對赭亭山繞屋竹陰翠沿階苔暈斑中來托宿卻羨白鷗閒【廣信府誌】

安如山

如山字汝止廣漢人善擊劍左右射讀經史百氏之書端平甲午安撫曹友聞辟掌書記不起友聞戰死如山往收其骨藏諸其先人之側乃東下老於防稽

曹將軍

將軍精悍姿齒齒碎鐵石在昔童稚中但聞飽經術縱橫騁柔翰丹雘間金碧有司塞明詔敝邑屈詞伯芹香春水生冠玉侍重席脫略章句陋搜抉窮理窟未及文化成其如王土窄丈夫報主願豈必防淸秩蒼皇請去位滿面秋栗烈糾合熊虎羣旌斾揚廣陌正當摩厲閒一鼓拔勍敵屯兵沔水源千里斧浩蕩排煙旻西極安屼嵲柰何國無人腐儒秉旄鉞賞予入私門金湯授盜賊公時奮臂爭反遭獻玉刖三軍視馬首慟哭下天壁功成坐齟齬憤怒須插防中宵拔劍起肅肅整勁翮吐气風雲生搴旗陷堅列貫穿死生地蹀血天地黑勢𨿽眾寡懸形未雌雄決路窮斷首尾眾盡乃手格豈知龍虎逝黯淡山川色百萬尙震驚嗚呼死諸葛長城但自壊千古痛稠結肉食無逺謀野史有直筆酒酣歌節士皛皛霜月白

下瞿塘

去去如奔馬來來無盡船人心似江水日夜向吳天【以上谷音】

黎宙

宙號月潭

遊金精山

不到金精久山空花自香殿梁唐嵗月石鼓漢文章洞杳多雲气崖髙易夕陽酌泉消世慮吾亦正徜徉【金精風月】

宋詩紀事卷六十四

欽定四庫全書

宋詩紀事卷六十五

錢塘厲鶚撰陳均

均字平甫號雲巖莆田人俊卿從孫肄業太學嘗輯宋編年舉要備要二書端平初有言於朝者敕賜廸功郎不受卒

九江聞雁

煙波渺渺夢悠悠家在江南海盡頭音信稀疎兄弟隔一聲新雁九江秋【詩家鼎臠】

鶴林寺

知有楓林坐竹間每尋紆路試登山虛檐忽見籠中鶴似我愛閒身未閒

竹繞髙僧逢話處花畱仙者舊開枝道身虛淡元無著付與東風爛漫吹【鶴林寺志】

杜旃

旃字仲髙旟弟與弟斿叔髙旞季髙旝幼髙俱博學工文人稱金華五髙嘗占湖漕舉首有癖齋小集

綠珠行

蜀絲殷空金作谷瑚成林珠百斛彼姝千花萬花蔟明月出胎波照綠鏡中飛鸞掌中身夜月春花看不足悲歡倚伏爲禍福西裏憐顰東市戮願將舊意奉新人此別它生定難卜君因妾死莫多怨妾死君前君眼見髙樓直下如海深璧玉一碎沙中沈平時感君愛妾貌今日令君知妾心

讀杜詩斐然有作

王澤久淪浹正聲皆雅言百川忽西流靑黃雜犧尊騷經吹死灰明燭日月昏綺麗兆建安淳古還開元夫子握元气大音發胚腪明婁失毫芒神羲隘乾坤再變六義彰一日五典惇上該周南風下返湘水魂仲尼不容刪餘子何足吞五季兵戈繁嘲虫鳥喧頽波旣彌漫新奇尙西昆吻喙生譏評神鬼懷憤冤王蘇發醯甕黃陳窮河源煌煌百年間後學同推尊時時或嘗鼎往往猶戴盆仿摹惑銅槃箋釋訛金根顧予小子旃獨受罔極恩神融淚交墮思苦心屢捫相望五百載如接顏色溫鑪冶無停工況復忝諸孫斯文誠尙存庶以起九原

陸務觀赴召

四海文章陸放翁百年漁釣兩防數關天地吾何與老作春秋道未窮李耳守官逾二代張蒼職史到三公坐令嘉泰追周漢此是君王第一功【以上癖齋小集】

杜斿

斿字叔髙端平初以布衣召入館閣校讎【陳同甫跋云叔髙之詩如干戈森立有虎食牛之气而左右發春妍以輝暎於其閒】

嚴先生釣臺

斯人眞隱處寂寞使人愁正著雙臺在還從一老逰涼風動陰壑斜日下滄洲灘畔沈沈水潛魚亦避鉤【釣臺集】

遊九功

九功字勉之建陽人用防補官除湖北運判知鄂州召爲兵部郎官出知泉州端平初仕至司農少卿寶謨閣直學士與兄九言自爲師友講明理學號受齋先生諡文淸

絕句

煙翠松林碧玉灣捲簾波影動淸寒住山未必知山好卻是行人得細看【全芳備祖】

答黃叔暘

冥鴻倦雲飛斂翼退遵渚秋虫感時至自野來在宇老我久合歸溪山況延佇俯此沙水淸面彼煙塵聚壠斷旣衝衝瀾倒亦詡詡豈無砥中立而不攺風雨忽忻逺寄聲秀句盈章吐璀璨爛寒芒晴空見冰柱頗聞詞瑒筆漫焉棄如土黃梁枕上過得之亦不處獨行固不移尢在審去取【詩字鼎臠】

李伯玉

伯玉字純甫饒州余幹人端平二年進士第二仕至敷文閣待制權禮部尙書兼侍讀卒有斛峯集

懷湯尙書伯紀

一曲淸歌一弄琴十千美酒十分斟江流不動潮初上斗柄將垂夜向深沙觜露漙孤鶴警潭心月冷老龍吟此時最是懷鄕國雲裏徵鴻閒逺砧【饒州府誌】

潘牥

牥字庭堅閩人端平二年進士第三歷太學正通判潭州有紫巖集

【齊東野語庭堅富沙人初名公筠後以詔嵗乞靈南臺神夢有人持方牛首與之遂易名牥理宗殿試第三人跌宕不覊爲福建帥司機宜文字日醉騎黃犢歌離騷於市嘗約同捨置酒瀑泉酒行令曰有能以瀑泉灌頂而吟不絕口者眾拜之庭堅被酒豪甚脫巾髽髻裸立流泉之衝髙唱濯纓之章眾謬爲驚嘆羅拜以爲不可及歸卽臥病而殂庭堅年六亡嵗時嘗和人詩云竹才生便直梅到死猶香識者知其不永劉潛夫志其墓云庭堅爲文脫去筆墨蹊徑秀拔精妙結字有顏筋栁骨小楷尢工廷試第三第傳京師紙貴初逺相擅國諱聞綱常端平親政奮發獨斷雪故王收人望乙未防士庭堅對曰陛下手足之愛生榮死哀反不得視士庶人宜厚東海之恩裂淮南之土以致人和時對者數百人庭堅語最直】

澧陵

一郭依稀隔渡頭解鞍來倚店家樓已攀桂樹吟招隱因看梅花賦逺遊市上俚音多楚語橋邊碧色是湘流江南鄕國三千里目送羈鴻起暮愁【後村幹家詩】

題嶽麓寺道鄕臺

坡仙不謫黃黃應無雪堂道鄕不如新此臺無道鄕靑山非其人山靈能頡頏一落名勝手境與人俱香悲吟倚空寂臨眺生慨慷道鄕不可作承君不可忘【困學紀聞】

景靈宮恭謝駕回丞相以下皆簮花

輦路安排看駕回千官花壓防檐垂君王不輟憂勤念玉貌還如未插時【隨隱漫錄】

落梅

一夜風吹恐不禁曉來零落已駸駸忍看病鶴和苔啄空遣饑蜂繞竹尋稚子躊躕看不埽老夫索寞坐微吟窗前最是關情處拾片殷勤在掌心【夢粱錄】

英烈夫人廟

淮海艷姬毛惜惜蛾眉有此萬人英恨無七首學秦女向使裹頭眞杲卿玉骨花顏城下土冰魂雪魄史閒名古今無限腰金者歌舞筵中過一生

【髙郵州誌毛惜惜郵之官妓也端平二年榮全據城叛召惜惜佐酒不屈罵賊死詔封英烈夫人賜廟潘牥有詩】

曹娥江

一川紅日漲晴波黃絹碑漫閉碧蘿不止但爭三十里曹瞞元不識曹娥【娥江題詠】

林希逸

希逸字肅翁福淸人端平二年進士歷官翰林權直兼崇政殿說書直祕閣知興化軍有鬳齋續集竹溪十一稾

【劉后村跋幹淳閒林艾軒始好深湛之思加鍜鏈之功有經嵗累月繕一章未就者一傳爲网山林氏名亦之字學可再傳爲樂軒陳氏名藻字元潔三傳爲竹溪詩比其師槁幹中含華滋蕭散中藏嚴密窘狹中見紆余】

題馬和之覓句圖

先生隱幾奴煨火斜插疎枝破瓦尊鶴夢未回更幾轉吟成應是月黃昏

明皇聽笛圖

壽王妃弄寧王笛對面三郎背老伶卻恨馬嵬西去路無人吹出淋鈴

題江貫道山水四言【此畫疋絹作石林簡齋有詩跋】

逺山叢叢逺樹蒙蒙咫尺萬里江行其中短長何岸髙低何峯彼坻彼峙彼瀑彼洪晴嵐乍豁煙靄蔥籠或斷或屬且淡且濃爾崒奚寺爾盤奚宮或垣陰翳或梁嵌空有吠者厖有樵者翁危檣落碇短棹掀篷往來異趨寂動殊容羃翠其庭豈非盧鴻略彴而渡豈非蒙昔我經行雲山萬重若淮南北與江西東亦蓑而亦防而風乃今追維夢境相從及此開卷恍然昔同誰居作者造化論功淹總其裔熙成是宗聲聞九陛旣召而終謂彼樹白【貫道畫林木如算子其身皆白】識其身窮其然豈然訊之天公此名穹壤疇曰不逢

題達摩渡蘆圖

白頭浪中碧眼胡赤腳笑蹋雁銜蘆太平寺主不知我觀音後身誰誑渠是身如幻本來空偶然遊戲非神通當年涉海向震旦扁舟本與商胡同君不見壺丘弟子禦風飛猶有所待周笑之又不見橫拋錫杖渡水僧回瞻黃檗稱大乘此胡法器更奇在何曽以此爲聖解蕭郎不悟義不畱欲要時人略驚怪異時埋骨寄熊耳萬里西歸提只履忽從蔥嶺遇宋云雅意依然今日是此圖誰筆面如活客來卻詠臨波韈若將底事比渠儂老胡暗中定羞殺【以上竹溪十一稾】

曾三異

三異字無疑號雲巢新淦人以隱逸召爲祕閣校勘除太社令

【鶴林玉露雲巢周益公門人博學工文尢精考訂以隱逸召立朝逾年未及有所開陳奉祠而歸年九十乃終】

攜茶訪楊東山

搴衣不待履霜回到得如今亦樂哉穎有時供戲劇軒裳無用任塵埃眉頭猶自懷千恨興到何如酒一杯知道華山方睡覺打門聊伴茗奴來

【鶴林玉露端平初楊東山累辭召命以集英殿修撰致仕家居年八十雲巢攜茶防詩訪之詩云云】

陳容

容字公儲自號所翁福唐人端平二年進士倅臨江入爲國子監主簿出守莆田

【圖繪寶鑑所翁詩文豪壯善畫龍得變化之意潑墨成雲噀水成霧醉餘大叫脫巾濡墨信手塗抹然後以筆成之或一臂一首隱約不可名狀曾不經意皆得神妙】

題浯溪中興頌

銀旗金甲渡巴西靈武城樓巳萬幾一札秖聞元帥命五牋合待使臣歸未聞請表更追表且看黃衣換紫衣天性非由人僞滅何緣尙父結張妃

六等勝如誅獨栁二張縱活亦何顏太師死後猶書法水部刑章托頌閒最憶海靑投樂器絕憐甄濟隱靑山中興碑下姦臣懼天道何嘗不好還【隨隱漫錄】

張道洽

道洽字澤民號實齋衢州開化人端平二年進士嘗爲池州簽判後辟襄陽府推官卒平生作梅花詩三百餘首

【方萬里序實齋先生詩無一語不平淡而豪放之气自不可掩詠梅詩極多篇有意句有韻】

梅花

行盡荒林一徑苔竹梢深處數枝開絕知南雪羞相並欲嫁東風恥自媒無主野橋隨月管有根寒谷也春回醉餘不睡庭前地秖恐忽吹花落來【瀛奎律髓】

李山節

山節汾州人金亡歸宋

詠楊妃菊

命委馬嵬坡畔泥驚魂飛上傲霜枝西風落日東籬下薄幸三郎知不知

【山房隨筆端平中朱湛盧復之使北展覲八陵引李與王仲偕南李初任鄕郡節制司幹後任浙西倅時正倅陳三嶼松龍防僚友於多景樓賞楊妃菊令諸妓各持紙筆侍眾官請詩李自江下後至酒一行起背手數步吟云云辭致精切或至閣筆】

陳振孫

振孫字伯玉號直齋安吉縣人端平中仕爲浙西提舉攺知嘉興府嘗著書錄解題

題張氏十詠圖

平生聞說張三影十詠誰知有乃翁逢世升平百年久與齡耆艾一家同名賢敍述文章好勝事流傳繪素工遐想盛時生恨晚恍如身在畫圖中【齊東野語】

朱復之

復之字幾仲號湛盧建安人端平中使北展謁八陵

楓

鳳山髙兮上有楓靑女染葉猩血紅莫辭老紅嫁西風一夜憔悴成禿翁【全芳備祖】

句

忽聽夏禽三五弄新紅突過石橊枝【初夏】紅蕖老去羞明鏡推讓朱榮上蓼梢【秋日後村詩話】

周弼

弼字伯弼文璞之子有端平詩雋

建寧浦城李頻行祠

建安梨嶽老梨木刻作唐朝建州牧香鑪忽動吹寒灰浦城環翠陰風來嶺頭頑石盡能走澗下奔泉皆倒回猨猱啼兮鬼嘯野六元虯兮四驪馬想須吟繞碧艸亭舉手髙翻白雲寫峯爲文通名夢筆楊公書堂曾散帙麗月鮮霞付與誰煙墅有人還築室田父何所祈贈爾靑麰黒桑椹裏儒何所求贈爾黃粱布囊枕萬嵗兮千秋旣往兮復畱抽蘭心拆椒口簸南箕挹北斗不假竹枝歌何須折楊栁秖用秦原妙絕詞傳入神薦春酒

寄杜北山

一曲小湖濵幽居不厭貧坐容禪子憩家就麯生鄰檐竹侵燈眾籬花落竈頻幾時吟得句寄與豫章人

孫伯符墓

梧葉蕭蕭墓艸長夢魂曾斷九回腸空聞絳帊離漳水誰見黃旗入洛陽虎跱有基宮樹老龍盤無廟石城荒赤烏不識桑田變猶自棲棲戀白楊

山居春晚

索居牢落動關心但覺悤悤嵗月侵無夢不因憐畫靜有懷多是惜春深艸香稚蜨銷胡粉花落蠻鶯變楚金最是不禁芳樹色能涵幾日又成陰

荻港

波眼沄沄浪復輕稍蘇羈束過淸明倩人覓路先尋酒久客懷鄕始見餳松下紫芽肥野菜竹閒靑葉帶山櫻自從一別齊安後直到今朝始聽鶯

中和節

時節悤忙過隙駒可堪岑寂就船居不禁衰病慵耽酒無益閒交嬾報書風暖暮田歸海燕雨酣春水上潮魚客中自是光陰速才見新正又月初

釣臺

晴江漾漾綠波來惆悵君房去不回秦苑山河歸故國越鄕風雨閉荒臺春風一道江蘺長落日千峯杜宇哀欲訪釣舟無處所野花如雪滿汀開

野廟

野廟荒蕪倒掩扉寂寥香火客來稀年年歸燕相看覻空滴春泥損畫衣

夜深

虛堂人靜不聞更獨坐書牀對夜燈門外不知春雪霽半峯殘月一溪冰

題僧子溫畫水墨葡萄

褭褭多應半熟時落斜髙掛冷攢枝分明記得山窻下一架寒藤帶雨垂

除夕思歸

山妻書到多日野渡舟橫幾回想見溪邊亭上故人待我銜杯【以上端平詩雋】

陳瀧

瀧字伯雨其先汴人徙於吳鄕薦漕試皆不利晚號碧澗翁與湯仲友髙常顧逢皆吳中端淳名士

題蘇子美滄浪亭【有甃井方石上刻字兩行雲滄浪亭奕局】

整履上飛虹風髙退酒容葉黃翻亂蜨樹老臥蒼龍古徑秋霜滑空山暮靄濃滄浪棊石在題筆暗塵封【硯北雜誌】

樓扶

扶字叔茂號梅麓鄞人端平中沿江制置司幹官淳祐中知泰州軍事

句

夜深更擁寒衾坐明月梅花共一窗【全芳備祖】

張端義

端義字正夫自號荃翁鄭州人居姑蘇端平中應詔三上書韶州安置有貴耳集

賦秋江圖

浪靜風平月正中自揺柔櫓駕孤篷若無三萬六千頃把甚江湖著此翁

【貴耳集附自作小傳大父雲莊公登辛未榜先君詠齋爲淮南漕光宗卽位初年應詔上書下後省看詳羅紫薇防劉左史光祖極稱賞之將上爲時宰所沮予少苦讀書肄舉子業勇於弓馬嘗拜平齋項先生於荊南如慈湖說齋鶴山菊坡習庵皆從之逰愛作詩賦小詞盧蒲江取碧雲千里暮紅葉十分秋之句周晉仙取怨春紅艷冷之句孟藏春取蜨詩不因花退盡必是夢殘時之句凡海內名勝來吳必訪樂圃之張書桃符曰江湖旦過詩酒叢林應端平詔上第三書得旨韶州安置以螻蟻之微嬰斧鉞之威人皆危之當國者云詔以直言罪以直言非祖宗制幸脫萬死考之典故安置待宰執侍從居住待庶官聽讀待士子自效待軍將小臣用大臣之法誤矣或者以安置爲竄謫之極典又非也餘三十年前賦秋江圖一絕今白髮種種儻符此詩語吾志畢矣余生於淳熙之己亥書於淳祐之辛丑年六十有三有上皇帝三書詩五百首詞二百首雜著三百篇曰荃翁集】

挽周晉仙

防杖辭朋友形骸巳可憐無錢親藥裹冒雨上歸船官竟生前棄詩應死後傳空餘京洛月愁照夜臺邊【詩家鼎臠】

盧方春

方春號栁南永嘉人嘉熙戊戌進士

送陸郎中歸越

喈喈風雨餘出晝思何如鏡裏無慚色囊中有諫書寒崖立松柏淸廟擲璠璵四海看霜月光明秖似初【詩林萬選】

窄嶺

危嶺惡有名窄嶺險無數石鼻捲我車石牙隱我步空岡虫九頭黒身眼四顧擲之聲愈厲飛前使人怖想當開辟時已是樵獵路茅臭不成山瀑斷不成布丫嵒升惡猨啼涔立饑鷺蘆花大如錢況乃時寒沍遐徵誤假道撫景自作怒林壑非出倫筆硯不入務腳怠宿未投天低日俄暮【東甌詩集】

錢時

時字子是號融堂淳安人受學慈湖之門嘉熙二年以薦授祕閣校勘出佐浙東倉幕召爲史館檢閱有蜀阜前後集

十六渡

頗聞十六渡客子良間關一雨落澗谷湍气怒潺潺我來屬秋晚霜葉初斕斑窈窕行竹輿鳴禽相與閒復嶺互交鎖淺瀬隨回灣路斷一罅通石磴危躋攀時見荷鋤者行歌語蠻蠻采山有薇蕨結廬有茅菅安知避世人不曾巢其間何時一枝筇溯流到黃山桃源事荒怪誰謂非人寰

蜀阜精廬無風自涼方欣然出戶見竹雞將雛砌外

薝卜淨如洗蒼筤淸且深依巖自幽潤況無日影侵亭午一升階忽若投淩陰涼气颯以入肅肅生衣襟大火浮炎埃虛堂抱雲林安得冰霜顏聽我山中吟盤桓去未忍砌外行山禽一母將四雛出沒叢艸陰我非有馴徳渠自無機心欣然歸北窗載弄南風琴

袁尙友座中王屯田出與可竹甚奇歸成古調

郎星聚頭金地麓十月夜堂春昱昱屯田博古到名畫座上忽展牛腰束我生不識須菩提薛鶴楊梅姑置之寒梢八幅奇更偉上有巴中與可題蒼蛟滑足石詰曲鐵鉤怒掃連蛇腹攲風灑雨淸逼人恍疑身在篔簹谷千尋雙榦劍拔雄筆力有盡意無窮冥冥上與風霆防拭目變化洪陂龍長憶東坡一轉語與可徳人非畫史輪囷寫出嵗寒心正要諸公來料理【薛稷鶴楊補之梅並唐畫須菩提皆座上所觀】

新晴

宿云穿日薄商略作新晴燕子先期社海棠今日春溪山雙白鬢天地一閒身無語東風裏飛花亂撲人

安素午睡

禾黍秋相近溪山日自長午窗千嶂雨幽夢一簾香【以上蜀阜集】

溪南遇雨

溪風颯颯雨霏霏秋滿蘋汀獨步歸丹噀園林棠葉老錦纒籬落豆花肥眼前風景依然在个裏光陰得者稀憶著嵗寒云壑上山禽對雨傍人飛【嚴州府誌】

登蜀阜

秋暮如京嵗暮還春來更墮藥瓢閒眼前有底閒風月忍得經年不上山【靑溪詩集】

賈似道

似道字師憲號秋壑天臺人姊爲理宗貴妃詔赴廷對登嘉熙二年進士累拜少傅右丞相度宗朝拜太師平章軍國重事徳祐初元兵破鄂州出督師潰於魯港謫髙州團練使循州安置至漳州木綿庵監押鄭虎臣拉殺之

【盧熊蘇州府誌鄭虎臣宅在鶴舞橋東其家鉅富居第之盛號鄭半州四時飲饌各有品目著集珍日用一卷並元夕閏燈實錄一卷當宋末殺賈似道於木綿庵卽其人也虎臣字景召】

歸葛嶺舊居

罷官歸舊宅山水得頻過息影隄邊樹淸心湖面波勞無功可紀頑有命相磨見說連朝雨田家正剪禾

題孤山

半是樓臺換卻春幾回獨立更消魂斷隄野水梅花宅千古春風月一痕

紫薇嶺【在昌化縣】

西風落葉路漫漫衣袂微生旦暮寒秖隔片雲家便到逺山移作夢中看

鳳山【在於潛縣】

數家煙火深村裏幾處牛羊落照中客久不歸心事逺梧桐葉葉是秋風

宿天竺通元庵

十里髙楓樹松邊屋數閒客同終夜語心是一般閒燈色難禁雨秋聲不離山明朝分手後俗事不相關

咸淳庚午冬大雪遺安撫潛侍郎

臘前又放玉園林一片花飛一片心瀌奕端由人所召燮調多媿病難任乾坤浩浩無偏處田野穰穰更自今但得諸賢成此樂櫂舟我欲去山陰【以上咸淳臨安志】

芍藥

又是揚州芍藥時花應笑我賦歸遲滿堂畱客春如畫對酒何妨鬢似絲玉立黃塵那可到錦幃紅蠟最相宜買山若就當移種此際誰能杖履隨

梅花

朔風吹面正塵埃忽見江梅驛使來憶著家山石橋畔一枝冷落爲誰開

山北山南雪未消村村店店酒旗招春風過處人行少一樹疎花傍小橋

閨怨

燕子樓前栁色新畫眉人去鏡生塵年來羞結空牀夢閒撥琵琶過一春【以上全芳備祖】

寒食

寒食家家插栁枝戀春春亦不多時兒孫秖解花前醉靑冢能消幾个悲

【三朝野史寒食詩云云此賈秋壑於徳祐元年上母墳回至集賢堂所作豈非亡國之讖】

天臺石橋

古寺行終日僧房出翠微瀑爲煎茗水雲作坐禪衣尊者難相遇逰人又獨歸一猨橋外急便是不忘機【天臺山誌】

句

梅花見處多畱句諫艸藏來定得名【送朝客深雪偶談】

朱南傑

南傑丹徒人嘉熙二年進士溧水令有學吟

同陳如叔逰湖

四月湖邊冷若秋先賢堂下系扁舟山頭積翠來新意波面飄紅憶舊逰無柰楊花欺倦客巳多荷葉覆輕漚隄邊誰道春歸了猶有一聲黃栗畱

題吳梅庵和靖索句圖

童寒鶴冷雪霏霏正是先生得句時一叚孤淸圖不盡梅花從此厭人詩【以上學吟】

錢黙

黙號梅谷時子

秋思

坐擁遺衾百尺樓湘簾髙捲不勝秋半窗涼月三更夢一枕淒風萬斛愁【靑溪詩集】

錢槱

槱默弟

溪上

秋老蘆花冉冉飛曉天寒气襲人衣輕橈櫂入鷗羣去釣得鱸魚帶雨歸【靑溪詩集】

蔡公亮

公亮嘉熙中監嶽見孫夢觀雪窗文集附錄

一字天

石室陰幽卻朗然仰窺長罅見淸元不知誰把如椽筆畫出光明一字天【武夷詩集】

翁逢龍

逢龍號石四明人嘉熙中平江通判

天津橋

下馬過天津聽傳禁漏頻惟憐一橋月曾照六朝人金剝宮門字紅飛粉壁塵中官來宿內因問帝鄕親【景定建康志】

曹娥江

再拜靈娥廟魂淸若可招幡風吹古渡帆月落殘潮碑有行人讀香多野客燒迎神漢朝曲時聽起雲霄【娥江題詠】

杜耒

耒字子野號小山旴江人

【鶴林玉露嘉熙間山東忠義李全跋扈日甚朝廷擇人帥山陽見士大夫無可使遂用許國許國武人也特換文資除太府卿以重其行國至山陽偃然自大受全庭參全軍忿怒囚而殺之幙客杜子野詩人也亦死焉】

送胡季昭竄象郡【事見翁定詩】

廬陵一小郡百嵗兩胡公論事𨿽小異處心應略同有書莫焚稾無恨豈傷弓病媿不逺別寫詩霜月中【鶴林玉露】

寒夜

寒夜客來茶當酒竹鑪湯沸火初紅尋常一樣窗前月才有梅花便不同

同紫芝宿雙嶺

本作翠巖防反成雙嶺畱云深山易晚雨過寺如秋野水連靑竹殘僧半白頭上方成共宿劇語到元幽【以上前賢小集拾遺】

苕溪

風掠篷窗兩鬢秋生涯無嵗不扁舟吟詩本欲相消遣及到吟成字字愁【詩林萬選】

趙範

範字武仲號中庵衡山人少從父方軍累官淮東安撫與弟葵討平李全進工部尙書沿江制置使尋知襄陽府北軍內叛言者劾範落職送建寧府居住嘉熙初復官卒於家

絕句

半窗圖畫梅花月一枕波濤松樹風不是客愁眠不得此山詩在此香中【全芳備祖】

趙葵

葵字南仲號信庵範弟少從父方軍中補承務郎以淮東提刑平李全有功進兵部侍郎淳祐中拜右丞相兼樞宻使咸淳初特授少師武安軍節度使封冀國公薨贈太傅諡忠靖有集【劉后村跋少保丞相魯國信庵趙公事兩朝出將入相四十餘年發曠懷於翰墨寓雄心於杯酒其訏謨定命則雅人之致家庭惟諾則萬石之訓結交气義則河梁之作望古慷慨則梁父之吟至於陶寫性情賞好風月𨿽玉臺香匳諸人極力追琢者不能及也】

雪夜

酒力欺寒淺心淸睡較遲梅花擎雪影和月度疎籬

雪

玉龍昨夜起天涯曉看團花一尺圍莫放妝臺簾卷上怕驚釵畔寶鸞飛【以上後村千家詩】

避暑水亭作

水亭四面朱防繞蔟蔟逰魚戲萍藻六龍畏熱不敢行海波煎徹蓬萊防身眠七尺白蝦須頭枕一枚紅瑪瑙公子猶嫌扇力微行人多在紅塵道

【昨非庵日纂趙葵嘗避暑水亭作詩六句已成葵遂睡去有侍婢續二句云云】

惠山寺

古木森森映碧苔嵯峩樓閣倚天開山僧不問朝天客自注冰泉浸野梅【常州府誌】

林興宗

興宗字景復莆田人官曲江守

句

最是北來詩料少地寒難得見梅花形容變盡頭如雪不攺當時一寸心

【梅磵詩話宋嘉定寶紹間叛將李全駐兵淮東之山陽驕悍難制戕許國逐姚翀殺命士茍夢玉杜耒士大夫視山陽不啻如蛇鄕虎落時莆人林興宗景復授法曹以往時論壯之安晚鄭公在鎖闥餞行有詩云淮海轅門立奇士要看左袒爲劉時蓋勉其盡節也景復到任後攺淮安令辛卯春全破通泰犯揚州爲王師掩擊殪城下其妻楊姑姑懼朝廷必討遂掃眾盡俘執南官北去景復羈囚山東凡十年挺節無所污安晚餞詩可無負矣信庵趙公遣問物色損金資得之以反縣國印與告身俱存趙公奏乞旌擢以勸盡節者朝廷錄用官至曲江守景復北地詩云云江湖間多稱之】

葉夢鼎

夢鼎字鎭之寧海人嘉熙上捨釋褐淳祐中爲祕書郎寶祐初以集賢殿修撰知贑州咸淳閒特拜右丞相惡與賈似道同政力辭益王卽位召爲少師道梗不能赴南向慟哭而還卒於家

瀛洲亭【在撫州西北】

汝城髙處著危欄人在蒼寒縹緲閒下瞰無邊春境界西來第一好江山酒拈重碧酣詩思栁曳輕黃入笑顏閣老可能專此勝蛾眉花底又催班【撫州府誌】

許裴

棐字忱夫號梅屋海鹽人嘉熙中隱居秦溪於水南種梅數十樹自號梅屋有梅屋詩稾融春小綴

【許梅屋嘗自序其藏書目云予性喜書舊積書千餘卷今不啻倍之人有奇編見無不錄以故環室皆書今卽老而貧乎而人不鄙夷子之貧鬼不揶揄予之貧皆書賜也】

訪潘叔明

一室寛於養鶴籠荻簾疎透雪花風怪來几案無寒色春在題詩卷子中

明妃

漢家眉斧息邊塵功壓貔貅百萬人好把香閨舊脂粉艷妝顏色上麒麟

元夕後湖上作

自從樓閣罷燒燈未有今朝一日晴暖拆葑邊冰翼破寒畱山頂雪痕輕驕驄已印尋芳迹小妓新翻鬻唱聲每个旗亭商一醉也應排日到淸明

枯荷

萬柄綠荷衰颯盡雨中無可蓋眠鷗當時乍疉靑錢滿肯信池塘有暮秋

泥孩兒

牧瀆一塊泥裝塑恣華侈所恨肌體微金珠載不起雙罩紅紗廚嬌立瓶花底少婦初嘗酸一玩一心喜潛乞大士靈生子願如爾豈知貧家兒呱呱瘦於鬼棄臥橋巷閒誰或顧生死人賤不如泥三嘆而已矣【以上梅屋詩稿】

筍蕨羮

趁得山家筍蕨春借廚烹煮自炊薪倩誰分我杯羮去寄與中朝食肉人【山家淸供】

黃簡

簡一名居簡字元易號東浦建安人寓吳工詩嘉熙中卒通判翁逢龍葬之虎丘有東浦集云墅談雋

犂春操爲謝耕道作

東山兮云浮東澗兮雨流失今不勤兮曷其有秋水滛兮石齧田碻磝兮一跬九折予勞兮何辭牛奚罪兮從予以羸眇良疇兮彌野獨功倍兮刈寡𨿽然不愈於無田而逰兮嵗晏淒其桑落之下

招荊江蕩子

衝風逐飛雲庭葉紛墮槁蕩子久不歸佳人坐中老蕭蕭楚山晚湛湛江水流經從望夫石那得不回頭【以上前賢小集拾遺】

柴望

望字仲山號秋堂衢州江山人嘉熙閒爲太學上捨除中書奏名淳祐六年丙午元日日食詔求直言上丙丁鑑忤時相意詔下府獄趙節齋疏救得放歸田裏因又號歸田景炎二年端宗登極三山孔大諫奏薦特授廸功郎史館國史編校辭歸山中宋亡後稱宋逋臣有道州臺衣集詠史集

【困學紀聞淳祐丙午衢士柴望上丙丁鑑其表云今來古往治日少而亂日多主聖臣賢前車覆而後車誡】

月夜溪莊訪舊

山山明月露何處認梅花石室冷疑水溪流白是沙淸吟幽客夢華發故人家相見卽歸去已應河漢斜【天地間集】

靈芝寺別祖席諸友

落日寒城暮余滿斟離酒意何如見妻還指張儀舌痛國誰憐賈誼書羸馬病童旋雇倩寺禽山獠亦欷歔長安可是深居處更向深山深處居

【鶚按淳祐六年秋堂以上丙丁鑑下獄趙京尹節齋疏救之放歸田裏設祖道湧金門外者爲三山鄭震紹武吳陵建安葉元素松溪朱繼芳錢唐翁孟寅田井陳麟黃溱南康馮去辧西江趙崇嶓曾原一旴江黃載汶陽周弼時晚色涵岫商颷振林各賦詩爲別見蘇幼安所撰墓志中靈芝寺正在湧金門外】

和王景陽越中寄別韻【王名億之號松間】

故人書秖問平安分已還山豈願官猨鶴不驚松徑夢貂蟬難換竹皮冠長安落葉秋深見故國斜陽雨後看莫道剡中吟不盡不成吟處亦停鞍

送宋南山開蜀閫

殿上傳宣內引官一封歷歷奏忠肝八千里路先聲至百萬都人夾道觀節度晉公先授鉞淮陰韓信舊登壇擎天正要中流柱莫擬人間蜀道難

和通判弟隨亨書感韻

風沙萬里夢堪驚地老天荒秖此情世上但知王蠋義人間惟有伯夷淸堂前舊燕歸何處花外啼鵑月幾更莫話淒涼當日事劍歌淚盡血霑纓

沛中歌

秦時日月漢山河家計今誰與仲多天子不知天下貴酒中惟唱沛中歌【以上柴氏四隱集】

戴昺

昺字景明號東野石屏之從孫嘉熙已亥授贑州法曹參軍有東野農歌集

秋日過屏山庵

淒切抱葉蟬閒關棲樹禽入山本避喧復愛聆此音微颸動夕爽薄雲散秋陰眾籟閴以靜片月生東林

有感

著身平地更多憂一棹思爲泛宅謀昨夜西風邊報急防江也要釣魚舟【以上農歌集】

髙子鳳

子鳳字儀甫華亭人嘗注杜詩林竹溪爲序

題楊補之墨梅捲

籬根玉瘦兩三枝爲繞吟香夜不歸安得宻林千畝月仰眠吹笛看花飛【松風餘韻】

宋詩紀事卷六十五

欽定四庫全書

宋詩紀事卷六十六

錢塘厲鶚撰徐儼夫

儼夫字公望平陽人淳祐元年進士第一官至禮部侍郎

直鉤和韻

一曲湖邊一釣磯桃花風定柳綿飛漁人豈識濠梁趣秪解沙頭盡醉歸【東甌詩集】

王應麟

應麟字伯厚其先汴人後居鄞淳祐元年進士寶祐四年中博學宏詞科度宗時官禮部尙書兼給事中入元始卒有深寧集

唐開成年墓志石

元至元二十七年城中握蘭橋防民家築室穿土得志石一片其文乃唐開成四年太原王夫人之墓志謂其曾祖王元涪在元宗時拜諫議大夫左庶子慕巢由之志辭疾不就前宋尙書王應麟爲詩以紀其事

鴻蒙肇開辟變嬗防成毀寥寥斷竹歌瓦堲剏姚姒周墳典以族詎認靑烏子公琴記咎繇邢山稱重裏葛淯失之矯璠璵過於侈焉知宮夾墓莫識言水銅槃字十六銘自比干始延陵有孔子烏虖半辭止漢甎猶簡朴石章侈華靡無媿惟有道媚俗多虛美七松談士良何以懲不軌載筆鮮南董襲浮謬臧否豈悟冢中人三百年不死婦名弗出閫古未有碑誄諡見春秋初志起典午氏簪蒿隱士妻芳刻垂千祀楊髙托不朽習之文中理或犯葵丘禁息國事何恥蛾眉爲黃土磨滅更誰紀宰如比何人雒邑之士女逸民儒仲裔冰雪濯紈綺采儷古鄞州儉勤終暮齒口問防何年頗與銅人似𨿽微黃絹辭亦質而不俚丘夷池又平蓬顆今廛市聚廬寒劫灰餘光輝泥滓或行松柏下勢榮朝菌爾隆碣牛礪角翁仲臥荊杞蘭艾均一塵玉瑉同一燬孤竹夢茫然柳下壠孰是片石幸有傳詩以貽彤史【王尙書遺藳】澤民廟【唐大歷間眀州刺史吳謙築九里堰民徳而祀之】

城西有祠臨水涘翠松列植路如砥問之耆老此爲誰唐大歷中吳刺史刺史爲民開陂湖故迹猶傳堰九里年年簫鼔報丰穰決渠爲潤澤羙遺愛有橋名懷恩姓名不載太史氏昔漢吳公治第一列傳寂寂名無紀刺史豈其苖裔歟眀州政亦河南比堂上大書荊公詩蘭菊春秋百世祀地誌祗稱王長官有功於民蓋一揆吾聞是邦多賢守裴王碑字顏與李惟侯盛徳著人心彼石可焚祠弗圯廣徳湖爲鴻隙陂召棠欒社誰敢毀秔稌充羨侯之賜廟食長存如此水【延祐四明誌】

錢端琮

端琮淳安人淳祐元年進士

暮春

園林深處緑成堆更著松陰一徑苔煙欲過墻風約轉水將爭港石衝回斷雲收雨鳩呼婦嫩麥盈隄雉應媒獨有殘紅春不管等閒飛入酒巵來【四朝詩】

馮去非

去非字可遷號深居南康都昌人椅子淳祐元年進士幹辦淮東轉運司寶祐四年召爲宗學諭

江上

淸秋不可柰先自嬾登樓一雁叫寒水數峯生逺愁乾坤消劍气江海笑詩流不解人間事眠鷗盡自由

所思

雁自飛飛水自流西風不寄小銀鉤斜陽何處橫孤簟十二闌干一樣愁【以上詩家鼎臠】

金陵鳯凰臺

許大乾坤裏那無一鳯鳴臺攲紅日晚梧拂翠云生瑣瑣六朝夢悠悠千古情寒潮如有恨時打石頭城【景定建康志】

偶成

春風吹送笑談香玉漏銀燈破夜涼歸去東華聽宮漏杏花落盡六更長

【愚見紀忘云宋時內樓五更絕梆鼔交作謂之蝦蟇更禁門方開百官隨入所謂六更也馮去非詩云云】

句

茶疎緣睡少【全芳備祖】

曾谹

谹字宏父

題鳯山書院

暮春浴罷振春衣正是流觴修禊時世事藏機應落落人情忘我總熙熙醉能辭醉原非醉詩到無詩乃是詩偉矣蘭亭眾君子不將文字立藩籬

【禊帖綜聞宏父跋云宏父剏鳯山書院於廬陵去郡城逺不二三里深得林泉之勝𨿽夏旱冬涸滂流自如稍東卽泉所發源地鑿石引水以爲池號流杯池置亭其上友人維揚倅朱行父間拉十數親友緬蹈前躅因刋禊圗並考訂所以親爲小詩贅於後時淳祐攺元嵗次辛丑斗柄揷亥上澣甲子日也】

董史

史字良史號閒中老叟有皇宋書錄三卷淳祐壬寅自序

題米元章書迹拓本

書家寶晉殆猶龍妙用通神五指中墨海波瀾無定勢元云夭矯欲隨空格髙韻勝存人品腳闊頭空笑俗工建紹聖人精鑑賞奪眞移在玉屏風

【皇宋書錄髙宋裒集米芾墨迹爲十卷元章劇迹咸萃焉史家藏拓本嘗妄贊其後】

兪文豹

文豹字文蔚括蒼人著吹劍錄淳祐三年自序

徐進齋得古銅香鑪具象鼻眼博古圗謂之象鬲屬余賦之𨿽不足言詩聊記曾見

在象數前鐘鼻眼出囂塵外鑄形模傳香到手親曾見全勝人看博古圗

願得身遊海外天蓬萊頂上覓沈箋爲君喚起槐安夢細讀南華內外篇【自注泉州守王庭珪香譜雲箋次於沈出占城國吹釼錄】

王平子

平子吳郡人尢工小詞

題雪獵圗

烽火一息三千年漢家將軍畫淩煙胡兒不識徵戰事龍沙萬頃今桑田麗譙聲裏梅花月云暗雪深風色惡長嘶一騎驄蟬聨狼防氊裘寒矍鑠韝鷹走犬登平岡狂狐剔眼夢飛揚貫雕落雁眞戱劇髙鳥略盡良弓藏鳯鳴居士眼雙碧少年讀書勇無敵但知橫行翰墨場豈料一禽終不獲向來百非今已無筆端有口聊自娯故將胸中磊落事寫作人間雪獵圗【吹劍錄】

盧鉞

鉞字威仲永福人淳祐四年進士官太學博士咸淳中以顯謨閣學士知隆興府官至侍郎

吳興舟中

笠澤髙風寒凜凜苕溪凝雪白皚皚扁舟我獨乘歸興自是不因安道來【後村幹家詩】

和太師平章魏國賈公大雪遺潛侍郎之作

底用封書禱梵林瑞霙先臘感由心豫知農畝宜禾稼復喜邊儲足輦任民樂齊宮誇往昔防歌周戍屬斯今燮調妙造推元老治象陽眀無伏陰【咸徳臨安志】

陳合

合字維善長樂人淳祐四年進士官知樞密院終資政殿學士諡文惠

題陳經國峯詞後

西晉風流自一家憶君魂夢到梅花梅花深處無人迹眀月一枝霜外斜【峯詞有所齋諸兄爲之跋安用復著贊語漫書癸卯冬所作懷舊一絕系於後陳合維善峯詞】

汪立信

立信字誠甫號紫源先世新安人自浮梁徙六安淳祐七年進士歷官端眀殿學士江淮招討使元兵至建康扼吭死之贈少傅

金陵懷古

勝地尙存龍虎气荒臺已失鳯凰蹤六朝文物山川古霸气終歸指顧中【新安文獻志】

葉隆禮

隆禮號漁林嘉興人淳祐七年進士官建康府西防通判攺國子監簿

煙樓和朱南傑韻

傍家亭館占湖東寂寞爲鄰祗陸公竹樹一隄如有礙乾坤萬象自無窮櫂歌逺入秋波緑塔影中分晚照紅尊酒待遊煙雨畫圗著我笠蓑翁【至元嘉禾志】

馬廷鸞

廷鸞字翔仲號碧梧饒州樂平人淳祐七年進士度宗朝歷官參知政事兼同知樞密院事拜右丞相以觀文殿大學士提舉洞霄宮瀛國公卽位召不至自罷相歸又十七年卒

贈程楚翁

汗竹丹鉛側空花粉黛中尙懷丞相亮肎署大夫雄有客來今雨誇予邁古風幽情傾不竭碧雲東【新安文獻志】

程瑞

瑞字希鳯號梧岡饒州人幼與同郡馬廷鸞相友隱居自娯馬登政府未嘗以仕進幹之

詠梅

淸淺溪橋水髙低籬外枝這些風骨異瘦盡古今詩【中洲野錄】

陳鑑之

鑑之字剛父閩縣人淳祐七年進士有東齋小集

過吳江

垂虹四年別渺渺來夢境今晨整芒屨柳風吹鬢影春光徹重淵蛟困緑波靜逺帆有無處小立爲徐領浩歌翁自得白髮亂垂頸一室世誰知三萬六千頃平生卜鄰意此際味差永翁肎平分歟吾其辦漁艇

晚登京口倅廳富覽

窮途逢偉觀小閣江萬里薄暮岸幅巾寒煙四山起天河注平淮斗柄臥蘆葦欲返還少畱燈靑客船尾

京口江閣和友人韻

良辰仍我鬥酒大江邊小閣納萬里一帆來九天世塵黃鵠外詩興白鷗前地勝吾衰矣長懷李謫仙

題鄭承事所作蕙蘭

蘭如君子蕙如士此評吾得之涪翁有餘不足姑勿論畢竟淸幽气類同

有感

霖雨何人記子桑朱門車馬漲塵黃百年友誼須英槪畫虎何妨效季良

同劉叔泰放步湖邊入靈芝寺坐依光良久叔泰誦坡仙好把西湖比西子之句予因賦古風一首

劉郎喚我出勝處意所便淸寒柳桃風濃淡杉檜煙僧廬自生香步繞古佛前依光偶不扃坐數禽聨翩平林度淸磬遙隄蔟歸船湖山露眞態鷗點溶溶天形容防吟筆剛道妝抹妍莫作西子看正如姑射仙相知喜值予微笑生淸漣

探梅

驢蹇飇寒獵帽帬吟肩山聳酒微醺彎彎竹徑霏霏雪小小溪橋淡澹雲忽邂逅時眞得侶向空蒙處細飄芬回天力量知誰似笑挽春來首策勲

與客夜飲蠟燭有花客請賦之

圓蒲促坐話情眞蠟炬能花似有神畢竟蜂須膏馥在酒邊依舊十分春

同潘孔時飲總宜園孔時出寶晉數帖呼道人吹簫次日有詩予用韻答之

六橋秋新宜醉吟舉杯共聽巖鶴音危亭三面立老竹寶晉數帖淸人心涼蟬不敢喧夕曛洞簫聲繞山腰云搖揺歸艇水紋裂山紫天靑河漢白想君獨立對空闊一鷺毛寒藕花月

題村學圃

田父龍鐘雪色髯送兒來學尙腰防先生莫厭村醪薄醴酒𨿽釀有楚鉗【以上東齋小集】

湯漢

漢字伯紀安仁人江東提刑趙汝謄薦於朝免解差充象山書院堂長赴禮部別院試正奏名授上饒簿淳祐中差充史館校勘度宗朝仕至刑部侍郎權工部尙書提舉玉隆宮以端眀殿學士致仕卒諡文淸有集

寄劉后村

唐朝空自貴宏詞科目何嘗得退之掌制徒聞誇子厚殘篇僅見命惇詩堪嗟實錄無完傳太息淮西有後碑寄語莆田紫薇老文章蓋世例如斯【後村詩話】

自儆六言

春秋責備賢者造物計校好人一點莫畱余滓十分成就全身【困學紀聞】

黃防

防字子耕分寧人山谷諸孫從朱文公學登淳祐進士累遷軍器監丞匄外知臺州終袁州守有齋漫稾

【葉水心墓志云子耕詩詞如徑幽薄超髙丘宇宙寄曠風露綽約人謂非子耕所能魯直遺墨散落收拾未盡爾】

題桃源【臺州郡圃】

本自深村老圃來偶分符竹到天臺漫山幸可容桃李莫待劉郎去後栽【赤城志】

常楙

楙字長孺海鹽人淳祐中進士度宗朝累官浙東安撫使徳祐初拜防知政事宋亡裏居卒

題平江集仙宮

松菊新來入夢頻公餘乘興得尋眞紅塵物外常淸境白日壺中不老春柏子灰寒煙寂寂桃花風煗水粼粼逍遙羽士閒如許媿我浮名役此身【海鹽縣圗經】

劉克莊

克莊字潛夫號後村莆田人以防仕淳祐中賜同進士出身官龍圗閣直學士卒諡文定有後村集

題孺子亭

孺子亭前揷酒旗遊人那解薦江蘺白鷗欲下還飛起曽見當年解榻時

題忠勇廟

士各全軀命惟侯視死輕張巡須盡怒先軫面如生短刃猶梟宼空弮尙背城新祠簫鼔盛人敬此神眀【隨隱漫錄紹定庚寅春汀寇入譙趙守竄殿司禆將胡斌領弱卒二百巷戰矢盡刀折易雙鐵鞭所殺尢眾死焉坐執雙鞭屢日不僵民賴其力多獲竄免守臣王埜聞於朝贈武節大夫贈廟額忠勇】

秋風

黃葉蕭蕭忽滿街獨騎瘦馬豫章臺莫將宋玉心中事吹上潘郎鬢畔來

周漢國公主挽詞

孝謹親顏悅溫恭婦徳修鵲橋方紀節鸞扇忽驚秋魯筆王姬卒湘帝子愁願言寛聖抱況返蘂宮遊賜館恩通內妃塋詔卜鄰來應自仙佛去尙戀君親望送龍綃濕封崇鶴表新不能秉彤管羞媿作詞臣【庶齋老學叢談理宗聖學髙眀尢工於文周漢國公主薨志銘詔楊平齋撰挽詩以劉后村爲第一】

落梅

一片能教一斷腸可堪平砌更堆墻飄如遷客來過嶺墜似騷人去赴湘亂點莓苔多莫數偶黏衣袖久猶香東風謬掌花權柄卻忌孤髙不主張

病後訪梅

夢得因桃數左遷長源爲柳忤當權幸然不識桃兼柳也被梅花累十年【以上後村集】

【瀛奎律髓寶慶初史彌逺廢立之際錢唐書肆陳起宗之能詩凡江湖詩人皆與之善宗之刋江湖集以售劉潛夫南嶽稾與焉宗之詩有雲秋雨梧桐皇子府春風楊柳相公橋哀濟邸而誚彌逺本攺劉屏山句也或嫁爲敖庵器之所作言者並潛夫梅詩論列劈江湖集板二人皆坐罪初彌逺議下大理逮治鄭丞相淸之在瑣闈白彌逺中輟而宗之坐流配於是詔禁士大夫作詩如孫花翁季蕃之徒攺業爲長短句紹定癸已彌逺死詩禁始開潛夫爲病後訪梅絕句云云此可備梅花大公案也】

齊人少翁招魂歌

夜月抱秋衾支枕玉鸞小艷骨泣紅蕪茂陵三十老臥聞秦王女兒吹鳯簫淚入星河翻鵲橋素娥剗韈跨玉兔回望桂宮一點霧粉紅小蜨沒柳煙白茅老仙方瞳圓尋愁不見入香髓露花防衣碧成水

東阿王紀夢行

月靑露紫翠衾白相思一夜貫地脈帝遣纖阿控防鸞昆侖低小海如席曲房小幄雙杏坡玉鳧吐麝燻錦窠輭香蕙雨帬衩濕紫雲三尺生紅鞾金蟾吞漏不入咽柔情一防薔薇血海山重結千年期碧桃小核生孫枝陳王此恨屏山知

趙昭儀春浴行

花奴一雙鬢垂耳緑繩夜汲露桃蘂靑桂寒煙濕不飛玉龍呵暖紅薇水翠鞾踏雲云帖妥燕釵防卸香絲鬌小蓮夾擁眞天人紅梅犯雪攲一朶鸞錦屏風畫水月防防抱頸唼蘭葉劉郎散卻金餅歸笑引香綃防癡蜨【以上詩人玉屑】

句

判花人競誦詩艸士深藏【贈洪使君藝林伐山】

劉克遜

克遜字無競號西墅後村之弟仕爲古田令

送楊帥

累詔登華省當時已避蹤身閒名轉重道大世難容南國因鋤薤東山得倚笻何當投劾去短褐許相從【詩林萬選】

劉黻

黻字聲伯號質翁樂淸人淳祐中試入太學由學官試館職度宗朝累官吏部尙書端眀殿學士擁二王入海及羅浮卒諡忠肅有蒙川集

大龍湫

總是佳山水龍居又不同神眀專一壑气勢壓羣雄派想從天落湫疑與海通矩那看不厭宴坐雨聲中寶界寺【在南安軍張無垢讀書於此雙跌隠然】

城中惟一寺僧老雪盈頭曽識神仙到仍多諫議遊鐘聞香火夕碑隱桂杉秋可惜髙堂上雙趺石不畱

題江湖偉觀

柳殘荷老客淒涼獨對西風立上方萬井人煙環魏闕千年王气到錢塘湖澄古塔眀寒嶼江逺歸舟動夕陽北望中原在何所半生盈得鬢毛霜【以上蒙川集】

方嶽

嶽字元善寧海人有深雪偶談

感舊【並序】

淳祐初僧友自南嘗從天竺歸隱溪之南岡餘冬夕踏落葉訪之小庬迎吠時佛燈猶在啟闗煮茗旣而侶行溪間篙小舟自拜龍巖順流東下誦坡谷詩徘徊久之舍舟登岸借僧裘禦寒而返僂指二十霜矣

昔年訪月寒溪頭霜髙酒劣稜生裘溪僧輟寢從吾幽共移不系漁父舟斷崖老木紛金虯又如蘋藻涵淸流鶴骨浸煩風露憂妙語滿地無人收【深雪偶談】

鷺

聳兩吟肩似我愁菇蒲葉下一身秋溪風昨夜吹魚落飛過前灘看水流【陳郁話腴】

方逄辰

逢辰字君錫淳安人淳祐十年進士第一初名夢魁理宗禦筆攺今名累官兵部侍郎國史修撰兼侍讀宋亡元世祖詔起之辭不赴卒於家有蛟峯集

被徵不赴

萬里皇華遣使輈姓名曽覆禦前甌燕臺禮重金爲屋嚴瀬風髙玉作鉤丹鳯喜從天外落白駒須向谷中求敲門不醒希夷睡休怪山云著意畱

贈樵隱

樵仙深入琴棊境一笑出門天地寛人世已非存朽斧土音不攺只南冠中自有冰心在局外何妨道眼觀霽月光風元屬我飯牛何謂夜漫漫【以上蛟峯集】

袁立儒

立儒號溪翁建安人淳祐中提點兩浙刑獄除侍右郎官

題駙馬都尉王晉卿所作夢遊瀛山圗

珍木文禽玉佩環淸都絳闕色瑯玕香山居士蓬萊院借與王郎夢裏看【淸河書畫舫】

楊伯巖

伯巖字彥瞻號泳齋楊和王諸孫淳祐閒除工部郎守衢州錢唐薛尙功之外孫弁陽周公謹之外舅也著有六帖補九經補韻行於世

遊九鎖

曉山雲樹碧生秋乘興閒爲洞府防片石卻將仙路隔負人平昔慕浮丘

亭前絕壁下飛瀑天風夜半吹韶咸疑是銀河天上水壯士挽落千丈巖【洞霄詩集】

徐偃王廟

當年大徳瑞朱弓仁在斯民千古同故國巳無徐子土靈祠今有梵王宮水流檐影晴江上山接鐘聲暮靄中攬轡此行因致敬蒲團分坐聼談空【衢州府誌】

施淸臣

淸臣號東洲淳祐閒人

牽牛花

一天水染朱衣生怕紅埃透日飛急整離離蒼玉佩曉雲光裏渡河歸【詩林萬選】

王同祖

同祖字與之號花洲金華人淳祐中建康府通判次攺添差沿江制置司機宜文字有學詩初集

太乙宮卽事二首

金殿重重晝不開盤窠蒼柏兩行栽角門東畔瞻宸幾仙仗曾迎翠輦來

緑陰密處著危亭佳气蔥蔥王武林一片紅塵飛不入杜鵑啼處白雲深【自注山後有亭乃武林山】

夜步內門

靜夜孤燈人未眠等閒行過內門前一聲唱徹連珠喏【皇城夜間唱連珠喏】碧月朱防緑柳邊

春日雜興

迢迢淸夜靜無嘩月色千門噪亂搗【吳山月眀則鴉羣噪】坐久忽驚寒力重不知殘雪在梅花

天津橋【橋在金陵行宮前昔人謂山如洛邑水如瀍澗因以名之】

行闕千重鎖暮煙山如洛邑水如瀍黃塵障斷中原路悲立橋頭聼杜鵑

冬日金陵制幕書事五首

督制堂堂兩重臣駐師移府夾江濱資糧扉屨多多辦更有舟車乞與鄰【自注時督制兩閫移屯江岸應援淮城東閫亦自維揚提兵防合軍需等物多本司貸之】

官軍聞說定廬州破敵功成一滴油【自注一滴油弩名】智勇功名付元凱王三錫命到康侯【自注此詩爲合肥作金人以重兵三十萬圍城者四十餘日制帥杜公於援兵未至前不動聲色而破之父子俱奏雋功受上賞】城中守將方投死陣面將軍已賣降版築紛紛成底事那知靠後是長江【自注此詩爲滁州作金人闈滁城凡兩月守臣陳廣竭力挫之已有退志防援師築城於江壖未進廣以中傷死有內變金人遂入而城亡矣】薄晚官軍得勝歸家家戶戶掛旌旗陣前紀律明於日師入城來半不知【自注爲往來過軍作】

三五同寮出幕遲公餘終日意遲遲歸來又被梅花惱撥宂銅彜揷數枝【以上學詩初集】

陳允平

允平字衡仲一字君衡四眀人號西麓有西麓詩稾

香匳體

小院薰風滿閒庭白晝長蜻蜓楊柳岸鸂鶒芰荷塘云合朱檐卸山髙翠閣涼蔓滋靑薜荔芽長紫良姜簾幙深深地防幹曲曲廊淡煙瑤艸細流水碧桃香幡影重門靜苔防小篆荒螭盤丹鼎雪龍吸露臺漿琴古翻新調笙沈靘舊簧雨聲犀角枕月色象牙牀掌上防鸚鵡屏間兩鳯凰石函藏寶劍金鑰啟瑤箱扇雉團淸影匳鴛試曉妝霞綃衣窄索云錦佩玎璫鬢攏金蟬矗釵橫玉燕翔袂飄天水碧帬濺郁金黃太液簫初逺蓬壺漏未央流星飛碧落零雨下銀潢去去人千里迢迢天一方斷腸春洛浦殘夢夜瀟湘

題胡月山吟屋

蘇公隄上路日日課新吟流水行花影斜陽臥柳陰斷橋春聼樂矮屋夜鳴琴皎皎山門月如君一片心

吳江道上

夜半扁舟出洞庭客帆初掛早潮平社風才過海鷹至嵐霧未收江鵠鳴吳岫亂雲擎古塔楚臯寒葉擁荒城垂虹橋外連天水無限別離生杜蘅

后土廟

塵擁妝臺翡翠翹瓊花開盡玉魂銷昆侖山上天風落二十四橋吹洞簫

江南謡

柳絮飛時話別離梅花開後待郎歸梅花開後無消息更待眀年柳絮飛

秋夜遊東墅

云壓髙空雁陣低江城歷歷艸離離樓臺秋淡玉簫逺簾幙夜寒銅漏遲眀月鷺鷥菱葉浦西風蟋蟀豆花籬一尊酒盡銀河落猶有殘鐘出古祠

閨情

閒拈花片貼紗窗繡幙斜飛燕子防細數歸期相次近倚樓日日望春江

吳山雪霽

九天宮闕春風滿陸地樓臺夜月寒鐵笛一聲吹雁落片雲不到玉防幹

馬塍道上

閒拖痩竹笻獨步馬塍東鳥影靑山外春愁碧樹中麥潮風化蜨櫻熟雨生虫莫過溪頭去溪頭多落紅

小樓

寒空漠漠起愁雲玉笛吹殘正斷魂寂寞小樓簾半捲雁煙蛬雨又黃昏

登西樓懷湯損之

楊柳飄飄春思長綠楊流水繞宮墻碧雲望斷空回首一半防幹無夕陽【以上西麓詩稾】

句

石屋雨來春樹暗海門潮起暮云髙

【方虛谷桐江集云予淳祐中偶至靈隱冷泉時京尹盡去楣間詩板僅存者二其一云云此四眀陳允平詩蓋許渾體也】

鄭霖

霖字景說天臺人淳祐中知平江府

淳祐已酉月正人日春雨堂宴三學同捨卽事

十年隨牒訪三髙不覺星星上鬢毛尙憶齏鹽形夜夢聊因椒柏薦春醪文眀再防知何日臭味相投屬我曺總是虞庠舊培植致君當不媿夔臯【吳郡誌附】

王學可

學可字亞夫襄陽人參知政事之望孫淳祐間臨安府倅

洞霄宮

天柱峯髙萬壑分故畱九鎖限塵氛泉飛窗牖長爲雨日上岡巒半是云洞擘陰崖通逺岫石生暗暈作奇紋聖朝每爲民祈福絕笑求仙漢代君【洞霄詩集】

石橋

天巧何年路千峯亂入云瀑飛防澗合崖斷一橋分樹色春猶凍猨聲夜或聞靈蹤如可見煮茗共鑪燻【天臺山誌】

題蘇端眀書乳泉賦後

蘇公早聞道文章乃其戲乳泉出重海作賦聊記異玉池咽中夜挈瓶非小智气者水之生此語可深味【式古堂書考】

李彭老

彭老字商隱號篔房淳祐中沿江制置司屬官

元夕

斜陽盡處蕩輕煙輦路東風入管五夜好春隨步暖一年眀月打頭圓香塵掠粉翻羅帶蜜炬籠綃鬭玉鈿人影漸稀花露冷踏歌聲徹曉云邊【武林舊事】

弔賈秋壑故居

瑤房錦榭曲相通能防番春事已空惆悵舊時吹笛處壞窗風雨剝靑紅

【齊東野語景定三年正月詔以魏國公賈似道有再造功命有司建第宅家廟賈固辭遂以集芳園及緡錢百萬賜之園故思陵舊物古木壽藤多南渡以前所植者積翠四抱仰不見日架廊疉磴幽渺逶迆極其營度之巧猶以爲未也則隧地通道抗以石梁傍透湖濵架百餘楹飛樓層臺涼亭燠館華卉精妙前揖孤山後據葛嶺兩山暎帶一水橫陳各隨地勢以構架焉堂榭之有名曰蟠翠古松雪香古梅翠巖奇石倚繡雜花挹露海棠玉蘂瓊花茶防淸勝假山巳上集芳舊物髙宗扁西湖一曲奇勛理宗禦書秋壑遂初客堂度宗禦書初陽精舍山之坳曰無邊風月見天地心水之濵曰琳瑯步歸舟旱船通名之曰後樂園又以爲未足則於第之左數百步瞰湖作別墅曰光漾閣春雨觀養樂堂嘉生堂千頭木奴生意瀟然生物之府通名之曰養樂園又於西陵之外樹竹千挺架樓臨之曰秋水觀第一春梅塢剡船亭則通謂之水竹院落焉近世以詩弔之者甚眾李彭老一絕云云】

程洙

洙珌族弟淳祐十年進士景定初爲上元簿徳祐乙亥建康守將以城降元洙不屈死有南窗稾

秋晚懷友

長亭一樽酒猶記別時斟碧艸思前夢黃花見此心闗河秋北望天地日西沈遙想山中桂何人月下吟【新安文獻志】

曾淵子

淵子字廣防南丰人宰六世孫鈺之子淳祐十年進士累官右正言監察禦史權戶部尙書浙西制置使拜同知樞密院事罷知雷州端宗在碙州自雷來覲拜參知政事廣西宣諭使元兵至走安南卒

九日登翰苑臺【在筠州新昌縣】

翰苑臺邊拂舊題嵗華荏苒壯心違看萸喜得親猶健對菊猶慚令未歸秋水一江鷗共痩雲山千里雁初飛宦情有暇無風雨把酒相酬此防稀【瑞州府誌】

客安南見進奉使回口占

安南莫道是天涯嵗嵗人從薊北回江北江南親故滿三年不寄一書來【四朝詩】

陳必復

必復字旡咎閩人淳祐十年進士有山居存稾

山居

接砌斜通徑緣籬矮結墻地卑蝸篆屋山暖蜜分房過雨林亭靜落花春晝長幽居差省事猶有課詩忙

客枕

客枕偏饒睡春歸尙擁綿屋深燈易暈漏短夢難圓棲鳥警涼夜鬧蛙喧雨天一聲柔防過何處上溪船

贈張駉自號牧隱

乍見語相合苦吟心更親老於琴得趣隱與牧爲鄰一夜巖花雨十年江樹春所交半湖海恨晚識斯人

宿龍山精舍

偶貪禪宇靜襆被到深林夜榻僧同話寒檐客自吟窗眀疑積雪樹黑怪常陰猶恨悤悤出丁寧約重尋

舟中效東坡用韻

底事京塵踏輭紅又隨徵棹過吳淞人家半在桑柘住春水忽迷蘆葦叢赤蟹白魚今稍稍紅櫻紫筍已悤悤船窗盡日看山色多少好山供眼中【以上山居存槁】

蕭立之

立之字斯立寧都人淳祐庚戌進士知南城縣歷南昌推官辰州判遭世亂歸隱蕭田有集仲子士贇爲李白詩分類補注行於世

桃源

桃源花發防番春聞說漁郎此問津秦帝漫勞方士遣神仙已是避秦人【全芳備祖】

杜鵑

思歸言語苦悲辛啼老江南緑樹春莫倚巴西君故土巴西風景近愁人

秋日

野店聊爲一枕謀五更歸夢入鄕愁溪流淸淺春鉏曉籬落荒涼絡緯秋【以上梅磵詩話】

落梅

玉龍戰退鹿胎幹好在晴沙野水看舞翠夢回仙袂逺射雕人去露崖寒連環骨冷香猶暖如意防輕補未完誰在髙樓吹笛處輕衫當戶獨憑防【小窻淸記】

陳傑

傑字壽夫分寧人淳祐十年進士制置司屬官有自堂存藳

題梅壇毛慶甫云悅樓

白衣蒼狗無猜物翻手悲歡變古今輸與道人長快活看渠起滅不闗心【梅仙事實】

王時彥

時彥蜀人

題梅壇毛慶甫云悅樓

一生活計一身閒日與白雲相往還五百年間知此味華山去後到梅山【梅仙事實】

朱渙

渙字行父號約山大理寺丞守衡州

題梅壇毛慶甫云悅樓

和衣髙臥白雲堆門倩云封不妄開畱向山中自娛悅莫教一片出山來【梅仙事實】

姚勉

勉字述之髙安人寶祐癸丑廷對第一除校書郎兼太子舍人有雪坡集

余評事惠龍團獸炭香瓔鳧實且許以百丈山楮衾而未至

靑禽銜云落蓬壺風檐快讀光眉須百朋珍貺羅庭隅一一皆可當淸娛建溪龍焙香雲腴香瓔巧制來東吳鬅鬙獸炭奇形模辟邪天祿獅熊防王家舄種君家鳧晴沙暖抱眀月珠雅意下照仙人臒矮窗醉兀詩情孤蒲團松拂燒紅鑪蝸廬積凍春潛驅侍兒金珞香玉膚月鐺煮雪煎春酥窗前笑玩嬌黃雛能言直可貢上都其波及晉皆君余獨欠一幅橫云鋪王孫醉擁紅毺楮生長揖非吾徒藤牀紙帳恰此須能供梅花淸夢無

新晴曉步

晴曉芳蹊潤幽情得自怡霧黏行艸蜨風舞罥花絲竹靜聞鄰話林虛度客棊意行無伴侶池上只鶯知

放生池納涼晚歸

湖面輕煙起前山漸不分鐘聲連寺答人語隔船聞吟客衣生月歸僧笠帶云及城門未掩燈火已紛紛

題西湖竹閣寺二首

入門才見萬瑯玕便覺玲瓏日影寒峯勢近環檐外立湖光更好竹中看煙霞古淡僧容痩風露淸髙鶴夢殘已占兩亭涼坐足再須登閣倚防幹

千古淸風白樂天昔時曽此飽談禪自從西閣無吟迹惟有東坡嗣舊傳來往祗應湖上寺聼聞誤說海中仙我來再拜祠堂下笑摘巖花薦井泉【以上雪坡集】

時少章

少章字天彛金華人寶祐癸丑進士官史館檢閱

冬狩行

北庭十月百獸肥夜植虎落朝打圍倒榛伏棘一千里疊鼔欲渡繩林西西風吹塵黯如霧賀蘭花驄踏風去老麞鈹交作兒啼橫飛一矢貫兩麛將軍十指撮矢笑四合周阹皆絕叫牛酒過山酺爾曺今年防城如防毛【金華詩粹】

孫炳炎

炳炎字起晦余姚人寶祐癸丑進士權吏部郎出知饒州除軍器監

題元實弟姚山別業

別業倚嶙峋幽居寓目新閒花繁覆砌靜燕語通人野翠生窗晚林香入戶春願因張老祝持以奉芳辰【四眀山誌】

林泳

泳字太淵號弓寮希逸長子寶祐元年進士出宰安溪有集

嶽武穆王墓

天意只如此將軍足可傷忠無身報主寃有骨封王苔雨樓墻暗花風廟路香沈思百年事揮淚灑斜陽【武林舊事】

郭燻

燻東陽人

挽內子

山嵬嵬兮日西望吾佀兮不歸惆悵兮階前物換兮人非春去兮花殘春歸兮芳菲老不可以再壯君胡爲而先馳【石洞遺芳集】

章雪崖

雪崖平江人問道於朱子

偶作

掩闗作夏計長日獨淸坐戎葵競自花安橊粲成朶時芳詎容歇幽賞無不可防風忽吹來諒亦深知我【車若水腳气集】

宋詩紀事卷六十六

欽定四庫全書

宋詩紀事卷六十七

錢塘厲鶚撰危昭徳

昭徳字子恭邵武軍人寶祐元年進士歷官起居舍人殿中侍禦史權工部侍郎兼同修國史實錄院致仕有春山集

春晚

晴天楊柳絲千緒澹月梨花玉一庭又是東風去時莭數聲啼鳥不堪聼【後村千家詩】

王翔龍

翔龍四眀人寶祐元年進士

遊澤山【在慈谿】

獨俯空堂夜無人境自寛髙風河影動斜月竹身寒湖海秋聲闊山林客夢安坐來更防點北斗已防幹【延祐四眀志】

樂雷發

雷發字聲逺舂陵人寶祐元年特科第一有雪磯叢稾

寄姚雪篷使君【時姚貶衡州】

湘鱗六六寄相思疎柳新蟬想別時今夜各聽三楚雁秋風又老一年詩梅花且補離騷闕薏苡應爲史筆知翦竹疑峯新制笛待衝霜月訪桓伊

寄許介之

惹得詩名徧九州酒徒棊伴半公侯離騷甘隱魚鱗屋樂府多傳鳷鵲樓醉葉防窠藏菊徑蠹荷三畆防漁舟中原應有樓蘭國空鎖吳鉤到白頭

送丁少卿自桂帥移鎭西蜀

瓊海収兵玉帳閒又移齋艦溯涪灣三邊形勢全憑蜀四路封疆半是山魏將舊聞侵劍閣漢兵今欲捲函闗【時防有三京之役】細傾瑞露論西事想在元戎指顧間

舜祠送桂林友人

堯山分手舜山逢呼酒旗亭兩鬢蓬客思且須論契闊詩交應不計窮通兒曺富貴秋煙外前輩風流落葉中眀日吟船又何處渡江衣冷荻花風

讀系年錄紹興八年以後事

婁敬金繒滿去輈便看雷雨潤遐陬諸賢自抗排云議宰相方深偃月謀湘國乍聞悲鵩鳥秣陵還聽唱符鳩九原晏老今知否搔首靑編恨未休

秋日村路

兒童籬落帶斜陽豆莢姜芽社內香一路稻花誰是主紅蜻蜓伴緑螳螂

題昭州田廷亮書稾後

少海無波鶴禁虛滿朝閉口養曺蜍白袍烏帽和寧外卻有山人請建儲【以上雪磯叢稾】

遊紫霞洞歌

猗歟奇哉紫霞之洞眞天開千變萬化不可述怳如幻出方壺與蓬萊湘妃兩姝不敢到悵望蒼梧云縹緲邇來三千三百年班龍空臥金花艸我采奼女江華濵是爲三十六帝之外臣右提緑玉杖左攜紫金經長歌天上謡一呼開仙扃列炬照深窈懸身事幽討羣仙喜我來驚笑欲絕倒何侯撫我項偉遠拍我肩緑華贈我金條脫安期分我虹景丹借問此何地指言太虛天翠霞紫雲張寶幄懸黎結緑盤瓔珞萬疊蒼苔荒石田誰呼靑龍耕紫煙虎獄銅墻未徧識擬開寶藏紅雲笈嗟我水際披蓑翁應是籛鏗釣神龍仙人仙人何多事驚世俗變靈異或跣巨足垂天云或叩短趾畱沙潯或見姑射處子身粉霞紅綬藕絲帬或見普陀大士形或簪楊柳垂寶瓔或插鏤象管或結火齊珍或琢縣圃玉或布只園金洞中之深不知防百里但見縈紆曲折一里一澗水人言有路通桂林乘興欲尋日華君吾聞洞中大小洞天三十六帝遣列眞分治局上界官司應更多定知此地應誰屬猗歟奇哉紫霞之洞眞天開我上防稽探禹穴復浮滄海登天臺巖谷豈無奇視此何塵埃摩挲崖石題惡句記我杖屨敲云來黃涪翁元漫叟目力一生空宇宙澹巖陽華有何奇枉費詩篇刻石竇【九嶷山誌】

嚴椿齡

乙夘禱雨梅壇

大隱淸名格帝閽眞人新寵粲王言南昌補吏官𨿽小北極通班道更尊諫疏不容彊漢室仙風聊復傲吳門我來物色朝元處山繞星壇水繞村【梅仙事實】

王洧

洧號仙麓閩人曾爲浙帥參

西湖十景

蘇隄春曉

孤山夜月趁疎鐘畫舫參差柳岸風鶯夢乍醒人未起金鴉飛上五云東

段橋殘雪

望湖亭外半靑山跨水修梁影亦寒待伴防邊分艸色鶴驚凍玉啄防幹

雷峯夕照

塔影初収日色昏隔墻人語近甘園南山遊徧分歸路半入殘塘半暗門

麯院風荷

避暑人歸自冷泉步頭云錦晚涼天愛渠香陣隨人遠行過髙橋方買船

平湖秋

萬頃寒光一席鋪冰輪行處片雲無鷲峯遙度西風冷桂子紛紛防玉壺

栁浪聞鶯

如簧巧囀最髙枝苑樹靑搖萬縷絲玉輦不來春又老聲聲訴與落花知

花港觀魚

斷汊惟餘舊姓傳倚防投餌說當年沙鷗曽見人興廢近日遊人又玉泉

南屏晚鐘

涑水崖碑半緑苔春遊誰向此山來晚煙深處蒲牢響僧自城中應供回

三潭印月

塔邊分占宿湖船寶鑑開匳水接天橫玉叫云何處起潭心驚覺老龍眠

兩峯插云

浮屠對峙絕攀躋積翠浮空霽靄迷試向鳯凰山上望南峯天近北峯低【以上咸淳臨安志】

寶祐丙辰余奉漕檄經從得識九鎖山面目咸淳乙丑嵗除前五日以帥檄遵奉朝防四縣疎決回塗重遊時積雪初霽瓊瑤境界恍非人世得七言一章錄呈菊巖龔先生

九鎖山寒玉作圍紅塵世事可曾知峯廻似覺前無路身到因思舊有詩云掩巖扉龍蟄冷月眀華表鶴歸遲梅花笑我眞迂闊踏雪重遊臘盡時【洞霄詩集】

文天祥

天祥字宋瑞一字履善吉安人寶祐四年進士第一度宗朝累遷直學士院知贑州徳祐初除右丞相兼樞密使元兵至奉使軍前被拘亡入眞州泛海至溫州益王立拜右丞相以都督出江西兵敗被執囚於燕京四年不屈死柴市有指南吟嘯等集

敬和道山堂慶瞻禦書韻

墨灑天奎映籒紅斯堂殿閣與俱隆方壺圓嶠神仙宅溫洛榮河造化工列聖文章千載重諸孫聲气一時同著庭更有邦人筆稽首承休學二忠【著作之庭乃胡忠簡公書周文忠公立】

遊靑原

鐘魚閒日月竹樹老風煙一徑溪聲滿四山天影圓無言都是趣有想便成緣夢破啼猨雨開元六百年空庭橫防蝀斷碣偃龍蛇活火參禪筍眞泉透佛茶晚鐘何處雨春水滿城花夜影燈前客江西七祖家【以上文山集】

南華山

北行近千里回復迷西東行行望南華忽忽如夢中佛化知幾塵患乃與吾同有形終歸滅不滅惟眞空笑看曺溪水門前坐春風

金陵驛

艸舍離宮轉夕暉孤雲飄泊復何依山河風景元無異城郭人民半已非滿地蘆花和我老舊家燕子傍誰飛從今別卻江南日化作啼鵑帶血歸【以上指南錄】

遇異人指示作五言八句

誰知眞患難悟此大光眀雲散天仍在風休水自淸功名防滅性忠孝太勞生此意如能防神仙亦可成

上元懷舊

禁門三五金吾夜回首靑春忽二毛池上昔陪王母宴斗中今直貴人牢風生江海龍遊逺月滿闗山鶴唳髙夢到鈞天燈火鬧依然彩筆照宮袍【以上吟嘯集】

理宗度宗【在燕京獄中】

先帝弓劍逺永懷侍芳茵今朝漢社稷爲話涕霑巾誤國權臣【似道防邦之政不一而足其羈北使開邊釁則兵連禍結之始也哀哉】

蒼生倚大臣北風破南極開邊一何多至死難塞責

京城

當寧陷玉座兩宮棄紫防北城悲笳發失涕萬人揮

陵寢

五陵花滿眼霜露在艸根冥冥子規叫重是古帝魂【以上文山集杜】

邳州哭母小祥【九月七日】

我有母聖善鸞飛星一周去年哭海上今年哭邳州遙想仲季間木主布筵幾我躬已不閱祀事付支子使我早淪落如此終天何及今畢親喪於分亦已多母嘗教我忠我不違母志及泉防相見鬼神共懽喜

過淮

北徵垂半年依依只南土今辰渡淮河始覺非故宇故鄕已無家三年一羇旅龍朔在何方乃我妻子所昔也無柰何忽已置念慮今行日云近使我淚如雨我爲綱常謀有身不得顧妻兮莫望夫子兮莫望父天長與地久此恨極千古來生業緣在骨肉當如故

亂離歌六首

有妻有妻出糟糠自少結髮不下堂亂離中道逢虎狼鳯飛翩翩失其凰將雛二三去何方何虞國破家又亡不忍捨君羅襦裳天長地久逺茫茫牛女夜夜遙相望嗚呼一歌兮歌正長悲風北來起彷徨

有妺有妹家流離良人去後攜諸兒北風吹沙塞艸萋窮猨慘淡將安歸去年哭母南海湄三男一女同歔欷惟汝不在割我肌汝家零落母不知母知豈有瞑目時嗚呼再歌兮歌孔悲鶺鴒在原我何爲

有女有女婉淸揚大者學帖臨鐘王小者讀字聲瑯瑯朔風吹衣白日黃一雙素璧委道旁雁兒雁兒秋無粱隨母此去誰人將嗚呼三歌兮歌愈傷非爲女兒淚淋浪

有子有子風骨殊釋氏抱送徐卿雛四月八日摩尼珠橊花犀錢落繡襦蘭湯百沸香似酥欻隨飛藿飄泥塗汝兄十三騎鯨魚汝今三嵗知在無嗚呼四歌兮歌以吁燈前老影眀月孤

有妾有妾今何如大者手將玉蟾蜍次者親抱汗血駒晨妝靚服臨西湖英英雁蕩飄璚琚風花亂墜鳥鳴呼金鏡沆瀣浮污渠天摧地裂龍虎䢐美人塵土何代無嗚呼五歌兮歌郁紆爲爾迎風立斯須

我生我生何不辰孤根不識桃李春天寒日短空愁人北風吹隨鐵馬塵初憐骨肉鐘奇禍如今骨肉更憐我汝在空能嬰我懷我死誰當收我骸人生百年何丑好黃粱得喪俱艸艸嗚呼六歌兮勿復道出門一笑天地老【收柳女信痛割腸胃人誰無妻兒骨肉之情但今日事到這里於義當死乃是命也柰何柰何塗中有三詩今錄至言至於此淚下如雨一讀此三詩便知老兄悲痛眞切之情事至於此爲之柰何兄事秖待千二哥至造物自有安排一可將此詩呈嫂氏歸之天命仍語靚妝璚英不曾周旋得毋怨毋怨徐你以下皆可道達吾此意當此天翻地亂人人流落天數柰何柰何一可令柳女環女好做人爹爹管不得淚下哽咽哽咽一此詩本仍可納之幹二哥兄天祥家書逹百五賢妹鐵网珊瑚張翥跋云右文信公遺墨前參知政事本齋王公所藏公歿已久家人理筐匳書尺叢積顧是紙損爛將裂以拭巵匜公之子季境適至識爲信公書咄唶驚異亟命裝池以完嗚呼豈非有神物守防之歟不然英靈之气不泯而致之歟先賢尺牘人尙皆藏弆之矧信公之精忠偉烈震耀古今翰墨光芒垂示臣子者乎不惟王氏寶之百世而下固夫人之所同寶也史官河東張翥書】

羅椅

椅字子逺號磵谷廬陵人饒防峯髙第寶祐四年登第以秉義郎爲江陵教攺潭州及宰贛之信丰遷提轄貨度宗升遐失於入臨論罷

吳江雪霽圗

天上淸流雪片人間名勝吳淞兩賢相厄已甚賴得斜陽半峯【詩家鼎臠】

次劉孟元見贄韻

坐久不知夜饑鼯窺瓦檠詩徒吟樂國酒不打愁城白雪夫君句黃花老我情商量能住否賸欲飲公榮【翰墨大全】

寄危驪塘贈以古鑑

百尺樓頭山雨長夢提白髮濯滄浪從渠金帶花成蔟何處魚羮飯不香語妙囊中了今古騷成肘後系瀟湘山寒嵗晚蘭苖盛欲當包茅獻艸堂【詩林萬選】

幼輿折齒歌

秋衫未成錦機語棠梨半花鳯一羽象牀雪綜小龍梭細穴銀光口冰縷西鄰郎君東海歸芙蓉半白杏雨肥十二防邊說幽怨勸織南浦鴛鴦飛匿蘭含蕙無消息春醒彤霞漾玉色小龍呼出風雨聲奔騰觸裂防白石白石國城三十六女子軍來兩城覆鸞歌猨嘯彊激昻百戶風來如箭鏃章臺公子眞豪縱復以防言相感動郎君切莫更癡心忍作甘心可人痛【乾坤淸气】

吳琳

琳字禹玉號存吾潛之子寶祐四年進士倅婺州

題鹿田西寺壁

爲從吏隱招提宿相望城中隔防塵雲暗雨來疑是晚山深寒在不知春鋤松得石添幽徑接竹通泉隔近鄰此去又尋三洞約初平應怪我來頻【吳禮部詩話】

唐天麟

天麟嘉興人寶祐四年進士

煙雨樓

百尺樓髙足賞心我來猶記舊登臨四時天色有晴雨一片湖光無古今逺塔連陰知寺隱小舟穿柳覺春深憑防多少斜陽景分付漁歌替晚吟【至元嘉禾志】

陳著

著字子防號本堂鄞人寶祐四年進士仕爲著作郎出知嘉興忤賈似道攺臨安通判有本堂集

題勝國院【在奉化縣】

轉路便幽深曾來不用尋寺依仙石腳僧識老巖心是處鬼無墓此山松自林滔滔未涯事分付一蟬吟【延祐四眀志】

陸夢發

夢發字太初歙人寶祐四年進士官太府寺丞徳祐乙亥歿於上海有烏衣集

梅花

城中忙失探梅期初見僧窗一兩枝猶喜相逢那恨晚故應更好半開時今冬不雪何闗事值伴孤芳郤欠伊月落山空正幽獨慰存無酒且新詩【梅花鼔吹】

薛嵎

嵎字仲止一字賔日永嘉人寶祐四年進士終長溪簿有雲泉集

【趙東閣曰雲泉詩本用唐體物與理稱自成一家】

嵗暮書懷

園林春又近老態更無懽添嵗兒童喜照貧燈火寒直心嗟道喪多事識才難已種梅千樹從今爛漫看

寄宋希仁兄弟

咫尺不相見閉門惟苦吟聽殘寒夜雨灰盡壯年心身外一貧在燈前百慮深所欣交友義白首到如今

省試舟中

闕下春光近囊金又一空霜風吹敗絮星斗隔疎篷世道誰能挽妻孥見未同靑燈對黃冊銷盡防英雄

漁村

生涯小小落溪灣妻子知時不說難畢竟直鉤爲計拙晚來無酒可銷寒

松風隆首座住雲際禪院

山門開望海鐘鼓動魚龍人具慈悲相秋生寂寞容隨身惟一鉢畱偈別防松後夜橋西月支笻失所從

自君之出矣

自君之出矣抱此離恨情春蠶不作絲纏綿過一生【以上雲泉集】

陸秀夫

秀夫字君實楚州鹽城人寶祐四年進士累擢宗正少卿兼權起居舍人元兵入臨安益王立於福州進端眀殿學士同簽樞密院事崖山破負王赴海死

鶴林寺

嵗月未可盡朝昏屢不眠窗前多古木牀上半殘編放犢飲溪水助僧耕種田寺門久斷掃分食媿農賢【鎭江府誌】

句

曽聞海上鐵斗膽猶見雲中金甲神【挽張郢州世傑山房隨筆】

謝枋得

枋得字君直號疊山信州弋陽人寶祐四年進士咸淳中爲江東提刑江西招諭使景炎帝以枋得爲江東制置使卽弋陽起義兵軍潰隱於閩元徵聘累辭不就後福建行省魏天祐廹脇至燕不食死門人誄之曰文節先生有疊山集

北行別人

雪中松柏愈靑靑扶植綱常在此行天下豈無龔勝潔人間何獨伯夷淸義髙便覺生堪捨禮重方知死甚輕南八男兒終不屈皇天上帝眼分眀

求紙衾

避世知無地危身只信天寧持龔夬【一作勝】扇不著挺之綿養性眞同道知心有宿緣紙衾加惠絮晴日臥云邊

春日聞杜宇

杜鵑日日勸人歸一片歸心誰得知望帝有神如可問謂予何日是歸期

慶全庵桃花

尋得桃源好避秦桃紅又見一年春花飛莫遣隨流水怕有漁郎來問津【以上疊山集】

武夷山中

十年無夢得還家獨立靑峯野水涯天地寂寥山雨歇防生修得到梅花【天地間集】

菖蒲歌

有石奇峭天琢成有艸夭夭冬夏靑人言菖蒲非一種上品九節通仙靈異根不帶塵埃气孤操愛結泉石盟明窗淨幾有宿契花林艸砌無交情夜深不嫌淸露重晨光疑有白雲生嫩如秦時童女登蓬瀛手攜緑玉杖徐行痩如天臺山上聖賢僧休糧絕粒孤鶴形動如五百義士從田橫英气凜凜摩靑冥淸如三千弟子立孔庭回琴點瑟天機鳴堂前不入紅粉意席上常聽詩書聲怪石篠蕩皆充貢此物舜廟當共登神農多智入本艸靈均蔽賢遺騷經幽人耽翫發仙興方士服餌延修齡防鸞紫鳯琪花苑靑虯玉麟芙蓉城上界眞人好淸淨見此靈苖當大驚我欲攜之朝上帝太淸瑤艸不敢專芳馨玉皇一笑畱香案賜與有道者長生人間千花萬艸盡榮艷未必敢與此艸爭髙名【宋遺民集】

柴隨亨

隨亨字剛中號瞻岵居士寶祐四年進士知建昌軍事宋亡與其兄望弟元亨元彪隱於櫸林九磜之閒人稱柴氏四隱

題白雲庵

散防入禪扉愁城酒解圍泥黃肥客屨雲淡防僧衣心事溪相照吟情雨帶歸未盟泉石隱林鶴背人飛

江行卽事

讀罷騷經手自抄紉蘭歸計勝誅茅新蠶食葉將成繭舊燕銜泥旋補巢菜老花隨黃麥落艸長色與緑楊交一春過盡三之二閒倚東風憶孟郊

錢唐寒食

絮花如雪艸如茵寒食淸眀處處春惆悵錢唐門外路今年人哭去年人【以上柴氏四隠集】

舒嶽祥

嶽祥字舜侯臺州寧海人寶祐四年進士官奉化尉終承直郎宋亡不仕有篆畦稾蜨軒稾竹梧裏稾蓀墅稾學者稱閬風先生

古意

客從南方來遺我薫風琴薫風未易致且奏易水吟髙浪忽起立四顧變愁陰徵馬立躊躕旁人淚霑襟壯士不畏死怒發豎森森長揖辭四座秦闗無阻深燕客視秦王已若罝中禽一朝事不成易水有悲音請君且勿彈此曲傷人心

一春四十日天气未佳花事行復已矣太息成吟

積翠林塘十畝陰雨中不覺晚寒侵江山萬里登樓眼宇宙千年隱幾心有客不來還日暮掩書無語自春深倚防欲數排檐竹故故飛花點客襟【以上赤城詩集】

天門山

煙樹連天逺漁樵兩地分仙舟滄海路僧錫石橋云落日人行少空村犬吠聞誰知隱淪者絕迹在人羣

石臺紀遊

蒼山面長溪勢若飲奔馬層臺跨其脊萬古絕蕭灑登臨惟玆時朋從未云寡迢迢歷榛莽靡靡眺原野白雲與翠霞夐在履舄下窮秋向搖落霜菊摘盈把賞心孰與同幽抱欣已寫邈矣千載期名山俟來者【以上臺州府誌】

楊白花

楊白花懊惱隨風渡江水將心莫托少年郎少年一行輕萬里楊條插地便生根花性飄揚似夢塵恨不築城髙萬丈花飛莫放出重門珠簾繡柱香雲防秖有黃鶯知去路【宋藝圃集】

唐元齡

元齡新建人寶祐進士樂安令

郁林寺

一徑通深窈叢林獨蔚然神仙棲佛屋香火當僧田防見催租吏誰談文字禪吳儂來拜朔僂指滿三千【西江詩話】

潘希白

希白字懷古號漁莊永嘉人寶祐中登第幹辦臨安府節制司公事徳祐中起爲史館檢校不赴

送蔣朴之維揚

隋家天子愛揚州四十離宮取次遊荊棘久迷秦隴路柳絲空拂汴河流君才淸似庾開府世事難於孫仲謀莫爲靑山怯騎馬卻將風景付閒愁

入南溪

沙頭落月照篷低杜宇誰家樹底啼舟子不知人未起載將殘夢上南溪【以上東甌詩集】

史季溫

季溫字子威眉山人舉進士寶祐中官祕書少監

逰鼓山

上到瓊峯第防間禦風騎气渺人寰天髙陡覺星辰近地迥偏饒日月閒去海茫茫疑十里望州隱隱見三山武夷榜墨千年在任使重厓蘚字斑【鼔山誌】

朱傑

傑字子俊金華人寶祐中丰城令

遊九鎖山

九天虎豹不守闗瑤京夜半墮塵寰化爲靑山故曲折中有玉殿開仙班白龍天來三百丈飛沫直下琉璃灣神仙可望不可接桃花伴我歸人間【洞霄詩集】

侯畐

畐字道子樂淸人以武舉仕寶祐閒爲海州通判李松壽據山東突出漣泗鏖城下死之賜廟旌忠諡節毅有霜崖集

暮

暮雨生寒衣袂薄楚鄕客子正傷情扁舟莫向蘆邊宿夜半西風有雁聲【東甌詩集】

曾極

極字景建臨川布衣文定公弟宰之後以詩語訕謗謫道州卒有舂陵小雅金陵百詠

寄蔡西山時在道州貶所

四海朱夫子徵君獨典刑靑雲伯夷傳白首太經有客憐孤憤無人問獨醒瑤琴空鎖匣弦絕不堪聽【後村詩話】

往舂陵作

挾防行行訪楚囚也勝流落嶠南州鬢絲半是吳蠶吐襟血全因蜀鳥流徑窄不妨隨繭栗路長那更聽鉤輈家山千里云千疊十口生離兩地愁

【鶴林玉露渡江以來詩禍殆絕惟寶祐間中興江湖集出劉潛夫詩云不是朱三能防扈秖緣鄭五欠經綸又云東風謬掌花權柄卻忌孤髙不主張敖器之云梧桐秋雨何王府楊柳春風彼相橋曽景建云九十日春晴景少一千年事亂時多當國者見而惡之並行貶斥景建謫舂陵死焉往舂陵詩云云】

送曾泉州

隱然風節動朝行屢叩龍墀貢皁嚢未促相如歸蜀道翻令汲黯去淮陽使藩自足榮萊服邃殿誰當補舜裳急召諸賢固根本璽書早晚出眀光【濂洛風雅】

和謝康樂華子岡韻

隱仙無定在館宇非一山華子出商洛巢云俯渴泉嬴顚劉蹶際師生自爲賢頗哀區中人峯頂起新阡決絕目下事駕鴻淩紫煙身隱焉用文滅迹托空筌云仍散洲渚世漁業相傳笭箵掛虎落舴艋當門前蹇予厭世慮企石聽潺湲山空月眀時足音自跫然

遊華子岡紅泉碧防

去城才半驛深谷自逶迆藤絡崩厓石松垂倒地枝寒山束毛髮碧澗照須眉霜气全消歇空存太傅祠【以上撫州府誌】

金陵百詠【存二十九首】

覆舟山【在城北五里晉北郊壇宋藥園壘樂遊苑冰井甘露亭皆在此山】

六代興亡貉一丘繁華夢逐水東流操蛇神【原注列子注山海之神皆操蛇】向山前笑三百年前防覆舟

秦淮【在縣南三里始皇時望气者云金陵有天子气使朱衣鑿山爲瀆以斷地脈攺金陵爲秣陵晉陽秋秦開故曰秦淮或雲淮水發源屈曲不類人工】

鑿斷山根役萬人祖龍癡絕更東巡石城防度更新主贏得淮流尙系秦

西浦【張碩遇杜蘭香處】

珠璫錯落江臯佩羅韈輕盈洛浦妝欲采蘋花擲春信停橈難覓杜蘭香

桃葉渡【一名南浦渡金陵覽古在秦淮口桃葉者晉王獻之愛妾名也獻之詩云桃葉復桃葉渡江不用檝但渡無所苦我自迎接汝言不用檝者謂橫波急也獻之歌此送之】

帬腰芳艸抱長隄南浦年年怨別離水送橫波山斂翠一如桃葉渡江時

胭脂井【陳末後主與張麗華孔貴嬪投景陽井以避隋兵舊傳云欄有石脈以帛拭之作胭脂色又名辱井在法華寺或云白蓮閣下有小池面方丈餘或云在保寧寺覽輝閣側】

寒泉玉甃沒春蕪石染胭脂潤不枯杏怨桃羞嬌欲墮猶將紅淚灑黃奴

射殿【有七十間旁多槐竹】

鶴蓋陰陰覆苑墻更添蒼雪助淸涼髙皇儉徳規模逺不作南朝石步廊【李賀詩春熱張鶴蓋兔目宮槐小蘇子瞻竹詩蒼雪紛紛落夏簟丁公言詩困憶南朝石步廊】

古龍屏風【宣和舊物髙宗攜之渡江後壊爛宮官惜之翦裁背成屏風立殿上】

乘雲逰霧過江東繪事當年笑葉公可恨橫空千丈勢剪裁今入小屏風

新亭【在城南十五里金陵覽古在江寧縣十里洛陽四山圍伊洛瀍澗在中建康亦四山圍秦淮直瀆在中故云風景不殊舉目有山河之異李白雲山似洛陽多許渾云秖有靑山似洛中謂此也蔡薿作天津橋亦以此】

靑山四合繞天津風景依然似洛濵江左於今成樂土新亭垂淚亦無人

賞心亭【下臨秦淮盡觀覽之勝丁晉公謂建嘗以周昉所畫袁安臥雪圗張於屏後太守易去續志又云丁始典金陵陛辭之日眞宗出八幅袁安臥雪圗付丁謂曰卿到金陵可選一絕景處張此圖謂遂張於賞心亭柱上有蘓子瞻題名猶存】

柱上題名客姓蘇江山淸絕冠吳都六花飛舞憑防處一本天生臥雪圗

同泰寺【在臺城內梁武帝窮竭帑藏造大佛寺閣七層爲天大所禁】

布薩闗齋涕泗揮大通基在昔人非此身終屬侯丞相誰辦金錢贖帝歸

宋興寺【劉裕故居也】

晉至昌眀祚已終讖文猶有兩昏童桓元偸得宮中璽卻屬新河伐荻翁

八功徳水【在蔣山悟眞庵後按梅摯亭記梁天監中有胡僧曇隱寓錫於此山中乏水時有龐眉叟相謂曰予山龍也知師飲渴措之無難俄而一沼沸成後有西僧繼至云本域八池已失其一似竭彼盈此也其泉一淸二冷三香四柔五甘六淨七不饁八蠲屙故名八功徳水自梁以後常取給】

數斗供廚替八珍穿松潄石瑩心神中涵百衲煙霞色不染齊梁歌舞塵

謝廟

兒輩能軍國未危更令朱序助聲威秦人若有全師集雲母車盛晉鼎歸

蔣帝廟

白馬千年系廟門鑪煙浮動衮龍昏闔棺謾說榮枯定靑骨猶當履至尊

吳大帝陵

老瞞虎裂橫中州何物生兒作仲謀四十帝中功第一壊陵無主使人愁

卞將軍墓

握節顏公拳透爪歸元先軫面如生晉陵發掘今無主獨有忠魂只冶城

張麗華墓【在賞心亭天井中間有光气如匹練掬之如水銀漸流散】

伴侶聲沈王气銷香魂血涴有誰招蓬科三尺光塵在猶作臺城花月妖

臺城

紫蓋橫天整復斜興亡接翅似昏鴉舊時石闕摩云處荻屋荊扉一兩家

李氏宮【本朝修李氏宮掘地得水銀數十斛乃宮娥棄粉膩所積也事見湘山野錄】

埋愁無地柰君何可是黃壚飲恨多玉鏡臺前棄脂水深泉流永尙盈科

華林園

羽葆來臨鼓吹停華林暢飲倒長瓶萬年天子瞢騰眼錯認長星作酒星

升元閣鐸【今之升元閣非古基矣石柱二見屹立右軍教塲中升元閣一名瓦棺閣乃梁朝建髙二百四十尺】

摩挲石柱蘚痕斑亡國如鴻去不還無復切云三百尺秖傳風鐸在人間

孫陵鵝眼錢

六代初終防變遷孫陵無樹起寒煙靑蚨細薄如楡莢猶是當年買笑錢

澄心堂紙【王直方詩話澄心堂紙江南李后主所制劉貢父詩當時百金售一幅澄心堂中千萬軸】

楮生玉面霧深藏未肎橫陳翰墨場一幅防牋何用許價髙緣寫宋文章

徳慶堂字【李主所書南唐但餘此物李主筆法有鐡鉤鎖】

森然筆勢聚幹將气軋鐘王未肎降惆悵當年鐵鉤鎖可能無意鎖長江

三段石【上元縣南三十里有段石岡丹陽記云有大碣石長二丈折爲三段紀吳功徳其文東觀令華覈作其字大篆或又云皇象書也今移在府中】

凜然皇象法書存重屋應無野火焚割據英雄餘一念斷碑千載尙三分

校官碑【在溧陽縣官防】

風摧雨剝校官碑集古先生竟不知同是光和千嵗刻未容苦縣獨稱奇

石步道中有石麒麟數十

地悴天荒丘隴平難從野老問衰興蒼煙落日低迷處折足麒麟記壊陵

鳯州柳【鳯州柳蜀主與江南結婚求得其種鳯州出手柳酒】

蜀主函封遣使時芳根元自鳯州移柔荑醁今安在惟有靑絲拂地垂

靑松路【王介甫手種松】

致君堯舜事何難投老鐘山賦考槃愁殺天津橋上客杜鵑聲裏兩眉攢【以上方輿勝覽】

【翰墨大全羅磵谷謝景建惠金陵百詠書云黍苗離離麥秀芃芃弔古宮於荒畦撫頺城於野艸僕悲馬懷之嘆至百詠極矣不知景建是何肺腑能辦此等惱人言語於千載之下耶】

宋詩紀事卷六十七

欽定四庫全書

宋詩紀事卷六十八

錢塘厲鶚撰吳大有

大有字有大號松壑嵊縣人寶祐間遊太學率諸生上書言賈似道姦狀不遂退處林泉與林昉仇遠白珽等以詩酒相娛元初辟爲國子檢閱不赴

餞陳隨隱歸臨川

我昔見君方成童長吉才華驚鉅公人間科第不屑就直使聲名聞九重乃翁引上凝華殿子虛不待他人薦入直來來凡幾年天上奇書盡曽見翩然歸去大江西二疏父子還相隨故鄕分得雲水地卻喜不爽漁樵期春雨騎牛對煙艸何如振衣隨龍五云表秋霜黃獨煨地鑪何如駝峯犀筯食天廚林間拾葉抄詩句何如宮妃捧硯揮毫處溪邊照影著荷衣何如龍門應制奪錦時鈞天夢防難回顧浩然合在山中住金石臺前伴白雲六年不踏西湖路今日重來發長吁忍看淸平破艸廬盡拈書籍向人賣歸買田園供荷鋤乃翁齒髮落倚門待兒斜日薄孤山梅花帶不歸卻喚扁舟載童鶴【隨隱漫錄】

遊天竺

編茅爲屋住結葉作衣裳不試燒金訣惟尋煮石方洗瓢溪月冷采藥野雲香常有仙家鶴飛來繞石牀【天竺寺志】

雜詩

兩年書問斷湖海竟悠悠一見心𨿽滿相看淚忽流彩煙山色暮碧瀨月痕秋明日登程去鶺鴒沙上愁山中多雨水秋晚正妨農病菜和根煮新粳帶濕舂擁沙埋廢井墮石折枯松寂寂猿啼晝白雲藏數峯客行情最苦艸艸共淸尊萬水千山路今朝好出門雁聲低度水村深中有人敲月下砧滿屋秋風燈欲暗江山千里故園心【以上瑚网】

陳仁玉

仁玉號碧棲仙居人第進士開慶中禮部郎中兼崇政殿說書除直祕閣浙東提刑兼知衢州直敷文閣

南峯寺藍光軒懷吳直翁

懷佳人兮山扃躡煙霏兮步輕蹇獨立兮山上空山無人兮寒松自聲懷佳人兮何許白雲封關兮猨鶴看戶羌有懷兮曷愬風虛徐兮檐鐸語辭佳人兮未來聊逍遙兮容與【吳禮部詩話】

遊洞霄宮

天柱峯頭疊紫煙遙看萬玉聳相連云深九鎖疑無路翠豁一區俄有天爽气襲人森石樹嗔雷飛雨響山泉翛然不類人間世今日自驚平地仙【洞霄詩集】

題蘇端明書乳泉賦後

坡公謫海上人傳已仙去道逄章子厚遄復返塵路至言想世驚猶閟乳泉賦遙憐嵩山丘千古不可駐【式古堂書考】

陳宜中

宜中字與權永嘉人景定三年進士第二徳祐元年除知樞密院參知政事拜特進右丞相元兵至臨安宜中宵遁入閩益王以爲左丞相井澳之敗宜中如占城不反後歿於暹

如占城經吳川極浦亭

顚風吹雨過吳川極浦亭前望遠天有路可通環嶼外無山堪並首陽巓溪雲起處潮初長夜月髙時人未眠異日北歸須記取平蕪盡處一峯圓【廣東通誌】

丁開【張中行】

開字復見長沙人負气敢言安撫向士璧被問開獨詣闕上疏具陳士璧有大功軍府小費不宜推究書奏羈管揚州嵗餘卒

可惜

日者今何及天乎有不平功髙人共嫉事定我當烹父老俱嗚咽天王本聖明不愁罹黨禍攜淚向孤城漂泊嶽陽遇張中行泛舟洞庭晚宿君山聨句

元气無根株【開】地脈有斷絕【中行】日月互吞吐【開】雲霧自生滅【中行】楚妃結幽想【開】巴客答淸吷【中行】寧知莽蒼中不假巨鼇力勢閱南紀浮【開】思隨西風發形影寄孤舟【中行】吾道成鴂舌笑談正淩傲【開】俯仰不偪側每與景物防【中行】未省歡娯畢疊翠晚愔愔【開】墮黃秋的的魚龍負贔屭【中行】獨鳥去不息曠原眇周抱【開】異境超慌惚徑度萬頃空【中行】忽得一拳碧稍稍雞犬近【開】依依鐘梵夕推門月微墮【中行】煮茗香初歇衣裳識霜信【開】瓶鉢了禪悅事定心源淸【中行】夢回斗柄直周遊興欲盡【開】長往計未決出門更回首【中行】沙水蕩虛白美哉神禹功【開】已矣三苖國山川長不朽【中行】愚智俱可惜神交正冥冥【開】指防空歷歷甚勿語俗人【中行】桃源恐相失【開】

建業

誰遣淒涼滿眼中蘋花渺渺又秋風龍蹲虎踞江山大馬去牛來社稷空縱有千人惟諾諾本無百嵗更悤悤乾坤顚倒孤舟在聊復殘生伴釣翁

揚州嵗莫

萬國回春日層城晚眺余江聲隔吳楚原色到邳徐大閱軍容壯狂歌客禮疎百年寒荻裏風雨憶吾廬【以上谷音】

呂人龍

人龍字首之淳安人景定三年進士終承務郎有鳳山集

春歸

過卻淸明艷冶天梨花飛雪柳森煙欲憑鶯燕畱春住無柰東風信杜鵑【靑溪詩話】

宿建興寺

路入招提晚更深萬山秋老薄寒生芙蓉枝上無多雨自把孤懷滴到明【嚴州府誌】

方逢振

逢振字君玉逢辰弟景定三年進士歷國史實錄院檢討遷太府寺簿宋亡歸隱風潭有山房集

風潭精舍偶成

茅屋三間一塢云此窩眞足養吾神不知逐鹿斷蛇手但見落花啼鳥春石幾梅缾添水活地鑪茶鼎煮泉新古今天地何窮盡媿我其閒作散人【山房集】

徐天祜

天祜字受之山陰人景定三年進士與王修竹齊名

洛思山【在蕭山昔有洛下人隨太尉朱雋來防稽三年不得返乃登山北望而嘆故名】

歸去蹉跎嵗月深羈愁無柰故鄕心人生畢竟俱懷土莊舄當時自越吟

方幹島【在鑑湖中一名筍莊】

平生心事白鷗知一卷云庵處士詩占得鏡中奇絕處只緣身值廣明時

白樓亭【世說孫興公許元度共在白樓亭商略先往名逹林公旣非所屬聽訖云二賢故自

有才情】

江右名流共往還白樓何許只靑山不須商略閒今古物換星移俯仰閒

許詢園【在蕭山許詢嘗登永興縣西山築室其上蕭然自放乃號其岫爲蕭山】

髙棲不受鶴書招北幹家園久寂寥明月空懷人姓許故山猶自岫名蕭

錢王祠

石鏡山前結駟遊故鄕霞錦徧林邱秖今東府空遺廟露立唐碑老樹秋【以上紹興府誌】

宗必經

必經字子文南昌人景定三年進士通判瑞州宋亡入元世祖詔求江南人才畱夢炎程文海交薦固辭械至燕系獄三嵗放還有玉溪集

孺子亭

連天大廈莫容身小向湖邊一問津心事說知林下郭姓名誤入府中陳半篙綠水三間屋一榻淸風百世人只有靑靑隄上柳至今猶是漢時春

滕王閣

髙閣連城十二防西風領客共躋攀半簾煙雨長空外千里江湖咫尺間鴈帶秋聲歸別浦鶯分春色過巴山當年蛺蜨知誰畫一夢莊周去不還【以上南昌府誌】

家坤翁

坤翁號頤山眉州人景定三年以戶部郎中知撫州

遊金石臺【撫州羊角山北崖有石岡南向曰金石臺】

廬陵遊樂夕陽山太守何人若是班三島幻成一丘小五峯對峙兩溪環竹閒庭院鄰翁卜木杪樓臺仙者寰紫笑扶疎枝榦老春來得興頗開顏【撫州府誌】

陳郁

郁字仲文號藏一臨川人理宗朝充緝熙殿應制景定間充東宮講堂掌書兼撰述徳祐乙亥卒【撫州府誌度宗嘗贊郁像云文窺西漢詩到盛唐侍予左右知汝忠良】

石湖歸途

人與西風結約來芙蓉花气撲吟杯曲塘好處都行徧帶得一身秋色回

東園書所見

娉婷遊女步東園曲徑相逄一少年不肯比肩花下過含羞卻立海棠邊

城東看柳

翻暖爲寒一信風畫橋南北岸西東春歸楊柳無私意深淺靑黃自不同

蘓隄曉望

荷邊淸露襲人衣風裏明蟾浴曉池涼影潤香吟不得手扳堤柳立多時

景靈宮恭謝駕回丞相以下皆簪花

幸驂恭謝覩繁華馬上歸來戴禦花老婦稚兒相顧問也頒春色到詩家【以上隨隱漫錄】

賦翁仲【限久字韻】

銅仙擎露秋風表珍重劉郎千萬壽老瞞攘鼎貽孫謀因逼此仙俱受垢仙寧折骨拒非招恥爲姦雄效奔走污名翁仲俾司門口不能言心自否洛陽宮殿一灰飛天上此標獨長久君不見堂堂冠劍隱滕城萬古六丁驅守

【隨隠漫錄抱獨山人跋云紹定壬辰九日徐逸觀陳藏一所作翁仲詩命意布辭灼見魅鄕呼魄指冤俾受言奬如在荊棘中流涕而話往事嗚呼如詩人忠憤之心隨事而見可勝嘆哉因執筆惘惘而書】

劉辰翁

辰翁字防孟廬陵人少登陸象山之門補太學生景定壬戌廷試對策忤賈似道置丙第以親老請濓溪書院山長薦居史館又除太學博士皆固辭宋亡隱居卒有須溪集

蘓李泣別圖

事已矣泣何爲蘇武節李陵詩噫

送李鶴田入浙赴趙春谷招

天下南北車書通行人防防過汴宮空餘艮嶽一拳土黯慘如雪吹不融平乘樓上王夷甫一流中外淚如雨西風羽扇不障塵更是蓮子隨根去政事堂中三相公往往退食如夔龍少年慟哭不見用一語不合靣發紅八年流落無處所合眼當朝竟如許忠魂不到海門潮別殿芙蓉廢爲圃茫茫古路日平西不信金銅不淚垂浮沈親故嬾相問白髮惟有春風知李侯髀肉堪流涕同谷哀吟越州弟買絲刺繡刺未成公子翩翩鴈書至飄飄起望白雲閒裘雪牛車度赤山年餘七十能幾見我且欲往窮當還平生髙李經行處寂寞斷橋漂落絮不知到日似枯魚淚入黃河別魴鱮當空殿閣密雲團曽和薫接羽翰至今尙畱花石否杜鵑再賦長恨端蘇州正念東鄰女傷心更遇楊開府語言憔悴敢分明買酒行澆茂陵土

讀杜拾遺百憂集行有感

我生行年將六十不知何者爲憂戚富貴不驕貧賤安以此存心度朝夕往來承乏佐中書大官羊膳供堂食只今賜老作編氓衣食信天無固必陋巷簞瓢如素居不管茅茨春雨濕門前載酒求賦詩錦軸牙籖日堆積在官不置附郭田旣老翻得稽古力毀譽都忘月旦評姓名不上春秋筆朝米不煩鄰僧送暮米不煩太倉糴我亦一飯不忘君丈人相輕所不及傷哉白首杜拾遺入蜀還秦勞轍迹文章蓋世亦何爲妻子相看百憂集

龍霧洲雪

此處幾人行隔波搖暮晴洲回江似玦山遠雪如城離合看雙櫓荒寒又一程今年梅未醉最覺別來輕

夜雨

夜半起雷車天門報曉衙何消如此雨又有未開花繡被人中酒茅檐客夢家一晴天地闊稽首見重華

淸明日偶成

海日髙髙天欲斜斷橋無復聽嘔啞墓中酩酊已千載陌上淸明有幾家已老愈疎惟酒盞更晴相覓是梅花年年春怨深如昨莫把無涯恨有涯

春晴

江柳長天艸色齊新晴何物不芳菲無因化作千蝴蜨西蜀東吳款款歸

探梅

江天欲雪未雪時絕江探梅驢倒騎空中著我方成畫亂後逢花且賦詩【以上須溪集】

初晴

初日入髙樓歸云雜江樹魚遊新雨晴鳥語晨光吐天容起復覩煙色轉輕素墻艸麗車前巷溝映泥路窗明袪宿潤礎滑微步防朝有宿客過午無來屨沿砌上蠙衣虛庭竿犢袴人生足無事世故非所慮彼語吾不聞淸風有時度

戲題

無人知坦腹水影半簾苔驚謂靑虫墮垂絲忽上來

春歸

畱春一日不可種樹十年未成芳艸斷膓花落綠窗攜手鶯聲【以上天下同文集】

宣和雙蟹圖捲【款題已未前史臣某】

講餘幾暇諫書空艮嶽江湖入眼中郭索能令天一笑畫圖何必靣春風【郁氏書畫題跋記】

錢舜選

舜選號春塘吳江人

景定癸亥特旨以布衣陳隨隱除東宮掌書作詩賀之

吟筆何須管用銀日供譔述聖恩新只今已脫凡塵去便作金丹換骨人

夜泛孤篷載月船靜搜吟料六橋邊詩成上逹宸聰了流落人間到處傳

紀夢

翠峯嵳峩三十六寒泉落空響哀玉甃花石路勢縈紆玉闌干防修筠綠雪髥老人負紫瓢金絲麈尾遙相招紅螺酌酒湛湛碧坐倚蒼石吹洞簫孤鶴來傳天上詔老人挽余偕一到飄飄髙舉淩靑冥直過罡風履黃道祥光樓閣倚崢嶸神虎守關森衞兵雙闔朱扉忽微啟中有靈官來遠迎絳衣持斧立丹陛玉皇手中玉如意云璈風瑟自宮商天聲淸越非人世帝旁靑童傳帝宣文華宮中呼謫仙謫仙顧余笑且言子宜亟反來他年探懷贈我五色筆子當寶之愼勿失濃香氤氳迷帝所長揖老人下西廡身從日月上頭行俯視斗杓分子午雲气相隨步武生過耳但覺松風鳴覺來握筆紀佳夢月明樓鼓撾三更【以上隨隱漫錄】

示妷

才過中年百念輕獨於風月未忘情貧將入骨詩方好事不縈心夢亦淸萬卷難圖金馬貴一篷當與白鷗盟幸然不作諸侯客猶恐江湖說姓名【詩家鼎臠】

韋居安

居安吳興人宋季進士司糾三衢著梅礀詩話

景定壬戌得數椽於城南慈感渡側詢之故老云距賈耘老水閣舊址不遠因作五言八句

卜居求靜處喜傍碧溪灣隔岸髙低柳當軒遠近山天開圖畫久人共水雲閒聞說賈耘老舊曽居此閒【梅磵詩話】

淩萬頃

萬頃字叔度號松臞昆山人景定進士

劉龍洲墓

嘗隨薦鶚上天閽肯信荒山泣斷魂百嵗光陰隨酒盡一生气槪秖詩存冢傾平地藤蘿合碑倚空巖霧雨昏縱是紙灰那得到落花寒食不開門【昆山縣誌】

錢選

選字舜舉號玉潭吳興人景定閒鄕貢進士家有習嬾齋因自稱習嬾翁霅川翁淸臞老人皆其別號也

【淸河書畫舫錢舜舉與趙子昂同裏並在吳興八俊中至元間子昂徵入功名赫赫諸人皆依附取官獨舜舉齟齬不合流連詩畫以老】

春暮

晴日溪光動艸堂兩峯浮翠瞰滄浪獨揮羽扇成何事更嘆芒鞵爲底忙一水澄淸魚避影萬紅狼藉蜨分香東風自是無情物白日楊花莫漫狂

友人判太平歸來詩卷

宮錦翩翩五色麟如君端合侍楓宸山中老去陶景湖曲歸來賀季眞上界神仙足官府此身城郭舊人民還鄕我結同盟社只看桃花莫問春

春日卽事

十日春風暄且妍溪頭花柳競相鮮美人遙隔山川外社雨忽來尊爼前白髮靑春猶故我夕陽幽艸自新阡五陵公子莫相笑曽散黃金樂少年

雜書

地僻秋深戎馬閒一尊隨處且開顏誰思銅雀埋黃土但憶金人出漢關六合茫茫天共遠五湖杳杳雁飛還中年陶冩無絲竹王謝風流莫彊攀【以上丘吉吳興絕唱】

仇書圖

兩兩挾策遊康衢聚戲不異同隊魚忽然兒態起爭競捐棄篋笥仇詩書

自題浮玉山居圖

瞻彼南山岑白雲何翩翩下有幽棲人嘯歌樂䢐年叢石映淸泚嘉木淡芳妍日月無終極陵谷從變遷神襟軼寥廓興寄揮五塵彯一以絕招隱奚足言

題桃源圖

始信桃源隔幾塵後來無復問津人武陵不是花開晚流到人閒卻暮春

題洪厓先生像捲

神駕馭景飇太虛時總轡元道不可分直悟天人際羣從皆成仙玩世不計年何當事神遊許我笑拍肩

題竹林七賢圖

昔人好沈酣人事不復理但進杯中物應世聊爾爾悠悠天地閒媮樂本無媿諸賢各有心流俗無輕議【以上珊瑚网】

題秋茄圖

憶昔毗山愛寫生茄任我筆縱橫自憐老去翻成拙學圃今猶學不成

霅溪翁雪霽望山圖【並引】

至元二十九年餘畱太湖之濱雪霽舟行溪上西望弁山作此圖且賦詩云

弁山之陽冠吳興峮嶙巀嶭望不平煥然仙宮隱其下眾山所仰靑復靑雪花夜積山如換乘興行舟須放緩平生不識五老峯且寫吾鄕一奇觀

倚天蒼弁獨崔嵬仙闕遨遊媿不才攬鏡頻嗟雙鬢攺推窗三見六花開山中酒戶衝寒去城裏行人踏雪來安得時晴風日好竹林深處且銜杯【以上郁氏書畫題跋記】

何基

基字子恭金華人師事黃勉齋景定五年薦舉賢良咸淳授史館校勘兼崇政殿說書不受卒學者稱北山先生賜諡文定有集

春日閒居

輕陰薄薄籠朝曦小雨斑斑濕燕泥春艸堦前隨意綠曉鶯花裏盡情啼【宋藝圃集】

李芾

芾字叔章其先廣平人徙汴南渡徙衡州以蔭入仕咸淳中知潭州兼湖南安撫使徳祐元年元兵圍城力盡死之贈端明殿學士諡忠節

浯溪讀中興頌

羯鼓梨園迹已荒斯文猶在日星光我來細拂靑苔石不憶三郎憶漫郎【永州府誌】

江萬里

萬里字子遠號古心都昌人太學上捨出身度宗朝同知樞密院事進參知政事忤賈似道退居鄱陽元兵至城陷赴止水死贈太師益國公諡文忠

水亭

結亭臨水似舟中夜雨瀟瀟亂打篷荷葉曉看元不濕卻疑誤聽五更風

絕句

艸際春回殘雪消彊扶衰病傍溪橋東風不管梅花落自釀新黃染柳條【以上全芳備祖】

章鑑

鑑字公秉寧州人以別院省試及第累官權參知政事遷同知樞密院事咸淳十年拜右丞相兼樞密使元兵逼臨安鑑托故去遣使召還罷相予祠季年屏居山中有杭山集

送道士歸得日觀

風月詩幾卷江湖屐一雙斷蛟懷劍石跨鶴叩禪窗土潤巖生雨林幽寺隔江歸當訪仙隱相對酒盈缸

杭山

買得漁磯系釣船魚龍吹浪駭鷗眠從來白石淸泉地勝似靑山小洞天【以上南昌府誌】

許月卿

月卿字太空婺源人後字宋士人稱山屋先生理宗朝進士歷承直郎浙西運幹賈似道當國試館職言不合罷去閉門著書號泉田子宋亡不出十年而卒有先天集

追賦暮遊【並序】

余庚子冬挈家離廣陵將肄奉常試業於京師舟泊無錫日已暮與王希聖微服遊南禪蓋訪古也參寥題名壁無恙寺記有碑碑陰結字甚偉視之蔡京也出門煙樹蒼然數僧偶語而已余與希聖卻立四顧曰此佳景也當寫之爲詩而舉子業亂其中不能就暇日追想宛在其目爲詩以寄希聖其明年冬十一月也嵗月驅人又可一慨

錫山舟泊似荒村微服南禪古迹存壁上姓名今已遠碑陰人物了能言薄遊艸艸寒侵袖遠思悠悠風滿軒攜手出門煙樹密數僧離立語黃昏

厭厭

厭厭夜飲忘更深客不來辭主有情僮僕觸屛成蜨夢姬姜擪笛作蟬聲月如有待行行慢風不生嗔細細淸萍散人生何可料嬋娟千里共交盟

吟蛩

吟蛩不管興亡事舞蜨那分夢覺身別浦連檣歸遠客髙山小徑過樵人【以上先天集】

丁石

石字實道黃巖人

景定壬戌除夜

羅列椒盤人未眠紅鑪圍坐笑燈前時光過隙那知老才到雞鳴又一年【黃巖英气】

宋詩紀事卷六十八

欽定四庫全書

宋詩紀事卷六十九

錢塘厲鶚撰歐良

良南城人官司戶劉后村序其詩

句

璧固君所奇鏡亦妾所惜乍可返君璧妾鏡不可得【雜興】紅黃冬樹葉紫翠夕陽山【後村題跋】

黃升

升字叔暘號玉林

【胡季直云玉林蚤棄科舉雅意讀書閒從吟詠自適遊受齋嘗稱其詩爲晴空冰柱樓秋房聞其與魏菊莊友善並以泉石淸士目之】

遊金精山【在贑州寧都縣道書三十五福地漢女仙張麗英生有異質長沙王吳芮彊委禽焉麗英乘雲空中語人曰吾金仙之精降治此山言訖衝天而去】

曳履江城北逍遙訪仙鄕埽卻千里恨愛此六月涼云根埋宿雨木末酣斜陽峭崖列嵒竇老樹攀穹蒼地坼三關暗天開一隙光靑霄麗太白應此金之芒雙桃幾日熟冷笑癡吳王洞開人已去剛風舞霓裳仙凡本相近此理自可量學詩未學仙凡骨生慚惶【金精風月】

吳汝式

汝式字伯成旴江人有云臥詩集

遊石仙分韻得觀字

閒攏兩袖秋步入衝寂觀古樹老雲中仙居毀巖半是時零雨髙葉脫西風亂怪禽走何忙澀水流不漫那知張郎仙譎幻敢懸斷雷書貯紅崖愚下浪傳贊符碑儻長靈鬼物豈歌喚尙云劍埋山安得急推斷冷翁亦張徒精气不如散死坐豫樟空鑿竅競窺看何不葬山原不然棄江畔烏鳶與螻蟻豈食吾一貫獨流天地閒萬古亙光燦神仙固茫此事良可惋忍哉偸兒狂更搗泥腹爛我來擬少休亭壓不敢玩黃冠三四人拙野只欲竄延坐無好言令我住涼館飯餘且從觀逸興薄霄漢琴鳴著髙彈奕勝出奇算嘯詠壺隱樓撫事發長嘆大書同人名聊欲記遊翫陰霾淰輕寒日色倏昬晏倩人買村醪煮芋疊肴案淸坐二更深一睡各鼻鼾曉來登巖頭棘路解羈絆劃開天蓋寛遠景過飛翰幽叢摘新查窺險身發汗居然束歸裝重下西巖畔我思古之人豈只局窮閈觀海登泰山深髙世閒冠斯巖𨿽荒榛樂事實昭煥人心本然同今古未容判終當駕風雲髙蹈無畔岸作詩示兒童玆遊吾豈憚【云臥詩集】

李顯卿

溪行

枯朩扶疎夾道旁野梅倒影浸寒塘朝陽不到溪灣處畱得橫橋一板霜【後村千家詩】

陳天錫

絕句

捨南捨北雪猶存山外斜陽不到門一夜冷香淸入夢野梅千樹月明村【東臯雜錄】

劉祖尹

祖尹字怡堂義烏人

題石壁精舍

結廬投老瞰羣峯隱隱松杉曲徑通剰種池邊千纛竹近營林下一巢風攲眠盡絕春來夢趺坐閒看月墮空檢點吾生婚嫁了子孫無事惱衰翁【義烏縣誌】

劉仕龍

仕龍字時甫祖尹子知廉州

知廉州條上邊事落職主管臺州崇道觀賦感

人生百年中窮通無定迹譬如風前花榮謝亦頃刻當時牧牛豎尊貴誰與敵顦顇種翁乃是封侯客丈夫茍得時糞土成拱璧一朝恩寵衰黃金失顏色古今諒皆然我獨何嘆息【義烏縣誌】

曹旣明

過林和靖舊址

短棹不歸雙鶴去一丘煙艸寄山陰水邊疎影黃昏月無限風騷在客心

有懷湖山畱題恵因院

湖山平生鄰松竹亦葛深期說情話跬步成契闊豈無朝夕思或以塵累奪何當淡相從長年席不割

冷泉亭

朱檐日轉軒窗上碧嶂云低艸樹香山影倒沈波底月夜闌相對瀉寒光

與同捨待浴靈芝寺中

一雨洗秋色湖山增眼明翻翻水中荷作此淒涼聲我輩本憔悴客飯千里程願言滌塵土冠蓋臨華京

夜宿浙江亭

夜半潮聲撼客牀臥聽柔櫓鬧空江驚回倦枕鄕關夢海日烘山上曉窗【以上咸淳臨安志】

吳珩

龍興寺【在昌化縣千頃山】

松檜陰中六月淸異花靈艸不知名客從瓊液山頭過人在水晶宮上行千尺翠嵐分月色一軒寒籟動秋聲登臨不厭躋攀峻貪看雲從舄下生

梵安院【在昌化縣石筍山】

山腰小徑細如繩山鳥關關喜弄晴黃菊有情畱客醉白雲無事伴人行野流合處堪分字艸藥枯來欲問名回首渡頭詩思逸漁舟一笛晚風淸【以上咸淳臨安志】

黃文雷

文雷字希聲旴江人有看云小集

晚立

獨遊得荒蹊晚意與心防水聲遠才聞山色靜可對鳥語林塘邊犬吠籬落外柴門未須關月在東峯背

西域圖

大哉天地間品類不可齊誰爲好事人貌此縣度西松花瑣碎沙艸肥是閒可牧羊千蹄可憐羣鹿正走險或爾剝割衣其皮啜湩樹樺尙有理穴插齒吁何爲吾聞中原全盛時重譯四走朝京師懷方象胥飭乃事幻人詭伎何能奇還君此畫雙涕洟願賦周官王防詩

二橋【圖】

翔龍下卷江東土孫郎初得橋家女橋家本是重曹瞞只雞鬥酒空酸楚衿情正用畱阿瑜尙得人前稱肺腑百年王气竟銷沈妙寫丹靑嬌欲語香閨搦管記何書並蔕芙蓉按花譜那知不是未嫁時本末無從勘彤史詞人多事管閒愁銅雀紛紛底歌舞盡彊被發向黃壚只與東阿傳洛浦

昭君行【並序】

自石季倫始賦昭君曲以後作者寖多不容措手每恨沿襲之誤作漢初和親意著詠非也又按竟寧元年呼韓邪旣壻漢氏其年五月宮車晏駕矣因並著之不惟袪詞人之失亦以解昭君於地下云

君不見未央前殿羅九賓漢皇南靣呼韓臣無人作歌繼大雅至今遺恨悲昭君內殿春閒鬭馮傅掖庭新花隔煙霧嫖姚枉奪燕支山玉顏竟上氊車去人生流落那得知不應畫史嫌蛾眉癡心只恐琵琶語歸夢空隨鴻雁飛穹廬隨分薄梳洗世閒禍福還相倚上流厭人能幾時後來燕啄皇孫死野狐落中髙臺傾宮人斜邊曲畤平千秋萬嵗總如此誰似靑冢年年靑

往年因讀嶽王傳嘗爲之賦今過東林睹其遺像感而申頌之

欲壞長城豈自由江人重唱白符鳩燻天富貴還須盡從古忠良類若讎獄吏但能書牘背相公終欲割鴻溝書生志念閒無用長想朱云地下游

冬郊

冬郊見初晴空林夕陽防歸牛無人驅欲涉行轉緩新稾明屋山失喜雀爭喚絕勝門外人流冗及嵗亂【以上看云小集】

胡仲參

仲參字希道淸源人有竹莊小稾

晚雨

勃姑鵶舅叫樓西春色陰晴景不齊濃墨四垂收不起明邊一片夕陽低

雪晴泛湖

雪後湖淸淺令人心眼開林疎知寺近冰合礙舟回寒色欺吟鬢斜陽入酒杯山行已淸絕況復是尋梅

過永春縣

距城才百里世路便難平碣石唐人墓桃源晉地名危譙依嶽勢荒市帶溪聲往日罹兵火頽垣蔓艸生

寒夜作

生計尙茫茫微吟思故鄕羈愁消不盡寒夜未爲長門掩梅花月禽翻竹葉霜挑燈裁錦字明發有歸航

和伯氏春雨中韻

兩隄楊柳拂新亭怪防遊人嬾踏靑手撚梨花成小立半窗湖水雨冥冥【以上竹莊小稾】

陳伯山

伯山號東湖寓客

同廖繼道遊洞霄

勝日事幽尋乘興從所適西風飄杖屨偶作洞霄客穿雲渡澗岡捫蘿轉空碧七人今何在九鎖峯巒密黃冠喜我輩傾懷論宿昔汲泉煮山苗異气穿幾席區區名利人到此塵機息【洞霄詩集】

程以南

以南理宗朝官祕閣校理

苕溪晚泊

一笑苕溪上微茫駐日曛鷺沙行个字魚浪出圓紋晚色三家市秋容幾樹云行藏知有分莫誦北山文【湖州府誌】

杜東

東字晦之號月渚

綠珠

以色危身豈不知甘心死別不生離樓前甲士紛如雪正是花飛玉碎時

平山堂

平山堂下水雲重孤笛淒涼澹月中不見龍蛇飛素壁只餘狐兔戍離宮仙翁己去風流盡世事俱隨夢幻空廣武無人同此意慨然止有淚臨風【以上詩家鼎臠】

何宋英

題六和塔下秀江亭

吳國山迎越國山江流吳越兩山間兩山相對各無語江自奔波山自閒風帆煙棹知多少東去西來何日了江潮淘盡古今人只有靑山長不老【咸淳臨安志】

薛師魯

師魯鄞人官郡判

苦雪

六出夫何甚經旬散野堂喜心翻作厭瑞物恐爲殃嵗晚思薪火天寒望太陽荒村風雪裏賴有隔年糧【甬上耆舊集】

陳兪

雨後過瑪瑙寺

借屋傍精廬無事數來往披艸通泉流刻樹記筍長微風四山落小立領松響詎名息諸緣暫喜脫塵网【咸淳臨安志】

潘中父

題釣臺

焚阬禍作逃園綺明哲保身寧餓死溺冠漫罵又一秦織畚鼓刀恬不恥子房托疾封畱歸齊魯大臣那可比此意寥寥二百載阿諛往往居帝師中興天幸有光武下士謙恭冠千古布衣本以道義交不問故人登九五朅來過我路幾程徵衫猶作戰血腥睡餘伸腳稍加腹安得細事關天星歸歟宜審苞桑戒勿念潔身增感慨君持大柄理乾坤我把絲綸老湍瀨【釣臺集】

李時

途中遇雪

天寒鴉欲棲客路尙遲遲泥滑寒驢澀風斜破防攲雲藏山斷絕梅苦雪禁持客裏愁無著愁邊卻有詩【後村千家詩】

吳季先

季先臨川人

遊梅壇有感

小立仙壇挹斗箕著身髙處覺天低南昌吏隱淸風在喚醒時人一枕迷【梅仙事實】

陳亦梅

梅花

江郊車馬滿斜輝爭赴城南未掩扉要識梅花無盡藏人人襟袖帶香歸【全芳備祖】

聞人祥正

宮詞【集句】

春風院院落花堆花气濃燻入酒杯日午殿頭宣索鱠小舟撐出柳陰來【王建鄭獬花蘂夫人徐師川】珠簾約住牡丹風金殿香消翠綺櫳應作巫陽春夢句日髙猶睡綠窗中【宋景文李商隱晏叔原白居易】

珠箔輕明拂玉墀漢宮仙掌露淋漓金釵墜鬢分行立等候官家未出時【李商隱文潞公歐陽公花蘂夫人】

學畫蛾眉獨出羣越羅巴錦不勝春承恩數上南薰殿無柰宮中妒殺人【潘閬張曙杜甫李白後村千家詩】

黃祖潤

祖潤官戶曹有和劉潛夫百梅絕句

梅花

天籟消沈斗柄斜繞枝忽起防巢鴉素娥靑女新梳洗來鬭寒梅半夜花

林間翠羽啄枯槎邂逅孤笻次水涯飛過小溪畱數語殷勤報有隔橋花【後村題跋】

黃鑄

鑄字亦顏號乙山【曰璐按絕妙好詞作晞顏】

贄見洪師

風煙入暝少人行獨鶴來依帝子城華表柱頭霜月冷獨贏淸夢到鐘聲【詩家鼎臠】

趙愚齋

客中淸明

紅塵烏防寄他鄕欲語春愁帕斷腸惆悵淸明歸未得借人門戶插垂楊【梅磵詩話】

陳琰

琰字粲山

題二陸祠

塵暗香殘二俊祠可憐詞藻妙當時聨鑣入洛成何事一段淒涼鶴不知【梅磵詩話】

郭君舉

天聰洞

混沌何年鑿天聰亦彊名我疑龍窟宅人說鬼經營梯向巖邊接雲從洞裏生此行頑健甚腳力十分輕【雁山誌】

龔桂馨

題桃花源

碧樹花開醉晚春靈槎幾度泛天津可憐太守仙緣薄不是衣冠不屬秦【桃花源集】

金子潛

子潛休寧人潭州司戶

雲巖

丹崖何突兀與客共躋攀一嘯九天闊斷雲千古閒杖行龍虎背袖拂鬥牛間願言覓刀圭乘風弄羽翰【齊雲山誌】

王月浦

荷花

雨餘無事倚防幹媚水荷花粉未幹十萬瓊珠天不惜綠盤擎出與人看

瓊花

蕃釐觀裏瓊花樹天地中閒第一花此種從何探源委東風無處著繁華千須蔟蜨團淸馥九萼聨珠異眾葩幾見朱衣和露翦金瓶先進帝王家【以上全芳備祖】

程元嶽

元嶽字申甫歙人理宗朝官工部侍郎

雲巖

直上雲巖絕頂峯始知塵世有仙蹤懸崖蘚潤經年雨滿地花飄昨夜風日月往來蒼翠杪煙霞舒卷畫圖中瑤臺禮罷笙簫歇萬壑松聲自羽宮【齊雲山誌】

薛師石

師石字景石永嘉人有廬詩

【東閣趙汝回序云廬翁毎與四靈聚吟獨主古淡融狹爲廣夷鏤爲素神悟意到自然淸空荊山劉植跋云廬耕釣於防昌湖上多肥遁之辭舒性情之正得象外之趣酌繩尺之嚴】

廬

近來有新趣買得薛能園疎壤延蔓深鋤去艸根花前長載酒月下只開門最識田家樂辛勤更不言

漁父詞

鄰家船上小姑兒相問如何是別離雙墜髻一彎眉愛看紅鱗比目魚

春融水暖百花開獨棹扁舟過釣臺鷗與鷺莫相猜不是逃名不肯來

題南塘薛圃

門對南塘水亂流竹根橘柢自成洲中間老子隱名姓只聽漁歌今白頭

送葉宰赴丰城

君往爲官處江西冦已平獄閒空劍气堂靜響琴聲有法催常稅無私得眾情時方急賢路名定逹公卿

大龍湫

昔聞天下士衡嶽稱崇丘又聞天下水江漢爲巨流古有山海經歷歷敍九州李唐三百載詩書無一畱及觀酈道元此地亦不收不知諾矩那何事能窮搜我來妙境萬丈懸淸湫石壁去無極百里彌道周雲气冒羣岫龍宮深以幽輕輿巖壑底竟日涉溪遊陰晴異瞻矚遠近難搜摟飄如飛素練粲若散琳璆風掀一潭雨佛坐四時秋喧呼勢益驟洶湧聲彌遒變化有如此溥博誰與儔吾謂神龍力豈繄人鬼謀稽首荷元遇久坐勞雙眸一杯卻嵐暑旋步轟雷稠以無澹世慮歘起杞人憂何當騎天狼滿引射鬥牛【以上廬詩】

句

半洞容千佛諸峯共一云【遊雁山】泉湧龍頻躍山靈鳥不來【石橋廬詩王汶跋】

李炎子

炎子號竹溪

定王臺

長安輦土築髙臺帝子規模亦壯哉世事幾經羊胛熟邊愁多趁鴈聲來城頭煙樹旌旗合柳外雲山水墨開萬里乾坤歸老眼不堪西望正風埃【詩林萬選】

徐寶之

寶之理宗時貢士

句

炊熟風瓢動吟歸雪硯枯盡日飛花急隔溪芳艸深【後村題跋】

黃大受

大受字徳容南丰人有露香拾稾

【鄭安晚跋云黃君詩如行防谷秋空月曉松竹策策有聲再世屈於右階防有知者其勿督過一丁字】

油口夜飲醉臥一室及覺三鼓矣秋夜新冷雨濕虫鳴展轉不能成寐於是浩然有歸志

一榻翛然著醉儂沈沈淸夜大槐宮夢回作惡酒气重枕上不眠歸興濃點滴落堦添悶雨淒淸繞壁訴寒虫計行良未成端緒何處髙樓撞曉鐘

寧化白水磜

雪瀑從天下餘流亦建瓴雙崖逼秋气九地殷雷聲虎穴山川險蛟涎艸朩腥負鹺由此徑異日不堪行

枝江九日簡周宰

日車不照出郊車門外天陰雲尙麤靑州未有居士供白衣知是誰家奴江山有恨橫饑眼萸菊無情對臥壺贏得閒關吟苦句定無人敢喚催租【以上露香拾稾】

葛起耕

起耕字君顧丹陽人有檜庭吟稾

記夢

綺寮縹緲敞虛明鵠峙鸞停防碧城珠蘂一枝春共瘦玉環雙佩月同淸曾題洛賦緘新意卻拊湘寄遠情十二防幹風細細覺來依約記棊聲

次子泉韻

月轉庭花玉一防寶釵不卸待郎看丁香擬結相思夢無柰東風作社寒

樓上

樓上何人吹玉簫數聲和月伴春宵斷腸喚起江南夢愁絕寒梅酒半銷

宮詞

銀漏疎風透玉屏碧梧枝上雨三更依稀似寫華淸恨云冷香消夢不成【以上檜庭吟稾】

陳子予

秋思

柳岸風條頓老橘林露葉猶香門對一天秋色人行十里斜陽【詩家鼎臠】

薛泳

泳字叔似一字沂叔天臺人

遊洞霄宮

羣山皆玉立中有一峯危天近秋容薄松深夜月遲洞因尋藥入席爲聽泉移此趣無人防臨風酒一巵【洞霄詩集】

句

柳斷橋方出煙深寺欲浮【新堤小泛】歸心如病葉一片落江城【早秋歸興深雪偶談】

馬宋英

宋英溫州人以畫名

遊淨慈寺寫古松於壁因題

磨出一錠兩錠墨掃出千年萬年樹月明烏鵲誤飛來踏枝不著空歸去

【圖繪寶鑑丁大全丞相賞其詩畫急命索之人忌其能閟不令出卒不遇】

楊潛

題釣臺

遐想當年隱富春生涯只寄一絲綸幸逢白水爲眞主肯向靑山訪故人試問勒功依日月何如占象動星辰回頭四七皆陳迹獨有先生迹未陳【釣臺集】

黃宜山

題竹閣

移自孤山占北山荒涼老屋萬瑯玕櫻桃楊柳空花夢千古淸風滿閣寒

題和靖墓

墳邊疎影尙橫斜鶴老苔荒處士家獨立東風難著語只攜樽酒酹梅花【以上咸淳臨安志】

李仁本

仁本號裕齋

桂殿秋辭

飛翠蓋走籃輿亂山千疊爲先驅洞天迎目深且窈滿耳天風吹步虛【洞霄詩集】

陳元鑑

元鑑號東防

金陵懷古

英雄戰守幾春秋虎踞龍盤古石頭北固只憑江水在中原長對夕陽愁曹劉漫有經營志王謝空遺富貴羞舉目便懷千古恨鳳凰臺上不須遊【詩家鼎臠】

沈說

說字惟肖龍泉人有庸齋小集

紙衾

繭靣新幹帶露揉春回斗帳伴吟愁殘年已辦蒙頭過風雪從敎打戍樓

溪樓

心遠俗塵隔樓髙野興多稻花黃雀雨山影白鷗波灘澀推船上橋危挽客過日斜闌倚徧無句柰愁何

馮公嶺

曉上馮公嶺艱難見客情雨和殘葉落身逐亂雲行野店山腰出秋泉石罅生若將世途比此路更爲平

晚春

白頭何計是生涯日日尊前臥落花綠滿池塘無一夢夜來風雨過誰家【以上庸齋小集】

魯應龍

應龍字子謙嘉禾人有閒窗括異志

題飛星石

錦石雙飛下翠微忽看移入小巖扉靈光夜靜歸山徑翠影秋寒上佛衣滇海始知鯨欲動零陵不獨燕能飛只今五色曽何補自采奇峯築釣磯

【閒窗括異志陳山觀音殿曩年忽有兩石從半山鬭墜而下一從殿後壁滚入大士座下一墜殿之西屋瓦無損不知從何而入今二石尙存畱題者甚多餘乙卯嵗到祠下嘗賦於壁以記其事云】

李堅

題宜興衝寂觀

玉兔朝天去不回空餘露井薦晨杯屋鈴不語明如掌無復淩波逸士來

【咸淳毘陵志衝寂觀在縣西北六十里唐周長官所居井有白兔升天拾爲觀南唐隱者許堅至此浴滆湖履波而逝李堅詩云云】

邵梅溪

梅溪錢唐人

曹娥江

客舟艤盡江頭月忍聽寒潮聲哽噎那知江上無情波總是曹娥眼中血【娥江題詠】

宋詩紀事卷六十九

欽定四庫全書

宋詩紀事卷七十

錢塘厲鶚撰謝耘

耘字耕道天臺人

送石深之歸沃洲

嬾踏紅塵地結廬巖壑間酒催淸夜別身伴白雲還賀老湖邊月支公屋外山沃洲吟不盡天與老翁閒【東�誌略】

句

路深容馬窄樓小插花多

【貴耳集謝耕道自號謝一犂有犂春圖諸公喜於納交善滑稽三十年閒天下詩人未有不至其室詩軸不知幾牛腰巾髙二尺餘方口大面行於市孰不曰謝一犂因是名滿京洛壁閒寫詩中有一聨云云事繼母極孝母九十七八該慶典初封人榮之】

吳浚

浚字允文旴江人有集

重過瑞金江

水瘦灘聲健天寒霜意新犬牙舟過石魚貫路行人到眼心應識回頭迹易陳時平刀劍息失喜問遺民

客中

斷雁嘯雲天雨霜客中何事不淒涼玉梅約住東風信更讓黃花半月香

春日

畫堂簾箔碧籠蔥午夢糢糊燕語中微雨嫩晴天似醉鬧紅吹上海棠風【以上吳允文集】

張濡

濡號松窗

遊大滌山

危樓拱翠出層空畫棟朱闌縹緲中客散月明風露下一匳天棘伴絲桐【洞霄詩集】

韓準

準號鶴山

九月梨花

粉膩迷春月滿枝誤隨秋日弄芳菲料應潛作春宵夢剛被西風不放歸【詩林萬選】

陳叔堅

叔堅字堅甫號遁齋

送素上人遊方

不是無衣鉢師心酷愛山自言行腳好卻厭住庵閒野水寒林外孤云夕照間淸遊何處寺須寄好碑還【詩家鼎臠】

葉善夫

芹溪小隱【在建陽】

芹溪處士古人風寶劍塵埋未化龍舊隱至今名不朽扁題原出紫陽翁【建寧府誌】

仇從簡

從簡號芋田

句

雪翻夜鉢裁成玉春化寒酥剪作金【詠酥黃芋山家淸供】

周彥夫

天津橋二首

下車聊復問何如尙憶重來四紀余鐘阜秦淮俱好在秖憐雙鬢自蕭疎

聨鑣去作蔣山遊路轉天津繞禦溝忽作故都禾黍恨洛陽宮殿鎖千秋【景定建康志】

黃文度

文度號小園

白藕

白藕花前一信風颯然吹雨到梧桐可憐一段淒涼意並入西窗客夢中【詩林萬選】

劉淸軒

句

可笑吳癡忘越憾卻誇範蠡作三髙

【陳郁話腴嘗見有人彈範蠡文云吳江三髙卽越之範蠡晉張季鷹唐陸魯望也範蠡越則謀臣吳爲敵國假扁舟五湖之名居笠澤三髙之首況當無邊勝地之上著此不共戴天之讐其視菇菜蒓羮敝屣名爵筆牀茶竈短棹江湖者豈容與之並駕臨風聨鑣釣雪耶劉淸軒云云見譏固已深矣】

薛琦

琦鄞人

題荊浩畫靑山白雲捲

渺渺山上山隱隱樹邊樹雞犬不聞聲居人在何處【甬上耆舊集】

李檝

檝號碧山

有約

楊柳垂隄水繞門可人淸景近黃昏明朝有約誰先到手掐花梢記月痕【詩林萬選】

王輝

輝古汴人

楊柳枝

密密陰陰漢將營春風吹斷皷鼙聲少年不說封侯事柘彈銅丸落曉鶯【詩家鼎臠】

史繩祖

繩祖字慶長曽遊魏鶴山之門著學齋占畢

紅莧

易稱紅莧美柔英夬決窮陰日旅辰不以色紅爲貴尙何因赤莧有仙人【圖經明州赤莧山土傳赤莧仙人所種學齋占畢】

周伯仁

伯仁字及之南昌人

句

照天不夜梨花月落地無聲柳絮風【春雪桃源手聽】

易寓言

杜鵑花

輕剪梢頭薄薄羅子規湔血恨難磨園林莫道香飛盡嫩綠枝頭不用多【全芳備祖】

曾蘭墅

西湖夜景

閒窗放入四山靑古篆無煙气自淸風不鳴條花著露一湖春月萬蛙聲【咸淳臨安志】

李軏

畫楊妃扇

頗憶前身是謫仙硯煩親捧玉堂前如今再閱嬋娟靣不覺人閒五百年【翰墨大全】

王公煒

梅花

枯霜翦盡千林葉才放江頭第一春瘦影看來天愛畫孤根生處地無塵夜郎嵗晚逢羈客谷口寒云見似人絕是精神吟不盡好枝和月插紗巾【後村千家詩】

葉豈潛

豈潛字潛仲金華人佐廣西漕幕

蟬

柳邊曉立看虫蛻化作風餐露宿身林靜畫長吟不絕騷騷淸苦似詩人

鱖魚

漁翁今度笭箵富政是桃花水膩時网得文鱗如墨錦貫來楊柳是金絲【以上後村千家詩】

黃登

登字瀛父號南溪有適意集

山中曉行

上到山巓曉色分眼看殘月待朝昕望迷四顧渾如海立欲移時秖是云隱隱樓臺平地見行行鐘磬半天聞舉頭頓覺靑霄近我欲乘風謁帝君【後村千家詩】

黃師參

師參字子魯號魯庵

過廬陵

昔年棲迹處今訪不知門華屋半塵土故人餘子孫少畱誰共語欲去轉銷魂落日江樓遠江山空復存

李咸谷歌

李咸谷眞詩人無枝可棲雲水身去年縣官爲架屋才有數枝堪寄宿朝廚無煙吟正髙癡兒叫怒吟轉豪人閒六月盡絺服獨著春衫涼自足黃雞白酒東家畱西家欲畱還住休鑿池養魚未盈掌有客過門須舉网网收魚盡鏡匳空菜羮作供尢春風谷之山窈復深誰其友之紫芝民谷之水淸且泚誰其似之巢父耳再拜號君咸穀子白頭結交從此始【以上詩家鼎臠】

潘亥

亥字幼明號秋巖檉子

寄趙紫芝

長安獨跨驢一別二年餘朝士不能薦承明空有廬窗虛桐影薄櫂冷桂花初莫怪無書札心親迹任疎【前賢小集拾遺】

社日

聽得東風急吹漧小徑泥雨多花放早水滿燕飛低貧女不知緯幽人只此棲依依懷去嵗摘茗白壇西【東甌詩集】

葉茵

茵字景文笠澤人有順適堂吟稾

偶成

春來晴復陰因物悟浮生杜宇鄕心重楊花世事輕知非蘧伯玉覺是晉淵明此意誰人防騎牛訪耦耕

蘇隄

南北山圍翡翠隄隄邊綠漲輭琉璃參差臺榭無餘地雜踏輪蹄了四時楊柳又多前日樹梅花秖少近人詩停篙不看春風靣閒伴漁翁理釣絲

山行

靑山不識我姓字我亦不識靑山名飛來白鳥似相識對我對山三兩聲

室人墓下

楚愴埋香地卿須念稾砧齊眉中道訣同穴百年心刀尺凝余澤松梧帶老陰可能如饁婦相對白頭吟

有所思

仰天有所思心逺目苦短西風驅殘云千里月華滿

元夕

夢想傳柑宴村醪可試沽漫酬元夕爾不復去年吾舊事思淸汴幽情卜紫姑六分春已一秉燭步通衢

香匳體

千里相思兩寂寥東陽應減舊時腰書中喜有歸來字攜傍紅窗把筆描【以上順適堂吟稾】

潘鄭臺【一作鄖臺】

詠梔子花

未說司花刻玉工已知名與佛相同可憐結了薰風子依舊身歸色界中【全芳備祖】

周吟軒

蒿

野蔬山芋慣寒酸羮綠虀黃頓頓餐及到新年立春日卻無生菜上春盤【全芳備祖】

李濤

濤字養源臨川人有蒙泉詩稾

登髙丘而望逺海

登髙丘望逺海萬里長城今安在坐使神州竟陸沈夷甫諸人合葅醢望逺海登髙丘知我者謂我心憂不知我者謂我何求歸枕蓬萊潄弱水大觀天地眞蜉蝣【蒙泉詩稾】

黃深源

深源字益長三山人

秋日寄懷友人

幾度裁書無雁休思君天闊水悠悠自從席上飛花後又見江頭落木秋背壁一燈憐瘦影誰家雙杵動新愁不知今夜西風里人倚月明何處樓【詩家鼎臠】

周承勛

承勛字希稷官瑞州新昌尉

題度門院【在瑞州】

才入度門寺先觀覺範詩昔人吟不盡今日到方知地僻寒來早山髙月上遲池邊老修竹曽映董生幃【自注龔龍圖端書堂在焉】

宿玉龍宮

夜爇松明火朝焚柏子香舉家來萬壽佳節遇重陽雨止雲穿日風髙天欲霜吾廬籬下菊應怪未還鄕【以上娯書堂詩話】

鄧林

林字性之號四淸社友臨江人有皇荂曲【蕭小山跋云皇荂曲詩古如洞庭樂其思幽律如嶰谷箾其和宣絕如喬朩嚶其音冶】

玉兒

金蓮華上兪尼子永壽神仙羅繡綺苑中荊荻布令嚴玉像支離瓦官寺六宮鴨防起淫風太白便應縣妲已此身肯許兜鍪夫猛爲東昏判一死到今羞殺賣降人去作練兒梁姓臣

朱彥和

文如玉海動時流曾以書棊伏隱侯武徳閣前消幾語卻令梁氏缺金甌

任蠻奴

千里旌旗已渡江蠻奴苦諫喚蕭郎卻持官裏黃金去望拜韓擒石子岡

石崇

梓澤神仙第一居爭豪不惜碎瑚荊州使客知何罪未必亡身爲綠珠

送衡山琴畫張道士

滿天風月澹蕭條三尺孤桐古調髙不敢問君聽別操請彈二十五離騷

滿空煙雨澹糢糊三尺霜縑老墨枯不敢問君求別景請描七十二峯圖

九里松

松是山靈一手栽堯天長就棟梁材龍髯怒起春風急似怪遊人喝道來【以上皇荂曲】

鄭爚

爚字君瑞

句

月似故人能赴約鷺如小友可忘年【和劉后村後村詩話】

王默

默字識之

梅花

知已林和靖論心何水曹平生懷玉雪獨立占風騷月落香方覺天寒韻更髙搜吟吟未就淸夢滿江臯【詩林萬選】

張仲節

仲節建安人有玉防稾

句

蝴蜨似知春夢熟穿花飛度畫屏東【閨思後村題跋】

吳鋼

鋼琚之子官臨安京倅

崇壽寺【在西湖方家峪髙宗朝劉妃建】

坳徑石齖梅枝礙竹斜舊封妃子院殘照覺王家亭砌旋風葉巖流出洞花飽參塵世味得似野僧茶天申萬壽圓覺寺【在西湖之九里松髙孝兩朝皆臨幸】

梵室香飄隔竹聞壁間肆筆爛奎文山深翠輦經行處猶臥從龍數點云【以上咸淳臨安志】

姜補之

補之字伯玉

雪夜問梅

一年春事五更初夢覺寒香乍有無門外不知深淺雪秖應消瘦玉肌膚【前賢小集拾遺】

方菊田

絕句

數葉芭蕉數葉秋燈長雨久不眠愁靈溪寺裏夜曾聽又聽靈溪溪水流【全芳備祖】

全大用

海棠

少陵不賦海棠詩畱待風流相國詞聞種錦窩三百本春風才起蜀人思【全芳備祖】

姚顯

顯霅川人

遊九鎖山

九鎖碧陰涼行人古道長四山松雨過一路稻云香怪瀑驚危磴殘蟬亂夕陽長安金屋好夢不到山房【洞霄詩集】

徐玨

玨號耕巖

遊洞霄

凡世纖塵不敢侵瑤關自鎖白雲深地靈佳朩有仙意山靜啼禽多好音五洞暗通蓬島路九峯密拱石壇陰步虛聲了幽人暇一穟鑪香三弄琴【洞霄詩集】

蕭汛之

讀秦紀

築了連云萬里城春風管醉中聽淒涼六籍寒灰裏宿得咸陽火一星【梅磵詩話】

徐介軒

桂花

翠葉金花小膽瓶輕拈款齅不勝情從敎失陷沈煙裏驀地薰心夢也淸

謝幼謙

酴醿

香雪支離半墜風柔條無柰不成叢阿蠻如許風流骨打困秋千細雨中【全芳備祖】

郭忠謨

溪居

鑿破靑山骨初營數畝丘泉分幽竇乳峽束大江流漁唱來花徑山光落釣舟沙鷗驚笑語片片起滄洲【後村千家詩】

黃今是

漁父詞

靑煙何處淡孤洲有客經年業一鉤芳艸渡頭新貰酒碧雲天際已歸舟【宋藝圃集】

吳陵

陵字昭武

盱眙郡樓

風物淒涼天地秋憑髙不盡古今愁關河北望三千里淮泗東來第一州日暮邊聲傳畫角早寒霜气襲重裘干戈澒洞何時靜王粲長吟獨倚樓【詩林萬選】

甘邦俊

題梅壇

火徳中微否未傾朝陽一疏鳳先鳴如公忠論能旋聽彼莽姦謀未易成萬古仙名香宇宙幾人遺臭腐公卿至今風吼松聲怒似爲先生訴不平【梅仙事實】

任拙齋

酴醿

一年春事到荼防香雪紛紛又撲衣盡把檀心好看取與畱春住莫敎歸【全芳備祖】

吳明老

明老建陽人

【小園解後錄明老剛介有志操詩文𨿽不純意趣亦殊可采】

偶成

西風颯颯動長林鬥酒沽來伴月斟慷慨未應憂短褐悲歌元不爲秋砧誰云塞馬年年健自是君門浩浩深世祖丰神似髙帝楚囚珍重莫霑襟【詩人玉屑】

陳疇

題釣臺

故人已了中興事贏得溪頭伴釣竿喚起先生同一笑靑山自在白雲閒【釣臺集】

謝堯仁

詠芍藥

花蓓大如拳花面或徑尺紫者棲紫鸞黃者浴黃鵠或似扶桑枝推上一輪赤或似玻瓈盆稍久擎無力又有似平叔愛矜素粉白又有似蜀人喜染天水碧或似包綠錦未放丹砂坼或似浴靑囊未放沈麝發應須和露翦莫使見顏色庶幾精神全免笑花無骨【全芳備祖】

徐安國

安國號春渚

大滌洞

大滌山藏碧玉函神龍防穴虎馴巖華陽邃道通仙處始見元同骨不凡【洞霄詩集】

妙庭觀

玉笙聲絕瑤池杳桂殿風生幾度寒空使時人慕雞犬埽除槃鼎舐遺丹【杭州府誌】

王堅

梅壇

曽向梅窗覓隱仙誰知結屋此山顚讀書堂下三更月燒藥鑪中幾度煙鸞影已隨天上去虹光空盼世閒傳疾邪一疏吾能抗隱世髙名媿獨賢【後村千家詩】

孫抗

題隱山南華洞

峭徑入蒼煙他山盡一拳上盤朱鳥翼中寓漆園仙淸可攜壺賞涼堪枕石眠九疑生接境曽此按薰【桂林府誌】

鄭夢周

漁父

披卻蓑衣翁自漁靑荷包飯柳穿魚歸時坐在短篷底白占一溪雲水居【後村千家詩】

李春伯

鷺鷥

春暗汀洲杜若香風標公子白霓裳碧天片雪忽飛去何處人家水滿塘【後村千家詩】

宋詩紀事卷七十

欽定四庫全書

宋詩紀事卷七十一

錢塘厲鶚撰葉紹翁

紹翁字嗣宗建安人有靖逸小集四朝聞見錄

西湖秋晚

愛山不買城中地畏客長撐屋後船荷葉無多秋事晚又隨鷗鷺過殘年

秋日遊龍井

引道煩雙鶴攜囊倩一僮竹光杯影里人語水聲中不雨雲常濕無霜葉自紅我來何所事端爲聽松風

出北關一里

脫衣命僕浣塵埃籬落人家未見梅出得城門能幾步船頭便有白鷗來

嘉興界

平野無山盡見天九分蘆葦一分煙悠悠綠水分枝港撐出南鄰放鴨船

九日呈愼直院

秋風吹客客思家破帽從渠自在斜腸斷故山歸未得借人籬落種黃花

賦葛天民栽葦

葉礙漁舟入叢分水國寛低回藏鷺渚髣髴釣魚竿蕩戶和萍送溪翁當竹看所憐如許節不耐雪霜寒

西溪

一條橫木過前溪村女齊登采葉梯獨立衡門春雨細白雞飛上樹梢啼【以上靖逸小集】

貓圖

醉薄荷撲蟬蛾主人家柰鼠何【隨隱漫錄】

漢武帝

殿號長秋花寂寂臺名思子艸茫茫尙無人世團圞樂枉認蓬萊作帝鄕【齊東野語】

黃榮仲

江上晚眺

十里滄波自在流滿天風月下蘆洲待攜六幅生綃去畫出江南水墨秋【後村千家詩】

王君良

江行

暮雲含雨意江路轉淒淸秋泊扁舟處時聞孤雁聲莫愁秋欲老只是客關情不信他鄕恨吟邊分外生【後村千家詩】

劉翼

翼字躔父福唐人有心遊摘稾

【林鬳齋序云躔父與予同事樂軒先生鄙夷場屋之技獨力於詩晚而傲世自樂盡去繩墨法度自爲樂軒一家之言如娑羅林中最後說法六師諸魔聞者益懼矣】

伯言見和拙作以漢隸書之謝以七韻

李潮善八分求歌杜陵叟有人和我詩半紙余科鬥風雲生其懷劍防出其手石經中郎蔡新樣元和柳元常文不傳退之書何有待我農隙時載筆隨君後袖手眼亦明聊與之飲酒

山寺聽雨

問道論詩也一宗燒柴煨芋佛家風要知眞樂人間少聽雨空山破寺中【以上心遊摘稾】

周端臣

端臣字彥良號葵窗禦前應制

內人燒香圖

花底燒香深閉門宮鴉棲了已黃昏君王未識無人妒𨿽不承恩卻感恩【詩家鼎臠】

落梅

條脫空嗟萼綠華俗塵誰見駐香車數聲畫角單於塞一曲山香阿母家墮砌尙疑妝後粉防衣猶認唾時花別來埋沒春風靣幾度虛窗嘆月華

買木犀花

卻杖頭沽酒物湖邊博得木犀花西風可是無拘束一路吹香直到家【以上後村千家詩】

古斷腸曲

條風窗戶柳陰陰雲碧春衫防水沈花裏小防人不到流鶯啼起去年心

依舊斜陽燕子樓共誰把酒話閒愁韋娘去後西風老爛漫黃花滿院秋【詩林萬選】

裦親崇壽敎寺

萬竹蒼寒擁寺門寺碑金字禦書存榮華肎信當年事儀制空畱後世恩影閣有聲塵网暗殯宮無月土花昏見梅不敢輕扳折恐是春風水際魂

【西湖遊覽志寺在淸波門外方家峪俗稱劉娘子寺宋紹興十八年劉貴妃建妃臨安人入宮爲紅霞帔得幸累遷才人婕妤婉容尋進貴妃専掌禦前文字工書畫上用奉華堂印父懋因金人南侵獻錢二萬緡以助軍費髙宗嘉之遂令建寺以爲功徳有泉自鳳凰山而下注爲方池命曰鳳凰泉於湖張孝祥書刻內有松雪亭觀音洞筆架池偃松交枝檜壁間陳公儲畫龍甚奇周端臣詩云云】

題葉靖逸東庵

一庵自隱古城邊不是山林不市廛落月半窗霜滿屋臥聽宰相去朝天【宋藝圃集】

施文焴

金陵作

紫蓋東南久寂寥石城煙霧壓岧嶤登臺倦客懷千古宿內閒人夢六朝禦苑云浮曽拾翠舊橋月落尙吹簫諸公不說新亭事目斷空江半日潮【景定建康志】

鄧夢傑

夢傑旴江人

賡梅山壁閒韻

媿我身名墮褐冠無因安得到仙壇子眞𨿽隱名難隱萬古髙風凜凜寒【梅仙事實】

張榘

榘南徐人

題雨花臺

莫說南朝勝槪繁秖今近郭已江村臺荒浪紀曼花墜事往空餘古意存甌缺正緣輕納景鼎分誰謂不如孫滔滔千載興亡恨盡付憑欄對月樽【景定建康志】

徐獻可

獻可永嘉人官至泉州守

書齋

十日書齋九日扃春晴何處不閒行瓶花落盡無人管畱得殘枝葉自生【東甌詩集】

聞九成

九成余杭人

洞霄山隱齋

余杭之山天柱峯下有石洞蟠蒼龍齋居無塵山四合仙人宴坐空翠中夜捫北斗罡气接晨吸東日精光通醉淩髙風駕白鶴笑視黃庭驅玉童人閒自有赤松子方外或友洪崖公丹泉吹陰曉霧碧野果變色秋山紅獻酬且盡琉璃鐘笑談便是蓬萊宮肎如金粟衰病翁防花丈室談虛空【洞霄詩集】

徐千里

茉莉

炎州綠女雪爲肌十二朱防月未移香逼簟紋眠不得爲渠醒到打鐘時【後村千家詩】

饒良輔

良輔字昌朝號竹溪

竹徑步月

素月流空天不夜淸輝散入疎林下下有幽人獨往來杖藜縹緲誰能畫【詩家鼎臠】

朱承祖

鶴林寺

鶴林古竹院馬素舊松關艸合門前路云埋寺後山花神千載去僧話片時閒滿壁瑰奇句慙窺豹一斑【鶴林寺志】

鄭雲林

海棠

貪詩閒費一生心水際云崖到處尋可惜春光吾老矣海棠煙雨閉門深【全芳備祖】

範仁仲

題梅仙山

說到神仙事渺茫壽春亙古此靈場松邊白隱千年鶴嶺外紅拖幾夕陽霞馭月寒時弄影斗壇風冷夜聞香先生不必眞人號自與乾坤共久長【梅仙事實】

蔣夢炎

寒食

不暖不寒寒食天小橋楊柳未飛綿三分春有一分在十日晴無兩日全桐角喚回前嶂曉子規啼破隔江煙麻帬素髻誰家女哭向墦閒送紙錢【後村千家詩】

馬知節

知節字介卿環溪人【曰璐按宋史馬正恵知節字子元祥符人此字介卿環溪人見宋刋詩家鼎臠所選俱南渡人詩蓋與正恵同姓名者】

枯梅

斧斤戕不死半蘚半枯槎寂寞幽巖下一枝三四花【詩家鼎臠】

阮南溪

梨花

繽紛紫雪浮須細冷淡淸姿奪玉光剛笑何郎曾傅粉絕憐荀令愛燻香【合璧事類別集】

呂防

防臨川令

題梅壇

封事悠悠卽掛冠蒼煙古木鎖空壇當時不識蓬萊客秖作南昌一尉看【梅仙事實】

王安之

安之字叔安號藥窗

寄友

憶昔靑燈夜坐牕吟猨聲裏早梅香一從去櫂衝寒雪幾度憑防到夕陽秋思漸於蟬外覺別愁空入雁邊長梧桐解得離人意不遣西風葉盡黃【詩家鼎臠】

張異

異新昌人

題梅壇

上疏歸來日已西山中旋制薜蘿衣謀身豈爲金丹祕去國應知火祚移風露滿林蟬幾蛻松杉繞屋鶴孤飛瓣香僕僕非公願自有忠誠天地知【梅仙事實】

賈仲頴

仲頴永嘉人

句

燈花寒影裏詩句雨聲中盡開窗戶容秋月徧倚防干看晚山【後村詩話】

葛逸

虎丘呈元機上人

樓觀倚云端煙收陸海寛蒼厓畱劍迹古木見龍蟠石徑靑苔滿霜林木葉幹憑防千里豁爽气逼人寒【虎丘志】

富嚴

遊虎丘

繚繞禪關鎖翠微遊人到此便忘歸古今不盡春風恨一劍淸泉浸落暉【虎丘志】

謝子才

柳

嫩葉吹風不自持淺黃微綠映淸池玉人未識分離恨折向堂前學畫眉【後村千家詩】

宋自適

自適字正父金華人號淸隱

早行

西郊雲起白漫漫近樹遙峯欲辧難山下幾多迷路者人間方夢大槐安【梅磵詩話】

柳

絲絲煙雨弄輕柔偏稱黃鸝與白鷗才著一蟬嘶晚日西風容易便成秋【全芳備祖】

句

江湖多少盟鷗地莫近平津閣畔行【送願父弟眞西山題防】

路徳章

盱貽旅捨

道旁艸屋兩三家見客擂麻旋防茶漸近中原語音好不知淮水是天涯【詩人玉屑】

王顯世

顯世字子亦南安人官寧都令有容安稾

烏駐道中

蹲鴟用事謝黃獨木奴弄色陵烏椑落日人行桑柘裏西風雁過稻梁時故山秋晚正如此遊子天寒何所之一笑沙禽忽驚去水邊的皪早橫枝【詩家鼎臠】

尢煓

煓袤諸孫理宗朝官臨安府倅浙東提刑

題蘇端明書乳泉賦後

萬籟旣寂一气孔神吸彼沆瀣沃此肺膺至陽之精天一所生欽哉此詞展也大成【式古堂書考】

諭汝楫

徵夫

白骨茫茫散不收朔風吹雪度洲殘陽欲落未落處照盡行人今古愁【詩人玉屑】

丁木

木字子植天臺人

次揚州何安撫節機韻

送別邦江路梅花作暮愁關情何水部回首古揚州雁影明寒水冰凘澀去舟想應今夜宿霜月滿洲【詩家鼎臠】

葉元素

元素字唐卿號苔磯

絕句

家住夕陽江上村一灣流水防柴門種來松樹髙於屋借與春禽養子孫【後村千家詩】

吳吉甫

句

眞水黃芽長香風玉杵鳴不爲三窟計永伴一輪明【漕試搗藥兔長生詩困學紀聞】

李杜

杜號棗坡

過廢寺

溪沙橫漲水痕平閒扣云關壁半傾殿上土花人不到斷甎支睡聽蟬鳴【詩林萬選】

髙鵬飛

鵬飛字南仲余姚人有林湖遺稾

湖上

好景難逢柰老何十年此地絕經過山如得意晚猶碧雨亦知愁秋更多造化從渠旋磨蟻功名笑汝撲燈蛾湖邊直欲呼船去更共漁人掛綠蓑【林湖遺稾】

李龏

龏字和父號雪林笠澤人家吳興三滙之交效元白歌詩不樂仕進年登耄期有潄石吟梅花衲翦綃集

【佩楚軒客談和父自作墓志云孰生予孰死予予不自知爲文之徒詩之徒今瘞於斯孰知伯道之無兒未幾死趙文曜爲志葬之何道兩山閒樹梅百株趙徳符題碣曰宋詩人雪林李君之墓】

梅花集句

林蘿深處過溪橋眼底靑山映寂寥眞態生香難畫得一枝春瘦雪初消【林逋蘇養正又

可正平】吹殺梅花影裏燈淒涼一似觀堂僧滿山明月東風夜茶煮西嵒瀑布冰【張鎡周文璞羅鄴貫休梅花衲】

公無渡河

屈平沈湘不足慕公無渡河兮公苦渡行搔短髮提壺漿玉白蘭芳不相顧驚波不在黯黮閒顏色錯漠生風煙其下無底旁無邊何用將身自棄捐【李賀王叡李咸用溫飛卿齊已盧仝白居昜王建】

重宿吳林居園亭逢雪

小隱西亭爲客開舊題詩句沒蒼苔銀河風急驚沙度酒作淩凘火作灰【許渾鄭谷李咸用姚合】

寒食

一年惟此兩三辰落拓東風不借春歌酒家家花處處何曽紫陌有閒人【熊孺登李山甫白居昜羅鄴以上翦綃集】

盧梅坡

春日

紅芳滿眼鬭風流誰信春來有客愁惆悵不漧桃李事故山煙雨憶松楸

閔雨

百萬人家井水黃江南大半田無秧乖龍豈是爲霖物貪弄明珠簸日光【以上後村千家詩】

季履道

履道號澄江

山

濁酒三秋館靑燈半夜花故人渾在目幽夢暫還家淮近風偏惡山髙月易斜新霜何處雁片影落平沙【詩林萬選】

葉杲

杲字謙夫永嘉人官史館檢閱

東山堂

何處著詩臒巖邊有隱廬云生春樹合魚響夜潭虛住久無他姓山空應讀書平分謝池月吾亦百年居【東甌詩集】

方景絢

景絢字武子莆陽人擢第終於郡掾

題壁

明月照齊州玉龍棲欲起壯士腸夜回寒衾潑秋水【劉后村題防】

何洪

洪號梅境淳安人

溪居冬夜

茅屋瀕溪只數椽防籬黃犬枕莎眠柴門不掩松梢月恐有山陰泛雪船【靑溪詩集】

車瑾

瑾字元瑜黃巖人號敬齋

馬家山【在黃巖縣】

山頭紅日生山下螘蛙爭朝市誰能問煙雲我自耕胡牀調紫蕨黃獨煮香秔無意隨園綺逃名更得名【臺州府誌】

朱輔

虎丘

自許胸中著一丘飽於世路合休休未陪靖節逺公社且與景常元慧遊四野凍雲催雪到五湖春浪蹴天浮不將拾翠相隨去碾罷新茶卽泛舟【虎丘志】

宋詩紀事卷七十一

欽定四庫全書

宋詩紀事卷七十二

錢塘厲鶚撰張堯同

堯同嘉興人有嘉禾百詠

嘉禾百詠【存十首】

殳山

丹竈功成後寥寥掩石扉但聞蟬巳蛻不見鶴來歸

蘇小小墓

泉下骨應朽幽魂獨未銷幾番淸夜月孤影度南橋

韭溪

終與雙溪接分流入市來市橋人影合不解洗塵埃

朱買臣墓

世事春風轉榮枯一夢間繡衣人不見孤冢舊家山

天心湖

拍岸浮春綠菇蒲四逺生网羅人不到魚鳥亦忘情

月波樓

天濶冰河淨溪平玉鑑寒捲簾看晚色鷗鳥傍防幹

列岫亭

吾州風物好惟是欠靑山忽有洞庭色來從一笑間

跨塘橋

路接張涇近塘連谷水長一聲淸鶴唳片月在滄浪

樂郊亭

竹下淸風好時來掛幅巾待逢田叟問誰是樂郊人長水鄕【古鄕也故楞嚴大師子璿作楞嚴疏文謂之長水疏】

古來名未滅人好水還淸一讀髙僧疏塵勞悟此生【以上嘉禾百詠】

梁佐

佐理宗時人與史安之倡和

髙山堂

危巓層閣倚云平一憑危闌醉魄醒霽雨亂山生淡碧帶風寒竹有餘靑孤猨傍石來深礀幽鳥衝煙入畫屏卻讓髙僧占仙景蓬萊不獨在滄溟【嵊縣誌】

毛珝

珝字元白三衢人有吾竹小稾

【李龏和父序云柯山毛元白詩人之秀者也惜其少文自晦不求聞於時吟稾一帙淸深雅正迹前事而寫芳襟有沈千運獨挺一世之作】

廬山棲賢寺

名重於諸剎前賢舊隱蹤無人知有路隔樹忽聞鐘瀑壯山疑裂云深寺若封或傳遺稾在三叩昔時松

墨龍

眞人尸居雷八荒斷甎殘墨生蒼茫鯢桓下九淵墨神光倒射角與亢【平聲】明明元气淋漓迹水防焚槐海波赤周流萬化元無極姑使人心識天則

浙江

白鷴舊事隨波去太極陰陽自吞吐長虹夜貫黑頭船四紀沙迎相公路馮夷作劇眞等閒五都有客雄其閒上林三官浪憂國千年海防生銅山

丹陽館

渡江南來第一驛幾度華堂延雁客百年運逐曉云空愁殺鞮官老無職南徐今日古陽關不斷歌聲祖離席國讐巳復事尢多折損年年春柳碧

富池廟

船頭蜀錦三千尺倒影長虹浸寒碧相逢不是紫髯郎鸚鵡洲邊眼生棘江頭簫鼓雜靈鴉人道陰兵曾防國安知樓下雪千堆不是吞曹气沖激

滄浪亭

濯纓人去水空寒事屬明時欲問難日暮客歸園館閉鷺鷥飛上石棊槃【子美故物惟石枰存】

石湖

一片湖光接薜蘿功名餘事屬吟多至今魚鳥皆堪敬曾見烏巾照碧波【以上吾竹小稾】

黃伯厚

晚泊

片防寂寞繞孤村茅店驚寒半掩門行艸不成風斷雁一江煙雨正黃昏【後村千家詩】

範大中

立春寄梅壇楊逸老

仕路蹉跎又見春區區深厭走紅塵未能解脫無窮事長憶逍遙自在人瓦缶汲泉朝灌藥羽衣蒙露夜朝眞灑然物外淸虛境呼吸淳元養气神【梅仙事實】

劉瀾

瀾字養源號江村天臺人初爲道士還俗干謁無成卒

【劉后村跋雲天臺劉君瀾詩四卷短篇如新戒縛律大篇如散聖安禪詩之體制略備】

桐江曉泊

風蕭蕭冰瑟瑟淡煙空蒙冠朝日灘頭枯朩如畫出鸜鵒飛來添一筆【梅礀詩話】

夜訪侃直翁

疎瓴亂見星危坐冷無燈索句發先白餐蔬貌盡靑棲禽翻麓雪墮栗破溪冰昨夜中峯頂因看海日升【瀛奎律髓】

句

東風半綠官圩艸西日遙紅別岸山【梅礀詩話】

李億

柳

倚岸依依一兩株溪風吹影暮煙疎靑條拂水長如綫釣叟折來穿白魚【後村千家詩】

劉允升

繭漆花

淸晨步上金雞嶺極目漫山繭漆花雪蘂瓊絲亦堪賞樵童蠶婦帶歸家【全芳備祖】

易元矩

斑竹

一別虞妃去不還愁雲空鎖九疑山世閒多少相思淚灑徧修篁染不斑【全芳備祖】

何應龍

應龍字子翔錢塘人有橘潭詩稾

春寒

博山燻盡鷓鴣斑羅帶同心不忍看莫近闌干聽春雨樓髙無處著春寒

有別

樓上佳人唱渭城樓前楊柳綰離情一聲未是難聽處最是難聽第四聲

臨安僦樓

過了燒燈望燕歸春寒剗地勒芳期杏花深巷無人賣細雨空簾盡日垂

芍藥

金蘂絲頭茜染成五雲樓映玉盤傾謝郎一入中書後二十四橋空月明【以上橘潭詩稾】

傷春

玉纖輕揭繡簾開行到花前淚滿腮正爾春心無處托一雙蝴蜨忽飛來【後村千家詩】

蔡槃

槃號防庵永嘉人

洲

煙際系孤舟蘆花兩岸秋江空雙雁落天迥一星流急鼓西津渡殘燈北固樓商人茅店下沽酒話揚州【東甌詩集】

羅竹谷

竹谷廬陵人羅大經之父名字未詳

送曾雲巢被召

泰華山人上赤墀上嗟安在見何遲老於尙父投竿日少似轅生對策時怨鶴驚猨辭舊隱鞭鸞笞鳳總新知早陳經國平邊策歸領雲巢舊住持

送胡季昭竄象郡

好讀牀頭易一編盈虛消息總天然崢嶸齒頰皆冰雪肎怕炎方有瘴煙【以上鶴林玉露】

羅大經

大經字景綸廬陵人登第爲容州法曹掾著鶴林玉露

茶聲

松風檜雨到來初急引銅瓶離竹鑪待得聲聞俱寂後一甌春雪勝醍醐【鶴林玉露】

陪桂林伯趙季仁遊桂林暗洞列炬數百隨以鼓吹市人從之者以千計巳而入申而出入自曾公巖出於棲霞洞入若深夜出乃白晝恍如隔宿異世季仁索余賦詩紀之

瑰奇恣搜討貝闕靑瑤房方隘疑永巷俄敞如華堂玉橋巧橫溪瓊戶正當窗仙佛肖髣髴鐘鼓鏗擊撞贔贔左顧狺狺欲吠庬丹竈儼亡恙芝田藹生香搏噬千怪聚絢爛五色光更無一塵涴但覺六月涼玲瓏穿數路屈曲通三湘【相傳與九疑通】神鬼妙剜刻乾坤眞混茫入如深夜暗出乃皦日光隔世疑怳惚異境難揣量【鶴林玉露】

王荊公

錯認蒼姬六典書中原從此變蕭疎幅巾投老鐘山日辛苦區區活數魚

【鶴林玉露王荊公新法煩苛毒流寰宇晚歳歸鐘山作放魚詩云物我皆畏苦舎之寧啖茹其與梁武帝窮兵嗜殺而以麫代犧牲者何殊】

吳規父

蛙

斂藏鼓吹寂無言跳何曾離艸根舉世盡貪生處樂坎中應自有乾坤【後村千家詩】

劉汝進

汝進號山翁漫塘幼子

與客九日遊龍山以塵世難逢開口笑分韻得口字

縱步龍山顚放舟尢蕩口羣然雁鶩行雜之牛馬走我拙不能詩我病不能酒試問賞花人還有菊花否【山房隨筆】

呂炎

炎字仲明

閨思

夜久香銷翡翠匳十分春恨上眉尖荼防謝了櫻桃過人影參差月半簾【詩林萬選】

車若水

若水字淸臣號玉峯山民黃巖人從杜淸獻公遊有腳气集玉峯宂稾

江湖偉觀

十年不向此憑闌景象依然一望間龍蜃吐雲天入水樓臺倒影日銜山僧於僻寺難爲隱人在扁舟不是閒孤鶴似尋和靖宅盤空飛下復飛還【咸淳臨安志】

庚申

襄陽耆舊總堪羞只有龐公巳入州自向芭蕉眠夜雨不堪更鼓在牀頭【赤城詩集】

陳嘉言

嘉言侯官人仕爲建州司戶咸淳末築室臺嶼人稱書隱先生

題太姥墓【太姥山在福寧州東堯時有種藍老姥家於路傍有道士求漿姥飲以醪因授丹砂服之七月七日乘龍上升有虛墓存焉】

吾聞堯時種藍嫗世代更移那可數帝堯朽骨無微塵此間猶有堯時墓墓中老嫗知不知五帝三王奚以爲狼貪鼠竊攫尺土窾朩未枯巳易主君不見仙人掌分明指取靑天上騎龍謁帝大羅天不逐華虫掛塵网又不見石棊盤人去盤空局已殘當時勝負此何有爭先劫奪摧心肝請君絕頂試披寫左望東甌右東冶山川不見無諸揺但見烽煙徧郊野野老吞聲掩淚哀茫茫滄海生蓬萊【名勝志】

羅與之

與之字與甫螺川人有雪坡小稾

玉梁道中雜詠

淸商泛西來刺刺滿林塢艸朩儵變衰柯葉不相顧昔時翳空云今作連山雨菊花猶彊項籬邊爭媚嫵泠泠澗防泉破碎山根翠似欲畱佳客曲折二十四我行無定止蠟屐信所詣偶來儵捨去乘興聊復爾蒙鴻玉梁境縹緲雲霞仙月壇白雲洞遺址空依然千年惟亂石蹲踞秋山煙徘徊莫可覓酌盡丹井泉

山居

雨作糟牀注秋生鱸鱠思捲簾了淸景流水褭煙絲

一夜

潦收野水淨云陣布重陰一夜西風急千山黃葉深身猶披暑服耳巳厭寒砧對此無心者還應雪滿簪

寄衣曲

愁腸結欲斷邊衣猶未成寒窗翦刀落疑是劍環聲

爲言

日薄寒濃春意微花須柳眼尙依稀爲言羯鼓休頻打催得先開卽早飛

山行

盡日流連興未闌寒鴉背負夕陽還遙知今夜空窗夢只在江南水石間

倦倚

蟬聲燕語細相和池雨才浮點點荷倦倚闌干消永日葡萄陰薄柳風多【以上雪坡小稾】

陳東之

遊沃洲山

我本名山人屢作名山興天臺一住三十年盡日捫蘿陟云磴上攬四萬八千丈之髙秋參差明河兩肩並下瞰三百六十度之朝暾滅沒飛煙八荒淨或隨仙气得丹牀雙闕夜深看斗柄今年積雨天地晴一策快作西南徵沃洲最佳天姥勝連山直下秋崢嶸竹萌修纎會稽箭芝莖菌蠢商山英秋陽不碎空翠影絕壑倒瀉銀河聲山腰細路如絲直三兩漁樵行落日炊煙暝色小茅屋松子秋聲斷崖石溪流飯屑胡麻香土輭春膏霜朮白送書松際有猨公問酒礀陰多朩客靑冥樓閣仙人家郁藍流光瀉晴碧霓旌隊下鶴萬羣絳節朝回云五色人間但有桃花源桃花春香流水渾三生凡骨不得到兩耳夜半空聽猿李白尋眞不得返支遁卜築逺費錢至今山靈防光怪石蘿山薜餘秋妍陳郎故宅更深閟雞犬林塘隔塵世淸秋著屐一登之路僻夕陰門半閟盤陀石在長楠陰脫略塵纓換秋意晴窗示我兩山圖老眼摩挲觀一二便揮健筆寫我詩惜哉賞音今絕稀謫仙一去五百載人間山水無淸輝舊時仙人白雲唱怪我白首歸何時我生白首歷浩劫眼中億萬虫沙春夢非陳郎挽我十日住掉頭不顧自有南山期飡霞絕粒鏈精魄長生之學非荒嬉三千年前有宿約來巳不早歸不遲長揖羣仙謝兒輩倒挾萬里冥鴻飛【越詠】

保應廟

投迹空山計巳非江都消息亂來稀廟前幾種春香艸錯怪王孫去不歸

【新昌縣誌縣之十四都隋諸王避難歿葬其地水旱疾疫祈禱輒應宋寶慶二年從鄕民之請建廟賜額陳東之有詩云云】

吳濟

濟字巨川號廉靜

鮑家田

搖斾家家酒扶犁處處村艸深迷井口槿密擁籬根綠水明秧本靑山失燒痕多應忌蠶事畏客閉柴門【咸淳臨安志鮑家田在錢塘門外東山衖之北吳越相鮑君福賜田於錢塘因以名焉吳廉靜有詩】

野外卽事

橫朩渡前溪藤深路欲迷瘦笻諳亂石老屐帶新泥盡日綠陰合有時黃鳥啼多情雙蛺蜨飛傍防檐低【前賢小集拾遺】

劉蕭仲

子規

深藏密葉人難見斷送春光夢一空啼後血流成底事只應都作暎山紅【後村千家詩】

丁先民

遊大滌山

我欲避塵囂乘風入洞霄循溪山作路駕水石爲橋臺殿黃金鎖神仙碧玉簫拂衣天柱頂淸思欲飄飄【洞霄詩集】

張簡

簡號槎溪

天津橋月夜

行闕獨崔嵬垂楊夾道栽河通桃葉渡門對雨花臺世事棊千變人生夢一回誰知今夜月曾照六朝來【詩林萬選】

吳震齋

玉簪花

素娥昔日宴仙家醉裏從他寶髻斜遺下玉簪無覓處如今化作一枝花【全芳備祖】

馬樗山

瓊花

三月淮南鼓戰塵無雙亭下隘遊人此花不解興亡意也向年年閧一春【全芳備祖】

王琮

琮字中玉括蒼人監永嘉酒稅有雅林小稾

題獨醒小亭【東嘉酒捨予所創】

退食多畱此翛然一散襟涼從曉來覺秋向雨中深墻竹侵山色檐茅雜柳陰有誰能載酒過我共幽尋

秋夜有懷醉書十韻

秋風從何來防防入窗牖殘燈耿不寐照我客顏厚故園豈不佳亦頗興懷否黃金桂百樹碧玉池十畝猨鶴響空山亭臺映疎柳觥籌雜野防筆硯得佳友愁無彈鵲句雋有持螯手人生行樂耳功名有時有點檢屐幾兩土苴米五斗浩然歸去來萬事不如酒

舟過孤山

寂寞梅花處士墳竹圍巖腳一泉深偸瞻翠輦曾遊處水鑰年年防綠陰【以上雅林小槀】

李景文

景文號東谷黃巖人有東谷詩稾

病後感興寄車玉峯先生

折梅寄故人故人靑雲閒靑雲杳無路夢裏相往還我愛梅花媚彼惜桃李顏相逢不相契何事勞追攀守此歳寒心持以遺所懽

廬墓有感

流水繞門去愁雲壓徑斜無人燒柏子有客問梅花橘熟猨窺樹池空鳥啄沙自傷寒谷日不及照昏鴉【以上臺州府誌】

陳以莊

以莊字敬叟號月溪建安人

【劉后村跋云敬叟才气淸拔力量宏放谷城黃子厚之甥也故其詩酷似云】

闕題

鳳簫一去幾經年古朩靑蘿鎖洞天黠鬼不量曾竊藥眞人豈礙作飛仙細看丹竈凝煙地知有淸朝應世賢欲下蒼崖郤回首何時著我弄雲泉【後村千家詩】

春興

輕衫短帽久塵埃零落香篝媿麝煤春半工夫花繡了社邊消息燕銜來豈無綠野供千騎幸有黃封可一杯明日淸明能出否憑誰先爲掃莓苔【詩林萬選】

吳惟信

惟信字仲孚霅川人寓吳中有菊潭詩集

蘇堤淸明卽事

梨花風起正淸明遊子尋春半出城日暮笙歌收拾去萬株楊柳屬流鶯

西湖雨吟

濕了荷花雨便休晚風歸柳澹於秋一生不作機心事合轉船頭向白鷗

曉吟

翠帳香淸捲碧紗風捎殘雨濕檐牙蜻蜓亦被涼勾引淸曉低飛入水花

秋夕

南風吹露下秋空烏鵲無聲占碧桐天气微涼人好睡闌干閒在月明中

野望

閒與蘆花立水邊歸心客思兩茫然夕陽收盡天風急一樹寒鴉落野田

拜和靖墓

墳艸年年一度靑梅花無主自飄零定知魂在梅花上只有春風喚得醒

自序

一劍辭家竟陸沈夢思空向故廬深槎迷河漢千年恨樹隔關山萬里心衣垢正憐貧未去鏡明忽有老相尋春歸不與人爲約靑艸催詩亦嬾吟

秋夕

雨聲雲气暮蕭蕭羅扇恩疎井樹凋心事暗隨歸夢去壁燈畱與可憐宵

詠貓

弄花撲蜨悔當年喫到殘糜味卻鮮不肎春風畱業種破氊尋夢佛燈前【以上菊潭詩集】

絕句

白髮傷春又一年閒將心事卜金錢梨花瘦盡東風嬾商略平生到杜鵑

【齊東野語糜先生吳之老儒也時吳仲孚客吳一日遇諸塗叩以近作仲孚誦絕句云云糜老屈膝拜曰子謫仙人也老夫每欲效顰則漢髙祖唐太宗追逐不少置矣】

翁元龍

元龍字時可號處靜四明人杜淸獻成之之客

題曹娥墓

自從西子入吳宮幸有英娥可勸忠同姓最慙曹孟徳垂名只許叔先雄虛生浪死人何限白日靑天古一同看得冢頭三寸艸也嫌桃李嫁東風【娥江題詠】

葉維瞻

維瞻號石軒

題西陽嶺

杜鵑啼處花成血燕子忙時麥未胎舉世但知春易老不知春老幾人來【詩林萬選】

徐存

存號寓軒

遊洞霄宮

淸眞羽士舊仙官日奉琳宮紫翠間五洞煙霞龍窟宅一壺天地道家山滌泉盤轉冰涵沼隱石屏開玉敞關可笑濯纓來覽勝輸他髙臥白雲閒【洞霄詩集】

馮輗

輗慈谿人

題慶安寺古松

寒松一干老蒼蒼古寺門前歳月長匠伯偶圖舟楫利禪翁方患斧斤傷得全此日同齊櫟勿翦他年比召棠可但與君期久逺相將俱列大夫行

【陳郁話腴明之慈谿縣慶安寺前有古松夾道綿亙數里其一最巨蜿蜒若龍飛偃如蓋臨池之上邑長沈時升有造舟之役睥睨玆松將斤焉裏士馮文學輗作詩以遺沈賴以不伐松因詩而壽焉】

劉元茂

元茂號石防性愛菊

繙帙得菊葉

何年霜後黃花葉色蠹猶存舊卷詩曾是往來籬下讀一枝閒弄被風吹【山家淸供】

陳潤道

潤道天臺人

吳民女

吳民嗜錢如嗜飴天屬之愛亦可移養女日夜望長成長成未必爲民妻百金求師敎歌舞便望將身贍門戶一家飽暖不自憐傍人視之方垂涎朱門列屋爭妍麗百計逢迎主人意常時疎棄自悲啼一旦承恩多妒忌古人怕爲蕩子婦夜夜孤眠淚如雨今人甘爲貴人妾得意失意花上月蕩子不歸寧空房主人喜怒多不常【陳郁話腴吳下風俗尙侈細民有女必敎之樂藝以待設宴者之呼使令莫逆奉承惟防蓋覬利贍家一切不顧名爲私妓實與公妓無異也長大鬻爲妾狼戾則籍之官動以千計習俗薄惡莫此爲甚天臺陳潤道作吳民女一篇殊益風敎】

施樞

樞字知言號浮玉有蕓隱橫舟稾

溪市橋見月

樓臺疊翠繞淸溪淺澹雲邊月一眉行到市聲相接處傍橋燈火未移時

滄浪亭

長史遺蹤二百年直敎名字到今傳渚香細浥蓮須雨野色輕圍竹尾煙但得幽情關水石何煩隱迹痼林泉客中正有塵纓在來此淸遊亦是緣

晚思

客路悠悠彊自安亦因吟事可相寛小窗過了廉纖雨細與東風說晚寒

開鑪次夕以不禁離抱來訪宏庵挑燈細語漏促忘歸卽事有賦時黃澹翁在焉

客裏情懷不自如夜深來訪子云居挑燈細按新翻曲拂案同看舊架書梧葉敲風蛬砌冷菊香消雨鶴庭虛相逢且與開眉笑莫遣吟邊酒琖疎【以上蕓隱橫丹槁】

龔炳

炳字文伯髙郵人

閒詠

年逾八袠雪蒙頭時對親朋話舊遊萬事無心閒日月一杯有味小公侯癡兒麁爾逃譏議家訓從來戒克掊世道漸難宜勇退爲吾閒早理松楸【陳郁話腴】

鄒登龍

登龍字震父臨江人有梅屋吟

【眞西山跋鄒君之詩言造理句入律金至百鏈而精珠穿九曲而巧戴石屏跋讀震父詩卷如行春風巷陌見時花遊女動人心目多矣使其加以苦心進進不已野夫它日當避三舍】

題杜少陵艸堂圖

背郭好林塘誅茅作艸堂因吟白鵶谷爲卜碧雞坊籠竹和煙靜江梅帶雪香四松經喪亂閱世幾風霜

梅花

約臂金寒拓綺疏搔頭玉重壓香酥含章檐下新妝額試啟菱花得似無

王氏山居

聞道山居好林深逺俗情茶煙燻壁暗蘿月射窗明學稼修禾譜栽花識藥名無人覺幽隱爲有讀書聲【以上梅屋吟】

余觀復

觀復字中行旴江人有北窗詩稾

次韻

橊蔟殷紅竹迸靑風驚檐玉一時鳴晚來幽趣無人解流水聲中看月行【北窗詩稾】

左瀛

瀛字睿之黃巖人緯元孫咸淳初卒有委羽續集

妾薄命

妾貌微微攺君恩漸漸疎本期爲匹鳥深恐作前魚卻月無心畫香雲信手梳佳人多薄命不必重欷歔【黃巖英气】

胡子期

子期黃巖人理宗時太學生

訪開公不遇

獨步小庵淸憑軒數曉星霜華連野白山色滿門靑風定松猶響香銷室自馨孤云何處宿案上掩蓮經【黃巖英气】

李景雷

景雷號小幘翁黃巖人

和宋伯仁韻

自笑馮唐老未侯短衣匹馬異鄕遊臥聞破屋蕭蕭雨坐聽西風葉葉秋鄴下巳非公幹在周南徒嘆子長畱丈夫蓋世英雄气肎學世間兒女愁【黃巖英气】

宋詩紀事卷七十二

欽定四庫全書

宋詩紀事卷七十三

錢塘厲鶚撰王栢

栢字會之金華人初號長嘯後更號魯齋受業何北山之門郡守蔡抗楊棟臺守趙景緯相繼聘主麗澤上蔡兩書院四方從學者日眾咸淳十年卒賜諡文獻有集

催雨

人世如居甑驕陽不可鉏未聞芻作狗安得夢維魚賦斂民生槁干戈國計虛安危關一飽雨意莫躊躇

題定武蘭亭副本

玉華末命昭陵土蘭亭神迹埋千古率更搨本入堅瑉鹽帝歸裝投定武薛家翻刻愚貴遊舊石宣和龕禦府邊塵橫空飛渡河中原荊棘穴豺虎維揚蒼茫駕南轅百年文物不堪補紛紛好事競新模傾攲醜俗無遺矩如今薛本亦罕見髣髴典刑猶媚嫵淸歡盛會何足傳右軍它帖以千數托言此筆不可再慨然陳迹興懷語今昔相視無已時手掩塵編對秋雨

八詠樓

樓壓重城萬井低星從天闕下分輝傷心風月詩應瘦滿眼桑麻春又肥山到東南皆屹立水流西北竟何歸倚闌莫問齊梁事斷石淒涼臥落暉【以上魯齋集】

王仁

仁字剛仲號立齋劉防堂何北山之門人

冬日雜興

庭際幽蘭手自種托根不與春華共苒苒同風數竿竹襟期元作幽人供如何江湖浪徵逐芳信卻因鴻翼送多慚獨處歳將晚尙想淸聲形曉夢【濂洛風雅】

饒魯

魯字伯輿又字仲元自號雙峯余幹人從黃漧李畚學累薦召不起卒門人私諡曰文元

琵琶洲

潯陽江上譜無傳化作沙汀越水邊一段遺音人不識夜深幽咽下灘泉【饒州府誌】

陳藻

藻字元潔福唐人林网山之髙弟有樂軒集【劉后村序云樂軒七十五乃卒年出於其師而窮猶甚於其師城中無片瓦僑居福淸縣之橫塘開門授徒不足自給至浮游江湖崎嶇嶺海積鏹得百千歸買田數畝輒爲人奪去今讀其文講學明理浩乎自得不汲汲於希世求合螢窗雪案猶宗廟百官也菜羮脫粟猶堂食萬錢也入則課妻子耕織勤生務本有拾穗之歌焉出則與諸生誦登山臨水有舞雩之詠焉】

寄劉八

六度封書向小孤一度逢人寄書無劉郎嗔我無短吟素書百紙難論心我愛劉郎可無詩劉郎愛客還笞兒我爲父執倍其年見我呼兄挾渠賢撥棄勿復陳對君吟此身憶昔在桂堂瘧罹我殃世情疎客病移我君家牀兒女不辭勞僕妾何憚忙秋風黃葉飛明燈藥鑪傍我身何日殞此念何時忘丘嫂晚歳歸敬我如小郎他年山下結吾廬朝暮往來摩白須我抱子君抱孫卻使相敍爲弟昆

題劉氏翠微亭

舊屋紅蕖外新亭綠樹傍江晴孤棹見雨近眾山藏學圃未成趣催詩何太忙他年多橘柚此地一瀟湘

福州城北吳氏新樓之作

千山匼帀繞三山盡屬危樓一覻間云漢星辰隨道遠鄰家花朩不容慳憑闌要取西湖盡落葉尢宜朔吹寒況是先生莊列輩眼髙人境幾層看

融州除夜

臘月牂柯三十日相思覓句上譙樓遙知今夜柴鑪防說我無家更遠遊

春日

獨上譙樓日一回春風桃李滿城開狂夫欲語無人聽呼取閒雲共酒杯【以上樂軒集】

林尙仁

尙仁字潤叟長樂人有端隱吟稾

【陳必復序雲林君詩專以姚合賈島爲法而精妥深潤則過之】

適越畱別

江亭飲罷起離愁何事西風又遠遊潮信欲來人欲去夕陽紅蓼滿汀洲

春日

未逢知己媿蹉跎又見春風長徑莎杜宇一聲詩思減楊花三月客愁多從人乞米貧如舊借吏抄書字半訛嬾說江湖十年事近來平地亦風波

春晚

春事又無幾陰晴苦不齊久貧交味薄多病語聲低落絮行風徑歸云度晚溪故鄕二千里日夜子規啼【以上端隱吟稾】

嚴粲

粲字坦叔邵武人登第官淸湘令有華谷集

風雨宿湖心

渺渺平湖四接天孤舟曾系夜來船折鞭又入風塵去卻憶秋篷聽雨眠

秋入

秋入白蘋風浪生癡云未放楚天晴靑山湖外知何處中有斜陽一段明

二水聞角

少日鄕關不解愁閒聽畫角起譙樓西風依舊闌干月獨自瀟湘萬里愁

寄張輯

不見吾張輯新詩何處吟身畱江介遠秋入夜涼深燈影還家夢蛬聲倦客心歸來及佳節細把菊花斟

宿石潭寺寄黃炳

昨夜湖心共泊船一天星露宿寒煙朝來極目無洲渚知采蘋花何處邊

午憩僧房

黃塵吹不到禪房窗紙風翻葉葉涼觸熱行來牽晝夢孤篷聽雨下瀟湘【以上華各集】

秋風

門與姑山對溪邊有故廬別來三徑菊閒卻一樓書水碓長腰米村船巨口魚秋風歸去好畱滯意何如

兵火後還鄕

萬屋煙消余塔身還家何處訪情親舊時巷陌今誰問卻問新移來住人【以上詩人玉屑】

句

風池行落葉

【梅磵詩話止一句爲鄭安晚稱賞次日有中捨之除】

陳景沂

景沂天臺人號肥遁著全芳備祖

風雨

風雨瀟瀟夕春寒燈較昏茅檐數椽屋荻浦幾家村网到江鱗活沽來市酒渾烘衾供結局一覺眇乾坤【全芳備祖】

林洪

洪字龍發號可山泉州人有西湖衣鉢

【梅磵詩話泉南林洪字龍發號可山肄業杭泮粗有詩名理宗朝上書言事自稱和靖七世孫冒杭貫取鄕薦刋中興以來諸公詩號大雅復古集亦以巳作附於後時有無名子作詩嘲之曰和靖當年不娶妻只畱一鶴一童兒可山認作孤山種正是皮搭李皮蓋俗語以彊認親族者爲皮搭李樹云】

西湖

煙生楊柳一痕月雨弄荷花數點秋此景此時摹不盡畫船歸去有漁舟【後村千家詩】

釣臺

三聘殷勤起富春如何一宿便辭君早知閒腳無伸處只合靑山臥白雲【釣臺集】

陳昉

昉字叔方號節齋溫州平陽人以父任入官累除吏部尙書端明殿學士卒諡淸惠

宮詞

桂影婆娑玉殿涼風傳花漏夜聲長內人亦有思仙者月下吹簫引鳯皇【後村千家詩】

寒食湖上

花瘦水肥三月天畫橈雙動朩蘭船人家盡換新楡火惟有垂楊帶舊煙【咸淳臨安志】

洪燾

燾於潛人咨夔子以朝奉大夫祕閣修撰兩浙轉運副使兼知臨安府除戶部侍郎咸淳四年除吏部尙書

咸淳戊辰餘月下澣去郡歸裏因訪菊巖龔先生用平舟楊公韻題蓬山堂泉石

人生嚻塵中幾若駒過隙安得坐此山枕流復潄石【洞霄詩集】

張蘊

蘊字仁溥揚州人官幹辦行在諸司糧料院有斗野支稾

江湖偉觀

隄柳朝朝送酒船一闌山色越防煙蓬萊雲气東溟外閶闔星辰北斗邊突兀向來無此屋登臨當日有諸賢夕陽過雁慵回首吟入關河萬里天

西湖淸明

芳天新霽惠風和輭綠平隄凝不波桃李無言看客慣樓臺如畫占山多遊裙匝路塡車馬翠榜開筵鬭綺羅寂寂寒煙生水面白鷗柰此月明何

酥

兼味醍醐外分身乳酪中江南鳴穉犢塞上寄飛鴻幹雨看如幻生鹽訝漸融臘殘猶有待煎取牡丹紅

食蠣次韻蕓隱

相黏成什伯峯聳若山王【史南人呼明駝爲山王】攻處須犀鐵持來出蟹湯梅花霜後味竹葉酒邊香坐憶遊閩樂今年始得嘗

重遊大滌洞天

防水泠泠石發新松花香靚翠崖深云生不沒仙人迹丹化猶啼搗藥禽洗眼人多求聖水醒心吾獨愛淸吟杖藜更欲過新洞無柰春空又作霠

霅川次鶴田韻

苕霅雙流合帆檣萬里通連山黃獨雪一鴈白蘋風酒戶春醅淺魚村晚市同舊遊蕉鹿外未老巳成翁

秋思

暑退涼生體气佳捲簾聽雨感年華西風葉葉梧桐冷開徧庭前白鶴花

垂虹

四岸俱無只有天煙檣如雨落鷗前不知笠澤翁何許波上淸風一萬年

憶著前遊十四年三髙祠下夕陽船無錢買得鱸魚鱠吟就橘花香裏眠

惠山

石苔滑汰屋連斜第二泉邊古佛家一壑松風聽不了卻畱僧坐自煎茶

毘陵天慶觀龍

殿陰壁老懷仁筆頭角崢嶸春起蟄有時麾斥惠山雲行雨歸來半身濕

金山

江身臺殿切空云夜月魚龍影不分八十老僧相引說潮痕不上郭公墳【以上斗野支槀】

翠蛟亭呈孫元素鏈師二首

道人鎖蛟天柱半客來縱蛟作奇觀飛風動地鞫晴雷雄拏怒攫石欲開明珠萬斛撒成雨忽趁流云入銀浦仙田種玉耕春煙潤流九里無凶年問蛟飛去何時還道人仰笑意自閒月中攜手聽潺湲

剡剡星虹白日寒山香一曲落云端乘虯道士排空去怒雨聲揺碧玉巒【洞霄詩集】

劉霆午

霆午淸江人

題梅仙壇

吏隱淸風幾百年長松修竹滿壇前漢皇若聽三書諫未必先生便肎仙【梅仙事實】

張弋

弋字彥發河陽人有秋江煙艸

【丁晦夫跋張君彥發湖海豪士不喜爲舉子業專意於詩每以賈島爲法所著僅成帙淸深閒雅宛有唐人風致舊名奕字韓伯世爲孟之河陽人貴耳集張韓伯名弋又名奕頎然而長面帶燕趙色口中亦作北語許定夫館於麾下欲命官不受後死於建業定夫葬之蔣山下題曰大宋詩人張奕墓】

春晚

萬事今吾飛絮輕此身如燕又巢成暗思庾信家邊竹綠籜新添有幾莖

楚州

落帆停鼓鸛湖頭兩度因循到楚州柳下人家曾識面笑求新句寫防樓

豫章別紫芝

吟苦事俱廢拙深貧未除年來如旅燕秋至卽移居古道行黃葉空囊貯素書一生江海恨惟子最知予

子山寺

迢遞前朝寺經過遂一遊白雲鴉樹曉黃葉鳳臺秋僧舉開山話人消在世愁殿廊經劫火巳費十年修【以上秋江煙艸】

寄秋塘

五湖風雪分頭去千里淮山信腳行渉世眞成妄男子談詩長憶老先生塘邊茹須頻灌郭外田疇粗可耕莫倚瘦笻吟白髮浪傳詩句入都城【貴耳集】

蕭泰來

泰來字則陽號小山臨江人山則之弟理宗朝爲禦史附謝丞相爲右司李伯玉所劾有小山集

題梅壇毛慶甫云悅樓

樓立梅峯最上頭日隨元气與沈浮道心快活云心似飛去飛來得自由【梅仙事實】

句

官卑豈願乘肥馬食儉惟知取瘦羊【臘祭謁告作梅磵詩話】

黃靜齋

桃花

雨後桃花作片飛風前柳絮點人衣春歸不用怨風雨無雨無風春亦歸【全芳備祖】

張至龍

至龍字季靈建安人有雪林刪余

宿靈巖

樹杪鐘樓出半層佛牀黠鼠弄殘燈五更石上僧猶定頭滿淸霜喚不譍

齊云寺

雨疎分點下略彴界橫塘接竹通生水搴蘿補壞墻字塗窗眼黑香染佛衣黃未晚螢先出蕭然兩畫廊

宿易衝道院

松發經寒亂不梳夜來風減屋茅疎吟邊凍指僵如鐵袖裏枯笻畫雪書

擬韓偓體

一聲阿鵲顫鸞雙學調新詞未得腔拜了夜香郎喚睡旋收鍼綫背銀釭

古別離

扶上花驄酒半醺望沈鞭影暗銷魂離情恐被行人覺背拂菱花補淚痕【以上雪林刪余】

吳公敏

泊舟

潭影靜沈沈維舟傍竹林鄕心寄孤雁寒信起疎砧犬吠人家近燈明樹影侵客愁元不寐夜雨更蛬吟【後村千家詩】

姚寅

寅號雪坡派出關西名將後居湖州東林

養蠶行

南村老婆頭欲雪曉傍墻陰采桑葉我行其野偶見之試問春蠶何日結老婆斂手復低眉未足四眠那得知自從紙上埽靑子朝夕餧飼如嬰兒只今上筐十日許食葉如風響如雨夜深人靜不敢眠自繞牀頭逐饑鼠又聞野祟能相侵典衣買紙燒蠶神一家心在陰雨裏只恐葉濕繅難勻明朝滿蔟收銀繭軋軋車聲快如剪小姑促湯娘剝紕嬉嬉始覺雙眉展繅成白雪不敢閒錦上織成雙鳳團天寒尺寸不得著盡與乃翁輸縣官君不見長安女兒嫩如水十指不動衣羅綺我曹辛苦徒爾耳依舊績麻冬日裏【吹劍錄】

投戴岷隱分敎

重席先生間世才相逢靑眼必須開手遮紅日汗如雨不是雪中乘興來【梅礀詩詁】

劉文晦

種梅

佳人天一方歳暮音書絕一枝持贈君猶帶去年雪【後村千家詩】

利登

登字履道號碧防金川人有骳稾

梅川莫令君拉蒼山諸詩友用予松風首句爲韻招予遊金精至而盜作不果遊走佛巖有感

此行爲山來至此事巳非云火四地動禦風誰與期剝牀漸及膚欲去迷所之蒼黃走防谷勝遊翻在斯石梯盤七折頓豁萬里奇擁巖千修篁中著寒泉飛天壤有此景惜哉前不知逃難乃邂逅自愧還自悲山風送萬里開辟知誰爲亦有如我徒慷慨來登玆罹難本因此不悔乃扳窺天亦無如何更供愛日暉平生江海眼此志良未癡忽憶家山遠寒鳥鳴相依母子各一方而皆窘賊圍欲歸莽無從痛毒霑我衣

田家

小雨初晴歳事新一犂江上趁初春豆畦種罷無人守縛得黃茅更似人

癸巳十一月二十五日辭家雪甚作愴然有懷

歳暮遊子歸余始爲行客朔風萬里長吹雪犯巾幘臨行不言苦不忍母心惻乾坤迫短景寒日易傾仄冰池綠骨巉凍車瓊网澀一寒忍巳熟浪出還自責撫劍睨前岡云重楚天黑

早起見雪

折竹風髙曉夢驚寒鴉一陣噪冬靑起來檐外無行處昨夜三更猶有星【以上骳橐】

張澮川

寒食

江城吹笛晚風斜城郭人稀噪亂鴉火冷煙靑寒食過家家門巷掃桐花【後村千家詩】

馬子嚴

子嚴字莊父號古洲建安人

烏林行

荊州兒曹不足恃何物老瞞欺一世兵書浪語十三篇不料烏林出奇計隆準云孫驅伏龍紫髯彊援要江東戈船植羽蔽寒日雪浪崩崖驚晚風行閒一卒如兒戲持火絕江人不意灰銷漢賊終老心功入喬家少年壻君不見華容道傍春艸生魂銷不聽車馬聲哀猨夜啼霜月冷空餘野燐沙邊明

【詩人玉屑此詩辭意精深不減張王樂府惜世無知者錄遺後人共評之】

宋伯仁

伯仁字器之苕川人有雪巖集馬塍稾

戲作

靑梅黃盡雨無多柳影重重午日過忽聽隔籬人語笑采蓮船子上新河

寓西馬塍【嘉熙丁酉五月寓京遭爇僑房西馬塍】

十畝荒林屋數間門通小艇水彎環人行遠路多嫌僻我得安居卻稱閒尊酒相忘霜後菊一時難盡雨中山何年脫下浮名事只與田翁賸往還

羊角埂晚行

葛帬蒲履帽烏紗迆邐乘涼到水涯數寺晚鐘聲未歇滿身涼月看荷花【以上馬塍槀】

秋晚

西風吹破墨貂裘多少江山惜倦遊紅葉巳霜天欲鴈綠蓑初雨客吟秋【後村千家詩】

魏慶之

慶之字醇父號菊莊建安人與玉林黃升友善有詩人玉屑

過玉林

一步離家是出塵幾重山色幾重雲沙溪淸淺橋邊路折得梅花又見君【梅磵詩話】

張廣漢

宿梅仙壇

夜宿梅壇境山寒萬籟空無才供吏隱有夢憶仙翁石齒含殘雪松髯奮急風竈煙如可防跨鶴問鴻蒙【梅仙事實】

徐集孫

集孫字義夫建安人有竹所吟稾

智果寺觀東坡墨迹參寥泉

煮茗評詩歳月深堂堂遺像篆煙沈數間老屋關興廢一段淸名無古今碑斷亂雲封字腳亭荒落葉覆泉心斜陽影裏夷猶處仰止髙風不敢吟

水樂洞

路穿巖竇折羊腸處處亭臺禦墨香流水不隨人事去尙餘絲竹舊宮商

重拜和靖先生墓

秋聲爾許悲懷古若爲思菊老泉堪薦山孤艸亦萎髙風畱塑鶴殘雨暗荒碑依舊梅千樹無花香似詩

湖西納涼

小艇撐過第一橋酌泉橋下擲詩瓢來遊道院分荷供擬拉吟僧遣鶴招暮靄直從漁笛起月華髙過塔燈遙且於靜處偸淸福人海驚人湧似潮

玉岑

一抹斜陽掛淺林細聽山鳥說春心千年古寺多奇迹讀了丰碑看玉岑【以上竹所吟槀】

徐用亨

用亨括蒼人

偶作

誰把先生號冷官令名深媿馥秋蘭孟公豈是陳驚坐子夏元非杜小冠涇渭合流𨿽若混云泥夐絕不相干寄言世上多風鑑一笑何妨攺眼看

【吹劍錄吾鄕潘元授婺州敎授鄰居徐用亨亦呼敎授因作詩云云】

劉遂初

閤皁山作

春山靈艸百花香誰識仙家日月長滿院莓苔綠陰帀棊聲何處隔宮墻【詩人玉屑】

沈中行

中行號野逸

遊九鎖

靑山倚天分九峯或踞虎豹蟠蛟龍奔霆白晝鞭玉虹鐵花冰激靑蒙蒙中有浩劫元皇宮彷佛昆閬雙衡嵩洞門誰掣煙霞封玉鼠石燕巢嵌空列炬仰見仙人蹤枰棊布子局未終冥懷欲喚洪崖翁共翳紫鳳驂飛鴻一笑弱水三萬里他年相見方壺中【洞霄詩集】

劉應子

應子號錦山

遊九鎖

大滌仙山不易尋仙人樓閣倚林坰地環九鎖溪爲路殿合諸峯石作屏落日煙嵐呈紫翠淸秋朩石寫丹靑我生素負元龍气東望滄溟醉眼醒【洞霄詩集】

宋詩紀事卷七十三

欽定四庫全書

宋詩紀事卷七十四

錢塘厲鶚撰吳防

防號北山

訪別嚴儀卿寄郭招甫

言將遠行邁來宿故人家愛爾時相顧回舟日欲斜論心付杯酒別路正梅花不待江湖去今朝鬢巳華【詩林萬選】

黃君瑞

題艸堂寺

艸堂禪寺北山陲想見鳴騶入谷時猨鶴如懷海鹽令魚龍猶防紹興碑排巖樹老秋來早上殿僧稀曉散遲我亦於今抗塵土臨風慙讀孔璋移【四川總志】

儲泳

泳字文卿號華谷雲閒人著華谷袪疑說

題隱者所居

盡日掩柴門何人得見君秖因喧寂異似有聖凡分瀑近夜疑雨山深晴亦云傳聞九霄翮落羽正紛紛【後村千家詩】

秋夕懷友

樓髙不敢眺愁思滿滄洲有夢隔千里無書過一秋晴風吹野樹落日照寒流客裏添蕭瑟何時得共遊【詩家鼎臠】

遊東臯園登漣漪閣

傑閣接平川秋光淡遠煙窗開園外景影占水中天野色歸吟事徵帆過客船危闌人倚徙縹緲十洲仙【至元嘉禾志】

潘嶼

嶼四明人

客中九日

破帽西風急寒窗敗葉飛重陽今日是三徑幾時歸擔上多黃菊門前少白衣吟情澹如水一雁叫斜暉【詩家鼎臠】

顏員嶠

古詩

庭梧驚秋風葉葉凋萎紅行人何不歸委魂逐孤鴻去日良巳賖客身轉飄蓬千里各一涯關山月明中兩臂恨不羽飛逐君西東【全芳備祖】

楊巽齋

巽齋失其名

牽牛花

靑靑柔蔓繞修篁刷翠成花著處芳應是折從河鼓手天孫斜插鬢云傍

茉莉

麝腦龍涎韻不侔薰風移種自南州誰家浴罷臨妝女愛把閒花插滿頭【以上全芳備祖】

蔣梅邊

梔子

淸淨法身如雪瑩肯來林下現孤芳對花六月無炎暑省爇銅匜幾炷香【全芳備祖】

湛道山

荼防

雨後溪流半沒沙粉墻賣酒是誰家客中不覺春深淺開了荼防一架花

一春多雨少晴光眼底靑春去意忙巳恨點衣紅作陣絕憐滿架雪生香【全芳備祖】

朱正中

正中號力庵

洛陽橋觀水

點點風帆底處還似無似有海門山白鷗卻怕潮頭惡閒臥汀花野艸間【梅礀詩話】

徐橘隱

秋日

紅蓼黃花取次秋籬笆處處碧牽牛風煙入眼俱成趣秖恨田家歳薄收【全芳備祖】

虞詔

詔號可齋

絕句

短長亭外柳依依念我思歸未得歸粉蜨不知行客恨也隨飛絮點徵衣

荷花

晚來一棹鑑湖東隊隊峯巒入短篷一色藕花三十里淡糚濃抹錦雲中【以上全芳備祖】

周登

登號月窗

泛舟西湖

湖邊無日欠春風金碧樓臺面面同白鳥慣隨船上下畫橋分斷水西東百年樂事浮雲外一段傷心落照中老盡風流無問處藕花今是幾番紅【詩林萬選】

陳熙

熙號月泉樂淸人

病起

病起不知老山妻笑長卿一貧眠古屋多雨落春城掃案藥香在開牕樹葉生因思行樂地前月是淸明【東甌詩集】

江奎

茉莉

靈種傳聞出越裳何人提挈上蠻航他年我若修花史列作人間第一香

玉簪

𨿽無艷態驚羣目幸有淸香壓九秋應是仙娥宴歸去醉來掉下玉搔頭【以上全芳備祖】

鐘穎

遊九鎖

大滌通華陽仙家碧雲上飛泉舞蒼蛟絕壁浮翠浪泉石有聲詩雲煙無盡藏落日靑山多臨風一長望【洞霄詩集】

翁元廣

漁父

吳江楓落荻花秋漁子飄然一葉舟柔櫓數聲沈晚浦寒燈幾點泊蒼洲瀟瀟細雨篷初閉漠漠輕煙网乍收何日功名如範蠡五湖風雨伴沙鷗【後村千家詩】

題臨江茶閣

門外黃塵沒馬韉溪山對此獨翛然一杯春露暫畱客兩腋淸風幾欲僊可但喚回槐國夢不妨更舉趙州禪憑防得句未易寫盡日孤煙白鳥邊【詩林萬選】

林逋山

牽牛

圓似流泉碧翦紗墻頭藤蔓自交加天孫滴下相思淚長向秋深結此花【全芳備祖】

程鏜

鏜鄱陽人

遊大滌洞

松風吹客衣縹緲淩絕頂古洞不見日篝燈入幽暝蒼苔暈石花奔泉弄云影仙遊願初遂秋山魂未省我生有宿約結屋天柱頂【洞霄詩集】

彭昌詩

昌詩號雅林

遊金精山陳千峯索和

仙去時移境尙同巖花開落爲誰容歌沈石鼓泉空響局冷紋枰霧半封山上丹桃無核種甑頭靑防自機舂翠眉不是人閒儷笑殺王孫不再逢【金精風月】

徐覲

覲字庚生永嘉人

秣陵秋望

諸史六朝事同爲遠望空幾年無王气今日但西風客捨秦淮上行宮夕照中數株霜後葉猶傍壞陵紅【東甌詩集】

丁南

南號鶴林歸安人居烏墩

宴沈知丞園

曲徑方塘百畆園更無煩暑礙風煙當春庭院花如錦入夜樓臺月滿天鄴架插書金屋底秦箏度曲綠衣前主人愛客歸休早銀燭髙燒酒似泉【烏靑文獻】

陳葺芷

絕句

夢回歷歷雨聲中窗影分明曉色紅出戶方知是黃葉更無一片在梧桐【全芳備祖】

程登庸

題唐顯孝饒娥墓

悠悠古憤倚中流飽閱川陵四百秋水際叢祠猶昨日人閒壞土幾荒邱故鄕愛說饒饒姓往事空傳柳柳州滿目夕陽凝睇久桐花飛落釣魚舟

【饒州府誌饒娥饒人饒姓娥名父醉漁溺死娥求屍不得哭三日耳鼻流血气盡伏死明日屍出黿魚浮死萬數鄙民葬之鄱水西橫道上事詳柳子厚碑記宋程登庸詩云云】

胡平仲

平仲號虎溪

遊金精山

人去壇空幾歷年塵埃難沒漢山川竇門深入壺中地環壁遙開甕外天致雨土龍如解化隨時朩鶴亦能仙要知萬劫長生處古篆惟存石鼓篇【金精風月】

黃初庵

遊靈鷲寺

屋畔危岑聳佛靑客歸僧定掩云扃洞猨窣窣循墻過幾上偸翻貝葉經【咸淳臨安志】

董將

題眞如院怪石【在鹽官縣】

玆山翠成堆峭骨乃如許化工妙融結石罅走靑乳當年女媧氏煉此不及補嵒嵒至於今丈室枕其股我來手摩挲松陰日亭午初疑道士羊亦類將軍虎坐久饑腸鳴試作先生煮【咸淳臨安志】

黃極

極字舜舉丰城人

秋日渡江

雁落平沙一雨收淡煙斜日荻花洲憑誰與作王摩詰爲寫江南水墨秋【南昌府誌】

林季謙

客中立春

鬢絲無力受風幡把酒聽歌意不歡千里同風亦同俗客懷終作異鄕看

春寒

梢零數竹綠翛翛春半餘寒苦似秋故紙叢中雙倦眼樵靑催喚酪蒼頭

元夕

燒燈城市又新年璧月樓臺萬管獨有廣文窮相眼一篝燈火照殘編

扇

分無紅粉轉歌喉入手輕紈意自秋不見乘鸞月邊女一雙胡蜨自風流【以上後村千家詩】

林稹

稹號丹山

冷泉

一淸可浸詩脾冷暖年來只自知流向西湖載歌舞回頭不是在山時【武林舊事】

林逢子

逢子字徳遇見劉后村送赴省諸友詩

鏡香亭

綠楊深處兩三家幾度憑闌聽吠蛙云錦巳空煙水濶空敎人憶舊時花【嘉興府誌】

上官辰

辰號古崱

遊大滌山

山蟠鼇足云千丈溪折羊腸路九回神骨穿秦斧鑿古壇曾見漢樓臺秋山風雨銀河下月夜笙簫玉佩來山自靑靑泉自潔百年蹤迹幾蒼苔【洞霄詩集】

趙戣

戣字成徳休寧人三請漕貢試南宮不利遂隱居徜徉池園以自娛號其詩文曰吟嘯

白杜鵑花

雲樹重重和淚冷故宮遺廟有知音秦吳萬里皆芳艸染到山花恨最深【廣羣芳譜】

趙克非

克非字志仁永嘉人號荷畔老漁又號尋樂翁

上冢

步入巾峯去冥蒙一徑深重泉千古恨寸艸百年心花發空林色嵐生古壁陰徘徊歸向夜薄露濕衣襟【東甌詩集】

兪煜

煜號省齋余杭人

遊大滌山

萬山低伏天柱起鬱鬱琳宮鎖幽邃泉聲瀉入松風寒山光滴破云根翠仙人不歸白日暮篛下還丹已千歳天髙遼鶴不可呼夢魂夜落靑山外【洞霄詩集】

倪龍輔

龍輔字魯玉號梅村

宮怨

翠袖無香鏡有塵一枝紅瘦不藏春十年不識君王面始信嬋娟解誤人【詩林萬選】

陳月潭

桃花

雙槳春風款款移斜陽平半落芳池不妨暫向橋邊駐更爲桃花了一詩【全芳備祖】

雷震

村晚

艸滿寒塘水滿陂山銜落日浸寒漪牧童歸去橫牛背短笛無腔信口吹【宋蓺圃集】

洪漸

漸字陸翁號苽巖淳安人

舟泊港口

月浸蘆花水浸天漁翁醉後正堪眠夜深何處孤猨咽不管江邊有客船【靑溪詩集】

施眞卿

西湖

一曲新腔紫玉簫防晴簾幙窣蘭橈柳迷遠近花張錦小泊危紅第六橋【後村千家詩】

鐘訧

題梅壇

萬松防嶺與天齊中有眞人舊隱棲井冷尙畱丹汞暖壇髙近拜斗星低回思漢室成惆悵浪費今人爲品題我欲從之無路去同升不似許仙雞【梅仙事實】

林楚良

題黃氏小園

多少名園錢甃地金鈴撼雀防千花君家無此豪華事七尺慈孫導母車【詩人玉屑】

陳庚生

庚生樂淸人善畫

賀家湖

風流誰似賀知章乞得平湖任艸荒今日藕花三百畝折來依舊屬君王【東甌詩集】

程嘉量

題溫州江心寺

東西兩寺絕塵囂齋飯全憑早晚潮解事江流更分斷爲君題作小金焦【江心寺志】

髙彥竹

彥竹號野泉永嘉人

送胡彥龍過金陵

金陵往事巳成虛江水淸淸只見魚遺廟空存元帝像故家多有二王書秋風出塞調生馬夜月吟淮跨蹇驢借問新亭諸老淚而今煙景復何如【東甌詩集】

宋詩紀事卷七十四

欽定四庫全書

宋詩紀事卷七十五

錢塘厲鶚撰文及翁

及翁字時學號本心綿州人登進士第歷官參知政事

和賈魏公大雪遺潛安撫侍郎

身逰廊庿意山林六出花開一片心平地尺書叨載史瞻天班賀齒諸任屢丰嵗事嘗如昔太素風光直到今收斂神功放晴景白河半夜掃層陰【咸淳臨安志】

山中夜坐

悠悠天地間艸朩獻奇怪投老一蒲團山中大自在【天地閒集】

陳存

存咸淳中官侍郎

和太師平章魏國賈公大雪遺潛侍郎之作

先臘催開萬玉林人心悅處卽天心山河洞徹重瞳逺宮闕髙寒一柱任瑞應崆峒知有日塵淸洄曲在斯今神功變化無畱迹便放陽春卷積陰【咸淳臨安志】

曹元發

元發咸淳閒官侍郎

和太師平章魏國賈公大雪遺潛侍郎

乾坤滿眼盡琪林擎玉詩傅魏國心寫琰已增天府重掌冰匪媿地官任三千界內淸無際數十年來瑞獨今喜雪未幾還喜老農歌舞愛春陰【咸淳臨安志】

曹邍

邍字擇可號松山禦前應制又爲賈師憲之客

寄豫章詩社諸君子

向來心事劍能知曽結仙人汗漫期南浦看花春載酒西園刻燭夜吟詩淒涼風月隨殘夢零落江湖似防棊千里洪崖秋水隔暮云無處說相思【詩林萬選】

南徐懷古呈吳履齋

匹馬來逢塞艸秋淮云一片隔神州黃昏燈火西津渡白晝風煙北固樓猶有斷碑知晉宋誰將遺石問孫劉天荒地老英雄盡落日長江萬古愁【詩家鼎臠】

何夢桂

夢桂字巖叟初名應祈字申甫嚴之淳安人咸淳乙丑廷對第三人授臺州軍事判官歷仕至大理寺大鄕引疾去至元累徵不起築室小西源有潛齋集

擬古

杞國天柱傾哀我鞠子疚蒼鵝飛衝天妖星大如斗簾下玉牀移山摧失鼇負河南弔遺黎原野骨未朽北邙望孤陵古朩叫猨狖朔風吹塵沙天寒薄翠防南雲山萬重去去莫回首

寄王南叟

歌盡驪駒落日寒相思無處問平安客愁白髮三千丈世路靑泥百八盤夜月梅花頻入夢秋風菇米彊加餐髙山如故絲在嬾向旁人取次彈

哭橋陵

百年弓劍入橋陵豈料三泉化劫塵空有魚燈照荒土忍將玉軸問遺民蒼梧日落啼丹雀金粟云深臥石麟寒食家家上丘冢六宗盂飯屬何人

弔維揚瓊花

防鶴揚州問故家一樽后土弔瓊花人間驚破霓裳舞天上徵回玉女車死蘗記曽霑露落英誓不污泥沙後庭玉樹今誰主猶得防城葬麗華

己邜春過西湖和諸公

白髮星星紗防烏怕隨年少過西湖淸明上冢行人少寒食開門宮使無半世行藏隨杖屨百年悲樂寄樽壺歸來第五橋邊路半樹殘陽噪畢逋

題川無竭寄傲窗

南山有路滑如苔多少人從半嶺回不是老僧空傲世世人自不上山來【以上潛齋集】

贈畱中齋歸

昆明灰劫化塵緇夣覺功名黍一炊鐘子未甘南操攺庾公空作北朝悲歸來眼底吳山在別後心期浙水知白髮門生羞未死靑衫畱得裹遺屍

【庻齋老學叢談何探花夢桂畱中齋知舉日及第畱歸贈詩云云按畱夢炎宋大魁防元】

黃公紹

公紹字直翁邵武人咸淳元年進士隠居樵溪有在軒集

競渡櫂歌

望湖天望湖天緑楊深處鼓鼘鼘好是年年三二月湖邊日日看劃船

鬭輕橈鬭輕橈雪中花卷櫂聲揺天與玻璃三萬頃盡教看得幾吳舠

櫂如飛櫂如飛水中萬鼓起潛螭最是玉蓮堂上好躍來奪錦看吳兒

建云斿建云斿土風到處總相猶朝了霍山朝嶽帝十分打扮是杭州

蹋靑靑蹋靑靑西泠橋畔艸連汀撲得龍船兒一對畫防倚徧看遊人【在軒集】

【夢粱錄二月初八日錢塘門外霍山路有神曰祠山眞君誕聖之辰其日龍舟六隻戲於湖中其舟俱裝十太尉七聖二郎神神鬼快行錦體浪子黃胖雜以鮮色旗傘花籃閙竿鼓吹之類其餘皆簪大花卷腳防子紅錄戲衫執棹行舟帥守出城往一淸堂彈壓令立標竿於湖中掛錦防銀椀官楮有一小節級披黃衫頂靑巾戴大花揷孔雀尾乘小舟抵湖堂橫節杖聲喏取指揮以舟回朝諸龍舟小防旗招之俱鳴鑼擊鼓分兩勢劃棹旋轉逺列成行再以旗招之龍舟並進者二義以旗招之其龍舟逺列成行而先進者得防取標賞聲喏而退餘者以錢酒支犒也】

史防卿

防卿字景正鄞人司封郎中彌鞏之孫咸淳元年進士江陰軍教授宋亡不仕自號靜淸處士

感事

宮花攢曉日仙鶴下云端自是傷心極那能著眼看風沙兩宮恨煙艸八陵寒一掬孤臣淚秋霖對不幹

有感

途窮那免哭哭罷一髙歌白日催年急靑山閱世多浮生從潦倒遺恨不消磨何許南來雁殷勤掠暝過【以上吳禮部詩話】

史唐卿

唐卿與兄防卿同登咸淳元年進士

鳯鳴洞

何年雷斧鑿山裂千尺蒼崖防飛雪靑天半夜玉簫寒喚醒幽人弄明月【甬上耆舊集】

汪宗臣

宗臣字公輔婺源人咸淳二年兩中亞選入元不仕有紫巖集

稼穡

稼穡病多雨蕪菁種待晴壘空驚燕去池淨襯鷗明野碓鳴秋杵風檐響夜箏山中涼意早蚊蚋已無聲

十一月宿於潛

蜂迷蜜甕朩絲香蟻泛花甆碧玉漿縣僻人稀寒日晚古松樛翠出危墻【以上新安文獻志】

範師孔

師孔字學大崇安人咸淳丁卯恩薦充講書有畫餅稾

髙樓

髙樓髙登天美人美如玉美人坐髙樓更彈天上曲飛聲落人間誰不注耳目安知妾此心長恐晝夜促莫羨髙樓髙莫羨美女美樓頭瞻明月樓下看流水月明圓易缺水流去如駛獨愛山中蘭幽香抱枝死

武夷山

防與溪山絕世緣重來猨鳥只依然懸崖野瀑飄成雪近午嵐霏暗盡天水尙未防須識禹山如深入定逢仙洞中石鼎烹云處此夜還來借榻眠【以上四朝詩】

鮑壽孫

壽孫字子壽新安人咸淳丁卯領江東漕舉

句

我無孤雁句君有倚樓詩一樽浮大白千里防飛黃但喜親庭健何悲客路長少日從遊今老矣殘冬話別各淒然【方回桐江集】

陳文龍

文龍字志忠一字君賁興化軍人咸淳四年廷對第一累遷參知政事元兵至杭文龍乞歸飬益王立於福州復拜參知政事充閩廣宣撫使卽興化軍開閫元兵攻城通判曹澄孫防俘至杭餓死訃聞行朝諡忠肅

【三桞軒雜識陳文龍度宗朝狀元也徳祐末歸守本州北兵入閩不屈生縛之至杭病卒於杭之貓兒橋巷初文龍入太學累試不利太學守土之神嶽侯也一夕夢神請交代意必老死於太學常悒悒不樂旣而赴廷對第一仕宦日顯前夢不復記矣及守鄕州又夢神通書閱書前面曰交代後書年月至元心甚慢之未幾國亡城防家殘身俘至杭幽於太學之側】

元兵俘至合沙詩寄仲子

斗壘孤危勢不支書生守志定難移自經溝瀆非吾志臣死封疆是此時須信累囚堪釁鼓未聞烈士樹防旗一門百指淪胥盡惟有丹衷天地知【興化府誌】

李瓘

瓘興化軍人咸淳戊辰進士

掛冠詩

人言學古思入官我謂學易而官難平生透出夢覺關本來面目只儒酸吾親不俟若爲懽不如歸去臥林間殿前三防罄忠肝多謝皇恩天地寛戲衫防了白衣還扁舟飛過子陵灘前修亦有逋與摶聖世許之俱寛閒何物種放太厚顏山鬼移文伐其姦此行無復出閩山休音息影谷之盤今朝釃酒酹雩壇便向錢塘門掛冠【古杭雜記詩集度宗戊辰龍飛狀元興化陳文龍同郡李瓘太學貫道齋上捨系第三甲正奏名於唱名之後乞以本身官致仕恩例盡以回贈父母上書畢辭先聖及三魁同捨出錢塘門脫緑袍掛於門之上泛舟而去時三魁同舎皆送別瓘有詩云云】

童潮

潮彭澤人咸淳進士官工部尙書

小孤山

長江萬里來一砥中流峙巨浸沒根深孤峯插漢起倒回三峽流獨據九江水眞是海門關波濤險莫比【西江詩話】

汪薦

薦一名韶字東羙黟人咸淳四年進士

演雅

布谷不稼不穡巧婦無褐無衣提壺不可挹酒絡緯匪來貿絲【後村題防】

句

秋風駝臥棘春燕巢林

【後村題防汪君此句感時傷事有足悲感】

胡次焱

次焱字濟鼎號梅巖婺源人咸淳四年進士授湖口縣主簿攺貴池縣尉徳祐乙亥防服歸教授鄕裏以終

媒問嫠

媒問嫠汝何傷汝爲國秀時辛苦事蠶桑僴瑟順爲正婉娩禮自將笥中有練帬衣上無明璫貧女古難嫁賣犬辦資裝中年得夫壻憧憧拜姑嫜肅容采蘋藻洗手供羮湯良人正少年相期家道昌良緣天所妒夫壻奄云亡自從夫壻亡十年守空房素帷代錦幬苫席易牙牀孤眠耿夜半單立黯昏黃煢煢影徘徊鞅鞅情彷徨皓月照孤衾暴雨頽垣墻獨寐誰呼喚獨語誰交相如淩空失翼如渉川無梁嫠來吾語女琴瑟貴更張汝篋旣單薄汝門復淒涼汝寒何以衣汝饑何以糧紡績終難給舂汲勞欲僵死者不復起生者宜自詳鄰有美丈夫顒顒更昻昻牛羊量用谷金玉堆滿堂畫梁靑瑣闥珠簾毺廂雕戶金彈丸寶鞍靑絲韁旌旗明晚霞劍防磨秋霜奴厭綺紈犬貓棄餦餭門下粲珠履庭前沸笙簧出則専城居入則侍明光一呼千夫諾一指萬夫張一笑生羽翼一怒起鋒芒吾慕者蹇修與汝解佩纕以此窈窕婦配彼駔儈郎花樹戲蛺蜨蓮浦浴鴛鴦無煩賦藕花且喜華枯楊何妨鸞舞鏡應被鳯求凰人無百嵗人倐忽如風狂莫將泡影身徒置冰炭腸死後畱名節身朽魂茫茫生前受富貴志得意洋洋人生行樂爾二者試裁量蔬食不日給孰與飫膏粱荊釵不自謀孰與雲霞裳年滔滔不反貎駸駸巳蒼敗棊湏換局作戲且逢塲文君慕相如恢女喚江郎有髮可重結有耳何自戕試問東夷子何如聲伯娘信書不如無未必有共姜妻變人婦毋作老死孀

嫠答媒

嫠答媒妾自憐妾家貧如洗妾貎妝不妍中年方擇配幸逢夫壻賢藍橋凝仙防紅葉開良緣俯以奉箕帚仰焉供豆籩粵從定六禮穩圖偕百年渠疑有家願倐罹中道捐城崩哭呦呦竹斑淚濺濺空房照明月幽隴淒寒煙禽鳥喧墓門魄降魂翩翩蛜蝛滿窗戶心結目涓涓寮室昔華屋埋玉今荒阡恨不卽同穴何忍續斷翻思合巹初參透老婆禪如魚水游泳如蔦蘿纒綿柰何死生濶泛泛水中船綢繆爲夫婦反覆如市廛徒眙陽華醜寧免桞絮顚妾頗親筆硯亦嘗閱簡編女不踐二庭婦不再移天陶嬰寡鵠吟衛妻孤燕篇或刑耳自誓或斷髮自全或劓鼻偃蹇或毀面迎邅吾足幸可刖吾臂不可牽卓卓節操立表表鳯孤騫藐玆未亡人有意奉周全媒𨿽憫妾寡媒適重妾愆妾命春葉薄妾心頑石堅棲棲謀尺布豈不羨罽氊皇皇圖斗粟豈不思葷羶胝手任舂汲孰與奴婢千鞠躬跧衡茅孰與疏綺便枯荄欣回春缺月喜再圓世誰不此樂妾意獨不然理義自有閒物欲常無厭三少穢難洗五嫁醜莫鐫浮榮瞥似電遺臭流如川媒言頗喋喋媒意遽拳拳之死矢靡他斯言當眞詮文姬殊妖媚易安亦嬋娟失身再事人彤管無取焉節義日以頽文章何足詮王母有差事靑鳥信頻傳毋乃墮人欲反以污天仙嫦娥豈不嫁空抱老金蟾所以廣寒宮萬古淸鑑懸寧貧任勞漉寧賤受磨研寧凍如寒蠅寧餓如饑鳶終不以快樂而易此憂煎井底水不汲山頭石不遷再拜謝媒妁歸來防淚漣什襲藏破鏡他年防黃泉

【新安文獻志右嫠媒答問宋卿先生胡公次焱濟鼎之所作也先生登宋咸淳四年第授迪功郎江州湖口縣主簿以母老攺授池州貴池尉徳祐乙亥天兵將至池州都統制張林潛納款請以城防先生奉母亡歸教授鄕裏或勸之仕先生賦是詩以見意大徳十年以壽終於家後三十二年復爲至元之三年文自黃竹入郡其孫師中適在郡中出是詩俾文書之嗚呼讀桞子河間傳知邪之得以敗正讀先生是詩知正之所以勝邪天理之在人心猶日月之在天也可以缺蝕而不可以防其光明若先生之心孰得而缺蝕之哉𨿽與日月爭光可也鄕後學程文謹記】

粱棟

棟字隆吉其先湘州人後遷居鎭江登咸淳四年進士選寶應簿調錢塘仁和尉宋亡弟柱字中砥入茅山從老氏學棟往依焉乙已無疾卒有梁隆吉詩鈔

四禽言

脫卻布袴貧家能有幾尺布寒機剪盡無可裁可人不來亷叔度脫郤布袴

不如歸去錦官宮殿迷煙樹天津橋上兩三聲叫破中原無住處不如歸去

提葫蘆今年酒賤頻頻沽眾人皆醉我亦醉哀哉誰問醒三閭提葫蘆

行不得也哥哥湖南湖北秋水多九疑山前叫虞舜柰此乾坤無路何行不得也哥哥

【山房隨筆云寓意甚逺諸作不及】

金陵廢宮

六代俄然又一唐靑山坐閱幾興亡心知江左非王業口說中原是帝鄕落日有時登北固春風吹夢過錢塘荊墳檜宅依然在畱與烏衣話短長

金陵三遷有感

憔悴城南短李紳多情烏防染黃塵讀書不了平生事閱世空存後死身落日江山宜喚酒西風天地正愁人任他蜂蜨黃花老明月園林是小春

送李北山歸建康

人生無百年胡爲在逺道遊子歸故鄕王孫怨芳艸有田歸去來無田歸亦好【以上梁隆吉詩鈔】

登大茅峯

杖藜絕頂窮追防靑山世路爭嶇嵚碧雲遮防天外眼春風吹老人間心大君上天寶劍化小龍入海明珠沈無人更守元帝鼎有客欲問秦皇金巓崖誰念受辛苦古洞未易潛幽深神光不破幽暗惱山鬼空作離騷吟我來俯仰一慷慨山川良昔人民今安得長松撐日月華陽世界收層陰長嘯一聲下山去艸朩爲我畱淸音【至正金陵新志】

【至正直記遺編宋末士人梁隆吉有詩名以其弟中砥柱爲黃冠師三茅山嘗往還一日登大茅峯題壁賦長句有黃冠訴於句容縣以爲訕謗朝廷行省聞之都省收梁於獄禮部免罪放還嘗觀其詩集云云其意亦可悲矣】

哀毘陵【徳祐元年元兵攻常州城破知州事姯訔統制王安節等死之】

荊溪水腥泊船早落日無人行古道髑髏有眼不識春東風吹出靑靑艸荒基猶認是人家敗柵曽將當城堡當時壓境兵百萬不脫鞾尖堪蹴倒短兵相接逾四旬毒手尊拳日攻討內儲外援兩消沈一縷人心堅自保孤臣守土輕性命赤子效死塗肝腦朝廷有爵媿降附幽壤無恩澤枯槁願箋司命錄英雄收拾忠魂升穹昊【毘陵忠義錄】

送存書記

一聲兩聲松子落一片兩片楓葉飛夕陽在山新月上道人相伴一僧歸【淸河書畫舫】

句

千枝守紅死一防反魂啼【雪中見山茶】癡兒嬌勿啼不久當澄霽【暴雨】家貧忽暴富菜種一十七癡兒不解事問我何從得於義苟有違吾寧饑不食【賦蔬至正直記遺編】

莫侖

侖字子山號兩山江都人寓家丹徒咸淳四年進士入元不仕

【癸辛雜識梁棟隆吉鎭江人登第授尉與莫子山甚稔一日有客訪子山畱飲偶不及棟棟憾之遂告子山作詩有譏訕語官捕子山入獄久之得脫而歸未防病死余挽之詩云奏邸獄成杯酒裏烏防禍起一詩閒紀其實也湛囦靜語莫子山暇日山行過一寺頗有泉石之勝因誦唐人絕句以快喜之云終日昏昏醉夢間忽聞春盡彊登山因過竹院逢僧話又得浮生半日閒及叩其主僧庸僧也與語略不相入屢欲舎去僧意以爲檀施苛畱作午供鬰鬰久之殆不自堪因索筆以前語錯綜其詞書於壁曰又得浮生半日閒忽聞春盡彊登山因過竹院逢僧話終日昏昏醉夢間】

傷丁氏故基題一絕於太虛堂

疎斑斑灑葉舟前山喚客作淸遊芳華消歇春歸後野艸荒田一片愁【山房隨筆】

張鎭孫

鎭孫字鼎卿南海人咸淳七年進士第一通判婺州

謝恩詩

當寧宵衣務得賢艸茅何足副詳延天人要語垂淸問仁敬陳言上奏篇媿乏謀猷禆乙覧忽驚姓字首臚傳乾坤大徳知難報誓秉孤忠鐵石堅【防槐嵗鈔】

林一龍

一龍字景云永嘉人咸淳辛未進士官至史館檢閱時稱爲石室先生

山中夜坐

寒灘逺嘶月遺響到巖壁悠悠千古心悄悄一卷易燈微夜气分星冷山露滴危坐獨何爲人間睡方黑

十四夜觀月張氏樓

只隔中秋一夕間蟾光應未少淸寒時人不防盈虛意不到團圓不肎看【以上東甌詩集】

厲元吉

元吉字無咎號半村余姚人咸淳辛未進士仕爲烏程尉徳祐末歸隱從山至元中訪求前宋故臣元吉遁迹湖海白首始歸有半村集【黃宗羲云半村出尉烏程謝疊山送之詩云十二街頭三尺雪駿馬健行如跛鼈生懷故人厲半村拂防前行何勇決疊山居士彊欲吟凍筆如椎硯欲裂京國靑衫十載交欲言不言情哽咽願君勿作繞指柔願君勿作在鑛鐵甘幽遐冤艸蘇淸風宇宙貪泉竭循良寜困聖明時玊燭先華待調爕疊山詩文零落無防余從厲氏子孫見其墨迹如新】

過

漠漠輕雲過野墻新楓矮柏色蒼蒼平田鸛迹畱殘雨深塢鸝聲帶夕陽

句

免冠思脫三塗難吐舌甘從五鼎烹【吐鐵以上姚江逸詩】

趙溍

溍字元晉號冰壺忠靖公葵之子咸淳中沿江制置使知建寧府北兵至其弟淮被執死於洲溍自京口遷金陵棄家南徙不返死葬海防山上

焦山

丹石無光古剎存蘆沙漁鼓【闕】朝昏江淮門戶天分合日月軒窗海吐吞沙足半沈曽瘞鶴云腰中防【闕】呼猨丁寧爲我畱佳處茅屋三間防竹根

【焦山刻石云頑石爲山出色冰壺欲援東坡故事爲我佳處畱茅庵因說偈言請師作證咸淳壬申九月】

林景怡

景怡字徳和號曉山溫州平陽人霽山之兄

曉起

天雞弄喔咿殘星在斜漢整衣出幽扉山城漏初斷防防水風生冉冉田露散此時遊葛天淡然空百羨海色上寒梢漸識梅花面【天地間集】

林景熙

景熙字徳陽號霽山溫州平陽人咸淳辛未上捨釋褐授泉州教授歷禮部架閣轉從政郎宋亡不出與王修竹鄭朴翁胡天放輩尋嵗晏之盟往來吳越庚戌卒於家有白石樵唱

【徐沁金華遊錄注云嘉朩揚喇勒智發陵事諸書紀載歳月不同按元史世祖至元二十一年九月丙申以江南總攝嘉朩揚喇勒智發宋陵冢所収金銀寶噐修天衣寺又按宋文憲書穆陵遺骼事及丘文莊續資治通鑑皆云至元二十一年甲申僧嗣占妙髙上言欲毀宋防稽諸陵江南總統嘉朩揚喇勒智與丞相僧格表裏爲姦明年乙酉正月奏請如三僧言蓋其謀始於甲申而成於乙酉與周艸窗宻癸辛雜識年月正同是時防稽唐玉潛玨永嘉林景熈徳陽鄭宗仁朴翁與臯羽咸主王監簿家協謀收掩陵骨故別玉潛作冬靑樹引以紀其事而景熈答臯羽詩亦有夜夢繞句越落日冬靑枝豈非諸公共事之明徴乎彭山季本以臯羽引中有白衣種年星在尾之句謂與羅雲溪有開唐義士傳嵗次戊寅之說相合善乎彭瑋解之曰星在尾者寅月也此卽乙酉正月耳鶚案鄭明徳遂昌雜錄云當發陵時林景熈故爲乞者背竹籮挾竹夾遇物夾投籮中潛鑄金牌系腰間賄西僧求得髙孝兩陵骨貯兩函葬東嘉故夢中作詩有雙匣親傳竺國經之句六陵遺骨癸辛雜識輟耕錄俱云葬蘭亭若云髙孝兩陵林攜葬東嘉則詩中所雲水到蘭亭轉嗚咽不知眞帖落誰家又何謂耶當以周艸窗陶南村所紀爲是而景熈則共事之人也夢中詩系唐玉潛作云景熈作者非】

啇婦吟【寓思君之意】

良人滄海上孤防渺何之十年音信隔安否不得知長憶相送處缺月隨我歸月缺有圓夜人去無回期回期儻終有白首寧怨遲寒蛬苦相弔靑燈鑑孤幃妾身不出幃妾夢萬里馳

鄭宗仁防宿山中【宗仁朴翁也號初心平陽焦下人太學釋褐出身仕至國子學正】

挑燈懷舊夢移席近春泉共話忽深夜相看非少年斗垂天末樹燐出余田亦有茅檐下飯牛人未眠

獨夜

客鬢雙蓬老拾遺一燈明滅酒醒時百年回首忽成夢萬竅有聲皆是詩殘夜月枝烏未穩故鄕水艸雁多饑裌衣初試新霜冷欲折黃花寄所思

寄林編修【名幹之字能一平陽人】

大雅凋零尙此翁醉鄕一笑寄無功衣冠洛社浮雲散弓劍橋山落照空東魯有詩藏古壁西湖無樹挽春風巾車莫過靑華北城角吹愁送暮鴻

曉意

僧鐘覺曙鳥紛飛弄林光宿云漸離石我起開秋房南山忽入幾相對各老蒼我老幾何年山曽見鴻荒流泉送日月危石支興亡問山山無言啼猨起前岡

秋夜

片月相隨過竹居風生荷葉酒醒初窗扉半掩秋虫急猶有殘燈守故書

新春

衰顏憑酒潤故國得春新兵革兒童長風霜天地仁艸心懸落日桞眼看行人擾擾紅塵者知誰效角巾

答鄭卽翁

初陽防霧出林遲貧病𨿽兼气不衰老愛歸田追靖節狂思入海訪安期春風門巷楊花後舊國山河杜宇時一種閒愁無著處酒醒重讀寄來詩

山窗新糊有故朝封事槀閱之有感

偶伴孤云宿嶺東四山欲雪地鑪紅何人一紙防秋疏郤與山窗障北風

酬謝臯父見寄

入山采芝薇豺虎據我丘入海尋蓬萊鯨鯢掀我舟山海兩有礙獨立凝逺愁美人渺天西瑤音寄靑羽自言招客星寒川釣煙風雅一手提學士屨滿戶行行古臺上仰天哭所思余哀散林朩此意誰能知夜夢繞句越落日冬靑枝

重過虎林【虎林山在錢塘舊治北半里亦曰武林今爲郡稱】

漠漠江湖夢蕭蕭禾黍秋淸笳吹落日白髮過西州池涸神龍逝山空老鳯愁惟餘關外水寂莫自東流

故宮

驚風吹雨過歷歷大槐蹤王气銷南渡僧坊聚北宗煙深凝碧樹艸沒景陽鐘愁見花甎月荒秋咽亂蛩

飛來峯【在武林】

何年移竺國秀色發稜層淸極不知夏虛中欲悟僧樹幽嵐气重泉落乳花凝猶憶烹茶處閒來語葛藤

京口月夕書懷

山風吹酒醒秋入夜燈涼萬事已華髮百年多異鄕逺城江气白髙樹月痕蒼忽憶憑樓處淮天雁叫霜

宋武帝居今爲壽丘寺

靑衣夢破滿林煙一擲乾坤亦偶然僧屋翠防看月上江山猶似永初年

石翁嫗【在丹陽】

束艾楚俗愚鑄金秦民怖何年斲云根偶立此翁嫗千春衣莓苔偕老食風露世人輕結髮覆水或旦暮乃習無情緣永與天壤固停舟一訪古久欲祛此錮父老向我言曽是梁朝墓衣冠化黃土古丘亦成路當年殉金棺玆物獨如故閱世如過客興亡了不悟時借牛礪角敲火戲童豎

立春郊行次唐玉潛【越州人】

道人淸事飯溪蔬無酒閒愁已破除五夜雪聲梅角底一春煙景竹笻初園林芳信愁醒蜨田野丰年入夢魚冰下流泉淸老耳東風先已到郊居

夢回

夢回荒館月籠秋何處碪聲喚客愁深夜無風蓮葉響水寒更有未眠鷗

冬靑花【冬靑一名女貞朩一名萬年枝漢宮嘗植後世因之宋諸陵亦多植此朩】

冬靑花花時一日腸九折隔江風雨淸影空五月深山防防雪石根雲气龍所蔵尋常螻蟻不敢穴移來此種非人間曽識萬年觴底月蜀魂飛繞百鳥臣夜半一聲山竹裂

送春

蜀魄聲聲訴緑陰誰家門巷落花深防絲不系春暉住愁絕天涯寸艸心【以上白石樵唱】

邵桂子

桂子字徳芳淳安人咸淳七年進士教授處州棄官寓家松江有雪舟脞槀孫亨貞知名

次韻方虛谷遷居

家住千峯落照邊移家三泖白鷗前東鄰舊日秦侯隱西路新巢衞叟還當日釣遊頻入夢何時婚嫁送歸田防須共跨靑溪鶴防易寒窗伴老仙【嚴州府誌】

蔬屋詩爲曹云西作

艸菜可食總名曰蔬品題有譜樹藝有書衡縱町疃周繞屋廬繚以樊垣經以濵渠晨出抱甕夕歸荷鉏有蔓必薅有蝗必驅風披雨沐日烜露濡穉甲怒生嘉苖蔚敷芥姜杞菊韭薤蒜葫薇蕨藜藿瓞匏瓠楮雞桑鵝籜龍椶魚馬齒鹿角防尾虎須薯蕷蔓菁杜蘅蘼蕪茵陳莪蘿芄蘭茹藘赤莧銀茄翠荇墨苽酸漿辣蔊甘薺苦荼庖人調胹園丁拮據錡釜鬻煠筐筥貯儲椒橙內交鹺醢效劬以芼以湘可茹可葅惟昔仲尼爪祭齋如飲水曲肱其樂只且召南蘋藻韓奕筍蒲知味羨黃咬根嘆胡葵蓼飫顒蔥韭厭徐火芋明瓚山菌接輿庾郎三種石生一盂劉參玉版蘇傳冰壺巢字元修鮒姓豆盧菘羔抱孫蹲鴟將雛絲滑露葵練淨土酥野薺餛飩水苔脯膴餅炊菠薐鮓釀葖蘆胡麻饙餾罌粟醍醐萍虀西晉蒓羮東吳芹擷泥坊藤采丰湖沼沚有蘩江漢有蔞岡有常枲洲有接余雁門天花黃河蘑菇大宛苜蓿太華芙渠環滁野防盤谷山茹地饒所產天茁此徒菲葑是采口腹以娯落英未莎初篁未箊霜根旋挑露葉半舒烹泉石鼎飬火地鑪色炫匕箸香浮柈杅气含土膏味逾天廚肥生華池響鳴輔車啇顏饑觧文園渴蘇前招麯生後引酪奴饌非羶葷餉非苞苴園無羊踏壤有防余彼哉肉食俎列豢芻心炙椎牛項臠割豬春羔秋麛冬鱻夏胊猩唇豹胎麋臡蟹胥緇帬解鼈銀絲鱠鱸羊尾肪錦襖脫膚山殽雉兔澤羞雁鳧北饌潼酪南烹鼃蜍嗜防則鴟甘帶則蛆乃笑鄭老爛蒸瓠乃笑坡翁夢餐雞蘇屬厭饕餮飽死侏儒語以蔬味能知否乎予雅嗜之日不可無乃顏玆屋羞供是須寧蔬而臒母肉而腴易牙司味敢告膳夫

餞魏州判鵬舉

松下吟哦幾唱酬郤攜螃蟹餞監州穩挑書擔去環碧頻寄詩筒來雪舟異姓弟兄千里月故山泉石一天秋葛峯隱者如相問爲道侯已白頭【以上雪舟脞槀】

孫鋭

鋭字頴叔吳江人咸淳七年舉於鄕宋亡隱居平望之桑磐村有耕閒先生集

漁父詞

平湖千頃浪花飛春後銀魚霜更肥菱葉飯蘆花衣酒酣載月忙呼歸

石湖別墅

山水遙通西渡頭亂雲零落樹還稠先生唱罷村田樂戴月披蓑理釣舟

荻塘桞影

日出煙銷春晝遲桞條無力萬絲垂韶光新染鵝黃色偏愛東風款款吹【以上耕閒先生集】

龔潗

潗字深父髙郵人徙吳官司農卿宋亡隨例北行至莘縣不食卒子璛入元爲江浙儒學副提舉有存悔齋集

劍池橋粱久就傾圯方文霑公大禪師挺出新意刋石伐朩以遞汲且並陳樓悉攺舊觀試下轉語請師舉似石侍者肎一防頭不

涓涓劍池泉削崖出石乳流傳嵗千百評列品三五輿梁見何時樓與姓俱古坐令丘壑觀凜作巖墻懼霑公大勇猛咄嗟見未覩攲傾變略彴岞崿移朽腐連筒稱深汲惠澤徧下土幽防穩登眺淸意逼肺腑何須鐡作限只爾天可補傳聞橋下云已作前山雨【虎丘志】

宋詩紀事卷七十五

欽定四庫全書

宋詩紀事卷七十六

錢塘厲鶚撰馮坦

坦字伯田號秀石普州安嶽人兩魁浙漕咸淳辛未推恩任渝之江津夾漕務西總之龍灣酒庫

絕句

山腰一抹云雲起知何處急渡小橋尋天風忽吹去

鸕鷀源樵歌

綺羅巷陌總成塵誰識擔柴老買臣自笑賣柴元似舊買柴換郤舊時人

句

飄風驚日月落葉滿乾坤【呈吳履齋】井在丹誰煉碑殘墨欲枯【廬山白鶴觀】因聼敲竹便碎賞花心鷗趁湍流下魚蔵石罅閒【洞廬澗水】每向宋淸求善藥閒從詹尹卜新年燈影照殘孤枕夢聲滴碎兩年心【除夕以上方回桐江集】

劉應鳯

應鳯字堯舉號書臺安福人咸淳中登第授建康軍簽判入元不仕

【王炎午吾汶槀云堯舉聞文山再執北行有句雲天防中子墳孤竹誰向西山飯伯夷予問其下句曰伯夷久不死必有飯之者矣案堯舉與炎午均爲未識文山之心者然其志亦可尙矣】

聞文文山北行

喚得嵐鄕昨夢回東風萬里上金臺出關曽觧婆娑否枝北枝南一種梅【四朝詩】

龔孟防

孟防字龍友臨川人咸淳對防中第仕終儒林郎

送孟和卿平陽尋母

杜羔念母心最苦豈意一朝逢澤潞母驚兒貎似乃翁兒抱母啼淚如五十孺慕朱壽昌刺血冩經毛髮蒼閒關同州晚相見迎侍親輿歸故鄕人生百年一彈指母恩未報情曷巳團圞尊前舞防衣大勝世間朱與紫子行萬里渉風沙誓不見母不還家兒今髮落母應老道傍看者還咨嗟臨川孟氏號雍睦家世來此澶淵族婆娑老慕紫荊花料想春風依舊緑【四朝詩】

李謹思

謹思字明道號飬吾余幹人咸淳中試禮部釋褐第一入元卒

題文丞相吟嘯集

南人不識兩膝貴曲折百態卑且勞斯人防膝不防頭故以頸血霑君刀蟠胸孤憤擘不碎殺气千丈纒旌旄援桴親鼓盡南海背水更用蜑丁鏖俘來吮血語神語咄咄向與天爭豪湏臾赤日減顏色云莽莽風颼颼或言巨靈收拾付眞宰讀罷拊臆生長號又言丰隆列缺對愁絕疾指玉鞭鞭六鼇雨瓢倒翻水怪舞斗樞橫軋天籟號憐伊肝膽苦復苦亦見曩昔眞離騷刼灰滿地莫掛眼蓬萊𨿽逺容輕舠長驅癘鬼尙堪戰盡閒未許飛仙遨乃言興廢在爾不吾與吾死吾主吾焉逃魯叟聞言拍手笑斯人六經爲骨爲皮毛斯人捲取六經去空將本傳兒曹【吳禮部詩話】

補疎齋題鵝湖

客來誰與期微鐘度山椒松風如起予間以笙與簫逸響諒斯存幽蹤莽難招【天下同文集】

贈李節婦

猝猝多羝屈幽幽獨雉經借渠施粉黛聊與照丹靑孤槥何年寄重泉底處扃有人能縮地不隔短長亭【郭天錫詩文雜記謝疊山字君直妻李節婦以君直故與二子系金陵獄一將官欲納之李紿曰爾能脫我械系乃可議此將以爲然禱上下釋其獄李卽具湯沭約翼日出是夕伺二子熟寐解衣帶自經死槀葬城東壕二子放還後數年子定之復往裹骨歸葬飬吾李先生謹思贈云云】

寄進士熊退齋

猶存火後書防識卷中字無筆補經有金酬載記漫漫歳月馳忽忽春秋閟欲辧已忘言涕淚空垂泗殉義若殉財避名如避箭況當喜懼交肎與寵辱踐百年元亮心一日宣明面朱門轍迹多山路防如綫【四朝詩】

董師謙

師謙號南江三山人咸淳辛未別院省試魁仕爲平江府教官

錢塘懷古

歷歷庚申事分明在眼前講和如有獘飛渡定無船北使三千里眞州十四年釀成亡國恨一部福華編玉牀揺帝座靑蓋出都城巷哭千家淚燕歌四面聲乾坤遽如許風雪可憐生淸曉宮門外猶聼打六更衣帶一條水靴尖三百州市朝陳迹在圖籍別人收南渡衣冠盡西湖歌舞休久知事當爾曽記五更頭行人指新寺云此舊宮城坐殿幾朝帝開山何處僧日邊行塔影天外送鐘聲王气元無了何消鑿秣陵【翰墨大全】

兪徳鄰

徳鄰字宗大號太玉山人永嘉人徙居京口舉咸淳癸酉進士入元不仕有佩韋齋集佩韋齋輯聞

過釣臺

行色苦迢遞人煙渺淒涼泊舟值嚴瀬濯纓感滄浪赤符識龍鬭白水瞻鳯翔涼風協元徳落星隱寒芒桑溟忽變易艸朩猶芬芳嗟予遘屯蹇垂老悲興亡溪湍兀小艇嵐气昏戰場安得釣臺釣尙友狂奴狂

題白廷玉所藏白馬圖

八尺龍駒蹄削玉霜毛雪鬛超凡俗驕嘶顧影食場苖朝暮逍遙在空谷詔書欻下徵騏驎香街紫陌驚行人金環壓轡出天廐不數駓駱驪驑駰三品豆芻飽終日終日不鳴鳴輒黜何如不縶亦不維騰霧籋云全玉質

秋日客中

楓落秋江塞雁賔客懷依舊憶鱸蒓百年三萬六千日半世東西南北人滿目空村爭虎豹何時髙閣繪麒麟由來管葛皆天意霄漢泥塗任此身

書齋

寂寂書齋萬慮空恍然赤甲古城東鳥呼幽夢日方午花惱醉吟春正中軍將送茶驚諫議門生載酒過揚雄飛詩識字皆爲累閒殺江頭獨釣翁

登六和塔

僧舎倚松北浮圖界竹西江通嚴瀬逺云壓越山低槐裏三原隔襄城七聖迷臨風悲往事月落凍烏啼

老病

老病幽棲覺嬾吟眼觀時態獨關心古今不冺春秋筆天地難欺暮夜金幸有別腸堪貯酒未愁短髮不勝簪柴門一閉從春盡桃李飛花葉又陰

淮安天慶觀夜坐

邊城寂寞歳將防濁酒頻斟醉不歡一防靑燈霜月白野鳧風起石窗寒【以上佩韋齋集】

宋慶之

慶之字元積一字希仁永嘉人咸淳進士有飲冰詩集

【劉后村防云含蓄有餘思要是世間好詩】

戍婦詞

君去無還期妾思無已時軍中無女子誰爲補徵衣【後村題防】

開鑪日賦

筋力已非舊逢寒亦自憐風霜在檐外妻子語燈前紙被添新絮茶甌煮細泉𨿽云方寸地春意一陶然

項園卽事

時節飛花盡幽林亦自香閒來看新水獨立又斜陽檐角鳥鳴霽樹根魚就涼一春風雨過逰事極相妨

寓武昌報恩寺

孟宗祠下竹依然借得空房竹樹邊貧寺少逢僧過夏逺鄕多是客經年倩人汲水時煎茗就佛分燈夜照眠家信不來心欲斷明朝又買漢陽船【以上東甌詩集】

句

城中豈云隘我見無夷途所以龐徳公車不向此驅斜陽掛林杪野花續春餘【和陶】數年何處客昨夜獨歸船【喜弟歸】飄泊知何處艱難亦到僧【送僧】更長初過雁蟄後稍無蛬【旅夜】多年翁仲在寒食子孫稀【廢墓以上村題防】

吳錫疇

錫疇字元倫休寧人儆諸孫咸淳間南康守葉閶聘爲白鹿洞書院堂長不赴有蘭臯集

春望

春事今如此憑髙興未防半簾疏雨過一院落花閒艸色迷幽徑禽聲出晚山東風能育物不攺鬢毛斑

春日

韶光大半去悤悤幾許幽情遞不通燕未成家寒食雨人如中酒落花風一窗艸逆濓溪老五畝園私涑水翁無賦招魂難獨笑且排春句答春工

【方嶽防云予嘗於何人卷中見左史公稱說著梅花定說君之旬不知其竹洲後人也意王愷之瑚扶疎二尺美止此矣比吳君過予崖下出其寶則三四尺六七株如燕未成家寒食雨人如中酒落花風者尙多也子其祕之毋使豆粥韭韲爲帳下兒所賣彼愷輩那得與君爭長寶祐甲寅十月旣望秋崖方嶽拜手】

林和靖墓

遺槀曽無封禪文鶴歸何處認孤墳淸風千載梅花共說著梅花定說君

山中雜言

小小柴門竹開幽深不慣有人來頗嫌老鶴無情思啄損庭前一徑苔

山居寂寥與世如隔是非不到榮辱兩忘因憶秋崖工部嘗教以我愛山居好十首追次其韻聊冩窮山之趣【存四首】

我愛山居好蔬畦閒蒔花筧泉歸防舎篝火乞鄰家茁嫩貓頭筍焙芳雀舌茶野人曽拜號何用給黃麻我愛山居好荒磯一釣竿白鷗春水濶黃犢緑坡寛徑菊香秋晚溪梅報嵗寒人間幽意足詩思倚防幹我愛山居好枌楡老故丘好峯當戶立逺水防田流鼓響移秧日耞鳴獲稻秋年丰身老健一飽外無求

楊花

爲見春風不久歸顚狂上下弄晴暉只饒天與無拘束入幕穿簾任意飛【以上蘭臯集】

汪若楫

若楫字作舟休寧人官宣城令咸淳間爲紫陽書院山長有秀山集

絕句

萬朩驚秋各自殘蛬聲扶砌訴新寒西風不是吹黃落要放靑山與客看【新安文獻志】

尢冰寮

冰寮錫山人袤曽孫咸淳中官新安別駕有扣角吟

句

三條椽下歸空榻百尺樓中透逺峯【晚鐘】蟻返愁尋穴鴉歸喜見巢【落葉方回桐江集】

宋自遜

自遜字謙父金華人自適弟號壺山居士【瀛奎律髓慶元嘉定以來乃有詩人爲謁客者干求一二要路之書謂之濶匾副以詩篇動獲幹萬緡如壺山宋謙父一謁賈似道獲楮幣二十萬以造華居是也錢塘湖山此曹什伯爲羣阮梅峯秀實林可山洪孫花翁季蕃髙菊磵九萬往往雌黃士大夫口吻可畏】

五月菊

東籬千古屬重陽此本偏宜夏日長防得淵明髙臥意故來同占北窗涼【後村於家詩】

一室

一室冷如冰梅花相對淸殘年日易晚夾雪難晴身計繭幹緒世紛棊一枰麯生差解事談笑破愁城【瀛奎律髓】

阮秀實

秀實號梅峯興化軍人早見知於趙昌甫僑居吳門遊賈秋壑之門最久人號阮怪咸淳初攝蕪湖茶局

孟享仰瞻聖駕

紫煙斂翠碧天長桞防旌旗午尙霜一朶彩雲擎瑞日光華盡在舜衣裳

景靈宮恭謝駕回丞相以下皆簪花

宮花宻暎防檐新誤蜨疑蜂逐去塵自是近臣偏得賜繡鞍扶上不勝春【以上隨隠漫錄】

鄧克中

景靈宮恭謝駕回丞相以下皆簪花

輦路春風錦繡張裁紅剪緑鬭芬芳黃羅傘底瞻天表萬疊明霞捧太陽【隨隠漫錄】

歐陽慶甫

慶甫咸淳中道州處士

白魯井石刻詩

地僻人稀能防家淸泉潄玉石攲斜客來訪我慙無具洗甑炊香更防茶【永州府誌】

牟巘

巘字獻之其先蜀人徙居湖州端明學士子才之子擢進士官至大理少卿宋亡時獻之已退不任事與子應龍一門父子自爲師友討論經學以義理相切磨應龍遂以文章大家見推於東南獻之有陵陽集

東坡九日尊俎蕭然有懷宜興髙安諸子侄和淵明貧士七首余今嵗重九有酒無肴而長兒在宜興諸兒蘇杭溧陽因輒繼和

驚飇舉落葉意气何軒軒秋髙百卉盡寂寞但空園何異富與貴變滅隨雲煙緬褱陶彭澤平生極幾研朗吟貧士詩相對如晤言今人之所恥古人以爲賢

翁媼共白髮蕭然老江幹大兒荊溪遊折腰豈爲官諸兒走異縣亦各營一餐別多防面少端復坐饑寒諸防且眼前笑語開我顏勿問賢與愚懷抱俱相關

好惡皆不察鑿垣植蒿蓬而比庭前菊鋤灌少人工此物抱至潔有似楚兩龔防香待嚴凜意與烈士同糞土笑伯始金錢鄙鄧通千載一元亮舎此安將從

送婁伯髙遊吳

桃花水暖淸明前長堤桞色靑如煙男兒年少重意气春風買醉吳江船西湖三月春更好笙歌錦繡神仙島紫燕樓深翠黛閒碧羅天淨楊花老興亡往事置勿論千金不惜酹歌尊酒酣莫作後庭曲防人思斷江南魂去去知君訪陳迹吳山吳水靑歷歷花殘鈿碎館娃空春艸年年爲誰碧君行正樂我爲愁白髮送君思舊逰平生漫浪無似我努力功名須黑頭

贈厲白雲上人

雙徑聞鐘罷而今但熟眠事湏紅日上身在白雲邊古貎應違俗髙吟不礙禪鑪頭煨芋火相對各欣然

和雨中

但聼四檐滴眞成萬事休空村就誰飯髙樹系吾舟那忍田翁笑還憐朩偶流老人渾忘事略記酉年秋

四安道中所見

蒼涼初日破林霏防度言歸不得歸兀兀籃輿續殘夢門前兒女挽人衣【以上陵陽集】

家鉉翁

鉉翁號則堂眉州人以廕補官賜進士出身歷端明殿學士簽書樞宻院事元兵至杭以參知政事介丞相吳堅等充祈請從畱燕宋亡守志不仕攺館河間至成宗卽位放還賜號處士以壽終

寄江南故人

曽向錢唐住聞鵑憶蜀鄕不知今夕夢到蜀到錢唐【天地間集】

寄洞霄道友淸溪翁

漢家中郎年七十霜鬢垂垂人不識冬深破屨踏層冰暑到露頭走赤日窮堅老壯本分事百年未死爲形役洞天九鎖鬰嵯峨古來相傳神仙宅我嘗結茅天柱前屐齒蒼苔印行迹刧火洞然城郭非淸境不壞還如昔安期羨門我輩人圓嶠方壺一咫尺夢魂防度如相逢別來已久知相憶願分仙家九轉丹服之身輕生羽翼周遊八表任去來跳出陰陽寒暑域【洞霄詩集】

九日登瀛臺

此地無山喜有臺南瞻北眺兩宜哉衰翁無事日傾倒佳客何人時一來孤鶴飛鳴知我在徵鴻嘹唳爲誰哀老來萬事如歸宿不爲憂愁彊把杯【河間府誌】

李玨

玨字元暉號鶴田又號廬陵民吉水人年十二通書經詔試館職除祕書省正字批差充幹辦禦前翰林司主管禦覧書籍除閤門宣贊舎人宋亡後不出年八十九而終有雜著四集錢塘百詠行於世

【劉詵桂隠集題李鶴田穆陵大事記後云宋自穆陵升遐元气盡矣時欑宮屬官李玨記其本末頗詳橋山劍舄歷歷如見異代覧之亦爲淒然因用鶴田先生昔陵下元夕韻以識感慨云陵寢嵬峩十二防西興吹角浙江寒老臣無限遺弓淚寫與人間異代看】

南郊紀事

嚴更頻報夜何其萬甲聲傳逺近隨梔子燈前紅炯炯大安輦上赴壇時【武林舊事】

題汪水雲湖山類槀

天地事如許英雄鬢已斑淚添東海水愁壓北邙山【湖山類槀附】

雪中寄友

石角雲層道路難黑風三日晝漫漫吟笻直指西湖柳合與梅花共此寒【皇元風雅】

題王右丞輞川圖

園圖親畫早流傳已是人間五百年凝碧池頭秋句在當年防負此林泉【珊瑚网】

題崇元觀

舟維楊桞岸來拜晉英靈碑古龍紋暗劍寒蛟血腥江春半篙緑山曉一樓靑燈火旌陽殿鐘聲過客聼【四朝詩】

句

此水自當兵十萬昔人曽有客三千

【梅磵詩話江陰乃春申舊封浮逺堂瞰江對淮爲一郡佳境李鶴田一聯云云人多傳誦】

陳世崇

世崇字伯仁崇仁人【一作臨川】郁子隨父入宮禁仍充東宮講堂說書兼兩宮撰述後任皇城司檢法賈似道忌之遂歸於鄕入元著隨隱漫錄多述宋季事

題曽氏諸帖

南丰而後艇齋君忠義詞章萃一門手澤流芳淩劫火欽承猶得到來孫【鐡网珊瑚】

呂三餘

三餘號雪屋

賀陳隨隱以布衣除東宮掌書

靑宮樓觀近堯階班列屏風閒坐開人羨杜閒生杜甫天教蘇頲繼蘇瓌馬歸禁苑行邊桞鶴伴平山隱處梅我恨長鑱斸黃獨老年無計防衰頽【隨隱漫錄】

桞桂孫

桂孫號月磵

賀陳隨隱以布衣除東宮掌書

鏤玉裁冰字字奇少年親結九重知君臣際遇榮千載父子推敲冠一時罍進楚蘭春奏雅瓶分陶菊夜聯詩五雲樓近開黃道金紫連班進赤墀【隨隱漫錄】

劉彥朝

彥朝字雷厓

贈陳隨隱

坎止流行只任天吟廬新紫薇邊夜窗低過宮花月曉巷深橫禦桞煙五字肎同餘子說一燈親自乃翁傳𨿽然不作功名念卻恐功名逼少年【隨隱漫錄】

張彜

彜號溪居

贈陳隨隱歸江西

醖借中涵廊廟姿詩文都好見宸批只防四字君王寵蟣虱防臣不用題【隨隱漫錄】

吳石翁

石翁字一齋

贈陳隨隱

大隱君家小隱君得名大半忌人聞秋窗吟共緱山月曉榻眠分華嶽雲鶯欲引雛先出谷馬才生驥便離羣新詩卻要多拈出突過郎罷張我軍【隨隱漫錄】

杜汝能

汝能字叔謙號北山太后諸孫居西湖之麯院有能詩聲

秋日

寂寥籬戶入泉聲不見山容亦自淸數日晴秋艸長絲沿上瓦墻生【全芳備祖】

贈陳隨隱

父子名相繼如君又出奇乾坤鐘秀气湖海誦新詩放鶴春風逺橫琴夜月遲未應隨大隱閒過聖明時【隨隱漫錄】

黃力敍

力敍號梅堂江西人

贈陳隨隱歸江西

詩在天地間風淸月明處若爲深閉門而可覓佳句夫君小元龍豪气隘區宇靑春發詩材秀茁長膏流水與行雲吾不見滯住乘月滌吟毫玉椀三危露超詣自透脫悟在觀劍舞入宮畫蛾眉胡爲眾女妒君詩亦何憾千載一時遇向也詩道昌吟聲喧禁籞應制沈香亭龍巾曽拭唾今焉詩道厄短笻防江路悲嘯梁父吟侘傺離騷賦浮雲時捲舒睨此知出處此其隨之義大隱防境趣天地梅又春風雪飛絮一笠灞橋驢吟詩向臨汝得句從人傳傳今亦傳古要知是家傳審言以傳甫傳之而又傳衣鉢傳宗武【隨隱漫錄】

黃鵬飛

鵬飛字桂隱莆田人

送陳隨隱遊廬山

天下廬山第一奇西風楚楚送行時晦庵白鹿書猶在非是遊山只愛詩

曽從圖畫識廬山山好誰知畫亦難畫好不如詩好讀就煩詩筆畫來看

虞徳觀

徳觀亡其名蜀郡人

句

我因國破家何在君爲唇亡齒亦寒

【虞集道園遺槀雲從兄徳觀父與集同出榮州府君宋亡隱居不仕而歿集來吳門得兄遺迹有句云云不知爲誰作也】

宋詩紀事卷七十六

欽定四庫全書

宋詩紀事卷七十七

錢塘厲鶚撰曹棐

棐官著作郎

登南山塔

平生登塔與登樓亂盡鄕心送盡愁試上南山山下塔依前懷古復悲秋【咸淳臨安志】

李敷

敷臨安縣令

雙林院

雙林髙寺秀峯環我欲題爲小徑山炎月一遊神骨爽天風相送出松關【咸淳臨安志】

李邦美

題句容酒肆壁

靑帬白面閧挑菜茅舍竹籬疎見梅春事隔年無信息一聲啼鳥喚將來【山房隨筆】

趙萬年

萬年南渡時從武科備戎行於襄陽屢郤敵人有禆幄集

程機宜宅喫豆粥

豆紅米白間靑蔬髣髴來從香積廚異日大官還飽飫不應忘郤在蕪蔞

偶成

一心憂國不憂家掠面黃塵帶晚沙郵傳不通音問隔家人夜夜卜燈花【以上曹氏歷代詩選】

王執禮

執禮號竹寮金華人

遊玉仙洞題碧雲石崖【在臨安志】

已從鹿巖遊更入龍洞去橫足螃蠏行連臂猨猱度徑滑鏗蠟屐陰屋然樺炬振防扶顚隮捫蘿猛攀附塗險防欲窮境勝思有遇谽谺通石竇參差流石乳形開趣彌深興集理自裕便將遺世紛且復滋幽步紆徐窮冥搜淹畱廹頽暮題詩識蒼壁聊冩心迹素重遊豈無期恐忘來時路

錢王太廟

數間老屋半塵埃宗社𨿽存沒艸萊尙有遺民呼太廟可堪遊鹿上荒臺花開陌路空餘恨麥被陵陂不盡哀三節還鄕平日誌化爲杜宇定歸來

錦溪

防雲淡日半昏明初換春衫步履輕行到小橋幽絕處髙吟詩句答溪聲【以上咸淳臨安志】

周芝田

芝田浙人

彈琴

膝上橫陳玉一枝此音惟獨此心知夜深斷送鶴先睡彈到空山月落時

句

淋漓滿腹蔵春雨突兀半拳生曉云【石上兩竹】艸香花落後雲黒雨來時【以上山房隨筆】

盛雪巢

偶作

臯防不著書周召不決科端坐廣堂上四海臻泰和吾道固如是後來文藝多嗒然空山中獨抱明良歌【吳禮部詩話】

陳柏

柏字茂卿號南塘

懷友

攜書入空山防若與世絕俯仰一室間頗見古人別良朋令人思思君意彌切食芹差自甘那得共君啜【吳禮部詩話】

趙聞禮

聞禮字立之號釣月見絕妙好詞

句

西風昨夜摧黃葉秋亦無心在菊花【全芳備祖】

張樞

樞號云窗

遊大滌

一曲朱防百尺餘仙人自是愛樓居松風不動千山靜月滿天壇人步虛【洞霄詩集】

林次麟

曲竹【出臨平山相傳唐丘隱士丹成羽化植杖於此其竹皆曲】

直節稜稜是此君耳孫郤以曲爲名首陽山下知難種只可斜封向管城【咸淳臨安志】

樓楚材

句

晚歸煙樹立猶見曉向雪汀飛若無【鷺】有時移向西堂去一座靑山逐手來【屏風方回桐江集】

張偉

偉號芝田

馬塍

水拍田塍路半斜悄無人迹過農家春風自謂専桃李也有工夫到菜花

薦菊泉【一名寒泉】

近來湖上風光攺古迹三賢亦就遷獨有菊泉能定力嵗寒堅守此山前【以上咸淳臨安志】

李介山

梅雨潭

靈源分左界千仭落飛泉散作一空雨長如四月天掛嵒寒練直濺席水珠圓湫石龍應在山扉浮翠煙【仙嵒寺志】

兪琰

琰字玉吾長洲人咸淳末應舉無成入元隱林屋山以讀易自娯有林屋山人集書齋夜話席上腐談

焦山寺夜坐偶作

夜宿焦山寺月明聞櫂歌蜀江到吳盡海舶過淮多風浪翻龍窟霜林露鳥窠詩成忽有酒不飲欲如何

客裏送春

擠排落絮隨風去分付殘花趁雨飛自笑鶴身歸未得郤從客裏送春歸

贈華陽道院琴士商碧山

來往晴巒縹緲中滿身空翠濕衣濃相尋欲聼蓬萊曲還在華陽第幾峯【以上林屋山人集】

海防

生以鰕爲目來從水母宮堆槃凝凍結停筯便消融瑩玻瓈白斒斕瑪瑙紅酒邊嘗此味牙頰響秋風【書齋夜話】

鄭震

震更名起字叔起號菊山連江人所南翁其子也有倦遊槀淸雋集

宿虎丘

到晚歸不去因而此宿休云深千古寺月冷一天秋崖裂池如束天虛塔欲浮最宜初日上髙處看云收

余杭道上

五年玆路上頻往又頻還嵗月孤松老風霜苦竹斑溪流天目水雲出洞霄山馬上因閒眺蜉蝣宇宙間

歸去

歸去豈不好平田帶淺林春猨鳴雪澗晴日轉云岑世久無鳴犢時當學展禽吾生今老矣梁甫豈能吟

荊南別賈制書東歸

來時秋雨滿江樓歸日春風度客舟回首荊南天一角月明吹笛下揚州

卜居

久欲謀歸力不任浮雲蹤迹謾巢林功名未入屠龍手貧賤常懷買鶴心月下開門防雨過樓頭聞笛二更深世間萬事俱陳迹空倚西風閱古今【以上淸雋集】

王夢應

夢應字聖與一字靜得長沙攸縣人咸淳十年進士調廬陵尉元兵陷臨安起兵勤王兵敗奔永新卒

【鄧光薦文丞相督府忠義傳吳希奭陳子全王夢應皆攸縣士人自通於同督府與趙璠相應景炎卽位事聞承制授官各有差】

東歸

一櫂仍爲別他鄕復避兵客隨風雨老春著鼓鼙輕宇宙關何事艱危得此生門前一溪水幾日到江城

甲申元日

上日仍漂寄尊前客又非鄕心眠聼雨病骨晚添衣街鼓春將動簾燈寒未歸梅花經一雪防片不曽飛

呈李書史

火龍騎日雪飛空勁艸亭亭不見風臣亮南陽今未老一鉏云碎日猶紅【以上四朝詩】

陳觀

觀字國秀奉化人咸淳十年進士調新城尉有蚓竅集

題甄氏訪山亭

水流花落日生云日靜風暄艸欲薰老去風流猶未減一丘一壑要平分

雨後西山翡翠堆結亭直欲近巖隈從今記取溪頭路一日須來一百回【四朝詩】

熊鉌

鉌字位辛初名禾字去非世居建陽之鼇峯咸淳十年進士授寧武州司戶參軍有勿軒集

遊武夷山

我來武夷山逺意超千古嘗疑混沌開疏鑿未經禹峽山猶古梁洪濤莽回互行舟畱大壑營巢余斷樹垠崖波濤痕隱隱皆可覩陶然上古民要服固深阻秦威何桓桓薄海猶廣土六合皆湧沸一枝豈寧處嘗言十三君隱隱避秦侶一日厭塵寰泠然遂髙舉上山娯賔云下山滿豺虎神仙何茫虹橋想虛語桃源亦其類好事自誇詡風气日已開蛇斷出眞主遂令閩山陬盡入職方宇漢志名始彰祠堂用魚脯流傳世代久琳宮粲衣羽至今此山名號爲神仙府恭惟我遁翁辭辟厥功溥於焉卜精廬溪山九曲五圗書盡在是斯地儼鄒魯我以負笈生來玆有年數自慚仁智心未覩髙深趣斯遊亦何意防心覬眞遇侃侃平生友惠然肎來顧攜手惇夙好抗志企遐慕招我山中遊玆逰適予素巍巍大隱屏屹屹天一柱前瞻晚對亭考槃固其所何當同心人相與薙榛莽長松期嵗寒修竹倚日暮我自愛此山躊躕不忍去

衣曲

北望悠悠音信少空房逺念心常早流螢煜煜夜稍靑塞雁嗈嗈寒已到細絲淸水練方新在椸半濕日中明隔籬翁嫗寐不熟月落尙聞砧杵聲將軍錦帳環歌舞百戰尙遲歸寸土老農肩米肉成瘡思婦裁衣淚如雨【以上勿軒集】

曽子良

子良字仲材號平山南丰人徙金谿咸淳進士仕爲淳安令宋亡隱陶塘

挽知臨安府兼浙西制置使曽公【淵子】

徳祐思良弼江西出大臣報忠昭漢議靖獻有殷仁皦日五朝老淸風百世人幾時歸衮繡秋艸臥麒麟永紹傳賢啟慈元拱女堯鼇山猶贔屭鵬海極扶揺宮殿春旗曉簾帷社飯朝龍髯攀不及鸞馭去何遙立海終風黑洗光雙日紅餘波濺渤澥仙仗岌崆峒宗廟神靈在公師禮數崇平生精履屐尙覺小臣忠返輤榮歸寢帷堂哭設衣神情如夢葉滄海悵心違百世功言立千年城郭非任安猶未死哀淚不堪揮【忠義集】

吳龍翰

龍翰字式賢號古梅歙人咸淳鄕貢後以薦授編校國史院實錄院文字至元丙子鄕校請充教授尋棄去有古梅吟槀

【程訥齋元鳯云閱吳君詩槀句老而意新咀之雋永殊非茍作】

樂府

妾心江岸石千古無變更郎心江上水倐忽風波生制衣寄夫壻妾有冰雪段中間連理枝不忍翦教斷【方虛谷云式賢詩有驚人語如樂府諸萹尢予所深喜者】

重陽客中

愁裏重陽近他鄕酒易沽秋風詩鬢短寒夜客燈孤筍笠月穿破荷衣霜打枯有懷吟不就端不爲催租

晚舟過臨平

煙鐘喚起夕陽愁渺渺臨平春事幽惟有風蒲愛吟客岸邊撩亂綰行舟

嚴灘對月憶雪壺六弟

共君看月此徘徊今夜月明君不來安得淸光刀翦破爲分一半到泉臺

題荊公讀書堂

六籍紛紛盡可奴翻騰字說乃葘畬可知山半靑燈夜只讀商君一卷書【以上古梅吟槀】

登金陵鐘山絕頂

萬仞鐘山著屐登中原今隔幾崚嶒自憐不及天邊雁嵗逐春風到八陵【新安文獻志】

汪涯

涯字萬頃漢陽人事母孝宣撫賈似道請爲客當作露布獻防涯瞠目曰啗人以利而退其師又兒弄主上似道大怒撾殺之其母曰汝以直死我則不辱可以下報先君矣亦自沈

江帆

江防去去可腸斷千古萬古越王臺掃空黃葉晚風定飛盡碧鳥靑天回半生無成坐筆硯萬事不理問尊罍年年看梅今白首已矣英雄畱七哀

江行

江陵白魚如斫玉掛防獨去風日寒封題兩甕寄白髮兒涯不是作魚官

秋光蕩漾滿行色鄰舟吹笛不堪聞洞庭濯足一尊酒夫君不來空白雲【以上谷音】

髙晞逺

晞逺字照庵通州人咸淳徳祐間通判平江府

心逺堂

種竹期十年栽橘盈千頭𨿽云多逺慮無乃爲身謀髙人絕塵累俟徳居此丘泰宇無畦畛虛空有天遊仁義尙蘧廬道徳成安流結茅依翠防極目際平疇白雲度寥廓黃鵠下滄洲百世此周覽我志尙可求祗應柴桑翁眞趣共悠悠【四朝詩】

曹良史

良史字之才號梅南錢唐人咸淳故老與周艸窗遊有詩詞三摘

【兪宗大序云曹君故宮詞十九首與夫拜景靈遊湖曲登北城悼今思古所謂哀而不傷怨而不怒忠厚而悱惻者也】

句

云生畫佛壁葉落病僧房閒來閉門處認得讀書聲墻圍敗屋知無主風響荒林似有人深樹月昏神火出防煙雪霽獵人回

【方虛谷防曹君良史錢唐人衣冠佳盛湖傲山酣則有咸淳詩摘兵火變遷江淮奔走則有梅南詩摘句如雲生畫佛壁云云展轉徵旗戰鼓十年間筆力益老矣】

錢頴

頴號菊友

賦翁仲【魏明帝景初元年徙長安銅人承露盤盤折聲聞數十里重不可致畱於覇城大發

卒鑄銅人二號翁仲列坐司馬門外】

武皇騎龍朝帝後露濕銅仙古苔繡景初命名翁與仲無復衣冠仍漢舊桓圭大劍髙嵳峩不動如山嚴鎭守豈知屹立司馬門九鼎暗移司馬手變遷陵谷亦何易洛陽塵埃一回首因嗟寵辱非可常世間何者爲長久君不見後來荊棘埋銅駞坐想失身橫隴畝【隨隱漫錄】

秋胡子

郎恩葉薄妾冰淸郎說黃金妾不譍若使偶然通一笑半生誰信守孤燈【詩林萬選】

家之巽

之巽字志行宋季臨安府倅

定林寺二首【王荊公讀書處】

功名良苦賦歸歟兩鬢霜花百念枯鐘鼎樓臺渾一夢數間茅屋亦浮屠

十載浮雲防變更歸來鐘阜碧嶙峋早知山色無今古只與靑山作主人【景定建康志】

福勝院【在臨安縣福全山】

三過山中寺勞生有底忙梵書虫蠧紙佛界燕巢梁曉日光明藏野花知見香丰碑如防意讀罷更彷徨【咸淳臨安志】

劉敏求

敏求字好古號松菊老人防和人長於詩宋末累舉不第

題滕王閣

閣中環佩知何處遊子再來春欲暮鶯啼紅樹桞揺風疑是當年舊歌舞古來興廢君莫嗟君看紅日西山斜西山不攺舊顏色換盡行人與落霞【南昌府誌】

劉光

光字元輝生宋季有曉窗吟捲

句

仙館無人春寂寂一林紅日鏈櫻丹曉來多謝梁間燕盡把春愁舉似人山翁何事衝寒往知有梅花在隔溪【方回桐江集】

韋奇

奇字學易號若溪居安次子二十五嵗殀

題倪文昌玉湖書院

齊齋老子今安在一去人間余卅載白衣蒼狗防幹回惟有西山長不攺吳興勝槪誇玉湖鵝溪一幅暉圖天光上下渺無極寒玉倒浸淸冰壺晴波萬頃瑩如洗一卷石向波心起先生具眼此結廬收拾溪山入詩裏漁人艇子時往還笭箵擲下前溪灣一聲欸乃水天碧回頭卻羨沙烏閒樓髙望極情思逺前揖衡山後蒼弁陌頭楊柳防春風當年曽識齊齋面我今懷古心悠悠古人不見今人愁夕陽收盡暝煙浮扁舟載月歸來休【梅磵詩話】

兪演

演字則大臨安人

句

殘燈吟夜破榻臥秋山【方回桐江集】

徐子美

子美號芝石武林人

句

杯行曲水春如昨字入昭陵土亦香【蘭亭方回桐江集】

兪君錫

君錫字仲疇苕溪人有竹屋詩槀

句

洗瓢魚隱石埽葉蜨移家荒店難尋酒長途半趁船蛬聲依壞砌樹影倒寒池【方回桐江集】

江石卿

石卿有得一文槀

句

太傅數日別劉公一紙書【方回桐江集】

汪崇亮

崇亮有白雲漫槀

靑溪主客歌

野王手奏淮淝防門戶歸來有旌節伸眉一笑紫髯秋防中猶挾柯亭月山陰主人載雪舟掀篷系防靑溪頭平生耳熱欠一識若爲牽挽行雲畱一聲橫玉西風裏蘆花不動鷗飛起馬蹄依舊入靑山桞梢不動天如水【方回桐江集】

方至

至號天慵分水人

句

缺多圓少人如月盛極衰來物易秋【方回桐江集】

曽澈

澈盱江人鮑輗過盱江遇一童子眉目疎朗語必援古今驚問逆旅主人子也明年載訪死矣得其詩一首於其同舎生

九齡行

我生九齡气食牛喑嗚頓挫無匹儔白雲無根起天末一身萬事同悠悠低頭拱手事先覺談笑未了成仇讐一譽不足勝百毀言語起滅如浮漚聖賢可與知者道麟鳯豈在山中遊蘧然夢覺大槐國江花昨夜生涼秋【谷音】

孫璉

璉字器之大庾人家貧嗜書善吟詠不應舉躬耕織屨以爲食壽百歳

述懷

坐倦秋樹根攝衣步前邱橫河澹如練破月西南流獨持一尊酒悠然發淸謳俯仰無不足吾生焉所求【谷音】

薛美

美號獨庵永嘉人

薛瓜廬吾宗人也吾不得而見之得見其詩斯可矣太息而題於捲杪

結廬兄弟近長安獘郤儒冠竟不彈自茹芝來輕漢召肎將去博唐官貧多樂事淸無盡手冩新詩墨未漧史筆須評隱君傳姓名應作古人看【廬詩附】

詠桞

一撮嬌黃染不成蔵鴉未穩早藏鶯行人自謂傷離別枉折無情贈有情【全芳備祖】

許庚

庚字伯先號萬松武林人

句

花盡辜啼鳥麻深沒過人硯潤浮殘墨琴漧響斷【方回桐江集】

黃瀠

瀠昭武人

句

橋影不隨流水去漁歌偏帶夕陽來當年不作南行客他日應無北狩人【題鄭介夫祠方回桐江集】

戚明瑞

明瑞字子云檇李人讀書防稽五雲山

句

舊夢不堪遊螘國生涯只合在漁舟鵂鶹歡喜舞南風望帝花飛春尙寒【方回桐江集】

王儀

儀字仲履

題婺源江氏瑯玕閣

詩仙長倚玉防幹句脫塵凢妙不難六月雪霜侵幾研一生煙火隔心肝鳯凰管徧風旋應翡翠窗深露不幹記得月明扶醉上骨輕毛豎怯淸寒

偶作

五月蘋花思渺然緑波憶蕩浦西船寧穿布韈靑鞵底不醉琵琶緑繭山郭鶯啼春又暮蕭齋人靜澹無煙一言滿慰三年別借枕風前對榻眠【以上吳禮部詩話】

李商

記化蜨事

碧梧翠竹名家兒今作栩栩蝴蜨飛山川阻深网羅密君從何處化飛歸

【癸辛雜識楊昊字明之娶江氏少艾連嵗得子明之客死之明日有蝴蜨大如掌徊翔於江氏旁竟日乃去及聞訃聚族而哭其蜨復來繞江氏飲食起居不置也蓋明之未能割戀於少妻稚子故化蜨以歸耳李商作詩記之】

王庭

庭金華人賈似道幕官似道敗自殺

明堂侍祠

唱徹嚴更鳯鑰開侍祠濟濟列崇陔小臣亦忝廊西獻惟秉溫恭對越來

玉佩出禁扉金蓮分炬散芳菲祠班咫尺臨黃道惹得天香滿防歸【咸淳臨安志】

宋詩紀事卷七十七

欽定四庫全書

宋詩紀事卷七十八

錢塘厲鶚撰蔣防

防字勝欲陽羨人徳祜進士自號竹山遁迹不仕以詞名

東坡田

老去紅灰酒甕前向來靑艸瘴江邊卜居自爲溪山好不是區區爲買田【毘陵志】

王易簡

易簡字理得號可竹山陰人宋末登進士除瑞安主簿不赴隱居城南有山中觀史吟

九鎖山十詠【存二首】

大滌洞

蕭灑殊庭西玉室甚孱顏華陽隱防道元蓋浮塵寰紞紞天鼓鳴爛爛巖石斑誰懸隔凢石此石非人間羣仙本容物爲我開重關

來賢巖

絕壁中嵌空秀石下插地緬懷玉局仙於此冠蓋萃雲泉儼昨遊卉朩遺古意靑山日迎客何者傳姓字斯人千載名覽勝乃餘事【以上洞霄詩集】

奉題髙房山尙書夜山圖

髙侯妙筆生夜光李侯正倚牛斗傍【公略浙江行省照磨寓居吳山】淒涼看盡吳山月玉鏡臺前翠鳯凰【鐡网珊瑚】

防寶林寺

元度存遺迹元英有舊詩城中獨髙處雪後最佳時拂壁書行紀逢僧問【一作談】故祠防幹頻徙倚不柰朔風吹【越詠】

錢大椿

大椿字坦仲淳安人宋末舉進士

春夜

燕子銜泥已下簾深深庭院薄寒天海棠枝上黃昏月楊桞枝頭淺澹煙句引芳情春夢蜨頻催愁緒夜啼鵑踏靑年少歸來晚鬥酒花陰枕石眠【靑溪詩集】

盧玨

玨字登父淳安人宋末舉進士有可庵集

天邊風露樓漫題

十二防幹俯碧溪凴髙一覽眾山低晴灘歷歷輕防上煙樹重重幽鳥啼但覺興隨流水逺不知身與白雲齊年來欲問東皇信多種梅花在竹西【嚴州府誌】

眞山民

山民自呼山民或云名桂芳括蒼人宋末進士李生喬嘆以爲不媿乃祖文忠西山以是知其姓眞痛值亂亡深自湮沒世無得而稱焉惟所至好題詠因流傳人間張伯子謂爲宋末一陶元亮云有山民集

幽居雜興

松桂小莵裘山扉幽更幽蜂王衙早晚燕子社春秋鬢禿難遮老心寛不貯愁年來把鋤手無復揖公侯

山亭避暑

怕礙淸風入丁寧莫下簾地皆宜避暑人自要趨炎竹色水千頃松聲風四檐此中有幽趣多取未傷亷

泊白沙渡

日暮片防落渡頭生暝煙與鷗分渚泊邀月共船眠燈影漁舟外湍聲客枕邊離懷正無柰況復聼啼鵑

渡江之越宿蕭山縣

昨夜大江舟今宵小驛樓隻身千里客孤枕一燈秋市酒難成醉鄕書莫寄愁胸中無史記浪作防稽遊

兵後劉秀寛見過

冉冉嵗雲暮門居安所知途窮身是累痛定語猶悲衰鬢數莖雪空囊一卷詩儒衣例如此惜也不逢時

東粵廟

頽防斜照网蛛絲陳迹淒涼萬古悲柘朩尙鳴亡國怨山松曽見受封時碑因苔蝕無完字城爲田侵失舊基當日東甌知幾戰如今贏得一荒祠

三峯寺

寂寞煙林噪亂鴉靑鞵步入野僧家云深不礙鐘聲出日轉還移塔影斜廊下蝸黏沿砌蘚佛前蜂戀插瓶花竹牀紙帳淸如水一枕松風聼煮茶

梅仙山

西都不知壽安用獨長年縱有丹鑪在難吹漢火然

九日

嬾把黃花插滿頭正緣老大見花羞年來頗恨儒冠誤好倩西風吹去休【以上山民集】

吳仲軒

仲軒進賢人宋末進士隱居教授元初程鉅夫疏薦不起

謝程鉅夫學士

抱疾經年久何期徵詔臨蕓窗書已蠧竹葉徑尢深空返皇華使難忘鷗鳥心懷君𨿽感激衰鬢不勝簪【西江詩話】

汪元量

元量字火有號水雲錢唐人以善琴事謝後王昭儀宋亡隨三宮畱燕後爲黃冠師南歸往來匡廬彭蠡間世莫測其去畱長身玉立修髯廣頟音若洪鐘江右人以爲神仙多畫其像祀之有水雲集湖山類槀

【李鶴田湖山類槀防云往時讀泣血錄爲之淚下因嘆徳祐之事意必有杭之文章鉅公書於野史後人見而悲之未必不若余今日之讀泣血錄也一日吳友汪水雲出示類槀紀其亡國之戚去國之苦間關愁嘆之狀備見於詩防而顯隱而彰哀而不怨欷歔而悲甚於痛哭豈泣血錄所可並也開元天寶之事紀於艸堂後人以詩史目之水雲之詩亦宋亡之詩史也其詩亦鼓吹艸堂者也其愁思抑欝不可復伸則又有甚於艸堂者也噫水雲畱詩與後人哀耶畱詩與後人愁也可感也重可感也敬賦二十字書綴捲尾雲天地事如許英雄鬢已斑淚添東海水愁壓北邙山】

錢塘歌

錢塘江上龍光死錢王宮闕今如此白髮宮娃作逺遊漠漠平沙千萬里西北髙樓白雲齊欲落未落日已低古人不見今人去江水東流烏夜啼

醉歌

亂防連聲殺六更熒熒庭燎待天明侍臣已冩投防表臣妾僉名謝道淸

湧金門外雨晴初多少紅船上下趨龍管鳯簫無韻調郤撾戰鼓下西湖

賈魏公府

湖邊不見碾香車斷珥遺鈿滿路途門徑風輕飛野馬亭臺火盡及池魚海棠花下生靑杞石竹叢邊出紫蘇郤憶相公遊賞日三千衛士立階除

送琴師毛敏仲北行

西塞山前日落處北關門外來天南人墮淚北人笑臣甫低頭拜杜鵑

蘇子瞻喫惠州飯黃魯直度門關今日君行淸淚落他年勛業勒燕山

北徵

北師有嚴程挽我投燕京挾此萬卷書明發萬里行出門隔山嶽未知死與生三宮錦防張粉陣吹鸞笙遺氓拜路傍號哭皆失聲吳山何靑靑吳水何泠泠山水豈有極天地終無情回首叫重華蒼梧云正橫

秋日酬王昭儀

愁到濃時酒自斟挑燈看劍淚痕深黃金臺迥少知已碧玉調髙空好音萬葉秋風孤館夢一燈夜雨故鄕心庭前昨夜梧桐雨勁气蕭蕭入短衿

太皇謝太后挽章

大漠陰風起覊孤血淚懸忽聞天下母已赴月中僊哀樂浮雲外榮枯逝水前遺書乞骸歸塟越山邊

女道士王昭儀仙遊詩

吳國生如夢幽州死未寒金閨詩卷在玉案道書閒苦霧防丹旐酸風射素棺人間無葬地天上有僊山

瀛國公入西域爲僧號朩波講師

木老西天去袈裟說梵文生前從此別去後不相聞忍聼北方燕愁看西域云永懷心未已梁月白紛紛

全太后爲尼

南國舊王母西方新世尊頭顱歸妙相富貴悟空門傳法優婆域誦經孤獨園夜防淸磬罷趺坐雪花繁【以上湖山類槀】

題賜硯

斧柯片石伴幽閒堪與遺民共號頑試憶當年承賜事墨痕如淚盡成斑

【攺虫齋筆防水雲以善琴供奉國亡隨三宮入燕久之請爲黃冠南歸藏有賜硯背刻天錫永寶四字分書右刻水雲二篆字左刻楷書絕句云云其北徵古詩云北師有嚴程挽我投燕京挾此萬卷書明發萬里行則硯必並載入燕以詩書授瀛國公皆此硯矣】

李吟山

贈汪水雲

靑雲貴戚玉麟兒曽逐鸞車入紫闈王母窗前窺面日太眞席上畫眉時滄溟水濶龍何在華表秋深鶴未歸三尺焦桐千古意黃金誰與鑄鐘期【水雲集附】

吳仁傑

送汪水雲入湘

碧水波翻海亦摧奮身鼇背防蓬萊忍隨天上紅雲散郤馭關中紫气回天道有常須變化元關無鑰任敲推攜琴更拜蒼梧野【闕】想南薫入調來【水雲集附】

防古意

送謝疊山先生北行

滿懷忠孝有天知不管人間事已非萬里乾坤防艸屨百年身世一麻衣行藏自信牀頭易臥病惟餐隴首薇儻過宗周見禾黍幾多新淚灑殘暉【疊山集附】

葉愛梅

送謝疊山先生

后土茫茫兩屩行綱常事重此身輕大江有士一人【闕】千載見君雙眼明俯仰元無媿今古英雄何必盡公卿早知莫賣成都卜省得人知大隱名【疊山】

毛靜可

送謝疊山先生

一襟書傳日星懸湖海聲名五十年事不求知惟此理文之未防豈皆天人方驚怪歐陽子我獨悲傷魯仲連看鏡倚樓秋已暮風巾霜屨重依然【疊山集附】

魏天應

天應號梅野建安人疊山門人

送疊翁老師北行和韻

先生心事炳丹靑頭影何曽媿獨行商嶺芝能如橘隱首陽粟不似薇淸綱常正要身扶植出處端爲世重輕安得寒泉來防宿參同極論到天明【疊山集附】

蔡正孫

正孫號防齋疊山門人

送疊翁老師北行和韻

山色愁予靑平生心事杜鵑行霜饕雪虐天終定嵗晚江空水自淸肩上綱常千古重眼前榮辱一毫輕離明坤順文箕事此是先生素講明【疊山集附】

陳逹翁

逹翁建安人

送疊山先生

流落﨑嶇二十年防回灑血杜鵑前一防芒屩乾坤窄萬古丹心日月懸案上靈龜元不食樊中孤鶴且安眠逃名不得名終在行止非人亦有天【疊山集附】

王濟淵

濟淵字道可疊山門人

送疊山先生

希夷何意出山中心事當年漢臥龍行止但憑天作主別離初不淚霑胸定知晚菊能存節未必寒松肎受封大義昭明千載事前程盡更好從容【疊山集附】

謝鑰

鑰字君殷號艸堂晞髮道人翺之父也

翫月有感

入夜茶甌苦上眉眼花推落石牀棊舉頭郤恨天邊月顚倒山河作樹枝【天地間集】

謝翺

翺字臯羽一字臯父閩之長溪人後徙浦城咸淳中試進士不第丞相文信公開府延平署咨議參軍信公被執後避地浙東在浦江主吳渭家與方鳯吳思齊逰度釣臺南地爲文冢名防友之所曰汐社期晚而信集同好名氏作許劍錄取吳季子意乙未八月寓杭終於婦劉氏舎友人方鳯吳思齊輩歸其葬於釣臺從初志也有晞髮集

【鄧牧心謝臯羽傳略云臯父性耿介不以貧累人所居產薪若炭率秋暮載至杭易米卒嵗少裕則資遊江海訪前代故實著宋史補唐詩人無傳者三十餘薦傳近世隱逸數萹嵗甲午與杭人鄧牧相遇防稽結爲方外友牧因爲言杭大都防文士輩出余知若干人盍往見之旬日別去逮牧歸杭君巳挈家錢塘江上問所從遊皆前所聞者其信好學也乙未秋牧薄遊山水間君病篤望牧不至懷以詩曰謝豹花開桑葉齊戴勝芊生艸藥肥九鎖山人歸未歸蓋絕筆於此任松鄕謝處士傳略云臯羽常布衣杖防參人軍事晚登子陵西臺以竹如意擊石歌招魂之詞曰魂來兮何極魂去兮江水黑化爲朱鳥兮其咮焉食歌闋竹石俱碎失聲哭何其情之悲也方韶卿謝臯羽行狀略云君遺槀在時舊所爲悉棄去今在者手抄詩六卷雜文五卷唐補傳一卷南史贊一卷楚辭等芳艸圗譜一卷宋鐃歌鼔吹曲騎吹曲各一卷睦州山水人物古迹記一卷浦陽先民傳一卷東坡夜雨句圗一卷浙東西遊錄九卷春秋左氏續辧歷代詩譜未脫槀選唐韋桞諸家及東都五體在集外】

烏棲曲擬張司業

吳宮艸深四五月破楚門開烏啼歇美人軍裝多在船歸來把弓墮弓越羅如粟越王獻宮中飬蠶不作綫轆轤出屋井水淺梔樹花萎子如繭烏棲烏啼宮燭秋越女入宮吳女愁

廢居行

海濤翻空秋艸短白跎入窠啗雀卵經年廢屋無居人孕婦夜向船中產歸來多臼生魚穴虫祝子滿戶樞鄰家置屋供官役買得沂王園令宅

古釵嘆

刑徒火去飄忽息婦堆前殯齊發白煙淚濕樵叟來拾得慈獻陵中髮靑長七尺光照地髮下宛轉金釵二持歸薰沐置髙堂包裹恐爲神所將妻兒朝拜復暮拜冉冉臥病不得瘥省知天物厭凢庸夜送白龍潭水中叩頭郤顧祈免死永入幽宮伴龍子

瓊花引

后土祠前車馬道天人種花無瑤艸英云蘂珠欲上天夜半黃門催進表酒香浮春露泥泥二十四橋雪如洗陰風吹雪月墮地防人不得揚州死孤貞抱一不再識夜歸閬風曉無迹蒼苔染根煙雨泣嵗久遊魂化爲碧

後瓊花引

揚州城門夜塞雪揚州城中哭明月墮枝濕云故愁西來陰風無健鶻神鴉愁空眾芳歇一夕蒼苔變華髮宮花織簾塵掩韈玉華無因進吳越漓漓淮水山央央誰其死者李與姜

飛仙引遊沃洲水簾谷作

赤城後門桃花尾濕浸蘼蕪洗蒼耳小支菩提海上來天風吹下谷簾水斜珠界左轉復右華蓋縣肝三葉紫內閒肉芝承乳流鬼母仙姝臨洗胃蒼守關朝太防色阻防神誣奏事海桑男子在謫籍驅鹿行車閏年至

和靖墓

山中處士白麻履死後無書獻天子靑童鶴晝上天夜下玉棺葬湖水湖隄四合葑如髮芳樹玲瓏倚春雪百年鳯舞雲霧空玉椀人間出句越宮嵐塔雨恍如失飛网繞湖冠聚鷸林宇焚芝秋寂歷斗下無人嗣太乙

冬靑樹引別玉潛

冬靑樹山南陲九日靈禽居上枝知君種年星在尾根到九泉防龍髓恆星晝霣夜不見七度山南與鬼戰願君此心無所移此樹終有開花時山南金粟見離離白衣人拜樹下起靈禽啄粟枝上飛

翠鎖亭避雨【自注亭有魏王妃所題字尙新王嘗以王子成徳軍節度使鎭南故妃至

其處】

客有遊山衣著久如薜荔行行萬翠亭忽作風雨憩仰面無所覩梁間有題字問此何人書婉娩有弱气云昔魏王妃書字學李衛乘雲到此山灑墨在空翠塵風吹土花倐忽景物異疑此夢與仙不類人間世

聼雨

山廚壓炊煙野起薄暮孤客臥空牀不識門前路回風已若休入壑忽如赴荒林啼鬼車往往不見處鄰翁起厭勝咒作禹余步聼雜咒聲起歌和其語咒靜亦止還眠向窗曙

佽飛廟迎神引

劍歌兮擊築茭靑兮蓼緑夕濟甬兮沈玉步巫兮禹孫葺神藩兮楚軍神之乘兮海云噀芳兮越咒斬將兮神祐秋零露兮爲醑春集鴉兮神語風蕭蕭兮滿旗云之車兮來思

鴻門防

火雲屬地汗流宇杯影龍蛇分漢楚楚人起舞本爲楚中有楚人爲漢舞鸊鵜淬光雌不語楚國孤臣泣俘虜他年疽背怒發此芒碭雲歸作風君看楚舞如楚何楚舞未終聞楚歌

有洗舊誥綾作靑色鬻將以爲緣以紺繒易得之作手卷賦小樂章求好事書其後

吳宮輦路傷行客繭冰壓云凝曉色門前新掃染家鄰借人鋪設殘衣帛官花翦綾連院號覆取翻看成一道織紋宛轉敕字新知是初誰六尺誥城霞失彩宮蘚病中與海圖上衣領攺顏幸售緣所遭褪藥香洗藍影靑綢易得淚承睫擊築楚歌無故發歌殘求書好事人異代儻傳誥綾帖

雪中方四隱君訪宿有詩憶鹿田風舊遊奉和並呈吳六贊府

金華入北山空響出靜竚鹿田在其顚肺石鳴風有客六七人昔遊至其處惟我愁不眠起坐蹴君語謂此定何聲百感生離緒玩非琴與瑟復異砧將杵醉者呼不應愁者自爲苦空櫺冷孤衾展轉如巢樹濕歌散餘悲以足拊柱礎爾來又七年欲至困覊旅傳聞老桑門已復蟬蛻去入山惡少年巾鉢空其聚乃知人世間何者爲客主而我同懷人忽復異處所夢中遙相望各抱不售賈有客不同遊亦是同懷者地主況有期輿馬不待假儻規宿山中畸人不應舎

效孟郊體

閒庭生柏影荇藻交行路忽忽如有人起視不見處牽牛秋正中海白夜疑曙野風吹空巢波濤在孤樹閨中玻瓈盆貯水看落月看月復看日日月從此出愛此日與月傾瀉入妾懷疑此一掬水中涵濟與淮淚落水中影見妾頭上釵

哭正節徐先生

淒涼攜子女冠佩赴重陰塌井千年事靑天此夜深哀辭山石刻防典海舟沈裏族南薫夢東都直至今

送汪十

多年隱賣漿此去結山房埽菌侵花落種松如艸長老期秋欲至貧味水初嘗嵗晚逢樵獵音書定不忘

哭所知

總戎臨百粵花鳥瘴江村落日失滄海寒風上薊門雨靑余化血林黑見歸魂欲哭山陽笛鄰人亦不存

山陰道中呈鄭正朴翁

楊桞逺天色野風來水涯異鄕同夢客今故人家越樹夜啼鳥禹陵冬落花悠悠江海意爲爾鬢先華

寒食姑蘇道中

頻年感煙艸荒冢防人耕吳楚逢寒食山村見獨行天陰月不死江晚汐徐生到海徵防影悠悠識此情

秋日憶過秦國公主園

野影林檉盡山昏瓦塔齊涼宵風雨過一雁西南啼嵐霧洗巾帨井泉生蒺藜傷心拂塵麈衣淚濕空綈

西臺哭所思

殘年哭知已白日下荒臺淚落吳江水隨潮到海回故衣猶染碧后土不憐才未老山中客惟應賦八哀

萬松道中望南太白

筍輿行萬山中有十里亭老樹秪一色野公逾百齡柴關當太白藥气近樵靑罔艸黏枯翼巢枝落退翎期探幽谷水共劚松根苓艾納下天塵風吹冥冥

采藥候潮山宿山頂精藍夜中望海

蛟門南去鳥此地望迢迢積濕侵幡黑生寒入夢飄見燈歸舶夜聞偈解衣朝土植皆爲藥山枝不滿樵暗光珠母徙秋影石花消擬槎回漢寧甘客老遼郤尋徐福防因問秦皇橋於彼看日出羽旌焉可招【以上晞髮集】

過杭州故宮

禾黍何人爲守閽落花臺殿暗銷魂朝元閣下歸來燕不見前頭鸚鵡言

紫雲樓閣防流霞今日淒涼佛子家殘照下山花霧散萬年枝上掛袈裟

重過

隔江風動諸陵無主園池艸自春聞說就中誰最泣女冠猶有舊宮人

春閨詞

手觸殘紅頭懶梳香隨蝴蜨上衣裾暖風吹睡無言語又向牀頭看夢書

山中道士

山中道士服朝霞二十修行別故家畱客一杯淸苦蜜蜂房知是近梅花

秋夜詞

愁生山外山恨殺樹邊樹隔斷秋月明不使共一處

秋社寄山中故人

燕子來時人送客不堪離別淚霑衣如今爲客秋風裏更向人家送燕歸【以上晞髮道人近槀】

方鳯

鳯字韶卿一字景山婺州浦江人試太學舉禮部不第特恩授容州文學歸隱仙華山同裏義烏令吳渭辟家塾敬事之疾革命子樗題其旌曰容州示不忘也時稱爲巖南先生有存雅堂槀

【龔聖予評嵒南詩云由本論之在人倫不在人事等而上之在天地不在古今】

北山道中

起犯春霜一徑寒淸遊乘興約吟鞍眼中最恨友朋少塵外頻聞山水寛溪落舊痕枯野埠樹浮空翠濕危欄巖頭幾處懸冰白已作羣羊化石看

西鹿田寺聼

禪棲投倦客山雨起更防窗葉散幽響石林生峭寒洞深猶暗瀑江逺忽風湍想象云蘿外應宜晚色看

賦三洞

金華北山三洞天垂髫欲往金華顚春風吹衣洗履痩笻忽掛蒼山煙山髙地平走幽澗根絡石上森楠楩步從飛橋瞰石洞厓色閱世知防年風痕霧迹化異物龍首昻左尾右旋就中暗穴如蟇頤急水防碧鳴媧遡流束炬照徒渉肩背擦石行拳攣水窮路夷內景得以炬交燭窮幽細紋蹙波湧浪接皓彩凝雪飛霜鮮大爲獅子虎犀象碎亦復蜂屯然蜿蜒防蟠角尾具一一玉爪拏蒼堅穹龜負甲色深墨長蛇白質相縈纒鐘能鐘聲鼓能鼓不假樅虡知誰懸直櫺斜檻蔵湢室短畦長町移原田靑雲白霓五色霞笑畫敗絮畱丹鉛中途經過最深窅伏身低眺洞口泉空明一隙隔逺見秋蟾浴海光嬋娟左巖架衣頗橫亙疊折眾皺垂蹁躚自余神怪不可極似鑿非鑿鐫非鐫出登山腰叩中洞外視石井聞潺潺入深蹈險思縋綆長竿揭炬後且先水簾可俯心爲掉到此十九歸言遄嗜奇不憚歷磊砢足以目故差輕便翻身郤望水簾處銀河天落懸吾前常情疑復下百尺積水定作神龍淵石幹徑辟郤易進玉筍防地修而圓宜爲淵處乃爲屋亦或摩蘚題新篇同遊疑我久未出笑謂豈欲井底眠林幽風起日已晚猶睨髙洞山之巓薪蒸可買樵我導不逺數里仍攀緣傍從右壁入深坼如鐡戶限瓊爲櫋儼然海相掛珠絡熟視豈信非誇傳左爲朝眞正面入便想笙鶴遨羣仙雲霞波濤仙衣裳奇詭豈必下洞専欻然修梁架巖起左右蒼白龍形全望中極底勝漆黒雙扉隱隱起半邊天光一道燭扉內知此明罅從何穿深壁峭不可往安得插羽如飛鳶嗟余玆遊尙牽俗身所驟歷辭難宣但思乞水學坡老洗眼看字消餘年

金華紀遊詩

赤松上下霏防八詠樓頭重拂衣西港晴來汀艸長北巖幽處洞泉飛風敲定磬鹿春過月滿丹臺鶴夜歸歷覽因知古詞客盛誇云夢未全非【以上存雅堂遺槀】

哭陸秀夫

祚防方擁防勢極尙扶顚鼇背舟中國龍胡水底天鞏存周已晚蜀盡漢無年獨有丹心皎長依海日懸【金華雜識】

仙華山

仙華矗萬仞我乃廬其東日夕與山對今玆踏岑巃起左信奔鹿當前任啼狨大嘯崖石裂一覽天宇空蒼松飽風雨絕壑掛老龍樵斧不得睨撫根憩吾躬邈哉軒轅氏問道由崆峒龍髯一以逺千載悲遺弓猶傳少女靈鏈玉於焉宮山林重帝冑香火明民衷我來重懷古攬涕臨西風何當速刺飛一洗磊落胸【金華府誌】

吳思齊

思齊字子善括蒼人家永康由任子入官監新城稅調嘉興丞宋亡後主浦陽吳渭淸翁家與謝臯羽方韶卿交好同臯羽登嚴陵西釣臺哭文丞相臯羽卒又與同人防哭於小鑪峯嘗與韶卿倡和臯羽序而題其編曰風集【曰琯按臯羽西臺慟哭記語多廋詞稱文山爲唐宰相魯公三友人爲甲乙丙明初張孟兼丁注以甲爲吳思齊乙爲馮桂芳丙爲翁衡程敏政宋遺民錄思齊由任子入官爲嘉興縣丞洪提刑起畏辟置類田吏用事者言辦此可通籍思齊曰以民怨祿非得也賈氏柄國上將以鹵簿臨其母防文侍郎及翁將上疏論之懼禍中止思齊以書朂之曰叱嗟而母婢也公不可黙俄不願仕請監南嶽廟流寓桐廬值宋亡不出獨與方鳯謝翺方燾友善自號全歸子大徳辛丑卒宋濓吳思齊傳思齊所著書有左氏傳闕疑擬周公瑾平荊州碑司馬孚贊汐社詩集】

題鹿苑寺壁間記魯簡肅公羅漢見夢事

是法本平等無怠亦無敬如何證無生卻來見參政【姚桐壽樂郊私語】

詹本

本字道生建安人溫言正行丞相江萬里薦爲郎先致書本本方坐門前石上釣使者至問本居本曰前卽持竿渡溪去不知所終

春日攜客遊武夷

山腳健枝梧百里插蒼峭粼粼石可把曙色坐逺釣風水眞笙竽歷落太古調衣冠帶莽蒼山鬼驚二妙雲月正忘年花鳥更索笑回船翠淩亂吾道付長嘯

閒中

萬事問不知山中一樽酒埽石坐松風緑陰滿巾防

宿天臺

風泉隔西屋獨夜寒自生開窗失山色白雲壓前楹累盡得瀟灑去住俱不驚鼻息答僧鐘霜露入殘更【以上谷音】

皇甫明子

明子字東生四明人性豪宕乘小舟掛布防載琴尊書籍釣具往來江湖至元丙子發狂痛哭蹈海

水國

水國淒涼住秋宵爛漫眠歸云猶帶墮月忽明船社稷資長算髭須近暮年亂離棲不定百口托浮田

海口

窮島迷孤靑颶風蕩頑寒不知是海口萬里空波瀾蛟龍恃幽沈怒气雄屈蟠崢嶸抉秋陰掛席潮如山熒惑表南紀天去何時還云旗光慘澹腰下靑瑯玕誰能居甬東一死諒非難嗚呼朝宗意防見桑土幹

京口行

京口兵可用酒可飲一語參差族成血忠賊相持各凜凜豈知好丑隔形骸父爲孔鸞子爲鴆人眾天定理則那遺臭流芳且髙枕【以上谷音】

鮑輗

輗字以行括蒼人性嗜酒授簡萬言教授得錢悉送酒家遇客盡飲乃去晚益傲誕衲衣髽結遊靑城不返

襄陽行

今日何來春气柔東城騎馬花綢繆爲君停馬一呼酒花前倒披紫綺裘玉脂泛濫魚鳥飫歌舞倦矣蛾眉愁千金萬壽好賔主今我不樂嵗如流豈比世上狂馳子一語不合行掉頭嗚呼天倫古所定非有大故寧相尢

天馬

天馬抱奇相緊骨瞳方明出入百萬中有如一鳥輕宇宙莽超踏風雲慘經營獨倚雄傑態蕭蕭隨北徵朝飲南海頭夕秣乃幽並失主坐黯淡別羣奮長鳴豈無輕俠兒金覊懸朱纓但感束帛義不忍負死生低頭爲君老喑喑萬里情

重到錢唐

生死防飛正可憐若爲白髮上徵船未應分首江南去更有春光七十年

無賴山光疊疊靑玉魚金盌早飄零冷思禹穴眞奇事千古衣冠托杳冥

萬家歌舞送浮生曽有涓埃答太平猨鶴沙虫天始定不須辛苦怨南徵

聞道深春雪打圍誰憐身上藕絲衣莫憂白璧成塵土解逐南風萬里歸

惟有寒潮不世情朝朝暮暮過空城百年車馬閶門外獨獨春風艸又生【以上谷音】

崔璆

璆字子玉京口人美風儀善談論晚病狂攜大瓢貯酒行市拍掌歌笑未死十日自表石題曰醉鄕伯崔璆之墓

攜戮鉞泛江

酒星落京口化爲崔子玉孤舟載壺觴水花紅映肉小兒唱銅斗大兒倒醽醁一笑不知年浩蕩天地屋愼勿臨竇呼人生隨轉燭嗣宗禮法仇鐘防被殺戮

咄咄

咄咄復咄咄小兒成老翁幺防各形色追琢元化工不知春風去又見千綠叢主人美客懷載酒行溪東一步一回首十步尊已空靈均與太白醒醉同所終願見化蠛蠓生死托壺中

今日一何好

今日一何好花下醉狼籍醉中有奇事夢見生羽翼浩蕩排虛空靈君好顏色朱衣持大篆授我醉鄕伯頓首玉墀下臣璆才蟣虱封此抑何功請陳愚頑臆臣家京口東門前大江碧臣願駕長風吹作酒萬石萬象各千鐘拍拍大庭國推枕在山中紙衾霜曉月【以上谷音】

魚潛

潛字徳昭姑孰人惇重和易推分澹泊不忤於物所居環堵埽地焚香彈琴讀書養鵝鴨百頭以給食終八十餘

楊白花

楊白花誰教度簾幙揺蕩春風能幾何不比無情自漂泊人生秪合作支離長秋鵶啼江水落

古意二首

靑靑陵上柏落落勁不摧人生百年內朝夕變所懷鬥酒命同好萬里不顧回聞有昌國君談笑黃金臺柔言更長跪信是富貴媒但恐气習移古今不同才寄言去國者嵗晚有餘哀

權衡豈公平天駟但伏櫪東井不救渴倉庫何時實元工肎假借名器甚可惜如何萬萬古不行督責術

送鄭祕書南歸

垂老乃如此憑髙俱惘然空能正幾字好去作千年童子歌鴝鵒幽人拜杜鵑江花獨爛漫春去得誰憐

聞歌

流雲行水出名姝酒盡花前雙玉壺此曲江南都忘郤春風轉調小單於【以上谷音】

柯芝

芝字士先瑞陽人早通五經善詞賦又詣行在所見章祕書求讀書省中益通諸家教授生徒著書百餘卷

余髮

余髮蕭蕭白垂領十年一拙門庭冷來頻沙鳥頗相識起晚鄰雞已三請形骸掛樹豈復好心緒如蓬不能整平生防緉空馺老去一杯先酩酊俗言秪虞方鑿迕人事但愜幽居屏聖賢未必盡芻狗天地何堪共鼃黽若爲苴履曽足芥幸不桞衫眞欲癭一聲樵響何處來獨立看云發深省

耳耳

耳耳非佳語陸陸難爲顏我生胡不淑多戚長鮮歡揺落復已緑春風滿江幹最靈起予興欲言骨肉酸園桑摧爲薪桃李亦半殘翹蕘企晴燠九室十更寒飛錢如美色乃入貴者防丘閭有谷賣窮欄朝無饘不售信成隱徒手良抱嘆宛轉愒餘息溝壑分寸間吾輩正不免遑暇防彼瘝

橫江

橫江一片碧防鶴上漁船收綸不成下郤抱釣竿眠【以上谷音】

柯茂謙

茂謙字退之芝之子

江行早發

陶鐺煮孤影寒燈沸靑花冰開數江樹月落失人家

魯港【賈似道防師之地】

十年回首付霑襟斷甲沈沙齒齒深可惜使船如使馬不聞聲鼓但聲金人歌哭都堪淚水落江空正獨吟遺老蕭條漸無語酒旗颭颭出蘆林【以上谷音】

師嚴

嚴字道立襄陽人讀書識大義善槊射自圍中防身走行在所上書論事不報拂衣去客死武陵

藺五見訪

漢陰美人靑兕裘獨騎瘦馬尋荒丘花前下馬迎一笑珠玉在側形骸羞酒酣散髮箕踞坐錦帶爛爛懸吳鉤剸蛟刺虎好身手碧瞳如水涵淸秋惜哉科目大脫略壯士豈爲章句囚中原格鬭困不已江波朩落寒悠悠

武陵客居

浩蕩千年調饑寒八尺身不愁逢魍魎可笑系麒麟殘雪江村路空山澗水春時危終逺去道在豈全貧

公安早發

去國秦公子窮途阮步兵別離如昨日豪俠異平生江月爲誰好巴船何處行髙秋伴揺落早發若爲情【以上谷音】

邵定

定字中立廬陵人溫粹博雅通周易春秋宅邊植梅竹蘭桂蓮菊各十餘本深衣大帶婆娑其間自稱六薌老人

山中

白日看云坐淸秋對眠眉頭無一事筆下有千年

漁家

漁家臨水住春盡無花開年年謝流水流得好花來【以上谷音】

宋詩紀事卷七十八

欽定四庫全書

宋詩紀事卷七十九

錢塘厲鶚撰張琰

琰字汝玉廣陵人身七尺長髯有節槪補州牙兵隨制置李庭芝潰圍南赴行在所追者及之麾下鳥獸散琰獨鬭死

出塞曲

腰閒插雄劍中夜龍虎吼平明登前途萬里不回首男兒當野死豈爲印如斗忠誠表壯節燦爛千古後朝發山陽去暮宿淸水頭上馬左右射捷下如獼猴先發服勇決手提血髑髏兵家互勝負凡百愼前籌

官柳

不見樓東黃布簾樹猶如此我何堪裊裊亭亭忒無賴又將春色誤江南【以上谷音】

熊與龢

與龢字天樂豫章人性介澹無妻不食肉通經史百氏之書布衣艸屨遨遊諸名山尢嗜彈琴艸書

唐元宗鐡像

巍冠攢疊碧雲花坐閱山中幾歳華莫把金丹輕防化正愁生死困安家

木平飼龍亭次韻方巨山

耳見何如得眼聞山根磅礡極初分浮漚起滅自潭影大地晴陰空嶺雲何處老人來聼講他年少府有移文由來淸調須吾輩幸不山王媿五君【以上谷音】

晏乂

乂字明粲宜春人風度秀整主趙崇澭後澭逮系乂自請詣獄俱以瘐死

訪吳

平生一語不肎吐浩然披髮行西林美人十日跨驢出黃葉堆門云雪深

夢中

春樹年年少寒云浦浦連片帆髙浪起鬥酒夕陽偏沙市懷司馬州城笑老邊太平冠蓋盡爾敢望諸賢【以上谷音】

楊應登

應登字幼平臨江人寛厚長者有徳行言辭七試國子不第退就耕牧老於南塘

水宿

水宿逢今雨春歸返故園聖朝臣已老往事客何言乞米分鄰里看書到子孫蒼茫不可會一笑了淸樽

寄趙梅州

江城雁叫天如水寒色蒼蒼艸朩死哀歌未斷月東出有才無命可流涕今我不樂思梅州束帶深衣百僚底天下規矩見卓絕龍章麟角諸公子白頭時節得蠻府歸來閉門呼不起惆悵平生狗馬病風後力牧長已矣爲公問酒日日酤燻天富貴憂患始【以上谷音】

楊雯

雯字天章應登之孫

迢迢空同山

迢迢空同山乃在西極巓玉泉防靈芝上有千歳仙安得淩風翼相從白雲間神仙本冥漠天運仍推遷不如酌我酒或得成自然田父要我語飲者亦非賢願君長獨醒加餐足髙年

宋武帝廟

溪聲答松風巨石出老拳古樹不知名岌岌蛟龍纏夕陰互出沒秋華帶芳鮮蔥蔥帝王气棟宇垂千年虎賁秉霜防慘澹生雲煙宮人翠龍駕手持玉連蜷昌明坐慌惚精神靁在天大呼司雍間旬月無秦燕昔爲萬夫特今受眾目憐石馬亦埋沒歳時艸芊芊小臣異代士見之淚迸泉齊人思爽鳩蜀人哀杜鵑江東舊正朔禮奉敢不防但願君王心不忘載荻船下山又再拜白日當空懸

北客

北客相催發一日舉千帆遙憐庾開府歳晚望江南

宿峽市

人煙正搖落樓笛頗淸圓老樹依山驛東風上峽船江湖萬里外燈火十年前世路能令老吾生且醉眠

早春

不知何處碧雲鄕冉冉平生可斷腸怪底乾坤惟理在老來歳月更心長城頭急鼓千家夢江上殘梅一水香自作醉侯開醉國笑人奔走爲誰忙【以上谷音】

趙卯發

卯發昌州人通判池州權州事元兵至同妻雍氏縊死

裂衣書詩寄弟

城池不髙深無財又無兵惟有死報國來生作弟兄【昭忠逸詠注】

唐玨

玨字玉潛號菊山會稽人

冬靑行

馬箠問髐行南面欲起語野麕尙屯束何物敢盜取餘花拾飄蕩白日哀后土六合忽怪事蛻龍掛茅宇老天鑑區區千載防風雨

冬靑花不可折南風吹涼積香雪遙遙翠蓋萬年枝上有鳳巢下龍穴君不見犬之年羊之月霹靂一聲天地裂

夢中作【曰琯按遂昌雜錄作林景熙今從輟耕錄作玨詩】

珠亡忽震蛟龍睡軒獘寧忘犬馬情親拾寒瓊出幽艸四山風雨鬼神驚

一壞自築珠丘土雙匣親傳竺國經獨有春風知此意年年杜宇哭冬靑

昭陵玉匣走天涯金粟堆寒起暮鴉水到蘭亭轉嗚咽不知眞帖落誰家

珠鳧玉雁又成埃斑竹臨江首重回猶憶年時寒食節天家一騎奉香來

【輟耕錄嵗戊寅有總江南浮屠者嘉朩揚喇勒智恃恩橫肆勢焰爍人不可具狀十二月十有二日帥徒役頓蕭山發趙氏諸陵寢至斷殘支體攫珠襦玉柙焚其胔棄骨艸莽閒時玨年三十二歳聞之痛憤亟貨其家具得白金百星許執劵行貸得白金又百星許乃具酒醪市羊豕邀裏中少年若干輩狎坐轟飲酒且酣少年起請曰君儒者若是將何爲焉唐慘然具以告願收遺骸共瘞之眾謝曰諾中一少年曰發丘中郎將眈眈餓虎事露柰何唐曰余固籌矣今四郊多暴骨取竄以易誰復知之乃斲文木爲匱復黃絹爲囊各署其表曰某陵某陵分委而散遣之蕝地以藏爲文而告詰旦事訖來集出白金羨余以酬戒勿泄越七日總浮屠下令裒陵骨雜置牛馬枯骼中築一塔壓之名曰鎭南杭民悲切不忍仰視了不知陵骨之猶存也禍滛不爽流傳京師上達四聰天怒赫赫飛風雷號令捽首禍者北焉山陰人始有籍籍傳唐氏者由是唐之義風震動吳越聲生勢長若胥江掀八月之濤名𨿽髙困固自若明年已夘後上元兩日唐出觀燈歸忽坐隕息奄奄若將絕者良久始蘇曰吾見黃衣吏持文書來告曰王召君導之往觀闕巍峩宮宇靚麗殆非人世閒有一冕旒坐殿上數黃衣貴人逡巡降揖曰借君掩骸其有以報唐乃陞謁造王前王謂曰汝受命寠且貧兼無妻若子今忠義動天帝命賜汝伉儷子三人田三頃拜謝降出遂覺防不知其何也逾時越有治中袁俊齋至始下車爲子求師有以唐薦者一見置賔館一日問曰吾渡江聞有唐氏瘞宋諸陵骨子豈其宗耶左右指君曰此是已袁大駭拱手曰君此舉豫讓不能抗也曵之坐北靣而納拜焉禮敬特加情款益篤叩知家徒四壁惻然嗟矜語左右曰唐先生家甚寒吾當料理使有妻有田以給左右逢迎爰諏爰度不數月二事俱愜聘婦偶故國之公女負郭食故國之公田所費一一自袁出人固奇唐之節而又奇唐之遇兩髙之曰二公眞義士爾後獲三丈夫子鼎立頎頎凡夢中神所許稽其數無一不合咄咄怪事乃如此唐骨後又於宋常朝殿掘冬靑樹植於所函土堆上有詩云云】

王英孫

英孫字才翁【一作子才】號修竹會稽人少保端明殿學士克謙之子仕將作監主簿家饒於貲宋亡後延致四方名士賦詠相娛與山陰徐受之天祐並爲一時人士所宗

【林霽山王修竹詩序云予數從公遊嘯吟泉石毎一篇出有飛出宇宙之槪已而斂入絲粟寂乎無聲使人三嘆不能已】

嶽武穆王墓

埋骨西湖土一丘殘陽荒艸幾經秋中原望斷因公死北客猶能說舊愁【武林舊事】

題髙房山夜山圖

等閒吳越在毫端疊巘微茫月影寒一曲危闌人獨倚江山渾在夢中看【鐡綱瑚】

寶林寺

飛來幾千載臺殿壓岧嶤落日飛仙鼠秋風下健雕山腰防露石海眼暗通潮堪嘆元英後詩名竟寂寥【越詠】

陳觀國

觀國字用賔會稽人王修竹監簿之友

送鄧牧心出陶山

靑山無送迎幽人自來去落葉若相送捲捲及行屨檐端有孤云仍爲守其處落葉惜人不在山孤云尙期人再還斯人可期復可惜我處落葉孤雲閒【吳禮部詩話】

柴元彪

元彪字炳中號澤臞居士官察推有韤綫集

錢唐懷古

百年朝市舊登覽若爲情落日銅駝陌東風夾馬營路隨荊棘斷城與黍離平可惜西湖月燒燈兩度晴

僧房夜冷

山冷沒禁當那堪更漏長寒欺秋後扇風試夜來霜茭白心如墨冬靑子亦黃秖宜煨芋栗齧引對緇郎

秋日江郎道中

豆花疎雨浥輕埃野店新涼入酒杯艸帶斷煙棲古道樹含殘靄翳荒臺湖光隱見萍分合山色有無雲去來滿眼秋光無盡意三峯萬古碧崔嵬

灌花

小圃辛勤植眾芳年年雨露借恩光近來天气髙難問抱甕從朝到夕陽

上中齋相公

年年長是客天涯幾向天涯夢到家歸到故家無一事兔葵鸎粟正開花【以上柴氏四隱集】

黃庚

庚字星甫天臺人嘗客山陰王修竹監簿家與嚴陵胡天放永嘉林霽山遊越中詩社試枕易題推爲第一有月屋漫稾

王修竹館捨卽事

池館翠涼處寛閒稱客居未仙猶閬苑不夢亦華胥竹淨堪居鶴荷香欲醉魚心淸無个事長日一編書

秋色【山陰詩社中選】

憑髙望不極望斷動愁情落日淒涼處西風防染成丹楓明野驛白水浸江城馬上人回首戎戎黯客程

鶴林仙壇寺

古壇歸鶴杳野鹿自成羣嵐气浮淸曉鐘聲出白雲樹穿僧屋老水到寺門分人世無窮事山中了不聞

見雁有懷

滿眼西風憶故廬親朋音問久相疎年年江上無情雁只帶秋來不帶書

枕易【越中詩社試題都魁】

古鼎煙銷倦防朱翛然髙臥夜寒初四檐寂寂半牀夢兩鬢蕭蕭一卷書日月防心知代謝陰陽回首驗盈虛起來萬象皆吾有收拾乾坤在艸廬

舟次摴蒱廟

短櫂衝寒過浦東扁舟一葉載詩翁斷煙流水殘鴉外古木荒祠夕照中吟罷小樓何處笛酒醒孤枕半江風潮生潮落朝還暮堪嘆浮生似轉蓬

偶書

頻年蹤迹墮江湖三徑苔荒憶舊廬身老方知生計拙家貧漸覺故人疎松薪拾去朝炊黍漁火分來夜讀書怨鶴驚猨應待我臺山何日賦歸歟【以上月屋漫稾】

顧逢

逢字君際吳郡人宋末舉進士不第學詩於周弼稱顧五言自署其居爲五字田家後辟吳縣學官別號梅山樵叟有船窗夜話負暄雜錄及詩集

善權寺

英臺讀書地舊刻字猶存一閣出霄漢萬松連寺門洞深雲气冷池淺鹿行渾山下流來水風雷日夜喧【宜興縣誌】

早秋湖上

藕花香裏去獨坐自尋詩秋意在何處夕陽將下時鳥幽忘立久山好覺行遲飲興忽然動橋邊有酒旗

雪中同鄭所南訪趙溪梅

移宅𨿽然逺攜笻到兩回只知相別去不道又重來溪鯽和冰煮鄰醅帶雪開詩家堪入畫滿眼玉樓臺【以上瑚朩難】

林同

同字子眞號空齋處士福淸人以世澤授官棄不仕元兵至福州監丞劉仝子糾義兵卽其家置忠義局敵至同死之有孝詩一卷

【劉后村跋子眞性純孝父寒齋病左右侍湯藥至不忍入州應舉嘗赴冑試自裏抵家得詩一卷十之九皆思親之言年未四十慨然罷舉志尢潔非躬耕不食植梅百株日哦其下】

魏孝子【役於大國陟彼屺兮瞻望母兮狄仁傑登山望云曰吾親捨其下】

念母嗟陟屺思親徒望云可憐魏孝子不比狄參軍韓伯瑜【母杖不痛哀母力弱對母悲泣梁彥先使焦通觀其像通感悟盡孝】

母力今衰矣悲啼得杖輕流風在繪像猶足感焦生徐庻【辭先主曰老母見蕤方寸亂矣王陵母曰爲語陵母以老妾故持二心】

不勝方寸亂豈暇二心持忍矣王陵將賢哉徐庻辭桓沖【小字買徳郎母病須羊以解以身質羊後爲江州刺史】

不辭身作質只爲母須羊此日江州牧當年買徳郎文中子【汾水之曲冇先人之敝廬在有田可以具饘粥彈琴著書不願仕也】

先人舊所理汾曲有田廬何意求聞達彈琴自著書王悅【導之子有髙名事親色飬諸子莫及導見輒有喜色】

色飬傾餘子髙名重一時足爲丞相喜豈計外人知木蘭【古樂府云阿爺無大兒木蘭無長兄願爲市鞍馬從此替爺徵】

謹勿悲生女均之有至情縈能贖父罪蘭亦替爺徵【以上孝詩】

陳巖

巖字淸隱靑陽人生宋末有九華詩集

會仙峯【在九華中峯之側趙知微嘗中秋遇雨率其徒登峯上月出云淨諸峯呈露及歸復

雨因名之】

仙袂飄飄拂翠巓知防來此宴羣仙人間風雨山間月始信仙家別有天

碧桃巖

自要貪閒非避秦洞門隔斷世間塵山中不置四時歷開到碧桃知是春【以上九華山誌】

馬南寶

南寶香山人景炎二年端宗航海過邑獻粟千石拜權工部侍郎宋亡於厓山被執死之

句

目擊厓門天地攺寸心難與夜潮消眾星耿耿滄溟底恨不同歸一少微【廣東通誌】

王奕

奕字伯敬玉山人官本州教授自號玉斗山人有東行斐稿

絕句呈周日湖

艸帶黏天只辧星燧樓盡化作郵亭栁橋梅驛多來使只寄山中飬鶴經【玉斗山人集】

送謝疊山先生北行

皇天久矣眼垂靑盼盼先生此一行遺表不隨諸葛死離騷長伴屈原淸兩生無補秦興廢一出仍闗魯重輕白骨靑山如得所何湏兒女哭淸明【西江詩話】

何行

行字自彊廣昌人生宋末爲武平令

題龍泉觀

蓬萊境界隔風煙一帶銀河接九天禮斗瑤臺春艸合豢龍石鉢玉沙圓紅雲幾片危樓上古木千尋落照邊惆悵仙人何處去空餘月色滿山川【西江詩話】

吳倧

倧字尙賢歙人有漁磯脞語

句

舊聞有西山松風六月寒明當整襟屨舒笑靑雲端招手塵外人瀹泉采芳蓀【夏暑方回桐江集】

江凱

凱字伯幾號雪矼婺源旃阬人許山屋之客山屋愛之妻以子

相士兪方塘

方塘之鑑形可識方諸之鑑心始得相形何如更論心以貌取人當有失君不見虞皇項籍兩重瞳成湯曹交皆九尺【新安文獻志】

汪炎昶

炎昶字懋逺婺源人紫巖族孫有古逸民詩集【趙東山云古逸先生詩防婉遒勁亦時出於悲壯激烈】

書興

時時溪上行或與幽人遇手把一編書共倚崖邊樹鷺近始暫飛魚驚卻重聚佳景不待求足熟自知處稚子愛相隨似亦眈幽趣

香嚴院

犖確疲幽徑扶持仗瘦笻斷崖何處路細雨隔山鐘猨竊重簾果僧樵臥澗松人言深僻處別更有靈蹤

南山

宣平隱處今始過煙霞城郭路幾何野渡誰浮夕陽艇空山尙響樵人歌石壇荒涼疊苔蘚谷鳥啁唽深松蘿何當更值買酒至一笑使我朱顏配

聞笛

荒村犬吠人猶行驚鳥亂啼山月明南鄰搗砧適復罷何處吹笛秋更淸疑含白龍堆外怨不恨黃鶴樓中聼螢飛露下百艸濕倚風激烈思平生

過往歳避地之所屋毀人遷

依舊蒼苔小徑斜當時從此入山家心疑謬誤還疑是雨濕棠梨一樹花【以上新安文獻志】

黃誠性

挽文丞相

三百餘年樂育恩晚從科目得斯人﨑嶇嶺海期年國零落氊毛萬死身諸葛未亡猶有漢包胥欲泣更無秦挑燈忼慨歌梁父鬢髮蕭森鬼神【吳禮部詩話】

葉林

林字儒藻一字元文【一作去文】號本山錢唐人生宋末隱大滌山衝天觀與鄧牧深相得或欲薦之朝聞其淸議而止大徳丙午書偈案上泊然而化眾稱髙行先生

至道宮

猶存巨鑊記熙丰翠靄春深古路通千百舂鋤一株樹野田飛下雪花風【洞霄圖志】

石室洞

低垂石室洞杖屨易躋攀有路穿雲窟無門對月闗誰騎仙鹿去我笑國蝸跧若使今猶昨淸宵聞佩環

又登石室作

逺遊貞白二仙家今日追尋路不賖七十二叢秋色裏有人曾約去看花

石徑春深疊古苔洞天無鑰爲誰開白雲本是無心物風趁松花作雨來【以上洞霄詩集】

鄧剡

剡字光薦號中齋廬陵人祥興時歷官禮部侍郎丞相文信公客也厓山兵潰爲張範所得教其次子得放還有中齋集

挽文信公詩

憶公淚懸河九地無處瀉想公騎赤龍請命蒼梧野世人醉生死翻笑獨醒者焉知千載英精爽皎不夜義士無廢興時運有代謝念昔防亂初公騎使君馬奮袂起勤王忼慨淚盈把須臾三萬眾如自九天下燈棊書檄交笑語雜悲吒捧土障洪河一繩維大廈至哉朝宗性百折終不捨身北冠自南血碧心肎化顏鉤凜忠勁杜詩蔚騷雅晉陽骨肉冤東市刀兵解精誠揭天日气魄動夷夏丈夫如此何一死尢足怕田橫老賔客白髮餘息假有時夢巖電意悟當飄灑非無中丞傳殺靑自誰寫魂歸哀江南千秋俎鄕社【吳禮部詩話】

鷓鴣詞

行不得也哥哥瘦妻弱子羸牸馱天長地濶多网羅南音漸少北語多肉飛不起可柰何行不得也哥哥【遂昌雜錄】

步月

盈盈當春月含情隔幽櫺好懷不自制起坐可一庭百虫未敢怨卉木正蔥菁餘光散艸露乃復似秋螢

夜聞雨聲歸思浩然

西風響髙樹鄕夢去防前稚子衡門下先塋亂葉邊老來多一出歸去恰經年海燕巢何晚秋期落爾先

午坐後亭

隔簾遲日午風防社燕驚寒未肎歸讀了丹經成黙坐時時一片杏花飛

望夫山

朝望夫暮望夫一夕化作山石枯潮水去卻回行人來不來【以上天下同文集】

題龍山鐘

丰山背後鐘霜月平原定夜半響鯨音隱隱天地應山靈鶴夢醒獨聽還獨詠蕭蕭蓬蒿中收入杜陵徑【靑原山誌】避亂至烏巖山贈承節趙公【山在香山縣東南】

流水桃花又避秦誅茅西崦結爲鄰如公尙友浮丘伯顧我早師梅子眞棊酒從容新里社衣冠蕭散古遺民他年史傳收芳迹應許牽聯作隱人【廣東通誌】

甘泳

泳字泳之一字中夫崇仁人生宋末工詩不娶有東溪集

自述

總角希聞道殘生乃付詩未曾前輩識敢辱近人知飄泊身余健蕭閒鬢欲衰一簾書四壁寒日在淸池

過南湖

忽有一事礙胸次擺脫不去呼酒來溟溟蒙蒙混沌在坦坦蕩蕩虛空開精神一生防筆墨形骸昨夜爲尊罍年年看梅今白髮晴日江路行莓苔【以上天下同文集】

林昉

昉三山人

送西秦張仲實遊大滌洞天

此時仙興發九鎖訪名峯玉洞晝飛鼠石池春浴龍異人花外見道士酒邊逢余欲采芳茗白雲何所從【洞霄詩集】

羅公升

公升字時翁吉之永丰人大父開禮從文丞相勤王兵敗被執不食死公升以軍功授本邑尉北遊圖恢復不果有滄洲先生集

秋懷

舊日方山子淒涼寄一簞虫聲來倦枕秋思入憑闌已是肱三折那堪指一彈中宵更風雨誰念客氊寒

避地

雨急啼鴉切山昏去客奔竄身楚南極獨立鄭東門卜處無神珓招余有斷魂死生毫髮事不足累乾坤四海風濤日誰歟柱急流山東雄劇孟薊北化田疇气靜天閽晚星沈戌角秋如君關气數寧不重離憂

演福寺【賈妃處】

褘翟當年讓福人【妃與謝後俱入宮穆陵主意於賈楊太后曰謝家有福遂立謝後】早亡何用羨長春帝鄕壞土眞無憾愁絕龍沙萬里身【以上滄洲集】

宋詩紀事卷七十九

欽定四庫全書

宋詩紀事卷八十

錢塘厲鶚撰鄭思肖

思肖字憶翁號所南福州連江人太學上捨應博學宏詞科元兵南下叩閽上太后幼主疏辭切直忤當路不報遂客吳下寄食城南報國寺以終有錦錢集一百二十四圖詩集咸淳集中興集

【輟耕錄先生剛介有立志會天兵南叩闕上疏犯新禁眾爭目之由是遂變今名曰肖曰南義不忘趙北面他姓也隠居吳下一室蕭然坐必南向歳時伏臘望南野哭而再拜乃返人莫識焉工畫墨蘭不妄與人邑宰求之不得聞先生有田三十畝因脇以賦役取先生怒曰頭可斫蘭不可得過齊子芳之書塾云此世但除君父外不曾別受一人恩寒菊云禦寒不借冰爲命去國自同金鑄心其忠肝義膽於此可見遺民錄所南初名某宋亡乃攺名思肖卽思趙憶翁與所南皆寓意也坐臥不北向扁其堂曰夲穴世界以本之十置下文則大宋也精墨蘭自更祚後爲蘭不畫土根無所慿借或問其故則云地爲人奪去汝猶不知耶】

伯牙絕圖

終不求人更賞音只當仰面看山林一雙閒手無聊賴滿地斜陽是此心

秦女吹簫圖

弄玉飄飄仙女姿鳳皇低舞久相期簫中應有別一曲飛上靑天影外吹【以上一百二十圖詩集】

逢陳宜之

行李苦役役相逢古潤州千金一夜醉四海十年遊山靜鬼行月宵涼人夢秋近聞邊事急畎畝得無憂

送友人歸

年髙雪滿簪喚渡浙江潯花落一杯酒月明千里心鳳凰身宇宙麋鹿性山林別後空回首冥冥煙樹深

防隱者

石竇云封隱者家一溪流水繞門斜滿山落葉無行路樹上寒猨剝蘚花

春日登城

城頭啼鳥隔花鳴城外遊人傍水行遙認孤帆何處去柳塘煙重不分明

春詞

春气暄妍禦夾紗玉釵雙裊緑云斜倚欄看徧庭前樹盡是枝頭結子花

懷友

今日樽前忽憶君爲憐秋事又平分坐來凝睇西風久過盡天邊數片雲

春日遊承天寺

野梅香輭雨新晴來此閒聽笑語聲不管少年人老去春風歳歳闔閭城

湖上漫賦

蘚崖蒼潤雨初幹石罅飛泉噴雪寒啼斷禽聲山更靜靑松影下倚闌干【以上咸淳集】

隱居謡

布衣暖菜羮香詩書滋味長

醉鄕

江潮初上玉船空假道靑州一水通相去塵寰千萬里不愁日夜不春風【以上中興集】

自題推篷圖

淸曉淸風吹過後露出靑靑一罅天一似推篷偸看見竹林半抹古蒼煙

自題墨竹

萬頃瑯玕壓碧雲淸風幽興渺無垠當時首肎說不得不意相知有此君【以上鐡网瑚】

龔開

開字聖予號翠巖淮陰人

【吳萊桑海遺錄序聖予嘗與陸秀夫同居廣陵幕府宋亡潛居深隱立則沮洳坐無幾席一子名浚毎令俯伏就其背按紙作唐馬圖風騣霧鬣豪骭蘭筋備盡諸態一持出人輒以數十金易之借是不饑然竟以無所求而死居吳之日髙郵龔璛爲忘年友時人謂之楚兩龔以比漢之兩龔】

髙馬小兒圖

華驄料肥九分臕童子身長五尺饒靑絲鞚短金勒緊春風去去人馬驍莫作尋常廝飬看沙陀義兒皆好漢此兒此馬俱可憐馬方三齒兒未冠天眞爛漫好容儀楚楚衣裝無不宜豈比五陵年少輩胭脂坡下鬭輕肥四海風塵𨿽已息人才自少當愛惜如此小兒如此馬它日應須萬人敵老夫出無驢可騎乃有此馬騎此兒呼兒回頭爲小駐停鞭聼我新吟詩兒不回頭馬行疾老夫對之空嘖嘖

黑馬圖

八尺龍媒出墨池昆侖月窟等閒馳幽州俠客夜騎去行過陰山鬼不知

瘦馬圖

一從雲霧降天關空盡先朝十二閒今日有誰憐瘦骨夕陽沙岸影如山【以上吳禮部詩話】

【湯垕畫鑑云此詩膾炙人口眞有盛唐風致】

陸右丞君實挽詩

立事寧將敗事論在邊難與在朝分從來大地爲滄海可得孤臣抱幼君南北一家今又見乾坤再造古曾聞他年自有春秋筆不比田橫祭墓文

數關天地人何與分在君臣禮可無周粟如山夷叔餒史書猶日臼嬰誣舊邦新命方開化公法私情本不渝忠義未湏論彼此後先崇長是昌圖【以上陸右丞蹈海錄】

自題中山出遊圖

髯君家本住中山駕言出遊安所適謂爲小獵無鷹犬以爲意行有家室阿妹韶容見靚妝五色胭脂最宜黑道逢驛舍須少憩古屋無人供酒食赤幘烏衫固可烹美人淸血終難得不如歸飲中山釀一醉三年萬緣息卻愁有物覰髙明入姨豪買他人宅侍【闕】君醒爲埽除馬嵬金防去無迹

【鐡网瑚翠巖自記人言墨鬼爲戲筆是大不然此乃書家之艸聖也豈有不善眞書而能作艸者在昔善畫墨有似頤眞趙千里千里丁香誠爲奇特所惜去人物科大逺故人得以戲筆目之頤眞𨿽甚工然其用意猥近甚者作髯君野混一豪豬卽之妹子持杖披襟趕逐此何爲者耶僕今作中山出遊圖蓋欲一酒頤眞之陋庻不廢翰墨淸玩譬之書猶眞行之間也鐘馗事絕少僕前後爲詩未免重用今卽他事成篇聊出新意焉耳】

僕爲虛谷先生作玉豹馬先生有詩見酬極筆勢之馳騁乃以此詩報謝

南山有雄豹隱霧成變化奇姿驚世人毛物亦增價天上房星浥瑞光孕成白馬而黑章爲誰容易來中國風雪天山道路長頭爲王欲得方目爲相欲得明脊爲將軍欲得彊腹爲城郭欲得張絕憐此馬皆具足十五肋中包腎腸嗟予老去有馬癖豈但障泥知愛惜千金市駿巳無人禿筆松煤聊自得君侯昔如汗血駒名場萬馬曾先驅山林鐘鼎今何有歳晚江湖托著書白雲未信仙鄕逺黃髮鬖鬖健有餘飲酒百川猶一吸吟詩何嫌萬夫敵我持此馬將安歸投之君侯如獻璧君侯作詩凜馳騖八荒滿盈動雷雨定知此馬知此意獨欠老奚通馬語曹將軍杜工部各有一心存萬古其傳非畫亦非詩要在我輩之襟期君侯君侯知不知【鐡网瑚】

自題山水捲

谷口長松防底藤石橋山路晚登登囊琴鬥酒來何暮空負寒齋昨夜燈【退谷消夏記】

題趙鷗波髙士圖

雪气侵人臥欲僵苦勞明府到藜牀主賔問答皆情話何用閒名入薦章【式古堂書考】

張逢原

逢原字淵甫鹽官人橫浦先生之後官漳州簽判宋亡不仕句曲外史伯雨其孫也

題髙房山夜山圖

地位淸髙眼界寛盡收風景入毫端廢宮臺榭和煙鎖隔岸江山對月防一水中分吳越近層樓低接鬥牛寒有聲畫意吟難了更把瑤琴膝上彈【鐡綱瑚】

王鎡

鎡字介翁括蒼人嘗官縣尉當帝昺播遷棄印綬歸隱湖山與尹緑坡虞君集葉柘山諸人結社賦詩有月洞吟

送黙然上人歸天臺

孤云不定心持鉢度寒林野飯靑蒲潔客程黃葉深海風潮水發山雨曉煙沈歸到石橋日應防瀑布吟

早行

客程因太早卻費一更眠落月已歸海殘星猶在天櫓聲荷葉浦螢火豆花田隔岸誰家起靑燈逺樹邊

谿村

水路隨山轉谿晴踏輭沙斜陽曬魚网疎竹露人家行蠏上枯岸饑禽銜落花老翁分石坐閒話到桑麻

古杭感事

國事雕零王气衰東南豪傑竟何之云埋廢殿排班石艸臥前朝記事碑沙漲浙江龍去逺天寛北闕鳳歸遲可憐不老吳山月曾照官家寵幸時

尹緑坡山閒吟所

苔痕分路見人家犬防籬根臥落花一片林塘詩境界四時花果隱生涯鉏山揀日春栽藥汲水和云夜煮茶耕錄有文須防防旋揺松露入朱砂

訪庭植上人

苔侵坐處石頭靑滿屋春云不用扃入定醒來香印冷一簾花雨濕殘經

段橋春望

拾翠車閒輦路塵山南山北杜鵑春誰家庭院東風裏吹出桃花不見人

裁衣曲

燒罷心香午夜闌玉纖輕撚剪刀寒衣成恐不如郎意獨試燈前照影看

春酌

酒闌歌罷翠簾遮月栁驚啼子夜鴉多少斷雲心上事結成香夢是梨花

燈花

喜信今宵報與誰玉人曾翦畫雙眉等閒開落銀釭見只閉春風不得知【以上月洞吟】

萬嚞

嚞字愚公仙居人

中秋寄陳碧棲

秋气淸如此秋花香柰何人生還健在月色況明多有酒君當醉無愁我欲歌樓髙俯松頂誰共酌姮娥

絕句

少日時時負百憂從人絡馬與牽牛中年置此身如竹荏苒風前得自由【以上吳禮部詩話】

杜濬之

濬之字若川金華人旃之孫領鄕貢宋亡矯行晦迹寄食西峯僧寺以終

述志詩

寧枉百里步曲朩不可息寧忍三日饑邪蒿不可食𨿽云食息頃便分淑與慝志士當暮年聞道轉歷歷要使此一身如琢復如滌整冠與納履防嫌費疏剔未若李地絕不見吾迹

書警

食李弗言苦食梅弗嫌酸不爲身所累且從心所安吾分固云薄吾志亦非單靜看如山禍差之一念間所得甚所防已漫漫百年修不足一朝容易殘𨿽處四壁立如享萬鐘寛靜坐明月窟濯足淸風灘【以上金華府誌】

錢仲鼎

仲鼎字徳鈞通州人宋末領鄕薦

題趙鷗波髙士圖

在昔洛陽雪深丈餘士也髙臥來令尹車今年吳淞雪復何如積素一色鷗鷺有無之子江臯修亭是居有琴有書有酒有魚賞靜獨眺聊以自娛挹玆淸風凜凜起余此景此圖再捲再舒

水村歌

舟揺揺兮風嫋嫋兮波鱗鱗兮鷗翩翩兮扣舷漁歌兮孰知其他兮【以上瑚网】

胡一桂

一桂字廷芳婺源人宋末鄕貢進士學者稱雙湖先生

冬至寓建陽作

繡日添漢宮書云紀晉觀山家獨奚爲剛腸占易彖幽人意欣然起坐視晴漢大化回初陽茫茫今巳旦川泳有遊魚雲飛見翔雁滯畱本何心永懷發孤嘆誠哉利攸往觀辭思過半【新安文獻志】

陳普

普字尙徳閩之寧徳人爲恂齋韓氏門人韓出於慶元輔氏蓋考亭的派也宋亡後三辟爲本省教授不起有石堂集

秋日卽事

夜牀輾轉恨明遲曉髮梳寒倚竹扉樹影紙窗風作色蛬聲壁罅月流輝三杯白酒窮年客滿篋紅塵隔嵗衣遙想閒鷗江上路蓼花楓葉雨霏霏

野步六言

黃犢眠中荒艸鷺鷥立處枯荷宦海風濤舟檝故山煙雨松蘿

紅葉林風颯颯蒼苔徑雨斑斑人迹石邊流水樵歌鳥外靑山

自哂

鬭雞走馬醉髙陽今日歸來兩鬢霜無限少年心上事半簾豆雨語寒螿

荀彧

亂離揀得一枝棲得道爭知卻是迷曹操若逢諸葛亮暮年當作漢徵西

北地王諶

何物譙周口似簧幾年漢帝手牽羊紛紛蜀土祠諸葛香火曾分北地王

顏杲卿

驪宮歌笑入靑雲曾識常山有戰塵忠骨已凘余髮在因人得見夢中身【以上石堂集】

【湘煙錄此詩蓋指杲卿見夢明皇妻疑發動之事】

蘇壽元

壽元字仁仲號北溪安福人

贈風鑑

空有奇胸貯石渠功名不許老頭顱憑君細閱寒窗下還有他年房杜無【四朝詩】

韓性同

性同字伯循別號古遺與陳石堂同裏而及其門入元不仕

嶽王墓

妖星隳地芒角赤龍劍悲號風蕭瑟中原王气挽不回將軍一死爲毛擲秦家小兒眞戲劇播弄造化揺樞極指讐爲親忠且逆只手上遮天眼碧九重茫茫隔天日無由下燭臣愚直臣愚萬死不足惜國恥未湔猶憤激古墳埋寃血空瀝風雨年年土花蝕我恐精忠埋不得白日英魂土中泣請將衰骨斲苔痕獻作吾皇補天石【曹氏歷代詩選】

孫嵩

嵩字元京號艮山休寧人以薦入太學有艮山集

【朱大同云孫上捨宋亡後歸隱海寧山中自號艮山示不復仕杜門賦詠鍛苦鏈枯棲斷淪絕以寄其沒世無涯之悲時婺源有制幹許月卿先生者亦宋進士宋亡歸隱制齊衰服之以居月卿壻江凱及汪炎昶皆絕意當世俱從嵩遊其詩悲壯激烈讀之可知其爲人】

開歳連日陰雨

老杜詩章五百年爲吾替寫早春篇恰從元日逾人日重有陰陰冷落天

日日嵐陰守翠微淸溪平沒釣魚磯流鶯一任無來意直恐梅花半樹稀

新艸天涯入斷魂若爲有意眺郊原只應老子春愁少須著瀟瀟雨暗村

覓佳山水遷居未能又力役不休

防吟淸嘯有孤懷歷落嵚﨑已大乖芳艸何心知世事閒雲肆意繞天涯前時絕喜王官谷此去聊堪阿里街一語作銘君記取騰騰任運莫安排

竹枝詞

灩澦堆頭君莫行瞿塘峽裏不論程龍吟小雨蜀天黑等有明朝春水生

峽路陰陰無四時寒云鳥道掛天危荒亭敗驛此何處望帝江山聞子規

黃牛廟前鴉鸛棲黃魔宮外梟鵩啼估客酹神巫嫗醉靑林日轉風淒淒

生日

云外荒村半掩扉門弧事業與心違悠悠歳月山林老納納乾坤道路非鴻雁關河秋滿眼梧桐風雨冷侵衣蓼莪自是長休廢獨立蒼茫一嘆欷

哭程晦夫

握手論交意气眞舊遊四顧黯傷神陪從金馬門中客和唱銅駝陌上春尙謂鄕邦離有合忍聞丘壠夜無晨夕陽古道曾經別腸斷西風淚滿巾【以上方回桐江集】

曲江頭

君不見曲江頭離離衰艸寒云秋今人不見昔人遊昔人不見今人愁欲談往事無耆舊沈吟千載空搔首盛衰倚伏如寒暄秦時宜春苑漢世樂遊園更復唐人宮殿擁千門往來古今但如此同一溶溶曲江水

秋懷

秋虫日以喧秋樹日以疎君聽艸根蛬泣弔風中梧壯士秋懷涕及此淸霜初

從來感秋人一例皆楚聲吾聞古燕趙慷慨多不平惜哉宋玉辭不使荊軻聼

何處秋聲多竹外聲歷歷淒切不禁寒蕭蕭舊時碧此中白髮愁餉與秋風客

疇昔旅江湖夜夜南飛雁山園柿栗多出戶望河漢秖今寒雁時中夕起三嘆

黃山秋雕鎪風露洗崖防行行聼淸猨處處采靈藥秋云老石牀已後十年約

冬夜雜興

牧童與樵叟共載牛背歸我無薪蒸計南山松櫟稀寒風昨日至須用葺我扉破扉故可葺何以完我衣人生有定分勿怪生理微

行都餞嵗

插架餘殘歷挑燈憶故鄕年光蛇赴壑羈迹雁隨陽禁闕迎儺鼔鄰街祭竈香英雄湏自力容易鬢毛蒼

臨安錢武肅廟

吳越歸旗纛風雲初鼔鼙錦防山樹徧弩射海潮低龍鳳城蔥鬱牛羊墓慘淒古祠存故里秋艸廡東西

春日武康遊望過孟東野故居

殘靄初收半在沙一川芳艸趁溪斜羣峯古意汪芒國廢地詩情正曜家天末淒迷浮野色柳邊駘蕩受春華更攜尊酒看修竹不爲前陂得意花

紫陽夜坐

一夜燈前白紵單沈吟有此夏初寒露零若與人相語松杪蕭蕭下石壇

姑蘇元夕

茂苑長洲滿地春吳兒歌舞逐時新風流百巧花燈手猶是夫差國里人【以上新安文獻志】

孫巖

巖字次臯號爽山嵩之弟有爽山集

【方虛谷序雲長孫君嵩元京詩淸勁苦淡如其爲人小孫君巖次臯予未之識忽袖詩訪於武林亦淸勁苦淡如其兄】

去冬過石潭上時吳義夫同行欣然謂予曰詩境甚佳今日再過有作將寄義夫

長潭有令姿山緑納空洞軒軒吳武陵曾此接飛鞚殷勤顧我笑詩材不勝用重來春事深物采尢錯綜褚小彊懷大秀異肎受控沈吟日已昃十彀才一中故人抱才藻眾象入嘲弄卽今溫水館匡坐教誦嗟哉實前語束葦代杗棟明當寄東風煙水發淸夢

畱武林

訪客城南隅故第何其雄曲池猶瀁漭土山尙巃嵸頗聞此中人易姓良悤悤往時恩澤侯意气幹晴虹樂曲播秦城衣制聞漢宮恨不逢季倫詎肎交毛公斥地西鄰去伐木南山空百楹一傳捨顧極當年工悠悠感成敗何獨操鏝翁

觀漁行

霜降平湖鑑羣象中有黃魚幾一丈漁師早已中豪家今旦連舟布新网東西南北三重圍圍形漸縮如小池孟獲身窮呂布窘尙許性命延斯湏舊與鱒魴同出入爾暇悲憐禍相及日斜創甚上平沙兩岸居人如堵立腥風吹水雲賣魚沽酒賽湖神醉來預唱江南春

和元京兄賦蘋花

一春觀物眼紅紫厭繽紛此水浮明玉何人翦白雲恵風遊漢女吉日禮湘君地僻應無是畱花混藻芹

兵後績溪道中

古道緣流水寒郊帶斷煙稀疎鴉種麥羞澀女耕田人事休兵後秋懷落木前小蘇遺翰墨今古一山川【方虛谷云休兵落木之句非近人晚進所能到】

陳監丞用韻見贈亦和以謝

肅肅東方老依人可計年名言傾蓋後古意結繩前君戶仍多轍予琴故一不應昌歜味置在眾肴先

九日呈戴兄

一別三十載而今近講堂蕭條同甲子彊健又重陽萸菊數杯酒煙雲千仞岡偶然爲此夢寧復次公狂

【方虛谷云類陳后山】

出越城舟行紆道以避過兵

擾擾紅巾起艸間舊遊何地不搶殘歸囊薄有桃花米行路如經竹節灘戰馬冬來橫殺气扁舟北去解憂端曲肱便結湏臾夢栁暗黟川把釣竿

武林絕句

繽紛迎酒伎宛轉賣花聲偶似承平世攜書試鳳城比屋單衣日名城冷食天居人多上冢逺客未歸田

樹陰

春去空山啼乳鸎鸎邊老樹冪新靑一瓢掛此坐終日卽是蘇家擇勝亭【以上新安文獻志】

滕塛

塛字仲塞號星崖婺源人

【汪幼鳳云星崖常命其兄子舜父求文丞相遺墨舜父得所書過金陵驛詩以歸日懸於堂焚香拜泣又過西湖拜嶽將軍墓有相對含悲石翁仲老衰無淚落秋風之句其忠義蓋天性也】

東城

東城有髙樓峩峩冠城闕我來屬昏暮見此初上月遙天羅江山極目如霽雪江山秀如此豈不生豪傑臨風一髙歌達曙何由歇【新安文獻志】

張炎

炎字叔夏號玉田又號樂笑翁循王諸孫本西秦人家臨安生於淳祐閒宋亡落魄縱遊工爲長短句

【鄧牧心云玉田春水一詞絕唱今古人以張春水目之舒閬風雲叔夏詩有姜堯章深婉之風】

腰帶水【在奉化州西五十里】

犀繞魚懸事已非水光猶自濕云衣山中幾日渾無雨一夜溪痕又減圍【延祐四明誌】

潘文虎

文虎字武子金沙人

寓言詞【爲被虜婦作】

交交桑扈交交桑扈桑滿墻陰三月暮去年蠶時處深閨今年蠶時渉逺路路傍忽聞人采桑恨不相與攜傾筐一身不蠶甘凍死秖憶兒女無衣裳【山房隨筆】

陳森

森字茂卿婺州人生宋末卒以詩殉

南海南

連弩聲獰黑風壯白日滄波影相蕩神蛟一去還不還淚濕空荒卷煙浪盤渦蜃气髙矗天老鯨巨鼇那忍眠老鯨已化子獨返越山越水靑茫然樓船夜半猩猩語黃葛花開墜秋雨【金華詩粹】

陳深

深字子防平江人宋亡棄舉子業閉門著書有寧極齋稾

曹叔時見過索餞篇

泄云防朝日微雨霑庭除幽人掩關臥門外無來車曹子別經歳枉道過我廬謂余抱文藝胡爲守鄕閭余曰匪髙尙褊性渉世疎上奉白髮親餘暇讀我書豈如叔時甫妙年美名譽詞華爛絺繡問學滋新畬奉子一巵酒聊爲談斯須威鳳翔髙閣逸驥騰雲衢及時樹逺業臨事毋躊躕

內人臂白鸚鵡圖

華淸宮中歌旣醉南海奇禽逺爭致玉環最愛雪衣娘當時曾得龍顏媚璿房雕檻春日長繡繃嬌兒在傍戲君王憐汝解語言懷恩不說宮中祕臨風鷙鳥何軒軒嘆惜純良遭猛厲苕翁寫出當時事側立紅衫內人臂江花滿地不忍看空拂畫圖憐俊慧

南遊

驅車登逺道白日忽西流宇宙驚新夢山河感舊遊雲迷江令宅月澹庾公樓巳巳知何柰長歌去國愁

悼亡

短日一何急殘宵不肎明霜寒那有夢月落重傷情壁凍琴絲斷風驚燭淚盈防言憶王衍達理誤莊生南湖史君制暗香湯奇甚賦絕句求之

霧閣云窗深閉春防聞玉杵搗淸聲元霜秖許雲英見地上詩人渴夢生【自注時侍姬新至故戲及之以上寧極齋槀】

劉鑑

鑑字淸叟號立雪江西人少年才气卓犖連蹇不第中更世故蹙頞悲吟鰥居隠處年逾七十而終有立雪稾

【同門生鄧光薦序其第五槀云余嘗評君一生琢對匠語洗削治擇齒牙閒纚纚有聲大率成就精切二字而已今皮毛落盡孤立兀然雷霹之琴火成之鐻潮湍激齧之山皆自然成趣有不假繩削而合蓋於是門外雪三尺矣得其髓者非齊腰子不能】

題醉月亭

采石江頭李太白狂不柰煩宮錦窄赤壁磯下蘇東坡一葉泛泛淩風波當時有月並有酒和酒和月吞入口酒腸得月冷於冰化作瑰辭喧宇宙兩首賦百篇詩千秋萬古稱絕奇兩翁不作歸來鶴玉宇瓊樓寒漠漠若得長江變潑醅少住人間亦差樂望圓晦缺秋復春古來明月今來人我時舉酒問明月月亦團團譍不得鐡如意玉唾壺我歌君和聲嗚嗚爛醉起舞嗔人扶問影莫是李與蘇月中仙子知得無

寄朱約山

歲晚江空煙水寒楓林葉落楚天寛苦無雁足書難寄作盡鳶聲吟未安晉帖臨成思入石離騷讀罷擬栽蘭老來絕被梅花惱後會君應笑我孱

謁蕭小山

一冬晴暖春相似欲扣吟關未有詩折得梅花裝擔【了】起程還是雪飛時

一水凝寒棹不開幾人於此欲船回思君卻有扁舟興半夜直衝風雪來【以上立雪稾】

葛慶龍

慶龍九江人寓越

【霏雪錄葛慶龍號秋巖又號寄漁翁江南野道人蚤年嘗入匡廬學浮屠法稱璹書記不樂遂歸俗放浪江湖中名公鉅卿酒徒劍客多與之遊好爲詩落落有气毎風日淸美乘筍輿遊天衣雲門諸山年逾七袠齯齒童顏終歲不澡沐肌體淸潔衣垢不生蚤虱化去王君理得函其骨於仙人洞仍鐫石爲肖像並一鶴於洞中在山陰縣西北六十里至今稱葛仙洞】

贈僧

七軸蓮經供茗瓢一龕繡佛掛松寮舶香亦帶魚龍气自采枝頭柏子燒

謝理得惠書

五朶飛來漬剡藤重重響似水泠泠不教落在紅塵耳讀與靑松白鶴聽

詠黃石公

挾書律重火猶光天下嚴搜不敢藏圯上老人無見者一編親寫授張良

笻杖

白髮慵巾短短衣閒行斜倚小笻枝自家弄影猶癡絕只似初騎竹馬時

題仙人洞並謝艸堂方公所贈石匣

多謝林僧亦好奇新遺石匣我酬詩鶴胎收卻云封裹付囑山靈木客時

雲長鎭洞有時開石匣終藏化鶴胎千歳不湏華表柱飛鳴南向洞山來【以上霏雪錄】

遊寶林寺

坐如有待思依依看竹回廊出寺遲窅窅緑陰淸寂處半窗斜日兩僧棊【越詠】

於石

石字介翁婺之蘭谿人業詞賦自負甚髙宋亡隱居不出一意於詩因居鄕自號紫巖晚徙城中更號兩谿有集

探梅分韻得香字

絕壁兩屨云荒村半橋霜孤往欲何之林下幽徑長寒梅在何許臨風幾徜徉誰家斷籬外一枝寄林塘水靜不揺影竹深難防香無言獨倚樹山空月荒涼

路傍女

路傍誰家女躊躕不能去自言妾小時家本樵川住十五嫁良人長年秉機杼辛勤奉舅姑足不越庭戶去年秋棗紅邊人健如虎移家入深林自謂百無慮空山鳴劍戟失色駭相顧星散各偸生不幸適相遇妾身如風花飄零委塵土妾命如蜉蝣焉能保朝暮一死恨不早空爲年少誤去去忽相失零落在中路妾有乳下兒咿啞方學語四海尙干戈安知爾生死回首望天涯家山在何處妾命負所天顧影惟自憐自憐輕失節天下何獨妾

我從山中遊

我從山中遊歸來林壑暝防水凍不流月出四山靜柴扉不敢敲恐驚孤鶴醒徘徊踏月明倚杖看松影

得家書

久客秋又晚思家夢屢驚空階聞葉落隔樹見鐙明親老貧常健兒癡學未成淒涼今夜月將我故鄕情

半山亭

萬疊嵐光冷滴衣淸泉白石鎖煙扉半山落日樵相語一徑寒松僧獨歸葉墮誤驚幽鳥去林空不礙斷雲飛層崖峭壁疑無路忽有鐘聲出翠防

春事

白了江梅栁又靑遊絲千尺网紅塵鵓鳩夫婦孤村雨杜宇君臣故國春客裏易添芳艸思樽前誰是去年人桃花源上空流水安得漁郎一問津

旅中遣懷

片雲相望浙東西回首家山路欲迷昨夜桐江江上夢倒隨流朩上防谿【以上紫巖集】

方夔

防一名一防字時佐淳安人生於宋季嘗從何潛齋遊攻舉子業不利於有司退隱富山之麓扁其堂曰緑猗授徒講學其閒自號知非子學者稱富山先生有富山嬾稾

錢王守鳧墩在臨安道左

山下鐙龕掛紙錢水楊墩上艸芊綿髙人不要金丸用買得三吳八十年

盧明之開鑪

嬾作西風汗漫遊歸謀諸婦此淹畱采花墩近初成酒種秫田多早帶秋燕頷已空西塞夢犢褌莫遣逺山愁滄江防得偏醒客袖手時憑百尺樓

九里路

去年九里路烏攫人腸掛枯樹今年九里溪沙頭白骨髙復低人生變滅如泥土久後猶傳姜萬戶翠眉紅頰誰家兒夜赴軍前效首虜將軍多愛恩意疎分將吳口充苞苴殷勤道與送行使前日朝官多有書【自注唐人攻藩中朝官多以書托主將求沒官妻妾】

續感興

猛虎等百獸天賦與長雄曼胡秋利防隅目磨靑銅從知世路暗羣行各西東吼地一長嘯颯颯來悲風饑來待人肉不數豹與熊肥領而黑喙不知是何虫坐臥不自防穴爾皮毛中爾虎𨿽云猛一旦皮骨空愼勿欺防細卽且制神龍

惡木生髙岡枝疎上指天雨露非有私蟠踞幾何年蕘子寢其下山鳥棲其巓匠石過不睨生理得自全皮爲野火燒根爲螻蟻穿空中不足恃一朝踣而顚上有千歲藤相依久纏綿樹猶不足保爾藤何足憐

二女灑竹淚盡是心中血精誠著於物千載猶不滅當時從南巡豈少稷與契柰何比孤累匍匐陽城謁皇英獨何人風泉共幽咽可憐女子心慷慨男兒烈湘水流不斷誰道恩情絕何時見歸來續君逺離別

驚禽營顆粒飛飛集丘隅遊人困行役十年落江湖煌煌秦與洛運轉天下樞啟明曜東漢萬足爭奔趨豈無爪距力逺利如孫吳得失昧前料靑雲閒泥塗天命有厚薄定分不可逾歸來北山下俯仰收桑楡

秋晚雜興

靑溪溪上路書劍此棲遲涼月穿衣褐寒波照鬢絲古桐傳賀若橫玉犯玆不爲傷秋老孤吟自可悲【以上富山嬾稾】

金應桂

應桂字一之號蓀璧錢唐人又號積慶山人【戚輔之佩楚軒客談一之雅標度能歐書受知賈似道晚居西湖南山中築蓀璧山房左右壺中設圖史古奇噐客至撫摩諦玩淸談纚纚不得休毎肩輿入城府幅巾氅衣望之若神仙然】

送西秦張仲實遊大滌洞天

山林有眞趣得趣卽神仙好趁暮春月來遊大滌天晴嵐融玉室花气襲丹泉此地通懸霤淸吟過叔元【洞霄詩集】

潘詰

詰宋末人

經賈秋壑故第

相業如何不到頭諸公曆歷頌伊周夢迷葛嶺酣歌夜鬼哭樊城血戰秋誤國正須憂大廈覆師寧忍駕孤舟木棉庵裏催歸魄誰掩湖山富貴羞【杭州府誌】

汪楚狂

感慈元殿

翠華扶輦出龍庭宻炬星繁天未明鵷鷺分行江上別貔貅從駕雨中行緑波渺渺浮三殿紫禁沈沈斷六更惟有周遭山似洛不堪回首涕縱橫【忠義集】

王沂孫

沂孫字聖與號碧山又號中仙會稽人與周公謹唐玉潛諸公倡和有詞名花外集

觀周曾秋塘圖有作【一字至七字款題瑯琊聖與】

秋秋瀟灑淸幽人靜處水邊頭波紋細細風色颼颼鷗鷺情相狎鳧鷖樂自由疎葦敗荷池沼白蘋紅蓼汀洲幾竿漁釣去已盡一段晚云寒不收【瑚网】

周密

密字公謹號艸窗濟南人流寓吳興居弁山自號弁陽嘯翁又號蕭齋淳祐中爲義烏令有蠟屐集齊東野語癸辛雜識志雅堂雜鈔浩然齋視聼鈔武林舊事澄懷錄雲煙過眼錄

【鄧牧心序云蠟屐非屨非舄不足以忘足而阮孚愛之詩發乎情性與蠟屐不類周公謹以名其集豈以阮孚所以忘足者而忘心於詩物無美惡溺於所愛皆不得爲性情之正安得與詩同日語然與爲阮孚猶愈於祖約畏人況不爲阮孚者乎】

南郊紀事

黃道宮羅瑞腦香衮龍升降佩鏘鏘大安輦奏幹安曲萬防明星蔟紫皇

萬騎雲從蔟錦圍內官排立馬如飛九重閶闔開淸曉太母登樓望駕歸

西太乙宮【在孤山路舊四聖觀理宗朝建】

蘂宮廣殿號黃庭突兀浮雲最上層五福貴神畱不住水堂空照九枝燈

南園【光宗朝賜平原郡王韓侂冑陸放翁爲記】

淸芬堂下千株桂猶是韓家舊賜園白髮老翁和淚說百年中見兩平原

甘園【內侍甘昪園又名湖曲曾經臨幸有禦愛松望湖亭小蓬萊西湖一曲】

小小蓬萊在水中幹淳舊賞有遺蹤園林幾換東風主畱得庭前禦愛松

裦親崇壽寺【在鳳皇山劉貴妃功徳三門有陳公儲畫龍】

翟羽鸞綃事已空奉華遺寺對髙松宮斜鳳去無人見且看門前粉壁龍【奉華劉妃閣名以上武林舊事】

韓氏慶樂園

舊事淒涼尙可尋斷碑閒臥艸深深淩風閣下槎牙樹當日人疑是水沈

【齊東野語云四朝聞見錄載蜀帥獻韓平原沈香山髙五丈立之南園淩風閣下今慶樂園卽南園也所謂香山尙巍然立於閣前乃枯枿耳初非沈香也】

爲楊大芳悼亡

帳中蜨化眞成夢鏡裏鸞孤枉斷腸吹徹玉簫人不見世間難覓返魂香

【癸辛雜識大芳娶謝氏謝亡未殮有蜨大如扇其色紫褐翩翩自帳中徘徊飛集窗戶閒終日乃去】

乙丑良月遊大滌洞天書於蓬山堂

太虛灝气浮空蒙煙霞九鎖蓬萊宮崩騰雲木競奇秀防芳野實垂靑紅何年斷鼇立天柱古洞陰森白鴉舞玉書寶劍不可尋老翠封崖滴元乳光芒靈气幹鬥牛遺丹篛底誰能求黃精紫杞徧巖谷仙禽夜搗聲幽幽嬾蛟千年睡未足癡涎吼雷噴飛瀑陰風黑穴吹海醒石虎當關橫地軸是非萬古一笑慨神仙不死今安在

送西秦張仲實遊大滌洞天

玉室金堂積翠邊舊遊猶記劫灰前禽聲夜千年藥花片春浮九鎖泉洞府暗通滄海路樓居何異化成仙茶香筍美松醪熟正好山中過禁煙【以上洞霄詩集】題髙房山夜山圖爲江浙行省照磨李公略作

郎潛暇日多冥搜夜深獨上千尺樓天回海立月政濕風起雲湧山疑浮縈靑繚白互變滅浮嵐飛霧寒颼颼潛虯棲鶻聲磔磔山鬼木客鳴呦呦城中癡兒方囈語有夢不到千山幽遙岑寸碧目力逺欲遡汗漫淩風遊髙侯落筆萬象泣寫出千古蒼茫愁無聲詩與有聲畫一夕異事傳南州玉琴在膝酒在手欲寫天籟無莊周憑誰爲問華表鶴城郭人民今是不【鐡网瑚】

題溫日觀葡萄

百八牟尼顆攜將萬里遊歸來還自笑何不博涼州【六硯齋筆記】

題髙彥敬山村圖捲【爲仇仁近作】

我昔遊七閩百嶺爭巀嶪白雲漲川原深谷如積雪又遊天姥岑幽磴緣曲折長林翳寒日十里行落葉轉頭五十年遐想正愁絕開圖意忽動戃怳生內熱何當駕松廣分我翠一疊弁陽我所廬見謂山水窟漂零媿楸檟歳月老薇蕨平生阮遙集足痺屐齒折何當賦歸田初志遂所愜懷哉復懷哉淸夢繞林樾【淸河書畫舫】

句

繁華不結三春夢零落空餘寸艸心【杭社試燈花佩楚軒客談】

呂同老

同老濟南人有詞見樂府補題宋遺民也

丹泉

觱沸檻外泉逺出天柱陽淸音應空谷潛波渙寒塘昔人飬靈芝長年此山旁金骨換玉髓素虯朝紫皇尙餘浴丹池神光透扶桑蓬萊幾揚塵玆泉日泱泱我願滌世氛朗詠三元章手持北斗杓下酌流霞漿【洞霄詩集】

題髙房山夜山圖

我昔絕江防吳山朝光正落山水閒金波逺自海門入翠嵐髙插扶桑殷安知璚樓有夜景明月蒼茫墮淸影李侯勝賞髙侯筆展卷一時如夢醒【鐡网瑚】

龍泉寺納涼

靡靡市塵盡杳杳泉石閒灌木蔽榛莽爽籟彌空山飛甍納餘輝丹艧粲以繁巍然靑蓮宮俯此碧玉闌化人淡無爲趺坐觀塵寰支郎杳不逢元蟬噪其間昔賢憩逰地眢井潛龍蟠詠歌之所傳百世猶不刋我生悅超曠危磴重躋攀歸隠諒未能溯風發長嘆【越詠】

鄭斗煥

斗煥字丙文號松窗弁陽老人周密編輯絕妙好詞特載其人於宋末

陪秋山相公遊大滌洞天一庵夜宿感夢

天柱淸遊尾使星筍輿軋軋入山深龍行雨去泉花定鶴叫云來木葉陰松石已安通夕寐江湖空老百年心圓冠方袂何仙子夢裏將詩索共吟【洞霄詩集】

宋詩紀事卷八十

欽定四庫全書

宋詩紀事卷八十一

錢塘厲鶚撰鄧牧

牧字牧心錢唐人與謝翺友善歲丙申至山陰王修竹延致陶山書院已亥入洞霄止於超然館住山沈介石爲營白鹿山房居之與葉林爲深交林坐蛻逾月牧亦無疾而化所著有洞霄圖志遊山誌雜文稾名伯牙琴眾稱曰文行先生

九鎖山十詠【存三首】

棲眞洞

何年采眞遊遺此棲遁迹流泉金石奏伏鼠霜雪色浮世幾興亡殘棊耿苔石

龍洞

老龍山中居出山作霖雨風雲幾聚散田野正辛苦神仙地位髙使爾司下土

仙人隱迹

至人猶神龍變化不可測隆然七尺軀印此一片石我行半江海空飛杳無迹【洞霄詩集】

寄友

我在越君在吳馳書邀我遊西湖我還吳君適越遙隔三江共明月明月可望佳人參差笑言何時寫我相思知君去掃嚴陵墓只把淸尊酹黃土浮雲茫茫江水深感慨空勞弔今古孤山山下約陳實聨騎須來踏春色西湖千樹花正繁莫待春風吹雪積有酒如澠有肉如陵鼔趙瑟彈秦箏與君沈醉不用醒人生行樂耳何必千秋萬歲名【吳禮部詩話】

湯仲友

仲友初名益以字行更字端夫吳郡人學詩於周弼晚號西樓有壯遊詩集

弔葛嶺賈秋壑故居

檀板歌殘陌上花過墻荊棘刺檐牙指揮已失鐵如意賜予寧存玉辟邪敗屋春歸無主燕廢池雨產在官蛙木棉庵外尢愁絕月黑夜深聞鬼車【山房隨筆】

【盧熊蘇州府誌云湯仲友過賈相宅一篇最爲人所稱】

畱題惠山寺

梁溪停短棹帶月步西關路盡忽逢寺松多不見山巖腰云殿古洞口石泉閒到此政吟苦秋聲滿樹間【惠山集】

西湖

山色波光步步隨古今難畫亦難詩水浮亭館花閒岀船載笙歌栁外移過眼年華如去鳥惱人春色似遊絲六橋幾見輪蹄換取樂莫辭金屈巵【西湖遊覽志】

虎丘

虎是何年踞名存迹已亡塔從林外岀山向寺中藏池暗生寒气臺荒受夕陽更無人道古來只爲春忙【虎丘志】

遊洞庭

寒色滿空山翛然一徑閒鳥啼黃葉外人度翠峯間古殿藏雲气唐碑帶蘚斑未窮幽絕處興盡忽思還【震澤編】

趙棠

棠字國炎

弔瓊花

名擅無防气色雄忍將一死報東風他年我若修花史合傳瓊妃烈女中

【山房隨筆揚州瓊花天下只一本士大夫愛重作亭花側扁曰無雙徳祐乙亥北師至花遂不榮趙棠國炎賦絕句弔之】

李坦之

坦之字道坦錢唐人生宋季早歲入洞霄宮學文於髙士鄧牧心爲所稱許

杜鵑行

吾聞昔有蜀天子化作冤禽名杜宇一身流落懷故鄕萬里逢人訴離苦西來縱呼巫峽間楚臺花落靑春闌臺中魂夢久寂寞行雲日暮愁空山明朝復向瀟湘發北叫蒼梧江竹裂竹間之淚花上血怨入東風俱不滅天涯無窮朝暮啼王孫艸綠不思歸哀哉王孫終不歸江南江北楊花飛

寄吳正傳

拂袖行歌歸故鄕相思又是一星霜夢回江上秋楓杳愁入天涯春艸長書問久淹嗟契闊詩章時讀慰淒涼知君亦有逍遙興肯學徵鴻爲稻粱

送人歸嚴陵幷寄吳正傳

官車一兩馬並馳送君朝岀城門西投觴誓河以爲別東流到海無還期雲間掛冠歸故里河上停防謝遊子不願松江食巨鱸甘向桐川釣寒水子陵昔釣川之側百尺髙臺猶屹立斜日歸舟系石根稽首淸風無媿色金華洞天深且幽神仙牧羊松下游故人吳君仙者儔髙臥巖屋秋浮浮玆山相鄰邇睦州山翠俯壓城南樓吳君之家某水丘尺書欲煩親手投一見足寫平生憂

白鷂子歌

淮西猛士髙將軍新獲驍禽被涼素調之弗顧情未狎跨馬臂出城東去徵鴻作字云邊斜聳身直上誰能遮天寒日暮望不見北風萬里吹瑤花雲飛忽斷鴻飛郤短艸長煙際沙漠但餘孤色揺淸秋未許纖毫生碧落歸來珍衛不解韝親手餧肉供饑喉英雄遇合固有分可惜驚塵俱雪頭

李白酒樓歌

綠楊酒樓春水涯白也系馬樓東家千金醉盡不復顧猶吹玉笛引吳娃日斜樓外東風起春愁滿眼楊花裏髙歌一曲下樓去傳徧江南數十里錦袍緑水迷蹤迹月落空梁照顏色江頭盡日不見人樓上幾年無此客倚闌仰看西飛雲胡爲不飲愁其身卽今寂寞千年後誰酹靑靑山下墳

句

落日中原小悲風易水寒凡物皆歸土深山始見天【落葉】城南艸綠王孫去江上花飛燕子來淸江百曲秋花底漁火孤村暮雨中芙蓉水碧雙鳧冷苜蓿秋髙萬馬肥【以上吳禮部詩話】

呂徽之

徽之字起猷號六松臺之仙居人遁迹不出操行極髙

詠雪用滕字韻

天上九龍施法水人間二鼠齧枯藤鶩鵝聲亂功收蔡蝴蜨飛來妙過滕

復請曇字韻又賦

萬里關河凍欲含渾如天地尙函三橋邊驢子詩何惡帳底羔兒酒正酣竹委長身寒郭索松埋短髮老瞿曇不如乘此擒元濟一洗江南艸朩慙

【輟耕錄徽之長於詩宋亡隱居萬竹山中樵漁自給一日大雪攜楮幣易粟富家聞其分韻賦詩有得滕字者苦吟不就徽之笑曰何不舉滕王蛺蜨事眾迎入請成之援筆而就又請賦曇字韻隨筆書訖徑出問姓字不答與之粟曰吾豈受不義者必欲易之刺船而去遣人尾其後路甚迂僻雪霽往訪惟艸屋一間忽米桶有人乃徽之妻也因天寒故坐其中訽所之曰捕魚溪上詣之呂方檥舟隔岸遙揖曰諸公曷先如舎遲我乎少選徽之攜魚換酒歸盡懽別它日復往已逸莫知其處】

冬日

斗室蕭蕭日晏眠疎狂惟與嬾相便尋常甲子無心記看到梅花又一年【臺州府誌】

劉彥章

彥章吉水人宋亡後與劉桂隱劉申齋講學有詩名

題廬陵義士傳

淮海風回吹血腥靑原不攺舊時靑中朝將帥論功賞不及江南一白丁

題新淦劉貞女傳

百年節義仗英豪一死翻憐女子髙不敢髙歌題卷上轉喉恐觸舊官曹【以上吉安府誌】

胡貫齋

貫齋廬陵人

挽文山

裂指秋風感別離乾坤人物太奇奇生爲孝子忠臣勸死結皇天后土知萬折江流魚腹石千年人立首陽碑一門史氏春秋筆愁絕湖光入畫時【庶齋老學叢談】

洪平齋

挽疊山

千古精忠日月光恨無麟筆寫堂堂還家恥作梁江總辟穀誰知張子房後死十年應有待輕生萬里故非狂有兒可拾江邊骨須信人亡道不亡【疊山集附】

趙防邊

挽疊山

西山東海莫容身芒屨蕭蕭萬里塵去住更無寛歲月死生惟有一君親丹心故國紅雲冷白骨他鄕塞艸春不是回頭春已暮至今猶說似癡人【疊山集附】

翁森

森字秀卿號一瓢臺州仙居人宋亡隱居敎授有一瓢集

四時讀書樂

山光照檻水繞廊舞雩歸詠春風香好鳥枝頭亦朋友落花水面皆文章蹉跎莫遣韶光老人生惟有讀書好讀書之樂樂何如綠滿窗前艸不除

新竹壓檐桑四圍小齋幽敞明朱曦晝長吟罷蟬鳴樹夜深燼落螢入幃北窗髙臥羲皇侶只因素稔讀書趣讀書之樂樂無窮瑤琴一曲來薰風

昨夜庭前葉有聲籬豆花開蟋蟀鳴不覺商意滿林薄蕭然萬籟涵虛淸近牀賴有短檠在及此讀書功更倍讀書之樂樂陶陶起弄明月霜天髙

朩落水盡千崖枯炯然吾亦見眞吾坐對韋編燈動壁髙歌夜半霜壓廬地鑪茶鼎烹活火一淸足稱讀書者讀書之樂何處尋數點梅花天地心【仙居縣誌】

陸正

正字行正號率齋居士嘉興之武原鄕人精於律呂象數之學元世祖遣程文海至江南訪求賢士稱疾不出後復與劉因同徵不赴隱居教授以終門人私諡曰靖獻先生

古意

結褵事君子誓作形與影人事多乖離彼此暌燕郢尺書沈素鱗啼鵑催逝景妾命詎終薄君心那得冷開簾花撲面淚落紛如綆【柘上遺詩】

潘音

音字聲甫天臺人宋季躬耕不仕築室南洲山中詔徵天下遺逸廉訪使檄贊之行固辭有待淸軒遺稾

有所思

中心有所思蹙損防蛾眉美人竟長往使我嘆離居寂寞就孤枕彊眠誰得知夜深淸露重飛夢欲何之覺來日遲遲分照上羅幃妝臺理雲鬢種種盡成絲

山中寄友人

我來臥白雲潭影淸華發經歲無稻粱侵晨采薇蕨峯頭天籟鳴隴上樵歌發還擬醉濁醪與君弄山月

悼楊侍郎

屈指漢遺老如君復幾何鳳池冠劍近鈴閣典章多國已成禾黍人還隱薜蘿那堪川上水東逝乏回波

山居阻雨

霏霏風雨暗郊原有客含淒獨掩門山鬼嘯云移峭壁毒龍將海浸孤村愁來自灑靑楓淚戰罷誰招絕漠魂繭足空齋無一語不因岑寂怨黃昏

聞鵑

子規聲切月輪斜起望諸陵憶漢家婦女尋芳渾不解鬢云爭揷杜鵑花【以上待淸軒遺稾】

淩嵒

嵒字山英號石泉華亭人少習舉子業宋亡卽捲處一放於詩有古木風瓢集

題機山

六峯喬木鎖云根靑接平原數里村此處無人來聽鶴海靈山鬼哭黃昏【松江府誌】

汪斗建

斗建淳安人生宋末有云畱小稾

錢唐懷古

江上城低煙樹紅江潮西去幾時東吳宮花艸隨春暮禹防樓臺入夢空萬里孤云畱夕照千年遺恨訴秋風鳳凰飛去無消息漠漠遙岑煙雨中【嚴州府誌】

黃超然

超然字立道號壽云黃巖人

秋夜

秋近園林風露涼虫聲無數岀頽墻前朝舊事過如夢不抵淸秋一夜長【黃巖英气】

陳古遇

古遇平江人元兪焯稱其詩髙古無宋末气不嫻於時

誌怪

沈沈萬仞淵下有驪龍珠佩之壽松喬售之冨侔都貪夫臨淵羨重利輕微軀百金不藥千金水犀珠丹砂與翠羽陸產海所無賫裝濤浪中巨闕光炯如粲粲兩靑童駢肩何所須再拜上珠翠敢問龍起居靑童粲玉齒雲龍臥元虛爲君窮珠山鞭云取長驅云急風更惡蒼梧來時徐丹藥兩須失哀哉飽鯨魚

【兪焯詩詞餘話云立意髙遠不在建安黃初下】

馬別主

馬別主兮涕泗霑臆士別主兮喜見顏色於嗟馬兮胡戀而駐於嗟士兮胡棄而背

【詩詞餘話云哀忱淒斷足以警世俗】

連文鳳【以下月泉吟社】

文鳳字伯正號應山三山人杭淸吟社入月泉吟社第一名托名羅公福

【黃灝月泉吟社序浦江吳渭字淸翁號潛齋宋時嘗爲義烏令元初退食於吳溪延致鄕遺老方韶父與閩謝臯羽吳思齊主於家始作月泉吟社四方吟士從之三子者乃爲其評較掲賞云又送詩賞小札序月泉社吳淸翁盟詩預於丙戌小春望日以春日田園雜興爲題至丁亥正月望日牧捲月終結局收二千七百三十五卷選中二百八十名三月三日掲榜第一名公服羅一縑七丈筆五貼墨五笏第二名公服羅一縑六丈筆四貼墨四笏第三名公服羅一縑五丈筆三貼墨三笏第四名止第十名春衫羅一縑筆二貼墨二笏第十一名止二十名各深衣布一縑筆一貼墨一笏第二十一名止三十名各深衣布一縑筆一貼第三十一名止五十名各筆一貼墨一笏吟箋二沓】

春日田園雜興

老我無心出市朝東風林壑自逍遙一犂好秧初種幾道寒泉藥旋澆放犢曉登云外壠聽鶯時立栁邊橋池塘見說生新艸已許吟魂入夢招

【評云眾傑作中求其粹然無疵極整齊而不窘邊幅者此爲冠】

馮澄

澄字澄翁號來淸義烏人月泉吟社第二名托名司馬澄翁

前題

編闌春思倩吟鞭著面和風輭似綿黃犢烏犍秧谷候雄蜂雌蜨菜花天把鉏健婦踏煙壠抱甕丈人分野泉忙事關心在何處流鶯不聽聽啼鵑

【評雲起善包括兩聨說田園的而雜興寓其中末語亦不泛】

梁相

相字必大杭人月泉吟社第三名托名髙宇

前題

膏初晴布谷啼村村景物正熙熙誰知農圃無窮樂自與鶯花有舊期彭澤歸來惟種桞石湖老去最能詩桃紅李白新秧綠問著東風總不知

【評云前聨妙於紐合後聨引陶範不爲事縛句法更髙末借言雜興的是老手】

又【梁必大杭人武林九友防月泉吟社第十三名托名魏子大】

麥疇連艸色蔬徑帶蕪痕布谷叫殘雨杏花開半村吾生老農圃世事付兒孫但遇芳菲景髙歌酒滿尊【評云前四句詠題後乃述意末二句亦不離春興格韻甚髙五言中未易多得】

劉應

應字元益號山南義烏人月泉吟社第五名自署山南隱逸

前題

獨犬寥寥晝防門是閒也自有桃源梅藏竹掩無多路人語雞聲又一村屋角枯藤黏樹活田頭野水入溪渾我來拾得春風句分付沙鷗莫浪言

【評云此卷七言凡六首律細韻髙如耕余樹有牛磨癢稅足溪無人照瘢靑春卻付鳴鳩管白日全輸臥犢閒此等語夐未易及鼎嘗一臠余可槪知】

魏新之

新之字徳夫號石川分水人咸淳七年進士慶元敎授月泉吟社第六名自署子進

前題

農圃誰言與世違韶華正恐屬柴扉天機花外聞幽哢野色牛邊睨落暉膏雨平分秧水白光風小聚藥苖肥行歌隱隱前村暖忽省深山有蕨薇

【評雲起有頓挫二聯善琢句善練字末意尢永】

又【苐五十三名自署子直注曰分水魏石川】

野景入時務東風斸滿鉏笛聲牛後岀酒味燕來初谷種天心在桑枝帝澤餘紅塵幾飛鞚肎信有農書【評雲起句快便結意深遠兩聯亦髙不得已屈寞諸此】

楊本然

本然字舜舉號龍溪金華人月泉吟社第七名自署栗裏

前題

春風建業馬如飛誰肎田園拂袖歸栗裏久無彭澤賦松江僅有石湖詩踏歌槌鼓麥秧綠沽酒裹鹽菘芥肥吳下風流今莫續杜鵑啼處艸離離

【評雲起敍石湖出處善黏本題頷聯引淵明爲對語有斟酌頸聯就範詩狀田園結有悠揚不盡之興此詩若止如前半篇則於義當屬賦矣】

又【第三十六名自署觀我注曰金華楊舜舉】

露畦煙陌裏名利等秋毫引犢隨牛放祈蠶望繭繰和根挑薺菜帶葉摘櫻桃讀罷歸來賦臨風欲和陶【評云有點檢無疎漏二聯能以俗爲雅和根帶葉𨿽只舊對卻轉移得好末押和陶更佳】

陳堯道

堯道字景傳號山堂義烏人月泉吟社第八名托名倪梓

前題

化日村田樂春風耕織圖秧肥科斗動桑暗鵓鳩呼罷社翁分胙占蠶媼得符傍花隨栁處此事不關吾【評雲起聯有力五六亦新傍花隨栁人多正說此乃翻用之意新】

全璧

璧字君玉號遁初子杭人孤山社月泉吟社第九名自署全泉翁

前題

倦遊歸隱白雲鄕芳艸庭閒晝日長晉氏衣冠門外栁豳人風俗屋邊桑靑林伐鼓村村社綠水平疇處處秧未分東風欺老眼一編牛背臥斜陽

【評云見趣髙格調別觀前聯八字及末句語可想其人】

呂文老

文老字澹翁東陽人月泉吟社第十名

前題

月筩紀閏附靑煒民野陶然化日熙祀備枌楡祈稔歲宴酣花栁樂淸時洛中富貴斜陽恨綿上勛勞千古思浩興歸來吟不盡陶詩和後和豳詩

【評云引用田園事全與諸作不同覃思一至於此本句亦縝密】

方徳麟

徳麟字藏六桐江徙居新城月泉吟社第十一名托名方賞

前題

繞畦晴綠弄潺湲倚杖東風卻黯然往夢更誰憐秀麥閒愁空自托啼鵑犂鉏相種地力盡花柳無私春色偏白髮老農猶健在一蓑牛背聽鳴泉

劉汝鈞

汝鈞字君鼎號蒙山三山人寓杭月泉吟社第十二名托名鄧艸徑

前題

年來夢斷百花場安分農桑萬慮降爲喜麥靑行暖徑因看蠶出倚晴窗艸坪閒見烏犍點畬水飛來白鷺防滿飮茅柴爛醉踏歌社下自成腔

【評云意圓語妥五六善寫物態用韻尢工】

何鳴鳳

鳴鳳字逢原分水人宋時嘗爲敎官月泉吟社第十四名托名諭似之

前題

東風轉矚又東臯久賦將蕪力未薅古木【一作屋】陰深巢燕弱荒陂水淺怒蛙豪兒癡方擬半栽秫身隱尙嫌全種桃何許蕨薇君欲采饑眠堪羨華山髙

【評云語健意深𨿽首句疊字微欠推敲後聯與末韻過人矣】

又【第四十五名托名陳緯孫注曰分水何敎鳴鳳】

星明天駟兆興農稼圃犂鉏處處同播谷競趨新禹甸條桑猶記舊豳風艸緣疆畎縱橫綠花隔藩籬深淺紅自笑偸生勞種植西山輸與采薇翁

【評云雋味防於細律中微作者不及此】

翁合老

合老字仲嘉建徳人月泉吟社第十五名自署躡雲

前題

韶華到處入冥搜郭外人家事更幽土脈正融催觳觫林陰微合聽鉤輈誰家酒熟社公醉明日桑空蠶妾愁只恐春工【一作東風】忙裏度又吟風雨滿城秋

【評云春日雜興意巳具首句二聯工致後聯句更髙結句所引與興字相關尢有深味】

林子明

子明號東岡分水人月泉吟社第十六名自署玉華吟客

前題

一點陽和薰萬宇最饒佳致是山莊雞豚祝罷成長席鶯燕聽來隔短墻嗜酒不嫌多種秫無襦長恨少栽桑東郊勸相何煩爾農圃吾生自合忙

【評云前聯細玩見田園次聯較分曉結意尢有含蓄】

劉蒙山

蒙山昆山人月泉吟社第十七名托名田起東

前題

桑風吹綠滿原頭西崦東臯暖气浮村婦祈蠶分麫絸老農占歲說泥牛田烏飛逐耕煙犢桑扈鳴隨喚鳩鄰叟【一作曲】相邀同社飮旋將新酒向花篘

【評云此眞雜興二聯組織甚工】

周暕

暕字伯陽號方山泰州人武林社月泉吟社第十九名自署識字耕夫

前題

蛙聲似吹雨初足桑椹欲紅風始和少婦每憂蠶利薄老夫惟喜秫苖多舊栽花朩山鶯識新買陂塘野鷺過此境東風元自好當年金穀事如何

【評云不事排奡而意語新妥自是佳作】

【月泉吟社送詩賞小札羅公福云伏以月泉舊社久盟湖海之交春日新題賸寫田園之興得周南而正始可冀北之空羣執事振響武林舒翹文苑種秧澆藥已朝市之無心放犢聽鶯更池塘之入夢杼機自別冠冕爲宜某心所甚欣手之不釋詩成奪錦誦珠玉者翕然禮以爲羅媿璚瑤則多矣餘如元穎並致篚筐司馬澄翁云執事淸涵繡湖香並班史菜花天秧谷候偶迎著面之風野泉甕煙隴犂總是關心之事𨿽居蕭次猶占盧前髙字云伏以友連湖海夙聞詩錦之名題借田園尙媿禮羅之意有來匡鼎豈遜盧前執事文陣稱雄武林擢秀四時春始成石湖老去之吟三徑人閒得彭澤歸來之趣襟期樂只囊穎宜哉某得是髙吟從而深刻問巢父之瑚安在此則長畱縱衛人之瓊玖可將終然匪報倪梓云田園雜興偶徼舊社之同盟湖海俊遊爲賦長城之五字執事假富春山爲通徳裏耕織圖村田樂放開塵外之懷社翁胙蠶媼符道盡眼前之景以俗爲雅此詩可羣全泉翁云執事東晉衣冠西豳風俗閒庭芳艸倦遊甘隱於白雲綠水新秧歸牧穩眠於斜日卓爾有立異乎所聞躡雲雲月泉壤地密依鄰燭之光春日田園賸喜奚囊之興翩其傑制壯我齊盟執事防瀨淸風鑪峯瑞气土脈融林陰合搜吟不赦於韶華社公醉蠶妾愁敗意直憂於秋雨誠爲蒼勁可但淸新識字耕夫云農圃餘生結同盟之社友湖山佳處有識字之耕夫所謂伊人夫豈卑我執事語無排奡體不效昆野鷺山鶯動金穀當年之感婦蠶夫秫逼石湖春日之吟云云】

送僧歸蜀

詩禪寄杖錫不問道塗難到水浮杯渡逢山卸笠看悟空諸念寂傳佛一燈寒蜀國又歸去令人憶道安【翰墨大全】

姚潼翔

潼翔家釣臺月泉吟社第廿一名自署社翁

前題

壁寫新年百事昌春盤次第蓼芽香燒燈過了爭挑菜祭社歸來便撒秧布谷幾聲催耜畝吳蠶三伏正條桑一春忙過無多日又聽鸝鶊報麥黃【評缺】

髙鎔

鎔字聲玉號悅云三山人宋婺州敎官入月泉吟社

前題

巳學淵明早賦歸東風吹醒夢中非鶯聲睍睆來談舊牛背安閒勝策肥時聽樵歌時牧笛間披道氅間農衣篇詩那可形容盡何似忘言對夕暉

【評云五六作意就雜字上形容略似爲气格之累然而不可少也第二句穎防末用淵明意尢佳】

吳防

防字貴叔義烏人吳天祐之侄月泉吟社第廿三名自署天目山人

前題

野水渾邊戲乳鵝疎籬缺處曬耕蓑艸靑隨意牛羊臥門靜無人燕雀多夫倦倚犂需婦饁翁歡擊壤和孫歌新來別有營生計又喜巡檐住蜜窠

【評云全篇是雜興本色而田園參貫其中且無一語塵腐】

胡南

南字景山號比心義烏人月泉吟社第廿四名自署安定書隱

前題

世數有遷革田園無古今鳥喧爭樹暖牛倦憩墻陰水活土膏動風微花气深淵明千古士佇立此時心

【評云二聯入細末意尢永】

黃景昌

景昌浦陽長塘人月泉吟社第廿五名自署槐窗居士

前題

野色揺春麥正肥煙村閒寂往還稀未多桑葉蠶初浴更小茅茨燕亦飛行市綠蛆花潑眼臥依黃犢艸侵衣數聲桐角歸來晚楊柳移陰月半扉

【評云細潤中見雜興若知田園俜亭則有當進盧前矣】

姜霖

霖字仲澤金華人月泉吟社第廿六名自署姜仲澤

前題

老盆傾酒試新嘗社鼓村村鬧夕陽麥隴風微牛睡穩芹塘泥滑燕歸忙半村飛雨斷煙濕一徑落花流水香鼎貴安知此中意徒能學犬吠村莊

【評云頷聯妥貼五六尢勝末不雷同】

東必曾

必曾字孝先號潮原杭人武林社月泉吟社第廿七名托名陳柔著

前題

噀綠郊原春事深治生幽趣豁塵襟聲聲禽語耕人意種種花開老圃心桑葉漸舒梯欲整麥苖暗長路難尋日長𨿽有荷鉏倦薄暮歸來常醉吟

【評云終篇可謂淸新之作三四尢有味】

方子靜

子靜桐江白雲村人月泉吟社第廿八名自署方尙老

前題

東臯雨后土膏肥夙駕烏犍出短扉秧水平疇蛙閤閤菜花滿稜蜨飛飛比鄰社酒歡猶在墻壁農書事已非獨喜桑麻今正長淵明歸去最知幾

【評云頷聯停當五六有感觸三四字尢警】

朱孟翁

孟翁東陽人月泉吟社第廿九名

前題

餖飣蔬槃已竹萌如何布谷未催耕牧兒嬾散騎牛過遊子牽連信馬行秧際窺魚翹白鷺花間捎蜨下黃鶯東風歲歲添新綠獨我霜髯多幾莖

【評云平妥中用字有工二聯不拘體貼而題自見末感興深月泉吟社送詩賞小札天目山人雲月泉社友爰歃舊盟天目山人爲題春與不勝佳甚豈果遠而執事望邑鄰輝平齋宗派詠牛羊茁壯仍觀戱水之乳鵝知燕雀生成又善巡檐之窠蜜有嗿其饁或拊而歌安定書隱云執事昔者中庸今之安定趣雄物表牛倦鳥喧景入用中風微水滑且能慕義熙之士豈欲追正始之音槐窗居士云執事名稱東國越之雄句比西家施之麗浴蠶飛燕野色揺春依犢市蛆扉陰移月摹成小景曲盡巧心姜仲澤雲月泉里社竊防溪明月之餘輝春日田園動白雪陽春之絕唱執事采摭羣言牢籠百態歸燕忙睡牛穩頗歡顏社酒之嘗斷煙濕流水香更切齒村莊之吠髙標聳若秀句宜哉方尙老云秧疇麥稯畫圖巧寄於聲中社酒農書詩史隱存於言外烏龍嶺之地靈尙矣白雲村之宗派依然某薄雲薴獻並以穎歸鶚按小札朱孟翁缺】

陳舜道

舜道義烏人月泉吟社第三十一名自署陳希邵

前題

春來非是愛吟詩詩是田園樂興時淸入吟懷花月照紅生笑面栁風吹村聲蕩耳烏鹽角社酒柔情玉練槌閒悶閒愁儂不省春來非是愛吟詩

春來非是愛吟詩詩是田園遣興時行傍山翁驅犢父坐觀鄰嫗試鵝兒看秧時測水深淺行菜閒占春早遲白日漸長消不去春來非是愛吟詩

春來非是愛吟詩詩是田園感興時艸地耕牛才有犢花村吠犬那能犛麥靑未必三時粥桑綠其如二月絲觸物興懷言不盡春來非是愛吟詩

【評云此卷首尾吟十篇題上生題摹寫各極其妙與其他畫蛇添足者不同姑寘諸此以爲手抄之冠紙價當爲髙矣】

劉時可

時可防溪人月泉吟社第三十二名

前題

土膏初動雨初收艸徑茅亭趣最幽坐睡略無朝市夢踏歌時有裏閭遊半丘秧秫醉堪酒五畝樹桑寒可裘老圃老農誠足學不成吾道付滄洲【評缺】

許元發

元發義烏人月泉吟社第三十四名自署云東老吟

前題

片雲豈是出山時曾被東風誤一吹歸意不煩啼鴂勸閒情只許落花知桑麻窮巷扉常掩煙火空林黍自炊栗裏輞川非謬計晴窗子細味渠詩

【評雲起善摹寫五六用淵明摩詰語卻以第七句承之可謂得格】

洪貴叔

貴叔義烏人月泉吟社第三十五名自署避世翁

前題

棄官杜甫罹天寶辭令陶潛嘆義熙暖日浣溪仍舊迹春風栗裏只前時苖生阡陌培嘉種花繞林塘發故枝佳興二公能領防可能胸次太多詩

【評云全效坡體】

徐端甫

端甫義烏人月泉吟社第三十七名

前題

曉出東郊跨蹇驢弄晴微雨潤如酥犬依桑下烏犍臥鳩雜花間黃鳥呼楊柳嫩搖風气力稻秧新著工夫農家滋味誰知得飽飫豚蹄酒一盂

【評云如是而後爲雜興詩中二聯尢得趣末無奇】

朱釋老

釋老號潭金華孝順鎭人月泉吟社第三十八名

前題

家山萬象春歸好詩筆拈來感物情泉脈動時毋待灌土膏起處正宜耕無窮懷抱風和暢不盡形容發生試問封侯萬里客何如守拙晉淵明

【評云前聯說田園輕快第二句體貼興字五六帶春景體貼雜興二字更工然而气格不甚髙亦坐此】

李萼

萼桐江人月泉吟社第三十九名自署樵逸山人

前題

村居只是舊衣冠北墅南園熟往還外泥深牛觳觫花邊風暖鳥間關躬耕自得莘郊樂日渉誰知陶徑閒只說桑麻元自好不須釋耒嘆時艱

【評云全篇辭气雍容末韻哀不傷怨不怒深得詩人之旨】

陳公凱

公凱字君用號月泉竹臞吟社第四十名自署柳圃後爲月泉書院山長

前題

春風宂我田園務野思芳情約不齊檢點丘仍芋壠按行桑墅更秧畦偶陪靈運山前屐或學東坡雨外犂薄暮倦歸專一事旋誅生菜甕黃齏

【評云詠雜興甚工但失之刻露然其好處亦在此】

又【第四十六名托名陳鶴臯】

世事不掛眼寄情農圃中鉏犂衝曉杖屨立東風芽谷驗仁脈澆花趲化工獨余眞意味濁酒自燒菘

【評云前聯平後聯有思索】

兪自得

自得號吟隱金華孝順鎭人月泉吟社第四十二名

前題

暄和春景好供詩日暖風輕土脈肥白鷺時窺秧刺刺黃鶯頻說柳依依幾回野水聞姑惡數樹春陰叫姊歸物態滿前看不足等閒吟詠對斜暉

【評云語新而對巧所謂多識於鳥獸艸木之名但末二句不過敷演起句耳】

王進之

進之建徳人月泉吟社第四十七名自署臨淸

前題

桑田滄海幾興亡歲歲東風自扇揚細麥新秧隨意長閒花幽艸爲誰芳午橋蕭散名千古金穀繁華夢一場滿眼春愁禁不得數聲啼鳥在斜陽

【評云有悠長味無艱澀語後半篇視前略不及】

又【第四十九名自署王進之】

東君私我此身閒脫卻靑衫野服更桑可以絲麻可績麥宜續食韭宜羮分甘壠上耕云隱夢不湖邊拾翠行物意豈知滄海變曉風依舊語流鶯

評【云以雅健語寫髙潔操悠然之興見於篇末】

陳希聲

希聲義烏人月泉吟社第五十名托名元長卿

前題回文【二首存一】

香紅眼纈蕤英竹杖扶吟縱步行桑眼蟇含靑蕾小麥須蝦磔翠芒輕黃花菜圃午風輭綠水秧畦春野平芳樹幾聲鳩雨過蒼蒼柳色弄煙晴

【評云回文二首俱妥順亦出苦心】

又【第五十一名托名聞人伯仲三首存一】

田園興在早春時眼纈生紅喜上眉門巷日髙人埽雪池塘煙漲水流澌杯柈新歲歡同社燈火元宵鬧古祠野老告餘春事及夜來小雨過前陂

【評云三春分作三首曲盡變態非茍爲敷演者所能及】

戴東老

東老月泉吟社第五十二名

前題

飲了椒盤收了燈翁攜稚子步新晴茅柴初熟勝臘醞萊菔久齏宜晚羮伏卵雞畱上春種出欄牛試吉辰耕去年官賦今年罷寂甚門前犬吠聲

【評云狀三春之景得處亦多起頭一句欠嚴重】

陳文增

文增苕水人月泉吟社第五十四名

前題

熙熙壠畝扇和風蔟蔟人煙野意濃培漑桑麻沿汲路徑行薺麥省耕農飮牛澗暖山揺影接果枝靑蘚拆封酒熟花香村欲社芒鞵藤杖盡從容

【評雲起見題意兩聯中五六尢工】

月泉吟社摘句圖

無機老農云名利有危機老於農圃宜

子問云驅卻餘寒碎土牛田園生計又從頭

田農夫云桃李場中巳免參只將農圃系頭銜

唐人機軸云風暖柴荊鳥語幽麥髙麻矮野桑柔【以上起句】忘懷老人云寸地不可棄東風何處無

五雲山人云種思夏實分菊待秋花

老農云幸存耕地況値養花時

劉存行雲麥苖花下綠犢子艸邊黃

石姥寄客雲水暖眠秧珥風香豎茗旗

防澗雲雨露桑麻深夜話淸明花柳少年心

雲水雲晴花時遊子意寒暄秧信老農心

白雲人云犢外醉分芳艸臥鶯邊吟踏落花行

傅宣山云生意滿腔秧出谷飛花有思柳飄絲

自家意思云耕鋤曉雨有餘地應接東風無暇時柳耆云野犢正忙犂曉谷鶯才出管東風

兪如山云鳥隨牛後窺秧谷蜨趁蜂來戀菜花

跨犢者云有酒便嘗烹筍蕨無花聊自賞桑麻

淸溪叟云社近記穿黃繭子前趲摘紫槍旗

山野人云鶯藏楊柳金歌舞蜨宿梨花雪夢魂

盤隱末子云桃林我憶放牛日葵圃誰思逸馬時扶杖夫云一生甘作扶犂手萬變寧移抱甕心

廷云云蛙鳴暮夜官何爲蜨戀芳菲夢不知

翁自適云鴉趁犂翻爭啄食蜂黏絮落苦貪香

郭建徳雲煙連艸色迷平野趁鳩聲過別村

駱侕賔云烹罷籜龍新上箸修來秧馬尙依墻

陳帝臣云淸曉蛙聲引啼鴂夕陽牛背立歸鴉

晚靜云牛飮芳陂鴉立背馬過秀野蜨隨蹏

竹蓑笠翁云蠶一二眠催出伏秧三四葉尙憂風兪野處云郞罷耕歸呼囝牧阿翁眠起問姑蠶【以上聯句】藍田道人云晴原望新麥一片綠云香

林泉生云桃李公門者將蕪胡不歸

傅九萬云笑他思著蒓鱸者卻感秋風始去官【以上結句月泉吟社】

鄭協

溪橋晚興

寂寞亭基野渡邊春流平岸艸芊芊一川晚照人閒立滿袖楊花聽杜鵑

錢唐晚望

錢唐江上夜潮過秋靜寒煙白露多吳越靑山明月裏舟人齊唱異鄕歌【以上天地間集】

徐直方

直方字古爲

觀水

滄江無盡水夜夜隨潮去若復作潮來滄江止不住【天地間集】

何新之

新之字仲徳號橫舟西安人仕至樞密院編修官後知忠安軍死節有詩林萬選

秋夜泛舟

飛星曵寒影野水淡碧空人生定何物扁舟空影中何年有宇宙生此木末風有力不向上難到蓬萊宮空攀棲鶻巢搔首如飛蓬俯仰慨今昔此懷安可窮【天地間集】

王仲素

仲素號石髓

歸去詞

種松濯髮折筍春墮指長嘯歸去來滄江一天水【天地間集】

何天定

天定號菊屋

散策

孤坐忽不樂出門聊散行溪喧亂人語樹偃礙農耕雨徑莓苔積陽坡艸朩明道逢九十老相對話承平【天地間集】

王曼之

曼之號野處

西窗

西窗枕寒池池邊老松樹渴猨下偸泉見影忽驚去

春日郊行

岀門逢柳色忽過野橋西坐石看潮長隔花聞鳥啼地隨芳艸盡樹與夕陽齊不是桃源路行人亦自迷【以上天地間集】

範協

協號觀山

年年

年年如燕一還家又訪幽居過水涯風滿城春欲暮山中猶有碧桃花【天地閒集】

吳子文

子文號東窗

訪隱者不遇

道人入山訪道人山深俗朴雞犬馴道人不見道人去艸木無邊春【天地間集】

韓竹坡

采菊

擷我百結衣爲君采東籬半日不盈掬明朝還滿枝悠然何處是千古正如斯【天地間集】

唐涇

涇字淸父道州龍山人

甲戍客臨安【時賈似道當國】

金穀煙花醉未醒鼾邊無夢到功名十郎腹里長函劍六丈胸中舊貯兵天豕星沈狼有影海防風鶴無聲如聞浩浩愁相訊何日衣冠樂太平

江南紀事

吳山一發暮云孤愁向湘累訊故都鳳去只餘韶樂在雁來還有帛書無杏壇有客陳孤注平隴何人復五銖歌徹黍離風惡南山深處叫烏烏

廣亡徙海

箕冠如櫛擁旄旌誰執騂毛歃晉盟遵海而南關气數渡江以北少功名火旗晻靄雲藏闕水陣周遭雪壓城一榻不容人鼾睡那知霧島是神京

厓山亡

萬里輿圖入朔方搖揺孤注海之陽石尢風惡雲藏軫天駟星沈月掩房島上有人悲義士水濵無處問君王羲和指著烏飛路去去虞淵暮色蒼【以上忠義集】

彭秋宇

乙亥紀聞

羽書朝暮漲氛埃天詔勤王起艸萊塞上風髙鷹颺去江頭霧暗馬飛來諸賢忠愛謀安出四將英靈喚不回漠漠雲天秋萬里飛鳴無數雁鴻哀

秋興二首

沙塵破褐客秋風落落親朋半老翁野曠有時聞嘯虎天寛無處寄徵鴻四方玉帛燕山北萬里帆檣海水東回首可憐歌舞地方花石礎樹陰中

西風捲地送淒涼目斷歸帆落日黃雁過江天云漠漠龍遊滄海水茫茫故人入夢三更月近事驚心兩鬢霜試把濁醪澆磊磈尊中猶帶芷蘭香【以上忠義集】

劉麟瑞

麟瑞號如村南丰人有昭忠逸詠

西和知州陳公寅守將楊公鋭

陰風蕭颯起黃埃鐵騎追奔動地來石堡梯空天險北水門釁隙殺機開不期溟海鵬千里自守封疆鴆一杯四十萬民登鬼錄伊誰爲使哭聲哀

階州守臣董公鵬飛

相傳報怨撼階州虎旅飛來睨敵樓楛矢蔽空天入暝鵝車衝壘地生愁金城魚肉千年恨闔境衣冠六日休莫怪傳家猶彊項云孫忠節更風流

丞相江公萬里知府江公萬頃

名重天閽侍太微昔年南國秉樞機人歸綠野身猶健兵滿紅塵世巳非止水亭前風淅淅鄱陽城外艸依依棣華相暎人閒瑞節惠隆名世所稀

丞相信國公文公天祥

金字牌飛岀建章郁孤萬壘爲勤王驅馳嶺海君臣寓囚系燕云道路長六籍一時光日月孤忠千古立綱常全歸凜凜渾生气南北人誇姓字香

湖南安撫知潭州李公芾

平楚樓頭矢石驚焚香稽首別宸京盡殲妻子期全節寧死封疆不忍生煙焰張空隳趙璧旌旗倒影下湘城善刀人在同觀化名與澄江一樣淸

江東運判趙公淮妾某氏

石頭城昔號金湯岌岌孤墉戰馬場西日突圍逃溧水南冠荷校說維揚血凝漢節誇男子身寄秦淮借女郎千載妾身貞更潔仰天哭向水雲鄕

淮東制置使李公庭芝

淮海曾聞一偉人十年臥防息邊塵重來鐵騎攻城急旋執金戈赴陣頻夢入甌閩期立極路遵通泰倏捐身平山堂下悲風起魂繞瓊花萬樹春

參政髙公應松

腸斷吳山錦繡叢六更聲絕海潮空千門鎖月移行在八駿乘風憩防同扈蹕孤臣慙主辱徵鞍萬里哭途窮兩宮緩緩趨朝陛回首天南獨死忠

丞相陸公秀夫

八面兵威八面攻馮夷飛血洗千篷波翻水寨乾坤震風僕檣旗社稷空百辟散班奔鷁首孤臣扈蹕憩龍宮茫茫南國重回首一片丹心照海紅

樞密張公世傑

曾擁貔貅奏凱歌厓山云暝竟蹉跎地空九有棲荒服寨列千艘保海阿龍躍璽沈天若此烏嗚矴絕事如何鯨波沃日炎光熄凜凜英魂尙枕戈

江東制置使謝公枋得

艸履麻衣漫蔽形十年賣卜慣零丁願從楚地師龔勝欲向遼城友管寧采石吟成期絕粒娥碑讀罷棄餘齡一門盡節均無媿千載西山疊疊靑

少主納款

天目山崩歷數終降旛颺颺岀孤墉六龍捲霧歸三防八座迎風啟獨松塵掩玉堦消王气潮移雪屋示軍容由來興廢天難問斷礎頽垣泣曉蛩【以上昭忠遺詠】

宋詩紀事卷八十一

欽定四庫全書

宋詩紀事卷八十二

錢塘厲鶚撰蘇元鼎

遊齊山寺

秋浦齊山寺峯巒楚楚長巖根堆雁塔溪角架虹梁過聞幽磬雲開見上方苔侵石磴滑花擁洞門香禪客探元切騷人覓句忙汲泉寒井廢觀郡古樓荒白鳥巢危樹孤猨叫斷岡碑瑉黃閣相詩板紫薇郞蹤迹依稀在文章大半亡登臨正吟賞惆悵見斜陽【齊山詩集】

石郊

石梁寺

行破白雲山幾里僧牀接客幸相容泉聲到枕夜無寐時聽隔林方廣鐘【天臺山誌】

劉師邵

浮萍

乍因輕浪疊晴沙又趁廻風擁釣槎莫怪狂蹤易飄泊前身不合是楊花【廣羣芳譜】

葉簵

題光華亭【在鹽官縣北】

畫棟朱簾勢翼然鼎新气象冠山川鵝黃楊柳浮春晚鴨綠煙波送客船輪奐不妨農事日風光好近麥秋天佐君治簡有餘暇杯酒從教盡日傳【海寜縣誌】

黃唐

九女山【在奉化縣南二十里】

粼粼新綠起前峯拂拂垂楊煙中安得一蓑浮短艇玉鱗飛上釣絲風【寧波府誌】

史蘊

國淸寺

十里松關路門開對洞天山神曾獻地海眾此安禪鐘磬開巖谷樓臺跨石泉髙峯智者塔長與赤城連【天臺山誌】

魏宗

石橋

聞說招提景曇花結翠云晴光朝更合嵐气晚來分梵語微茫韻鐘聲杳靄聞無由問禪法坐對柏鑪燻【天臺山誌】

路忱

秋懷

落日畱虛壁秋風急戍樓髙歌鬼神夜揮涕虎狼秋豪貴少靑眼文章多白頭何時掛長劍天地一扁舟【宋藝圃集】

況志寧

南昌人

豫章臺

城陰冷落豫章臺平地晴沙捲雪來欲訪鄰翁問塵迹小園荒徑長莓苔

梅仙壇

上疏歸來事可嘆嶺頭誰爲築星壇先生不食炎劉祿自拾松花當晚餐【以上南昌府誌】

謝孚

蒼梧卽事

近岸江聲急孤舟下杳冥峽泉飛暴灘石走羣星水有瀟湘色猨同巴蜀聽令人思舜徳一望九疑靑【粵西詩載】

張惟中

鏡湖

昔年曾過賀家湖今日煙波大半無惟有一天秋夜月不隨田畆入官租【紹興府誌】

廖衡

衡南劍州順昌人鄕舉不利隱居終身

句

淚多陳后愁離殿浴出楊妃困倚防

【延平府誌縣尉命詠雨中山茶時年六歲】

艾申

遊疎山

夾道蒼松六月寒塵埃只隔白雲閒重遊恰是十年後往事空驚一夢間傑閣漫誇新卜築危亭不似舊躋攀憑誰說與【闕】師叔投老求分一半山【撫州府誌】

徐噩

綠珠渡【在粵西博白縣】

早出綠羅村晚過綠珠渡日落白州城艸芳梁女墓江水流古今滔滔不相顧今人不見古時人依舊靑山路如故【名勝志】

呂江

棲白庵

門外竹千个崖顚兩徑分奔泉流碎月髙樹礙行雲遊客倦欲臥道人言少文但云秦學士曾此遇茅君【茅山誌】

單錫

錫字君賜宜興人

寄隱士

巖頭鬱鬱淩寒柏柏閒時復云封白苔蒼艸碧自年年絕奇中有參同客道通下躡天根深山靈啼泣穹崖陰春深不問花開落寂寂空山千萬防【宋藝圃集】

賈成之

橫浦

橫槎三月江如束風浪縈紆接天綠郡樓新創插雲飛盡日江山對防目【粵西詩載】

夏之中

古離別

郞上孤舟妾上樓闌干未倚淚先流片帆漸遠郞回首一種相思兩處愁【宋藝圃集】

柳驥

驥官徳化主簿

句

天插一泉聲潄玉地髙六月夜凝霜【題九仙山泉南雜誌】

範西堂

明水寺

環山淸淺一溪水夾徑髙低十里松煙鎖石門疑路斷斜陽影裏忽聞鐘【撫州府誌】

陸煥

大慈寺

天下紛紛吹戰塵我來佛隴悟修身依然猨鶴如相識知是山中幾世人【臺州府誌】

祝鑄

鑄蒼山人

妙庭觀

風連山松竹鳴宦途牢落若爲情中宵嘹喨驚殘夢疑是云和重度聲【杭州府誌】

朱應龍

山月池【徳藏寺有松風臺山月池菊坡宋竹庵禪師所築】

池底看明月明月在山頭淸光連上下分作兩輪秋

菊坡

口有綺語債長詠菊坡詩最好重陽景雞肥酒熟時【自注竹庵禪師有菊坡稾以上柘上遺詩】

胡梅所

石禪牀【在鶴鳴山】

空山危石平如掌云鎖苔封自昔時不識山僧曾坐處幾回彈舌雨龍歸【漳州府誌】

程驤

富順西湖

春風楊柳早藏鴉秋水芙蕖晚著花細數一年湖上景天涯行客忍思家【全蜀藝文志】

衡泌

綠波亭

淸淚斑斑灑綠波年來轉覺別離多扁舟南浦分攜處水遠山長愁柰何【建寧府誌】

潘景良

遊金山

嵌巖穹窿屹立乎江中崩湍下瞰不見底巨石崛出髙摩空混沌破來到今幾萬歲雄奇秀麗胡爲乎此山兮獨鐘長江西來一萬里當空削岀金芙蓉上有金仙居下有馮夷宮寶坊櫛比列霄漢塔影倒置驚魚龍有時洪鐘咽煙響潮音屬和驅羣聾鳥飛竟力不得到我嘗挐舟一抵其雲峯攝衣步樓閣矯首觀無窮齊州九點落眼底岷峨西望何溟蒙忽聞長風破巨浪芥蔕一洗平生胸山僧喜殊常握手何從容杯擎陸羽水茶泛玉川風鶴翁散仙恆齋老翁把臂大笑聲融融天風吹袂欲輕舉白雲縹緲將何從不知海外之三山羣仙之樂與此將異而或同迄今別去五六載我舟又復來掀篷山靈偃蹇我倨傲塵懷汩沒不得追前蹤風帆一笑金山過山頭日落飛冥鴻【金山誌略】

楊旻

題惠山翠麓亭

聞說支公最好賢瀛洲可買不論錢樓臺蔽日都無地艸木藏春別有天石上云翻千峽雨洞中泉落幾家田髙閒誰似幽居樂一坐靑山不問年【惠山集】

徐文瀾

詠酒

才傾一盞碧澄澄自是山妻手法成不遣水多防味薄要令麯少得香淸涼從荷葉風邊起暖向梅花月裏生世味總無如此味深知此味卽淵明【淵鑑類函】

侯丹

學古體

桐風吹月烏啼井碧波濕露沈云影素絲牽玉轉泉華美人睡覺燕支冷銀鉤掛簾北窗曉翠鬟臨鏡防鸞小黃衫少年望不來寂寂庭階滿春艸【吳氏詩永】

林東

戴溪亭【在望仙門外】

溪亭故事幾年華來値秋霖眺望賒云障山巒多少處雨埋煙火兩三家水肥去馬行髙阪汀沒浮鷗上淺沙誰是子猷誰是戴小船杯酒興無涯【嵊縣誌】

陳掞

破山寺防頭白蓮

湘南夜永風露淸明月耿耿波益平嬋娟有人步羅韈瓊璫玉佩防娉婷可憐玉骨埋藏久腸斷人間無復有豈知化作蘭若蓮宿契未忘猶並首想應快意洗塵緣不向謝池爭取妍玻璃盤中淨玉頰一心稽首西方仙請君以圖獻天子當與嘉禾並周史毋令寂寞墮空山泣月悲云淸夜殘【破山寺志】

藍元威

寒

朔風陣陣送將來日午柴門半不開靈照只敎添短褐孟光重喚暖深杯苦吟檐角玲瓏玉閒撥鑪頭榾柮灰移步東籬紅日晚細看凍蜨尙依梅【菊坡叢話】

司馬允中

陸羽井

百尺寒泉浸崖腹蘚蝕題名不堪讀只今此味屬誰論自把銅缾汲新淥【虎邱志】

慕容百才

大劍山

李勢非嵎虎公孫是井蛙聖朝無外戶夷壤盡爲家疊嶂寧須鏟停鼖久廢撾原鱗生駱谷釣駟入彭衙闗失千年壯方來萬里遐商淵寧澒洞使節偏谽谺岑蔚誰驚鳥丰茭自樂防烽屯開雨雪樵防老煙霞帝徳朝宗地仙遊上漢槎賞奇酬酒興摛藻謝詩葩階走楓林葉窗催桕燭花山亭無刻漏隱幾待鳴鴉【四川總志】

袁植

遊惠山

挐舟到山寺詩句偶緣情山自錫無後寺因泉有名樓陰回夕景樹色向冬榮就水別茶味全勝他處烹【惠山集】

陳願

斗起亭

乞得雨初霽登臨一解顏自攜斑竹杖來對白雲山月色朦朧裏溪聲遠近閒相畱且盤礡莫惜夜深還【臺州府誌】

劉琰

題尊勝院【在奉化縣】

海角尋春雪未消馬蹄無處避瓊瑤巳分屋下論文酒鑪火篝燈伴寂寥【延祐四明誌】

王

芙蓉

菡蓞初舒艷奇芬暈碧霄中洲欣邂逅南浦自招揺瑩色涵香霧新袍坼絳綃娉婷自珍愛穠郁更淸超照水臨靑鏡偎蘋倚彩翹駢枝疑貫寵並萼似爭嬌綽約霞初映披敷煙正銷須蕤金粉嫩房闖玉冠喬月下仙人氅風前公子袍淸虛云步濕沈浸瀣津饒濯濯靈修質盈盈神女標孤貞無漫蔓雅則絕纖妖喜動文鴛舞光揺錦鯉跳瓊根托紺潔翠蓋障炎囂靚賞聯瑤席芳搴集桂橈姚園多猥俗陶徑亦蕭條華井分流潤天池引派遙須移元圃種莫向若邪漂木末興幽詫濓溪結冥招懷之思遠道秋入鬢蕭蕭【廣羣芳譜】

何昌弼

橫塘道中【卽半邏北橫塘牐】

一舸淩風去縈紆幾度村水淸魚引子田美稻生孫山近塵埃遠秋晴枕席溫悠悠迷處所疑是武陵源【嘉興府誌】

林衢

衢長樂人

題廣州光孝寺

開池曾記虞翻苑列樹今存建徳門無客不觀丞相硯有人曾悟祖師幡舊煎訶子泉猶冽新種菩提葉又繁無柰益州經卷好千絲絲縷未消痕【藏內法華連華諸經系益州本故云名勝志】

何千里

登金山

上妙空王殿諸天不敢窺雲霞捧兜率日月繞須彌八柱當如許三山定自奇波瀾吞巨海正要十分詩【金山誌略】

馬世珍

遊圓通寺

山空不隱響一葉落還聞龍去遺荒井僧歸禮白雲虫絲昏畫壁嵐气濕鑪薰睡思渾無柰茶甌易策勛【嚴州府誌】

張理

惠山寺

九峯朝暮云揺落少遊墳野蔓碑全沒晴庵磬亦聞洞偏泉路細松折鶴巢分髙視太湖近雲濤鷗起羣【惠山集】

董曇

甘陂寺

晚發山間寺籃輿冒朔風雪融溪漲碧雲漏日穿紅歲月塵埃裏江山醉夢中人生重鄕井浪岀笑龎公【撫州府誌】

劉侃

武夷七曲

峽折峯全削風回瀑盡飛山光並水色載得一船歸【建寧府誌】

宋詩紀事卷八十二

欽定四庫全書

宋詩紀事卷八十三

錢塘厲鶚撰陶崇

訪僧歸云庵

閒過選佛場歸雲翠如潑入門偶有言啟頰師便喝掩耳煨芋鑪但把火深撥呼童酌玉虹注之栴檀鉢噓灰然微紅橫鐺水煎活茶酣登甲亭防眸爲之豁鳥啼空山幽翔集來朩末風月一何佳團圞共批抹悠然澹忘歸於玆得解脫【粵西詩載】

朱子恭

昭義驛

霜林紅葉襯梧花路轉崖根百尺斜霽日斷雲成徙倚湘南秋盡未還家【桂林府誌】

裴廸

題來賢亭

常侍江東第一流子孫今不泯先猷築亭意在來賢者誰慕淸風爲少畱

【徐鉉別傳鉉世居攝山之陽圍池甚盛宅有來賢亭宋裴廸詩云云】

黃軫

延慶寺

寶剎標奇處煙蘿響亂流地靈僧得住山好客多遊燈影連金像鐘聲散石樓風雷等閒作咫尺是龍湫【赤城詩集】

鄭國華【何志熙】

合題昌州牛尾驛

龍尾道中退朝客雕鞍寶馬黃金勒誰憐遠使足馳驅夜半孤村牛尾驛【鄭國華畱題】十年去國眞悠悠秖今便可行歸休平生意气羞牛後去踏金鼇頂上游【何志熙續三韻全蜀藝文志】

鄧諌從

題巫山瞻華亭

崚嶒玉削三千丈翠潑嵐光冷相向風防太古雲气長變化溟蒙紛萬象陰晴一日具四時天籟壑深虛自響神仙娟妙擢羣參錦繡鋪張獻奇狀蟠根積鐵匯百川龍矯蛟翻饒跌宕勢連三楚此開國故壘荒宮帶溪瀼樓臺井邑老風煙環佩淸聞駐仙仗竹林風味便讀易久與江山爲輩行鳴餘暇豁心眼戲著飛防雲雨上爽明自可達壅蔽野獲又多勞艸創政和民气長似春景迥心平過於掌徵鴻明滅志何杳黃鵠追隨意尢放當年李杜經行處太史銀鉤刻靑嶂寶刀珠瑟出耕墾曲水纖腰迷艸莽牢盆古雜秦篆飛動閒摹永平樣珊瑚交柯迥不蝕髣髴將軍勛業壯英雄繁盛隨流水時有竹枝賡牧唱孔泉文物起騷經國色明妃守孤尙我家蛾眉紫翠間爲愛奇峯甘蒟醬秋風野水憶絲蒓擊汰夷猶理煙榜【四川總志】

鄧宗度

黃山雜詠【十四歳作】

桃花峯

劉阮辭世塵桃花誰復主無計殢春風一夜零紅雨

祥符寺

雲水最饒處輪蹄無到時夜蟾生佛面春雪印僧眉【黃山誌】

潘朝英

善濟寺【在臨海縣金鼇山】

春潮暮落海門山百艇齊飛牡蠣灘分得魚蝦歸野市滿江鷗鷺夕陽閒

倦客登臨力巳疲髙僧故索小窗詩江山最好君知否春去秋來煙時【臺州府誌】

汪士深

昭亭祠

靈祠俯江國棟宇依層巒千峯遠岧嶤二水渺回環昭明肅淸境髣髴聞和鑾藹藹集嘉祉芬芬奠椒蘭精神一以展遐眺憑飛闌昔賢有髙躅寄墨靑雲間瓊瑤刻蒼翠筆勢廻翔鸞髙峯一回首日落天風寒【寧國府誌】

霍權

題景呂堂

佞人巧求售富貴一息頃千古名不磨寸心猶耿耿偉哉正惠孫疾惡何勇猛平生歷宦途南臺與東省初著獬豸冠排擊首權幸姦雄始萌蘗憤切巳骨鯁一片忠義心皦皦從簿領涵養老益壯大節堅晚景若人久云亡冰魂嗟巳冷羨慕徒馳神反身盍三省【寧國府誌】

周光嶽

長沙

江上南風起白蘋長沙城郭異咸秦故鄕猶自嫌卑濕何況當時賦鵩人【湖廣總志】

樊圃

圃奉化主簿

詠慈氏院杜鵑【蟠屈如鳯】

山僧取巧蟠珍叢九苞占盡千葩紅倚闌精彩欲飛動百鳥不敢啼春風【延祐四明誌】

吳致堯

五蓋山

紫蓋修連延五峯似隨軒何如惠我民飛雪徧岡原【郴州文志】

饒南彊

禪峯寺

禪山喬木飽蒼煙柿葉能來老鄭防樓閣暮寒風鐵定與僧翦燭對牀眠【杭州府誌】

徐師仁

登瑞巖山

攜笻登絕巘朝爽薄危闌乘勝移杯斝憑髙憶羽翰泉聲穿石響樹色入秋寒對酒頻長望心同渤海寛【福州府誌】

吳宣徳

題西巖院

幽村分野徑勝地絕浮埃殿閉煙霞靜門臨水石開日斜山影背泉落雨聲來故里經年別只園首重回【翰墨大全】

孫文叔

絕句

宮柳垂垂拂苑墻啼鶯驚夢暗心傷起來羞見空中絮也得隨風入禦牀【廣羣芳譜】

徐蘭臯

流杯池【在潭州城北五代楚王馬希範所鑿爲上巳宴遊地】

梵王宮闕馬王宮惟有樓臺帶舊風屬玉不知人事攺防防飛入藕花叢【長沙府誌】

吳師正

桃源洞

天臺春暖蘭苕馨海橊吐血黃鳥鳴風晴雨霽洞天曉畫屏有路遊人行劉郞阮郞剡溪客結伴窮幽絕人迹洞口遙聞潄玉聲時有飄英點溪碧捫蘿涉水前攀緣瞥見勝景層崖巓夭桃瓊艸蔓深谷飛流傑閣淩靑煙潭上金橋跨龍背綽約防鸞飮潭水初疑帝子別瀟湘珠佩珊珊來玉趾瓌姿瑋態躊躕久熟視人間未嘗有羅幔深沈邀客畱胡麻爲飯椒漿酒問卽於此何當還壺中景好非塵寰客驚遽返覓鄕裏子孫在在皆重元年華瞬息嘆浮世往事分明如夢寐相與重尋舊路悲亂山稠疊煙霞蔽我來躡屐求遺蹤松陰坐久曾不逢野僧相引下山防落霞斜日林梢紅【天臺山誌】

文天祐

天祐九江人

送人往湖南

雁拖秋月洞庭邊客路淒涼野菊天云隔酒尊橫北海風吹詩史落西川夜深鬼火千山雪春後梅花一樹煙爲我祝融峯上看朝暾赤處禮蓬仙【洞庭君山詩集】

黃山聽琴

歲晏抱琴入室處榾柮燒殘聽風有客五彈太古埽空恩怨不兒女污樽抔飮擊土鼓如與羲軒相對語又如重華坐舜臯萬物長養不苦窳聞君澹然太古音感君悠悠太古心古意古意誰能識古人古人何處尋【黃山誌】

甄圭

閒居

深塢人稀到重門晝亦關白雲秋捨靜明月夜窗閒徑掩花開落簾通燕往還窮居聊自適卻憶謝東山【越詠】

孫邁

遊齊山寺尋陳鴻斷碑

萬木森天繞寺籬一聲孤磬徹江湄樓邊已失陳鴻記亭上猶存杜牧詩細雨乍經巖澑響嫩苔長積石橋危知予好古心常切僧與前山覓斷碑【池州府誌】

張天啟

嶽陽樓

天入平湖遠樓深納霽華靑山藏福地碧樹記人家水落魚龍蟄風髙雁鶩斜古來形勝地何事憶長沙【湖廣通誌】

楊詢

遊齊山寺

金剎岧嶤掛斷霓防云沮洳暗窗扉江風曉定釣人出山月夜明禪客歸徑畔芭蕉曾有諭庭前柏樹本無機我來重見當時叟紙帳松房綻衲衣【齊山詩集】

朱嚴伯

嚴伯樂淸人號可以翁

書延福寺壁

防瀑飛來古寺西月蘿煙艸久湮迷自從我輩經行後便覺他山索價低老去合爲三徑計就中聊借一枝棲石崖大有穿磨所從與新詩著處題【東甌詩集】

王申

寶林寺

千載寶林寺淸幽每往還兩潮巖上井一塔寺中山門對荒城冷鄰分古縣閒道人髙處坐役役笑塵寰【越吟】

蕭磬

桂州

吟拾江邊金翠羽醉騎海上玉麟腰淸談試茗遊冰井至樂觀魚出檻橋【淵鑑類函】

張仁

鵝湖春色

平湖漾晴綠狎鷗自相逐歸艇小於盂輕帆曬蒲幅靑萍恣漂流白魚跳尺玉柳綫牽人衣香林新沐汀尾沙禽鳴人家暎修竹步履隨春風席地傾醁玩樂當何如回首炎威促【柘上遺詩】

蘇莊

寄鶴林辛上人

苦憶長廊淸磬音復懷贊公栴檀林陽坡佳朩鳥相喚澗戶曉行藤竹陰日晴山路筍蕨晚雨足野塘蒲稗深短褐兀然聊戱劇滄江鷗鷺本無心【鶴林寺志】

趙曾頀

曾頀南安主簿

遊延福寺

行行出西郊稍覺囂塵遠風景旣巳殊磽確頗忘倦南安古雄州今亦壯哉縣九日一佳景居然在郊甸地髙瞰川原林杪露堂殿晉朝松百章存者才一見歲月不我畱寒暑幾更變當年秦隱君軒冕非所羨閒關剡溪來至此獲勝踐結盧巢其巓穴石爲之硯城市不到足公卿防窺面邂逅有至交相從情繾綣緬懷興元年致位在臺鉉扶持公道開不絕幾如綫一言才見疏斥逐遽遭譴天教流落余乃遂山林願當年築室處遺址了難辧獨有髙士峯千載猨鶴怨【南安縣誌】

張國衡

水簾洞【在仙居披雲山】

洞口鮫綃薄山心玉蘂浮殘云掛疎影新月下空鉤白鶴仙人去蒼苔石磴幽奇蹤看不倦旬日爲淹畱【臺州府誌】

趙淸源

天臺石梁

何處覓靈蹤天臺第一峯云深惟見寺夜靜忽聞鐘卓錫隨飛鶴談元起蟄龍石橋如有約跨月坐從容【天臺山誌】

王淸叔

長淮晚望

目斷長淮莽中孤城突兀倚層空寒砧幾許遞秋信漁笛一聲橫晚風龍吐晴雲嵐气白鴉翻落日水天紅扁舟今夜防何許赤壁斷磯蘆葦叢【中都志】

陳睍

遊曉覺寺【在長興縣】

肩輿行到竹邊村竹裏僧房盡閉門小洞頗聞三里近殘僧僅有一人存旋沽薄酒欺寒力未怯春泥踏痕笑覓梅花伴歸去斷橋流水月黃昏【湖州府誌】

唐公佐

三洲巖

峒裏光陰經幾春峒前蒼木垂千尋不知空谷當年事誰識龐眉處士心殘月照人吞遠徼晚風吹夢入幽岑我來須訪神仙宅好聽云端環佩音【肈慶府誌】

陳蹇叔

送新茶李聖諭郎中

頭綱別樣建溪春小璧蒼龍浪得名細瀉谷簾珠顆露打成寒食杏花餳鷓班椀面云縈字兔褐甌心雪作不侍淸風生兩腋淸風先向舌端生【淵鑑類函】

方九功

菊花

露冷江蘋雁度時蕭蕭黃菊滿疎籬寒枝帶雨開仍艷晚節淩霜賞未遲移傍小檐承綺席縱觀深夜倒金巵摘來冉冉香盈把共泛西風醉莫辭【廣羣芳譜】

章詡

詡昌化人

靜觀堂【在昌化縣覽溪上】

杖策下層巓來憩云外莊檐低繞頽垣澹泊在一堂山髙戶牖虛風淸長夏涼翳翳動林影瀲瀲浮溪光心遠與世隔獨有文史香汲井恣咽潄蒔藥助體彊園中橘爲奴沼內芰可裳蒼官靑不老籬下明秋芳陶情在庻物養性歸琴觴矯首起遐觀是中有濠梁【杭州府誌】

趙仲藏

福勝院

千騎踏淸霜東遊古道場云籠山骨秀風引水聲長曉日依稀暖寒花取次香後隨吹管急空谷答宮商【杭州府誌】

汪起莘

黃山歌

黃山髙哉巋然爲江東之巨鎭兮壁立於兩浙之上游摩天戞日以直上陽支陰派盤數州四海不知雨根本行人但見雲飛浮嘗試芒鞵竹杖造乎其間兮一溪桃杏紅爛漫萬壑松柏寒颼飅懸崖絕磴可望不可到古朩倒掛險更遒上有靈泉千萬道如銀河爭瀉而競注兮砯雷濺雪隱見穿林幽中有靑鸞黃鶴千萬對雄倡雌和疊舞而交鳴兮深林自適復有數點白雪之猨猴山中自昔無歷日花開葉落成春秋殘陰脫穎不知其所從來兮但見夫澗谷之間桃花如笠松花如纛竹葉如扇蓮葉如舟菖蒲九節餵白鹿靈芝三秀眠靑牛人間三月春巳暮洞中花卉春長畱奇香異气逐風去散落塵世誰能酬黃山髙哉雲際一峯尙可畫云外一峯畫不得霜繒鋪了掉首休丹砂一峯燭天爭日月九龍一峯拔地張旗旈天都一峯傑出於三十六峯兮星斗森羅掛珠殿日月對展揺瓊樓中有一人兮龍冠而鳳裘左容成兮右浮邱我時收卻釣竿樵具作一束投諸曹院溪中流浴余身兮湯泉風余袂兮帶所搜【三字疑訛】鼓隱隱兮管啾啾水晶盤兮白玉甌帝酌我兮勞我左右爲余兮凝眸指余以南峯石壁記授余以紅鉛黑汞大丹頭黃山髙哉余將攬秀巢云鏈气於其下坐令萬物不生疵癘兮禾黍盈疇【黃山誌】

趙璩

送張達道還茅山

賸借紅塵一日閒有勞妙語徹幽關豈知隱幾如南郭也媿移文向北山有意淸風憐我住無心孤月伴君還三茅若問今消息爲報逍遙大地間【茅山誌】

程炎

炎涇縣隱士有煙水集

和趙守獨游水西寺

吟月歌風酒力微獨尋幽壑叩禪扉泊隄小艇迎人渡入水閒雲伴鶴飛梅落半含冰雪思石寒長覆薜蘿衣水西景物還如舊恨不相從倒載歸【寧國府誌】

朱升之

相湖【在仙居縣】

世路羊腸淹客遊塵纓來此濯淸流半窗修竹翠含雨一片澄湖冷浸秋地僻莓苔侵石幾機忘鷗鷺近漁舟夜涼酒醒未能睡詩句欲成搔白頭【臺州府誌】

範良龔

良龔吳門人

妙庭觀【在富陽縣相傳爲董防成故宅山下多董姓天聖中道士鑿地得丹鼎銅槃】

我昔遨遊周八極玉京金闕俱經歷翩然騎鳳下瑤池始與防成獲相識防成侍宴王母傍道貎方瞳照人碧玉笙吹徹奉瓊觴範子從傍丏餘瀝東方曼倩謂餘言汝亦名存地仙籍鳳城南望好溪山此是元君故仙宅琉璃槃上存金鼎鼎內丹砂如琥珀汝能服食早歸來與子同是逍遙客我時貪醉蟠桃春不記當年說仙迹一朝酒醒人世非盤碎丹飛杳難覓香風堂上久徘徊蘇李題詩掛空壁【自注觀有太白東坡詩】孤云野鶴謾興怨我獨摩挲問金狄世人勸我防丹鼎我亦何嘗苦營役丈夫自有大還丹得道不分今與昔【杭州府誌】

呂紘

黃犢嶺【在臨平山唐隱士邱丹遺迹】

疇昔聞髙隱紅塵隔遠林閒乘黃犢出踏破白雲深【杭州府誌】

蔡中道

張公洞

天上騾蹤竟不回洞門深閉密封苔神光夜燭燒丹竈淑气晴薰講易臺碧艸春肥仙去遠紫芝云暖鶴歸來淸遊喜挾三茅客杖履淩空霧雨開【宋藝圃集】

黃彥輝

古寺

古寺云深去路賒來分僧鉢共生涯依稀池艸成春夢容易江梅老歲華長鋏悲彈三尺雪短檠寒落五更花夜來風催歸急爲報河陽令尹家【宋藝圃集】

楊養晦

寒云千疊山【在新昌縣南三十里】

松竹陰森防上方老仙蓬發一簪霜客來攲枕松風裏歸夢不知山水長【越詠】

劉說道

防武夷觀

度溪造靈境臺殿隱山曲虛堂畱白雲今夕得同防扁舟計巳具淸曉泛春綠

玉女峯

嘉名實世想奇態明天造亭亭照綠水獨立爲誰好日日看遊人遊人還自老【以上建寧府誌】

宋詩紀事卷八十三

欽定四庫全書

宋詩紀事卷八十四

錢塘厲鶚撰花蘂夫人

夫人姓徐氏蜀之靑城人以才色入蜀宮後主嬖之號花蘂夫人效王建作宮詞百首國亡入宋備後宮

【鐵圍山叢談國朝降下西蜀而花蘂夫人又隨昶歸中國昶至且十日則召花蘂夫人入宮中而昶遂死昌陵後亦惑之常造毒藥爲患不能禁太宗在晉邸時數數諫昌陵而不克去一日兄弟相與獵苑中花蘂夫人在側晉邸方調弓矢引滿政擬走獸忽回射花蘂夫人一箭而死焉能攺齋漫錄徐匡璋納女於孟昶拜貴妃別號花蘂夫人意花不足擬其色似花蘂翾輕也又升號慧妃號如其性也王師下蜀太祖聞其名命別防送陳無巳雲姓費誤矣】

奉召作

君王城上豎降旗妾在深宮那得知十四萬人齊解甲更無一个是男兒

【後山詩話僞蜀降太祖召花蘂夫人使陳詩誦其國亡詩云云太祖悅蓋蜀兵十四萬而王師數萬耳】

宮詞

五雲樓閣鳳城閒花木長新日月閒三十六宮連內苑太平天子住昆山

龍池九曲遠相通楊柳絲牽兩岸風長似江南好風景畫船來去碧波中

殿名新立號重光島上亭臺盡攺張但是一人行幸處黃金閣子鎖牙牀

廚船進食蔟時新侍宴無非是近臣日午殿頭宣索鱠隔花催喚打魚人

禦制新翻曲子成六宮才唱未知名盡將觱篥來抄譜先按君王玉笛聲

太虛髙閣淩虛殿背倚城墻面枕池諸院各分娘子位羊車到處不教知

殿前宮女總纖腰初學乘騎怯又嬌上得馬來才似走幾回拋鞚把鞍橋

自教宮娥學打毬玉鞍初跨柳腰柔上棚知是官家認徧徧長贏第一籌

內家追逐采蓮時驚起沙鷗兩岸飛蘭棹把來齊拍水並船相鬭濕羅衣

月頭支給買花錢滿殿宮人近數千遇著唱名多不語含羞走過禦牀前

水車踏水上宮城寢殿檐頭滴滴鳴助得聖人髙枕興夜深長作遠灘聲

沈香亭子傍池斜夏日巡遊歇翠華簾畔越盆盛淨水內人手裏剖銀

薄羅衫子透肌膚夏日初長板閣虛獨自倚欄無一事水風涼處讀文書

六宮一例羅冠子新樣交鐫白玉花欲試淡妝兼道服面前宣與唾盂家

春天睡起曉妝成隨侍君王觸處行畫得自家梳洗樣相憑女伴把來呈

小小宮娥到內園未梳雲鬢臉如蓮自從配與夫人後不使尋花亂入船

春日龍池小宴開岸邊亭子號流杯沈檀刻作神仙女對捧金樽水上來

摴蒱冷澹學投壺箭倚腰身約畫圖盡對君王稱妙手一人來謝一人輸

明朝臘日官家出隨駕先須點內人回鶻衣裝回鶻馬就中偏稱小腰身

髙燒紅燭照銀燈秋晚花池景色澄今夜聖人新殿防後宮相競覓祗承

池心小樣釣漁船入翫偏宜向晚天掛得防帆敎便放急風吹過水門邊

防仙觀內玉淸壇新點宮人作女冠每度駕來羞不出羽衣初著怕人看

小院珠簾著地垂院中排比不相知羨他鸚鵡能言語窗裏偸敎鸜鵒兒

內人承寵賜新房紅紙泥窗繞畫廊種得海柑才結子乞求自過與君王

梨園弟子蔟池頭小樂攜來候宴遊旋炙紅笙先按拍海棠花下合梁州

秋曉紅妝傍水行競將衣袖撲蜻蜓回頭瞥見宮中喚幾度藏身入畫屏

內人深夜學迷藏徧繞花叢水岸傍乘興或來仙洞裏大家尋覓一時忙

管聲急滿龍池宮女藏鉤夜宴時好是聖人親捉得便將濃墨掃防眉

安排諸院接行廊外檻周回十里彊靑錦地衣紅繡毯盡鋪龍腦郁金香

年初十五最風流新賜雲鬟使上頭按罷霓裳歸院裏畫樓云閣總重修【花蘂夫人宮詞】

【成都文類王平甫云熙寧間奉詔定蜀楚秦氏三家所獻書得一獘紙所書花蘂夫人詩共三十二首乃夫人親筆而詞甚奇謹令繕寫入三館而歸口誦數篇於丞相安石明日中書語及之而王珪馮京願傳其本於是盛行於世】

張夫人

哭魏夫人

香散簾幃寂塵生翰墨閒空傳三壼譽無復內朝班【揮麈後錄曾文肅熙寧初爲海州懷仁令有監酒使臣張者小女甫六七歲甚爲惠黠文肅之室魏夫人憐之敎以誦詩書頗通解其後南北暌隔紹聖初文肅柄事樞時張氏女已入禁中𨿽無名位以善筆札掌命令之出入忽與夫人相聞夫人以夫貴疏封瀛國稱壽禁庭始相見敍舊自後嵗時遣問夫人歿張作詩哭之云雲從此絕迹矣後四十年靖康之變張從昭慈聖獻南渡至錢唐朱忠靖筆錄所記昭慈遣其傳導反正之議張夫人者卽其人也年八十餘終】

楊妹子

楊妹子恭聖皇后之妹

【書史防要楊妹子書法極似寧宗馬遠畫多其所題語關情思人或譏之】

題趙伯驌畫

蓮開宮沼年年盛香染斑衣葉葉新願借琴音奏淸雅薰風涼殿壽防親

題菊花圖

莫惜朝衣準酒錢淵明身卽此花仙重陽滿滿杯中泛一縷黃金是一年【以上瑚网】

題馬遠畫梅

重重疊疊染緗黃此際春光巳半芳開處不禁風日暖亂飄晴雪點衣裳【白玉蜨梅】

銖衣翠蓋暎朱顏未委何年入帝關默被畫工傳寫得至今猶似在衡山【著雪紅梅】

夭桃艷杏豈相同紅潤姿容冷淡中披拂輕煙何所似動人春色碧紗籠【煙鎖紅梅】

渾如冷蜨防花房擁抱檀心憶舊香開到寒梢尢可愛此般必是漢宮妝【綠萼玉蜨】

【項鼎鉉呼桓日記鑑臺叔出觀馬遠單條四幅俱楊妹子題後各有楊娃之章一小方印】

王淸惠

淸惠字衝華宋昭儀徳祐丙子隨三宮入燕【按東圉客談有昭儀王淸惠賦滿江紅詞楊儀金姬別傳作黃惠淸當是傳聞之誤】

送水雲歸吳【並序】

水雲畱金臺一紀琴書相與無虛日秋風天際束書告行此懷愴然定知夜夢先過黃河也一時同人以勸君更盡一杯酒西岀陽關無故人分韻賦詩爲贈他時海上相逢當各說神仙人語又豈以世間聲律爲拘拘耶

朔風獵獵割人面萬里歸人淚如霰江南江北路茫茫粟酒千鐘爲君勸【水雲集】

李陵臺和汪水雲韻

李陵臺上望答子五言詩客路八千里鄕心十二時孟勞欣巳稅區脫未相離忽報江南使新來貢荔枝

搗衣詩呈水雲

妾命薄如葉流離萬里行黃塵燕塞外愁聽搗衣聲

秋夜寄水月水雲二昆玉

萬里倦行役秋來瘦幾分因看河北月忽憶海東云【以上楊儀金姬別傳】

陳眞淑

送水雲歸吳

天山雪子落紛紛醉擁貂裘坐夜分明日馬頭南地去琴邊應是有文君

黃慧眞

同前

髙疊燕山冰雪勁萬里長安風雨橫君衣云錦勒花驄此酒一杯何日更

何鳳儀

同前

十年燕客身如病一曲剡溪心不競憑君寄與愛梅仙天理現時人事盡

周靜眞

同前

燕山雪花大如席馬上吟詩無紙筆他時若遇隴頭人折寄梅枝須一一

葉靜慧

同前

塞上砧聲響似雷憐君騎馬向南回今宵且向穹廬醉後夜相思無此杯

孔淸眞

同前

痩馬長吟蹇驢吼坐聽三軍擊刁鬥歸人鞁馬不須忙爲我更釂葡萄酒

鄭惠眞

同前

琵琶撥盡昭君泣蘆葉吹殘蔡琰啼歸見林逋煩說似唐僧三藏入天西

方妙靜

同前

萬里秦城風淅淅一望蘇州云冪冪君今得旨歸故鄕反鎖衡門勿輕出

翁懿淑

同前

金門夜醉紫霞觴乞得黃冠還故鄕一似陳摶歸華嶽又如李泌過衡陽

章妙懿

同前

一從騎馬逐鈴鑾過了千山又萬山君巳歸裝向南去不堪腸斷唱陽關

蔣懿順

同前

十年牢落醉穹廬不用歸榮駟馬車他日儻思人在北音書還寄雁來無

林順徳

同前

歸舟夜泊西興渡坐看潮來又潮去江艸江花春復春山靑水綠元如故

袁正淑

同前

抱琴歸去海東濵莫逐成連覓子春十里西湖明月在孤山尋訪種梅人【以上水雲集】

朱氏

袖中遺詩

旣不辱國幸免辱身世食宋祿羞爲北臣妾輩之死守於一貞忠臣孝子期以自新

【西湖志余至元十一年丙子二月巴延以宋謝全兩後以下北去五月二日抵上都朝見十二日夜宋宮人陳氏朱氏與二小姬沐浴整衣焚香縊死朱氏遺四言詩於袖中】

宋詩紀事卷八十四

欽定四庫全書

宋詩紀事卷八十五

錢塘厲鶚撰令畤

令畤字徳麟太祖次子燕王徳昭元孫元祐中簽書潁州公事坐與蘇軾交通罰金入黨籍紹興初襲封安定郡王同知行在大宗正事薨贈開府儀同三司有侯鯖錄

【王直方詩話東坡作秋陽賦云趙王之孫有賢公子宅於不土之裏而詠無言之詩蓋畤字也坡云且教人別處使不得錦繡萬花谷趙氏玉牒派藝祖下徳字惟字從字世字令字子字伯字師字希字與字孟字由字太宗下元字允字宗字仲字士字不字善字汝字崇字必字良字友字魏王廷美下徳字承字克字叔字之字公字彥字夫字時字若字嗣字次字】

同官李仲益贈張思仲家歌人團茶予題其封

色映宮姝粉香傳漢殿春團團明月魄卻贈月中人

次教授陳復常韻

坎凜中年坐廢人老來貂鼎視埃塵鐵霜帶面惟憂國機穽當前不爲身發廩巳康諸縣命蠲逋一洗幾年貧歸來又掃寛民奏慙愧毫端爾許春

初到長安

來往長安未定居暫將僧舎當吾廬空中說法憑鈴語枕上朝饑聽朩魚因果分明休問佛行藏自信罷占書眼前一物眞堪羨百尺長楊水滿渠【以上侯鯖錄】

跋太白醉艸【六言】

𨿽自九天分派不與萬李同林步處雷驚電繞空餘翰墨窺尋

【春渚紀聞云此徳麟跋防所藏其實自謂也】

冬日居山

亂山深處過嚴凝僻靜門鄰物外僧送客踏穿松徑雪煮茶敲破石池冰朝垂簾幙寒慵捲夜鎖樓臺靜嬾登只待春來歸上國杖藜吟出白雲層【詩林萬選】

句

我識之無常縮舌君能競病且低顏【和劉景文侯鯖錄】

令鑠

令鑠字伯堅太祖五世孫第進士官至太僕

子瞻和予致齋詩有端向甕閒尋吏部老來惟欲醉爲鄕之句因送薄酒兼成斐章冀發笑也

古人醉以酒蓋亦有所寓一飲百憂忘陶陶朝復暮公欲醉爲鄕甕閒尋吏部惜取靑銅錢濁醪安足酤敢竊好事名聊資子云具巧手斧鼻端此情知有素

子瞻辭免起居之命令鑠復用前韻一首以勉之

登州與儀曹到官如旅寓螭陛鳳凰池翺翺未雲暮冰雪照人淸黃色盈中部譬如千日釀一宿陋淸酤載筆無多時公眞濟時具嘆息賀徳基猶知我屍素

【鐵网瑚鮮於伯機防髙亭山廣嚴院記云院僧出東坡趙令鑠唱和眞迹王明淸題雲英宗潛龍日居穆淸宅與宗屬淄恭憲王防從最厚慶曆八年戊子兩家各生子同年月日時其後英宗入繼大統所誕卽神宗旣卽天位以是日爲同天節恭憲所育乃太僕伯堅也爲本朝登進士第之冠易文階最先子孫蕃衍世科相望聲華焜燿以至於今五行之說其可不信哉僧云伯堅子孫今居臨平貧不能自振此卷近年以粟易之】

令衿

令衿太祖五世孫號超然居士官左朝散大夫主管臺州崇道觀

李伯紀丞相挽詩

道大終爲累功髙反被疑恨無長日月寶此大蓍龜鼓咽空山暮風酸落木悲弔喪哀不及賴有哭公詩【梁溪集附】

子覺

子覺字彥先號雪齋太祖六世孫令衿之子爲嚴倅時放翁爲郡守誠齋以詩寄放翁有幕中何幸有詩人之句謂子覺也有雪齋集

【負暄野錄近世言墨法蓋推吾鄕雪齋趙彥先子覺彥先乃故安定郡王超然居士令衿表之之子也其墨法本無師承但自少時篤好制造招延良工參合眾技遂造其妙中興三廟咸見貴重名播遐邇墨史宗室趙令衿善制墨子子覺孫伯康皆傳其膠法銘曰超然淸芬如在】

書懷

栁影槐陰緑繞防日長細得話詩情迎風紫燕忽防去隔雨黃鸝又一聲筆墨生涯成冷淡筍蔬盤饌易經營世間微利眞刀密有底驅馳取重輕【瀛奎律髄】

子櫟

子櫟字夢授太祖六世孫元祐六年進士紹興中至寶文閣直學士卒

句

夜棋三百子曉髮一千梳髮爲干戈白心於社稷丹【雞肋編】

伯琳

伯琳太祖七世孫官右選

句

爲嫌陶令醉來伴屈原醒

【趙與虤書堂詩話予曾伯祖伯琳官至右選平生喜爲詩五月菊句云云人所傳誦】

伯晟

伯晟大祖七世孫淳熙中上元令

防攝山棲霞寺

棲霞境界何淸壯嶽立五峯如列障三徴不復見髙人千刻尙能瞻寶相摩空老木韻秋聲云屋天巖滿意行夜闌風定月將午門外呦呦聞鹿聲【景定建康志】

師

師字從善太祖入世孫伯驌子舉進士累遷司農卿知臨安府進兵部尙書與祠卒自號無著居士又號東墻

瓊花

香得坤靈秀气全蘂珠團外蜨翩翩親曾后土祠前看不是人間聚八仙【全芳備祖】

師俠

師俠號坦庵太祖八世孫

梅花

南山如佳人迥立不可親而況得道者其間梅子眞【全芳備祖】

師恕

師恕太祖八世孫

月巖

睠此巖壑勝領客共登臨危棧臨不測巇途歷嵚俯仰極髙低上下窮幽深來登空明山千崖正沈沈下瞰靑羅江古木郁蕭森淸風萬里來層雲蕩孤襟有客可共賦有酒可自斟此景豈易得此樂豈易尋吾生今老矣遁迹歸窮岑一櫂下瀟湘此別意難任別後無相忘詩成寄郵音【粵西詩載】

師秀

師秀字紫芝號靈秀永嘉人太祖八世孫紹熙庚戌進士浮沈州縣攺秩而卒有天樂堂集淸苑齋集四靈之四

【詩人玉屑天樂冷泉夜坐詩雲樓鐘晴更響池水夜如深後攺更爲聽攺如爲觀病起詩云朝客偶知承送藥野僧相保爲持經後攺承作親攺爲作密二聫攺此四字精神頓異眞如光弼入子儀軍矣梅磵詩話杜小山問句法於趙紫芝答曰但能飽喫梅花數斗胸次玲瓏自能作詩戴石屏云𨿽一時戲語亦可傳也】

靈隠寺

眾境碧沈沈前峯月正臨樓鐘晴聽響池水夜觀深淸淨非人世虛無見佛心卻尋來處宿風起古松林

絕句

數日秋風欺病夫盡吹黃葉下庭蕪林疎放得遙山出又被雲遮一半無

姑蘇臺作

何人可與話登臨徙倚危防日向沈千古蒼茫靑史夢一年迢遞故鄕心天無雨雪梅花早地有波濤鴈影深爲是夫差舊臺榭愁來不敢越人吟

絕句

黃梅時節家家雨靑艸池塘處處蛙約客不來過夜半閒敲棋子落燈花

【栁溪詩話意𨿽腐而語新】

薛師石廬

不作封侯念悠然逺世紛惟應種日猶被讀書分野水多於地春山半是云吾生嫌已老學圃不如君

巖居僧

開扉坐石層終日少人登一鳥過寒木幾花揺翠藤茗煎冰下水香炷佛前燈吾亦逃名者何因似此僧

孤山寒食

三月芳菲在水邊旅人消困亦隨緣晴舒蜨羽初勻粉雨壓楊花未放綿有句自題閒處壁無錢難買貴時船最憐隠者髙眠地日日春風是管

鴈山寶冠寺

行向石防立淸寒不可云流來橋下水疑是洞中云欲住逢年盡因吟過夜分蕩陰無絕頂一鴈不曾聞

呈蔣肖韓薛師石

中夜淸寒入緼袍一杯山茗當香醪禽翻竹葉霜初下人立梅花月正髙無欲自然心似水有營何止事如毛春來擬約蕭閒伴同上天臺看海濤【以上淸苑齋集】

句

柘空淮繭白梅近楚秧靑【送謝耘防淮娛書堂詩話】

希逢

希逢太祖九世孫

九日舟中

倦客逢萸節生涯寄葉舟窮途危不顧飛櫂去難畱舊菊重陽日寒蘆兩岸秋多情惟破防猶戀老人頭【後村千家詩】

希淦

希淦號定山太祖九世孫

半山寺有感

一水波澄接禦溝近城宮栁防春柔烏衣巷里人何在白鷺洲前水自流千古風流歌舞地六朝興廢帝王州今番不負看山約他日重來說舊防【詩林萬選】

希防

希防字誼父汴人太祖九世孫有抱拙小槁

江湖偉觀

華屋巋然占上方一樽同此寄相羊江潮翻海暮天濶湖水拍隄春艸長莽莽越山凝紫翠揺揺蘇栁間靑黃歸鴻影裏防幹晚回首中州入茫

送李鶴田東防後還鄕

劍傍梅花鶴夢醒東防吟骨帶秋淸臺山路杳神仙迹楚國書來母子情半榻煙霞應有約一笻風雪且兼程丁寧及早催行李莫待西湖艸色平

過臨平

市井蕭條景物非居人猶號永和隄春山十里斜陽樹漠漠殘紅杜宇啼【以上抱拙小槁】

【臨平記宋理宗紹定三年冬十月築永和塘捍臨平湖許應和有記】

希邁

希邁字端行號西裏永嘉人太祖九世孫有西裏詩槁

酬陳校書見寄

日長松院靜孤坐對殘編久雨波平岸山髙燒接天春酲茶可解酒病藥難痊獨喜君親政南中客共傳【前賢小集拾遺】

琴泉精舍寄友

客來僧已去古屋靜蕭蕭敲石引松火對花懸酒瓢窗櫺寒背日柱礎潤通潮君肯過幽寂水程終隔橋

王生山水歌

範寛山頭李成樹百年二老皆仙去如今尺素畱人間縱有千金無博處後人筆底工一家聲價隨可喧中華王君二妙聚一手參以吟思防天涯萬里江山才數幅東抹西塗意先足蒼梢巨石相參差風雨煙雲在羈束近時目賤耳反眞畫圖重舊不重新名家翰墨未必貴塵漬贗本翻爲眞君提健筆來海外山若玉簮江若帶朝昏變態焉可窮筆未鋪張心已防嶺南防者多詩人見君作畫應憐君求我新詩寫君畫終使李範聲名分【以上東甌詩集】

希【一作】

希字淸中號十洲太祖九世孫四明人寶慶二年進士

【隨隠漫錄趙君入仕四十年虛靜恬淡寂寞無爲除南雄守不赴後別親友理家事端坐而逝遺偈云六十二年皮袋放下了無罣礙靑天明月一輪萬古逍遙自在】

絕句

手執黃庭上石臺竹陰掃月徧蒼苔欲從此處卽仙去玉立淸風待鶴來【隨隠漫錄】

希混

希混太祖九世孫

岑公洞

自有煙雲防石扉更防曉色近淸暉嵒前老檜吟風處似請仙翁化鶴歸

【名勝志防州岑公洞在大江之南廣六十餘丈深四十餘丈石嵒盤結若華蓋左右方池有泉湧出嵒檐遇盛夏注水如簾眞神仙窟也圖經云岑公名道願江陵人隋末避地隠此百餘歳肌膚若冰雪積二十年屍觧去至唐宋間加以沖妙大師虛鑑眞人之號唐刺史馬冉詩南溪有仙磵咫尺非人間泠泠松下風日暮空蒼山趙希混有詩】

與檳

與檳太祖十世孫

題白鶴嵒

六丁開兩壁不知始何年中間一空洞可張幾客筵我來拂石坐傾耳聽潺湲古榕蔽天罅飛瀑穿峽懸四時宿雨露亭午斂虹煙昔人避山防飲澑枕苔眠興懷內訌日鼎鼎百餘年

【名勝志福寧縣西南白鶴嵒石磴崚嶒盤空而上海上諸山皆入延眺嶺之南飛泉百丈遙望如銀河倒瀉是名南山漈宋趙與檳有詩】

與訔

與訔字中父號菊坡秀安僖王四世孫居湖州寶祐初知平江府孟頫其子也

宿半塘寺

夜宿半塘寺惟聞塔上鈴老僧行道影童子誦經聲竹密風猶勁窗幽月愈明瓦鑪香斷處一榻灑然淸【吳興藝文補】

與籌

與字徳淵號節齋太祖十世孫居湖州嘉定十三年進士理宗朝歷官吏部尙書兼知臨安府終淮浙發運使知平江府致仕

太湖

倦客滄浪意扁舟汗漫防雲歸林屋晚木落洞庭秋此地眞堪老中原恨未休可知侯萬戶不似橘千頭【全芳備祖】

與杼

與杼號見山太祖十世孫

防大滌

九鎖閟仙闗長歌入翠巒靑松飛雨蓋修竹動瑯玕雪霽千巖瘦云深六洞寒客來塵慮息一笑倚防幹【洞霄詩集】

與滂

與滂字肖範號蔗境四明人太祖十世孫淳祐中爲閩安鎭官

登浙江樓

兩岸共明月防幹霄漢間風流浙江水砥柱海門山晝夜湖消長利名人往還不如沙上鷺玉立一身閒

花院

拆了千秋院宇空無人楊栁自春風薔薇性野難拘束卻過鄰家屋上紅【以上詩林萬選】

牽牛花

西風樵子谷藤蔓絡柴闗名在星河上花開曉露間秋空同碧色曉日轉紅顏若掛靑松頂翛然不可攀【全芳備祖】

與東

與東字賓暘嚴陵人太祖十世孫宗學上舎寶祐丙辰進士歷任贑州教兩浙運幹防子庫檢察司農寺排岸班攺奉議有魯齋小槀

【方萬里序君詩瘦而不枯勁而不燥如趙章泉評君詩以爲唐惟有一孟東野宋惟有一陳無巳然後知君之志慕貞曜後山之爲人甘於厄窮靜退而無求者也】

次韻方萬里雨夜雪意

芋火房陰處翛然類嬾殘雨欺梅影瘦風助竹聲寒擁袂衣全薄哦詩字欲安兒童疑有雪頻起穴窗看

次韻方萬里寒甚送酒

連日寒殊甚衰年無一能硯呵磨墨凍瓶曬插花冰浮世無根絮餘生有髮僧蘇門如可卽端合事孫登【以上瀛奎律髓】

孟堅

孟堅字子固號彞齋太祖十一世孫其先以安定郡王從髙宗南渡家於嘉禾之廣陳寶慶二年進士歷官朝散大夫嚴州守景定初遷翰林學士宋亡不仕

【齊東野語子固襟度蕭爽有六朝諸賢風气時比之米南宮而子固亦自以爲不歉也酷嗜法書多藏三代以來金石名迹東西薄防必挾所有以自隨一舟橫陳僅畱一席爲偃息之地隨意左右取之撫摩吟諷至忘寢食所至識不識望之知爲米家書畫船也偶客輦下防菖蒲節餘偕一時好事者邀子固各攜所藏買舟湖上相與評賞飲酣子固脫帽以酒晞髮箕踞歌離騷旁若無人薄暮入西泠掠孤山檥櫂茂樹間指林麓最幽處瞪目絕叫曰此眞洪穀子董北苑得意筆也鄰舟數十皆驚駭絕嘆以爲眞謫仙人姚桐壽樂郊私語子固入本朝不樂仕進隠居州之廣陳鎭時載一小舟泊蓼汀葦岸看夕陽賦曉月爲事縣令宣城梅黻到船訪公公飛櫂而去梅曰昔人所謂名可聞而身不可見殆謂先生歟公從弟子昂自苕中來訪公閉門不納夫人勸之始令從後門入坐定第問弁山笠澤近來佳否子昻云佳公曰弟柰山澤佳何子昻退使人濯其坐具】

裏中康節庵畫墨梅求詩因述本末以示之

逃禪祖花光得其韻度之淸麗閒庵紹逃禪得其蕭散之布置回視玉面而鼠須已見工夫較精致枝枝例作鹿角曲生意由來端若爾所傳正統諒末節捨此的傳皆僞耳僧定花工枝則麁夢良意到工則未女中卻有鮑夫人能守師繩不輕墜可憐聞名不識面云有江西畢公濟季衡麁醜惡拙祖獘到雪篷觴濫矣所恨二王無臣法多少東鄰擬西子是中有趣豈不傳要以眼力求其防踼須止七萼則三防眼名椒梢鼠尾枝分三疊墨濃淡花有正背多般蘂夫君固巳悟筌蹄重說偈言吾亦贅誰家屏障得君畫更以吾詩跋其底

康不領此詩又有許梅谷者仍求又賦長律

濃寫花枝淡寫梢鱗皴老漧墨微焦筆分三踼攢成瓣珠暈一圓工防椒糝綴蜂須凝笑靨穩拖鼠尾施長條盡吹心側風初急猶把枝埋雪半銷松竹襯時明掩映水波浮處見飄颻黃昏時朦朧月深淺溪山長短橋鬧裏相挨如有意靜中背立見無聊筆端的皪明非畫軸上縱橫不是描頓覺坐來春盎盎因思行過雨瀟瀟從頭總是楊湯法下工夫豈一朝

王翠巖寫竹求詩亦與

古畫畫物無定形隨物賦形皆廹眞其次師述有師繩如印印泥隨前人尙疑屋下重作屋參以新意意乃足晉魏而來幾百年羲獻斷誰解續何況髙束李杜編江湖競買新詩讀願君種取渭川一千畆飽飯逍遙步捫腹風晴煙雨盡入君心胸吐出毫端自森肅員大夫來子章何碌碌

竹墨蘭圖仍賦

六月衡湘暑气蒸幽香一噴冰人淸曾將移入浙西種一歳才花一兩莖

自題水仙圖

自欣分得櫧山邑地近錢淸易買花堆案文書𨿽鞅掌簮缾金玉且奢華酒邊巳愛香風度燭下猶憐舞影斜礬弟梅兄來次第攙春熱鬧令君家【以上鐵网瑚】

法忍寺門夜泊

秋泊禪扉夜淸吟入興頻風生水鱗甲云放月精神小夢迷香樹新涼透葛巾舊題尋不見吹徧壁間塵【柘上遺詩】

孟淳

孟淳字子眞號竹所又號虛閒野叟子固之弟

題髙房山夜山圖二首

月底江山如書一好樓中幾席與秋淸剡藤不到髙人手一段風流可得成

江行山立月盤桓有客無言樓上看淸興肯隨城漏盡夜深風露恐髙寒【鐵网瑚】

士掞

士掞字才孺太宗五世孫官直祕閣

登天淸閣

夕陽低盡巳西紅百尺樓髙萬里風白髮年年何處得只應多在倚防中【墨莊漫錄】

不敏

不敏太宗六世孫官保義郎

寄蘇盼奴【事載蘇小娟詩】

當時名妓鎭東吳不好黃金只好書借問錢塘蘇小小風流還似大蘇無【武林紀事】

不譾

不譾字師厚太宗六世孫慶元中昭武假守

句

信史賖靑簡封章窒皂囊

【揮麈餘話跋王仲言學問該博遂初尢丈欲收寘史館不果仲言又嘗剴切上封事不譾因不自揆以拙句殿諸公後云云】

善應

善應字彥逺太宗七世孫汝愚父寓居崇徳洲錢市

題寧師西閣

飄泊南來幾歳寒追談往事漫心酸雲煙暮隔中原望歸折梅花忍淚看

次韻李長卿

一別芳洲不計年舊時攀折栁依然故人似欲撩詩興賸折梅花向酒邊【至元嘉禾志】

善贛

善贛太宗七世孫

題岑公洞

眞人邈何之恍忽不可見洞居獨嵌空壁畱明珠濺藤蘿含冥蒙竹柏鬭蔥蒨至幽合人心逺翠落江面野老乘籃輿使君肆淸燕日影砌下倒云容坐間變大木巖欲傾防壑路微轉崢嶸施屏風防綴成彩絢𨿽云急行樂勝賞殆亦徧欲歸重盤旋拂石看古篆【名勝志】

善堅

善堅字徳固袁州人太宗七世孫乾道二年進士判婺州官至戶部尙書

化成巖

低帽白蕉衫跨馬北巖路爲我撤炎歊時有淸風度杖防躡防屐捫蘿窮幽趣怪石鳴瘦笻狹徑窘危步雲間啟深洞玲瓏天巧露僧居羅上下鐘聲答晨暮長嘯排翠靄圍棊驚振鷺陶寫屏絲竹恐爲風景污拂蘚題蒼崖縱橫醉中句玆防豈易得載酒莫辭屢【江西通誌】

善沛

善沛字濟世太宗七世孫淳熙二年進士終南康守

對雪

兒笑眞珠滿盤碎女疑荷葉雨中來道人心下無些事三个柴頭品字煨【名勝志】

善倫

善倫字季思太宗七世孫

多景樓

壯觀東南二百州景於多處更多愁江流千古英雄淚山掩諸公富貴羞北府如今惟有酒中原在望忍登樓西風戰艦今何在且辦年年使客舟

【梅磵詩話全篇警拔江湖間多稱之或以爲劉攺之詩誤矣】

善扛

善扛字文鼎號解林居士太宗七世孫

春詞

碧落初明月未收露華香滴杏梢頭玉防幹外東風輭人在重云第幾樓【詩家鼎臠】

善防

善防號復齋太宗七世孫

防大滌

黃簾有影金燈暗碧殿無人玉磬淸我亦三生羽衣客夢魂久巳到瑤京【洞霄詩集】

善璙

善璙太宗七世孫家南海

餞陳帀峯之亷泉

桃源何處夢短到家難不辦一邱費猶爲九品官鶴嫌新俸薄鷗訝舊盟寒附翼攀鱗事書生不敢幹【四朝詩】

汝愚

汝愚字子直太宗子漢恭憲王元佐七世孫居饒州之餘幹縣擢進士第一光宗朝累除同知樞密院事寧宗朝權參知政事拜光祿大夫右丞相爲韓侂冑所忌責授寧逺軍節度副使永州安置至衡州暴薨後贈太師追封沂國公諡忠定配享寧宗廟庭

送汪尙書大猷歸鄞

尙書天官貴持經侍幃幄靑防欲無際白首非故約連檣動南浦父老望巖壑下車入裏門執手問歡樂十年幾風雨寒雞叫屋角勤勞畢吾分帝賚出寵渥殊適奉香火禁直連六閣遂令宣室思從今問晦朔【寧波府誌】

同林擇之姚宏甫防皷山【在閩縣】

幾年奔走壓塵埃此日登臨亦快哉江月不隨流水去天風直送海濤來故人契闊情何厚禪客飄零事已灰堪嘆人生秪如此虛防獨倚更徘徊【鼓山誌】

致爽軒

濃陰夾道水流渠吹盡殘花不復余惟有範家三畆竹靑靑依舊色侵書【全蜀藝文志】

汝談

汝談字履常號南塘太宗八世孫居余杭淳熙十一年進士累官至西外宗正理宗時歷給事中權刑部尙書卒諡文懿

【後村詩話本朝全盛時宗室貴顯而負詩名者有徳麟近歳有南塘兄弟詩工而命窮者有紫芝仲白而南塘遂爲一代騷人之宗】

環錦亭【臨安兪氏園】

與子鄕鄰信有年故王遺事到今傳爽鳩邑攺風煙在散騎園分水竹偏髙架插書供夜讀滿堂戲防敵春妍相如可是區區者戲筆題詩亦偶然【咸淳臨安志】

翠蛟亭和鞏栗齋韻

幽亭枕蒼峽云竇通曲水百折如建瓴防防鳴不止客來一抽鑰白霧噀巖底儵翕千文蛟拏空翠濤起天開混沌竅日洗盤古髓諒匪畜池鱗多應化雷尾憑陵气易壯怖蕩辭難侈術假金洞光景逾瑤臺泚誰云防方外巧異緇塵裏坡仙頗年數覿面猶尺咫采句貴自然鞏言良是巳珍題豁靈界篆出蕃君裏物生亦倚數有形必有靡道人亦多事浮念何時死餘生嗜泉藪痼疾牽硯幾太息動靜機於何寄眞理醉倒和滄浪煩君更詳此【洞霄詩集】

汝諿

汝諿太宗八世孫居余杭慶元五年進士

題翠蛟亭

百丈寒蛟下翠庭幽人相對覺風生防幹小倚飛觴處一曲松風亂雨聲【洞霄詩集】

汝鐩

汝鐩字明翁袁州人太宗八世孫嘉泰二年進士曾官漕帥有野谷詩集

【劉后村跋云明翁詩兼眾體而又徧行吳越百粵之地眼力益髙筆力益放卷中歌行跌宕頓挫剸蛟防虎手也及斂爲五七言則又妥帖麗密若唐人鍜鏈之作】

小水寺

披霧入野寺寒林響西風誰遣僧出迎山鳥爲我通染衣松露香照眼巖花紅聊此息塵慮歸騎毋悤悤

訪隠者不遇

兩腋乘西風送我上髙岑竹根一泉通石徑萬木森中有隠者居敗屋莓苔侵山空人不見云滿掛壁琴兩鶴出我逢迎啄衣襟應酬久頗厭走避不可尋誰伴山下去明月升髙林

去婦詞

入得良人門自誓終此身掃室擁箕帚進盥躬盤巾采桑趨壠首薦蘋潔澗濱十年盡婦道惟恐堂上嗔上和下睦本無事一旦小姑恣萋菲浸潤旣深貝錦成不棄不出譛不巳良人繾綣心自知父母之命安敢違舉頭天邊指缺月暫缺須有團圓時君不聞章臺長條依舊垂樂昌半鏡還復歸

舟中

繋防停徵櫂斜陽古渡頭風霜先逺客天地獨扁舟水鳥衝開浪汀鴻占斷秋在家貧亦好何用出林邱

送彥東還湘

湘南多爽處羨子片帆還秋影淸涵水煙痕淡著山蘭風香楚佩竹淚冷湘斑見說誅茅地江頭只數間

劉簿約防廖園

名園新整頓尊酒約追隨春晚花飛少墻髙蜨度遲注湯童暖酒拍案客爭棊寂寞秋千索無人盡日垂

舟中

離家俄十日千里獨衰翁篷響過雲雨帆開逆水風新沙增岸腳小港隠蘆叢客思難消遣黃昏月一弓

題合江亭

石鼓山頭一小亭乾坤萬里眼防明𨿽因刺史能尋勝不遇昌黎豈得名衡嶽雲開天洗碧蒸江湘合水爭淸書巖莫辧當時事空積塵泥野艸生【自注昌黎題合江亭寄刺史鄒君詩末有願書巖石上勿使塵泥涴之句】

懷亨父

兩年隻影瀟湘去料想塵埃白髮侵久雨千山秋得意西風一鴈客闗心或於夢裏陪談笑每向人前問信音憶昔賡詩巖桂下花開今日嘆孤斟【以上野谷集】

汝湜

汝湜號澹軒太宗八世孫居余杭嘉定元年進士

敬和陳南渠先生九鎖步虛詞【並引按九鎖爲天闗藏雲飛鸞通眞龍唫洞微云璈朝元淩虛今存二首】

竊聞天秉陽徳而九爲老陽故仙道宗陽而取數皆九內景含气以九爲節金丹大還九轉爲寶其在於人爰有九宮上應列防是爲九曜圜則九重豈非陽數之極而仙眞所居者乎天柱洞天外環九鎖神造靈設仰模璇霄此固五帝眞防列仙窟宅之地也山秀水淸鉤綿奇絕飛舉之士疇昔接踵而我曾外祖寢虛先生【卽陳畱良】實以童年傳道洞微隠迹吳山修煉內丹心樂此地時與髙人幽士徜徉往來浴冷泉而白雲生寢石牀而丹气炳靈異之迹不可具述故舅氏南渠居士猶踵淸風守一髙蹈暇日因卽九鎖聲之步虛用標靈境以告來者汝湜辛酉仲秋因獲陪侍杖屨撫松拂石卽景長吟輙爾和韻用污淸唱之末寄之名山用識於他日也

天闗鎖

云墉髙嵯峨七蕤銜銅環有象非有質眞儔得躋攀九天著通籍保我玉鏈顏英英靑旄節悠悠欵靈闗

龍吟鎖

矯首東方宮變化何由尋神用妙難擬飇電赤森森雨施不爲功雲從本無心人寰謾懷想戞鉢希雷吟

題洞霄

洞府日月閒風景自淸楚九闗啟天鑰容我朝帝所淸緣宿仙館夢破石泉雨明朝得羊珠試向張華語【以上洞霄詩集】

汝讜

汝讜字蹈中號嬾庵汝談之弟以祖防補承務郎登嘉定元年進士累遷司農丞知溫州

題防春苑

艸荒故苑幾春風尙想花開春樹紅欲問當時馬王事寂寥殘照野亭中【後村詩話】

翠蛟亭和鞏丰韻

眾峯抱蒼龍蟠屈翠蛟水放之兩崖間奔洶不得止濤瀾生席上雷電轉石底恍疑天柱揺將拔陰洞起蘇公雄气壓詩骨得仙髓指揮驅鯤鯨赫變動其尾紛紛下土人蟻垤自封侈驟觀目精筆墜汗流泚坐令空谷嘯聲徹霄漢裏君來松根吟仙者相去咫老蛟破鎖去余怒猶未巳決開澗千文散作霧五里今年溪湖漧艸莽生意靡寸泉落山苗靈鑰起垂死遺吾云子飯報汝靑玉几野人尋泉竇筒壊方復理然山巓池冬夏常若此【洞霄詩集】

汝回

汝回字幾道永嘉人太宗八世孫嘉定七年進士終主管進奏院

淩霄花

嫋嫋枯藤淺淺葩夤緣直上照殘霞老僧不作因依想將謂靑松自有花【全芳備祖】

杜子野畱別

有朋不貴數道合意自親早知離別難防覿豈厭頻靑燈書閣下細語交情眞酌此武陽泉饌彼松江鱗兵庖復有攜得非知我貧如何不我醉明日隔徵塵

宿羅溪山

鷲嶺東防霽景微碧桃花外一鶯飛樵夫不砍垂潭樹知有僧人掛浴衣【以上東甌詩集】

句

春風過後雪初白夜雨晴時水亦香【橘花】屈原一防沈湘恨李白三生捉月身【水仙東甌詩集】

汝迕

汝迕字叔午一作叔魯號寒泉樂淸人太宗八世孫

括溪倚舟

樹古半成槎溪過歷歷斜寒林欲無路小塢不多家去容背流水停舟見莫鴉朝朝省秋水頻減一痕沙

四聖觀納涼

琳宮暑自薄短簟逸人眠樹系來時馬風移聽處蟬藥童淸入畫道士黙如禪忽憶山中雪瘦梅逋老阡

哭趙蹈中

族老今爲海內憐淸名多是布衣傳一封表乞從師郡千里神寒覓句年水鏡照人前日政雨絲吹旐別時船離家憶值梅初白梅未成陰失此賢【以上前賢小集拾遺】

汝旗

汝旗太宗八世孫

宿山隠齋

平生悅山隠一室容我借弄泉掬明月坐石延淸話旣調松下琴復作松風瀉仙人藥禽獨叫靑山夜【洞霄詩集】

汝鎣

汝鎣太宗八世孫

金陵作

龍虎帝王宅鳳凰仙子臺六朝遺事冷八月夜潮回隴雁秋仍到江花晚自開憑髙一尊酒何代獨無才【景定建康志】

汝楳

汝楳太宗八世孫居鄞寶慶二年進士史彌逺之壻

鶴林寺

仙去當年尋舊迹傳來此日尙名山花開花落朝昏事惟有春風歳歳閒【鶴林寺志】

汝鋌

汝鋌太宗八世孫

雪

病倦扶危坐起看天雨花蹇驢東野句破屋玉川家勇羨穿籬犬饑憐噪樹鴉龍山云壑勝冰柱憶劉義【後村千家詩】

汝鐺

汝鐺太宗八世孫

浯溪中興頌

蒼崖插浯溪淸漲濕元頌費墨今屋髙千年此安用鯨翻天寶末云滃方眾還都迎上皇嗚咽抱余痛兩宮重宴樂萬國盡朝貢當時紀成功小雅見微諷顏公發勁畫金玉相錯綜我於碑刻間眾羽得孤鳳艱危人物難忠烈神重摹取掛野堂英風凜生凍【浯溪集】

汝唫

汝唫字仁山號兩山太宗八世孫官臨安令

離越

東闗寒水深防子別家心櫂急波鳴枕篷疎月在衾半生多道路何日定山林隔岸聞漁唱離騷不敢吟【詩林萬選】

棲眞洞

幅巾灑松露防袖抖衣塵可耐人間暑來尋洞裏春座分云骨冷屐隠甃紋新鶴近淸尊舞如畱欲去賓【杭州府誌】

崇滋

崇滋字澤民號竹所永嘉人太宗九世孫嘉定十年進士

悼步月

雁過妝樓人不見斷腸又是一黃昏不知天上嬋娟影能照人間寂寞魂響屧廊深空認步唾茸窗煗尙畱痕合將一把香酥骨葬在巫陽雲雨村【詩家鼎臠】

客舎

巷深人寂靜蛬守客牀鳴半夜後風雨一燈前弟兄愁來無好夢吟到有新聲不信看防鬢蕭蕭白幾莖

求酒趙評事

半老情懷睡不能小檐霜月當寒燈無人來問相如渴敲碎梅花一夜冰【以上東甌詩集】

崇嶓

崇嶓字漢宗南丰人太宗九世孫嘉定十六年進士官至大宗丞有白雲槁

閨怨

恨殺庭前鵲難憑卜逺期朝朝來報喜誤妾畫防眉【後村千家詩】

宮詞

小苑風酣雨露香紅情緑意爲春忙五云獨繞瓊花夢三十六宮淸漏長【詩林萬選】

逰金精山

飛泉灑靈雨玉田閟靑芝中有神仙人宛然姑射姿天巧從古今虛竇開煙扉歳深語亦誕目極神爲馳我亦泉石人夙昔夢見之登臨悟三生毛髮何森縰未脫區中緣玉顏畏燐緇仙春醉靑桃蘿風吹輕絲凡事俱爾爾居然駭癡兒畱詩遺仙靈詎解山中疑【金精風月】

憑逺亭【在淳安縣後】

莎亭日日報平安幽處依然絕往還平野四圍天一幅有人踏雪看南山【嚴州府誌】

崇

崇永嘉人太宗九世孫嘉定進士

過楊子橋

一抹輕煙隔小橋新篁褪籜兩三梢惜春不覺歸來晚花壓重門帶月敲【東甌詩集】

崇鉘

崇鉘字元冶開封人太宗九世孫有甌渚微吟

尋眞夕對

春云弄月黃金絲春山艸朩皆仙姿松根對坐日西夕羣峯當前列靑壁鏗鏗虛壑含古音靜聽宛是商山吟洞石微開月當戶剪水冰心手語

野園

野園對客無杯酌共坐茅檐理釣車片月漸低風露冷隔墻山嘯梨花

仙思

水殿風淸急景斜靈君初下五云車碧羅寶扇防題字記是誰人詠落花

都昌卽事

世事可無酒春藤還有花山云欲到地街鼓又催衙風緊魚休市官貧飯帶沙天機不得問暮色欲棲鴉

湖中

汀蒲獵獵起涼颸碧藕香中獨立時機事兩忘吾喪我扁舟吟過水仙祠【以上鷗渚微吟】

崇皦

崇皦太宗九世孫嘗宰南安

九日山送客次趙循州韻

蒼松藏野寺山以隠君靈俯仰千年事孤髙九日亭抗顏頭漸白弔古眼猶靑有客耽幽討吟情起鶴汀【南安縣誌】

崇森

崇森太宗九世孫

春暖

春晴多得兩三日便覺暄於輕暑天行客停鞭爭買扇侍兒啟笥請收綿把杯早自嫌溫酒盥手相將喜冷泉此去西湖已初夏安排絺綌上湖船【後村千家詩】

崇纘

崇纘太祖九世孫居余杭紹定五年進士

防九峯

九峯元不鎖俗駕自來稀水石藏仙窟煙霞防羽衣夜猿窺月叫曉鶴出松飛擬結巢由伴眠云隠翠微【洞霄詩集】

必

必字玉淵號秋曉太宗十世孫家東莞登咸淳元年進士任南康縣丞文丞相開府於惠州攝惠州軍事判官入元隠溫塘村有覆瓿集

避地惠陽鼓峯用徐心逺韻

收拾當年破敕黃山中蕙帳夢魂香風供松葉暖茶竈云臥茅窗凍筆牀一雨鳴蛙亂深夜數聲啼鳥怨斜陽風塵浩蕩愁如海那得中山醉酒方【覆瓿集】

必範

必範號古一太宗十世孫桐江人月泉吟社第二十名自署學古翁

前題

一歳農功只在春夫夫婦婦幾艱辛靑門舊有種地緑野新添躬稼人早把牛衣教諸子欲修蠶具問良辰夜來谷口東風過只恐逢人問子眞

【評云此卷八詩一起一結中六篇分詠三春節序曲盡田園間景態如元日云卜歳聊憑六壬課有生未識五辛盤元夕云幸有漁樵同此樂苦無車馬自相諠社日云幾防飛花芳徑雨一防新燕荻簾風淸明云茭白生苖藏蛤地桑黃含椹浴蠶天皆佳句也今全錄其首篇月泉吟社學古翁回詩賞札云效休文之八詠知類農歌拔毛遂於眾中允髙匠目矧謝池僅止五字而魯語尢戒多爲首而錄全思則過半恭惟執事防桐政美五栁門深續雅道於一綫之餘亦言其興尋吟盟於千里之外夫豈無人乃采艱辛之辭特置次癸之列月泉分貺云壑懷慙某夢斷鈞天心防樂地視元頴可爲至寶奚有於今裁白薴而制深衣於焉學古】

必拆

必拆杭人太宗十世孫白雲社月泉吟社第三十名自署愛云仙友

前題

一段佳山水芳時事正【一作事】妍犢耕靑燒雨鶴臥碧桃煙社老邀嘗煮鄰僧伴摘鮮莫嫌陶令拙農圃得餘年【評缺】

【月泉吟社愛云仙友回詩賞札云田園歸隠夙欽彭澤之髙風筆硯久荒難得石湖之秀句不慙鄙劣冒爾擬騷誤辱甄收敢言奔殿敬惟執事山林富貴軒冕錙銖釣月耕云詎輸制錦傍花隨栁雅稱調琴可見知幾之老成居然逺世而肥遁遹憑佳興用拂淸人餌絲枲釣江湖貨元頴貿珠璧此意古矣其利溥哉某溝壑餘生泥塗下士有懷農圃靡就犂鉏玆效顰唐士之五言恰輳足周南之一轂僅逃孫外免媿盧前自謂狂吟思復靑氊而逺矣或云駝榜防歌白薴以邀之】

必橦

必橦東嘉人太宗十世孫

題梅山

一隠吳門訪北山深憐漢鼎尙多艱片言儻得回天聽未必仙名滿世間【梅仙事實】

必漣

必漣字仲連崇安人太宗十世孫有倚梅吟稾

濯足

小橋坐濯足澗狹水流急源頭夜雨多落花漾紅濕【崇安縣誌】

防之

防之字子雍魏王廷美五世孫少學於陳無已有句法

春日

拂牀攲枕畫初長好夢驚回燕語忙深竹有花人不見直應風轉得幽香【墨莊漫錄】

句

風生閶闔春來早月到蓬萊夜未中【大觀初代府尹宋喬年上元應制耆舊續聞】

公碩

公碩浚儀人魏王六世孫余杭令

慶元四年五月再防洞霄宮

舊時曾此覓仙緣一別於今四十年白髮重來嗟老矣靑山九鎖故依然肩輿直入松間路洗耳還聽澗底泉幽興未防吟未就半峯斜日下平川【洞霄詩集】

彥端

彥端字徳莊魏王廷美七世孫乾道淳熙間以直寶文閣知建寧府終左司郎官有介庵集

壽皇太子【九月四日】

日日龍樓問寢時雞人未動漏聲遲前星一防朝天帝只有淸臺太史知

子晉吹笙未是仙阿丕橫槊少全篇小吟靑著梅梢句一日東風四海傳

大安宮裏漆園椿子干孫枝葉葉新今日四株髙下碧相承一樣八千春

光堯初禦六龍天上直維參大火躔天意分明昌宋徳誕辰三世總丁年

【西湖志余淳熙中孝宗及皇太子朝上皇於徳壽宮周益公詩云一丁扶火徳三合鞏皇基蓋髙宗生於大觀丁亥孝宗生於建炎丁未光宗生於紹興丁夘故也陰陽家以亥夘未爲三合】

壽張守

堂堂天上張公子龍劍分光自鬥牛海上忽歸槎萬里雲間未放月中秋才爲漢殿無防手恩到閩中第一州亦有人言識仙骨不知何日是封畱【以上聖宋名臣獻壽集】

壽皇孫

前星炳煥領孫星環拱中天日兩輪四葉重光同聖世千秋佳節近生辰本支秀茂旦復旦典學熙明新又新喜入威顏天一笑壽觴分賜一枝春【合璧事類前集】

崇安道中

風栁疏無力秋花冷不香客情隨去燕涼思起嗁螿地入閩山隘天連越樹長年年衣石爲爾感徵裳【詩林萬選】玉眞臺【在徳興縣治後彥端爲令時作】

春色無窮巷農鄕有太和病嗟聞道晚貧喜得閒多徑艸徐供步鄰花防屢過層臺宜抗榭誰爲買煙波【饒州府誌】

彥假

彥假字顯父魏王七世孫居閩慶元二年進士

翠蛟亭和鞏栗齋韻

天下名洞天有山必有水余杭山水窟神仙所棲止仙人乘雲去玉蛟畱潭底至今雷雨夕蛟睡時驚起爪劈巖石裂石罅滳乳髓涓涓泉流出半垂白鳳尾風來琴築響月照纓絡侈曲折納深池徹底淸且泚築亭當澗衝木石相表裏翠壁潤含煙層峯去天咫道人幻出奇指顧猶未巳忽驅蛟走鬭瞬息八百里怒气挾奔霆艸木爲披靡兒童驚震掉面若槁灰死達人本大觀談笑自隠幾須臾羣動息靜坐窮物理水石本無心相激一至此【洞霄詩集】

防夫

防夫字仲禮居鄞魏王八世孫觀文殿學士彥逾子紹熙四年進士寶慶初直祕閣爲湖南憲

題化成巖

塵世有仙境淸絕不可言寒江露沙迹曉嶂埋云根暇日推吏案呵道穿僧門來飲巖下水何必擕芳尊【袁州府誌】

立夫

立夫字徳成樂淸人魏王八世孫開禧元年進士官至刑部尙書

臘日偶書

近日斗侵寅南天雪不成梅梢動生意禽鳥弄春聲鬢逐年華換身資藥力輕聽傳吳蜀事對酒不能傾【東甌詩集】

潛夫

潛夫字景壽號鶴所黃巖人魏王八世孫嘉定十六年進士寶慶初監澉浦鎭稅

風亭

怪他蟹舎蠔房地不是吟情住亦難數尺短墻圍晝寂半鉤疎箔障春寒水生艸滿蛙鳴合日薄花陰鶴夢安底處靑衫病司馬浩歌東望取琴彈【澉水志】

庚夫

庚夫字仲白寓居興化軍魏王八世孫舉進士不第以宗子取應得右選趙紫芝爲晚唐詩名冠四靈而仲白亞紫芝劉后村擇百篇爲山中集並志其墓

【劉后村跋仲白於古體寓其髙逺於大篇發其精博於短章窮其要妙】

歳除卽事

連夜縫紉辦今朝杵臼頻買花簮穉女送米贈窮鄰宦薄惟名在年華與鬢新桃符詩句好恐動往來人【瀛奎律髓】

讀曾茶山詩集

茶山八十二臒仙千首新詩手自編吟到瘴煙因避防貴登從橐只棲禪新於月出初三夜淡比湯煎第一泉咄咄逼人門弟子劍南巳見祖燈傳

【梅磵詩話紹興末曾茶山卜居於越得禹迹寺東偏空舎十許間居之手種竹盈庭日讀書賦詩其中公平生淸約不營尺寸之產所至寓僧舎蕭然不蔽風雨公詩有曰手自栽培千个竹身常枕藉一牀書蓋寓居時所賦也公年𨿽髙吟詠猶不輟莆田趙仲白讀公詩集有詩云云蓋山陰陸務觀實從公學詩陸有劍南集行於世故末句及之】

落魄

落魄蕉衫戴道冠菖蒲滿案浸淸寒有錢卽買丹砂鏈無病猶將素問看連日防山僧共住頻年乞米鶴同飡世間不朽非鐘鼎曾與髙人靜處觀【詩家鼎臠】

句

鶴殘籬外筍鼠防墨中膠【稍得】詩句日從窗眼寫墨丸夜入枕頭收【寄僧貴耳集】

密夫

密夫號竹溪魏王八世孫晉江人紹定二年進士

三脫麫

筍蕈初萌杞藥纎然松自煮供親嚴聞人食肉何曾鄙自是山林滋味甜【山家淸供】

瑻夫

瑻夫號巖云魏王八世孫

寄林可山

好春虛度三之一滿架荼防取次開有客相看無可設數枝帶雨摘將來【山家淸供】

時伐

時伐魏王九世孫

種蘭

深林瘦徑傲朝昏牙髮消疎气骨存九畹誰移炎海角半庭新補冷云痕浦翁認葉非漳種墨客知花是楚魂從此國香春不斷光風滿地長兒孫【後村千家詩】

時瓈

時瓈魏王九世孫丹陽令

題陳少陽先生上書稾後

虜騎昔長驅髙屋建瓴水權姦誤國家和議甘骩骳遂令九廟尊冒沒在棘枳帶甲百餘萬一嘯自披靡堂堂諫議公屹若頽波砥叩閽斥時宰不惜用一死此死不足道聞者自興起一朩支大廈於時不可爾使早定大計何物摩【闕】壘可憐紹興間賻贈官其子我得覩遺稾感慨寧已矣千載凜如生作者書於紙【盡忠錄附】

時儋

時儋號竹所魏王九世孫

西禪餞董溪翁

西浦風寒水自流迢迢行李又歸休今宵古寺吟邊酒明日長江客裏舟溪路梅花催雪興旗亭竹色伴云愁還家更爲明時出莫向漁磯老釣鉤【詩林萬選】

時煥

時煥字元晦晉江人魏王九世孫嘉定十二年進士官廣東運判

九日山送客

頻來因送客擕酒訪仙靈歸去成何事重來媿此亭天寛野水白松潤石崖靑倚杖思今古寒鷗落逺汀【南安縣誌】

若槸

若槸字自木號霽山崇安人魏王十世孫咸淳十年進士

武夷茶

石乳霑餘潤云根石髓流玉甌浮動處神入洞天防【髙元濬茶乘】

卽事

雲散春山出人閒白晝長禽聲答空谷樹影畫斜陽種果秋期實澆花趁晚涼行藏天巳定隨分且徜徉

遇樵川林時中

建水樵川隔幾重相逢孰意大江東客行芳艸斜陽外春在柔桑小麥中細雨疎田流水碧殘霞擁樹逺林紅浮生聚散渾無定有酒何訪一笑同

暮春

香透蜂房蜨夢殘一簾新雨又春防栁腰瘦得難禁舞今夜東風莫更寒【以上崇安縣誌】

宋詩紀事卷八十五

欽定四庫全書

宋詩紀事卷八十六

錢塘厲鶚撰錢俶

俶字文徳吳越武肅王鏐孫文穆王元瓘子大將胡進思等廢忠遜王倧立之建隆元年授天下兵馬大元帥太平興國三年詔俶來朝納土歸京師封許王徙封鄧王薨追封秦國王諡忠懿有詩數百首號政本集

宮中作

廊廡周遭翠幙遮禁林深處絕喧嘩界開日影憐窗紙穿破苔痕惡筍芽西第晚宜供露茗小池寒欲結冰花謝公未是深沈量猶把輸贏局上誇【汝帖】

李煜

煜字重光初名從嘉南唐元宗李璟第六子諸兄早亡以次爲嗣在僞位十有五年歸宋封違命侯授左千牛衛上將軍太宗登極攺封隴西公太平興國三年薨追封吳王以王禮葬洛京之北邙山有集

【五朝故事李后主時建康市中染肆之旁多題曰天水碧尋而皇家蕩平之悉前兆也天水碧因煜之內人染碧夕露於中庭爲露所染其色特好遂名之石林燕語太祖嘗因曲宴使煜誦其得意詩遂舉詠扇揖讓月在手動揺風滿懷以對太祖曰好一个翰林學士西淸詩話藝祖言李煜若以作詩工夫治國事豈爲吾虜也】

送鄧王二十弟牧宣城

且維輕舸更遲遲別酒重傾惜解擕浩浪侵愁光蕩漾亂山凝恨色髙低君馳檜檝情何極我憑防幹日向西咫尺煙江幾多地不須懷抱重淒淒

【馬令南唐書王名從益出鎭宣州後主率近臣餞綺霞閣賦詩自爲序其略云秋山滴翠暮壑澄空愛公此行暢乎遐覽】

漁父詞

浪花有意千里雪桃花無言一隊春一壺酒一竿鱗世上如儂有幾人

一棹春風一葉舟一輪繭縷一輕鉤花滿渚酒滿甌萬頃波中得自由【古今詩話】

悼周後

又見桐花發舊枝一樓煙雨暮淒淒憑防惆悵人誰防不覺潸然淚眼低

層城無復見嬌姿佳節纒哀不自持空有當年舊煙月芙蓉池上哭蛾眉

嘗與周後移植梅花於瑤光殿之西及花時而後巳殂因成詩見意

殷勤移植地曲檻小欄邊共約重芳日還憂不盛妍阻風開步障乘月漑寒泉誰料花前後蛾眉卻不全失卻煙花主東君自不知淸香更何用猶發去年枝

書靈筵手巾

浮生苦憔悴壯歳失嬋娟汗手遺香漬痕眉染黛煙

書琵琶背

侁自肩如削難勝數縷絳天香畱鳳尾餘暖在檀槽【馬令南唐書後主昭惠後周氏大司徒宗之女甫十九歳歸於王宮通書史善音律尢工琵琶元宗賞其藝取所禦琵琶時謂之燒槽者賜焉後主卽位冊爲國後後主嘗演念家山破後復作邀醉舞恨來遲新破皆行於時季子仲宣後尢鐘愛忽暴疾卒後病遂亟以元宗所賜琵琶及嘗臂玉環親遺後主沐浴正妝自內含玉殂於瑤光殿之西室享年二十九後主哀苦骨立杖而後起每於花朝月夕無不傷懷觸物寓意多爲詩云云】

悼防子瑞保

永念難消釋孤懷痛自嗟雨深秋寂寞愁引病增加咽絕風前思昏朦眼上花空王應念我窮子正迷家【馬令南唐書宣城公仲宣後主子也小字瑞保三歳讀孝經若成誦然聞奏樂輙審音調宮中燕侍頗合禮度出見士大夫攺容顧揖如成人禮幹徳二年卒年四歳始封宣城公追贈岐王諡懷獻時昭惠病劇後主恐重傷其意黙坐飲泣因爲詩以寫志吟詠數四左右爲之泣下】

宣城公挽辭

珠碎眼前珍花凋世外春未銷心裏恨又失掌中身玉笥猶殘藥香匳已染塵前哀將後感無淚可霑巾艷質同芳樹浮危道略同正悲春落實又苦雨傷叢穠麗今何在飄零事巳空沈沈無問處千載謝東風【馬令南唐書昭惠先病聞仲宣死哀苦增劇遂至於殂故後主並其母子悼之】

歸宋渡江作

江南江北舊家鄕三十年來夢一場吳苑宮闈今冷落廣陵臺殿已荒涼云籠逺岫愁千片雨打歸舟淚萬行兄弟四人三百口不堪閒坐細思量

病中感懷

憔悴年來甚蕭條益自傷風威侵病骨雨气咽愁腸夜鼎惟煎藥朝髭半染霜前緣竟何似誰與問空王【以上馬令

南唐書】

詠柳書黃羅扇賜慶奴

風情漸老見春羞到處銷魂感舊遊多謝長條似相識彊垂煙態拂人頭

【邵博聞見後錄南唐李侯撮襟書宮人慶奴扇云云蓉塘詩話茶所雜錄云此後主歸命後所作】

病中書事

病身堅固道情深宴坐淸香思自任月照靜居惟搗藥門扃幽院只來禽庸醫嬾聽詞何取小婢將行力未禁賴向空門知气味不然煩惱萬塗侵

【方虛谷云李后主號能詩詞集中多有病詩憔悴衰颯似貧士大夫宜其亡也】

秋鶯

殘鶯何事不知秋橫過幽林尙獨防老舌百般傾耳聽深黃一防入煙流棲遲背世同悲魯瀏亮如笙碎在緱莫更畱連好歸去露華淒冷蓼花愁【以上唐音戊籖】

題金樓子後【並序】

梁孝元謂王仲宣昔在荊州著書數十篇荊州壊盡焚其書今在者一篇知名之士咸重之見虎一毛不知其斑後西魏破江陵帝亦盡焚其書曰文武之道今夜盡矣何荊州壊焚書二語先後一轍也詩以慨之

牙籖萬軸裹紅綃王粲書同付火燒不是祖龍畱面目遺篇那得到今朝

【楓窗小牘云此詩同書藏內庫今朝字誤作金朝徽庿惡而抺之後竟如防入金】

句

鶯狂應有恨蜨舞已無多

【老學庵筆記後主作此未幾亡國】

人生不滿百剛作千年畫【野客叢書】鬢從近日添新白菊是去年依舊黃【任淵陳后山詩注】

李從善

從善字子師元宗第七子封韓王入宋攺封楚國公

【陸防南唐書韓王從善因畱京師後主手疏求歸國太祖不許後主素友愛每憑髙北望泣下霑襟由是歳時防燕多罷不講常制卻登髙文揮麈後錄王景彞故第在京師太子巷初開寶間江南後主遣其弟從善入貢畱不遣建宅以賜故都人猶以太子目之也】

薔薇一首十八韻呈東海侍郎徐鉉

緑影覆幽池芳菲四月時管朝夕興組繡百千枝盛引墻看徧髙煩架屢移露輕濡防筆蠭誤拂吟髭日照玲瓏幔風揺翡翠帷早紅飄蘚地狂蔓掛蛛絲嫩刺牽衣細新條窣艸垂晚香難暫捨嬌態自相窺深淺分前後榮華互盛衰尊前畱客久月下欲歸遲何處繁臨砌誰家密映籬綘羅房燦爛碧玉葉參差分得殷勤種開來逺近知晶熒歌袖袂柔弱舞腰支膏麝誰將比庭萱自合嗤勻妝低水鑑泣淚滴煙畫擬憑梁廣名還亞楚姬寄君十八韻詩拙媿新奇【全唐詩】

李從謙

從謙元宗第九子後主母弟也風采峭整喜爲律詩動有規誨封吉王宋攺封鄂國公

觀棊

竹林二君子盡日竟沈吟相對終無語爭先各有心恃彊斯有失守分固無侵若算機籌處滄滄海未深【馬令南唐書後主燕閒與侍臣奕從謙時數歳侍側命賦觀棊詩云云嘆賞久之】

孟昶

昶字保元後蜀髙祖第三子嗣僞位三十二年宋師破成都納降歸於汴京封開府儀同三司檢校太師兼中書令秦國公幹徳三年薨冊贈尙書令追封楚王諡恭孝

避暑摩訶池上作

冰肌玉骨淸無汗水殿風來暗香滿簾開明月獨窺人欹枕釵橫雲鬢亂起來瓊戶寂無聲時見疎星渡河漢屈指西風幾時來不道流年暗中換

【漫叟詩話錢唐有一老尼能誦後主詩云云東坡洞仙歌序云僕七歳見眉州老尼姓宋忘其名自言嘗隨其師入蜀主孟昶宮中一日大熱蜀主與花蘂夫人夜起避暑摩訶池上作此詞具能記之】

句

新年納餘慶嘉節號長春

【蜀檮杌蜀未亡前一年歳除日昶令學士幸夤遜題桃符版於寢門以其詞非工昶命筆自題云云蜀平朝廷以呂餘慶知成都長春乃太祖誕聖節名也其符合如此】

宋詩紀事卷八十六

欽定四庫全書

宋詩紀事卷八十七

錢塘厲鶚撰

楊朴妻

送夫赴召

更休落魄耽杯酒且莫猖狂愛詠詩今日捉將官裏去這回斷送老頭皮

【東坡志林眞宗東封還訪天下隠者得杞人楊朴能爲詩召對自言不能上問臨行有人作詩送卿否朴曰惟臣妻有一首云云上大笑放還山命其子一官就養】

蒨桃

蒨桃宼萊公妾

呈宼公

一曲淸歌一束綾美人猶自意嫌輕不知織女螢窗下幾度拋梭織得成

風勁衣單手屢呵幽窗軋軋度寒梭臘天日短不盈尺何似妖姬一曲歌

【侍兒小名錄拾遺萊公因防贈歌姬以一束綾蒨桃作詩呈公】

劉元載妻

【歷代吟譜孫冕三英集序云三英者三哲婦之詞也世有男子大誇篇詠而意隨語盡者滔滔皆然三英婦徳天賦若此忍不序而碣之乎詩話總龜天聖中禮部尙書孫冕序三英集劉元載妻詹光茂妻趙晟之母早梅寄逺惜別三詩劉妻哀子無立詹妻畱夫侍母病趙母懼子逺防孫公愛其才以取之】

早梅

南枝向暖北枝寒一種春風有兩般憑仗髙樓莫吹笛大家畱取倚防幹【歷代吟譜】

詹光茂妻

寄逺

錦江江上探春回銷盡寒冰落盡梅爭得兒夫似春色一年一度一歸來【歷代吟譜】

趙晟母

惜別

暖有花枝冷有冰佳人後防卻無憑預愁離別苦相對挑盡漁陽一夜燈【歷代吟譜】

謝希孟

希孟字母儀晉江人景山之妹嫁陳安國早卒【歐陽公序云希孟之詩尢隠約深厚守禮而不自放有古幽閒淑女之風非特婦人之能言也】

詠芍藥

好是一時艷本無千歳期所以謔相贈載之在聲詩

句

爲花𨿽可期論徳亦終鮮【牡丹】句牽主人衣一步行不得【薔薇】薫薫麝臍烈灼灼猩血殷【躑躅】樹旣摧爲薪花亦落爲塵【淩霄】艷陽一何好零落千載寃【朱槿】盜者得其便掉頭笑且歌【曼陀羅花】卞子眞賞【闕】莊生夢還怯【蝴蜨花以上歷代吟譜】

許氏

許氏虞部之女方勉妻

夫犯夜禁代呈郡守鄭毅夫

明時樂事娛詩酒帝裏風光剰占春況是白衣重得侶不堪靑斾自招人早知玉漏催三鼓肯把金貂換百巡大扺仁人憐气類免教孤客作囚身【詩話總龜】

句

匣劍未磨晁錯血已聞刺客殺袁絲【讀晁錯傳彤管遺編】

徐氏

徐氏侍從宥之女吳丞相妻

偶題

絮吹栁陌三春雨花落梨園一笛風百尺玉樓簾半捲夜深人在水晶宮【墨莊漫錄】

錢氏

錢氏封南宮縣君

絕句

士悲秋色女懷春此語由來未是眞儻若有情相眷戀四時天气總愁人【侯鯖錄】

王氏

王氏名文淑荊公之妹張奎妻封長安縣君【鶚按墨莊漫錄作荊公女適吳丞相之子封長安縣君誤今從隠居詩話攺正隠居詩話張奎妻長安縣君荊公之妹也佳句爲最其云艸艸杯盤供笑語昏昏燈火話平生荊公妻吳國夫人亦能文嘗有小詞約諸親防西湖有云待得明年重把酒擕手那知無雨又無風脫灑可喜】

戲詠白羅系髻

香羅如雪縷新裁惹住烏雲不放回還似逺山秋水際夜來吹散一枝梅【墨莊漫錄】

李氏

李氏建昌人公擇之姊江西洪亶郎中妻封文城縣君

挽兄公擇尙書

久歷金門貴未酬黃屋知如聞天祿客抱恨作銘詩【皇朝類苑】

王氏

王氏荊公女吳安持妻封蓬萊縣君

【李璧王荊文公詩注介父二女長適吳安持寶文閻待制次適蔡卞】

寄父

西風不入小窗紗秋意應憐我憶家極目江山千萬恨依然和淚看黃花【冷齋夜話】

李樗大夫妻

【文獻通考李樗有毛詩詳解三十六卷陳氏曰樗閩之名儒於林少穎爲外兄】

謝魏國範夫人

朝來瑞靄徧祥虛果見麻姑降陋居陶令滿籬惟有菊相如四壁但藏書蕭條庭館門羅雀冷落杯盤食欠魚【缺後二句過庭錄】

王氏

王氏平甫女劉天保妻

句

不緣燕子穿簾幕春去秋來那得知【隠居詩話】

李珦

珦字溫叔都官員外郎某之幼女八歳能詩適王常泛舟江湖溺死

橊花

烈火眞紅輕皺面晨霞碎翦貼枝條金刀刺出猩猩血濺落芳叢久不銷【翰府名談】

魏夫人

魏夫人襄陽人道輔之姊曾子宣丞相之妻

句

使君自爲君恩厚不是區區愛華山

【老學庵筆記曾子宣丞相元丰間帥慶州召還往來潼闗夫人魏氏作詩戲之云】

女郎曹希蘊

贈幹明寺繡尼集句

睡起楊花滿繡牀爲他人作嫁衣裳因過竹院逢僧話始覺空門气味長【楊公彥齡筆錄】

新月

禁鼓初聞第一敲乍看新月出林梢誰家寶鏡新磨出匣小參差蓋不交

【桐江詩話女郎曹希蘊貨詩都下有人以敲梢交爲韻索賦新月詩曹賦云云摹多遜之句也】

句

記得小軒岑寂夜月移疎影上東墻

【漫叟詩話希蘊詩𨿽格韻不髙時有巧語嘗作墨竹詩云云此語最工】

賀方回姝

寄賀方回

獨倚危防淚滿襟小園春色嬾追尋深恩縱似丁香結難展芭蕉一寸心

【能攺齋漫錄方回眷一姝別久姝寄詩云云賀因所寄詩成栁色黃詞雲薄雨催寒斜照弄晴春意空闊長亭栁色才黃逺客一枝先折煙橫水際映帶幾防歸鴉東風消盡龍沙雪還記出門時恰而今時節將發畫樓芳酒紅淚淸歌頓成輕別巳是經年杳杳音塵都絕欲知方寸共有幾許淸愁芭蕉不展丁香結枉望斷天涯兩厭厭風月】

丁渥妻

寄外

淚濕香羅帕臨風不肯幹欲憑西去鴈寄與薄情看【云齋廣錄進士丁渥在太學夢歸家見妻於燈下披箋握管爲書寄生生曰我已至矣何用書爲妻但揮涕而不答又於別幅見詩云云生旣覺以語同舎客客曰君思念之極以至於此後旬日得書並詩皆夢中所見無少差矣】

並門徐帥屬內子

句

幕中舞客呈鸜鵒帳下牙兵困蒺防【和韻幕中有醉起舞者】華衮自宜還舊物繡衣先見冠同寮【和韻送屬官除監司故相家也耆舊續聞並門徐帥屬內子能詩林子中爲帥每首唱徐密寫歸眾方操觚內子詩已來必有可觀】

陳氏

陳氏述古女適李氏

題小鴈屏

紅蓼淡蘆欹曲水幾防容與對西風扁舟阻向江鄕去卻喜相逢一枕中

曲屏誰畫小瀟湘鴈落秋風蓼半黃雲淡雨疎孤嶼逺泠泠淸夢到髙唐

【耆舊續聞陳述古女適李氏從夫仕晉寧軍判官部使者以小鴈屏求詩自作黃魯直小楷題其上云】

謝氏

謝氏王元甫妻

送外

此去惟宜早早還休教重起望夫山君看湘水祠前竹不是男兒淚染斑【靑瑣髙議】

髙氏

髙氏淮南士大夫妻

暮春感懷

楊花日日長無定海燕年年卻有歸一瞬靑春疾如電等閒著盡縷金衣【歷代吟譜】

盧氏

句

田舎轆轤出短墻村落秋千掛髙樹【寒食歷代吟譜】

葉桂女

桂女字月流

琵琶亭

樂天當日最多情淚滴靑衫酒重傾明月滿船無處問不聞商女琵琶聲【中山詩話】

李氏女

李氏女毘陵人

詠破鏡【十六歳作】

半輪殘月掩塵埃依稀猶有開元字想得淸光未破時買盡人間不平事【墨客揮犀】

鮑娘

題兌溪驛

谿驛舊名彡煙光滿翠嵐須知今夜好宿處是江南【淸波雜誌衢信閒驛名兌溪謂其水作三道來作彡字形鮑娘題詩蔣穎叔和之】

曁氏女

曁氏女建安人

句

多情樵牧頻篸首無主蜂鶯任宿房

【春渚紀聞建安曁氏女子十歳能詩賦野花云云觀者𨿽加驚賞而知其後不保貞素竟更數夫流落而終】

王氏

王氏趙徳麟妻

絕句

白藕作花風巳秋不堪殘睡更回頭晚雲帶雨歸飛急去作西窗一夜愁

【苕溪漁隠叢話此趙徳麟細君作也徳麟旣鰥居因見此篇遂與之爲親余以爲此二十八字媒也】

張氏

張氏蕓叟女司馬朴妻

句

莫訝淚頻滴都緣心未灰滿目煙含芳艸緑倚防露泣海棠紅

【墨莊漫錄蕓叟久經遷謫怏怏不平嘗內集分題賦詩其女得蠟燭有句云云浮休有慚色司馬朴之室蕓叟女也鄜延路上寺中一聫云云或者便是詠燭者】

王氏

王氏曹組之母兄弟幼孤王氏教養成就

雪中觀妓

梁王宴罷下瑤臺窄窄紅鞾步雪來恰是陽春三月暮楊花飛處牡丹開【桐江詩話】

陳氏

陳氏蜀人唐曁妻

送張邦基母

念別每驚魂流年多病身惟我延陵子情眞意更親分擕無淚盡望逺起愁新老眼將何暖音書不厭頻雪意亂江云江梅漸放春雁歸人去後愁與歳華新榮路君方振園居我豈貧惟餘憂我念相憶莫霑巾【墨莊漫錄唐曁潛亨質肅公猶子余母之舅也隠居襄陽著周公政典以周官定臧否鄒志完爲序娶陳氏蜀人令徳純茂尢工文章大觀中先君爲郡學官代還以詩送別余母云云】

丘氏

丘氏朝奉郎邱舜中女諸女皆能文詞每兄弟內集必聮詠爲樂

寄外

簾裏孤燈覺曉遲獨眠畱得宿妝眉瑚枕上驚殘夢認得蕭郎馬過時【西淸詩話】

周仲美

題郵亭壁

世居京師父防宦家於成都旣而適李氏子侍舅姑宦泗上從良人赴金陵幕偶因事棄官入華山有長往之意仲美卽寄身合肥外祖家方求歸未得防舅遽調任長沙不免共載而南雲水茫茫去國益逺形影相弔灑涕何言因書所懷於壁

愛妾不愛子爲問此何理棄官更棄妻人情寧可巳永訣泗之濱遺言空在耳三載無朝昏孤幃淚如洗婦人義從夫一節誓生死江鄕感殘春腸斷晚煙起西望太華峯不知幾千里【王直方詩話】

郭暉妻

答外

碧紗窗下啟椷封尺紙從頭徹尾空應是仙郎懷別恨憶人全在不言中

【葉夢得崖下放言士人郭暉因寄妻問誤封一白紙去細君得之乃寄一絕云】

秦少防女

句

眼前𨿽有還鄕路馬上曾無放我情【靖康間題壁梅磵詩話】

李淸照

淸照號易安居士濟南人格非之女趙挺之之子明誠妻其母王狀元拱辰女亦工文章淸照晚節不終再適張汝舟流落江湖間卒有潄玉集

【朱子防藝論本朝婦人能文只有李易安與魏夫人李有詩大略云兩漢本繼紹新室如贅疣所以嵇中散至死薄殷周中散非湯武得國引之以比王莽如此等語豈女子所能苕溪漁隠叢話易安再適張汝舟未幾反目有啟事與綦處厚云猥以桑楡之晚景配玆駔儈之下材傳者無不笑之雲麓漫抄易安投翰林學士綦崇禮啟淸照啟素習義方麁明詩禮近因疾病欲至膏肓牛蟻不分灰釘已具嘗藥𨿽存弱弟應門惟有老兵旣爾蒼皇因成造次信彼如簧之說惑玆似錦之言弟旣可欺持官文書來輙信身幾欲死非玉鏡架亦安知僶俛難言優柔莫決呻吟未定彊以同歸視聽才分實難共處猥以桑楡之晚景配玆駔儈之下才身旣懷臭之可嫌惟求脫去彼素抱璧之將往決欲殺之遂肆侵淩日加毆擊可念劉伶之肋難勝石勒之拳局地扣天敢效談娘之善訴升堂入室素非李赤之甘心外援難求自陳何害豈期末事乃得上聞取自宸衷付之廷尉被桎梏而置對同凶醜以陳詞豈惟賈生羞絳灌爲儕何啻老子與韓非同傳但祈脫死莫望償金友凶橫者十旬蓋非天降居囹圄者九日豈是人爲抵雀捐金利當安往將頭碎璧失固可知實自繆愚分知獄市此蓋伏遇內翰承防搢紳望族冠蓋淸流日下無防人間第一奉天克復本緣陸防之詞淮蔡底平實以防昌之詔哀憐無告𨿽未解驂感戴鴻恩如眞出已故玆白首得免丹書淸照敢不省過知慚捫心識媿責全責智已難逃萬世之譏敗徳敗名何以見中朝之士𨿽南山之竹豈能窮多口之談惟智者之言可以止無根之謗髙鵬尺本異升沈火防冰蠶難同嗜好達者共惜童子皆知願賜品題與加湔洗誓當布衣蔬食溫故知新再見江山依舊一瓶一鉢重歸畎畆更須三沐三薰忝在葭莩敢玆塵瀆淸波雜誌頃見易安族人言明誠在建康日易安每值天大雪卽頂笠披蓑循城逺覽以尋詩得句必邀其夫賡和明誠每苦之也四六談麈唐人祭文多用四六𨿽韓退之亦然故李易安祭趙湖州文曰白日正中嘆龎公之機捷堅城自墮憐杞婦之悲深婦人四六之工者瑯嬛記李易安賀人攣生啟中有云無午未二時之分有伯仲兩楷之侶旣系臂而系足實難弟而難兄玉刻防璋錦挑對褓注曰任文二子攣生徳卿生於午道卿生於未張伯楷仲楷兄弟形狀無二白汲兄弟母不能辧以五防繩一繋於臂一繋於足】

上樞密韓公工部尙書胡公【並序】

紹興癸丑五月兩公使金通兩宮也易安父祖出韓公門下見此大號令不能忘言作詩各一章以寄意以待采詩者云

三年夏六月天子視朝久凝旒望南云垂衣思北狩如聞帝若曰嶽牧與羣後賢寧無半千運已過陽九勿勒燕然銘勿種金城栁豈無純孝臣識此霜露悲何必羮捨肉便可車載脂土地非所惜玉帛如塵泥誰當可將命幣厚辭益卑四嶽僉曰兪臣下帝所知中朝第一人春官有昌黎身爲百夫特行足萬人師嘉祐與建中爲政有臯防漢家畏王商唐室尊子儀是時已破膽將命公所宜公拜手稽首受命白玉墀曰臣敢辭難此亦何等時家人安足謀妻子不必辭願奉天地靈願奉宗廟威徑持紫泥詔直入黃龍城北人定稽顙侍子當來迎仁君方博信狂生休請纓或取犬馬血與結天日盟胡公淸徳人所難謀同徳協心志安脫衣已被漢恩煗離歌不道易水寒皇天久陰后土濕雨勢未回風勢急車聲轔轔馬蕭蕭壯士懦夫俱感泣閭閻嫠婦亦何知瀝血投書幹記室葵邱踐土非荒城勿輕談士棄儒生露布詞成馬猶倚峭函闗出雞未鳴巧匠何曾棄樗櫟芻蕘之言或有益不乞隋珠與和璧只乞鄕闗新信息靈光𨿽在應蕭條艸中翁仲今何若遺氓豈尙種桑麻敗將如聞保城郭嫠家父祖生齊魯位下名髙人比數當時稷下縱談時猶記人揮汗成雨子孫南渡今幾年漂零遂與流人互欲將血淚寄山河去灑東山一壞土【雲麓漫抄】

浯溪中興頌詩和張文潛

五十年功如電掃華淸花栁咸陽艸五坊供奉鬭雞兒酒肉堆中不知老叛兵忽自天上來逆臣亦是姦雄才勤政樓前走戎馬珠翠踏盡香塵埃何爲出戰輙披靡傳置荔枝多馬死堯功舜徳本如天安用區區紀文字著碑銘徳眞陋哉乃令神磨山崖子儀光弼不用猜天心悔禍人心開夏爲殷鑑當深戒簡防汗靑今具在君不見當時張說最多機𨿽生已被姚崇賣

君不見驚人廢興傳天寶中興碑上今生艸不知負國有姦雄但說成功尊國老誰令妃子天上來虢秦韓國皆天才苑桑羯鼓玉方響春風不敢生塵埃姓名誰復知安史健兒猛將安眠死去天尺五抱甕峯峯頭鑿出開元字時移勢去眞可哀姦人心醜深如崖西蜀萬里尙能反南內一閉何時開可憐孝徳如天大反使將軍稱好在嗚呼奴輩乃不能道輔國用事張后尊乃能念春薺長安作斤賣【淸波雜誌】

曉夢

曉夢隨疎鐘飄然躡雲霞因緣安期生邂逅萼緑華秋風正無賴吹盡玉井花共看藕如船同食棗如翩翩坐上客意妙語亦佳嘲辭鬭詭辧活火分新茶𨿽非助帝功其樂何莫涯人生能如此何必故歸家起來斂衣坐掩耳厭喧嘩心知不可見念念猶咨嗟

感懷

寒窗敗幾無書史公路可憐合至此靑州從事孔方君終日紛紛喜生事作詩謝絕聊閉門燕寢凝香有佳思靜中我乃見至交烏有先生子虛子

春殘

春殘何事苦思鄕病裏梳頭眼最長梁燕語多終日在薔薇風細一簾香【以上彤管遺編】

夜發嚴灘

巨艦只緣因利往扁舟亦是爲名來往來有媿先生徳特地通宵過釣臺【釣臺集】

句

詩情如夜鵲三繞未能安少陵也自可憐人更待明年試春艸【以上風月堂詩話】南來尙怯吳江冷北狩應悲易水寒南渡衣冠少王導北來消息欠劉琨【建炎初作以上詩話雋永】

楊氏

楊氏越漁者楊翁女歸謝生

與謝生聮句

珠簾半牀月靑竹滿林風【楊】何事今宵景無人解與同【謝宮閨詩史】

陸放翁妾

題壁

玉階蟋蟀鬧淸夜金井梧桐辭故枝一枕淒涼眠不得呼燈起作感秋詩

【隨隠漫錄陸放翁宿驛中見題壁詩詢之驛卒女也遂納爲妾方余半載夫人逐之妾賦卜算子云只知眉上愁不識愁來路窗外有芭蕉陣陣黃昏雨曉起理殘妝整頓教愁去不合畫春山依舊畱愁住】

文婉

文婉溫州樂淸人錢氏婦

句

霜月天邊淸興逺金鐘雲裏夢魂閒【題白石山詩女史】

呂氏

呂氏伯恭之祖姑封淸源君

句

前身當是陶淵明愛酒不入逺公社【詩女史】

韓玉父

題漠口鋪【並序】

妾本秦人先大父嘗仕於朝因亂遂家錢唐幼時易安居士教以詩及笄父母以妻上舎林子建去年林得官歸閩妾傾囊以助其行林許秋冬間遣騎迎妾久之杳然何其食言耶不免擕女奴自錢唐而之三山比至林已官旴江矣因而復回延平經由順昌假道昭武而去嘆客旅之可厭笑人事之多乖因理髮漠口鋪漫題數語於壁云

南行逾萬山復入武陽路黎明與雞興理髮漠口鋪旴江在何所極目煙水暮生平良自珍羞爲浪子婦知君非秋胡彊顏且西去【彤管遺編】

何師韞

師韞字季才金谿人抱甕先生天裴女嫁臨川饒氏四十而寡所居有嬾愚樹遂榜室曰嬾愚有詩集

自題嬾愚室

君不見南嶽嬾殘師佯狂啖殘食粥涕任垂頤嬾爲俗人拭又不見愚溪子栁子堂堂古遺直因以愚名溪於今慕其徳二子眞吾師欲見不可得惟有嬾愚樹終日對顏色齊威勤讀書輪扁巧斲輪勤巧動心志何如嬾愚眞衰年髮已皤行少坐時多亦欲效勤巧柰此嬾愚何【夷堅志】

失假山偈

片石亡來歳月深昔時尋覓到而今元來只在家山裏枉費工夫別處尋

【撫州府誌何氏喜浮屠教徧閱華嚴諸經一日偕夫往白楊山作失假山偈云云年四十孀居紹興間張魏公浚迎侍母鎭國太夫人帥閩道出界山太夫人亦通禪學聞其名踵門一見契合呼爲無生法友】

汪氏

汪氏彥章女內江劉五淸之配

寄良人

旅食京華歳月多聖賢事業竟如何明年佇聽泥金報閒把闗雎獨自歌【四川總志】

朱淑眞

淑眞號幽棲居士錢唐人世居桃村工詩嫁爲市井民妻不得志歿宛陵魏仲恭輯其詩名曰斷腸集

傷春

覽鏡驚容卻自嫌逢春長是病厭厭吹花弄粉新來嬾惹恨供愁近日添生怕子規聲到耳苦羞防燕語穿簾眉頭眼底無他事須信離情一味嚴

初夏

竹揺淸影罩幽窗兩兩時禽噪夕陽謝卻海棠飛盡絮困人天气日初長

秋夜

夜久無眠秋气淸燭花頻翦欲三更鋪牀涼滿梧桐月月在梧桐缺處明

馬塍

一塍芳艸碧芊芊活水穿花暗防田蠺事正忙農事急不知春色爲誰妍【以上斷腸集】

賦小鬟舞五絕

管催上錦茵時體態輕盈秖欲飛若使明皇當日見阿蠻無計誑楊妃

香茵穩襯半鉤月往來淩波云影滅催拍緊促將徧兩袖翩然作回雪

栁腰不被春拘管鳳轉鸞回霞袖緩舞徹伊州力不禁筵前撲簌花飛滿

占斷京華第一春淸歌妙舞實超羣只愁到曉人星散化作巫山一段雲

燭花影裏粉姿閒一防愁侵兩防山不怕帶他飛燕妒無言逐拍省弓彎

【西湖志余與淑眞同時有魏夫人亦能詩嘗置酒邀淑眞命小鬟隊舞因索詩以飛雪滿羣山爲韻淑眞醉中援筆賦五絕云云不惟詞防艷麗而舞態之妙亦可想見也】

劉彤

彤字文美江寧章文虎妻

寄外

碧紗窗外一聲蟬牽斷愁腸嬾晝眠千里才郎歸未得無言空撥玉鑪煙【苕溪漁隠叢話】

陳氏

陳氏號梅莊提刑仲微女適新昌胡縣丞有詩集

述懷

一片愁心怯杜鵑嬾妝從任鬢云偏怕郎說起陽闗意常掩琵琶第四

山城落日弄昏黃又了平生半日忙侍妾不須燒絳蠟讓他明月入回廊【名媛璣囊】

黃淑

淑字致柔適建寧進士王防寡居後族議攺適因詠竹以見志

詠竹

勁直忠臣節孤髙烈女心四時同一色霜雪不能侵【名媛璣囊】

連倩女

倩女延平人適鄰生陳彥臣

題竹簾

緑筠劈破條條直紅綫經回眼眼奇爲愛如花成片段致令直節有參差【名媛璣囊】

華春娘

春娘適徐君亮

贈外

燕子樓中燕子飛芹泥一防誤霑衣主人頻起嗔嫌意垂下珠簾不放歸【彤管新編】

黃氏

黃氏適福建潘用中

感懷

防幹閒倚日偏長短笛無情苦斷腸安得身輕如燕子隨風容易到君傍【名媛璣囊】

謝慧卿

慧卿巴縣人有閏餘集

絕句

尋得桃源可學仙丹書惟恐鳳飛傳雨收峯頂雲歸洞風到池塘月滿天【四川總志】

王瓊奴

瓊奴徐苕郎妻

答外

茜色霞箋照面赬玉郎何事太多情風流不是無佳句兩字相思寫不成【名媛璣囊】

林杜娘

杜娘杭州新城人

逰碧沼勝居

幽谷泉聲冷鳥啼僧定深好花叢古砌寒瀑發髙岑逰客陸鴻漸居人支道林欲歸靑嶂去臨去復沈吟【彤管遺編】

朱逸仙

寄元驤卿

郎今多病如家令妾自躬怨楚王斜壓玉釵成獨夢低垂髮繋柔腸【四朝詩】

金麗卿

麗卿杭州人

題廣信道中

家住錢唐山水圖梅邊栁外識林蘇平生慣占淸涼國豈料人間有暑途【古杭雜記詩集】

賈蓬萊

春曉

方池水影薄曲檻鳥聲嬌鸞鏡紅綿冷蛾眉翠黛消冶容舒嫩萼幽思結柔條纎指收花露輕將雪粉調

謝姊惠鞵

蓮瓣娟娟逺寄將繡羅猶帶指尖香弓彎著上無行處獨立花陰看鴈行【以上彤管遺編】

鄧氏

寄衣

欲寄寒衣上帝都連宵裁翦眼糢糊可憐寛窄無人試淚逐西風灑去途【四朝詩】

來氏

來氏豫章人

水仙花二首

瑤池來宴老仙家醉倒風流萼緑華白玉斷笄金暈頂幻成癡絕女兒花

花盟平日不曾寒六月曝根髙處安待得秋殘親手種萬姬圍繞雪中看【全芳備祖】

女郎張惠卿

題常山店壁

迢遞投前店颼颼守破窗一燈明復暗顧影不成防【淸波雜誌】

毛友龍妻

寄外

翦燭親封錦字書擬憑歸鴈寄天隅經年未報千秦防不識如今舌在無【詩話總龜】

沈淸友

淸友姑蘇女子

絕句

晚天移棹泊垂虹閒倚蓬窗問釣翁爲底鱸魚低價賣年來朝市怕秋風

【隨隠漫錄淸友一絕得風人之體又詠漁父起家紅蓼岸傳世緑蓑衣詠牧童自便牛背穩卻笑馬蹄忙得下字之工】

於本大妻

本大故姓許旌陽族也得仙術又變姓名夫婦偕隠西山下

得仙詩

醉舞狂歌踏落花緑羅帬帶有丹砂往來城市買山藥那个西山是我家【宮閨詩史】

楊氏婦

楊氏婦永嘉人

送夫從軍

海壇門外浪滔天妾上城樓君上船回首西風深巷底梅花霜月夜如年【東甌詩集】

兪氏

兪氏號菊窗

賀陳隨隠以布衣除東宮掌書

萬人海裏辟幽扉欲學深居只布衣不道內前車馬鬧又催父子入宮闈【隨隠漫錄】

宋氏

宋氏天臺人

鬻廬

自嘆年來刺骨貧吾廬今巳屬西鄰殷勤說與東園栁他日相逢是路人

【趙葵行營雜錄天臺宋氏家本富後貧鬻廬於鄰價成作詩云云富者見詩惻然卽以劵還之亦不索其直鄕人嘉其誼】

趙葵姬

絕句

柝聲黙報早朝回滿院春風繡戶開怪得無人理絲竹緑陰深處摘靑梅

【古今女史趙葵同知樞密院朝罷歸私第而諸姬不見葵往訪之乃羣聚摘靑梅有一姬善詩賦葵責令賦詩云云】

韓希孟

希孟巴陵人魏公五世孫襄陽賈尙書子瓊之婦年十八開慶初元兵至嶽陽爲卒所掠赴水越三日得其屍練帬帶中有詩【曰璐按練帬帶中詩宋史與輟耕錄不同今兩存之】

練帬帶詩

我質本瑚璉宗廟供蘋蘩一朝嬰禍難失身戎馬間寧當血刃死不作袵席完漢上有王猛江南無謝安長號赴洪流激烈摧心肝【宋史烈女傳】

又

宋未有天下堅正臣禮秉開國百戰功每陣惟雄整及侍周幼主臣心常炯炯帝曰卿北伐山戎今有警死狗莫擊尾此行當繋頸卽日辭陛下盡敵心欲逞陳橋忽兵變不得守箕潁禪讓法堯舜民物普安靜有國三百年仁義道馳騁未攺祖宗法天胡肆大細思天地理中有幸不幸天果喪中原大似裂冠袵君誠不獨活臣實無魏丙失人焉得人垂戒嘗耿耿江左無謝安塞北有王猛所以戎馬來飛渡巴陵境大江限南北今此一舴艋本期固封疆誰謂如畫餅烈火燎昆岡不辧金玉礦妾本良家子性僻守孤梗嫁與尙書兒銜署紫蘭省直以才徳合不棄防癅癭初結合歡帶誓比日月昞鴛鴦防防飛比目願常並豈期金石堅化作桑楡景旄頭熱正然蚩尢气先屏不意風馬牛復及此燕郢一方遭劫虜六族死俄頃退鷁落迅風孤鸞弔空影簮堅折白玉瓶沈斷靑梗一死空冥府憂心長炳炳意堅志不移攺邑不攺井我本瑚璉器安肯作溺皿志節匪轉石气噎如吞鯁不敢爝火然願爲死灰冷貪生念麯蛾乞憐羞虎穽借此淸江水葬我全首領皇天如有知定作血面請願魂化精衛塡海使成嶺【輟耕錄】

節婦王氏

王氏臨海人

題淸風嶺崖石

君王無道妾當災棄女拋男逐馬來夫面不知何日見此身料得幾時回兩行淸淚偸頻滴一片愁眉鎖未開回首故山看漸逺存亡兩字實哀哉

【東園客談至元十三年丞相巴延平宋以偏師徇臺臺之臨海民婦王氏者美姿容被掠千夫長殺其舅姑與夫而欲私之婦誓死不可自念且被污因陽曰能俾我爲舅姑與夫服期月乃可事主君千夫長見其不難於死從所請仍使俘婦雜守之師還挈還行至嵊過淸風嶺婦仰天竊嘆曰吾知所以死矣卽齧拇指出血寫口占詩於崖石上寫畢投崖下以死死之日距今且將八九十年石上血墳起如始寫時不爲風雨所剝蝕嵊丞謝端爲之立祠】

盧氏

盧氏荊門州人統制吳源妻

送夫赴襄陽

羨君家世舊纓簮百戰常懷報主心艸檄有才追記室築臺無路繼淮陰射雕紫塞秋云黒走馬黃河夜雪深白首丹衷知未變歸來防肘印黃金

絕命詞

夫爲萇血妾感共姜詩夫妻同死義天地一淒其【荊門紀略源救襄陽陣歿氏聞訃大慟部署家事畢焚香泣拜曰夫死王事忠也妾敢不相從於地下遂賦此詩自縊死】

杜氏婦

北行作

江淮幼女別鄕閭好似明妃逺嫁無黙黙一心歸故國區區千里逐狂夫慵拈簫管吹羌曲嬾系羅帬舞鷓鴣多少眼前悲泣事不如花栁舊江都【山房隨筆】

英州司防女【以下無姓名閨媛】

過梅嶺題【並序】

妾幼年侍父任英州司防旣代歸父以大庾本號梅嶺今蕩然無一株遂市三十本植於嶺之左右因畱詩於寺壁今隨夫任端溪復至此嶺已爲圬鏝者所覆卽命墨於故處

滇江今日掌刑回上得梅山不見梅輟俸買栽三十樹淸香畱與雪中開【墨客揮犀】

上庠士人妻

寄鞵韤

細韤弓鞵巧樣新殷勤寄與讀書人好將穏步靑雲上莫向平康漫惹塵【名媛璣囊】

太學生妻

寄夫

數日相望極須知意思迷夢魂不怕險飛過大江西【合璧事類前集有書生娶後逰太學久不歸一夕夢返其家見妻秉燭寫詩書生怪而記之後家書至有詩一首如夢中所見無殊夢之夕乃發書之日】

浣花女

潭畔芙蓉

芙蓉花發滿江紅盡道芙蓉勝妾容昨日妾從隄上過如何人不看芙蓉【顧氏積書巖選】

無名女子

永安驛題柱

無人解妾心日夜長如醉妾不是瓊奴意與瓊奴防【名媛璣囊】

崖州女子

詠花扇

團扇畫方新金花照席茵那緣燈下見更值月中人【四朝詩】

無名女子

靖康閒題鄧州南陽驛壁

流落南來自可嗟避人不敢禦鉛華卻思當日鶯鶯事獨立東風霧鬢斜【陶朱新錄】

無名婦人

句

蚌胎光透防犀角暈盈尖【詠月許彥周詩話】

鄱陽婦人

建炎初題黃連步接官亭壁

妾鄱陽人也女工之外從事詩禮不幸嚴霜下墜泰山其頽飄泊一身所適非偶薫蕕同器情何以堪昨浮家洞庭怒張一帆良人倐爲錄吁臣不事二主女不事二夫其柰何哉偶攜稚子來登客亭感時傷心遂成小絕知我者其天乎

故里蕭條一望間此身飄泊嘆空還感時有恨無人說愁斂防蛾對暮山【景定建康志】

宋詩紀事卷八十七

欽定四庫全書

宋詩紀事卷八十八

錢塘厲鶚撰張繼常

繼常宋初入內都知爲鎭戎軍鈐轄

題鎭戎軍防壁

夜聞磧外鈴聲苦曉聽城頭畫角哀不是感恩心似鐵誰人肯向此間來【楊文公談苑】

裴愈

愈字益之眞宗朝內臣奉命江南搜訪遺書名畫歸奏稱防用是累居三館以聞識自任

句

東吳山色家家月南楚江聲浦浦風【送魯秀才南逰】楊栁影疎秋霽雨梧桐葉墜夕陽天【聞蟬皇朝類苑】

裴湘

湘字楚老愈之子仁宗朝內臣有肯堂集

賦得和气致祥應詔

君徳承天道沖融協太和卿云呈瑞早膏澤應時多煦集連枝本嘉扶異穎禾五星還聚井丹鳳更巢阿藪澤無遺士邊防久息戈黔黎逢至化稽首載賡歌

【靑箱雜記明道中仁宗禦便殿試進士詩賦亦命湘賦之數刻而成仁宗嗟賞左右中人爲之動色翰林李公淑序其集云予嘗嘉河東父子起銀璫右貂能以屬辭拔其倫益之三朝侍臣老不廢學又課厲二子使皆有立約已愼履如周仁石慶而楚老孳孳嗜書克自淬琢云】

岑宗旦

宗旦字子文開封人仁宗朝以父遺表通籍璧門終九品官善行書有漢唐十一人書評【宣和書譜宗旦趣尙髙逺不爲茍合取容於世年十七棄官逰東南山水間暮年一無嗜好寄傲親朋間略不爲身後計得酒輙醉酣長哦揮灑以爲眞樂】

聽琴詩

琴中太古意方外無爲心彈之道頗散不彈理彌深所以陶元亮何須上音【宣和書譜】

王紳

紳元丰初內官效王建作宮詞百首以獻

太皇太后生日詩

太皇生日最尊榮獻壽宮中未五更天子捧觴仍再拜寶慈侍立到天明【寶慈皇太后宮名】

太后幸景靈宮駕前露面防童女詩

平明彩仗幸琳宮紫府仙童下九重整頓瓏璁時駐馬畫工闇地貌眞容【以上溫公續詩話】

宋詩紀事卷八十八

欽定四庫全書

宋詩紀事卷八十九

錢塘厲鶚撰張元

元華州人入西夏

【容齋三筆西夏曩霄之叛其謀皆出於華州士人張元與吳昊而其事本末國史不書比得田畫承君集實紀其事云張元吳吳姚嗣宗皆關中人負气倜儻有縱橫才相與友善嘗薄遊塞上觀覘山川風俗有經略西鄙意姚題詩崆峒山寺壁範文正公巡邊見之大驚又有踏破賀蘭石掃淸西海塵之句張爲鸚鵡詩卒章有好著金籠收拾取莫教飛去別人家吳亦有詩將謁韓範二帥恥自屈不肎往乃礱大石刻詩其上使壯夫拽之於通衢三人從後哭之欲以鼓動二帥旣而果召與相見躊躕未用間張吳徑走西夏範公以急騎追之不及乃表姚入幕府張吳及至夏國夏人以爲謀主以抗朝廷連兵十餘年西方至爲疲獘職此二人爲之時二人家屬羇縻隨州聞使諜者矯中國詔釋之人未有知者後乃聞西人臨境作樂迎此二家而去自是邊帥始待士矣張有雪詩吳詩獨不傳觀此數聨可想見其人非池中物也承君所記如此予謂張吳在夏國然後舉事不應韓範作帥日尙猶在關中豈非記其嵗時先後不審乎張吳之名正與羌酋二字同蓋非偶然也】

雪

五丁仗劍決云霓直取銀河下帝畿戰死玉龍三十萬敗鱗風捲滿天飛

【西淸詩話華州狂子張元天聖閒坐累終身毎托興吟詠如雪詩云云又白鷹云有心待搦月中兔更向白雲頭上飛怪譎類是】

劉三嘏

三嘏河閒人遼駙馬都尉慶曆中奔宋遣歸殺之

自陳詩

𨿽慙涔勺赴滄溟仰訴丹衷不爲名寅分星辰將降禍兌方疆防卽交兵春秋大義惟觀釁王者雄師但有徵救得燕民歸舊主免於異國自稱兄

【儒林公議契丹旣有幽薊及雁門以北亦開舉選以收士人幽州劉氏昆弟其名曰二元三嘏四端五常六符皆在被遇三嘏四端復尙主慶曆年秋三嘏攜嬖妾偕一子投廣信軍詞情悲切自言主凶狠必欲殺其妾與子故歸朝廷頗詢其國中機事復爲詩以自陳朝廷以誓約旣久恐納之生釁敵又移文邊郡躡知三嘏未還求索峻切期於必得不然則舉兵隳好矣朝廷乃遣還三嘏復由西山路入定州境所至以金賂村民求宿食勢亦窘廹定帥遣人搜索拘送比三嘏至幽州其妻已先在矣乃殺其妾與子械送三嘏以其晜弟皆方委任遂貸三嘏死使人監錮之遼史劉愼行累遷至北府宰相子六人一徳二元三嘏四端五常六符嘏端符皆第進士嘏端俱尙主爲駙馬都尉三嘏獻聖宗一矢斃雙鹿賦上嘉其贍麗與公主不諧奔宋歸殺之】

韓璘

璘金人紹興中歸宋不果遇害

題扇寄弟

鳴雁落江濵夢裏年來相見頻吟盡楚辭招不得夕陽愁殺倚樓人

【四朝聞見錄司馬文季使北不屈在北生子名通國字武子蓋本蘇武之意通國有大志嘗結北方之豪韓玉舉事未得要領紹興初玉挈家而南授江淮都督府計議軍事其兄璘在北亦與通國善癸未九月以扇寄玉詩云云都督張魏公見此詩甲申春遣侯澤往大梁諷璘通國等至亳州爲邏者所獲通國璘與常所與交聶山等三百餘口同日遇害是嵗三月十六日也】

宋詩紀事卷八十九

欽定四庫全書

宋詩紀事卷九十

錢塘厲鶚撰鐘離權

宣和書譜神仙鐘離先生名權不知何時人閒出接物自謂生於漢呂洞賔於先生執弟子禮自稱天下都散漢字畫飄然有淩雲气

艸書詩

露滴紅蘭玉滿畦閒拖象履到峯西但令心似蓮花潔何必身將槁朩齊古塹細香紅樹老半峯殘雪白猨啼𨿽然不是桃花洞春至桃花亦滿溪

【夷堅志淳熙十一年溧陽倉斗子坐盜官米黥配而籍其家得艸書二軸題云庚申嵗書其名權花押止如一劍之狀蓋鐘離翁也其詞云云李粹伯跋之曰字畫放逸有翔龍舞鳳之勢脫去尋常畦徑非得於心而應於手者不能爾飄然神仙風度固有所本云眞本藏於建康府治軍質庫絹素標飾處皆斷裂獨字畫不動景裴嘗見之庚申嵗者豈非藝祖創業建隆元年乎】

示太原學士

風燈泡沫兩相悲未肎遺榮自保持頷下藏珠當猛取身中有道更求誰才髙雅稱神仙骨智照靈如大寶一半靑山無買處與君攜手話希夷【元祐七年九月九日鐘離權書雲麓漫抄莊綽跋云昔維揚有何仙姑者世以爲謫仙能與眞靈接一日鐘離過之使治黃素乃書此詩呂公亦跋其後令俟王學士至授之後數日王古敏仲自貳卿出守防稽至維揚訪姑卽以與之王祕不以示人】

呂嵒

嵒字洞賔關右人唐徳宗朝呂渭之孫咸通中舉進士不第值黃巢亂攜家隱居終南山學老子法年百餘嵗而狀貎如嬰兒世傳有劍術時至陳摶室其事迹多顯於宋

書楚州紫極宮小軒

宮門閒一入獨憑闌干立終日不逢人朱頂鶴聲急【避暑錄話】

題嶽州古寺二首

朝遊北海暮蒼梧袖有靑蛇膽气麄三醉嶽陽人不識朗吟飛過洞庭湖

獨自行時獨自坐無限時人不識我惟有城南老樹精分明知道神仙過

【蒙齊筆談洞賔呂渭之後五代間從鐘離權得道權漢人不老自本朝以來與權更出沒人間權不甚多而洞賔蹤迹數見好道者毎以爲口實余記童子時見大父魏公自湖外罷官還道嶽州客有言洞賔事者云近嵗常過城南一古寺題二詩壁閒而去說者云寺有一大古松呂始至時無能知者有老人自松顚徐下致恭故詩云然】

書沈東老壁

西鄰已富憂不足東老𨿽貧樂有餘白酒釀來緣好客黃金散盡爲收書

【避暑錄話東林沈氏世爲著姓元丰閒有名某字東老者家頗藏書喜賔客東林當錢唐往來之衝故士大夫與遊客勝士聞其好事必過之沈亦應接不倦嘗有布裘靑巾稱回山人風神超邁與之飲終日不醉薄暮取食餘石橊皮書一絕壁閒卽長揖出門越石橋而去追躡之已不見意其爲呂洞賔也】

畱詩太平寺

手內靑蛇淩白日洞中仙果艷長春湏知物外煙霞客不是尋常磨鏡人

【靑瑣髙議賈師雄郎中治平中通判邵武嘗收鐵鏡甚大非常物也久欲淬磨未得其人左右言近有回處士自言善磨鏡召至風骨軒昻非常人也飲酒畢推藥鏡上言藥少當自取之旣去不回詢其宿在太平寺畱詩一絕而去取鏡視之藥已化去堆藥處一防表裏通明如寒玉春水】

書與胡詠之

濟世應湏不世才調羮重見用鹽梅種成白璧人何處熟了黃粱夢未回相府舊開延士閣武夷新築望仙臺靑雞唱徹函關曉好捲遊幃歸去來

題秦州天慶觀壁

石池淸水是吾心漫被桃花倒影沈一到邽山空闕內消閒塵累七琴

【墨荘漫錄鄱陽胡詠之朝散生平好道元符初嘗於信州弋陽縣見一道人靑巾葛衣神气特異因揖而延之對飲道人指取大白滿引無算曰君有從軍之行去否胡竦然曰當去蓋是時欲就熙河帥姚雄之辟也道人曰西陲方用師好去索紙書詩云云授詠曰爲我以此寄章相公且曰章相公好个人又錯了路徑也問其姓名不肎言乃拂衣去明日因告縣令徧邑物色竟無見者詠至京師見王副車詵具告以此欲持詩謁子厚詵曰愼不可上方以邊事倚辦相公丞相得此必堅請去上必疑怪詰其所以然君且得罪詠以爲然徑趨幕從取靑唐旣還闕則子厚已去矣他日子厚北歸聞有此詩就詠求之其眞本已爲副車奄有乃錄寄之子厚見詩嘆曰使吾早得此詩去位久矣豈復有今日乎方詠之在邊日嘗至秦州天慶觀聞說呂先生在此月餘近日方去矣問何以知其爲呂道士云道人去時適道眾皆赴鄰郡醮道人顧小童曰吾且去借筆書壁候師歸示之小童辭以觀新修戒勿令涴乃曰煩貯火殿鑪吾欲禮三淸而去旣而行殿後砌下有池水甚淸泚乃以爪畫殿壁畱詩云云後題回字眾驚嘆以爲必呂翁也壁甚髙其字非手可能及邽山卽秦山也此說予聞江元一太初云】

題冢上亭

冢上爲亭鬼莫嗔冢頭人卽冢中人憑欄莫起存亡意除郤虛空總是塵

【西溪叢語襄漢隱者躬耕數畝因古冢爲亭往來題詩甚富一日柱閒得一絕相傳呂翁作也】

題崇元觀【在吉水縣】

褰裳嬾步尋眞宿淸景一宵吟不足月在碧潭風在松何必洞天三十六【方輿勝覽】

題京師景徳寺東廊三學院壁

明月斜秋風冷今夜故人來不來教人立盡梧桐影【庚溪詩話】

題靈石屋山

南塢數回泉石西峯幾疊煙雲登攜孰以爲侶顏寓李甲蕭耘

【竹坡詩話西湖諸寺所存無幾惟南山靈石猶是舊屋寺僧言頃有數道人來丏食拒而不與乃題詩屋山而去至今猶在字畫頗類李北海好事者譯之乃是呂洞賔與三人者來耳李甲近世人東坡以比郭恕先善畫而有文余不知爲何人當是神仙也】

呂仙牧童

絕句

艸鋪橫野六七里笛弄晚風三四聲歸來飽飯黃昏後不脫蓑衣臥月明

【西淸詩話鐘弱翁帥平涼一方士通謁從牧童牽黃犢立於庭下弱翁異之指牧童曰道人頗能賦此乎笑曰不煩吾語是兒能之牧童乃操筆大書云云旣去郡人見方士擔兩大甕長歌出郭迹之不見兩甕乃兩口豈洞賔耶】

許堅

許堅江左人早嵗以時事干江南李氏不見禮拂衣歸隱茅山太平興國八年自茅山遊廬山或在洪州西山吉州玉笥山

宿溧陽靈泉精舎僧以白字韻請畱詩

近枕吳溪與越峯前朝恩賜靈泉額竹林晴見雁塔髙石室曾棲幾禪伯荒碑字沒秋苔深古池香泛荷花白客有經年別故林落日啼猨情脈脈【郡閣雅談】

張虛白

虛白邢州人

遺崔母

武陵溪畔崔婆酒天上應無地下有南來道士飲一斗醉臥白雲深洞口

【湖廣總志虛白舉進士不第辟穀從劉易陳摶逰寓武陵崔母家崔飲以醇酒一旦歿崔殯之後邑人余安見虛白賣藥揚州市中賦詩托安遺崔崔得詩啟殯視之乃知尸解】

石仲元

仲元字慶宗宋初桂林七星山道士以能詩名楊徽之守湘源大加稱賞目爲玉方響有桂華集

陽朔道中

平原翠削萬瓊瑰頓轡塵沙眼暫開文网牽人寧底急未妨得意看山來

句

石壓筍斜出岸懸花倒生【以上桂林府誌】

沈廷瑞

廷瑞筠州髙安人玉笥山道士

別僧昭瑩

南北東西路人生會不無早曾依閤皁又郤上都云片隨天闊泉聲落石孤何期早相遇樂共煮菖蒲【郡閣雅談沈廷瑞吏部郎中彬之子棄妻入道居玉笥山雍熙二年上元日辭道侶念人生幾何賦無病而終遺言於弟子以畫土宿一幀度人經一卷隨葬後二年有閤皁山僧昭瑩於山門相遇云暫到廬山尋知已畱土宿一幀及度人經一卷五言詩一首爲別昭瑩到玉笥山話及方知沈道士已亡往墳上見土坼裂尺餘蓋尸解也】

張無夢

無夢字靈隱號鴻蒙子與種放劉海蟾爲方外友事陳希夷多得微防久之遊天臺登赤城廬於瓊臺觀眞宗召對除著作郎不受賜還山令臺州給著作郎俸以養老有瓊臺集

天臺桐栢觀

天臺瀑布落靑天觀在天臺瀑布邊道士秖今燒藥處仙翁曾是種芝田龍居古洞遺殘雨鶴出髙巢防破煙暫別靈谿遊五嶽不知重到又何年【赤城志】

劉遁

贈丁晉公

屢在仙遊亭上醉仙遊洞裏杳無人他時鳴鶴歸滄海同看蓬萊防上春

【古今詩話丁晉公舊有園在保康門外園有仙遊亭仙遊洞與道士劉遁往來遁作詩贈公云云後南遷遁往見公於崖州方思其詩知爲異人也】

許昌齡

南莊

南莊相見北莊居更入深山十里餘幽谷每尋樵徑上眞心還與世情疎雲中犬吠流星過天外雞鳴曉日初昨日有人相問訊旋將落葉寫回書

【皇朝類苑許昌齡安世諸父早得神仙術杖策居潁陽石唐山歐陽永叔生平不肎信佛老與語豁然有悟嘗手書其詩】

申徒有涯

髙吟

仲尼非不賢爲世所不容嗤嗤同舟子不識人中龍溪雪載落梅寒聲激長松往來但一嘯一壺隱塵蹤【樹萱錄申徒有涯方外之士嘗攜一白甆瓶自陽羨遊吳中大風雪中脫衣賃舟沽酒斗餘飲畢大吐同載者惡之榜舟者逐之有涯挈瓶登岸倚欄髙吟云云歌訖跳身入瓶悄然無迹】

劉元英

元英號海蟾子

題潭州壽寧觀

醉走白雲來倒提銅尾秉引个碧眼奴擔著獨壺癭自言秦世事家住葛洪井不讀黃庭經豈燒龍虎鼎獨立都市中不受俗人請欲攜霹靂琴去上芙蓉頂吳牛買十角溪田耕半頃種秫釀白醪總是仙家境醉眠松陰下閒過白雲嶺要去卽便去直入秋霞影

【湖廣總志劉元英號海蟾子初名操燕地廣陵人以明經擢第仕燕主劉守光爲相一旦忽有道人來謁自稱正陽子索雞卵十枚金錢十枚以一文置幾上累十卵於錢若浮圖之狀海蟾驚嘆曰危哉道人曰人居榮樂之場履憂患之地其危有甚於此者復盡以其錢擘爲二擲之而去海蟾由此大悟遂易服從道宋仁宗天聖九年遊歷名山所至多有遺迹一日於潭州壽寧觀題古詩十韻云云仍自寫眞其傍撮襟書鶴齊壽四字題云廣陵閒民劉某書丹成尸解至元六年贈海蟾明悟宏道眞君】

羅道成

道成郴州人

遊嶽

因思靈秀偶來遊碧玉寒堆萬疊秋直上太山髙處望根盤連接十餘州

白騾代步若奔雲閒人所至畱詩迹欲知名姓問源流請看郴陽山下石

【古今詩話慶曆中有閒人遊嶽謁主簿郭及甫視其刺羅道成也自言郴州人問郴人言有眞人得道乘白騾行石壁上迹至今存】

黃希旦

希旦字姬仲邵武人自號支離子生於仁宗景祐閒入道本軍九龍觀熙寧中詔住京師五福宮又典太乙宮事年四十二解化有竹堂集

謝人惠星冠

學道多年尙屈蟠豈勝仙伯贈峩冠曉簮乍覺星攢頂夜戴偏宜月滿壇對鑑寧忘朋友正避時羞爲利名彈預思他日雲林下輕罩紗巾鶴髮寒

和賈鴻舉移竹

琳房珠館何虛寂寶砌無塵苔蘚碧仙翁倚檻靜吟哦郤憶篔簹拂巖石勁節虛心守嵗寒未嘗暫變風霜色移來迢遞不辭遠深根訝向瑤臺植漸承春意葉靑靑時惹天香煙羃羃月籠翠影尙蕭疎露被繁枝才滴瀝迎風閒夜擬龍吟結實他年期鳳食非才終約老煙霞此際謬當親采擇寄言紅紫莫相猜彼此無情蒙化力逢時翦拂任他人沈去葛陂都咫尺【以上竹堂集】

歸眞子

呈桂州唐秀才

袁州相見又之全不遇先生道未圓大抵有心求富貴到頭無分學神仙篋中靈藥宜頻施鼎裏丹砂莫妄傳待得角龍爲宴防好來黃壁臥林泉

【古今詩話唐子正著作桂州人治平中赴舉至全州途中雇一僕負重擔健若飛羽𨿽鞭馬疾馳常去馬百步外恐其逸去遂遣之其僕卽日自全州二千七百里日午已到唐州畱書驛吏曰候桂州唐秀才至卽投之唐月餘到驛驛吏出書題云呈桂州唐秀才歸眞子封惟一詩云云話其狀貌乃全州僕也畱書之日乃全州所遣日也始悟其爲神仙唐後爲邕倅熙寧丙辰交趾寇邕唐遇害乃詩所謂角龍也】

陳景元

景元字太虛自稱碧虛子建昌南城縣人神宗朝爲右街副道籙賜號眞人

【宣和書譜景元毎著書什襲藏之有佳客至必發函具鉛槧出客前以求防定乞歸廬山詔賜白金旣歸行李無他物百擔皆經史也所居以道儒醫書各爲齊館而區別之四方學者從其遊則隨所類齊館相與校讐人人得盡其學而所藏號爲完書未嘗與俗子將迎惟相善法云寺釋法秀人比之廬山陸修靜交惠逺也所役二奴一曰黃精一曰枸杞一時大臣如王安石王珪喜與之遊嘗與蔡卞論書至歐陽詢曰世皆知其體方而莫知其筆圓卞頗服膺】

臨化作

昔之委和今之蛻質非化非生復吾眞宅【宣和書譜】

李陶眞

陶眞不知何許人熙丰閒遊武夷好吹笛諸道士招飲於云房陶眞皆赴而諸房笛聲一時同發後寓修於建平之通仙巖一日畱詩別眾不知所往

絕句

毛竹森森自翦裁試吹一曲下瑤臺當塗不遇知音聽防拂白雲歸去來【崇安縣誌】

周貫

貫膠東人熙寧元年至豫章石頭寺尸解【冷齋夜話周貫者不知何許人自號木雁子治平熙寧閒往來西山日酣飲畜一大瓢夜以爲溺器工作詩詩成癖嘗宿奉新龍泉觀半夜槌門道士驚問其故曰偶得句耳因使口誦貫以手指畫吟曰彈琴傷指甲蓋席損髭須是夜寒甚貫以席自覆故耳】

答人

八十西山作酒仙麻鞵軋斷布衣穿相逢甲子君休問太極光陰不計年【冷齋夜話】

題虛白觀【在筠州上髙縣】

出郭十餘里藍輿試初程山髙雲气重野曠煙光輕斷石絡樹根敧崖澑泉聲行行款道宇一徑掌樣平仙隱記甘羅觀名取莊生寶藏絢金碧仙佩飛瑤瓊檐鐸自相語龕燈弄微明出門境界寛一笑大江橫蹁躚白羽衣孤鶴松梢鳴【瑞州府誌】

郭行

行字思誠不知何許人舉進士不第遂學道不食惟飲酒馬黙知鄆之項城縣行訪之一見如舊云與祕丞同隱華山來時黙官祕丞也後行死期年有人過華陰見行附書並詩與黙發其墓惟杖屨而已

寄馬黙祕丞

汶上懽然喜再逢爲言相憶白蓮峯死生決定歸眞性嵗月休交攺舊容漫把文章添野錄柰何官爵自天鐘南山記得登臨處閒郤煙雲千萬重【陶朱新錄】

邢仙老

詩贈晚學李君

日轉篷窻影漸移羅浮舊隱到多時瀛洲伴侶無消息風撼巖前紫桂枝

【玉照新誌熙寧辛亥聞李侯事忘其名以供奉官爲汾州管界巡檢一日捕盜入九疑山深歷巖洞遙見嶺中有靑煙一防了然可辧村民云居常見闕樵牧皆不能到李識其處歸以告同姓李彥髙李君業文志未就嘗以養生不死爲意聞之卽尋煙處攀緣而上有艸堂三閒一老人燕坐其中李問老人姓名言唐末人避世來此姓邢名字不必問指靣前二小池乃有竹筒作刻漏狀曰從來甲子日辰吾盡知之所不知者國姓年號耳李因告以熙寧天子姓名傳序年月仙老頷之而已數日復往因授李以內丹眞訣臨別書一絕題云詩贈晚學李君】

髙坦

畱別句容簿

巖下相逢不忍還狂歌醉酒且盤桓仇香莫問神仙事天上人閒總一般

【西溪叢語熙寧閒句容簿至茅山遇道人髙坦被髮跣足與簿劇談飲酒終日書一詩畱別而去】

李斯立

斯立居舒州靈仙觀常從蘇軾遊年逾八十始卒

句

巖澑連云凍溪梅帶雪香【安慶府誌】

黃知微

知微字明道江州人元丰閒居廬山太平宮號養正先生

句

溪云拂地送殘雨谷鳥向人啼落花【九江府誌】

王文卿

文卿麻姑山道士

麻姑壇

漉酒巾籠五嶽冠嬾攜琴鶴上朝端丹房晝睡煙霞暖紫府夜歸星斗寒詩就幾教山鬼泣劍靈那許俗人看麻姑報道桑田變一曲仙棊尙未殘【丹霞洞天志】

劉跛子

與客飲市橋

遷客南湘召赴京輪蹏迎送一何榮爭如與子市橋飲且免人閒寵辱驚

【冷齋夜話劉跛子者靑州人也拄一拐毎嵗必一至洛中看花館範家園春盡卽還京師爲人談噱有味範家子弟多狎戲之張丞相召自荊湖時跛子與客飲市橋客聞車騎過甚盛起觀之跛子手挽其衣使起飲作詩云云予姻家許中復之內乃趙防參政之孫女云我十許嵗時見劉跛子來覓酒飲笑語而去計其壽百四五十許嘗館於京師新門張婆店三十年日坐相國寺東邸人無識之者】

李伯祥

伯祥眉山矮道士見百斛明珠

句

夜過修竹院醉打老僧門

【能攺齋漫錄蘇黃門云東坡先生稱眉山矮道士好爲詩格不能髙往往有奇句可喜也】

三朶花

絕句

戴花三朶鎭長春誰識元中不二門醉裏自傳神似活終當不老看乾坤

【夷堅志房州異人或雲姓李氏常戴紙花三朶入市能作詩皆神仙異談自能寫眞東坡常作詩詠之郡人稱三朶花先生猶記其一絕】

徐守信

守信海陵人少孤役於天慶觀嘉祐四年天臺道士余元吉來遊示惡疾守信事之無倦忽於溺器得丹砂餌之自是常放言笑歌日誦度人經絕粒至數日爲人言禍福如影響發運使蔣之奇以經中有神公受命普掃不祥之語呼曰神公自是人以神翁目之徽宗召入言事多驗賜號虛靜沖和先生年七十有六卒賜大中大夫給葬用四品禮厝城東響林原弟子苗希頤裦次其事爲語錄

【陸遊家世舊聞元符中哲宗嘗遣密問聖嗣神翁曰吉人君子吉人者上名也於是召至都下上用太宗見陳摶故事禦縧褐卽便殿以賔禮接之泰州誌云神翁役天慶時常持一帚供掃除後響林方洲仙源霜節亭諸處多生帚竹宛然叢篲】

絕句

汲汲光陰似水流隨時得過便湏休兒孫自有兒孫計莫與兒孫作馬牛【徐神公語錄】

獻康王詩

牡蠣灘頭一艇橫夕陽西去待潮生與君不負登臨約同上金鼇背上行

【輟耕錄章安張善初云初宋髙宗在潛邸日泰州徐神翁能知前來事羣閹言於徽宗召至以賔禮接之一日獻詩云云及兩宮北狩匹馬南渡建炎庚戌正月三日帝航海次臨海縣之章安鎭灘淺閣舟落防於鎭之福濟寺前以候潮顧問左右曰此何山曰金鼇山又問此何所曰牡蠣灘因黙思神翁之詩乃徒步登岸見此詩在寺壁間題墨若新方信其爲異人也】

陳應祥

應祥字知明西安人政和中試修文輔教科授道至元素大夫凝神殿校籍有詩集

西興晚望

晚色催吟思江風掠斷霞亂烏投岸朩幽鷺集汀沙月出海門近人歸渡口斜防湏操舴艋隨處是天涯【衢州府誌】

劉卞功

卞功字子民濵州安定人築環堵於家之後圃不語不出者三十年徽宗聞其名召之不起賜號髙尙先生靖康之變不知所終

【賔退錄子民六嵗誤觸甕碎家人更譙之神色自若曰俟釘校者來當全之復譙其妄曰人破尙可修矧甕耶語未絕釘校者至相與料理頃之如新嘗云常人以嗜欲殺身以貨財殺子孫以政事殺民以學術殺天下後世吾無是四者豈不快哉】

答外兄王子常問修行之術【王名衣官侍郎】

非道亦非律又非虛空禪獨守一畝宅惟耕已心田【賔退錄】

張景端

景端字子仁嗣漢二十九代天師大觀初贈葆眞先生

題梅山

作尉南昌日投書北闕頻忠言不悟主直節恥爲臣漢室多災異吳門念隱淪掛冠忘寵辱蒙袂出埃塵虹屈英雄气鷗羣自在身永懷三洞訣髙謝九江春擇地開仙館看云翦壽巾元臺秋步月虛室夜凝眞無夢生芳艸畱年養大椿碧茸香不斷靑鳥性偏馴太液刀圭就中黃道路新武夷空墜馬郁朩竟棲神絳節𨿽朝帝靈波尙濟民一名傳舊史千古事嚴禋瑞气生仙藥淸風付羽人壇遺金鼎像井鎖玉華津地接洪厓府溪通劍水濵鶴歸云抖擻龍起石鱗皴已悟身爲患元期徳有鄰靑山不忘我今日是天親【梅仙事實】

張繼先

繼先字嘉聞嗣漢三十代天師崇寧中賜號虛靖先生

【天師世家云崇寧四年召繼先建醮內廷因密奏赤馬紅羊之兆請修徳靖康丙午之變其言始驗還山題翛然亭壁曰赤帝禦龍行末伏姮娥分月入深山人莫能測】

遊洞霄

洞霄深處日棲眞仙子親曾此致身鳳闕有人來獻禮溪聲山色愈增新【洞霄詩集】

曹道衝

道衝南嶽羽流

題謝先生白雲庵

桃源洞口武陵人跳出紅塵二十春但喜白雲深有趣不知靑眼近來親丹砂已向坤鑪伏玉汞先從坎鼎烹活計一張焦尾外碧壇三尺禮星辰【南嶽總勝集】

王介

介七閩羽客

洞霄宮

飄飄遼鶴去難尋野客重來嘆復吟許邁林中丹竈冷郭文山上白雲深南陵事迹都非昔北嶺歸期直到今珍重玉京無限意待將功節養髙岑【洞霄詩集】

皇甫介

介無爲軍道士

洞霄宮

大滌云深日月遲羽人曾作帝王師鼎中絳雪成千日巖下幽花占四時玉杖已乘鸞鶴去靑山難使鬼神移人閒萬事惟閒好山頂誅茅待幾時【洞霄詩集】

黎師俁

師俁字道華臨川人入道學詩於謝無逸與曾季貍裘父文慧大師惠嚴同時以詩鳴號臨川三逸有頤庵集

門外

門外黃塵尺許深癡兒抵死競浮沈誰知一寸茅檐日天付閒人值萬金【詩家鼎臠】

明水寺

寒日荒荒野外昏亂山深處訪祗園一條防水穿龍洞十里松陰蔽寺門衲子茹蔬憐鶴瘦吾儕飲酒作鯨吞夜闌笑語喧空闊驚起棲鴉過別村【西江詩話】

遊道士

道士饒州人

書假簿

相別來來一百秋幻泡重作故人遊紫泥白雪尋常事何苦人間話不休

【今是堂手錄太學禮遠齋饒州一同人遇遊道士道士本里人化去已多年一日來客位相訪約同人請假歸齋假簿中有詩一絕乃道士所書也】

葛道人

句

百囀已休鶯哺子三眠初罷柳飛花

【竹坡詩話宣和中錢塘有葛道人以業屨爲生一日爲寺僧修屨口中作吟哦聲僧訝而問之曰今日偶得句耳】

朩廣漠

廣漠和州道士

自詠

百萬人中隱一身深如勺水在滄溟獨醒自負賢人酒天闊難尋處士星照影自憐湖水碧髙吟贏得蜀山靑城南老樹如相問不枉翻空過洞庭

【費衮梁溪漫志雍孝聞蜀人崇寧間廷試對防力詆時政闕失駁放後𨿽授以右列然卒不仕浪迹山林遂遇異人得道政和末變姓名爲道士入內說法徽宗謂其得林靈素之半因賜姓朩更名廣漠竟不知其爲孝聞也】

過東坡墓

文星落處天地泣此老已亡吾道窮才力謾趨生仲達功名猶忌死姚崇人間便覺無淸气海外何人識古風平日萬篇誰愛惜六丁收拾在瑤宮

【玉照新誌秋浦朱去奢謂雍孝聞自海外量移池州以卒嘗有詩云官田種秫陶元亮私釜生塵範史云至今郡人猶傳誦之孝聞沒後和州道士亡其姓名冒而爲孝聞走江淮間其才亦不下孝聞有弔項羽庿文云無守陵之繐帳有照夜之寒釭過東坡墓題詩云云宣和初至京師遂得幸祐陵謂其人可及林靈素之半錫姓名朩廣漠至紹興中猶寓會稽之天長觀明淸尙及識之】

羅浮黃野人

歌詩

云來萬嶺動云去天一色長嘯兩三聲空山秋月白【西淸詩話黃野人葛仙弟子或云葛仙之稚川棲山煉丹野人隨之葛旣仙去畱丹柱石閒野人自外至得一粒服之爲地行仙近有人遊羅浮宿畱巖谷閒中夜見一人身無衣而紺毛覆體意必仙也乃再拜問道其人了不顧但長嘯數聲響振林朩歌詩云云】

裴道人

歌

好酒喫三盞好花插一枝思量今古事安樂是便宜【泉州府誌紹興中有人自稱江東裴道人頭帶通艸花行歌於市一日於北山石嵌中端坐而逝】

盛曠

曠字元放武林人紹興中入道赤松觀髙宗召見賜號至樂先生

獨吟

刋名紫簡羣魔賔扶桑暘谷奏玉晨控鶴三素輔翊宸敢忘南嶽魏夫人【金華山誌】

陳田夫

田夫字耕叟居南嶽九眞洞老圃庵緝南嶽總勝集隆興攺元自序

題朱陵洞白雲堂

我愛瀟湘境朱陵後洞天白雲堂裏客靑艸渡頭眠小艇牽紅鯉幽池種白蓮頤眞堪此地風月兩依然【南嶽總勝集】

金梁之

梁之字彥隆休寧人兩浙提刑受長子以蔭爲奉新尉一旦若狂惑者不滿秩棄歸自是袒跣垢污走歙之墟落動旬月不食夜臥往往有光樞密朱朴一見則曰是八百仙之一也直以金丹動蕩故耳晚年多食大黃棲止無常處自稱野仙毎云我當以八月死幸毋焚我淳熙元年八月十二日夜半起坐揮扇而逝年六十有一葬城陽山立壇其上後有自蜀見之者爲攜家問歸蓋尸解云

【洪杏庭金野仙傳同郡士人朱南一字徳修瀟灑閒逸至老不娶野仙贈詩有云寄語月溪朱逸士他年同賞水仙花野仙歿二紀南一下世士友率葬正在野仙墓後山中水仙正開其前知類如此】

答郡守趙師防

王侯門戶嬾開顏鬥酒千錢一笑閒無雪可欺靑檜老有天難管白雲閒丹霄作客曾騎鶴紫府爲家不買山京口相逢又相別只琴孤劍幾時還

郡侯雪天開宴卽席以塡字韻索詩

昨夜嫦娥弄玉纎也應掐月作花鈿爲嫌梅影太淸瘦幾片飛來疎處塡【以上新安誌】

贈郡士張夢錫赴南宮試

秧鍼刺水麥鋒齊漠漠平沙白鷺飛盡道春光已歸去淸香猶有野薔薇

【新安誌夢錫下第歸授徒他邑望窗外緑秧如鍼白鷺飛過徘徊驚訝而籬閒紫薇正開悉如詩中所云】

黃居萬

瀑布

龍梭織處人難見地軸舒來尺莫量定是水仙王性好逐時裁去補滄浪

【娛書堂詩話道士黃居萬瀑布一絕亦有形容之工】

楊介如

介如字固卿丰城人開禧閒遊邊塞畫策不售遂隱黃冠後入閤皁山有隱居集

句

酒量春吞海詩肩夜聳山

【西江詩話介如嘗主淸江柏堂觀一日諸文士集觀中唱酬介如蓬鬢垢衣坐其側句至朗吟云云座皆驚服】

章至謙

至謙號淸隱道士

九日和子美韻

九日登髙眼界寛羽衣雲集盡淸歡黃花滿泛淵明酒白髮仍簮子夏冠庭下流泉趨澗急座閒淸气逼人寒不湏更問明年健但向眉頭鬢角看【洞霄詩集】

陳良孫

良孫道號寢虛先生童年學道隱迹吳山事見趙汝湜九鎖步虛詞引

雪中浴冷泉示諸友

風鼓空林雪蔽山身如鐡石不知寒塵埃豈是相隨物付與溪流出世閒【洞霄詩集】

許翁翁

偶作

我疑麋鹿是前身九十餘年作隱淪飄瓦禦風離碧落虛舟隨水到紅塵無恩可報空磨劍有道欲傳難得人回首孤山無限好不如歸去任天眞

【雲麓漫鈔亳人許翁翁少軍籍以功補官遇異人棄家入襄漢山中學道乾道中來臨安爲史丞相治脾痛一鍼而愈常有詩云云】

王思明

思明余杭洞霄宮道士自號竹庵曾求陸放翁爲本宮碑

聞蟬

變化南風裏超然濁得淸一枝藏去穩兩翼蛻來輕呼吸飽珠露吟哦敭玉笙秋林如罷唱無處問虧成【洞霄詩集】

吳洞明

洞明余杭洞霄宮道士自號芝坡

和章淸隱山居

物外無寒暑從教嵗月深虛閒渾屬我寵辱不驚心貧樂知書味詩豪借酒吟山居何所有萬籟奏淸音【洞霄詩集】

龔文煥

文煥余杭洞霄宮道士自號菊巖

山中

白日幽情愜閒門到者稀嗜茶和月煮采藥帶雲歸春樹餘花落天壇獨鶴飛年華自來往慵換薜蘿衣【洞霄詩集】

貝守一

守一餘杭洞霄宮道士自號月溪

冬晴晚步

浮雲初斂夕陽斜路入江村四望賖朩厭霜濃頻脫葉梅嫌春小未開花翩翩過雁摩晴漢隱隱孤防趁落霞欲壯吟懷沽鬥酒野田多處少人家【洞霄詩集】

朱眞靜

眞靜余杭洞霄宮道士自號雪崖

石室庵夜坐

靑熒寒熖弄微明燈與幽人一樣淸案上黃庭渾嬾看時聞敗葉打窗聲【洞霄詩集】

龔大明

大明余杭洞霄宮道士號山隱

南湖

梅霖初歇水平湖湖上靑山展畫圗更著樓臺相掩映風流端不減西湖【洞霄詩集】

徐仲淵

仲淵大滌山凝神齋髙士

淸隱齋飲酒

暖風薄雨輕煙散晴日遊絲柳絮亂竹窗午夢啼鳥驚松軒晚飲幽人喚一壺碧酒如春濃萬斛羈愁若冰泮興來索筆漫題詩碧桃花下綸巾岸【洞霄詩集】

舒道紀

題浩然觀

澄心坐淸境虛白生林端夜靜笑聲出月明松影寒絳霞封藥竈碧竇濺齋壇海樹幾回老先生棊未殘【詩林萬選】

趙元淸

元淸號石泉金華赤松觀道士有松花集

題江湖偉觀

鳳舞龍飛王气蟠兩都賦在一闌干伍員不死江潮壯西子如生越水寒春日百花連上苑秋風落葉滿長安錢唐占盡東南美河洛何人著眼看【金華詩粹】

陳孟陽

孟陽閤皁山道士

答淸江錢大尹問閤皁山中景

形如閤皁對淸江吳漢神仙古道場玉像靈多民受賜天書嵗久墨猶香絳霞密鎖靈仙館碧霧輕籠正一堂蒼蘚爛班雙鯉石寒泉澄湛九龍塘著衣臺上三冬暖鳴水亭前六月涼搗藥鳥聲喧夜榻升天馬迹印西岡葛憩源深生異艸淩雲峯峻染瑤光丹井𨿽存人杳漠松巢空見鶴飛翔屏糚水墨誇陶弼門斷塵埃憶孟昌風來松檜笙簫地春入園林錦繡鄕个中自少紅塵到閒裏惟知白晝長景物敢吟成實錄願憑賢宰一稱揚【閤皁山誌】

葛長庚

長庚字白叟又號白玉蟾閩淸人家瓊州入道武夷山嘉定中詔徵赴闕館太乙宮封紫淸明道眞人有海瓊集

采蓮舟

葭蒲滿蕩起晴煙總屬霜鷗雪鷺天一片紫菱分十字中間放過采蓮船

登樓秋望

憑徧朱防醉已蘇樓前眼纈望中疏漢陽艸樹看來短淮岸漁家淡欲無薄暮鴉翻千防墨晴空雁艸數行書多情庾亮吟魂遠風泛蘆花秋滿湖

中秋月【曰璐按西湖遊覽志作得月樓】

千崖爽气已平分萬里靑天輾玉輪起向錢唐江上望相逢都是廣寒人

題桐栢觀

仙翁夜來扣林壑約我明朝過南嶽石壇對坐話松風鶴唳一聲山月落

午飯羅漢寺

林閒一徑似驚蛇中有禪關隱紫霞煙鎖蒼松遮寺額風搖翠竹撼檐牙客來寂莫盤香穗飯罷從容瀹茗花到此徘徊歸去晚夕陽掛樹一聲鴉

初至桐州

夜半江風吹竹屋起挑寒燈憐影獨荒雞亂啼思轉多黠鼠嘯躍眠不熟舊曲聲情覺淒涼故園心眼時斷續何當牽犬臂蒼鷹錦防貂裘呼蹴踘【以上海瓊集】

黃春伯

春伯號天谷

訪白玉蟾值其出題壁【三言】

怪訪怪怪不在茅君山來相待

絕句

半篙春水一蓑煙抱月懷中枕斗眠說與時人休笑我英雄回首卽神仙【以上劉后村詩話】

夏元鼎

元鼎字宗禹永嘉人號雲峯散人又號西城眞人

絕句

崆峒訪道至湘湖萬卷詩書看轉愚踏破鐵鞵無覓處得來全不費功夫

【蓬萊鼓吹附錄元鼎博極羣書屢試不第應賈許二帥幕出入兵閒至上饒夜感異夢棄官入道至南嶽祝融峯過赤城周眞人求其指示乃大悟因題詩云云所著有陰符經講義三卷圖說一卷崔公藥鏡箋一卷今永嘉有夏仙裏云】

楊至質

至質字休文號勿齋閤皁山道士淳祐中敕賜髙士右街鑑儀主管教門公事著有竹宮表制太乙宮代言之文也

茅山

玉肺浮空已字山五門不鎖洞天寛紫花可餌秋尋術紅焰難埋夜見丹畫出一牛方水艸飛來三鵠各峯巒仙蹤寂寞髙風逺誰爲先生指額瘢【茅山誌】

李徳眞

客崇安寄蕭小山太博

宦淸只有著書忙六館歸時客滿堂芍藥待吟班已峻梅花曾賦筆猶香夜瞻北斗星河近晴倚東樓嶺樹長別日未深情不淺雪風吹老孟襄陽

武林春遊卽事

風光如此莫傷春雲樹煙花一色新杜宇不啼眞解事帝鄕誰是肎歸人【以上詩林萬選】

王克功

克功字徳成號漫翁

詠柳

春到枝枝是緑絲秋來葉葉是愁眉灞橋何限經行者不記尋花系馬時【全芳備祖】

劍浦思歸

韶華客裏一番老自嘆此生行路多獨上危樓望鄕國闌干倚徧柰愁何【詩家鼎臠】

思友

孤坐忽太息拂衣臨長風天髙夕月冷朩脫秋山空良晤匪易得好懷難再同思君不可見心逐孤飛鴻

梅僊山

芒屩支藤上翠防長松影裏扣柴扉石壇丹竈蒼苔冷天闊風髙鶴不歸【以上詩林萬選】

董嗣杲

嗣杲字明徳號靜傳宋季入道孤山四聖觀攺名思學字無益有西湖百詠

雨中宿洞霄

靑靑九鎖山步步聽潺湲雨重精神倦云深意緒閒禽聲依石樹泉澑出巖關落落仙蹤在何能見大還【洞霄詩集】

西湖百詠【存十九首】

環碧園【在丰樂樓北桞洲之側防聖仁烈楊太后宅園】

繞舎晴波聚釣仙五龍池畔柳洲前淸虛不類侯家屋輪奐曾資母后錢三靣軒窗秋水觀四時簫鼔夕陽船攬將山北山南翠獨有黃昏得景全

東西馬塍【在澑水橋北羊角埂是也河界東西土脈宜栽花卉園人工於種接仰此爲業閒有園亭不過養種而塍有土神庿額扁作馬城】

土塍聚落界西東業在澆畦奪化工接死作生滋夜雨變紅爲白借東風幾家衣食花姿異兩岸園池地勢同病叟扶鋤耡晚照前身莫是橐馳翁

水仙廟【在水月園西廟創梁大同年閒號錢唐龍君廟錢氏繼請額穹碑尙存乾道中重建寶慶閒郡守別建蘇堤上乃謂舊廟有視湖邈焉牽連遷就之說梁大同時今幾傳矣】

雲翹雨佩有遺仙香火寧隨世代遷廟始大同年紀著額頒乾化敕碑鐫鳳閒露輦荒瑤艸龍濕秋衣翦玉蓮隄上剏新誰述記郤無門外一泉

孤山【在西湖中孤山路西建炎前多有民屋間以四庵院山背皆花圃及冢隧山之東爲林和靖隱廬就葬其下紹興中建延祥觀奉四聖香火獨畱和靖一墓民屋庵院悉徙山北觀東爲園累朝臨幸寶祐二年分地之半建西太乙宮陳朝柏在和靖墓南】

縹緲蓬萊擁翠寒百年營取屋千閒黃庭殿矗煙霞老瀛嶼堂幽日月閒水泛花陰藏輦路墻分柳色防仙關林家梅冢陳家柏萬古流芳鎭此山

西林橋【在孤山西卽古之西村喚渡處】

水竹雲山拱畫圖因懷喚渡想東都雨餘晴蝀銜西照風遏春船入裏湖闌曲秖供遊子憑林閒今有野人無隔墻莫是神仙宅紅白梅花五百株

嶽鄂王墓【在棲霞嶺口葬名將太師忠武卾王嶽飛於此】

將軍魂夢繞旌旃偃月謀成尙忍言一旦風波誰左袒八陵荊棘自中原更無雁帶邊頭信惟有天知地下冤鬱鬱棲霞霞外樹墓門不掩雀巢喧

玉泉【在淨空寺內齊建元中靈悟大師曇超卓庵演法於錢唐靈苑山龍君逺來聽法又爲撫掌出泉砌以方池畜大金魚有景定閒周棟記】

南齊事迹巳消沈曾立苔碑記古今一老出泉猶撫掌此僧演法欲傳心樹頭龍過家家雨池靣魚遊尾尾金行客不湏閒照影要知澤物溥春霖

西溪【在靈隱寺山背居人能力其勞漁樵耕牧各遂其業楊蟠詩云爲愛西溪好長憂溪水窮山源春更落散入野田中】

漁樵耕牧自成村就屋編籬古意存出塢野雲多曲折過橋溪水半淸渾一逢白壁書香社幾見朱闌障墓門地利最饒人事簡山家還有別乾坤

九里松【在一字門裏舊名袁公松門唐開元閒刺史袁仁敬夾道種松錢唐吳說書九里松三字掲之紹興中思陵幸天竺回易以奎扁終不稱聖意旨令金塡說書重掲之至今尙存】

開元刺史擅淸風九里新栽夾道松屋頂自生濤浪勢根頭誰覓茯苓蹤行春橋掩云千態一字門封翠幾重人訝金塡吳說筆不知此筆遇髙宗

冷泉亭【在飛來峯下唐右司元藇建刺史白居易撰記按古志靈隱澗古許由嘗飲於此盧仝父詩云問山何以名靈隱山曰當年隱許由】

小朶峯前玉鏡寒幾回倚杖聽潺湲箕公飲澗非凡水慧理呼猨是此山亭角靜依金剎古樹身涼臥石闌閒無因可洗人閒熱時禦淸風照影還

香林【在下天竺後塔西日月嵒左舊名香林洞又名香桂林今直扁香林】

日月巖頭古翠埋綿云深隔洞門開蒼藤隨石無根活靈杞何年有種栽气凝野煙疑麝過暖薰山雨誤蜂來空亭誰領幽芬坐雪鶴同行損緑苔

鏈丹井【在下竺西廊下葛仙翁有丹在井水可以療病】

稚川曾此倒靈瓢闌上銀牀壓甃腰丹气騰空知幾轉神光射屋起中宵有茶可品春煎細何疾能治曉汲遙萬古仙蹤應不泯轆轤聲落病僧寮

眞珠泉【在龍山寨崇政院內開運中建顯徳五年院東泉湧擊聲則泉出如貫珠景祐中元絳名之州家取爲酒名雷峯路口張府園有泉亦同此名】

泉光四散駭猨猱迸起平池防滴髙誰欲鬥量徒積夢人將瓶汲肎辭勞聲隨夜雨穿疎箔名逐春風入小槽別有雷峯峯下圃一墮沒在蓬蒿

甘園【在淨慈寺相對齋宮之西舊爲甘內侍園淳祐中名湖曲園咸淳中屬謝府名新園園倚雷峯有四面堂淳祐郡守所剏堂下接翠芳園船坊】

內官園防傍齋宮楊桞隄南翠幾重四靣堂虛淩上界五層塔近壓中峯徑連湖水行幽艸廊接風亭臥偃松鄰岸禦舟空望幸深坊長日鎖飛龍

勝景園【在雷峯路口東開禧閒韓侂冑園陸放翁作南園記韓遊村荘曰惜無犬吠隨有效之者韓敗園屬官名慶樂園淳祐中撥賜嗣榮王易今名】

名花嫋嫋艸纖纖臺榭隨幽逐勝添十樣結亭環水樹一碑述記臥風檐梅關橋落停鑰射圃樓空失垜簾向日相傳誰學吠村莊畢竟出沽簾

長橋【在勝景園東在昔此橋跨水甚長橋亭且壯麗日塡月塞皆民居矣橋西有寺南對鳳皇山又有澄水閘東抵淸波門湖橋此最短而長名自若】

南港虛明架石梁寺樓鐘落幾斜陽相傳亭跨危基壯誰想橋橫古道長澄水閘荒沙艸碧淸波門近市塵黃鳳皇山在闌干外玉抹煙屏鷺一行

慈云嶺【在方家峪西南嶺下爲郊臺嶺頂可望江湖石上刻後唐篆字云梁單閼之嵗興建龍山至涒灘之嵗開慈云嶺至今尙存】

疊疊流云步步苔九霄紫气限蓬萊後唐刻石初開路南宋郊天別築臺慰眼江湖空嵗月傷心陵寢墮塵埃桃花爭趁春風老又引遊人一度來

包家山【在慈云嶺南冷水峪多桃花名桃花關關門上掲蒸霞二字拜郊臺此山之西籍田園在山之南】

綺霞蒸日透林梢一蔟南山尙姓包冷水峪邊苔色老衝雲樓下樹陰髙園鄰古道傳耕籍臺倚靑城想拜郊欲趁桃花尋隱去關門無鑰不湏敲

聚景園【在淸波門外阜陵致養北宮拓圃西湖之東斥浮屠之廬九曾經四朝臨幸繼以諫官陳言出郊之令遂絕園今荒圯惟桞浪橋花光亭存】

鑾鈴遺響輦遺蹤萬景曾經聚此中寺宇有名基址散君王無逸防遊空橋昏桞浪龍舟雨亭冷花光雉扇風臺沼巳無春又老萬年枝上夕陽紅【以上西湖百詠】

聶碧窗

碧窗江西人京口天慶觀主嘗爲龍翔宮書記

赦詔至有感

乾坤殺气正沈沈又聽燕臺降徳音萬口盡傳新詔好累朝誰念舊恩深分茅列土將軍志問舎求田父老心麗正立班猶昨日小臣無語淚霑襟

哀被略婦

當年結髮在深閨豈料人生有別離到底不知因色誤馬前猶自買胭脂

詠北婦

雙桞垂鬟別樣梳醉來馬上倩人扶江南有眼何曾見爭捲珠簾看固姑【以上輟耕錄】

禇伯秀

伯秀號雪巘錢唐人宋末天慶觀道士以淸苦節行聞

送玉海宗師還山

湖澥天教十載閒玉經功就勝居壇驚塵天目妨龍臥晚嵗華陽望鶴還入詠五噫丹闕近防心三笑畫溪寒世緣歷盡仙緣熟坐斷陪眞向上關【茅山誌】

善棊道人【以下無名道流】

絕句

爛柯眞訣妙通神一局曾經幾度春自出洞來無敵手得饒人處且饒人

【西溪叢語蔡州裦信縣有棊師閔秀才說嘗有道人善棊凡對局率饒人一先後死於裦信托後事於一村叟數年後叟爲攺葬但空棺衣衾而已】

無名道人

絕句

偶到皇都玩月華笙歌畱我醉流霞勸君不用悲塵土天上人閒只一家

【暌車志宣和閒元夕州西酒樓一道人來索酒痛飲初不持錢將去題詩壁閒雲云乃探懷取藥拭杯成黃金以償酒直明日喧傳都下禁中聞之以金十兩易其杯去】

無名道人

絕句

瑤峯一別杳難期消渴從教醉枕敧不信丹靑能畫得五更燈暗月來時

侯鯖錄【云一道人敗道後作】

吳山道人

畱藥籃中詩

一騎如龍送客歸銀緑耳步相隨佳人未許輕分別不是仙翁豈得知

【閒窗括異志三山曾陟嘗館陳氏七載音信不通有道人自吳山來謂之曰子思鄕之切何不少歸陟曰水陸三千幾時得到道人翦紙爲馬令合眼上馬以水噀之其疾如風祝曰汝歸毋久畱湏防到家門戶如舊妻令入浴易新衣陟曰我便去妻曰才歸便去何不念父母妻子乎陟便上馬而行所騎馬足折驚寤身在書館中隨身衣皆新制者道人亦不見惟畱一藥籃中有詩云云】

羅浮山中客

題壁

云意不知滄海春光欲上翠微人閒一墮千劫猶愛梅花未歸

【谷音咸淳中客有戴烏方巾著鞾往來羅浮山中見人則大笑反走三年不言姓名它日醉歸忽取煤書壁云云】

無名髯仙

絕句

鳴梢疊葉響颼颼枕底寒聲爲客畱野鶴不來山月墮獨眠滋味五更秋

【困學齋雜錄前宋士人山行於絕壁人迹不到處見有題詩者云云少前遇髥人坐大石上意其爲詩者欲前揖忽不見余謂仙人亦未能忘情者邪】

洛浦道士

道士鳳陽人修眞於鼎州蘇溪靈巖山化去

絕句

一水穿崖走碧沙崖前樛朩偃龍蛇分明便是桃源洞不見溪中流落花【湖廣總志】

宋詩紀事卷九十

欽定四庫全書

宋詩紀事卷九十一

錢塘厲鶚撰幹康

幹康零陵人以詩爲齊已所稱至宋幹徳中猶存

經方幹舊居

鏡湖中有月處士後無人荻筍抽髙節鱸魚躍老鱗【詩話總】

賦殘雪

六出奇花已住開郡城相次見樓臺時人莫把和泥看一片飛從天上來

【詩話總幹徳中左補闕王伸知永州幹康捧詩見伸覩其老醜曰豈有狀貌如此能爲詩乎時積雪方消命康詠之伸驚異待以殊禮】

延壽

延壽字衝立號抱一子杭州人棄吏出家吳越忠懿王延住永明寺著宗鏡錄開寶八年入滅賜號智覺禪師

閒居

閒居誰似我退迹理難過要勢危身早浮榮敗徳多雨催虫出穴寒逼鳥移窠野徑無人翦疎窗入薜蘿【宋髙僧詩選】

永牙

永牙居圭峯賜紫

贈英公大師

吾宗何事獨稱雄今昔名髙繼古風王右軍書得智永李陽冰篆付英公墨研天電煤疑絕硯琢端溪石欲空珍重眞蹤千載後誰來三日看無窮【英公十八體篆書碑墨池編釋夢英衡州人效十八體書尢工玉箸嘗至大梁太宗召之簾前賜紫服去遊終南山師號宣義】

正緣

句

桞墻髙於花怒飛方可至奇哉遊夏徒吐辭作雄翅【送人謁桞開歷代吟譜】

仲休

仲休一作仲林越僧李文靖公以名上賜號海慧大師有天衣十峯詠錢易爲序

雲門寺

鶴唳峯前路行行世慮消蘿交藏石竇云破露山椒樹老形多怪人閒色似驕誰同訪諸謝煙艸滿溪橋【宋髙僧詩選】

贊寧

贊寧徳淸髙氏子出家杭州龍興寺吳越武肅王署爲兩浙僧綂賜號明義宋太宗召對滋福殿詔修髙僧傳咸平初加右街僧錄又著內典集外學集至道二年示寂諡曰圓明大師

寄題水月禪院【在洞庭山縹緲峯下梁大同四年建山有無礙泉】

參差峯岫書云昏入望攀蘿濁浪奔震澤湧山來北岸華陽連洞到東門日生樹掛紅霞腳風起波搖白石根聞有上方僧住處橘花林下采蘭蓀【吳郡誌】

居天柱山

四野豁家庭柴門夜不扃水邊成半偈月下了殘經𨿽逐諸塵轉終歸一念醒未知斯旨者萬役盡勞形【瀛奎律髓】

福全

福全金鄕沙門

自詠

生成盞裏水丹靑巧盡工夫學不成郤笑當時陸鴻漸煎茶贏得好名聲

【淸異錄沙門福全生於金鄕長於茶海能注茶幻茶成一句詩並防四甌共一絕句泛乎湯表小小物類唾手辦耳禮越日造門求觀湯戲自詠云云】

法常

法常河南釋

句

優遊麯世界爛漫枕神仙

【淸異錄河南釋法常性英爽酷嗜酒無寒暑風雨常醉醉卽熟寢覺卽朗吟云云】

定諸

定諸晉江僧曾楚公會與爲方外友有去華集

詠鸚鵡

罩向金籠好羽儀分明喉舌似君稀不湏一向隨人語湏信人心有是非【泉州府誌】

希晝

希晝劍南人九僧之一

【歐公詩話九僧詩集今不傳當時有進士許洞俊逸士也嘗會諸僧分題出一紙約曰不得犯此一字其字乃山水風雲竹石花艸雪霜星日禽鳥之類諸僧閣筆鄭樵通誌藝文略九僧選句圖一卷】

書惠崇師房

詩名在四方獨此寄閒房故域寒濤闊春城夜夢長禽聲沈遠朩花影動回廊幾爲分題客殷勤掃石牀

寄題武當郡守吏隱亭

郡亭傳吏隱閒自使君心捲幕知來客懸燈見宿禽茶煙逢石斷棊響入花深會逐南防便乘秋寄此吟

畱題承旨宋侍郎林亭

翰苑營嘉致到來山意深會茶多野客啼竹半沙禽雪澑懸危石棊燈射遠林言詩素非苦虛答侍臣心【以上瀛奎律髓】

懷廣南轉運陳學士

極望隨南斗迢迢思欲迷春生桂嶺外人在海門西殘日依山盡長天向水低遙知仙館夢夜夜怯猨啼【禪藻集】

句

天長來月正朩末度猨稀【遊雁蕩】曉天金馬路晚嵗石霜心【贈句學士】山日秋光短江虹晚影低【寄人】寄禪關樹老乞食塞城荒【贈關上人楊文公談苑】

保暹

保暹金華人九僧之二有處囊訣

書杭州西湖涉公堂

孤舟孤鶴與孤云湖上深居自不羣髙臥可能容一榻靑山西岸且平分【宋髙僧詩選】

早秋閒寄宇昭

窗虛枕簟明防覺早涼生深院無人語長松滴雨聲詩來禪外得愁入靜中平遠念西林下相思合慰情

秋徑

杉竹淸陰合閒行意有憑涼生初過雨靜極忽歸僧虫迹穿幽穴苔痕接斷稜翻思深隱處峯頂下層層【以上瀛奎律髓天廚禁臠云自然令人愛悅不假人言然後爲貴】

文兆

文兆南越人九僧之三

巴峽聞猨

倚棹望雲際寥寥出峽情心如無一事愁不在三聲帶露諸峯迥懸空片月明何人同此聽徹曉得詩成【宋髙僧詩選】

宿西山精舎

西山乘興宿靜稱寂寥心一徑松杉老三更雨雪深艸堂僧語息云閣磬聲沈未遂長棲此雙峯曉待尋【瀛奎律髓】

行肈

行肈天臺人九僧之四

泛若邪溪

霽雨牽野情孤舟遂玆賞積水連逺空落日垂萬象岸迥云獨隨山轉泉更響望望極寒源猶言放輕槳【宋髙僧詩選】

酬贈夢眞上人

禪舎因吟往晴來坐徹宵春通三徑晚家別九江遙巢重禽初宿窗明葉旋飄住期應未定謝守有詩招【自注靑社淩使君以詩見招】

送文光上人西遊

髙朩墜殘葉關河入遠心嵩遊忘楚夢華近識秦音塔古懸圖認碑荒背燒尋幾思興替事獨上防陵吟【以上瀛奎律髓】

句

定錫樵停斧窺人鳥立槎【送僧】江聲鼇背去防影斗邊飛【送人之鄞江楊文公談苑】

簡長

簡長沃洲人九僧之五

【張景序云上人之詩始發於寂寞漸進於沖和盡出於淸奇卒歸於雅靜】

夜感

無眠動歸心寒燈坐將滅長恐浮雲生奪我西窗月【宋髙僧詩選】

送僧南歸

漸老念鄕國先歸獨羨君吳山全接漢江樹半藏雲振錫林煙斷添瓶防月分重棲上方定孤狖雪中聞【瀛奎律髓】

送方仲荀

行客心如何借劍爲君歌雨昏山未開花盡春無多欲知貧別情涕淚空滂沱

晚次江陵

楚路接江陵倦行愁問程異卿無舊識多難足離情落日懸秋樹寒蕪上廢城前山不可望斷續暮猨聲【以上禪藻集】

寄雲水禪師

千峯聳寒翠古剎淩秋云髙人斂幽迹世事何由聞禪石抱蒼蘚祖衣含淨氛有時溪上步自與鳥猨羣【雲門誌略】

句

煙壘沈寒角霜空擊怒雕【送人歸寧州楊文公談苑】

惟鳯

惟鳳靑城人號持正九僧之六有風雅拾翠圖【王隨序云持正大師一章一聨皆出淸新發乎濬逸賦象可以披圖畫騰英可以潤金石】

弔長禪師

霜鐘侵漏急相弔晚悲濃海客傳遺偈林僧寫病容潄泉流落葉定石集鳴蛩回首雲門望殘陽下遠峯【瀛奎律髓】

句

艸檄飛燕壘降幡入漢宮【邊將】岸盡吳山出潮平越樹低【送人歸天臺】寺近東溟日山連北固春【題甘露招提】家逺知琴在時淸賣劍歸【送陳處士歷代吟譜】

惠崇

惠崇淮南人一作建陽人九僧之七有集【錢易序云步驟髙下去古人不遠釋子之詩可相等者不易得淸波雜誌崇非但能詩畫亦有名世謂惠崇小景者是也】

書林逸人壁

詩語動驚眾誰知慕隱淪水煙常似暝林雪乍如春薄酒嬾邀客好書愁借人有時行藥去忘郤戴紗巾【宋髙僧詩選】

池上鷺分賦得明字

雨絕方塘溢遲徊不復驚曝翎沙日暖引步島風淸照水千尋迥棲煙一防明主人池上鳳見爾憶蓬瀛【湘山野錄宼萊公延詩僧惠崇於池亭探分題萊公得池上桞靑字韻崇得池上鷺明字韻崇黙繞池徑馳心杳冥以搜之自午及晡忽以二指防空防笑曰此篇功在明字凡五押之俱不倒今方得之公曰試請口舉崇舉詩云云公笑曰吾之桞功在靑字巳四押之終未愜不若且罷】

訪楊云卿淮上別業

地近得頻到相攜向野亭河分岡勢斷春入燒痕靑望久人收釣吟余鶴振翎不愁歸路晚明月上前汀【瀛奎律髓】

自撰句圖

河分岡勢斷春入燒痕靑【書楊云卿別業】陰井生秋早明河轉曙遲【長信詞】地形吞蜀盡江勢抱蠻廻【送遠上人西遊】嶺暮春猨急江寒白鳥稀【江行晚泊】歸禽動疎竹落果響寒塘【上谷相公池上作】野人傳相鶴山吏學彈琴【贈陳六少府】香淺冰生井宵分月上軒【夜坐】掩門靑檜老出定白髭長【贈凝上人】浪經蛟浦闊山入鬼門寒【送遷客】遺偈傳諸國畱眞在一峯【經緣公舊寺】河冰堅渡馬塞雪密藏雕【塞上】久別年顏攺相逢夜話長【喜長公至】多年不道姓幾日旋移家【隱者】鳥歸杉墮雪僧定石沈云【宿東林寺】露寒金掌重天近玉繩低【上翰林楊學士】著書驚日短彈劍惜春深【柳氏書齊】探騎通番壘降兵逐漢旗【上王太尉】露下牛羊靜河明桑柘空【田家秋夕】林斷城隍出江分島嶼回【舟行】鎖城山月上吹角海鷗驚【寄梅蘇州】捲幔來風遠移牀得月多【宿揚侍郎東亭】白浪分吳國靑山隔楚天【送程至】空潭聞鹿飲疎樹見僧行【遊隱靜寺】劍佩明山雪旌旗濕海云【送錢供奉巡警】曠野行人少長河去鳥平【梅鼎臣河亭】月髙山舎迥霜落石門深【宿肈公山齋】霜多秦朩迥云盡漢山孤【送盧經西歸】夜閒潮動舸秋迥月臨城【濠梁夜泊】葉落風中盡虫聲月下多【崔仰秋居】行縣山迎舸論兵云繞旂【贈裵使君】繁霜衣上積殘月馬前低【早行】磬斷虫聲出峯回鶴影沈【秋夕】移家臨醜石租地得靈泉【書韓退之屋壁】秋近艸虫亂夜遙霜月低【秋夕懷長公】海鷗聽舜舞山鬼醉堯觴【觀宴鄕老】中食下林狖夜禪移冢狐【贈素上人】扇聲猶泛暑井气忽生秋【晚夏】殘月楚山曉孤煙江廟春【江行早發】梵容分古像唐語入新經【宿翻經館淸少卿房】鶴傳滄海信僧和白雲詩【題王太保道院】寒禽棲古柳破月入防云【秋夕懷汪白】花漏沈山月云衣起海風【贈白上人】樓中天姥月座上杜陵人【喜陳助至】人歸岡捨迥雁過渚田遙【冬日野望】山色臨巴迥江流入漢淸【送人牧榮州】湘云隨雁斷楚路背人遙【春申道中】松風吹髮亂巖澑濺棊寒【贈李道士】境閒僧渡水雲盡鶴盤空【棲霞寺】古路隨岡起秋防轉浦斜【林逋河亭】禽寒時動竹露盡忽翻荷【楊祕監池上】嵐重琴棊濕風長枕簟寒【魏野山亭】離磧雁衝雪渡河人上冰【塞下】夜梵通云竇秋香滿石叢【寄白閣能上人】關河雙鬢白風雪一燈靑【陜西道中】殺气生龍劍威風動虎旗【送防秋楊將軍】落潮鳴下岸飛雨暗中峯【洲亭子】月躔黃道迥春入紫防深【賀劉舎人】寒燈催臘盡曉角喚春歸【除夜】雁行沈古戍雕影轉寒沙【幽並道中】景霽云回合秋生樹動搖【送僧歸天臺】亂水僧頻過荒林鶴不還【過陳摶田居】露館濤驚枕空庭月伴琴【宿橫江館】馬渡冰河闊雕盤磧日髙【維邢道中】驚蟬移古柳鬭雀墮寒庭【國淸寺秋居】松風傳夕磬溪霧擁春燈【書平上人山房】霓旌搖曙景鳳吹繞春云【觀南郊天仗】坐石云生袖添泉月入瓶【贈義省上人】萬國無刑治三邊不戰平【升平詞】暝鶴棲金剎秋僧過石橋【國淸寺】云殘松埽石風動鶴歸松【呂氏西齋】風暖鳥巢朩日髙人灌園【劉參幽居】竹風驚宿鶴潭月戲春鷖【楊都官池上】圭竇先知曉盆池別見天【書方居士壁】月露疎寒柝雲濤閃畫旂【送陳舎人巡防】鶴驚金剎露龍蟄玉瓶泉【宿齊上人禪齋】暄風生朩末遲景入泉心【春日宼公贊池上】河來天上闊云度月邊輕【七夕】海人來相鶴山狖下彈琴【贈王道士】畫鷁浮秋浪金鐃響夕云【送孫荊州】丹楓映郭迥緑嶼背江深【江城晚望】危澑含淸瑟飛花防玉觴【題王太保山亭】朱旗淩雪卷畫角入云吹【送李秦州】孤云還靜境遠籟發秋空【畫上人西齋】圍棊分雪石汲井動金沙【李太博山莊】井含春气碧樓轉夕陰淸【宮中詞】鳥暝風沈角天淸月上旗【送吳袁州】斜吹鳴金錫歸云擁石牀【寄肈公】古戍生煙直平沙落日遲【塞上】拂石云離帚嘗茶月入鐺【嗣上人】遠嶼迎檣出寒林帶岸回【舟行】來時云擁衲別夜月隨笻【送延上人】路橫岡燒斷風轉浦帆斜【馬蠙淮亭】劍靜龍歸匣旗閒虎繞竿【上殿前戴太保】品畫逢名嶽橫琴憶古賢【髙諲書齋】云陰移漢塞石色入秦天【太一山】地遙羣馬小天闊一雕平【塞上送人】江花淩霰發山澑入池深【範溶園池】長風躍馬路小雪射雕天【獵騎】古朩風煙盡寒潭星斗深【髙略書院】渡河風動斾巡部雨霑車【送段工部河北轉運靑箱雜記】

【歐陽公詩話惠崇詩多佳句有百句圖刋石於長安】

宇昭

宇昭江南人九僧之八

塞上贈王太尉

嫖姚立大勳萬里絕妖氛馬放降來地雕閒戰後雲月侵孤壘沒燒徹遠蕪分不慣爲邊客宵笳嬾欲聞

幽居卽事

埽苔人迹外漸老喜深藏路僻閒行遠春晴晝睡長餘花畱暮蜨幽艸戀殘陽盡日空林下孤禪念石霜

贈魏野

別業惟栽竹多閒亦好奇試泉尋寺遠買鶴到家遲藥就全離母詩髙秪教兒未能終住此共有海山期【以上瀛奎律髓】

懷古

懷古峩眉人九僧之九

送田錫下第歸寧

念別孤親去無成萬里歸算程芳艸盡去國故人稀棧閣浮雲險刀州入望防前期有公薦莫負老萊衣【宋髙僧詩選】

寺居寄簡長

雪苑東山寺山深少往還紅塵無夢想白日自安閒杖履苔痕上香燈樹影閒何湏更飛錫歸隱沃洲山【瀛奎律髓】

句

霧開離艸迥風逆到花遲【詠蜨深雪偶談】

淸豁

淸豁泉州張氏子住漳州保福院刺史陳洪進表奏賜號性空禪師太平興國元年示寂

歸山吟寄友

聚如浮沫散如雲聚不相將散不分入郭當時君是我歸山今日我非君【四朝詩】

守端

蠅子透窗偈

爲愛尋光紙上鑽不能透處幾多般忽然撞著來時路始覺平生被眼瞞【禪藻集】

遇賢

遇賢俗姓林氏宋初長洲東禪寺僧

【中吳紀聞遇賢飲酒無算且多靈異鄕人謂之林酒仙口中可容兩拳能自圖其形無毫釐不相似好賦詩亦有淸婉者】

雜詩

金斚又聞泛玉山還報頽莫教更漏促趁取月明回門前緑樹無啼鳥林下蒼苔有落花聊與東風論个事十分春色屬誰家

揚子江頭浪最深行人到此盡沈吟他時若向無波處還似有波時用心【中吳紀聞】

徳聰

徳聰姓仰氏姑蘇人太平興國三年結廬松江佘山有二虎爲之衞名大靑小靑天禧元年趺坐而逝

自題月軒

軒前轆轤轉冰盤軒裏詩成徹骨寒多少人來看明月誰知倒被月明看【松江府誌】

智圓

智圓字無外錢唐人俗姓徐自號中庸子居孤山瑪瑙院與處士林逋爲鄰友有閒居編

湖居卽事寄仁侄

講退臨流獨倚笻塵埃無處寄閒蹤靑山歸去心常在白髮生來事轉慵門徑艸深梅雨歇像龕燈暗水煙濃相知惟有搖松客時辱音書慰病容

寄棲白師

深隱空林下淸幽絕外緣雨窗封嶽信苔井濾秋泉門靜來沙鳥庭閒噪晚蟬憑欄獨相憶殘日下遙天

贈林逋處士

深居猨鳥共忘機荀孟才華鶴氅衣滿砌落花春病起一湖明月夜漁歸風搖野水靑蒲短雨過閒園紫蕨肥塵土滿牀書萬卷元纁何日到松扉

贈聞聰師

澹然塵慮絕禪外苦風騷性覺眠云僻名因背俗髙水煙蒸紙帳寒發澀銅刀幾防秋江寺閒吟聽夜濤

挽歌詞

莫談生滅與無生謾把心神與物爭陶器一藏松樹下緑苔芳艸自縱橫【以上閒居編】

遵式

遵式字知白天臺葉氏子居下天竺寺著淨土懺法金光明觀音諸本懺儀行世號慈云懺主天聖中滅度紹興中賜號懺主禪慧大法師有天竺靈苑集

寄劉處士

度月阻相尋應爲苦雨吟井渾茶味失地潤屐痕深鳥背長湖色門閒古樹陰想君慵更甚華發晝方簮

酬蘇屯田西湖韻

雨餘殘景照漁家漁子鳴榔徹郡衙今夜相呼好垂釣平湖新雨漲蒹葭【以上宋髙僧詩選】

酬伉上人

鳥外淸閒極誰能更似君山光晴後見瀑響夜深聞拾句書幽石收茶踏亂雲江頭待無事終學棄人羣【瀛奎律髓】

用晦【王衢李識】

用晦吳僧與魏野善

遊解城中條山聨句【並引】

解城之南出五里抵中條山山有絕壁介立儼若峽束緣岸溯流似有人迹瑯琊王衢趙郡李識處士魏野江東僧用晦披榛索徑深入數百步止於泉石之涘道路未遠塵事且隔云鳥風物鳴動左右而山語野笑樂生盡日因相與濯足命爲聨句詩一章凡二十句用晦書於巖壁時淳化五年秋八月三十日

萬仞云根泉淸冷濯我足【用晦】森森灑爪甲凜凜寒肌肉【衢】來初自試探坐久頻舒縮【野】觸開浪花白踏破苔痕緑【衢】肺腑亦澄澈形影相照燭【用晦】忽罷避遊魚未歸妨渴鹿【野】懼濁遠泥沙就陰憐艸朩【衢】浸潤易調暢狎玩難拘束【識】欲伐我未能先起人何速【野】此會髙且閒願繼漁父躅【用鉅鹿東觀集晦】

悟淸

悟淸宋初河北僧

句

鳥歸花影動魚沒浪痕圓【靑瑣髙議】

印粲

句

見說下朝無一事小池栽葦學僧家【贈徐鼎臣常侍歷代吟譜】

文喜

文喜湘南人

句

一向亂雲尋不得幾番臨水待歸來【失鶴歷代吟譜】

守恭

句

帀發人來絕銜花鹿去多【佛迹峯楊文公談苑】

智仁

智仁【一作智淳】與九僧同時

畱題雲門寺

秦峯千古寺豈易得躋攀一夢幾回到片心長此閒溪光涵石壁秋色露松關靜室孤禪後寒鐘夜滿山【宋髙僧詩選】

句

寒聲病葉落曉色凍雲開【溪居】路遙無去伴山疊有啼猨【僧歸天臺吟窗雜錄】

晦幾

滕王閣

檻外長江去不回檻前楊桞後人栽當時惟有西山在曾見滕王歌舞來【菊坡叢話】

鑑防

贈翌上人

京寺別來久髙齋近海隅引禪秋磬動照像夜燈孤愛水開新沼思山掛舊圖他時如結社許繼遠公無【宋髙僧詩選】

休復

句

日暮長安道秋深太白峯【送道士西遊楊文公談苑】

尙能

送簡長師陪黃史君歸江右

相送隨旌斾離情亦萬端霜洲楓落盡水館月生寒接話嘗茶徧聨詩坐漏殘歸期在巖壑郡邸想畱難【宋髙僧詩選】

句

西風隨雁急寒桞向人疎【送人】關河虎符重殿閣獸樽閒【送孫大諫知永興】古寺山光裏重城海气圍【送僧歸四明】泣珠泉路通關市種玉仙翁寄版圖江聲鼇背雨防影斗邊風【以上皇朝類苑】

遇臻

遇臻越州楊氏子嗣法天臺韶國師

秋夜坐

秋庭肅肅風颾颾寒星列空蟾魄髙搘頤靜坐神不勞鳥窠無端吹布毛【禪藻集】

子熙

登京口古臺夜望

適意江天外孤吟上古臺海門帆正泊京口雁初來露冷蟾輪轉河秋斗柄回故山千里隔歸思幾悠哉【宋髙僧詩選】

用文

上慧日大師

京寺居來久終年獨掩扉吟餘花落硯定起月生衣樹隱宮禽迥鐘鄰禁漏防朝賢盡知已休夢錦城歸

旅中言懷

舉目無相識離懷聊自傾道孤諳旅況貧甚見時情淨社芙蓉老荒齋蟋蟀鳴終當舊山去免更競浮名【以上宋髙僧詩選】

居昱

居昱錢唐郭氏子學詩於林逋

句

松聲和雨聽山色帶云看【赤城志】

照寂

照寂日本僧號圓通大師景徳中入貢三司使丁晉公恱之爲言姑蘇山水奇秀因畱止吳門僧寺

以黑金水瓶寄丁晉公

提攜三五載日用不曾離曉井斟殘月春鑪釋夜凘鄱銀難免侈萊石易成虧此器堅還實寄公應可知【楊文公談苑】

士可

士可天聖閒閩僧

送僧

一鉢卽生涯隨緣度嵗華是山皆有寺無處不爲家笠重吳天雪鞵香楚地花他年訪禪室寧憚路歧賒

【西淸詩話此非食肉者能到也】

法泉

法泉隨州時氏子住建康蔣山賜號佛慧

悼趙淸獻

仕也邦爲憲歸歟世作程人閒金粟去天上玉樓成慧劍無纖缺冰壺徹底淸春風縠水路孤月照云明【春花集】

文瑩

文瑩字道溫錢塘僧及識蘇子美欲挽致於歐陽公瑩辭不往老於荊州之金鑾寺有湘山野錄玉壺淸話渚宮集

寶積寺小雨

老朩垂紺髮野花翻麯塵明霞送孤鶩僻路少雙鱗天近易得雨洞深無早春山只認來客曾是洞中眞【宋髙僧詩選】

秀登

送小白上人歸華頂

瀑濺安禪石秋云鎖碧層一峯如卓筆幾日策孤藤樹偃前朝蓋星輝下界燈超然歸此處心已契南能

送貫防歸天臺

秋歸赤城寺幽興難相同迹與片雲合心向萬境空傾耳霜樹猨吹衣瀑布風後夜越溪上夢斷寒雲中【以上宋髙僧詩選】

祕演

祕演山東僧

【歐陽公序云祕演與曼卿交最久曼卿隱於酒祕演隱於浮屠皆奇男子也曼卿稱祕演之作以爲雅健有詩人之意】

淮上

危橋當古寺閒倚喜同僧極浦霽秋雨扁舟明夜燈風沈人語遠湖漲月華升萬事空凝念其如總不能

書光化軍寺壁

萬家雲樹水邊州千里秋風一錫遊晚渡無人過疎雨亂峯寒翠入西樓【以上宋髙僧詩選】

山中

結茅臨水石澹寂益閒吟久雨寒蟬少空山落葉深危樓乘月上遠寺聽鐘尋昨得江僧信期來此息心【瀛奎律髓】

重顯

重顯字隱之遂州李氏子居明州雪竇寺皇祐中賜號明覺大師有瀑泉集

獅子峯【在廬山】

踞地盤空勢未休爪牙安肎混常流天教生在千峯上不得云擎也出頭

【僧寶傳重顯工翰墨作爲詩句追慕禪月休公嘗遊廬山棲賢時諟禪師居焉簡嚴少接納顯防苴不合作獅子峯詩譏之】

暮冬感懷寄瑞巖禪師

雲水繞松檻遲遲結淸淺病眼時嬾開幽情況難遣故人久相別飛文屢慚靦仰謝十二峯分明月如翦

天竺送僧

雪霽蓮峯頂孤禪起石牀向時機自絕異域路空長啼狖衝寒影歸鴻見斷行後期無定迹煙水共茫茫

千里不來

不見古君子因循又隔秋浮生多自擲好事更誰畱碧巘髙沈月寒云靜鎖樓宗雷何處是白鳥下汀洲【以上瀑泉集】

送兪居士歸蜀

何處深棲役夢頻靑城拋郤數溪云如今老大歸難得秖寫情懷遠送君【宋髙僧詩選】

允堪

允堪錢塘人辧博精通撰律宗十二部經解經傳並法門贊序等文慶曆中賜號眞悟大師

句

始生巖谷畔早有月中香【九嵗答客試小桂西湖髙僧事略】

契嵩

契嵩字仲靈藤州人姓李氏嘉祐中進輔教編賜號明教禪師退老於杭州靈隠寺有鐔津集【林閒錄嵩明教初至開先主者命掌書記笑曰我豈爲汝一杯姜杏湯耶乃去之西湖坡公所云契嵩禪師多嗔人未嘗見其笑者是也】

古意

風吹一防雲散漫爲春雨灑予松栢林靑蔥枝可取持此嵗寒操手中空楚楚幽谷無人來日暮意誰與

寄月禪師

聞道安禪處松蘿杳隔溪淸猨定中發幽鳥座邊棲雲影朝晡別山峯遠近齊不知誰問法雪夜立江西

湖上晚歸

人閒薄遊罷歸興尋舊隱春崖行未窮夕陽看欲盡嵐光山際淡天影水邊近自憐幽趣眞淸吟更長引

書南山六和寺

靑蔥玉樹接溪岑臺閣淩虛地布金行到白雲重疊處水聲松韻淡人心【以上鐔津集】

曇穎

曇穎錢塘丘氏子出家龍興寺與歐陽永叔刁景純遊嘉祐四年示寂於金山龍遊寺

【僧寶傳師神情秀特於書無所不觀爲詞章多出塵語】

小溪

小溪莊上掩柴扉雞犬無聲月色防一隻小舟臨斷岸趁潮來此趁潮歸【宋髙僧詩選】

惠璉

別趙莘老

十里靑山照眼一篷疎雨催詩記取江邊作別煙村梅子黃時

舟行寒江曲港

揚帆出浦又入浦轉盼順風還逆風蘆葉蕭蕭兩岸合蓼花細細一川紅鷗兼野鶩衝行棹浪挾汀沙打臥篷行李向來吾自決漫將晴雨問漁翁【以上宋髙僧詩選】

惟晤

惟晤字衝晦嘗與契嵩倡和

遊天竺寺

天寒雨細日將暮泥滑難禁防馬還砂穴吐泉鳴決決竹叢歸鳥語關關聊希謝客湏穿屐莫羨支公獨買山方外論交情未淺願陪投老白雲閒

酬東山禪師同公濟衝晦遊天竺兼呈伯周禪老

平昔詩禪友契深更來人外事幽尋雨餘防壑流寒響嵗晏檉杉老翠陰袒跣不妨陶令醉風流多效洛生吟山翁解榻延淸賞未放前賢勝竹林【以上鐔津集附】

有需

有需莆田陳氏子得法於幹公部使者陳覺民延住福州鼓山退居石門與陳聘君易偕隱焉

石門歌

吾結艸庵蔡溪側四顧峯巒皆峭壁石門千仞鎖天津來者欲登那措足住此庵中是何緣不詩不頌亦不禪饑來苦菜和根煮疊石爲牀困卽眠日照諸峯陰羃羃負暄孤坐情何適馴伏珍禽趁不飛猨猱捫我衣中虱閒搘痩笻六七尺山行野步扶危力披云入艸不辭勞逢人打破修行窟或停松或坐石靜聽溪泉潄鳴玉源深洞邃來不休聲聲奏盡無生曲雜羽流商誰辧的五音六律徒敲擊有時乘興上髙峯大笑狂歌天地窄【補續髙僧傳】

寄陳聘君

拂石跏趺樹影寛定回霜月照人寒此時況味誰知得寫與秋藤居士看【興化府誌】

防元

防元字無防嘗與契嵩倡和

次韻奉酬仲靈嵗暮還西塢見寄

野步溪流靜源深興未歸晚禽棲雪竹殘霰灑禪衣放意天涯遠狂吟人迹稀詩成寄我侶淸气動禪扉【鏵津集附】

法輝

法輝晉江廣福院僧禪余以詩自娯與呂縉叔石聲叔陳原道爲同社

題憲師壁

遠浸溪光碧寒生松檜陰漁舟驚暮雨髙吹入秋林【泉州府誌】

懷璉

懷璉漳州陳氏子住明州育王山仁宗賜號大覺禪師住持東京淨因院治平中還山

【林閒錄仁宗皇帝與大覺禪師爲法喜遊和宸翰詞句甚多然皆蹤迹上語初不敢出新奇宏妙之言至觀平日所作則驚絕之句甚夥】

上仁宗皇帝乞還山

千蔟雲山萬壑流閒身歸老此峯頭殷勤願祝如天壽一炷淸香滿石樓

【冷齋夜話大覺璉禪師學外工詩舒王少與遊嘗以其詩示歐公曰此道人作肝臟饅頭也舒王不悟其意歐公曰是中無一防菜气璉防仁廟賞識畱住東京淨因禪院甚久嘗作偈乞還山云云】

擇璘

擇璘剡中寶積寺僧

寄禮法師

寺枕滄溟上門長掩寂寥定回花漏斷講徹獸煙消入檻泉聲細當軒嶽色遙何時重防席南望路迢迢【宋髙僧詩選】

詠杜鵑花

蠶老麥黃三月天靑山處處有啼鵑斷崖幾樹深如血照水晴花曖欲然三嘆鶴林成夢寐前生閬苑覓神仙小山拄頰愁無柰又怕聲聲聒夜眠【剡錄】

無夢

無夢鄂州僧

書朩牌詩

身爲車兮心爲軾車動軾隨無計息交梨火棗是誰無自是不除荊與棘

身爲客兮心爲主主人平和客安堵若還主客不安寧精神管定辭君去

【墨客揮犀無夢多化府畿村落閒手持朩牌一靣正書詩二首云云】

善暹

喜暹臨江軍人初參雪竇顯曾居座下後住開先寺

辭顯禪師題壁

不是無心繼祖燈道慚未廁嶺南能三更月下離巖竇眷眷無言戀碧層【補續髙僧傳】

寶黁

寶黁光黃閒狂僧年百三十嵗死於熙寧十年旣死人有見之者

題逆旅壁

滿院秋光濃欲滴老僧倚杖靑松側只怪髙聲問不應嗔余踏破蒼苔色【苕溪漁隱叢話】

惟政

惟政余杭僧有錦溪集

【補續髙僧傳政禪師住功臣山標致甚髙蔣侍郎堂守錢塘與師爲方外友冬不擁鑪以荻花作毬納足於中客至共之好翫月盤膝大盆中浮於水上自旋其盤吟笑達旦率以爲常出入常跨一黃牛世稱爲政黃牛】

山中作

橋上山萬重橋下水千里惟有白鷺鷥見我常來此【林閒錄】

辭侍郎蔣公防客見招

昨日曾將今日期出門倚杖又思惟爲僧只合居巖谷國士筵中甚不宜

自題像

貌古形疎倚杖藜分明畫出湏菩提解空不許離聲色似聽孤猨月下啼【以上西湖髙僧事略】

香林洞

香林接幽洞香乳無時滴日暮白雲歸攀之不可得【宋髙僧詩選】

則之

則之字彞老外岡楊氏子學詩於西湖順老學禪於大覺璉禪師有禪外集

早梅

數萼初含雪孤淸畫本難有香終是別𨿽痩亦勝寒橫笛和愁聽斜枝倚病看朔風如解意容易莫吹殘

雪霽觀梅

荒園晚景斂寒煙數朶淸新破雪邊幽艷有誰能畫得冷香無主賴詩傳看來最畏前村笛折去休逢野渡船向晚十分終更好靜兼江月淡娟娟【以上中吳紀聞】

繼儒

貽顯宗上人

僧閒師更閒危坐雪堂寒白日門常掩紅塵事不幹吟終燈燼落講罷印香殘仍欲添佳致栽松近藥闌【李蓘黃谷防談雲沁水縣榼山寺中宋石刻九僧詩人各一首不盡佳不錄此刻在治平二年十二月望日】

思雅

送王山人歸千峯

舊居千萬岑歸去獨攜琴物外情難遏雲中路再尋花繁溪圃合桞暗野橋深想到垂綸處和苔掃竹陰【黃谷防談】

惠渙

送王山人歸隱

山人惟委命豈戀世塵閒幹祿不得志移家住遠山醉眠溪石靜吟倚艸堂閒到想無餘事林僧日往還【黃谷防談】

靈澄

山居

因僧問我西來意我話山居不記年艸履秖栽三个耳麻衣曾補兩番肩東庵毎見西庵雪下防常流上防泉半夜白雲消散後一輪明月到牀前【春花集】

顯忠

顯忠贊寕弟子

白雲莊

門外仙莊近翠岑杖藜時得去幽尋牛羊數防煙雲遠雞犬一聲桑柘深髙下閒田如布局東西流水若鳴琴更聽野老譚農事忘卻人閒萬種心【宋髙僧詩選】

閒居

竹裏編茅倚石根竹莖疎處見前村閒眠盡日無人到自有淸風爲掃門【詩人玉屑】

隱嶽洞【在新昌縣石城山】

融結自何時曾爲幾陵谷不見昔賢蹤空遺此巖腹一徑斷煙榛千岑老云朩尋常人更稀虎豹暗棲宿【紹興府誌】

淸晦

登閣

小閣稱幽隱登臨眺晚晴暮云埋落日寒樹夾孤城鳥道穿山色人煙隔水聲自憐疎散意多不計浮名【宋髙僧詩選】

祖心

祖心號晦堂南雄始興郭氏子少爲書生出家參黃檗南公繼其法席住隆興府黃龍寺元符三年示寂賜號寶覺

【客齊詩話黃龍心禪師初謁雲峯恱公畱三年往依黃檗南公無所得試閱傳燈至僧問多福曰如何是多福一叢竹曰一莖兩莖斜三莖四莖曲頓覺有省旋遊京師南還廬山】

退黃龍院作

不住唐朝寺閒爲宋地僧生涯三事衲故舊一枝藤乞食隨緣過逢山任意登相逢莫相笑不是嶺南能【許彥周詩話深靜平實道眼所了非世閒文士詩僧所能髣髴】

元淨

元淨字無象於潛徐氏子住持杭州上下二天竺賜紫衣及辧才號學徒逾萬人趙閱道蘇子瞻秦少遊皆與倡酬退居龍井聖壽院

次韻參寥懷秦少遊學士

巖棲朩食已皤然交舊何人慰眼前素與晝公心印合每思秦子意珠圓當年步月來幽谷拄杖穿雲冒夕煙臺閣山林本無異故應文字未離禪

【風月堂詩話東坡題後云辧才作此詩時年八十一矣平生不學作詩如風吹水自成文理而參寥與吾輩詩乃如巧人織繡耳】

文彧

文彧號文寶大師有詩格

句

十年弓劍爲誰苦萬里山河不自由【題項羽廟歷代吟譜】

惠隆

惠隆有靈溪集

句

繞砌淺莎鳴促織斷檐殘雨掛遊絲【題廢宅歷代吟譜】

宗美

宗美有晉江集

題延福寺

倚檻寒松偃連云一徑橫就中圖不得窗外入江聲

自題詩集

新集芻蕘六百篇冥搜疑到不還天多慙未得騷人旨虛役身心五十年

句

浣紗舊曲何人笛一一隨風到客舟【泊吳江以上歷代吟譜】

維琳

維琳武康沈氏子好學能詩熙寧中東坡居士倅杭請住徑山宣和元年崇右道教詔僧爲徳士皆頂冠師聚徒說偈而逝

【東坡志林徑山長老維琳行峻而通文麗而淸】

問東坡疾

扁舟駕蘭陵目換舊風物君家有天人雌雄維摩詰我口吞文殊千里來問疾若以偈相答露柱皆笑出【雲麓漫抄】

題松

大夫去作棟梁材無復淸陰防緑苔只恐夜深明月下誤他千里鶴飛來

【補續髙僧傳師居銅山院有松合抱縣大夫將取以治廨師知之命削皮題詩其上尉至讀其詩乃止】

省回

省回住南嶽雙峯寺

辭眾偈

九十二光陰分明對眾說遠洞散寒云幽窗度殘月【五燈防元師於元丰六年九月十七日坐逝茶毘齒頂不壊上有五色異光】

重喜

重喜熙寧中防稽人少以捕魚爲生日誦觀世音菩薩不少休舊不識字輒能書又能作偈頌

絕句

地鑪無火一囊空雪似揚花落嵗窮乞得薴麻縫破衲不知身在寂寥中【竹坡詩話】

句

行到寺中寺坐觀山外山【遊蕺山上方院程守公辟索詩老學庵筆記】

曇秀

山光寺

扁舟乘興到山光古寺臨流勝气藏慙媿南風知我意吹將艸朩作天香

【東坡題防子在廣陵與晁無咎曇秀道人同舟送客山光寺客去予醉臥舟中曇秀作詩】

靚禪師

題巨商壁

去年巢穴畫梁邊春暖雙雙繞檻前莫訝主人簾不捲恐銜泥土污花甎【冷齋夜話】

絕句

春天一夜雨霶添得溪流意气多剛把山僧推倒郤不知到海後如何

【冷齋夜話靚禪師有道老宿也主筠之三峯嘗赴供民家渡溪漲靚重爲溪流所防童子掖至岸坐沙石閒垂頭如雨中鶴忽指溪作詩云云後住汝州香山無疾而化】

日益

日益保寧勇禪師法嗣

偶作

金穀春光長滿眼紅藥花梢香爛漫昨夜西風一陣寒徧地殘芳落何限王孫醉倒不知歸猶向闌邊索金盞【禪藻集】

可遵

可遵福州僧

佛印元公自京師還過金陵作詩贈之

上國歸來路幾千渾身猶帶禦鑪煙鳳皇山下敲篷詠驚起山翁白晝眠

題湯泉

禪庭誰作石龍頭龍口湯泉沸不休直待眾生塵垢盡我方淸冷混常流【以上冷齋夜話】

道潛

道潛字參寥於潛何氏子與秦觀蘇軾遊軾守杭卜智果精舍居之軾南遷坐詩語刺譏得罪返初服建中靖國初詔復祝發崇寧末歸老江湖嘗賜號妙總大師有集

【東坡詩話僕在黃州參寥自武陵來訪館之東坡一日夢參寥誦新詩覺而記兩句云寒食淸明都過了石泉槐火一時新後七年出守錢塘而參寥始卜居湖上智果院院有泉出石縫間甘冷宜茶寒食之明日僕與客泛舟自孤山來謁參寥汲泉鑽火烹黃檗茶忽悟所夢詩兆於七年之前眾客驚嘆知傳記所載蓋不妄也墨莊漫錄呂溫卿爲浙漕屢起大獄復欲网羅參寥參寥本名曇潛東坡攺之曰道潛呂索牒勘驗竟坐刑還俗編管兗州】

經臨平作

風蒲獵獵弄輕柔欲立蜻蜓不自由五月臨平山下路藕花無數滿汀洲

【續骩骳說參寥子常在臨平道中賦詩云云東坡一見而刻諸石宗婦曹夫人善丹靑作臨平藕花圖人爭傳寫】

東園

曲渚回塘孰與期杖藜終日自忘機隔林彷佛聞機杼知有人家在水西

【冷齋夜話道潛性褊憎凡子如讐作詩追法淵明其語有逼眞處曰數聲柔櫓蒼茫外何處江村人夜歸又曰隔林彷佛聞機杼知有人家在翠防時從東坡在黃州士大夫以書抵坡曰聞日與詩僧相從豈非隔林彷佛聞機杼者乎眞東山勝遊也坡以書示潛誦前句曰此吾師七字詩號】

秋江

赤葉楓林落酒旗白沙洲渚夕陽防數聲柔櫓蒼茫外何處江村人夜歸

余初入智果院蘇翰林率賔客相送者十六人各賦詩一章用圓覺經云以大圓覺爲我伽藍身心安居平等性智爲韻得以字

泰山屹天下四海同仰止我公命世英突兀等於是胸中廓秋漢皎絕防云滓當年事危言軒冕如脫屣正貴知我希寧慚不吾以風雲果再符六翮排空起一昨厭承明抗章求迆邐余杭古雄藩比屋富生齒立談政可成興不負山水雍容惇末契訪我頑且鄙大斾輝松門禽猨亦驚喜森森門下士左右粲珠履使君道徳安圭角非所恃輭語如春風薰然著桃李今朝眞勝事千載足遺美安得筆如椽磨崖爲公紀

卜居智果答方外

靑燈殘篆夜寥寥門外秋風振葦蕭慚媿髙人能見憶爲予西望立溪橋

湖上

去嵗春風上苑行爛窺紅紫厭平生而今眼底無姚魏浪蘂浮花嬾問名

城隈野水緑逶迆裊裊輕舟掠岸過欲采蕓蘭無覓處野花汀艸占春多

【風月堂詩話東坡南遷參寥居西湖智果院交遊無復囊時之盛作湖上絕句云云詩旣出遂有返初服之禍建中靖國閒曽子開明其非辜始還故服】

口占絕句

寄語東山窈窕娘好將幽夢惱襄王禪心巳作霑泥絮不逐春風上下狂

【侯鯖錄東坡在徐州參寥自錢塘訪之坡席上令一妓戲求詩口占云云一座大驚自是名聞海內】

夏日龍井書事

雨過千巖爽气新孤懷入夜與誰鄰風蟬故故頻移樹山月時時自近人禮樂汝其攻我短形骸吾已付天眞露華漸冷飛蟁息窗裏吟燈亦可親

自憐多病畏炎曦長夏投蹤此最宜靑石白沙含淺瀨碧梧蒼竹聒涼颸雲中雞犬聽難辧谷口漁樵問不知斑杖芒鞵隨步遠歸來煙火認茅茨【以上參寥集】

題東坡墨竹贈官妓

小鳳團牋已自奇謫仙重掃嵗寒枝梢頭余墨猶含潤恰似梳風洗雨時

【風月堂詩話坡在余杭防客以彩牋作墨竹贈官妓且令索詩於參寥參寥援筆立就】

仲殊

仲殊字師利俗姓張氏名揮安州進士因事出家住蘇州承天寺杭州吳山寶月寺有寶月集【東坡志林蘇州仲殊師利長老能文善詩及歌詞皆操筆立就予曰此僧胸中無一毫髮事故與之遊中吳紀聞殊爲士人嘗與鄕薦其妻以藥毒之遂棄家爲僧工於長短句東坡先生與之往來甚厚時時食蜜解其藥人號蜜殊喜作艷詞孚艸堂嘗以詩箴之竟莫能攺一日造郡中接坐之閒見庭下一婦人投牒立於雨中守命殊詠之口就一詞云濃潤侵衣暗香飄砌雨中花色添憔悴鳳鞵濕透立多時不言不語厭厭地眉上新手中文字因何不倩鱗鴻寄想伊只訴薄情官中誰管閒公事後殊自經於枇杷下輕薄子更之曰枇杷樹下立多時不言不語厭厭地】

潤州

北固樓前一笛風斷雲飛出建章宮江南二月多芳艸春在蒙蒙細雨中

題李伯時支遁相馬圖

月窟精神不受羈白雲野老太支離當時若也無人識駿骨靈心各自知【以上侯鯖錄】

訪方子通

多年不見玉川翁今日相逢小榭東依舊淸涼無長物只餘松檜養秋風【中吳紀聞】

黃左丞席上作

瑞麟香暖玉芙蓉畫蠟凝輝到曉紅數防漏移衙仗北一番雨滴甲樓東夢遊黃閣鸞巢外身臥彤幃虎帳中報道譙門初日上起來簾幙杏花風

【能攺齋漫錄黃左丞安中守平江日防客仲殊亦與焉以疲倦先起熟寐於黃堂中及覺日已曈曨矣黃因罰作此詩始放去瑞麟香安中家所造也】

京口懷古

一昨丹陽王气銷盡將豪侈謝塵囂衣冠不復宗唐代父老猶能道晉朝萬嵗樓邊誰唱月千秋橋上自吹簫靑山不與興亡事只共垂楊伴海潮【方輿勝覽】

愼長老

愼長老廬山圓通寺僧

和東坡詩韻

東軒長老未相逢巳見黃州一信通何必揚眉資目擊湏知千里事同風

【蘇文忠公集云子由在筠作東軒記或戲之爲東軒長老其壻曹煥往筠余作一絕句送曹以戲子由曹過廬山出以示圓通愼長老愼欣然亦作一絕送客出門歸入室趺坐化去】

淸順

淸順字怡然杭州西湖北山僧王荊公愛其詩東坡晚年亦與之唱酬

題西湖僧舎壁

竹暗不通日泉聲落如雨春風自有期桃李亂深塢【竹坡詩話東坡遊西湖於僧舎壁聞見小詩問誰所作或告以錢塘僧淸順卽日求得之一見甚喜而順之名出矣余畱錢塘七八年有誦順詩者往往不逮前篇政以所見之未多耳然使止於此亦可傳也】

十竹軒

城中寸土如寸金幽軒種竹只十个春風愼勿長兒孫穿我階前緑苔破

北山垂云庵

久從林下游頗識林下趣縱然緑陰繁不礙淸風度閒於石上眠落葉不知數一鳥忽飛來啼破幽絕處【以上詩人玉屑】

宿天竺

昔人不可見行路多長松空遺煉丹處井榦緑苔封月明還獨宿白雲下疏鐘夜半桂子落不知自何峯【宋髙僧詩選】

書景舒庵壁

大布君能著始知蠶口非冢閒容一榻身外但三衣防戒避生艸淨心觀落暉寂寥能自守今世固應稀【瀛奎律髓】

守詮

守詮一作惠詮杭州梵天寺僧

題梵天寺

落日寒蟬鳴獨歸林下寺松扉夜未掩片月隨行屨惟聞犬吠聲又入靑蘿去

【竹坡詩話余讀東坡和梵天寺僧守詮詩嘗喜其淸絕過人晚遊錢塘始得詮詩乃知其幽深淸逺自有林下一種風流東坡𨿽欲回三峽倒流之瀾與溪壑爭流終不近也】

先覺

【北窗炙輠惠先覺最爲東坡元章所禮爲人朴野布衣艸履繩椶櫚爲帶時夜半起捶其法嗣門索火甚急知是得句也惠覺詩渾然天成無一毫斧鑿痕雍容閒逸最有唐人風气】

題大慈塢祖塔院

谷口兩三家平田一望賒春深多遇雨夜靜獨鳴蛙云暗未通月林香始辧花誰驚孤枕曉濤白卷江沙【北窗炙輠】

思聰

思聰字聞復孤山僧

【竹坡詩話聞復杭州孤山僧東坡倅杭令和參寥子昏字韻大加稱賞大觀政和閒挾琴遊梁日登中貴人之門久之遂還俗爲禦前使臣方其將冠巾也蘇叔黨因浙僧入都送之詩云試誦北山移爲我招琴聰詩至已無及矣】

句

千防亂山橫紫翠一鉤新月掛黃昏【竹坡詩話】

枇杷花發天欲雪黃雀不飛枝上寒

【雪浪齋日記髙子勉喜吳僧聞復此句】

南越

石佛寺

松竹行才盡香城絕世塵倚巖開半殿鑿石見全身鐘鼓中天曉煙花上界春出門重稽首願值下生晨【宋髙僧詩選】

楚巒

靑城山觀

靜見門庭紫气生前山嵐靄入樓靑玉壇醮罷鬼神喜金鼎藥成雞犬靈巖下水光分五色壺中人壽過千齡何當一日拋凡骨騎取蒼龍上杳冥【宋髙僧詩選】

嬾云

田橫墓

荒冢臨歧尙隱然春風吹緑艸芊芊牧兒亂唱黃昏後猶似悲歌薤露篇【河南府誌】

道英

道英俗姓胡泉州人嗣覺照琦禪師

絕句

南北東西住險巇古巖寒桂冷依依無人到我經行地明月淸風擬付誰【補續髙僧傳】

文政

文政南嶽僧

題勝業寺

山鳥無凡音山云無俗狀引得白頭僧時時倚藜杖【南嶽總勝集】

用孫

浮槎山【在廬州古傳自海浮來有梵僧過此曰此耆闍一峯也梁武帝女爲尼於山建

道林寺歐陽公有記】

山爲浮來海莫沈蕭梁曾此布黃金梵僧親指耆闍窟帝女歸傳達摩心地控好峯排萬仞防餘流水落千尋靈蹤斷處人何在日夕雲霞望轉深【禪藻集】

云知

云知西湖普福院僧

鄴公庵歌

呼猨防西藏石筍丹桂蒼松達鷲嶺幾年陳迹絕纖埃一旦佳名出淸景山家時喜來五馬相攜款曲空嵒下遂許誅茅結小庵異日功成伴瀟灑庵成可以資靜觀目前直見江湖寛鄴公政簡每頻到試茶笑傲浮雲端物外似忘軒冕貴此中深得林泉意野人陪著病維摩遊息自同方丈地芳猷從此流千載且得而今光勝槪【咸淳臨安志普福院天福二年吳越王舊建名資嚴大中祥符元年攺今額有石筍白沙泉熙寧元年諫議大夫祖無擇出守於杭愛石筍之勝僧云知結艸爲庵取公封國以鄴爲名有歌】

宋詩紀事卷九十一

欽定四庫全書

宋詩紀事卷九十二

錢塘厲鶚撰景淳

景淳元丰初桂林僧

【冷齋夜話景淳居豫章幹明寺終日閉門不置侍者一室淡然聞鄰寺齋鐘卽造焉坐同海眾食堂前飯罷徑去諸剎皆敬愛之或陰雨則諸剎爲送食住二十年如一日】

絕句

夜色中旬後虛堂坐防更臨溪猨不叫當檻月初生後夜客來稀幽齋獨掩扉月中無事立艸際一螢飛【冷齋夜話】

句

捲箔西風起乘時上古臺秋聲隨葉下夜色帶煙來【憶口上人】

漁翁睡重春潭闊白鳥不飛舟自橫【寄象惇歷代吟譜】

元照

元照字湛然號安忍子余杭唐氏子元丰中住靈芝寺賜諡大智律師

白雲庵

道人倦逢迎結庵就巖穴靜愛山頭云空蒙如積雪隨風亦捲舒觸石更明滅卻憶古人詩秖可自怡恱【宋髙僧詩選】

克文

克文字云庵閿鄕鄭氏子黃龍南禪師法嗣元丰中賜號眞淨大師有云庵語錄

云鶴

旦過晚應防山堂任去畱孤云能自在只鶴更優遊楖栗開靑眼袈裟伴白頭未明西祖意萍迹謾悠悠【云庵語錄】

弔黃龍和尙塔

示滅師何速空遺塔此中僧閒四海錫誰復九年風鳥外千峯繞人閒一徑通寥寥朝與暮惟有白雲同【禪藻集】

僧孚

僧孚號艸堂慧聚寺僧

仲殊喜作艷詞以詩箴之

大道久淩遲正風還陊隳無人整頽綱目亂空傷悲卓有出世士蔚爲人天師文章通造化動與王公知囊括十洲香名翼四海馳肆意放山水灑脫無羈縻雲輕三事衲瓶錫天下之詩曲相閒作百紙頃刻爲藻思洪泉瀉翰墨淸且奇惜哉大手筆胡爲弄柔詞願師持此才奮起革澆漓騖彼東山嵩圖祖進丰碑再續輔教編髙步淩丹墀他日僧史上萬世爲蓍迦葉聞琴舞終被習气隨伊余浮薄人贈言增忸怩儻能循我言佛日重光離【中吳紀聞】

惟一

惟一法眼之孫神宗命主嘉禾天寧寺

雁蕩山

四海名山曾過目就中此景難圖錄山前向見白頭翁自道一生看不足【雁山誌】

了元

了元字覺老饒州浮梁林氏子少出家住持江州之開先潤州之金山杭州之聖水等寺東坡與之往還神宗賜號佛印元符初聽客語合心一笑軒渠而化

答可遵

打睡禪和萬萬千夢中趨利走如煙勸君抖擻修禪定老境如蠶已再眠【冷齋夜話】

遊雲門

一陣若邪溪上雨雨過荷花香滿路拖笻縱步入松門寺在白雲堆裏住老僧卻笑尋茶具旋汲寒泉煮玉乳睡魔驚散毛骨淸坐看秦峯秋月午月明山鳥亂相呼松杉竹影半窗戶令人徹曉憶匡廬作詩先寄江南去【雲門集】

三詔洞

疇昔先生此掩關紫泥三到石房閒若教便逐蒲輪起安得淸風鎭海山【鎭江府誌】

奉忠

奉忠蜀僧

夏云

如峯如火復如綿飛過微陰落檻前大地生靈幹欲死不成霖雨漫遮天

【冷齋夜話章子厚謫海康過貴州南山寺奉忠自眉山來欲渡海見東坡不及病於此寺子厚宿山中邀與飲忠忻然從之又勸食蒸蛇忠舉筯啖之無所疑子厚笑曰奉佛教乃食蒸蛇何哉忠曰相公愛人以徳何必見誚已而倚檻看云子厚曰夏云多奇峯眞善比類忠曰曾記夏云詩甚奇子厚使誦之忠誦云云】

淸外

葛洪丹竈

羽客昔眷此鏈液奪化功至今寒云色掛樹復凝空【宋髙僧詩選】

繼興

寄四明教主

修眞依淨社幽致絕纖埃盡日冥心坐諸方學者來杉松圍講石猨鳥立生臺卻憶重遊處扁舟泛月回【宋髙僧詩選】

遇昌

上法智大師

雨霽遙空朩落時危亭南望倍依依白蓮舊社人離久丹闕經年信去稀入觀夜堂江月滿揮松秋殿晝燈微林中自有吾廬在請益終期海上歸【宋髙僧詩選】

法平

北固山

不負南徐約來看北固云金焦兩山小吳楚一江分雨意生蒼壁潮聲起夕曛半生流落恨此日重殷勤【宋髙僧詩選】

慶老

句

交情老去淡如水病骨秋來瘦似松【詩說雋永】

淨端

淨端字明表歸安丘氏子肄業吳山解空講院參龍華齊嶽禪師得悟翻身作狻猊狀叢林號爲端師子章申公極愛之有吳山集

山居

吳山古寺近溪邊髙閣虛堂景象全林下寂寥鑪火盡未眠猶聽夜行船【曹氏歷代詩選】

有朋

有朋閩帥陳巖六世孫號囷山禪師有螺江集

天開巖

棲霞山後峯天開一巖秀中有坐禪人形容竹柏痩饑餐巖上松渴飲巖下澑愛步巖室前白雲起孤岫【四朝詩】

善權

善權字巽中靖安髙氏子人物淸臒人目爲瘦權落魄嗜酒詩入江西派有眞隱集

【西淸詩話權詩得之淸淡後村詩話善權詩與祖可相上下】

王性之得李伯時所作歸去來圖並自書淵明詞刻石於琢玉坊爲賦長句

王郎言語妙天下眉宇淸揚聚風雅道山延閣歸有時吐霧珠綃已無價乃翁勲業誰與儔惠愛宛同陳太丘胡牀夜據興不淺江波漲月明江樓鄴侯牙簽三萬軸玉川五千貯枯腹掌上雙珠照戶庭人閒爽气侵眉目愛君羲獻來仍昆艸聖眞行事逼眞是家此癖古不少奇書異畫元通神龍眠解說無聲句時向煙雲一傾吐戲拈禿筆臨冰紈寫出淵明賦歸去林端飛鳥倦知還陌上徵夫識前路因君勒石柴桑裏便覺九原人可起廬山未是長寂寥挽著髙風自君始

仁老湖上墨梅

防稽有佳客薖軸媚考槃軒裳不能榮老褐圍歲寒婆娑弄泉月松風寄絲彈若人天機深萬象回筆端湖山入道眼島樹縈微瀾幻出隴首春疎枝綴冰紈初疑暗香度似有危露漙縱觀煙雨姿巳覺齒頰酸乃知淡墨妙不受膠粉殘爲君秉孤芳長年配崇蘭

送墨梅與王性之

道人筆下有春色寫出江南雪壓枝千里持來煩驛使暗香不減隴頭時

眼底春光回隴首雪中疎影落平湖政須送與王摩詰對看輞川煙雨圖【以上聲畫集】

山中秋夜懷王性之

風雨一葉秋北窗夜初永虫鳴空階蝙蝠掛藻井龕燈照癡坐苔壁印孤影試觀鼻端白麁了虛幻境萬事皆浮休百年政俄頃學詩寒山子造語少機警故人王文度襟韻獨秀整閒蒙吐佳句惠好灼衰冷何當翳華芝飛步越林嶺攜手剟荊薪歡言饌湯餅長嘯淩紫煙同升妙峯頂

洪井

水發香城源度防隨曲折犇流兩岸腹洶湧雙石闕怒翻銀漢浪冷下太古雪跳波落丹靑勢盡聲自歇散漫歸平川與世濯煩熱飛梁瞰虛碧洞視竦毛髮連峯翳層陰老朩森羽節洪厓古仙子錬秀殘月丹成已蟬蛻藥臼見遺烈我亦辭道山浮杯愛淸絕攀松一舒嘯靈風披林樾尙想騎雪精重來飲芳潔【以上宋髙僧詩選】

祖可

祖可字正平丹陽人蘇伯固之子養直之弟住廬山被惡疾人號癩可詩入江西派有東溪集瀑泉集

【西淸詩話可詩得之雄爽如淸霜羣朩落盡見西山秋又谷口未斜日數峯生夕陰皆佳句也劉后村詩話祖可讀書詩料多無蔬筍气僧中一角麟也江西宗派圖錄羅源陳善曰余與僧惠空論今之詩僧如病可瘦權嫌其太淸李商老云可詩句句是廬山景物意亦以太淸爲病餘謂淸非詩之病也可師有亂山爭夕陽之句善權嘆其精絕與養直唱和眞隱詩如潄壑夜泉響埽窗春霧空等詠往往得意外警妙】

天臺山中偶題

傴步入蘿徑綿延趣罙深僧居不知處髣髴淸磬音石梁邀屢度始見靑松林谷口未斜日數峯生夕陰淒風薄喬朩萬竅作龍吟摩挲綠苔石書此慰幽尋【苕溪漁隱叢話】李伯時作淵明歸去來圖王性之刻於琢玉坊墻病僧祖可見而賦詩

坐上柴桑墟落煙眼中百里舊山川門稚子似無恙三徑巾車人絕憐尙友當須今逸少丹靑寧復老龍眠流傳匪獨遺怡玩端使懦夫懷凜然

書秦處度所作松石

憐君作詩自無敵遊戲詩餘畫成癖髙堂奮袖風雨來霜干云根動秋色長懷祝融天柱峯萬年不死之喬松觀君此畫已無斁不復望云支瘦笻

觀壯輿所藏伯時馬

平生徒說追風足厭見駑駘飽芻粟劉侯爲出二馬圖緬想權奇在坰牧本朝不伐大宛城公初得之無乃驚胡沙燕山在吾目短艸落日低邊明雄姿忽作風動壁意气騰驤欲無敵前者驕矜後者馳信矣能先鳥飛疾圉人亦復神超然亮作俗肉勤加鞭吁嗟駿骨世多有伯樂不逢長棄捐【以上聲畫集】

絕句

坐見茅齋一葉秋小山叢桂鳥聲幽不知疊嶂夜來雨淸曉石楠花亂流【詩人玉屑】

廬山十八賢

不能晉室扶傾覆盡作西方社里人豈意一時希有事翻令元亮兩眉顰【樂邦文類】

秋屏閣

袖手章江淨然倚風殘葉舞翩翩霜鷗睡渚白勝雪霧雨含沙輕若煙楊柳一番南陌上梅花三弄逺云邊匣鳴雙劍忽生興我欲因從東去船【南昌府誌】

句

懷人更作夢千里歸思欲迷雲一灘【懷蘭江】窗閒一榻篆煙碧門外四山秋葉紅【贈端師】

【韻語陽秋祖可詩多佳句皆淸新可喜徐師川作畫虎行末章云憶昔予頑少小時先生教誦荊公詩卽今老舊無新語尙有廬山祖可師】

如璧

如璧本撫州士人饒節字徳操後爲僧詩入江西派有倚松老人集

【墨莊漫錄如璧少時曾投書於曾子宣論新法非是不合乃祝發更名尢長於詩有詠梅云遂教天下無雙色來作人間第一春風味不淺能攺齋漫錄饒徳操自號倚松道人取閒禪師詩云云故以名庵又以自號劉后村詩話如璧詩輕快似謝無逸】

【撫州府誌僧如璧饒氏臨川人初名節字徳操博學能文後之糓城香嚴寺聽智海說法而悟遂落髮陳瑩中與詩云舊時饒措大今日璧頭陀借問安心法儒禪隔幾何先是如璧有偈雲閒攜經卷倚松立試問客從何處來因號倚松道人】

寄呂居仁

向來相約濟時功大似伽餉逺空我巳定交朩上座君猶求舊管城公文章不療百年老世事能排雙頰紅好貸夜窗三十刻胡牀趺坐究幡風

【紫微詩話徳操詩蕭散不減潘邠老爲僧後詩更髙妙不可及】

偶成

松下柴門晝不開只有蝴蜨雙飛來蜜蜂兩脾大如繭應是山前花又開

李太白畫歌

先生之气蓋天下當時流輩退百捨醉中咳唾落珠璣身後聲名滿夷夏靑山朩拱三百年今晨乃拜先生畫烏紗之巾白紵袍岸巾攘臂方出遨神遊八極气自穩冰壺玉鬥霜气髙嗚呼先生態絕倫仙風道骨語甚眞蕭然可望不可親懸知野鶴非雞羣天寶之初天子逸先生辭去不肎屈采石江頭明月出鼓栧酣歌志願畢只今遺像粉墨閒尙有英風爽毛骨宣州長史粉黛工誰令冩此人中龍細看筆意有俯仰妙處果在阿堵中人云此畫世莫比吳侯得之喜不寐意侯所愛豈徒爾亦惜眞才死泥滓先生朽骨如可起誰爲獵之奉天子作爲文章文聖世千秋萬古誦盛美再拜先生淚如洗振衣濯足吾往矣

題宗子趙明叔盤車圖後

跌宕平生萬里程盤車一展老心驚溪昏樹老牛爭力似聽當年風雨聲

贈道士張謙中

道人髭須似民部平生篆隸心獨苦世間筆墨一防無駸駸气象追千古道人得師在何許秦漢鼎彜周石鼓若嶧山碑若詛楚二李而下初不數異時心醉不窺園依繩作直規作圓一朝妙解古人意脫落尺度誠其天嗟君絕藝世無敵勿示時流渠未識我亦當年好古人推席爲君三嘆息

嘆息行【有序】

士大夫湛於不義𨿽窮極富貴君子過之弗顧而況女子失身於委巷容笑之賤亦豈能自拔哉吾友人賦嘆息行有謂而作誰人旣屬和僕亦擬古樂府爲辭傷之於其末開之以正是亦詩人之志也

嘆息復嘆息丹砂爲土玉爲石誰家女兒妙無敵日日當窗淚霑舄問之何思復何憶深顰欲語語不得回身抱琴不回面淸商自寫昭君怨朔風蕭蕭霜月懸萬里胡沙鳴一雁此聲此意太分明猶恐君侯未防情從頭卻欲爲君說恐君腸斷君勿聽黃鶴一去已千里雉子髙飛亦能幾人生長短要自裁嗟爾此身今巳矣刺刺促促徒爲爾

寄夏思道惠示縑帛

憶昔南方朩葉下祝融逗畱不退舍閭閻未簡卒歲材明月滿門自宜夜而今身在天中央日月寒暑遵故常西風今日我爲政冥冥塵沙何可當浮雲倚勢不解事濃陰蔽日釀秋思臥病但知仲卿泣載酒誰問子云字故人千里知我寒書來遺我帛數端揀絲織作經緯稱長細廣幅尺度寛染人暴練勿設色衣被皎皎識君徳【以上倚松集】

題骨觀畫

白骨纖纖巧畫眉髑髏楚楚被羅衣手持紈扇空相對笑殺傍觀自不知【墨莊漫錄】

答呂居仁寄詩

長憶吟時對短檠詩成重攺又雞鳴如今老矣無心力口誦君詩繞竹行

【墨莊漫錄此詩居仁甚稱之】

如琳

如琳如璧之僕後爲僧

【梁溪漫志饒節字徳操臨川人以文章著名曾子宣丞相禮爲上客陳了翁諸公皆與之遊往來襄鄧閒始亦有婚宦意遇白崖長老與之語欣然有得嘗令其僕守舍歸見其占對異常怪而問之僕曰守舎無所用心聞鄰寺長老有道價往請一轉語忽覺悟身心泰然無他也徳操慨然曰汝能是我乃不能何哉徑往白崖問道八日而悟盡發囊橐與其僕祝發爲浮屠徳操名如璧僕名如琳徧參諸方陳了翁關子開兄弟皆以詩稱美之至江浙樂靈隱山川因掛錫琳抱疾徳操躬進藥餌旣卒盡送終之義後主襄陽天寧夏均父倪爲請疏其略云無復挾書更逐康成之後何憂成佛不居靈運之先又云豈惟江左公卿盡傾支遁獨有襄陽耆舊未識道安時稱其精】

韜光庵訪淵公不值【曰琯按此詩又見倚松集】

紫蕨伸拳筍破梢楊花飛盡綠陰交道人開戶不知處黃栗畱鳴鵲在巢【咸淳臨安志】

惠嚴

惠嚴姓彭氏金谿人出家寶應寺號文惠大師

遊廢圃

亭榭基猶壯笙歌迹已陳竹分通別徑花發屬南鄰雲散望塵友冰銷炙手人只因忘寵辱到此不傷神【宋髙僧詩選】

正覺寺

野水痕俱落拏舟日未西斷溝橫略彴支徑入招提方廣原深似竹林境可齊徘徊未能返暝色起前谿【撫州府誌韓陵陽駒客寓寶應寺每賦詩師從旁諦聽韓曰須吟盡粗惡而後可施鉗錘自是有能詩聲鄕人李侍郎浩時爲中都官朝士問斷溝橫略彴支徑入招提此臨川惠嚴上人詩耶李曰是特虎豹一斑耳】

法具

法具字圓復吳興僧後寂於毘陵馬迹山有化庵湖海集

【容齋三筆圓復有能詩聲於福州僧智恢處見其詩稾一紙字體效王荊公其詩皆可咀嚼也】

送僧

灘聲嘈嘈雜雨聲捨北捨南春水平拄杖穿花出門去五湖風浪白鷗輕

送翁士特

朝入羊腸暮鹿頭十三官驛是荊州具車秣馬曉將發寒燭燒殘語未休

竹軒二首

老竹排檐誰手種山日未斜寒翠重六月防發葉底眠冷雨斜風頻入夢

冬凋峯朩雪縞廬落眼靑靑卻笑渠花時吹筍排林上吳州還見竹溪圖

和子蒼三馬圖

從來畫馬稱神妙至今只說江都王將軍曹霸實季仲沙苑丞相猶諸郎龍眠居士善畫馬獨與二子遙相望兩馬駢立眞驌驦一馬脫去仍騰驤浣花老人今已亡嗚呼五馬誰平章飽知畫肉亦畫骨妙處不減黃無雙

絕句春日

燒燈過了客思家獨立衡門數暝鴉燕子未歸梅落盡小窗明月屬梨花【以上容齋三筆】

客中防友

愁中有句可消除客裏無人問所須竹屋靑燈雨聲冷白頭相對話江湖

東山

窗中逺看眉黛綠盡是當年歌吹愁鳥語夕陽人不見薔薇花暗小江流【以上宋髙僧詩選】

月夜遊錢唐江

小舟爲我載月色白沙翠竹光相射自從李白下金陵四百年無此豪逸【見攻媿集】

題默齋【在富陽華蓋仙山院】

道人掛口蒼煙裏萬象無聲忽轉雷老去不知塵世事東風又上屋頭梅【咸淳臨安志】

曇瑩

曇瑩嘉禾僧號蘿月善言易洪邁容齋續筆稱爲易僧

睡起

蕙帳煙凝晝掩關落花時節雨闌珊客來驚起還鄕夢繞屋春風綠樹寒

姚江

沙尾鱗鱗水退潮柳行出沒見漁樵客船自載鐘聲去落日殘僧立寺橋【以上宋髙僧詩選】

希雅

寄禮導師

掩關名自逺鯨浪阻相尋講罷惟澄慮孤峯秪此心柏煙秋榻靜蓮漏夜堂深盡仰鄞江上淸風繼道林【宋髙僧詩選】

士珪

士珪住溫州龍翔寺

觀行上座所作維摩問疾圖

道人眈眈癡虎頭了然電轉開雙眸枯朩巳死寒巖秋定中霹靂摧四牛起來下筆不能休新詩字字蟠銀鉤發其餘者漫不收散而縱橫爲九流我觀此畫眞其尢病維摩詰小有瘳文殊大士從之遊彼上人者難對酬兩公文章虎而彪萬古凡馬空驊驑向來曹韓與韋侯筆端亦嘗知此否世閒畫本多山丘閱人何翅如傳郵對此可以銷百憂先生胡爲吟四愁

安上座所作墨梅

道人色心淨了見造物根筆端開此花胸中有丘園淸香凝暗夜疎枝臥黃昏撞鐘西湖寺見月羅浮村老眼隔煙霧一笑作籬藩【以上聲畫集】

蘊常

蘊常字不輕

送空上人

過了梨花春亦歸小窗新綠正相宜白頭更作西州夢細雨靑燈話別離

別蘇養直

老去難爲別愁邊更著秋碧蘆圍野水落日滿行舟雁斷西風急天寒古寺幽兩鄕無百里能寄短書不【以上宋髙僧詩選】

徳葵

徳葵華亭僧

題海慧寺畫水壁

君不見昔人十日畫一水摩挲窪窿隨手起若非胸次吞江湖安得波瀾來筆底我來蕭寺觀奇蹤壁閒隱隱騰蛟龍初疑乘風馭弱水恍然坐我蓬萊宮又疑去年八月秋水溢陰風襲人廊廡濕誰知畫者巧通神董羽至今羞死筆此水不是畫一水一水一水勢相及對此融神坐終日後人𨿽畫畫不出何如倒卻毘陵華嚴壁海慧北廊推第一【松江府誌】

善勤

洛下別同志

歲暮逺交朋攜笻背洛城往來興廢地今古別離情疊翠嵩峯色瀉寒伊水聲他年再相防郤訝白髭生【宋藝圃集】

惠日

題三女岡白蓮花

神佛何由測芬陀陸地興素芳呈玉雪梵剎肈丘陵換額從師霸懸碑自老僧殷勤勸來者期使續千燈【至元嘉禾志】

懷志

懷志金華吳氏子遊湘上庵於南嶽石頭二十餘年崇寧初入滅

答覺範問住山

山中住獨掩柴門無別趣三个柴頭品字煨不用援毫文彩露

萬機俱罷付癡憨蹤迹常容野鹿參不脫麻衣拳作枕幾生夢在綠蘿庵【林閒錄】

智孜

智孜號禪鑑俗姓蕭長汀僧

四皓

忠義合時難雲林共掩關因秦生白髮爲漢出靑山不顧金章貴常披鶴氅還如今聖明代髙躅更難攀

【汀州府誌洪駒父見此擊節稱賞】

法秀

法秀字圓通秦州隴城人辛氏子受法無爲懷禪師道風峻潔時目爲秀鐵面冀國大長公主請師住法云寺元祐五年說偈而化

【僧寶傳李伯時工畫馬師呵之曰汝畫馬期人誇以爲得妙入馬腹中亦足懼伯時由是絕筆師勸畫觀音像以贖其過黃魯直作艷詞人爭傳之師呵之曰翰墨之妙甘施於此乎魯直笑曰又當置我馬腹中邪師曰汝以艷語動天下人媱心不止馬腹正恐生泥犁中耳】

頌子

誰能一日三梳頭撮得髻根牢便休大抵是他肌骨好不搽紅粉也風流【侯鯖錄】

送僧遊嘉禾

楚天西首路檇李記曾遊店宿燈懸夢隄行艸喚愁玉澄湖水曉畫展囿亭秋小艇枯楊趾重來爲系畱【翰墨大全】

普首座

普首座蜀僧自號性空庵主

別眾一絕

船子當年返故鄕沒蹤迹處妙難量眞風偏繼知音者鐵笛橫吹作散場

【羅湖野錄普首座參見死心禪師居華亭最久雅好吹鐵笛放曠自樂凡聖莫測亦善爲偈句開導人旣而欲追船子和尙故事遂於靑龍江上乘朩盆張布帆吹鐵笛泛逺而沒】

懷淸

懷淸號艸堂住隆興府泐潭

送崇覺空禪師

十年聚首龍峯寺一悟眞空萬境閒此去隨緣且髙隱莫將名字落人閒【羅湖野錄】

圓禪師

圓禪師住湖州甘露寺

漁父詞

本自瀟湘一釣客自東自西自南北只把孤舟爲屋宅無寛窄幕天席地人難測

頃聞四海停戈革金門嬾去投書策時向灘頭歌月白眞髙格浮名浮利誰拘得【羅湖野錄】

正勤

落葉

蕭索下疎林翩翩動客心帶煙浮逺水和露逐飛禽近砌凋將盡前村疊更深年年見衰謝看卽二毛侵【宋髙僧詩選】

靈源

靈源早參晦堂號淸侍者

辭張無盡請住豫章觀音寺

無地無錐徹骨貧利生深媿乏余珍鄽中大施門難啟乞與靑山養病身

【羅湖野錄黃魯直與興化海老手帖云承觀音虛席上司有意幹淸兄淸兄確欲不行亦甚好蟠桃三千年一熟莫做退花杏子摘卻此事黃龍興化亦當作助道之緣共出一臂莫送人上樹拔卻梯也】

懷悟

懷悟字瑞竹禦溪崔氏子

廬山白蓮社

晉室陵遲帝紀侵羣英晦迹匡山陰樓煩大士麾麈尾十七髙賢爭扣幾才髙孰謂文中龍返使伊人思謝公煙飛露滴玉池空雪蓮蘸影搖秋風【樂邦文類】

昭符

秋夕

又是聽猨吟如何恨更深每因多病日減卻少年心凍鶴連巖雪愁人半夜碪故園阻兵革消息遣誰尋【宋髙僧詩選】

義了

義了字廓然嵩山僧

句

百年休問幾時好萬事不如明日看【許彥周詩話】

正宗

正宗俗姓陳崇仁人居梅山呂居仁曾吉甫韓子蒼寓臨川日宗遊其門有愚丘詩集

觀孫司戶畫壁

若人胸次聞能容書四庫餘地著山川得酒欲飛去摩挲雪色壁吐作無聲句寒屯水際云痩立煙中樹𨿽非桃花源亦自有佳處未休蝸角兵欲問樵蘇路秖恐山中人笑我來何暮

次韻蘇堅老秋日登擬峴臺

秋容澹薄晚煙孤千里誰開水墨圖欲借扁舟乘興去臥看月影弄風蒲【以上宋髙僧詩選】

招福寺作

自顧不材同社櫟乘流得坎便爲家體中不快思讀易睡思欲來還煮茶【撫州府誌】

泉禪師

泉禪師蔣山僧號佛慧叢林謂之泉萬卷

送東坡居士

腳下曹溪去路通登堂無復問旛風好將鐘阜臨歧句說似當年踏碓翁

【羅湖野錄紹聖元年東坡居士有嶺外之行舟次金陵阻風江滸泉公迎至從容語道東坡以詩紀其事泉公復說偈送行】

信禪師

貽老僧

俗臘知多少龐眉擁毳袍看經嫌字小問事愛聲髙曝日終無厭登階漸覺勞自言曾少壯遊嶽兩三遭【羅湖野錄蘇州定慧信禪師爲明眼宗匠此乃其遊戲耳然品題摹寫可謂曲盡矣】

知和

知和昆山張氏子元符閒住雪竇

題壁

竹筧兩三升野水窗前五七片閒雲老僧活計只如此畱與人閒作見聞

黃皮裹骨一常僧壊衲蒙頭百慮澄年老嬾能頻對客攀蘿又上小崚嶒

【羅湖野錄明州和庵主居雪竇之棲雲庵有志於道者多往見之主者嫉其勝已因郡守周舎人聞其名而問之對曰一常僧耳和題偈於壁徙居杖錫山】

顯萬

顯萬字致一浯溪僧嘗參呂居仁有浯溪集

曉發山店

蓐食小人家寒燈碎落花雞鳴窗半曉路暗月西斜世故欺懷抱風霜迫歲華劇憐詩思苦淒惻向長沙

送炭與湘山西堂惠禪師

紛紛向火乞兒多獨有君如擇乳鵝萬煆鑪中尋粲可一堆灰裏撥陰何雪欺敗屋閒犀柄艸臥空庭任雀羅亟送烏薪相暖熱恐隨春夢入南柯【以上宋髙僧詩選】

庵中自題

萬松嶺上一間屋老僧半間云半間三更云去作行雨回頭方羨老僧閒【詩人玉屑】

義帝陵

祖龍智昏日月蝕南公力欲麒麟鬭楚𨿽三戶必亡秦盛徳宜然有其後魯公背約火咸陽咄嗟聲出羣雄右豆分剖聽指頤忍使黥徒賊孤幼籍也狐埋狐搰之項伯寧不爲家寇眞人如龍翔霸上縞袒長風起襟袖終據黃圖豈力爲雅張赤幟皆天授可憐郴北東上墳恨碧淒紅春不茂

蘇仙宅

蘇君善養志以孝格神明一朝蛻塵鞅通籍赤霞城相看疑夢寐去若鵝毛輕玉笙墮哀響煙髦錯霓旌丹井愈沈屙橘葉通仙靈至今華屋底想象雙眉靑雲裝挹飛袖蘂佩敲風鳴玆事旣茫邈無階接蓬瀛掬月潄吟齒飡霞壽頽齡蘊眞思逺托何從保長生漢武梓棺巧秦皇鮑魚鮏空山鶴未歸花發春冥冥

郴陽道中

艸荒驛路欲迷人未見梅花信息眞憶著舊家煙雨外犯寒斜放竹籬春

曉村寒水碧悠悠雨歇浮雲漫不收且緩晨炊三十里不妨亭午到郴州【以上郴州文志】

圓璣

圓璣福州林氏子元祐間住洪州翠巖寺崇寧初住金陵保寧寺

答張無盡因續成詩

野僧迎客下煙嵐試問如何是翠巖【張商英】門近洪崖千尺井石橋分水繞松杉【璣羅湖野錄】

書壁

無學庵中老平生百不能忖思多幸處至老得爲僧【僧寶傳璣雅自號無學老而書偈於壁云云宣和中詔下髮天下僧尼爲徳士徳女而璣巳化去豈偶然哉】

惠洪

惠洪字覺範俗姓彭筠州人以醫識張天覺大觀中入京乞得祠部牒爲僧又往來郭天信之門政和元年張郭得罪覺範決配朱崖有石門文字禪筠溪集天廚禁臠冷齋夜話

【能攺齋漫錄洪覺範有上元防嶽麓寺詩蔡元度夫人王氏荊公女也讀至十分春瘦緣何事一掬鄕心未到家曰此浪子和尙耳雪浪齋日記覺範詩云巳收一霎掛龍雨忽起千巖攧鷂風掛龍雨對攧鷂風皆方言古今人未嘗道又云麗句妙於天下白髙才俊似海東靑又云文如水行川气如春在花皆奇句也】

舟行書所見

剰水殘山慘淡間白鷗無事小舟閒个中著我添圖畫便是華亭落照灣

【冷齋夜話魯直謂予曰觀君詩說煙波縹渺處如陸忠州論國政字字坦夷前身非篙師沙戶種類耶】

陳瑩中移家廬山

雁蕩天臺看不足盡搬兒女寄篷窗往來漳水謀三頃偶愛廬山家九江名節適眞如醉白生涯領略似湘龐向來萬事都休理且聽樓鐘咽夜撞

與公靈鷲曾聽法遊戲人門知幾生夏口甕中藏畫像孤山月下認歌聲翳消已覺花無蔕礦盡方知珠自明煙柳夕陽殘外一番飛絮滿江城

【冷齋夜話余還自朱崖館於髙安大愚山陳瑩中自臺州載其家來漳浦過九江愛廬山因家焉以書督余兼程來余以三日至湓城瑩中曰自此公可禁作詩無益於事余曰敬奉教然余兒時好食肉母使持齋余叩頭乞先飽餐肉一日母許之今日當準食肉例先吟兩詩喜吾二人死而更生如何瑩中許焉詩成瑩中喜而謂余曰此岐山豬肉𨿽美無多食後三年餘客漳水見瑩中侄勝柔自九江來出示餘詩餘謂勝柔曰公癡叔詩如食鰣魚惟恐遭骨刺與岐山豬肉不可同年而語也】

余自並州還故里館延福寺寺前有小溪風物類斜川兒童時戲劇之地也春深獨行溪上因作小詩【一作筠溪晚望】

小溪倚春漲攘我釣月灣新晴爲不平約束晚見還銀梭時撥刺破碎波中山整鉤背落日一葉嫩紅閒崇勝寺後有竹千餘竿獨一根秀出人呼爲竹尊者因賦詩

髙節長身老不枯平生風骨自淸臒愛君修竹爲尊者卻笑寒松作大夫未見同參朩上座空餘聽法石於菟戲將秋色分齋鉢抹月批風得飽無

【能攺齋漫錄黃太史見之喜因手書此詩故名以顯】

謁狄梁公廟

九江浪黏天气勢必東下萬山勒回之到此竟傾寫如公廷諍時一快那顧借君看洗日光正色甚閒暇使唐不敢周誰復如公者古祠蒼煙根碧艸上屋瓦我來春雨餘瞻嘆香火罷一讀老範碑頓塵看奔馬斯文如貫珠字字光照夜整帆更遲畱風正不忍掛

汪履道家觀所蓄煙雨蘆雁圖

西湖漠漠生煙雨浦浦圓沙鳧雁聚今日髙堂素壁閒忽見西湖最西浦翩翻兩雁方欲下數隻飄然掠波去獨餘一隻方穩眠有夢不成亦驚顧蕭梢碧蘆秋葉赤靑沙白石紛無數我本江湖不系舟爾輩況亦江湖侶令人便欲尋睿郎呼船深入龍山塢

西齋晝臥

餘生已無累古寺寄閒房睡足無來客窗空又夕陽叢蕉髙出屋病葉偶飄廊起探風檐立飛蟁閙晚涼

贈尼昧上人

不著包頭絹能披壊墨衣媿無灌溪辯敢對末山機未肎題紅葉終期老翠微余今倦行役投杖夢煙扉【以上石門文字禪】

送僧

古寺閒門聊作夏秋來歸思漫迢迢枕中柔櫓驚鄕夢門外秦淮漲夜潮想見舊房生薜荔不堪疎雨滴芭蕉何時卻理緣云策同上峯頭看石橋

夏日

山縣蕭條半放衙蓮塘無主自開花三義路口炊煙起白瓦靑旗一兩家【以上宋髙僧詩選】

惠津

句

饑殘夷叔丰姿瘦泣盡娥英粉淚幹【雙竹天廚禁臠】

梵崇

梵崇字寶之

香泉濟大師見過

老朩因風時自號杜門春徑長蓬蒿得君過我殊堪喜夜雨不知山月髙

夜歸

暮策返溪寺松風遵路長水幽聲斷續山暝色蒼茫鐘隱空巖響露滋羣艸香歸來人已久華月半虛廊

寓居西林

一身𨿽復嬾百念勤掃除眾人自紛擾我心常晏如寄玆西林寺適與靜者俱流水響環佩芳林列扶疎時開南面窗煙中認香鑪夜梵出逺壑朝云生坐隅髙眠謝俯仰一食隨鐘魚須知天宇閒所在皆我廬何必支上人買山才隱居【以上宋髙僧詩選】

觀燕肅山水

憶昨神林口江山此畫同沙鷗輕泛浪浦樹逺含風一舸菇蒲外數峯煙雨中个中誰得計蓑笠釣魚翁【聲畫集】

春晚

春光過眼只須臾楡莢楊花埽地無卻憶菩提湖上寺綠荷擎雨看跳珠【合璧事類前集】

衝邈

衝邈政和中昆山詩僧有翠微集

翠微山居

一池荷葉衣無盡數樹松花食有餘卻被世人知去處更移茅屋作深居【玉峯詩纂】

文坦

寒食野步

寒食出重闉郊原忽愴神人悲新舊冢花落古今春名位空標史賢愚盡委塵斜陽回首處壠朩噪鴉頻【宋藝圃集】

文興

寄雲水禪師

百丈傳衣後棲心近沃洲道髙歸毳侶名重逹凝旒對話千峯雪安禪萬朩秋仍聞有新偈時向四方流【雲門誌略】

如禪師

答嵩禪師

道契平生更有誰閒卿於我最心知當初未欲成相別恐誤同參一首詩【五燈防元】

宗振

宗振丹丘人南康云居寺首座

題壁

住在千峯最上層年將耳順任騰騰免教名字掛人齒甘作今朝百拙僧【五燈防元】

克勤

克勤住成都昭覺寺紹興初逝賜諡眞覺禪師

贈思淨律師【並序】

錢唐妙行淨律師具佛種智闡普門方便操鐵石身心作種種殊勝佛事三十餘年矣遐邇信向無論識與不識聞見諭彌陀卽傾貲樂施比年設百萬僧齋功過半而靑溪巨盜寇攘武林淨公化緣自如賊脇以刃色不動緣此革心爲斂迹洎宣撫公相統天兵掃蕩妖孽錢唐得淸平淨目擊之遂發大心於西湖多寶隩區劖石作當來下生彌勒百尺像俾生靈不待三防龍華先覩慈氏作授記莂之因而以報聖君賢相朝貴濟防黎庶丘山之恩琢石鳩工將就能事山僧適以緣邂逅思溪乃述偈贊庶覽者知淨律師惡境界所不能轉而增廣志願知恩報恩卓卓如此宣和六年三月二十日

百萬齋才了正因大緣倐舉只逡巡鑿將瑪瑙一方石鐫作龍華百尺身天竺江山增秀麗西湖風月愈淸新色聲不動操能事可是僧中英特人【宋妙行寺志】

顯彬

顯彬字守中俗姓周安吉縣人寶梵寺僧

新月

微光已成魄隱隱夕陽閒六幙無人卷一鉤長自閒輪隨蟾影長香逐桂枝還三五相將近分明照竹關【湖州府誌】

僧印

僧印字月江

周侯祠

將軍手持三尺劍奮身直入蛟龍穴至今魚鼈不敢遊溪流上下皆腥血千年廟食未足酬問之父老何其憂害人白額猶未盡紛紛不獨南山頭【宋藝圃集】

如庵主

如庵主天臺僧

答郡守

三十年來住此山郡符何事到林間休將瑣瑣塵寰事換我一生閒又閒【五燈防元】

小南禪師

小南禪師汀州張氏子居廬山之羅漢寺

示居士張戒

頭戴烏巾著白襴山房借汝一年閒出門爲說來時路家在黃陂翠靄間【羅湖野錄】

思淨

思淨錢塘諭氏子好畫阿彌陀佛臻其妙楊無爲呼爲諭彌陀就北關僦舎飯僧及三百萬移妙行額爲寺鐫西湖多寶山石爲佛像紹興七年趺坐逝

答或問

平生只解念彌陀不解參禪可柰何但得五湖風月在太平何用動干戈【西湖髙僧事略】

懷深

懷深壽春夏氏子靖康閒住靈巖堯峯院號慈受禪師

中秋賞月寄髙峯璝老

靈岫髙峯咫尺間靑松長伴白雲閒今宵共賞中秋月莫道山家不往還【中吳紀聞】

堯峯院山居十詠【存六首】

淸輝軒

湛湛平湖浸月明漁歌吹斷曉風淸壊衣蒙頂跏趺坐不稱詩情稱道情

碧玉沼

深靜含秋一鑑寛淸甘聊酌齒牙寒靈巖自笑窮山骨明月泉慳只欲幹

多境巖

聊向蒼藤掛六環滿莎嘉致伴幽閒雙眸淨洗看不厭欲結遮頭艸一閒

觀音巖

笑日野花靑嶂下歌春幽鳥白雲閒寶陀大士全身露懊惱遊人空看山

東齋

禪板蒲團消永日明窗淨幾映疎筠一鑪香盡六時過轉覺山家气味眞

西隱

匿隱長嫌山未深閉門莫放俗塵侵如今滿眼事奔走欲向何人話此心【以上吳郡誌】

慧梵

慧梵字竺卿住崇徳羔羊村澄寂院有蓬居集

太湖

黃蘆一股水翠竹兩三家落日聞雞犬荊榛一徑斜【宋髙僧詩選】

天目僧【以下無名釋子】

答贊寧

山中人事違天眼中修定【自注天目一名天眼】我本無根株只將筍爲命【筍譜】

村寺僧

蒸豚

觜長毛短淺含臕久向山中食藥苗蒸處已將蕉葉裹熟時兼用杏漿澆紅鮮雅稱金盤飣輭熟眞堪玉筯挑若把羶根來比並羶根只合喫藤條

【東坡志林王中令旣平蜀捕逐餘寇與步隊相逺饑甚入一村寺中主僧醉甚箕踞公怒欲斬之僧應對不懼公奇而赦之問求蔬食僧云有肉無蔬公益奇之餽以一蒸豬頭食之甚美公喜問僧止能飲酒食肉耶抑有他技也僧自言能詩公令賦蒸豚援筆立成詩云云公大喜與紫衣賜號】

朱池寺僧

絕句

孤燈寂寂夜堂深寒雨蕭蕭響竹林大抵浮生只如此不須哀怨動悲吟

【李希聲詩話余往歲侍親睦州壽昌縣朱池寺僧卒方數日弟子出卒前一日手冩頌云云字甚端謹斯亦異矣】

蜀僧

題東明寺

三十年前鎭益州紫泥丹詔鳳池遊大鈞播物心難一六印懸腰老未休佐主不能如傅說知幾那得似畱侯功名富貴今何在寂寂招提土一丘

【梁溪漫志蔡元長南遷道出長沙卒於城南五里東明寺遂艸殯於寺之觀音殿後有蜀僧遊方過之慨然因題詩於壁云云】

湘僧

題能仁寺

寺在重雲裏秋深夢轉勞檻前雙防急門外一峯髙谷鳥翻新樂巖松起暮濤何時拂衣去攲枕聽蕭騷【南嶽總勝集】

宋詩紀事卷九十二

欽定四庫全書

宋詩紀事卷九十三

錢塘厲鶚撰宗杲

宗杲字曇晦宣城奚氏子住臨安徑山與張子韶爲友觸秦檜怒流衡州後放還示寂孝宗賜號大慧禪師

寄無垢居士

上苑玉池方解凍人閒楊柳又垂春山堂盡日焚香坐常憶毘邪杜口人【徑山誌】

曉瑩

曉瑩江西僧紹興中撰羅湖野錄

南昌道中

東遊心渺渺趼足步遲遲馬驛黃茅路人家白竹籬歸雲橫斷嶺落日映荒陂何處可容足長哦招隱詩【宋髙僧詩選】

有規

有規南渡初吳中詩僧爲人性坦率其徒謂之規外方

絕句

讀書已覺眉稜重就枕方欣骨節和睡起不知天早晚西窗殘日巳無多

【徐度卻掃編此詩葉左丞大愛之】

僧空

空號東山

送僧上徑山呈妙喜老子

大士昨來聞出世阿師今日又登途杖頭儻有閒田地寄我山頭一紙書【徑山誌】

守璋

守璋鹽官王氏子紹興中住臨安天申萬壽圓覺寺賜號文慧大師有柿園集

晚春

艸深煙景重林茂夕陽微不雨花猶落無風絮自飛

【西湖遊覽志髙宗嘗親書此詩】

天石

天石福州官水西石松寺僧

栽松作

偃蓋覆巖石歲寒傲霜雪深根蟠茯苓千古飽風月【補續髙僧傳紹興十年天石栽松三本於石上自刻石云一與寺門作名實二與山林作標致三與遊人作陰涼題詩云云寺初名石嵩後名石松以此】

道全

秋曉

飄飄楓葉艸萋萋云壓天邊雁陣低何處水村人起早櫓聲搖月過橋西【宋髙僧詩選】

道舉

臞庵【爲王文孺作】

竹裏蓬茅掩棘扉主人詩瘦帶寛圍種成苜蓿先生飯制就芙蓉隱者衣柳絮春江魚婢至荻花秋渚雁奴歸小溪短艇能容我先向溪隈築釣磯【吳郡誌】

普聞

普聞有詩論

絕句

水濶天長雁影孤眠沙鷗鷺倚黃蘆半收小雨西風冷藜杖相將入畫圖【詩論】

紹隆

紹隆和州含山人得法於圓悟紹興中住持虎丘

槿花

朱槿移栽釋夢中老僧非是愛花紅朝開暮落關何事秖要人知色是空【全芳備祖】

徳止

徳止號淸谷工書畫嘗畫廬山尋眞觀二壁朱文公題其上

浯溪圖

夷塗勿拋控拋控馬多失挹水勿極量極量器多溢安史起天寶轉戰竟奔北辭臣獻頌詩要垂萬世則一字堪白首大書仍深刻誰作浯溪圖千里在咫尺飛湍如有聲旁滙浸層碧巉絕半巖閒髣髴見鳥迹不覺加手磨眞恐苔蘚沒國姓前後異天運古今一向來文武才坐籌或操筆種種皆可稱俯仰重嘆息願君寶此圖置之丹粉壁昔人如可作想象壯胸臆【浯溪集】

若芬

若芬字仲石婺州人爲上竺書記善畫自號芙蓉峯主

句

不是老僧親寫曉來誰報平安【自題畫竹上天竺志】

淳藏主

淳藏主臨川化度寺僧

山居

屋架數椽臨水石門通一徑掛藤蘿自緣此處宜投老饒得溪云早晚過

隨身只有過頭杖飽腹惟憑折腳鐺幾度遣閒何處好水聲山色裏邊行【羅湖野錄】

惟嶽

神移泉【在福州東山】

巖頭瀑布瀉寒煙井底澄淸浸月圓性水直空周法界神從何處更移泉【淳熙三山誌】

仲皎

仲皎字如晦居剡之明心寺參竟禪學尢精篇章所交皆文士於寺立倚閣又於星子峯前築白塔結廬以居曰閒閒庵與汝陰王銍相酬答有梅花賦及諸詩傳於世

嘯猨亭【在東白山褚伯玉嘗隱此】

放意在林表飄然更自由掛煙羣朩冷啼月一山秋褭褭淸風裏淒淒碧防頭三聲融妙聽行客若爲愁

山居

無地卓錐生計難且空雙手到林閒猥隨碧水瞻明月堅訂白雲賖好山巖石空邊依艸舍藤蘿低處著松關年來老去知何許合向人間占斷閒

東西二道場【爲一禪師二禪師道場】

勝境東西白髙僧一二禪只知行道處不記在山年防月平分照林花各自妍披云尋舊址猶在絳峯邊

疏山軒

竹外泉聲急松心夜色寒人閒推曠絕只自倚防幹

齊云閣【在西白山南齊褚伯玉建】

山云吹斷路頭開此處疑寄月脇來怪底行人看碧落笑談容易作風雷

庵居

啼切孤猨曉更哀柴門半掩白雲來山童問我歸何晚昨夜梅花一半開

詠牡丹

玉稜金綫曉妝寒妙入天工不可幹老去只知空境界淺紅深綠夢中看【以上剡錄】

靜林寺古松

古松古松生古道枝不生葉皮生艸行人不見樹栽時樹見行人幾回老【宋髙僧詩選】

歸云亭

一從飛出岫舒捲意何長作雨徧天下乘風歸帝鄕無心憐灑落到處自淸涼縹緲來空碧吟邊帶夕陽【越詠】

晞顏

晞顏字聖徒號雪溪奉化僧

【補續髙僧傳晞顏文藻髙妙後進愛慕嘗步菜畦見墾掘殺傷之多遂不復茹蔬惟買海苔三百六十斤日取一斤供粥晚住桃源厲氏庵專志念佛】

普和寺

朱樓紺殿半江村石壁深藏佛影昏最好夜深潮水滿櫓聲搖月到柴門【宋髙僧詩選】

憶佛軒【並序】

自古有言人生百歲七十者稀予年十六祝髮叨預僧列今幸七十處世非久朝夕人耳平居非不誦經稱佛恨未精專遂取首楞嚴勢至章若人憶佛念佛見前當來必定見佛之語命小軒曰憶佛庶幾以爲臨終見佛先容耳且作偈以系於左

三椽老屋許安貧佳處無如憶佛眞萬事了知猶墮甑百年惟此可書紳巖閒靜寄蒲團夜松下聊供茗盌春閉戶不忘常憶佛願常終似影隨身

平日叢林見祖師還如憶佛在今時但安谷底三椽地不掛胸中一縷絲幽徑落花浮防水小窗斜日下松枝寂然眞境知誰見惟有金容入夢思【樂邦文類】

肱禪師

肱禪師溫州江心寺僧

題雁蕩龍鼻水

雨足雲收得暫閒漫將頭角寄空山鼻端一滴無多子引得人人到此間【羅湖野錄】

志南

絕句

古朩陰中系短篷杖藜扶我過橋東霑衣欲濕杏花雨吹面不寒楊柳風

【娯書堂詩話僧志南能詩朱文公嘗跋其捲雲南詩淸麗有餘格力閒暇無蔬筍气如霑衣云云余深愛之】

可觀

可觀字宜翁號竹庵華亭戚氏子得法於車溪卿法師淳熙中示寂

九日入院作

胸中一寸灰已冷頭上千莖雪未消老步只宜平地去不知何事又登髙

【蓉塘詩話乾道七年丞相魏公杞出守姑蘇請僧可觀主北禪師院入院之辰正值重九指座云云魏公擊節不巳】

志芝

志芝住廬山歸宗寺

普請罷書偈

茶芽蔍防初離焙筍角狼忙又吐泥山捨一年春事辦得閒誰管板頭低【廬山紀事】

北野

釣臺

自過羊裘七里灘尋思欲見故人難殷勤借問溪邊叟近日誰來把釣竿【釣臺集】

志文

西閣【在孤山】

楊柳蒹葭覆水濵徘徊南望倚防頻年光似鳥翩翩過世事如棊局局新嵐積逺山秋气象月生髙閣夜精神驚飛一陣鳧鷖起蓮葉舟中把釣人【咸淳臨安志】

本正

本正號月湖半顚

賦吳門上元

村翁看了上元歸正是西樓月落時誇道官街好燈火不知渾爾點膏脂

【山房隨筆僧本正賦吳門上元微聞於郡守吳退庵遂命住虎丘寺】

寶印

寶印字坦叔龍遊李氏子世居峨眉之麓從中峯宻印禪師得悟淳熙中敕住徑山紹熙元年示寂諡曰慈辯塔曰智光庵曰別峯

梅林分韻得澤字

江路歲崢嶸酸風更蕭瑟發興訪梅花主盟得詩伯孤房有餘妍初不帶脂澤香度竹籬短影搖溪水碧同時飲中仙著我林下客春槽沸滴紅滿坐喧舉白澆胸獨茗盌臭味曾不隔公今日邊去陛下正前席請看枝頭春中有和羮實反騷試與題不礙心鐵石【成都文類】

洞霄宮

窈窕門前九鎖山琮琤石角千尋水白雲影裏閱羣仙風斷朩犀香未已我從靑城大面來羽衣駕鶴欣相陪五峯去此在咫尺肯惜杖屨時徘徊【洞霄詩集】

惟茂

惟茂吳門僧

住天臺山

四面峯巒翠入云一溪流水潄山根老僧只恐山移去日午先教掩寺門【容齋隨筆】

彥彊

彥彊住剡中法臺寺

山中

老矣毋能役巖分艸艸緣放渠藜六尺銷得屋三椽雪盡收茶早云晴拾菌鮮有時臨近防揎手弄潺湲【剡錄】

義傳

姑蘇懷古

西南山水佳淸遊何款款白雲無定蹤飛入長洲苑空臺誰與登麋鹿去人遠啼月城頭烏風悲易淒斷爛開朩芙蓉寒塘弄淸淺憑虛一徘徊西飛日何短【靈巖寺志】

剎書記

天柱雉兒行

當年江上揚風舲淮西望極排空靑今登天柱賞潛皖元是吾家翡翠屏禪叢一室因棲寄選勝尋幽辧眞僞虛廊揩蘚讀殘碑三百年前刋異事此山開辟至唐初乾元中作金仙居彭門大師曰惠崇裁基創始成茅廬牛頭道成將雄鎭浮世勞生未知信乘閒石上誦蓮文非謂疎慵效精進空山白晝接淸宵壊衲披肩度寂寥玲瓏宛轉斷人慮七軸圓音震海潮奇哉有物名緣防錦繡毛衣勝防繪常伴山雞與鷓鴣優遊飲啄煙霞外山梁疇昔嘆時哉此日只園應世來昂頭斂翼傍禪石下風側聽忘驚猜醍醐灑盡燒心火暮去朝來無不可宜成永向佛菩提春燕秋鴻豈知我俄聞荒艸蛻其身夢魂夜告生爲人幽奇溪石驗端的右脇遺翎迹尙新妙齡自厭居民俗祝髮依師隱林麓他經𨿽授了難通惟有芬陀利精熟師因嘆息省前緣法種慈燻豈偶然立名定體標殊特靈休表示爲佳傳閒行宴坐何超脫古鑑無塵罷揮拂登髙臨逺快幽情滿目風光舊時物幾席巾瓶侍服勤閒閴孜孜十九春西原危坐順圓寂戒珠數粒輝香薪眞源始覺初無礙月轉遼空水歸海千聖徒中孰後生一片靈臺長不昧回觀輪裏漫啁啾暖日和風戲未休恩冤追逐蕩不返六道三途豈自由君不見潘安誇射賦洞爾胸兮穿爾嗉又不見退之詠獵詩馬前五色墮離披雲間哮擊懼鷹隼艸中竄伏憂狐貍魯恭去後無消息更有仁恩霑動植桑下馴遊哺影時未必兒童能隱惻浮屠窣堵鎭盤岡累聞繼夕騰禪光聖賢因地亦如此方寸凡情未可量蜀川鸚鵡持經法舎利精熒滿金匣至今忌日慘巖巒羣類悲鳴繞層塔近歲濡須釋子家松枝雀化皆稱嗟纖毫不動幾寒暑翻然只恐臨蒼霞賢王國士稱奇絕巨石丰碑爭頌說妙墨髙文燦斗星陵遷谷變相磨滅也知靈識盡超冥證出斯禽事顯明無言嗜欲沈迷者請看天柱雉兒行

【夷堅志舒州皖公山天柱寺廊下有巨碑云唐時崇惠禪師卓庵山中前有磐石毎日對之誦法華經一野雉來傾聽略不動足如是三年不以寒暑輒廢一旦不至試於艸間求之巳立化矣爲用僧法茶毘之夜夢雉來告云以聽經之故得免禽身今托生山下農家作男子師不相忘後三日願訪我及期而往果見嬰兒相顧而笑左脇下尙存翎痕師謂其父曰善視之到十歲後教從我出家父如所戒師名之曰定體且呼爲靈休侍者又九歲坐亡於西原瘞塔故在天柱寺及庵基也剎書記作雉兒行一篇宣揚其事黟僧善祐傳之故書於此以廣釋證】

惟謹

惟謹號雪庵永嘉人幹淳間僧

舟泊括蒼溪口

茅店在山下檥舟茅店邊鐘鳴何處寺日落滿溪船攲枕雁初到離家月又圓向來曾過此夜泊石門前【東甌詩集】

道謙

道謙崇安遊氏子結庵於仙洲山

送道友

二三尺雪山藏路一兩點花春到梅將此贈君持不去請君收拾早歸來詩【林萬選】

善建

題寶山廣嚴院

垂手紅塵古所難近天尺五啟禪關玉繩低轉檐楹外宮漏微傳幾席閒雲響度聲何處笛翠稜當戶越州山夢回露滴松梢冷月在三茅萬境閒【咸淳臨安志】

惠明

惠明華亭普照寺僧與濟顚同時潦倒猖狂人莫能測談災福輒驗亦能詩人號明顚

手影戲

三尺生綃作戲臺全憑十指逞詼諧有時明月燈窗下一笑還從掌握來【夷堅志】

詠菖蒲

根下塵泥一點無性便泉石愛情孤當時不惹湘江恨葉葉如何有淚珠【補續髙僧傳】

永頤

永頤字山老仁和唐棲寺僧有雲泉集

初秋憶湖上諸山

山中夏日足幽娛葛帔藤牀誦寶書白拂惹云黏几案淸香緣竹上空虛艸堂夜月秋花近水閣晨霞夕霓疎遙憶錢塘舊朝寺繞湖鐘梵早涼初

西峯日暮

手攜一束書秋風獨來此松深夜月淸水冷芙蓉死嬾於檐下讀兩眼懸秋水時看防鼠來食我山茶子

天竺秋日

翠滴千竿濕砌苔曲廊花朩小叢開吳僧愛覓閒吟處偸向花邊竹裏來

唐棲寺

唐棲寺前溪水流客帆來往舊杭州津亭樹老無人記得見幾回僧白頭

防風王廟

萬國方尊禹防風殞殿趨應憐舞干戚獨不礙唐虞祭豆侵田鼠靈幡觸井烏椒漿春奠罷簫鼔舞村巫

月夜遊冷泉亭

地靈泉上寺松壑定深淸獨聽子規叫況逢山月明樹藏春洞黑石擁夜泉鳴日出喧車馬終非隱者情【以上雲泉集】

道濟

道濟號湖隱又號方圓叟臨海李都尉文和逺孫受度於佛海禪師居靈隱後居淨慈狀貌風狂人稱濟顚

遊洞霄宮

平明發余杭扁舟溯淸流登岸五六里小徑穿林丘奇峯聳天柱九鎖嵒谷幽云根立仙館勝處非人謀入門气象雄金碧欺兩眸彈棊古松下啼鳥聲相酬羽衣讀黃庭內景宜自修蓬萊隔弱水九轉卽可求坡翁昔賦詩刻石記舊遊溪山增偉觀萬古傳不休我來弔陳迹枯腸怯冥搜執炬入大滌襟袖寒颼颼懸崖石乳滴千歲無人收樵夫指巖窟此處通龍湫方期過東洞紅日驚西投徘徊出山去空使猨鶴愁【洞霄詩集】

偶題

幾度西湖獨上船篙師識我不論錢一聲啼鳥破幽寂正是山橫落照邊【淨慈寺志】

無本

馬嵬

長川幾處樹靑靑孤驛危樓對翠屏一自上皇惆悵後至今來往馬蹄腥【詩林萬選】

惠嵩

天臺道中

滿川梨雪照斜曛野水交流路不分隔岸一聲牛背笛和風吹落渡頭云【詩林萬選】

蓬萊圓禪師

絕句

新縫紙被烘來暖一覺安眠到五更聞得上方鐘皷動又添一日在浮生【五燈防元】

正覺

正覺隰州人向子諲重之主明州天童寺

題奉化西峯院

水流百折山蒼蒼古寺秋容橫野航明月初濡寒露白籬花似趁重陽黃道人心已老松石學子膽須磨雪霜黙黙澄源坐兀兀遊魚沙鳥靜相忘【延祐四明誌】

覺先

覺先剡僧

過曹娥廟

縱步靑蘿嶂吟邊景更寛沙紋潮落見山色雨餘看汀艸含淸韻江猨啼暮寒娥祠重致敬忍讀漢碑殘【娥江題詠】

石林

曹娥江

一防冥通未兆前乾坤虛鑑已昭然爛銀宮裏擎屍出萬古傳聲浪拍天【娥江題詠】

寶曇

題諭彌陀接待院

作成寶鉢梅花供帶得金池蓮葉香百億萬僧同一飽彌陀接待勝諸方【宋妙行寺志】

及甫

及甫剡僧

謁曹娥廟

輟棹江頭謁孝娥斷碑枯柏尙嵯峨生爲女子旣如此身是男兒又若何千古美名昭日月一軀靈骨塟藤蘿沈魂欲酹不知處無限西風起碧波【娥江題詠】

元昉

元昉號雪汀四明僧

曹孝女廟

祠古孝誠遙悲風想暮號月魂迷艸色血淚濺江濤斷碣惟黃絹孤墳掩綠蒿千年暗潮水亦以姓爲曹【娥江題詠】

善珍

善珍字藏叟泉州呂氏子朝命住四明之育王山臨安之徑山逝於嘉定丁丑

山行晚歸

藥徑入雲林晚晴扶杖吟照泥星復雨經朔月猶陰樹折憐巢覆泉淸見葉沈愛閒自如此不是學灰心

春寒

林間燈夕過顧影在天涯雪暝迷歸鶴春寒誤早花艱難知世味貧病厭年華故國風塵外無人可問家【以上瀛奎律髓】

送客宿九日山

石竈斷苔紋摩挲弔隱君風吹遊子袂月照古人墳舊事殘碑在荒祠流水分永懷山忽暝黃葉墜秋云【南安縣誌】

僧儀

僧儀西湖僧

上權臣

我本田中一比丘卻來乘馬不乘牛如今馬上風波急不似田中得自由

【白獺髓云權臣覽詩以爲謗巳遂赭其衣】

道諫

遊靈隱寺

長吟遊古寺九里入靑松鳥向花間語僧從月下逢陰廊連碧殿淸磬雜疎鐘回首夕陽晚煙霞鎖亂峯【四朝詩】

紹嵩

號亞愚廬陵人紹定中住嘉禾之大云寺工於集句有江浙紀行詩

舟中口號

閤皁風煙外殘蟬送客愁雲連平地起水帶斷槎流樹隱重重竹江呈岸岸秋晚來供望眼微徑雜歸牛【誠齋巽中方乾曹緯誠齋誠齋曉瑩陳與義】

泛湖

久客欣無事扶衰上野航回云覆陰谷初日放晨光楊柳千尋色荷花一路香西湖天下勝誰與共平章【曉瑩王荊公李頤李商叟樂府詞呂居仁張君量曉瑩】

遊張園觀海棠戲作

春色多將付海棠羣仙防處錦屏張約齋妙出春風手子美無情爲發揚【誠齋張蕓叟誠齋鄭谷以上江浙紀行詩】

居簡

居簡字敬叟潼川王氏子嘉熙中敕住淨慈光孝寺有北礀詩集

【張誠子序云讀其文宗密未知伯仲誦其詩合參寥覺範爲一人不能當也】

盆荷

萍黏古瓦水天數葉田田貼小錢才大古來無用處不須十丈藕如船

小泊湖州

蜿蜒粉雉枕寒汀闊著淸苕碧界塵帆落水晶宮未曉素花開盡一汀蘋

甘園尋梅

疎枝重復裹莓苔防得寒英暖未開料理不關元化事翠華長是雪前來

贈浩律師

浩也毘尼學精於玉帳嚴蟻酣停掃砌燕乳記鉤簾茶鼎敲冰煮花壺漉水添夢回池艸綠忍踐綠纖纖

憶霅

夢憶湖州舊樓臺畫不如舟從城裏過人在水中居閉戶防驚鷺開窗便釣魚魚沈猶有雁不寄一行書【以上北礀詩集】

淨照

句

盤饌春多筍廚薪濕帶苔雲歸大似諳風勢水咽多應恨世情【方秋崖小稾】

道衝

道衝武信長江荀氏子自號癡絕理宗朝住太白育王雙徑諸山

淳祐辛酉立秋後一日遊鼓山

野徑斜連石防傍艸根呢呢語寒螿郊原經雨多秋意庭院無人自夕陽風捲暮雲歸碧嶂葉隨野水入寒塘數家籬落楓林外枳殻垂靑菊綻黃【鼓山誌】

元肈

元肈字聖徒號淮海通州人淳祐中住靈隱寺後圓寂於徑山

虎丘

滄海何年湧秦傳虎踞丘池空劍光冷墳闕鬼吟愁石礙樓臺側煙深艸朩浮吳人貪勝槪春盡亦來遊【瀛奎律髓】

惜松

不爲栽松種茯苓秖緣山色四時靑老僧只恐移松去畱與靑山作畫屏

【山房隨筆穆陵在禦閻貴妃父良臣起香火功徳院欲於靈竺下伐松供屋材淮海賦詩云云詩徹於上遂命勿伐】

徑山

東西兩徑幽歲晚得周遊壑霽陰猶在溪云凍不浮鳥驚樵斧重猨掛樹枝柔怕有梅花發因行到水頭【瀛奎律髓】

題雪竇錦鏡亭

上盡﨑嶇腳力微毳袍零碎染煙霏妙髙峯頂見日出千丈巖頭看雪飛寒朩著霜山衣錦淸泉得月鏡交輝翩然又作東南去肎落臺溫第二機【延祐四明誌】

徑山天然圖畫

幽防瀉泠泠千峯疊翠屏曉雲開混沌逺水接滄溟松影搖禪榻苔衣上淨瓶塵中夢不到爭欲買丹靑

菖蒲田【郎簡侍郎所種】

一從神武掛冠纓便入千峯適性情巳向耆英逃姓字肎因楊柳作歌行石田水冷菖蒲節茅屋云深薜荔縈白髮山僧知此意時時來聽野泉聲【以上徑山誌】

無著禪師塔

一定空山五百年不須惆悵啟頽甎路傍多少麒麟冢過眼無人贈紙錢【武林梵志】

僧輝

輝號船窗

古藤

翠蓋陰森髙隱鶴修條屈曲暗藏蛇閒來兀坐莓苔石時見山禽撲落花【全芳備祖】

僧鑑

僧鑑淳祐中住雪竇寺有雪竇雜詠

錦鏡池

一鑑涵虛碧萬象悉其中重綠浮輕綠深紅閒淺紅

入山亭

荒蕪行盡處幽亭聊暫止帶雨策孤笻登髙從此始【以上四明山誌】

法照

表忠觀

錢王古廟鎖莓苔華表秋深鶴不來昨夜石壇風露重淩霄花落鳳僊開【東甌詩集】

斯植

斯植字建中號芳庭住南嶽寺有采芝集

水石山居

靜極靑山裏松花滿石牀春風思華嶽夜雨夢瀟湘人影歸林薄猨聲出防長心如無別事同此閉閒房

送靈耀之姑蘇

一身惟在道淸苦獨知君世路終成別山光不共分晚天寒欲雨春樹夜生云此去他鄕寺猨聲各自聞

堤上

楊柳垂絲拂畫船杏花零落斷橋邊半山煙雨東風惡更向西亭聽杜鵑

湖上晚望

繞隄楊柳暗漁舟二月風光淡似秋幾度笙歌人散後夕陽依舊滿紅樓

上竺寺

古寺寒橋路鐘聲靜忽聞數峯平處合一水眾溪分老樹煙蘿雨殘燈石塔雲閒心寄幽寂似覺逺塵紛

雪中寄巖泉

吟罷新詩秖自看曉風吹恨上闌干夜來雪滿前山路誰對梅花說歲寒【以上采芝集】

可齋

詠萍

盆池本不種靑萍春杪無根也自生人道一宵生九葉不知誰數得分明【全芳備祖】

道璨

道璨字無文姓陶氏南渡時饒州薦福寺僧有柳塘外集

題水墨艸虫

蜻蜓低傍豆花飛絡緯無聲抱竹枝憶得西湖煙雨裏小園淸曉獨行時【柳塘外集】

題景蘇堂竹

一葉復一葉也道幾翻覆一防復一防書墨要接續親見長公來一節不肎曲見竹如見公北麓能不俗回首熙丰閒幾人媿此竹

【吳禮部詩話東坡自黃移汝別子由於髙安過瑞昌亭子山題字崖石防墨竹葉上至今環山之竹葉葉有墨防景定中王景琰主瑞昌簿移植廳事扁其堂曰景蘇蓋簿廳東坡夜防處也一時多賦詩道璨云云語𨿽直致而意佳北麓景琰號也】

僧愚

僧愚號虛堂

劍池

石壁千尋勢崄巇下臨寒玉浸蟾輝古今多少憑闌者親見幹將到底稀

小吳軒

結茅初不爲孤峯秖愛登臨眼底空風澹雲收見天末始知吳在一毫中【以上虎丘志】

法成

山居

雪壓喬林同一色淸光上下含虛碧采樵人立渡頭寒極目圓蟾爲誰白【四朝詩】

僧璉

僧璉字不器

紅梅

嬌朱淺淺透煙光痩倚疎檐半出墻雅有風情勝桃李巧含春思避冰霜融明醉臉籠輕暈斂掩仙姿蹙嫩黃旦暮風英墮行袂依微如著袖中香【後村千家詩】

止翁

無琴

月作金徽風作淸音不在指端傳有時彈罷無生曲露滴松梢鶴未眠【四朝詩】

雲峯徳師

上堂別眾

澹然無累水雲僧去住分明葉樣輕十字街頭休作夢五湖依舊一枝藤

【隨隱漫錄雲峯徳師住撫之廣壽途遇時貴避不及有違言卽上堂別眾云云】

祖欽

祖欽號雪巖住袁州仰山

絕句

千里相尋慰寂寥未嫌風雪路迢迢廬山𨿽好且休去更撥寒鑪話一宵【隨隱漫錄】

必萬

孟享仰瞻聖駕

輕塵不動馬蹄催警蹕聲中聖輦來漢代威儀周禮樂太平天子拜香回【隨隱漫錄】

文頠

文頠號棄庵

題硯

空山頑質世偏須禪客元慙綺色枯幾吐煙光供染翰石田隻字可畱無【棄庵老人文頠咸淳元年三月朔書谷水談林右端硯其背上半勒偈大字下半勒記小字記云先師禪觀之餘遊戲藝苑一生不受防施知交惟以楮墨贈遺此硯是白衣時故物相隨最久一日忽作偈書片紙置硯下卽檢詩稾盡焚之詰朝遂示疾七日而化因摹勒遺語手書於研石藏之塔中云次年九月二十二日門人行朗記】

自彰

自彰號濮溪

遊洞霄得鄕友道士鄧君徳淸話因成古語

亂山倚伏龍蛇蟠蒼藤古朩門徑寒蘂宮潭潭列萬礎碧樓朱戶參云端吾聞上界足官府謫下名山作仙侶我來尋仙訪泉石落日浮雲隨杖屨道士鄧君吾故人汲泉煮茗慰酸辛笑談未厭樵柯爛回首人閒五百春【洞霄詩集】

淨珪

淨珪號借庵

寓宿洞霄

當年許郭棲眞地暇日尋幽獨往來九轉還丹藏篛底千年遺迹寄巖隈巍巍玉殿圍靑嶂寂寂瑤壇鎖綠苔假榻壺天追勝集尙憐歸興更徘徊【洞霄詩集】

昭緝

廣福寺偶題

涓涓碧水細通池小雨廉纖未作泥深炷鑪香濃著火何須騎馬聽朝雞【烏靑志】

宗瑩

天衣故寺

園廟深關春寂寂雨杉風檜翠蕭蕭山中舊事無人說碎疊唐碑補石橋【東甌詩集】

淸壹

淸壹宋季仙居僧

寄無著

逢人稱宿臘元解少人知俗濁惟貪隱禪髙不礙詩水邊秋杖屨石上雪須眉雞犬添鄰曲還同賦紫芝

寄萬先輩

歸從衡嶽此身淸老校羣書眼倍明白屋有田供伏臘靑雲無夢到公卿頻挑野菜招僧至少著深衣入郭行早歲自嗟行役逺失將詩律問先生【以上吳禮部詩話】

瑩徹

新鶯歌

新鶯傍檐曉更悲孤音淸吟囀柔枝口邊血出語未盡豈是怨恨人不知不食枯桑椹不銜苦李花偶然弄樞機宛轉淩煙霞眾雛飛鳴何局促自覘遊鱗啄枯朩猨何事朝夜啼白鷺長在汀洲宿黑雕黃鶴豈不髙金籠玉鉤傷羽毛三江七澤去不得風煙日暮生波濤飛去來莫上髙城頭莫下空園裏城頭饑烏食鮏羴空園燕雀爭泥滓願爲結舌含白雲五月六日一聲不可聞【合璧事類別集】

本粹

別毛滄洲

風雨三更夢江湖萬里心靑燈正愁絕可惜不能琴【詩家鼎臠】

放船

數幅蒲帆破曉煙一篙春水漲平川誰家池館多楊柳時送飛花到客船【詩林萬選】

自南

自南宋末人

廣潤寺新寮

客不赴齋招冥心坐寂寥靑山若厭看白首也難消鷺起衝荷葉虫行蝕菊苖何年稱老防來住此閒寮【瀛奎律髓】

徳丰

徳丰三山人

重陽

戰盡今秋見太平西風多作北風聲不吹烏帽吹氊帽籬下黃花笑不成【山房隨筆】

希坦

希坦號率庵宋末居九華山

李昭象讀書臺【在碧雲峯下昭象字化文唐末避黃巢亂入九華山】

廢興生死妄安名山水何曾攺舊淸孰謂堂空人已往溪聲還作讀書聲【九華山誌】

炳同

炳同字野翁新昌張氏子居明州仗錫寺

句

老來非厭客靜裏欲書經

【四明山誌野翁宋亡之日避迹仗錫閉戶書法華經有句云云一時遺老家則堂文本心黃東發舒閬風周伯弼咸與之遊】

子溫

子溫字仲言號日觀又號知非子華亭人宋季止杭之瑪瑙寺

【瑚网云日觀善艸書喜畫蒲萄須梗枝葉皆艸書法也世號溫蒲萄時貴慕其畫贄金求之一筆不與逢佳士遽命紙筆雅好著恢帽短衣囊錢果猖翔街陌探囊投市中兒問識溫相公否由是進止輒擁小兒呼溫相公時有賓肖羅漢醉則維筆竿杪艸聖芬媚時人遂有長竿醉艸賔羅漢短褐佯狂溫相公之句溫性嗜酒然楊總統飲之酒不一霑唇毎見則曰掘墳賊掘墳賊】

自題畫蒲萄

曾向流沙取梵書艸龍珠帳滿徵途輕包短策難將帶記得西風月上初【徐伯齡蟫精雋】

了慧

了慧字嶽重武林九友防住寶覺寺

春日田園雜興【月泉第三十三名】

平疇水繞徑微分小圃云深景不繁此處農桑𨿽是僻多情鶯燕不嫌村倦眠芳艸閒黃犢靜對幽花倒綠樽見說弓旌方四出欲更名姓揜衡門

【月泉吟社原評田園對起已占地步頷聯得闔辟之妙余佳】

僧朋

詠魚籃觀音

徒整春風兩鬢垂子規啼徧落花枝龍門上客家家是錦鯉提來賣與誰【禪藻集】

吳僧【以下無名釋子】

絕句

看了靑燈夢不成東風輥雪落寒聲半生客裏無窮恨告訴梅花說到明【錦繡萬花谷】

薦福寺僧

絕句

江南江北水雲鄕千頃蘆花未著霜好景不將零碎賣一時分付謝三郎

【梁溪漫志紹興末江西一僧忘其名住饒州薦福寺寺傍舊多隙地寖爲人侵漁僧自度力不能制乃謂其徒曰寺有主者所以主張是寺也坐視地爲他人有而不能直焉用主者爲吾甚媿之今當去矣卽陞座鳴鼓集眾髙吟云云遂閉目不語眾愕眙視之已逝矣】

福州僧

絕句

當初只欲轉頭銜轉得頭銜轉不堪何似仁王髙閣上倚欄閒唱望江南

【劉后村詩話福州仁王寺有僧喜唱望江南一日忽題壁曰不嫌夫壻醜亦勿厭深村但得一回嫁全勝不出門或曰此僧欲出世矣言於當路延主一剎未久若有不樂者又題云云李內翰元善毎稱此二絕倦遊輒曰吾欲唱望江南矣】

蜀僧

賦湖中漁翁

籃裏無魚欠酒錢酒家門外系漁船幾回欲脫蓑衣當又恐明朝是雨天【西湖志余】

宋詩紀事卷九十三

欽定四庫全書

宋詩紀事卷九十四

錢塘厲鶚撰何仙姑

劉貢父中山詩話云何仙姑永州人不食無漏世傳其神異明胡元瑞筆叢云當是宋初人

題永州故人亭

全永從來稱舊郡瀟湘源上構軒新門前自古有流水亭上於今無故人風細日斜南楚晚鳥題花落東湘春因公問我昔日事江左亭名不是眞

【劉斧摭遺袁夏過永州見何仙姑曰吾鄕有貴人亭今有故人亭何也仙曰此亭名因選詩有洞庭值歸客瀟湘逢故人而得之彼亭非也仙作詩云云】

曹仙姑

題梅壇

漢代梅君此鏈丹古壇翠駮蘚花斑目窮鳥道靑天逺榻轉松陰白日閒煙隔樓臺分象外風吹鐘磬落人閒不知乘詔衝升後幾度飛鸞到舊山【梅仙事實】

李少云

病中詠梅花

素艷明寒雪淸香任曉風可憐渾似我零落此山中【許彥周詩話有李氏女者名少云本士族夫死無子著道士服往來江淮閒僕頃年見之金陵其詩有云幾多柳絮風翻雪無數桃花水浸霞無脂澤气又喜煉丹砂大扺類魏伯陽法而有銖兩加精詳者也嘗語僕曰我命薄政恐不能成此藥耳後二年見之痩病骨立僕問曰子丹成欲仙乎惟甚痩則鶴背能勝也笑曰忍相戲耶病中作梅花詩尋卒】

無著

無著丞相蘇頌女年三十出家參大慧得悟號妙總禪師

絕句

一葉扁舟泛茫呈橈舞棹別宮商雲山海月都拋卻贏得莊周蜨夢長【泉南雜記】

正覺

正覺海鹽人樞密郭三益孫女適雲閒葉氏早寡誓節爲尼居法云寺

絕句

春朝湖上風兼雨世事如花落又開退省閉門眞樂處閒雲終日去還來【海鹽縣圖經】

宋詩紀事卷九十四

欽定四庫全書

宋詩紀事卷九十五

錢塘厲鶚撰髙麗國王王徽

徽字燭幽顯宗詢第三子慶曆七年卽位在位三十七年諡仁孝王廟號文宗

【東國通鑑文宗時家給人足時號太平宋朝每錫褎賞之命遼氏歲講慶壽之禮】

記夢

惡業因緣近契丹一年朝貢幾多般移身忽到中華地可惜中宵漏滴殘【石林詩話】

韓繳如

繳如髙麗使副

別葉館伴

泣涕汍瀾欲別離此生無復再來期謾將寶玉陳深意莫忘思人見物時

【石林詩話髙麗自太宗後久不入貢元丰初忽遣使來朝神宗令張誠一館伴問復朝之意云其國因契丹誅求狼藉不能堪國王嘗誦華嚴經祈生中國一夕夢至京師見城邑宮闕宏麗之甚覺而慕之乃爲詩以記余大觀閒館伴髙麗人使者頗修謹詳雅余撫之旣厚毎相感餞行自占云館而別其副韓繳如馬上忽使人持一大玉帶贈余云此實故物其家世傳以爲寶今以爲獻且於笏上自書一詩相別】

朴寅亮

寅亮元丰中髙麗使臣與金第李絳孫盧柳金化珍等途中唱和七十餘篇自編爲西上雜詠絳孫爲序

【鄭麟趾髙麗史朴寅亮字代天竹州人或云平州人累遷右副承宣轉禮部侍郎文宗三十四年與戶部尙書柳洪奉使如宋有金覲者亦在是行宋人見寅亮及覲所著尺牘表狀題詠稱嘆不置至刋二人詩文號小華集】

句

塔影到淮沈浪底磬聲浮月落雲間門前客櫂洪濤急竹下僧棊白日閒【泗洲山寺歷代吟譜】

【澠水燕談云髙麗海外諸夷中最好儒學祖宗以來數有賔客貢士登第者自天聖後十年不通中國熙寜四年始復遣使修貢因泉州黃愼者爲向道將由四明登岸比至爲海風飄至通州謝太守云望斗極以乘槎初離下國指桃源而迷路誤到仙鄕詞甚切當使臣禦事民官侍郎金第與行朴寅亮詩尢精如泗州山寺詩雲門前客櫂洪濤急竹下僧棊白日閒等句中土人亦稱之寅亮爲其國詞臣以罪廢之復與金第使中國】

魏繼延

繼延爲進奉副使

句

千仞防山擎日起一聲天樂漏云來【補夢溪筆談】

朴景綽

景綽爲主簿

【髙麗史朴景仁寅亮子初名景綽字令裕力學登科累官尙書左僕射參知政事修國史致仕卒年六十七諡章簡】

句

勝事年年傳習久盛觀全屬逺方賔

【補夢溪筆談元祐六年髙麗使人入貢上元節於闕前賜酒魏繼延朴景綽皆賦觀燈詩時有佳句】

李資諒

資諒髙麗仁州人官中書侍郎平章事

睿謀殿賜宴恭和禦制

鹿鳴嘉防宴賢良仙樂洋洋出洞房天上賜花頭上艷盤中宣橘袖中香黃河再報千年瑞綠醑輕浮萬壽觴今日陪臣參盛際願歌天保永無忘

【髙麗史李子淵傳資諒奉使如宋徽宗禦睿謀殿召一行人賜宴作詩示之資諒卽制進大加稱賞】

無名子

春帖子

雪痕尙在三云陛月腳初升五鳳樓百辟稱觴千萬壽衮龍衣上瑞光浮

【徐競宣和奉使髙麗圖經廣化門王府之偏門也榜周易繇辭五字仍有春帖子云】

咸寧節致語口號

當時瑞色照宮林和气濃濃破積陰香火千家祈國壽笙歌三部樂賔心興酣日影移珠箔舞罷花枝倒玉簪須盡淸歡州酉美景從容莫訴酒杯深

【宣和奉使髙麗圖經王俁以八月十七日生謂之咸寧節其日大防公族貴臣近侍幹長慶殿中國賈人之在館者亦遣官爲館伴用華夷三部樂亦有致語其口號云云】

宋詩紀事卷九十五

欽定四庫全書

宋詩紀事卷九十六

錢塘厲鶚撰

南鄭殿丞

句

靑鳥幾傳王母信白鵝曽換右軍書【楊文公談苑】

太學生

和張乖崖

四窗滅盡讀書燈窗外惟聞步鐸聲辜負江山好明月閒來此地趁虛名【晁氏客語】

李善寧子

貧家壁

椒气從何得燈光鑿處分拖涎來藻飾惟有篆愁君【淸異錄臨川李善寧之子十歳能卽席賦詩親友嘗以貧家壁試之略不構思拖涎指蝸牛也】

蜀州錄事參軍

句

秋光都似宦情薄山色不如歸興濃

【夢溪筆談張忠定知成都有錄事參軍投牒乞致仕仍獻一詩云云忠定稱賞還牒禮爲上客】

楊黎州

句

山川百蠻國雨露九天書【赦至】胡越自爲迢遞國參商元是別離星【寄逺】剛腸欺竹葉衰鬢怯蘆花【自詠】人歸漢後黃金屋燕在盧家白玉堂【春晝楊文公談苑】

陳彭年甥

題黃敕背

彭年頭腦太冬烘眼似朱砂鬢似蓬紕繆幸叨三字內荒唐仍在四人中取他權勢欺明主落卻親情賣至公千百孤寒齊下淚斯言無路達堯聰

【江南野錄陳彭年大中祥符間同知貢舉省牓出有甥不預選怒入其第防彭年未來於幾上得黃敕乃題其背云云彭年怒抱敕入奏章聖見而不悅然釋其罪】

錢唐尉

謝杭州守王公

當年同試大明宮文字𨿽同命不同我作尉曹君作相東君元沒兩般風

【揮麈餘話王文穆欽若以故相來守杭州錢唐一老尉蒼頭華發矣文穆初甚不樂詢其履歷乃同年生惻然哀之遂封章於朝詔特攺京秩尉以詩謝之】

幕僚

贈魏野

怪得名稱野元來性不羣借冠來謁我倒屣起迎君【溫公續詩話野少時未知名嘗題河上寺柱云數聲離岸櫓幾防別州山時有幕僚本江南文士也見之大驚邀與相見贈詩云云仍爲之延譽由是人始重之】

髙士

贈種放

接得山人號舍人朱衣前引到蓬門莫嫌野防無多味我是三追處士孫

【池北偶談種放賜告西歸有一髙士隠居三世以野防一盤詩一章贈之】

江上漁父

句

十年江上無人問兩手今朝一度義

【春渚紀聞闗子東云範希文常於江上見一漁父意其隠者也問姓名不對畱詩一絕而去記其兩句】

葛通議

葛通議丹陽人侍郎立方之曽祖失其名

句

藻思舊傳靑管夢哲科新試碧雞才乍依平仲蓮花幕更下溫郎玉鏡臺

【韻語陽秋蔡君謨娶余祖姑淸源君巳而赴漳南幕余曽祖通議贈詩云云可謂佳句矣】

李殿丞

李殿丞泛水人

餞魏主簿【廣】席上作

今日不知明日事人情反覆似車輪我今自是飄萍客更向長亭作主人

【聞見前錄李殿丞與主簿素相好嘉祐中李攝河南倅檄廣權幕官相從益歡監司以燕防數俱罷歸故官廣先去李餞之云云】

曹南院幕客

獻曹南院

賢守新成蓋代功臨危方始見英雄三都谷路全師入十萬胡塵一戰空殺气尙疑橫塞外捷音相繼徧寰中君王看降如綸命旌節前驅馬首紅

【後山詩話曹南院爲秦帥唃氏方興舉國入寇公自出禦之戰於三都谷大敗之唃氏遂衰其府幕獻云云】

蓮池生

題龍眠畫章牽錦膊驄

漢武愛名馬將軍出西徵蹀血幾百萬侯者七十人區區僅得之登歌告神明後來龍眠子心通大宛城落筆動九州俊气橫四溟迢迢歷萬里矯首瞻彤庭不假貳師力汲黯何庸爭重譯自朝貢天王今聖明【式古堂書考】

縣尉

答舉人索米

五貫九百五十俸省錢請作足錢用妻兒尙未厭糟糠僮僕豈免遭饑凍贖典贖解不曽休喫酒喫肉何曽夢爲報江南癡秀才更來謁索覓甚甕

【夢溪筆談嘗有一名公初任縣尉有舉人投書索米戲爲一詩答之熙寧中例增選人俸錢不復有五貫九百俸者此實養廉隅之本也】

洪浩父

寄子

太學何蕃且一歸十年甘旨誤庭闈休辭客路三千逺須念人生七十稀腰下𨿽無蘇子印篋中幸有老萊衣歸時定約春前後免使髙堂賦式微

【蓉塘詩話余杭進士洪浩熙寧中遊太學十年不歸其父作詩寄浩浩得詩卽日歸養】

陜府知縣

戲書僧房窗紙

爾非慧逺我非陶何事窗間酒一瓢僧野避人聊自醉臥看風竹影蕭蕭

【王暐道山淸話範堯夫帥陜府有屬縣知縣因入村至一僧寺少憩旣飯步行廊廡間見一僧房頗雅潔閴無人聲案上有酒一瓢知縣者戲書一絕於窗紙云云不知其僧俗家先有事在縣理屈作罪明日其僧乃取窗字黏於狀前訴於府且曰我有施主某人昨日攜酒至房中值某不在房知縣旣至施主走避酒爲知縣所飲不辭但有數銀杯知縣旣醉不知下落銀杯但有鐫識今施主迫某取之乞追施主某人與防吏某人鞫之堯夫曰爾爲僧法當飲乎杖而逐之且曰果有失物令主者自來理防持其告以示子侄輩曰爾觀此安得守官處不自重卽命火焚之對僚屬中未嘗言及後知縣者聞之乃修書致謝堯夫曰不記有此事自無可謝還其書】

楊尙書

與髙氏子

十數年來聾耳慣可將社酒便能醫一心更願靑盲了免見髙家小馬兒

【墨客揮犀楊某尙書以耳聾致政居鄠縣別業同裏髙氏有二子小字大馬小馬一日裏中社小馬攜酒就楊公曰此社酒可治聾願得侍杯枸之餘瀝取牋書與之云云】

王晉卿客

續囀春鶯詩

幾年流落向天涯萬里歸來兩鬢華翠袖香殘空浥淚靑樓云渺定誰家佳人已屬沙吒利義士今無古押衙回首音塵兩沈絕春鶯休囀沁園花

【西淸詩話王晉卿貶均州姬侍盡逐有一歌者號囀春鶯色藝兩絕不知流落何許後三年內徙汝陰道過許昌市旁小樓聞泣聲晉卿問乃囀春鶯也恨不可復得因賦佳人已屬沙吒利一聯客有足成章云云】

太學生

續徽宗詩

選飯朝來不喜餐禦廚空費八珍盤人間有味都嘗徧只許江梅一點酸

【陳郁話腴徽廟一日幸來夫人閣偶灑翰於小白團扇書七言十四字而天思稍倦顧在側璫曰汝有能吟之客可令續之乃薦鄰里太學生卽宣入內侍省恭讀宸制不知指意乞爲取防或續句呈或就書扇左上曰朝來不喜餐必惡阻也當以此爲詞以續於扇續進上大喜防將防士生於未奏名徑使造庭賜以第焉】

鄭州書生

絕句

照影空蒙山色裏背人撲漉水禽飛梅花落盡春寒在細雨斜風點客衣

【夷堅志云政和中兵部侍郎王宷坐降天神誣罔伏誅初寀好延道流說丹竈神仙事兄寛守鄭州宷往省鄭有書生能詩慕寀名行捲來謁內有詩云云宷大稱賞卽與定交書生能招紫姑神每下時與人音容相接攜之至京師習其術十得七八外間喧傳浸淫達於中禁時林靈素方得志朝士多欲宷親幸以傾林吏部尙書劉昺譽薦尢至有防賜對內殿徽宗爲之前席約某日卽禁宇邀天神林遣人通意欲與共功寀拒之林忿且懼或爲言王侍郎何所能特出於鄭州一秀才耳林因請間言於上謂宷父昔在西邊嘗與夏人有密約叛國旣而未成宷將嗣其謀爲令刺客變服爲道士伺車駕焚香神時將肆不軌初無上眞降格之事上疑焉及某日宷與書生詣東華林先語閽卒止生於外拘系之獨宷得入左右供役皆小黃門宷知墮林計而無防可脫閱三晝夜寂無影響乃執宷並書生付極刑】

成郎中

舉蒙詩

一牀兩好世間無好女如何得好夫髙捲珠簾明點燭試教菩薩看麻胡

【髙齋漫錄毘陵成郎中宣和中爲省官貌不揚而多髭再娶之夕嶽母陋之曰我女如菩薩乃嫁一麻胡命成作舉蒙詩成乃操筆大書云云】

賈舍人

題壁

愁見干戈起四溟恨無才術濟生靈不如痛飲中山酒直到太平方始醒

【陶朱新錄靖康間有賈舍人者甚儒雅無金帛子女之蓄嘗題一絕於壁云】

範姓

題黃姑織女祠

髙飇初至月埋輪烏鵲橋邊綽約身聞道佳期惟一夕因何朝暮對斯人

【中吳紀聞昆山縣東三十里地名黃姑古老相傳云常有織女牽牛星降於此地織女以金箆劃河水湧溢牽牛因不得渡今廟之西有水名百沸河鄕人異之爲之立祠祠中列二像建炎兵火時士大夫多避地東岡有範姓者經從祠下題壁間云云鄕人遂去牽牛像今獨織女存焉每至七夕人皆合錢爲靑苗防所收之多寡持杯珓問之無毫釐不驗】

劉君

劉君失名周少隠嘗從學爲詩

路中遇雪

四野同云漫不收停驂一望思悠悠乍疎還密如人事易聚難消似客愁倍費橐金歸酒醆苦添風色上徵裘驛亭今夕定無寐淅瀝寒聲未肯休【庚溪詩話】

沈某

臞庵

淸江繞檻白鷗飛坐看潮痕上釣磯松菊未荒元亮徑芰荷先制屈平衣窗前楓葉曉初落亭下鱸魚秋正肥安得從君理蓑笠櫂歌相趁入煙霏【吳郡誌】

余知閣

絕句三首

幾年魂繞浙城西十里荷花漾錦陂踏徧兩峯三竺路又隨靑嶂入雲棲

洛邑名園歌舞沈亂鴉啼破幾深林何人學得香山老千載精廬有梵音

千里旌旗擁六飛投簪欲上釣魚磯無端忽被閒雲引回耀峯前掩竹扉

【雲棲寺志寺近掘地得斷碑題曰宋隨龍余知閣宅界旁有石隠隠有詩蓋防蹕南來因家於此後捨宅爲寺也】

東都故老

客臨安懷舊都

曽見宜秋輦路門大書黃榜許遊行漢家寛大風流在老去西湖樂太平

【淸波雜誌歳自元宵後都人卽辦上池遨遊之盛惟恐負於春色當二月末宜秋門下揭黃牓云三月一日三省同奉聖防開金明池許士庶遊行禦史臺不得彈奏迨南渡故老客臨安泛西湖懷舊都作詩云云燀向見人每舉此詩因志於此以補夢華之遺東京夢華錄三月一日州西順天門外開金明池瓊林苑每日教習車駕上池儀範𨿽禁從士庶許縱賞禦史臺有榜不得彈劾池在順天門街北周圍約九里三十步池西直徑七里許入池門內南岸西去百餘步有西北臨水殿車駕臨幸觀爭標錫宴於此往日旋以防幄政和間用土朩工造成矣又西去數百步乃仙橋南北約數百步橋面三虹朱漆欄楯下排雁柱中央隆起謂之駱駞虹若飛虹之狀橋盡處五殿正在池之中心四岸石甃向背大殿中坐各設禦幄不禁遊人殿上下回廊皆關撲錢物飲食伎藝人作場句肆羅列左右遊人還往荷蓋相望橋之南立櫺星門門裏對立防樓每爭標作樂列妓女於其上門相對街南有甎石甃砌髙臺上有樓觀廣百丈許曰寶津樓樓前至池門闊百餘丈下瞰仙橋水殿車駕臨幸觀騎射百戲於此】

錢唐士人

寄友

江漲橋邊花發時故人曽共著徵衣請君莫唱橋南曲花已飄零人不歸

酬友

認得吳家心字香玉窗春夢紫羅囊餘薰未歇人何許洗破徵衣更斷腸

【能攺齋漫錄近有士人嘗於錢唐江漲橋爲狹邪之遊後朝廷復收河南士人陷而不返其友作詩寄之且附以龍涎香士人在河南得詩酬之】

太學士人

絕句

萬鴿飛翔繞帝都朝昏收放費工夫何如養取云邊雁沙漠能傳二聖書

【古杭雜記詩集髙宗紹興間宮中養飛鴿每日羣飛於外太學士人作詩以諷其詩流入大內髙宗惻然自是宮中不復畜鴿】

錢塘軍人

弄潮詩

弄罷江潮晚入城紅旗颭颭白旗輕不因防喫翻頭浪爭得天街鼓樂迎

【夢粱錄八月潮怒勝於常時十八日帥座出郊教習水軍杭人有無賴之徒以大防旗小靑涼傘紅緑小傘兒各系色繡段子滿竿伺潮出海門百十爲羣執旗泅水以迓子胥向有前輩作詩云云】

左君

題秦檜賜宅

格天閣在人何在偃月堂深恨亦深不見洛陽圖白髮但知郿塢積黃金直言動便遭羅織舉目寧知有照臨炙手附炎俱不見可憐泥滓滿墻陰

【容齋三筆云左君天臺士人頗有才最善謔居西湖上好事請謁人或畏其口後竟終於布衣】

淳熙太學生

誚陳賈

周公大聖猶遭謗伊洛名賢亦被譏堪嘆古今兩陳賈如何專把聖賢非

【李心傳道命錄淳熙十五年監察禦史陳賈論道學欺世盜名乞加擯斥時太學諸生爲之語云云】

洞庭漁父

絕句

八十滄州一老翁蘆花江上水連空世間多少乘除事良夜月明收釣筒

【夷堅志卓彥恭嘗過洞庭月下有小漁舟過其旁卓呼問有魚否應曰無魚有詩卓喜曰願聞一篇可乎其人鼓枻髙吟曰】

常省元

書園契上趙尙書

乾坤到處是吾亭機械從來未必眞覆雨翻雲成底事淸風明月冷看人蘭亭禊事今非晉桃洞神仙也笑秦園是主人身是客問君還有幾年身

【夷堅志江西趙尙書宅與常省元相接百計取之而不可得一日常作一詩書契送之云云趙得詩不敢受券卽日還之】

化州郡守

化州

羅川帶郭古南州陵水環城小庾樓雲淡靑林無過雁雨晴丹荔集鳴鳩叨榮銅竹三經夏勸課農桑屢有秋好趁湍流下吳防章臺無栁系歸舟【方輿勝覽】

髙安太守

判幸元龍求免役詩後

松垣筆力破滄溟欲援任濤免稅丁一段風流好公案錦江重寫入圖經

【豫章詩話任濤筠州人唐咸通中進士與鄭谷俱稱十哲常侍李隲見其詩有露團沙鶴起人臥釣船流之句特與免役鄕民訟之隲判云江西界內有詩似濤者並與免役宋髙安幸元龍字震甫號松垣嘉泰間進士有气節以詩援任濤例求免稅丁太守判云云震甫通判鄂州上書雪濟邸冤屏廢而卒】

開禧朝士

獻韓平原生日

本是神仙服日華而今臒瘁爲王家槐龍影轉朝方退閒卻南園一院花【後村詩話】

開禧宗子

題客邸

策蹇衝風怯曉寒也隨舉子到長安路人莫作親王看姓趙如今不似韓

【西湖志余侂冑當軸黜陟朝紳權移人主時有天族就試南宮者題詩客邸云云】

開禧牧童

歌

朝出耕田暮飯牛林泉風月共悠悠九重𨿽竊阿衡貴爭得功名到白頭

【昨非庵日纂侂冑過南園山莊趙師偕行至東郊別墅宛然鄕井見林薄中一牧童歌云云趙呵曰平章在此誰敢唐突迹牧童至艸廬屏上有詩云玉津園內行天討怨血空啼杜宇紅後韓爲史誅於玉津園】

韓院判

詠迎春黃胖

腳踏虛空手弄春一人頭上兩安身忽然綫斷兒童手骨肉都爲陌上塵

【龎元英談藪韓侂冑暮年以冬月攜家防西湖畫船花輿徧覽南北二山之勝末乃宴於南園族子院判與焉席間有獻牽絲傀儡爲土偶負小兒者名爲迎春黃胖韓顧族子汝名能詩可詠之卽承命作絕句云云韓大不樂不終宴而歸未幾禍作】

齋捨生

題韓侂冑甲第

掀天聲勢秖冰山廣廈空餘十萬間若使早知明哲計肯將富貴博淸閒

花栁依然弄晚風才郎袖手去無蹤不知郿塢金多少爭似盧門席不重

【白獺髓韓侂冑平原甲第卽瑞石北阜爲第開禧末罪逐後攺爲寺監齋捨生有題二絕於壁云云】

嘉定太學生

題三賢堂

和靖東坡白樂天幾年秋菊薦寒泉如今往事都休問且爲官司趁酒錢

【鶴林玉露嘉定時於西湖三賢堂賣酒太學生題詩府尹聞之愧而止】

邦俊【失其姓】

題王司理持平堂

淑問臯陶晞在泮奉公不撓幕中參仰思弼教刑明五深念求情法以三虞詡爲卿宜有自於公比徳蓋無慙圄空艸茂庭柯緑行詠甘棠踵召南【詩律武庫】

適安散人

題趙千里夜潮圖

寂寞江頭夜風急怒濤捲起千堆雪一輪兔魄騰巨光激起金蚪髙萬尺沙頭宿雁理羽衣忽聞潮聲不知歸縱橫亂影向天末一一點破秋光飛誰人輕用造化筆寫出此景不遺一眼明絹素見天巧長江大海來小室靜對眞成聴潮聲我亦詩腸如雷鳴捲捲不知身所在猶覺眼底風濤生

【式古堂畫考明葉進升云趙千里夜潮圖卷末多宋嘉定人題詠皆不著姓名】

名山樵子

題趙千里夜潮圖【款書嘉定三禩首夏望後三日】

八月錢塘江上水風靜波平淸澈底夜半潮聲帶月來沙頭眠雁還驚起何人一幅鵝溪絹畫出長江千萬里莫道波聲靜不聞請君默坐聊傾耳【式古堂畫考】

太學生

送袁侍郎

天眷頻年惜掛冠誰令今日遠長安舉幡莫遂諸生願祖帳應多行路難去艸豈知因害稼彈烏何事卻驚鸞韓非老子還同傳憑仗時人品藻看

【白獺髓嘉定間金人交攻廷臣有以和戰守三防爲言者是時胡榘侍郎専主和議四明袁燮侍郎與胡公廷爭専主戰守仍以笏擊胡公額遂下侍從臺諌集議後袁君以此辭歸太學諸生作詩以送之】

槱【曰璐按負暄野錄二卷嘉定中名槱者所著失其姓元大徳三年茅雲山鈔本】賦孫生春膏紙

膏潤滋松雨孤髙表竹君夜碪寒搗玉春幾瑩鋪云越地𨿽呈瑞吳天乃策勳莫言名晚出端可大斯文【負暄野錄吳人取越竹以梅天水淋曝令稍幹反覆硾之使浮茸去盡筋骨瑩徹是爲春膏其色如蠟其光可鑑故吳箋近出遂與蜀產抗衡吳門孫生造春膏紙尢造其妙余嘗賦詩云云】

太學蘊道齋生

絕句

朝來池上有新事火急報教同捨知昨夜雨餘春水滿白鷗飛下立多時

【鶴林玉露太學蘊道齋有小池忽一鷗飛來容與甚久一同捨生題詩云云讀者賞其蘊借】

朝士

和徐淵子九日

呼兒爲我整烏紗不是無心學孟嘉要摘金英滿頭插明朝還是過時花【鶴林玉露】

川官

題都下僦樓

朝看貝葉牢籠佛夜禮星辰取奉天呼召歸來聞好語初三初四亦欣然

【貴耳集一川官在都乞差遣畱三四年題一詩在僦樓之壁初三初四二僕也因此詩傳播京下遂得缺而去】

北來人

題襄陽光孝寺壁

干戈未定欲何之一事無成兩鬢絲蹤迹大綱王粲傳情懷小樣杜陵詩脊令信斷雲千里烏鵲驚飛月一枝安得中山千日酒陶然直到太平時

【貴耳集辛夘嵗北來人數百輩暫寓於襄陽府光孝寺有一人題詩於壁云云】

太學生

刺賈似道

昨夜江頭長碧波滿船都載相公鹺𨿽然要作調羮用未必調羮用許多

【西湖志余似道令人販鹽百艘至臨安賣之太學生有詩】

仙村人【月泉第四名】

春日田園雜興

芳艸東郊外疎籬野老家平疇一尺水小圃百般花靑篛閒耕雨紅帬鬭采茶村村寒食近插栁徧檐牙【原評頷聨十字一毫不費力自與黏泥體者不同余見雜興】

東湖散人【月泉第四十三名】

同上

物色天成畫不如東風又到野人廬蜜蠭辛苦供常課科斗縱橫學古書小雨杏花村問酒淡煙楊栁巷巾車汀洲水暖蘆芽長更買扁舟伴老漁

【原評前聨得詠物之工後聨句法亦好末見雜興】

感興吟桐江【月泉第四十八名】

同上

兒結蓑衣婦浣紗暖風疎雨防桑麻金桃接種連花蘂紫竹移根帶筍芽椎鼓踏歌朝祭社賣薪挑菜晚回家前村犬吠無他事不是摉鹽定茶

【原評此詩無一字不佳末語𨿽似過直若使采詩觀風亦足以戒聞者】

九仙人寓杭【月泉第五十五名】

同上

軒裳一夢斷塵寰桑柘陰陰靜掩闗種秫已非彭澤縣采薇何必首陽山因憐社鼓剛催老轉覺儒冠不負閒君看浣花堂上燕芹泥𨿽好亦知還

【原評前聨就事映帶田園次聨韻度迥別末尢有趣】

桑柘區金華【月泉第五十六名】

同上

粟爵官嬾覬覦生涯雲水與煙腴晚風一笛麥秧隴春雨半鋤桑柘區可是樊遲宜請學肯教陶亮嘆將蕪斜陽芳艸闗情處更把新詩弔石湖

【原評起四字絕佳二聨分明見田園惜尾句弔字太過】

栁州【月泉社中人第五十七名】

同上

東風生意鬧農圃正宜勤稻種開包曬苗衣譜畝分疇西曉耕雨捨北暮鋤云莫待荒三徑歸與陶令君【原評二聨見田園分明第四句最好曬字欠工】

艸堂後人古杭【月泉第五十八名】

同上

桑眼已開芳晝長西疇東墅足相羊麥風初暖燕爭壘林雨初晴蛙滿塘野老新衣逢社喜山妻椎髻爲蠶忙紛紛遊騎看花去誰識吾家舊艸堂

【原評第二句入田園快便前聨絕好後半篇意順】

君瑞桐江【月泉第五十九名】

同上

白粉墻頭紅杏花竹槍籬下種絲廚煙乍熟抽心菜篝火新榦捲葉茶艸地雨長應易墾秧田水足不須車白頭翁嫗閒無事對坐花陰到日斜

【原評此眞雜興詩起頭便見作手】

靑山白雲人居杭【月泉第六十名】

同上

昨夜東風雨一犂曉晴鄰巷共熙熙遮門賸喜有桑柘輸國不憂無繭絲小婦餉耕因廢織老夫觀社忽成詩眼前物物是生意卻恨淵明歸計遲

【原評頷聨語意深頸聨尢儁以上月泉吟社】

番陽布衣

書中山驛壁

回頭四十五年非無賴秋光滿客衣可惜吳中蒓菜好陸機張翰不同歸

【谷音云番陽布衣有書中山驛壁云回首萬里歳晚何言云云番陽布衣題】

瀟湘漁父

絕句

髙枕形骸外空江何限情落葉不成調半夜起秋聲【谷音云崔璆晚泊湘江淡煙微月有客歌而過之追問居與名置其釣竿長嘯而去】

閩淸野人

絕句

偶與雲水防不與雲水同雲散水流去杳然天地空【谷音云僧惠了行閩淸谷中三日到一空捨稍憩有一人荷鋤來便向壁熟睡僧旣尋路還他日再往巳焚其捨惟斫樹白而書之】

嘲王隨【以下俱無姓名】

誰謂調元地翻成養病坊但見僧盈室寧憂火掩房【江鄰幾雜誌王隨作相病已甚好釋氏時有獻嘲者云】

題公館壁

猛風拔大樹其樹根已露上有寄生艸靑靑猶未寤【法藏碎金】

丁晉公淸眞香歌

四兩元參二兩松麝香半分蜜和同丸如芡子金鑪爇還似千花噴曉風【河南陳氏香譜】

題闗西驛舍

弧星熒熒照寒野漢馬蕭蕭五陵下廟堂不肯用奇謀天子徒勞聘賢者萬里危機入燕薊八方殺气沖靈夏逢時還似不逢時已矣吾生眞茍且

【中山詩話景祐中羌人叛詔遺士獻方略率皆得官或題云云】

景祐中添張祐詩

天章故國三千里學士深宮二十年殿院一聲河滿子龍圖雙淚落君前

【洓水紀聞景祐四年鎖防人最盛開封府投牒者至數百人國子監及諸州者不在焉是時陳堯佐爲宰相韓億爲樞密副使旣而解榜出堯佐子博古爲解元億子孫四人皆無落者眾作河滿子以嘲之先是天章閣待制範仲淹坐言事左遷饒州王官待制王宗道因奏事自陳爲王府官二十年不遷詔攺龍圖閣學士權三司使王博文言於上曰臣老且死不復得望兩府之門因涕下上憐之數日遂爲樞密副使當時輕薄者取張祐詩益其文以嘲之】

題麻姑壇記

五百年來別恨多東徵重得見靑蛾擘麟方擬窮懽喜不柰閒人背癢何

【隠居詩話云皇祐中江西有一事與蔡經事正類或題麻姑壇記以嘲之】

獻韓魏公

是非莫問門前路得失須憑塞上翁引取碧油紅斾去鄴王臺畔醉春風

【幕府燕閒錄韓魏公初罷相出鎭長安或獻詩云云卽請守相州】

石刻詩

雨滴空階曉無心換夕香井桐花落盡一半在銀牀【許彥周詩話嘉祐中河濵漁者网得小石石上刻一小詩不知誰作】

嘲同州

三春花發惟樗樹二月鶯啼是老鴉【江鄰幾雜誌】

和蔡君謨題壁韻

長垂玉筯殘妝臉肯爲金釵露指尖萬斛閒愁何日盡一分眞態更難添

【郁氏書畫題跋記東坡云僕在錢唐一日謁陳述古邀余飲堂前小閣中壁上小書一絕君謨眞迹也又有人和云云二詩皆可觀後詩不知誰作也】

贈日本僧寂照禮天臺山

滄波泛瓶錫幾月到天朝鄕信日邊斷歸程海面遙秋泉吟裏落霜葉定中飄爲愛華風住扶桑夢自消【王氏談錄】

題寢宮詩

農桑不擾歳常登邊將無功吏不能四十二年如夢過東風吹淚灑昭陵

【復齋漫錄此詩題於寢宮不著姓名宜表而出之】

村捨題壁詩

人間無漏仙兀兀三杯醉世上無眼禪昏昏一枕睡𨿽然沒交涉其柰略相似相似尙如此何況眞个是【苕溪漁隠叢話東坡云余官鳯翔見村邸壁上書數句余愛而誦之】

絕句

訓釋詩書日月明紛紛法令下朝廷不知心本緣何事苦勸君王用肉刑

每愧先生道絕倫古來歸美是忠臣門人李漢眞堪罪何用垂編示後人

【侯鯖錄介甫熙寧初首被選擢得君之専前古未有罷政歸金陵作日錄七十卷前朝舊徳大臣及當時名士不附己者詆毀至無一完人者其間論法度有不便於民者皆歸於上可以垂耀於後世者悉巳有之故建中靖國之初諌官陳瓘極力論其壻蔡卞之惡曰安石臨終戒其家焚之悔其作也卞畱之至紹聖間作尙書右丞盡編之裕陵國史中遂行之瓘所謂遵私史而壓宗局是也士大夫忠憤者有詩云云】

句

細艸行縢路垂楊席帽風【明道雜誌】

嘲張師雄

昨夜陰山賊吼風帳中驚起蜜翁翁平明不待全師出連著皮裘入土空

【隠居詩話昨夜陰山吼賊風帳中驚起紫髯翁平明不待全師出連把金鞭打鐵驄不知何人之詩頗爲邊人傳誦有張師雄者居洛中好以甘言悅人晚年尢甚洛人目爲蜜翁翁防官於塞外一夕傳敵騎犯邊師雄倉惶震恐衣皮裘兩重伏於土穴中秦人呼土窟爲土空無名子因攺前詩以嘲之云】

士人詩

西出潼闗客路迷一葫蘆酒一篇詩葫蘆酒盡興未盡坐看春山春盡時【範元實詩眼】

題相國寺壁

終歳荒蕪湖浦焦貧女戴笠落柘條阿儂去家京洛遙驚心寇盜來攻剽

【楓窗小牘荊公柄國時有人題詩寺壁人皆以爲夫出憂荒亂也及荊公罷相子瞻召還諸公飲蘇寺中以此詩問之蘇曰於貧女句可以得其人矣終嵗十二月也十二月爲靑字荒蕪田有艸也艸田爲苗字湖浦焦水去也水旁去爲法字女戴笠爲安字柘落木條剰石字阿儂是吳言合吳言爲誤字去家京洛爲國寇盜爲賊民蓋言靑苗法安石誤國賊民也】

題扇上畫小兒迷藏

誰翦輕紈織巧絲春深庭院作兒嬉路郎有意嘲輕脫只有迷藏不入詩

【過庭錄無名子從魯直學大進題扇云云蓋路徳延小兒詩不及迷藏也】

嘲王禹玉丞相

太師因被子孫煎身後無名只有錢喏喏佞翻王介甫奇奇歆殺宋昭宣嘗言井口難爲戲獨坐中書不記年東府自來無土地便應正授不須權

【王直方詩話王禹玉丞相旣亡有無名子作詩嘲之云云其家經府指言張山人作府中追張山人至曰你怎生作詩嘲他大臣張曰某自來多作十六十七字詩著題詩某吟不得府尹笑而遣之】

回文四首

紅窗小立低聲怨永日春寒斗帳空中酒落花飛絮亂曉鶯啼破夢悤悤

同誰更倚閒窗繡落日紅扉小院深東復西流分水嶺恨兼愁續斷琴

寒信風飄霜葉黃冷燈殘月照空牀看君寄憶回文錦字字縈愁寫斷腸

前堂畫燭殘凝淚半夜淸香舊惹衾煙鎖竹枝寒宿鳥水沈天色霽橫參【苕溪漁隠叢話】

回文三首

春晚落花餘碧艸夜涼低月半枯桐人隨逺雁邊城暮映疎簾繡閣空

紅手素絲千字錦故人新曲九回腸風吹絮雪愁縈骨淚灑縑書恨見郎

羞看一首回文錦錦似文君別恨深頭白自吟悲賦客斷腸愁是斷琴

【苕溪漁隠叢話東坡後集有題織錦圖上回文三首淮海集載東坡跋云余少時見一江南本其後有人題詩十餘首皆奇絕今記其三首然則此詩非東坡所作也少遊又云子瞻記江南所題詩本不全嘗見之記其五絕今以補子瞻之遺卽叢話前集所載回文詩五首是也世以爲少遊所作亦非也】

黃山

三十六峯髙倚天瑤臺金闕貯神仙嵩陽若與黃山比猶少靈砂一道泉

【苕溪漁隠叢話圖經載黃山舊名黟山東峯下有硃砂湯泉熱可點茗春時卽色微紅昔人詩云】

宣聖墓

靈光殿古生秋艸曲阜城荒噪晚鴉惟有孔林殘照裏至今猶屬仲尼家【山東通誌】

臨江驛舍二詩

李白當年謫夜郎中原不復漢文章納官贖罪何人在壯士悲歌淚兩行

晉公功業冠皇唐吏部文章日月光千載斷碑人膾炙不知世有段文昌

【侯鯖錄紹聖中貶東坡毀上淸宮碑令蔡京別撰有人過驛題二詩不書姓名】

沿流館中詩

簾捲窗穿戶不扃隙塵風葉亂縱橫幽人睡足誰呼覺攲枕牀前有月明

【東坡跋云紹聖中有人得此詩於沿流館中不知何人詩也今錄之以益篋笥之藏】

宮詞二首

迎春燕子尾纖纖拂栁穿花掠翠檐聞道蘂宮三十六美人爭爲捲珠簾

蓬萊風促水紋斑月甃風廊數百間云外蹕聲穿嶺去行宮蔟馬望驪山【西淸詩話】

崇寧中題廣陵驛朩槿花

朝炊不及黔暮車不生角故應庭下花無人見開落【風月堂詩話】

戲題林靈素畫像

當日先生在市廛世人那識是眞仙只因學得飛升後雞犬相隨也上天

【竹坡詩話道士林靈素以方術顯於時有附之而得美官者頗多至今有驕色或作詩云云】

政和癸巳刻石詩

萬里區區學宦遊江南江北幾時休朝來作別殷勤語爲謝多情黃栗畱【金陵祈澤山誌】

題宗室存道畫鴛鴦浦漵圖

睡足鴛鴦各欲飛水花攲岸兩三枝多情公子因乘興寫出江春日暖時

【宣和畫譜宗室仲僩字存道長於宮邸不以塵俗累其意雅好繪畫𨿽寒暑不捨每嵗都城士大夫有園圃者花開時必縱人遊觀仲僩或載酒行樂初無緣飾泛然於遊人中以筆簏粉墨自隨偶遇興來見髙屏素壁隨意作畫或求則未必應也嘗於華陽郡主王憲家杜亭間作鴛鴦浦漵頃刻而就至於設色惟輕淡點綴而巳觀者無不賞激有人題詩云云】

題太行山石壁

太行千里連芳艸獨酌一杯天地小醉臥花間人不知黃鶯啼破春山曉【陶朱新錄】

題嵩山峻極中院法堂壁

一團茅艸亂蓬蓬驀地燒天驀地空爭似滿鑪煨榾慢騰騰地熱烘烘

【許彥周詩話宣和癸夘僕遊嵩山峻極中院法堂後檐壁間有詩云云其傍書四字云勿毀此詩寺僧指示曰此四字司馬相公親書也】

靖康初洛陽城陷作

藝祖憲章誰口道迎門戶戶有人開淸晨山後九州沒日落河頭萬騎來地近蓬蒿堆白骨巷無人迹長蒼苔可憐司馬碑猶臥誰念伊公一笛哀【三朝北盟防編】

題汴京天淸寺壁【靖康間】

空餘緑綺琴嬾把新聲寫不見臨邛人誰是知音者【庚溪詩話】

題臺州金鼇峯祥符寺壁

黃帽當年駕舳艫東浮鯨海出三吳中興事業風波惡好作君王坐右圖

【雲麓漫抄髙宗建炎三年十二月航海東來曽幸此寺禦坐一竹椅寺僧今別造以黃蒙之有人題壁云云】

紹興丁丑詩

何處難忘酒南宮放榜時有才如杜牧無勢似章持不取通經士先收執政兒此時無一盞何以展愁眉【淸波雜誌紹興丁丑章持魁南省時有詩】

嘲朱希眞

少室山人久掛冠不知何事到長安如今縱插梅花醉未必王侯著眼看

【二老堂詩話朱希眞洛陽人以浙東提刑致仕居嘉禾秦丞相欲令希眞教秦伯陽作詩遂落致仕除鴻臚少卿蓋久廢之官也或作詩云云蓋希眞舊有鷓鴣天云自是淸都山水郎天教嬾慢帶疎狂曽批給露支風敕累奏畱云借月章詩萬首醉千場幾曽著眼看侯王玉樓金闕慵歸去且插梅花醉幾場故以此譏之】

題闗中驛壁

鼙鼓轟轟聲徹天中原廬井半蕭然鶯花不管興亡事妝防春光似昔年

【庚溪詩話紹興庚申辛酉河南闗陜之地暫復有自闗中驛舍見題二絕云云】

題劉武僖題名後

一入侯門海樣深漫畱名字惱行人夜來髣髴髙唐夢猶恐行人意未眞

【淸波雜誌劉武僖自柯山赴召記嵗月於仰髙亭上末云侍兒意眞代書後有人題云云】

題崇安分水驛壁

江南三月已聞蟬麥熟梅黃繭作綿料得故園煙雨裏輕寒猶作勒花天【庚溪詩話】

句

一色樓臺三十里就中何處覓孤山【南渡題西湖淸波雜誌】

題嚴陵釣臺

範蠡忘名載西子介推逃迹累山樊先生政爾無多事聊把漁竿坐水村【庚溪詩話】

題陽羨溪亭壁

碧雲亭上碧雲飛竟日回環面翠微梅萼破香知臘盡栁梢含緑認春歸風前古澗琴三疊雪後羣峯玉一圍遙想上人淸太甚水精宮裏說禪機【庚溪詩話】

題溧陽郵亭壁

十年棄微官歸來事卻埽扁舟訪安期要覓如棗不知膏粱珍惡食亦自好田園苦無多生理但艸艸濁酒時一尊孤斟從醉倒【庚溪詩話】

句

大柄如歸手蟁蝱莫浪飛【嚴陵士人詠扇句庚溪詩話】

句

行滿三千我四千功成八百我九百

【庚溪詩話陳桷待制紹興中嘗從諸大將爲謀議官頗好修養之方且自以爲得道嘗題其所居曰神仙多是大羅客我比大羅超一格有輕薄續其後云】

寒亭【在荊州玉泉山】

朔風凜凜雪漫漫未是寒亭分外寒六月火雲天不雨請君來此憑闌干【方輿勝覽】

上太師公相四首【並序】

某頓首百拜上啟切以道欲興周嵩嶽遂生於申伯運將啟漢昴星爰降於酇侯眷我聖朝起玆人傑偶垂弧之盛旦屬偃革之昌期天祐賢生時爲國賀恭惟太師公相明堂一柱滄海六鼇儲二水之英姿稟三山之秀气抗義不屈同杵臼之立孤仗節言旋邁子卿之出使大講一時之利爰交二國之歡反隗馭於慈寧天顏有喜收太阿於密宥兵柄難搖興禮樂而牖俗於中和設庠序而域民於禮義是宜集開國承家之統口加地進律之恩錫甲第以安居駐屬車之臨幸凡玆偉觀足爲美談某舊出陶鎔逺瞻墻仞攀鱗附驥際休運之半千滌硯薰毫頌大功之數十仰祈椿算愧凟鈞嚴某下情無任悚懼之至詩曰

地靈人傑產忠良瑞靄龍蟠虎踞鄕天欲中興神降嶽世將嘉靖弼生商和羮早報梅花信壽酒先飛柏葉觴笑指山南成帶礪龎眉與國等綿長

交歡鄰國獨推誠不顧流言斷必行直欲生靈躋壽域聊將幹舞解平城坐扶國祚齊箕翼立挽天河洗甲兵和議一成夷夏福蒼生擊壤永升平

談笑能令國勢彊一時忠義凜秋霜挽回隗馭臨長樂直把鴻勳紀太常問寢東朝宮殿曉來庭北使塞垣長輔成孝悌光寰宇竹帛仍傳萬世芳

手扶日月補圓穹錫第庸旌再造功樂奏鈞天迎騎擁詩歌湛露宴堂丰屬車臨幸龍顏喜拔宅飛升帝眷隆燕雀非惟依托計華夷億兆賴帡幪【播芳大全】

舒州下寨驛中詩

北堂無老信來稀十載秋風雁自飛今日滿頭生白髮千山鄕路爲誰歸

【侯鯖錄王性之云余以永感之人讀之垂涕】

題驛壁

記得離家日尊親囑付言逢橋須下馬過渡莫爭船雨宿宜防夜雞鳴更相天若能依此語行路免迍邅【侯鯖錄宗希鵬舉言見一驛壁上有詩云云此徵途藥石也余愛之每以示子孫】

陶公醉石

五字髙吟酒一瓢廬山千古想風標至今門外靑靑栁不爲東風肯折腰【周必大廬山後錄】

句

啼月杜鵑喉舌冷宿花蝴蜨夢魂香

【優古堂詩話黃季涔嘗言一士人詩云云】

油污衣

一防淸油污白衣斑斑駮駮使人疑縱饒洗徧千江水爭似當初不污時

【容齋三筆予甫十嵗時過衢州白沙渡見岸上酒店敗壁間有題詩兩絕其名曰犬落水油污衣犬詩太俗不足傳獨後一篇殊有理致是時甚愛其語今六十餘年尙歷歷不忘】

嘲京仲遠

一在廬陵一豫章文忠文穆兩相望大家飛上梧桐樹自有旁人說短長

【四朝聞見錄歐陽子諡文忠京丞相鏜以善事韓平原亦諡文忠後以公論謂不宜以諡歐陽者諡鏜攺文穆無名子作詩云云】

嘲趙師詩

堪笑明廷鵷鷺甘作村莊犬雞一旦冰山失勢湯燖鑊煮刀刲

【古杭雜記詩集韓侂冑作南園於吳山有所謂村莊者竹籬茅舍宛然田家气象侂冑遊其間甚喜曰狀得絕似但欠雞鳴犬吠耳旣出忽聞莊中雞犬聲令人視之則府尹趙師也時有詩云云】

感開禧事

自古和戎有大權未聞函首可安邊生靈肝腦空塗地祖父魂讎共戴天晁錯巳誅終叛漢於期未遣尙存燕廟堂自謂萬全策卻恐防胡未必然

【齊東野語開禧北伐侂冑旣誅王柟葉時請通謝於金函侂冑首以往識者殊不謂然有爲詩云云】

題壁

白塔橋邊賣地經長亭短驛甚分明如何秖說臨安路不較中原有幾程

【古杭雜記驛路有白塔橋印賣朝京里程圖士大夫往臨安必買以披閱有人題壁云云】

題太和樓壁

太和酒樓三百間大槽晝夜聲潺潺千夫承糟萬夫甕有酒如海糟如山銅鍋鎔盡龍山雪金波湧出西湖月星宮瓊漿天下無九醞仙方誰漏泄皇都春色滿錢塘蘇小當壚酒倍香席分珠履三千客後列金釵十二行一座行觴歌一曲樓東聲斷樓西續就中茜袖擁紅牙春蔥不露人如玉今年和气光華夷遊人不醉終不歸金貂玉麈寧論價對月逢花能幾時有个酒仙人不識幅巾大袖豪無敵醉後題詩自不知但見龍蛇滿東壁【武林舊事和樂樓升暘宮南庫和丰樓武林園南上庫中和樓銀甕子中庫春風樓北庫太和樓東庫西樓金文西庫太平樓丰樂樓南外庫北外庫西溪庫巳上並官庫屬戶部防檢所毎庫設法官妓數十人各有金銀酒器千兩以供飲客登樓之用每庫有祗直者數人名曰下番飲客登樓則以名牌防喚侑樽謂之防花牌元夕諸妓皆並番互移他庫夜賣各戴杏花冠兒危坐花架然名倡皆深藏邃閣未易招呼往往皆學捨士夫所據外人未易登也】

歸州竹枝詞

人鮓甕頭波放顚兩岸靑山靑插天篙師力盡客破膽茅屋老翁方醉眠【以上前賢小集拾遺】

弔梅聖兪墓

贏得兒童叫夫子可憐名位只都官

【娛書堂詩話梅聖兪因劉原甫戱言之讖竟終於都官葬在宣城俗呼爲梅夫子墓弔之者有句云云】

禽言二首

剛道故鄕如許好其如遊子不歸何自從五栁先生死空染千山淚血多子【規】

蠶蠒方成四月初鳥能早計巧相呼誰知機杼聲才息已有王官來索租【著新脫故】

【娛書堂詩話家有誦禽言二詩句意皆工惜失姓名】

興化沙溪驛題壁

沙溪秖是舊沙溪今日重來路欲迷獨有暮鴉知我意白雲深處盡情啼【荊溪林下偶談】

釣臺

生涯千頃水雲寛舒捲乾坤一釣竿夢裏偶然伸只腳渠知天子是何官【鶴林玉露】

題項羽廟

嬴秦久矣酷斯民羽入闗中又火秦父老莫嗟遺廟毀咸陽三月是何人

【古杭雜記項羽廟在臨安近郡三衢十八里樟戴市市人失火延及斯廟人有詩云】

題嶽陽飛吟亭【呂仙遺迹】

覓官千里赴神京鐘老相傳蓋更傾未必無心唐事業金丹一粒誤先生

【鶴林玉露云余酷愛其旨趣蓋夫子告沮溺之意也】

書眞西山生祠壁

舉世知公不愛名湘人苦欲置丹靑西天又出一活佛南極今成兩壽星幾百年方鐘間气八千春願祝修齡不須更作生祠記四海蒼生口是銘

【湖南新聞眞西山帥長沙郡人爲立生祠一夕有人大書一詩於壁間云云】

題采石蛾眉山

一防烽煙斡怒流然犀捉月兩悠悠蛾眉中劃三千丈不著人間半防愁【前賢小集拾遺】

答陳蒙索賦梅花

影搖溪腳月猶冷香滿枝頭雪未幹只爲傳家太淸白致令生子亦辛酸

【蓉塘詩話宋國學正陳蒙輕財尙義家世淸白一日有布衣持紙扇來謁上書云出韻不駐思蒙以酸字爲韻令賦梅花輒應聲云云蒙大悅厚贈之】

規史相

前身元是覺闍黎業障紛華總不迷到此更須睜著眼好將慧力運金鎞

【西湖志余史彌逺丞相浩之子鄞人也初浩與覺長老善問曰和尙與我孰好覺見其羅綺爛盈粉黛環列漫曰丞相富貴好老僧何敢比也旣自省曰此一念差終當墮落泥滓一日浩坐防上見覺突入中堂茶頃報後院弄璋浩黙然知爲覺也遂以覺爲小名及長名之曰彌逺彌逺當寧宗朝韓侂冑以用兵起釁彌逺遂上疏力詆帝嘉之尋又贊廢濟王立理宗理宗徳之寵任日劇相兩朝二十六年權震海內時人作詩規之云云】

徳興邑廨石刻詩二首

仕宦之身天涯海畔行商之身南州北縣不如田舍長拘見面門無官府身卽彊健麻麥徧地豬羊滿圏不知金貴惟聞粟賤夏新絹衣秋新米飯安穩眠睡直千直萬

我田我地我桑我梓只知百里不知千里我饑有糧我渴有水百里之官得人生死孤兒寡婦一張白紙入著縣門冤者有理上官不嗔民卽歡欣上官不富民免辛苦生我父母養我明府苗稼萋萋曷東曷西父母之鄕天子馬蹄【防宦紀聞】

淳祐中詩

合抱長材臥壑深於今惟恨不空林誰知廣廈千斤斧斲盡人間孝子心

【癸辛雜識淳祐庚戌春創新寺於西湖之積慶山攺九里松舊路輪奐極其靡麗旣而給賜貴妃閻氏爲功徳院且賜山圍田畝建造之初內司分司分遣吏卒市木於郡縣旁緣爲姦望靑采斫鞭笞追逮雞犬爲之不寧𨿽勲臣舊輔之墓皆不得而自保或作詩諷之其後恩數加隆𨿽禦前五山亦所不逮】

嘲鄭安晚

光範門前雪尺圍火雲燒蓋晚風吹堪嗟淳祐重來日不似端平初相時里巷誰同司馬哭番夷肯爲孔明悲靑山化作黃金塢可惜角巾歸去遲

【癸辛雜識鄭淸之字徳源號靑山又號安晚爲穆陵舊學端平初相聲譽翕然及淳祐再相巳髦及之政事多出其侄孫太原之手公論不與辛亥冬祈雪得雷電大作而淸之薨於位時有詩云】

淳祐癸丑詩

南省觀圖喪一名補闈又試萬人英兩重門閾如天險十有七人倒地橫誰設秦阬來貢院枉教唐士夢登瀛雲山萬里家何在月白風淸哭聲

【湖海新聞宋淳祐癸丑臨安試監補者天下無慮數萬蹂踐而死者十有七人省試亦喪一人當時有詩云云】

句

空使蜀人思董永恨無漢劍斬丁公

【宋季三朝政要寶祐四年董槐罷相時丁大全爲監察禦史奏槐章未下先調臨安府隅兵百餘人圍其第以臺牒驅迫出之時有詩云云】

題衢州驛舍

千夫荷擔在山阿膏血如何有許多不若扁舟竟歸去休從淸獻墓前過

【蓉塘詩話趙淸獻公墓在衢州城東北四十五里景定間林存爲潭州帥罷歸道衢調千夫荷擔經墓旁疲甚因相與語趙淸獻公一琴一鶴那有許耶或聞之題詩驛舍云】

江右旅邸題壁

有約未歸蠶結局小軒空度牡丹春夜來揀盡鴛鴦繭畱織春衫寄逺人【防韋齋輯聞】

絕句

收拾乾坤一擔擔上肩容易下肩難勸君髙著擎天手多少傍人冷眼看

【古杭雜記理宗庚申賈似道初入相時有人作詩云云】

逆旅題壁詩

山行險而修老我驂且羸獨驅六月暑躡此千仞梯世故不貸人牽去復挽歸茗盌參世味甘苦常相持白雲抱溪石令人心愧之豈無趺坐處逸固不療饑大叫天上人涼風爲吹衣【詩人玉屑】

嘲賈似道

三分天下二分亡猶把山川寸寸量縱使一丘添一畝也應不似舊封疆

【古杭雜記理宗朝嘗欲行推回田畝之令有言而未果至賈似道當國卒行之有人作詩云云佩韋齋輯聞云棄淮棄蜀棄荊襄卻把江南寸寸量量得畝頭多一尺尺頭能有幾多長與此小異】

詠蜨

【缺七字】一叢浮動戲蘭芽裁成碧玉搔頭樣畫作黃金便面花閒過樓臺飛盡日又因風雨宿誰家兒童愛把襜褕撲驚起雙雙貼防霞

【深雪偶談余曩憩吳山偶吳僧舉似四韻歳久忘其首句亦忘爲誰氏所作】

刺賈似道

厚我藩垣長彼貪不然銜璧小邦男廟堂從諫眞如轉竟用先生策第三

【錢塘遺事咸淳間汪紫原立信於襄危之際以書抵賈相陳三策一謂內地何用乎多兵宜盡抽之以過江可得六十萬或百里或二百里置一屯皆設都統七千里江面才三四十屯設兩大藩府以總攝之緩急上下流相應二謂久拘使者在京湖何益不如遣使偕行啗緩其師期三謂若此兩說不可行惟有準備投拜賈得書大怒諷臺諫罷紫原歸金陵不數月北兵渡江九江以下皆失守時人有詩云云】

題蕪湖夢日亭

樓船犀甲下荊州蜂目將軍駐碧油虎帳覺來驚日墮龍媒嘶去逐星流姦萌問鼎終何在計落遺鞭始可羞幽艸亂花荒故壘無人能作晉春秋【梅磵詩話】

代意

懊惱鴦鴦未白頭卻尋遺翠失芳洲離魂暗逐明珠佩逺目偏傷紫桂樓湘水渺彌歸別渚隴云容與澹新秋菖花若有重開日得見菖花亦自羞

書西湖雷峯云講主艸書

云師一生耽作艸銀鐵蟠空覷天巧老來逸气未全平筆底鋒鋩猶獨掃開闗勇士爭赴敵劍戟弓戈奮相繚睡龍沒起求頷珠劃朩抓嵒紛怒爪風雷喧豗撼坤軸飛電交橫印淸沼忽然天宇變空澄千丈孤峯立寒峭張顚驚號智永泣剝筋椎骨爲君飽恨子不習艸書訣九轉枯腸秖自攪云師云師汝誠能春蚓秋蛇幾時了何如認取主人翁破衲蒙頭紙窗曉【以上詩永】

譏賈平章

戎馬掀天動地來襄陽城下哭聲哀平章束手全無防卻把科場惱秀才

【西湖志余禦史陳伯大奏立士籍似道毅然行之凡應舉及免舉人州縣給籍一通親書年貌世系及所業於籍首執以赴舉過省參對筆迹異同以防僞濫時人有詩譏之云云】

山丹花

亭下佳人錦繡衣滿身纓絡綴明璣晚來銷歇無尋處花已飄零露巳稀

煙紅露緑曉風香燕舞鶯啼春日長誰道使君貧月老繡屏錦帳咽笙簧

人間花木眼曽經未識斯花狀與名丹卻靑山暮春色續他紅樹墜時英

望仙花

風捲朱簾掛玉鉤防雲開處望仙儔妍姿不逐春風去日照斜暉上小樓

玉手鑪花

習習東風二月餘此花宜近玉庭除美人雲鬢不宜插獻與觀音作手鑪

散水花

盈枝防綴雪花鮮環映淸流分外妍應是東君歸騎速不知墜下玉絲鞭

孩兒花

纖穠初見似嬌癡鼓舞春風三月時何事自開還自落可憐造化亦兒嬉

含笑花

薄薄沈燻骨英英玉煉煙惱人風味別斗帳夢中閒【以上全芳備祖】

絕句

天目山前水齧磯天心地脈露危機西周浸冷觚稜月未必遷岐說果非

【古杭雜記度宗甲戌天目山崩京城騷動時有建遷蹕之議者未幾宋鼎移有人作詩云云】

和湯仲友弔賈秋壑故居

榮華富貴等浮花膂力難勝國爪牙漢世但知光擁立唐朝誰識杞姦邪綺羅化作春風蜨管翻成夜雨蛙縱有淸漳人去也碧天難挽紫雲車【西湖志余】

刺賈秋壑詩

深院無人艸已荒漆屏金字尙煇煌底知事去身宜去豈料人亡國亦亡理考發身端有自鄭人應夢果何祥臥龍不肯畱渠住空使晴光滿畫墻

事到窮時計亦窮此行難倚鄂州功木棉庵上千年恨秋壑堂中一夢空石砌苔稠猨步月松庭葉落鳥呼風客來未用多惆悵試向吳山望故宮

【山房隨筆賈秋壑敗師亡國後有人刺以詩云云】

題賈似道養樂園

老壑曽居葛嶺西遊人誰敢問蘇隄勢將覆餗不回首事到出師方噬臍廢圃更無人作主敗垣惟有客畱題算來秖是孤山好依舊梅花伴月低【山房隨筆】

古碑文詩

幹淳老人气嶽嶽破冠穿履行帶索撐腸拄肚書萬卷臨風欲言牙齒落

【谷音云揭大中云或漁於潭得片石字十數行率磨沒僅識得二十八字意幽人憤世之作不合於時故沈之以俟知者】

棲雲閣詩

倚天危閣貼重岡細路縈紆石磴長曲磵碧流疏宿雨夾山紅葉助斜陽

白鶴觀題壁

仙人未必皆仙去還在人間人不知手把白髦從兩鹿相逢聊問姓名誰

裴公亭

裴相亭成未退身空煩舞袖與歌塵至今亭上蕭蕭竹似對西風怨主人【以上四朝詩】

宋詩紀事卷九十六

欽定四庫全書

宋詩紀事卷九十七

錢塘厲鶚撰單氏

單氏一作華氏成都妓

句

帝王師不得日月老應難【送陳摶吟窗雜錄】

溫琬

琬字仲圭本姓郝氏良家子父歿流爲陜倡通翰墨尢長於詩蔡子醇訪得三十篇

寄逺

小花靜院東風起燕燕鶯鶯拂桃李斜倚紅墻卜逺人樓外春山幾千里

郡守命賦香篆

一縷祥煙綺席浮瑞香濃膩繞賢侯還同薄命增惆悵萬轉千回不自由【以上靑瑣髙議】

周韶

韶杭妓

求落籍

隴上巢空歳月驚忍看回首自梳翎開籠若放雪衣女長念觀音般若經

【侯鯖錄蘇東坡云杭州營籍周韶多蓄奇茗常與君謨鬭勝之又知作詩子容過杭陳述古飲之韶泣求落籍子容曰可作一絕韶援筆立成云云韶時有服衣白一座嗟嘆遂落籍同輩皆有詩送之胡楚龍靚者最善固知杭人多慧也】

胡楚

楚杭妓

絕句

不見當時丁令威年來處處是相思若將此恨同芳艸卻恐靑靑有盡時【後山詩話】

送周韶落籍

澹妝輕素鶴翎紅移入朱闌便不同應笑西園舊桃李彊勻顏色待東風【侯鯖錄】

龍靚

靚杭妓

獻張郎中

天與羣芳十樣葩獨分顏色不堪誇牡丹芍藥人題徧自分身如鼔子花

【後山詩話云張子野老於杭多爲官妓作詞而不及靚靚獻詩云云子野遂爲作詞】

送周韶落籍

桃花流水本無塵一落人間幾度春解佩暫酬交甫意濯纓還作武陵人【侯鯖錄】

周氏

周氏古田妓

春晴

瞥然飛過誰家燕驀地香來甚處花深院日長無个事一瓶春水自煎茶

贈陳築

夢和殘月過樓西月過樓西夢已迷喚起一聲腸斷處落花枝上鷓鴣啼

【夷堅志陳築字夢和莆田人崇寧初登第爲福州古田尉至官惑一倡周氏周能詩嘗以詩贈築首句蓋寓築字也】

胡文媛

文媛汴妓歸河東茹魁

句

卻有一端宜恨處開花相背有何功

【續靑瑣髙議文媛云物之同本者開花則相背況二姓結一生之好能無反覆乎】

楚娘

楚娘建昌妓後歸三山林茂叔

桂花

丹桂迎風蓓蕾開摘來斜插竟相偎淸香不與羣芳並仙種原從月裏來【吟堂詩話】

盈盈

吳妓事詳王山詩後

寄王山

枝上差差緑林間防防紅已嘆芳菲盡安能尊俎空君不見銅駝茂艸長安東金鑣玉勒雪花驄三十年前是俠少累累昨日成衰翁幾時滿飲流霞鐘共君倒載夕陽中【夷堅志】

謝金蓮

答趙生紅梨花詩

本分天然白雪香誰知今日卻濃妝秋千院落溶溶月羞覩紅脂睡海棠【彤管遺編】

梁意娘

述懷

蹤迹浮萍落五湖一番相別一番孤不知此去從何處還許春風得見無【彤管遺編】

蘇小娟

小娟錢唐妓

答趙倅

君住襄江妾住吳無情人寄有情書當年若也來相訪還有於潛絹也無

【武林紀事太學生趙不敏與妓蘇盼奴狎赴官三載後有祿俸餘資囑其弟趙院判遺盼奴且言盼奴妺小娟俊雅可謀致之佳耦也院判至錢唐則盼奴一月前死矣小娟亦爲盼奴所歡以於潛官絹誣扳系獄院判言於府倅倅召出之付以所遺物小娟自謂不識院判何人及拆書惟一詩小娟黙然倅命和之援筆書云云倅喜免其償絹脫籍歸院判偕老焉】

襄陽妓【以下無姓名】

襄陽妓建隆年中人

送武補闕

弄珠灘上欲銷魂獨把離懷寄酒尊無限煙花不畱意忍教芳艸怨王孫【能攺齋漫錄】

老妓

題太平興國寺壁

曽趁東風看幾巡冒霜開喚滿城人殘脂剰粉憐猶在欲向彌陀借小春

【楓窗小牘淳化三年冬十月太平興國寺牡丹紅紫盛開不逾春月冠蓋云擁有老妓題詩云云其妓遂復車馬盈門】

臨川妓

郡守席上作

同是天邊侍從臣江頭相遇轉情親瑩如臨汝無瑕玉暖作廬陵有腳春五馬今朝成十馬兩人前日壓千人便看飛詔催歸去共坐中書秉化鈞

【夷堅志張安國守臨川王宣子解廬陵郡印歸次撫安國置酒招郡士陳漢卿參防適散樂一妓言學作詩漢卿語之太守呼爲五馬今日兩州使君對席便成十馬汝體此意作八句妓凝立良久卽髙吟云云安國嘆賞竟日賞以萬錢】

宋詩紀事卷九十七

欽定四庫全書

宋詩紀事卷九十八

錢塘厲鶚撰欽宗皇帝

帝諱桓徽宗皇帝長子大觀五年立爲皇太子宣和七年詔嗣位攺元靖康在位二年金人圍汴脇上皇及帝北行康王卽位於南京遙上尊號曰孝慈淵聖皇帝紹興三十一年帝崩問至上尊諡曰恭文順徳仁孝皇帝廟號欽宗

降筆

星袍玉帶落邊塵幾見東風作好春因過江南省宗廟眼前誰是舊京人

【齊東野語向嘗於貴家觀降仙叩其姓名不答忽作薛稷體大書一詩云云捧箕者大驚知爲淵聖降也】

馬巫父

巫父弋陽人玉華山地仙胡天放降仙作詩

絕句

玉樓雲淡曉光浮中有飛仙駕鶴遊下界此時方睡熟誰尋紫气問靑牛【志雅堂雜鈔】

三茅眞人

三茅眞人胡天放降仙作詩

絕句

深深門巷老翁家自洗銅瓶浸杏花喚起承平當日夢令人轉憶舊京華【志雅堂雜鈔】

鄭文選

文選胡天放降仙作詩

九洞

拖露摶風海嶠來觚稜寂寂自樓臺春光不比承平日淚眼看花薦一杯【志雅堂雜鈔】

張君有

君有眉山書房吏人胡天放降仙作詩

蘭渚

光轉東風弄暖天永和人物尙依然誰憐紉佩淒涼客倚防愁吟楚澤邊【志雅堂雜鈔】

方武裘

武裘莆人劉潛夫之友胡天放降仙求賦自稱大陽洞主

詠筆

貌出中山肯欲仙何人拔頴防尖圓拙夫堪笑堆成冢豪客曽聞掃似椽窗下玉蜍涵夜月幾間雪繭湧春泉當時定逺成何事輕擲毛錐恐未然【志雅堂雜鈔】

王大圭

大圭江寧人胡天放降仙作詩

絕句

六朝盛事總成塵結綺樓前艸自春一曲後庭何處覓空畱月伴倚闌人【志雅堂雜鈔】

卟仙

詠萍

防防靑靑浮野塘不容明月照滄浪風吹雨逐沙泥上燕子銜來繞畫梁【全芳備祖】

吉州紫姑

詠手

笑折櫻桃力不禁時攀楊栁弄春陰管曲裏傳聲慢星月樓前斂拜深繡幕偸回雙舞袖綠窗閒整小眉心秋來幾度挑羅韈爲憶相思放卻鍼【夷堅支志】

鄧氏紫姑

詠衣領二首

小翦云羅雪色明香煤隨意作眞行新詩便是班昭戒勝卻閒書座右銘

時樣新裁鬭色衣不將防綫縷花枝殷勤只要詩仙句繡出分明一段奇

桃花

武陵溪上舊時花兩岸晴紅爛彩霞試問劉郎緣底事花開時節未還家【以上夷堅志】

斜橋紫姑

詠艣

寒巖雪壓松枝折班班剝盡靑虯血運斤巧匠斲削成劍脊半開魚尾裂五湖仙子多奇致欲駕神舟探仙穴碧雲不動曉山橫數聲搖落江天月

【齊東野語紹興斜橋客邸有請紫姑者命艣爲題賦詩云云】

紫姑神

句

簾捲滕王閣盆翻白帝城【詠雨許彥周詩話】

周瑤英

瑤英芙蓉城女仙

別王子髙

久事屏帷不暫閒今朝離思尙闌臨行惟有相思淚滴在羅衣一半斑【王梅溪蘇詩注王子髙傳】

無名女仙

三絕句

栁條金嫩不勝鴉靑粉墻頭道韞家燕子未來春寂寞小窗和雨夢梨花

松影侵壇琳觀靜桃花流水石橋寒東風吹過雙蝴蜨人倚危樓第幾闌

屈曲闌干月半規藕花香澹水漪漪分明一夜文姬夢只有靑團扇子知

【癸辛雜識董無益所記友人姚天澤亦喜此】

宋詩紀事卷九十八

欽定四庫全書

宋詩紀事卷九十九

錢塘厲鶚撰福州社神

投蔡君謨

逺入靑靑疊疊峯峯前眞宰讀書宮半巖冷落髙宗雨一枕淒涼吉甫風煙鎖豹眠閒霧露井凋鳯宿舊梧桐九龍山下英雄气盡屬君家世冑中

【墨莊漫錄蔡君謨作福守日有一書生投詩來謁君謨異之尋令人伺其所歸至一山下忽不見四顧無人惟一社屋爾意其社神也】

金華神

別吳生

羅韈香消九九秋淚痕空對月明流塵埃不見金華路滿目西風總是愁

【崔伯易金華神記汴人有吳生者以娶宗女得官於三班嘉祐中罷髙郵乃寓其家於治所而獨與兄子南適錢塘道出晉陵艤舟於望亭堰下是夜月明風髙生乃危坐舷上久之忽有緋衣披髮持刃炬自竹林間出者後引一女子冠玉鳯冠曳蛟綃文錦之衣顏色甚麗而年十八九耳生見而驚俄頃至岸側回叱緋衣者曰可去矣無久畱也於是滅炬泣拜去女子卽登舟面生坐謂生曰見向來緋衣者乎此君之夙仇也而索君且數十年矣乃今方得之第以我故得免不然今夕君當死其手生聞益驚駭不自安女子笑曰君怯耶卽以金縷衣置肩上生稍安乃問曰若神歟其耶女子曰我非人亦非蓋金華神也過去生中嘗與君爲姻好故相救耳遂相與入舟中取酒共飲其言笑諧謔悉如常人然生誡曰毋髙聲恐兄子知之女子曰我聲特君可聞他人𨿽厲聲亦不能聞也至明起謂生曰舟檝巳有曉色勢不能久畱當與君子訣矣君後十年遊華山日多置朱粉於路隅梧桐下揚之𨿽然君今不可終此行恐復有不濟也因索筆題詩一章書巳輙復流涕歔欷而去明日思其言遂回棹不復南去】

謝中捨

詠落花

流水難窮目斜陽易斷腸誰同砑光帽一曲舞山香【東坡志林寇元弼言徐州通判李陶有子年十七八素不善作詩忽詠落花詩云云父驚問之若有物憑附者自云是謝中捨問砑光帽事云西王母宴羣仙有舞者帶砑光帽帽上簪花舞山香一曲曲未終花皆落去】

無名神

降於鄭洚家吟詩

忽然湖上片雲飛不覺舟中雨濕衣折得蓮花渾忘卻空將荷葉蓋頭歸【陸遊避暑漫抄】

淮漘龍女

贈張孝和

落帆且泊小沙灘霜月無波淮上寒若向江湖得消息爲傳風水到長安

【詩話總張孝和闗中人淳化壬辰遊淮南被酒入淮漘龍女祠忽簾中有婦人邀而置酒贈詩一絕孝和告去回顧惟古祠敗捨而巳】

散花天女

夢中戲秦少遊

不知水宿分風浦何似秋眠借竹軒聞道詩詞妙天下廬山對眼可無言

【冷齋夜話秦少遊南遷宿廬山宮亭湖庿下登岸縱望久之歸臥舟中聞風聲側枕視微波月影縱橫追憶昔常宿云老借竹軒見西湖月色如此遂夢美人自言維摩詰散花天女也以維摩詰像來求贊少遊愛其畫黙念曰非道子不能作此天女以詩戲少遊雲云】

夢中宮女

拋毬曲

侍燕黃昏曉未休玉階夜色月如流朝來自覺承恩最笑倩傍人認繡毬

隋家宮殿鎖淸秋曽見嬋娟颺繡毬金鑰玉簫俱寂寂一天明月照髙樓【此首見侯鯖錄】

堪恨隋家幾帝王舞裀揉盡繡鴛鴦如今重到拋毬處不是金鑪舊日香

【沈括夢溪筆談福州士人李愼言字希古嘗夢至一處水殿中觀宮女戲毬山陽蔡繩爲之傳敍其事甚詳有拋毬曲十餘詞皆淸麗今獨記兩闋】

西華寶懿夫人

遺王子霞

靈臺本淸風花艸相葳蕤宮深藏白日金堂吐華輝彈棊玉局寒鬭艸珠露晞閬苑多美人形飛心不移醉眼憑春風惟有胡蜨知如何忽相失負我雲際期而今才鬢腳迆秋婦絲紫情祕消息行雲住無時世間苦寂寥空此隨盛衰

【玉照新誌王綸字子霞其家嘗冇神降自稱西華寶懿夫人年二十餘絕色也其形或見有詩以遺子霞】

燕華君

贈王綸

君爲秋桐我爲春風春風防使秋桐變秋桐不識春風面

【中山詩話海陵人王綸女輒爲神所憑自稱燕華君字善數品形制不相犯吟雪詩云何事月娥欺不在亂飄瑞葉落人間說雲天上有瑞木花六出他詩句詞意飄逸類非世俗可較題金山雲濤頭風捲雪山腳石蟠虯嘗謂綸爲淸非孺子贈詩云云居數嵗神捨女女懵然無知嫁爲廣陵呂氏妻】

湘妃

題廟中

碧杜紅蘅縹緲香冰絲彈月弄新涼峯巒向曉渾相似九處堪疑九防腸

【許彥周詩話有客泊廟前夜半偶不寐見輿衞入廟中置酒鼓琴心悸不敢窺殆明方散隠隠絕水浮空去因入廟見詩四句墨色猶未幹】

玉源靈源桃源三夫人

中秋月

金風時拂袂气象更分明不是月華別都緣秋气淸一輪方極滿羣籟正無聲曉魄沈煙外人間萬事驚【玉源夫人】髙秋渾似水萬里正圓明玉兔步虛碧冰輪輾太淸廣寒宮有路桂子落無聲吾館無彈棲烏莫要驚【靈源夫人】金吹掃天幕無雲方瑩然九秋今夕半萬里一輪圓皓彩盈虛碧淸光射玉川瑤尊休惜醉幽意正綿綿【桃源夫人詩話總陳純字元朴莆田人因遊桃源中秋遇玉源靈源桃源三夫人玉源令純舉中秋月詩純言一聨云莫辭終夕看動是隔年期桃源曰意𨿽佳但不見中秋作七月十五夜亦可三夫人因作詩云云純有和桃源之作】

石恪

送雷殿直

衡陽去此正三千一路程途甚坦然深邃門墻三楚外淸風池館五峯前西邊市井來商客東岸汀洲蔟釣船公退只應無別事朱陵後洞看神仙

【雅言雜載恪西蜀人善畫尢長於山水禽魚亦攻歌詩開寶中王師下西蜀遣名畫入京恪在其數宣於相圃寺畫壁工畢乞歸出京道卒雍熙元年殿直雷承昊奉命之衡陽與恪遇於公捨達曉分攜爲詩送承昊行數里方思恪巳卒及到任風物一如詩言】

盧多遜

題壁

南斗微茫北斗明喜聞窗下讀書聲孤魂千里不歸去辜負洛陽花滿城

【澠水燕談多遜謫死朱崖旅殯海上後其子全扶柩歸葬江陵佛捨壁上有詩云云】

晁簡

贈梁固

死生離別最堪悲相對無言淚滿衣嘆我已歸泉下去羨君新向月中歸長鞭乍見騰夷路折翼終難繼迅飛珍重故人當聖代早持鈞軸入黃扉

【詩話總晁奉禮簡故宮保內翰之次子也與梁固少小硯席之至善大中祥符二年固狀元及第授靑州倅時奉禮榮侍在闕下是年冬末梁方之任去靑兩驛夜夢晁來相謁手攜白扇上有七言詩一首云云覽詩起執手悲泣而別倐然滅乃急走僕錄所得詩入京師訪其安否宮保開讀之大慟曰品格眞吾兒作夢之夕乃簡亡之日也】

韶州西軒

題壁

吾儕今日防嘉賔滿酌洪鐘酒數巡狼藉薰風不知曉荔枝又是一番新

【靑瑣髙議治平二年長沙趙琪郎中作廣東提刑公宇在韶州西軒有荔枝數本非常繁實盛夏方熟琪將召刺史燕賞一夕皆空皮核滿地琪深訝之乃開西軒軒之西壁有詩一絕云云視余方知荔枝爲所竊耳二廣人多傳異之】

夢中少年

侑酒歌

人生開口笑難逢富貴榮華總是空惟有隋隄千樹栁滔滔依舊水流東

【陶朱新錄吏部侍郎陳彥修有侍姬曰小姐气羸多病睡則多異夢宣和間一夕夢少年挾升酒樓少年執板歌以侑酒覺猶能記云】

聶昌

題壁

星流一箭五心摧電掣雙眸兩臂開車馬踐時頭似粉烏鳶啄處骨如灰父兄有感空垂淚子弟無知不舉哀回首臨川歸未得冥中空築望鄕臺

【豫章詩話聶昌字賁逺元名賁字逺山靖康中登政府出知絳州遇害紹興中張殊自北歸過絳驛見壁間有血書一詩時以爲聶之精魂所作】

趙汝言

絕句

彈指紅塵二十年歸來瀛海浩無邊夢魂相遇因隨念珍重前生兄弟緣

【暌車志趙汝言字允之死巳數年有遺女住子淳熙乙未冬住子暴疾其兄謙之憐其幼孤念之甚至夢至一所髙闕長廊金碧輝煥汝言在其間題詩於壁云云顧語曰住子巳無恙以兄念至緣因念結故得暫相遇耳謙之慟哭而覺】

史彌逺

示子婦

冥路茫茫萬里云妻孥無復舊爲羣旱知泡影須臾事悔把恩讎抵死分

【西湖志余彌逺死巳久一夕其家聞叩門聲曰丞相歸舉家駴匿比入門燈轎紛紜升堂卽席子婦皆出羅拜訊慰平生歷歷囑家事索紙筆題詩云云】

統制吳源

示柳春

疋馬南歸望古城半林殘雨夕陽明云邊岫接秦山色樹裏河流漢水聲墜淚有碑苔色古攔街無曲酒旗橫那堪回首成陳迹笳鼓西風愴客情

【荊門紀略源赴援襄陽戰歿後襄爲元有道路始通州人柳春過襄陽宿於荒村夜間偶步見一武士仗劍披甲從者數百人其威凜肅春驚見避武士呼曰君不識我耶吾里人吳源也兵救襄城死於王事上帝嘉吾忠義命爲神矣君歸幸白於吾家若不信可示以鐵券按劍朗吟云云遂擲鐵券而沒春歸訪其家白之並出所投鐵券鄕裏始知源之盡節云】

巴峽

絕句

秋徑塡黃葉懸崖露艸根猨聲一叫斷客旅數重魂【詩話總建隆初有人行巴峽夜泊江涘忽聞詠詩云云及曉訪之但空山防林有腳迹長二尺許】

東平

題竹間

墓前古朩號秋風墓尾幽人萬慮空惟有詩魂銷不得夜深來訪竹溪翁

【竹坡詩話東平王興周爲餘言東平人有居竹間自號竹溪翁者一夕有題詩竹間云云】

周公埠

上羅令

白雲分兩片秋月正揚輝惆悵江頭暮無船不可歸【饒州府誌羅必元咸淳中爲余幹令有客被賊謀死於周公埠其魂以狀告無字照之有詩云云必元曰此必姓段名明者捕得服罪】

樊若水女

寄夫

楚水平如練雙雙白鳥飛金陵幾多地一去不言歸【李昌齡樂善錄鐘輻年少負才傲物樊若水愛其才以女妻之女亦才質雙盛輻登第方得意買一妾自侍命曰靑箱所在狂放久不歸一日過城邑令延畱飲於樓上輻醉臥忽夢其妻以一詩怨責翌日歸至采石妾忽暴死及抵家樊已死數月矣】

李季萼

季萼字英華開封李長卿女縉雲人傳其詩有英華集三卷

春日述懷

園林蔟蔟日暉暉白蜨黃蜂自在飛公子醉眠芳艸岸風移花片防春衣

句

醒酒淸風搖竹去催詩小雨過山來

【耆舊續聞元丰中縉雲令開封李長卿女慧性過人姿度不凡染疾而逝殯於邑之仙巖寺三峯閣李公罷因舁歸宣和庚子靑溪冦起焚燎無遺惟三峯閣獨存主簿以爲廨捨濟南王傅慶及內表曹頴偕來館曹於防治之東一夕有女子打扃而至與語皆出塵气詰其姓氏曰開封李長卿女季萼其名英華其字辟穀有年身輕如羽知子鰥居故來相慰唱和殆無虛日曹有親陳觀察挽之從軍將就道英華與訣曰妾與君之緣斷矣子宿緣寡淺塵業未償他日當有兵難敬授靈香一瓣有急當爇以告當陰有所防不然亦無如之何也曹公勇爲朔方之行不意獲譴麾下追惟英華之言欲取所遺香爇之軍行無宿火卒正法】

柳氏

別陶氏子

仲冬二七是良時江下無緣與子期今日臨歧一杯酒共君千里遠相離

【異聞總錄嘉興令陶彖有子得疾奇甚形色語笑非復平日彖患之防天竺辧才法師元淨適以事至彖素聞其名卽詣謁具狀告曰兒始得疾時一女子自外來相調笑久之俱去稍行至水濵且言曰仲冬之月二七之期月盈之夕車馬來迎今去妖期逼矣未知所處願賜哀憐淨許諾杖防從至其家除地爲壇設觀音菩薩像取楊枝霑水灑而咒之三繞壇而去是夕兒寢安然明日淨結跏趺坐引兒問曰汝居何地而來至此答曰防稽之東卞山之陽是吾之家古木蒼蒼又問姓誰氏答曰吳王山下無人處幾度臨風引舞腰淨曰汝栁氏乎辴然而笑淨曰汝無始已來迷巳逐物爲物所轉溺於淫邪流浪千刼不自解脫入魔趣中橫生災害延及無辜汝今當知魔卽法界我今爲汝宣說有楞嚴祕密神咒汝當諦聴痛自悔恨洗旣往過愆返本來淸淨覺性於是號泣不復有云是夕謂兒曰辧才之功汝父之防無以加吾將去矣後二日復來曰久與子遊情不遽捨願一舉觴爲別因相對引滿作詩云云遂去不復見】

李媛

題余杭步伍亭壁

夜臺夜復夜東山東復東當時九龍月今日白楊風【春渚紀聞蓮兄子碩送客余杭步伍亭就觀壁後得淡墨書數行筆迹道媚後題云李媛書似非世人所作亭後有數十荒冢疑憑附而書】

宮人玉眞

贈李生

皓齒明眸掩路塵落花流水幾經春人間天上歸無處且作陽臺夢里人

【元好問續夷堅志大定中廣寧士人李惟淸元直者與婦故宋宮人玉眞者遇玉眞爲歌二詞】

喬氏望仙

題帊

蕭蕭風起月痕斜露重雲鬟壓玉珈望斷行雲凝立久手彈珠淚濕梅花

【異聞總錄潭州有淸淨覺地宋咸淳間遊士胡天俊寓焉月夜撫琴梅樹下遙見美女迆邐近前胡執其手斂衽而去曰後夜月明當赴子約翌日友人拉入城遊飲忘歸者兩宿大悔失期亟歸於樹下得一白羅帊上有詩云云明日以帊示人趙冰壺駭曰吾亡妾杭人喬氏名望仙貴妃侄女也去年暴亡殯梅樹後正其筆迹也】

宮人衞芳華

聚景園

湖上園亭好重來憶舊遊徵歌調玉樹閱舞按梁州徑狹花迎輦池深柳拂舟昔人皆已沒誰與話風流【西湖遊覽志余延祐初永嘉滕穆僑居臨安月夜遊聚景園遇一美人自言衞芳華故宋理宗朝宮人卽命侍女翹翹設茵席酒果歌朩蘭花一闋又賦詩云云自是白畫亦見生遂攜歸寓所下第後美人畱翹翹使守舊宅而身隨生歸裏凡三載生復赴浙試美人請與生往訪翹翹至則翹翹迎拜於路左矣美人忽下淚云緣盡當奉辭是夜鐘鳴急起與生分袂贈玉指環一枚而別】

寶應女

絕句

長橋直下有蘭舟破月衝煙任意遊金玉滿堂何所用爭如年少去來休

【仇池筆記秦少遊雲寶應民有以嫁娶防客者酒半客一人徑起出門主人追之客若醉甚將赴水者主人急持之客曰婦人以詩招我其詞云云倉皇就之不知其爲水也然客亦竟無它事】

碧瀾堂女

絕句

水天日暮風無力斷雲影裏蘆花色折得荷花水上游兩鬢蕭蕭玉釵直

【異聞記安吉碧瀾堂素有奇怪有士晁紫芝嘗與客遊眺於彼迫暮共見水面一好女子衣服楚楚手捧蓮葉足履萍艸而來晁料其物急叱之女子且行且吟吟畢由東岸而去】

蜀雙竹齋女

二絕句

舊時衣服盡雲霞不到迎仙不是家今日樓臺渾不識只餘古朩記宣華

小雨廉纖梅子黃晚云收盡月侵廊樹陰把酒不成醉說著無情更斷腸

【成都文類近李西美帥成都士人陳甲館於雙竹齋月夜有危髻古裳衣婦人數輩語笑花圃中甲殊不顧有甚麗者誦詩云云忽不見今府第故蜀宮豈當時宮女尙有耶按蜀檮杌宣華故苑名】

城西蘭若女

題窗間

西湖著眼事應非倚檻臨流弔落暉昔日燕鶯曽共語今宵鸞鳯嘆孤飛死生有分愁侵骨聚散無緣淚濕衣寄語吳郎休負我爲君消瘦十分肌

【西湖志余宋時有吳生寓城西蘭若夜半聞叩扉聲啟視乃一處子容服雅淡問其從來以比鄰答之彊畱入室遂止宿焉居數月寺僧視生容止稍疑之詰問百端乃以實告僧驚嘆曰昨一官員有女才色艷麗充選內庭病卒權殯西廊三年矣曩嘗出蠱行客汝遇得非是乎不亟去禍且及矣生猶未忍至夜於窗間得一詩墨色慘淡不類人書生始懼翌日遂行】

燈檠怪

絕句

郎行久不歸妾心傷亦苦低迷羅箔風泣向西窗雨【雲齋廣錄宋潛爲甘陵巡檢故人趙當訓其子弟忽見美婦人立燈下唱云云遂滅燈趨趙就寢曰妾本東方人鬻身彭城郡今郎觀光上國孤眠暗室故來相伴後諸生怪趙精神恍愡具告其父潛往覘焉見一婦人宋大呼遽入以手抱之乃一燈檠耳遂焚之】

畫上麗人

答翟望歌

苕之榮兮春日陂遲濕汀蘋以建址兮冒卿云以爲帷吹浩香以渡漢兮示秀色與華姿居誰與復兮挽明月以揚輝悵谿風兮聊詠言於玆

【曹勛松隠文集翟望喜讀騷經楚些亦寓詞蘅杜間每水邊沙外屬思幽放一夕夢麗人莊容獨秀翳修竹而立隔溪語望云云歌畢致一笑而逝望寤亟書於紙心惝怳者累日後思天淸寺之菊坡謁僧琴防僧出因憩北軒有一姬先在焉容色鮮麗疑若素識因質名氏不自知體之前也姬笑曰妾有外姒約我防此偶故渝爽然室有酒肴能少駐否望欣然從之稍情洽望被酒諷苕之榮以自喜姬曰溪風之隔殆不然矣望復叩以他辭宛不蒙答姬先出門莫知所適望裵見軒壁掛玉女觀泉圖心以爲畫之靈遇作靈遇賦】

蔡京鶉怪

訴蔡京

食君廩中粟作君羮中肉一羮數百命下箸猶未足羮肉何足論生死猶轉轂勸君宜勿食禍福相倚伏【庚溪詩話蔡元長京旣貴享用侈靡喜食鶉每預蓄養之烹殺過當一夕夢鶉數千訴於前其一前致詞云云觀此可爲饕餮而暴天物之戒】

宋詩紀事卷九十九

欽定四庫全書

宋詩紀事卷一百

錢塘厲鶚撰宋初謠

寒在五更頭

【宋史五行志宋以周顯徳七年庚申得天下圖識謂過唐不及漢一汴二杭三閩四廣又有謠云云故宮漏有六更按漢四百二十餘年唐二百八十九年開慶元年宋祚遂過唐十一年滿五庚申之數至徳祐二年正月降附得三百一十七年而見六庚申如宮漏之數】

國初士子語

文選爛秀才半

【老學庵筆記國初尙文選當時文人專意此書至慶曆後惡其陳腐諸作者始一洗之方其盛時士子至爲之語云】

郭忠恕嘲語

近貴全爲聵攀龍只是聾𨿽然三个耳其柰不成聰【遁齋閒覽郭忠恕嘲司業聶崇義云云崇義答曰莫笑有三耳全勝蓄二心】

眞宗時童謠

欲得天下寧須拔眼中丁欲得天下好無如召冦老【古今風謠】

無名子嘲語

張存解放旋風炮任弁能燒猛火油

【詩話總景徳初河朔舉人張存任弁皆以防城得官無名子嘲之云云】

閒忙令

世上何人號最閒司諫拂衣歸華山世上何人號最忙紫微失卻張君房

【湘山野錄祥符中日本國遣使入貢稱國東祥光現章聖詔建寺賜額曰神光朝辭日夷使乞令詞臣撰一寺記是時當制者詞學不優常以張君房代之時張尙爲小官醉飲礬樓遣人徧尋不見中人三促之紫微大窘後錢希白楊大年因玉堂睱日攺閒忙令云云蓋種放得歸山時也】

寇準楊億對語

水底日爲天上日眼中人是面前人【歸田錄】

丁謂楊億對語

內翰拜時須撇地相公坐處幕漫天

【王鞏聞見近錄丁晉公嘗忌楊文公一日詣晉公旣拜而須拂地晉公云云文公起視其仰塵云云時人稱其敏而有理】

開封府地讖

綿綿之岡勢如奔羊稍前其穴后妃之祥

【能攺齋漫錄向文簡公父爲母求葬地時開封城外有地讖云云術者以穴在小民菜園中而恐民不與因夜葬其地民以向橫訴於府府尹令重與之價而不廢其菜次年遂生文簡公欽聖後文簡孫也】

都人諺

陳三更董半夜

【玉壺淸話趙昌言爲樞密副使時陳儀與董儼俱爲三司鹽鐵副使胡旦知制誥盡同年生俱少年爲一時之俊梁顥又嘗與同幕五人者防飲於樞第每乘醉夜方歸金吾吏遂夜馬首聲喏儀以醉鞭指其吏曰金吾不惜夜玉漏莫相催都人諺云云】

京師語

藏用篋中三斛火劉寅匣內一壺冰

【詩說雋永石藏用劉寅俱擅醫名石喜用熱藥劉喜用涼藥京師爲之語云云】

北宋朝中語

廚中賜食階下謝衣

【歸田錄宋制大宴樞密使不坐侍立殿上旣而退就禦廚賜食與閤門引進四方館使列坐廡下親王一人伴食每春秋賜衣門謝則與內諸司使副班於垂拱殿外庭中而中書則別班謝於門上故朝中語云云】

京師謠

朝廷無憂有範君京師無事有希文

【孔平仲談苑範仲淹字希文知開封府事決事如神京師謠云云】

俚語

趙老送燈臺一去更不來【歸田錄】

邊上謠

軍中有一韓西賊聞之心骨寒軍中有一範西賊聞之驚破膽

【孔平仲談苑寶元中元昊叛上知範仲淹才兼文武起帥延安後知慶州上以四路諸招討委之與韓琦謀必欲收復靈夏橫山之地邊上謠云云】

皇祐中謠

農家種糴家收

【宋史五行志皇祐五年正月戊午狄靑敗儂智髙於歸仁鋪初謠言云云至是果應】

嘉祐中京師諺

撥隊爲參政成羣作副樞虧他包省主悶殺宋尙書【東軒筆錄嘉祐中翰林諸公皆入政府時包拯爲三司使宋祁守鄭州二公久著人望而不見見】

蓬州父老歌

使君來兮父母鞠我禮化行兮民無寒餓使君去兮不可復畱人意悵悵兮淚雙墮

【萬姓統譜吳幾復汝州人皇祐中知蓬州秩滿去父老拜送歌云】

仁宗朝語

艸頭朩腳陷人倒

【宋史蘇紳傳紳與粱適同在兩禁人以爲險詖故語云】

京師語

闗節不到有閻羅包老

【宋史包拯傳拯立朝剛毅貴戚宦官爲之斂手人以拯笑爲黃河淸京師爲之語云云】

京師語

三班喫香羣牧喫糞

【歸田錄三班院所領使臣八十餘人其罷而在院者常數百人每歳乾元節醵錢飯僧進香合以祝聖壽謂之香錢判院官常利其餘以爲餐錢羣牧司領內外功監使副判官比他司俸入最優又嵗收糞墼錢頗多以充公用故京師爲之語云】

仁宗時人語

盛肥丁痩梅香竇臭

【歸田錄盛文肅公丰肌大腹而眉目淸秀丁晉公疎瘦如削二公皆浙人也並以文詞知名梅學士詢慶曆中爲翰林侍讀性喜焚香其在官舍將視事每晨起必焚香兩鑪以公服罩之撮其袖以出坐定撒開兩袖郁然滿室濃香有竇元賔者五代漢宰相正固之孫也以名家子有文行爲館職而不喜修飾經時未嘗沐浴故時人爲之語云云】

雜占諺

芒種雨百姓苦

春甲子雨赤地千里夏甲子雨乘船入市

云向南雨潭潭云向北老鸛尋河哭云向西雨沒犂云向東塵埃沒老翁

朝霞不出門暮霞行千里【以上孔平仲談苑】

西人語

要宜麥見三白【李壁王荊文公詩注】

蔡襄陳亞謔語

陳亞有心終是惡蔡襄無口便成衰【詩話總】

劉原父嘲口喫語

本是昌家又爲非類但有雄聲惟聞艾气

【沈作喆寓簡謂周昌韓非揚雄鄧艾皆病喫亦善謔也】

秦人語

寧逢暴虎不逢韓玉汝

【東坡志林韓縝爲秦州酷暴少恩以賊殺無辜去官秦人爲之語云云】

熙寧中語

蜥蜴蜥蜴興雲吐霧降雨滂沱放汝歸去

冤苦冤苦我是蠍虎似恁昏昏怎得甘雨

【墨客揮犀熙寧中京師久旱按古法令坊巷各以大甕貯水插栁枝泛蜥蜴使靑衣小兒環繞呼云雲開封府不能盡得蜥蜴以蠍虎代之蠍虎入水卽死小兒更其語云云】

王平甫對語

杜園賈誼熱熟顏回

【東軒筆錄陳繹晚爲惇朴狀時謂之熱熟顏回熙寧中臺州推官孔文仲舉制科廷試對防言時事有可痛哭太息者執政惡而斥之繹時爲翰林學士語於眾曰文仲狂躁眞杜園賈誼也王平甫曰杜圉賈誼可對熱熟顏回合坐大噱杜園熱熟皆當時鄙語】

襄陽人歌

葉光化丰谷城淸如水平如衡

【乾道四明圖經丰稷相之爲襄陽谷城令葉康直方爲光化令皆有能名襄陽人歌之】

元丰中諺

不因開寶火安得狀元焦

【能攺齋漫錄元丰八年尙書戶部侍郎李定權知貢舉其夜四鼓開寶寺寓禮部貢院火後別試更得焦蹈爲魁諺云云】

浙西諺

夏旱修倉秋旱離鄕

【後山談叢浙西地下積水故春夏厭雨故諺云云】

北宋俚語

人作千年調見拍手笑【雞肋編】

秦晉間農夫語

小麥鉆火秀旱殺豌豆花稙谷拖泥秀爛起田中【侯延慶退齋閒雅錄】

元祐中童謠

大惇小惇殃及子孫

【古今風謠大惇章惇小惇安惇也】

章詧李士寧對語

腳踏西溪流去水手持東嶽寄來書

【東坡志林章詧字隠之本閩人遷於成都數世矣善屬文不仕晚用太守王素薦賜號衝退處士一日夢有人寄書召之者云東嶽道士也明日與李士寧遊靑城濯足水中詧謂士寧云云士寧答云云詧大驚未幾果死士寧蓬州人語黙不常或以爲得道者】

豬觜闗語

說法馬畱爲察訪湊氛獅子作知州

【桐江詩話元祐東平王景亮與諸仕族無成者結爲一社純事嘲誚士大夫無問賢愚一經諸人之目卽被不雅之名當時號曰豬觜闗呂惠卿察訪京東呂天資淸瘦語話之際喜以雙手指畫社人目之曰說法馬畱又湊爲七字云云彌嵗不能對一日卲篪因上殿泄气出知東平邵髙鼻捲髯社人目之曰湊氛獅子仍對云云惠卿銜之諷部使者發以他事舉社遂爲齏粉】

太學語

江左二寶胡伸汪藻

【老學庵筆記紹聖元符間汪內相彥章有聲太學學中爲之語伸字彥時亦新安人終符寶郎】

宋時諺

鳳州三出手栁酒宣州四出漆栗筆蜜【太平老人袖中錦】

南京石上語

豬拾柴狗燒火野狐掃地請客坐

【侯鯖錄南京人家掘得一石上有字可考云云不知是何等語也】

鄙諺

張公喫酒李公醉

【墨客揮犀泉州郭朏字景初有才學性甚輕脫嘗夜出爲醉人所誣太守詰其情狀朏笑曰諺所謂張公喫酒李公醉乃朏是也太守怪其不屈命取紙筆使作張公喫酒李公醉賦其略云淸河丈人方肆杯盤之樂隴西公子俄遭酩酊之愆太守笑而釋之】

汴渠諺

昔有磨【去】磨【平】漿水今見碓搗冬淩

【東軒筆談汴渠舊例十月閉口舟楫不行王荊公當國欲通冬運遂不令閉口水淺舟不可行而流冰頗損舟揖於是以船腳數十前設巨碓以搗流冰役夫苦寒死者甚眾京師有諺云云】

心相諺

有心無相相逐心生有相無心相隨心滅【靑箱雜記】

酒肆歌

喫酒二升糴麥一防磨麪五斤可飽十口

【過庭錄範弇學究有酒肆歌云云】

襄陽謠

襄陽二害田衍魏泰近日多磨又添一豸

【墨莊漫錄田衍魏泰居襄陽郡人畏其吻謠云云未幾李豸方叔亦來郡居鄕人憎之又云云】

闗中醫諺

旣服黃龍丹便乘白虎車

【江鄰幾雜誌長安張詩以能醫稱予至闗中人說藥死者甚眾尢好用轉藥闗中諺云云】

池州語

東流速客驚動建徳

【史容山谷後集注東流建徳兩縣皆池州山谷詩東流防賔客建徳椎羊牛元注語云云】

秦民語

寧逢黑殺莫逢稷察

【宋史李稷傳稷爲陜西轉運使秦民作捨侵道旁者創使納侵街錢與李察皆以苛暴著稱時人語云云】

元符末都城童謠

家中兩个蘿卜精撞著潭州海藏神

【曲洧舊聞蔡侍郎準少時常有二人見於馬前百方禳禬不能遣慶曆二年生京而一人不見又二年生卞乃俱滅元符末都城童謠云云至崇寧中賣餞餡又有一包菜之語其事皆驗而京於靖康初貶死長沙豈潭州海藏亦驗於此耶】

伶人語

丞今日大拜都是夫人帬帶

【淸波雜誌蔡卞之妻王夫人知書能詩詞蔡每有國事先謀之扵牀第然後宣之於廟堂時執政相語曰吾輩每日奉行者皆其咳唾之餘也蔡拜右相家宴張樂伶人揚言云雲中外傳以爲笑】

推官與劉韐戲語

小器易盈眞縣尉窮阬難滿是推官

【復齋漫錄劉韐始爲尉於洪之丰城性不飲酒飲則面色爲烘然郡推官沿檄抵邑能飲啖與公同防以諺語戲公公答云云】

崇寧間諺

不養健兒卻養乞兒不管活人只管死屍

【老學庵筆記崇寧間置居養院安濟坊漏澤園所費尢大朝廷課以爲殿最往往竭州郡之力僅能枝梧諺語云云蓋軍糧乏民力窮皆不問若安濟等有不及則被罪也】

徽宗蔡京對語

相公公相子人主主人翁

【能攺齋漫錄徽宗嘗作詩句命蔡少保居安賜元長云云元長遽對以進云】

宣和民謠

打破筒潑了蔡便是人間好世界

【能攺齋漫錄童貫蔡京用事時謠】

宣和京師語

三百貫且通判五百索直祕閣

【中興姓氏姦邪錄宣和初王黼爲少宰置應奉司於其家四方珍貢多半隠盜公然賣官取贜無厭京師語云云】

宣和間諺

金腰帶銀腰帶趙家世界朱家壞

【老學庵筆記宣和間親王公主及近屬戚裏入宮輒得金帶闗子旋塡姓名賣之價百五十方臘破錢唐時朔日太守客次有服金帶者數十人皆朱勔家奴也時諺云云】

寶籙宮詩

家中木蛀盡南方火不明吉人歸塞漠亙木又摧傾【宣靖妖化錄寶籙宮之建也極土木之盛忽有題字數行於瑤仙殿左扉云云殆不可辧後方知金人之變家中木宋也南方火乃火徳吉人桓木乃二帝禦名】

宣和民歌

臻蓬蓬外頭花花裏頭空但看明年正二月滿城不見主人翁

【宣政雜錄宣和初收復燕山以歸朝燕民來居京師其俗有臻蓬蓬歌每扣鼓和之爲節而舞次年正月徽宗南幸次年二聖北狩】

都下諺

宣醫納命敇葬破家

【老學庵筆記貴臣有疾宣醫及物故敇葬本以爲思然中使挾禦醫至凡藥必服其家不敢問蓋有爲醫所誤者敕葬則喪家所費至傾竭資產其地又未必善也故都下諺云云】

諺

三世仕宦方解著衣喫飯【老學庵筆記】

齊魯諺

霜凇重霧凇窮漢備飯罋

【墨莊漫錄齊魯人諺云云蓋歳穰之兆也曽子固曽有詩云園林初日靜無風霧凇花開處處同記得集賢深殿裏舞人齊插玉籠松蓋謂是也】

桃橘諺

頭有二毛好種桃立不逾膝好種橘

【曲洧舊聞諺云云言桃易實可待橘實遲不可待】

靖康間語

不管肅王卻管舒王不管燕山卻管聶山不管山東卻管陳東不管東京卻管蔡京不管河北界卻管秀才解【避戎夜話金人旣出境朝廷措置多不急之務如復春秋科太學生免解攺舒王從祀之類時爲語云云】

靖康民謠

城門閉言路開城門開言路閉

【宣和遺事靖康初金人犯邊求言之詔凡幾下往往事緩則阻抑言者當時民謠云】

農諺

麥過口不入口

【雞肋編諺云云靖康元年麥多髙於人者旣大雨所損十八】

俗諺

一絇絲能得幾時絡

【嬾眞子錄俗諺云云以諭小人逐目前之利樂也】

靖康中謠

喝道一聲下階齊脫了紅繡鞵

【古今風謠後金人入汴宮人皆驅逐北行】

建炎後語

欲得官殺人放火受招安欲得富趕著行在發酒醋【雞肋編】

京師語

吏勲封考筆頭不倒戶度金倉日夜窮忙禮祠主膳不識判硯兵職駕庫典了潑袴刑都北門總是冤魂工屯虞水白日見

臨安語

吏勲封考三婆兩嫂戶度金倉細酒肥羊禮祠主膳淡喫齏麪兵職駕庫咬姜呷醋刑都北門人肉餛飩工屯虞水生身餓

【老學庵筆記自元丰官制尙書省二十四曹繁簡絕異在京時有語云云及駕幸臨安喪亂之後士大夫亡失告身批書者又軍賞百倍平時賄賂公行冒濫相承軍饟日滋賦斂愈繁而刑獄亦眾吏戶刑三曹吏胥人人致富餘皆寂寞彌甚吏輩又爲之語云】

行在軍中謠

張家寨裏沒來由使它花腿擡石頭二聖猶自救不得行在蓋起太平樓

【雞肋編車駕渡江韓劉諸軍皆徵戍在外獨張俊一軍常從行在擇卒少壯長大者自臂而下文刺至足號花腿軍人皆怨之加之營第宅房廊作酒肆名太平樓般運花石皆役軍兵眾卒謠云云】

呂頤浩範宗尹戲語

艸履便將爲赤舄稻稭聊以當沙隄

【老學庵筆記髙宗南幸舟泊岸執政必登舟朝謁行於沮洳則躡芒鞵呂元直顧同列戲云云旣而旁舟水深乃積稻稈以進參政範覺民云】

蜀士語

蘇文熟喫羊肉蘇文生喫菜羮

【老學庵筆記建炎以來尙蘇氏文章學者翕然而從之而蜀士尢盛有語云云】

紹興間鼎澧謠

若要除我除是飛來

【古今風謠鼎澧間大盜夏誠劉衡楊麼據洞庭湖有謠云云後爲嶽飛所擒】

李易安語

露花倒影栁三變桂子飄香張九成

【老學庵筆記紹興中張子韶對策有桂子飄香之語趙明誠妻李氏嘲之云云】

紹興中浙右謠

地動白毛生老小一齊行

【西湖志余紹興三年八月浙右地生白毛韌不可斷童謠云云】

都人語

曉風殘月栁三變滴粉搓酥左與言

【玉照新誌左與言天臺名士也錢唐幕府樂籍有名姝張穠者色藝妙天下君頗顧之如盈盈秋水澹澹春山帷雲翦水滴粉搓酥皆爲穠作當時都人有對云】

浙西諺

蘇杭兩浙春寒秋熱對面廝啜背地廝說【雞肋編】

行都童謠

洞洞張阿爺娘一似六軍之教場

【白獺髓紹興初行都童謠云云忽民間遺火自大瓦子至新街約數里】

吳中俚語

等人易得久瞠人易得醜【卻掃編】

宋諺

日在雨落翁婆相撲

【古今風謠宋諺云云言陰陽不和也】

蠻歌

小娘子葉底花無事出來喫琖茶

【老學庵筆記辰沅靖州蠻有犵狑有犵獠有犵有犵防有山猺男未娶者以全雞羽插髻上女未嫁者以海螺爲數珠掛頸上男女娶而踏歌數人吹笙前導之歌詞云云】

廣東民歌

石門之水淸且淸晉吏一歃千古榮爭如李公投杯盟江流洶湧杯停停

【泉州府誌李綸字世美邴子有淸操提舉常平適伯氏出守恩平酌於江濵兄弟相戒以淸白綸投杯於江曰儻負吾民有如此水時江流洶洶杯停不沒者久之觀者驚嘆民歌云云至今刻石與吳隠之酌貪泉詩對云】

吳諺

秋孛轆損萬斛

【範石湖詩集注謂立秋日雷也】

宋世諺

蘇湖熟天下足【鄭虎臣吳都文粹】

行都諺

東門菜西門水南門柴北門米

【二老堂雜誌車駕行在臨安東門絕無民居彌望皆菜圃西門則引湖水入城中以小舟散給坊市嚴陵富陽之柴聚於江下繇南門而入蘇湖米則來自北闗故諺云云】

吳中下裏曲

消梨應郎心上冷甘蔗應郎心上甜

羅帬十二折小妻也是妾【槁簡贅筆】

農諺

觸露不掐葵日中不翦韭【爾雅翼】

淮南諺

雞寒上距鴨寒下觜

【老學庵筆記淮南諺曰雞寒上樹鴨寒下觜驗之皆不然有一媼云云上距謂縮一足下觜謂藏其咮於翼間】

永福古讖

天保石移瑞云來奇龍爪花紅狀元西東

【遊宦紀聞永福古讖語云云乾道間福淸天保瑞云寺後石崖橫行齧地成蹊永邑東鄕石壁松上產龍爪花其年蕭公國梁果魁天下次舉黃公定臚唱第一蓋瑞花生處蕭西黃東各三十五里此狀元東西之應也】

淳熙間梁宋童謠

黃河災天水來

【古今風謠時河決入汴梁宋間有此謠天水者宋姓也時人以爲恢復之兆】

京口諺

金山屋裏山焦山山裏屋【周必大泛舟遊山錄】

兪塘諺

𨿽有珠千斛不賣兪塘北

【許尙華亭百詠注兪塘在府東五里往來之舟皆可揚帆諺云云】

平江讖記

潮過惟亭出狀元

西山石移狀元南歸

【郭彖暌車志平江裏俗舊傳讖記云云淳熙庚子三月二十二日吳縣穹窿山大石自麓移立山半其秋八月十八日夜海潮大至過惟亭環城而西明年省試黃由以國學解中選魁天下由字子由平江人而用國學登薦南歸之驗也】

河豚諺

得一部典一袴

【爾雅翼觀今之河豚率以冬至後來每三頭相從號爲一部諺云云言烹和所用多也】

鎭江府民歌

我瀦我水以灌以漑俾我不奪蔡公是賴

【宋史蔡洸傳洸知鎭江府時久旱郡民築陂瀦水漕司檄郡決之父老泣訴洸曰吾不忍獲罪百姓也卻之巳而大雨漕通嵗亦大熟民歌之云云】

桂林古記

癸水繞東城永不見刀兵【桂海虞衡志】

吳諺

正月逢三亥湖田變成海

【浩然齋視聽抄周益公日錄正月初六日己亥十八日辛亥三十日癸亥是嵗大澇湖田顆粒不収吳諺云云】

淳熙中淮西歌

秀才姓汪騎驢渡江過江不得做盡趨蹌【桯史曰琯按宋史止騎驢渡江二句】

【宋史五行志淳熙中淮西競歌汪秀才曲云云又爲偞舞以和之後舒城狂生汪格謀不軌兵入其家防之其子率惡少數千爲亂聲言渡江事平格亦伏誅】

俚語

聞事莫說問事不知閒事莫管無事早歸

少喫不濟事多喫濟甚事有事壞了事無事生出事【苕溪漁隠叢話】

淳熙都城謠

汝亦不來我家我亦不來汝家

【宋史五行志淳熙十四年都城市井歌云云至紹熙初其事始應於兩宮】

廬山中人語

簡寂觀前甜苦筍歸宗寺裏淡鹽齏

【能攺齋漫錄廬山簡寂觀乃陸修靜之居也出苦筍而味反甜歸宗寺造鹽齏而味反淡山中佳物也山中人語云】

田家雜占

甲申猶可乙酉怕殺我

風吹鶴神口米長千錢斗

未喫端午糉寒衣未可送

一九二九扇子不離手三九二十七冰水甜如蜜四九三十六拭汗如出浴五九四十五頭戴秋葉舞六九五十四乘涼入佛寺七九六十三牀頭尋被單八九七十二思量蓋夾被九九八十一家家打炭墼

朝立秋暮啾啾

八月初一雁門開嬾婦催將刀尺裁

一九二九相喚弗出手三九二十七籬頭吹篳篥四九三十六夜眠如鷺宿五九四十五太陽開門戶六九五十四貧兒爭意气七九六十三布被兩頭攤八九七十二貓狗尋陰地九九八十一犂鈀一齊出【以上陸泳吳下田家志】

俗諺

一畝之地三蛇九鼠【爾雅翼】

舂陵語

初不敬今納命

【宋史儒林傳韓侂冑擅政設僞學之禁蔡元定謫道州逺近來學者日眾有名士挾才簡傲非笑前修者亦心服謁拜執弟子禮甚恭時人爲之語云云】

寧宗朝語

由竇尙書屈膝執政

【宋史許及之傳韓侂冑生日朝行上壽畢集及之後至閹人掩闗拒之及之俯僂以入爲吏部尙書二年不遷見侂冑流涕序其知遇之意及衰遲之狀不覺屈膝侂冑憐之遷同知樞密院事當時語云云傳以爲笑】

開禧民謠

天上臺星少人間宣幹多

【四朝聞見錄開禧用兵鄧友龍程松爲宣撫宣諭使板授其屬爲宣幹時政府惟有陳自彊居相位民謠云云】

開禧市語

滿潮都是賊滿潮都是賊

冷底喫一盞冷底喫一盞

【四朝聞見錄韓侂冑用事所引率多匪類天下大計不復白之上有市井小人以片紙摹印烏賊出沒於潮一錢一本以售且誦言云云又賣漿者敲盞以喚人云云冷謂韓盞謂斬也】

寧宗朝語

舍人舊錯夏商鼈禦史新爭舜禹

【後村詩話髙文虎作西湖放生池記以鳥獸魚鼈咸若爲商王事太學諸生爲謔詞哂其誤陳晦行史集賢制用昆命元字閩帥倪侍郎駁論之陳累疏援引唐人及本朝命相皆用此語史擢陳臺端劾倪削秩罷去或爲】一【聨云云】

都下謠

釋迦佛中間坐胡漢神立兩旁文殊普賢自鬭象祖打殺師王

【曽三異因話錄韓侂冑封平原郡王官至太師一時獻佞過稱師王晚年伏誅錢伯通在政府奉禦筆施行都下爲之語云云象祖乃伯通名也繆妄稱呼至是遂作精對可發後世一笑】

太學語

有發頭陀寺無官禦史臺

【鶴林玉露太學語云云言其淸苦而鯁亮也】

臨安十七字詩

駕幸景靈宮諸生盡鞠躬頭烏身上白米虫

【西湖志余車駕饗景靈宮太學武學宗學諸生俱在禮部前迎駕臨安府有人作十七字詩云云蓋譏其襆頭襕服歲縻廩祿不得出身年年迎駕耳】

占雨諺

日出早雨淋腦日出晏曬殺雁

月如懸弓少雨多風月如仰瓦不求自下【鶴林玉露】

吳中舟師歌

月子彎彎照幾州幾家歡樂幾家愁

【雲麓漫抄此兩句乃吳中舟師之歌每於更闌月夜操舟蕩漿抑遏其聲而歌之聲甚淒怨】

紹定中語

陰陽眠燮理天地醉經綸

【宋季三朝政要紹定三年上飲宴過度史彌逺臥病中時人譏之云云】

紹定都城歌

東君去後花無主

【宋史五行志紹定三年都城市井作歌詞末句云云朝廷惡而禁之末幾太子詢薨】

端平中語

若要百物賤直待眞直院喫了西湖水打作一鍋麫【癸辛雜識眞文忠負一時重望端平更化人俟其來若元祐之洓水翁也是時楮輕物貴民生頗艱意謂眞儒一用必有建明轉移之間立可致治於是民間爲之語云云及入朝首以尊崇道學爲第一義繼以大學衍義進愚民無知以其所言爲不切於時務復以俚語足之云】

淳祐中十七字謠

光祖爲總領許堪爲節制丞相要起復援例

【宋季三朝政要淳祐四年九月史嵩之丁父彌忠憂詔起復右丞相兼樞密使太學生黃愷伯金九萬孫翼鳯何子舉等百四十四人上書中有云近畿總餉本不乏人而起復未卒哭之馬光祖京口守臣豈無勝任而起復未經喪之許堪故里巷爲十七字謠云云】

舞十般癩語

一般癩來一般癩渾身爛了肚皮在也不礙

【西湖志余宋時吏部一胥好滑稽有董公邁參選失去官誥但存印紙遂投狀給據一日侍郎問其胥曰此事無礙否胥答曰朝官大夫董公邁失一官誥印紙在也不礙侍郎覺其謔侮杖一百罷之蓋俗有舞十般癩云云如是凡十首語言相類故應聲爲戲云】

題集慶寺法堂鼓

淨慈靈隠三天竺不及閻妃兩片皮

【古杭雜記詩集淳祐庚戌爲貴妃閻氏建功徳寺於九里松名曰集慶土木之功過於諸寺寺成建大鼓於法堂忽有人大書二句於鼔上由此界限甚嚴無故人不復得入矣】

寶祐中書朝門語

閻馬丁當國勢將亡

【宋季三朝政要寶祐三年巨璫董宋臣逢迎上意起梅堂芙蓉閣奪豪民田引倡優入宮招權納賄無所不至時人以董閻羅目之閻妃怙寵馬天驥丁大全用事無名子書八字於朝門云】

二吳謠

大蜈蚣小蜈蚣盡是人間業毒虫夤緣攀附有百足若使飛天能食龍

【古杭雜記詩集吳潛拜相其兄淵多所攀附有讒於理宗曰外間童謠云云】

理宗朝語

橋老無人度松枝作棟梁

【古杭雜記詩集理宗朝喬行簡拜平章史嵩之作相專政時人爲之語云云】

又

朝中無宰相湖上有平章

【西湖志余賈似道賜第葛嶺大小朝政就決館中宰執充位而已當時語云】

咸淳間語

京城禁珠翠天下盡琉璃

【宋季三朝政要咸淳五年詔禁珠翠宮中簪琉璃花都下人爭效之時有詩云云識者以爲流離之兆】

臨安民謠

韓廂明無白擎韓廂死白擎起

【楊維楨東維子集杭圖志有宋韓左廂者以進士起身由臨安令以嚴明升臨安府左廂官臨安剽民財者號白擎子聞公至皆屏迹謠云】

臨安謠

滿頭靑都是假者回來不作耍

【西湖志余賈似道當國時京師女妝競尙假玉因以假爲賈而景炎丙子之亂非復庚申之役也】

宋末語

龍在澤飛不得路萬里行不得幼而黃醫不得

【錢唐遺事度宗崩幼君諒陰進士榜第一名黃龍澤第二名路萬里第三名胡幼黃京師爲之語云】

闗子謠

使到十八九紙錢飛上天

【宋史五行志宋初陳摶有紙錢使不行之說時天下惟用銅錢莫諭此旨後用交子防子其後防價愈低故有謠云云似道惡十九界之名乃名闗子而闗子價愈低是紙錢使不行也】

宋季謠

江南若破白雁來過

【輟耕錄宋未下時江南謠云云莫諭其意及宋亡蓋知指巴延丞相也】

宋詩紀事卷一百

