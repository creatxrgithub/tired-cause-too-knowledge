《韻語陽秋》宋葛立方

韻語陽秋序

隆興元年﹐常之由天官侍郎罷七年矣﹐於是《韻語陽秋》之書成﹐貽書謂余敍之﹐會余以病未暇也。明年﹐常之卒。乾道攺元﹐三月九日﹐夜夢常之如平生。旣寤﹐愴念疇昔﹐泫然流涕﹐乃題其首﹐而歸其書於其孤。曰﹕《詩》三百篇﹐上而公卿大夫歌於朝廷﹐薦於郊廟﹐下而小夫賤隸詠於閭衡﹝中間從「共」﹞播於田野﹐莫不傳焉。達者以理﹐昧者以情﹐皆成於自然者也。文從字順﹐宜乎無得而議矣。至其不可通﹐則猶當以意逆志。理與情者﹐志所寓也﹐苟通矣﹐辭爲可略。《詩》亡之後﹐作者蓋寡﹐將卽其辭而求其志之所在﹐義之當否﹐則思之何可以不熟﹐講之何可以不詳﹐而責之何可以不恕哉。然去古益遠﹐學者之獘甚﹐方﹝《歷代詩話》本作「多」﹐從上句讀﹞且因物以索句﹐因句以命題﹐以至賡和之習盛﹐則又因韻以造語﹐因語以命意﹐言之支離﹐體之骫骳﹐情之抑鬱﹐理之乖悖﹐凡以此也。今欲求風雅之正﹐探本而遺末﹐讀常之之書﹐庶乎進於是哉﹗常之傳家學﹐故其源深﹔貫羣書﹐故其論辯﹔稟秀質﹐故其辭﹝《歷代詩話》本作「詞」﹞華。旣嘗登禁掖代王言矣﹐天不使之從容從官之內﹐賦《云漢》《常武》以贊中興﹐頌《淸廟》《思文》以揚先烈﹐流落江湖之上﹐而見於遺文者如此﹐此有識所屢嘆﹐非余獨爲之深惜也﹗常之葛氏﹐淸孝之孫﹐文康之子﹐予﹝《歷代詩話》本作「余」﹞先大夫之從侄云﹝《歷代詩話》本作「也」﹞。八月十二日﹐敷文閣直學士左朝議大夫致仕武夷徐林敍﹝《歷代詩話》本作「序」﹞。韻語陽秋序

韓愈疑《石鼓》之篇不入於詩﹐而杜子美之詩世或稱爲詩史。夫以《詩》三百篇皆出聖人之手﹐其不合於禮儀者﹐固已刪而弗取﹐豈容致疑其間。子美詩𨿽比物敍事﹐號爲精確﹐然其憂喜怨懟﹐感激憤嘆之際﹐亦豈容無溢言。余以是知觀古人文辭﹝《歷代詩話》本作「詞」﹞者﹐必先質其事而揆之以理。言與事乖﹐事與理違﹐則𨿽記言之史﹐如《書》之《武成》﹐或謂不可盡信﹔質於事而合﹐揆之理而然﹐則𨿽閭巷之談﹐童稚之謠﹐或足傳信於後世﹐而況文士之辭﹝《歷代詩話》本作「詞」﹞章哉。吏部侍郎葛公博極羣書﹐以文章名一世﹐暇日嘗著《韻語陽秋》廿卷﹐自漢魏以來﹐詩人篇詠﹐咸參稽抉摘﹐以品藻其是非﹐不以名取人﹐亦不以人廢言﹐質事揆理﹐而惟當之爲貴。至於有益名教﹐若悖理傷道者﹐則反復評論﹐折衷取予﹐以示勸戒。振六藝於古詩旣亡之後﹐發奧賾於靈均未覩之先﹐又豈若世之評詩者﹐徒揣其句語之工拙﹐格律之髙下﹐而屑屑於月露風雲﹑花木虫魚形狀之間而已哉﹗公旣歿﹐或請其書鏤板以傳世﹐輒掇其大旨﹐書於篇末﹐使覽者得詳焉。乾道二年八月旣望﹐右朝請郎行祕書省校書郎兼權戶部員外郎沈洵題。韻語陽秋自序

懶眞子旣上宜春之印﹐歸休於吳興﹐泛金溪﹐上我先人之獘廬﹐歸愚識夷塗﹐遊宦泯快捷方式﹐湛然胸次﹐不掛一絲。而多生習气﹐尙牽蠹簡﹐𨿽不能如毛萇﹑鄭康成泥虫魚之注﹐又不能如虞卿﹑李徳裕著窮愁之書。未諳王氏之靑箱﹐懶問董生之朱墨﹐獨喜讀古今人韻語﹐披詠紬繹﹐每畢景忘倦。凡詩人句義當否﹐若論人物行事﹐髙下是非﹐輒私斷臆處而歸之正。若背理傷道者﹐皆爲說以示勸戒。書成﹐號《韻語陽秋》。昔晉人褚裒爲皮裏陽秋﹐言口絕臧否﹐而心存涇渭﹐余之爲是也﹐其深愧於斯人哉﹗若孫盛﹑檀道鸞﹑鄧粲各有《晉陽秋》﹐是皆不畏人禍天刑﹐率意而作﹐如昌黎公所云者也。余也﹐非惟不敢﹐亦不暇。隆興甲申中元﹐丹陽﹝宋本作「楊」﹐據《歷代詩話》本攺﹞葛立方書。●卷一

「謝朝華之已披﹐起﹝《歷代詩話》本作「啟」﹞夕秀於未振」﹐學詩者尢當領此。陳腐之語﹐固不必涉筆﹐然求去其陳腐不可得﹐而翻爲怪怪奇奇不可致詰之語以欺人﹐不獨欺人﹐而且自欺﹐誠學者之大病也。詩人首二謝﹐靈運在永嘉﹐因夢惠連﹐遂有「池塘生春艸」之句﹔玄暉在宣城﹐因登三山﹐遂有「澄江靜如練」之句。二公妙處﹐蓋在於鼻無堊﹑目無膜爾。鼻無堊﹐斤將曷運﹖目無膜﹐篦將曷施﹖所謂混然天成﹐天球不琢者與﹖靈運詩﹐如「矜名道不足﹐適己物可忘」﹑「淸暉能娛人﹐遊子澹忘歸」﹐玄暉詩﹐如「春艸秋更綠﹐公子未西歸」﹑「大江流日夜﹐客心悲未央」等語﹐皆得《三百五篇》之餘韻﹐是以古今以爲奇作﹐又曷嘗以難解爲工哉﹗東坡《跋李端叔詩卷》云「暫借好詩消永夜﹐每逢佳處輒參禪。」蓋端叔作詩﹐用意太過﹐參禪之語﹐所以警之云。

陶潛﹑謝晀詩皆平澹有思致﹐非後來詩人怵心劌目雕琢者所爲也。老杜云「陶﹑謝不枝梧﹐《風》《騷》共推激。紫燕自超詣﹐翠駁誰翦剔」是也。大抵欲造平澹﹐當自組麗中來﹐落其華芬﹐然後可造平澹之境﹐如此則陶﹑謝不足進矣。今之人多作拙易詩﹐而自以爲平澹﹐識者未嘗不絕倒也。梅聖兪《和晏相詩》云「因今適性情﹐稍欲到平澹。苦詞未圓熟﹐刺口劇菱芡。」言到平澹處甚難也。所以《贈杜挺之詩》有「作詩無古今﹐欲造平澹難」之句。李白雲﹕「淸水出芙蓉﹐天然去雕飾。」平澹而到天然處﹐則善矣。

老杜寄身於兵戈騷屑之中﹐感時對物﹐則悲傷系之。如「感時花濺淚」是也。故作詩多用一「自」字。《田父泥飲詩》云「步屧隨春風﹐村村自花柳。」《遣懷詩》云「愁眼看霜露﹐寒城菊自花。」《憶弟詩》云「故園花自發﹐春日鳥還飛。」《日暮詩》云「風月自淸夜﹐江山非故園。」《滕王亭子》云「古墻猶竹色﹐虛閣自松聲。」言人情對境﹐自有悲喜﹐而初不能累無情之物也。

杜甫《觀安西過兵詩》云「談笑無河北﹐心肝奉至尊。」故東坡亦云「似聞指揮築上郡﹐已覺談笑無西戎。」蓋用左太衝《詠史詩》「長嘯激淸風﹐志若無東吳」也。王維云「虜騎千重只似無。」句則拙矣。

杜子美《曹將軍丹靑引》云「將軍魏武之子孫﹐於今爲庶爲淸門。」元微之《去杭州詩》亦云「房杜王魏之子孫﹐𨿽及百代爲淸門。」則知老杜於當時已爲詩人所欽服如此。殘膏剩馥﹐沾丐後代﹐宜哉﹗故微之云「詩人以來﹐未有如子美者。」

老杜詩以後二句續前二句處甚多。如《喜弟觀到詩》云「待爾嗔烏鵲﹐拋書示鶺鴒。枝間喜不去﹐原上急曾經。」《晴詩》云「啼烏爭引子﹐鳴鶴不歸林。下食遭泥去﹐髙飛恨久陰。」《江閣臥病》云「滑憶雕胡飯﹐香聞錦帶羹。澑匙兼暖腹﹐誰欲致杯罌。」《寄張山人詩》云「曹植休前輩﹐張芝更後身。數篇吟可老﹐一字買堪貧。」如此類甚多。此格起於謝靈運《廬陵王墓下詩》云「延州協心許﹐楚老惜蘭芳。解劍竟何及﹐撫墳徒自傷。」李太白詩亦時有此格﹐如「毛遂不墮井﹐曾參寧殺人﹗虛言誤公子﹐投杼感慈親」是也。

梅聖兪云「作詩須狀難寫之景於目前﹐含不盡之意於言外。」眞名言也。觀其《送蘇祠部通判﹝《歷代詩話》本有「於」字﹞洪州詩》云「沙鳥看來沒﹐雲山愛後移。」《送張子野赴鄭州》云「秋雨生陂水﹐髙風落廟梧」之類﹐狀難寫之景也。《送馬殿丞赴密州》﹝《歷代詩話》本有「云」字﹞﹕「危帆淮上去﹐古木海邊秋。」《和陳祕校》云「江水幾經歲﹐鑑中無壯顏」之類﹐含不盡之意也。

梅聖兪五字律詩﹐於對聯中十字作一意處甚多。如《碧瀾亭詩》云「危樓喧晚鼓﹐驚鷺起寒汀。」《初見淮山》云「朝來汴口望﹐喜見淮上山。」《送兪駕部》云「何時鷁舟上﹐遠見鑪峯迎。」《送張子野》云「不知從此去﹐當見復何如。」《和王尉》云「度鳫﹝《歷代詩話》本作「鳥」﹞不曾下﹐新文誰寄評。」《晝寢詩》云「及爾寂無慮﹐始知機盡空。」如此者不可勝舉。詩家謂之「十字格」﹐今人用此格者殊少也。老杜亦時有此格﹐《放舩詩》云「直愁騎馬滑﹐故作泛舟回。」《對雨》雲﹕「不愁巴道路﹐恐濕漢旌旗。」《江月》云「天邊長作客﹐老去一沾巾。」

杜甫《客夜詩》云「客睡何曾著﹐秋天不肯明。」《陪王使君泛江詩》云「山豁何時斷﹐江平不肯流。」不肯二字﹐含蓄甚佳﹐故杜兩言之。與淵明所謂「日月不肯遲﹐四時相催迫」同意。﹝此條《歷代詩話》本接上條﹐疑誤﹞

退之《贈崔立之》前後各一篇﹐皆譏其詩文易得。前詩曰「才豪气猛易語言﹐往往蛟螭雜螻蚓。」後詩曰「文如翻水成﹐初不用意爲。」二詩皆數十韻﹐豈非欲衒博於易語言﹝《歷代詩話》本無「言」字﹞之人乎﹖前詩曰「深藏篋笥時一發﹐戢戢已多如束筍。」後詩曰「每旬遺我書﹐竟歲無差池。」有以知崔於韓情義之篤如此也。

杜甫﹑李白以詩齊名﹐韓退之云「李﹑杜文章在﹐光焰萬丈長。」似未易以優劣也。然杜詩思苦而語奇﹐李詩思疾而語豪。杜集中言李白詩處甚多﹐如「李白一鬥詩百篇」﹐如「淸新庾開府﹐俊逸鮑參軍」﹐「何時一尊酒﹐重與細論文」之句﹐似譏其太俊快。李白論杜甫﹐則曰「飯顆山頭逢杜甫﹐頭戴笠子日卓午。爲問因何太瘦生﹐只爲從來作詩苦。」似譏其太愁肝腎也。杜牧雲「杜詩韓筆愁來讀﹐似倩麻姑癢處抓﹝《歷代詩話》本作「搔」﹞。天外鳳凰誰得髓﹐何人解合續弦膠。」則杜甫詩﹐唐朝以來一人而已﹐豈白所能望耶﹗

《選》詩駢句甚多﹐如﹕「宣尼悲獲麟﹐西狩涕孔丘。」「千憂集日夜﹐萬感盈朝昏。」「萬古陳往還﹐百代勞起伏。」「多士成大業﹐羣賢濟洪績」之類﹐恐不足爲後人之法也。

近時論詩者﹐皆謂偶對不切﹐則失之麄﹔太切﹐則失之俗。如江西詩社所作﹐慮失之俗也﹐則往往不甚對﹐是亦一偏之見爾。老杜《江陵詩》云「地利西通蜀﹐天文北照秦。」《秦州詩》雲「水落魚龍夜﹐山空鳥鼠秋。」「叢篁低地碧﹐髙柳半天靑。」《豎子至》云「柤梨且綴碧﹐梅杏半傳黃。」如此之類﹐可謂對偶太切矣﹐又何俗乎﹖如「雜蕊紅相對﹐他時錦不如」。「磨滅余篇翰﹐平生一釣舟」之類﹐𨿽對不求太切﹐而未嘗失格律也。學詩者當審此。

許渾《呈裴明府詩》云「江村夜漲浮天水﹐澤國秋生動地風。」《漢水傷稼》﹐亦全用此一聯。《郊居春日詩》云「花前更謝依劉客﹐雪後空懷訪戴人。」《和杜侍禦》云「因過石城先訪戴﹐欲朝金闕暫依劉。」又《送林處士》云「鏡中非訪戴﹐劍外欲依劉。」《寄三川﹝《歷代詩話》本作「州」﹞守》云「花深稚榻迎何客﹐月在膺舟醉幾人﹖」《陪崔公宴》又云「賓館盡開﹝《歷代詩話》本作「閒」﹞徐稚榻﹐客帆空戀李膺舟。」《題王隱居》云「隨蜂收野密﹝《歷代詩話》本作「蜜」﹞﹐尋麝采生香。」《呈李明府》云「洞花蜂聚蜜﹐嵓柏麝畱香。」《松江詩》云「晚色千帆落﹐林聲一雁飛。」《深春詩》云「故里千帆外﹐深春一雁飛。」又《寄盧郎中並贈閒師》皆以庾樓對蕭寺。見於其它篇詠﹐以楊柳對蒹葭﹐以楊子渡對越王臺者甚多。蓋其源不長﹐其流不遠﹐則波瀾不至於汪洋浩渺﹐宜哉。杜甫云「讀書破萬卷﹐下筆如有神。」欲下筆﹐當自讀書始。

韋應物詩平平處甚多﹐至於五字句﹐則超然出於畦徑之外。如《遊溪詩》「野水煙鶴唳﹐楚天雲雨空。」《南齋詩》「春水不生煙﹐荒崗筠翳石」。《詠聲詩》「萬物自生聽﹐太空常寂寥」。如此等句﹐豈下於「兵衛森畫戟﹐燕寢凝淸香」哉。故白樂天云「韋蘇州五言詩﹐髙雅閒淡﹐自成一家之體。」東坡亦云「樂天長短三千首﹐卻愛韋郎五字詩。」

孟郊詩「楚山相蔽虧﹐日月無全輝。萬株古柳根﹐拏此燐燐溪。大行橫偃脊﹝原作「春」﹐據《歷代詩話》本攺﹞﹐百里方崔嵬」等句﹐皆造語工新﹐無一點俗韻。然其它篇章﹐似此處絕少也。李觀﹝《歷代詩話》本作「翺」﹞評其詩云「髙處在古無上﹐平處下觀二謝。」許之亦太甚矣。東坡謂「初如食小魚﹐所得不償勞。又似食蟛﹝虫越﹞﹐竟日嚼空螯」。貶之亦太甚矣。

《太平廣記》載﹐宋之問於靈隱寺夜吟﹐詩未就﹐聞有人云﹐何不道「樓觀滄海日﹐門對浙江潮」。莫知何人。人有識之者﹐曰「此駱賓王也。」是時賓王與徐敬業俱隱名同逃﹐已莫﹝《歷代詩話》本作「暮」﹐同﹞年矣。而集中有《江南送之問詩》云「秋江無綠芷﹐寒汀有白蘋。采之將何遺﹖故人漳水濱。」《兗州餞之問詩》云「淮沂泗水北﹐梁甫汶陽東。別路靑驪遠﹐離尊綠蟻空。」其相習如此﹐不應暮年相遇於靈隱寺云不相識也。蓋是賓王逃難之時﹐之問不欲顯其姓名爾。

杜荀鶴﹑鄭谷詩﹐皆一句內好用二字相疊﹐然荀鶴多用於前後散句﹐而鄭谷用於中間對聯。荀鶴詩云「文星漸見射臺星」﹐「非謁朱門謁孔門」﹐「常仰門風繼﹝《歷代詩話》本作「維」﹐同﹞國風」﹐「忽地晴天作雨天」﹐「猶把中才謁上才。」皆用於散聯。鄭谷﹝原作「光」﹐據《歷代詩話》本攺﹞「那堪流落逢搖落﹐可得潸然是偶然」﹐「身爲醉客思吟客﹐官自中丞拜右丞」﹐「初塵蕓閣辭禪閣﹐卻訪支郎是老郎」﹐「誰知野性非天性﹐不扣權門扣道門」。皆用於對聯也。

梅聖兪早有詩名﹐故人﹝《歷代詩話》本無「人」字﹞士能詩者﹐往往寫卷投擲﹐以質其是非。梅各有報章﹐未嘗輕許之也。《讀黃萃詩卷》則云「鳳凰養雛飛未髙﹐雞鶩成羣翅終短。」《讀蕭淵詩卷》則云「野雉五色且非鳳﹐知時善鳴雞若何。」《讀孫且言詩卷》則云「汲井欲到深﹐磨鑑欲盡塵。」《讀張令詩卷》則云「讀之不敢倦﹐十未能一曉。」《讀邵不疑詩卷》則曰「旣觀坐長嘆﹐復想李杜韓。」皆因其短而教誨之也。東坡喜獎與後進﹐有一言之善﹐則極口褒賞﹐使其有聞於世而後已。故受其獎者﹐亦踴躍自勉﹐樂於修進﹐而終爲令器。若東坡者﹐其有功於斯文哉﹐其有功於斯人哉﹗

律詩中間對聯﹐兩句意甚遠﹐而中實潛貫者﹐最爲髙作。如介甫《示平甫詩》云「家世到今宜有後﹐士才如此豈無時。」《答陳正叔》云「此道未行身有待﹐古人不見首空回。」魯直《答彥和詩》云「天於萬物定貧我﹐智效一官全爲親。」《上叔父夷仲詩》云「萬里書來兒女瘦﹐十月山行冰雪深。」歐陽永叔《送王平甫下第詩》云「朝廷失士有司恥﹐貧賤不憂君子難。」《送張道州詩》云「身行南雁不到處﹐山與北人相對愁。」如此之類﹐與規規然在於媲靑對白者﹐相去萬里矣。魯直如此句甚多﹐不能槪舉也。

韓愈以瀑布爲「天紳」﹐所謂「懸瀑垂天紳」是也。孟郊以檐澑爲「天紳」﹐所謂「檐澑擲天紳」是也。東坡《次韻王定國倅頴﹝《歷代詩話》本作「潁」﹞詩》﹐亦有「餘波猶足掛天紳」之句。

「水田飛白鷺﹐夏木囀黃鸝。」李嘉佑詩也。王摩詰衍之爲七言曰「漠漠水田飛白鷺﹐陰陰夏木囀黃鸝。」而興益遠。「九天閶闔開宮殿﹐萬國衣冠拜冕旒。」王摩詰詩也。杜子美刪之爲五言曰﹝《歷代詩話》本作「句」﹞﹕「閶闔開黃道﹐衣冠拜紫宸。」而語益工。近觀山谷黔南十絕﹐七篇全用樂天《花下對酒》《渭川舊居》《東城》《尋春》《西樓》《委順》《竹窗》等詩﹐餘三篇用其詩略點化而已。樂天云「相去六千里﹐地絕天邈然。十書九不到﹐何以開憂顏。」山谷則云「相望六千里﹐天地隔江山。十書九不到﹐何用一開顏。」樂天云「霜降水反壑﹐風落木歸山。苒苒歲時晏﹐物皆復本原。」山谷云「霜降水反壑﹐風落木歸山。苒苒歲華晚﹐昆虫皆閉關。」樂天詩云「渴人多夢飲﹐饑人多夢餐。春來夢何處﹖合眼到東川。」山谷云「病人多夢醫﹐囚人多夢赦。如何春來夢﹐合眼見鄕社。」葉少蘊云「詩人點化前作﹐正如李光弼將郭子儀之軍﹐重經號令﹐精彩數倍。」今觀三公所作﹐此語殆誠然也。

《歸叟詩話》載《鼾睡詩》一篇﹐以爲韓退之遺文﹐其實非也。所謂「有如阿鼻屍﹐長喚忍眾罪」﹐「鐵佛聞皺眉﹐石人戰搖腿」等句﹐皆不成語言﹐而厚誣退之﹐不亦冤乎﹖歐陽永叔有《謝人送枕簟詩》﹐因及喜睡﹐其曰「少壯喘息人莫聽﹐中年鼻鼾尢惡聲。癡兒掩耳謂雷作﹐竈婦驚窺疑釜鳴」﹐與前詩不侔矣。

人言居富貴之中者﹐則能道富貴語﹐亦猶居貧賤者工於說饑寒也。王岐公被遇四朝﹐目濡耳染﹐莫非富貴﹐則其詩章𨿽欲不富貴得乎﹖故岐公之詩﹐當時有至寶丹之諭。如「寶藏發函金作界﹐仙醪傳羽玉爲臺」﹐「夢回金殿風光別﹐吟到銀河月影低」等句甚多。李慶孫《富貴曲》云「軸裝曲譜金書字﹐樹記花名玉篆牌。」晏元獻云「太乞兒相。若諳富貴者﹐不爾道也。」元獻詩云「梨花院落溶溶月﹐柳絮池塘淡淡風。」此自然有富貴气。吾曾埠祖侍郎諱宮﹐𨿽起於寒微﹐而論富貴若固有之。嘗有詩云「翩廢朽子朱門靜﹐狼藉梨花小院閒。」又云「西樓月上簾簾靜﹐後苑花開院院香。」其視晏公眞不愧矣。若孟郊「借車載家具﹐家具少於車」。陶潛「敝襟不掩肘﹐藜羹常乏斟。」杜甫「天吳與紫鳳﹐顚倒在短褐」。皆巧於說貧者也。

歐公一世文宗﹐其集中美梅聖兪詩者﹐十幾四五。稱之甚者﹐如﹕「詩成希深擁鼻謳﹐師魯捲舌藏戈矛。」又云「作詩三十年﹐視我猶後輩。」又云「少低筆力容我和﹐無使難追韻髙絕。」又云「嗟哉吾豈能知子﹐論詩賴子能指迷。」聖兪詩佳處固多﹐然非歐公標榜之重﹐詩名亦安能至如此之重哉。歐公後有詩云「梅窮獨我知﹐古貨今難賣。」而聖兪《贈滁州謝判官詩》亦云「我詩固少愛﹐獨爾太守知。」皆言識之者鮮矣。張蕓叟評其詩云「如深山道人﹐艸衣捆屨﹐王公大人見之屈膝。」

蔡君謨娶余祖姑淸源君﹐而赴漳南幕。余曾祖通議嘗贈之詩曰「藻思舊傳靑管夢﹐哲科新試碧雞才。乍依仲寶蓮花幕﹐更下溫郎玉照﹝《歷代詩話》本作「鏡」﹞臺。」可謂佳句矣。韓退之《送陸暢詩》云「一來取髙第﹐官佐東宮軍。迎婦丞相府﹐誇映秀士羣。鳴鸞桂樹間﹐觀者何繽紛。」此二詩﹐事相類而語皆奇也。●卷二

荊公嘗有詩曰「功謝蕭規慚漢第﹐恩從隗始詫燕臺。」或謂公曰「蕭何萬世之功﹐則功字固有來處﹐若恩字未見有出也。」荊公答曰「韓集《闘雞聯句》﹐則孟郊云『受恩慚始隗』。」則知荊公詩用法之嚴如此。然「一水護田將綠繞﹐兩山排闥送靑來」之句﹐乃以樊噲排闥事對護田﹐豈護田亦有所出邪﹖有好事者爲餘言﹐一日﹐有人面稱公詩﹐謂「自喜田園安五柳﹐但嫌屍祝擾庚桑」﹐以爲的對。公笑曰「伊但知柳對桑爲的對﹐然庚亦是數﹐蓋以十日數之也。」余謂荊公未必有此意﹐使果如好事者之說﹐則作詩步驟亦太拘窘矣。錢起《送屈突司馬詩》云「星飛龐統驥﹐箭發魯連書。」人多稱其工。餘恨龐統驥出處無星字﹐而魯連書有箭字也。《趙給事中晚歸不遇詩》﹕「忽看童子掃花處﹐始愧夕郎題鳳來。」前句不用事﹐後句用二事﹔皆非律也。

《錢起集》前八卷後五卷。鮑欽止謂昭宗時有中書舍人錢珝﹐亦起之諸孫﹐今起集中恐亦有珝所作者。余初未知其所據也。比見前集中有《同程七早﹝《歷代詩話》本作「蚤」﹐同﹞入中書》一篇云「不意雲霄能自致﹐空驚鴛鷺忽相隨。臘﹝《歷代詩話》本作「臈」﹞雪新晴柏子殿﹐春風欲上萬年枝。」《和王員外雪晴早朝》云「紫微晴雪帶恩光﹐繞仗偏隨鴛鷺行。長信月畱寧避曉﹐宜春花滿不飛香。」二詩皆珝所作無疑﹐蓋起未嘗入中書也。集中又有《登彭祖樓》一詩﹐而薛能集亦載﹐則知所編甚駁也。

陳去非嘗爲餘言﹕唐人皆苦思作詩﹐所謂「吟安一个字﹐撚斷數莖須」﹐「句向夜深得﹐心從天外歸」﹐「吟成五字句﹐用破一生心」﹐「蟾蜍影裏淸吟苦﹐舴艋舟中白髮生」之類是也。故造語皆工﹐得句皆奇﹐但韻格不髙﹐故不能參少陵之﹝《歷代詩話》本無「之」字﹞逸步。後之學詩者﹐儻﹝《歷代詩話》本下有「或」字﹞能取唐人語而掇入少陵繩墨步驟中﹐此速肖﹝《歷代詩話》本作「連胸」﹞之術也。余嘗以此語似葉少蘊﹐少蘊云﹕李益詩云「開門風動竹﹐疑是故人來」﹐沈亞之詩云「徘徊花上月﹐虛度可憐宵」﹐皆佳句也。鄭谷掇取而用之﹐乃云「睡輕可忍風敲竹﹐飲散那堪月在花」﹐眞可與李沈作僕奴。由是論之﹐作詩者興致先自髙遠﹐則去非之言可用﹔儻不然﹐便與鄭都官無異。

杜甫讀蘇渙詩﹐則曰「餘發喜卻變﹐白間生黑絲。」髙適觀陳十六史碑﹐則曰「我來觀雅制﹐慷慨變毛髮。」

方幹詩﹐淸潤小巧﹐蓋未升曹﹑劉之堂﹐或者取之太過﹐余未曉也。王贊嘗稱之曰「鋟肌滌骨﹐冰瑩霞絢﹐嘉肴自將﹐不吮余雋。麗不芬葩﹐苦不臒棘﹐當其得志﹐倏與神會。」孫合嘗稱之曰「其秀也﹐仙蕊於常花﹔其鳴也﹐靈鼉於眾響。」觀其所﹝《歷代詩話》本無「所」字﹞作《登靈隱峯詩》云「山疊雲霞際﹐川傾世界東。」《送諭坦之詩》云「風塵辭帝裏﹐舟檝﹝《歷代詩話》本作「楫」﹐同﹞到家林。」此眞兒童語也。《寄諭鳧》云「寒蕪隨楚盡﹐落葉渡淮稀。」而《送諭坦之下第》又云「過楚寒方盡﹐浮淮月正沈。」《贈路明府詩》云「吟成五字句﹐用破一生心。」而《贈諭鳧》又云「才吟五字句﹐又白幾莖須。」《稱﹝《歷代詩話》本作「湖」﹞湖心寺中島》云「雪折停猿樹﹐花藏浴鶴泉。」而《寄越上人》又云「窗接停猿樹﹐嵒飛浴鶴泉。」《於使君詩》云「月中倚棹吟漁浦﹐花底垂鞭醉鳳城。」而《送伍秀才詩》又云「倚棹寒吟漁浦月﹐垂鞭醉入鳳城春。」塵﹝《歷代詩話》本作「觀」﹞其語言﹐重復如此﹐有以見其窘也。至於「野渡波搖月﹐空城雨翳鍾」﹐「白猿﹝《歷代詩話》本作「猨」﹐同﹞垂樹窗邊月﹐紅鯉驚鉤竹外溪」﹐「義行相識處﹐貧過少年時」等句﹐誠無愧於孫﹑王所賞。

李長吉云「我生﹝《歷代詩話》本作「當」﹞二十不得意﹐一生愁心﹐謝如梧蘭﹝《歷代詩話》本作「一心愁謝如枯蘭」﹞。」至二十七而卒。陳無己《除夜詩》云「七十已彊半﹐所餘能幾何。遙知暮夜促﹐更覺後生多。」至四十九而卒。語意不祥如此﹐豈神明者先受﹝《歷代詩話》本作「授」﹞之耶﹖

連綿字不可挑轉用﹐詩人間有挑轉用者﹐非爲平側所牽﹐則爲韻所牽也。羅昭諫以泬寥爲寥泬﹐是爲平側所牽﹐《秋風生桂枝詩》所謂「寥泬工夫大」是也。又以汍瀾爲瀾汍﹐是爲韻所牽﹐《哭孫員外詩》所謂「故侯何在淚瀾汍」是也。

老杜詠《螢火詩》云「幸因腐艸出﹐敢近太陽飛。未足臨書卷﹐時能點客衣。」似譏當時閹人用事於人君之前﹐不能主張文儒﹐而乃如靑蠅之點素也。說者乃謂諭小有才而侵侮大徳﹐豈不誤哉。羅隱竊取其意﹐乃曰「不思曾腐艸﹐便擬倚孤光。若道通文翰﹐車公業﹝《歷代詩話》本作「照」﹞肯長。」其視前作愧矣。

沈存中云「退之《城南聯句》云﹕『竹影金瑣碎。』金瑣碎者﹐日光也﹐恨句中無日字爾。」余謂不然﹐杜子美云「老身倦馬河堤永﹐踏盡黃楡綠槐影。」亦何必用日字﹖作詩正欲如此。

詩家有換骨法﹐謂用古人意而點化之﹐使加工也。李白詩云「白髮三千丈﹐緣愁似个長。」荊公點化之﹐則云「繰成白髮三千丈。」劉禹錫云「遙望洞庭湖翠水﹝「翠水」﹐《歷代詩話》本作「水面」﹞﹐白銀盤裏一靑螺。」山谷點化之﹐則云「可惜不當湖水面﹐銀山堆裏看靑山。」孔稚圭《白薴歌》云「山虛鍾響﹝《歷代詩話》本作「磬」﹞徹。」山谷點化之﹐則云「山空響管弦。」盧仝詩云「艸石是親情。」山谷點化之﹐則云「小山作朋友﹐香艸當姬妾。」學詩者不可不知此。

魯直謂陳后山學詩如學道﹐此豈尋常雕章繪句者之可擬哉。客有爲餘言後山詩﹐其要在於點化杜甫語爾。杜云「昨夜月同行」﹐後山則云「勤勤有月與同歸」。杜云「林昏罷幽磬」﹐後山則云「林昏出幽磬」。杜云「古人日﹝《歷代詩話》本作「去」﹞已遠」﹐後山則云「斯人日已遠」。杜云「中原鼓角悲」﹐後山則云「風連鼓角悲」。杜云「暗飛螢自照」﹐後山則云「飛螢元失照」。杜云「秋覺追隨盡」﹐後山則云「林湖更覺追隨盡」。杜云「文章千古事」﹐後山則曰「文章平日事」。杜云「乾坤一腐儒」﹐後山則曰「乾坤著﹝《歷代詩話》本作「著」﹐同﹞腐儒」。杜云「孤城隱霧深」﹐後山則曰「寒城著霧深」。杜云「寒花只暫香」﹐後山則云「寒花只自香」。如此類甚多﹐豈非點化老杜之語而成者﹖余謂不然。後山詩格律髙古﹐眞所謂「碌碌盆盎中﹐見此古罍洗」者。用語相同﹐乃是讀少陵詩熟﹐不覺在其筆下﹐又何足以病公。

《五代史補》載羅隱《題牡丹》云「若教解語﹝《歷代詩話》本作「𨿽然不語」﹞應傾國﹐任是無情也動人。」曹唐曰「此乃詠子女障子爾。」隱曰「猶勝足下作鬼詩。」乃誦唐《漢武要﹝按《歷代詩話》本原亦作「要」﹐點校者據《類編》本攺作「宴」﹞宴王母詩》曰「樹底﹝《歷代詩話》本作「洞裏」﹞有天春寂寂﹐人間無路月茫茫。」豈非鬼詩。《南史》載孝武嘗問顏延之曰「謝莊《月賦》何如﹖」答曰「莊始知『隔千里兮共明月』。」帝召莊﹐以延之語語之。莊應聲曰「延之作《秋胡詩》﹐始知『生爲久離別﹐沒爲長不歸。』」《典論》云「文人相輕﹐自古而然。」

髙適《別鄭處士》云「興來無不愜﹐才大亦何傷。」《寄孟五詩》云「秋气落窮巷﹐離憂兼暮蟬。」《送蕭十八》云「常苦古人遠﹐今見斯人古。」《題陸少府書齋》云「散帙至棲鳥﹐明燈﹝《歷代詩話》本作「鐙」﹞畱故人。」皆佳句也。《上陳左相》云「天地莊生馬﹐江湖範蠡舟。」亦有含蓄。但莊子謂天地一指﹐萬物一馬﹐而以天地爲馬﹐悞矣。

晉張翰憶吳中蒓菜鱸膾而歸﹐而髙適屢作越上用。如《送崔功曹赴越》云「今朝欲乘興﹐隨爾食鱸魚。」《送李九赴越》云「鏡水若﹝《歷代詩話》本作「君」﹞所憶﹐蒓羹子﹝《歷代詩話》本作「余」﹞舊便。」人以爲疑。余考《地理誌》﹐漢吳縣隸今會稽郡﹐則以鱸魚作越上﹐亦無傷也。

山谷詩多用「稻田衲」﹐亦云「田衣」。王摩詰詩云「乞飯從香積﹐裁衣學水田。」又云「手巾花氎淨﹐香帔稻畦成。」豈用是邪﹖

魯直謂東坡作詩﹐未知句法。而東坡題魯直詩云「每見魯直詩﹐未嘗不絕倒。然此卷語妙甚﹝《歷代詩話》本作「甚妙」﹐無「語」字﹞﹐而殆非悠悠者可識。能絕倒者已是可人。」又云「讀魯直詩﹐如見魯仲連﹑李太白﹐不敢復論鄙事。𨿽若不適用﹐然不爲無補。」如此題識﹐其許之乎﹐其譏之也﹖魯直酷愛陳無己詩﹐而東坡亦不深許。魯直爲無己揚譽無所不至﹐而無己乃謂「人言我語勝黃語」何耶﹖

自古工詩者﹐未嘗無興也。覩﹝《歷代詩話》本作「觀」﹞物有感焉﹐則有興。今之作詩者﹐以興近乎訕也﹐故不敢作﹐而詩之一義廢矣﹗老杜《萵苣詩》云「兩旬不甲坼﹐空惜埋泥滓。野莧迷汝來﹐宗山﹝《歷代詩話》本作「生」﹞生實於此。」皆興小人盛而掩抑君子也。至髙適《題張處士菜園》則云「耕地桑柘間﹐地肥菜常熟。爲問葵藿資﹐何如廟堂肉。」則近乎訕矣。作詩者苟知興之與訕異﹐始可以言詩矣。

張籍﹐韓愈髙弟也。愈嘗作《此日足可惜》贈之﹐八百餘言。又作《喜侯喜至》之篇贈之﹐二百餘言﹔又有《贈張籍》一篇﹐二百言﹐皆不稱其能詩。獨有《調張籍》一篇大尊李杜﹐而末章有「顧語地上友﹐經營無太忙」之句。《病中贈張籍》一篇有「半塗喜開鑿﹐派別失大江。吾欲盈其气﹐不令見麾幢」之句。《醉贈張徹》有「張籍學古淡﹐軒昂﹝《歷代詩話》本作「鶴」﹞避雞羣」之句。則知籍有意於慕大﹐而實無可取者也。及取其集而讀之﹐如《送越客詩》云「春云剡溪口﹐殘月鏡湖西。」《逢故人詩》云「海上見花發﹐瘴中聞鳥飛。」《送海客詩》云「入國自獻寶﹐逢人多贈珠。」「紫掖發章句﹐靑闈更詠歌。」如此之類﹐皆駢句也。至於語言拙惡﹐如﹕「寺貧無施利﹐僧老足慈悲。」「收拾新琴譜﹐封題舊藥方。」「多申請假牒﹐祗送賀官書。」此尢可笑。至於樂府﹐則稍超矣。姚祕監嘗稱之曰「妙絕《江南曲》﹐淒涼《怨女詩》。」白太傅嘗稱之曰「尢攻樂府詞﹐舉代少其倫。」由是論之﹐則人士所稱者非以詩也。

應制詩非他詩比﹐自是一家句法﹐大抵不出於典實富艷爾。夏英公《和上元觀燈詩》云「魚龍曼衍六街呈﹐金鎖通宵啟玉京。冉冉遊塵生輦道﹐遲遲春箭入歌聲。寶坊月皎龍燈淡﹐紫館風微鶴焰平。宴罷南端天欲曉﹐回瞻河漢尙盈盈。」王岐公詩云「雪消華月滿仙臺﹐萬燭當樓寶扇開。雙鳳雲中扶輦下﹐六鰲海上駕峯﹝《歷代詩話》本作「山」﹞來。鎬京春酒沾周燕﹐汾水秋風陋漢材。一曲升平人共樂﹐君王又進紫霞杯。」二公𨿽不同時﹐而二詩如出一人之手﹐蓋格律當如是也。丁晉公《賞花釣魚詩》云「鶯驚鳳輦穿花去﹐魚畏龍顏上釣遲。」胡文恭﹝《歷代詩話》本作「公」﹞云「春暖仙蓂初靃靡﹐日斜芝蓋尙徘徊。」鄭毅夫雲「水光翠繞九重殿﹐花气醲燻萬壽杯。」皆典實富艷有餘。若作淸臒平澹之語﹐終不近爾。

翰苑作春帖子﹐往往秀麗可喜。如蘇子容云「璇宵一夕斗摽﹝《歷代詩話》本作「標」﹞東﹐瀲灩晨曦照九重。和气燻風摩蓋壤﹐競消金甲事春農。」鄧溫伯云「晨曦瀲灩上簾櫳﹐金屋熙熙歌吹中。桃臉似知宮宴早﹐百花頭上放輕紅。」蔣潁叔云「昧旦求衣向曉雞﹐蓬萊仗下日將西。花添漏鼓三聲遠﹐柳映春旗一色齊。」梁君貺詩﹝《歷代詩話》本無「詩」字﹞云「東方和气鬥回杓﹐龍角中星轉紫霄。聖主問安天未曉﹐求衣親護玉宸朝。」皆佳作也。余觀鄭毅夫《新春詞》四首﹐其一云「春色應隨步輦還﹐珠旒玉几照龍顏。紫雲殿下朝元罷﹐便領﹝《歷代詩話》本作「令」﹞東風到世間。」其二云「春風細拂綠波長﹐初過層城度建章。艸色未迎雕輦翠﹐柳梢先學赭衣黃。」其三云「晴暉散入鳳凰樓﹐一行﹝《歷代詩話》本作「桁」﹞珠簾不下鉤。漢殿鬭簪雙彩燕﹐並和春色上釵頭。」其四云「小池春破玉玲瓏﹐聲觸簾鉤漸好風。閒繞闌干掐花樹﹐春痕已著半梢紅。」觀此四詩﹐與帖子格調何異﹖豈久於翰苑而筆端自然習熟邪﹖

咸平景徳中﹐錢惟演﹑劉筠首變詩格﹐而楊文公與王鼎﹑王綽號「江東三虎」﹐詩格與錢﹑劉亦絕相類﹐謂之「西昆體」。大率效李義山之爲丰富藻麗﹐不作枯瘠語﹐故楊文公在至道中得義山詩百餘篇﹐至於愛慕而不能釋手。公嘗論義山詩﹐以謂包蘊密致﹐演繹平暢﹐味無窮而炙愈出﹐鎭彌堅而酌不竭﹐使學者少窺其一斑﹐若滌腸而浣﹝《歷代詩話》本作「洗」﹞骨。是知文公之詩﹐有得於義山者爲多矣。又嘗以錢惟演詩二十七聯﹐如「雪意未成云著地﹐秋聲不斷鴈連天」之類﹐劉筠詩四十八聯﹐如「溪箋未破冰生硯﹐壚酒新燒雪滿天」之類﹐皆表而出之﹐紀之於《談苑》。且曰二公之詩﹐學者爭慕﹐得其格者﹐蔚爲佳詠。可謂知所宗矣。文公鉆仰義山於前﹐涵泳錢﹑劉於後﹐則其體制相同﹐無足怪者。小說載優人有以義山爲戲者﹐義山服藍縷之衣而出。或問曰「先輩之衣何在﹖」曰「爲館中諸學士撏扯去矣。」人以爲笑。

顏延之謝靈運各被旨擬《北士篇》﹐延之受詔卽成﹐靈運久而方就。梁元帝云「詩多而能者沈約﹐少而能者謝朓﹐𨿽有遲速多寡之不同﹐不害其俱工也。」

米元章賦詩絕人﹝《歷代詩話》本作「妙」﹞﹐而人罕稱之者﹐以書名掩之也。如《不及陪東坡往金山作水陸詩》云「久陰障﹝《歷代詩話》本作「陣」﹞奪佳山川﹐長瀾四溢魚龍淵。眾看李﹑郭渡浮玉﹐晴風掃出淸明天。頗聞妙力開大施﹐足病不列諸方仙﹐想應蒼壁有垂露﹐照水百怪愁寒煙。」《棲﹝《歷代詩話》本作「柄」﹞云閣》云「云出救世旱﹐澤浹云尋歸。入石了不見﹐丰功已如遺。龍騫薦復起﹐抱石明幽姿。云乎無定所﹐隱者何當棲﹝《歷代詩話》本作「棲」﹞。」如此二詩﹐殆出翰墨畦徑之表﹐蓋自邁往淩雲之气流出﹐非尋規索矩者之﹝《歷代詩話》本作「所」﹞可到也。

余襄公靖嘗在契丹作胡語詩云「夜筵沒邏臣拜洗﹐兩朝厥荷情幹勒。微臣雅魯祝君統﹐聖壽鐵擺俱可忒。」沒邏言後﹐盛拜洗言受賜﹐厥荷言通好﹐幹勒言厚重﹐鐵擺言嵩髙也。沈存中《筆談》載刁約使契丹戲爲詩云「押燕移離畢﹐看房賀跋支。踐﹝《歷代詩話》本作「賤」﹞行三匹裂﹐密賜十貔貍。」移離畢﹐如中國執政官﹔賀跋支﹐執衣防合人﹔匹裂﹐小木罌﹔貔貍﹐形如鼠而大﹐狄人以爲珍饌。二詩可作對﹐故表而出之。

詩之有思﹐卒然遇之而莫遏﹐有物敗之則失之矣。故昔人言覃思﹑垂思﹑抒思之類﹐皆欲其思之來﹐而所謂亂思﹑蕩思者﹐言敗之者易也。李棨﹝《歷代詩話》本作「鄭綮」﹞詩思在灞橋風雪中驢子上﹐唐求詩所遊歷不出二百里﹐則所謂思者﹐豈尋常咫尺之間所能發哉﹗前輩論詩思多生於杳冥寂寞之境﹐而志意所如﹐往往出乎埃塧之外。苟能如是﹐於詩亦庶幾矣。小說載謝無逸問潘大臨云「近日曾作詩否﹖」潘云「秋來日日是詩思。昨日捉筆得『滿城風雨近重陽』之句﹐忽催租人至﹐令人意敗﹐輒以此一句奉寄。」亦可見思難而敗易也。

韓退之《調張籍詩》曰「刺手拔鯨牙﹐舉瓢酌天漿。」魏道輔謂髙至酌天漿﹐幽至於拔鯨牙﹐其用思深遠如此。彼獨未讀《送無本詩》爾。其曰「我嘗示之難﹐勇往無不敢。蛟龍弄牙角﹐造次欲手攬。眾鬼囚大幽﹐下覷襲元窞。」言手攬蛟龍之角﹐下覷眾鬼之窞﹐皆難事﹐而無本勇往無不敢﹐蓋作文以气爲主也。則《調張籍》之句﹐無乃亦是意乎﹖

孟郊詩云「食薺腸亦苦﹐彊歌聲無歡。出門卽有礙﹐誰謂天地寬。」許渾詩云「萬里碧波魚戀釣﹐九重靑漢鶴愁籠。」皆是窮蹙之語。白樂天詩云「無事日月長﹐不羈天地闊。」與二子殆宵壤矣。《靑箱雜記》載李泰伯一絕云「人言落日是天涯﹐望極天涯不見家。已恨碧山相掩映﹐碧山還被暮雲遮。」識者曰﹐此詩意有重重障礙﹐李君其不偶乎﹗後果如其言。●卷三

元﹑白齊名﹐有自來矣。元微之寫白詩於閬州西寺﹐白樂天寫元詩百篇﹐合爲屏風﹐更相傾慕如此。而樂天必言微之詩得己格律頓﹝《歷代詩話》本作「更」﹞進﹐所謂「每被老元偸格律」是也。然微之《江陵放言》與《送客嶺南詩》﹐樂天皆擬其作何耶﹖東坡嘗效山谷體作江字韻詩﹐山谷謂坡收斂光芒﹐入此窘步。余於樂天亦云。

詩人贊美同志詩篇之善﹐多比珠璣﹑碧玉﹑錦繡﹑花艸之類﹐至杜子美則豈肯作此陳腐語邪﹖《寄岑參詩》云「意愜關飛動﹐篇終接混茫。」《夜聽許十一誦詩》云「精微穿溟涬﹐飛動摧霹靂。」《贈盧琚詩》曰「藻翰惟牽率﹐湖山合動搖。」《贈陳﹝《歷代詩話》本作「鄭」﹞諫議詩》云「毫髮無遺憾﹐波瀾獨老成。」《寄李白詩》云「筆落驚風雨﹐詩成泣鬼神。」《贈髙適詩》云「美名人不及﹐佳句法如何。」皆驚人語也。視餘子其神芝之與腐菌哉﹗

李太白﹑杜子美詩皆掣鯨手也。余觀太白《古風》﹑子美《偶題》之篇﹐然後知二子之源流遠矣。李云「《大雅》久不作﹐吾衰竟誰陳﹗《王風》委蔓艸﹐戰國多荊榛。」則知李子所得在《雅》。杜云「文章千古事﹐得失寸心知。騷人嗟不見﹐漢道﹝《歷代詩話》本作「選」﹞盛於斯。」則知杜之所得在騷。然李不取建安七子﹐而杜獨取垂拱四傑何耶﹖南皮之韻﹐固不足取﹐而王﹑楊﹑盧﹑駱亦詩人之小巧者爾。至有「不廢江河萬古流」之句﹐褒之豈不太甚乎﹖

賈島攜新文詣韓愈云「靑竹未生翼﹐一步萬里道。安得西北風﹐身願變蓬艸。」可見急於求師。愈贈詩云「家住幽都遠﹐未識气先感。來尋吾何能﹐無殊﹝《歷代詩話》本作「味」﹞嗜昌歜。」可見謙於授業。此皆島未儒服之時也。洎愈教島爲文﹐遂棄浮屠﹝《歷代詩話》本作「圖」﹞﹐學舉進士。《摭言》載島初赴名場﹐於驢上吟「鳥宿池邊樹﹐僧敲月下門」。遇權京尹韓吏部呵﹝《歷代詩話》本作「呼」﹞唱而不覺﹐洎擁至馬前﹐則曰「欲作敲字﹐又欲作推字﹐神遊﹝《歷代詩話》本作「遊」﹞詩府﹐致衝大官。」愈曰「作敲字佳矣。」是時島識韓已久矣﹐使未相識﹐愈豈肯教其作敲字邪﹗

余讀許渾詩﹐獨愛「道直去官早﹐家貧爲客多」之句。非親嘗者﹐不知其味也。《贈蕭兵曹詩》云「客道恥搖尾﹐皇恩寬犯鱗。」「直道去官早」之實也。《將離郊園詩》云「久貧辭國遠﹐多病在家希。」「家貧爲客多」之實也。

蘇養直《淸江曲》見賞於東坡﹐以爲與李太白無異。所謂「屬玉雙飛水滿塘﹐菇蒲深處浴鴛鴦」是也。旣爲前輩所賞﹐名已不沒。而又作《後淸江曲》一篇﹐豈養直尙惡其少作邪﹖所謂「呼兒極浦下笭箵﹐社甕欲熟浮蛆香。」「輕蓑淅瀝鳴秋雨﹐日暮乘流自相語。」如此等句﹐《前淸江曲》似未到也。

作詩貴雕琢﹐又畏有斧鑿痕﹐貴破的﹐又畏黏皮骨﹐此所以爲難。李商隱《柳詩》云「動春何限葉﹐撼曉幾多枝。」恨其有斧鑿痕也。石曼卿《梅詩》云「認桃無綠葉﹐辧杏有靑枝。」恨其黏皮骨也。能脫此二病﹐始可以言詩矣。劉夢得稱白樂天詩云「郢人斤斵無痕迹﹐仙人衣裳棄刀尺。世人方內欲相從﹐行盡四維無處覓。」若能如是﹐𨿽終日斵而鼻不傷﹐終日射而鵠必中﹐終日行於規矩之中﹐而其迹未嘗滯也。山谷嘗與楊明叔論詩﹐謂以俗爲雅﹐以故爲新﹐百戰百勝。如孫﹑吳之兵﹐棘端可以破鏃﹔如甘蠅﹑飛衛之射﹐捏聚放開﹐在我掌握﹐與劉所論﹐殆一轍矣。

杜牧《赤壁詩》云「折戟沈沙鐵未消﹐自將磨洗認前朝。東風不與周郎便﹐銅雀春深鎖二喬。」李義山集中亦載此詩﹐未知果何人所作也。

自古文人﹐𨿽在艱危困踣之中﹐亦不忘於制述。蓋性之所嗜﹐𨿽鼎鑊在前不卹﹝《歷代詩話》本作「卹」﹞也﹐況下於此者乎﹖李后主在圍城中﹐可謂危矣﹐猶作長短句。所謂「櫻桃落盡春歸去﹐蝶翻金粉雙飛。子規啼月小樓西」﹐文未就而城破。蔡約之嘗親見其遺槁。東坡在獄中作詩《贈子由》云「是處靑山可藏﹝《歷代詩話》本作「埋」﹞骨﹐它﹝《歷代詩話》本作「他」﹞年夜雨獨傷神。」猶有所托而作。李白在獄中作詩上崔相云「賢相燮元气﹐再欣海縣康。應念覆盆下﹐雪泣拜天光。」猶有所訴而作。是皆出於不得已者。劉長卿在獄中﹐非有所托訴也﹐而作詩云「鬥間誰與看冤气﹐盆下無由見太陽。」一詩云「壯志已憐成白髮﹐餘生猶待發靑春。」一詩云「冶長空得罪﹐夷甫不言錢。」又有《獄中見畫佛詩》﹐豈性之所嗜﹖則縲紲之苦﹐不能易雕章繢句之樂與﹖

黃庶﹐字亞夫﹐嘗有《怪石》一絕傳於世云「山鬼水怪著薜荔﹐天祿辟邪眠莓苔。鉤簾坐對心語口﹐曾見漢家池館來。」人士膾炙﹐以爲奇作。唐張碧詩亦不多見﹐嘗有《池上怪石詩》云「寒姿數片奇突兀﹐曾作秋江秋水骨。先生應是厭風雷﹐著向池邊塞龍窟。我來池上傾酒尊﹐半酣書破靑煙痕。參差翠縷擺不落﹐筆頭驚怪黏秋云。我聞吳中﹑項容水墨有髙價﹐邀得將來倚松下。鋪卻雙繒直道難﹐掉首﹝《歷代詩話》本作「手」﹞空歸不成畫。」二詩殆未易甲乙也。

杜子美詩喜用《文選》語﹐故宗武亦習之不置﹐所謂「熟精《文選》理﹐休覓彩衣輕」。又云「呼婢取酒壺﹐續兒誦《文選》」是也。唐朝有《文選》學﹐而時君尢見欽﹝《歷代詩話》本無「欽」字﹞重﹐分別本以賜金城﹐書絹素以屬裴行儉是也。外史《搗扤﹝《歷代詩話》本作「檮杌」﹞》載﹐鄭奕嘗以《文選》教其子﹐其兄曰「何不教讀《論語》﹐免學沈﹑謝嘲風弄月﹐污人行止。」鄭兄之言﹐蓋欲先徳行而後文藝﹐亦不爲無理也。

元和十一年六月﹐武元衡將朝﹐夜漏未盡三刻﹐騎出裏門﹐遇盜﹐薨於墻下。許孟容謂國相橫屍而盜不得﹐爲朝廷恥。遂下詔募捕﹐竟得賊﹝《歷代詩話》本無「賊」字﹞。始得張晏者﹐王承宗所遣﹔訾珍者﹐李師道所遣也。初﹐元衡策李錡之必反。已而錡果反就誅。由是諸鎭桀驁者﹐皆不自安﹐以致於是。劉夢得有《代靖安佳人怨詩》云「寶馬鳴珂踏曉塵﹐魚文匕首犯車茵。適來行哭裏門外﹐昨夜畫﹝《歷代詩話》本作「華」﹞堂歌舞人。」又云「秉燭朝天遂不回﹐路人彈指望髙臺。墻東便是傷心地﹐夜夜秋螢飛去來。」余考夢得爲司馬時﹐朝廷欲澡濯補郡﹐而元衡執政﹐乃格不行。夢得作詩傷之而托於靖安佳人﹐其傷之也﹐乃所以快之與﹖

裴度平淮西﹐絕世之功也。韓愈《平淮西碑》﹐絕世之文也。非度之功不足以當愈之文﹐非愈之文不足以發度之功。碑成﹐李愬之子乃謂沒父之功﹐訟之於朝。憲宗使段文昌別作。此與捨周鼎而寶康瓠何異哉﹖李義山詩云「碑髙三丈字如手﹝《歷代詩話》本作「斗」﹞﹐負以靈鰲蟠以螭。句奇語重諭者少﹐讒之天子言其私。長繩百尺拽碑倒﹐麄砂大石相磨治。公之斯文若元气﹐先時已入人肝脾。」愈書愬曰「十月壬申﹐愬用所得賊將﹐自文城因天大雪﹐疾馳百二十里到蔡﹐取元濟以獻。」與文昌所謂「郊云晦冥﹐寒可墮指。一夕捲旆﹐淩晨破關」等語﹐豈不相萬萬哉﹗東坡先生責﹝《歷代詩話》本作「謫」﹞官過舊驛壁間﹐見有人題一詩云「淮西功業冠吾唐﹐吏部文章日月光。千古斷碑人膾炙﹐世間誰數段文昌。」坡喜而錄﹝《歷代詩話》本作「誦」﹞之。

裴度在朝﹐憲宗委任不疑﹐使破三賊。已而吳元濟授首﹐王承宗割二州遣子入侍﹐李師道被擒。兩河諸侯﹐忠者懷﹐彊者畏﹐克融﹑廷湊皆不敢桀驁﹐勛烈之盛﹐一時無與比肩者。惟李義山指爲聖相﹐詩曰「帝得聖相相曰度」﹐又曰「嗚呼聖皇及聖相」﹐亦過矣哉。荀卿曰「得聖臣者帝。」若舜﹑禹﹑伊尹﹑周公皆聖臣也﹐謂四人爲聖臣則可﹐謂裴度爲聖相﹐其可哉﹖

李翺﹑皇甫湜集中皆無詩。世傳翺有《縣君好磚渠》一詩﹐並《傳燈錄》載《答藥山》一偈﹐湜秖﹝《歷代詩話》本作「祗」﹞有《浯溪畱題》一篇而已。

劉叉愛金使酒﹐不拘細行﹐士類鄙之。史載叉持韓愈金數斤去﹐曰「此諛墓中人得爾﹐不若與劉君爲壽。」是愛金者。又載少爲俠行﹐因酒殺人亡命﹐會赦出。是使酒者。而其集有《烈士詠》云「烈士或愛金﹐愛金不爲貧。義死天亦許﹐利生天亦嗔。胡爲輕薄兒﹐使酒殺平人。」豈叉自以爲烈士邪﹖

劉叉詩酷似玉川子﹐而傳於世者二十七篇而已。《冰柱》《雪車》二詩﹐𨿽作語奇怪﹐然議論亦皆出於正也。《冰柱詩》云「不爲四時雨﹐徒於道路成泥柤﹝《歷代詩話》本原亦作「柤」﹐點校者據類編本攺爲「阻」﹞。不爲九江浪﹐徒能汨沒天之涯。」《雪車詩》謂「官家不知民餒寒﹐盡驅牛車盈道載。屑玉載載欲何之﹖祕藏深宮﹐以禦炎酷。」如此等句﹐亦有補於時﹐與玉川《月蝕詩》稍相類。

東坡拈出陶淵明談理之詩﹐前後有三﹕一曰「采菊東籬下﹐悠然見南山。」二曰「笑傲東軒下﹐聊復得此生」。三曰「客養千金軀﹐臨化消其寶。」皆以爲知道之言。蓋摛章繪句﹐嘲弄風月﹐𨿽工亦何補。若覩道者﹐出語自然超詣﹐非常人能蹈其軌轍也。山谷嘗跋淵明詩卷云「血气方剛時﹐讀此詩如嚼枯木。及綿歷世事﹐如決定無所用智。」又嘗論云「謝康樂﹑庾義城之詩﹐鑪錘之功﹐不遺餘力﹐然未能窺彭澤數仞之墻者﹐二子有意於俗人贊毀其工拙﹐淵明直寄焉。」持是以論淵明詩﹐亦可以見其關鍵也。

省題詩自成一家﹐非他詩比也。首韻拘於見題﹐則易於牽合﹐中聯縛於法律﹐則易於駢對﹐非若遊戲於煙雲月露之形﹐可以縱橫在我者也。王昌齡﹑錢起﹑孟浩然﹨李商隱輩皆有詩名﹐至於作省題詩﹐則疎矣。王昌齡《四時調玉燭詩》云「祥光長赫矣﹐佳號得溫其。」錢起《巨魚縱大壑詩》云「方快吞舟意﹐尢殊在藻嬉。」孟浩然《騏驥長鳴詩》云「逐逐懷良馭﹐蕭蕭顧樂鳴。」李商隱《桃李無言詩》云「夭桃花正發﹐穠李蕊方繁。」此等句與兒童無異﹐以此知省題詩自成一家也。

詩人比雨﹐如絲如膏之類甚多﹐至杜牧乃以羽林鎗爲比﹝「杜牧」以下九字﹐《歷代詩話》本脫前七字﹐「爲比」訛作「爲此」﹞﹐恐未盡其形似。《念昔遊》云「雲門寺外逢猛雨﹐林黑山髙雨腳長。曾奉郊宮爲近侍﹐分明﹝扌雙﹞﹝扌雙﹞羽林槍。」《大雨行》云「四面崩騰玉京仗﹐萬里橫互﹝《歷代詩話》本作「亙」﹞羽林槍。」豈去國淒斷之情﹐不能忘雞翹豹尾中邪﹖

武元衡詩不多﹐集中有《酬嚴司空荊南見寄詩》兩篇﹐一云「金貂再領三公府﹐玉帳連封萬戶侯。」一云「漢家徵鎭委條侯﹐虎節龍旌居上頭。」皆續以「簾捲靑山巫峽曉﹐煙開碧樹渚宮秋。」第三聯一云「劉琨坐嘯風淸塞﹐謝朓題詩月滿樓。」一云「金笳盡掩故人淚﹐麗句初傳明月樓。」皆續以「白雪調髙歌不得﹐美人相顧翠蛾愁。」人訝其太同。余謂乃元衡刪潤之本﹐集中兩存之爾。當以前篇爲正﹐後篇誠未工也。

詩體如八音歌﹑建除體之類﹐古人賦詠多矣。用十二神爲詩者﹐始見於沈炯﹐山谷亦嘗效爲之。余友人莫之用﹐其祖戩﹐嘗以辯舌說賊﹐脫百人於死﹐意其後必昌﹐而之用乃貧不能以自存﹐天理殆難曉也。余嘗以此格作詩贈之云「抱犬髙眠已云足﹐更得牛衣有餘燠。起來敗絮擁懸鶉﹐誰羨龍髯織冰縠。踏翻菜園底用羊﹐從他春雷吼枯腸。擊鍾烹鼎莫渠愛﹐小芼自許猴葵香。半世饑寒孔移帶﹐鼠米占來身漸泰。吉云神馬日匝三﹐樗蒲肯作豬奴態。虎頭食肉何足誇﹐陰徳由來報宜奢。丹竈功成無躍兔﹐玉函方祕緣靑蛇。」

仲長統云「垂露成幃﹐張霄成幄。沆瀣當餐﹐九陽代燭。」蓋取無情之物作有情用也。自後竊取其意者甚多。張志和則云「太虛爲室﹐明月爲燭。」王康琚則云「華條當圜屋﹐翠葉代綺窻。」吳筠則云「綠竹可充食﹐女蘿可代裙。」劉伶則云「日月爲扃牖﹐八荒爲庭衢。」皆是意也。李義山《無題詩》云「春蠶到死絲方歇﹐蠟炬成灰淚始幹。」此又是一格。今效此體爲俚語小詞傳於世者甚多﹐不足道也。

東坡在儋耳時﹐餘三從兄諱延之﹐自江陰擔簦萬里﹐絕海往見﹐畱一月。坡嘗誨以作文之法曰「儋州𨿽數百家之聚﹐州人之所須﹐取之市而足﹐然不可徒得也﹐必有一物以攝之﹐然後爲己用。所謂一物者﹐錢是也。作文亦然﹐天下之事﹐散在經子史中﹐不可徒使﹐必得一物以攝之﹐然後爲己用。所謂一物者﹐意是也。不得錢不可以取物﹐不得意不可以用﹝《歷代詩話》本作「明」﹞事﹐此作文之要也。」吾兄拜其言而書諸紳。嘗以親制龜冠爲獻﹐坡受之﹐而贈以詩云「南海神龜三千歲﹐兆葉朋從生慶﹝《歷代詩話》本作「愛」﹞喜。智能周物不周身﹐未免人鉆七十二。誰能用爾作小冠﹐岣嶁耳孫刱其制。今君此去寧復來﹐欲慰相思時整視。」今集中無此詩﹐余嘗見其親筆。後坡歸宜興﹐道由無錫洛社﹐嘗至孫仲益家。時﹝《歷代詩話》本無「時」字﹞仲益年在髫齔﹝《歷代詩話》本作「齠齔」﹞﹐坡曰「孺子習何藝﹖」孫曰「學對屬。」坡曰「試對看。」徐曰「衡門稚子璠玙器。」孫應聲云﹝《歷代詩話》本作「曰」﹞﹕「翰苑仙人﹝《歷代詩話》本作「神仙」﹞錦繡腸。」坡撫其背曰「眞璠玙器也﹗異日不凡。」二事皆吾鄕人士所知﹐輒記於此。

唐王建以宮詞名家。本朝王岐公亦作宮詞百篇﹐不過述郊祀﹑禦試﹑經筵﹑翰苑﹑朝見等事﹐至於宮掖戲劇之事﹐則祕不得﹝《歷代詩話》本作「可」﹞傳﹐故詩詞中亦罕及。若建者﹐乃內侍王守澄之宗侄﹐得宮中之事爲詳。如「叢叢洗手繞金盆﹐旋拭紅巾入殿門。眾裏遙拋新橘子﹐在前收得便承恩。」又云「避脫昭儀﹝《歷代詩話》本作「避暑昭陽」﹞不擲盧﹐井邊含水噴鴉﹝《歷代詩話》本作「鴉」﹐同﹞雛。內中數日多﹝《歷代詩話》本作「無」﹞呼喚﹐寫﹝《歷代詩話》本作「搨」﹞得《滕王蛺蝶圖》。」如此之類﹐非守澄說似﹐則建豈能知哉。初﹐守澄讀建宮詞﹐謂之曰「宮掖之事﹐而子昌言之﹐儻得罪﹐將奚贖﹖」建與之詩曰「三朝行坐鎭相隨﹐今上春宮見小時。脫下禦衣先賜著﹐進來龍馬每教騎。長承密旨歸家少﹐獨奏邊機出殿遲。不是姓同﹝《歷代詩話》本作「當家」﹞親說向﹐九重爭得﹝《歷代詩話》本作「遣」﹞外人知。」自是守澄不敢有言。花蕊夫人亦有宮詞百篇﹐如「月頭支給買花錢﹐滿殿宮人近數千。遇著唱名多不語﹐含羞急過禦牀前」之類﹐亦可喜也。

郛子稍學作小詩﹐嘗賦《梅花》云「玉屑裝龍腦﹐云衣覆麝臍。何堪夜來雪﹐香色兩淒迷。」《畱友人詩》云「良友間何闊﹐春事遽如許。勞君下鷗沙﹐一葉系春渚。昨夢墮前世﹐再見欣欲舞﹐聊呼花底杯﹐酒麵點紅雨。狂歌謝貫珠﹐淸論雜揮塵。驪駒未可歌﹐妙句須君吐。」觀此數語﹐似粗知詩家畦徑﹐學之不已必佳﹐但恐其中墮爾。●卷四

唐盧綸與吉中孚﹑韓翃﹑錢起﹑司空曉﹝《歷代詩話》本作「曙」﹞﹑苗發﹑崔峒﹑耿湋﹑夏侯審﹑李端皆能詩齊名﹐號「大歷十才子」。憲宗尢愛綸文﹐至詔張仲素訪其遺槁﹐故綸集中往往有贈諸人詩﹐所謂「舊錄藏雲穴﹐新詩滿帝鄕」者﹐送中孚之詩也﹔「引水忽驚冰滿礀﹐向田空見石和云」者﹐寄湋﹑端之詩也﹔「擁褐覺霜下﹐抱琴聞鴈來」者﹐同湋宿旅捨之詩也﹔「風傾竹上雪﹐山對酒邊人」者﹐題苗發竹間亭詩也﹔「桂樹曾同折﹐龍門幾共登」者﹐寄端﹑峒﹑曉﹝《歷代詩話》本作「曙」﹞﹑湋之詩也。司空曉﹝《歷代詩話》本作「曙」﹞亦有送中孚詩云「聽猿看楚岫﹐隨鴈到吳洲。」耿湋寄曉﹝《歷代詩話》本作「曙」﹞云「老醫迷舊疾﹐杇﹝《歷代詩話》本作「朽」﹞藥誤新方。」李端寄綸云「熊寒方入樹﹐魚樂稍離淵。」錢起《答苗發龍池詩》云「暫別迎車雉﹐還隨護法龍。」又贈夏侯審云「詩成流水上﹐夢盡落花間。」諸人更倡疊和﹐莫非佳句。蓋艸木臭味旣同﹐則金蘭契分彌篤爾。史載郭暖進官﹐大集名士﹐李端賦詩最工。錢起曰「素爲爾。請以起姓別賦。」端立獻一章﹐又工於前。起之妒賢徒增愧﹐而端之捷思爲可服也。

《古辭》云「藳砧今何在﹐山上復有山。何當大刀頭﹐破鏡飛上天。」藳砧﹐砆也﹐謂夫也。山上有山﹐出也。大刀頭﹐刀上鐶也。破鏡﹐言半月當還也。此詩格非當時有釋之者﹐後人豈能曉哉。《古辭》又云「圍棊燒敗襖﹐著子故衣然。」陸龜蒙﹑皮日休囧﹝《歷代詩話》本作「間」﹞嘗擬之。陸云「旦日思雙履﹐明時願早諧。」皮云「莫言春繭薄﹐猶有萬重思。」是皆以下句釋上句﹐與藳砧異矣。《樂府解題》以此格爲「風人詩」﹐取陳詩以觀民風﹐示不顯言之意。至東坡《無題詩》云「蓮子孹﹝《歷代詩話》本作「劈」﹞開須見薏﹐楸枰著盡更無棊﹝《歷代詩話》本作「棊」﹐同﹞。破衫卻有重縫處﹐一飯何曾忘卻匙。」是文與釋並見於一句中﹐與「風人詩」又小異矣。﹝此條《歷代詩話》本接上條﹞

觀《楚國先賢傳》﹐言汝南應璩作《百一詩》﹐譏切時事﹐徧以示在事者﹐皆怪愕以爲應焚棄之。及觀《文選》所載璩《百一篇》﹐略不及時事何耶﹖又觀郭茂倩雜體詩﹐載《百一詩》五篇﹐皆璩所作﹐首篇言馬子侯解音律﹐而以《陌上桑》爲《鳳將雛》。二篇傷翳桑二老﹐無以葬妻子﹐而己無宣孟之徳﹐可以賙其急。三篇言老人自知桑楡之景﹐鬥酒自勞﹐不肯爲子孫積財。末篇卽《文選》所載是也。第四篇

似有諷諫﹐所謂「苟欲娛耳目﹐快心樂腹腸。我躬不悅歡﹐安能慮死亡。」此豈非所謂應焚棄之詩乎﹖方是時﹐曹爽事多違法﹐而璩爲爽長史﹐切諫其失如此。所謂《百一》者﹐庶幾百分有一補於爽也。而爽卒不悟﹐以及於禍。或謂以百言爲一篇者﹐以字數而言也﹔或謂百者數之終﹐一者數之始﹐士有百行﹐終始如一者﹐以士行而言也。然皆穿鑿之說﹐何足論哉﹖後何遜亦有擬《百一》體﹐所謂「靈輒困桑下﹐於陵食李螬。」其詩一百屎字﹐恐出於或者之說。然璩詩每篇字數各不同﹐第不過四十﹝「四十」《歷代詩話》本作「一百」﹞字爾。

皮日休《雜體詩序》曰「《詩》云『螮蝀在東』﹐又曰『鴛鴦在梁』﹐雙聲起於此也。」陸龜蒙詩序曰「疊韻起自梁武帝云『後牖有朽柳』。當時侍從之臣皆唱﹝《歷代詩話》本作「倡」﹐同﹞和﹕劉孝綽云『梁王長康彊』﹐沈休文云﹕『載載每礙埭。』﹝此句《歷代詩話》本作﹕沈休文云「偏眠船舷邊」﹐庾肩吾云「載碓每礙埭」﹞自後用此體作爲小詩者多矣﹐如王融所謂『園蘅炫紅﹝白蔿﹞﹐湖荇曅﹝《歷代詩話》本作「曄」﹐同﹞黃華』﹐溫庭筠所謂『棲息銷﹝《歷代詩話》本作「消」﹐同﹞心象﹐檐﹝《歷代詩話》本作「檐」﹐同﹞楹溢艷陽』﹐皆效雙聲而爲之者也。」陸龜蒙所謂「瓊英輕明生﹐竹石滴瀝碧」﹐皮日休所謂「康莊傷荒涼﹐主﹝《歷代詩話》本作「土」﹞虜部伍苦」﹐皆效﹝《歷代詩話》本作「效」﹞疊韻而爲之者也。南北朝人士多喜作雙聲疊韻﹐如謝莊﹑羊戎﹑魏收﹑崔巗輩﹐戲謔談諧之語﹐往往載在史冊﹐可得而考焉。

錢起與郎士元齊句﹐時人語曰「前有沈宋﹐後有錢郎。」然郎豈敢望錢哉﹖起《中書遇雨詩》云「云銜七曜起﹐雨拂九門來。」《宴李監宅》云「晚鐘過竹靜﹐醉客出花遲。」《罷官後》云「秋堂入閒夜﹐雲月思離居。」《對雨》雲﹕「生事萍無定﹐愁心云不開。」亦可謂奇句矣。士元詩豈有如此句乎﹖《贈蓋少府新除江南尉》云「客路尋常隨竹影﹐人家大底﹝《歷代詩話》本作「抵」﹞傍山嵐。」《題王季友半日村別業》云「長溪南路當羣岫﹐半景東鄰照數家。」此何等語﹖余讀其詩﹐盡帙未見有可喜處﹐以是知不及起遠甚。

僧祖可﹐俗蘇氏﹐伯固之子﹐養直之弟也。作詩多佳句。如《懷蘭江》云「懷人更作夢千里﹐歸思欲迷雲一灘」﹐《贈端師》云「窗間一榻篆煙碧﹐門外四山秋葉紅」等句﹐皆淸新可喜。然讀書不多﹐故變態少。觀其體格﹐亦不過煙雲﹑艸樹﹑山水﹑鷗鳥而已。而徐師川作其詩引﹐乃謂自建安七子﹐南朝二謝﹐唐杜甫﹑韋應物﹑柳宗元﹐本朝王荊公﹑蘇﹑黃妙處﹐皆心得神解﹐無乃過乎﹖師川作《畫虎行》末章云「憶昔予﹝《歷代詩話》本作「余」﹞頑少小時﹐先生教誦荊公詩。卽今老﹝《歷代詩話》本作「耆」﹞舊無新語﹐尙有廬山病可師。」不知何故愛其詩如是也。

韋應物詩擬陶淵明而作者甚多﹐然終不近也。《答長安丞裴稅詩》云「臨流意已淒﹐采菊露未晞。舉頭見秋山﹐萬事都若遺。」蓋效淵明「采菊東籬下﹐悠然見南山。此懷有眞意﹐欲辧已忘言」之句也。然淵明落世紛﹐深入理窟﹐但見萬象森羅﹐莫非眞諦﹝《歷代詩話》本作「境」﹞﹐故因見南山而眞意具焉。應物乃因意淒而采菊﹐因見秋山而遺萬事﹐其與陶所得異矣。

杜子美《西郊詩》云「無人兢來往」﹐或云「無人與來往」﹐或云「無人覺來往」﹐「兢」﹑「與」皆常談﹐「覺」字非子美不能道也。蓋煬者避竈﹐有道者之所驚﹔捨者爭席﹐隱居者之所貴也。﹝此條《歷代詩話》本無﹞

作詩在於練字﹐如老杜「飛星過白水﹐落月動沙墟」﹐是練中間一字﹔「地拆江帆隱﹐天淸木葉聞」﹐是練末後一字。《酬李都督早春詩》云「紅入桃花嫩﹐靑歸柳葉新。」若非「入」與「歸」二字﹐則與兒童之詩何異﹖﹝此條《歷代詩話》本無﹞

杜牧之詩字意多用老杜﹐如《觀東兵長》句云「黑稍將軍一鳥輕」﹐蓋用子美「身輕一鳥過」也。《遊樊川詩》云「野竹疎還密﹐巗泉咽復流」﹐蓋用子美《雨止還作》「斷雲疏復行」也。蓋其心景復之切﹐則下語自然相符﹐非有意於蹈襲。故其論杜詩云「天外鳳凰誰得髓﹐何人解合續弦膠」﹐豈非自以爲得髓者耶﹖東坡《贈孔毅甫詩》云「天下幾人學杜甫﹐誰得其皮與其骨」﹐「前生子美只君是﹐信手拈得俱天成」﹐學杜甫而得其皮骨者鮮矣﹐又況其髓哉﹗﹝此條《歷代詩話》本無﹞

李白《月下獨酌詩》云「舉杯邀明月﹐對影成三人。」而賈島《翫月詩》亦云「但愛杉倚月﹐我倚杉爲三。」﹝此條《歷代詩話》本無﹞

唐竇常﹑牟﹑羣﹑庠﹑鞏兄弟五人﹐四人擢進士﹐獨羣客隱毗陵﹐因韋夏卿屢薦﹐始入仕﹐皆詩人也。牟晚從昭義盧從史﹐從史浸驕﹐牟度不可諫﹐卽移疾歸東都﹐故其《秋夕閒居詩》云「燕燕辭巢蟬蛻枝﹐窮居積雨壞藩籬。」羣嘗爲黔中觀察使﹐故其詩云「佩刀看日曬﹐賜馬旁江調。言語多重譯﹐壺觴每獨謠。」而鞏詩中乃有《自京師將赴黔南》之作﹝《歷代詩話》本訛作「所」﹞﹐謂「風雨荊州二月天﹐問人初雇峽中舡。西南一望雲和水﹐猶道黔南有四千。」此詩疑羣所作而誤寘鞏集中爾。常歷武陵﹑夔﹑江﹑撫四州刺史﹐所謂「看春又過淸明節﹐算老重經癸巳年」者﹐將之武陵到松滋渡之所作也。庠詩不見﹐其《巡內》一絕云「愁雲漠漠艸離離﹐太液﹝《歷代詩話》本原亦作「液」﹐點校者據《全唐詩》攺爲「乙」﹞鉤陳處處疑。薄暮毀垣春雨裏﹐殘花猶發萬年枝。」造句亦可謂秀整矣。兄弟中獨羣詩稍低﹐又不得舉進士﹐而位反居上。鞏詩有《放魚詩》云「好去長江千萬里﹐不須辛苦上龍門。」豈非爲羣而言乎﹖史載鞏平居與人言﹐若不出口﹐世號「囁嚅翁」﹐乃肯爲是耶﹖﹝按《歷代詩話》本此條自「唐竇常」至「好去長江千」原缺﹐點校者據《詩話總龜後集》卷三十七補﹞

張祜喜遊山而多苦吟﹐凡所﹝《歷代詩話》本無「所」字﹞歷僧寺﹐往往題詠。如《題僧壁》云「客地多逢酒﹐僧房卻厭﹝《歷代詩話》本訛作「獻」﹞花。」《萬道人禪房》云「殘陽過遠水﹐落葉滿疎鍾。」《題金山寺》云「僧歸夜舩月﹐龍出曉堂云。寺影中流見﹐鐘聲兩岸聞。」《題孤山寺》云「不雨山長潤﹐無雲﹝《歷代詩話》本作「風」﹞水自陰。斷橋荒蘚澀﹐空院落花深。」如杭之靈隱﹑天竺﹐蘇之靈巖﹑楞伽﹐常之惠山﹑善權﹝《歷代詩話》本作「捲」﹞﹐潤之甘露﹑招隱﹐皆有佳作。李涉在嶽陽嘗贈其詩曰「嶽陽西南湖上寺﹐水閣松房徧文字。新釘張生一首詩﹐自余吟著皆無味。」信知僧房佛寺賴其詩以摽牓﹝《歷代詩話》本作「標榜」﹞者多矣。

張祜詩云「故國三千里﹐深宮二十年。」杜牧賞之﹐作詩云「可憐故國三千里﹐虛唱歌詞滿六宮。」故鄭谷云「張生故國三千里﹐知者惟應杜紫微。」諸賢品題如是﹐祜之詩名安得不重乎﹖其後有「解道澄江靜如練﹐世間惟有謝元﹝《歷代詩話》本作「玄」﹐是﹞暉」﹐「解道江南斷腸句﹐世間惟﹝《歷代詩話》本作「惟」﹐同﹞有賀方回」等語﹐皆祖是﹝《歷代詩話》本作「其」﹞意也。

唐朝人士﹐以詩名者甚眾﹐往往因一篇之善﹐一句之工﹐名公先達爲之遊談延譽﹐遂至聲問﹝《歷代詩話》本作「聞」﹞四馳。「曲終人不見﹐江上數峯靑」﹐錢起以是得名。「故國三千里﹐深宮二十年」﹐張祜以是得名。「微雲淡河漢﹐疎雨滴梧桐」﹐孟浩然以是得名。「兵衛森畫戟﹐宴寢凝淸香」﹐韋應物以是得名。「野火燒不盡﹐東風吹又生」﹐白居易以是得名。「敲門風動竹﹐疑是故人來」﹐李益以是得名。「鳥宿池邊樹﹐僧敲月下門」﹐賈島以是得名。「畫棟朝飛南浦云﹐珠簾暮捲西山雨」﹐王勃以是得名。「華裾織翠靑如蔥﹐入門下馬气如虹」﹐李賀以是得名。然觀各人詩集﹐平平處甚多﹐豈皆如此句哉﹖古人所謂嘗鼎一臠﹐可以盡知其味﹐恐未必然爾。杜子美云「爲人性僻耽﹝《歷代詩話》本作「耽」﹐同﹞佳句﹐語不驚人死不休。」則是凡子美胸中流出者﹐無非驚人之語矣。讀其集者﹐當知此言不妄﹐殆非前數公之可比倫也。

劉禹錫《嘉話》﹝《歷代詩話》本作「嘉話錄」﹞載楊祭酒《贈項斯詩》曰「幾度見詩詩總好﹐今觀標格勝於詩。平生不解藏人善﹐到處相逢說項斯。」斯集中絕少佳句﹐如《晚春花》云「疎與香風會﹐細將泉影移。」《別張籍》云「子城西並宅﹐禦水北同渠。」拙惡有餘﹐宜祭酒公謂標格勝於詩也。祭酒乃敬之也。其贈斯詩﹐鄙俗如此﹐與斯亦奚遠哉﹖

趙嘏《長安秋望詩》云「殘星幾點鴈橫塞﹐長笛一聲人倚樓。」當時人誦詠之﹐以爲佳作﹐遂有「趙倚樓」之目。又有《長安月夜與友人話歸故山詩》云「楊柳風多潮未落﹐蒹葭霜在雁初飛。」亦不減倚樓之句。至於《獻李僕射詩》云「新諾似山無力負﹐舊恩如水滿身流。」則謬矣。

或云韋應物乃韋後之族﹐慿恃恩私作裏中橫。故韋集載《逢楊開府詩》云「少事武皇帝﹐無賴恃恩私。身作裏中橫﹐家藏亡命兒。武皇升仙去﹐把筆學題詩﹐兩府始收迹﹐南宮謬見推。」夫武皇平內亂﹐殺韋後﹐不應後之族敢於武皇之時豪橫若此﹐正恐非後族爾。李肇《國史補》言應物性髙潔﹐鮮食寡欲﹐所居焚香掃地而坐。與楊開府詩所述不同﹐豈非武皇仙去之後﹐折節悔過之時邪﹖

竹未嘗香也﹐而杜子美詩雲「雨洗娟娟靜﹐風吹細細香。」雪未嘗香也﹐而李太白詩云「瑤臺雪花數千點﹐片片吹落春風香。」

韋應物《奉詶﹝《歷代詩話》本訛作「謝」﹞處士叔詩》云「髙齋樂宴罷﹐淸夜道相存。」東坡﹝「坡」原作「破」﹐據《歷代詩話》本攺﹞《次王鞏韻》云「那能廢詩酒﹐亦未妨禪寂。」子由《春盡詩》云「《楞嚴》十卷幾回讀﹐法酒三升是客同。」道貴衝寂﹐宴主歡暢﹐二者恐不能相兼也。白樂天延樂命釂之時﹐不忘於佛事﹐達者至今譏之。

古人詩勉人行樂﹐未嘗不以日月迅駛爲言。謝惠連云「四節競闌候﹐六龍引頹機。」沈約云「馳蓋轉䢐﹝《歷代詩話》本作「祖」﹞龍﹐回星引奔月。」陸機云「出西門﹐望天庭﹐陽谷旣虛崦嵫盈。逝者若斯安得停。」司空圖云「女媧只解補靑天﹐不解煎膠黏日月。」孟郊云「生隨昏曉中﹐皆被日月驅。」皆佳語也。至盧仝《嘆昨日詩》則曰「上帝版版主何物﹐日車劫劫西向﹝《歷代詩話》本作「何」﹞沒。自古聖賢無柰何﹐道行不得皆白骨。」則又以不得行道爲嘆﹐非止欲行樂而已也。

《七哀詩》起曹子建﹐其次則王仲宣﹑張孟陽也。釋詩者謂病而哀﹑義而哀﹑感而哀﹑悲而哀﹑耳目聞見而哀﹑口嘆而哀﹑鼻酸而哀﹐謂一事而七者具也。子建之《七哀》﹐在於獨棲之思婦﹝《歷代詩話》本句前有「哀」字﹐以下二句例之﹐此「哀」字當有﹞﹔仲宣之《七哀》﹐哀在於棄子之婦人﹔張孟陽之《七哀》﹐哀在於已毀之園寢。唐雍陶亦有《七哀詩》﹐所謂「君若無定云﹐妾作不動山。云行出山易﹐山逐云去難。」是皆以一哀而七者具也。老杜之《八哀》﹑則所哀者八人也。王思禮﹑李光弼之武功﹐蘇源明﹑李邕之文翰﹐汝陽﹑鄭虔之多能﹐張九齡﹑嚴武之政事﹐皆不復見矣。蓋當時盜賊未息﹐嘆舊懷賢而作者也。司馬溫公亦有《五哀詩》﹐謂楚屈原﹑趙李牧﹑漢鼌錯﹑馬援﹑齊斛律光皆負才竭忠﹐卒困於讒而不能自脫﹐蓋有激而云爾。

韓退之詩﹝《歷代詩話》本作「李正封與韓退之《郾城聯句》」﹞云「從軍古云樂﹐談笑靑油幕。明燈﹝《歷代詩話》本作「燈明」﹞夜觀棊﹐月暗秋城柝。」言樂而不及苦。陸士衡《從軍行》云「朝食不免冑﹐夕息常負戈。苦哉遠徵人﹐撫心悲柰何。」言苦而不及樂。至於王仲宣作《從軍詩》﹐則曰「從軍有苦樂﹐但問所從誰。所從神且武﹐焉得久勞思。」謂從曹操也。其詩有「昔人從公旦﹐一䢐輒三齡。今我神武師﹐暫往必速平。」似非擬人必於其倫之義。蓋仲宣時爲操軍謀祭酒﹐則亦無所不至矣。

老杜《雨詩》云「紫崖奔處黑﹐白鳥去邊明。」而「江碧鳥逾白﹐山靑花欲燃」之句似之。《贈王侍禦》云「曉鶯工迸淚﹐秋月解傷神。」而「感時花濺淚﹐恨別鳥驚心」之句似之。殆是同一機軸也。

孟郊詩云「借車載家具﹐家具少於車。借者莫彈指﹐貧窮何足嗟。」可見其素窶。後有詩云「賓秩已覺厚﹐私儲常恐多。」是古人恐富求歸之義﹐則貧亦何足怪。按郊爲溧陽尉﹐縣有投金瀨平陵城﹐林薄蓊蔚﹐郊往來其間﹐曹務都廢﹐至遣假尉代之﹐而分其半奉﹝《歷代詩話》本作「俸」﹞﹐則安得有私儲哉。退之贈郊詩云「陋室有文史﹐髙門有笙竽。何能辧榮辱﹐且欲分賢愚。」蓋言貧者文史之樂﹐賢於富者笙竽之樂也。

●卷五

永和中﹐王羲之修禊事於會稽山陰之蘭亭﹐羣賢畢至﹐少長咸集﹐序以謂𨿽無絲竹管弦之盛﹐一觴一詠亦足以暢敍幽情。則當時篇詠之傳可考也。今觀羲之﹑謝安﹑謝萬﹑孫綽﹑孫統﹑王彬之﹑凝之﹑肅之﹑徽之﹑徐丰之﹑袁嶠之十有一人﹐四言五言詩各一首。王丰之﹑元之﹑蘊之﹑渙之﹑郗曇﹑華茂﹑庾友﹑虞說﹑魏滂﹑謝繹﹑庾蘊﹑孫嗣﹑曹茂之﹑華平﹑亙偉﹝此四字﹐《歷代詩話》底本同﹐點校者據《類編》本攺作「曹華﹑桓偉」﹞十有五人﹐或四言﹐或五言﹐各一首。王獻之﹑謝瑰﹑卞迪﹑卓髦﹝《歷代詩話》本作「旄」﹞﹑羊模﹑孔熾﹑劉密﹑虞谷﹑勞夷﹑後綿﹑華耆﹑謝藤﹑王儗﹝《歷代詩話》底本同﹐點校者據《類編》本攺作「任凝」﹞﹑呂系﹑呂本﹑曹禮﹝《歷代詩話》本同﹐點校者曰﹕《類編》本作「曹諲」﹞十有六人﹐詩各不成﹐罰酒三觥。謝安五言詩曰「萬殊混一象﹐安復覺彭殤。」而羲之序乃以爲﹝《歷代詩話》本無「爲」字﹞一死生爲虛誕﹐齊彭殤爲妄作﹐蓋反謝安一時之語﹝《歷代詩話》本「語」下有「耳」字﹞。而或者遂以爲未達﹐此特未見當時羲之之詩爾。其五言﹝《歷代詩話》本「言」下有「詩」字﹞曰「仰視碧天際﹐俯瞰淥水濱。寥闃無涯觀﹐寓目理自陳。大矣造化功﹐萬殊莫不均。羣籟𨿽參差﹐適我無非親。」此詩則豈未達者邪﹖史載獻之嘗與兄徽之操之俱詣謝安﹐二兄多言﹐獻之寒溫而已。旣出﹐客問優劣﹐安曰「小者佳。吉人之辭寡﹐以其少言﹐故知之。」今王氏父子昆季畢集﹐而獻之之詩獨不成﹐豈亦吉人之辭寡邪﹖景佑中﹐會稽太守蔣堂修永和故事﹐嘗有詩云「一派西園曲水聲﹐水邊終日會冠纓。幾多詩筆無停綴﹐不似當年有罰觥。」蓋謂﹝《歷代詩話》本作「爲」﹐同﹞獻之等發也。

貞觀中﹐尙藥求杜若﹐敕下﹐度支省郎判送坊州貢之﹐本州島曹官判云「坊州不出杜若﹐應讀謝朓詩誤。郎官如此判事﹐豈不畏二十八宿笑人邪﹖」余觀屈平《九歌》曰「采芳洲兮杜若。」謝朓詩乃用《九歌》語。《晉書﹫天文志》﹕郎位十五星在帝坐東北﹐依烏郎府是也。曹官從知有謝朓詩而不知有《九歌》﹐徒知郎官上應列宿而不知非二十八宿也。

劉禹錫《嘉話錄》云「作詩押韻﹐須要有出處。近欲押一餳字﹐六經中無此字﹐惟《周禮》吹簫處注有此一字﹐終不敢押。」予﹝《歷代詩話》本作「余」﹞按禹錫《歷陽書事詩》云「湖魚香勝肉﹐官酒重於餳。」則何嘗按六經所出邪﹖

《洛陽伽藍記》載﹕河東人劉白墮善釀酒﹐盛暑曝之日中﹐經旬不壞﹐當時謂之「鶴觴」。白墮乃人名。子瞻詩云「獨看紅渠傾白墮。」石林《避暑錄》云「若以『白墮』爲酒﹐則醋浸曹公﹐湯燖右軍可也。」予﹝《歷代詩話》本作「余」﹞按《文選》魏武帝《短歌行》云「何以解憂﹐惟有杜康。」康亦作酒人﹐而《選》詩遂以爲酒用。東坡豈祖是邪﹖

會稽﹑臨安﹑金陵三郡﹐皆有東山﹐俱傳以爲謝安攜妓之所。按謝安本傳﹐初﹐安石寓居會稽﹐與王羲之﹑許詢﹑支遁遊處﹐被召不至﹐遂棲遲東山。唐裴晃﹝《歷代詩話》本作「勉」﹞與呂渭等《鑑湖聯句》﹝《歷代詩話》「呂」字作空格﹐校勘記﹕「勉」﹐《類編》作「冕」。又《全唐詩》張謂有《送裴侍禦歸上都詩》。裴冕曾歷殿中侍禦史﹐且與張謂同時代人﹐疑此句應作「唐裴冕與與張謂等《鑑湖聯句》﹞﹐有「興裏還尋戴﹐東山更問東。」此會稽之東山也。本傳又云「安石嘗往臨安山中﹐坐石室﹐臨浚谷﹐悠然嘆曰﹕此與伯夷何遠。」今余杭縣有東山﹐東坡有《遊余杭東西巖》詩﹐注云﹕卽謝安東山。所謂「獨攜縹緲人﹐來上東西山」者是也。此臨安之東山也。本傳又謂「及登臺輔﹐於土山營墅﹐樓館林竹甚盛﹐每攜中外子侄遊集。」今土山在建康上元縣崇禮鄕。《建康事迹》云「安石於此擬會稽之東山」﹐亦號東山。此金陵之東山也。李白有《憶東山》二絕云「不向東山久﹐薔薇幾度花﹖白雲他﹝《歷代詩話》本作「還」﹞自散﹐明月落誰家﹖」「我今攜謝妓﹐長嘯絕人羣﹝《歷代詩話》本作「聲」﹞。欲報山東﹝《歷代詩話》本作「東山」﹞客﹐開關掃白雲。」不知所賦者何處之東山。陳軒乃錄此詩於《金陵集》中﹐將別有所據邪﹖《南史》載宋劉勔﹝《歷代詩話》本作「緬」﹞經始鍾嶺﹐以爲棲息﹐亦號東山。金陵遂有兩東山矣。

羊叔子鎭襄陽﹐嘗與從事鄒湛登峴山﹐慨然有湮沒﹝《歷代詩話》本作「滅」﹞無聞之嘆。峴山亦因是以傳﹐古今名賢賦詠多矣。吳興﹑東陽二郡﹐亦有峴山。吳興峴山去城三里﹐有李適之窪尊在焉。東坡守吳興日﹐嘗登此山﹐有詩云「苕水如漢水﹐鱗鱗鴨頭靑。吳興勝襄陽﹐萬瓦浮靑冥。我非羊叔子﹐愧此峴山亭。悲傷意則同﹐歲月如流星﹝《歷代詩話》本此下有作「從我兩王子﹐髙鴻插修翎」二句十字﹞。湛輩何足道﹐當以徳自銘。」東陽峴山去東陽縣亦三里﹐舊名三丘山。宋商仲文﹝《歷代詩話》本作「晉殷仲文」﹞素有時望﹐自謂必登臺輔﹐忽除東陽太守﹐意甚不樂﹐嘗登此山﹐悵然流涕。郡人愛之﹐如襄陽之於叔子﹐因名峴山。二峯相峙﹐有東峴西峴。唐寶歷中﹐縣令於﹝《歷代詩話》本作「於」﹞興宗結亭其下﹐名曰涵碧。劉禹錫有詩云「新開潭洞疑仙府﹐遠﹝《歷代詩話》本作「還」﹞寫丹靑到雍州。」卽其所也。

荊公以詩賦決科﹐而深不樂詩賦。試院中五絕﹐其一云「少年操筆坐中庭﹐子墨文章頗自輕。聖世選才終用賦﹐白頭來此試諸生。」後作詳定官﹐復有詩云「童子常誇作賦工﹐暮年羞悔有揚雄。當年賜帛倡優等﹐今日論﹝《歷代詩話》本作「掄」﹞才將相中。細甚客卿因筆墨﹐卑於《爾雅》注魚虫。漢家故事眞當攺﹐新詠知君勝弱翁。」熙寧四年﹐旣預政﹐遂罷詩賦﹐專以經義取士﹐蓋平日之志也。元佑五年﹐侍禦史劉摯等謂治經者專守一家﹐而略諸儒傳記之學﹐爲文者惟務訓釋﹐而不知聲律體要之詞﹐遂復用詩賦。紹聖初﹐以詩賦爲元佑學術﹐復罷之。政和中﹐遂著於令﹐士庶傳習詩賦者﹐杖一百。畏謹者至不敢作詩。時張蕓叟有詩云「少年辛苦校虫魚﹐晚歲雕﹝《歷代詩話》本作「雕」﹞虫恥壯夫。自是諸生猶習气﹐果然紫詔盡驅除。酒間李杜皆投筆﹐地下班揚亦引車。惟有少陵頑鈍叟﹐靜中吟撚白髭須。」蓋蕓叟自謂也。

韓愈自監察禦史貶連州山陽﹝《歷代詩話》本作「陽山」﹞令﹐所坐之因﹐傳記各異。《唐書》本傳謂上疏﹝《歷代詩話》本作「書」﹞論宮市﹐徳宗怒﹐故貶。李翺《行狀》謂爲幸臣所惡﹐故貶。皇甫湜作《神道碑》謂正元﹝《歷代詩話》本作「貞元」﹞十九年關中旱饑﹐公請寬民徭﹐專政者惡之﹐故貶。桉﹝《歷代詩話》本作「按」﹞文公集﹐宮市之疏不傳﹐而文公《歷官記》及《年譜》以謂京師旱﹐民饑﹐詔蠲租半﹐有司徵求反急﹐愈與同列上疏言狀﹐爲幸臣所讒。幸臣者﹐李實也。余考退之《自連﹝《歷代詩話》本作「陽」﹞山移江陵詩》云「孤臣昔放逐﹐泣血追愆尢。汗漫不省識﹐恍如乘桴浮。或自疑上疏﹐上疏豈其由。」則所坐之因﹐𨿽退之猶疑之也。集中有《上京兆李實書》﹐盛稱其能曰「愈來京師﹐所見公卿大臣﹐未有赤心事上﹐憂國如合下者。」又云「今年以來﹐不雨者百餘日﹐種不入土﹐而盜儼桓移穡Y價不敢貴﹐老姦宿贓銷縮摧沮。」疊疊百餘言﹐皆敍其歌慕之意。其後實出爲華州。又有書云「愈於久故遊從之中﹐蒙恩獎知遇最厚﹐無與比者。」愈旣爲實所讒﹐不應此書拳拳如是。及觀《江陵塗中詩》云「同官盡才俊﹐偏善柳與劉。或慮語言泄﹐傳之落冤讎。」又《嶽陽別竇司直》云「愛才不擇行﹐觸事得讒謗。前年出官日﹐此禍最無妄。」又《和張十一憶昨行》云「伾﹑文未揃崖州幟﹝《歷代詩話》本作「熾」﹞﹐𨿽得赦宥常﹝《歷代詩話》本作「恆」﹞愁猜。近者三姦悉破碎﹐羽窟無底幽黃能。眼中了了見鄕國﹐知有歸日眉方開。」又有《永貞行》以快伾﹑文之貶﹐其末云「郎官淸要爲世稱﹐荒郡僻野嗟可矜。具書目見非妄徵﹐嗟爾旣往宜爲懲。」則知陽山之貶﹐伾﹑文之力﹐而劉﹑柳下石爲多﹐非爲李實所讒也。

長慶四年﹐退之爲吏部侍郎﹐薨於靜﹝《歷代詩話》本作「靖」﹞安裏第。李翺《行狀》載屬纊之語云「伯兄徳行髙﹐曉年止四十二。某位爲侍郎﹐年出伯兄十五歲﹐且獲終於牖下﹐幸不失大節﹐以下見先人﹐可謂榮矣。」翺《祭文》曰「人情樂生﹐皆惡其凶。兄之在病﹐則齊其終。順化以盡﹐靡憾於中。」張籍《祭詩》亦曰「公有曠遠﹝《歷代詩話》本作「達」﹞識﹐生死爲一綱。及當臨終辰﹐意色亦不荒。贈我珍重言﹐傲然委衾裳。」蓋其聰明之所照了﹐徳力之所成就﹐故於生死之際﹐超然如此。《宣室志》載﹐威粹骨蕝國世與韓氏爲仇﹐神人以帝命召公計事。愈曰「臣願從大王討之。」未幾而愈卒。公《神道》《墓志》《行狀》俱不載﹐而止見於小說者如此﹐豈東坡所謂其生也有自來﹐其死也有所爲乎﹗李肇《國史補》謂愈登華山絕頂﹐度不可返﹐至於發狂慟哭。今觀易簀之際﹐神色不亂如此﹐不應於此而至於發狂慟哭也。

韓偓《香奩集》百篇﹐皆艷詞也。沈存中《筆談》云「乃和凝所作﹐凝後貴﹐悔其少作﹐故嫁名於韓偓爾。」今觀《香奩集》有《無題詩序》云「余辛酉年﹐戲作《無題》詩十四韻﹐故奉常王公﹑內翰吳融﹑舍人令狐渙相次屬和。是歲十月末﹐一旦兵起﹐隨駕西狩﹐文槁咸棄。丙寅歲﹐在福建﹐有蘇暐以槁見授﹐得《無題詩》﹐因追味舊時﹐闕忘甚多。」予按《唐書韓偓傳》﹕偓嘗與崔嗣定策誅劉季述﹐昭宗反正爲功臣﹐與令狐渙同爲中書舍人。其後韓全誨等劫帝西幸﹐偓夜追及鄠﹐見帝慟哭。至鳳翔﹐遷兵部侍郎。天佑二年﹐挈其族依王審知而卒。以《紀邎D》考之﹐辛酉乃昭宗天復元年﹐丙寅乃哀帝天佑二年﹐其序所謂丙寅歲在福建﹐有蘇暐授其槁﹐則正依王審知之時也。稽之於傳與序﹐無一不合者。則此集韓偓所作無疑﹐而《筆談》以爲和凝嫁名於偓﹐特未考其詳爾。《筆談》云「偓又有詩百篇﹐在其四世孫奕處見之。」豈非所謂舊詩之闕忘者乎﹖

《石林詩話》載﹐元丰間﹐東坡系獄﹐神宗本無意罪之。時相因舉軾《檜詩》「根到九泉無曲處﹐歲寒惟有蟄龍知。」且云「陛下龍飛在天﹐軾以爲不知己﹐而求知地下之蟄龍﹐非不臣而何﹖」得章子厚從而解之﹐遂薄其罪。而王定國《見聞錄》云「東坡在黃州時﹐上欲復用﹐王禹玉以『歲寒惟有蟄龍知』激怒上意﹐章子厚力解﹐遂釋。」予﹝《歷代詩話》本作「余」﹞觀東坡自獄中出《與章子厚書》云「某所以得罪﹐其過惡未易一二數﹐平時惟子厚與子由極口見戒﹐反復甚苦﹐某彊很自不以爲然。」又云「異時相識﹐但過相稱譽﹐以成吾過﹐一旦有患難﹐無復相哀者。惟子厚平居遺我以藥石﹐及困急又有以救卹之﹐眞與世俗異矣。」則知坡系獄時﹐子厚救解之力爲多﹐《石林詩話》不妄也。

世言團茶始於丁晉公﹐前此未有也。慶曆中﹐蔡君謨爲福建漕﹐更制小團以充歲貢。元丰初﹐下建州﹐又制密雲龍以獻。其品髙於小團﹐而其制益精矣。曾文昭所謂「莆陽學士蓬萊仙﹐制成月團飛上天」﹐又云「密雲新樣尢可喜﹐名出元丰聖天子」是也。唐陸羽《茶經》於建茶尙云未詳﹐而當時獨貴陽羨茶﹐歲貢特盛。茶山居湖常二州之間﹐修貢則兩守相會山椒﹐有境會亭﹐基尙存。盧仝《謝孟諫議茶詩》云「天子須嘗陽羨茶﹐百艸不敢先開花」是已。然又云「開緘宛見諫議面﹐手閱月團三百片。」則團茶已見於此。當時李郢《茶山貢焙歌》云「蒸之馥﹝《歷代詩話》本作「護」﹞之香勝梅﹐研膏架動聲如雷。茶成拜表貢天子﹐萬人爭噉﹝《歷代詩話》本作「喊」﹞春山摧。」觀研膏之句﹐則知嘗爲團茶無疑。自建茶入貢﹐陽羨不復研膏﹐秪﹝《歷代詩話》本作「祗」﹞謂之艸茶而已。

張籍嘗勸韓愈﹐排釋老不若著書。而愈以爲化當世莫若口﹐傳來世莫若書﹐懼吾力未至﹐至之未能也。請待五六十﹐然後爲之。外集有愈《答侯生問論語書》云「昔注解其書﹐不敢過﹝《歷代詩話》本脫「過」字﹞求其意﹐意取聖人之旨而合之。」愈旣死﹐籍祭詩有「《魯論》未訖注﹐手迹今微茫。」則知愈晚年嘗注《論語》未訖而絕筆。小說載愈子昶爲集賢校理﹐有金根之悞﹝《歷代詩話》本作「訛」﹞﹐則未必能卒父業﹐所望者﹐籍﹑湜輩爾。籍祭詩曰「爲文先見艸」﹐又云「公比欲爲書﹐遺約有修章」。愈將死﹐亦諭湜曰「死能令我躬所以不磨滅者﹐惟子是屬。」則所望於二公至矣﹐惜乎此書不全也。

東坡《與子由論書》云「吾𨿽不善書﹐曉書莫如我。苟能通其意﹐常謂不學可。」故其子叔黨跋公書云「吾先君子豈以書自名哉﹖特以其至大至剛之气﹐發於胸中而應之以手﹐故不見其有刻畫嫵媚之態﹐而端乎章甫﹐若有不可犯之色。少年喜二王書﹐晚乃喜顏平原﹐故時有二家風气。俗手不知﹐妄謂學徐浩﹐陋矣。」觀此則知初未嘗規規然出於翰墨積習也。

陳後主起臨春﹑結綺﹑望仙三閣﹐極其華麗。後主與張麗華﹑孔貴妃各居其一﹐與狎客賦詩﹐互相贈答﹐采其艷麗者被以新聲﹐奢淫極矣。隋克臺城﹐後主與張﹑孔坐視無計﹐遂俱入井﹐所謂煙﹝《歷代詩話》本作「胭」﹐下同﹞脂井是也。楊修﹝《歷代詩話》底本亦作「修」﹐點校者據《類編》本攺爲「炯」﹞詩云「擒虎戈矛滿六宮﹐春花無樹不秋風。蒼惶﹝《歷代詩話》本作「黃」﹞益見多情處﹐同穴甘心赴井中。」李白亦云「天子龍沈景陽井﹐誰歌《玉樹後庭花》﹗」今煙脂井在金陵之法寶寺﹐井有石欄﹐紅痕若煙脂﹐相傳云﹐後主與張﹑孔淚痕所染。石欄上刻後主事迹﹐八分書﹐乃大歷中張著文。又有篆書「戒哉戒哉」數字。其它題刻甚多﹐往往漫滅不可考。寺卽景陽宮故地也﹐以井在焉﹐好事得往來不絕﹐寺僧頗厭苦之。張蕓叟嘗有詩戲僧云「不及馬嵬襪﹐猶能致萬金。」

樂天以長慶二年﹐自中書舍人爲杭州刺史。冬十月至治時﹐仍服緋﹐故《遊恩徳寺詩序》云「俯視朱紱﹐仰睇白雲﹐有愧於心。」及觀《自嘆詩》云「實事漸銷虛事在﹐銀魚金帶繞腰光。」《戊申詠懷》云「紫泥丹筆皆經手﹐赤紱金章盡到身。」以今觀之﹐金帶不應用銀魚﹐而金章不應用赤紱﹐人皆以爲疑﹐而不知唐制與今不同也。按唐制﹐紫爲三品之服﹐緋爲四品之服﹐溇p爲五品之服﹐各服金帶。又制﹐衣紫者魚袋以金飾﹐衣緋者魚袋以銀飾。樂天時爲五品﹐溇p金帶佩銀魚宜矣。劉長卿有《袁郎中喜章服詩》云「手詔來筵上﹐腰金向粉闈。勛名傳舊合﹐舞蹈著新衣。」郎中亦是五品﹐故其身章與樂天同。

杜甫累不第﹐天寶十三載﹐明皇朝獻太淸宮﹐饗廟及郊。甫奏賦三篇﹐帝奇之。使待制集賢院﹐命宰相試文章﹐故有《贈集賢崔於二學士詩》云「昭代將垂白﹐途窮乃叫閽。气沖星象表﹐詞感帝王尊。天老書題目﹐春官驗討論。倚風遺鶂路﹐隨水到龍門。」舊注陳希烈﹑韋見素爲宰相﹐而崔國輔﹑於休烈者皆集賢院學士也﹐故末句云「謬稱三賦在﹐難述二公恩。」可謂不忘於藻鑑之重者矣。按唐史﹐是歲陳希烈爲相﹐至八月見素代之。而甫集有《上見素詩》云「持衡畱藻鑑﹐聽履上星辰。」則甫之文章爲見素所賞﹐非希烈也。

世人論淵明自永初以後﹐不稱年號﹐秪稱甲子﹐與思悅所論不同。觀淵明《讀史》九章﹐其間皆有深意。其尢章章者﹐如《夷齊》《箕子》《魯二儒》三篇。《夷齊》云「天人革命﹐絕景窮居。正風淩﹝《歷代詩話》本作「美」﹞俗﹐爰感懦夫。」《箕子》云「去鄕之感﹐猶有遲遲。矧伊代謝﹐觸物皆非。」《魯二儒》云「易代隨時﹐迷變則愚。介介若﹝《歷代詩話》本作「老」﹞人﹐持﹝《歷代詩話》本作「時」﹞爲正夫。」由是觀之﹐則淵明委身蓬﹝《歷代詩話》本作「窮」﹞巷﹐甘黔婁之貧而不自悔者﹐豈非以恥事二姓而然邪﹗

漢文欲輕刑而反重﹐議者以爲失本惠而傷吾仁﹐固也。或又咎帝短喪爲傷於孝。予﹝《歷代詩話》本作「余」﹞觀遺詔﹐率皆言爲己損制﹐未嘗使士庶皆短喪也。厥後丞相翟方進與薛宣服母喪﹐皆三十六日而除。而顏師古注云「漢制自文帝遺詔﹐國家遵以爲常。」則咎不在文帝矣。而王荊公詩云「輕刑死人校虇噬咄怠Ｈ市⒆源吮。г詹荒苤。」輕刑死人校瑒t固然矣﹔短喪生者偸﹐則似誣文帝也。

卷六

老杜卒於大歷五年﹐享年五十九﹐當生於先天元年。觀其獻《大禮賦表》云「臣生陛下淳朴之俗﹐行四十載矣。」以此推之﹐天寶十載始及四十﹐則是獻《大禮賦》當在天寶九載也。本傳以謂天寶十三載﹐因獻三賦﹐帝奇之﹐待制集賢院﹐誤矣。其後又進《西嶽賦序》云「上旣封泰山之後三十年。」按史﹐開元十三年乙丑封泰山﹐至天寶十三載始及三十年﹐則是進《西嶽賦》在天寶十三載也。老杜有《贈獻納使田舍人詩》云「舍人退食收封事﹐宮女開函近禦筵。曉漏追隨靑瑣闥﹐晴窗點檢白雲篇。」末句云「揚雄更有《河東賦》﹐惟待吹噓送上天。」其云「更有《河東賦》」﹐當是獻《西嶽賦》時也。

李白《古風》云「燕昭延郭隗﹐遂築黃金臺。劇辛方趙至﹐鄒衍復齊來。」予﹝《歷代詩話》本作「余」﹞考《史記》不載黃金臺之名﹐止云昭王爲郭隗攺築宮而師事之。孔文舉與曹公書曰「昭王築臺﹐以尊郭隗。」亦不著黃金之名。《上谷郡圖經》乃云「黃金臺在易水東南十八里﹐燕昭王置千金於臺上﹐以延天下士﹐遂因以爲名。」皇甫松有《登黃金臺詩》云「燕相衷諂潱e金黃巍巍。上者欲何顏﹐使我千載悲。」其迹尙可得而考也。

陳子昂《感遇詩》云「樂羊爲魏將﹐食子徇軍功。骨肉且相薄﹐他人安得忠﹗」又曰「吾聞中山相﹐乃屬放麑翁。孤獸猶不忍﹐況以奉君終﹗」一則忍於其子﹐一則不忍於麑﹐故魯直《懷荊公詩》有「啜羹不如放麑﹐樂羊終媿巴西。」陳無己啟亦用此事﹐所謂「中山之相﹐仁於放麑﹔亂世之雄﹐疑於食子」是也。然屬麑於秦西巴﹐孟孫也﹐非中山相也。子昂徒見樂羊中山事﹐遂悞作中山用。無己亦遂襲之﹐魯直以西巴爲巴西﹐亦誤矣。

《何彼穠矣》之詩﹐美王姬而作也。周﹐姬姓﹐故王女皆稱姬﹐如陳嬀﹑楚羋﹑齊姜之類是也。後世凡婦人皆稱姬﹐誤矣。南朝人士皆謂姬人﹐如蕭綸《見姬人詩》﹐所謂「狂夫不妒妾﹐隨意晚還家。」劉孝綽詠《姬人未出詩》﹐所謂「帷開見釵影﹐簾動聞釧聲」。梁王僧孺爲《姬人怨詩》﹐所謂「還君與半珥﹐歸妾與君裘」。江總爲《姬人怨服藥﹝《歷代詩話》本作「散」﹞詩》﹐所謂「妾家邯戰﹝《歷代詩話》本作「鄲」﹞好輕薄﹐特忿仙童一丸藥」是也。

聖祖上字嫌名書﹕如州縣之縣者﹐宮架也﹝此三句《歷代詩話》本作「縣字有平去二音﹕如宮縣之縣者﹐樂架也」﹞﹔若州縣之縣﹐則別無他音。嘗觀顏延之《侍皇太子釋奠宴詩》曰「獻終襲吉﹐郎官廣宴﹐堂設像筵﹐庭宿金縣。」沈約《侍宴詩》曰「回鑾獻爵﹐摐金委奠﹐肆士辧儀﹐胥人掌縣。」二人押韻﹐皆作州縣之縣用何耶﹖沈期《哭蘇眉州詩》云「家愛﹝《歷代詩話》本作「憂」﹞方休杼﹐皇慈更徹﹝《歷代詩話》本訛作「轍」﹞縣。」則當作平聲押。

韓退之詩曰「《離騷》二十五。」王逸序《天問》亦曰屈原凡二十五篇。今《楚辭》所載二十三篇而已﹐豈非並《九辯大招》而爲二十五乎﹖《九辯》者﹐宋玉所作﹐非屈原也。今《楚辭》之目﹐𨿽以是篇並注屈﹑宋﹐然《九辯》之序﹐止稱屈原弟子宋玉所作。《大招》𨿽疑原文﹐而或者謂景差作。若以宋玉痛屈原而作《九辯》﹐則《招魂》亦當在屈原所著之數﹐當爲二十六矣。不知退之﹑王逸之言﹐何所據邪﹖

東坡詩云「玉奴弦索花奴手。」玉奴謂楊妃﹐花奴謂汝陽王病﹤壩^《和楊公濟梅花詩》﹐乃言「玉奴終不負東昏」何耶﹖按《南史》東昏妃潘玉兒﹐當時筆誤爾。

近世作文者﹐多以紫荷囊作侍從事用﹐如宋景文詩所謂「榮觀聳麟族﹐賦筆助荷囊」之類。承襲而用者非一﹐而不知其誤也。按《晉書輿服志》云「文武百官皆有囊綬﹐八座尙書則荷紫﹐以生紫爲袷囊﹐綴之服外﹐加於左肩。」則所謂荷紫者﹐非芰荷之荷﹐乃負荷之荷也。《南史》載周拾嘗問劉杳曰「著紫荷橐﹐相傳云挈囊﹐竟何所出﹖」杳曰「《張安世傳》云﹐持橐簪筆﹐事孝武帝數十年。注曰﹐橐﹐囊也。」蓋人徒見《南史》有著紫荷囊四字﹐遂作一句讀之﹐殊未知《晉書》「荷紫」之義也。

元結刺道州﹐承兵。。。﹐吾欲獻此詩。」以傳考之﹐結以人困甚不忍加賦﹐嘗奏免稅租及和市雜物十三萬緡﹐又奏免租庸十餘萬緡﹐因之﹝《歷代詩話》本作「困乏」﹞流亡盡歸。乃知賢者所存﹐不特空言而已。

王儉少年﹐以宰相自命﹐嘗有詩云「稷契康虞夏﹐伊呂翼商﹑周。」又字其子曰元成﹐取仍世作相之義。至其孫訓亦作詩云「旦﹑奭康世功﹐蕭﹑曹佐甿俗。」大率追儉之意而爲之。後官亦至侍中。

史載宋之問﹑冉祖雍並賜死於桂州。之問得詔﹐震汗不引決﹝《歷代詩話》本作「決」﹞。祖雍請於使者曰「之問有妻子﹐幸聽決﹝《歷代詩話》本作「訣」﹞。」使者許之﹐而之問荒悸不能處家事。及考之文集﹐有《登大庾嶺詩》云「兄弟遠謫居﹐妻子咸異域。」則之問赴貶時﹐未嘗以妻子行也。又有發藤州及昭州二詩﹐二州皆在桂州之南﹐則賜死之地﹐非桂州明矣。豈史之誤與﹖

黃魯直詩云「世有捧心學﹐取笑如東施。」梅聖兪云「曲眉不想西家樣﹐餒腹還如二子淸。」《太平寰宇記》載西施事云﹐施其姓也。是時有東施家﹑西施家。故李太白《效古》云「自古有秀色﹐西施與東鄰。」而東坡《代人畱別詩》乃云「絳蠟燒殘玉斝飛﹐離歌唱徹萬行啼。它﹝《歷代詩話》本作「他」﹞年一舸鴟夷去﹐應記儂家舊姓西。」似與《寰宇記》所言不同﹐豈爲韻所牽邪﹖

杜子美《栢中丞除官制詩》舊注以爲栢耆﹐又以爲貞節。按杜詩云「紛然喪亂際﹐見此忠孝門。蜀中寇亦甚﹐栢氏功彌存。三止褰校毲逵駢淨琛﹗碑斒怯泄妒裾折７絞菚r﹐段子璋反於上元﹐徐知道反於寶應﹐而貞節爲邛州刺史﹐數有功﹐則是貞節無疑矣。杜集又有《栢學士茅屋栢大兄弟山居詩》﹐議者皆以謂貞節之居﹐然詩中殊不及功名之事﹐但皆稱其爲學讀書爾。《茅屋》云「古人已用三冬足﹐年少今開萬卷余。」《山居》云「山居精典籍﹐文雅涉風騷。」疑是邛州立功之前。

張籍居韓門弟子之列﹐又以愈薦爲國子博士。東坡所謂「汗流湜﹑籍﹝《歷代詩話》本作「籍湜」﹞走且僵﹐滅沒倒景不得望」者。而籍作祭愈詩乃云「公文爲時師﹐我亦有微聲。」而後之學者﹐或號爲「韓張」何耶﹖

張籍《送區弘詩》云「韓公國大賢﹐道徳赫已聞。昨出爲陽山﹐爾區來趨奔。韓官遷法曹﹐子隨至荊門。韓入爲博士﹐崎嶇從羈輪。」觀其遊從之久﹐疑得於韓者深也。然考其文章議論之際﹐乃不得預籍﹑湜之列何耶﹖韓集有《送區弘南歸詩》云「我遷於南日周圍﹐來見者心老ｋ加袇^子熒熒暉﹐觀以彜訓或從違。我念前人譬葑菲﹐落以斧斤引纆徽﹝《歷代詩話》本訛作「落以斧引以纆徽」﹞。𨿽有不逮驅騑騑。」觀此數語﹐則韓𨿽以師道自任﹐而區受道之質﹐蓋有所未至也。其後又勉之以「行行正直勿脂韋﹐業成志立來頎頎。」其誨之者至矣。集中又有《送區冊序》《韓文辯證》云「冊卽弘也。」未知孰據爾。

韓退之《雙鳥詩》多不能曉。或者謂其詩有「不停兩鳥鳴﹐百物皆生愁。不停兩鳥鳴﹐大法失九疇。周公不爲公﹐孔丘不爲丘」之句﹐遂謂排釋老而作﹐其實非也。前云「一鳥落城市﹐一鳥巢巖幽。」後云「天公怪兩鳥﹐各捉一處囚。」則豈謂釋老邪﹖余嘗觀東坡作《李白畫像詩》云「天人幾何同一漚﹐謫仙非謫乃其遊。揮斥八極隘九州島﹐化爲二鳥鳴相酬。一鳴一息三千秋﹐縻之不得矧肯求。」則知所謂雙鳥者﹐退之與孟郊輩爾。所謂「不停兩鳥鳴」等語﹐乃雷公告天公之言﹐甚其詞以贊二鳥爾。落城市退之自謂﹐落巖幽謂孟郊輩也。各捉一處囚﹐非囚禁之囚﹐止言韓﹑孟各居天一方爾。末云「還當三千秋﹐更起鳴相酬。」謂賢者不當終否﹐當有行其言者。

李白《贈崔侍禦詩》云「黃河三尺鯉﹐本在孟津居。點額不成龍﹐歸來伴凡魚。何當赤車使﹐再往召相如。」相如蓋自謂也。觀此則白不可謂無心於仕進者。然當時慢侮力士﹐略不爲身鄭淪H逐﹐而曾不悔﹐使其欲仕之心切必不如是。先是﹐蘇廷﹝《歷代詩話》本作「頲」﹞爲益州長史﹐見白異之﹐曰「是子天才英特﹐少益以學﹐可比相如。」故白詩中每以相如自比。《贈從弟之遙》曰「漢家天子馳駟馬﹐赤車蜀道迎相如。」《自漢陽病酒歸》曰「聖主還聽《子虛賦》﹐相如卻欲論文章。」《贈張鎬》曰「十五觀奇書﹐作賦淩相如。」白自比爲相如﹐非止一詩也。

杜子美褒稱元結《舂陵行》兼《僂酸崾竟倮簟範娫疲骸皟燒聰η鎪蛔仲扇A星。致君唐虞際﹐淳朴憶大庭。」又云「今盜儻聰ⅲ媒Y輩數十公﹐落落然參錯爲天下邦伯﹐天下少安﹐可立待已。」蓋非專稱其文也。至於李義山﹐乃謂次山之作以自然爲祖﹐以元气爲根﹐無乃過乎﹖秦少遊《漫郎詩》云「字偕華星章對月﹐漏泄元气煩揮毫。」蓋用子美義山語也。

《西京雜記》載司馬相如將聘茂陵人女爲妾﹐卓文君作《白頭吟》以自絕﹐相如乃止。《樂府詩集》謂《白頭吟》者﹐疾人以新間舊﹐不能至白首﹐故以爲名。余觀張籍《白頭吟》云「春天百艸秋始衰﹐棄我不待白頭時。羅襦玉珥色未暗﹐今朝已道不相宜。」李白《白頭吟》云「妾有秦樓鏡﹐照心勝照井。願持照新人﹐雙對可憐影。」其語感人深矣﹗至劉希夷作《白頭吟》乃云「寄言全盛紅顏子﹐須憐半死白頭翁。此翁白頭眞可憐﹐伊昔紅顏美少年。」則是言男爲女所棄而作﹐與文君《白頭吟》之本意異矣。

老杜當干戈騷屑之時﹐間關秦隴﹐負薪采梠﹐餔糒不給﹐困躓極矣。自入蜀依嚴武﹐始有艸堂之居﹐觀其經營往來之勞﹐備載於詩﹐皆可考也。其曰「萬里橋西宅﹐百花潭北莊」者﹐言其地也。「經營上元始﹐斷手寶應年」者﹐言其時也。「雪裏江舡渡﹐風前徑竹斜。寒魚依密藻﹐宿鷺起圓沙」者﹐言其景物也。至於「艸堂塹西無樹林﹐非子誰復見幽深。」則乞榿本於何少府之詩也。「艸堂少花今欲栽﹐不問綠李與黃梅」﹐則乞果木於徐少卿之詩也。王侍禦攜酒艸堂﹐則喜而爲詩曰「故人能領客﹐攜酒重相看。」王錄事許艸堂貲不到﹐則戲而爲詩曰「爲嗔王錄事﹐不寄艸堂貲。」蓋其流離貧窶之餘﹐不能以自給﹐皆因人而成也﹐其經營之勤如此。然未及黔突﹐避成都之亂﹐入梓居閬﹐其心則未嘗一日不在艸堂也。《遺弟檢校艸堂》則曰「鵝鴨宜長數﹐柴荊莫浪開。」《寄題艸堂》則曰「尙念四松小﹐蔓艸易拘纏。」《送韋郎歸成都》則曰「爲問南溪竹﹐抽梢合過墻。」《塗中寄嚴武》則曰「常苦沙崩損藥欄﹐也從江檻落風湍。」每致意如此。及成都亂定﹐再依嚴武﹐爲節度參鄭瑥蜌w艸堂﹐則曰「不忍竟捨此﹐復來薙榛蕪。入門四松在﹐步堞﹝《歷代詩話》本作「屧」﹞萬竹疏。」則其喜可知矣。未幾﹐嚴武卒。彷徨無依﹐復捨之而去。以史及公詩考之﹐艸堂斷手於寶應之初﹐而永泰元年四月嚴武卒﹐是年秋﹐公寓夔州云安縣﹐有此艸堂者﹐始終秪得四載。而其間居梓閬三年﹐公詩所謂「三年奔走空皮骨」是也。則安居艸堂者﹐僅閱歲而已。其起居寢興之適﹐不足以償其經營往來之勞﹐可謂一世之羈人也。然自唐至金﹝《歷代詩話》本作「宋」﹞已數百載﹐而艸堂之名與其山川艸木皆因公詩以爲不朽之傳。蓋公之不幸﹐而其山川艸木之幸也。

韓退之作《李幹墓志》云「余不知服食之說自何起﹐殺人不可計﹐而慕尙之益至﹐臨死乃悔其爲。」而退之乃躬自蹈之﹐以至於死。白樂天所謂「退之服硫黃﹐一病訖不痊」是已。陳后山作《嗟哉行》云「張生服石奴﹝《歷代詩話》本作「張生服石爲石奴」﹞﹐下潦上干如渴烏。韓子作志還自屠﹐白﹝《歷代詩話》本作「自」﹐下同﹞笑未竟人復吁。」蓋謂此也。然樂天《與刑部李侍郎詩》云「金丹同學都無益﹐奼女丹砂燒卽飛。」則樂天深知服食之無驗﹐其肯以身試藥以自斃乎﹖則「白笑未竟人復吁」之句﹐未必然爾。山谷在貶所﹐曾公衮有書勸其勿服金石藥﹐谷﹝《歷代詩話》本作「山谷」﹞報云「公衮疽根在旁﹐乃不可食。庭堅服之﹐如晴雲之在川谷﹐安得有霹靂火也。」則知服金石者﹐尢當屏去粉白黛綠之輩﹔或者用以資色力﹐其斃宜哉。●卷七

杜牧﹑張祜皆有《春申君》絕句。杜云「烈士思酬國士恩﹐春申誰與快冤魂。三千賓客總珠履﹐欲使何人殺李園﹖」張云「薄俗何心議感恩﹐諂容卑迹賴君門。春申還道三千客﹐寂寞無人殺李園﹗」二詩語意太相犯。嗚呼﹗朱英之言盡矣﹐而春申不能必用﹔李園之計巧矣﹐而春申不能預防﹔春申之客幸櫻鵁o1人爲春申殺李園者﹐所以起二子之論也。余亦嘗有二絕云「朱英意﹝《歷代詩話》本作「若」﹞在彊黃歇﹐黃歇如何弱李園。一旦棘門奇禍作﹐自詒伊戚向誰論﹗」又「先秦豈謂嬴爲呂﹐東晉那知馬作牛。不悟春申亦如許﹐敢恁宮掖妻邪幀﹗

孔子謂﹕「寧武子﹐邦有道則智﹐邦無道則愚。其智可及也﹐其愚不可及也。」所謂及者﹐繼也﹐非企及之及。謂寧武之愚﹐而後人不可繼爾。居亂世而愚﹐則天下塗炭將孰拯﹖屈原事楚懷王﹐不得志則悲吟澤畔﹐卒從彭咸之居。究其初心﹐安知拯世之意不得伸﹐而至於是乎﹖賈生謫長沙傅﹐渡湘水爲賦以弔之﹐所遭之時﹐𨿽與原不同﹐蓋亦原之志也。白樂天《詠史詩》﹐乃謂「士生一代間﹐誰不有浮沈。良時眞可惜﹐亂世何足欽。乃知汨羅恨﹐未抵長沙深。」信如樂天言﹐則是以亂世爲不足拯也而可乎﹖議者謂誼所欲爲﹐文帝不能用者﹐以絳﹑灌﹑東陽之屬讒之爾﹐故誼之賦有云「鏌鋣爲鈍﹐鉛刀爲銛﹐斡棄周鼎﹐寶康瓠兮。」觀此是有憾於絳﹑灌﹑東陽者。𨿽然﹐勃也﹐嬰也﹐敬也﹐皆素有長者之譽﹐必不肯害賢而利己。《楚漢春秋》別有絳﹑灌﹐豈其是邪﹖

李太白至邯鄲﹐《登城樓詩》云「提攜袴中兒﹐杵臼及程嬰。空孤獻白刃﹐必死耀丹鍘﹗筆怯腥§抖由踔亍ＱF中兒﹐謂趙武也。然司馬遷作趙晉二世家﹐自相矛盾﹐左氏所書﹐又復不同﹐將何以取信於後世耶﹝《歷代詩話》本作「邪」﹞﹖《晉世家》之說曰﹕景公十七年﹐誅趙同﹑趙括﹐令庶子武爲後。《趙世家》之說曰﹕景公三年﹐屠岸賈攻殺趙朔﹑趙括等﹐朔之友人程嬰匿趙武於山中。至十五年﹐景公有疾﹐立趙武。左氏之說曰﹕魯成公八年六月﹐晉討趙同趙括。武從姬氏畜於公宮。以其田與祁奚。韓厥言於晉侯曰「成季之勛﹐宣孟之忠﹐而無後﹐爲善者懼矣。」乃立武﹐而反﹝《歷代詩話》本作「歸」﹞其田。按成公八年﹐卽晉景公十七年也。或云匿於山中﹐或云畜武於宮中﹐或云十五年而後立武﹐或云未逾月而立武﹐皆未知所據也。

陽城徳行道義﹐爲士林之所敬服。徳宗以銀印赤紱﹐起於隱所﹐驟拜諫官﹐可謂賢且遇矣。故學生聞道州之貶﹐投業而叫閽﹐賢士愴驛名之同﹐摛詞而頌徳﹐可以知其賢不誣也。然韓退之《諫﹝《歷代詩話》本作「諍」﹐下同﹞臣論》乃極口貶之﹐何哉﹖其言曰「今陽子實一匹夫﹐在諫位不爲不久﹐而未嘗一言及於政。視政之得失﹐若越人視秦人之肥瘠。問其官﹐則曰諫議也。問其政﹐則曰我不知也。有道之士固如是乎﹗」考之本傳﹐以謂他諫官論事苛細﹐帝厭苦。城浸聞得失且熟﹐猶未肯言。客屢諫之﹐第醉以酒而不答﹐蓋其意有所待也。至徳宗逐陸贄﹐欲相裴延齡﹐而城伏蒲之疏始上。廷爭懇至﹐累日不解。故元微之詩云「貞元歲雲暮﹐朝有曲如鉤。飛章八九上﹐皆若珠暗投。且曰事不止﹐臣諫誓不休。」而白樂天﹝「天」字原脫﹐據《歷代詩話》本補﹞亦云「陽城爲諫議﹐以正事其君。其手如屈軼﹐舉必指佞臣。卒使不仁者﹐不得秉國鈞。」柳子厚亦云「抗志厲義﹐直道是陳。」蓋退之《諫臣論》乃在止裴延齡爲相之前﹐而三子頌美之言乃在陽城極諫之後爾。

唐明皇以英銳身致極治﹐以荒淫身致極亂﹐自古人君成敗之速﹐未有如明皇者。鄭毅夫詩云「四海不搖艸﹐九重藏禍根。十年傲堯舜﹐一笑破乾坤。」蓋是意也。開元之盛﹐能致兵寢刑措之治者﹐實姚﹑宋輔政之功﹐明皇可以無疑矣。不三四年﹐遽使去位。及李林甫用事﹐則盤旋糾固至十八九年﹐敗國蠹賢﹐無所不至﹐猶以爲未足也。晚年顧力士曰「海內無事﹐朕將吐納導引﹐以天下事付林甫。」天下安得而不亂乎﹗

宋之問方其諂事太平公主也﹐則爲賦以美之曰「孕靈娥之彩﹝「彩」前《歷代詩話》本有「秀」字﹞﹐輝婺女之淳精。」及安樂公主權盛﹐復往諧結﹐至宴飲其園亭﹐爲詩以美之曰「賓至星槎落﹐仙來月宇空。玳梁翻賀燕﹐金埒倚晴空﹝《歷代詩話》本作「虹」﹞。」姦傾旣露﹐惎間遂生﹐而太平不樂矣。匿張仲之之家﹐而告其私﹐規以贖罪。之問亦含齒戴發者﹐所爲何至如是乎﹗

張均﹑張垍兄弟承襲父寵﹐致位嚴近﹐皆自負文才﹐覬覦端揆。明皇欲相均而抑於李林甫﹐欲相垍而奪於楊國忠﹐自此各懷觖望。安祿山盜國﹐垍相祿山﹐而均亦受僞命。肅宗反正﹐兄弟各論死。非房管力救﹐豈能免乎﹖老杜贈均詩云「通籍踰靑瑣﹐亨衢照紫泥。靈虯傳夕箭﹐歸馬散霜蹄。」言均爲中書舍人刑部尙書時也。贈垍詩云「翰林逼華蓋﹐鯨力破滄溟。天上張公子﹐宮中漢客星。」言垍尙寧親公主禁中置宅時也。二人恩寵烜赫如是﹐則報國當如何﹐而乃斁亂天理﹐下比逆伲詞善渲鰨蜇M人類也哉﹗

晉盧諶先爲劉琨從事中郎將﹐段匹磾領幽州﹐求諶爲別駕。故琨《答諶詩》云「情滿伊何﹐蘭桂移植﹐茂彼春林﹐瘁此秋棘。」言諶棄己而就匹垍也。厥後琨命箕澹﹝《歷代詩話》本作「淡」﹞攻石勒﹐一軍皆沒。由是窮蹙不能自守﹐乃率懈捌ゴ敗﹫^爲匹磾所拘﹐知其必死矣。豈無望於諶哉﹗觀《再增諶》云「朱實隕勁風﹐繁英落素秋。何意百煉剛﹐化爲繞指柔。」其詩托意﹐欲以激諶而救其急﹐而諶殊不領﹝《歷代詩話》本作「顧」﹞也。琨旣被害﹐諶始上表以雪其冤﹐終亦何所補耶﹗

五王之誅二張也﹐張柬之啟其鄭笍┕犎紋涫攏磿煛⒋拊獣嘣〖焊饜淞Γ固灬徇€政﹐中宗卽祚﹐所謂「取日虞淵﹐洗光咸池﹐潛授五龍﹐夾之以飛」者﹐謚檣琊⒅鎰臁Ｈ簧杏鋅珊拚哐桑娟苿臒淙迹鴱┕犇酥^如機﹝《歷代詩話》本作「幾」﹞幾上肉﹐畱爲天子藉手﹐彥範輩豈不知中宗非剛斷之主乎﹖彼之意﹐以謂三思方蒸亂韋氏﹐而中宗孱懦﹐一聽其所爲﹐苟誅三思﹐必不利於己﹐故不肯誅耳。不旋踵而自罹殺身之禍﹐實自取之也。張文潛云「系狗不系首﹐反噬理必然。智勇忽迷方﹐脫匣授龍泉。區區薛季昶﹐先事僅能言。畱禍啟臨淄﹐敗重M非天﹗」

漢成帝時﹐張禹用事﹐朱云對上曰「臣願賜尙方斬馬劍﹐斷佞臣一人﹐以厲其餘。」上問誰也﹐對曰「安昌侯張禹。」上大怒曰「居下訕上﹐罪死不赦。」禦史將云下﹐云攀殿檻折﹐曰「臣願從龍逄﹑比干遊於地下。」如雲者可謂忠直有餘矣﹗後世思其人而不可得﹐則作爲韻語﹐以聲其美。肅宗時﹐元載用事﹐故杜子美詩云「千載少似朱云人﹐至今折檻空嶙峋。」武后時﹐傅遊藝用事﹐故盧照鄰詩云「昔有平陵男﹐姓朱名阿遊。願得斬馬劍﹐先斷佞臣頭。」言當時立朝之士﹐不能如雲以二人之惡而告於上也。若二人者﹐姦諛百倍張禹矣﹐腥臊之血﹐豈足以污尙方之劍乎﹗宋景文云「朱遊英气凜生風﹐濱死危言悟帝聰。殿檻不修旌直諫﹐安昌依舊漢三公。」信乎去佞如拔山也。

漢史載韓信教陳豨反﹐有挈手步庭之議。且曰「吾爲公﹝《歷代詩話》本作「我爲汝」﹞從中起。」漢十年﹐豨果反。髙祖自將兵出。張文潛曰「方是時﹐蕭相國居中﹐而信欲以烏合不教之兵﹐從中起以圖帝業﹐𨿽使甚愚﹐必知無成﹐信豈肯出此哉﹗」故其詩曰「何待陳侯乃中起﹐不思蕭相在咸陽。」又一詩云「平生蕭相眞知己﹐何事還同女子鄭眲t又責蕭相不爲信辧其枉也。余觀班史﹐呂后與蕭相國鄭p令人從帝所來﹐稱豨已破﹐羣臣皆賀﹐相國紿信曰「𨿽病彊入賀。」信入﹐呂后使武士縛信斬之。則斬信者﹐相國計也。縱使其枉﹐相國其肯爲辧之哉﹗信死則劉氏安﹐不死則劉氏危﹐相國豈肯以平日相善之故而悞社稷大計乎﹗文潛後有一絕云「登壇一日冠羣雄﹐鍾室倉皇念蒯通。能用能誅誰計策﹐嗟君終自媿蕭公。」●卷八

蘇武﹑李陵在武帝時同爲侍中﹐金蘭之義素篤。武拘於匈奴﹐明年而陵始降﹐𨿽逆順之勢殊﹐悲歡之情異﹐然朋友之誼﹐此心常炯炯也。觀陵海上勸武使降之言﹐非不切至﹐而武之所以告陵者﹐不過明吾忠義之心而已﹐而未嘗一語及陵之叛。若告衛律者則不然﹐盡詞詬詈﹐歸之於不忠不臣之科﹐而此以節義臨之﹐幾使惡死﹐此亦可以見於陵厚也。後武得歸﹐陵置酒賀武曰「今足下還歸﹐揚名於匈奴﹐功顯於漢室﹐𨿽古竹帛所載﹐丹靑所畫﹐何以過子卿﹗」故李太白《蘇武詩》云「渴飲月﹝《歷代詩話》本作「丹」﹞窟冰﹐饑餐天上雪。東還沙塞遠﹐北愴河梁別。泣把李陵衣﹐相看淚成血。」蓋亦是意爾。

張祜《觀狄梁公傳詩》云「失弒R陵厄﹐乘時武后尊。五丁扶造化﹐一柱正乾坤。」而山谷有「鯨波橫流砥柱﹐虎口舌﹝《歷代詩話》本作「亂」﹞國宗臣」之句﹐可謂善論仁傑者。余謂仁傑不畏武后羅織之獄﹐三族之夷﹐彊犯逆鱗﹐敢以廬陵王爲請者﹐非特天資忠義﹐亦以先得武後之心故也。且張易之﹑昌宗﹐後之嬖臣也﹐欲歸廬陵﹐事大體重﹐非二嬖之言﹐後孰信之。吉頊能以危言撼二嬖﹐陳易弔爲賀之計﹐故二嬖敢從容以請﹐而後意遂定。於是仁傑之諫得行。卒之遣徐彥伯迎廬陵王於房州者﹐由仁傑之言也。故史援呂溫之言﹐稱之曰「取日虞淵﹐洗光咸池﹐潛授五龍﹐夾之以飛。」嗚呼﹐仁傑其忠且賢哉﹗按仁傑傳﹐始後欲立武三思。而《李昭徳傳》乃云﹕洛陽人王慶之請以武承嗣爲皇太子﹐昭徳力爭。今考三思本傳﹐不載爲皇太子之說。而承嗣傳云「洛州人請立承嗣爲皇太子﹐岑長倩﹑格輔元皆爭不從。而不及昭徳﹐豈有抵梧邪﹖

漢元帝時﹐洪﹝《歷代詩話》本作「弘」﹞恭﹑石顯用事﹐京房﹑劉向皆深嫉之﹐嘗上書力詆。蓋燻蕕冰炭﹐不能以共處﹐理之必﹝《歷代詩話》本訛作「心」﹞然也。然房欲淮陽王爲己助﹐代王作求朝奏章﹔向令外親上疏﹐謂小人在朝﹐以致地動﹔𨿽嫉惡之心切﹐然於忠﹝《歷代詩話》本訛作「中」﹞實亦少貶矣。使二子果輸忠於漢﹐當明目張膽論至再三可也﹐何暇爲身侄僦端嗽眨」是G公詩云「京房劉向各稱忠﹐詔獄當年迹自窮。畢竟論心異恭顯﹐不妨迷國略相同。」後之論人物者﹐倘取其心而略其迹﹐則善矣。

東漢李固﹐忠直鯁亮﹐志在許﹝《歷代詩話》本訛作「討」﹞國﹐不爲身幀幜⑶搴櫻燾枇杭劍災律硎樁愄帯。敃r有提鈇上章﹐乞收固屍﹐如汝南郭亮者﹔有星行至洛﹐守衛屍喪﹝《歷代詩話》本脫「喪」字﹞﹐如陳畱楊羗﹝《歷代詩話》本作「羌」﹞者﹔亦可見固以忠獲罪矣。唐李華嘗觀《黨錮傳》﹐撫捲而悲之﹐且作詩曰「古墳襄城野﹐斜徑橫秋陂。況不禁樵采﹐茅莎無孑遺。」嗚呼﹐生不能保其身﹐死又不能保其藏骨之地﹐天之不相善人﹐何至是邪﹗梅聖兪詩云「後家﹝《歷代詩話》本作「漢家」﹞誅黨人﹐誰與李﹑杜死。死者有範滂﹐其母爲之喜。喜死名愈彰﹐生榮同犬豕。」故史臣以胡廣﹑趙戒爲糞土﹐而馬融眞犬豕哉﹗

司馬遷遊江﹑淮﹑汶﹑泗之境﹐紬金匱石室之書而作《史記》。上下數千年﹐殆如目睹﹐可謂孤拔。初遭李陵之禍﹐不肯引決而甘腐刑者﹐實欲效《離騷》《呂覽》《說難》之書﹐以攄﹝《歷代詩話》本作「抒」﹐同﹞憤悱。故荊公詩云「嗟子刀鋸間﹐悠然止而食。成書與後世﹐憤悱聊自釋。」觀《史記》評贊﹐於範睢﹑蔡澤則曰「二子不相戹﹝《歷代詩話》本作「困戹」﹞﹐烏能激乎﹖」於季布則曰「彼自負才﹐故受辱而不羞。」於虞卿則曰「虞卿非窮愁﹐則不能著書以自見。」於伍員則曰「隱忍以就功名」。至於作《貨殖》《遊俠》二傳﹐則以「家貧不能自贖﹐左右親戚不爲一言」而寄意焉。則荊公釋憤悱之言﹐非虛發也。

老杜髙自稱許﹐有乃祖之風﹐上書明皇云「臣之述作﹐沈鬱頓挫﹐揚雄﹑枚臯可企及也。」《壯遊詩》則自比於崔﹑魏﹑班﹑揚﹐又云「气劘屈賈壘﹐目矩﹝《歷代詩話》本作「短」﹞曹劉墻。」《贈韋左丞》則曰「賦料揚雄敵﹐詩看子建親。」甫以詩雄於世﹐自比諸人﹐瘴礊檫^。至切﹝《歷代詩話》本作「竊」﹞比稷與契則過矣。史稱甫好論天下大事﹐髙而不切﹐豈自比稷契而然耶﹖至云「上感九廟焚﹐下憫萬民瘡﹐斯時伏靑蒲﹐廷爭守禦牀」﹐其忠藎亦可嘉矣。

《文選》載王粲《公燕詩》﹐注云﹕此侍曹操宴也。操未爲天子﹐故云公燕耳。操以建安十八年春﹐受魏公九錫之命﹐公知星槲錯槪K其身不敢稱尊。而粲詩已有「願我賢主人﹐與天享巍巍」之語﹐則粲豈復有心於漢耶﹗粲嘗說劉表之子琮曰「曹公人傑也﹐將軍捲甲倒戈以歸曹公﹐長享福祚﹐萬全之策也。」厥後操以粲爲軍旨讕疲瑒t以腹心委之矣。

陸希聲隱居宜興君陽山﹐今金沙寺﹐其故宅也。自著《君陽山記》﹐敍其景物亭館如輞川﹐尙可得其髣髴。初﹐僧﹝鞏言﹞光從希聲受筆法﹐繼以善書得幸於昭宗。希聲祈使援己﹐以詩寄之云「筆下龍蛇似有神﹐天池雷雨變逡巡。寄言昔日不龜手﹐應念江湖洴澼人。」遂得召﹐隱操蓋不足觀也。嘗著《易傳》十卷。觀其自序﹐以謂﹕夢在大河之陽﹐有三人偃臥東首﹐上伏羲﹐中文王﹐下孔子﹐以《易》道畀余﹝句前《歷代詩話》本有「下」字﹐疑衍﹞﹐遂悟八卦小成之位﹐質以象數﹐有如﹝《歷代詩話》本脫「如」字﹞苻﹝《歷代詩話》本作「符」﹞契。且云﹕今年四十有七﹐已及聖人之年﹐於是作《易傳》以授門人崔徹﹑王贊之徒﹐復自爲注。今觀其書無可取者﹐而怪誕如此﹐其人亦可知。後避難死於道路﹐蓋不能終君陽之居也。

荊公《商鞅詩》云「今人未可非商鞅﹐商鞅能令政必行。」余切﹝《歷代詩話》本作「竊」﹞疑焉。孔子論爲君難﹐有曰「如其善而莫予違也﹐不亦善乎﹖如不善不而莫予違也﹐不幾乎一言而喪邦乎﹖」蓋人君操生殺之權﹐志在使人無違於我﹐其何所不至哉﹗商鞅助秦爲虐﹐而乃稱其使政必行何耶﹖後又有《謝安詩》云「謝公才業自超羣﹐誤長淸談助世紛。秦晉區區等亡國﹐可能王衍勝商君。」則知前篇有激而云也。杜子美云「舜舉十六相﹐身尊道何髙。秦時用商鞅﹐法令如牛毛。」則知所去取矣。

謝靈噅謨蘭聞R川﹐作山水詩甚多﹐往往皆佳句。然其人浮躁不羈﹐亦何足道哉﹗方景平天子踐祚﹐靈咭焉葥u異同﹐非毀執政矣。曁﹝《歷代詩話》本作「及」﹞文帝召爲祕書監﹐自以名輩應參時政﹐而王曇首﹑王華等名位逾之﹐意旣不平﹐多稱疾不朝﹐則無君之心已見於此時矣。後以遊放無度﹐爲有司所糾﹐朝廷遣使收之﹐而靈哂小絆n亡子房奮﹐秦帝魯連恥」之詠﹐竟不免東市之戮。而白樂天乃謂「謝公才廓落﹐與世不相遇。壯志郁不用﹐須有所泄處。泄爲山水詩﹐逸韻諧奇趣」何也﹖武帝文帝兩朝遇之甚厚﹐內而卿監﹐外而二千石﹐亦不爲不逢矣﹐豈可謂與世不相遇乎﹖少須之﹐安知不至黃散﹐而褊躁至是﹐惜哉﹗其作《登石門詩》云「心契九秋幹﹐目翫三春荑。居常以待終﹐處順故安腓﹝《歷代詩話》本作「排」﹞。」不知桃墟之泄﹐能處順乎﹐五年之禍﹐能待終邪﹖亦可謂心語相違矣。

揚雄之迹﹐曲諂新室﹐議之者幸櫻酥枚徽摗Ｐ壑娜綰臥眨坑^《法言》之書﹐似未明乎大道之指也。王荊公乃深許之﹐何耶﹖詩云「寥寥鄒魯後﹐於此獨﹝《歷代詩話》本作「歸」﹞先覺。」又云「儒者陵夷此道窮﹐千秋止有一楊﹝《歷代詩話》本作「揚」﹞雄。」又云「道眞沈溺九流渾﹐獨溯頹波討得源。」又云「子云﹝《歷代詩話》本作「揚雄」﹞平生人莫知﹐知者乃獨稱其辭。」今尊子云者皆是﹐得子云心亦無幾﹐是以聖人許雄也。東坡謂雄以艱深之辭﹐文溡字f﹐與公矛橔﹝《歷代詩話》本作「盾」﹞矣。

宋彭城王義康忌檀道濟之功﹐會文帝疾動﹐乃矯詔送廷尉誅之。故時人歌云「可憐《白浮鳩》﹐枉殺檀江州。」當時人痛之蓋如此。柰何王綱下移﹐主威莫立﹐洎魏軍至瓜步﹐帝方登石頭以思之﹐又何補哉﹗劉夢得嘗過其墓而悲之曰「萬里長城壞﹐荒云野艸秋。秣陵多士女﹐猶唱《白浮鳩》。」蓋傷痛之深﹐𨿽歷﹝《歷代詩話》本作「歷」﹞三百年而猶不泯也。

馬少遊常哀兄援多大志﹐曰「士生一世﹐但取衣食裁足﹐乘下澤車﹐禦款段馬﹐鄕裏稱善人﹐斯可矣。致求贏餘﹐但自苦爾。」故援在浪泊西裏﹐當下潦上霧﹐毒气燻蒸﹐仰視飛鳶跕跕在﹝《歷代詩話》本作「墮」﹞水中之時﹐輒思其言﹐以謂念少遊語﹐何可得也﹗洎武陵五溪蠻作亂﹐劉尙軍沒﹐而援貪進不止﹐方且據鞍矍鑠﹐被甲請行﹐遂底壺頭之困。劉夢得《經伏波神祠詩》﹐有「一以功名累﹐翻思馬少遊」之句﹐可謂名言矣。壺頭在武陵﹐當是夢得爲司馬時經歷。故篇首言「蒙蒙篁竹下﹐有路上壺頭。」

西伯將出獵﹐卜之曰「所獲非龍非彲﹐非虎非羆﹐所獲霸王之輔。」於是果遇太公於渭之陽﹐載與俱歸。此司馬遷之說也。文王至磻溪﹐見呂尙釣﹐釣得玉璜﹐刻曰「姬受命﹐呂佐檢﹐徳合於今昌來提。」此《尙書大傳》之說也。太公釣於滋泉﹐文王得而王。此呂不韋之說也。呂望年七十﹐釣於渭渚﹐初下得鮒﹐次得鯉﹐刳腹得書﹐書文曰「呂望封於齊。」此劉向之說也。太公避紂﹐居東海之濱﹐聞文王作﹐興曰「盍歸乎來﹗」由文王至於孔子﹐五百有餘歲﹐若太公望則見而知之﹐此孟子之說也。是數說者﹐皆言天產英輔以興周﹐蓋非碌碌佐命者之可擬也。而司馬遷乃摭或者之論﹐謂西伯拘羑里﹐散宜生﹑閎夭招呂尙求美女奇物﹐獻於紂而贖西伯。西伯旣脫﹐三人有﹝《歷代詩話》本作「又」﹞陰中薜亂詢A商政。此豈所以待太公哉﹗歐陽詹云「論兵去商虐﹐講徳興周道。屠沽未遇時﹐何異斯川﹝《歷代詩話》本作「州」﹞老。」余比赴官宜春﹐於壽昌道中﹐見壁間題一詩云「漁翁何事亦從戎﹐變化神奇抵掌中。莫道直鉤無所取﹐渭川一釣得三公。」一以爲傾商政﹐一以爲釣三公﹐皆非知聖賢者。

唐淄靑李師道﹐倚蔡爲重﹐稱兵不軌。洎蔡平﹐師道乃始震悸。憲宗命削其官﹐詔諸軍進討﹐於是六節度之兵興矣。故劉夢得嘗爲《天齊行》二篇﹐以快李師道之死。夫師道猖獗狂悖﹐反噬其主﹐人怨神怒﹐豈能居覆載之中乎﹖故夢得云「牙門大將有劉生﹐夜半射落欃槍星。」又云「泰山沈寇六十年﹐旅祭不饗生愁煙。今逢聖君欲封禪﹐神使陰兵來助戰。」夫劉悟﹐本軍之將也﹐方爲師道屯陽谷以當魏將﹐乃倒戈以攻其主。泰山﹐本土之神也﹐宜福﹝《歷代詩話》本作「神」﹞其地﹐而乃以陰兵助敵。則人怨神怒可知矣。將叛其君﹐神叛其主﹐豈非以此始者以此終乎﹗天之所報速矣。

唐明皇時﹐陳希烈爲左相﹐李林甫爲右相﹐髙適各有詩上之﹐以陳爲吉甫﹑子房﹐以李爲傅說﹑蕭何﹐其比擬不倫如是。陳詩云﹝《歷代詩話》本句前有「上」字﹞﹕「天地莊生馬﹐江湖範蠡舟。逍遙堪自樂﹐浩蕩信無憂。」則無意於依陳。上李相﹝《歷代詩話》本無「相」字﹞詩云「莫以才難用﹐終期善易聽。未爲門下客﹐徒謝少微星。」則有意於漧李。按希烈傳﹐林甫顓朝﹐以希烈柔易﹐乃薦之共政﹐則權在林甫而不在希烈﹐故適不依陳而漧李也。

余觀漁父告屈原之語曰「聖人不凝滯於物﹐而能與世推移。」又云「腥私詽幔尾粵淠嘍鴵P其波﹔腥私宰恚尾徊鈣湓楞ㄆ溽嚒﹗貝伺c孔子和而不同之言何異。使屈原能聽其說﹐安時處順﹐寘得喪於度外﹐安知不在聖賢之域﹗而仕不得志﹐狷急褊躁﹐甘葬江魚之腹﹐知命者肯如是乎﹗故班固謂露才揚己﹐忿懟沈江。劉勰謂依彭咸之遺則者﹐狷狹之志也。揚雄謂遇不遇命也﹐何必沈身哉﹗孟郊云「三黜有慍色﹐卽非賢哲模。」孫邰云「道廢固命也﹐何事葬江魚。」皆貶之也。而張文潛獨以謂「楚國茫茫盡醉人﹐獨醒惟﹝《歷代詩話》本作「惟」﹞有一靈均。哺糟更使同流俗﹐漁父由來亦不仁。」●卷九

徐師川詩云「楚漢紛爭辯士憂﹐東歸那復割鴻溝。鄭君立義不名籍﹐項伯胡﹝《歷代詩話》本作「何」﹞顏肯姓劉。」謂項伯籍之近族﹐乃附劉而背項﹐鄭君已爲漢臣﹐乃違漢而思楚也。余﹝《歷代詩話》本亦作「余」﹐攪勘記﹕「余」字﹐《類編》本作「徐」﹞嘗論之曰﹐方劉項之勢﹐雌雄未決也﹐其間豈無容容狡詐之士﹐首鼠兩端﹐以觀成敗﹐而爲身終吆酰棽且病Ｆ湟庖災^項氏得天下﹐則吾嘗以宗族從軍﹐畫策﹝《歷代詩話》本作「策畫」﹞定計﹐豈吾廢哉﹖劉氏得天下﹐則鴻門之會﹐吾嘗舞劍以蔽沛公矣﹐廣武之會﹐吾嘗勸勿烹太公矣﹐劉氏豈吾廢哉﹖髙祖之封項伯﹐殆以此也。至鄭君則不然。事籍﹐籍死屬漢﹐髙祖令諸故楚臣名籍﹐鄭君獨不奉詔﹐乃盡拜名籍者爲大夫﹐而逐鄭君。觀此則鄭君與項伯賢佞可見。髙祖或逐或封﹐皆徇情之好惡﹐則知戮丁公者﹐一時矯激之爲也。

王儉《七志》曰﹕宋髙祖遊張良廟﹐並命僚佐賦詩。謝瞻所賦﹐冠於一時﹐今載於《文選》者是也。其曰「鴻門銷薄蝕﹐陔下隕欃槍。爵仇建蕭宰﹐定都護儲皇。肇允契幽叟﹐翻飛指帝鄕」﹐則子房輔漢之策﹐盡於此數語矣。王荊公云「《素書》一卷天與之﹐谷城黃石非吾師。固陵解鞍聊出口﹐捕取項羽如嬰兒。從來四皓招不得﹐爲我立棄商山芝。」亦用此數事。而議論格調﹐出瞻數等。東坡論子房袖槌﹝《歷代詩話》本作「椎」﹐同﹞之事﹐以謂良不爲伊﹑呂之鄭爻鯪肚G軻﹑聶政之計。以余觀之﹐此良少年之銳气﹐未足以咎良也。圯上授書之後﹐所見豈前比哉﹗﹝宋本此條接上﹐據《歷代詩話》本分之﹞

左太衝﹑陶淵明皆有荊軻之詠﹐太衝則曰「𨿽無壯士節﹐與世亦殊倫。」淵明則曰「惜哉劍術疎﹐奇功遂不成。」是皆以成敗論人者也。余謂荊軻功之不成﹐不在荊軻﹐而在秦舞陽﹔不在秦舞陽﹐而在燕太子。舞陽之行﹐軻固心疑其人﹐不欲與之共事﹐欲待它客與俱﹐而太子督之不已﹐軻不得已遂去﹐故羽歌悲愴﹐自知功之不成。已而果膏刃秦庭﹐當時固已惜之。然槪之於義﹐𨿽得秦王之首﹐於燕亦未能保終吉也。故楊子﹝《歷代詩話》本作「揚子」﹞云「荊軻爲丹奉於期之首﹑燕督亢之圖﹐入不測之秦﹐實刺客之靡也﹐焉可謂之義也﹗」可謂善論軻者。

盜殺武元衡也﹐白樂天爲京兆掾﹐初非言責﹐而請捕盜﹐以必得爲期。時宰惡其出位﹐坐賦《新井篇》﹐逐之九江。故因聞琵琶﹐乃有天涯流落之感﹐至於淚濕靑衫之上﹐何憊如此哉﹗余﹝宋本無「余」字﹐作空格﹐據《歷代詩話》本補﹞先文康公嘗有詩云「平生趣操號安恬﹐退亦怡然進不貪。何事潯陽恨遷謫﹐輕將淸淚濕靑衫。」又云「及泉曾攺莊公誓﹐勝母終回曾子車。素綆銀牀堪淚墮﹐更能賦詠獨何如。」

李義山詩云「本爲畱侯慕赤松﹐漢庭方識紫芝翁。蕭何只解追韓信﹐豈得虛當第一功。」是以蕭何功在張良下也。王元之詩云「紀信生降爲沛公﹐艸荒孤壘想英風。漢家靑史緣何事﹐卻道蕭何第一功﹖」是以蕭何功在紀信下也。余謂炎漢創業﹐何爲宗臣﹐髙祖設指蹤之諭盡之矣﹐它﹝《歷代詩話》本作「他」﹞人豈容議邪﹗

韋蘇州睢陽感懷有詩曰「宿將降僂ィ逕毴x。」宿將謂許遠﹐儒生謂張巡也。蓋當時物議﹐以爲巡死而遠就虜﹐疑遠畏死﹐辭服於伲蕬鐫茽拐ｍn愈嘗有言曰﹝句前《歷代詩話》本有「然」字﹞﹕「遠瘴匪潰慰嗍爻嘰韁兀稱淥鶒壑猓耘c倏苟喚島酰彼寡緣靡印Ｑ菜淚幔將生致遠於偃師﹐遠亦以不屈死。則是遠亦終死僖病

三良以身殉秦繆之葬﹐《黃鳥》之詩哀之。序詩者謂國人刺繆公以人從死﹐則咎在秦繆而不在三良矣。王仲宣云「結髮事明君﹐受恩良不貲。臨沒要之死﹐焉得不相隨。」陶元亮云「厚恩固難忘﹐君命安可違。」是皆不以三良之死爲非也。至李徳裕則謂社稷死則死之﹝「謂」下《歷代詩話》本有「爲」字﹞﹐不可許之死﹐欲與梁邱據﹑安陵君同譏﹐則是罪三良之死非其所矣。然君命之於前﹐而序屩奪幔瑸槿頰擼m欲不死得乎﹗惟柳子厚云「疾病命故亂﹐魏氏言有章。從邪陷厥父﹐吾欲討彼狂。」使康公能如魏顆不用亂命﹐則豈至陷父於不義如此哉﹗東坡《和陶》亦云「顧命有治亂﹐臣子得從違。魏顆眞孝愛﹐三良安足希。」似與柳子論合。而《過秦繆墓詩》乃云﹕繆公生不誅孟明﹐豈有死之日而忍用其良﹐乃知三子徇公意﹐亦如齊之二子從田橫。」則又言三良之殉﹐非繆公之意也。

唐太和﹝《歷代詩話》本作「大和」﹐下同﹞末﹐閹尹恣橫﹐天子以擁虛器爲恥。而元和逆黨未討﹐帝欲夷絕其類﹐李訓謂在位操權者皆碌碌﹐獨鄭注可共事﹐遂同心以幀Ｒ訊鴼㈥惡曛眷肚迥囿A﹐相繼王守澄﹑楊承和﹑韋元素﹑王踐言皆不保首領。又斵崔潭峻之棺而鞭其屍。剪除逆黨幾盡﹐亦可謂壯矣﹗意欲誅宦尹﹐乃復河湟歸河朔諸鎭﹐天子向之。鄭注𨿽招權納賄﹐然出節度隴右﹐欲因王守澄之葬﹐乘羣宦臨送﹐以鎭兵悉誅之﹐忠轡幢夭簧啤鈑栂任迦張e事﹐遂成「甘露」之禍。世以成敗論人物﹐故訓﹑注不得爲忠﹐至李徳裕謂不可與徒隸齒﹐亦太甚矣。按唐史李甘與李中敏皆嘗論鄭注不可爲相﹐故甘有封州之謫﹐而中敏有潁陽之歸。杜牧之贈甘詩云「太和八九年﹐訓﹑注極虓虎。吾君不省覺﹐二凶日威武。喧喧皆傳言﹐明辰相登﹑注。和鼎顧予云﹕『我死有處所。』明日詔書下﹐謫斥南荒去。」又有《贈中敏詩》云「元禮去歸緱氏學﹐江充來見大﹝《歷代詩話》本同﹐點校者據《樊川集》攺爲「犬」﹞臺宮。曲突徙薪人不會﹐海邊今作釣魚翁。」蓋深痛二公之言不行﹐而訓﹑注得恣其忠病Ｉw當是時﹐仇士良竊國柄﹐勢焰燻灼﹐士大夫於議論之間﹐不敢以訓﹑注爲是﹐以賈殺身之禍﹐故牧之之詩如此。嗚呼﹐東漢之季﹐柄在宦官﹐陳蕃之徒﹐以忠勇之資﹐珠炱潼h﹐而事亦不遂﹐史載其名﹐殆如日星。而訓﹑注以當時士夫畏懾士良輩﹐遂加以姦凶之目﹐而史亦以爲亂人﹐萬世之下﹐無以自白﹐其深可痛哉﹗余家舊藏《甘露野史》二卷﹐及《乙卯記》一卷﹐二書之說﹐特﹝《歷代詩話》本作「時」﹞相矛盾﹐《甘露野史》言上令訓等誅宦官﹐事覺反爲所擒﹐而《乙卯記》乃謂訓等有逆幀Ｉw《甘露史》出於朝廷公論﹐而《乙卯記》附會士良之私情也。《乙卯記》後有朱實跋尾數百言﹐以《乙卯》所記爲非是﹐其說與野史同﹐余故表而出之。

杜牧之集有《李給事詩》二首﹐其中有「紛紜﹝《歷代詩話》本作「紛紛」﹞白晝驚千古﹐鈇﹝《歷代詩話》本作「鐵」﹞鑕朱殷幾一空」之句﹐謂鄭注「甘露」之事也。又有「可憐劉校尉﹐曾訟石中書」之句﹐牧之自注云﹐給事曾忤仇士良﹐人遂以爲給事者李石也。余嘗考之﹐李石𨿽嘗爲給事﹐然劾鄭注之事﹐史所不載。𨿽載語言悞﹝《歷代詩話》本作「忤」﹞仇士良﹐然亦在石拜相之後。石旣拜相﹐則牧之詩題﹐不應以給事爲稱﹐其非李石明矣。當時惟有李中敏與牧之厚善﹐嘗因旱欲乞斬注﹐以申宋申錫之冤﹐帝不省﹐遂以病版歸潁陽。今牧之詩有「元禮去歸緱氏學」之句﹐牧之自注云﹕因論鄭注告歸潁陽。又史云﹕注誅﹐遷給事。其後仇士良以開府蔭其子﹐中敏曰「內謁者安得有子。」士良慚恚﹐由是復棄官去。由是論之﹐則是中敏無疑矣。

杜牧之作《李和鼎詩》云「鵬鳥飛來庚子直﹐謫去日蝕辛卯年。由來枉死賢才士﹐消長相持勢自然。」蓋言鄭注事也。方是時﹐和鼎論注不可爲相﹐旋致貶責﹐故牧之作詩痛之如此。議者謂辛卯年在憲宗之時﹐而憲宗未嘗謫李甘。李甘仕文宗之時﹐而文宗時無辛卯也。豈牧之誤乎﹖余謂牧之所云﹐非謂實庚子辛卯也。鵬集於捨﹐班固書庚子之日﹐日有蝕之﹐詩人有辛卯之詠﹐借是事以明李甘之冤爾。

唐穆宗時﹐令狐楚爲相﹐爲景陵使﹐以傭錢獻羨余﹐怨聲俙﹝《歷代詩話》本作「載」﹞路﹐致有衡州之貶。觀《發潭州寄李寧常侍詩》云「君今侍紫垣﹐我已墮靑天。委廢從玆日﹐旋歸在幾年。」又有《答竇鞏中丞詩》末句云「何年相贈答﹐卻得在中臺。」亦可見其去國慘傷之情矣。孔子曰「苟患失之﹐無所不至。」其楚之謂乎﹖觀「甘露」之事﹝《歷代詩話》本作「中」﹞﹐則可見矣。當是時也﹐王涯等被系神策﹐仇士良白涯與李訓幟嬀瑢⒘➇嵶ⅰ３鰌r以舊相在闕下﹐文宗召楚至﹐帝對楚悲憤﹐因付涯訊牒曰「果涯書邪﹖」楚曰「然。涯沼兄﹐罪應死。」嗚呼﹐觀望腐夫閹人﹐而誣寘人於死地﹐楚忍爲是乎﹗《甘露野史》乃言尙賴舊相令狐楚獨爲辯明﹐若以史爲證﹐則野史之言未必公也。

安祿山反﹐永王璘有窺江左之意﹐子﹝亻易﹞﹝《歷代詩話》本作「瑒」﹞勸其取金陵﹐史稱薛鏐﹝《歷代詩話》本作「繆」﹞﹑李臺卿等爲璘種鞫患襖畎住０讉髦寡雜勞醐U辟爲府僚﹐璘起兵遂逃還彭澤。審爾﹐則白非深於璘者。及觀白集有《永王東巡歌十一首》﹐乃曰「初從云夢開朱邸﹐更取金陵作小山。」又云「我王樓艦輕秦﹑漢﹐卻似天﹝《歷代詩話》本作「文」﹞皇欲度遼。」若非贊其逆鄭瑒t必無是語矣。白旣流夜郎﹐有《書懷詩》云「半夜水軍來﹐尋陽滿旌旃。空名適自悞﹝《歷代詩話》本作「誤」﹞﹐迫脇上樓船。従﹝《歷代詩話》本作「徒」﹞賜五百金﹐棄之若浮煙。辭官不受賞﹐翻謫夜郎天。」宋中丞薦白啟云「遇永王東巡﹐脇行中道。」乃用白《述懷》意﹐以抆拭其過爾。孔巢父亦爲永王所辟﹐巢父察其必敗﹐潔身潛遁﹐由是知名。使白如巢父之計﹐則安得有夜郎之謫哉﹗老杜《送巢父歸江東》云「巢父掉頭不肯住﹐東將入海隨煙霧。」其序云﹐兼呈李白。恐不能無微意也。●卷十

李白樂府三卷﹐於三綱五常之道﹐數致意焉。慮君臣之義不篤也﹐則有《君道曲》之篇﹐所謂「風後爪牙常先太山稽﹐如心之使臂。小白鴻翼於夷吾﹐劉葛魚水本無二。」慮父子之義不篤也﹐則也《東海勇婦》之篇﹐所謂「淳於免詔獄﹐漢主爲緹縈。津妾一棹歌﹐脫父於嚴刑。十子若不肖﹐不如一女英。」慮兄弟之義不篤也﹐則有《上畱田》之篇﹐所謂「田氏倉卒骨肉分﹐靑天白日摧紫荊。交柯之木本同形﹐東坡顦顇西枝榮。無心之物尙如此﹐參商胡乃尋天兵﹗」慮朋友之義不篤也﹐則有《箜篌謠》之篇﹐所謂「貴賤結交心不移﹐惟有嚴陵及光武。」「輕言托朋友﹐對面九疑峯。」「管鮑久已死﹐何人繼其蹤﹖」慮夫婦之情不篤也﹐則有《雙燕離》之篇﹐所謂「雙燕復雙燕﹐雙飛令人羨。玉樓珠閣不獨棲﹐金窗繡戶長相見。」徐究白之行事﹐亦豈純於行義者哉﹗永王之叛﹐白不能潔身而去﹐於君臣之義爲如何﹖旣合於劉﹐又合於魯﹐又娶於宋﹐又攜昭陽金陵之妓﹐於夫婦之義爲如何﹖至於友人路亡﹐白爲權窆﹐及其糜潰﹐又收其骨﹐則朋友之義庶幾矣。《送蕭十一﹝《歷代詩話》本作「三十一」﹞之魯兼問稚子伯禽》﹐有「髙堂倚門望伯魚﹐魯中正是趨庭處。君行旣識伯禽子﹐應駕小車騎白羊」之句﹐則父子之義庶幾矣。如弟凝﹑錞﹑濟﹑況﹑綰各贈詩﹐以致其雍睦之情﹐則兄弟之義庶幾矣。惜乎﹐二失旣彰﹐三美莫贖﹐此所以不能爲醇儒也。

人之事親﹐當以敬爲主﹐故孔子告子遊曰「至於犬馬﹐皆能有養﹐不敬﹐何以別乎﹖」束皙作《補亡詩》﹐於《南陔》《白華》二篇﹐每以爲言。《南陔》曰「養隆敬薄﹐惟禽之似。」《白華》曰「竭氈M敬﹐亹亹忘劬。」可謂得孔子之旨矣。今之人恃親之愛己﹐而忘其敬者多﹐故表而出之﹐以爲事親之戒。

王稚川調官京師﹐母老畱鼎州﹐久不歸侍。嘗閱貴人歌舞﹐有詩云「畫堂玉佩縈云響﹐不及桃源欸乃歌。」山谷和韻諷之云「慈母每占烏鵲喜﹐家人應賦《扊扅歌》。」可謂盡朋友責善之義。山谷﹝「山」字原缺﹐據《歷代詩話》本補﹞至孝﹐奉母安康君至爲親滌廁牏﹐浣中裙﹐未嘗頃刻不供子職。洎貶黔南﹐不能與親俱﹐則《贈王郎詩》云「畱我左右手﹐奉承白髮親。」至《贛上食蓮有感》則曰「蓮實大如指﹐分甘念母慈。」亦可見其孝找印Ｓ嗦劅o瑕者可以錄﹝《歷代詩話》本作「戮」﹞人﹐則其告稚川之語未爲過也。老杜《送李舟詩》非不歸重﹐而其中亦不能無譏焉。所謂「舟也衣彩衣﹐告我欲遠適。倚門固有望﹐斂衽就行役。南登吟《白華》﹐已見楚山碧。何時太夫人﹐堂上會親戚。」豈非譏其無方之遊邪﹖孔子云「父母在﹐不遠遊﹐遊必有方。」則山谷﹑少陵之詩﹐皆孔子之意也﹝「皆」下《歷代詩話》本有「有」字﹞。

王勃嘗言﹐爲人子者不可以不知醫。時長安曹元有祕術﹐勃從之遊﹐盡得其要。又以虢州多藥艸﹐求補參軍。故《示助弟詩》云「自予反初服﹐無情想髙蓋。報國情豈忘﹐從親心所大。」則勃於親亦可謂厚矣。然不能立身持己﹐私匿官奴而殺之﹐以致其父從坐﹐遠謫交趾﹐豈得爲孝乎﹖孟子曰「縱耳目之欲﹐以爲父母僇。」勃其近之矣。

陳繹奉親至孝﹐嘗作慶老堂以娛其母。介甫贈之詩云「種竹常疑出冬筍﹐開池故合湧寒泉。」蓋不特詠堂前景物﹐而孝感之事實寓焉。「出冬筍」﹐暗用孟宗事﹐「湧寒泉」﹐暗用姜詩事。﹝《歷代詩話》本「娛其母」以下作﹕「介甫贈之詩云『種竹常疑出冬筍』﹐暗用孟宗事﹔『開池故合湧寒泉』﹐暗用姜詩事。」蓋有脫文也。﹞

張劍州以太夫人喪劍州歸﹐荊公予之詩並示女弟云「烏辭反哺顚毛黑﹐鳥引思歸口舌丹。」又有《張劍州至劍一日以親憂罷詩》云「白頭反哺秦烏側﹐流血思歸蜀鳥前。」所賦皆一時之事﹐而語意重復如此何耶﹖

荊公《初去臨川詩》云「馬頭西去百沾襟﹐一望親庭更苦心。已覺省煩非仲叔﹐安能養志似曾參。」赴調西笑﹝《歷代詩話》本願脫此字﹐點校者據詩句「西去」補「去」字﹞時詩也。非仲叔則自傷不能養口體﹐不如曾參則自傷不能養志也。人士﹝《歷代詩話》本作「自」﹞一官所驅﹐乃爾爲志﹐亦豈得已哉﹗後又有詩云「古人一日養﹐不以三公換。」正爲此爾。

唐人與親別而復歸﹐謂之「拜家慶」。盧象詩云「上堂家慶畢﹐顧與親恩邇。」孟浩然詩云「明朝拜家慶﹐須著老萊衣。」

謝師厚生女﹐梅聖兪與之詩曰「生男興玻所丑。生男走四鄰﹐生女各張口。男大守詩書﹐女大逐雞狗。」又云「何時某氏郎﹐堂上拜媼叟。」蓋戲師厚也。陳琳﹑杜甫詩及《楊妃外傳》其說異焉。琳痛長城之役﹐則曰「生男戒勿舉﹐生女哺用脯。」杜甫傷關西之戍﹐則曰「生女猶是嫁比鄰﹐生男埋沒隨百艸。」楊妃專寵帝室﹐金印盭綬﹐寵徧於銛釗﹔象服魚軒﹐榮均於秦虢。當時遂有「生女勿悲酸﹐生男勿喜歡。男不封侯女作妃﹐君看女卻爲門楣」之詠。而樂天《長恨歌》亦云「遂令天下父母心﹐不重生男重生女。」今師厚之女﹐毓質儒門﹐不過求賢士以爲之配爾﹐縱不至負薪如翟婦﹐餉舂如孟光﹐亦豈能預知其必大富貴﹐光宗榮族如蒲津之婦人乎﹗宜其聖兪以爲戲也。

老杜《北徵詩》云「經年至茅屋﹐妻子衣百結。慟哭松聲回﹐悲泉共幽咽。平生所嬌兒﹐顏色白勝雪。見爺背面啼﹐垢膩腳不襪。」方是時﹐杜方脫身於萬死一生之地﹐得見妻兒﹐其情如是。洎至秦中﹐則有「曬藥能無婦﹐應門亦有兒」之句。至成都則有「老妻憂坐痺﹐幼女問頭風」之句。觀其情悰﹐已非《北徵》時比也。及觀《進艇詩》﹐則曰「晝引老妻乘小艇﹐晴看稚子浴淸江。」《江村詩》則曰「老妻畫紙爲棊局﹐稚子敲鍼作釣鉤。」其優遊愉悅之情﹐見於嬉戲之間﹐則又異於在秦益時矣。

白樂天﹑元微之皆老而無子﹐屢見於詩章。樂天五十八歲始得阿崔﹐微之五十一歲始得道保﹐同時得嗣﹐相與酬唱喜甚。樂天詩云「膩剃新胎發﹐香繃小繡襦。玉牙開手爪﹐蘇顆點肌膚。」微之云「且有承家望﹐誰論得力時。」又云「嘉名稱道保﹐乞姓號崔兒。」後崔兒三歲而亡﹐白賦詩曰「懷抱又空天默默﹐依前仍作鄧攸身。」傷哉微之﹐五十三而亡。按《墓志》有子道護﹐年三歲而卒。以歲月考之﹐卽道保也。孟東野連產三子﹐不數日皆失之﹐韓退之嘗有詩﹐假天命以寬其憂。三人者皆人豪﹐而不能忘情如此﹐信知割愛爲難也。若使學道者遭此﹐則又何必黑衣巾者闖然入其戶﹐而後諭哉﹖

陶淵明《命子篇》則曰「夙興夜寐﹐願爾之才﹔爾之不才﹐亦已焉哉﹗」其《責子篇》則曰「𨿽有五男兒﹐揔不好紙筆。天吖度緔耍疫M杯中物。」《告儼等疏》則曰「鮑叔﹑管仲﹐同財無猜﹔歸生﹑伍舉﹐班荊道舊﹔而況同父之人哉﹗」則淵明趾子未必賢也。故杜子美論之曰「有子賢與愚﹐何其掛懷抱。」然子美於諸子﹐亦未爲忘情者。子美《遣興詩》云「驥子好男兒﹐前年學語時。世亂憐渠小﹐家貧仰母慈。」又《憶幼子詩》云「別離驚節換﹐聰慧與誰論。憶渠愁只睡﹐炙背俯晴軒。」《得家書》云「熊兒幸無恙﹐驥子最憐渠。」《元日示宗武》云「汝啼吾手戰。」觀此數詩﹐於諸子鐘情尢甚於淵明矣。山谷乃云「杜子美困於三蜀﹐蓋爲不知者詬病﹐以爲拙於生事﹐又往往譏宗武失學﹐故寄之淵明爾。俗人不知﹐便爲譏病。所謂癡人面前﹐不得說夢也。」

李義山作《嬌兒詩》時﹐衮師方三四歲爾﹐其末乃云「兒應勿學耶﹐讀書求甲乙。況今西與北﹐羌戎正狂悖。兒當速成大﹐探雛入虎窟。當爲萬戶侯﹐勿守一經袠。」夫兵連禍結﹐生民塗炭﹐以日爲歲之時﹐而乃望三四歲兒立功於二十年後﹐所謂俟河之淸﹐人壽幾何者邪﹗

元微之誨侄書云「吾生長京城﹐朋從不少﹐然而未嘗識倡優之家﹐不曾於喧嘩縱觀。」《至陜府詩》﹐乃有一生自恣之語﹐至云「那知我少年﹐深解酒中事。能唱犯聲歌﹐偏精變籌義。含詞待殘拍﹐叫噪擲投盤」等語﹐則誨侄之言﹐殆虛語也。

錢起《題杜牧林亭詩》云「不須耽小隱﹐南阮在平津。」南阮謂杜悰也。史載悰更歷將相﹐而牧困躓不自振﹐怏怏不平﹐以至於卒。審爾﹐則牧之豈肯受其料理哉﹖然宗族貴官河潤者非一﹐枯苑﹝《歷代詩話》本作「菀」﹞升沈﹐時命存焉﹐何至怏怏如是。可以知牧之量不宏也。

《文選》載嵇叔夜《贈秀才入軍詩》﹐李善注﹐謂兄喜秀才入軍﹐而張銑謂叔夜弟﹐不知其名。考五詩﹐或曰「攜我好仇」﹐或曰「思我良朋」﹐或曰「佳人不在」﹐皆非兄弟之稱。善﹑銑所注﹐恐未必然爾。

楊六尙書﹐白樂天妻兄也。初除東川節度﹐《代妻賀兄》云「覓得黔婁爲妹壻﹝《歷代詩話》本作「婿」﹞﹐可能空寄蜀茶來。」又《寒食寄詩》曰「蠻旗似火行隨馬﹐蜀妓如花坐繞身。不使黔婁夫婦看﹐誇張寶貴向何人。」皆責望之言也。

王福畤之子勔﹑勮﹑勃皆有才名﹐故杜易簡稱爲「三珠樹」。其後助﹑劼﹑勸又皆以文顯。勃於兄弟之間極友愛﹐《自鄕還虢詩》曰「人生忽如客﹐骨肉知何常。願及百年內﹐華萼常相將。無使《棠棣》廢﹐取譬人無良。」觀此語意﹐豈兄弟中有不相能者邪﹖及觀誡勸勁云「欲不可縱﹐爭不可常﹐勿輕小忿﹐將成大殃。」此二人者﹐似非處於禮義之域者。《棠棣》廢之詩﹐疑爲此二人設也。

陸機作詩贈賈謐﹐幾三百言﹐無非極其褒贊。方謐用事﹐生死榮辱人如反復手﹐其褒贊亦何足怪。然其間亦有寄意譏誚﹐人未能推其意者。按臧榮緒《晉書》﹐謐父韓壽﹐母﹑賈充少女也。充平生不議立後﹐後妻郭槐輒以外孫韓謐襲封﹐帝許之﹐遂以謐爲魯公。則是賈謐非充子也。故機詩云「誕育洪冑﹐纂戎於魯。」言誕育則以譏非己生也。又曰「惟漢有木﹐曾不逾境。」謂橘踰淮則化爲枳﹐言與螟蛉之化蜾﹝《歷代詩話》本作「果」﹞蠃無異也。夫謐勢焰燻灼如此﹐而機敢爲廋辭以狎侮之﹐眞文人之習气哉﹗

晉嵇康《贈弟秀才》四言詩云「感悟馳情﹐思我所欽。」則以所欽爲弟。陸機《贈從兄車騎詩》云「寤寐靡安豫﹐願言思所欽。」則以所欽爲兄。又《贈馮文羆詩》云「慷慨誰爲感﹐願言懷所欽。」則以所欽爲友。

魏武於諸子中獨愛植﹐丁儀﹑丁廣﹑楊修之徒爲植羽翼﹐幾代太子丕﹐而植狂性不自雕勵﹐又太子禦之所術﹐故易宗之計不行﹐蓋非植﹝《歷代詩話》本無「植」字﹞遜丕也﹝《歷代詩話》本「也」前有「性」字﹐蓋衍﹞。洎文帝卽位﹐植屢求試用﹐不報﹐益怏怏。帝欲害之﹐卞太后曰「汝已殺任城﹐不得復殺東阿。」故止從貶爵。則植豈能無怨懟乎﹖嘗觀植所作《豫章行》云「他人𨿽同盟﹐骨肉天性然。周公穆康叔﹐管蔡則流言。子臧孫﹝《歷代詩話》本作「遜」﹐同﹞千乘﹐季札慕其賢。」意謂己素爲武帝所愛﹐忌之者校視泄懿塘餮災f。然乃自以季札爲比﹐亦誣矣。豈其掠美之言哉﹖

月輪當空﹐天下之所共視﹐故謝莊有「隔千里兮共明月」之句﹐蓋言人𨿽異處﹐而月則同瞻也。老杜當兵戈騷屑之際﹐與其妻各居一方﹐自人情觀之﹐豈能免閨門之念﹐而他詩未嘗一及之。至於明月之夕﹐則遐想長思﹐屢形詩什。《月夜詩》云「今夜鄜州月﹐閨中只獨看。」繼之曰「香霧雲鬟濕﹐淸輝玉臂寒。」《一百五日夜對月》云「無家對寒食﹐有淚如金波。」繼之曰「仳離放紅蕊﹐想象嚬﹝《歷代詩話》本作「顰」﹞靑蛾。」《江月詩》云「江月光於水﹐髙樓思殺人。」繼之曰「誰家挑遄鄭瑺T滅翠眉嚬﹝《歷代詩話》本作「顰」﹞。」其數致意於閨門如此﹐其亦謝莊之意乎﹖顏延之對孝武﹐乃有莊始知「隔千里兮共明月」之說﹐是莊才情到處﹐延之未能曉也。

余曾祖通議兄弟四人﹐取「良辰美景﹐賞心樂事」之義﹐作四並堂於東園﹐故通議詩云「華圃控弦秋習射﹐寒窗畱燭夜鈔書。良辰美景饒心事﹐觀日相並樂起予。」先祖淸孝公兄弟六人﹐取三荊同株之義﹐作倍荊亭於西園﹐當時篇詠無存者。淸孝《安遇集》中有《倍荊亭記》﹐其略云「西園椎輪無亭觀之玩。伯兄欲糾合叔季﹝《歷代詩話》本作「西推輪無亭觀﹐�����欲糾合叔季」﹐點校者據《類編》本攺「推輪」爲「園舊」﹞。同耳目之適﹐於是基盈尺之髙﹐宇一筵之廣﹐列楹爲亭﹐號曰倍荊。至先人文康公罷官南陽﹐適當兵擾﹐復還舊棲﹝《歷代詩話》本作「復棲」﹐校勘記曰「復棲」﹐疑當作「舊棲」。按宋本正作「舊棲」﹞﹐奉伯父工部居焉。別建二老堂於宅南﹐秦望由裏﹝《歷代詩話》本作「眷望田裏」﹞﹐諸山皆在目﹐植花竹於四隅﹐命某日治饌﹐往往樂飲竟日。某嘗賦詩云﹕『去家才隔水一股﹐二老堂成三百弓。鴒原暮下沙水暖﹐雁行夜落霜天空。竹根酌酒不妨醉﹐花萼斫詩如許工。坐久興關筇竹杖﹐出門人指兩仙翁。』」

●卷十一

韓退之《秋懷詩》十一篇﹐其一云「斂退就新懦﹐趨營悼前猛。」此陶淵明覺今是昨非之意﹐似有所悟也。然考之他篇﹝《歷代詩話》本無「之」字﹞﹐有曰「低心逐時趨﹐苦勉祗能暫。」又曰「尙須勉其頑﹐王事有朝請。」則進退之事尙未決也。至第十篇

云「世累忽進慮﹐外憂遂侵誠。詰屈避語宑﹐冥茫觸心兵。敗虞千金棄﹐得比寸艸榮。」其籌慮世故尢深。至第十一篇

云「鮮鮮霜中菊﹐旣晚何用好。揚揚弄芳蝶﹐爾生還不早。」則似有不遇時之嘆也。

李太白《古風》兩卷﹐近七十篇﹐身欲爲神仙者﹐殆十三四﹕或欲把芙蓉而躡太淸﹐或欲挾兩龍而淩倒景﹐或欲畱玉舃而上蓬山﹐或欲折若木而遊八極﹐或欲結交王子晉﹐或欲髙挹衛叔卿﹐或欲借白鹿於赤松子﹐或欲餐金光於安期生。豈非因賀季眞有謫仙之目﹐而固爲是以信其說邪﹖抑身不用﹐鬱鬱不得志﹐而思髙舉遠引邪﹖嘗觀其所作《梁父吟》﹐首言釣叟遇文王﹐又言酒徒遇髙祖﹐卒自嘆己之不遇。有云「我欲攀龍見明主﹐雷公砰訇震天皷。帝旁投壺多玉女﹐三時大笑開電光﹐倏爍晦冥起風雨。閶闔九門不可通﹐以額扣關閽者怒。」人間門戶尙不可入﹐則太淸倒景﹐豈易淩躡乎﹖太白忤楊妃而去國﹐所謂玉女起風雨者﹐乃怨懟妃子之詞也。其後又有《飛龍引》二首﹐當是明皇仙去之後﹐又有彩女玉女之句﹐則怨之深矣。

白樂天號爲知理者﹐而於仕宦升沈之際﹐悲喜輒系之。自中書舍人出知杭州﹐未甚左也。而其詩曰「朝從紫禁歸﹐暮出靑門去。」又曰「委順隨行止。」又曰「退身江海應無用﹐憂國朝廷自有賢。」自江州司馬爲忠州刺史﹐未爲超也。而其詩曰「正聽山鳥向陽眠﹐黃紙除書落枕前。」又云「五十專城未是遲。」又云「三車猶夕會﹐五馬已晨裝。」及被召中書﹐則曰「紫微今日煙霄地﹐赤嶺前年泥土身。得水魚還動鱗鬣﹐乘軒鶴亦長精神。」觀此數詩﹐是未能忘情於仕宦者。東坡謫瓊州有詩云「平生學道眞實意﹐豈與窮達俱存亡。」要當如是爾。

老杜《省宿詩》云「明朝有封事﹐數問夜如何﹖」蓋憂君諫政之心切﹐則通夕爲之不寐。想其犯顏逆耳﹐必不爲身謀也。杜牧之詩云「昔事文皇帝﹐叨官在諫垣。奏章爲得地﹐齚﹝《歷代詩話》本作「齗」﹞齒負明恩。金虎知難動﹐毛犛亦恥言。撩頭𨿽欲吐﹐到口卻成吞。」至與人論諫尢可怪。謂諫殺人者殺人愈多﹐諫畋獵者畋獵愈甚。是欲箝天下忠義之口﹐有臣如牧﹐國家奚望哉﹗然唐史乃謂牧之剛直有奇節﹐敢論列大事﹐指陳利病尢切何耶﹖

郎官之選﹐唐朝尢重。順宗初政﹐柳子厚爲禮部郎﹐與蕭俛書云「僕年三十二﹐年甚少﹐自禦史裏行得禮部員外﹐超取顯美﹐欲免世之求進者怪怒媢嫉﹐其可得乎﹗」杜子美一檢校工部爾﹐而詩中數及之﹐衒詫不已。如《贈蘇徯》云「爲郎未爲賤﹐其柰疾病攻。」《寄薛據》云「𨿽云尙書郎﹐不及村野人。」《復怨﹝《歷代詩話》本作「愁」﹞》云「身﹝《歷代詩話》本作「才」﹞覺省郎在﹐家須農事歸。」而﹝宋本原作「雨」﹐據《歷代詩話》本攺﹞《入六弟宅》云「令弟雄軍佐﹐凡才污省郎。」如此類不可勝數。鄭谷自好稱老郎﹐贈《秀上人詩》云「惟恐興來飛錫去﹐老郎無路更追攀。」《訪策禪者詩》云「初塵蕓閣辭禪閣﹐卻訪支郎是老郎。」《春陰詩》云「舞燕歌鶯莫相認﹐老郎心是老僧心」是也。至於《轉正郎》則云「止陪鴛鷺居淸秩﹐濫應星辰浼上天。」《省中作》則云「未如何遜無佳句﹐若比馮唐是壯年。」是亦未免於衒詫者。

晉樂廣曰「人未嘗夢乘車入鼠穴﹐搗虀噉鐵杵。以無想因也。」自樂論之﹐則凡夢皆出於想爾。而殷浩乃曰「官本臭腐﹐故將官而夢屍。」是豈出於想耶﹖《周官》有六夢﹐夢非止於思而已。劉發方赴舉也﹐秦少遊夢有發殯而葬之者﹐云是劉發之柩﹐是歲發首薦。少遊以詩賀之曰「世傳夢凶常得吉﹐神物戲人良有旨。全美聲名海縣聞﹐閉久當開乃其理。」少遊所原﹐乃一時褒美贊喜之詞﹐非殷浩之意也。東坡云「世衰道微士失己﹐得喪悲歡反其故。艸袍蘆箠相嫵媚﹐飲食嬉遊事羣聚。曲江舡舫月燈球﹐是謂舞殯而歌墓。」其末又有「故令將仕夢發棺﹐勸子勿爲官所腐」之語。全篇二百餘言﹐皆用浩意﹐可謂巧於遣詞者矣。

柳子厚可謂一世窮人矣。永貞之初﹐得一禮部郎﹐席不暖卽斥去爲永州司馬。在貶所歷十一年﹐至憲宗元和十年﹐例召至京師﹐喜而成詠。所謂「投荒垂一紀﹐新詔下荊扉。」又云「十一年前南渡客﹐四千里外北歸人」是也。旣至都﹐乃復不得用﹐以柳州去。由永至京已四千里﹐自京䢐柳又復六千﹐往返殆萬里矣。故《贈劉夢得詩》云「十年顦顇到秦京﹐誰料翻爲嶺外行。」《贈宗一詩》云「一身去國六千里﹐萬里投荒十二年」是也。嗚呼﹐子厚之窮極矣﹗觀贈李夷簡書云「曩者﹐齒少心銳﹐徑行髙步﹐不知道之艱﹐以陷於大阨﹐窮躓隕墜﹐廢爲孤囚﹐日號而望﹐十四年矣。」當時同貶之士﹐程異爲宰相﹐而夢得亦得召用﹐則子厚望歸之心爲如何﹖然竟不生還﹐畢命於蛇虺瘴癘之區﹐可勝嘆哉﹗韓退之有言曰「子厚斥不久﹐窮不極﹐𨿽有出於人﹐其文學詞章﹐必不能自力以致必傳於後﹐如今無疑也。𨿽使得所願於一時﹐以彼易此﹐孰得孰失﹖」

韋應物《燕李錄事詩》云「與君十五侍皇闈﹐曉拂鑪煙上赤墀。花開漢苑經過處﹐雪下驪山沐浴時。」《驪山感懷詩》云「我念綺襦歲﹐扈從當太平。小臣職前驅﹐馳道出灞亭。」《溫泉行》云「北風慘慘投溫泉﹐忽憶先皇遊幸年。身騎廏馬引天仗﹐直入華淸列禦前。」則天寶巡幸之時﹐應物已在扈從之數﹐年始十五爾。王欽臣疑爲三衛官﹐然史無有。及觀應物《白沙亭逢吳叟歌》云「問之執戟亦先朝﹐零落艱難卻負樵。親觀文物蒙雨露﹐見我昔年侍丹霄。」謂之執戟﹐則亦三衛之類﹐欽臣豈據是邪﹖

歐陽永叔詩文中好說金帶﹐《初寒詩》云「若能知此樂﹐何必戀腰金。」《寄江十詩》云「白髮垂兩鬢﹐黃金腰九環。」《答王禹玉詩》云「喜君所賜黃金帶﹐故我宜爲白髮翁。」而謝表又云「頭垂兩鬢之霜毛﹐腰束九環之金帶。」或謂未免矜服衒寵﹐而況下於金帶者乎﹗杜子美白樂天皆詩豪﹐器識皆不凡﹐得一緋衫何足道﹐而詩句及之不一何耶﹖子美詩云「挈帶看朱紱﹐開箱覩黑裘。」《贈盧參謀》云「素髮幹垂領﹐銀章破在腰。」《江村詩》云「扶病垂朱紱﹐歸休步紫苔。」樂天《寄荔子詩》云「映我緋衫渾不見﹐對公銀印最相鮮。」《初除忠州》云「魚綴白金隨步躍﹐鶻﹝《歷代詩話》本作「鵠」﹞銜紅綬繞身飛。」又云「徒使花袍紅似火﹐其如蓬鬢白成絲。」《脫刺史緋》云「便畱朱紱還鈴合﹐卻著靑袍侍玉除。」《加朝散大夫得品緋》云「五品足爲婚嫁主﹐緋袍著了好歸田。」又云「那知垂白日﹐始是著緋年。」蓋命服章身﹐人情所甚喜﹐故心聲所發如是。退之云「峨峨進賢冠﹐耿耿水蒼佩。服章非不好﹐不與徳相對。」其必有以稱之哉。

觀王昌齡詩﹐仕進之心﹐可謂切矣。《贈馮六》﹝《歷代詩話》本脫「馮」字﹐點校者據《類編》本補「馮」﹑「元六」三字﹐攺作「贈馮六元二」﹞云「雲龍未相感﹐干謁亦已屢。」《從軍行》云「𨿽投定遠筆﹐未坐將軍樹。」至於《沙花﹝《歷代詩話》本作「苑」﹞渡》之作﹐乃有「孤舟未得濟﹐入夢在何年」之句。是以傅說自期也﹐一何愚哉﹗按史﹐昌齡爲汜水尉﹐以不護細行﹐謫龍標尉。傅說所爲﹐顧如是乎﹖昌齡未第時﹐岑參贈之詩曰「潛虯且深蟠﹐黃鶴舉未晚。」旣登第而謫官也﹐參又贈之詩曰「王兄尙謫官﹐屢見秋云生。黃鶴垂兩翅﹐徘徊悲且鳴﹝《歷代詩話》本作「但悲鳴」﹞。」後昌齡以世亂還鄕﹐爲閭丘﹝《歷代詩話》本作「邱」﹞曉所殺﹐則所謂黃鶴者﹐竟不能髙舉矣。

蘇子由自績溪被召﹐除校書郎﹐元佑之初年也。山谷《和王定國詩》云「後皇蒔嘉橘﹐中歲多成枳。佳人來何時﹐天爲啟玉齒。」言欲子由變熙丰人才也。《和子由病起被召詩》云「方來立本朝﹐獻納繼晨瞑。必開曲突謀﹐滿慰傾耳聽。」言欲子由變熙丰法度也。其措意如此﹐然官不得至侍從﹐謫黔移戎﹐流離困躓﹐豈非命哉﹗至建中靖國之初﹐雜用熙丰﹑元佑人才﹐山谷喜而成詩云「維摩老子五十七﹐天子大聖初元年。傳聞有意用幽仄﹐病著不能朝日邊。」後𨿽有銓曹之召﹐不旋踵又有宜州之行﹐有才無命﹐如山谷者﹐其可憫也﹗

孔子曰「富貴在天。」則所謂富貴者﹐豈可以幸取乎﹖潘嶽急於進取﹐幹沒不休﹐與石崇等諂事賈謐﹐每候其出﹐輒望塵而拜﹐其爲人何如也。觀其作《閒居賦》曰「嶽讀《汲黯傳》﹐至司馬安四至九卿﹐而良史書之﹐題爲巧宦之目。遂慨然嘆曰﹕巧誠有之﹐拙亦宜然。」觀嶽此語﹐尙恨巧之未至邪﹖其作《河陽縣詩》則曰「誰謂晉京遠﹐室邇身實遼。誰謂邑宰輕﹐令名患不劭。」其作《懷縣詩》則曰「自我違京輦﹐四載迄於斯。器非廊廟姿﹐屢出固其宜。」其坐馳京闕﹐渴心固已生塵矣。而仕宦卒不達﹐誠可以爲馳騖者之戒也。嘗自敍云「自弱冠涉於知命之年﹐八徙官﹐一進階再免﹐一除名﹐一不拜職﹐遷者三而已。𨿽通塞有命﹐抑拙者之效也。」嶽誠知此﹐豈肯遽下賈謐之拜哉﹖

李商隱《九日詩》云「曾共山翁把酒時﹐霜天白菊繞階墀。十年泉下無消息﹐九日尊前有所思。不學漢臣栽苜蓿﹐空教楚客詠江蘺。郎君官貴施行馬﹐東合無因再得窺。」蓋令狐楚與商隱素厚﹐楚卒﹐子綯位致通顯﹐略不收顧﹐故商隱怨而有作。然實商隱自取之也。且商隱妻父王茂元與所依鄭亞皆李徳裕黨也。商隱與二人暱甚﹐故綯以爲忘家恩﹐放利偸合者﹐是綯惡其異己也。後綯當國﹐商隱亦歸窮自解﹐綯𨿽與一太學博士﹐然商隱亦厚顏矣。唐之朋黨﹐延及縉紳四十年﹐而二李爲之首﹐至綯而滋熾。綯之忘商隱﹐是不能念親﹐商隱之望綯﹐是不能揆己也。

杜子美云「鐘鼎山林各天性。」天性之所欲﹐夫豈可彊也哉﹗白樂天前有《讀史詩》云「馬遷下蠶室﹐嵇康就囹圄。當彼戮辱時﹐奮飛無翅羽。商山有黃綺﹐頴﹝《歷代詩話》本作「潁」﹞川有巢許。何不從之遊﹐超然離网罟。」後又有《詠史詩》云「秦磨利刀斬李斯﹐齊燒沸鼎烹酈其。可憐黃綺入商洛﹐閒臥白雲歌紫芝。」二詩意絕相類﹐但未知樂天果能捨彼而就此不﹖世之人幹沒於名利之場﹐鮮不陷於禍難﹐樂天之論﹐眞可書紳。

意在退處者﹐𨿽饑寒而不辭﹔意在進爲者﹐𨿽沓貪而不顧﹕皆一曲之士也。髙適嘗云「吾謀適可用﹐天路豈寥廓。不然買山田﹐一身與耕鑿。」可仕則仕﹐可止則止﹐何常之有哉﹖適有《贈別李少府》云「余亦愜所從﹐漁樵十二年。種瓜漆園裏﹐鑿井盧門邊。」《贈韋參軍》云「布衣不得幹明主﹐東過梁宋無寸土。免苑爲農歲不登﹐鴈池垂釣心長苦。」其生理可謂窄矣。及宋州刺史張九臯奇其人﹐舉有道科中第﹐調封丘尉﹐則曰「此時也得辭漁樵﹐靑袍裏身荷聖朝。牛犁釣竿不復見﹐縣人邑吏來相邀。」則是不堪漁樵之艱窘﹐而喜末官之微祿也。一不得志則捨之而去何耶﹖《封丘詩》云「我本漁樵孟瀦野﹐一生自是悠悠者。乍可狂歌艸澤中﹐寧堪作吏風塵下。」其末句云「乃知梅福徒爲爾﹐轉憶陶潛歸去來。」則不堪作吏之卑辱﹐而復思孟瀦之漁樵也。韓退之云「居閒食不足﹐從仕力難任。」其此之謂乎﹗

元和中﹐討蔡數不利﹐羣臣爭請罷兵﹐錢徽﹑蕭俛力請於前﹐逢吉﹑王涯力請於後﹐維裴度以一病在腹心﹐不時去且爲大患。又自請以身督戰﹐誓不與賊俱存。王建所謂「桐栢水西賊星落﹐梟雛夜飛林木惡。相國刻日波濤淸﹐當朝自請東西徵」是也。憲宗禦通化門﹐臨遣賜度通天禦帶﹐發神策騎三百爲衛。王建詩所謂「同時賜馬並賜衣﹐禦樓看帶弓刀發。馬前猛士三百人﹐金書左右紅旗新」是也。未幾﹐李愬夜入縣瓠城﹐縛吳元濟﹐度遣馬揔先入蔡。明日﹐統洄曲降卒萬人﹐徐進撫定。則韓愈《平淮西碑》言之詳矣。桃林夜捷﹐愈賀度詩云「手把命珪兼相印﹐一時重疊賞元功。」度自蔡入覲﹐塗中重拜臺司。愈作詩云「鵷鷺欲歸仙仗裏﹐熊羆還入禁營中。」觀度雋功如此﹐憲宗倘能終始用之﹐諸藩當股栗不暇﹐而敢桀﹝《歷代詩話》本「桀」下有「驁」字﹞乎﹖乃信用程異﹑皇甫鎛之徒﹐乘釁鐫詆﹐使度卒不能安於相位。故度嘗有詩云「有意效承平﹐無功答聖明。灰心緣忍事﹐霜鬢爲論兵。道直身還在﹐恩深命轉輕。鹽梅非擬議﹐葵藿是平生。白日長懸照﹐蒼蠅慢發聲。嵩陽舊田裏﹐終使謝歸耕。」觀此則已無經世之意也。

李白《贈王歷陽詩》云「有身莫犯飛龍鱗﹐有手莫辮猛虎須。君看昔日汝南市﹐白頭仙人隱玉壺。」則意在隱遁也。又《行路難》云「有耳莫洗潁川水﹐有口莫食首陽蕨。含光混世貴無名﹐何用孤髙比雲月。」則意在進爲也。達人大觀﹐流行坎止﹐何常之有哉﹖

東坡以侍讀爲禮部尙書﹐時正得志之秋﹐而陳無己寄其詩﹐乃云「經目﹝《歷代詩話》本作「國」﹞向來須老手﹐有懷何必到壺頭。遙知丹地開黃卷﹐解記淸波沒白鷗。」是勸其早休也。洎坡知定州﹐時事變矣﹐又爲詩勸之曰「功名不朽聊通袖﹐海道無違具一舟。」坡未能用其語﹐而已有南遷絕海之禍矣。所謂「海道無違具一舟」者﹐蓋用坡所作《八聲甘州》「約他年東還海道﹐願謝公雅志莫相違」之意以動公﹐而不知二句皆成讖也。

烏重嗣﹝《歷代詩話》本作「胤」﹞之節度河陽也﹐求賢者以爲之屬﹐乃得石洪處士爲參謀。韓退之送之序﹐又爲詩曰「長把種樹書﹐人云避世士。忽騎將軍馬﹐自號報恩子。」蓋吏非吏﹐隱非隱﹐故於洪有譏焉。後有寄盧仝詩雲「水北山人得名聲﹐去年去作幕下士。」其意與前詩同。昔人有「門一杜其可開」之語﹐宜乎韓子以洪與溫造同科﹐而獨尊盧仝也。

方幹隱居鑑湖﹐任情於漁釣﹐似無心於仕宦者。觀《山中言事詩》云「山陰釣叟無知己﹐窺鏡撏多鬢欲空」﹐《別胡中丞》云「吹噓若自毫端出﹐羽翼應從肉上生」等語﹐豈全能忘情者邪﹖羅隱題其詩云「九霄無鶴版﹐雙鬢老漁樵。」蓋亦惜其隱遁之言爾。

王績作《被召謝病詩》云「橫裁桑節杖﹐直剪竹皮巾。鶴警琴亭夜﹐鶯啼酒甕春。顏回惟樂道﹐原憲豈傷貧。」觀此數語﹐又豈以招聘爲喜乎﹖《獨坐詩》云「托身千載下﹐聊遊萬物初。欲令無作有﹐翻覺實成虛。」《詠懷詩》云「故鄕行處是﹐虛室坐間同。日落西山暮﹐方知天下空。」《贈薛收詩》云「賴有此山僧﹐教我似﹝《歷代詩話》本作「以」﹞眞如。使我視聽遺﹐自覺塵累祛。」則又知績有得於佛氏者甚深也。

昔太公釣於渭水之濱﹐而李白以爲釣位。所謂「廣張三千六百釣﹐風雅時與文王親」是也。嚴光釣於七里之瀨﹐而滕白以爲釣名。所謂「秖將溪畔一竿竹﹐釣卻人間萬古名」是也。是又烏足以語聖賢。●卷十二

不立文字﹐見性成佛之宗﹐達摩西來方有之﹐陶淵明時未有也。觀其自祭文﹐則曰「陶子將辭逆旅之館﹐永歸於本宅。」其擬挽詞﹐則曰「有生必有死﹐早終非命促。」其作《飲酒詩》﹐則曰「采﹝《歷代詩話》本作「采」﹞菊東籬下﹐悠然見南山。此中有眞意﹐欲辧已忘言。」其《形影神》三篇﹐皆寓意髙遠﹐蓋第一達摩也。而老杜乃謂「淵明避俗翁﹐未必能達道」何耶﹖東坡論﹝《歷代詩話》本作「諗」﹞陶子《自祭文》云「出妙語於纊息之餘﹐豈涉生死之流哉﹖」蓋深知淵明者。

世稱白樂天學佛﹐得佛光如滿旨趣﹐觀其「吾學空門不學仙﹐歸則須歸兜率天」之句﹐則豈解脫語邪﹗元微之詩𨿽不及樂天遠甚﹐然其得處豈樂天所能及哉﹖其《遣病詩》云「況我早師佛﹐屋宅此身形。捨彼復就此﹐去畱何所縈。前身爲過迹﹐來世卽前程。蛻骨龍不死﹐蛻皮蟬自鳴。」則與賈誼「忽然爲人﹐何足控摶﹐化爲異物﹐又何足患」之語何遠邪﹖孟郊未嘗畱意於此﹐而《弔元魯山詩》有「苟含天地秀﹐皆是天地身」之句﹐亦可嘉矣。

杜牧之《郡齋獨酌詩》云「屈指千萬世﹐過如霹靂忙。人生落其內﹐何者爲彭殤﹖」非心地明了貫穿道﹑釋者﹐不能道也。及觀其自撰墓志﹐又忍死作別裴相之章﹐則知獨酌之詠豈空言哉﹗

李白跌宕不羈﹐鐘情於花酒風月則有矣﹐而肯自縛於枯禪﹐則知淡泊之味賢於啖炙遠矣。白始學於白眉空﹐得「大地了鏡徹﹐回旋寄輪風」之旨﹐中謁太山君﹐得「冥機發天光﹐獨照謝世氛」之旨﹔晚見道崖﹐則此心豁然﹐更無疑滯矣。所謂「啟開七窻牖﹐托宿掣電形」是也。後又有談玄之作云「茫茫大夢中﹐惟我得先覺。騰轉風火來﹐假合作容貌。明﹝《歷代詩話》本作「問」﹞語前後際﹐始知金仙妙。」則所得於佛氏者益遠矣。

許渾《送棲元棄釋奉道詩》云「仙骨本微靈鶴遠﹐法心潛動毒龍驚。」《送勤尊師自邊將入道詩》云「蒼鷹出塞胡塵滅﹐白鶴還鄕楚水深。」《送李生棄官入道詩》雲「水深魚避釣﹐云迥鶴辭籠。」皆獎之也。至《送僧南歸詩》﹐則云「憐師不得隨師去﹐已戴儒冠事素王。」豈渾亦有逃儒之意邪﹖

錢起《投南山佛寺》云「洗足解塵纓﹐忽覺天形寬。庶將鏡中像﹐盡作無生觀。」蓋知百骸九竅﹐本非天形。至《悟眞寺詩》云「更聞東林磬﹐可聽不可說。興中尋覺花﹐寂爾諸象滅。」蓋知妙明眞心﹐不關諸象﹐起於是理﹐亦可謂超然者矣。

蘇子由病酒﹐肺疾發﹐東坡告之以修養之道﹐有曰「寸田可治生﹐誰勸耕黃糯。探懷得眞藥﹐不待君臣佐。初如雪花積﹐漸作櫻珠大。隔墻聞三咽﹐隱隱如轉磨。」此煉气法也。後至海上﹐有道人傳以神守气之訣云「但向起時作﹐還從作處收。」故《天慶觀乳泉賦》及《養生論》《龍虎鉛汞論》皆析理入微﹐則知東坡於養生之道深矣。

子由誦《楞嚴經》﹐悟一解六亡之義﹐自言於此道更無疑。然其作《風痺詩》﹐乃有「數盡吾則行﹐未應墮冥漠」之句﹐則於理尙有礙也。而東坡乃謂子由聞道先我何耶﹖東坡《奉新別子由詩》云「何以解我憂﹐粗了一事大。」《哭遁兒詩》云「中年忝聞道﹐夢幻講已詳。」故《贈錢道人詩》云「首斷故應無斷者﹐冰消那復有冰知。主人苦苦令儂認﹐認主人人竟是誰﹗」又云「有主還須更有賓﹐不知無鏡自無塵。只從半夜安心後﹐失卻當年覺痛人。」《贈東林揔老詩》云「溪聲便是廣長舌﹐山色豈非淸淨身。夜來四萬八千偈﹐他日如何舉似人。」如此等句﹐𨿽宿禪老衲﹐不能屈也。

柳展如﹐東坡甥也。不問道於東坡而問道於山谷﹐山谷作八詩贈之﹐其間有「寢興與時俱﹐由我屈伸肘。飯羹自知味﹐如此是道否」之句﹐是告之以佛理也﹔其曰「咸池浴日月﹐深宅養靈根。胸中浩然气﹐一家同化元。」是告之以道教也﹔「聖學魯東家﹐恭惟同出自。乘流去本遠﹐遂有作書肆。」是告之以儒道也。

歐陽永叔素不信釋氏之說﹐如《酬淨照師》云「佛說吾不學﹐勞師忽款關。我方仁義急﹐君且水雲閒」﹔《酬惟悟師》云「子何獨吾慕﹐自忘夷其身。韓子亦嘗謂﹐收斂加冠巾」是也。旣登二府﹐一日被病亟﹐夢至一所﹐見十人端冕環坐﹐一人云「參政安得至此﹐宜速反舍。」公出門數步﹐復往問之﹐曰「公等豈非釋氏所謂十王者乎﹖」曰「然。」因問﹕「世人飯僧造經﹐爲亡人追福﹐果有益乎﹖」答云「安得無益。」旣寤﹐病良已。自是遂信佛法。文康公得之於陳去非﹐去非得之於公之孫恕﹐當不妄。葉少蘊守汝陰﹐謁見永叔之子棐﹐久之不出。已而棐持數珠出﹐謝曰「今日適與家人共爲佛事。」葉問其所以﹐棐曰「先公無恙時﹐薛夫人已如此﹐公弗之禁也。」

歐公常爲《感事詩》曰「仙境不可到﹐誰知仙有無。或乘九斑虯﹐或駕五云車。往來幾萬里﹐誰復遇諸塗﹝《歷代詩話》本作「途」﹞。」又爲《仙艸詩》曰「世說有仙艸﹐得之能隱身。仙書已怪妄﹐此事況無文。」則凡神仙之說﹐皆在所麾也。而《贈石唐山人詩》﹐乃云「我昔曾爲雒﹝《歷代詩話》本作「洛」﹞陽客﹐偶向巖前坐盤石。四字丹書萬仞崖﹐神淸之洞鎖樓臺。云深路絕無人到﹐鸞鶴今應待我來」何耶﹖蔡約之云「公守亳社日﹐有許昌齡者﹐得神仙之術﹐來遊太淸宮﹐公要﹝《歷代詩話》本作「邀」﹞致州捨與語﹐豁然有悟。一日﹐公問道﹐許告以公屋宅已壞﹐難復語此﹐但明了前境﹐猶庶幾焉。」所謂《石唐山人詩》﹐乃公臨終寄許之作也。

余曾祖通議﹐楊寘榜登科﹐未四十致政﹐享年八十七。居江陰軍靑陽之上湖﹐自號艸堂逸老。參佛日契嵩﹐遂悟眞諦。嘗與嵩詩云「山禽啼曉四時別﹐林藪戰秋千里空。」又云「我悟儻來空世界﹐師知休去忘形骸。」又《與智能上人詩》云「色空了了空還執﹐體相如如相卽非。」則知所得深矣。又讀《道藏》一過﹐故見於篇詠者﹐多眞仙語。如﹕「仙莖屢隕三危露﹐眞館常開四照花。鵲炷﹝《歷代詩話》本作「渚」﹞曉煙飛玉洞﹐瑯池秋水接星槎。」又云「煉成眞气發雙華﹐還向囊中祕玉霞。咒﹝《歷代詩話》本作「咒」﹞水夜潭龍怖劍﹐弄云秋嶺鶴看家。」皆佳句也。有注《證道歌方外言詮》行於世。《上湖集》二十卷﹑《弋陽酬倡》三卷﹑《隱居唱和》十卷藏於家。

王勃《示知己詩》云「客書同十奏﹐臣劍已三奔。」則不爲無意於功名者﹔《夢遊仙詩》云「乘月披金枝﹐連星解瓊佩。」則不爲無意於神仙者﹔是以登葛憒﹝《歷代詩話》本缺「憒」字﹐點校者據《類編》本補「幘」字﹞山而思武侯之功﹐宿仙居觀而思霓衣之侶也。又觀《述懷擬古詩》云「僕生二十祀﹐有志十數年。下策圖富貴﹐上策懷神仙。」而二志竟不遂﹐可勝嘆哉﹗

漢武好大喜功﹐黷武嗜殺﹐而乃齋戒求仙﹐畢生不倦﹐亦可謂癡絕矣。李頎《王母歌》云「武皇齋戒承華殿﹐端拱須臾王母見。手指元梨使帝食﹐可以長生臨宇縣。」又云「若能煉魄去三尸﹐後當見我天皇所。」觀武帝所爲﹐是能煉魄去三尸者乎﹖善哉東坡之論也﹐「安期與羨門﹐乘龍安在哉﹗茂陵秋風客﹐勸爾麾一杯。帝鄕不可期﹐楚些招歸來。」言武帝非得仙之姿也。又有《安期生詩》云「嘗幹重瞳子﹐不見龍凖翁。茂陵秋風客﹐望祀猶蟻蜂。海上如瓜棗﹐可聞不可逢。」言安期尙不見髙祖﹐而肯見武帝乎﹖其薄武帝甚矣。吳筠《覽古詩》云「嘗稽眞仙道﹐淸寂祛眾煩﹝《歷代詩話》本作「淸淑祕眾煩」﹞。秦皇及漢武﹐焉得遊其藩。旣欲先宇宙﹐仍規後乾坤。崇髙與久遠﹐物莫能兩存。矧乃恣所欲﹐荒淫伐靈根。安期反蓬萊﹐王母還昆侖。」此詩殆與東坡之旨合。

遠師作白蓮社﹐與謝靈運﹑陸修靜等十八人爲社客﹐獨陶淵明不肯入社﹐視眾人固已髙矣。無爲子楊次公又從而笑之﹐其作《廬山五笑》﹐於陶有曰「我笑陶彭澤﹐聞鍾暗皺眉。籃輿息回去﹐已是出山遲。」視彭澤又髙一著矣。

佛氏經律論﹐合五千四十八卷﹐寘之大藏﹐所以傳佛心印﹐作將來眼﹐所補大矣。樂天詩詞﹐其間何所不有﹐而寘大藏何耶﹖東都聖善寺﹑蘇州南禪院各有之﹐且自著集序。李公垂作詩美之曰「永添鴻寶集﹐莫雜小乘經。」所謂盜憎主人者耶﹖又觀《題文集櫃》﹝《歷代詩話》本脫作「櫃」字﹞云「身是鄧伯道﹐世無王仲宣。只應分付女﹐畱與外孫傳。」於身後名亦太孜孜矣。

自左元放蟬蛻之後﹐金丹九轉之妙不聞。葛玄之弟子鄭隱得其訣﹐玄之從孫諱洪﹐乃加赤袒肘伏之禮而師之﹐於是密訣再傳。按《九域志》﹐葛洪煉丹之處﹐在天下者十有三﹐湖州烏程縣葛山者﹐其一也。山之上﹐丹竈尙存。人傳風雨之夕﹐有火﹝《歷代詩話》本作「大」﹞球吞吐巖谷間﹐其徒以爲丹光﹐亦異矣。山之麓有普照觀﹐主者浩然﹐頗有道業﹐余嘗贈之四絕句云「飡霞吸瀣炯方瞳﹐時著靑裙拜木公。玉女投壺天爲笑﹐卻來繡嶺伴仙翁。」「丹成誰羨伯陽仙﹐白犬騰空恐浪傳。未似尊師得丹訣﹐火球吞吐葛山前。」「靈桃入手亦艱勤﹐正一門中近策勛。未說趙升王長在﹐鵠鳴衣缽已輸君。」「舊得《陰符》虎口巖﹕《素書》添軸玉函緘。君方濡筆書靈篆﹐已有飛來靑鳥銜。」山之下號菁村﹐蓋仙翁手蒔黃精﹐取以壽其鄰﹝《歷代詩話》本作「鄰」﹐同﹞裏者﹐故以名云。

大觀中﹐吳興郡有邵宗益者﹐剖蚌將食﹐中有珠現羅漢像﹐偏袒右肩﹐矯首左顧﹐衣紋畢具。僧俗創見﹐遂奉以歸慈感寺。寺臨溪流。建炎間﹐憲使楊應誠與客傳玩之次﹐不覺越檻躍入水中﹐亟禱佛求之﹐於煙波渺茫之中﹐一索而獲。噫﹐亦異矣﹗葉少蘊有詩云「九淵幽怪舞垂涎﹐遊戲那知我獨尊。應迹不辭從異類﹐藏身何意戀窮源。歸來自說龍宮化﹐久住方驚鷲嶺存。此話須逢老摩詰﹐圓通無礙本無門。」曾公衮云「不知一殼幾由旬﹐能納須彌不動尊。疑是吳興淸霅水﹐直通方廣古靈源。月沈濁水圓明在﹐蓮出污泥實性存。隱現去來初一致﹐莫將虛幻點空門。」一時名公和篇甚眾﹐今藏慈感寺。

有唐中葉﹐浮圖中有四澄觀﹐架支提以捨僧伽者﹐洛中之澄觀也。故退之元和五年爲洛陽令﹐與之詩云「火燒水轉掃地空﹐突兀便髙三百尺。洛陽窮秋厭窮獨﹐丁丁啄門疑啄木。有僧來訪呼使前﹐伏犀插腦髙頰顴」者也。參無名大師﹐爲《華嚴疏》主譯經潤文者﹐會稽之澄觀也。故裴休爲其塔銘云「元和五年﹐授僧統印﹐歷九宗聖世﹐爲七帝門師﹐俗壽一百二者也。」《傳燈錄》有鎭國大師澄觀《答皇太子問心要》﹐有「心心作佛﹐無一心而非佛心﹔處處成道﹐無一塵而非佛國」之句。所造超詣﹐豈若前二澄觀﹐布金植福﹐算沙窮海者之比哉﹗又有曹溪﹝《歷代詩話》本作「溪」﹞別出第二世五臺山華嚴澄觀大師﹐旣有「華嚴」二字﹐又有無名禪師法嗣之言﹐似卽會稽之澄觀﹐然續﹝《歷代詩話》本作「錄」﹞云無機緣語句可錄﹐則又非也。

白日升天之說﹐上古無有也﹐老子爲道家之祖﹐未嘗言飛升。後之學道者﹐稍知淸虛寡欲﹐則好事者﹐必以白日上升歸之﹐見於仙記者﹐抑可多耶﹖如淮南王安﹐漢史以爲自殺﹐而《神仙傳》以爲白日升﹐有雞鳴天上﹐犬吠雲中之語﹐其妄乃爾。韓退之集載謝自然詩曰「須臾自輕舉﹐飄若風中煙。」人多以爲上升﹐而不知自然爲魅所著也。故其末云「噫乎彼寒女﹐永托異物羣。」鮑溶《寄陽煉師詩》云「道士夜誦《蕊珠經》﹐白鶴下繞香煙聽。夜移經盡人上鶴﹐仙風吹入秋冥冥。」𨿽一時褒拂煉師之言﹐然亦豈儒者所當道哉﹖曾南丰稱溶詩淸約謹嚴﹐違理者少﹐觀此詩於理似未醇也﹝《歷代詩話》本無「也」字﹞。

唐張煉師不知何人﹐觀唐人贈其詩﹐若有譏誚。錢起雲﹕「仙侶披雲集﹐霞杯達曉傾。同歡不可再﹐朝夕赤龍迎。」劉禹錫云「金縷機中拋錦字﹐玉淸臺上著霓衣。云衢不要吹簫伴﹐只擬乘鸞獨自飛。」其華山女之流乎﹖

《金光明經》載﹐流水長者子以像負水救十千魚﹐生忉﹝《歷代詩話》本作「叨」﹞利天﹐可謂悲濟之極﹐報驗之速矣。厥後見於記傳﹐有放﹝虫麻﹞得金﹐放龜得印者﹐其類甚多﹐遂使上機生無緣之慈﹐下士冀有因之果﹐皆流水長者﹝「者」字原無﹐據《歷代詩話》本補﹞子之慈意也。余居泛金溪上﹐暇日率同志拏小舟﹐載魚鱉蝦蟹﹐命五比丘誦寶勝佛名﹐若十二因緣法﹐作梵唄﹐捨之溪中。坐間有請作詩以紀一時之事者﹐余輒爲書云「漁師竟日漁﹐水族作斤賣。小捐使鬼兄﹐滿載獲鱗介。鯤鯨未易羅﹐所得亦殊態。靑蛙盡公私﹐朱鮪兼小大。霜鱸尙貫鍼﹝《歷代詩話》本作「鉤」﹞﹐土負或黏塊。輪困﹝《歷代詩話》本作「囷」﹞積文螺﹐郭索走蒼蟹。濕沫相昫﹝《歷代詩話》本作「呴」﹞濡﹐自分煮姜芥。豈知惻隱人﹐規作江湖貸。因呼小靑翰﹐放澑﹝《歷代詩話》本作「收畱」﹞舞澎湃。趺坐延黑衣﹐號佛指淸瀨。經翻﹝《歷代詩話》本作「飛」﹞流水篇﹐梵起魚山唄。傾盆帶寒藻﹐圉圉看於邁。驚疑或依蒲﹐喜躍或生喝。快若鷹辝﹝《歷代詩話》本作「避」﹞韝﹐歡如囚破械。定非校人池﹐恐是余不派。願汝藉佛力﹐永脫鉤网債。口腹聊爾耳﹐香餌莫渠﹝《歷代詩話》本作「巨」﹞愛。」●卷十三

杜甫詩云「萬古仇池穴﹐潛通小有天。」則仇池者必眞仙所捨之地。東坡在潁州﹐夢至一官府﹐顧視堂上﹐榜曰仇池。自後作詩﹐往往自稱仇池。如「記取和詩三益友﹐他年弭節過仇池。」按《唐書志》﹐成州同谷縣有仇池﹐與秦州接壤﹐故老杜《秦州雜詩》嘗曰「藏書聞禹穴﹐讀記憶仇池。」《送韋十六赴同谷郡》嘗曰「受詞太白腳﹐走馬仇池頭」是已。歐陽仲醇父語人曰「嘗夢上帝命我爲長白山主﹐此何祥也﹖」明年﹐仲醇父亡。故東坡有詩云「死爲長白主﹐名字書絳闕。」《松漠紀聞》云「長白山在冷山東南﹐白衣觀音所居﹐其山禽獸皆白﹐人或穢其間﹐則致蛇虺之害。」則知福地何處無之。白樂天之蓬萊山﹐王平甫之靈芝宮﹐歐陽永叔之神淸洞﹐皆有詩章以紀其異﹐其亦仇池﹑長白之類歟﹝《歷代詩話》本作「與」﹞﹖

王仲致嘗奉使過仇池﹐有九十九泉﹐萬山環之﹐可以避世如桃源。而老杜《仇池詩》乃謂「近接西南境﹐長懷十九泉」何耶﹖

《史記蒙恬傳》﹕「秦並天下﹐使恬將三十萬眾﹐北逐夷秋﹐築長城﹐延袤萬餘里。」酈道元《水經注》亦云「蒙恬築長城﹐起首臨洮﹐至於碣石﹐東曁遼海﹐西並陰山﹐凡萬餘里。」而魏陳琳作《飲馬長城窟行》乃云「長城何連連﹐連連三千里。」王翰《古長城吟》「富國彊兵二十年﹐斂怨興徭九千里。」何耶﹖

汝人多苦癭﹐故歐公《汝癭詩》云「傴婦垂甕﹝《歷代詩話》本作「甕」﹞盎﹐嬌嬰包卵鷇。無由辧肩頸﹐有類龜縮殼。」梅聖兪詩云「或如雞精﹝《歷代詩話》本作「嗉」﹞滿﹐或若猿﹝《歷代詩話》本作「蝯」﹞嗛並。女慚髙掩襟﹐男大﹝《歷代詩話》本作「衣」﹞闊裁領。」東坡《量移汝州詩》云「闊領先裁蓋癭衣。」又云「汝陽甕盎吾何恥。」魯直《汝州葉縣詩》亦云「癭民見我亦悠悠。」余嘗侍先人知汝州﹐見州治諸井﹐皆以夾錫錢鎭之﹐每井率數十千。問其故﹐一老兵曰「此邦饒風沙﹐沙入井中﹐人飲之則成癭﹐夾錫錢所以制沙土也。」因思無錫惠山泉﹐淸甘甲於二浙者﹐以有錫也。則老兵之言不妄矣。

曹操入荊州﹐孫權遣周瑜與劉備並力逆曹公﹐遇於赤壁﹐曹公軍馬燒溺死者甚眾﹐軍遂大敗。蓋謂鄂州蒲圻縣赤壁也。黃州亦有赤壁﹐但非周瑜所戰之地﹐東坡嘗作賦曰「西望夏口﹐東望武昌﹐非孟徳之困於周郎者乎﹖」蓋亦疑之矣。故作長短句云「人道是三國周郎赤壁。」謂之人道﹐是則心知其非矣。韓子蒼知黃州日﹐聞賊起旁郡﹐有詩云「齊安城畔山危立﹐赤壁磯頭水倒流。此地能令阿瞞走﹐小偸何敢下蘆洲﹗」遂直以齊安赤壁爲周瑜所戰之地﹐豈非因東坡之語邪﹖

俗言「腰纏十萬貫﹐騎鶴上揚州」﹐言揚州天下之樂國。如韋應物詩云「雄藩鎭楚郊﹐地勢郁岧嶤。嚴城動寒角﹐曉騎踏霜橋」﹐杜牧詩﹝《歷代詩話》本脫「詩」字﹞云「秋風放螢苑﹐春艸闘﹝《歷代詩話》本作「斗」﹞雞臺」﹐「二十四橋明月夜﹐玉人何處教吹簫」等句﹐猶未足以盡揚州之美。至張祜詩云「十里長街市井連﹐月明橋上看神仙。人生只合揚州死﹐禪智山光好墓田。」則是戀繆此境﹐生死以之者也。隋煬帝不顧天下之重﹐千乘萬騎﹐錦纜牙檣﹐來遊此都﹐竟藏骨於雷塘之下﹐其﹝《歷代詩話》本作「眞」﹞所謂「禪智山光好墓田」者耶﹗

錢塘風物湖山之美﹐自古詩人﹐摽牓﹝《歷代詩話》本作「標榜」﹐同﹞爲多﹐如謝靈運云「定山緬雲霧﹐赤亭無淹﹝《歷代詩話》本作「滯」﹞薄」﹐鄭谷云「潮來無別浦﹐木落見他山」﹐張祜云「靑壁遠光淩鳥峻﹐碧湖深影鑑人寒」﹐錢起雲「漁浦浪花搖素壁﹐西陵木﹝《歷代詩話》本作「樹」﹞色入秋窻」之類﹐皆錢塘城外江湖之景﹐蓋行人宕﹝《歷代詩話》本作「客」﹞子於解鞍系纜頃刻所見爾。城中之景﹐惟白樂天所賦最多﹐所謂「潮聲夜入伍員廟﹐柳色春藏蘇小家」﹐「大屋檐多裝鴈齒﹐小航舩亦畫龍頭」﹐「燈火萬家城四畔﹐星河一道水中央」﹐至今尙有可考。

荊州者﹐上流之重鎭﹐詩人賦詠多矣。韓退之云「窮冬或搖扇﹐盛夏或重裘。」言气候之不正。劉夢得云「渚宮楊柳暗﹐麥城朝雉飛。」言城郭之荒涼。張說云「旃裘吳地盡﹐髫薦楚言多。」言蠻夷之與鄰。張九齡云「枕席夷三峽﹐關梁豁五湖。」言道路之四達。若其邑屋之繁富﹐山川之秀美﹐則罕有言之者。蓋自秦並楚之後﹐宮室盡爲禾黍﹐未易興復﹐而況秦楚之後﹐代代爲百戰爭奪之場邪﹗故東坡《渚宮》詩備言楚王宮室之盛﹐而繼之以「秦兵西來取鍾簴﹐故宮禾黍秋離離。千年壯觀不可復﹐今之存者蓋已卑。池空野迥﹝《歷代詩話》本作「迥」﹞樓閣小﹐惟有深竹藏狐貍」之句。

漣水軍有眞君泉﹐在軍治園中。東坡嘗題字於石欄﹐又作長短句﹐所謂「勌﹝《歷代詩話》本作「倦」﹞客塵埃何處洗﹐眞君堂下寒泉水」是也。又有藍家井亦佳絕。二水淸甘無比﹐嘗以惠山泉比試﹐而惠泉翻不及。余隨侍文康公僑寄此軍二年﹐每日烹茶﹐更用二水﹐遂擯惠泉不用。信知陸鴻漸《茶經》﹐張又新《水記》皆虛語爾﹝《歷代詩話》本作「耳」﹞。山谷《省城烹茶詩》云「合門井不落第二﹐竟陵谷簾定誤書。」亦謂此也。歐公《再至汝陰詩》雲「水味甘於大明井。」則知天下甘泉不爲陸﹑張所錄者﹐何可勝數哉﹖

白樂天《九江春望詩》云「壚煙豈異終南色﹐湓﹝《歷代詩話》本作「盆」﹞艸寧殊渭北春。」蓋不忘蔡渡舊居也。老杜《偶題》云「故山迷白閣﹐秋水憶皇陂。」蓋不忘秦中舊居也。東坡《橫翠閣詩》云「已見西湖懷濯錦﹐更看橫翠憶峨眉。」殆亦此意。

蘇東坡兄弟﹐以仕宦久﹐不得歸蜀﹐懷歸之心﹐屢見於篇詠。東坡《金山詩》云「江山如此不歸山﹐江神現﹝《歷代詩話》本作「見」﹞怪驚我頑。我謝江神豈得已﹐有田不歸如江水。」《送程六表弟詩》云「憑君寄謝江東叟﹐念我空見長安日。浮江溯蜀有成言﹐江水在此我不食。」子由《汝南遷居詩》云「病暑暑已退﹐思歸未成歸。」《初得南園》云「千里故園魂夢裏﹐百年生事寂寥中。」及子由潁濱買宅﹐坡又和其詩云「劍關大道車方軌﹐君自不歸歸何難。山中故人應大笑﹐築室種柳何時還。」則二蘇未嘗一日不懷歸也。嘉佑丙申歲﹐老蘇在京師﹐乃有厭蜀之意。嘗有意嵩山之下﹐洛水之上﹐買地築室而居。故爲詩曰「岷山之陽土如腴﹐江水淸滑﹝《歷代詩話》本作「淸」﹞多鯉魚。古人居之富者眾﹐我獨厭倦思移居。」是時鄕人陳景回自蜀居蔡﹐故以是詩告之。則是二蘇欲歸蜀﹐而老蘇欲出蜀也。厥後老蘇葬於蜀﹐而治命指其墓旁庚壬地爲二子之藏﹐而二子終不得歸焉﹐信知人事不可期也。又歐陽永叔居官之日多﹐然志未嘗一日不在潁也。《下直詩》云「終當自駕柴車去﹐獨結茆﹝《歷代詩話》本作「茅」﹞廬潁水西。」《齋宮偶書》云「誰爲寄聲淸潁客﹐此生終不負漁竿。」《呈同行三公》云「買地淮山北﹐垂竿潁水東。」《秋懷詩》云「鹿車終自駕﹐歸去潁東田。」《送職方》云「三年解組來歸日﹐吾已先耕潁水頭。」《書懷》云「潁水多年已結廬﹐白首歸來一鹿車。」《表海亭》云「潁田二頃春蕪沒﹐安得柴車自駕還。」《靑州書事》云「君恩天地不違物﹐歸去行歌潁水傍。」《謝石枕﹝《歷代詩話》本作「扌穴」﹞蘄﹝宋本作「竹」頭﹞簟詩》云「終當捲簟攜枕﹝《歷代詩話》本作「歸」﹞去﹐築室買田淸潁尾。」《淸明日詩》云「有田淸潁間﹐尙可事桑麻。安得一黃犢﹐幅巾駕柴車。」《送祖擇之》云「待君歸﹝《歷代詩話》本作「今」﹞日我何爲﹐手把鉏犂汝陰叟。」《歸田樂》云「吾﹝《歷代詩話》本作「我」﹞已買田淸潁上﹐更欲臨流作釣磯。」觀其思歸之言﹐重復如是﹐豈懷祿固位者哉﹖老杜云「非無江海志﹐瀟酒送日月。生逢堯舜君﹐不忍便永訣。」此永叔志也。

晉孝武初奉佛法﹐立精舍於殿內﹐引沙門居之﹐故今人皆以佛寺爲精舍。殊不知精舍者﹐乃儒者教授生徒之處。《後漢》包咸﹑檀敷﹑劉淑傳﹐皆有立精舍教授生徒之文。謝靈運《石壁精舍詩》曰「披拂趨南徑﹐愉悅偃東扉。」皆靈運所居之境﹐非佛寺也。故李善注云「精舍者﹐今讀書齋是也。」葉少蘊所居號石林精舍﹐蓋用此義。

白樂天所至處必築居﹐在渭上有蔡渡之居﹐在江州有艸堂之居﹐在長安有新昌之居﹐在洛中有履道之居﹐皆有詩以紀勝。故其自謂云「予﹝《歷代詩話》本作「余」﹞自幼迨老﹐若白屋﹐若朱門﹐凡所止𨿽一日二日﹐輒覆簣土爲臺﹐聚拳石爲山﹐環斗水爲池。」所謂君子之居﹐一日必葺者耶﹖

梅聖兪《寄題歐公醉翁亭詩》云「日暮使君歸﹐野老紛紛至。但畱山鳥啼﹐與伴松間吹。借問結廬何﹐使君遊息地﹔借問醉者何﹐使君閒適意﹔借問鐫者何﹐使君自爲記。」全體歐公《醉翁亭記》而作。余謂滁之山水﹐得歐文而愈光﹔歐公之文﹐得梅擬而愈重。

晉謝安居金陵之冶城。洎廢﹐李太白嘗營園其上﹐賦詩云「冶城訪古迹﹐猶有謝安墩。梧桐識佳木﹐蕙艸畱芳根。」後爲王荊公之居﹐公爲詩曰「我名公字偶相同﹐我屋公墩在眼中。公去我來墩屬我﹐不應墩姓尙隨公。」至於敍其所居艸木﹐則又有詩云「千枝﹝《歷代詩話》本作「枚」﹞孫嶧陽﹐萬本母《淇奧》。滿門陶令株﹐彌岸韓侯蔌。跳鱗出重錦﹐舞羽墮軟玉。」此等句抑可以想象其林巒之盛﹐今復爲瓦礫之場矣﹐可勝嘆哉﹗

韓文公宦遊四方﹐險阻艱難﹐莫甚於登華山泛洞庭之時。《答張徹詩》云「洛邑得休告﹐華山窮絕陘。倚巖睨海浪﹐引袖拂天星。磴蘚澾拳局﹝《歷代詩話》本作「局」﹞﹐梯飆颭伶俜。」《贈張十一詩》云「蒼茫洞庭岸﹐與子維雙舟。霧雨晦爭泄﹐波濤怒相投。雞犬斷四聽﹐糧絕誰與謀。」觀此尙可寒心也。

韋應物《聽嘉陵江聲》雲「水性自云靜﹐石中本無聲。如何兩相激﹐雷轉空山鳴。」《贈李儋》云「絲桐本異質﹐音響合自然。吾觀造化意﹐二物相因緣。」二詩意頗相類﹐然應物未曉所謂非因非緣﹐亦非自然者。

皇佑三年﹐荊公倅舒﹐與道人文銳﹑弟安國擁火遊石牛洞﹐翫李習之題字﹐聽泉而歸。故有詩曰「水冷冷而北出﹐山靡靡而旁圍。欲窮源而不得﹐竟悵望而空歸。」元丰間﹐魯直嘗至其處﹐亦題詩云「司命無心播物﹐祖師有記傳衣。白雲橫而不度﹐髙鳥倦而猶飛。」蓋效﹝《歷代詩話》本作「效」﹞其作也。晁無咎《續楚詞》載荊公詞﹐以爲二十四言具六藝羣言之遺味﹐故與經學典策之文俱傳﹐未曉其說也。

煙霞泉石﹐隱遁者得之﹐宦遊而癖此者鮮矣。謝靈運爲永嘉﹐謝玄暉爲宣城﹐境中佳處﹐雙旌五馬﹐遊歷殆徧﹐詩章吟詠甚多﹐然終不若隱遁者藜杖芒鞋之爲適也。玄暉《敬亭山詩》云「我行𨿽紆組﹐兼得尋幽蹊。」《板橋詩》云「旣歡懷祿情﹐復葉滄洲趣。」自謂兩得之者。其後又有《鼓吹登山》之曲。且松下喝道﹐李商隱猶謂之殺風景﹐而況於鼓吹乎﹖韋應物﹑歐陽永叔皆作滁州太守﹐應物《遊瑯琊山》則曰「鳴騶響幽澗﹐前旌耀崇岡。」永叔則不然﹐《遊石子澗詩》云「麕麚魚鳥莫驚怪﹐太守不將車騎來。」又云「使君厭騎從﹐車馬畱山前。行歌招野叟﹐共步靑林間。」遊山當如是也。

虞巡之事遠矣﹐後世莫能知其詳也。若周穆王者﹐勞民費財﹐從事於八荒之遠﹐豈人君之美事乎﹖顏延年《應詔觀北湖詩》乃云「周禦窮轍迹﹐夏載歷山川。蓄軫豈明懋﹐善遊皆聖仙。」《侍遊曲阿詩》又云「虞風載帝狩﹐夏諺頌王遊。春方動宸駕﹐望幸傾五州。」是開人君遊豫流亡之心﹐非所謂告以善道者也。

扈從明皇南出雀鼠谷﹐張說作詩﹐和章甚眾﹐皆不若王丘趾作爲工。如「花縟前茅仗﹐霜嚴後殿戈。戍雲開晉嶺﹐江鴈入汾河。北土分堯俗﹐南風動舜歌」之句﹐未有及之者。唐朝推燕﹑許﹐而王丘不以詩名﹐觀燕﹑許之作﹐慚於丘多矣。至王光庭言﹝《歷代詩話》本作「云」﹞﹕「寒隨汾谷盡﹐春逐晉郊來。」而趙冬曦復云「寒依汾谷去﹐春入晉郊來。」更相剽竊如此﹐又不足論也。

徐凝《瀑布詩》云「千古猶疑白練飛﹐一條界破靑山色。」或謂樂天有賽不得之語﹐獨未見李白詩耳。李白《望廬山瀑布詩》云「飛流直下三千尺﹐疑是銀河落九天。」故東坡云「帝遣銀河一派垂﹐古來惟有謫仙詞。」以余觀之﹐銀河一派﹐猶涉比類﹐未若白前篇云「海風吹不斷﹐江月照還空。」鑿空道出﹐爲可喜也。

張又新品天下甘泉﹐以常州惠山泉爲第二。東坡謂「閒﹝《歷代詩話》本作「獨」﹞攜天上小團月﹐來試人間第二泉」是也。荊門軍亦有惠泉﹐李徳裕有詩題於泉上云「玆泉田﹝《歷代詩話》本作「由」﹞太潔﹐終不蓄纖鱗。到底淸何益﹐涵虛秪自貧。」至今碑版存焉。小說載徳裕在中書﹐置水遞以取惠山泉﹐一僧指吳天觀井﹐謂與惠山水脈相通﹐辧之味同﹐遂停水遞。其好水殆成癖矣。荊門惠泉﹐本名蒙泉﹐沈傳師有「蒙泉聊息駕﹐可以洗君心」之句。而徳裕乃直名曰惠泉﹐豈非思惠山泉不可得﹐求其似者而彊名之歟﹝《歷代詩話》本作「與」﹞﹖然徳裕嘗令所親取揚子江中零﹝《歷代詩話》本作「泠」﹞水﹐其人醉忘﹐乃汲石城水以紿之﹐徳裕能辧其非是。審爾﹐其可以蒙泉爲惠泉而自欺乎﹖

元次山結屋浯溪之上﹐有三吾焉﹕因水而吾之﹐則曰浯溪﹔因屋而吾之﹐則曰﹝廣吾﹞﹝《歷代詩話》本作「吾」﹞亭﹔因石而吾之﹐則曰﹝山吾﹞薹﹔蓋取我﹝《歷代詩話》本作「吾」﹞所獨有之義。故自爲銘曰「命之曰吾﹐旌﹝《歷代詩話》本作「蒞」﹞吾獨有。」噫﹐次山何其不達之甚邪﹖且身非我有﹐是天地之委形﹔生非我有﹐是天地之委蛻和﹔性命非我有﹐是天地之委順﹔孫子非我有﹐是天地之委蛻。而次山乃區區然認山川叢薄之微﹐惑其靈薹﹐認爲我有﹐抑可哀也已﹗莊子曰「獨往獨來﹐是謂獨有。獨有之人﹐是謂至貴。」次山儻知此乎﹖司馬溫公有園名獨樂。嘗爲記云「叟之所樂者﹐寂寞固陋﹐皆眾所鄙笑﹐𨿽推以予人﹐人且不取﹐安得彊之乎﹗必也有人肯同此樂﹐則再拜而獻之﹐豈能專哉。」故東坡爲賦詩云「𨿽云與眾樂﹐中有獨樂者﹐才全徳不形﹐所貴知我寡。」惟溫公獨有之道﹐蘊於胸中﹐故東坡獨樂之章形於筆下﹐與次山所見﹐殆天壤矣。

空同山﹐汝州岷州皆有之﹐老杜《送髙適書記赴武威詩》云「空同小麥熟﹐且願休王師。」又以詩寄之云「主將收才子﹐空同足凱歌。」皆謂岷州之空同也。杜乃用之於武威之詩何哉﹖蓋武威﹐唐爲涼州都督府﹐與岷州俱隸隴右道﹐則送適詩𨿽及之無傷也。《莊子》載黃帝見廣成子於空同之上﹐《史記》亦載黃帝西至於空同。成玄英疏《莊子》﹐謂在京西北界﹐則是以爲汝州之空同。韋昭注《史記》﹐乃謂在隴右﹐則是以爲岷州之空同﹐將孰信耶﹖余謂莊生述黃帝問道﹐又言遊襄城﹐登具茨﹐訪大隗﹐其地皆與汝州接﹐則是汝州空同無疑矣。余嘗至汝﹐登玆山而訪遺迹﹐有所謂廣成澤者﹐有所謂廣成城者﹐有所謂廣成廟者。宣和間﹐太守林時敷嘗以是奏請建道觀﹐詔從之。其考之詳矣。《寰宇記》又載涇州保定縣有笄頭山﹐一名空同山﹐亦以爲黃帝問道之地﹐益無的據。而盧正援《爾雅》之說﹐謂北戴斗極爲空同﹐其地遠﹐華夏之君所不到﹐此又荒忽怪誕之言也。●卷十四

本朝書﹐米元章﹑蔡君謨爲冠﹐餘子莫及。君謨始學周越書﹐其變體出於顏平原。元章始學羅遜濮王諱﹝《歷代詩話》本「諱」後有「讓」字﹐且「濮王」作大體字﹞書﹐其變體出於王子敬。君謨泉州橋柱題記﹐絕逼﹝《歷代詩話》本作「過」﹞平原﹔元章鎭江焦山方丈六版壁所書﹐與子敬行筆絕相類﹐藝至於此﹐亦難矣。東坡《贈六觀老人詩》云「艸書非學聊自誤﹝《歷代詩話》本作「悟」﹐疑當作「娛」﹞﹐落筆已喚周越奴。」則越之書米﹝《歷代詩話》本作「未」﹐是也﹞甚髙也。《襄陽學記》乃羅遜書﹐元章亦襄陽人﹐姑﹝《歷代詩話》本作「始」﹞效其作。至於筆挽萬鈞﹐沈著痛快處﹐遜法豈能盡耶﹖

東坡詩云「元章作書日千紙﹐平生自苦誰與美。畫地爲餅未必似﹐要令癡兒出饞水。」如此等句﹐似非知元章書者。晚年尺牘中語乃不然﹐所謂嶺海八年﹐念吾﹝《歷代詩話》本作「我」﹞元章﹐邁往淩雲之气﹐淸雄絕俗之文﹐超邁入神之字﹐何時見之﹐以洗瘴毒。又云「恨二十年相從﹐知元章不盡。」所謂「畫地爲餅未必似」者﹐其知元章不盡者歟﹝《歷代詩話》本作「與」﹞﹖

王摩詰自謂﹕「宿世謬詞客﹐前身眞﹝《歷代詩話》本作「應」﹞畫師。」故竇蒙所著《畫拾遺》稱之云「詩合《國風》公幹之能﹐畫關山水子華之聖。加以心融物外﹐道契玄微﹐則其用筆淸潤秀整﹐豈它﹝《歷代詩話》本作「他」﹞人之可並哉﹖」余在毗陵﹐見孫潤夫家有王維畫孟浩然像﹐絹素敗爛﹐丹靑已渝。維題其上云「維嘗見孟公吟曰﹕『日暮馬行疾﹐城荒人住稀。』又吟云﹕『掛席數千里﹐名山都未逢。泊舟潯陽郭﹐始見香鑪峯。』余因美其風調﹐至所捨圖於素軸。」又有太子文學陸羽鴻漸序云「昔周王得駿馬﹐山谷之人獻神馬八匹﹔葉公好假龍﹐庭下見眞龍一頭﹔顏太師好異典﹐郭山人閎贈金匱文﹔李洪曹好古篆﹐莫居士訓﹝《歷代詩話》本作「贈」﹞玉箸字。此四者﹐得非气合不召而至焉。中園生舊任杞王府戶曹﹐任廣州司馬。金陵崔中字子向﹐家有古今圖畫一百餘軸﹐其石上蕃僧﹑巖中二隱﹑西方無量壽佛﹐天下第一。余有王右丞畫《襄陽孟公馬上吟詩圖》並其記﹐此亦謂之一絕。故贈焉﹐以裨中園生畫府之闕。唐貞元年正月二十有一日誌之。」後有本朝張洎題識云「癸未歲﹐余爲尙書郎﹐在京師﹐客有好事者﹐浚儀橋逆旅﹐見王右丞《襄陽圖》﹐尋訪之﹐已爲人取去。它﹝《歷代詩話》本作「他」﹞日﹐有吳僧楚南挈圖而至。問其所來﹐卽浚儀橋之本也。𨿽縑軸塵古﹐尙可窺覽。觀右丞筆迹﹐窮極神妙。襄陽之狀﹐頎而長﹐峭而瘦﹐衣白袍﹐靴帽重戴﹐乘欵段馬﹐一童揔角﹐提書笈負琴而從﹐風儀落落﹐凜然如生。復觀陸文學題記﹐詞翰奇絕。金匱文﹐前史遺事。中園生﹐彼何人斯﹖近孟君當開元天寶之際﹐詩名籍甚﹐一遊長安﹐右丞傾蓋延譽。或云﹐右丞見其勝己﹐不能薦於天子﹐因坎坷而終。故襄陽別右丞詩云﹕『當路誰相假﹐知音世所希。』乃其事也。余頃在金城﹐亦曾見一圖﹐蓋傳寫之本。所題詩後有『水落魚梁淺﹐天寒夢澤深』之句﹐今眞本卽無﹐故事存焉﹐以遺來者。孟冬十有一日南譙張洎題。」潤夫謂此畫是維親筆無疑﹐余謂曰﹕此俗工榻﹝《歷代詩話》本作「搨」﹞本也。張洎謂襄陽之狀頎而長﹐峭而瘦﹐今所繪乃一矮肥俗子爾。徐觀其題識三篇﹐字皆一體﹐魯魚之誤尢多﹐信非維筆。潤夫然之﹐因以題識書於此。

韓幹畫馬﹐妙絕一時﹐杜子美嘗贊之云「韓幹畫馬﹐毫端有神﹐驊驑老大﹐腰褭淸新。」此畫與贊﹐舊藏李后主家。其後李伯時得之﹐則馬四足已敗爛。伯時題之云「此馬𨿽無追風奔電之足﹐然甚有生气。」因自作四足以補之﹐遂爲伯時家畫譜中第一。一日﹐出以示王公明之祖﹐祖甚愛之。時祖有商鼎﹐亦甚珍惜。王曰「如能以韓畫相易﹐不敢靳也。」於是贈商鼎而得其畫﹐今見藏公明家。余壻沈子直嘗見﹐極愛之﹐爲餘言此。余因作六字四言云「刖足俄然尊﹝《歷代詩話》本作「增」﹞足﹐蹶蹄那害全蹄。還解追風奔電﹐不妨一躍檀溪。」後見張文潛集有《蕭朝散韓幹馬圖亡後足詩》﹐殆與此相類。豈干之畫馬﹐尢妙於足﹐天工勅六丁雷電下取將耶﹗

張長史以醉故﹐艸書入神﹐老杜所謂「楊公拂篋笥﹐舒捲忘寢食。念昔揮毫端﹐不獨觀酒徳」是也。許道寧以醉故﹐畫入神﹐山谷所謂「往逢醉許在長安﹐蠻溪大硯摩松煙」﹑「醉拈枯筆墨淋浪﹐勢若山崩不停手」是也。大抵書畫貴胸中無滯﹐小有所拘﹐則所謂神气者逝矣。鍾﹑王﹑顧﹑陸不假之酒而能神者﹐上機之士也。如張﹑許輩非酒安能神哉﹗

祕省古今名畫﹐殆充棟宇。余在省歲久﹐與同捨郎日取數軸評翫﹐殆有啖炙之味。如所用絹素﹐凡涉名筆﹐必密致緊厚﹐蓋慮其易敗也。老杜《戲韋偃爲雙松歌》云「我有一匹好東絹﹐重之不減錦繡段。請君放筆爲直幹。」則偃筆之妙﹐非好東絹不與也。米元章《畫史》云「古畫唐初皆生絹﹐後來皆以熟湯半熟入粉槌如銀版﹐故作人物精彩。今人收唐畫﹐必以絹辧﹐見文粗便謂不是﹝《歷代詩話》本脫「是」字﹞唐﹐非也。」余謂用粉槌絹固善﹐然視他絹﹐丹靑尢易渝也。

魯直云「小字莫作癡凍蠅﹐《樂毅論》勝《遺教經》。」又嘗云「《遺教經》或云羲之書﹐在楷法中小不及《樂毅論》﹐然淸新方重﹐度越蕭子云數等。則是小字中《樂毅論》爲冠絕也。」米氏《書畫史》云「《樂毅論》智永跋云﹐梁世摹出﹐天下珍之。內書誤兩字﹐以雌黃塗定。世無此本。余於杭州天竺僧處得一本﹐有攺誤兩字﹐又不闕唐諱﹐是梁本也。」

唐明皇使韓幹師陳閎畫馬﹐及畫成﹐明皇怪不與閎同。幹奏曰「臣之師﹐卽陛下內廏馬也。」上異之。其後畫入神品。按老杜《丹靑引贈曹霸》云「弟子韓幹早入室﹐亦能畫馬窮殊相。」則幹之師乃曹霸爾。孰謂師內廏馬﹐便能盡毫端之妙乎﹖

世傳《職貢圖》﹐乃閻立本所畫﹐東坡作詩﹐亦云立本筆。所謂「音容﹝犭倉﹞獰服奇厖﹐橫絕嶺海逾濤瀧。珍禽瑰產爭牽杠﹐名王解辮卻蓋幢」者也。按朱景玄《畫錄》﹐謂《職貢圖》乃其弟立徳所作﹐立本所畫諸國王粉本爾。﹝《歷代詩話》本此條接上條﹐蓋誤﹞

薛稷不特以書名﹐而畫亦居神品。老杜所謂「我遊梓州東﹐遺迹涪江邊。畫藏靑蓮界﹐書入金牓﹝《歷代詩話》本作「牒」﹞懸」是也。杜又有《薛少保畫鵝﹝《歷代詩話》本作「鶴」﹞》一篇﹐所謂「薛公十一鶴﹐皆寫靑田眞」是也。余謂陸探微作一筆畫﹐實得張伯英艸書訣﹔張僧繇點曳斫拂﹐實得衛夫人《筆陣圖》訣﹔吳道子又授筆法於張長史。信書畫用筆﹐同一三昧。薛稷書法﹐雁行褚河南﹐而丹靑之妙﹐乃復如許﹝《歷代詩話》本作「詩」﹞﹐當是書法三昧中流出也。「先帝天馬玉花驄﹐畫工如山貌不同。是日牽來赤墀下﹐迥立閶闔生長風。」此老杜《贈曹將軍詩》也。張彥遠《畫記》乃云﹐韓幹官﹝《歷代詩話》本作「曹霸仕」﹞至太府寺丞﹐杜甫嘗贈之歌。明皇禦廏有馬名玉花驄﹐詔令圖之﹐誤矣。又南齊謝赫作《古畫品錄》云「曹弗興之迹﹐殆莫復傳﹐惟祕閣之內一龍而已。」而裴孝源公《私錄畫》﹐乃有曹弗興畫二卷﹐謂《九州島名山圖》《秦皇東遊圖》。如此將孰信耶﹖﹝「先帝玉馬」以下《歷代詩話》本作另一條」﹞

歐陽文忠公詩云「古畫畫意不畫形﹐按詩詠物﹝《歷代詩話》本作「梅詩寫物」﹞無隱情。忘形得意知者寡﹐不若見詩如見畫。」東坡詩云「論畫以形似﹐見與兒童鄰。賦詩必此詩﹐定知非詩人。」或謂﹕「二公所論﹐不以形似﹐當畫何物﹖」曰「非謂畫牛作馬也﹐但以气韻爲主爾。」謝赫云「衛協之畫﹐𨿽不該備形妙﹐而有气韻﹐淩跨雄傑。」其此之謂乎﹖陳去非作《墨梅詩》云「含章檐下春風面﹐造化工成秋兔毫。意得不求顏色似﹐前身相馬九方皐。」後之鑑畫者﹐如得九方皐相馬法﹐則善矣。

自古畫維摩詰者多矣﹐陸探微﹑張僧繇﹑吳道子皆筆法奇古﹐然不若顧長康之神妙。故老杜《送許八歸江寧詩》云「虎頭金粟影﹐神妙獨難忘。」言長康畫維摩詰在焉故也。維摩詰號金粟如來﹐虎頭者﹐長康小字也。而釋者乃謂「虎頭」爲維摩相。「金粟」者﹐釋有金粟﹐豈不誤哉﹗江寧瓦棺寺﹐建康府城之西南﹐今戒壇寺卽遺基也。按《京師寺記》云「興寧中﹐瓦棺寺初置﹐士大夫捐金帛﹐未有過十萬者。長康素貧﹐遂鳴剎注百萬﹐人皆疑之。已而於北殿畫維摩像一軀﹐與戴安道所爲文殊對峙﹐佛光照耀﹐觀者如堵﹐遂得錢百萬。」則虎頭筆迹﹐爲當時所宗重可知矣。薦更兵火﹐壁旣不存﹐而畫亦不可得見。近歲京口都聖與來爲建康總領﹐首詢維摩不存之因﹐寺僧莫能答。因語之曰「某守南雄﹐嘗有人示石碣云﹐唐會昌中﹐杜牧嘗寄瓦棺維摩摹本於陳穎﹐張彥遠刻於郡齋。某因求陳穎之本﹐又刻於南雄。尙有墨本在篋笥﹐當以付子。宜刻之戒壇﹐庶幾舊物復歸﹐而觀者皆知顧筆神妙果如此﹐亦可以爲戒壇之異事。」僧乃刻之。

顏平原書妙天下﹐迹其所自﹐𨿽受法於其舅商﹝《歷代詩話》本作「殷」﹞仲容﹐然究其妙處﹐得於張顚爲多。余家舊藏數碑﹐皆用筆淸勁﹐而剛方之气﹐如其爲人﹐眞山谷所謂「筆法錐沙屋漏﹐心期曉日秋霜」者邪﹗

漢張芝嘗自品其書云「上比崔﹑杜不足﹐下方羅﹑趙有餘。」故世之言惡札者﹐必曰羅﹑趙。東坡贈孫莘老詩云「龔﹑黃側畔難言政﹐羅﹑趙前頭且衒書。」言羅﹑趙者﹐譏莘老書不工也。羅謂羅暉﹐趙謂趙襲。按張彥遠《法書要錄》云「襲與暉並以能艸見重關西﹐矜巧自衒﹐眾頗惑之。」則謂之惡札亦冤矣。

虞泉﹝《歷代詩話》本作「竇臮」﹞作《述書賦》於前﹐而竇永作《述書賦》於後﹐凡能書之士﹐殆無遺矣。永稱其兄蒙書云「包雜體﹐冠眾賢﹐手運目撆﹝《歷代詩話》本作「擊」﹞﹐瞬息彌年。」而蒙亦稱永云「翰墨廁﹝《歷代詩話》本作「廝」﹞張王﹐文章淩斑﹝《歷代詩話》本作「班」﹞馬﹐詩藻雄贍﹐艸隸精深。」後永亡﹐蒙有詩云「季江畱被住﹝《歷代詩話》本作「在」﹞﹐子敬與琴亡。」其傷之深矣。若二人者﹐遊藝絕倫﹐友誼尢篤﹐眞難兄難弟哉﹗米芾《書畫史》載﹐晉庾翼眞迹在張齊賢﹑孫直淸家﹐古黃麻紙全幅﹐上有竇蒙審定印。則知蒙精鑑博識舊矣。

韓退之云「凡爲文詞﹐宜略識字。」遂從歸登學科斗書﹐則知畱意字學者﹐當以識字爲本也。顏魯公書迹冠當代﹐有《幹祿字樣》行於世者﹐畏學書者不識字爾。退之詩云「阿買不識字﹐頗知書八分。詩成使之寫﹐亦足張我軍。」豈非貶之之辝﹝《歷代詩話》本作「詞」﹞邪﹖又按擇木以八分受知於明皇﹐固嘗與蔡有鄰﹑顧文學並直供侍﹐故老杜有「分日示諸王﹐鉤深法更祕」之語﹐而謂之不識字可乎﹖以是二說校之﹐則﹝「則」下《歷代詩話》本有「知」字﹞阿買非擇木明矣。

米元章書畫奇絕﹐從人借古本自臨榻﹝《歷代詩話》本作「搨」﹞﹐臨竟﹐並與臨本眞本還其家﹐令自擇其一﹐而其家不能辧也。以此得人古書畫甚多。東坡屢有詩譏之。二王書跋尾則云「錦囊玉軸來無趾﹐粲然奪眞擬聖智。」又云「巧偸豪奪古來有﹐一笑誰似癡虎頭。」山谷亦有戲贈云「滄﹝《歷代詩話》本作「澄」﹞江靜夜虹貫月﹐定是米家書畫船。」余謂人之嗜好耽著﹐乃至於此。元章嘗以九物換劉季孫《子敬帖》﹐不獲﹐其意歉然。張蕓叟作詩云「請君出奇帖﹐與此九物並。今日投卞水﹐明日到滄溟。」又有「破紙博珠玉」之句。此詩亦可以警膏肓於書畫者。

《左傳》云「周成王搜於岐陽」﹐而韓退之《石鼓歌》則曰宣王﹐所謂「宣王憤起揮天戈」﹐「搜於岐陽騁雄俊」是也。韋應物《石鼓歌》則曰文王﹐所謂「周文大獵岐之陽﹐刻石表功何煒煌」是也。唐《蘇氏載記》云「石鼓文謂周宣王《獵碣》﹐共十鼓。」東坡《石鼓詩》亦云「憶昔周宣歌鴻鴈﹐方召聯翩賜圭卣。」不知韋詩云「周文」安據乎﹖歐陽永叔云「前世所傳古遠奇怪之事﹐類多虛誕而難信﹐況傳記不載﹐不知韋韓﹝《歷代詩話》本作「蘇」﹞二君何據而有是﹝《歷代詩話》本作「此」﹞說也。」梅聖兪亦有詩云「傳至我朝一鼓亡﹐九鼓缺剝文失行。兵人偶見安碓牀﹐亡﹝《歷代詩話》本作「云」﹞鼓作臼刳中央。心喜遺篆猶在旁﹐以臼易臼庸何傷﹐神物會合居一方。」此與延平寶劍何異哉﹗

東坡評張顚﹑懷素艸書云「張顚醉素兩禿翁﹐追逐世好稱書工﹐有如市娼抹靑紅。」卑之甚矣。至評六觀老人艸書﹐則云「心如死灰實不枯﹐逢場作戲三昧俱。蒼鼠奮髯飲松腴﹐剡溪玉版﹝《歷代詩話》本作「腋」﹞開雪膚。遊﹝《歷代詩話》本作「夏」﹞雲飛天萬人呼﹐莫作羞癡楊氏姝。」則知坡之所喜者﹐貴於自然﹐雕鐫而成者﹐非所貴也。然張顚自言﹐見公主擔夫爭道﹐而得筆法﹔觀公孫大娘舞劍器﹐而得神俊。僧懷素自言﹐吾﹝《歷代詩話》本作「我」﹞觀夏云多奇峯﹐輙師之。謂夏云因風變化無常勢﹐艸書亦當爾。則二人筆法固亦出於自然﹐而坡去取之異如此﹐何耶﹖李頎贈顚詩云「皓首窮艸隸﹐時稱太湖精。」則知顚又精於隸書。錢起贈素詩曰「妙畫伯英書﹐能翻梵王字。」﹝《歷代詩話》本作「能翻梵王字﹐妙盡伯英書」﹞則知素又精於梵字。苑舍人亦能梵字﹐故王維贈詩云「梵﹝《歷代詩話》本作「楚」﹞詞共許勝揚馬﹐梵字何人辧魯魚。」言世人識梵字者少也。

韓擇木作八分書﹐師蔡邕法﹐風流閒媚﹐號伯喈中興。蔡有鄰亦善八分﹐其始拙弱﹐至天寶遂精。故杜子美《贈李潮八分歌》云「尙書韓擇木﹐騎曹蔡有鄰﹐開元以來數八分﹐潮也奄有二子成三人。」又有《送顧八分適洪吉州詩》﹐亦引二人者以比顧﹐所謂「昔在開元中﹐韓蔡同贔屓。三人並入直﹐恩澤各不二」是也。明皇八分師擇木﹐嘗於彩箋上書﹐以賜張說。

僧惠崇善爲寒汀煙渚﹐蕭灑虛曠之狀﹐世謂「惠崇小景」﹐畫家多喜之﹐故魯直詩云「惠崇筆下開江面﹐萬里晴波向落暉。梅影橫斜人不見﹐鴛鴦相對浴紅衣。」東坡詩云「竹外桃花三兩枝﹐春江水暖鴨先知。蔞蒿滿地蘆芽短﹐正是河豚欲到﹝《歷代詩話》本作「上」﹞時。」舒王詩云「畫史紛紛何足數﹐惠崇晚出我最許。沙平水澹西江浦﹐鳧雁靜立將儔侶。」皆謂其其工小景也。

王荊公題燕侍郎山水詩﹐有「燕公侍書燕王府﹐王求一筆終不與」之句﹐故燕畫之在世者甚鮮。學士院亦有燕侍郎畫圖﹐荊公有一絕云「六幅生綃四五峯﹐暮雲樓閣有無中。去年今日長幹裏﹐遙望鐘山與此同。」張天覺有詩跋其後云「相君開卷憶江東﹐髣髴鐘山與此同。今日還爲一居士﹐翛然身在畫圖中。」

余隨時﹝《歷代詩話》本作「時隨」﹞家先文康公至汝州﹐嘗至龍興寺觀吳道子畫兩壁。一壁作維摩示疾﹐文殊來問﹐天女散花﹔一壁作太子遊四門﹐釋伽降魔成道。筆法奇絕。壁用黃沙搗泥爲之﹐其堅如鐵。然土人不知愛重﹐宣和間﹐先公到官﹝《歷代詩話》本句前有「家」字﹞﹐始命修整﹐置關鎖﹐納匙於郡治。後劉元忠傳得東坡寄子由詩﹐方知子由曾施百縑﹐所謂「似聞遺墨畱汝海﹐古壁蝸蜓可垂涕。力捐金帛扶棟宇﹐錯落浮雲捲秋﹝《歷代詩話》本作「新」﹞霽」是也。坡集載《風翔普門開元吳畫詩》﹐所謂「亭亭雙林間﹐彩暈扶桑暾。中有至人談寂滅﹐悟者悲涕迷者手自捫。蠻君鬼伯千萬萬﹐相排競進頭如黿」。當是作釋伽涅盤相爾。恨不得一見之。●卷十五

《霓裳羽衣舞》﹐始於開元﹐盛於天寶﹐今寂不傳矣。白樂天作歌答﹝《歷代詩話》本作「和」﹞元微之云「今年五月至蘇州﹐朝鍾暮角催白頭。貪看案牘常侵夜﹐不聽笙歌直到秋。秋來無事多閒悶﹐忽憶《霓裳》無處問。聞君部內多樂徒﹐問有《霓裳舞》者無﹖﹝以上八句宋本無﹐據《歷代詩話》本補﹞答云十縣﹝宋本作「蘇州七縣」﹞十萬戶﹐無人知有《霓裳舞》。惟寄長歌與我來﹐題作《霓裳羽衣譜》。」想其千姿萬狀﹐綴兆音聲﹐具載於長歌﹐按歌而譜可傳也。今元集不載此﹐惜哉﹗賴有白詩﹐可見一二爾。「虹裳霞帔步搖壁﹐鈿纓累累佩﹝《歷代詩話》本作「佩」﹞珊珊」者﹐言所飾之服也。又曰「散序六奏未動衣﹐中序擘騞初入拍﹐繁音急節十二徧﹐唳鶴曲終長引聲。」言所奏之曲也。而《唐會要》謂《破陣樂》《赤白桃李花》《望瀛》《霓裳羽衣》﹐揔名法曲。今世所傳《望瀛》﹐亦十二徧﹐散序無拍曲﹐終亦長引聲。若樂奏《望瀛》﹐亦可髣髴其遺意也。又曰「由來﹝《歷代詩話》本作「君言」﹞此舞難得人﹐須是傾城可憐女」。言所用之人也。然所用之人﹐未詳其數。若曰「玉鉤欄下香桉﹝《歷代詩話》本作「案」﹐下同﹞前﹐桉前舞者顏如玉。」則疑用一人。若曰「張態李娟﹝《歷代詩話》本作「李娟張態」﹞君莫嫌﹐亦擬隨宜且教取。」則又疑用二人。然明皇每用楊太眞舞﹐故《長恨詞》云「風吹仙袂飄飄舉﹐猶似《霓裳羽衣舞》。」則當以一人爲正。鄭嵎《津陽門詩》注﹐葉法善引明皇入月宮﹐聞樂歸﹐笛寫其半。會西涼府楊敬述進《婆羅門曲》﹐聲調脗合﹐按之便韻﹐乃合二者制《霓裳羽衣》之曲。沈存中云﹕《霓裳曲》用葉法善月中所聞爲散序﹐以楊敬述所進爲其腔。未知所據也。又謂《霓裳》乃道調法曲。若以爲道調﹐則誤矣。樂天《嵩﹝《歷代詩話》本作「髙」﹞陽觀夜奏霓裳》云「開元遺曲自淒涼﹐況近秋天調是商。」則《霓裳》用商調﹐非道調明矣。厥後文人往往指《霓裳》爲亡國之音﹐故杜牧詩云「《霓裳》一曲千峯上﹐舞破中原始下來。」

《明皇雜錄》云「天寶中﹐上命宮中女子數百人爲棃園弟子﹐皆居宜春北院。上素曉音律﹐時有馬仙期﹑李龜年﹑賀懷智皆洞知律度﹐而龜年恩寵尢盛。自祿山之亂﹐散亡無幾。老杜《逢李龜年》云「岐王宅裏尋常見﹐崔九堂前幾度聞。正是江南好風景﹐落花時節又逢君。」白樂天云「白頭病叟泣且言﹐祿山未亂入梨園。歡娛未足燕寇至﹐萬人死盡一身存。」又有《梨園弟子詩》云「白頭垂淚話﹝《歷代詩話》本作「語」﹞梨園﹐五十年前雨露恩。莫問華淸今日事﹐滿山紅葉鏁﹝《歷代詩話》本作「鎖」﹞宮門。」讀之可爲淒愴。

書生作文﹐務彊此弱彼﹐謂之尊題。至於品藻髙下﹐亦略存公論也。白樂天在江州﹐聞商婦琵琶﹐則曰「豈無山歌與村笛﹐嘔啞嘲﹝口哲﹞難爲聽。今夜聞君琵琶語﹐如聽仙樂耳暫明。」《在巴峽聞琵琶》云「弦淸撥利語錚錚﹐背卻殘燈就月明。賴是無心惆悵事﹐不然爭柰子弦聲。」至其後作《霓裳羽衣歌》乃曰「湓城但聽山魈語﹐巴峽惟聞杜鵑哭。」乍賢乍佞﹐何至如此之甚乎﹖韓退之美石鼓之篆﹐至有「羲之俗書趂嫵媚﹝《歷代詩話》本作「逞姿媚」﹞」之語﹐亦彊此弱彼之過也。

許渾《韶州夜燕詩》云「鴝鵒未知狂客醉﹐鷓鴣先聽美人歌。」《聽歌鷓鴣詞》云「南國多情多艷詞﹐鷓鴣淸怨繞梁飛。」又有《聽吹鷓鴣》一絕﹐知其爲當時新聲﹐而未知其所以。及觀李白詩云「客有桂陽至﹐能吟山鷓鴣。淸風動蔥竹﹐越鳥起相呼。」鄭谷亦有「佳人才唱翠眉低」之句﹐而繼之以「相呼相應湘江闊」﹐則知《鷓鴣曲》效鷓鴣之聲﹐故能使鳥相呼矣。

劉夢得《竹枝》九篇﹐其一云「白帝城頭春艸生﹐白鹽山下蜀江淸。」其一云「瞿塘嘈嘈十二灘﹐此中道路古來難。」其一云「城西門前灩澦堆﹐年年波浪不曾摧。」又言昭君坊﹑瀼西春之類﹐皆夔州事。乃夢得爲夔州刺史時所作。而史稱夢得爲武陵司馬﹐作《竹枝詞》﹐誤矣。郭茂倩《樂府詩集》言﹐唐貞元中﹐劉禹錫在沅湘﹐以俚歌鄙陋﹐乃依騷人《九歌》﹐作《竹枝辝》九章。則茂倩亦以爲武陵所作﹐當是從史所書也。

王維因鼓《郁輪袍》登第﹐而集中無琵琶詩。畫思入神﹐山水平遠﹐云勢石色﹐繪者以爲天機所到。而集中無畫詩。豈非藝成而下不欲言耶﹖抑以樂而娛貴主﹐以畫而奉崔圓﹐而不欲言耶﹖

張衡作《南都賦》云「怨西荊之折盤。」李善云「卽楚舞也。折盤﹐舞貌。」余謂盤有兩義﹐亦有盤舞也。張衡《七盤舞賦》云「歷七盤而縱躡。」鮑照詩云「七盤起長袖。」樂府詩云「妍袖陵七盤。」《宋書樂志》曰「盤舞﹐漢曲也。漢有柈舞﹐而晉加之以杯﹐言接杯盤於手上而反復之﹐至危也。」凡此者﹐皆謂用盤而舞﹐非盤旋之義。

《宋書樂志》有《白紵舞》《樂府解題》譽白紵曰「質如輕雲色如銀﹐制以爲袍余作巾﹐袍以光軀巾拂塵。」王建云「新縫白紵舞衣成﹐來遟邀得吳王迎。」元稹云「西施自舞王自管﹐白紵翻翻鶴翎散。」則白紵﹐舞衣也。王建云「新換《霓裳》月色裙。」豈《霓裳羽衣舞》亦用白耶﹖《柘枝舞》起於南蠻諸國﹐而盛於李唐。傳﹝《歷代詩話》本作「得」﹞於今者﹐尙其遺制也。章孝標云「《柘枝》初出鼓聲招﹐花鈿羅裙聳細腰。」言當招之以鼓。張承福云「白雲﹝《歷代詩話》本作「雪」﹞慢回拋舊態﹐黃鶯嬌囀唱新詞。」言當雜之以歌。今制亦爾。而鄭任﹝《歷代詩話》本作「在」﹞徳詩云「三敲畫鼓聲催急﹐一朵紅蓮出水遟。」則所用者一人而已。法振詩云「畫鼓催來錦臂攘﹐小娥雙起整霓裳。」則所用者又二人。按樂苑用二女童﹐帽施金鈴﹐抃轉有聲。其來也﹐於二蓮花中藏花﹐拆而後見﹐則當以二人爲正。今或用五人﹐與古小異矣。

《鳳將雛曲》﹐吳競《樂府題要》云「漢世樂曲名也。」而郭茂倩《樂府詩集》中無此詞。獨《通典》載應璩《百一詩》云「爲作《陌上桑》﹐反言《鳳將雛》。」張正見《置酒髙殿上》云「《琴挑鳳將雛》。」當是用相如鼓《琴挑》云「鳳兮歸故鄕﹐四海求其凰」之義﹐則此曲其來久矣。按《晉書樂志》﹐吳聲十曲﹕一曰《子夜》﹐二曰《上柱》﹐三曰《鳳將雛》。此三曲自漢至梁有歌﹐今不傳矣。故東坡《寄劉孝叔詩》云「平生學問止流俗﹐眾裏笙竽誰比數。忽令獨奏《鳳將雛》﹐倉卒欲吹那得譜。」言古有名而今無譜也。岑參《蓋將軍歌》云「美人一雙閒且都﹐朱唇翠眉映月眸﹝《歷代詩話》本作「明矑」﹞。淸歌一曲世所無﹐今日喜聞《鳳將雛》。」非謂歌《鳳將雛》也﹐但取世所無之義爾。

《文選》載石季倫《昭君辝》﹝《歷代詩話》本作「明君詞」﹞云「昔公主嫁烏孫﹐令琵琶馬上作樂﹐以慰其道路之思。」昭﹝《歷代詩話》本作「明」﹐下同﹞君亦然。則馬上彈琵琶﹐非昭君自彈也﹐故孟浩然《涼州詞》云「胡﹝《歷代詩話》本作「故」﹞地迢迢三萬里﹐那堪馬上送明君。」而東坡《古纏頭曲》乃云「翠鬟女子年十七﹐指法已似呼韓婦。」梅聖兪《明妃曲》亦云「月下琵琶旋制聲﹐手彈心苦誰知得﹗」則皆以爲昭君自彈琵琶﹐豈別有所據邪﹖

歐陽永叔《見楊直講女奴彈琵琶》云「嬌兒兩幅靑布裙﹐三腳木牀坐調曲。𨿽然可愛眉目秀﹐無柰長饑頭項縮。」梅聖兪和篇亦云「不肯那錢買珠翠﹐任從堆插階前菊。功曹時借乃許出﹐他日求觀﹝《歷代詩話》本作「官」﹞龜殼縮。」亦可以想見風采矣。永叔倒殘壺酒﹝「酒」前《歷代詩話》本有「得」字﹞﹐於筐筥間得枯魚﹐彊飲疾醉之時﹐亦有小婢鳴弦佐酒。所謂「小婢立我前﹐赤腳兩髻丫。軋軋鳴雙弦﹐正如櫓嘔啞。」議者謂亦與楊家嬌兒不遠。余謂永叔作此詩時﹐已爲內相。觀其所作長短句﹐皆富艷語﹐不應當此以污尊俎﹐永叔特自謙之辝﹝《歷代詩話》本作「詞」﹞爾。梅聖兪嘗和其詩云﹕公家八九姝﹐鬒發如盤鴉。朱唇白玉膚﹐參年始破瓜。」則永叔所言赤腳者﹐非誠語無疑矣。

唐明皇酷好羯鼓﹐汝陽王琎精於其事﹐明皇喜之﹐屢有賞賚。東坡所謂「汝陽眞天人﹐破帽插紅槿。纏頭三百萬﹐不買一笑哂」是也。杜甫嘗以詩二十韻贈之﹐有云「聖情常有眷﹐朝退若無憑。仙醴求﹝《歷代詩話》本作「來」﹞浮蟻﹐奇毛或賜鷹。」則當時恩寵之盛可知矣。甫嘗有詩稱之曰﹝《歷代詩話》本作「又曰」﹞﹕「筆飛鸞聳立﹐章罷鳳騫騰。」美其書翰之妙也。又稱之曰﹝「又」下《歷代詩話》本有「有詩」二字﹞﹕「箭出飛鞚內﹐上又回翠麟。」美其射禦之精也。則其可喜處﹐豈特羯鼓而已哉。

《晉書阮咸傳》云﹐咸善琵琶。今有圓槽而十三柱者﹐世號「阮」﹐亦謂「阮咸」﹐相傳謂阮咸所作﹐故以爲名﹐而咸傳乃不及此。山谷《聽宋宗儒摘阮歌》云「手揮琵琶送飛鴻﹐促弦聒醉驚客起。圓璧庚庚有橫理﹐閉門三月傳國工﹐身今親見阮仲容。」則亦以仲容所作。豈咸用琵琶余制而作「阮」邪﹖又有所謂「五弦」者﹐《唐書樂志》云「如琵琶而小﹐北國所出。樂工裴神符初以手彈﹐太宗悅甚﹐後人習爲搊琵琶。」則五弦之制﹐亦出於琵琶也。樂天有《五弦彈詩》云「趙璧知君入骨愛﹐五弦一一爲君調。」又云「惟憂趙璧白髮生﹐老死人間無此聲。」想其搊彈之妙﹐冠古絕今﹐人未易企及也。嘗觀《國史補》云「人問璧彈五弦之術﹐璧曰﹕『我之於五弦也﹐始則神遇之﹐終則天隨之﹐眼如耳﹐耳如鼻﹐不知五弦之爲璧﹐璧之爲五弦也。』」其莊周所謂「用志不紛﹐乃凝﹝《歷代詩話》本作「疑」﹞於神」者乎﹖韋應物云「古刀幽磬初相觸﹐千珠貫斷落寒玉。」張祜云「小小月輪中﹐斜抽半袖紅。」元稹云「促節頻催漸繁撥﹐珠幢斗絕金鈴掉。」亦可見五弦聲韻制作之仿佛矣。

淸廟之瑟﹐朱弦而疏越﹐一倡而三嘆﹐豈若後世務爲哇淫綺靡之音哉﹖楊惲云「家本秦也﹐能爲秦聲﹔婦﹐趙女也﹐雅善鼓瑟。」韓愈曰「已令孺人憂鳴瑟﹐更遣稚子傳淸杯。」杜甫云「何時醉賞﹝《歷代詩話》本作「詔此」﹞金錢會﹐爛﹝《歷代詩話》本作「暫」﹞醉佳人錦瑟旁。」是皆作於婦人之手﹐而用於酒酣之時﹐已非朱弦疏越之意矣。錢起爲《湘靈鼓瑟詩》云「馮夷空自舞﹐楚客不堪聽。」鮑溶云「絲減悲不減﹐器新聲更古。一弦有餘哀﹐何況二十五。」二公之詠﹐於一倡三嘆之旨幾矣。善哉白樂天之論也﹐「正始之音其若何﹐朱弦疏越《淸廟》歌。一彈一唱﹝《歷代詩話》本作「曲」﹞再三嘆﹐曲淡節稀聲不多。人情重今多賤古﹐古琴有弦人不撫。自從趙璧藝成來﹐二十五弦不如五。」

彈絲之法﹐妙在左手﹐脫右優而左劣﹐亦何足論乎﹖嘗觀《琵琶錄》云「元和中﹐曹保有子善才﹐善才有子綱﹐皆能琵琶。又有裴興奴長於攏撚﹐時人謂綱有右手﹐興有左手。蓋攏撚在左手也。」綱劣於左手﹐則琵琶之妙處逝矣。白樂天有《聽彈琵琶示重蓮詩》云「誰能截此曹綱手﹐插向重蓮紅袖中。」惜乎樂天未知截興奴手﹝「手」前《歷代詩話》本有「妙」﹞之妙也。

自周陳以上﹐雅﹑鄭殽雜而無別。隋文帝始分雅俗﹐工部雅樂八十四調﹐而俗樂止於二十八。琵琶非古雅樂也﹐而元微之詩乃云「琵琶宮調八十一﹐三調弦中﹝《歷代詩話》本作「旋宮三調」﹞彈不出」何耶﹖按賀懷智《琵琶譜》云「琵琶有八十四調﹐內黃鍾﹑太蔟﹑林鍾宮聲彈不出。」則微之之言信矣。然琵琶用於今者﹐止於二十八調﹐豈唐琵琶曲聲與今不同耶﹖沈存中云「懷智《琶琶譜》﹐格調與今樂全不同﹐今之燕樂。古聲多亡﹐而新聲大率皆無法度。」觀此則存中亦有疑於其間。殊不知今之琵琶﹐皆用俗樂調也。

《後庭花》﹐陳後主之所作也。主與幸臣各制歌詞﹐極於輕蕩。男女唱﹝《歷代詩話》本作「倡」﹞和﹐其音甚哀﹐故杜牧之詩云「煙籠寒水月籠沙﹐夜泊秦淮近酒家。商女不知亡國恨﹐隔江猶唱《後庭花》。」《阿濫堆》﹐唐明皇之所作也。驪山有禽名阿濫堆﹐明皇禦玉笛﹐將其聲翻爲曲﹐左右皆能傳唱﹐故張祜詩云「紅葉蕭蕭閣半開﹐玉皇曾幸此宮來。至今風俗驪山下﹐村笛猶吹《阿濫堆》。」二君驕淫侈靡﹐耽嗜歌曲﹐以至於亡亂。世代𨿽異﹐聲音猶存﹐故詩人懷古﹐皆有「猶唱」﹑「猶吹」之句。嗚呼﹐聲音之入人深矣﹗

白樂天云「《河滿子》﹐開元中﹐滄州歌者臨刑進此曲以贖死﹐竟不得免。」故樂天爲詩曰「世傳滿子是人名﹐臨就刑時曲始成。一曲四詞歌八疊﹐從頭便是斷腸聲。」張祜集載武宗疾篤﹐孟人才以歌笙獲寵﹐密侍左右。上目之曰「我當不諱﹐爾何爲哉﹖」才人指笙囊泣曰「請以此就縊。」復曰「妾嘗藝歌﹐願歌一曲。」上許之﹐乃歌一聲《河滿子》﹐气亟立殞。上令醫候之﹐曰「脈尙溫而腸已絕。」則是《河滿子》眞能斷人腸者。祜爲詩云「偶因歌態詠嬌頻﹝《歷代詩話》本作「嚬」﹞﹐傳唱宮中十二春。卻爲一聲《河滿子》﹐下泉須弔舊才人。」又有「故國三千里﹐深宮二十年。一聲《河滿子》﹐雙淚落君前」之詠。一稱十二春﹐一稱二十年﹐未知孰是也。杜牧之有酬祜長句﹐其末句云「可憐故國三千里﹐虛唱歌詞滿六宮。」言祜詩名如此﹐而惜其未遇也。元微之嘗於張湖南座爲唐有態作《河滿子》歌云「棃園弟子奏明皇﹐一唱承恩羈綱緩。便﹝《歷代詩話》本作「使」﹞將河滿爲曲名﹐禦譜親題樂府纂。魚家入內本領絕﹐葉氏有年聲气短。」又敍制曲之因﹐與樂天之說同。●卷十六

老杜詩云「東閣官梅動詩興﹐還如何遜在揚州。」按遜傳無揚州事﹐而遜集亦無揚州梅花詩﹐但有《早梅詩》云「免園摽﹝《歷代詩話》本作「標」﹐同﹞物序﹐驚時最是梅。銜霜當露發﹐映雪凝寒開。枝橫卻月觀﹐花繞淩風臺。應知早飄落﹐故逐上春來。」杜公前詩乃逢早梅而作詩﹐故用何遜事﹐又意卻月淩風﹐皆揚州臺觀名爾。近時有妄人假東坡名﹐作《老杜事實》一編﹐無一事有據。至謂遜作揚州法曹﹐廨捨有梅一株﹐遜吟詠其下﹐豈不誤學者﹖

白樂天詩多說別花﹐如《紫薇花詩》云「除卻微之見應愛﹐世間少有別花人。」《薔薇花詩》云「移他到此須爲主﹐不別花人莫使看。」今好事之家﹐有奇花多矣﹐所謂別花人﹐未之見也。鮑溶作《仙檀花詩》寄袁徳師侍禦﹐有「欲求禦史更分別」之句﹐豈謂是邪﹖

白樂天作中書舍人﹐入直西省﹐對紫薇花而有詠曰「絲綸閣下文書﹝《歷代詩話》本作「章」﹞靜﹐鐘鼓樓中刻漏長。獨坐黃昏誰是伴﹖紫薇花對紫薇郎。」後又云「紫薇花對紫薇翁﹐名目𨿽同貌不同。」則此花之珍艷可知矣。爪其本則枝葉俱動﹐俗謂之「不耐癢花」。自五月開﹐至九月尙爛熳﹐俗又謂之「百日紅」。唐人賦詠﹐未有及此二事者。本朝梅聖兪特﹝《歷代詩話》本作「時」﹞注意此花﹐一詩贈韓子華﹐則曰「薄膚癢不勝輕爪﹐嫩幹生宜近禁廬。」一詩贈王景彜﹐則曰「薄薄嫩膚搔鳥爪﹐離離碎葉剪城霞。」然皆著不耐癢事﹐而未有及百日紅者。胡文恭在西掖前後﹝《歷代詩話》本無「後」字﹞亦有三詩﹐其一云「雅當翻藥地﹐繁極曝衣天。」注云「花至七夕猶繁。」似有百日紅之意。可見當時此花之盛。省吏相傳﹐咸平中﹐李昌武自別墅移植於此。晏元獻嘗作賦題於省中﹐所謂「得自羊墅﹐來從召園。有昔日之絳老﹐無當時之仲文」是也。

杜子美居蜀累數年﹐吟詠殆徧﹐海棠奇艷﹐而詩章獨不及何耶﹖鄭谷詩云「浣花溪上堪惆悵﹐子美無情爲發揚」是已。本朝名士賦海棠甚多﹐往往皆用此爲實事。如石延年云「杜甫句何略﹐薛能詩未工。」錢易詩云「子美無情甚﹐都官著意頻。」李定詩云「不沾工部風騷力﹐猶占勾芒造化權。」獨王荊公詩用此作梅花詩﹐最爲有意。所謂「少陵爲爾牽詩興﹐可是無心賦海棠。」近於曾大父酬倡集中﹐有《淩景陽》一絕句﹐亦似有意。末句云「多謝許昌傳雅釋﹐蜀都曾未識詩人。」不道破爲尢工也。

江南野中有小白花﹐本髙數尺﹐春開極香﹐土人呼爲瑒花。瑒﹐玉名﹐取其白也。魯直云「荊公欲作詩而陋其名﹐予請﹝《歷代詩話》本作「余謂」﹞名曰山礬﹐野人取其葉以染黃﹐不借礬而成色﹐故以名爾。」嘗有絕句云「髙節亭邊竹已空﹐山礬獨自倚春風」是也。近見曾端伯《髙齋詩話》云﹐此花卽唐昌玉蕊花﹐所謂「一樹瓏松玉刻成﹐飄廊點地色輕輕」者。以余觀之﹐恐未必然爾。玉蕊﹐佳名也﹐此花自唐流傳至今﹐當以玉蕊得名﹐不應捨玉蕊而呼瑒﹐魯直亦不應捨玉蕊而名山礬也。豈端伯別有所據耶﹖

瓊花惟揚州后土祠中有之﹐其它皆八仙﹝《歷代詩話》本「八」前有「聚」字﹞﹐近似而非也。鮮於子駿嘗有詩云「百蘤天下多﹐瓊花天上希。結根托靈祠﹐地著不可移。八蓓冠羣芳﹐一株攢萬枝。」而宋次道《春明退朝錄》乃云﹕瓊花一名玉蕊。按唐朝唐昌觀有玉蕊花﹐王建詩所謂「女冠夜覺香來處﹐惟見階前碎月明」是也。長安觀亦有玉蕊花﹐劉禹錫所謂「玉女來看玉樹花﹐異香先引七香車」是也。唐內苑亦有玉蕊花﹐李徳裕與沈傳師艸詔之夕﹐屢同賞翫﹐故徳裕詩云「玉蕊天中木﹐金閨昔共窺。」而沈傳師和篇亦云「曾對金鑾直﹐同依玉樹陰」是也。招隱山亦有玉蕊花﹐李徳裕所謂「吳人初不識﹐因余賞翫乃得此名」是也。由是論之﹐則玉蕊花豈一處有哉﹖其非瓊花明矣。東坡《瑞香詞》有後土祠中玉蕊之句者﹐非謂玉蕊花﹐止謂瓊花如玉蕊之白爾。

《山海經》云「昆侖之墟﹐北有珠樹﹑文玉樹﹑玕﹝《歷代詩話》本作「玗」﹞琪樹﹐皆寶﹝《歷代詩話》底本作「實」﹐點校者據《類編》本攺爲「寶」﹞樹也。詩家用琪樹多矣﹐往往以爲仙樹﹐不易得見﹐故孫綽《天臺賦》云「琪樹璀璨而垂珠。」蕭防云「桂宮路﹝《歷代詩話》本作「露」﹞冷鶴歸早﹐琪樹風淸鸞去遲。」武伯奮云「琪樹年年玉蕊新﹐洞宮長閉彩霞春。」蔡隱丘﹝《歷代詩話》本作「邱」﹞《詠琪樹詩》云「山上天將近﹐人閒路漸遙。誰當雲裏見﹐知欲度仙橋。」是人間未必有此樹也。而《六朝事迹》載﹐寶林寺有琪樹﹐在法堂前。梅摯有詩云「影借金田潤﹐香隨璧月流。遠疑元帝植﹐近想志﹝《歷代詩話》本作「志」﹞公遊」何耶﹖

《後漢和帝紀》言南海舊獻荔枝﹐十里一置﹐五里一堠﹐奔騰阻險﹐死者堆路。故東坡詩云「十里一置飛塵灰﹐五里一堠兵火催。顚坈僕谷相枕藉﹐知是荔枝龍眼來。」而張九齡作《荔枝賦》序云「南海郡荔枝壯甚環﹝《歷代詩話》本作「瓌」﹞詭﹐余往在西掖﹐嘗盛稱之﹐諸公莫有知者﹐惟舍人劉侯知之﹐作賦以誇大﹐以爲甘旨之極。」則是九齡乃創見也。議者謂楊妃酷好﹐安知非九齡有以啟之。鮑防《雜感詩》云「五月荔枝初破顏﹐朝離象郡夕函關。雁飛不到桂陽嶺﹐馬走皆從林邑山。」則當時徵求之急﹐亦可見矣。

《楚詞﹝《歷代詩話》本作「辭」﹞》云「折疏麻兮瑤華﹐將以遺兮離居。」瑤華謂麻之華白也。《詩》載木桃﹑木李﹑握椒﹑芍藥之類﹐皆相贈問之物。所謂疎﹝《歷代詩話》本作「疏」﹞麻者﹐所以贈問離居也。謝靈運《南樓遟客詩》云「瑤華未堪折﹐蘭苕已屢摘。路阻莫贈問﹐何以慰離拆﹝《歷代詩話》本作「析」﹞。」《越嶺溪行》云「握蘭徒勤摘﹝《歷代詩話》本作「結」﹞﹐折麻心莫展。」駱賓王《思家詩》﹕「旅行悲泛梗﹐離恨斷疎麻。」錢起《題輞川詩》云「折麻定延竚﹐乘月期相尋。」皆用《楚辭》意﹐用於離居。至於起《贈趙給事詩》﹐乃云「不惜瑤華報木桃。」則是以瑤華爲玉﹐誤矣。

東坡《賞枇杷詩》曰「魏花眞老伴﹐盧橘認鄕人。」又曰「客來茶罷空無有﹐盧橘楊梅尙帶酸。」則皆以盧橘爲枇杷也。彼徒見《上林賦》有盧橘夏熟之語﹐遂以爲枇杷。審爾﹐則夏熟之下﹐不當復有黃甘﹑枇杷﹑然﹝《歷代詩話》本作「橪」﹐下一處同﹞柿之品。然唐子西《李氏山園記》言有一物而爲二物者﹐如《上林賦》所謂盧橘夏熟﹐又言枇杷﹑然柿是也。若據子西言﹐則盧橘卽枇杷矣。李白《宮中行﹝「行」下《歷代詩話》本有「樂詞」二字﹞》云「盧橘爲秦樹。」許渾《送表兄奉使南海》云「盧橘花香拂釣磯。」若以爲枇杷﹐則何獨秦中南海有耶﹖錢起《送陸贄詩》云「思親盧橘熟。」用陸績懷橘事﹐則又以爲木奴﹐益無桉﹝《歷代詩話》本作「按」﹞據。

白樂天賦《有木》八章﹐其六章托弱柳﹑櫻桃﹑枳橘﹑杜黎﹝《歷代詩話》本作「梨」﹞﹑野葛﹑水檉以諷在位者﹐至第七章

則曰「有木如﹝《歷代詩話》本作「名」﹞淩霄﹐擢秀非孤標。偶依一株樹﹐遂抽百尺條。自謂得其勢﹐無因有動搖。一旦樹摧倒﹐獨立忽飄颻。疾風從東來﹐吹折不終朝。」專又以諷附麗權勢者。其八章則曰「有木名丹桂﹐四時香馥馥。風影淸如水﹐霜枝﹝《歷代詩話》本作「華」﹞冷如玉。獨占小山幽﹐不容凡鳥宿。重任𨿽大過﹐直心自不曲。縱非梁棟材﹐猶勝尋常木。」蓋樂天自謂也。樂天素善李紳而不入徳裕之黨﹐素善牛僧孺﹑楊虞卿而不入宗閔之黨﹐素善劉禹錫而不入伾文之黨﹐中立不倚﹐峻節凜然。於八木之中﹐而自比於桂﹐殆未爲過也。

《酉陽雜俎》言﹐隋朝種植法七十卷﹐不說牡丹﹐則隋朝花藥中所無也。然北齊楊子華在隋朝之前﹐乃有「畫牡丹處極分明」之句﹐何耶﹖至唐則此花盛矣。柳子厚《龍城錄》載﹐宋單父能種藝之術﹐牡丹變易千種。上皇召至驪山﹐種花萬本﹐色樣各不同。信乎人力或能勝天工也。歐陽永叔《洛陽牡丹圖詩》云「當時絕品可數者﹐魏紅窈窕姚黃妃。壽安細葉開尙少﹐朱砂玉版人未知。四十年間花百變﹐最後最好潛溪緋。」自唐天寶至本朝熙丰間﹐三百餘年﹐宜其花種日盛﹐然見於圖者九十種而已﹐豈能登萬樣之數哉﹖柳渾﹝《歷代詩話》本作「濘」﹞詩云「近來無柰牡丹何﹐數十千錢買一窠。今朝始得分明見﹐也共戎葵較幾多。」王文康公詩云「棗花至小能成實﹐桑葉𨿽柔解吐絲。堪笑牡丹如斗大﹐不成一事又成﹝《歷代詩話》本作「只空」﹞枝。」皆激逐末之獘者也。

歐公在揚州﹐暑月會客﹐取荷花千朵插畫盆中﹐圍繞坐席。又命坐客傳花﹐人摘一葉﹐盡處飲以酒。故《答呂通判詩》云「千頃芙渠蓋水平﹐揚州太守舊多情。畫盆圍處花光合﹐紅袖傳來酒令行。」然維揚芍藥妙天下﹐可以奴視荷花﹐而是時歐公不聞有芍藥勝會何耶﹖東坡在東武﹐四月﹐大會於南禪資福兩寺﹐剪芍藥置瓶盎中﹐供佛外以供賞翫﹐不下七千餘朵。有白花獨出於眾花之上﹐圓如覆盂﹐因有「兩寺裝成寶瓔珞﹐一枝爭看玉盤盂」之詠。惜乎歐公未知出此。

杜子美《古柏行》云「霜皮澑雨四十圍﹐黛色參天二千尺。」沈存中《筆談》云「無乃太細長乎﹖」余謂詩意止言髙大﹐不必以尺寸計也。《詩評》載王郊《大夫竹詩》示東坡﹐其一聯云「葉排千口劍﹐幹聳萬條鏘﹝《歷代詩話》本作「槍」﹞。」坡曰「十條竹一个葉也。」若郊者又何足以語詩乎﹖坡公云「人看王郊詩﹐若能忍﹝「忍」下《歷代詩話》本有「笑」字﹞﹐誠爲難事。」蓋謂此爾。

珍木奇卉﹐生於深山窮谷之中﹐不遇賞音﹐與凡木俱腐﹐好事者之所深惜也。唐招賢寺有山花﹐色紫气香﹐穠麗可愛﹐以托根招提﹐偶赦於樵斧﹐固爲幸矣﹐而人莫有知其名者。白樂天一日過之﹐而摽﹝《歷代詩話》本作「只標」﹞其名曰「紫陽」。於是天下識所謂紫陽花者﹐其珍如是也。豈不爲尢幸乎﹗樂天之詩曰「何年植向仙壇上﹐早晚移栽到梵家。𨿽在人間人不識﹐與君名作紫陽花。」忠州鳴玉溪有花如蓮﹐葉如桂﹐香色艷膩﹐當時亦無有識之者。樂天又賦詩云「如折芙蓉栽旱地﹐似拋芍藥掛髙枝。云埋人隔無人識﹐惟有南賓太守知。」嗚呼﹗抱道懷才之士﹐埋光鏟采於山林皐壤之間﹐如此花者多矣﹐求如樂天之賞鑑者﹐孰謂無其人乎﹗

皮日休嘗謂宋廣平正資勁質﹐剛態毅狀﹐宜其鐵腸石心﹐不解吐婉媚辝。然其所爲《梅花賦》淸便富艷﹐得南朝徐﹑庾體﹐殊不類其人﹐故東坡亦有「請君援筆賦梅花﹐未害廣平心似鐵」之句。近見葉少蘊效楚人《橘頌》體作《梅頌》一篇﹐以謂梅於窮冬凝嚴﹝《歷代詩話》本作「嚴凝」﹞之中﹐犯霜雪而不懾﹐毅然與松栢並配﹐非桃李所可比肩﹐不有鐵腸石心﹐安能窮其至﹖此意甚佳。審爾﹐則惟鐵腸石心人可以賦梅花﹐與日休之言異矣。

《文選海賦》云「云錦散文於沙汭之際」﹐故謝靈運詩有「赤玉隱瑤溪﹐云錦被沙汭」之句。觀其語意﹐正言沙石五色﹐如雲錦被於岸爾。世見韓退之作《曲江荷花行》云「撐舟昆明度云錦。」遂謂退之以云錦二字狀荷花﹐其實非也。謂之度云錦﹐言舟行於五色沙石之際﹐豈謂荷花哉﹖

竹固多種﹐所謂桃枝竹者﹐叢生而節疎﹐亦謂之慈竹﹐言生不離本也。王勃所謂「宗生族茂﹐天長地久。萬柢爭盤﹐千株競糺」者﹐梁簡文《答獻簟書》云「五離九折﹐出桃枝之翠筍」﹐皆言桃枝竹也。若桃竹則異是矣。老杜《桃竹杖引》云「江心蟠﹝《歷代詩話》本作

●卷十六

老杜詩云「東閣官梅動詩興﹐還如何遜在揚州。」按遜傳無揚州事﹐而遜集亦無揚州梅花詩﹐但有《早梅詩》云「免園摽﹝《歷代詩話》本作「標」﹐同﹞物序﹐驚時最是梅。銜霜當露發﹐映雪凝寒開。枝橫卻月觀﹐花繞淩風臺。應知早飄落﹐故逐上春來。」杜公前詩乃逢早梅而作詩﹐故用何遜事﹐又意卻月淩風﹐皆揚州臺觀名爾。近時有妄人假東坡名﹐作《老杜事實》一編﹐無一事有據。至謂遜作揚州法曹﹐廨捨有梅一株﹐遜吟詠其下﹐豈不誤學者﹖

白樂天詩多說別花﹐如《紫薇花詩》云「除卻微之見應愛﹐世間少有別花人。」《薔薇花詩》云「移他到此須爲主﹐不別花人莫使看。」今好事之家﹐有奇花多矣﹐所謂別花人﹐未之見也。鮑溶作《仙檀花詩》寄袁徳師侍禦﹐有「欲求禦史更分別」之句﹐豈謂是邪﹖

白樂天作中書舍人﹐入直西省﹐對紫薇花而有詠曰「絲綸閣下文書﹝《歷代詩話》本作「章」﹞靜﹐鐘鼓樓中刻漏長。獨坐黃昏誰是伴﹖紫薇花對紫薇郎。」後又云「紫薇花對紫薇翁﹐名目𨿽同貌不同。」則此花之珍艷可知矣。爪其本則枝葉俱動﹐俗謂之「不耐癢花」。自五月開﹐至九月尙爛熳﹐俗又謂之「百日紅」。唐人賦詠﹐未有及此二事者。本朝梅聖兪特﹝《歷代詩話》本作「時」﹞注意此花﹐一詩贈韓子華﹐則曰「薄膚癢不勝輕爪﹐嫩幹生宜近禁廬。」一詩贈王景彜﹐則曰「薄薄嫩膚搔鳥爪﹐離離碎葉剪城霞。」然皆著不耐癢事﹐而未有及百日紅者。胡文恭在西掖前後﹝《歷代詩話》本無「後」字﹞亦有三詩﹐其一云「雅當翻藥地﹐繁極曝衣天。」注云「花至七夕猶繁。」似有百日紅之意。可見當時此花之盛。省吏相傳﹐咸平中﹐李昌武自別墅移植於此。晏元獻嘗作賦題於省中﹐所謂「得自羊墅﹐來從召園。有昔日之絳老﹐無當時之仲文」是也。

杜子美居蜀累數年﹐吟詠殆徧﹐海棠奇艷﹐而詩章獨不及何耶﹖鄭谷詩云「浣花溪上堪惆悵﹐子美無情爲發揚」是已。本朝名士賦海棠甚多﹐往往皆用此爲實事。如石延年云「杜甫句何略﹐薛能詩未工。」錢易詩云「子美無情甚﹐都官著意頻。」李定詩云「不沾工部風騷力﹐猶占勾芒造化權。」獨王荊公詩用此作梅花詩﹐最爲有意。所謂「少陵爲爾牽詩興﹐可是無心賦海棠。」近於曾大父酬倡集中﹐有《淩景陽》一絕句﹐亦似有意。末句云「多謝許昌傳雅釋﹐蜀都曾未識詩人。」不道破爲尢工也。

江南野中有小白花﹐本髙數尺﹐春開極香﹐土人呼爲瑒花。瑒﹐玉名﹐取其白也。魯直云「荊公欲作詩而陋其名﹐予請﹝《歷代詩話》本作「余謂」﹞名曰山擔叭巳∑淙~以染黃﹐不借刀繕室悅面拐﹗眹L有絕句云「髙節亭邊竹已空﹐山氮氉砸寫猴L」是也。近見曾端伯《髙齋詩話》云﹐此花卽唐昌玉蕊花﹐所謂「一樹瓏松玉刻成﹐飄廊點地色輕輕」者。以余觀之﹐恐未必然爾。玉蕊﹐佳名也﹐此花自唐流傳至今﹐當以玉蕊得名﹐不應捨玉蕊而呼瑒﹐魯直亦不應捨玉蕊而名山狄病ＸM端伯別有所據耶﹖

瓊花惟揚州后土祠中有之﹐其它皆八仙﹝《歷代詩話》本「八」前有「聚」字﹞﹐近似而非也。鮮於子駿嘗有詩云「百蘤天下多﹐瓊花天上希。結根托靈祠﹐地著不可移。八蓓冠羣芳﹐一株攢萬枝。」而宋次道《春明退朝錄》乃云﹕瓊花一名玉蕊。按唐朝唐昌觀有玉蕊花﹐王建詩所謂「女冠夜覺香來處﹐惟見階前碎月明」是也。長安觀亦有玉蕊花﹐劉禹錫所謂「玉女來看玉樹花﹐異香先引七香車」是也。唐內苑亦有玉蕊花﹐李徳裕與沈傳師艸詔之夕﹐屢同賞翫﹐故徳裕詩云「玉蕊天中木﹐金閨昔共窺。」而沈傳師和篇亦云「曾對金鑾直﹐同依玉樹陰」是也。招隱山亦有玉蕊花﹐李徳裕所謂「吳人初不識﹐因余賞翫乃得此名」是也。由是論之﹐則玉蕊花豈一處有哉﹖其非瓊花明矣。東坡《瑞香詞》有後土祠中玉蕊之句者﹐非謂玉蕊花﹐止謂瓊花如玉蕊之白爾。

《山海經》云「昆侖之墟﹐北有珠樹﹑文玉樹﹑ā稓v代詩話》本作「玗」﹞琪樹﹐皆寶﹝《歷代詩話》底本作「實」﹐點校者據《類編》本攺爲「寶」﹞樹也。詩家用琪樹多矣﹐往往以爲仙樹﹐不易得見﹐故孫綽《天臺賦》云「琪樹璀璨而垂珠。」蕭防云「桂宮路﹝《歷代詩話》本作「露」﹞冷鶴歸早﹐琪樹風淸鸞去遲。」武伯奮云「琪樹年年玉蕊新﹐洞宮長閉彩霞春。」蔡隱丘﹝《歷代詩話》本作「邱」﹞《詠琪樹詩》云「山上天將近﹐人閒路漸遙。誰當雲裏見﹐知欲度仙橋。」是人間未必有此樹也。而《六朝事迹》載﹐寶林寺有琪樹﹐在法堂前。梅摯有詩云「影借金田潤﹐香隨璧月流。遠疑元帝植﹐近想志﹝《歷代詩話》本作「志」﹞公遊」何耶﹖

《後漢和帝紀》言南海舊獻荔枝﹐十里一置﹐五里一堠﹐奔騰阻險﹐死者堆路。故東坡詩云「十里一置飛塵灰﹐五里一堠兵火催。顚坈僕谷相枕藉﹐知是荔枝龍眼來。」而張九齡作《荔枝賦》序云「南海郡荔枝壯甚環﹝《歷代詩話》本作「瓌」﹞詭﹐余往在西掖﹐嘗盛稱之﹐諸公莫有知者﹐惟舍人劉侯知之﹐作賦以誇大﹐以爲甘旨之極。」則是九齡乃創見也。議者謂楊妃酷好﹐安知非九齡有以啟之。鮑防《雜感詩》云「五月荔枝初破顏﹐朝離象郡夕函關。雁飛不到桂陽嶺﹐馬走皆從林邑山。」則當時徵求之急﹐亦可見矣。

《楚詞﹝《歷代詩話》本作「辭」﹞》云「折疏麻兮瑤華﹐將以遺兮離居。」瑤華謂麻之華白也。《詩》載木桃﹑木李﹑握椒﹑芍藥之類﹐皆相贈問之物。所謂疎﹝《歷代詩話》本作「疏」﹞麻者﹐所以贈問離居也。謝靈折賭蠘沁g客詩》云「瑤華未堪折﹐蘭苕已屢摘。路阻莫贈問﹐何以慰離拆﹝《歷代詩話》本作「析」﹞。」《越嶺溪行》云「握蘭徒勤摘﹝《歷代詩話》本作「結」﹞﹐折麻心莫展。」駱賓王《思家詩》﹕「旅行悲泛梗﹐離恨斷疎麻。」錢起《題輞川詩》云「折麻定延竚﹐乘月期相尋。」皆用《楚辭》意﹐用於離居。至於起《贈趙給事詩》﹐乃云「不惜瑤華報木桃。」則是以瑤華爲玉﹐誤矣。

東坡《賞枇杷詩》曰「魏花眞老伴﹐盧橘認鄕人。」又曰「客來茶罷空無有﹐盧橘楊梅尙帶酸。」則皆以盧橘爲枇杷也。彼徒見《上林賦》有盧橘夏熟之語﹐遂以爲枇杷。審爾﹐則夏熟之下﹐不當復有黃甘﹑枇杷﹑然﹝《歷代詩話》本作「橪」﹐下一處同﹞柿之品。然唐子西《李氏山園記》言有一物而爲二物者﹐如《上林賦》所謂盧橘夏熟﹐又言枇杷﹑然柿是也。若據子西言﹐則盧橘卽枇杷矣。李白《宮中行﹝「行」下《歷代詩話》本有「樂詞」二字﹞》云「盧橘爲秦樹。」許渾《送表兄奉使南海》云「盧橘花香拂釣磯。」若以爲枇杷﹐則何獨秦中南海有耶﹖錢起《送陸贄詩》云「思親盧橘熟。」用陸績懷橘事﹐則又以爲木奴﹐益無桉﹝《歷代詩話》本作「按」﹞據。

白樂天賦《有木》八章﹐其六章托弱柳﹑櫻桃﹑枳橘﹑杜黎﹝《歷代詩話》本作「梨」﹞﹑野葛﹑水檉以諷在位者﹐至第七章

則曰「有木如﹝《歷代詩話》本作「名」﹞淩霄﹐擢秀非孤標。偶依一株樹﹐遂抽百尺條。自謂得其勢﹐無因有動搖。一旦樹摧倒﹐獨立忽飄颻。疾風從東來﹐吹折不終朝。」專又以諷附麗權勢者。其八章則曰「有木名丹桂﹐四時香馥馥。風影淸如水﹐霜枝﹝《歷代詩話》本作「華」﹞冷如玉。獨占小山幽﹐不容凡鳥宿。重任𨿽大過﹐直心自不曲。縱非梁棟材﹐猶勝尋常木。」蓋樂天自謂也。樂天素善李紳而不入徳裕之黨﹐素善牛僧孺﹑楊虞卿而不入宗閔之黨﹐素善劉禹錫而不入伾文之黨﹐中立不倚﹐峻節凜然。於八木之中﹐而自比於桂﹐殆未爲過也。

《酉陽雜俎》言﹐隋朝種植法七十卷﹐不說牡丹﹐則隋朝花藥中所無也。然北齊楊子華在隋朝之前﹐乃有「畫牡丹處極分明」之句﹐何耶﹖至唐則此花盛矣。柳子厚《龍城錄》載﹐宋單父能種藝之術﹐牡丹變易千種。上皇召至驪山﹐種花萬本﹐色樣各不同。信乎人力或能勝天工也。歐陽永叔《洛陽牡丹圖詩》云「當時絕品可數者﹐魏紅窈窕姚黃妃。壽安細葉開尙少﹐朱砂玉版人未知。四十年間花百變﹐最後最好潛溪緋。」自唐天寶至本朝熙丰間﹐三百餘年﹐宜其花種日盛﹐然見於圖者九十種而已﹐豈能登萬樣之數哉﹖柳渾﹝《歷代詩話》本作「濘」﹞詩云「近來無柰牡丹何﹐數十千錢買一窠。今朝始得分明見﹐也共戎葵較幾多。」王文康公詩云「棗花至小能成實﹐桑葉𨿽柔解吐絲。堪笑牡丹如斗大﹐不成一事又成﹝《歷代詩話》本作「只空」﹞枝。」皆激逐末之獘者也。

歐公在揚州﹐暑月會客﹐取荷花千朵插畫盆中﹐圍繞坐席。又命坐客傳花﹐人摘一葉﹐盡處飲以酒。故《答呂通判詩》云「千頃芙渠蓋水平﹐揚州太守舊多情。畫盆圍處花光合﹐紅袖傳來酒令行。」然維揚芍藥妙天下﹐可以奴視荷花﹐而是時歐公不聞有芍藥勝會何耶﹖東坡在東武﹐四月﹐大會於南禪資福兩寺﹐剪芍藥置瓶盎中﹐供佛外以供賞翫﹐不下七千餘朵。有白花獨出於謝ㄖ希瑘A如覆盂﹐因有「兩寺裝成寶瓔珞﹐一枝爭看玉盤盂」之詠。惜乎歐公未知出此。

杜子美《古柏行》云「霜皮澑雨四十圍﹐黛色參天二千尺。」沈存中《筆談》云「無乃太細長乎﹖」余謂詩意止言髙大﹐不必以尺寸計也。《詩評》載王郊《大夫竹詩》示東坡﹐其一聯云「葉排千口劍﹐幹聳萬條鏘﹝《歷代詩話》本作「槍」﹞。」坡曰「十條竹一个葉也。」若郊者又何足以語詩乎﹖坡公云「人看王郊詩﹐若能忍﹝「忍」下《歷代詩話》本有「笑」字﹞﹐謚殯y事。」蓋謂此爾。

珍木奇卉﹐生於深山窮谷之中﹐不遇賞音﹐與凡木俱腐﹐好事者之所深惜也。唐招賢寺有山花﹐色紫气香﹐穠麗可愛﹐以托根招提﹐偶赦於樵斧﹐固爲幸矣﹐而人莫有知其名者。白樂天一日過之﹐而摽﹝《歷代詩話》本作「只標」﹞其名曰「紫陽」。於是天下識所謂紫陽花者﹐其珍如是也。豈不爲尢幸乎﹗樂天之詩曰「何年植向仙壇上﹐早晚移栽到梵家。𨿽在人間人不識﹐與君名作紫陽花。」忠州鳴玉溪有花如蓮﹐葉如桂﹐香色艷膩﹐當時亦無有識之者。樂天又賦詩云「如折芙蓉栽旱地﹐似拋芍藥掛髙枝。云埋人隔無人識﹐惟有南賓太守知。」嗚呼﹗抱道懷才之士﹐埋光鏟采於山林皐壤之間﹐如此花者多矣﹐求如樂天之賞鑑者﹐孰謂無其人乎﹗

皮日休嘗謂宋廣平正資勁質﹐剛態毅狀﹐宜其鐵腸石心﹐不解吐婉媚辝。然其所爲《梅花賦》淸便富艷﹐得南朝徐﹑庾體﹐殊不類其人﹐故東坡亦有「請君援筆賦梅花﹐未害廣平心似鐵」之句。近見葉少蘊效楚人《橘頌》體作《梅頌》一篇﹐以謂梅於窮冬凝嚴﹝《歷代詩話》本作「嚴凝」﹞之中﹐犯霜雪而不懾﹐毅然與松栢並配﹐非桃李所可比肩﹐不有鐵腸石心﹐安能窮其至﹖此意甚佳。審爾﹐則惟鐵腸石心人可以賦梅花﹐與日休之言異矣。

《文選海賦》云「云逕⑽攆渡硾I之際」﹐故謝靈噅娪小俺嚶耠﹝瑤溪﹐云灞簧硾I」之句。觀其語意﹐正言沙石五色﹐如雲灞混棟稜拐Ｊ酪婍n退之作《曲江荷花行》云「撐舟昆明度云濉﹗彼澑^退之以云宥譅詈苫ǎ鋵嵎且病Ｖ^之度云澹災坌徐段逕呈H﹐豈謂荷花哉﹖

竹固多種﹐所謂桃枝竹者﹐叢生而節疎﹐亦謂之慈竹﹐言生不離本也。王勃所謂「宗生族茂﹐天長地久。萬柢爭盤﹐千株競糺」者﹐梁簡文《答獻簟書》云「五離九折﹐出桃枝之翠筍」﹐皆言桃枝竹也。若桃竹則異是矣。老杜《桃竹杖引》云「江心蟠﹝《歷代詩話》本作「磻」﹞石生桃竹﹐斬根削皮如紫玉。」則其色正紫。今桃枝竹不然﹐東坡援柳子厚詩云「盛時一失貴反賤﹐桃笙葵扇安可常。」初不知桃笙爲何物。偶閱《方言》﹐宋魏之間﹐謂簟爲笙﹐方悟桃笙以桃竹爲簟也。坡又云「桃竹葉如椶﹐身如竹﹐密節而實中﹐犀理瘦骨。」豈非以此竹爲簟耶﹖梅聖兪云「誰知廣文直﹐桃簟冷如冰。」恐亦是用此竹。

《成都記》﹕杜宇又曰杜主﹐自天而降﹐稱望帝﹐好稼穡﹐治郫城。後望帝死﹐其魂化爲鳥﹐名曰杜鵑。故老杜云「昔日蜀天子﹐化爲杜鵑似老烏。」又曰「古時杜鵑稱望帝﹐魂作杜鵑何微細。」又曰「我見常再拜﹐重是古帝魂。」《博物志》稱杜鵑生子﹐寄之他巢﹐百鳥爲飼之。故老杜云「生子百鳥巢﹐百鳥不敢嗔。仍爲餧其子﹐禮若奉至尊。」又云「寄巢生子不自啄﹐羣鳥至今與哺雛。」老杜集中杜鵑詩行凡三篇﹐皆以杜鵑比當時之君﹐而以哺雛之鳥譏當時之臣﹐不能奉其君﹐曾百鳥之不若也。最後一篇﹐徒言杜鵑垂血﹐上訴不得其所﹐蓋托興﹝此二字《歷代詩話》本作「說」﹞明皇蒙塵之時也﹐故末句云「豈思舊日居深宮﹐嬪嬙左右如花紅。」

元微之謫通州﹐白樂天有詩云「寅年籬下多逢虎﹐亥日沙頭始賣魚。」後又﹝《歷代詩話》本作「人」﹞有《東南行》云「亥日饒蝦蠏﹐寅年足虎貙。」張籍云「江村亥日長爲市。」山谷亦有「魚收亥日妻到市」之句。

人之悲喜﹐𨿽本於心﹐然亦生於境。心無系累﹐則對境不變﹐悲喜何從而入乎﹖淵明見林木交蔭﹐禽鳥變聲﹐則歡然有喜﹐人以爲達道。余謂尙未免著於境者。歐陽永叔先在滁陽﹐有《啼鳥》一篇﹐意謂緣巧舌之人謫官﹐而今反愛其聲。後考試崇政殿﹐又有《啼鳥》一篇﹐似反滁陽之詠﹐其曰「提葫蘆﹐不用沽美酒﹐宮壺日賜新撥醅﹐老病足以扶衰朽。」「百舌子﹐莫道泥滑滑﹐宮花正好愁雨來﹐暖日方催花亂髮。」末章云「可憐枕上五更聽﹐不似滁州山裏聞。」蓋心有中外枯菀之不同﹐則對境之際﹐悲喜隨之爾。啼鳥之聲﹐夫豈有二哉﹖

老杜《白小詩》云「白小羣分命﹐天然二寸魚。細微沾水族﹐風俗當園蔬。」言白小與菜無異﹐豈復有厚味哉﹖故白樂天亦有「下飯腥咸白小魚」之句。余謂魚始二寸已就烹﹐魚之窮也。寒士又從而食之﹐其窮抑甚。梅聖兪有《琴髙魚詩》云「大魚人騎上天去﹐畱得小﹝《歷代詩話》本作「少」﹞鱗來按觴。」又有《鍼口魚賦》云「有魚鍼喙形甚小﹐常乘春波來不少。取之一掬﹐不重銖杪﹝《歷代詩話》本作「秒」﹞。」則白小之魚﹐尙爲丈人行也。

縮項鯿出襄陽﹐以禁捕﹐遂以槎斷水﹐因謂之槎頭縮項鯿。孟浩然云「魚藏縮項鯿。」老杜云「謾釣槎頭縮項鯿。」皆言縮項。而東坡乃謂「一鉤歸釣縮頭鯿。」或疑坡爲平側所牽乃爾﹐殊不知長腰粳米﹑縮頭鯿魚﹐楚人語也。

《文房四譜》載﹐段成式以靈﹝《歷代詩話》本作「云」﹞藍紙贈溫庭筠﹐有詩云「三十六鱗充使時﹐數番猶得裹相思。」謂鯉魚三十六鱗﹔充使﹐謂恁鯉魚寄書也﹐用《文選》「呼兒烹鯉魚﹐中有尺素書」之義。沈存中《筆談》云「鯉魚當脇一行三十六鱗﹐鱗有黑文如十字﹐故謂之鯉。」二宋亦嘗用此而文﹝《歷代詩話》本作「聞」﹞其說﹐元獻云「私書一紙離懷苦﹐望斷波中六六鱗。」景文云「君軒戀結蕭蕭馬﹐尺素愁憑六六魚。」謂六六三十六也。

柳子厚有《放鷓鴣詞》﹐人徒知其不肯以生命供口腹﹐其仁如是也。余謂此詞乃作於詔追之時﹐有自悔前失之意﹐故前言「徇媒得食不復慮」﹐後言「同類相呼莫相顧」。媒與類皆謂伾文也。

湖州上彊精舍寺有陳朝觀音﹐殷仲容書寺額﹐三門髙百尺﹐謂之三絕。又池有金鯽魚﹐數年一現﹐故白樂天詩有「惟有上彊精舍寺﹐最堪遊處未曾遊」之句﹐蓋謂此也。臨安六和寺亦有金鯽池。蘇子美《六和寺》詩云「松橋待金鯽﹐竟日獨遅畱。」亦以其出有時﹐故竟日待之云爾。自子美之後四十年﹐東坡始遊玆寺﹐嘗投餅餌待之﹐乃略出﹐不食復入。坡以爲此魚難進易退﹐而不妄食﹐宜其壽若此。其語深有味也。●卷十七

《古今詩話》載﹐杜少陵因見病瘧者曰﹐誦我詩可療。令謂「子章髑髏血模糊﹐手提擲還蕭﹝《歷代詩話》本作「崔」﹞大夫」之句﹐病遂愈。余謂子美固嘗病瘧矣﹐其詩云「患癘三秋孰可忍﹐寒熱百日相攻戰。」又云「三年猶瘧疾﹐一鬼不銷亡。隔日搜脂髓﹐增寒抱雪霜。徒然潛隙地﹐有靦屢紅妝。」子美於此時﹐何不自誦其詩而自己疾耶﹖是靈於人而不靈於己也。

山谷平生爲目所苦﹐故和東坡詩有「請天還我讀書眼﹐欲載軒轅乞鼎湖」之句。其攝養禁忌之法﹐講﹝《歷代詩話》本作「論」﹞之詳矣﹐故《次韻元實病目詩》云「道人常恨未灰心﹐儒士苦愛讀書眼。要須玄覽照鏡空﹐莫作白魚鉆蠹簡。」病者苟能知此﹐其賢於金篦刮膜遠矣。大抵書生牽於習气﹐不能割愛於書冊﹐故爲目害尢甚。唐張籍﹐好學業文之士也﹐中年病目失明﹐議者謂不能損讀之過。孟郊嘗贈之詩云「西明寺後窮瞎張太祝﹐縱爾有眼誰能珍。天子只咫﹝《歷代詩話》本作「咫尺」﹞不得見﹐不如閉眼﹝《歷代詩話》本作「口」﹞且養眞。」蓋非特傷籍﹐而郊亦自傷𨿽有眼而不得見君也。

賈誼曰「古之聖人﹐不居朝廷﹐必在醫卜。」則從事於醫卜者﹐未可輕也。京兆杜嬰能讀書﹐其言近《莊子》﹐而自托於此﹐豈足以病嬰之髙乎﹖故荊公有詩傷之云「叔度醫家子﹐君平卜肆翁。蕭條昨日事﹐髣髴古人風。」梅聖兪贈何山人詩亦云「日聞古賢哲﹐必與醫卜鄰。」宋景文云「醫卜之事﹐士君子能之﹐則不迂不泥﹐不矜不神﹔小人能之﹐則迂而入諸拘礙﹐泥而弗通大方﹐矜以誇己﹐神以誣人。」眞名言哉﹗

退之云「腦脂遮眼臥壯士﹐大弨掛壁誰能彎。」謂張籍也。杜牧之《乞湖啟》云「弟覬久病眼﹐醫者石公集云﹐是狀也﹐腦積毒熱﹐脂融流下﹐蓋塞瞳子﹐名爲內障。」則籍之所苦﹐乃內障也。

凡物皆可占﹐非特蓍龜也。市中亦有聽聲而知禍福者﹐莫知其所自。余觀王建集有《聽鏡詞》云「重重摩挲嫁時鏡﹐夫婿遠行憑鏡聽。」豈今聽聲之類耶﹖《大涅盤經》云「不以瓜鏡﹑芝艸﹑楊枝﹑缽盂﹑髑髏而作卜筮。」則鏡能占卜信矣。

楸花色香俱佳﹐又風韻絕俗﹐而名不編於花譜何哉﹖老杜云「要把楸花媚遠天。」言其色也。又曰「楸樹馨香倚釣磯。」言其香也。梅聖兪《楸花詩》云「圖出帝宮樹﹐聳向白玉墀。髙艷不近俗﹐直許天人窺。」言其韻也。是二子但知楸花色香韻勝﹐而未知其療病之工也。汝州楸樹極多﹐富鄭公知州時﹐手植數百本於後圃。後政思其人﹝《歷代詩話》本作「後人思其政」﹞﹐建鄭公堂於楸林之下。宣和間﹐先人知州日﹐聽政燕客俱在焉。一日﹐廉訪使周詢來訪﹐因云「立秋日太陽未升﹐采﹝《歷代詩話》本作「采」﹞其葉熬爲膏﹔傅瘡瘍立愈﹐謂之『楸葉膏』。」抵晚﹐憲﹝《歷代詩話》本作「客」﹞使王偉來訪﹐因道詢語。偉曰「有人患發背﹐腸胃可窺﹐百方不差者﹐一醫者教用楸葉膏傅其外﹐又用雲母膏作小丸﹐服盡四兩止。不累日﹐雲母透出膚外﹐與楸葉膏相著﹐瘡遂差。」功亦奇矣。余欲廣傳此方﹐以拯病苦者﹐故因言楸花之美﹐而並及之。

退之《三星行》云「我生之辰﹐月宿南斗。」以五星法凖之﹐則知退之以磨竭﹝《歷代詩話》本作「蠍」﹐下同﹞爲身宮。又云「牛奮其角﹐箕張其口。牛不見服箱﹐斗不挹酒漿﹐箕獨有神靈﹐無時停簸揚。無善名以﹝《歷代詩話》本作「己」﹞聞﹐無惡聲以攘﹝《歷代詩話》本作「無惡身已讙」﹞。」則知太陰在磨竭者﹐主得謗譽。東坡嘗援退之《三星行》之句﹐以謂僕以磨竭爲命﹐殆與退之同病。然觀東坡《謝生日啟》云「攝提正於孟陬﹐已光初度﹔月宿直於南斗﹐更借虛名。」則是東坡亦磨竭爲身宮﹐而乃云磨竭爲命﹐豈非身與命同宮乎﹖尋常算五星者﹐以爲命宮災福﹐不及身宮之重﹐東坡以身命同宮﹐故謗譽尢重於退之。職鑾坡而代言﹐犯鯨波而遠謫﹐退之之榮悴﹐未至如是也。孔子曰「不知命無以爲君子。」所謂知命者﹐不爲名利所汩﹐而能安時處順者也。後世貪求之士﹐不能自安分義﹐徒知金印艾綬之榮﹐而不知苟得爲可愧﹐於是君平之肆﹐許負之廬﹐衣冠盈矣。劉夢得《和蘇十郎中詩》云「菱花照後容𨿽攺﹐蓍艸占來命已通。」武伯奮《長安述懷詩》云「聞說唐生子孫在﹐何當一爲問窮通。」觀此又奚知孔子所謂命也哉﹖劉孝標作《辧命論》﹐言壽夭窮達﹐一歸之命﹐可以使人杜奔競僭逼之患。蕭瑀《非辧命論》﹐言人之旤福﹐一本之人事﹐可以使人起修身累善之心。二人皆非以甲乙丙丁休囚旺相而求吉凶者也。

古今人賦棊詩多矣。「幾局賭山果﹐一先饒海僧」者﹐鄭谷之詩也。「雁行布陣形磿裕⒀ǖ米尢私澤﹫」者﹐劉夢得之詩也。「古人重到今人愛﹐萬局都無一局同」者﹐歐陽炯之詩也。觀諸人語意﹐皆無足取﹐獨愛荊公《贈葉致遠》之作﹐其略云「或撞關以攻﹐或覷眼而擪﹐或羸形伺擊﹐或猛出追躡。垂成忽破壞﹐中斷俄連接。或外示閒暇﹐伐﹝《歷代詩話》本作「或」﹞事先和燮。或冒突超越﹐鼓行令震疊﹔或粗見形勢﹐驅除令遠蹀﹔或開拓疆境﹐欲並包揔攝。或慚如告亡﹐或喜如獻捷。諱輸寧斷頭﹐悔誤乃披頰。」可謂曲盡圍棊之態。非筆力可以回萬鈞﹐豈易至此。取退之《南山詩》讀之﹐殆﹝《歷代詩話》本作「若」﹞可齊驅並駕也。王無功亦有圍棊長篇云「雙關防易斷﹐隻眼畏難全。魚鱗張九拒﹐鶴翅擁三邊」等句﹐鋪敍類荊公﹐而其它﹝《歷代詩話》本作「他」﹞句猥雜處尙小|坡《白鶴觀》四言詩云「小兒近道﹐剝啄信指。勝固欣然﹐敗亦可喜。」夫恣貪欲於指顧﹐爭勝負於毫釐﹐業棊者之常情﹐而坡乃置之膜外﹐亦可見其胸中翛然者矣。荊公亦有「棊罷兩奩收白黑﹐一枰何處有虧成」之句。

魯直詩云「眼見人情如格五﹐心知外物等朝三。」又云「肉食傾人如出九﹐藜羹飯我等朝三。」兩聯之意﹐𨿽不相遠﹐然似不若前句之無斧鑿痕也。《漢書》﹐吾丘﹝《歷代詩話》本作「邱」﹞壽王以善格五待詔﹐劉徳謂格五棊﹐行以塞法。《齊書》沈文季善塞﹐其法用五子﹐沈存中《筆談》云「格五卽今之蹙融﹐其法以己常有餘﹐而致敵人於險。」《酉陽雜俎》亦云「於棊局中各用五子﹐共行一道﹐以角遅速。」則格五也﹐塞也﹐蹙融也﹐名𨿽不同﹐其制一而已。彼蘇林以爲五博之類﹐不用箭﹐但行梟散﹐未知所據。出九亦賭博之法﹐詳見《刑統》。

子由《煎茶詩》云「煎茶舊法出西蜀﹐水聲火候﹝《歷代詩話》本作「態」﹞猶能諳。相傳煎茶只煎水﹐茶性仍存偏有味。」此茶之佳者也。又云「北方俚人茗飲無不有﹐鹽酪椒姜﹝《歷代詩話》本作「姜」﹞誇滿口。」茶出南方﹐北人罕得佳品﹐以味不佳﹐故雜以他物煎之。陳后山《茶詩》云「愧無一縷破雙團﹐慣下姜鹽枉肺肝。」東坡《和寄茶詩》亦云「老妻稚子不知愛﹐一半已入姜鹽煎。」若茶品自佳﹐雜以他物﹐適敗其味爾。茶性冷﹐鹽導入下經﹐非養生所宜。山谷謂寒中瘠气﹐莫甚於茶﹐或濟以鹽﹐勾倨萍搖Ｑδ堋而B觜茶詩》﹐亦有「鹽損添宜戒﹐姜宜著更誇」之句﹐則知以鹽煎茶﹐諢o益於養生也。

蒙恬造筆﹐《博物志》云﹕以狐貍毛爲心﹐兔毛爲副﹐心柱遒勁﹐鋒鋩調利﹐故難乏而易使。白樂天作《雞距筆賦》云「中山之明﹐視勁而俊﹔汝陰之翰﹐音勇而雄。雙美是合﹐兩揆相同。不得兔毛﹐無以成起艸之用﹔不名﹝《歷代詩話》本作「爲」﹞雞距﹐無以表入墨之功。」蓋亦兼而用之也。近世作筆﹐專用兔毛﹐而好奇者﹐或屏兔毛不用﹐更以他毫爲之。晉王隱《筆銘》云「豈其作筆﹐必兔之毫﹖調利難禿﹐亦有鹿毛。」而王羲之﹑鍾繇﹑張芝皆用鼠須筆。錢穆父奉使髙麗﹐得猩猩筆﹝「筆」前《歷代詩話》本有「毛」字﹞﹐甚珍之﹐嘗以分贈山谷。山谷所謂「愛酒醉魂在﹐能言機事疎。平生幾兩屐﹐身後五車書」是也。《嶺表錄》云「嶺外無兔﹐郡守偶得兔毫﹐令匠者作筆。匠者偶因醉遺墜﹐惶懼無以爲計﹐遂以己須制之﹐反佳。其後遂戶科﹝《歷代詩話》本作「料」﹞人須一合。」此殆好事者說爾。

樗蒲﹝《歷代詩話》本作「蒱」﹐下同﹞用博齒五枚﹐如銀杏狀﹐各上黑下白﹐內取二黑刻爲犢﹐其背刻爲雉﹐故李翺《五木經》云「樗蒲五木黑白判﹐厥二作雉背作牛」是也。以盧白雉犢四爲王采﹐取其全﹔它八采爲甿者﹐惡其駁也。按前史﹐三擲三盧如慕容寶﹐五擲五盧如李安人﹐王思政之擲印爲盧﹐劉裕之喝盧勝雉﹐皆以爲前途富貴之先兆。卒之其應如響﹐亦可謂異矣。鄭谷詩云「能消永日是樗蒲﹐坑塹由來似宦途。兩擲未離﹝木梟﹞﹝《歷代詩話》本作「﹝扌梟﹞」﹞撅內﹐坐中何惜爲呼盧。」然盧可呼而得﹐官可幸而致乎﹖觀谷此言﹐似未知安時處順者。

傀儡之戲舊矣﹐自周穆王與盛姬觀偃師造倡於昆侖之道﹐其藝已能奪造化通神明矣。晏元獻公嘗爲《傀儡賦》云「外眩刻琱﹐內牽纆﹝《歷代詩話》本作「纏」﹞索﹐朱紫坌並﹐銀黃煜爚﹐生殺自口﹐榮枯在握」者﹐可謂曲盡其態。李義山作《宮妓》一絕云「朱箔輕明拂玉墀﹐披香新殿闘﹝《歷代詩話》本作「斗」﹞腰支。不須更看魚龍戲﹐終恐君王怒偃師。」是以觀倡不如觀舞也。然唐明皇好舞《霓裳》﹐以至於亂﹐杜牧所謂「《霓裳》一曲千峯上﹐舞破中原始下來」是也。漢髙祖白登之圍﹐以刻木爲美人而圍解﹐《樂錄》謂卽今之傀儡。則是舞或亂唐﹐而刻木或可以興漢﹐義山之詩異矣。

《楚詞》云「菎蔽象棊﹐有六博﹝《歷代詩話》本作「簙」﹐下同﹞些。分曹並進﹐遒相迫些。」王逸謂投六箸行六棊﹐故謂之六博﹐言以菎蕗﹝《歷代詩話》本作「蔽」﹞作箸﹐象牙爲棊也。而《楚辭補注》乃引《列子》擊博﹝《歷代詩話》本同﹞樓上﹐謂擊打也﹐如今之雙陸棊也。余謂雙陸之制﹐初不用棊﹐但﹝《歷代詩話》本作「俱」﹞以黑白小棒槌﹐每邊各十二枚﹐主客各一色﹐以骰子兩隻擲之﹐依點數行﹐因有客主相擊之法。故趙摶《雙陸詩》云「紫牙鏤合方如斗﹐二十四星銜月口。貴人迷此華筵中﹐唚臼紙蝗珀囮L﹝《歷代詩話》本作「斗」﹞。」今六博旣行六棊﹐則非雙陸明矣。

《周官》方相氏以黃金四目﹐玄衣朱裳﹐執戈而儺﹝《歷代詩話》本作「揚盾」﹞﹐以索室毆疫﹐謂之時儺。釋者謂四時皆作也。考之《月令》﹐乃作於三時﹐而於夏則闕﹐何耶﹖蓋夏當陽盛之時﹐陰沴﹝《歷代詩話》本作「慝」﹞不敢作﹐故闕之爾。今春秋無儺﹐惟於除夕有之。孟郊所謂「驅儺擊鼓吹﹝《歷代詩話》本作「龡」﹞長笛﹐瘦鬼染面惟齒白。暗中窣窣拽茅鞭﹐裸足朱褌行戚戚。相顧笑聲衝庭燎﹐桃弧棘矢時獨叫。」王建亦云「金吾除夜進儺名﹐畫袴朱衣四隊行。」皆謂除夕大儺也。其塗飾之制﹐若驅禳之儀﹐與《周官》略相類。政和中﹐徽宗新創禁中儺儀﹐有旨令翰苑撰文。時翟公巽當直﹐其略云「南正司天﹐無俾神人之雜﹔夏后鑄鼎﹐以紀山林之姦。苟非聖神﹐孰知情狀﹖」被旨﹐頃刻進入﹐人服其敏而工。

《帝王世紀》及《逸士傳》載﹐帝堯之時﹐天下大和﹐有八九十老人﹐擊壤而歌於康衢﹐其詞云﹝《歷代詩話》本作「曰」﹞﹕「日出而作﹐日入而息﹐鑿井而飲﹐耕田而食﹐帝何力於我哉﹖」初不知壤爲何物﹐因觀《藝經》云﹐壤以木爲之﹐前廣後銳﹐長尺四寸﹐闊三寸﹐其形如履。將戲﹐先側一壤於地﹐遠三四十步﹐以手中壤擊之﹐中者爲上。蓋古戲也。●卷十八

余嘗謂知人𨿽堯帝猶以爲難﹐而杜子美之曾老姑乃能知唐太宗於側微之時﹐識房﹑杜輩於賤貧之日。子美載其語云「向竊窺數公﹐經綸亦俱有。次問最少年﹐虯髯十八九。子等成大名﹐皆因此人手。」噫﹐一何異耶﹗唐史載王珪微時﹐母李氏嘗云「子必貴﹐但未見與汝遊者。」珪一日引房﹑杜過之﹐母曰「汝貴無疑。」余嘗觀子美《贈王砅使南海詩》﹐然後知史所書皆誤也。砅﹐珪之玄孫也﹐謂珪爲髙祖。其曰「我之曾老姑﹐爾之髙祖母」﹐則砅之髙祖母乃姓杜﹐非姓李也。其曰「爾祖未顯時﹐歸爲尙書婦。」珪嘗爲禮部尙書﹐則尙書婦乃珪之妻﹐非珪之母也。故詩之中章云「及乎貞觀初﹐尙書踐臺斗。夫人嘗肩輿﹐上殿稱萬壽。至尊均嫂叔﹐盛事垂不朽。」皆謂珪妻爾。人徒見詩中有剪髻之事﹐有同乎陶母﹐故謂珪母。審爾﹐豈不與尙書婦之句相抵梧哉﹖

寇忠湣少知巴東縣﹐有「野水無人渡﹐孤舟盡日橫」之句﹐固以公輔自期矣﹐柰何時未有知者。東坡《巴東訪萊公遺迹詩》云「江山養豪俊﹐禮數困英雄。執版迎官長﹐趨塵拜下風。當年誰刺史﹐應未識三公。」公以環﹝《歷代詩話》本作「瓌」﹞奇忠諒之才﹐而當路者祗﹝《歷代詩話》本作「祇」﹐同﹞以常輩遇之﹐信乎知人之難也。李太白《梁甫吟》云「大賢虎變愚不測﹐當年頗似尋常人。」蓋謂此也。

先文康公知汝州日﹐段寶臣爲教官﹐富季申爲魯山主簿﹐而陳去非以太學錄持服來寓。先公語人曰「是三子者﹐非凡偶近器也。」是時﹐富在外邑﹐則以職事處之於城中﹐列三人者薦於朝﹐以爲可用﹐仍以去非《墨梅詩》繳進。於是去非除太學博士﹐季申除京西漕屬﹐寶臣亦相繼褒擢。初﹐寶臣字去塵﹐先公一日謂之曰「君﹐廊廟具也﹐宜攺字寶臣﹐取荀卿輔拂之人爲國寶之義。」且作序而述﹝《歷代詩話》本作「衍」﹞其意。及三人者俱貴﹐先公喜曰「吾未嘗讀玉管之書﹐亦未嘗究金書之義﹐而能逆知其必大者﹐獨以其所爲知之耳。汝輩勉其在我者﹐在人者不問可也。」先公晚年寓居湖州之寶溪﹐季申旣罷樞筦﹐亦挈家來寓﹐一觴一詠﹐必與之俱。季申嘗有十絕﹐其一云「靑衫短簿汝陽天﹐鶚牘當時誤薦賢。承乏西樞了無補﹐還依丈席聽韋編。」其二云「洛陳花骨巧裁詩﹐曾把梅篇薦玉墀。來﹝《歷代詩話》本作「未」﹞說他年調鼎事﹐只今身已鳳凰池。」其三云「陳君談論席生風﹐段子文詞气吐虹。參術﹝月奚﹞胰皆入篋﹐知人誰過葛仙翁。」餘七篇不錄。陳君名恬﹐字叔易﹐有髙節﹐貧甚。先公命公庫以酒肉薪米日給之。嘗謝以詩云「不是故人供祿米﹐初非縣令給豬肝。養賢禮厚隆三簋﹐拜賜恩深艷一簞。」建炎初﹐召赴行在﹐直祕閣。

張安道以異議出守宛丘﹐次守南都﹐蘇子由皆從之遊。元丰初﹐子由謫筠州酒稅﹐安道淒然不樂﹐手寫詩爲別曰「可憐萍梗漂浮客﹐自嘆匏瓜老病身。從此空齋掛塵榻﹐不知重掃待何人。」後十五年﹐子由方和其詩云「少年便識成都尹﹐中歲仍爲幙﹝《歷代詩話》本作「幕」﹞下賓。待我江西徐孺子﹐一生知己有斯人。

王介甫﹑蘇子瞻皆爲歐陽文忠公所收﹐公一見二人﹐便知其它﹝《歷代詩話》本作「他」﹞日不在人下。《贈介甫詩》云「老去自憐心尙在﹐後來誰與子爭先。」子瞻登乙科﹐以書謝歐公﹐歐公語梅聖兪曰「老夫當避此人﹐放出一頭地。」當是時﹐二人俱未有聲﹐而公知之於未遇之時﹐如此所以爲一世文宗也歟﹝《歷代詩話》本作「與」﹞﹖東坡跋梅聖兪詩後云﹕先君與梅二丈遊時﹐軾與子由弟年甚少﹐未有知者。家有八﹝《歷代詩話》本無「八」字﹞老泉公作詩云「歲月不知老﹐家有雛鳳凰。百鳥戢羽翼﹐不敢呈文章。」則二蘇當少年時﹐已擅文價矣。

郛子稍﹝《歷代詩話》本作「郭子稩」﹞學作小詩﹐嘗賦《梅花》云「玉屑裝龍腦﹐云衣覆麝臍。何堪夜來雪﹐香色兩淒迷。」《畱友人詩》云「良友間何闊﹐春事遽如許。勞君下鷗沙﹐一葉系﹝《歷代詩話》本作「擊」﹞春渚。昨夢墜前世﹐再見欣欲舞。聊呼花底杯﹐酒麵點紅雨。狂歌謝貫珠﹐淸論雜揮塵。驪駒未可歌﹐妙句須君吐。」觀此數語﹐似粗知詩家畦徑﹐學之不已必佳﹐但恐其中墮爾。

歐公與尹師魯﹑蘇子美俱出杜祁公之門。歐公𨿽貴﹐猶不替門生之禮﹐和祁公詩云「塵柄屢揮容請益﹐龍門𨿽峻忝﹝《歷代詩話》本作「許」﹞先登。立朝行己師資久﹐寧止篇章此服膺。」又云「公齋每偸暇﹐師席屢攻堅。善誨常無倦﹐余談亦可編。」又云「昔日靑衫遇知己﹐今來白首再升堂。」蓋未嘗一日忘祁公也。張蕓叟有荊公哀詞四首﹐有「慟哭一聲惟有弟﹐故時賓客合如何。」又云「今日江湖從學者﹐人人諱道是門生。」蓋深病人情之薄也。其歐公之罪人哉﹗

歐公贈介甫詩云「翰林風月三千首﹐吏部文章二百年。」可謂極其褒美。世傳介甫猶以歐公不以孔孟許之爲恨﹐故作報詩云「他日若能窺孟子﹐終身何敢望韓公。」恐未必然也。嘗讀曾子固集﹐見子固與介甫書云「歐公更欲足下少開廓其文﹐勿用﹝《歷代詩話》本作「爲」﹞造語及模擬前人。孟韓文𨿽髙﹐不必似之﹐但取其自然。」蓋荊公之文﹐因子固而投﹝《歷代詩話》本作「授」﹞於歐公者甚多﹐則知介甫歸附歐公﹐非一日也。葉少蘊以爲荊公自期於孟子﹐而處歐公以韓愈﹐恐未必然爾。

王逢原以書上介甫﹐且以《南山》之詩求學於荊公。師資之禮已定﹐故逢原未死以前﹐荊公贈之詩曰「楩枏﹝《歷代詩話》本作「柟」﹞豫章槪白日﹐只要匠石聊穿裁。」逢原旣死之後﹐荊公思之曰「便恐世間無妙質﹐鼻端從此罷揮斤。」皆以師道自任也。然觀逢原寄介甫詩云「髙﹝《歷代詩話》本作「天」﹞門廉陛益﹝《歷代詩話》本作「郁」﹞巍巍﹐勢利寧無澹泊譏。豈與跖徒爭有道﹐盍思吾黨自言歸。古人踽踽今何取﹐天下滔滔昔已非。終見乘桴去滄海﹐好畱餘地許相依。」則識度之遠﹐又過荊公矣。又作荊公書皆稱介甫﹐作詩皆稱君﹐所謂「行藏願與君同道﹐秖恐蹉跎我獨羞。」又云「想今愈有江湖興﹐亦欲同君一釣綸。」所謂師資者﹐果如何耶﹖山谷嘗避暑李氏園﹐題詩於壁云「題詩未有驚人句﹐喚取謫仙蘇二來。」秦少遊言於東坡曰「以先生爲蘇二﹐大﹝《歷代詩話》本作「人」﹞似相薄。」則又甚於逢原稱介甫矣。

汲引之恩﹐不可忘也﹐一日得志﹐思有以報之﹐亦人情之﹝「之」字原無﹐據《歷代詩話》本補﹞常也。王稽薦範睢於秦﹐而昭王以爲相﹐其後稽爲河東守者﹐因睢之言也。魏無知薦陳平於漢﹐而髙祖用之﹐其後賞無知者﹐因平之言也。唐馬周以一介艸茅﹐遭遇太宗﹐不累年而致位卿相﹐皆由常何之一言。而身貴得志之時﹐於何不聞有報何耶﹖李邦直詩云「底事馬周身富貴﹐不聞推寵報常何」是已。張文潛詩云「馬周未遇虯髯公﹐布衣落魄來新丰。一尊獨酌豈無意﹐俗子不解知英雄。」蓋周𨿽緣常何之一言﹐而其智諝忠亮﹐亦自有以取之。如疏宗室世守居藩﹐樂工鳴玉曳履﹐皆切中時病者也。史臣至比之爲築巖釣渭﹐亦過矣哉﹗岑文本云「周鳶肩火色﹐騰上必速﹐但不能久。」其後周年止五十﹐志不盡行﹐文本殆如蓍龜矣。

開元天寶之際﹐孟浩然詩名籍甚﹐一遊長安﹐王維傾蓋延譽﹐然官卒不顯何哉﹖或謂維見其勝己﹐不肯薦於天子﹐故浩然別維詩云「當路誰相假﹐知音世所希。」史載維私邀浩然於內﹝《歷代詩話》本無「內」字﹞苑﹐而遇明皇﹐遂伏於牀下。明皇見之﹐使誦其所爲詩﹐至有「不才明主棄」之句﹐明皇云「卿不求仕﹐朕未嘗棄卿。」因放還。使維沼興﹞賢之心﹐當於此時力薦其美﹐以解明皇之慍﹐乃爾嘿嘿﹐或者之論﹐蓋有所自也。厥後𨿽寵鳳林之墓﹐繪孟亭之像﹐何所補哉﹗

韓退之於崔立之厚矣﹐立之所望於退之者宜如何﹗然集中所答三詩﹐皆未有慰薦之意何邪﹖其曰「幾欲犯嚴出薦口﹐气象硉兀未可攀。」又云「東﹑馬﹑嚴﹑徐已奮飛﹐枚臯卽召窮且忍。」知識當要路﹐正賴汲引﹐隱情惜己﹐殆同寒蟬﹐古人之所惡也。

余家自曾伯祖侍郎諱宮以甲科起家﹐至慶曆中﹐曾大父通議楊寘榜相繼及第﹐爾後世世有人。大父淸孝公餘中榜﹐先人文康公何昌言榜﹐某黃公度榜﹐至小子邲木﹝《歷代詩話》本作「朱」﹞待問榜﹐連五世矣。當時尊長皆有詩以紀慶。曾大父贈先祖詩云「傳家何用富金贏﹝《歷代詩話》本作「籯」﹞﹐教子何如只一經。慶曆科名今已繼﹐更教來葉嗣前馨。」先大父贈先人及伯父詩云「廣場筆陣數千人﹐喜汝穿楊箭鏃親。慶緒綿長時幸會﹐文科興後事還新。昔年繼榜熙寧歲﹐今偶同科紹聖春。從此莫教書種斷﹐孫曾應復值昌辰。」文康公賜某詩云「兒曹春榜預言揚﹐竊吹知難復士鄕。黃絹未能摛好語﹐靑氈偶幸繼前芳。穿楊喜共東牀客﹝女夫章倧同榜﹞﹐攀桂同摽北寺房。聖世選才如華嶽﹐積塵曾不愧毫芒。」予﹝《歷代詩話》本作「余」﹞嘗贈邲詩云「吾家五世十三人﹐競擷丹枝撼月輪。慶曆賢科開後裔﹐隆興儒業繼前塵。泥金帖報家庭喜﹐燒尾筵張﹝《歷代詩話》本作「中」﹞帝裏春。從此傳芳應未艾﹐桂香應已襲天倫。」通議之子若孫若曾孫在桂籍者﹐於今已十有三人﹐故言之於前。長子郛亦不廢學業﹐故期之於後。其它宗從登科者甚多﹐各有詩紀慶﹐不暇錄。

郯始畱意星歷學﹐紹興癸酉取解漕臺問《斗爲帝車賦》﹐省試復以「日星爲紀三臺色齊」爲詩賦題﹐其所爲貫穿甘石之學甚詳。小孫女夜夢郯登樓至十六級而止﹐筮之﹐爲省闈第十六人之祥﹐已而果然。予﹝《歷代詩話》本作「余」﹞作詩贈之曰「飛﹝《歷代詩話》本作「張」﹞鈴走幟到金溪﹝《歷代詩話》本作「溪」﹞﹐喜子文闈預品題。名字巍峨光﹝《歷代詩話》本作「先」﹞蕊榜﹐詞章斐斖﹝《歷代詩話》本作「亹」﹞動文奎。階梯已合嬰兒夢﹐星斗先分天老題。後日臚傳當第一﹐天倫科甲尙爲低。」時郯弟邰﹝《歷代詩話》本無「邰」字﹞王佐牓﹝《歷代詩話》本作「榜」﹞甲科第七人。

孟郊《落第詩》曰「棄置復棄置﹐情如刀刃傷。」《再下第詩》曰「一夕九起嗟﹐夢短不到家。」《下第東南行》曰「江蘺伴我泣﹐海月投人驚。」愁有餘矣。《下第畱別長安知己》云「豈知鶗鴂鳴﹐瑤艸不得春。」《失意投劉侍禦》云「離婁豈不明﹐子野豈不聰﹖至寶非眼別﹐至音非耳通。」《嘆命》云「題詩怨還怨﹐問《易》蒙復蒙。本望文字達﹐今因文字窮。」怨有餘矣。至登科後詩﹐則云「昔日齷齪不足誇﹐今朝放蕩思無涯。春風得意馬蹄疾﹐一日看盡長安花。」議者以此詩驗郊非遠器。余謂郊偶不遂志﹐至於屢泣﹐非能委順者﹐年五十始得一第﹐而放蕩無涯﹐哦詩誇詠﹐非能自持者﹐其不至遠大﹐宜哉。

今之新進士﹐不問科甲髙下﹐唱名出皇城﹐則例喝狀元﹐莫知其端。唐鄭谷登第後宿平康裏﹐嘗作詩曰「春來無處不閒行﹐楚潤相看別有情。好是五更殘酒醒﹐耳邊聞喚狀元聲。」則新進士例呼狀元﹐舊矣。鄭谷﹐趙昌翰牓第八名也。

杜荀鶴老而未第﹐求知己甚切﹐《投裴侍郎》云「只望至公將捲讀﹐不求朝士致書論。」《投李給事》云「相知不相薦﹐何以自稚懟﹗薄鍛端吩疲骸爸弘m然切﹐春官未必私。寧教讀書眼﹐不有看花期。」《投崔尙書》云「閉戶十年專筆硯﹐仰天無處認梯媒。」如此等句﹐幾於哀鳴矣。《本事詩》載﹐裴晉公於興化裏鑿池起臺榭﹐賈島方下第怨憤﹐題詩亭中云「破卻千家作一池﹐不栽桃李種薔薇。薔薇花落秋風後﹐荊棘滿廷﹝《歷代詩話》本作「亭」﹞君始知。」人皆惡其不遜﹐則荀鶴之哀鳴﹐猶爲可憐也。

瓊州進士姜唐佐﹐東坡極愛之﹐贈之詩曰「滄海何曾斷地脈﹐白袍端合破天荒。」且告之曰「子異日登科﹐當爲子成此篇。」及唐佐預廣州計偕﹐過汝陽﹐見子由﹐時東坡已下世矣。子由因爲足成其篇云「生長茅間有異方﹐風流稷下古諸姜。適從瓊筦魚龍窟﹐秀出羊城翰墨場。滄海何曾斷地脈﹐白袍端合破天荒。逡濾漲絲矗夾艝|坡眼力長。」唐佐是年省闈不利﹐則有負於逡輪Ｒ印|坡嘗書唐佐課冊云「云興天際﹐欻﹝《歷代詩話》本作「倏」﹞若車蓋。凝矑未瞬﹐彌漫霮﹝雨對﹞﹐驚雷出火﹐喬木糜碎。澑綆四墜﹝《歷代詩話》本作「懸澑綆縋」﹞﹐日中見沫。移晷而收﹐野無全塊。」今亦刊集中﹐乃戲書劉夢得《楚望賦》也。

秦太虛舉進士不得﹐東坡詩曰「底事秋來不得解﹐定中試與問諸天。」深爲稱屈也。李方叔省試不得第﹐而東坡領貢舉﹐嘗有詩贈之云「平生漫說古戰場﹐過眼終迷日五色。我慚不出君大笑﹐行止皆天子何責。」山谷和云「今年持橐佐春官﹐遂失此人難塞責。」座主歸過於己﹐門生歸命於天﹐俱一世之賢也。

梅聖兪《送方云﹝《歷代詩話》本作「幹」﹞下第》云「竭澤古所戒﹐但飽腹中書。風雷變有時﹐且復歸孟瀦。」《送蔡駰﹝《歷代詩話》本作「驛」﹞下第詩》云「爾持金錯刀﹐不入鵝眼貫。懷之歸河朔﹐愼勿輒鎔鍛。」蓋人士切於得失﹐一不得意﹐則必變所學﹐以求媚於有司﹐此學者之大病也﹐故聖兪以是戒之。

唐曹鄴《及第詩》云「白日探得珠﹐不待驪龍睡。忩忩﹝《歷代詩話》本作「怱怱」﹞出九衢﹐僮僕顏色異。」是生敬於僮僕也。施肩吾《及第詩》云「今日步春早﹐復來經此道。江神也世情﹐爲我風光好。」是攺觀於江神也。蓋其心之喜自生疑爾﹐僮僕江神豈遽如是哉﹗鄴又云「故衣末及換﹐尙有去年淚。」肩吾云「憶昔將貢年﹐抱﹝《歷代詩話》本作「把」﹞愁此江邊。」二子所作﹐皆以今年之喜而思昔日之愁也﹐是豈能置得喪於膜外者乎﹖

文闈有挾書傳義之禁﹐舊矣。竊怪李揆爲考官﹐大陳經史於庭﹐令學者縱觀。和凝爲考官﹐開門徹棘﹐令學者自便。如此則眞賢實能孰辧耶﹖予﹝《歷代詩話》本作「余」﹞知其故矣。蓋自唐以來﹐主司重素望﹐故文場一啟﹐而投卷﹝《歷代詩話》本作「遞」﹞紛然﹐舉子之升黜固有定議矣﹐𨿽禁挾書傳義奚爲哉﹗「朝向公卿說﹐暮向公卿說。誰謂黃鍾管﹐化爲君子舌。」此孟郊有祈於知己也﹐而呂渭取之。「擬動如浮海﹐凡言似課詩。終身事知己﹐此後復何爲﹖」此杜荀鶴有祈於知己也﹐而裴贄取之。「砌下芝蘭新滿徑﹐門前桃李舊垂﹝《歷代詩話》本作「成」﹞陰。卻應回念江邊艸﹐放出春煙一寸心。」此鄭谷有祈於知己也﹐而柳玭取之。舉子祈之於前﹐主司錄之於後﹐公論何在乎﹗長慶初﹐錢徽爲考官﹐取鄭明等三十三人﹐以所取不當﹐再命白居易試《孤竹﹝《歷代詩話》本作「行」﹞管賦》﹐試者皆不知本事﹐遂落十一人﹐而錢徽貶江州刺史。當時詔書﹐以謂浮薄之徒﹐扇爲朋黨﹐幹﹝《歷代詩話》本作「以」﹞撓主司﹐每歲策名﹐無不先定。則陳書徹棘之舉﹐殆無足怪也。●卷十九

歲時有祓除不祥之具﹐而元日尢多﹐如桃版﹑韋索﹑磔雞之類是也。飲屠蘇酒﹐亦所以祓瘟禳惡﹐而法必自幼飲何耶﹖顧況﹝《歷代詩話》本作「光」﹞《歲日口號﹝《歷代詩話》本作「號」﹞》云「還丹寂寞羞明鏡﹐手把屠蘇先少年。」白樂天《元日贈劉夢得詩》亦云「與君同甲子﹐歲酒合誰先。」元日飲酒﹐則先卑而後尊﹐自唐以來已如此矣。《四時月令》云「進椒酒次第當從小起。」而董勛告晉海西令云「小者得歲﹐故先酒賀之﹔老者失歲﹐故後與酒。」似亦不爲無理。

《荊楚記》云「屈原以五月五日投汨羅而死﹐人傷之﹐以舟檝拯焉。故武陵競渡﹐用五月五日﹐蓋本諸此。」劉夢得云「今舉檝相和之音﹐皆曰『何在』﹐蓋所以招屈原也。」詩曰「沈江五月平堤流﹐邑人相將浮彩﹝《歷代詩話》本作「彩」﹞舟。靈均何年歌已矣﹐哀謠振檝從此起。」又有《招屈亭詩》﹐所謂「曲終人散空愁暮﹐招屈亭前水東注」是也。今江浙間競渡多用春月﹐疑非招屈﹝《歷代詩話》本作「屈原」﹞之義。及考沈佺期《三月三日獨坐驩州詩》云「誰念招魂節﹐翻爲禦魅囚。」王績《三月三日賦》亦云「新開避忌之席﹐更作招魂之所。」則以元巳爲招屈之時﹐其必有所據也。予﹝《歷代詩話》本作「余」﹞觀《琴操》云「介子推五月五日焚林而死﹐故是日不得發火。」而《異苑》以謂寒食始禁煙。蓋當時五月五日﹐以周正言之爾﹐今用夏正﹐乃三月也。屈原以五月五日死﹐而佺期﹑王績以元巳爲招魂之節者﹐亦豈是耶﹖

自冬至一百有五日至寒食﹐故世言寒食皆稱一百五。杜子美《一百五日夜對月》云「無家對寒食﹐有淚如金波。」姚合《寒食書事詩》﹕「今朝一百五﹐出戶雨初晴。」則是詩人例以百五日爲寒食也。或者乃謂自冬至至淸明凡七气﹐至寒食止百三日。殊不知歷家以余分演之也。司馬彪《續漢書》云「介子推焚林而死﹐故寒食不忍舉火﹐至今有禁煙之說。」盧象所謂「子推言避世﹐山火遂焚身。四海同寒食﹐千秋爲一人」是也。太原一郡﹐舊俗禁煙一月。周舉爲郡守﹐以人多死﹐移書子推﹐秪禁煙三日。子美《淸明詩》云「朝來新火起。」又云「家人鉆火用靑楓。」皆在寒食三日之後﹐則知禁煙止於三日也。而翰翃有《寒食卽事詩》﹐乃云「春城無處不飛花﹐寒食東風禦柳斜。日暮漢宮傳蠟燭﹐輕煙散入五侯家。」不待淸明﹐而已傳新火何耶﹖元微之《連昌宮詞》云「初過寒食一百六﹐店捨無煙宮樹綠。念奴覓得又連催﹐時勅宮中許然﹝《歷代詩話》本作「燃」﹞燭。」乃一時之權宜爾。或云﹕﹝《歷代詩話》本連上「爾」字作「爾雅云」﹞﹐龍星﹐木之位也﹐春屬東方﹐心爲大火﹐懼火盛故禁火﹐是以寒食有龍忌之禁。則所謂禁煙﹐又未必爲子推設也。

上巳日於流水上洗濯﹐祓除去宿垢﹐故謂之祓禊。禊者﹐潔也。王逸少作《蘭亭記﹝《歷代詩話》本作「序」﹞》云「永和九年﹐歲在癸丑﹐會於山陰之蘭亭﹐修禊事也。」當其羣賢畢集﹐遊目騁懷之際﹐而感慨系之﹐乃有「一死生爲虛誕﹐齊彭殤爲妄作」之語。議者以此咎羲之之未達也。

先文康公晚歲卜居於寶溪之上﹐建觀禊堂於水濱。紹興癸丑﹐與客泛舟﹐修禊甚樂﹐距永和癸丑﹐不知其幾癸丑也。因與客相與推算﹐自永和九年歲甲子一周爲晉義熙九年﹐又一周爲宋元徽元年﹐自後梁大通元年﹐隋開皇十三年﹐唐永徽四年﹐開元元年﹐大歷八年﹐大和七年﹐景福二年﹐周顯徳二年﹐本朝祥符六年﹐熙寧六年﹐皆歲在癸丑。凡七百八十年矣。乃作詩以紀其事云「快雨霽亭午﹐晴曦作春妍。鄰曲饒勝士﹐共開浮棗筵。中流愜嘯詠﹐隱浪金壺偏。紅芰﹝《歷代詩話》本作「艾」﹞初出水﹐捧劍疑來前。緬懷蘭亭會﹐七百八十年。可憐右軍癡﹐生死情纏綿。由來彭殤齊﹐顧或謂不然。吾黨殆天放﹐卜夜就管弦。尺六細腰女﹐舞袖輕回旋。且畢今日歡﹐不期來者﹝《歷代詩話》本作「日」﹞傳。」

白樂天居洛陽履道裏﹐與胡景﹝《歷代詩話》本作「杲」﹞﹑吉旼﹝《歷代詩話》本作「皎」﹞﹑鄭據﹑劉眞﹑盧眞﹑張渾﹑狄兼謨﹑盧貞燕集﹐皆髙年不事事者﹐人慕之﹐繪爲《九老圖》。至本朝李昉再入相﹐以司空致仕﹐慕樂天之爲﹐得宋琪等八人﹐年七十餘﹐將爲九老會﹐未果而卒。自後洛中諸公﹐圖形普明僧捨。文潞公畱守西都﹐富鄭公納政居裏第﹐與席汝言﹑王尙恭﹑趙丙﹑劉幾﹑馮行己﹑楚建中﹑王愼﹝宋本此字無﹐曰「禦嫌名」﹐據《歷代詩話》本補﹞言﹑王拱辰﹑張問﹑張燾﹑司馬光共十三人﹐置酒相樂﹐謂之耆英會﹐劉幾詩所謂「制舉省元推二相﹐龍頭昔日屬宣猷。人間盛事並遐算﹐一席幾盈九百籌」是也。後潞公與程伯溫﹑司馬伯康﹑席君從﹝「從」下《歷代詩話》本有「之」字﹐點校者曰「『之』﹐疑衍。《類編》本作『等』﹐按下文正作『四人』﹐『等』字亦衍。」﹞又作同甲會﹐潞公詩所謂「四人三百十二歲﹐況是同生丙午年。招得梁園同賦客﹐合成商嶺采﹝《歷代詩話》本作「采」﹞芝仙」是也。潞公又與範鎭﹑張宗益﹑張周﹑史照﹝《歷代詩話》本作「招」﹞爲五老會﹐公詩所謂「四个老兒三百歲﹐當時此會已離倫。如今白髮遊河叟﹐半是淸朝解紱人」是也。潞公以勛徳享大耋﹐功成名遂﹐優遊皐壤﹐日與賢士大夫燕笑﹐而飲食起居﹐端類少壯﹐非天畀全福﹐疇能若是。司馬溫公在洛﹐作眞率會﹐杜祁公在睢陽﹐作五老會﹐趙閱道在三衢﹐作三老會﹐各有詩詠傳焉。

張衡曰「客賦醉言歸﹐主稱露未晞。」王式曰「客歌驪駒﹐主人歌客﹝「客」下《歷代詩話》本有「無」字﹞庸歸。」賓主之情﹐可謂粲然者。至李太白﹑陶淵明則不然。各嘗爲詩﹝《歷代詩話》本作「李嘗以陶語爲詩」﹞曰「我醉欲眠君且去。」𨿽曰任眞之言﹐然亦太無主人之情矣。司馬溫公《北園樂飲》云「浩歌縱飲任天機﹐莫使歡娛與性違。玉枕醉人從獨臥﹐金羈倦客聽先歸。」其亦二子之意也。白樂天《招客飲》云「客告暮將歸﹐主稱日未斜﹝《歷代詩話》底本同﹐點校者據《類編》本攺作「仄」﹞。又命小靑娥﹝《歷代詩話》底本作「小靑賦」﹐點校者據《類編》本攺作「小奚輩」﹞﹐長跪謝貴客。」其視張衡﹑王式尢爲有委曲相者。然《置酒送呂漳州詩》乃曰「獨醉似無名﹐借君作題目。」又何與《招客飲》之詩異乎﹖東坡《醉眠亭詩》云「醉中對客眠何害﹐須信陶潛未若賢。」山谷云「欲眠不遣客﹐佳處更難忘。」如是則旣不失賓主之禮﹐而又可以適我之情﹐是賓主之情兩得也。

酒之種類多矣﹐有以綠爲貴者﹐白樂天所謂「傾如竹葉盈尊綠」是也。有以黃爲貴者﹐老杜所謂「鵝兒黃似酒」是也。有以白爲貴者﹐樂天所謂「玉液黃金卮」是也。有以碧爲貴者﹐老杜所謂「重碧酤新酒」是也。有以紅爲貴者﹐李賀所謂「小槽酒滴眞﹝《歷代詩話》本作「珍」﹞珠紅」是也。今﹝「今」下《歷代詩話》本有「則」字﹞廣閩所釀酒謂之紅酒﹐其色殆類煙﹝《歷代詩話》本作「胭」﹞脂。《酉陽雜俎》載﹐賈﹝王將﹞家蒼頭能別水﹐常乘小艇於黃河中﹐以瓠瓟接河源水以釀酒﹐經宿酒如絳﹐名爲昆侖觴﹐是又紅酒之尢者也。

《酉陽雜俎》載﹐鄭愨﹝《歷代詩話》本作「鄭公愨」﹞嘗於使君林避暑﹐取蓮葉以簪刺其心﹐令與柄通﹐屈莖如象鼻﹐傳酒吸之﹐名爲碧筩。蓋取蓮葉芳馨之气﹐雜於酒中﹐爲可喜也。故東坡詩云「碧筩時作象鼻彎﹐白酒微帶荷心苦」是已。大抵醪醴之妙﹐藉外而發其中﹐則格髙而味可﹐如大宛之葡萄﹐大官之桐馬﹐皆藉它﹝《歷代詩話》本作「他」﹞物而成者。趙徳麟以黃柑釀酒﹐東坡嘗作《洞庭春色賦》遺之﹐所謂「命黃頭之千奴﹐捲震澤而俱還。」坡亦以松明釀酒﹐所謂「味甘余而小苦﹐嘆幽姿之獨髙」。二酒至今有用其法而爲之者。至坡在黃州﹐自作蜜酒﹐惠州自作桂酒﹐皆一試而止﹐蓋出於一時之戲劇﹐未必皆中節度爾﹝《歷代詩話》本作「耳」﹞。

蜀中食品﹐南方不知其名者多矣﹐而況其味乎﹖東坡所謂「豆莢圓且小﹐槐牙細而丰」者﹐巢菜也。所謂「贈君木魚三百尾﹐中有鵝黃子魚子」者﹐椶筍也。是二﹝《歷代詩話》本作「此」﹞物者﹐蜀川甚貴重。東坡在黃州時﹐去鄕已十五年﹐思巢菜而不可得﹐會巢元修自蜀來﹐使歸致其子而種之東坡之下。又作椶筍﹐蜜煮酢浸﹐可致千里外﹐嘗以餉殊長老。則此二物之珍可知矣。蒟醬﹐蜀醬也﹐《蜀都賦》所謂「蒟醬流味」是也。苞蘆﹐蜀鮓也﹐老杜所謂「香飯兼苞蘆」是也。

晉史稱何劭驕奢簡貴﹐衣裘服玩﹐新故巨積﹐食必盡四方珍異﹐一日之供﹐以錢二萬爲限。而曾所食不過萬錢﹐是劭之自奉侈於父也。而劭《贈張華詩》乃云「周旋我陋圃﹐西瞻廣武廬。旣貴不忘儉﹐處約能存無。鎭俗在簡約﹐塞門焉足摹。」是以姬孔爲法﹐以管氏爲戒也。審能如是﹐則史所書又如何﹝《歷代詩話》本作「何如」﹞耶﹖以史爲正﹐則劭所言誣矣。東坡《擷菜詩》云「秋來霜露滿東園﹐蘆菔生兒芥有孫。我與何曾同一飽﹐不知何苦食雞豚。」苟能如此﹐則豈肯縱嗜欲於口腹之間哉﹖

唐禦食﹐紅綾絣﹝《歷代詩話》本作「餅」﹞餤﹝宋本從「糸」﹞爲上。光化中﹐放進士裴格﹑盧延遜等二十八人燕﹝《歷代詩話》本作「宴」﹞於曲江﹐勅太官賜餅餤﹐止二十八枚而已。延遜後入蜀﹐頗爲蜀人所易﹐嘗有詩云「莫欺零落殘牙齒﹐曾喫紅綾餅餤來。」其爲當世所貴重如此。《酉陽雜俎》載﹐今﹝《歷代詩話》本無「今」字﹞衣冠家有蕭家餫飩﹐庾家粽子﹐韓約櫻桃饆饠﹐又有胡突鱠﹐麞皮索餅之類﹐號爲名食﹐不至於甚侈而美有餘﹐亦紅綾餅餤之類也。

周顒有云「性命之在彼極切﹐滋味之於我可賒。」今人以活臠而資口腹者﹐比比皆是也﹐是蘸渦腦眨炕蛟唬骸把蝓勾笊恚y於刲﹝《歷代詩話》本作「刺」﹞割﹐蚶蛤微命﹐易於烹熬﹝宋本從「火」﹞。」如是﹐則性命之小者尢不幸也。鍾岏嘗告其師何子季曰「車螯蚶蠣﹐眉目內關﹝《歷代詩話》本作「闕」﹞﹐唇吻外緘﹐不悴不榮﹐曾艸木之不若﹔無馨﹝《歷代詩話》本作「聲」﹞無臭﹐與瓦礫其何算﹝《歷代詩話》底本亦作「算」﹐點校者據《類編》本攺作「異」﹞﹖故可長充庖廚﹐永爲口寔﹝《歷代詩話》本作「實」﹞。」何其仁於大而忍於細歟﹝《歷代詩話》本作「與」﹞﹖山谷信佛甚篤﹐而晚年酷好食蟹﹐所謂「寒蒲束縛十六輩﹐已覺酒興生江山。」又云「𨿽爲天上三辰次﹐未免人間五鼎烹。」乃果於殺如此﹐何哉﹖東坡在海南﹐爲殺雞而作疏﹐張乖崖之在成都﹐爲刲羊而轉經﹐是豈愛物之仁﹐不能勝口腹之欲耶﹖山谷談無礙禪﹐蘇﹑張行有爲法﹐亦各其所見爾。

柳比婦人尙矣﹐條以比腰﹐葉以比眉﹐大垂手﹑小垂手以比舞態﹐故自古命侍兒﹐多喜以柳爲名。白樂天侍兒名柳枝﹐所謂「兩枝楊柳小樓中﹐裊娜﹝《歷代詩話》本作「裊裊」﹞多年伴醉翁」是也。韓退之侍兒亦名柳枝﹐所謂「別來楊柳街頭樹﹐擺撼春風只欲飛」是也。洛中裏娘亦名柳枝﹐李義山欲至其家久矣﹐以其兄遜山﹝《歷代詩話》本作「讓山」﹞在焉﹐故不及暱。義山有《柳枝》五首﹐其間怨句甚多﹐所謂「畫屏繡步障﹐物物自成雙。如何湖上望﹐只是見鴛鴦」之類是也。嗚呼﹐天倫同气之重﹐共聚於子女揉雜之所﹐已爲名教之罪人﹐而一不得其欲﹐又作爲詩章﹐顯形怨讟﹐且自彰其醜﹐遺臭無窮﹐所謂滅天理而窮人欲者﹐無大於此。如李商隱者﹐又何足道哉﹗

張子野年八十五猶聘妾﹐東坡作詩所謂「詩人老去鶯鶯在﹐公子歸時﹝《歷代詩話》本作「來」﹞燕燕忙」是也。荊公亦有詩云「篝火尙能書細字﹐郵筩還肯寄新詩。」其精力如此﹐宜其未能息心於粉白黛綠之間也。坡復有《贈張刁二老詩》﹐有「共成一百七十歲」之句﹐則子野年益髙矣。故其未章云「惟有詩人被磨折﹐金釵零落不成行。」

老杜《麗人行》專言秦虢宴遊之樂﹐末章有「當軒下馬入﹝《歷代詩話》本作「立」﹞逡穡髂柏┫嚕痢敝洌斒侵^楊國忠也。韓退之《華山女》末章﹐亦言「雲窻霧合事慌惚﹐重重翠幔﹝《歷代詩話》本作「幙」﹞深金屏。仙梯難攀俗緣重﹐浪憑靑鳥通丁寧。」此言不知爲何人發也﹖

李白《送侄良攜二妓赴會稽》云「遙看二桃李﹐雙入鏡中開。」《別河西劉少府》云「自有兩少妾﹐雙騎駿馬行。」以是知劉﹑李二君﹐皆不羈之士也。東坡作《臨江仙》有「細馬遠馱雙侍女﹐紅巾玉帶紅靴」之語﹐其斯人之徒歟﹝《歷代詩話》本作「與」﹞﹗

韓退之作《歐陽詹哀詞》﹐言其事父母至孝。又曰「讀其書﹐知其於慈孝最隆。」又曰「詹捨朝夕父母之養而來京師﹐其心將以有得而歸﹐爲父母榮也。」及觀《閩﹝《歷代詩話》底本作「國」﹐點校者據《太平廣記》卷二七四引攺作「閩」﹞川名士傳》載﹐詹溺太原之妓﹐未及迎歸﹐而有京師之行。旣愆期而妓疾﹝《歷代詩話》本作「病」﹞革﹐將死﹐割髻付女奴以授詹﹐詹一見大慟﹐亦卒。集中載《初發太原寄所思詩》﹐所謂「髙城已不見﹐況復城中人」者﹐乃其人也。豈退之以同牓﹝《歷代詩話》本作「榜」﹞之故﹐而固護其短﹐飾詞以解人之疑歟﹝《歷代詩話》本作「與」﹞﹖嗚呼﹗詹能義陳﹝《歷代詩話》本作「何」﹞蕃之不從亂﹐而不能割愛於一婦人﹔能薦韓愈之賢﹐而不能以貽親憂爲念﹐殆有所蔽而然也。如《樂津北樓》絕名與《聞唱涼州詩》﹐皆賦情不薄﹐有以知其享年之不長也。

古今人詠王昭君多矣﹐王介甫云「意態由來畫不成﹐當時枉殺毛延壽。」歐陽永叔云「耳目所及尙如此﹐萬瑞安能制夷狄。」白樂天云「愁苦辛懄﹝《歷代詩話》本作「勤」﹞顦顇﹝《歷代詩話》本作「憔悴」﹞盡﹐如今卻似畫圖中。」後有詩云「自是君恩薄於紙﹐不須一向恨靑丹﹝《歷代詩話》本作「丹靑」﹞。」李義山云「毛延壽畫欲通神﹐忍爲黃金不爲人。」意各不同﹐而皆有議論﹐非若石季倫﹑駱賓王輩徒敍﹝《歷代詩話》本作「序」﹞事而已也。邢惇夫十四歲作《明君引》﹐謂「天上仙人骨法別﹐人間畫工畫不得。」亦稍有思致。

人君不能制欲於婦人﹐以至溺惑廢政﹐未有不亂亡者。桀奔南巢﹐禍階末﹝《歷代詩話》本作「妹」﹞喜﹐魯威滅國﹝《歷代詩話》本作「身」﹞﹐惑始齊姜。妲己﹑褒姒以至楊妃﹑張﹑孔﹝《歷代詩話》本作「張孔楊妃」﹞之徒皆是也。吳之於西施﹐王之耽惑不減於諸後﹐一夕越兵至而王不知也。鄭毅﹝《歷代詩話》本作「寂」﹞夫詩云「十重越甲夜成圍﹐宴罷君王醉不知。若論破吳功第一﹐黃金只合鑄西施。」謂非西施則吳不亡﹐吳不亡則安得以黃金而﹝《歷代詩話》本無「而」字﹞鑄範蠡之容哉﹖而東坡《範蠡詩》云「誰將射禦教吳兒﹐長笑申公爲夏姬。卻遣姑蘇有麋鹿﹐更憐夫子得西施。」言楚申公欲弱楚而彊吳者﹐以夏姬之故﹐曾不如範蠡滅吳霸越而坐得西施也。

銅雀伎﹐古人賦詠多矣。鄭愔云「舞餘依帳泣﹐歌罷向陵看。」張正見云「云慘當歌日﹐松吟欲舞風。」賈至云「靈幾臨朝奠﹐空牀捲夜衣。」王勃云「妾本深宮伎﹐曾城閉九重。君王歡愛盡﹐歌舞爲誰容。」沈佺期云「昔年分鼎地﹐今日望陵臺。一旦雄圖盡﹐千秋遺令開。」皆佳句也。羅隱云「彊歌彊舞竟難勝﹐花落花開淚滿繒。秪合當年伴君死﹐免教憔悴望西陵。」似比諸人差有意也。魏武陰匐U很﹝《歷代詩話》本作「狠」﹞﹐盜有神器﹐實竊英雄之名﹐而臨死之日﹐乃遺令諸子﹐不忘於葬骨之地﹐又使伎人著銅雀臺上以歌舞其魂﹐亦可謂愚矣。東坡云「操以病亡﹐子孫滿前﹐而咿嚶涕泣﹐畱連妾婦﹐分香賣履﹐區處衣物﹐平生姦僞﹐死見眞性。」眞名言哉﹗

髙祖《大風》之歌﹐𨿽止於二十三字﹐而志气慷慨﹐規摹﹝《歷代詩話》本作「模」﹞宏遠﹐凜凜乎已有四百年基業之气。《史記樂書》謂之《三侯章》。令沛得以四時歌舞宗廟﹐蓋欲使後之子孫﹐知其祖創業之勤﹐不可怠於守成爾。武帝《秋風辭》《瓠子歌》已無足道﹐及爲賦以傷悼李夫人﹐反復數百言﹐綢繆戀嫪﹝《歷代詩話》本作「眷戀」﹞於一女子﹐其視髙祖豈不愧哉﹗《藝文志》﹐上自造賦二篇﹐其一不得而見耶。

老杜《北徵詩》云「憶昨狼狽初﹐事與古先別。不聞夏殷衰﹐中自誅褒妲。」其意謂明皇英斷﹐自誅妃子﹐與夏商之誅褒妲不同。老杜此語﹐出於愛君﹐而曲文其過﹐非至公之論也。白樂天詩云「六軍不發無柰何﹐宛轉蛾眉馬前死。」非逼迫而何哉﹖然明皇能割一己之愛﹐使六軍之情帖然﹐亦可謂知所輕重矣﹐故前輩有詩云「畢竟聖明天子事﹐景陽赴﹝《歷代詩話》底本同﹐點校者據《類編》本攺作「宮」﹞井是何人﹖」小說《盧瓌杼﹝《歷代詩話》本作「環抒」﹞情》載﹐唐僖宗幸蜀﹐詞人題於馬嵬驛云「馬嵬煙柳正依依﹐重見鑾輿幸蜀歸。泉下阿瞞應有語﹐這回休更泥﹝《歷代詩話》本作「怨」﹞楊妃。」𨿽一時戲語﹐亦無乃厚誣阿瞞乎﹖●卷二十

李白詩云「朝發汝海東﹐暮棲龍門中。」又云「朝別淩煙樓﹐暝投永華寺。」又云「朝別朱雀門﹐暮棲白鷺洲。」又云「雞鳴發黃山﹐暝投鰕﹝《歷代詩話》本作「蝦」﹞湖宿。」可見其常作客也。範傳正言白偶乘扁舟﹐一日千里﹐或遇勝境﹐終年不移﹐往來牛斗之間﹝《歷代詩話》底本同﹐點校者據《範傳正序》攺作「分」﹞﹐長江遠山﹐一泉一石﹐無往而不自得也。則白之長作客﹐乃好遊爾﹐非若杜子美爲衣食所驅者也。李陽冰論白雲﹕「王公趨風﹐列嶽結軌﹐羣賢翕習﹐如鳥歸鳳。」魏顥論白雲﹕「攜駿馬美妾﹐所適二千石郊迎﹐飲數斗徑醉。」夫豈有衣食之迫哉﹖

今人作詩﹐自述則稱我﹐謂人則稱君﹐往往相習皆然。杜子美《送孔巢父詩》云「道甫問信今何如。」《墜馬諸公攜酒相看詩》云「甫也諸侯老賓客。」《過王倚飲》云「在於甫也何由羨。」則自述乃稱名。《送樊侍禦》云「至尊方旰食﹐仗爾布嘉惠。」《寄李白》云「昔年有狂客﹐號爾謫仙人。」《送竇九》云「非爾更持節﹐何人符大名。」則謂人乃稱爾。若謂尊之甚則稱名﹐則前三人皆非通貴之士﹔若謂卑之甚則稱爾﹐則﹝《歷代詩話》本作「以」﹞後三人皆非稚孺之列。蓋其詩格變態如是﹐恐不系重輕也。

心醉六經﹐尙友千載﹐謂之好古可也。今之好古者乃不然﹐書畫貴整﹐而必取腐爛陳暗者以爲奇﹔器物貴新﹐而必取穿漏弇薄者以爲異﹐曰是古也。乃不靳貲費而求之﹐何其不思之甚耶﹗書畫貴古﹐猶欲識其筆法之淵源﹐以穿漏弇薄之器而珍之﹐此何理哉﹖嘗觀老杜《銅瓶詩》云「亂後碧井廢﹐時淸瑤殿深。」其末云「蛟龍𨿽缺落﹐猶得折黃金。」則以古物而要厚貲﹐自古而然。

張景陽《七命》有「浮三翼﹐泛中沚」之句﹐故詩家多用三翼爲輕舟﹐如梁元帝「日華三翼舸」﹐元微之「光陰三翼過」是也。按《越絕書》《伍子胥水戰兵法內經》曰﹕大翼一艘﹐廣一丈五尺二寸﹐長十丈。中翼一艘﹐廣一丈三尺五寸﹐長五丈六尺。小翼一艘﹐廣一丈二﹝《歷代詩話》本作「九」﹞尺﹐長九﹝《歷代詩話》本作「二」﹞丈。所謂三翼者﹐皆巨戰舩也。用爲輕舟﹐悞矣。

舒王作《前元丰行》云「倒持龍骨掛屋敖。」《後元丰行》云「龍骨長幹掛梁梠。」龍骨﹐水車也。是歲丰稔﹐故龍骨掛而不用。又有《寄楊徳逢詩》云「遙聞靑秧底﹐復作龜兆拆﹝《歷代詩話》本作「坼」﹞。翛翛兩龍骨﹐豈得長掛壁。」是歲亢旱﹐故反前詠爾。東坡亦有《水車詩》云「翻翻聯聯銜尾鴉﹐犖犖確確﹝《歷代詩話》本作「確確」﹞蛻骨虵﹝《歷代詩話》本作「蛇」﹞。分畦翠浪走云陣﹐刺水綠鍼抽稻芽。天公不念老農泣﹐喚取阿香推雷車。」言水車之利不及雷車所沾者廣也。

瓢之爲器﹐貧者所用﹐故顏子以一瓢飲﹐而揚子比之山雌。文康公築室泛金溪上﹐闔門千指﹐朝齏暮鹽﹐未嘗敢以貧爲病。嘗因溪結亭﹐號曰瓢飲﹐蓋欲少見慕賢好古安貧樂道之意。予﹝《歷代詩話》本作「余」﹞嘗有詩云「我不學許由隱煙霧﹐得瓢不飲惟掛樹﹐又不學徳義居虎丘﹝《歷代詩話》本作「邱」﹞﹐帶瓢入市多騎牛。分無玉甌囊古澹】飾膱﹫只瓢飲。下瞰金溪新結亭﹐未須引吸如長鯨。但願金溪化爲酒﹐歲歲持瓢醉花柳。」

君子爲小人誣蔑沮抑﹐則其詩怨﹐故寓之於物以舒其憤﹐如朱書《古鏡詩》所謂「我有古時鏡﹐初自懷﹝《歷代詩話》本作「壞」﹞陵得。蛟龍猶泥蟠﹐魑魅幸月蝕」是也。小人旣敗﹐君子得志之秋﹐則其詩昌﹐故寓之於物以快其志﹐如劉禹錫《磨鏡篇》所謂「萍開綠池滿﹐暈盡金波溢。山神妖气沮﹐野魅眞形出」是也。黃子虛作《妒佳月篇》云「狂云妒佳月﹐怒飛千里黑。佳月了不嗔﹐曾何污潔白。支頤少待之﹐寒光淨無迹。燦燦黃金盤﹐獨照一天碧。」殆亦二子之意。

郎基在潁川﹐不置木枕﹐裴潛在兗州﹐不取胡牀﹐居官淸操﹐要當如是。白樂天在杭州﹐取天竺片石﹐受代攜歸﹐故其詩曰「三年爲刺史﹐飲冰復食蘗。惟﹝《歷代詩話》本作「惟」﹞向天竺山﹐取得兩片石。此抵有千金﹐無乃傷淸白。」曁守吳門﹐復取洞庭雙石﹐一以支琴﹐一以貯酒﹐故《雙石詩》有「萬古遺水濱﹐一朝入吾手」之句。洎罷府﹐支琴石遂歸履道舊居﹐故作詩云「天上定應勝地上﹐支機未必及支琴。」嗚呼﹐泉石膏肓﹐人士之逸韻﹐若樂天者﹐豈潘子義所謂風流罪過也耶﹗

李白作《蜀道難》以罪嚴武﹐其末云「所守或匪親﹐化爲狼與豺。朝避猛虎﹐夕避長蛇。磨牙吮血﹐殺人如麻。宄請m云樂﹐不如早還家。」則武待白﹝《歷代詩話》本作「客」﹞之禮﹐未必優也。武與杜甫情好甚厚﹐一朝以飲酒過度﹐而武幾殺之﹐則不如早還家之說﹐乃白先見之明爾。陸暢謁韋臯於蜀郡﹐暢感韋之遇己﹐遂反其詞﹐作《蜀道易》云「蜀道易﹐易於履平地。」

忘年交﹐謂𨿽年齒尊幼不侔﹐而道義可爲友也。如張鑑﹝《歷代詩話》本作「鎰」﹞之於陸贄﹐崔郭之於李謙是已。魯直云「逐貧不去與忘年。」便以忘年作朋友用﹐蓋有來處也。老杜《過孟倉曹詩》云「淸談見滋味﹐爾輩可忘年。」則山谷所用﹐豈苟云乎哉﹖

鄭虔受安祿山僞命﹐洎倨劍c張通﹑王維並囚宣陽裏。因善畫﹐祈於崔圓﹐遂得免死。老杜所謂「今如罝中兔」﹐「子云識字終投閣」是也。及虔貶臺州﹐有詩云「可念此公懷直道﹐也沾新國用輕刑。」如虔者﹐可謂之懷直道乎﹖當是愛忘之言爾。《八哀詩》亦云「反復歸聖朝﹐點染無滌蕩。老蒙臺州掾﹐泛泛浙江槳。」蓋傷之也。

杜甫《悲陳濤詩》云「野曠天淸無戰聲﹐四萬義軍同日死。」言房管之敗也。管臨敗猶持重﹐而中人刑延恩促戰﹐遂大敗﹐故甫深悲之。甫爲右拾遺﹐會管罷相﹐上疏力救管﹐肅宗大怒﹐詔三司雜﹝《歷代詩話》本作「推」﹞問﹐宰相張鎬救之﹐獲免。故《洗兵馬行﹝《歷代詩話》本無「行」字﹞》云「張公一生江海客﹐身長九尺須﹝《歷代詩話》本作「須」﹞眉蒼。」蓋感其救己也。張無盡《孤憤吟》云「房管未相日﹐所談皆皐夔。一朝陳濤下﹐覆沒十萬師。中原已紛潰﹐老杜尙嗟咨。」則老杜救管之章﹐豈亦出於私情乎﹖

建安七子﹐惟劉公幹獨爲諸王子所親。曹操威焰﹝宋本作「艷」﹐據《歷代詩話》本攺﹞蓋世﹐甄夫人出拜﹐諸人皆伏﹐而公幹獨平視﹐𨿽輸作而不悔﹐亦可嘉矣。故梅聖兪詩云「公幹才俊或欺事﹐平視美人曾不起。自玆不得爲故人﹐輸作左校瀕於死。」公嘗有《贈從弟詩》云「亭亭山上松﹐瑟瑟谷中風。風聲一何盛﹐松枝一何勁。」其寄意如是﹐豈肯少屈於操哉﹖末篇又托興鳳凰﹐有「何時當來儀﹐將須聖明君」之句﹐則不以聖明待操矣。

老杜《課伯夷幸﹝《歷代詩話》本作「辛」﹞秀伐木》﹐則曰「報之以微寒﹐共給酒一斛。」遣信行修水筒﹐則以浮瓜裂餅以答其恭謹。陶淵明告其子﹐則曰「輙遣一力助汝薪水之勞﹐亦人子也﹐可善遇之。」蓋古人之役僕夫﹐其忠厚率如此。《初學記》載王褒買便了爲奴﹐作約使苦作﹐以致聽券而淚下﹐鼻涕長一尺﹐有「不如早歸黃土陌﹐令蚯蚓鉆額」之語﹐其少陵﹑柴桑趾罪人哉﹗

白樂天作《八漸偈》云「苦旣非眞﹐悲亦是假。」則世間悲歡﹝《歷代詩話》本作「歡」﹞人我﹐必能忘情。始憲宗欲以樂天爲刺史﹐王涯以資湠檠裕斕媒菟抉R。及涯敗﹐作詩快之﹐有「當君白首同歸日﹐是我靑山獨往時」之句。李徳裕於樂天﹐不見有隙﹐徳裕貶崖州﹐亦作三絕快之。其一篇云「樂天嘗任蘇州日﹐要勒須教用禮儀。從此結成千萬恨﹐今朝果中白家詩。」蓋嘗以唐史考之﹐樂天卒於會昌之初﹐武宗時也。而徳裕之貶﹐乃在宣宗大中年﹐則徳裕之謫﹐樂天死已久﹐非樂天之詩明矣。以是凖之﹐快王涯之句﹐恐亦未必然也。

東坡文章妙一世﹐然在掖垣作《呂吉甫謫詞》﹐繼而呂復用﹐遂納告毀抹。在翰苑作《上淸儲祥碑》﹐繼而蔡元長復作﹐遂遭磨毀。非特此也﹐蘇叔黨云「昔公爲《藏經記》﹐初傳於世﹐或以爲非。在惠州作《梅花詩》﹐至有以爲笑。」此皆士大夫以文鳴者﹐其說能使人必信﹐乃謬妄如此﹐信知識《古戰場》文者鮮矣。子由嘗跋東坡遺藳云「展捲得遺艸﹐流涕濕冠纓。斯文久衰獘﹐流涇自爲淸。科斗藏壁間﹐見者空嘆驚。廢興自有時﹐詩書付西京。」

傳曰﹕學士大夫﹐則知尊祖矣。族之所在﹐祖之所自出也﹐其可以不敬乎﹖陶淵明有《贈長沙公詩序》云「予﹝《歷代詩話》本作「余」﹞於長沙公爲族祖﹐同出大司馬﹐昭穆旣遠﹐以爲路人。」故其詩云「同源分流﹐人易世疎。慨然晤﹝《歷代詩話》本作「寤」﹞嘆﹐念斯厥初。禮服遂悠﹐歲月眇䢐。感彼行路﹐眷焉踟躕。」蓋深傷之也。長沙公於淵明如此﹐而淵明乃以教載﹝《歷代詩話》本作「尊祖」﹞自任﹐其臨別贈言之際﹐有「進簣𨿽少﹝《歷代詩話》本作「微」﹞﹐終在﹝《歷代詩話》本作「焉」﹞爲山」之句。嗚呼﹗淵明亦可謂賢矣。杜子美數訪從孫濟﹐而不免於防猜﹐故其詩云「所來爲宗族﹐亦不爲盤餐﹝《歷代詩話》本作「飧」﹞。勿受外嫌猜﹐同姓古所惇。」觀長沙與濟﹐尊祖之義掃地矣。

賢者豹隱墟落﹐固當和光同塵﹐𨿽捨者爭席奚病﹐而況於杯酒之間哉﹖陶淵明﹑杜子美皆一世偉人也﹐每田父索飲﹐必使之畢其歡而盡其情而後去。淵明詩云「淸晨聞叩門﹐倒裳往自開。問子爲誰歟﹝《歷代詩話》本作「與」﹞﹖田父有好懷。壺漿遠見候﹐疑我與時乖。」老杜詩云「田翁逼社日﹐邀我嘗春酒。」「叫婦開大瓶﹐盆中爲我取。」二公皆有位者也﹐於田父何拒焉。至於田父有「一世皆尙同﹐願君汩其泥」之說﹐則姑守陶之介。「久客惜人情﹐如何拒鄰叟。」則何妨杜之通乎﹖

老杜避亂秦蜀﹐衣食不足﹐不免求給於人。如《贈髙彭州》云「百年已過半﹐秋至轉饑寒。爲問彭州牧﹐何時救急難﹖」《客夜詩》云「計拙無衣食﹐途窮仗友生。老妻書數紙﹐應悉未歸情。」《狂夫詩》云「厚祿故人書斷絕﹐常饑稚子色淒涼。」《答裴道州詩》云「虛名但蒙寒溫問﹐泛愛不救溝壑辱。」《簡韋十詩》云「因知貧病人須棄﹐能使韋郎迹也疎。」觀此五詩﹐可見其艱窘而有望於朋友故舊也。然當時能賙之者﹐幾何人哉﹗劉長卿云「世情薄恩義﹐俗態輕窮厄。」山谷云「持饑望路人﹐誰能顏色溫。」余於子美亦云。

東坡歸陽羨時﹐流離顚躓之餘﹐絕祿已數年﹐受梁吉老十絹百絲之贐﹝宋本從「食」﹞﹐可見非有餘者。李憲仲之子廌﹐以四喪未舉﹐而見公﹝《歷代詩話》本作「公見」﹞則盡以贈之。且贈以詩云「推衣助孝子﹐一漑滋湯旱。誰能脫左驂﹐大事不可緩。」章季默三喪未葬﹐亦求於公﹐公亦有以助之﹐有「不辭毛粟施﹐行自丘山積」之句﹐其髙誼蓋出於天資矣。

陶淵明《乞食詩》云「饑來驅我去﹐不知竟何之。」而繼之以「感子漂母惠﹐愧我韓才非﹝《歷代詩話》本作「非韓才」﹞」﹐則求而有獲者也。杜子美《上水遣懷》云「驅馳四海內﹐童稚日糊﹝《歷代詩話》本作「餬」﹞口。」而繼之以「但遇新少年﹐少逢舊知友」﹐則求而無所得者也。山谷《貧樂齋詩》云「饑來或乞食﹐有道無不可。」《過靑艸湖》云「我𨿽貧至骨﹐猶勝杜陵老。憶昔上嶽陽﹐一飯從人討。」由是論之﹐則杜之貧甚於陶﹐而山谷之貧尙優於杜也。

杜子美身遭離亂﹐復迫衣食﹐足迹幾半天下。自少時遊蘇及越﹐以至作諫官﹐奔走州縣﹐旣皆載壯﹝《歷代詩話》本作「北」﹞遊詩矣。其後《贈韋左丞詩》云「今欲東入海﹐卽將西去秦。」則自長安之齊魯也。《贈李白》詩云「亦有梁宋遊﹐方期拾瑤艸。」則自東都之梁宋也。《發同谷縣》云「賢有不黔突﹐聖有不暖席。始來玆山中﹐休駕喜地僻。柰何迫物累﹐一歲四行役。」則自隴右之劍南也。《畱別章使君》云「終作適荊蠻﹐安排用莊叟。隨云拜東皇﹐掛席上南斗。」則自蜀之荊楚也。夫士人旣無常產﹐爲饑所驅﹐豈免仰給於人﹐則奔走道途﹐亦理之常爾。王建云「一年十二月﹐彊半馬上看圓缺。百年歡樂能幾何﹐在家見少行見多。不緣衣食相驅遣﹐此身誰願長奔波。」李頎亦云「男兒在世無產業﹐行子出門如轉蓬。」皆爲此也。

