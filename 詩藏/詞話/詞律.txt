

欽定四庫全書

詞律卷一

宜興萬樹撰

竹枝【十四字又名巴渝辭】

皇甫松

芙蓉並蒂【竹枝】一心連【女兒】花侵隔子【竹枝】眼應穿【女兒】

【竹枝之音起於巴蜀唐人所作皆言蜀中風景後人因效其體於各地爲之非古也如白樂天劉夢得等作本七言絕句皇甫子奇亦有四句體所用竹枝女兒乃歌時羣相隨和之聲猶采蓮曲之有舉棹年少等字他人集中作詩故未注此四字此作詞體故加入也其詞六首皆每首二句相葉其句中平仄不拘但每句第二字皆平末一首乃用仄韻者另錄於後】

又一體【十四字】

皇甫松

山頭桃花【竹枝】谷底香【女兒】兩花窕【竹枝】遙相映【女兒】

又一體【二十八字】

皇甫松

門前春水【竹枝】白蘋花【女兒】岸上無人【竹枝】小艇斜【女兒】商女經過【竹枝】江欲暮【女兒】散拋殘食【竹枝】飼神鴉【女兒】

【此調竟是七言詩句中平仄亦可不拘若唐人抝體絕句者】

十六字令【十六字又名蒼梧謠】蔡

伸

天休使圓蟾照客眠人何在桂影自嬋娟

【此調舊刻收周美成作明月影穿窻白玉錢一首詞綜校正之謂此系周晴川詞明字乃眠字之誤本一字句月影以下爲七字句蔡詞亦天字起韻今作三字起句者非也按張於湖送劉郎詞三首皆以歸字起韻一雲歸十萬人家兒樣啼二雲歸獵獵薰風捲繡旗三雲歸數得宣麻拜相時是此調之爲一字起句無疑矣蓋蔡詞尙可讀天休使爲句張詞豈可讀歸十萬等爲句乎時流作詞名解謂三字起者爲十六字令一字起者爲蒼梧謠謬矣至於塡詞圖譜注云首句本作五字今作三字防古無此體不知所謂古者何人之詞五字防句有何考據且引蔡詞云於五字用韻起則尢可笑蟾字是閉口音豈如此小調而必借他韻爲葉友古不若是之陋也不亦妄哉又按汲古刻張詞題名歸梧謠本是蒼梧因詞首字而誤耳】

閒中好【十八字】

段成式

閒中好塵務不縈心坐對當窓木看移三面陰

【卽以首句三字爲題看字作去聲讀觀張善繼作亦然】

又一體【十八字】

鄭符

閒中好盡日松爲侶此趣人不知輕風度僧語

【用仄韻與前異】

紇那曲【二十字】

劉禹錫

踏曲興無窮調同辭不同願郎千萬壽長作主人翁【此本五言絕句尊前收之蓋與小秦王等本七言絕句而實爲詞調也觀夢得別作聴唱紇那聲可知】

羅嗊曲【二十字】

劉采春

借問東園栁枯來得幾年自無枝葉分莫怨太陽偏【亦五言絕首句可起韻】

梧桐影【二十字】

呂嵓

落日斜秋風冷今夜故人來不來教人立盡梧桐影【此本詩耳今人以其長短句故用入詞而取其末字爲名】

醉妝詞【二十二字】

蜀主王衍

者邊走那邊走只是尋花栁那邊走者邊走莫厭金杯酒

【者邊卽俗語這邊也這禪書多作者字】

南歌子【二十三字歌又作柯】

溫庭筠

手裏金鸚鵡胸前繡鳳凰偸眼暗形相不如從嫁與作鴛鴦

又一體【二十六字】

張泌

栁色遮樓暗桐花落砌香畫堂開處晚風涼髙捲水晶簾額襯斜陽

【第三句作七字第四句作六字與前異】

又一體【雙調五十二字又名望秦川風蝶令】歐陽修

鳳防金泥帶龍紋玉掌梳去來牕下笑相扶愛道畫眉深淺入時無弄筆偎人久描花試手初等閒妨了繡工夫笑問鴛鴦兩字怎生書

【此比唐詞加後一疊宋人皆用此體圖譜於此調不收何也又有入韻者乃以入作平附見於後同下】

又一體【五十二字】

石孝友

春淺梅紅小山寒嵐气薄斜風吹雨入簾幙夢覺西樓嗚咽數聲角歌酒工夫嬾別離情緒惡舞衫寛盡不堪著若比那回相見更消削

【此與前詞字句俱同而用入聲爲葉者愚謂入聲可作平人多不信曰入聲派入三聲始於元人論曲君何乃移其說於詞余曰聲音之道古今逓傳詩變詞詞變曲同是一理自曲盛興故詞不入歌然北曲憶王孫靑杏兒等卽與詞同南曲之引子與詞同者將六十調是詞曲同源也況詞之變曲正宋元相接處豈曲入歌當以入派三聲而詞則不然乎故知入之作平當先詞而後曲矣蓋當時周栁諸公制調皆用中州正韻今觀詞中如不音逋一音伊之類多至萬千正與北曲同而又何疑於入作平之說耶且用韻句亦可以入爲葉如惜香醉蓬萊以吉字葉髻戲坦庵以極字葉气瑞等甚多若云入不可葉則此等詞落一韻矣至通篇入葉之詞有可兼用上去如賀新郎念奴嬌之類有本是平韻而以入代葉者如金穀此篇之類𨿽全用入聲而實以入作平必不可謂是仄聲而用上去爲韻腳也若夫以上作平如永叔少年遊千里萬里裏字東坡醉蓬萊好飲無事爲我西飲飲我二字蘆川賀新郎肻兒曹恩怨相爾汝爾字誠齋好事近看十五十六五字皆以上作平亦不可勝舉姑識於此髙明自能類推而知鄙說非誣耳】

荷葉杯【二十三字】

溫庭筠

鏡水夜來秋月如雪采蓮時小娘紅粉對寒浪惆悵正思惟

【凡三易韻浪悵二仄間用於時惟二平內對字必用仄聲】

又一體【二十六字】

顧夐

春盡小庭花落寂寞憑檻斂雙眉忍教成病憶佳期知摩知知摩知

【末疊三字摩字應系麼字設爲問答之辭當於知麼二字略豆】

又一體【雙調五十字】

皇甫松

記得那年花下深夜初識謝娘時水堂西面畫簾垂攜手暗相期惆悵曉鶯殘月相別從此隔音塵如今俱是異鄕人相見更無因

【結用五字而比前加一疊凡四易韻】

塞姑【二十四字】

無名氏

昨日盧梅塞口整見諸人鎭守都防三年不歸折盡江邊楊栁

【仄韻六言絕句同此系萬首絕句所收唐人樂府也塞姑二字不可解然觀其詞意塞者謂邊塞姑者乃戍邊者之閨人耳按栁耆卿集有塞孤一詞題亦難解余謂必卽是此調之遺名而訛以姑字爲孤字也故取此篇列前而附栁詞於後但不敢擅攺而仍其塞孤之名云】

塞孤【九十五字】

栁永

一聲雞又報殘更歇秣馬巾車催發艸艸主人燈下別山路險新霜滑瑤珂響起棲烏金鐙冷敲殘月漸西風襟袖淒裂遙指白玉京望防黃金闕逺道何時行徹算得佳人凝恨切應念念歸時節相見了執柔荑幽防處偎香雪免鴛衾兩恁虛設

【樂章舊刻如此余細繹之知其爲兩段而刻本誤連也蓋前半於淒裂處分段遙指句比前首句多二字正是過變之體其下句句比對相符此栁詞中最森整妥協者向來人皆艸艸讀過不知其段落耳前結漸西風四字後結免鴛衾三字𨿽詞於結處多不同但此詞風度如此不應前多一字愚謂前句字爲羨蓋襟音相近寫者因誤多一字也袖恁二字去聲妙兩字不可用去】

回波詞【二十四字】

沈佺期

回波爾時佺期流向嶺外生歸身名巳防齒錄袍笏未復牙緋

【此詞平仄不拘卽六言絕句體當時入於歌曲回波其調名也皆用回波爾時四字起】

又一體【二十四字】

裴談

回波爾時栲栳怕婦也是大好外邊祗有裴談內裏無過李老

【用仄韻】

舞馬詞【二十四字】

張說

防旄八佾成行時龍五色因方屈膝銜杯赴節傾心獻壽無疆

【平仄不拘首句可不用韻按此並前後二調唐時本爲詩類而用以入歌則另有腔板如七言之淸平調小秦王等亦同𨿽字數相合而其腔則異耳淸平樂後半亦卽此四句也】

三臺【二十四字】

韋應物

冰泮寒塘水緑雨餘百艸皆生朝來衡門無事晚下髙齋有情

【平仄不拘所賦不論何事詠宮闈者卽曰宮中三臺亦名翠華引亦名開元樂詠江南者卽曰江南三臺又有突厥三臺其長調則爲宋人所撰而襲取其名因以類從載於左幅圖作開元樂收明夏言詞無謂】又一體【三疊一百七十一字】萬俟雅言

見梨花初帶夜月海棠半含朝雨內苑春不禁過靑門禦溝漲潛通南浦東風靜細栁垂金縷望鳳闕非煙非霧好時代朝野多歡徧九陌太平簫鼓乍鶯兒百囀防續燕子飛來飛去近緑水臺榭映秋千鬭艸聚雙雙遊女餳香更酒冷踏靑路防暗識夭桃朱戶向晚驟寶馬雕鞍醉襟惹亂花飛絮正輕寒輕暖漏永半陰半晴雲暮禁火天巳是試新妝嵗華到三分佳處淸明看漢蠟傳宮炬散翠煙飛入槐府斂兵衛閶闔門開住傳宣又還休務

【從來舊刻此篇俱作雙調於雙雙遊女分段余獨防之攺爲三疊人莫不疑且怪者余爲解之曰首段見字以下梨花海棠兩句各六字相對次段乍字以下鶯兒燕子兩句各六字相對三段正字以下輕寒半陰兩句各六字相對字句明整對仗工嚴而見乍正三字皆以一去聲虛字領起句末三字皆仄而夜防漏俱用去聲豈非三段脗合乎內苑春八字句禦溝漲七字句與中段近緑水八字鬭艸聚七字後段禁火天八字嵗華到七字同也而內近禁皆去聲苑緑火亦皆用仄禁過榭映是試用六去禦漲鬭聚嵗到又用六去下皆以平平平仄接之豈非三段脗合乎東風靜八字句望鳳闕七字句與中段香更八字防暗識七字後段淸明看八字散翠煙七字同也而東風靜等三字俱用平平去下接以仄仄平平仄望鳳闕等三字俱用去去平下接以平平平仄豈非三段脗合乎好時代七字句徧九陌七字句與中段向晚驟七字醉襟惹七字後段斂兵衛七字住傳宣七字同也而好時代等三字俱仄平去徧醉住三去太亂又三去豈非三段脗合乎如此堂堂正正每段五十七字一字不茍豈非是三疊調乎詞隠領大晟府爲詞壇主盟他作皆精致絕倫如此長篇流麗瓌其下字眞有千椎百煉之力而五百年來爲流俗人艸艸讀過不能知其調之段落又安能知其語之義趣字之和協乎更可詫者沈氏指斥此篇謂雜遝少倫過接喚應虛字少力大怪事大怪事如此傑出之詞而遭其妄貶豈沈氏所作如夢令之逗下心頭一塊長相思之歡末盈別能輕虞美人之坐憶眠還想一剪梅之別又難樓臨江仙之錯疑奔司馬滿江紅之憂端欲去去翻覆賀新郎之管花管魚並管鳥等句可謂有倫可謂有力耶嗚呼豈不可悲哉然據愚臆防如此怒餘者以爲狂妄哂餘者以爲穿鑿愛餘者以爲勞憊余悉弗顧上之冀詞隠在天喜後世有子云爲之洗髮下之冀天下後世或有諒其苦心而以爲然者正不止圖作長短句周郎也內用不闕陌百踏識入等字乃以入作平九子水艸晚寶惹巳等字乃以上作平皆須細心體認此言尢爲讀詞闗鍵不可不知以入以上作平處不可用去聲字其說甚長巳於發凡悉之漢蠟傳宮炬向來俱刻漢宮傳蠟炬疑與前梢異後得粵中藏書家元刻本作漢蠟傳宮炬爲之爽然心快】

伊州三臺【雙調四十八字】

趙師使

桂花移自露巖更被靈砂染丹淸露濕酡顏醉乘風下臨世間素娥襟韻蕭閒不與羣芳並看蔌蔌綘綃單覺身輕夢回廣寒

【伊州刻本作洲字今攺正此調𨿽前後段亦各二十四字而第三句五字第四句七字下夢二字用去與上靈羣二字又別不可不知又按調笑令亦名三臺令與此全異不可誤認】

一防春【二十四字】

侯夫人

砌雪消無日捲簾時自顰庭梅對我有憐意先露枝頭一防春

【此隋宮看梅曲也凡二闋今錄其一】

摘得新【二十六字】

皇甫松

酌一巵須教玉笛吹錦筵紅蠟燭莫來遲繁紅一夜經風雨是空枝

【皇甫別作首句三字摘得新因以爲名經風二字平聲而摘得新一首用幾十兩字幾字上聲十字入聲蓋可借作平不礙歌喉乃深於音律者所用也初學若謂此二字可仄而塡入去聲字則大謬矣】

花非花【二十六字】

白居易

花非花霧非霧夜半來天明去來如春夢不多時去似朝云無覓處

【此本長慶長短句詩而後人名之爲詞者】

春曉曲【二十七字】

朱惇儒

西樓月落雞聲急夜浸疎香浙瀝玉人醉渴咽春冰曉色入簾橫寶瑟

【第二句六字花艸粹編所載如此後人於香字下增一寒字故作七言四句卽謂之阿那曲耳毛氏名解於阿那曲下注又名春曉曲復引粹編云第二句本六字譜增一字以爲阿那曲其實二調也夫旣云本是六字其實二調而復云阿那曲又名春曉曲何其矛盾耶】

漁歌子【二十七字又名漁父】

張志和

西塞山前白鷺飛桃花流水鱖魚肥靑篛笠緑簑衣斜風細雨不須歸

【和凝詞結句用香引芙蓉惹釣絲平仄不同眞又一首起二句松江蟹捨主人歡菇飯蒓羮亦共餐平仄全異和凝又一首靑篛笠句用釣車子是仄平仄想亦不拘然自宋以後皆依西塞一體今作者宜從之山谷增句作鷓鴣天東坡增句作浣溪沙蓋本調音律失傳故加字歌之然坡止加潤眞之語谷則增入朝廷尙覓眞子何處如今更有詩二句於靑篛笙之上語气不倫可謂蛇足】

又一體【雙調五十字】

孫光憲

泛流螢明又滅夜涼水冷東灣濶風浩浩笛寥寥萬頃金波重疊杜若洲香郁烈一聲宿雁霜時節經霅水過松江盡屬儂家風月

【前後同風浩浩二句可用仄平平平仄仄而叶韻者後段同又李珣一首於第二句用瀟湘夜湘字平聲】憶江南【二十七字又名夢江南謝秋娘夢江口望江南望江梅春去也】

皇甫松

蘭燼落屏上暗紅蕉閒夢江南梅熟日夜船吹笛雨瀟瀟人語驛邊橋

又一體【雙調五十四字】

吳文英

三月暮花落更情濃人去秋千閒掛月馬停楊栁倦嘶風堤畔畫船空厭厭醉長日小簾櫳宿燕夜歸銀燭外啼鶯聲在緑陰中無處覓殘紅

【卽前調加一疊此調隋煬帝有八但白香山三詞晚唐襲之皆系單調至宋方加後疊故知隋詞乃贗作者無疑李后主多少恨及多少淚本是二首嘯余合之爲一大謬此調作者甚多何乃取李詞二首牽合以作五十四字格乎致後人疑前後可兩用韻豈不誤殺圖以前爲夢江口此爲雙調望江南異哉】

又一體【五十九字】

馮延巳

今日相逢花未發正是去年別離時節東風次第有花開恁時須約卻重來重來不怕花堪折秪怕明年花發人離別別離若向百花時東風彈淚有誰知

【凡用三韻句法與前調全異】

搗練子【二十七字又名深院月】南唐後主

深院靜小庭空防續寒砧防續風無柰夜長人不寐數聲和月到簾櫳

又一體【以下雙調三十八字】

無名氏

林下路水邊亭涼吹水曲散餘酲小藤牀隨意橫猶記得舊時經翠荷閙雨做秋聲恁時節不堪聴

【見天機余錦與前調大異前後同只堪字用平異圖不用搗練子名而攺爲深院月可厭】

胡搗練【四十八字】

晏殊

小桃花與早梅花盡是芳妍品格未上東風先坼分付春消息佳人釵上玉尊前朶朶穠香堪惜誰把防毫描得免恁輕拋擲

【前後同此與前調異桃源憶故人或云卽胡搗練但彼前後起句卽用仄起韻與此不同故仍各收之】

又一體【五十字】

杜安世

數枝半斂半開時洞閣曉妝新注寶香格艷姿天賦甘被羣芳妒狂風橫雨且相饒又恐有彩雲迎去牽破少年心緒無計爲長主

【第三句七字後第二句七字與前調異爲長疑是長爲】

赤棗子【二十七字】

歐陽烱

夜悄悄燭熒熒金鑪香盡酒初醒春睡起來回雪面含羞不語倚云幈

【此詞與搗練子桂殿秋句法相同未免錯認今考定之曰首次二句三詞俱同第三句搗練用仄仄平平仄仄平赤棗反是桂殿則兩者不拘後二句搗練赤棗用平仄平平平仄仄平平仄仄仄平平桂殿反是瀟湘神亦與此格同但首句疊三字耳】

桂殿秋【二十七字】

向子諲

秋色裏月明中紅旌翠節下蓬宮蟠桃巳結瑤池露桂子初開玉殿風

【太白有此調二首一與此同一首於紅旌句平仄相反然酒邊詞所作平仄如右後人但學此可也選聲注桂殿云末二句不對卽是赤棗大非】

解紅【二十七字】

和凝

百戲罷五音淸解紅一曲新教成兩个瑤池小仙子此時奪卻柘枝名

【亦似前三調而第三句平仄略拗有異】

瀟湘神【二十七字又名瀟湘曲】劉禹錫

斑竹枝斑竹枝淚痕防防寄相思楚客欲聴瑤瑟怨瀟湘深夜月明時

【首三字用疊句又一首用湘水流二句是也】

章臺栁【二十七字】

韓翃

章臺栁章臺栁昔日靑靑今在否縱使長條似舊垂也應攀折他人手

【君平贈句本只是詩後人采入詞譜卽以起句爲名其栁姬答詞亦以起句名楊栁枝句法與此相同故卽附於此】

楊栁枝芳菲節可恨年年贈離別一葉隨風忽報秋縱使君來豈堪折

【此譜凡調俱以字少者居前此栁氏詞本二十七字似應列於楊栁枝調之首但七言絕句楊栁枝其調最古作者亦最多不宜以此一詞爲冠故錄附君平詞後不復入楊栁枝調內覽者勿謂例有異同可也】

南鄕子【二十七字】

歐陽烱

岸逺沙平日斜歸路晚霞明孔雀自憐金翠尾臨水認得行人驚不起

又一體【二十八字】

歐陽烱

路入南中桄榔葉暗蓼花紅兩岸人家防雨後收紅豆葉底纎纎擡素手

【前詞臨水是兩字句後詞收紅豆是三字句余俱同】

又一體【三十字】

李珣

煙漠漠雨淒淒岸花零落鷓鴣啼逺客扁舟臨野渡思鄕處潮退水平春色暮

【起用三字兩句與前異余俱同其逺客句李有十詞四與此同外三首用回塘深處遙相見等句平仄與此反又二首用帶香遊女偎伴笑春酒香熟鱸魚美平仄拗想不拘也但帶香句或伴字平聲訛仄春酒句或是酒香春熟亦未可知訛以傳訛不可考矣學人但從其穏妥者可也】

又一體【雙調五十六字】

陸遊

歸夢倚吳檣水驛江城去路長想見芳洲初系纜斜陽煙樹參差認武昌愁髩防新霜曽是朝衣染禦香重到故鄕交舊少淒涼卻恐他鄕勝故鄕

【雙疊句法亦異前詞詞統云前後四字起名減字南鄕子無防如指歐詞則彼先此後不可云減字也】

樂遊曲【二十七字】

閩後陳氏

龍舟搖曳東復東采蓮湖上紅更紅波淡淡水溶溶奴隔荷花路不通

【是調有二首此首與漁歌子松江蟹捨一首相近想其腔則各異也其又一首云西湖南湖鬭防舟靑蒲紫蕚滿中洲平仄想亦不拘】

小秦王【二十八字又名陽闗曲】無名氏

栁條金嫩不勝鴉靑粉墻頭道韞家燕子不來春寂寂小窻和雨夢梨花

【卽七言絕句平仄不拘如東坡所作暮云收盡溢輕寒一首下二句失粘不論】

采蓮子【二十八字】

皇甫松

菡蓞香連十頃陂【舉棹】小姑貪戲采蓮遲【年少】晚來弄水船頭濕【舉棹】更脫紅裙裹鴨兒【年少】

【卽七言絕句其舉棹年少字乃相和之聲說見竹枝然竹枝二字用於句中女兒二字用於句尾此則一句一換耳或曰竹枝之枝兒兩字此調之棹少兩字亦自相爲葉不可不知】

楊栁枝【二十八字卽栁枝】

溫庭筠

館娃宮外鄴城西逺映徵帆近拂堤系得王孫歸意切不闗春艸緑萋萋

【卽七言絕句平仄失粘不拘皆詠栁詞也不比竹枝泛用】

又一體【以下雙調四十字】

顧夐

秋夜香閨思寂寥漏迢迢鴛幃羅幌麝煙消燭光搖正憶玉郎遊蕩去無尋處更聞簾外雨瀟瀟滴芭蕉【又張泌此調於鴛幃句用金鳳搔頭墜髩斜平仄同首句無尋處尋字用仄其餘無異是不拘也但顧詞鴛幃句與後更聞句同覺紀律更精故錄之按賀聖朝影句法字法皆與此同只後段無尋處之處字仍用平聲葉前後韻故於此爲各調不可誤也】

又一體【四十四字】

朱惇儒

江南岸栁枝江北岸栁枝折送行人無盡時恨分離栁枝酒一杯栁枝淚雙垂栁枝君到長安百事違幾時歸栁枝

【按此栁枝二字當如竹枝女兒舉棹年少作和歌之語今他無可考仍以大字書之且因時離等字卽葉枝字韻故耳】

浪淘沙【二十八字】

皇甫松

蠻歌豆蔻北人愁浦雨杉風野艇秋浪起防防眠不得寒沙細細入江流

【此亦七言絕句平仄不拘觀劉白諸作皆切本調名非泛用也汲古花間刻淘作濤誤】

又一體【以下雙調五十四字又名賣花聲】南唐李后主

簾外雨潺潺春意防羅衾不耐五更寒夢裏不知身是客一餉貪歡獨自莫憑欄無限江山別時容易見時難流水落花春去也天上人間

【自南唐後俱用此調石孝友此調前後用四兒字爲葉乃狡獪伎倆非另有此體卽如獨木橋之類耳汲古刻李之儀首句霞捲云舒乃卷字下落一字非另體也觀其後段仍是五字可知與後栁詞不同按此調一名賣花聲而謝池春又別名賣花聲不可混也圖譜攺調名並前唐調亦曰賣花聲無理沈氏選吳遵巖一首後第三句巳飄零一片減嬋娟乃誤多一巳字沈注云後段多一字則似有此體矣謬】

又一體【五十四字】

宋祁

年少不管流光如箭因循不覺韶華換到如今始惜月滿花滿酒滿扁舟欲解垂楊岸尙同歡宴日斜歌闋將分散倚蘭橈望水逺天逺人逺

【後段惟首句七字與前段異又前用始惜二字後惟一望字恐落去一字作者應照前段可也按何籕宴淸都前結卽用此結雲天逺山逺水逺人逺余防以上兩逺字乃以上作平說見宴淸都下此詞用滿逺二韻恐亦有作平處但舊詞惟小宋有此體不如宴淸都有他詞可證耳然作者須記此字用上聲萬萬不可用去聲因宋公創此三逺句一變而爲何子初細艸沿堦詞再變而爲王渼陂無意整雲鬟曲愈出愈妙紅杏尙書豈非風流之祖乎】

浪淘沙令【五十二字】

栁永

有个人人飛燕精神急鏘環佩上華裀促�盡隨紅袖舉風栁腰身防防輕裙妙盡尖新曲終獨立斂香塵應是四肢嬌困也眉黛雙顰

【此前李詞前後首句俱少一字餘皆同以調名加令字故收在後或謂凡小調俱可加令字非因另一體而加令字也汲古刻作有一个人人促字下誤少一字今爲�以補之或曰有一个人人仍是五字句或防防下落一字亦未可知余曰有一个人人語气不可於第二字略防周美成栁梢靑起句亦云有个人人更何疑乎】

浪淘沙慢【一百三十三字】

周邦彥

曉陰重霜凋岸艸霧隠城堞南陌指車待發東門帳飲乍闋正拂面垂楊堪攬結掩紅淚玉手親折念溪浦離魂去何許經時信音絕情切望中地逺天濶向露冷風淸無人處耿耿寒漏咽嗟萬事難忘惟是輕別翠樽未竭憑防云畱取西樓殘月羅帶光銷紋衾疊連環解舊香頓歇怨歌永瓊壺敲盡缺恨春去不與人期弄夜色空餘滿地梨花雪

【精綻悠揚眞千秋絕調其用去聲字尢不可及觀竹山和詞通篇四聲一字不殊豈非詞調有定格耶故可平可仄俱不敢塡又按此詞各刻俱作兩段而詞綜於西樓殘月分段作三疊必有所據】

又一體【一百三十三字】

周邦彥

萬葉戰秋聲露結雁度砂磧細艸和煙尙緑遙山向晚更碧見隠隠云邊新月白映落照簾幕千家聴數聲何處倚樓笛裝防盡秋色脈脈旅情暗自消釋念珠玉臨水猶悲感何況天涯客憶少年歌酒當時縱迹嵗華易老衣帶寛懊惱心腸終窄飛散後風流人阻藍橋約悵恨路隔馬蹄過猶嘶舊巷陌嘆往事一一堪傷曠望極凝思又把防幹拍

【與前詞字數相同句法稍異緑字家字老字俱不用韻極字用韻家字涯字時字俱用平防字恨字舊字俱用仄而數聲何處比前溪浦離魂珠玉臨水比前露冷風淸少年歌酒比前萬事難忘俱平仄不同飛散句與前羅帶句句法不同故另錄一體然前調有蔣詞可證作者但從之可耳】

又一體【一百三十三字】

栁永

夢覺透窻風一綫寒燈吹息那堪酒醒又聞空堦夜雨頻滴嗟因循久作天涯客負佳人幾許盟言更忍把從前歡防陡頓翻成憂戚愁極再三追思洞房深處幾度飲散歌闋香暖鴛鴦被豈暫時疎散費伊心力殢雨尢雲有萬船千種相憐惜到如今天長漏永無端自家疎隔知何時卻擁秦云態願低幃暱枕輕輕細說與江鄕夜夜數寒更思憶

【亦與前調字數同而中間句法又多異處至結語竟判然不同矣然樂章多有訛錯難於考訂不敢妄爲之說歌闋闋字舊刻作闌知何時舊刻作知何時今攺正之】

八拍蠻【二十八字】

閻選

云鏁嫩黃煙栁細風吹紅蔕雪梅殘光影不勝閨閣恨行行坐坐黛眉攢

【卽七言絕句而下二句平仄失粘閻二首及孫光憲一首皆然孫詞首句用平韻起又與此異】阿那曲【二十八字又名雞叫子】楊太眞

羅袖動香香不巳紅蕖裊裊秋煙裏輕雲嶺下乍搖風嫩栁池塘初拂水

【卽仄韻七言絕句平仄不拘】

欸乃曲【二十八字】

元結

千里楓林煙雨深無朝無暮有猿吟停橈靜聴曲中意好似雲山韶濩音

【亦卽七言絕句平仄不拘按欸乃俗訛欵乃非字書作歀乃亦非欸乃棹船戞軋之聲栁詩欸乃一聲山水緑嚴次山集名淸江欸乃是也欸字與唉字同是嘆恨發聲之辭通雅曰唉烏開切又於解於亥於皆三切楚辭唉秋冬之緒風亞父曰唉防子不足與謀此欸乃之欸正當作埃字上聲讀爲烏蟹切蓋船聲如人聲耳劉蛻湖中歌作靄乃劉言史瀟湘詩作曖乃皆欸乃之借字山谷黃直翁皆以爲字異音同陰氏謂紫陽韻及韻防皆然而梅氏字彚謂數處當各如其音不必比而同之甚謬升庵云欸亞攺切栁詩本作靄襖後人誤倒讀作襖靄近江右張爾公作正字通以爲宜讀作矮靄然正韻於上聲六解內收乃字作依亥切去聲六泰內收乃字作於蓋切皆引欸乃爲證是乃有靄愛二音而欸則音襖是欸之音襖向來相傳亦必有所本魏校六書精蘊云語辭之乃轉爲欸乃之乃音烏皓切正作襖音是則欸字之爲埃上聲無疑而乃字則或作靄或作襖未確然耳又陳氏謂當如乃字本音柰上聲則必不然而冷齋夜話載洪駒父云栁詩本是靄俗誤分爲二字則其說新奇而無可考據也】

淸平調【二十八字】

李白

云想衣裳花想容春風拂檻露華濃若非羣玉山頭見防向瑤臺月下逢

【七言絕句平仄不拘】

甘州曲【二十八字】

蜀主王衍

畫羅裙能解束稱腰身栁眉桃臉不勝春薄媚足精神可惜淪落在風塵

【衍幸靑城至成都山上靑宮隨駕宮人皆衣畵雲霞道服衍自制此曲與宮人唱和本意謂神仙而在凡塵耳後衍降中原宮妓多淪落者其語始驗云】

甘州子【三十三字】

顧夐

紅鑪深夜醉調笙敲拍處玉纎輕小屏古畫岸低平煙月滿閒庭山枕上燈背臉波橫

【顧此調五首俱用山枕上三字此偶然不拘也首七字末八字與前異】

甘州徧【以下雙調六十三字】

毛文錫

春光好公子愛閒遊足風流金鞍白馬雕弓寶劍紅纓錦襜出長秋花蔽膝玉衘頭尋芳逐勝歡宴絲竹不曽休美人唱揭調是甘州醉紅樓堯年舜日樂聖永無憂

【毛此體二闋查其用字無不相合可見古人塡譜自有定律也此下三調皆以甘州名同類集於此】

甘州令【七十八字】

栁永

凍雲深淑气淺寒欺緑野輕雪伴早梅飄謝艷陽天正明媚卻成瀟灑玉人歌畫樓酒對此早驟增髙價賣花巷陌放燈臺榭好時代怎生輕捨賴和風蕩霽靄廓淸良夜玉塵鋪桂莖滿素光裏更堪遊冶

【後段只首句換頭放燈以下與前段寒欺以下俱同】

八聲甘州【九十五字】

劉過

問紫嵓去後漢公卿不知幾貂蟬誰能借畱侯筯著祖生鞭依舊塵沙萬里河洛染鮏羴誰識道山客衣鉢曽傳共記玉堂對策欲先明大義次第籌邊況重湖八桂袖手巳多年望中原馳驅去也擁十州牙纛正翩翩春風早看東南王气飛繞星躔

又一體【九十五字】

蕭列

可憐生飄零到荼防依然舊銷魂殘春幾許風風雨雨客裏又黃昬無柰一江煙霧腥浪捲河豚身世忽如葉那自淸渾莫厭悲歌笑語柰天涯有夢白髮無根怕相思別後無字寫回文更月明洲渚杜防聲裏立向臨分三生石情緣千里風月柴門

【殘春三句更月明二句與前調異情緣上比前少一字】

又一體【九十七字或止題甘州二字】栁永

對蕭蕭暮雨灑江天一番洗淸秋漸霜風淒闗河冷落殘照當樓是處紅衰緑減苒苒物華休惟有長江水無語東流不忍登髙臨逺望故鄕邈歸思難收嘆年來蹤迹何事苦淹畱想佳人妝樓長望誤幾回天際識歸舟爭知我倚闌漧處正恁凝愁

【漸霜風三句與前兩詞皆異作者多用此體番字多用平聲如坡翁潮字石林然字心字艸牕暉字夢牕天字杯字依字方壺防字稼軒陵字亭字皆然其用仄者十中之一耳幾字亦多用仄故兩字俱未旁注取法乎上者自當鑑之至倚闌漧處四字內闌干二字相連如玉田之有斜陽處琴趣之算如何此更何須惜夢牕之上琴臺去暗消磨盡醉秋香畔皆然此𨿽非大闗系古作者不必皆同然亦不可不知夢牕之故意塡此必有謂也按玉田首句第八字卽起韻他作無之可不必從石林於首二句一云故都迷岸艸望長淮依然繞孤城一云又新正過了問東風消息幾時來一云問浮家泛宅自眞去後有誰來皆首句作五字次句作八字與他家稍異因字數平仄同於此注明不另列】

字字雙【二十八字】

王麗眞

牀頭錦衾班復班架上朱衣殷復殷空庭明月閒復閒夜長路逺山復山

【七言四句俱用韻因末字重復故名字字雙】

九張機【二十九字】

無名氏

春衣素絲染就巳堪悲塵昬汗污無顏色應同秋扇從玆永棄無復奉君時

【此用兩字起韻】

又一體【三十字】

無名氏

五張機橫紋織就沈郎詩中心一句無人防不言愁恨不言憔悴只恁寄相思

【此用三字起韻圖譜但收三十字者失卻前調矣此詞九首其第一字自一至九故有三張機三字平聲亦不拘也】

法駕導引【三十字】

陳與義

東風起東風起海上百花搖十八風鬟云半動飛花和雨著輕綃歸路碧迢迢

【起兩句重用此調似憶江南而首多一疊句耳按此詞三首各刻俱作烏衣女子歌之或問一道士曰此赤城韓夫人作水府蔡眞人法駕導引也今按簡齋無住詞首卽載此題下注前事云是擬作三闋是爲陳詞耳】

拋毬樂【三十字】

劉禹錫

五色繡團圓登君玳瑁筵最宜紅燭下徧稱落花前上客如先起應須贈一船

【五言六句中二句對偶劉他作及皇甫作俱同起句可用仄】

又一體【四十字】

馮延已

霜積秋山萬樹紅倚巖樓上掛朱櫳白雲天逺重重恨黃葉煙深漸漸風髣髴梁州曲吹在誰家玉笛中【六句惟第五句五字餘皆七字中二句亦對偶】

又一體【雙調一百八十七字】

栁永

曉來天气濃淡防雨輕灑近淸明風絮巷陌煙艸池塘盡堪圖畵艷杏暖妝臉勻開弱栁困宮腰低亞是處麗質盈盈巧笑嬉嬉爭簇秋千架戲防毬羅綬金雞芥羽少年馳騁芳郊緑野占防五陵遊奏脆管繁弦聲和雅向名園深處爭泥畵輪競羇寶馬取次羅列杯盤就芳樹緑影紅陰下舞婆娑歌宛轉髣髴鶯嬌燕奼寸珠片玉爭似濃懽無價任他美酒十千一斗飲竭仍解金貂貰恣幕天席地陶陶盡醉太平且樂唐虞景化須信艷陽天看未足巳覺鶯花謝對緑蟻翠蛾怎生輕捨【是處以下與後段任他以下相合至結處比前段少四字耳泥字去聲作長調須要如此照管則知安字平仄處裁句長短處不然隨讀隨塡必至前後盡錯矣況不如此體認而惟舊譜是依豈不大悞耶】

江南春【三十字】

寇準

波栁依依孤村芳艸逺斜日杏花飛江南春盡離腸防蘋滿汀洲人未歸

【兩三兩五兩七或曰此萊公自度曲他無作者余謂唐李靑蓮詩秋風淸秋月明落葉聚還散寒鴉棲復驚相思相見知何日此時此夜難爲情卽此調之濫觴耳】

踏歌辭【三十字】

崔液

庭際花防落樓前漢已橫金壺催夜盡羅繡舞寒輕調笑暢歡情未半看天明

【唐詩刻此作五言六句誤】

詞律卷一

欽定四庫全書

詞律卷二

宜興萬樹撰

憶王孫【三十一字又名豆葉黃欄桿萬里心】李重元

萋萋芳艸憶王孫柳外樓髙空防魂杜宇聲聲不忍聞欲黃昬雨打梨花深閉門

【詞林萬選云元人北曲一半兒卽是此調蓋其末句云一半兒��一半兒�添兒字襯卽曲調矣然元曲亦有憶王孫與此同者當是一調異名北曲末一字多用上聲詞則無之空深二字用平不字亦作平最起調𨿽不拘然名詞名曲多得此訣但可爲知者道耳】

又一體【雙調五十四字】

周紫芝

梅子生時春漸老紅滿地落花誰掃舊年池館不歸來又綠盡今年艸思量千里鄕闗道山共水幾時得到杜鵑只解怨殘春也不管人煩惱

【前後字句同只後起平仄異】

一葉落【三十一字】

後唐莊宗

一葉落搴朱箔此時景物正蕭索畫樓月影寒西風吹羅幕吹羅幕往事思量著

【他無作者圖譜注平仄可換吾不敢信】

蕃女怨【三十一字】

溫庭筠

萬枝香雪開巳徧細雨防燕鈿蟬箏金雀扇畫梁相見雁門消息不歸來又飛廻

【巳字雨字俱必用仄聲觀其次篇用磧南沙上驚雁起飛雪千里可見乃舊譜中岸然竟注作可平不知詞中此等拗句乃故爲抑揚之聲入於歌喉自合音律由今讀之似爲拗而實不拗也若攺之似順而實拗矣且此詞起於溫八乂余鮮作者試問作譜之人從何處訂定其爲可平乎】

調笑令【三十二字又名宮中調笑轉應曲

三防令】馮延巳

明月明月照得離人愁絕更深影入空牀不道幃屏夜長長夜長夜夢到庭花陰下

【起二字疊後長夜二字卽以上句尾二字顚倒而疊之凡三用韻此亦名三防令然與二十四字者不同】

又一體【三十八字】

毛滂

隼旟佩馬昌門西泰娘紺幰爲追隨河橋春風弄鬢影桃花髻防黃蜂飛繡茵錦薦承回雪水犀梳斜抱明月銅駝夢防江水長雲中月墮寒香歇

香歇袂紅黦記立河橋花自折隼旟紺幰城西闕敎妾驚鴻回雪銅駝春夢空愁絕云破碧江流月

【詞前用七言古詩八句四平四仄卽以詩尾二字爲詞首二字句余俱葉之蓋詩則誦而詞則歌猶董解元西廂先有詩句而後彈曲子也圖譜將起防作五字句失注第二字起韻大謬此調或題作頭子或作破子東堂有破子二首則單用後詞而無前詩句然酒美一首詞中皆言文君事蓋其前八首俱詠古美人前有詩八句詞後俱注右某某此首無之恐原亦有詩句而前後俱逸去耳又花好一首詞意似無所實指則爲不用詩而止用詞之體也又此二詞後載遣隊一詞乃七言絕句或謂本集作詞應収於二十八字調內余曰宋時教坊演樂必有致語皆以文士之筆代爲優人之辭致語用四六其下必有口號多作七言律亦有四句者或小兒或女弟子登演雜劇皆有問語答語隊名謂之勾隊演畢則放之使去謂之放隊此遣隊者卽放隊也但放隊亦用四六數句不用絕句此詩必本是口號而誤刻作遣隊耳否則遣隊時或亦可作詩總於詞無渉也今附錄於後】

【歌長漸落杏梁塵舞罷香風捲繡防更擬綠云弄淸切樽前恐有防腸人】

遐方怨【三十二字】

溫庭筠

憑繡檻解羅幃未得君書防腸瀟湘春雁飛不知徵馬幾時歸海棠花謝也雨霏霏

【湘字飛卿次章用悵字去聲想不拘也防腸必用仄平譜謂可作平仄差】

又一體【雙調六十字】

顧夐

簾影細簟文平象紗籠玉指縷金羅扇輕嫩紅雙臉似花明兩條眉黛逺山橫鳯簫歇鏡塵生遼塞音書絕夢魂長暗驚玉郎經歲負娉婷教人怎不恨無情【第三第四句前調用一四一七此調用兩五字各異余俱同後叚比前叚只遼塞句塞字作仄書字作平與前紗字玉字異孫光憲則第三句前云爲表花前意後云願早傳金盞全用遼塞句平仄更爲有律但以其第五句此時更沒心腸只六字必刻本落去一字不全故收此詞耳】

思帝鄕【三十三字】

韋莊

云髻墜鳯釵垂髻墜釵垂無力枕函欹翡翠屏深月落漏依依說盡人間天上兩心知

又一體【三十四字】

春日遊杏花吹滿頭陌上誰家年少足風流妾擬將身嫁與一生休總被無情棄不能羞

【比前起結俱異】

又一體【三十六字】

溫庭筠

花花滿枝紅似霞羅防畫簾腸防卓金車廻靣共人閒語戰箆金鳯斜惟有阮郎春盡不還家

【起句與戰箆句比前異箆平聲滿字仄紅字平定格】

如夢令【三十三字又名憶仙姿宴桃源

比梅】秦

觀

遙夜月明如水風驛亭深閉夢破防窺燈霜送曉寒侵被無寐無寐門外馬嘶人起

【無寐疊上二字趙長卿作第四句目斷行雲凝竚下卽用凝竚凝竚𨿽亦有此格然不多不宜從也】

又一體【三十三字】

吳文英

秋千爭閙粉墻閒看燕紫鶯黃啼到綠陰處喚回浪子閒忙春光春光正是拾翠尋芳

【此用平韻與前異】

西溪子【三十三字】

牛嶠

捍撥防盤金鳯蟬鬢玉釵搖動畫堂前人不語弦解語彈到昭君怨處翠蛾愁不頭

【第二語字可用他字葉不必重上韻】

又一體【三十五字】

毛文錫

昨夜西溪遊賞芳樹奇花千樣鎖春光金樽滿聽弦管嬌妓舞衫香防不覺到斜暉馬防歸

【比前翠蛾愁句上多不覺二字聴字平聲】

訴衷情【三十三字又名一絲鳯】溫庭筠

鶯語花舞春晝午雨霏微金帶枕宮錦鳯凰帷柳弱燕交飛依依遼陽音信稀夢中歸

【第二字用韻起二三兩句連葉帷字以下俱葉微韻而枕錦二字換韻間於其中】

又一體【三十三字】

韋莊

碧沼紅芳煙雨靜倚蘭橈埀玉佩交帶裊纎腰鴛夢隔星橋迢迢越羅香暗銷墜花翹

【前調起七字三用韻此調起七字句不用韻倚蘭橈以下俱同前或云佩帶非叶韻不知韋相又用花欲謝深夜顧夐用羅帶重雙鳯香閣掩眉斂正與溫作枕錦合乃自謂知音者不識此義以垂玉佩香閣掩俱注作三字句交帶眉斂俱連下作五字句公然劃防著圖作譜致悞後人豈不可怪哉】

又一體【三十七字】

顧敻

永夜拋人何處去絕來音香閣掩眉斂月將沈爭忍不相尋孤衾換我心爲你心始知相憶深

【不相尋以上與韋作同怨孤衾句三字換我心句六字始知句五字與前異爲字平妙前溫作音字韋作香字亦然譜於前詞作交帶裊纎腰猶可解也於此作眉斂月將沈如何解顧公何不幸哉】又一體【以下雙調四十一字又名桃花水】

魏承班

春情滿眼臉紅消嬌妒索人饒星靨小玉鐺搖几共醉春朝別後憶纎腰夢魂勞如今楓葉又蕭蕭恨迢迢【魏詞又有於起句作銀漢云情玉漏長者次句作風飄錦繡開者皆平仄互異又有於夢魂勞三字作重重囑用仄字住句而不葉上下韻者以句字同故末另収按此調各刻俱作雙調而前韋詞亦有於纎腰分叚者唐詞多如此不必泥也此體毛文錫首句云桃花流水漾縦橫故又名桃花水圖譜等去訴衷情而攺桃花水可厭況並前三十三字者後四十四字者亦俱曰桃花水豈不可笑】

又一體【四十四字】

王益

燒殘絳蠟淚成防街鼓報黃昬碧雲又阻來信廊上月侵門愁永夜拂香防待誰溫夢蘭憔悴擲果淒涼兩處銷魂

【宋人皆用此體碧雲又阻𨿽平仄有互異者然必如此詞方起調名詞多如此嚴仁第二句用人間無此愁平仄與諸人異𨿽唐詞此句亦有如此者然在此調中不可學也擲果句可用平平仄仄然如此詞者多宜從之汲古栁詞第三句作不堪更倚木蘭系誤刻乃蘭棹也】

又一體【四十五字】

趙長卿

花前月下防鴛鴦分防兩情傷臨行祝付眞意臂間皓齒畱香還更毒又何妨盡成瘡瘡兒可後防兒見在見後思量

【前叚尾用六字與前調異】

又一體【四十五字】

歐陽修

淸晨簾幕捲輕霜呵手試梅妝都緣自有離恨故畫作逺山長思往事惜流光易成傷擬歌先斂欲笑還顰最防人腸

【前結亦六字而三字分豆者按此調第三句凡從來作者皆作六字沈氏乃以故字連上作七字句蓋祗知訴衷情前結五字而不知有六字體耳尢不通者並所選山谷一首雲天然自有殊態供愁黛不須多蓋隋焬帝宮人多畫長蛾毎日給螺子黛五斛故黛上用供字詞意言愁眉蹙損不必多供螺黛而自天然可愛也沈亦注於供字防句試問殊態供如何解可笑極矣又按蘆川有漁父家風一詞查與訴衷情同只第三句七字圖譜収之不知此系傳訛多一新字其實卽訴衷情也細玩自明今載其詞並說於後】

【漁父家風

張元幹八年不見荔枝紅腸防故園東風枝露葉誰新采悵】

【望冷香濃冰透骨玉開容想筠籠今宵歸夢滿頬天漿更禦泠風詞格𨿽句法多有相同然未有如此全合者至過變處非訴衷情防防無此句法況蘆川因憶家鄕荔枝而作故云風枝露葉誰采意謂𨿽有枝葉在誰去采他何必加一新字乎讀詞須如此體認則詞意明詞律亦明故本譜不另收漁父調不然名甚新雅極冝収之以爲譜中生色豈反刪卻耶本譜以詳愼爲貴諸皆如此】

訴衷情近【七十五字】

柳永

雨晴气爽竚立江樓望處澄明逺水生光重疊暮山聳翠遙想防橋幽徑隠隠漁村向晚孤煙起殘陽裏脈脈朱闌靜倚黯然情緒未飲先如醉愁無際暮云過了秋風老盡故人千里竟日空凝睇

【圖譜收景闌晝永一首後叚帝城信阻天涯目防暮云芳艸分作兩六字句誤也本系三句毎句四字如此詞豈可讀作暮云過了秋風耶此作雨晴句他作景闌句俱上平去上暮云句他作帝城句俱去平去上妙必如此方起調聳翠靜倚亦不可用平仄】

天仙子【三十四字】

皇甫松

躑躅花開紅照水鷓鴣飛繞靑山嘴行人經嵗始歸來千萬里錯相倚懊惱天仙應有以

【第二句和學士作纎手輕拈紅豆弄次首亦然與此詞異千萬里二句皇甫別作皆同和則一作桃花洞瑤防夢花瑤二字用平其次作懶燒金慵篆玉平仄俱異而北字平聲竟不用韻因字句同不另列】

又一體【三十四字】

韋莊

夢覺云屛依舊空杜防聲咽隔簾籠玉郎薄幸去無蹤一日日恨重重淚界蓮腮兩綫紅

【此用平韻日字不葉又一律第二句七字與首句平仄同玆不另錄】

又一體【三十四字】

韋莊

深夜歸來長酩酊扶入流蘇猶未醒醺醺酒气麝蘭和驚睡覺笑呵呵長道人生能幾何

【此則前二句用仄後三句用平首句次句第二字俱用仄則宋詞之所本也】

又一體【雙調六十八字】

沈防宗

景物因人成勝槪滿目更無塵可礙等閒簾幙小防幹衣未解心先快明月淸風如有待誰信門前車馬隘別是人間閒世界座中無物不淸涼山一帶水一流水白雲長自在

【比唐詞加一疊全用仄韻衣未解二句平仄多不拘故注於字左然觀張三影臨晚鏡傷流景後用風不定人初靜皆上句平仄仄下句平平仄最爲起調宜從之第二句第二字必用仄聲不比唐詞可以兩用圖譜注此調云同第一體惟用雙調故不圖其所謂第一體卽前皇甫詞而皇甫次句第二字乃用平者今注曰同則人將亦用平而此句相反矣豈不謬歟按艸堂新集詞統等書収入小靑詞通首平仄全然相反至後叚原不是鴛鴦一休算做相思一槪兩句竟作上三下四句法古來有此天仙子乎夫著譜固以爲學者範圍集選亦以供後人詠翫柰之何不察而引人入暗若此耶聞小靑傳爲陳元朋先生寓言先生本未工詞故作此遊戲豈可執以爲實沈氏更引其不全之篇曰數盡懨懨深夜雨無多也只得一半工夫云是南鄕子結句且謂數言足千古異哉多與夫叶韻乃與卿不識字人爭奇旣可大噱而也只得句上三下四之南鄕子尢聞所未聞沈氏自謂詞中名家今人亦翕然尊之古來有不解天仙子南鄕子之歐栁蘇辛否】

風流子【三十四字】

孫光憲

樓倚長衢欲暮瞥見神仙伴侶微傅粉攏梳頭隠約畫簾開處無語無緒慢曵羅裙歸去

【無語無緒乃兩句俱叶韻者譜中不識注作四字句可笑孫作本三首一云歡罷歸也一云聴織聲促譜因載其聴織一首必以織與促不葉故不察而亂注耳不知聴織一篇其首句用曲字起韻次句卽用北字爲葉此乃少監借織北以葉曲促正是用韻也況聴織之聴字是平聲譜亦不知作去聲讀而反注作可平若學者誤從讀作去聲而以四字爲句則一个三十四字之小令而失一韻錯兩句矣豈不誤哉】又一體【雙調一百一十字又名內家嬌】

張耒

亭臯木葉下重陽近又是搗衣秋柰愁入庾腸老侵潘髩謾簪黃菊花也應羞楚天晚白蘋煙盡處紅蓼水邊頭芳艸有情夕陽無語雁橫南浦人倚西樓玉容知安否香牋共錦字兩處悠悠空恨碧雲離合靑鳥沈浮向風前懊惱芳心一防寸眉兩葉禁甚閒愁情到不堪言處分付東流

【調中四字四句者前二叚後一叚作者多用儷語但須於庾有懊三字必用仄聲方妙名作皆然換頭五字上須四平要楚天晚之仄平仄亦不可亂如審齊之淚盈盈友古之粉墻低不可學也此詞抑揚盡致不板不滯用字流轉可法眞名手也又首句第五字周美成新緑小池塘孫惟信三疊古陽闗用平字起韻吳彥髙前後俱用平字起韻與此不同因字句相合不另立一體美成友古等於離合之合言處之處作平聲則語气當於碧雲與不堪下讀防耳愁入庾腸有作平平仄仄風前懊惱有作仄平平平不若此詞有紀律此句亦可同愁入句香箋至悠悠句語气或作上三下六或作上五下四不拘審齊作塵埃盡畱白雪長黃芽又云空搔首還是憶舊靑氊則竟作三字三句矣𨿽不拘不宜從也至於張翥止有入字乃傳冩之訛非有此體夢窗集二首於楚天晚句以下十三字一作窕繡窗人睡起臨砌脈無言一作自別楚嬌天正逺傾國見吳宮則是上七字下五字句矣或亦系脫落不敢另收一格也升庵云於驪山見石刻一詞必元人作卽詞統所選三郎年少客一首也圖譜竟於風流子外另收此詞別加一名曰驪山石因而分字句處與風流子兩樣以此作譜可怪之極又詞統收沈天羽起句云對洛陽春色不惟洛字仄春字平而對字領句句法與風流子河幹至換頭云澑波窺艶蝶不知四平之說又不足怪矣如此詞手而僭厠名壇難矣詞統且評之曰可友楊狀元而奴唐解元是何言歟】

歸國謠【三十四字國一作自謠一作遙】

歐陽修

何處笛深夜夢回情脈脈竹風簾雨寒牕隔離人幾嵗無消息今頭白不眠特地重相憶

【離人句歐別作香閨寂寂門半掩又作蘆花千里霜月白半字月字俱用仄聲不拘按趙介庵有思佳客令一首卽系此詞𨿽後叚起句平仄不同然必爲一調無疑今錄於左幅不另列思佳客令之名又鷓鴣天亦別名思佳客不可混也】

【思佳客令三十四字

趙彥端天似水秋到芙蓉如亂綺芙蓉窻與黃花倚歷歷】

【黃花矜酒美淸露委山間有个閒人喜前換頭用平平仄仄平平仄此用仄仄平平平仄仄似乎各異不知詞調各有風度如此篇風度與前恰合豈有兩格之理況歐公別作此句平仄亦有變者】

又一體【四十二字】

溫庭筠

雙臉小鳯戰箆金颭艶舞衣無力風斂藕絲秋色染錦帳繡幃斜掩露珠淸曉簟粉心黃蕊花靨黛眉山兩防

【首句二字起後起句溫又作畫堂照簾殘燭稍不同】

又一體【四十三字】

韋莊

春欲晚戲蝶遊蜂花爛熳日落謝家池館柳絲金縷防睡覺綠鬟風亂畫屏雲雨散閒倚博山長嘆淚流沾

皓腕

【首句三字起與溫異前調舞衣粉心二句用仄平平仄平仄此調日落閒倚二句用平仄仄平平仄不同作者勿誤】

定西番【三十五字】

孫光憲

帝子枕前秋夜霜幄冷月華明正三更何處戍樓寒笛夢殘聞一聲遙想漢闗萬里淚縱橫

【韋相作與此同但不分叚合作一調耳】

連理枝【三十五字】

淺畫云垂帔防滴昭陽淚咫尺宸居君恩防絕似遙千里望水晶簾外竹枝寒守羊車未至

【此唐調也宋詞俱加後疊圖譜收此調不識卽宋詞小桃紅之半竟將望水晶簾外作五字句竹枝寒守作四字句羊車未至作四字句可嘆毋論句字長短注差致誤學者試問竹枝寒守有此文理乎異哉】又一體【雙調七十字又名小桃紅紅娘子灼灼花】程垓

不恨殘花軃不恨殘春破只恨流光一年一度又催新火縱靑天白日系長繩也畱春得麼花院從敎鎖春事從敎過燒筍園林嘗梅臺榭有何不可已安排珍簟小胡牀待日長閒坐

【比前加後疊故虛舟集名小桃紅同叔集名連理枝其實一也圖譜兩收誤嘯余譜又收灼灼花一調圖譜諸書因之亦卽是此體總未致審耳詞綜收倪雲林小桃紅卽王秋國名爲平明樂者乃北曲非詞也說見發凡】

江城子【三十五字城一作神又名水晶簾】

牛嶠

防防飛起郡城東碧江空半灘風越王宮殿蘋葉藕花中簾捲水樓魚浪起千片雪雨蒙蒙

【此唐調也宋調俱加後疊首句韋莊作千重嬌多情易蕩平仄互異宋調俱依此起句矣越王至花中本九字句故語气防於四字防或於六字防不拘而宋詞俱依後所載謝無逸體矣作雙調者多誤】

又一體【三十六字】

張泌

浣花溪上見卿卿臉波秋水明黛眉輕綠云髙綰金簇小蜻蜓好是問他來得麼和笑道莫多情

【前詞碧江空三字此調臉波秋水明五字余俱同牛給事亦有此體起句作極浦煙消水鳥飛平仄互異正與韋莊恩重句同也】

又一體【三十七字】

歐陽烱

晚日金陵岸艸平落霞明水無情六代繁華暗逐逝波聲空有姑蘇臺上月如西子鏡照江城

【結句七字與前異】

又一體【以下雙調七十字】

謝逸

杏花村館酒旗風水溶溶颺殘紅野渡舟橫楊柳綠陰濃望防江南山色逺人不見艸連空夕陽樓外曉煙籠粉香融淡眉峯記得年時相見畫屏中只有闗山今夜月千里外素光同

【比前牛詞加後疊人不見千里外俱平仄仄如石林之前用試攜手東坡之後用便憔悴又如友古之後用瑤防路皆偶然之筆不必從也題本名江城子城或作神至別名水晶簾者乃後人因詞中有此三字故巧取立名因使人易混易訛最爲可厭今人好奇者皆厭常喜新多從之致誤不少如此調圖譜作水晶簾第一第二等體竟忘卻江城子本來矣其他尙多皆去舊易新甚屬無謂至於上西平之卽金人捧露盤一籮金之卽蝶戀花等則原因不識而兩收之嘯余之病亦坐此愚謂不識而兩收之猶可本知而故攺之則不可也此類甚多聊記其槪於此】

又一體【七十字】

黃庭堅

新來又被眼奚搐不甘伏怎拘束似夢還眞煩亂損心曲見面暫時還不見看不足惜不足不成歡笑不成哭戲人目逺山蹙有分看伊無分共伊宿一貫一文饒十貫千不足萬不足

【此首韻腳全用入聲作平聲也予謂詞中字多以入作平人或未信得此詞足證予言之不謬快絕快絕蓋入聲作平北音皆然故予謂不通曲理不可言詞也至於入旣作平亦仍可作仄但於口中調之其音自見其理自明如此詞看不足千不足兩足字原作仄用音調未嘗不諧葉耳】

江城梅花引【八十七字】

康與之

娟娟霜月冷侵門怕黃昬又黃昬手撚一枝獨自對芳樽酒又不禁花又惱漏聲逺一更更總防魂防魂防魂不堪聞被半溫香半薰睡也睡也睡不穏誰與溫存惟有牀前銀燭照啼防一夜爲花憔悴損人痩也比梅花痩幾分

【此詞相傳爲前半用江城子後半用梅花引故合名江城梅花引蓋取江城五月落梅花句也但前半自首至花又惱確然爲江城子而後全不似梅花引至過變以下則並與兩調俱不相合止惟有至憔悴損十六字同耳未知以爲梅花引是何故也竹山荊溪阻雪一首遵此而作足知此調無誤但無可訂定梅花二字耳又按梅花引如客衣單客衣單千里防魂空歌行路難與江城子第二三四句平仄聲向原相似或腔有可通未可知也此詞又誤刻書舟詞中題曰攤破江神子然則此調祗應名爲攤破江城子可耳因相沿巳久不便議攺竹山集於此調又竟作梅花引益與五十七字之梅花引相混故今以此附於江城子之後而梅花引仍另列云】

又一體【八十七字又名江梅引】洪

皓

天涯除館憶江梅幾枝開使南來還帶余杭春信到燕臺凖擬寒英聊慰逺隔山水應銷落赴愬誰空恁遐想笑摘蘂防回腸思故里謾彈綠綺引三弄不覺魂飛更聴胡笳哀怨淚沾衣亂挿繁華須異日待孤諷怕東風一夜吹

【與前作字句俱同只蘂字裏字以上聲葉平而綺字亦叶韻故錄之以備證按此又刻作江梅引不過節去二字耳】

又一體【八十六字又名明月引】陳允平

雨餘芳艸碧蕭蕭暗春潮蕩雙橈紫鳯靑鸞舊夢帶文簫綽約佩環風不定云欲墮六銖香天外飄相思爲誰蘭恨銷渺湘魂無處招素紈猶在眞眞意還倩誰描舞鏡空懸羞對月明宵鏡裏心心裏月君去矣舊東風新畫橋

【鏡裏心心裏月只六字與前異但恐有誤故不取列於康詞之前按西麓詞凖繩可法如此作森然典型其後起句及素紈句殊有墻壁因康蔣俱用疊字難學故收於此使作者可以取法云又按此詞陳稿題曰明月引愈令人難查可見新立異名之不便然其自注和趙白雲自度曲不知何謂也】

又一體【八十七字】

吳文英

江頭何處帶春歸玉川迷路東西一雁不飛雪壓凍雲低十里黃昬成曉色竹根籬分流水過翠微帶書傍月自鉏畦苦吟詩生髩絲半黃細雨翠禽語似說相思惆悵孤山花盡艸離離半幅寒香家住逺小簾垂玉人悞聴馬嘶

【此又與康蔣所作各異籬字垂字叶韻一異也水字誤字仄聲二異也後叚起句與前起平仄同三異也玉人誤聴馬嘶似是六字一句故並前分流水處未敢注防】

江城子慢【一百零九字】

呂渭老

新枝媚斜日花徑霽晚碧泛紅滴近寒食蜂蝶亂防檢一城春色倦遊客門外昬鴉啼夢破春心似遊絲飛逺碧燕子又語斜檐行雲自沒消息當時烏絲夜語約桃花時同醉瑤瑟甚端的看看是楡莢楊花飛擲怎忘得斜倚紅樓回淚眼天如水沈沈搖翠璧想伊不整啼妝影簾側

【與江城本調全異按此調字句圖譜隨意注之今細察攺正蓋詞調前後毎有相同防今按近寒食至飛逺碧三十字與後叚甚端的至搖翠璧三十字平仄脗合也而譜於近寒食字不注叶韻後之甚端的又注叶韻蜂蝶亂作三字句後之看看是又連下作九字句是因不知前後相同之說固無足怪只食字一韻失葉豈不悞人至第三句滴字叶韻其上第二句應在霽字爲豆豈可不知而乃以花徑霽晚碧爲叶韻火誤蓋花字卽上新枝字意也霽字卽上日字意也而晚字又應上斜字謂徑艸碧色花枝紅色紅滴則泛於碧上矣是豈得以碧字作叶韻乎且泛紅滴亦不成語況後有飛逺碧句豈一詞葉兩碧字乎蔡松年亦有此體起雲紫雲防楓葉崖樹小婆娑歲寒節可證豈娑字亦可葉葉字耶末句乃九字亦不可於妝字注防蔡詞於甚端的處萬選刻作種種陳迹誤多一字想種種二字乃總字之訛耳】

望江怨【三十五字】

牛嶠

東風急惜別花時手頻執羅幃愁獨入馬嘶殘雨春蕪濕倚門立寄語薄情郎粉香和淚泣

【或於入字分叚然此小令必不分也此調作者絕少是應以此詞爲凖繩矣而詞統選近時人呂沈二首於羅幃句皆作仄仄平平仄倚門立皆作平仄仄余嘗謂時流必不肻效古人而自相附和於此可見然此乃嘯余舊譜亂注誤之可嘆者不肻依原詞而偏依誤注耳如手頻執必注可作平仄仄字字如此可恨】

相見歡【三十六字又名烏夜啼上西樓

憶眞妃西樓子月上州秋夜月】南唐後主

無言獨上西樓月如鉤寂寞梧桐深院鎖淸秋剪不防理還亂是離愁別是一般滋味在心頭

【寂寞至淸秋別是至心頭皆是九字句語气亦可於第四字略防防亂二字是換仄韻如昭蘊之幕閣稼軒之轉防希眞之事淚友古之路防等俱同各譜俱失注是使學者落去二韻其誤甚矣各家惟友古後起兩句不叶韻夢窻一首云一顆顆一星星是秋情星字葉平韻竟似訴衷情換頭矣因句字同不另錄按此調本唐腔薛昭蘊一首正名相見歡宋人則名爲烏夜啼而錦堂春亦名烏夜啼因致傳訛不少】

【今防以此調從唐人爲相見歡而錦堂春亦仍其名俱不以烏夜啼亂之庻爲畫一嘯余旣收相見歡復收烏夜啼誤圖譜旣收烏夜啼復收上西樓且又收憶眞妃尢誤】

何滿子【三十六字】

和凝

寫得魚牋無限其如花鎖春暉目防巫山雲雨空敎殘夢依依卻愛薰香小鴨羨他長在屛幃

【單調六句毎句六字按唐崔令欽教坊記何滿作河滿但此調因開元中滄洲歌者臨刑進此曲以贖死竟不免而世傳其曲故白香山詩世傳滿子是人名臨就刑時曲始成是則應作何字】

又一體【三十七字】

孫光憲

冠劍不隨君去江河還共恩深歌防半遮眉黛慘淚珠旋滴衣襟惆悵雲愁雨怨防魂何處相尋

【單詞六句第三句七字余俱六字平仄處同上】

又一體【雙調七十四字】

毛熈震

無語殘妝淡薄含羞嚲袂輕盈幾度香閨眠過曉綺窗疎日微明雲母帳中偸惜水精枕上初驚笑靨嫩疑花坼愁眉翠斂山橫相望只教添悵恨整鬟時見纎瓊獨倚朱扉閒立誰知別有深情

【卽前調加一疊東坡作幾度句相望句平仄同而壽域二首前後俱用平平平仄平平仄與此相反恐是杜君誤筆不可從汲古刻其前一首於後起第二句誤少二字乂所刻尊前集尹鶚一首前七字句止六字後則七字亦系誤少一字按碧雞漫志云此詞屬雙調兩叚各六句五句各六字一句七字調蓋舞曲也樂天亦云一曲四詞歌八疊從頭都是防腸聲是本爲雙調而前之單調者止得其半也宋人多從雙疊唐詩紀事載文宗時宮人沈翹翹善舞此曲歌浮雲蔽白日之句上曰此文選古詩語是則詩句亦可歌作何滿子之音節不必如此詞然世逺聲湮不可訂矣】

長相思【三十六字又名雙紅豆山新靑憶多嬌】白居易

汴水流泗水流流到瓜洲古渡頭吳山防防愁思悠悠恨悠悠恨到歸時方始休月明人倚樓

【後首句可不叶韻】

又一體【三十六字】

劉光祖

玉樽涼玉人涼若聴離歌須防腸休教成髩霜畵橋西畵橋東有淚分明淸漲同如何畱醉翁

【前後兩韻】

又一體【一百字】

楊無咎

急雨回風澹雲障日乘閒攜客登樓金桃帶葉玉李含朱一樽同醉靑州福善橋頭記檀槽淒絕春筍纎柔窗外月西流似潯陽商婦鄰舟況得意情懷倦妝模樣尋思可柰離愁何妨乘逸興任徵帆直抵蘆洲月怯花羞重相見歡情更稠問何時佳期卜夜綢繆

【逃禪自注此詞乃用賀方回韻而淮海鐡甕城髙一首與此韻腳相同想揚州懷古秦賀同作也秦尾句汲古刻作鴛鴦未老不悞也詞滙刻鴛鴦未老綢繆爲是但此詞第二句是蒜山渡濶蒜渡二字作去聲甚妙正與楊詞淡障二字合詞滙乃作金山金字平聲一字之訛相去河漢矣】

又一體【一百三字】

柳永

畫鼓喧街蘭燈滿市皎月初照嚴城淸都絳闕夜景風傳銀箭露暖金莖巷陌縱橫過平康欵轡緩聴歌聲鳯燭熒熒那人家未掩香屏向羅綺叢中認得依稀舊日雅態輕盈嬌波艶冶巧笑依然有意相迎墻頭馬上謾遲畱難寫深誠又豈知名宦拘檢年來減盡風情【比前大同小異】

風光好【三十六字】

陶谷

好因緣惡因緣祗得郵亭一夜眠防神仙琵琶撥盡相思調知音少安得鸞膠續防弦是何年

【此調音甚妥卟而宋人作者甚少天機余錦所載栁陰陰一闋正與此同】

望梅花【三十八字】

和凝

春艸全無消息臘雪猶餘蹤迹越嶺寒枝香自折冷艶奇芳堪惜何事壽陽無處覓吹入誰家橫笛

【此詞及下詞俱實詠梅花者是知此調未可作他用也】

又一體【雙調三十八字】

孫光憲

數枝開與短墻平見雪蕚紅跗相映引起誰人邊塞情簾外欲三更吹防離愁月正明空聴隔江聲

【用平韻艸堂舊収望梅一調亦詠梅之作論例應收望梅花之後但查望梅卽是解連環艸堂亦誤作兩收耳今本譜但存解連環於後說見本調下此不復収望梅非變例脫落也】

上行杯【三十八字】

鹿防扆

艸艸離亭鞍馬從逺道此地分襟燕宋秦吳千萬里無辭一醉野棠開江艸濕佇立沾泣徵騎駸駸

又一體【三十九字】

鹿防扆

離棹逡巡欲動臨極浦故人相送厺住心情知不共金船滿捧綺羅愁絲管咽廻別防影滅江浪如雪【後調與前異者五首句卽起韻一隻換兩韻二不用平韻三帆影滅作三字四尾句不葉首韻五或謂前一首當以後叚起句屬於前尾爲是一則凡詞無半截內不自相叶韻者今艸艸至萬里各自爲韻無此體也以下四字合之則葉矣其下半自另起一韻耳二則無辭一醉正以足上語气言當逺別一醉不可辭文義貫串上叚言情下叚言景若以此句領下半則贅矣後調金船句亦當屬上叚亦是臨行勸酒之意下叚則言愁思也若冠此四字於下叚亦不相接余曰此論最明但恐人疑前長後短以余防之只是單調小調原不宜分作兩叚也合之爲妥若譜圖並兩處後起醉字捧字俱失注用韻則尢錯矣至謂金船可仄浪可平如可仄更誤】

又一體【四十一字】

韋莊

芳艸防陵春岸柳煙深滿樓弦管一曲離暘寸寸防今日送君千萬紅縷玉盤金鏤盞須勸珍重意莫辭滿【通篇一韻金縷盞韋又作勸和淚用仄平仄勸和淚不解恐誤鏤去聲音漏】

醉太平【三十八字】

戴復古

長亭短亭春風酒醒無端惹起離情有黃鸝數聲芙蓉繡防江山畵屏夢中昨夜分明悔先行一程

【各譜注有悔二字可用平聲謬】

又一體【四十五字】

辛棄疾

態濃意逺眉顰笑淺薄羅衣窄絮風軟髩云欺翠捲南園花樹春光暖香鏡裏楡錢滿欲上秋千又驚懶且歸休怕晚

【仄韻與前調迥異無第二首可證不敢注平仄】

感恩多【三十九字】

牛嶠

兩條紅粉淚多少香閨意彊攀桃李枝斂愁眉陌上鶯啼蝶舞柳花飛柳花飛願得郎心憶家還早歸【仄平兩韻栁花飛疊一句】

又一體【四十字】

牛嶠

自從南浦別愁見丁香結近來情轉深憶鴛衾幾度將書托煙雁涙盈襟淚盈襟禮月求天願君知我心【後起比前調多一字餘同】

長命女【三十九字又名薄命女】和

凝

天欲曉宮漏穿花聲繚繞窗裏星光少冷霞寒侵帳額殘月光沈杪夢防錦幃空悄悄彊起愁眉小【霞字疑是露字霞不可言冷亦不可言侵帳也按此調或不分叚愚謂夢防二句與上宮漏二句相合宜分如右譜注天欲可作仄平誤】

春光好【四十字又名愁倚欄令】和

凝

紗牕防畫屏閒嚲雲鬟睡起四肢無力半春間玉指剪裁羅勝金盤防綴酥山窺宋深心無限事小眉彎

又一體【四十一字】

歐陽炯

蘋葉軟杏花明畫船輕雙浴鴛鴦出緑汀棹歌聲春水無風無浪春天半雨半晴紅粉相隨南浦晚幾含情【雙浴句用七字又葉平韻與前異半晴之半字若無現成佳句定宜用平按歐陽別作三首一與此同一於雙浴句云堤上采花筵上醉醉字用仄不葉與後叚同一雲飛絮悠揚徧虛空虛字平稍異因字句同於此注明不另錄】

又一體【四十一字】

張元幹

疎雨洗細風吹淡黃時不分小亭芳艸緑映簾低樓下十二層梯日長影裏鶯啼倚徧防干看盡柳憶腰肢【不分句用仄不卟與歐異而後叚首句用平叶韻與前俱異其次篇第四第五句作翠被眠時要人暖著懷中要字仄人字平因字句皆同不另錄或曰此十字當於眠時防句然於本調不合故不敢彊注】

又一體【四十二字】

曾覿

心下事不思量自難忘花底夢回春漠漠恨偏長閒日多少韶光雕防靜芳艸池塘風急落紅畱不住又斜陽

【後叚第二句七字與前調異圖譜此體收書舟詞後起雲玉窗明暖烘霞注作三字兩句謬甚】

又一體【四十二字】

張元幹

花恨雨柳嫌風客愁濃坐久霜刀飛碎雪一樽同勞煩玉指春蔥未放筯金盤巳空更與个中尋尺素兩情通

【後叚第二句七字同而金盤已空用平平仄平與前芳艸池塘又異】

又一體【四十八字】

葛立方

禁煙卻釀春愁正系馬淸淮渡頭後日淸明催疊鼓應在揚州歸時元巳臨流要綺陌芳郊恣遊三月羇懷當一洗莫放觥籌

【前後叚同首句六字起韻次句七字前後兩結句四字與前調異淸淮渡頭芳郊恣逰正與前金盤句平仄相合按此曲一名愁倚闌令不知誰人又名之曰鶴中天夫喜遷鶯之所以名鶴衝天者因韋荘詞尾三字也與此春光好何與好換調名者之可獻極矣圖譜收春光好又収愁倚闌令誤】

詞律卷二

欽定四庫全書

詞律卷三

宜興萬樹撰

昭君怨【四十字又名一防沙宴西園】萬俟雅言

春到南樓雪盡驚動燈期花信小雨一番寒倚防幹莫把防幹頻倚一望幾重煙水何處是京華暮雲遮【凡用四韻詞統等書収添字昭君怨於第三句上添兩字乃出湯義仍牡丹亭傳奇者查唐宋金元未有此體不宜載入】

怨回紇【四十字】

皇甫松

祖席駐徵棹開防候信潮隔筵桃葉泣吹管杏花飄船厺鷗飛閣人歸塵上橋別離惆悵淚江路濕紅蕉【或曰此本是五言律一首不宜混入詞譜余曰此因尊前集載入故仍之且題名與曲意不合正是詞體若謂律體不入詞則淸平調獨非七絕瑞鷓鴣獨非七律乎】

酒泉子【四十字】

毛熈震

閒臥繡幃慵想萬般情寵錦檀偏翹股重翠云欹莫天屏上春山碧映香煙霧隔蕙蘭心魂夢役斂蛾眉【凡三換韻溫飛卿又一首於春字用仄想所不拘香字亦有用仄者因不闗韻腳不另錄舊譜收鈿匣舞鸞一首本鸞寒韻末三字對殘妝不叶韻注云不知何謂余謂此蓋妝殘倒寫傳訛耳詞豈有末字不葉者乎其第二句隠映艶紅修碧三句月梳斜四句云髩膩膩字應葉碧字觀唐詞二十三首皆同可見此碧字乃北音作去聲閉字讀譜不知此義但注六字句此等須知以入作平之說非妄語也其後叚役字葉上碧隔鈿匣一首用卷字葉上展軟譜亦失注是一調而失四韻矣如此篇若落去寵重役眉四个韻腳豈成詞乎】

又一體【四十字】

孫光憲

斂態牕前裊裊雀釵拋頸燕成雙鸞對影耦新知玉纎澹拂眉山小鏡中瞠共照翠連娟紅縹緲早妝時【與前字句同只首句不起韻】

又一體【四十字】

顧夐

羅帶縷金蘭麝煙凝魂防畫屏欹雲鬟亂恨難任幾回垂淚滴鴛衾薄情何處厺月臨牕花滿樹信沈沈【後叚起句葉前叚平韻】

又一體【四十字】

溫庭筠

楚女不歸樓枕小河春水月孤明風又起杏花稀玉釵斜篸雲鬟髻裙上金縷鳯八行書千里夢雁南飛【後叚起句葉前叚仄韻】

又一體【四十一字】

顧夐

楊柳舞風輕惹春煙殘雨杏花愁鶯正語畫樓東錦屏寂寞思無窮還是不知消息鏡塵生珠淚滴損儀容【同羅帶一首而後叚弟二句用六字】

又一體【四十一字】

韋莊

月落星沈樓上美人春睡緑云欹金枕膩畫屏深子規啼破相思夢曙色東方才動柳煙輕花露重思難任【後叚同斂態一首而次句用六字】

又一體【四十二字】

顧夐

黛薄紅深約掠綠鬟云膩小鴛鴦金翡翠稱人心錦鱗無處傳幽意海燕蘭堂春又厺隔年書千防淚恨難任

【後叚第二句用七字去字借葉】

又一體【四十二字】

牛嶠

記得去年煙暖杏園花正發雪飄香江艸緑柳絲長鈿車纎手卷簾望眉學春山樣鳯釵低裊翠鬟上落梅妝

【第二句七字後鳯釵句七字舊譜謂此詞子長字起韻誤凡詞無一叚內不相葉者蓋因作譜者用前調句法讀以雪飄香江艸緑爲對故綠字不可葉發字而一叚無叶韻矣不知此與前異雪飄香三字乃足上語气謂花發而飄香也其下江艸緑栁絲長乃自爲對語而長字正葉香字耳或謂望字是平聲葉長字未審是否】

又一體【四十二字】

李珣

秋月嬋娟皎潔碧紗牕外照花穿竹冷沈沈印池心凝露滴砌蛩吟驚覺謝娘殘夢夜深斜傍枕前來影徘徊

【第三句七字後起兩三字結又換韻舊譜注首句六字次句四字誤此調俱首四次六無首用六字者】

又一體【四十三字】

張泌

紫陌靑門三十六宮春色禦溝輦路暗相通杏園風咸陽沽酒寶釵空笑指未央歸厺挿花走馬落殘紅月明中

【前叚與李詞同後叚七字葉平起而通篇止用一韻】

又一體【四十三字】

顧夐

掩卻菱花收拾翠鈿休上靣金虫玉燕鎖香奩恨厭厭雲鬟半墜嬾重簪淚侵山枕濕銀燈背帳夢方酣雁

飛南

【第二句七字異余俱同前詞通篇一韻】

又一體【四十三字】

顧夐

水碧風淸入檻細香紅藕膩謝娘斂翠恨無涯小屏斜堪憎蕩子不還家謾畱裙帶結帳深枕膩炷沈煙負

當年

【末二句換韻】

又一體【四十三字】

顧夐

小檻日斜風度綠牕人悄悄翠幃閒掩舞雙鸞舊香寒別來情緒轉難拌韶顏看卻老依稀粉上有啼防暗

消魂

【後叚第二句葉前叚第二句仄韻按此詞以老葉悄恐前篇結字亦是音計蓋以葉前叚膩字也】

又一體【四十三字】

李珣

寂寞靑樓風觸繡簾珠碎撼月朦朧花黯淡鎖春愁尋思往事依稀夢淚臉露桃紅色重髩欺蟬釵墜鳯思悠悠

【後起兩句皆七字另韻】

又一體【四十三字】

李珣

秋雨聫綿聲散敗荷叢裏那堪深夜枕前聴酒初醒牽愁惹思更無停燭暗香凝天欲曙細和煙冷和雨透簾旌

【後叚首句葉平第二句換仄韻汲古刻及舊譜訛曙作曉遂使冷和雨一句無叶韻防矣又傳訛以末旌字爲中字正與毛詞殘妝同無此理也今攺正或曰煙字卟首句綿字未必然】

又一體【四十二字】

張泌

春雨打窗驚夢覺來天气曉畫堂深紅焰小背蘭釭酒香噴鼻嬾開缸惆悵更無人共醉舊巢中新燕子語雙防

【前叚同寂寞靑樓闋後叚同秋雨聨綿闋蘭釭之釭從金旁燈也開缸之缸從缶旁甖也舊譜不識缸字注云後叚首句卽用前叚末句韻爲葉是欲以此爲式而使人遵守必宜疊用前尾字矣可爲噴飯又失注醉字換韻子字叶韻誤】

又一體【四十四字】

顧夐

黛怨紅羞掩映畫堂春欲暮殘花微雨隔靑樓思悠悠芳菲時節看將度寂寞無人還獨語畫羅香粉污

不勝愁

【前同小檻日斜後同寂寞靑樓】

又一體【四十五字】

毛文錫

緑樹春深燕語鶯啼聲防續惠風飄蕩入芳叢惹殘紅柳絲無力裊煙空金盞不辭須滿酌海棠花下思朦

朧醉春風

【此則前後整齊宋之同叔稼軒皆用此體矣】

又一體【四十九字】

潘閬

長憶孤山山在湖心如簇黛僧房四靣向湖開輕棹厺還來芰荷香細連云閣閣上淸聲簾下鐸別來塵土污人衣空役夢魂飛

【前後結語俱用五字】

又一體【五十二字又名憶余杭】潘

閬

長憶西湖湖水上盡日憑欄樓上望三三兩兩釣魚舟島嶼正淸秋笛聲依約蘆花裏白鳥成行忽驚起別來閒想整綸竿思入水雲寒

【首句七字起韻按潘作此詞三首前四十九字者二此五十二字者一舊原系酒泉子卽石曼卿取作畵圖錢希白自書於玉堂屏風者尾句𨿽稍變實是酒泉子而詞統收此一篇作憶余杭誤也縱有此別名亦應附入酒泉子不得另立一調】

蝴蝶兒【四十字】

張泌

蝴蝶兒晚春時阿嬌初著淡黃衣倚牕學畫伊還似花間見雙防對對飛無端和淚拭胭脂惹教雙翅垂【倚字惹字上聲學字雙翅防字平聲妙兒字卽起韻譜失注誤】

玉蝴蝶【四十一字】

溫庭筠

秋風淒切傷離行客未歸時塞外艸先衰江南雁到遲芙蓉凋嫩臉楊柳墮新眉搖落使人悲防腸誰得知【此調及後孫詞名玉蝴蝶然與張泌蝴蝶兒相近決是一調故類聚於此】

又一體【四十二字】

孫光憲

春欲盡景仍長滿園花正黃粉翅兩悠揚翩翩過短墻解颷暖牽遊伴飛厺立殘陽無語對蕭娘舞衫沈麝

香

【起三字兩句與前異滿園句平仄亦異後起三字兩句又攺用仄韻亦異圖譜注云與第一體同惟後叚首句作六字故不圖不譜此言甚混後首句兩三字且換韻相葉豈可不指明卽前起𨿽亦六字而作二句分者豈可云與第一體同乎】

又一體【九十八字】

李之儀

坐久燈花開盡暗驚風葉初報霜寒冉冉年華催暮顏色非丹攪廻腸蛩吟似織畱恨意月彩如攤慘無歡篆煙縈素空轉雕盤何難別來幾日信沈魚鳥情滿闗山耳邊依約常記巧語綿蠻聚愁窠蜂房未宻傾淚眼海水猶慳掩茰闗漸移銀漢低泛簾顏

【與唐調全異攪廻腸二句聚愁窠二句俱用對偶暗驚下與後信沈下俱同耳邊依約應作依約耳邊然此十字語气一貫故上四字可不拘耳鳥字恐是鴈字】

又一體【九十九字】

史逹祖

晚雨未摧宮樹可憐閒葉猶抱涼蟬短景歸秋吟思又接愁邊漏初長夢魂難禁人漸老風月俱寒想幽歡土花庭甃虫网防幹無端啼蛄攪夜恨隨團扇苦近秋蓮一曲當樓謝娘懸淚立風前故園晚彊畱詩酒新雁逺不致寒暄隔窗煙楚香羅防誰伴嬋娟

【前後起防結處俱與前調同只謝娘句用七字異作者多宗此體短景下十字乃一气貫下者可上四下六亦可上六下四觀此詞及前詞冉冉下十字可見凡詞中此種句法皆然可以類推一曲當樓至風前十一字栁詞作見了千花萬栁比並不如伊是於萬栁防句而下作五字與此不同然亦是一气貫下不拘耳但此調作者甚多俱同史體卽耆卿亦有五首獨此一篇小異不宜從也】

太平時【四十字又名賀聖朝影】賀

鑄

蜀錦塵香生襪羅小婆娑个儂無賴動人多見橫波按角雲開風捲幕月侵河纎纎持酒艶聲歌柰情何【此調一名賀聖朝影因原名太平時故列於此不附賀聖朝之後勿謂例有不同也圖譜方收賀聖朝影於前旋收太平時於後豈不一玩其腔調平仄耶】

醉公子【四十字又名四換頭】

顧夐

河漢秋云澹紅藕香侵檻枕倚小山屏金鋪向晚扄睡起橫波慢獨坐情何限衰栁數聲蟬魂銷似厺年【凡二句一韻四換韻】

又一體【四十字】

無名氏

門外猧兒吠知是蕭郎至剗襪下香堦寃家今夜醉扶得入羅幃不肻脫羅衣醉則從他醉還勝獨睡時【此亦唐詞前半用仄韻後半用平韻與前調異】

又一體【一百零六字】

神仙無臯澤瓊琚珠佩卷下塵陌秀骨依依誤向山中得與相識溪岸側倚髙情自鎖煙翠時防空碧念香襟沾恨酥手剪愁今後夢魂隔相思暗驚淸吟客想玉照堂前樹三百雁翅霜輕鳯羽寒深誰防春色詩鬢白總多因水村擕酒煙墅畱屐更時帶明月同來與花爲表徳

【長調與前體迥異秀骨至空碧與後雁翅至畱屐相同】

上林春【四十字或加令字】

楊無咎

穠李夭桃堆繡正防日如薰芳防少年未用穪遐壽願來歲如今時候相將得意皇都同攜手上林春晝【手字或云是叶韻】

又一體【五十三字】

毛滂

蝴蝶初翻簾繡萬玉女齊回舞防落花飛絮蒙蒙長憶著防橋別後濃香斗帳自永漏任滿地月深云厚夜寒不近流蘇祗憐他後庭梅痩

【前後叚同只後起七字】

上林春慢【一百二字】

晁衝之

防落空花衣惹禦香鳯輦晚來初過鶴降詔飛龍銜燭戲端門萬枝燈火滿城車馬對明月有誰閒坐任狂遊更許傍禁街不扄金鎖玉樓人暗中擲果珠簾下笑著春衫裊娜素蛾繞釵輕蟬撲鬢垂垂柳絲梅朶夜防飲散但贏得翠翹雙軃醉歸來又重向曉窗梳裹【鳯輦至狂遊與後笑著至歸來同鶴降詔飛補之用孟陬歲好想不拘然照後疊當依此詞更許傍九字補之用暫燕處共仰赤松髙轍分句平仄不同想亦不拘蛾字宜用仄聲禦字詔字逺字補之用淡字歲字衮字須知此等字不可用平】

生查子【四十字】

魏承班

煙雨晚晴天零落花無語難話此時情梁燕雙來厺琴韻對薰風有限和情撫腸防防弦頻淚滴黃金縷【五言八句四韻作者平仄多有參差此詞八句第二字俱用仄者按韓偓詞前第三句那知本未眠後第四句和煙墜金穂此乃初創之體故只如五言古詩至五代而宋漸加紀律故或亦依此魏體而前後首句第二字用平者爲多𨿽間有一二拗句者然名流則如出一軌也圖譜注生查子名攺作美少年可笑夫美少年三字因晏小山此調首句金鞍美少年故也彼牛張孫魏四公乃五代時人百餘年之前豈卽預知宋朝晏氏有此一句而取以自名其調乎又按生查子本樝梨之樝省筆作查今有讀作查考之查且取浮查事以爲解者若是所乘之查如何加一生字耶】

又一體【四十一字】

牛希濟

春山煙欲收天澹稀星小殘月臉邊明別淚臨淸曉語已多情未了廻首猶重道記得綠羅裙處處憐芳艸【後起三字兩句與前詞異孫少監一首作繡工夫牽心緒玉鑪寒香燼滅是有此體也詞統刪去巳字豈以生查子必五字起耶】

又一體【四十二字】

孫光憲

暖日策花驄嚲鞍垂楊陌芳艸惹煙靑落絮隨風白誰家繡轂動香塵隠映神仙客狂殺玉鞭郎咫尺音容隔

【後叚起句用七字】

又一體【四十二字】

張泌

相見稀喜相見相見還相逺檀畫荔枝紅金蔓蜻蜓軟魚雁疎芳信防花落庭陰晚可惜玉肌膚消痩成慵

懶

【前後起處皆用三字兩句圖譜於喜相見不注韻而於逺字注韻起何也】

紗窗恨【四十一字】

毛文錫

新春燕子還來至一雙飛壘窠泥濕時時墜涴人衣後園襄看百花發香風拂繡戶金扉月照紗牕恨依依

又一體【四十二字】

毛文錫

雙雙蝶翅塗鉛粉咂花心綺牕繡戶飛來穏畫堂陰二三月愛隨風絮伴落花來拂衣襟更剪輕羅片傳黃金

【更剪句比前多一字前墜字葉至字此穏字葉粉字兩首旣同自當用韻故比舊增注勿謂穿鑿也】

女冠子【四十一字】

牛嶠

含嬌含笑宿翠殘紅窈窕髩如蟬寒玉簪秋水輕紗捲碧煙雪肌鸞鏡裏琪樹鳯樓前寄語靑蛾伴早求仙【首二句仄協下皆平按嘯余譜選刻韋莊詞前叚云四月十七正是去年今日別君時忍淚佯低靣含羞半斂眉首句乃以七字起韻次句以日字葉之下時字換平韻也譜中不解注首句四字次句九字而以時字爲起韻一注而失兩韻句字錯調亦隨錯大可噴飯至詩餘辧體自謂考證明白矣而但知於今日防句仍謂時字起韻不猶然大盲乎自唐以來作此調者不知凡幾如此小體尙不能辧而自以爲辧體耶韋作四月十七月字仄又一首昨夜夜半夜字亦仄想不拘然不必從】

又一體【一百七字】

康與之

火雲初布遲遲永日炎暑濃陰髙樹黃鸝葉底羽毛學整方調嬌語薰風時漸動峻閣池塘芰荷爭吐畫梁紫燕對對銜泥飛來又厺想佳期容易成辜負共人人同上畵樓斟香醑恨花無主臥象牀犀枕成何情緒有時魂夢防半窗殘月透簾穿戶厺年今夜扇兒扇我情人何處

【女冠長調字句參差不一如漢老伯可耆卿美成勝欲皆詞人宗匠而各詞多不相同此作字止百七較他人爲少然細翫之實系完整非有差落也薰風以下前後叚相符圖譜於暑字不注葉大謬】

又一體【一百十二字】

蔣防

蕙風香也雪晴池館如畫春風飛到寶釵樓上一片笙簫琉璃光射而今燈謾掛不是暗塵明月那時元夜況年來心懶意怯羞與閙蛾爭耍江城人悄初更打問繁華誰解再向天工借剔殘紅灺但夢裏隠隠鈿車羅帕吳牋銀粉砑待把舊家風景寫成閒話笑緑鬟鄰女倚牕猶唱夕陽西下

【此比康詞較多五字按竹山此作字字依李漢老帝城三五一首平仄但舊家上比李多待把二字今細訂之待把句卽同前叚不是句此二字不可少而李詞落去也沈本艸堂集於李詞不如趂早句上注云一本此處多到字不知非多一字乃尙少一字也故不敢另收一百十字之體若康詞則前後俱無此兩字並無況字笑字而於換頭上加一想字與此相異且康詞於掛砑二字不用韻一片笙簫反作羽毛學整故另錄於前作一格耳又按春風飛到句漢老用葉伯可亦葉此獨不用韻想所不拘況年來下十三字照本尾及康詞前後結俱應作三句而漢老作見許多才子艶質攜手並肩低語竹山亦步亦趨故此叚亦作兩句讀於意怯下分叚然此叚語气連貫作二句作三句俱不礙也只李之質字蔣之怯字皆是入聲可以作平若去聲則不可耳卽此心懶意怯欲仿才子艶質四字用平上去入又一首用千載舊迹亦同古人心細如髮若此而今人翻謂不妨假借豈不毫釐千里哉閙蛾諸本多作蛾兒觀此尾句夕字仄聲李詞前後俱仄聲作閙蛾爲是且閙蛾是上元之物去閙字則晦矣有刻作閙蛾兒三字更謬夕陽西下系伯可上元寶鼎現詞首句故云猶唱】

又一體【一百十一字】

柳永

淡煙飄薄鶯花謝淸和院落樹陰宻翠葉成幄麥秋霽景夏云忽變奇倚寥廓波暖銀塘漲新萍緑魚躍想端憂多暇陳王是日嫩苔生閣正鑠石天髙流金晝永楚榭光風轉蕙披襟處波翻翠幕以文防友沈李浮瓜忍輕諾別館淸閒避炎蒸豈須河朔但樽前隨分雅歌艶舞盡成歡樂

【此與前調只兩結同其餘絕不相類麥秋以下十三字圖譜彊分作一四一九波暖下十字彊分作兩五餘識之人不敢妄注綠魚躍三字無理過變至幕字方葉亦恐未確而譜以蕙字爲惡字謂是叶韻幕字翻不注葉想讀作暮音矣但光風轉蕙乃招魂句攺爲轉惡無理之甚栁七𨿽俗未必如此村煞也總之樂章集差訛最多實難勘定寕甘闕陋之嘲不能爲柳氏功臣亦不敢爲栁氏罪人也作此調者亦只從康蔣可矣端憂多暇月賦中語圖譜作憂端非】

又一體【一百十四字】

栁永

同云宻布撒梨花栁絮飛舞樓防悄似玉向紅鑪暖閣院宇深沈廣排筵防聴笙歌猶未徹漸覺寒輕透簾穿戶亂飄僧舎宻灑歌樓酒簾如故想樵人山徑迷蹤路料漁人收綸罷釣歸南浦路無伴侶見孤村寂寞招颭酒旗斜處南軒孤雁過嚦嚦聲聲又無書度見臘梅枝上嫩蘂兩兩三三微吐

【諸刻或以此詞爲周待制作然其語確是栁屯田待制縝宻不作此疏枝濶葉也故其字句亦傳訛難考樓防以下三十二字至戶字方叶韻防無此理或云玉字音裕以入作葉亦未確字字似韻而上旣不可連暖閣下深沈又不可連廣排其爲差錯無疑圖譜乃以防字爲叶韻甚奇後叚𨿽較前稍明然亦未必確然因無今人率意造譜之膽未敢論定】

中興樂【四十一字】

毛文錫

豆蔻花繁煙艶深丁香軟結同心翠鬟女相與共淘金紅蕉葉裏猩猩語鴛鴦浦鏡中鸞舞絲雨隔荔枝陰【或云女字是換韻後叚葉之】

又一體【四十二字】

牛希濟

池塘暖碧浸晴暉蒙蒙柳絮輕飛紅蕋凋來醉夢還稀春云空有雁歸珠簾垂東風寂寞恨郎拋擲淚濕羅

衣

【與前全異按此調因此詞尾三字好異者遂名爲濕羅衣巳爲可厭選聲卽以濕羅衣立名至圖譜則又訛而爲羅衣濕且並前毛司徒詞亦謂之羅衣濕矣豈不大悞此類甚多作者但須詞佳何必務立異名以爲新乎詞統選沈自炳詞於醉夢還稀作孤燈漏長春云空有作夢入花庭俱誤選聲因而收之沈明人原於詞道不工何可取以爲譜哉】

又一體【八十四字】

李珣

後庭寂寂日初長翩翩蝶舞紅芳繡簾垂地金鴨無香誰知春思如狂憶蕭郎等閒一厺程遙信防五嶺三湘休開鸞鏡學宮妝可能更理笙簧倚屏凝睇淚落成

行手尋裙帶鴛鴦暗思量忍辜前約教人花貌虛老風光

【卽前調合爲一叚後加一疊但繡簾垂地倚屏凝睇平仄與牛詞紅蕋凋來不同】

醉花間【四十一字】

毛文錫

深相憶莫相憶相憶情難極銀漢是紅墻一帶遙相隔金盤珠露滴兩岸楡花白風揺玉佩淸今夕爲何夕【珠露圖譜誤作露珠】

又一體【四十】一【字】

毛文錫

休相問怕相問相問還添恨春水滿塘生鸂防還相趂昨日雨霏霏臨明寒一陣偏憶戍樓人久絕邊庭信【前叚同後叚平仄異按嘯余注云生查子與醉花間相近不知生查子正體前後皆五字起間有用六字兩句者醉花間正體則前必六字後必五字也】

又一體【五十一字】

馮延巳

林鶴歸棲撩亂語堦前還日暮屏掩畫堂深簾捲蕭蕭雨玉人何處厺鵲喜渾無據雙眉愁幾許漏聲看卻夜將防防寒燈扄繡戶

【起結俱異】

防絳唇【四十一字】

趙長卿

雪霽山橫翠濤擁起千重恨砌成愁悶那更梅花褪鳯管云笙無不縈方寸叮嚀問淚防羞搵界破香腮粉【翠字去聲妙甚砌字淚字亦去俱妙凡名作俱然作平則不起調近見時人有於翠字用平而砌成句用平平仄仄是不深於詞者也沈氏別集選韓魏公病起懨懨一首次句云對庭前花樹添憔悴此誤多對字沈不能辧明乃注題下云前叚多一字是使後人誤認有此四十二字體矣謬哉】

戀情深【四十二字】

毛文錫

滴滴銅壺寒漏咽醉紅樓月宴餘香殿防鴛衾蕩春心眞珠簾下曉光侵鶯語隔瓊林寶帳欲開慵起戀情

深

【此詞兩首俱以戀情深爲結想因此名題也醉紅樓月紅樓二字相連其第二首作簇神仙伴神仙二字亦連須知之寶帳句第二首云永願作鴛鴦伴則在作字一豆與此微不同】

贊浦子【四十二字】

毛文錫

錦帳添香睡金鑪換夕薰嬾結芙蓉帶慵拖翡翠裙正是柳夭桃媚那堪暮雨朝雲宋玉髙唐意裁瓊欲贈君

【後起二句各六字與前叚異】

浣溪沙【四十二字】

張曙

枕障薰鑪冷繡帷二年終日苦相思杏花明月爾應知天上人間何處厺舊歡新夢覺來時黃昏微雨畫簾

垂

【詞統收匏庵一首起二句云晚來疎雨過柴闗還我斜陽屋滿間平仄全誤此等明朝先軰之作原弄筆適興未嘗究心選以爲世模楷反揚其短矣是非作者之過而選者之過也更有大怪者圖譜注此調於杏花舊歡黃昬三句俱作可用仄仄平平仄仄平天上句作可用平平仄仄平平仄幾將此調全首平仄俱攺則眞爲太甚矣按此調有起用仄聲次句方韻者如薛昭蘊紅蓼渡頭秋正雨是也玆注明不錄】

又一體【四十二字】

南唐後主

紅日已髙三丈透金鑪次第添香獸紅錦地衣隨步皺佳人舞防金釵澑酒惡時拈花蕋齅別殿遙聞簫皷

奏

【用仄韻後起亦葉】

攤破浣溪沙【四十八字又名山花子】

南唐元宗

菡萏香銷翠葉殘西風愁起綠波間還與韶光共憔悴不堪看細雨夢回雞塞逺小樓吹徹玉笙寒多少淚珠何限恨倚防幹

【此調本以浣溪沙原調結句破七字爲十字故名攤破浣溪沙後又另名山花子耳後人因李主此詞細雨小樓二句膾炙千古竟名爲南唐浣溪沙然則唐詞沿至宋人攺新調而仍舊名者甚多如喜遷鶯長相思之類皆添字成調豈可名北宋喜遷鶯北宋長相思耶按調名沙字與浪淘沙不同義應作紗或又作浣沙溪則尢當爲紗今姑仍諸刻】

浣溪沙慢【九十三字】

周邦彥

水竹舊院落櫻筍新蔬果嫩英翠幄紅杏交橊火心事暗卜葉底尋雙朶深夜歸靑鎖燈盡酒醒時曉牕明橫髩嚲怎生那被間阻時多柰愁腸數疊幽恨萬端好夢還驚破可怪近來傳語也無个莫是嗔人呵眞个若嗔人卻因何逄人問我

【紅杏以下與後好夢以下同按多字乃以平葉仄不然直至破字方韻矣且語意亦在此頓住下柰愁腸三句自一串而下也是此詞亦爲平仄通葉之體但無第二首可對恐人不信故不敢竟注識者當自辧之】

淸商怨【四十二字又名傷情怨】晏幾道

庭花香信尙淺最玉樓先暖夢覺香衾江南依夢逺廻文錦字暗剪謾寄與也應歸晚要問相思天涯猶自短

【前後起皆三平三仄觀片玉枝頭風信漸小江南人去路杳可見錦字上聲可借作平不可用去聲也尙淺夢逺暗剪自短皆去上妙妙片玉亦然無怪兩公之樹幟騷壇也按此調乂名傷情怨圖譜兩收誤】

又一體【四十三字】

沈防宗

城上鴉啼斗轉漸玉壺冰滿月淡寒梅淸香來小院誰遺鸞箋寫怨翻錦字疊疊和愁捲夢破胡笳江南煙樹逺

【遺照首句上字應作去聲照前後二詞亦可作平後叚次句多一字】

又一體【四十三字又名闗河令】晏

殊

闗河愁思望處滿漸素秋向晚雁過南云行人回淚眼雙鸞衾禂悔展夜又永枕孤人逺夢未成歸梅花聞

塞管

【首句比前調多一字按此調因此詞首二字故又名闗河令片玉詞亦作闗河令其首句秋陰時晴漸向暝正與此同而趙坦庵作一云亭臯霜重飛葉滿一云江頭伊軋動柔櫓不如依此爲是處滿淚眼悔展塞管亦皆去上可知元獻家風亦可知詞眼定格矣】

雪花飛【四十二字】

黃庭堅

擕手靑雲路穏天聲迆邐傳呼笏恩章乍賜春滿皇都何處難忘酒瓊花照玉壺歸嫋絲稍競醉雪舞街衢

【後起二句比前叚各少一字】

醉垂鞭【四十二字】

張先

酒靣灔金魚吳娃唱吳潮上玉殿白麻書待君歸後除勾畱風月好平湖曉翠孤此景出闗無西州空畫

圖

【凡三用韻前後結處二句同】

傷春怨【四十三字】

王安石

雨打江南樹一夜花開無數綠葉漸成陰下有遊人歸路與君相逄處不道春將暮把酒祝東風且莫恁匆匆厺

【荊公自注夢中作應是創調他無作者兩結𨿽俱六字須知語气不同】

霜天曉角【四十三字又名月當】辛棄疾

吳頭楚尾一棹人千里休說舊愁新恨長亭樹今如此宦途吾倦矣玉人畱我醉明日落花寒食得且住爲

佳耳

【兩結六字句定體也自嘯余於亭字下誤落一樹字圖譜等因之注作五字句毋論將詞注差但卽長亭今如此五字如何解法蓋此句本用枮樹賦樹猶如此一語也乃不知而妄注何哉而圖譜又攺調名作月當防吾不知霜天曉角四字有何不佳而必攺之也況東澤寓名月當窗非防字且月當防自有正調】

又一體【四十三字】

趙長卿

雪花飛歇好向前村折行至防橋斜處寒蕋痩不禁雪韻絕香更絕歸來人共說冣愛夜堂深迥疎影占半

牕月

【後叚兩字叶韻起髙賔王作望極連翠陌香更二字可作仄平】

又一體【四十三字】

蔣防

人影牕紗是誰來折花折則從他折去知折去向誰家檐牙枝冣佳折時髙折些說與折花人道須挿向髩

邊斜

【用平韻後起亦兩字葉】

又一體【四十三字】

黃幾

玉粲冰寒月防侵畫欄客裏安愁無地爲徙倚到更殘問花花不言嗅香香欲防消得个溫存處山六曲翠

屏間

【用平韻而後起非兩字葉者】

又一體【四十四字】

趙長卿

閤兒幽靜處圍鑪面小窗好似鬭頭兒坐梅煙炷返魂香對火怯夜冷猛飲消漏長飲罷且收拾睡斜月照滿林霜

【前起五字不用韻後亦同】

又一體【四十四字】

程垓

幾夜瑣窗掲素蟾光似雪恰恨照人欹枕紗廚爽簟紋滑迆邐篆香裛好懷誰共說若是知人風味來分付半牀月

【五字起用仄韻書舟又一首前起玉淸冰樣潔幾夜相思切後起匆匆休惜別還有來時節平仄與此詞又異因句字同不另錄】

卜算子【四十四字又名百尺樓】蘇

軾

缺月掛疎桐漏防人初定時見幽人獨往來縹緲孤鴻影驚起卻回頭有恨無人省防盡寒枝不肻棲寂寞沙洲冷

【毛氏云駱義烏詩用數名人謂爲卜算子故牌名取之按山谷詞似扶著賣卜算蓋取義以今賣卜算命之人也因秦詞極目煙中百尺樓故巧名百尺樓圖譜刪卜算子而用百尺樓無謂】

又一體【四十四字】

石孝友

見也如何暮別也如何遽別也應難見也難後防難憑據去也如何去住也如何住住也應難去也難此際難分付

【首句卽起仄韻後起亦葉與前詞異】

又一體【四十五字】

徐俯

胸中千種愁掛在斜陽樹綠葉陰陰自得春艸滿鶯啼處不見淩波步空想如簧語門外重重疊疊山遮不防愁來路

【首句平仄與蘇詞異不起韻石詞異而後起葉仄後結六字亦俱異譜圖俱注首句不叶韻未審何故按詞統注雲遮字是襯字大謬此調多用六字結者觀李之儀定不負相思意趙長卿山不似長眉好此類甚多豈皆襯字乎豈他句不可襯獨此句可襯乎若謂詞可用襯則詞中多少一兩字者甚眾皆可以襯之一說槪之而不必分各體矣】

又一體【四十五字】

黃公度

薄宦各東西往事隨風雨先是離歌不忍聞又何況春將暮愁共落花多人逐徵鴻厺君向瀟湘我向秦後防知何處

【此又前結六字後結五字者】

又一體【四十六字】

黃庭堅

要見不得見要近不得近試問得君多少憐管不解多於恨禁止不得淚忍管不得悶天上人間有底愁向个裏都諳盡

【兩結皆六字而兩起句皆仄而不叶韻者】

又一體【四十六字】

杜安世

樽前一曲歌歌裏千金意才欲歌時淚巳流恨應更多於淚試問緣何事不語如癡醉我亦情多不忍聞怕和我成憔悴

【首句平後起葉而兩結皆六字者】

又一體【四十六字】

杜安世

深院花鋪地淡淡陰天气水榭風亭朱明景又別是愁情味有情柰無計謾惹成憔悴欲把羅巾暗傳寄細認取斑防淚

【前後第三句俱用仄聲而後竟叶韻者又按姑溪云我住長江頭君住長江尾上長字平後村云朝見樹頭繁暮見樹頭少下樹字仄皆系偶然不必學】

卜算子慢【八十九字】

柳永

江風漸老汀蕙半凋滿目敗紅衰翠楚客登臨正是暮秋天气引疎砧防續殘陽裏對晚景傷懷念逺新愁舊恨相繼脈脈人千里念兩處風情萬重煙水雨歇天髙望防翠十二盡無言誰防憑髙意縱寫得離情萬種柰歸鴻誰寄

【楚客至念逺與後雨歇至萬種同半字恨字定格去聲後張詞亦用去絮二字漸老到晚念逺念兩縱寫萬種等用六个去聲妙絕】

又一體【九十三字】

張先

溪山別意煙樹去程日落采蘋春晚欲上徵鞍更掩翠簾回靣相盻惜彎彎淺黛長長眼柰畫閣歡遊也學狂風飛絮輕散水影橫池館對靜夜無人月髙云逺一餉凝思兩眼淚防還滿難遣恨私書又逐東風防縱夢澤層樓萬尺望湖城那見

【比柳作多相盻難遣四字圖譜讀更掩翠簾爲一句回靣相盼爲一句且注回靣云可用仄平怪絕怪絕又有傖父讀作相盼惜者不知靣字與後叚滿字是六字句叶韻盼與遣亦二字句叶韻者也無知妄讀何哉歡遊下十字據後叚及栁詞應於學字分句人謂歡遊也學不可防句不知此本十字句歌者原不於學字歇拍正不妨略住卽如水龍吟之結誤讀坡詞而謂另一體者相類甚矣拘墟者之未可與權也諸仄字皆宜玩而去翠淚等去聲妙妙觀前栁詞可知】

詞律卷三

欽定四庫全書

詞律卷四

宜興萬樹撰

伊川令【四十四字】

範仲妻

西風昨夜穿簾幕閨院添蕭索最是梧桐零落迆邐秋光過卻人情音信難托教奴獨自守空房淚珠與燈花共落

後庭花【四十四字】

毛文錫

輕盈舞妓含芳艷競妝新臉步揺珠翠修蛾斂膩鬟云染歌聲慢發開檀防繡衫斜掩時將纎手勻紅臉笑拈金靨

【毛詞三首其苐一首次句用後庭花發正合題名而各刻多攺後庭作瑞庭可笑後庭花乃陳後主曲瑞庭何所取義乎此詞用閉口韻甚嚴後人則與元寒刪先出入太覺泛濫不及唐人矣競膩繡笑皆去聲妙甚當學之又一首時刻作爭不教人長相見句甚拗愚謂恐是爭教人不長相見或教人爭不長相見之誤也】

又一體【四十六字】

孫光憲

景陽鐘動宮鶯囀露涼金殿輕飈吹起瓊花旋玉葉如剪晚來髙閣上珠簾捲見墜香千片修蛾慢臉陪雕輦後庭新宴

【後起用八字次句用五字與前異觀此尾句則毛詞後庭花發可信葉字可作平然觀後孫詞此字亦可用去】

又一體【四十六字】

孫光憲

石城依舊空江國故宮春色七尺靑絲芳艸碧絕世難得玉英凋落盡更何人識野棠如織只是教人添怨憶悵望無極

【後起九字異世字望字俱用仄聲與毛詞不同想不拘也碧字各本多作緑字此句須叶韻必系碧字無疑詞綜載王秋澗趙松雪後庭花破子乃是北曲本譜於曲調不收今錄趙詞於後觀者自明蓋此等若收入詞則不勝其收矣】

【後庭花

趙孟頫淸溪一葉舟芙蓉兩岸秋采菱誰家女歌聲起暮鷗】

【亂雲愁滿頭風雨帶荷葉歸去休此卽西廂襯殘紅一曲也帶字是襯字若論曲調則此詞之淸溪一葉舟平仄爲正而秋澗之綠樹逺連洲不合也菱字亦宜用仄】

巫山一段雲【四十四字】

李珣

古廟依靑嶂行宮枕碧流水聲山色鎖妝樓往事思悠悠雲雨朝還暮煙花春復秋啼猿何必近孤舟行客自多愁

【此詞及毛文錫作俱卽詠巫山神女事】

又一體【四十六字】

唐昭宗

蝶舞梨園雪鶯啼栁帶煙小池淺日艷陽天薴蘿山又山靑鳥不來愁絕忍看鴛鴦雙結春風一等少年心閒情恨不禁

【前段句法與前詞同但薴蘿句平仄各異耳後段起兩句六字全異】

醜奴兒【四十四字又名羅敷媚羅敷艷歌采桑於】和

凝

蝤蠐領上訶梨子繡帶雙垂椒戶閒時競學樗蒲賭荔枝叢頭鞋子紅編細裙窣金絲無事嚬眉春思翻教阿母疑

【此是本調正格作者皆從之】

攤破醜奴兒【六十字】

趙長卿

樹頭紅葉飛都盡景物淒涼秀出羣芳又見江梅淺淡妝也囉眞个是可人香蘭防蕙魄應羞死獨占風光夢斷髙唐月送疎枝過女墻也囉眞个是可人香【妝墻二字叶韻眞个是六字前後同按本集此詞題作一剪梅又注或作攤破醜奴兒但觀也囉以上端端正正是醜奴兒只添也囉二字並眞个是六字所謂攤破也與一剪梅無干想因此詞是詠梅而首句七字下二句皆四字有似一剪梅故訛傳耳今收於此不載在一剪梅之後也囉二字乃歌詞助語之辭南曲水紅花亦用此二字又按囉字佛經作羅打切俗語亦有囉哩囉嗹之說而向來南曲俱唱作羅字音有一傖父自謂知音因聞此字宜讀羅打切謂是家麻韻遂以浣沙記唱一聲水紅花也囉句囉字是叶韻且云作此套曲者必用家麻韻方可偶見余所制南劇此曲不用家麻駭然以爲大誤蓋其人但識浣沙一詞而未見他曲卽譜中月明千里故人來也囉亦未寓目故大肆譏議余亦不與辧但笑而謝其糾正焉因思其人若見此詞旣用芳妝韻而又用也囉亦當防駁矣因注此詞附記以爲一笑】促拍醜奴兒【六十二字似娘兒又名靑杏兒】黃庭堅

得意許多時長醉賞月下花枝暴風急雨年年有金籠鎖定鶯雛燕友不被雞欺紅斾轉逶迆悔無計千里追墮再來重綰瀘南印而今目下恓惶怎向日永春遲【谷集直名曰醜奴兒而元遺山冰麝室中香一首題加促拍二字故從之以別於本調此調趙長卿名爲靑杏兒今北曲小石調靑杏兒卽此調詞綜所載趙秉文風雨替花愁是也大石調名靑杏於亦同只於友字向字用仄葉本譜於榦荷葉後庭花平湖樂等實系北曲防不收入以與詞調相混故不存靑杏兒名目又按此調趙長卿又名似娘兒汲古毛氏注云或作攤破醜奴兒誤毛氏亦非蓋醜奴兒非誤但攤破二字誤耳故前也囉一調準作攤破而此調準作促拍又按南曲仙呂引子似娘兒亦卽此調故知此調多異名今以在詞爲醜奴兒在北曲爲靑杏兒在南曲爲似娘兒可也又書舟亦有此調名曰攤破南鄕子尢爲無涉正與誤名一剪梅同故南鄕子正調後亦不另收程體】

醜奴兒慢【九十字】

潘元質

愁春未醒還是淸和天气對濃綠陰中庭院燕語鶯啼數防新荷翠鈿輕泛水平池一簾風絮才晴又雨梅子黃時忍記那回王人嬌困初試單衣共攜手紅窗描繡畫扇題詩怎有而今半牀明月兩天涯章臺何處多應爲我蹙損雙眉

【吳子和此調題無慢字荷字今字俱用叶韻與此異後起雲凝想恁時歡笑傷今萍梗悠悠句法亦累玆注明因餘同不錄按此詞因首句四字後人遂名曰愁春未醒夢窗稿東風未起一篇是也圖譜不知卽醜奴兒慢故另立一愁春末醒之調且斷句差錯殊甚踵訛襲謬致時人之喜塡新名者多受其累矣總之作譜者全未費一絲心力半眼光不審調不訂韻不較本篇之前後不較他作之異同隨意斷句遂曰是足以爲程式矣豈不怪哉今細加勘定先錄吳詞於左】

【愁春未醒東風未起花上纎塵無影峭云濕凝酥深塢乍洗梅】

【淸釣倦遊絲冷浮虹气海波明若耶門閉扁舟去懶客思鷗輕幾度問春倡紅冶翠空媚陰晴看眞色千巖一素天淡無情醒看重開玉鉤簾外曉峯靑相扶更醉越山更上臺最髙層此詞句法本如此讀與前潘詞如出一轍止洗梅淸句上落去乍字今人任意混讀選聲及塡詞圖譜皆以第二句作四字且云塵字起韻夫此詞通首用庚靑韻豈獨用一眞文字爲起夢窗詞家龍象豈亦猶今人之亂用韻者眞寃殺矣旣注塵字爲韻則後段春字亦可注葉矣何不注乎以次句作四字則前潘詞亦可於淸和斷句乎又無影連下作五字凝酥連下作七字釣倦連下冷字作五字浮虹至波明作三字兩句如此讀法如此分句法豈不怪絕今斷之曰起句四字次句六字影字乃爲起韻蓋長詞用平仄互葉者甚多不然直至淸字方用韻起必無是理潘詞第二句气字原端然是起韻也峭云濕以下與後段看眞色以下皆字字脗合亦與潘詞字字脗合峭云濕乃三字一豆用仄平仄與後之看眞色潘之對濃緑共攜手合也凝酥句四字洗梅句洗字上或下落一字蓋此二句對後段千巖至無情八字也釣倦句四字對後醒看句冷浮句七字對後玉鉤句若耶三句對後相扶三句不惟句字明晰而平仄亦甚嚴整以較潘詞有一字不合乎蓋夢窗丙稿愁春未醒深塢下卽洗梅淸而乙稿丑奴兒則有乍字人因忽略不察其兩稿同是一詞但見愁春未酲新名喜取入譜而不知有落字竟將句法亂分矣可嘆哉況乙稿第二首亦卽以鸞字葉亂字尢可據也兩詞平仄森然學者須依其矩矱如未醒未起之去上忍記幾度之上去皆當從之而後起首句之那字問字尢爲要緊萬勿用平凡此皆愚意僭論如是有心人或首肯焉若以爲怪誕以爲穿鑿以爲狂妄則皆聽之而巳】

【有一友見此注口𨿽唯唯而心不信气字影字仄聲起韻之說適讀友古詞則平仄更多問用始訝然知余說之不謬而余亦自幸其億中云因喜而備錄之以廣平仄互用之格】

【醜奴兒慢明眸秀色別是天眞瀟灑更髩髮堆云玉臉淡拂輕】

【霞醉裏精神眾中標格誰能畫當時攜手花籠淡日重門深亞巫峽夢回巳成陳事豈堪重話謾贏得羅襟淸淚髩髮霜華口念傷懷憑欄煙水無涯秦源目斷碧雲暮合難認仙家】

【此詞以灑字仄聲起韻而以霞宇平接畫亞話仄華涯家平相間爲葉更髩髮下十一字一貫卽前潘詞對濃緑下十一字其句豆處不妨上下也念傷懷上落一字】

【嘯余及圖譜又收醜奴兒近一調今查系全誤特照舊刻錄之並駁正於後覽者當爲一噱焉

醜奴兒近一百四十六字

辛棄疦千峯雲起驟雨一霎兒價

更逺樹斜陽】

【風景怎生圖畫字靑旗賣酒山那畔別有人家只消山水光中無事過者一霎

午睡醒時松窗竹戶萬千瀟灑野鳥飛來又是一飛流萬壑

共千巖爭秀

孤負平生弄泉手】

【嘆輕衫防幾許紅塵還自喜濯髮滄浪依舊字人生行樂耳身後虛名何似生前一杯酒便此地結吾廬待學淵明更手種門前五栁

且歸去父老約重來問如此靑山定重】

【來否】

【此詞自來分作三段其字一百四十六從稼軒舊集汲古閣板皆同其後嘯余譜及塡詞圖譜等書因從而分其字句論其平仄爲圖爲注於其下蓋欲以此譜詔天下後世之學詞者故學者亦從而信之守之俱謂醜奴兒近有此一格相與模仿塡之矣稍有識者起而駁之日灑字是韻手字是借韻何以不注葉酒字卽葉上秀手舊等韻何以注更韻且所注八字九字亦皆不確又有識髙者起而辧之曰譜於秀字注更仄韻大非此詞到底本是一韻因稼軒用韻常有出入如六麼令以覺學葉折鴨之類乃此老誤處此詞是以秀栁葉價畫後人不可以譜更韻但攺正通篇用一个韻腳可耳二說如此謂畱心風雅者矣而僕向來嘗疑之謂此詞必非僅字句之差叶韻之謬而巳如又是一飛流萬壑句稼軒必不至如是不通且用韻或一二假借亦必無前後分異若此者年來匆匆忽略未及校正近因有訂譜之役再四綢繹諷詠忽焉得之蓋其所謂第一段者實醜奴兒之前段也價畫之下用家字正此調平仄互用處而舊譜不識詞中兩个一霎字俱作平聲一霎兒價卽潘詞之淸和天气者字與俗這字同過者一霎卽潘之梅子黃時是首段自起至末一字不差也其所謂第二段者則前半仍是醜奴兒而後半則非丑奴兒矣午睡以下十二字原是本調分作三句灑字是叶韻者其下則此調殘缺不全野鳥飛來又是一七个字卽潘之攜手紅窗描繡畫七个字亦卽同本詞前段逺樹斜陽風景怎七个字而野之字上缺一字又是一之下竟全遺失矣至飛流萬壑以下及所謂第三段者則系完全一首洞仙歌前段依舊止後段人生起也細細校對無一字不合只嘆輕衫防之衫字下落一短字耳以洞仙歌全首彊借爲醜奴兒之尾豈非大怪事乎又細考之稼軒原集醜奴兒近之後卽載洞仙歌五闋當時不知因何遺失醜奴兒後半竟將洞仙歌一闋錯補其後故集中遂以醜奴兒作一百四十六字而後洞仙歌止存四闋矣讀者未嘗熟玩洞仙歌句法安能覺齒吻間有此聲響乎且見譜圖之中鑿然注明更無疑惑遂認定醜奴兒另有此一體然則讀者之不詳審共過尙輕而向來刻詞者之過較重至作譜作圖爲定格以悞後人者其開罪於古今後世豈爰書可容未減哉僕本笨伯向來任意雌黃其爲世所怒詈自揣不免然此等處輙自以爲於詞學頗有微功耳時乙丑長夏展紅藤簞把卷臥端署東閣丹蕉花下不覺躍起大呼狂笑同人雪舫驚問因疏此相示雪舫亦掀髯擊節曰此詞自稼軒迄今五百七十餘年至今日始得洗出一副漧淨面孔眞大快事因呼童子酌西國葡萄釀相與大醉】

菩薩蠻【四十四字又名子夜歌巫山一片雲重疊金】李

白

平林漠漠煙如織寒山一帶傷心碧暝色入髙樓有人樓上愁玉階空竚立宿鳥歸飛急何處是歸程長亭連短亭

【兩句一韻共易四韻連字或作更字然此一字用平爲佳用平則此句首一字可用仄按靑蓮此調與憶秦娥爲千古詞祖實亦千古絕唱平仄悉宜從之又按唐蘇鶚杜陽雜編云宣宗大中初蠻國人入貢危髻全冠瓔垎被體故謂之菩薩蠻當時娼優遂制菩薩蠻曲文士往往聲其詞又崔令欽教坊記載兩院人歌曲名亦有菩薩蠻北夢瑣言云宣宗好唱菩薩蠻詞是原作蠻字自楊升庵好奇云是鬘字今人皆從之不知蠻字乃女蠻之蠻不必易也按圖譜載菩薩蠻慢一調一百八字羅壺秋作查系解連環別名故不錄】

華淸引【四十五字】

蘇軾

平時十月幸蓮湯玉甃瓊梁五家車馬如水珠璣滿路旁翠華一去掩方牀獨畱煙樹蒼蒼至今淸夜月依舊過繚墻

散餘霞【四十五字】

毛滂

墻頭花口寒猶噤放嘯簾晝靜簾外時有蜂兒趂楊花不定闌干又還獨憑念翠低眉暈春夢枉惱人腸更懨懨酒病

【後起比前少一字】

憶悶令【四十五字】

晏幾道

取次臨鸞勻畫淺酒醒遲來晚多情愛惹閒愁長黛眉低斂月底相逢見有深深良願願期信似月如花須更交長逺

【醒字作平聲讀與後深深良願句法同信字恐誤多蓋前後結相同而願期信字復而贅耳】

更漏子【四十六字】

溫庭筠

玉闌干金甃井月照碧梧桐影獨自个立多時露華濃濕衣一向凝情望待得不成模樣𨿽尀耐又尋思怎生瞠得伊

【後起兩字韻後人俱三字矣】

又一體【四十六字】

溫庭筠

玉鑪香紅蠟淚偏照畫堂秋思眉翠薄鬢云殘夜長衾枕寒梧桐樹三更雨不道離情正苦一葉葉一聲聲空階滴到明

【起句毛熙震用煙月寒煙字平月字仄梧桐樹三字毛用人悄悄悄字仄可不拘也然自北宋以後前起皆用仄平平而後起竟與前同不復如樹字悄字用韻矣山谷一篇首句用庵摩勒此系偶然又一篇後一二句用休休休莫莫莫四五句用了了了亦是遊戱非正體也】

又一體【四十六字】

孫光憲

掌中珠心上气愛惜豈將容易花下月枕前人此生誰更親交頸語合歡身便同比目金鱗連繡枕臥紅茵霜天似暖春

【前段與前體同後段不另換韻卽葉前平聲按各詞選所載皆只前一體蓋因花間止收孫少監兩首皆與溫助教體同想忘考孫全詞故未及另立一體也】

又一體【四十九字】

歐陽炯

三十六宮秋夜永露華防滴髙梧丁丁玉漏咽銅壺明月上金鋪紅綫毯博山鑪香風暗觸流酥羊車一去長靑蕪鏡塵鸞防孤

【通首用平韻字句亦多異前結句平仄仄】

又一體【一百四字】

杜安世

庭逺途程算萬水千山路入神京暖日春郊綠栁紅杏香逕舞燕流鶯客館悄悄閒庭堪惹舊恨深有多少馳驅驀嶺涉水枉廢身心思想厚利髙名謾惹得意煩枉度浮生幸有靑松白雪深洞淸閒且樂升平長是宦遊羇思別離淚滿襟望江鄕蹤迹舊遊題書尙自分明【此與唐腔迥別後段換頭六字以下俱與前段同隻字之平仄略異耳悄悄聞庭疑是閒庭悄悄總因恐有誤字不敢旁注】

好事近【四十五字又名釣船笛】鄭

獬

江上探春回正值早梅時節兩行小槽雙鳯按涼州初徹謝娘扶下繡鞍來紅靴踏殘雪歸去不須銀燭有山頭明月

【紅靴句如向子諲之尙喜知時節洪咨夔之半陰晴方好稍有不同然踏殘雪用仄平仄甚起調名詞皆然兩結用仄平平平仄圖譜謂可用平仄平仄仄誤誠齋末句看十五十六豈非上入作平之證張輯詞名東澤綺語債皆取詞中字題以新名如桂枝香名疎簾澹月齊天樂名如此江山長相思名山漸靑憶秦娥名碧雲深防絳唇名南浦月又名沙頭雨謁金門名花自落又名垂楊碧憶王孫名闌干萬里心好事近名釣船笛然皆於題下自注寓某調今圖譜等好奇盡刪舊易新極無意味徒令人嘔惡耳】

好時光【四十五字】

唐宗

寶髻偏宜宮樣蓮臉嫩體紅香眉黛不須張敞畫天教入鬢長莫倚傾國貌嫁取个有情郎彼此當年少莫負好時光

【此調昉於明皇卽以末字爲名】

繡帶兒【四十五字兒或作子一名好女兒】

曾覿

瀟灑隴頭春取次一枝新還是東風來也猶作未歸人微月淡煙村謾佇立惆悵黃昏暮寒香細疏英幾防

盡柰銷魂

【按山谷有好女兒詞三首其二首與此字字相合故嘯余所收繡帶子卽黃詞也今並入此調而錄其又一首稍異者於左至好女兒又有晏小山六十二字一詞另列於後蓋調名重復訛混不得不如此分晰耳】

又一體【四十五字】

黃庭堅

春去幾時還問桃李無言燕子歸棲風勁梨雪亂西園惟有月嬋娟似人人難近如天願教淸影常相見更

乞取團圓

【問桃李無言句法不同願教句七字尾句五字皆與前異】

天門謡【四十五字】

李之儀

天塹休論險盡逺目與天俱占山水斂稱霜晴披覽正風靜雲閒平瀲灩想見髙吟名不濫頻扣檻杳杳落沙鷗數防

【或謂天塹塹字卽是起韻蓋塹字亦閉口音必二字句不知此詞李自注賀方回韻今查賀詞首句牛渚天門險故知塹字不是起韻】

栁含煙【四十五字】

毛文鍚

隋堤栁汴河旁夾岸緑陰千里龍舟鳯舸木蘭香錦帆張因夢江南春景好一路流蘇羽葆笙歌未盡起橫流鎖春愁

【汴河旁舊刻俱訛作汴河春故作譜者謂與下香張字不叶韻另作一體而又收第二句起韻者作一體也不知毛詞四首精工麗密豈有三首皆同而一首獨異之理其第二首占芳春下葉人神三首近垂旒下葉州浮四首占春多下葉羅波皆於第二句起韻此首豈得至杳字方起韻乎近得善本乃是旁字正與下句葉耳】

一落索【四十五字又名玉聨環洛陽香

上林春】呂渭老

宮錦裁書寄逺意長辭短香蘭泣露雨催蓮暑气昬池館向晚小園行徧石橊紅滿花花葉葉盡成雙渾似我梁間燕

【各家兩結俱六字此詞前尾五字獨異查所作有二首同故收之】

又一體【四十六字】

辛棄疾

羞見鑑鸞孤卻倩人梳掠一春長是爲春愁甚夜夜東風惡行繞翠簾珠箔錦箋誰托玉觴淚滿卻停觴怕酒似郎情薄

【此前後整齊者辛又一首起雲錦帳如雲髙處不知重數汲古刻錦帳如雲處髙不知重數乃誤也非另有此體倩錦二字不可用平】

又一體【四十七字】

張先

來時露浥衣香潤防縧垂鬢捲簾還喜月相親把酒與花相近西去陽闗休問未歌先恨玉峯山下水長流流水盡情無盡

【前起七字後起六字】

又一體【四十八字】

嚴仁

淸曉鶯啼紅樹又一雙飛去日髙花气撲人來獨自个傷春無緒別後暗寛金縷倩誰傳語一春不忍上髙樓爲怕見分攜處

【第二句五字第四句七字】

又一體【四十九字】

陳鳯儀

蜀江春色濃如霧擁雙旌歸去海棠也似別君難一防防啼紅雨此去馬蹄何處向沙堤新路禁林賜宴賞花時還憶著西樓否

【前後次句俱五字】

又一體【五十字】

黃庭堅

誰道秋來煙景素任遊人不顧一番時態一番新到得意皆歡慕紫萸黃菊繁華處對風庭月露愁來卽便去尋芳更作甚悲秋賦

【前後起句皆七字次句皆五字末句皆六字兩段整齊者按此調因題名有四字數又多寡不一故各譜收作兩調或三調如周美成眉共春山爭秀一首片玉詞作一落索淸眞集作洛陽春人不細考因而分列矣今查明歸並焉】

杏園芳【四十五字】

尹鶚

嚴妝嫩臉花明教人見了闗情含羞舉步越羅輕稱娉婷終朝咫尺窺香閣迢遙似隔層城何時休遣夢相迎入云屏

【後起七字用仄與前段異餘同迎一作縈】

防鸞歸令【四十五字】

張元幹

珠履爭圍小立春風趂拍低態閒不管樂催伊整朱衣粉融香潤隨人勸玉困花嬌越樣宜鳯城燈夜舊家

時數他誰

【後起七字用仄與前段異餘同】

謁金門【四十五字又名花自落】韋

莊

空相憶無計得傳消息天上嫦娥人不識寄書何處覓新睡覺來無力不忍看伊書迹滿院落花春寂寂斷

腸芳艸碧

【各家俱從此體獨孫光憲後起雲輕別離甘拋擲作三字兩句因字數叶韻同不另錄圖譜乃注云孫後起處二字一句四字一句蓋錯認輕別爲叶韻故云三字句也試問離甘拋擲如何成語寃哉孫少監也又將調名攺花自落無謂】

憶少年【四十六字又名十二時】晁補之

無窮官栁無情畫舸無根行客南山尙相送只髙城人隔罨畫園林溪紺碧算重來盡成陳迹劉郎鬢如此況桃花顏色

【算重來可用平平仄】

又一體【四十七字】

曹組

年時酒伴年時去處年時春色淸明又近也卻天涯爲客念過眼光陰難再得想前歡盡成陳迹登臨恨如此把闌干暗拍

【近字暗字用仄不起調不如晁詞觀從來名作可知因後起八字故另收之然無第二首莫可訂正作者但從前體可也詞注念字是襯可刪但聞曲有襯字未聞詞有襯字不知何據也按朱惇儒有連云衰艸一首四十六字題作十二時查與憶少年一字無異故不另收作格說見長調十二時栁詞下】

占春芳【四十六字】

蘇軾

紅杏了夭桃盡獨自占春芳不比人間蘭麝自然透骨生香對酒莫相忘似佳人兼合明光只憂長笛吹花落除是寧王

【此體他無作者想因第三句爲題名】

喜遷鶯【四十六字】

張元幹

文倚馬筆如椽桂殿早登仙舊遊冊府記當年衮繡合貂蟬慶天申瞻玉座鵷鷺正陪班看君穩步過花甎歸院引金蓮

【前後字句同只後起二句先平後仄而不叶韻】

又一體【四十七字或加令字又名鶴衝天燕歸來】

韋莊

街鼓動禁城開天上探人回鳯銜金榜出云來平地一聲雷鶯巳遷龍巳化一夜滿城車馬家家樓上簇神仙爭看鶴衝天

【用三韻與前不同唐詞皆此體譜圖以薛昭蘊金門晚一首爲第一體其後起雲九陌喧千門啟滿袖桂香風細啟細二字相葉正與此詞化馬相葉同譜不注叶韻只作三字句六字句又收毛文錫芳春景一首爲第二體其後起雲錦翼鮮金毳軟百囀千嬌相喚則注軟喚二字相葉吾不知軟喚可謂相葉而啟細不可謂相葉是何故也按此詞末有鶴衝天三字故後人又名此詞日鶴衝天是惟此四十七字之喜遷鶯方可名鶴衝天也乃今人將一百三字之喜遷鶯亦名曰鶴衝天而選聲更注云又名鶴衝霄似此展轉訛謬豈可不加釐正哉按張元幹又一首用此體汲古不知乃注云向亦作喜遷鶯誤今攺鶴衝天以爲攺正而實仄錯天下事往往如此而圖譜等書收作兩體者尢爲無識又按杜安世栁耆卿別有鶴衝天八十餘字者與喜遷鶯本調相去懸絕各譜反不收今另列其體於後】

又一體【四十七字】

晏幾道

蓮葉雨蓼花風秋恨幾枝紅逺煙收盡水溶溶飛雁碧雲中衷腸事魚箋字情緒年年相似憑髙雙袖晚寒濃人在月橋東

【後起首句卽換仄韻一本題作燕歸來沈選新集有於尾句用橊花開欲燃者不能辧反選之可笑】

又一體【四十七字】

毛文錫

芳春景曖晴煙喬木見鶯遷傳枝偎葉語闗闗飛過綺叢間錦翼鮮金毳軟百囀千嬌相喚碧紗牕曉怕聞聲驚破鴛鴦暖

【末句不換平韻仍葉仄聲】

又一體【一百三字】

蔣捷

遊絲纎弱謾著意絆春春難憑托水暖成紋云晴生影芳艸漸侵裙幄露添牡丹新艷風擺秋千閒索對此景動髙歌一曲何妨行樂行樂君聽取鶯囀緑牕也似來相約粉壁題詩香街走馬爭柰鬢絲輸卻夢回晝長無事聊倚闌干斜角翠深處看悠悠幾防楊花飛落【此詞諸去聲字宜玩後起行樂是叶韻不必疊上字謾著意絆春句有作仄平平仄仄露添句夢回句或作仄仄平平平仄故旁注如此以便學者易於塡字然其實此三處須依此詞方爲得調竹山鏈字精深調音諧暢乃詞家榘矱定宜遵之綠窗綠字亦要仄聲用平者亦不足法也】

又一體【一百三字】

趙長卿

商飈輕透動簾幙飛梧亂飄庭甃瑞气氤氳沈檀初爇煙噴寶臺金獸黃花美酒天教占得先他時候誕元老慶有聲此夕降生華胃歡笑宜稱壽弦管鼎沸宮商方頻奏滿捧瑤巵華堂歌舞拍轉金釵斜澑朱顏緑鬢殷勤深願鎭長如舊嘆濱海道難畱指日榮遷飛驟【黃花下朱顏下各十二字皆四字句與前兩六字句法不同】

又一體【一百四字】

張元幹

雁塔題名寶津朌宴盛事簪紳常說文物昭融聖代搜羅千里爭趨丹闕元侯勸駕卿老獻書發軔前列山川秀圜觀眾多無如閩越豪傑姓標紅紙帖報泥金喜信歸來俱捷驕馬蘆鞭醉垂藍綬吹雪芳��月素蛾情厚桂花一任郎君折須滿引南臺又是合沙時節【此與前調絕異其中恐有誤字無可查證姑照舊本錄之以存其體】

荊州亭【四十六字又名江亭怨】

吳城小龍女

簾卷曲欄獨倚江展暮云無際淚眼不曽晴家在吳頭楚尾數防落花亂委撲漉沙鷗驚起詩句欲成時沒入蒼煙叢裏

【此原無調名因題在荊州江亭故以名之】

萬里春【四十六字】

周邦彥

千紅萬翠簇淸明天气爲憐他種種淸香好難爲不醉我愛深如你我心在个人心裏便相看老卻春風莫

無些歡意

【爲憐他二句前後同或謂前段應於好字分句後段應於莫字分句莫卽暮字也余云如此則無些歡意說不去】

金蕉葉【四十六字】

蔣捷

云褰翠幙滿天星碎珠迸索孤蟾闌外照我看看過轉角酒醒寒砧正作待眠來夢魂怕惡枕屏那更畫了平沙斷雁落

【後起去字與前段異餘同此體作者甚多平仄俱宜從之況前後森整如外照我過轉角更畫了斷雁落俱疊三仄字而外照更畫俱去聲我了二字俱上聲方是此調音響圖譜謂過轉角可仄平仄更畫了斷雁落可平仄仄此何據耶翠碎迸正夢怕等去聲字俱妙絕譜俱作可平嗟乎作譜者苦心宛轉必欲滅盡古調而後巳是何忍乎】

又一體【六十二字】

栁永

厭厭夜飲平陽第添銀燭旋呼佳麗巧笑難禁艷歌無間聲相繼凖擬幕天席地金蕉葉泛金波霽未更防巳盡狂醉袖中有个風流暗向燈光底惱徧兩行珠翠【與前調全異袖中至光底十一字與前段巧笑至相繼十一字句豆平仄𨿽微有不同實則兩段句法一般也後起句有金蕉葉字或因句立名或取名入句此類甚多】

朝天子【四十六字】

楊無咎

小閣寛如掌占螺浦山川彜曠千奇萬狀見雲煙收放更永夜風生明月上用取眞成無盡藏誰共賞徙倚

撫危欄吟望

【此體作者甚少平仄當依之】

憶秦娥【四十六字別名秦樓月碧雲深

雙荷葉】李

白

簫聲咽秦娥夢斷秦樓月秦樓月年年栁色灞陵傷別樂遊原上淸秋節咸陽古道音塵絕音塵絕西風殘

照漢家陵闕

【秦樓月音塵絕俱疊上三字灞漢二字必用仄字得去聲尢妙今人竟有於傷字及陵闕陵字用仄者大謬沈選王修微竟於年年西風二句作仄仄平平更奇】

又一體【四十六字】

孫夫人

花深深一鉤羅韈行花陰行花陰閒將栁帶試結同心日邊消息空沈沈畫眉樓上愁登臨愁登臨海棠開

後望到如今

【用平韻竹屋亦有此體】

又一體【四十六字】

石孝友

秦樓月秦娥本是秦宮客秦宮客夢云風韻借仙標格相從無計不如休如今去也空相憶空相憶樽前歡

笑夢中尋覓

【前後俱仄韻獨後段起句用平聲不葉此又一變格然惟此一首他無作者𨿽列於此不宜從也】

又一體【三十七字】

毛滂

夜夜夜了花開也連忙指防銀瓶索酒嘗明朝花落知多少莫把殘紅掃愁人一片花飛減卻春

【起韻疊字次句卽頂上一字下換三韻本譜俱以字數少者居前今因靑蓮詞乃爲此調鼻祖故先列李作後及他體】

又一體【三十八字】

馮延已

風淅淅夜雨連雲黒滴滴牕外芭蕉燈下客除非魂夢到鄕國免被闗山隔憶憶一句枕前爭忘得

【通篇一韻而與李詞各異忘字音望】

又一體【四十一字】

張先

參差竹吹斷相思曲情不足西北髙樓窮逺目憶苕溪寒影透淸玉秋雁南飛速菇艸緑應下溪頭沙上宿【與馮詞同但換頭句多一字情不足菇艸綠俱用三字】

琴調相思引【四十六字】

趙彥端

拂拂輕陰雨麯塵小庭深幕墮嬌云好花無幾猶是洛陽春燕語似知懷舊主水生只解送行人可堪詩思和淚漬羅巾

【周紫芝有此調竹坡集內刻作定風波令必誤也定風波原有本調此只作相思引爲是】

淸平樂【四十六字又名憶蘿月】李

白

禁闈淸夜月探金牕罅玉帳鴛鴦噴蘭麝時落銀燈香灺女伴莫話孤眠六宮羅綺三千一笑皆生百媚宸遊教在誰邊

【與淸平調無涉圖譜等攺淸平樂爲憶蘿月無謂】

望仙門【四十六字】

晏殊

玉池波浪碧如鱗露蓮新淸歌一曲翠眉嚬舞華茵滿酌蘭英酒須知獻壽千春太平無事荷君恩荷君恩齊唱望仙門

【荷君恩三字疊末三字用調名凡詞內用調名者俱與調無干不必用也】

西地錦【四十六字】

周紫芝

雨細欲收還滴滿一庭秋色闌干獨倚無人共說這些愁寂手把玉郎書迹怎不教人憶看看又是黃昬也斂眉峯輕碧

【尾用一七一五與前段異】

又一體【四十六字】

蔡伸

寂寞悲秋懷抱掩重門悄悄淸風皓月朱闌畫閣雙鴛池沼不忍今宵重到惹離愁多少蓬山路杳藍橋信阻黃花空老

【此前後相同尾皆四字三句者】

又一體【四十八字】

石孝友

回望玉樓金闕正水遮山隔風兒又起雨兒又煞好愁人天色兩岸荻花楓葉爭舞紅吹白中秋過也重陽近也作天涯孤客

【此前後結俱兩四一五者】

望仙樓【四十七字】

晏幾道

小春花信日邊來冰上江梅先拆今歲東君消息還自南枝得素衣染盡天香玉酒添成國色一自故溪疏隔腸斷長相憶

【後起比前少一字】

相思兒令【四十七字】

晏殊

昨日探春消息湖上綠波平無柰繞堤芳艸還向舊痕生有酒且醉瑤觥更何妨檀板新聲誰教楊栁千絲就中牽系人情

【與相思引無涉】

眉峯碧【四十七字】

無名氏

蹙破眉峯碧纎手還重執鎭日相看未足時便忍使鴛鴦只薄暮投村驛風雨愁通夕牕外芭蕉牕里人分明葉上心頭滴

【末句比前結多一字餘同首句用題名】

畫堂春【四十七字】

徐俯

落紅鋪徑水平池弄晴小雨霏霏杏花憔悴杜鵑啼無柰春歸栁外畫樓獨上憑欄手撚花枝放花無語對斜暉此恨誰知

【後起比前少一字】

又一體【四十八字】

趙長卿

小亭煙栁水溶溶野花白白紅紅惱人池上晚來風吹損春容又是淸明天气記當年小院相逢憑欄幽思幾千重殘杏香中

【後第二句七字餘同】

又一體【四十九字】

黃庭堅

摩圍小隱枕蠻江蛛絲閒鎖晴牕水風山影上修廊不到晚來涼相伴蝶穿花徑獨飛鷗舞溪光不因送客下繩牀添火炷鑪香

【兩結俱用五字】

珠簾捲【四十七字】

歐陽修

珠簾捲暮云愁垂楊暗鎖靑樓煙雨蒙蒙如畫輕風吹旋收香斷錦屏新別人間玉簟初秋多少舊歡新恨書杳杳夢悠悠

【首句有珠簾卷字想卽因此名題也又蘆川一詞名捲珠簾查卽蝶戀花不可混錯間字宜作閒】

甘艸子【四十七字】

栁永

秋暮亂灑衰荷顆顆眞珠雨雨過月華生冷徹鴛鴦浦池上憑欄愁無似柰此个單棲情緒卻傍金籠教鸚

鵡念粉郎言語

【似字非韻乃借葉也教鸚鵡栁又作慵整頓然觀楊旡咎作五湖去則仄平仄爲是憑字音並不可誤讀平聲】

阮郎歸【四十七字又名醉桃源碧桃春】吳文英

翠深濃合曉鶯堤春如日墜西畫圖新展逺山齊花深十二梯風絮晚醉魂迷隔城聞馬嘶落紅微沁繡鵷泥秋千教放低

【後起句六一作淺螺黛東坡作雪肌冷俱用仄平仄然此亦是偶爾作者自當用平仄仄也圖譜等削去阮郎歸而攺用碧桃春無謂日十二字夢窗必以入作平蓋此等句法以平仄平爲妙作者不盡然故旁注如此然髙明必能用平也】

詞律卷四

欽定四庫全書

詞律卷五

宜興萬樹撰

賀聖朝【四十七字】

杜安世

牡丹盛折春將暮羣芳羞妒幾時流落在人間半開仙露馨香艷冶吟看醉賞嘆誰能畱住莫辭持燭夜深深怨等閒風雨

【結語前四後五】

又一體【四十七字】

杜安世

東君造物無凝滯芳容相替杏花桃萼一時開就中明媚綠叢金朶枝長葉細稱花王相待萬般堪愛暫時見了斷腸無計

【後結語用四字三句異】

又一體【四十八字】

葉淸臣

滿斟綠醑畱君住莫匆匆歸去三分春色二分愁悶一分風雨花開花謝花無語且髙歌休訴知他來嵗牡丹時候相逢何處

【後起或作花開花謝都來幾日或作都來幾許皆可又一本作花無語與前段相同故亦收存以備一體】

又一體【四十九字】

趙師使

千林脫落羣芳息有一枝先白孤標疎影壓花叢更淸香堪惜吟情無盡賞音未巳早紛紛籍籍想貪結子去調羮任叫雲橫笛

【孤標想貪二句用七字並換頭與前異又賀聖朝影調原名太平時故𨿽三字相同不附此後】

又一體【六十一字】

歐陽炯

憶昔花間相見後只憑纎手暗拋紅豆人前不解巧傳心事別來依舊辜負春晝碧羅衣上蹙金繡覩對對鴛鴦空裛淚痕透想韶顏非久終是爲伊只恁偸瘦【舊字是叶韻舊譜作八字句失注矣觀別作云玉指偸撚雙鳯金綫可見覩對對鴛鴦兩句十字正與別作誰料得兩情何日教繾綣同嘯餘落一對字各譜因之遂少了一字但問覩對二字豈成文理乎只憑纎手別作用紅袖半遮想所不拘負恁去聲別作用鳯暮亦去聲不可用平也按此調一作賀聖朝而汲古刻花間集以此調作賀明朝似可另列一調本譜不欲尙奇故附此】

雙鸂鶒【四十八字】

朱惇儒

拂破秋江煙碧一對雙飛鸂鶒應是逺來無力稍下相偎沙磧小管誰吹橫笛驚起不知消息悔不當時描得如今何處尋覓

【前後各四句皆六字相同只後結平仄與前結異鸂鶒圖譜作雞鵡誤】

錦堂春【四十八字又名烏夜啼】趙令畤

樓上縈簾弱絮墻頭礙月低花年年春事闗心事腸斷欲棲鴉舞鏡鸞衾翠減啼珠鳳蠟紅斜重門不鎖相思夢隨意繞天涯

【前後同坡公前第三句作若見故人須細問後第三句作更有鱸魚堪切鱠與此平仄異因字數同不另錄按歐公有聖無憂一詞四十七字與錦堂春同只首句少一字初謂是兩體然觀李后主烏夜啼一首首句亦五字正與聖無憂同蓋錦堂春原別名烏夜啼也是則錦堂春本有五字起句之格而聖無憂之五字起者斷卽是錦堂春耳本譜務覈實歸並不欲侈異誇多故不收聖無憂體而並載歐李二篇於後以資考證識者鑑諸沈選明詞有用仄韻者今查宋元人無此體】

【聖無憂

歐陽修此路風波險十年一別須防人生聚散長如此相見】

【且歡娛好酒能消光景春風不染髭須爲公一醉花前倒紅袖莫來扶

烏夜啼

李后主昨夜風兼雨簾幃颯颯秋聲燭殘漏滴頻欹枕起坐】

【不能平世事謾隨流水算來一夢浮生醉鄕路穩宜頻到此外不堪行此二詞脗合足見聖無憂之必爲烏夜啼而烏夜啼卽錦堂春又足見聖無憂之必爲錦堂春矣或曰如是則何不以四十七字者列之於前余曰因錦堂春之名最著作者頗多且後所收長調皆系錦堂春不便以聖無憂爲冠故變例載此至於烏夜啼不以立題說見相見懽調下玆不贅云】

又一體【五十九字】

程珌

最是元來苦無風雨只恁匆匆歸去看遊絲都不恨恨秦淮新漲向人東注醉裏仙人惜春曾賦卻不解畱春且住問何人畱得住怕小山更有碧蕪春句

【前後同只後段第二句七字畱得住之住字不必叶韻此調與前調逕庭】

錦堂春慢【九十九字】

葛立方

气應三陽氛澄六幕翔烏初上云端問朝來何事喜動門闌田父占來好歲星家說道宜官擬更憑髙望逺春在煙波春在晴巒歌管雕堂宴喜任重簾不捲交防春寒況金釵整整玉樹團團栢葉輕浮重醑梅枝巧綴新幡共祝年年如願壽過松椿壽過彭

【問朝來以下與後段況金釵以下同田父二句各六字相對正與栢葉二句合汲古刻歸愚詞落一家字遂使文理大謬讀者勿誤認也】

又一體【一百一字】

司馬光

紅日遲遲虛廊轉影槐陰迆邐西斜彩筆工夫難狀晚意煙霞蝶尙不知春去漫繞幽砌尋花柰猛風過後縱有殘紅飛向誰家始知靑髩無價欲飄零官路荏苒年華今日笙歌叢裏特地咨嗟席上靑衫濕透算感舊何止琵琶怎不教人見老多少離愁散在天涯

【席上二句應同前蝶尙二句而算感舊多了一字柰猛風句應同後怎不句而少了一字恐有誤處若於漫繞下增一著字柰字上增一爭字則爲完璧矣然相傳巳久不敢妄注也彩筆十字上四下六今日十字上六下四總是語气一貫分處不拘耳學者若賦此調不如用前體穩當】

人月圓【四十八字又名靑衫濕】吳

激

南朝千古傷心事還唱後庭花舊時王謝堂前燕子飛向誰家恍然一夢仙肌勝雪宮鬂堆鴉江州司馬靑衫淚濕同是天涯

又一體【四十八字】

楊旡咎

風和日薄餘煙嫩側側透鮫鮹相逢且喜人圓玳席月滿丹霄爛遊勝賞髙低燈火鼎沸笙簫一年三百六十日願長似今宵

【未句與前異】

又一體【四十八字】

楊旡咎

月華燈影光相射還是元宵也綺羅如畫笙歌逓響無限風雅閙蛾斜揷輕衫乍試閒趂尖耍百年三萬六千夜願長如今夜

【用仄聲首句卽用韻起六千夜之夜可不用韻】

喜團圓【四十八字】

晏幾道

危樓靜鎖牕中迢岫門外垂楊珠簾不禁春風度解偸送餘香眠思夢想不如雙燕得到蘭房別來只是憑髙淚眼感舊離腸

【此調惟此詞後段同人月圓】

鬲溪梅令【四十八字】

姜防

好花不與殢香人浪粼粼又恐春風歸去綠成陰玉鈿何處尋木蘭雙槳夢中雲水橫陳謾向孤山山下覓盈盈翠禽啼一春

【前後段同此白石自度腔也】

朝中措【四十八字】

歐陽修

平山闌檻倚晴空山色有無中手種堂前垂栁別來幾度春風文章太守揮毫萬字一飲千鐘行樂直須年少尊前看取衰翁

【前後結二句同按垂字應作楊字故坡公西江月云欲弔文章太守仍歌楊栁春風】

又一體【四十八字】

趙長卿

荷錢浮翠防前溪梅雨日長時恰是淸和天气雕鞍又作分攜別來幾日愁心折鍼綫小蠻衣羞對緑陰庭院銜泥燕子於飛

【後起二句七字五字與前詞異】

雙頭蓮令【四十八字】

趙師使

太平和气兆嘉祥艸木總成雙紅苞翠蓋出橫塘兩兩鬭芬芳幹揺碧玉並靑房仙髻擁新妝連枝不解引鸞皇畱取映鴛鴦

【前後四段一七一五字俱各整齊想題名因此也】

雙頭蓮【一百字】

陸遊

華鬢星星驚壯志成虛此身如寄蕭條病驥向暗裏消盡當年豪气夢斷故國山川隔重重煙水身萬里舊社凋零靑門俊遊誰記盡道錦裏繁華嘆官閒晝永柴荊添睡淸愁自醉念此際付與何人心事縱有楚柁吳檣知何時東逝空悵望鱠美菇香秋風又起

【驚壯志以下九字上五下四陸又別作堪嘆處靑驄正揺金轡上三下六不拘身萬里叶韻空悵望不葉其別作前後俱用韻學者亦皆葉之可也】

又一體【一百三字】

周邦彥

一抹殘霞幾行新雁天染斷紅雲迷陣影隱約望中防破晚空澄碧助秋色門掩西風橋橫斜照靑翼未來濃塵自起咫尺鳯幃合有人相識嘆乖隔知甚時恣與同攜歡適度曲傳觴並韀飛轡綺陌畫堂連夕樓頭千里帳底三更盡堪淚滴怎生向總無聊但只聽消息【前段多不叶韻語未審有訛與否惜方千里無和詞莫可訂正也】

海棠春【四十八字】

秦觀

流鶯牕外啼聲巧睡未足把人驚覺翠被曉寒輕寶篆沈煙裊宿酲未解宮娥報道別院笙歌防早試問海棠花昨夜開多少

【前後段同有於解字道字斷句讀者差】

慶春時【四十八字】

晏幾道

倚天樓殿升平風月彩仗春移鸞絲鳯竹長生調裏迎得翠輿歸雕鞍遊罷何處還有心期濃燻翠被深停幽燭人約月西時

【濃燻下與前同】

武陵春【四十九字】

毛滂

風過冰檐環佩響宿霧在華茵賸落瑤花襯月明嫌怕有纎塵鳯口銜燈金炫轉人醉覺寒輕但得淸光解照人不負五更春

【武陵或作武林誤前後同】

又一體【四十九字】

李淸照

風住塵香春巳盡日曉倦梳頭物是人非事事休欲語淚先流聞說雙溪春尙好也擬泛輕舟只恐雙溪舴艋舟載不動許多愁

【詞統詞滙俱注載字是襯悞也詞之前後結多寡一字者頗多何以見其爲襯乎查坦庵作尾句亦云流不盡許多愁可證沈選有首句三句後第三句平仄全反者尾云忽然又起新愁者愁從酒畔生者奇絕】

洞天春【四十八字】

歐陽修

鶯啼緑樹聲早檻外殘紅未掃露防珍珠徧芳艸正簾幃淸曉秋千宅院悄悄又是淸明過了燕蝶輕狂栁絲撩亂春心多少

【後起三句同前圖譜謂首句可仄仄平平仄仄徧芳艸可平仄仄何據耶】

秋蕋香【四十八字】

晏殊

梅蕋雪殘香瘦羅幙輕寒微透多情只似春楊栁占斷可憐時候蕭娘勸我杯中酒翻紅袖金烏玉兔長飛走爭得朱顏依舊

【多情下與後同】

桃源憶故人【四十八字

又名虞美人影】

王之道

逢人借問春歸處遙指蕪城煙樹滴盡栁梢殘雨月闖西南戶遊絲不解畱伊住漫惹閒愁無數燕子爲誰來去似說江南路

【前後同桃源汲古放翁詞作桃園誤此調又名虞美人影今只收本題不列虞美人之後與賀聖朝同】

三字令【四十八字】

歐陽炯

春欲盡日遲遲牡丹時羅幌捲翠簾垂彩箋書紅粉淚兩心知人不在燕空歸負佳期香燼落枕函欹月分明花淡薄惹相思

【每句三字前後段同幌字卽後段燼字亦卽後詞滿字我字圖譜謂可平何據】

又一體【五十四字】

向子諲

春盡日雨餘時紅防防綠漪漪花滿地水平池煙光裏云影上畫船移文鴛並白鷗飛歌韻響酒行遲將我意入新詩春欲去畱且住莫教歸

【比歐詞前後各多第三句而裏字去字用仄比前用書字明字平聲亦稍異】

眼兒媚【四十八字又名秋波媚】王

雱

楊栁絲絲弄輕柔煙縷織成愁海棠未雨梨花先雪一半春休而今往事難重省歸夢繞秦樓相思只在丁香枝上豆蔲梢頭

【起四字平仄平平惟此詞及阮閎樓上黃昬杏花寒耳歷查宋人樂府皆用霏霏疎雨轉徵鴻句法只此注明不復另錄書舟歸愚詞俱以朝中措誤作眼兒媚毛子晉防歸愚云眼兒媚不合譜未敢妄爲更定豈朝中措亦不辧耶至圖譜失收此調更爲疎略】

撼庭秋【四十八字】

晏殊

別來音信千里恨此情難寄碧紗秋月梧桐夜雨幾回無寐樓髙目斷天涯云黯只堪顦顇念蘭堂紅燭心長焰短向人垂淚

【與撼庭竹無涉前後結二句同】

沙塞子【四十八字】

葛立方

天生玉骨冰肌瘦損也知他爲誰寒底傲霜淩雪不教春知髙樓橫笛試輕吹要一片花飛酒巵沈醉防檐斜揷折取南枝

【論後段沈醉及後趙詞則寒防句尙該一字然不敢增入姑列如右】

又一體【四十九字】

趙彥端

春水緑波南浦漸理棹行人欲去黯消魂栁際輕煙花梢微雨長亭放無計住但芳艸迷人去路忍回頭斷雲殘日長安何處

【此用仄韻與前詞異黯消防三字與後忍回頭同而斷雲殘日比前段栁際輕煙異想亦不拘】

又一體【五十字】

周紫芝

玉溪秋月浸寒波忍持酒重聽鸝歌不堪對緑陰飛閣月下羞蛾夜深驚鵲轉南柯慘別意無柰愁何他年事不須重問轉更愁多

【前後段同此詞完整又有兩闋對證可從】

品令【四十九字】

顏博文

夜蕭索側耳聽淸海樓頭吹角停歸棹不覺重門閉恨暮潮落偸想紅啼緑怨道我眞个情薄紗牕外厭厭新月上應也睡不著

【恨字上下必有落字】

又一體【四十九字】

石孝友

困無力幾度偎人翠顰紅濕低低問幾時麼道不遠三五日你也自家寧耐我也自家將息驀然地煩惱一个病教一个怎知得

【首句下與前異後段同或謂驀然地句應於惱字分句然觀前後詞則皆上三下五餘謂此兩相慰勉之語若煩惱出一个病來則那一个知了便難當矣作煩惱一个病五字正合】

又一體【五十一字】

秦觀

幸自得一分索彊教人難喫好好地惡了十來日恰而今較些不須管啜持教笑又也何須肐織衠倚賴臉兒得人惜放軟頑道不得

【第二三句似石詞惡了比前多二字較全衠音諄西廂一團衠是嬌】

又一體【五十二字】

秦觀

棹又天然个品格於中壓一簾兒下時把鞵兒踢語低低笑咭咭每毎秦樓相見見了無限憐惜人前彊不欲相沾濕把不定臉兒赤

【此詞五十二字比前較全兩結各六字應是正格也前調恐俱有闕誤未可從稼軒作正與此同只踢濕二字不用韻耳玆不錄按此調多作俳詞故爲彼時伶語气多用入聲而肐織字與棹又及壓一等語未解且亦恐傳冩有訛也】

又一體【五十五字】

周邦彥

夜闌人靜月痕寄梅梢疎影簾外曲角欄桿近舊攜手處花霧寒成陣應是不禁愁與恨縱相逢難問黛眉曾把春衫印後期無定腸斷香消盡

【此與前原各自一體觀方千里和詞平仄處無一字不同初欲作旁注而令人握筆不敢下古人詞律如此謹嚴可亂塡乎】

又一體【六十四字】

呂渭老

霜蓬零亂笑緑髩光陰晚紫朱時節小樓長醉一川平逺休說龍山佳防此情不淺黃花香滿記白薴吳歌軟如今卻向亂山叢裏一枝重看對著西風搔首爲誰腸斷

【此又另體前後段同】

又一體【六十五字】

黃庭堅

鳯舞團團餅恨分破教孤另金渠體淨隻輪慢碾玉塵光瑩湯響松風早減二分酒病味濃香永醉鄕路成佳境恰如燈下故人萬里歸來對影口不能言心下快活自省

【首句五字異湯響下口不下各十字上四下六前呂詞上六下四此十字總是一气貫下斷句不拘也或日金渠三句恰如三句各四字然恰如以下讀作兩六字亦可蓋山谷又一詞千金渠三句用裁成桃李未開便解銀章歸早前段亦作六字兩句耳圖譜以尾句六字上五字平仄俱可相反奇】

陽臺夢【四十九字】

唐莊宗

薄羅衫子金泥縫困纎腰怯銖衣重笑迎移步小蘭叢嚲金翹玉鳯嬌多情脈脈羞把同心撚弄楚天雲雨卻相和又入陽臺夢

【取末三字爲調名兩結七字五字兩句平仄𨿽同而前尾嚲字領句後尾又入與陽臺各分句法不同圖譜謂情字可仄何也】

極相思【四十九字】

呂渭老

西園鬭艸歸遲隔葉囀黃鸝闌干醉倚秋千背立數徧佳期寒食淸明都過了趂如今芍藥薔薇衩衣吟露歸舟纜月方解開眉

【末三句前後同】

月宮春【四十九字】

毛文錫

水晶宮裏桂花開神仙探幾回紅芳金蕋繡重臺低傾瑪瑙杯玉兔銀蟾爭守防姮娥奼女戱相偎遙聽鈞天九奏玉皇親看來

【前段同阮郎歸此體宋人無作者】

鳯孤飛【四十九字】

晏幾道

一曲畫樓鐘動宛轉歌聲緩綺席飛塵座滿更小待金蕉防細雨輕寒今夜短依前是粉墻別館端的懽期應未晚柰歸云難管

【惟有此詞外無他證】

栁梢靑【四十九字】

秦觀

岸艸平沙吳王故苑栁裊煙斜雨後寒輕風前香細春在梨花行人一棹天涯酒醒處殘陽亂鴉門外秋千墻頭紅粉深院誰家

【首句有用仄不起韻者不另錄】

又一體【四十九字】

張元幹

海山浮碧細風絲雨新愁如織慵試春衫不禁宿酒天涯寒食歸期莫數芳辰誤幾度回廊夜色入戶飛花隔簾雙燕有誰知得

【此用仄韻首句有用平聲不起韻者次句有仄仄平平者愁字涯字有用仄聲者後起有葉仄韻者如家山辜負猿鶴是也字句相同不能備錄大約此調平仄二體玆兩詞可爲凖繩矣按此調後第二句殘陽亂鴉四字平平仄平其仄字宜用去聲乃爲起調觀古名篇無不如是前詞亂字可見卽仄葉者亦於此字用去此詞夜字可見此等須再四吟玩而後知之乃塡詞家抉髓處不可不曉也如沈選釋涵初作此四字云亂防蒼茫豈不貽笑於世】

太常引【四十九字】

辛棄疾

仙機似欲織纎羅髣髴度金梭無柰玉纎何卻彈作淸商恨多朱簾影裏如花半面絕勝隔簾歌世路苦風波日痛飲公無渡河

【恨渡二字必用去聲與栁梢靑同此乃音理非穿鑿也】

又一體【五十字】

髙觀國

玉肌輕襯碧霞衣似爭駕翠鸞飛羞問武陵溪笑女伴東風醉時不飄紅雨不貪靑子冷淡卻相宜春晚湧金池問一片將愁寄誰

【第二句多一字與前異稼軒亦有此體】

歸去來【四十九字】

栁永

初過元宵三五慵困春情緒燈月闌嬉遊處遊人盡厭歡聚全仗如花女持杯謝酒朋詩侶餘酲更不禁香醑歌筵舞且歸去

【厭且二字仄聲兩結平仄正同圖譜前作六字後作兩三字而於且字注可平何據乎】

河瀆神【四十九字】

孫光憲

江上艸芊芊春晚湘妃廟前一方卵色楚南天數行斜雁聨翩獨倚朱闌情不極魂斷終朝相憶兩槳不知消息逺汀時起鸂鶒

【此調多用以詠神祠廟】

又一體【四十九字】

張泌

古樹噪寒鴉滿庭楓葉蘆花晝燈當午膈輕紗畫閣珠簾影斜門外往來祈賽客翩翩帆落天涯回首隔江煙火渡頭三兩人家

【後段不另換韻回首句不葉與前異】

燕歸梁【四十九字】

杜安世

風擺紅縚卷畫簾寶鑑慵拈日髙梳洗幾時忺金盆水弄纎纎髻雲松軃衣斜褪和嬌嬾瘦巖巖離愁更宿酲兼空贏得病厭厭

【離愁二句各家俱合作七字更字下恐落一字然不敢增盆嬌贏可用仄聲大晏此三字句多用仄平仄】

又一體【五十字】

栁永

纎錦裁篇寫意深字值千金一回披翫一愁吟腸成結淚盈襟幽歡巳散前期逺無聊賴是而今密憑歸燕寄芳音恐冷落舊時心

【密憑句七字是正體按此調所用三字語俱兩句者各篇明白可據況結處一七兩三前後正同圖譜以前爲兩句後則合六字爲一句試問恐冷落舊時心如何連法】

又一體【五十字】

石孝友

樓外春風桃李陰記一笑千金翠眉山斂眼波侵情滴滴怨深深當初見了而今別後算此恨難禁與其向後兩闗心又何似而今

【第二句五字異後段更異按此調尾句凡作家無不用六字者此又何似句止五字𨿽列此五十字一體但恐落一字不必從也】

又一體【五十一字】

史達祖

獨臥秋牕桂未香怕雨防飄涼玉人只在楚云傍也著淚過昬黃西風今夜梧桐冷斷無夢到鴛鴦秋鉦二十五聲長請各自柰思量

【請各自兩句三字是正體】

又一體【五十一字】

謝逸

六曲闌干翠幙垂香燼冷金防日髙花外囀黃鸝春睡覺酒醒時艸靑南浦雲橫西塞錦字杳無期東風只送栁棉飛全不管寄相思

【前史詞後起一七兩三與杜作同此詞後起兩四一五與石作同史詞怕雨防飄涼是怕字領句此則香燼略斷可以不拘但用史詞句法則兩字可用平聲也】

又一體【五十二字】

栁永

輕躡羅鞋掩絳綃傳音耗苦相招語聲猶顫不成嬌乍得見兩防消怱怱艸艸難畱戀還歸去又無聊若諧雨夕與云朝得似个有囂嚻

【首句之下卽用三字兩句與前各體異苦字或作若恐誤】

醉鄕春【四十九字】

秦觀

喚起一聲人悄衾冷夢寒牕曉瘴雨過海棠開春色又添多少社甕釀成微笑半缺椰瓢共舀覺顚倒急投牀醉鄕廣大人間小

【後尾比前多一字舀音咬倒字偶合圖譜注葉差】

越江吟【四十九字】

蘇易簡

非煙非霧瑤池宴片片碧桃冷落黃金殿蝦須半捲天香散靑雲和孤竹淸婉入霄漢紅顏醉態爛熳金輿轉霓旌影斷簫聲逺

【此調無可查對句法叶韻亦未必如此平仄亦不敢注姑存關疑】

應天長【四十九字】

歐陽修

一彎初月臨鸞鏡雲鬢鳯釵慵不整珠簾靜重樓迥惆悵落花風不定緑煙低栁徑何處轆轤金井昨夜更闌酒醒春愁勝卻病

又一體【四十九字】

顧敻

瑟瑟羅裙金綫縷輕透鵞黃香面袴垂交帶盤鸚鵡裊裊翠翹移玉步背人勻檀炷慢轉嬌波偸覷斂黛春情暗許倚屏慵不語

【首句用仄仄平平平仄仄三句不叶韻從起句檀字用平與前異】

又一體【五十字】

韋莊

綠槐陰裏黃鸝語深院無人春晝午畫簾垂金鳯舞寂寞繡屏香一炷碧天云無定處空有夢魂來去夜夜緑牕風雨斷腸君信否

【首句平仄與歐詞同畫簾垂用平後起用三字兩句與前異】

又一體【五十字】

牛嶠

玉樓春望晴煙滅舞衫斜捲金條脫黃鸝嬌囀聲初歇杏花飄盡龍山雪鳯釵低赴節筵上王孫愁絕鴛鴦對銜羅結兩情深夜月

【起四句皆七字皆用韻平仄亦皆同又後起用五字與前異】

又一體【五十字】

毛文錫

平江波暖鴛鴦語兩兩釣船歸極浦蘆洲一夜風和雨飛起淺沙翹雪鷺漁燈明逺渚蘭棹今宵何處羅袂從風輕舉愁殺采蓮女

【前段四句𨿽亦皆七字而第二第四句平仄與前異尾句亦稍異】

又一體【九十四字】

葉夢得

松陵秋巳老正栁岸田家酒醅初熟鱸鱠蒓羮萬里水天相續扁舟波浩寄一葉暮濤吞沃靑蒻笠西塞山前自翻新曲來往未應足便細雨斜風有誰拘束陶寫中年何待更須絲竹防彜千古意算入手比來尢速最好是千防雲峯半篙澄緑

【耆卿此體於醅字誰字篙字俱用仄聲不拘正栁岸以下與後便細雨以下同圖譜注首句松陵秋已四字可作仄仄仄平未知何據字意字栁俱叶韻想可不拘】

又一體【九十八字】

周邦彥

條風布暖霏霧弄晴池塘徧滿春色正是夜堂無月沈沈暗寒食梁間燕前社客似笑我閉門愁寂亂花過隔院蕓香滿地狼籍長記那回時邂逅相逢郊外駐油壁又見漢宮傳燭飛煙五侯宅靑靑艸迷路陌彊載酒細尋前迹市橋逺栁下人家猶自相識

【此九十八字乃一定之格只內數字平仄可換耳竹山詞本和周韻而正是句刻作轉翠籠池閣又見句刻作漫有戲龍盤乃各落一字遂使人疑有九十六字一體不特詞調傳訛而文理亦失錯矣余嘗謂千里和淸眞四聲一字不攺觀竹山亦一字不攺益知用字自有定格不如今人髙見隨意可塡也亂花過過字各家俱用仄蔣集作似瓊花花字亦訛恐是苑字夢窗甲槁於梁問二句作芙蓉詞賦客亦是蓉字下落一字非有九十七字一體也或曰前葉詞此句云扁舟波浩亦用五字或夢窗同之耳余曰葉用栁體是五字其後段防彜千古意亦五字夢窗用周體是六字其後段淩波恨簾戶寂亦六字兩體前後各自相同不可亂也伯可於正是二句又見二句作上四下七不拘此十一字語气總一貫耳圖譜以此收康周作兩體不必也弄字宜用去聲譜圖云可平暗寒食五候宅宜仄平仄方康吳蔣皆用譜圖云可平仄仄前社客迷路陌宜平去仄方康吳蔣皆同譜圖云可仄平仄似笑我彊載酒宜仄去上方康吳蔣皆同圖譜云可平平仄後起康作楚岫在何處正與前葉詞同譜圖云在字可平駐油壁宜去平仄方康吳蔣皆同譜圖云可平平仄亂花過市橋逺宜仄平仄方康吳蔣皆同譜圖云可平平平俱不顧腔調而信意亂注眞爲怪事至於閔字細字方用易漸康用頓夜吳用醉墮蔣用晝墮俱是去聲槪曰可平必欲將此調注壊何歟隔字栁字亦不可平】

憶漢月【五十字又名望漢月】

歐陽修

紅艷幾枝輕裊早被東風開了倚煙啼露爲誰嬌故惹蝶憐蜂惱多情遊賞處畱戀向緑叢千繞酒防歡罷不成歸腸斷月斜人老

【同叔作名望漢月查與此詞同只倚煙句用謝娘春晚先多愁先字恐誤酒闌句用年年歲歲好時節節可作平觀後栁詞則知亦可用仄但前結云更撩亂絮如雪三字兩句與此不同後結云怎柰有人離別則可作三句兩句亦可作六字也】

又一體【五十字】

栁永

明月明月明月何事乍圓還缺恰如年少洞房人歡防依前離別小樓憑檻處正是去年時節千里淸光又依舊柰永夜厭厭人絕

【起六字乃巧句非有此定格也蓋月字入聲可借用耳前段與前詞同後段略異】

少年遊【五十字】

毛滂

遙山雪气入疎簾羅幕曉寒添愛日騰波朝霞入戶一綫過冰檐緑尊向嫩蒲桃映滿酌破冬嚴庭下早梅已含芳意春近瘦枝南

【後起句用仄餘同子野作於愛日句用銀瓶素綆庭下句用韶華長在與此稍異然各家多從毛詞體】

又一體【五十字】

向子諲

去年同醉酴醿下盡筆賦新詞今年君去酴醿欲破誰與醉爲期舊曲重歌傾別酒風露泣花枝章水能長湘水逺流不盡兩相思

【首句仄不起韻後起句平仄相反第三句七字不叶韻結句六字皆與前詞異】

又一體【五十字】

梅堯臣

欄幹十二獨憑春晴碧逺連云千里萬里二月三月行色苦愁人謝家池上江淹浦吟魄與離防那堪疎雨滴黃昬更特地憶王孫

【後第三句七字叶韻異千里裏字以上作平二月月字以入作平】

又一體【五十字】

張耒

含羞倚醉不成歌纎手掩香羅偎花映燭偸傳深意酒思入橫波看朱成碧心還亂脈脈斂雙蛾相見時稀隔別多又春盡柰愁何

【後第三句七字叶韻而平仄與前詞各異】

又一體【五十字】

柳永

淡黃衫子郁金裙長憶个人人文譚閒雅歌喉淸麗舉措好精神當初爲倚深深寵無个事愛嬌瞠想得別來舊家模樣只恁翠蛾顰

【後段次句用六字】

又一體【五十一字】

栁永

一生贏得淒涼追往事暗心傷好天良夜深屏香被爭忍便相忘王孫動是經年去貪迷戀有何長萬種千般把伊情分顚倒盡猜量

【首句六字前後第二句皆六字】

又一體【五十一字】

晏幾道

西樓別後風髙露冷無柰月分明飛鴻影裏搗衣砧外總是玉關情王孫此際山重水逺何處賦西徵金閨魂夢枉叮嚀尋盡短長亭

【首起兩四字至第三句方起韻後起亦同尾用一七一五俱叶韻】

又一體【五十一字】

姜防

雙螺未合雙蛾先斂家在碧雲西別母情懷隨郎滋味桃葉渡江時扁舟載了匆匆去今夜泊前溪楊栁津頭梨花墻外心事兩人知

【前起兩四字後起七字】

又一體【五十一字】

蘇軾

去年相送余杭門外飛雪似楊花今年春盡楊花似雪猶不見還家對酒捲簾邀明月風露透牕紗恰似嫦娥憐雙燕分明照畫梁斜

【後段七字起尾又用一七一六對酒恰似兩句有拗字不必從雙字或作只】

又一體【五十二字】

髙觀國

春風吹碧春云映緑曉夢入芳闉軟襯飛花逺連流水一望隔香塵萋萋多少江南舊恨翻憶翠羅裙冷落閒門淒迷古道煙雨正愁人

【四段俱用兩四一五字】

又一體【四十九字】

晁補之

當年攜手是處成雙無人不羨自問阻五年也一夢擁嬌嬌粉面栁眉輕掃杏腮微拂依前雙靨甚睡裏起來尋覓卻眼前不見

【本譜皆以字數次序前後但此詞全與本調不似未審果是少年遊否今姑依原集題名載此故另列於後】

城頭月【五十字】

李公昂

工夫作用中霄晝防化無中有眞气常存童顏不攺底用呵磨皺一身二五之精媾積得嬰兒就試問霞翁三田熟未還解飛衝否

【前後段同此調與少年遊字句同但系仄韻不敢擅以爲一調故另收之】

詞律卷五

欽定四庫全書

詞律卷六

宜興萬樹撰

梁州令【五十字梁一作涼】

晏幾道

莫唱陽關曲淚濕當年金縷離歌自古最銷防於今更有銷魂處南橋楊栁多情緒不系行人住人情卻似飛絮悠揚便逐春風去

【曲字音去查各詞俱首句用韻此乃以入聲作去蓋北音也】

又一體【五十一字】

晁補之

二月春猶淺去年櫻桃開徧今年春色怪遲遲紅梅常早未露胭脂臉東君遣春來緩似防人深願蟠桃新鏤雙盞相期似此春長逺

【紅梅以下比前多二字後起句只六字或日東君下恐落去一字】

又一體【五十五字】

柳永

夢覺紗牕曉殘燈黯然空照因思人事苦縈牽離愁別恨無限何時了憐深定是心腸小往往成煩惱一生惆悵情多感月不長圜春色易爲老

【照前詞則應於何時了下分段而柳集系連刻且觀後二闋亦可合作一段故仍之】

又一體【一百五字】

歐陽修

翠樹芳條颭的的裙腰初染佳人攜手弄芳菲緑陰紅影共展雙紋簟揷花照影窺鸞鑑只恐芳容減不堪零落春晚靑苔雨後深紅防一去門閒掩重來卻尋朱檻離離秋實弄輕霜嬌紅脈脈似見胭脂臉人非事往眉空斂誰把佳期賺芳心只願長依舊春風更放明年艷

【前後段同只芳心句七字恐長字是誤多耳晚字譜圖俱注叶韻不知此詞通篇用閉口音甚嚴豈誤插一旁韻況後段舊字不葉可證觀此詞則知前詞可合兩段爲一而晁詞束君句或誠少一字矣】

梁州令疊韻【百字】

晁補之

田野閒來慣睡起初驚曉燕樵淸走掛小簾鉤南園昨夜細雨紅芳徧平蕪一帶煙花淺過盡南歸雁俱遠憑欄送目空腸斷好景難常占過眼韶華如箭莫教鶗鴂送韶華多情楊柳爲把長條絆淸斟滿酌誰爲伴花下提壺勸何妨醉臥花底愁容不上春風面【此與前歐詞多同但題曰疊韻而本集分刻如右今不敢攺也俱逺二字上尙有四字舊本遺落無可考增逺字亦非叶韻作者照歐詞不堪句換之可也觀此何妨句則前詞芳心句長字誤多可信】西江月【五十字又名步虛詞】

史達祖

裙折緑羅芳艸冠梁白玉芙蓉次公筵上見山公紅綬欲銜雙鳯巳向冰奩約月更來玉界乘風淩波襪冷一尊同莫負彩舟涼夢

【平仄兩葉又有前二平一仄後又換韻一平一仄者山谷夢窗皆有此體錄後】

又一體【五十字】

吳文英

枝裊一痕雪在葉藏幾豆春濃玉奴最晚嫁東風來結梨花幽夢香力添薰羅被瘦肌猶怯冰綃緑陰靑子老溪橋羞見東鄰嬌小

又一體【五十六字】

趙以仁

夜半沙痕依約雨餘天气溟蒙起行微月徧池東水影浮花花影動簾櫳量減難追醉白恨長莫盡題紅雁聲能到畫樓中也要玉人知道有秋風

【前後結俱一四一五不換仄葉按汲古刻書舟西江月三首一缺後半一缺前半乃以兩半合作烏夜啼別載誤矣其第三則全是烏夜啼只兩結六字余斷其亦是誤名必無此西江月體也但因烏夜啼各家與六字結者故不收錦堂春後附錄於此備考墻外雨肥梅子堦前水繞荷花陰陰庭戶薰風滿水紋簟怯菱芽春盡難慿燕語日長惟有蜂衙沈香火冷珠簾暮个人碧窗紗】

西江月慢【一百三字】

呂渭老

春風淡淡淸晝永落英千尺桃杏散平郊晴蜂來往妙香飄擲傍畫橋煮酒靑簾緑楊風外數聲長笛記去年紫陌朱門花下舊相識向寶帕裁書憑燕翼望翠閣煙林似織聞道春衣猶未整過禁煙寒食但記取角枕情題東牕休誤這些端的更莫待靑子緑陰春事寂【與西冮月本調無涉】

江月晃重山【五十四字】

陸遊

芳艸洲前道路夕陽樓上防幹碧雲何處望歸鞍從軍客耽樂不思還洞裏仙人種玉江邊楚客滋蘭鴛鴦沙暖鶺鴒寒菱花晚不柰鬢毛斑

【用西江月小重山串合故名冮月晃重山此後世曲中用犯之嚆矢也詞中題名犯字者有二義一則犯調如以宮犯商角之類夢窗雲十二宮住字不同惟道調與雙調俱上字住可犯是也一則犯他詞句法若玲壠四犯八犯王交枝等所犯竟不止一詞但未將所犯何調著於題名故無可考如四犯剪梅花下注小字則易明此題明用兩調名串合更爲易曉耳此調因江月在前小重山在後故收於西江月後猶江城梅花引收於冮城子後也碧雲鴛鴦二句兩調俱有此七言或云西江月止四句小重山六句必各采其半余曰總之此句平仄相同不必太泥也近日圖譜收踏莎美人調而以梁汾之新犯實之亦自和協且作新犯差勝於自度然今人不諳當時宮調未便擅創此類甚多餘皆不敢收入按夢窗所云道調雙調俱上字住可犯此上字非平上去入之上乃今弦管家所謂六工尺上之上也此不可不知】

四犯令【五十字】

侯寘

月破輕雲天淡注夜悄花無語莫聽陽闗牽離緒酩酊花深處明日江郊芳艸路春逐行人去不似酴醿開獨步能著意畱春住

【前後段同題名四犯必犯四調者或每句犯一調然未注明不知犯何調也說見前調下】

滿宮花【五十字】

尹鶚

月沈沈人悄悄一炷後庭香裊風流帝子不歸來滿地禁花慵掃離恨多相見少何處醉迷三島漏淸宮樹子規啼愁鎖碧牕春曉

【前後段同】

又一體【五十一字】

張泌

花正芳樓似綺寂寞上陽宮裏鈿籠金鎖睡鴛鴦簾冷露華珠翠嬌艷輕盈香雪膩細雨黃鸝雙起東風惆悵欲淸明公子橋邊沈醉

【後段起句七字細雨句圖譜失注葉】

又一體【五十一字】

魏承班

雪霏霏風凜凜王郎何處狂飲醉時想得縱風流羅帳香幃鴛寢春朝秋夜思君甚愁見繡屏孤枕少年何事負初心淚滴縷金雙袵

【玉郎句春朝句平仄各異】

畱春令【五十字】

髙觀國

粉綃輕試緑裙微褪吳姬嬌小一防淸香著芳魂便添起春懷抱玉臉窺人舒淺笑寄此情天酒醒羅浮角聲寒正月掛南枝曉

【梅溪於一防句作一涓春水防黃昬玉臉句作曾把芳心深相許平仄稍異然此詞前後整齊可從】

又一體【五十字】

李之儀

夢斷難尋酒醒猶困那堪春暮香閣深沈紅窗翠暗莫羨顚狂絮緑滿當時攜手路懶見同懽處何時卻得低幃暱枕盡訴情千縷

【起句用平前後結俱兩四一五與前詞異】

又一體【五十四字】

黃庭堅

江南一雁橫秋水嘆咫尺斷行千里回文機上字縱橫欲寄逺憑誰是謝客池塘春都未防微動短墻桃李半陰才暖卻淸寒是瘦損人天气

【前後段同俱七字起與前詞異尾句不可於三字豆與前段稍有不同】

月中行【五十字】

周邦彥

蜀絲趂日染幹紅微暖口脂融博山細篆靄房櫳靜看打牕虫愁多膽怯疑虛幙聲不斷暮景疎鐘團圍四壁小屏風淚盡夢啼中

【博山二句前後同】

鹽角兒【五十字】

晁補之

開時似雪謝時似雪花中奇絕香非在蘂香非在萼骨中香徹占溪風畱溪月堪羞損山桃如血直饒更疎疎淡淡終有一般情別

【前段似栁梢靑後則全異】

茶瓶兒【五十字】

石孝友

相對盈盈一水多聲價開名得字剛能見也還拋棄負了萬紅千翠畱無計來無計成何況味而今若沒些兒事卻枉了仿人一世

又一體【五十四字】

趙彥端

澹月華燈春夜送東風栁煙梅麝寶釵宮髻連嬌馬似記得帝鄕遊冶悅親戚之情話況溪山坐中如畫淩波微步人歸也看酒醒鳯鸞誰跨

【前後同比石詞多四字愚謂石詞不全其前結負字上必落一辜字蓋此調前後皆七字也至成何況味上必落三字無疑蓋玩其語气斷無單用此四字之理也】

又一體【五十六字】

李元膺

去年相送深院字海棠下曽歌金縷歌罷花如雨翠羅衫上防防紅無數今歲重尋攜手處空物是人非春暮回首靑門路亂英飛絮相逐東風去

【前後段同絮字偶合非叶韻年字必系歲字之訛】

惜春令【五十字】

杜安世

春夢無憑猶嬾起銀燭盡畫簾低垂小庭楊栁黃金翠桃臉兩三枝妝閣慵梳洗悶無緒玉簫拋擲絮飄紛紛人疎逺空對日遲遲

【此調惟此壽域兩首他無可證而叶韻復參差無定今並其又一首錄後以俟覽者審定焉】

今夕重陽秋意深籬邊散嫩菊開金萬里霜天林葉墜蕭索動離心臂上茱茰新似舊年堪賞光陰百盞香醑且酬身牛山防難尋

【兩闋不同難以注定愚謂前詞首句起字卽是用韻與後深字起韻同後段起句洗字亦是叶韻與後新字同乃平仄通葉也擲字亦是韻與後陰字用韻同乃以入爲葉也但絮飄下與百盞下不合必有錯字不敢彊爲之說】

惜分飛【五十字】

陳允平

釧閣桃腮香玉澑困倚銀牀倦繡雙燕歸來後相思葉底尋紅豆碧唾春衫還在否重理弓彎舞袖錦借芙蓉縐翠腰羞對垂楊瘦

【前後同聖求雙燕句作簾映春窈窕窈窕二字誤或窈字之上尙有一平聲之字而寫者誤落因窈窕二字相連故遂訛書耳】

惜雙雙令【五十二字】

劉弇

風外橘花香暗度飛絮綰殘春歸去醖造黃梅雨冷煙曉占橫塘路翠屏人在天低處驚夢斷行雲無據此恨憑誰訴恁時卻倩危弦語

【此調比惜分飛只前後次句各多一字𨿽查各家惜分飛無次句七字者然其格局音響鑿然卽是惜分飛況惜字相同故取附於此而仍其名焉】

憶故人【五十字卽燭影搖紅】

王詵

燭影揺紅向夜防乍酒醒心情懶尊前誰爲唱陽關離恨天涯逺無柰雲沈雨散憑闌干東風淚眼海棠開後燕子來時黃昬庭院

【按能攺齋漫錄云此詞乃晉卿駙馬自度曲因憶故人作也徽宗喜其詞意但以不丰容宛轉命周美成增益而取其首句爲名故余謂後之九十六字者名燭影揺紅而此則因其憶故人之名然本因憶故人而作後人卽以名其詞其實晉卿作此時原未有名也或以晉卿此篇乃平仄通葉者其所用闌字關字幹字俱是叶韻此則謂之穿鑿矣】

又一體【四十八字】

毛滂

老景蕭條送君歸去添淒斷贈君明月滿前谿直到西湖畔門掩緑苔應徧爲黃花頻開醉眼橘奴無恙蝶子相迎寒牕日短

【此調美成增定雙疊第二句七字遂爲定譜此詞澤民仍用王體九句而第二句則用七字耳毛又一首蝶子相迎句作水邊月底平仄偶誤不可從】

燭影揺紅【九十六字】

吳文英

秋入燈花夜深檐影琵琶語越娥靑鏡洗紅埃山鬭秦眉嫵相間金茸翠畝認城陰春畊舊處晚舂相應新稻炊香疎煙林莽淸磬風前海沈宿裊芙蓉炷阿香秋夢起嬌啼玉女傳幽素人駕海查未渡試梧桐聊分宴俎采菱別調畱取蓬萊霎時云住

【將前調加一疊此則南宋以後俱用之夜海二字須仄聲至若翠舊未宴尢須用仄得去聲更妙蓋此字仄而末句用林字云字平聲方得抑揚聲響若前用平後反用仄便是落腔矣譜圖亂注莫從】

滴滴金【五十字】

李遵朂

帝城五夜宴遊歇殘燈外看殘月都來猶在醉鄕中聽更漏初徹行樂巳成閒話說如春夢覺時節大家同約探春行問甚花先發

【前後字句同而換頭平仄各異漏字仄花字平亦不同】

又一體【五十字】

晏殊

梅花漏泄春消息栁絲長艸芽碧不覺星霜髩邊白念時光堪惜蘭堂把酒畱嘉客對離筵駐行色千里音塵便疎隔合有人相憶

【前後同白字隔字叶韻春字長字筵字用平聲與前詞異】

又一體【五十字】

楊無咎

相逢未盡論心素早容易背人去憶得歌翻腸斷句更惺惺言語萋萋芳艸迷南浦正風吹打牕雨靜聽愁聲夜無眠到水村深處

【楊二首俱同憶得句葉而腸字平聲靜聴句用平不卟而夜無眠三字仄平平與前詞異按同甫介庵作前後俱用靜聽句句法玆不錄】

又一體【五十一字】

孫夫人

月光飛入林前屋風防防度庭竹夜半江城撃柝聲動寒梢棲宿等閒老去年華促祗有江梅伴幽獨夢繞彜門舊家山恨驚回難續

【中兩七字句前後俱用平而舊家山與擊柝聲梢異祗有句七字更異】

桂華明【五十字】

關注

縹緲神仙開洞府遇廣寒宮女問我雙鬟梁漢舞還記得當時否碧玉詞章教仙女爲按歌宮羽皓月滿牕人何處聲永斷瑤臺路

【墨莊慢錄云宣和二年闗注子東夢一髯翁使女子歌太平樂醒而記之後復夢翁問記否子東歌之翁以笛復作一弄是重頭小令後又夢月姊爲歌前兩曲姊喜亦歌一調似昆明池醒不復憶惟髯翁笛聲尙在因倚其聲爲調名日桂華明】

歸田樂【五十字】

蔡伸

風生蘋末蓮香細新浴晚涼天气猶自倚朱欄波面雙雙彩鴛戲鸞釵委墜云堆髻誰防此時情意冰簟玉琴橫還是明月人千里

【後結與前結平仄異】

又一體【五十字】

晁補之

春又去似別佳人幽恨積閒庭院翠陰滿添晝寂一枝梅最好至今憶正夢斷鑪煙裊參差疎簾隔爲何事年年春恨問花應防得

【與前調迥別】

又一體【六十八字】

晏幾道

試把花期數便早有感春情緒看卽梅花吐願花更不謝春且長住只恐去春去花開還不語此意年年春防否絳唇靑髩漸少花前語對花又記得舊曽遊處門外垂楊未飄絮

【比前兩體亦各異然恐有誤處】

又一體【七十三字】

黃庭堅

對景還消受被个人把人調戲我也心兒有憶我又喚我見我瞠我天甚教人怎生受看承幸則勾又是尊前眉峯皺是人驚怪寃我忒撋就了又捨了一定是這回休了及至相逢又依舊

【天甚句七字與前詞異然前詞此句必有脫落蓋此看承句比前詞少二字則前詞後起亦只花開還不語五字而春去二字乃前段尾中字耳只恐去三字必不全或是只恐春來又春去也一定是句比前多三字此則恐是誤多觀前段只用見我瞠我四字晏詞前用春且長住後用舊曽遊處亦皆只四字則此處不應獨加此三字也谷老又一詞止四十四字然查系殘缺不全又皆俳語難曉故不錄爲調首】

怨三三【五十字】

李之儀

淸溪一泒瀉柔藍岸艸記得黃鸝語畫檐喚狂裏醉重三春風不動重簾似三五初圓素蟾鎭淚眼廉纎何時歌舞再和池南

【狂裏字恐訛】

竹香子【五十字】

劉過

一項牕兒明快料想那人不在薰籠脫下舊衣裳件件香難賽匆匆去得忒防這鏡兒也不曽蓋千朝百日不曽來沒些兒个采

【後第二第四句比前各多一字按詞統載升庵程馟誤佳期各一首四十六字查舊詞無此體或升庵自度或調僻考訂不及耳因其前段與此竹香子同附錄於此以識余淺學疎漏之媿】

【悞佳期今夜風光堪愛可惜那人不在臨行多是不曽畱故】

【意將人怪雙木架秋千兩下深深拜條香燒盡紙成灰莫把心兒壞】

思越人【五十一字】

孫光憲

古臺平芳艸逺館娃宮外春深翠黛空畱千載恨教人何處相尋綺羅無復當時事露花防滴香淚惆悵遙天橫淥水鴛鴦對對飛起

【前平韻後仄韻或曰首句平字卽是起韻觀後趙二詞亦首句用韻者未審是否圖譜以露花句分作三字兩句查孫別作此句云紅蘭緑蕙愁死鹿防扆云玉纎慵整雲散張泌云黛眉愁聚春碧並後趙詞斑斑玉纎相連豈可於三字分斷耶】

又一體【五十一字】

趙長卿

情難托離愁重悄愁沒處安著那堪更一葉知秋天色兒漸冷落馬上徵衫頻搵淚一半斑斑污卻別來爲憶叮嚀話空贏得瘦如削

【通篇仄韻那堪句句法另異恐誤】

又一體【五十字】

趙長卿

好事客宮商內吟得風淸月白主人幸有豪家意後堂煞有春色花壓金翹俏相映酒滿玉纎無力你若待我些兒酒盡喫得得得

【此與前詞又防不同尾句只五字恐盡喫得下是三个得字而今落去其一耳不然或盡喫得盡喫得本以三字疊兩句當時於得字下防了兩防故傳訛作兩得字耳因恐不全故𨿽五十字不列於前】

思逺人【五十一字】

晏幾道

紅葉黃花秋意晚千里念行客飛雲過盡歸鴻無信何處寄書得淚彈不盡臨牕滴就硯旋硏墨漸寫到別來此情深處紅牋爲無色

【前後第二句四句五句同旋字去聲念寄旋爲四字皆用去聲字不可誤】

探春令【五十一字】

宋徽宗

簾旌微動悄寒天气龍池冰泮杏花笑吐香紅淺又還是春將半淸歌妙舞從頭按等芳時開宴記去年對著東風嘗許不負鶯花願

【按此調與畱春令相似然是兩調勿悞】

又一體【五十一字】

蔣捷

玉牕蠅字記春寒滿茸絲紅處畫翠鴛雙展金蜩翅未抵我愁紅膩芳心一防天涯去絮蒙蒙遮住對花彈阮纎瓊指爲粉靨空彈淚

【起句七字結處前後相合與前詞異翅膩指淚俱借葉畫翠鴛句八字對花句不應七字恐誤兩結六字皆於三字豆斷圖譜乃槪作六字讀且以我字爲可平則人必於我愁二字相連用平平矣豈是此調哉此本竹山詞圖譜誤作東坡】

又一體【五十二字】

趙長卿

數聲回雁幾番疎雨東風回暖甚今年立得春來晚過人日方相見縷金幡勝教先辦著工夫裁剪到那時睹當須教滴惜稱得梅妝面

【第四句比徽宗詞多一字各家多如此】

又一體【五十二字】

晏幾道

綠楊枝上曉鶯啼報融和天气被數聲吹入紗牕裏又驚起嬌娥睡綠云斜軃金釵墜惹芳心如醉爲少年濕了鮫鮹帕上都是相思淚

【前半同蔣體後半同徽宗體此調向來皆如此讀或曰起三句每句四字蓋各詞前殺皆三句四字起後換頭則七字也前蔣詞第二句亦應作記春寒滿余亦疑之及觀趙彥端笙歌間錯一首方知有此七字起句之格幾以穿鑿注差】

又一體【五十二字】

楊無咎

梅英粉淡栁梢金軟蘭芽依舊見萬家燈火明如晝正人脰圓時候挨香傍玉偸攜手盡輕衫寒透聽一聲畫角催殘漏惜歸去頻回首

【前半同趙體後半同蔣體只第三句多一字與前段見萬家句同又一首畫漏二字不葉玆不另錄】

又一體【五十二字】

楊無咎

東風初到小梅枝上又驚春近料天臺不比人間日月桃萼紅英暈劉郎浪迹憑誰問莫因詩瘦損怕桑田變海仙源重返老大無人認

【前後結處俱用一五一四一五相同與前各調異料天臺下與怕桑田下九字亦可作三六亦可作五四總是一气貫下者】

又一體【五十二字】

趙長卿

笙歌間錯華筵啟喜新春新歲菜傳纎手靑絲輕細和气人東風裏幡兒勝兒都姑媂戴得更忔戲願新春巳後吉吉利利百事都如意

【首句七字起韻菜傳兩句皆四字與前各異然此用俳體恐有誤處不便學又一首起處云新元才過漸融和气先到簾幃幃字起韻是平聲下則以裏未棄淚等仄聲葉之想此句亦可平仄通葉觀其到字用仄是幃字之平不是偶誤也】

探春【九十三字或加慢字】

吳文英

苔徑曲深深不見故人輕敲幽戶細艸春回目斷流光一羽重云冷哀雁斷翠微空愁蝶舞逞鳴鞭遊蓬小夢枕殘驚寤還識西湖醉路向栁下並鞍銀袍吹絮事影難追那負燈牀聞雨冰谿憑誰照影有明月乘興去暗相思梅孤瘦共江亭暮

【銀袍至相思與前段輕敲至鳴鞭同重云二句疑皆於三字爲豆後之冰谿句凴字恐是憑字仄聲此二句亦皆於三字豆耳】

又一體【一百三字】

張炎

銀浦流云綠芳迎曉一抹墻腰月淡暖玉生香懸冰解凍碎滴瑤堦如霰才放些晴意早瘦了梅花一半也知不作花香東風何事吹散揺落似成秋苑甚釀得春來怕教春見野渡舟回前村門掩應是不勝淸怨次第尋芳去灞橋外蕙香波暖猶聽檐聲看燈人在深院【此調句中平仄頗多不同一抹句或作平平平仄平仄怕教春見或作平仄平仄才放句與次第句或作平仄仄平平結句或作平平仄平平仄或作仄仄平平平仄皆與此詞稍異而君衡結云畫欄間立東風舊紅誰掃則上六下四矣總之數者皆可照塡而白石詞中典型於腰教二字用旋淚兩仄聲從之可也人在二字與前段何事二字同白石用零亂其前段亦用閒共二字是也汲古及圖譜等刻作亂零大誤蓋旋淚共亂四去聲字發調白石所以爲名家髙手正在此處攺作亂零白石寃矣】

探新芳【九十二字】

吳文英

九街頭正軟塵潤酥雪消殘澑褉賞祗園花艷云陰籠晝層梯空麝散擁淩波縈翠袖嘆年端連環轉爛熳遊人如繡腸斷回廊竚久便寫意濺波傳愁蹙岫漸沒飄鴻空惹閒情春瘦椒杯香幹醉醒怕西牕人散後暮云深遲回處自攀花栁

【層梯句照後椒杯句宜亦六字乃落一字也連環句有誤想轉字誤多耳按此調余向疑卽是探芳信以新信二字音相近也探芳信首句皆三字仄韻起此以頭字平起後用仄卟故疑平仄通葉而正軟塵二句便寫意一句及兩結俱與探芳信相似但彼之四五兩句𨿽亦十字而句各五字此則一四一六彼之六七兩句𨿽亦十二字而一七一五此則各六字後段亦然因句法有別故不敢收入探芳信後今查與前夢窗苔徑曲一首頗爲相合故附於此首句三字𨿽異而以下多同至縈翠袖人散後之平仄仄與前詞之愁蝶舞乘興去平仄尢合濺字去聲亦與前詞並字同至後段起處尾處一字無殊益信前結悞多轉字矣是則探芳新之卽是探春慢無疑況俱以探字爲題乎但𨿽附此於末而仍探芳新之名以質諸髙明者層梯下必落一仄聲字椒杯下杳幹二字亦必誤文理難解香字該仄聲字幹字或是朝字之訛此四句亦如前詞俱應於三字分句耳】

秋夜雨【五十一字】

蔣捷

黃雲水驛秋笳噎吹人雙髩如雪愁多無柰處漫碎把寒花輕撧紅雲轉入香心裏夜漸深人語初歇此際愁更別雁落影西牕殘月

【髩字語字仄聲更字尢必用去聲】

迎春樂【五十一字】

秦觀

菖蒲葉葉知多少惟有个蜂兒妙雨晴紅粉齊開了露一防嬌黃小早是被曉風力暴更春共斜陽俱老怎得香香深處作个蜂兒抱

【後起二句七字與前兩七字句句法不同圖譜總作七字其露一防句亦總作六字人若照其所圖塡之則句法誤者不少矣】

又一體【五十一字】

栁永

近來憔悴人驚怪爲別相思防我前生負你愁煩債便苦恁難開解良夜永牽情無柰錦被裏餘香猶在怎得依前燈下恣意憐嬌態

【第二句五字第三句八字與前詞異汲古刻本集柰字訛計便失卻一韻】

又一體【五十一字】

楊無咎

新來特特更門地都收拾山和水看明年事事如意迎福祿俱來至莫管明朝添一歲盡同向樽前沈醉且共唱迎春樂祝母千秋歲

【第二句同秦體第三句句法上三下四與秦異事事下恐落一字後起句法與前段同而平仄則異】

又一體【五十二字】

方千里

紅深綠暗春無迹芳心動冶遊客記揺鞭防馬銅駝陌凝睇認珠簾隔絮滿愁城風捲白逓多少相思消息何處約歡期芳艸外髙樓北

【何處句五字平兩結皆六字與前調異美成有一首於外字作平】

又一體【五十三字】

晏殊

長安紫陌春歸早軃垂楊染芳艸被啼鶯語燕催淸曉正好夢頻驚覺當此際靑樓臨大道幽防處兩情多少莫惜明珠百琲占取長年少

【第三句後首句比秦詞各多一字】

瑤池燕【五十一字】

蘇軾

飛花成陣春心困寸寸別腸多少愁悶無人問偸啼自搵殘妝粉抱瑤琴尋出新韻玉纎趂南風未解幽慍低云髩眉峯斂暈嬌和恨

【東坡云琴曲有瑤池燕其詞不協而聲亦怨咽變其詞作閨怨寄陳季常此曲奇妙勿妄與人】

河傳【五十一字】

張泌

莽雲水惆悵暮帆去程迢逓夕陽芳艸千里萬里雁聲無限起夢防悄斷煙波裏心如醉相見何處是錦屏香冷無睡被頭多少淚

【此調體制最多通篇用一韻而字少者惟此調圖譜於起句莽云三字注可平平仄非】

又一體【五十一字】

張泌

紅杏交枝相映密密蒙蒙一庭濃艷倚東風香融透簾櫳斜陽似共春光語蝶爭舞更引流鶯妒魂消千片玉樽前神仙瑤池醉暮天

【凡四換韻體亦異前唐詞多與此髣髴】

又一體【五十三字】

孫光憲

栁拖金縷著煙籠霧蒙蒙落絮鳳皇舟上楚女妙舞雷喧波上鼓龍爭虎戰分中土人無主桃葉江南渡襞花牋艷思牽成篇宮娥相與傳

【此兩換韻者體又異】

又一體【五十三字】

閻選

秋雨秋雨無晝無夜滴滴霏霏暗燈涼簟怨分離妖姬不勝悲西風稍急喧牕竹停又續膩臉懸雙玉幾回邀約雁來時違期雁歸人不歸

【各調如四字起者卽以第四字爲韻如前莽栁拖二首是也二字起者卽以第二字爲韻如後錦浦棹舉二首是也此詞𨿽兩雨字而下無葉者只作無韻句耳或謂尾句只五字雁歸不必用韻凡前後用一二字一五字結者俱同】

又一體【五十三字】

韋莊

錦浦春女繡衣金縷霧薄雲輕花深栁暗時節正是淸明雨初晴玉鞭魂斷煙霞路鶯鶯語一望巫山雨香塵隱映遙見翠檻紅樓黛眉愁

【浦字是韻舊譜但注四字句於輕字始注起韻是一注而失三韻大謬花深下十字與後香塵下十字或作上六下四亦可按此調與怨王孫同說見後】

又一體【五十三字】

顧夐

曲檻春晚碧流紋細緑楊絲軟露華鮮杏枝繁鶯囀野蕪平似剪直是人間到天上堪遊賞醉眼疑屏幛對池塘惜韶光斷腸爲花須盡狂

【檻字閉口音是借葉露華兩句與前詞異直是句平仄小異對池塘以下與前孫詞同此則作者多相合也舊譜囀字失注卟韻連下作七字句謬鮮繁二字亦失注葉】

又一體【五十四字】

孫光憲

花落煙薄謝家池閣寂寞春深翠蛾輕斂意沈吟沾襟無人知此心玉鑪香斷霜灰冷簾鋪影梁燕歸紅杏晚來天空悄然孤眠枕檀云髻偏

【寂寞下與前詞異後段同】

又一體【五十四字】

顧夐

棹舉舟去波光不知何處岸花汀艸共依依雨防鷓鴣相逐飛天涯離恨江聲咽啼猿切此意向誰說艤蘭橈獨無憀防銷小鑪香欲焦

【處字葉上舉去依字換韻與前詞異後段同按稼軒詞春水千里一首正與此合而刻夲多訛如艤蘭橈以下刻本云太顚狂那邊栁綫被風吹上天不知太狂顚乃四換平韻而誤倒顚狂那邊乃叶韻句該三字而誤落一字柳綿乃叶韻而誤寫柳綫遂使讀者致疑甚矣梓書而不細校之爲害也】

又一體【五十四字】

顧夐

燕颺晴景小牕屏暖鴛鴦交頸菱花掩卻翠鬟欹慵整海棠簾外影繡幃香斷金鸂鶒無消息心事空相憶倚東風春正濃愁紅淚痕衣上重

【慵整下仍葉首韻與前異後段同颺字𨿽去聲不用韻與莽雲水同圖譜於整字不注葉連下作七字句大謬卽如前顧詞囀字失注蓋不知爲句中短韻也】

又一體【五十四字】

孫光憲

太平天子等閒遊戲疏河千里栁如絲畏倚綠波春水長淮風不起如花殿腳三千女爭雲雨何處畱人住錦帆風煙際紅燒空魂迷大業中

【前段不換韻與柳拖金縷一首同而栁如絲以下則異後段同首句第二字𨿽不起韻而各詞多用仄聲想調應如是只此詞與栁拖金縷二句用平聲耳倚字或云非卟】

又一體【五十五字】

孫光憲

風颭波斂團荷閃閃珠傾露防木蘭舟上何處吳娃越艷藕花紅照臉大隄狂殺襄陽客煙波隔湖光白身巳歸心不歸斜暉逺汀鸂鶒飛

【木蘭二句一四一六體又異後段同愚謂前栁如絲下是落一字蓋與木蘭句同而全篇亦無弗同也】

又一體【五十五字】

溫庭筠

湖上閒望雨蕭蕭煙浦花橋路遙謝娘翠蛾愁不銷終朝夢魂迷晚潮蕩子天涯歸棹逺春巳晚鶯語空腸斷若耶溪溪水西栁隄不聞郎馬嘶

【而蕭蕭句卽換韻又異後段同】

又一體【五十五字】

李珣

去去何處迢迢巴楚山水相連朝雲暮雨依舊十二峯前猿聲到客船愁腸豈異丁香結因離別故國音書斷絕想佳人花下對明月淸風恨應同

【兩結皆與前各體異】

又一體【五十五字】

李珣

春暮防雨送君南浦愁斂雙蛾落花深處啼鳥似逐離歌粉檀珠淚和臨流更把同心結情哽咽後防何時節不堪回首相望巳隔汀洲艣聲幽

【後防句五字不堪下與前異前詞雨字葉上去聲連字起下前船後詞處字葉上暮雨蛾字起下歌和乃連環叶韻不可不知或云依此不堪回首以下句法前詞應是佳人想對花下明月淸風恨應同偶一字顚倒耳不知果否不敢以爲據姑附於此】

又一體【五十七字】

栁永

翠深紅淺愁蛾黛蹙嬌波刀剪奇容妙伎互逞舞裀歌扇籹光生粉面坐中醉客風流慣樽前見特地驚狂眼不似少年時節千金爭選相逢何太晚

【樂章集題作河轉卽河傳也但通首俱仄韻耳栁又一首於不似句作上四下六想所不拘互逞句汲古刻作露淸江芳交亂淸江二字乃影紅二字之訛其首句云淮岸漸晚則仍用唐體耳餘同】

又一體【五十八字】

徐昌圖

秋光滿目風淸露白蓮紅水緑何處夢回弄珠拾翠盈盈倚蘭橈眉黛蹙采蓮調穩吳侶聲相續倚棹吳江曲鷺起暮天幾雙交頸鴛鴦入蘆花深處宿

【與前調迥別此則宋詞之濫觴也何處以下與後鷺起以下同夢暮二字去聲勿誤】

又一體【六十一字】

秦觀

恨眉醉眼甚輕輕覷著神防迷亂常記那回小曲防幹西畔鬢雲松羅襪剗丁香笑吐嬌無限語軟聲低道我何曽慣雲雨未諧早被東風吹散悶損人天不管【按山谷亦有此調尾句好殺人天不管自注云因少遊詞戲以好字易瘦字是此秦詞尾句該是瘦殺人矣那字未字去聲起調黃用燈字不及也又前甚輕輕下九字黃作對歌對舞猶是當時眼與秦異按怨王孫一調與唐腔河傳無異今載幹右】

怨王孫【五十三字】

張元幹

小院春晝晴牕霞透著雨胭脂倚風翠袖芳意惱亂人多煗金荷多情不分羣葩後傷春瘦淺黛眉尖秀紅潮醉臉半掩花底重門怨黃昬

【院字必仄譜注可平大謬觀蘆川易安諸作可見紅潮至重門易安作上六下四不拘此與前韋莊錦浦一首字句平仄聲響俱同只此篇倚風句叶韻韋作花深栁暗不叶韻耳查李珣河傳此句原用叶韻是爲一調何疑且韋莊又有錦裏蠶市一首花間不載者原名作怨王孫其所用玉蟬金雀四字句亦不葉上裏字市字之韻是此句可葉可不葉河傳與怨王孫正同也況院字用仄尢爲顯而易見哉但宋人不作河傳而作怨王孫故列此而仍其名沈天羽刻收明人此調首句云深閨靜悄後起雲遙望玉郎在何處於臉字用連字平聲末三字用不見君如此平仄眞足絕倒前第五句云堪惜那小桃紅句法更奇成何言語而自謂和易安韻沈氏選之贊之可嘆可憐矣又按月照梨花亦卽此調幷以附後】

月照梨花【五十五字】

黃升

晝景方永重簾花影好夢猶酣鶯聲喚醒門外風絮交飛送春歸修蛾畫了無人問幾多別恨淚洗殘妝粉不知郎馬何處嘶煙艸萋迷鷓鴣啼

【比怨王孫只多別恨上加一幾字不知句下多一嘶字餘皆無異其聲響確是怨王孫卽確是何傳也況加一嘶字此句遂拗恐原無此字而後人見溫詞有郎馬嘶句此亦用郎馬字其下又用迷啼韻因訛寫多此一字耳圖譜不注景字起韻誤又落去妝字止作四字又以不知句可作平仄仄平仄平平未審何據可爲駭然】

詞律卷六

欽定四庫全書

詞律卷七

宜興萬樹撰

鳳來朝【五十一字】

史達祖

暈粉就妝鏡掩金閨防絲未整趂無人學指鴛鴦頸恨誰踏蘚花徑一夢蒲香葵冷墮銀瓶脆繩掛井扇底並團圓影只此是沈郎病

【整井二字上聲而上用未掛二字去聲妙美成用兩个未字淸眞集此調於扇底句作待起又如何片玉詞又作待起難捨今按此詞亦六字則載於淸眞者爲準故不另收五十字一體然玩扇底句上七字句下六字句俱與前段同則此句該如前段趂無人八字豈並字上下有落字乎蓋扇底井三字義理欠明也】

雨中花【五十一字】

晏殊

剪翠妝紅欲就折得淸香滿袖一對鴛鴦眠未足葉下長相守莫傍細條尋嫰藕怕緑刺罥衣傷手可惜許月明風露好恰在人歸後

【後起三句比前段各多一字】

又一體【五十二字】

歐陽修

千古都門行路能使離歌聲苦送盡行人花殘春晚又到東君去醉借落花吹暖絮多少曲堤芳樹且攜手畱連良辰美景畱作相思處

【前後第三句以下與前詞異按送盡句查各家俱前後段相同此前四後五或誤多誤少耳】

又一體【五十四字】

楊無咎

早已是花魁柳冠更絕唱不容同伴畫鼓低敲紅牙隨應著个人勾喚漫引鶯喉千樣囀聽過處幾多嬌怨換羽移宮偸聲減字不怕人腸斷

【起句七字乃上三下四語气與他家不同楊共三首知此有刻首句缺早字者非第二句七字畫鼓句換羽句皆四字】

又一體【五十四字】

程垓

聞說海棠開盡了怎生得夜來一笑顰緑枝頭落紅防裏問有愁多少小院閒門春悄悄禁不得瘦腰如嫋豆蔲濃時酴醿香處試把菱花照

【起句七字如七言詩句而前後整齊者】

又一體【五十六字】

王觀

百尺淸泉聲陸續映瀟灑碧梧翠竹面千步回廊重重簾幙小枕欹寒玉試展鮫鮹看畫軸是一片瀟湘凝緑待玉漏穿花銀河垂地月上欄桿曲

【前後第三句俱五字整齊圖譜注此爲第二體云後段同第一體蓋以前歐詞爲第一也然歐次句六字此七字豈得爲同乎】

又一體【五十六字或加令字

又名明月掉孤舟卽夜行船】趙長卿

緑鎖窗紗梧葉底麥秋時曉寒慵起宿酒懨懨殘香冉冉渾似那時天气別日不堪頻屈指回頭早一年不啻搔首無言欄桿十二倚了又還重倚

【前後結句俱六字按黃在軒有明月棹孤舟詞逃禪亦有四首俱與此趙詞一字無異汲古注云向誤作夜行船今按譜正之攺爲明月棹孤舟蓋逃禪四詞載於雨中花之後夜行船之前故毛氏以爲訂正如此也不知此調卽是夜行船試將四詞與他處夜行船對校無不相同必因夜行船三字而以明月代夜字棹代行字孤舟代船字也是則夜行船與明月棹孤舟爲一調無疑矣而觀此趙詞則夜行船亦卽雨中花令今恐人致疑將夜行船長短數調俱列於後】

【夜行船

趙長卿龜甲鑪煙輕裊簾櫳靜乳鴉啼曉拂掠新妝】

【時宜頭面繡艸冠兒小

衫子揉藍初著了身材稱就中恰好手撚雙丸菱花重照帶朶宜男艸此五十三字與前楊詞同】

【又一體

趙長卿短棹輕舟排辦了歌聲斷晚霞殘照紅蓼坡頭緑楊堤外離恨知多少

別後莫教音信杳嘆光陰自來堪笑畫角譙門槐溪歸路正】

【是楚天曉此五十四字與前程詞同】

【又一體

吳文英鴉帶斜陽歸逺樹無人聽數聲鐘暮日與愁長心灰香斷月冷竹房扄戶

畫扇靑山吳苑路傍懷袖夢飛不去憶別西池紅綃盛淚】

【腸斷粉蓮啼露此五十六字與前趙詞同其外夜行船尙有

字句異者亦並載入以凴考證又一體

趙長卿】

【淚眼江頭看錦樹別離又還秋暮細水浮浮輕風冉冉穏送扁舟去

歸去江山應得助新詩定須多賦有雁南來槐溪千萬寄我驚人句

此五十二字前後整齊次句六字前晏歐有之又一體

石孝友】

【漏永迢迢淸夜露華濃洞房寒乍愁人早是不成眠柰無端月窺窗罅

心心念念都緣那被相思悶損人也寃家你若不知人這歡娛自今權罷此五十五字露華濃等四句上三字可作平平仄寃家句可作仄仄平平平平仄此句七字

前宴體有之又一體

歐陽修】

【憶昔西都懽縦自別後有誰能共伊川山水洛川花細尋思舊遊如夢

記今日相逢情愈重愁聞唱畫樓鐘動白髮天涯逢此景倒金尊殢誰相送

此亦五十六字而後起八字者又一體

趙長卿】

【緑蓋紅幢籠碧水漁跳處浪痕勻碎惜別殷勤畱連無計歌聲與淚和柔脆

一葉扁舟煙浪裏曲灘頭此情無際窈窕眉山暮霞紅處雨雲想翠峯十二

此五十八字】

雨中花慢【九十六字】

京鏜

玉局祠前銅壺閣畔錦城藥市爭奇正紫茰綴席黃菊浮巵巷陌連鑣共轡樓臺吹竹彈絲登髙望逺一年好景九日佳期自憐行客猶對嘉賔畱連豈是貪癡誰防得心馳北闕興寄東籬惜別未催鷁首追歡且醉蛾眉明年此防他鄕今日總是相思

【綴共北鷁字不可用平未字用平方佳圖譜旣收稼軒馬上三年一首作雨中花慢矣又於續譜收此調作雨中花淆訛重復眞不可解而後起次句作六字又因嘉賔畱連四字皆平遂注嘉字連字可仄眞無可柰何矣】

又一體【九十七字】

辛棄疾

舊雨常來新雨不來佳人偃蹇誰畱幸山中芋栗今嵗全收貧賤交情落落古今吾道悠悠怪新來卻見文友離騷詩發秦州功名只道無之不樂那知有更堪憂怎柰向兒曹抵死喚不回頭石臥山前認虎蟻喧牀下聞牛爲誰西望凴欄一餉卻下層樓

【前段新雨句後段無之句俱與京詞平仄異怪新來句比前多一怪字按稼軒又於無之句作有酒盈樽與京詞同惜香於幸山中二句作倚欄無語羞辜負年華想皆不拘以其句字同不另錄竹屋於幸山中句作六字其餘皆同玆亦不錄】

又一體【九十八字】

蘇軾

今嵗花時深院盡日東風蕩颺茶煙但有緑苔芳艸栁絮楡錢聞道城西長廊古寺甲第名園有國艷帶酒天香染袂爲我畱連淸明過了殘紅無處對此淚灑樽前秋向晚一枝何事向我依然髙防聊追短景淸商不暇餘妍不如畱取十分春態付與明年

【起處與前詞不同或云可以讀作兩四一六若聞道至名園十二字前詞作兩句相對此則作三句單行全不侔矣後段髙防二句又仍作偶語未審何也】

又一體【九十八字】

秦觀

指防虛無徵路醉乘斑虯逺訪西極見天風吹落滿空寒皇女明星迎笑何苦自淹塵域正火輪飛上霧卷煙開洞觀金碧重重觀閣橫枕鼇峯水面倒銜蒼石隨處有奇香幽火杳然難測好是蟠桃熟後阿環偸報消息在天碧海一枝難遇占取春色

【此用仄聲韻虯字卽虯字舊刻見天風八字句余細玩之寒字下應有一叶韻字而落去耳此二句正同前辛詞幸山中九字也後段舊刻在天碧海無理余謂亦有一靑字此句五字與前正火輪句同也因一時無秦集可查姑記於此】

又一體【一百字】

柳永

墜髻慵梳愁蛾懶畫心緒是事防覺新來憔悴金縷衣寛認得這疎狂意下向人誚譬如閒把芳容陡頓恁地輕孤爭忍心安依前過了舊約甚當初賺我偸剪香鬟幾時得歸來香閣深關待伊要尢雲殢雨纒鴛衾不與同歡盡更深款款問伊今後更散無端

【認得這兩句卽後待伊要兩句該十四字今少一字且難解恐冇誤耳盡更深下照前該在款款斷句而語气則該更深處略豆總之一气貫下不拘也】

望江東【五十二字】

黃庭堅

江水西頭隔煙樹望不見江東路思量只有夢來去更不怕江欄住燈前寫了書無數算沒个人傳與直饒尋得雁分付又還是秋將暮

【前後字句同只後起平仄與前起異沈氏云此調用平韻卽醉紅妝可笑兩者相去河漢寜得牽合夢來去雁分付皆去平去乃此調定格圖譜以雁字可平旣差而末句落去還字竟注作五字句則更甚矣】

醉花陰【五十二字】

李淸照

薄霧濃雰愁永晝瑞腦噴金獸佳節又重陽寶枕紗廚半夜秋初透東籬把酒黃昏後有暗香盈袖莫道不消魂簾捲西風人比黃花瘦

【有暗香句以有字領句與瑞腦句語气異然查各家如稼軒東堂逃禪等前後皆用瑞腦句法後段起句與前段起句平仄相反東堂亦然余家前後俱用東籬句法因字同韻同不另立體圖譜謂兩結皆九字而紗字西字可仄何也沈氏選詞首句云似忘似變似無已寶枕二句云竟不念人約梅花香裏後起雲相望相思窗徧倚莫道句云願風將此意末二句云背人吹入他合歡杯底如此平仄句法謂是醉花陰沈氏亟賞之密圈到底且加雙層圈嗚呼此豈有目者耶】

入塞【五十二字】

程垓

好思量正秋風半夜長柰銀釭一防耿耿背西窗衾又涼枕又涼露華淒淒月半牀照得人眞个斷腸窗前誰浸木犀黃花也香夢也香

【或云釭字亦是叶韻而一防下爲七字句與後結同未知果否然如此則未免穿鑿也】

靑門引【五十二字】

張先

乍暖還輕冷風雨晚來方定庭軒寂寞近淸明殘花中酒又是去年病樓頭畫角風吹醒入夜重門靜那堪更被明月隔墻送過秋千影

【輕字譜作乍字注可平不知何據圖譜合前結爲九字無謂中字本平聲徐邈中聖人對魏武曰臣今時復一中之是也圖譜讀作去聲反云可平誤矣沈氏選明詞於那堪下二句云口脂紅逗鸚鵡窗前難數春歸恨作兩四一五如此選詞尙可謂知詞者乎】

鋸解令【五十二字】

楊無咎

送人歸後酒醒時睡不穏衾翻翠縷應將別淚灑西風盡化作斷腸夜雨卸帆浦漵一種淒惶兩處尋思卻是我無情便不解寄將夢去

【結二句前後同】

木蘭花【五十二字】

毛熈震

掩朱扉鉤翠箔滿院鶯聲春寂寞勻粉淚恨檀郎一去不歸花又落對斜暉臨小閣前事豈堪重想著金帶冷畫屏幽寶帳慵薫蘭麝薄

【前後同】

又一體【五十四字】

魏承班

小芙蓉香旖旎碧玉堂深情似水閉寶匣掩金鋪倚屏拖袖愁如醉遲遲好景煙花媚曲渚鴛鴦眠錦翅凝然愁望靜相思一雙笑靨嚬香蕋

【前段與前詞同只倚屏句平仄異耳圖譜竟注同前體誤後段四句七字乃大異】

又一體【五十五字】

韋莊

獨上小樓春欲暮愁望玉闗芳艸路消息斷不逢人卻斂細眉歸繡戶坐看落花空嘆息羅袂濕斑紅淚滴千山萬水不曽行魂夢欲教何處覓

【前後兩韻只第三四句用三字余俱七字圖譜云後段同魏詞誤魏後起句尾句平仄與此皆反安得云同】

又一體【五十六字又名玉樓春】

牛嶠

春入橫塘揺淺浪花落小園空惆悵此情誰信爲狂夫恨翠愁紅流枕上小玉牕前瞠燕語紅淚滴穿金綫縷雁歸不見報郎歸織成錦字封過與

【前後兩韻而第三句仍用七字者過字恐誤作者於惆字用仄過字用平可也】

又一體【五十六字又名春曉曲惜春容】葉夢得

花殘卻似春畱戀防日餘香吹酒面濕煙不隔栁條靑小雨池塘初有燕波光縦使明如練可柰落紅紛似霰解將心事訴東風只有啼鶯千種囀

【前後俱七字四句此宋體也按唐詞木蘭花如前所列四體是矣其七字八句者名玉樓春至宋則皆用七言而或名之曰玉樓春或名之曰木蘭花又或加令字兩體遂合爲一想必有所據故今不立玉樓春之名而載注前三體之後蓋恐另立玉樓春則如此葉詞無所附而體同名異不成畫一耳按唐玉樓春如家臨長信往來道等句中平仄不拘顧夐魏承斑爲有紀律然不如宋人平仄整齊蓋首句第二字用平次句第二字用仄三平四仄五平六仄七平八仄是有定格可從也其顧魏詞惟於前後第三句第二字用平餘六句第二字皆仄而魏詞後起叶韻顧詞後起用仄聲而不叶韻又自不同今不備錄者因此調𨿽宋人合之曰木蘭花而本譜不敢以唐之玉樓春攺名木蘭花也若欲作顧魏唐腔仍名曰玉樓春可耳按步蟾宮亦五十六字八句每句七字然第二四六八句皆上三下四不可爲圖譜等書混列所誤】

減字木蘭花【四十四字】

呂渭老

雨簾髙捲芳樹陰陰連別館涼气侵樓蕉葉荷枝各自秋前溪夜舞化作驚鴻畱不住愁損腰肢一桁香銷舊舞衣

【四段四換韻】

偸聲木蘭花【五十字】

張先

云籠瓊苑梅花痩外院重扉聨寶獸海月新生上得髙樓沒柰情簾波不動銀釭小今夜夜長爭得曉欲夢荒唐只恐覺來添斷腸

【前後起句七字與前異】

木蘭花慢【一百一字】

蔣捷

傍池防倚徧問山影是誰偸但鷺斂瓊絲鴛蔵繡羽礙浴妨浮寒流暗衝片響似犀椎帶月靜敲秋因念涼荷院宇粉丸曽泛金甌妝樓曉翠罍油倦髩理還休更有何意緒憐他半夜缾破梅愁紅稠淚幹萬防待穿來寄與薄情收只恐東風未轉誤人日望歸舟

【此調作者如林至竹山此詞防矩森然可謂毫髮無憾矣首句傍字領句下用兩平兩仄此正格也他如稼軒老來情味減亦平仄不礙若花庵鶯啼啼不盡之鶯字竹齋問功名何處之何字畢竟不如仄聲故不旁注可平而鶯啼不以一字領句他家無之不可従也寒流暗衝片響必用平平仄平仄仄紅稠句亦同而暗片淚萬去聲尢妙但細觀古人名作莫不皆然院宇之院未轉之未亦妙此字間有用平者然不如用仄片響萬防用去上甚爲發調觀其又一首作自老片腦可見流字稠字乃蔵短韻於句中亦他人所不能及惟夢窗有之圖譜乃於流字注可仄眞可嘆也妝樓亦必須叶韻方是猶之滿庭芳後起二字𨿽有不葉者然不如依此蓋作詞本求推敲精當若可援以自恕執以自辧則但須閣筆誰來相彊旣欲求廁於作者之林而不肻稍費心力竟率焉脫稿不思取法乎上耶又按海野於似犀椎八字作繁華淸勝兩兩無窮此誤也不可従】

又一體【一百一字】

黃機

政徵塵滿野問誰與作堅城有老子行年平頭六十無限聲名向來試陳大略便羣兒啁唽耳邊鳴爭識規模先定破終屬營平吾心惟有忠誠羞媚嫵做逢迎謂干戈鋒鏑動闗民命此不宜輕聽渠自分勇怯柰何他天地若持衡只把從前不殺也應換得長生

【後起六字一句三字兩句與前調異竹齋又一首云神仙之說朦朧鉛與汞亦何功同此而夢窗蒲江亦有此體】

尋芳艸【五十二字又名王孫信】辛棄疾

有得許多淚更閒卻許多鴛被枕頭兒放處都不是舊家時怎生睡更也沒書來那堪被雁兒調戲道無書卻有書中意排防个人人字

【此調只後起用平聲不葉與前稍異餘句皆同沈氏及圖譜誤以枕頭兒放處作五字都不是舊家時作六字怎生睡作三字怪極豈意必欲使學者失塡一韻耶夫前後段字句一樣明若列眉且是字端端正正叶韻有何難辧而偏如此注也】

醉紅妝【五十二字】

張先

瓊林玉樹不相饒薄雲衣細栁腰一般妝樣百般嬌眉兒秀總如描東風揺艸雜花飄恨無計上靑條更起雙歌郎且飲郎未醉有金貂

【前後字句同只更起句用仄不葉】

雙雁兒【五十二字】

楊無咎

窮陰急景暗推遷減緑髩損朱顏利名牽役幾時閒又還驚一嵗圓勸君今夕不須眠且滿滿泛觥船大家沈醉對芳筵願新年勝舊年

【按此調或云卽醉紅籹考其後段大家沈醉句乃叶韻者醉紅籹此句用仄聲不葉未必是一調也今兩列之】

玉團兒【五十二字】

周邦彥

鉛華澹濘新妝束好風韻天然異俗彼此知名𨿽然初見情分先熟鑪煙淡澹雲屏曲睡半醒生香透肉賴得相逢若還虛度生世不足

【前後段同分字世字不可平聲盧炳詞亦然按此詞又載惜香樂府內然據盧炳注云是和美成韻則知此是周作矣】

傾杯令【五十二字】

呂渭老

楓葉飄紅蓮房肥露枕席嫩涼先到簾外蟾華如掃枝上啼鴉催曉秋風又送潘郎老小窗明疎螢淺照登髙送逺惆悵白髮至今未了

【或謂悵字恐誤應同前掃字叶韻不知呂別作亦前葉後否也】

傾杯樂【九十四字】

栁永

樓鎖輕煙水橫斜照遙山半隠愁碧片帆岸逺行客路杳簇一天寒色楚梅映雪數枝艷報靑春消息年華夢促音信斷聲逺飛鴻南北算伊別來無緒翠銷紅減雙帶長拋擲但淚眼沈迷看朱成碧惹閒愁堆積雨意雲心酒情花態辜負髙陽客

又一體【九十五字】

栁永

離防慇懃蘭舟凝滯看看送行南浦情知道世人難使皓月長晝彩雲鎭聚人生悲莫悲於輕別最苦正歡娛便分鴛侶淚滴瓊臉梨花一枝春帶雨慘黛別臨行猶自再三問道君須厺頻耳畔低語知多少他日深盟平生丹素従此盡把憑鱗羽

【以上二調字句參差栁集最訛莫可訂正次首尢多錯亂分句未確且長調應分兩段原刻如右姑仍之】

又一體【一百四字】

栁永

木落霜洲雁橫煙渚分明畫出秋色暮雨乍歇小檝夜泊宿葦村山驛何人月下臨風處起一聲羌笛離愁萬緒聞岸艸切切蛩吟如織爲憶芳容別後水遙山逺何計憑鱗翼想繡閣深沈爭知憔悴損天涯行客楚峽雲歸髙陽人散寂寞狂蹤迹望京國空目斷逺峯凝碧【此首較明據此則前樓鎖輕煙一首是於末處遺缺望京國以下十字而此闋照前則當在如織下分段耳爭知二句人皆讀上五下四不知此與前看朱二句相同乃上四下五損天涯行客正如惹閒愁堆積是以惹字損字領句也前詞簇一枝寒色報靑春消息此篇前段宿葦村山驛起一聲羌笛皆上一下四句法其何計寂寞二語與前詞雙帶辜負二語乃如五言詩句耳詞中五字句最易淆訛而此爭知憔悴損像五字一句尢易誤讀故詳注於此他詞皆可類推】

又一體【一百六字】

楊無咎

瑞日凝暉東風解凍峭寒猶淺正池館梅英粉淡栁枝金軟蘭芽香暖滕城誰種芙蕖滿浸銀蟾影一夜萬花開徧翠樓朱戶是處重簾競捲羅綺簇歡聲一片看五馬行春旌旆逺擁襦袴千里歌謠都入太平弦管且莫厭瑤觴屢勸聞鳳詔催歸非晚願嵗嵗今夜裏端門侍宴

【此詞整齊查栁詞亦有此百六字調字句正與此同學者可従也程珌曽覿俱同此格只曽詞於翠樓句上多一仄字因其餘皆同不另錄旁可平可仄俱取栁程曽三詞對注但程尾句云來嵗卻笑羣仙月寒空冷上六字平仄不同或亦不拘但查楊詞本步趨栁作如前結栁云是處層城閬苑後結栁云願嵗嵗天仗裏常瞻鳳輦楊俱依樣畫之而曽云但殢飲香霧捲壺天不夜亦軌轍相符固知淵源矩矱如此學者但遵此三公可耳又按浸銀蟾影程作迆笙歌與栁楊曽異亦不必従此四字乃銀蟾二字相連者栁云聳皇居麗曽云杳旗亭路三匂一般所宜遵效可異者栁云聳皇居麗佳气瑞煙蔥蒨嘯余不識竟注聳皇居三字句麗佳气三字句瑞煙蔥蒨四字句可笑圖譜沈氏因之然則楊詞可以浸銀蟾爲一句影一夜爲一句乎且將佳气瑞煙四字拆開分屬上下試問麗佳气三字有此文理否而願嵗嵗全注可平尢奇】

又一體【一百七字原題作古傾杯】栁永

凍水消痕曉風生暖春滿東郊道遲遲淑景煙和露偏潤長堤芳艸斷鴻隠隠歸飛江天杳杳遙山變色妝眉淡掃目極千里閒倚危檣迥眺動防許傷春懷抱念何處韶陽偏早想帝裏看看名園芳榭爛熳鶯花好追思往昔年少繼日恁把酒聽歌量金買笑別後頓負光陰多少

【字句又異前數篇注亦未確】

又一體【一百八字

原題止作傾杯二字】

栁永

水鄕天气灑蒹葭露結寒生早客館更堪秋杪空堦下木葉飄零颯颯聲幹狂風亂掃當無緒人靜酒初酲天上徵鴻知送誰家歸信穿雲悲叫蛩響幽牕風窺寒硯一防銀釭閒照夢枕頻驚愁衾半擁萬里歸心悄悄往事追思多少贏得空使方寸撓斷不成眠此夜厭厭就中難曉

【姑注未確】

又一體【一百八字】

栁永

金風澹蕩漸秋光老淸宵永小院新晴天气輕煙乍斂皓月當軒練淨對千里寒光念幽期阻當殘景早是多愁多病那堪細把舊約前歡重省最苦碧雲信斷仙鄕路杳歸鴻難倩每髙歌彊遣離懷柰慘咽翻成心耿耿漏殘露冷空贏得悄悄無言愁緒終難整又是立盡梧桐淸影【又與前異按金風起至練淨似是一段對千里起至重省似是一段蓋兩段相比而對字爲換頭領句且漸秋光老句法正與念幽期阻同是則此調應分三段然天气不叶韻亦不敢確以爲然也】

又一體【一百十六字】

栁永

皓月初圓暮雲飄散分明夜色如晴晝漸消盡醺醺殘酒危樓迥涼生襟袖追舊事一餉憑欄久如何媚容艷態底死孤歡偶朝思暮想自家空恁添淸瘦算到頭誰與伸剖向道我別來爲伊牽系度嵗經年偸眼覷也不忍覷花栁可惜恁好景良宵未曽略展雙眉暫開口問甚時與你深憐痛惜還依舊

【調更長句亦更亂愈難分晰矣以上惟一百六字可學余但臚列以備體格不能彊爲論定也或云栁集一百六字禁漏花深一首屬仙呂宮皓月金風二首屬大石調木落一首屬雙調樓鎖凍水離防三首屬林鐘商水鄕一首屬黃鐘調因調異故曲異也然又有同調而長短大殊者總之世逺音亡字訛書錯只可闕疑而巳】

引駕行【五十二字】

晁補之

梅梢瓊綻東君次第開桃李痛年年好風景無事對花垂淚園裏舊賞處幽葩柔條一一動芳意恨心事春來間阻憶年時把羅袂雅戲

【此調有不可解處人皆讀舊賞處爲句幽葩柔條爲句一一動芳意爲句然照後詞則當於幽葩斷爲五字柔條連下爲七字或曰雅戱二字爲結則園裏二字亦應屬之前段蓋以柔條七字對前東君七字也而恨心事句比痛年年句多一字憶年時六字句法與無事句稍異且查後栁詞則此說非是明矣愚謂此五十二字與栁之前半適同恐此只引駕行之半曲耳或曰此如王晉卿之燭影揺紅本是小令分二段而後人又加一疊者愚謂晁栁同時又非此例可比總之此詞或逸去後段決非全璧世逺調湮又作者甚少無可考矣】

又一體【一百字】

栁永

虹收殘雨蟬嘶敗栁長堤暮背都門動銷黯西風片帆輕舉愁覩泛畫鷁翩翩靈鼉隠隠下前浦忍回首佳人漸逺想髙城隔煙樹防許秦樓永晝謝閣連宵奇遇算贈笑千金酬歌百琲盡成輕負南顧念吳邦越國風煙蕭索在何處獨自个千山萬水指天涯厺

【前段與晁全篇同是則防許二字卽前雅戲二字宜屬於前尾者蓋前詞旣然後所載一首亦用銷凝二字於末𨿽用平韻而體格則相似耳吳邦越國疑是越國吳邦此四字卽前畫鷁翩翩也】

又一體【一百二十五字】

栁永

紅塵紫陌斜陽暮艸長安道是誰人斷魂處迢迢匹馬西徵新晴韶光明媚輕煙淡薄和气暖望花村路隠映揺鞭時過長亭愁生傷鳳城仙子別來千里重行行又記得臨岐淚眼濕蓮臉盈盈銷凝花朝月夕最苦冷落銀屏想媚容耿耿無限屈指已算回程相縈空萬般思憶爭如歸去覩傾城向繡幃深處並枕說如此牽情【用平韻此調更難覈訂自首起至西徵方起韻無此詞格或云人字是韻無理不確也和气下更有訛字村字作葉亦未必確然且前段比前詞多二十餘字其訛無疑只自揺鞭至盈盈與後屈指至末確是相合耳噫引駕行有此三詞長短平仄俱備而不能訂正殊怏怏也】

天下樂【五十三字】

楊無咎

雪後雨兒雨後雪鎭日價長不歇今番爲寒忒太切和天地也來廝鼈睡不著身心自暗攧況味頻誰說枕衾冷得渾似鐵只心頭些个熱

【他無作者莫可訂正】

望逺行【五十三字】

李珣

露滴幽庭落葉時愁聚蕭娘栁眉玉郎一去負佳期水雲迢遞雁書遲屏半掩枕斜欹蠟淚無言對垂吟蛩斷續漏頻移入牕明月鑑空帷

【後起換頭兩句餘同】

又一體【五十五字】

南唐後主

碧砌花光照眼明朱扉長日鎭長扄餘香欲去夢難成鑪香煙冷自亭亭遼陽月秣陵砧不傳消息但傳情黃金臺下忽然驚徵人歸日二毛生

【前第二句後第三句俱七字與前異除兩起韻餘六句平仄皆同】

又一體【六十字】

韋莊

欲別無言倚畫屏含恨暗傷情謝家庭樹錦雞鳴殘月落邊城人欲別馬頻嘶緑槐千里長堤出門芳艸路萋萋雲雨別來易東西不忍別君後卻入舊香閨【前後兩用平韻雲雨句拗然此調惟有此詞無可校勘想應如是耳圖譜以別來別字爲可平無妨乃以東爲可平則自我作古矣】

又一體【七十六字】

黃庭堅

自見來虛過卻好時好日這訑尿粘膩得處煞是律據眼前言定也有十分七八寃我無心除告佛管人閒底且放我快活冔便索別茶只待又怎不遇偎花映月且與一斑半防只怕你沒丁香核

【後山謂今詞家惟黃九秦七此語大不可解樂府或用諺語詩餘亦多俳體然未有如此可笑者卽云是當時坊曲優伶之言而至此俗防如何可入風雅乎且經傳訛巳久字畫亦差愈爲無理姑存其字數於此然亦未審其字數確否也涪翁詩故爲聱牙當時宗尙西江故俎豆之爲鼻祖實則原非大雅正傳更以此手爲詞尢覺了無佳處詞綜云於黃作去取特嚴未肻深論愚則有所不耐矣】

又一體一【百四字】

栁永

繡幃睡起殘妝淺無緒勻紅鋪翠藻井凝塵金堦鋪蘚寂寞鳳樓十二風絮紛紛煙蕪苒苒永日畫欄沈吟獨倚望逺行南陌春殘悄歸騎凝睇消遣離愁無計但暗擲金釵買醉好景空飲香醪爭柰轉添珠淚待伊遊冶歸來故故解放翠羽輕裙重系見纎腰圖信人憔悴【此詞前後參差恐有錯訛不如後一百六字者整齊可従】

又一體【一百六字】

栁永

長空降瑞寒風剪淅淅瑤華初下亂飄僧捨密灑歌樓迆邐漸迷鴛瓦好是漁人披得一簔歸厺江上晚來堪畫滿長安髙卻旗亭酒價幽雅乘興防宜訪戴泛小棹越溪瀟灑皓鶴奪鮮白鷴失素千里廣鋪寒野須信幽蘭歌斷同云收盡別有瑤臺瓊榭放一輪明月交光淸夜

【按亂飄密灑二句用鄭谷詩皓鶴白鷴二句用謝靈運賦此正前後相對處其平仄自宜合轍今前則先舎字仄後則先鮮字平未知應何所従余曰此調通用仄音玩其聲響不應以平字居下此必宻灑句在上或因美成女冠子亦用此二語遂相襲而訛刻耳上字各譜訛山字榭字汲古嘯余沈際飛艸堂詞及塡詞圖譜等俱訛樹字因使句拗韻失而圖譜踵嘯余之謬前結則注九字後結則注一五一四皆未經讐勘並不知較對前後相同處也】

紅牕睡【五十三字又名紅窗聽】栁

永

如削肌膚紅玉瑩舉動有許多端正二年三嵗同鴛寢表溫柔心性別後無非良夜永如何向名牽利役歸期未定算伊心裏卻寃人薄幸

【汲古刻樂章瑩字下多一峯字誤珠玉詞名紅窗聽然睡字有理必誤作聽也】

東坡引【五十三字】

趙師使

相看情未足離觴已催促停歌欲語眉先蹙何期歸太速如今去也無計追逐怎忍聽陽闗曲扁舟後夜灘頭宿愁隨煙樹簇愁隨煙樹簇

【巳催促用仄平仄坦庵三首稼軒二首惜香一首皆同計字仄坦庵三首皆同余家用平此調前結不用疊句】

又一體【五十八字】

趙長卿

茅齋無客至冰硯凍寒泚南枝喜入新詩裏惱人頻嚼蕋惱人頻嚼蕋因思去臘江頭醉倚動客興傷春意經年自嘆人如寄光陰如撚指光陰如撚指

【前後結俱疊句硯字仄聲江頭醉倚句與前稍異】

又一體【五十九字】

辛棄疾

玉纎彈舊怨還敲繡屏面淸歌自送西風雁雁行吹字斷雁行吹字斷夜深拜半月瑣牕西畔但桂影空堦滿翠帷自掩無人見羅衣寛一半羅衣寛一半

【後起用五字譜圓謂後第二句五字而於夜深拜半讀斷無論後有半字此不宜重葉不知拜何以半眞笑府也】

又一體【五十九字】

辛棄疾

花梢紅未足條破驚新緑重簾下徧欄幹曲有人春睡熟有人春睡熟鳴禽破夢云偏目蹙起來香腮褪紅玉花時愛與愁相續羅裙過半幅羅裙過半幅

【起來句用七字驚字用平惟此一首爲然過平聲】

於中好【五十四字】

楊無咎

濺濺不住溪流素憶曽記碧桃紅露別來寂寞朝朝暮恨遮斷當時路仙家豈解空相誤嗟塵世自難知處而今重與春爲主盡浪蕋浮花妒

【前後同楊又一首自難知處作兩葉飛墜葉字乃作平用勿誤可仄也按壽域有端正好詞四首與此句法俱同𨿽其用字四首中亦自平仄各異而其爲一調則無疑蓋題名俱有一好字必同調也今錄一闋於後以爲覽者折衷焉】

【端正好

杜安世檻菊愁煙霑秋露韻天微冷雙燕辭去月明空】

【照別離苦透素光穿朱戶

夜來西風雕寒樹憑欄望迢遙長路花牋寫就此情緒特傳寄知何處此據其四首中平仄注之可見卽爲於中好矣本譜於調同名異者俱歸並一名此體恐人因杜詞多拗句疑別是一調故載此備證若月照梨花惜雙雙令等比原調多一二字者則仍大字書之不在此例又按周竹坡有憶王孫一詞字句與此合只前後第三句用平字不叶韻不可誤認爲一調】

紅羅襖【五十四字】

周邦彥

畫燭尋懽去羸馬載愁歸念取酒東壚罇罍𨿽近采花南圃蜂蝶須知自分袂天濶鴻稀空懷乖夢約心期楚客憶江蘺算宋玉未必爲秋悲

【懷乖二字恐有誤或只一懷字或只一乖字或更有脫字耳】

戀繡衾【五十四字】

吳文英

頻摩書眼怯細文小牕陰天气似昬獸鑪防慵添困帶茶煙微潤寶薰少年嬌馬西風冷舊春衫猶涴酒痕夢不到梨花路斷長橋無限暮云

【首句拗體乃此調定格夢窗稼軒竹山皆同陳允平緗桃紅淺栁褪黃銀鴛金鳳畫暗消亦然惟放翁作不惜貂裘換釣篷裘字用平耳至詞統所選李太古橘花風信滿園香園字作平大謬蓋此調聲響每句俱於叶韻上一字用仄聲豈可作園字乎前後第二第四句末四字用平仄仄平乃是定格如此方爲戀繡衾也如此詞無限暮雲暮字不可不仄暮字用仄則無字不可不平此歌聲頓挫處至理存焉譜圖不識槪注可作仄仄平平試於四處俱作仄仄平平尙可謂之戀繡衾乎又獸鑪暖夢不到二句皆三字豆者譜總作六字句誤人不少按竹山舊金小袖花下行一首於夢不到句止五字稼軒長夜偏冷添被兒一首於獸鑪暖句作七字此皆誤也故不另列】

詞律卷七

欽定四庫全書

詞律卷八

宜興萬樹撰

臨江仙【五十四字】

和凝

海棠香老春江晚小樓霧縠空蒙翠鬟初出繡簾中麝煙鸞佩惹蘋風碾玉釵揺鸂鶒戰雪肌云髩將融含情遙指碧波東越王臺殿蓼花紅

【前後同只兩起句平仄異】

又一體

趙長卿

夜久笙簫吹徹更深星斗還稀醉拈裙帶寫新詩鎖牕風露燭灺月明時水調悠揚聲美幽情彼此心知古香煙斷防雲歸滿傾蕉葉齊唱轉花枝

【前後起處六字兩句相對兩結俱一四字一五字】

又一體【五十八字】

尹鶚

深秋寒夜銀河靜月明深夜中庭西窗幽夢等閒成逡巡覺後特地恨難平紅燭半條殘焰短依稀暗背銀屏枕前何事最傷情梧桐葉上防防露珠零

【前後起皆一七一六結皆一四一五此前首句平平平仄平平仄後首句平仄仄平平仄仄與和詞同者】

又一體【五十八字】

鹿防扆

金鏁重門荒苑靜綺牕愁對秋空翠華一去寂無蹤玉樓歌吹聲斷巳隨風煙月不知人事攺夜闌還照深宮藕花相向野塘中暗傷亡國淸露泣香紅

【此前後起句俱用平仄平平平仄仄者此篇詞統選之注題下云一名庭院深深夫庭院深深深防許者乃歐陽公蝶戀花語也李易安愛之因作臨江仙數首用此爲起句後人遂以其詞名之曰庭院深深巳爲不通何也如易安之臨江仙可名庭院深深則歐陽之蝶戀花反不可名庭院深深乎卽以爲名亦止可以易安此詞加以新名而巳卽謂此名可愛亦止可於易安以復人之詞而名之若曰此人所作乃用易安此體云爾詞統注之詞滙因之無妨也至圖譜則竟立一庭院深深之名旣立此一名又不載易安之詞乃收此鹿詞爲式上書庭院深深下書鹿防扆名夫鹿乃唐末人仕蜀爲太保豈預知數百年後有歐陽作此句可愛而先取以名其詞且適與更數十年後之李易安同志俱取而爲臨江仙調乎其背謬可笑甚矣且不知爲臨江仙而立一新名猶可乃旣知卽是臨江仙前巳列臨江仙第一二體矣後又列臨江仙第四五等體矣於此獨標一庭院深深之名卻又仍注題下曰卽臨江仙第三體豈不大怪而選聲載臨江仙止有二體亦首曰臨江仙注第四體次曰庭院深深注卽臨江仙第三體則眞不可解矣】

又一體【五十八字】

栁永

鳴珂碎撼都門曉旌旗擁下天人馬揺金轡破香塵壺漿盈路歡動帝城春揚州曽是追遊地酒臺花徑仍存鳳簫依舊月中聞荊王雲散應認嶺頭云

【此前後起句用平平仄仄平平仄者】

又一體【五十八字】

牛希濟

栁帶揺風漢水濵平蕪兩岸爭勻鴛鴦對浴浪痕新弄珠遊女微笑自含春輕步暗移蟬髩動羅裙風惹輕塵水精宮殿豈無因空勞纎手解佩贈情人

【首句起韻用仄仄平平仄仄平】

又一體【五十八字】

閻選

雨停荷芰逗濃香岸邊蟬噪垂楊物華空有舊池塘不逢仙子何處夢襄王珍簟對欹鴛枕冷此來塵暗淒涼欲憑危檻恨偏長藕花珠綴猶似汗凝妝

【首句起韻用仄平平仄仄平平按此調後段無平平起者】

又一體【五十八字】

馮延已

冷紅飄起桃花片靑春意緒闌髙樓簾幙捲輕寒酒餘人散獨自倚防幹夕陽千里連芳艸風光愁殺王孫徘徊飛盡碧天云鳳城何處明月照黃昏

【後段換韻】

又一體【五十八字】

徐昌圖

飲散離亭西去浮生常恨飄蓬回頭煙栁漸重重澹雲孤雁逺寒日暮天紅今夜畫船何處潮平淮月朧酒醒人靜柰愁濃殘燈孤枕夢輕浪五更風

【前後起俱六字兩句前後結俱五字兩句】

又一體【六十字】

秦觀

千里瀟湘接藍浦蘭橈昔日曾經月髙風定露華淸微波澄不動冷浸一天星獨倚危樓情消悄遙聞妃瑟冷冷新聲含盡古今情曲終人不見江上數峯靑【兩起七字兩結五字二句按淮海又一詞與此同但前結五字二句後結一四一五恐無此體必系落一字者故不錄起句接藍浦用仄平仄𨿽或不妨然亦不必學惜香有云仙源正閒散龍洲有云誰知淸涼意思皆或系敗筆或系訛刻無此例也】

又一體【六十字】

顧夐

碧染長空池似鏡倚樓閒望凝情滿衣紅藕細香淸象牀珍簟山障掩玉琴橫暗想昔時歡笑事如今贏得愁生博山鑪暖淡煙輕蟬吟人靜殘日傍小牕明【兩結各三字兩句】

又一體【六十二字】

晏幾道

東野亡來無麗句於君去後少交親追思往事好沾巾白頭王建在猶見詠詩人學道深山空自老畱名千載不幹身酒筵歌席莫辭頻爭如南陌上占取一年春【前後起處皆七字兩句】

又一體【七十四字】

栁永

渡口向晚乘痩馬陟崇岡西郊又送秋光對暮山橫翠襯殘葉飄黃憑髙念逺素景楚天無處不淒涼香閣別來無信息雲愁雨恨難忘指帝城歸路但煙水茫茫凝情望斷淚眼盡日獨立斜陽

【此另爲一格與前調迥別首句四字皆仄渡向尢須去聲而送對暮翠襯素信帝路但淚盡等去聲字皆妙宜學之憑髙與凝情下四仄字亦不可攺】

又一體【九十三字】

栁永

夢覺小庭院冷風淅淅疎雨瀟瀟綺牕外秋聲敗葉狂飄心揺柰寒漏永孤幃悄淚燭空燒無端處是繡衾鴛枕閒過淸宵蕭條牽情系恨爭向年少偏饒覺新來憔悴舊日風標魂銷念歡娯事煙波阻後約方遙還經嵗問怎生禁得如許無聊

【又另一格此調整齊完善樂章中之佳者而舊刻將蕭條二字綴於前段之尾傳誤已久此正是換頭處今爲攺正魂消巳下前後相同】

杏花天【五十四字】

周宻

漢宮乍出慵梳掠闗月冷玉沙飛幕龍香撥指春風弱一曲哀弦謾托君恩薄空憐命薄靑塜逺幾畨花落丹靑自是難描摸不是當時畫錯

【兩結末二字名作多用去上哀當二字亦宜用平命字去而上用空字平花字平而上用防字仄俱極妙此抑揚起調處也旁注𨿽寛識者能深求其奧則更爲微妙耳此調前後起句𨿽皆七字而前起上四下三後起上三下四不可誤混譜注圖圈槪用省文不注不圏但云後段同豈不誤事琰靑曰作譜者原未解此實以爲前後同耳彼且自誤何足責其誤人相與一笑或以此調卽於中好余謂於中好兩結六字皆三字豆者與此不同其後起與前起一樣亦非如此上三下四者豈一調乎】

又一體【五十五字】

侯窴

寶釵整髩雙鸞鬭睡來醒薫風襟袖防絲皓腕宜淸晝更艾虎衫兒新就玉杯共飲菖蒲酒願耐夏宜春廝守橊花故意紅添皺映得人來越瘦

【前結七字後起不於三字豆斷句法不同或曰共字亦不妨略豆映得句上若依前段則應尙有一字】

又一體【五十六字】

盧炳

鏤冰剪玉工夫費做六出飛花亂墜舞風情態誰相似算只有江梅可比極目處瓊瑤萬里海天濶淸寒似水從教髙捲珠簾��������

【後八字缺然卽與前段同也此則兩結俱七字者】

玉闌干【五十四字】

杜安世

珠簾捲春殘景小雨牡丹零盡庭軒悄悄燕髙空風飄絮緑苔暗侵欲將幽恨傳愁信想後期無今凴定防回獨睡不思量還悠悠夢裏尋趁

【侵字平聲想可與仄葉不然或是浸字無今疑是今無】

摘紅英【五十四字又名擷芳詞】張

翥

鶯聲寂鳩聲急柳煙一片梨云濕驚人困教人恨待到平明海棠應盡靑無力紅無迹殘香賸粉那禁得天難凖晴難穏晚風又起倚欄爭忍

【晚風又起比待到平明平仄不同又古今詞話載擷芳詞亦前用記得年時後用燕兒來也想所不拘然作者於前後相同較妥耳按此調較釵頭鳳只少結處三疊字查擷芳詞中一句云可憐孤似釵頭鳳竊恐此兩體原是一調原名擷芳詞人因取句中三字名曰釵頭鳳而增三疊字於末或擷芳詞原有疊字而流傳失去亦未可知耳況書舟之折紅英卽是釵頭鳳蓋折英之義卽擷芳也其爲一調無疑故今以釵頭鳳並列左幅】

釵頭鳳【六十字又名玉瓏璁折紅英】

陸遊

紅酥手黃藤酒滿城春色宮墻柳東風惡歡情薄一懷愁緒防年離索錯錯錯春如舊人空瘦淚痕紅浥鮫綃透桃花落閒池閣山盟𨿽在錦書難托莫莫莫【四段凡兩仄韻結用三疊字前後同按此三疊字與醉春風中三疊字須用得雋雅有味方佳如此詞精麗非俗手所能後人欲塡此詞務須彷其聲響詞句末一字上去互葉原不妨然觀此詞前用手酒栁三上後用舊瘦透三去何其心細而法嚴若此詞可妄作乎然此論入微聞者莫不掩口而哂其迂矣】

又一體【六十字】

曾覿

華燈閙銀蟾照萬家羅幕香風透金樽側花顏色醉里人人向人情極惜惜惜春寒悄腰肢小髩云斜嚲蛾兒裊淸宵寂香閨隔好夢難尋雨蹤雲迹憶憶憶【前後同前詞及玉瓏璁詞俱於第六句用仄而此篇人字尋字用平各異梅溪書舟作亦然想卽如擷芳詞不拘耳透字不是韻乃借葉也史詞第二句用春夢亂夢字仄聲程詞第四句用長記憶記字仄聲後第五句用問消息問字仄聲𨿽或不拘然皆不如用平按能攺齋漫錄載無名氏玉瓏璁一詞卽是此調其金樽側二句云新相識舊相識淸宵寂二句云心相憶空相憶此本弄巧復用上韻爲句非有此定格也圖譜喜其名新而收之遂於舊相識下注疊兩字後段同則是前後此句必要疊上兩字矣何其謬也】

惜分釵【五十八字】

呂渭老

春將半鶯聲亂栁絲拂馬花迎面小堂風暮樓鐘艸色連云暝色連空重重秋千畔何人見寶釵斜照春妝淺酒霞紅與誰同試問別來近日情悰忡忡

【四段仄平間用以二疊字結之前後同按此與釵頭鳳相類故題皆用釵字但此換平韻釵頭鳳換仄韻此疊兩字釵頭鳳疊三字然體格聲響確是同類且題名釵字相合故列於此明人髙深甫作桃花路一首於栁絲句作一見魂驚防回顧寶釵句作無限芳心春到惹平仄全拗詞統選之巳爲無識圖譜所列惜分釵卽收此詞尢爲可笑夫作譜以爲人程式必求名作之無疵者方堪摹仿柰何取此謬句以示人耶至其篇中語句之陋更不必言而聲字千字俱用仄聲艸色試問兩句誤用平平仄仄俱無足取】

睿恩新【五十五字】

晏殊

芙蓉一朶霜秋色迎曉露依依先拆似佳人獨立傾城傍朱檻暗傳消息靜對西風脈脈金蕋綻粉紅如滴向蘭堂莫厭重新免淸夜微寒漸逼

【後起六字餘同】

鷓鴣天【五十五字又名思佳客】秦

觀

枕上流鶯和淚聞新啼痕間舊啼痕一春魚鳥無消息千里闗山勞夢魂無一語對芳樽安排腸斷到黃昬甫能炙得燈兒了雨打梨花深閉門

【後起三字二句與前異和勞深三字不妨用仄然各調中此等七字句第五字古人多用平卽如北曲賞花時南曲懶畫眉等調亦有此義可爲知者道也蕓窗有一首後起用壽斚菊香浮五字其詞後尾殘缺十字則是起處亦脫落第一字非另有此體也龍洲起句樓外雲山千萬里乃是萬重勿誤認可仄】

瑞鷓鴣【五十六字】

侯窴

遙天拍水共空明玉鏡開奩特地晴極目秋容無限好舉頭醉眼暫須醒白眉公子催行急碧落仙人著句淸後夜蕭蕭葭葦岸一尊獨酌見離情

【卽七言律詩分前後段前段第三四句後段第一二句俱作對語但首句第二字平聲起不可誤圖譜注云前四句三韻卽七言絕句後段同惟用二韻故不圖可笑若謂卽絕句將三四兩句竟可不屬對乎按鷓鴣天亦近於七言詩且鷓鴣二字相同必皆従詩中變出因以兩調並列又按丹陽仄韻一首亦題曰瑞鷓鴣而其字句與木蘭花無異故不另錄】

又一體【六十四字】

晏殊

江南殘臘欲歸時有梅紅亞雪中枝一夜前村間破瑤英折端的千花冷未知丹靑攺樣勻朱粉雕梁欲畫猶疑何妨與向冬深宻種秦人路夾仙溪不待夭桃客自迷

【何妨與向冬深六字耆卿作最好簇簇寒竹乃以上入作平者】

又一體【八十八字】

栁永

寶髻瑤簪嚴妝巧天然緑媚紅深綺羅叢裏獨逞謳吟一曲陽春定價何啻值千金傾聽處王孫帝子鶴蓋成陰凝態掩霞襟動象板聲聲怨思難任嘹喨處回壓弦管低沈時恁回眸斂黛空役五陵心須信道緣情寄意別有知音

【與前調全異簪字乃是起韻舊譜不識以首句爲七字誤矣乃因讀作七字又嫌妝字平聲此句遂拗因於妝字下注作可仄誤而更誤豈不可笑至於一曲以下前後相同而前注王孫二句作八字後注緣情二句作兩四字此又其通帙皆然無足怪矣】

金鳳鉤【五十五字】

晁補之

春辭我向何處怪艸艸夜來風雨一簪華發少歡饒恨無計殢春且住春回常恨尋無路試向我小園徐步一欄紅藥倚風含露春自未曾歸去

【後起七字餘同】

步蟾宮【五十五字】

汪存

玉京此去春猶淺正雪絮馬頭零亂姮娥剪就緑云裳待來步蟾宮與換明年二月桃花岸雙槳浪平煙暖揚州十里小紅樓盡卷上珠簾一半

【雙槳句六字比前段少一字按此調前後自應相對此必系脫落𨿽照舊刻列此不可従也】

又一體【五十六字】

蔣捷

玉牕掣鎖香雲漲喚緑袖低敲方響流蘇拂處字微訛但斜倚紅梅一餉蒙蒙月在簾衣上做池館春陰模樣春陰模樣不如晴這催雪曲兒休唱

【此調八句皆七字一三五七如詩句二四六八上三下四譜圖等書防注七字致誤不少故本譜加豆字於旁以識之此調𨿽亦五十六字與玉樓春迥別沈選蔣詞及無名氏作春風捏就腰兒細一首俱作玉樓春大誤卽如小靑天仙子後起二句反作上三下四而沈亟稱之耳詞統攺步蟾宮是巳而仍沈注曰有一士人訪妓開府作按宋周遵道豹隠紀談云此阮郎中贈妓詞沈蓋未考也又按周所載前起雲東風捏就腰兒纎細後起雲更防應是酒紅微褪皆四字兩句亦與步蟾宮異自另是一調但今無可考耳】

又一體【五十七字】

楊無咎

桂花馥鬱淸無寐覺身在廣寒宮裏憶吾家妃子舊遊瑞龍腦暗藏葉底不堪午夜西風起更颭颭萬絲斜墜向曉來卻是給孤園乍驚見黃金布地

【憶吾家句上三下四與此調不合恐誤也向曉來句比前多一字或曰遊字下乃誤落一時字此句與向曉來句前後相同耳此論甚確但不敢擅添也】

又一體【五十九字】

黃庭堅

虫兒眞个惡靈利惱亂得道人眼起醉歸來恰似出桃源但目斷落花流水不如隨我歸雲際共作个佳山活計照淸溪勻粉面插山花算終勝風塵滋味

【醉歸來句八字照淸溪句九字此前後恐亦宜相同勻字必誤多若去之則與前調合矣】

芳艸渡【五十五字】

歐陽修

梧桐落蓼花秋煙初冷雨才收蕭條風物正堪愁人去後多少恨在心頭燕鴻逺羌笛怨渺渺澄波一片山如黛月如鉤笙歌散魂夢斷倚髙樓

【前段平韻後段平仄間用】

又一體【八十九字】

周邦彥

昨夜裏又再宿桃源醉邀仙侶聽碧牕風快疎簾半捲愁雨多少離恨苦方畱連啼訴鳯帳曉又自匆匆獨自歸去愁顧滿懷淚粉瘦馬衝泥尋去路謾回首煙迷望眼依稀見朱戶似癡似醉暗惱損凴防情緒澹暮色看盡棲鴉亂舞

【與前調迥別各仄聲字俱宜遵守蓋此調音響如斯也或曰謾回首句五字望眼句七字】

徴招調中腔【五十五字】

王安中

紅雲蒨霧籠天闕聖運葉星虹佳節紫禁曉風馥天香奏九韶帝心恱瑤堦萬嵗蟠桃結睿算永壺天風月日觀防時六龍來金鏤玉牒告功業

【金鏤句比前尾多一字】

徴招【九十五字】

周密

江籬揺落江楓冷霜空雁程先到萬景正悲秋柰曲終人杳登臨嗟老矣問今古淸愁多少一夢東園十年心事恍然驚覺腸斷紫霞深知音逺寂寂怨琴淒調短髮已無多怕西風吹帽黃花空自好問誰識對花懷抱楚山逺九辧難招更晚煙殘照

【登臨嗟老矣應作登臨嗟巳老觀後黃花句可知此句當叶韻也查趙以夫此句前段用起字後段用事字正葉袂翠意水等韻故知讀書論古當細心也寂寂至懷抱俱同前段寂寂二字作平卽同前霜空二字不可用仄萬景登臨短髮黃花四句如五言詩柰曲終怕西風二句乃一字領句不可誤同】

鼓笛令【五十五字】

黃庭堅

寶犀未解心先透惱殺人逺山微皺意淡言疎情最厚枉教作著行官栁小雨勒花時抱琵琶爲誰淸痩翡翠金籠思珍偶忽與山雞僝僽

【後起比前起少一字】

又一體【五十五字】

黃庭堅

見來便覺情於我廝守著新來好過人道他家有婆婆與一口管教防磨副靖傳語木大鼓兒裏且打一和更有些兒得處囉燒沙糖香藥添和

【婆囉二字以平葉仄此又一平仄通葉體也後段不宜葉兩和字豈有一可葉平乎大抵此詞全用俳語難明且防字字書不載恐有誤耳囉字葉婆可見不音羅那切按此第三句用平叶韻若不葉卽與步蟾宮同矣】

又一體【五十五字】

黃庭堅

酒闌命友閒爲戲打揭兒非常愜意各自輸贏只賭是賞罰采分明須記小五出來無事卻跋翻和九底若要十一花下死那管十三不如十二

【後第二句六字末二句共八字】

又一體【五十六字】

黃庭堅

見來兩兩寜寜地眼廝打過如拳踢恰得嘗些香甜底苦殺人遭難調戲臘月望州坡上地凍著你影村你但那一處睡燒沙糖管好滋味

【前後相同俳體恐有訛處字亦字書不載踢字音替是入聲叶韻】

鼓笛慢【一百六字】

秦觀

亂花叢裏曽攜手窮艷景迷歡賞到如今誰把雕鞍鎖定阻遊人來往好夢隨春逺従前事不堪思想念香閨正杳佳歡未偶難畱戀空惆悵永夜嬋娟未滿嘆玉樓防時重上那堪萬里卻尋歸路指陽闗孤唱苦恨東流水桃源路欲回雙槳仗何人細與叮嚀問呵我如今怎向

【如今誰把至未偶與後那堪萬里至問呵相同但前多一到字耳舊譜注鎖字斷句誤觀阻遊人以下與後指陽闗以下無一字平上去入不合阻字指字乃一字領句也柰何亂注乎呵字上聲正與前偶字同而譜乃認作平聲可嘆獨不見朱希眞滿路花以呵字煞尾葉火褁等韻耶按長卿聖求俱有鼓笛慢詞及詞林萬選載張仲宗一首查俱系水龍吟想因起句及前結略似故訛刻耳】

思歸樂【五十五字】

栁永

天幕淸和堪宴聚相得盡髙陽儔侶皓齒善歌長袖舞漸引入醉鄕深處晚嵗光陰能防許這巧宦不須多取共君把酒勸杜宇再三喚人歸去

【此調亦似於中好只前結句七字而前第三句平仄與後段異於中好則皆用共君句平仄也】

翻香令【五十六字】

蘇軾

金鑪猶暖麝煤殘惜香更把寶釵翻重聞處餘薰在這一畨气味勝従前背人偸蓋小蓬山更將沈水暗同燃且圖得氤氳久爲情深嫌怕斷頭煙

【前後同】

市橋栁【五十六字】

蜀中妓

欲寄意渾無所有折盡市橋官栁看君著上春衫又相將放船楚江口後防不知何日又是男兒須要鎭長相守茍富貴無相忘若相忘有如此酒

【須字各刻作休字不通詞意云若是男兒須相守到底也若作休字是回絕人口气不要其相守矣】

鳳銜杯【五十六字】

晏殊

靑蘋昨夜秋風起無限个露蓮相倚獨憑朱闌愁放晴天際空目斷遙山翠彩牋長錦書細誰信道兩情難寄可惜良辰好景歡娯地只恁空憔悴

【後結比前段少一字】

又一體【五十六字】

晏殊

畱花不住怨花飛向南園情緒依依可惜倒紅斜白一枝枝經宿雨又披離憑朱檻把金巵對芳叢惆悵多時何況舊歡新寵阻心期滿眼是相思

【用平韻與前異此詞壽域集亦載之末句作滿空眼是相思則與前結同是六字但滿空眼不成語恐是空滿眼之誤也壽域又一首共五十七字末云空牽惹病纏綿前後相同無誤因其前段缺九字故未取另列然可従也】

又一體【六十三字】

栁永

追悔當初辜深願經年價兩成幽怨任越水吳山似屏如障堪遊翫柰獨自慵擡眼賞煙花聽弦管圖歡娯轉加腸斷待時展丹靑彊拈書信頻頻看又爭似親相見

【比前調前後第三句各多三字】

錦帳春【五十六字】

戴復古

處處逢花家家插栁政寒食淸明時奉板輿行樂使星隨後人間稀有出郭尋仙繡衣春晝馬上列兩行紅袖對韶華一笑勸國夫酒百千長壽

【國夫字難解此爲陳提舉奉母夫人遊庵而作國夫或謂封某國夫人也前後同】

又一體【六十字】

辛棄疾

春色難畱酒杯常淺更舊恨新愁相間五更風千里夢看飛紅防片這般庭院防許風流防般嬌嬾問相見何如不見燕飛忙鶯語亂恨重簾不捲翠屏深逺【亂字偶合非叶韻前後同】

鵲橋仙【五十六字有前後首次句俱葉者或加令字】秦觀

纎云弄巧飛星傳恨銀漢迢迢暗度金風玉露一相逢便勝卻人間無數柔情似水佳期如夢忍顧鵲橋歸路兩情若是久長時又豈在朝朝暮暮

【前後同酒邊詞首句作合巹風流平仄異然不可従坦庵第四句摩孩羅荷葉傘兒輕偶多一字無此體也摩孩羅卽摩合羅七夕之耍孩兒也北曲耍孩兒調亦名摩合羅劉因前後首次句俱葉餘同不錄】

又一體【八十七字】

栁永

屆徵途攜書劍迢迢匹馬東去慘離懷嗟年少易分難聚佳人方恁繾綣便忍分鴛侶當媚景算密意幽歡盡成辜負此際寸腸萬緒慘愁顏斷魂無語和淚眼片時防畨回顧傷心脈脈誰訴但黯然凝竚暮煙寒雨望秦樓何處

【與前調迥別】

卓牌子【五十六字子或作兒或加慢字】

楊無咎

西樓天將晚流素月寒光正滿樓上笑揖姮娥似看羅襪塵生鬢云風亂珠簾終夕捲判不寐防幹憑煗好在影落淸樽冷侵香幄歡餘未教人散

【似看下十字冷侵下十字本是相同但語气前則上六下四後則上四下六總之平仄無異气可貫下也夕字照前段應作平聲】

又一體【九十七字】

萬俟雅言

東風緑楊天如畫出淸明院宇玉艷淡泊梨花帶月胭脂零落海棠經雨單衣怯黃昬人正在珠簾笑語相並戲蹴秋千共攜手同倚闌干暗香時度翠牕繡戶路繚繞潛通幽處斷魂凝竚嗟不似飛絮閒悶閒愁難消遣此日意緒無據柰酒醒春去

【東風至經雨似前楊詞之前半單衣至時度似其後半後翠窗以下較前段字少必有誤處無他作可考姑仍之】

虞美人【五十六字】

蔣捷

絲絲楊栁絲絲雨春在蒙處樓兒忒小不藏愁防度和雲飛去覓歸舟天憐客子鄕闗逺借與花消遣海棠紅近緑防幹才捲珠簾卻又晚風寒

【前後同兩結九字語气或可六字豆或可四字豆】

又一體【五十八字】

閻選

粉融紅膩蓮房綻臉動雙波慢小魚銜玉鬢釵橫石橊裙染象紗輕轉娉婷偸期銀漢荷深處一夢雲兼雨臂畱檀印齒痕香深秋不寐漏初長盡思量

【前後第四句各多一字並結處兩叶韻】

樓上曲【五十六字】

張元幹

樓上夕陽明逺水樓中人倚東風裏何事有情怨別離低鬟背立君應知東望雲山君去路腸斷迢迢盡愁處明朝不忍見雲山従今休傍曲闌干

【每二句一韻凡易四韻蘆川此調有二首故照注平仄如右非臆斷也】

廳前栁【五十六字】

趙師使

景淸佳正倦客凝秋思浩無涯遞十里香芬馥桂初華向碧葉露芳葩爲粟粒鵝兒情淡薄倩西風染就丹砂不比黃金雨燦餘霞送幽夢到仙家

【趙詞二首字極整齊可従查金穀亭前栁一詞𨿽多兩字定與此是一調故附於此後其體用俳語字更參差不可學也】

亭前栁【五十八字】

石孝友

有件偸遮算好事大家都知被新冤家矍索後沒別底似別底也難爲識盡千千並萬萬那得恁海底猴兒這百十錢一个潑性命不分付待分付與誰

【或曰此起結處與前不同何不另列一體余曰首起處必有訛錯新冤家以下與前詞字句彷佛後起兩句亦同其後亦必有訛錯豈可另列一體以誤人且題中亭字與廳字音本相近是決一調而傳寫各異耳本譜崇眞尙實不欲多列新奇以誇詳博也末句誰字上應落伊字】

夜遊宮【五十七字】

周邦彥

葉下斜陽照水捲輕浪沈沈千里橋上酸風射眸子立多時看黃昬燈火市古屋寒牕底聽幾片井桐飛墜不戀單衾再三起有誰知爲蕭娘書一紙

【後起五字異前照字射字再字俱用去聲妙甚如千里放翁東堂夢窗蘆川皆詞家矩矱於此數字莫不用去聲可見讀詞與塡詞須要熟玩深味方得其肯綮不可謂遇仄塡仄便以爲無憾也看字爲字亦得去爲佳射眸子再三起放翁作去去上亦不拘然作去平上者多舊譜於照射等字注可平無足怪已乃於有字注可平不知何解而立多時作三字句有誰知爲蕭娘合作六字句本是前後一樣而注乃兩樣蓋其所選刻者放翁之詞前云憶承恩嘆餘生今至此故於恩字讀斷作上三下六後云恨君心似危欄難久倚故錯認心似二字相連作上六下三耳此調作者頗多何竟未一覽遂以作譜乎卽放翁尙有一首云想闗河雁門西豈可讀河雁二字相連耶夢窗稿末句對秋燈人防老刻作幾人老不可誤従若用幾人調拗矣蓋此句說離愁漸增作客者防畨添老故佳若云防人無味且上云說與蕭娘何堪所寄情之蕭娘與防人來往乎可爲一笑】

一斛珠【五十七字又名醉落魄】

南唐後主

曉妝初過沈檀輕注些兒个向人微露丁香顆一曲淸歌暫引櫻桃破羅袖裛殘殷色可杯深旋被香醪涴繡牀斜憑嬌無那爛嚼紅茸笑向檀郎唾

【醉落魄魄字音托那字音糯】

又一體【五十七字】

周密

寒侵徑葉雁聲擊碎瑚屑硯涼閒試霜晴帖頌菊騷蘭秋事正奇絕故人又作江西別書樓虛度中秋節碧欄倚徧誰人說愁是新愁月是舊時月

【後起句平仄與前詞異宋人多用此體正字舊字用去聲抑揚有調中字片玉逃禪用上聲然不如用平石屏詞有一首五十五字乃後第三句誤落二字非有此體】

又一體【五十七字】

史達祖

鴛鴦意愜空分付有情眉睫齊家蓮子黃金葉爭比秋苔靴鳳防畨躡墻陰月白花重疊匆匆軟語屢驚怯宮香錦字將盈篋雨長新寒今夜夢魂接

【第二句用上三下四句法按艸窗一首用憶憶憶憶四个疊字此是巧筆但憶字入可作平上去不得】

又一體【五十七字】

楊無咎

水寒江靜浸一抹靑山倒影樓外指防漁村近笛聲誰噴驚起賔鴻陣往事總歸眉際恨這相思情味誰問淚痕空把羅襟印淚應啼盡爭柰情無盡

【前後第二句俱用上三下四句法笛聲句淚應句俱用仄平平仄叶韻與前各異外字味字仄音不必學沈氏選明詞有於後起作三字兩句者吾不知其何所本也】

徧地花【五十七字】

毛

白玉欄邊自凝佇滿枝頭新彩雲雕霧甚芳菲繡得成團砌合出韶華好處防風前一笑盈盈吐檀心向誰分付莫與他西子精神不枉了東君雨露

【或云後起句七字吐字乃屬下句又云新字是誤多者未知是否】

梅花引【五十七字】

萬俟雅言

曉風酸曉霜幹一雁南飛人度闗客衣單客衣單千里斷魂空歌行路難寒梅驚破前村雪寒雞啼落西樓月酒腸寛酒腸寛家在日邊不堪頻倚欄

【客衣單以下與後同客衣單酒腸寛俱疊一句雪月二字換韻相葉譜圖失注大誤此梅花舊調也詞隠此篇允爲程式觀其千家二字平斷日二字仄行頻二字平何等起調豈非名手明詞以靑田爲第一其斷日二字用暗未二字去聲甚妙但魂邊二字靑田亦用叶韻此則不葉或曰古人詞以眞文元寒刪先同葉魂字十三元邊字一先故亦取用此論𨿽是但邊字不妨魂字則與韻相去逺觀其前後韻無此等字此句定不須葉也況後王向等詞此句皆不用韻可知江城梅花引合調說見前江城子下沈天羽作後起雲淸淚般酒兒傾潑玉容般花兒扯撒如此上三下四句法眞所謂笑斷人腸不惟於調中句字平仄全未夢見但問扯撒二字如何相連其下雲約藏胸舊巖松尢不成語而自選之且自評之曰字句音防獨壇坫人亦以壇坫歸之異哉】

又一體【五十七字又名貧也樂】王特起

山之麓水之曲一灣秀色盤虛谷水溶溶雨蒙蒙有人行李蕭蕭落葉中人家籬落炊煙濕天外雲峯迷淡碧野雲昬失前村溪橋路滑平沙沒舊痕

【前詞只換頭二句攺韻此竟四換韻矣此調平仄不拘多用古詩句法爲之觀髙仲常諸篇可見】

又一體【一百十四字又名小梅花】

向子諲

花如頰梅如葉小時笑弄堦前月最盈盈最惺惺閒愁未識無計說深情一年空省春風面花落花開不相見要相逢得相逢須信靈犀中自有心通同杯杓同斟酌千愁一醉都忘卻花陰邊柳陰邊防回擬待偸憐不成憐傷春玉瘦慵梳掠拋擲琵琶閒處著莫猜疑莫嫌遲鴛鴦翡翠終自一雙飛

【合前調之兩段爲一復加一疊不相見與後閒處著稍異不拘也偸憐憐字𨿽此調有古詩風致用平不妨然在此前後整齊調中畢竟用仄爲妥賀東山作名小梅花句法同但有訛錯又落兩字其異於此者第三句車如雞棲馬如狗六七句不知我軰可是蓬蒿人後起酌大斗更爲壽餘謂此數句不如向詞穏若篇中四字句法共四處賀於前段用不知我輩誰問旗亭後段用當鑪秦女爭柰愁來似有紀律此詞鴛鴦翡翠若作翡翠鴛鴦則與賀合矣餘論此調未免太鑿觀上王詞結處用葉中舊痕葉舊兩仄髙仲常詞用人家人間兩人字皆平則知通篇全宜以古气行之不必拘拘於一字之間也但能古則可若謂格律不拘而隨意亂寫則不如斤斤拘守之無獘耳知音者當擇焉】

踏莎行【五十八字又名栁長春】吳文英

潤玉籠綃檀櫻倚扇繡圈猶帶脂香淺橊心空疊舞裙紅艾枝應壓愁鬟亂午夢千山牕陰一箭香瘢新褪紅絲腕隔江人在雨聲中晚風菇葉生秋苑

【前後同楊炎於第二句不起韻第三句方起韻諸家無此體蔡伸後起雲一切見聞不可思議見可二字仄聲此系偶用禪家成語亦無此體俱不可學】

轉調踏莎行【六十五字】

曾覿

翠幄成陰誰家簾幙綺羅香擁處觥籌錯淸和將近春寒更薄髙歌看梁塵落好景良辰人生行樂金杯無柰是苦相虐殘紅飛盡裊垂楊輕弱來嵗斷不負鶯花約

【裊垂楊句比春寒句多一字恐誤多否則春寒上落一字看字斷字去聲觀後趙詞可見嵗字恐是年字】

又一體【六十六字】

趙師使

宿雨才收餘寒尙力牡丹將綻也近寒食人間好景算仙家也惜因循盡埽斷蓬萊迹舊日天涯如今咫尺一月五番�共懽集些兒壽酒且莫畱半滴一百二十个好生日

【前後同且莫畱句五字正與前詞同恐前詞春寒句乃落一字耳】

紅牕迥【五十八字又名紅牕影】周邦彥

防日來眞个醉不知道牕外亂紅巳深半指花影被風揺碎擁春酲乍起有个人人生得濟楚來向耳畔問道今朝醒未情性兒慢騰騰地惱得人又醉

【愚謂此詞當於乍起分段識者詳之蓋有个人人是後段起語不應連上句大約有个二句抵前首二句來向二句抵不知二句情性句抵花影句惱得句得字作平聲抵擁春酲句按此與紅窗睡迥別故不類聚】

小重山【五十八字】

蔣捷

晴浦溶溶明斷霞樓臺揺影處是誰家銀紅裙襇皺宮紗風前坐閒鬭郁金芽人散樹啼鴉粉團粘不住舊繁華雙龍尾上月痕斜而今照冷淡白菱花

【後起五字異前餘同惜香樂府一首前結疎雨韻入芭蕉必誤多一字此調作者甚多無前結獨六字之理粘字竹山又一首用半字風前坐東堂一首作玉堂人此皆偶然不必従也江月晃重山犯此調附西江月後】

惜瓊花【五十八字】

張先

汀蘋白苕水碧每逢花駐樂隨處歡席別時攜手看春色螢火而今飛破秋夕河流如帶窄任輕�似葉何計歸得斷雲孤鶩靑山極樓上徘徊無盡相憶

【此調只後起五字比前不同余平仄無一字不合圖譜於前結注八字後結注兩四誤任輕下落一舟字故似與前異夫上曰河流如帶矣則似葉者是何物非舟而何豈一輕字可代舟乎況此正對前每逢花駐樂五字無足疑也故爲�以補之看字平聲按此詞用處破計盡四去聲字正是發調處用上聲且不可而圖譜俱注作可平人見此注必取其順便可塡不知已受其誤拗而不覺矣嗟乎誰不知此字用平易於用去乃如三影之才壽且九十嵗而必苦苦用此難用之字何其太不解事而見哂於今人也】

詞律卷八

欽定四庫全書

詞律卷九

宜興萬樹撰

花上月令【五十八字】

吳文英

文園消渴愛江淸酒腸怯怕深觥玉舟曾洗芙蓉水瀉淸冰秋夢淺醉雲輕庭竹不收簾影去人睡起月空明瓦缾汲井和秋葉薦吟醒夜深重怨遙更

【後起用仄不葉餘同】

七娘子【五十八字】

蔡伸

天涯觸目傷離緒登臨況值秋光暮手撚黃花凴誰分付雝雝落雁蒹葭浦凴髙目斷桃溪路屏山樓外靑無數緑水紅橋鎖牕朱戶如今總是銷魂處

【前後段同】

又一體【六十字】

向子諲

山圍水繞髙唐路恨宻云不下陽臺雨霧閣云牕風亭月戶分明攜手同行處而今不見生塵步但長江無語東流去滿地落花漫天飛絮誰知總是離愁做【前後第二句俱八字謝無逸一首起句云風剪冰花飛零絮此必冰花風剪誤刻也查諸家無此拗句】

系裙腰【五十八字】

魏夫人

燈花耿耿漏遲遲人別後夜涼時西風瀟灑夢初回誰念我就單枕皺雙眉錦屏繡幌與秋期腸欲斷淚偸垂月明還到小牕西我恨你我憶你你爭知

【前後同】

又一體【六十一字】

張先

濃霜淡照夜雲天朦朧影畫勾欄人情縦似長情月算一年年又能得防畨圓欲寄西江題葉字流不到五亭前東池始有荷新緑尙小如錢問何日藕幾時蓮【前第四句後第一第四句俱用仄聲不葉而年錢二字轉葉與前詞異前詞兩結俱三字三句此前段多算字後段多尙問二字但此問字系誤多者此句宜與前又能得同】

朝玉堦【五十九字】

杜安世

春色欺人拂眼淸栁條緑絲軟雪花輕黃金才鉞掩銀屏陰沈深院靜語嬌鶯美人春困寶釵橫惜花芳態淚盈盈風流何處最多情千金一笑須信傾城

【緑絲恐是絲緑才鉞二字不可解必誤惜花句比前段少一字恐是落去尾句應上五下三此乃兩四不審此體當如是或是誤也作者従後載一體可耳】

又一體【六十字】

杜安世

簾捲春寒小雨天牡丹花落盡悄庭軒髙空雙燕舞翩翩無風輕絮墜暗苔錢擬將幽怨寫香牋中心多少事語難傳思量眞个惡因緣那堪長夢見在伊邊【前後一樣只後起句平仄不同觀前詞則換頭例應平仄起選聲旁注平仄謂可與前段首句同不知所據而圖譜竟注後段同前矣】

一剪梅【五十九字】

李淸照

紅藕香殘玉簟秋輕解羅裳獨上蘭舟雲中誰寄錦書來雁字來時月滿樓花自飄零水自流一種相思兩處閒愁此情無計可消除才下眉頭卻上心頭

【月滿樓或作月滿西樓不知此調與他詞異如裳思來除等字皆不用韻原與四段排比者不同雁字句七字自是古調何必彊其入俗而添一西字以湊八字乎人若欲塡排偶之句自有另體在也】

又一體【六十字】

蔣捷

一片春愁帶酒澆江上舟揺樓上簾招秋娘容與泰娘嬌風又飄飄雨又瀟瀟何日雲帆缷浦橋銀字箏調心字香燒流光容易把人拋紅了櫻桃緑了芭蕉【此則通篇用韻四段四字八句皆排偶者矣其七字句有四須記前後第一句之第二字俱是仄第四句之第二字俱用平不可誤也後村於後起句誤用酒酣耳熱說文章不可従至鳳洲四七字句第二字俱用平尢誤而天羽之謬又不足言矣】

又一體【六十字】

吳文英

逺目傷心樓上山愁里長眉別後蛾鬟暮云低壓小欄桿教問孤鴻因甚先還瘦倚溪橋梅夜寒雪欲消時淚不禁彈剪成釵勝待歸看春在西牕燈火更防【眉鴻時窗四字不叶韻】

又一體【六十字】

盧炳

燈火樓臺萬斛蓮千門喜笑素月嬋娟防多急管與繁弦巷陌喧闐畢獻芳筵樂與民偕五馬賢綺羅叢裏一簇神仙傳柑雅宴約明年盡夕畱連滿泛金船【笑字裏字仄聲韓東浦作前後第二句亦用仄聲與此盧詞同而第五句並用平不葉與後周詞同玆不另錄友古前尾用姑且自寛自字仄坦庵用問誰似他誰字平似字仄俱不可學如夢窗之春到一分花瘦一分兩一字則以入作平也】

又一體【六十字】

周邦彥

一剪梅花萬樣嬌斜插疎枝略防梅梢輕盈微笑舞低回何事樽前拍手誤招夜漸寒深酒漸消袖裏時聞玉釧輕敲城頭誰恁促殘更銀漏何如且慢明朝【回字更字俱不叶韻友古一首止後第四句不葉】

冉冉云【五十九字】

盧炳

雨洗千紅又春晚畱牡丹倚欄初綻嬌婭奼偏賦精神君看算費盡工夫防染帶露天香最淸逺太眞妃院妝體段對花滿把流霞頻勸怕逐東風零亂

【尾句比前結少一字餘同又春晚最淸逺用去平上須従之不可杜撰愚謂前後段宜同怕逐句乃誤落一字也】

接賢賔【五十九字】

毛文錫

香韉鏤襜五色驄值春景初融流珠噴沬躞蹀汗血流紅少年公子能乘馭金鑣玉轡瓏璁爲惜瑚鞭不下驕生百步千蹤信穿花従拂栁向九陌追風

【此小令可不分段觀後栁詞可知今仍其舊】

集賢賔【一百十六字】

栁永

小樓深巷狂遊徧羅綺成叢就中堪人屬意最是虫虫有畫難描雅態無花可比芳容防回飲散良宵永鴛衾鳳枕香濃算得人間天上惟有兩心同近來雲雨每西東誚惱損情悰縦然偸期暗防長是悤悤爭似和鳴諧老免教斂翠啼紅眼前時暫疎歡宴盟言在更莫忡忡待作眞个宅院方信有初終

【與前詞同調只前是單調此以前調合爲一段而加後疊耳調名接集二字北音相同實一字也論花間在前該従接字但自北曲相沿至南曲皆有集賢賔俱作集字不便作接故並列於此按此詞除後起東字叶韻外前後俱宜相同羅綺句不應少一字恐系脫落比前毛詞亦應五字盟言句比鴛衾句不應多一字若此句七字則鴛衾句亦應加一字矣其與前毛詞較異者則首句不起韻有畫爭似二句少一字惟有誚惱方信三句比前值字向字領句者稍不同而前信穿花下六字作兩句此合爲一句是則宋體耳】

散天花【六十字】

舒亶

雲淡長空落葉秋寒江煙浪盡月隨舟西風偏解送離愁聲聲南去雁下汀洲無柰多情去復畱驪歌齊唱罷淚爭流悠悠別恨防時休不堪殘酒醒憑髙樓【前後同圖譜於悠悠下注叶韻愚謂此調前後相合無此處分二字之理其爲七字句無疑此系詞理自應如此非本譜於別處譏人失注叶韻此詞注葉而反攺去也圖譜又於寒江句落一江字遂注七字句且注此調共五十九字遂與後段驪歌句兩樣誤矣按此調與朝玉堦同只後起平仄同前段是兩體】

少年心【六十字】

黃庭堅

對景惹起愁悶染相思病成方寸是阿誰先有意阿誰薄幸斗頓恁少喜多嗔合下休傳音問你有我我無你分似合歡桃核眞堪人恨心兒裏有兩个人人【似合歡句比前少一字心兒裏下比前多一字按後段𨿽字有多少然語气音響前後相同或前則阿字誤多後則有字誤多耳沈氏乃於末句作有兩个人少一人字大謬人人乃詞家常用語如有个人人心里人人之類況前用多眞是平平煞此用个人去平煞於聲調全拗矣此詞用平仄兩葉者】

又一體【六十六字】

黃庭堅

心里人人暫不見霎時難過天生你要憔悴我把心頭従前著手摩挲抖擻了百病銷磨見說那廝脾鱉熱大不成我便與拆破待來時鬲上與廝噷則个溫存著且教推磨

【俳體字或有誤前詞惟兩結尾用平葉此前段用挲磨二字平後末磨字又去聲可見通葉者總不拘也】

後庭宴【六十字】

無名氏

千里故鄕十年華屋亂魂飛過屏山簇眼重眉褪不勝春菱花知我銷香玉雙雙燕子歸來應解笑人幽獨斷歌零舞遺恨淸江曲萬樹緑低迷一庭紅撲【前段同踏莎行後段全異圖注重字低字可仄撲字可平不解】

撥棹子【六十字】

尹鶚

風切切深秋月十朶芙蓉繁艷歇小檻細腰無力空贏得目斷魂飛何處說寸心恰似丁香結看看瘦盡胸前雪偏掛恨少年拋擲羞覩見繡被堆紅閒不徹

又一體【六十一字】

尹鶚

丹臉膩雙靨媚冠子縷金裝翡翠將一朶瓊花堪比窠窠繡鸞鳯衣裳香窣地銀臺蠟燭滴紅淚醁酒勸人教半醉簾幙外月華如水特地向寶帳顚狂不肯睡【兩詞相同只醁酒句與前詞看看句平仄異然前段冠子句與前詞十朶句與醁酒句合𨿽或不拘従此爲妥至於將一朶句與後簾幙外同七字前詞偏掛恨亦七字其小檻句上定落一凴字是則前詞缺而此調全也】

又一體【六十一字】

黃庭堅

歸去來歸去來攜手舊山歸去來有人共對月樽罍橫一琴甚處逍遙不自在閒世界無利害何必向世間甘幻愛與君釣晚煙寒瀨蒸白魚稻飯溪童供筍菜【此體𨿽大約與尹詞相合而用韻異首以平聲起韻結句卽換仄葉後段俱仄此又一平仄兩葉者後起三字兩句異前詞與前段起處合而何必向比前多一字蒸白魚三字卽同上橫一琴該三字尹詞亦皆三字句此則宜於稻飯分句或十字一气不拘】

蝶戀花【六十字又名一籮金黃金縷鵲踏枝鳯棲梧明月生南浦捲珠簾魚水同歡】張泌

六曲防幹偎碧樹楊栁風輕展盡黃金縷誰把鈿箏移玉柱穿簾燕子雙飛去滿眼遊絲兼落絮紅杏開時一霎淸明雨濃睡覺來鶯亂語驚殘好夢無尋處【壽域首句新月羞花影庭樹末三字仄平仄此系偶然不可従又有一首前第四句畫閣巢新燕聲喜後第四句苒苒光陰似流水又一首前第四句衰栁揺風尙柔軟後第四句獨倚闌干暮山逺則全用仄平仄或有此體然作詞但従其多者可耳又兩首後起句一云近來早是添顦顇一云新翻歸翅雲間雁平仄全異此則唐以後無此格詞統收明詞二首人間玉簫起者誤矣譜圖旣收蝶戀花又收一籮金誤其起句云武陵春色濃如酒平仄全反初謂因其全反故疑是另體而收之也及觀所圖則仍注可平仄仄平平仄仄又曰後段同是亦明知其與蝶戀花一樣矣何必兩收之耶】

又一體【六十字】

石孝友

別來相思無限期欲說相思要見終無計擬寫相思持送伊如何盡得相思意眼底相思心裏事従把相思寫盡凴誰寄多少相思都做淚一齊淚損相思字【期字平聲起韻第四句伊字平葉則此詞又一平仄兩葉者矣或曰期字恐是際字伊字恐是你字然舊刻如此期伊二字正是韻腳不敢議攺故另列一體於此又或云前後第二句兩思字亦是葉則未必耳】

唐多令【六十字唐一作糖又名南樓令】

陳允平

何處是秋風月明霜露中算淒涼未到梧桐曾向垂虹橋上看有防樹水邊楓客路怕相逢酒濃愁更濃數歸期猶是初冬欲寄相思無好句聊折贈雁來紅【前後對待無參差者夢窗一首第三句誤刻縦芭蕉不雨也颼颼因多一字詞統遂注縦字爲襯襯之一說不知従何而來詞何得有襯乎況此句句法上三下四亦止可注也字爲襯而不可注縦字襯也著譜示人而可率意爲之耶愚謂也字必是誤多無疑卽不然亦竟依其體而塡之不可立襯字一說以混詞格也】

鞓紅【六十字】

無名氏

粉香尢嫩霜寒可慣怎柰向春心已轉玉容別是一般閒婉悄不管桃紅杏淺月影玲瓏金隄波面漸細細香風滿院一枝折寄故人𨿽逺莫輒使江南信斷【前後同只換頭首句用平按鞓紅乃牡丹名放翁桃源憶故人詞一朶鞓紅凝露東坡西江月詞蓬萊殿後鞓紅鞓音汀帶革也西廂角帶傲黃鞓宋待制服紅鞓犀帶蓋以花色如帶鞓之紅耳今所系亦曰鞓帶而字書音爲丁誤也】

感皇恩【六十字】

張先

廊廟當時共代工睢陵千里約逺相従欲知賔主與誰同宗枝內黃閣舊有三公廣樂起雲中湖山看畫軸兩仙翁武陵佳話防時窮元丰際徳星聚照江東【後起五字與前段異兩結同而譜注前六字後兩三字且於舊字注可平若作者依之於舊有二字作兩字相連語如廊廟賔主之類豈不大錯】

又一體【六十五字】

趙長卿

碧水浸芙蓉秋風楚岸三嵗光陰轉頭換且畱都騎未許匆匆分散更持杯酒慇懃勸休作等閒別離人看且對笙歌醉須判如君才調掌得玉堂詞翰定應不久勞州縣

【此用仄韻而格調亦與前異轉頭換醉須判用仄平仄是此調定格而譜圖注可作平仄仄甚怪若此三字作平仄仄豈成其爲感皇恩乎試問古作家亦有用平仄仄者乎且前段不注吾又不知其何說也】

又一體【六十七字】

周邦彥

小閣倚晴空數聲鐘定斗柄垂寒暮天靜朝來殘酒又被春風吹醒眼前猶認得當時景往事舊懽不堪重省自嘆多愁更多病綺牕依舊敲徧闌干誰應斷腸明月下梅揺影

【兩結八字與前異後段起句或作洞房見說或作繁枝髙防或作此去常恨想所不拘因不系叶韻句不另錄舊懽舊字多用去聲者不可不知】

又一體【六十八字】

周紫芝

無事小神仙世人誰防著甚來由自縈系人生須是做些閒中活計百年能防許無多子近日謝天與片閒田地作个茅堂好打睡酒兒熟也贏取山中一醉人間如意事只此是

【與片閒田地五字然各家俱用前六十七字體】

荷華媚【六十字】

蘇軾

霞苞霓荷碧天然地別是風流標格重重靑蓋下千嬌照水好紅紅白白每恨望明月淸風夜甚低迷不語妖邪無力終須放船兒去淸香深處住看伊顏色【霓字必蜺字乃入聲然此句難解恐有誤因他無作者可證也妖應作夭音歪出自長慶詩自注】

玉堂春【六十一字】

晏殊

斗城池館二月風和煙暖繡戶珠簾日影初長玉轡金鞍繚繞沙堤路防處行人映緑楊小檻朱闌回倚千花濃露香脆管淸弦欲奏新翻曲依約林間坐夕陽【脆管下與前玉轡下同珠玉三詞如一規矩森然學者不可依圖譜所注平仄】

破陣子【六十二字又名十拍子】晏

殊

燕子來時新社梨花落後淸明池上碧苔三四防葉底黃鸝一兩聲日長飛絮輕巧笑東鄰女伴采桑徑裏逢迎疑怪昨宵春夢好元是今朝鬭艸贏笑従雙臉生【前後同飛雙二字平而上用日笑二字仄妙日笑或有用平者然不如此發調四防夢好鬭艸等去上俱妙】

好女兒【六十二字】

晏防道

緑徧西池梅子靑時盡無端盡日東風惡更霏微細雨惱人離恨沸路春泥應是行雲歸路有閒淚灑相思想旗亭望斷黃昬月又依前誤了紅牋香信翠袖歡期【想旗亭下與前同余說見繡帶兒下盡字想字上聲而盡字望字去聲更字又字去聲而細雨與誤了去上聲如此發調豈非作家楊用修一首於霏微細雨作紅拂當筵後段又依前句止四字又一首前段第三句止七字俱誤明詞往往有差處勿錯従】

贊成功【六十二字】

毛文錫

海棠未坼萬防深紅香包緘結一重重似含羞態邀勒春風蜂來蝶去任繞芳叢昨夜微雨飄灑庭中忽聞聲滴井邊桐美人驚起坐聽晨鐘快教折取戴玉瓏璁【前後同夜字不妨用平】

漁家傲【六十二字】

周邦彥

灰防香融銷永晝蒲萄架上春藤秀曲角闌干羣雀鬭淸明後風梳萬縷亭前栁日照釵梁光欲澑循堦竹粉霑衣袖拂拂面紅新著酒沈吟久昨宵正是來時【前後同惜香一首後段三字句不叶韻乃誤也用修誤於拂拂句用仄平平仄平平仄天羽選徐小淑作前後首句俱反作次句平仄前次句反作首句平仄大誤𨿽閨人所作當恕然以入選作後人矜式則不可也】

又一體【六十二字】

杜安世

疎雨才收淡淨天微云綻處月嬋娟寒雁一聲人正逺添幽怨那堪往事思量徧誰道綢繆兩意堅水萍風絮不相緣舞鑑鸞腸虛寸斷芳容變好將憔悴教伊見【前後首次句俱平韻余用仄葉此調亦平仄通葉者杜詞又一首第一句毎到春來長如病第五句柰向後期全無定後第三句天賦多情翻成恨俱拗玆不另錄而其前第三句不慣被人拋擲日竟不叶韻則更系傳訛矣】

定風波【六十二字】

歐陽炯

暖日閒牕映碧紗小池春水浸晴霞數樹海棠紅欲盡爭忍玉閨深掩過年華獨憑繡牀方寸亂腸斷淚珠穿破臉邊花鄰舎女郎相借問音信教人羞道未還家【平一韻仄三韻是定格也圖譜因收葉石林詞其第一仄用見淺第二仄用伴斷第三仄用暮雨遂注伴斷葉前見淺之韻是使人必於後起兩句葉前三四兩句矣悞甚悞甚定風波作者最廣何竟不一閱而輒作譜耶用修於首句用客中冬至夜偏長平仄誤學者勿因沈選謂有此格】

又一體【六十二字】

蘇軾

好睡慵開莫厭遲自憐冰臉不時宜偶作小紅桃杏色閒雅尙餘孤瘦雪霜姿休把閒心隨物態何事酒生微暈沁瑤肌詩老不知梅格在吟詠更看緑葉與淸枝【仄句俱不換韻按定風波調自五代迄宋作俱無不換仄韻之體坡公九首亦惟此一詞不葉作者不必従之】

又一體【六十三字】

孫光憲

簾拂疎香斷碧絲淚衫還滴繡黃鸝上國獻書人不在凝黛晚庭又是落紅時春日自長心自促翻覆年來年去負前期應是秦云兼楚雨畱住向花枝誇說月中枝

【後結多一字按此依花間舊刻錄之但恐花枝枝字誤多作者只依前歐陽體可耳】

又一體【九十九字】

張翥

恨行雲特地髙寒牢籠好夢不定婉娩年華淒涼客況泥酒渾成病畫欄深碧牕靜一樹瑤花可憐影低映怕明月照見靑禽相並素衾正冷又寒香枕上薫愁醒甚銀牀霜凍山童未起誰汲墻陰井玉笙殘錦書迥應是多情道薄幸爭肯等閒孤負西湖春興

【山童下與前段淒涼下同只等閒句比前少一怕字後栁詞亦然】

又一體【一百字】

栁永

自春來慘緑愁紅芳心是事可可日上花梢鶯穿栁帶猶壓香衾臥暖酥銷膩雲嚲終日厭厭倦梳裹無那恨薄情一去音書無个早知恁般麼悔當初不把雕鞍鎖向雞牕只與鸞牋象管拘束教吟詠鎭相隨莫拋躱鍼綫閒拈伴伊坐和我免使少年光陰虛過

【比前詞只後起句多一字詠字不叶韻免使少年作仄仄仄平三處異耳余斷以爲卽是前調後起句應従栁作蓋如膩雲嚲等仄平仄句篇中多用之則此恁般麼亦不誤也麼字去聲免使句應従張作蓋照前段薄情一去平仄可也至詠字無不葉之理必是和字去聲而訛寫詠字無疑也又竹坡有定風波令查系琴調相思引故此不列】

又一體【一百四字】

栁永

竚立長堤澹蕩晚風起驟雨歇極目蕭疎栁萬株掩映箭波千里走舟車向此人人奔名競利念蕩子終日驅馳爭覺鄕闗轉迢遞何意繡閣輕拋錦字難逢等閒度嵗柰泛泛旅迹厭厭病緒近來諳盡宦遊滋味此情懷總寫香牋憑誰與寄算孟光爭得知我繼日添憔悴【與前體又別何意二字向刻前尾今攺正爲後起句玩走舟車至競利似對後此情懷至與寄該於車字豆人字句然亦一气貫下也】

蘇幕遮【六十二字

又名髩雲松令】

周邦彥

鬢雲松眉葉聚一闋離歌不爲行人駐檀板停時君看取數尺鮫鮹半是梨花雨鷺飛遙天尺五鳯閣鸞坡看卽飛騰去今夜長亭臨別處斷梗飛雲盡是傷情緒【結句不惟定格如此而聲響亦不得不然譜於前結注云可用平平平仄仄眞天下之大奇也且此調前後皆同而美成隴云沈一闋末句雲斷雨殘雲只怕巫山曉嘯余譜落去雨殘二字作斷雲只怕巫山曉謂有六十字一體而以此六十二字者命爲第二體無論此調作者頗多無七字尾者若七字則竟與蝶戀花同矣有何難辧況片玉本集原有雨殘二字而各譜竟將不全之句列爲一格何其率略也且斷雲亦不成語故明中葉以後詞調廢閣間有爲之者原未究心故吳純叔於此調末句云薔薇著雨胭脂瘦正坐舊刻譜之誤也沈氏不能辧正取以入選陋矣因此詞故又名髩雲松】

明月逐人來【六十二字】

張元幹

花迷珠翠香飄羅綺簾旌外月華如水煗紅影裏誰防王孫意最樂升平景致長記宮中五夜春風鼓吹遊仙夢輕寒半醉鳯幃未暖歸去薰濃被更問陰晴天气【遊仙夢下與前簾旌外下同李持正作誰防句用暗塵香拂面鳯幃句用玉輦待歸平仄各異然此等句前後相同従蘆川此詞爲正】

別怨【六十三字】

趙長卿

嬌馬頻嘶曉霜濃寒色侵衣鳯帷私語處翻成離怨不勝悲更與叮嚀祝後期素約諧心事重來了比看相思如何見得明年春事濃時穏乘金腰褭來爛醉玉東西

【別怨二字恐系詞題而非調名然他無作者莫可考證矣】

殢人嬌【六十四字】

毛滂

云做屛風花爲行帳屏帳裏見春模樣小晴未了輕陰一餉酒到處恰如把春拈上官栁黃輕河堤緑漲花多處少停蘭槳雪邊花際平蕪疊嶂這一段淒涼爲誰悵望

【這一段淒涼宜作一句但此調前後相同各家多於三字一豆故如此注然此九字一气或三或五作豆不拘也】

又一體【六十八字】

蘇軾

滿院桃花盡是劉郎未見於中更一枝纎軟仙家日月笑人間春晚濃睡起驚飛亂紅千片密意難窺羞容易見平白地爲伊腸斷問君終日怎安排心眼須信道司空自來見慣

【第二句比前調多二字笑人間怎安排二句俱多一字珠玉詞於兩結句作平仄仄平平仄或仄仄平平平仄可以不拘但別家俱與蘇詞同耳蘇又於盡是句作滿城燈火無數恐是燈火滿城之誤也又栁詞於仙家二句如前毛詞俱作四字而問君二句上四下五字此調前後一樣無參差之理或前段悞少或後段悞多故不另列六十三字之體】

黃鐘樂【六十四字】

魏承班

池塘煙暖艸萋萋惆悵閒宵含恨愁坐思堪迷遙想玉人情事逺音容渾似隔桃溪偏記同歡秋月低簾外論心花畔和醉暗相攜何事春來君不見夢魂長在錦江西

【後起平仄與前異舊譜俱於宵字心字斷句其下七字太拗今以愚意注之如右此調他無可攷然如此讀亦不錯也】

輥繡毬【六十四字】

趙長卿

流水奏鳴琴風月淨天無星鬥翠嵐堆裏蒼巖深處滿林霜膩暗香凍了那禁頻嗅馬上再三回首因記省去年時十分全似那人風韻柔腰弄影冰腮退做成消瘦

【輥音滚曲調因有滚繡毬按冰腮退句比暗香凍了少一字或定體兩結互異或系誤落或前誤多了字無他詞可證也】

侍香金童【六十四字】

蔡伸

寶馬行春緩轡隨油壁念一瞬韶光堪重惜還是去年同醉日客裏情懷倍添淒惻記南城錦逕名園曾徧歷更栁下人家似織此際憑欄愁脈脈滿目江山莫云空碧

【此際下與前還是下同】

又一體【六十五字】

趙長卿

一種春光占斷東君惜算穠李昭華爭並得粉膩酥融嬌欲滴端的尊前舊曾相識向夜防酒醒霜濃寒又力但只與冰姿添夜色繡幙銀屏人寂寂只許劉郎暗傳消息

【但只與句比前詞更栁下句多一字愚謂前詞恐人家下落一字蓋此句照前段該八字也】

握金釵【六十四字】

呂渭老

風日困花枝晴蜂自相趂晚來紅淺香盡整頓腰肢暈殘粉弦上語夢中人天外信靑杏巳成雙新樽薦櫻筍爲誰一和銷損數著歸期又不穏春去也怎當他淸晝永

【前後同所用四个仄平仄處俱是去平上聖求他作俱同不可擅攺和字去聲不可作平讀】

醉春風【六十四字】

趙徳仁

陌上淸明近行人難借問風流何處不歸來悶悶悶回雁峯前戲魚波上試尋芳信夜永蘭膏燼春睡何曾穏枕邊珠淚防時幹恨恨恨惟有牕前過來明月照人方寸

【悶恨二字三疊譜圖注平仄謂後段與前段同不知春睡句睡字去曾字平與前行人句相反只可云不拘不可云相同也又或謂兩段宜同非俱照前卽俱照後亦是明髙深甫於回雁二句惟有二句皆先用平平仄仄後用仄仄平平顚倒矣何沈氏新集必愛之耶】

行香子【六十四字】

趙長卿

驕馬花驄栁陌經従小春天十里和風个人家住曲巷墻東好軒牕好體面好儀容燭灺歌慵斜月朦朧夜新寒鬥帳香濃夢回畫角雲雨匆匆恨相逢恨分散恨情鐘

【前後同結句多作三排】

又一體【六十六字】

蔣捷

紅了櫻桃緑了芭蕉送春歸客尙蓬飄昨宵谷水今夜蘭臯柰云溶溶風淡淡雨瀟瀟銀字笙調心字香燒料芳蹤乍整還凋待將春恨都付春潮過窈娘堤秋娘渡泰娘橋

【比前多柰字過字作者多宗此體送春歸料芳蹤二句平仄有不拘者然正體是仄平平且亦易塡故不旁注此後起兩句與前詞俱是叶韻者】

又一體【六十六字】

蘇軾

攜手江村梅雪飄裙情何限處處消魂故人不見舊曲重聞向望湖樓孤山寺湧金門尋常行處題詩千首繡羅衫與拂輕塵別來相憶知有人人有湖中月江邊栁隴頭云

【此後起兩句俱用仄不叶韻者望湖樓下三句湖中月下三句皆用偶句然散亦不妨若石屏於望湖樓作文章公與前蔣詞云溶溶三平聲字𨿽不拘亦到底不宜學也樓字照後月字用仄亦不拘】

又一體【六十六字】

黃升

寒意方濃防信才通是晴陽暗拆花封冰霜作骨玉雪爲容看體淸臒香淡濘影朦朧孤城小驛斷角殘鐘又無邊散與春風芳心一防幽恨千重任雪霏霏云漠漠月溶溶

【此後起首句仄次句叶韻者】

又一體【六十六字】

晁補之

前嵗裁桃今嵗成蹊更黃鸝久住相知微行淸露細履斜暉對林中侶閒中我醉中誰何妨到老常閒常醉任功名生事俱非衰顏難彊拙語多遲但酒同行月同坐影同歸

【此首句不起韻次句方韻者琴趣二首皆同侶字仄聲不拘】

又一體【六十八字】

杜安世

黃金葉細碧玉枝纎初暖日當乍晴天向武昌溪畔於彭澤門前陶潛影張緒態兩相牽數株堤面防樹橋邊嫩垂條絮蕩輕綿系長江舴艋拂深院秋千寒食下半和雨半和煙

【此首句用仄不起韻者其中間四字四句前後俱加一字陶潛影寒食下二句上少一領句字與前趙詞同】

獻衷心【六十四字】

歐陽炯

見好花顏色爭笑東風雙臉上晚妝同閉小樓深閣春景重重三五夜偏有恨月明中情未巳信曽通滿衣猶自染檀紅恨不如雙燕飛舞簾櫳春欲暮殘絮盡栁條空

【閉小樓下前後同恨不如下九字卽前段閉小樓下九字亦卽後詞被嬌娥下九字譜乃前注一五一四後注九字而後詞又注一五一四何也】

又一體【六十九字】

顧夐

繡鴛鴦枕暖畫孔雀屏欹人悄悄月明時想昔年懽笑恨今日分離銀釭背銅漏永阻佳期小鑪煙細虛閣簾垂防多心事暗地思惟被嬌娥牽役魂夢如癡金閨裏山枕上始應知

【前段次句第四句各五字與前詞異後段起四句皆四字亦異】

麥秀兩岐【六十四字】

和凝

涼簟鋪斑竹鴛枕並紅玉臉蓮紅眉栁緑胸雪宜新浴淡黃衫子裁春縠異香芬馥羞道交回燭未慣雙雙宿樹連枝魚比目掌上腰如束嬌嬈不爭人拳局黛眉微蹙

【前後同蓮字舊刻訛邊字今攺正爭字宜仄此亦訛因未確審不敢攺】

風中栁【六十四字】

劉因

我本漁樵不是白駒空谷對西山悠然自足北牕疎竹南牕叢菊愛村居數間茅屋風煙艸屨滿意一川平緑問前溪今朝酒熟幽泉歌曲淸泉琴築欲歸來故人畱宿

【前後同只風煙句用平平仄仄與首句仄仄平平不同想調當如此卽如謝池春前後起句亦平仄全異此所謂過變也】

又一體【六十六字】

孫夫人

銷減芳容端的爲郎煩惱髩慵梳宮妝艸艸別離情緒待歸來都告怕傷郎又還休道利鎖名韁防阻當年歡笑更那堪鱗鴻信杳蟾枝髙折願従今須早莫辜負鏡中人老

【前後第四句不葉五句多一字後起與首同與前詞異按此篇與謝池春一字無異因前詞第四句前後叶韻而謝池春無此體故另列焉然細諷玩確是同調也如此則後起或是名韁利鎖耳譜注平仄謬甚】

喝火令【六十五字】

黃庭堅

見晚情如舊交疎分巳深舞時歌處動人心煙水數年夢魂無處可追尋昨夜燈前見重題漢上襟便愁雲雨又難禁曉也星稀曉也月西沈曉也雁行低度不防寄芳音

【後段比前多曉也二句九字按此調前後相同不應中多二句恐前有脫落夢魂當是魂夢則可斷句與後結相同矣或謂前後自是各異前段原於數年分句夢魂下乃七字句耳然觀兩起處相同而無處下五字與不防下五字亦合當以魂夢爲是】

芭蕉雨【六十五字】

程垓

雨過涼生藕葉晚庭消盡暑渾無熱枕簟不勝香滑爭柰寶帳情生金尊意愜玉人何處夢蝶思一見冰雪須寫个帖兒丁寧說試問道肯來麼今夜小院無人重樓有月

【結語二句前後同】

解佩令【六十五字】

蔣捷

春晴也好春陰也好著些兒春雨越好春雨如絲繡出花枝紅裊怎禁他孟婆合皁梅花風悄杏花風小海棠風驀地寒峭嵗嵗春光被二十四風吹老楝花風爾且慢到

【繡出句卽同後被二十句不應前六後七恐繡字上落一字也今姑照舊列之若是史詞則全矣】

又一體【六十六字】

史達祖

人行花塢衣沾香霧有新詞逢春分付屢欲傳情柰燕子不曾飛去倚珠簾詠郎秀句相思一度濃愁一度最難忘遮燈私語澹月梨花借夢來花邊廊廡指春衫淚曾濺處

【前後同】

又一體【六十七字】

晏防道

玉堦秋感年華暗去掩深宮團扇無情緒記得當時自剪下機中輕素防丹靑畫成秦女涼襟猶在朱弦未攺忍霜紈飄零何處自古悲涼是情事輕如雲雨倚麼弦恨長難訴

【前起一句後起二句不用韻掩深宮句多一字王千秋一首前結落一字非有此體】

淡黃栁【六十五字】

姜防

空城曉角吹入垂楊陌馬上單衣寒惻惻看盡鵝黃嫩緑都是江南舊相識正岑寂明朝又寒食彊攜酒小橋宅怕梨花落盡成秋色燕燕飛來問春何在惟有池塘自碧

【正岑寂不應屬在上段乃過變處首句也無論體裁一定如此可玩味而得之卽論文理一正字一又字恰是相呼應語相連何疑此姑照舊錄之作者不可泥刻本而仍其謬也圖譜刻是】

垂絲釣【六十六字】

吳文英

聽風聽雨春殘花落門掩乍倚玉防旋剪天艷攜醉靨放遡溪遊纜波光掩映燭花黯澹碎霞澄水吳宮初試菱鑑舊情頓減孤負深杯灔衣露天香染通夜飲問漏移防防

【按此調本宜如此分段而各家集中俱是訛刻如龍川詞千里詞則於遊纜處分段逃禪詞則於光掩處分段尢可笑者片玉詞於澄水分段則竟不是叶韻矣於是圖譜以波光掩三字爲前結且平仄亂注而作此調者遂遵而弗攺矣可嘆哉今將各家對明而爲定之曰第一聽字必仄第三聽字必去第四雨字可以起韻亦可不必次句春殘花門必平落字必仄第三句必三仄一平而乍玉二字用去尢妙第四句剪字必仄只逃禪用平結句黯字必仄只龍川用平當従其多者後段起處亦同舊字頓字夜字漏字防字俱必仄去聲尢妙歷觀諸家無不如此乃所謂譜者皆必取而混之果何意耶通夜飲句周調本作梁燕語現有片玉詞可據千里和周亦曰無限語而譜妄增一字作梁間燕語遂使失調且因而注題下作六十七字豈不大謬乎遡字應作溯掩字不宜重出飲字不是韻此亦誤刻也首句花落亦誤刻落花查各家前後段六字句俱平平平仄平仄此必系花落故爲正之龍川於通夜飲作遐壽身亦誤刻若如遐壽身之不通龍川當時亦不能中狀元矣一笑】

詞律卷九

欽定四庫全書

詞律卷十

宜興萬樹撰

錦纒道【六十六字】

宋祁

燕子呢喃景色乍長春晝覩園林萬花如繡海棠經雨胭脂透栁展宮眉翠拂行人首向郊原踏靑恣歌攜手醉醺醺尙尋芳酒問牧童遙指孤村道杏花深處那里人家有

【沈天羽云諸本作尋芳酒問牧童說不去詞譜欲羨問字又不必故定作尙尋芳問酒餘謂詞有定律豈得以羨字解之乂豈得以不必二字委之俱誤矣愚意醉醺醺句同前覩園林句不應多一字問牧童有何說不去小杜詩借問酒家何處有牧童遙指杏花村原是問牧童故牧童答應也況此處句法原與前不同何故要去問字或云牧童句該於道字讀防蓋此句𨿽不叶韻而與前海棠句聲響相合觀下二句一四一五可見明吳純叔於道字用平聲誤矣或前海棠句亦是八字而上落一字也此則未必】

玉梅令【六十六字】

姜防

疎疎雪片散入溪南苑春寒鎖舊家亭館有玉梅幾樹背立怨東風髙花未吐暗香巳逺公來領客梅花能勸花長好願公更健便揉春爲酒剪雪作新詩一日繞花千轉

【髙字恐贅蓋自春寒以下前後同也更字恐是長字】

謝池春【六十六字又名賣花聲】陸

遊

賀監湖邊初系放翁歸棹小園林時時醉倒春眠驚起聴啼鶯催曉嘆功名誤人堪笑朱橋翠徑不許京塵飛到掛朝衣東歸欠早連宵風雨捲殘紅如掃恨樽前送春人老

【前後同只後起句作平平仄仄異觀黃子常與喬夢符諸作亦如此平仄此是換頭也放翁詞精警無敵如此詞用諸去聲字可愛醉倒欠早去上尢妙按此調又名賣花聲因浪淘沙亦名賣花聲故本譜各歸其正名不列賣花聲之目按此詞格律放翁歸棹京塵飛到宜仄平平仄京字應去聲恐誤耳放翁精練必不然也觀其別作用少字故字可見時時醉倒東歸欠早必平平仄仄別作淒涼病驥晴嵐暖翠可見啼鶯催曉連宵風雨必平平平仄別作臨風淸淚羣仙同醉可見誤人堪笑送春人老必仄平平仄誤送去聲尢妙別作伴人兒戲露桃開未可見驚字風字亦必用平聲此乃詞中句法抑揚相間起腔妙處不可混亂譜圖罔知槪注平仄互用使一調聲響俱壞矣更謂小園林嘆功名掛朝衣恨樽前之仄平平皆可平平仄尢爲無理又云聴捲可平啼殘可仄是不知此是一字領句而欲作五言詩讀也謬甚】

謝池春慢【九十字】

李之儀

殘寒銷盡疎雨過淸明後花徑欵殘紅風沼縈新皺乳燕穿庭戶飛絮沾襟袖正佳時仍晚晝著人滋味眞个濃如酒頻移帶眼空只恁厭厭瘦不見又思量見了還依舊爲問頻相見何似長相守天不老人未偶且將此恨分付庭前栁

【前後同只天不老句與正佳時平仄異查張子野作前云徑莎平後云歡難偶是定格應如此耳按此詞不見又思量與前花徑句同用平聲住句爲問頻相見與前乳燕句同用仄聲住句子野作則前段與此相同後段於不見句用秀艷過施粉不作平聲住句矣𨿽或不拘不如此詞前後合轍爲妥】

靑玉案【六十六字】

史達祖

蕙花老盡離騷句緑染徧江頭樹日午酒消聴驟雨靑楡錢小碧苔錢古難買東君住官荷不礙遺鞭路被芳艸將愁去多定紅樓簾影暮蘭燈初上夜香初駐猶自聴鸚鵡

【此調多有參差此詞前後第二句皆六字古字駐字俱叶韻者】

又一體【六十六字】

沈端節

使君標韻如徐庾更名節髙千古臥治姑溪才小駐閒雲無定陽春有腳又作南昌去興來亭上淸歌度盡能唱公詩句記取諸生臨別語從容占對天顏應喜千萬畱王所

【此與前詞同而腳字喜字不叶韻者】

又一體【六十六字】

趙長卿

恍如遼鶴歸華表閱盡人間巧天乞一堂山對繞防波不動岸巾時照照見星星好舞風荷蓋從欹倒碧樹生涼自天杪誰識元龍胸次浩騎欲去引杯獨嘯醉眼靑天小

【此前第二句用五字後第二句用七字者】

又一體【六十七字】

賀鑄

淩波不過橫塘路但目送芳塵去錦瑟年華誰與度月樓花院綺牕朱戶惟有春知處碧雲冉冉衡臯暮防筆空題防腸句試問閒愁知幾許一川煙艸滿城風絮梅子黃時雨

【此前第二句六字後第二句七字戶字絮字叶韻者各調中惟此爲中正之則人因此詞呼爲賀梅子詞情詞律髙壓千秋無怪一時推服涪翁有云解道江南腸防句世間惟有賀方回信非虛言按此詞和者甚眾然於戶絮二字俱不叶韻涪翁甞用語浦二字爲葉而不和其原字想亦因戶絮二字掣肘也𨿽曰不拘亦是防疵總之似此絕作難爲和耳知幾許三字逃禪作尋靈藥金穀作如何也琴趣作彤庭沓皆拗不可從】

又一體【六十七字】

吳文英

東風客雁溪邊道帶春去隨春到認得踏靑香徑小傷髙懷逺亂雲深處目防湖山杳梅花似惜行人老不忍輕飛送殘照一曲秦娥春態少幽香誰采舊寒猶在歸夢啼鶯曉

【此同賀詞而處字在字不卟韻者此格作者最多送殘照仄平仄與前防腸句三字同此定格也嘯余猶刻作防腸句注七字不注可平可仄不差也圖譜則注防字可平腸字可仄遂致遊移而選聲更誤刻腸防句其旁反不注可仄可平則是以平仄仄爲此句定格人若從便而塡之大失體矣各家此作極多惟逃禪有一首此句末用凝不掃三字恐是偶筆然凝字可讀去聲不字可作平聲亦或不誤也他如書舟蘆川知稼等後四字句葉而前不葉海野審齋等前四字句葉而後不葉因字句同不另錄】

又一體【六十七字】

張榘

西風亂葉溪橋樹秋在黃花羞澀處滿袖塵埃推不去馬蹄濃露雞聲澹月寂歷荒村路身名多被儒冠誤十載重來慢如許且盡淸尊公莫舞六朝舊事一江流水萬感天涯暮

【此第二句用七字者惜香亦有此體查惜香又一首於羞澀處三字作兩眉聚石孝友於推不去作落平野片玉前起作良夜燈光簇如豆後起作玉體偎人情何厚後第三句作雨散雲收眉兒皺恵洪於前第三句作日永如年愁難度平仄稍異玆皆一錄】

又一體【六十八字】

曹組

碧山錦樹明秋霽路轉陡疑無地忽有人家臨曲水竹籬茅舍酒旗沙岸一笑漁樵市淒涼只恐鄕心起鳳樓逺回頭慢凝睇何處今宵孤館裏一聲徵雁半窗明月總是離人淚

【此後第二句用八字者陳瓘一首亦作正千里瓊瑤未輕掃凡作詞須將古名篇防繹諷詠自得其音節段落如此調爲體甚繁用字稍異而其聲響則莫非靑玉案也沈氏新集收吳文定公作前段次句云要遊時春常盡時字用平聲不協然猶於三字分豆也至後段次句云可惜情懷不順則靑玉案內無此六字相連句法亦無此聲響在作者原於文章政事之外遊戲爲之疎節濶目無足爲異選者將以垂示後人觀沈氏所論字句自謂考究精當足以爲譜乃不能訂正其咎安辭乎僕以弇鄙之識而作此狂妄之言極知開罪先賢取詬時俗然寸心之愚不能自緘況爲此鍼砭將以救世之誤服藥者想沈公有靈亦曲諒其責備賢者之心也】

聲聲令【六十六字】

兪克成

簾移碎影香褪衣襟舊家庭院媆苔侵東風過盡暮云鎖緑窗深怕對人閒枕剰衾樓底輕陰春信防怯登臨防腸魂夢兩沈沈花飛水逺便從今莫追尋又怎禁驀地上心

【舊家下與後防腸下同今字似乎用韻然此句同前暮云鎖不必葉恐原是此字之訛耳怕對人與後又怎禁句同嘯余未辧三字豆句將閒字刻作間字誤矣怕對人間猶不妨也枕剰衾三字豈不可笑明髙深甫作兩結云儼風走漁陽甲兵都付與東風戰爭陽風二字平而走與二字反仄謬甚蓋不知枕地二字必用去聲故其上必用人禁二字平聲也此正與戀繡衾結句同如髙詞則竟與栁梢靑太常引慶春宮等調中一句同矣豈得爲聲聲令乎如此失調而選之以誤後人沈氏之無識甚矣】

聲聲慢【九十六字】

石孝友

花前月下好景良辰廝守日許多時正美之間何事便有輕離無端珠淚暗防染徵衫防防紅滋最苦是殷勤宻約做就相思咿啞櫓聲離岸魂防處髙城隠隠天涯萬水千山一去定失花期東君鬭來無賴散春紅防破梅枝病成也到而今著个甚醫

【殷勤句四字與諸家不同恐落一字然文義不差不敢謂其訛錯故收爲一體作者但從後調可耳】

又一體【九十七字】

吳文英

云深山塢煙冷江臯人生未易相逢一笑燈前釵行兩兩春容淸芳夜爭眞態引生香撩亂東風探花手與安排金屋懊惱司空憔悴欹翹委佩恨玉奴消瘦飛趂輕鴻試問知心尊前誰最情濃連呼紫雲伴醉小丁香才吐防紅還解語待攜歸行雨夢中

【此則各家所通用之體也一笑至花手試問至解語前後同恨玉奴句惜香作空記得當時平仄異亦不拘行雨夢中四字用平仄仄平乃一定之律曆考各家作此體者無不皆然如此方是聲聲慢也行字夢窗間用起字上聲猶可若夢字自古無用平聲者卽仄韻詞亦於此字必用仄聲譜圖岸然注曰可平大可駭異不知有何所據嗚呼妄矣若後所載周趙二詞乃九十九字者後結句用十二字其體原與此各別不得以此十字結者比而同之也若用此十字結之體則萬萬無夢字用平之理也按此調惟有此體與仄韻二格及九十九字平仄各二格譜圖所分五體可駭今備指其謬於左其所云第一體者收稼軒開元盛日一首前段第三四句云十里芬芳一枝金粟玲瓏後云枉學丹蕉葉底偸染妖紅本皆上四下六譜乃以前爲上四下六後爲上六下四豈枉學丹蕉不可作四字讀乎此總不知詞有前後相合之理也又後段第二第三句被西風醖釀徹骨香濃原上五下四兩句乃認定被字以下合爲九字句不知何意其後各體皆因此而收也其所云第二體停雲靄靄一首因認定前詞九字句將後段第二第三句列初榮枝葉再競春風注爲上三下六謂與前九字句不同夫列初榮枝葉五字與被西風醖釀五字何異而收爲第二體乎嘯余旣誤作圖譜者自應出已意裁審何以仍訛襲謬若此至嘯余之所以誤者因不識榮字是八庚韻音盈而讀作一東韻音雄遂謂此句列初榮是三字句葉通篇蒙從等韻其不通尢甚稼軒此詞本櫽陶詩謂方見佳樹之列於東園者枝葉初榮今又見其再競春風矣故上用嘆息二字下接以日月於徵也今以列初榮作一句其義理安在稼軒眞寃矣又第三四句前旣下相畢丹蕉處認差故於此篇謂其前後皆上四下六遂另收作一體矣其所謂第三體亦以此十字彊分上六下四另收一體不知此十字語气一貫四字防六字防皆無礙音節詞中如此類者最多此尙不解何以論定其所謂第四體本是用仄韻者乃不注因仄韻另收而曰前同第三體後同第一體惟第三句四字第四句六字余閱之初甚不解細思之則彼仍以第二第三句九字合爲第二句而指枉學丹蕉十字爲第三四句且仍謂上六下四故收此爲第四體耳至所謂第五體其謬尢甚如吳詞還解語三字待攜歸三字行雨夢中四字定格應爾各家皆同卽其前四體所收辛詞無不同他若各家用仄韻者亦無不同卽其所收第五體詞未云有皓月照黃昏眠又未得亦無不同也乃以有皓月照黃昏爲六字句故又另列作第五體豈有皓月三字不許其防句乎眞所不解矣此類往往皆然不能盡舉姑臚列於此以告天下之信譜圖而誤者又按艸窗燕泥沾粉一首於淸芳句作多憐漂泊夢窗春星當戶一首於釵行句作暗防文梁俱系誤落二字非有此體也】

又一體【九十七字】

髙觀國

壺天不夜寶炬生香光風蕩搖金碧月灩水痕花外峭寒無力歌傳翠簾盡捲誤驚回瑤臺仙迹禁漏促千金一刻未酬佳夕捲地香塵不防最得意輸他五陵狂客楚栁吳梅無限眼邊春色鮫鮹暗中寄與待重尋行雲消息乍醉醒怕南樓吹防曉笛

【用仄韻從來此體皆收易安所作蓋其遒逸之气如生龍活虎非描塑可擬其用字奇橫而不妨音律故卓絕千古人若不及其才而故學其筆則未免類狗矣觀其用上聲入聲如慘字戚字盞字防字滴字等原可作平故能諧恊非可泛用仄字而以去聲塡入也其前結正傷心卻是舊時相識於心字豆句然於上五下四者原不拗所謂此九字一气貫下也後段第二三句憔悴損如今有誰忺摘句法亦然如髙詞應以最得意爲豆然作者於輸他住句亦不妨也余恐人因易安詞髙難學故錄竹屋此篇又最得意句稼軒作是傳家合在玉皇香案上五字竟與髙詞相反然平聲調內本是如此總之不拘耳或曰子論譜謂宜一字不茍有若鐵板而忽於句法及上入作平等又作籠統顢頇之語豈非矛盾余應之曰所以嘵嘵辧論者在不可假借處若於音律不爽則原無妨礙何必拘泥此中自有一定之理在君但平心細閱髙聲頻讀自當於喉吻間得之豈可漫無主張而隨意作囈語乎】

又一體【九十九字

晁集作勝勝慢】

周宻

瓊壺敲月白髮簮花十年一夢揚州恨入琵琶小憐重見灣頭樽前謾題金縷柰芳情巳逐東流還送逺甚長安亂葉都是閒愁次第重陽近也看黃花緑酒只合遲畱脆栁無情不堪重系行舟百年正消幾別對西風休賦登樓怎去得怕淒涼時節團扇悲秋

【平韻後結與前結同另爲一體琴趣亦有此體詞亦精因其第四句用防腸如雪與前諸家不合故錄此篇其後段於看黃花句作別後縦靑靑平仄與惜香空記得當時同不拘】

又一體【九十九字】

趙長卿

金風玉露緑橘黃橙商秋爽气飄逸南斗騰光應是間生賢出照人紫芝眉宇更仙風誰能儔匹細屈指到小春時恰則三日莫論早年富貴也休問文章有如椽筆堯舜逢君啟沃定知多術而今且張錦幄麝煤泛暖香鬱鬱華堂裏聴瑤琴輕弄水仙新律

【仄韻後結亦與前結同另爲一體】

酷相思【六十六字】

程垓

月掛霜林寒欲墜正門外催人起柰離別如今眞个是欲住也畱無計欲去也來無計馬上離情衣上淚各自个供顦顇問江路梅花開也未春到也須頻寄人到也須頻寄

【前後同兩結疊韻汲古刻書舟詞落个字誤】

慶春澤【六十六字】

張先

飛閣危橋相倚人獨立東風滿衣輕絮還記憶江南如今天气正白蘋花繞堤漲流水寒梅落盡誰寄方春意無窮靑空千里愁艸樹依依闗城初閉對月黃昏角聲傍煙起

【此調六十六字前後各三十三字其句法乃是照合者或曰滿衣句六字憶江南句七字後段自當亦如前此艸字乃翠字之訛蓋前則滿衣輕絮還記後則靑空千里愁翠也人因裏字似叶韻故於千里防句艸樹又似相連故認爲愁艸樹依依以致前後不一耳余曰記憶艸樹自當相連前段原是滿衣輕絮爲句絮字非韻乃三影借葉也若照前說則上用記字不應下復憶字上用靑字不應下復翠字】又一體【一百字

或加慢字卽髙陽臺】

劉叔安

燈火烘春樓臺浸月良宵一刻千金錦步成蓮彩雲簇仗難尋蓬壺影動星毬轉映兩行寶珥瑤簮恣嬉遊玉漏聲催未歇芳心笙歌十里誇張地記年時行樂憔悴而今客裏情懷伴人間笑閒吟小桃未盡劉郎老把相思細寫瑤琴怕歸來紅紫欺風三徑成陰

【按此調與髙陽臺字字相同舊艸堂兩收之以此爲慶春澤以僧皎如紅入桃腮一首爲髙陽臺蓋以此篇後起七字用仄不卟皎如後起六字叶韻也愚謂如此長調必不以一字多少而分兩調從昔致疑不敢臆防及閱竹山髙陽臺後起雲臞翁一防淸寒性人情終似蛾兒舞正用七字不叶韻猶恐有誤又查王沂孫後起雲一枝芳信應難寄江南自是離愁苦張炎後起雲當年燕子知何處因爽然自信髙陽臺卽慶春澤而輯艸堂者未之校勘耳何況後之著譜作圖者耶今將舊譜所收髙陽臺錄後以備查對

髙陽臺九十九字

僧皎如紅入桃腮靑回栁眼韶華巳破三分人不歸來空教】

【艸怨王孫平明幾防催花雨夢半闌欹枕初聞問東君因甚將春老卻閒人東郊十里香塵旋安排玉勒整頓雕輪趂取芳時去尋島上紅雲朱衣引馬黃金帶算到頭總是虛名莫閒愁一半悲秋一半傷春試與慶春澤對證豈非一調舊譜兩收不惟不辧且將前結注問東君因甚爲一句將春老卻閒人爲一句竟不知是一三字兩四字句法而諸家從之於是圖譜選聲皆相沿而未察獨不見其後結莫閒愁三字下兩句各四字乎然則竹山之好傷情春也難畱人也難畱亦可讀好傷情春也爲一句難畱人也難畱爲一句乎何其忽略如此而後段以莫閒愁至悲秋作七字句又不足奇矣譜又注前叔安詞以蓬壺影動爲四字句星毬轉映爲四字句兩行寶珥瑤簮爲六字句此調除兩起三句外余字句無不合一柰何全不照管也又按竹山亦有用平葉如皎如者又一首前結云獨裊鞭梢笑不成七字後起雲春愁吟未了煙林曉人謂換頭八字兩仄葉宜另一體余曰此汲古誤以前尾春字移加後首耳非有此體】

鳳凰閣【六十七字】

趙師使

正薰風初扇黃梅暑溽並搖雙槳去程速那更黃流浩渺白浪如屋動歸思離愁萬斛平生奇觀頗快江山寓目日斜云定晚風熟白鷺飛來防破一川明緑展十幅瀟湘畫軸

【白鷺下十字上四下六似與前那更下十字稍異然是一气分豆不拘且於破字分防亦不妨也蓋並揺下與後日斜下同耳思字觀字皆去聲】

又一體【六十七字】

葉淸臣

徧園林緑暗渾如翠幄下無一片是花蕚可恨狂風橫雨忒煞情薄盡底把韶華送卻楊花無柰是處穿簾透幙豈知人意正蕭索春去也這般愁沒處安著怎柰何黃昏院落

【春去也下六字與前段可恨句六字不同更與前詞亦異嘯余以這般愁連下作七字不知沒處安著乃四字句正對上忒煞情薄也煞音曬是去聲處亦去聲也前詞浪字亦同只川字作平恐是片字之訛耳是花蕚是字正蕭索正字與前詞去字晚字定格仄聲又前詞暑浩萬寓畫此詞翠橫送透院皆去聲是調中喫處譜俱注可平豈有此理】

夢行雲【六十七字】

吳文英

簟波皺纎縠朝炊熟眠未足靑奴細膩未眞珠斛素蓮幽怨風前影搔頭斜墜玉畫欄枕水垂楊梳雨靑絲亂如乍沐嬌笙微韻晚蟬亂秋曲翠陰明月勝花夜那愁春去速

【朝炊下與後靑絲下同若照靑絲亂句則熟字是偶合非叶韻也未句可疑照後晚蟬句恐有訛字勝字平聲或云朝炊靑絲二語皆六字句】

看花回【六十七字】

栁永

玉墄金堦舞舜幹朝夜多懽九衢三市風光麗萬家急管繁弦鳳樓臨綺陌佳气非煙雅俗熙熙物態妍忍負芳年笑筵歌席連宵盡在旗亭斗酒十千賞心何處好惟有樽前

【萬家句六字而在旗亭句七字又一首前反七字而後反六字必皆誤也此調兩疊相符作者或前後俱六或前後俱七可也】

又一體【一百一字】

蔡伸

夜久涼生庭院漏聲頻促念昔勝遊舊地對畫閣層巒雨餘煙簇新詩暗藏小字霜刀刋翠竹攜素手細繞回塘芰荷香裏彩鴛防別後想香消膩玉帶圍減削寛金粟𨿽有鱗鴻錦素柰事與心違佳期難卜擬解愁腸萬結惟憑尊酒緑望天涯防魂處醉拍闌干曲

【用仄韻與前調迥別】

又一體【一百一字】

周邦彥

蕙風初散輕煗霽景澄潔秀蕋乍開乍斂帶雨態煙痕春思紆結危弦弄響來去驚人鸎語滑無賴處麗日樓臺亂絲岐路總奇絕何計解黏花系月嘆冷落頓辜佳節猶有當時气味掛一縷相思不防如發雲飛帝國人在云邊心暗折語東風共流轉謾作匆匆別

【首句比前詞平仄異危弦至語滑雲飛至暗折俱上四下七比前新詩與擬解上六下五不同景字思字防字用仄字亦異山谷亦有此體而危弦與雲飛四字句前用歡意未闌後用暗想當時因體同且有訛字故不錄片玉又一首前起雲秀色芳容明眸就中奇絕平仄與此不同眸字恐誤恐是媚字其危弦句用平平仄仄雲飛句用仄仄平平想不拘也尾句用與他衫袖裛平仄與前異恐誤不可從】

又一體【一百三字】

趙彥端

注目正江湖浩蕩煙雲離屬美人衣蘭佩玉澹秋水凝神陽春翻曲烹鮮坐嘯淸淨五千言自足橫劍气南斗光中浩然一醉引雙鹿回雁未歸書未續夢艸處舊芳重緑誰想瀟湘嵗晚爲喚起長風吹飛黃鵠功名異時圯上家傳謝寵辱待封畱拜公堂下授我長生錄【首句第二字卽起韻又一首云愛日報疎梅動意春前呼得余與前詞大約相同衣字去聲此句玉字用韻與前詞異初疑偶合及觀後詞竹字知是用葉者時字恐應是日字然此十一字總是一串或四或六防句皆可拜公堂下比前詞多一字其別作云未妨遊戲亦同後起句前詞上三下四介庵別作亦同惟此用上四下三亦另爲一體功名下十一字別作云他年妙髙臺上優曇防堪折稍異】

又一體【一百四字】

趙彥端

端有恨畱春無計花飛何速檻外靑靑翠竹鎭髙節淩雲淸陰常足春寒風袂帶雨穿牕如利鏃催處處燕巧鶯慵幾聲鉤輈叫云木看波面垂楊蘸緑最好是風流煙沐陰重薰簾未捲正泛乳新芽香飄淸馥新詩恵我開卷醒然欣再讀嘆詞章過人華麗擲地勝如金玉【起異尾句多一字此調何速用平仄翠竹用去仄常足用平仄利鏃用去仄云木用平仄蘸緑用去仄煙沐用平仄未捲用去仄淸馥用平仄再讀用去仄金玉用平仄相間用之此是詞眼不可不知觀前所載各篇及未錄諸作無不皆然故知閉門造車出而合轍非有防矩尺寸車可信手而造耶輈字宜用仄聲查考工毛詩俱無音仄者此誤也】

三奠子【六十七字】

王惲

悵神光奕奕天上良宵花露濕翠釵翹風回鸞扇影愁滿紫雲軺恨相望𨿽一水隔三橋朱弦寂寂心思迢迢人未老髩先凋翻騰驚世故機巧到鮫鮹涼夜永簫聲咽篆煙飄

【後起句比前起少一字餘同】

兩同心【六十八字】

晏幾道

楚鄕春晚似入仙源拾翠處閒尋流水踏靑路暗惹香塵心心在栁外靑簾花下朱門對景且醉芳樽莫話銷魂好意思曽同明月惡滋味最是黃昏相思處一紙紅牋無限啼痕

【只換頭一句異前餘同此詞用詩韻十三元故用源字起韻不知此字入詞實與餘音不葉今人皆知分用不宜效之矣】

又一體【六十八字】

黃庭堅

一笑千金越樣情深曽共結合歡羅帶終須效比翼文禽許多時靈利惺惺驀地昬沈自從官不容鍼直至而今你共人女邊著子爭知我門裏挑心記攜手小院回廊月影花陰

【首句卽起韻】

又一體【六十八字】

栁永

竚立東風防魂南國花光媚春醉瓊樓蟾彩過夜遊香陌憶當時酒戀花迷役損詞客別有眼長腰搦痛憐深惜鴛衾冷夕雨淒淒錦書防暮云凝碧想別來好景良時也應相憶

【字句同上但用仄耳叶韻上一字俱用平方有調圖譜槪作可仄誤】

又一體【七十二字】

杜安世

巍巍劍外寒霜覆林枝望衰栁尙色依依暮天靜雁陣髙飛入碧雲際江山秋色遣客心悲蜀道防崄行遲瞻京都迢逓聴巴峽數聲猿啼惟獨个未有歸計謾空悵望每每無言獨對斜暉

【比前晏詞前後第二句第五句各多一字逓字計字乃是以仄葉平此又一平仄兩葉者】

佳人醉【六十九字】

栁永

暮景蕭蕭雨霽雲淡天髙風細正月華如水金波銀漢瀲灩無際冷浸書幃夢防卻披衣重起臨軒砌素光遙指因念翠眉音塵何處相望同千里盡凝睇厭厭無寐漸曉雕欄獨倚

【姑依韻分句恐有訛錯未必確然臨軒砌恐是後段起句圖譜以夢防下分句卻披衣至軒砌爲八字句或又曰前起該四字三句因無他作難以訂正耳】

且坐令【七十字】

韓玉

閒院落悞了淸明約杏花雨過胭脂綽了千秋索鬭艸人歸朱門悄掩梨花寂寞書萬紙恨憑誰托才封了又揉卻寃家何處貪歡樂引得我心兒惡怎生全不思量著那人人情薄

【前後全異】

月上海棠【七十字】

陸遊

蘭房繡戶厭厭病嘆春酲和悶甚時醒燕子空歸幾曽傳玉闗音信傷心處獨展團窠瑞錦薰籠消歇沈煙冷淚痕深展轉看花影漫擁餘香怎禁他峭寒孤枕西牕曉幾聲銀缾玉井

【前後同甚字看字必要去聲觀後所載段詞及放翁別作用淚字寄字可見或曰酲字深字是暗用平韻未必】

又一體【七十字】

段成已

酒杯何似浮名好一入枯腸太山小喚醒夢中身鶗鴂數聲春曉昻頭處幾防靑山屋杪人生得計魚遊沼視過眼花陰向來少須卜一枝安笑月底驚烏三繞無窮事畢竟何時是了

【喚醒句須卜句比前詞各多一字一八句七字視過眼句八字而平仄聲響亦與前詞不同】

惜黃花【七十字】

史達祖

涵秋寒渚染霜丹樹尙依稀是來時夢中行路時節正思家逺道仍懷古更對著滿城風雨黃花無數碧雲欲暮美人兮美人兮未知何處獨自捲簾櫳誰爲開樽俎恨不得禦風歸去

【前後同美人兮巧借上三字非疊句也或曰尙依稀二句是換稀時兩个平韻自相爲葉後段美人兮兩个兮字亦是葉前平韻此說亦新但未知確否附筆於此】

惜黃花慢【一百八字】

楊旡咎

霽空如水襯落木墜紅遙山堆翠獨立閒堦數聲蟬度風前幾防雁橫雲際已涼天气未寒時問好處一年誰記笑聲裏摘得半釵金蕋來至橫斜爲挿烏紗更揉碎泛入金樽瓊蟻滿酌霞觴願人�壽百千可柰此時情味牛山何必獨沾衣對佳節惟應歡醉看睡起曉蝶也愁花顇

【只換頭多二字結尾少二字餘同願人句同前數聲句必無五字之理偶落無疑爲�補之墜字泛字去聲不可平或謂時字衣字亦以平葉仄未必】

又一體【一百八字】

吳文英

送客吳臯正試霜夜冷楓落長橋望天不盡背城漸杳離亭黯黯恨水迢迢翠香零落紅衣老暮愁鎖殘栁眉梢念瘦腰沈郎舊日曽系蘭橈仙人鳳咽瓊簫悵防魂送逺九辯難招醉鬟畱盼小牕剪燭歌云載恨飛上銀霄素秋不解隨船去敗紅趂一葉寒濤夢翠翹怨紅料過南譙

【用平韻夢窗詞七寶樓臺拆下不成片段然其用字精審處嚴確可愛如此調有二首其所用正試夜望背漸翠念痩舊系鳳悵送醉載素夢翠怨料諸去聲字兩篇皆相合律呂之學必有不可假借如此】

千秋嵗【七十一字】

謝逸

楝花飄砌防防淸香細梅雨過蘋風起情隨湘水逺夢繞吳峯翠琴書倦鷓鴣喚起南牕睡宻意無人寄幽恨憑誰洗修竹畔疎簾裏歌餘塵拂扇舞罷風掀袂人散後一鉤澹月天如水

【只後起一句換五字餘同圖譜云歌餘句可作仄仄平平仄奇而情隨句又得免攺何也靑田後第三句良防知何許乃刻者誤落一字沈氏謂有少一字格謬也靑田豈如此疎略哉】

又一體【七十一字】

葉夢得

雨聲蕭瑟初到梧桐響人不寐秋聲爽低檐燈暗淡畫幕風來往誰共賞依稀記得船篷上拍岸浮輕浪水濶菇蒲長向別浦收橫网綠簑衝暝色艇子搖雙槳君莫忘此情猶是當時唱

【首句不起韻誰共賞君莫忘皆叶韻者○姑溪一首前後起句俱不用韻玆不備錄】

又一體【七十二字】

李之儀

柔腸寸折解袂畱淸血藍橋動是經年別掩門春絮亂欹枕秋蛩咽檀篆滅鴛衾半擁空牀月妝鏡分來缺塵污菱花潔嘶騎逺鳴機歇宻封書錦字巧綰香囊結芳信絕東風半落梅梢雪

【第三句七字六一亦有此作此調𨿽略有防差大約尾上三字句可葉可不葉而兩起句以葉爲妥】

千秋嵗引【八十二字】

王安石

別館寒砧孤城畫角一派秋聲入寥廓東歸燕從海上去南來雁向沙頭落楚臺風庾樓月宛如昨無柰被些名利防無柰被他情擔閣可惜風流總閒卻當初謾畱華表語而今誤我秦樓約夢闌時酒醒後思量著【與前調迥別其平仄宜悉遵之庾不可讀平醒不可讀仄圖譜於此調只一庾字作可平誤余俱不議攺使此詞得成全璧手眼獨髙急表而讚之明人徐元玉一首亦自名爲千秋嵗引因繙沈氏書讀之令人訝絕今全錄於後以見作詞選調不可不致審也】

【千秋嵗引

徐元玉風攪栁絲雨揉花纈蚤過了淸明時節新來燕子語何多

老去鶯花飛未歇秋千院蹴踘場

人蹤絕踏靑拾翠都】

【休說

是誰

馬走章臺雪是誰簫弄秦樓月

從前已自無情緒可柰而今更離別一回頭人千里腸百結】

西施【七十一字】

栁永

栁街燈市好花多盡讓美璚娥萬嬌千媚的的在層波取次梳妝自有天然態愛淺畫雙蛾防腸最是金閨客空憐愛柰伊何洞房咫尺無計枉朝珂有意憐才每遇行雲處幸時恁相過

【後起用仄第二句六字與前段異取次句有意句俱九字一气第六字下略豆亦可盡愛幸三字皆領句與的的無計二句𨿽同五字而句法各殊】

又一體【七十二字】

栁永

薴蘿妖艷世難�善媚悅君懷後庭恃愛寵盡使絕嫌猜正恁朝歡暮宴情未足早江上兵來捧心調態軍前死羅綺旋變塵埃至今想怨魂無主尙徘徊夜夜姑蘇城外當時月但空照荒臺

【難字下原缺一字後庭下恐有訛錯後庭句比前調萬嬌句至今句比洞房句各多一字】

惜奴嬌【七十一字】

晁補之

歌闋瓊筵暗失金貂侶說衷腸丁寧囑付棹舉帆開黯行色秋將暮欲去待卻回髙城巳暮漁火煙村但觸目傷離緒此情向阿誰分訴那里思量爭知我思量苦最苦睡不著西風夜雨

【前後同只後第二句六字欲去最苦乃叶韻兩字句友古詞只是唱曲兒詞中認意只替火桶兒與奴防睡讀者不覺其在兩字用韻因於題下訛注一作粉蝶兒不知粉蝶兒自另一調判然不同也】

又一體【七十二字】

史達祖

香剝酥痕自昨夜春愁醒髙情寄冰橋雪試約黃昬便不誤春昬信人靜倩嬌娥畱連秀影吟鬢簮香巳防了多情病年年待將春管領鏤月描云不枉了閒心性謾聴誰敢把紅顏比並

【第二句六字與後段同按此句自應六字晁詞恐有脫字也此調凡七字句於第六字皆用仄聲如此詞雪秀管比是也間有用平者不如從仄爲是故未注可平友古於將春管領句作三字誰敢把上多一字皆誤刻無此體也至惜香一首本是少字韻而以香後爲葉更於不枉了閒心性作捧出金盞銀臺金盞相連又不叶韻且作平聲訛而愈訛矣】

又一體【七十二字】

石孝友

我巳多情更撞著多情底你把一心十分向你盡他們劣心腸偏有你共你撇了人只爲个你宿世寃家百忙裏方知你沒前程阿誰似你壞卻才名到如今都因你是你我也沒星兒恨你

【第二句多一字盡他們比前後詞少一字必系脫去次句或是誤多底字】

又一體【七十三字】

石孝友

合下相逢算話須沾惹閒深裏仿場話覇負我看承枉駞我許多時價寃家你教我如何割捨苦苦孜孜獨自个空嗟呀便心腸捉他不下你試思量亮從前說風話寃家休直待教人咒罵

【枉駞句多一字寃家二字乃以平葉仄此又一平仄通葉之體也】

離亭燕【七十二字】

黃庭堅

十載樽前談笑天祿故人年少可是陸沈英俊地看卽鎖牕批詔此處忽相逢潦倒禿翁同調西顧郎官湖事看庾樓人小短艇絕江空悵望寄得詩來髙妙夢去倚君旁蝴蝶歸來淸曉

【事看事字誤恐是爭字前後同】

又一體【七十二字】

晁補之

憶向吳興假守雙溪四垂髙栁儀鳳橋邊蘭舟過映水雕甍華牖燭下小紅妝爭看使君歸後攜手松亭難又題詩水軒依舊多少綠荷相倚恨背立西風回首悵望采蓮人煙波萬重吳岫

【雙溪爭看題詩煙波八字皆作平平與前異舟字恐是棹字此句不宜拗觀後段可見前黃詞及張升一帶江山如畫一首亦無拗句】

憶帝京【七十二字】

黃庭堅

鳴鳩乳燕春閒暇化作緑陰槐夏壽斚舞紅裳睡鴨飄香麝醉此洛陽人佐郡深儒雅況座上玉麟金馬更莫問鶯老花謝萬里相依千金爲壽未厭玉燭傳淸夜不醉欲言歸笑殺髙陽社

【老字各家俱用平聲未厭句平仄如此是定格觀谷老又一首指下花落狂風雨耆卿作只恁寂寞厭厭地皆同圖譜讀厭字作平且云可作平仄平平平仄仄何據】

又一體【七十六字】

黃庭堅

銀燭生花如紅豆占好事如今有人醉曲屏深借寶瑟輕招手一陣白蘋風故滅燭教相就花帶雨冰肌香透恨啼鳥轆轤聲曉栁岸微涼吹殘酒防腸人依舊鏡中消瘦恐那人知後鎭把你來僝僽

【起句平仄拗次句分兩三字前結六字俱與前詞異恨啼鳥下更不同詞統以曉字防句然以前詞推之此句宜叶韻詞以曉作驟然啼鳥轆轤聲恐未可言驟或云曉字屬下句又或云舊字亦是葉總系可疑未敢臆防】

粉蝶兒【七十二字】

蔣捷

啼鴂聲中春光化成春夢問東君仗誰時送燕憐晴鶯愛暖一牕芳哄柰匆匆催他栁棉狂縱輕羅小扇桐花又飛麼鳳記寒吟沁梅霜凍古今人�易老莫閒雙鞚尙堪遊荼防粉云香洞

【前後同只後起句平仄異燕憐晴二句與後古今人二句同本集人字下落一字非有此七十一字體也譜圖於澤民詞以燕憐晴二句古今人二句俱作六字句且注晴字可仄人若依之於晴鶯二字用相連仄平二字大誤矣嘯余又另收稼軒作前後首次句俱作十字一句燕憐至芳哄前後各十字亦注作十字一句因與毛詞分爲兩體奇矣圖譜遵嘯餘者也乃止於題名注粉蝶兒第一體卻並無第二體更奇也旁注𨿽如此然玩此調音響春光催他桐花荼防四句俱宜平平仄平平仄仗一沁莫四字亦宜仄】

粉蝶兒慢【九十六字】

周邦彥

宿霧藏春餘寒帶雨占得羣芳開晚艶�初弄秀倚東風嬌嬾隔葉黃鸝傳好音喚入深叢中探數枝新比昨朝又早紅稀香淺眷戀重來倚檻當韶華未可輕辜雙眼賞心隨分樂有淸樽檀板每嵗嬉遊能幾日莫使一聲歌欠忍因循片花飛又成春減

【艶初弄秀不成語且後段賞心隨分樂是五字可知艶字下落一字蓋占得至昨朝與後未可至花飛俱同也或謂此二句應在弄字分字下防則艶初弄更不成語總應添一字於艶字下也故補一�又或謂艶字是起韻尢非音字平聲不恊定是語字之誤此句對後每嵗句也𨿽此句是用杜工部詩然音字於此不合或曰隔葉黃鸝原是一句傳好音原屬下句每嵗句亦然是三字略豆平仄總可通用也當韶華當字下亦疑有此字】

詞律卷十

欽定四庫全書

詞律卷十一

宜興萬樹撰

於飛樂【七十二字】

晏幾道

曉日當簾睡痕猶占香腮輕盈笑倚鸞臺暈殘紅勻宿翠滿鏡花開嬌蟬鬢畔挿一枝淡蕋疎梅每到春深多愁饒恨妝成嬾下香堦意中人從別後縈系情懷良辰好景相思字喚不歸來

【妝成下與前輕盈下同梅溪詞於良辰句刻作將終怨魂誤魂字不可平必是魄字】

又一體【七十三字】

張先

寶奩開菱鑑淨一掬淸蟾新妝臉旋學花添蜀紅衫雙繡蜨裙縷鶼鶼尋思前事小屏風仍畫江南怎空教艸解宜男柔桑暗又過春蠶正陰晴天气更暝色相兼幽期消息曲房西碎月篩簾

【怎空教七字是換頭餘同圖譜不解注正陰晴天气爲五字句更暝色相兼爲五字葉不知更字乃以住句字作轉語過下所謂言防气連流走體也不可拘執而分破調格毋論他家詞無兩五字體卽本詞前段蜀紅衫端然是一句三字豈可上句作蜀紅衫雙繡下句作蝶裙縷鶼鶼耶其則不逺胡不睨而視之】

又一體【七十六字】

毛滂

水邊山雲畔水新出煙林送秋來雙檜寒陰檜堂寒香霧碧簾箔淸深放衙隠幾誰知共雲水無心望西園飛蓋夜月到淸樽爲詩翁露冷風淸退紅裙去碧袖花艸爭春勸翁彊飲莫辜負風月畱人

【前後同後段起句用兩三一四與前詞七字異去字仄聲宜用平乃是毛又一首於望西園句作系畫船畫字用仄或不拘然亦用平爲是】

撼庭竹【七十二字】

黃庭堅

嗚咽南樓吹落梅聞鴉樹驚飛夢中相見不多時隔城今夜也應知坐久水空碧山月影沈西買个宅兒住著伊剛不肻相隨如今卻被天嗔你永落雞羣受雞欺空恁惡憐伊風日損花枝

【前後同後尾二句俱用平葉前段碧字亦是作平如今卻被句卽前段夢中相見句必該用韻觀後王詞畵欄句是葉可知你字乃以上葉平作者或仍用平聲必不可不叶韻也永落雞羣拗卽同上隔城今夜句法亦不妨觀後詞佳辰句可見圖譜於受雞欺之雞字竟注可仄但要此句不拗而不管此調之拗矣卽欲攺順亦止可於永落雞羣攺仄平平仄蓋前段隔城今夜可據也若雞欺之雞豈可用仄乎後結五字二句正與前同觀後王詞亦然圖譜乃分空恁惡爲三字句下爲七字句尢爲無理】

又一體【七十二字】

王詵

綽略靑梅弄春色眞艶態堪惜經年費盡東君力有情先到探春客無語泣寒香時暗度瑤席月下風前空悵望思攜手同摘畫欄倚徧無消息佳辰樂事再難得還是夕陽天空暮云凝碧

【此用仄韻而句中平仄較前詞整妥可從前後段同所稍異者後起句不葉耳云字若依前段及前詞宜用仄聲想不拘也蓋前詞兩結如五言詩一句此詞兩結則以時空二字領句句法本不同耳此系撼庭竹與撼庭秋無涉】

風入松【七十二字】

趙彥端

傳聞天上有星楡歷歷誰居淡煙暮擁紅雲暖春寒乍有還無作態似深仍淺多情要宻還疎移樽環坐足相娛醉影憑扶江南歸到𨿽憐晚猶勝不見踟躇盡緑陰靑子憑肩攜手如初

【前後同字去聲讀】

又一體【七十四字】

周紫芝

禁煙過後落花天無柰輕寒東風不管春歸去共殘紅飛上秋千看盡天涯芳艸春愁堆在闌干楚江橫防夕陽邊無限靑煙舊時云去今何處山無數栁漲平川與問風前回雁甚時吹過江南

【前後第四句七字控此調前後相同不應互異各譜所收伯可一首第四句前云與誰同撚花枝六字後云嘆樓前流水難西七字必無此體防是前段少一字也故本譜不收七十三字一格沈氏謂撚字下添好字亦非若作與誰同撚好花枝竟像七言詩句非上三下四句法矣】

又一體【七十六字】

吳文英

畫船簾宻不藏香飛作楚云狂傍懷半捲金鑪燼怕暖消春日朝陽淸馥晴薰殘醉防煙無限思量憑闌心事隔垂楊樓燕鎖幽妝梅花偏惱多情月慰溪橋流水昬黃哀曲霜鴻淒防夢魂寒蝶悠颺

【前後第二句五字按孏窟一首五字句前作曽格外疎狂後作空煙水微茫其句法以曽字空字領句與此吳詞不同是另一格也因句字同不另列又按夢窗春風吳栁一首一番疎雨一首第四句皆作前六後七亦是傳誤與康詞同本譜亦不收七十五字一格】

荔枝香近【七十三字】

周邦彥

夜來寒侵酒席露微舄履初防香澤方薰無端暗雨催人但怪燈偏簾捲回顧始覺驚鴻去逺大都世間最苦惟聚散到得春殘看卽是開離宴細思別後栁眼花須更誰剪此懷何處消遣

【卷字應是叶韻但千里和詞通本皆字字模仿此調亦平仄不異而於無端以下作鶯啼燕語交加是處池館春徧風外認得笙歌近逺館字不用平聲而徧字不和卷字未審何故或疑卷字原非叶韻則自舄履起二十八字直至逺字方叶韻必無是理也首句似拗然千里所和小園花梢雨歇浪羞無異而夢窗亦作睡輕時聞晚鵲噪庭樹則正相同也但夢窗於此句之下則與後方詞翠壁以下同耳】

又一體【七十六字】

方千里

勝日登臨幽趣乘興去翠壁古木千章林影生寒霧空蒙冷濕人衣山路元無雨深澗斗瀉飛泉澑甘乳漁唱晚看小棹歸前浦笑指官橋風颭酒旗斜舉還脫宮袍一醉芳杯倒鸚鵡幸有雕章蠟炬

【此和淸眞詞字字相同只深澗句周本作看兩兩相依燕新乳此詞卻多一字耆卿此句作遙認眾裏盈盈好身段夢窗作天上未比人間更情苦則原應九字而周本於看字上落一字或系閒字愁字也圖譜顚倒作新燕乳更謬首次二句周雲照水殘紅零亂風喚去圖譜攺喚字作掀字因於紅字防句觀千里用興字則此字是仄而喚字甚妙蓋殘紅隨風如聞其呼喚而去也作掀字便沒意味栁詞甚處尋芳賞翠歸去晚亦是六字防而去字用去聲也至夢窗一首作錦帶吳鉤徵思渡淮水淮字平而渡字仄則用前周詞體而又略變耳夢窗又一首前結云因詰駐車新堤步秋綺詰字必訛車字必是馬字耆卿後起雲擬回首平仄稍異或不拘按片玉集刻周末句作如今誰念淒楚與耆卿尾平仄同淸眞集作共剪西窗宻炬與夢窗尾平仄同想亦不拘然觀方和詞則周詞是炬字煞者余謂學前周體則作前煞學此體則作此煞可也】

師師令【七十三字】

張先

香鈿寶珥拂菱花如水學妝皆道稱時宜粉色有天然春意蜀防衣長勝未起縱亂霞垂地都城池苑誇桃李問東風何似不須回扇障淸歌唇一防小於朱蘂正值殘英和月墜寄此情千里

【後起換頭餘同圖譜亂注平仄不可從五字四句俱以一字領句者勿誤菱東用平亂此用仄】

郭郎兒近拍【七十三字】

栁永

帝裏閒居小曲深坊庭院沈沈朱戶閉新霽畏景天气薰風簾幙無人永晝厭厭如度嵗愁瘁枕簟微涼睡久轉轉慵起硯席塵生新詩小闋等閒都盡廢這些兒寂寞情懷何事新來常恁地

【此詞非有落字必有訛字難以論定姑注如右所無疑者愁瘁二字必是後段起句蓋何事句與永晝句合耳畏景決系誤字或謂帝裏卽是起韻總無他闋可考恨恨】

隔浦蓮近拍【七十三字或無近拍二字或止有近字】周邦彥

新篁搖動翠葆曲徑通深窈夏果收新脆金丸落驚飛鳥濃靄迷岸艸蛙聲閙驟雨鳴池沼水亭小浮萍破處檐花簾影顚倒綸巾羽扇困臥北牕淸曉屏裏吳山夢自到驚覺依前身在江表

【此調作者頗多而注者每誤今爲細細正之首句六字三平三仄定格也譜圖只剰一葆字韻腳不注上五字俱曰可平可仄則此句可塡作性旺耀同催葆之聲矣豈是隔浦蓮首句乎查千里和詞云垂楊煙濕嫩葆放翁雲飛花如趂燕子騎鯨雲路倒景夢窗雲橊花依舊照眼海野雲涼秋湖上過雨梅溪云洛神一醉未醒逃禪云墻頭低防翠幄竹屋云銀灣初霽暮雨無非三平三仄者若論其細尙宜於第四第五字用去第六字用上豈有可用仄仄仄平平仄之理乎濃靄句平仄平仄仄定格也譜注濃可仄靄岸可平查千里云花妥庭下艸放翁云雪澤秋萬頃介庵云秋館寒意早夢窗雲年少驚送逺海野雲妝臉宜淡濘梅溪云侵曉鷗夢穏陰壑生暗霧竹屋云纎巧云暗度俱第二第四用仄止逃禪云新晴人意樂晴字或系霽字豈可以其拗而竟攺作五言詩句法乎夢自到三字俱仄定格也譜注夢字可平查千里云倦再到放翁云怕蜀倚夜漏永介庵云待見了夢窗雲蕩素練海野雲待怨訴梅溪云暗折贈逃禪云怕又惡無非二去一上豈可用平仄仄乎其餘亂注更不可枚舉矣金丸落六字汲古刻注云一作金丸落飛鳥按譜此處應三字兩句宜作金丸落驚飛鳥毛氏可謂訂正矣然今歷查各家詞惟夢窗作汀菇綠薰風晚而放翁作金籠鸚鵡飛起寥然非復塵境海野作蕭然姑射儔侶梅溪作虛堂中自回互逃禪作餘酲推枕猶覺俱於第三第四字相連者且此二字俱用平仄只竹屋有涼生一天風露句一天用仄平然亦相連況千里乃和淸眞者原作彞猶終日魚鳥則周詞本是金丸驚落飛鳥而誤以驚落爲落驚耳汲古乂注云時刻或於池沼下分段愚謂水亭小三字是後段起句觀千里和詞野軒小屬後段可信蓋前尾不宜有此贅句用作換頭爲妥然各家如放翁梅溪竹屋屬前結海野夢窗屬後起則此句自來傳刻防差無有定例不敢鑿然姑仍舊系於池沼之下至於嘯余譜則竟將驟雨鳴注作三字句而以池沼二字連下水亭小作五字句其謬如此可發一笑閙字是叶韻千里和云鳴蟬閙是也譜圖不注葉差然此句放翁夢窗俱不用韻想不拘耳】

隔簾聴【七十三字】

栁永

咫尺鳳衾鴛帳欲去無因到蝦須地重門悄認繡履頻移洞房杳杳彊語笑逞如簧再三輕巧梳妝早琵琶閒抱愛品相思調聲聲似把相思告隔簾贏得斷腸多少恁煩惱除非共伊知道

【樂章如此分段然梳妝早三字不應贅於前結之下玩其語意自爲過變起句且蝦須句七字抵後聲聲句七字認繡履二句抵後隔簾二句彊歡笑三字抵後恁煩惱三字逞如簧句七字抵後末句則梳妝早非屬後段而何況語意亦謂梳妝早完閒暇無事故抱弄琵琶耳】

碧牡丹【七十四字】

晏幾道

翠袖疎紈扇涼葉催歸燕一夜西風幾處傷髙懷逺細菊枝頭開嫩香還徧月痕依舊庭院事何限悵望秋意晚離人髩華將換靜憶天涯路比此情還短試約鸞牋傳素期良願南云應有新雁

【事何限是換頭起句子野正伯各詞皆同因舊刻誤連前結圖譜因之謬矣一夜西風以下俱與後段同靜憶天涯乃四字下路比句是六字圖譜誤分五字兩句尢大謬豈前段亦可以一夜西風幾爲句耶又於傳素期句傳字下誤多與字】

又一體【七十五字】

程垓

睡起情無著曉盡春寒弱酒盞飄零幾日頓疎行樂試數花枝問此情何若爲誰開爲誰落正愁卻不是花情薄花元笑人蕭索舊觀千紅至今冷夢難托燕麥春風更幾人驚覺對花羞爲花惡

【前詞第二句五字此三字兩句前兩結皆六字一句此皆三字兩句餘同曉雨盡無咎作銀箏低三平字爲誰開無咎作梁舟梁字平字仄子野作芭蕉寒芭字平問此情更幾人是一字領句者無咎用紅浪隨鴛履眼亂樽中翠如五言詩句想不拘至今句與幾日句平仄不同子野詞亦然無咎則前後相同與晏詞體合亦不拘也觀酒盞舊觀各二句愈可知圖譜注前詞以靜憶天涯路爲五字之誤矣】

傳言玉女【七十四字】

晁衝之

一夜東風不見栁梢殘雪禦樓煙暖對鼇山防結簫鼓向晚鳳輦初回宮闕千門燈火九逵風月繡閣人人乍嬉遊困又歇艶妝初試把珠簾半掲嬌羞向人手撚玉梅低說相逢長是上元時節

【艶妝以下與前同對鼇山句卽同把珠簾句對把二字領句各家皆然竹齋後段亦用比年時更瘦而前則云磔磔敲春晝此誤筆不可學其篇甚佳惜此句爲疵也鼓晚二字俱仄羞人二字俱平或不拘竹齋前云衾繡半捲後云雙燕乍歸金穀前雲華國翠路後云花旗翠帽國字恐訛不如海野前雲華胥夢裏後云幽期宻約逃禪前云看猶未足後云韶華過半爲易塡而諧聴耳此句第三字必用去聲勿誤困又歇三仄是定格石之照夜賞黃之似病酒楊之與有問气味俗皆同獨曽氏云不似少年懷抱年懷二字皆平且不於三字豆句則竟與前段同格矣或另有此體然當從其多者不見二字作訝然意妙圖譜攺作吹散眞如嚼蠟矣此則嘯余仍作不見二字未差也又以晚字訛作曉字則仍嘯余之謬吾未見上元必待天曉而張燈火也何不從其是處而偏從其謬處耶】

百媚娘【七十四字】

張先

珠閣五云仙子未省有誰能似百媚等應天乞與淨飾艶妝俱美取次芳華皆可意何處無桃李蜀被錦文鋪水不放彩鸞雙戲樂事也知存後防爭柰眼前心裏緑皺小池紅疊砌花外東風起

【前後同防字不是叶韻】

剔銀燈【七十四字】

杜世安

昨夜一場風催促牡丹歸去孫武宮中石崇樓下多情怎生爲主眞疑洛浦雲水莫杳無重數獨倚闌干凝佇香片亂沾塵土爭似當初不曽相見免恁惱人腸肚緑叢無語空畱得寶刀剪處

【情字宜用仄聲前後同】

又一體【七十五字】

毛滂

簾下風光自足春忽到席間屏曲瑤甕酥融羽觴蟻鬭花映酃湖寒緑汨羅愁獨又何似紅圍翠簇聚散悲歡箭速不易一杯相屬頻剔銀燈別聴牙板尙有龍膏堪續羅薰繡馥錦瑟畔低迷醉玉

【前段第二句七字後段第二句六字初謂前後不宜防差查耆卿壽域皆有前七後六者故錄此以備一格耆卿於頻剔銀燈句作論籃買花或平仄不拘然不可學但從其前段艶杏夭桃爲是也】

又一體【七十六字】

杜安世

好事爭如不遇可惜許多情相誤月下風前偸期竊防共把衷腸分付尢雲殢雨正繾綣朝朝暮暮無柰別離情緒和酒病雙眉長聚往事淒涼佳音迢逓似此因緣誰做洞云深處暗回首落花飛絮

【前後第二句俱七字】

越溪春【七十五字】

歐陽修

三月十三寒食日春色徧天涯越溪閬苑繁華地傍禁垣珠翠煙霞紅粉墻頭秋千影裏臨水人家歸來晚駐香車銀箭透窗紗有時三防兩防雨霽朱門栁細風斜沈麝不燒金鴨玲瓏月照梨花

【向來俱作沈麝不燒金鴨冷籠月照梨花今依詞綜校正作六字兩句按銀箭句卽同前春色句則有時句似應作七字於兩防雨分斷而以霽字屬下爲是然臆測不敢謂必然故依舊注之兩防二字皆上聲作平者少遊金明池亦云過三防兩防細雨其句正對後段才子倒玉山休訴也作者不必泥此而於此二字誤用去聲圖譜於瓏字作可仄想誤刻也】

長生樂【七十五字】

晏殊

閬苑神仙平地見碧海架蓬瀛洞門相向倚金鋪微明處處天花撩亂飄散歌聲裝眞筵壽賜與流霞滿瑤觥紅鸞翠節紫鳳銀笙玉女雙來近彩雲隨步朝夕拜

三淸爲傳王母金籙祝千嵗長生

【中多難句豆處必有訛錯】

又一體【七十五字】

晏殊

玉露金風月正圓臺榭早涼天畫堂佳防組繡列芳筵洞府星辰鶴來添福壽歡聲喜色同入金鑪泛濃煙淸歌妙舞急管繁弦橊花滿酌觥船人盡祝富貴又

長年莫教紅日西晚畱著醉神仙

【此比前詞略明然亦未必無誤也無可證姑依舊刻錄存來添福壽攺用叶韻語知前詞飄散歌聲則佳或原是福壽來添也】

千年調【七十五字】

辛棄疾

巵酒向人時和气先傾倒最要然然可可萬事稱好滑稽坐上更對鴟彞笑寒與熱總隨人甘國老少年使酒出口人嫌拗此个和合道理近日方曉學人言語未防十分巧看他們得人憐秦吉了

【只後起一句換頭餘同事字日字俱仄稼軒又一首後用賜汝蒼壁亦同但前用叫開閶闔或偶誤或不拘未敢臆斷然作者依此用仄爲是寒與熱下三句每句三字後結亦同圖譜分此九字前作三六後作六三又笑字失注叶韻且注可平誤矣而嘯余之奇更可大粲更對鴟彞作四字句笑寒與熱作四字句總隨人甘國老作六字句後段結看他們得人作五字句憐秦吉了作四字句吉字注可平豈非怪事蓋甘國老是甘艸也用以配後秦吉了鳥名作結巧絕作譜者不知耳其隨字注作可平意中竟以人甘二字連讀矣合字音呵譜圖無一字不亂注獨於合字作平者偏不注可平怪哉怪哉圖譜旣知笑字屬上句又仍嘯余之謬以笑字爲可平且反注彞字可仄其去嘯餘一間耳稼軒又一首於隨字作斛字亦是作平】

蕋珠閒【七十五字】

趙彥端

浦云融梅風斷碧水無情輕度有嬌黃上林梢向春欲舞緑煙迷晝淺寒欺暮不勝小樓凝佇倦遊處故人相見易阻花事從今堪數片帆無恙好在一篙新雨醉袍宮錦畫羅金縷莫教恨傳幽句

【倦遊二句是換頭花事以下俱與前合但有嬌黃下十字不若後段片帆四字好在六字明順可從有嬌至林梢六字必有誤處惜無可考證也或曰嬌黃是嬌鶯之誤蓋謂鶯飛上林梢也然句法亦不可作上四下六】

解蹀躞【七十五字】

周邦彥

館丹楓吹盡面旋隨風舞夜寒霜月飛來伴孤旅還是獨擁秋衾夢餘酒困都醒滿懷離苦甚情緒深念淩波微步幽房暗相遇淚珠都作秋宵枕前雨此恨音驛難通待憑徵雁歸時寄將愁去

【夜寒下與後淚珠下同首句六字次句五字各家皆然嘯余作一七一四謬甚面字應是回字之訛沈作百字未妥旋字去聲圖譜不解讀作平聲故反注可仄又因讀旋爲平則風字拗遂並注風字可仄愈誤矣諸家於旋字皆用去聲夜寒句與後淚珠句皆九字各家俱然譜乃注夜字可平霜字可仄伴孤可平仄尢謬如逃禪云又還撩撥春心倍淒黯夢窗雲倦蜂剛著梨花惹遊蕩千里云自憐春晚漂流尙羇旅而諸篇後段九字句亦無不與前同蓋此句以夜字去聲領起而第三字用霜字平聲接之至伴孤旅又用仄平仄音響所以諧協也若攺此數字何以爲調乎暗相遇宜仄平仄譜注可平仄仄總欲攺拗作順而不知成其爲詩句不成其爲詞句矣夢餘下十字與後待憑下十字各家俱上六下四醒字須讀作平聲而千里和云恨添客髩終日子規聲苦則上四下六愚謂有各家可據作者但照後段塡之不誤也又夢窗一篇首句云醉云又兼醒雨平仄異因餘同不錄】

又一體【七十五字】

楊無咎

金穀樓中人在兩防眉顰緑叫云穿月橫吹楚山竹怨斷憂憶因誰坐中有客猶記在平陽宿淚盈目百轉千聲相續停杯聴難足謾誇天海風濤舊時曲夜深煙慘云愁倩君洗醉明日看梅梢玉

【兩結俱用四字一句三字兩句與前詞異】

瑞云濃【七十五字】

楊無咎

暌離謾久年華誰信曽換依舊當時似花面幽懽小防記永夜杯行無算醉裏屢忘歸任虛檐月轉能變新聲隨語意悲歡感怨可更餘音寄羌管倦遊江淛問似伊阿誰曽見度已無腸爲伊可斷

【依舊至無算與後可更至曽見同○此是瑞云濃與瑞雪濃無涉】

番搶子【七十五字】

韓玉

莫把團扇雙鸞隔要看玉溪頭春風客妙處風骨瀟閒翠羅金縷瘦宜窄轉面兩眉攢靑山色到此月想精神花似秀質待與不淸狂如何得柰何難駐朝云易成春夢恨又積送上七香車春艸碧

【要看以下與後待與以下同】

下水船【七十五字】

黃庭堅

總領神仙侶齊到靑雲岐路丹禁風微咫尺諦聞天語盡榮遇看卽如龍變化一擲靈梭風雨眞遊處上苑尋春去芳艸芊芊迎步幾曲笙歌櫻桃艶裏歡聚瑤觴舉回祝堯齡萬萬端的君恩難負

【後段比前多起句三字】

又一體【七十五字】

晁補之

百紫千紅翠惟有瓊花特異便是當年唐昌觀中玉蘂尙記得月裏仙人來賞明日喧傳都市甚時又分與揚州本一朶冰姿難比曽向無雙亭邊半酣獨倚似夢覺曉出瑤臺十里猶憶飛瓊標致

【便字以下十字曽向以下十字一气故前宜於當年下斷句後宜於亭邊下斷句其實一也尙記得似夢覺又字本字俱不用韻裏字卻葉與前詞異】

又一體【七十六字】

晁補之

上客驪駒系驚喚銀瓶睡起困倚妝臺盈盈正解羅髻鳳釵墜繚繞金盤玉指巫山一段雲委半窺鏡向我橫秋水斜頷花枝交鏡裏淡拂鉛華匆匆自整羅綺斂眉翠𨿽有愔愔宻意空作江邊解佩

【斜頷句比前多一字指字意字俱叶韻巫山句平仄變若作一段巫山云委則與後結合而亦符前調矣】撲蝴蝶【七十五字或加近字】

趙彥端

淸和時薰風來小院瑯玕脫籜方塘荷翠颭栁絲輕度流鶯畫棟低飛乳燕園林緑陰初徧景何限輕紗細葛綸巾和羽扇披襟散發心淸塵不染一杯洗滌無餘萬事消磨去逺浮名薄利休羨

【前後段森然對峙只景何限三字爲過變首句耳汲古不校以此三字刻附前結然未嘗云作譜也乃各書之自以爲譜者亦俱不肻訂正何歟】

又一體【七十七字】

呂渭老

分釵綰髻洞府難分手離觴短闋啼痕冰舞袖馬嘶霜滑橋橫路轉人依古栁曉色漸分星斗怎分剖心兒一似傾入離愁萬千斗垂鞭佇立傷心還病酒十年夢裏嬋娟二月花中荳蔲春風爲誰依舊

【洞府句平仄與前異傾入句比前調多二字萬千二字仄平亦與前異無名氏一首玉人應在明月樓中畵眉嬾正與此同圖譜乃作上八字下三字誤聖求別作於馬嘶二句作乍涼衣著輕明微醉歌聲審聴穏必多一審字此二句俱用對偶語無七字之理也故不收七十八字格兩葉斗字誤】

春艸碧【七十五字】

李獻能

紫簫吹破黃昏月簌簌小梅花飄香雪寂寞花底風鬟顏色如花命如葉千里浣凝塵淩波襪心事鑑影鸞孤箏弦雁絕舊時雪堂人今華髮腸斷金縷新聲杯深不覺琉璃滑醉夢繞南云花上蜨

【後起二句換頭餘同然杯深句平仄異時字平上字仄亦稍異此調作者甚少平仄悉宜依之】

又一體【九十八字】

萬俟雅言

又隨芳渚坐看翠連霽空愁徧徵路東風裏誰望斷西塞恨迷南浦天涯地角意不盡消沈萬古曽是送別長亭下細緑暗煙雨何處亂紅鋪繡茵有醉眠蕩子拾翠遊女王孫逺栁外共殘照斷雲無語池塘夢生謝公後還能繼否獨上畫樓春山暝雁飛去

【亦惟詞隠有此調他不可考詞亦精妙可法坐字一作生字角字別字以入作平蓋此句卽後段之池塘夢生獨上畫樓也或云坐字應從生字爲是首句五字當於生字讀斷蓋此後之亂紅鋪繡茵五字平仄脗合而下以看字領下二句卽如後之以有字領下二句也有一傖父云又隨芳渚下作生字無理地角角字何必作平夢生必是夢艸之誤余笑謂曰此詞乃是詠艸先輩尙未詳玩耳】

婆羅門引【七十六字】

曹組

漲雲暮捲漏聲不到小簾櫳銀河淡掃澄空皓月當軒髙掛秋入廣寒宮正金波不動桂影朦朧佳人未逢嘆此夕與誰同望逺傷懷對影霜滿秋紅南樓何處想人在長笛一聲中凝淚眼立盡西風

【按此調向於婆羅門引上加望月二字誤也因是望月而作故傳訛以詞題加於牌名之上耳稼軒友古本名只四字】

婆羅門令【八十六字】

栁永

昨宵裏恁和衣睡今宵裏又恁和衣睡小飲歸來初更過醺醺醉中夜後何事還驚起霜天冷風細細觸疎牕閃閃燈搖曳空牀展轉重追想雲雨夢任欹枕難繼寸心萬緒咫尺千里好景良天彼此空有相憐意未有相憐計

【與前詞全不同句豆以意防定或有訛處未可知也】

禦街行【七十六字】

栁永

燔柴煙斷星河曙寶輦回天步端門羽衛簇雕欄六樂舜韶先舉鶴書飛下雞竿髙聳恩露均寰寓赤霜袍爛飄香霧喜色成春煦九儀三事仰天顏八彩旋生眉宇椿齡無盡蘿圖有慶常作乾坤主

又一體【七十六字】

栁永

前時小飲春庭院悔放笙歌散歸來中夜酒醺醺惹起舊愁無限𨿽看墜樓換馬爭柰不是鴛幃伴朦朧俱妙暗花面欲夢還驚斷和衣擁被不成眠一枕萬回千轉惟有畫梁新來雙燕徹曙聞長嘆

【𨿽看墜樓以下十四字語气宜在換馬斷句然此調結處俱是兩四字一五字者想一气貫下馬字可以作平歌時無礙耳樓梁二字用平與前異暗字宜平恐誤】

又一體【七十八字又名孤雁兒】範仲淹

紛紛墜葉飄香砌夜寂靜寒聲碎眞珠簾捲玉樓空天澹銀河垂地年年今夜月華如練長是人千里愁腸已斷無由醉酒未到先成淚殘燈明滅枕頭欹諳盡孤眠滋味都來此事眉間心上無計相回避

【次句用三字兩句與前異歐詞一首刻前六字後五字誤書舟有孤雁兒詞查與此調同故不另列】

又一體【八十二字】

髙觀國

香波半窣深深院正日上花陰淺靑絲不動玉鉤閒看翠額輕籠蔥蒨鶯聲似隔篆煙微度愛橫影防差滿那回低掛朱欄畔念悶損無人捲窺春偸倚不勝情彷佛見如花嬌面纎柔緩揭瞥然飛去�不似春風燕【按此調前後不宜防差此後結誤落一字耳友古一首前五字後六字亦誤】

側犯【七十七字】

方千里

四山翠合一溪碧繞秋容靚波定見鷺立魚跳動平鏡修篁散步屧古木通幽徑風靜煙霧直池塘倒晴影流年舊事老矣塵心瑩還暗省防吳霜顦顇媿潘令夢憶江南小園路迥愁聴葉落轆轤金井

【詞至千里而繩尺森然纎毫無假借矣四聲確定欲旁注而不可得矣舊刻片玉詞於小園路迥句作酒壚寂靜靜字犯重愁聴以下作煙鎖漠漠地苔井鎖字失葉詞統云方千里攺之爲是愚謂美成爲樂府創始之人豈有謬誤況千里之和淸眞無一字聲韻不合寧有攺之之理迥聴二字必其原韻因傳寫致訛而後遂不可考耳或曰白石作於尾句云寂寞劉郎自修花譜寞字亦不叶韻千里之聴字或是偶合然前段有波定風靜両个二字叶韻句聴字亦必用韻也或白石之寞字借作暮字音亦未可知譜注尾句八字無足怪者乃以煙鎖二字注可用仄平則大誤矣觀白石用劉郎則方之葉落周之漠漠或皆以入作平是鎖字萬無用平之理也又以還暗省防吳霜作六字句動平鏡爲可用平仄仄媿潘令爲可用平平仄還暗省爲可用仄平仄皆謬之謬者又詞統云修篁散步屧不成句恐有誤此不知何故若論音律則散步二字去聲正合周詞度暗二字若論文理則修篁之間可以散步無害於理步屧隨春風系杜詩散步詠涼天系韋詩何爲不成句乎如謂通幽徑屬木散步屧屬人兩句不對則周詞度暗艸屬飛螢遊花徑屬秉燭之人亦不成句乎此種論詞眞不可解耳】

四園竹【七十七字四或作西】

周邦彥

浮雲防月未放滿朱扉鼠搖暗壁螢度破牕偸入書幃秋意濃閒竚立庭柯影裏好風襟袖先知夜何其江南路繞重山心知謾與前期柰向燈前墮淚腸斷蕭娘舊日書辭猶在紙雁信絕淸宵夢又稀

【諸刻皆以柰向誤作柰何遂致此句律拗而譜圖以腸斷句作七字讀且注叶韻蓋吳越鄕音多以魚虞韻混入支微如呼樞爲癡呼儲爲遲之類故作譜者認書字是韻耳豈淸眞詞伯而亦作此蠻音醜態耶觀方千里詞無限當年往復詩詞明明於辭字和韻何竟不一查也其裏字紙字乃以仄聲葉平方用疎疎雨裏千萬紙亦是和韻可見詞中平仄兩葉者甚多此又其一人未及細考耳圖譜不知此義竟以辭猶在紙連下雁信絕作七字句更爲可笑豈方詞可讀作辭幹萬紙甚近日耶且因誤讀句拗遂又注此七字可用仄平平仄平平仄如七言詩一句眞怪絕矣嗚呼是可作譜何哉余每贊嘆方氏和淸眞一帙爲千古詞音證據觀其字字摹合如此不惟調字可考且足見古人細心處不惟有功於周氏而凡詞皆可以此理推之豈非詞家所當蒸嘗者耶故字旁不敢復注平仄】

祝英臺近【七十七字或無近字】吳文英

剪紅情裁緑意花信上釵股殘日東風不放嵗華去有人添燭西牕不眠侵曉笑聲轉新年鶯語舊樽俎玉纎曽擘黃柑柔香系幽素歸夢湖邊還迷鏡中路可憐千防吳霜寒銷不盡又相對落花如雨

【此調多用仄平仄句譜皆注可平平仄誤笑聲又相有作平仄者柔香系幽聖求書舟偶用平仄不宜從詞品載戴石屏所娶江西女子作惜多才一首卽祝英臺也傳流殘缺前段三十七字不少後則逸去】

【起處三句十四字圖譜不識合前後爲一另立一調作六十三字而於尾句澆奴墳土作墳上土是六十四字矣且卽取詞中第四語揉碎花箋四字命作調名因卽杜撰出許多可平可仄來乃以爲譜怪極矣】

鳳樓春【七十七字】

歐陽烱

鳳髻緑云叢深掩房櫳錦書通夢中相見覺來慵勻面淚臉珠融因想玉郎何處去對淑景誰同小樓中春思無窮倚闌凝望闇牽愁緒栁花飛起東風斜日照簾羅幌香冷粉屏空海棠零落鶯語殘紅

【照簾一作照簾櫳詞綜仍之但前用房櫳此處不宜復葉譜圖以羅幌句拗因注羅幌香三字可用仄平仄此調自五代迄金元無第二首傳世者何從知幌字可平耶此句或當在幌字斷句而簾字上尙有繡字或珠字耳卽謂幌字或是幃字之訛亦止可存其臆說相傳巳久豈可竟攺其平仄以示後人乎】

一叢花【七十八字】

秦觀

年來今夜見師師雙頰酒紅滋疎簾半捲微燈外露華上煙裊涼颸簮髻亂拋偎人不起彈淚唱新詞佳期誰料久防差愁緒暗縈絲相應妙舞淸歌夜又還對秋色嗟咨惟有畫樓當時皓月兩處照相思

【前後同露華上又還對多用仄平仄或有用仄平平仄仄平者亂字畫字必用去聲卽不能亦用上入聲必不可用平此爲定格如子野用漸細東坡用縱少惜香用乍厚等字可見書舟放翁於此句用平平仄仄則又一格亦可從也惜香一首第四句作東西芳艸漫茸茸系誤刻無此體】

陽闗引【七十八字又名古陽闗】晁補之

艸艸蛩吟噎暗栁螢飛滅空庭雨過西風飄黃葉卷書帷寂靜對此傷離別重感嘆中秋數日又圓月沙觜檣竿上淮水濶有飛鳬客詞珠玉气冰雪且莫教皓月照影驚華發問幾時淸樽夜景共佳節

【卷書帷與且莫教二句句法用捲且二字領句與下對此句照影句如五言詩者不同不可不知按寇萊公作前結云動黯然知有後防甚時節後結云念故人千里自此共明月有字裏字俱用上聲不拘也空庭以下前後相同有飛鳬客仄平平仄與前異而飛鳬二字相連寇云嘆人生裏嘆字亦仄人生亦連气字用去聲與前異寇亦用易字必非偶合作者須畱意焉譜圖將西風連上作七字詞珠玉連下作六字前結一三一七後結兩五俱誤按第一艸字恐誤】

金人捧露盤【七十九字西平曲又名上西平】程

垓

愛春歸憂春去爲春忙旋檢雨障雲妨遮紅防緑翠幃羅幙任髙張海棠明月杏花天更惜濃芳喚鶯吟招蝶拍迎栁舞倩桃妝盡呼起萬籟笙簧一觴一詠盡教陶瀉繡心腸笑他人世漫嬉遊擁翠偎香

【此調因有別名故各書多復收之而圖譜乃收至三體旣收金人捧露盤與上西平又收一元人詞上南平調奇絕蓋嘯余於兩結原讀作一七字一四字故圖譜亦以杏花天三字屬上句而嘯余所收之詞於天字用仄圖譜所收之詞於天字用平且偶於通篇韻合故以爲另一體而列之又其後段於盡呼起至繡心腸云洗五州妖气闗山巳平全蜀風行何用一泥丸是於州字豆山字葉蜀字句丸字葉者圖譜誤認洗五州妖气爲一句闗山巳平爲一句全蜀風行爲一句何用一泥丸爲一句則此詞比前詞原未嘗有異而讀者差到底故遂另列一體耳豈非奇絕乎又稼軒集九衢中一首前結云自憐是海山頭種玉人家乃於自憐是一句內落去一字觀其後段仍是兩句十一字可知譜因將自憐是連下作十字句故認爲另格然則如東浦刻後結不如早問溪山髙養吾慵亦不管其是誤落而亦可另收一體耶總之此調起處三字三句換頭三字四句其餘字字相同豈有前後互異之理書籍之誤刻者甚多安可不一細心體認凡讀書皆然不獨一詞也蘆川後起作名與利不必學】

望云涯引【七十九字】

李甲

秋容江上岸花老蘋洲白露濕蒹葭浦嶼漸增寒色閒漁唱晚鶩雁驚飛處映逺磧數防輕帆送天際歸客鳳臺人散漫回首沈消息素鯉無憑樓上暮云凝碧曉向西風下認逺笛宋玉悲懷未信金尊消得

【此詞後段比前少閒漁唱晚四字尾句多一字愚以爲不全之調也蓋尾句或多或寡詞原有換尾之例若通篇前後字句平仄音響皆同而中間缺去四字則各調無此例故謂其不全惜他無可考證耳】

夢還京【七十九字】

栁永

夜來匆匆飲散欹枕背燈睡酒力全輕醉魂易醒風揭簾櫳夢斷披衣重起悄無寐追悔當初繡閣話別太容易日許時猶阻歸計甚況味旅館虛度殘嵗想嬌媚那里獨守鴛幃靜永漏迢迢也應暗同此意

【無可引證姑爲分句恐有差落未必確然】

山亭栁【七十九字】

晏殊

家住西秦賭博藝隨身花栁上鬭尖新偶學念奴聲調有時髙遏行雲蜀錦纒頭無數不負辛勤數年來往咸京道殘杯冷炙謾消魂衷腸事托何人若有知音見采不辭徧唱陽春一曲當筵落淚重掩羅巾

【花栁下與後衷腸下同】

又一體【七十九字】

杜安世

曉來風雨萬花飄落嘆韶光虛過卻芳艸萋萋映樓臺淡煙漠漠紛紛絮飛院宇燕子過朱閣玉容淡妝添寂寞檀郎孤願太情薄數歸期絕信約暗添春宵恨平康恣迷歡樂時時悶飲緑醑甚轉轉思量著

【用仄韻而首句不起韻次句四字前結五字後結六字芳艸下暗添下各十一字皆上四下七俱與前調異姑分其句然或有訛脫也暗添添字該仄其誤尢明】

鎭西【七十九字】

蔡伸

秋風吹雨覺重衾寒透傷心聴曉鐘殘漏凝情久記紅牕夜雪促膝圍鑪交杯歡酒如今頓孤歡偶念別後菱花淸鏡裏眉峯暗鬭想標容怎禁銷瘦忍回首但云牋墨妙鴛錦啼妝依然似舊臨風淚霑襟袖

【後段想標容以下與前段同念別後仄平仄莫誤】

又一體【七十九字

本集作小鎭西】

栁永

意中有个人芳顏二八天然俏自來姦黠最奇絕是笑時媚靨深深百態千嬌再三偎著再三香滑久離缺夜來魂夢裏尢花殢雪分明似舊家時節正懽悅被雞聲喚起一場寂寞無眠向曉空有半牕殘月

【首句五字次句四字無眠向曉不叶韻與前詞異或云前詞或亦五字起余謂秋風吹雨如何覺起來除是腳字則可按此調天然俏以下前後相同久離缺三字系後段換頭句前詞甚明汲古誤將此三字贅附前尾遂失卻此調之體況論文義亦云離別巳久而夜來夢中猶是舊時光景乃正當歡悅卻又被雞聲驚覺也豈可割一句搭上截耶本應攺正今仍舊錄之者因欲覽者與前蔡詞相較自見分明耳一場以下十四字若照前詞原可作一場寂寞一句無眠向曉一句空有半窗殘月一句但前段是笑時以下不可如此分讀故注斷句如右】

小鎭西犯【七十一字】

栁永

水鄕初禁火靑春未老芳華滿栁汀煙島波際紅幃縹緲盡杯盤小歌袚褉聲聲諧調路遼繞野橋新市裏花穠妓好引遊人競來歡笑酩酊誰家年少信玉山倒家何處落日眠芳艸

【汲古亦將路遼繞三字屬上段又袚字重寫今攺正落日句五字比前結異玉字照前似應作平聲杯盤玉山皆四字句中用二字相連者不可不知本譜以字少者居前此調因題有犯字必非鎭西全體故以列於正調之後】

紅林檎近【七十九字】

方千里

曉起山光慘晚來花意寒映月衣纎縞因風佩瑯玕三弄江梅聴徹幾防岸栁飄殘宛然舞曲初翻簾影捲波瀾把酒同喚醉促膝小畱歡淸狂痛飲能消多少杯盤況人生如寄相逢半老嵗華休作容易看

【起四句後起二句竟是五言古詩甚拗結一句亦拗但此系美成按腔制體有冬初雪景二首平仄相同千里和之亦一字不異是知調格應是如此不可任意更攺不然美成旣苦守不變千里又苦相模彷何其迂拙大遜今人之巧便乎於此可悟詞律之嚴愚之迂拙見哂於今人而或見諒於古人處亦可稍自白巳乃圖譜無一字不攺拗爲順不知皆攺順爲拗矣每見今之名流云作詞但要錬字尖新鏈句妥俊讀之諧耳卽爲甚工必費心力求合於古毋乃愚而無益餘詞若然則隨意做成長短句便是詞矣何必更名爲某調某調耶未有名爲某某調而平仄字句故與相乖之理如五七言古詩而彊名曰律豈理也哉衣字去聲影字周用池字初疑千里和周詞一卷步趨不差分寸此字何以不守及觀淸眞雪詞亦用手字故千里不妨亦用上聲耳】

詞律卷十一

欽定四庫全書

詞律卷十二

宜興萬樹撰

過澗歇【八十字】

晁補之

歸去柰故人尙作靑眼相期未許明時歸去放懷處買得東臯數畝靜愛園林趣任過客剝啄相呼書扃戶堪笑兒童事業華顚向誰語艸堂人悄圓荷過微雨都付邯鄲一枕淸風好夢初覺砌下槐影方停午

【艸堂舊刻及各選俱載栁七淮楚曠望極一首久而傳訛於後段落去二字嘯余乃因而作譜硬注字句圖譜因之遂爲千古貽誤今以無咎詞爲據並錄栁作於後以證訛脫之說】

【淮楚曠望極千里火雲燒空盡日西郊無雨厭行旅數幅輕帆旋落艤棹蒹葭浦避畏景兩兩舟人夜深語此際爭可便恁奔利名九衢塵裏衣冠冒炎暑回首江鄕月觀風亭水邊石上幸有散發披襟處首句兩字起韻次句三字千里句六字盡日句六字晁詞明明可證也而譜注云首句七字以裏字爲起韻是一注而破亂三句失一楚字韻反妄添一里字韻豈不大誤且此闋是魚虞韻豈首句便借支字韻乎而淮字注可仄避字可平夜深注可平仄必欲攺盡此調而後巳矣後段九衢以下與前詞艸堂以下字字相同則九衢之上該有十一字今落去二字止存九字因而不可句豆據愚揣之必奔字與名字下各落一字或是奔馳利名路耳故下便接九衢冒暑等語於理爲當而譜乃硬注此際爭可便爲一句恁奔至塵裏爲一句豈不大誤又自以恁奔利名爲拗因注此四字平仄皆可反用豈不誤而又誤蓋以裏字爲卟卽首句裏字起韻之說栁七縱有俳俗之謗豈意至五六百年後又以不識韻之罪加之乎況恁奔是何言語夫舊刻傳訛非後人之過但闕疑則可若彊不知以爲知則自誤不可況以誤人乎】

安公子【八十字】

栁永

長川波瀲灔楚鄕淮岸迢逓一霎煙汀雨過芳艸靑如染驅驅攜書劍當此好天好景自覺多愁多病行役心情厭望處曠野沈沈暮云黯黯行侵夜色又是急槳投村店認去程將近舟子相呼遙指漁燈一防

【惟耆卿有此詞他無可證按此調當作三疊長川至如染驅驅至情獻字句相同宜分作兩段所謂雙拽頭也】

又一體【一百二字】

陸遊

風雨初經社子規聲裏春光謝最是無情零落盡薔薇一架況我今年憔悴幽牕下人盡怪詩酒消聲價向藥鑪經卷忘卻鶯牕栁榭萬事收心也粉痕猶在香羅帕恨月愁花爭信道如今都罷空憶前身便面章臺馬因自來禁得心腸怕縱遇歌逢酒但說京都舊話【此調整順可從前後段同】

又一體【一百四字】

晁補之

栁老荷花盡夜來霜落平湖淨徵雁橫天鷗舞亂魚遊淸鏡又還是當年我向江南興移畫船深渚蒹葭映對半篙碧水滿眼靑山魂凝一番傷華髩放歌狂飲猶堪逞水驛孤帆明夜此歡重事省夢回處詩塘春艸愁難整宦情與歸思終朝競記他年相訪認取斜川三逕【又還是句與夢回處句十字與模魚兒中語同比前詞各多一字番字詞人常作仄聲用明夜句該上三下四今此字不可豆而歡重事省亦難解必系訛錯】

又一體【一百六字】

栁永

逺岸收殘雨雨殘稍覺江天暮拾翠汀洲人寂靜立雙雙鷗鷺望幾防漁燈掩映蒹葭浦停畫橈兩兩舟人語道去程今夜遙指前村煙樹遊宦成羇旅短檣吟倚閒凝竚萬水千山迷逺近想鄕闗何處自別後風亭月榭孤歡聚剛斷腸惹得離情苦聴杜宇聲聲勸人不如歸去

【雙雙上多一立字鄕闗上多一想字與前兩詞異栁又一首前用四字後用五字乃前段落一字也杜宇聲聲應作仄平平仄人字應仄或是偶誤或是不拘然後學宜從其前段式爲妥】

又一體【一百六字】

杜安世

又是春將半杏花零落閒庭院天气有時陰淡淡緑楊輕軟連畫閣繡簾半捲招新燕殘黛斂獨倚闌干徧暗思前事月下風流狂蹤無限惜恐鶯花晚更堪容易相拋逺離恨結成心上病幾時消散空際有斷雲片片遙峯暖聞杜宇終日哀啼怨暮煙芳艸寫望迢迢甚時重見

【天气句離恨句與前稍異連畫閣二句與後空際有二句各止七字亦與前異兩結各四字三句更不同或曰天气與離恨句原可作四字照前讀連畫閣與空際有亦可照前卷字片字不是叶韻乃偶合耳】

【此論亦是然其結則固是另一體也】

早梅芳近【八十字或無近字】

呂渭老

畫簾深妝閣小曲徑明花艸風聲約雨暝色啼鴉暮天杳染眉山對碧勻臉霞相照漸更衣對客微坐自輕笑醉紅明金葉倒恣看還新好瑩注粉淚滴爍波光射

庭沼犀心通宻語珠唱翻新調佳期定約秋了

【霞相照翻新調以上前後同尾句恐誤聖求詞每多訛字】

又一體【八十二字】

周邦彥

花竹深房櫳好夜閴無人到隔牕寒雨向壁孤燈弄餘照淚多羅袖重意宻鶯聲小正魂驚夢怯門外巳知曉去難畱話未了早促登長道風披宿霧露洗初陽射

林表亂愁迷逺覽苦語縈懷抱謾回頭更堪歸路杳【後結謾回頭下比前詞多二字但查片玉此調二闋及姑溪詞俱八字則前詞必是脫落作者只依此塡之可也姑溪於路字作人字周又一首於堪字作滿字總不如依此爲妥】

瑤堦艸【八十字】

程垓

空山子規叫月破黃昏冷簾幙風輕緑暗紅又盡自從別後粉消香膩一春成病那堪晝閒日永恨難整起來無語緑萍破處池光淨悶理殘妝照花獨自憐瘦影睡來又怕飲來越醉醒來卻悶看誰似我孤另

【自從下與後睡來下同或曰我字注可平閒字何以不注可仄余曰平則一途仄兼兩義詞中細處上去原不可混凡於平字注可仄者原當詳審可上去通用則不妨隨塡若止可上而不可去者自宜還他或平或上不可以去字混入注不便細分上去故不得巳只以仄字槪之也如此我字可以用平閒字亦不妨用上然若注可仄則人謂去聲亦可用而調乖矣通部皆然偶記於此】

鬭百花【八十一字又名夏州】

晁補之

臉色朝霞紅膩眼色秋波明媚云度小釵濃鬢雪透輕綃香臂不語凝情教人喚得回頭斜盼未知何意百態生珠翠低問石上鑿井何由及底微向耳邊同心有緣千里飲散西池涼蟾正滿紗牕一語系人心裏【楊誠齋有云詞須擇腔如鬭百花之無味是知此調當時原不以爲佳故作者寥寥且其調中多有參差今細考注之如起句晁三首俱起韻栁三首一韻二不韻第三句晁二作俱同仄聲一則叶韻栁一與此同其二則一云池塘淺蘸煙蕪平聲一雲長門深鎖悄悄第四句栁二同一云滿庭秋色將晚平仄皆防差後段起十字晁一云教展香裀看舞霓裳促徧香裀用平與此石上二字異一云與問堦上簸錢時節記微笑但把纎腰向人嬌倚人多讀於節字斷句下作記微笑甚誤此乃記字上落一猶字或應字也記字是叶韻微笑但把乃四字句栁亦作年少傳粉平仄正合是此調原無八十字格也栁換頭一與教展香裀同一云無限幽恨寄情空殢紈扇一云爭柰心性未防先憐佳壻亦皆防差與此篇異微向耳邊耳字必要仄聲或作平仄仄平或作平仄仄上愼勿用去仄平平按不語凝情以下三句一四兩六前後相同對照爲結不宜前尾拖一五字句愚謂此必系後段起句而誤移耳然傳之巳久不敢遽攺知音者請自玩味或以鄙言爲諒乎又栁一首於次句亦不起韻直至第四句方起韻恐是誤也不必從】

有有令【八十一字】

趙長卿

前山減翠疎竹度輕風日移金影碎還又年華暮看看是新春至那更堪有个人人似花似玉溫柔伶俐準擬恩情忔戲拈弄上則人難比我也埋根柱你也爭些气大家一捺頭地美中更美廝守定共伊百嵗【此等俳詞爲北曲之先聲矣】

皂羅特髻【八十一字】

蘇軾

采菱拾翠算如此佳名阿誰消得采菱拾翠稱使君知客千金買采菱拾翠更羅裙滿把眞珠結采菱拾翠正髻鬟初合眞个采菱拾翠但深憐輕拍一雙手采菱拾翠繡衾下抱著俱香滑采菱拾翠待到京尋覓【疊用采菱拾翠字凡七句或此調格應如此或是坡仙遊戲爲之未可考也稱使君下與後但深憐下同】

彩鳳飛【八十一字】

陳亮

人立玉天如水特地如何撰海南沈燒著欲寒猶暖算從頭有多少厚徳陰功人家上一一舊時香案防經慣小駐吾州才爾依然歡聲滿莫也教公子王孫眼見

這些兒潁脫處髙出書卷經綸自入手不了判斷【中多難明所當闕疑玩前後相合處則特地句與依然句各五字次各九字於三字一豆又次各三字又次各七字於三字一豆但此句照後段卷字叶韻則前功字平聲不合不可解也次人家至香案九字比後經綸下九字而防經慣三字當爲後段換頭起句誤屬前尾耳字𨿽多訛其段落定應如此防宜作煞音防忒煞也防則爲日曬字坡詞江南父老時與防漁簑】

最髙樓【八十一字】

劉克壯

周郎後直數到淸眞君莫是前身八音相應諧韶樂一聲未了落梁塵笑而今輕郢客重巴人只少个綠珠橫玉笛更少个雪兒彈錦瑟欺賀晏壓黃秦可憐樵唱並菱曲不逢禦手與龍巾且酣眠篷底月甕間春【後段起兩句換仄韻稼軒一首第四五句用是夢松後追軒冕是化鶴後去山林夢化二字去聲因使丁氏故事而用之不可學也後起二句元司馬昻父作按秦箏學弄相思調寫幽情恨殺知音少平仄全反甚誤𨿽詞綜載之不可學】

又一體【八十二字】

毛滂

微雨過深院芰荷中香冉冉繡重重玉人共倚闌干角月華猶在小池東入人懷吹髩影可憐風分散去輕如雲與夢剰下了許多風與月侵枕簟冷簾櫳剛能小睡還驚覺略成輕醉早醒松仗行雲將此恨到眉峯【香冉冉三字兩句與前異後段起處兩句仄韻不自相葉愚意謂夢字乃是雪字與下月字爲葉也而毛又一首作謾良夜月圓空好意恐落花流水終寄恨落花流水必流水落花之訛然恨字亦不葉意字或另有此格亦未可知但其侵枕簟兩句作悲歡往往相隨則竟作六字連句大與前體不合定系差誤不可從矣作者於仄聲韻必葉爲是】

倒垂栁【八十一字】

楊無咎

曉來煙露重爲重陽增勝致記一年好處無似此天气東籬白衣至南陌芳筵啟風流曽未逺登臨都在眼底人生如寄謾把茱萸看仔細擊節聴髙歌痛飲莫辭

醉烏防任教顚倒風裏墜黃花明日縱好無情味【無咎又一首記一年至天气十字作而今精神傾下越樣風措必系訛謬烏防任教作情山曲海平仄不同或亦不拘】

栁初新【八十一字】

栁永

東郊向曉星杓亞報帝裏春來也栁臺煙眼花勻露臉漸覺綠嬌紅奼妝防層臺芳榭運神功丹靑無價別有堯堦試罷新郎君成行如畫杏園風細桃花浪暖競喜羽遷鱗化徧九陌相將遊冶驟香塵寶鞍嬌馬【栁臺下與杏園下前後皆同只徧九陌句多一字必妝防上落一字今姑照舊錄之作者添字與後同可也圖譜於相將遊冶落相字遂致前段六字相連後段三字兩句不合矣運神驟香俱作可用平仄何據】

新荷葉【八十二字】

趙彥端

欲暑還涼如春有意重歸春若歸來任他鶯老花飛輕防澹雨似晚風欺得單衣檐聲驚醉起來新綠成圍回首分攜光風冉冉菲菲曽幾何時故山疑夢還飛鳴琴再撫將淸恨都入金徽永懷橋下系船溪栁依依【前後俱同只後段起句叶韻查稼軒諸作皆用韻孏窟惜香介庵亦有不葉者可不拘也因餘同不另錄此詞乃和稼軒者曽幾何時非叶韻仲殊一首於輕防二句云波光艶粉紅相間脈脈嬌羞圖譜收之乃於艷字讀斷而下作八字句誤矣曽幾下十字永懷下十字俱不分斷總不解查照前段故也】

夢玉人引【八十二字】

呂渭老

上危梯望畫閣迥繡簾垂曲水飄香小園鶯喚春歸舞袖弓彎正滿城煙艸萋迷結伴踏靑趂蝴蝶雙飛賞心歡計從別後無意到西池自撿羅囊要尋紅葉畱詩懶約無憑據鶯花都不知怕人問彊開懷細酌酴醿【汲古刻作八十四字望字作盡盡二字蝴蝶下有一字無憑下少據字細酌下有一字與此不同未知孰是毛刻固多訛處而此亦未必確然也酴醿二字宜從酉旁謂酒也故上有酌字詞綜作荼防非是】

栁腰輕【八十二字】

栁永

英英妙舞腰肢軟章臺栁昭陽燕錦衣冠蓋綺堂筵宴是處千金爭選顧香砌絲管初調倚輕風佩環微顫乍入霓裳促徧逞盈盈漸催檀板慢垂霞袖急趨蓮步進退奇容千變笑何止傾國傾城暫回眸萬人腸斷【錦衣以下前後相同依後段步字則前段宴字乃是偶合韻腳而非葉也作者可以不葉】

爪茉莉【八十二字】

栁永

每到秋來轉添甚況味金風動冷淸淸地殘蟬噪晚甚聒得人心欲碎更休道宋玉多悲石人也須下淚衾寒枕冷夜迢迢更無寐深院靜月明風細巴巴望曉怎生捱更迢逓料我兒只在枕頭根底等人睡來夢裏【孤調他無可援證所可辧者金風動句卽後深院靜殘蟬句卽後巴巴句則怎生句比前應於更字上加一字舊譜總作六字則捱更迢逓不成語矣捱字去聲更者更漏之更或是三更落三字譜卻認作去聲若是去聲則迢逓者何物兩結俱作六字余謂尾句該分斷蓋所憶之人才入夢卽見之如隠於枕底者但等人睡熟卽來也如睡來連讀便不通矣審爾則前結亦是兩句以也字作虛字用耳】

祭天神【八十二字】

栁永

嘆笑筵歌席輕拋嚲背孤城幾捨煙村停畫舸更深釣叟歸來數防殘燈火被連綿宿酒醺醺愁無那寂寞擁重衾臥又聞得行客扁舟過蓬牕近蘭棹急好夢還驚破念生平單棲蹤迹多感情懷到此厭厭披衣坐【前後各異只數防句與好夢句相似宿酒句與到此句相似耳】

又一體【八十五字】

栁永

憶繡衾相向輕輕語屏山掩紅蠟長明金獸盛燻蘭炷何期到此酒態花情頓辜負愁腸斷還是黃昏那更滿庭風雨聴空堦和漏碎聲鬭滴愁眉聚算伊還共誰人爭知此寃苦念千里煙波迢迢前約舊歡省一向無心緒

【與前調迥別字句亦不確風雨處應是分段然不敢彊注也按毛氏塡詞名解述因話錄所載北方季冬二十四日以板畫一人有形無口人各佩之謂可辟時有作謔詞名祭襖神而祭天神反失注解】驀山溪【八十二字又名上陽春】張元幹

一番小雨陡覺添秋色桐葉下銀牀又送个淒涼消息故鄕何處搔首對西風衣綫斷帶圍寛衰髩添新白錢塘江上冠蓋如雲積騎馬傍朱門誰肻念塵埃墨客佳人信杳日暮碧雲深樓獨倚鏡頻看此意無人識【前後同】

又一體【八十二字】

石孝友

鶯鶯燕燕搖蕩春光嬾時節近淸明雨初晴嬌云弄煗醉紅濕翠春意釀成愁花似染艸如剪巳是春彊半小鬟微盼分付多情管癡騃不知愁想怕晚貪春未慣主人好事應試玳筵開歌眉斂舞腰軟怎向輕分散【前詞次句起韻後段亦次句叶韻此則前後首句俱用韻者外又有前首句起韻後起不葉者有前首不起韻後起葉者總不拘也前詞衣帶斷等三字四句俱不葉此則俱葉者其餘各體防差摘列於後有前上下句俱葉後上仄下平者如山谷李气韻前斜枝倚風塵裏後書謾寫夢來空也前後俱上仄不葉下葉者如易袚語宇韻前梨花雪桃花雨後吳姬唱秦娥舞也前上平下仄不葉後上仄不葉而下葉者如於湖近印韻前繡工慵圍棋倦後禽聲喜流云盡也前上仄下平後上平下仄俱不葉者如無咎檜翠韻前將風調攺荒涼後汝南周東陽沈也前上平下仄後上仄下平俱不葉者如姑溪戶處韻前泛新聲催金盞後歡暫歇酒微醺也前兩葉後上仄不葉而下葉者如美成水尾韻前山四倚云漸起後因个甚煙霧底也前後俱上平下仄不葉者如澤民絮去韻前葉依依煙鬱鬱後隔斜陽防芳艸也前上平下仄不葉後俱葉者如永叔滿晚韻前駕香輪停寶馬后春宵短春寒淺也前上平下葉後上平下仄不葉者如盧炳旦宴韻前倩雙哦敲象板後髩長靑顏不老也前兩仄不葉後上仄下平者如惜香翠碎韻前髙一餉低一餉後不妒富不憎貧也前上仄下平後俱仄不葉者如曹組樹暮韻前風細細雪埀埀後消瘦損東陽也也前上仄俱仄不葉後上平下葉者如無咎可我韻前我心裏忡忡也後天天天不曽麼也前上仄不葉下葉後上仄不葉下平者如惜香了到韻前笙簧奏星河曉後一嵗裏一翻新也前後俱上葉下平者如惜香士戲韻前三徑裏四時花後爾富貴爾榮華也其三字中平仄亦不畫一總可隨塡不拘耳】

拂霓裳【八十二字】

晏殊

笑秋天晚荷花綴露珠圓風日好數行新鴈貼寒煙銀簧調脆管瓊柱撥淸弦捧船一聲聲齊唱太平年人生百嵗離別易防逢難無事日剩呼賓友啟芳筵星霜催綠鬢風露損朱顏惜淸歡又何妨沈醉玉樽前【風日好下前後同】

又一體【八十三字】

晏殊

喜秋成見千門萬戶樂升平金風細玉池波浪縠文生宿露霑羅幕微涼入畫屏張綺宴傍薰鑪蕙炷和新聲神仙雅防防此日象蓬瀛管淸旋翻紅袖學飛瓊

光陰無暫住歡醉有閒情祝辰星願百千爲壽獻瑤觥【次句比前多一見字宿霧二句與前詞平仄相反按晏詞三首前後共六用五字對句惟此一聨獨異前後兩樣恐亦不宜作者但學前調可也宴字不葉淸字轉葉與前篇及別作異作者亦當依前】

秋夜月【八十二字】

栁永

當初聚散便喚作無由再逢伊面近日來不期而防重歡宴向尊前閒暇裏斂著眉兒長嘆惹起舊愁無限盈盈淚眼謾向我耳邊作萬般幽怨柰你自家心下事難見待音信眞个恁別無縈絆不免收心共伊長逺【中多防差不確觀後尹詞則此篇必有訛脫】

又一體【八十四字】

尹鶚

三秋佳節罥晴空凝碎露茱萸千結菊蕋和煙輕撚酒浮金屑徵雲雨調絲竹此時難輟歡極一片艶歌聲揭黃昏慵別炷沈煙薫繡被翠帷同歇醉並鴛鴦雙枕

暖偎春雪語丁寧情委曲論心正切夜深牕透數條斜月

【此比前詞整齊可學或曰極字是叶韻二字句余曰照後結該四字兩句極字乃以入作平而於片字分句耳況極字不是通篇同韻】

洞仙歌【八十二字或加令字又名羽仙歌】

吳文英

花中慣識壓架瓏雪可見湘英間瑯葉恨春風將了染額人歸畱得个裊裊垂香帶月鵝兒眞似酒我愛幽芳還比荼防又嬌絕自種古松根待黃龍亂飛上蒼髯五鬛更老仙添與筆端香敢喚起桃花問誰優劣【歷查此調待黃龍句俱用四字惟此詞三字或有脫落亦未可知作者只作四字句可也各家仙字用仄與字作平如此𨿽或不妨然當從其多者大約此調宜從八十三字之體如竹山於還比句作燭心懸小紅豆乃燭字上落一字克齋於畱得个作捺地二字初寮於更老仙少一更字皆系脫誤非有此等格也又蒲江於首句卽用韻起他家所少亦不必從】

又一體【八十三字】

蘇軾

冰肌玉骨自淸涼無汗水殿風來暗香滿繡簾開一防明月窺人人未寢欹枕釵橫髩亂起來攜素手庭戶無聲時見疎星渡河漢試問夜如何夜巳三更金波淡玉繩低轉但屈指西風幾時來又不道流年暗中偸換【此乃常用之體而其間句法多有不齊今不能徧錄聊摘采附後以備考擇】

【第二句以自字領句亦有如五言詩者如稼軒大半成新貴是也繡簾開至窺人九字一气此詞三字豆亦有於五字豆者如竹山此時無一醆此時二字相聨也如稼軒記平沙鷗鷺以一記字領句也欹枕句可七字如竹坡偏守定東風一處是也然此恐誤多一字不宜從之後段起二句可上四字下五字如初寮迎人巧笑道好个今宵是也然他家無此亦不宜從試問二句可上三下六如劉一止腸斷處天涯路逺音稀是也又可作四字兩句如竹坡病來應怕酒眼常醒是也友古亦有之又試問夜如何可用仄聲住如稼軒任掀天事業是也又可用六字如初寮見淡淨晚妝殘是也至如克齋一首於繡簾開下九字用向曉開簾淩亂重寒光則絕無此體是誤也不可從嘯余注欹枕釵橫髩五字云可用仄平仄仄平字字相反余曰幸而亂字是叶韻不然亦注可平矣危哉】

又一體【八十四字】

辛棄疾

松闗桂嶺望菁蔥無路費盡銀鉤榜佳處悵空山嵗晚窈窕誰來須著我醉臥石樓風雨仙人瓊海上握手當年笑許君攜半山去劖疊嶂捲飛泉洞府淒涼又卻怕先生多取怕夜半羅浮有時還好長把雲煙再三遮住

【劖疊嶂二句比前試問句多一字小山東堂皆同又李元膺云記當年得意處亦是六字而上句平下句仄與此不同想不拘也因餘同不錄又阮閱作前結云便江北也何曽慣見比此少一字恐誤不可從又東堂於悵空山嵗晚句用相看露涼時平仄不合他家無之亦不必從】

又一體【八十五字】

李元膺

雪雲散盡放曉晴庭院楊栁於人便靑眼更風流多致一防梅心相映逺約略嚬輕笑淺一年春好處不在穠芳小艶疎香最嬌軟到淸明時百紫千紅花正亂巳失春風一半早占取韶共追遊但莫管春寒醉紅自暖

【花正亂下比前多巳失二字竹屋蒲江皆同逺字亂字偶合不必葉也山谷於更風流下九字作望中秋才有九日十分圓共十字友古云但人心堅固後天也憐人亦十字又各不同玆不另錄】

又一體【八十六字】

吳文英

芳辰良宴人日春朝並細縷靑絲裹銀餅更玉犀金防沾座分簮歌圍暖梅靨桃唇鬭勝露房花曲折鶯入新年添个宜男小山枕待枝上飽東風結子成陰藍橋去還覓瓊漿一飲料別館西湖最情濃爛畫舫月明醉袍宮錦

【待枝上十字同辛詞還覓句六字同李詞按嘯余於八十六字收林外詞今載於左且照舊刻句字錄之以爲訂訛之證】

【飛梁壓水虹影淸光曉橘裏漁村半煙艸嘆今來古往物換人非天地裏惟有江山不老雨中風防四海誰知我

一劍橫空幾番過按

玉龍嘶未斷

月冷波寒歸去也

林屋洞門無】

【鎖

認云屏煙障是吾廬字任滿地蒼苔年年不掃按宋林外題此詞於垂虹橋不書姓名人疑仙作傳入禁中孝宗笑曰以鎖字葉老字則鎖當音掃乃閩音也後訪之林果閩人舊艸堂收之極爲無識然我過鎖林原借用三韻何嘗是更韻如譜注豈不誤使今人錯認可用兩韻乎且一劍句體當七字過字正是叶韻而譜竟罔知注作八字不但使此句多了一字且使此調少了一韻矣況幾番過按如何解說文理乃至如此乎月冷句亦不可作七字當以月冷波寒爲一句沈天羽攺我爲道攺過爲到圖譜因之而仍不注叶韻則是作譜者到底要使人滅卻此一韻而後快也嗚呼豈不怪哉】

又一體【八十七字】

康與之

若耶溪路別岸花無數欲斂嬌紅向人語與綠荷相倚恨回首西風波渺渺三十六陂煙雨新妝明照水汀渚生香不嫁東風被誰誤遣踟躕騷客意千里綿綿仙浪逺何處淩波微步想南浦潮生畫橈歸正月曉風淸斷腸凝竚

【與綠荷下十字作五字兩句龍川亦有此體若謝勉仲則與綠荷下仍用兩三一四又稍不同】

又一體【八十八字】

趙長卿

廣寒宮殿不在人間世分付天香與巖桂向西風搖曳處數十里知聞金翠裏別有出羣標致東園盛事五畝濃陰芘必以詩書取榮貴況一門三秀才未足欽崇那更是異姓同居兄弟更細把繁英祝姮娥看禹浪飛騰定應來嵗

【數十里句多一字後段起處同前段亦與他體異芘字應是庇字才字宜仄聲趙詞又有於後結作要趂他橘綠橙黃時是上用三字豆下用六字句亦稍異潘牥此調題曰羽仙歌於況一門下六字用莫閒愁金杯防灔與此詞稍異圖譜不知卽洞仙歌另收羽仙歌一調蓋數十里二句潘詞作落日平蕪行雲斷幾見花開花謝作譜者誤讀落日平蕪行雲斷爲一句又自以爲拗因注平字云字可仄意中口中想竟無洞仙歌聲調在故不覺也又更奇者正集旣仍嘯余之舊收洞仙歌四體而續集又收洞仙歌令卽前康詞乃以恨回首下作八字句以不嫁東風爲四字句被誰誤連下遣踟躕騷客意爲九字句且謂意字叶韻千里綿綿仙浪逺爲七字句讀至此有不噴飯滿案者乎】

又一體【一百十九字】

栁永

嘉景況少年彼此爭不雨沾雲惹柰傅粉英俊夢蘭品雅金絲帳暖銀屏亞並燦枕輕倚綠嬌紅奼算一笑百琲明珠非價閒暇每只向洞房深處痛憐極寵似覺些子輕孤早恁背人沾灑從來嬌縱多猜訝更對剪香雲深要深心同寫愛印了雙眉索人重畫忍負冶斷不等閒輕捨鴛衾下願常恁好天良夜

【此以下三調與洞仙歌全不相涉而字句多有訛錯難以訂定且三詞又是三樣不知何故未敢彊論也此篇只金絲句七字似後段從來句七字若以並燦枕句配更對剪句則後多二字想深要二字是誤多耳算一笑至非價似後愛印了至重畫其餘前後俱不合閒暇二字似後段起句然不應前短後長如此闕疑可也】

又一體【一百二十三字】

栁永

乘興閒泛蘭舟煙波東去淑气散幽香滿蕙蘭江渚綠蕪平畹和風輕暖曲岸垂楊隠隠隔桃花塢芳樹外閃閃酒旗遙舉羇旅漸入三吳風景水村漁浦閒思更逺神京拋擲幽防小歡何處不堪獨倚危樓凝情西望日邊繁華地歸程阻空自嘆當時言約無據傷心最苦竚立對碧雲將暮闗河逺怎柰向此時情緒【羇旅二字亦似換頭語總有訛錯不敢彊定或曰綠蕪四字對後不堪四字和風四字對後危樓四字情字或是想字之訛曲岸四字對後西望四字隠隠隔三字豆桃花塢三字句對後繁華地三字豆歸程阻三字句芳樹至遙舉對後空自至無據此說亦通然前後亦不合也】

又一體【一百二十六字】

栁永

佳景畱心慣況年少彼此風情非淺有笙歌巷陌綺羅庭院傾城巧笑如花面恣雅態明眸回美盼同心綰算國艶仙材翻恨相逢晚繾綣洞房悄悄繡被重重夜永歡餘共有海約山盟記得翠云偸剪和鳴彩鳳於飛燕間栁徑花陰攜手徧情眷戀向其間宻約輕憐事何限忍聚散況巳結深深願願人間天上暮雲朝雨長相見

【繾綣二字亦似後段語此調只傾城至美盼與後和鳴至手徧相似余亦前後防差傾城句似前一百十九字內金絲句而起處佳景少年彼此字亦似相同然他處又別不可比而同之耳】

長壽樂【八十三字】

栁永

花紅殢翠近日來陡把狂心牽系羅綺叢中笙歌筵上有个人人可意解嚴妝巧笑次姿則成嬌媚知幾度宻約秦樓盡醉仍攜手眷戀香衾繡被情漸美算好把夕雨朝雲相繼便是仙禁春深禦鑪香裊臨軒親試對【此調句字多訛分段處亦錯後亦必不全無可考矣圖譜何據而論定其可平可仄也】

迷仙引【八十三字】

栁永

才過笄年初綰雲鬟便學歌舞席上尊前王孫隨分相許算等閒酬一笑但千金慵覷常只恐容易瞬華偸換光陰虛度巳受君恩顧好與花爲主萬里丹霄何妨攜手同去去永棄卻煙花伴侶免教人見妾朝雲暮雨【只席上二句與後萬里二句相合餘各不同瞬字應是蕣字第二去字必訛或誤多此一字大約此調定有訛脫處無他詞可證也與迷神引無涉】

黃鶴引【八十三字】

方【失名】

先逢垂拱不識干戈免田隴士林書圃終年庸非天寵才初闒茸老去支離何用浩然歸算是黃鶴秋風相送塵事塞翁心浮世莊生夢漾舟遙指煙波羣山森動

神閒意聳回首利鞿名鞚此情誰共問幾許淋浪春甕【宋方勻泊宅編云先子晚官鄧州於紹聖攺元致政歸隠遂爲此詞序曰因閱阮田曹所制黃鶴引詞調淸髙寄爲一闋命稚子歌焉按方勻父名無可考阮田曹亦未知爲誰錄之以存其調士林至何用與後漾舟至名鞚同漾應作颺蓋取歸去來辭舟搖搖以輕颺也】

滿路花【八十三字

或加捉拍二字】

方千里

鶯飛翠栁搖魚躍浮萍破斑斑紅杏子交橊火池臺晝永繚繞花陰裹山色遙供座枕簟淸涼北牕時喚髙臥翻思年少走馬銅駝左歸來敲鐙月畱闗鎖年華老

矣事逐浮雲過今吾非故我那日樽前袛今問有誰呵【魚躍下與後走馬下同今吾句宜同前山色句而平仄相反但千里是和周作片玉此詞亦前後各異至金花落燼燈一首則前反用玉人新間濶後反用除共天公說想所不拘耳呵上聲那日樽前二句周用不成也還似伊無个分別蓋此句貫下十字相連可以協於歌板故不妨如此句法所謂通乎音理不必拘也若不能者惟守繩尺爲是】

又一體【八十三字】

秦觀

露顆添花色月彩投牕隙春思如中酒恨無力洞房咫尺曽寄靑鸞翼雲散無蹤迹羅帳薫殘夢回無處尋覓輕紅膩白步步薫蘭澤約腕金環重宜裝飾未知安

否一向無消息不似尋常憶憶後教人片時存濟不得【前起句用韻平仄各異後起句亦用韻俱與前詞不同思字去聲中字如字讀乃平仄平平仄與後約腕句合與周方詞異也譜圖因周詞遂注思可平中可仄不知用周體則依周用秦體則依秦不可互從恨字還宜用平爲是恨無力恐亦誤耳】

又一體【八十三字】

栁永

香靨融春雪翠鬟嚲秋煙楚腰纎細正��鳳幃夜短偏愛日髙眠起來貪顚俊只恁殘卻黛眉不整花鈿有時攜手閒坐偎倚綠牕前溫柔情態盡人憐畫堂春過悄悄落花天長是嬌癡處尢殢檀郎未教拆了秋千【用平韻與前調異此𨿽以其與他詞另格收列於此然恐有訛處正字下舊失二字觀後段人憐二字應是七字句叶韻語顚俊二字誤至兩結各十字則一气貫下前之上六下四非誤也】

又一體【八十三字】

呂渭老

西風秋日短小雨菊花寒斷雲低古木暗江天星娥尺五佳約悞當年小語憑肩處猶記西園畫橋斜月闌干鳥啼花落春信遣誰傳尙容淸夜夢小畱連靑樓何

處寶鏡注嬋姢應念紅牋事微暈春山背牕愁枕孤眠【此亦用平韻而整齊可從後段只起句換頭餘同】

又一體【八十六字】

趙師使

連枝蟠古木瑞蔭映晴空桃江江上景古今同忙中取靜心地盡從容掃盡荊榛蔽結屋誅茒道人一段家風任烏飛兔走匆匆世事亦何窮官閒民不擾更年丰

簟瓢雲水時與話西東眞樂誰能識兀坐忘言浩然天地之中

【前調後起四字此調七字兼增一韻結屋句兀坐句前葉此不葉山谷亦有此詞整齊可學其刻本不分段誤又按周美成有歸去難一詞與滿路花全同故合爲一調錄後備證】

【歸去難

周邦彥佳約人未知背地伊先變惡防稱停事看深淺如今】

【信我委的論長逺好彩無可怨自合教伊推些事後分散宻意都休待說先腸防此恨除非是天相念堅心更守未死終須見多少閒磨難到得其間知他做甚頭眼】滿園花【八十七字】

一向沈吟久淚珠盈襟袖我當初不合苦撋就慣縱得軟頑見底心先有行待癡心守甚撚著脈子倒把人來僝僽近日來非常羅皂醜佛也須眉皺怎掩得眾人口待收了孛羅罷了從來鬥從今後休道共我夢見也不能得勾

【此調旣與前調牌名相似而句法亦多相合前段竟同只多一慣字與甚字耳後段稍異然佛也句罷了句及結處二句俱與前調彷佛故以附於滿路花之後而一枝花尢爲脗合故並類列焉】

一枝花【九十字】

辛棄疾

千丈擎天手萬卷懸河口黃金腰下印大如斗任千騎弓刀揮霍遮前後百計千方久似鬭艸兒童贏个他家偏有算枉了雙眉長皺白髮空回首那時閒說向山中友看邱隴牛羊更辧賢愚否且自栽花栁怕有人來但只道今朝中酒

【此與滿路花定是一調其後起七字卽與前趙詞同彼用平此用仄耳但較多任似看但四个虛字其爲同調何疑況調名亦有花字乎】

鶴衝天【八十四字】

栁永

閒牕漏永月冷霜華墮悄悄下簾幙殘燈火再三思往事離魂亂愁腸鎖無語沈吟坐好天好景未省展眉則个從前早是多成破何況經嵗月相拋嚲假使重相見還得似當初麼悔恨無計那迢迢良夜自家只恁摧挫

【後段換頭七字起按此調名鶴衝天然與喜遷鶯迥別故另列於此又按此體亦與滿園花相似或亦一調異名也其用字平仄前後稍有不同作者審而自塡玆不旁注】

又一體【八十六字】

杜安世

淸明天气永日愁如醉臺榭綠陰濃薫風細燕子巢方就盆池小新荷蔽恰是逍遙際單夾衣裳半攏軟玉肌體石橊美艶一撮紅綃比牕外數修篁寒相倚有个闗心處難相見空凝睇行坐深閨裏懶更妝梳自知新來憔悴

【前後俱同與前詞換頭者異】

又一體【八十八字】

栁永

黃金榜上偶失龍頭望明代暫遺賢如何向未遂風雲便爭不恣遊狂蕩何須論得喪才子詞人自是白衣卿相煙花巷陌依約丹靑屏障幸有意中人堪尋訪且恁偎紅倚翠風流事平生暢靑春都一餉忍把浮名換了淺斟低唱

【依約句且恁句各多一字】

踏靑遊【八十四字】

周邦彥

金勒狨鞍西城嫩寒春曉路漸入垂楊芳艸過平堤穿綠徑幾聲啼鳥是處裏誰家杏花臨水依約靚妝斜照極目髙原東風露桃煙島望十里紅圍翠繞更相將

乘酒興幽情多少待向晚從頭記將歸去說與鳳樓人道

【前後段同又有贈妓崔念四一首吳虎臣云政和間士人作都下盛傳詞統載爲東坡詞而坡集無之於過平堤下十字作向巫山重重去如魚水只有九字後段則云三入淸齋望永同鴛被𨿽十字而句法卻非兩三一四者殆有誤字不可從也故此譜不收八十三字格】

蕙蘭芳引【八十四字】

周邦彥

寒瑩晚空防靑鏡斷霞孤鶩對客館深扄霜艸未衰更綠倦遊厭旅但夢繞阿嬌金屋想故人別後盡日空疑風竹塞北氍毹江南圖障是處溫燠更花管云牋猶寫寄情舊曲音塵迢逓但勞逺目今夜長爭柰枕單人獨

【瑩鏡防對未更倦厭但夢故後障是處更寄舊逓俱夜柰等字俱用去聲妙絕而瑩下用晚厭下用旅夢下用繞柰下用枕俱去上艸未想故寫寄又俱上去且用鏡則上隔字用防用館則上隔字用對用管則上隔字用更此種乃詞中抑揚發調之處所以美成爲詞壇宗匠而制律造腔稱再世周郎也向讀方氏和詞驚愛其一字不攺反閱夢窗集取以相較亦一字不攺愈信定格之不可輕亂如此不然塡詞亦文人末技有何棘手而古人傳者寥寥哉他調莫不皆然偶於此及之】

淸波引【八十四字】

姜防

冷云迷浦倩誰喚玉妃起舞嵗華如許野梅弄眉嫵屐齒印蒼蘚漸爲尋花來去自隨秋雁南來望江國何處新詩謾與好風景長是暗度故人知否抱幽恨難語何時共漁艇莫負滄浪煙雨況有淸夜啼猿怨人良苦

【惟石帚有此調平仄無可證當皆依之然自嵗華以下卽與後故人以干字句同至尾少二字耳時字平聲前段齒字上聲上原可作平但斷不可用去聲蓋此字或平或上而下以去聲字接之如印字共字故妙勿謂是仄聲而隨意用去也詞中此類甚多不能枚舉亦不能細注髙明熟玩自當得之抱幽恨句與野梅句句法異不拘】

詞律卷十二

欽定四庫全書

詞律卷十三

宜興萬樹撰

簇水【八十五字】

趙長卿

長憶當初是他見我心先有一鉤才下便引得魚兒開口好事重門深院寂寞黃昏後廝覷著一面兒酒試撋就便把我得人意處閔子裏施纎手雲情雨意似十二巫山舊更向枕前言約許我長相守歡人也猶自眉頭皺

【一鉤下與後云情下同只巫山舊三字舊字上恐落依字耳撋如専切閔子裏卽西廂琵琶所云酩子裏乃暗地裏之謂也歡人恐是勸人】

華胥引【八十六字】

方千里

長亭無數羇客將歸故園換葉乳鴨隨波輕蘋滿渚時共唼接眼春色何窮更櫓聲伊軋思憶前歡未言心巳愁怯欺鬢吳霜恨星星又還盈鑷錦紋魚素那堪重翻再閱粉指香痕依舊在繡裳鴛篋多少相思皺成眉上千疊

【各書俱選周詞川原澄映一首只作八十五字蓋在繡裳句止云鳳牋盈篋故比此少一字也不知此句正與前段更櫓聲句相合當用五字則知片玉集乃落去一字而從來讀者未查校玩味耳又周尾句云夜來和淚雙疊來字平聲與前段醉頭扶起寒怯之頭字相同與此詞前結言字後結成字俱同圖譜乃作夜夜和涙雙疊第二夜字竟攺用去聲而所繪黑圈偏不以爲可平豈非故意欲攺壊此調乎】

離別難【八十七字】

薛昭蘊

寶馬曉韝雕鞍羅幃乍別情難那堪春景媚送君千萬里半妝珠翠落露華寒紅蠟燭靑絲曲偏能勾引淚闌干良夜促香塵緑魂欲迷檀眉半斂愁低未別心先咽欲語情難說出芳艸路東西搖袖立春風急櫻花楊栁雨淒淒

【凡六易韻譜圖以促緑爲更韻非也此是葉燭曲耳若立急則與咽說不同乃爲更韻也】

又一體【一百十二字】

栁永

花謝水流倐忽嗟年少光陰有天然蕙質蘭心美韶容何啻值千金便因甚翠弱紅衰纒綿香體都不勝任算神仙五色靈丹無驗中路委瓶簪人悄悄夜沈沈閉香閨永棄鴛衾想嬌魂媚魄非逺總洪都方士也難尋最苦是好景良天樽前歌笑空想遺音望斷處杳杳巫峯十二千古暮云深

【與前調迥別總洪都以下俱與前段合此詞俱用十二侵韻甚嚴】

醉思仙【八十八字】

呂濱老

斷人腸正西樓獨上愁倚斜陽稱鴛鴦鸂鶒兩兩池塘春又老人何處怎慣不思量到如今痩損我又還無計禁當小院呼盧夜當時醉倒殘缸被天風吹散鳳翼難雙南牕雨西牕月尙未散拂天香聽鶯聲悄記得那時舞板歌梁

【被天風以下與前稱鴛鴦以下皆同尙未句不應比怎慣句多一字非散字羨則拂字羨也蓋春又老兩句俱三字而怎慣句用五字住到如今兩句亦三字而又還句用六字住後段亦然若皆用六字便句法雷同再加後疊則四段皆三三六必無是理也故知怎慣句爲是而尙未句爲多一字耳】

八六子【八十八字】

秦觀

倚危亭恨如芳艸萋萋剗盡還生念栁外靑驄別後水邊紅袂分時愴然暗驚無端天與娉婷夜月一簾幽夢春風十里柔情怎柰何歡娛漸隨流水素弦聲斷翠綃香減那堪片片飛花弄晚蒙蒙殘雨籠晴正銷凝黃鸝又啼數聲

又一體【九十字】

杜牧

洞房深畫屏燈照山色凝翠沈沈聽夜雨冷滴芭蕉驚斷紅牕好夢龍煙細飄繡衾辭恩久歸長信鳳帳蕭疎椒殿閒扃輦路苔侵繡簾垂遲遲漏傳丹禁蕣華偸悴翠鬟羞整愁重望處金輿漸逺何時防仗重臨正消魂梧桐又移翠陰

【此詞字數𨿽較多於秦亦有訛處前段當於繡衾分住鳳帳至苔侵十二字自應與前詞夜月十二字相合該在殿字分句蓋此處是六字兩句況扃字不是閉口韻非葉也至侵字方是葉耳以下俱與前合矣總之此兩篇恐俱有誤觀後所載諸作可知】

又一體【八十九字】

楊纘

怨殘紅夜來無賴雨催春去匆匆但暗水新流芳恨蝶淒蜂慘千林嫩緑迷空那知國色還逢柔弱華淸扶倦輕盈洛浦臨風細認得凝籹點脂勻粉露蟬聳翠蕊金團玉成叢幾許愁隨笑解一聲歌轉春融眼朦朧憑闌干半醒醉中

【此學秦體者但蝶淒句語气當作四字而千林二字屬下句者秦則上句六字下句四字也觀杜詞及後晁詞千林句可六字但上句亦應六字耳然此十字一气可以借讀上六下四也只緑字仄迷字平於各家不合必是誤處此句與尾句半醒醉中皆去平去平乃此調定格聲響如此秦之愴然暗驚又啼數聲杜之細飄鳳衾又移翠陰晁之漏長夢驚舊愁旋生無不相同此等若誤便失腔調圖譜注秦詞黃鸝又啼數聲云可用仄平平仄平平眞信意妄攺也細認得二句上五下四與秦怎柰何以下九字上三下六微異然此亦不妨借讀或曰秦之何字本是向字原於娯字斷句此亦不必蓋杜詞此處亦上三下六第三字亦用垂字平聲也露蟬二句上四下六與秦素弦二句皆四字者不同而叢字是叶韻此則晁詞亦於此處用葉余故謂杜秦兩家恐有傳訛耳幾許二句各六字正對秦之片片以下杜之望處以下晁之賴有以下各十二字皆相對偶者只秦於此句上多那堪二字杜於此句上多愁重二字晁於此句上多難相見三字而此篇則缺之餘則謂此處晁詞爲獨全也尾句各家皆六字此恐原是憑闌半醒醉中誤多一干字耳雨字宜平勿用去聲憑字宜作凴平聲醒字應讀平聲】

又一體【八十四字】

李濱

乍鷗邊一番腴緑流紅又怨蘋花看曉吹約晴歸路夕陽分落漁家輕寒半遮縈情芳艸無涯還報舞香一曲玉瓢幾許春華正細栁煙靑小桃朱戶去年人面誰知此日重來系馬東風淡墨欹鴉黯牕紗人歸緑陰自斜

【此篇正細栁九字此日重來下十二字俱與前同而去年人面誰知六字比前少四字恐有脫誤愚謂去年人面四字卽同秦素弦聲斷四字其那知二字連下同秦那堪二字而人面之下落四字一句耳家字叶韻與他家不同煙靑恐是靑煙對下朱戶也此調第二句或云當作六字第三句當作四字余觀杜晁作宜上四下六然通玩之皆可兩讀者是亦在所不拘兩結半字自字去聲甚妙】

又一體【九十一字】

晁補之

喜秋晴澹雲縈縷天髙羣雁南徵正露冷初減蘭紅風緊潛雕栁翠愁人夢長漏驚重陽景物淒淸漸老何時無事當歌好在多情暗自想朱顏並遊同醉宦名韁鏁世路蓬萍難相見賴有黃花滿把從教緑酒深傾醉休醒醒來舊愁旋生

【此學杜體者但重陽句叶韻杜則仄聲漸老二句各六字應是正格余故謂杜刻訛分作者自依秦晁及前載楊李此二句竟作偶語可也暗自想下九字可同各家上五下四然依杜作上三下六亦可而其下則較杜及秦爲明整矣余自幼讀艸堂秦詞卽深訝之怎柰何以下三十一字方以晴字叶韻疑有脫誤繼讀杜詞其三十一字方葉處亦與秦同至於閒扃處分段乃必無之理故余確謂杜詞傳訛而秦亦未必確然蓋前結與後尾杜俱用平平去平去平秦則少龍煙二字是亦或不全也繼又讀晁詞疑團方釋一者於萍字用平葉可見非三十一字方葉者較秦之香減杜之羞整仄聲者明白易曉二者用難相見三字爲短句啟下六字相對兩句較秦之那堪杜之愁重止用兩字者尢明蓋六字句上以三字領之則易讀易塡以二字領之則難讀難塡自然之理也總論之此調首句三字起韻次二句或上四下六或上六下四不拘四句五句以一字爲領下各六字杜蕉字夢字先平後仄晁從之秦後字時字先仄後平李從之亦隨人所擇旣有李詞可證則前結如秦四字亦不妨至換頭以下則從晁爲妥髙明以爲何如】

惜紅衣【八十八字】

姜防

枕簟邀涼琴書換日睡餘無力細灑冰泉並刀破甘碧墻頭喚酒誰訊問城南詩客岑寂髙樹晚蟬說西風消息虹梁水陌魚浪吹香紅衣半狼藉維舟試望故國渺天北可惜栁邊沙外不共美人遊歷問甚時同賦三十六陂秋色

【夢牕此調於墻頭至岑寂云烏衣細語傷伴惹茸紅曽約南陌傷伴惹難解約字非韻玩其語意似以傷伴二字屬上句而曽約南陌四字相連則與姜句法異且失一韻矣維舟至天北夢牕作當時醉近繡箔夜吟不惟少一字且少一韻是必吟字下落一字或吟字乃吹字之訛而其下尙有一笛字耳必無此句用平直至二十二字才用韻之理況此調創自石帚夢牕自注從石帚遊苕霅間三十五年感而賦此必仿其調而作決無異同且其餘平仄無字不合也故本譜不收八十七字體或曰據夢牕則此誰訊問句當五字而詩客岑寂爲四字客字偶在句中非韻也傷伴惹謂燕子心傷同伴去惹紅花耳此解有理】

勸金船【八十八字】

蘇軾

無情流水多情客勸我如曽識杯行到手休辭卻這公道難得曲水池上小字更書年月如對茂林修竹似永和節纎纎素手如霜雪笑把秋光插尊前莫怪歌聲咽又還是輕別此去翺翔徧賞玉堂金闕欲問再來何嵗應有華發

【前後相同卻字乃坡老借韻非不葉也圖譜失注誤上字與後翔字同應用平聲或是頭字邊字之訛耳】

滿江紅【八十九字】

呂渭老

晚浴新涼風蒲亂松梢見月庭陰靜暮蟬啼歇螢繞井闌簾入燕荷香蘭气供搖箑賴晚來一雨洗遊塵無些熱心下事蜂重疊人甚處星明滅想行雲應在鳳凰城闕曽約佳期同菊蕊當時共指燈花說據眼前何日是西風吹涼葉

【第三句七字初疑有誤及查本集又有別作亦是如此始知有此八十九字一體也書舟有九十字一首乃於賴晚來處缺一賴字故本譜不收九十字體】

又一體【九十一字】

呂渭老

燕拂危檣斜日外數峯疑碧正暗潮生渚暮風飄席初過南村沽酒市連空十頃菱花白想故人輕箑障遊絲聞遙笛魚與雁通消息心與夢空牽役到如今相見怎生休得斜抱琵琶傳密意一襟新月橫空碧問甚時同作醉中仙煙霞客

【正暗潮二句九字與前詞異文溪蕓窗有九十二字一首乃於問甚時處缺一問字故本譜亦無九十二字體】

又一體【九十三字】

程垓

門掩垂楊寶香度翠簾重疊春寒在羅衣初試素肌猶怯薄霧籠花天欲暮小風送角聲初咽但獨褰幽幌悄無言傷初別衣上雨眉間月滴不盡顰空切羨棲梁歸燕入簾雙蝶愁緒多於花絮亂柔腸過似丁香結問甚時重理錦囊書從頭說

【各家詞多從此體按前後段中俱用七字兩句多作對偶萬無用八字而前後參差者惟坡公二首於後段上句兩用君不見多一君字孏窟前段亦用君不見文溪後段下句多一望字稼軒於羅衣句多一見字皆系誤傳卽當時偶筆亦是差處不可學也至於湖作前段七字上句用巴滇緑駿追風逺平仄全反尢是錯處無此體也他如友古後起之並蘭舟舟字平文溪尾句之劍休舞劍字仄金穀尾句之秋更緑坦庵尾句之無杜字更杜用仄此類尙多俱不可從此調平順字之平仄可以遊移然如眉間月顰空切之平平仄自不可攺圖譜謂俱可三仄若用三仄豈不落腔乎沈氏收鳳洲一首謂後段可少一羨字白陽一首於羨棲梁句作看有斐堂前俱誤】

又一體【九十三字】

張元幹

春水迷天桃花浪幾番風惡云乍起逺山遮盡晚風還作緑徧芳洲生杜若楚帆帶雨煙中落傍向來沙嘴共停橈傷飄泊寒猶在衾偏薄腸欲斷愁難著倚蓬牕無寐引杯孤酌寒食淸明都過卻最憐輕負年時約想小樓終日望歸舟人如削

【兩段中七字句俱叶韻客有見余收此體者謂此若卻二字乃是偶合非故葉者余因檢程洺水詞示之程詞用語字韻前七字句云當日臥龍商略處秦淮王气眞何許後七字句云可笑唐人無意度卻言此虎淩波去豈非四句俱葉乎客大笑而服】

又一體【九十三字】

吳文英

雲气樓臺分一派滄浪翠蓬開小景玉盆寒浸巧石盤松風送流花時過岸浪搖晴棟欲飛空算鮫宮只隔一紅塵無路通神女駕淩曉風明月佩響丁東對兩蛾猶鎖怨緑煙中秋色未教飛盡雁夕陽長是墜疎鐘又一聲款乃過前巖移釣篷

【用平韻無路通淩曉風移釣篷用平仄平乃是定格夢窗又一首用猿鶴驚朝馬鳴秋一聲彭芳逺一首用何處尋晴又陰霜滿林作者勿誤可也】

又一體【九十七字】

栁永

剪恨千愁將年少衷腸牽系殘夢斷酒醒孤館夜長滋味可惜許枕前多少意到如今兩總無終始獨自个贏得不成眠成憔悴添傷感�何計空只恁厭厭地無人處思量幾度垂淚不防得都來些子事甚恁底抵死難棄待到頭終久問伊著如何是

【兩段七字句俱作八字此則另爲一體非前後參差者比也其用意字事字亦鑿然是韻愈足知前張蘆川是叶韻矣】

石湖仙【八十九字】

姜防

松江煙浦是千古三髙遊衍佳處須信石湖仙似防彛翩然引去浮雲安在我自愛緑香紅舞容與看世間幾度今古盧溝舊曽駐馬爲黃花閒吟秀句見說吳兒也學綸巾欹雨玉友金蕉玉人金縷緩移箏柱聞好語明年定在槐府

【此堯章自度腔也宜悉遵之】

魚遊春水【八十九字】

無名氏

秦樓東風裏燕子還來尋舊壘餘寒猶峭紅日薄侵羅綺嫩艸方抽碧玉茵媚栁輕窣黃金縷鶯囀上林魚遊春水幾曲闌干徧倚又是一番新桃李佳人應怪歸遲梅妝淚洗鳳簫聲絕沈孤雁望斷淸波無雙鯉雲山萬重寸心千里

【縷字是借葉按復齋謾錄云政和中一中貴使越州回得詞於古碑無名無譜錄以進禦命大晟府塡腔因詞中語賜名魚遊春水又古今詞話云是東都防河卒於汴河掘地得石刻此詞唐人語也是則此調起於此詞後之作者皆宜從其平仄今查蘆川於窣字用傳字平聲窣字原可以入作平而鳳簫句用夢想濃妝碧雲邊平仄大異想謂與前段相同耳但於原詞不合又蒲江於嫩艸一聨用軟紅塵裏鳴鞭鐙拾翠叢中勾伴侶趙聞禮用剪勝裁旛春日戲簇栁簪花元夜醉後段皆各同前與原詞相去更逺惟元人梁寅家鄰千峯翠一首仿古甚嚴愚謂作者𨿽有遊移然論理則當照原腔塡之也至首句起用四平定格蒲江作離愁禁不去不字是以入作平後人不可貪其易塡而用仄也圖譜注秦樓二字可仄可笑中七字結四字尢爲亂注至以嫩艸句七个字全攺作平平仄仄平平仄怪極蘆川於無字用夕字重字用客字亦皆作平至於上字萬字必去聲乃起調蘆川用岸送蒲江用嵗暮可見】

雪獅兒【八十九字】

程垓

斷雲低晚輕煙帶暝風驚羅幙數防梅花香倚雪牕搖落紅鑪對謔正酒面瓊酥初削云屛暖不知門外月寒風惡迆邐慵云半掠笑盈盈閒弄寶箏弦索防極生春巳向橫波先覺花嬌栁弱漸倚醉要人摟著低告托早把被香薰卻

【數防至初削與後防極至摟著同要須讀作平聲蓋去聲之要是人心中欲得也作邀字音乃彊索人摟正是醉後嬌憨不復矜持景態待其巳摟故下卽低告耳】

又一體【九十二字】

張雨

含香弄粉便勾引遊騎尋芳城南城北別有西村斷港冰凘微緑孤山路熟伴老鶴晚先尋宿怕凍損三花兩蕊寒泉幽谷幾番花影【一作陰】濯足記歸來醉臥雪深平屋春夢無憑髩底閙蛾爭撲不如圖畫相對展官奴風竹燒黃獨【一作燭】自聽瓶笙調曲

【比前詞多便勾引三字遊騎尋芳與輕煙帶暝平仄亦反餘同別有至尋宿俱與後段無異圖譜乃注別有句作六字誤矣圖畫應是畫幅或畫軸之訛蓋此句同前孤山句應叶韻者前程詞紅鑪對謔花嬌栁弱且對字栁字俱仄則此用路字畫字何疑譜不及考但據傳訛之圖畫二字遂注不如圖畫相對爲一句而展官奴風竹爲一句失韻破體爲甚且因此並注不如圖畫四字可用平仄仄平訛而又訛矣北字詞家多取葉屋沃黃獨生土中或云卽黃精杜詩黃獨無苗山雪盛此必用之燒黃獨者卽煨芋之意若燭則可云紅而不可云黃也】

逺朝歸【八十九字】

趙耆孫

金穀先春見乍開江梅玉膩珠簾院落人靜雨疎煙細橫斜帶月別是一般風味金尊裏任遺英亂點殘粉低墜惆悵秦隴當年念水逺天長故人難寄山城倦眼無緒更看桃李當時醉魄算依舊徘徊花底斜陽外謾回首畫樓十二

【前珠簾至風味與後山城至花底同只算依舊比前別是句多一字裏字用韻則斜陽外句亦宜葉此用外字非韻或曰永叔踏莎行雲行人更在春山外亦以外字葉細轡等字通用處北宋人時有之耳】

探芳信【八十九字又名玉人歌】

張炎

坐淸晝正冶思縈花餘酲倦酒甚探芳人老芳心尙如舊消魂忍說銅駝事不是因春痩向西園竹掃頽垣蔓蘿荒甃風雨夜來驟嘆歌冷鶯簾恨凝蛾岫愁到今年都似去年否賦情嬾聽山陽笛目極空搔首我何堪老卻江潭漢栁

【題探字及探芳人老探字去聲正冶思至西園與後嘆歌冷至何堪同只甚探芳句比後愁到句多一字首句及尙如舊夜來驟去年否俱仄平仄如夢窗梅溪竹山莫不皆然圗譜俱注可用平平仄殊不可解竹掃疑是掃竹此對蔓蘿也按楊炎有玉人歌一調與此調通篇皆同只甚探芳句少一甚字實系一調而異名者今錄於後】

【玉人歌

楊炎風西起又老盡籬花寒輕香細漫題紅葉句裏意誰】

【防長天不恨江南逺苦恨無書寄最相思盤橘千枚鱠鱸十尾鴻雁阻歸計算愁滿離腸十分豈止倦倚闌干顧影在天際淩煙圖畫靑山約總是浮生事判從今買取朝酲夕醉】

又一體【九十字】

吳文英

探春到見防花釵頭玉燕來早正紫龍眠重明月弄淸曉夜塵不沁銀河水金盎供新澡鎭帷犀防緊東風秀藏芝艸星斗燦懷抱問霧防藍田玉長多少禁苑傳香栁邊語聽鶯報片雲飛趂春潮去紅軟長安道試回頭一點蓬萊翠小

【見防花釵頭句三字連平亦有此體夢窗別作更痩如梅花正賣花吟春竹山如有人黃裳可證燕字用仄夢窗別作弄字竹山竚字同月字用仄梅溪都未有人掃同長字用仄竹山紅軃茸帽同若栁邊語用三字兩句比前調都似句多一字而句法亦異吳蔣史皆同可從翠小用去上妙妙觀前玉田之漢栁及竹山之正好梅溪之夢老皆可師法夢窗別作云笑拍東風醉醒汲古刻作醇醒一字之訛謬乃千里】

遙天奉翠華引【九十字】

侯窴

雪消樓外山正秦淮翠薀回瀾香梢豆蔲紅輕猶怕春寒曉光浮畫防捲繡簾風防玉鉤閒紫府仙人花圍羽帔星冠蓬萊閬苑意倦遊常戲世間佩麟舊都江左襦袴歌歡只恐催歸覲賸宴都休訴酒杯寛明嵗應看君鈞容舞袖歌鬟

【意倦遊以下與前正秦淮以下俱同只佩麟下十字難讀愚謂必是佩麟江左舊都襦袴歌歡錯倒寫耳如此則不惟與香梢下十字脗合而文理亦通矣只恐句五字與前平仄異賸宴下八字應與前卷繡簾同平仄𨿽不差而賸宴都三字難解或有誤也明嵗應看之下比前多一字然亦是誤蓋君鈞容亦不可解必止一鈞字錄者因君鈞二字同音信手錯寫不然則於君字住句而應字誤多惜無他詞可證也薀字平聲拗或曰當讀作搵音然考左傳薀藻之菜及凡我同盟毋薀年皆無作去聲讀者此恐字之訛也世字或是人字】

玉京秋【九十字】

周密

煙水濶髙林弄殘照晚蜩淒切碧砧度韻銀牀飄葉衣濕桐陰露冷采涼花時賦秋雪難輕別一襟幽事砌蛩能說客思吟商還怯怨歌長瓊壺暗缺翠扇疎紅衣香褪翻成銷歇玉骨西風恨最恨閒卻新涼時節楚簫咽誰倚西樓澹月

【他作甚少照塡可也或云衣濕句宜五字下作八字玉骨下亦應如前分句蓋前碧砧後紅衣下俱同耳】

戀香衾【九十字】

呂渭老

記得花陰同攜手指定日許我同歡喚做眞成熱心安打疊從來不成器待做个平地神仙又卻不成些事驀地心殘據我如今沒投奔見著你淚早偸彈對月臨風一味埋寃笑則人前不妨笑行笑裏斗覺心煩怎分得煩惱兩處勻攤

【前後俱同只又卻句六字怎分句五字異至於喚做下七字比後對月下八字則必於熱字上少了一字蓋不惟兩疊宜同而熱心安三字亦欠妥此戀香衾與戀繡衾無涉】

駐馬聽【九十字】

栁永

鳳枕鴦帷二三載如魚似水相知良天好景深憐多愛無非盡意依隨柰何伊恣性靈撻防些兒無事孜煎萬回千度怎免分離而今漸疎漸逺𨿽悔難追謾恁寄消息終久奚爲也擬重論繾綣爭柰翻復思維縱再防恐恩情難似當時

【只此一首無可查對然亦無訛】

法曲獻仙音【九十一字】

栁永

追想秦樓心事當年便約於飛比翼悔恨臨歧處正攜手翻成雲雨離析念倚玉偎香前事慣輕擲慣憐惜饒心性正厭厭多病栁腰花態嬌無力早是乍淸減別後忍教愁寂記取盟言少孜煎剰好將息遇佳景臨風對月事須時恁相憶

【栁詞多訛此調與諸家句法大異必有錯誤處不可從姑存之以俟識者】

又一體【九十二字】

吳文英

落葉霞翻敗牕風咽艸色淒涼深院痩不闗秋淚緑生別情銷髩霜千點恨翠冷搔頭燕那能語恩怨紫簫逺記桃枝向隨春渡愁未洗鉛水又將恨染粉縞澀離箱忍重拈燈夜裁剪望極藍橋防雲飛羅扇歌斷料鸚籠玉鎖夢裏隔花時見

【紫簫逺三字諸家多作前段之尾汲古刻片玉詞亦兩存其說今照夢窗稿錄之故不敢移屬上句然照前栁詞慣輕擲慣憐惜則此句宜屬於前又夢窗別作起用上浪韻而前結云過數點斜陽雨啼銷粉痕冷宛相向冷字不叶韻則宛相向三字連上無疑然冷字諸家無不葉者恐是誤也篇中用平仄抑揚乃是定體歷查諸家皆同圖譜乃注情銷可仄悵翠可平能語可仄平紫字可平桃枝可仄鉛水又三字可仄平平試問於周方吳姜張諸公外有何傳稿可據而注之乎後結凡作者皆是上五下六而注作上七下四因謂周詞待花前月下見了爲一句不教歸去爲一句又因月下見了皆仄自以爲拗遂注月下二字可平更因月下注作可平則連上花前二字爲四平又拗遂並注花前二字可仄直似瞇目而猜黑白矣嗚呼何其陋哉恨染吳別作佩響周作間阻方作尙阻而白石用紅舞玉田用春感想不拘然以去上爲佳燕字各家俱不葉惟周詞處字似葉然皆系偶合觀方和詞不葉可知不必韻也渡字玉田用葉亦不必周方亦皆不葉】

采蓮令【九十一字】

栁永

月華收云澹霜天曙西徵客此時淸苦翠娥執手送臨歧軋軋開朱戶千嬌血盈盈竚立無言有淚斷腸爭忍回顧一葉蘭舟便恁急槳淩波去貪行色豈知離緒萬般方寸但飲恨脈脈同誰語更回首重城不見寒江天外隠隠兩三煙樹

【淸苦應是情苦血字差急槳下與前段合只飲恨二字更字第二隠字兩三二字平仄稍異不拘】淒涼犯【九十一字犯又作調又名瑞鶴仙影】

吳文英

空江浪濶淸塵凝層層碎刻冰葉水邊照影華裾曳翠露搔涙濕湘煙暮合塵襪淩波半涉怕臨風欺痩骨防冷素衣疊樊姊玉奴恨小鈿疎唇洗妝輕怯泛人最苦粉痕深幾重愁靨花溢香濃猛薰透霜綃細折倚瑤臺十二金錢暈半囗

又一體【九十三字】

姜防

緑楊巷陌西風起邊城一片離索馬嘶漸逺人歸甚處戍樓吹角情懷正惡更衰艸寒煙淡薄似當時將軍部曲迆邐度沙漠追念西湖上小舫攜歌晚花行樂舊遊在否想如今翠凋紅落謾寫羊裙等新雁來時系著怕匆匆不肻寄與悞後約

【比前更衰艸句多一字將軍部曲句多一字寄與二字與前詞金錢二字用平聲異按此篇載白石集題下注云仙呂調犯雙調合肥秋夕作而夢窗乙稿亦載之題曰淒涼調注云合肥巷陌皆種栁秋風起騷騷然余客居闔戶時聞馬嘶出城四顧則荒煙野艸不勝淒黯乃著此體琴有淒涼調假以爲名歸行都以此曲示國工田正徳使以亞觱栗吹之其韻極美亦曰瑞鶴仙影據此則是篇乃夢窗自制之調非姜作明矣想此二公交厚同遊最久故集中混入耳豈吳作此篇後又以其調賦前詞詠重臺水仙乎余又思焉知非姜所作此注亦姜所注而混入吳稿乎蓋姜有淡黃栁詞亦是客合肥作也旣自注用琴曲名則此詞宜曰淒涼調矣而傳作犯字者亦有故其題下又注云凡曲言犯者謂以宮犯商商犯宮之類如道調宮上字住雙調亦上字住所住字同故道調曲中犯雙調或於雙調曲中犯道調其他準此唐人樂書云犯有正旁偏側宮犯宮爲正宮犯商爲旁宮犯角爲偏宮犯羽爲側此說非也十二宮所住字各不同不容相犯十二宮特可犯商角羽耳據此則因此詞用犯故自注於下而姜集題下所注仙呂犯商調正與此注同在一處耳愚按宮商之理今已失傳自詩餘變爲北曲北曲變爲南曲𨿽亦相沿有宮調之殊而莫能辧悉南曲自故眀中葉有吳腔傳習至今但知某曲是如何唱法音響各別而宮調則置而不論北曲則並各宮各調而一樣音響矣元音不絕於天壤之間我】

【朝以文治天下詞學甚盛而宮調之理律呂之學無能通明者大爲恨事安得起白石夢窗輩於九亰而暢言之乎其注云惟道調雙調可以互犯而又云仙呂犯商恐商字卽雙字豈仙呂卽道調乎呂之名仙或以道故邪今南曲亦止有仙呂入雙調曲他宮不入雙調亦其證也但北曲有仙呂又有道宮總不可解矣】

夏雲峯【九十一字】

栁永

宴堂深軒楹雨輕壓暑气沈沈花洞彩舟泛斚坐繞淸潯楚臺風快湘簟冷永日披襟坐久覺疎弦翠管時換新音越娥蕙態蘭心逞妖艷暱歡邀寵難禁筵上笑歌間發舄履交侵醉鄕深處須盡興滿酌髙吟向此免名韁利鎖虛費光陰

【暑气上去洞彩泛斚坐繞簟冷坐久脆管向此利鎖各去上聲俱妙而脆管利鎖之下接以時換虛費之平去尢妙花洞至淸潯十字惜香作朱戶小窗坐來低按秦箏似句法四六不同然此是十字一气所謂可上可下者也筵上十字亦然結句向此以下趙雲是我不卿卿更有誰可卿卿亦是語气貫下音韻諧適不必拘也須盡興七字趙作一任側耳與心傾句法不同不可從前段結語原系時換新音四字本集現明因艸堂舊刻傳訛落去時字譜圖遂以爲據將坐久至末作十字句不知前後只首句有異其餘字字相同時換新音正如後之虛費光陰也趙作體段輕盈蘆川作玉燕投懷俱同今少一字不惟失卻古調且使作者棘手可嘆哉此調本非僻調舊艸堂卽已收之而詞統詞滙圖譜等書竟皆遺卻所更奇者詞滙反將仲殊天濶云髙一首收作夏雲峯不知天濶云髙詞乃金明池也大誤大奇】

醉翁撡【九十一字】

蘇軾

瑯然淸圓誰彈響空山無言惟翁醉中和其天月明風露娟娟人未眠荷蕢過山前曰有心也哉此賢【泛聲同此】醉翁嘯詠聲和流泉醉翁去後空有朝唫夜怨山有時而童巓水有時而回川思翁無嵗年翁今爲飛仙此意在人間試聽徽外三兩弦

【起處三句皆兩字第三句三字第四句兩字稼軒效之雲長松之風如公肻余從山中是也圖譜以首句次句爲兩字而以誰彈響作三字句空山無言作四字句得無供人噴飯乎詞滙又將三兩弦攺作兩三弦蓋以此句爲拗而攺作七言詩句法耳亦奇又以今字訛作旣字不特旣字去聲失調而文義亦差皆失考之故也按和其天向來傳刻皆然或謂知字之訛娟字余謂是涓字附記以俟識者按稼軒本仿此而作與此異者月明作湛湛第二湛字去聲或不拘曰有心句作望君之門兮九重君門二字平聲想此二字平仄皆可用但不可用去聲耳娟字稼軒用江字非失韻本集常有借葉字也聽字平聲讀觀稼軒用之字可知荷蕢句稼軒云噫送子於東空有句稼軒云或一朝兮取封汲古刻本集落於字兮字因使此調只存八十九字人不可爲此誤也】

露華【九十一字】

王沂孫

紺葩乍坼笑爛熳嬌紅不是春色換了素妝重把靑螺輕拂舊歌共渡煙江卻占玉奴標格風霜峭瑤臺種時付與仙骨閒門晝掩淒惻似澹月梨花重化淸魄尙帶唾痕香凝怎忍攀摘嫩緑漸暖溪陰防蓛粉雲飛出芳艷冷劉郎未應認得

【笑爛熳至風露峭與後似澹月至芳艶冷同換了下十字上四下六尙帶下十字上六下四然是一气貫下分句不拘是字素字化字唾字不惟用仄且俱去聲不可依譜槪作可平瑤臺下兩四字句圖譜注上三下五誤種字去聲非上聲也】

宣淸【九十二字】

栁永

殘月朦朧小宴闌珊歸來輕寒森森背銀缸孤館乍眠擁重衾醉魄猶噤永漏頻傳前歡巳去離愁一枕暗尋思舊追遊神京風物如錦防擲果朋儕絕纓宴防當時曽痛飲命舞燕翻翻鳳樓鴛寢玉釵亂橫信任散盡髙陽這歡娛甚時重恁

【森字平起是又一平仄兩葉之調矣若以噤字起韻恐無自首起二十八字才用韻之理也或云衾字亦是葉總因只此一篇無可考證按杜曽詩哀猿藏森聳渇鹿聽潺湲自注森字去聲或此亦作去葉耳】

塞翁吟【九十二字】

吳文英

有約西湖去移棹曉折芙蓉算終是稱心紅染不盡薰風千桃過眼春如夢還認錦疊云重弄晚色舊香中旋撐入深叢從容情猶賦冰車健筆人未老南屏翠峯轉河影浮查信早素妃叫海目歸來太液池東紅衣卸了結子成蓮夭勁秋濃

【查夢窗別作及片玉千里趙文諸詞平仄俱與此同終字宜仄聲恐是縱字之訛卸了去上妙各詞皆然夢窗別作於南屏翠峯刻作吳女暈濃乃誤也女字必娥字或謂娥不可言暈則又必蛾字而再誤耳蓋其下用唱入眉峯可推耳按此調應分三疊自起至薰風爲第一段千桃至深叢爲第二段蓋千桃句七字換頭還認句卽同移棹句弄曉色兩句卽同算終是兩句旋撐入句卽同染不盡句平仄一字無異卽如瑞龍吟所謂雙拽頭也其第三疊則另爲長短句與前絕不相類矣譜圖不識所載片玉詞第三四句散水麝小池東本是兩句乃以爲六字不知其第二句窗外曉色瓏璁是六字而三四句乃三字曉色可連讀豈麝小亦可連讀乎如此吳詞是稱二字可連乎更可笑者周於弄晚色下云夢逺別淚痕重淡鉛臉斜紅重字乃是叶韻處譜圖以夢逺別爲三字句以淚痕重淡爲四字句豈不笑破人口周意謂淚重疊故臉上紅色淡也重淡如何解然則此詞可讀爲舊香中旋吳別作可讀爲桂花宮爲千里作可讀爲繡衾重尙趙文作可讀爲鬥牛箕彊矣不惟失韻失體且使古作者俱判作不通文理人矣豈不寃哉】

轆轤金井【九十二字】

劉過

翠眉重拂後房深自喚小孌嬌小繡帶羅垂報濃妝才了堂虛夜悄但夜約鼓簫聲閙一曲梅花樽前舞徹梨園新調髙陽醉山未倒看鞵飛鳳翼釵褪微澑秋滿東湖更西風涼早桃源路杳記流水泛舟曽到桂子香濃梧桐影轉月寒天曉

【夜悄路杳俱去上聲妙絕此二字不惟不可用平去亦不可用去去褪字亦不可平聲孌字恐蠻字鸞字之訛澑字非韻誤也秋滿以下俱與前段繡帶以下同則釵褪句不可不葉豈攺之偶爾借韻邪】

東風齊著力【九十二字】

胡浩然

殘臘收寒三陽初轉巳換年華東君律管迆邐到山家處處笙簧鼎沸防佳宴坐列仙娃花叢裏金鑪滿爇龍麝煙斜此景轉堪誇深意祝壽山福海增加玉觥滿泛且莫羨流霞幸有迎春壽酒銀瓶浸幾朶梅花休辭醉園林秀色百艸萌芽

【本譜所注平仄俱查此一體有他詞互用者方敢旁列否則於其前後段合拍者注之如此調他無可證只玉觥以下與前東君以下相同故爲略注此外如殘已迆處坐此壽福且幸幾等字或亦可平仄互用因無考據槪不亂塡非曰太拘蓋以尊古從嚴爲主耳於此偶識可例其餘】

金盞倒垂蓮【九十二字】

晁補之

諸阮英遊盡千鐘飲量百丈詞源對舞春風螺髻小雙蓮念兩處登髙臨逺又傷芳物新年此景不待桓伊危柱哀弦身閒未應無事趂栽梅徑裏插栁池邊野鶴飄颻幽興在靑田也莫話書生豪气更銘功業燕然畢竟得意何如月下花前

【無咎又一首亦和此韻又傷句云防須行樂止四字乃誤落去華年二字非有此體也換頭六字與前異餘同兩結各十字姑於四字略豆實則一气注下者其用此景不待畢竟得意皆仄仄入去乃是定格觀其別作用只有一部後防一笑可見學者勿誤或謂身閒是換頭二字葉者不知晁別作和韻此字用情字故知非叶韻也倒垂蓮乃金盞之像卽如左相之金捲荷耳竹山糖多令有句云金盞倒垂蓮歌搖香霧鬟】

意難忘【九十二字】

周邦彥

衣染鶯黃愛停歌駐拍勸酒持觴低鬟蟬影動私語口脂香蓮露滴竹風涼劇飲淋浪夜漸深籠燈就月子細端相知音見說無雙解移宮換羽未怕周郎長顰知有恨貪耍不成妝些个事惱人腸待說與何妨又恐伊尋消問息痩減容光

【詞中七言有上四下三者有上三下四者各譜總作七字句往往誤認誤塡而圖中黑白圏尢爲目故本譜於七言如詩句者不注於上三下四者注豆字於第三字旁庶不致混亂也若五字句有上二下三如五言詩者亦有以一字領句而二三兩字相聨者尢多誤認但又不可注豆學者當自詳之如此詞劇飲淋浪待說與何妨是也若誤作五言詩句則大謬矣此類甚多偶記於此】

惜秋華【九十三字】

吳文英

路逺仙城自玉郎去卻芳卿憔悴錦段鏡空重鋪步幢新綺凡花痩不禁秋幻膩玉腴紅鮮麗相攜試新妝乍畢交扶輕醉長記斷橋外驟玉驄過處千嬌凝睇昨夢頓醒依約舊時眉翠愁邊暮合碧雲倩唱入六麼聲裏風起舞斜陽闌干十二

【此調他家罕覩夢窗所作五闋亦不盡同詞統收其思渺西風一首於凡花句讀作七字句不知此詞自玉郎至鮮麗與後段驟玉驄至聲裏相同凡花句卽如後愁邊句及後詞秋蛾句皆六字攜字似葉然非平仄通用者豈亦可作去聲邪步瘦舊暮去聲至於鏡字頓字必用去聲勿誤】

又一體【九十四字】

吳文英

思渺西風悵行蹤浪逐南飛髙雁怯上翠微危樓更堪憑晚蓬萊對起幽云澹埜色山容乍捲淸淺瞰蒼波靜銜愁痕一綫十載寄吳苑慣東籬深處把露黃偸剪移暮景照越鏡意銷香斷秋娥賦得閒情倚翠尊小眉初展深勸待明朝醉巾重岸

【比前於後段第三句多一把字故爲九十四字體然照前段及他作此句止宜四字此或偶誤不足據也所異者淸淺二字儼然叶韻蓋後深勸二字是葉前亦相同也但其所作五闋惟此用淺字仄聲其餘一云新鴻喚淒涼漸入紅茰烏帽一云相逢縱相疎勝卻巫陽無準一云畱連有殘蟬韻晚時歌金縷第二字皆作平聲非用韻者是可知此調乃另爲一體耳其前詞相攜以下十一字語气蟬聯不便分豆大約皆於第二字一頓其下則或於三字或於五字略斷俱無不可也又按前詞昨夢頓醒依約舊時眉翠頓醒二字相連而此詞移暮景照越鏡乃是三字兩句其下意銷香斷自爲四字句又其別作一云晚夢趂鄰杵斷乍將愁到一云防云斷翠羽散此情難問一云此去杜曲已近紫霄尺五多不相合余因再四讀而斷之曰此詞及晚夢防云三處皆是三字兩句四字一句前詞昨夢頓醒醒字應讀平聲與前段之錦段錦空相合此去杜曲曲字亦應以入讀作平聲與其前段之果夜深相合皆上四下六句法鏡頓夜杜四去余所謂此與前詞另爲一體於此更明耳又露罥蛛絲一首於危樓句刻作當時鈿釵送遺恨七字乃抄書者因遺字邊旁相同偶誤多一送字遂使人疑有此體其實此句只六字且加送字不通矣】

滿庭芳【九十三字】

黃公度

一徑義分三亭鼎峙小園別是淸幽曲欄低檻春色四時畱怪石參差臥虎長松偃蹇拏虯攜笻晚風來萬里冷撼一天秋優遊消永晝琴尊左右賓主風流且偸閒不妨身在南州故國歸帆隠隠西昆往事悠悠都休問金釵十二滿酌聽輕謳

【怪石二句與故園二句皆作對偶如雨中花慢調中二語此知稼翁所獨也】

又一體【九十五字又名鏁陽臺滿庭霜】

程垓

南月驚烏西風破雁又是秋滿平湖采蓮人盡寒色戰菇蒲舊信江南好景一萬里輕覓蒓鱸誰知道吳儂未識蜀客巳情孤憑髙增悵望湘云盡處都是平蕪問故鄕何日重見吾廬縱有荷紉芰制終不似菊短籬疎歸情逺三更雨夢依舊繞庭梧

【前後第七句比前詞俱多一字不作儷語此通用體也後起二字不用韻問故鄕五字亦與前異沈選詞後起雲有舟中弦管終不似句云不道是个老儒生誰知道句平葉望故鄕二句云總成就天涯一病身此非詞選乃笑林耳】

又一體【九十五字】

黃庭堅

修水柔藍新條淡緑翠光交映虛亭錦鴛霜露荷徑拾幽蘋香度欄桿屈曲紅妝隠薄綺疎樝風淸夜橫塘月滿水淨見移星堪聽微雨過媻姍藻荇瑣碎浮萍便移轉吳牀湘簟方屏練靄鱗云旋滿聲不斷檐響風鈴重開宴瑤池雪沁山露佛頭靑

【香度下與後練靄下同便移轉句轉字仄牀字平與前詞異此兩體隨意不拘按此調作者如林嘗細加玩校其中仄韻住句者須畱意不可以其調太穏熟率筆塡之大抵次句淡緑二字淡字平仄不拘霜露必用平仄屈曲月滿藻荇旋滿雪沁俱要仄仄是此調中得法處荷字水字山字以用平爲主上入亦不妨切不可用去聲古詞豈無一二出入然歷查諸大家名詞無不如前說者人但平心考古而更調其音響自知愚言之非穿鑿耳譜圖分句注字俱不可從晁無咎一首次句乘槎心閒懶乃誤多一字無此體又小晏於紅妝隠下七字作可憐流水各東西句法乃如詩句此必傳訛無此體也觀其後段仍用上三下四可知譜圖以微雨過連下作七字句非後起二字用葉爲正此篇爲涪翁最整練當行之作】

瀟湘夜雨【九十三字】

趙長卿

斜點銀缸髙擎蓮炬夜深不耐微風重重簾幙捲堂中香漸逺長煙裊穟光不定寒影搖紅偏奇處當庭月暗吐焰如虹紅裳呈艷麗娥一見無柰狂蹤試煩他纎手卷上紗籠開正好銀花照夜堆不盡金粟凝空丁寧語頻將好事來報主人公

【此調與滿庭芳相近而實不同或曰此卽滿庭芳起三句無異重重簾幙句𨿽止七字然其後段試煩他九字與滿庭芳無異則此句或於捲堂中上落二字未可知前結句𨿽只四字然其後結與滿庭芳無異或於吐焰上下落一字亦未可知後起是麗字斷句娥字上亦落一字故周紫芝集瀟湘夜雨凡四首實卽滿庭芳是一調而異名耳余曰此說固是但其中前後兩七字句對偶整齊揣其音響竟與滿庭芳相去甚逺豈可將香漸逺與開正好亦各刪一字以合滿庭芳調乎其另爲一調無疑故列於此本譜欲黜新名復古調然實系殊體不敢不收也選聲旣收瀟湘夜雨調而不收此詞反收紫芝之眞滿庭芳以爲式則不可解矣】

詞律卷十三

欽定四庫全書

詞律卷十四

宜興萬樹撰

如魚水【九十三字】

栁永

輕靄浮空亂峯倒影瀲灩十里銀塘繞岸垂楊紅樓朱閣相望芰荷香雙雙戲鸂鶒鴛鴦乍雨過蘭芷汀洲望中依約似瀟湘風淡淡水茫茫動一片晴光畫舫相將盈盈紅粉淸商紫薇郎修褉飲且樂仙鄕便歸去徧歷鸞坡鳳沼此景也難忘

【栁詞僻調難得如此嚴整者愚謂中字恐是裏字乍雨過下當作蘭芷汀洲望裏爲一句依約似瀟湘爲一句正與後結二句相符蓋此調前段繞岸下後段畫舫下字句無不合轍蘭芷句必系六字耳或曰人方以君爲穿鑿似此詞頗順妥卽如其舊亦無不可若執此說則穿鑿之毀更不免矣相與一笑】

梅子黃時雨【九十四字】

張炎

流水孤村愛塵事頓消來訪深隠向醉裏誰扶滿身花影鷗鷺驚看相比痩近來不是傷春病嗟流景竹外野橋猶系煙艇誰引斜川歸興便啼鵑縱少無柰時聽待棹擊空明魚波千頃彈斷琵琶畱不住最愁人是黃昬近江風緊一行栁絲吹暝

【鷗鷺句多刻鷗鷺相看如痩詞綜亦相仍錄之但於如字下注云一作驚相比余考此調前後只頭尾稍變自來訪下俱系相同鷗鷺句正與後段彈斷句合斷宜七字若作如痩語甚晦或作鷗鷺驚相比痩亦少一字觀玉田自注題下曰病中懷歸蓋其意謂病而消痩竟與鷗鷺同故鷗鷺見之訝其痩甚與已相比故曰鷗鷺驚看相比痩也或去相比字或去看字則意難解而調亦失矣頓字訪字野字系字柰字用仄方是此詞聲響若依圖譜亂注可平可仄每句𨿽覺順便柰不是梅子黃時雨何醉裏外野縱少之去上比痩之上去皆妙甚可法】

尾犯【九十四字】

吳文英

翠被落紅妝流水膩香猶共吳越十載江楓冷霜波成纈燈院靚涼花乍剪桂園深幽香旋折醉云吹散晚樹細蟬時替離歌咽長亭曽送客偸賦錦雁畱別淚接孤城渺平蕪煙濶半菱鏡靑門重售采香堤秋蘭共結故人顦顇逺夢越來溪畔月

【膩字兩个共字乍字旋字雁字俱去聲各家皆然此系用字要緊處勿爲譜注所誤若細字離字則平仄可通用也乍剪去上晚樹錦雁上去俱妙夢窗別作及竹山耆卿等皆同送字半字故字亦須去聲逺夢句夢窗別作滿地桂陰無人惜與此異說詳後注】

又一體【九十五字又名碧芙蓉】

蔣捷

夜倚讀書牀敲碎唾壺燈暈明滅多事西風把齋鈴頻掣人共語溫溫芋火雁孤飛蕭蕭檢雪徧闌干外萬頃魚天未了予愁絕雞邊長劍舞念不到此樣豪傑痩骨稜稜但淒其衾鐵是非夢無痕堪記似雙瞳繽紛翠纈浩然心在我逢著梅花便說

【念不到比前多一字尾句用上三下四與他家不同】

又一體【九十五字】

栁永

夜雨滴空堦孤館夢回情緒蕭索一片閒愁想丹靑難貌秋漸老蛩聲正苦夜將闌燈花漸落最無端處忍把良宵只恁孤眠卻佳人應怪我自別後寡信輕諾記得當時剪香雲爲約甚時向幽閨深處按新詞流霞共酌再同歡笑肻把金玉珍珠博

【按此詞舊艸堂所收而樂章片玉詞皆載之然玩其語句則爲栁作無疑但栁集止作別後寡信輕諾少一自字此字𨿽可有可無而有之爲妥詞字汲古栁集誤刻調字不可錯認於此字用去聲也尾句較前兩詞又各異愚謂依吳詞逺夢句蔣詞我逢著句順而易塡然此肻把句與夢窗別作滿地桂陰句相合必有定格從之爲是故𨿽同是九十五字特具列於此以備防考蓋作譜欲使人明白易曉若選聲葫蘆嘯余而刪其各體惟略注題下欲取簡省謂小冊便攜未免晦而難考耳至譜圖注肻把金三字可作平平仄不知出於何典此亦亂注中之最無理者而夢漸後共等去聲字皆云可平亦誤甚貌字正韻在入聲六藥韻讀若莫音乃描畫人物荀子貌而不切楊妃傳命工貌妃子別殿韓詩不得畫師來貌取杜詩屢貌尋常行路人皆謂寫人容貌也嘯余注葉未詳疑從卜各反一作邈非沈天羽云貌字於義合邈字於韻合詞韻貌字作轉韻亦通觀此等注皆因未識貌字入聲故紛紛如此可嘆哉】

又一體【九十八字】

栁永

晴煙羃羃漸東郊芳艸染成輕碧野塘風暖遊魚動觸冰凘微坼幾行斷雁旋次第歸霜磧詠新詩手撚江梅故人贈我春色似此光陰催逼念浮生不滿百𨿽照人軒冕潤屋金珠於身何益一種勞心力圖利祿殆非長防除是恁點檢笙歌訪尋羅綺消得

【首句四字起韻刻本誤羃作幕便不是韻矣勞字刻方亦誤或謂野塘句應於動字分斷則下句五字便合前調想丹靑句法余謂此本兩體不可彊同及讀後晁詞深溪池底句益信餘言非妄又或謂此十二字宜作兩六字讀未審然否】

又一體【九十九字】

晁補之

廬山小隠漸年來疎懶浸濃歸興防橋飛過深溪池底奔雷餘韻香鑪照日望處與靑霄近想羣仙呼我應還怪曉來鬢絲垂鏡海上云車回軔少姑傳金母信森翠裾瓊佩落日初霞紛紜相映誰見湖中景花洞裏杳然漁艇別是个瀟灑乾坤世情塵土休問

【怪曉來句比前詞多一字但栁作前後兩結上七下六相同此作後結與栁合其前結多一字恐誤耳鬢絲亦應作絲鬢乃與後尾及栁同琴趣刻本鬢字訛須故知此句必有誤處今不敢輒謂與前一體同故另收於此作者自照栁塡之足矣】

雪梅香【九十四字】

栁永

景蕭索危樓獨立面晴空動悲秋情緒當時宋玉應同漁市孤煙裊寒碧水村殘葉舞愁紅楚天濶浪浸斜陽千里溶溶臨風想佳麗別後愁顏鎭斂眉峯可惜當年頓乖雨迹雲蹤雅態妍姿正歡洽落花流水忽西東無憀恨相思意盡分付徵鴻

【當時下與後頓乖下同此調惟耆卿有之他無可考其平仄自應守之乃譜於第一景字便注可平奇矣漁市句與雅態句只第一字平仄可通用余乃鐵板定格必如此方成爲雪梅香調也譜乃於下五字云可作仄平平仄仄蓋欲與下句相對作七言詩一聯後之趂便者悉從之矣豈非作俑者之過乎或謂風字非葉然過變處於第二字儼然用韻不敢謂其偶合也】

金浮圖【九十四字】

尹鶚

繁華地王孫富貴玳瑁筵開下朝無事壓紅裀鳳舞黃金翅玉立纎腰一片掲天歌吹滿目綺羅珠翠和風澹蕩偸散沈檀气堪判醉韶光正媚折盡牡丹艷迷人意金張許史應難比貪戀歡娛不覺金烏墜還惜防難別易金船更勸勒住花驄轡

【前後整對後段不應偏少乃金張上落去一便字金烏下落去一西字作者竟與前段同塡可也判字宜作平聲】

一枝春【九十四字】

周密

淡碧春姿栁眠醒似怯朝來疎雨芳塵乍數喚起探花情緒東風尙淺甚先有翠嬌紅嫵應自把羅綺圍春占得畫屛春聚畱連繡叢深處愛歌云裊裊低隨香縷瓊牕夜暖試與細評新譜妝眉媚粉料無柰弄顰佯妒還只怕簾外籠鸚笑人醉語

【艸窗此調二首音節俱同但應自把作空自傷愚謂把字卽同後怕字傷字平聲或誤觀其後段用深院悄悄字用仄無異也料無柰作曽記是愚謂此三字卽同前甚先有或系記曽是誤倒觀其前段用倩誰畫無異也艸窗爲顧曲周郎其所用乍數喚起尙剪夜暖試與媚粉等去上字俱宜恪遵至於尾句笑人醉語別作云倩鶯寄語皆是去平去上尢不可差圖譜載楊守齋一首與此詞用字平仄全同可愛而羅綺圍春本作歌字淸圓誤刻歌淸字圓得字用誇字或不拘乃將醒朝芳東畱連瓊新妝眉無還簾等字俱注可仄似乍喚尙甚翠目把與自等字俱注可平絕妙好辭可惜都遭攺壊作者費盡拈髭走甕一片苦心讀者全然不知無怪浪仙有歸臥故山之痛也】

白雪【九十四字】

楊無咎

蟾收雨腳雲乍斂依舊又滿長空紋蠟焰低薰鑪燼冷寒衾擁盡重重隔簾櫳聽撩亂撲漉春虫曉來見玉樓朱殿恍若在蟾宮長愛越水泛舟藍闗立馬畫圖中悵望幾多詩無句可形容誰與問巳經三白或是報年丰未應眞个情多老卻天公【亦作掃除陰翳惟祈紅日生東】

【誰與問下三句似前結語立馬下似有脫落大抵此詞有誤刻處試據愚意移補錄後】

【蟾收雨腳雲乍斂依舊又滿長空紋蠟焰低薰鑪燼冷寒衾擁盡重重隔簾櫳聽撩亂撲漉春虫曉來見玉樓朱殿恍若在蟾宮未應眞个情多老卻天公長愛越水泛舟藍闗立馬幾多悵望�囗畫圖中無詩句囗可形容誰與問巳經三白或是報年丰掃除陰翳惟祈紅日生東以未應二句補前尾以掃除二句攺後尾長愛處爲換頭玩越水泛舟句泛字去聲確與紋蠟焰低相合只換頭字太少或更有脫落耳】

天香【九十四字】

王充

霜瓦鴛鴦風簾翡翠今年又是寒早矮釘明牕側開朱戶斷莫亂教人到重陰未解云共雪商量不少靑帳垂氊要密縫放圍宜小呵梅弄妝試巧繡羅衣瑞云芝艸伴我語同語笑時同笑巳被金樽勸酒又唱个新詞故相惱盡道窮冬元來恁好

【艸堂舊載如此舊譜分句如此余閱他家詞皆九十六字者因疑此前結靑氊二句各家皆六字兩句且多爲對偶語此必以放圍宜小對上垂氊要密而縫字乃系脫誤但思其字不得及觀沈天羽所駁謂密字下是紅窗二字乃紅字誤作縫而窗字誤缺耳初亦謂然沈又云窗字犯上明窗宜攺因思作者必不連用兩窗而上之明窗非訛字沈所云紅窗未必確也又伴我以下各家俱十字沈謂當作語時同語而缺一字余又信之乃今查校各集始得其說方知舊譜之非誤而沈爲臆說耳蓋毛澤民詞本有此體其前結云對罷宵分又金蓮燭引歸院句法亦上四下七是此結所云縫密而圍小者卽是靑氊一物而密字作平讀耳其伴我下九字毛云碧瓦千家借袴襦餘暖亦是九字是與艸堂舊載者正同九十四字余因爽然信有此體而譜注爲非謬也本譜於嘯余駁正最多此調又幾因沈氏謬爲論定故詳識於此以表愚意之公云陰字向訛冷字或作寒字亦誤】

又一體【九十六字】

唐藝孫

螺甲磨星犀株搗月蕤英嫩壓拖水海蜃樓髙仙娥鈿小縹緲結成心字麝媒暖載一朶輕雲未起銀葉初生薄暈金猊旋翻纎指芳杯惱人漸醉碾微馨鳳團閒試滿架舞紅都換嬾收珠佩幾片菱花鏡裏更摘索雙鬟伴秋睡早是新涼重薰翠被

【此則前結六字滿架以下十字者芳杯句艸窗作素被瓊篝夜悄乃是偶誤不可從壓字亦有用平者亦不如用仄爲是裏字可不必卟韻篇中諸去聲字凡名家皆同俱宜細玩譜於搗嫩壓結漸碾鳳滿鏡更摘早翠等字俱注可平螺防芳杯閒菱重等字俱注可仄謬甚而將伴秋睡注可用平仄仄尢可怪從未見此三字用平仄仄之天香也又景覃有二闋前結俱作四字三句如雲宿雨新晴隴頭閒看露桑風麥又云紙帳練衾日髙睡起懶梳蓬鬢此又是一體因其餘皆同且作者多從唐體故不錄其餘滿架下十字有用上四下六此則語气本系一貫不必拘也又譜圖載劉方叔漠漠紅臯一首自艸堂舊刻皆於後段第二句作不許蝶親蜂近然查從來作家此句皆七字無六字者此必系脫落一字故本譜不收九十五字格沈氏刻不許上加全字】

玉漏遲【九十四字】

元好問

浙江歸路杳西南卻羨投林髙鳥升斗微官世累苦相縈繞不似麒麟殿裏又不與巢由同調時自笑虛名負我半生吟嘯擾擾馬足車塵被嵗月無情暗消年少鐘鼎山林一事幾時曽了四壁秋虫夜雨更一點殘燈斜照淸鏡曉白髮又添多少

【投林至自笑與後暗消至鏡曉同杳字可不起韻宋子京吳夢窗皆有之然不必起韻爲正查竹山一首於更一點處少一更字此句宜同前段又不與句乃誤落一字也又艸窗一首西南卻羨句作錦鯨去三字亦誤落一字也又歸愚於被嵗月句止有四字殘燈斜照止有三字亦誤落二字也故本譜不收九十三字格又書舟於升斗下十字作忍對危欄數曲暮云千疊是上六下四然可不拘後尾白髮二字乃以入作平觀子京用東風夢窗用瑤臺黃昬歸愚用何人竹山用盈盈皆兩平聲竹山又一首用鶴立二入聲正與白髮二字同此二字用平其下一字必仄如白髮之下必用又字也書舟用不耐飛來蝴蝶耐仄飛平乃誤筆不可從後起擾字非葉不可誤認沈選有於虛名上多一字者非】

六麼令【九十四字或作緑腰錄要又名樂世】

李琳

淡煙疎雨香逕渺啼鴂新晴畫簾閒捲燕外寒猶力依約天涯芳艸染得春風碧人間陳迹斜陽今古幾縷遊絲趂飛蜨誰向尊前起舞又覺春如客翠袖折取蔫紅笑與簪華發回首靑山一點檐外寒云疊梨花搖葉栁花飛絮夢繞闌干滿園雪

【燕外下與後笑與下同渺寒二字片玉俱用平亦有俱用仄者不拘趂字滿字則必用仄耳栁詞前結刻作夢裏欲歸歸不得誤歸不得恐是怎歸得也此篇絕妙好辭惜於梨花下用著雨二字忘卻卟韻愚僭攺如右非敢妄易前賢之句因欲以爲程式必用韻爲佳又愛其詞故不取他作而錄之】

四犯剪梅花【九十四字】

劉過

水殿風涼賜環歸正是夢熊華旦【解連環】疊雪羅輕稱云章題扇【醉蓬萊】西淸侍宴望黃傘日華寵輦【雪獅兒】金劵三王玉堂四世帝恩偏眷【醉蓬萊】臨安記龍飛鳳舞信神明有後竹梧陰滿【解連環】笑折花看槖荷香紅潤【醉蓬萊】功名嵗晚帶河與礪山長逺【雪獅兒】麟脯杯行狨薦坐穏內家宣勸【醉蓬萊】

【此調爲攺之所創采各曲句合成前後各四段故曰四犯栁詞醉蓬萊屬林鐘商調或解連環雪獅兒亦是同調也剪梅花三字想亦以剪取之義而名之但前段起句與解連環本調全不相似殊不可解後段起句比解連環多一記字此系誤傳宜去之此篇𨿽是集成仍分前後段汲古所刻龍洲詞乃欲連刻之又因舊刻分段處空白疑有落字遂於分處多加一誤矣寵字應是龍字薦字應是韉字此二處俱宜平聲槖字疑亦有誤或用荷囊故事恐是笑折花香看荷囊紅潤或云紫荷囊荷字去聲與前云章云字不合不知醉蓬萊此字原平仄可以通用也潤章借葉非失韻又按玲瓏四犯史邦卿起處雲雨入愁邊翠樹晚無人風葉如剪與此詞起句相似恐史之四犯亦卽與此同】

畱客住【九十四字】

周邦彥

嗟烏兔正茫茫相催無定只恁東生西沒半均寒暑昨見花紅栁緑處處林茂又覩霜前籬畔菊散餘香看看又還秋暮忍思處念古往賢愚終歸何處爭似髙堂日夜笙歌齊舉選甚連宵徹晝再三畱住待擬沈醉扶上馬怎生向主人未肻交去

【字有脫落姑仍舊錄之愚謂沒字音暮緑字音慮皆用北音爲葉不然前段用韻太稀恐無此詞體也】

又一體【九十七字】

栁永

偶登眺恁小樓艷陽時節乍晴天气是處閒花野艸遙山萬疊雲散漲海千里潮平波浩渺煙村院落是誰家緑樹數聲啼鳥旅情悄逺信沈沈離魂杳杳對景傷懷度日無言誰表惆悵舊歡何處後約難憑看看春又老盈盈淚眼望仙鄕隠隠斷霞殘照

【此亦有差落處但比前詞稍全旅情悄系後段起句舊刻屬前結尾今照周詞攺正度日句可擬是處句遙山至浩渺十五字宜同惆悵至又老十五字今觀後段不差此必前段訛錯愚謂裏字應作重字而顚倒之云雲散遙山萬疊漲海千重潮平波浩渺則可與後相符煙村以下則前後原同矣】

玉女迎春慢【九十五字】

彭元遜

才入新年逢人日拂拂淡煙無雨葉底妖禽自語小啄幽香還吐東風辛苦便怕有踏靑人誤淸明寒食消得渡江黃翠千縷看臨小帖宜春塡輕暈濕碧花生霧爲說釵頭裊裊系著輕盈不住問郎畱否似昨夜教成鸚鵡走馬章臺憶得畫眉歸去

【葉底至人誤與後段爲說至鸚鵡同塡輕句似宜同逢人日句恐塡字有誤否則輕字下落一字耳圖譜以塡輕暈濕爲一句塡輕二字難解余不敢從語字似乎用韻故圖譜注葉然觀後段裊字非韻因知語字乃偶合也】

埽花遊【九十五字又名埽地花埽地遊】

方千里

野亭話別恨露艸芊綿曉風酸楚怨絲恨縷正楊花碎玉滿城雪舞耿耿無言暗灑闌干淚雨片帆去縱百種避愁愁早知處離思都幾許但漸慣徵塵斗迷歸路亂山似俎更重江浪渺易沈書素瞪目銷魂自覺孤吟調苦小畱佇隔前村數聲簫鼓

【恨露艸至帆去與後但漸慣至畱佇同千里和周一字不異或謂太拘不知有不可假借處也如此詞只種字夢窗兩首用陰字湖字其餘皆同歷查淸眞西麓夢窗五首碧山四首玉田二首邵淸溪張半湖如出一轍其中恨縷淚雨似俎浪渺調苦諸去上字並諸仄字俱是定例譜圖亂注話恨露曉怨恨正碎滿耿暗淚片怨思但漸斗亂似更易瞪目調小隔俱謂可平而楊離歸前數字必須用平者則反注可仄豈非深恨埽花遊之調必欲盡壊之而後快邪吾不知捨宋元諸公外別何可宗旣欲如此則作譜者何不自我作古悉載自度之腔而猶勉彊襲古人之調名列古人之詞句邪按第一野字碧山用商字系偶筆不必從玉田一首野字用煙避字用荒思字用天玉田於此中最精深必不如此皆誤刻也圖譜旣收埽地花又收埽花遊其注亦差至縷字俎字二句不注叶韻意欲將後之作者皆勒令失韻可謂忍矣】水調歌頭【九十五字夢窗名江南好白石名花犯念奴】蘇

軾

明月幾時有把酒問靑天不知天上宮闕今夕是何年我欲乘風歸去又恐瓊樓玉宇髙處不勝寒起舞弄淸影何似在人間轉朱閣低綺戶照無眠不應有恨何事常向別時圓人有悲歡離合月有陰晴圓缺此事古難全但願人長久千里共嬋娟

【幾時有弄淸影用仄平仄絕妙人長久之人字若亦用仄聲尢妙後人多用平平仄全不起調矣不知至何年十一字語气一貫有於四字一頓者有於六字一頓者平仄亦稍有不同但隨筆致所至不必拘定而闕字用仄覺有調耳起句月字有用平者竟有作偶語如五言律者不如此起爲妙舞字或用平淸字長字或用仄亦皆不妥無字有用仄者縱入聲可代平終是不響至稼軒多用上去字𨿽或不妨然不可學】

鳳凰臺上憶吹簫【九十五字】

李淸照

香冷金猊被翻紅浪起來慵自梳頭任寶奩塵滿日上簾鉤生怕離懷別苦多少事欲說還休新來痩非干病酒不是悲秋休休這回去也千萬徧陽闗也則難畱念武陵人逺煙鎖秦樓惟有樓前流水應念我終日凝眸凝眸處從今又添一段新愁

【休休二字查他人不葉然此篇二字定是用韻作此體者自宜依之添字若照前結亦可用仄但不敢擅注也】

又一體【九十六字】

吳元可

更不成愁何曽是醉豆花雨後輕陰似此心情自可多了閒吟秋在西樓西畔秋較淺不似情深夜來月爲誰痩小塵鏡羞臨彈箏舊家伴侶記雁啼秋水下指成陰聽未穏當時自誤又況如今那是柔腸易斷人間事獨此難禁雕籠近數聲別似春禽

【似此句比前調任寶奩句多一字聽未穏句比念武陵句多二字數聲句比從今句少二字而記雁啼句與千萬徧句平仄亦異或曰彈箏是叶韻非也此調原不必葉況通篇用十二侵閉口韻必不搭一庚靑字也】

又一體【九十七字】

侯窴

浴雪精神倚風情態百端邀勒春還記舊隠溪橋日暮驛路泥幹曽伴先生蕙帳香細細粉痩瓊閒傷牢落一夜夢回腸斷家山空教映溪帶月供遊客無情折滿雕鞍便忘了明牕淨幾筆研同歡莫向髙樓噴笛花似我蓬鬢霜斑都休說今夜倍覺淸寒

【前詞似此句六字聽未穏句七字不如此詞爲全蓋記舊隠便忘了兩句前後宜同也一夜夢三字用仄回字用平及夜倍覺三字用仄皆此體定格嬾窟四首皆同】

雙瑞蓮【九十五字】

趙以夫

千機云錦裏看並蒂新房駢頭芳蕊淸標艷態兩兩翠裳霞袂似是商量心事倚緑蓋無言相對天蘸水彩舟過處鴛鴦驚起縹緲漾影搖香想劉阮風流雙仙姝麗閒情未斷猶戀人間歡防莫待西風吹老薦玉醴碧筒醉淸露底月照一襟涼思

【看並蒂至蘸水與後想劉阮至露底同按此調比玉漏遲只第二句多一看字淸標閒情二句平仄顚倒其餘句字通首皆同應是一體想趙公原以玉漏遲調詠雙頭瑞蓮或自變其名或後人因題而誤也不然何長調而相同如此本應合前玉漏遲之後終以多一字顚倒四字不敢確信同調故仍另列於此圖譜以倚緑蓋無言爲五字句相對天蘸水亦爲五字句不僅句法兩差調因隨失而相對二字如何】

【連得天蘸水趙虛齋文理豈至如此乎】

夢揚州【九十六字】

秦觀

晚云收正栁塘煙雨初休燕子未歸惻惻輕寒如秋小闌干外東風軟透繡幃花密香稠江南逺人何處鷓鴣啼破春愁長記曽陪燕遊酬妙舞淸歌麗錦纒頭殢酒困花十載因誰淹畱醉鞭拂面歸來晚望翠樓簾捲金鉤佳防阻離情正亂頻夢揚州

【如此丰度豈非大家傑作乃爲傖父讀錯注錯可嘆哉燕子至香稠與後殢酒至金鉤同燕子殢酒俱用去上妙絕未字困字用去聲是定格蓋上面用去上下面用平此字非去聲不足以振起況有此去字則落下輕寒如秋與因誰淹畱四个平聲字方爲抑揚有調不解此義於燕殢未困四字俱注可平寒誰二字俱注可仄有此夢揚州乎從長記起至金鉤皆追想當時遊防之樂爲酒所殢爲花所困也沈氏及圖譜以困作爲全失意味而沈氏又注云爲一作因不惟平聲失調而下卽有因誰之因字豈不一顧邪誰字嘯余刻猶不差但注可仄沈氏竟刻甚字注一作誰圖譜竟作甚字矣此眞爲訛以傳訛也譜圖俱落去幹字而以透字連上作上三下四句法繡幃句止有六字亦從未取後段試一較量此則沈氏已注缺幹字誤矣何圖譜於徐氏之嘯余沈氏之別集不從其是處而偏從其誤處邪】

塞垣春【九十六字】

周邦彥

暮色分平野傍葦岸徵帆卸煙深極浦樹藏孤館秋景如畫漸別離气味難禁也更物象供瀟灑念多才渾衰減一懷幽恨難寫追念綺牕人天然自風韻閒雅竟夕起相思慢嗟怨遙夜又還將兩袖珠淚沈吟向寂寥寒燈下玉骨爲多感痩來無一把

【觀千里和詞其四聲無字不同未便臆注只各處所刻千里詞前結俱作短長音如寫比此少一字愚謂必無此體方上句云聽黃鸝啼紅樹則此句必於短長音下落一韻字或調字耳人不可但見詞統詞綜等所載而誤認有此五字句格也兩袖珠淚方和云堆滿襟袖而自汲古刻及統綜等書皆倒作滿堆不此二字不可用仄平說見後注譜圖以暮傍葦景韻謾怨向爲俱作可平秋多衰遙俱作可仄更將】

【又還將兩袖珠六字翻作平仄仄平平仄不知出於何典】

又一體【九十八字】

吳文英

漏瑟侵瓊筦潤鼓借烘鑪防藏鉤怯冷畫難臨曉鄰語鶯囀殢緑牕細咒浮梅醆換密炬花心短夢驚回林鴉起曲屏春事天逺迎路栁絲裙看爭拜東風盈灞橋岸髻落寶釵寒恨花勝遲燕漸街簾影轉還似新年過郵亭一相見南陌又燈火繡囊塵香淺

【前詞天然自句七字此看爭拜句九字則當於風字斷句未審是否或有訛字不可知也漸街簾至相見十五字照前周詞及方和俱上句七字下句八字此詞平仄𨿽與周無異而分句不得不於轉字年字住亭字爲略豆想平仄字數不差其斷句可不拘也觀此影轉二字可知方詞堆滿必不可作滿堆或曰譜圖於前詞注又還將作九字向寂寥作六字則與此彷佛君何於此互異余曰千里和周云念徵塵堆滿襟袖那堪更獨遊花陰下則自當於襟袖分句不可以念徵塵堆滿爲一句襟袖那堪爲一句更獨遊花陰下爲一句也是周詞讀法必當依前所注而不可與吳詞同矣香字周用一字方用滿字或曰可通用或曰堆滿可作平俱未可知然方詞上已用滿字不宜重出恐本是盈字如此則此字必以用平爲是旣有吳詞可據作者自宜用平蓋此詞韻腳上一字通篇皆平此處亦必平字或仍用上聲入聲斷不可用去聲也客曰囊塵香三平拗余曰其上郵亭一相之一字周詞寂寥寒燈之寂字方詞獨遊花陰之獨字互玩之皆以入作平是上句已疊用四平下句疊三平何足爲異必其調之音響如此耳】

倦尋芳【九十六字】

王雱

露晞向曉簾幙風輕小院閒晝翠逕鶯來驚下亂紅鋪繡倚危欄登髙榭海棠著雨胭脂透算韶華又因循過了淸明時倦遊燕風光滿目好景良辰誰共攜手恨被楡錢買斷兩眉長鬭憶得髙陽人散後落花流水仍依舊這情懷對東風盡成消痩

【首句用去平去上各家皆同是定格院共二字亦定用仄聲得去聲更佳古詞無不同者不可受誤於譜圖也余諸去聲字皆當學之必如此然後爲倦尋芳耳後字不必叶韻】

又一體【九十七字或加慢字】

潘元質

獸鐶半掩鴛甃無塵庭院瀟灑樹色沈沈春盡燕嬌鶯奼夢艸池塘靑漸滿海棠軒檻紅相亞聽簫聲記秦樓夜約彩鸞齊跨漸迆邐更催銀箭何處貪歡猶系驄馬旋剪燈花兩點翠眉誰畫香滅羞回空帳裏月髙猶在重簾下恨疎狂待歸來碎揉花打

【夢艸二句七字與香滅二句相對如滿江紅中語比前倚危欄二句不同按盧申之一首前起句用香泥壘燕第三句用春晴寒淺記秦樓句用記寶帳歌慵猶系句用牡丹開徧待歸來用但鎭日俱與此不合因其句字同且不足取法故不錄又查夢窗三首篇篇用字精當無疵俱與此相合只一首於第三句作空閒孤燕閒字當是閉字之訛蓋此句卽與後第三句同其後云衫防濕徧袖字旣用去聲則知其閒字必無用平之理夢窗非率筆者流其爲誤刻無疑況上句塵鏡迷樓則是用燕子樓事尢可信爲閉字詞統亦照舊刻錄之未及深辧人不可貪用平聲而以此借口也圖譜旣收王詞爲倦尋芳乂收潘詞爲倦尋芳慢蓋前則以算韶華作八字此則分一三一五前則以倦遊燕作七字此則分一三一四前則以這情懷作六字此則分一三一七故列兩體其意見眞獨出矣】

雙雙燕【九十六字】

吳文英

小桃謝後雙雙燕飛來幾家庭戶輕煙曉暝湘水暮云遙度簾外餘香未捲共斜入紅樓深處相將占得雕梁似約韶光畱住堪舉翩翩翠羽楊栁岸泥香半知梅雨落花風軟戲逐亂紅飛舞多少呢喃意緒盡日向流鶯分訴還過短墻誰防萬千言語

【卷字照後段緒字及後史詞宜用韻按史詞於還過短墻句六字與前段同此只四字另爲一體或謂恐是落去二字然玩此句似亦無字可添詞體常有後結比前較少者或另有此體故收之】

又一體【九十八字】

史達祖

過春社了度簾幙中間去年塵冷差池欲往試入舊巢相並還相雕梁藻井又軟語商量不定飄然快拂花稍翠尾分開紅影芳徑芹泥雨潤愛貼地爭飛競誇輕俊紅樓歸晚看足栁昬花暝應是棲香正穏便忘了天涯芳信愁損翠黛雙蛾日日畫欄獨憑

【愛字以下同前通首平仄除前吳詞所注數字外俱不可遊移圖譜從第一字攺起可笑蓋此調所用仄平仄仄與仄平平仄平平仄仄平平平仄似可相混不知皆有分別如首句必仄平仄仄而第三字必以去聲爲妙其下去年舊巢競誇栁昬畫欄等句必仄平平仄雕梁芹泥棲香等句必平平仄仄商量分開天涯等句必平平平仄試以後段較前段更以此詞較彼詞則古人名作無不整齊明白若指掌列眉一定不易所謂律也豈可一槪抹卻亂注亂塡乎且凡詞篇中必有語气段落如還相二語乃上呼下應還字與下又字相照應是二語亦然正字與下便字相照此語气也而段落因之試入句束住上語飄然句另起下意後段亦然自不可以還相句截連於上又軟語句截連於下此段落也而音響因之藻井用去上藻字去聲一縱則不定須用平去不字平聲一收此音響也凡此皆至理所存各詞皆有其義作者但取名篇細玩熟吟必得其解愼勿貪便而以妄譜爲據致來識者之譏也偶注此調不覺饒舌覽者亮焉】

黃鶯兒【九十六字】

栁永

園林靜晝誰爲主暖律潛催幽谷暄和黃鸝翩翩乍遷芳樹觀露濕縷金衣葉映如簧語曉來枝上綿蠻似把芳心深意低訴無據乍出暖煙來又趂遊蜂去恣狂蹤迹兩兩相呼終朝霧吟風舞當上苑栁濃時別館花深處此際海燕偏饒都把韶光與

【向讀此詞於暖律下難以句豆嘯余彊分和字住爲八字句黃鸝以下爲八字句心嘗疑之無可考證後讀晁無咎詞亦有此調方喜得以校正矣而晁詞此數句比栁更多一字尢難分斷其首句七字用韻起與栁同其下云兩兩三三修篁新筍出初齊猗猗過墻侵戶共十七字再四防繹不得其理旣而悟曰此晁詞誤多一出字耳蓋栁第二句是暖律潛吹幽谷六字用鄒衍事吹字誤催其谷字乃以入聲葉首句主字韻中州韻雲谷葉古是也晁詞修篁篁字乃是竹字之訛其詞首句暑字亦是魚虞韻故以竹字葉中州韻云竹葉主是也栁詞暄和黃鸝是四字句翩翩乍遷芳樹是六字句和字去聲謂當春暄鶯聲相和而鳴或是喧字之誤晁詞新筍初齊四字句猗猗過墻侵戶六字句蓋竹至過墻不宜言新出但言新筍爲是如此則兩詞皆字字相合而於文理條貫無聱牙矣蓋暄和至綿蠻與後兩兩至偏饒俱相同也雨乍字露葉似意又趂恣霧上別此諸仄字兩詞如一不可照譜用平幽黃鸝觀枝蹤終風當諸平字不可照譜用仄】

步月【九十六字】

史達祖

剪栁章臺問梅東閣醉中攜手初歸逗香簾下璀璨縷金衣正依約冰絲射眼更荏苒蟾玉西飛輕塵外雙鴛細蹙誰賦洛濱妃霏霏紅霧繞步搖共鬢影吹入花圍管弦將散人靜燭龍稀泥私語香櫻乍破怕夜寒羅襪先知歸來也相偎未肻入重幃

【按此調與滿庭芳相似但正依約句泥私語句俱多一字步搖句亦多一字末句相偎下少二字耳然其體格自是不同中間兩七字句卽如瀟湘夜雨中二語自相對偶與滿庭芳之上句六字下句七字者判然不同管弦二句𨿽亦是九字卻與前段逗香二句一樣句法乃前後比合者與滿庭芳之上句五字下句四字者亦判然不同至末句少字不必言矣故不彊扭作滿庭芳也或曰子於他調有一二字參差者往往合而爲一獨於此歧而別之何也余曰詞有聲響如此篇聲響自各異耳及閱施仲山梅川詞亦有此調用入聲葉者比史詞少二字其聲響更別愈知與滿庭芳逕庭矣今錄於右】

又一體【九十四字】

施嶽

玉宇薰風寶堦明月翠叢萬點晴雪煉霜不就散廣寒霏屑采珠蓓緑萼露滋嗔銀艷小蓮冰潔花魂在纎指嫩痕素英重結枝頭香未絕還是過中秋丹桂時節醉香冷境怕翻成消歇玩芳味春焙旋薰貯穠韻水沈頻爇堪憐處輸與夜涼睡蝶

【用入聲葉其句法與前詞稍異處則散廣寒句怕翻成句是一字領句者後起二字不叶韻還是句平仄相反兩結各少一字耳按前詞尾句或謂相偎下必落相倚二字蓋欲增入以合滿庭芳也不知滿庭芳此句應於第三字仄聲梅溪精審絕倫必不用相倚相字至於此輸與句則與滿庭芳之尾一四字一五字者相去河漢豈得謂之合調乎況前結不惟上四字句平仄不同素英句四字與滿庭芳之五字聲響全別不可添一字而相合尢爲明證矣又按此體九十四字字數較少於前然梅溪詞家標凖用平自爲正體施詞另格故載後云】

漢宮春【九十六字】

吳文英

花姥來時帶天香國艷羞掩名姝日長半嬌半困宿酒微蘇沈香檻北比人間風異煙殊春恨重盤云墜髻碧花翻吐瓊盂洛苑舊移仙譜向吳娃深館曽奉君娛猩唇露紅未洗客鬢霜鋪蘭詞沁壁過西園重載雙壺休謾道花扶人醉醉花卻要人扶

【後段起句換頭餘同賦此調者甚眾此篇用字穏妥可爲程式日長二句與猩唇二句本上六下四而稼軒用無端風雨未肻收盡餘寒乃上四下六且風雨二字平仄亦異余謂𨿽此句十字貫下或可不拘然歷觀諸家皆用此篇之體卽稼軒此首後段亦雲閒時又來鏡裏轉變朱顏矣更有作長把淸明夜雨者尢不可從此平平仄平仄仄則爲中正之理也後段起句亦有用平平仄平平仄者不拘檻沁二字以仄爲妙比人間過西園兩處有作仄平仄有作仄仄平皆不拘凡詞調於此等七字句往往互異然此調似用仄平平爲響知音者審之至春恨重春字自當用平有作仄者不可學也墜字是仄人字亦宜仄此則古人用平者亦多然求無瑕之壁其亦以用仄爲全美乎又前後首句有起韻者如惜香講栁談花從前萬事堪誇是又一體因字同不錄附記於此若放翁後起用無事又作南來又非叶韻乃用平聲斷句他無同者恐不可從】

又一體【九十六字】

康與之

雲海沈沈峭寒收建章雪殘鳷鵲華燈照夜萬井禁城行樂春隨鬢影映參差栁絲梅萼丹禁杳鼇峯對聳三山上通寥廓春衫繡羅香薄步金蓮影下三千綽約冰輪桂滿皓色冷侵樓閣霓裳帝樂奏升平天風吹落畱鳳輦通宵宴賞莫放漏聲閒卻

【用仄韻兩結平仄稍異所用峭照鬢映禁對上繡步桂帝奏鳳宴漏諸去聲宜學帝樂二字偶合非叶韻觀前段影字可知第一字嘯余作雪字誤下有雪殘也按春隨鬢影與霓裳帝樂乃四字句其下七字上三下四於差字平字爲豆而萼字落字爲葉也其下又七字亦上三下四於杳字輦字爲豆而聳字賞字爲句也結句皆六字前後相對明明白白且此體𨿽仄韻而句字與用平一樣甚爲顯而易見乃圖譜將映參差與奏升平分屬上句誤矣猶未足奇也竟以丹禁至三山作九字末作四字而後段之尾則又作一七一六何所見而云然乎又以禁字聳字注可平奇甚更可笑者嘯余不識丹禁杳讀斷竟將杳字讀作香字遂刻作丹禁香鼇不知鼇有何香臭眞足捧腹】

陽臺路【九十六字】

栁永

楚天晚墜冷風敗葉疎紅零亂冒徵塵匹馬區區愁見水遙山逺追念年時正恁鳳幃倚香偎暖嬉遊慣又豈知前歡雲雨分散此際空勞回首望帝裏難收淚眼暮煙衰艸算暗鎖路歧無限今宵又依前寄宿甚處葦村山館寒燈半夜厭厭憑何消遣

【此篇婉順可從平仄宜悉遵之幸譜圖失收尙畱得本來面目未被雕鎪塗抹也】

采明珠【九十六字】

杜安世

雨乍收小院塵消雲淡天髙露冷坐看月華生射玉樓淸瑩蟋蟀鳴金井下簾幃悄悄空堦敗葉墜風惹動閒愁千端萬緒難整秋夜永涼天迥可不念光景嗟薄命倐忽少年忍教孤冷燈閃紅牕影步回廊嬾入香閨暗落珠滿面誰人知我爲伊成病

【他無作者莫可校勘姑注其句豆如右然或有訛落非確然也其中確然者惟蟋蟀句至空堦與後燈閃句至香閨可以無疑珠字上必有淚字孤冷冷字不宜犯重恐是另字景字亦未必是葉】

慶淸朝【九十七字或加慢字】

史達祖

墜絮孶萍狂鞭孕竹偸移紅紫池亭餘花未落似供殘蝶經營賦得送春詩了夏帷攛斷緑陰成桑麻外乳鴉穉燕別樣芳情荀令舊香易冷嘆俊遊疎懶枉是銷凝塵侵謝屐幽徑斑駁苔生便覺寸心尙老故人前度謾丁寧空相悞祓蘭曲水挑菜東城

【餘花下與後塵侵下同此詞是此調正體穏順可從王碧山詞亦與此合較後載王通叟所作易塡也細玩各家詞於未送乳穉舊易後謝寸尙祓曲等字皆宜用仄此篇詩字恐是句字此乃起調處不可謂古人之拙而愚見之迂也】

又一體【九十七字】

王觀

調雨爲酥催冰做水東君分付春還何人便將輕暖點破殘寒結伴踏靑去好平頭鞋子小雙鸞煙郊外望中秀色如有無間晴則个陰則个餖飣得天气有許多般須教撩花撥栁爭耍先看不道吳綾繡襪香泥斜沁幾行斑東風巧盡收翠緑吹上眉山

【何人二句與須教二句上六下四與前詞異後起兩句亦異故𨿽字同另錄之然亦因其詞佳也晴則个二句𨿽各三字然與前調六字一句者平仄恰合故妙餖飣二句用流走活字巧合音律故譜圖疑之不敢注斷作九字句此無足怪所怪者此調自何人下卽前後相同如何將結伴句分作五字而以好字連下平頭句作八字乎豈後段可讀不道吳綾繡爲句而下可作襪香泥乎以較前詞可讀了夏帷老故人乎】

緑蓋舞風輕【九十七字】

周密

玉立照新妝翠蓋亭亭淩波步秋漪眞色生香明璫搖澹月舞袖斜倚耿耿芳心柰千縷晴絲縈系恨開遲不嫁東風顰怨嬌蕋花底謾卜幽期素手采珠房粉艷初洗雨濕鉛腮碧雲深暗聚軟綃淸淚訪藕尋蓮楚江逺相思誰寄棹歌回衣露滿身花气

【袖字怨字艷字去聲不可依圖譜作平而淩波步謂可用仄仄平尢無理按漪字平聲想艸窗偶作仄用亦誤也不然則是綺字之誤耳】

玉京謠【九十七字】

吳文英

蝶夢迷淸曉萬里無家嵗晚貂裘敝載取琴書長安閒看桃李爛繡錦人海花場任客燕飄零誰計春風裏香泥九陌文梁孤壘微吟怕有詩聲翳鏡慵看但小樓獨倚金屋千嬌從他鵷暖秋被蕙帳移煙雨孤山待對影落梅淸泚終不似江上翠微流水

【載取至春風裏與後段金屋至終不似同按此詞結句亦似玉京秋或謂卽是一調但他句不合且陳隨隠謾錄云先君號藏一夢窗吳先生爲度彛則商犯無射宮制玉京謠一篇相贈則此調創於夢窗與玉京秋無涉故不敢連載於前也】

西子妝【九十七字或加慢字】

吳文英

流水麯塵艷陽酷酒畫舸遊情如霧笑拈芳艸不知名乍淩波斷橋西堍垂楊謾舞總不解將春系住燕歸來問防繩纎手如今何許歡盟誤一箭流光又趂寒食去不堪衰鬢著飛花傍緑陰冷煙深樹都秀句記前度劉郎曽賦最傷心一片孤山細雨

【謾字秀字俱要去聲張叔夏作於謾舞用寸碧二字其詞是意字起韻碧字乃以入聲爲葉者故知入聲不但可作平兼可作上聲而叶韻矣中州音韻原以碧葉比也細雨去上煞妙甚張亦用萬里若作平仄或上上或去去便落調矣凡詞結尾字皆不宜艸艸亂塡可於此類推換頭起句叔夏用外字或謂可以不葉余云詞中多以外字葉支微韻作者自當用韻爲是況叔夏原注效夢窗自度而作無不同之理也酷酒酷字無理汲古刻本集及圖譜詞綜等書皆相沿誤刻余謂是酤字之訛耳】

被花惱【九十七字】

楊纘

疎疎宿雨釀輕寒簾幙靜垂淸曉寶鴨微溫睡煙少檐聲不動春禽對語夢怯頻驚覺欹珀枕倚銀牀半牕花影明東照惆悵夜來風生怕嬌香混瑤艸披衣便起小徑回廊處處都行到正千紅萬紫競芳妍又還似年時被花惱驀忽地省得而今雙鬢老

【此楊守齋自度腔也以詞中語名題亦因山谷水仙詩坐對眞成被花惱故取其三字耳】

詞律卷十四

欽定四庫全書

詞律卷十五

宜興萬樹撰

玉簟涼【九十七字】

史達祖

秋是愁鄕自錦瑟斷弦有淚如江平生花裏活柰舊夢難忘藍橋雲樹正緑料抱月幾夜眠香河漢阻但鳳音傳恨欄影敲涼新妝蓮嬌試曉梅痩破春因甚卻扇臨牕紅巾銜翠翼早弱水茫茫柔指各自未剪問此去莫負王昌芳信凖更敢尋紅杏西廂

【平生至漢阻與後紅巾至信凖同指各二字照前橋云二字宜用平聲想皆借用耳若認是用仄塡入去聲字便拗矣平生二句同是五字但上句平生二字連與五言詩句同下則柰字領句而舊夢二字相連不可比而同之也紅巾二句亦然】

月邊嬌【九十七字】

周密

疎雨烘晴早栁盼嬌嚬蘭芽愁醒九街月淡千山夜暖十里寶光花影塵凝步襪送艷笑爭誇淸俊笙簫迫曉翠幙捲天香宮粉少年顧曲疎狂絮花縱迹夜蛾心性戲叢圍錦燈簾轉玉卻舞勾歌引前歡謾省又輦路東風吹鬢醺醺倚醉任夜深春冷

【九街至迫曉與後戲叢至倚醉同省字照前襪字不必叶韻】

暗香【九十七字又名紅情】

吳文英

縣花誰葺記滿庭燕麥朱扉斜闔妙手作新公館靑紅曉云濕天際疎星趂馬畫簾隙冰弦三疊盡換卻吳水吳煙桃李靚春靨風急送帆葉正雁水夜淸臥虹平帖輭紅路接塗粉闈深早催入懷暖天香宴果花隊簇輊軒銀蠟便問訊湖上栁兩堤翠匝

【公館至換卻與後塗粉至問訊同此調惟堯章創之君待塡之耳觀其步趨原曲如此謹嚴所謂斷髭踏醋令人有擊鉢揮毫之懼姜詞首句第三字是月字譜俱作仄觀此誰字則知可用平吳水姜作竹外可知竹字可平送帆葉姜作正寂寂可知第二个寂字作平臥虹姜作夜雪可知雪字作平有此一闋姜遂不孤矣至圖譜所注於作字靚字送字夜字輭字問字兩字俱作可平而花隊簇輊軒五字謂可用仄平平仄仄則其見太廣其說太非愚之淺鄙所識矣按詞調有紅情緑意二體向原疑爲巧立名色近校之卽暗香疎影二詞也詳見疎影調下】

夜合花【九十七字】

晁補之

百紫千紅占春多少共推絕世花王西都萬家俱好不爲姚黃謾腸斷巫陽對沈香亭北新妝記淸平調詞成進了一夢仙鄕天葩秀出無雙倚朝暉半如酣酒成狂無言自有檀心一點偸芳念往事情傷又新艷曽說滁陽縱歸來晚君王殿後別是風光

【西都下與無言下同但西都句六字無言句四字稍異然此十字句分豆可上可下而他家則俱用上四下六耳】

又一體【一百字】

周密

月地無塵珠宮不夜翠籠誰煉鉛霜南州路杳仙子誤入唐昌零露滴濕微妝逗淸芬蝶夢空忙梨花云暖梅花雪冷應妒秋芳虛庭夜气方涼曽記幽叢采玉素手相將靑蕤嫩萼指痕猶映瑤房風透幙月侵牀記夢回粉艷爭香枕屏金絡釵梁絳縷都是思量

【作者多用此體南州下與後靑防下同零露滴二句風透幙二句各三字與前謾腸斷念往事句五字異按梨花句枕屏句他家多於中二字相連如前晁詞淸平二字歸來二字史用共淒涼處向銷凝裏吳】

【用共追遊處髙用隔花陰淺想體當如此按夢窗一首於曽記句作似西湖燕去五字查各家俱六字故不另收附記於此梅溪栁鎖鶯魂一首於逗淸芬三字原作早窺春而譜圖相沿俱誤刻早去窺春遂謂此句八字蓋未審其後段之是當初三字及將他家詞相校故竟作一百一字調耳路嫩二字妙在去聲注作可平全然沒味矣】

醉蓬萊【九十七字】

呂渭老

任落梅鋪綴雁齒斜橋裙腰芳艸閒伴遊絲過曉園庭沼廝近淸明雨晴風軟稱少年尋討碧縷墻頭紅雲水面栁堤花島誰信而今怕愁憎酒對著花枝自疎歌笑鶯語丁寧問甚時重到夢筆題詩帊綾封淚向鳳簫人道處處傷懷年年逺念惜春人老

【對著下與前雁齒下俱同任過稱問向諸字定用仄聲且須去聲方妙歷覽古人作者無不如此蓋此一字領句必去聲方喚得起下面也此亦易明之理況舊詞篇篇可證而譜俱注可平一字之訛便失一調之體豈得如此率意乎而庭花憎人等字翻注可仄且將過曉園句不注叶韻嘯余旣誤圖譜再誤必欲去此一韻矣此調凡五字句者皆一字領下四字不可上二下三作五言詩句法查楊無咎作有用況是當佳致嵗嵗稱眉壽者竟與念奴嬌中三語同此乃其誤處不可從也夢窗首句作碧天書信斷𨿽或第一句可通用然亦是敗筆後起四句毎句四字系定格坡公作此防應須爛醉仍把紫菊茱萸細看重嗅上二句六字下一句四字而醉字又用去聲定難協律亦不可從又晁無咎於稱少年句作與花爭艷乃落去一字非有此體晴字坡作飲綾字坡作我栁作輦上可借作平不得用去聲聖求此詞汲古刻本於懷字作念字上又多一誤】

燕春臺【九十七字】

張先

麗日千門紫煙雙闕瓊林又報春回殿角風微當時去燕還來五侯池館屏開探芳菲走馬重簾人語轔轔車幰逺近輕雷雕觴霞灔翠幙雲飛楚腰舞栁宮面妝梅金猊夜暖羅衣暗裛香煤洞府人歸笙歌院落燈火樓臺下蓬萊猶有花上月淸影徘徊

【此詞疑有訛脫惜無他篇可證愚謂探芳句下或尙有叶韻語蓋走馬句與重簾人語詞意不連也或謂微字飛字歸字亦是叶韻詞中微灰原通用未知是否按嘯余譜於春字題內收燕臺春又於宮室題內收燕春臺將下二字顚倒遂收兩調又兩處所載俱卽張子野此篇豈不貽笑千古當日欲作譜示人寧竟未一考邪又於燕春臺內少卻院落二字至所注之可平可仄兩處互異又不必言矣眞奇絕奇絕此調沈氏作燕春臺圖譜作燕臺春若作燕春臺則燕字當作燕防之燕若作燕臺春則是黃金臺事】

【當作幽燕之燕但舊艸堂所載是燕春臺合當從之也又按夏初臨一調與此相同卽載此後以便考訂】

夏初臨【九十七字】

洪咨防

鐵甕栽荷銅彞種菊膽瓶萱艸橊花庭戶深沈畫圖低映牕紗數枝奇石谽谺染宣和瑞露明霞於菟長嘯風林囗囗霜艸先斜雪絲香裏冰粉光中興來進酒睡起分茶輕雷急雨銀篁迸插檐牙涼入琵琶枕幃開又送蟾華問生涯山林朝市取次人家

【此詞缺二字照後結應是平仄按此調與燕春臺聲響句法俱同只染宣和句上三下四與前探芳菲下不同余反覆玩之而斷其爲一調何也蓋前探芳菲下原有闕文今以此相較是走馬之下當有二字落去竊恐是歸來二字也其詞意謂五侯之家同諸閨人出遊至暮則探芳菲者走馬而歸來矣其閨人則在車上簾中將到第宅故簾中有語而其時宅中迎故池館屛開耳後段則言歸後重整筵宴歌舞之景故用夜字燈字月字也若上無歸來二字則接不下矣笙歌句必上落一字而下誤多院落二字是因笙歌歸院落燈火下樓臺二句成語而誤寫耳此句卽同前探芳菲句亦宜上三下四蓋探芳菲卽洪詞之染宣和七字�笙歌卽洪詞之枕帷開七字前後相同也查艸堂舊刻止笙歌燈火樓臺六字是𨿽缺上一字而原無院落二字汲古所刻亦同愈可徵余說之不謬自嘯余收作兩調於燕春臺內作笙歌燈火樓臺六字燕臺春內作笙歌院落燈火樓臺八字於是沈氏刻仍其八字反注云一本缺院落二字而圖譜則竟作八字矣豈不謬歟猶有花上月亦誤多一字此卽洪詞之山林朝市也玩其節奏豈不脗合乎是則前洞府人歸句果是叶韻正與涼入琵琶合矣蓋他處猶可謂偶同若換頭處四字四句斷無兩調而如此相符者愚見如此然以五六百年後尙論而獨創異說其能免於時俗之駭怪乎】

又一體【九十八字】

劉涇

泛水新荷舞風輕燕園林夏日初長庭樹陰濃雛鶯學弄新簧小橋飛蓋入橫塘跨靑蘋緑藻幽香朱欄斜倚霜紈未搖衣袂先涼歡歌稀遇怨別多同路遙水逺煙淡梅黃輕衫短帽相攜洞府流觴況有紅妝醉歸來寶蠟成行拂牙牀紗廚半開月在回廊

【舊刻此詞俱作小橋飛入橫塘沈天羽雲飛字下缺蓋字愚謂據此調風範小橋句當以六字爲正況有前洪詞可據但天羽或有所考故收此九十八字體然作者只從洪平齋可耳此篇霜紈未搖紗廚半開用平平去平比洪詞山林朝市句用平平平仄者不同想所不拘也】

瑤臺第一層【九十七字】

張元幹

寶歷祥開飛練上靑防萬里光石城形勝秦淮風景威鳳來翔臘餘春色早兆釣璜賢佐興王對熙旦正格天同徳全魏分疆熒煌五云深處化鈞獨運斗魁旁繡裳龍尾千官師表萬事平章景鐘文瑞世醉尙方難老金漿慶垂裳看云屏間坐象笏堆牀

【石城至興王與後繡裳至金漿同釣字卽同後尙字圖注可平誤垂裳是用韻其別作亦以觴字葉長光等字圖失注璜方二字似葉而非觀別作後用旦字也按圖譜收其別作臘餘二句云豆花初秀雨散暑空洗出秋涼亦於雨字斷句正與其後段舊山同梓裏荷月旦久巳平章同此正前後相合處如此篇後段景鐘二句也上五下七甚明何乃後作上五下七而前則另讀爲四字三句邪】

長亭怨慢【九十七字或無慢字】

姜防

漸吹盡枝頭香絮是處人家緑深門戶逺浦縈回暮帆零亂向何許閱人多矣誰得似長亭樹樹若有情時不防得靑靑如此日暮望髙城不見只見亂山無數韋郎去也怎忘得玉環分付第一是早早歸來怕紅萼無人爲主算只有並刀難剪離愁千縷

【按此調爲白石所創其字句自應守之但前結此字不是韻乃白石借葉者後人不知遂將後起句日暮二字割連前尾如沈氏別集詞統圖譜等書皆逓相傳誤加以圏防注其平仄而不知其非也周公謹張叔夏皆南宋人去白石最近其所作長亭怨周詞用處字韻前結云嘆轉眼嵗華如許後起雲凝佇張一首是絕字韻前結云誰爲主都成消歇後起雲淒咽一首是處字韻前結云應笑我飄零如羽後起雲同去是端端正正兩个韻腳豈可硬判日暮二字連上而使此調前結少卻一韻乎但有不可曉者第一是句上三下四周乃作燕樓鶴表半飄零與姜不合而張詞則合又誰得似句六字樹若句五字張一作渾忘了江南舊雨七字不擬重逢四字一作愁千折心情頓別七字露粉風香四字與姜不合而周詞則合此二者又不知何以參差如此後人但依姜塡之可耳枝字周張作仄是處是字張作平暮帆暮字周作平不防只玉第一是早只等字張兩首內或作平想不拘也又張一首於首句不起韻閱人句周張俱葉韋郎句張一首葉】

黃鸝繞碧樹【九十七字】

周邦彥

雙闕寵佳气寒威日晚嵗華將暮小院閒庭對寒梅梅照雪淡煙凝素忍當迅景動無限傷春情緒猶賴是上苑風光漸好芳容將煦艸莢蘭芽漸吐且尋芳更休思慮這浮世甚驅馳利祿奔競塵塵縱有魏珠照乘未買得流年住爭如引橊花醉偎瓊樹

【平仄照塡或云上苑風光漸好爲一句】

帝臺春【九十七字】

李甲

芳艸碧色萋萋徧南陌飛絮亂紅也似知人春愁無力憶得盈盈拾翠侶共攜賞貝鳳城寒食到今來海角逢春天涯行客愁旋釋還似織淚暗拭又偸滴謾徧倚危欄盡黃昬也只是疋暮云凝碧則而今巳了忘則怎生便忘得又還問鱗鴻試重尋消息

【宋人作此調者絕少向來譜圖相傳俱首作三字句以碧字起韻色萋萋作一句徧南陌作一句不知後有暮云凝碧斷無復韻之理況春艸碧色乃江文通別賦中語此正用之其爲色字起韻無疑詞綜於飛字作暖字也似知人句無似字必有所考但從來舊刻如右故仍之嘯余所注平仄皆以意爲之徧南謂可平仄至忘則怎生便五字逐字反注蓋欲字字攺順幾於變盡本來面目矣本譜則不敢也】

珍珠簾【九十八字珍一作眞】

吳文英

蜜沈鑪暖餘煙裊竚立行人官道麟帶壓愁香聽舞簫云渺恨縷情絲春絮逺悵夢隔銀屏難到寒峭有東風垂栁學得腰小還近緑水淸明嘆孤身如燕將花頻繞細雨濕黃昬半醉歸懷抱蠧損歌紈人去久謾淚沾香蘭如笑書杳念客枕幽單看春漸老

【麟帶以下前後相同但東風垂栁與客枕幽單平仄異麟帶二句細雨二句𨿽皆五字但上句是上二下三下句是上一下四不可誤作一樣】

又一體【一百一字】

張炎

云深別有深庭宇小簾櫳占取芳菲多處花暗曲房春潤幾番酥雨見說蘇堤晴未穏便好趂踏靑人去休去且料理琴書彞猶今古誰見靜裏閒心縱荷衣未葺雪巢堪賦醒醉一干坤任此情如許茂樹石牀同坐久又卻被春風畱住欲住柰簾影籹樓剪燈人語

【比前詞多小簾櫳三字詞家多宗此體去住二字卽用上韻此玉田巧筆非必要疊韻也此詞用料理琴書簾影籹樓艸窗用鮫人織就歸時人在平仄相反而前夢窗詞前用東風垂栁與周同後用客枕幽單與張同前後互異想亦不拘然他家俱用艸窗體可從之坐字竹山作珠字系誤刻此字無用平理】

又一體【一百一字】

陸遊

燈前月下嬉遊處向笙歌錦繡叢中相遇彼此知名才見便論心素淺黛嬌蟬風調別最動人時時偸顧歸去想閒牕深院調弦促柱樂府初翻新譜謾裁紅點翠閒題金縷燕子入簾時又一番春暮側帽燕脂坡下過料也記前年崔防休訴待從今須與好花爲主

【彼此知名四字才見便論心素六字比前二詞兩句五字者不同或以爲誤渭南又一首亦云掠地穿簾知是竟歸何處是知另有此體也其後段首句兩字叶韻次句四字叶韻亦與前六字用平者不同其又一首亦云自古儒冠多誤圖譜前收珍珠簾後又收眞珠簾不知珍卽眞本是一調也而後起二字句亦失注叶韻】

玲瓏玉【九十八字】

姚云文

開嵗春遲早贏得一白瀟瀟風牕淅簌夢驚錦帳春嬌是處貂裘透暖任尊前回舞紅倦柔腰今朝虧陶家茶鼎寂寥料得東皇戲劇怕蛾兒街栁先鬭元宵宇宙低迷倩誰分淺亞深凹休嗟空花無據便眞个瓊雕玉琢總是虛飄且沈醉趂樓頭零片未消

【首句或云五字雪舫曰非也蓋因春遲故雨雪耳亞字恐是凸字寂寥未消是定格不可照圖譜作平】

揚州慢【九十八字】

姜夔

淮左名都竹西佳處解鞍少駐初程過春風十里盡薺麥靑靑自吳馬窺江去後廢池喬木猶厭言兵漸黃昬淸角吹寒都在空城杜郎俊賞算如今重到須驚縱荳蔲詞工靑樓夢好難賦深情二十四橋仍在波心蕩冷月無聲念橋邊紅藥年年知爲誰生

【查鄭覺齋有此調於淮佳吳喬淸吹等字作仄竹十薺去聲杜俊夢四等字作平又李彭老於漸黃昬二句作嘆而今杜郎還見應付悲春句法平仄皆有異然此系石帚自度腔從之爲妥】

月下笛【九十八字】

周邦彥

小雨收塵涼蟾瑩徹水光浮碧誰知怨抑靜倚官橋吹笛映宮墻風葉亂飛品髙調側人未識想開元舊譜柯亭遺韻盡傳胸臆闌干四繞聽折栁徘徊數聲終拍寒燈陋館最感平陽孤客夜沈沈雁啼正哀片雲盡捲淸漏滴黯凝魂但覺龍吟萬壑天籟息

【水光至未識與後數聲至漏滴同葉字是以入作平不可泛用仄聲字人未識淸漏滴定格不可用平平仄並觀其所用品字調字片字及盡捲之盡字皆仄可知此句有定格也怨陋籟三字亦不可平他如靜映亂最夜正等去聲字皆妙宜玩之館字卽前抑字應葉不葉觀後陶張二詞俱葉可見𨿽美成如此學者還當用韻爲是不然或室字之訛耳圖譜注光誰橋風寒平可仄水映品側想數夜片捲黯可平我所不解】

又一體【九十八字】

曽允元

吹老楊花浮萍點一溪春色閒尋舊迹認溪頭浣紗磧柔條折盡成輕別向空外瑤簪一擲算無情更苦鶯巢暗葉啼破幽寂凝立闌干側記露飲東園聨鑣西陌容消鬢減相逢應是難識東風吹得愁如海謾點染空堦自碧獨歸晚解說心中事月下短笛

【浮萍點只三字認溪頭浣紗磧雨三字句柔條句上四下三向空外句丄三下四東風二句亦然後起首句二字次句三字叶韻末句一五一四以丄俱與前不同相逢句平仄亦異】

又一體【九十九字】

陶宗儀

東閣詩慳西湖夢淺好音難托香銷玉削早孤標頓非昨阿誰底事頻橫笛不道是江南搖落向空堦閒砌天寒日暮病鶴輕啄情薄東風惡試快覓飛瓊共翔寥廓冰魂漠漠誰憐金穀離索有時巧綴雙蛾緑天做就宮妝綽約待一點脆圓成須信和問卻

【西湖句四字同周詞餘同曽詞尾句兩三一四與前二體異】

又一體【九十九字】

張炎

萬里孤云淸遊漸逺故人何處寒牕裏曽記經行舊時路連昌約略無多栁第一是難聽夜雨謾驚回淒悄相看燭影擁衾誰語張緒歸何暮伴冷落依依短橋鷗鷺天涯倦旅此時心事良苦只愁重灑西州淚問杜曲人家在否恐翠袖正天寒猶倚梅花那樹

【上二詞於第四句四字叶韻而此用寒窗下十字大異或曰寒窗裏裏字誤必有兩字用韻與前合蓋窗裏不可云經行路也天涯二句則與前同矣那字去聲妙妙陶南村學宋人者故亦用問字至其搖字不若曽詞一字自字張詞夜字在字兩仄聲矣蓋此二字卽周詞未字漏字也】

三部樂【九十八字】

蘇軾

美人如月乍見掩暮云更增妍絕算應無恨安用陰晴圓缺嬌甚空只成愁待下牀又嬾未語先咽數日不來落盡一庭紅葉今朝置酒彊起問爲誰減動一分香雪何事散花卻病維摩無疾卻低眉慘然不答唱金縷一聲怨切堪折便折且惜取少年花發

【暮字用去各家皆同惟龍川用平應從其多者爲是語字用仄亦是定格堪折便折用平仄仄仄各家同數日句各家皆作仄平仄仄抑或另有此體歟事字各家皆平恐是時字】

又一體【九十八字】

周邦彥

浮玉飛瓊向邃館靜軒倍增淸絕夜窗垂練何用交光明月聞道官閣多梅趂暗香未逺凍蕋初發倩誰折取特贈情人桃葉回紋近傳錦字道爲君瘦損是人都說祅如染紅著手膠脫黏發轉思量鎭長墮睫都只爲情深意切欲報信息無一句堪諭愁結

【首句不起韻倩誰句比蘇詞數日句異襖字恐誤如字用平可從按千里和詞於聞道句云柰相送行客將歸多一字但觀夢窗龍川此句皆作七字或此周詞偶落一字亦未可知而前蘇詞亦只六字故不敢擅定至方詞於何用句作天際畱殘月則畱字上落一字是人句作到見時難說多一字查此句吳詞五字蘇詞陳詞四字未知誰是想不拘也】

又一體【九十九字】

吳文英

江鶂初飛蕩萬里素雲際空如沐詠情吟思不在秦箏金屋夜潮上明月蘆花傍釣簑夢逺句淸敲玉翠罌汲曉欸乃一聲秋曲片蓬障雨乘風半竿渭水伴鷺汀幽宿那知暖袍挾錦低簾籠燭鼓春波載花萬斛帆鬛轉銀河可掬風定浪息滄茫外天浸寒緑

【夜潮上句伴鷺汀句各多一字後起句用平與前異】

云仙引【九十八字】

馮偉壽

紫鳳臺髙紅鸞鏡裏馡馡幾度秋聲黃金重緑雲輕丹砂鬢邊滴粟翠葉玲瓏煙剪成含笑出簾月香滿袖天霧縈身年時花下逢迎有遊女翩翩如五云亂擲芳英爲簪斜朶事事闗心長向金風一枝在手嗅蕋悲歌雙黛顰逺臨溪樹對初弦月露下更深

【無他作可證學者依其平仄可也聲一作馨煙如雙等字用平乃詞中起調處勿循圖注可仄之說】

芰荷香【九十八字】

趙彥端

燕初歸正春陰暗淡客意淒迷玉觴無味晚花雨退凝脂多情細栁對沈腰渾不勝衣垂別袖忍見離披江南陌上彊半紅飛樂事從今一夢縱錦囊空在金椀誰揮舞裙歌扇故應閒瑣幽閨練江詩就算檥舟寧不相思腸斷莫訴離杯靑雲路穏白首心期

【正春陰下與後縱錦囊下同但垂別袖句七字腸斷句六字恐無此理必腸斷下少一仄聲字無疑作者宜照前塡之】

孤鸞【九十八字】

馬莊父

沙堤香軟正宿雨初收落梅飄滿可柰東風暗逐馬蹄輕捲湖波又還漲緑粉墻陰日融煙暖驀地刺桐枝上有一聲春喚任酒簾飛動畫樓晚便指數燒燈時節非逺陌上叫聲好是賣花行院玉梅對妝雪栁鬧蛾兒象生嬌顫歸去爭先戴取倚寶釵雙燕

【除兩起句外前後皆同旁注照各家查定畫字朱惇儒亦用水字時節亦用難寄尢覺發調宜從至正有任便倚等乃領句虛字喚起下語斷無用平之理譜圖防作可平湖波玉梅二句除首一字外平仄定須如此乃注波可仄又可平漲可平謬甚又漲用平則全然無調矣又謂粉可平蛾可仄同語而異注所不解也】

又一體【九十八字】

趙以夫

江頭春早問江上寒梅占春多少自照疎星冷祗許春風到幽香不知甚處但迢迢滿河煙艸回首誰家竹外有一枝斜好記當年曽共花前笑念玉雪襟期有誰知道喚起羅浮夢正參橫月小淒涼更吹塞管謾相思鬢華驚老待覓西湖半曲對霜天淸曉

【自照二句喚起二句俱各五字與前詞異譜於正字注可平誤祗許句五字應如後段正字領句此不足法】

又一體【九十八字】

張榘

荊溪淸曉問昨夜南枝幾分春到一點幽芳不待隴頭音耗亭亭水邊月下勝人間等閒花艸此際風流誰似有孏窩詩老且向虛檐淡然索笑任雪壓霜欺精神越好最喜庭除下映紫蘭嬌小孤山好喜舊約況和羮用功宜早移傍玉階深處趂天香繚繞

【後段起處二句與前異但恐誤不宜從蓋蕓窗別一首原與前趙詞同也一點二句上四下六同馬詞最喜二句各五字同趙詞又與前異按一點二句用一四一六與兩五者似是各體自宜前後相合前兩家可證此篇後段或宜於除字分句便與前同蒼崖曰旣有趙詞在不妨卽注兩五故從之然作者以照合爲妥朱惇儒作譜圖俱注前雲淡濘新妝淺點壽陽宮額後云試問丹靑手是怎生描得前後互異余則斷之曰淡濘新妝淺爲一句也】

晝夜樂【九十八字】

栁永

洞房記得初相遇便只合長相聚何期小防幽歡變作別離情緒況值闌珊春色暮對滿目亂花狂絮直恐好風光盡隨伊歸去一場寂寞憑誰訴算前言總輕負早知恁地難悔不當初畱住其柰風流端正外更別有系人心處一日不思量也攢眉千度

【前後段同暮字葉外字不葉山谷一首亦然而栁別作則前後皆葉作者自當皆葉爲妥色字別作用平甚拗或誤不必從兩結各五字二句須知上句如五言詩下句上一下四此二句正如石州慢之結耳】

八節長歡【九十八字】

毛滂

名滿人間記黃金殿舊賜淸閒才髙鸚鵡賦風凜恵文冠濤波何處試蛟鱷到白頭猶守溪山且做龔黃樣度畱與人看桃溪栁曲陰圓離唱斷旌旗卻捲春還襦袴寄餘溫雙石畔惟聞吏膽長寒詩翁去誰細繞屈曲欄幹從今後南來幽夢應隨月渡云湍

【溫字宜葉此借韻耳】

逍遙樂【九十八字】

黃庭堅

春意漸歸芳艸故國佳人千里信沈音杳雨潤煙光晚景澄明極目危欄斜照夢當年少對樽前上客鄒枚小鬟燕趙共舞雪歌塵醉裏談笑花色枝枝爭好鬢絲年年漸老如今遇風景空痩損向誰道東君幸賜與天幕翠遮紅繞休休醉鄕歧路華胥蓬島

【只此一闋平仄宜遵】

並蒂芙蓉【九十八字】

晁端禮

太液波澄向檻中照影芙蓉對蒂千柄緑荷深並丹臉爭媚天心眷臨聖日殿宇分明敞嘉瑞弄香嗅蕋願君王壽與南山齊比池邊屢回翠輦擁羣仙賞醉憑闌凝思萼緑攬飛瓊共波上遊戲西風又看露下更結雙雙新蓮子鬭妝競美問鴛鴦向誰畱意

【向檻中至嗅蕋與後擁羣仙至競美同但前用敞字仄後用新字平想可通用他無可考圖譜乃謂太向緑臉眷殿弄壽與屢共又更鬭等字可平芙同丹天分君池邊憑西雙鴛等字可仄試問據何詞而較定邪至嗅字本仄而圖作○凝字本平而圖作○何邪芙蓉同蒂憑闌凝思必平平平仄殿字分明更結雙雙必仄仄平平弄香嗅蕋鬭妝競美必仄平仄仄何得信意攺竄更怪者千柄緑荷深與後萼緑攬飛瓊同並丹臉爭媚與後共波上遊戲同皆五字句乃以千柄緑荷深並爲六字一句丹臉嬌媚爲四字一句豈非異事】

繡停鍼【九十八字】

陸遊

嘆半紀跨萬里秦吳頓覺衰謝回首鵷行英俊並遊咫尺玉堂金馬气淩嵩華負壯略縱橫王霸夢經洛浦梁園覺來淚流如瀉山林定去也卻自恐說著少年時話靜院焚香閒倚素屏今古總成虛假趂時婚嫁幸自有湖邊茅舍燕歸應笑客中又還過社

【後段定去也用去去上卽與首句嘆半紀同次句說著二字作平與前次句秦吳二字亦同前第三句覺字作平與後少年句同是換頭只多山林二字耳過字讀作平並素二字必用去聲】

二郎神【九十八字】

呂渭老

西池舊約燕語栁梢桃萼向紫陌秋千影下同綰雙雙鳳索過了鶯花休則問風共月一時閒卻知誰去喚秋陰滿眼敗紅藥飄泊江湖載酒十年行樂甚近日傷髙念逺不覺風前淚落橘熟橙黃堪一醉斷未負晚涼池閣只愁被僚撥春心煩惱怎生安著

【向紫陌至閒卻與後段甚近日至池閣同藥字刻本作葉葉字非韻今攺正或曰上用秋陰非紅藥時矣余謂不更有桃萼在前乎桃尙是萼春景可知或曰後有橘熟橙黃是又何時余笑曰晚涼池閣又是夏景四時都來極像嶺南風景僕亦難以斷定請公去與呂家那漢理防】

又一體【一百四字】

栁永

炎光謝過暮雨芳塵瀟灑乍露冷風淸庭戶爽天如水玉鉤遙掛應是星娥嗟久阻敍舊約飈輪欲駕極目處微云暗度耿耿銀河髙瀉閒雅須知此景古今無價運巧思穿鍼樓上女擡粉面雲鬟相亞鈿盒金釵私語處算誰在回廊影下願天上人間占得歡娛年年今夜【乍露冷至欲駕同後運巧思至影下此調與前後體原是各異首句向來傳刻皆三字沈氏謂光字下缺初字蓋欲添入一字以湊成四字句而不知此字不宜作平聲初字之杜撰不辧而自露也且此句必欲彊之使同則後段許多不同處能使之俱同乎古人所謂本無事而自擾之也嘯余依本集作炎光謝矣而亦欲湊四字竟將下一字補上作炎光謝過其下只作六字句誤失一韻尢爲可笑且以露冷風淸爲四字句庭戶至遙掛爲十字句蓋謂爽天二字相連故又注爽字可平奇極奇極】

又一體【一百五字又名十二郎】

湯恢

瑣牕睡起閒竚立海棠花影記翠檝銀塘紅牙金縷杯泛梨花凍冷燕子銜來相思字道玉瘦不禁春病應蝶粉半銷鴉云斜墜暗塵侵鏡還省香痕碧唾春衫都凝悄一似荼防玉肌翠被消得東風喚醒靑杏單衣楊花小扇閒卻晚春風景最苦是蝴蝶盈盈弄晚一簾風靜

【此爲本調正格作者多從之嘯余載徐幹臣詞亂注平仄此篇乃和徐韻者故收之以爲證睡字徐用彈乃去聲是彈弓之彈意謂鵲本報喜之物今乃無憑凖因以丸彈之故曰悶來彈鵲也此字不可作平聲觀夢窗首句亦作素天際水是也銜來相思徐云愁端如何譜以其四个平聲注何字可仄觀夢窗又是賓鴻重來後來字亦平豈徐湯吳三公皆笨伯不能作七言詩一句乎又以記翠檝下作九字句鴉云下作八字句香痕下作八字句悄一下作九字句最苦下作九字句而凡用仄處皆可作平人若依之使一調音響俱索然無味至凍冷喚醒弄晚等去上正同徐詞燼冷未醒徧倚所以爲妙夢窗亦云過艇照影數防若皆作平仄不成調矣半字亦必仄聲末句或於盈盈處豆或於弄晚處豆總之語气相貫可不拘按夢窗此詞題曰十二郎圖譜不知卽此調又續收之首句便作七字讀次句作四字讀所謂從頭差】

【起安得不直差到底乎又馬莊父一首記翠檝下九字止作倩說與年年相挽七字其餘皆同若謂用前呂詞法則其餘又與呂不同恐系脫兩字不錄】

又一體【一百五字】

楊無咎

炎光欲謝更幾日薰風吹雨共說是天公亦嘉神貺特作澄淸海宇灌口擒龍離堆平水休問功超前古當中興防我邊陲重使四方安堵新府祠庭占得山川佳處看曉汲雙泉晚除百病奔走千門萬戶嵗嵗生朝勤勤稱頌可但民無災苦囗囗囗願得地久天長協佐皇都

【灌口以下兩四一六與後嵗嵗以下同此卽前湯詞後段靑杏以下三句句法而前後通用之者也尾句都字初疑是誤然玩上用佐字則下宜以平字應之此乃又一平仄互用之體也】

陌上花【九十九字】

張翥

闗山夢裏歸來還又嵗華催晚馬影雞聲諳盡倦郵荒館緑箋密記多情事一看一回腸斷待殷勤寄與舊遊鶯燕水流雲散滿羅衫是酒香痕凝處唾碧啼紅相半只恐梅花瘦倚夜寒誰暖不成便沒相逢日重整釵鸞箏雁但何郎縱有春風詞筆病懷渾嬾

【此詞風流婉約在淺深濃淡之間眞絕唱也吾安得起蛻巖於九亰而北面事之還又下與後唾碧下同圖注起處兩六字待殷勤句七字鶯燕連下作六字更以香字連上酒字作六字痕凝至相半作九字而又因凝處唾碧四仄乃注凝處二字云可平是苦苦要將好詞讀壊惜哉】

玲瓏四犯【九十九字】

周邦彥

穠李夭桃是舊日潘郎親試春艷自別河陽長負露房煙臉顦顇鬢點吳霜細念想夢魂飛亂嘆畫闌玉砌都換才始有緣重見夜深偸展香羅薦暗牕前醉眠蔥蒨浮花浪蕋都相識誰更曽擡眼休問舊色舊香但認取芳心一點又片時一陣風雨惡吹分散

【細念想句本七字觀徽宗梅溪松山等作皆同而方千里和此詞正作顧鬢影翠云零亂其爲七字何疑舊譜去一細字各書多仍其誤故汲古刻片玉詞有按譜宜是六言無細字之注也各家惟竹屋一首六字或亦脫落或有此體然謂有此體則可謂周詞六字則不可蓋有千里和詞爲證也又片時一陣應是五字各家皆同舊刻於又字上多一柰字不惟失調於文義亦贅至尾句譜圖俱注又片時一陣風雨爲七字句惡吹分散爲四字句今考方詞是仗夢魂一到花月底休飄散是知上句五字於陣字分斷下以風雨惡爲一句吹分散爲一句方詞上句於到字佳下以花月底爲一句休飄散爲一句耳又查艸窗結云倚畫闌無語春恨逺頻回首更可以爲據向來原有所疑考至此不覺爽然又思人之所以誤讀者乃因玲瓏四犯又另有四字煞尾一體故人欲彊而同之遂致誤耳但覽後載史詞可知其分別較然矣譜於五字句謂可用平平平仄仄下句可用仄仄平平平仄惡字竟作可平豈不大謬】

又一體【九十九字】

吳文英

波暖塵香正嫩日輕陰搖蕩淸晝幾日新晴初展綺牕紋繡年少忍負才華盡占斷艷歌芳酒柰翠簾蜨舞蜂喧催趂禁煙時杏腮紅透梅鈿皺燕歸時海棠廝勾尋芳較晚東風約還約劉郎歸後憑問栁陌情人比似垂楊誰瘦倚畫闌無語春恨逺頻回首

【前詞玉砌都換換字是韻千里亦和之此篇喧字用平不葉徽宗用翔字竹屋用情字亦然還約句比前誰更句多一字比似句比前但認句少一字】

又一體【一百一字】

史達祖

雨入愁邊翠樹晚無人風葉如剪竹尾通涼卻怕小簾低捲孤坐便怯詩慳念後賞舊曽題徧更暗塵偸鎖鸞影心事屢羞團扇賣花門館生秋艸悵弓彎幾時重見前歡盡屬風流夢天共朱樓逺聞道秀骨病多難自任從來恩怨料也和前度金籠鸚鵡說人情淺

【影字仄艸字不叶韻與前二詞異幾時重見髙竹屋作怨恨誰訴恨字亦用去聲與前第三句同想亦有此體可從因餘同不錄又按史別作於聞道二句云方悔翠袖易分難聚有玉香花笑論語气則當於聚字斷句論調格則當於分字句有字豆或謂另一體非也蓋此二句一气貫串故梅溪巧筆作此借渡句法本體定當上六下七與前孤坐二句相同勿謂有史詞可倚而作兩四一五也】

又一體【九十九字】

姜防

疊鼓夜寒垂燈春淺匆匆時事如許倦遊歡意少俛仰悲今古江淹又吟恨賦記當時送君南浦萬里乾坤百年身世惟有此情苦揚州栁垂官路有輕盈換馬端正窺戶酒醒明月下夢逐潮聲去文章信美知何用謾贏得天涯羇旅教說與春來要尋花伴侶

【此與前各體不同乃別是一調故𨿽九十九字另列於百一字之後倦遊至南浦與後酒醒至羇旅同只江淹句六字文章句七字耳】

燕山亭【九十九字】

曽覿

玉立明光才業冠倫漢歷方承休運江左奏功塞壘宣威紫綬幾垂金印嵗晚歸來望丹極新淸氛祲忠憤著撓節朋儔便成嘉遁千載雲海茫茫記舉目新亭壯懷難盡蝴蝶夢驚化鶴飛還榮華等閒一瞬七十樽前算疇昔都無可恨休問長占取朱顏緑鬢

【冠奏夢三字俱宜用仄聲且以去爲妙是此調定格觀徽宗用數靚地樵隠用夜錦共海野別作用夜乍競張伯雨用翠素可見圖譜俱注可平誤江左至忠憤與後蝴蝶至休問同但各家於前紫綬句有用後榮華句法者後則不用紫綬句法也各刻載徽宗裁剪冰綃一首於蝴蝶夢驚句作天遙地逺誤也宜作天逺地遙乃合此卽同前段之新樣靚妝句而圖且謂可作仄平平仄相反到底矣余嘗謂紅拂傳奇一江風試語良人道句以平平仄仄平作仄仄平平仄五字皆反令歌者捩折嗓子今見圖注此句乃知反古者蓋多耳汲古刻樵隠詞塞壘下二句云密映窺亭亭萬枝開徧乃窺字下脫一字尾句云愁酒醒緋千片亦於緋字上下落一字無此九十七字體也張伯雨第二句作蝟肌粟聚與此調異恐不可以爲法按徽宗詞第三句冷淡胭脂勻注或作微注本六字詞統落一字止作冷淡胭脂注誤也不可從又此】

【調本名燕山亭恐是燕國之燕詞滙刻作宴山亭非也】

大有【九十九字】

周邦彥

仙骨淸羸沈腰憔悴見旁人驚怪消瘦栁無言雙眉盡日齊鬭都緣薄幸賦情淺許多時不成歡偶幸自也總由他何須負這心口令人恨行坐咒斷了更思量沒心永守前日相逢又早見伊仍舊卻更被溫存後都忘了當時僝僽便搊撮九百身心依前待有

【賦字潘希白作聽字圖譜讀作平聲誤又以言都緣須令思相爲可仄日幸坐待爲可平俱非前結潘作十分衛郎淸瘦郎字可用平聲卻更被溫存後似應在被字豆而潘詞作彊整帽檐欹側則是六字相連想亦不拘待有應去上聲潘作雁後可見九百風魔也金元曲多用之】

鳳池吟【九十九字】

吳文英

萬丈巍臺碧罘罳外衮衮野馬遊塵舊文書幾閣昏朝醉暮覆雨翻雲忽變淸明紫垣敕使下星辰經年事靜公門如水帝甸陽春長年父老相語幾百年見此獨駕冰輪又鳳鳴黃幕玉霄平遡鵲錦輕恩事省中書半紅梅子薦鹽新歸來晚待慶吟殿閣南薰

【舊文書至星辰與後段又鳳鳴至鹽新同】

紫玉簫【九十九字】

晁補之

羅綺叢中笙歌隊裏眼狂初認輕盈無花解比似一鉤新月雲際初生算不虛得郎占與第一佳名卿歸去那知有人別後牽情襄王自是春夢休謾說東墻事更難憑誰教慕宋要題詩曽倚寶柱低聲似瑤臺曉空暗想眾裏飛瓊餘香冷猶在小牕一到魂驚

【無花以下與後誰教以下同】

國香慢【九十九字】

周密

玉潤金明記曲屏小幾剪葉移根經年人重見瘦影娉婷雨帶風襟零落步云冷鵝管吹春相逢舊京路素靨塵緇仙掌霜凝國香流落恨正冰綃翠薄誰念遺簪水空天逺應念礬弟梅兄渺渺魚波望極五十弦愁滿湘云淒涼耿無語夢入東風雪盡江淸

【前後惟起句異餘同經年句上六下四水空句上四下六似乎有異然十字語气相連作者句法不妨前後一轍也舊京洛耿無語俱用仄平仄勿誤此調惟艸窗有之題作彞則商國香慢愚謂彞則商三字乃是宮調非詞名也故刪之】

詞律卷十五

欽定四庫全書

詞律卷十六

宜興萬樹撰

垂楊【九十九字】

陳允平

銀屏夢覺漸淡黃嫩綠一聲鶯小細雨輕塵建章初閉東風悄依然千樹長安道翠云鎖玉牕深窈斷橋人空倚斜陽帶舊愁多少還是淸明過了任煙縷露條碧纎靑嫋恨隔天涯幾回惆悵蘓堤曉飛花滿地誰爲掃甚薄幸隨波縹緲啼防不喚春歸人自老

【一聲至深窈與後碧纎至縹緲同詞極精致聲調如此不可亂攺平仄蓋建章二句幾回二句皆七字而建章句與幾回句皆束上語依然句與飛花句皆連下相應語此余前注中所謂段落也論其細處則輕塵天涯兩平聲之下以建幾二字頂之故用仄依字飛字語气另起故用平而其下用翠云鎖甚薄幸以仄平仄接之妙絕卽其七字四句中閉去悄上樹去道上悵去曉上地去掃上皆極抑揚諧暢之妙君衡信騒壇髙手哉譜注混塡俗極】

秋宵吟【九十九字】

姜防

古簾空墜月皎坐久西牕人悄蛩吟苦漸漏永丁丁箭壺催曉引涼颸動翠葆露腳斜飛雲表因嗟念似去國情懷暮帆煙艸帶眼消磨爲近日愁多頓老衛娘何在宋玉歸來兩地暗縈繞搖落江楓早嫩約無慿幽夢又杳但盈盈淚灑單衣今夕何夕恨未了

【此詞應分三疊第一段於催曉住蓋引涼颸以下與首段全同亦雙拽頭之謂耳此堯章自度曲平仄皆宜遵之幸譜不收不然此結必注攺七言詩句法矣】

迷神引【九十九字】

晁補之

黯黯靑山紅日暮浩浩大江東注餘霞散綺回向煙波路使人愁長安遠在何處幾防漁燈小迷近塢一片客帆低傍前浦暗想平生自悔儒冠誤覺阮途窮歸心阻斷魂縈目一千里傷平楚怪竹枝歌聲聲怨爲誰苦猿鳥一時啼驚島嶼燭暗不成眠聽津鼓

【此調多三字句最爲棲咽但後段一千里句應卽前回向句疑回字上下落一字怪竹枝歌比使人愁多一怪字亦恐使人上落一字至於幾防八字卽後猿鳥八字一片八字卽後燭暗八字極爲整齊且上句近字島字用仄聲下句前字津字用平聲正抑揚可愛處如此對仗極易考證而圖譜以幾防至前浦十六字分作每句四字不但破壊此調而小迷近塢成何丈理旡咎不幸受寃於六百年之後可嘆也覺阮途窮怪竹枝歌乃以覺字怪字領句不可泛作仄仄平平此種處須細心體認才得】

無悶【九十九字】

王沂孫

陰積龍荒寒渡雁門西北髙樓獨倚悵短景無多亂山如此欲喚飛瓊起舞怕攪碎紛紛銀河水凍雲一片藏花防玉未教輕墜淸致悄無似有照水南枝已攙春意誤幾度慿欄莫愁凝睇應是梨花夢好未肻放東風來人世待翠管吹破蒼茫看取玉壺天地

【悵短景至銀河水與後誤幾度至來人世同】

又一體【九十九字

本集名閨怨無悶】

程垓

天與多才不合更與殢柳憐花情分甚總爲才情惱人方寸早是春殘花褪也不料一春都成病自失笑因甚腰圍半減淚珠頻搵難省也怨天也自恨怎免千般思忖倩人說與又卻不忍了一生愁悶又只恐愁多無人問到這里天也憐人看他穩也不穩

【大略與前詞同而自失笑句法不同倩人句少一字因用俳體平仄難學作者但依前王詞可也選聲將不合以下十一字爲一句而錯以甚字爲韻大誤不合句四字殢柳句六字分字去聲端然是韻前詞句法甚明且甚字閉口不應入此爲葉蓋未深考耳按書舟此詞名閨怨無悶今觀王詞止作無悶則閨怨二字乃所賦之題後人並調名連刻也自失笑下十三字不比前詞乃與後段到這里下同也蓋因甚句𨿽六字天也句𨿽四字實則一气貫下分豆不拘耳穩也之也字上聲可作平用不字亦平又按夢窗有催雪一調與此全同今錄後備考】

【催雪

吳文英霓節飛璚鸞駕弄玉杏隔平雲弱水倩皓寉傳書衛】

【姨呼起莫待粉河凝曉趂夜月瑤笙飛環佩蹇驢吟影茶煙竈冷酒亭門閘歌麗泛碧蟻放繡箔半鉤寶臺臨砌要須借東君防陵春意曉夢先迷楚蝶早風戻重寒侵羅被還怕掩深院梨花又作故人淸淚此或夢窗以前調賦催雪之詞後傳其題而逸其調名耳初稿中竟列此調偶因夜長不寐於枕上背】

【吟覺有相髣髴者因憶與無悶正同急起呼童吹鑪火燃燭攺之不然幾分兩調矣旣以自幸又復慮譜中尙有類此者不及檢防未免詒譏惟望閱者摘出而駁正之幸甚幸甚丙寅臈八夜附記】

十月桃【九十九字】

張元幹

年華催晚聽樽前偏唱衝煗欺寒樂府誰知分付防化金丹中原舊遊何在頻入夢老眼空澘撩人冷蕋渾似當時無語低鬟有多情多病文園向雪後尋春醉裏憑欄獨步羣芳此花風度天然羅浮淡妝素質呼翠鳳飛舞斕斑參橫月落畱恨醒來滿地香殘

【衝煗下與後醉裏下同】

新雁過妝樓【九十九字】

吳文英

間苑髙寒金樞動冰宮桂樹年年剪秋一半難破萬戶連環織錦相思樓影下鈿釵暗約小簾間共無眠素娥慣得西墜闌干誰知壺中自樂正醉圍夜玉淺鬭嬋娟雁風自勁雲气不上涼天紅牙潤沾素手聽一曲淸歌雙霧鬟徐郎老恨斷腸聲在離鏡孤鸞

【夢窗此調二首字法一一相同作者不可任意更變觀其所用諸去聲宜學蓋其他作亦然必非偶合者按張玉田有瑤臺聚八仙一調陳君衡有八寶妝一調查與此脗合今皆錄於左幅】

【瑤臺聚八仙

張炎秋月娟娟人正遠魚雁待拂吟牋也知遊事多在第】

【二橋邊花底鴛鴦深處睡桞陰淡隔裏湖船路綿綿夢吹舊曲如此山川平生幾兩謝屐便放歌自得直上風煙峭壁誰家長嘯竟落松前十年孤劍萬里又何似畦分抱甕泉中山酒且醉餐石髓白眼靑天與前詞皆同只峭壁誰家平仄稍異想十字一气可以不拘觀後陳詞可見幾兩二字可作平用非泛】

【然仄聲也八寶妝

陳允平望遠秋平初過雨微茫水滿煙汀亂葓疎柳猶帶數防殘螢待月重樓誰共倚信鴻斷續兩三聲夜如何頓涼驟覺紈扇無情還思驂鸞素約念鳯簫雁瑟取次塵生舊日潘郎雙髩半已星星琴心錦意暗懶又爭柰西風吹恨醒屏山冷怕夢魂飛度藍橋不成與前詞同舊日潘郎四字與張合按八寶妝另有一百十字調是名同調異者不可誤認查夢窗夢醒芙蓉一首尾云秋香月中初疑是秋月香中今觀此藍橋不成則知此句亦可用平平仄平耳兩調用去聲處亦多與吳詞相合可見是故意推敲非泛用也又按以上兩詞俱以八字爲名或采八調合成但不可查訂卽前新雁過妝樓或系節取未可知】

鎖牕寒【九十九字】

周邦彥

暗柳啼鵶單衣竚立小簾朱戶桐花半畝靜鎖一庭愁雨灑空堦更闌未休故人剪燭西牕語似楚江暝宿風燈零亂少年羇旅遲暮嬉遊處正店捨無煙禁城百五旗亭喚酒付與髙陽儔侶想東園桃李自春小唇秀靨今在否到歸時定有殘英待客攜罇俎

【千里和詞於畝字用許酒字用羽似葉而非也更闌未休闌字平聲桃李自春李字上聲可通用不可因仄聲而用去聲也未字自字則必用去耳汲古刻片玉更字作夜此字用仄不妨自字作經則誤矣桐花至窗語與後旗亭至在否同而在字用去聲查此字他家有作平聲如前段窗字者但千里和詞亦用舊字碧山玉田亦用更雁自等字故知用去聲者當從也嘯餘一槪混注切不可依如灑空堦更闌未休作仄平仄仄仄平平有此鎖窗寒否前結有作一七字一六字者如簫竹屋悵佳人有約難來綠徧滿庭芳艸楊旡咎恨遲畱載酒期程孤負踏靑時是也此十三字語气相貫平仄不異作兩句亦無礙故不另列後起暮處二字俱葉是定格蕭於起二字葉次三字不葉程先於二字不葉至第五字方葉皆不可從至逃禪竟用忽雙眉暗鬭以忽字領句雙眉二字相連且雙字平聲尢不妥矣若夢窗於似楚江句少似字程先於正店捨句少正字及玉田舊時燕歸作歸燕愁魂正遙作正遠皆刻誤更於付與句想東園句各多一字以致字數參差今細加訂正惟有此一體可從而已汲古刻夢窗甲集題作瑣寒窗元蕭允之亦作瑣寒窗然查各家俱作瑣窗寒今南曲南呂調亦有瑣窗寒是瑣寒窗乃誤倒也】

金菊對芙蓉【九十九字】

康與之

梧葉飄黃萬山空翠斷霞流水爭輝正金風西起海燕東歸憑欄不見南來雁望故人消息遲遲木樨開後不應悞我好景良時只念獨守孤幃把枕前囑付一旦分飛上秦樓遊賞酒殢花迷誰知別後相思苦悄爲伊瘦損香肌花前月下黃昏院落珠淚偸垂

【正金風以下與後上秦樓以下同稼軒於把枕前囑付句作嘆年少胸襟平仄全異想不拘】

月華淸【九十九字】

洪瑹

花影搖春虫聲吟暮九霄雲幕初捲誰駕冰蟾擁出桂輪天半素魄映靑瑣牕前皓彩散畫欄桿畔凝眄見金波滉漾分輝鵲殿況是風柔夜防正燕子新來海棠微綻不似秋光只照離人腸斷恨無柰利鎖名韁誰爲喚舞裙歌扇吟玩怕銅壺催曉玉繩低轉

【誰駕下與後不似下同眄音靣】

又一體【一百字】

蔡松年

樓倚明河山蟠喬木故國秋光如水常記得別時月冷半山環佩到而今桂影尋人端好在竹西歌吹如醉望白蘋風裏關山無際可惜瓊瑤千里有少年玉人吟笑天外脂粉淸暉冷射藕花冰蕋念老厺鏡裏流年空解道人生適意誰防更微雲疎雨滿空鶴唳

【常記得三句與前調異但此處與後脂粉二句宜同或常字誤多別字作平時字分句耳作者從前詞體可也少年下八字平仄亦異】

三姝媚【九十九字】

王沂孫

紅纓懸翠葆漸金鈴枝深瑤堦花少萬顆燕支贈舊情爭柰弄珠人老扇底淸歌還記得樊姬嬌小幾度相思紅豆都銷碧絲空裊芳意荼防開早正夜色瑛盤素蟾低照薦筍同時嘆故園春事已無多了貯滿筠籠偏暗觸天涯懷抱謾想靑衣初見花陰夢好

【瑤堦至嬌小與後素蟾至懷抱同金鈴枝深四字平聲定格如此查碧山別作用西窗淒淒夢窗一用春衫啼痕一用王孫重來一用淸波明眸詹玉用誰家花天皆同各譜收梅溪詞煙光搖縹瓦一首此四字作晴檐風裊裊字仄聲查梅溪本集原系晴檐多風各書誤攺裊字耳圖譜仍錄晴檐多風是矣而注多字可仄亦誤若選聲則多風二字皆作可仄尢誤瑤字則不妨作上去聲也夢好二字去上聲勿誤碧山別作用弄晚夢窗用淚滿未起梅溪用暗寫俱妙天遊作煙雨則調不振矣】

又一體【一百一字】

吳文英

酣春淸鏡裏照淸波明眸暮云愁�半綠垂絲正楚腰纎瘦舞衣初試燕客漂零煙樹冷靑驄曽系畵館朱橋還把淸尊慰春顦顇離苑幽芳深閉恨淺薄東風褪香銷膩防箑翻歌冣賦情偏在笑紅顰翠暗拍闌干看散盡斜陽船市付與嬌鸎金衣淸曉花深未起

【後結多二字餘同暮云愁下應是叶韻刻本系斂字訛故缺之諸去聲字各家皆同萬勿依譜圖混用總之調之恊不恊全在平仄古人於平仄無傳書其傳詞卽可據也如此篇平仄各家字字俱同豈不可信只夢窗別作於恨淺薄二句云但惟得當年夢緣能短惟字用平然此惟字無理恐是怪字蓋此字各家俱去聲也最賦情二句云傍海棠偏愛夜淺開宴則淺字乃深字訛刻無疑耳】

丁香結【九十九字】

吳文英

香嫋紅霏影髙銀燭曾縱夜遊濃醉正錦溫瓊膩被燕踏暖雪驚翻庭砌馬嘶人散後秋風換故園夢裏吳霜融曉陡覺晴動偸春花意還似海霧似仙山喚覺環兒半睡淺薄朱唇嬌羞艶色自傷時背簾外寒掛澹月向日秋千地懷春情不斷猶帶相思舊字

【故園句美成云棄擲未忍千里云淚眼暗忍擲眼用仄此園字或是國字或曰擲眼乃作平者曾縱周作庭樹方作爲誰從周爲是前結十二字周云登止臨水此恨自古銷磨不盡似與此同方云靑靑楡莢滿地縱買閒愁難盡則六字兩句總是一气豆處不拘此調惟此數篇平仄相合宜學勿樂圖注之寛而自誤也晴字照周方不宜用平況晴動欠妥必是暗字無疑海霧句應一字領句起必系似海霧仙山之訛】念奴嬌【一百字又名百字令百字謠酧江月大江東去

大江西上曲

壺中天無俗念淮甸春湘月】

辛棄疾

野棠花落又匆匆過了淸明時節剗地東風欺客夢一枕銀屏寒怯曲岸持觴垂楊系馬此地曾經別樓空人去舊遊飛燕能說聞道綺陌東頭行人長見簾底纎纎月舊恨春江流不盡新恨雲山千疊料得明朝樽前重見鏡裏花難折也應驚問近來多少華發

【此爲念奴嬌正格淸明明字平而於湖作一防張樞作漁唱李彭老作淸透董明徳作多愛亦用仄聲】

又一體【一百字】

蘇軾

大江東去浪淘盡千古風流人物故壘西邊人道是三國周郎赤壁亂石穿空驚濤拍岸捲起千堆雪江山如畫一時多少豪傑遙想公瑾當年小喬初嫁了雄姿英發羽扇綸巾談笑處檣艣灰飛煙滅故國神遊多情應笑我早生華髮人生如夢一樽還酹江月

【此爲念奴嬌別格按念奴嬌用仄韻者惟此二格止矣蓋因小喬至英發九字用上五下四遂分二格其實與前格亦非甚懸殊也柰後人不知曲理妄意剖裂因疑字句錯綜余譜諸書夢夢竟列至九體甚屬無謂余爲醒之曰首句四字不必論次句九字語气相貫或於三字下或於五字下略斷乃豆也非句也詞綜云浪淘盡本是浪聲沈世作浪淘盡與調未協愚謂此三字如樵隱作算無地閬風頂此等甚多豈可俱謂之未恊乎人讀首句必欲作七字故誤而譜中不知此義因以爲各異矣故壘以下十三字語气於七字略斷如此詞人道是三字原不妨屬上讀譜中不知此義又以爲各異矣羽扇以下十三字卽與前故壘句同因處字訛間字譜又以爲各異矣至多情句因讀我字屬上句故又以爲異不知原可以我字連下讀也詞綜云本系多情應是一句笑我生華髮一句世作多情應笑我益非愚謂此說亦不必此九字一气卽作上五下四亦無不可金穀云九重頻念此衮衣華髮竹坡云白頭應記得尊前傾蓋亦無礙於音律蓋歌喉於此滚下非住拍處在所不拘也更謂小喬句必宜四字截了字屬下乃合則宋人此處用上五下四者尢多不可枚舉豈可謂之不合乎又如前詞簾底纎纎月五字易安作玉闌干慵倚惜香作倚闌干無力句亦稍變總不拘亦不必另作一體也至如蕓窗於道字笑字作平聲蘆川後起作修褉當時今日艣字作平聲洛水前結作臨風浩然搔首後結作歌此與君爲壽此等甚多皆誤筆又惜香前結句作八字聖求於小喬句作小窗寒靜盡掩多一盡字烘堂於三國句少二字而稼軒集參差處更多總是誤刻不然如此極平熟之調豈有諸名公不諳者且此調原名百字令豈有做九十八字與百一字百二字者乎至譜圖之誤又不止在分體斷句之差而已所可怪者此調因坡公詞尾三字名爲酹江月而圖譜另收酹江月一調下又注云卽忿奴嬌第九體夫不知其卽念奴嬌而另收猶不足怪也旣知卽念奴嬌而又收之豈非大怪乎又因蘓詞首四字名爲大江東去傳之旣久落一去字遂謂爲大江東而作譜者不識以字形相類誤讀爲大江乘譜中因載一大江乘調豈非大怪乎然此猶因傳訛而錯蓋其詞尾句本是中書二十四考六字因添一還字於中書之下因以爲一百一字而收之耳乃同是一百字而另收無俗念一調豈不大怪此詞名百字令誰不知者而又收百字謠一調如此則尙有壺中天大江西上等名色皆宜另收孫行者行者孫有何窮極乎選聲亦另收大江西上曲圖譜又收賽天香調采楊升庵詞爲式仍是念奴嬌無論重出失考卽明人自度曲原未協律如鳳洲小諾臯等亦不可入譜也又如白石湘月一調自注卽念奴嬌鬲指聲其字句無不相合今人不曉宮調亦不知鬲指爲何義若欲塡湘月卽仍是塡念奴嬌不必巧徇其名也故本譜不另收湘月調沈選鮮於伯機詞尾云多病年年如削此本年年多病而誤耳沈不能辧正陋哉嘯余見百字謠之名以爲新奇因不識卽念奴嬌故收之不足怪矣妙在此詞非宋元人作不知何人所塡故其題下與日錄不書朝代止有一袁字而闕其名至圖譜竟換作周邦彥詞極醜劣不知美成何不幸而遭此嫁禍也或曰此詞爲賀人新婚不過俗耳君何毀之若此余曰公自未讀竟耳如後段於多情應笑二句譜圖俱連作九字其詞云房奩中好物事駸駸近無論作三字三句甚奇試問新婚而好物事相近是何物事乎眞笑斷人腸矣】

又一體【一百字】

陳允平

凝雲沍曉正防花才積荻絮初殘華表翩躚何處鶴愛吟人正孤山凍解苔鋪水融莎甃誰憑玉勾闌茸衫氊防冷香吹上吟鞭將次柳際瓊消梅邊粉瘦添做十分寒閒踏輕凘來薦菊半潭新漲微瀾水北峯巒城陰樓觀畱向月中看巘云深處好風飛下晴湍

【用平韻蘆川石林皆有此體梅邊二句可用平平平仄仄平仄平平此可證前小喬二句不妨上五下四也汲古於石林此調注云或刻百字令字句迥異蓋不知有用平體故駭然然謂字異則可謂句異則非】

換巢鸞鳳【一百字】

史達祖

人若梅嬌正愁橫斷塢夢繞溪橋倚風融漢粉坐月怨秦簫相思因甚到纎腰定知我今無魂可銷佳期晚謾幾度淚痕相照人悄天花外語香時透郎懷抱暗握荑苗乍嘗櫻顆猶恨侵堦芳艸天念王昌忒多情換巢鸞鳳教偕老溫柔鄕醉芙蓉一帳春曉

【平仄通葉苗字或云是葉平韻余謂此句與下乍嘗句爲偶無叶韻理圖譜句句俱攺欲其順口無乃太勞乎】

渡江云【一百字】

張炎

山空天入海倚樓望極風急暮潮初一簾鳩外雨幾處閒田隔水動春鉏新煙禁柳想如今綠到西湖猶記得當年深隱門掩兩三株愁余荒洲古漵斷梗疎萍更漂流何處空自覺圍羞帶減影怯燈孤長疑卽見桃花面甚近來翻致無書書縱遠如何夢也都無

【平仄互葉往往有之如西江月等顯然者人知之其他人多未察遂致失韻如此更漂流何處正是以處字去聲葉上初鉏等平韻余初於片玉晴嵐低楚甸一首用指長安日下謂其以下字葉沙家等韻人多不信及觀千里和詞亦用遏離情不下已爲明證而玉田此詞亦以處字爲葉及別作是紗佳等韻此句云想蕭娘聲價吳艸廬作是妝霜等韻此句云似長江去浪艸窗作是茵云等韻此句云數幽期難準詹天遊作是聲情等韻此句云掩重門夜永曆觀諸家如此豈非此句皆以仄聲葉平乎若不細察則少卻一韻矣又按片玉結句本系時時自剔燈花刻本時字上加一但字似贅千里和詞加一曰於末句上乃原無此字而誤以爲缺耳查玉田艸庵艸窗等詞尾皆六字可知本調尾無七字體也圖譜於前尾止有四字蓋將周詞漸漸可藏鴉刪去可字異哉】

琵琶仙【一百字】

姜防

雙槳來時有人似舊曲桃根桃葉歌扇輕約飛花蛾眉正奇絕春漸遠汀洲自綠更添了幾聲啼鴂十里揚州三生杜牧前事休說又還是宮燭分煙柰愁裏匆匆換時節都把一襟芳思與空階楡莢千萬縷藏鴉細柳爲玉尊起舞回雪想見西出陽關故人初別

【此石帚自制腔平仄俱宜遵之圖譜何據謂可攺易至讀思字作平反圖可仄何也夫以一百字之調而議攺至四十一字亦可謂善攺者矣沈氏謂此調與絳都春相近大奇其音響判若天淵何爲相近】

禦帶花【一百字】

歐陽修

靑春何處風光好帝裏偏愛元夕萬重繒防搆一屏峯嶺半空金碧寶檠銀缸耀絳幕龍虎騰擲沙堤遠雕輪繡轂爭走五王宅雍雍熈熈作晝防樂府神姬海洞仙客曵香搖翠稱執手行歌錦街天陌月淡寒輕漸向曉漏聲寂寂當年少狂心未已不醉怎歸得

【嘯余於此調以搆一屏至金碧作一句寶檠至絳幕作一句作盡防至神姬作一句稱執手至天陌作一句皆誤蓋萬重以下與後曵香以下相同只嶺字仄歌字平稍異耳寶檠句卽月淡句耀絳幕卽漸向曉句也檠字可讀作仄聲虎字可借作平聲沙堤遠卽當年少何以前段作三字後段連狂心未已作七字乎爭走句與不醉句皆平仄仄平仄是定格柰何注可作仄仄平平仄乎曵字去聲刻俱作拽誤觀其所用帝愛萬搆耀絳繡洞曵稱漸向等去字發調何得俱作可平作畫亦作可平雍雍本是去聲注可仄皆可笑按作畫防三字欠妥必有誤處蓋題是元宵安得云作畫防愚謂作字必是似字之訛乃雍雍熈熈似晝一句防字連下樂府神姬爲一句謂神姬仙客俱至故以防字領之耳鄙見如此質諸髙明】

東風第一枝【一百字】

史達祖

艸腳愁蘇花心夢醒鞭香拂散牛土舊歌空憶珠簾防筆倦題繡戶黏雞貼燕想立斷東風來處暗惹起一掬相思亂若翠盤紅縷今夜覓夢池秀句明日動探花芳緒寄聲沽酒人家預約俊遊伴侶憐它梅柳乍忍俊天街酥雨待過了一月燈期日日醉扶歸去

【考梅溪三首竹屋二首蛻巖一首平仄俱注明如右矣若夢窗傾國傾城一首艸字作平夢字作平或亦不妨若後段起句云曾被風容易送去風易二字拗恐是曾容易被風送去末二句云信下蔡陽城俱迷看取宋玉詞賦亦拗不可從乃如散倦繡暗翠夜夢秀探後伴待醉等去聲各家皆同不可亂塡芳字亦以去聲爲妙如梅溪別作舊家伴侶杏開素面聖求用凍香又落之類可見至於防筆句聖求云陽梢已含紅蕚紅字宜去誤平此必絳字之訛觀其後段卽用倚闌怕聽畵角畵字仍是去聲矣此是詞眼勿謂太拘譜注不可從至詞統收馬洪一首陋極柰何取之使厠於史呂髙諸公之後耶】

春夏兩相期【一百字】

蔣捷

聽深深謝家庭館東風對語雙燕似說朝來天上婺星光現金裁花誥紫泥香繡裹藤輿紅茵軟散蠟宮輝行鱗廚品至今人羨西湖萬柳如綫料月仙當此小停飈輦付與長年教見海心波淺縈云玉佩五侯門洗雲華洞三春苑謾拍調鶯急鼔催鸞翠陰生院

【似說朝來下應與後段付與長年下同但繡裹藤輿平仄與洗雲華洞不同或曰宜作繡茵輿裹紅藤軟則字句穩順然不敢議攺洗云云字重上縈云亦誤若作洗雪以合前段之繡裹則洞字亦應作平不敢彊爲之說也急鼓句平仄亦與前行鱗句異圖譜欲攺藤茵二字爲仄蓋取其順也余謂如欲攺茵爲仄則寧攺裹爲平輿爲仄以合於後段洗云句猶不失前後相同耳】

彩雲歸【一百字】

柳永

蘅臯向晚艤輕航卸雲防水驛魚鄕當暮大霽色如晴晝江練靜皎月飛光那堪聽遠村羗管引離人斷腸此際浪萍風梗度歲茫茫堪傷朝歡暮散被多情賦與淒涼別來最苦襟袖依約尙有餘香算得伊鴛衾鳳枕夜永爭不思量牽情處惟有臨岐一句難忘

【圖譜以別來句爲六字依約句爲六字論文義應作四字三句故未注句豆然其語气總一貫者至其平仄無他作可證悉隨意攺之餘不敢從】

萬年歡【一百字】

無名氏

天气嚴凝乍寒梅數枝嶺上開坼傅粉凝脂疑是素娥妝拭先報陽和信息更雪月交光一色因追念往日歡遊共君攜手同摘別來又經歲隔柰髙樓夢斷無計尋覓冷艶寒容啼雨恨煙愁濕似向人前淚滴怎不使伊家思憶還只恐寂寞空枝又隨昨夜羗笛

【乍寒梅以下與後段柰髙樓以下同只斷字仄聲與枝字異然此字可平觀晁詞此句用算當時壽陽肻抽身盛時陽字時字平也胡浩然於乍寒梅句云漸輕風布暖則枝字亦可作仄二者不拘可知梅溪於煙字作裏字裏可作平切不可用去聲字若乍數上信共又歲夢計汨又諸去聲是此調定格不可假借理應如此非拘泥也內上字計字尢不可平兩結如念奴嬌用仄平平仄平仄是鐵板一定者圖譜槪欲攺之至於妝拭愁濕用平仄矣下二句自相呼應則用信息淚滴去仄爲呼而以一色思憶平仄爲應自然諧恊可聽史晁諸家亦同卽圖所收浩然作亦於前用醉目如玉後用對蹙重續何皆亂注耶𨿽然倘非深心細玩豈便解此彼著譜者照舊本謄錄急於問世詎肻費此心血乎傅粉下十字與冷艶下十字一气故梅溪前段云過了匆匆燈市艸根靑發旡咎後段云此事談何容易冀才方騁無礙也息字滴字俱用韻史則用醒事二字不葉晁亦有不葉者想不拘晁刻本於還只恐止有那堪二字乃堪字下落一字非有九十九字體史詞第二三句謝橋邊岸痕猶帶陰雪或曰應讀上三下六此篇亦可於寒字豆句但晁詞似佳人未來香徑無迹是其句法應在五字分斷雲】

又一體【一百一字】

趙師使

電繞神樞虹流華渚誕彌良用佳辰萬防謳歌歸舞寶歷增新四七年間盛事皇威暢邊鄙無塵仁恩被華夏咸安太平極治歡聲重華道隆徳茂亙古今希有揖遜重聞聖子三宮歡聚兩世慈親幸際千秋聖旦霑鎬宴普率惟均封人祝億萬斯年壽皇尊並髙眞

【此用平韻與前詞不同句法亦絕異虹流華渚向悞華渚流虹此句乃對首句萬防以下與後聖子以下同按此與慶春澤相近】

絳都春【一百字】

吳文英

情粘舞綫悵駐馬防橋天寒人遠旋剪露痕移得春嬌栽瓊苑流鶯長語煙中怨恨三月飛花零亂艶陽歸後紅藏翠掩小坊幽院誰見新腔按徹背燈暗共倚寶屏蔥蒨繡被夢輕金屋裝深沈香換梅花重洗春風面正溪上參橫月轉並禽飛上金沙瑞香霧暖

【旋剪至零亂與後繡被至月轉同栽瓊苑沈香換用平平仄是定格譜圖於金屋裝深沈香換作七字讀以四平爲拗竟注裝字香字可仄大誤凡作此調者有於此二字用仄者否此一調之大闗鍵處而可以巳意取其順口攺作七言詩句乎此調除所旁注外一字不可攺易而防露共夢四字人尢易於用平此則必須去聲萬萬不可作他音餘如旋恨艶翠按背暗繡正上瑞霧等字亦俱用去聲各家俱同卽或十中有一用上聲者萬無誤用平聲之理舞月小亦不可平愼之愼之流字似乎可仄然段落於此另起必得平聲字爲喚而下以恨字去聲接之飛花四字則用平平平仄頓住其下艶陽句又另起上用飛字旣平故此用仄平平仄艶旣仄歸旣平下則接以平平仄仄紅旣平翠旣仄下則束以仄平平仄各家皆同如竹山秋千紅架下云縦然歸近風光又是翠陰初夏丁仙現雙龍銜照下云絳綃樓上彤芝蓋底仰瞻天表澤民穠華多少下云召還和气拂開霽色未妨談笑張榘文章身後下云喚回奇事靑油上客放懷尊酒夢窗初勻妝面下云紫煙籠處雙鸞共跨洞簫低按又臨風重岸下云可憐垂桞淸霜萬縷送將人遠又蓬萊雲气下雲實街斜轉冰蛾素影夜淸如水無不相同者而蔣之又字丁之蓋字毛之霽字張之上字吳之共萬素字俱必去聲豈非一定之律乎尾用霧暖去上煞尢妙必如此而後音節和協可入律呂也若照譜注則詞調千餘不管何體遇五字七字則照詩句遇四字非平平仄仄卽仄仄平平遇六字非平平仄仄平平卽仄仄平平仄仄一槪施行於仄字又不辧上去入而亂塡之則作詞有何難事而古人依律制腔俱所不必鏤肝劌肺亦爲太愚所稱髙手名篇亦不足貴矣背燈暗共倚句不妨於暗字分豆其下六字易塡或曰如此則此詞何不於三字爲豆乃注連下余曰以備此上五下四體也若丁詞慶三殿共賞羣仙同到則不可於三字豆而必用此體分法矣查趙介庵旋剪下作舊日文章如今風味渾如許後段亦然紅藏翠掩作種種風流乃不成音律之醜筆後人不可貪其順便易塡而以此陋詞爲墻壁也又東堂一首於恨三月句只有六字後段竟落去此句七字乃誤刻非有此體】

又一體【九十八字】

陳允平

秋千倦倚正海棠半坼不耐春寒殢雨弄晴飛梭庭院繡簾閒梅妝欲試芳情嬾翠顰愁入眉彎霧蟬香冷霞綃淚搵恨襲湘蘭悄悄池臺步晚任紅曛香靨碧沁苔痕燕子未來東風無語又黃昏琴心不度春雲遠斷腸難托啼鵑夜深猶倚垂楊二十四欄

【用平韻與前異而嬾字遠字仍以仄葉蓋此二句格宜叶韻但一槪用平則與上句相同故不得不仄人不可忽略謂其用平而於此二句失卻一韻也若換頭晚字則可不必葉矣翠顰句斷腸句此前詞各少一字故止有九十八字本譜以字少者居前因此調以用仄爲正格此平韻乃君衡所制故附於後卽如束堂集之憶秦娥不得居靑蓮之前也此詞𨿽用平葉觀弄字未字四字亦用去聲不可誤】

繞佛閣【一百字】

周邦彥

暗塵四斂樓觀迥出髙映孤館淸漏將短厭聞夜久籖聲動書幔桂花又滿閒步露艸偏愛幽遠花气淸婉望中迆邐城陰度河岸倦客最蕭索醉倚斜陽穿柳綫還似汴隄虹梁橫水面看綠颺春燈舟下如箭此行重見嘆故友難逢羇思空亂兩眉愁向誰舒展

【此調作者甚少惟夢窗有三首其一卽此詞重出者餘二首不惟平仄相同而四聲無字不合是知體格定當如此只气字吳兩首俱作情字下字吳一首作髩一首作生或此兩字可移動耳圖譜憎其語拗句句欲攺而順之所謂富翁漆卻斷紋琴老僧削圓方竹節也滿字失注叶韻亦誤望中下九字吳作怕教徹膽寒光見懷抱還似以下九字吳作還記暗螢穿簾街語悄又作長閉翠陰幽芳楊柳戶細玩徹膽寒光暗螢穿簾翠陰幽芳等四字似不可分斷可知此九字乃一句因悟厭聞以下九字吳作遂幽夢與人間秀芳句亦一气讀也汲古刻吳詞蒨霞艶錦一首前結九字云東風揺颺花絮���蓋相傳缺此三字然其通首用杼縷等韻花絮二字正其煞尾二字應作東風搖颺���花絮方是閱者勿謂第六字可用絮字仄聲圖注茫茫切不可效】

霓裳中序第一【一百字】

姜个翁

園林罷組織樹樹東風翠云滴艸滿地間行迹聽得聲聲曉鶯如覓愁紅半濕煞憔悴墻根堪惜可念我飄零如此一地送岑寂石當年第一也似老人間風日餘葩選甚顏色羞撚江南斷腸詞筆畱春渾未得翻些入啼鵑夜泣淸江晚綠楊歸思隔岸數峯出

【聽得以下與役羞撚以下同但畱春句五字與前愁紅句四字異】

又一體【一百二字】

周宻

湘屏展翠疊恨入宮溝流怨葉釭冷金花暗結又雁影帶霜蛩音淒月珠寛腕雪嘆錦牋芳字盈篋人何在玉簫舊約忍對素娥說愁絕衣砧幽咽任帳底沈煙漸滅紅蘭誰采贈別悵洛浦分綃漢臯遺玦舞鸞光半缺最怕聽離弦乍闋慿欄久一庭香露桂影弄淒蜨【又雁影句與悵洛浦句比前詞聽得羞撚二句各多一領句字故另收之尹煥一首前段與周詞又雁影句同五字後段與姜詞羞撚句同四字參差不齊必無此理故不收一百一字體】

又一體【一百三字】

羅志仁

來鴻又去燕看罷江潮收畫扇謾湖曲雕欄倦倚正船過西陵快篙如箭淩波不見但陌花遺曲淒怨孤山路晚蒲病柳淡綠鎖深院離恨五雲宮殿記舊日曽遊翠輦靑紅如寫便面悵下鵠池荒放鶴人遠粉墻隨岸轉漏壁瓦殘陽一綫蓬萊夢人間那信坐看海濤淺【謾湖曲比前二詞多一字按此調首句宜兩平三仄此三詞不必言矣如尹煥作靑顰粲素靨應法孫作愁雲翠萬疊皆用三仄各譜俱收詹天遊一防古蟾魄一首蟾字獨平粉墻句諸家俱同詹獨作佳人已傾國佳平已仄傾平俱誤不宜從大抵詹詞多不足法也此詞前第三句倚字失葉後起句恨字失葉亦誤收畵扇三字或如此平仄仄或作仄平仄各家不同靑紅句或如此上三平下三仄或如前姜詞想皆不拘然此二處總宜依周詞蓋艸窗用字精確必不誤尹亦宋人可從餘皆元人耳】

解語花【一百字】

吳文英

門橫皺碧路入蒼煙春近江南岸暮寒如剪臨溪影一一半斜淸淺飛霙弄晚蕩千里暗香平遠端正看瓊樹三枝總似蘭昌見酥瑩云容夜暖伴蘭翹淸瘦簫鳳柔婉冷云荒翠幽棲久無語暗申春怨東風半靣料準擬何郎詞捲歡未防煙雨靑黃宜晝陰庭館

【暮寒以下與後冷云以下同但剪字是韻翠字非韻查美成千里用瓦帕葉射下此字宜葉夢窗匠心最細必不失韻翠字或苑字院字之訛耳觀其別作俱葉可知其皺路暮半弄夜鳯暗半末等去聲各家皆同須謹守之圖注非是至所用上去去上尢妙宜熟玩焉前結五字上二下三後結五字上一下四句法不同不可相混】

又一體【一百一字】

周宻

晴絲罥蝶暖蜜酣蜂重簾捲春寂寂雨蕚煙梢壓防幹花雨染衣紅濕金鞍誤約空極目天涯艸色閬苑玉簫人去後惟有鶯知得餘寒猶掩翠戶梁燕乍歸芳信未端的淺薄東風莫因循輕把杏鈿狼籍塵侵錦瑟殘日紅牕春夢窄睡起折枝無意緒斜倚秋千立

【第三句六字前後第四句俱用平不葉幹字循字平閬苑句睡起句如七言詩梁燕二句上四下五殘日句上四下三兩結句同是上二下三如五言詩以上俱與前吳詞不同按約字宜葉恐誤】

桂枝香【一百一字

又名疎簾澹月】

王安石

登臨送目正故國晚秋天气初肅千里澄江似練翠蜂如簇徵帆去棹殘陽裏背西風酒旗斜矗防舟雲淡星河鷺起畫圖難足念自昔豪華競逐嘆門外樓頭悲恨相續千古慿髙對此謾嗟榮辱六朝舊事隨流水但寒煙衰艸凝綠至今商女時時猶唱後庭遺曲

【千里下十字與千古下十字一气貫下可作上四下六如張宗瑞梧桐雨細一首是也張千晚气恨三字用平門外樓頭用艸堂春綠裏水二字叶韻其餘皆同故不另列至其取名疎簾澹月乃因詞中語名之張詞首首如此取名非調有異也如此旁注可平仄者各家皆通用之亦非獨張另爲一體也圖譜必取新名題作疎簾澹月且以爲第二體誤矣蓋幹張詞後段第二句負艸堂春綠落去負字遂以爲一百字人以王詞結句時時猶唱作時時猶歌且連末句作八字故以爲又一體豈不可大噱乎】

滿朝歡【一百一字】

柳永

花隔銅壺露晞金掌都門十二淸曉帝裏風光爛熳偏愛春杪煙輕晝永引鶯囀上林魚遊靈沼巷陌乍晴香塵染惹垂楊芳艸因念秦樓彩鳳楚館朝云往昔曾迷歌笑別來歲久偶憶歡盟重到人靣桃花未知何處但掩朱門悄悄盡日竚立無言贏得淒涼懷抱

【此調無他詞可證然平仄穩順可從】

剪牡丹【一百一字】

張先

野綠連空天靑垂水素色溶漾都淨柔柳搖搖墜輕絮無影江洲日落人歸修巾薄袂擷香拾翠相競如解淩波泊渚煙春暝防縚朱索新整宿繡屏畫船風定金鳳響雙槽彈出今古幽思誰省玉盤大小亂珠迸酒上妝面花艶媚相並重聽盡漢妃一曲江空月靜

【此調惟子野此篇無可考證姑依時人句豆然愚嘗細玩此詞通篇俱冇訛錯如此分句不足慿也如宿繡屏花艶媚等及彈出句必非全語古今詩話云有客謂子野曰人皆謂公張三中公曰何不云三影藎生平警句云破月來花弄影嬌柔嬾起簾壓卷花影柳徑無人墮飛絮無影也飛絮無影句正是此篇則上句宜作柳徑無人今作柔柳搖搖定系訛錯矣推此則通篇訛錯何疑可惜如此好詞而千古傳訛也】

水龍吟【一百一字】

趙長卿

淡煙輕霧蒙蒙望中乍歇凝晴晝才驚一霎催花還又隨風過了淸帶梨梢暈含桃臉添春多少向海棠防防香紅染徧分明是胭脂透無柰芳心滴碎阻遊人踏靑攜手檐頭綫斷空中絲亂才晴卻又簾幕閒垂處輕風送一番寒峭正畱君不住瀟瀟更下黃昏後

【初閱此詞疑結有誤及查其別作亦云念啼聲欲碎何人解作畱春計則另有此體也然各家俱不明此體姑存此備考耳夢窗亦有一首於簾幕下十二字云攜手同遊處玉奴喚綠窗春近與此同然與前段不合總不宜從也趙系宋南丰宗室江右人鄕音最別故此詞以了少峭葉晝透等韻亦不免林外閩音之譏矣才驚下十二字正格該四字三句此則兩六𨿽亦可借作四字讀然通篇旣別不必彊同也】又一體【一百二字又名龍吟曲小樓連苑海天濶處莊椿歲】辛棄疾

楚天千里淸秋水隨天去秋無際遙岑遠目獻愁供恨玉簪螺髻落日樓頭斷鴻聲裏江南遊子把吳鉤看了防幹拍徧無人防登臨意休說鱸魚堪膾盡西風季鷹歸未求田問舍怕應羞見劉郎才气可惜流年憂愁風雨樹猶如此倩何人喚取紅巾翠袖搵英雄淚【遙岑至拍徧與後求田至翠袖同篇中四字句前後各六但上三句俱仄下三句一平二仄勿誤把吳鉤五字句闌干四字句無人防三字句登臨意三字句此一定鐵板也少遊賣花聲過盡垂楊院落紅成陣飛鴛甃句法本同嘯余誤以落字屬下句讀作落紅成陣遂謂上八下七另是一格載之於譜曰第三體巳可怪矣至圖譜因沈氏之辯將落字攺宇字然舊刻之誤在讀差句法非因宇字訛寫落字也但須注明字句何必攺落爲宇豈院宇是成語院落非成語乎乃旣攺宇字仍於題下照舊注云第九句九字第十句七字是昔日之誤作落紅成陣者句法𨿽亂文理不差而今所攺曰宇紅成陣如何解法豈非天下大怪事哉更怪者因秦首句故別名曰小樓連苑圖譜於水龍吟外復收小樓連苑一體而其所取之詞則仍是水龍吟正格且不收秦詞而反收楊樵雲詞怪而又怪矣後結倩何人五字句紅巾四字句搵英雄淚四字句此一定鐵板也東坡云細看來不是楊花防防是離人淚句法本同嘯余誤讀不是楊花作分句下六字作兩句故卓氏晤歌從之而沈氏亦謂此調句豆原不同究之何嘗不同乎章質夫於獻愁供恨句作防畵靑林平仄相反此句與後香毬無數同不宜兩樣諸家無之不可從防畫句下原是全無才思四字時刻添誰道二字於其上可恨可恨此調每段內各有四字六句前後相同全無才思正對後段才圓卻碎何得多此二字杜撰害古極矣何異於弋陽腔將舊曲添字乎沈氏猶謂一本有誰道二字詞統乃云俗本失去二襯字不成語吾不知有何不成語此原用楊花楡莢無才思舊詩句也何反謂之不成語且妄加二字又如何成語乎況因此二字忽添出一个襯字來則自十數字之調起至二百幾十字皆可曰襯矣且反謂前後相同者曰俗本是凡作此句用四字者俱可謂之俗耶眞可駭異也第一字有用平聲者不如仄聲起調後起句可不叶韻尾句英雄二字須用相連語名作多如此間有不連者十中之一耳詞綜載趙汝鈉李居仁詞後結作七字一句三字二句與本調不合乃是誤筆此正誤讀坡詞之類此調作者最多俱無此格姑溪於第二句云捲霽色寒相射此句𨿽有六字體但作三字兩句語气𨿽或偶然用之不可學也稼軒於遙岑三句作來論一顧傾城再顧又傾人國似六字兩句此亦以平仄不差故弄巧爲破二作三之句𨿽與前趙詞相似然前後各別亦不可學嘯余又另收莊椿歲調解方叔詞不知卽水龍吟也蓋解詞尾句云伴莊椿歲遂巧立此名譜不識也以其名新故收之又將前結落去一字遂注爲九字句如此迷謬而自號曰譜異哉】

又一體【一百二字】

陸遊

摩訶池上追遊路紅綠參差春晚韶光妍媚海棠如醉桃花欲暖挑菜初閒禁煙將近一城絲管看金鞍爭道香車飛蓋爭先占新亭館惆悵年華暗換黯消魂雨收雲散鏡奩掩月釵梁折鳳秦箏斜雁身在天涯亂山孤壘危樓飛觀嘆春來只有楊花和恨向東風滿【前詞首句六字次句七字此詞首句七字次句六字餘同稼軒竹山友古叔安皆有此體】

詞律卷十六

欽定四庫全書

詞律卷十七

宜興萬樹撰

玉燭新【一百一字】

史達祖

疎云縈碧岫帶晚日搖光半江寒皺越溪近遠空頻向過雁風邊回首酸心一縷念水北尋芳歸後輕醉醒隄月籠紗鞍松寶輪飛驟秦樓屢約芳春記扇背題詩帕羅沾酒瘦愁易就因驚斷夢裏桃源難又臨風訴舊想日暮梅花孤瘦還靜倚修竹相思盈盈翠袖

【瘦愁瘦字誤後有瘦字叶韻必不復用且瘦愁易就文義欠妥也此調自帶晚日至籠紗與後段記扇背至相思俱同只就舊二字叶韻與前遠縷二字不同美成此二字亦後葉而前不葉想體可如此但夢窗千縷字葉逃禪則遠縷二處皆葉畢竟前後相符爲正體也汲古刻方和周詞於想日暮句少想字還靜倚句少倚字人因疑有九十九字體而圖譜載周詞好亂揷繁花盈首句亦落好字故收作一百字皆誤蓋不知好亂揷卽前念水北耳越近一瘦易話翠俱仄且以去聲爲妙勿誤可也圖譜議攺四十五字甚奇而將越溪至頻向爲七字句且謂可作平仄仄平平仄仄則奇之太甚後段則又分瘦愁句四字下作九字何也就舊二句竟不注葉愚所云造譜之意專在破壊詞調豈不信哉】

月當防【一百一字】

史達祖

白璧舊帶秦城夢因誰拜下楊柳樓心正是夜分魚鑰不動香深時有露螢自照占風裳可喜影麩金坐來久都將涼意盡付沈吟殘云事緒無人捨恨匆匆藥娥歸厺難尋綴取霧牕曾唱幾拍淸音猶有老來印愁處冷光應念雪翻簪空獨對西風弄一井桐陰

【惟梅溪有此一調他無可考𨿽爲句豆恐有未當因載三臆說於左一日第二字壁字作平與後起七字句同則因誰句該與恨匆匆句合今必因誰上少一問字蓋當於問因誰讀斷則拜下楊柳樓心六字與藥娥六字合矣一曰時有句六字占風裳句八字後段猶有老來印愁處不宜兩句七字況猶有句文義欠妥有字恐誤也蓋前段此句已用時有此必不重出有字必系怕字之訛而愁處二字乃系倒刻今攺正之曰猶怕老來印處愁冷光應念雪翻簪蓋此詞詠月後段起處謂恨嫦娥歸去故唱淸音以畱之而猶怕其印我老人頭上愁冷光之在白髮也上用恨字下應怕字故用猶字於中轉下且印處二字去聲恰與前段自照二字去聲合矣或曰此前後二句俱應作七字讀後段不差乃前段時有句本該七字但因照占二字傳訛故不得不於照字下分斷耳實則照占二字必是招颭二字之訛言螢火於風中招颭故下云風裳可喜也如此則自招颭三字去平去正與後印愁處合矣嗟乎世遠調湮安得起邦卿而叩之】

瑞云濃慢【一百一字】

陳亮

蔗漿酪粉玉壺冰醑朝罷更聞宣賜去天咫尺下拜再三幸今有母可遺年年此日共道月入懷中冣貴向暑天正風雲防遇有恁嘉瑞鶴衝霄魚得水一超便直入神仙地植根江表開拓兩河做得黑頭公未騎鯨赤手問如何長鞭尺箠向來王謝風流只今管是

【此與七十五字之瑞云濃各異但恐有訛處】

翠樓吟【一百一字】

姜防

月冷龍沙塵淸虎落今年漢酺初賜新翻胡部曲聽氊幕元戎歌吹層樓髙峙看檻曲縈紅檐牙飛翠人姝麗粉香吹下夜寒風細此地宜有詞仙擁素云黃鶴與君遊戱玉梯凝望久嘆芳艸萋萋千里天涯情味仗酒袚淸愁花消英气西山外晚來還卷一簾秋霽

【新翻以下與後玉梯以下同石帚自制曲平仄宜守】

鳳簫吟【一百一字又名芳艸鳯樓吟】

晁補之

曉曈曨風和雨細南園次第春融嶺梅猶妬雪露桃云杏已綻碧呈紅一年春正好助人狂飛燕遊蜂更吉夢良辰對花忍負金鐘香濃博山沈水小樓淸旦佳气蔥蔥舊遊應未攺武陵花似錦笑語相逄蘂宮傳妙訣小金丹同換冰容況共有芝田舊約歸去雙峯

【嶺梅至遊蜂與後段舊遊至冰容同已字似應屬下但後段武陵花似錦五字故知九字一气已字可略帶上讀也按韓玉汝有芳艸一調與此全同只少二字然必是一調今錄附備證】

【芳艸

韓縝鎖離愁連綿無際來時陌上初薰繡幃人念遠暗垂】

【珠露泣送徵輪長行長在眼更重重遠水孤村但望極樓髙盡日目斷王孫消魂池塘別後曾行處綠妒輕裙恁時攜素手亂花飛絮裏緩步香茵朱顏空自攺向年年芳意長新徧綠野嬉遊醉眼莫負靑春垂暗句比晁詞少一字曾行處上必落一舊字其餘皆同查宋人奚滅亦有此調曽行處作一眉新月】

【無誤暗垂句亦落一字總之與鳳簫吟一調無疑】

鳳歸云【一百一字】

柳永

向深秋雨餘爽气肅西郊陌上夜防襟袖起涼飈天�殘星流電未滅閃閃隔林梢又是曉雞聲斷陽烏光動漸分山路迢迢驅驅行役苒苒光陰蠅頭利祿蝸角功名畢竟成何事謾相髙拋擲雲泉狎翫塵土壯節等閒銷幸有五湖煙浪一船風月防須歸老漁樵

【天�以下與後拋擲以下同電字翫字去聲】

又一體【一百十八字】

柳永

戀帝裏金穀園林平康巷陌觸處繁華連日疎狂未嘗輕負寸心雙眼況佳人盡天外行雲堂上飛燕向玳筵一一皆妙選長是因酒沈迷被花縈絆更可惜淑景亭臺暑天枕簟霜月夜�雪霰朝飛一歲風光盡堪隨分俊遊淸宴算浮生事瞬息光陰錙銖名宦正歡笑試恁暫分散卽是恨雨愁雲地遙天遠

【用仄韻與前調迥別此調因前起於二十七字方用韻後起於三十字方叶韻故爾難讀疑有誤處不惟選詞不載譜亦不收不知當時自有此體非誤也據愚論之前後段本是相同只後起多一四字句耳故敢竟爲分句如右前自三字起至巷陌語气一止觸處二句是相對語一止未嘗二句一止乃用韻也後段亦三字起簟字閉口韻不可誤認是葉此卽前陌字也霜月句對前觸處句該四字蓋因夜字下缺一明字故難分句若作霜月夜明則四字四句恰與前合然不敢竟添入故加一�以補之蓋淑景句是春暑天句是夏霜月句是秋雪霰句是冬故下云一歲風光也是則淑景以下四句相排豈可缺一字乎一歲風光句乃總上四句故下云盡堪遊宴是則此處比前段多一歲風光一句盡堪二句乃叶韻也其下則前後俱相同只前則筵字平妙字仄後則笑字仄分字平稍異不拘】

山亭宴【一百一字】

張先

宴堂永晝喧簫鼓倚靑空畫欄紅柱玉瑩紫微人藹和气春融日煦故宮池館更樓臺約風月今宵何處湖水動鮮衣競拾翠湖邊路落花蕩漾怨空樹曉山靜數聲杜宇天意送芳菲正黯淡疎煙短雨新歡寧似舊歡長此防散幾時還聚試爲挹飛雲問解相思否

【前後俱同只前結六字後結五字怨平聲佛家寃親寃字皆作怨坡公醉翁撡亦作平用圖譜以玉瑩紫微人藹爲六字句且不必言與後段天意句乖謬只人藹二字索解人不得】

曲江秋【一百一字】

楊旡咎

香消燼歇喚沈水重燃薰鑪猶銀漢墜懷冰輪轉影冷光侵毛髮隨分且宴設小槽酒眞珠滑漸覺夜防烏紗露濡畫檐風掲淸絕輕紈弄月緩歌處眉山怨疊持杯須我醉香紅映臉雙腕凝霜雪飲散晚歸來花梢指防流螢滅睡未穩東牕漸明遠樹又聞鶗鴂

【此照楊集三首平仄爲注其詞是和韻必不參差但夜闌二字一作欹枕一作龍津稍異濡字兩首俱作去聲想不拘耳後睡未穩以下此作三字四字六字讀其一云竚望久空嘆無才可賦厭聽鶗鴂是作三字六字四字讀者其一云正攜手無端驚回檻外數聲鶗鴂則又似作五字兩四字讀者此則與後載韓詞相合然此十三字總是一气貫下可兩借耳】

又一體【一百三字】

韓玉

明軒快目正雨過湘溪秋來澤國波面鑑開山光澱拂竹聲搖寒玉鷗鷺戱晚日芰荷動香紅防千古興亡意淒涼颺舟望迷南北髣髴煙籠霧簇認何處當年繡轂沈香花蕚事蕭然傷�宮殿三十六忍聽向晚菱歌依稀猶是當時曲試與問如今新蒲細柳爲誰搖綠【千古句五字忍聽句六字與前詞異後結正與楊別作正攜手以下同按刻本於颺字下作一�傷字下反不加�誤也蕭然句卽前詞香紅映臉必落一感字若作三字文理便不通矣或曰可惜如此佳詞只用韻欠當余曰日字髴字前詞用葉此不葉想有此體若國字北字則白石淸眞諸名家亦皆借葉或無礙也若謂日髴二字亦是借葉則不可】

壽樓春【一百一字】

史達祖

裁春衫尋芳記金刀素手同在晴牕幾度因風殘絮照花斜陽誰念我今無腸自少年消磨疎狂但聽雨挑燈欹牀病酒多夢睡時妝飛花去良宵長有絲防舊曲金譜新腔冣恨湘云人散楚蘭魂傷身是客愁爲鄕算玉簫猶逄韋郎近寒食人家相思未忘蘋藻香

【記金刀至挑燈與後冇絲蘭至人家同或謂結句中忘字亦是叶韻未必也此調多平聲疊用似拗他無可證然通篇音響如此乃是定格並非有訛字也圖譜句句欲攺之以前段裁衫同因花誰今磨欹多後段花良絲金湘蘭身愁逄寒忘蘋俱作可仄素幾照自聽有最玉食未藻俱作可平自宋迄今未見有第二首壽樓春不知何從考其可換也其平之攺仄者謂惡其拗耳若誰念我身是客誰身二字極順反攺作三仄之拗何歟至諸仄字並不曽拗而亦遭一例更變何歟想攺到興頭上亦顧不得也若依所攺塡一詞以示人卽最深最熱之詞家亦斷斷不識其爲壽樓春矣余讀至此不覺浩嘆蓋嘆梅溪大不幸不得生於今世一讀此譜而當日塡此腔時費盡心力也】

憶舊遊【一百二字】

張炎

記開簾送酒隔水懸燈欵語梅邊未了淸遊興又飄然獨去何處山川淡風暗收楡莢吹下沈郎錢嘆客裏光陰消磨艶冶都在尊前畱連往人處是鑑曲窺鶯蘭沼圍泉醉拂瑚樹寫百年幽恨分付吟牋故舊幾回飛夢江雨夜涼船縱忘卻歸期千山未必無杜鵑【欵語至光陰與後蘭沼至歸期同未了句與醉拂句句法上二下三相合而美成後段用也擬臨朱戶千里和詞用柰可憐庭院是作上一下四句法總之是仄仄平平仄不拘也詞綜載劉應幾此句作柰菇蒲舊地菇字平舊字仄想亦不妨然觀夢窗與張同恐劉詞未可爲據也夢窗起處云送人猶未苦苦送春隨人去天涯首句用上二下三或不拘然他無同者苦送句例用四字當在隨字住夢窗八字蟬聯乃是巧句不可認苦送春爲三字句也收字回字考他家或上或入俱不用平似應從多者爲是若回字平而舊字反仄尢爲不可此舊字恐是人園山鄕等字之訛觀前用風字知玉田必不用去聲字耳詞綜載劉將孫予未了句作七字乃誤刻而其餘諸字亦無調不可從夢窗於又飄然句無又字乃刻本誤遺沈氏謂前段少一字似有此體矣畱連二字用韻周方等俱同將孫失韻更誤此則夢窗亦不葉也周詞迢迢問音信譜圖不知迢迢二字是葉注此五字可用仄仄平平仄奇乎不奇結句凡作者平仄皆同乃一定之格譜圖謂可作仄平平仄仄平平可笑之極豈不見周作東風竟日吹露桃吳作殘陽艸色歸思賒方作重尋當日千樹桃應幾作瀟湘近日風捲湖將孫作黃昏細雨人閉門乎】

花犯【一百二字】

王沂孫

古嬋娟蒼鬟素靨盈盈瞰流水斷魂十里嘆紺縷飄零難系離思故山歲晚誰堪寄瑯玕聊自倚謾記我綠簑衝雪孤舟寒浪裏三花兩蕋破防茸依依似有恨明珠輕委云臥穩藍衣正防春憔悴羅浮夢半蟾掛曉麼鳳冷山中人乍起又喚取玉奴歸去餘香空翠被【周方二作律度森然而歷覽各家無不字字摹擬其所用諸去聲若出一手後人何棄此程式而自以爲是乎此篇仿美成丰度至所用上去字十餘皆妙絕眞名詞也蕋字周方皆作花字平聲譚在軒亦用邊字至碧山用蕋艸窗用怨皆仄聲想可通用仄聲𨿽易塡然周倡方和皆平能守之爲髙手𨿽夢窗亦一首用中字一首用作字矣然作字或是爲字依依下九字一气可於五字豆亦可於三字豆也按譜圖分句注字無不混亂至此調尢爲欠理斷魂十里是韻各家無不葉者譜收周詞露痕輕綴綴字正葉上味字方亦雲霧綃紅綴而乃失注遂落一韻一誤也故山句七字瑯玕句五字皆叶韻周云去年勝賞曾孤倚冰盤同燕喜倚喜是韻方和詞現明而注去年勝賞爲四字句曾孤倚至燕喜爲八字句遂又落一韻二誤也三花句七字依依句九字周云今年對花最匆匆相逄似有恨依依愁顇乃注今年對花最匆匆相逄爲九字句眞無理之甚又因匆匆相逢四个平聲相疊遂於匆字下注可仄誤到極處矣人柰何惟譜是守哉汲古刻夢窗集小娉婷一首注云重押髩字蓋前用翠翹欹髩後用又還見玉人垂紺鬒而傳訛作髩字也夢窗豈有復韻之事乎況此句必以平去上爲煞如美成之煙浪裏千里之香步裏艸窗之薰翠被夢窗別作之驚換了無非平去上者豈獨此誤作平去去耶尾二字去上尢爲喫翠被被字上聲勿誤讀去聲】

瑞鶴仙【一百二字】

毛幵

柳風淸晝溽山櫻晚一樹髙紅爭熟輕沙睡初足悄無人欹枕虛檐鳴玉南園秉燭嘆流光容易過目送春歸去有無數弄禽滿徑新竹閒記追歡尋勝杏棟西廂粉墻南曲別長防促成何計柰幽獨縱緗弦難寄韓香終在屏山蝶夢斷續對沿堦細艸萋萋爲誰自綠【汲古刻樵隱詞題作瑞仙鶴誤】

又一體【一百二字】

周邦彥

悄郊原帶郭行路永客去車塵漠漠斜陽映山落斂餘紅猶戀孤城欄角淩波步弱過短亭何用素約有流鶯勸我重解繡鞍緩引春酌不記歸時早暮上馬誰扶醒眠朱閣驚飈動幙扶殘醉繞紅藥嘆西園已是花深無地東風何事又惡任流光過卻猶喜洞天自樂【介庵亦有此體行路水下九字上三下六與前詞同而方和詞云更暮艸萋萋疎煙漠漠乃上五下四平仄亦稍異可不拘後起第二字不叶韻與前詞同而千里和詞用葉想亦不拘惜香夢窗亦有不葉者然以葉者爲是後結任流光句五字猶善句六字與前詞不同而方詞則與毛合亦應從方爲妥蓋第二字不葉猶有毛詞可證若後結句法則他家俱無餘謂此二處必系傳訛蓋方氏遵周甚嚴卽體可兩用亦必不作另調而與周異也用素二字事又二字用去聲與前詞易過夢斷四字同方用負厚是易趙文用鬭妙到夢惜香用緒正待問介庵用散畵事醉皆同是知原有此體其俱平者又一格也但不宜前後互異斜陽映山落平平仄平仄是一定之格作者如林無不同者譜圖注可作仄仄平平仄此有心拗到底也惜香一首此五字句失葉誤幕字與前弱字同必葉惜香子逸介庵有失葉者𨿽或有此體不宜從繞紅藥定用仄平仄不可如譜圖攺平平仄如空同之巫陽館惜香之垂天翼是敗筆上句扶殘醉可用平仄仄有一二用仄平仄者若惜香二句用金井梧東籬菊尢是敗筆不可學也此調步動又洞等字必要仄聲且以去爲妙古詞無一首異同者而尾句之仄平去上或仄平去入尢爲喫不可作平平平仄如陸子逸之怎生意穩夢窗之采花弄水鏡中未晚玉蟾之等閒過了審齋之恨長怨永介庵之淺如故否西樵之醉扶玉腕皆絕妙蓋第三字去聲一縱而未字上聲一收方諧音律若用去去上上且不可何況平仄乎或謂此言太鑿余曰若於宋元詞內檢出一用平平平仄者則餘甘受妄言之罰可也毛詞首柳風句上二下三此篇以悄字領句上一下四不拘但平仄皆同若審齋用彞吾在江左在江用仄平他家無之不可從毛詞前結送春句四字有無數句五字此篇有流鶯句五字重解句四字此系各體故不同又重解繡鞍句海野用黃昏院宇惜香用年華荏苒平仄不同夢窗亦有此體若惜香一首前結云漸危樓向晚魂消處倚徧闌於曲尾作一三一五則更爲躍冶自不宜從】

又一體【一百二字】

史達祖

杏煙嬌濕髩過杜若汀洲楚衣香潤回頭翠樓近指鴛鴦沙上暗藏春恨歸鞭隱隱便不念芳痕未穩自簫聲吹落云東再數故園花信誰問聽歌牕罅倚月鉤欄舊家輕俊芳心一寸相思後總灰盡柰春風多事吹花搖柳也把幽情喚醒對南溪桃蕚翻紅又成瘦損【第二三句用上五下四痕字情字用平自簫聲七字再數句六字後起第二字叶韻此四者俱與前詞異此體各家多從之指鴛鴦九字可上三下六過杜若句梅溪別作云爲發妝酒暖平仄互異玉蟾介庵俱有指鴛鴦沙上稼軒作似三峽波濤審齋作更堆積愁腸卽有此體而各家不用不宜從又夢窗於末句用周公拜前魯公拜後則因使成語取巧耳上句公拜二字拗矣介庵前結亦用耕相借牛社相畱客亦然吳禮之心字作步惜香寸字失葉俱勿從餘如吹落云東句竹山作三字空同作夜來枕上過杜若句空同作四字夢窗作看畵堂凝香堂字平又於吹花句作玉墀班平墀字平惜香於桃蕚句作爲誰縈牽誰字平審齋於舊家句多一字皆系刻本之訛非有此體夢窗彩雲棲翡翠一首更多訛脫又按竹山通首用也字住句然也字之上俱是用韻卽如和稼軒水龍吟用些字上一字亦叶韻耳但瑞鶴仙共十三韻而也字之上七平葉六仄葉可知古人用韻平仄可相通也至如惜香效之亦作也字住句而其上字不葉則頗無義趣矣審齋於樓字用酒上可作平勿認作仄聲而用去字陸子逸第二三句用睡覺來冠兒還是不整上三下六平仄𨿽稍異此句或可如此但無此髙手秀句恐亦難學不然或本系還是冠兒不整又按張樞詞於相思後六字作西湖上多少歌吹多塡一字他家俱無此體必系傳訛】

又一體【一百三字】

周邦彥

暖煙籠細柳弄萬縷千絲年年春色晴風蕩無際濃於酒偏醉情人調客闌干倚處度花香微散酒力對重門半掩黃昏澹月院宇深寂愁極因思前事洞房佳宴正值寒食尋芳徧賞金穀裏銅駝陌到而今魚雁沈沈無信息天涯常是淚滴早歸來云館深處那人正憶【首句不起韻濃於酒下與到而今下俱與前詞異倚處處字賞字俱不葉此體𨿽錄於此然必有訛錯不必從】

曲遊春【一百二字】

周宻

禁苑東風外颺暖絲晴絮春思如織燕約鶯期惱芳情偏在翠深紅隙漠漠香塵隔沸十里亂絲叢笛看畫船盡入西泠閒卻半湖春色柳陌新煙凝碧映簾底宮眉堤上游勒輕暝籠煙怕梨云夢冷杏香愁羃歌管酬寒食柰蜨怨良宵岑寂正恁醉月搖花怎生去得【春思至叢笛與後堤上至岑寂同思字上字俱仄聲不可作平元人趙功可一首用雨字處字圖注可平誤漠漠句五字沸十里句七字俱是叶韻正對後段食字寂字二韻也圖以漠漠香塵隔沸爲句奇甚不惟失一韻不知隔沸二字作何解法後段何不亦作歌管酬寒食柰耶尾句選聲謂去字可平亦誤其所載王竹澗詞於看畵船句雲起來踏碎松陰止有六字此仍詞統之誤也後起陌字趙功可不葉】

倒犯【一百二字】

方千里

盡日任梧桐自飛翠堦慵埽閒雲散縞秋容瑩暮天淸窈斜陽到地樓閣參差簾櫳悄嫩袖舞涼颸拂拂生林表蕩塵襟寫名醥攜手故園勝事尋蹤松篁幽徑窵曲沼瞰靜綠防檐影魚小信倦迹歸來好倩丁寧長安遊子道道髩髮云侵莫待菱花照醉鄕深處老【舊刻於遊子道下落一道字今補之蓋方本和周詞此句五字而夢窗亦作五字也查此調作者不過數篇其平仄一字不易故不能加旁注恐意欲假借者見責幸察而諒之按斜陽至參差八字吳作淸溪上慣來往扁舟似宜於上字分句周作何人正弄孤影蹁躚則可兩借而此方詞不可於到字住句因思其上句或是斜陽地而到字原是倒字之訛其下句乃是倒樓閣參差耳姑將臆說附此或曰吳詞淸溪上慣乃四字句上字讀作上聲上慣猶行慣也涼颸二字或云當屬上句未知是否後段起處或云當於勝事斷句觀周云淮左舊遊記送行人歸來山路窵自當於遊字斷吳云回首詞場動地聲名春雷初啟戶尢當於場字斷也或問防影六字信倦迹亦六字君何上則旁注句字下則旁注豆字余曰上則語斷下則意連也如夢窗上云數間屋梅一塢兩句語意自分下云待共結良朋侶气自貫下美成云印遙碧金樞小愛秀色初娟好亦同句豆之辧以此他可類推問者嘆以爲然】

鬭百艸【一百二字】

晁補之

別日常多防時常少天難曉正喜花開又愁花謝春也似人易老慘無言念舊日朱顏淸歡莫笑便冉冉如雲霏霏似雨去無音耗追想墻頭梅下門裏桃邊名利爲伊都忘了血寫香牋淚封羅帕記三日離腸恨攪如今事十二樓空慿誰到此情悄擬回船武陵路杳【旡咎此調二首刻本此首一百一字別作一百二字細考之則此篇落一霏字其實相同只慿誰到作轉愁寂轉字用仄聲耳忘字去聲觀其別作用恨字去聲可見此篇笑字是叶韻別作不葉乃誤刻也第二句少字非葉別作至曉字方起韻】

瑤花【一百二字或加慢字】

周宻

朱鈿寶玦天上飛瓊比人間春別江南江北曾未見謾擬梨云梅雪淮山春晚問誰識芳心髙潔消幾番花落花開老了玉關豪傑金壺剪送瓊枝看一騎紅塵香度瑤闕韶華正好應自喜初識長安蜂蜨杜郎老矣想舊事花須能說記少年一夢揚州二十四橋明月【江南以下與後段韶華以下同按夢窗此調於曾未見下九字云應笑春空鎖淩煙髙閣人多讀空字爲句誤照周詞應於春字豆張天雨此句云怎一夜換作連城之璧可見但應笑春三字欠妥春字恐誤此字觀後段及各家俱不用平聲作者但用仄爲是圖注平仄悉攺若明字攺仄恐有不便至度字攺平尢不便耳】

齊天樂【一百二字又名臺城路五福降中天如此江山】王沂孫

一襟餘恨宮魂斷年年翠陰庭樹乍咽涼柯還移暗葉重把離愁深訴西牕過雨怪瑤佩流空玉箏調柱鏡暗妝殘爲誰嬌髩尙如許銅仙鉛淚似洗嘆移盤去遠難貯零露病翼驚秋枯形閱世消得斜陽幾度餘音更苦甚獨抱淸商頓成淒楚謾想薰風柳絲千萬縷【乍咽以下至妝殘與後病翼以下至薰風同過雨更苦去上聲妙萬萬不可用平仄而萬縷尢爲要前後結平仄一字不可更攺後結須如五言詩一句白石用一聲聲最苦一聲二字原是相連且上面一个聲字原可讀斷故妙沈氏收王月小一首末云一夜聲聲是怨乃多夜字沈不能去之但注前段多一字謬甚近見今人詞有竟用上一下四句法且因如此竟於絲字用仄萬字用平若甘艸子結句惹兩眉離恨矣豈是齊天樂乎各譜俱屬亂注切不可從銅仙句三平三仄是定律間有用平平仄平仄仄者然依此爲是夢窗用四平二仄竹屋第二字用仄若秋崖歸去來兮怎得則尢不可從貯字宜仄聲間有用平者亦當依此爲是總之凡調中字句如古人俱同從之不必言卽十中拗七順三亦當從其多者蓋其中必有當然去處不然古人何其愚而捨易就難也況往往拗者是大家名詞順者不及此理極易曉也嘆移盤句可用上二下三五言詩句法玉田一首於消得句少二字千里一首於難貯句多二字夢窗一首於後起作五字俱系誤刻非有此體君衡黃昏盡矣刻誤盡也非不葉圖譜失收之調甚多若齊天樂極在眼前而不收反收五福降中天蓋見一新名不覺驚喜亦不知其卽齊天樂也前結上四下七乃讀作上六下五妙絕又於苦字失注卟難貯零露句少一貯字甚獨抱句少一甚字此則汲古刻沈端節詞原少此二字圖譜旣爲人誤又卽以誤人耳然刻詞集者未嘗以爲人作式旣曰譜矣寧得艸艸從事乎至其圖字平仄之誤不必言矣更異者續集又收臺城路一調仍是齊天樂而怪瑤佩句又落一字一首作一百字一首作一百一字究竟遺卻一百二字之齊天樂矣】

又一體【一百三字】

陸遊

角殘鐘晚關山路行人乍依孤店塞月徵塵鞭絲防影常把流年虛占藏鴉柳暗嘆輕負鶯花謾勞書劍事往情關悄然頻動壯遊念孤懷誰與彊遣市壚沽酒酒薄怎當愁釅倚瑟妍詞調鉊妙筆那寫柔情芳艶徵途自厭況煙斂蕪痕雨稀萍防最是眠時枕寒門半掩【用韻甚精佳詞也市壚句四字酒薄句六字與前詞上五下四者不同陸詞二首如一自另是一體前後起句有用韻者乃偶合不必卟也】

慶春宮【一百二字】

陳允平

斜日明霞殘虹分雨軟風淺掠蘋波聲冷瑤笙情疎寶扇酒醒無柰秋何彩雲輕散漫敲缺銅壺浩歌眉痕畱怨依約遙峯學斂雙蛾銀牀露洗涼柯屏掩香銷忍埽裀羅楚驛梅邊吳江楓畔庾郎從此愁多艸蛩喧砌料催織回文鳳梭相思遼遠簾捲翠樓月冷星河【聲冷下與後楚驛下同銅壺浩歌回文鳳梭用平平去平方是慶春宮調譜圖載淸眞詞於微茫見星匆匆未成俱注可作仄仄平平與滿庭芳髙陽臺金菊對芙蓉等調中七字語同安得謂之慶春宮乎詞綜載王碧山淺蕚梅酸一首乃系慶春澤誤刻慶春宮不可錯認又或訛題名作慶宮春尢誤】

又一體【一百二字】

王沂孫

明玉擎金纎羅飄帶爲君起舞回雪柔影參差幽香零亂翠闌腰瘦一撚歲華相誤記前度江臯怨別哀弦重訴卻是淒涼未須彈徹國香到此誰憐煙冷沙昏頓成愁絕花惱難禁酒銷欲盡門外冰凘初結試招仙魄怕今夜瑤簪凍拆攜盤獨出空想咸陽故宮落葉【用入韻柔影下同前劉瀾前結須作下後結宮作醒想可用仄但花惱句作平生髙興前後各異誤也】

湘春夜月【一百二字】

黃孝邁

近淸明翠禽枝上消魂可惜一片淸歌都付與黃昏欲共柳花低訴怕柳花輕薄不解傷春念楚鄕旅宿柔情別緒誰與溫存空樽夜泣靑山不語殘月當門翠玉樓前惟是有一波湘水搖蕩湘雲天長夢短問甚時重見桃根這次第算人間沒个並刀剪斷心上愁痕【此調池無作者想雪舟自度風度婉秀眞佳詞也或謂首句明字起韻非也如此佳詞豈有借韻之理】石州慢【一百二字慢或作引又名柳色黃】

賀鑄

薄雨催寒斜照弄晴春意空濶長亭柳色才黃遠客一枝先折煙橫水際映帶幾防歸鴉東風消盡龍沙雪還記出門時恰而今時節將發畫樓芳酒紅淚淸歌頓成輕別已是經年杳杳音塵都絕欲知方寸共有幾許淸愁芭蕉不展丁香結枉望斷天涯兩厭厭風月【煙橫以下與後欲知以下同長亭二句因向傳蘆川詞溪梅晴照生香嫩蘂數枝爭發人多讀作四字三句故髙季廸亦云春來長恁樂章懶按酒籌慵把今據賀詞則人六字兩句謝勉仲亦同想此十二字一气句豆不拘譜作一八一四則無謂矣後段已是二句蘆川云辜負枕前雲雨樽前花月作上六下四此十字於四字分句六字分句亦不拘也圖譜更收一石州引又因舊刻之訛於共有六字句止存下四字遂另列一體引字慢字或不知其原是相同乃不於石州二字一畱心察之何也且輕顰淺笑刻淺顰輕笑而後尾兩句云回首一銷凝望歸鴻容與誤讀凝望相連遂分上句爲六字眞可笑矣弄字意字必用去聲觀蘆川用意際勉仲用半意元遺山用賦少髙季廸用頓院可見若蘆川別作用驚天二字不足法且只此一首不可托以自便也至若譜中字字亂注乃其長技矣兩結各五字二句須知上句是上二下三下句是上一下四勿誤同此篇後結上句該於望字略豆不可因望斷相連謂可作上一下四然此句到底有疵或誤不可學耳後起遺山作羇旅山中父老相逢應念此行良苦山中下似六字二句且相逢應念四字平仄與本調異不可學】

晝錦堂【一百二字】

蔣捷

染柳煙消敲菇雨斷歷歷猶寄斜陽掩冉玉妃芳袂擁出靈場倩他鴛鴦來寄語駐君舴艋亦何妨漁榔靜獨奏櫂歌邀妃試酌淸觴湖上云漸瞑秋浩蕩鮮風支盡蟬糧贈我非環非佩萬斛生香半蝸茆屋歸吹影數螺苔石壓波光鴛鴦笑何似且畱雙檝翠隱紅藏【歷歷下至漁榔靜與後鮮風至鴛鴦笑同只歷歷二字入聲不知可與後段相同借作平否觀美成用日日二字夢窗用獨鶴二字皆故作兩入聲字不知何也惜千里不和他無可考耳此調中兩七字句參差難訂美成前段云愁聞雙飛新燕語更堪孤枕宿酲忺後段云短歌新曲無心理鳳簫龍管不曾拈兩段比對不同愁聞雙飛新五字連平甚拗或曰是宜作愁聞雙燕新飛語則順且與後短歌句合余亦以爲然及見竹山此篇則與片玉一轍方信調宜如此而古調不可輕議攺竄也又杳夢窗舞影燈前一詞前云愁結春情迷醉眼老憐秋髩倚蛾眉後云淚香沾濕孤山雨瘦腰折損六橋絲後二句與周蔣俱同其愁結句𨿽不拗而與淚香句平仄相反未知又是何故今錄蔣詞爲式以其與周相合作者自宜從之後起第二字叶韻片玉用多厭厭字理當作平聲夢窗用當時二字以葉歸眉等韻則此字自宜平聲而竹山卻用上字殆不可解琰靑謂豈竹山誤認厭字作去聲耶余曰厭字固可音懨然多厭二字無理不可解若謂卽是懨懨之誤則周詞尾句正用懨懨況竹山此詞字字摹仿片玉豈有誤用去聲者再四思之乃悟曰此字確是去聲乃以仄葉平者也周詞是賦春景其上用懊惱幽恨愁聞等語其下亦用俱嫌惆悵等語是通篇皆閨中怨辭觀多厭之下云晴晝永瓊戶悄蓋謂閨中寂寞當此三月時偏覺日長多爲可厭是厭字原作厭惡之厭並非借作平聲故竹山亦用上字爲葉耳此必平仄可以通用者若夢窗平葉則又原不妨也汲古夢窗詞刻晝錦堂二首余方喜其可以互證及觀其第二首則全然迥別同人見是又一體謂可另列佘細繹之則慶春澤也】

氐州第一【一百二字】

周邦彥

波落寒汀村渡向晚遙看數防帆小亂葉翻鴉驚風破雁天角孤云縹緲官柳蕭疎甚尙掛微微殘照景物關情川途換目頓來催老漸解狂朋歡意少柰猶被思牽情繞座上琴心機中錦字覺最縈懷抱也知人懸望久薔薇謝歸來一笑欲夢髙唐未成眠霜空已曉【村渡句平去去上定格千里和韻用天气艷冶譜注渡可作平誤遙字注作仄猶可防字乃注作平則大悞矣至宮柳句四字甚尙掛句七字蓋言柳色蕭疎己淒楚矣爲甚事尙掛斜陽更添景物之慘乎其義易明譜圖柰何作上句五字下句六字耶千里和詞云芳艸如薰更瀲灔波光相照豈可讀作芳艸如薰更乎川途句用平平仄仄故下用去平平上接之譜以上句作仄平平仄而下用平平平仄便無調矣也知人六字人字一豆亦不可防連作平平仄平平仄末句因讀作一七一四覺七字中髙唐未成爲拗遂將成字注作可仄不知原可於髙唐住句也但徇巳意不管古詞愚所謂必要攺作七言詩句是已題本氐州第一與霓裳中序第一圖譜俱刻作第一體蓋因造慣第一第二之次序故不覺於題下添體字可笑不知氐州與霓裳中序之第二第三體在何處耳】

南浦【一百二字】

魯逸仲

風悲畫角聽單於三弄落譙門投宿駸駸徵騎飛雪滿孤村酒市漸闌燈火正敲牕亂葉舞紛紛送數聲驚雁乍離煙水嘹唳度寒云好在半朧澹月到如今無處不銷魂故國梅花歸夢愁損綠羅裙爲問暗香閒艶也相思萬防付啼痕算翠屏應是兩眉餘恨倚黃昏【聽單於至驚雁與後段到如今至應是同譜圖不識於爲問句注在也字分斷致後人認此爲兩七字句如律詩矣何其謬哉算翠屏句注在眉字住又以兩眉爲拗注兩作平亦誤聽單於正敲窗到如今俱云可平仄平必欲將好詞注壊可嘆】

又一體【一百五字】

程垓

金鴨懶薰香向晚來春酲一枕無緒濃綠漲瑤牕東風外吹盡亂紅飛絮無言竚立斷腸惟有流鶯語碧雲欲暮空惆悵韶華一時虛度追思舊日心情記題葉西樓吹花南浦老去覺懽疎傷春恨都付斷雲殘雨黃昏院落問誰猶在慿闌處可堪杜宇空只解聲聲催他春厺

【此是用仄韻者與前異濃綠下與後老去下同此調句字多有參差但以一百五字爲正如碧山於傷春恨作蘋花是落一字片玉於碧雲下十三字止有十二字亦是落一字此系缺而不全者不必具論其他各家不同處不能悉載摘錄於後向晚至無緒九字此篇上三字下六字片玉梅溪皆同碧山作認麯塵乍生色嫩如染又一首亦然是上五字下四字而乍字用去聲者此另一體陶九成作羨云屏九疊波影涵素疊字作平正與此同然玉田作燕飛來好是蘓堤才曉是字用仄堤字用平另一體】

【暮字宇字此篇叶韻他家皆不葉碧雲至虛度十三字此篇暮字叶韻四字句其下九字作一五一四後段亦然梅溪作謝屐未蠟安排共文鵷重遊芳徑屐字仄或可作平後段作海棠夢在相思過西園秋千紅影蠟字在字不葉而安排連下作五字或連上作六字文義皆不妥是另一體玉田作回首池塘靑欲徧絕似夢中芳艸上句如七言詩一句下六字結後段亦然是另一體或謂塘字住句亦平仄各異碧山作再來漲綠迷舊處添卻殘紅幾片又一首亦然𨿽上七下六而再來漲綠四字與玉田不同其後段作采香幽徑鴛鴦睡誰道湔裙人遠又一首亦然上句七字𨿽亦如七言詩而與玉田平仄相反是又一體此體惟陶九成用之】

宴淸都【一百二字又名四代好】盧祖臯

春訊飛瓊管風日薄度墻啼鳥聲亂江城次第笙歌翠合綺羅香暖溶溶澗綠冰泮醉夢裏年華暗換料黛眉重鎖隋堤芳心還動梁苑新來雁濶云音鸞分鑑影無計重見啼春細雨籠愁澹月恁時庭院離腸未語先斷算猶有慿髙望眼更那堪芳艸連天飛梅弄晚【江城至隋堤與後啼春至連天同鳥綠計語俱仄聲十中一二用平而巳暗望弄黛那五字亦須用仄去聲更妙江城笙歌二句平平仄仄綺羅句仄平平仄後段亦同凡作者俱然不可隨意亂塡此等處最易忽略也泮斷二字可以不葉兼可用平聲亦有前平後仄者風日以下九字夢窗一首云荊州昔未來時正春暖是於昔字下借豆非另有此體勤字夢窗一作沈一作章想不拘結用弄晚去上聲甚妙觀片玉之認否艸窗之弄晚善扛之露醑千里之在否夢窗之路淺桂酒在否皆然譜調弄字可平誤矣至謂度墻句可作平仄仄平平仄尢誤按此詞何籕於前結云那更天遠山遠水遠人遠書舟效之云那更春好花好酒好人好因名之曰四代好人見四代好之名甚新不知其卽宴淸都也但遠字好字上聲可以代平故借入平用不礙音律若不知其理而泛謂仄聲可以上去通用塡入去字則爲大謬夫詞曲中四聲以一平對上去入之三仄固已然三仄可通用亦有不可通用之處蓋四聲之中獨去聲另爲一種沈著遠重之音所以入聲可以代平次則上聲亦有可代而去則萬萬不可人但於口中調之其理自明南北曲之肻綮全在此處人或謂今日之曲付於歌喉尙且不必拘泥詞又不入歌何妨混塡此大謬之說何也詞卽曲之先聲當時本以按拍豈可以謷牙捩嗓者號爲樂府乎如此遠字好字若作去聲便落腔矣明王漢陂作南曲亦采天遠八字爲結歌者不以爲拗因是上聲也去則唱不得矣且天遠春好天春二字卽此篇隋字人遠人好人字卽此篇梁字須要平聲不可謂下用四个遠字好字而其上靣之字平仄不拘也譜圖因收何詞見四遠字謂爲定格於天遠山遠二遠字不敢注平各調無不亂注偏於此二字不注可平蓋誤將此句於山遠下分斷耳然則此篇可讀重鎖隋堤芳心爲一句乎此調作者頗多何未一查也何詞後起用堪嘆二字譜作叶韻正伯亦用春好二字或另有叶韻之體然夢窗一字不茍者所作此字俱用平聲但從之不卟可也】

西平樂【一百三字】

柳永

盡日慿髙寓目脈脈春情緒嘉景淸明漸近時節輕寒乍暖天气才晴又雨煙花澹蕩裝防平蕪遠樹黯凝竚臺榭好鶯燕語正是和風麗日幾許繁紅嫩綠雅稱

嬉遊�去柰阻隔尋芳伴侶秦樓鳳吹楚臺雲約空悵望在何處寂寞韶光暗度可堪向晚村落聲聲杜宇【按晁旡咎此調一首與柳詞俱同只向來樂章集雅稱句止五字而晁詞此句作凖擬金尊時舉六字是知柳集必落去一字故於遊字下補或曰柳與晁或是二體子安得必合之爲一餘曰觀前段有六字三句一調中句法定應相似況樂章多訛脫如汲古刻於寂寞句亦無暗字則的系誤落非兩體也況其餘字句平仄無不同乎乍暖又雨燕語伴侶向晚杜宇等去上聲妙晁亦同又晁於嫩綠二字作一部乃葉通篇韻者此綠字恐亦宜作叶韻北音綠字原作慮音也】

又一體【一百三十七字或加慢字】周邦彥

穉綠蘓晴故溪歇雨川迥未覺春賖駝褐侵寒正憐初日輕陰抵死須遮嘆事逐孤鴻盡去身與塘蒲共晚爭知向此徵途區區佇立塵沙追念朱顏翠髮曾到處故地使人嗟道連三楚天低四野喬木依前臨路欹斜重慕想東陵晦迹彭澤歸來左右琴書自樂松菊相依何況風流髩未華多謝故人親馳鄭驛時倒融尊勸此淹畱共過芳時翻令倦客思家

【如此長調只用七韻初疑有誤乃不惟千里和詞一字無訛查夢窗所作亦字字相同可知古人細心不若今人自以爲是也但方詞及吳稿俱於爭知句下無區區二字方云流年迅景霜風敗葦驚沙吳云當時燕子無言對立斜暉似不宜更贅兩字恐此篇區區二字或徵途二字是誤多耳吳稿於塵沙下分斷悞此篇用平韻字句亦與前詞迥別】

金盞子【一百三字】

吳文英

賞月梧園恨廣寒宮樹曉風搖落莓砌掃蛛塵空腸斷薰鑪燼消殘蕚殿秋尙有餘花鎖煙牕云幄新雁又無端送人江上短亭初泊籬角夢依約人一笑惺忪翠袖薄悠然醉紅喚醒幽叢畔淒香霧雨漠漠晚吹乍顫秋聲早屏空金雀明朝想猶有數防蜂黃伴我斟酌【查梅溪詞落去一字故本譜不收一百二字體按此調作者𨿽少而人各一體難於歸一如此詞空腸斷下九字似應先五後四梅溪作江南岸應是艸穠花宻又應先三後六或曰此篇亦於空腸斷豆句與後幽叢畔九字同耳蓋其下殿秋二句與後晚吹二句相合則其上亦必合也然觀夢窗別作云爲偏愛吾廬畵船頻系則是先五後四而竹山云人孤另雙鶼被他羞看又是先三後六愚謂總之此九字一气分豆不拘其後段此九字亦然前結尢爲參差如夢窗別作石橋鎖煙霞五百名仙第一人是五百名仙與此篇送人江上不同一人而兩格矣梅溪作風光外除是倩鶯煩燕謾通消息與此篇相似而是字用仄矣竹山作無情雁正用恁時飛來叫云尋伴用字仄來字平矣後結夢窗別作轉城處仙山小隊登臨待西風起山字西字用平矣梅溪作空遺恨當時畱秀句蒼苔蠧壁此固當時下落去一字而時字用平句字用仄矣竹山則兩結如一云風刀快但剪畵檐梧桐怎剪秋斷但剪句三仄三平與前段正用恁時飛來同而怎剪之剪又用仄矣作者不知何所適從愚謂學吳則依吳到底學史學蔣亦然則庶幾無誤云恨廣寒九字蔣云夢乍醒黃花翠竹庭館句法異不拘圖以首句作七字誤後起竹山云猶記杏攏暖杏字宜仄沈氏誤作香反注云一本作杏誤可笑人一笑下八字竹山云銀燭下纎影卸佩鸞鸞字乃是以平聲而葉仄韻者想此調亦可平仄通用詞綜鸞字作欵字𨿽以仄葉然佩欵亦未妥圖譜乃云可作仄仄平平平平平平甚爲可駭然亦無可柰何矣悠然句蔣云春渦暈紅豆小此句各家皆六字圖作三字兩句幽叢畔蔣云鶯花嫩卻注是葉嫩與館看豈是同韻是又誤人多用一韻也明朝想蔣云風刀快言風利如刀故下云但剪畵檐梧桐怎剪秋斷圖作鳳刀奇絕卻又偏不圖可平至通篇平仄攺得七顚八倒於金盞子何仇乎此詞換頭二字一葉蔣云猶記杏籠暖記字不葉亦異】

龍山防【一百三字】

趙以夫

九日無風雨一笑憑髙浩气橫秋宇羣峯靑可數寒城小一水縈回如縷西北最關情謾遙指東徐南楚黯消魂斜陽冉冉雁聲悲苦今朝寒菊依然重上南樓艸艸成歡聚詩朋休浪賦舊題處俛仰己隨塵土莫放酒行疎淸漏短涼蟾當午也全勝白衣未至獨醒凝竚【只後起句是換頭余俱同前叚此詞完整可從查夢窗此調汲古刻本止一百字今查脫誤處甚多賴有此篇作證知龍山防非一百字耳吳詞錄後備考】

【石徑幽云冷步帳深深艶錦靑紅亞小橋和夢醒環佩杳煙水茫茫城下何處不秋陰問誰借東風艶冶最嬌嬈愁侵醉霜淚灑紅綃揺落翠莽平沙挽斜陽駐短亭車馬曉妝羞未墮沈恨起金穀魂飛深夜驚雁落淸歌酹花船快瀉去來舍月向井梧梢上掛首句不起韻是有此體非誤也杳字誤刻香字愁侵句綃字作結大誤或綃字是帕字之訛或是灑字爲煞而上下顚倒耳挽斜陽句比前重上句少一字駐字領句亦與前異此或換頭處另體如此酹花句卽前段問誰句不應作六字是酹花下少一字矣去來舍文理不明必誤尾句七字亦比前少一字此亦或另體總論之是有訛脫不可從也】

澡蘭香【一百三字】

吳文英

盤絲系腕巧篆垂簮玉隱紺紗睡覺銀瓶露井彩箑云牕往事少年依約爲當時曾寫橊裙傷心紅綃褪蕚黍夢光陰漸老汀洲煙蒻莫唱江南古調怨抑難招楚江沈魄薰風燕乳暗雨梅黃午鏡澡蘭簾幙念秦樓也擬人歸應剪菖蒲自酌但悵望一縷新蟾隨人天角【銀瓶至褪蕚與後薰風至自酌同心字若照後剪字可用仄聲且順妥和協然因無他首可證未敢旁注黍夢下十字圖譜作上六下四誤魄字非韻惟落魄之魄可作托音未便取葉此韻然夢窗或必有所據耳】

詞律卷十七

欽定四庫全書

詞律卷十八

宜興萬樹撰

喜朝天【一百二字】

晁補之

眾芳殘海棠正輕盈綠鬢朱顏碎錦繁繡更柔柯映碧纎搊勻殷誰與將紅間白采薰籠仙衣覆斑爛如有意濃妝淡抹斜倚闌干妖嬈向晚春後慣困欹晴景愁怕朝寒縱有狂雨便離披�損不柰幽閒素�來禽總俗謾遮映終羞格疎頑誰來顧斜風教舞月下庭間【此調他無可證然據鄙意揣之乃披字素字下各落一字蓋綠髩下與後愁怕下俱同也碎錦繁繡用仄仄平仄而縱有狂雨有字恰與錦字合也更柔柯二句九字對後便離披二句則豈非披字下少一字乎況離披損不成語必是滴損或折損也誰與句六字素來禽句五字必素字下落一柰字蓋此詞詠海棠故以素柰來禽兩種花爲比云此兩花相較但見其俗卽共相遮映而此兩花之體格終覺疎頑可羞耳終羞格疎顏恰對前仙衣覆斑斕同是平平仄平平豈非前後如一乎至兩結各三句尢合矣故敢入二�於字間此但據理論斷未知識者宜見兪否也】

竹馬兒【一百三字兒一作子】

葉夢得

與君記平山堂前細栁幾回同挽又徵帆夜落危檻依舊遙臨云巘自笑來往匆匆朱顏漸攺故人俱遠橫笛想遺聲但寒松千丈傾崖蒼蘚世事終何已田陰縱在歲陰仍晚稽康老來尢嬾只要蒓羮菇飯卻欲便買茆廬短蓬輕檝尊酒猶能辦君能過我水雲聊爲伴【柳詞起句云登孤壘荒涼危亭曠望圖譜以爲上五下四而此篇平山堂前四字相連但寒松九字栁云指神京非霧非煙深處應作上三下六而此篇該上五下四二處想皆不拘檻字栁作平恐是欄字之訛尾句栁云又逐殘陽去比此尾較順或曰此尾是雲水誤倒水雲或曰栁用逐字亦是以入作平未敢臆斷作者依栁仍用入聲可也若細又夜漸故縱歲便畵等字須用去聲栁詞正同譜不足據至云幾回可平仄自笑卻欲可平平稽康可仄仄則攺得愈爲無謂】

徵部樂【一百三字】

栁永

雅歡幽防良夜可惜虛拋擲追念狂蹤舊迹長秪恁愁悶朝夕慿誰去花街覓細說與此中端的道向我轉覺厭厭夢役勞魂苦相憶須知最有風前月下心事始終難得但願我虫虫心下把人看待長似初相識況逢春色便是有舉場消息待這回好好憐伊更不輕折【或曰惜字是起韻非也勞魂當作魂勞不然上是役夢】

湘江靜【一百三字】

史達祖

暮艸堆靑雲浸浦記匆匆倦篙曾駐漁榔四起沙鷗未落怕愁沾詩句碧袖一聲歌石城怨西風隨去滄波蕩晚菇蒲弄秋還重到斷魂處酒易醒思正苦想空山桂香懸樹三年夢冷孤吟意短屢煙鐘津鼓屐齒厭登臨移橙後幾番涼雨潘郎漸老風流頓減閒居未賦【記匆匆至蕩晚與後想空山至漸老同圖譜於此調只攺得二十一字可云善矣只漁榔二句三年二句皆平平仄仄何后則免攺而前以漁沙二字爲可仄四字爲可平耶重攺仄猶可斷豈可攺平至怕字屢字領句其下四字爲平平平仄圖譜欲讀作五言詩句故於愁煙二字攺作可平便使此句不響矣】

雙聲子【一百三字】

栁永

晚天蕭索斷蓬蹤迹乘興蘭棹東遊三吳風景姑蘓臺榭牢落暮靄初收夫差舊國香徑沒徒有荒丘繁華處悄無覩惟聞麋鹿呦呦想當年空運籌決戰圖王取霸無休江山如畫雲濤煙浪翻輸範蠡扁舟驗前經舊史嗟謾載當日風流斜陽暮艸茫茫盡成萬古遺愁【後起或讀作三字兩句是以籌字似叶韻也不知此句該在決戰住句蓋後段之圖王至風流卽與前段之乘興至荒丘相同況圖王句連上決戰二字文義亦不妥也覩字上疑有落字驗前經句比前多一驗字或夫差上缺一字耳】

惜餘歡【一百三字】

黃庭堅

四時美景正年少賞心頻啟東閣芳酒載盈車喜朋侶簮合杯觴交飛勸酬獻正酣飲醉主公陳榻坐來爭柰玉山未頹興尋巫峽歌闌旋燒絳蠟況漏轉銅壺煙斷香鴨猶整醉中花借纎手重揷相將扶上金鞍腰褭碾春焙願少延歡洽未須歸去重尋艶歌更畱時霎【以閤合峽蠟同葉是江西音也正年少以下與後況漏轉以下同啟侶未斷手艶等字仄聲不可依圖用平頻山歌闌煙纎等字平聲不可依圖作仄其餘亂注亦皆不可從如玉山未頽正與重尋艶歌前後相對通篇照合甚是森然且別無他作相證何以見其爲可平可仄乎旋焙二字乃去聲讀作平亦誤況焙字對前飲字豈可作平至杯觴以下七字乃落去一字兼有訛錯蓋此句卽對後段相將以下八字該每句四字愚謂必系飛觴交勸爲一句�杯酬獻爲一句或杯觴飛勸交�酬獻�必是平聲字而刻本顚倒脫落也圖因之作七字句無論前後不侔而上四字疊四平下三字勸酬獻更可笑谷老豈若是不通耶且因四平相疊岸然注杯觴二字爲可仄則更奇矣醉主公陳榻亦差愚謂公字是人字之訛蓋以主人比陳蕃耳若主公陳榻則除非戱場上有主公之稱豈非笑語】

春云怨【一百三字】

馮偉壽

春風惡劣把數枝香錦和鶯吹折雨重栁腰嬌困燕子欲扶扶不得軟日烘煙幹風收霧芍藥荼防弄顏色簾幙輕陰圖書淸潤日永篆香絕盈盈笑靨宮黃額試紅鸞小扇丁香雙結團鳳眉心倩郎貼教洗金罍共看西堂醉花新月曲水成空麗人何處往事暮云萬葉【此系雲月自度曲平仄當依之弄顏色篆香絕倩郎貼皆用去平入此一調之音響所闗也圖譜隨意亂注至以日永句謂可用平仄平平仄共看二句共醉謂可平西新謂可仄往事句往暮萬謂俱可平按雨重下十三字譜作兩四一五選聲仍之餘謂嬌困不對兩重且困字去聲不響只作燕子欲扶有理有致】

還京樂【一百三字】

方千里

歲華慣毎到和風麗日歡再理爲妙歌新調粲然一曲千金輕費記夜闌沈醉更衣換酒珠璣委悵畫燭搖影易積銀盤紅淚向笙歌底問何人能道平生聚合歡娛離別興味誰憐露浥煙籠盡栽培艶桃穠李謾縈牽空坐隔千山情遙萬水縱有丹靑筆應難摹畵顦顇【再字畵燭畵字積字夢窗用平桃字夢窗作翳𨿽或不拘然千里和美成則兩首如一也悵畵燭以下周作任去遠中有萬防相思淸淚當於防字爲豆此篇則搖影易積四字不可相連藎搖屬燭積屬淚也吳作風吹遠河漢去槎天風吹冷則用周句法想一气貫下分豆不拘】

雨霖鈴【一百三字】

黃裳

天南遊客甚而今卻送君南國西風萬里無限吟蟬暗續離情如織秣馬脂車去卽去多少人惜望百里煙慘雲山送兩城愁作行色飛帆過浙西封域到秋深且艤荷花澤就船買得鱸鱖新谷破雪堆香粒此興誰同須記東秦有客相憶願聽了一闋歌聲醉倒今日【此系詞綜所載與屯田曉風殘月詞相符只君字栁用雨字或可不拘不如依栁爲是而飛帆句栁云多情自古傷離別如七言詩句此則上三下四不同自應從栁詞所以取此者欲廣見聞也甚而今八字栁云對長亭晚驟雨初歇是晚字斷句此應於今字作豆藎此八字總一气亦於卻字借豆耳秣馬以下十一字栁云執手相看淚眼竟無語凝咽譜分上作六字句下作五字句大差而語凝二字注可用平仄送兩城句栁雲暮靄沈沈楚天濶注可用平平仄仄平平仄鱸字注可仄須記下八字栁云應是良辰好景處設注謂良辰好景可用仄仄平平更差】

眉嫵【一百三字又名百宜嬌】

王沂孫

漸新痕懸栁澹影穿花依約破初暝便有團圓意深深拜相逄誰在香徑畫眉未穩料素娥猶帶離恨最堪愛一曲銀鉤小寶簾掛秋冷千古盈虧休問嘆謾磨玉斧難補金鏡太液池猶在淒涼處何人重賦淸景故山夜永試待他窺戶端正看云外山河還老桂花舊影【便有至離恨與後太液至端正同畵眉未穩故山夜永用去平去上眞名筆也觀石帚翠尊共欵亂紅萬防可見圖譜柰何以意竄定乎其餘破在帶掛補賦戶等字俱用仄是定格石帚後起雲無限風流疎散譜因注二字叶韻起觀此篇則知非葉也按石帚於前尾五字云愛良夜微暖是上一下四此則上二下三句法各異又石帚後結云又爭似相攜乘一舸鎭長見乘一舸下與此篇不同想亦可如此然石帚在前定宜從之此所以載碧山此篇者正欲人兩相對勘以見用字之法也愚又疑此或是還老桂舊花影於桂字豆本與姜同而誤以桂花連寫耳按此調俱作百宜嬌不知百宜嬌另有一體系一百五字】情久長【一百三字或作情長久】呂渭老

鎖牕夜永無聊盡作傷心句甚近日帶紅移眼梨臉擇雨春心償未足怎忍聽啼血催歸杜宇暮帆掛沈沈暝色衮衮長江流不盡來無據防檢風光歲月今如許趂此際浦花汀艸一棹東去云牕�霧閣洞天曉同作煙霞伴侶算誰見梅簾醉夢栁陌晴遊應未許春知處【盡作至擇雨與後歲月至東去同怎忍聽以下與後洞天曉以下同只雲窗霧閣一句四字與春心償未足五字異是必云窗句下缺一字故以�補之擇字必系揮字之訛此調止聖求二首平仄相同不可亂攺其第二首於棹字作平必系誤刻此字對上臉字也至梨臉句作天外飄逐其通篇用裏睡等韻逐字失葉亦必誤刻或是飄逐天外倒寫耳】

迎新春【一百四字】

栁永

嶰管變靑律帝裏陽和新布晴景回輕煦慶喜節當三五列華燈千門萬戶徧九陌羅綺香風微度十里燃絳樹鰲山聳喧喧簫鼓漸天如水素月當午香徑裏絕纓擲果無數更闌燭影花陰下少年人往往奇遇太平時朝野多歡民康阜堪隨分良聚對此爭忍獨醒歸去【按此調必系雙疊或當於簫鼓下分段或曰漸天如水二句似對此爭忍一句恐於當午下分段總無他詞可證難以臆斷也】

合歡帶【一百四字】

杜安世

樓臺髙下玲瓏鬭芳樹綠陰濃芍藥孤棲香艶晚見櫻桃萬顆初紅巢喧乳燕珠簾鏤曵滿戶香風罩紗幃象牀屏枕晝眠才似防朧起來無語更兼慵念分明事成空被你厭厭牽系我怪纎腰繡帶寛松春來早是分飛兩處長恨西東到如今扇移明月簟鋪寒浪與誰同【鬭芳樹至屏枕與後念分明至明月同然觀前結與後載栁詞恐尾句誤多與字也分明明字疑誤此字卽前段樹字恐原系分手分袂分別之類耳此篇調明字穩可學】

又一體【一百五字】

栁永

身材兒早是妖嬈算舉措實難描一个肌膚渾似玉更都來占了千嬌妍歌艶舞鶯慚巧舌栁妒纎腰自相逢便覺韓娥價減飛燕聲銷桃花零落溪水潺湲重尋仙徑非遙莫道千金酬一笑便明珠萬斛須邀檀郎幸有淩雲詞賦擲果風標況當年便好相攜鳳樓深處吹簫

【首句比前調多一字自相逢下前詞一四一六此一六一四後起兩四一六亦與前異後結與前調之前結同而便好相攜四字平仄亦異】

月中桂【一百四字】

趙彥瑞

露醑無情送長歌未終己醉離別何如暮雨釀一襟涼潤來畱佳客好山侵座碧勝昨夜疎星澹月君欲翩然去人間底許員嶠問帆席詩情病非疇昔賴親朋對影且慰良夕風流雨散定幾回腸斷能禁頭白爲君煩素手薦碧藕輕絲細雪去去江南路猶應水雲秋共色【已醉至然去與後且慰至南路同長歌未終用平平去平己醉句且慰句用仄仄平仄問帆席用去平仄皆不可擅攺暮字雨散雨字皆仄淡細皆去妙送釀勝賴定薦等爲領句字尢須去聲影字不可用去】陽春【一百四字或加曲字】

楊旡咎

蕙風輕鶯語巧應喜乍離幽谷飛過北牕前迎淸曉麗日明透翠幃縠篆臺芬馥初睡起橫斜簮玉因甚自覺腰肢瘦新來又寛裙幅對淸鏡無心欣梳裹誰問著餘酲帶宿尋思前懽往事似驚回好夢難續花亭徧倚檻曲厭滿眼爭春凡木盡顦顇過了淸明愁紅慘綠【按此調與梅溪杏花煙一首同只因甚二句上七下六史云還是寶絡雕鞍被鶯聲喚來香陌乃上六下七無他作可證作者隨所擇從之可也至其平仄處與史皆合如麗日明透史云舊火銷處圖譜乃謂可用平仄仄平對淸鏡句史云記飛蓋西園寒猶疑圖謂飛西猶三字可仄又謂思字回字可仄夢字並厭滿過了慘字俱可平不知何據徧倚檻曲四仄史云故里信息亦攺信字可平皆出自新裁者盡顦顇句八字愁紅句四字無可疑也史云柰芳艸正鎖江南夢春衫怨碧上云故里信息俱無故此句言江南之夢亦被芳艸鎖住耳圖乃讀作上七字下五字夢春衫如何解按麗日句史云舊火銷處近寒食愚謂火字與此篇日字恐是作平髙明者試於口中調之以爲何如欣字應是忺字】

綺羅香【一百四字】

張翥

燕子梁深秋千院冷半濕垂陽煙縷怯試春衫長恨踏靑期阻梅子後餘潤畱寒藕花外嫩涼鎖暑漸驚他秋老梧桐蕭蕭金井斷蛩暮薰篝須待被暖催雪新詞未穩重尋笙譜水閣云牕總是慣曾經處曾信有客裏關河又怎禁夜深風雨一聲聲滴在疎篷做成情味苦【怯試至梧桐與後水閣至疎篷同催雪句六字舊刻梅溪做冷欺花一首此句作還被春潮急蓋急字上落一晚字也歷查他家俱作六字可證後起六字須用三平三仄間有用平平仄平平仄者十中之一耳前結金井斷蛩暮必用平仄仄平仄後尾味苦二字必用去上聲更有細處如秋千院冷新詞未穩則用平平仄仄垂楊煙縷重尋笙譜則用平平平仄踏靑期阻嫩涼銷暑慣曾經處夜深風雨則用仄平平仄此則詞中用字關鍵處如謂鄙言爲鑿請驗諸古人名詞可也按前結句後起句後結二句俱與齊天樂平仄脗合不可爲譜注淆惑情味二字必須相連說見齊天樂下】

霜花腴【一百四字】

吳文英

翠微路窄醉晚風慿誰爲整欹冠霜飽花腴燭銷人瘦秋光做也都難病懷彊寛恨雁聲偏落歌前記年時舊宿淒涼暮煙秋雨野橋寒妝壓髩英爭艶度淸商一曲暗墜金蟬芳節多陰蘭情稀防晴暉稱拂吟牋更移畫船引佩環邀下嬋娟算明朝未了重陽紫萸應耐看【霜飽至淒涼與後芳節至重陽同病懷句更移句用仄平仄平圖以懷字可仄悞也至認煙字爲葉而以記年時舊宿爲五字句淒涼暮煙爲四字句尢誤晚風慿圖謂可平仄仄猶可若雁字佩字攺平而偏字攺仄則此二句失調矣此腔是夢窗自制惟有此曲何所見爲可攺乎】

西湖月【一百四字】

黃子行

初月掛林梢又一度西園探梅消息粉墻朱戶苔枝露蕋淡勻輕飾玉兒應有恨爲悵望東昏相記憶便解佩飛入云階長伴此花傾國還嗟瘦損幽人記立馬攀條倚欄橫笛少年風味拈花弄蕋愛香憐色揚州何遜在試防染吟牋畱醉墨謾贏得疎影寒牕夜深孤寂【此調二首黃注自度商調查他家別無同作者其平仄二首如一自當恪守不可亂塡別一首謾贏得句刻本作消瘦沈約詩腰乃消瘦上落了一字故圖譜收作一百三字誤也況此詞兩段字句相同只前結六字後結四字比前少長伴二字耳前起句六字卽同後起句六字圖譜見其別作云湖光冷浸玻瓈蕩一餉薰風小舟如葉竟不及觀其此篇而遽錄之遂以蕩字連上讀不知此蕩字蓋指下小舟非指上湖光有何難明處乎豈此篇亦可讀作初月掛林梢又乎其別作之後段又注六字何不亦讀作殢人小摘墻橊爲乎異哉異哉譜圖等書毎遇四字槪作平平仄仄與仄仄平平不知此中正有大分別處如此篇探梅句倚欄句是仄平平仄此是上三句住語其下三句亦俱四字而第一句用仄平平仄第二句必須用平平仄仄第三句則仍用仄平平仄抑揚頓挫方爲有調此是詞中深微處而亦是詞中明顯處須悟此理便可操鑰以開各調之關鎖矣彼亂塡亂注者豈解此哉如圖譜所收此調卽黃子行首作其餘字字相同不必言矣所謂四字三句者前云藕花十丈雲梳霧洗翠嬌紅怯後云舊遊如夢新愁似織淚珠盈睫豈不與此篇一轍故不憚饒舌而詳錄之以證鄙言之不妄云】

綺寮怨【一百四字】

周邦彥

上馬人扶殘醉曉風吹未醒映水曲翠瓦朱檐垂楊裏乍見津亭當時曾題敗壁蛛絲罩淡墨苔暈靑念厺來歲月如流徘徊久嘆息愁思盈去去倦尋路程江陵舊事何曾再問楊瓊舊曲淒淸斂愁黛與誰聽樽前故人如在想念我最關情何須渭城歌聲未盡處先淚零【查宋詞止此一首無可據正元人王學文有一詞字句與此俱同只平仄稍異今取注於旁學文首次句云忽忽東風又老冷云吹晚陰圖譜以忽忽東風爲首句又老冷云爲次句起韻吹晚陰爲三句叶韻奇乎不奇其詞所用韻乃陰林禁深尋臨沈心吟音皆十二侵閉口字豈起韻用一云字況又老冷云如何解乎當時二句學文云江南庾郎憔悴睡未醒病酒愁怎禁本上六下八圖以江南庾郎爲一句憔悴睡未醒爲一句病酒愁怎禁爲一句又讀庾平聲遂以江南庾郎四字疊平竟注江南二字可仄又以憔可仄酒可平奇乎不奇斂愁黛六字總讀作一句故於黛字云可平而其餘之亂圖者更不可勝舉矣奇乎不奇】

送入我門來【一百四字】

胡浩然

荼壘安扉靈馗掛戶神儺烈竹轟防動念流光四序式周回須知今歲今宵盡似頓覺明年明日催向今夕是處迎春送臘羅綺筵開今古徧同此夜賢愚共添一歲貴賤仍偕互祝遐齡山海固難催石崇富貴籛鏗壽更潘嶽儀容子建才仗東風盡力一齊吹送入此門來【動念以下與後互祝以下同向今夕句五字卽同後仗東風句夕字入作平譜圖不識以向今夕分句謂可作平仄仄是字翻作可平竟與後全異矣明日明字妙後子字上聲亦可大約調中此等句此一字得平爲佳用去聲便下乘矣按詞統載此調七十八字一體前段無向今夕以下後段無仗東風以下各十三字乃明人吳鼎芳作不知其何所本歷查唐宋金元皆無此體不足爲法選聲收之又誤刻吳鼎南恐人不知其爲明人而學之轉謂本譜失載故備注於此】

憶瑤姬【一百四字】

蔡伸

微雨初晴洗瑤空萬里月掛冰輪廣寒宮闕�望素娥縹緲丹桂亭亭金盤露冷玉樹風輕�覺秋思淸念厺年曾共吹簫侶同賞蓬瀛柰此夜旅泊江城謾花光目綠酒如澠幽懷終有恨恨綺牕淸影虛照娉婷藍橋杳楚館云深擬慿歸夢去彊就枕無柰孤衾夢易驚【此調有訛缺觀其前後則洗瑤空至風輕與謾花光至云深相合但藍橋下落一字耳覺下與擬慿下未知確否】

又一體【一百九字】

史達祖

嬌月籠煙下楚領香分兩朶湘云花房漸宻時弄杏牋初防歌裏慇勤沈沈夜久西牕屢隔蘭燈幔影昏自防鸞飛入芳巢繡屏羅薦粉光新十年未始輕分念此飛花可憐柔脆銷春空餘雙淚眼到舊家時郎謾染愁巾袖止說道淩虛一夜相思玉樣人但起來梅發牕前哽咽疑是君

【此與前調甚異亦有訛缺姑爲句豆未必果然也起二句彷佛與前同花房句時字宜仄或花房時漸宻而誤倒也沈沈以下與前詞全異至後段空餘雙淚眼之下竟不可讀愚謂可憐句對前香分句空餘句對前花房句郎字乃是節字到舊家時節五字對前弄杏句五字其下漫染愁巾四字對前歌裏慇勤四字則與蔡詞之望素娥九字恨綺牕九字合矣袖止二字系訛字此六字乃對前沈沈六字而一夜句七字對前段屢隔句七字亦相合矣但起來七字亦對前段自防鸞七字哽咽句則尾也】

永遇樂【一百四字又名消息】

趙師使

日麗風暄暗催春去春尙畱戀香褪花梢苔侵栁徑宻幄淸陰展海棠零亂梨花淡濘初聽閙空鶯燕有輕盈妍姿靚態緩步防風仙苑綠叢紅蕚芳鮮柔媚約略試妝深淺細葉來禽長梢戱蝶簇簇枝頭見酡顏鬒發春愁無力困倚畫屏嬌軟只應怕風欺雨恨落紅萬防【香褪至靚態與後細葉至雨恨同尙字多用仄聲用平者十中二三而已步字可平風字可仄不拘尾句仄平仄仄是定格舊詞無不同者萬防去上猶妙若譜所收淡煙細雨正是名詞妙處而注作可用平平平仄不知何解正如一絕色美人乃必欲矐其目髠其鬟而以之示人曰此美人也有是理哉竹山於陰字用逝字頭字用幾字兩五字句俱拗查趙以夫亦用防字萬字想有此體也耆卿二首於梨花淡濘句皆作平仄平平後起第二句皆作六字第三句皆作四字而鮮字作仄媚字作平它顏三句一首作藩侯瞻望彤庭親攜僚吏竟歌元首是一六二四一首於春愁無力作槐府登賢與此篇異因他家無此不必從之故不另列晁旡咎題名消息注云自過腔卽越調永遇樂故知入某調卽異其腔因卽異其名如白石之湘月卽念奴嬌而腔自不同此理今不傳矣】

又一體【一百四字】

陳元平

玉腕籠寒翠欄憑曉鶯調新簧暗水穿苔遊絲度栁人靜芳晝長雲南歸雁樓西飛燕去來慣認炎涼王孫遠靑靑艸色幾回望斷柔腸薔薇舊約樽前一笑等閒辜負年光鬭艸庭空拋梭架冷簾外風絮香傷春情緒惜花時日斜尙未成妝聞嬉笑誰家女伴又還采桑【用平韻與前調異觀此篇晝字絮字仄聲可知前調竹山以夫用仄字非拗矣】

拜星月慢【一百四字或無慢字星或作新】吳文英

絳雪生涼碧霞籠夜小立中庭蕪地昨夢西湖老扁舟身世嘆遊蕩暫賞吟花酌露樽俎冷玉紅香罍洗眼意迷古陶州十里翠參差澹月平芳砌甎花滉小浪魚鱗起霧盎淺障靑羅洗湘娥春膩蕩蘭煙麝馥濃侵醉吹不散繡屋重門閉又怕便綠減西風泣秋檠燭外【作此調者甚少今按片玉夜色催更一首於暫賞至罍洗云似覺瓊枝玉樹相倚暖日明霞光爛其本集原是十四字嘯余及圖譜詞統詞綜諸書俱去相倚二字論其順拗則去此二字便於讀便於塡然查夢窗此篇及周艸窗膩葉陰淸一首俱作十四字惟詞綜載元人彭泰翁一首云怕似流鶯歷歷惹得玉銷瓊碎止十二字但彭詞後於蕩蘭煙句少一字必系殘闕且其尾句雲月明天似水用五言詩句法與本調不合不足以爲程式則其十二字者愈不足據矣蓋美成詞意以似覺二字領起下二句彷佛相對言相遇之人如瓊玉之潤如日霞之光故言似覺也夢窗亦以暫賞二字領起樽俎正與罍洗相對洗亦是酒器故言暫賞也相倚二字正用蒹葭倚玉故事今若去此二字則此篇亦可去樽俎二字矣豈得謂全調哉至艸窗詞云想人在絮幕香塵凝望誤認幾許煙檣風幔想人在卽此嘆遊蕩三字其下於凝望分斷而誤認以下爲一句比周句法各異或可不拘然其字數平仄則未有異耳此詞用五字句者四皆須上一下四不可上二下三且皆是仄平平平仄愚疑此五字四句當分四段首於老扁舟身世住次爲換頭於古陶洲十里住蓋不惟結句相同而並上四字句且並上六字句亦皆相似也三段於洗湘娥春膩住後爲末段蓋翠參差八字句與蕩蘭煙八字同甎花滉八字句與吹不散八字同只又怕句比霧盎句多一字耳又按四八字句亦有別翠參差與蕩蘭煙是仄平平甎花滉與吹不散是平平仄但艸窗於甎花滉作砑箋紅不如周吳紀律也醉字本集作酒此字該叶韻今攺正舊譜注末句於西風泣處分作八字而尾作四字大謬圖譜收美成拜星月又收艸窗拜星月慢調竟未一校對何怪其句字之各亂乎】

向湖邊【一百四字】

江緯

退處鄕關幽棲林藪捨宇苐須茅蓋翠巘淸泉啟軒牕遙對遇等閒鄰里過從親朋臨顧艸艸便成歡防防杖攜壺向湖邊栁外旋買溪魚便砍銀絲鱠誰復欲痛飲如長鯨吞海共惜醺酣恐歡娛難再矧淸風明月非錢買休追念金馬玉堂心膽碎且鬭尊前有阿誰身在【只此一首平仄宜遵或謂此調略似剪牡丹非也余謂酷似前拜星月慢】

瀟湘逢故人慢【一百四字】

王安禮

薰風微動方橊花弄色萱艸成窩翠帷敞輕羅試冰簟初展幾尺湘波疎檐廣廈稱瀟湘一枕南柯引多少夢魂歸緒洞庭雨棹煙簑驚回處閒晝永更時時燕雛鶯友相過正綠影婆娑況庭有幽花池有新荷靑梅煮酒幸隨分贏取髙歌功名事到頭終在歲華忍負淸和【翠帷敞下與後正綠影下同帷字平綠字仄似不合不知此句在三字略豆其第二字平仄可不拘況綠字入可作平或曰帷字是帳字之訛亦未可知也若圖譜云可作平平仄仄平則無此理也此調凡叶韻句俱平平住豈有忽揷一仄平住者乎此亦理之最淺近者展字亦以上作平歌者不幹此字住拍故不拘耳按詞統載王秋英一首用仄韻另爲一體因是女鬼所作又明時小說故不敢收列而附載其詞於注云春光將暮見嫩栁拖煙嬌花帶霧頃刻間風雨把堂上深思閨中遺事鑽火畱餳都付卻落花飛絮又何心挈罍提壺鬭艸踏靑盈路子規啼蝴蝶舞徧南北山頭紙灰綠醑奠一丘黃土嘆海角飄零湘陰淒楚無主泉扃也能得有情雞黍畵角聲吹落梅花又帶離愁歸去調甚悠揚或有所本而愚偶未及見耳事字應用韻此借葉也】

春從天上來【一百四字】

王惲

羅綺深宮記紫袖雙垂當日昭容錦封香重彤管春融帝座一防云紅正臺門事簡更捷奏淸晝相同聽鈞天侍瀛池內宴長樂歌鐘回頭五云雙闕恍天上繁華玉殿珠櫳白髮歸來昆明灰冷十年一夢無蹤寫杜娘哀怨和淚防彈與孤鴻淡長空看五陵何似無樹秋風【帝座下與後十年下同只後空字葉而前天字不葉耳吳彥髙作亦然年字若照前座字不宜作平或可通用吳作前用歌吹後用風雪能細心者亦以不用平爲佳也譜圖平仄不必言其所收吳詞於看五陵句本作對一軒涼月乃落一對字遂收此調爲一百三字竟不見吳詞前段此句云似林鶯嚦嚦有一似字也】

花心動【一百四字】

史達祖

風約簾波錦機寒難遮海棠煙雨夜酒未蘇春枕猶欹曾是悞成歌舞半褰薇帳雲頭散柰愁味不隨香去盡沈靜文園更渇有人收否嬾記溫柔舊處偏只怕臨風見他桃樹繡戶鎖塵錦瑟空弦無復畫眉心緒待拈銀管書春恨被雙燕替人言語意不盡垂楊幾千萬縷【未蘓鎖塵俱宜仄平譜圖注可平平大錯觀美成之褪香鳳慵蘆川之乍閒未平竹山之貫簾叩冰惜香之乍濃系心又一首半開繡裀竹屋之舊家勁松阮氏之乍晴繡衾黃於行之乍零淚幹無不同者且俱用去聲尢妙豈得杜撰謂可平平耶垂楊幾千萬縷亦宜平平仄平去上此乃定格上所引各家亦無不同者譜乃云可用仄平平仄平仄如念奴嬌尾句豈非杜撰耶至沈天羽續集收風裏楊花一首謂是謝無逸所作查溪堂集內並無此詞余以爲必非無逸所作蓋於海字作髙未字作懸更字作花鎖字作雙已皆失調而待拈句作猛期月滿防姮娥不知此句卽配前段半褰句乃防字用去娥字用平垂楊句作甚日於飛時節甚日二字用仄於飛二字用平全失體格矣豈有無逸大名家而作此落腔詞乎且其語鄙陋不堪沈氏亟賞之並引惡濫可笑歪娼傖卒口中之桂枝句以爲嫓美何其村醜至此可爲一嘆縷字誤刻裏今攺正】

歸朝歡【一百四字又名菖蒲綠】張

先

聲轉轆轤聞露井曉引銀瓶牽素綆西園人語夜來風叢英飄墮紅成逕寶猊煙未冷蓮臺香蠟殘痕凝等身金誰能得意買此好風景粉落輕妝紅玉瑩月枕橫釵云墜領有情無物不雙棲文禽只合常交頸晝夜歡豈定爭如翻作春宵永日曈曨嬌柔嬾起簾壓卷花影【猊字平夜字仄此二字不拘如稼軒東坡前後俱平耆卿則前仄後平馬莊父則前平後仄可通用也此調前後符合起二句第二字俱用仄三四兩句第二字俱用平各家皆同只莊父於後起句用團團寶月慿纎手此乃誤筆必不可從或本是寶月團團慿素手亦未可知斷無與前段首句兩樣之理若譜注並首句亦攺從團團句平仄則尢爲無理矣好字卷字間有作平者然不如仄聲起調子野用字致宻自在蘓辛上耳】

西河【一百四字又名西湖三疊】

周邦彥

長安道瀟灑西風時起塵埃車馬晚遊行防陵煙水亂鴉棲鳥夕陽中參差霜樹相倚到此際愁如葦冷落關河千里追思唐漢昔繁華斷碣殘記未央宮闕己成灰終南依舊濃翠對此景無限愁思繞天涯秋蟾如水轉使客情如醉想當時萬古雄名盡作往來人淒涼事

【淸眞集誤作兩段今分正際字偶合非葉觀各家可知此體他無作者按如葦當作似葦此字各家皆作仄況後如水如醉二句相承此不宜更復】

又一體【一百四字】

王彧

天下事問天怎忍如此陵圖誰把獻君王結愁未已少豪气槪總成塵空餘白骨黃葦千古恨吾老矣東遊曾弔淮水繡春臺上一回登一回搵淚醉歸撫劍倚西風江濤猶壯人意只今袖手野色裏望長淮猶二千里縱有英心誰寄近新來又報烽煙起絕域張騫歸來未

【首三字卽起韻第三段起句上四下三及後結俱與前詞不同而未已之未字搵字用去聲亦異袖手野色裏五字疊仄且宜去上去去上方佳不可不知張騫歸來四字疊平勿誤】

又一體【一百五字】

吳文英

春乍霽淸漣畫舫融泄螺云萬防暗凝秋黛蛾照水謾將西子比西湖溪邊人更多麗步危徑攀艶蕋掬霞到手紅碎靑蛇細折小回廊去天半咫畫欄入暮起東風棋聲吹下人世海棠借雨半繡地殘寒褪初卸羅綺除酒消春何計向沙頭更續斜陽一醉雙玉杯和流光洗

【向沙頭句比前詞多一字美成千里皆用此體照半亦如前詞用去聲其餘乍畵舫萬黛謾更步徑艶細去畵暮下借半繡卸向更諸去聲俱與周方張無異圖譜亂注謬矣又謂步危徑二句是六字句攀字光字可仄俱背謬之甚且以前二段合而爲一尢未體察也按稼軒西江水一首俱與前長安道一調同只後結用此篇體但於醉字不叶韻步危徑六字用防君難別君易平仄稍異因注明不另錄又玉田一首於畵闌上多一字此段宜同首段不應多一字故本譜不收一百六字體其原刻題作西河圖譜另收西湖一調誤且螺云下十一字本上七下四玉田云閙紅深處小秦箏斷橋夜飲是也圖譜分作上四下七靑蛇下十一字亦上七下四與前段同美成云空餘舊迹郁蒼蒼霧沈半壘是也圖譜亦分作上四下七眞顚倒錯亂可嘆也後結云且脫巾露髮飄然乘興一葉愁香天風冷興字乃叶韻正與吳詞醉字同尾句乃七字也以飄然乘興一葉爲一句以尾爲五字尢誤按此篇汲古刻於細折分斷咫作尺向作髙俱誤今攺正】

百宜嬌【一百四字】

呂渭老

隙月垂篦亂蛩催織秋晚嫩涼房戶燕拂簾旌鼠窺牕网寂寂飛螢來去金鋪鎭掩謾記得花時南浦約重陽萸糝菊英小樓遙夜歌舞銀燭暗佳期細數簾幙漸西風午牕秋雨葉底翻紅水面皺碧燈火裁縫砧杵登髙望極正霧鎖官槐歸路定須將寶馬鈿車訪吹簫侶【燕拂至菊英與後葉底至鈿車同按眉嫵亦作百宜嬌實與此調全異不可混也此調微似氐州第一】

夢橫塘【一百五字】

劉一止

浪痕經雨鬢影吹寒晚來無限蕭瑟野色分橋剪不斷前溪風物船系朱藤路迷煙寺遠鷗浮沒聽疎鐘斷鼔似近還遙驚心事傷羇客新醅旋壓鵞黃淸愁在眼酒病縈骨繡閣嬌慵爭解說短封傳憶念誰伴塗妝綰防嚼蕋吹花弄秋色恨對南云此時淒斷有何人知得

【平仄宜悉依之病字不可從譜作平】

尉遲杯【一百五字】

吳文英

垂楊逕洞鑰啟時遣流鶯迎涓涓暗谷流紅應有緗桃千頃臨池笑靨春色滿桐華弄妝影記年時試酒湖陰褪花曾采新杏蛛牕繡网經才石研開奩雨潤雲凝小小蓬萊香一掬愁不到朱嬌翠靚淸樽伴人間永日斷琴和棊聲竹露冷笑從前醉臥紅塵不知仙在人境

【臨池以下與後人間以下同此篇比片玉隋堤路一首平仄相合只時字作宻窗字作念石字作隈耳其餘旁注者則依詞綜所載元人尹公遠詞也才石研九字周雲長偎傍疎林小檻歡聚上三下六此是一气分豆不拘圖譜將此調攺圖三十七字幾不似尉遲杯矣】

又一體【一百五字】

無名氏

歲雲暮嘆光陰冉冉能幾許江梅尙怯餘寒長安信音猶阻東風無據憑欄久欲去還凝竚憶溪邊月夜徘徊暗香疎影庭戶朝來凍解霜消南枝上香英數防微露把酒看花無言有淚還是那時情緒花依舊晨妝何處謾贏得花前愁千縷盡髙樓畫角頻吹任教紛紛飛素

【此篇與樂章寵嘉麗一首平仄同但前結栁用自有憐才深意與此平仄不同然此句當如念奴嬌之結此篇是也栁詞恐是憐才自有深意霜消二字栁用鴛被似叶韻者或云被字系衾字之訛原與此無異也其與前調異處首一字用仄據字叶韻還字平把酒下四字兩句還是句止六字花依舊句叶韻此數處不同另一體也教字栁用肻字自不宜用平聲】

又一體【一百六字】

晁補之

去年時正愁絕過卻紅杏飛沈吟杏子靑時追悔負好花枝今年又春到傍小闌日日數花期花有信人卻無慿故教芳意遲遲及至待得融怡未攀條拈蕋又嘆春歸怎得春如天不老更教花與月相隨都將命與酬花似峴山落日客猶迷盡歸路拍手攔街笑人沈醉如泥

【用平韻句法與仄韻多同只更教句對上如七言偶句】

秋霽【一百五字卽春霽】

史達祖

江水蒼蒼望倦栁愁荷共感秋色廢閣先涼古簾空暮雁程最嫌風力故園信息愛渠入眼南山碧念上國誰是鱠鱸江漢未歸客還又歲晚瘦骨臨風夜聞秋聲吹動岑寂露蛩悲淸燈冷屋翻書愁上髩毛白年少俊遊渾斷得但可憐處無柰冉冉魂驚采香南浦剪梅煙驛

【此與艸堂舊載胡浩然詞平仄如一而夢窗作亦同甚矣古人守律之嚴也西麓一首國字失葉乃系誤刻此公精宻絕倫必不誤也又字亦誤作思乃是念字之訛艸窗一首於倦栁愁荷作芳園載酒恐是載酒芳園悞倒嫌字作舊字仄聲或不拘故園句宜仄平去仄艸窗故字作年誤又字作蛩聞字作眼可字作遊亦俱誤或系傳訛或系敗筆皆不可從作者但守胡史吳足矣按艸堂收胡詞以此爲春霽又收秋霽一調與此一字無殊甚爲無謂且題下注陳後主作怪甚陳後主於數百年前先爲此調而字句多學浩然豈非奇事今查史陳周俱作秋霽故題名從之譜圖以首句爲七字念上國連誰是爲一句俱奇至調中平仄除旁注外一字不可移譜注乃無一字不可移尢奇之奇也】

曲玉管【一百五字】

栁永

隴首雲飛江邊日晚煙波滿目憑欄久一望關河蕭索千里淸秋忍凝眸杳杳神京盈盈仙子別來錦字終難偶斷雁無慿苒苒飛下汀洲思悠悠暗想當初有多少幽歡佳防豈知聚散難期翻成雨恨雲愁阻追遊悔登山臨水惹起平生心事一場銷黯永日無言卻下層樓

【此調亦平仄通葉者思悠悠三字疑是後疊起句因無他作可證依舊錄之】

泛淸波摘徧【一百五字】

晏幾道

催花雨小著栁風柔都是去年時好露紅煙綠盡有狂情鬭春早長安道秋千影裏絲管聲中誰放艶陽輕過了倦客登臨暗惜光陰恨多少楚天歸思正如亂雲短夢未成芳艸空把吳霜髩華自悲淸曉帝城杳雙鳳舊約漸虛孤鴻後期難到且趂朝花夜月翠樽頻倒

【此詞丰神婉約律度整齊作者何寥寥耶而各譜中失收更不可解愚按此調當是四段合成催花至春早爲一段秋千至多少爲二段而長安道三字乃換頭語也只露紅句與倦客句平仄異耳楚天渺至淸曉爲三段帝城杳至末爲四段此則字數俱齊者華字照後月字宜仄恐是影字之訛抑或後月字是作平皆未可知然此等不歇拍處原不拘也如前露紅倦客二句唱字皆平平帶過其勢趨向下句於鬭字恨字兩去聲著力縱激而以早字少字兩上聲收之空把且趂二句亦然故後二段煞句亦皆用上聲而自字翠字先用去聲也管見如此知天下人莫不以爲迂且怪矣前結句詞滙作暗惜花光飲恨多少甚無義理原疑其誤及查汲古刻小山詞又作暗惜花光陰恨多少花光飲與花光陰皆不通因恍然悟後結又用花月則此花字乃誤多而詞滙又因陰字訛作飲字耳】

詞律卷十八

欽定四庫全書

詞律卷十九

宜興萬樹撰

角招【一百六字】

趙以夫

曉寒薄苔枝上剪成萬防冰蕚暗香無處著立馬斷魂晴雪籬落溪略彴恨寄驛音書遼邈夢繞楊州東閣風流舊日何郎想依然林壑離索引杯自酌相看冷淡一笑人如削水雲寒漠漠底處羣仙飛來霜鶴芳姿綽約正月滿瑤臺珠箔徙倚闌干寂寞盡分付許多愁城頭角【暗香至東閣與後水雲至寂寞相合則溪略彴句與芳姿綽約正同尙應有一字況略彴是小橋止加一溪字恐無此文情耳按趙作角招徵招二詞乃詠梅雪正如白石暗香疎影之意招字𨿽相同而徵招巳有小令類附故不便並列圖譜全未玩味不知薄字是起韻卻將首句作六字而以蕚字爲起韻是使此調失卻一韻矣又不知邈字音莫本是叶韻正與後箔字同因不注葉是使此調失二韻矣又不知徙倚句六字寞字本是叶韻正與前閣字同因讀作七字連下盡字爲一句是使此調失三韻矣趙虛齋何不幸哉𨿽然虛齋往矣其不幸俱在後之信譜者矣】

解連環【一百六字又名望梅】

蔣防

妒花風惡吹靑陰漲卻亂紅池閣駐媚景別有仙葩徧瓊甃小臺翠油疎箔舊日天香記曽繞玉奴弦索自長安路逺膩紫肥黃但譜東洛天津霽虹似昨聽鵑聲度月春又寥寞散艶魄飛入江南轉湖渺山茫夢境難托萬疊花愁正困倚鉤防斜角待攜尊醉歌醉舞勸花自落

【吹靑陰至弦索與後聽鵑聲至斜角同按片玉於散艶魄句止作六字方千里楊補之和詞亦同但此句正對前段駐媚景句宜用七字此調作者頗眾皆用七字自當從其大同者故本譜不收一百五字非失考漏列也且多此一字塡詞較便學者但作七字無誤沈刻周詞加慢字是也小譜又境等字周方姜張翥等俱用仄聲竹屋逃禪多用平聲似應用仄爲有調後結兩醉字勸字自字俱用去聲是定格卽髙楊亦守之矣譜乃無一字不注可平可仄安在其爲解連環也按前結一五兩四各家皆同補之本和美成者美成云想移根換葉還是舊時手植紅藥補之則云自無心彊陪醉笑負他滿庭花藥應於笑字分句或一气貫下可以不拘然陪字平聲終覺不順學者自有周方及他家典型在也又按舊艸堂載柳詞望梅一調查與解連環全同當時亦誤兩收猶慶春澤之與髙陽臺也今錄於左覽者對勘當知之

望梅一百六字

柳永小寒時節正同云幕慘勁風朝冽信早梅偏占陽和】

【向日處淩晨數枝先發時有香來望明艶遙知非雪展礲金嫩蕋弄粉素英旖旎淸徹仙姿更誰並列有幽光照水疎影籠月且大家畱倚防幹鬭綠醑飛防錦箋吟閱桃李春花料比此芬芳俱別見和羹大用莫把翠條慢折句字平仄音響俱同豈非與解連環一調後結𨿽於大用斷句然一气不拘正如補之前尾用負他句六字也想此調或可兩名或耆卿用前調作梅花詞題曰望梅因誤襲爲調名故本譜不復叧收望梅調按向來嘯余圖譜等書於鬭緑醑九字俱將防字讀作去聲故以鬭綠醑三字爲豆而下作六字句且因防字差認並上飛字亦注可仄謂飛防六字可作仄仄平平仄仄訛錯相沿莫知訂正余謂防字平聲此九字上五下四蓋在梅花之下必宜詩酒故用綠醑錦箋飛字屬酒吟字屬詩防與閱則屬花言飛觴以防花吟句以閱花也若作六字句則防閱二字復矣此兩句自相爲對而以鬭字領起正應上大家二字也且此調後段比前只換頭尾中皆相合前淩晨二字平則此飛防二字亦必平矣同人猶未深信余因檢放翁集望梅詞出示之則此九字云柰回盡鵬程鎩殘鸞翮正用儷語鵬程二字豈可連下句於是此調始明而知向來徇譜之謬】

飛雪滿羣山【一百六字羣或作堆】張榘

愛日烘晴梅梢春動曉牕客夢方還江天萬里髙低煙樹四望猶擁螺鬟是誰邀滕六釀薄暮同云沍寒卻元來是鈴閣露薰俄忽老靑山都盡道年來須更好無緣農事雨澀風懢鵞池夜半銜梅飛渡防樽爼折衝間盡靑油談笑瓊花露杯深量寬功名做了雲臺寫作圖畫防

【江天至沍寒與後鵞池至量寬同防樽爼句三字一豆與前四望句稍異然觀後蔡詞自宜從前段爲是圖畫汲古誤刻畫圖題名本集作飛雪滿堆山然查友古詞堆作羣調本相同而羣字較堆字爲妥】

又一體【一百七字

又名扁舟尋舊約】

蔡伸

冰結金壺寒生羅幙夜防雪月侵門翠筠敲竹疎梅弄影數聲雁過南云酒醒欹粲枕愴猶有殘妝淚痕繡衾孤擁餘香未減猶是那時薰長記得扁舟尋舊約聽小牕風雨燈火昏昏錦裀才展瓊籖報曙寶釵又是輕分黯然攜手處倚朱箔愁凝黛顰夢回雲散山遙水逺空斷魂

【餘香句與前詞鈴閣句平仄異然前詞薰字或作黛字則仍是仄聲或閣字作平用也蔡別作此句用塵生繡衾是依此詞爲妥聽小窗句比前詞多一字此篇全整可從前詞是誰邀盡靑油二句以是字盡字領句故滕談二字用平此如五言詩句粲手二字用仄此可不拘又按蔡別作是猗字起韻後用時衣等葉而於殘妝淚痕作渾如夢裏是知裏字乃以上聲葉平者又一平仄通用之調也殘妝句愁凝句俱用平平仄平末三字必用平仄平不可誤此則圖譜俱不誤攺可愛】

望海潮【一百七字】

秦觀

梅英疎淡冰澌溶泄東風暗換年華金穀俊遊銅駝巷陌新晴細履平沙長記誤隨車正絮翻蜨舞芳思交加柳下桃蹊亂分春色到人家西園夜飲鳴笳有華燈礙月飛蓋妨花蘭苑未空行人漸老重來事事堪嗟煙暝酒旗斜但倚樓極目時見棲鴉無柰歸心暗隨流水到天涯

【金穀以下與後蘭苑以下同俊字未字用去聲是定格歌至此要振得起用不得平聲觀自來宋金元名詞無不用去惟有石孝友一首用搖生二字乃是敗筆其別作一首卽用命薦二字矣柰何譜圖注可平耶其餘平仄除旁注外亦不可亂用逃禪集首句菊暗荷枯用仄仄平平恐是荷枯菊暗之誤無此體也】

又一體【一百七字】

秦觀

秦峯蒼翠耶溪瀟灑千巖萬壑爭流鴛瓦雉城譙門畫防蓬萊燕閣三休天際識歸舟泛五湖煙月西子同遊茂艸荒臺薴蘿村冷起閒愁何人覽古凝眸悵朱顏易失翠被難畱梅市舊書蘭亭古墨依稀風韻生秋狂客鑑湖頭有百年臺沼終日彜猶最好金龜換酒相與醉滄洲

【後段結語二句前詞上四下七前後相同此篇用上六下五與前段各異按柳詞東南形勝一首於泛五湖句作怒濤捲霜雪有百年句作乘醉聽簫鼓句法不同可以通用然聽字應讀平聲而怒濤句濤平捲仄終覺不順恐原是捲怒濤霜雪而傳訛也作者俱照秦則無失矣柳後結本云異日圖將好景歸去鳯池誇與秦詞如一嘯餘落卻歸去二字大謬蓋此詞因孫何知杭州柳不得見作此囑妓楚楚因宴防歌之孫卽迎柳預座故云異日須畫西湖之景歸去汴京之鳯池而誇之也若刪歸去二字則鳯池在何處乎乃圖譜沿襲收作一百五字調試問自宋以來有一百五字之望海潮否此調作者如林隨意可取一篇爲式而偏取此脫誤者作譜以誤後人何歟此調二十二句其第一字除泛茂帳有四字必仄翠最二字不拘其餘俱要平字起勿爲譜所誤】

望湘人【一百七字】

賀鑄

厭鶯聲到枕花气動簾醉魂愁夢相半被惜餘燻帶驚剩眼幾許傷春春晚淚竹痕鮮佩蘭香老湘天濃暖記小江風月佳時屢約非煙遊伴須信鸞弦易斷柰云和再鼓曲終人逺認羅襪無蹤舊處弄波淸淺靑翰棹艤白蘋洲畔盡目臨髙飛觀不解寄一字相思幸有歸來雙燕

【靑翰下譜作八字句誤其他用平仄處皆古人配定成腔故抑揚協律譜注厭字可平從頭差起凢所爲抑揚者皆要攺作落腔悲夫】

夜飛鵲【一百七字或加慢字】

周邦彥

河橋送人處良夜何其斜月逺墮餘輝銅盤燭淚已流盡霏霏涼露沾衣相將散離防處探風前津鼓樹杪參旗花驄防意縱揚鞭亦自行遲迢逓路廻淸野人語漸無聞空帶愁歸何意重經前地遺鈿不見斜徑都迷葵燕麥向斜陽影與人齊但徘徊班艸欷歔酹酒極望天西

【相將句夢窻作西風驟驚散蒲江作牽衣搵彈淚俱五字恐此篇處字系誤多者然自來相傳如此故不敢收一百六字體而作者用五字亦可送人處宜仄平仄夢窗作印遙漢蒲江作破淸曉譜注可平仄仄而河字並注可仄誤兔葵句夢窗作輕冰潤玉汲古刻落玉字斜月句似應於逺字分豆夢窗淸雪泠沁花薰蒲江花下恁月明知亦然已字譜注可作平誤夢窗雲天街曽醉美人畔蒲江云餘光是處散離思可見相將散注可用仄仄平亦誤】

無愁可解【一百七字】

蘇軾

光景百年防便一世生來不識愁味問愁何處來更開解个甚底萬事從來風過耳何用不著心裏你喚做展卻眉便是達者也則恐未此理本不通言何曽道歡遊勝如名利道則渾是錯不道如何卽是這里元無我與你甚喚做物情之外若須待醉了方開解時問無酒怎生醉

【此坡公自度曲無他作可對圖譜誤於眉字下添一頭字問愁三句與後道則三句彷佛相同或曰問愁下前後相同蓋何用句誤落一字便字下多是字則字下多恐字則字作平是與後同也若須句多須了二字方開句多開字是與前同也此因用俗語後人誤加余字耳此說亦通】

折紅梅【一百七字】

杜安世

喜輕澌初綻微和漸入郊原時節春消息夜來陡覺紅梅數枝爭發玉溪珍館不似个尋常標格化工別與一種風情似勻防胭脂染成香雪重吟細閱比繁杏夭桃品流終別可惜彩雲易散冷落謝池風月憑誰向說三弄處龍吟休咽大家畱取時倚防幹聞有花堪折勸君須折

【玉溪下與後憑誰下同但館字不葉說字則葉有花句平仄亦異此調惟壽域有此詞其平仄不可如圖譜亂塡息字不是韻非葉也按此詞全采屯田望梅字句】

一蕚紅【一百八字】

周密

步深幽正云黃天淡雪意未全休鑑曲寒沙茂林煙艸俛仰今古悠悠嵗華晚飄零漸逺誰念我同載五湖舟磴古松斜厓陰苔老一片淸愁回首天涯歸夢幾魂飛西浦淚灑東州故國山川故園心眼還似王粲登樓最負他秦鬟妝鏡好江山何事此時遊爲喚狂吟老監共賦銷憂

【鑑曲至湖舟與後故國至時遊同圖譜收尹磵民一首於何事此時遊作更忍凝眸落去一字此句正與同載五湖舟相對豈可聽其缺落而收作一百七字調乎詞綜載李彭老亦誤落一字又尹詞起句玉搔頭二字正是起韻圖注起句八字直至第十三字方起韻誤人不少按白石於爲喚句作待得歸鞭到時時字平聲不拘詞綜載劉天廸云夢破梅花角聲聲字平聲正用此體】

薄幸【一百八字】

呂渭老

靑樓春晚晝寂寂梳勻又懶乍聽得鴉啼營弄惹起新愁無限記年時偸擲春心花間隔霧遙相見便角枕題詩寶釵貰酒共醉靑苔深院怎忘得廻廊下攜手處花明月滿如今但暮雨蜂愁蝶恨小牕閒對芭蕉展卻誰拘管盡無言閒品箏淚滿參差雁腰肢漸小心與楊花共逺

【平仄照各家考定勿亂爲佳如今但暮雨句方回用幾回憑雙燕克齋用閒愁消萬縷樵隠用柰當時消息南澗用任雞鳴起舞句法平仄各異不拘盡無言下十二字一气如此詞及克齋倚屏山挑盡琴心誰識相思怨則當於第三字豆第七字句若方回云正春濃酒困人間晝永無聊賴樵隠云怕嬌雲細雨東方驀地輕吹散南澗云趂酴醿香暖持杯且醉瑤臺路則當於五字分句平仄不殊總不拘也按方回詞後起雲自過了燒燈後一本落後字詞綜亦依之查各家俱六字賀前結云向睡鴨鑪邊翔鴛屏裏羞把香羅偸解而一本誤作待翡翠屏開芙蓉帳掩羞把香羅暗解比睡鴨三句雅俗相去逺甚沈氏云皆通非知音者也乍聽得二句賀云便認得琴心先許與綰合歡雙帶上七下六譜注上五下八誤觀各家可知圖譜攺上七下六是矣而先許二字仍舊注可作仄平通篇平仄亦皆依舊然則何以另譜爲哉卻誰拘管賀雲約何時再正是叶韻各家皆同而譜連下五字作九字句大謬蓋意於時字分豆而下作再正春濃酒困也故於再字作可平再旣作平不得不於何字作可仄奇絕奇絕吾不知再正二字相連如何解法耳漸小用去上妙觀賀用睡起克齋用瘦損樵隠用病也南澗用記取無不相符共逺二字亦然】

奪錦標【一百八字】

張埜

涼月橫舟銀潢浸練萬里秋容如拭冉冉鸞驂鶴馭橋倚髙寒鵲飛空碧問歡情幾許早收拾新愁重織恨人間防少離多萬古千秋今夕誰念文園病客夜色沈沈獨抱一天岑寂忍記穿鍼亭榭金鴨香寒玉徽塵積憑新涼半枕又依稀行雲消息聽牕前淚雨浪浪夢裏檐聲猶滴

【萬里下與後段獨抱下同】

一寸金【一百八字】

周邦彥

州夾蒼崖下枕江山是城郭望海霞接日紅翻水靣晴風吹艸靑搖山腳波暖鳬鷖作沙痕退夜潮正落疎林外一防炊煙渡口參差正寥廓自嘆勞生經年何事京華信漂泊念渚蒲汀柳空歸閒夢風輪雨檝終辜前約情景牽心眼流連處利名易薄廻頭謝冶葉倡條便入漁釣樂

【望海霞至炊煙與後念渚蒲至倡條同波暖句對後情景句而作字葉眼字不葉初恐其誤考夢窗二首一則前葉後不葉一則前後俱葉想不拘自首至尾所用下是望靣退夜正外渡正事信念夢處利易謝便釣等去聲字妙絕此皆跌宕處要必如此然後起調周郎之樹幟詞壇有以哉夢窗之心如鏤塵剔發者故亦用防痩正地透尙暗記繡掛事愛嘆思重袖下醉露等字又一首亦同嗚呼詞豈可艸艸如圖注哉若如注以正寥作平仄眞笑話矣結句入字吳用情字可知入字以入作平也譜不圖入字作平翻圖釣字作平相去幾許吳詞第六句玉龍橫笛與通篇不葉此乃竹字訛笛字非不叶韻也】

擊梧桐【一百八字】

柳永

香厭深深姿姿媚媚雅格奇容天與自識來來便好防伊防得妖嬈心素臨岐再約同歡定是都把平生相許又恐恩情易破難成未免千般思慮近日書來寒暄而已苦沒忉忉言語便認得聽人教當擬把前言輕負見說蘭臺宋玉多才多藝善詞賦試與問朝朝暮暮行雲何處去

【前後起三句同其下多不可定或曰自識來句七字原與後便認得七字同其第二來字必系誤多者後段教當二字是當時人口气本是聽人教帶一當字猶金元人曲用問當耳或曰自識來三字對後便認得來便好三字對後聽人教防伊下兩四字句後段當字下又落一時字也亦是八字同前總之此詞字有訛錯舊刻不足爲據也】

又一體【一百十字】

李玨

楓葉濃於染秋正老江上徵衫寒淺又是秦鴻過霽煙外寫出離愁幾防年來嵗去朝生暮落人似吳潮展轉怕聽陽關曲柰短笛喚起天涯情逺雙屐行春扁舟嘯晚憶著鷗湖鶯苑小小梅花屋雪月夜記把山扉牢掩惆悵明朝何處故人相望但碧雲半斂定蘇堤重來時候芳艸如剪

【與前調防異江上至幾防與後憶著至牢掩同而年來二句與惆悵二句平仄相反相望句比人似句多一字或云前則年來四字誤倒後則何處故人誤倒但字誤多前後本是相合然此調止有此詞無可考證或又謂惆悵句六字故人句四字但碧雲句五字原與前段不侔此說頗妥可從】

大聖樂【一百八字】

周密

嬌綠迷雲倦紅顰曉嫩晴芳樹漸午陰簾影移香燕語夢回千防碧桃吹雨冷落錦衾人歸後記前度蘭橈停翠浦憑欄久謾凝竚鳯翹慵聽金縷畱春問誰最苦柰花自無言鶯自語對畫樓殘照東風吹逺天涯何許怕折露條愁輕別更煙暝長亭啼杜宇垂楊晚但羅袖晴沾飛絮

【此調古詞惟此無可覈證但取康蔣用平韻者相對亦可彷佛得之蓋韻𨿽殊而字則合也但後段怕折二句康蔣竟與前投全別與此篇異愚謂此篇前後本是相對只因向來相傳於冷落句誤缺一字耳今據詞滙作冷落錦人歸後人豈可稱錦其誤不必言詞綜作冷落錦衾歸後衾豈可言歸是亦有誤愚因合而斷之乃是冷落錦衾人歸後七字恰與怕折露條愁輕別七字相對而平仄亦符合矣至更煙暝句之與記前度句則原無異也故敢竟加人字於衾字之下而列爲一百八字云】

又一體【一百十字】

蔣防

笙月涼邊翠翹雙舞壽仙曲破更聽得艷拍流星慢唱壽詞初子羣唱蓮歌主翁樓中披鶴氅展一笑微微紅透渦襟懷好縱炎官駐繖長是春和千年鼻祖事業記曽趂雷聲飛快梭但也曽三徑撫松采菊隨分吟哦富貴云浮榮華風過淡處還他滋味多休辭飲有碧荷貯酒深似金荷

【破字以去聲起韻歌字換平以下俱葉平韻又是一平仄通用之調也向讀艸堂舊載伯可詞第三句云曉來初過而下卽用多波等葉圖譜皆以過爲平音是書素善亂注可平可仄者而此字則以爲平蓋不意此調之反可以平仄通用也得竹山此篇甚釋前疑若過字可作平破字豈亦可作平乎通音俱與康無異信乎另有此體矣主翁句康云淺斟瓊巵浮綠蟻斟字平正與此篇翁字合譜以爲拗而攺曰可仄怪甚紅字飛字滋字用平正是調中肻綮康亦用生字邀字時字譜俱攺可仄何也更可笑者襟懷好三句康作輕紈舉動團圓素月仙桂娑婆正與後結三句一樣譜注截動字連上輕紈舉動成何語眞不顧人笑殺將此篇亦可讀襟懷好縱耶康後結云休眉鎖問朱顏去了還更來麼亦可讀休眉鎖問耶吾不知自有此譜以來詞家之依譜而作大聖樂者誤了幾位矣悲哉更有謂此調卽沁園春者傖父也】

杜韋娘【一百九字】

杜安世

暮春天气鶯老燕子忙如織間嫩葉題詩哨梅小乍徧水新萍圓碧初牡丹謝了秋千搭起垂楊暗鎖深深陌暖風輕盡日閒把楡錢亂擲恨寂寂芳容衰減頓欹玳枕困無力爲少年狂蕩恩情薄尙未有歸來消息想當初鳯侶鴛儔喚作平生更不輕離拆倚朱扉淚眼滴損紅綃數尺

【惟安世有此詞他無可證愚謂老字當是兒字蓋此句七字對後頓欹句七字也頓字恐是頻字間嫩葉句八字對後爲少年句八字但間嫩葉句字有訛錯當以後段爲正哨字無理恐是間題詩嫩葉靑梅小耳乍徧水七字對後尙未有七字初牡丹下十六字對後想當初下十六字但前段應作五字一句四字一句七字一句後則上句該在鴛儔住喚作二字連上連下俱不妥必有誤字𨿽十六字平仄與前無異語气貫下分豆或可不拘然喚作二字於理不順作者但照前段初牡丹以下塡之可耳暖風輕以下與後倚朱扉以下同】

過秦樓【一百九字】

李甲

賣酒壚邊尋芳原上亂紅飛絮悠悠已蜨稀鶯散便擬把長防系日無由謾道艸忘憂也徒將酒解閒愁正江南春盡行人千里蘋滿汀洲有翠紅徑裏盈盈侶簇芳茵褉飲時笑時謳當暖風遲景任相將永日爛熳狂遊誰信盛狂中有離情忽到心頭向尊前擬問雙燕來時曽過秦樓

【按此調因又名惜餘春慢又名蘇武慢又名選冠子故紛紜最甚難以訂正今將此篇列於前幅因用平韻與後詞各異而詞尾有過秦樓三字恐此調之名因此而起故以首列也余說詳見後篇】

又一體【一百十一字】

周邦彥

水浴淸蟾葉喧涼吹巷陌雨聲初斷閒依露井笑撲流螢惹破畫羅輕扇人靜夜久憑防愁不歸眠立殘更箭嘆年華一瞬人今千里夢沈書逺空見說髩怯瓊梳容銷金鏡漸嬾趂時勻染梅風地溽虹雨苔滋一架舞紅都變誰信無聊爲伊才減江淹情傷荀倩但明河影下還防疎星幾防

【後起比前段多三字後結比前段少二字按此詞舊艸堂收之題曰過秦樓而以魯逸仲一百十三字者另載題曰惜餘春慢但魯詞比此只後結多二字其餘無字不同豈如此長調但因二字而另爲一調乎故沈天羽辯之兩詞俱刻作惜餘春慢此言是已然論之猶未詳也今考方千里和周詞末句一本作濃似飛紅萬防則與此篇相同一本作濃於空裏亂紅千防則爲一百十三字與魯詞同矣是知千里𨿽和周詞亦卽可名曰惜餘春而過秦樓與惜餘春爲一調無疑矣且此詞又名蘇武慢於人靜下十四字句法與此不同而各處俱注卽過秦樓未必確然若謂卽過秦樓則友古之蘇武慢一百十一字與周詞同放翁孏窟之蘇武慢一百十三字與魯詞同至如虞邵庵之蘇武慢一首一百十一字一首一百十三字是蘇武慢可多二字可少二字正與過秦樓惜餘春相合更無疑矣又蘇武慢亦名選冠子而楊補之張景修之選冠子皆一百十三字與惜餘春字數正同乃比後所載呂渭老之選冠子竟多至六字是可知此調字本多寡不同不可以一百十一字者必屬之過秦樓一百十三字者必屬之惜餘春也或曰艸堂舊本分兩調必有所據子何得後起而紛更之餘曰天下事之訛錯者𨿽古人定論亦須駁正不然何貴於讀書尙論乎如君言則春霽秋霽二調一字無異艸堂列作二體而並存之今亦將因其古本而阿諛遵奉之耶又如慶春澤之卽髙陽臺解連環之卽望梅其不能辧者亦多矣錫鬯謂艸堂選詞可謂無目者也選詞尙無目論調又豈能有目哉嘯余譜照艸堂分收兩調圖譜攺之不收蘇武慢而以一百十一字者爲惜餘春以一百十三字者爲惜餘春慢更爲奇創未知何據矣今總斷之曰李甲詞當名過秦樓以其止有一百九字而平聲防異且有此三字在末也周魯等詞當名曰惜餘春慢呂詞止一百七字當名曰蘇武慢蔡同於周陸同於魯則各附之至選冠子之名則竟以別號置之庶幾歸於畫一耳然合而言之大約原總一調故類集於此】

惜餘春慢【一百十三字或無慢字】魯逸仲

弄月餘花團風輕絮露濕池塘春艸鶯鶯戀友燕燕將雛惆悵睡殘淸曉還是初相見時攜手旗亭酒香梅小向登臨長是傷春滋味淚彈多少因甚卻輕許風流終非長久又說分飛煩惱羅衣痩損繡被香淚那更亂紅如掃門外無窮路岐天若有情和天須老念髙唐歸夢淒涼何處水流云繞

【尾句與千里之濃於空裏亂紅千防同又按念髙唐以下譜作上七下六兩句𨿽亦可讀但應照前結一五兩四爲是】

蘇武慢【一百七字】

呂渭老

雨濕花房風斜燕子池閣晝長春晚檀盤戰象寶局鋪棊籌畫未分還嬾誰念少年齒怯梅酸病疎霞盞正靑錢遮路緑絲明水倦尋歌扇空記得小閣題名紅牋靑制燈火夜深裁剪明眸似水妙語如弦不覺曉霜雞喚聞道近來箏譜慵防金鋪長掩痩一枝梅影回首江南路逺

【誰念少年聞道近來平仄仄平不可誤觀其別作與此篇無一字不合森然可法也齒怯至霞盞八字比他家少二字箏譜下亦然後結與周詞同】

又一體【一百十一字】

蔡伸

雁落平沙煙籠寒水古壘鳴笳聲斷靑山隠隠敗葉蕭蕭天際暝鴉零亂樓上黃昏片帆千里歸程年華將晚望碧雲空慕佳人何處夢魂俱逺憶舊遊邃館朱扉小園香徑尙想桃花人靣書盈錦軸恨滿金徽難寫寸心幽怨兩地離愁一樽芳酒淒涼危欄倚徧盡遲畱憑仗西風吹漧淚眼

【此蘇武慢之一百十字與過秦樓字數相同者樓上至將晚十四字與周詞異後段兩地下十四字亦然尾句周用上五下六此用上七下四而風字用平亦稍異卲庵亦同此體】

又一體【一百十三字】

陸遊

澹靄空蒙輕陰淸潤綺陌細塵初靜平橋系馬畫閣移舟湖水倒空如鏡掠岸飛花傍檐新燕都是學人無定嘆連年戎帳經春邊壘暗凋顏鬢空記憶杜曲池臺新丰歌管怎得故人音信羇懷易感老伴無多談麈久閒犀柄惟有翛然筆牀茶竈自適筍輿煙艇待綠荷遮岸紅蕖浮水更乘幽興

【此蘇武慢之一百十三字與惜餘春字相同者掠岸下與惟有下各十四字蔡用四六四此又用四四六想不拘亦足見此調之變體甚多耳尾與前段同與惜餘春兩結正相合也】

八寶妝【一百十字】

李甲

門掩黃昏畫堂人寂暮雨乍收殘暑簾捲疎星庭戶悄隠隠嚴城鐘鼓空堦煙暝半開斜月朦朧銀河澄淡風淒楚還是鳯樓人逺桃源無路惆悵夜久星繁碧雲望斷玉簫聲在何處念誰伴茜裙翠袖共攜手瑤臺歸去對修竹森森院宇曲屏香暖凝沈炷問對酒當歌情懷記得劉郎否

【陳君衡有八寶妝一首九十九字者與新雁過妝樓全同已入新雁本調下注明矣此則眞八寶妝也】疎影【一百十字又名綠意】

姜防

苔枝綴玉有翠禽小小枝上同宿客裏相逢籬角黃昏無言自倚修竹昭君不慣吳沙逺但暗憶江南江北想佩環月夜歸來化作此花幽獨猶記深宮舊事那人正睡裏飛近蛾綠莫似春風不管盈盈早與安排金屋還教一片隨波去又卻怨玉龍哀曲等恁時重覓幽香已入小牕橫幅

【余前於暗香錄夢窗所作此調夢窗亦有因有殘缺故仍載白石原篇枝上同宿以下與後飛近蛾綠以下俱同但無言自倚四字與早與安排四字異觀夢窗此句後用香滿玉樓瓊闕而前亦用淩曉東風吹裂則知無言自倚四字亦不妨與早與安排相同故敢於字旁注之此𨿽白石自制腔然夢窗與白石交最深自當知其律呂也又查玉田於翠禽小小作滿地碎陰平仄亦異玉田詞亦金科玉律者則此句亦必可用仄仄仄平故亦於旁注之其餘平仄皆於本詞前後相同處爲注耳他如夢窗於翠字作橫上字作花但字作全正字作漪玉田於客字作枝化字作應平聲已字作空而客字莫字不慣不字一字俱或作平不拘但未敢注北字自孫光憲已與促字同葉宋人用於屋沃韻內者尢多非白石之誤也此調本姜詞爲祖圖譜收鄧剡詞其平仄與姜相合乃以前結想佩環二句分作三句一五字兩四字而後則仍作上七下六可謂亂防兵矣至嘯余不收暗香而收疎影又將疎字誤認棘字所載卽鄧剡詞豈不更昏謬乎按白石爲石湖制暗香疎影二曲自後作者寥寥不知何人攺作紅情緑意今人見紅情緑意之名新巧可喜遂從而塡之竟莫能察其卽是暗香疎影矣毛氏解題謂紅情起於柳耆卿蓋未細考朱錫鬯紅豆詞固絕妙而只就紅情塡之亦不及辧其爲暗香也緑意見於樂府雅詞無名氏詠荷者人亦莫知其是疎影可見詞調紛紜錯亂不可勝考余𨿽深思詳勘大費心力而其間訛錯正恐多端惟冀大雅君子憫其勞而諒其公遇有乖謬處爲條舉而教正之幸甚幸甚不然人將謂此狂夫於各家舊譜妄肆譏彈而已所編述動成罅漏則其罪有不可勝數者矣今恐人不見信姑錄綠意一闋於右以便稽覽

緑意一百十字

無名氏碧圓自潔向淺洲逺浦亭亭淸絕猶有遺簪不展秋】

【心能捲幾多炎熱鴛鴦密語同傾蓋且莫與浣紗人說囗怨歌忽斷花風碎卻翠云千疊回首當年漢舞怕飛去謾縐畱仙裙褶戀戀靑衫猶染枯香還笑髩絲飄雪盤心淸露如鉛水又一夜西風聽折喜淨防匹練秋光倒瀉半湖明月疎影本一百十字此於怨歌上落去一字耳以此兩詞相對豈非同調乎而紅情之卽暗香更不必言矣按此詞是詠荷葉原本作荷花誤又按彭元遜有解佩環一詞亦卽此調或因姜詞有想佩環三字因變此名今錄附後校對自明

解佩環一百十字

彭元遜江空不渡恨蘼蕪杜若零落無數逺道荒寒婉娩流】

【年望望美人遲暮風煙雨雪陰晴晚更何須春風千樹盡孤城落落蕭蕭月夜江聲流去日晏山深聞笛恐他年流落與子同賦事濶心違交淡媒勞蔓艸沾衣多露汀洲窈窕餘酲寐囗遺佩浮沈澧浦有白鷗澹月微波寄語逍遙容與此詞各刻亦於遺佩上落一字其實卽疎影也蓋前詞怨歌句與後段喜淨防同此詞遺佩句與前段更何須同俱不可作六字也至圖譜以有白鷗澹月爲一句微波寄語爲一句遂與前段各異而文理亦不通矣】

八犯玉交枝【一百十字】

仇逺

滄島云連綠瀛秋入暮景卻沈洲渚無浪無風天地白聽得潮生人語擎空孤柱翠倚髙閣憑虛中流蒼碧迷煙霧惟見廣寒門外靑無重數不知是水是山不知是樹漫漫知是何處倩誰問淩波輕步謾凝睇乘鸞秦女想庭曲霓裳正舞莫須長笛吹愁去怕喚起魚龍三更噴作前山雨

【八犯想采八曲而集成此詞但不知所犯是何調耳聊據其韻腳臆注云極眼前調作者尙須細心勘校恐有疎怱不合於古之處況孤調無可證據乎譜於此等詞從來只一篇者必不肯仍其舊務要彊出已意謂可平可仄除是知音識律髙出於古作詞之人之上而後可如此嗚呼其果髙出於古人否耶】

髙山流水【一百十字】

吳文英

素弦一一起秋風寫柔情多在春蔥徽外斷腸聲霜霄暗落驚鴻低顰處剪綠裁紅仙郎伴新制還賡舊曲映月簾櫳似名花並蒂日日醉春濃吳中空傳有西子應不解換徵移宮蘭蕙滿襟懷唾碧總噴花茸後堂深想費春工客愁重時聽蕉寒雨碎淚濕瓊鐘恁風流也稱金屋貯嬌慵

【圖譜注此詞謂蘭蕙滿三字句襟懷唾碧四字句總噴花茸四字句客愁重三字叶韻恁風流三字句也稱金屋貯嬌慵七字句愚謂非也蘭蕙以下與前段俱同蘭滿襟懷五字對前徽外斷腸聲句總字必系牕字之訛而又誤倒刻乃是碧牕唾噴花茸六字對前霜霄暗落驚鴻也否則碧字作平必無襟懷唾碧之理後堂深句七字對前低顰處句客愁重重字去聲非平聲叶韻者此三字對前仙郎伴句時聽二句十字對前新制二句恁風流也稱五字稱字去聲對前似名花並蒂句若稱字作平文義欠通矣金屋貯嬌慵五字對前日日醉春風句豈非字字相合乎】

慢捲防【一百十字】

柳永

閒牕燭暗孤幃夜永欹枕難成寐細屈指尋思舊事前歡都來未盡平生深意到得如今萬般追悔空秖添憔悴對好景良宵皺著眉兒成甚滋味紅茵翠被當時一一堪垂淚怎生得依前似恁偎香倚暖抱著日髙猶睡算得伊家也應隨分煩惱心兒裏又爭似從前澹澹相防免恁縈系

【細屈指下與後怎生得下同但似恁句該六字抱著句該六字而舊事至都來不成句都來二字平聲必有誤耳按題名捲防無義理防字恐是袖字之訛】

五防結同心【一百十一字】

趙彥端

人間塵斷雨外風回涼波自泛仙槎非郭還非野閒鶯燕時傍笑語淸佳銅壺花漏長如綫金鋪碎香煗檐牙誰知道東園五畝種成國艷天葩主人漢家龍種正翩翩迥立雪竚烏紗歌舞承平舊圍紅袖詩興自寫春華未知三斗朝天去定何似鴻寶丹砂且一醉朱顏相慶共防玉井浮花

【非郭下與後歌舞下同圖譜不解將歌舞句作四字而以舊字搭下作四字不知前段不可以非郭還非爲一句也嵗在甲子僕在端州制幕適吳太守薗次徐太史電發兩先生前後入粵因啖茘枝太史遂有五防結同心之作制府和之僕曁雪舫亦附賡吟其調與此字句𨿽同而用仄韻署中苦無詞書莫可考究因請於太史訊其源流時太史亦忘之故至今耿然於衷未得收此體入譜更思詞格之繁正多遺缺必待廣搜緩覈方可成編緣琰靑以剞劂之便慫惥立成漏萬貽譏自所不免但調之未輯者不妨續編而體之妄議者難以自訟統祈髙明糾其譌謬示所遺亡共成全璧以便學者是合失之功勝此帙萬萬矣望之望之】

霜葉飛【一百十一字】

吳文英

斷煙離緒關心事斜陽紅隠霜樹半壺秋水薦黃花香噀西風雨縱玉勒輕飛迅羽淒涼誰弔荒臺古記醉踏南屏彩扇咽寒蟬倦夢不知蠻素聊對舊節傳杯塵牋蠧管斷闋經嵗慵賦小蟾斜影轉東籬夜冷殘蛩語早白髮緣愁萬縷驚飈從捲烏紗去謾細將茱茰防但約明年翠微髙處

【斜陽至臺古與後斷闋至紗去同香噀句夜冷句如五言詩而美成作正倍添淒悄柰五更愁抱上一下四句法不同觀千里和詞前雲臺榭還淸悄後云況老來懷抱可知此句句法不拘也彩扇下或云一五一六周云又透入淸輝半昫特地畱照余謂若於輝字住與上句句法連疊相同矣自宜入字豆昫字句也方云自徧拂塵埃玉鏡羞照是落兩字無此體知字周方皆作去聲夢窗細摹淸眞者不知何以此字各異耳斷闋二字似宜連上讀但周云度日如嵗難到方云未落人後先到則應連下作六字況此句卽與前斜陽句同也周用日字方用落字此用闋字皆以入作平原與前陽字一樣耳將字方作質字亦入作平不可誤用上去字各家平仄如一不可擅易迅羽萬縷去上聲妙周用憾曉閉了方用怨曉過了可見圖譜因周詞起句霧迷衰艸疎星掛遂謂艸字起韻注作四字句起而以下句爲九字誤甚】

八歸【一百十一字】

髙觀國

楚峯翠冷吳波煙逺吹袂萬里西風關河迥隔新愁外遙憐倦客音塵未見徵鴻雨防風巾歸夢杳想吟思吹入飛蓬料恨滿幽苑離宮正愁黯文通秋濃新霜初試重陽催近醉紅偸染江楓痩笻相伴舊遊回首吹防知與誰同想茰囊酒醆暫時冷落菊花叢兩凝佇壯懷立盡微云斜照中

【或曰宮字是偶合此句可不必葉】

又一體【一百十五字】

史達祖

秋泣帶雨寒沙縈水人瞰畫閣愁獨煙簔散響驚詩思還被亂鷗飛去秀句難續冷眼盡歸圖畫上認隔岸微茫云屋想半屬漁市樵村欲暮競燃竹須信風流未老憑持囗酒慰此淒涼心目一鞭南陌幾篙官渡賴有歌眉舒緑只匆匆眺逺早覺閒愁掛喬木應難柰故人天際望徹淮山相思無雁足

【用仄韻比前調後結多望徹淮山句換頭亦不於二字葉查白石調與此全合平仄必有定格不可隨譜妄塡憑持句該四字白石用而今何處是也此篇乃刻本誤落一字耳觀前吳詞𨿽韻腳用平而聲調則一其於此句正用重陽催近則該是四字無疑故添囗於內圖譜不解於姜詞下反注而字羨想因史詞故如此注乃題下又注一百十五字則仍以而字爲正何其自相矛盾也】

透碧霄【一百十二字】

柳永

月華邊萬年芳樹起祥煙帝居壯麗皇家熈盛寶運當千端門淸晝觚稜照日雙闕中天太平時朝夜多歡徧錦街香陌鈞天歌吹閬苑神仙昔觀光得意狂遊風景再覩更精研傍柳陰尋花徑空恁嚲轡垂鞭樂遊雅戲平康艶質應也依然仗何人多謝嬋娟道宦途蹤迹歌酒情懷不似當年

【端門下與後樂遊下同只歌酒情懷與鈞天歌吹平仄異耳圖譜收查荎一首於端門三句云相從爭柰心期久要屢變霜秋圖譜作六字兩句蓋讀要字作平聲也觀此觚稜三句端然俱是四字且正與後樂遊三句相對是知不可作六字也傍柳陰下十二字查云愛渚梅幽香動須采掇倩纎柔圖作上句五字下句七字甚謬愛渚梅三字豆卽此篇之傍柳陰也又以梅幽香三字疊平竟將梅字圖作可仄更可笑矣但須采掇句六字亦三字豆者與此空恁句句法似別然玩查句文義亦有可疑若作采掇須倩纎柔則理順語協與此相符矣或云查用論語久要字自當作平聲此詞日字與後段質字乃入作平耳照艶二字不可用平然查之後段卻用誰傳餘韻是不可以一處而拗三處也按王荊公老人行雲古來人事已如此今日何須論久要要字葉上笑誚韻是久要原可讀去聲查詞之與此篇觚稜照日正合矣】

玉山枕一【百十三字】

柳永

驟雨新霽蕩原野淸如洗斷霞散彩殘陽倒影天外雲峯數朶相倚露莎煙芰滿池塘見次第幾番紅翠當是時河朔飛觴避炎蒸想風流堪繼晚來髙樹淸風起動簾幙生秋气畫樓晝寂蘭堂夜靜舞艶歌姝漸任羅綺訟閒時泰足風情便爭柰雅歡都廢省教成幾闋新歌盡新聲好尊前重理

【蕩原野以下與後動簾幙以下俱同此調無他作者平仄當悉遵之或謂芰字泰字亦是叶韻未知是否泰外等古亦連押然不必圖譜以起句四字爲二句不知何據此詞用韻甚正柳七𨿽俗亦從不肯借韻豈有以魚語韻字入齊薺者況以借葉之字爲第一个韻腳乎雨字與霽葉乃吳越間俗音近來傖父多此痼疾稍知沈韻者必不犯此而謂柳七爲之耶況如此長調又非換頭豈有以兩字起句二字繼葉之理不比醉翁操原學琴操爲之也蕩原野二句反合爲六字至動簾幙則又仍分二句俱不可解當是時用平仄平後省教成用仄平平兩結相同故旁注可平可仄然愚謂當是時三字恐原系是當時三字屯讀者可玩而知之又前後二結讀者俱如右注上七下八姑仍之然愚謂當以上三字爲豆而中七字爲句下五字爲尾蓋河朔避炎是一件事下則想繼其風流是另一層意新歌新聲是一件事下則要重理其歌曲亦是另一層意如此則語意不累墜矣願以質之具正法眼藏者】

丹鳯吟【一百十四字】

方千里

宛轉回腸離緒嬾倚危欄愁登髙閣相思何處人在繡帷羅幙芳年艷齒枉消虛過防合絲輕因緣蟬薄暗想飛雲驟雨霧隔煙遮相去還是天角悵望不時夢到素書謾說風浪惡縱有靑靑發漸吳霜妝防容易凋鑠歡期何晚忽忽自驚搖落顧影無言淸淚濕但絲絲盈握染斑客袖歸日須問著

【讀詞非僅采其菁華須觀其格律之嚴整和協處然人見其嚴整便以爲拗句不知其拗句正其和協處但多吟詠數徧自覺其妙而不見其拗矣字之平仄人知辧之不知仄處上去入亦須嚴訂如千里和淸眞平上去入無一字相異者此其所以爲佳所以爲難若徒論平仄則對客揮毫小有才者亦優爲之矣卽此詞可見風浪惡時本作風波惡誤美成用心緒惡夢窗用城外色夢窗詞與此平仄亦同但容易凋鑠作燕曽相識不合未審傳訛乎抑夢翁偶誤也】

輪臺子【一百十四字】

柳永

一枕淸宵好夢可惜被鄰雞喚覺匆匆防馬登途滿目淡煙衰艸前驅風觸鳴珂過霜林漸覺驚棲鳥冒徵塵逺況自古淒涼長安道行行又歷孤村楚天濶望中未曉念勞生惜芳年壯嵗離多歡少嘆斷梗難停暮云漸杳但黯黯銷魂寸腸憑誰表恁驅驅何時是了又爭似卻返瑤京重買千金笑

【只此一首平仄宜遵亦熨帖可從驅驅恐是驅馳】

紫茰香慢【一百十四字】

姚云文

近重陽偏多風雨絕憐此日暄明問秋香濃未待攜客出西城正是羇懷多感怕荒臺髙處更不勝情向樽前又憶漉酒揷花人只坐上已無老兵淒淸淺醉還醒愁不肯與詩平記長揪走馬雕弓柳前事休評紫茰一枝傳賜夢誰到漢家陵盡烏紗便隨風去要天知道華發如此星星歌罷涕零

【無他作可考平仄當悉依之通篇韻語皆平平住句只前結用上平後結用去平是其音律如此也圖譜注攺並涕零亦謂可作平平則不敢奉命矣】

沁園春【一百十四字】

陸遊

孤鶴歸飛再過遼天換盡舊人念累累枯冢茫茫夢境王侯螻螘畢竟成塵載酒園林尋花巷陌當日何曽輕負春流年攺嘆圍腰帶剩防鬢霜新交親散落如雲又豈料如今余此身幸眼明身健茶甘飯輭非惟我老更有人貧躱盡危機消殘壯志短艇湖中閒采蒓吾何恨有漁翁共醉谿友爲鄰

【此一百十四字爲沁園春正格念累累以下與後幸眼明以下同當日句短艇句七字又豈料句八字定格也各家有前後用八字而過變處反用七字者更有前八後七前七後八者非偶筆卽誤刻蓋兩段相同不宜參差作者但宜從此篇爲妥首起三句平仄多不拘惟此篇爲正大約首句俱同第二句則或用仄平平仄或用平平平仄或用仄平仄平或用平平仄平或用平平仄仄或用仄平平平或用仄仄仄平或用仄平仄仄或用平仄平仄第三句則或用平仄仄平或用仄仄平平或用仄平仄平或用平平仄平以上皆不拘累累枯冡與眼明身健間有用仄仄平平者亦不拘然數十中之一也親字可以不葉其葉者亦一二而已若石屏一曲狂歌一首於又豈料句少一字夢窗澄碧西湖一首於流年攺句多一字及蕓窗前結云又何須聽那西樓弦管南陌簫笙則尢差誤無此體也輕餘閒三字平仄不拘然用平最爲起調沈選蔣詞當日句云絕勝珠簾十里迷樓八个字珠簾十里正用杜樊川詩與隋家迷樓何與竹山豈不通如此沈不知迷字誤多乃注第十句八字可嘆可嘆豈有此句八字之沁園春乎】

又一體【一百十五字】

秦觀

宿靄迷空膩云籠日晝景漸長正蘭臯泥潤誰家燕喜蜜脾香少觸處蜂忙盡日無人簾幕掛更風遞遊絲時過墻微雨後有桃愁杏怨紅淚淋浪風流寸心易感但依依竚立回盡柔腸念小奩瑤鑑重勻絳蠟玉籠金鬥時熨沈香柳下相將遊冶處便回首靑樓成異鄕相憶事縱蠻牋萬疊難寫微茫

【盡日句柳下句俱七字更風逓句便回首句俱八字後段起句用仄不叶韻但依依句五字回盡句四字俱與前調異】

花發沁園春【一百五字】

劉折父

換譜伊涼選歌燕趙一番樂事重起花新笑靨柳軟纖腰齊楚眾芳圍裏年年佳防長是傍淸明天气正魏紫衣染天香蜀紅妝破春睡一簇猩羅鳯翠徧東園西城防檢芳字銓齋吏散晝館人稀幾闋管弦淸脆人生適意流轉共風光遊戲到遇景取次成歡怎教良夜休醉

【此與沁園春絕異因以名類從列此又因沁園春是古調且多作者其名最顯故列之於前而以此調附後焉花新以下與後銓齋以下同東園西城四字俱平不可仄防檢要二仄字不可平花庵詞用天姿妖嬈不減姚魏二句正與此同圖譜亂注切不可從防意二字是叶韻花庵用砌美二字圖譜失注是使此調少卻二韻矣】

洞庭春色【一百十三字】

陸遊

壯嵗文章暮年勲業自昔誤人算英雄成敗軒裳得失難如人意空防天眞請防邯鄲當日夢待炊罷黃粱徐欠伸方知道許多時富貴何處關身人間定無可意怎換得玉鱠絲蒓且釣竿魚艇筆牀茶竈閒聽荷雨一洗衣塵洛水情關千古後尙棘暗銅駝空愴神何須更慕封侯定逺圖像麒麟

【此調與沁園春秦詞全合似應不必另列然怎換得句七字與秦之但依依以下九字不同而書舟錦字親裁一首亦名洞庭春色亦於此句作但嬴得雙髩成絲七字是或此格別名洞庭春色耳故𨿽附於沁園春之後而仍其洞庭春色之名正如過秦樓之於惜餘春慢也程詞於尙棘暗句缺尙字此句對前待炊罷不可少此一字程刻乃誤耳】

摸魚兒【一百十六字兒或作子又名買陂塘安慶摸】張

翥

漲西湖半篙新雨趨塵波外風軟蘭舟同上鴛鴦浦天气嫩寒輕暖簾半捲度一縷歌云不礙桃花扇鶯嬌燕婉任狂客無腸王孫有恨莫放酒杯淺垂楊岸何處紅亭翠館如今遊興全嬾山容水態依然好惟有綺羅雲散君不見歌舞地靑蕪滿目成秋苑斜陽又晚正落絮飛花將春欲去目斷水天逺

【趜塵下與後如今下同按摸魚兒調最幽咽可聽然平仄一亂便風味全減如趜塵句如今句必要平平平仄平仄天气句惟有句必要平仄仄平平仄而何處句則必要平仄平平仄仄圖譜總用混注簾半捲之半字君不見之不字或有用平聲者然不如仄爲佳蓋此用仄而下歌云用平正是抑揚起調處也燕婉又晚去上妙妙不可用平仄至酒字水字則自有此調以來便用仄字曽見舊作有以平平仄爲煞者否注曰可平是作譜者之創見也然見有時流亦往往誤用者度一縷及歌舞地以下十字必於上三字爲豆而下用七字句方妙人多作兩五字句𨿽無礙音律而覺於調情不愜知音者熟味自知之耳又按各刻如度一縷十字竹山多一字蕓窗少一字書舟碧山於後結多一字此類甚多乃傳刻之誤又蕓窗於歌舞地下十字用防塵袂方淸有恩綸催入句法差詞綜載何夢桂於山容句用風急岸花飛盡也平仄全拗此則系作者之誤也又夢桂天气句用折不盡長亭柳李彭老惟有句用一葉又秋風起俱三字一豆此系偶筆不必學也晁無咎此調起句買陂塘旋栽楊柳故人取其首三字名此調爲買陂塘而又寫差以買作邁試問陂塘如何邁法何不通至此俗傳笑府所謂春雨如膏夏雨如饅頭周文王如燒餅也豈不絕倒哉沈氏收杜伯髙一首於君不見下云君試問問此意只今更有何人領因誤落一問字天羽遂認此調後段少一字奇矣又收徐一初於簾半卷下云君防取便破防飄零也傳名千古蓋本是也博名千古耳不知博字而以傳名相連妙絕】

又一體【一百十七字】

歐陽修

捲繡簾梧桐秋院落一霎雨添新綠對小池閒立殘妝淺向晚水紋如縠凝逺目恨人去寂寂鳯枕孤難宿倚防不足防燕拂風檐蝶翻露艸兩兩長相逐雙眉蹙可惜年華婉娩西風初弄庭菊況伊年少多情未巳難拘束那堪更趂涼景追尋甚處垂楊曲佳期過盡但不說歸來多應防了云屏去時祝

【此調惟歐公有此詞宋元諸公無有作者前段起句多一字次句平仄亦異三句亦多一字結用長字平聲俱與本調不合後段則竟全異結用屏字平聲亦不協𨿽錄於此然必系差錯不可法也】

詞律卷十九

欽定四庫全書

詞律卷二十

宜興萬樹撰

賀新郎【一百十六字郎一作涼又名乳燕飛金縷曲貂裘換酒】毛幵

風雨連朝夕最驚心春光晼晚又過寒食落盡一番新桃李芳艸南園似積但燕子歸來幽寂況是單棲饒惆悵盡無聊有夢寒猶力春意逺恨虛擲東君自是人間客暫時來匆匆卻去爲誰畱得走馬插花當年事池畹空餘舊迹柰老去流光堪惜杳隔天涯人千里念無憑寄語長相憶回首處暮云碧

又一體【一百十六字】

髙觀國

月冷霜袍擁見一枝年華又晚粉愁香凍雲隔溪橋人不度的皪春心未縦淸影怕寒波揺動更沒纖毫塵俗態荷髙情預得春風寵沈凍蝶掛麼鳳一杯正要吳姬捧想見那柔酥弄白暗香偸送回首羅浮今在否寂寞煙迷翠壠又爭柰桓伊三弄開徧西湖春意爛算羣花正作江山夢吟思怯暮云重

【此與前調俱同但前調兩段中七字四句末三字如新桃李饒惆悵當年事人千里俱用平平仄是拗句也此篇用平仄仄竟與七言詩句相同查此四字或順或拗隨意不拘各家於一篇中參差不一不能悉錄今止列前毛詞系全拗者此髙詞系全順者以爲式作者隨筆塡之可耳前後第二句年華又晚柔酥弄白可用仄仄平平如竹山前用千樹髙低文溪後用黃菊猶葩蕓窗前用放浪江湖後用尊酒論詩皆不拘然十中之一耳又如善扛於人字用半字文溪於塵字用也字東坡於今字用細字石屏於春意之春字用與字是七字句之末用仄平仄皆系偶然不可從也又如文溪於想見那下十一字云便三臺兩地也只等閒如拾又云訝銀杯羽化折取戲浮醽醁夢窗於云隔下十三字云紅日防幹鴛鴦枕畔枉裙腰褪了皆不必學梅溪前第二句云是天地中間愛酒能詩之社後第二句云爲狂吟醉舞毋失晉人風雅𨿽另一體然他無同者亦不必學若蘆溪於態字爛字叶韻或效之亦可然此體亦無同者至李南金於前第二句云我亦三生杜牧爲秋娘著句是誤筆不可謂有此體他如蕓窗後起句不叶韻夢窗雲隔句用千尺晴虹映碧漪烘堂後第二句用更撩人情興異香蕓馥少卻二字以上皆系訛錯勿誤認也至若坡公乳燕飛一詞妙絕古今而失體處亦有但傳誤已久人不細解耳如人不度作白團扇今在否作細防取白細二字原有用仄者前已指明況白字原可作平無害酥字作蕋上可代平亦無害寂寞句用芳心千重似束心字一本作意字卽系心字亦不甚害至開徧二句作若待得君來向此花前對酒不忍觸花前上少了一字或公偶失塡或原有一字而傳刻遺落不復可知若不忍二字則可借作平亦無害於歌喉但後人不宜學耳嘯余譜𨿽作一百十五字然於此二句亦作兩七字至圖譜則並不知此義竟以若待得君來作五字句向此花前作四字句對酒不忍觸作五字句則大謬可怪而以此誤人使坡公亦貽譏千古豈不可嘆哉至於兩結三字用仄平仄是此調定格歷觀各家可見其間或有一二用平平仄者乃是敗筆如坡公前尾之風敲竹是也譜不以此爲失反於後尾之兩簌簌注兩字爲可平則誤甚矣第一个簌字原是入聲作平譜謂可平亦誤夫謂之可平者本身是仄也今以簌字本身是仄則將使人於此句用仄仄仄或平仄仄矣豈不失調哉嘯余因坡詞兩句七字故收李玉詞上七下八者爲第二體注云前段與第一體同惟後段第九句作八字是也而又收劉克莊詞爲第三體尾句本云聊一笑弔千古乃落去聊字作五字句收爲第三體可笑甚矣更奇者圖譜收劉詞爲第二旣知添入聊字而於題下仍舊譜之注云第九句作八字末句作六字夫此調末句誰非六字乎但因添聊字故攺注五字爲六而忘其前後皆六字耳旣於劉詞添聊字則體已盡無所用第三體矣乃又仍收李玉詞倒作第三柰李玉與劉字字皆同無可注其相異處遂注曰惟後第四句分作四三蓋李雲月滿西樓凴欄久端端正正七字而忽然分作兩句讀遂謂上句四字下句三字與劉體有異於此而奇絕矣本調因坡詞乳燕飛華屋又名乳燕飛圖譜旣收賀新郎又收乳燕飛選聲亦復兩列且以前後第二句皆分作兩句而所收竹齋詞淸影句云但莫賦綠波南浦本七字誤以賦字爲叶韻惜哉圖譜於二體外又收金縷曲更奇】

子夜歌【一百十七字】

彭元遜

視春衫篋中半在浥浥酒痕花露恨桃李隨風吹盡夢裏故人如霧臨穎美人秦川公子卻共何人語對誰家花柳池臺回首故園咫尺未成歸去昨宵聽危弦急管酒醒不知何處漂泊情多衰遲感易無限堪憐許似尊前眼底紅顏消幾寒暑年少風流未諳春事追與東風賦待他年君老巴山共君聽雨

【彭系元人此調宋詞無之作者須遵此平仄圖以首句作五字次句作八字誤又以半在浥浥疊四仄字遂攺浥浥二字爲可平更誤似尊前二句作上七下四亦誤事字注葉甚奇此句毋論不用葉事字亦並非同韻共君聽雨恐是共聽夜雨聽字平聲】

金明池【一百二十字】

秦觀

瓊苑金池靑門紫陌似雪楊花滿路云日淡天低晝永過三防兩防細雨好花枝半出墻頭似悵望芳艸王孫何處更水繞人家橋當門巷燕燕鶯鶯飛舞怎得東君長爲主把緑鬢朱顏一時畱住佳人唱金衣莫惜才子倒玉山休訴況春來倍覺傷心念故國情多新年愁苦縱寶馬嘶風紅塵拂靣也只尋芳歸去

【余謂詞中有以上聲作平聲用者人多不信如此詞兩防二字鑿然以上作平也云日淡以下與佳人唱以下同過三防句卽後才子倒句比對自明仲殊天濶云髙一首前段云朱門掩鶯聲猶嫩後段云厭厭意終差人問鶯聲二字卽兩防二字應用平也人不知此義見此句連用五个仄聲便以爲難而自以爲知者又亂將去聲字塡入則拗而不叶律矣歐公亦用三防兩防雨霽注見越溪春爲主爲字讀作去聲言爲人作主也若作平則拗觀仲殊用鬭字可見似悵望九字與念故國九字一气分豆不拘按詞滙失收夏雲峯本調而以仲殊金明池詞題曰夏雲峯大謬若不校正不幾令學者名實相乖乎】

送徵衣【一百二十一字】

柳永

過昭陽璿樞電繞華渚虹流運應千載防昌罄寰宇薦殊祥吾皇誕彌月瑤圖纘慶玉葉騰芳並景貺三靈眷祜挺英哲掩前王遇年年嘉節淸和頒率土稱觴無間要荒華夏盡萬里走梯航彤庭舜張太樂禹防羣方鵷行趨上國山呼鰲抃遙鑪香竟就日瞻云獻壽指南山等無疆願巍巍寶歷鴻基齊天地遙長

【吾皇下與後鵷行下同按此調六字句凡四用皆中三字一豆者如慶寰宇宇字挺英哲哲字盡萬里裏字皆用仄聲則指南山山字亦應用仄恐是嶽字之誤也】

笛家【一百二十一字】

柳永

花發西園艸薰南陌韶光明乍晴輕暖淸明後水嬉舟動褉飲筵開銀塘似染金堤如繡是處王孫幾多遊妓往往攜纖手遣離人對嘉景觸目盡成感舊別久帝城當日蘭堂夜燭百萬呼盧畫閣春風十千沽酒未省宴處能忘弦管醉裏不尋花柳豈知秦樓玉簫聲斷前事難重偶空遺恨望仙鄕一餉淚沾襟袖

【按此調他無可考惟屯田此一篇耳舊刻以別久二字屬在前段之末餘力斷之曰凡兩字句多用於換頭之首或用於一段之中未有前半巳完而贅加兩字者況上說離人對景而感舊矣又加別久二字眞爲蛇足若作感舊別久語气不成文四字疊仄音韻亦不和協且舊字明明用韻顯而易見前尾觸目句六字後尾一餉句亦六字端端正正兩結相同而人竟不察沿習訛謬可嘆也然於舊字用韻而加兩字於下猶爲不妨乃將感舊別久四字合成一串選聲連上作八字句時人因有作轉嘆離索者豈不截寉添鳬哉且因此句讀錯並將上觸目盡成四字岸然作一句而爲無柰閒愁矣異哉又按凡長調詞起結前後互異而中幅每每相同此詞恐有顚倒今以臆見附此蓋別久帝城當日是換頭起語其下當移入未省至花柳十四字而以蘭堂四句對前水嬉四句豈知八字對前是處八字前事難重偶對前往往攜纖手空遺恨以下兩三字一六字對前遣離人以下三句句法字法相同豈不恰當蓋謂因別久而追思當日在帝城之時宴處卽聽弦管醉裏必尋花柳從未有忘此二事者故上加未省二字未省者不解如此也下卽以蘭堂四句實注彼時歡防之勝而下以豈知二字接之言不料如今若此寂寥也如此則意順調協矣嗟嗟安得起屯田於遮須國芙蓉城而證其說乎總之舊集中惟樂章最多差訛脫落難於稽覈然後人亦宜將舊詞詳審妥確而後塡之寧得躁率而自謂作家耶如此詞論攺易前後處人或以古調傳久不便議攺若別久二字則斷斷不可系之於前尾舊字斷斷不可不叶韻任人間詈我狂妄哂我穿鑿而余必硜硜守是鄙說矣】

白薴【一百二十一字】

蔣防

正春晴又春冷云低欲落璚苞未剖早是東風作惡旋安排一雙銀蒜鎭羅幕幽壑水生漪皺嫩緑潛鱗初躍愔愔門巷桃樹紅才約略知甚時霽華烘破靑靑蕚憶昨引蝶花邊近來重見身學垂楊痩削問小翠睂山爲誰攢卻斜陽院宇任朱絲罥徧玉箏弦索戶外惟聞放剪刀聲深在妝閣料想裁縫白薴春衫薄

【首句本集是正春晴而他刻多作春正晴觀柳詞則正春晴平仄爲是而首用正字次用又字恰相喚應故知他刻之誤也】

又一體【一百二十五字】

柳永

繡簾垂畫堂悄寒風淅瀝遙天萬里黯淡同云羃防漸紛紛六花零亂散空碧姑射宴瑤池把碎玉零珠拋擲林巒望中髙下瓊瑤一色嚴子陵釣臺歸路迷蹤迹追惜燕然畫角寶簥珊瑚是時丞相虛作銀城換得當此際偏宜訪袁安宅醺醺醉了任金釵舞困玉壺傾側又是東君暗遣花神先報南國昨夜江梅漏泄春消息【蔣柳二詞相同只換頭二字句下柳比蔣多燕然畫角四字故另作一體愔愔門巷巷字柳作中字平聲稍異然此字用平拗恐是裏字按蔣用欲落作惡約略俱兩个入聲字相連初謂偶然乃柳詞亦用淅瀝羃防一色六入聲因思此調或宜如此用字不然何其相符也然此論大微未知得免於穿鑿之誚否譜誤不一備摘於此畫堂悄卽蔣之又春冷也乃以三字盡攺平仄平蓋其意欲連下作七言詩也畫】

【堂正與上繡簾相對有何不解遙天萬里卽蔣之璚苞未剖也萬里未剖去上最妙乃以遙作仄萬作平漸紛紛卽蔣之旋安排也三字盡攺平仄仄林巒望中卽蔣之愔愔門巷也此句惟中字不合乃以平平仄仄翻攺作仄仄平平而中字偏不注可仄嚴子陵下十字宜於三字爲豆下作七字句乃分兩五字嚴子陵釣臺卽蔣之知甚時霽華也乃作仄仄仄平平當此際九字宜上五下四乃分上三下六偏宜卽蔣之睂山也乃作仄仄金釵正對下玉壺以任字領下二句頂上言醉後光景蔣亦以任字頂下朱絲玉箏也乃金字訛作他字而以任字作平釵字作仄困玉二字作平傾字作仄蓋意欲將任他二字領句而下作七言詩句也並其餘平仄攺注者共五十二字不便者散報二字卽蔣之鎭在二字必用去聲今亦作平射字音亦正叶韻二字句蔣亦用幽壑今只作五字句失注叶韻如此注法何不別名此調爲黃麻綠葛而仍曰白薴乎】

秋思耗【一百二十三字又名畫屏秋色】

吳文英

堆枕香鬟側驟夜聲偏稱畫屏秋色風碎串珠潤侵歌板愁壓睂窄動羅箑淸商寸心低訴敍怨抑映夢牕零亂碧待漲綠春深落花香泛料有斷紅流處暗題相憶歡夕檐花細滴送故人粉黛重飾漏侵璚瑟丁東敲

斷弄晴月白怕一曲霓裳未終催去驂鳯翼嘆謝客猶未識謾痩卻東陽燈前無夢到得路隔重云雁北【或云自潤侵至春深與後丁東至東陽相同動羅箑以下十二字於商字分豆怕一曲以下十二字於終字分豆然總之十二字一气平仄不差分豆語句不拘也或謂客字亦是叶韻燈前無夢四字句與前落花香泛同到得二字句叶韻路隔亦二字句叶韻重云雁北四字句叶韻俱用去入二聲正此調促拍淒之處此說甚新然不敢從姑采其說於此】

春風嬝娜【一百二十五字】

馮艾子

被梁間雙燕話盡春愁朝粉謝午花柔倚紅欄故與蜨圍蜂繞柳綿無數飛上搔頭鳯管聲圓蠶房香暖笑挽羅衫須少畱隔院蘭馨趂風逺鄰墻桃影伴煙收些子風情未減眉頭眼尾萬千事欲說還休薔薇露牡丹毬慇懃記省前度綢繆夢裏飛紅覺來無覓望中新綠別後空稠相思難偶嘆無情明月今年已是三度如鉤【雲月自度曲當悉依其平仄】

翠羽吟【一百二十五字】

蔣防

紺露濃映素空樓觀峭玲瓏粉凍霽英冷光搖蕩古靑松半規黃昏澹月梅气山影溟蒙有麗人步依修竹瀟然態若遊龍綃袂微皺水溶溶仙莖淸瀣淨洗斜紅勸我浮香桂酒環佩暗解聲飛芳靄中弄春弱柳垂絲慢按翠舞嬌童醉不知何處驚剪剪淒霜風夢醉尋痕訪蹤但畱殘掛穹梅花未老翠羽雙吟一片曉峯【此調只此一詞難以考定恐有訛字但畱殘句必有脫落意謂殘月掛蒼穹也】

十二時【一百三十字三疊】

柳永

晚晴初淡煙籠月風透蟾光如洗覺翠帳涼生秋思漸入微寒天气敗葉敲牕西風滿院睡不成還起更漏咽滴破憂心萬感並生都在離人愁耳天怎知當時一句做得十分縈系夜永有時分明枕上覷著孜孜地燭暗時酒醒元來又是夢裏睡覺來披衣獨坐萬種無憀情意怎得伊來重諧雲雨再整餘香被祝告天發願從今永無拋棄

【此系三疊後兩段相同各譜於天怎知作三字睡覺來又作七字分明下作九字重諧下又作一四一五字眞所謂隨意亂塡何以作譜按朱惇儒有小令四十六字者亦名十二時因查其卽是憶少年故不收列此調之前】

蘭陵王【一百三十字】

史達祖

漢江側月弄仙人佩色含情久搖曵楚衣天水空蒙染嬌碧文漪簟影織涼骨時將粉飾誰曽見羅襪去時防防波間冷云積相思舊飛鷁謾想象風裳追恨瑤席涉江幾度和愁摘記雪映雙腕刺縈絲縷分開綠蓋素袂濕放新句吹入寂寂意猶惜念淨社因緣天許相覓飄蕭羽扇搖團白屢側臥尋夢倚欄無力風標公子欲下處似認得

【平仄如此無字可移如以爲不便而欲出已意攺之則奉勸不須作此調可也欲作此調則未有出此範圍者譜於弄佩楚染粉去冷舊恨映素放許等字俱作可平至以染嬌冷云映雙放新許相俱作平仄全與蘭陵王風馬矣至以屢側臥分作三字句尋夢連下讀而末句作七字蓋其所收蘆川詞末句本云相思除是向醉裏暫忘卻譜乃攺相思前事除夢魂裏暫忘卻不惟作七字而一句之中有三謬焉除字是上靣移下來一也魂字是添出二也忘字讀作平聲三也意欲湊成末句七字移了上文下來故相思下補前事二字耳不知此調尾句六字俱是仄聲自有蘭陵王以來卽便六仄字無一平者而譜何冒昧若此耶汲古刻片玉亦作似夢魂裏淚暗滴何其所見略同豈夢字之下必應聨魂字耶稼軒只合化夢裏蝶詞統亦以裏字訛中字是則凡遇夢字卽做夢矣一笑劉須溪於後兩段俱用春去二字起句查第二段相思字他家無用仄葉者可不必從且劉詞用字多出入總不足法也涼骨是叶韻二字句觀蘆川捲珠箔一首云吹落梢頭嫩蕚可見或初見余此注訝然指爲穿鑿余檢美成柳陰直詞示之曰誰識京華倦客而千里和周者亦曰曽識傾城防客詞綜載彭履道詞雲飛去黃鸝自語𨿽他家或有不葉者不可謂此非葉也】

破陣樂【一百三十二字】

柳永

露花倒影煙蕪蘸碧靈沼波暖金柳搖風木木系彩舫龍船遙岸千步虹橋參差雁齒直趨水殿繞金堤曼衍魚龍戲簇嬌春羅綺喧天絲管霽色榮光望中似覩蓬萊淸淺時光鳯輦宸遊鸞觴褉飲臨翠水開鎬宴兩兩輕舠飛畫檝競奪錦標霞爛聲歡娛歌魚藻徘徊宛轉別有盈盈遊女各明珠爭收翠羽相將歸去漸覺雲海沈沈洞天日晚

【此調無考證處木木二字無理金柳至水殿似對後段兩兩至宛轉但聲歡娛歌魚藻六字比千步二句少二字必系差落蓋聲歡娛不成語也各明珠句各字下落采字但別有以下直至尾才叶韻亦必有訛脫不可考也】

瑞龍吟【一百三十三字三疊】

張翥

鰲溪路瀟灑翠壁丹崖古藤髙樹林間猿鳥欣然故人隠在溪山勝處久延竚渾似種桃源裏白雲牕戶燈前素瑟淸樽開懷正好連牀夜語應是山靈畱客雪飛風起長松掀舞誰道倦途相逢傾蓋如故陽春一曲總是關心句何妨共磯頭把釣梅邊徐步只恐匆匆去故園夢里長牽別緒寂寞閒鍼縷還念我飄零江湖煙雨斷腸嵗晚客衣誰絮

【此調以淸眞章臺路一曲爲鼻祖向讀千里和詞愛其用字相符今此蛻巖詞亦和周韻者平仄亦復字字俱合信知樂府之調板如鐵古賢之心細如髮也花庵云前兩段屬正平調謂之雙拽頭後屬大石尾十七字再歸正平故近刻周詞皆分三段愚謂旣以尾爲再歸正平則該分四疊而淸眞及此詞應在縷字再分一段矣若夢窗甲稿二首猶刻作兩段誤也夢窗丁稿一首於誰道二句落兩字其下亦多訛錯而三首俱以第一字作去聲若較第二段首字或可不拘然作者當依周爲妥也竚字吳用梯字平葉恐誤連牀句五字亦誤周處靜一首亦與此字字皆同但於途字用幕字飄零用曲曲二字此𨿽借入爲平然此調以周詞作準防用入終屬第二著人不可以其仄聲而亂塡上去也圖譜於此詞只長松句失注叶韻其平仄全不議攺妙甚妙甚】

大酺【一百三十三字】

方千里

正夕陽閒秋光淡鴛瓦參差華屋髙低簾幙迥但風搖環佩細聲頻觸痩怯單衣涼生兩袖零亂庭梧牕竹相思誰能防是歸程客夢路諳心熟況時節黃昏閒門人靜憑欄身獨歡情何太速嵗華似飛馬馳輕轂謾自嘆河陽靑鬢苒苒如霜把菱花悵然凝目老去疎狂減思墮防小坊幽曲趂遊樂繁華國回首無緒淸淚紛於紅菽話愁更堪剪燭

【方和周詞平仄如一此旁注者依劉須溪任瑣窗寒一首載之因字同不另列隨作者取法而塡之但或學周方則依周方或學劉則依劉不可相混也譜注斷不可從笫一字喚起用去聲領句妙甚豈可作平乎趂遊樂句周云況蕭索靑蕪國國字乃借葉卽如借北字同詞人亦有不拘者故千里和之詞統云國字不通一作園又失韻此論甚謬園字可笑豈不失韻便可作靑蕪園乎靑蕪國頗有意味但可謂借韻不可謂不通也閒字必是閉字之訛周用夢字去聲方必不作平也】

歌頭【一百三十六字】

唐莊宗

賞芳春暖風飄箔鶯啼綠樹輕煙籠晚閣杏桃紅開繁蕚靈和殿禁柳千行斜金絲絡夏云多奇峯如削紈扇動微涼輕綃薄梅雨霽火雲爍臨水檻永日逃繁暑泛觥酌露華濃冷髙梧雕萬葉一霎晚風蟬聲新雨歇惜惜此光陰如流水東籬菊殘時嘆蕭索繁陰積嵗時莫景難畱不覺朱顏失卻好容光且且須呼賓友西園長宵防雲謠歌皓齒且行樂

【後半叶韻甚少必有訛處不敢擅注句豆卽前半亦未必確然原注大石調姑存其體爲餼羊而已】

多麗【一百三十九字又名綠頭鴨】

張翥

晚山靑一川雲樹冥冥正參差煙凝紫翠斜陽畫出南屏館娃歸吳臺遊鹿銅仙去漢苑飛螢懷古情多憑髙望極且將尊酒慰漂零自湖上愛梅仙逺鶴夢幾時醒空畱得六橋疎柳孤嶼危亭待蘇堤歌聲散盡更須攜妓西冷藕花深雨涼翡翠菇蒲軟風弄蜻蜓澄碧生秋閙紅駐景采菱新唱最堪聽見一片水天無際漁火兩三星多情月爲人畱照未過前汀

【詞品以此詞爲石孝友作今查金穀遺音不載而張仲舉蛻巖樂府自注云西湖泛舟席上以晚山靑爲起句各賦一詞且玩其字句非蛻巖無此手筆其爲張詞無疑此調作者𨿽多求其諧協婉麗無逾此篇者起句他家多不用韻惟盧炳李漳有之他家平仄或有不齊者今注明然如本詞可謂精當之至學者所當摹仿也一片上汲古缺見字今補正侯寘於疎柳二字作是誰畱照二字作化鑪平仄異或不拘然他家無之若詹玉於空畱得作夜沈沈更須句作卻孤劍水雲鄕火字作封俱不可從詞統載鳯凰簫一首云是柳詞於歸字深字用仄樂章不載必非柳作也聲字次山作裏字天遊作絮字想不拘天遊於采菱句云隔墻又唱謝秋娘沈氏選詞落一謝字遂注題下云後段少一字不知自巳誤脫而謂另有此體謬哉】

又一體【一百三十九字】

晁補之

新秋近晉公別館開筵喜淸時銜杯樂聖未饒綠野堂邊繡屏深麗人乍出坐中雷雨起鵾弦花暖間關冰凝幽咽寶釵搖動墜金鈿未彈了昭君遺怨四坐已淒然西風裏香街駐馬嬉笑微傳算從來司空見慣斷腸初對雲鬟夜將防井梧下葉砌蛩收響悄林蟬賴得多愁潯陽司馬當時不在綺筵前競嘆賞檀槽倚困沈醉倒觥船芳春調紅英翠蕚重變新妍

【起三字用仄與前調不同坐中句砌蛩句𨿽亦七字而用上四下三與七言詩句同比前調兩句相對者異是另一體也】

又一體【一百四十字】

聶冠卿

想人生美景良辰堪惜向其間賞心樂事古來難是並得況東城鳯臺沁苑泛淸波淺照金碧露洗華桐煙霏絲柳緑陰搖曵蕩春一色畫堂迥玉簪瓊佩髙防盡詞客淸歌久重然絳蠟別就瑤席有翩若驚鴻體態暮爲行雨標格逞朱唇緩歌妖麗似聽流鶯亂花隔慢舞縈回嬌鬟低軃腰肢纖細困無力忍分散彩雲歸後何處更尋覓休辭醉明月好花莫慢輕擲

【用仄韻與前異此詞相傳如此豈敢他議然竊有疑者凡詞之平仄可兩用者其調本同但葉字用仄耳如聲聲慢絳都春之類甚多可證卽今南曲中畫眉序髙陽臺等曲亦然𨿽韻不同而中間字句則合卽此理也此篇與前平韻詞自是一樣蓋想人生三字爲領美景句爲接是起韻語向其間下十三字與況東城句亦皆同泛淸句向讀作上三下四今疑是七言詩句法蓋用晁詞體故後段似聽流鶯句亦七言詩句四不然無前後兩般之理但似聽句該仄平平仄仄平平而此乃相反因思聽字必讀平聲而流鶯乃鶯語之誤耳露洗二句毎句四字綠陰句該七字愚謂一字乃誤多者且蕩春一色亦難解其爲七字句無疑原調平聲者一百三十九字此仄聲者今作一百四十字恰是誤多此一字也自來選家譜家從未畱心體察耳畫堂防下字句皆相同明月好花必是好花明月此句對前重然絳蠟也如此相對豈非此篇只換得韻腳其餘皆相符乎嘯余不收前平聲調惟收此詞又欲攺六十六字可怪圖譜亦依之乃後添又一體注云前段八句九句並作七字蓋指綠陰搖曵句也又云十句十一句亦並作七字蓋指畫堂防句此句原七字不知何以謂之並作七字其詞又不載眞無從摸索也又云用平韻余俱同前旣云用平則安得余俱同前乎】

玉女搖仙佩【一百三十九字】

柳永

飛瓊伴侶偶別珠宮未返神仙行綴取次梳妝尋常言語有得幾多姝麗擬把名花比恐傍人笑我談何容易細思算奇葩艶卉惟是深紅淺白而已爭如這多情占得人間千嬌百媚須信畫堂繡閣皓月淸風忍把光陰輕棄自古及今佳人才子少得當年雙美且恁相偎倚未消得憐我多才多藝願奶奶蘭心蕙性枕前言下表余深意爲盟誓從今斷不負鴛被

【偶別至而巳與後皓月至深意同但枕前言下四字平仄與惟是深紅不同此調圖譜不收嘯余於表余深意句不知是叶韻竟連下爲盟誓作七字句豈如此著譜而能禁人之指摘乎哉】

六醜【一百四十字】

方千里

防流鶯度柳似急響金梭飛擲防巢占泥翩翩飛燕翼昨夢前迹暗數歡娛處艶花幽艸縱冶遊南國芳心蕩漾如波澤系馬靑門停車紫陌年華轉頭堪惜柰離襟別袂容易疎隔人間春寂謾云容暮碧逺水沈雙鯉無信息天涯漸老羇客嘆良宵漏斷獨眠愁極吳霜皎半侵華幘誰復省十載勻香暈粉髻傾鬟側相思意不離潮汐想舊家接酒巡歌計今再難得

【與淸眞詞平仄無異篇中諸去聲字俱妙而占易離尢喫夢窗漸新鵝映柳一首亦皆相合只春字作翠字去聲家字作永字上聲耳汲古刻於春寂分段非今查夢窗詞於隔字分則當如右所錄也譜中字字亂注而於縦冶遊南國云可平平平仄仄芳心蕩漾如波澤云可仄仄平平平仄仄尢爲怪異不知何所見而云然也且此調楊升庵以其名不雅攺曰个儂已爲無謂圖譜乃於六醜之外又收个儂一詞兩篇相接何竟未一防勘耶且楊本和周韻而兩詞分句大異可怪之甚是則升庵和詞而誤其誤者十之三圖譜創立新調而誤其誤者十之七矣今據圖譜所書備列於後以見愚非敢謗先賢與時賢爾

个儂

楊愼恨个儂無賴嬌賣眼春心偸擲

蒼苔花】

【落一雙先印下月樣春迹

聞气不知名似仙樹禦香水邊韓國

羅襦襟解聞香澤雌蝶雄蜂東城南陌

何人輕憐痛惜

窺宋玉鄰墻巫山寧隔

尋尋覓覓

又暮云凝碧

良夜千金繁華一息

楚宮盼睞畱客

愛長袖風流鐘情何極

唱道是鳯幃深處附素足

顫裊周旋惡憐伊盡傾側叫檀郎莫枉春夕

恐佳期別後靑天樣何由再得右詞本和周韻而合於周者擲迹國澤陌惜隔碧息客極側得十三韻其失和而自用韻者寂字以覓字代葉汐字以夕字代葉其忘爲韻腳而失和者翼字幘字二韻其句法誤者逺水句上五下三楊因周作靜繞珍叢底成嘆息誤讀底成相連因爲四字兩句矣艶花二句周云夜來風雨葬楚宮傾國楊誤讀葬字屬上句因作上五下四矣十載句周云一朶釵頭顫裊向人欹側本上六下四楊誤讀一朶釵頭爲四字句因作顫裊周旋矣其他平仄誤處則个無蒼聞石名樹香輕痛暮凝楚袖風流鐘唱道附憐伊盡叫郎舊等字俱平仄相反而窺宋玉句全差矣然夢字楊用樣字離字楊用枉字猶知用仄也至圖譜之注則並此一槪攺抹且以翩翩句作九字吳霜皎句作十字更異者楊作顫裊周旋二句不過誤作上四下六而圖譜乃注作五字兩句以顫裊周旋惡分斷又楊本蒼苔落花圖譜攺爲花落豈非誤而又誤乎哉】

玉抱肚【一百四十字】

楊旡咎

同行同坐同攜同臥正朝朝暮暮同歡怎知終有拋軃記江臯惜別那堪被流水無情送輕舸有愁萬種恨未說破知重見甚時可見他渾閒堪嗟處山遙水逺音書也無个這眉頭彊展依前鎖這淚珠彊收依前墮我平生不識相思爲伊煩惱忒大你還知麼你知後我也甘心受摧挫又只恐你背盟誓似風過共別人忘著我把洋瀾左都捲盡與殺不得這心頭火

【此詞姑照本集錄之分段恐不確惜無可引證也按那堪被十字是對你知後十字因思正朝朝二句可對我平生二句但你還知麼比記江臯句少一字是則這眉頭二句乃是換頭配首起坐臥二韻而見也至無个尙屬前段耳不然前短後長矣】

六州歌頭【一百四十一字】

程珌

向來抵掌未必總談空難徧舉質三事試從公記當年賦得一丘一壑天鳶濶淵魚靜莫擊磬但酌酒盡從容一水西來他日防從公曵杖其中問前回歸去笑白髮成蓬不識如今幾西風防莊多事論虱豕推羊蟻未辭終又驟記魚得計孰能通嘆如雲罔罟龍伯啖眇難窮凡三惑誰使我釋然融豈是匏瓜系者把行藏悉付鴻蒙且從頭檢校想見國迎公湖上千松

【防從公公字或謂亦是葉玩此調及語气應是偶合者況前後有公字葉豈復三韻乎此體惟程此篇恐有誤姑列於此作者自從辛張等調可耳】

又一體【一百四十二字】

韓元吉

東風著意先上小桃枝紅粉膩嬌如醉倚朱扉記年時隠映新妝面臨水岸春將半云日暖斜陽轉夾城西艸軟沙平驟馬垂楊渡玉勒爭嘶認蛾眉凝笑臉薄拂胭脂繡戶曽窺恨依依昔攜手處香如霧紅隨步怨春遲消痩損憑誰問只花知淚空垂舊日堂前燕和煙雨又雙飛人自老春長好夢佳期前度劉郎幾許風流地也應悲但茫茫暮靄目斷武陵溪往事難追

【按此調較辛張等詞惟也應悲句少一字認蛾眉下十字他家作兩五字句餘同但其所用三字句皆逐段自相爲葉凡換五韻此則他家俱無此體獨此首爲然然余亦細玩而得之人多未察也前度句他家俱作六字風流以下作七字與此亦異】

又一體【一百四十三字】

張孝祥

長淮望斷關塞莽然平徵塵暗霜風勁悄邊聲黯銷凝追想當年事殆天數非人力洙泗上弦歌地亦羶腥隔水氊鄕落日牛羊下區脫縱橫防名王宵獵騎火一川明笳鼓悲鳴遣人驚念腰間箭匣中劍空埃蠧竟何成時易失心徒壯嵗將零渺神京干羽方懷逺靜烽燧且休兵冠蓋使紛馳騖若爲情聞道中原遺老常南望翠葆霓旌使行人到此忠憤气塡膺有淚如傾

【此則稼軒後村龍洲諸家俱用此體旁注照各家作龍洲又一篇首段起句云鎭長淮一都防古楊州升平日朱簾十里春風小紅樓後段云悵望金陵宅丹陽郡山不斷綢繆與此篇又異玆注明不另錄又按此調或於亦羶腥處分爲首段且休兵處分爲次段共成三疊未知孰是譜不知何故將徵塵暗六字殆天數六字洙泗上六字看名王十字匣中劍六字時易失九字冠蓋使九字皆各合爲一句然此猶不大害也復將悄邊聲二句合而爲一則失去聲字一韻笳鼓二句合而爲一則失去鳴字一韻神京至懷逺合而爲一則失去京字一韻一調而使人失葉三韻尙得爲譜乎作圖者尙從之而弗敢變塡詞者亦從之而弗敢易眞所不解矣然圖譜不議攺字甚善念字領句腰間相連勿誤】

夜半樂【一百四十四字三疊】

柳永

凍雲黯淡天气扁舟一葉乘興離江渚渡萬壑千巖越溪深處怒濤漸息樵風乍起更聞商旅相呼片防髙舉泛畫鷁翩翩過南浦望中酒斾閃閃一簇煙村數行霜樹殘日下漁人鳴榔歸去敗荷零落衰楊掩映岸邊兩兩三三浣紗遊女避行客含羞笑相語到此因念繡閣輕拋浪萍難駐嘆後約丁寧竟何據慘離懷空恨嵗晚歸期阻凝淚眼杳杳神京路斷鴻聲逺長天暮【此調三疊首段渡萬壑以下與中段殘日以下同𨿽渡萬壑二句上五下四殘日句應三字豆然語气一貫不拘也中段起亦六字圖於斾字分句誤閃閃而動正言酒斾不可指煙村中段尾笑相語正對首段尾過南浦同仄平仄而各刻俱作相笑語誤甚不特失調而笑相語比相笑語用字遒俊豈淺人所知後段杳杳神京路是叶韻後詞亦用暮字圖以斷字連上而下鴻聲逺長天暮作三字兩句誤】

又一體【一百四十六字】

柳永

艶陽天气煙細風暖芳艸郊燈明閒凝竚漸籹防亭臺參差佳樹舞腰困力垂楊綠映淺桃穠李夭夭嫩紅光數度綺燕流鶯鬭雙語翠蛾南陌簇簇躡影紅陰緩移嬌步粉面韶容花光相妒絳綃袖舉雲鬟風顫半遮檀口含羞背人偸顧競鬭艸金斂笑爭睹對此嘉景頓覺銷凝惹成愁緒念解佩輕盈在何處忍良時辜負少年等閒度空望極回首斜陽暮嘆浪萍風梗如何去【比前多二字其大略相同然恐有訛字而芳艸下數字尢差斂字亦差應是釵字之訛光數應是無數之訛首節應在鬭雙語分段次節應於笑爭睹分段玆姑照原本錄之】

寶鼎現【一百五十五字三疊】

康與之

夕陽西下暮靄紅隘香風羅綺乘麗景華燈爭放濃熖燒空連錦砌覩皓月浸嚴城如畫花影寒籠絳蕋漸掩映芙蕖萬頃迆邐齊開秋水太守無限行歌意擁麾幢光動珠翠傾萬井歌臺舞榭瞻望朱輪軿鼓吹控寶馬耀貔貅千騎銀燭交光數里似亂簇寒星萬防擁入蓬壺影裏宴閣多才環艶粉瑤簪珠履恐防防丹詔催奉宸遊燕侍便趂早占通宵醉緩引笙歌妓任畫角吹老寒梅月滿西樓十二

【首段乘麗景下與次段傾萬井下同此調作者各有參差向疑此篇有誤蓋宴閣多才比他家少二字恐看看句亦有誤但思伯可名擅一時此篇尢爲膾炙當時元夕必歌此曲故竹山女冠子云綠鬟鄰女綺窗猶唱夕陽西下則此篇傳世最盛不應有訛落也及查惜香樂府則字數適與此同宴閣句亦四字恐看看二句亦一五一六始信此詞自有此體只惜香於芙蕖萬頃作巷陌連甍吹老寒梅作恁時恁節平仄稍異耳因考此調結處如漸掩映下十三字三段皆同有作上七下六者有作一五兩四者可以不拘也靄隘二字俱仄各家多同惜香於隘字作平恐誤譜並紅字俱作可仄則萬無此理太守二字注作可平以及通篇俱亂注無謂之甚必不可從也騎字偶合不必葉按石孝友雪梅淸痩一首汲古刻以次段尾句爲三段首句誤而第三段多錯字竟不可讀且止存一百五十一字故不敢錄】

又一體【一百五十八字】

劉辰翁

紅妝春騎踏月呼影千旗穿市望不見璚樓歌舞習習香塵蓮步底簫聲斷約防鸞歸去未怕金吾呵醉甚輦路喧闐且止聽得念奴歌起父老猶記宣和事抱銅仙淸淚如水還轉盼沙河多麗滉漾明光連邸第簾影動散紅光成綺月浸蒲桃十里防往來神仙才子肻把菱花撲碎腸斷竹馬兒童空見說三千樂指等多時春不歸來到春時欲睡又說向燈前擁髻暗滴鮫珠墜便當日親見霓裳天上人間夢裏

【與前詞大槪相同只笫三段六字起等多時二句上七下五與前詞恐防看二句上五下六者異三結與前同騎字止字麗字綺字子字偶合可不葉按程珌錄楊欲舞一首亦一百五十八字𨿽多闕文而字皆相合只未怕句作問元功誰爕理月浸句作恬然如談笑耳等多時二句則依康詞爲稍異也】

又一體【一百五十八字】

張元幹

山莊圖畫錦囊吟詠胸中丘壑年少日如虹豪气吐鳯詞華渾忘卻便袖手向巖前溪畔種滿煙梢霧籜想別墅平泉當時艸木風流如昨痩藤閒倚看鉏藥雙芒鞵雨後常著目送處飛鴻滅沒誰問蓬蒿爭燕雀乍霽月望松雲南渡短艇欹沙夜泊正萬里靑冥千林虛籟從渠矰繳攜防尙有筠丁誰防得人生行樂岸幘綸巾歸去深戶香迷翠幙恐未免上淩煙閣好在秋天鶚念小山叢桂今宵狂客不勝杯勺

【三結俱用一五兩四者岸幘二句俱六字又與前二體不同藤各家俱仄此恐誤】

穆防砂【一百六十九字】

宋

底事蘭心苦便淒然泣下如雨倚金臺獨立搵香無主斷腸封家如妒亂撲簌驪珠愁有許向午夜銅盤傾注便不是紅冰綴頰也濕透仙人煙樹羅綺筵中海棠花下淫淫常怕鳯脂枯比雒陽年少江州司馬多少定誰似照破別離心緒學人生有情酸楚想洞房佳防而今寥落誰能暗收玉筯算只有金釵曽巧補輕拭了粉痕如故愁思減舞腰纖細淸血盡媚臉膚腴又恐嬌羞絳紗籠卻綠牕伴我撿詩書更休教鄰壁偸窺幽蘭啼曉露

【倚金臺至脂枯與後想洞房至詩書同此調以枯腴書爲葉是平仄通用者似字系借韻】

稍徧【二百三字稍一作哨】

蘇軾

爲米折腰因酒棄家口體交相累【折棄二字須仄聲累字起韻各家俱同以後韻腳平仄通葉不拘】歸去來【亦有葉者然可以不必】誰不遣君歸【坡公春詞云洗出碧蘿天不叶韻細考坡春詞一篇與本調多不合處不必從也稼軒此句雲翠藻靑萍裏用上聲葉但不可去】覺從前皆非今是【各家同】露未晞【稼軒方秋崖用上聲葉王初寮不葉】徵夫指予歸路【有葉者然不必稼軒莊周談兩事句乃談字上落一嘗字或曽字耳】門前笑語喧童穉【各家同坡春詞以上三句云一霎晴風迥芳艸榮光浮動捲皺銀塘水與本調不合不必從】嗟舊菊都荒新松暗老【各家同】吾年今已如此【初寮後村同稼軒云之二虫又何知用平葉秋崖同稼又云又說於羊棄意坡又云園林翠紅排比與此稍異】但小牕容膝閉柴扉【各家同秋崖云凡三千五百廿年餘廿字本音濕詞滙刻作二十年餘多一字便𨿽讀而失調矣窗字坡又作燕不如用平】防杖防孤雲暮鴻飛【各家同稼軒末三字云爲得計用仄葉爲得二字不合此𨿽不拘依坡爲妥】云出無心鳥倦知還【各家同稼於鳥倦句又云冰蠶語熱平仄異方亦然或可不拘也】本非有意【各家同稼軒非作我上聲】噫【一字句譜俱連下讀誤各家如稼軒三首兩用噫字一用嘻字後村秋崖亦用噫字初寮用嗟字是知此一字爲起語而坡春詞便乘興攜將佳麗深入芳菲裏不但無此一字其下句亦非一四一七者故云與本調不合也至稼軒池上主人一首本用噫字下云子固非魚而圖譜偏攺作子固非魚噫注爲五字句毋論失韻失調試問子固非魚噫文理如何解得去稼軒於千載下冒此不通之名亦寃矣或曰凡詞調從無一字句者子安得創爲此說余曰十六字令已用一字爲首句況詞爲曲祖北曲之上馬嬌九條龍貨郎兒山坡羊閱金經等一字句甚多噫字正用論語噫斗筲之人句而梁伯鸞五噫歌亦用於詩中詩曲可用一字豈詞獨不可用乎蘇辛劉方等皆用支微齊韻故皆以噫字領句若用他韻卽以此本韻一字葉之但須通得去耳】歸去來兮【或有不葉者不拘】我今忘我兼忘世【初寮同辛劉方俱用平葉】親戚無浪語【辛劉同初寮秋崖浪作平】琴書中有眞味【初寮同方辛用平葉中有二字可分豆亦可相連坡春詞此二句作上四下六與本調不合】步翠麓﨑嶇泛溪窈窕【泛字恐是淸字各家同】涓涓暗谷如流水【各家同稼軒云過而畱泣計應非用平葉】觀艸木欣榮幽人自感【各家同坡春詞及後村於上句少觀字乃誤落也方於上句榮字亦叶韻可以不必】吾生行且休矣【各家同後村云采於山釣於水上三字分豆】念寓形宇內復幾時不自覺皇皇欲何之【此二句卽同前但小窗二句蓋自涓涓至此六句與前段門前至鴻飛同也初寮後村及坡春詞俱與此合辛云防一時魚鳥忘情喜防我已忘機更忘已用仄葉方亦然坡春詞任滿頭紅雨落花飛各刻俱於飛字下增一墜字人遂謂九字句誤也劉云大丈夫不遇之所爲刻亦於遇字下誤多一時字】委吾心去畱難計【各家同辛云似鵾鵬變化囗幾幾是叶韻各刻俱於幾字上落一字譜因注似鵾鵬變化爲五字句而以幾字連下作幾東遊入海亦注爲五字句而下更注爲七字句矣可嘆可嘆】神仙知在何處【各家同坡春詞云君看今古悠悠與本調不合】富貴非吾願【此句各家俱葉舊刻作非吾願願字乃誤也蓋此詞乃櫽括歸去來辭故因成語差刻愚謂必志字或事字之訛人未細考故相傳城誦耳各家俱仄葉獨辛一首於此二句云東遊入海此計直以命爲嬉嬉字平葉但此計二字恐有誤處圖譜因東遊四字連上幾字故以此計字連下作七字句尢無此體例也嬉字恐是戲字之誤】但知臨水登山嘯詠自引壺觴自醉【此十四字一气讀如此詞應作上八下六而臨水登山又應相連方云幾時明潔幾時昏暗畢竟少晴多雨則明是兩四一六坡春詞亦然辛一首亦同而又一首云大方達觀之家未免長見悠然笑耳觀音貫此則句法不同若王劉則一六兩四故知平仄不異分豆可不拘耳辛又一首云古來謬算狂圖五鼎烹死囗爲平地各刻爲字上一字或作柏或作恆此必有誤譜不置辧而又不注斷止於第二體題下注云十五句作七字十六句六字十七八句四字竟如夢囈𨿽智者亦不能明其故也】此生天命更何疑且乘流遇坎還止【各家同】

【此調長而多訛故逐句注釋以便省覽】

戚氏【二百十二字三疊】

柳永

晚秋天一霎微雨灑庭軒檻菊瀟疎井梧零亂惹殘煙淒然望江關飛雲黯淡夕陽間當時宋玉悲感向此臨水與登山逺道迢逓行人淒楚倦聽隴水潺湲正蟬鳴敗葉蛩響衰艸相應聲喧孤館度日如年風露漸變悄悄至更防長天靜絳河淸淺皓月嬋娟思綿綿夜永對景那堪屈指暗想從前未名未祿綺陌紅樓往往經嵗遷延帝裏風光好當年少日暮宴朝懽況有狂朋怪侶遇當歌對酒競畱連別來迅景如梭舊遊似夢煙水程何限念利名憔悴長縈絆追往事空慘愁顏漏箭移稍覺輕寒聽嗚咽畫角數聲殘對閒牕畔停燈向曉抱影無眠

【圖譜於然字不注葉失一韻矣逺道迢逓譜云可平平平平蛩響衰艸譜云可仄平仄仄風露漸變譜云可仄平平仄誤觀後坡詞可知】

又一體【二百十三字】

蘇軾

玉龜山東皇靈嫓統羣仙絳闕岧嶤翠房深迥倚霏煙幽閒志蕭然金城千里鎖嬋娟當時穆滿巡狩翠華曽到海西邊風露明霽鯨波極目勢浮輿蓋方圓正迢迢麗日圃淸寂瓊艸芊綿爭解繡勒香韉鸞輅駐蹕八馬戲芝田瑤池近畫樓隠隠翠鳥翩翩肆華筵囗間作管鳴弦宛若帝所釣天稚頭皓齒綠發方瞳圓極恬淡髙妍盡倒瓊壺酒獻金鼎藥固大椿年縹緲飛瓊妙舞命雙成奏曲醉畱連云璈韻響瀉寒泉浩歌暢飲斜月低河漢漸綺霞天際紅深淺動歸思廻盼塵寰爛熳遊玉輦東還杏花風數里響鳴鞭望長安路依稀柳色翠防春妍

【刻本漸字下誤重一字盼字誤兮字今攺正云璈句七字叶韻與前調別來句六字不葉異其餘俱同人每謂坡公詞不協律試觀如此長篇字字不苟何常不協乎故備錄之且李方叔云此是因妓歌此調詞不佳公適讀山海經乃令妓復歌隨字塡去歌完詞就然則坡仙豈非天人而柰何輕以失律譏之歟囗間作管鳴弦作管二字必誤此句對前詞夜永句應攺間作囗管鳴弦爲是】

鶯啼序【二百四十字四疊】

吳文英

殘寒正欺病酒掩沈香繡戶燕來晚飛入西城似說春事遲暮畫船載淸明過卻晴煙冉冉吳宮樹念羇情遊蕩隨風化爲輕絮十載西湖傍柳系馬趂嬌塵輭霧遡紅漸招入仙溪錦兒偸寄幽素倚銀屏春寬夢窄斷紅濕歌紈金縷暝堤空輕把斜陽總還鷗鷺幽蘭旋老杜若還生水鄕尙寄旅別後訪六橋無信事往花萎瘞玉埋香幾番風雨長波妒盼遙山羞黛漁燈分影春江宿記當時短檝桃根渡靑樓彷佛臨分敗璧題詩淚墨慘淡塵土危亭望極艸色天涯嘆髩侵半薴暗防檢離痕歡唾尙染鮫綃嚲鳯迷歸破鸞慵舞殷勤待寫書中長恨藍霞遼海沈過雁謾相思彈入哀箏柱傷心千里江南怨曲重招斷魂在否

【詞調最長者惟此序而最難訂者亦惟此序蓋因作者甚少惟夢窗數闋與詞林萬選所收黃在軒一首耳其中句法字法多有不一今細細校定大約從其合者可也起句六字合矣次句五字句法上一下四吳之引鴛鴦戲水凝春空燦綺凝去聲黃之臥長龍一帶合也次七次六亦合但說字吳他作用紗字碧字說碧入作平而黃用市字仄然照後段兒字應作平聲耳次七字人多因橫塘棹穿艶錦一曲云潤玉瘦冰輕倦浴疑是七言詩一句於冰字讀斷作上四下三句法而黃作芳艸岸灣環半玉似亦可兩借不知此作畫船載又別作防翼曵扶搖宛轉則顯然上三下四是本無不合而人誤讀也次七字俱合次念羇情至輕絮十一字可作上五下六讀亦可作一三兩四讀觀吳他作聽銀水聲細梧桐漸攪涼思吳作防碧天連水翻成箭樣風快則當爲上五下六而觀第二段之結及吳他作怕因循羅扇恩疎又生秋意黃作黛眉修依約霧鬟在秋波外則是一三兩四者夢窗天吳駕雲閬海一篇首段云近玉虛髙處天風笑語飛墜次段云步新梯藐視年華頓非塵世或者因謂前必上五下六次必一三兩四乃是定格余曰非也總之此十一字意義相貫但平仄聲響不誤便是難訂難從處不在此也第二段起句四字次句四字次句五字乃一定之體蓋起二句爲換頭而五字句仍與前段合也人因橫塘曲內次句用冉冉迅羽乃上上去上四仄字故讀作窗隙流光冉冉一句迅羽愬空梁燕子一句不知四仄乃此調定格此詞傍柳系馬四字亦然不可截傍柳連上作西湖傍柳亦不可截系馬連下作系馬趂嬌塵也況吳他作淸濁緇塵快展曠眼傍危欄醉倚黃作白露橫江一葦萬頃問靈槎何在快展句一葦句皆四仄尢爲明證考此則不惟句法該兩四一五而四仄字萬無夾一平聲如時人所作薄鉛不禦之理矣所用趂字傍字問字領起五字句正與首段掩沈香句法同次七次六與前合但遡紅漸黃作平仄仄幽字吳他作金字平聲不字亦作平聲黃作沆字去聲然照前段遲字應作平耳遡紅漸七字本上三下四黃作空翠濕衣不勝寒人多讀空翠濕衣此誤認也但觀前段燕來晚句上三下四原無不合次七字上三下四四詞皆合但夢字黃作襯吳他作雨俱仄聲且前段此句吳用過倦宛三字黃用半字則此字宜仄乃詞統詞滙於吳橫塘曲刻云記瑯玕新詩陳迹搯香痕纖蔥玉指陳字乃是平聲可疑及查吳本稿則記瑯玕新詩細搯早陳迹香痕纖指是細字本是仄聲而各書誤刻耳因一字之差遂致參差不合甚矣書之不可不細校也次又七字句此句最爲可疑論前段晴煙冉冉句則上四下三該如七言詩一句四詞皆合而此句獨黃作瓊田湧出神仙界與前段合若此首斷紅濕歌紈金縷與他作早陳迹香痕纖指又燕泥動紅香流水則用上三下四矣此則依吳依黃可以不拘也次十一字與前合不必再論只斜字吳他作恩字年字平聲與前段合而黃作霧字去聲此則當依吳爲是還字與前爲字皆平聲而吳他作二首與黃作皆前結用仄次結用平想皆可不拘其難訂難從處猶不在此也第三段起處兩四一五四詞皆同只水鄕句句法稍異若作尙水鄕寄旅則與前段合觀他作嘆幾縈夢寐可見黃作飛蓋蹴鰲背亦不合不必從也乃詞統詞滙於橫塘曲第三段誤刻云西湖舊日畫舸頻移不定嘆幾縈夢寐霞佩冷飛雨乍濕鮫綃暗盛紅淚比前段於頻移下多不定二字於霞佩冷下少五字讀之再三不解及查本稿則頻移下原無不定二字而霞佩冷下乃疊瀾不定麝靄飛雨乍濕鮫綃暗盛紅淚與前段原合其他作翁笑起離席而語敢詫京兆以後爲功落成奇事字字相同柰爲後人訛亂耳黃作萬選刻云燈火暮相輪倒景隃睇別浦片片歸帆共十五字以燈火暮三字抵別後訪則其下少四字且失一叶韻句其誤不必言矣事往花萎萎字平聲亦可作仄讀麝靄飛雨敢托京兆等皆仄仄平仄至後之尙染鮫綃則各篇俱用仄仄平平想不拘然用平爲有調也次兩四字相對下以七字句承之四詞皆合只黃作於漁燈句汲古刻云有人剪取江水此乃江字上落一字或吳字或淞字耳次八字上三下五四詞皆合次四字次六字又次六字皆合只臨分之分字吳他作用頭字街字而黃用見字去聲不必從也第四段兩四一五與前合四詞皆同只嘆髩侵句橫塘曲云也感紅怨翠翠字仄聲與此相合而黃作寄語休見猜吳他作正午長漏遲猜遲二字想可以平葉仄但寄語二字亦如飛蓋二字句法不如上一下四也暗防檢以下至慵舞與前段合黃作於首三字句止有洗卻二字乃脫去一字吳他作詞滙於省慣二字上乃脫一念字也次殷勤至過雁十五字與前段俱合四詞亦皆同過字宜仄聲讀吳他作浪字褉字黃作我字俱仄聲不可平也次謾相思下二十二字四詞俱合但汲古刻吳他作禦鑪香分染朝衣袂脫染字耳據此結該六字與兩四字或因謂前結亦應以六字領句靑樓彷佛臨分可以讀斷不知黃與吳他作不可讀斷詞於結處另異乃是常格第四段尾只還他一六兩四可耳總之作詞須從其多者須從其全者尢須從其前後相同者便無差謬故以愚見論次如右不知時流肯謂余之狂言爲然否也又汲古載夢窗稿附絕筆一首卽天吳一曲而殘闕幾半毛氏未訂並載於帙耳按楊升庵先生於詞道原不甚精究但喜用新穎之字故人多愛而仿之不知天下未有眉目不全之女人而以脂粉爲絕色者如此調六字起句用平平去平去上是定格也升庵作碧雞唱曉四字次句五字用去平平去上定格也升庵作霞散綺重關憕畫全不相涉時流不以古人爲法而偏學升庵未審何意且於碧雞唱曉之仄平仄仄又變而爲仄仄平平則尢不解矣至畫船載二句升庵亦未錯也學之者乃誤作兩句七言相對如滿江紅中語豈不大誤隨風二字升庵作聨翩亦未錯也學之者乃誤作兩去聲豈不大誤傍柳系馬升庵作雨信頃刻亦未錯也學之者乃誤於柳字用平豈不大誤春寬夢窄升庵作洛神襯襪亦未錯也學之者乃誤作平仄平平杜若還生升庵作文石錦沙只錦字用上聲猶可借也學之者用仄仄仄平平仄六字豈不大誤事往花萎下該有瘞玉二句升庵只有五字叶韻一句桃根渡下反多一七字叶韻句靑樓下只有一五一六兩句共少五字誤矣學之者於別後訪作五字其下四句四字不叶韻卽用七字叶韻句接之而七字又作仄仄平平仄平仄豈不大誤暗防檢句升庵只作六字寫字誤平藍海句誤上三下四學之者於嘆髩侵半薴用仄仄平平仄其第二段亦然俱作五言詩句法豈不大誤春秋責備賢者故余後學鄙人不禁娓娓髙明定能諒之然則旣欲作詞何不一斟酌於古人而必擇一失調者爲式且更於其失調之外更多失調耶至圖譜之亂分字句亂注平仄不可枚舉又不足論乃收升庵明人之詞二百三十五字者爲式已爲可怪又續收一夢窗詞杜撰一名命之曰添字鶯啼序則又安得怪人之吹毛索瘢也哉】

【琰靑曰余初讀此調卽疑有誤然數詞並列未能確辧其是非及閱紅友稿見其逐句逐字論定胸次疑團不覺冰釋因嘆不具此眼光心血豈能使五百餘載之傳訛一日剖去蔓藤瑩爲明鏡乎前此哨徧一篇訂釋已嘆希有至此尢不能不爲心悅誠服矣天下有不心悅誠服者非庸妄之夫卽僞爲支飾者矣將付梓時紅友必欲於此注另加刪定蓋謂談及時流恐以賈怨也余曰風雅一道於今淪亡有志於此者正願有同志之人疑義相晰有疵謬處正望有人爲我糾正若防短飾非反咎人之鍼砭豈名流賢者之心哉況欲訂正此調不得不援古證今臚列而加考論詎可慮及賈怨而不詳明剖白猶仍作葫蘆提語耶故亟索原稿授梓而蒼崖雪舫守齋藥庵韓若諸同人亦以餘言爲韙云】

詞律卷二十

