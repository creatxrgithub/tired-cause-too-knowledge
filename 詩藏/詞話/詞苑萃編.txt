詞苑萃編淸馮金伯輯

自古詞章之炳著﹐不必一出於己也。尼山刪詩﹐昭明選文﹐夫人知之矣。墨香馮君手一編示西樓﹐則詞苑之萃編也。曰「是非余之詞﹐而無不可謂余之詞也。斐然成章﹐信諸古人﹐卽信諸今人可也。萃集君言﹐信諸子大夫﹐卽信之餘也。」於是西樓寓客忻然而笑曰「夫子良是。譬諸上林﹐樓臺之麗也﹐百卉之鮮也﹐魚鳥之樂也﹐天下之大觀﹐孰有加於上林哉。然而洞庭之樂﹐鈞天之春天﹐霓裳之舞﹐亦不可指屈矣。今夫子不倦於編摩﹐是欲使人間聞天上之曲也。是欲使閭裏知上林之華也。將見喜者笑﹐思者慕﹐恍見夫子手是編於聖人之居﹐而縱目於文選之樓也。夫寓客與馮君交三世矣﹐覽泖峯之湖山﹐采勾曲之丹砂﹐訪王謝之舊宅﹐觴焉詠焉﹐歷有年矣。乃謂馮君﹐如懷玆編而祕焉﹐是不欲今人及古人也﹐是不信夫僕且不能信諸己也。奚可哉。夫興觀君怨﹐匪獨詩也。詩餘爲詞﹐凡幽人遷客﹐春女秋士﹐撫今思古﹐唱予和汝﹐其致一焉。是必出斯編以示天下後世﹐則詞不必一出於己﹐而詞苑之萃﹐其信今而傳後無疑也。」於是馮君作而言曰「敬聞命矣。」嘉慶十有一年﹐歲在丙寅淸和﹐香巖愚弟許兆桂拜序。吳江徐虹亭太史﹐著有詞苑叢談一書﹐尢西堂序之﹐謂其撮前人之標﹐而搜新剔異﹐更有聞所未聞者﹐洵倚聲之董狐矣。朱竹嘗語太史﹐捃摭書目﹐必須備注其下﹐方不似世儒剿取前人之語﹐以爲己出者。太史亦深韙其言﹐惜已付梓﹐無從一一追補。予向讀玆書﹐更惜其序次錯綜﹐屢欲重加排篡﹐匆匆未果。甲子入秋後﹐枯坐於小舟﹐蕭然無事﹐思了此願。第家中書籍﹐未能捆載而來﹐此間又無書可借。惟先將原書細爲整理﹐復就案頭所有﹐再爲補綴。因陋就簡﹐仍復不免﹐然比原書刪者十之一﹐增者已十之三四矣。原書分體制﹑音韻﹑品藻﹑紀事﹑辧證﹐諧謔﹑外編七部﹐予於體制下增旨趣一部﹐一以溯其淵源﹐一以窮其閫奧也。於品藻外增指摘一部﹐一以見欣賞之情﹐一以寓別裁之意也。至音韻則移於紀事後。外編原載神仙鬼怪之事﹐但大半已散見於紀事門中﹐玆惟就各部難於附麗及可附麗而偶爾失載者﹐攺爲余編二卷。手自繕寫﹐逾年而脫稿。訂正原書﹐並無創獲。然引書必注﹐隸事有序﹐釐然秩然﹐俾觀者快然有當於心﹐亦庶幾爲徐氏功臣云爾。嘉慶十年﹐歲次乙丑中秋後一日﹐海曲馮金伯識。●卷一體制◎體制○依永和聲舜典曰「詩言志﹐歌永言﹐聲依永﹐律和聲。」詩序曰「在心爲志﹐發方言爲詩﹐情動於中而形於言﹐言之不足﹐故嗟嘆之﹐嗟嘆之不足﹐故詠歌之﹐詠歌之不足﹐故不知手之舞之足之蹈之。」樂記曰「詩﹐言其志也。歌﹐詠其聲也。舞﹐動其容也。王者本於心﹐而樂器從之。」故有心則有詩﹐有聲則有律﹐先定其音節然後制詞﹐亦依永和聲之意也。﹝碧雞漫志﹞○三百篇爲詞祖屈子離騷亦名辭﹐漢武秋風亦名辭﹐詞者﹐詩之餘也。然則詞果有合於詩乎。曰「按其詞而知之也。」殷雷之詩曰「殷其雷﹐在南山之陽。」此三五言調也。魚麗之詩曰「魚麗於﹐嘗鯊。」此二四言調也。還之詩曰「遭我乎犭之間兮﹐並驅從兩肩兮。」此六七言調也。江泛之詩曰「不我以﹐不我以。」此疊句調也。東山之詩曰「我來自東﹐零雨其。鸛鳴於垤﹐婦嘆於室。」此換韻調也。行露之詩曰「厭行露。」其二章曰「誰謂雀無角。」此換頭調也。凡此煩促相宣﹐短長互用﹐以啟後人協律之原﹐豈非三百篇實祖禰哉。﹝藥園閒話﹞○詞與古詩同義詞有與古詩同義者﹐「瀟瀟雨歇」﹐易水之歌也。「同是天涯」﹐麥蘄之詩也。「又是羊車過也」﹐團扇之辭也。「夜夜嶽陽樓中」﹐日出當心之志也。「已失了春風一半」﹐鯢居之諷也。「瓊樓玉宇」﹐天問之遺也。詞有與古詩同妙者﹐如「問甚時﹐同賦三十六陂秋色」﹐卽灞岸之興也。「關河冷落﹐殘照當樓」﹐卽敕勒之歌也。「危樓雲雨上﹐其下水扶天」﹐卽明月積雪之句也。「燕子樓空﹐佳人何在﹐空鎖樓中燕」﹐卽平生少年之篇也。﹝詞繹﹞○詩餘直接樂府古詩者﹐風之遺﹐樂府者﹐雅之遺。蘇李變而爲黃初﹐建安變而爲選體﹐流至齊梁及唐之近體而古詩亡。樂府變爲吳趨越艷﹐雜以捉搦﹑企諭﹑子夜﹑讀曲之屬﹐以下逮於詞焉﹐而樂府亦衰。然子夜﹑懊儂﹐善言情者也。唐人小令尙得其意﹐則詩餘之作﹐不謂之直接樂府不可。﹝徐巨源﹞○詞在六代已濫觴詞起於唐人﹐而六代已濫觴矣。梁武帝有江南弄﹐陳後主有玉樹後庭花﹐隋斷帝有夜飲朝眠曲﹐豈獨五代之主﹐蜀之王衍﹑孟昶﹐南唐之李﹑李煜﹐吳越之錢ㄈ﹐以工小詞爲能文哉。﹝曲洧舊聞﹞○塡詞必溯六朝塡詞必溯六朝者﹐亦昔人探河窮源之意。如梁武帝江南弄云「眾花雜色滿上林。舒芳耀采垂輕陰。連手躞蹀舞春心。舞春心。臨歲腴。中人望﹐獨踟躕。」梁僧法云三洲歌一解云「三洲。斷江口。水從窈窕河旁流。啼將別共來﹐長相思。」三解曰「三洲。斷江口。水從窈窕河旁流。歡將樂共來﹐長相思。」梁臣徐勉迎客曲云「絲管列﹐舞曲陳。含羞未春天待佳賓。羅絲管﹐陳舞席。斂袖嘿唇迎上客。」送客曲云「袖繽紛﹐聲委咽。歌曲未終髙駕別。爵無算﹐景已流。空紆長袖客不畱。」隋煬帝夜飲朝眠曲云「憶睡時﹐待來剛不來。卸妝仍索伴﹐解佩更相催。博山思結夢﹐沈水未成灰。憶起時﹐投簽初報曉。被惹香黛殘﹐枕隱金釵裊。笑動上林中﹐除卻司晨鳥。」王睿迎神歌云「艸頭花柳葉君。蒲葵樹下舞蠻云。引領望江遙滴淚﹐白風起水生紋。」送神歌云「棖棖山響答琵琶。酒濕靑沙肉飼鴉。樹葉無聲神去後﹐紙錢飛出木棉花。」此六代風華磨麗之語﹐後來詞家之所本也。﹝楊升庵﹞○六憶詩開煬帝之先沈約有六憶詩。其三云「憶眠時﹐人眠獨未眠。解羅不待勸﹐就枕更須牽。復恐旁人見﹐嬌羞在燭前。」已開煬帝之先矣。﹝詞苑﹞○蘭陵王蘭陵王﹐齊文襄之子長恭封蘭陵王﹐與周師戰﹐嘗著假面對敵﹐擊周師金墉城下﹐勇冠三軍。武士共歌謠之﹐曰蘭陵王入陣曲。今越調蘭陵王﹐凡三段二十四拍﹐或曰遺聲也。﹝隋唐嘉話﹞○皇甫松竹枝所祖玉臺新詠載烏夜啼。徐陵云「繡帳羅幃鐙影獨。一夜千年猶不足。惟憎無賴汝南雞。天河未落已爭啼。」王建云「章華宮人夜上樓。君王望月西山頭。夜深宮殿門不鎖﹐白露滿山山葉墮。」一首轉韻﹐平仄各葉﹐此商調曲也。皇甫松竹枝祖之。﹝楊升庵﹞○昔昔鹽梁樂府有夜夜曲﹐或名昔昔鹽﹐昔卽夜也﹐鹽卽曲之別名。張祜詩﹕「村俗猶吹阿濫堆。」賀鑄詞﹕「塞管孤吹新阿濫。」又﹐戴式之有烏鹽角行。元人月泉吟社詩﹕「山歌聒耳烏鹽角﹐村酒柔情玉練捶。」阿濫堆﹑烏鹽角﹐皆曲名也。李郢詩﹕「謝公畱賞山公醉﹐知入笙歌阿那朋。」劉禹錫竹枝詞﹕「今朝北客思歸去﹐回入紇那披綠羅。」阿那﹑紇那﹑阿濫﹐亦當時曲名。李詩方言變梵唄爲艷歌﹐劉詞言變南調爲北曲也。﹝同上﹞○安公子安公子﹐通典及樂府雜錄稱煬帝將幸江都﹐樂工王令言者妙達音律﹐其子彈胡琵琶﹐作安公子曲。令言驚問那得此﹐對曰「宮中新翻。」令言流涕曰「愼毋從行﹐宮﹐君也﹐宮聲往而不返﹐大駕不復回矣。」據理道要訣﹐唐時安公子在太簇角﹐今已不傳。其見於世者﹐中呂調有近﹐般涉調有令﹐然尾聲聲皆無所歸宿﹐亦異矣。﹝碧雞漫志﹞○隋有柳枝楊柳枝﹐鑑戒錄云「柳枝歌﹐亡隋之曲也。前輩詩云﹕『萬里長江一旦開。岸邊楊柳幾千栽。錦帆未落干戈起﹐惆悵龍舟更不回。』又云﹕『梁苑隋堤事已空。萬條猶舞舊春風。』皆指汴渠事。而張祜折楊柳枝兩絕句﹐其一云﹕『莫折宮中楊柳枝。當時曾向笛中吹。傷心日暮煙霞起﹐無限春愁生翠眉。』則知隋有此曲﹐傳至開元。」﹝同上﹞○侯夫人一點春侯夫人有一點春詞云「砌雪消無日﹐捲簾時自顰。庭梅對我有憐意﹐先露枝頭一點春。」此隋宮看梅曲也。﹝詞律﹞○林檎唐永徽中﹐王方言於河灘拾得小樹載之﹐及長﹐乃林檎也。進於髙宗﹐以爲朱柰﹐又名五色林檎﹐教坊以爲曲名。﹝洽聞記﹞○瑤臺第一層武才人色冠後庭﹐裕陵得之﹐會教坊獻新聲﹐因爲制詞﹐號瑤臺第一層。﹝後山詩話﹞○桃花行景云初﹐設宴於桃花園﹐君臣畢集﹐學士李嶠等各獻桃花詩﹐令宮女歌之。辭旣淸婉﹐歌復妙絕﹐獻詩者舞蹈稱萬歲。敕太常簡二十入篇樂府﹐號曰桃花行。﹝武平一文館記﹞○好時光明皇諳音律﹐善度曲。嘗臨軒縱擊﹐制一曲曰春光好。方奏時﹐桃李俱發。又制一曲曰秋風髙﹐奏之﹐風雨颯然。帝曰「此事不喚我作天公可乎。」詞俱失傳。惟好時光一闋云「寶髻偏宜宮樣﹐蓮臉嫩﹐體猶香。眉黛不須張敞畫﹐天教入鬢長。莫倚傾城貌﹐嫁取个﹑有情郎。彼此當年少﹐莫負好時光。」﹝開元軼事﹞○阿濫堆驪山多飛鳥﹐名阿濫堆。明皇禦玉笛﹐采其聲﹐翻爲曲子。當時左右皆傳唱之﹐一作濫堆。﹝中朝故事﹞○紫雲回明皇嘗坐朝﹐以手指上下按其腹。朝退﹐髙力士進曰「陛下向來數以手指按腹﹐豈非聖體小有不安耶。」明皇曰「非也﹐吾昨夜夢遊月宮﹐諸仙娛以上淸之樂﹐寥亮淸越﹐非人間所聞。酣醉久之﹐合奏諸樂﹐以送吾歸。其曲淒楚動人﹐杳杳在耳。吾回﹐以玉笛尋之﹐盡得之矣。坐朝之際﹐慮忽遺忘﹐故懷玉笛於衣中﹐時以手指上下尋按﹐非有不安。」力士再拜賀曰「非常之事也﹐願陛下爲臣一春天之。」其聲寥寥然不可名言。力士又再拜﹐且請其名。明皇笑曰「此曲名紫雲回。」遂載於樂章。﹝鄭傳信錄﹞○大開元中﹐大於勤政樓﹐觀者喧聚﹐莫辧魚龍百戲之音。髙力士請命宮人許永新出歌﹐可以止喧。永新出奏曼聲﹐廣場寂然若無一人﹐大之曲始此矣。﹝太平樂府﹞○一斛珠江采九歲誦二南詩﹐開元中﹐選侍明皇見寵﹐所居悉植梅花﹐故號梅妃。爲太眞逼遷上陽﹐明皇於花萼樓念之。會夷使珠﹐命封一斛賜妃。妃謝以詩云﹔「柳葉雙眉久不描。殘妝和淚污紅綃。長門盡日無梳洗﹐何必珍珠慰寂寥。」明皇以新聲度曲﹐曰一斛珠。﹝梅妃傳﹞○荔枝香太眞好食荔枝﹐每歲忠州置急遞上進﹐五日至都。天寶四年夏﹐荔枝滋盛﹐開籠時香滿一室﹐供奉李龜年撰荔枝香一曲進之﹐宣賜甚厚。﹝脞說﹞○解語花與念奴嬌荔枝香出唐書﹐貴妃生日命小部奏新曲﹐未有名﹐適進荔枝﹐卽以名曲。解語花出天寶遺事。念奴嬌﹐明皇宮人念奴也。﹝詞品﹞○李龜年兄弟三人開元中﹐樂工李龜年兄弟三人皆有盛名。彭年善舞﹐鶴年﹑龜年善歌。制渭州﹑六麼﹐亦奏霓裳羽衣﹐特承顧遇。﹝明皇雜錄﹞○菩薩蠻開元時﹐南詔入貢﹐危髻金冠﹐瓔珞被體﹐號菩薩蠻﹐因以制曲。﹝胡應麟筆叢﹞裴按﹕唐大中初﹐女蠻國雙龍犀﹑明霞錦﹐其人危髻金冠﹐瓔珞被體﹐當時號爲菩薩蠻侯者﹐作女王曲﹐文人往往譜爲詞。大中系宣宗年號﹐則又在開元後矣。﹝案﹕裴指裴暢芝﹐此本爲裴暢芝參訂﹐下同。﹞○楊太眞阿那曲楊太眞亦有一詞贈善舞張云容者﹐詞云「羅袖動香香不已。紅渠裊裊秋煙裏。輕雲嶺上乍搖風﹐嫩柳池邊初拂水。」此阿那曲也。﹝詞統﹞○雨霖鈴曲帝幸蜀﹐初入斜谷﹐霖雨彌日﹐棧道中聞鈴聲﹐帝方悼念貴妃﹐采其聲爲雨霖鈴曲以寄恨。時梨園弟子惟張野狐一人﹐善篳篥﹐因吹之﹐遂傳於世。﹝楊妃外傳﹞○雙調雨霖鈴慢元微之琵琶歌云「淚垂捍拔朱弦濕。冰泉嗚咽流鶯澀。因玆彈作雨淋鈴﹐風雨蕭條鬼神泣。」今雙調雨淋鈴慢﹐頗極哀怨﹐眞本曲遺聲。﹝碧雞漫志﹞○憶秦娥憶秦娥﹐商調曲也。鳳樓春卽其遺意。李白之簫聲咽用仄韻﹐孫夫人之花深深用平韻﹐張宗瑞復立新名曰碧雲深。﹝唐詞紀﹞○唐絕句定爲歌曲唐詩古意猶未失﹐竹枝﹑浪淘沙﹑拋球樂﹑楊柳枝﹐乃詩中絕句﹐而定爲歌曲。故李白淸平調皆絕句。元白諸詩多爲知音者協律。白居易守杭﹐元稹贈詩云「休遣玲瓏唱我詩。我詩多是別君辭。」自注云「樂人髙玲瓏能歌餘數十詩。」又白居易自有詩云「席上爭飛使君酒﹐歌中君唱舍人詩。」又元稹見人歌韓合人新律詩﹐戲贈云「輕新便妓唱﹐凝妙入僧禪。」沈亞之云「故人李賀﹐善撰南北朝樂府﹐多怨郁淒艷之句﹐誠能蓋古排今﹐使爲詞者莫能偶矣。」唐詩稱李賀樂章數十篇﹐諸工皆合之管弦。又稱李益詩每一篇成﹐樂工慕名者爭以賂取之﹐被諸聲歌﹐供奉天子。舊史亦稱武元衡工五言詩﹐好事者傳之﹐往往見於樂部。開元中﹐王昌齡﹑髙適﹑王之渙旗亭畫壁﹐伶官招妓聚宴﹐以此知唐之伶妓以當時名士詩詞入歌曲﹐皆常事也。﹝碧雞漫志﹞○詞非詩餘當開元盛日﹐王之渙﹑髙適﹑王昌齡詞句流播旗亭﹐而李白菩薩蠻等詞﹐亦被之歌曲。逮及花間﹑蘭畹﹑香奩﹑金荃﹐作者日盛﹐古詩之於樂府﹐律詩之於詞﹐分鑣並轡﹐非有後先。有謂詩降而詞﹐以詞爲詩之餘者﹐殆非通論。﹝湯玉茗花間集序﹞○陽關曲陽關曲﹐卽王維送元二使安西七言絕句﹐後用爲送行之歌。觀劉禹錫之「更與殷勤唱渭城」﹐白居易之「聽唱陽關第四聲」﹐唐人多已用之。陽關三疊﹐按歌法也。﹝古今詞話﹞○六州歌頭岑參六州歌頭云「西去輪臺萬里餘。也知音信日應疏。隴山鸚鵡能言語﹐爲報家人數寄書。」注云「六州﹕伊﹑渭﹑梁﹑氐﹑甘﹑涼也。」王維伊州歌云「秋風明月獨離居。蕩子從軍十載余。徵人去日殷勤囑﹐歸雁來時好寄書。」張仲素渭州詞云「亭亭孤月照行舟。寂寂長江萬里流。鄕國不知何處是﹐雲山漫漫使人愁。」王之渙梁州歌云「黃河遠上白雲間。一片孤城萬仞山。羌笛何須怨楊柳﹐春風不度玉門關。」張祜氐州第一云「十指纖纖玉筍紅。雁行輕度翠弦中。分明自說長城苦﹐水闊云寒一夜風。」符載甘州歌云「月裏嫦娥不畫眉。只將雲霧作羅衣。不知夢逐靑鸞去﹐猶把花枝蓋面歸。」無名氏州歌云「一去遼陽系夢魂。忽傳徵騎到中門。紗窗不肯施紅粉﹐圖遣蕭郎問淚痕。」此皆商調曲也。樂府所收六州歌頭﹐則一百四十三字﹐長短句之三疊者。﹝樂府紀聞﹞○宋人大祀大血卩用六州歌頭六州歌頭﹐本鼓吹曲也﹐音調悲壯。又以古興亡事實之間之﹐使人慷慨﹐良不與艷詞同科﹐誠可喜也。六州得名﹐蓋唐人西邊之州﹐伊州﹐梁州﹑石州﹑甘州﹑渭州﹑氐州也。宋人大祀大血卩則用應天長云。﹝詞苑﹞○漁歌子唐人張志和自稱煙波釣徒﹐常作漁歌子一詞﹐極能道漁家之事。詞云﹔「西塞山前白鷺飛。桃花流水鱖魚肥。靑篛笠﹑綠蓑衣。斜風細雨不得歸。」今樂章一名漁父﹐卽此調也。﹝古今詞話﹞○孟浩然春詞王士源襄陽集序云﹕孟浩然骨貌淸淑﹐風神散朗﹐文不按古﹐師心獨妙。其春詞有云「靑樓曉日珠簾映﹐紅粉春妝寶鏡催。已厭交歡憐枕席﹐相將遊戲繞池臺。坐時衣帶縈纖艸﹐行卽裙裾掃落梅。更道明朝不當作﹐私邀共斗管弦來。」論者以爲有詩詞之別。﹝唐詩解﹞○元結Ы乃曲元結於大歷中爲道州刺史﹐以軍事詣都﹐還洛日﹐春水漲溢﹐不得前﹐作Ы乃曲數首﹐使舟子歌之﹐以取適於道路云。﹝古今詞話﹞○韋應物三臺韋應物三臺詞云「冰泮寒塘水綠﹐雨餘百艸皆生。朝來衡門無事﹐晚下髙齋有情。」平仄不拘﹐所賦不論何事。詠宮闈者曰宮中三臺﹐亦名翠華引﹐亦名開元樂。詠江南者卽曰江南三臺。其長調則爲宋人所撰﹐而襲取其名。﹝詞律﹞○樂工制三臺以悅蔡邕樂部中有促拍催酒﹐謂之三臺。唐士云﹕蔡邕自禦史累遷尙書﹐不數日間﹐歷徧三臺。樂工以邕洞曉音律﹐故制詞以悅之。又始作樂﹐必曰絲抹將來﹐蓋絲竹在上﹐鐘鼓在下﹐絲以起之﹐樂乃作。亦唐以來如是。﹝珊瑚鉤詩話﹞○元稹櫻桃花元稹歌曰「櫻桃花﹐一枝兩枝千萬朵。花磚曾立采花人﹐破羅裙紅似火。」此亦長短句﹐比章臺柳少疊三字。﹝古今詞話﹞○劉白楊柳枝白傳作楊柳枝﹐予考樂天曉年與劉夢得唱和此詞曲。白雲﹔「古歌舊曲君休聽﹐聽取新翻楊柳枝。」又楊柳枝二十韻云「樂童翻怨調﹐才子與妍詞。」注云「洛下新聲也。」劉夢得亦云「請君莫有朝曲﹐聽唱新翻楊柳枝。」蓋後來始變新聲﹐而所謂樂天作楊柳枝者﹐其別創詞也。今黃鐘商有楊柳枝曲﹐仍是七方言四句﹐詩與劉白及五代諸子所制並同。但每句下各增三字一句﹐此乃唐詩和聲﹐如竹枝漁父﹐今皆有和聲也。舊詞多側字起頭﹐平字起頭者十之一二﹐今詞盡皆側字起頭﹐第三句亦復側字起﹐聲度差穩耳。﹝樂府雜錄﹞○白居易霓裳羽衣歌白樂天和元微之霓裳羽衣歌曰「磬簫箏笛遞相橫﹐擊ㄓ吹彈聲迆邐。」注云「凡曲之初﹐眾音不齊﹐金石絲竹﹐次第發聲﹐霓裳序之初亦復如此。」又曰﹔「散序六奏未動衣。陽臺宿云慵不飛。中序劈砉初入拍。秋竹吹裂春冰拆。」注云「散序六徧無拍﹐故不舞。中序始有拍﹐乃舞。」又曰「繁音急節十二徧﹐跳珠撼玉何釒從錚。翔鸞舞罷卻收翅﹐唳鶴曲終長引聲。」注云「霓裳十二徧而曲終﹐凡曲將終﹐皆聲拍促速﹐惟霓裳之末﹐長引一聲。通計霓裳曲凡十二疊﹐前六疊無拍﹐至第七疊謂之疊徧﹐自此始有拍而舞矣。沈存中筆談指霓裳爲遺調法曲﹐未嘗見舊譜﹐豈亦得於樂天之詩乎。」﹝碧雞漫志﹞○柳枝爲邊詞別調柳枝﹐樂府作折楊柳﹐爲漢饒歌橫吹曲。「上馬不捉鞭﹐反拗楊柳枝。蹀坐吹長笛﹐怨煞行客兒。」蓋邊詞別調也。舊詞如劉禹錫云「淸江一曲柳千條。二十年前舊板橋。曾與美人橋上別﹐更無消息到今朝。」一曰壽杯詞。如「千門萬戶喧歌吹﹐富貴人間只此聲。年年織作升平字﹐髙映南山獻壽觴。」語意自別。﹝古今詞譜﹞○劉禹錫瀟湘神劉禹錫別有瀟湘神詞云「斑竹枝。斑竹枝。淚痕點點寄相思。楚客欲聽瑤瑟怨﹐瀟湘深夜月明時。」亦竹枝之流也。﹝艸堂箋﹞○張祜孟才人嘆張祜作孟才人嘆云「偶因歌態詠嬌。傳唱宮中十二春。卻爲一聲何滿子﹐下泉須弔孟才人。」其序稱武宗疾篤﹐孟才人以歌笙獲寵者﹐密侍左右。上目之曰「吾當不諱﹐爾何爲哉。」指笙囊泣曰「請以此就縊。」上憫然。復曰「妾嘗藝歌﹐願對上歌一曲以泄憤。」許之﹐乃歌一聲何滿子﹐气亟立殞。上令醫候之﹐曰「肌尙溫﹐而腸已斷。」上崩﹐將徙柩﹐舉之愈重。議者曰「非俟才人乎。」命其櫬至﹐乃舉。僞蜀孫光憲何滿子一章云﹔「冠劍不隨君去﹐江河還共恩深。」似爲孟才人發。祜又有宮詞云﹔「故國三千里﹐深宮二十年。一聲何滿子﹐雙淚落君前。」﹝樂府雜錄﹞○望江南望江南﹐此調本李徳裕爲亡妓謝秋娘作﹐原名謝秋娘。溫庭筠作爲望江南﹐又名夢江口。白居易思吳宮錢塘之勝﹐作江南憶。劉禹錫作春去也。李煜作望江梅。馮延巳作憶江南。又名曰歸塞北﹑夢遊仙﹐皆一調異名也。﹝古今詞譜﹞○麥秀兩歧麥秀兩歧﹐文酒淸話云「唐封舜臣性輕佻﹐徳宗時﹐使湖南﹐道經金州﹐守張樂燕之﹐執杯﹐索麥秀兩歧曲﹐樂工不能。封謂樂工曰﹕『汝山民亦合聞大朝音律。』守爲杖樂工﹐復行酒﹐封又索此曲。樂工前乞侍郎舉一徧﹐封爲唱徹﹐眾已盡記﹐於是終席歌此曲。封旣行﹐守密寫曲譜﹐方言封燕席事﹐郵筒中送與潭州牧。封至潭﹐牧亦張樂燕之﹐倡優作襤褸數人﹐抱男女筐﹐歌麥秀兩歧之曲﹐敍其拾麥勤苦之由。封面如死灰﹐歸過金州﹐不復言矣。」今世所傳麥秀兩歧在黃鐘宮﹐唐尊前集載和凝一曲﹐與今曲不類。﹝樂府雜錄﹞○長命西河女長命西河女﹐羽調曲﹐亦名薄命女。唐五言體云「云送關西雨﹐風傳渭北秋。孤燈燃客夢﹐寒杵搗鄕愁。」和凝有長短句云「天欲曉。宮漏穿花聲繚繞。窗裏星光少。冷霞寒侵帳額﹐殘月光沈樹杪。夢斷錦闈空悄悄。彊起愁眉小。」力崇詞格者當不取詩體也。﹝樂府解題﹞○吳二娘長相思吳二娘長相思云「深畫眉。淺畫眉。蟬鬢﹛髟曾﹜云滿衣。陽臺行雨回。巫山髙﹐巫山低。暮雨蕭蕭郎不歸。空房獨守時。」白樂天詩﹕「吳娘暮雨瀟瀟曲﹐自別江南久不聞。」蓋指此也。﹝詞苑﹞○劉采春羅曲羅曲作於唐妓劉采春﹐一名望夫歌。詞云「借問東園柳﹐枯來得幾年。自無枝葉分﹐莫怨太陽偏。亦卽五言絕句。元稹贈劉詩云﹔「更有惱人腸斷處﹐選詞能唱望夫歌。」卽指羅曲也。﹝古今詞譜﹞○姚月華阿那曲仄韻絕句﹐唐人以入樂府﹐謂之阿那曲。女郎姚月華歌二首﹐卽「手拂銀瓶秋水冷﹐煙柳朧鵲飛去」也。其夫北遊﹐感其詞而歸。﹝同上﹞○字字雙唐中涓宿宮妓館﹐見童子捧酒﹐導三人至﹐皆古衣冠。相謂曰「崔常侍來何遲。」俄一人至﹐有離別意﹐共聯四句爲字字雙曲。「牀頭錦衾斑復斑。架上朱衣殷復殷。空庭明月閒復閒。夜長路遠山復山。」﹝才鬼錄﹞○采蓮曲淸商曲有采蓮子﹐卽江南弄中采蓮曲。如李白「耶溪采蓮女﹐見客棹歌回。笑入荷花裏﹐佯羞不出來。」劉方平「落日晴江曲﹐荊歌艷楚腰。采蓮從小慣﹐十五卽乘潮」。又王昌齡「亂入池中看不見﹐聞歌始覺有人來」。張潮「賴逢鄰女曾相識﹐並著蓮舟不畏風」。殊有風致。然必以皇甫松﹑孫光憲之排調有襯字者爲詞體。﹝樂府解題﹞○采蓮竹枝采蓮子亦七言絕句﹐其舉棹﹑年少字﹐乃歌時相和之聲。竹枝詞則句中用「竹枝」二字﹐句尾聲用「女兒」二字﹐此則一句一換。然觀枝兒棹少皆以兩字爲葉﹐則知爲和歌之聲矣。﹝古今詞譜﹞○南歌子南歌子一名春宵曲﹐一名水晶簾。隋唐以來曲多以子名。張衡南都賦云「坐南歌兮起鄭舞。」或作柯﹐取淳於棼事。﹝樂府雜錄﹞○唐初無長短句唐初歌詞多是五言詩或七言詩﹐初無長短句。自中葉以後至五代﹐漸變成長短句。及本朝則盡爲此體﹐今所存者止瑞鷓鴣﹑小秦王二闋﹐是七言八句詩﹐並七言絕句詩而已。瑞鷓鴣猶依字依歌﹐若小秦王必須雜以虛聲乃可歌耳。﹝漁隱叢話﹞○唐詞皆七言而異其調唐人歌詞皆七言而異其調﹐渭城曲爲陽關三疊﹐楊柳枝復爲添聲﹐采蓮﹑竹枝﹐當日遂有俳調﹐如竹枝﹑女兒﹑舉棹﹐同聲附和﹐用韻接拍﹐不僅雜以虛聲也。﹝古今詞話﹞○詞調多五七言詩詞之紇那曲﹑長相思﹐五言絕句也。柳枝﹑竹枝﹑淸平調引﹑小秦王﹑陽關曲﹑八拍蠻﹑浪淘沙﹐七言絕句也。阿那曲﹑雞叫子﹐仄韻七言絕句也。瑞鷓鴣﹐七言律詩也。款殘紅﹐五言古詩也。體裁易混﹐徵選實繁﹐故當稍別之﹐以存詩詞之辧。﹝兪少卿﹞○隋煬帝李白詞調始生昔昔鹽﹑阿濫堆﹑烏鹽角﹑阿那朋之類﹐皆歌曲名也。自昔昔鹽排律外﹐餘多七言絕句﹐有其名而無其調。隋煬帝﹑李白﹐調始生矣。然望江南﹑憶秦娥﹐則以詞起調者也。菩薩蠻則以詞按調者也。﹝藝苑卮言﹞○唐詞有調無題唐詞多述本意﹐有調無題。如臨江仙賦水媛江妃也。天仙子賦天臺仙子也。河瀆神賦祠廟也。小重山賦宮詞也。思越人賦西子也。有謂此亦詞之末端者﹐唐人因調以制詞﹐故命名多屬本意。後人塡詞以從調﹐故賦詠可離原唱也。﹝沈際飛﹞○六麼六麼一名綠腰﹐一名綠要。唐史吐蕃傳云「奏涼州﹑渭州﹑錄腰﹑雜曲。」段安節琵琶錄云「綠腰本錄要也﹐樂工進曲﹐必令錄其要者。」靑箱雜記云「曲有綠腰﹐乃霓裳羽衣之要拍也。」﹝古今詞譜﹞○天淨沙天淨沙﹐長短句平仄互葉﹐一名塞上秋﹐以詞中有「塞上淸秋早寒」之句也。﹝同上﹞○舞馬詞舞馬詞﹐平仄不拘葉﹐首句可不用韻。此與回波﹑三臺等皆六言絕句。用以按疊入歌﹐如七言之淸平調﹑小秦王等﹐𨿽字數相同﹐而體制自別。﹝同上﹞○莊宗自度曲莊宗嘗制小詞云「曾宴桃源深洞。一曲舞鸞歌鳳。長記別伊時﹐和淚出門相送。如夢。如夢。殘月落花煙重。」蓋其自度曲也。﹝詞統﹞○一葉落及陽臺夢一葉落﹑陽臺夢﹐皆後唐莊宗所制。一葉落云「一葉落。褰珠箔。此時景物正蕭索。畫樓月影寒﹐西風吹羅幕。往事思量著。」陽臺夢云「薄羅衫子金泥鳳。困纖腰怯銖衣重。笑迎移步小蘭叢﹐金甌翠鳳。嬌多情脈脈﹐羞把同心弄。楚天雲雨卻相和﹐又入陽臺夢。」舊本有攺金泥鳳﹐鳳字爲縫字者。﹝北夢瑣言﹞○相見歡相見歡調﹐始於唐﹐宋人則名爲烏夜啼﹐又名憶眞妃﹐又名月上瓜洲。其名上西樓﹐西樓﹐秋夜月者﹐皆取南唐後主詞中字名調也。﹝同上﹞○搗練子搗練子﹐一名深夜月。李煜秋閨詞有「斷續寒砧斷續風」之句﹐遂以搗練名其詞。﹝同上﹞○南鄕子李﹑歐陽炯輩俱蜀人﹐各制南鄕子數首﹐以志風土﹐亦竹枝體也。﹝周艸窗﹞○摘紅英政和中﹐京師有姥入內教歌﹐傳得禁中擷芳詞﹐一名摘紅英。張尙書帥成都日﹐人競歌之。﹝太平樂府﹞○後庭宴宋宣和間﹐掘地得石刻一詞﹐唐人作也。本無題﹐後人名之爲後庭宴。詞云「千里故鄕﹐十年華屋。亂魂飛過屏山簇。眼重眉褪不勝春﹐菱花知我消香玉。雙雙燕子歸來﹐應解笑人幽獨。斷歌零舞﹐遺恨淸江曲。萬樹綠低迷﹐一庭紅撲簌。」﹝古今詞話﹞○醉翁操瑯邪山水奇麗﹐泉鳴空澗﹐若中音會。六一居士作醉翁亭其上﹐欣然忘歸。旣去十餘年﹐好奇之士沈遵往遊﹐以琴寫其聲曰醉翁操。節奏疏宕﹐音韻和暢﹐知琴者以爲絕倫。然有聲無詞﹐醉翁爲之作歌﹐而與琴聲不合。又依楚詞作醉翁引﹐好事者亦倚其詞以制曲﹐而琴聲爲詞所縛﹐非大成也。後三十餘年﹐公旣捐館捨﹐遵亦殞久矣。有廬山玉澗道人﹐特妙於琴﹐恨其曲之無傳﹐乃譜其聲﹐請於軾以補之爲醉翁操云。﹝東坡醉甕操序﹞○賀鑄雁後歸方回有雁後歸云「巧剪合歡羅勝子﹐釵頭春意翩翩。艷歌淺笑拜嫣然。願郎宜此酒﹐行樂駐華年。未至文園多病客﹐幽襟淒斷堪憐。舊遊夢掛碧雲邊。人歸落雁後﹐思發在花前。」山谷守當塗﹐方回過焉。人日席上作也。調本臨江仙﹐山谷以方回用薛道衡詩﹐故易以雁後歸云。﹝復齋漫錄﹞○張先師師令師師令﹐因張子野所新制詞贈妓李師師得名也。詞云「香鈿寶珥。拂菱花如水。學妝皆道稱時宜﹐粉色有天然春意。蜀采衣裳勝未起。縱亂霞垂地。都城池宛誇桃李。問東風何似。不須回扇障淸歌﹐唇一點﹑小於花蕊。正直殘英和月墜。寄此情千里。」﹝詞苑﹞○陸遊江月晃重山陸放翁江月晃重山詞云「芳艸洲前道路﹐夕陽樓上闌干。碧雲何處望歸鞍。從軍客﹐耽樂不思遠。洞裏仙人種玉﹐江邊楚客滋蘭。鴛鴦沙暖鴿寒。菱花晚﹐不禁鬢毛斑。」用西江月﹑小重山﹐故名月晃重山。此後世曲中用犯之嚆矢也。詞中題名犯字者有二義﹐一則犯調﹐如以宮犯商角之類。夢窗雲「十二宮住字不同﹐惟道調與雙調俱上字住可犯。」是也。一則犯詞﹐句法若玲瓏四犯﹑八犯玉交枝等﹐所犯竟不止一詞﹐但將未所犯何調著於題名﹐故無可考。如四犯剪梅花下著小字﹐則易明。此題明用兩調串合﹐更爲易曉耳。﹝詞律﹞○滿江紅滿江紅﹐仙呂宮曲﹐教坊記有此名。唐人冥音錄所載上江虹是也。彭芳遠有平聲詞。﹝古今詞譜﹞○平韻滿江紅滿江紅舊調用仄韻﹐多不協律﹐如末句云「無心撲」三字﹐歌者將心字融入去聲﹐方諧音律。予欲以平韻爲之﹐久不能成。因泛巢湖﹐聞遠岸簫彭聲﹐問之﹐舟師云﹔「居人爲此湖神姥壽也。」予因祝曰「得一席風﹐徑至居巢﹐當以平韻滿江紅爲迎送神曲。」言訖﹐風與筆俱駛﹐頃刻而成。末句云「聞環」﹐則協律矣。書以綠箋﹐沈於白浪﹐辛亥正月晦也。﹝姜白石﹞○姜夔醉吟商石湖老人謂予云「琵琶有四曲﹐今不傳矣。曰索﹝一曰弦﹞梁州﹑轉關綠腰﹑醉吟商胡渭州﹑歷弦薄媚也。」予每念之。辛亥之夏﹐予謁楊廷秀丈於金陵邸中﹐遇琵琶工解作醉吟商﹑胡渭州﹐因求得品弦法﹐譯成此譜﹐實雙聲耳。詞曰「又正是春歸﹐細柳暗黃千縷。暮鴉啼處﹐夢逐金鞍去。一點芳心休訴﹐琵琶解語。」﹝同上裴按﹕是曲題曰醉吟商小品﹐見白石道人歌曲。諸集旣未選入﹐詞律中亦並未載此調名。﹞○姜夔霓裳中序丙午歲﹐畱長沙﹐登祝融﹐因得其祀神之曲曰黃帝鹽﹑蘇合香。又於樂工故書中得商調霓裳曲十八闋﹐皆虛譜無詞。按沈氏樂律﹐霓裳道調﹐此乃商調。樂天地詩云「散序六闋」﹐此特兩闋﹐未知孰是。然音節閒雅﹐不類今曲。予不暇盡作﹐作中序一闋傳於世。予方羈遊﹐感此古音﹐不自知辭之怨抑也。﹝同上﹞○姜夔徵招越中山水幽遠﹐予數上下西興錢淸間﹐襟抱曠淸。越人善爲舟﹐捲篷方底﹐舟師行歌﹐徐徐曳之﹐如偃臥榻上﹐無動搖突兀勢﹐以故得盡情騁望。予欲家焉而未得﹐作徽招以寄興。徽招﹑角招者﹐政和間大晟府嘗制數十曲﹐音節駁矣。予嘗考唐田畸聲律要訣云「徽與二變之詞﹐咸非流美﹐故自古少徵調曲也。」徵爲去母調﹐與黃鐘之徵﹐以黃鐘爲母﹐不用黃鐘乃諧。故隋唐舊譜不用母聲。琴家無媒調﹑商調之類﹐皆徵也。亦皆具母弦而不用。其說詳於予所作琴書。然黃鐘以林鐘爲徵﹐住聲於林鐘﹐若不用黃鐘聲﹐便自成林鐘宮矣。故大晟府徵調兼母聲﹐一句似黃鐘均﹐一句似林鐘均﹐所以當時有落韻之語。予嘗使人吹而聽之﹐寄君聲於臣民事物之中﹐淸者髙而亢﹐濁者下而遺﹐萬寶常所謂宮離而不附者是已。因再三推尋唐譜﹐並琴弦法﹐而得其意。黃鐘徵𨿽不用母聲﹐亦不可多用變徵蕤賓﹐變宮應鐘聲﹐若不用黃鐘而用蕤賓應鐘﹐卽是林鐘宮矣。餘十一均徵調仿此。其法可謂善矣。然無淸聲﹐可施之琴瑟﹐難入燕樂﹐故燕樂闕徵調﹐不必補可也。此一曲乃予昔所制﹐因舊曲正宮齊天樂慢前兩拍是徵調﹐故足成之。𨿽兼用母聲﹐較大晟曲爲無病矣。此曲依晉史名曰黃鐘下徵調﹐角招曰黃鐘淸角調。﹝同上﹞○姜夔淒涼犯合肥巷陌皆種柳﹐秋夕風起﹐騷騷然。予客居闔戶﹐時聞馬嘶﹐出城四顧﹐則荒煙野艸﹐不勝淒黯﹐乃著此解。琴有淒涼調﹐假以爲名。凡曲言犯者﹐謂以宮犯商﹑商犯宮之類。如道調宮上字住﹐雙調亦上字住﹐所住字同﹐故道調曲中犯雙調﹐或於雙調曲中犯道調﹐其他準此。唐人樂書云「犯有正旁偏側﹐宮犯宮爲正﹐宮犯商爲旁﹐宮犯角爲偏﹐宮犯羽爲側。」此說非也。十二宮所住字各不同﹐不容相犯﹐十二宮特可犯商角羽耳。予歸行都﹐以此曲示國工田正徳﹐使以啞栗吹之﹐其韻極美。亦曰瑞鶴仙影。﹝同上﹞○紅情綠意疏影﹑暗香﹐姜白石爲梅著語﹐因易之爲紅情﹑綠意﹐以荷花﹑荷葉詠之。﹝張玉田﹞○周密采綠吟甲子夏﹐霞翁會吟社諸友﹐逃暑於丁湖之環碧。琴尊筆硯﹐短葛練巾﹐放舟於荷深柳密間﹐舞影歌塵﹐遠謝耳。酒酣﹐采蓮葉﹐探題賦詞余得塞垣春﹐翁爲翻譜數字﹐短簫按之﹐音極諧婉﹐因易爲采綠吟云。﹝周艸窗﹞○周密羽調解語花羽調解語花﹐音韻婉麗﹐有譜而亡其詞。連日春晴﹐風景韶媚﹐芳思撩人﹐醉花枝﹐倚聲成句。﹝同上﹞○周密明月引明月引﹐趙白雲初賦此詞﹐以爲自度腔﹐其實卽梅花引也。陳君衡﹑劉養源﹐皆再和之﹐會余有西州之恨﹐因用韻以寫幽懷。﹝同上﹞○楊纘被花惱楊守齋被花惱詞云「疏疏宿雨釀輕寒﹐簾幕靜垂淸曉。寶鴨微溫睡煙少。檐聲不動﹐春禽對語﹐夢怯頻警覺。欹珀枕倚銀牀﹐半窗花影明東照。惆悵夜來風生﹐怕嬌香混瑤艸。披衣便起﹐小徑回郎﹐處處都行到。千紅萬紫競芳妍﹐又還似年時被花惱。驀忽地﹑省得而今雙鬢老。」此守齋自度腔也。以詞中語名題﹐亦因山谷水仙詩「坐對眞成被花惱」﹐故取其三字耳。﹝萬紅友﹞○法駕導引紹興間﹐都下有布衣椎髻女子歌云「朝元路﹐朝元路﹐同駕玉華車。千乘載花紅一色﹐人間遙指是祥雲。回望海光新。」「東風起﹐東風起﹐海上百花搖。十八風鬟云半動﹐飛花和雨著輕綃。歸路碧迢迢。」「煙漠漠﹐煙漠漠﹐天淡一簾秋。自洗玉舟斟白酒﹐月華微映是空舟。歌罷海西流。」凡九闋﹐皆非人世語。或記之﹐以問一道士﹐道士驚曰「此赤城韓夫人所制水府蔡眞人法駕道引也。」烏衣女子疑龍云。﹝古今詞話﹞○三奠子三奠子﹐唐宋未有是曲。元遺山錦機集中有三闋﹐傳是奠酒﹑奠﹑奠璧也。崔令欽教坊記有奠璧子。元詞云「悵韶華流轉﹐無計流連。行樂地﹐一淒然。笙歌寒食後﹐桃李惡風前。連環玉﹑回文錦﹑兩纏綿。芳塵未遠﹐幽意誰傳。千古恨﹐再生緣。閒衾香易冷﹐孤枕夢難圓。西窗雨﹑南樓月﹑夜如年。」○唐曲有詞有聲唐人曲調皆有詞有聲﹐而曲又有艷﹑有趨﹑有亂。詞者﹐其大歌詞也。聲者﹐若羊﹑吾夷﹑伊那何之類也。艷在曲之前﹐趨與亂在曲後﹐亦猶吳聲西曲﹐前有和﹐後有送也。﹝詞品﹞○孫處秀好作犯聲正行之聲﹐所司爲正﹐所欹爲傍﹐所斜爲偏﹐所下爲側。正宮之調﹐正犯黃鐘宮﹐傍犯越調﹐偏犯中呂宮﹐側犯越角之類。樂府諸曲﹐自昔不用犯聲。唐自天后末年﹐劍器入渾脫﹐始爲犯聲。明皇時﹐樂人孫處秀善吹笛﹐好作犯聲﹐亦鄭﹑衛之變也。﹝陳樂書﹞○小令演爲中調長調唐人長短句皆小令耳。後演爲中調爲長調。一名而有小令﹐復有中調﹐有長調。或系之以犯﹑以近﹑以慢別之﹐如南北劇﹐名犯﹑名賺﹑名破之類。又有字數多寡同﹐而所入之宮調異﹐名亦因之異者﹐如玉樓春與木蘭花同﹐而以木蘭花歌之﹐卽入大石調之類。又有名異而字數多寡則同﹐如蝶戀花﹐一名鳳棲梧﹑鵲橋枝。如念奴嬌﹐一名百字令﹑酹江月﹑大江東去之類﹐不能殫述矣。﹝漁洋山人﹞○隱括體與回文體詞有隱括體﹐有回文體。回文之就句回者﹐自東坡﹑晦庵始也。其通體回者﹐自義仍始也。近來公阮﹑文友有一首回作兩調者﹐文人慧筆﹐曲生狡獪﹐此中故有三昧﹐非徒乞靈竇家余巧也。﹝兪少卿﹞○菩薩蠻回文有二體菩薩蠻回文有二體﹕有首尾聲回環者﹐如邱瓊山秋思﹑湯臨川織錦是也。有逐句轉換者﹐如蘇子瞻閨思王元美別思是也。然逐句難於通首﹐近時惟丁藥園擅此體。今錄其一篇云「下簾低喚郎知也。也知郎喚低簾下。來到莫疑猜。猜疑莫到來。道儂隨處好。好處隨儂道。書寄待何如。如何待寄書。」﹝王西樵﹞●卷二旨趣◎旨趣○崇寧立大晟府粵自隋唐以來﹐聲詩間爲長短句﹐至唐人則有尊前﹑花間集。迄於崇寧﹐立大晟府﹐命周美成諸人討論古音﹐審之古調﹐淪落之後﹐少得存者。由此八十四調之聲稍傳。美成諸人﹐增演慢曲引近﹐或移宮換羽﹐爲三犯四犯之曲﹐按月令爲之﹐其曲遂繁。美成負一代詞名﹐所作詞渾厚和雅﹐善於融化詩句﹐而於音譜且間有未諧﹐可見難矣。作詞多效其體制﹐失之軟媚﹐而無所取。如秦少遊﹑髙竹屋﹑姜白石﹑史邦卿﹑吳夢窗﹐格調不凡﹐句法挺異﹐俱能特立淸新之意﹐刪削磨曼之詞﹐自成一家。作詞能取諸人之所長﹐去其所短﹐精加玩味﹐像而爲之﹐豈不與美成輩爭雄長哉。﹝詞源﹞○姜夔詞醇雅自古詩變爲近體﹐而五﹑七言絕句傳於伶官樂部。長短句無所依﹐則不得不更爲詞。當開元盛時﹐王之渙﹑髙適﹑王昌齡詩句流播旗亭。而李白菩薩蠻等詞亦被之歌曲。古詩之於樂府﹐近體之於詞﹐分鑣並騁﹐非有先後。謂詩降爲詞﹐以詞爲詩之餘者﹐殆非通論矣。西蜀﹑南唐而後﹐作者日盛。宣和君臣﹐轉相矜尙﹐曲調愈多﹐流派因之亦別﹐短長互見。言情者或失之俚﹐使事者或失之伉。鄱陽姜夔出﹐句琢字煉﹐歸於醇雅。於是史達祖﹑髙觀國羽翼之﹐張輯﹑吳文英師之於前﹐趙以夫﹑蔣捷﹑周密﹑陳允平﹑王沂孫﹑張炎﹑張翥效之於後﹐譬之於樂﹐舞Ω至於九變﹐而詞之能事畢矣。﹝詞綜敍略裴按﹕詞非詩之餘﹐意本湯玉茗﹐見卷首體制部中﹐竹特引用其語耳。﹞○詞宜謹嚴《藝苑卮言》云「塡詞小技﹐尢爲謹嚴。」夫詞宜可自放﹐而元美乃云謹嚴﹐知詞故難﹐作詞亦未易也。柴虎臣云「旨取溫柔﹐詞歸蘊藉。暱而閨帷﹐勿浸而巷曲。浸而巷曲﹐勿墮而村鄙。」又云「語境則咸陽古道﹐汴水長流。語事則赤壁周郎﹐江州司馬。語景則岸艸平沙﹐曉風殘月。語情則紅雨飛愁﹐黃花比瘦。可謂雅暢。」﹝毛稚黃﹞○太白詞無事修飾王介甫問黃魯直﹐李后主詞何句最佳。魯直舉「問君能有幾多愁﹐恰似一江春水向東流」。介甫以爲未若「細雨夢回雞塞遠﹐小樓吹徹玉笙寒」。介甫之言是了以專論後主之詞可耳﹐尙非詞之至也。若總統諸家而求其極致﹐於不食煙火﹐不落言詮﹐如女中之有國色﹐無事矜莊修飾﹐使當之者忽然自失﹐而未由仿佛其皎好﹐其惟太白之「暝色入髙樓﹐有人樓上愁」乎。惜乎今之才人﹐動而不靜﹐往而不返﹐識此宗趣者蓋寡。﹝詞潔﹞○詞宜洗粉澤韻小乘也﹐艷下駟也﹐詞之工絕處乃不主此。今人多以是二者言詞﹐未免失之淺矣。蓋韻則近於佻薄﹐艷則流於褻﹐往而不返﹐其去吳騷市曲無幾。必先洗粉澤﹐後除周繢﹐靈气勃發﹐古色黯然﹐而以情興經緯其間。𨿽豪宕震激而不失於粗﹐纏綿輕婉而不入於靡﹐卽宋名家不一種﹐亦不能操一律以求。美成之集﹐自標淸眞﹐白石之詞﹐無一凡近﹐況塵土垢穢乎。﹝同上﹞○宋詞所造獨工宋人歡愉愁苦之致﹐動於中而不能抑者﹐類發於詩餘﹐故其所造獨工。蓋以沈摯之思而出之必淺近﹐使讀之者驟遇之如在耳目之前﹐久誦之而得雋永之趣﹐則用意難也。以儇利之詞而制之必工煉﹐使篇無累句﹐句無累字﹐圓潤明密﹐方言如貫珠﹐則鑄詞難也。其爲體也纖弱﹐明珠翠羽﹐猶嫌其重﹐何況龍鸞。必有鮮新之姿﹐而不藉粉澤﹐則設色難也。其爲境也婉媚﹐𨿽以警露取妍﹐實貴含蓄不盡﹐時在低徊唱嘆之際﹐則命篇難也。宋人專事之篇什旣富﹐觸景皆會﹐𨿽髙談大雅﹐而亦覺其不可廢也。﹝陳臥子﹞○詞宜有弦外之響淡而彌永﹐淸而不膚﹐渲染而多姿﹐雕刻而不病格﹐節春天精微﹐輒多弦外之響﹐是謂以無累之神﹐合有道之器。詎止有井水飲處必歌柳七詞﹐令市伶按拍稱好乎。﹝趙意林﹞○詞別自爲體詞者古樂府之遺﹐原本於詩﹐而別自爲體。夫惟思通於蒼茫之中﹐而句得於索之後﹐如孤云澹月﹐如倩女離魂﹐如春花將墮﹐餘香襲人﹐斯詞詞之正法眼藏耳。﹝沈沃田﹞○南宋詞極其亦極其變夫詞南唐爲最艷﹐至宋而華實異趣。大抵皆格於倚聲﹐有疊有拍有換﹐不失銖黍﹐非不咀宮嚼商﹐而才气終爲法縛。臨安以降﹐詞不必盡歌﹐明庭淨幾﹐陶詠不性靈﹐其或指稱時事﹐博徵典故﹐不竭其才不止。且其間名輩斐出﹐斂其精神﹐鏤心雕肝﹐切切講求於字句之間。其思泠然﹐其色熒然﹐其音錚然﹐其態亭亭然﹐至是而極其工﹐亦極其變。﹝吳尺鳧﹞○南宋諸公極妍盡致詞以少遊﹑易安爲宗﹐固也。然竹屋﹑梅溪﹑白石諸公﹐極妍盡致處﹐反有秦﹑李所未到者。譬如絕句﹐至劉賓客﹑杜京兆﹐時出靑蓮﹑龍標一頭地。﹝漁洋山人﹞○詞宜淸空詞要淸空﹐不要質實。淸空則古雅峭拔﹐質實則凝澀晦昧。姜白石如野雲孤飛﹐去畱無迹。吳夢窗如七寶樓臺﹐眩人眼目﹐拆碎下來﹐不成片段。此淸空質實之說。又如聲聲慢云「檀樂金碧﹐婀娜蓬萊﹐浮雲不蘸芳洲。」前八字恐亦太澀。如唐多令云「何處合成愁。離人心上秋。縱芭蕉不雨也颼颼。」此詞疏快不質實。白石如疏影﹑暗香﹑揚州慢﹑一萼紅﹑琵琶仙﹑探春慢﹑淡黃柳等曲﹐不惟淸虛﹐且又騷雅﹐讀之使人神觀飛越。﹝詞源﹞○作詞要訣詞要不亢不卑﹐不觸不悖﹐驀然而來﹐悠然而逝。立意貴新﹐設色貴雅﹐構局貴變﹐言情貴含蓄。如驕馬弄銜而欲行﹐粲女窺簾而未出﹐得之矣。﹝沈東江﹞○詞宜開宕嘗論詞貴開宕﹐不欲沾滯。忽悲忽喜﹐乍遠乍近﹐所爲妙耳。如遊樂詞﹐須微著愁思﹐方不癡肥。李春情詞本閨怨﹐結云「多少遊春意﹐更看今日晴未。」忽爾開拓﹐不但不爲題束﹐並不爲本意所苦﹐直如行雲﹐舒捲自如﹐人不覺耳。﹝毛稚黃﹞○詞宜本色語詞𨿽以險麗爲工﹐實不及本色語之妙。如李易安「眼波才動被人猜」﹐蕭淑蘭「去也不教知﹐怕人畱戀伊」﹐魏夫人「爲報歸期須及早﹐休誤妾﹑一春閒」﹐孫光憲「畱不得﹐畱得也應無益」﹐嚴次山「一春忍上髙樓﹐爲怕見﹑分攜處」﹐觀此種句﹐覺「紅杏枝頭春意鬧」尙書﹐安排一个字﹐費許大气力。﹝詞筌﹞○白描與修飾白描不可近俗﹐修飾不可太文。生香眞色﹐在離卽之間。不特難知﹐亦難言。﹝沈東江﹞○劉過別妾詞詞有如張融危膝﹐不可無一﹐不可有二者。如劉攺之天仙子別妾詞云「別酒醺醺渾易醉。回過頭來三十里。馬兒不住去如飛﹐行一憩。牽一憩。斷送殺人山共水。是則功名眞可喜。不道恩情拋得未。梅村雪店酒旗斜﹐去也是。住也是。煩惱自家煩惱你。」至無名氏靑玉案曰「落日解鞍芳艸岸。花無人載﹐酒無人勸。醉也無人管。」語淡而情濃﹐事淺而言深﹐眞得詞家三昧。﹝詞筌﹞○詞中妙語詩中所無「花無人戴﹐酒無人勸。醉也無人管」﹐與晁補之憶少年起句「無窮官柳﹐無情畫舸﹐無根行客」﹐同一警絕。唐以後特地有詞﹐正以有如許妙語﹐詩家收拾不盡耳。﹝詞潔﹞○宋詞不主一轍詞之初起﹐事不出於閨帷時序﹐其後有贈送﹑有寫懷﹑有詠物﹐其途遂寬。卽宋人亦覺所長﹐不主一轍。而今之治詞者﹐惟以鄙穢褻爲極則﹐抑何謬歟。﹝同上﹞○詞宜用虛字呼喚詞與詩不同﹐詞之句語有兩字﹑三字﹑四字至七八字者﹐若惟疊實字﹐讀之且不通﹐況付雪兒乎。合用虛字呼喚﹐一字如正﹑但﹑任﹑況之類﹐兩字如莫是﹑又還之類﹐三字如更能消﹑最能端之類﹐卻要用之得其所。﹝詞源﹞○詩詞曲分界或問詩詞曲分界﹐予曰「無可柰何花落去﹐似曾相識燕歸來」﹐定非香奩詩。「良辰美景柰何天﹐賞心樂事誰家院」﹐定非艸堂詞也。﹝漁洋山人﹞○詩與詞分疆「夜闌更秉燭﹐相對如夢寐。」叔原則云「今宵把銀照﹐猶恐相逢是夢中。」此詩與詞之分疆也。﹝詞繹﹞○詩詞意同王逐客送鮑浩然遊浙東﹐作長短句雲「水似眼波橫﹐山是眉峯聚。欲問行人去那邊﹐眉眼盈盈處。才始送春歸﹐又送人歸去。若到江南趕上春﹐千萬和春住。」韓子蒼在海陵送葛亞卿云「今日一杯愁送春。明日一杯愁送君。君應萬里隨春去。若到桃源問歸路。」詩詞意同。﹝吳虎臣漫錄﹞○宋詞用沈約詩休文「夢中不識路﹐何以慰相思」﹐宋人反其指而用之曰「重門不鎖相思夢﹐隨意繞天涯。」各自佳。﹝詞苑﹞○詩詞曲語襲愈工詩語入詞﹐詞語入曲﹐善用之﹐卽是出處襲而愈工。阮亭極持此論。嘗評金栗花心動秋思詞有云﹕太白傅「吳襄暮雨蕭蕭曲﹐自別江南久不聞」﹐虞山「東風誰唱吳襄曲﹐暮雨蕭蕭暗禁城」﹐又自作「年來慣聽吳襄曲﹐暮雨蕭蕭水閣頭」。金粟乃云「驚秋客到傷心處﹐江南夢﹑一曲蕭蕭暮雨。」總收「暮雨蕭蕭郎不歸」﹐生人如許心想﹐使拙筆爲之﹐便如芻狗再夢﹐數見不鮮矣。﹝詞矣﹞○詞家多翻詩意入詞詞家多翻詩意入詞﹐𨿽名流不免。吾嘗愛李后主一斛珠末句云「繡牀閒憑嬌無那。爛嚼紅絨﹐笑向檀郎唾。」楊孟載春繡絕句云「閒情正在停釒咸處﹐笑嚼紅絨唾碧窗。」此卻翻詞入詩﹐彌子瑕竟效顰於南子。﹝詞筌﹞○詩餘似曲嚴給事與僕論詞云「近日詩餘﹐好亦似曲。」僕謂詞與詩曲界限甚分明﹐似曲不可﹐似詩仍復不佳﹐譬如擬六朝文﹐落唐音固卑﹐侵漢調亦覺傖父。﹝蓉渡詞話﹞○詞承詩啟曲承詩啟曲者﹐詞也。上不可似詩﹐下不可似曲﹐然詩與曲又俱可入詞﹐貴人自運。﹝沈東江﹞○詩詞無理而妙唐李益詩云「嫁得瞿塘賈﹐朝朝誤妾期。早知潮有信﹐嫁與弄潮兒。」子野一叢花末句云「不如桃杏﹐猶解嫁東風。」此皆無理而妙。﹝賀黃公﹞○彭羨門詞襲張先張子野「不如桃杏﹐猶解嫁東風」﹐詞筌謂其無理而妙。羨門「落花一夜嫁東風﹐無情蜂蝶輕相許」﹐愈無理而愈妙﹐試與解人參之。﹝鄒程村﹞○詞無長調中調之名詞無長調﹑中調之名﹐不過曰令曰慢而已。前人有言鉛汞交煉而丹成﹐情景交煉而詞成。苟情景融洽則披文得貌﹐可探其蘊﹐亦不必一一有題。﹝詞潔﹞○各調作法小調要言短意長﹐忌尖弱。中調要骨肉停勻﹐忌平板。長調要操縱自如﹐忌粗率。能於豪爽中著一二精致語﹐綿婉中著一二激厲語﹐尢見錯索。﹝沈東江﹞○小令須有有餘不盡之意詞之難於小令﹐如詩之難於絕句。不過十數句﹐一句一字閒不得﹐末最當畱意﹐有有餘不盡之意乃佳。當以花間集中韋莊﹑溫飛卿爲則﹐至若陳簡齋「杏花疏影裏﹐吹笛到天明」﹐眞是自然而然。﹝詞源﹞○小詞之能事輕而不浮﹐淺而不露﹐美而不艷﹐動而不流﹐字外盤旋﹐句中含吐﹐小詞之能事畢矣。﹝詞潔﹞○小令須神韻悠長詞之小令﹐猶詩之絕句﹐字句𨿽少﹐音節𨿽短﹐而風情神韻﹐正自悠長。作者須有一唱三嘆之致﹐淡而艷﹐淺而深﹐近而遠﹐方是勝場。且詞體中長調每一韻到底﹐而小令反用轉韻﹐故層折多端﹐姿態百出﹐索解正自不易。﹝顧宋梅﹞○小詞不宜徒求色澤小詞之妙﹐如漢魏五言詩﹐其風骨﹑意味與气象迥乎不同。苟徒求之色澤字句間﹐斯末矣。然入崇宣以後﹐𨿽情事較新﹐而體气已薄﹐亦風气爲之﹐要不可以彊也。﹝同上﹞○辛詞本色南渡以後﹐名家長詞極意雕鐫﹐外調不能不斂手。以其工出意外﹐無可著力也。稼軒本色自見﹐亦足賞心。﹝同上﹞○小詞作決絕語小詞以含蓄爲佳﹐亦有作決絕語而妙者。如韋莊「誰家年少足風流。妾擬將身嫁與﹐一生休。縱被無情棄﹐不能羞」之類是也。牛嶠「須作一生拚﹐盡君今日歡」﹐抑亦其次。柳耆卿「衣帶漸寬終不悔﹐爲伊消得人憔悴」﹐亦卽韋意﹐而气加婉矣。﹝詞筌﹞○小令如絕句宋梅以小令仿絕句﹐則中調者猶詩近體乎。修短中程﹐淺深合度﹐有和鸞節春天之音焉。其間如臨江仙﹑蝶戀花﹑漁家傲﹑靑玉案諸調﹐風神諧暢﹐作者易於得手﹐讀者易於上口。他若紅林擒﹑爪茉莉之屬﹐佶倔聱牙﹐殆亦律中拗體也。○中調長調須一气呵成中調長調轉換處﹐不欲全脫﹐不欲明粘﹐如畫家開合之法﹐須一气而成﹐則神味自足﹐以有意求之不得也。又曰﹐長調最難工﹐蕪累與癡重同忌。襯字不可少﹐又忌淺熟。﹝詞繹﹞○詞須修攺作慢詞看是甚題目﹐先擇曲名﹐然後用意。命意旣了﹐思其頭何如起﹐尾聲何如結﹐然後選韻﹐然後述曲。最是過變﹐不要斷了曲意﹐須要承上接下。如姜白石詞云「曲曲屏山﹐夜涼獨自甚情緒。」於過變則云「西窗又吹暗雨」﹐此則曲之意不斷矣。詞旣成﹐恐前後不相應﹐或有重疊句意﹐又恐字面粗疏﹐旣爲修攺。攺畢淨寫一本﹐展之几案﹐或貼於壁﹐少頃再觀﹐必有未穩處﹐攺之又攺﹐方成無瑕之玉。急於脫稿﹐倦事修擇﹐豈能無病。不惟不能全美﹐抑且未協音聲。作詩猶且旬鍛日煉﹐況詞乎。﹝詞源﹞○長調須沈雄悲壯詞𨿽貴柔情曼聲﹐然第宜於小令﹐若長調而亦喁喁細語﹐則失之弱矣。故須慷慨淋漓﹐沈雄悲壯﹐乃爲合作。其不轉韻﹐以調長﹐恐勢散而气不貫也。﹝李國西雯﹞○長調須不冗不復長調之妙﹐在於不冗不復﹐頓接處有遊絲空之意。﹝漁洋山人﹞○偸聲變律之妙小令中調有排蕩之勢者﹐吳彥髙之「南朝千古傷心事」﹐範希文「塞下秋來風景異」是也。長調極狎暱之情者﹐周美成之「衣染鶯黃」﹐柳耆卿之「晚晴初」是也。於此足悟偸聲變律之妙。﹝沈東江﹞○秦柳周康詞協律長調推秦﹑柳﹑周﹑康爲協律。然康惟滿庭芳冬景一詞﹐可稱禁臠﹐餘多應酬鋪敍﹐非芳旨也。周淸眞𨿽未髙出﹐大致勻淨﹐有柳欹花之致﹐沁人肌骨﹐視淮海不徒娣姒而已。王州謂其能入麗字﹐不能入雅字﹐誠確。謂能作景語﹐不能作情語﹐則不盡然。但平生景勝處爲多耳。要此數字﹐正是王右廚中物﹐若求王武子琉璃匕內豚味﹐吾謂必當求之陸放翁﹑史邦卿﹑方千里﹑洪叔諸家。﹝詞苑﹞○淸初長調作者長調之難於小調者﹐難於語气貫串﹐不冗不復﹐徘回宛轉﹐自然成文。今人作詞﹐中小調獨多﹐長調寥寥不槪見﹐當由寄興所成﹐非專詣耳。惟龔中丞芊綿溫麗﹐無美不臻﹐直奪宋人之席。態侍郎之淸綺﹐吳祭灑之髙曠﹐曹學士之恬雅﹐皆卓然名家﹐照耀一代。長調之妙﹐斯嘆觀止矣。﹝彭羨門﹞○詞起結最難詞起結最難﹐而結尢難於起﹐蓋不欲轉入別調也。「呼翠袖﹑爲君舞」﹐「倩盈盈翠袖﹐英雄淚」﹐正是一法。然又須結得有「不愁明月盡﹐自有夜珠來」書妙乃得。﹝詞繹﹞○塡詞結句塡詞結句﹐或以動蕩見奇﹐或以迷離稱勝﹐著一實語﹐敗矣。康伯可「正是銷魂時候也﹐撩亂花飛」﹐晏叔原「紫驑認得舊遊蹤﹐嘶過畫橋東畔路」﹐秦少遊「放花無語對斜暉﹐此恨誰知」深得此法。﹝沈東江﹞○詞有三法詞有三法﹕章法﹑句法﹑字法。有此三長﹐方可稱詞。噫﹐難言矣。﹝袁籜庵﹞○不可不畱意字面句法中有字面﹐蓋詞中有生硬字用不得﹐須是深加鍛煉﹐字字推敲響亮﹐歌誦妥澑﹐方爲本色語。如賀方回﹑吳夢窗皆精於煉字者﹐多從李長吉﹑溫庭筠詩中取法來。字面亦詞中之起眼處﹐不可不畱也。﹝詞源﹞○押乍字「隙月窺人小」﹐又「天涯一點靑山小」﹐又「一夜靑山老」﹐俱妙在押字。「乍雨乍晴天易老」﹐卻不在押字﹐而妙在乍字。﹝詞苑﹞○押瘦字康與之「人瘦也﹐比梅花瘦幾分」﹐又「天還知道﹐和天也瘦」﹐又「簾捲西風﹐人比黃花瘦」﹐又「應是綠肥紅瘦」﹐又「人共博山煙瘦」﹐瘦字俱妙。﹝王州﹞○詞語不宜太寬與太工詞之語句﹐太寬則容易﹐太工則苦澀。如起頭八字相對﹐中間八字相對﹐卻須用工﹐著一字眼﹐與詩眼相同。若八字旣工﹐下句便合少寬﹐庶不窒塞。約莫太寬易﹐又著一句工致者便精粹。此詞中之關鍵也。﹝詞源﹞○花間字法花間字法最著意設色﹐異紋細艷﹐非後人纂組所及。如「淚沾紅袖マ」﹐「猶結同心苣」﹐「豆蔻花間﹤走坐﹥晚日」﹐「畫梁塵マ」﹐「洞庭波浪晴天」﹐山谷所謂古蕃錦者﹐其殆是耶。﹝漁洋山人﹞○詞中對句難詞中對句正是難處﹐莫認作襯句﹐至五言對句﹑七言對句﹐使觀者不作對疑尢妙。﹝詞繹﹞○李淸照連下十四疊字李淸照聲聲慢秋閨詞云「尋尋覓覓﹐冷冷淸淸﹐淒淒慘慘戚戚。」首句連下十四个疊字﹐眞似大珠小珠落玉盤也。﹝詞苑﹞○葛立方用十八疊字葛立方卜算子詞﹐用十八疊字﹐妙手無痕﹐堪佤李淸照聲聲慢並絕千古。其詞曰「裊裊水芝紅﹐脈脈蒹葭浦。淅淅西風淡淡煙﹐幾點疏疏雨。艸艸展杯觴﹐對此盈盈女。葉葉紅衣當酒船﹐細細流霞舉。」﹝艸窗詞評﹞○一句中連三字一句中連三字者﹐如「夜夜夜深聞子規」﹐又「日日日斜空醉歸」﹐又「更更更漏月明中」﹐又「樹樹樹梢啼曉鶯」﹐皆善用疊字也。﹝升庵裴按﹕看上三段可知作詞用疊字之法。﹞○詞句分合詞有二句合作一句﹐一句分作二句者﹐字數不差﹐妙在歌者上下縱橫所協﹐此是確論。﹝詞衷﹞○詞中用事詞中用事最難﹐要緊著題融化不澀。如東坡永遇樂云「燕子樓空﹐佳人何在﹐空鎖樓中燕。」用張建封事。白石疏影云「猶記深宮舊事﹐那人正睡裏﹐飛近蛾綠。」用壽陽事。又云「昭羣不慣胡沙遠﹐但暗憶江南江北。想佩環月下歸來﹐化作此花幽獨。」用少陵詩。此皆用事不爲所使。﹝詞源﹞○作詞必先選料作詞必先選料﹐大約用古人之事﹐則取其新僻而去其陳因。用古人之語﹐則取其淸雋而去其平實。用古人之字﹐則取其鮮麗而去其淺俗。○韓駒論詩法「門外︵兒吠﹐知是蕭郎至。劃襪下香階﹐冤家今夜醉。扶得入羅幃﹐不肯脫羅衣。醉則從他醉﹐還勝獨睡時。」此唐人詞也。前輩謂讀此可悟詩法。或以問韓子蒼﹐子蒼曰「只是轉折多耳。且如喜其至﹐是一轉也。而苦其今夜醉﹐又是一轉。入羅幃﹐是一轉矣﹐而不肯脫羅衣﹐又是一轉。後二句自家開釋﹐又是一轉﹐直是賦盡醉公子也。」﹝懷古錄﹞○李易安用世說塡詞於文爲末﹐而非自選詩樂府來﹐不能入妙。李易安詞「淸露晨流﹐新桐初引」﹐乃全用世說語。﹝詞品﹞○坡谷翻龍山事東坡「破帽多情卻戀頭」﹐翻龍山事特新。山谷「風前橫笛斜吹雨」﹐「醉裏簪花倒著冠」﹐尢用得幻。﹝沈東江﹞○詞詠節序昔人詠節序付之歌喉者﹐類是率俗﹐不過爲應時納祜之作。所謂淸明「拆桐花爛熳」﹐端午「梅霖乍歇」﹐七夕「炎光謝」﹐若律以詞家調度﹐則皆未然。豈如美成解語花詠元夕﹐史邦卿東風第一枝賦立春﹐不獨措辭精粹﹐又且見時節風物之感﹐至如李易安永遇樂云「不如向簾兒下﹐聽人笑語。」此亦自不惡﹐而以俚詞歌於坐醉月之際﹐良可嘆也。﹝詞源﹞○入神之句寫景之工者﹐如尹鶚「盡日醉尋春﹐歸來月滿身」﹐李重光「酒惡時拈花蕊嗅」﹐李易安「獨抱濃愁無好夢﹐夜闌猶剪燈花弄」﹐劉潛夫「貪與蕭郎眉語﹐不知舞錯伊州」﹐皆入神之句。﹝詞筌﹞○閨怨詞老卿「殘蟬向晚﹐聒得人心欲碎」﹐是寫蘭中秋怨也。梁棠村「疏燈薄暮﹐又一聲歸雁﹐飛來平楚」﹐是寫閨中春怨也。各自極其情致。﹝王西樵﹞○康與之滿庭芳詞𨿽宜於艷冶﹐亦不可流於穢褻。吾極喜康與之滿庭芳寒夜一闋﹐眞所謂樂而不淫。且塡詞𨿽小技﹐亦兼詞令﹑議論﹑敍事三者之妙。首云「霜幕風簾﹐閒齋小戶﹐素蟾初上雕籠。」寫其節序景物也。繼云「玉杯﹐還與人同。古鼎沈煙篆細﹐玉筍破﹑橙橘香濃。梳妝懶﹑脂輕粉薄﹐約略淡眉峯。」則陳設之濟楚﹐肴核之精良﹐與夫手爪顏色﹐一一如見矣。換頭云「淸新歌幾許﹐低隨慢唱﹐笑語相供。道文書釒咸綫﹐今夜休攻。莫厭蘭膏更繼﹐明朝又紛冗忽忽。」則不惟以色藝見長﹐宛然慧心女子﹐小窗中喁喁口角。末云「酩酊也﹐冠兒未卸﹐先把被見烘。」一段溫柔旖旎之致﹐咄咄逼人。﹝詞筌﹞○景中含情凡寫迷離之況者﹐只須述景。如「小窗斜日到芭蕉」﹐「半牀斜月疏鐘後」﹐不言愁而愁自見。因思韓致光「空樓雁一聲﹐還屏燈半滅」﹐已足色悲涼﹐何必又贅「眉山正愁絕」耶。覺首篇「時復見殘燈﹐和煙墜金穗」﹐如此結句﹐更自含情無限。﹝同上﹞○詞難於詠物詩難於詠物﹐詞爲尢難。體認稍眞﹐則拘而不暢。摹寫差遠﹐則晦而不明。要須收縱聯密﹐用事合題﹐一段意思﹐全在結尾聲﹐斯爲絕妙。如史邦卿東風第一枝詠春雪﹐雙雙燕詠燕﹐白石齊天樂賦促織﹐皆全章精粹﹐所詠了然在目﹐且不畱滯於物。至於劉攺之沁園春詠指甲﹐又詠小腳﹐亦工麗﹐但不可與前作同日語。﹝詞源﹞○詠物宜取神詠物固不可不似﹐尢忌刻意太似﹐取形不如取神﹐用事不如用意。﹝兪少卿﹞○姜夔暗香疏影詞之賦梅﹐惟白石暗香﹑疏影二曲﹐前無古人﹐後無來者﹐自立新意﹐眞爲絕唱。太白雲﹕「眼前有景道不得﹐崔灝題詩在上頭。」誠哉是言也。﹝詞源﹞○史達祖詠燕史邦卿詠燕曰「差池欲住﹐試入舊巢相並。還相雕梁藻井。又軟語商量不定。」可謂極形容之妙。﹝詞苑﹞○姜張詠蟋蟀詞稗史韓畫馬﹐人人其齋﹐見身作馬形。凝思之極﹐理或然也。作詩文亦必如此始工。如史邦卿詠燕﹐幾於形神俱似矣。次則姜白石詠蟋蟀﹕「露濕銅鋪﹐苔侵石井﹐都是曾聽伊處。哀音似訴。正思婦無眠﹐起尋機杼。」又云「西窗又吹暗雨。爲誰頻斷續﹐相和砧杵。」數語刻劃亦工。蟋蟀無可言而言聽蟋蟀者﹐正姚鉉所謂賦水不當僅言水﹐而方言水之前後左右也。然尙不如張功甫滿庭芳云「月洗髙梧﹐露溥幽艸﹐寶釵樓外秋深。玉花鉛翠﹐繭火墜墻陰。靜聽寒聲斷續﹐微韻轉﹑淒咽悲沈。爭求侶﹐殷勤勸織﹐促破曉機心。兒時曾記得﹐呼燈灌穴﹐斂步隨音。任滿身花影﹐猶自追尋。攜向華堂戲斗﹐亭臺小﹑籠巧妝金。今休說﹐從渠牀下﹐涼夜聽孤吟。」不惟曼聲勝其髙調﹐兼形容處心細如絲﹐皆姜詞之所未發。﹝詞筌﹞○音質夫詠楊花章質夫作水龍吟詠楊花﹐其用事命意﹐淸麗可喜。東坡和之﹐若豪放不入律呂﹐徐而衫之﹐聲韻諧婉﹐便覺質夫詞有織繡工夫。晁叔用云「東坡如毛嬙﹑西施﹐淨洗卻面﹐與天下婦人鬥巧。質夫未免膏澤。」﹝曲氵有紀聞﹞○詠物詞最難遒麗詠物詞最難遒麗﹐昔人謂史梅溪「柳昏花暝」﹐栩栩然燕也。若阮亭「水明沙碧﹐參橫月落」﹐非肅肅然雁乎。﹝程村﹞○陳允平詞平正近代陳丁麓所作平正﹐亦有佳者。詞欲雅而正﹐志之所之。一爲物所役﹐則失其雅正之音。耆卿﹑伯可不必論﹐𨿽美成亦有所不免。如「最苦夢魂﹐今宵不到伊行」﹐如「天便教人﹐霎時廝見何妨」﹐如「許多煩惱﹐只爲當時﹑一餉畱情」﹐所謂淳朴變澆風矣。﹝詞源﹞○宋詞非愈變愈下唐詩三變愈下﹐宋詞殊不然。歐﹑蘇﹑秦﹑黃﹐足當髙﹑岑﹑王﹑李。南渡以後﹐矯矯陡健﹐卽不得稱中宋﹑晚宋也。惟辛稼軒自度粱肉不勝前哲﹐特出奇爲珍錯供﹐與劉后村輩俱曹洞旁出﹐學者正可欽佩﹐不必反唇並捧心也。﹝爰園詞話﹞○花間艸堂之妙或問花間之妙﹐曰「蹙金結繡﹐而無痕迹。」問艸堂之妙﹐曰「采采流水﹐蓬蓬遠春。」﹝漁洋山人﹞○蘇詞在濃淡之間「子瞻與誰同坐﹐明月淸風我」﹐「明月機時有﹐把酒問靑天」﹐快語也。「大江東去﹐浪淘盡﹑千古風流人物」﹐壯語也。「杏花疏影裏﹐吹笛到天明」﹐爽語也。其詞在濃與淡之間耳。﹝詞苑﹞○詞句工拙「載不動許多愁」﹐與「載取暮愁歸去﹐只載一船離恨向西州」﹐正可互觀。「雙槳別離船﹐駕起一天煩惱」﹐不免徑落矣。「東風無气力」五字妖甚。如「落花無可飛」﹐便不佳。﹝同上﹞○古人語不相襲徐師川「門外重重疊疊山﹐庶不斷來時路」。歐陽永叔「彊將離恨倚江樓﹐江水不能流恨去」。古人語不相襲﹐又能各見所長。﹝沈東江﹞○秦詞直抒本色秦少遊「一向沈吟久」﹐鏟盡浮詞﹐直抒本色。而淺人常以雕繪傲之。此等詞極難作﹐然亦不可多作。﹝同上﹞○韓鑄學詞蘄王孫韓鑄﹐字亦顏﹐學詞於樂笑翁。一日與周公謹買舟西湖﹐泊荷花而飲。酒杯半﹐公謹舉似亦顏學詞之意﹐公指花云「蓮子結成花自落。」﹝詞源﹞○無名氏眉峯碧宋無名氏眉峯碧詞云「蹙損峯碧。纖手還重執。鎭日相看未足時﹐忍使鴛鴦只。薄暮投村驛。風雨愁通夕。窗外芭蕉窗里人﹐分明葉上心頭滴。」眞州柳永﹐少讀書時﹐遂以此詞題壁﹐後悟作詞章法。一妓向人道之﹐永曰「某於此頗變化多方也。」然遂成屯田蹊徑。﹝古今詞語﹞○同能不如獨勝溫李齊名﹐然溫實不及李。李不作詞﹐而溫爲花間鼻祖﹐豈亦同能不如獨勝之意耶。古人學書不勝﹐去而學畫﹐學畫不勝﹐去而學塑﹐其善於用長如此。﹝漁洋山人﹞○詞不可彊和詞不可彊和人韻﹐若倡者曲韻寬平﹐庶可賡和。倘韻險又爲人所先﹐而必欲牽彊賡和﹐則句意安能融貫。吾輩倘遇險韻﹐不若祖其元韻﹐隨意換易答之。○僻詞常調作法僻詞作者少﹐宜渾脫乃近自然。常調作者多﹐宜生新斯能振動。﹝沈東江﹞○作艷詞宜近自然詞以艷麗爲工﹐然艷麗中須近自然本色。若流爲淺薄一路﹐則鄙俚不堪入調矣。近日詞家極盛﹐其卓然命世者﹐眞如百寶流蘇﹐千絲鐵网。世人不解﹐謂其使事太多﹐相率交訶﹐此何足怪。蓋尋常菽栗者﹐不知石去海月爲何物耳。﹝宗梅岑﹞●卷三品藻一◎品藻一○百代詞曲之祖李白艸堂集﹐自蜀人﹐艸堂在蜀﹐懷故國也。菩薩蠻﹑憶秦娥二首﹐爲百代詞曲之祖。﹝鄧樵通誌﹞○李白桂殿秋「河漢女﹑玉鏈顏。云往往在人間。九霄有路去無迹﹐裊裊香風生環。」此太白桂殿秋詞也。得於石刻而無腔﹐劉無方言倚其聲歌之﹐音極淸雅。﹝能攺齊漫錄﹞○李白菩薩蠻「平林漠漠煙如織。寒山一帶傷心碧。暝色入髙樓。有人樓上愁。玉階空佇立。宿鳥歸飛急。何處是歸程。長亭更短亭。」此詞寫於鼎州滄水驛﹐不知何人所作。魏道輔泰見而愛之。後至長沙﹐得古風集於曾子宣內翰家﹐乃知李白所撰。﹝湘山野錄﹞○張志和漁歌張志和性髙邁﹐自爲漁歌﹐便畫之﹐甚有逸思。﹝名畫記﹞○韋應物小詞韋蘇州性髙潔﹐所在焚香掃地。惟顧況﹑皎然輩得與倡酬。其小詞不多見﹐惟三臺令﹑轉應曲流傳耳。﹝唐詩紀事﹞○戴叔倫轉應曲金壇戴叔倫有轉應曲云「邊艸。邊艸。邊艸盡來兵老。山南山北雪晴。千里萬里月明。明月。明月。哀笳一聲愁絕。」卽調笑令也。筆意回環﹐音調宛轉﹐與韋蘇州一闋同妙。韋詞云「河漢。河漢。曉掛秋城漫漫。愁人起望相思。塞北江南別離。離別。離別。河漢𨿽同路絕。」﹝古今詞話﹞○劉禹錫竹枝劉夢得在沅湘日﹐以裏歌俚鄙﹐乃依騷人九歌﹐作竹枝九章﹐教裏中﹐由是盛於貞元﹑元和之間。每歲正月﹐裏中聯歌竹枝﹐吹笛擊鼓以應節。歌者揚袂睢舞﹐以曲多爲貴。聆其聲音﹐中黃鐘之羽﹐卒章許激如吳兪﹐𨿽傖佇不可分﹐而含思宛轉﹐有淇濮之艷。﹝劉禹錫竹枝詞序﹞○武陵人歌竹枝過桃源﹐想復一訪遺蹤﹐鼎灃間故多佳處耶。新唐書言劉夢得竹枝詞﹐至今武陵俚人歌之﹐亦復信否。夢得言竹枝聲含思宛轉﹐有淇濮之艷。若果爾﹐獨不可令蘇秀二君傳其聲耶。﹝東披尺牘﹞○劉禹錫春去也曲「春去也﹐多謝洛城人。弱柳從風疑舉袂﹐叢蘭露似沾巾。獨坐亦含顰。」劉賓客詞也。一時傳唱﹐乃名爲春去也曲。﹝古今詞話裴按﹕此卽望江南詞也。﹞○王建詞王仲初以宮詞百首著名﹐三臺令﹑轉應曲﹐其餘技也。﹝花庵詞客﹞○李益徵人歌李益詩名早著﹐徵人歌一篇﹐好事者畫爲圖障﹐「回樂峯前沙似雪」﹐天下唱爲歌曲。﹝唐語林﹞○白居易自度曲白樂天詞云「花非花﹐霧非霧。夜半來﹐天明去。來如克夢不多時﹐去似朝云無覓處。」蓋其自度之曲﹐因情生文﹐𨿽髙唐﹑洛神﹐奇麗不及也。﹝楊升庵裴按﹕此本長慶長短句﹐而後人名之爲詞者。﹞○白居易花非花白樂天長相思﹑望江南﹐縟麗可愛﹐非後世作者可及。「花非花」一首﹐尢纏綿無盡。﹝花庵詞客﹞○元白齊名稹長於詩詞﹐與白居易名相埒﹐天下傳諷﹐往往播於樂府。穆宗在東宮日﹐妃嬪近習皆歌之﹐宮中呼爲元才子。﹝唐詩紀事﹞○無名氏柳枝唐無名氏柳枝云「萬里長江一帶開。岸邊楊柳是誰栽。錦帆落盡丁風起﹐惆悵龍舟更不回。」盡推此曲爲第一。然不若薛能楊柳枝云「汴水髙懸百萬條。淸風兩岸一時搖。隋家力盡虛栽得﹐無限春風屬聖朝。」更得大體。﹝古今詞話﹞○溫詞香軟溫庭筠舊名岐﹐以「雞聲茅店月﹐人迹板橋霜」句知名。才思敏捷﹐入試日﹐凡八叉手而八韻成。多爲鄰鋪假手。沈詢知舉﹐別施一席試之﹐或曰「潛救八人矣。」詞有金荃集﹐蓋取其香而軟也。﹝北夢瑣言裴按﹕唐自大中後﹐詩衰而倚聲作﹐至庭筠始有專集﹐名握蘭﹑金荃﹐與詩集並傳於世。﹞○溫詞流麗溫飛卿詞極流麗﹐宜爲花間集之冠。﹝黃叔﹞○溫庭筠工於造語溫更漏子云「玉鑪香﹐紅蠟淚。偏照畫堂秋思。眉翠薄﹐鬢云殘。夜長衾枕寒。梧桐樹。三更雨。不道離情正苦。一葉葉﹑一聲聲﹐空階滴到明。」庭筠工於造語﹐極爲奇麗﹐此詞尢佳。﹝胡元任﹞○韓生查子韓小字冬郎﹐父瞻﹐李義山同門也。嘗卽席爲詩相送﹐義山喜贈之﹐有「十歲裁詩走馬成」及「雜鳳淸於老鳳聲」句。其生查子二首﹐風致過人。﹝唐詩紀事﹞○韓浣溪沙韓冬郎浣溪沙﹐絕非和魯公之嫁名者﹐亦以香奩名詞。﹝全芳備祖﹞○皇甫松天仙子皇甫松爲牛僧孺甥﹐以天仙子詞著名﹐終不若摘得新二首﹐爲有達觀之見。﹝花庵詞客﹞○皇甫松夢江南皇甫松以天仙子摘得新著名﹐然總不如夢江南二闋爲尢勝也。其詞曰「蘭鑪落﹐屏上暗紅蕉。閒夢江南梅熟日﹐夜船吹笛雨瀟瀟。人語驛邊橋。」「樓上寢﹐殘月下簾旌。夢見秣陵惆悵事﹐桃花柳絮滿江城。雙髻坐吹笙。」﹝詞Й裴按﹕松一作嵩﹐字子奇﹐睦州人﹐工部侍郎之子。﹞○徐昌圖木蘭花徐昌圖﹐唐人。冬景木蘭花一詞﹐縟麗可愛。今入艸堂之選﹐然莫知爲唐人也。﹝詞品﹞○徐昌圖臨江仙尊前集有徐昌圖臨江仙﹑河傳二首﹐俱唐音也。其臨江尢佳﹐詞云「飲散離亭西去﹐浮生長恨飄蓬。回頭煙柳漸重重。澹雲孤雁遠﹐寒日暮天紅。今夜畫船何處﹐潮平淮月朦朧。酒醒人靜柰愁濃。殘燈孤枕夢﹐輕浪五更風。」﹝古今詞話﹞○景徳寺題壁詞京師景徳寺東郎三學院壁間題云「明月斜﹐秋風冷。今夜故人來不來﹐教人立盡梧桐影。」相傳呂洞賓題也。﹝庚溪詩話裴按﹕呂巖字洞賓﹐關右人﹐咸通中舉進士不第﹐攜家隱終南。﹞○魚遊春水東都防河卒於於氵睿汴日得一石刻﹐有詞無調﹐摭詞中四字名之曰魚遊春水﹐教坊倚聲歌之。詞云「秦樓東風裏。燕子還來尋舊壘。餘寒猶峭﹐紅日薄侵羅綺。嫩艸方抽碧玉簪﹐媚柳輕拂黃金蕊。鶯囀上林﹐魚遊春水。幾曲闌干徧倚。又是一番新桃李。佳人應怪歸遲﹐梅妝淚洗。風簫聲絕無歸雁﹐望斷淸波無雙鯉。雲山萬里﹐寸心千里。」凡八十九字﹐而風花鶯燕動植之物曲盡﹐此唐人語也。﹝詞苑﹞○莊宗善度曲後唐莊宗名存勗﹐小字亞子。天五年嗣立爲晉王﹐破燕滅梁﹐遂襲尊號﹐攺元同光﹐在位三年。性知音﹐善度曲﹐世傳其一葉落﹑宴桃源等詞。﹝詞Й裴按﹕莊宗一葉落﹑宴桃源二詞﹐已見首卷體制部中。﹞○和凝紅葉稿和凝舉唐進士﹐仕後唐﹐爲翰林學士。晉天福中﹐拜中書侍郎同中書門下平章事。歸後漢﹐拜太子太傅﹐封魯國公。其長短句名紅葉稿。﹝同上﹞○和凝嫁名韓和凝艷詞每嫁名於韓﹐因政府諱之也。﹝樂府紀聞﹞○和凝河滿子詞和成績河滿子詞「寫得魚箋無限﹐其如花鎖春輝。目斷巫山雲雨﹐空教殘夢依依。卻愛薰香小鴨﹐羨他長在屏幃」。末二語爲世所傳詠。﹝詞Й﹞○李詞南唐中主張﹐字伯玉﹐嗣父僭號江南﹐攺元保大。有長短句數首。元宗春恨浣溪紗詞及帝臺春詞﹐稱爲絕倫。﹝十國春秋注﹞○李煜詞荊公問山谷云「作小詞曾看李后主詞否。」云「曾看。」荊公云「何處最好。」山谷以「一江春水向東流」爲對。荊公云「未若『細雨夢回雞塞遠﹐小樓吹徹玉笙寒』﹐又『細雨濕流光』最妙。」詞苑云「細雨夢回二句﹐元宗詞﹐荊公誤以爲後主也。」﹝雪浪齋日記﹞○南唐二主詞後主李煜﹐之第六子。建隆二年嗣位。開寶八年國入於宋。煜妙於音律﹐能自譜樂府﹐後人合中主所作﹐刻之爲南唐二主詞。﹝同上﹞○李煜臨江仙後主臨江仙詞云「櫻桃落盡春歸去﹐蝶翻輕粉雙飛。子規啼月小樓西。玉鉤羅幕﹐惆悵暮煙垂。別巷寂寥人散後﹐望殘煙艸低迷。鑪香閒裊鳳凰兒。空持羅帶﹐回首恨依依。」蘇子由云「淒涼怨慕﹐眞亡國之音也。」﹝耆舊續聞裴按﹕竹坨云「是詞相傳後主在圍城中﹐賦未就而城破﹐闕後三句。劉延仲補之云﹕何時重聽玉驄嘶﹐撲簾柳絮﹐依約夢回時。」而耆舊續聞所載固是全什﹐當從之。﹞○嵇康曲舞薛九﹐江南富家子﹐得侍李后主宮中﹐善歌嵇康曲﹐曲爲後主所制。江南平﹐流落江北﹐嘗一歌之﹐座人皆泣﹐後易爲嵇康曲舞。詞云﹔「薛九三十侍中郎。蘭香花媚生春堂。龍蟠王气變秋霧﹐淮聲泗水浮秋霜。宜城酒煙生霧服。與君試舞當時曲。玉樹遣詞悔重聽﹐黃塵染鬢無前綠。」﹝客座贅語﹞○李煜歸宋後詞後主歸宋後﹐與故宮人書云「此中日夕﹐只以眼淚洗面。」每懷故國﹐詞調愈工。其賦浪淘沙有云「夢裏不知身是客﹐一晌貪歡。」「流水落花春去也﹐天上人間。」其賦虞美人有云「問君能有幾多愁。恰似一江春水向東流。」舊臣聞之﹐有泣下者。﹝樂府紀聞﹞○李煜烏夜啼李后主重光作烏夜啼一詞﹐最爲淒惋。其詞曰「無言獨上西樓。月如鉤。寂寥梧桐深院鎖淸秋。剪不斷。理還亂。是離愁。別是一般滋味在心頭。」所謂其音哀以思也。﹝詞苑﹞○致語情語「歸時休放燭花紅﹐待踏馬蹄淸夜月」﹐致語也。「小樓昨夜又東風」及「問君能有幾多愁﹐恰似一江春水向東流」﹐情語也。後主是一詞手。﹝州四部稿﹞○李玉簫愛唱王衍詞蜀宮人李玉簫﹐愛唱王衍宮詞「月華如水浸宮殿﹐有酒不醉眞癡人」。後有以詩紀之者云「雲散江城玉漏遙。月華浮動可憐宵。停歌不飲將何待﹐試問當年李玉簫。」﹝五代軼事﹞○王衍甘州曲王衍詞﹐惟以甘州曲中「畫羅裙﹐能結束﹐稱腰身」三句爲最。﹝古今詞話﹞○孟昶工聲曲後蜀主孟昶好學﹐爲文皆本於理。居恆謂李昊﹑徐光溥曰「王衍浮薄而好輕艷之詞﹐朕不爲也。」然昶亦工聲曲﹐有相見歡詞。﹝十國春秋﹞○孟昶玉樓春蜀主孟昶有夜起避暑摩訶池上作玉樓春詞云「冰肌玉骨淸無汗。水殿風來暗香滿。繡簾一點月窺人﹐欹枕釵橫雲鬢亂。起來瓊戶啟無聲﹐時見疏星渡河漢。屈指西風幾時來﹐只恐流年暗中換。」蘇子瞻洞仙歌本沈括此詞﹐然未免反有點金之憾。﹝詞綜﹞○張泌江城子張泌仕南唐﹐爲內史舍人﹐工小詞。有江城子二闋云「碧闌干外小中庭。雨初晴。曉鶯聲。飛絮落花時節﹐近淸明。睡起捲簾無一事﹐勻面了﹐沒心情。」「浣花溪上見卿卿。臉波明。黛眉輕。髙綰綠云﹐金簇小蜻蜓。好是問他來得麼﹐和笑道﹐莫多情。」﹝詞Й﹞○張泌時有幽艷語張子澄時有幽艷語﹐「露濃香泛小庭花」是也。時遂有以浣溪沙爲小庭花者。﹝花間集﹞○馮延巳樂章馮延巳著樂章百餘闋﹐其鶴衝天詞云「曉月墜﹐宿云披。銀燭錦屏幃。建章鐘動玉繩低。宮漏出花遲。」又歸國謠詞云「江水碧。江上何人吹玉笛。扁舟遠送瀟湘客。蘆花千里霜月白。傷行色。明朝便是關山隔。」見稱於世。﹝南唐書﹞○馮延巳語警策元宗樂府云「小樓吹徹玉笙寒。」延巳有「風乍起﹐吹皺一池春水」之句﹐皆爲警策。元宗嘗戲延巳曰「吹皺一池春水﹐幹卿何事。」延巳對曰﹔「未如陛下『小樓吹徹玉笙寒。』」元宗悅。﹝同上﹞○馮延巳詞多至百首馮正中樂府思深語麗﹐韻逸調新﹐多至百首﹐有雜人六一集中者。黃山谷﹑陳后山𨿽以庸濫目之﹐然諸家駢金儷玉﹐而陽春詞特爲言情之作。﹝柳塘詞話﹞○馮延巳陽春詞「宮瓦數行曉日﹐龍百尺春風。」殊有元和气象。陽春詞尙饒蘊藉﹐堪與李氏齊驅。﹝蓉城集﹞○牛嶠善制小詞牛嶠字松卿﹐唐相僧孺之後。乾符五年進士﹐仕蜀爲給事中。嘗自言竊慕李賀長歌﹐舉筆輒效之﹐尢善制小詞。女冠子云「繡帶芙蓉帳﹐金釵芍藥花。」菩薩蠻云「山月照山花。夢回燈影斜。」皆嶠佳句也。﹝十國春秋﹞○牛嶠楊柳枝詞牛嶠楊柳枝詞﹕「不忿錢塘蘇小小﹐引郎松下結同心。」見推於時。﹝古今詞話﹞牛嶠楊柳枝詞﹕「不忿錢塘蘇小小﹐引郎松下結同心。」見推於時。﹝古今詞話﹞○牛嶠望江南詞牛松卿望江南詞﹐一詠燕﹐一詠鴛ス﹐是詠物而不滯於物者也﹐詞家當法此。﹝姜白石﹞○牛嶠詞刻細似晚唐牛嶠定西番爲塞下曲﹐望江怨爲閨中曲﹐是盛唐遺音。及讀其「翠娥愁﹐不擡頭」﹐「莫信彩箋書裏﹐賺人腸斷字」﹐則又刻細似晚唐矣。﹝陸放翁﹞○李浣溪沙詞李字徳潤﹐梓州人﹐昭儀李舜弦兄也。以小詞爲後主所賞﹐嘗制浣溪紗詞﹐有「早爲不逢巫峽夢﹐那堪虛度錦江春」﹐詞家互相傳誦。有瓊瑤集若干捲。﹝十國春秋﹞○李巫山一段雲李巫山一段雲詞﹕「古廟依靑嶂﹐行宮枕碧流。水聲山色瑣妝樓。往事思悠悠。雲雨朝遠暮﹐煙花春復秋。啼猿何必近孤舟。行客自多愁。」唐詞多緣題所賦﹐臨江仙則言仙事﹐女冠子則述道情﹐河瀆神則詠詞廟﹐大槪不失本題之意﹐後漸變失題遠矣﹐如此作﹐實唐人本來詞體如此。﹝黃叔﹞○尹鶚詞明淺動人後唐尹鶚﹐官參卿﹐其詞以明淺動人﹐以簡淨成句者也。﹝張玉田﹞○尹鶚開屯田俳調尹鶚杏園芳第二句「教人見了關情」﹐末句「何時休遣夢相縈」﹐遂開柳屯田俳調。至其臨江仙云「西窗鄕夢等閒成。逡巡覺後﹐特地恨難平。」又「昔年於此伴蕭襄。相偎佇立﹐牽惹敍衷腸」。流遞於後﹐令讀者不能爲懷﹐豈必曰花間﹑尊前﹐句皆婉麗也。﹝柳塘詞話﹞○尹鶚滿宮花花間集稱鶚爲參卿﹐是鶚累官不止翰林校書矣。有滿宮花詞云「月沈沈﹐人悄悄。一炷後庭香裊。風流帝子不歸來﹐滿地禁花慵掃。離恨多﹐相見少。何處醉迷三島。漏淸宮樹子規啼﹐愁鎖碧窗春曉。」疑亦有所寄慨而作。﹝周少霞﹞○毛文錫紗窗恨毛文錫詞﹐大致勻淨﹐不及熙震﹐其所撰紗窗恨可歌也。﹝古今詞話﹞○毛文錫巫山一段雲文錫詞以質直爲情致﹐殊不知流於率露﹐諸人評庸陋詞者﹐必曰此仿毛文錫之贊成功而不及者。逮覽其全集﹐有巫山一段雲詞﹐細心微詣﹐直造蓬萊頂上。詞雲「雨霽巫山上﹐云罷映碧天。遠風吹散又吹連。十二晚峯前。暗濕啼猿樹﹐髙籠過客船。朝朝暮暮楚江邊。幾度降神仙。」﹝葉石林裴按﹕毛文錫﹐字平﹐南陽人﹐唐進士。事蜀官至司徒﹐隨衍降後唐﹐以詞章供奉內庭。﹞○顧醉公子曲顧太尉醉公子曲有二闋﹐其一道本事者﹕「岸柳垂金綫。雨晴鶯百囀。家住綠楊邊。往來多少年。馬嘶芳艸遠。髙樓簾半捲。斂袖翠娥攢。相逢爾許難。」其一似秋閨﹐並錄於此﹕「漠漠秋雲淡。紅藕香侵檻。枕倚小山屏。金鋪向晚扃。睡起橫波慢。獨望情何限。衷柳數聲蟬。魂銷似去年。」﹝周少霞﹞○鹿虔工小詞鹿虔歷官至檢校太尉﹐與歐陽炯﹑韓琮﹑閻選﹑毛文錫等﹐以工小詞供奉後主。○鹿虔思越人虔思越人詞有「雙帶繡窠盤錦薦﹐淚侵花暗香消」之句﹐詞家推爲絕唱。﹝十國春秋﹞○鹿虔國亡不仕鹿虔事蜀﹐爲永泰軍節度使。初讀書古祠﹐見畫壁有周公輔成王圖﹐期以此見志﹐國亡不仕﹐詞多感慨之音。﹝樂府紀聞﹞○鹿詞有無限感慨鹿公髙節﹐偶爾寄情倚聲﹐而曲折盡變﹐有無限感慨淋漓處。﹝倪雲林﹞○魏承班詞明淨魏承班詞俱爲言情之作﹐大旨明淨﹐不更苦心刻意以競勝者。﹝元遺山﹞○人人喜效魏承班詞承班詞較南唐諸公更淡而近﹐更寬而盡﹐人人喜效之。如「相見綺筵時。深情黯共知。難話此時心﹐梁燕雙來去」。亦爲弄姿無限。﹝柳塘詞話﹞○毛熙震詞多新警蜀人毛熙震集止二十餘調﹐中多新警﹐而不爲儇薄。﹝齊東野語﹞○毛熙震警句毛祕監詞其後庭花云「傷心一片如月。閒鎖宮闕。」淸平樂云「正是銷魂時候﹐東風滿院花飛。」南歌子云「嬌羞愛問曲中名。楊柳杏花時節﹐幾多情。」試問今人弄筆﹐能出一頭地否。﹝柳塘詞話﹞○牛希濟以詩詞擅名希濟素以詩詞擅名﹐所撰臨江仙二闋﹐特爲詞家之雋。又次牛嶠女冠子四闋﹐時輩嘖嘖稱道。﹝十國春秋﹞○牛希濟臨江仙牛希濟臨江仙芊綿溫麗極矣﹐自有憑弔淒愴之意﹐得詠史體裁。﹝仇山村﹞○孫光憲善小詞光憲素以文學自負﹐處荊南﹐怏怏不得志。嘗慕史氏之作﹐恨居諸侯幕府﹐不足展其才力。每謂知交曰「寧知獲麟之筆﹐反爲倚馬之用。」又雅善小詞﹐蜀人輯花間集﹐采其詞至六十餘篇。﹝十國春秋﹞○孫光憲浣溪沙小詞有絕無含蓄自爾入妙者﹐孫葆光之浣溪沙也。﹝孫巨源﹞○孫光憲佳句孫葆光「一庭花雨濕春愁」﹐佳句也。﹝花庵翁裴按﹕孫光憲遘兵戈之際﹐以金帛購書數萬卷﹐所著北夢瑣言﹐亦多采詞家逸事。﹞○歐陽炯詞婉約輕和歐陽炯卽首序花間集者﹐每言愁苦之音易好﹐歡愉之語難工。其詞大抵婉約輕和﹐不欲彊作愁思。﹝蓉蓉城集﹞○歐陽炯有小詞十七章歐陽炯善文章﹐尢工詩﹐又有小詞十七章﹐人亦時時稱道之。漁父歌尢爲詞家所倡和。﹝十國春秋﹞○閻選善小詞閻選﹐故布衣也﹐酷善小詞。有臨江仙詞云「畫簾深殿﹐香霧冷風殘。」又云「猿啼明月照空灘。」時人目爲閻處士。﹝同上裴按﹕前蜀有韋莊﹑牛嶠﹑毛文錫﹑薛昭蘊﹑李﹑尹鶚﹑魏承班﹑牛希濟﹐後蜀有顧﹑鹿虔﹑毛熙震﹑歐陽彬﹑歐陽炯﹑閻選﹐西蜀詞人之盛﹐勝於他國多矣。﹞○無名氏撲蝴蝶詞無名氏有撲蝴蝶詞云「煙條雨葉﹐綠徧江南岸。思歸倦客﹐尋春來較晚。岫邊紅日初斜﹐陌上花飛正滿。淒涼數聲﹐羌管怨春短。玉人應在﹐明月樓中畫眉懶。鸞箋錦字﹐多少魚雁斷。恨隨去水東流﹐事與行雲共遠。羅衾舊香猶暖。」一篇情景周摯﹐換頭句﹐逼眞周﹑秦之先聲也。﹝詞統﹞○晚唐詞精巧髙麗詩至晚唐五季﹐气格卑陋﹐千家一律。而長短句獨精巧髙麗﹐後世莫之及﹐此事之不可曉者。﹝陸放翁﹞●卷四品藻二◎品藻二○徽宗工長短句徽宗天才甚髙﹐詩文而外﹐尢工長短句。嘗作探春令云「簾旌微動﹐峭寒天气﹐龍池冰泮。杏花笑吐香猶淺。又還是﹐春將半。淸歌妙舞從頭按。等芳時開宴。記去年對著東風﹐曾許不負鶯花願。」又有聒龍謠﹑臨江仙﹑燕山亭等篇﹐皆淸麗淒惋。﹝能攺齋漫錄﹞○黃河淸慢宣和初﹐雅樂新成﹐八音告備﹐因作徵招﹑角招。有曲名黃河淸慢者﹐詞曰「晴景初升﹐風細細。云收天淡如洗。望外鳳凰城闕﹐蔥蔥佳气。朝罷香煙滿袖﹐侍臣報﹑天顏有喜。夜來頻得封章﹐大河徹底淸Г。君王壽與天齊﹐馨香動﹐上穹頻降祥瑞。大晟奏功﹐六樂初調宮徵。合殿薰風乍轉﹐萬花覆﹑千官盡醉。內家傳詔﹐重開宴﹑未央宮裏。」此詞音調極韶美﹐入大晟樂府。天下無問遐邇大小﹐𨿽男髫女﹐皆爭唱之。﹝鐵園山叢談﹞○徽宗燕山亭徽宗北轅後﹐賦燕山亭杏花一闋﹐哀情哽咽。仿佛南唐李后主﹐令人不忍多聽。詞曰「裁翦冰綃﹐輕疊數重﹐冷淡胭脂勻注。新樣靚妝﹐艷溢香融﹐羞殺蕊珠宮女。易得凋零﹐更多少無情風雨。愁苦。閒院落淒涼﹐幾番春暮。憑寄離恨重重﹐這雙燕何曾﹐會人言語。天遙地遠﹐萬水千山﹐知他故宮何處。怎不思量﹐除夢裏有時曾去。無據。和夢也有時不做。」﹝古今詞話﹞○潘閬憶余杭潘逍遙狂逸不羈﹐往往有出塵之語。自制憶余杭詞三首﹐一時盛傳。東坡愛之﹐書於玉堂屏風﹐石曼卿使畫工繪之作圖。﹝同上裴按﹕潘詞三首﹐見後辧證門。﹞○潘閬憶孤山潘閬憶孤山詞﹐句法淸古﹐語帶煙霞﹐近時罕及。﹝陸雪窗﹞○寇準江南春寇萊公詩才思融遠﹐年十九成太平興國進士。初知巴東縣﹐有詩云「野水無人渡﹐孤舟盡日橫。」又嘗爲江南春詩云「波渺渺﹐柳依依。孤村芳艸遠﹐斜日杏花飛。江南春盡離腸斷﹐滿汀洲人未歸。」一時膾炙。﹝溫公詩詁﹞○寇準夜度娘寇萊公準夜度娘曲云「煙波渺渺一千里。白香散東風起。惆悵汀洲日暮時﹐柔情不斷如春水。」升庵舉似大復﹐認爲唐音。﹝詞苑﹞○晏殊木蘭花晏元獻尢喜馮延巳歌詞﹐其所自作﹐亦不減延巳樂府。木蘭花云「重頭歌詠響璁﹐入破舞腰紅亂旋。」重頭﹑入破﹐皆管弦家語也。﹝劉父詩話﹞○錢惟演玉樓春錢惟演﹐吳越王ㄈ之子﹐爲中書門下平章事。坐擅議宗廟﹐且與後家通﹐落職爲崇信軍節度使。其玉樓春詞云「城上風光鶯語亂。城下煙波春拍岸。綠楊芳艸幾時休﹐淚眼愁腸先已斷。情懷漸覺成衰晚。鶯鏡朱顏驚暗換。昔年多病厭芳尊﹐今日芳尊惟恐淺。」此公暮年之作﹐詞極淒惋。﹝黃叔﹞○蘇易簡與王禹詞宋初以詞章上著名者﹐梓州蘇易簡作越江吟﹐載百明珠﹐蜀之大魁自此始。鉅野王禹作點絳唇﹐見小畜集﹐其文章亦重於當世。﹝升庵詞話﹞○王禹點絳唇王元之有小畜集﹐其點絳唇詞「小村漁市﹐一縷孤煙細」之句﹐淸麗可愛﹐豈止以詩擅名。﹝詞苑﹞○林逮詠艸林和靖不特工於詩﹐且工於詞。如詠艸一首「金穀年年﹐亂生春色誰爲主」﹐終篇不露一「艸」字﹐與覺範詠一首「風吹平野﹐一點香隨馬」﹐終篇不露一「梅」字同一雅潔。﹝詩話總龜﹞○林逋長相思林處士妻梅子鶴﹐可稱千古髙風矣。乃其長相思惜別詞曰「吳山靑。越山靑。兩岸靑山相送迎。誰知離別情。君淚盈。妾淚盈。羅帶同心結未成。江頭潮已平。」何等風致﹐閒情一賦﹐詎必玉瑕珠耶。﹝詞苑﹞○韓琦安陽好韓魏公皇初鎭揚州﹐本事集載公親撰維揚好詞四章﹐所謂「二十四橋千步柳﹐春風十里上珠簾」者是也。其後熙寧初﹐公罷相出鎭安陽﹐復作安陽好詞十章﹐人多傳之。今錄其一云「安陽好﹐形勢魏西州。曼衍山河環故國﹐升平歌吹沸南樓。和气鎭飛浮。籠畫陌﹐喬木幾春秋。花外軒窗排遠岫﹐竹閒門巷帶長流。風物更淸幽。」﹝吳虎臣漫錄﹞○韓琦點絳唇韓稚圭點絳唇詞云「愁無限。武陵凝睇。人遠波空翠。」公經國大手﹐而小詞乃以情韻勝人。﹝詞苑﹞○範仲淹漁家傲範希文漁家傲邊愁雲﹕「塞下秋來風景異。衡陽雁去無畱意。四面邊聲連角起。千嶂裏。長煙落日孤城閉。濁酒一杯家萬里。燕然未勒歸無計。羌笛悠悠霜滿地。人不寐。將軍白髮徵夫淚。」詞旨蒼涼﹐多道邊鎭之苦。歐陽永叔每呼爲窮塞主﹐詩非窮不工﹐乃於詞亦云。﹝古今詞話﹞○範仲淹蘇幕遮範文正公蘇幕遮詞云「碧雲天﹐紅葉地。秋色連波﹐波上寒煙翠。山映斜陽天接水。芳艸無情﹐更在斜陽外。黯鄕魂﹐追旅思。夜夜除非﹐好夢畱人睡。明月樓髙休獨倚。酒入愁腸﹐化作相思淚。」公之正气塞天地﹐而情語入妙至此。﹝詞苑﹞○範仲淹禦街行範文正公﹑司馬溫公﹑韓魏公﹐皆一時名徳重望。範禦街行雲﹕「紛紛墮葉飄香砌。夜寂靜﹐寒聲碎。珍珠簾捲玉樓空﹐天淡銀河垂地。年年今夜﹐月華如練﹐長是人千里。愁腸已斷無由醉。酒未到﹐先成淚。殘燈明滅枕頭欹。諳盡孤眠滋味。都來此事﹐眉間心上﹐無計相回避。」韓點絳唇詞曰「病起懨懨﹐向庭前﹑花樹添憔悴。亂紅飄砌。滴盡珍珠淚。惆悵前春﹐誰向花前醉。愁無際。武陵凝睇。人遠波空翠。」溫公西江月云「寶髻松松綰就﹐鉛華淡淡妝成。紅雲翠霧罩輕盈。飛絮遊絲無定。相見爭如不見﹐有情還似無情。笙歌散後酒微醒。深院月明人靜。」人非太上﹐未免有情﹐當不以此其白璧也。﹝古今詞話﹞○範韓詞有情致範文正公﹑韓魏公﹑勛徳重望﹐而範有禦街行詞﹐韓有點絳唇詞﹐皆極情致。予友朱良規嘗云「天之風月﹐地之花柳﹐與人之歌舞﹐無此不成三才。」𨿽戲語亦有理也。﹝升庵詞話﹞○不以人廢言賢如寇準﹑晏殊﹑範仲淹﹐勛名重臣﹐不少艷詞。卽丁謂﹑賈昌朝﹑夏竦﹐亦有綺語流傳﹐當不以人廢言也。﹝古今詞話﹞○賈昌朝木蘭花令賈昌朝木蘭花令詞﹕「都城水綠嬉遊處。仙棹往來人笑語。紅隨遠浪泛桃花﹐雪散平沙飛柳絮。東君欲共春歸去。一陣狂風和驟雨。碧油紅旆錦障泥﹐斜日畫橋芳艸路。」黃叔云「文元公生平惟賦此一詞﹐極有風味。」﹝同上﹞○王琪望江南王君玉有望江南詞十首﹐自謂謫仙。王荊公酷愛其「紅綃香潤入梅天」句。﹝陳輔之﹞○王琪燕詞歐陽文忠愛王君玉燕詞云「煙徑掠花飛遠遠﹐曉窗驚夢語匆匆。」梅聖兪以爲不若李堯夫燕詩云「花前語澀春猶冷﹐江上飛髙雨乍晴。」君玉全闋云﹔「江南燕﹐輕繡簾風。二月池塘新社過﹐六朝宮殿舊巢空。頏頡恣西東。王謝宅﹐曾入綺堂中。煙徑掠花飛遠遠﹐曉窗驚夢語匆匆。偏占杏園紅。」﹝能攺齋漫錄﹞○歐陽修詠艸詞「闌干十二獨憑春。晴碧遠連云。千里萬里﹐二月三月﹐行色苦愁人。謝家池上﹐江淹浦畔﹐吟魄與離魂。那堪疏雨滴黃昏。更特地﹑憶王孫。」此歐陽公少年遊詠艸詞也。不惟君復﹑聖兪二詞不及﹐求諸唐人溫﹑李集中﹐殆與之爲一矣。﹝吳虎臣﹞○歐陽修蝶戀花「庭院深深深幾許。楊柳堆煙﹐簾幕無重數。金勒雕鞍遊冶處。樓髙不見章臺路。雨橫風狂三月暮。門掩梨花﹐無計畱春住。淚眼問花花不語。亂紅飛過秋千去。」歐陽修蝶戀花詞也。李易安酷愛其語﹐遂用作「庭院深深」數闋。﹝詞苑﹞○歐蘇有麗語永叔﹑東坡﹐極不能作麗語﹐而亦有之。永叔如「當路遊絲牽醉客﹐隔花啼鳥喚行人」。東坡如「采索身輕常趁燕﹐紅窗睡重不聞鶯」。勝人百倍。﹝王鳳洲﹞○宋采侯宋子京爲天聖中翰林﹐以賦采侯﹐中博學宏詞科第一。有「色喚堋云爛﹐聲連羽月遲」之句。時呼爲宋采侯。每夕臨文﹐必使麗姝燃雙椽燭﹐卽張子野所謂紅杏枝頭春意鬧尙書也。﹝古今詞話﹞○宋祁以餘力爲詞宋景文以餘力遊戲爲詞﹐而風流閒雅﹐超出意表。﹝李之儀﹞○聶冠卿多麗聶冠卿詞不多見﹐其多麗一首﹐有「露洗華桐﹐煙霏絲柳」四句。所謂玉中之拱璧﹐珠中之夜光﹐每一觀之﹐撫玩無ル。﹝黃叔裴按﹕萬紅友云﹕蕩春一色﹐不成文理﹐一字乃羨字耳﹐且多麗詞亦從未有四字四句者。﹞○梅聖兪蘇幕遮梅聖兪在歐陽公座﹐有以林逋艸詞「金穀年年﹐亂生芳色誰爲主」爲美者。聖兪因別爲蘇幕遮詞云「露堤平﹐煙墅杳。亂碧萋萋﹐雨後江天曉。獨有庾郎年最少。地靑袍﹐嫩色宜相照。接長亭﹐迷遠道。堪怨王孫﹐不計歸期早。落盡梨花春又了。滿地殘陽﹐翠色和煙老。」歐公擊節賞之。﹝古今詞話﹞○石曼卿詞少流傳石曼卿眞宗朝學士﹐生平遺世事﹐死後有見之者﹐曰「我今爲仙﹐主芙蓉城。」其捫虱庵長短句﹐少有流傳者。﹝古今仙鑑﹞○石曼卿詞對李長吉歌「天若有情天亦老」﹐人以爲奇絕無對。石曼卿對以詞曰「月如無恨月長圓」﹐足爲敵。﹝溫叟詩話﹞○司馬光阮郎歸司馬溫公詞云「漁舟容易入深山。仙家日日閒。綺窗紗幌映朱顏。相逢醉夢間。松露冷﹐海霞斑。匆匆整棹還。落花寂寂水潺潺。重尋此路難。」蓋阮郎歸本意也。﹝古今詞話﹞○王安石桂枝香金陵懷古﹐諸公寄調桂枝香者三十餘家﹐惟王介甫爲絕唱。東坡見之嘆曰「此老乃野狐精也。」其詞云「登臨送目。正故國晚秋﹐天气初肅。千里澄江似練﹐翠峯如簇。徵帆去棹殘陽裏﹐背西風﹑酒旗斜矗。彩舟雲淡﹐星河鷺起﹐畫圖難足。念自昔豪華競逐。嘆門外樓頭﹐悲恨相續。千古憑髙﹐對此漫嗟榮辱。六朝舊事隨流水﹐但寒煙衰艸凝綠。至今商女﹐時時猶唱﹐後庭遺曲。」﹝同上﹞○王安石詞不多王荊公長短句不多﹐合繩墨處自雍容奇特。﹝碧雞漫志﹞○晏幾道樂府動搖人心晏叔原樂府寓以詩人句法﹐精壯頓挫﹐能動搖人心。合者髙唐﹑洛神之流﹐下者亦不減桃葉﹑團扇云。﹝黃山谷﹞○晏幾道不蹈襲人語叔原不蹈襲人語﹐風度閒雅﹐自是一家。如「舞低楊柳樓心月﹐歌盡桃花扇底風」﹐乃知此人必不生於三家村中者。﹝晁補之﹞○晏幾道詞如王謝子弟叔原詞如金陵王謝子弟﹐秀气勝韻﹐得之天然﹐殆不可學。﹝碧雞漫志﹞○程頤頗賞小晏詞伊川聞誦叔原詞「夢魂慣得無拘檢﹐又踏楊花過謝橋」。笑曰「鬼語也。」意頗賞之。﹝程叔徹﹞○晏詞可追逼花間頻原詞在諸名勝中﹐獨可追逼花間﹐髙處或過之。﹝陳質齋﹞○蘇養直淸江曲蘇養直名伯固﹐與東坡同族。坡集中有送伯固兄還吳之詩。其淸江曲有「屬玉雙飛水滿塘」句﹐當時盛傳。調亦工﹐如「醉眠小塢黃茅店﹐夢倚髙城赤葉樓」﹐鷓鴣天之佳句也。﹝詞品﹞○張三影客謂張子野曰「人咸目公爲張三中。謂公詞有心中事﹐眼中淚﹐意中人也。」子野曰「何不謂之張三影。」客不諭。子野曰「云破月來花弄影。嬌柔懶起﹐簾壓卷花影。柳徑無人﹐墜絮輕無影。」此生平得意者。﹝樂府紀聞﹞○張先謝池春慢子野於玉仙觀道中﹐逢謝媚卿﹐作謝池春慢云「繚墻重院﹐間有流鶯到。繡被掩餘寒﹐畫閣明新曉。朱檻連空闊﹐飛絮無多少。徑莎平﹐池水渺。日長風靜﹐花影閒相照。塵香拂馬﹐逢謝女﹐城南道。秀艷過施粉﹐多媚生輕笑。鬥色鮮衣薄﹐碾玉雙蟬小。歡難偶﹐春過了。琵琶流怨﹐都入相思調。」一時傳唱幾徧。﹝古今詞話﹞○張先柳永齊名子野﹑耆卿齊名﹐而時論有以子野爲不及耆卿者。然子野韻髙﹐是耆卿所乏處。﹝晁補之﹞○柳詞工於羈旅行役柳詞風格不髙﹐而音律諧緩﹐詞意妥貼﹐承平气象﹐形容曲盡﹐尢工於羈旅行役。﹝陳質齋﹞○柳詞有唐人佳處人皆言柳耆卿詞俗﹐無如「霜風淒緊﹐關河冷落﹐殘照當樓」﹐唐人佳處﹐不過如此。﹝蘇東坡﹞○有井水處能歌柳詞嘗見一西夏歸朝官云「世間有井水飲處﹐卽能歌柳詞。」﹝葉石林﹞○王安石弟及子詞介甫弟和甫﹐名安禮﹐有瀟湘逢故人慢云「引多少夢魂歸緒﹐洞庭煙棹漁蓑。」弟平甫﹐名安國﹐有減字木蘭花云「月破黃昏。簾裏餘香馬上聞。」子仿﹐字元澤﹐有心疾﹐妻獨居小樓事佛﹐介甫憐而嫁之。佛作眼兒媚詞﹐有「相思只在﹐丁香枝上﹐豆蔻梢頭」之句。更有倦尋芳云「恨被楡錢﹐買斷兩眉長斗。」皆人所不能及。﹝古今詞話﹞○蘇軾以文章餘事作詩東坡先生以文章餘事作詩﹐溢而作詞曲。髙處出神入天﹐平處當臨鏡笑春﹐不顧儕輩。﹝碧雞漫志﹞○蘇軾詞提出向上一路長短句𨿽至本朝而盛﹐然前人自立﹐與眞情衰矣。東坡先生非心醉於音律者﹐偶爾作歌﹐指出向上一路﹐新天下耳目﹐弄筆者始知自振。﹝同上﹞○蘇軾詞一洗綺羅香澤之態詞至東坡﹐一洗綺羅香澤之態﹐使人登髙望遠﹐舉首浩歌﹐超乎塵蓋之外﹐於是花間爲早隸﹐柳氏爲輿臺矣。﹝胡致堂﹞○蘇軾自歌陽關曲世言東坡不能歌﹐故所作樂府多不協律。晁以道謂紹聖初﹐與東坡別於汴上﹐東坡酒酣﹐自歌陽關曲。則公非不能歌﹐但豪放不喜翦裁以就聲律耳。試取東坡諸詞歌之﹐曲終﹐覺天風海雨逼人。﹝陸放翁﹞○蘇軾詞哀而不傷居士詞豈無去國懷鄕之感﹐殊覺哀而不傷。﹝周﹞○蘇軾中秋詞勝人中秋詞自東坡水調歌頭一出﹐餘詞盡廢。﹝苕溪漁隱﹞○蘇軾水調歌頭「明月幾時有」一詞﹐畫家大劈斧窠體也。﹝詞統﹞○蘇軾卜算子東坡在黃州作卜算子詞云「缺月掛疏桐﹐漏斷人初靜。時見幽人獨往來﹐縹緲孤鴻影。驚起卻回頭﹐有恨無人省。揀盡寒枝不肯棲﹐楓落吳江冷。」語意髙妙﹐似非喫煙火食人語。﹝黃山谷﹞○蘇軾詞雅麗舒徐東坡詞極雅麗舒徐﹐髙出人表﹐周﹑秦諸人所不能到。﹝張玉田﹞○蘇軾楊花東坡和章質夫楊花一首﹐後段愈出愈奇﹐壓倒古今。﹝同上﹞○蘇軾詠笛詞東坡水龍吟詠笛詞﹐傳有八字謚﹐「楚山修竹如雲﹐異材秀出千林表」﹐此笛之質也。「龍須半翦﹐風膺微漲﹐玉肌勻繞」﹐此笛之狀也。「木落淮南﹐雨晴雲夢﹐月明風弱」﹐此笛之時也。「自中郎不見﹐將軍去後﹐知孤負﹑秋多少」﹐此笛之事也。「聞道嶺南太守﹐後堂深﹑綠珠嬌小」﹐此笛之人也。「綺窗學弄﹐涼州初試﹐霓裳未了」﹐此笛之曲也。「嚼徵含宮﹐泛商流羽﹐一聲雲杪」﹐此笛之音也。「爲使君洗盡﹐蠻煙瘴雨﹐作霜天曉」﹐此笛之功也。嚼徵含宮﹐泛商流羽﹐五音已用其四﹐惟少一角字﹐末句「作霜天曉」﹐歇後一角字。﹝貴耳錄﹞○蘇軾貶惠州時詞東坡貶惠州日﹐晁以道見公詞有「海仙時遣探芳叢﹐倒掛綠毛麼鳳」﹐優云「此老須過海﹐只爲古今人不能道及﹐應罰教去」。﹝太平樂府﹞○蘇軾浣溪沙蘇子瞻有銅琶鐵板之譏﹐然浣溪沙春閨詞曰「彩索身輕常趁燕﹐紅窗睡重不聞鸞。」如此風調﹐令十七八女郎歌之﹐豈在「曉風殘月」之下。﹝賀黃公﹞○蘇軾沈括歸去來詞東坡沈括歸去來詞﹐山谷沈括醉翁亭記﹐兩人固是詞家好手。﹝本事紀﹞○今代詞手今代詞手﹐惟秦七﹑黃九耳。餘人不逮也。﹝陳師道﹞○黃詞峭健詞家以秦﹑黃並稱﹐秦能爲曼聲以合律﹐形容處亦少刻肌入骨語。黃時出俚淺﹐可稱傖父。然黃如「春未透。花枝瘦。正是愁時候」。峭健亦非秦所能作。﹝同上﹞○秦觀小詞奇麗少遊小詞奇麗﹐詠歌之下﹐思想其神情﹐在絳闕道山之間。﹝釋覺範﹞○秦觀好語近來作者皆不及少遊﹐如「斜陽外﹑寒鴉數點﹐流水繞孤村」。𨿽不識字人﹐亦知是天生好語。﹝晁補之﹞○秦觀辭情相稱子瞻辭勝乎情﹐耆卿情勝乎辭﹐辭情相稱者﹐惟少遊而已。﹝蔡伯世﹞○蘇軾悼秦觀少遊踏莎行後結云「郴江幸自繞郴山﹐爲誰流下瀟湘去。」子瞻絕愛此兩句﹐自書於扇曰「少遊已矣﹐𨿽萬身莫贖。」﹝冷齋夜話﹞○秦觀踏莎行秦少遊踏莎行雲﹕「霧失樓臺﹐月迷津渡。桃源泉望斷無尋處。可堪孤館閉春寒﹐杜鵑聲裏斜陽暮。驛寄梅花﹐魚傳尺素。砌成此恨無重數。郴江幸自繞郴山﹐爲誰流下瀟湘去。」東坡絕愛尾二句。余謂不如「杜鵑聲裏斜陽暮」尢堪斷腸。﹝詞苑﹞○秦觀千秋歲後結精采秦少遊千秋歲後結「春去也」三字﹐要占勝前面許多攢簇﹐在此收煞。「落紅萬點愁如海」七字﹐銜接得力﹐異樣出精采。﹝詞潔﹞○濟北詞人晁補之字無咎﹐自稱濟北詞人﹐有雞肋詞﹑逃禪詞。近代詞家﹐自秦七﹑黃九外﹐無咎未必多遜。﹝陳質齋﹞○張耒少年遊秋蕊香文潛官許州﹐喜營妓劉氏﹐爲作少年遊雲﹕「含羞倚醉不成歌。纖手掩香羅。偎花映竹﹐偸傳深意﹐酒思入橫波。看朱成碧心迷亂﹐翻脈脈﹐斂雙蛾。相見時稀隔別多。又春盡﹐柰愁何。」其後去任﹐又爲秋蕊香寓意云「簾幕疏疏風透。一綫香飄金獸。朱闌倚徧黃昏後。廊下月華如晝。別離滋味濃如酒。令人瘦。此情不及墻東柳。春色年年依舊。」元諸公皆有樂府﹐惟張僅見風流子及此二詞﹐味其句意﹐不在諸公之下矣。﹝苕溪漁隱﹞○賀梅子方回少爲武弁﹐以定力寺一絕句見賞王荊公﹐知名當世。小詞有「梅子黃時雨」之句﹐人呼爲賀梅子。方回寡發﹐郭功甫指其髻曰「此眞賀梅子也。」﹝周紫芝﹞○賀鑄靑玉案方回小築在蘇之橫塘﹐有靑玉案詞云「淩波不過橫塘路。但目送﹑芳塵去。錦瑟年華誰與度。月臺花榭﹐瑣窗珠戶﹐惟有春知處。碧雲冉冉蘅臯暮。彩筆新題斷腸句。試問閒愁都幾許。一川煙艸﹐滿城風絮。梅子黃時雨。」黃山谷贈以詩曰「解道江南腸斷句﹐只今惟有賀方回。」其爲前輩推重如此。﹝吳中紀聞﹞○賀鑄靑玉案詞工妙之至方回靑玉案詞工妙之至﹐無迹可尋﹐語句思路﹐亦在目前﹐而千人萬人不能湊泊。﹝詞潔﹞○賀鑄長調勝晏張方回長調便有美成意﹐殊勝晏﹑張。﹝同上﹞○毛滂惜分飛毛澤民惜分飛詞﹐語盡而意不盡﹐意盡而情不盡。陳質齋云「滂他詞𨿽工﹐未有能及此者。」﹝周﹞○程垓文過於詞程正伯東坡中表之戚﹐其酷相思﹑四代好﹑折紅英俱佳﹐故盛以詞名。獨尢尙書以爲正這文過於詞。﹝詞品﹞○程垓佳句「沈水熨香年似日﹐薄雲垂帳夏如秋。」書舟佳句也。﹝古今詞話﹞○章詠楊花資政殿學士章﹐字質夫﹐以功名顯﹐詩詞尢見稱於世。嘗作水龍吟詠楊花﹐東坡與之貼云「柳花詞妙絕﹐使來者何以措詞。」﹝詞苑﹞○王駙馬樂府駙馬王晉卿樂府﹐淸麗幽遠﹐工在江南諸賢季孟之間。﹝黃涪翁﹞○舒詞舒信道名﹐神宗朝禦史與李定同陷東坡於罪者。嘗作菩薩蠻詞云「江梅未放枝頭結。江樓已見山頭雪。待得此花開。知君來未來。風帆雙畫。小雨隨行色。空得郁金裙。酒痕和淚痕。」王阮亭極賞此詞﹐嘗曰「鐘退谷評閭邱曉詩﹐謂具此手段﹐方能殺王龍標﹐此等語乃出渠輩手﹐豈不可惜。僕每讀嚴分宜鈐山堂詩﹐至佳處﹐輒作此嘆。」﹝詞苑叢談﹞○朱服司烏程朱行中﹐歷官祀部侍郎﹐坐與蘇軾遊﹐貶海州團練副使。至東陽郡齋﹐作漁家傲以寄意支﹕「小雨纖纖風細細。萬家楊柳靑煙裏。戀樹濕花飛不起。愁無際。和春付與東流水。九十春光能有幾﹐金龜解盡畱無計。寄語東陽沽酒市。拚一醉。而今樂事他年淚。」讀其詞想見其人﹐不愧爲蘇軾黨也。﹝烏程舊志﹞○元祜時宗室詞元時﹐宗室能詞者眾﹐如嗣濮王仲禦瑤臺第一層詞有云「ㄍ管聲催﹐人報道﹐嫦娥步月來。風燈鸞炬﹐寒輕珠箔﹐光泛樓臺。歡陪千官萬騎﹐九霄人在五云堆。赭袍光裏﹐星球宛轉﹐花影徘徊。」又安定郡王令畦﹐嘗夜過東坡家﹐飲梅花下﹐曾有題會眞記鳳棲語云「錦額重簾深幾許。只是低頭﹐怕受他人顧。彊出嬌嗔無一語。絳綃頻掩酥胸素。」見聊復集。﹝古今詞話﹞○趙徳麟蝶戀花趙徳麟﹐元中知行在大宗正事﹐有蝶戀花詞云「欲減羅衣寒未去。不捲珠簾﹐人在深深處。殘杏枝頭花幾許。啼紅止恨淸明雨。盡日水沈香一縷。宿酒醒遲﹐惱破春愁緒。飛燕又將歸信誤。小屏風上西江路。」﹝詞苑﹞○王冠柳王通叟觀作慶淸朝慢踏靑詞﹐風流楚楚﹐世以爲髙於屯田﹐集遂名冠柳。詞云「調水爲酥﹐催冰做水﹐東君分付春還。何人便將輕暖﹐點破殘寒。結伴踏靑去好﹐平頭鞋子小雙鸞。煙郊外﹑望中秀色﹐如有無間。晴則个﹐陰則个﹐釘得天气有許多般。須教鏤花撥柳﹐爭要先看。不道吳綾繡襪﹐香泥斜沁幾行斑。東風巧﹑盡收翠綠﹐吹在眉山。」﹝黃叔﹞○王逐客冬景王逐客冬景天香詞云「霜瓦鴛鴦﹐珠簾翡翠﹐今年又是寒早。矮釘明窗﹐乍開朱戶﹐切莫亂教人到。重陰不解﹐云共雪﹑商量未了。靑帳垂毯要密﹐錦縫放幃宜小。呵梅弄妝試巧。繡羅襦﹑瑞云芝艸。共我語時同語﹐笑時同笑。已被金尊勸倒。更唱个新詞故相惱。盡道窮冬﹐元來恁好。」涪翁見而賞之﹐且曰「此曲一處所一物色﹐無一不是嚴冬蕭索之境﹐但仔細詳味之﹐略無半點寒酸憔悴之意﹐亦善於造語者矣。」﹝古今詞話﹞○王逐客夏詞古樂府詩云「今世衤能衤戴者﹐觸熱向人家。」衤能衤戴﹐集韻解之曰﹕不曉事。予素畏熱﹐乃觸熱入人家﹐其謂不曉事﹐宜矣。嘗愛王逐客作夏詞雨中花﹐不用浮瓜沈李等事﹐而天然有塵外涼思。其詞曰「百尺淸泉聲陸續。映瀟灑﹑碧梧翠竹。面千步回郎﹐重重簾幕﹐小枕欹寒玉。試展鮫綃看畫軸。見一片﹑瀟湘凝綠。待玉漏穿花﹐銀河垂地﹐月上闌干曲。」此語非觸熱者之所知也。﹝漫叟詩話裴按﹕尢悔庵曰﹕衤能衤戴乃暑衣也。﹞○王逐客才豪王逐客才豪﹐其新麗處與輕狂處﹐皆足驚人。﹝碧雞漫志﹞○米芾茶詞米元章與周熟仁試賜茶於甘露寺﹐作滿庭芳詞﹐墨迹爲世所重。其警句云「輕濤起﹐香生玉塵﹐雪濺紫甌圓。」推爲獨絕。﹝襄陽書畫考﹞○謝逸題壁謝無逸嘗於關山杏花村館驛題江城子﹐詞云「杏花村店酒旗風。水溶溶。殘紅。野渡舟橫﹐楊柳綠陰濃。望斷江南山色遠﹐人不見﹑艸連空。夕陽樓下晚龍。粉香融。淡眉峯。記得年時﹐相見畫屏中。只有關山今夜月﹐千里外﹑素光同。」過者抄謄﹐必索筆旅伴於館卒﹐卒頗以爲苦﹐因以泥塗之﹐其爲人賞重可知。﹝復齋漫錄﹞○謝蝴蝶臨川謝無逸嘗作詠蝶詩三百首﹐其警句云「飛隨柳絮有時見﹐舞入梨花何處尋。」人盛稱之﹐因呼爲謝蝴蝶。有卜算子詞云「煙雨幕橫塘﹐紺色涵淸淺。誰把並州快剪刀﹐翦取吳江半。隱幾岸烏巾﹐細葛含風軟。不見柴桑避俗翁﹐心共孤雲遠。」標致雋永﹐全無香澤﹐可稱逸調。﹝詞苑裴按﹕徐菊莊太史云﹕謝蝴蝶可配鄭鷓鴣。﹞○謝逸詞輕倩可人溪堂詞六十闋﹐皆小令﹐輕倩可人。﹞汲古閣詞跋﹞○謝逸花心動句句比方謝無逸花心動一詞﹐句句比方﹐用小雅鶴鳴篇體也。﹝沈際飛﹞○謝詞無逸弟﹐字幼﹐有竹友詞。其減字木蘭花贈弈妓宋瑤云「風篁度曲。倦倚銀屏初睡足。淸簟疏簾。金鴨香消懶去添。纖纖露玉。風雹縱橫飛鈿局。頻斂雙蛾。凝佇無言密意多。」﹝古今詞話﹞○蘇過秦湛詞蘇叔黨名過﹐坡仙季子。作點疑唇詞云「新月娟娟﹐夜寒江靜山銜斗。起來搔首。梅影橫窗瘦。好个霜天﹐間卻傳杯手。君知否。亂鴉啼後。歸興濃於酒。」秦處度名湛者﹐少遊子也。亦作卜算子詞云「春透水波明﹐寒悄花枝瘦。極目煙中百尺樓﹐四和裊金鳧﹐雙陸思纖手。擬倩東風浣此情﹐情更濃於酒。」合兩詞觀之﹐二公可謂有子。﹝詞苑﹞○秦湛多好詞少遊子處度亦多好詞﹐山谷極稱賞之。如「藉葉淸香勝花气」﹐一時盛傳。﹝古今詞話﹞○李冠蝶戀花李冠蝶戀花詞云「遙夜亭臯閒信步。才過淸明﹐漸覺傷春暮。數點雨聲風約住。朦朧澹月云來去。」張子野「云破月來花弄影」﹐不如冠之「朦朧澹月云來去」也。﹝王介甫﹞○三英集周邦彥以進汴都賦得官﹐徽廟時提舉大晟樂府﹐每制一詞﹐名流輒爲賡和。東楚方千里﹑樂安楊澤民﹐全和之﹐或合爲三英集行世。﹝古今詞話﹞○顧曲堂美成詞摹寫物態﹐曲盡其妙﹐自題所居曰顧曲堂。﹝彊煥﹞○周邦彥詞多用唐詩美成詞多用唐人詩句沈括入律﹐渾然天成﹐長調尢善鋪敍﹐富艷精工﹐詞人之甲乙也。﹝陳質齋﹞○作詞當以周詞爲主作詞當以淸眞集爲主﹐蓋美成最爲知音﹐故下字用韻﹐皆有法度。﹝沈際飛﹞○周邦彥詠梅周美成詠梅﹐調寄花犯云「粉墻低﹐梅花照眼﹐依然舊風味。露痕輕綴﹐擬淨洗鉛華﹐無限淸麗。去年勝賞曾孤倚。冰盤共宴喜。更可惜﹑雪中髙士﹐香篝薰素被。今年對花太匆匆﹐相逢似有恨﹐依依憔悴。凝望久﹑靑苔上﹐旋看飛墜。相將見﹑脆圓薦酒﹐人正在空波煙浪裏。但夢想﹑一瀟灑﹐黃昏斜照水。」此只詠梅花﹐而紆徐反復﹐道盡三年間事。其詞尢圓美流轉如彈丸。﹝黃叔﹞○周邦彥浪淘沙慢美成浪淘沙慢﹐精綻悠揚﹐爲千古絕調。﹝萬紅友﹞○周詞有味美成詞乍近之﹐覺疏朴苦澀﹐不甚悅口﹐含咀之久﹐則舌本生津。﹝詞潔﹞○周邦彥應天長慢美成應天長慢﹐空淡深遠﹐石專得此種筆意。﹝同上﹞○徐伸二郎神徐伸﹐政和初以知音律爲太常典樂﹐所蓍靑山樂府多難詞﹐惟二郎神一曲﹐天下稱之。﹝花庵詞客裴按﹕二郎神全闋見後紀事門。﹞○曹組詠梅曹組詠梅詞皆有佳句。其驀山溪云「竹外一枝斜﹐想佳人天寒日暮。」用東坡「竹外一枝斜更好」句﹐可謂入神。其好事近云「一陣暗香飄處﹐已不勝愁絕。」亦何減孤山風致。﹝詞品﹞○曹組詞元寵六舉不第﹐蓍鐵硯篇自勵。宣和中成進士﹐有寵於徽宗。曾嘗其如夢令「風弄一枝花影」﹐及點絳唇「暮山無數﹐歸雁愁邊度」句。﹝松窗錄﹞○萬俟詠淸明應制萬俟雅言自號詞隱﹐崇寧中充大晟府制撰﹐與晁次膺按月律進詞﹐其淸明應制一首尢佳。卽「見梨花初帶夜月﹐海棠半含朝雨」之詞也。﹝古今詞話﹞○萬俟詠詞平而工和而雅雅方言之詞﹐發妙音於律呂之中﹐運巧思於斧鑿之外﹐平而工﹐和而雅﹐比之刻琢句意以求精麗者多矣。﹝花庵詞客﹞○陳克赤城詞天臺陳子髙﹐元丰間名士﹐呂安老帥建康﹐辟爲參議。有赤城詞。﹝耆舊續聞﹞○陳克詞香倩子髙薩蠻云「幾處簸錢聲。綠窗春夢輕。」謁金門云「檀炷繞窗燈背壁。畫檐殘雨滴。」殊覺其香倩。﹝處申之﹞○陳克詞格髙麗子髙詞格髙麗﹐晏﹑周之流亞也。﹝陳質夫﹞○李持正上元詞李持正上元明月逐人來詞云「星河明淡﹐春來深淺紅蓮﹐正滿城開徧。禁街行樂﹐暗塵香拂面。皓月隨人近遠。天半鰲山﹐光動風樓西觀。東風靜﹐珠簾不捲。玉輦待歸﹐云外聞弦管。認得宮花影轉。」蘇子瞻見之曰「好个皓月隨人遠近。」﹝古今詞話﹞○呂渭老詞極工呂聖求在宋不甚著名﹐而詞極工。詞選載有望海﹑醉蓬萊﹑撲蝴蝶近﹑惜分釵﹑薄亻幸﹑選冠子﹑百宜嬌﹑豆葉黃﹐鼓笛慢諸調﹐佳處不讓少遊﹐卽東風第一枝詠梅亦何減東皮之綠毛麼鳳也﹐但疑中興後不復有此等詞。﹝升庵詞話﹞○呂渭老詞婉媚深窈聖求詞婉媚深窈﹐視美成﹑耆卿伯仲。﹝花庵詞客﹞○宋齊愈梅詞宣和中﹐宋齊愈爲太學官﹐徽宗召對曰「卿文章新奇﹐可作梅詞進呈﹐須是不經人道語。」齊愈立進眼兒媚云「霏霏疏影轉徵鴻。人語暗香中。小橋斜渡﹐曲屏深院﹐水月。人間不是藏春處﹐玉笛曉霜空。江南處處﹐黃垂密雨﹐綠漲薰風。」徽宗稱善。次日諭近臣曰「宋齊愈梅詞﹐非惟不經人道﹐且自開花說至結子黃熟﹐並天气亦言之﹐可謂盡致矣。」﹝宣和遺事﹞○何大圭小重山何大圭小重山有「玉船風動酒鱗紅」句﹐如雲錦月鉤﹐奪造化之巧。﹝髙恥庵﹞○王輔道詞「日月無根天不老。浮生總被消磨了。陌上紅塵常擾擾。昏復曉。一場大夢誰先覺。離水東流山四繞。路傍飛个新華表。盡說在時官職好。爭信道。冷煙寒雨埋荒艸。」王輔道侍郎漁家傲詞﹐歌之使人有遺世之意。﹝詞苑叢談﹞○向子詞向子有梅花引戲代李師明作﹐卽所謂「花如頰﹐眉如葉。小時笑弄階前月」是也。又有席上贈侍兒輕輕人嬌詞云曰「似雪花﹐柔於柳絮。蝴蝶兒鎭長一處。春風駘蕩﹐驀然吹去。爭得倩遊絲﹐半空惹住。波上精神﹐掌中態度。分明是彩雲團做。當年飛燕從﹐今不數。只恐是﹑髙唐夢中神女。」﹝古今詞話﹞○向子步趨蘇堂蘇林居士步趨蘇堂﹐而嚌其者也。﹝胡致堂﹞○李邴詠美人字李漢老有詠美人書字一闋﹐爲云龕集中之最纖麗者。調寄玉樓春云「沈吟不語晴窗畔。小字銀鉤題欲徧。云情散亂未成篇。花骨欹斜終帶軟。重重說盡情和怨。珍重提攜常在眼。暫時得近玉纖纖。翻羨鏤金紅象管。」﹝古今詞話﹞○劉曉行劉一止有曉行喜遷鶯一闋﹐卽「曉光催角﹐聽宿鳥未驚﹐鄰雞先覺」之詞也。一時盛傳﹐號劉曉行。﹝陳質齋﹞○謝克家憶君王謝克家作憶君王詞云「依依宮柳拂宮墻。樓殿無人春晝長。燕子歸來依舊忙。憶君王。月照黃昏人斷腸。」語意悲涼﹐眞憂羣憂國之語﹐讀之使人垂淚。﹝鼠璞﹞○胡浩然元夕胡浩然在北宋時代﹐氏籍俱未詳。然如元夕傳言玉女云「艷妝初試﹐把珠簾半揭。嬌羞向人﹐手玉梅低說。相逢長是﹐上元佳節。」情致斐﹐亦人所不易到。﹝艸堂箋﹞○仲殊小令僧仲殊本安州進士﹐妻以藥毒之﹐遂爲僧。時食蜜以解其毒﹐東坡呼爲蜜殊。每於禁煙時置酒待賓客﹐謂之看花局。其塡詞甚多﹐小令爲最﹐小令中訴衷情爲最。﹝花庵詞客﹞○惠洪小令洪覺範善作小詞﹐情思婉約似少遊。仲殊﹑參寥皆不能及。﹝許ダ﹞○祖可工詞僧祖可﹐字正平﹐蘇伯固子。與陳師道﹑謝逸結江西詩社﹐其小重山詞是工。吳虎臣曰「正平工詩﹐長短句尢佳﹐何世徒稱其詩也。」﹝東溪詞話﹞○祖可薩蠻釋可正平工詩之外﹐長短句尢佳。嘗見其有菩薩蠻詞云「誰能畫取沙邊雨。和煙淡掃蒹葭渚。別岸卻斜暉。采蓮人未歸。鴛鴦如解語。對浴紅衣去。去了更回頭。教儂特地愁。」﹝詞苑叢談﹞○延安夫人詞延安夫人蘇丞相子容之妹﹐長於文翰﹐有寄季玉妹更漏子詞云「小闌干﹐深院宇。依舊當時別處。朱戶鎖﹐玉樓空。一簾紅日紅。弄珠江﹐何處是﹐望斷碧雲無際。凝淚眼﹐出重城。隔溪羌笛聲。」﹝侯鯖錄﹞○魏夫人詞魏夫人﹐曾子宣丞相內子﹐有江城子﹑捲珠簾諸曲﹐膾炙人口。其尢雅正者﹐則有薩蠻云「溪山掩映斜陽裏。樓臺影動鴛鴦起。隔岸兩三家。出墻紅杏花。綠楊是下路。早晚溪邊去。三見柳綿飛。離人猶未歸。」深得國風捲之遺。﹝樂府雅詞﹞○李淸照魏夫人能詞朱晦庵曰「本朝婦人能詞者﹐惟李易安﹑魏夫人二人而已。」黃玉林曰「李易安﹑魏夫人﹐使在衣冠之列﹐當與秦七﹑黃九爭雄﹐不徒擅名閨閣也。」﹝古今詞話﹞○李淸照永遇樂聲聲慢李易安元宵永遇樂云「落日金﹐暮云合璧。」詞已自工致。至於「染柳煙輕﹐吹梅笛怨﹐春意知幾許」。气象更好。後段云「於今憔悴﹐風鬟霜鬢﹐怕是夜間出去。」皆以尋常語度入音律﹐愈平淡愈精巧。其聲聲慢云「尋尋覓覓﹐冷冷淸淸﹐淒淒慘慘戚戚。」乃公孫大娘舞劍手﹐本朝非無能詞之士﹐從未有一气下十四个疊字者。後疊又云「到黃昏點點滴滴。」又使疊字﹐俱無斧鑿痕。「守著窗兒﹐獨自怎生得黑」﹐「黑」字不許第二人押。婦人中有此奇筆﹐眞間气也。﹝張正夫﹞○李淸照醉花陰李易安作重陽醉花陰詞﹐寄其夫趙明誠云「薄霧濃愁永晝。瑞腦消金獸。佳節又重陽。寶枕紗廚﹐半夜涼初透。東籬把酒黃昏後。有暗香盈袖。莫道不銷魂﹐簾捲西風﹐人似黃花瘦。」明誠自愧不如﹐乃忘寢食﹐三日夜得十五闋﹐雜易安作以示陸徳夫。徳夫玩之再三曰「有莫道不銷魂三句絕佳。」正易安作也。﹝郎記﹞○李淸照如夢令李又有春晚如夢令云「昨夜雨疏風驟。濃睡不消殘酒。試問卷簾人﹐卻道海棠依舊。知否﹐知否。應是綠肥紅瘦。」極爲人所膾炙。﹝同上﹞○李淸照佳句前輩稱易安「綠肥紅瘦」爲佳句﹐余謂「寵柳嬌花」﹐語亦甚奇俊﹐前此未有能道之者。﹝花庵詞客裴按﹕「寵柳嬌花寒食近﹐種種惱人天气」﹐此易安壺中天詞中句也。﹞○吳淑姬詞不減李淸照吳淑姬嫁士人楊子治﹐有陽春白雪詞五卷。其詞佳處﹐不減李易安。﹝同上﹞●卷五品藻三◎品藻三○髙宗漁父詞紹興二十八年﹐將郊祀﹐有司以太常樂章篇序次文義未協﹐請遵眞宗﹑仁宗朝故事﹐親制祭享樂章﹐詔從之。自郊社宗廟等共十四章﹐肆筆而成﹐睿思雅正﹐宸文典贍。至於一時閒適寓景而作﹐則有漁父詞十五章﹐又淸新簡遠﹐備騷雅之體。其詞有曰「薄晚煙林淡翠微。江邊秋月已明輝。縱遠柁﹐適天機。水底閒雲片段飛。」又曰「靑艸開時已過船。錦鱗躍去浪痕圓。竹葉酒﹐柳花毯。有意沙鷗伴我眠。」又曰「水涵微影淡虛明。小笠輕蓑未要晴。明鏡裏﹐紋生。白鷺飛來空外聲。」觀此數篇﹐𨿽古之騷人詞客﹐老於江湖﹐擅名一時者﹐不能企及。﹝謬瑩中江行雜錄﹞○趙鼎詞婉媚趙鼎中興名相﹐而詞章婉媚﹐不減花間。其點絳唇云「夢回鴛帳餘香軟。更無人問﹐一枕江南恨。」醉桃源泉云「靑春不與花爲主。花正開時春暮。有一尊芳醑。畱得靑春住。」較花間更饒情思。﹝古今詞話﹞○趙鼎滿江紅忠簡丁未九月南渡﹐泊眞州作滿江紅詞最佳。其詞曰「慘結秋陰﹐西風送﹑絲絲雨濕。凝望眼﹐徵鴻幾字﹐暮投沙磧。欲問鄕關何處是﹐水雲浩蕩連南北。但修眉一抹有無中﹐遙山色。江上路﹐天涯客。腸已斷﹐頭應白。空搔首興嘆﹐暮年離隔。欲待忘憂除是酒﹐柰酒行有盡愁無極。便挽將﹐江水入金﹐澆胸臆。」﹝百明珠﹞○嶽飛小重山嶽候﹐忠孝人也。其小重山詞﹐夢想舊山﹐悲涼悱惻之至。詞云「昨夜寒蛩不住鳴。驚回千里夢﹐已三更。起來獨自繞階行。人悄悄﹐簾外月朧明。白首爲功名。故山松菊老﹐阻歸程。欲將心事付瑤箏。知音少﹐弦斷有誰聽。」﹝古今詞話﹞○葉夢得詞婉麗葉少蘊妙齡詞甚婉麗﹐晚歲落其華而實之﹐能於簡淡中時出雄傑﹐合處不減東坡。﹝關子東﹞○陳與義桂花詞陳去非﹐蜀人季常之孫也﹐爲髙宗所眷注。詞品極佳﹐語意超絕﹐識者謂可摩坡仙之壘。有桂花詞云「黃衫相倚。翠葆層層底。八月江南風日美。弄影山腰水尾聲。楚人未識孤妍。離騷遺恨千年。無住庵中新夢﹐一枝喚起幽禪。」﹝詞苑﹞○陳與義臨江仙張叔夏云「去非臨江仙一闋﹐眞是自然而然。」其詞云「憶昔午橋橋上飲﹐坐中都是豪英。長溝流月去無聲。杏花疏影裏﹐吹笛到天明。二十餘年成一夢﹐此身𨿽在堪驚。閒登小閣眺新晴。古今多少事﹐漁唱起三更。」淸婉奇麗﹐集中惟此最優。﹝苕溪漁隱﹞○胡銓詞胡銓以上書論王倫﹑秦檜﹐謫吉陽軍﹐又貶新州。張棣曰「銓何故未過海。」銓偶爲詞云「欲駕巾車歸去﹐有豺狼當轍。」棣卽迎檜意﹐春天銓怨望。於是送南海編管﹐流幾二十年。愁饑蛟﹐濤波詭﹐有非人世所堪者。壽皇卽位﹐首復官﹐卽日召對﹐畱侍經筵。楊萬里稱其騷詞﹐抉天之幽﹐泄神之腴﹐靈均以來﹐一人而已。﹝宋名臣言行錄﹞○張元詞張元以送胡銓及寄李綱詞坐罪﹐皆金縷曲也。元以此得名﹐其送銓詞云「夢繞神州路。悵秋風連畫角﹐故宮禾黍。底事昆侖傾砥柱。九曲黃流亂注。聚萬落﹑千村狐兔。。天意從來髙莫問﹐況人情易老悲難訴。更南浦﹐送君去。涼生岸柳催殘暑。耿斜河﹑疏星澹月﹐斷雲微度。萬里江山知何處。回首對牀夜語。雁不到﹑畫成誰與。日盡靑天懷今古。肯兒曹恩怨相爾汝。舉大白﹐聽金縷。」﹝百明珠﹞○王庭詞王庭送胡銓遠謫﹐有句曰「癡兒不解公家事﹐男子要爲天下奇。」又曰「百辟動容觀諫艸﹐幾人回首愧朝班。亦貶辰州。」其畱別感皇恩云「無情江水﹐斷送扁舟何處。」其感舊點絳唇云「白髮相逢﹐猶唱當時曲。」皆可歌也。﹝古今詞話﹞○王庭上元鼓子詞王盧溪先生知時事阽危﹐無宦遊意﹐學道著書﹐若將終身焉。壽皇之代﹐與朱庵同以詩人薦。惇召再三﹐逾年始至。壽皇一見契合﹐優詔獎之﹐曰「粹然純儒。」凜有直節﹐命直敷文閣。年九十有三。其詩詞格力雅健﹐興寄髙遠﹐不知其齒之宿也。嘗作上元鼓子詞云「玉漏春遲﹐鐵關金鎖星橋夜。暗塵隨馬。明月應無價。天半朱樓﹐銀漢波光射﹐更深也。翠娥如畫。猶在涼檐下。」蓋寄點絳唇云。﹝同上裴按﹕王庭﹐廬陵人﹐登政和八年進士﹐調衡州茶丞﹐不就﹐築艸堂於盧溪﹐因以自號﹐以送胡銓觸秦檜怒﹐流夜郎﹐後召還。﹞○朱熹九日詞晦庵先生回文詞﹐幾於家弦戶誦矣。其沈括杜牧之九日齊山登髙詩﹐水髙速歌頭一闋﹐气骨豪邁﹐則俯視辛蘇﹐音韻諧和﹐則僕命秦柳﹐洗盡千古頭巾俗態。詞云「江水浸云影﹐鴻雁欲南飛。攜壺結客何處﹐空翠渺煙霏。塵世難逢一笑﹐況有紫萸黃菊﹐堪插滿頭歸。風景今朝是﹐身世昔人非。酬佳節﹐須酩酊﹐莫相違。人生如寄﹐何用辛苦怨斜暉。不盡今來古往﹐多少春花秋月﹐那更有危機。與問牛山客﹐何必淚沾衣。」﹝讀書續錄﹞○朱翌梅詞朱新仲南渡後待制塡詞﹐嘗雪中至西湖看梅﹐作點絳唇詞云「流水泠泠﹐斷橋橫路梅枝亞。雪花飛下。渾似江南畫。白璧靑錢﹐欲買春無價。歸來也。風吹平野。一點香隨馬。」西湖詠梅者多矣﹐而不爲雕琢﹐自然大雅﹐首推此詞。﹝詞苑﹞○趙師俠詞趙師俠詞章﹐摹寫風景﹐體狀物態﹐俱極精巧﹐初不知其得之之易也。其坦庵集中有謁金門詞云「沙畔路。記得舊時行處。藹藹疏煙迷遠樹。野航橫不渡。竹裏疏梅花吐。照眼一川鷗鷺。家在淸江江上住。水流愁不去。」師俠﹐燕王徳昭七世孫。﹝尹先之﹞○洪皓梅花引浩皓爲通問使﹐途間作梅花引﹐卽「天涯池館憶江梅。幾枝開。使南來。還帶余杭春信到燕臺」之詞也。終以忤秦檜謫官﹐則梅花引何減廣平梅花賦乎。﹝宋名家詞評﹞○呂居仁柳花詞呂居仁有詠柳花詞云「柳塘新漲。艇子搖雙槳。閒倚曲闌成悵望。是處春愁一樣。傍人幾點飛花。夕陽又送棲鴉。試問畫樓天畔﹐暮云恐近天涯。」蓋淸平樂也。○呂居仁小詞工穩居仁直忤柄臣﹐深居講道﹐而小詞乃工穩淸潤至此。﹝嘯翁詞評﹞○張掄應制張材甫﹐南渡故老﹐及見太平之盛者。集中多應制詞﹐如蝶戀花﹑朝中措﹑霜天曉角﹐傑作也。﹝蓮社詞選﹞○朱惇儒西江月朱希眞東都名士﹐天資曠逸﹐有神仙風臻。西江月二首﹐可以警世之役役於非望之福者。﹝花庵詞客﹞○朱惇儒賦月希眞賦月詞﹕「插天翠柳﹐被何人推上﹐一輪明月。」賦梅詞﹕「橫枝消瘦一如無﹐但空裏疏花數點。」詞意奇絕﹐似不食煙火人語。﹝張正夫﹞○康與之瑞鶴仙康伯可有聲樂府﹐凡中興以來﹐粉飾治具﹐及慈寧歸養﹐兩宮歡集﹐必假其應制。嘗於上元節進瑞鶴仙云「瑞煙浮禁苑。正疑闕春回﹐新正方半。冰輪桂華滿。溢花衢歌市﹐芙蓉開徧。龍樓兩觀。見銀燭﹑星球光爛。捲珠簾﹑盡日笙歌﹐盛集寶釵金釧。堪羨﹐綺羅叢裏﹐蘭麝香中﹐正宜遊玩。風柔夜晚﹐花影亂﹐笑聲喧。鬧蛾兒﹑滿路成圍打塊﹐簇著冠兒斗轉。喜皇都﹑舊日風光﹐太平再見。」髙宗覽之﹐極稱賞「風柔夜暖」以下數語﹐賜金甚厚。﹝花庵詞客﹞○康與之長相思康伯可長相思詞云「南髙峯。北髙峯。一片湖光煙靄中。春來愁殺儂。郎意濃。妾意濃。油璧車輕郎馬驄。相逢九里松。」詞意婉約﹐當與林和靖並佳。﹝詞苑﹞○康與之訴衷情康與之長安懷古訴衷情云「阿房廢址漢荒邱。狐兔又羣遊。豪華盡成春夢﹐畱下古今愁。君莫上﹑古原頭。淚難收。夕陽西下﹐塞雁南來﹐渭水東流。」如此等詞居然不俗﹐今有晏叔原﹐亦不得獨擅。﹝王性之﹞○康李詞同妙康伯可「人瘦也﹐比梅藥瘦幾分」﹐與李淸照「簾捲西風﹐人畢黃花瘦」同妙。﹝王鳳洲﹞○曾覿詞曾海野﹐東都故老﹐及見中興之盛。嘗侍宴上苑﹐進阮郎歸詠燕﹑柳梢靑詠柳﹐一時推重。其奉使舊京﹐作上西平﹐重到臨安﹐作感皇恩﹐感慨淋漓﹐甚得大體﹐人所不及也。﹝花庵詞客﹞○揚無咎詞揚補之有贈妓周三五詞﹐調寄明月棹孤舟云「寶髻雙垂煙縷縷。年紀小﹑未周三五。壓眾精神﹐出羣標格﹐偏向眾中翹楚。記得譙門初見處。禁不定﹑亂紅飛去。掌托鞋兒﹐肩拖裙子﹐悔不做閒男女。補之在髙宗朝累徵不起﹐自號淸夷長者﹐而詞之艷如此。﹝古今詞話﹞○阮閱詞阮閎休贈宜春官妓趙佛奴﹐寄調洞仙歌云「趙家姊妹﹐合在昭陽殿。因甚人間有飛燕。見伊底﹐盡道獨步江南﹐便江北﹐也何曾慣見。憐伊情性好﹐不解嗔人﹐長帶桃花笑時臉。向尊前酒底﹐見了須歸﹐似恁地﹑能得幾回細看。待不眨眼兒看著伊﹐將眨眼工夫﹐看伊幾徧。」按閎休﹐建炎初知袁州﹐卽致仕寓居宜春﹐著詩話總龜﹐而詞復排協律如此﹐然已爲元曲開山矣。﹝宜春遺事﹞○曾忄造詠梅曾忄造﹑曾﹐故相之孫﹐皆以詞章擅名。而端伯編樂府雅詞尢有功詞學﹐其詠梅調笑令云「淸友。羣芳右。萬縞紛披慈獨秀。天寒月薄黃昏後。縞袂亭亭招手。故山千里云迷岫﹐借問如今安否。」﹝古今詩話﹞○趙彥端賦西湖趙介庵名彥端﹐宗室之秀﹐有賦西湖詞「波底夕陽紅濕」。阜陵問誰作﹐左右云「彥端。」曰「我家里人﹐也會作此等語。」喜甚。彥端有竭金門詞云「休相憶。明夜遠如今日。樓外綠煙村冪冪。花飛如許急。柳外晚來船集。波底夕陽結濕。送盡去云成獨立。酒醒愁又人。」﹝貴耳集﹞○辛棄疾以詞名蔡光陷北﹐辛棄疾以所業謁之。蔡曰「詩則未也﹐他日當以詞名。」﹝宋史本傳﹞○辛詞以激揚奮厲爲主稼軒詞以激揚奮厲爲主﹐至「寶釵分﹐桃葉渡」一曲﹐暱狎溫柔﹐魂銷意盡﹐才人伎倆﹐眞不可測。﹝沈東江﹞○辛詞橫絕六合公所作詞大聲鏜﹐小聲鏗釒訇﹐橫絕六合﹐掃空萬古。其稼麗綿密者﹐亦不在小晏﹑秦郎之下。﹝後村集﹞○辛棄疾負管樂之才辛稼軒當弱宋末造﹐負管樂之才﹐不能盡展其用﹐一腔忠憤﹐無處發泄。觀其與陳同父抵掌談論﹐是何等人物。故其悲歌慷慨抑鬱無聊之气﹐一寄之於其詞。今欲與搔首傳粉者比﹐是豈知稼軒者。﹝黃梨莊﹞○辛詞使用經子百家詞至稼軒﹐經子百家﹐行間筆下﹐驅策如意。﹝詞苑叢談﹞○辛詞用晉人語「天气殊未佳﹐汝定成行否。寒食近﹐且住爲佳耳。」此晉無名氏貼中語也。稼軒融化作霜天曉角詞云「吳頭楚尾聲。一棹人千里。休說舊愁新恨﹐長亭樹﹑今如此。宦遊吾倦矣。玉人畱我醉。明日落花寒食﹐得且住﹑爲佳爾。」晉人語本入妙﹐而詞又否則化之如此﹐可謂珠璧相照耳。﹝同上﹞○辛詞以永遇樂爲第一辛詞當以京口北固懷古永遇樂爲第一。﹝升庵詞話﹞○辛棄疾築偃湖詞辛稼軒築偃湖詞云「疊嶂西馳﹐萬馬回旋﹐眾山欲東。正驚湍直下﹐跳珠倒濺﹐小橋橫截﹐新月初弓。老合投閒﹐天教多事﹐檢校長身十萬松。吾廬小﹐在龍蛇影外﹐風雨聲中。爭先見面重重。看爽气朝來三四峯。似謝家子弟﹐衣冠磊落﹐相如庭戶﹐車騎從容。我覺其間﹐雄深雅健﹐如對文章太史公。新是路﹐問偃湖何日﹐煙水。」說松而及謝家﹑相如﹑太史公﹐自非脫落故常者﹐未易闖其堂奧。近日作詞者惟說周美成﹑姜堯章﹐而以東坡爲詞詩﹐稼軒爲詞論。此說固當﹐蓋曲者曲也﹐固當以委曲爲體。然徒狃於風情婉孌﹐則亦易厭﹐回視稼軒所作﹐自覺豪爽。﹝陳子宏﹞○陳亮水龍吟陳同父開拓萬古之心胸﹐推倒一世之豪傑﹐而作詞乃復幽秀。其水龍吟云「鬧花深處層樓﹐畫簾半捲東風軟。春歸翠陌﹐平消茸嫩﹐綠楊金淺。遲日催花﹐澹雲閣雨﹐輕寒輕暖。恨芳菲世界﹐遊人未賞﹐都付與﹐鶯和燕。寂寞賃髙念遠。向南樓一聲歸雁。金釵鬥艸﹐靑絲勒馬﹐風流雲散。羅袖分香﹐翠綃封淚﹐幾多幽怨。正銷凝﹐又是疏簾澹月﹐子規聲斷。」﹝詞苑﹞○陳亮虞美人「東風蕩漾輕雲縷。時送瀟瀟雨。水邊臺榭燕新歸。一點香泥濕帶落花飛。海棠糝徑鋪香繡。依舊成春瘦。黃昏庭院柳啼鴉。記得那人和月折梅花。」蓋虞美人詞也。陳龍川好談天下大略﹐以气節自居﹐而詞亦疏宕有致。﹝周艸窗﹞○劉過詞多壯語攺之﹐稼軒之客﹐詞多壯語﹐蓋學稼軒者也。﹝花庵詞客﹞○劉過詞淡逸有思致劉攺之造詞淡逸有思致﹐沁園春二首﹐尢纖刻奇麗可愛。﹝陶南村﹞○張孝祥六州歌頭張孝祥紫微雅詞﹐湯衡稱其平昔未嘗著稿﹐筆酣興健﹐頃刻卽成﹐卻無一字無來處。一日﹐在建康畱守席上﹐作六州歌頭﹐張魏公讀之﹐罷席而入。﹝朝野遣事﹞○張孝祥賦洞庭張於湖有英姿奇气﹐蓍之湖湘間﹐未爲不遇。洞庭所賦﹐在集中最爲傑特。方其吸江酌斗﹐賓客萬象﹐詎知世間有紫微靑瑣哉。﹝魏了翁裴案﹕於湖曾爲湖南﹑湖北安撫使。﹞○王十朋詠荼コ王十朋以忠諫著稱﹐與胡淡庵同爲孝宗所拔。其梅溪集中有詠荼コ詞云「野態芳姿﹐枝頭占得春長久。怕鉤衣袖。不放攀花手。試問東風﹐花似當時否。還依舊。謫仙去後。風月今誰有。」蓋點絳唇也。﹝詞苑﹞○眞徳秀詠紅梅眞徳秀詠紅梅詞云「兩岸月橋花半吐。紅透肌香﹐暗把遊人誤。盡道武陵溪上路。不知迷入江南去。先是冰霜眞態度。何事枝頭﹐點點胭脂沈。莫是東羣嫌淡素。問花花又嬌無語。」蓋蝶戀花也。作大學衍義人﹐又有此等詞筆。﹝宋名臣詞評﹞○楊萬里詞有奇致楊萬里不特詩有別才﹐卽詞亦有奇致。其好事近云「月未到誠齋﹐先到萬花川谷。不是誠齋無月﹐隔一庭修竹。如今才是十三夜﹐月色已如玉。未是秋光奇絕﹐看十五十六。」昔人謂東坡詞是曲子中縛不住者﹐廷秀詞又何多讓。乃知有气節人﹐筆墨自然不同。﹝續淸方言﹞○尢袤詠落梅尢袤潛心理蘊﹐所著梁溪集長短句尢工。其詠落梅瑞鷓鴣云「淸溪西畔小橋東。落月紛紛水映空。五夜客愁花片裏﹐一年春事角聲中。歌殘玉樹人何在﹐舞破山香曲未終。卻憶孤山醉歸路﹐馬蹄香雪衫東風。」﹝同上﹞○周文璞詩詞奇怪周文璞詩詞奇怪﹐人以方李賀。有鐘山詩云「往在秦淮問六朝。江南只有女吹簫。昭陽太極無行路﹐幾歲鵝黃上柳條。」又言花間集﹐只得「絲雨濕流光」五字微妙。其題酒家壁詞云「還了酒家錢。便好安眠。大槐宮裏著貂蟬。行到江南知是夢﹐雪壓漁船。盤薄古梅邊。也是前緣。鵝黃雪白又醒然。一事最奇君記取﹐明日新年。」詞旨飄逸﹐迥出塵表。﹝詞苑﹞○陸遊詞陸務觀﹐農師之孫﹐有詩名﹐恃酒頹放﹐因自號放翁。作詞云「橋如虹。水如空。一葉飄然煙雨中。天教稱放翁。」晚年和平粹美﹐有中原承平時气象﹐朱文公稱美之。﹝鶴林玉露﹞○陸遊鵲橋仙放翁詞纖麗處似淮海﹐雄快處似東坡。其感奮鵲橋仙一首﹕「華燈縱博﹐雕鞍馳射﹐誰記當年豪舉。酒徒一半取封侯﹐獨去作﹑江邊漁父。輕舟八尺﹐低篷三扇﹐占斷州煙雨。鏡湖元自屬閒人﹐又何必﹑官家賜與。」英气可掬﹐流落亦可惜矣。﹝同上﹞○陸遊詞有去國懷鄕之感放馬呈範至能待制雙頭蓮末句云「空悵望美菇香﹐秋風又起。」又夜聞杜鵑鵲橋仙末句云「故山猶自不堪聽﹐況半世﹑飄然羈旅。」去國懷鄕之感﹐觸緒紛來﹐讀之令人於邑。﹝詞統﹞○杜氏一門之盛葉正則贈杜幼安詩有「杜子五兄弟﹐才名不相下」之語。蓋伯髙早登東萊之門﹐其詞如奔風逸足﹐而鳴以和鸞。仲髙麗句如「半落半開花有恨﹐一晴一雨無力」﹐令人眼動。叔髙戈矛森立﹐有吞虎食牛之气。季髙﹑幼髙後先輝映。非獨一門之盛﹐可謂一時之豪。﹝陳同甫﹞○劉仙倫詞劉仙倫有招山詩集﹐其樂章尢爲人所膾炙。﹝花庵詞客﹞○嶽珂佳句嶽倦翁登北固亭賦祝英臺近﹐其末句云「倚樓休弄新聲﹐重城門掩﹐歷歷數西州更點。」眞佳句也。﹝玉楮集評﹞○汪莘詞似坡公嘉定中求直言﹐汪莘三上書﹐不報﹐爲楊慈湖﹑朱晦庵﹑眞西山所嘆服。築室柳溪﹐自號方壺居士﹐其柳塘長短句似坡公﹐不受音律束縛。﹝孫山甫﹞○汪莘杏花天「美人家在江南住。每惆悵﹑江南日暮。白洲畔花無數。還憶瀟湘風度。猶恐是﹑斷腸無處。怎彊作﹑鶯聲燕語。東風占斷秦箏住。也逐落花歸去。」汪叔耕杏花天詞也。叔耕詞蘊霞箋玉滴之奇﹐而憂深思遠﹐未易遽班之賀白也。﹝程必﹞○劉圻父詠山泉劉圻父早登朱庵之門﹐劉后村嘗序其詞。其詠山泉云「靜坐時看松鼠飲﹐醉眠不礙山禽浴。」是眞得山泉之興趣者。﹝古今詞話﹞○陸淞瑞鶴仙從來文之所在﹐不必名之所在。如陸雪窗名不甚著﹐其瑞鶴仙春情末云「待歸來﹐先拈花梢教看﹐卻把心期細問。問因循過了靑春﹐怎生意穩。」迷離婉妮﹐幾在周﹑秦之上。﹝詞苑﹞○姜夔詞精妙姜白石詩家名流﹐詞尢精妙﹐不減淸眞樂府。其問髙處有美成所不能及者。善吹簫﹐多自制曲﹐初則率意爲長短句﹐旣成﹐乃按以律呂﹐無不協者。﹝詞品﹞○姜夔詞奇妙白石詞有裁云縫月之妙手﹐敲金夏玉之奇聲。﹝範石湖﹞○姜夔詞家申韓白石﹐詞家之申韓也。﹝趙子固﹞○姜夔暗香疏影爲絕唱詞之賦梅﹐惟白石暗香﹑疏影二曲﹐前無古人﹐後無來者﹐自立新意﹐眞爲絕唱。﹝詞源﹞○姜夔句法奇麗石帚過苕云「拂雪金鞭﹐欺寒茸帽﹐嘗記章臺走馬。雁磧沙平﹐漁汀人荼﹐老去不堪遊冶。」人日詞云「池面冰膠﹐墻腰雪老﹐云意還又沈沈。朱戶粘雞﹐金盤簇燕﹐空嘆時序侵尋。」湘月詞云「中流容與﹐畫樂粘淸鏡。」從柳州「綠淨不可唾」之語翻出。戲張平甫納妾云「別母情懷﹐隨郎滋味﹐桃葉渡江時。」翠樓吟云「檻曲縈紅﹐檐牙飛翠。酒祓淸愁﹐花消英气。」法曲獻仙音云「過秋風未成歸計﹐重見冷楓紅舞。」玲瓏四犯云「輕盈喚馬﹐端正窺戶。酒醒明月下﹐夢逐潮聲去。」句法奇麗﹐其腔皆自度者。﹝詞品﹞○姜夔蟋蟀詞白石齊天樂蟋蟀詞﹐全章皆精粹所詠了然在目﹐且不畱滯於物。﹝詞源﹞○姜夔詞如野雲孤飛白石詞如野雲孤飛﹐去畱無迹﹐不惟淸虛﹐又復騷雅﹐歌之使人神觀飛越。﹝同上﹞○姜得周詞筆意美成應天長慢空淡深遠﹐石帚專得此種筆意﹐遂於詞家另開宗派。如「條風布暖」句﹐至石帚皆淘洗盡矣。然淵源相沿﹐是一祖一彌也。﹝詞潔﹞○姜夔出人頭地意欲靈動﹐不欲晦澀。語欲穩秀﹐不欲纖佻。人工勝則天趣減﹐梅溪﹑夢窗﹐自不能不讓白石出一頭地。﹝同上﹞○姜夔詞生香眞色張三影醉落魄詞﹐有「生香眞色人難學」之句。予謂「生香眞色」四字﹐可以移評石帚之詞。﹝同上﹞○髙觀國精於詠物髙觀國精於詠物﹐竹屋癡語中最佳者﹐有禦街行詠轎﹑詠簾﹐賀新郎詠梅﹐解連環詠柳﹐祝英臺近詠荷﹐少年遊詠艸。皆工而入逸﹐婉而多風。﹝古今詞話﹞○髙觀國懷梅溪詞髙竹屋有中秋夜懷史梅溪齊天樂詞﹐卽「晚云知有關山念」一闋也。徘回宛轉﹐交情如見。﹝姜白石﹞○史達祖詞情詞俱到史達祖詞織綃泉底﹐去塵眼中﹐妥貼輕圓﹐情詞俱到。有環奇警邁淸新閒婉之長﹐而無訁蕩淫之失。端可分鑣淸眞﹐平睨方回。﹝張功甫﹞○史詞奇秀淸逸姜堯章謂邦卿之詞奇秀淸逸﹐有李長吉之韻﹐蓋能融情景於一家﹐會句意於兩得者。其「做冷欺花﹐將煙困柳」一闋﹐將春雨神色拈出。「飄然快拂花梢﹐翠尾聲分開紅影」﹐又將春燕形神畫出矣。姜亦當時手﹐而推服之如此。﹝詞品﹞○吳文英詞吳夢窗名文英﹐字君特﹐四明人。尹惟曉序其集云「求詞於我宋﹐前有淸眞﹐後有夢窗﹐此非煥之方言﹐四海之公言也。」﹝同上﹞○吳文英詞不質實吳夢窗唐多令詞云「何處合成愁。離人心上秋。縱芭蕉不雨也颼颼。都道晚涼天气好﹐有明月﹐怕登樓。年事夢只要。花空煙水流。燕辭歸﹑客尙淹畱。垂柳不縈裙帶住﹐漫長是﹐系行舟。」及倦尋芳之「不約舟移楊柳系﹐有緣人映桃花見」﹐髙陽臺之「南樓不恨吹橫笛﹐恨曉風﹐千里關山」﹐最爲疏快不質實。﹝詞源﹞○吳文英珍珠簾詞夢窗珍珠簾詞﹐用筆拗折﹐不使一猶人字﹐𨿽極周嵌﹐復有靈气行乎其間。今之治詞者﹐髙手知師法姜﹑史。夢窗一種﹐未見有取塗涉津者﹐亦斯道中之廣陵散也。﹝詞潔﹞○蔣捷竹山詞昔人評詞﹐盛稱李氏﹑晏氏父子﹐及耆卿﹑子野﹑少遊﹑子瞻﹑美成﹑堯章止矣。蔣勝欲冫民焉無聞。今讀竹山詞一卷語語纖巧﹐眞世說糜也。字字妍倩﹐眞六朝兪也。豈其稍劣於諸公。卽或讀招魂詞﹐謂其磊落橫放﹐與辛幼安同調﹐其殆以一斑而失全豹矣。﹝汲閣詞跋﹞○查┚詞傷離念遠之詞﹐無如查┚「斜陽影裏﹐寒煙明處﹐雙漿去悠悠」﹐令人不能爲懷。﹝詞筌﹞○張輯謁金門張宗瑞樂府一卷﹐名東澤綺語債﹐其詞皆倚舊腔而別立新名。艸堂選其「疏簾澹月」一篇﹐卽桂枝香也。余尢２愛其垂楊碧一篇﹐卽謁金門。其詞曰「花半濕。睡起一窗晴色。千里江南空咫尺。醉中歸夢直。前度蘭舟送客。雙鯉沈沈消息。樓外垂楊如許碧。問春來幾日。」﹝詞品﹞○張輯疏簾澹月東澤疏簾澹月云「悠悠歲月天涯醉。一分秋﹐一分憔悴。」又云「落葉秋風﹐吹老幾番塵世。」又念奴嬌﹕「算只藕花知我意﹐猶把紅芳畱客。」皆警句也。﹝詞旨﹞○嚴仁詞嚴次山淸江Ы乃集﹐極爲詞家所重。玉樓春之春怨﹐鷓鴣天之別情﹐綠頭鴨之記恨﹐金縷曲之送春﹐無不入選。而吾獨愛其「看粘云﹑江影傷千古﹐流不去﹐斷魂處」﹐自是才人創句。﹝艸堂詞評﹞○嚴仁詞能道閨閣之趣次山詞﹐極能道閨閣之趣。﹝黃花庵裴按﹕次山名仁﹐與同族嚴參﹑嚴羽﹐稱邵武三嚴。○謝懋詞靜寄居士謝勉仲有聲樂府﹐吳伯明稱其片言隻字﹐戛玉鏗金﹐蘊藉風流﹐爲世所貴。其七夕鵲橋仙一詞﹐入艸堂選﹐卽「鉤簾借月﹐染云爲幌」是也。若「餘酲未解扶頭懶﹐屏裏瀟湘夢遠」﹐亦的的奇句。﹝詞品﹞○吳祀之詞吳祀之順受老人詞久著名﹐其雨中花慢及醜奴兒長調﹐皆能以尋常語方言爲極透脫文字。﹝鄭國輔﹞○鄭域詞鄭中卿號松窗﹐嘗隨張貴謨使北﹐著燕谷剽聞二卷﹐紀事甚詳。小詞亦淸醒可喜。如昭君怨詠梅云「道是花來春未。道是雪來香異。水外一枝斜。野人家。冷淡竹籬茅舍。富貴玉堂瓊榭。兩地不同栽。一般開。」興比甚佳。麗情云「合是一雙釵燕﹐卻成兩鏡孤鸞。」樂府多傳之。﹝詞品﹞○姚寬詞姚令威家於西溪﹐擅山水之勝﹐故號西溪﹐亦以名其集。其閨詞云「酒面撲春風﹐淚眼零秋雨。」秋思云「采菱渡口日將斜﹐飛鴻樓上人空立。」兄以見其槪矣。﹝古今詞話﹞○劉克莊妙語悟語「貪與蕭郎眉語﹐不知錯舞伊州」﹐妙語也。「除是無身方了﹐有身常有閒愁」﹐悟語也。皆後村句。﹝同上﹞○劉鎭詞隨如百詠﹐麗不至褻﹐新能化陳。周﹑柳﹑辛﹑陸之能事﹐庶乎近之。﹝劉后村﹞○馮艾子詞馮雙溪與黃玉林互相標榜﹐其子偉壽﹐字艾子﹐精於律呂﹐詞多自制腔。艸堂選其「春風惡劣﹐把數枝香錦﹐和鶯吹折」一首。又有自度春風裊娜詞﹐殊有前宋秦﹑晁風艷﹐比之晚宋﹐酸舀味教督气不侔矣。﹝古今詞話﹞○周密詞濱洲漁笛譜中玲瓏四犯詞﹐乃戲調夢窗作也。後闋云「憑問柳陌情人﹐比似垂楊誰瘦。」其拜星月乃春暮寄夢窗作也。後闋云「蕩歸心﹐已過江南岸﹐淸宵夢﹐遠逐飛花亂。」又有玉漏遲題夢窗霜花腴詞集全闋﹐更覺纏綿深至﹐可泣可歌。﹝宋名家詞評﹞○陳允平詞詞欲雅而正﹐志之所至﹐詞亦至焉。一爲物所役﹐則失其雅正之音。近日惟陳西麓日湖漁唱頗有佳者。﹝張玉田﹞○黃詞黃玉林早棄制科﹐雅意吟詠﹐閣學遊受齊稱其詞如晴空冰柱。閩帥樓秋房聞其與魏菊莊爲友﹐以泉石淸士目之。﹝胡徳方裴按﹕黃一作昃﹐或作﹛曰匆﹜﹐字叔﹐有絕妙詞選二十卷自著有散花庵詞一卷。○張炎詞與姜夔相鼓吹山中白雲詞意度超元﹐律呂協洽﹐當與白石老仙相鼓吹。﹝仇山村﹞○張炎詞有周邦彥雅麗之思玉田詩有姜堯章深婉之風﹐詞有周淸眞雅麗之思﹐畫有趙子固瀟灑之意。﹝舒閬風﹞○張炎詠春水孤雁樂笑翁張炎詞﹐如「荒橋斷浦﹐柳陰撐出漁舟小」﹐賦春水入畫。其詠孤雁云「自顧影﹐欲下寒塘﹐正沙淨艸枯﹐水平天遠。寫不成書﹐寄得相思一點。」如此等語﹐𨿽丹靑難畫矣。﹝艸窗詞選﹞○張春水叔夏春水一詞﹐絕唱今古﹐人以張春水自之。﹝鄧牧伯牙琴﹞○張炎詞爲湖山生色吾識張循王孫玉田先輩﹐喜其三十年汗漫南北數千里﹐一片空狂懷抱﹐日日化雨爲醉。自仰攀姜堯章﹑史邦卿﹑盧蒲江﹑吳夢窗諸名勝﹐互相鼓吹春聲於繁華世界。飄飄徵情﹐節節弄拍。嘲明月以謔樂﹐賣落花而陪笑。能令後三十年﹐西湖錦繡山水﹐猶生淸響。﹝鄭所南﹞○張炎悼碧山詞叔夏瑣窗寒自序云「王碧山又號中仙﹐越人也。其詩淸峭﹐其詞閒雅﹐有姜白石意趣﹐今絕響矣﹐因作以此悼之。」其前段云「斷碧分山﹐空簾到月﹐故人天外。香畱酒﹐蝴蝶一生花裏。想如今愁魂正遠﹐夜臺夢語秋聲研討會。自中仙去後﹐詞箋賦筆﹐更無淸致。」其推碧山至矣。然如此等詞﹐其淸致不更勝碧山耶。﹝宋名家詞﹞○張炎詞爲杜詩韓筆張叔夏臺城路自序云「歲庚辰﹐會江蘭坡於薊北﹐回憶舊遊﹐已十八年矣。」其起句云「十年舊事翻如夢﹐重逢可憐俱老。水國春空﹐山城日晚﹐無語相看一笑。」如此等詞﹐卽以爲杜詩﹑韓筆可也。豈止極塡詞之能事。﹝同上﹞○張炎與姜夔並有中原美成如杜﹐白石兼王﹑孟﹑韋﹑柳之長﹐與白石並有中原者﹐後起之玉田也。﹝詞潔﹞○張炎探春慢白石老仙後﹐有玉田與之並立。探春慢二詞﹐工力悉敵。試掩姓氏觀之﹐不辧孰爲堯章﹐孰爲叔夏。﹝同上﹞○翁元龍詞時可之作﹐如絮浮水﹐如荷濕露﹐縈旋流轉﹐似粘非著。﹝杜成之裴按﹕翁元龍﹐字時可﹐號處靜﹐句章人。﹞○楊纘守歲詞守歲之詞𨿽多﹐極難其選。獨楊守齊一枝春最爲近世所稱。其詞云「竹爆驚春近﹐喧闐夜起﹐千門簫鼓。流蘇帳暖﹐翠鼎緩騰香霧。停杯未舉。柰剛要送年新句。應自賞﹑歌淸字圓﹐未誇上林鶯語。從他歲窮日暮。縱閒愁﹐怎減劉郎風度。屠蘇辦了﹐迆邐柳欺梅妒。宮壺未曉﹐早驕馬繡車盈路。還又把﹑月夕花朝﹐自今細數。」﹝宋名家詞評﹞○馬莊父詞建安馬古洲﹐有經學﹐多論著﹐塡詞其餘事也。艸嘗選其春遊歸朝歡一首。餘如月華淸云「悵望月中仙桂。問竊樂佳人﹐與誰同歲。」賀聖朝支﹕「遊人不知返。被子規呼轉。」阮郎歸云「三三兩兩叫船兒。人歸春也歸。」俱駘蕩淸快﹐別有旨趣。元夕詞云「玉梅對妝雪柳﹐鬧蛾兒象生嬌顫。」更可考見杭都節物。﹝同上裴按﹕馬莊父﹐字子嚴﹐建安人﹐自號古洲居士﹐官嶽陽守。﹞○施嶽詠茉莉茉莉﹐嶺表所產﹐古今詠者無多﹐朱晦庵有二絕句﹐葉道卿題一小詞﹐獨施仲山「小蓮冰潔」四字﹐摹狀最佳。﹝周艸窗﹞○魏了翁壽詞魏了翁道學宗派﹐與眞西山齊名﹐詞不作艷語﹐有長短句一卷﹐皆壽詞也。薩蠻壽江ヘ云「東窗五老峯前月。南窗九疊坡前雪。推出侍郎山。著君窗戶間。離騷鄕裏住。卻說庚寅度。挹取芷蘭芳。酌君千歲觴。」又鷓鴣天壽範靖州云「誰把璣運化工。參旗又掛玉梅東。三三律聲余亥﹐九九元經卦起中。」又﹐水調歌頭云「玉圍腰﹐金系肘﹐繡籠鞍。」宋代壽詞﹐無有過之者。﹝詞品﹞○文天祥念奴嬌文文山驛中與友人言別﹐賦百字令﹐气沖牛斗﹐無一毫委靡之色。其詞曰「水天空闊﹐恨東風不借﹐世間英物。蜀鳥吳花殘照裏﹐忍見荒城壁。銅雀春情﹐金人秋淚﹐此恨憑誰雪。堂堂劍气﹐鬥牛空認奇傑。那信江海餘生﹐南行萬里﹐送扁舟齊發。正爲鷗盟畱醉眼﹐細看濤生云滅。睨柱吞嬴﹐回旗走懿﹐千古衝冠發。伴人無寐﹐秦淮應是孤月。」﹝陳臥子﹞○鄧光薦賣花聲中齊有賣花聲詞曰「夢斷古臺城。月淡潮平。便須攜酒至新寧。不見當時王謝宅﹐煙艸靑靑。」其懷君憶舊﹐情見乎詞矣。﹝雪舟脞語裴按﹕鄧光薦﹐號中齊﹐信國公之客也﹐宋亡以義行著。﹞○劉辰翁寶鼎現劉辰翁作寶鼎現詞﹐時爲大徳元年﹐自題曰丁酉元夕﹐亦義熙舊人收甲子之意。其詞有云「父老猶記宣和事﹐抱銅仙﹑淸淚如水。」又云「腸斷竹馬兒童﹐空見三千樂指。」又云「向燈前擁髻﹐暗滴鮫珠墜。便當日親見霓裳﹐天上人間夢裏。」反反覆覆﹐字字悲咽﹐其孤竹彭澤之流。﹝張孟浩﹞○劉辰翁大須溪大詞後闋云「休回首﹐都門路。幾番行晚﹐个个阿嬌深貯。而今斷煙細雨。」說春寒至此﹐大有深味。蘭陵王首句云「送春去﹐春去人間無路。」九字悲絕。換頭云「春去最誰苦﹐但箭雁沈邊﹐梁燕無主。杜鵑聲里長門暮。」此四字淒淸﹐何減夜猿。後段云「春去尙來否。正江令恨別﹐庾信愁賦。蘇堤盡日風和雨。嘆神遊故國﹐花看前度。人生流落﹐顧孺子﹐共夜語。」其詞悠揚悱惻﹐卽以爲小雅楚騷可也﹐塡詞云乎哉。﹝卓人月﹞○石孝友西湖多麗石次仲西湖多麗一曲云「晚山靑。一川雲樹冥冥。正參差﹐煙凝紫翠﹐斜陽畫出南屏。館娃歸﹐吳臺遊鹿。銅仙去﹐漢苑飛螢。懷古情多﹐憑髙望極﹐且將尊酒慰漂零。自湖上愛梅仙遠﹐鶴夢幾時醒。空畱在﹐六橋花柳﹐孤嶼危亭。待蘇堤歌聲散盡﹐更須攜伎西泠。藕花深﹐雨涼翡翠﹐菇蒲軟﹐風弄晴蜓。澄碧生秋﹐鬧紅駐景﹐采菱新唱最堪聽。一片水天無際﹐漁火兩三星。多情月﹐爲人畱照﹐未過前汀。次仲詞在宋未著名﹐而淸奇宕麗如此。宋之塡詞爲一代獨藝﹐亦猶晉之字﹐唐之詩﹐不必名家而皆奇也。﹝詞品﹝案此爲張翥詞﹞」○曹良史詞曹君良史﹐錢塘人。衣冠佳盛﹐湖傲山酣﹐則有咸淳詩摘。兵火變遷﹐江淮奔走﹐則有梅南詩摘。至於鏤冰詞摘﹐則以詩之餘演爲雕刻流麗之作。以至寶丹之字﹐桐生窠臼之文法﹐寄於少遊﹑美成之聲調。﹝方回桐江集跋﹞○唐玨詞唐玉潛與林景熙同爲采藥之行﹐潛葬諸陵骨﹐樹以冬靑﹐世人髙其義烈。而詠蒓﹑詠蓮﹐詠蟬諸作﹐巧奪天工﹐亦宋人所未有。﹝陳臥子﹞○李五松詠白蓮李五松詠白蓮詞﹐與唐菊山同一妙手。﹝王鳳洲﹞○上元鷓鴣天上元鷓鴣天詞十五首﹐備述宣政之盛﹐非想象者所能道﹐不知何人所作﹐當與夢華錄並行也。﹝蘆蒲筆記﹞○海子詞東坡水調歌「明月幾時有」一詞﹐畫家大欣皴﹐書家擘窠體也。後有海子一詞﹐足與匹敵。起句云﹔「一葉飛何處﹐天地起西風。」卒章云「鐵笛一聲曉﹐喚起五湖龍。」此豈胸中有煙火﹐筆下有纖塵者所能仿佛其一二耶。﹝詞統﹞○鄭文妻詞太學服昌上捨鄭文﹐秀州人。其妻寄以憶秦娥云「花深深。一鉤羅襪行花陰。行花陰。閒將柳帶﹐試結同心。日邊消息空沈沈。畫眉樓上愁登臨。愁登臨。海棠開後﹐望到如今。」此詞爲同捨所見﹐一時傳播﹐酒樓妓館皆歌之。﹝古杭雜記﹞●卷六品藻四◎品藻四○金章詠聚骨扇金章宗喜文學﹐善書畫。聞宋徽宗以蘇合油煙爲墨﹐命購得之﹐墨一兩﹐價黃金一斤。嘗有蝶戀花詞詠聚骨扇云「幾股湘江龍骨瘦。巧樣翻騰﹐疊作湘波皺。金縷小鈿花艸斗。翠條更結同心扣。金殿珠簾閒永晝。一握淸風﹐暫喜懷中透。忽聽傳宣須急奏。輕輕褪入香羅袖。」﹝詞苑﹞○李妃有梳妝臺樂府章宗喜翰墨﹐聽朝之暇﹐卽與李宸妃登梳妝臺評品書畫﹐臨玩景物﹐得句輒自書之。李妃亦有梳妝臺樂府﹐不傳於世﹐亦閨と中間气所鐘也。﹝如庵小稿﹞○完顏亮鵲橋仙昭君怨金主亮亦能詞﹐其待月鵲橋仙云「停杯不舉﹐停歌不發﹐等候銀蟾出海。不知何處片雲來﹐做許大﹑通天障礙。虯髯斷﹐星眸睜裂﹐惟恨劍鋒不快。一揮截斷紫雲腰﹐仔細看嫦娥體態。」俚而實豪。其詠雪昭君怨云「昨日樵村漁浦。今日瓊川銀渚。山色捲簾看﹐老峯巒。錦帳美人貪睡。不覺天孫翦水。驚問是楊花﹐是蘆花。」則又詭而有致矣。﹝藝苑雌黃﹞○完顏如庵小稿密國公完顏﹐宗室之才雋。明昌中﹐禁諸王不得與外人交﹐故能窮日力於書﹐而一時文士亦時至其門﹐藏書甚富﹐與中祕等。其如庵小稿有臨江仙﹑靑玉案﹐可歌也。﹝金史論略﹞○吳激賦春從天上來吳彥髙在會寧府遇一老姬善琵琶者﹐自言故宋梨園舊籍。彥髙對之淒然﹐爲賦春從天上來。詞云「海角飄零。嘆漢苑秦宮﹐墜露飛螢。夢回天上﹐金屋銀屏。歌吹競舉靑冥。問當時遺譜﹐有絕藝﹑鼓瑟湘靈。促哀彈﹐似林鶯嚦嚦﹐山澑泠泠。梨園太平樂府﹐醉幾度春風﹐鬢髮星星。舞徹中原﹐塵飛滄海﹐風雪萬里龍庭。寫淸笳幽怨﹐人憔悴﹑不似丹靑。酒微醒。一軒涼月﹐燈火靑熒。」寧宗慶元間﹐三山鄭中卿隨張貴謨出使北地﹐聞有歌之者﹐歸而述之。元遺山曰「曾見王防禦公玉說﹐此詞句句用琵琶故實﹐引據甚明﹐惜不能記憶矣。」﹝古今詞話﹞○劉迎烏夜啼元遺山集金人詞爲中州樂府﹐頗多深裘大馬之風﹐惟劉迎烏夜啼最佳。詞云「離恨遠縈楊柳﹐夢魂長繞梨花。靑衫記得章臺月﹐歸路玉鞭斜。翠鏡啼痕印袖﹐紅墻醉墨籠紗。相逢不盡生平事﹐春思入琵琶。」「菱鑑玉篦秋月﹐惠鑪銀葉朝云。宿酲人困屏山夢﹐煙樹小江村。翠甲未消蘭恨﹐粉香不斷梅魂。離愁分付殘春雨﹐花外泣黃昏。」予觀謝無逸南柯子後半云「金鴨香凝袖﹐銅荷燭影紗。鳳蟠宮錦小屏遮。夜靜寒生﹐春筍理琵琶。」風調仿佛﹐才人之見﹐殆無分於南北也。﹝詞苑﹞○趙秉文和東坡赤壁詞趙閒閒﹐名秉文﹐金正大間人﹐善書法﹐有辭藻。嘗見擘窠書自作和東坡赤壁詞﹐雄壯震動﹐有渴驥怒猊之勢。元好問爲之題跋﹐而詞亦壯偉不羈。視大江東去﹐信在伯仲間﹐可謂詞翰兩絕者。詞曰「淸光一片﹐問蒼蒼桂影﹐其中何物。一葉輕舟波萬頃﹐四顧粘天無壁。叩長歌﹐娥欲下﹐萬里揮冰雪。京塵十丈﹐可能容此人傑。回首赤壁磯邊﹐騎鯨人去﹐幾度山花發。淡淡長空千古夢﹐有歸鴻明滅。我欲乘雲﹐從公歸去﹐散此麒麟發。三山安在﹐玉簫吹斷明月。」﹝詞苑叢談﹞○鄧千江望海潮金人樂府稱鄧千江望海潮爲第一。其詞云「云雷天塹﹐金湯地﹐名藩自古臯蘭。營屯繡錯﹐山形米聚﹐襟喉百二秦關。鏖戰血猶殷。見陣云冷落﹐時有雕盤。靜塞樓頭曉月﹐依舊玉弓彎。看看﹐定遠西遷﹐有元戎閫令﹐上將齋擅。區脫晝空﹐兜鈴夕解﹐甘泉又報平安。吹笛虎牙閒。且宴陪珠履﹐歌按雲鬟。招取英靈毅魄﹐長繞賀蘭山。」此詞全步驟沈公述上王君貺一首﹐而繁縟雄壯﹐何啻十倍過之﹐不止出藍已也。﹝詞品﹞○吳蔡體金九主百一十八年間﹐獨蔡松年丞相樂府與吳彥髙東山樂府﹐膾炙藝林﹐推爲吳蔡體。松年尉遲杯有「夢似花飛﹐人歸月冷﹐一夜小山新怨」之句。其子﹐字正甫﹐卽蕭眞卿所謂金源文派斷以蔡正甫爲宗者。乃其樂府僅見一江城子﹐附蕭閒公集後﹐何文人之詞闕如也。﹝竹坡叢話﹞○黨懷英竹詞黨懷英少同辛幼安師事蔡丞相伯堅﹐筮仕決以蓍﹐辛得離南歸﹐黨得坎遂畱事金﹐有竹詞。其靑玉案詠茶云「紅莎綠春風餅。趁梅驛﹐來云嶺。紫桂巖空瓊液冷。佳人卻恨﹐等閒分破﹐縹緲雙團影。一甌月露心魂酲。更送淸歌助淸興。痛飲休辭今夜永。與君洗盡﹐滿襟煩暑﹐別作髙寒境。」與黃魯直「口不能言﹐心下快活自省」﹐雅俗自覺霄壤。﹝中州樂府﹞○王庭筠髙憲好賦梅花引王庭筠﹐字子端﹐讀書黃華山寺﹐好賦梅花引。髙憲﹐字仲常﹐庭筠之甥﹐有舅氏風﹐亦好賦梅花引﹐後攺名貧也樂。﹝詞統﹞○王予可詩詞王予可﹐字南云﹐本軍校子﹐南渡後居郾城。麻九疇知幾﹑張伯玉與之遊甚狎。年三十餘﹐大病後忽能作詩文﹐與之紙﹐輒書數百言﹐散漫無首尾聲﹐遇宋諱亦時避之。詢以故實﹐其應如響﹐稍有條貫﹐隨以誕幻語亂之。嘗賦射虎詩﹐首句云「風色偃貂裘。」卽擲筆云「此虎來矣。」其宮詞云「翠雀啄晴苔。」醉後句云「一壺天地醒眠小。」樂府句云「唾尖絨舌淡紅酣。」詞意雋上﹐無塵俗气。時李子遷贈以詩云「石鼎夜聯詩筆健﹐布囊春醉酒錢粗。」亡後復有見之淮上者﹐或云忠義神仙也。﹝中州樂府﹞○王予可生查子王予可﹐明昌時人﹐或傳其仙去﹐事不可知。其生查子云「夜色靜明河﹐風好來千里。水殿謫仙人﹐皓齒淸歌起。前聲金中﹐後調銀河底。一夜嶺頭云﹐繞徧樓前水。」詞之髙妙飄逸如此﹐固謫仙之流亞也。﹝詞品﹞○王正之別內王正之喜遷鶯﹐爲別內作也。詞云「東樓歡宴。記遺簪綺席﹐題詩紈扇。月枕雙欹﹐云窗同夢﹐相伴小花深院。舊歡頓成陳迹﹐翻作一番新怨。素秋晚。聽陽關三疊﹐一尊相餞。畱戀。情繾綣。紅淚洗妝﹐雨濕梨花面。雁足關河﹐馬頭星月﹐西去一程程遠。但願此心如舊﹐天也不違人願。再相見﹐把生涯分付﹐藥鑪經卷。」纏綿淒惋﹐殊令人不能爲懷。﹝堯山堂外紀﹞○二段詞段克己漁家傲云「樓外垂楊千萬縷。風落絮。闌干倚徧空無語。」段成己大江東去云「籬菊將開﹐林醪初熟﹐且住爲佳。笑言相答﹐个中吏隱無愧。」二段幼有才名﹐趙尙書秉文識諸童時﹐目之曰二妙﹐大書「雙飛」二字名其裏。兄弟俱第進士﹐入元後皆不仕﹐時人目爲儒林標榜。﹝古今詞話﹞○金詞與蘇辛相頡頏近世所謂大曲﹐在金則吳彥髙春艸碧﹑蔡伯堅石州慢﹑元遺山買陂塘﹑鄧千江望海潮﹐堪與蘇子瞻念奴嬌﹑辛幼安摸魚兒相頡頏。﹝陶南村﹞○元武臣能詞張弘範圍襄陽日﹐賦鷓鴣天詞﹐多誇大之語。其臨江仙有云「紫簫明月底﹐翠袖暮云寒。」風調不減晏小山﹐可知元之武臣亦有能詞者。﹝古今詞話﹞○許衡滿江紅許衡別大名親舊滿江紅雲﹕「河上徘徊﹐未分袂﹑孤懷先怯。中年後﹐此般憔悴﹐怎禁離別。淚苦滴成襟畔濕﹐愁多擁就心頭結。倚東風﹑搔首漫無聊﹐情難說。黃卷在﹐消白日。靑鏡裏﹐增華發。念歲寒交友﹐故山煙月。虛負人生歸去好﹐誰知美事難雙得。計從今﹑佳會幾何時。長相憶。」此被召時作也。又嘗自言曰「生平爲虛名所累﹐不能辭官。」其心亦可哀矣。﹝同上﹞○劉秉忠榦荷葉劉秉忠榦荷葉云「榦荷葉﹐色蒼蒼。老柄風搖蕩。減淸香。越添黃。都因昨夜一番霜。寂寞秋江上。」此秉忠自度曲﹐曲名榦荷葉﹐卽詠榦荷葉﹐猶是唐詞之意也。又一首弔南宋云「南髙峯。北髙峯。慘淡煙霞洞。宋髙宗。一場空。吳山依舊酒旗風。兩度江南夢。」此借腔別詠﹐後世詞例也。秉忠助元亡宋﹐而其弔惜之詞﹐感慨淒惻如此﹐豈其中亦有不得已者邪。﹝楊升庵﹞○元公卿間倡酬程鉅夫有壽燕公南摸魚兒云「記江梅向來輕別﹐相逢今又平楚。東風小試南枝暖﹐早已千林煙雨。春幾許。向五老仙家﹐移下瓊瑤樹。溪橋驛路。更月曉堤沙﹐霜寒野水﹐疏影自容與。平生事﹐幾度含章殿宇。隔花麼鳳能語。苔枝夭嬌蒼龍瘦﹐誰把冰須細數。千萬縷。簇一點芳心﹐待與和羹去。移宮換羽。且顧曲傳觴﹐主人花下﹐今日慶初度。」蓋五峯生日在梅花時﹐故通首皆影借梅花故事也。燕亦有和韻答程雪樓見壽云「又浮生﹑平頭六十﹐登樓悵望荊楚。出山小艸成何事﹐閒卻竹煙松雨。空自許。早飄落江潭﹐一似瑯琊樹。蒼蒼天路。漫伏櫪心長﹐銜蘆志短﹐歲晏欲誰與。梅花賦。飛墮髙寒玉宇。鐵腸還解情語。英雄操與君侯耳﹐過眼君兒誰數。霜鬢縷。夢聽枝頭﹐翡翠催歸去。淸觴飛羽。且細酌旰泉﹐醛歌郢雪﹐風致美無度。」按摸魚兒樂府大曲﹐元之公卿間用以倡酬如此。﹝詞苑﹞○王惲賦春從天上來王翰林惲﹐字仲謀﹐仕元日﹐亦效吳彥髙賦故人春從天上來詞﹐不引用故實而濃宕可喜。詞云「羅綺深宮。記紫袖雙垂﹐當日昭容。錦封香重。彤管春融。帝座一點云紅。正臺門事簡﹐更捷奏﹑淸晝相同。聽鈞天﹐侍瀛池內宴﹐長樂歌鐘。回頭五云雙闕﹐恍天上繁華﹐玉殿珠瓏。白髮歸來﹐昆明灰冷﹐十年一夢無蹤。寫杜娘哀怨﹐和淚點﹑彈與孤鴻。淡長空。看五陵何似﹐無樹秋風。」﹝樂府紀聞﹞○陳剛中太常引天臺陳剛中﹐曾爲僧以避世變﹐至元中獻大一統賦﹐得官奉使安南。有詩云「老母越南垂白髮﹐病妻塞北倚黃昏。蠻煙瘴雨交州客﹐三處相思一夢魂。」所著交州集一卷﹐皆志風土之異。端陽日﹐當母誕不得歸﹐作太常引詞云「綠絲堂上簇蘭翹。記生母﹐在今朝。無地捧金蕉。柰煙水﹑龍沙路遙。」又云「短衣孤劍客乾坤。柰無策﹐報親恩。三載隔晨昏。更疏雨﹑寒燈斷魂。」至今讀之﹐猶令人如見靑衫淚痕也。﹝堯山堂外紀﹞○梁貢父西湖送春梁貢父﹐燕京人﹐大徳初爲杭州路總管政事﹐文學皆有可觀。嘗作西湖送春木蘭花慢詞云「問花花不語﹐爲誰落﹐爲誰開。算春色三分﹐半隨流水﹐半入塵埃。人生能幾歡笑﹐但相逢﹑奠酒莫相推。千古幕天席地﹐一春翠繞珠圍。彩雲回首暗髙臺。煙樹渺吟懷。拚一醉畱春﹐畱春不住﹐醉裏春歸。西樓半簾斜日﹐怪銜春燕子卻飛來。一枕靑樓好夢﹐又教風雨驚回。」此詞格調俊雅﹐不讓宋人也。﹝風月堂雜記﹞○趙孟ぽ詞有騷人之遺趙子昂以程鉅夫薦﹐仕元爲翰林承旨。元主見其儀觀非常﹐恐爲人望所歸。密至館閣相其背﹐曰秀才官。後有虞堪題其所畫苕溪圖曰「吳興公子玉堂仙。寫出苕溪似輞川。回首靑山紅樹下﹐那無十畝種瓜田。」邵復齋曰「公以承平王孫而遭世變﹐黍離之悲﹐有不能忘情者﹐故其長短句有騷人之遺。」﹝堯山堂外紀﹞○鮮於樞百字令沈休文八詠詩﹐語麗而思深﹐後人遂以名樓﹐照映千古。鮮於伯機百字令云「長溪西注﹐似延平雙劍﹐千年初合。溪上千峯明紫翠﹐放出羣龍頭角。瀟灑雲林﹐微茫煙艸﹐極目春洲闊。城髙樓迥﹐恍然身在寥廓。我來陰雨兼旬﹐濤聲怒起﹐日日東風惡。須待靑天明月夜﹐一試嚴維佳作。風景不殊﹐溪山信美﹐處處堪行樂。休文何事﹐年年多病如削。」伯機名樞﹐自號困學民﹐性嗜古物﹐圖書彜鼎﹐環列一室中。客至則相對吟諷﹐窮日夜不倦﹐或命酒經醉中﹐作放歌大字﹐皆奇崛不凡。居吳興時﹐趙子昂爲貌其神﹐蜀郡虞伯生贊之曰「斂風沙裘劍之豪﹐爲湖山圖史之樂﹐翰墨軼米薛而有餘﹐風流擬晉宋而無怍。」可以想其人矣。﹝詞品﹞○薩天錫小闌干薩天錫小闌干詞云「去年人在鳳凰池。銀燭夜彈絲。沈水香消﹐梨云夢暖﹐深院繡簾垂。今年冷落江南夜﹐心事有誰知。楊柳風柔﹐海棠月淡﹐獨自倚闌時。」筆倩何減宋人。其金陵懷古詞尢多感慨﹐有「一江南北﹐消磨多少豪傑」之句。﹝詞苑﹞○吳澄渡江云吳艸廬以理學名﹐其和楊浩齋送春渡江云﹐流傳一時。﹝同上﹞○虞集風入松元文宗禦奎章閣﹐虞伯生爲侍從﹐日以詩詞法書名畫爲事。柯敬仲退居吳下﹐伯生賦風入松詞寄之。末云「報道先生歸也﹐杏花春雨江南。」詞翰兼美﹐一時傳唱。機坊纖其詞爲帕﹐幾如法錦。後張仲舉於姚子章席上同敬仲賦摸魚兒﹐末仍段及之云「楚芳玉潤吳蘭媚﹐一曲夕陽西下。沈醉罷﹐君試問﹑人生誰是無情者。先生歸也﹐但畱意江南﹐杏花春雨﹐和淚在羅帕。」楚芳﹑吳蘭﹐二妓名。﹝古今詞話﹞○仇遠詞似東坡仇仁近居錢塘﹐遊其門者張雨﹑張翥﹐俱以能詞名。其詠蟬齊天樂極可誦﹐嘗登招寶山觀月出﹐作八犯玉交枝。後段云「不知是水是山﹐不知是煙是樹。茫茫知是何處。倩誰問﹑淩波輕步。漫凝睇﹑乘鸞秦女。想庭曲﹑霓裳正舞。莫須長笛吹愁去。怕喚起魚龍﹐三更噴作前山雨。」其縱橫之妙﹐直似東坡。﹝詞苑﹞○姚燧醉髙歌姚牧庵醉髙歌詞云「十年燕月歌聲。幾點吳霜鬢影。西風吹起鱸魚興。已在桑楡暮景。榮枯枕上三更。傀儡場中四並。人生幻化如泡影。幾个當機自省。」牧庵一代文章鉅公﹐此詞髙古﹐不減東坡﹑稼軒。﹝詞品﹞○馮子振贈珠簾繡詞馮海粟每臨文﹐必命侍史二三人潤筆以俟﹐酒酣伸紙疾書﹐隨數多寡﹐頃刻而盡。嘗賦踏莎行詞﹐以贈妓女珠簾繡。﹝堯山堂外紀﹞○黃喬賣花聲黃子堂賣花聲本意云「人過天街﹐曉色擔頭紅紫。滿筠筐﹑浮花浪蕊。畫樓睡醒﹐正眼橫秋水。聽新腔﹑一聲催起。吟紅叫白﹐報得蜂兒知未。隔東西餘音軟美。迎門爭買﹐早斜簪云髻﹐助春嬌﹑粉香簾底。」喬夢符和之云「侵曉園丁﹐報道嬌紅嫩紫。巧工夫﹑攢枝蕊。行歌佇立﹐灑洗妝新水。捲香風﹑看街簾起。深深巷曲﹐有个重門開未。忽驚他﹑尋春夢美。穿窗透閣﹐便憑伊喚取﹐惜花人﹑在誰根底。」可謂工力悉敵。夢符嘗言作樂府有三法﹕鳳頭﹑豬肚﹑豹尾也。其集名惺惺老人樂府。﹝上同﹞○馮子駿詞正大末﹐馮子駿奉命北使﹐見畱不屈﹐割須髯羈管丰州﹐二年乃還。天興初﹐京城陷﹐投井死﹐勁骨正气﹐可與洪忠宣﹑文信國並傳。其所作玉樓春﹑臨江仙諸詞﹐亦不減「天涯池館﹐雨過霞明」之句也。﹝中州樂府﹞○劉仲尹龍山詞劉伊尹龍山詞﹐蓋參涪翁而得法者。艸堂中與劉迎詞並入選﹐皆金昌詞人也。﹝詞統﹞○元好問詞不減周秦遺山詞深於用事﹐精於煉句﹐其風流蘊藉處不減周﹑秦。﹝張玉田﹞○元好問江神子遺山樂府中有江神子二首最佳。其一夢徳新丈因及飲叔舊遊雲﹕「河山亭上酒如川。玉堂仙。重畱連。獨恨春風﹐桃李負芳年。燕語鶯啼花落處﹐歌扇後﹐舞衫前。舊遊風月夢相牽。路三千。去無緣。滅沒飛鴻﹐一綫入秋煙。白髮故人今健否﹐西北望﹐一潸然。」一首觀別云「旗亭誰唱渭城詩。酒盈卮。兩相思。萬古垂楊﹐都是折殘枝。舊見靑山靑似染﹐緣底事﹐淡無姿。情緣不到木腸兒。鬢成絲。更須辭。只恨芙蓉﹐秋露冷胭脂。爲問世間離別淚﹐何日是﹐滴休時。」﹝詞Й﹞○張翥梅詞古今梅詞甚多﹐惟張翥六州歌頭一首﹐眞有飛鴻戲海﹑舞鶴遊天之勢。詞云「孤山歲晚﹐石老樹查牙。逋仙去﹐誰爲主﹐自疏花。破冰芽。烏帽騎驢處﹐近修竹﹐侵荒蘚﹐知幾度﹐踏殘雪﹐趁晴霞。空谷佳人﹐獨耐朝寒峭﹐翠袖籠紗。甚江南江北﹐相憶夢魂賒。水繞雲遮。思無涯。」又「苔枝上﹐香痕沁﹐麼鳳語﹐凍蜂衙。瀛嶼月﹐偏來照﹐影橫斜。瘦爭些。好約尋芳客﹐問前度﹐那人家。重呼酒﹐摘瓊朵﹐插鬟鴉。喚起春嬌扶醉﹐休孤負﹑錦瑟年華。怕流芳不待﹐回首易風沙﹐吹斷城笳。」﹝卓人月﹞○張翥西湖泛舟詞蛻巖西湖泛舟詞云「晚山靑。一川雲樹冥冥。正參差﹐煙凝紫翠﹐斜陽畫出南屏。館娃歸﹑吳臺遊鹿﹐銅仙去﹑漢苑飛螢。懷古情多﹐憑髙望極﹐且將尊酒慰飄零。自湖上愛梅仙遠﹐鶴夢幾時醒。空畱在﹑六橋疏柳﹐孤嶼危亭。待蘇堤﹑歌聲散盡﹐更須攜妓西泠。藕花深﹑雨涼翡翠﹐菇蒲軟﹑風弄晴蜓。澄碧生秋﹐鬧紅柱景﹐采菱新唱最堪聽。見一片水天無際﹐漁火兩三星。多情月﹑爲人畱照﹐未過前汀。」此詞作者𨿽多﹐求其諧協婉麗﹐無逾此篇者。﹝萬紅友﹞○張翥題畫詞二首蛻巖樂府有題畫詞二首極佳。其一摸魚兒﹐題熊伯宣藏梅花卷子。「記西湖﹑水邊曾見﹐查牙老樹如此。冰痕冷沁苔枝雪﹐的數花才試。天也似。愛玉質﹑淸髙不入閒紅紫。孤山處士。總賦得招魂﹐煙荒雨暗﹐寂寞抱香死。春風筆﹐休憶深宮舊事﹐添人多恨多思。墨池雪嶺三生夢﹐喚起縞衣仙子。仍獨自。伴瘦影﹑黃昏和月窺窗紙。聲聲字字﹐寫不盡江南﹐閒愁萬斛﹐訴與綠衣使。」其一疏影﹐題王元章墨梅圖。「山陰賦客﹐怪幾番睡起﹐窗影生白。縹緲仙姝﹐飛下瑤臺﹐淡佇東風顏色。微霜恰護朦朧月﹐更漠漠﹑暝煙低隔。恨翠禽﹑啼處驚殘﹐一夜夢云無迹。惟有龍煤解染﹐數枝入畫裏﹐如印溪碧。老樹枯苔﹐玉暈冰圈﹐滿幅寒香狼藉。墨池雪嶺春長好﹐悄不管﹑小樓橫笛。怕有人﹑誤認眞花﹐欲點曉來妝額。」﹝詞Й﹞○邵亨貞沁園春二首邵亨貞有沁園春二首﹐一詠美人眉﹐一詠美人目﹐新艷入情。詞云「巧斗彎環﹐纖凝嫵媚﹐明妝未收。似江亭曉望﹐遙山拂翠﹐宮簾暮捲﹐新月橫鉤。掃黛嫌濃﹐塗鉛訝淺﹐能畫張郎不自由。傷春倦﹐爲皺多無力﹐翻做嬌羞。塡來不滿橫秋。料著得人閒多少愁。記魚箋緘啟﹐背人偸斂﹐鳳鈿交並﹐運指輕柔。有喜先占﹐長顰難效﹐柳葉輕黃今在不。雙尖鎖﹐試臨鸞一展﹐依舊風流。」又云「漆點塡眶﹐鳳梢侵鬢﹐天然俊生。記隔花瞥見﹐疏星炯炯﹐倚欄凝注﹐止水盈盈。端正窺簾﹐瞢騰並枕﹐睥睨檀郎長是靑。端相久﹐待嫣然一笑﹐密意將成。困酣曾被鶯驚。彊臨鏡ソ扌沙猶未醒。憶帳中親見﹐似嫌羅密﹐尊前相顧﹐翻怕燈明。醉後看承﹐歌闌斗弄﹐幾度孜孜頻送情。難忘處﹐是綃鮫透﹐別淚雙零。」﹝同上按﹕邵字復孺﹐華亭人﹐有蛾術詞選四卷。宋人此體尙少﹐歷元明而盛﹐至國朝而朱竹﹑錢葆分輩極妍盡致矣。﹞○陶宗儀南浦詞天臺陶宗儀崎嶇亂離之日﹐每以筆墨自隨﹐時時休息樹陰。有所見﹐輒摘葉書之﹐貯破盎埋樹根下。積十數日﹐一發其藏﹐書成﹐名輟耕錄。有南浦詞。其卒章曰「水ヶ搖晚﹐月明一笛潮生浦。欲問漁郎無恙否。回首武陵何許。」其髙致可想見也。﹝古今詞話﹞○吳鎭漁父詞吳仲圭工於畫﹐亦能小詞。嘗題﹛鹿吝﹜溪沈彥實處士畫冊云「紅葉村西日影余。黃蘆灘畔月痕初。輕撥棹﹐且歸歟。掛起漁竿不釣魚。」蓋漁父詞也。其品之髙妙何減張志和。﹝名畫記﹞○吳鎭題畫詞十五首梅道人仿荊浩寫魚舫十五﹐中段樹石一叢﹐前後山嶼遠近出沒四五疊。予兩見臨本﹐至今壬申三月始見眞者﹐气象煥如也。又畫上方題漁家傲詞﹐瀟灑超逸﹐逼眞元眞子口吻﹐亦道人所制。書作藏鍼筆法﹐古雅有餘。其一云「碧波千頃晚風生。舟舶湖邊一葉橫。心事穩﹐艸衣輕。只釣鱸魚不釣名。」其二云「收卻絲綸歇卻船。江頭明月正團圓。酒瓶側﹐岸花懸。枕著蓑衣和月眠。」其三云「輕風細浪漾漁船。碧水斜陽欲暮天。看白鳥﹐下長川。點破瀟湘萬里煙。」其四云「閒情聊爾寄絲綸。處處江湖著我身。波似練﹐鬢如銀。欲釣如山截海鱗。」其五云「極目乾坤夕照斜。碧波微影弄晴霞。舟有伴﹐與無涯。那个汀洲不是家。」其六云「近日何人是我鄰。滿川鳧鴨最相親。云浩浩﹐水鱗鱗。靑艸煙深不見人。」其七云「舴艋爲家無姓名。胡盧世事過平生。香稻飯﹐軟蒓羹。棹月穿雲任性情。」其八云「雪色須髯一老翁。能將短棹撥長空。人愛靜﹐浪無風。宜在五湖煙雨中。」其九云「綠楊初睡暖風微。萬里晴波浸落暉。鼓去﹐唱歌回。驚起沙鷗撲漉飛。」其十云「年來情況屬漁船。人在船中酒在前。山歷歷﹐水涓涓。一曲淸歌山月邊。」其十一云「風攪長江浪拍空。扁舟蕩漾夕陽紅。歸列浦﹐系長松。出自風恬浪息中。」其十二云「一个輕舟力幾多。江湖穩處載漁蓑。撐皓月﹐下長坡。半夜風生不柰何。」其十三云「殘霞一縷四山明。雲起雲收陰復晴。風腳動﹐浪頭生。聽取虛篷夜雨聲。」其十四云「鉤擲萍波綠自開。錦鱗對對逐鉤來﹐消歲月﹐寄芳懷。卻似嚴光坐釣臺。」其十五云「桃花水暖五湖春。一个輕舟寄此身。時醉酒﹐或垂綸。江北江南適意人。」﹝李竹懶﹞○倪瓚小詞澹潔倪元鎭亦以畫名﹐慕吳仲圭之爲人﹐曾繪其漁父詞爲圖﹐小詞亦淡而潔。﹝古今詞話﹞○倪瓚詞婉轉多風雲林有人月圓詞句云「驚回一沈江南夢﹐漁唱起南津。畫屏云嶂﹐池超春艸﹐無限消魂。舊家應在﹐梧桐覆井﹐楊柳藏門。閒身空老﹐孤篷聽雨﹐燈火江村。」詞意髙潔。別有贈妓小英柳梢靑雲﹕「樓上玉笙吹徹。白露冷﹑飛瓊。黛淺含顰﹐香殘棲夢﹐子規啼月。揚州往事荒涼﹐有多少﹑愁縈思結。燕語空津﹐鷗盟寒渚﹐畫闌飄雪。」又何其婉轉多風如是。﹝詞苑﹞○趙管倡和詞松雪夫人管仲姬生泖西小蒸﹐至今其路尙名管道﹐工詩善畫竹﹐亦能小詞。嘗題漁父圖云「人生貴極是王侯。浮利浮名不自由。爭得似﹐一扁舟。弄月吟風歸去休。」松雪和云「渺渺煙波一葉舟﹐西風木落五湖秋。盟鷗鷺﹐傲王侯。管甚鱸魚不上鉤。」﹝太平淸話﹞○趙雍木蘭花慢趙待制作木蘭花慢詞﹐又別書樂府成帙﹐以就正於王徳璉。凡三十五首﹐需艷詞特多。憑闌干﹑水調歌頭二闋﹐頗以孤忠自許﹐紛華是薄﹐而興亡骨肉之感默寓其中。意其父子之仕當時﹐亦實有不得已者﹐良可悲也。﹝許初跋趙仲穆自書樂府卷子﹞○王國器踏莎行八首王徳璉﹐趙子昂之婿﹐其學識爲時所推﹐尢長於今樂府。曾制踏莎行八闋寄楊廉夫﹐廉夫大稱賞﹐命侍兒歌之﹐並梓以行世。﹝詞統﹞○傅按察鴨頭綠元時有傅按察者﹐嘗作鴨頭綠一詞悼宋云「靜中看。記昔日淮山隱隱﹐宛若虎踞龍蟠。下樊襄﹑指揮湘漢﹐鞭云騎﹑圍繞江幹。勢不成三﹐時當混一﹐過唐之數不爲難。陳橋驛﹑孤兒寡婦﹐久假當還。掛徵帆。龍舟催發﹐紫宸初轉朝班。禁庭空﹑士花暈壁輦路悄﹐呵喝聲乾。縱余得西湖風景﹐花柳亦凋殘。去國三千﹐遊仙一夢﹐依然天淡夕陽間。昨宵也﹐一輪明月﹐還照臨安。」﹝同上﹞○元詞輕麗元有浚儀可溫氏﹐名馬雍古祖常者﹐制詞云「金鑪寶燻流篆云。花間百舌啼早春。五方戲馬賽爭道﹐傳宣催賜十流銀。」又云「日邊寶書開紫泥。內人珠帽頻輦齊。君王視朝天未旦﹐銅龍漏轉金雞啼。」詞統列於竹枝﹐而余辧爲宮詞也。元人小說中稱其樂府纖艷勝人﹐惜乎未見。有理溫掌機沙者竹枝云「南北峯頭春色多。湖山堂下來棹歌。美人蕩漿過湖去﹐小雨細生寒綠波。」其彊掖人燕不花者竹枝云「湖頭水滿藕花香。夜深何處有鳴榔。郎來打魚三更裏﹐零亂波光與月光。」其回回別裏沙者行枝云「鳳凰嶺下月色涼。無數竹枝官道旁。東家爲愛靑靑竹﹐載作參差吹鳳凰。」俱極輕麗。﹝詞苑﹞○元樂府名家元士大夫以樂府名者﹐奇巧莫如關漢卿﹑庾吉甫﹑楊淡齋﹑盧疏齋﹐豪爽則有馮海粟﹑滕玉霄﹐蘊藉則有貫酸齋﹑馬昂夫。﹝太平淸話﹞○天目中峯禪師詞天目中峯禪師與趙文敏爲方外交﹐同院馮海粟學士甚輕之。一日﹐松雪彊中峯同訪海粟﹐海粟出所賦梅花百絕句示之。中峯一覽畢﹐走筆成七言律詩如馮之數﹐海粟神气頓懾。嘗賦行香子詞云「短短橫墻。矮矮疏窗。一方兒﹑小小池塘。髙低疊嶂﹐曲水邊旁。也有些風﹐有些月﹐有些香。日用家常。竹幾藤牀。盡眼前﹑水色山光。客來無酒﹐淸話何妨。但細烘茶﹐淨洗盞﹐滚燒湯。」又云「痕苑瀛洲。金穀瓊樓。算不如﹑茅舍淸幽。野花繡地﹐算也風流。卻也宜春﹐也宜夏﹐也宜秋。酒熟堪ド。客至須畱。曾無榮無辱無憂。退閒是好﹐著甚來由。但倦時眠﹐渴時飲﹐醉時謳。」又雲「水竹之居。吾愛吾廬。石粼粼﹑亂砌階除。軒窗隨意﹐小巧規模。卻也淸幽﹐也瀟灑﹐也安舒。懶散無拘。此等何如。倚闌干﹑臨水觀魚。風花雪月﹐贏得工夫。好炷些香﹐圖些畫﹐讀些書。」若不經意出之也。所謂一一天眞﹐一一明妙也。﹝六研齋隨筆﹞○張雨詠梅花張雨﹐故宋崇國公九成裔孫﹐自號句曲外史。有雪獅兒﹑詠梅花﹐次仇山村韻云「含香弄粉﹐便勾引遊騎﹐尋芳城南城北。別有西村斷港﹐冰冫斯微綠。孤山路熟。伴老鶴﹑晚先尋宿。怕凍損﹑三花兩蕊﹐寒泉幽谷。幾番花影濯足。記歸來醉臥﹐雪深平屋。春夢無憑﹐鬢底鬧蛾爭撲。不如圖畫相對﹐展官奴風竹。燒黃燭。日聽瓶笙調曲。」﹝同上﹞○西湖竹枝餘閒居西湖者七八年﹐與茅山外史張貞居﹑苕郯九成輩爲倡和交。水光山色﹐浸沈胸次﹐洗一時尊俎粉黛之習﹐於是乎有竹枝之聲。好事者流布南北﹐名人韻士屬和者無慮百家。道揚諷諭﹐古人之教廣矣。是風一變﹐賢妃貞婦﹐興國顯家﹐而列女之傳作矣。采風謠者其可忽諸。﹝東維子﹞○滕賓詞不減宋人元人工於小令套數而詞學漸衰﹐惟滕玉霄集中塡詞﹐不減宋人之工。鵲橋仙﹑齊天樂二首﹐共推淸綺。鵲橋仙云「斜陽一抹﹐靑山數點。萬里澄江如練。東風吹落櫓聲遙﹐又喚起﹑寒云片片。殘鴉古渡﹐瘦驢村店。漸覺樓頭人遠。桃花流水小橋東﹐是那个﹑柴門半掩。」齊天樂云「片帆呼度西山曲﹐載將春去。路入翠寒﹐浪翻紅暖﹐一枕欹眠煙雨。酒朋詩侶。盡舞狂歌﹐气吞吳楚。一樣風流﹐依然猶是晉風度。人生如此良遇。問碧翁何意﹐萍蓬欲聚。句落瑤臺﹐香霏珠唾﹐驚倒世間兒女。渭川雲樹。悵後夜相思﹐玉蟾何處。怕有新詩﹐雁來頻寄語。」﹝詞品裴按﹕玉霄﹐名賓﹐睢陽人﹐官江西儒學提舉﹐後棄家入天臺爲道士。﹞○邱處機詠梨花有好事者問邱長春曰「神仙惜气養眞﹐何故讀書史作詩詞。」曰「天上無不識字神仙。」邱有詠梨花無俗念詞﹐極淸拔。﹝竹坡叢話﹞○邱處機詠梨花詞極淸拔邱長春詠梨花無俗念云「春遊浩蕩﹐是年年寒食﹐梨花時節。白錦無紋香爛漫﹐玉樹瓊苞堆雪。靜夜沈沈﹐浮光靄靄﹐冷浸溶溶月。人間天上﹐爛銀霞照通徹。渾似姑射眞人﹐天姿靈秀﹐意气殊髙潔。萬化參差﹐誰信道﹑不與羣芳同列。浩气淸英﹐仙才卓犖﹐下土難分別。瑤臺歸去﹐洞天方看淸絕。」長春﹐世之所謂仙人也﹐而詞之淸拔如此。﹝同上﹞○九張機元女子有詠九張機者﹐中一首云「四張機﹐鴛鴦織就欲雙飛。可憐未老頭先白﹐春波碧艸﹐曉寒深處﹐相對浴紅衣。」此與王秋澗之平湖樂﹑邵淸溪之憑闌人﹐不便與詞並傳者﹐而女之黠丰盛可想矣。﹝樂府紀聞﹝案﹕此詞見樂府雅詞﹐非元人詞。﹞○陳劉小詞陳鳳儀﹑劉燕哥﹐皆樂妓也。陳有送別一絡索詞云「海棠也似別君難﹐一點點啼紅淚。」劉有餞劉參議太常引云「明月小樓間。第一夜﹐相思淚彈。」皆傳唱一時。﹝古今詞話﹞●卷七品藻五◎品藻五○明仁宗宣宗詞有明兩祖列宗﹐好學不倦﹐染翰俱工。如仁宗鳳棲梧賦九月海棠云「煙抹霜林秋欲褪。吹破胭脂﹐猶覺西風嫩。翠袖怯寒愁一寸。誰傳庭院黃昏信。明月修容生遠恨。旋摘余嬌﹐簪滿佳人鬢。醉倚小闌花影近。不應先有春風分。」娟秀絕倫。宣宗有醉太平賜學士沈度云「濃雲散﹐薄雨收。花苑內鳴鳩。曉來喜見日光浮。暖融融永晝。麥苗潤澤懷淸秀。橊花濕映紅光澑。田家鼓缶盡歌謳。是處慶﹑丰年醉酒。」其畱心農事如此﹐不須七月繪豳風矣。﹝蘭臯集﹞○周憲王竹枝歌周憲王遭世隆平﹐奉藩多暇﹐畱心翰墨﹐尢精馬貫之學。制誠齋府傳奇若干種﹐音律諧美﹐流傳內府﹐至今中原弦索多用之。其竹枝歌云「春風滿山花正開。春衫女兒紅杏腮。儂家蕩槳過江去﹐爲問阿郎來不來。」「巴山後面竹雞啼。巴山前頭沙鳥棲。巴水巴山到郎處﹐聞郎又過石門溪。」復有鷓鴣天詠繡鞋云「花簇香鉤淺ネ塵。輕風微露石橊裙。金蓮自是慳三寸﹐難載盈盈一段春。仙已去﹐事猶存。陽臺何處更爲云。相思攜手遊春日﹐尙帶年時艸露痕。」﹝同上﹞○劉基水龍吟劉基初見明太祖﹐命賦竹箸詩﹐有「漢家四百年天下﹐只在張良一借間」之句﹐太祖恨相見晚也。其未遇時﹐賦感懷水龍吟云「雞鳴風雨瀟瀟﹐側身天地無劉表。啼鵑迸淚﹐落花飄恨﹐斷魂飛繞。月暗雲霄﹐星沈煙水﹐角聲淸裊。問登樓王粲﹐鏡中白髮﹐今宵又添多少。極目鄕關何處﹐渺靑山﹑髻螺低小。幾回好夢﹐隨風歸去﹐被渠遮了。寶瑟弦僵﹐玉笙指冷﹐冥鴻天杪。但侵階莎艸﹐滿庭綠樹﹐不知昏曉。」感喟激昂﹐擇木之意見矣。﹝艸堂詞話﹞○劉基沁園春昔文履善過張許廟作沁園春﹐詞旨壯烈。劉伯溫過余闕廟﹐亦作沁園春以哀之﹐其詞可與履善相匹。詞云「士生天地間﹐人孰不死﹐死節爲難。羨英偉奇才﹐世居淮甸﹐少年登第﹐拜命金鑾。面折姦貪﹐指揮風雨﹐人道先生鐵肺肝。平生事﹐扶危濟困﹐拯溺摧頑。淸明要繼文山。使廉聞風膽亦寒。想孤城血戰﹐人皆效死﹐闔門抗節﹐誰不辛酸。寶劍埋光﹐星芒失色﹐露濕旌旗也不乾。如公者﹐黃金難鑄白璧誰完。」﹝同上﹞○陶安金縷曲髙帝初渡江﹐陶主敬安身先父老﹐謁軍門﹐陳治道﹐後知制誥﹐兼優吏續。此宿省中金縷曲﹐蓋治定後作也。信無愧文章第一﹐謀略無雙矣。詞云「庭樹秋聲冷。夜迢迢﹑漏傳銀箭﹐月明華省。最惜稽山無賀老﹐短燭照人孤影。依稀夢﹑續遠驚醒。風透圍屏靑鎖簿﹐且披衣﹑立傍梧桐井。兵衛肅﹐畫廊靜。江湖聚散如萍梗。笑談間﹑雲霄滿足﹐一鞭馳騁。萬壑水晶天不夜﹐人在玉眞仙境。說近日﹑四郊無警。兵後遺黎歸故里﹐漸桑麻﹑綠英鵝湖嶺。須攜手﹐尋風景。」﹝李西雯﹞○宋濂竹枝宋金華以大手筆開一代風气﹐而亦有麗語。如「戀郎思郎非一朝。好似並州花剪刀。一股在南一股北﹐幾時裁得合歡袍」。「有郎金鳳飾花容。無郎秋鬢若飛蓬。儂身要令千年白﹐不必來塗紅守宮。」此鑑湖枝詞也。﹝古今詞話﹞○劉基詞妙麗入神靑田生查子云「蜘蛛网畫檐﹐一日絲千轉。紅鑪落寒﹐心死無由見。」謁金門云「風。吹綠一庭春艸。」轉應曲云「秋雨。秋雨。窗外白楊自語。」靑門引云「相憐自有明月﹐照人肺腑淸如水。」漁家傲云「亂鴉啼破樓頭鼓。」花犯云「餘香怨繡被。」踏莎行雲﹕「愁如溪水暫時平﹐雨聲一夜依然滿。」渡江云云「定巢新燕子﹐睡起雕梁﹐對立整烏衣。」山鬼謠云「離魂常在郊樹﹐月深星暗蒼梧遠﹐化作杜鵑歸去。」皆妙麗入神句。﹝古今詞話﹞○髙啟詞髙季迪十宮詞﹐思深致遠﹐不僅以典贍見長。卽如長門怨云「君明猶不察﹐妒極是情深。」可以想其情思。靑邱樂府大致以疏曠見長﹐而石州慢又纏綿之極。「綠楊芳艸﹐年少拋人」。晏元獻何必不作婦人語。﹝詞上﹞○髙啟題朱行畫家朱竹﹐始於東坡﹐前此未有所本。宋仲溫在試院於捲尾聲埽得一枝﹐筆態甚奇﹐故張伯雨有「偶見一枝紅石竹」之句。管夫人亦寫懸崖朱竹一枝﹐楊廉夫題云「网得珊瑚枝﹐擲向谷。明年錦衤朋兒﹐春風生面目。」髙季迪扣舷集中﹐亦有題朱竹畫卷水龍吟云「淇園丹鳳飛來﹐幾時畱得參差翼。簫聲吹斷﹐彩雲忽墮﹐碧雲猶隔。想是湘靈﹐淚彈多處﹐血痕都漬。看蕭疏瘦影﹐隔簾欲動﹐渾似落花狼藉。莫道淸髙也俗﹐再相逢﹑子猷還惜。此君未老﹐幾寒猶有﹐少年顏色。誰把珊瑚﹐和煙換去﹐瑯千尺。細看來﹑不是天工﹐卻是那春風筆。」﹝書畫記﹞○老楊小楊之目楊孟載少時見楊廉夫﹐命賦鐵笛﹐歌成﹐廉夫喜曰「吾意詩境荒矣﹐今當讓子一頭地。」當時有老楊﹑小楊之目﹐眉庵詞饒有新致。﹝樂府紀聞﹞○楊孟載詩詞臥子論廉訪詩如三吳少年﹐輕俊可喜﹐所乏莊雅。予謂莊雅固詩人首推﹐輕俊實詞家至寶。蓋詩不莊雅必無風格﹐詞不輕俊必無神韻。況其蒼雅幽艷﹐又有不崦以輕俊見者﹐然則孟載之詩與詞﹐未易同日語矣。﹝胡殿臣﹞○楊孟載念奴嬌楊孟載嶽陽春暮念奴嬌云「楚江天暖﹐滿山中﹑桃李春風吹忒。怨白愁紅千萬點﹐都向水邊流出。前度劉郎﹐去年崔護﹐相見頭全白。杜鵑啼處﹐要歸誰便歸得。惆悵南浦南邊﹐東湖東畔﹐芳艸茸茸碧。寒食淸明都過了﹐回首無多春色。茂苑鶯聲﹐鷗波煙雨﹐同是江南客。五湖縹緲﹐君山且聽吹笛。」顧宋梅云「孟載作﹐通首𨿽極愁怨﹐而結處必不作聊寂語。是其用意處。」﹝蘭臯集﹞○瞿元宵詞瞿宗吉風情麗逸﹐著翦燈新話及樂府歌詞﹐多偎紅倚翠之語﹐爲時傳誦。及謫戍保安﹐當興安失守﹐邊境蕭條﹐永樂己亥﹐降佛曲於塞下﹐選子弟唱之。時值元宵﹐作望江南五首﹐詞旨淒絕﹐聞者皆爲泣下。﹝西湖志余﹞○瞿望江南錢塘瞿宗吉﹐學博才贍﹐風致俊朗﹐作西湖四時望江南詞云「西湖景﹐春日最宜晴。花底管弦公子宴﹐水邊羅綺麗人行。十里按歌聲。」「西湖景﹐夏日正堪遊。金勒馬嘶垂柳岸﹐紅妝人泛采蓮舟。驚起水中鷗。」「西湖景﹐秋日更宜觀。桂子岡巒粟富﹐芙蓉洲渚彩雲間。爽气滿前山。」「西湖景﹐冬日轉淸奇。貫雪樓臺評酒價﹐觀梅園輔訂春期。共醉太平時。」﹝堅瓠集﹞○梅柳爭春百首淩彥於宗吉爲大父行﹐彥作梅詞霜天曉角﹑柳詞柳梢靑各一百首﹐號梅柳爭春。宗吉一日盡和之。彥驚嘆﹐呼爲小友。宗吉以此知名。﹝西湖志余﹞○馬洪花影集錢塘馬浩瀾﹐號鶴窗﹐善詠詩﹐尢工詞調。𨿽皓首韋布﹐而含吐珠玉﹐錦繡胸腸﹐然若貴介王孫也。其詞名花影集。徐伯齡方言「鶴窗與陸淸溪同出劉菊莊之門。淸溪得詩律﹐鶴窗得詞調﹐異體齊名﹐可謂盛矣。」﹝詞品﹞○馬洪金菊封芙蓉仁和馬浩瀾洪﹐號鶴窗﹐善詩吟而詞調尢工。九日金菊對芙蓉云「過雁行低﹐鳴づ韻急﹐紛紛月下亭臯。向霜庭看菊﹐飈館題糕。依然賓主東南美﹐勝龍山﹑迢遞登髙。繡屏孔雀﹐金盤螃蟹﹐銀甕葡萄。痛飲鯨捲波濤。笑百年春夢﹐萬事秋毫。問臺前戲馬﹐海上連鰲。當時二子今安在﹐乾坤大﹑容我粗豪。四弦裂帛﹐雙鬟舞雪﹐左手持螯。」又許東溟小景昭君怨云「路遠危峯斜照。瘦馬風塵衣帽。此去向蕭關。向長安。便坐紫薇花底。只是黃粱夢裏。三徑易生苔。早歸來。」﹝堅瓠集﹞○李空同如夢令李空同文章鉅手﹐不屑小制﹐有如夢令二詞云「昨夜洞房春暖。燭盡琵琶聲緩。閒步倚闌干﹐人在天涯近遠。影轉。影轉。月壓海棠枝軟。」「不信園林春蚤。一夜偏生芳艸。說與小童知﹐池上落紅休掃。休掃。休掃。花外斜陽更好。」詞亦風雅﹐惜本集不載。﹝客窗隨筆﹞○商毅庵詞商毅庵鄕會殿試皆第一﹐負鼎鉉重望﹐而小詞明淨簡練﹐亦復沾沾自喜。今讀其旅情﹑春暮﹑秋月﹑退食諸篇﹐不隨時趨﹐自有殊致。其一叢花詠初春云「東風有信無人見﹐露微意﹑柳際花邊。」尢覺妥貼輕圓也。﹝同上﹞○吳寬詞吳匏庵詞﹐有「繁花落盡畱紅葉﹐新筍叢生帶綠苔」﹐名句也。時有趙寬﹐字粟夫﹐爲瓠庵所取士﹐詞名半江集。匏庵嘗曰「不遇吳寬﹐爭得趙寬。」耆舊續聞﹞○夏桂洲詞夏桂洲喜爲長短句﹐詩餘小令﹐艸稿未削﹐已傳播都下﹐互相傳唱。沒未百年﹐花間﹑艸堂之集﹐無有及公謹名氏者。求如前代所謂曲子相公﹐亦不可得。大約花間﹑艸堂﹐亦宋人選集之偶傳者耳。此外不傳者何限﹐況並不入選中﹐則佳詞滅沒﹐又不知其幾矣。黃兪邰所藏桂洲詞本﹐甚有可觀﹐但不傳於世﹐故人無知者。予欲專梓之﹐以公同人。﹝黃梨莊﹞○王世貞以詩文詞鳴世王世貞於貼括盛之日﹐獨以詩文鳴世。當時詞家﹐亦都尙不痛不癢篇什﹐而獨能以生動見長﹐以故汪道昆﹑李攀龍輩俱遜之。卽州自謂意在筆先﹐筆隨意往﹐法不累气﹐才不累法﹐有境必窮﹐有證必切。匪獨詩文爲然﹐塡詞未藝﹐敢於數子﹐亦有微長。﹝古今詞話﹞○王世貞詞出人頭地州少好讀書﹐駱行簡奇之曰「他日必以文章名世。」汪伯玉曰「詩如孫武﹑韓信用兵﹐宮嬪市人﹐無不可陣。詞則沾沾自喜﹐亦出人一頭地。」李於鱗曰「惟某敢與狎主齊盟﹐而小詞弗逮也。」弟世懋﹐時人呼爲小美﹐奉常集詞僅數首﹐自謂遊江西後﹐頗覺有進。﹝堯山堂外紀﹞○徐文長詞文長詠半面美人圖詞﹐有「這半面﹑剛被那半面兒相掩」之句﹐靈丰盛絕倫。﹝屠隆﹞○湯義仍詞湯義仍文采風流﹐照耀一世﹐出其緒餘﹐以爲塡詞。如回文薩蠻﹑添字昭君怨﹐皆傑作也。﹝古今詞選﹞○蘇世讓與鎖懋堅詞朝鮮蘇世讓與華使君有倡和集。其憶王孫賦殘春云「無端花絮曉隨風。送盡春歸我又東。雨後嵐光翠欲濃。寄徵鴻。家在千山萬柳中。」又西域鎖懋堅﹐作樂府有聲﹐其薩蠻賦殘春云「曉鐘若到春偏去。一番日永傷遲暮。誰送斷腸聲。黃鸝知客情。山光嬌靨濕。仍傷春泣。綠酒瀉杯心。捲簾空抱琴。」亦可見文教之遠矣。﹝古今詞話﹞○吳魯於和稼軒吳魯於孝廉能詩善書﹐築墅南郭﹐盡泉池澗石亭臺花竹之勝。小詞瀟灑絕俗﹐自比稼軒。有和稼軒卜算子詞云「性懶不衣冠﹐地僻無車馬。誰與山翁作往還﹐五月披裘者。髙枕石爲牀﹐劇飲盆爲瓦。不讓養皇已上人﹐五柳先生也。」「倦放林逋鶴﹐懶策山公馬。千尺長廊水一方﹐猶羨舟居者。地僻蘚侵階﹐屋老松生瓦。門外人來問主人﹐山水之間也。」﹝詞衷﹞○陳大樽詞陳大樽文髙兩漢﹐詩軼三唐﹐蒼勁之气﹐與節義相符。乃湘眞一集﹐風流婉麗如此。傳稱河南亮節﹐作字不勝綺羅﹐廣平鐵心﹐梅賦偏工淸艷。於黃門益信。﹝蘭臯集﹞○湘眞閣詞妙麗明季詞家競起﹐然妙麗惟湘眞閣江籬檻諸什。如詠斜陽則云「弄晴催薄暮。」詠黃昏則云「淸燈冷﹑碧紗煙盡﹐半晌愁難定。」詠五更則云「愁時如夢夢時愁。角聲到﹑小紅樓。」詠杏花則云「微寒著處不勝嬌。一番弄雨花梢。」詠落花則云「玉輪碾平芳艸﹐半面惱紅妝。」詠春閨則云「幾度東風人意惱。深深院落芳心小。」詠艷情則云「難去。難去。門外尺深花雨。」皆黃門意到之句。﹝古今詞話﹞○王次回善攺昔人詞王次回喜作小艷詩﹐最多而工。疑雨集二卷﹐見者沁入肝脾﹐裏俗爲之一變﹐幾於小元白雲。詞不我作﹐而善攺昔人詞﹐殊有加毫頰上之致。﹝同上﹞○黃山逸客行香子相傳黃山逸客行香子一闋云「俊翮無聲。饑掠寒庭。滿つ枝﹑烏雀皆驚。惜哉不中﹐狙擊秦嬴。恨築參差﹐椎孟浪﹐劍縱橫。汝鶻來聽。休恥無能。問何知﹑繡臂金鈴。空拳未往﹐气已崢嶸。任破長空﹐沒孤影﹐攪靑冥。」云見一鶻鳥不中﹐而旁爲之嘆惜者﹐惜不得作者姓名﹐然其詞自足傳也。﹝詩餘五集﹞○阮大鋮詞阮光祿大鋮﹐固是江令一輩人﹐所著燕子箋﹑春燈謎雜劇﹐梨園子弟爭唱之。嘗作減字木蘭花云「春光漸老。流鶯不管人煩惱。細雨窗紗。深巷淸晨賣杏花。眉峯雙蹙。畫中有个人如玉。小立簾前。待燕歸來始下簾。」其溫麗不減和凝。予曾至皖江﹐作雜感一絕句云「亂落楊花攪白棉。皖江江水綠於煙。南朝狎客無人見﹐腸斷聲聲燕子箋。」﹝詞苑叢談﹞○升庵夫人黃氏詞升庵夫人黃昏寄外詩有「曰歸曰歸愁歲暮﹐其雨其雨怨朝陽」之句﹐傳誦人口。又有滿庭芳﹑巫山一段雲諸詞﹐皆爲雅麗。或比之趙松雪﹑管夫人﹐然管工畫竹耳﹐詩詞鄙俚﹐不及黃遠矣。﹝晚香堂淸語﹞○徐小淑詞徐媛小淑﹐適範副使允臨﹐卜築天平山﹐享園亭詩酒之樂。嘗賦漁家傲云「板扉小隱淸溪曲。夜月羅浮花覆屋。木籠戛戛搖生。莊田熟。桔臯懸向茅檐宿。靑山一片芙蓉簇。林臯逸韻飄橫竹。遠浦輕帆低幾幅。濃睡足。笑看小婦雙鬟綠。」妝點農家﹐饒有林下風致。又有詞云「露芙蓉茜。翠澀枯棠瓣。傍疏柳﹑西風幾點。」又云「曲曲湖梁﹐一片秋光織。」句盡佳。﹝詞苑﹞○徐小淑詞中有畫徐小淑絡緯吟﹐其爲絕句也﹐蓋賢乎其爲近體也。其爲樂府也﹐蓋賢乎其爲近體絕句也。乃其爲長短句也﹐蓋賢乎其爲開元諸家也。如中調霜天曉角﹐爲歸舟之作﹐有云「露芙蓉茜。翠澀枯棠瓣。傍疏柳﹑西風幾點。行行尙緩。家在碧雲天半。念歸舟遊子﹐一片鄕心撩亂。對旅雁沙汀﹐盼殺白苑。」小淑善繪事﹐此爲畫中詞﹐詞中畫﹐吾不能辯。﹝董斯張﹞○沈宛君詞吳江葉仲韶之配沈宜修﹐字宛君。一女名紈紈﹐字昭齊﹐有愁方言集。一女名小鸞﹐字瓊章﹐有返生香集。宛君浣溪沙云「淡薄輕陰拾翠天。細腰柔似柳飛綿。吹簫閒向畫屏前。詩句半緣芳艸斷﹐烏啼多爲杏花殘。夜寒紅露濕秋千。」紈紈浣溪紗云「幾日輕寒懶上樓。重簾低控小銀鉤。東風深鎖一窗幽。晝永半消春寂寂﹐夢殘獨語思悠悠。近來長自只知愁。」小鸞南柯子云「門掩瑤琴靜﹐窗消畫卷閒。半庭香霧繞闌干。一帶淡煙紅樹﹐隔樓看。雲散靑天瘦﹐風來翠袖寒。嫦娥眉又小檀彎。照得滿階花影﹐只難攀。」虞美人云「深深一點紅光小。薄縷微煙裊。錦屏斜背漢宮中。曾照阿嬌金屋淚痕濃。朦朧穗落輕煙散。顧影渾無伴。愴然午夜漫凝思。恰似去年秋夜雨窗時。」塡詞甚富﹐盡稱令暉﹑道韞萃於一門﹐惜乎天靳之以年也。﹝午夢堂集﹞○葉瓊章詞瓊章不欲作艷語﹐故詞格堅渾﹐無香奩气。﹝蘭臯集﹞○張倩倩詞吳江張倩倩﹐適同邑沈自徵﹐負才任俠﹐所著霸亭秋﹑鞭歌伎﹑簪花髻詞三出﹐名漁陽三弄﹐與徐文長並傳。倩倩有憶秦娥云「風雨咽。鷓鴣啼破淸明節。淸明節。杏花零﹐悶懷千疊。情依舊和誰說。眉山斗鎖空愁絕。空愁絕。雨聲和淚﹐問誰淒切。」倩倩艷色淸才﹐年才三十四歿﹐遺香僅存一二。﹝塡詞集艷﹞●卷八品藻六◎品藻六○吳偉業詩餘二卷吳偉業詩餘二卷﹐韻協宮商﹐感均頑艷﹐允足接迹屯田﹐嗣音淮海。王士禎詩稱「白髮塡詞吳祭酒」﹐亦非虛美。﹝四庫全書提要﹞○吳偉業詞驅使南北史婁東祭酒長短句﹐能驅使南北史﹐爲是體中獨創﹐且流麗穩貼﹐不徒直逼幼安。﹝王阮亭﹞○吳偉業菩薩蠻吳祭酒梅屯阝訁巽秣陵春﹑通天臺雜劇﹐直奪湯臨川之座。中有薩蠻一調云「謝家池館桐花。畫屏曲屈堯紅袖。欲剪鳳凰衫。靑虫搖羽簪。一枝雙豆蔻。淺立東風瘦。春思遠於山。眉痕凡幾彎。」雕艷似溫尉。﹝詞苑叢談﹞○龔尙書詞龔尙書驀山溪詞﹕「重來門巷﹐盡日飛紅雨。」不知其何以佳﹐但覺神馳心醉。﹝王阮亭﹞○曹秋嶽變詞風余壯日從秋嶽先生南遊嶺表﹐西北至雲中。酒闌燈﹐往往以小令﹑慢詞更唱疊和﹐有井水處輒爲銀箏檀板所歌。念倚聲𨿽小道﹐當其爲之﹐必崇爾雅﹐斥淫哇﹐極其能事﹐則亦足以宣昭六義﹐鼓吹元音。往者明三百礻冀﹐詞學失傳﹐先生搜輯遺集﹐余曾表而出之。數十年來﹐浙西塡詞者﹐家白石而戶玉田﹐春容大雅﹐風气之變﹐實由於此。﹝朱竹﹞○棠村詞棠村詞極艷﹐而無綺羅薌澤之態﹐所謂生香眞色人難學也。﹝陸蓋思﹞○玉叔慢詞玉叔慢詞多商羽之音﹐如秋飈拂林﹐哀泉動壑。小令則如新箏乍調﹐雛鶯初囀﹐尖佻新艷。﹝董蒼水﹞○宋荔裳登燕子磯詞萊陽宋觀察荔裳﹐登南京燕子磯﹐望大江﹐作賀新涼詞﹐慷慨激昂﹐仿佛曹公「烏鵲南飛」之句。儻呼銅將軍鐵綽板與髯仙共唱﹐應使大江鼎沸。﹝詞苑叢談﹞○宋荔裳如夢令宋觀察如夢令云「剛到鳳凰臺上。無那驪駒三唱。願作博山鑪﹐魂逐沈煙遊。羅幛。羅幛。髙築愁城千丈。」曹學士云「羅幛築愁城﹐從來未有人道﹐眞是無聊情至語。」﹝同上﹞○王西樵賦閨情王西樵司勛詠無題諸詩﹐秀情麗致﹐不減溫﹑李。所訁巽燃脂集﹑朱鳥軼事﹐大爲彤管紀勝。嘗賦閨情浣溪沙詞云「金井風微響轆轆。桐陰漏日曉妝初。薄寒猶怯玉肌膚。簾幕絮縈雙紫燕﹐盆池花衫小紅魚。晝長耽閣繡工夫。」阮亭謂髫時每喜吟紫燕紅魚二語﹐時時成誦。今細讀之﹐瑤翻碧灩﹐宛似元美江南詞也。﹝同上﹞○曹顧庵發雅音近日詞家愛寫閨﹐易流狎暱﹐蹈揚湖海﹐易涉叫囂﹐二者交病。顧庵工於寓意﹐發爲雅音﹐品格當在周﹑秦﹑姜﹑史之間。﹝尢悔庵﹞○春曉亭子「牛衣古柳買黃瓜」﹐非坡仙無此胸次。近惟曹顧庵學士時復有之。綠楊杜宇﹐酒後偶然語﹐亦是大羅天上人。吾友蘄水楊菊廬比部﹐因此詞於玉臺山作春曉亭子﹐一時多爲賦之﹐亦佳話也。﹝王阮亭﹞○張淵懿月聽詞月聽詞﹐去尖刻﹐以溫潤爲體﹐深得樂府之遺。﹝周冰持裴按﹕靑浦張淵懿﹐字硯銘。順治十一年舉人﹐有月聽軒詩餘一卷。﹞○衍波詞體備唐宋衍波詞體備唐﹑宋﹐美非一族。江上之「風髙雁斷」﹐蜀岡之「亂柳啼鴉」﹐贈雁之「水碧沙明﹐參橫月落﹐遠向瀟湘去」﹐直合東坡﹑稼軒﹑白石﹑梅溪爲一手。﹝彭羨門﹞○衍波詞不減南唐二主衍波詞小令極哀艷之深情﹐窮倩盼之逸趣。其醉花陰﹑浣溪沙諸闋﹐不減南唐二主也。﹝鄒程村﹞○阮亭揚州詞妙絕當時揚州爲自古宦遊之地﹐歐﹑蘇俱有小詞﹐醉翁「江天渺渺沒孤鴻」﹐東坡「三過平山堂下」之句是也。六百年而阮亭妙絕當時﹐始繼其響。﹝杜茶村﹞○王司理江南好王司理去維揚日﹐作江南好數調云「江南好﹐風日近秦郵。銀甲暫停朱閣午﹐玉笙才度碧雲秋。扶醉且淹畱。」「江南好﹐春暮雨廉纖。魚子天晴初出水﹐鼠姑風細不鉤簾。底事惱江淹。」「江南好﹐最好是盂湖。何處情人名碧玉﹐誰家亭子號眞珠。聊爲結相於。」「江南好﹐畫舫聽吳歌。萬樹垂楊靑似黛﹐一灣春水碧於羅。懊惱是橫波。」「江南好﹐又過落花朝。玉茗歌殘情歷歷﹐金堂人散水迢迢。魂去不須招。」予曾於畫舫白板上見之﹐淸歌宛轉﹐似樂天憶西湖諸作。﹝詞苑叢談﹞○三綠詞人昔應子和以「蠟炬短燒紅」﹑「風雨落花紅」﹑「兩岸夕陽紅」﹐名三紅秀才。今阮亭有「春水平帆綠」﹑「夢裏江南綠」﹑「新婦磯頭煙水綠」﹐不將更稱三綠詞人耶。﹝鄒程村﹞○二王詞僕最愛王仲英「學繡靑衣艱刺鳳。自把金鍼﹐代補瓴毛空」之句。天然神駿﹐不數易安。及讀阮亭「郎似桐花」二語﹐不覺叫絕。昔卓珂月以太白﹑後主﹑易安爲三李名齋﹐今卽以仲英﹑阮寧爲二王﹐自堪並垂天壤。﹝同上﹞○王阮亭和張泌韻泰娘﹐名姬也。詩有「楓橋泰娘雙翠蛾」﹐又「秋娘容與泰娘嬌」之句。王阮亭和張泌韻雲「雨後虫絲碧紗。朝來鵲語鬧檐牙。日痕紅曙一欄花。殘夢未遙猶眷戀﹐篆煙初裊半天斜。消魂應在泰娘家。」徐東癡謂其情事如水﹐誦之果然。﹝同上﹞○阮亭卜算子阮亭卜算子詞云「天气近淸明﹐汝定成行否。雨雨風風不暫停﹐作意催花柳。」程村云「首二句用晉貼﹐自然。」羨門云「作意催花柳﹐天然微妙。寵柳嬌花﹐未免組織矣。」﹝倚聲集﹞○丁飛濤扶荔集丁飛濤最善塡詞﹐有扶荔集三卷﹐爲當世所傳誦。如鎖窗寒東風詞﹕「入柳非煙﹐弄花無影﹐斷腸何處。」聲聲慢秋夜詞﹕「撇得我恁憔悴﹐自己難識。欹著枕﹑把淚兒住怎得。」又﹐柳初新詞﹕「最惜纖纖彊楚。恐難禁﹑灞陵人去。及早和他同住。怕消魂﹑夕陽飛絮。」又﹐爪茉莉閨怨詞﹕「含糊過﹑翻恨成悲﹐細看去都是淚。被風吹﹑直向海天云底﹐也知到他那里。」又﹐品令幽懷詞﹕「九十春光﹐添做百分憔悴。不如掃卻今番﹐漫把相思再理。」又﹐鳳銜杯舊恨詞﹕「將扌文淚雙綃﹐斷腸一紙交伊看﹐怎推得﹑無人見。」又﹐臨江仙春睡詞﹕「柳慷花醉﹐喚不起﹑鷓鴣啼。畫梁殘日依依。輕他燕子故雙本。湘簾暗下﹐賺得个﹑撲簾飛。」是愈出愈妍﹐後人駕前人之上﹐眞可謂山間明月﹐鳳管簫聲﹐淒楚回環﹐傷情欲絕矣。﹝王西樵﹞○程村詞程村作諸僻調﹐能安頓拗折處﹐使之轉旋從我法﹐又無一字且牾﹐眞削猴刻鵠之技也。﹝彭羨門﹞○龔芝麓詞紫燕春雨艸堂﹐據吳陵之勝﹐名人詩賦甚多﹐最愛龔芝麓「城外畫圖城裏屋﹐柳邊溪水竹邊橋」﹐姜如須「處士藥欄臨曲水﹐仙曹伎舫泊寒汀」﹐顧與治「煙柳纖絲迷遠艇﹐水流花片過前除」﹐可爲小西湖寫照。今又得程村透碧霄詞﹐直可作十日臥遊矣。﹝漁洋山人﹞○毛會侯映竹軒詩餘毛會侯文尙遒逸﹐力洗近世膚僞之習﹐宜其不專以綺靡爲尙也。而顧好爲小詞﹐其所著映竹軒詩餘﹐有冬夜集犀黃宅聽歌調淸平樂云「霜寒如許。燭焰紅偏露。預借春光來作主。聽得春鶯雙語。新詞幽恨無涯。聲聲顫落梅花。我欲徘徊起舞﹐漫教淚濕琵琶。」柔情漫調﹐有不可槪論者。﹝方渭仁﹞○毛三瘦毛稚黃玉樓春閨晚云「月明背著徒然驚﹐不信我眞如影瘦。」又踏莎行書來云「空閨寂寂念相聞﹐書來墨淡和伊瘦。」又﹐臨江仙寫意換頭云「鶴背山腰同一瘦﹐且看若个詩仙。」沈東江嘲之云「昔子野稱張三影﹐今稚黃可謂毛三瘦矣。」﹝詞苑叢談﹞○丁藥園浣溪沙丁藥園浣溪沙云「買斷春風楡莢錢。拋殘紅日柳絲鞭。王孫歸去劇堪憐。鸚鵡窺翻雙玉局﹐珊瑚劈亂十三弦。晝長無事不教眠。」杜茶村謂其只言無聊光顥﹐所思自在言外﹐此眞得詞家三味。﹝同上﹞○沈文人小詞沈文人工繪事﹐兼善音律﹐音爲小詞﹐直窺稼軒之奧。其情逸韻﹐周勒山謂惠艸雪消不足方也。﹝今世說﹞○張宏軒嘯谷詞嘯谷詞﹐其源泉出於東坡﹐而溫雅綿麗﹐含蓄不露﹐則斟酌於小山﹑淮海之間。﹝孫愷似按﹕上海張宏軒錫懌﹐順治十二年進士。官泰安州知州知有嘯谷餘聲一卷。﹞○孫蔗庵詞蔗庵詞﹐心情澹雅﹐寄托遙深﹐能盡洗艸堂陋習。與柘西交最深﹐近復同住雙柏樹下﹐坐臥研論﹐宜其詞之工也。﹝朱竹﹞○孫蔗庵折柳詞折柳諸作﹐極淸婉妍秀之致﹐較浣紅居詞﹐體格又一變矣。﹝顧梁汾按﹕常熟孫蔗庵﹐順治十四年舉人。有折柳詞一卷。﹞○毛會侯詞審音協律毛會侯博洽研貫﹐其所爲詞俱審音協律﹐不愧大晟樂府之遺。﹝沈昭子﹞○曹實庵詞气韻勝曹實庵不爲閨靡曼之音﹐而气韻自勝﹐其淡處絕似宋人。﹝王阮亭﹞○曹實庵詠物詞詞至南宋始工﹐斯言出﹐未有不大怪者﹐惟實庵舍人意與余合。今就詠物諸詞觀之﹐心摹手追﹐乃在中仙﹑叔夏﹑公謹﹐兼出入天遊﹑仁近之間。北宋自方回﹑美成外﹐慢詞有此幽細綿麗否。﹝朱竹﹞○董蒼水情詞兼勝董蒼水情詞兼勝﹐小令尢工。﹝彭羨門﹞○王丹麓詞在淸空質實之間詞貴淸空﹐不尙質實。王丹麓詞在淸空質實之間。﹝施愚山﹞○紅豆詞人吳綺詩餘頗擅名﹐有「紅豆詞人」之號﹐以所作有「把酒囑東風﹐種出雙紅豆」句也。跌宕風流﹐亦可謂一時才士矣。﹝四庫全書提要﹞○吳綺詞似陳西麓﹛艸園﹜次之詞﹐選詞寓聲﹐各有旨趣。其和平雅麗處﹐絕似陳西麓。﹝朱竹﹞○丁雁水詞兼宋元人之長丁雁水構甓無於官廨﹐與往來賓客倚聲酬和﹐所成紫雲詞﹐流播南北﹐蓋兼宋﹑元人之長。﹝同上﹞○佟東白詞與秦柳爭長佟東白詞﹐纏綿婉約﹐當與柳屯田﹑秦淮海爭長。﹝曹秋嶽﹞○鄒念蒓工小詞具區﹐今之孝子也。殺賊守城﹐馳名天下。且又工於小詞﹐字字香艷。﹝尢悔庵按﹕鄒念蒓名宏志﹐吳江人﹐有邀月詞一卷。﹞○彈指詞出入兩宋彈指詞﹐極情之至﹐出入南北兩宋﹐而奄有眾長。﹝杜紫綸﹞○顧梁汾以詞代書顧梁汾寄吳漢槎寧古塔以詞代書金縷曲二闋﹐激昂悲壯。卽置之稼軒集中﹐亦稱髙唱。﹝黃﹤廣吾﹥堂﹞○成容若有側帽飲水詞容若讀書機速過人﹐輒能舉其要。詩有開元丰格。作長短句﹐跌宕流連以寫其所難言。有集名側帽﹑飲水者﹐皆詞也。﹝韓慕廬﹞○容若不喜南宋容若自幼聰敏﹐讀書過目不忘﹐善爲詩﹐尢工於詞。好觀北宋之作﹐不喜南渡諸家﹐而淸新秀雋﹐自然超逸。海內名人爲詞者﹐皆歸之。﹝徐健庵﹞○容若詞淒惋容若詞﹐一種淒惋處﹐令人不能卒讀﹐人言愁我始欲愁。﹝顧梁汾﹞○飲水詞哀感頑艷飲水詞﹐哀感頑艷﹐得南唐二主之遺。﹝陳其年﹞○側帽詞有憶香嚴詞側帽詞﹐有西郊馮氏園看海棠浣溪沙云「誰道飄零不可憐。舊遊時節好花天。斷腸人去自今年。一片暈紅凝著雨﹐晚風吹掠鬢云偏。倩魂消盡夕陽前。」蓋憶香嚴詞有感作也。王儼齋以爲柔情一縷﹐能令九轉腸回﹐𨿽山抹微云君﹐不能道也。﹝詞苑叢談﹞○汪蛟門醉春風汪舍人蛟門醉春風詞云「好事而今乍。劃襪移深夜。手提金縷小鞋兒﹐怕怕怕。犬吠花陰﹐月沈樓角﹐暗中驚詫。軟玉相憑藉﹐纖指將頭卸。妾身拚得教郎憐﹐罷罷罷。」又「聽雞聲﹑催人枕畔﹐羞顏嬌奼。」較之南唐主遺小周後詞﹐尢覺旖旎。﹝同上﹞○羨門詞不減南唐羨門驚才絕艷﹐長調數十闋﹐固堪獨步江左。至其小詞﹐啼香怨粉﹐怯月淒花﹐不減南唐風格。﹝嚴秋水﹞○羨門語勝柳七柳七關河冷落三語﹐坡公亦服爲唐人語。六百年而羨門以「西風旅夢」﹑「殘月當樓」二語勝之。乃知太白詠鳳凰臺﹐終是膽怯司勛也。﹝鄒程村﹞○羨門花心動後段羨門花心動後段云「倚樓人聽斷腸聲﹐驚秋客到傷心處。江南夢﹑一曲瀟瀟暮雨。」宋大夫以來﹐誰人更能道得。﹝同上﹞○羨門一萼紅詞程村云「每讀王次回睡鞋詩﹐至『教郎被底摩娑徧﹐忽見紅幫露枕邊。』嘆其纖褻過甚。」誦羨門一萼紅詞﹐風流香膩﹐更不許溫段復賦錦鞋也。﹝王阮亭﹞○羨門螢蓮二詞羨門螢蓮二詞﹐詠物之工﹐何必老杜。﹝尢悔庵﹞○悔庵詞悔庵詞流麗圓轉﹐如細管臨風﹐新鶯啼樹。至其感慨恢諧﹐流傳酒樓郵壁﹐又天然工妙﹐直兼蘇﹑辛﹑秦﹑柳諸家所長。﹝曹顧庵﹞○毛大可詞毛大可河右詞﹐其旨精深﹐其體溫麗。「戶网粘虫﹐枕聲停釧。吹苦唇朱之落﹐夢歡愁臂紅之銷。腰慵結帶﹐時作縈回。鏡喜看花﹐暗相轉側。」此眞靡曼之瑋辭﹐夫豈纖庸之佚調。﹝姜汝長﹞○菊莊詞一卷自吾家玉臺一序後﹐幾令琉璃研匣﹐翡翠筆牀﹐爲千古詞人揮灑不盡。玆披菊莊詞一卷﹐更覺翰墨流香。乃知艸堂之艸﹐歲歲吹靑﹐花間之花﹐年年逞艷。後來者居上﹐何必沾沾南唐﹑北宋耶。﹝徐野君﹞○菊莊詞有南唐遺韻菊莊憶秦娥﹑菩薩蠻諸闋﹐猶有南唐遺韻。﹝宋牧仲﹞○菊莊詞漸近自然詞之佳者﹐正以本色漸近自然﹐不在縷金錯采爲工也。讀電發諸作﹐故得此意。至「一片殘陽在客衣」﹐直是神到語﹐𨿽秦七復生﹐亦當絕倒。﹝尢悔庵﹞○菊莊詞似坡公「百頃黃蘆﹐千條濁浪﹐人在柁樓吹笛。」神似坡公。或問何似﹐曰「解衣欹枕綠楊橋﹐杜宇數聲春曉。」﹝同上﹞○菊莊詞有離合之妙詞貴離合﹐不粘本題﹐方得神情綿邈。菊莊踏莎行賦愁雲﹕「脈脈紅樓﹐萋萋綠野﹐一江春水茫茫瀉。」不言愁而愁自至﹐非離合之妙乎。﹝曹掌公﹞○菊莊詞得詞理三昧州謂美成能作情語﹐不能作景語。菊莊「春衫淚﹐明月樓前﹐碧桃花下」等句﹐眞能言情於景中者也。可謂得詞理三昧。﹝宋楚鴻﹞○竹詞醇雅竹博搜唐﹑宋﹑金﹑元人集以輯詞綜﹐一洗艸室之陋。其詞句琢字煉﹐歸於醇雅。𨿽起白石﹑梅溪諸家爲之﹐無以過也。﹝沈融谷﹞○竹詞無所不能竹能詩能文章﹐至於詞﹐亦無所不能﹐予每嘆其才爲不可及。集中𨿽多艷曲﹐然皆一歸雅正﹐不似屯田樂章徒以香澤不工者。﹝李分虎﹞○竹詞與柳七黃九爭勝錫鬯天才踔厲﹐詩文膾炙海內﹐塡詞與柳七﹑黃九爭勝。葉元祀嘗作駢體文序之﹐綴以絕句云「鴛鴦湖口推朱十﹐代北汶西詞客哀。弄墨偶然工小令﹐人間腸斷賀方回。」﹝徐菊莊﹞○竹詞神明乎姜史竹詞﹐神明乎姜﹑史﹐刻削雋永。本朝作者𨿽多﹐莫有過焉者。﹝杜紫綸﹞○朱陳詞工力悉敵其年與錫鬯並負軼世才﹐同舉博學鴻詞﹐交又最深﹐其爲詞亦工力悉敵。烏絲載酒﹐一時未易軒輊也。﹝曹秋嶽﹞○陳其年悵悵詞陳其年旣失意無聊﹐嘗賦悵悵詞三首﹐涉筆騷怨鳴咽。王司州阮亭見之﹐大爲嘆絕。﹝詞苑叢談﹞○秋水小詞精妙國初詞家﹐小長蘆而外﹐斷推秋水﹐小詞精妙﹐一時作者未易幾也。樊榭論詞絕句曰「閒情何礙寫云藍。淡處翻濃我未諳。獨有藕漁工小令﹐不教賀老占江南。」斯言當矣。﹝張漁川﹞○豹人詞在蘇辛之間豹人詞﹐以飛揚跋扈之气﹐寫崎歷落之思﹐其品格當在稼軒﹑東坡之間﹝尢悔庵﹞○董文友詞似易安董文友一剪梅云「慣得相攜花下游。蘇大風流。蘇小風流。而今別況冷於秋。燕去南樓。人去南樓。等間平判十分愁。儂在心頭。卿在眉頭。少年心事總悠悠。一曲揚州。一夢蘇州。」商邱宋牧仲謂其酷似李易安。﹝詞苑叢談﹞○文友蘇幕遮「骰子逡巡裹手拈。無因得見玉纖纖。玲瓏骰子藏紅豆﹐刻骨相思知未知。」總不如文友蘇幕遮後結「親點牙籌﹐賭喝雙雙雉」﹐爲銷魂鑠骨也。﹝王北山﹞○楓江漁父圖題詞嚴州毛會侯畫垂竿小照﹐華亭髙謖園層雲賦邁坡塘一闋﹐髙槎客騫﹐謖園令子﹐爲余題楓江漁父圖小重山。兩詞俱佳﹐識者擬之晏元獻父子。﹝詞苑叢談﹞○餘光耿詞寄托頗深餘光耿父懋衡﹐於明末遭黨禍。光耿少而孤苦﹐中多感慨﹐往往托塡詞以自遣。滿江紅諸作﹐思親憶弟﹐寄托頗深。其以蓼花名者﹐殆亦取多難集蓼之意歟。﹝四庫全書提要﹞○介遵玉女迎春慢介遵先生公車北上﹐初以文投桐城望溪方公﹐一見傾倒。後有文酒之會﹐適頒時憲書﹐先生卽席賦玉女迎春慢一詞﹐座上名流書皆輟筆﹐一時名噪都下。然先生竟艱一第﹐鬱鬱以孝廉卒。當時評者﹐謂先生詞躋於昔賢﹐不在白石﹑梅溪之下﹐方諸時傑﹐應儕烏絲﹑竹之間。﹝董云舫﹞○介遵詠物詞介遵詠物諸詞﹐研摹刻畫﹐托寄髙遠﹐巧不傷雅﹐濃不病華。﹝方致士按﹕光耿﹐婺源人。有蓼花詞一卷﹐版已漶漫﹐同裏王顧亭使君重梓以問世。﹞○沈丰坦詞錢塘沈聲丰垣蘭思詞﹐如「獨憐春艸不成花﹐看盡晚云都做水。怪底窺人鶯不語﹐綠楊枝上微微雨」﹐妙語天然﹐直臻神境。﹝吳舒鳧﹞○吳山詞吳吳山儀一﹐髫年遊太學﹐名滿都下﹐尢工於詞。王新城晚年有寄懷西泠三詩曰「穆屯阝樂府紫山詩﹐更有吳山絕妙詞。此是西泠三子者﹐老夫無日不相思。」其爲前輩推重如此。﹝厲樊榭﹞○陳謀道詞陳謀道﹐字心微。工小令﹐得南宋風致。王尙書士禎選入倚聲集﹐稱其「數枝紅杏斜陽」句﹐勝於宋子京。人稱爲「紅杏秀才。」﹝嘉善縣誌﹞○秋錦詞秋錦論詞﹐必盡掃蹊徑﹐獨露本色。嘗謂南宋詞人如夢窗之密﹐玉田之疏﹐必兼之乃工。今讀是集﹐洵非虛語。﹝曹升六﹞○沈融谷詞吾友沈子融谷﹐精於詞久矣。況之古人﹐殆類王中仙﹑張叔夏。叔夏嘗謂「中仙詞極嫻雅﹐有白石意趣。」仇山村亦云「叔夏詞律呂協洽﹐當與白石老仙相鼓吹。」是二家之詞﹐非深於情者﹐未必能好。卽好之而不善學﹐亦未必能似。今融谷情之所至﹐發爲聲音﹐莫不纏綿諧婉﹐誦之可以忘倦。𨿽其博綜樂府﹐兼括眾長﹐固不盡出於二家。然體格各有所近﹐不位置融谷於二家之間不可也。﹝龔蘅圃﹞○李分虎詞二十年來﹐詩人多寓聲爲詞。逮鄧客大同﹐與曹使君秋嶽相倡和﹐其後所作日多﹐謬爲四方推許。使君旣歸倦圃﹐李子分虎時時過從﹐相與論詞。其後分虎遊屐所向﹐南朔萬里﹐詞帙之富﹐不減予曩日﹐殆善學北宋者。頃復示余近稿﹐益精研於南宋諸名家﹐而分虎之詞愈變而愈工。﹝朱竹﹞○耒邊詞耒邊詞﹐能掃盡臼科﹐獨露本色﹐在宋人中絕似竹山。﹝髙二鮑﹞○覃九詞詞莫善於姜夔。梅溪﹑玉田﹑碧山諸家﹐皆具夔之一體。自後得其門者寡矣。吾友覃九詞﹐可謂學姜氏而得其神明者。﹝朱竹﹞○蘅圃詞竹客通潞時﹐蘅圃與之朝夕﹐故爲倚聲最早﹐無纖毫俗尙入其筆端。﹝李分虎﹞○徐西詞上海徐西允哲爲春藻赤幟響泉詞﹐尢極溫藻芊綿之致。﹝周鷹垂﹞○蔣京少詞蔣京少梧月詞﹐而不靡﹐直而不俚﹐婉曲而不晦﹐庶幾可嗣古人之遺響。﹝朱竹﹞○孫松坪詞孫松坪先生別花餘事﹐絕似東山﹑東堂﹑小山﹑淮海。梅氵片詞﹐則旁及於靑兕﹐而變化於樂笑。其淸空騷雅﹐乎入宋人之室矣。﹝樓敬思﹞○黃莘野詞詞家三昧﹐全以不著迹象爲佳。余最愛莘野黃君田解語花結句﹕「漾花梢一朵行雲﹐化水痕難覓。」其妙處在離卽之間。﹝劉廷璣﹞○小湖卜算子小湖有卜算子詞甚佳。詞云「飛雨過金塘﹐風細湘簾動。簾底鵝兒酒滿卮﹐少个人兒共。無分作鴦鴦﹐擬作鴛鴦夢。淒斷誰家縹緲樓﹐玉管聲聲弄。」﹝羅裙艸﹞○吳笙山詞吳笙山雯炯香艸一編﹐薰心染臆於姜﹑張﹑吳﹑史之間﹐故稼而不迷﹐艷而能淸。﹝陳玉几﹞○陸南香詞陸南香詞﹐淸麗閒婉﹐使人意消。續稿二卷﹐乃燕山後遊及客梁園之作﹐年長多愁﹐聲情變而愈上矣。﹝厲樊榭﹞○徐紫山詞徐丈紫山黃雪山房﹐在學士港口湖山幽勝處也。其詞淸微婉妙﹐絕似宋人。﹝同上按﹕黃雪山房詞稿﹐尙未付梓﹐予曾於艮麓諸君處借錄一過。﹞○浣花詞浣花風流醞藉﹐詞如其人﹐麗而則﹐淸而峭﹐晏﹑周之流亞也。﹝顧梁汾﹞○紫紛詞紫紛詞﹐脫去凡艷﹐品格在艸窗﹑玉田之間。﹝宋牧仲﹞○幻花老人詞幻花老人詩﹐旨趣在王﹑孟間﹐而暇爲長短句﹐又能宗尙石帚﹑玉田﹐刊落凡艷。宋之色香味之外﹐而獨領其妙。平生專修淨土﹐去來如意﹐凡有所作﹐皆從靜境流出﹐故不假思惟﹐自然各致其妙。﹝柯南陔﹞○勾花庵詞餘年近壯﹐偶一按譜﹐見賞於徽君焦夫子。曰「知子才試爲此﹐已入晚宋四家之室﹐此事固關天分。」又仿元曲四字評語曰「子詞可謂如『竹風梧雨』。」﹝勾花庵詞鈔自序﹞○秋屏詞花間﹑尊前而後﹐言詞者多主曾端伯樂府雅詞﹐今江﹑淮以北稱倚聲者﹐輒曰雅詞﹐甚矣詞之當合乎雅矣。自艸堂選本行﹐不善學者﹐流而俗﹐不可醫。讀秋屏詞﹐盡洗鉛華﹐獨存本色﹐居然髙竹屋﹑範石湖遺音﹐此有井飲處所必欲歌也。﹝曝書亭集﹞○秋屏以長調取勝詞家狃於本色當行之說﹐多以柔情曼語﹐標新競異。然宜於小令﹐而不宜於長調﹐宜於閨情春思﹐而不宜於登臨感遇詠物懷人諸作。故自香奩之外﹐求其合作者難矣。秋屏不屑作柔曼之音﹐純以長調取勝﹐艷而不靡﹐麗而不纖﹐淸而不膚﹐爽而不率。思沈力厚﹐法備神全﹐極詞家之能事。﹝何嘉延﹞○秋屏詞情恂雅秋屏詞情恂雅﹐旣不流於柔靡﹐復不蹈於豪放﹐淡妝濃抹﹐俱所不事﹐直得白石﹑玉田神髓。﹝姚潛夫﹞○紫山詞去臘於友人華秋嶽所讀樊榭髙陽臺一闋﹐生香異色﹐無半點煙火气﹐心向往之。新年過訪﹐披襟暢談﹐語語沁入心脾﹐遂相訂爲倡和之作。頃寓秦淮﹐樊榭書至﹐知前後題俱削稿﹐復合以平時所作﹐付之梓人。回環讀之﹐如入空山﹐如聞流泉﹐眞沐浴於白石﹑梅溪而出之者。噫﹐捨紫山而外﹐知此者亦鮮矣。﹝徐紫山﹞○厲太鴻詞厲君太鴻刻意爲長短句﹐拈題選調﹐與紫山相唱和﹐數月之間﹐動成卷帙。聲諧律葉﹐骨秀神閒﹐當於豪蘇膩柳之外﹐別置一席。至於琢句之雋﹐選字之新﹐直與梅溪﹑艸窗爭雄長矣。﹝吳允嘉﹞○攀榭詞托寓微至余與攀榭交垂十五年﹐見其偃蹇傺﹐不廢文史﹐而感時覽物﹐托寓微至。詩所不盡﹐必形之於詞。上者海山縹緲之音﹐次亦不減遊春綠水之奏﹐聞者意消神往。﹝符幼曾﹞○樊榭詞淸眞雅正詞於詩同源而殊體﹐風騷五七字之外﹐另有此境。而精微詣極﹐惟南渡徳﹑景炎間﹐斯爲特絕。吾杭若姜白石﹑張玉田﹑周艸窗﹑史梅溪﹑仇山村諸君所作﹐皆是也。吾友樊榭先生起而遙應之﹐淸眞雅正﹐超然神解﹐如金石之有聲﹐而玉之聲淸越。如艸木之有花﹐而蘭之味芬芳。登培嶁以攬崇山﹐涉潢以觀大澤。致使白石諸君﹐如透水月華﹐波搖不散。吳越間多詞宗﹐吾以爲叔田之後﹐無飲酒矣。﹝陳玉几﹞○樊榭詞淸空婉約厲徵君樊榭詞﹐淸空婉約﹐得白石﹑叔夏正傳。建炎湖山之妙﹐尙可於移宮換羽間得之。﹝定香亭肇談﹞○陸莊二子詞予讀陸繆雪﹑莊西霞二子詞﹐情眞語摯﹐寓端莊於流麗﹐逞綺靡於纏綿。可與大木先生幻花庵詞鼎峙於騷壇。﹝趙鶴﹞○蓮坡詞國初以來﹐江左言詞者﹐無不以迦陵爲宗﹐家嫻戶習﹐一時稱盛﹐然猶有艸堂之餘。自浙西六家詞出﹐瓣香南宋﹐另開生面。於是四方承學之士﹐從風附響﹐知所指歸。予己未夏北遊﹐假館於蓮坡澹宜書屋﹐每風晨雨夕﹐酒邊燭外﹐時同扌舀韻。而蓮坡於聲律之微﹐必抉根溯源﹐究其旨奧。至於抽思藻﹐總在汰去侈蔓﹐一歸淸眞。故其所制激響空明﹐華而不靡﹐刻而不露﹐如幽湍之鳴﹐如虛林之籟﹐一本天然也。﹝陳對鷗﹞○蓮坡詞雅正詞有四聲五音均拍輕重淸濁之別﹐其爲之也較難於詩。予友蓮坡﹐才思超俊﹐履能夷。其新制抽妍騁祕﹐宮協律諧﹐且盡洗艸堂﹑花間之餘習﹐而出之以雅正﹐洵乎能爲其難矣。﹝吳陳琰﹞○吳焯詞吳繡谷焯﹐其詞寓托旣深﹐攬擷亦富﹐紆徐幽邃﹐忄黨綿麗﹐使人有淸眞再生之想。其扌舀譜尋聲﹐兢兢於去上二字之分﹐尢不失寸刂度。﹝厲樊榭﹞○馬ㄍ谷詞馬ㄍ谷曰﹐性好交洲﹐四方名士過邗上者﹐必造廬相訪。近結邗江吟社﹐以倚聲與賓朋酬倡﹐與昔時圭塘玉山相埒。其詞淸新刻削﹐能自名一家。﹝陳授衣﹞○陳榮傑詞陳榮傑無波詞﹐風流自賞﹐不輕出以示世﹐獨以余爲知音。其一種淸虛婉約之致﹐全以情勝。﹝黃﹤廣吾﹥堂﹞○朱紫岑詞朱紫岑宅﹐在閶門外桐溪浜﹐前疏雨樓﹐侄秋潭居之。後有萍花水閣﹐則爲其子桂泉﹑侄時霖讀書地。紫岑長身玉立﹐工篆書。一家子侄﹐以倚聲唱和與吳竹嶼﹑趙璞庵及從弟朱吉人等詩酒流傳﹐吳中以爲佳話。﹝張少華﹞○江研南詞江研南琢春詞﹐艷艷如月﹐亭亭若云﹐蕭然遇之﹐淸風入林。程物賦形﹐而無遺聲焉。至於審音之妙﹐鑰合尺圍﹐靡間絲髮﹐昔人所稱神解者非耶。﹝陳玉几﹞○江賓谷好南宋人詞江賓谷雅好南宋人詞﹐尢愛其中一二家最平淡者。平日論詞﹐及所自爲﹐並能追其所見。﹝刁去瑕﹞○賓谷梅邊琴賓谷梅邊琴一卷﹐追淸石帚﹐繼響玉田。昔南史稱柳公雙鎖爲琴品第一﹐若梅邊琴者﹐其亦第一詞品乎。﹝趙秋谷﹞○張漁川詞張漁川詞﹐刪削靡曼﹐歸於騷雅。其研詞煉意﹐以樂笑翁爲法。讀響山一編﹐覺白雲未遠也。﹝厲樊榭﹞○閔玉井詞閔玉井塡詞在中年以後﹐與松泉﹑葑田競爽邗上。松泉淸俊﹐葑田綿虛﹐玉井殆欲兼二子之長。﹝同上﹞○江橙裏詞江橙裏少嗜倚聲﹐饒有淸致﹐劌釒術肝腎﹐磨濯心志﹐蓋幾幾乎追南渡之作者而與之並。𨿽自汰甚嚴﹐所存不啻半銖一粟﹐而其苦心孤詣﹐善學古人﹐審音者固望而可知也。練溪在歙之北鄕﹐江氏世居於此﹐故以名其詞云。﹝沈沃田﹞○橙裏意境淸遠橙裏意境淸遠﹐慕姜白石﹑張叔夏之風﹐其詞淸空蘊藉﹐無繁麗暱褻之情﹐除激昂囂號之習﹐可謂卓然名家。﹝淮海英靈集﹞○史位存詞史位存承謙﹐以燻香摘艷之才﹐爲滴粉搓酥之用﹐優遊漸積﹐久而益專。其於南渡諸家﹐不屑屑句摩篇仿﹐而一種幽情逸韻﹐流於筆墨之外﹐蓋能自出杼軸而又得體裁之正者。﹝儲長源﹞○任淡岑詞任淡岑曾貽詞﹐刪削靡曼﹐獨抒性靈﹐於宋人不沾沾襲其面貌﹐而能吸其神髓。一語之工﹐令人尋味無窮。﹝同上﹞○朱云翔詞元和朱君云翔蝶夢詞﹐融情煉景﹐刻羽引商﹐溯權輿於李唐﹐備體裁於趙宋﹐擬之行﹐可與代興。﹝許名侖﹞○朱春橋詞桐鄕朱子春橋﹐竹太史簇孫﹐碧巢農部之外孫也。其詞句琢事煉﹐調合律諧﹐具有小長蘆家法。﹝髙槎客﹞○過湘云詞過湘云倘佯山水﹐嘯詠風月﹐所作詩詞如雪藕冰桃﹐沁人醉夢。﹝吳竹嶼﹞○汪對琴詞汪對琴詞﹐如入武夷啖荔枝﹐鮮美獨絕。又如饌設江瑤柱﹐與君ゾ錯迥別。﹝黃﹤廣吾﹥堂﹞○對琴詞如聞空山琴語對琴每於酒邊花下﹐閒作倚聲﹐如聞空山琴語﹐松下幽泉﹐使人不復作塵想。﹝張漁川﹞○吳企晉詞吳企晉﹐水月方淸﹐云嵐比潤﹐偶作詩餘﹐亦是蘇門長嘯。﹝蔣西原﹞○趙璞函詞趙璞函詞﹐瓣香於碧山﹑蛻巖﹐故輕圓俊美﹐調協律諧。以近詞家論之﹐尢堪接武竹﹐分鑣樊榭。﹝吳竹嶼﹞○張少華詞張少華襟情爽颯﹐而塡詞又極纏綿﹐故以韻勝也。有香奩一卷﹐惜爲人假手﹐不能傳播藝林。﹝朱吉人﹞○雲門一僧詞康熙初﹐雲門一大僧枉過柳塘﹐畱巫山一段雲詞﹐則眞韻秀絕倫之語。他如雲漢月函亦有禪樂府﹐皆石門文字一流人也。﹝柳塘詞話﹞○武林一僧詞武林一老僧所塡點絳唇詞云「來往煙波﹐此生自號西湖長。輕風小槳。蕩出蘆花港。得意髙歌﹐夜靜聽偏朗。無人賞。自家拍掌。唱徹千山響。」音調超絕。噫﹐此亦紅姜老人儔匹也。﹝查恂叔詞話﹞○徐湘詞湘夫人善屬文﹐兼精書畫﹐詩餘得北寧風格﹐絕去纖佻之習。﹝林下詞選按﹕徐燦﹐字湘﹐長洲人﹐海寧陳之遴室。有拙政園詩餘。﹞○徐湘小詞絕佳徐湘才鋒遒麗﹐生平蓍小詞絕佳﹐蓋南宋以來﹐閨房之秀﹐一人而已。其詞娣視淑眞﹐姒蓄淸照﹐至「道是愁心春帶來﹐春又來何處」﹐又「衰楊霜徧灞陵橋。何處是前朝」等語﹐纏綿辛苦﹐淮海諸勝。﹝陳其年婦人集﹞○王朗詞金沙王朗﹐學博次回女也。學博以香奩艷體盛傳吳下﹐朗亦生而夙悟﹐詩歌書畫﹐靡不精工。尢長小詞﹐爲古今絕調。嘗於扇頭見其浪淘沙閨情云「幾日病淹煎。昨夜遲眠。漫移心緒鏡臺前。雙鬟淡煙低髻滑﹐也自生憐。不貼翠花鈿。懶易衣鮮。碧油衫子褪紅邊。爲怯遊人如蟻擁﹐故揀陰天。」才致如許﹐眞所謂卻扇一顧﹐傾城無色矣。﹝同上﹞○康鄴詞康鄴字湘云﹐直隸邢臺人﹐黃更生內子也。所著有臨風閣集。其薩蠻詞云「徙倚聽疏鐘。臨窗愁殺儂。」又玉樓春詞云「姜顏自愧石邊花﹐君心莫化花邊石。」其警句多如此。﹝詞苑叢談﹞○湯畹生詞湯畹生名叔英﹐長洲人﹐適休寧吳﹤曾羽﹥﹐工詩善弈。其春暮南鄕子云「天气最無憑。乍雨還晴又做陰。時候困人三月也﹐淸明。暗買韻光柳醵金。杯酒恣閒吟。寂寞春庭鬥艸心。院落黃昏簾幕悄﹐深深。獨坐譙樓又起更。」畹生詞佳者極多﹐惜散佚不傳﹐王西樵補入朱鳥逸史。﹝同上﹞○顧文畹詞無錫顧文畹自號避秦人﹐詩詞極多﹐恆與王仲英相倡和。有浣溪沙云「獨坐無聊對簡編。閒題恨字滿花箋。夕陽西去轉淒然。掩淚低徊妝閣畔﹐掀簾私語瘦梅前。此時試問阿誰憐。」又云「曉日凝妝上翠樓。惱人春色徧枝頭。湘簾風細蕩簾鉤。燕子未歸寒惻惻﹐梅花初落恨悠悠。重門深鎖一天愁。」句極淒婉﹐這詞見燃脂集中。﹝同上﹞●卷九指摘◎指摘○長調之祖晚唐五代小令塡詞﹐用韻多詭譎不成文者﹐聊爲之可耳﹐不足多法。尊前集載唐莊宗歌頭一首﹐爲字一百三十六﹐此長調之祖﹐然不能佳。﹝周長卿﹞○曲子相公和凝少時好爲曲子﹐布於汴﹑洛。洎入相﹐契丹號爲曲子相公。有集百卷﹐自鏤版以行世﹐識者非之﹐曰此顏之推所謂訁令癡符也。﹝花間集﹞○和成績艷詞和成績艷詞﹐每嫁名於韓﹐因在政府諱之也。又欲使人知之﹐乃作遊藝集序曰「予有香奩﹑ぷ金﹐不傳於世。」﹝樂府紀聞﹞○尹鶚詞尹鶚秋夜月﹐頗覺遒古﹐而非正賞之音。杏園芳更多頹唐之句。﹝古今詞話﹞○皇甫松竹枝采蓮皇甫松以竹枝采蓮俳調擅場﹐而才名遠遜諸人。花間集所載﹐亦止小令短歌耳。﹝元好問﹞○顧太尉情語顧太尉訴衷情云「換我心。爲你心。始知相憶深。」𨿽爲透骨情語﹐已開柳七一派。﹝蓉城集﹞○晏叔原樂府補亡序晏叔原樂府補亡序云「狹邪之大雅﹐豪士之鼓吹﹐其合者髙唐洛神之流﹐其下者不減桃葉團扇。若乃妙年美士﹐近知酒色之娛。苦節臒儒﹐晚悟裙裾之樂。鼓之舞之﹐使宴安而不悔﹐則叔原之罪也哉。」﹝黃魯直﹞○窮塞主廬陵譏範希文漁家傲爲窮塞主﹐自矜其「戰勝歸來飛捷奏。傾賀酒。玉階遙獻南山壽」﹐爲眞元帥之事。按宋以小詞爲樂府﹐被之管弦﹐往往傳於宮掖。範詞如「長煙落日孤城閉」﹐及「綠樹碧簾相掩映﹐無人知道外邊寒」等句﹐使聽者知邊庭之苦。此深得采薇﹑出車﹑楊柳雨雪之意﹐若歐詞止於諛耳﹐何所感耶。﹝古今詩話﹞○耆卿詞韻不勝耆卿詞鋪敍展衍﹐備足無餘﹐較之花間所集﹐韻終不勝。﹝李之儀﹞○耆卿詞雜鄙語耆卿詞𨿽極工﹐然多雜鄙語。﹝孫惇立﹞○柳詞淺近卑俗耆卿樂章集﹐世多愛賞該洽﹐序事閒暇﹐有首有尾聲﹐亦間出佳語﹐又能擇聲律諧美者用之。惟是淺近卑俗﹐自成一體﹐不知書者尢好之。予嘗以比都下富兒﹐𨿽脫村野﹐而聲態可憎。前輩云「離騷寂寞千年後﹐戚氏淒涼一曲終。」柳何敢知世間有離騷﹐惟賀方回﹑周美成時時得之。賀六州歌頭﹑望湘人諸曲﹐周大﹑蘭陵諸曲最奇崛。或謂深勁乏韻﹐此遭柳氏野狐涎吐不出者也。歌曲自唐虞三代以前﹐秦﹑漢以後﹐皆有造語﹐險易則無定法﹐今必以斜陽芳艸﹑淡煙細雨繩墨後來作者﹐愚甚矣。故曰不知書者尢好耆卿。﹝碧雞漫志﹞○柳詞蕪雜柳永以樂章名集﹐其詞蕪雜者十之八﹐必若美成﹑堯章宮調語句兩皆無憾﹐斯爲冠絕。﹝詞潔﹞○柳詞近俗柳耆卿喜作小詞﹐然薄於操行﹐當時有薦其才者﹐曰「得非塡詞柳三變乎。」曰「然。」上曰「且去塡詞。」由是不得志﹐日與犭子縱遊娼館酒樓間﹐無復檢約﹐自稱云「奉聖旨塡詞柳三變。」嗚呼﹐小有才而無徳以將之﹐亦士君子之所宜戒也。柳之樂章﹐人多稱之﹐然大槪非羈旅窮愁之詞﹐則閨門淫之語。若以歐陽永叔﹑宴叔原﹑蘇子瞻﹑黃魯直﹑張子野﹑秦少遊較之﹐萬萬相遼。彼其所以傳名者﹐直以方言多近俗﹐俗子易悅故也。﹝藝苑雌黃﹞○柳永應制撰詞皇中﹐老人星現﹐永應制撰詞忤旨﹐人皆惜之。余謂柳作此詞﹐借使不忤旨﹐亦無佳處。如嫩菊黃深﹐拒霜紅淺﹐竹籬茅舍間﹐何處無此景物。﹝苕溪漁隱﹞○露花倒影張子韶對策有桂子飄香之語。趙明誠妻嘲之曰「露花倒影柳三變﹐桂子飄香張九成。」秦少遊善樂府﹐取隋煬帝「寒鴉千萬點﹐流水繞孤村」之句﹐以爲滿庭芳詞。而首方言「山抹微云﹐天粘衰艸」﹐尢爲當時所傳。子瞻戲之云「山抹微云秦學士﹐露花倒影柳屯田。」露花倒影﹐柳永破陣子語也。﹝詞苑叢談﹞○子瞻詞多不入腔子瞻常自言生平有三不如人﹐謂著棋﹑喫酒﹑唱曲也。然三者亦何用如人。子瞻之詞𨿽工﹐而多不入腔﹐蓋以不能唱曲故耳。﹝皇甫牧玉匣記﹝○坡詞似詩東坡問陳無己﹐我詞何如少遊。無己曰「學士小詞似詩﹐少遊詩似小詞。」﹝坡仙集﹞○坡詞非本色東坡以詩爲詞﹐如雷大使之舞﹐𨿽極天下之工﹐要非本色。﹝陳師道﹞○坡谷增漁父詞東坡云「元眞子漁父詞極淸麗﹐恨其曲度不傳﹐加數語以浣溪沙歌云﹕『西塞山邊白鷺飛。散花洲外片帆微。桃花流水鱖魚肥。自庇一身靑篛笠﹐相隨到處綠蓑衣。斜風細雨不須歸。』」山谷見之﹐擊節稱賞。且云「惜乎散花與桃花字重疊﹐又漁舟少有使帆者。乃爲浣溪沙云﹕『新婦磯邊眉黛愁。女兒浦口眼波秋。驚魚錯認月沈鉤。靑篛笠前無限事﹐綠蓑衣底一時休。斜風細雨轉船頭。』」東坡云「魯直此詞﹐淸新婉麗﹐以水光山色﹐替卻玉肌花貌﹐眞得漁父家風。然才出新婦磯﹐便入女兒浦﹐此漁父毋乃太瀾浪乎。」﹝詞苑﹞○山谷鷓鴣天山谷晚年﹐亦悔前作之未工﹐因表弟李如篪言﹐漁父詞以鷓鴣天歌之﹐其律甚協。恨語少聲多﹐因以憲宗畫像求元眞子文章﹐及元眞之兄松齡勸歸之意﹐足前後數句云「西塞山前白鷺飛。桃花流水鱖魚肥。朝廷尙覓元眞子﹐何處而今更有詩。靑篛笠﹐綠蓑衣。斜風細雨不須歸。人間欲避風波險﹐一日風波十二時。」東坡笑曰「魯直乃欲平地起風波也。」﹝同上﹞○山谷訴衷情蘇﹑黃各因元眞子漁父詞增爲長短句﹐而互相譏評。山谷又取船子和尙詩爲訴衷情﹐而冷齋亦載之。予謂此皆爲蛇畫足耳﹐不作可也。﹝滹南詩話﹞○坡詞不順東坡送王緘詞云「坐上別愁君未見﹐歸來欲斷無腸。」此未別時語也﹐而方言歸來則不順矣。「欲斷無腸」亦恐難道。贈陳公密侍兒云「夜來倚席觀曾見。」此本卽席所賦﹐而下夜子卻是隔一日。﹝同上﹞○坡詞破碎東坡酷愛歸去來辭﹐旣次其韻﹐又衍爲長短句﹐又裂爲集字詩﹐破碎甚矣。陶文信美﹐亦何必爾。是亦未免近俗也。﹝同上﹞○秦黃並稱詞家以秦﹑黃並稱。秦能爲曼聲以合律﹐形容處亦少刻肌入骨語。黃時出俚淺﹐可稱傖父。﹝陳師道﹞○山谷詞鄙俚耆卿「卻傍金籠教鸚鵡﹐念粉郎言語」﹐花間之麗句也。稼軒「驀然回首﹐那人卻在﹐燈火闌珊處」﹐周秦之佳境也。少遊「怎得花香深處﹐作个蜂兒抱」﹐亦近似柳七語矣。山谷「女邊著子﹐門裏安心」﹐鄙俚不堪入育。如齊﹑梁樂府「霧露擁鞭蓉﹐明燈照空局」﹐何等蘊藉﹐乃沿爲如此語乎。﹝藝苑雌黃﹞○山谷驀山溪詞可議山谷贈小鬟驀山溪詞世多稱賞。以予觀之﹐「眉黛壓秋波﹐盡湖南水明山秀」﹐盡字似工﹐而實不愜。又云「婷婷弱弱﹐恰近十三餘。」夫近則未及﹐余則已過﹐無乃相窒乎。「春未透﹑花枝瘦」﹐正謂其尙嫩如豆蔻梢頭二月初之意耳。而云「只恐遠歸來﹐綠成陰﹑靑梅如豆。」按杜牧之詩﹐但言花已結子而已﹐今乃指爲靑梅﹐限以如豆﹐理皆不可通也。﹝滹南詩話﹞○山谷效福唐體山谷全首用聲字爲韻﹐注云「效福唐獨木橋體。」不知何體也。然猶上句不用韻。至元美道場山﹐則句句皆用山字﹐謂之戲作可也。詞中如效醉翁也字﹐效楚詞些字﹑兮字﹐皆不可無一﹐不可有二。至沈括亦不作可也﹐不獨醉翁如嚼蠟﹐卽子瞻攺琴詩﹐琵琶字不見﹐畢竟是全首說夢。﹝詞繹﹞○山谷勸酒詞韓文公遺興詩「斷送一生惟有酒」﹐又贈鄭兵曹詩「破除萬事無過酒」﹐山谷各去其一字﹐作勸酒詞云「斷送一生惟有﹐破除萬事無過。遠山橫黛蘸秋波﹐不飲傍人笑我。花病等閒瘦弱﹐春愁沒處遮欄。杯行到手莫畱殘﹐不道月斜人散。」王阮亭曰「黃魯直竟作歇後鄭五﹐何哉。」﹝詞苑﹞○學東坡諸家晁無咎﹑黃魯直﹐皆學東坡韻制得七八。黃晚年間放於狹邪﹐故有少疏蕩處。後來學東坡者﹐葉少蘊﹑蒲大受﹐亦得六七﹐其才力比晁﹑黃差劣。蘇在庭﹑石耆翁﹐入東坡之門矣﹐短气步﹐不能進也﹐趙徳麟﹑李方叔﹐皆東坡客﹐其气味殊不近。趙婉而李俊﹐各有所長﹐晚年皆荒醉汝潁間﹐時時出滑稽語。﹝碧雞漫志﹞○東坡和楊花章質夫作水龍吟詠楊花﹐其用事命意﹐肖麗可喜。東坡和之﹐若豪放不科律呂。徐麗觀之﹐聲韻諧婉﹐便覺質夫詞有纖繡工夫。晁叔用云「東坡如毛嬙西施﹐淨面﹐與天下婦人鬥巧﹐質夫未免膏澤。」﹝曲氵胡紀聞﹞○詞難得全篇皆好詞句欲全篇皆好﹐極爲難得。如賀方回「淡黃楊柳帶棲鴉」之句﹐寫景可謂造微入妙﹐若其全篇﹐皆不逮矣。﹝苕溪漁隱﹞○冠柳詞逐客詞風格不髙﹐以冠柳自臺﹐則可見矣。﹝陳質齋﹞○黃不及秦詞家每以秦七﹑黃九並稱﹐其實黃不及秦元甚。猗髙之視史﹐是之視辛﹐𨿽齊名一時﹐而優劣自不查掩。﹝彭羨門﹞○少遊學柳少遊自會稽入都﹐見東坡﹐曰「不意別後公卻學柳七作詞。」少遊曰「銷魂當此際﹐非柳七語乎。」坡又問別作何詞﹐少遊舉「小樓連苑橫空﹐下窺繡轂雕鞍驟」﹐東坡曰「十三个字﹐只說得一个人騎馬樓前過。」少遊問公近作﹐乃舉「燕子樓空﹐佳人何在﹐空鐺樓中燕。」晁無咎曰「只三句﹐便說盡張建封事。」﹝髙齋詩話﹞○少遊贈陶心兒少遊贈歌妓陶心兒南歌子詞云「玉漏迢迢盡﹐銀潢淡淡橫。夢回宿酒未全醒。已被鄰雞催起﹐怕天明。臂上妝猶在﹐襟間淚尙盈。水邊燈漸人行。天外一鉤殘月﹐帶三星。」末句暗藏心字﹐子瞻誚其恐爲他姬廝賴也。﹝詞苑﹞○陳無己詞陳無己所作數十首﹐號曰語業。妙處如其詩﹐但用意太深﹐有時僻澀。﹝碧雞漫志﹞○王輔道詞王輔道履道善作一種俊語﹐其失在輕浮。輔道誇捷敏﹐故或不縝密。﹝同上﹞○李漢老詞李漢老富麗而韻平平。舒信道﹑李元膺思致妍密﹐要是波瀾小。﹝同上﹞○謝無逸詞謝無逸字字求工﹐不敢輒下一語﹐如刻削通艸人﹐都無筋骨﹐要是力不足。﹝同上﹞○溪堂詞抄本時本溪堂詞捲﹐蝶戀花以迄礻覃尾聲望江南﹐共詞上有三闋。近來吳門抄本多花心動一闋﹐其詞云「風裏楊花﹐輕薄性﹐銀燭髙燒心熱。香餌懸鉤﹐魚不輕吞﹐辜負釣兒虛設。桑蠶到老絲長絆﹐鍼刺眼﹑淚流成血。思量起﹑拈枝花朵﹐果兒難結。海樣情深忍撇。似夢裏相逢﹐不勝歡悅。出水雙蓮﹐摘取一枝﹐可惜並頭分拆﹐猛期月滿會娥﹐誰知是﹑初生新月。折翼鳥﹐甚是於飛時陳。」疑是贗筆﹐不敢混入﹐附記以俟識者。﹝汲古閣溪堂詞跋﹞○風裏楊花非謝無逸作沈天羽續集收風裏楊花一首﹐謂是謝無逸所作。查溪堂集內並無此詞﹐必非無逸所作。其用字全失體格﹐語更卑陋不堪﹐沈氏亟賞之﹐並引惡濫可笑歪倡傖卒口中之桂枝句﹐以爲媲美。何其村醜至此﹐可爲一嘆。﹝萬紅友馮按﹕是詞惡劣﹐人所易見﹐天羽不足責。竹坨先生詞綜亦復收入﹐眞不可解矣。﹞○王初寮詞王初寮有點絳唇一詞﹐送韓濟之歸襄陽云「峴首亭空﹐勸君休墮羊碑淚。宦遊如寄。且伴山翁醉。說與鮫人﹐莫解江臯。將歸思。暈紅縈翠。細識回文字。」初寮用前事﹐以其漢上故事﹐然於送人之詞似難用也。﹝苕溪漁隱﹞○六人從柳氏來沈公述﹑李景元﹑孔方平﹑處度叔侄﹑晁次膺﹑萬俟雅言﹐皆有佳句。就中雅言又絕郵。然六人者﹐源流從柳氏來﹐病於無韻。﹝碧雞漫志﹞○田中行詞田中行極能寫人意中事﹐雜以鄙俚﹐曲盡要妙﹐法在萬俟雅言之右﹐然莊語輒不佳。﹝同上﹞○陳無己浣溪沙陳無己作浣溪沙曲云「暮葉朝花種種陳。三秋作意問詩人。安排雲雨要新淸。隨意且須追去馬﹐輕衫從使著行塵。晚窗誰念一愁新。」本是「安排雲雨要淸新」﹐以末後句「新」字韻﹐遂倒作「新淸」。世言無己喜作莊語﹐其獘生硬是也。詞中暗帶陳三念一兩名﹐亦有時不莊語乎。﹝同上﹞○惠洪詞冷齋夜話﹐予謫海外﹐上元椰子林中﹐漁火三四而已。中夜聞猿聲淒動﹐作詞曰「凝祥宴罷聞歌吹。畫轂走﹐香塵起。冠壓花枝馳萬騎。馬行燈鬧﹐鳳樓簾捲﹐陸海鰲山對。當年會看天顏醉。禦杯舉﹐歡聲沸。時節𨿽同悲樂異。海風吹夢﹐嶺猿啼月﹐一枕思歸淚。」又有懷京師詩云「十分春瘦緣何事﹐一掬歸心未到家。」忘情絕愛﹐此瞿曇氏之所訓。惠洪身爲衲子﹐詞句有「一枕思歸淚」及「十分春瘦」之語﹐豈所當然。又自載之詩話﹐矜其言﹐何無識之甚邪。﹝苕溪漁隱﹞○李易安詞易安居士﹐京東提刑李格非之女﹐建康守趙明誠之妻。若本朝婦人﹐當推詞采第一。趙死再嫁某氏﹐訟而離之﹐晚節流蕩無歸。作長短句﹐能曲折盡人意﹐輕巧尖新﹐姿態百出﹐閭巷荒溪之語﹐肆意落筆。自古縉紳之家﹐能文婦女﹐未見如此無顧忌也。﹝同上﹞○李易安詞論李易安云「五代干戈﹐斯文道熄。獨江南李氏君臣尙文雅﹐故有『小樓吹徹玉笙寒』﹑『吹皺一池春水』之詞﹐詞𨿽奇甚﹐所謂亡國之音哀以思也。逮至本朝﹐禮樂文武大備﹐又涵養百餘年﹐始有柳屯田永者﹐變舊聲作新聲﹐出樂章集﹐大得聲稱於世﹐𨿽協音律﹐而詞語塵下。又有張子野﹑宋子京兄弟﹑沈唐﹑元絳﹑晁次膺輩繼出﹐𨿽時時有妙語﹐而破碎何足名家。至晏元獻﹑歐陽永叔﹑蘇子瞻﹐學際天人﹐作爲小歌詞﹐直如酌蠡水於大海﹐然皆句讀不葺之詩爾。又往往不協音律者﹐何邪。蓋詩文分平側﹐而歌詞分五音﹐又分五聲﹐又分六律﹐又分淸濁輕重。且如近世所謂聲聲慢﹑雨中花﹑喜遷鶯﹐旣押平聲韻﹐又押入聲韻。玉樓春本押平聲韻﹐又押上去聲﹐又押入聲。本押仄聲韻﹐如押上聲則協﹐如押入聲則不可歌矣。王介甫﹑曾子固文章似西漢﹐若作一小歌詞﹐則人必絕倒不可讀也。乃知別是一家﹐知之者少。後晏叔原﹑賀方回﹑秦少遊﹑黃魯直出﹐始能知之。又晏苦無鋪敍。賀苦少典重。秦卽專主情致﹐而少故實﹐譬如貧家美女﹐𨿽極妍麗丰逸﹐而終乏富貴態。黃卽尙故實﹐而多疵病。譬如良玉有瑕﹐價自減半矣。易安歷評諸公歌詞﹐皆摘其短﹐無一免者。此訟未公﹐吾不憑也。退之詩云「不知羣兒愚﹐那用故謗傷。蚍蜉撼大樹﹐可笑不自量。」正爲此輩發也。﹝同上裴按﹕易安自恃其才﹐藐視一切﹐語本不足存。第以一婦人能開此大口﹐其妄不待言﹐其狂亦不可及也。﹞○朱淑眞詞錢唐朱淑翰所從非偶﹐詩多嗟怨﹐名斷腸集。嘗元夜賦生查子詞云「去年元夜時﹐花市燈如晝。月上柳梢頭﹐人約黃錯後。今年元夜時﹐月與燈依舊。不見去年人﹐淚濕春衫袖。」升庵曰「詞則佳矣﹐豈良人婦所宜耶。」﹝詞品圭璋案﹐此乃歐詞﹐非朱詞。﹞○章陸掉書袋放翁﹑稼軒﹐一掃纖艷﹐不事斧鑿﹐髙則髙矣﹐但時時掉書袋﹐要是一癖。﹝劉克莊﹞○嶽珂議辛詞辛稼軒每開宴﹐必令侍姬歌所作詞﹐特好歌賀新郎。自誦其中警句﹐「我見靑山多嫵媚﹐料靑山見我應如是」與「不恨古人吾不見﹐恨古人不見我狂耳」。顧問坐客何如。旣而作永遇樂「千古江山﹐英雄無覓孫仲謀處」。特置酒招客﹐使妓按歌自擊節﹐徧問客﹐必使摘其疵。客遜謝不可﹐或措一二語不契﹐又弗答。相臺嶽珂年最少﹐率然對曰「童子何知﹐而敢有議。必欲如範希文以千金求嚴陵記一字之易﹐則晚進竊有議也。」稼軒促膝﹐使畢其說。珂曰「前篇豪視一世﹐獨前後二警語差相似﹐新作微覺用事多耳。」稼軒大喜﹐謂座客曰「夫夫也﹐實中余痼。」乃味攺其語﹐日數十易﹐累月未竟。﹝古今詞話﹞○稼軒詞非詞家本色稼軒「杯汝前來」﹐毛潁傳也。「誰共我醉明月」﹐恨賦也。皆非詞家本色。﹝詞繹﹞○劉攺之沁園春劉攺之能詩詞﹐酒酣耳熱﹐出語豪縱。嘉泰癸酉﹐寓中都時﹐辛稼軒帥越﹐遣使招之﹐適以事不及行﹐因仿辛體作沁園春一詞緘往。下筆便逼眞。其詞曰「鬥酒彘肩﹐風雨渡江﹐豈不快哉。被香山居士﹐約林和靖﹐與東坡老﹐賀勒吾回。坡謂西湖﹐正如西子﹐淡抹濃妝臨照臺。二人者﹐俱掉頭不顧﹐只管傳杯。白雲天竺去來。看金碧崢嶸圖畫開。要縱橫一澗﹐東西水繞﹐兩峯南北﹐髙下云堆。逋曰不然﹐暗香疏影﹐何似孤山先探梅。須晴去﹐訪稼軒未晚﹐且此徘徊。」辛得詞大喜﹐竟邀之去﹐館燕彌月﹐酬憎千緡。攺之竟蕩於酒﹐不問也。嘗以此詞語嶽侍郎倦翁﹐掀髯有得色。嶽曰「詞句固佳﹐但恨無刀圭藥﹐療君白日囈癥耳。」舉座大噱。﹝詞苑﹞○後村別調效稼軒劉潛夫後村別調一卷﹐大抵直致近俗﹐乃效稼軒而不及者。﹝張玉田﹞○晁無咎中秋詞凡作詩詞要如常山之蛇﹐救首救尾﹐不可偏也。如晁無咎作中秋洞仙歌詞﹐其首云「靑煙冪處﹐碧海飛金鏡。永夜閒階臥桂影。」固已佳矣。其後云「待都將許多明月﹐付與金樽﹐投曉共流霞傾盡。更攜取胡牀上南樓﹐看玉做人間﹐素秋千頃。」若此可謂善救首尾者也。至朱希眞作中秋念奴嬌﹐則不知出此。其首云「插天翠柳﹐飛入瑤臺銀闕。」亦已佳矣。其後「洗盡凡心﹐滿身淸露﹐冷浸瀟瀟發。明朝塵世﹐記取休向人說。」此兩句全無意味﹐收拾得不佳﹐遂並全篇气索然矣。﹝苕溪漁隱﹞○吳夢窗詞吳夢窗如七寶樓臺﹐眩人眼止﹐拆碎下來﹐不成片段。﹝張玉田﹞○夢窗下語太晦夢窗深得淸眞之妙﹐但用事下語太晦處﹐人不易知。﹝沈伯時﹞○詹天遊齊天樂詹天遊以艷詞得名﹐見諸小說。其送童天甕兵後歸杭齊天樂云「相逢喚醒金華夢﹐風塵暗斑吟發。倚擔評花﹐認旗沽酒﹐歷歷行歌奇迹。吹香弄碧。有坡柳風情﹐逋梅月色。畫鼓江船﹐滿湖春水斷橋客。當時何限俊侶﹐甚花天月地﹐人被云隔。卻載蒼煙招白鷺﹐一醉修江又別。今回記得。再折柳穿魚﹐賞梅催雪。如此湖山﹐忍教人更說。」此伯顏破杭州之後也。觀其詞全無黍離之感﹐桑梓之悲﹐而止以遊樂言。宋末之習﹐上下如此。其亡不亦宜乎。﹝苕溪漁隱﹞○宋顯夫詞宋顯夫聽雨賀新涼詞「夢斷羅裙天如漆﹐一寸鄕心淒楚。點點是寂寥情緒。明日孤舟成獨往﹐更難堪﹑長夜瀟湘浦。」亦有佳致﹐惜全首不稱也。﹝詞綜裴按﹕顧夫﹐宛平人﹐泰定中進士﹐累官翰林直學士﹐謚文淸﹐所著有燕石詞一卷。﹞○金人樂府不出蘇黃之外字文太學虛中﹑蔡丞相伯堅﹑蔡太常﹑黨承旨懷英﹑趙尙書秉文﹑王內翰庭筠﹐其所制樂府﹐大旨不出蘇﹑黃之外﹐要之直於宋而傷淺﹐質於元而少情也。﹝中州樂府﹞○蕭閒詞前人有「紅塵三尺險﹐中有是非波」之句。此以意言耳。蕭閒詞云「市朝冰炭裏﹐湧波瀾。」又云「千丈堆冰炭。」便露痕迹。﹝滹南詩話﹞○瀟閒恨別詞蕭閒自鎭陽還兵府﹐贈離筵乞言者云「待人間覓个無情﹐心緒著多情換。」此篇有恨別之意﹐故以情爲苦﹐而還無情﹐終章言之宜矣。使髙麗詞亦云「無物比情濃﹐覓無情相博。」次第未應及此也。﹝同上﹞○明詞家我朝以詞名家者﹐伯溫纖有致﹐去宋尙隔一塵。用修好入六朝麗字﹐似近而遠。公謹最號雄爽﹐比之稼軒﹐覺少精思。﹝藝苑卮言﹞○李邊詞李於鱗懷宗子相詩云「臥病山中生桂樹﹐懷人江上落梅花。」邊廷實懷李獻吉詩云﹔「四海酒杯形影外﹐十年詩艸夢魂余。」時推作者。而李有八聲甘州﹐邊有踏莎行﹐俱不足存﹐何也。﹝古今詞話﹞○夏嚴贈答詞至夏桂洲﹑嚴介溪﹐俱以百字令﹑木蘭花慢爲贈答之什。如陸儼山﹑周自川亦無不效之﹐但悉遵舊人之韻﹐千篇一律﹐了無旨趣。若桂洲閨艷小令﹐膾炙人口者﹐則又嫁名於無名氏。集中三百九十調﹐應酬居多。介溪往來詞調紛紛﹐於扇面畫幅相見﹐輒用以媚之。嘗有寄陸儼山百字令後半云「今遙指江云﹐重吟渭樹﹐髙興參差發。四十年來同宦海﹐不覺飆馳星滅。槐省垂魚﹐鳳池鳴玉﹐相對俱華發。君恩報了﹐五湖同訪煙月。」此正姦雄之語也。余𨿽不欲以人廢言﹐亦豈至爲其所欺耶。﹝錢允治﹞○卓珂月詞卓珂月自負逸才﹐詞統一書﹐搜采鑑別﹐大有廓淸之力。乃其自運﹐去宋人門廡尙遠﹐神韻興象﹐都未夢見。﹝花艸蒙拾﹞○沈天羽選別集沈天羽四集中有別集﹐自謂有釒術腸鏤腎之妙。吾最喜意致相詭﹐言語妙天下數語﹐爲詩餘別開生面。然亦有刻意纖巧﹐致離本旨﹐不無奇過得庸﹑深極反淺之病。岷源濫觴﹐不得不歸咎別集二字。﹝詞衷﹞○詩餘圖譜與嘯余譜今人作詩餘﹐多據張南湖詩餘圖譜及程明善嘯余譜二者。南湖譜平仄差核﹐而用黑白及半黑半白圈以分別之﹐不無魚豕之訛。且載調太略﹐如粉蝶兒與惜奴嬌﹐本系兩體﹐但字數稍同及起句相似﹐遂訁爲爲一體﹐恐亦未安。至嘯余譜則舛訁爲益甚﹐如念奴嬌之與無俗念﹑百字謠﹑大江乘﹐賀新郎之與金縷曲﹐金人捧露盤之與上西平﹐本一體也﹐而分載數體。燕臺春之卽燕春臺﹐大江乘之卽大江東﹐秋霽之卽春霽﹐棘影之卽疏影﹐本無異名也﹐而誤仍訛字﹐或列數體﹐或逸本名。甚至錯亂句讀﹐增減字數﹐而彊綴標目﹐妄分韻腳。又如千年調﹑六州歌頭﹑陽關引﹑帝臺春之類﹐句數率皆淆亂。成譜如是﹐學者奉爲金科玉律﹐何以迄無駁正者耶。﹝同上﹞○詩餘圖譜有開創之功張南湖詩餘圖譜﹐於詞學失傳之日﹐創爲譜系﹐有蓽路藍縷之功。虞山詩選云「南湖少從西樓王氏遊﹐刻意塡詞﹐必求合某宮某調﹐某調第幾聲﹐其聲出入第幾犯﹐抗墜圓美﹐必求合作。」則此言似屬溢論。大約南湖所載﹐俱系習見諸體﹐一按字數多寡﹐韻腳平仄﹐而於音律之學﹐尙隔一塵。試觀柳永樂章集中﹐有同一體而分大石歇指諸調﹐按之平仄﹐亦復無別。此理近人原無見解﹐亦如公﹤甬戈﹥所言徐六擔板耳。﹝詞品﹞○花間集體多花間集有同一調名﹐而人各一體﹐如荷葉杯﹑訴衷情之類。至何傳﹑酒泉子等尢甚﹐當時何不另創一名耶。殊不可曉。﹝兪少卿﹞○花艸粹編異體多花間集內三十二調﹐艸堂諸本所無。尊前集僅當花間三分之一﹐而艸堂所無者二十八調。內八調與花間同﹐余又皆花間所無。有喜遷鶯﹑應天長﹑三臺﹐名與艸堂同﹐而詞絕不同。又有調同而名異者﹐憶仙姿卽如夢令﹐羅敷艷歌卽醜奴兒令。又有詞同而微不同者﹐瀟湘神﹑赤棗子之於搗練子﹐一斛珠之於醉落魄﹐余叵殫述。大抵一調之始﹐隨人遣詞﹐命名初無定準﹐致有紛。至花艸粹編﹐異體怪目﹐渺不可極。或一調而名多至十數﹐殊厭披覽﹐後世有述﹐則吾不知。﹝同上﹞○詞有一體數名詞有一體而數名者﹐亦有數體而一名者﹐詮敍字數﹐不無次第參錯﹐其一二字之間﹐在於作者研詳綜變﹐譜中譜外﹐多取唐﹑宋人本詞較合﹐便得指南。張世文﹑謝天瑞﹑徐伯曾﹑程明善等﹐前後增損繁簡﹐俱未盡善。沈天羽謂藥間無定體﹐不必派入體中﹐但就河傳﹑酒泉子諸調言耳﹐要非定論。前人著令﹐後人爲律﹐必謂花間無定體﹐艸堂始有定體﹐則作小令者何不短長任意耶。中郎虎賁﹐吾善乎兪光祿之言耳。﹝同上﹞○後人制調創名詞之歌調旣已失傳﹐而後人制調創名者﹐亦復不乏。如用修之落燈風﹑款殘紅。元美之小諾臯﹑怨朱弦。緯眞之水慢聲﹑裂石淸江。仲茅之美人歸。仲醇之闌干拍以及支機集之瑯天樂﹑天臺宴等類。不識比之樂章﹑大聲諸集﹐輒叶律與否。文人偶一爲之可也。﹝同上﹞○宋詞體有不可驟解者宋人諸體亦有不可驟解者﹐如蘇長公之皂羅特髻中調﹐連用七彩菱拾翠字。程書舟之四代好長調﹐連用好字。劉龍洲之四犯剪梅花﹐長調中犯解連環﹑醉蓬萊二段﹑雪獅兒等體。又如柳屯田樂章集中如傾杯﹑塞孤﹑祭天神諸長調俱不分換頭。凡此等類﹐未易縷析。龍洲之四犯﹐想卽如南北曲之有二犯三犯耶。或後人所增﹐如劉之嫁名歐陽﹐未可知也。﹝同上﹞○雲間作者論詞近日雲間作者論詞有云「五季猶有唐風﹐入宋便開元曲﹐故意小令﹐冀復古音﹐屏去宋調﹐庶防流失。」僕謂此論𨿽髙﹐殊屬孟浪。廢宋詞而宗唐﹐廢唐詩而宗漢﹑魏﹐廢唐﹑宋大家之文而宗秦﹑漢﹐然則古今文章一畫足矣﹐不必三墳八索至六經三史﹐不幾贅癅乎。﹝漁洋山人﹞○詞名宜從舊詞名斷宜從舊﹐其更名者﹐乃摘前人詞中句爲之。如東坡念奴嬌赤壁詞﹐首云「大江東去」﹐末云「一杯還酹江月。」今人竟攺念奴嬌爲大江東去﹐又名酹江月﹐又名赤壁詞。如此則有一詞卽有一詞名千百不能盡矣。後人訛爲大江乘﹐更可笑﹐舉一以例其餘。﹝尢悔庵﹞○詞選須從舊名阮亭嘗云「詞選須從舊名﹐如本艸志藥﹐一種數名﹐必好稱新目﹐無裨方理﹐徒惑觀聽。」愚謂好用舊譜之攺稱者﹐如本艸中之別名也。又有自立新名﹐按其詞則枵然無有者﹐如淸異錄中藥名﹐好奇妄撰者也。然間有古名無謂﹐而偶易佳名者。如用修易六醜爲个儂。阮亭易秋思耗爲畫屏秋色。但就本詞稱之﹐亦不妨小作狡獪。﹝詞衷﹞●卷十紀事一◎紀事一○淸平調三章開元中﹐李白供奉翰林﹐時禁中木芍藥盛開。明皇乘照夜白﹐貴妃以步替從﹐選梨園子弟度曲﹐李龜年捧檀板﹐押眾樂前欲歌。明皇曰「賞名花﹐對妃子﹐焉用舊詞。」遂命龜年持金花箋﹐宣賜李白﹐立進淸平調三章。白宿酲未解﹐爰筆而就。太眞持頗黎七寶杯﹐酌西涼葡萄酒。明皇親調玉笛以倚曲﹐每曲徧將換﹐則遲其聲以媚之。太眞飲罷﹐斂繡巾重拜。自此顧李白異於他學士。﹝松窗摭異錄﹞○李白便殿訁巽詞李白於便殿對帝訁巽詞﹐時天寒筆凍﹐莫能書字。帝敕宮嬪十人﹐侍白左右﹐各執牙筆呵之﹐其受聖眷如此。﹝開元遣事﹞○李八郎樂府聲詩並著﹐最盛於唐開元﹑天寶間。有李八郎者﹐以能歌擅名天下。時新及第進士開宴曲江﹐榜中有名士先召李易服﹐隱姓名﹐與同至宴所。曰「表弟﹐願與座末。」眾皆不顧。旣而酒行樂作﹐歌者曹元謙春天念奴嬌﹐眾皆咨嗟稱賞。名士忽指李曰「請表弟歌。」眾皆哂﹐或有怒者。及轉喉發聲﹐一曲未終﹐眾皆泣下﹐羅拜曰「此李八郎也。」﹝李淸照﹞○僧善本康昆侖﹐琵琶第一手﹐兩市斗樂﹐昆侖踞東采樓﹐彈新翻羽調綠腰﹐自謂無敵手矣。曲罷﹐市之西采樓出一女郎﹐抱樂器云「我亦彈此曲。」兼移在楓香調中。撥聲如雷雨交集﹐奇妙入神。昆侖悵然自失﹐願拜爲師。女郎更衣出﹐乃僧善本﹐俗姓段者是也。﹝碧雞漫志﹞○胡二子靈武刺史李靈曜置酒﹐坐客姓駱﹐唱何滿子皆稱妙絕。白秀才者曰「家有聲伎﹐歌此曲﹐音調不同。」召至令歌﹐發聲淸越﹐殆非常音。駱遽問曰「莫是宮中胡二子否。」伎熟視曰「君豈梨園駱供奉耶。」相對泣下﹐皆明皇時人也。﹝樂府雜錄﹞○王維精鑿王維詩名盛於開元﹑天寶間﹐與弟縉宦遊兩都﹐凡諸王駙馬豪右貴勢之門﹐無不拂席迎之。寧王﹑薛王待之如師友。人有得奏樂圖不知其名﹐維視之曰「霓裳第三疊第一拍也。」好事集樂工按之﹐一一無差﹐咸服其精鑿。﹝唐詩紀事﹞○旗亭畫壁開元中﹐詩人王昌齡﹑髙適﹑王之渙齊名﹐時風塵未偶﹐而遊處略同。一日﹐天寒微雪﹐三詩人共詣旗亭﹐貰酒小飲。忽有梨園伶官數人﹐登樓會宴。三詩人因避席隈蚋﹐擁鑪火以觀焉。俄有妙伎數輩﹐尋續而至﹐奪得華艷曳﹐都冶頗極。旋卽奏樂﹐皆當時名部也。昌齡等私相約曰「我輩各有詩名﹐無從自定其甲乙﹐今者可以密觀諸伶所謳﹐若詩入歌詞之多者爲優矣。」俄而一伶拊節而唱﹐乃曰「寒雨連江夜入吳。平明送客楚山孤。洛陽親友如相問﹐一片冰心在玉壺。」昌齡則引手畫壁曰「一絕句。」又一伶謳曰「開篋淚г臆﹐見君前日書。夜臺何寂寞﹐猶是子云居。」適則引手畫壁曰「一絕句。」尋又一伶謳曰「奉帚平明金殿開。彊將團扇共徘徊。玉顏不及寒鴉色﹐猶帶昭陽日影來。」昌齡又引手畫壁曰「二絕句。」之渙自以得名已久﹐意頗不平。謂諸人曰「此輩皆潦倒樂官﹐所唱皆巴人下裏之詞耳。豈陽春白雪之曲﹐俗物敢近哉。」因指諸伎中最佳者﹕「待此子所唱﹐如非我詩﹐我終身不敢與子爭衡矣。脫是我詩﹐子等須當列拜牀下﹐以師事我。」因歡笑而俟之。須臾﹐次至雙鬟發聲﹐則曰「黃河遠上白雲間。一片孤城萬仞山。羌笛何須怨楊柳﹐春風不度玉門關。」之渙卽揶揄二人曰「田舍奴﹐我豈妄哉。」因大諧笑。諸伶不諭其故﹐皆起詣曰「不知諸郎君何此歡噱。」昌齡等因話其事。諸伶競拜曰「俗人不識神仙﹐乞降淸重﹐俯就筵席。」三子從之﹐飲醉竟日。﹝同上﹞○張志和漁歌子張志和自稱煙波釣徒﹐嘗謁顏眞卿於湖州﹐以舴艋敝﹐請更之﹐願爲浮家泛宅﹐往來苕間。作漁歌子詞曰「西塞山前白鷺飛。桃花流水鱖魚肥。靑篛笠﹐綠蓑衣。斜風細雨不須歸。」﹝樂府紀聞﹞○張松齡漁歌子張松齡以漁歌子招其弟志和曰「樂在風波釣是閒。艸堂松桂已勝攀。太湖水﹐洞庭山。風狂浪急且須還。」後家鶯ㄕ湖旁仙去﹐吳人爲建望仙亭。﹝羅湖野錄﹞○許云封笛韋應物曉音律﹐夜泊靈壁舟中聞笛聲﹐謂酷似天寶梨園法曲李所吹者。詢之﹐乃驀外甥許云封也。韋授以李驀笛﹐許曰「此非外祖所吹者﹐遇至音必裂。」彊令試之﹐遂吹六州篇﹐一疊而裂。﹝樂府紀聞﹞○劉賓客賦詞劉賓客官蘇州刺史﹐李司空罷鎭日﹐慕其名招致之。出伎佐觴﹐劉賦「春風一曲杜韋娘」﹐司空呼伎歸之。﹝耆舊續聞﹞○陶峴制三舟陶峴者﹐彭澤之子孫也。家於昆山﹐泛舟江湖﹐徧遊煙水﹐往往數歲不歸。自制三舟﹐一舟自載﹐一舟載賓客﹐一般載飲饌。客有前進士孟彥深﹑孟云卿﹐布衣焦遂﹐善爲詞調。峴有女樂一部﹐奏淸商之曲﹐逢奇勝則窮其景物﹐盡興而行。吳越之士﹐號爲水仙。﹝甘澤謠﹞○白居易柳枝詞白居易在洛作柳枝詞云「一樹春風萬萬枝。嫩於金色軟於絲。永丰東角荒園裏﹐盡日無人屬阿誰。」有人歌之﹐聞於宣宗﹐因命移永丰柳二枝植內庭。白復作詞云「一樹衷殘委泥土﹐兩枝移植在天庭。定知此後天文裏﹐柳宿光中添兩星。」﹝唐詩紀事﹞○杜秋娘小詞唐有杜秋娘歌行﹐相傳是金陵女子﹐爲浙西觀察使李妾。有陰謀﹐秋娘時解勉之。嘗爲制小詞云「勸君莫惜金縷衣。勸君惜取少年時。有花堪折君須折﹐莫待無花空折枝。」後敗﹐籍入宮。此蓋以詞隱諫者。唐詞選爲金縷曲﹐今尙存金縷巷名﹐則不獨桃葉桃根專美於秦淮也。﹝客座贅語﹞○記曲娘子張紅紅者﹐大歷初隨父丐食﹐遇將軍韋靑。因其善歌﹐乃納爲姬﹐穎悟絕倫。有樂工取西河長命女加減節春天﹐頗有新聲。未進內庭﹐先歌於韋靑宅第。靑令紅紅隔屏聽之﹐以小豆合數記其拍。紿之云「女弟子久歌此﹐非新曲也。」隔屏奏之﹐一聲不失。且云「曲中有一聲不穩﹐今已正之矣。」樂工大驚﹐拜伏﹐嗟嘆不已。尋詔入內庭宜春院﹐寵澤隆異﹐宮中號爲記曲娘子﹐卽拜才人。﹝脞說﹞○章臺柳韓字君平﹐有友人每將妙伎柳氏至其居﹐窺韓所與往還皆名人﹐必不久貧賤﹐許配之。未幾﹐韓從辟淄靑﹐置柳都下﹐三歲寄以詞﹕「章臺柳。章臺柳。昔日靑靑今在否。縱使長條似舊垂﹐也應攀折他人手。」柳答以詞﹕「楊柳枝﹐芳菲節。可恨年年贈離別。一夜隨風忽報秋﹐縱使君來豈堪折。」後爲番將沙叱利所劫﹐有虞候許俊詐取得之﹐詔歸韓。﹝太平廣記﹞○韋蟾伎續句韋蟾字隱﹐下杜人。廉問鄂州罷還﹐賓客祖餞。蟾書文選句云「悲莫悲兮生別離﹐登山臨水送將歸。」以箋毫授賓從﹐請續其句。逡巡有伎泫然起曰「某不才﹐不敢染翰﹐欲口占兩句。」韋大驚異﹐隨令念﹐曰「武昌無限新栽柳﹐不見楊花撲面飛。」座客無不嘉嘆﹐韋令唱作楊柳枝詞。﹝唐詩紀事﹞○沈阿翹舞太和中﹐文宗於內殿看牡丹﹐翹足憑闌﹐忽吟舒元輿牡丹賦云「坼者如語﹐含者如咽。俯者如愁﹐仰者如悅。」吟罷﹐方省元輿詞﹐不覺嘆息良久﹐泣下沾襟。時有宮人沈阿堯者﹐爲舞何滿子﹐調聲風態﹐率皆宛轉。曲罷賜金臂環﹐卽問其從來。堯曰「妾本吳元濟之伎女﹐元濟敗﹐因以聲得爲宮人。」俄遂進白玉方響﹐云「本元濟所與也。」光明皎潔﹐可照十數步﹐犀槌卽響犀也。方物有聲﹐乃響應其中焉。賀則云檀香也。文彩若雲霞之狀﹐芳馥著人﹐彌月不散﹐制度精妙﹐非中國所有。因令阿堯奏涼州曲﹐音韻淸越﹐聽者無不淒然﹐謂之天上樂﹐乃選內人與阿堯爲弟子焉。﹝杜陽雜編﹞○呂洞賓題字大梁景徳寺峨眉院壁間﹐有呂洞賓題字。寺僧相傳以爲頃時有蜀僧﹐號峨眉道者﹐戒律甚嚴﹐不下席者二十年。一日﹐有布衣靑裘昂然一人來﹐與語良久﹐期以明年是日相見於此﹐願少見待也。明年是日﹐日方午﹐道人沐浴端坐而逝。至暮﹐偉人果來﹐問道者安在﹐曰「亡矣。」偉人嘆息良久﹐忽不見。明日見數語於堂側壁間絕髙處。其語云「落日斜﹐西風冷。幽人今夜來不來﹐教人立盡酲桐影。」字畫飛動﹐如翔鶯舞鳳﹐非世間筆也。﹝竹坡詩話﹞○司空圖酒泉子司空圖隱王官谷﹐自目爲耐辱居士。豫爲冢棺﹐遇勝日引客坐壙中﹐賦詩詞﹐徘徊不已。客或難之﹐則曰「君何不廣也﹐生死一致﹐君寧暫遊此中哉。」每歲時祠禱歌舞﹐與閭裏耆老相樂。有酒泉子詞云「買得杏花﹐十載歸來方始坼。假山西畔藥欄東。滿枝紅。旋開旋落旋成空。白髮多情人更惜。黃昏把酒祝東風。且從容。」﹝唐詩紀事﹞○溫庭筠撰菩薩蠻宣宗愛唱菩薩蠻﹐令狐假溫庭筠手撰二十闋以進﹐戒勿泄﹐而遂言於人。且曰「中書堂內坐將軍。」以譏其無字也﹐由是疏之。﹝樂府紀聞﹞○溫庭筠善對溫飛卿才思艷麗﹐與李義山齊名﹐號溫﹑李。一日﹐義山謂曰「近得一聯句﹐遠比趙公三十六年宰輔。未有偶。」溫曰「何不云『近同郭令二十四考中書。』」宣宗嘗賦詩﹐上句用「金步搖」﹐未有對﹐遣索進士對之。溫乃以「玉條脫」續之﹐宣宗賞焉。又有樂名「白頭翁」﹐溫以「蒼耳子」爲對﹐他皆類此。宣宗好微行﹐遇於逆旅﹐溫不識龍顏。傲然詰之﹐曰「公非長史司馬之流。」帝曰「非也。」「得非六參簿尉之類。」帝曰「非也。」後謫爲方城尉﹐最善鼓琴吹笛。云「有絲卽彈﹐有孔卽吹﹐不必柯亭爨桐也。」著乾巽子﹐不傳。有握蘭集﹑金荃集﹑漢南眞稿。﹝唐詩紀事﹞○薛昭緯好唱浣溪沙薛昭緯恃才傲物﹐每入朝省﹐弄笏而行﹐旁若無人﹐好唱浣溪沙詞。知舉後﹐有一門生辭歸鄕裏﹐臨歧獻規曰「侍郎重徳﹐某乃受恩﹐爾後請不弄笏與唱浣溪沙﹐幸甚。」時人以爲至方言。﹝北夢瑣言﹞○張曙浣溪沙張侍郎有愛姬早逝﹐猶子曙代爲浣溪沙一詞﹐置幾上。曰「枕障薰鑪冷繡幃。二年終日苦相思。杏花明月爾應知。天上人間何處去﹐舊歡新夢覺來時。黃昏微雨畫簾垂。」見之哀慟曰「此必阿灰作也。」阿灰﹐曙小字。﹝同上﹞○昭宗薩蠻乾寧三年﹐昭宗次華州﹐韓建迎歸郡中。帝鬱鬱不樂﹐每登城西齊雲樓遠望。明年秋﹐制菩薩蠻詞云「登樓遙望秦宮殿。茫茫只見雙飛燕。渭水一條流。千山與萬邱。遠煙籠碧樹。陌上行人去。何處是英雄。迎儂歸故宮。」﹝中朝故事﹞○黃損詞賈人女裴玉娥善箏﹐與黃捐有婚姻約。損贈詞云「無所願﹐願作樂中箏。得近佳人纖手子﹐砑羅裙上放嬌聲。便死也爲榮。」後爲呂用之劫歸第﹐賴胡僧神術復歸損。﹝詩餘廣選﹞○元宗賜感化詞南唐書云「感化善於謳歌﹐聲韻悠揚﹐淸振林木﹐系樂部爲歌板色。元宗嗣位﹐宴樂擊鞠不輟。嘗乘醉命感化奏水調詞﹐感化惟歌『南朝天子愛風流』一句﹐如是者數四﹐元宗輒悟。覆杯嘆曰﹕『使孫﹑陳二主得此一句﹐不當有卸璧之辱也。』感化由是有寵。元宗嘗作攤破浣溪沙二闋﹐手寫賜感化曰﹕『菡萏香消翠葉殘。西風愁起碧波間。還與容光共憔悴﹐不堪看。細雨夢回淸漏永﹐小樓吹徹玉笙寒。撲簌淚珠多少恨﹐倚闌干』。『手卷珠簾上玉鉤。依前春恨鎖重樓。風裏落花誰是主﹐思悠悠。靑鳥不傳云外信﹐丁香空結雨中愁。回首綠波春色暮﹐接天流。』後主卽位﹐感化以其詞札上之﹐後主感動﹐賞賫感化甚優。」﹝漁隱叢話裴按﹕淸漏永﹐別本作雞塞遠﹐似以別本爲勝。﹞○保大五年元日大雪賦詩詞元宗保大五年元日大雪﹐命太弟以下展燕賦詩詞﹐令中人就私第賜李建勛繼和。時建勛方會中書舍人徐鉉﹑勤政殿學士張義方於溪亭﹐卽時和進。乃召建勛﹑鉉﹑義方三人同宴﹐夜艾方散。侍臣皆有詩詞﹐鉉爲前後序﹐仍集名手圖畫。禦容﹐則髙衝主之。侍臣法部絲竹﹐則周文矩主之。樓閣宮殿﹐則朱澄主之。雪竹寒林﹐則董源主之。池沼禽魚﹐則徐崇嗣主之。圖成﹐皆爲絕筆。﹝淸異錄﹞○昭惠後詞南唐大周後卽昭惠後﹐嘗雪夜酣宴﹐舉杯屬後主起舞。後主曰「汝能創爲新聲則可。」後卽命箋綴譜﹐喉無滯音﹐筆無停思﹐譜成名邀醉舞破。又恨來遲破﹐亦昭惠作﹐二詞俱失﹐無有能傳其音節者。﹝塡詞名解﹞○流珠能記舊曲念家山破﹐後主煜所作。蓋舊曲有念家山﹐後主親演爲破。昭惠後亦作邀醉舞破﹑恨來遲破﹐旣久而忘之。後主追悼昭惠﹐詢問舊曲﹐無復曉者。宮人流珠獨能記憶﹐故三曲復有名傳。﹝同上﹞○念家山破南唐後主樂曲有念家山破﹐至宋祖開寶八年﹐悉收其地﹐乃入朝﹐是念家山破之應也。﹝陳陽樂書﹞○周後繼立詞李后主煜薩蠻詞云「銅簧韻脆鏘寒竹。新聲慢春天移纖玉。眼色暗相勾。嬌波橫欲流。雨雲深繡戶。來便諧衷素。宴罷又成空。夢迷春睡中。」又「花明月暗飛輕霧。今宵好向郎邊去。劃襪下香階。手提金縷鞋。畫堂南畔見。一晌偎人顫。奴爲出來難。教君恣意憐。」按兩詞爲繼立周後作也。周後卽昭惠後之妹。昭惠感疾﹐周後常畱禁中﹐故有「來便諧衷素﹐教君恣意憐」之語﹐聲傳外庭。至再立後﹐成祀而已。韓熙載等皆爲詩諷焉。﹝古今詞話﹞○李后主玉樓春李后主宮中未嘗點燭﹐每夜則懸大寶珠﹐光照一室。嘗賦玉樓春詞曰「晚妝初了明肌雪。春殿嬪娥魚貫列。鳳簫聲斷水雲間﹐重按霓裳歌徧徹。臨風誰更飄香屑。醉拍闌干情未切。歸時休放燭花紅﹐待踏馬蹄淸夜月。」﹝詞苑﹞○老鄕主賜慶奴詞南唐宮人慶奴﹐後主嘗賜以詞云「風情漸老見春羞。到處芳魂感舊遊。多見長條似相識﹐彊垂煙穗拂人頭。」書於黃羅扇上﹐流落人間﹐蓋柳枝詞也。﹝客座贅語﹞○潘佑以詞諷諫南唐張泌﹑潘佑﹑徐鉉﹑湯悅﹐俱有才名。後主於宮中作紅羅亭﹐四面栽紅梅﹐欲以艷曲記之。佑應令曰「樓上春寒山四面。桃李不須誇爛漫。已失了東風一半。」時已失淮南﹐故佑以詞諷諫云。﹝鶴林玉露﹞○後主圍城中賦詞後主於圍城中賦臨江仙﹐未終而城破。其詞云「櫻桃落盡春歸去﹐蝶翻金粉雙飛。子規啼月小樓西。玉鉤牽幕﹐惆悵捲金泥。門掩寂寥人散後﹐望殘煙艸淒迷。」於此停筆。後有劉延仲補之云「何時重聽玉驄嘶。撲簾柳絮﹐依約夢回時。」而花間集所載有「燼香閒裊鳳凰兒。空持裙帶﹐回首故依依。」故是全本。﹝樂府紀聞﹞○後主臨行有詞後主歸國﹐臨行有詞云「四十年來家國﹐三千里地山河。鳳閣龍樓連霄漢﹐瓊枝玉樹作煙蘿。曾幾識干戈。一旦歸爲臣虜﹐沈腰潘鬢銷磨。最是蒼黃辭廟日﹐教坊猶春天別離歌。揮淚對宮娥。」東坡謂後主旣爲樊若水所賣﹐舉國與人﹐故當痛哭於九廟之前﹐謝其民而行。顧乃揮淚對宮娥﹐聽教坊離曲哉。﹝詞苑﹞○後主歸宋後作詞南唐主歸宋後﹐作長短句﹕「簾外雨潺潺。春意闌珊。羅衾不耐五更寒。夢裏不知身是客﹐一餉貪歡。獨自暮憑闌。無限江山。別時容易見時難。流水落花春去也﹐天上人間。」含思淒惋﹐未幾下世。﹝同上﹞○王衍甘州曲蜀主衍奉其太后太妃禱靑城山﹐宮人皆衣雲霞之衣﹐後主自制甘州曲﹐令宮人唱之﹐其辭哀怨﹐聞者淒慘。詞曰「畫羅裙。能結束﹐稱腰身。柳眉桃臉不勝春。薄媚足精神。可惜許﹐淪落在風塵。」衍意本謂神仙而在凡塵耳。後降中原﹐宮伎多淪落人間﹐始驗其語。﹝十國春秋﹞○王衍醉妝詞蜀主衍裹小巾﹐其尖如錐﹐宮妓多衣道服﹐簪蓮花冠﹐施脂夾粉﹐名曰醉妝。自制醉妝詞云「者邊走。那邊走。只是雪花柳。那連走。者邊走。莫厭金杯酒。」又嘗宴於怡神亭﹐自執板﹐歌後庭花﹑思越人曲。﹝北夢瑣言﹞○孟昶玉樓克蜀主孟昶令羅城上盡種芙蓉﹐盛開四十里。語左右曰「古以蜀爲錦城﹐今觀之﹐其錦城也。」嘗夜同花蕊夫人避暑摩訶池上﹐作玉樓春詞云「冰肌玉骨淸無汗。水殿風來暗香滿。繡簾一點月窺入﹐欹枕釵橫雲鬢亂。起來瓊戶啟程無聲﹐時見疏星渡河漢。屈指西風幾時來﹐只恐流年暗中換。」﹝溫叟詞話﹞○花蕊夫人題壁蜀亡﹐花蕊夫人隨孟昶行至葭萌驛﹐題壁云「初離蜀道心將碎﹐離恨綿綿。春日如年。馬上時時聞杜鵑。」書未竟﹐爲軍騎促行﹐只二十二字。及見宋祖﹐有「十四萬人齊解甲﹐更無一个是男兒」之句﹐足妒須眉矣。﹝詞苑﹞○韋莊詞韋莊字端己﹐著秦婦吟﹐稱爲秦婦吟秀才。舉乾寧進士﹐以才名寓蜀。主建羈畱之。莊有寵人﹐姿質艷麗﹐兼善詞翰。建聞之﹐托以教內人爲詞﹐彊奪去。莊追念悒怏﹐作荷葉杯﹑小重山詞﹐情意淒怨﹐人相傳播﹐盛行於時。﹝古今詞話﹞○韋莊思舊姬詞韋端己思舊姬作荷葉杯詞云「絕代佳人難得。傾國。花下見無期。一雙愁黛遠山眉。不忍更思惟。閒掩翠屏金鳳。殘夢。羅幕畫堂空。碧天無路信難通。惆悵舊房櫳。」又﹐「記得那年花下。深夜。初識謝襄時。水堂西面畫簾垂。攜手暗相期。惆悵曉鶯殘月。相別。從此隔音塵。如今俱是異鄕人。相見更無因。」又小重山詞云「一閉昭陽春又春。夜寒宮漏永﹐夢君恩。臥思前事暗消魂。羅衣濕﹐新舊啼痕。歌吹隔重閽。繞庭芳艸綠﹐倚長門。萬般惆悵向誰論。凝望立﹐宮殿欲黃昏。」流傳入宮﹐姬聞之不食死。﹝堯山堂外紀﹞○陶風光好國初﹐朝廷遣陶使江南﹐以假書爲名﹐實使覘之。李獻以書抵韓熙載曰「五柳公驕甚﹐其善待之。」至﹐果如李所言。熙載謂所親曰「陶奉使非端介者﹐其守可隳﹐當使諸君一笑。」因令謄六朝書﹐半年乃畢。熙載使歌姬秦弱蘭﹐衣敝衣爲驛卒女﹐見之﹐遂犯愼獨之戒﹐作長短句贈之。明日﹐中主宴﹐儼然不可犯。中主持觥﹐使弱蘭出歌所贈之詞侑觴﹐大慚而罷。詞名風光好雲﹕「好姻緣。惡姻緣。得郵亭一夜眠。別神仙。琵琶撥盡相思調。知音少。再把鸞膠續斷弦。是何年。」﹝侍兒小名錄﹞○張泌詩江南張泌﹐爲李后主內史﹐以江城子二闋得名。國亡﹐仕宋﹐與錢ㄈ謚議﹐泌每奏駁其人。少與鄰女浣衣善﹐經年不見﹐夜必夢之﹐女別字﹐泌寄以詩云「多情只有春庭月﹐猶爲離人照落花。」浣衣爲之隕涕。﹝古今詞話﹞○耿玉眞詞南唐盧絳病店﹐夢白衣美婦歌詞勸酒云「玉京人去秋蕭索。畫檐鵲起梧桐落。欹枕悄無言。月和淸夢圓。背燈惟暗泣。甚處砧聲急。眉黛小山攢。芭蕉生暮寒。」因謂絳曰「子之病﹐食蔗卽愈。」如言果差。數夕又夢曰「妾乃玉眞﹐他日富貴﹐相見於固子坡。」後入宋被刑﹐有白衣婦人同斬﹐宛如所夢。問其姓名﹐曰耿玉眞。問受刑之地﹐則固子坡也。﹝南唐書﹞○歐陽炯詞僞蜀歐陽炯嘗應命作宮詞﹐淫靡甚於韓。江南李坦﹐時爲近臣﹐私以艷藻之詞聞於主聽﹐蓋將亡之兆也。君臣間﹐祀先亡矣。﹝十國春秋拾遺﹞○鹿虔宮詞孟蜀鹿太保有臨江仙宮詞云「金鎖重門荒院靜﹐綺窗愁對秋空。翠華一去寂無蹤。玉樓歌吹﹐聲斷已隨風。煙月不知人事攺﹐夜闌還照深宮。藕花相向野塘中。暗傷亡國﹐淸露泣香紅。」故國黍離之感﹐不專爲靡靡之音也。﹝同上﹞○金鳳樂遊曲端陽日﹐造彩舫數十於西湖﹐每舫載宮女二十餘人﹐衣短衣﹐鼓楫爭先﹐延鈞禦大龍舟以觀。金鳳作樂遊曲﹐使宮女同聲歌之。曲曰「龍舟搖曳東復東。采蓮湖上紅更紅。波澹澹﹐水溶溶。奴隔荷花路不通。」又曰「西湖南湖鬥彩舟。靑蒲紫蓼滿中洲。波渺渺﹐水悠悠。長奉君王萬歲遊。」﹝閩外傳裴按﹕金鳳﹐唐福建觀察使陳巖假女﹐爲王審知侍婢。延鈞立﹐嬖之。封淑妃。及僭號﹐用爲後﹐李仿作亂﹐被害。﹞●卷十一紀事二◎紀事二○陳堯佐詞皇中﹐呂夷簡致仕。仁宗問﹕「卿去﹐誰可代者。」夷簡薦陳堯佐﹐上遂召還大拜。呂生日﹐陳攜酒連之﹐作踏莎行詞曰「二社良辰﹐千家庭院。翩翩又睹雙飛燕。鳳凰巢穩許爲鄰﹐瀟湘煙暝來何晚。亂入紅樓﹐低飛綠岸。畫梁輕拂歌塵轉。爲誰歸去爲誰來﹐主要恩重珠簾捲。」呂笑曰「祗恐捲簾人已老。」陳曰「但得公老於廊廟﹐莫愁調鼎事無功」二公相推﹐何等蘊藉。﹝詞苑﹞○子裏碧牡丹晏元獻尹京日﹐辟張先爲通判。新侍見兒﹐公甚屬意。先能爲詩詞﹐公雅重之。每張來﹐令侍兒出侑觴﹐往往歌子野所爲之詞。其後王夫人浸不容﹐公卽出之。一日﹐子野至﹐公與之飲﹐子野作碧牡丹云「步障搖紅綺。晚月沈煙砌。緩板香檀﹐唱徹伊家新制。怨人眉頭﹐斂黛峯橫翠。芭蕉寒﹐雨聲碎。鏡華翳。閒照孤鸞戲。思量去時容易。鈿盒瑤釵﹐至今冷落輕棄。望極藍橋﹐但暮云千里。幾重山﹐幾重水。」令會歌之。至末句﹐公憮然曰「人生行樂耳﹐何自苦如此。」亟命於宅以錢若干﹐復取前所出侍兒。旣來﹐夫人亦不馥誰何也。﹝道山淸話﹞○王琪應對晏元獻赴杭﹐道過維揚﹐憩大明寺﹐瞑目徐行。使吏誦壁間詩版﹐戒勿言爵裏姓名﹐終篇者無幾。別誦一詩﹐問之﹐江都王琪也。召之同遊池上﹐時春晚﹐已有落花。元獻曰「每得句書壁﹐或彌年未嘗彊對﹐且如『無可柰何花落去﹐』至今未有偶。」琪應聲曰「『似曾相識燕歸來』何如。」元獻大喜﹐由此辟置館職。﹝苕溪漁隱﹞○林逋詠梅林君復結廬孤山二十年﹐足不及城市。眞宗賜以粟帛﹐詔長吏歲時存問。有詠梅霜天曉角詞云「冰淸雪潔。昨夜梅花發。甚處玉龍三弄﹐聲搖動﹑枝頭月。夢絕。金獸。曉寒蘭燼滅。要捲珠簾淸賞﹐且莫掃﹑階前雪。」又詠艸點絳唇詞云「金穀年年﹐亂生春色誰爲主。餘花落處。滿地和煙。又是離歌﹐一闋長亭暮。王孫去。萋萋無數。南北東西路。」﹝古今詞話﹞○歐陽修臨江仙錢惟演宴客後園﹐一官妓與永叔後至。詰之﹐伎對以失釵故。錢曰﹔「乞得歐陽推官一詞﹐當卽償汝。」永叔卽席云「柳外輕陰池上雨﹐雨聲滴碎荷聲。小樓西角斷虹明。闌干倚徧﹐畱待月華生。燕子飛來棲畫棟﹐玉鉤垂下簾旌。涼波不動簟紋平。水晶雙枕﹐旁有墮釵橫。」﹝堯山堂外紀﹞○歐陽修朝中措歐陽公守維揚日﹐於城西北大明寺側﹐建平山堂﹐頗得遊觀之勝。劉原夫出守揚州﹐公作朝中措錢之云「平山欄檻倚晴空。山色有無中。手種堂前楊柳﹐別來幾度春風。文章太守﹐揮毫萬字﹐一飲千鍾。行樂直須年少﹐尊前看取衰翁。」﹝苕溪漁隱﹞○宋祁鷓鴣天宋祁爲學士﹐一日遇內家車子數輛於繁臺﹐不及避。車中有搴簾者曰「此小宋也。」祁驚訝不已﹐爲作鷓鴣天詞云「畫轂雕輪狹路逢。一聲腸斷繡簾中。身無彩鳳雙飛翼﹐心有靈犀一點通。金作屋﹐玉爲籠。車如流水馬如龍。劉郎已恨蓬山遠﹐更隔蓬山幾萬重。」傳唱達禁中。仁宗聞之﹐問第幾車子﹐有內人自陳。頃之﹐宣學士赴宴﹐從容語之。祁惶懼﹐仁宗曰「蓬山不遠。」遂以內人賜之。﹝詞林海錯﹞○範仲淹送神詩範文正公謫睦州﹐過嚴陵祠下﹐會吳俗歲祀﹐裏巫送神歌滿江紅有云「桐江好﹐煙漠漠。波似染﹐山如削。繞嚴陵灘畔﹐鷺飛魚躍。」公曰「吾不善音律﹐但撰一絕送神云﹕『漢包六合网英豪。一个冥鴻惜羽毛。世祖功臣三十六﹐雲臺爭似釣臺髙。』吳俗至今歌之。﹝湘山野錄﹞○範仲淹漁家傲範希文守邊日﹐作漁家傲數首﹐皆以「塞上秋來風景異」爲起句﹐歐陽公常呼爲窮塞主之詞。及王尙書畱守平涼﹐永叔亦作漁家傲一詞以送之。後段云「得勝歸來飛捷奏。玉階遙獻南山壽。」顧謂王曰「此眞元帥之事也。」﹝東軒筆錄﹞○劉原父踏莎行侍讀劉原父守維揚﹐宋景文赴壽春﹐道出治下﹐原父爲具以待。又爲踏莎行詞以侑歡云「蠟炬髙﹐龍煙細細。玉樓十二門初閉。疏簾不捲水晶寒﹐小屏半掩琉璃翠。桃葉新聲﹐橊花美味。南山賓客東山伎。利名不肯放人閒﹐忙中偸取工夫醉。」宋卽席爲浪淘沙近以別原父云「少年不管。流光如箭。因循不覺韻華換。到如今﹐始惜月滿﹑花滿﹑酒滿。扁舟欲解垂楊岸。尙同歡宴。日斜歌闋將分散。倚蘭橈﹐望水遠﹑天遠﹑人遠。」「南山賓客東山伎」﹐本白樂天詩。﹝能攺齋漫錄﹞○吳感折紅梅詞吳感字應之﹐以文章知名。天聖二年省試第一﹐又中天聖九年書判﹐拔萃科﹐仕至殿中丞。居小市橋﹐有侍姬曰紅梅﹐因以名其閣。嘗作折紅梅詞曰「喜輕澌初泮﹐微和漸入﹐勞郊時節。春消息﹐夜來陡覺﹐紅梅數枝爭發。玉溪仙館﹐不是个﹑尋常標格。化工別與﹐一種風情﹐似勻點胭脂﹐染成香雪。重吟細閱。比繁杏夭桃﹐品流終別。可惜彩雲易散﹐冷落謝池風月。憑誰向說。三弄處﹑龍吟休咽。大家畱取﹐時倚蘭幹﹐聞有花堪折﹐勸君須折。」其詞傳播人口﹐春日羣宴﹐必使優人歌之。﹝中吳紀聞﹞○孫巨源詞孫巨源於元丰間居翰苑﹐與李端願太尉往來尢數。會一日﹐鎖院﹐宣召者至其家﹐則出數十輩蹤迹之﹐得之於李氏。時李新納妾﹐能琵琶﹐公飲不肯去﹐而迫於宣命﹐入院幾二鼓矣。遂艸三制罷﹐復作長短句以記別恨。「樓頭尙有三通鼓。何須抵死催人去。上馬苦匆匆。琵琶曲未終。回頭凝望處。那更簾纖雨。謾道玉爲堂。玉堂今夜長。」遲明遣以示李。﹝黃花庵﹞○晏幾道鷓鴣天慶曆中﹐開封府與棘寺同日獄空﹐仁宗宮中宴集﹐宜晏幾道作鷓鴣天以歌之﹐得旨受賞。大意先賦升平之盛﹐又見祥瑞之徵﹐而末句略近之﹐極爲得體。所傳「朝來又奏圜扉靜﹐十樣宮眉捧壽觴句是也。亦以志一時之治化云。﹝古今詞語﹞○聶冠卿多麗翰林學士聶冠卿﹐於李良定公席上賦多麗詞云「想人生﹐美景良辰堪惜。向其間﹐賞心樂事﹐古來難是並得。況東城鳳池沁苑﹐晴波﹑淺照金碧。露洗華桐﹐煙霏絲柳﹐綠陰搖曳蕩春色。畫堂迥﹐玉簪瓊佩﹐髙會盡詞客。淸歌久﹐重燃絳蠟﹐別就瑤席。有翩若驚鴻體態﹐暮爲行雨標格。逞歌喉﹑緩歌妖麗﹐似聽流鶯亂花隔。慢舞縈回﹐嬌鬟低﹐腰肢纖細困無力。忍分散﹑彩雲歸後﹐何處更尋覓。休辭醉﹐明月好花﹐莫謾輕擲。」蔡君謨時知泉州﹐寄良定公書云「新傳多麗詞﹐述宴遊之娛﹐使滿夫舉首增嘆。近有客至自京師﹐言諸公春日多會於元伯園池﹐因念昔遊﹐輒形篇詠。『綠渠春水走潺。畫閣峯巒映碧鮮。酒令已行金盞側﹐樂聲初認翠裙圓。淸遊勝事傳都下﹐多麗詞新到海邊。曾是尊前沈醉客﹐天涯回首重依然。』」﹝復齋漫錄﹞○王安石詞王荊公築艸堂於半山﹐引八功徳水﹐作小港其上﹐磊石作橋。爲集句塡菩薩蠻云「數間茅屋閒臨水。窄衫短帽垂楊裏裹。花是去年紅。吹開一夜風。柳梢新月偃。午睡醒來晚。何物最關情。黃鸝三兩聲。」後黃豫章戲效其體云「半煙半雨溪橋畔。漁翁醉著無人喚。疏懶意何長。春風花艸香。江山如有待。此意陶潛解。問我去何之。君行卽自知。」﹝能攺齋漫錄﹞○韓縝詠艸韓縝有愛姬能詞﹐韓奉使時﹐姬作蝶戀花送之云「香作風光濃著路。正恁雙棲﹐又遣分飛去。密訴東君應不許。淚波一灑奴衷素。」神宗知之﹐遣使送行。劉貢父贈以詩﹕「捲耳幸容畱婉孌﹐皇華何啻有光輝。」莫測中旨何自而出﹐後乃知姬人別曲﹐傳入內庭也。韓亦有詞云「鎖離愁﹑連綿無際﹐來時陌上初薰。繡幃人念遠﹐暗垂珠露﹐泣送徵輪。長行長在眼﹐更重重﹐流水孤云。但望極樓髙﹐盡日目斷王孫。銷魂。池塘別後﹐曾行處﹑綠妒輕裙。恁時攜素手﹐亂花飛絮裏﹐緩步香茵。朱顏空自攺﹐向年年﹑芳意長新。徧綠野嬉遊醉眼﹐莫負靑春。」此鳳簫吟詠芳艸以畱別﹐與蘭陵王詠柳以敍別同意。﹝樂府紀聞﹞○宋子景見張子野張子野郎中﹐以樂章揚名一時﹐宋子京尙書奇其才﹐先往見之。將命者曰「尙書欲見云破月來花弄影郎中乎。」子野內應曰「得非紅杏枝頭春意鬧尙書耶。」遂出﹐置酒盡歡﹐蓋二人所舉﹐皆其警策也。宋玉樓春詞云「東城漸覺風光好。縐波紋迎客棹。綠楊煙外曉寒輕﹐紅杏枝頭春意鬧。浮生長恨歡娛少。肯愛千金輕一笑。爲君持酒勸斜陽﹐且向花間畱晚照。」張天仙子詞雲「水調數聲持酒聽。午睡醒來愁未醒。送春春去幾時回﹐臨晚鏡。傷流景。往事悠悠空記省。沙上並禽池上暝。云破月來花弄影。重重翠幕密遮燈﹐風不定。人初靜。明日落紅慶滿徑。」﹝Т齋閒覽﹞○子野爲靚靚作詞杭伎胡楚﹑靚靚﹐皆有詩名。胡云「不見當時丁令威。年來處處是相思。若將此恨同芳艸﹐卻恐靑靑有盡時。」張子野老於杭﹐多爲官伎作詞﹐而不及靚靚。獻詩云「天與羣芳十樣葩。獨分顏色不堪誇。牡丹芍藥人題徧﹐自分身如鼓子花。」子野於是爲作詞也。﹝後山詩話﹞○柳永鶴衝天仁宗畱意儒雅﹐務本理道﹐深斥浮艷虛薄之文。初﹐進士柳三變好爲淫冶曲調﹐傳播四方。嘗有鶴衝天詞云「忍把浮名﹐換了淺斟低唱。」及臨軒放榜﹐特落之曰「此人風前月下﹐好去淺斟低唱﹐何要浮名﹐且塡詞去。」三變由此自稱奉旨塡詞。景爲中方及第﹐後攺名永﹐方得磨勘轉官。其詞曰「黃金榜上。偶失龍頭望。明代暫遺賢﹐如何向。未遂風雲便﹐爭不恣狂蕩。何須論得喪。才子詞人﹐自是白衣卿相。煙花巷陌﹐依約丹靑屏幛。幸有意中人﹐堪尋訪。且恁偎紅翠﹐風流事﹐平生暢。靑春都一晌。忍把浮名﹐換了淺斟低唱。」﹝能攺齋漫錄﹞○柳永醉蓬萊景中﹐柳永以登第冀進用。適奏老人星現﹐左右令永作醉蓬萊詞以獻曰「漸亭臯葉下﹐隴首雲飛﹐素秋新齊。華闕中天﹐鎖蔥蔥佳气。嫩菊黃深﹐拒霜紅淺﹐近實階香砌。玉宇無塵﹐金風有露﹐碧天如水。正值升平﹐萬幾多暇﹐夜色澄鮮﹐漏聲迢遞。南極光中﹐有老人呈瑞。此際宸遊﹐鳳輦何處﹐度管弦聲脆。太液波翻﹐披香簾捲﹐月明風細。」上見首有漸字﹐色若不懌﹐讀至宸遊鳳輦何處﹐乃與禦制眞宗挽詞暗合﹐上慘然。又讀至太液波翻﹐曰「何不言波澄。」投之於地﹐自此不復擢用。﹝太平樂府﹞○蘇子美水調歌頭蘇子美謫居吳中﹐欲遊丹陽。潘師旦深不欲其來﹐宣言於人﹐欲拒之。子美作水調歌頭﹐有「擬仿寒潭垂釣﹐又恐沙鷗猜我﹐不肯傍靑綸」之句﹐爲是也。﹝東軒筆錄﹞○蘇軾水調歌頭蘇軾於中秋夜宿金山寺﹐作水調歌頭寄子由云「明月幾時有﹐把酒問靑天。不知天上宮闕﹐今夕是何年。我欲乘風歸去﹐又恐瓊樓玉宇﹐髙處不勝寒。起舞弄淸影﹐何似在人間。轉朱閣﹐低綺戶﹐照無眠。不應有恨﹐何事長向別時圓。人有悲歡離合﹐月有陰晴圓缺﹐此事古難全。但顧人長久﹐千里共嬋娟。」神宗讀至「瓊樓玉宇」一句﹐乃嘆云「蘇軾終是愛君。」卽量移汝州。﹝坡仙集外紀﹞○蘇軾西江月朝云者﹐姓王氏﹐錢塘名倡也。蘇子瞻宦錢塘﹐絕愛幸之﹐納爲侍妾。朝云初不識字﹐旣事子瞻﹐遂學書﹐粗有楷法﹐又學佛﹐亦通大義。子瞻貶惠州﹐家伎多散去﹐獨朝云依依嶺外﹐子瞻甚憐之。贈之詩云「不似楊枝別樂天。恰如通徳伴伶元。阿奴絡秀不同老﹐天女維摩總解禪。經卷藥鑪新活計﹐舞衫歌扇舊姻緣。丹成隨我三山去﹐不作陽臺雲雨仙。」未幾﹐朝云病且死﹐誦金剛經四句偈而絕﹐葬惠州棲禪寺松下。子瞻作詠梅西江月以悼之云「玉骨那愁瘴霧﹐冰肌自有仙風。海仙時過探芳叢。倒掛綠毛麼鳳。素面翻憐粉浣﹐洗妝不褪唇紅。髙情已逐曉云空。不與梨花同夢。」﹝苕溪漁隱﹞○蘇軾蝶戀花東坡制蝶戀花詞云「花褪殘紅靑杏小。燕子來時﹐綠水人家繞。枝上竹綿吹又少。天涯何處無芳艸。墻裏秋千墻外道。墻外行人﹐墻裏佳人笑。笑漸不聞聲漸悄。多情卻被無情惱。」常令朝云歌之。云唱至柳綿句﹐輒爲掩抑﹐惆悵如不自勝。坡問之﹐曰「妾所不能竟者﹐天涯何處無芳艸句也。」﹝東坡集﹞○馬中玉詞東坡知杭州﹐馬中玉成爲浙漕﹐東坡被召赴闕﹐中玉席間作詞曰「來時吳會猶殘暑。去日武林春已暮。欲知遺愛感人深﹐淚灑多於江上雨。歡情未舉眉先聚。別酒多斟君莫訴。從今寧忍看西湖﹐擡眼盡成腸斷處。」東坡和之﹐所謂「明朝歸路下塘西﹐不見鶯啼花落處」是也。中玉忠肅亮之子﹐仲甫猶子也。﹝玉照新誌﹞○毛滂惜分飛東坡守杭﹐毛滂爲法曹掾﹐常春一伎﹐秩滿當辭﹐畱連惜別﹐贈以惜分飛詞。明日東坡宴客﹐伎卽歌此詞侑酒云「淚氵晉闌干花著露。愁到眉峯碧聚。此恨平分取。更無言語無相覷。斷寸殘云無意緒。寂寞朝朝暮暮。今夜山深處。斷魂分付潮回去。」東坡問是誰作﹐伎愀然以毛法曹對。東坡語坐客曰「郡寮有詞人而不及知﹐某之罪也。」折柬追還﹐爲之延譽﹐滂以此得名。﹝樂府紀聞﹞○蘇軾江城子東坡在杭州﹐一日遊西湖﹐坐孤山竹閣前﹐臨湖亭上﹐時二客皆有服﹐預焉。久之﹐湖心有一舟漸近亭前﹐澹妝數人﹐中有一人尢麗﹐方鼓箏﹐年且三十餘﹐風韻嫻雅﹐綽有態度。二客競目送之﹐曲未終﹐翩然而逝。公戲作長短句云「鳳凰山下雨初晴。水風淸。晚霞明。千朵芙蓉﹐開過尙盈盈。何處飛來只白鷺﹐如有意﹑慕娉婷。忽聞江上弄哀箏。苦含情。遣誰聽。煙斂云收﹐依約是湘靈。欲待曲終尋問取﹐人不見﹑數峯靑。」﹝墨莊漫錄﹞○蘇軾贈龍邱子詞東坡云「龍邱子自洛之蜀﹐載二侍女戎裝駿馬﹐至溪山佳處﹐輒畱數日﹐見者以爲異人。後十年﹐築室黃岡之北﹐號靜庵居士。作臨江仙贈之云﹕」細馬遠馱雙侍女﹐靑巾玉帶紅靴。溪山好處便爲家。誰知巴峽路﹐卻見洛城花。回旋落英飛玉蕊﹐人間春日初斜。十年不見紫雲車。龍邱新洞府﹐鉛鼎養丹沙。」龍邱子﹐卽陳季常也。秦太虛寄之以詩亦云「侍雙擢玉﹐鬢髮光可照。駿馬錦障泥﹐相隨窮海嶠。暮年更折節﹐學拂得心要。鬻馬放阿樊﹐幅巾對沈燎。」坡又作詩戲之﹐有「龍邱居士益可憐。談空說有夜不眠。忽聞河東獅子吼﹐拄杖落手心茫然」之句。則知季常載侍女以無遊﹐及暮年﹐甘於枯寂﹐蓋有所戲而然﹐亦可憫笑也。﹝苕溪漁隱﹞○蘇軾減字木蘭花東坡知潁州時﹐一夕﹐月下梅花盛開。王夫人曰「春月色勝如秋月色﹐秋月令人慘淒﹐春月令人歡悅﹐春月令人歡悅﹐何不招趙徳麟輩來飲花下。」東坡喜曰「誰謂夫人不能詩﹐此眞詩家語也。」作減字木蘭花以紀之云「春庭月午。搖蕩春醪光欲舞。步轉回廊。半落梅花婉婉香。輕風薄霧。都是少年行樂處。不似秋光。只與離人照斷腸。」﹝侯鯖錄﹞○蘇軾定風波王定國自嶺表歸﹐出歌者柔奴﹐勸東坡飲。坡問廣南風土應不好。柔奴曰「此心安處﹐是吾鄕。」東坡喜其語﹐作定風波詞以紀之。「常羨人間琢玉郎。天教分付點酥娘。自作淸歌傳話齒。風起。雪飛炎海變淸涼。萬里歸來年愈少。微笑。笑時猶帶嶺梅香。試問嶺南慶不好。卻道。此心安處是吾鄕。」﹝東臯雜錄﹞○蘇軾行香子東坡有二韻事﹐見於行香子。秦﹑黃﹑張﹑晁爲蘇門四學士﹐每來﹐必命取密雲隴供茶﹐家人以此記之。廖略晚登東坡之門﹐公大奇之。一日﹐又命取密雲龍﹐家人謂是四學士﹐窺之﹐則廖明略也。坡爲賦行香子一闋。又嘗約劉器之參玉版和尙﹐至簾泉寺﹐燒筍而食﹐劉問之﹐東坡指筍曰「此玉版僧最善說法﹐使人得禪悅味。」遂有「曲生禪」﹑「玉版局」﹑「一時參」之句﹐亦行香子也。﹝古今詞話﹞○蘇軾詠笛閭邱公顯致仕居吳﹐東坡過之﹐必流連信宿。嘗言過姑蘇不遊虎邱﹐不謁閭邱﹐乃二欠事。一日﹐閭邱出後房喜吹笛者名懿卿佐酒﹐東坡作水龍吟詠笛材以遺之。﹝鶴林玉露﹞○蘇軾西江月東坡春夜行蘄水中﹐過酒家﹐飲醉﹐乘月至一溪橋上﹐卸鞍曲肱少休﹐及覺已曉﹐亂山蔥蘢﹐疑非人世。因自賦西江月云「照野イイ淺浪﹐橫空曖曖微宵。障泥未解玉驄驕。我醉欲眠芳艸。可惜一溪明月﹐莫教踏碎瓊瑤。卸鞍欹枕綠楊橋。杜宇數聲春曉。」蘄水楊菊廬比部﹐因此詞於玉臺山作春曉亭子﹐一時名士多爲賦之﹐亦佳話也。﹝詞苑叢談﹞○春夢婆東坡在儋耳﹐常負大瓢行歌田間﹐所歌皆哨徧也。一日遇一媼﹐謂坡曰「學士昔日富貴﹐一場春夢耳。」東坡因呼爲春夢婆。﹝坡仙外紀﹞○六客詞東坡云「自杭移髙密﹐與楊元素同舟﹐而陳令舉﹑張子野皆從余﹐過李公擇於湖﹐遂與劉孝叔俱至松江。夜半月出﹐置酒垂虹亭上。子野年八十五﹐以歌詞聞於天下﹐作定風波令﹐其略云﹕『見說賢人聚吳分。試問。也應傍有老人星。』座客歡甚﹐有醉倒者﹐此樂未嘗忘也。今七年爾﹐子野﹑孝叔﹑令舉﹐皆爲異物﹐而松江橋亭今歲七月九日﹐海風駕潮平地丈餘﹐蕩盡無復孑遺矣。追思曩時﹐眞一夢耳。」﹝苕溪漁隱﹞○後六客詞東坡又云「余昔與子野﹑劉孝叔﹑李公擇﹑陳令舉﹑楊元素會於吳興﹐時子野作六客詞﹐其卒章云﹕『見說賢人聚吳分。試問。也應傍有老人星。』凡十五年﹐再過吳興﹐而五人皆已亡矣。時張仲謀與曹子方﹑劉景文﹑蘇伯固﹑張秉道爲座客﹐仲謀請作後六客詞云﹕『月滿苕溪照野堂。五星一老斗光芒。十五年間眞夢裏。何事。長庚對月獨淒涼。綠鬢蒼顏同一醉。還是。六人吟笑水雲鄕。賓主談鋒誰得似。看取。曹劉今對兩蘇張。』」﹝同上﹞○蘇軾卜算子東坡先生謫居黃州﹐作卜算子詞云「缺月掛疏桐﹐漏斷人初靜。時見幽人獨往來﹐縹緲孤鴻影。驚起卻回頭﹐有恨無人省。揀盡寒枝不肯棲﹐寂寞沙州冷。」其托意蓋自有在﹐讀者不能解。張右史文潛繼貶黃州﹐訪潘老﹐嘗得其詳。題詩以志之云「空江月明魚龍眠。月中孤鴻影翩翩。有人淸吟立江邊﹐葛巾藜杖眼窺天。夜冷月墜幽虫泣﹐鴻影翹沙衣露濕。仙人采詩作步虛﹐玉皇飲之碧琳腴。」﹝能攺齋漫錄﹞○蘇軾浣溪沙東坡云「黃州東南三十里爲沙湖﹐余將置田其間﹐因往相田得疾。聞麻橋龐安常善醫而聾﹐遂往求療。安常𨿽聾而穎悟絕人﹐以指畫字不盡數字﹐輒深了人意。余戲之曰﹕『余以手爲口﹐君以眼爲耳。』皆一時異人也。疾愈﹐與這同遊淸泉寺。寺蘄水郭門外二里許﹐有王逸少洗筆泉﹐水極甘﹐下臨蘭溪﹐溪水西流。余作歌云﹕『山下蘭芽短浸溪。松間沙路淨無泥。蕭蕭暮雨子規啼。誰道人無能再少﹐君看流水尙能西。休將白髮唱黃雞。』是日極飲而歸。」﹝苕溪漁隱﹞○蘇軾送潘老詞「別酒送君一醉。淸潤潘郎﹐更是何郎婿。記取釵頭新利市。莫將分付東鄰子。回首長安佳麗地。三十年前﹐我是風流帥。爲向東樓尋舊事。花枝缺處余名字。」右蝶戀花詞﹐東坡黃州時送潘老赴省試作也。今集不載。﹝吳虎臣﹞○評蘇軾大江東去東坡在玉堂日﹐有幕士善歌。因問我詞何如柳七。對曰「柳郎中詞合十七八女郎﹐執紅牙板歌楊柳外曉風殘月。學士詞須關西大漢﹐銅琵琶﹑鐵綽板﹐唱大江東去。」東坡爲之絕倒。﹝吹劍錄﹞○黃庭堅贈伎詞山谷在當塗﹐有好事近詞贈小伎楊姝彈琴送酒云「一弄醒心弦﹐情在南山斜疊。彈到古人愁處﹐有眞珠承睫。使君來去本無心﹐休淚界紅頰。自恨老來怕酒﹐負十分金葉。」故集中有贈琴伎楊姝絕句云「千古人心指下傳。楊姝冷處更嬋娟。不知心向誰邊切﹐彈作南風欲斷弦。」﹝吳虎臣﹞○黃庭堅木蘭花令黃豫章守當塗﹐旣解印後一日﹐郡中置酒﹐郭功父在座﹐豫章爲木蘭花令以示之云「淩敲臺上靑靑麥姑孰堂前余翰墨。暫分一印管江山﹐稍爲諸公分皂白。江山依舊云空碧﹐昨日主人今日客。誰分賓主彊惺惺﹐問取磯頭新婦石。」其後復竄蝗前詞云「翰林本是神仙謫。落帽風流傾座席。座中還有賞音人﹐能岸烏紗傾大白。江山依舊雲橫碧。昨日主人今日客。誰分賓主彊惺惺﹐問取磯頭新婦石。」﹝能攺齋漫錄﹞○黃庭堅和惠洪詞山谷南遷﹐與余會於長沙﹐畱碧湘門一月。李子光以舟借之﹐爲憎疾者腹誹。因攜十六口買小舟﹐余以舟迫窄爲言。山谷笑曰「煙波萬頃﹐水宿小舟﹐與大廈千楹﹐醉眠一榻何以異﹐道人謬矣。」卽解維去。聞畱衡陽作詩寫字﹐因作長短句寄之曰「大廈吞風吐月﹐小舟坐水眠空。霧窗春曉翠如蔥。睡起雲濤正湧。往事回頭笑處﹐此生彈指聲中。玉箋佳句敏驚鴻。聞道衡陽價重。」時余方還江南﹐山谷和其詞曰「月仄金盆墮水﹐雁回醉墨書空。羣詩秀絕雨園蔥。想見衲衣寒擁。蟻穴夢魂人世﹐楊花蹤迹風中。莫將社燕笑秋鴻。處處春山翠重。」﹝冷齋夜話﹞○黃庭堅贈盼盼詞山谷過濾帥﹐有伎盼盼﹐帥嘗寵之。山谷戲以浣溪沙贈之云「腳上鞋兒四寸羅。唇邊朱麝一櫻多。見人無語但回波。料得有心憐宋玉﹐只因無柰楚襄何。今生有分向伊麼。」盼盼卽筵前唱惜春容詞侑酒。詞云「年少看花雙鬢綠。走馬章臺統管逐。而今老更惜花深﹐終日看花看不足。坐中美女顏如玉﹐爲我同歌金縷曲。歸時壓得帽檐低﹐頭上春風紅簌簌。」﹝古今詞話﹞○吳城小龍女詞黃魯直登荊州亭﹐柱間有詞﹐調似淸平樂令。詞云「簾卷曲欄獨倚。山展暮天無際。淚眼不曾睛﹐家在吳頭楚尾。數點雪花亂委。撲鹿沙鷗驚起。詩句欲成時﹐沒入蒼煙叢裏。」魯直淒然曰「似爲餘發也。筆勢類女子﹐又有淚眼不曾睛之語﹐疑其鬼也。」是夕﹐有女子見夢曰「我家豫章吳城山﹐附客舟至此﹐壓水死。登江亭有感而作﹐不意公能識之。」魯直驚悟曰「此必是吳城小龍女也。」﹝冷齋夜話﹞○黃庭堅木蘭花令豫章寓荊州﹐除吏部郎﹐再辭得請守當塗﹐才到七日而罷﹐又數日乃去。其詩云「歐借腰肢柳一渦。大梅權作小梅歌。舞餘細點梨花雨﹐柰此當塗風月何。」豫章又有木蘭花令﹐敍云「庭堅假守當塗﹐故人庚元鎭窮巷讀書﹐不出入州縣﹐因作此以勸庚酒云。『庚郎三九常安樂。便有萬錢無處著。徐熙小鴨水邊花﹐明月淸風都占卻。朱顏老盡心如昨。萬事休休休莫莫。尊前見在不饒人﹐歐舞羣歌梅更酌。』自注云﹕『歐梅當塗二伎也。』」﹝詞苑﹞○黃庭堅南鄕子崇寧四年重九﹐山谷在宣城郡樓﹐聽邊人私語﹐今當鏖戰取封侯耳。因作南鄕子詞﹕「花向美人頭上笑﹐羞羞。白髮簪花不解愁。」倚蘭髙歌﹐若不勝情。﹝耆舊續聞﹞○黃庭堅念奴嬌山谷云「八月十七日與諸生步自永安城﹐入張寬夫園待月﹐以金荷葉酌客﹐客有孫叔敏善長笛﹐連作數曲。諸生曰﹕『今日之會樂矣﹐不可以無述。』因作此曲記之﹐文不加點﹐或以爲可繼東坡赤壁之歌云。『斷虹霽雨﹐淨秋空﹑山染修眉新綠。桂影扶疏﹐誰便道﹑今夕淸輝不足。萬里靑天﹐嫦娥何處﹐駕此一輪玉。寒光零亂﹐爲人偏照。年少隨我追涼﹐晚城幽徑﹐繞芳園森木。共倒金荷家萬里﹐難得尊前相屬。老子平生﹐江南江北﹐最愛臨風曲。孫郎微笑﹐坐來聲噴霜竹。』」﹝苕溪漁隱﹞○黃元明詞豫章先生弟黃元明宰廬陵縣﹐赴郡會﹐巾帶偶脫﹐太守令伎爲綴之﹐且俾元明訁巽詞。詞云「銀燭畫堂如畫。見林宗﹑巾墊羞蓬首。鍼借花枝﹐綫賒羅袖。須臾兩帶還依舊。勸羣倒戴休令後。也不須﹑更漉淵明酒。寶篋深藏﹐濃香薰透。爲經十指如蔥手。」蓋七娘子調也。﹝能攺齋漫錄﹞●卷十二紀事三○蘇軾與少遊別詞東坡初未識少遊﹐少遊聞其將過維揚﹐作坡筆語題壁於一山寺中﹐東坡果不能辧﹐大驚。及見孫莘老出少遊詩詞數十篇﹐讀之﹐乃嘆曰「向書壁者定此郎也。」後與少遊維揚飲別﹐作虞美人曰「波聲拍枕長淮曉。隙月窺人小。無情汴水自東流。只載一船離恨向西州。」世傳爲賀方回作。山谷云「大觀中﹐於揚州見其親筆﹐醉墨超脫﹐气壓子猷﹐蓋東坡詞也。」﹝冷齋夜話﹞○山抹微云君程公辟守會稽﹐少遊客焉﹐館之蓬萊閣。一日﹐席上有所悅﹐自爾眷眷﹐不能忘情﹐因賦長短句﹐所謂「多少蓬萊舊事﹐空回首﹑煙靄紛紛」句。其詞極爲東坡所稱道也﹐敢其首句﹐呼之爲山抹微云君。﹝藝苑雌黃﹞○秦觀夢中詞少遊元丰初﹐夢中作長短句曰「指點虛無徵路﹐醉乘斑虯﹐遠訪西極。正天風吹露﹐滿空寒白。玉女明星迎笑﹐何苦自淹塵域。正火輪飛上﹐霧卷煙開﹐洞觀金碧。重重觀閣﹐橫枕鰲峯﹐水面倒銜蒼石。隨處有奇香幽火﹐然難測。好是蟠桃熟後﹐阿鬟偸報消息。靑天碧海﹐一枝難遇﹐占取春色。」旣覺﹐使侍兒歌兒﹐蓋雨中花也。﹝冷齋夜話﹞○秦觀贈伎詞秦少遊在蔡州﹐與營伎婁婉字東玉者甚密。贈之詞云「小樓連苑橫空。」又云「玉丁東別後」者是也。又贈伎陶心兒云「天外一鉤斜月帶三星。」謂心字也。﹝髙齋詞話﹞○秦觀醉鄕春少遊在橫州﹐飲於海棠橋﹐橋南北多海棠﹐有老書屋﹐海棠叢開﹐少遊醉臥於此。明日題醉鄕春一詞於柱云「喚起一聲人悄。衾冷夢寒霜曉。瘴雨過﹐海棠開﹐春色又添多少。社甕釀成微笑。半破癭瓢共舀。覺顚倒。急投牀﹐醉鄕廣大人間小。」﹝冷齋夜話﹞○秦觀贈李師師秦少遊贈汴城李師師生查子詞云「遠山眉黛長﹐細柳腰肢裊。妝罷立春風﹐一笑千金少。歸去鳳城時﹐說與靑樓道。看徧潁川花﹐不似師師好。」﹝詞苑叢談﹞○秦觀好事近少遊嘗於夢中作好事近詞曰「山路雨添花﹐花動一山春色。行到小溪深處﹐有黃鸝千百。飛雲當面化龍蛇﹐天矯掛晴碧。醉臥古藤陰下﹐杳不知南北。」其後南遷北歸﹐逗𨖻於藤州光華亭下﹐時方醉起﹐以玉杯汲泉欲飲﹐笑視而化。﹝冷齋夜話﹞○蔡挺喜遷鶯元丰間﹐蔡挺自西掖出鎭平陽﹐經數載﹐意欲歸。作喜遷鶯一闋云「霜天秋曉。正紫塞故壘﹐黃雲衰艸。漢馬嘶風﹐邊鴻叫月﹐隴上鐵衣寒早。劍歌騎曲悲壯﹐盡道君恩須報。塞垣樂﹐盡橐錦領﹐山西年少。談笑。刁鬥靜﹐烽火一把﹐時報平安耗。聖主憂邊﹐威懷遐布﹐騎虜尙寬天討。歲華向晚愁思﹐誰念玉關人老。太平也﹐且歡娛﹐莫惜金尊頻倒。」時有中使至平陽﹐挺使倡優歌之﹐遂達於宮掖。上因語呂丞相曰「蔡挺欲歸。」遂以西掖召還。﹝能攺齋漫錄﹞○劉幾詞劉幾在神宗時﹐與範蜀公重定大樂。洛陽花品曰狀元紅﹐爲一時之冠﹐樂工花日新能爲新聲﹐汴伎郜懿以色著。祕監致仕劉伯壽尢精音律。熙寧中﹐幾攜花日新就郜懿歡飲﹐塡詞以贈之云「三春向暮﹐萬卉成陰﹐有嘉★方拆。嬌姿嫩質﹐冠羣品﹐共賞傾城傾國。上苑晴畫暄﹐千素萬紅猶奇特。綺筵開﹐會詠歌才子﹐壓倒元﹑白。別有芳幽苞小﹐步障華絲﹐綺軒油壁。與紫鴛鴦﹐素峽蝶﹐自淸旦﹑往往連夕。巧鶯喧脆管﹐嬌燕語雕梁畱客。武陵人﹐念夢役意濃﹐堪遣情溺。」郜懿第六郎蔡奴之母也。李定之父﹐與郜六遊生定﹐而郜六死﹐定不之知也。及王荊公爲宰相﹐擢用李定﹐言官交攻﹐以爲母死不持服爲此。蔡奴亦以色著云。﹝花艸粹編﹞○晁次膺並蒂芙蓉政和癸巳﹐大晟樂成。蔡元長以晁次膺薦於帝﹐詔乘驛赴闕。次膺至都下﹐會禁中嘉蓮生﹐異苞合趺﹐出天造。次膺效樂府體屬詞以進﹐名並蒂芙蓉。其詞云「太液波澄﹐向鏡中照影﹑芙蓉同蒂。千柄綠荷深﹐丹臉爭媚。天心眷臨聖日﹐殿宇分明敞嘉瑞。弄香嗅蕊。願君王﹐壽與南山齊比。池邊屢回翠輦﹐擁羣仙醉賞﹐倚闌凝思。萼綠攬飛瓊﹐共波上遊戲。西風又看露下﹐更結雙雙新蓮子。鬥妝競美。問鴛鴦向誰畱意。上覽之﹐稱善﹐作大晟樂府協律郎。﹝能攺齋漫錄﹞○晁衝之詠梅晁衝之﹐政和間作漢宮春詠梅﹐獻蔡攸以進﹐其父京曰「今日於樂府中得一人。」因以大晟府丞用之。﹝古今詞語﹞○晁無咎下水船元丰己未﹐廖明略﹑晁無咎同登科﹐明略所遊田氏者﹐麗姝也。一日﹐明略邀無咎早過﹐田氏劇起﹐對鏡理髮﹐且盼且語﹐艸艸妝掠﹐以與客對。無咎以明略故﹐有意而莫傳也。因爲下水船一闋云「上客驪駒至。鸚喚銀屏睡起。困倚妝臺﹐盈盈正解螺髻。鳳釵墜。繚繞金盤玉指。巫山一段雲委。半窺鏡﹑向我橫秋水。斜領花光交鏡裏﹐淡淡掃鉛筆﹐自剌羅綺。斂眉翠。𨿽有密意﹐空作江邊解佩。」﹝苕溪漁隱﹞○陳無己減字木蘭花晁無咎謫玉山﹐過徐州﹐時陳無己廢居裏中。無咎置酒﹐出小姬娉娉舞梁州﹐無己作減字木蘭花云「娉娉裊裊。芍藥梢頭紅樣小。舞袖低回。心到郎邊客已知。金尊玉酒。勸我花前千萬壽。莫莫休休。白髮簪花我亦羞。」﹝復齋漫錄﹞○袁傳言玉政和中﹐袁爲教妨判官撰文字﹐一日﹐爲蔡京撰傳言玉女詞云「淡淡梳妝﹐愛學女眞梳掠。艷容可畫﹐那精神怎貌﹐鮫綃映玉。鈿帶雙穿纓絡。歌音淸麗﹐舞腰柔弱。宴罷瑤池﹐禦風跨皓鶴。鳳凰臺上﹐有蕭郎共約。一面笑開﹐向月斜褰朱箔。東園無限好花羞落。」上見之﹐攺女眞二字爲漢宮﹐而人莫解。蓋當時已與女眞盟於海上﹐而中外未知﹐帝思其語﹐故竄易之也。﹝續★說○山後微云女婿範元實爲人凝重﹐嘗在歌舞之席﹐終日不言。一伎問公亦解詞曲否。範笑曰「吾乃山抹微云女婿也。」艸堂詩餘亦有範元實詞。﹝樂府紀聞﹞○賀鑄石州引方回眷一姝﹐別久﹐姝寄詩云「獨倚危闌淚滿襟。小園春色懶追尋。深恩縱似丁香結﹐難展芭蕉一寸心。」賀因賦石州引詞﹐先敍分別時景色﹐後用所寄詩語﹐有「芭蕉不展丁香結」之句。﹝能攺齋漫錄﹞○王通叟感皇恩王通叟少年遊宦長安﹐負不羈之才﹐頗饒逸韻﹐輦軍欣慕者眾。後數年復至﹐舊遊多有存者﹐仍寓意焉。遂作感皇因一曲﹐有「長安重到﹐人面依然似花好」之句。﹝古今詞話﹞○王仲甫應制詞王仲甫字明之﹐爲翰林﹐權直內宿。有宮娥新得幸﹐仲甫應制賦淸平樂云「黃金殿裏。燭影雙龍戲。勸得官家眞个醉。進酒猶呼萬歲。錦恩與整搔頭。一夜禦前宣喚﹐六宮多少人愁。」翌日﹐宣仁太后聞之﹐語宰臣曰「豈有館閣儒臣應制作狎詞耶。」旣而彈章罷去。﹝耆舊續聞﹞○李邴漢宮春詞李邴少年日﹐作漢宮春詞﹐膾炙人口﹐所謂「問玉堂﹐何似茅舍疏離」者是也。政和間﹐自書省丁憂歸山東﹐服終造朝﹐舉國無與立談者﹐方悵悵無計。時王黼爲首相﹐忽遣人招至東閣﹐開宴延之上座﹐出其家姬數十人﹐皆絕色也。酒半﹐羣唱是詞以侑觴﹐大醉而歸。數日有館閣之命﹐不數年﹐遂入翰苑。﹝玉照新誌﹞○趙徳麟小詞王直方詩話云「『白藕作花風已秋。不堪殘睡更回頭。晚雲帶雨歸飛急﹐去作西窗一夜愁。』此趙徳麟細君王氏所作也。徳麟鰥居﹐因見此詩﹐遂與之爲姻。則此詩乃二十八字媒也。徳麟贈以小詞﹐有『臉薄難藏淚﹐眉長易覺愁』之句﹐人多稱之。乃用香奩集中『桃花臉薄難藏淚﹐柳葉眉長易覺愁』之句耳。」﹝苕溪漁隱﹞○王晉卿蝶戀花王晉卿得罪外謫﹐後房善歌者名囀春鶯﹐爲密縣馬氏所得。晉卿還朝﹐賦一聯云「佳人已屬沙叱利﹐義士曾無古押衙。」有客爲足成之云「回首音塵兩沈絕﹐春鶯休囀沁園花。」晉卿淒然賦蝶戀花詞云「鐘送黃昏雞報曉。昏曉相催﹐世事何時了。萬恨千愁人自老。春來依舊生芳艸。忙處人多閒處少。閒處光陰﹐幾个人知道。獨上髙樓云杳杳。天涯一點靑山小。」﹝西淸詩話﹞○王晉卿憶故人王駙馬詵﹐字晉卿﹐尙英宗女魏國大長公主。嘗賦憶故人詞云「燭影搖紅﹐向夜闌﹐乍酒醒﹐心情懶。尊前誰爲唱陽關﹐離恨天涯遠。無柰雲沈雨散。憑蘭幹﹑東風淚眼。海棠開後﹐燕子來時﹐黃昏庭院。」能攺齋漫錄云「都尉憶故人作﹐徽宗喜其詞意﹐猶以不丰容宛轉爲憾﹐遂令大成府別撰腔。周美成增益其詞﹐而以首句爲名﹐謂之燭影搖紅。」﹝古今詞話﹞○舒氏詞元間﹐王齊叟任俠有聲﹐娶舒氏女﹐亦工篇章。後無故離絕﹐女歸舒家﹐一日行池上﹐作點絳唇云「獨自臨流﹐興來時把蘭幹憑。舊愁新恨。耗卻來時興。鷺散魚潛﹐煙斂風初定。波心靜。照人如鏡。少个年時影。」﹝苕溪漁隱﹞○徐伸二郎神徐幹臣伸﹐三衢人。政和初﹐以知音律爲太常典樂﹐出知常州。嘗自制轉調二郎詞云「悶來彈鵲﹐又攪碎﹑一簾花影。漫試著春衫﹐還思纖手﹐薰徹金虯燼冷。動是愁端如何向﹐更怪得﹑新來多病。嗟舊日沈腰﹐而今潘鬢﹐怎堪臨鏡。重省﹐別時淚滴﹐羅襟猶凝。料爲我懨懨﹐日髙慵起﹐長托春酲未醒。雁足不來﹐馬蹄難駐﹐門掩一亭芳景。空佇立﹐盡日蘭幹倚徧﹐畫長人靜。」旣成﹐會開封尹李孝壽來收吳門﹐李以嚴治京兆﹐人號閻羅。道出郡下﹐幹臣合樂大燕勞之。諭羣倡令謳此詞﹐必待其問乃止。倡如戒﹐歌至三四﹐李果詢之。幹臣蹙額曰「某頃有一侍婢﹐色藝冠絕﹐前歲以亡室不容逐去。今聞在蘇州一兵官處﹐屢遣信欲復來﹐而主人靳之﹐感慨賦此詞﹐中所敍多其書中語。今適有天幸﹐公擁旄於彼﹐不審能爲我地否。」李云「此甚不難﹐可無慮也。」旣至無錫﹐賓贊者請受謁次第。李云「郡官當至楓橋﹐距城十里而迎。」翼日艤舟其所﹐官吏上下﹐望風股栗。李一閱刺﹐忽大怒云「都監在法﹐不許出城﹐乃亦至此。使郡中萬一有火盜之虞﹐豈不殆哉。」斥都監下階荷校送獄。又數日﹐取其供牘判奏字﹐其子震懼求援﹐宛轉哀鳴致懇。李笑云「且還徐典樂之妾來理會。」卽日承命﹐然後捨之。﹝揮塵餘話﹞○劉涇仲殊詞元丰末﹐張詵樞言龍圖之守杭也﹐一日宴客湖上﹐劉涇巨濟﹑僧仲殊在焉。樞言命卽席賦詩曲﹐巨濟先唱云「憑誰妙筆。橫掃素縑三百尺。天下應無。此是錢塘湖上圖。」仲殊遽云「一般奇絕。雲淡天髙秋夜月。費盡丹靑。只這些兒畫不成。」樞言又出梅花邀二人同賦﹐仲殊卽作前章曰「江南二月。猶有枝頭千點雪。邀上芳尊。卻占東君一半春。」巨濟不能繼也。後陳襲善云「我爲續之﹐曰﹕『尊前眼底。南國風光都在此。移過江來。從此江南不復開。』」﹝復齋漫錄﹞○周邦彥少年遊周邦彥在李師師家﹐聞道君至﹐遂匿牀下。道君自攜新橙一顆﹐云是江南初進﹐遂與師師謔語。邦彥悉聞之﹐隱括成少年遊雲﹕「並刀如水﹐吳艷勝雪﹐纖手破新橙。錦幄初溫﹐獸香不斷﹐相對坐調箏。低聲問向誰行宿﹐城上已三更。馬滑霜濃﹐不如休去﹐直是少人行。」師師因歌此詞﹐道君問誰作﹐師師以直對。道君大怒﹐因加邦彥遷謫押出國門。越一二日﹐道君復幸師師家﹐不遇。至更初﹐師師歸﹐愁眉淚眼﹐憔悴可掬。道君問故﹐師師奏言邦彥得罪去國﹐略致一杯相別﹐不知得官家來。道君問曾有詞否。李云「有蘭陵王詞。」道君云「唱一徧看。」李因捧酒歌云「柳陰直。煙裏絲絲弄碧。隋是上﹑曾見幾番﹐拂水飄綿送行色。登臨望故國。誰識。京華捲客。長亭路﹐年去年來﹐應折柔條過千尺。閒尋舊蹤迹。又酒趁哀弦﹐鐙照離席。梨花楡火催寒食。愁一箭風快﹐半篙波暖﹐回頭迢遞便數驛。望人在天北。淒惻。恨堆積。漸別浦縈回﹐津堠岑寂。斜陽冉冉春無極。記月榭攜手﹐露橋聞笛。沈思前事﹐似夢裏﹑淚暗滴。」歌竟﹐道君大喜﹐復召邦彥爲大晟樂正。﹝耆舊紀聞﹞○周邦彥點絳唇周美成在姑蘇﹐與營伎嶽楚云相戀﹐後從京師過﹐則嶽已從人矣。飲於太守蔡巒席上﹐見其妹﹐因賦點絳唇寄之云「遼鶴西歸﹐故人多少傷心事。短書不寄。魚浪空千里。憑仗桃根﹐說與相思意。愁何際。舊時衣袂。猶有東風淚。」楚云得詞﹐感泣累日。﹝夷堅支志﹞○周邦彥瑞鶴仙周美成晚歸錢塘﹐夢中得瑞鶴仙詞一闋云「悄郊原帶郭。行路永﹑客去車塵漠漠。斜陽映山落。斂餘紅猶戀﹐孤城欄角。淩波步弱。過短亭﹑何用素約。有流鶯勸我﹐重解繡鞍﹐緩引春酌。不記歸時早暮﹐上馬誰扶﹐醒眠朱閣。驚飈動幕。扶殘醉﹑繞紅藥。嘆西園已是﹐花深無地﹐東風何事又惡。任流光過卻。偏喜洞天自樂。」未幾﹐方臘亂﹐自桐廬入杭﹐時美成方宴客﹐倉皇出奔﹐趨於西湖墳庵。適際殘冬﹐落日在山﹐忽逢故人之妾﹐奔逃而來。乃與小飲於道傍旗亭﹐聞鶯聲於木杪。少焉分背﹐抵庵有餘醺﹐因臥小閣上﹐恍如詞中云。逾月入城﹐故居皆蹂躪踐矣。後得請提舉洞霄宮終老焉。﹝玉照新誌﹞○曹組射弓詞潁昌曹緯彥文﹐弟組彥章﹐俱有俊才。彥文釋褐卽故﹐彥章多依棲中貴人門下。一日﹐徽廟苑中射弓﹐左右薦至﹐對禦作射弓詞點絳唇一闋云「風勁秋髙﹐頓知鬥力生弓面。巴分筠竿。月到天心滿。白羽流星﹐飛上黃金碗。胡沙雁。云邊驚散。壓盡天山箭。」今人但知彥章善謔﹐不知其才﹐良可惜也。彥章後字元寵。﹝桐江詩話﹞○蔡伸詞宣和壬寅﹐蔡伸道與向伯恭同爲大漕屬官。向有詞云「憑書續斷腸。」蔡因感而作南鄕子云「木落雁南翔。錦鯉殷勤爲渡江。淚墨銀鉤相憶字﹐成行。滴損雲箋小鳳凰。陳事費思量。回首煙波捲夕陽。似道憑書聊破恨﹐難忘。及至書來更斷腸。」﹝古今詞話﹞○夏倪詞夏均父宣和庚子﹐遷祁陽酒官﹐過浯臺﹐愛其山水奇秀﹐謂非中州所有﹐作減字木蘭花詞云「江涵曉日。蕩漾波光搖漿入。笑指浯溪。漫叟雄文鎖翠微。休嗟不偶。歸到中州何處有。猶立風煙。湘水浯臺總接天。」﹝能攺齊漫錄﹞○沈子山剔銀燈官州營伎張玉姐﹐字溫卿﹐技冠一時﹐見者皆屬意。沈子山爲獄掾﹐最所鍾愛﹐罷官﹐途次南京﹐念之不忘。爲剔銀燈詞云「江上秋髙霜早。云靜月華如掃。候雁被飛﹐啼づ正苦﹐又是黃花衰艸。等閒臨照。潘郎鬢﹑星星易老。那堪更﹑酒醒孤棹。望千里﹑長安西笑。臂上啼痕﹐胸前淚粉﹐暗惹離愁多少。此情誰表。除非是﹑重相見了。」其後明道中﹐張子野﹑黃子思相繼爲掾﹐尢賞之。偶陳師之求古﹐以光祿丞來掌榷酤﹐溫卿遂托其家﹐僅二年而亡﹐才十九歲。子思以詩弔之云「人生第一莫多情。眼看仙花結不成。爲報兩京才子道﹐好將詩句哭溫卿。」﹝詞苑﹞○沈子山剔銀燈沈子山宿州獄掾也﹐暱營伎張溫卿於南京﹐途次作剔銀燈以意之云「一夜隋河風勁。霜濕水天如鏡。古柳長堤﹐寒煙不起﹐波上月流無影。那堪懶聽。疏星外﹑離鴻相應。須信情多是病。酒未到愁腸還醒。數疊羅衾﹐餘香未減﹐甚時枕鴛重並。教伊須更將蘭約﹐見時先定。」﹝古今詞話﹞○劉之翰詞田世輔爲金州都統制﹐荊南人劉之翰者﹐待峽州遠安主簿闕﹐作水調歌頭獻之。田覽之﹐大喜﹐致書約來金城﹐欲厚加資給﹐之翰遽亡。明年﹐田出閱武﹐見之翰立道左﹐泣曰「人鬼殊途﹐公能卹我家﹐亦足表踐言之義。」忽不見。田大驚異﹐亟送千緡與其孤。詞曰「涼露先金井﹐一葉下梧桐。謫仙浪遊何事﹐華發作詩翁。烏帽蕭蕭一幅﹐坐對淸泉白石﹐矯首撫長松。獨鶴歸來晚﹐聲在碧霄中。神仙宅﹐畱玉節﹐駐金狨。黔南一道萬里﹐貔虎控雕弓。笑折碧荷倒影﹐自唱采蓮新曲﹐詞句滿秋風。劍佩八千歲﹐長入大明宮。」﹝花艸粹編﹞○何文縝詞何文縝﹐政和丙申進士第一﹐靖康中盡節名臣也。少時會飲貴戚家﹐恃兒惠柔﹐慕公丰標﹐解帕爲贈﹐約牡丹時再集。何賦虞美人詞云「分香帕子柔藍膩。欲去殷勤惠。重來約在牡丹時。只恐花枝相妒﹐故開遲。別來看盡閒桃李。日日蘭幹倚。催花無計問東風。夢作一雙蝴蝶﹐繞芳叢。」﹝樂府紀聞﹞○李嬰詞元丰間﹐都人李嬰調蘄水縣令﹐作滿江紅一曲往黃州上東坡﹐東坡甚喜之。其詞云「荊楚風煙﹐寂寞近﹑中秋時候。露下冷﹑蘭英將謝﹐葦花初秀。歸燕殷勤辭巷陋﹐鳴蛩淒楚來窗牖。又誰念﹑江邊有神仙﹐飄零久。橫琴膝﹐攜筇手。曠望眼﹐閒吟口。任紛紛萬事﹐到頭何有。君不見﹑淩煙冠劍客﹐何人气貌長依舊。歸去來﹑一曲爲君吟﹐爲君壽。」﹝苕溪漁隱﹞○張才翁雨中花邛州張公庠遊白鶴山﹐有詩云「初眠官柳未成陰。馬上聊爲擁鼻吟。遠宦情懷消壯志﹐好花時節負歸心。別離長恨人南北﹐會合休辭酒淺深。欲把春愁閒抖擻﹐亂山髙處一登臨。」秋官張才翁遂以此詩成雨中花詞云「萬縷靑靑﹐初眠官柳﹐向人猶未成陰。據雕鞍﹑馬上擁鼻微吟。遠宦情懷誰問﹐空嗟壯志銷沈。正是好花時節﹐山城畱滯﹐忍負歸心。別離長恨﹐飄蓬無定﹐誰念會合難憑。相聚裏﹑休辭金盞﹐酒淺還深。欲把春愁抖擻﹐春愁轉更雜禁。亂山髙處﹐憑蘭垂袖﹐聊寄登臨。」﹝吳虎臣漫錄﹞○程垓酷相思眉山程正伯﹐號虛舟﹐與錦江某伎眷戀甚篤﹐別時作酷相思詞云「月掛霜林寒欲墜。正門外催人起。柰離別﹑如今眞个是。欲住也﹐畱無計。欲去也﹐來無計。馬上離情衣上淚。各自空憔悴。問江路﹑梅花開也未。春到也﹐須頻寄。人到也﹐須頻寄。」﹝同上﹞○張表臣詞張表臣過吳江﹐賦菩薩蠻云「垂虹亭下扁舟住。松江煙雨長橋暮。白聽吳歌。佳人淚臉波。勸傾金鑿落。莫作思家惡。綠鴨與鱸魚。如何可寄書。」有客覽之曰「鴨可寄書耶。」張不答。﹝詞苑﹞○薛泳詞「一盤消夜江南果。喫果看書只淸坐。罪過梅花料理我。一年心事﹐一生牢落﹐盡向今宵過。此身本是山中个。才出山來便帶錯。手種靑松應是大。縛茅深處﹐抱琴歸去﹐又是明年那。」此薛泳沂叔客中守歲詞也。沂叔久客江湖﹐瀕老懷歸﹐遂賦此詞。晚於溪上小築名水竹居。其所爲詩有「歸心如病葉﹐一片落紅江城」句。去唐人思致不遠。﹝同上﹞○蔡京西江月蔡京旣南遷﹐中路有旨﹐取所寵姬慕客邢武者三人﹐以金人指名來索也。京作詩云「爲愛桃花三樹紅。年年歲歲惹春風。如今去逐他人手﹐誰復尊前念老翁。」行至潭州﹐賦西江月云「八十衰翁謝世﹐三千里外無家。如今流落向天涯。夢到瑤臺闕下。玉殿五回命相﹐彤庭幾度宣麻。止因貪戀此榮華。便有如今事也。」遂窮餓以死。門人醵錢葬之。老姦到頭﹐狼狽至此﹐可快亦可憐。﹝宣和道事﹞○沈會宗小詞賈耘老舊有水閣在苕溪之上﹐景物淸曠﹐東坡作守時屢過之﹐題詩畫竹於壁間。沈會宗又爲賦小詞運動云「景物因人成勝槪。滿目更無塵可礙。等閒簾幕小蘭幹﹐衣未解。心先快。明月淸風如有待。誰信門前車馬隘。別是人間閒世界。坐中無物不淸涼﹐山一帶。水一派。流水白雲長自在。」其後小閣屢易主﹐今已摧毀久矣。遺址正與予小閣相近﹐景物悉如會宗之詞。故予嘗有句云「三間小閣賈耘老﹐一首佳詞沈會宗。無限當時好風月﹐如今總屬績溪翁。」蓋謂此也。﹝苕溪漁隱﹞○胡仔滿江紅余卜居苕溪日﹐以漁釣自適﹐因自稱苕溪漁隱。臨流有屋數椽﹐亦以此命名。僧了宗善墨戲﹐落筆瀟灑﹐爲予作苕溪漁隱圖﹐攬景攄懷﹐時有鄙句﹐皆題之左方。又滿江紅一闋云「宅浮家﹐何處好﹑苕溪淸境。占雲山萬疊﹐煙波千頃。茶竈筆牀渾不用﹐雪蓑月笠偏相稱。爭不教﹑二紀賦歸來﹐甘幽屏。紅塵事﹐誰能省。靑霞志﹐方髙引。任家風舴艋﹐生涯グ。三尺鱸魚眞好﹐一瓢春酒宜閒飲。問此時﹑懷抱向誰論﹐惟箕潁。」﹝同上﹞○惠洪詞衡州花光仁老以墨爲梅花﹐魯直觀之嘆曰「如嫩寒春曉﹐行孤山籬落間﹐但久香耳。」余因爲賦長短句云「碧瓦籠晴香霧繞。水殿西偏﹐小駐聞啼鳥。風度女墻吹語笑。南枝破蠟應開了。道骨不凡江瘴曉。春色通靈﹐醫得花重少。抱甕釀寒春杳杳。譙門畫角催殘照。」又曰「入骨風流國色﹐透塵種性眞香。爲誰風鬢ネ新妝。半樹入村春釀。雪壓枝低籬落﹐月髙影動池塘。髙情數筆寄微芒。小寢初開霧帳。」前蝶戀花﹐後西江月也。﹝冷齋夜話﹞○法秀以禮折人法云秀老﹐關西人﹐面目嚴冷﹐能以禮折人。李伯時畫馬東坡第﹐其筆當不減韓﹐都城黃金易致﹐而伯時畫不可得。歸讓之曰「伯時士大夫﹐而以畫著名﹐行已可恥﹐矧又畫馬。人誇以爲得妙﹐人馬腹中亦足可懼。」伯時大驚﹐不自知身去坐榻曰「今當何以洗其過。」師動畫觀音像﹐以贖其罪。黃魯直作艷語﹐人爭傳之﹐秀呵曰「翰墨之妙﹐甘施於此乎。」魯直笑曰「又當置我於馬腹中耶。」秀曰「公艷語蕩天下淫心﹐不止於馬腹﹐正恐下泥犁耳。」魯直頷應之。故一時公卿伏師之善巧也。余讀魯直作晏叔原小山集序云「余少時間作樂府以使酒玩世﹐道人法秀獨罪予以筆墨勸淫﹐於我法中當下犁舌之獄﹐特未見叔原之作耳。」觀魯直此語﹐似有憾於法秀﹐不若伯時之能伏善也。﹝苕溪漁隱﹞○陳贈劉跛子詞劉跛子者﹐靑州人也。拄一拐﹐每一歲一至洛中看花﹐館範家園﹐春盡卽還。張丞相召自荊湖﹐時跛子與客飲市橋﹐客聞車騎過甚盛﹐起觀之。跛子挽其衣﹐使且飲﹐作詩曰「遷客湖湘召赴京。輪蹄迎送一何榮。爭如與子市橋飲﹐且免人間寵辱驚。」陳瑩中甚愛之﹐作長短句贈之曰「枯木形骸﹐浮雲身世﹐一年兩到京華。又還乘興﹐閒看洛陽花。聞道呈紅最好﹐春歸後﹑終委泥沙。忘言處﹐花開花謝﹐不似我生涯。年華畱不住﹐饑餐困寢﹐觸處爲家。這一輪明月﹐本是無瑕。隨分冬裘夏葛﹐都不會﹑赤水黃芽。誰知我﹑春風一拐﹐談笑有丹砂。」﹝冷齋夜話﹞○幼卿詞宣和間﹐有女子幼卿題詞陜府驛壁云「極目楚天空。雲雨無蹤。漫畱遺恨鎖眉峯。自是荷花較晚﹐辜負東風。客館嘆飄蓬。聚散。揚鞭那忍驟花驄。望斷斜陽人不見﹐滿袖啼紅。。蓋賣花聲也。﹝能攺齋漫錄﹞○蘇瓊詞姑蘇官妓蘇瓊﹐行第九﹐蔡元長道過蘇州﹐太守召佐飲。元長聞瓊能詞﹐因命卽席爲之﹐並限以九字爲韻。瓊卽獻詞曰「韓愈文章蓋世﹐謝安情性風流。良辰美景在西樓。敢勸一卮芳酒。記得南宮髙選﹐弟兄爭占鰲頭。金鑪玉殿瑞煙浮。髙占甲科第九」。蓋元長奏名第九也。﹝能攺齋漫錄﹞●卷十三紀事四○髙宗舞楊花慈寧殿賞牡丹時﹐椒房受冊﹐三殿極歡。髙宗洞達音律﹐自制曲賜名舞楊花。停觴命小臣賦詞﹐令內人歌之﹐以玉卮侑酒爲壽﹐左右皆呼萬歲。詞云「牡丹半拆初經雨﹐雕檻翠幕朝陽。嬌因倚風﹐臺榭繞羣芳。洗煙凝露向淸曉﹐步瑤臺﹑月裏霓裳。輕笑淡拂宮黃。淺擬飛燕新妝。楊柳啼鴉晝永﹐正千秋亭館﹐風絮池塘。三十六宮﹐簪艷濃香。慈寧玉殿慶淸賞﹐占東君﹑誰比花王。良夜髙燭熒煌。影裏畱住年光。」髙宗又嘗使禦前畫工寫曾海野喜容﹐帶牡丹一枝﹐命呂本中作贊云「一枝國艷﹐兩鬢東風。」髙宗大喜。﹝貴耳錄﹞○洪邁賜對禁中紹興中﹐禁中避暑﹐多禦復古選徳等殿及翠寒堂納涼。長松修行﹐濃翠蔽日﹐層巒奇岫﹐靜窈縈深。寒瀑飛空下注﹐大池可十畝﹐池中紅白菡萏萬柄﹐蓋園丁以瓦盎別種﹐分列水底﹐時易新者﹐庶幾美觀。又置茉莉﹑素馨﹑麝香藤﹑朱槿﹑玉桂﹑紅蕉﹑婆﹑檐葡等南花數百盆於廣庭﹐鼓以風輪﹐淸芬滿殿。禦榻兩旁﹐各設金盤數十架﹐冰雪如山﹐紗廚前後﹐皆懸掛伽蘭木﹑眞蠟﹑龍涎等香珠百餘﹐蔗漿金碗﹑珍果玉壺﹐初不知人間有塵暑也。洪景盧學士嘗賜對於翠寒堂﹐當三伏中﹐戰栗不可久立。髙宗問故﹐遣中貴人以北綾半臂賜之﹐則境界可想見矣。景盧作詞﹐紀恩而出。﹝周密幾時記﹞○胡銓賜對祕聞隆興元年五月三日晚﹐胡銓侍上於內殿之祕閣。蒙賜金鳳箋﹐就聽禦玉管筆﹐並龍腦墨﹑鳳朱研﹐又賜以花藤席﹐命銓視艸畢﹐喚內侍司廚滿頭花備酒。上禦玉荷杯﹐銓用金鴨杯﹐令潘妃唱賀新郎﹐蘭香執玉荷杯﹐上自注酒﹐賜銓曰「賀新郎者﹐朕自賀得卿也。酌以玉荷杯者﹐示朕飲食與卿同器也。」銓再拜謝。賀新郎詞中有「所謂相見了又重午不數日矣。」詞中又有「湘江舊俗」字句﹐上曰「卿流落海島二十餘年﹐得不爲屈原之葬魚腹者﹐皆天地祖宗之靈﹐畱卿以輔朕也。」銓流淚﹐上亦黯然。俄而遷坐﹐進入寶羹﹐洗盞更酌。上命潘妃執玉荷杯﹐唱萬年歡。此詞乃仁廟所制﹐上飲訖﹐親唱一曲﹐名喜遷鶯。且謂銓曰「朕每在宮中﹐不忘作歌﹐祗儔太上宴時有旨令唱﹐始作之。今夕輿卿相會﹐朕意甚歡﹐故作此樂卿耳。」又曰「昨朕苦嗽﹐故聲音稍澀﹐卿勿嫌。」銓奏曰「太上退閒﹐陛下禦字﹐正當勉力恢復﹐然此孝養﹐亦宜時有。」上曰「卿眞忠臣也﹐漢之汲黯﹐唐之魏徵﹐亦不過是。」上又問銓在海南時所作詩文﹐銓一一奏對。時漏已四下﹐上又憑闌四望﹐頃之﹐天竺鐘聲已動﹐禦苑已鴉噪矣。﹝澹庵老人玉音問答﹞○曾覿詞乾道三年三月初十日﹐上遣使至徳壽宮春天知太上﹕「連日天气甚好﹐欲一二日間﹐恭請車駕幸聚景園看花﹐取自聖意選定一日。」太上云「傳語官家﹐備見聖孝﹐春和景明﹐正可遊豫。但出去爲看花﹐今本宮後園﹐亦有幾株好花﹐不若來日請官家過來閒看。」遂遣提舉官﹐同到南內春天過遵依訖。次日﹐進早膳後﹐車駕與皇后太子過宮﹐起居二殿訖。先至燦錦亭進茶﹐宣召知閣門並兩府以下六員侍宴﹐同至後苑看花。亦有小舟數十隻﹐供應雜藝嘌唱鼓版蔬果﹐與湖中一般。太上倚闌閒看﹐適有雙燕掠水飛過﹐傳旨令曾覿制詞。遂進阮郎歸云「柳陰庭院占風光。呢喃春畫長。碧波新漲小池塘。雙雙蹴水忙。萍散漫﹐絮悠。輕盈體態狂。爲憐流去落紅香。銜將歸畫梁。」旣登舟﹐知閣張掄進柳梢靑雲﹕「柳色初勻。餘寒似水﹐纖雨如塵。一陣東風﹐紋微皺﹐碧沼鱗鱗。仙娥花月精神。奏鳳管﹑鸞弦★新。萬歲聲中﹐九霞杯內﹐長醉芳春。」曾覿和進云「桃靨紅勻。梨腮粉薄﹐鴛徑無塵。鳳閣淩虛﹐龍池澄碧﹐芳意鱗鱗。淸時酒聖花神。看內苑﹑風光又新。一部仙韶﹐九重鸞仗﹐天上長春。」各有宣賜。﹝乾淳起居注﹞○張掄詞淳熙六年春﹐車駕迎太上太后遊聚景園﹐乘步輦至瑤津西軒。都管劉景進新制蘭舟曲﹐各賜銀絹。是歲太上聖壽七十有三﹐上親捧玉酒船﹐進太上酒﹐斟酒入船﹐則船中人物花艸俱動。太上飲盡﹐又至錦壁賞花。有牡丹十餘叢﹐各有牙牌金字爲記。又另采數千朵﹐插水精玻璃天淸汝窯金瓶中。太上前﹐又獨設沈香桌﹐列白玉碾花商尊﹐髙三尺﹐徑一尺三寸﹐上插照殿紅十五枝。隨駕各宮皆賜兩面翠葉滴金牡丹禦書扇﹐沈香爲柄。知閣張掄進壺中天一闋云「洞天深處賞嬌紅﹐輕玉髙張云幕。國艷天香相競秀﹐瓊蕊淸光如昨。露洗妖妍﹐風傳馥鬱﹐雲雨巫山約。春濃似酒﹐五雲臺榭樓閣。聖代治定功成﹐一塵不動﹐四境無鳴柝。屢有丰年天助順﹐基葉增隆山嶽。兩世明君﹐千秋萬歲﹐永享升平樂。東皇呈瑞﹐更無一片花落。」﹝西湖志余﹞○吳琚詞淳熙八年元日﹐上坐紫宸殿﹐引見訖﹐卽率皇后﹑皇太子﹑太子妃至徳壽宮行朝賀禮。未初﹐雪大下﹐正是臘前。太上﹑官家大喜云「今年正欠些雪﹐可謂及時。」太上云「雪卻甚好﹐但恐長安有貧者。」上奏云「已令有司比去年倍數支散矣。」又移至明遠樓﹐張燈進酒。節使吳琚進喜雪水龍吟詞云「紫皇髙宴仙臺﹐雙成戲擊瓊苞碎。何人爲把﹐銀河水翦﹐甲兵都洗。玉樣乾坤﹐八荒同色﹐了無塵醫。喜冰消太液﹐暖融鵲﹐端門曉班初退。聖主憂民深意﹐轉鴻鈞﹑滿天和气。太平有象﹐三宮二聖﹐萬年千歲。雙玉杯深﹐五雲樓迥﹐不妨頻醉。細看來﹑不是飛花﹐片片是﹐丰年瑞。」太上大喜﹐賜鍍金酒器二百兩﹑細色段疋﹑復古殿香﹑羔兒酒等。太后命本宮歌版色歌此曲進酒﹐太上盡醉。一更後﹐宣轎兒入便門﹐上親扶上輦不宮。﹝乾淳起居注﹞○曾覿月詞淳熙九年八月十五日﹐駕過徳壽宮起居﹐太上畱坐看月。晚宴香遠堂﹐堂東有萬歲橋﹐大池十餘畝﹐皆是千葉白蓮。凡禦榻﹑禦屏﹑酒具﹑香奩器用﹐並用水精。南岸列女樂。待月初上﹐簫韶齊舉﹐縹緲相應﹐如在霄漢。旣入座﹐樂少止。太上召劉貴妃﹐令獨吹白玉笙霓裳中序﹐上自起執玉杯奉兩殿酒﹐並以累金嵌寶碗杯盤等物賜貴妃。侍宴官開明府曾覿恭進壺中天慢一首云「素飈碧﹐看天衛﹐穩送一輪明月。翠水瀛壺人不到﹐比似世間秋別。玉手瑤笙﹐一時同色﹐小按霓裳疊。天津橋上﹐有人偸記新闋。當日誰幻銀橋﹐阿瞞兒戲﹐一笑成癡絕。肯信羣仙髙宴處﹐移下水精宮闕。雲海塵淸﹐山河影滿﹐桂冷吹香雪。何勞玉斧﹐金甌千古無缺。」上皇大喜曰「從來月詞不曾用金甌事﹐可謂新奇。」賜金束帶紫番羅水晶注碗一副。上亦賜寶盞古香。至一更五點還內﹐是夜隔江西興﹐亦聞天樂之聲。﹝同上﹞○吳琚觀潮詞淳熙十年八月十八日﹐上詣徳壽宮恭請兩殿往浙江亭觀潮﹐百戲撮弄等各呈伎藝。太上喜見顏色曰「錢塘形勝﹐東南所無。」上起奏曰「錢塘江潮﹐亦天下所無有也。」太上宣諭侍宴官﹐令各賦酹江月一曲﹐至晚進呈﹐太上以吳琚爲第一。其詞云「玉虹遙掛﹐望靑山隱隱﹐一眉如抹。忽覺天風吹海立﹐好似春霆初發。白馬淩空﹐瓊鰲駕水﹐日夜朝天闕。飛龍舞鳳﹐鬱蔥環拱吳越。此景天下應無﹐東南形勝﹐偉觀眞奇絕。好是吳兒飛彩幟﹐蹴起一江秋雪。黃屋天臨﹐水犀云擁﹐看擊中流楫。晚來波靜﹐海門飛上明月。」兩宮並有宜賜﹐至月上還內。﹝同上﹞○陳藏一撰詞庚申八月﹐太子請兩殿幸本宮淸霽亭﹐賞芙蓉木樨。韶部頭陳盼兒﹐捧牙版歌尋尋覓覓三句﹐上曰「愁悶之詞﹐非所宜聽﹐可憐陳藏一撰一卽景快活聲聲慢。」﹝李祉陳盼兒傳﹞○洪邁詞紹興間﹐洪景盧在臨安試詞科。三場畢﹐與數友同過抱劍街孫氏伎樓。夜月如晝﹐正憑闌撫幾﹐兩燭結花﹐燦若連珠。孫氏黠慧﹐白坐中客曰「今夕桂魄皎潔﹐燭花呈祥﹐諸君較藝蘭省﹐髙掇無疑﹐請各賦一詞﹐爲他日佳話。」座中有何自明﹐卽操筆作浣溪沙詞云「艸艸杯盤訪玉人。燈花呈喜座添春。邀郎覓句要淸新。黛淺波嬌情脈脈﹐雲輕柳弱意眞眞。從今風月屬閒人。」眾傳觀賞嘆﹐恨其末句失意。景盧作臨江仙詞云「綺席畱歡歡正洽﹐髙樓佳气重重。釵頭小篆燭花紅。直須將喜事﹐來報主人公。桂月十分春正半﹐廣寒宮殿蔥蔥。娥相對曲蘭東。云梯知不遠﹐平步躡東風。」孫滿酌一觥勸洪曰「此瑞殆爲君設也﹐必髙中矣。」已而景盧果奏名賜第。﹝詞苑﹞○兪國寶詞淳熙間﹐禦舟過斷橋﹐見酒肆屏風上有風入松詞云「一春常費買花錢。日日醉湖邊。玉驄慣識西湖路﹐驕嘶過﹑沽酒樓前。紅杏香中歌舞﹐綠楊影裏秋千。暖風十里麗人天。花壓鬢云偏。畫船載得春歸去﹐餘情付﹑湖水湖煙。明日重扶殘醉﹐來尋陌上花鈿。」髙宗稱賞良久﹐宣問何人所作﹐乃大學生兪國寶也。「重扶殘醉」﹐原詞作「重攜殘酒」。髙宗笑曰「此句不免寒酸气。」因攺爲「扶殘醉」﹐卽日予釋褐。﹝中興詞話﹞○嶽飛詞武穆賀講和赦表云「莫守金石之約﹐難充壑之求。」故作詞云「欲將心事付瑤箏。知音少﹐弦斷有誰聽。」蓋指和議之非也。又作滿江紅﹐忠憤可見﹐其不欲等閒白了少年頭﹐足以明其心事。﹝話腴﹞○韓世忠詞韓蘄王生長兵間﹐未嘗知書﹐晚歲忽若有悟﹐能作字及小詞。一日﹐至香林園﹐蘇仲虎尙書方宴客﹐王徑造之﹐賓主歡甚﹐盡醉而歸。明日﹐王餉以羊羔﹐且手書二詞遣之。其臨江仙云「冬日靑山瀟灑靜﹐春來山暖花濃。少年衰老與花同。世間名利客﹐富貴與窮通。榮華不是長生藥﹐淸閒不是死門風。勸君識取主人公。單方只一味﹐盡在不言中。」其南鄕子云「人有幾多般。富貴榮華總是閒。自古英雄都是夢﹐爲官。寶寶妻兒宿業纏。年事已衰殘。須鬢蒼蒼骨髓乾。不道山林多好處﹐食歡。只恐癡迷誤了賢。」﹝西湖志余﹞○葉夢得水調歌頭葉夢得九月望日﹐與客習射西園﹐病不能射﹐因作水調歌頭以寄意云「霜降碧天淨﹐秋事促西風。寒聲隱地初聽﹐中夜入梧桐。起瞰髙城四顧﹐寥落關河千里﹐一醉與君同。疊鼓鬧淸曉﹐飛騎引雕弓。歲將晚﹐客爭笑﹐問衰翁。平生豪气安在﹐走馬爲誰雄。何似當筵虎士﹐揮手弦聲響處﹐雙雁落遙空。老矣眞堪惜﹐回首望雲中。」﹝詞苑﹞○辛棄疾鷓鴣天黨懷英﹑辛棄疾少同捨﹐屬金國初亂﹐辛率數千騎南渡顯於宋﹐黨在北擢第入翰林﹐二公皆有榮寵。後辛退閒﹐有鷓鴣天詞云「壯歲旌旗擁萬夫。錦韉空騎渡江初。燕兵夜捉銀胡錄﹐漢箭朝飛金僕姑。思往事﹐嘆今吾。春風不染白髭須。都將萬字平戎策﹐換得東郊種樹書。」蓋紀其少年事也。﹝歸潛誌﹞○辛棄疾摸魚兒辛稼軒摸魚兒春晚詞云「更能消幾番風雨。春又歸去。惜春常怕花開早﹐何況落紅無數。春且住。見說道﹑天涯芳艸迷歸路。怨春不語。算只有﹑殷勤畫檐珠网﹐盡日惹飛絮。長門事﹐準擬佳期又誤。蛾眉曾有人妒。千金縱買相如賦。脈脈此情誰訴。君莫舞。君不見﹑玉環飛燕皆塵土。閒愁最苦。休去倚危闌﹐斜陽正在﹐煙柳斷腸處。」其詞可謂怨之至矣。聞壽王見此詞﹐頗不悅﹔然終不加罪﹐若遇漢﹑唐﹐寧不賈種豆﹑種桃之禍哉。﹝鶴林玉露﹞○辛棄疾祝英臺近京畿有二漕﹐一呂﹐一呂正己。家諸姬甚盛﹐必約正己通宵飲。呂婆一日大怒﹐逾墻詈之﹐子一彈碎其冠。事徹孝皇﹔兩漕卽日罷。呂婆有女事辛幼安﹐以微事觸怒逐之。今稼軒桃葉渡詞因此而作。﹝貴耳錄﹞﹝按﹕稼軒祝英臺近有「寶釵分﹐桃葉渡﹐煙柳暗南浦」之句。﹞○辛棄疾苦薩蠻南渡初﹐金人追隆太后禦舟﹐至江西造口不及而還。辛稼軒過其地﹐有感賦菩薩蠻詞曰「郁孤臺下淸江水。中間多少行人淚。西北是長安。可憐無數山。靑山遮不住。畢竟東流去。江晚正愁予。山深聞鷓鴣。」﹝詞苑﹞○辛棄疾破陣子陳亮過稼軒﹐縱談天下事﹐亮夜思幼安素嚴重﹐恐爲所忌﹐竊乘其廏馬以去。幼安賦破陣子詞寄之﹐詞云「醉裏桃燈看劍﹐夢回吹角連營。八百里分麾下炙﹐五十弦翻塞外聲。沙場秋點兵。馬作的盧飛快﹐弓如霹靂弦驚。了卻君王天下事﹐贏得生前身後名。可憐白髮生。」﹝古今詞話﹞○劉子九日詞劉子﹐晦庵之師﹐以承務郎通判興化軍﹐辭歸﹐隱武夷山。有九日驀山溪詞云「浮煙冷雨﹐此日還重九。秋去又秋來﹐但黃花﹑年年依舊。平臺戲馬﹐無處問英雄﹐茅舍小﹐竹籬疏﹐兀坐空搔首。客來何有。艸艸三杯酒。一醉尢緣空﹐休貪他﹑金印如斗。病翁老矣﹐誰共賦歸歟﹐芟隴麥﹐网溪魚﹐未落他入後。」﹝屏山集﹞○黃公度詞黃公度以第一人登第﹐爲趙忠簡所器﹐而秦檜頗銜之。及召赴行在﹐知非當路意﹐而迫於君命﹐故作靑玉案詞﹐有云「欲倩歸鴻分付與。鴻飛不住。倚闌無語。獨立長天暮。」蓋去就早定矣。﹝知稼翁集跋﹞○張孝祥詞張於湖嘗舟過洞庭﹐月照龍堆﹐金沙蕩射﹐公得意命酒﹐倡歌所作詞﹐呼羣吏而酌之﹐曰「亦人子也。」其坦率皆類此。﹝四朝聞見錄﹞○張孝祥多景樓賦詞張於湖知京口﹐王宣子代之。多景樓落成﹐於湖爲大書樓扁﹐公庫送銀二百兩爲潤筆﹐於湖卻之﹐但需紅羅百匹。於是大宴合樂﹐酒酣﹐於湖賦詞﹐命伎合唱甚歡﹐遂以紅羅百匹犒之。﹝癸辛雜識﹞○張孝祥滿江紅詞於湖玩鞭亭﹐晉明帝覘王惇營壘處。自溫庭筠賦詩後﹐張文潛又賦於湖曲以正湖陰之誤﹐詞皆奇麗警拔﹐膾炙人口。張安國賦滿江紅雲﹕「千古淒涼﹐興亡事﹑但悲陳迹。凝望眼﹐吳波不動﹐楚山叢碧。巴滇綠駿追風遠﹐武昌云旆連天赤。笑老姦﹑遺臭到如今﹐畱空壁。邊書靜﹐烽煙息。通軺傳﹐銷鋒鏑。仰太平天子﹐聖明無敵。蹙踏揚州開帝裏﹐渡江天馬龍爲匹。看東南﹑佳气郁﹐傳千億。」𨿽間采溫﹑張語﹐而詞气亦不在其下。﹝吳禮部詩話﹞○張孝祥詞調妙常宋女貞觀陳妙常尼年二十餘﹐姿色出羣﹐詩文俊雅﹐工音律。張於湖授臨江令﹐宿女貞觀﹐見妙常﹐以詞調之﹐妙常亦以詞拒於湖。後與於湖故人潘法成私通情洽﹐潘密告於湖﹐以計斷爲夫婦﹐卽俗傳玉簪記是也。﹝古今女史﹞﹝裴按﹕陳妙常拒張於湖詞云「淸靜堂前不捲簾。景悠然。閒花野艸漫連天。莫胡言。獨坐洞房誰是伴。一鑪煙﹐閒來窗下理琴弦。小神仙。」是初蓉集。﹞○陳濟翁驀山溪詞陳濟翁南渡遺老﹐有驀山溪詞云「去年今日﹐從駕遊西苑。文彩壓金波﹐看水戲﹑魚龍曼衍。寶津南殿。宴坐近天顏﹐金杯酒﹐君王勸。頭上宮花顫。六軍錦秀﹐萬騎穿楊箭。日暮翠華歸﹐擁鈞天﹑笙歌一片。如今關外﹐千里未歸人﹐前山雨﹐西樓晚。望斷思君眼。」此詞天下歌之。舍人張孝祥以廷試第一﹐移知潭州。因宴客﹐妓有歌之者﹐至「金杯酒﹐君王勸。頭上宮花顫。」張之首不覺自爲搖動者數四。坐客忍笑指目者甚多﹐而張不知也。﹝能攺齋漫錄﹞○張元送胡銓詞張元以送胡銓及寄李綱詞坐罪﹐皆金縷曲也﹐元以此得名。其送銓詞云「夢繞神州路。悵秋風﹑連營畫角﹐故宮禾黍。底事昆侖傾砥柱。九曲黃流亂注。聚萬落﹑千村狐兔。天意從來髙莫問﹐況人情易老悲難訴。更南浦﹐送君去。涼生岸柳催殘暑。耿斜河﹑疏星澹月﹐斷雲微度。萬里江山知何處。回首對牀夜語。雁不到﹑書成誰與。目盡靑天懷今古﹐肯兒曹﹑恩怨相爾汝。舉大白﹐聽金縷。」﹝百明珠﹞○周必大贈歌者詞周必大在點絳唇詞﹐贈歌者小瓊作也。「秋夜乘槎﹐客星容到天孫渚。眼波微注。待許牽牛渡。見了還非﹐重理霓裳譜。期無誤。幾年一遇。莫訝周郎願。」﹝詞苑﹞○左與言詞左與言策名之後﹐入錢塘幕府。時樂籍有名姝張蕓女名濃者﹐色藝妙天下﹐與言甚眷之。如「盈盈秋水﹐澹澹春山」﹐及「帷雲剪水﹐滴粉搓酥」之句﹐皆爲濃而作。當時都人有「曉風殘月柳三變﹐滴粉搓酥左興言」之對。其人物風流﹐可以想見。ㄈ擾之後﹐濃委身於立動大將家﹐易姓章﹐疏封大國。紹興中﹐左因覓官赴闕下﹐暇日行天竺兩鋒間。忽逢車輿甚盛﹐中一麗人﹐褰簾顧左而顰曰「如今若把菱花照﹐猶恐相逢是夢中。」視之﹐乃濃也。與言醒然有悟﹐卽拂衣東渡爲浮屠。﹝王仲言﹞﹝裴按﹕濃當作。三朝北盟會編﹐張俊妾張﹐錢塘名伎也。攺姓章﹐知書﹐嘗代俊文字﹐封榮國夫人。又淸波雜誌﹐嘗得一誥詞云﹕朕眷禮勛臣﹐旣亟異姓﹐王之貴﹐疏恩私室﹐並侈如夫人之榮﹐以爾修態橫生﹐芳性和適云云。紹興權外制某人行。﹞○劉過別稼軒詞劉過字攺之﹐吉州大和人也。性疏豪好施﹐辛稼軒客之。稼軒帥淮時﹐攺之以母告歸﹐囊橐蕭然。是夕﹐稼軒與攺之微服縱登倡樓﹐適一都吏命樂飲酒﹐不知爲稼軒也﹐命左右逐之﹐二公大笑而歸。卽以爲有機密文書喚某都吏﹐其夜不至﹐稼軒欲籍其產而流之。言者數十﹐皆不能解﹐遂以五千緡爲攺之母壽﹐請言於稼軒。稼軒曰「未也。」令倍之﹐都吏如數增作萬緡﹐稼軒爲買舟於岸﹐舉萬緡於舟中。戒曰「可卽行﹐無如常日輕用也。」攺之作念奴嬌爲別稼軒云「知音者少﹐算乾坤許大﹐著身何處。直待功成方肯退﹐何日可尋歸路。多景樓前﹐垂虹亭下﹐一枕眠秋雨。虛名相誤。十年枉費辛苦。不是奏賦明光﹐上書北闕﹐無驚人之語。我自忙天不肯﹐嬴得衣裾塵土。白璧堆前﹐黃金買笑﹐付與君爲主。蒓鱸江上﹐浩然明日歸去。」攺之又號龍州﹐太和邑稱也。﹝江湖紀聞﹞○劉過唐多令劉攺之過以詩名江左﹐放浪吳﹑楚間。辛稼軒守京口﹐登多景樓﹐劉敝衣曳履而來。辛命賦雪。以難字爲韻。劉吟云「功名有分平吳易﹐貧賤無交訪戴難。」遂上武昌作唐多令云「蘆葉滿汀洲。寒沙帶淺流。二十年﹑重過南樓。柳下系船猶未穩﹐能幾日﹑又中秋。黃鶴斷磯頭。故人曾到否。舊江山﹑都是新愁。欲買桂花同載酒﹐終不是﹑少年遊。」劉此詞﹐楚中歌者競唱之。﹝詞苑﹞○某教授詞楊誠齋帥某處﹐有教授狎一官伎﹐誠齋怒黥伎之面﹐將遣之。教授酌酒與伎別﹐賦眼兒媚云「鬢邊一點似飛鴉。莫把翠鈿遮。三年兩載﹐千扌閏百就﹐今日天涯。柰楊花又逐東風去﹐隨分落誰家。若還忘得﹐除非睡起﹐不照菱花。」誠齋知教授能詞﹐卽舉伎送之。或曰﹕帥爲孟之經﹐教授爲陳詵﹐非誠齋也。﹝詞苑﹞○郡守宴楊萬里楊萬里爲監司時﹐巡歷至一郡﹐郡守宴之。官伎歌賀新郎詞以送酒﹐其中有「萬里雲帆何時到」之句。楊遽曰「萬里昨日到。」守慚責其伎。﹝行都紀事﹞○範成大謁金門範成大行宜春道中﹐見野塘春水可喜﹐有懷舊隱﹐作謁金門詞云「塘水碧。仍帶麯塵顏色。泥泥紋無气力。東風如愛惜。恰似越來溪側。也有一雙。只欠柳絲千百尺。系船春弄笛。」成大出使回﹐每思石湖﹐故言之悒悒如此。﹝楊千庵﹞○範成大澄懷錄範石湖云「淳熙己亥重九﹐與客自閶門舟徑橫塘﹐宿霧一白﹐垂垂欲雨。至采云橋﹐氛翳害然﹐晴日滿空﹐風景閒美﹐無不與人意會。四郊刈熟﹐露積如繚垣﹐田家婦子著新衣﹐略有節物。掛帆溯越來溪﹐潦收淵澄﹐如行玻璃地上。菱花𨿽瘦﹐尙可采擷。機棹石湖﹐叩柴荊﹐坐千巖觀下。菊叢中大金錢一種﹐已爛漫香﹐正午薰入酒杯﹐不待轟飲﹐已有醉意。其旁丹桂二畝﹐皆盛開﹐多欒枝﹐芳气尢不可耐。攜壺渡石梁﹐登姑蘇後臺﹐躋攀勇往﹐謝去巾輿筇杖﹐石稜艸滑﹐皆若飛步。山頂正平﹐有坳堂蘚石可列坐﹐相傳爲吳故宮閒臺別館所在。其前湖光接松陵﹐獨見孤塔之尖。少北墨點一螺﹐爲昆山。其後西山競秀﹐縈靑叢碧﹐與洞庭林屋相賓。大約目力逾百里﹐具登髙臨遠之勝。始余使虜﹐是日過燕山館﹐嘗賦水調首句云﹕『萬里漢家使。』後每自和。桂林云﹕『萬里漢都護。』成都云﹕『萬里橋邊客。』明年﹐徘徊藥市﹐頗嘆倦遊﹐不復再賦﹐但有詩云﹕『年來厭把三邊酒﹐此去休哦萬里詩。』今年幸甚﹐獲歸故園﹐偕鄰曲二三子﹐酬酢佳節於鄕山之上﹐乃復用舊韻首句云﹕『萬里吳船舶﹐歸訪菊籬秋。』」﹝澄懷錄﹞○遊次公詞範石湖坐上客有譚劉婕妤事者﹐公與客約賦詞。遊次公子明倚金縷曲先成﹐公不復作﹐眾亦斂手。詞云「暖靄烘晴。鎖垂楊﹑籠池罩閣﹐萬絲千縷。池上曉光分宿霧。日近羣芳易吐。尋並蒂﹑闌連凝佇。不信釵頭雙鳳去﹐柰寶刀﹑被妾先畱住。天一笑﹐玆花妒。阿嬌好在金屋貯。甚秋風﹑易得蕭疏﹐扇鸞塵污。一自昭陽宮閉後﹐墻角土花無數。況多病﹑情傷幽素。百花臺上空雨露。望紅雲﹑杳杳知何處。天尺五﹐去無路。」﹝竹山漫錄﹞○徳壽賜婉儀詞徳壽宮劉妃﹐臨安人。入宮爲紅霞帔﹐後拜貴妃。又有小劉妃者﹐以紫霞帔轉宜春郡夫人﹐進婕妤﹐復封婉儀﹐皆有寵宮中。號妃爲大劉娘子。婉儀入宮時﹐年尙幼﹐徳壽賜以詞云「江南柳﹐Й綠未成陰。攀折尙憐枝葉嫩﹐黃鸝飛上力雜禁。畱取待春深。」﹝周綜輦下紀事﹞○陸遊遊摩訶池詞範致能帥蜀﹐陸務觀在幕府﹐主賓酬倡﹐人爭傳誦之。陸嘗春日遊摩訶池上﹐作水龍吟云「摩訶池上追遊路﹐紅綠參差春曉。韶光妍媚﹐海棠如醉﹐桃花欲暖。挑菜初間﹐禁煙將近﹐一城絲管。看金鞍爭道﹐香車飛蓋﹐爭先占﹑新亭館。惆悵年華暗換。黯消魂﹑雨收雲散。鏡奩掩月﹐釵梁折鳳﹐秦箏斜雁。身在天涯﹐亂山孤壘﹐危樓飛觀。嘆春來﹑只有楊花﹐和恨向﹑東風滿。」又在王忠州席上作玉蝴蝶云「倦客平生行處﹐墜鞭京洛﹐解瀟湘。此夕何年﹐來賦宋玉髙唐。秀簾開﹑香塵乍起﹐蓮步穩﹑銀燭分行。暗端相。燕羞鶯妒﹐蝶擾蜂忙。難忘。芳樽頻勸﹐峭寒新退﹐玉漏猶長。幾許幽情﹐只愁歌罷月侵廊。欲歸時﹑司空笑問﹐微近處﹑丞相嗔狂。斷人腸。假饒相送﹐上馬何妨。」﹝詞苑﹞○陸遊釵頭鳳放翁娶唐氏女﹐伉儷相得﹐而弗獲於姑﹐陸出之。後攺適同郡趙士程﹐春日出遊﹐相遇於禹迹寺南之沈園﹐唐語其夫爲致酒肴。陸悵然賦釵頭鳳詞云「紅酥手﹐黃藤酒﹐滿城春色宮墻柳。東風惡﹐歡情薄。一懷愁緒﹐幾年離索。錯錯錯。春如舊﹐人空瘦﹐淚痕紅鮫綃透。桃花落﹐閒池閣。山盟𨿽在﹐錦書難托。莫莫莫。」唐亦和之﹐未幾怏怏卒。放翁復過沈園賦詩云「落日城頭畫角哀。沈園非復舊池臺。傷心橋下春波綠﹐曾見驚鴻照影來。」﹝耆舊續聞﹞○陸遊風入松陸放翁在蜀日﹐曾有所盼。嘗賦詩云「碧玉當年未破瓜。學成歌舞入侯家。如今憔悴蓬窗底﹐飛上靑天妒落花。」出蜀後﹐每懷舊遊﹐多見之題詠。有云「金鞭珠彈憶佳遊。萬里橋西罨畫樓。夢倩晚風吹不斷﹐書憑歸雁寄無由。鏡中顏發今如此﹐席上賓朋好在否。篋有吳箋三百个﹐擬將細字寫春愁。」又云「裘馬淸狂錦水濱。最繁華地作閒人。金壺投箭銷長日﹐翠袖傳杯領好春。幽鳥語隨歌處拍﹐落花鋪作舞時茵。悠然自適君知否﹐身與浮名孰是親。」仍以前詩隱括作風入松云「十年裘馬錦江濱。酒隱紅塵。黃金選勝鶯花悔﹐倚疏狂﹑驅使靑春。吹笛魚龍盡出﹐題詩風片俱新。自憐華發滿紗巾。猶是官身。鳳樓曾記當年語﹐問浮名﹑何以身親。欲寫吳箋說與﹐這回眞个閒人。」﹝詞苑叢談﹞○姜夔揚州慢姜堯章揚州慢自敍云「淳熙丙申﹐至日過維揚﹐夜雪初霽﹐薺麥彌望。入其城﹐則四顧蕭條﹐寒水自碧﹐暮色漸起﹐戍角悲吟。予懷愴然﹐感慨今昔﹐因自度此曲云﹕『淮左名都﹐竹西佳處﹐解鞍少駐初程。過春風十里﹐盡薺麥靑靑。自吳馬窺江去後﹐廢池喬木﹐猶厭言兵。漸黃昏﹑淸角吹寒﹐都在空城。杜郎俊賞﹐算如今﹑重到須驚。縱豆蔻詞工﹐靑樓夢好﹐難賦深情。二十四橋仍在﹐波心蕩﹑冷月無聲。念橋連紅藥﹐年年知爲誰生。』」﹝白石道人歌曲﹞○姜夔暗香疏影「辛亥之冬﹐予載雪詣石湖。止旣月﹐授簡索句﹐且徵新聲﹐作此兩曲﹐石湖把玩不已﹐使二妓習之﹐音節諧婉﹐乃命之曰暗香﹑疏影。」其暗香詞云「舊時月色。算幾番照我﹐梅邊吹笛。喚起玉人﹐不管淸寒與攀摘。何遜而今漸老﹐都忘卻﹑春風詞筆。但怪得﹑竹外疏花﹐香冷入瑤席。江國。正寂寂。嘆寄與路遙﹐夜雪初積。翠尊易泣。紅萼無言耿相憶。長記曾攜手處﹐千樹壓﹑西湖寒碧。又片片﹑吹盡也﹐幾時見得。」其疏影詞云「苔枝綴玉。有翠禽小小﹐枝上同宿。客裏相逢﹐籬角黃昏﹐無言自倚修竹。昭君不慣胡沙遠﹐但暗憶﹑江南江北。想環﹑月夜歸來﹐化作此花幽觸。猶記深宮舊事﹐那人正睡裏﹐飛近蛾綠。莫似春風﹐不管盈盈﹐早與安排金屋。還教一片隨波去﹐卻又怨﹑玉寵哀曲。等恁時﹑重覓幽香﹐已入小窗橫幅。」﹝同上﹞○姜夔垂虹賦詩小紅﹐範成大靑衣也﹐有色藝。成大請老﹐姜夔指之。一日﹐授簡徵新聲﹐夔制暗香﹑疏影兩曲﹐成大使二伎歌之﹐音節淸婉。成大尋以小紅贈之。其夕大雪﹐過垂虹﹐賦詩曰「自喜新詞韻最嬌。小紅低唱我吹簫。曲終過盡松陵路﹐回首煙波十里橋。」夔喜自度曲﹐吹洞簫﹐小紅輒歌而和之。夔卒於杭州﹐範挽詩曰「所幸小紅方嫁了﹐不然啼損馬塍花。」宋時花藥出東西馬塍﹐皆名人葬處﹐夔葬此故云。﹝研北雜誌﹞○姜夔慶宮春「紹熙辛亥除夕﹐予別石湖歸吳興﹐雪後夜過垂虹﹐嘗賦詩云﹕『笠澤茫茫雁影微﹐玉峯重疊護云衣。長橋寂寞春寒夜﹐只有詩人一舸歸。』後五年冬﹐復與兪商卿﹑張平甫﹑朴翁自封愚同載﹐詣梁溪。道經吳松﹐山寒天迥﹐云浪四合。中夕相呼步垂虹﹐星斗下垂﹐錯雜漁火﹐朔吹凜凜﹐卮酒不能支。朴公以衾自纏﹐猶相與行吟﹐因賦慶宮春一闋云﹕『雙漿蒓波﹐一蓑松雨﹐暮愁漸滿空闊。呼我盟鷗﹐翩翩欲下﹐背人還過木末。那回歸去﹐蕩云雪﹑孤舟夜發。傷心重見﹐依約眉山﹐黛痕低壓。采香徑裏春寒﹐老子婆娑﹐自歌誰答。垂虹西望﹐飄然引去﹐此興生平難遏。酒醒波遠﹐政凝想﹑明素。如今安在﹐惟有闌干﹐伴人一霎。』」﹝澄懷錄﹞○姜夔壽張平甫詞「予與張平甫﹐自南昌同遊西山玉隆宮﹐止宿而返﹐蓋乙卯三月十四日也。是日卽平甫初度﹐因買酒茅舍﹐並坐古楓下。古楓﹐旌陽在時物也。旌陽嘗以艸履懸其上﹐士人以履爲ハ﹐因名掛ハ楓。蒼山四圍﹐平野盡綠﹐隔澗野花紅白﹐照影可喜﹐使人采擷以藤糾纏著楓上。少焉月出﹐大如黃金盆﹐逸興橫生﹐遂成痛飲﹐午夜乃寢。明年﹐平甫初度﹐欲治舟往封禺松竹間﹐念此遊之不可再也﹐歌以壽之。『曾共君侯歷聘來。去年今日踏莓苔。旌陽宅裏疏疏磬﹐掛ハ楓前艸艸杯。呼旨酒﹐摘靑梅。今年官事莫徘徊。移家徑入藍田縣﹐急急船頭打鼓催。』」﹝白石道人歌曲﹞○姜夔浣溪沙「予女須家沔之山陽﹐左白湖﹐右云夢﹐春水方生﹐浸數十里。冬寒沙露﹐衰艸入云。丙午之秋﹐予與安甥或蕩舟采菱﹐或舉火兔﹐或觀魚下﹐山行野吟﹐自其。憑虛悵望﹐因賦浣溪沙一闋云﹕『著酒行行滿袂風。艸枯霜鶻落晴空。銷魂都在夕陽中。恨入四弦人欲老﹐夢尋千驛意難通。當時何似莫匆匆。』」﹝同上﹞○姜夔安遠樓詞「淳熙丙午冬﹐武昌安遠樓成﹐與劉去非諸友落之﹐度曲見志。予去武昌十年﹐故人有泊舟鸚鵡洲者﹐聞小姬歌此詞﹐問之﹐皮頗能道其事。還吳﹐爲予言之﹐興懷昔遊﹐且傷今之離索也。詞云﹕『月冷龍沙﹐塵淸虎落﹐今年漢初賜。新翻胡部曲﹐聽氈幕﹐元戎歌吹。層樓髙峙。看檻曲縈紅﹐檐牙飛翠。人姝麗﹐粉香吹下﹐夜寒風細。此地宜有詞仙﹐擁素云黃鶴﹐與君遊戲。玉梯凝望久﹐嘆芳艸﹑萋萋千里。天涯情味。仗酒祓淸愁﹐花銷英气。西山外﹐晚來還捲﹐一簾秋霽。』」﹝同上﹞○姜夔惜紅衣「予客武陵﹐湖北憲治在焉。古城野水﹐喬木參天。予與二三友日蕩舟其間﹐薄荷花而飲﹐意象幽閒﹐不類人境。秋水且涸﹐荷葉出地尋丈。因列坐其下﹐上不見日﹐淸風徐來﹐綠云自動。間於疏處﹐窺見遊人畫船﹐亦一樂也。來吳興﹐數得相羊荷花中﹐又夜西湖﹐光景奇絕﹐故以此句寫之。『鬧紅一舸﹐記來時﹑嘗與鴛鴦爲侶。三十六陂人未識﹐水佩風裳無數。翠葉招涼﹐玉容銷酒﹐更酒菇蒲雨。嫣然搖動﹐冷香飛上詩句。日暮。靑蓋亭亭﹐情人不見﹐爭忍淩波去。只恐舞衣寒易落﹐愁入西風南浦。髙柳垂陰﹐老魚吹浪﹐畱我花間住。田田多少﹐幾回沙際歸路。』」﹝同上﹞○姜夔百宜嬌堯章嘗寓吳興張仲遠家﹐仲遠屢出外﹐其室人知書﹐賓客通問﹐必先窺來禮﹐性頗鑪。堯章戲作百宜嬌詞以遺仲遠云「看垂楊迷苑﹐杜若吹沙﹐愁損未歸眼。信馬靑樓去﹐重簾下﹑娉婷人妙飛燕。翠尊共款。聽艷歌﹑郎意先感。便攜手﹑月地云階裏﹐愛良夜微暖。」竟爲聽見。仲遠歸﹐莫能辧﹐則受其指爪損面﹐至不能出外云。﹝耆舊續聞﹞○張樞宮詞張樞斗南踐揚朱華﹐爲宣詞令闔門簿書﹐詳知朝儀典故。其姑縉雲夫人承恩穆陵﹐因得出入九禁﹐備見一時宮中燕幸之事。賦宮詞七十首﹐盡戰當時盛際﹐非其他想象而爲者。其一云「晚涼開燕近中秋。香染金風倚桂樓。花月新篇初唱徹﹐內人傳旨索歌頭。」原注﹕穆陵制花月篇。﹝同上﹞○又新柳枝詞昔與又新萍聚行都﹐一日出遊湖上﹔約各倚綺羅香慢﹐和周公謹十景樂府。又新卽席上立成十解﹐予研思苦索﹐未克就一調而罷。又新餘興未已﹐復成柳枝詞八絕﹐余益斂手嘆服。事往已二十餘霜矣﹐今覽稿中﹐無一存者。逸與刪與音書寥闊﹐皆不可得而知也。予尙記其柳詞之一云「搖曳煙條馬首迎。綠陰濃處護鶯聲。離人不到蘇是畔﹐玉笛何須譜渭城。」﹝王奕﹞○徐君寶妻詞嶽州徐君寶妻被掠來杭﹐居韓蘄王府。主者數欲犯之﹐因告曰「俟妾祭先夫﹐然後爲君婦。」主者喜諾。乃焚香再拜﹐題詞一闋於壁上﹐投池中死。其詞云「漢上繁華﹐江南人物﹐尙遺宜政風流。綠窗朱戶﹐十里爛銀鉤。一旦刀兵齊舉﹐旌旗擁﹑百尢貅貔。長驅入﹑歌樓舞榭﹐風捲落花愁。淸平三百載﹐典章文物﹐掃地都休。幸此身未北﹐猶客南州。破鏡徐郎何在。空惆悵﹑相見無由。從今後﹐斷魂千里﹐夜夜嶽陽樓。」﹝輟耕錄﹞○蔣興祖女題壁詞金人犯闕﹐武陽令蔣興祖死之。其女被擄至雄州驛﹐題減字木蘭花於壁云「朝雲橫度。轆轆車聲如水去。白艸黃沙。月照孤村三兩家。飛鴻過也。百結愁腸無晝夜。漸近龍山。回首鄕關歸去難。」蔣乃靖康間泊西人。﹝梅間詩話﹞○美奴詞陸惇禮侍兒名美奴﹐善口占小詞﹐每乞韻於座﹐頃刻成章。惇禮令掌文翰。其卜算子詞云「送我出東門﹐乍別長安道。兩岸垂楊鎖暮煙﹐正是秋光老。一曲占陽關﹐莫惜金尊倒。君向瀟湘我向秦﹐魚雁何時到。」如夢令云「日暮馬嘶人去。船逐淸波東注。後夜最髙樓﹐還肯思量人否。無緒。無緒。生怕黃昏疏雨。」﹝苕溪漁隱﹞○陸淞瑞鶴仙南渡初﹐南班宗子寓居會稽﹐爲近屬士﹐園亭甲於浙東。一時坐客﹐皆騷人墨士﹐陸子逸嘗與焉。士有侍姬盼盼者﹐色藝殊絕﹐公每屬意焉。一日宴客偶睡﹐不與捧觴之例。陸因問之﹐士卽呼至﹐其枕痕猶在臉。公爲賦瑞鶴仙﹐有「臉霞紅印枕」之句。一時盛傳﹐逮今爲雅唱。後盼盼亦歸陸氏。﹝耆舊續聞﹞○熊進徳竹枝詞西湖之盛於唐﹐至宋南渡建都﹐則遊人士女﹐畫舫笙歌﹐日費千金﹐時人目爲銷金窩﹐相傳到今。上饒熊進徳竹枝詞云「銷金窩連碼瑙坡。爭似儂家春最多。蝴蝶滿園飛不去﹐好花紅到剪春羅。」詞旨幽婉可玩。予昨遊寶叔山﹐天然閣上諸作﹐惟蘇吳杜庠一聯﹐深愜予意。其詞云「分明似鏡憑誰鑄﹐多少黃金向此銷。」與銷金窩同意。﹝禪寄筆談﹞●卷十四紀事五○康與之大聖樂朱晦庵爲倉使時﹐某郡太守遭捃摭﹐幾爲按治﹐憂惶百端。未幾﹐晦庵易節他路﹐有寄居官署者﹐因召守飲﹐出寵姬﹐歌大聖樂云「千朵奇峯﹐半軒微雨﹐曉來初過。漸燕子引教雛飛﹐萏菡暗薰﹐芳艸池面涼多。淺斟瓊卮浮綠蟻﹐展湘簟﹑雙紋生細波。輕紈舉動﹐團圓素月﹐仙桂婆娑。臨風對月恣樂﹐便把﹑千金邀艷娥。幸太平無事﹐擊壞鼓腹﹐攜酒髙歌。富貴安居﹐功名天賦﹐爭柰皆由時命呵﹐休眉鎖﹐問朱顏去了﹐還更來麼。」太守聽「朱顏去了」句﹐不覺起舞。﹝軒渠後錄﹞○嚴蕊詞天臺營伎嚴蕊﹐有才名。唐與正爲守﹐嘗命賦紅白桃花蕊﹐作憶仙姿一闋云「道是梨花不是﹐道是杏花不是。白白與紅紅﹐別是東風情味。曾記。曾記。人在武陵微醉。」與正賞之雙縑。後朱晦庵以節使行部至臺﹐欲摭與正之罪﹐指其嘗與蕊濫。蕊𨿽備極楚﹐而一語不及唐。獄吏好言誘之。蕊曰「身爲賤伎﹐縱與太守濫﹐亦不至死罪﹐然是非眞僞﹐豈可妄言以污士大夫也。」系獄兩月﹐聲價愈騰﹐至徹阜陵之聽。未幾﹐朱公攺除﹐而嶽霖爲憲﹐憐其無辜﹐猝命作詞。蕊口占卜算子云「不是愛風塵﹐似被前緣誤。花落花開自有時﹐總賴東風主。去也終須去。住也如何住。若得山花插滿頭﹐莫問奴歸處。」卽日判令從良。﹝詞苑﹞○嚴次山詞趙汝愚題鼓山寺云「幾年奔走壓塵埃。此日登臨亦快哉。江月不隨流水去﹐天風常送海濤來。」朱晦庵摘其中「天風」「海濤」四字題扁﹐人莫知爲趙公詩也。嚴次山有水龍吟詞題壁云「飈車飛上蓬萊﹐不須更跨琴髙鯉。砉然長嘯﹐天風鴻洞。雲濤無際。我欲乘桴﹐從玆浮海﹐約任公子。辦虹竿千丈﹐轄鉤五十﹐親點對﹑連鰲餌。誰榜佳名空翠。紫陽仙去奇箕尾。銀鉤鐵畫﹐龍鳳翥﹐畱人間世。更憶東山﹐登臨一曲﹐暗г襟淚。到而今幸有﹐髙亭遺愛﹐寓甘棠意。」此詞前段言江山景﹐後段紫陽仙去指朱文公﹐東山甘棠指趙公也。趙詩﹑朱字﹑嚴詞﹐可謂三絕。﹝詞品﹞○趙汝愚題丰樂樓趙汝愚有題丰樂樓柳梢靑詞雲「水月光中﹐煙霞影裏﹐湧出樓臺。空外笙歌﹐人間笑語﹐身在蓬萊。天香暗逐風回。正十里﹑荷花盡開。買个輕舟﹐山南遊徧﹐北山歸來。」汝愚謫後﹐朱晦庵嘆宗臣去國﹐注楚辭以哀之。﹝宋名家詞評﹞○謝希孟詞謝希孟﹐陸象山門人也。少豪俊﹐與伎陸氏狎﹐象山屢責之﹐希孟但敬謝而已。他日﹐復爲伎造鴛鴦樓﹐象山又以爲言。希孟謝曰「非特建樓﹐且爲作記。」象山喜其文﹐不覺曰「樓記云何。」卽占首句云「自遜抗機云之死﹐而天地英靈之气﹐不鐘於男子﹐而鐘於婦人。」象山默然﹐知其侮已也。一日在伎所﹐恍然有悟﹐不告而行。伎追送江滸﹐悲戀涕泣。希孟不顧﹐取領巾書一詞與之云「雙槳浪花平﹐夾岸靑山鎖。你自歸家我自歸﹐說著如何過。我斷不思量﹐你莫思量我。將你從前與我心﹐付與他人可。」其詞勇決﹐眞象山門下之利根也。﹝古今詞話﹞○汪彥章詞汪彥章爲張邦昌雪罪表云「孔子從佛之召﹐本爲尊周。紀信乘漢王之車﹐蓋將誑楚。」其顚倒是非﹐助姦佑逆﹐不足言也。乃其詞自佳。嘗見畫舫有映簾而觀者﹐僅露其額﹐賦醉落魄云「小舟簾隙。佳人半露梅妝額。綠云低映花如刻。卻似秋宵﹐一綫銀蟾白。髻兒梢朵香紅扌力。鈿蟬隱隱搖金碧。春山秋水渾無迹。不露墻頭﹐此子眞消息。」﹝詞苑﹞○吳潛履齋詩餘吳毅甫嘉定丁丑狀元﹐爲賈似道所陷﹐南遷嶺表﹐有履齋詩餘行世。其送李禦帶祺一詞﹐「報國無門空自怨﹐濟時有策從誰吐」﹐亦自道也。李祺號竹湖﹐亦當時名士﹐所著有春秋王霸列國分紀。余得之市肆故書中﹐乃爲傳之。﹝詞品﹞○劉朔齋摸魚兒朔齋劉振孫﹐知宛陵﹐毅夫丞相方閒居﹐劉日陪午橋之遊。後以召還﹐吳餞之郊外﹐劉賦摸魚兒詞爲別。末云「怕綠野堂連﹐劉郎去後﹐誰伴老裴度。」毅夫爲之揮淚﹐繼遣一價追和此詞﹐並侑以小奩﹐啟之﹐精金百星也。前輩憐才賞音如此。﹝齊東野語﹞○吳潛賀新郎詞徐參政淸叟﹐微時贈建寧伎唐玉詩云「上國新行巧樣花。一枝柳插鬢連斜。嬌羞未肯從郎意﹐故把芳容故故遮。」吳履齋丞相和以賀新郎詞云「可意人如玉。小簾櫳﹑輕勻淡抹﹐道家妝束。長恨春歸無尋處﹐全在波明黛綠。看冶葉倡條渾俗。比似江海淸有韻﹐更臨風對月斜依竹。看不足﹐詠不足。曲屏半掩春山簇。正輕寒﹑夜深花睡﹐半欹殘燭。縹緲九霞光裏夢﹐香在衣裳馥。又只恐銅壺聲促。試問送人歸去後﹐對一奩﹑花影垂金粟。腸易斷﹐恨難續。」﹝豹隱紀談﹞○劉克莊贈王邁詞王邁丁丑第四人及第﹐劉后村賀啟云「聲名早著﹐不數黃香之無雙。科目小低﹐猶壓杜牧之第五。」又贈之詞云「天壤王郎﹐數人物﹑方今第一。談笑裏﹑風霆驚坐﹐雲煙生筆。落落元龍湖海气﹐瑯瑯董相天人策。」其重之如此。﹝詞苑﹞○詹天遊贈粉兒詞宋駙馬楊震有十姬﹐名粉兒者尢勝。一日﹐招詹天遊宴﹐出諸姬佐觴。天遊屬意粉兒﹐口占浣溪沙詞云「淡淡靑山兩點春。嬌羞一點口兒櫻。一梭兒玉一糸咼云。白藕香中見西子﹐玉梅花下遇昭君。不曾眞个也消魂。」楊遂以粉兒贈之曰「請天遊眞个消魂也。」﹝同上﹞○孫花翁貧困季蕃貫開封﹐曾祖﹐祖可﹐父﹤敖頁﹥武爵。季蕃少受祖澤﹐調監當不樂﹐棄去﹐始婚於婺。後去婺遊﹐畱蘇﹑杭最久。一榻之外無長物﹐躬爨而食﹐書無乞米之帖﹐文無逐貧之賦﹐終其身如此。名重江浙﹐公卿間聞花翁至﹐爭倒屣。所談非山水風月﹐一不掛目。長身袍﹐意度疏曠﹐見者疑爲俠客異人。其倚聲度曲﹐公瑾之妙。散發橫笛﹐野王之逸。奮袖起舞﹐越石之壯也。﹝劉后村孫花翁墓志﹞○劉克莊訪梅絕句寶慶初﹐史彌遠廢立之際﹐錢唐書肆陳起宗之能詩﹐凡江湖詩人﹐俱與之善﹐刊江湖集以售。劉潛夫南嶽槁與焉。宗之賦詩有云「秋雨梧桐皇子府﹐春風楊柳相公橋。」本攺劉屏山句也。或嫁秋雨春風之句爲敖器之所作﹐言者並梅詩論列﹐劈江湖集版﹐二人皆坐罪。初﹐彌遠議下大理逮治﹐鄭丞相淸之在瑣闥﹐白彌遠中輟﹐而宗之坐流配。於是詔禁士大夫作詩﹐如孫花翁之徒﹐攺業爲長短句。紹定癸巳﹐彌遠死﹐詩禁解。潛夫爲訪梅絕句云「夢得因桃卻左遷。長卿爲柳忤當權。幸然不識桃並李﹐也被梅花累十年。」此可備梅花大公案也。﹝瀛奎律髓﹞○劉克莊淸平樂劉潛夫在維揚陣師文參議家﹐見舞姬妙絕﹐賦淸平樂詞云「宮腰束素。只怕能輕舉。好築避風臺護取。莫遺驚魂飛去。一團香味溫柔。笑顰俱有風流。貪與蕭郎眉語﹐不知舞錯伊州。」﹝詞苑﹞○吳文英鶯啼序丰樂樓在湧金門外﹐舊爲眾樂亭﹐又攺聳翠樓﹐政和中攺今名。淳間﹐趙京尹與★重建﹐宏麗爲湖山冠。又月池﹐立秋千﹐梭門植花木﹐扌數亭﹐春時遊人繁盛﹐舊爲酒肆﹐以學館致爭﹐但爲朝紳同年會拜會之地。吳夢窗嘗大書所作鶯啼序於壁﹐一時爲人傳誦。﹝武林舊事﹞○周密一萼紅紹興郡治在臥龍山上﹐蓬萊閣在郡設廳後﹐取元微之「我是玉皇香案吏﹐謫居猶得近蓬萊」句也。名公多題詠﹐沈紳詩云「玉鉉相公頒瑞地﹐金貂仙子掛冠鄕。」錢公輔云「一級一級煙雲生﹐四面四面屏幛迎。」秦觀詩云「路隔蓬萊三兩水﹐門臨南鎭一千峯。」後有周公謹密題一萼紅詞云「步深幽。正云黃天淡﹐雪意未全休。鑑曲寒沙﹐茂林煙艸﹐亻免仰古今悠悠。歲華晚﹑漂零漸遠﹐誰念我﹑同載五湖舟。磴古松斜﹐陰苔老﹐一片淸愁。回首天溽歸夢﹐幾魂飛西浦﹐淚灑東州。故國山川﹐故園心眼﹐還似王粲登樓。最負他﹑秦鬟妝鏡﹐好江山﹑何事此時遊。爲喚狂吟老監﹐共賦消憂。」﹝與地記勝﹞○周密西湖詞都城自過收燈後﹐貴遊巨室﹐爭先出郊﹐謂之探春。水面畫楫﹐櫛比如鱗﹐無行舟之路。遊之次第﹐先南而後北﹐至午則盡入西泠橋裏湖﹐其外幾無一舸矣。弁陽老人有詞云「看畫船盡入西泠﹐閒卻半湖春色。」蓋紀實也。﹝武林舊事﹞﹝按﹕馬臻霞外集春日遊西湖詩﹕「畫船過午入西泠。人擁孤山陌上塵。應被弁陽摹寫盡﹐晚來閒卻半湖春。」﹞○周密西江月孤山路四聖延祥觀﹐有韋太后沈香四聖像。小蓬萊閣﹑瀛嶼堂﹑金沙井﹑六一泉﹐花寒水潔﹐气象幽古三朝臨幸。周密有詠延祥觀拒霜西江月詞云「綠綺紫縹步障﹐紅鸞采鳳仙城。誰將三十六陂春。換得兩是秋錦。眼纈醉迷朱碧﹐名花俊嘗丹靑。斜陽展盡趙昌屏。羞死舞鸞妝鏡。」﹝武林舊事﹞○張炎髙陽臺張叔夏過錢塘西湖慶樂園﹐賦髙陽臺詞自序云「慶樂園﹐韓平原之南園也。戊寅歲過之﹐有碑石在荊棘中﹐惟存古桂百餘﹐故末句有猶今視昔之感。其詞曰﹕『古木迷鴉﹐虛堂起燕﹐歡遊轉眼驚心。南圃東窗﹐酸風掃盡芳塵﹐鬢貂飛入平原艸﹐最可憐﹑渾是秋陰。夜沈沈﹐不信歸魂﹐不到花深。吹簫踏葉幽尋去﹐任船依斷石﹐袖裏寒云。老桂懸香﹐珊瑚擊碎無聲。故園已是愁如許﹐撫殘碑﹑又卻傷今。更關情﹐秋水人家﹐斜照西林。』」﹝復齋漫錄﹞○張炎念奴嬌「予載書往來山陰道中﹐每以事專﹐不能盡興。戊子冬晚﹐與徐平野﹑王中仙曳舟溪上﹐天空水寒﹐古意蕭颯。中仙有詞雅麗﹐平野作晉雪圖﹐亦淸逸可觀。余述此詞﹐蓋白石念奴嬌鬲指聲也。『行行且止。把乾坤收入﹐蓬窗深裏。星散白鷗三四點﹐數筆橫塘秋意。岸嘴衝波﹐籬根受葉﹐野逕通村市。疏風迎面﹐濕衣原是空翠。堪嘆敲雪門荒﹐爭棋墅冷﹐苦竹鳴山鬼。縱使如今猶有晉﹐無復淸遊如此。落日沙黃﹐遠天云澹﹐弄影蘆花外。幾時歸去﹐翦取一半煙水。」﹝山中白雲詞﹞○張炎意難忘中吳車氏號秀卿﹐樂部中之翹楚者。歌美成曲﹐得其音旨﹐余每聽輒愛嘆不能已﹐因賦意難忘一闋以贈。「風月吳娃。柳陰中認得﹐第二香車。春深妝減﹐艷波轉影流花。鶯語滑﹐透紋紗。有低唱人誇。怕誤卻﹑周郎醉眼﹐倚扇佯遮。底須拍碎紅牙。聽曲終雅奏﹐可是堪嗟。無人知此意﹐明月又誰家。塵滚滚﹐老年華。付情與琵琶。更嘆我﹑黃蘆苦竹﹐萬里天涯。」﹝山中白雲詞﹞○張炎國香詞張叔夏國香詞自序云「沈梅嬌﹐杭妓也。忽於京師見之﹐把酒相勞苦﹐猶能歌周淸眞意難忘﹑臺城路二曲﹐因屬余紀其事。詞成﹐以素羅書之。『鶯柳煙堤。記未吟靑子﹐曾比紅兒。嬌蕊弄香微透﹐鬟翠雙垂。不道畱仙不住﹐便無夢﹑吹到南枝。相看兩流落﹐掩面凝羞﹐怕說當時。淒涼歌楚調﹐裊餘音﹑不放一朵雲飛。丁香枝上﹐幾度款語深期。拜了花梢澹月﹐最難忘﹑弄影寒衣。無端動人處﹐過了黃昏﹐猶道休歸。』」﹝能攺齋漫錄﹞○張炎淸平樂姑蘇汾湖居士陸行直輔之有家伎﹐名卿卿﹐以才色見稱。友人張叔夏爲作古淸平樂以贈之云「候虫淒斷。人語西風岸。月落沙平流水漫。驚見蘆花來雁。可憐瘦損蘭成。多情應爲卿卿。只有一枝梧葉﹐不知多少秋聲。」後二十一載﹐行直以翰林曲藉致政歸﹐則叔夏﹑卿卿皆下世矣。行直作碧梧蒼石圖﹐並書張詞於捲端﹐且和之云「楚天云斷。人隔瀟湘岸。往事悠悠江水漫。怕聽樓前新雁。深閨舊夢還成。夢中猶記憐卿。依約相思碎語﹐夜涼梧葉聲聲。」﹝珊瑚网﹞○李子永水調歌頭大江富池縣﹐有甘寧將軍廟﹐殿宇雄偉。行舟過之者﹐必具犧牲祗謁。李子永嘗自西下﹐舟次散花洲﹐有神鴉飛立墻竿﹐久之東去﹐卽遇便風。晡時抵岸散步﹐靑蛇激箭而來﹐至舟尾不見。是夕艤泊﹐明日賽神。其前大樓七間尢壯偉﹐郡守周少隱采東坡詞語﹐扁爲捲雪。子永作詩曰「捲雪樓前萬里江。亂峯卓立森旗槍。上有甘公古祠宇﹐節制洪流掌風雨。甘公一去逾千年﹐至今忠气猶凜然。我來再拜攬陳迹﹐斜陽白鳥橫蒼煙。」初題梁間時﹐本雲英威凜然﹐如有人制其肘﹐乃攺爲忠气。又賦望月水調歌頭云「危樓雲雨上﹐其下水扶天。羣山四合飛動﹐寒翠落檐前。盡是秋淸闌檻﹐一笑波翻濤怒﹐雪陣捲蒼煙。炎暑去無迹﹐淸駛久翩翩。夜將闌﹐人欲靜﹐月初圓。素娥弄影光射﹐空際綠蟬娟。不出濯纓垂釣﹐喚取龍公仙賀﹐耕此萬瓊田。橫笛望中起﹐吾意已超然。」及旦移舟﹐神鴉靑蛇﹐送至長風沙而止。﹝夷堅志﹞﹝按﹕李子永名石﹐號蘭陵人﹐嘗爲溧水令。﹞○半閒堂詞度宗賜賈似道第於西湖上﹐似道扁寧名曰半閒﹐以停雲水道人﹐每治事罷﹐則入亭中打坐。有佞之者上唐多令詞﹐大稱似道意。議者謂其時乃聖哲馳驚而不足之秋也﹐曾謂似道而以半閒自處乎。詞云「天上謫仙班。靑牛初度關。幻出蓬萊新院宇﹐花外竹﹐竹邊山。軒冕儻來看。人生閒最難。算眞閒﹐不到人間。一半神仙先占取﹐畱一半與公閒。」﹝古杭雜記﹞○葉李詞似道當國﹐行公田關子法﹐民間苦之。錢塘葉太白李上書力詆﹐似道怒﹐黥流嶺南。及赦還﹐而似道有漳州之謫﹐遇諸塗﹐太白贈之詞曰「君來路。我歸路。來來去去何時住。公田關子竟何如﹐國事當時誰與誤。雷州戶。崖州戶。人生會有相逢處。客中頗恨乏蒸羊﹐聊贈一篇長短句。」﹝西湖志余﹞○無名氏題壁賈秋壑旣安置循州﹐有無名氏題其壁云「去年秋。今年秋。湖上人家樂復憂。西湖依舊流。吳循州。賈循州。十五年間一轉頭。人生放下休。」吳謂履齋也。初﹐吳履齋循州安置﹐賈除劉宗中知循州﹐陰使害之。後賈亦循州安置﹐經漳州木棉庵﹐爲鄭虎臣錘死。時賈客趙介如守漳州﹐致祭辭云「嗚呼履齋死蜀﹐死於宗中。先生死閩﹐死於虎臣。」祗十八字而哀激之悃﹐無往不復之意﹐悉寓其中。可與是詞並垂。﹝同上﹞○張淑芳詞張淑芳﹐西湖樵家女。理宗選妃日﹐賈似道匿爲己妾﹐卽徳太學生百字令中所指新塘楊柳也。有無名氏題壁云「山上樓臺湖上船。平章醉後懶朝天。羽書莫報樊城急﹐新得蛾眉正少年。」淑芳亦知必敗﹐營別業以Т迹焉。木棉之後﹐自度爲尼﹐罕有知者。詞數闋﹐今錄其浣溪沙云「散步山前春艸香。朱蘭綠水繞吟廊。花枝驚墮秀衣裳。或定或搖江上柳﹐爲鸞爲鳳月中篁。爲誰掩抑鎖云窗。」更漏子云「墨痕香﹐紅蠟淚。點點愁人離思。桐葉落﹐蓼花殘。雁聲天外寒。五云嶺﹐九溪塢。待到秋來更苦。風淅淅﹐水淙淙。不教蓬徑通。」至今五雲山下九溪塢﹐尙有尼庵。﹝同上﹞○嶽珂登多景樓詞嶽倦翁珂﹐忠武王孫﹐敷文閣待制霖子。管內勸農使﹐知嘉興﹐歷官戶部侍郎﹑淮東總領兼制置使。有登多景樓祝英臺近云「甕城髙﹐盤徑近。十里筍輿穩。欲駕還休﹐風雨苦無準。古來多少英雄﹐平沙遺恨﹐又總被﹑長江流盡。倩誰問。因甚衣帶中分﹐吾家自畦畛。落日潮頭﹐漫寫屬鏤憤。斷腸煙樹揚州﹐興亡休說﹐正愁盡﹑河山雙鬢。」﹝京口三山誌﹞○尹煥唐多令尹梅津未第時﹐薄遊苕籍中﹐適有所盼。後十年﹐問訊舊遊﹐則久爲宗子所據﹐且育子﹐而猶掛名籍中。於是假之郡將﹐久而始來﹐顏色憔悴﹐不足膏沐﹐相對若不勝情。梅津爲賦唐多令云「末轉淸商。溪聲供夕涼。緩傳杯﹐催喚紅妝。慢綰烏雲新浴罷﹐簾拂地﹑水沈香。歌短舊情長。重來驚鬢霜。悵綠陰﹐靑子成雙。說著前歡佯不睬﹐蓮子﹑打鴛鴦。」﹝齋東野語﹞○周晉點絳唇弁端明園﹐本郡誌南園﹐後歸李寶謨﹐其後又歸牟存齋。園中有碩果軒﹑元學堂芳菲二亭﹑萬鶴亭﹑桴舫齋﹑岷峨一畝宮。前枕大溪曰南漪小隱。周嘯齋晉有訪南漪釣隱點絳唇詞云「午夢初回﹐捲簾盡放春愁去。晝長無侶。自封黃鸝語。絮影香﹐春在無人處。移舟去。未成新句。一研梨花雨。」﹝癸辛雜誌﹞○張武子詞張武子嘗自哦其詩曰「客向愁中都老盡﹐畱平楚伴銷凝。」又哦其詞云「昨日豆花籬下過﹐忽然迎面好風吹。獨自立多時。」其大約可見矣。閉門讀書﹐室中無一物﹐性嗜詩﹐未嘗彊作﹐或終歲無一語。故所作必絕人﹐妻孥至不免饑寒。或謂君子爲歲晚計。君曰「水禽有信天公者﹐食魚而不能捕﹐凝立沙上﹐它禽過﹐偶墜魚於前﹐乃拾之﹐然未聞有餓死者。」其夷澹類此。﹝樓鑰攻愧集﹞○李曾伯詞江陵仲宣樓名﹐於祥符﹐復於紹興。淳十年﹐賈公似道爲制置使﹐重新是樓。夏六月易鎭全淮﹐覃懷李某繼之如前畫﹐半期告成。蠟月二十有五日﹐爰集賓僚﹐置酒而落之。又有點絳唇詞餞陳次賈云「懶上危樓﹐楚江一望天無際。漫遊萍寄。莫挽東流水。一片秋光﹐直到山陰裏。人還記。戍連歸未。更憶鱸魚美。」﹝李曾伯可齋雜錄﹞﹝裴按﹕陳次賈名策﹐上虞人﹐以功授武階﹐有仲宣樓賦摸魚兒詞﹐想卽在是樓落成之日也。詞見周艸窗絕妙好詞。﹞○潘廷堅詞延平樂籍中﹐有能墨竹艸聖者﹐潘廷堅爲賦念奴嬌美其書畫。末句「玉帶懸魚﹐黃金鑄印﹐侯封萬戶。待從頭繳納君王﹐覓取愛卿歸去。」余罷袁守﹐歸塗赴郡集﹐席間借觀焉。﹝後山詩話﹞○陳敬叟詞陳敬叟以莊﹐號月溪﹐有水龍吟詞。「晚來江闊潮平﹐越船吳榜催人去。稽山滴翠﹐胥濤濺恨﹐一襟離緒。訪柳章臺﹐問桃仙囿﹐物華如故。向秋娘渡口﹐泰娘橋畔﹐依稀是﹑相逢處。窈窕靑門紫曲﹐舊羅衣﹑新番金縷。仙音恍記﹐輕擾慢﹐哀弦危柱。金屋難成﹐阿嬌已遠﹐不堪春暮。聽一聲杜宇。紅殷絲老﹐雨花風絮」。自注﹕「記錢塘之恨。」蓋謝太后隨元人北去事也。時太后年七十餘﹐故有「金屋阿嬌﹐不堪春暮」之句﹐惜其不能死難﹐有愧於符登之毛氏﹐寶建徳之曹氏多矣。﹝堅瓠集﹞○蘇雪坡詞蘇雪坡贈楊直夫詞云「允文事業從容了。要岷峨人物﹐後先相照。見說君王﹐曾有問﹐似此人才多少。」「況蜀珍﹑先已登廟朝。但側耳﹑聽新詔。」按髙宗嘗問馬騏曰「蜀中人才如虞允文者有幾。」馬騏對曰「未試爲知﹐允文亦試而後知也。」蘇與楊﹑馬皆蜀人。楊在眉山爲甲族﹐直夫之妹通經學﹐比於曹大家﹐嫁虞氏﹐生虞集爲鉅儒。其學無師﹐傳於母氏也。此事蜀人亦罕知﹐故著之。﹝輟耕錄﹞﹝圭璋案﹕此姚勉詞﹐楊愼詞品誤以爲蘇雪坡詞。原注作輟耕錄亦誤。﹞○南湖園春宴戚裏鄭君光錫語余﹕往歲赴張功甫南湖園春燕﹐置酒聽鶯亭。亭外垂柳數十株﹐柔荑初綠。酒半﹐出家伎十餘輩﹐悉衣鵝黃宮錦半臂﹐並歌唐人柳枝詞﹐作貼地舞。歌竟﹐又易十餘輩﹐悉衣淺碧蜀錦裙﹐手執柳枝﹐唱名流詠柳樂府。送客諸伎籠燈者以百計。﹝薛夢桂蓀壁瑣言﹞○張賀新郎張功甫善塡詞﹐嘗卽席作賀新郎送陳退翁分教衡湘云「桂隱傳杯處。有風流﹐千巖勝韻﹐太邱遺譜。玉季金昆霄漢侶。平步鸞坡揮塵。莫便駕﹑風風煙渚。云動精神衝嶽去。向君山﹑帝野鏘韶。蘭藝畹﹐弔湘楚。南湖老矣無襟度。但尊前﹑踉將醉飲﹐帽花顚僕。只恐淸時專文教﹐猶貸陰山狂虜。臥玉帳﹑貔貅鉦鼓。忠烈前勛賚萬恨﹐望神恨﹑魏闕奔狐兔。呼翠袖﹐爲君舞。」﹝同上﹞○李萊老彭老兄弟詞李萊老﹑彭老兄弟﹐皆與艸窗善。萊老題其詞捲﹐有句云「白髮潘郎吟欲醉。綠暗蘼蕪千里。」彭老懷嘯翁詞有句云「相對夜何其﹐泛剡淸愁﹐買花芳事﹐一卷新詩。」﹝詞苑﹞○何應龍絕句予友臨安何應龍子翔﹐詩多風懷之作﹐二韻小詩尢佳﹐酷似溫岐。余最愛其湖亭席上贈別鄧雙蓮絕句云「樓上佳人唱渭城。樓前楊柳綰離情。一聲未是難聽處﹐最是難聽第四聲。」自注﹕「雙蓮能歌周美成蘭陵王曲﹐並能ㄓ笛倚之。衙前和顧前鈞容直一輩人﹐皆從渠授技。周詞瓦子中以方渭城三疊﹑旗亭送別﹐並歌是詞。」﹝李萊老二隱叢說﹞○楊觀我詞楊舜舉觀我﹐金華人﹐栗裏翁本然之子﹐隱居不仕﹐父子一門﹐自爲師友。栗裏善說經﹐觀我精考史﹐均出王深寧尙書之門。他文辭亦工。觀我於塡詞尢妙﹐其錢唐有感浣溪沙云「殘照西風一片愁。疏楊畫出六橋秋。遊人不上十三樓。有淚金仙還泣漢﹐無心玉馬已朝周。平湖寂寂水空流。」玉馬朝周﹐蓋譏趙氏宗室入仕本朝者。﹝姚云文江村話﹞○賦湖上柳詞有倚八聲甘州賦湖上柳者﹐末云「想當年﹑龍舟鳳昌﹐樂宸遊﹑搖曳錦風斜。傷心是﹐禦香染處﹐樹樹棲鴉。」故國之感﹐寫得淒惋如許。湯仲友云「其家西村﹐恢兵後所作。」﹝皆山樓餘話﹞○盧祖臯題釣雪亭詞吳江三髙祠前﹐有釣雪亭﹐蓋漁人之窟宅也。盧申之題賀新郎一闋云「挽住風前柳。問鴟夷﹑當日扁舟﹐近曾來否。月落潮生無限事﹐零亂茶煙未久。漫畱得﹑蒓鱸依舊。可是功名從來誤﹐撫荒祠﹑誰繼風流後。今古恨﹐一搔首。江涵雁影梅花瘦。四無塵﹑雪飛雲起﹐夜窗如晝。萬里乾坤淸絕處﹐付與漁翁釣叟。又恰是﹑題詩時候。猛拍闌干呼鷗鷺﹐道他年﹑我亦垂綸手。飛過我﹐共尊酒。」﹝蘆蒲筆記﹞○周晉淸平樂周晉有淸平樂詞云「圖書一室。香暖垂簾幕。花滿翠壺薰研席。睡覺滿窗晴日。手寒不了殘棋。篝香細勘唐碑。無酒無詩情緒﹐欲梅欲雪天時。」郭畀手書此詞﹐跋云「大徳十一年歲丁未十月初十日﹐客寓燕山﹐奔走暮歸﹐黃塵滿面﹐挑燈讀此詞一過﹐想象江南﹐如夢中也。」﹝珊瑚綱﹞○文信國南樓令文信國被執北行﹐次信安﹐館人供帳甚盛。信國達旦不寐﹐題詞於壁﹐調寄南樓令雲「雨過水明霞。潮回岸帶沙。葉聲寒﹑飛透窗紗。懊恨西風吹世換﹐又吹我﹑落天涯。寂寞古豪華。烏衣又日斜。說興亡﹑燕入誰家。只有南來無數雁﹐和明月﹑宿蘆花。」﹝耆舊續聞﹞﹝圭璋案﹕此爲鄧剡詞﹞○易彥祥妻詞易彥祥﹐寧宗朝狀元﹐初以優校爲前廊﹐久不歸。其妻作一翦梅詞寄之云「染淚修書寄彥祥。貪卻前廊。忘卻回廊。功名成就不還鄕。石做心腸。鐵做心腸。紅日三竿未理妝。虛度韶光。瘦損容光。相思何日得成雙。羞對鴛鴦。懶秀鴛鴦。」﹝古杭雜記﹞○連可久淸平樂連可久﹐江湖得道之士也。十二歲﹐其父攜見熊曲肱﹐有漁父過前﹐令賦漁父詞。連應聲作淸平樂云「陣鴻驚處。一网沈江渚。落葉亂飛如細雨。撥棹不如歸去。蘆花輕微瀾。蓬窗獨自淸閒。一覺遊仙好夢﹐任他竹冷松寒。」曲肱贈以詩﹐且謂此子富貴中畱不住。後果爲羽衣﹐往來西山。﹝詞苑﹞○白玉蟾自題詞白玉蟾﹐瓊州人﹐有海子集。自言世間有字之書﹐無不過目。足迹半天下﹐嘗爲朱晦庵題像﹐賦三臺令詞。其自題亦云「千古蓬頭跣足﹐一生服气飡霞。笑指武夷山下﹐白雲深處吾家。」後於鶴林羽化。﹝湧幢小品﹞○白玉蟾過式昌詞白玉蟾居武夷山中﹐嘉定間詔徵赴闕。嘗過武昌﹐賦酹江月懷古詞云「漢江北瀉﹐下長淮﹑洗盡胸中今古。樓櫓橫波徵雁遠﹐誰見魚龍夜舞。鸚鵡洲云﹐鳳凰山月﹐付與沙頭鷺。功名何處。年年惟見春絮。非不豪似周瑜﹐壯如黃祖﹐亦逐秋風度。野花閒花無限恨﹐渺在西山南浦。黃鶴樓人﹐亦烏年事﹐江漢亭前路。浮萍無據。水夫幾度朝暮。」﹝能攺齋漫錄﹞○嚴幼芳鵲橋仙天臺伎嚴幼芳﹐嘗七夕宴坐。有謝元卿者﹐豪士也﹐固命之賦詞﹐以己姓爲韻。酒方行﹐而成鵲橋仙云「碧梧初出﹐桂花才吐﹐池上水花微謝。穿鍼人在合歡樓﹐正月露﹑玉盤髙瀉。蛛忙鵲懶﹐耕慵織倦﹐空做古今佳話。人間剛道隔年期﹐想天上﹑方才隔夜。」元卿爲之心醉﹐畱其家半載﹐傾囊贈之而歸。﹝詞苑﹞○陳襲善詞宋有陳襲善者﹐遊錢塘﹐與營伎周子文狎﹐挾之徧歷湖山。後襲善去爲河朔掾﹐宿奉髙驛﹐夢子文搴幃蹙﹐挽之不可﹐冉冉悲啼而沒。久之得故人書云「子文死矣。」按其日﹐則宿奉髙驛時也。旣歸﹐遊鷲嶺﹐作漁家傲以寄情云「鷲嶺峯前欄獨倚。愁眉促損愁腸碎。紅粉佳人傷別袂。情何已。登山臨水年年是。常記同來今獨至。孤舟晚湖光裏。衰艸斜陽無限意。誰與寄。西湖水是相思淚。」﹝詞苑﹞●卷十五紀事六○謝處厚詩海陵閱柳永望海潮詞﹐有「三秋佳子﹐十里荷花」句﹐遂有立馬吳山之志。淳熙中﹐謝處厚詩云「誰把杭州曲子謳。荷花十里桂三秋。那知卉木無情物﹐牽動長江萬里愁。」余謂此不足以咎柳永也。惟一時士大夫妝點湖山﹐流連景物﹐竟望中原爲可恨耳。﹝鶴林玉露﹞○海陵喜遷鶯海陵大舉南侵﹐禦前都統驃騎偉大將軍韓夷雅將射雕軍二萬三千﹐圍子細軍一萬﹐先下兩淮。臨發﹐賜所制喜遷鶯以爲寵曰「旌麾初舉。正是力健﹐嘶風江渚。射虎將軍﹐落雕都尉﹐秀帽錦袍翹楚。怒磔戟髯爭奮﹐捲地一聲鼙鼓。笑談頃﹑指長江齊楚﹐六師飛渡。此去無自隳﹐金印如斗﹐獨把功名取。斷鎖機謀﹐垂鞭方略﹐人事本無今古。試展臥龍韜韞﹐果見成功﹐且莫問江左。想云霓望切﹐元黃迎路。」﹝詞苑﹞○完顏詞金密國公﹐字子瑜﹐興陵諸孫也。於書無所不讀﹐而尢長於史學。與元好問諸名士善﹐明窗幾﹐展玩圖籍﹐商略品第﹐窮極髙妙。典衣置酒﹐或終日不聽客去﹐有承平王家故態。金自明昌以還﹐鎬厲二王得罪﹐疏遠宗室﹐亦棄而不用﹐故放於詩文。其樂府云「夢到鳳凰臺上﹐山圍故國周遭。」又云「咫尺又還秋也﹐不成長似雲間。」識者聞而悲之。﹝金史論略﹞○小劉之昂樂章宋開禧中﹐韓冑欲立蓋世功名以自固﹐乃定議伐金。金元帥紇石烈子仁領兵駐濠梁﹐時小劉之昂作樂章一闋﹐大書於濠之ヘ廳壁間。其詞曰「躉蜂搖﹐螳螂振﹐舊盟寒。恃洞庭彭蠡狂瀾。天兵小試﹐百蹄一飲楚江乾。捷書飛上九重天。春滿長安。舜山川。周禮樂﹐唐日月﹐漢衣冠。洗五州妖气關山。已平全蜀﹐風行何用一泥丸。有人傳喜﹐日邊都護先還。」﹝古今詞話﹞○許道眞眼兒媚金許道眞性嗜酒﹐每乘舟出﹐村落間畱飲﹐或十數日不歸。及溯流而上﹐老稚奔走﹐爭爲之挽舟﹐數十里不絕。嘗賦眼兒媚詞曰「濁醪ド得玉爲漿。風韻帶橙香。持杯笑道﹐鵝黃似酒﹐酒似鵝黃。世緣老矣不思量。沈醉又何妨。臨風對月﹐山歌野調﹐盡我疏狂。」﹝詞苑﹞○蔡正甫江城子蔡正甫江城子云「鵲聲迎客到庭除。問誰歟。故人車。千里歸來﹐塵色滿徵裾。珍重主人畱客意﹐奴白飯﹐馬靑芻。東城入眼杏千株。雪模糊。俯平湖。與子花間﹐隨分倒金壺。歸報東垣詩社友﹐曾念我﹐醉狂舞。」乃爲王季溫自北都歸過三河坐中賦也。﹝中州集﹞○吳彥髙人月圓吳彥髙在燕山﹐赴張總持侍禦家集﹐張出侍兒佐酒。中有一人﹐意狀摧抑﹐叩其故﹐乃宜和殿小宮婢也。因賦人月圓詞記之﹐聞者揮淚。其詞曰「南朝千古傷心事﹐猶唱後庭花。舊時王謝﹐堂前燕子﹐飛向誰家。恍然一夢﹐仙肌勝雪﹐雪髻堆鴉。江州司馬﹐靑衫淚濕﹐同是天涯。」時宇文叔通亦賦念奴嬌先成﹐而頗近俚鄙。及見彥髙作﹐茫然自失。自後人有求作樂府者﹐叔通卽批云「吳郎近以樂府髙天下﹐可往求之。」﹝中州樂府﹞○元好問摸魚兒泰和己丑﹐元好問裕之赴並州﹐道逢捕雁者捕得二雁﹐一死一脫网去﹐其脫网者空中盤旋﹐哀鳴良久﹐亦投地死。好問遂以金贖得二雁﹐瘞汾水傍﹐壘石爲識﹐號曰「雁邱」。因賦摸魚兒詞曰「問世間情是何物﹐直教生死相許。天南地北雙飛客﹐老翅幾回寒暑。歡樂趣。離別苦。就中更有癡兒女。君應有語。渺萬里層雲﹐千山暮雪﹐隻影向誰去。橫汾路。寂寞當年簫鼓。荒煙依舊平楚。招魂楚些嗟何及﹐山鬼暗啼風雨。天也妒。未信與﹑鶯兒燕子俱黃土。千秋萬古。爲畱待騷人﹐狂歌痛飲﹐來訪雁邱處。」樂城李治和云「雙雙雁正分汾水﹐回頭生死殊路。天長地久相思債﹐何事眼前俱去。摧勁羽。倘萬一幽冥﹐卻有重逢處。詩翁感遇。把江北江南﹐風嘹月唳﹐並付一邱土。仍爲汝。小艸幽蘭麗句。聲聲字字酸楚。拍江秋影今何在﹐艸長欲迷是樹。霜魂苦。算猶勝﹐王嬙靑冢眞娘墓。憑誰說與。對鳥道盤空﹐龍艘古渡﹐馬耳淚如雨。」﹝中州樂府﹞○元好問滿庭芳正大四年﹐有狂僧李菩薩者﹐就都人楊廣道家宿。一日大寒﹐楊與之酒﹐李晨出舉酒碗﹐聞其巽酒聲。入曰「淨明亭前花開矣。」已而﹐牡丹開兩花﹐來觀者車馬闐咽﹐酒尊爲之一空。元遺山賦滿庭芳詞記之云「天上殷韓﹐解羈官府﹐爛遊舞榭歌樓。開花釀酒﹐來著帝王州。嘗見牡丹開後﹐獨占斷﹑雨風流。仙家好﹐霜天槁葉﹐★破春柔。狂僧誰借手﹐一杯喚起﹐綠怨紅愁。天香國艷﹐梅菊背人羞。盡揭紗籠護日﹐容光動﹐玉瓊舟。都人士女﹐年年十月﹐當記遇仙樓。」﹝錦機集﹞○元好問水調歌頭王徳新玉溪﹐在嵩山之前﹐費莊兩山之絕勝處也。遺山作水調歌頭以紀之云「空玉華曉﹐瀟灑石淙秋。嵩髙大有佳處﹐元在玉溪頭。翠壁丹崖千丈﹐古木寒藤兩岸﹐村落帶林邱。今日好風色﹐可以放吾舟。百年來﹐算惟有﹐此翁遊。山川邂逅佳客﹐猿鳥亦相畱。父老雞豚鄕社﹐兒女籃輿竹幾﹐來往亦風流。萬事已華發﹐吾道付滄洲。」﹝詞苑﹞○元好問題小娟圖詞蘇小娟﹐錢塘名倡也。其妹盼奴﹐與太學生趙不敏狎。不敏赴官三載﹐後有祿俸餘資﹐囑其弟趙院判遺盼奴。且言盼奴妹小娟俊雅﹐可謀致之﹐佳耦也。院判如言至錢塘﹐則盼奴一月前死矣。小娟亦爲盼奴所歡以於潛官絹誣扳系獄。院判言於府ヘ﹐ヘ召出之﹐付以所遺物。小娟自謂不識院判何人﹐及拆書﹐惟一詩﹐ヘ索和之﹐援筆書云「君住襄江妾住吳。無情人寄有情書。當年若也來相訪﹐還有於潛絹也無。」ヘ喜﹐免其償絹﹐脫籍歸院判焉。元遺山題小娟圖詞云「綠陰庭院宜淸晝。簾捲香風逗。美人圖子阿誰畱。都是宣和名筆﹐內家收。鶯鶯燕燕分飛後。粉淡梨花瘦。只除蘇小不風流。斜插一枝萱艸﹐鳳釵頭。」﹝遺山樂府﹞○元好問小聖樂都城外有萬柳堂﹐廉野雲置酒﹐招盧疏齋﹑趙松雪同飲。時歌妓解語花者﹐左手折荷花﹐右手執杯行酒﹐歌小聖樂詞云「綠葉陰濃﹐徧池亭水閣﹐偏趁涼多。海橊初綻﹐朵朵蹙紅羅。乳燕雛鶯弄語﹐對髙柳﹑鳴蟬相和。驟雨過﹐似瓊珠亂撒﹐打徧新荷。人世百年有幾﹐念良辰美景﹐休放虛過。富貴前定﹐何用苦張羅。命友邀賓燕賞﹐飲芳醑﹑淺斟低歌。且酩酊﹐從教二輪﹐來往如梭。」此詞載錦機集﹐蓋元遺山預爲制曲以教歌者也。﹝古今詞話﹞○元好問少作壬辰北渡﹐順天毛楊二生祈仙﹐蘇晉降乩﹐有「百僞無一眞﹐中有羲皇醇」二句。以語元遺山。遺山云「此予少時所作﹐晉豈予前身耶。」二生更述其「酒裏神仙我」之句。公因作詞云「秀佛長齋﹐半生枉伴蒲團過。酒壚橫臥。一蹴虛空破。頗笑張顚﹐自謂無人和。還知麼。醉鄕天大。少个神仙我。」﹝同上﹞○辛敬之臨江仙元光初﹐李欽叔與元裕之在孟津﹐辛敬之願自女幾來﹐爲畱數日。其行也﹐欽叔爲設饌﹐備極丰腆。敬之放箸嘆曰「平生飽食有數﹐每日吾二弟必得美食﹐明日道路中﹐又當與老饑相抗去矣。會有一日﹐辛老子僵臥柳泉韓城之間﹐以天地爲棺槨﹐日月爲含衤遂﹐狐貍亦可﹐螻蟻亦可。」二人爲之惻然。嘗共遊河山亭﹐敬之賦臨江仙畱別二人云「誰識虎頭峯下客﹐少年有意功名。淸朝無路到公卿。蕭蕭華屋﹐白髮老諸生。邂逅對牀逢二妙﹐揮毫落紙堪驚。他年聯袂上蓬瀛。春風蓮燭﹐莫忘此時情。」﹝詞苑叢談﹞○李仁卿摸魚兒大名民家﹐有男女以私情不遂﹐赴水死。後三日﹐二屍相攜而出於水濱﹐是歲此陂荷花﹐無不並蒂者。李仁卿賦摸魚兒以記其事云「爲多情和天也老﹐不應情遽如許。請君試聽雙蕖怨﹐方見此情眞處。誰點注。香瀲艷﹐銀塘對抹燕脂露。藕絲幾縷。絆玉骨春心﹐金沙曉淚﹐漠漠瑞紅吐。連理樹。一樣驪山懷古。古今朝暮雲雨。六郎夫婦三生夢﹐幽恨從來難阻。須念取。鴛鴦翡翠﹐照影長相聚。秋風不住。悵寂寞芳魂﹐輕煙北渚﹐涼月又南浦。」﹝同上﹞○衛芳華木蘭花慢延初﹐永嘉勝穆寓臨安聚景園。月夜遇一麗人﹐自言故宋理宗宮人衛芳華也。命女侍名翹翹者設茵席﹐陳酒果﹐邀勝共飲。自歌木蘭花慢詞以侑觴云「記前朝舊事﹐曾此地﹑會神仙。向月地云階﹐重攜翠袖﹐來拾花鈿。繁華總隨流水﹐嘆一場春夢杳難圓。廢港芙蓉滴露﹐斷堤楊柳搖煙。兩峯南北只依然。輦路艸芊芊。恨別館離宮﹐煙消鳳蓋﹐波沒龍船。平生玉屏金屋﹐對漆燈無焰夜如年。落日牛羊冢上﹐西風燕雀林邊。」遂畱翹翹守宅而隨生焉。經三年﹐忽云「冥緣已盡。」遂別。﹝樂府紀聞﹞○姚燧徵衣詞張怡云﹐大都名伎也。姚牧庵﹑閻靜軒每於其家小飲。嘗佐貴人行酒﹐姚偶言「暮秋時」三字﹐閻命怡云續而歌之。張應聲作小婦孩兒﹐且歌且笑﹕「暮秋時﹐菊殘猶有傲霜枝﹐西風了卻黃花事。」貴人曰「且止。」遂不成章。姚又有寄徵衣詞云「欲寄君衣君不還。不寄君衣君又寒。寄與不寄間。妾身千萬難。」人多傳之。﹝樂府紀聞﹞○拜住菩薩蠻元宣徽院使孛羅有杏園。每年春﹐諸女設秋千於園中﹐適樞密同簽帖木耳不花子拜住過園外﹐窺一女絕色﹐歸白之父﹐遣媒求婚。孛羅邀令賦秋千。拜住以國字寫菩薩蠻詞云「紅繩畫板柔荑指。東風燕子雙雙起。誇俊與爭髙。更將裙系牢。牙牀和困睡。一任金釵墜。推枕起來遲。紗窗月上時。」孛羅遂以前女許爲歸。﹝樂府紀聞﹞○馮海粟鷓鴣天歌兒珠簾秀朱氏﹐姿容殊塵﹐雜劇當時獨步。胡紫山宣慰極鍾愛之﹐嘗擬沈醉東風小曲以贈云「錦織江連翠竹﹐絨穿海上明珠。月淡時﹐風淸處。都隔斷﹑落紅塵土。一片閒情任捲舒。掛盡朝雲暮雨。」馮海粟亦有鷓鴣天云「十二闌干映遠眸。醉香空斷楚天秋。蝦須影薄微微見﹐龜背紋輕細細浮。香霧斂﹐翠云收。海霞爲帶月爲鉤。夜來捲盡西山雨﹐不著人間半點愁。」皆詠珠簾以寓意也﹐由是聲價益騰。﹝堯山堂外紀﹞○趙孟ぽ贈貴貴詞趙孟ぽ子昂﹐宋太祖子秦王徳芳之後也。四世祖伯圭﹐賜第湖州﹐遂爲湖州人。宋末﹐爲眞州司戶參軍。至元中﹐以程鉅夫薦﹐授兵部郎中﹐累官翰林學士承旨。在李叔固丞相席間﹐贈歌者貴貴浣溪沙詞云「滿捧金卮低唱詞。樽前再拜索新詩。老夫慚愧鬢成絲。羅袖染將修竹翠﹐粉香須上小梅枝。相逢不是少年時。」﹝同上﹞○貫云石明月樓詞元盛時﹐揚州有趙氏者富而好客﹐其家有明月樓﹐人作春題﹐多未當其意。一日﹐趙子昂過揚﹐主人知之﹐迎至樓上﹐盛筵相款。酒半﹐出紙筆求作春題。子昂援筆書云「春風閬苑三千客﹐明日揚州第一樓。」主人得之甚喜﹐盡徹席間銀器以贈。貫云石亦有詞詠樓﹐調寄水龍吟云「晚來北海風沈﹐滿樓明月畱人住。橘花香外﹐玉笙初響﹐修眉如妒。十二蘭幹﹐等閒隔斷﹐人間風雨。望畫橋檐影﹐紫芝塵暖時喚起﹑登臨趣。回首西山南浦。問云物﹑爲誰掀舞。關河如此﹐不堪騎鶴﹐盡堪來去。月落潮平﹐小衾夢轉﹐已非吾土。且從容對酒﹐龍香ネ繭﹐寫平山賦。」﹝南濠詩話﹞○張伯雨太常引李仲仁漫翁湖中制畫舫﹐始用布帆。張伯雨爲名曰浮家泛宅﹐並題太常引云「莫將西子比西湖。千古一陶朱。生怕在樓居。也用著﹑風帆短蒲。銀瓶索酒﹐並刀斫﹐船背錦模糊。堤上早傳呼。那个是﹐煙波釣徒。」﹝湖船錄﹞○張仲舉摸魚兒黃季景湖亭蓮花中﹐有雙頭一枝﹐方邀客同賞﹔而爲人折去﹐季景惘然。張仲舉爲作摸魚兒詞云「問西湖舊家兒女﹐香魂還又連理。多情欲賦雙蕖怨﹐閒卻落奩秋意。嬌旖旎。愛照影紅妝﹐一樣新梳洗。王孫正擬。喚翠袖輕歌﹐玉笙低按﹐涼夜爲花醉。鴛鴦浦﹐淒斷淩波夢裏。空憐心苦絲脆。吳娃小艇應偸采﹐一道綠萍猶碎。君試記。還怕是﹑西風吹作行雲起。闌干漫倚。待載酒重來﹐尋芳已晚﹐餘恨渺煙水。」﹝詞苑叢談﹞○張翥和松云子詞廣陵冬夜﹐與松云子論五音二變十二調﹐且品簫以定之。淸濁髙下﹐旋相爲宮﹐犁然律呂之均﹐雅俗之應也。不覺漏下﹐月滿霜空﹐神情爽發。松云子吹春從天上來曲﹐音韻淒遠。予亦飄然作霞外飛仙想﹐因倚聲和之﹐用紀客次勝趣﹐是丙子孟冬十又三夕也。詞云「裊裊秋風﹐聽響徹雲間﹐彩鳳啼雄。嬴女飛下﹐玉玲瓏。腸斷十二臺空。渺霜天如海﹐寫不盡﹑楚客情濃。燭銷紅。更鏘金振羽﹐變徵移宮。揚州舊時月色﹐嘆水調如今﹐離唱誰工。露葉殘蛾﹐蟾花遺粉﹐寂寞樹香中。問坡仙何處﹐滄江上﹑鶴夢無從。思難窮。一襟幽怨﹐吹與魚龍。」﹝蛻巖詞﹞○張翥摸魚兒詞摸魚兒元夕﹐吳門姚子章席上﹐同柯敬仲賦。敬仲以虞學士書風入松於羅帕作軸﹐故末語及之。楚芳﹑吳蘭﹐二伎名。詞云「記蘇臺舊時風景﹐西樓燈火如畫。東城月色依然好﹐無復綺羅遊冶。歡意謝。向客裏相逢﹐還有思陶寫。金尊翠。把錦字新聲﹐紅牙小拍﹐分付捲司馬。繁華夢﹐喚起燕嬌鶯奼。肯教孤負元夜。楚芳玉潤吳蘭媚﹐一曲夕陽西下。沈醉罷。試問人生﹐誰是無情者。先生歸也。但畱意江南﹐杏花春雨﹐和淚在羅帕。」﹝同上﹞○卞應午柳枝詞吳興卞君應午﹐能詩詞﹐美丰度﹐與弟應奎友愛甚至﹐老猶共寢席。至元中﹐膺茂異薦﹐授郡州判官。少遊於杭﹐偕故宋遺老倡和。有湖是柳枝詞云「搓黃綠啐西風。學小蠻腰態倘工。解道斷腸難著句﹐只堪水調唱玲瓏。」韻致不減唐人。晚寓溧陽﹐時仇山村先生教授邑中﹐詩筒還往﹐晨夕無閒。嘗以居﹑江行二集寄余﹐皆少作也﹐惜未見其近年老筆。﹝曾遇學古齋臆記﹞○喬吉賣花聲世俗以二月十五爲花朝節﹐杭城園丁競以花名荷擔叫鬻﹐音中律呂。喬夢符有賣花聲詞云「侵曉園丁﹐叫道嫩紅嬌紫。巧工夫﹑攢枝蕊。行歌佇立﹐灑洗妝新水。捲香風﹑看街簾起。深深巷陌﹐有个重門開未。忽驚他﹑尋春夢美。穿窗透閣﹐便憑伊喚取﹐惜花人﹑在誰根底。」按夢符又有天淨沙詞云「鶯鶯燕燕春春。花花柳柳眞眞。事事風風韻韻。嬌嬌嫩嫩。停停當當人人。」此等句﹐亦從李易安「尋尋覓覓」得來。﹝詞苑叢談﹞○萬喜愚公賦柳枝予與尢喜愚公別十餘年﹐至元庚寅秋日﹐忽相遇於西湖僦捨﹐一餉卽別去﹐賦柳枝詞贈予云「折贈徵人事等閒。不須辛苦慘離顏。何如劃盡前朝樹﹐莫送金輿去不還。」予答之云「禁柳蕭蕭故國秋。行人端不系離愁。勸君莫折煙條盡﹐畱待迎鑾拂采。」﹝王執禮行寮瑣筆﹞○中呂調溪山好會波村在松江城北三十里﹐其西九山離立﹐若幽人冠帶拱揖狀。一水並九山南過村外﹐以入於海。溝塍畎澮﹐隱翳竹樹間。春時桃花盛開﹐雞犬之聲相聞﹐有武陵風槪﹐隱者停雲子居焉。一舟時放中流﹐或投竿﹐或彈琴﹐或呼酒獨酌﹐或哦詠陶謝韋柳詩﹐殆將與功名相忘。嘗坐余舟中﹐作英供﹐襟抱淸曠﹐不覺度成溪山好一曲。主人卽補入中呂調﹐命洞簫吹之﹐與童子棹歌相答﹐極鷗波縹緲之思。﹝陶宗儀﹞○顧阿瑛蝶戀花昆山顧阿瑛好遊﹐每出必以筆墨自隨﹐往來九峯Т浦間。自稱金粟後身。一日﹐同陳浩然遊支硎山﹐飲於張氏樓。徐姬楚蘭佐酒﹐以琵琶度曲﹐座客剡雲臺爲之心醉。陳瑛口占蝶戀花詞戲之。有云「玉手佳人﹐笑把琵琶理。狂殺雲臺標外史。斷腸只合江州死。」一時爭傳唱之。﹝古今詞話﹞○王正之喜遷鶯博陵縣有郝仙女廟﹐仙女魏靑龍中人﹐年及笄﹐姿色姝麗﹐采水中﹐蒼煙白霧﹐俄失所在。其母哀泣水濱﹐顧言一見。良久異香襲人﹐隱約於波渚間曰「兒以靈契﹐迹綃宮﹐陰主是水府﹐世緣已斷﹐無用悲悒。而今而後﹐使鄕社田蠶歲宜﹐有感而通﹐乃爲吾驗。」後人立廟祀之。王正之題喜遷鶯詞云「汀洲滿。記翠籠采采﹐相將鄰媛。蒼渚煙生﹐金支光爛。人在霧綃鮫館。小鬟頓成雲散。羅襪淩波不見。翠鸞遠。但淸溪如鏡﹐野花畱鈿。情眷。驚變現。身後神功﹐緣就吳蠶繭。漢女菱歌﹐湘妃瑤瑟﹐春動倚雲層殿。彤車載花一色﹐醉盡碧桃淸宴。故山晚。嘆流年一笑﹐人間飛電。」﹝詞品﹞○楊鐵崖竹枝楊鐵崖年未七十休官﹐駕一舟﹐名春水宅﹐往來九峯三泖間。東南才俊之士﹐造門納履無虛日。酒酣以往﹐筆墨橫飛﹐鉛粉狼藉。或戴華陽巾﹐披鶴氅﹐坐船屋上﹐吹鐵笛﹐作梅花弄。或呼侍兒歌白雪之詞﹐自倚鳳琶和之。賓客皆蹁躚起舞﹐以爲神仙中人。竹枝盛於元季﹐鐵崖集之﹐自制亦至五十餘首。﹝古今詞話﹞○楊鐵崖吹洞庭曲楊鐵崖云「往年與大癡道人扁舟東西泖間﹐或乘興涉海﹐抵小金山。道人出所制小鐵笛﹐令余吹洞庭曲﹐道人自歌小海和之。不知風作水橫﹐舟楫揮舞﹐魚龍悲嘯也。」﹝太平淸話﹞○滕玉霄贈宋六嫂滕玉霄有贈宋六嫂百字令云「柳顰花困。把人間恩愛﹐尊前傾盡。何處飛來雙比翼﹐直是同聲相應。寒玉嘶風﹐香雲捲雪﹐一串驪珠引。元郎去後﹐有誰著意題品。誰料濁羽淸商﹐繁弦急管﹐猶自餘風韻。莫是紫鸞天上曲﹐兩兩玉童肩並。白髮梨園﹐靑衫老傅﹐試與流連聽。可人何處﹐滿庭霜月淸冷。」六嫂小字同壽﹐元遺山有贈篥工張觜兒詞﹐卽其父也。嫁於宋﹐每與其夫合樂﹐妙入神品。蓋六嫂善謳﹐其夫能傳其婦翁之藝云。﹝詞品﹞○滕玉霄贈阿珍玉霄又有贈歌童阿珍瑞鷓鴣云「分桃斷袖絕嫌猜。翠被紅興不乖。洛浦乍陽新燕爾﹐巫山行雨左風懷。手攜襄野便娟合﹐背抱齊宮婉孌諧。玉樹庭前千載曲﹐隔江唱罷月籠階。」蓋鄭櫻桃﹑解紅兒之流﹐用事甚工﹐予同年吳學士仁甫極喜誦之。﹝同上﹞○金徳淑望江南章邱李先至元都﹐旅次無聊﹐對月歌曰「萬里倦行役﹐秋來瘦幾分。因看河北月﹐忽憶海東云。」夜靜﹐聞鄰婦有倚樓而泣者﹐明日訪之﹐則宋宮人金徳淑也。詢李曰「客非昨暮悲歌人乎﹐詞乃佳制否。」李曰「歌非己作﹐有同舟人自杭來吟此﹐故記之耳。」婦泣曰「此亡宋昭儀王淸惠所寄汪水雲詩。」因自舉其望江南詞云「春睡起﹐積雪滿燕山。萬里長城橫縞帶﹐六街燈火已闌珊。人立玉樓間。」後遂委身於生。﹝樂府紀聞﹞○戴復古妻詞戴石屏薄遊江西﹐有富家翁愛其才﹐以女妻之。居二三年﹐忽欲作歸計。妻問其故﹐告以曾娶妻。白之父﹐父怒﹐妻宛曲解釋﹐盡以奩具贈行。仍餞以辭曰「惜多才﹐憐薄命﹐無計可畱汝。揉碎花箋﹐忍寫斷腸句。道傍楊柳依依﹐千絲萬縷。抵不住﹑一分愁緒。捉月盟言﹐不是夢中語。後回君若重來﹐不相忘處﹐把杯酒﹑澆奴墳土。」石屏旣別﹐遂赴水死。﹝輟耕錄﹞○崔英妻詞至正辛卯﹐眞州有崔生名英者﹐家極富﹐少工書畫﹐補浙江永嘉尉﹐攜妻王氏赴任。道經姑蘇﹐舟人艷其貲﹐夜沈英水中﹐並婢僕殺之。畱王氏欲以爲子婦﹐王佯應之﹐乘間逸去﹐奔入尼庵中﹐遂落髮於佛前。歲餘﹐忽有人施畫芙蓉一幅﹐王過見之﹐識爲英筆。因詢庵主所自﹐乃言顧阿秀兄弟以操舟爲業﹐人頗道其劫掠江湖間。王遂援筆題於上云「少日風流張敞筆﹐寫生不數黃荃。芙蓉畫出最鮮妍。豈知嬌艷色﹐翻抱死生冤。粉繪淒涼余幻質﹐只今流落誰憐。素屏寂寞伴枯禪。今生緣已斷﹐顧結再生緣。」其詞蓋臨江仙也。尼皆不曉所謂﹐後其畫爲好事者買獻禦史髙公。而英亦因幼習水善泅得不死﹐因賣艸書﹐髙遂延爲館客。一見畫﹐泫然流涕。髙怪問之﹐遂言被盜之由。且誦其詞曰「此英妻所作也。」髙因廉得其實﹐捕盜置法﹐而迹英妻復合焉。﹝畱靑日札﹞○劉燕哥太常引元會劉燕哥善歌舞﹐齊參譏還山東﹐劉賦太常引以餞云「故人別我出陽關。無計鎖雕鞍。今古別離難。倩誰畫﹑蛾眉遠山。一樽別酒﹐一聲杜字﹐寂寞又春殘。明日小樓間。第一夜﹑相思淚彈。」﹝畱靑日札﹞○羅愛愛齊天樂羅愛愛﹐嘉興名倡也﹐色藝俱絕。嘗與諸名士燕於鴛湖虛閣。愛愛賦絕句云「曲曲欄幹正正屏。六銖衣薄懶來憑。夜深風露涼如許﹐身在瑤臺第一層。」自此才名日盛。同郡有趙氏子者與之狎﹐遂終身焉。未幾﹐趙有父執官太宰﹐以書自上都招之﹐許授江南一官。趙躊躇未決﹐愛愛勸之行﹐因置酒中堂﹐捧觴爲趙母壽。自制齊天樂一闋歌以侑之。詞曰「恩情不把功名誤。離筵又歌金縷。白髮慈親﹐紅顏幼婦。君去有誰爲主。流年幾許。況悶悶愁愁﹐風風雨雨。鳳拆鸞分﹐未知何日更相聚。蒙君再三分付。向堂前奉侍﹐休辭辛苦。官誥蟠花﹐官袍制錦﹐待要封妻拜母。君須聽取。怕落日西山﹐易生愁阻。早促歸程﹐彩衣相對舞。」歌罷淒然﹐趙子遂去。及至都﹐而太宰殂矣﹐無所依﹐遷延旅邸。趙母以憶子故﹐感病沒。愛愛親爲營葬。甫三月﹐張士誠陷平江﹐參政楊完者率兵拒之﹐因大掠﹐見愛愛姿色欲納之﹐愛愛以羅巾自縊死。不久﹐張氏通款﹐趙子間關北歸﹐則城郭人民皆非故矣。遂獨宿於堂中﹐忽見愛愛淡妝素服出燈下﹐與趙禮畢﹐泣而歌沁園春一闋﹐每歌一句﹐悲啼掩抑。趙子遂與入室﹐款若平生﹐雞鳴泣別﹐瞥然而逝﹐但覺寒燈半來而已。﹝詞苑叢談﹞○石刻元詞昔於臨潼驪山之湯泉﹐見石刻元人無名氏一詞云「三郎年少客﹐風流夢﹐秀嶺虫瑤環。漸嬌汗發香﹐海棠睡暖﹐笑波生媚﹐荔子漿寒。況此際﹑曲江人不見﹐偃月事無端。羯鼓三聲﹐打開蜀道﹐霓裳一曲﹐舞破潼關。馬嵬西去路﹐愁來無會處﹐淚滿關山。空有羅囊遺恨﹐錦襪傳看。嘆玉笛聲沈﹐樓頭月下﹐金釵信杳﹐天上人間。幾度秋風渭水﹐落葉長安。」語語爲太眞紀恨。按之﹐爲大石諷風流子也。再過之﹐石已磨別刻矣。﹝詞品﹞﹝案﹕此乃金人詞﹞●卷十六紀事七○建文帝滿江紅建文帝首至吳江史仲彬家﹐題詩淸遠軒云「玉蟾飛入水晶宮。萬頃琉璃破曉風。詩就雲歸不知處﹐斷山零落有無中。畫髙飛江水漲﹐老漁亟唱夕陽斜。秋風客子興歸思﹐船到吳江卽是家。」又三至吳江題滿江紅詞云「三過吳江﹐又添得﹑一亭淸絕。剛占斷﹑水光多處﹐巧依林樾。漠漠雲煙春晝雨﹐寥寥天地秋宵月。更冰壺玉鑑暑宜風﹐寒宜雪。瞿庵右﹐山依缺。垂虹左﹐波濤截。正三髙堂畔﹐舊規今別。何但漁翁垂釣好﹐謾將柳子新吟揭。信登臨﹐佳興屬彭宣﹐能揮發。」﹝堅瓠集﹞○解縉落梅風成祖於中秋夜開宴賞月﹐月爲云掩﹐命解縉賦詩。縉遂口占落梅風一詞云「嫦娥面。今夜圓。下云簾。不著羣仙見。拼今宵﹑倚蘭不去眠。看誰過﹑廣寒宮殿。」成祖覽之歡甚﹐又賦長歌﹐成祖益喜﹐同縉飲至夜半﹐月復明朗﹐浮雲盡散。成祖笑曰「卿眞奪天手段也。」﹝解縉集﹞○瞿宗吉和香奩八題楊廉夫遊杭州﹐訪瞿士衡於傳桂堂。士衡之從孫宗吉﹐年十四﹐見廉夫香奩八題﹐卽席倚和﹐俊語疊出。其花塵春迹云「燕尾點波時有韻﹐鳳頭踏月悄無聲。」黛眉顰色云「恨從張敞毫邊起﹐春向梁鴻案上生。」金錢卜歡云「織錦軒窗聞笑語﹐采洲渚聽愁吁。」香頰啼痕云「斑斑湘竹非因雨﹐點點楊花不是春。」廉夫嘆賞﹐謂士衡曰「此君家千里駒也。」時席上以鞋杯行酒﹐卽命制詞。宗吉賦沁園春云「一掬嬌春﹐弓樣新裁﹐蓮步未移。笑書生量窄﹐愛渠盡小﹐主人情重﹐酌我休遲。醞釀朝云﹐斟量暮雨﹐能使麯生風味奇。何須去﹐向花塵畱迹﹐月地偸期。風流到手偏宜。便豪吸雄吞不用辭。任淩波南浦﹐惟誇羅襪﹐賞花上苑﹐勸金卮。羅帕髙擎﹐銀瓶低注﹐絕勝翠裙深掩時。華筵散﹐柰此心先醉﹐此恨誰知。」廉夫大喜﹐命侍伎歌以行酒﹐極歡而罷。﹝列朝詩選﹞○林子羽念奴嬌閩人林子羽﹐官員外郎﹐有題吳江垂虹橋詩﹐「欲借仙家遼海鶴﹐月明吹笛水晶宮」是也。其妻朱氏贈外之什﹐亦有「待漏衣沾仙掌露﹐朝天身惹禦鑪香」句。時閩中良家女張紅橋﹐平日欲得才如李靑蓮者事之。林投以詩﹐紅橋稱善﹐遂委身焉。林遊金陵﹐作念奴嬌畱別紅橋有云「軟語叮嚀﹐柔情婉戀﹐盡肝腸鐵。此去何之﹐碧雲春樹﹐早晚翠千疊。圖將羈思﹐歸來細與伊說。」紅橋和答云「還憶浴罷描眉﹐夢回攜手﹐踏碎花間月。漫道胸前懷豆蔻﹐今日總成虛設。桃葉津頭﹐莫愁湖畔﹐遠樹煙雲疊。寒燈旅邸﹐熒熒誰與閱說。」一則打算歸求﹐一則商量去後﹐情事如見。﹝閒情集﹞○楊士奇題梅詞宣徳中﹐三楊在內閣﹐有從官出松竹梅求題者。榮題松﹐溥題竹﹐後皆書賜進士第﹐賜進士出身。獨士奇起於辟召﹐乃作題梅詞云「竹君子﹐松大夫。梅花何獨無稱呼。回頭試問松和竹。也有調羹手段無。」蓋桂殿秋也。世以此定三楊優劣。﹝晚香堂淸語﹞○曾銑漁家傲夏言以議禮驟貴﹐世廟因正月降雪﹐命言等作時玉賦。石塘曾銑﹐夏之內戚﹐作漁家傲詞﹐互相賡唱﹐遂起河套之議。故黃泰泉有「千金不買陳平計」之句﹐蓋譏之也。﹝湧幢小品﹞○楊愼博洽成都楊愼﹐所著書百餘種﹐號爲博洽。金華胡應麟嫌其熱於稗史﹐不嫻於正史﹐作筆叢以駁之。然楊所輯百眞珠﹑詞林萬選﹐王州亦謂之詞家功臣也。因議禮謫戍瀘州﹐暇時紅粉傅面﹐作雙丫髻插花﹐令諸伎扶觴遊行﹐了不爲怍。有以書規之者。答云「文有仗境生情﹐詩或托物起興。如崔延伯臨陣﹐則召田僧超爲壯士歌。宋子京修史﹐使麗豎燃椽燭。吳元中起艸﹐令遠山磨兪糜。是或一道也﹐走豈能執鞭古人﹐聊以耗壯心﹑遺餘年耳。知我者不可以不聞此言﹐不知我者不可以不聞此言。」詩有「羅衣香未歇﹐猶是漢宮恩」句﹐詞亦富贍。﹝樂府紀聞﹞○楊愼少時善琵琶楊用修少時善琵琶﹐每自爲新聲度之。及登第後﹐猶於暑月夜綰兩角髻﹐著單紗半臂﹐背負琵琶﹐共二三騷人攜尊酒﹐席地坐西長安街上﹐歌所制小詞﹐撮撥到曉。李閣老早朝過之﹐聽其聲異常流﹐令人詢之﹐則云楊公子修撰也。李爲之下車。楊舉卮進李曰「朝尙早﹐願爲先生更彈。」彈罷﹐而火城將熄。李先入朝﹐楊亦隨著朝衣而至。朝退﹐進閣揖李先生及其尊人。李笑謂曰「公子韻度﹐自足千古﹐何必躬親絲竹﹐乃擅風華。」自是長安一片月﹐絕不聞楊公子琵琶聲矣。﹝桐下聽然﹞○石田南鄕子年來索詩畫者坌集﹐疲於酬應。因戲作南鄕子一闋云「天地一癡仙。寫畫題詩不換錢。畫債詩逋忙到老﹐堪憐。自作人情白結緣。無興最今年。浪拍茅堂水浸田。筆硯只宜收拾起﹐休言。但說移家上釣船。」﹝石田集﹞○唐祝詞唐子畏素性不羈﹐及坐廢﹐益遊於酒人自娛。宸濠禮聘之﹐子畏知其有異志﹐乃佯狂裸形﹐箕裾以處﹐得遣歸。又傳其鬻身梁溪巨室﹐以求美婢﹐見諸劇戲。禍枝山嘗傅粉墨﹐從優伶入市﹐度新聲﹐多爲狎斜遊。著擲果﹑窺簾﹑醉紅﹑金縷諸集﹐皆言情之作。好負逋債﹐出則萃而呼責之者踵相接也。兩人同濫筆墨多諧謔﹐而人尊重之。唐詞有踏莎行﹑千秋幾引﹐祝有鳳棲梧﹑浪淘沙﹐俱不甚精警。﹝古今詞話﹞○文徽明水龍吟文衡山待詔素性髙雅﹐不喜聲伎。吳俗六月念四﹐荷花洲渚﹐畫舫笙歌咸集。祝枝山﹑唐子畏預匿二伎人於舟尾﹐邀之同遊。衡山先生訂不興伎席﹐唐﹑祝私約酒闌歌聲相接﹐出以侑觴。衡山憤極欲投水﹐唐﹑祝呼小艇送之。乃其水龍吟題情亦甚婉麗﹐但聲調錯落﹐句讀參差﹐稍爲正之。詞云「依依落日平西﹐正池上晚涼初足。太湖石畔﹐絲絲疏雨﹐芭蕉簇簇。院落深沈﹐簾櫳靜悄﹐闌干幽曲。猛然間﹑何處玉簫聲起﹐滿地月明人獨。風約輕紗透肉。掩酥胸﹑盈盈新浴。一段風情﹐滿身嬌怯﹐恍然寒玉。靑團扇子﹐欲舉還垂﹐幾番虛撲。向夜闌獨笑﹐紅襠自解﹐滅銀屏燭。」﹝同上﹞○文徵明滿江紅夏侯橋沈潤卿掘地﹐得宋髙宗賜嶽侯手敕石刻﹐文徵明侍詔題滿江紅詞云「拂拭殘碑﹐敕飛字﹑依稀堪讀。慨當初﹑倚飛何重﹐後來何酷。豈是功成身合死﹐可憐事去言難贖。最無端﹑堪恨又堪悲﹐風波獄。豈不念﹐封疆蹙。豈不念﹐徽欽辱。念徽欽旣返﹐此身何屬。千載休談南渡錯﹐當時自怕中原復。笑區區﹑一檜亦何能﹐逢其欲。」激昂感慨﹐自具論古隻眼。﹝詞苑叢談﹞○徐文長詞徐文長爲胡少保幕客﹐掌書記。督府勢嚴重﹐文武將吏﹐莫敢仰視。文長戴敝烏巾﹐衣白布汗衣﹐非時直闖門入﹐長揖就坐﹐奮袂縱談。幕中有急需﹐召之不至。夜深開戟門以待﹐偵者還報徐秀才方泥飲﹐大醉叫呶﹐不可致也。倭旣靖﹐宴將士於爛柯山。文長走筆作鐃歌云「接得羽書知破賊﹐爛柯山上正圍棋。」又云「帳下共推擒虎將﹐江南只數義烏兵。」少保命刻石。詞有菩薩蠻詠鞋﹑鵲踏花翻詠走馬伎﹐諸選皆載之。﹝明詩紀事﹞○韓夢云詞福淸諸生韓夢云﹐嘉靖甲子過石湖山﹐見遺骼﹐掩之。其夜夢一麗人﹐自稱王秋英﹐字澹容﹐楚人也。元至正間﹐從父之任﹐遇寇石湖山﹐投崖而死。今感掩骼之恩﹐顧諧伉儷。自是數日一至﹐詩詞甚多。明年寒食﹐夢云攜雞黍奠其墓﹐秋英出見。韓作瀟湘逢故人慢一闋云「春光將暮。見嫩柳拖煙﹐嬌花帶霧。頃刻間風雨。把堂上深思﹐閨中遺事﹐鉆火畱餳﹐都付卻﹑落花飛絮。又何心挈提壺﹐鬥艸踏靑盈路。子規啼﹐蝴蝶舞。徧南北山頭﹐紙灰綠醑。奠一邱黃土。嘆海內飄零﹐湘陰淒楚。無主泉扃也能得﹑有情雞黍。畫角聲﹐吹落梅花﹐又帶離愁歸去。」遂與夢云同歸﹐產一子。萬曆癸巳年﹐自言緣已盡﹐揮涕而別。﹝詞統﹞○林章孤鸞林章溺情一伎﹐伎以他事系獄﹐林日徘徊於外﹐計欲出之。爲賦孤鸞一闋云「爲誰拋撇。似海燕初分﹐林鶯乍別。回首天涯﹐滿目雲山愁絕。東風不憐春色﹐把一枝﹑楊花吹折。直恁黏雲帶雨﹐更盈盈似雪。柰夢兒相隔恨難說。想昨夜孤衾﹐今日雙頰。比這靑衫上﹐有幾重啼血。一聲晚鐘動了﹐又送人﹑腸斷時節。莫把琵琶亂撥﹐正春江潮咽。」尋爲當事所釋﹐欲委身於林﹐林竟度爲女冠﹐人皆賢之。﹝樂府紀事﹞○兪君宣古鏡詞兪君宣自負風情﹐嘗爲顧文英賦古鏡詞云「張郎一去﹐君且代郎看﹐雙蛾解理。贈別躊躇﹐不忍把君分碎。容顏君獨知憔悴。受多磨﹐與君無異。廣寒三五﹐嫦娥愁向﹐卻元自己。晴空裏。似丹靑點綴。个中小小﹐洞天深處。背地沈迷﹐形影都無據。憐君自爲分明累﹐貯盡了﹑漢宮人淚。架罷妝殘﹐瞥然收卻﹐遠山橫翠。」蓋調寄桂枝香也。文英善書﹐以碧絲作小楷秀之鏡臺﹐遺所歡﹐未幾卒。君宣夢文英謝此詞﹐且曰「後二語不吉﹐愛其佳﹐未請易也。」嗟呼﹐柳綿枝上﹐朝云爲之感沒。架罷妝殘﹐文英遂以讖終。詞人妙筆﹐竟令生者可以死耶。﹝蘭臯集﹞○陳繼儒臨江仙吾家於陵及華山處士﹐世有隱徳。余輩膠黏五濁﹐羈鎖一生﹐每憶少年靑松白石之盟﹐何止浩嘆。歲丁酉﹐始得築婉變艸堂於二陸遺址﹐故有「長者爲營栽竹地﹐中年方愜住山心」之句。然山中亦不能如道家保鏈吐納﹐以嗇餘年。卽佛藏五千卷﹐隨讀隨輟。惟喜與鄰翁院僧﹐談接花﹑藝果﹑種術﹑苓之法﹐其餘一味安穩本色而已。嘗作臨江仙一詞云「婉孌北山松樹下﹐石根結个巖阿。巧藏精舍恰無多。尙餘檐隙地﹐種竹與栽梧。髙臥不須愁客至﹐客來野筍山蔬。一瓢濁酒盡能沽。倦時呼鶴舞﹐醉後倩僧扶。」﹝巖棲幽事﹞○陳繼儒浣溪沙四時之景﹐無如初夏。余嘗夜歸作攤破浣溪沙云「梓樹花香月半明。棹歌歸去蟪蛄鳴。曲曲柳塘茅屋矮﹐掛漁罾。笑指吾廬何處是﹐一池荷葉小橋橫。燈火紙窗修竹裏﹐讀書聲。」﹝巖棲幽事﹞○記衝如菩薩蠻天啟攺元﹐正月五日﹐得衝如靖州家報﹐極言風土之惡﹐有「中秋有月﹐重陽無菊」之語。忱嘆者久之。明日﹐入西佘﹐中途風雨猛惡﹐因思衝如對此﹐當便愴悒。舟中枯坐﹐無可告語﹐因捉筆記之﹐乃菩薩蠻本調也。「一封書信千金等。開緘試問江山景。荒縣亂山窩。重陽菊也無。中秋空有月。只照人離別。況此雨連綿。煙昏月黑天。」﹝峯泖浪仙﹞○記修微憶秦娥王修微﹐籍中名士也。色藝雙絕﹐尢長於詩詞。從性﹐夙齋聞其名﹐見其憶秦娥一章有「多情月﹐偸云出照無情別」之句﹐風流醞藉﹐不減李淸照。明日入東佘﹐見修微於眉公山莊之喜庵﹐正據案作字﹐逸韻可掬﹐相與談笑者久之。日西別去﹐此情依依﹐因用其韻塡詞記之。「聞人說。風標詩句皆奇絕。眞奇絕。墨香詞藻﹐鬢云肌雪。多情偏詠多情月。儂今豈是無情別。無情別。雁飛如字﹐暮江空闊。」﹝同上﹞○隨庵釣船居山中﹐凡四時風景及山水花木之勝﹐皆譜撰小詞﹐教山童歌之。客至﹐出以侑酒﹐兼佐以簫管弦索。花影杯前﹐松風杖底﹐紅牙雋舌﹐歌聲入云。更作一釣船﹐曰「隨庵」。風日和美﹐一葉如萍﹐半載琴書﹐半攜花酒﹐紅裙艸衲﹐名士隱流﹐或交舄並載。每歷九峯﹐泛三泖﹐遠不過西湖太湖而止。所得新詞﹐隨付弦管﹐興盡而返。闔門髙臥﹐有貴勢客彊欲見者﹐令小童謝曰「頃方買花歸﹐玆復釣魚去矣。」﹝同上﹞○沈宜修問疑詞沈宜修宛君﹐天寥夫人也。三女紈紈﹑小紈﹑小鸞皆工詩詞﹐有午夢堂集數種。嘗曰「昔和凝有句云﹕『春思翻教阿母疑。』」余以爲破瓜之年﹐亦何須疑﹐眞是當信耳。因作問疑詞云「芳艸靑歸﹐梨花白潤。春風又入昭陽鬢。秀窗日靜綺羅間﹐金鈿二八人如。碧字題眉﹐細香寫暈。靑鸞玉綫裙橊襯。若教阿母不須疑﹐妝臺試向飛瓊問。」﹝詞苑叢談﹞○蘭支水龍吟沈智瑤﹐內人秀妹也。驪吹五君詠「珠暉英月流﹐玉彩迎花度」﹐可以想見風格矣。有時刻彤奩續些。年三十餘﹐以怨恨自沈於水而死。亻容婦蘭支﹐其內侄女也。有水龍吟詞哭之。﹝治史﹞○張倩倩詞張倩倩﹐沈宛君之姑之女﹐歸宛君弟君庸。宛君季女瓊章﹐兒時寄養舅家﹐以倩倩爲母。倩倩工詩詞﹐作卽棄去﹐瓊記憶其數首。瓊章亡﹐宛章亡﹐宛君悼其女﹐追懷倩倩﹐爲之作傳﹐並錄瓊章所記詩詞附傳中。有寒夜懷君庸蝶戀花云「漠漠輕陰籠竹院﹐細雨無情﹐淚濕霜花面。試問寸腸何樣斷。殘紅碎綠西風片。千徧相思才夜半。又聽樓前﹐叫過傷心雁。不恨天涯人去遠。三生緣薄吹簫伴。」﹝午夢堂集﹞○贈仙仙詞仙仙十三四時﹐卽羈迹秦淮﹐將有錦江玉壘之行﹐遠望故鄕﹐淒心掩泣﹐眞所云侯門一入深如海也。余甚傷焉。今年十七﹐又作巫山神女﹐向楚王臺下去矣。酒間聞之﹐悵然感懷﹐口占浣溪沙二詞。「一片歸心望也休。四陵千里水東流。杜鵑芳艸楚天秋。老去未消風月恨﹐閒來重結雨雲愁。欲緘雙淚寄亭州。」又﹐「金粉傷情別石頭。六朝煙柳系離憂。破瓜人泣仲宣樓。桃葉渡連春易去﹐梅花笛裏夢難畱。子規斜月一悠悠。」﹝冶史﹞○葉瓊章詞天寥侍女隨春﹐年十三四卽有玉質﹐肌疑積雪﹐韻比幽花﹐笑ツ之餘﹐風情飛逗。瓊章極喜之﹐爲作浣溪沙詞云「欲比飛花態更輕。低回紅頰背銀屏。半嬌斜倚似含情。嗔帶淡霞籠白雪﹐語偸新燕怯黃鶯。不勝力弱懶調箏。」昭齊和云「翠黛新描桂葉輕。柳枝婀娜倚蓮屏。風前閒立不勝情。細語嬌聲嗔亂蝶﹐淸臚淚粉怨殘鶯。日長深院惱秦箏。」蕙綢和云「髻薄金釵半輕。佯羞微笑隱湘屏。嫩紅染面作多情。長怨曲欄看半鴨﹐慣嗔南陌聽啼鶯。月明簾下理瑤箏。」宛君和云「袖惹飛煙綠雨輕。翠裙拖出粉云屏。飄殘柳絮暗知情。千喚懶回拋秀﹐半含微吐澀新鶯。嗔人無賴戛風箏。」諸詞俱用嗔字﹐以此女善嗔﹐嘗面發赤也。﹝午夢堂集﹞○龐蕙攘詞隨春一名紅於葉﹐小鸞侍妾也。鸞歿後﹐歸龐氏﹐別字元元﹐龐蕙攘有病中聞家慈同元姨爲予誦經志感鷓鴣天云「終歲懨懨怯往還。盈盈兩袖淚痕潸。一心解織愁千縷﹐雙鬢慵梳月半灣。鴛被冷﹐瑣窗寒。翻經畫閣懺紅顏。枕函稽首殷勤意﹐不盡箋題寄小鬟。」﹝林下詞選﹞○王瓊奴滿庭芳王瓊奴﹐徐苕郎妻也。苕郎未娶時﹐以紅箋一幅遺瓊奴﹐題詩答之云「茜色霞箋照面。玉郎何事太多情。風流不是無佳句﹐兩字相思寫不成。」後苕郎戍連﹐有吳指揮者以計殺之﹐欲納瓊奴。瓊奴賦滿庭芳詞自誓云「彩鳳羣分﹐文鴦侶散﹐紅雲露隔天臺。舊時院落﹐畫棟滿塵埃。謾有玉京離燕﹐東風裏﹑似訴悲哀。主人去﹑捲簾思重﹐空屋亦歸來。涇陽憔悴女﹐不逢柳毅﹐書信難裁。嘆金釵脫股﹐寶鏡離臺。萬里遼陽郎去﹐知何日﹑卻得重回。丁香樹﹐含花到死﹐莫共野蒿開。」後鳴於禦史﹐得白其冤﹐遂自殺。﹝詞苑外篇﹞○李姬詞李姬名香﹐秣陵教坊女也。母曰貞麗﹐有俠气﹐嘗一夜博﹐輸千金立盡。姬亦俠而慧﹐能辧別士大夫賢否。張太史溥﹑夏吏部允彜尢亟稱之。十三歲從吳人周如松受歌﹐盡得其音節﹐然不輕發也。嘗一日﹐故開府田仰以金三百鎰邀姬一見﹐開府向兒事魏閹者。又姬嘗以他事獲罪阮懷寧。至是﹐喟然嘆曰「田寧異阮公乎。」峻卻之﹐卒不往。語小篇載其題鄧彰甫細書虞美人詞云「相思莫寫上楊花。恐被風吹愁起﹐滿天涯。」可謂妙絕。﹝靑溪遺事﹞﹝按陳其年曰﹕姬與歸徳侯方域善﹐曾以身許方域﹐設誓最苦。誓詞今尙存湖海樓篋衍中﹐詞固貞麗作也。﹞●卷十七紀事八○吳偉業詞吳祭酒作秣陵春﹐一名雙影記﹐嘗寒夜命小鬟歌演﹐自賦金人捧露盤詞云「記當年﹑曾供奉舊兒裳。嘆茂陵遺事淒涼。酒旗戲鼓﹑買花簪帽一春狂。綠楊池館逢髙會﹐身在他鄕。喜新詞初塡就﹐無限恨﹑斷人腸。爲知音﹑仔細思量。偸聲減字﹐畫堂髙燭弄絲簧。夜深風月催檀板﹐顧曲周郎。」時祭酒將復出山﹐晉江黃東崖詩云「徵書鄭重眠餐損﹐法曲淒涼涕淚橫。」正謂此詞也。﹝詞苑叢談﹞○萬壽祺詞秦淮卞賽﹐小字玉京﹐桃葉名姬也﹐後爲女道士。吳祭酒琴河感舊詩﹐有「靑山憔悴卿憐我﹐紅粉飄零我憶卿」之句。不勝樓頭燕子﹐山上蘼蕪之感。彭城萬年少壽祺賦眼兒媚贈之云「花弄香紋春滿樓。桃葉引江流。个人何事﹐斜陽獨倚﹐曲曲腸柔。垂簾淡淡撲楊球。私心好處投。侍兒斂態﹐閉門作意﹐不上金鉤。」蓋記其少年情事﹐猶覺風韻可人。﹝靑溪軼事﹞○龔芝麓蝶戀花歌者張郎﹐今日之秦靑也。壬子春暮﹐燕集於宋荔裳觀察京師寓園﹐張后至﹐合肥宗伯賦蝶戀花詞云「春絆情絲千縷纈。夢里人來﹐乍暖輕寒節。何處玉驄曾小歇﹐海棠飄落胭脂雪。重倩紅牙溫舊闋。張緒風前﹐好是腰身絕。樓閣水明光四徹。羅衣影漾波心月。」長安諸公爭裂素紈書之﹐於是紅牙檀板中都唱此詞。﹝蘭思詞﹞○龔芝麓醜奴兒令龔定山尙書與橫波夫人月夜舟西湖﹐作醜奴兒令四闋。自序云「五月十四夜﹐湖風酣暢﹐月明如洗﹐繁星盡斂﹐天水一碧。偕內人素艇子於寓樓下﹐剝菱煮芡﹐小飲達曙。人聲旣絕﹐樓臺燈火﹐周視悄然。惟四山蒼翠﹐時時滴入杯底。千百年西湖﹐今夕始獨爲吾有﹐徘徊顧戀﹐不謂人世也。酒語情恬﹐因口占四調以紀其事。」詞云「一湖風漾當樓月﹐涼滿人間。我與靑山。冷澹相看不等閒。藕花社榜疏狂約﹐綠酒朱顏。放進嬋娟。今夜紗窗可忍關。」又云「木蘭掀蕩波光碎﹐人似乘潮。何處吹簫。輕逐流螢度畫橋。白鷗睡熟金鈴悄﹐好是蕭條。多謝雙髙。折簡明宵不用招。」又云「情癡每語銀蟾約﹐見了銷魂。爾許溫存領受嫦娥一笑恩。戲拈梅子橫波打﹐越樣心疼。和月須吞。省得濃香不閉門。」又云「淸輝依約雲鬟綠﹐水作菱花。蘇小村斜。不見畱人駐晚車。湖山符牒誰能管﹐讓與天涯。如此豪華。除卻芳樽一味賒。」﹝香嚴集﹞○梁淸標望江南滹沱河之南﹐柏棠村在焉。中有司徒梁蒼巖公別墅。公秋憶詩﹕「城東別業輞川圖。手種垂楊一萬株。大麓經秋霜冷﹐綠煙猶似昔時無。」正謂此也。嘗在燕邸作望江南數調云「淸明候﹐細雨曉風和。樹裏靑簾春醞美﹐水連紅袖麗人多。處處醉顏酡。」「家山好﹐春色滿平蕪。花片參差裘馬客﹐柳絲搖曳水雲圖。遠浦立鵜鶘。」「東郊外﹐暖日水粼粼。一路杏花尋幕燕﹐幾行楊柳渡溪人。沙細碾車輪。」「踏靑去﹐遙指綠陰村。斜裊金鞭晴試馬﹐髙燒紅燭夜開樽。芳艸滯王孫。」「西村裏﹐渺渺水拖藍。一縷墟煙靑似織﹐數峯風色碧於簪。可喚小江南。」情致如許﹐讀之頓令人懷想趙郡風物。﹝詞苑叢談﹞○梁淸標洞庭春色嶺南之役﹐變亂恍忽﹐棠村公衮衣持節﹐宣徳威﹐權大體﹐成命而返。所著使粵集﹐都道珠江花鳥之勝。故余寄公絕句有「過嶺新詞喜乍攀﹐海天歸棹泣烏蠻」之句。廣陵鄧孝威亦云「一別珠江煙雨暗﹐鷓鶘啼煞五羊城。」今錄公歸舟所賦洞庭春色詞﹐奇彩煥發﹐益知公之能從容定變也。詞云「萬里河梁﹐五羊歸棹﹐夾路春風。看荔枝洲畔﹐沈香浦外﹐簾開樓閣﹐帆動艨艟。載得珠江花鳥去﹐更千步香薰兩袖濃。斜陽岸﹐正袍侵艸綠﹐衣染鵑紅。簏藏羅浮舊繭﹐早辦取﹑舞蝶紗籠。問踏歌蠻樂﹐穿花遊女﹐尋芳何地﹐拾翠誰從。拋卻南天煙月暖﹐喜北望﹑長安紫气重。驪歌裏﹐聽蘭橈笳鼓﹐驚起鼉宮。」公自注﹕嶺南有千步香艸。又羅浮繭中出牒。﹝詞苑叢談﹞○梁淸標春風裊娜王胥庭司馬張伎設燕﹐棠村梁公賦春風裊娜云「喜良宵煙月﹐依舊淸平。花市暖﹐晚風輕。有尙書好客﹐堂開簾捲﹐故人歡笑﹐妝點春城。百寶珠輪﹐九枝靑玉﹐絳燭髙燒列畫屏。琥珀光浮千日酒﹐赤瑛盤薦五侯鯖。誰把燕山舊事﹐移宮換羽﹐倩優孟﹑譜入新聲。紅牙串﹐紫鸞笙。歌喉未歇﹐客欲沾纓。夢裏功勛﹐休嗟陳迹﹐眼前杯酌﹐且盡平生。種槐庭院﹐看年年無恙﹐紅燈綠醑﹐快聚良朋。」時華堂竹肉間發﹐聽歌者唱至「看年年無恙﹐紅燈綠酒﹐快聚良朋」之句﹐舉座起舞。﹝詞苑叢談﹞○梁淸標菩薩蠻僕嘗客恆山﹐梁司徒公出家伎佐酒﹐僕於座上演淸平調雜劇﹐卽令小鬟歌之。公賦菩薩詞云「尊前若个歌金縷。盈盈十五芳如許。笑靨半含羞。驕憨不解愁。眉痕靑尙淺。秋水雙眸剪。何處耐人思。歌停掩袖時。」座客爭爲傳唱﹐極歡而罷。﹝西堂雜俎﹞○宋荔裳滿江紅宋觀察荔裳罷官遊西湖﹐與鐵崖﹑顧庵﹑西樵宴集﹐演邯鄲夢傳奇。觀察曰「殆爲余輩寫照也。」卽席賦滿江紅雲﹕「古陌邯鄲﹐輪蹄路﹑紅塵飛漲。恰半晌﹑盧生醒矣﹐龜玆無恙。三島神仙遊戲外﹐百年卿相蘧廬上。嘆人間﹑難熟是黃粱﹐誰能餉。滄海曲﹐桃花漾。茅店內﹐黃雞唱。閱今來古往﹐一杯新釀。蒲類海邊徵伐碣﹐云陽市上修羅杖。笑吾儕﹑半本未收場﹐如斯狀。」詞成﹐座客傳觀屬和﹐爲之欷罷酒。﹝詞苑叢談﹞○宋荔裳點絳唇宋荔裳席上聽女郎度曲﹐點絳唇詞云「子夜淸歌﹐隔簾疑在靑天外。瓊簫玉管﹐莫把鶯喉礙。紗帽龍頭﹐卸卻殘妝戴。嬌羞壞。廣場無柰。初學男兒拜。」周廣庵嘆其描神處﹐似韓僕射夜燕圖。﹝詞苑叢談﹞○龍松先生賀新郎淮陽柳敬亭以淳於滑稽之雄﹐爲左寧南幸捨重客。寧南沒於九江舟中﹐柳生先期東下﹐憔悴失路﹐垂老客於長安。龍松先生贈賀新郎詞云「鶴髮開元叟。也來看﹑荊髙市上﹐賣漿屠狗。尢裏風霜吹短褐﹐遊戲侯門趨走。卿與我周旋良久。綠鬢紅顏今盡攺﹐嘆婆娑﹑人似桓公柳。空擊碎﹐唾壺口。江東折戟沈沙後。過靑溪﹐笛牀煙月﹐淚珠盈斗。老矣耐煩如許事﹐且坐亭呼酒。拚殘臘消磨紅友。花壓城南韋杜曲﹐問球場﹑馬槊還能否。斜日外﹐一回首。」﹝詞苑叢談﹞○曹爾堪髙陽臺曹顧庵學士詩詞﹐流播海內已三十年。辛亥復遊京國﹐與同志唱酬﹐意气淩霄﹐精力扛鼎。新詞一出﹐小胥競寫。余嘗見其京華詞集﹐觀女伶髙陽臺一闋云「鶯舌新調﹐鴉鬟猶﹐湘裙欲整還拖。懶散心情﹐朝來愁畫雙蛾。風約秀簾搖樺燭﹐對菱花﹑倦嬌憨﹑動人些子﹐元不爭多。魂銷一曲淸歌。卻似曾相識﹐無可如何。影好難描﹐空勞石墨三螺。燈前小立紅妝換﹐笑還嗔﹑喚弟稱哥。暗相憐﹐細腰無力﹐又著蠻靴。」未知女伶何人﹐知學士猶有白傅懷懷也。﹝同上﹞﹝按﹕髙陽臺前後結四字兩句﹐每句第四字俱應平聲﹐此用一仄一平﹐尙沿明季余習﹞○曹爾堪南鄕子河陽角伎紅兒﹐有名曲中。嘉善曹學士顧庵爾堪爲賦南鄕子詞贈之云「停酒按紅牙。蘇合香濃掠鬢鴉。秋水模糊偏可惜﹐夭斜。十五娉婷早破瓜。愁恨徧天涯。飛絮啼鶯是妾家。莫道胭脂開未足﹐驚誇。卻占河陽一縣花。」或云﹐華亭吳六益懋謙﹐有「迎風細烏啼紅雨﹐隔岸殘霞隱畫樓」之句﹐亦爲紅兒作也。﹝同上﹞○曹溶靑玉案沈家姬卯娘善度曲﹐曹秋嶽侍郎戲用卯字﹐賦靑玉案爲贈云「花前舉樂何須忌。薄曉初麗。啟戶逢君嬌不語。三秋兔魄﹐平分畱影﹐垂柳東邊去。鏤成新玉剛爲字。十二時中排第四。中酒嫌人知也未。芳名檢點﹐春光已半﹐會取相迎意。」﹝靜惕堂集﹞○汪蛟門春風裊娜浙中查伊璜妙解音律﹐其家姬柔些尢擅絕一時。廣陵汪舍人蛟門制春風裊娜遺查君﹐兼贈柔些云「看先生老矣﹐兀自風流。圍翠袖﹐暱紅樓。羨香山攜得﹐小蠻樊素﹐玉簫金管﹐到處遨遊。舞愛前溪﹐歌憐子夜﹐記曲娘﹑還數阿柔。戲罷更教彈絕調﹐氍毹端坐撥箜篌。新撰南唐院本﹐衣冠巾幗﹐抵多少﹑優孟春秋。拖六幅﹐掩雙鉤。英雄意態﹐兒女嬌羞。燈下紅兒﹐眞堪消恨﹐花前碧玉﹐耐可忘憂。是鄕足老﹐任悠悠世事﹐爛羊作尉。屠狗封侯。」同郡小香居士宗定九和云「憶年前度曲﹐無限嬌愁。花未放﹐蕊還羞。洞簫聲皮我﹐酒濃春蕩﹐無端牽惹﹐情緒難由。裊娜衣裳﹐六朝宮樣﹐傾國傾城看何柔。我慕香山白居士﹐也曾弦管識荊州。此日汪郎才子﹐新詞塡就﹐問端委﹐十二層樓。珠繚繞﹐玉雕鎪。燈前席上﹐巫水江頭。鶯滚含桃﹐昔憐將熟﹐兔團月桂﹐今勝如鉤。伊人信美﹐況西園公子﹐英雄曠達﹐寄興箜篌。」觀二詞﹐可以知柔些風度矣。﹝閒情集﹞○陳其年望江南江鈍翁題梁曰緝江村讀書圖云「鄢陵野色平於掌﹐也有江南此景無。」王阮亭見之呵曰「吳子輩乃爾輕薄。」汪笑曰「行當及君矣。」因續嘲阮亭所題云「仿佛春江綠樹陰。幾回展捲幾沈吟。江南於汝關何事﹐賦得愁心爾許深。」汪固輕薄﹐然余嘗見陽羨陳髯望江南數闋﹐風情景事如畫﹐讀之不得不令人轉憶江南樂也。其詞云「東南憶﹐少小住長洲。夜火千家紅杏幕﹐春衫十里綠楊樓。頭白想重遊。」「江南憶﹐白下最堪憐。東冶璧人新訣絕﹐南朝玉樹舊因緣。秋雨蔣山前。」「江南憶﹐懊惱是西湖。秋月春花錢又趙﹐靑山綠水越連吳。往事只模糊。」「江南憶﹐更憶是蕪城。蘭葉寒塘盤馬路﹐梨花微雨築球聲。風景逼淸明。」「江南憶﹐罨畫最風流。白屋山腰煙內市﹐紅蘭水面雨中樓。樓上漾簾鉤。」﹝詞苑叢談﹞○紅橋唱和詞紅橋在平山堂法海寺之側﹐王貽上司理揚州日﹐與諸名士遊燕。司理賦浣溪沙云「北郭淸溪一帶流。紅橋風物眼中秋。綠楊城郭是揚州。西望雷塘何處是﹐香魂零落使人愁。澹煙芳艸舊迷樓。」茶村杜和云「六月紅橋漲欲流。荷花荷葉幾時秋。誰翻水調唱涼州。更欲放船何處去﹐平山堂上古今愁。不如歌笑十三樓。」淮陰邱象隨和云「淸淺雷塘水不流。幾聲寒笛畫成秋。紅橋猶自倚揚州。五夜香昏殘月夢﹐六宮釵落曉風愁。多情煙樹戀迷樓。」後陽羨陳維松賦紅橋詩云「輕紅橋上立逡巡﹐綠水微波漸作鱗。手把柳絲無一語﹐十年春恨細如塵。」又﹐「一帶蕪城織野煙﹐三春板渚亂寒田。傷心錯到平山路﹐不獨江南事可憐。」又﹐「雨餘垂柳鴨頭綠﹐日落吳天卵色紅。絕似儂家罨畫裏﹐幾層春水幾層風。」余亦有紅橋絕句云「酒樓楊柳碧絲絲﹐惱煞紅裙舞柘枝。畱得狂名偏薄幸﹐至今猶說杜分司。」又﹐「轉過春簾便板橋﹐船窗艸閣雨瀟瀟。蕪城一片寒煙織﹐流水何人問六朝。」﹝同上﹞○紅橋遊記山鎭淮門﹐循小秦淮折而北﹐坡岸起伏多態﹐竹木蓊郁﹐淸流映帶。人家多因水爲園﹐亭榭溪塘﹐幽窈而明瑟﹐頗盡四時之美。小艇﹐循河西北行﹐林木盡處﹐有橋宛然﹐如垂虹下飲於澗﹐又如麗人靚妝ㄚ服﹐流照明鏡中﹐所謂紅橋也。遊人登平山堂﹐率至法海寺﹐捨舟而陸﹐徑必出紅橋下。橋四面皆人家荷塘﹐六七月間﹐菡萏作花﹐香聞數里。靑簾白舫﹐絡繹如織﹐良謂勝遊矣。予數往來北郭﹐必過紅橋﹐顧而樂之。登橋四望﹐忽復徘徊感嘆﹐當哀樂之交乘於中﹐往往不能自諭其故。王謝冶城之語。景晏牛山之悲﹐今之視昔﹐亦有然耶。壬寅季夏之望﹐與籜庵﹑茶村﹑伯璣諸子﹐偶然漾舟﹐酒闌興極﹐援筆成小詞二章﹐諸子倚而和之。籜庵繼成一章﹐予亦屬和。嗟乎﹐絲竹陶寫﹐何必中年。山水淸音﹐自成佳話。予興諸子聚散不恆﹐而紅橋之名或反因諸子而得傳於後世﹐增懷古憑弔者之徘徊感嘆﹐如予今日﹐未可知也。﹝漁洋紅橋遊記﹞○王士禎弔王素音詞長沙女子王素音﹐有「可憐魂魄無歸處﹐應向枝頭花杜鵑」之句﹐辭旨酸楚。王司州士禎﹐用其意作減字木蘭弔之云「離愁滿眼。日落長沙秋色遠。湘竹湘花。腸斷南云是妾家。掩啼空驛。魂化杜鵑無气力。鄕思難裁。楚女樓空楚雁來。」﹝詞苑叢談﹞○王士禎靑溪詞僕曩居秦淮﹐聽友人談舊院遺事﹐不勝寒煙蔓艸之感。因屬好手畫靑溪遺事一冊﹐陽羨生爲題詩﹐僕復成小詞八闋﹐程村倚和﹐春夜挑燈﹐回環吟嘆﹐覺菖蒲北裏﹐松柏西陵﹐風景宛然在目。使潘髯﹑王百諸人﹐身在莫愁桃葉之間﹐未必有此寫照也。﹝漁洋山人﹞○袁於令詞籜庵以樂府擅名﹐聞者疑爲古人﹐塡詞獨爾★然。紅橋小令唱和﹐乃猶不減風流。梅村先生云「淒涼法曲楚江情。」阮亭詩云「紅顏顧曲袁荊州。」正不必賀老琵琶曲爲寫照也。﹝倚聲集﹞○袁於令卜算子袁籜庵先生作瑞玉傳奇﹐描寫逆魏忠賢私人巡撫毛一鷺﹐及織局太監李實構陷周忠介公事甚悉﹐詞曲工妙﹐甫脫稿卽授優伶。郡紳約期邀袁集公所觀唱演。是日﹐諸公畢集﹐而袁尙未至。優人請曰「劇中李實登場﹐尙少一引子﹐乞足之。」於是諸公各擬一調。俄而袁至﹐告以優人所請。袁笑曰「幾忘之。」卽索筆書卜算子云「局勢趨東廠。人面翻新樣。織造平添一段忙﹐待織就﹑迷天网。」語不多﹐而句句雙關巧妙﹐諸公嘆服﹐遂各毀其所作。﹝同上﹞○名士牙行老學庵筆記﹐嘉興聞人滋自云﹐作門客牙﹐充書籍行。近日新安孫布衣默﹐字無言﹐居廣陵﹐貧而好客﹐四方名士至者﹐必徒步訪之。嘗告予欲渡江往海鹽﹐詢以有底急。則云「欲訪彭十羨門﹐索其新詞﹐與予洎鄒程村作﹐合刻爲三家耳。」陳其年維崧贈以詩曰「秦七黃九自佳耳﹐此事何與卿饑寒。」指此也。人戲目之爲名士牙行。﹝居易錄﹞○丁煒詞古平原村店中﹐姑蘇女子題壁鷓鴣天一闋﹐有「收拾菱花把劍彈」之句。庚申春暮﹐丁觀察之任虔南﹐和詞云「川字初分碧玉年。花枝憔悴一春前。陌頭塵浣文鴛錦﹐柳外風欹墮馬鬟。郵壁上﹐墨光懸。柔腸百疊念鄕關。才人廝養千秋恨﹐箏柱調來拭淚彈。」頗有白香山商婦琵琶之感。﹝詞苑叢談﹞﹝附錄姑蘇女子原詞云「弱質藏閨十六年。嬌羞未敢出堂前。眉顰道悲新柳﹐袖捲輕塵擁翠鬟。腸欲斷﹑意懸懸。舉頭何處是鄕關。臨妝莫遣紅顏照﹐收拾菱花把劍彈。」﹞○丁煒鶯啼序虔南北鳥﹐比中土絕異。紅白梅常與桂花齊開﹐可譜入風土歲時諸記。丁觀察雁水持節雙江﹐於使院傍隙地扌甓園﹐雜植名卉。新城王司成士禎祭告南鎭﹐道出雙江﹐題甓園詩云「初來甓園裏﹐早愛甓園詩。夜雨前山過﹐靑苔使院滋。故人傾卯酒﹐名卉發辛夷。物候炎方異﹐春風生桂枝。」自後賓朋至﹐雁水賦鶯啼序紀事﹐好事者爭相扌寫﹐遂與坡公八境臺並傳。﹝紫雲詞﹞○曹爾堪滿江紅柳村在恆山之南﹐梁冶湄使君讀書其中﹐屬金陵樊圻畫柳村魚樂圖。余有絕句云「鴉啼屋角柳藏煙。一帶人家住水邊。最愛春晴三月暮﹐夕陽斜擊釣魚船。」其風景宛然江南也。曹顧庵學士題滿江紅雲﹕「碧樹淸溪﹐孤亭外﹑汀沙紆曲。閒家具﹑筆牀茶竈﹐漁ザ如屋。湖上綸竿惟釣月﹐盤中鱸全堆玉。曉煙深﹐楊柳蘸晴波﹐村村綠。朝露泣﹐邊畦菊。細雨灑﹐垂檐竹。有靑蓑可者﹐短衣非辱。縮項鯿肥春水活﹐長腰米白江村足。醉香醪﹑船系夕陽斜﹐眠方熟。」和者數十家﹐於是趙郡自雕橋柏棠村而外﹐無弗知有柳村矣。﹝詞苑叢談﹞○宋徵輿詞吳園茨以水部郎出知湖州﹐宋轅文中丞賦浣沙送之云「苕煙波百里淸。碧瀾堂外柳雲輕。使君心似玉壺冰。紅袖人喧桑岸綠﹐白頭翁舞釣竿靑。共看竹馬向前迎。」風景如畫﹐一時爭傳誦之。﹝詞苑叢談﹞○吳綺詞吳湖州內子黃淑人﹐能詩﹐湖州嘗贈以臨江仙一闋﹐中有「秦嘉書兩紙﹐蘇蕙錦千絲」之句。其爲林下之風﹐蓋不住王夫人下矣。﹝詞苑叢談﹞﹝吳湖州江夏夫人﹐與扶風少君皆有出塵之韻﹐湖州常因內宴作詞云「一家都解愛靑山。」蓋實錄也。﹞○沈方珠詞西湖女子沈方珠﹐字浦來﹐善詩能文。以園茨代葬其祖﹐顧以身歸之﹐而憚於入署。嘗以減字木蘭花寄吳﹐有「若肯憐才﹐攜取梅花嶺外栽」之句。後以事不果﹐遂抱恨而卒。﹝詞苑叢談﹞○紅豆詞人吳湖州詞有「把酒祝東風﹐種出雙紅豆」﹐梁溪顧氏女子見而悅之﹐日夕諷詠﹐四壁皆書二語﹐人因目湖州爲「紅豆詞人。」﹝詞苑叢談﹞○丁澎過秦樓吳湖州常於碧浪湖﹐張燈舟﹐燈火管弦﹐極一時之勝。丁藥園儀部作秦樓一闋以紀其事云「太守風流﹐裁紅摘翠﹐點就玉湖煙景。畫船載酒﹐秀幕調笙﹐香送素波千頃。樹杪幾隊燈紅﹐鵲飛來﹐驚棲難定。更銀蟾一色﹐蕊珠宮裏﹐袖搖波影。今宵是﹐皓魄初圓﹐靑尊浮滿﹐畫裏江城如鏡。六街簫鼓﹐蘭槳齊開﹐鉤色聲交迸。杜牧當年﹐管取玉漏將移﹐瓊膏漸暝。笑紫雲孰是﹐回盡兩行紅粉。」蓋樊門水嬉之後﹐僅見於此也。﹝扶荔詞﹞○丁澎白燕樓詩丁藥園祠部﹐少時有白燕樓詩百首﹐流傳吳下﹐士女爭相采掇﹐以書衫袖。婺州吳賜如之器有句云「恨無十五雙鬟女﹐教唱君家白燕樓。」其爲一時傾倒如此。後以事徙關外﹐皂帽歸來﹐偶於邗上逢王西樵考功﹐賦夢揚州一闋。曹學士見之曰「僕與祠部俱從冰天雪窖中磨鏈而出﹐有甚於退之潮州﹑東坡儋耳者。辧此情懷﹐庶不使韓蘇笑人寂寂。」﹝同上﹞○丁澎繞佛天香姚江女師維極﹐幼歲棲眞﹐頓悟玄妙﹐微言淸雋﹐尢工詩詞。其詠梅云「春來了。鶯來了。凍解霜枝﹐小萼新姿巧。」聽雁云「搗衣聲起家家﹐聽不盡﹑西澗芭蕉送雨。」丁藥園嘆其涉筆蕭疏﹐自是蓮臺上品。度繞佛天香一闋贈之云「茅庵小築。疏梅幾樹﹐能伴幽獨。無生悟速。長齋秀佛﹐前身是金粟。經翻貝葉﹐淸磬裏﹑蓮根似浴。微笑拈花﹐儼然是先生天竺。染翰恣湘竹。慧業文人更淸福。坐老蒲團﹐空階秋艸綠。映不染禪心﹐一枝芬郁。誰道仙子塵凡﹐料兜率蓬山任歸宿。花雨吹煙﹐團成香玉。」﹝同上﹞﹝按﹕此卽繞佛閣也﹐惟淸眞﹑夢窗有此調﹐此詞亦微有不同處。﹞○丁澎玉女搖仙望春樓故邸在靑州﹐丁藥園祠部入關後﹐偶遊山左﹐來尋舊址﹐睹蔓艸零煙﹐不勝華淸宮闋之感。賦玉女搖仙一闋﹐令故伎歌之﹐聽者恍如置身津陽門外奉誠園內也。詞云「靑州城裏。帝子珠樓﹐縹緲五云深際。繞柱鮫綃﹐穿簾玳瑁﹐舊是繁華朱邸。誰意同流水。見移花月檻﹐落楡鋪地。玉階外﹐烏聲咿軋﹐雨洗遣鈿﹐數點空翠。何處鳳簫聲﹐暗想當年﹐玉容同倚。樓上望春如醉。風斷窗紗﹐燕子銜將花蕊。鬥艸踏靑﹐昭陽人去﹐冷落秋千佳會。飛絮連天起。笙歌杳﹑不道岐王故弟。見得﹑空梁蛛网﹐粉墻蝶鬧﹐但餘幾點看花淚。不如把鳳樓長閉。」﹝同上﹞○宗定九風流子江夏女子周﹐字寶鐙﹐丰神娟媚﹐兼善詞翰。歸漢陽李生云田﹐李固好遊﹐篋中藏自寫坐月浣花圖﹐雙髻如霧﹐仿佛洛神。廣陵宗定九題風流子詞云「梧桐庭院下﹐黃昏後﹑又復捲簾鉤。見花影一天﹐蟾光如盡﹐太湖石畔﹐煙裊瓷甌。新涼也﹐畫屏閒冷簟﹐蘭蕊正嬌秋。低喚碧鬟﹐戲持銀甕﹐露珠輕瀉﹐細潤香柔。漢宮人似否﹐檐前月﹑偸看灩灩含羞。寧讓海棠春睡﹐宿酒初收。縱花愁婉娩﹐禁寒賺暖﹐浣花人見﹐更惹閒愁。何日雙攜畫卷﹐同玩南樓。」或云﹐寶鐙又字絡隱﹐某觀察女﹐爲云田繼室。年十九﹐所至𨿽謹自蔽匿﹐人得窺見之﹐蓋天人也。﹝芙蓉集﹞﹝附錄﹐尢悔庵曰﹕予亦有踏莎行詞云「坐月靑蓮﹐浣花工部。閨房之秀兼佳趣。燃脂寫出麗人行﹑風鬟霧髻姍姍步。碧杜紅蘭﹐明珠翠羽。藥房移傍湘君住。可憐蕩子不歸家﹐長吟蕩婦秋思賦。」藥房﹐夫人齋名。云田自號老蕩子。﹞○紀伯紫賀新郎詞宗定九讀書廣陵之東原﹐所居𨿽茅屋數椽﹐而花間亭﹑新柳堂頗極幽人之致。秀水王安節爲之繪圖﹐一時名士俱賦詩贈之。白門紀伯紫遺以賀新涼詞云「手把花問卷。曰相羊﹑東原溪閣﹐百情灰遣。檐外瑯垂萬个﹐夜夜露啼霜泫。藥房靜﹑光明瑩繭。汲古騷人恆默坐﹐溯黃顓﹑下視贏劉淺。書著就﹐腸紓展。堂名新柳朝光顯。拂闌干﹑燕泥洗淨﹐松圓石扁。截盡俗塵苔院閉﹐寂寂莎陰眠犬。只酒甕﹑頻空不免。散絕廣陵誰復繼﹐世蝥弧﹑述祖如堯典。余碌碌﹐秋風剪。」﹝詞苑叢談﹞○汪蛟門雙雙燕汪蛟門記夢云「己酉夏﹐夜夢二女子靚妝淡服﹐聯袂踏歌於瓊花觀前﹐唱史邦卿雙雙燕詞。」至「柳昏花瞑」句﹐宛轉嘹亮﹐字如貫珠。詢其姓﹐曰「衛氏姊妹也。」及覺﹐歌聲盈盈﹐猶住枕畔。爰和前調云「伊誰艷也﹐看袖拂霓裳﹐廣寒淸冷。柔情綽態﹐卻許羅襟相並。行過玉勾仙井。更翩若驚鴻難定。衛家姊妹天人﹐不數昭陽雙影。澑出歌聲圓潤。聽落葉回風﹐十分幽俊。最堪憐處﹐唱徹柳昏花暝。驚醒烏衣夢穩。眞難覓﹑天臺芳信。魂銷洛水巫山﹐獨抱枕兒斜憑。」﹝百尺梧桐閣集﹞○宋牽調笑令任邱旅店中﹐有女子題壁云「妾白浣月﹐號蓮舫。家住半塘﹐幼失雙親﹐寄養他姓﹐姿容略異﹐慧業不同。非敢擅秀閨中﹐願效淸風林下。豈意我生不辰﹐所非偶﹐日彈琴之相對﹐百恨纏綿。時捲幔以言徵﹐一時哽咽。余爰題之驛亭﹐人共憐之黃土可耳。」其詩曰「吳宮春深怨別離﹐風塵慘忄詹雙蛾眉。鵑啼月落寸腸斷﹐香消芍藥空垂垂。流黃未工機上織﹐生小殷勤弄文筆。新詩和淚寫郵亭﹐珍重寒宵誰面壁。」丙辰三月﹐商邱宋牧仲牽北上過此﹐挑燈細讀﹐因隱括原詩爲調笑令云「面壁淚痕濕。想見含毫燈下立。風鬟雨鬢吳官隔。芍藥香消堪惜。明妃遠嫁歸何日。一曲琵琶淒惻。」河朔間甚爲傳唱。﹝楓香集﹞○吳彤本醉春風萊陽姜仲子嬖所歡廣陵伎陳素素﹐號二分明月。女子後爲豪家攜歸廣陵﹐姜爲之廢寢食﹐遣人密致書﹐通終身之訂。陳對使悲痛﹐斷所帶金指環寄姜﹐以示必還之意。姜得之感泣不勝﹐出索其友吳彤本題詞。吳爲賦醉春風一闋。其詞曰「玉甲傳芳信。金縷和香褪。懸知掩淚訴東風﹐問問問。明月誰憐﹐二分無賴﹐鎖人方寸。情與長江並。夢向巫山近。好將環宇證團圓﹐認認認。有結都開﹐畱絲不斷﹐些些心印。」﹝詞苑叢談﹞○沈丰垣踏莎行柳亭沈聲丰垣﹐任情縱誕﹐中年因所歡遂被放黜。嘗賦踏莎行一闋﹐亦惜分飛遺意也。詞曰「積雨埋紅﹐沈煙漾碧。小樓春信催寒食。踏靑★艸總無心﹐自家憔悴誰憐惜。枉裂香羅﹐虛勞黛筆。東風笑殺多情客。瑤琴原不是知音﹐一牀夜月吹羌笛。」﹝蘭思詞﹞○閻修齡漁家傲廣陵有老儒﹐攣生二女子﹐娟娟相倚﹐邪好文墨。幼時並處不能辧﹐以香炙面爲識。戊戌年誤傳掖庭之選﹐倉卒歸二少年﹐一居城﹐一居湖中﹐嫁同日。後皆有娠﹐復同病而卒。閻再彰修齡賦漁家傲詞弔之云「晝鎖紗窗縈碧霧。瓊花自是無雙樹。並蒂嬌姿無解語。經行處。花鈿暗識修眉嫵。畫閣肩垂朝復暮。閒情時詠遊仙句。奔月化煙畱不住。天風度。飛瓊自挽雙成去。」﹝倚聲集﹞○紀映淮詞秦淮紀映淮﹐詩人紀映鍾之妹。有柳枝詞云「棲鴉流水點秋光。愛比蕭疏樹幾行。不與行人綰離別﹐賦成謝女雪飛香。」阮亭秦淮絕句「棲鴉流水眞蕭瑟﹐不見題詩紀阿男」﹐指映淮也。﹝池北偶談﹞﹝附錄漁洋詩話﹐阿男名映淮﹐後呂州杜氏﹐以節聞。伯紫與予書云「公詩卽史﹐乃以靑燈白髮之嫠婦﹐與莫愁桃葉同列﹐後人其謂之何。」余謝之﹐後入爲儀郎﹐乃力主覆疏旌其閭。笑曰「聊以懺悔少年綺語之過。」﹞○趙文素詞長安伎趙文素﹐與和州何采臣觀察共杯酒﹐目成者久之。比丁酉﹐觀察有行間之役﹐是夜漏下三十刻矣﹐聞剝琢聲﹐啟戶視之﹐則文卿也。袖出長相思一闋﹐涕泗橫流。觀察亦以一闋別之﹐後蹤迹不知所之矣。其詞曰「花有情。月有情。花月多情兩地分。斷腸直至今。聽君行。怕君行。來問君家果否行。傳聞未必眞。」觀察答云「長相思。短相思。長短相思不自知。人來夢裏時。怕逢伊。又逢伊。及至逢伊卻恨遲。明朝怎別離。」﹝詞苑叢談﹞○徐燦元夜詞海寧陳相國夫人徐燦﹐字湘﹐有燕京元夜詞云「華燈看罷移香さ。正禦陌遊塵絕。素裳粉袂玉爲容﹐人月都無分別。丹樓雲淡﹐金門霜冷﹐纖手摩娑怯。三橋宛轉﹐淩波躡斂﹐翠黛低回說。年年長向鳳城遊﹐曾望蕊珠宮闕。星橋云燦﹐火城日近﹐踏徧天街月。」﹝同上﹞○京師元宵詞京師舊俗﹐婦女多以元宵一夜出遊﹐名走橋。摸正陽門釘﹐以祓除不祥﹐亦名走百病﹐靑城集中木蘭花令﹐正詠此也。詞云「元宵昨夜嬉遊路。今夕還從橋下去。名香新暖秀羅襦﹐翠帶氏垂金綫縷。回頭姊妹多私語。魚鑰沈沈纖手拄。釵橫鬢影參差﹐一片花光無處所。」﹝同上﹞●卷十八紀事九○彭十風中柳阮亭嘗戲謂彭十是艷情當家﹐駿孫輒怫然不受。一日﹐彭賦風中柳離別詞云「槐樹陰濃﹐小院晚涼時節。別離可柰腸如結。歌喉輕轉﹐聽唱陽關徹。情脈脈﹐幾回嗚咽。細語叮嚀﹐道且自﹑消停這歇。燈火髙城更未絕。殘妝重整﹐送向門前別。拚今宵﹑爲伊啼血。」阮亭見之﹐謂曰「試以此舉似他人﹐得不云吾從眾耶。」彭一笑謝之。﹝詞苑叢談﹞○吳永汝詞虞山吳永汝﹐宇小法﹐母故某尙書姬也。七歲善琴箏﹐十歲工翰染﹐樂府詩歌﹐一見卽能詮識﹐人有霍王小女之目。其母攜之毗陵﹐十二而字鄒大程村﹐後爲雀角所阻。見其訣別詞有云「質如蒲柳﹐敢耦姬姜。年豈桑楡﹐忍甘駔僧。念一生其已矣﹐將九死以何之。」其如夢令一闋云「簾外一枝花影。月到花梢陰冷。夜坐穗燈消﹐寂寂小窗寒寢。夢醒。夢醒。重把離愁細整。」又﹐蝶戀花半闋云「傷心只怕天公遠。好運何時﹐薄命應須轉。西鄰姊妹閒相勸。抽箋步入桐陰院。」余俱楚楚可誦。鄒大有惜分飛四十四闋﹐並制序以悼之。﹝同上﹞○鄒謨惜分飛詞名士悅傾城﹐由來佳話。才人誤廝養﹐自昔同憐。程村惜分飛詞凡四十餘闋﹐無不纏綿欲絕﹐動魄驚心。事旣必傳﹐人斯不朽。正使續新詠於玉臺﹐不必貯阿嬌於金屋也。﹝漁洋山人﹞○鄒謨遊廣陵詞憶十年前﹐鄒子定齋遊廣陵﹐與余定交於謝太傅之法云寺。庭樹婆娑﹐相對促膝。酒餘﹐示我詩餘一編﹐見其寄情綿邈﹐致語淸揚﹐令人想見「風簾霜幕﹐素蟾初霽﹐玉杯﹐纖手破﹑橙橘香濃」時也。庚子秋﹐鄒子復遊廣陵﹐則髙車駟馬﹐已屬長卿得意後﹐然不減昔年布衣豪宕。與余步出西郊﹐登歐陽平山眺望﹐訪螢苑﹑雞臺﹑九曲池﹑玉鉤斜故址﹐憩旗亭小飲。有當鑪伎﹐命歌髙竹屋蝶戀花詞﹐「記得來時﹐買酒朱橋畔。遠樹平蕪空目斷。亂山惟見斜陽半」。鄒子悵然者久之﹐因就奚囊中復出詩餘示余﹐已梓成帙矣。﹝宗定九﹞○鄒謨蘇幕遮程村少年過南曲中﹐作蘇幕遮詞云「沈眞眞﹐蘇小小。舊日知名﹐今日餘多少。花史新編誰氏了。爲問靑衣﹐可有迦陵鳥。閉門羹﹐護門艸。碧鎖紅橋﹐未許何郎到。流水無聲長自繞。幾朵芙蓉﹐獨耐秋霜老。」迦陵﹐西方傳言之鳥。閉門羹﹐唐伎史鳳以卻下等客。護門艸﹐出常山﹐人過者則叱之。用事譎誕﹐亦詞中之李長吉也。﹝麗農詞﹞○王卓如夢令王丹麓少時﹐中表章進士欲妻以女﹐王父母以章將赴遠任﹐議遂不諧。後章歸籍﹐丹麓往省﹐見其女乃殊色也。因賦如夢令云「記得那時相見。正似芙蓉初艷。生小兩情濃﹐不料紅絲錯綰。誰怨。認怨。悔卻當初一面。」﹝詞苑叢談﹞○王卓調笑令錢塘盧生愛婢姍姍﹐年十五﹐姿容韶秀﹐爲嫡所嫉﹐不得已遣去。其友王丹麓卓賦調笑令第一體嘲之曰「桃葉。桃葉。忽被風姨催別。拋殘無限春光。枉對花枝斷腸。腸斷。腸斷。小玉時常誤喚。」﹝同上﹞○錢葆﹤香分﹥少好倚聲錢葆﹤香分﹥總角卽好倚聲﹐酒肆粉墻﹐倡家團扇﹐每因興會﹐卽有斜行。﹝今世說﹞○顧貞觀以詞代書余寄吳漢槎寧古塔以詞代書云「季子平安否。便歸來﹑生平萬事﹐那堪回首。行路悠悠誰慰藉﹐母老家貧子幼。記不起﹑從前杯酒。魑魅搏人應見慣﹐總輸他﹑覆雨翻雲手。冰與雪﹐周旋久。淚痕莫滴牛衣透。數天涯﹑依然骨肉﹐幾家能彀。比似紅顏多命薄﹐更不如今還有。只絕塞﹑苦寒難受。廿載包胥承一諾﹐盼烏頭馬角終相救。置此札﹐兄懷袖。」「我亦飄零久。十年來﹑深恩負盡﹐死生師友。宿昔齊名非忝竊﹐只看杜陵窮瘦。曾不減﹑夜郎亻孱亻愁。薄命長辭知己別﹐問人生﹑到此淒涼否。千萬恨﹐爲兄剖。兄生辛未吾丁丑。共些時﹑冰霜摧折﹐早衰蒲柳。詞賦從今須少作﹐畱取心魂相守。但願得﹑河淸人壽。歸日急糸番行戍稿﹐把空名﹑料理傳身後。言不盡﹐觀頓首。」二詞成容若見之﹐爲泣下數行曰「河陽生別之詩﹐山陽死友之傳﹐得此而三。此事三千六百日中﹐弟當以身任之﹐不俟兄再囑也。」余曰「人壽幾何﹐請以五載爲期。」懇之太傅﹐亦蒙見許。而漢槎果以辛酉入關矣。附書志感﹐兼志痛云。﹝彈指詞﹞○成容若側帽詞金粟顧梁汾舍人﹐風神俊朗﹐大似過江人物。無錫嚴蓀友詩﹕「曉日鳳城開。才是仙郎下直回。絳蠟未消封詔罷﹐滿身淸露落宮槐。」其標格如許。畫側帽投壺圖﹐長白成容若題賀新涼一闋於上﹐詞旨崎磊落﹐不啻坡老﹑稼軒。都下競相傳寫﹐於是教坊歌曲間﹐無不知有側帽詞者。﹝詞苑叢談﹞○成容若金縷曲納蘭性徳金縷曲詞云「徳也狂生耳。偶然間﹑緇塵京國﹐烏衣門第。有酒惟澆趙州土﹐誰會成生此意。不信道﹐竟逢知己。痛飲狂歌俱未老﹐向樽前﹑拭盡英雄淚。君不見﹐月如水。與君此夜須沈醉。且由他﹑蛾眉謠諑﹐古今同忌。身世悠悠何足問﹐冷笑置之而已。尋思起﹑從頭翻悔。一日心期千劫在﹐後身緣﹑恐結他生裏。然諾重﹐君須記。」歲丙辰﹐容若年二十有二﹐乃一見卽恨識予之晚。閱數日﹐塡此曲﹐爲予題照﹐極感其意﹐而私訝他生再結語殊不祥﹐何意竟爲乙丑五月之讖也。傷哉。﹝彈指詞﹞○葉舒崇浣溪沙葉元禮舒崇客西泠﹐遇云兒於宋觀察席上﹐一見畱情﹐時尙未破瓜也。云兒居孤山別墅﹐密簡相邀﹐訂終身焉。別五年﹐復至湖頭﹐則如彩雲飛散﹐不可蹤迹矣。元禮撫今追昔﹐情不自禁。援筆賦浣溪沙四闋云「仿佛淸溪似若耶。底須惆悵怨天涯。靑驄系處是儂家。生小畫眉分細繭﹐近來綰髻學靈蛇。妝成不耐合歡花。」又﹐「柳暖花寒懊惱時。春情脈脈倩誰知。簾纖香雨正如絲。團就鏡臺烏墨﹐寄來江上鯉魚詞。此生有分是相思。」又﹐「潛背紅窗解遲。銷魂爾許月明時。羅裙消息落花知。蝶粉蜂黃扌棄付與﹐淺顰淡笑總難期。教人何處懺情癡。」又﹐「斗帳脂香夜半侵。幾番絮語夢難尋。淸波一樣淚痕深。南浦鶯花新別恨﹐西陵松柏舊同心。一番生受到而今。」﹝詞苑叢談﹞○曹叔方樂府李如官武昌郡守﹐荊州曹叔方以所編樂府投之。會李坐黃堂上﹐立取梁州序親自度曲﹐以扇代拍﹐時隸役百十輩皆屏息而聽﹐寂若無人。歌罷﹐卽出千金贈曹。﹝今世說﹞○尢侗漁家傲楊卯君字云和﹐沈君善之側室﹐工於秀佛﹐名流多題詠之作。君善輯鍼史行世。其女關關﹐字宮音﹐尢能出新意﹐所秀山水人物﹐無不精絕。嘗墨秀顧茂倫濯足圖。尢悔庵題漁家傲一闋。其詞云「我夢吳江煙水皺。綸竿擬掛垂虹口。不道逋翁濯足久。枕且氵敕。滄浪一曲天如斗。深院玉人閒譜秀。粉香妙寫溪山友。宛轉彩絲盤素手。林下秀。小名獨占毛詩首。」﹝西堂雜俎﹞○陳其年滿江紅曲中陳九﹐老教師也。其子陳郎﹐亦善歌﹐以扇索楊羨生書。生爲題滿江紅一闋云「鐵笛鈿箏﹐還記得﹑白頭陳九。曾消受﹑伎堂絲管﹐球場花酒。籍福無雙丞相客﹐善才第一琵琶手。嘆今朝﹑寒食艸靑靑﹐人何有。弱息在﹐佳兒又。玉山皎﹐瓊枝秀。喜門風不墜﹐家聲依舊。生子何須李亞子﹐少年當學王曇首。對君家兩世濕靑衫﹐吾衰醜。」﹝伽陵詞﹞○陳其年摸魚兒白生﹐名玨﹐字璧雙﹐通州人﹐琵琶第一手。吳梅村爲作琵琶行。陽羨生詩「玉熙宮外繚垣平。盧女門前野艸生。一曲紅鹽數行淚﹐江南祭酒不勝情。」正爲璧雙作也。一日﹐抱琵琶至冒巢民水繪園﹐撥弦按拍﹐宛轉作陳隋數弄。陽羨生賦摸魚兒一闋﹐倚弦歌之﹐聽者皆淒然泣下。其詞云「是誰家﹑本師絕藝﹑檀槽ソ得如許。半灣遲ュ無情物﹐惹我傷今弔古。君何苦。君不見﹑靑衫已是人遲暮。江東煙樹。縱不聽琵琶﹐也應難覓﹐珠淚曾漧處。淒然也﹐恰似秋宵掩泣﹐燈前一對兒女。忽然涼瓦颯然飛﹐千歲老狐人語。渾無據。君不見﹑澄心結綺皆塵土。兩家後主。爲一兩三聲﹐也曾聽得﹐撇卻家山去。」﹝同上﹞○董文友愁春未醒靑兒者﹐楊中丞家伎也。毗陵董氏爲靑衣婦﹐嗟哉憔悴矣﹐猶記亭舊曲。一日﹐文友宴客﹐因索靑歌﹐靑兒掩抑自傷﹐遷延一出﹐促之至再﹐始發聲。其音瑟瑟﹐似在潯陽江上時。文友賦愁春未醒一闋以傷之。詞云「千金不惜﹐歌舞教成。似燕離巢後﹐呢喃猶作畫梁聲。自分年逾﹐弦索笙簫讓後生。今宵何事﹐重聞呼喚﹐幾度如酲。欲奏淸音﹐花檀乍指﹐淚已盈盈。我幸非牙郎買絹﹐不受伊輕。但覺歌餘﹐蘆花楓葉滿中庭。不知可似﹐白家老嫗﹐舊日聞名。」陽羨生和靑兒曲云「檀槽尙撥﹐仙帔初成。似沙場老將﹐醉來偏喜楚歌聲。隔著屏風﹐舊恨新愁指下生。當年此際﹐額黃嬌暈﹐紅粉羞酲。樂府嬌嬈﹐從來屬董﹐何必盈盈。但越公朱門何在﹐玉瘦花輕。分付歌奴﹐休將臨本笑黃庭。須知一樣﹐誤卿絕世﹐老我虛名。」二詞成﹐座客聞之都不樂。羅江東云「我未成名卿未嫁﹐可能俱是不如人。」紅粉飄零﹐才人老大﹐安能無杜秋之悲﹐江州之泣也。﹝詞苑叢談﹞○朱彜尊步蟾宮朱錫鬯彜尊在代州﹐與伎小字白狗者狎。一日晚﹐往訪之不值﹐戲投一詞云「疏籬日影才鋪地。卻早被﹑金鈴喚起。朝云不片出巫山﹐盼不到黃牛峽裏。仙源乍入重門閉。任閒殺﹑桃花春水。劉郎自去阮郎歸﹐算只有﹑相如伴你。」蓋步蟾宮調也。﹝同上﹞○毛奇齡善塡詞毛奇齡一名﹐蕭山人。官翰林﹐少與兄萬齊名﹐人呼小毛子。性瑰奇﹐負才任達﹐與人坦然無所忤﹐賢者多愛其才﹐暱就之。善詩歌樂府塡詞﹐所爲大率之美人香艸﹐以寫其騷激之意。纏綿綺麗﹐按節而歌﹐使人淒惋。又能吹簫度曲。﹝同上﹞○毛奇齡鷓鶘天杭州女教場﹐在鳳凰山麓﹐宋南渡妃嬪演武於此。蕭山毛大可奇齡過之﹐賦鷓鴣天云「銀甲雕戈小隊工。內家宣敕教從戎。山蘿覆鏃縈金細﹐野火攻旗閃幔紅。宮月靜﹐陣云空。鳳凰山下抱龍弓。珠兜玉韌圍營路﹐小雨寒花何處逢。」﹝西湖志余﹞○毛大可拒馮氏毛大可遊靖江﹐當壚馮氏者悅其詞﹐欲私就之。毛謝曰「彼美不知我﹐直以我爲狂夫也。」徑去。﹝今世說﹞○陸次云滿庭芳倒喇﹐金元戲劇名也﹐似俗而雅。錢塘陸云士次云賦滿庭芳詞云「左抱琵琶﹐右持琥珀﹐胡琴中倚秦箏。冰弦忽奏﹐玉指一時鳴。唱到繁音入破﹐龜玆曲﹑盡作邊聲。傾耳際﹑忽悲忽喜﹐忽又恨難平。舞人矜舞態﹐金甌分頂﹐頂上然燈。更口噙湘竹﹐擊節堪聽。旋復回濤滚雪﹐搖絳蠟﹑故使人驚。哀艷極﹐色飛心戒﹐四座不勝情。」徐華隱嘉炎云「此等題極宜畱詠﹐以補風俗通之所未載。」﹝詞苑叢談﹞○機江漁父圖題詞余舊屬謝彬畫楓江漁父圖﹐王阮亭題云「十載吳江狎釣絲。筆牀茶具似天隨。朝來宜賜蓬池﹐卻憶鱸鄕亭畔時。」施愚山云「秋云漠漠水漫漫。一色芙蓉十里寬。不向長安饑索米﹐那知回音憶漁竿。」彭羨門云「手結夫須上釣舟。霜黃初落潦初收。憑誰剪取吳江水﹐並作楓林一派愁。」嚴蓀友云「瑟瑟波中一棹回。鳧雛相趁小驚猜。等閒莫道持竿手﹐消得珊瑚架筆來。」關中李劬庵云「休沐歸來把芰荷。絲綸聊復試淸波。得魚換酒憑酣臥﹐不畏花磚日影過。」益都憑相國云「楓江一棹五湖灣。秋月蘆花亦等閒。誰使金門饑索米﹐更牽魂夢到吳山。」皆能極道江湖之樂。長白成容若爲余作漁父詞云「收卻綸竿落照紅。秋風寧爲剪芙蓉。人淡淡﹐水。吹入蘆花短笛中。」同人以爲可與張志和並傳。浦濱葉蒼巖映橊因爲余題一絕於後云「身隨鷗鷺狎煙波。十里南湖一棹過。月下樵靑攜半酒﹐飲酣吹笛撰漁歌。」以志和善擊鼓吹笛﹐嘗撰漁歌也。﹝同上﹞○周在浚水調歌頭王子季夏﹐餘同曹掌公﹑宋人遠﹑卓永瞻﹑葉元禮﹑周雪客﹑宋楚鴻﹑王季友集周鷹垂寓齋。時掌公初至都門﹐雪客及予將南還。雪客賦水調歌頭云「簾外雨初霽﹐六月喜新涼。一時座上佳客﹐大半是江鄕。子建恰當初至﹐孝穆何堪遠別﹐賭酒興飛揚。我亦欲分手﹐歸去臥滄浪。看滚滚﹐登紫閣﹐賦長楊。渾如鸞鳳﹐雲中接翅下髙岡。何用徵歌擊缽﹐且共藏鉤射覆﹐一飲罄千觴。羸馬醉馳去﹐髙柳掛斜陽。」一時同人皆有和詞。﹝同上﹞○西湖唱和詞乙卯五月泛舟﹐午風酣暢﹐畫舫笙歌﹐湖山環繞。冶湄使君載酒放鶴亭邊。其弟中溪子﹐偶尋小靑墓不得﹐微吟「消魂一半是孤山」之句。余信口足成之云「靑靑芳艸瘞紅顏。愁對雙峯似翠鬟。多少西陵松柏路﹐銷魂一半是孤山。」相與拍浮叫絕﹐酒痕墨瀋﹐幾污衫袖。酒半﹐小憩處士祠中﹐分韻賦漁家傲一闋。已而﹐夕陽在山﹐人影散去。逋仙有靈﹐亦應呼梅妻鶴子共伴香魂於暮煙衰艸之際也。冶湄詞云「面面漣漪吳秀。晚蒲小荇分新綠。何處閒情聲際續。人急逐。畫橈龍笛吹寒玉。幾負芳辰空鹿鹿。五絲誰倩春織束。寂寞香魂遺恨觸。尋芳躅。一阡荒艸銷金屋。」中溪詞云「湖面晴分錦帶繞。午風謖謖笙歌裊。畫艇飛來聞語笑。恣遠眺。蒲樽催動紅顏早。涼起孤山停晚棹。梅銷鶴去靑苔老。一任閒雲籠翠筱。人懊惱。蛾眉碣蝕香魂杳。」餘詞云「艾虎釵符懸百結。蘭橈重泛菖蒲節。影漾湖心淸又徹。無休歇。子規枝上聲聲血。瘞玉埋香魂斷絕。銀濤江上空嗚咽。莫把靈均閒話說。春纖捏。半灣邏ュ沈檀屑。」﹝同上﹞○徐釒九九日詞甲寅九月﹐甌伎避兵僦練塘者﹐自訴能弦舊詞。試其技﹐促彈而曼吟﹐類ㄐ箏家法﹐而調不類箏。坐客授蔣竹山長調令弦。會辭曰「口俚礙吟唱。」時菊莊貽九日詞至﹐誦而授之﹐歌裁數過﹐指爪融暢。詢其故﹐云「吾所傳者﹐無調而有詞﹐無宮商而有音聲。詞雅則音諧﹐音諧則弦調。」由是推之﹐世之效辛蔣者可返已。﹝毛大可﹞○朝鮮仇徐題詞禮部定例﹐每年﹐寧古塔人應往朝鮮國會寧地方交易一次。本朝照例差六品通事一員﹐七品通事一員﹐帶領寧丁防禦一員﹐驍騎校一員﹐筆帖式一員﹐赴會寧地方監看交易。康熙十七年﹐吳江吳孝廉兆騫﹐因丁酉科場事﹐久戍寧古塔﹐將菊莊詞及成容若側帽詞﹑顧梁汾彈指詞三本﹐與驍騎校帶至會寧地方。有東國會寧都護府記官仇元吉﹐前觀察判官徐良崎見之﹐用金一餅購去﹐仍各題一絕於左。其仇元吉題菊莊詞云「中朝寄得菊莊詞。讀罷煙霞照海湄。北宋風流何處是﹐一聲鐵向起相思。」徐良崎題彈指﹑側帽二詞云「使車昨渡海東偏。攜得新詞二妙傳。誰料曉風殘月後﹐而今重見柳屯田。」以髙麗紙書之﹐仍令驍騎帶回中國﹐遂盛傳之。新城王侍郎阮亭有「新傳春雪詠﹐蠻檄織弓衣」之句。今載漁洋山人續集中。﹝葉舒璐記﹞○髙小湖瑤華詞髙小湖瑤華詞自序云「夢中作此﹐不省何指﹐又不知何調。起視牀頭﹐有州漁笛譜﹐倚聲得之。一笑出門﹐又見雪飛滿院也。」「尋山去也。何處殘紅﹐趁寒泉輕瀉。圖峯西轉﹐聞笑語﹑漸入煙樓霄榭。盤空云影﹐漸低覆﹑微黃羅帕。更閒看﹑檐外陰連﹐屋裏霽光翻射。聯盟洗淨尊前﹐笑兩兩金刀﹐靑女猶耍。平鋪細糝馳不到﹐人世紛紛車馬。瞥然回首﹐只我亦江南遊者。認千林﹑光福梅花﹐一片冷風吹下。」﹝羅裙艸﹞○汪森憶秦娥休寧汪晉賢森﹐居桐鄕縣治東偏﹐築裘杼樓﹐積書萬卷其上。哲昆周士﹐治別業於鷗波亭北。令弟季靑居雉城﹐往來酬和。四方名流企其風尙﹐舟至者﹐戶外履滿。有西溪小築﹐憶秦娥詞云「城隅嫩柳浮煙色。橋一帶花遮宅。花遮宅。峭寒風雨﹐最難禁得。半篙新漲沙痕碧。籬根細糝蒼苔迹。蒼苔迹。春泥藜杖﹐到來吳客。」頗有宋元遺響。﹝暴書亭集﹞○顧倚平顧素心癸巳釋褐後﹐以教習畱京。一夕﹐杜庶常紫綸偕一客籠燈過余曰「我友讀君詞至『年華艸長﹐心事花飛』數語﹐潸然淚下﹐曰﹕『今安得有此作乎﹐殊移我情。因以君告﹐願素心。』」問其姓名﹐則顧子倚平﹐明端文公涇陽先生曾孫也。白須飄然﹐累欷長嘆﹐後竟以不遇沒於京﹐故人之感﹐聊志於此。﹝幻花庵集﹞○題西溪壁詞杭之法華山後﹐地名西溪﹐梅花最盛。予昔賃一莊於邵氏﹐後爲富家贖去。閱七年﹐戊戌冬復過之﹐見堂已圮壞﹐花竹摧殘殆半。書醜奴兒一詞於壁云「園林興廢堪惆悵﹐緬想當年。風月畱連。匝巖梅花泊畫船。而今誰是園林主﹐滿目淒然。蔓艸荒煙。人在梅花那一邊。」﹝同上﹞○鶴舞洞天曲余往在仲氏西溪山莊﹐援琴鼓鶴舞洞天一曲﹐二鶴交舞。翌日又鼓之﹐又舞﹐皆事之偶然耳。我友紫綸﹐好奇士也﹐賦洞仙歌紀之﹐推獎逾分﹐感其意亦賦斯闋。「一身寒骨﹐笑只宜邱壑。相配孤琴與雙鶴。向瓊樓玉宇﹐潦倒閒眠﹐那不怕﹑洞府羣眞嘲謔。西溪松竹畔﹐偶寄遊蹤﹐三疊冰弦興聊。恰鼓動霜毛﹐空際回翔﹐直舞个﹑天花狂落。又還被仙郎譜新聲﹐待吹上罡風﹐定聞仙樂。」紫綸原唱云「幻花居士﹐要簪花何用。同詠霓裳別仙眾。便翩然遐舉﹐吸露飡霞﹐風塵外﹑流水桃花深洞。西溪來別墅﹐邃閣虛亭﹐手撫瑤琴自調弄。有蹁躚雙鶴﹐恰應琴聲﹐低昂共﹑煙雲飛動。卻不遇林逋﹐有誰知﹑待看過梅花﹐叫醒香夢。」﹝同上﹞○水南半隱弔詞鄭菊山翁諱起﹐卽所南之父﹐有水南半隱﹐在淸波門外長橋。予偕紫珊同賦驀山溪弔之云「湖南深曲﹐元是漁樵社。欹壑架長橋﹐綠陰中﹑幾緣秀野。今來怊悵﹐不見岸烏巾﹐衣砧沒﹐釣船空﹐牧監收羊馬。風蘭幾葉﹐應看佳兒寫。古月墜空山﹐似飛來﹑冬靑樹罅。無多半隱﹐幽意自乾坤﹐休憑弔﹐半閒堂﹐螢火明秋夜。」徐詞云「西風野水﹐認得長橋路。亂竹小圍墻﹐是髙人﹑當年流寓。滿城車馬﹐從不到門前﹐春一度。秋一度。白首隨朝暮。水南半隱﹐妙有柴桑趣。滄海忽揚塵﹐問誰知﹑畫蘭人父。艸鞋藤杖﹐今日我來尋﹐東又雨。西又雨。幾處牛羊渡。」﹝秋林琴雅﹞○和續樂府補題龍威有和予續樂府補題五闋﹐其天香賦薛鏡云「粉潔休磨﹐塵輕不染﹐識取夜來名字。」深有感於餘懷也。題二絕句其後云「蹤迹江湖燕尾船。一回相見一流連。新詞合付兜娘唱﹐可惜紅牙久寂然。」「樂笑翁今不可回。補題五闋屬淸才。薛家鏡子塵昏後﹐淒絕何人喚夜來。」﹝厲樊榭﹞○朱冷於蝶夢詞乙亥之春﹐客遊吳門﹐寓居鄭丈竹泉之蝴蝶秋齋。時風雨夾旬﹐杜門不出﹐主客鮮歡﹐日成小令數闋﹐以相娛嬉。一日﹐有客笠屐叩門﹐冒雨入室﹐則朱冷於先生也。竹泉爲兩家驛騎﹐談諧甚吹。翌日﹐至冷於齋中﹐罄讀其生平所作蝶夢詞全帙。時天宇新霽﹐庭花亂開﹐命酒狂飲至日下。兩少君各出賤Ψ索句﹐與冷於相訂﹐秋風買棹作林屋之遊。後余客禦兒﹐遂不克果此約。又數年再過之﹐則冷於已歸道山﹐兩嗣君亦以事他出﹐彳亍門庭﹐悵然而返。每於燈昏月墮﹐客懷寥閒之時﹐未嘗不追憶曩遊﹐忽忽如夢。﹝金棕亭﹞○遊西崦詞冬日同夢覘遊西崦﹐北望茅峯﹐南望髻嶺﹐連岡起伏﹐轉而愈幽。嘆曰「此景須以澹園五字寫之。」夢覘曰「歸卽邀淡園續此遊也。」至山村﹐有石如伏虎坐其背﹐爲髙陽臺詞云「三徑枯蓬﹐雙溝淺水﹐避人聊共徘徊。陋巷閒門﹐風旋葉聚成堆。野田驚起鴉羣亂﹐帶夕陽﹑閃閃飛來。望山腰﹐飲火穿林﹐燒盡寒柴。壠頭宿莽堪哀。有靑靑細艸﹐禁得霜摧。凍蕊含香﹐梅根蔥翠生苔。澹園竹老桑枝瘦﹐想故人﹑曉步誰陪。夢魂中﹑昨夜相逢﹐今夜難猜。」﹝西靑散記﹞○遊南山詞後旬日﹐與夢覘人南山訪阮翁。山甚深﹐問居人﹐無有知者。陟其巓﹐望洮湖若盂水﹐遙指謂夢覘曰「湖之東遠樹如苔﹐乃五葉村故人之所隱也。」爲丁香結詞云「鴉鬧長林﹐雀喧深筱﹐漠漠山村煙市﹐更渺茫兼霧。斷雁外﹑霞色枯黃如土。連岡痕尙黑﹐殘燎在﹑石稜盡露。柴門還有﹐未掩破屋﹐茅茨新補。仙路。直掛在峯頭﹐一綫紆回難度。碧水東連﹐幽人四五﹐定添詩賦。長是寒夜醉醒﹐更覺離情苦。須春回重見﹐心與梅花並吐。」﹝同上﹞○宿戴叟家詞顧西麓茅舍存焉﹐就之庵也求宿﹐僧弗應。遇戴叟﹐宿其家。有女美﹐新嫁﹐憎其夫陋﹐棄之歸。予告之曰「夫婦夢也﹐美醜幻也﹐業花不謝﹐福果難生﹐化火坑爲淸涼界﹐只在一忍字耳。」女悅而謝。蔬飲芳潔﹐是夜臥山樓﹐松月滿窗﹐憑檻久之。爲水調詞云「樓靜無燈夜﹐霜月一方斜。江南江北庭院﹐拜處是誰家。飛入洞房如畫﹐只恐蕭娘新嫁﹐不管印窗紗。又照傷心事﹐彩鳳配烏鴉。人夢裏﹐君海上﹐我天涯。誤偸靈藥﹐素娥應悔那時差。但說歸來容易﹐不信歸來迢遞﹐仙淚滴成花。今夕是何夕﹐未忍算年華。」明日訪阮翁﹐得其處。翁與婦人入山采術﹐不得見而還。﹝同上﹞○遊耦耕書院詞耦耕書院對早梅洗硯﹐而玉函至﹐時十一月二十七也。有詞二首﹐其一浣溪沙曰「古樹寒鴉集復驚。北風涼透薄羅層。小塘殘水漸成冰。日色淡來花意散﹐雁聲孤處客愁凝。那時離別此時情。」其二山花子﹐卽攤破浣溪沙也。曰「衰柳風前葉已稀。晚煙橫界遠山齊。日落寒云影白﹐燕單飛。秋月春花存舊句﹐板橋流水換新題。總是不堪重見處﹐認柴扉。」﹝同上﹞○雙卿摸魚兒鄰女韓西新嫁而歸﹐性頗慧﹐見雙卿獨舂汲﹐恆助之。虐時坐於牀﹐爲雙卿泣。不識字﹐然愛雙卿書﹐乞雙卿寫心經﹐且教之誦。是時將返其夫家﹐父母餞之﹐召雙卿﹐虐弗能往﹐韓西亦弗食﹐乃分其所食自裹之遺雙卿。雙卿泣爲摸魚兒詞云「喜初晴﹐晚霞西現﹐寒山煙外靑淺。苔紋漧處容香履﹐尖印紫泥猶軟。人語亂。忙去倚柴扉﹐空負深深願。相思一綫。向新月搓圓﹐穿愁貫恨﹐珠淚總成串。黃昏後﹐殘熱誰憐細喘。小窗風射如箭。春紅秋白無情艷。一朵似儂難選。重見遠。聽說道傷心﹐已受殷勤餞。斜陽刺眼。休更望天涯﹐天涯只是﹐幾片冷云展。」以淡墨細書蘆葉。﹝同上﹞○雙卿詠虐詞雙卿爲詠虐詞云「依依孤影。渾似夢﹑憑誰喚醒。受多少﹑蝶嗔蜂怒﹐有藥難醫花證。最忙時﹑那得工夫﹐淒涼自整紅鑪等。總訴盡濃愁﹐滴乾淸淚﹐冤煞蛾眉不省。去過酉﹐來先午﹐偏放卻﹑更深宵永。正千回萬轉﹐欲眠仍起﹐斷鴻叫破殘陽冷。晚山如鏡。小柴扉煙鎖﹐佳人翠袖懨懨病。春歸望早﹐只恐東風未肯。」調寄薄幸﹐以蘆葉書之。嘆曰「誠不如化作彩雲飛也。」﹝同上﹞○詠黃芽菜詞黃芽菜北產劇佳﹐來自安肅者﹐尢爲絕品。暇與密香先生述寓齋及途次勝賞﹐命以小詞紀之。爰成柳梢靑一闋云「菜把毿毿。天街喚買﹐車載肩擔。雪壓全松﹐雨滋最滑﹐霜打能甜。鹽花米汗教添。勝酪乳﹑羹調玉纖。拚擋僧廚﹐咄嗟山店﹐此味儂諳。」﹝白蕉詞﹞○靑溪邀笛圖題詞戊辰七月﹐畱滯秦淮﹐友人將入蜀﹐攜ゾ酒取別﹐遂作夜。移船過丁字簾前﹐寶意尙未就寢﹐爲吹笛作梅花三弄。碧天無雲﹐涼月在水﹐淸溪十里﹐渺渺兮予懷也。痛飲達曙而別。明年夏﹐重客上﹐追摹前景﹐如墮煙霧。長洲黃君方川爲余寫靑溪邀笛圖﹐舊雨前塵﹐一時在目。山谷老人所謂作夢中夢﹐見身外身也。悵然成憶舊遊一闋云「記長橋古步﹐買酒徵歌﹐嘯侶呼船。捺撥關山恨﹐正淒涼蜀道﹐低唱離筵。兔華暗生鍾阜﹐飛上寥天。柰一片西風﹐玉龍怨徹﹐丁字簾前。淒然。故人去﹐恁雪貌珠喉﹐不到愁邊。何限銷魂意﹐只倩他周﹐圖入礬箋。世上幾回離合﹐靑鬢換華顚。算六代風流﹐消磨也只同去年。」﹝丁辛老屋詞﹞○筱園納涼詞六月十日﹐由古渡頭放舟至筱園納涼。吟侶三四人﹐茶槍果﹐侵晨而往﹐抵夜而歸。是日東風涼甚﹐荷香吹來﹐淸沁肌骨。是外畫船﹐徵歌運酒﹐暑气如甑。午後環集柳下﹐看我輩行吟坐嘯﹐未嘗不渺隔瀛洲也。因塡夢橫塘一闋以紀之。詞曰「背城喚艇﹐隔水招鷗﹐夜潮猶自喧閘。徑向橋西﹐看十里﹑紅雲環匝。萍際風微﹐樹頭云暗﹐曉光離合。任短篙宛轉﹐旋撥風裳﹐翻花鳴。飛軒冷壓波心﹐笑冰熒浸透﹐白薴翻怯。酒艷歌濃﹐和幾許﹑畫船闐雜。又何似﹑茶瓜鎭日﹐硯滿香雲靜相狎。拍徧低闌﹐問花無語﹐有鳴蟬如答。」﹝梅鶴詞﹞○約遊鄧尉詞竹嶼別業近鄧尉﹐梅花之盛﹐甲於吳會。曩時相逢蕭寺﹐有入山之約。會竹嶼宦遊未果。戊辰冬杪﹐к懷書來﹐言將以獻歲扁舟載酒﹐期我於銅坑香雪中﹐爰成摸魚子一闋以寄之。山中人去﹐殊嘆息壞之消沈也。詞云「記當年﹐破窗風雨﹐相逢淸話連夕。吳儂家近東西崦﹐繞屋老梅三百。淸興劇﹐算載酒攜琴﹐花發期來覿。枯筇短屐。嘆此意沈吟﹐山中人去﹐極目暮云隔。滄江臥﹐聞道蕪城賦客。扁舟幾度遊歷。天寒倚樹微吟好﹐莫弄舊時橫笛。丸月白。想獨醉蒼苔﹐翠羽紛啾卿。迢迢水驛。縱盼斷瓊枝﹐夢魂飛去﹐踏徧五湖碧。」﹝雅堂詞﹞○墨蘭冰梅題詞蔣蟠猗工墨蘭﹐嘗畫小幅藏篋衍中﹐其配李夫人爲綴冰梅於上。洵雙絕也。升枚出以相示﹐與企晉策時同塡此闋。詞云「湘弦彈怨秋波冷﹐幽人寫入冰綃。粉奩吟賞思迢迢。更憐芳信晚﹐勻墨綴冰條。想見明窗同點染﹐鷗波舊日風標。雙鴛乘月上淸霄。玉鴉叉掛處﹐一樣暗香飄。」﹝述庵文鈔﹞○題張憶娘簪花小照吳中張憶娘爲北裏名流﹐曩昔往來蔣秀谷家﹐因爲寫簪花小照。憶娘沒後﹐是圖亦飄泊不省所在矣。秀谷令嗣蟠漪得於竹西市肆﹐攜歸重付裝池。縑素猶新﹐了采蘭攏鬢時態也。因賦鬢雪松令以題之。詞云「理云梳﹐均石黛。鬧掃將成﹐小折芳蘭戴。杏雨梨煙渾不愛。一縷幽情﹐合與幽香配。酒場荒﹐歌榭攺。江北江南﹐風貌崔徽在。展玉鴉叉懸竹廨。淺碧哥窯﹐好插湘花對。」﹝同上﹞○博晰齋詞羅紅本京雒歌伶﹐飄流大理﹐博晰齋觀察以詞贈之﹐屬余爲和﹐未見其人也。詞爲浪淘沙云「羅幕篆燈紅。玉頰春融。京華回首萬山重。誰分酒旗歌扇底﹐摻袂相逢。蒼雪照簾櫳。遠半眉峯。使君見慣尙惺忪。撩起羈人無限意﹐夢裏愁中。」﹝同上﹞○許塤友詞許秀才塤友行三﹐才情淸綺﹐惜稿多散佚。猶記其春閨蝶戀花詞有云「喚到侍兒何處使。秋千架下尋梅子。」其風調可槪見矣。負才不偶﹐竟以愁死。予有感舊詩云「博局負多逃地下﹐詞場名重蓋江南。今宵客館沈沈雨﹐繞柱徵吟憶許三。」﹝粵風﹞○遊裏湖詞秋宇澄霽﹐遠近無煙﹐湖上山光動搖﹐涼翠萬狀。古廉邀余出錢塘門﹐將之孤山﹐遇黃相輔模﹑姚春漪思勤﹑宋筠洲永﹑黃玉階基﹐拉入舟中﹐循蘇是入西冷橋﹐泊於裏湖幽處。山水旣佳﹐飲酒極醉﹐因用夢窗西子妝自度腔﹐以寫其勝。「人外秋淸﹐鷗連水遠﹐藕葉藕花無數。漁樵野局憑招我﹐酹西風﹑判論證賓主。狂歌醉舞。願身在瓊壺常住。看涼波﹑帶年年山色﹐何曾流去。菱謳暮。一霎垂楊﹐暗了橋橫路。能知千古幾斜暉﹐照詩人﹑共尋煙語。衣香舊句。且休向﹑西冷重賦。怕回頭﹐冷綠沈沈萬樹。」﹝有正味齋集﹞○吳人夢橫塘春暮﹐同舒古廉﹑黃相圃﹑姚春漪舟湖上﹐時飛絮掠波﹐散漫如雪。因憶壬辰三月﹐與黃玉階坐跨紅橋上﹐東風甚緊﹐柳色渡湖而來。玉階得句云「一年春事又楊花。」餘味其意﹐似甚有淒惋者。明年玉階竟以病死﹐殆詩讖歟。此遊今昔𨿽異﹐風景宛然﹐舊感新情﹐悲吟成調。調寄夢橫塘云「捲還似雪﹐滚不成球﹐晚風吹向流水。舊路﹐早隔斷﹑斜陽千里。已轉宛余﹐才啼鵑後﹐一年春事。付湖心鏡影﹐攪碧搖寒﹐相思恨﹑和萍碎。橫橋憑處闌干﹐淸愁難畫﹐絮語空記。蝶趁鷗迷﹐嘆只似﹑飄零身世。念前度﹑靑衫綴好﹐不道晴雲易飛墜。待認離痕﹐未教成夢﹐定先教成淚。」﹝同上﹞○張詡步月戊午六月旣望﹐予與泰州宮蕓欄詔﹑元和張淥卿詡爲夜之遊。自金沙港策騎過十里松濤﹐月色皓潔﹐深林無人﹐夜鳥相應﹐至冷泉將二更矣。泉聲冷然﹐塔影自直。宿補梅軒﹐聽揚州偶然上人彈琴﹐接榻小夢﹐東方達曙而歸。淥卿塡步月一闋以記之。詞曰「碧雕云﹐玉壺捲暑﹐老蟾夢醒瑤闕。露華潑翠﹐淺廣寒冰屑。俯流泉﹑一掬秋心﹐移晚鏡﹑滿林晴雪。松陰靜﹐蟹眼乍翻﹐素瓷凝滑。朱絲淸弄發﹐疑喚起娥﹐環葉葉。田萬頃﹐更新涼萬疊。問裝就﹑七寶樓臺﹐記畱我桂叢香窟。徜徉處休裊醉鄕倦蝶。」﹝定香亭筆談﹞○遊嚴江詞辛亥之秋﹐余遊嚴江﹐一片孤帆﹐山沒天際。煙水亙岸﹐拒霜作花﹐此境殊不多得。眷我良友﹐溯洄無從﹐因作風流子一闋﹐寄趙白亭振盈﹑李澹畦紹城。「峭帆吹不落﹐秋江上﹑飄淚認狂蹤。看斜逗竹間﹐一痕靑嶂﹐遠排沙觜﹐幾个烏蓬。晚來好﹐荻花徐弄暝﹐蟹火暗生紅。斷雁不歸﹐水天空闊﹐野鷗初去﹐涼夢惺忪。孤愁憑消遣﹐澹煙淸鏡裏﹐活畫芙蓉。翻嘆故人千里﹐云Ё重重。任胭脂冷落﹐漁歌乍歇﹐棹歌又斷﹐月墮波空。有一雙紅豆﹐寄與西風。」﹝夢隱庵詞﹞○遊寧邦寺詞寧邦﹐寺在穹窿山後﹐精藍數椽﹐山徑旋折。從黃葉中拾級而入﹐澗瀑作聲﹐人籟俱絕。門前鴨腳四株﹐參天蔽日﹐數百年物也。老僧掃葉煮泉水餉客。且云「此地幽寂﹐𨿽春時﹐遊蹤亦罕至者。」古人云「山靜如太古」﹐默坐良久﹐益悟其妙。因作滿庭芳一闋云「墜葉封﹐亂峯繞屋﹐穿雲境換幽深。香茅十笏﹐一半隱秋林。不獨喧蹤遠絕﹐鐘魚寂﹑冷到禪心。消凝久﹐寒泉細咽﹐淸韻戛瑤琴。髙柯畱舊蔭﹐石闌層折﹐都籠涼陰。笑人問遊客﹐誰復解相尋。彌勒龕如借與﹐蒲團坐﹑圓破塵襟。山中靜﹐眞疑太古﹐並少斧樵音。」﹝香影庵詞﹞○南湖感舊詞南湖在武林門東二里﹐樊榭徵君與姬人月上偕隱處也。暇日﹐偕友人步さ過此﹐古柳蕭疏﹐潭水寒碧﹐詞仙老去﹐攬景淒然。卽用秋林琴雅中臺城路南湖感舊原韻﹐追和一闋。「灣環古水添深冷﹐繞門幾重煙樹。桃槳花移﹐鏡奩塵化﹐消得雙棲詩句。吟魂應住。認暈透遙山﹐一痕眉嫵。照影春空﹐白雲點點自來去。淸漪還洗詞筆﹐玉田和石帚﹐標格差許。鶴老閒庭﹐苔荒廢館﹐月好不知何處。移宮換羽。嘆卅載遲來﹐雅音非故。誰炷心香﹐古琴林外撫。」﹝紅豆樹館詞﹞○葉小鸞眉子研題詞葉小鸞眉子研背有二詩﹐署己巳寒食﹐題云「天寶繁華事已陳。成都畫手樣能新。如今只學初三月﹐怕有詩人說小顰。」「素袖輕籠金鴨煙。明窗小幾展長箋。開奩一研櫻桃雨﹐潤到湘琴第幾弦」。夢華拓銘索題﹐因塡南樓令一闋云「滴露潤微添。琉璃展一奩。引春愁﹑飛上眉尖。洗徧墨痕香不褪﹐帶多少﹐舊情黏。過雨捲湘簾。櫻桃秀句拈。認玲瓏﹑小印新鈐。惆悵碧天鸞去遠﹐空畱得﹐月纖纖。」﹝同上﹞●卷十九音韻○沈氏詞韻略﹝沈謙去矜著。毛先舒稚黃括略並注。﹞東董韻平上去三聲﹝先舒按﹕塡詞之韻﹐大略平聲獨押﹐上去通押。然間有三聲通押者﹐如西江月﹑少年心之類。故沈氏於每部韻俱總統三聲﹐而中又明分平仄﹐凡十四部。至於入聲﹐無與平上去通押之法﹐故後又別爲五部云。又按唐人作詞﹐多從詩韻。宋詞亦有謹守詩韻不旁通者﹐蓋用韻自惡流濫﹐不嫌謹嚴也。﹞﹝平﹞一東二冬通用﹝東冬卽今詩韻﹐後俱仿此。﹞﹝仄﹞一董二腫﹝去﹞一送二宋通用江講韻平上去三聲◎三江七陽通用■�三講二十二養△三絳二十二漾通用支紙韻平上去三聲◎四支五微八齊十灰半通用﹝十灰半﹐如回梅催杯之類。﹞■�四紙五尾八薺十賄半△四五味八霽九泰半十隊半通用﹝十賄半﹐如悔蕾腿餒之類。九泰半﹐如沛會最沫之類。十隊半﹐如妹碎廢吠之類。﹞魚語韻平上去三聲◎六魚七虞通用。■�六語七虞△六禦七遇通用。街蟹韻平上去三聲﹝街屬九佳﹐因佳字入麻﹐故用街字作領韻。而括略仍稱九佳半者﹐本其舊也。﹞◎九佳半十灰半通用﹝九佳半﹐如鞋牌乖懷之類。十灰半﹐如開才來猜之類。﹞■�九蟹半十賄半△九泰半十隊半通用﹝九蟹半﹐如買駭之類。十賄半﹐如海宰攺采之類。九泰半﹐如柰蔡賣怪之類。十隊半﹐如代再賽在之類。﹞眞軫韻平上去三聲◎十一眞十二文十三元半通用﹝十三元半﹐如魂昆門尊之類。﹞■�十一軫十二吻十三阮半△十一震十二問十三顧半通用﹝十三阮半﹐如忖本損狠之類。十三願半。如頓遜嫩恨類。﹞元阮韻平上去三聲◎十三元半十四寒十五刪一先通用﹝十三元半﹐如袁半煩暄鴛之類。﹞◎■十三阮半十四旱十五潸十六銑△十三顧半十四翰十五諫十六霰通用﹝十三阮半﹐如遠蹇晚反之類。十四願半﹐如怨販飯建之類。﹞蕭筱韻平上去三聲◎二蕭三肴四豪通用■�十七筱十八巧十九皓△十七嘯十八效十九號通用歌哿韻平上去三聲◎五歌獨用■�九蟹半二十哿△二十个通用﹝九蟹半﹐如夥之類。﹞佳馬韻平上去三聲◎九佳半六麻通用﹝九佳半﹐如媧蛙查義之類。■�九蟹半二十一馬△九泰半二十一通用﹝九蟹半﹐如罷之類。九泰半﹐如卦話之類。﹞庚梗韻平上去三聲◎八庚九靑十蒸通用■�二十三梗二十四回二十五拯△二十三映二十四徑二十五證通用。尢有韻平上去三聲◎十一尢獨用■�二十六有△二十六宥通用。侵寢韻平上去三聲◎十二侵獨用■�二十七寢△二十七沁通用覃感韻平上去三聲◎十二覃十四鹽十五廠通用■�二十八感二十九★三十★△二十八勘二十九艷三十陷通用屋沃韻入聲◎一屋二沃通用覺藥韻入聲◎三覺十藥通用質陌韻入聲◎四質十一陌十二錫十三職十四緝通用物月韻入聲◎五物六月七曷八黠九屑十六葉通用合洽韻入聲◎十五合十七洽通用﹝先舒按﹕此本是括略﹐未暇條悉。然作者先具詩韻而用此譜按之﹐亦可以無謬矣。但沈氏著此譜﹐取證三詞﹐考據甚博。然詳而反約﹐惟以名手雅篇﹐灼然無獘者爲準。至於濫通取便者﹐古來自多﹐不爲訓也。﹞○沈氏詞韻精確去矜手輯韻一編﹐旁羅曲證﹐尢極精確。謂近古無詞韻﹐周徳淸所編﹐曲韻也。故以入聲作平上去者﹐約什二三。而支思單用﹐唐宋諸詞家槪無是例。謝天瑞曁胡文煥所錄韻﹐𨿽稍取正韻附益之﹐而終乖古奏。索宋元舊本又渺不可得。於是博考舊詞﹐裁成獨斷﹐使古近臚列﹐作者知趨﹐眾著爲令﹐目同畫一焉。﹝毛稚黃﹞○沈氏詞韻間有牾予讀有宋諸公作﹐𨿽雅號名家﹐篇盈什百﹐若秦觀秋閨﹐幔暗累押。仲淹懷舊﹐外淚莫辧。邦顏美人﹐心云並陳。少隱禁煙﹐南天雜押。棄疾諸作﹐歌麻通用。李景春恨詞﹐本支紙韻﹐而中闌入來字﹐其他固未易闔數。故知當時便已縱逸﹐徒以世無通韻之人﹐故傳訛迄今﹐莫能彈射。而譾才劣手﹐苦於按譜﹐更利其疏漏﹐借以自文。其爲流蕩﹐可勝道哉。則去矜此書﹐不徒開絕學於將來﹐且上訂數百年之謬矣。然卒讀之際﹐亦間有牾。予爲附注數條﹐比於賈﹑孔疏經之例焉。﹝同上﹞○宋詞多有越韻去矜詞韻例﹐取範希文蘇幕遮詞地外二字相葉﹐又取蔣勝欲探春令詞處翅住指四字相葉﹐疑於支紙魚語佳蟹三部韻可以互通。先舒按﹕宋詞此類僅目數首。如辛棄疾南歌子新開河詞﹐本佳蟹韻﹐而起韻用時字。歐陽修踏莎行離別詞﹐本支紙韻﹐而末韻用外字。姜夔疏影詠梅詞﹐本屋沃韻﹐而中用北字。柳耆卿送徵衣詞﹐本江講韻﹐而末用遙字。當是古人誤處﹐未宜遽用爲例。又如辛棄疾滿江紅詠春晚詞﹐十七筱與二十六有合用。此獨毛詩有其法﹐如陳風月出﹐皎皓糾忄劉受相葉。豳風「四之日其蚤﹐獻羔祭韭」之類。及他書僅見數條﹐然止數字﹐未必全韻俱通也。又在騷賦則宜﹐施之塡詞﹐尢屬創異。蓋宋詞多有越韻者﹐至南渡又甚。此如李杜諸詩﹐間有雜韻﹐晚唐律體﹐首句出韻。古人墮法護前﹐類復爾爾﹐未足遽以爲式也。﹝同上﹞○詞韻不同於古詩韻沈氏詞韻按云﹕古詩韻五歌可以通六麻﹐十一尢可以通六魚七虞﹐於塡詞則未嘗見﹐豈敢泥古而誤今邪。若夫十二侵之通眞文庚靑蒸﹐則詩詞並見合並﹐故從之。又引古樂府嬌女詩﹕「北遊臨河海﹐遙望中菇菱。芙蓉發盛華﹐淥水淸且澄。弦歌奏音節﹐仿佛有餘音。」及毛澤民於飛樂詞﹐云驚瓶心★相葉作據。先舒按﹕歌麻二韻﹐魚虞尢三韻﹐古詩騷樂府俱通。而相和曲﹑陌上桑﹑張華輕薄篇尢爲可徵。至侵韻單用﹐在古亦嚴。卽毛詩﹑楚辭﹐止數字葉入﹐如綠衣鼓鐘之末章﹐涉江「Ы秋冬之緒風﹐邸余車兮方林」之類。而眞文合韻﹐庚靑合韻﹐漢魏以來自多。十蒸間通庚靑﹐自晉後亦頗單葉。尢可異者﹐此韻校庚靑聲吻﹐亦不甚差別。六經中若螽斯﹑天保﹑無羊﹑繁霜等章﹐以及易「升其髙陵﹐三歲不興」﹐記「從善如登﹐從惡如崩﹐」皆暗同沈韻﹐一字不訛。足徵此韻在古嚴﹐其通入者﹐不過數字耳。槪之他字﹐未必盡通。大略古詩辭﹐眞文自爲一韻﹐侵自爲一韻﹐蒸則自爲一韻﹐而稍離合於庚靑之間。今詞韻以蒸合庚靑﹐又以歌麻互通﹐魚虞尢互通﹐正可施於古詩﹐而不可施於塡詞﹐其說當已。至於侵與眞文庚靑蒸諸韻﹐不但古當愼之﹐塡詞亦未宜遽通也。又眞文之於庚靑蒸﹐宋代名手作詞﹐亦多區別。去矜云云﹐此但舉一隅﹐未爲通訓﹐予故備論其全矣。﹝同上﹞○考韻當以唐韻爲正詩韻惟孫忄面唐韻一書﹐稽載詳明﹐考韻詳明﹐考韻者當據爲正。如灰韻一部中亦自別﹐而孫本臚分最淸楚。如回枚之類﹐自以灰字領韻爲一段。開哀之類﹐自以ㄉ字領韻爲一段。又如元韻一部中亦自別﹐孫本如袁煩之類﹐以元字領韻爲一段。昆門之類﹐以魂字領韻爲一段。又如隊韻一部中亦自別﹐孫本如佩妹之類﹐以隊字領韻爲一段。賽戴之類﹐以代字領韻爲一段。穢吠之類﹐以廢字領韻爲一段。今詞韻有某韻半通之例﹐覽者但按孫氏本而考之﹐亦庶幾矣。﹝同上﹞○李唐一代韻遞變沈約韻𨿽有其書﹐世實未嘗遵用之。今之所遵﹐唐孫忄面韻﹐非沈氏韻也。蓋沈氏之韻﹐最爲煩苛﹐總四聲凡分二百零六部﹐唐人因而合之爲一百七部﹐曰唐韻。陳州司馬孫忄面差次之﹐今所遵承﹐皆是物也﹐若沈氏則廢閣久矣。豈惟唐人爲然﹐卽梁﹑陳﹑隋人亦未嘗用之也。劉孝威行行且遊獵篇﹐陽唐合矣。陰鏗新成安樂宮﹐灰ㄉ合矣。王七夕詩﹐歌戈合矣。不假多證﹐聊舉明之耳。且豈徒梁﹑陳﹑隋人乎﹐卽約亦不能自遵之。其昭君詞﹐歌與戈合者也。酬謝宣城詩﹐元與魂合者也。新安江詩﹐眞與諄合者也。故曰﹐沈約𨿽有其書﹐實未嘗有遵用之者也。若孫忄面唐韻凡一百一十四部﹐而今考唐詩用韻﹐止一百七部﹐是唐人作詩止取裁於一百七部﹐忄面韻𨿽多其七﹐時人亦未嘗肯遵之。至於中晚用韻漸雜﹐而詞韻開矣。是李唐一代之中﹐韻亦遞變。甚矣﹐文人之物﹐不易畫一﹐而韻學之難齊如此。﹝毛稚黃韻問﹞○詩詞曲各有韻古韻之差等﹐殆不可分﹐故柴紹炳渾一之爲柴氏古韻通。近體韻則梁有沈韻﹐唐有唐韻﹐宋有中州音韻。塡詞則有沈氏詞韻。北曲則元有中原音韻﹐周徳淸作。明洪武正韻﹐宋濂諸臣撰。先舒謹原洪武正韻而撰南曲正韻。明吳人範善溱又撰中州全韻﹐瞿仙撰瓊林雅韻。然梁沈韻﹑宋中州音韻﹑明洪武正韻﹑中州全韻﹑瓊林雅韻﹐世有其書﹐而詩詞曲諸家多不承用。﹝同上﹞○古人用韻法古文用韻有二字成兩韻者。子桑琴引「父邪母邪﹐天乎人乎」﹐父音甫﹐母音門補反﹐只二字相葉成韻。天音梯因反﹐與人亦二字相成韻。邪乎四字﹐則餘聲耳。此卽一言詩也。四字兩韻﹐則老子「知足不辱﹐知止不殆」。韓非「名正物定﹐名倚物徙」。史記「甌簍滿溝﹐汗邪滿車」。然潛龍勿用句﹐實爲濫觴。其虛其邪﹐亦又繼作。劉彥和謂斷竹黃歌﹐一一言之﹐始陋矣。前漢書「燕燕尾涎涎」﹐燕涎相葉。「木門倉瑯根」﹐門根相葉﹐是五字兩葉﹐亦見古人用韻之法。﹝毛稚黃韻問﹞○句中藏韻予論句中藏韻之法﹐如四字二韻﹐五字二韻者詳矣。至七字兩韻﹐則後漢書「天下規矩房伯武。因師獲凶周仲進」。然皆七言之中﹐以第四字起韻者也。又有七言而以第二字起韻者﹐列女傳秋胡子謂妻「力田不如逢丰年﹐力桑不如見國卿」。古人僅見。自是而下﹐變爲塡詞﹐爲南北曲﹐則法益繁矣。﹝同上﹞○韻有全通有不全通予嘗論韻學之合離﹐有全族通譜﹐一人通譜之諭。如東冬江三韻﹐通爲一韻﹐譬如三族同姓﹐悉舉其族﹐聯爲一家者也。一人通譜者﹐如風字入侵﹐舒字入支之類﹐止此一字﹐或數字通入耳。考之東魚全部﹐不必盡通﹐正如此族一人﹐與彼族通譜﹐其合族之人﹐仍未嘗聯爲一家也。自後世淺學﹐考古不詳﹐見兩韻中有一字之互通﹐遂以爲據﹐而遽舉全韻而合之。於是謂江通陽﹐謂魚虞通歌﹐謂眞文庚靑蒸侵之悉通﹐謂寒刪之通覃鹽咸﹐其紕繆悖忤﹐不一而足﹐剞劂流布﹐世滋或焉。﹝同上﹞○詩詞曲韻多不可爲準晚唐及宋人之於時韻﹐元人詞之於詞韻﹐明人曲之於曲韻﹐多不復可爲標準。作者旣以訛傳訛﹐而注韻者輒復引之爲證﹐益眩惑矣。﹝毛稚黃聲韻叢說﹞○南曲韻與詞韻合南曲系本塡詞而來﹐詞家元備有四聲﹐而平上去韻可以通用。入聲韻則獨用﹐不混三聲。而單押入聲﹐正與塡詞家法吻合﹐益明源流之有自也已。﹝毛稚黃南曲入聲客問﹞○古韻三等今韻四等古韻之差等有三﹐今韻之差等有四。古韻自上世以及先秦﹐其韻最疏而最純﹐此一等也。漢魏用韻﹐稍密而駁﹐此一等也。晉宋齊梁之間韻益密﹐而亦漸雜﹐此一等也。是古韻之差等三也。自唐而下﹐則一百七韻之較然﹐此一等也。宋人塡詞﹐韻漸疏而駁﹐此一等也。元北曲﹐韻密矣而實偏﹐故四聲不備﹐此一等也。明南曲﹐韻雜駁間出﹐而略在宋詞元曲之間﹐有如四聲咸備﹐此宋韻也﹐如韻有車遮﹐此元韻也﹐此一等也。所謂今韻之差等四也。﹝韻問﹞○聲音韻三說須明夫人欲明韻理者﹐先須曉識聲音韻三說。蓋一字之成﹐必有首有腹有尾。聲者﹐出聲也﹐是字之首。孟子云「金聲而玉振之。」聲之爲名﹐蓋始事也。音者﹐度音也﹐是字之腹﹐字至成音﹐而其字始正矣。韻者﹐收韻也﹐是字之尾﹐故曰餘韻。然三者之中﹐韻居其殿﹐而最爲要。凡字之有韻﹐如水之趨海﹐其勢始定。如畫之點睛﹐其神始完。故古來律學之士﹐於聲與音固未嘗置於弗講﹐而惟審韻尢兢兢。所以沈約﹑孫忄面而下﹐所著之書﹐卽聲音之理未嘗弗貫﹐而以韻名書也。然韻理精微﹐而法煩苛。又古今詩騷詞曲體制不同﹐因造損益﹐相沿亦異。擬爲指示﹐益增眩惑。今余姑以唐人詩韻爲準﹐而約以六條﹐簡之有以統韻之繁﹐精之有以悉韻之變﹐標位明白﹐庶便通曉。一曰穿鼻﹐二曰展輔﹐三曰斂唇﹐四曰抵★﹐五曰直喉﹐六曰閉口。穿鼻者﹐口中得字之後﹐其音必更穿鼻而出作收韻也﹐東冬江陽庚靑蒸七韻是也。展輔者﹐口之兩傍角爲輔﹐凡字出口之後﹐必展開兩輔如笑狀作收韻也﹐支微齊佳灰五韻是也。斂唇者﹐口半啟半閉﹐聚斂其唇作收韻也﹐魚虞蕭肴豪尢六韻是也。抵★者﹐其字將終時﹐以舌抵著上★作收韻也﹐眞文元寒刪先六韻是也。直喉者﹐收韻直如本音者也﹐歌麻二韻是也。閉口者﹐卻閉其口作收韻也﹐侵覃鹽咸四韻是也。凡三十﹐平生已盡於此。上去卽可緣是推之。惟入聲有異﹐余別著唐人四聲表以鉤稽之﹐斯理盡矣。凡是六條﹐其本條之內﹐往往可通。出其外者﹐卽不相假借。或有通者﹐必竟作別讀﹐乃相通耳。古今韻學離合遞變﹐原其大略﹐不外於斯。能緣是六條﹐極求精詣﹐一貫之悟﹐於是乎在。夫自有生人﹐卽有此道﹐元音旣散﹐舛訛實多。余故略繁舉最﹐以相覺悟。金石或泐﹐斯談不渝。謂予弗信﹐請質諸神瞽云。﹝毛氏聲音韻統論﹞○聲有七部陰平﹑陽平﹑上聲﹑陰去﹑陽去﹑陽入之七聲﹐其音易曉而鮮成譜。周徳淸但分平聲陰陽﹐範善溱中州全韻兼分去入﹐而作者不甚承用﹐故鮮見之。於今略舉其例﹐每部以四字爲準。諧聲尋理﹐連類可通。初涉之士﹐庶無迷繆。計凡七部﹐惟上聲無陰陽云。敍次先陰而後陽﹐亦姑襲周氏之舊爾。﹝毛氏中聲略例﹞陰平聲種該箋腰陽平聲篷陪全潮上聲無陰陽陰去聲貢霰釣陽去聲鳳賣電廟陰入聲七妾鴨陽入聲孰亦○詞韻寬於詩韻阮亭嘗與予論韻﹐謂周梃齋中原音韻爲曲韻﹐則範善溱中州全韻當爲詞韻。至洪武正韻斟酌諸書而成﹐其於詩韻﹐有獨用並爲通用者﹐﹝東冬淸靑之屬。﹞有一韻拆爲二韻者﹐﹝虞橫麻遮之屬。﹞如冬鐘並入東韻﹐江並入陽韻﹐挑出元字等入先韻﹐翻字殘字等入刪韻﹐俱與宋詞暗合﹐塡詞者所當援據。議極簡核。但愚按中州之比中原﹐止省陰陽之別﹐及所收字微寬耳。其減入聲作三聲﹐及分連遮等韻﹐則一本中原﹐尙與詞韻有別。卽阮亭舊作如南鄕子﹑卜算子﹑念奴嬌﹑賀新郎諸闋﹐所用魚模仄葉﹐有將入聲轉葉者﹐俱用中州韻故耳。揆諸宋人﹐韻腳所拘﹐借用一二﹐亦轉本音﹐竟爾通葉﹐昔人少覯。至毛氏南曲韻十九則﹐乃全依正韻分部。而又云﹐沈氏詞韻﹐中原音韻﹐可以通用。大約詞韻寬於詩韻﹐合諸書參伍以盡變﹐則了如指掌矣。﹝鄒程村﹞○沈謙詞韻爲塡詞指南曲韻近於詞韻﹐而支紙上下分作支思齊微兩韻﹐麻馬上下分作家麻車遮兩韻﹐及減去入聲﹐故曲韻不可爲詞韻。胡文煥詞韻﹐三聲用曲韻﹐而入聲而詩韻﹐居然大盲。將詞韻不亡於無﹐而亡於有﹐深可嘆也。今有去矜詞韻﹐考據該洽﹐部分秩如﹐可爲塡詞之指南。但內中如支紙隹蟹二部﹐與周韻齊微皆來近。元阮一部﹐與周韻寒山桓歡先天殊。周韻平上去聲十九部﹐而沈韻平上去聲止十四部﹐故通用處較寬。然四支竟全通十灰半﹐元寒刪先全通用﹐𨿽宋詞蘇柳間然﹐畢竟稍濫﹐不如周韻之有別。且上去二聲﹐宋詞上如紙尾語禦薺﹐去如未遇禦霽﹐多有通用﹐近詞亦然。而平韻如支微魚虞齊﹐則斷無合理﹐似又未能槪以平貫去入。蓋詞韻本無蕭畫﹐作者遽難曹隨﹐分合之間﹐辧極銖黍﹐苟能多引古籍﹐參以神明﹐源流自見。﹝沈天羽﹞○用韻須遵成法宋人詞韻有通用至數韻者﹐有忽然出一韻者﹐有數人如一轍者﹐有一首而僅見者。後人不察﹐利爲輕便﹐一韻偶侵﹐遂延他部﹐數字相引﹐竟及全文。此毛氏一人通譜全族通譜之諭爲不易也。學者但遵成法﹐舉習見者爲繩尺﹐自鮮蹉跌。﹝同上﹞○宋詞多上去通用宋詞多上去通用﹐其來已久。考樂府雜錄云「平聲羽七調﹐上聲角七調﹐去聲宮七調﹐入聲商七調。」又元和韻譜云「平聲者哀而安﹐上聲者厲而舉﹐去聲者淸而遠﹐入聲者直而促。」則昔人歌筵舞袖間﹐何以使紅牙畢協﹐其理固不可解。﹝同上﹞○宋人入聲亦錯綜不齊入聲最難分別﹐卽宋人亦錯綜不齊。沈氏詞韻當已。近柴虎臣古韻﹐則一屋二沃通﹐而三覺半通。﹝三覺半如嶽濁角數之類。﹞四質五物通﹐而九屑半通。﹝九屑半如耋拙譎結之類。﹞六月七曷八黠九屑通﹐十藥十一陌通﹐而三覺半通。﹝三覺半如﹛羽髙﹜懼邈朔之類。﹞十二錫十三職通﹐而十一陌半通。﹝十一陌半如辟革易麥之類。十四緝獨用。十五合十六葉十七洽通。毛馳黃曲韻則準洪武正韻﹐而一屋單用﹐二質七陌八緝通用﹐三曷六藥通用﹐四轄九合通用﹐五屑六葉通用。又屑葉可單用﹐因南曲入聲單押而設也。與詞韻俱可參證。﹝同上﹞○用韻當以近韻爲法方子謙韻會小補所載有一字而數音者﹐有一字而古讀與古葉各殊者。古人用韻參錯必有援據﹐今人孟浪引用﹐借以自文﹐惑已。如辛稼軒歌麻通用﹐鮮不疑之。毛馳黃雲「古六麻一部﹐入魚虞歌三部。蓋車讀如居﹐邪讀如徐﹐花讀如敷﹐家瓜讀如姑﹐麻讀如磨﹐他讀如拖之類是也。塡詞與騷賦異體﹐自當斷以近韻爲法。﹝同上﹞○北曲四聲不備爲別統沈休文四聲韻中﹐如朋與蒸﹑靴與戈﹑車與麻﹑打與等﹑卦畫與怪壞之類﹐挺齋﹑升庵俱駁爲舌。而宋詞中﹐至張仲宗呼否爲府﹐以葉主舞。林外呼瑣爲掃﹐以葉老。兪克成呼我爲襖﹐以葉好。詞品皆指爲閩音﹐其說甚當。而毛馳黃謂沈韻本屬同文﹐非江淮間偏音﹐挺齋詆之繆已。蓋自三百篇楚詞以迄南曲﹐一系相承﹐俱屬爲韻統。而北曲偏音﹐四聲不備爲別統。故金元人作詩亦用沈韻﹐作詞亦不專用周韻。從無以入聲分吐平上去者﹐又安得以曲韻廢詞韻﹐且上格詩韻乎。﹝同上﹞○唐詞多守詩韻唐詞多守詩韻﹐然亦有通別韻用之。略如宋詞韻者。偶睹數闋﹐漫記之以備考證。東冬通用﹐溫庭筠定西番云「一枝春艷濃。樓上月明三五﹐瑣窗中。」按此詞﹐則上之董腫通用﹐去之送宋通用﹐俱可類推。他韻上去例亦仿此。支微齊及十灰前段通用﹐白樂天長相思云「深畫眉。深畫眉。蟬鬢﹛髟曾﹜云滿衣。陽臺行雨回。巫山髙﹐巫山低。暮雨瀟瀟郎不歸。空房獨守時。」眞文及十三元後段通用﹐韋莊小重山云「一閉昭陽春又春。夜寒宮漏永﹐夢君恩。」又溫庭筠淸平樂云「鳳帳鴛被徒燻。寂寞花鎖千門。競把長門買賦﹐爲妾將上明君。」寒刪通用﹐顧虞美人云「小屏屈曲掩靑山。翠幃香粉玉壚寒。兩眉攢。」又按十三元﹐後段旣通入眞文﹐則前段應與此韻通用。庚靑通用﹐李白菩薩蠻云「何處是歸程。長亭更短亭。」覃咸通用﹐薛昭蘊女冠子云「去住島經三。正遇劉郎使﹐啟瑤緘。」語﹛鹿吳﹜通用﹐牛嶠玉樓春云「小玉窗前嗔燕語。紅淚滴穿金綫縷。」按此詞則魚虞通用﹐可類推也。筱皓通用﹐牛希濟生查子云「語已多﹐情未了。回首猶重道。記得綠羅裙﹐處處憐芳艸。」又﹐尹鶚滿宮花云「月沈沈﹐人悄悄。一炷後庭香裊。風流帝子不歸來﹐滿地禁花慵掃。離恨多﹐相見少。何處醉迷三島。漏淸宮樹子規啼﹐愁鎖碧窗春曉。」按此二詞﹐則蕭豪通用﹐可類推也。﹝毛氏唐詞通韻說﹞○唐宋詞韻互通唐白樂天長相思云「深畫眉。淺畫眉。蟬鬢﹛髟曾﹜云滿衣。陽臺行雨回。」支與微與十灰半通用﹐是宋詞韻也。宋秦太虛千秋歲用隊韻﹐辛稼軒沁園春用灰韻﹐皆渾用唐韻。由是觀之﹐唐詞亦可用宋韻﹐宋詞亦可用唐韻﹐自不必過判區畛耳。﹝毛氏唐宋詞韻互通說﹞○唐宋詞韻不兩混客問唐詞旣多用唐人詩韻﹐而又可用宋人詞韻﹐宋詞旣用宋人詞韻﹐而又可用唐人詩韻﹐若然﹐則作者通可以並總唐詩宋詞兩韻﹐而無或間然者邪。余曰「否也。兩韻𨿽唐宋詞人交用之﹐而作者仍須專按一譜。如用唐韻﹐則不得更通入宋韻。用宋韻者﹐亦不得更通入唐韻。倘云直可混通﹐則用及灰韻者﹐旣可藉口唐韻而不劃開灰ㄉ兩段﹐且又將假手宋韻而並通支齊微街矣。用及元韻者﹐旣可藉口唐韻而不劃開元魂兩段﹐且又將假手宋韻而並通眞文寒刪先矣。不其流易已甚﹐而太夷疆畛歟。且考古詞亦罕此濫通法。然則詞家直是有兩樣用韻法﹐一唐詩韻也﹐一宋詞韻也。」客曰「若然﹐則沈氏詞韻何不兩載之。」曰「沈氏止著宋法﹐以詞則大盛於宋﹐而且欲守唐詩韻者﹐其譜人所共曉﹐故不必更煩筆墨耳。」﹝毛氏詞韻不兩混說﹞○沈謙創爲詞韻反失古意詞本無韻﹐故宋人不制韻﹐任意取押。𨿽與時韻相通不遠﹐然要是無限度者。予友沈子去矜創爲詞韻﹐而家稚黃取刻之﹐𨿽有功於詞甚明﹐然反失古意。假如三十韻中﹐惟尢是獨用﹐若東冬﹑江陽﹑魚虞﹑皆灰﹑支微齊﹑寒刪先﹑蕭肴豪﹑覃鹽咸﹐則皆是通用﹐此𨿽不知詞者亦曉之。何也。獨用之外無嫌韻﹐通韻之外更無犯韻﹐則𨿽不分爲獨爲通﹐而其爲獨爲通者自了也。然嘗記舊詞﹐尙有無名氏魚遊春水一詞﹕「秦樓東風裏。輕拂黃金縷。」通紙於語。張仲宗之漁家傲﹕「短夢今宵遠到否。荒村四望知何處。」通語於有者。若以平上去三聲通轉例之﹐則支通於魚﹐魚通於尢﹐必以支紙一韻﹑魚語一韻限之﹐未爲無漏也。至若眞文元之相通﹐而不通於庚靑蒸。庚靑蒸之相通﹐而不通於侵。此在詩韻則然﹐若詞則無不通者也。他不具論﹐只據阮郎歸一調﹐有洪叔嶼﹑王山樵二作中云「晴光開五云。扶春來遠林。相呼試看燈。何曾一字眞。今朝第幾程。」則已該眞文元庚靑蒸侵有之。其在上去﹐則只據朱希眞詞﹕「人情薄似秋云。不須計較苦勞心。尢事原來有命。更逢一朵花新。片時歡笑且相親。明日陰晴未定。」其無不通轉可知。而謂眞軫一韻﹐庚梗一韻﹐侵寢一韻。是各自爲說也。其他歌之與麻﹐未必不通。寒之與鹽﹐未必不轉。但爲發端﹐尙俟踵事。至如入韻﹐則循口揣合方音俚響﹐皆許入押。而限以屋沃一韻﹐覺藥一韻﹐質陌職錫一韻﹐物月曷黠屑葉一韻﹐合洽一韻﹐凡五韻。則試以舊詞張安國滿江紅詞有「髙邱喬木。望京華﹑迷南北」句﹐則通屋於職。晏叔原春情﹐有「飛絮繞香閣。意淺愁離答。韻險還慵押。月在庭花舊闌角」。則又通覺與藥與合與洽。孫光憲謁金門有云「畱不得。畱得也應無益。揚州初去日。」又云「卻羨鴛鴦三十六。孤鸞還一隻。」則又通質陌錫職於屋。若蘇長公赤壁懷古念奴嬌調﹐其云「千古風流人物。人道是三國周郎赤壁。捲作千堆雪。雄姿英發。一樽還酹江月。」鮮於伯機亦有是詞云「雙劍千年初合。放出羣龍頭角。極目春潮闊。年年多病如削。」張於湖是調有云「更無一點風色。著我扁舟一葉。妙處難與君說。穩泛滄空闊。萬象爲賓客。不知今夕何夕。」則是旣通物月與屑與錫﹐又通覺藥與曷與合﹐而又合通陌職與曷與屑與葉與緝﹐是一入聲﹐而一十七韻﹐展轉雜通﹐無有定紀。至於髙賓王霜天曉角之通陌錫質緝﹐詹天遊霓裳序中第一之通月曷職緝﹐王昭儀滿江紅之通月屑錫職﹐皆屬尋常﹐可無論已。且夫否之音俯﹐向僅見之陳琳賦中。凡廣韻﹑切韻﹑集韻諸書﹐俱無此音。若北之音卜﹐則不特從來韻書無是讀押﹐卽從來字書亦並無是轉切。此吳越間鄕音誤呼﹐竟以入韻﹐此何謂也。且昔有稱閩人林外題垂虹橋詞﹐初不知誰氏﹐流傳入宮禁﹐孝宗讀之笑曰「鎖與老押﹐則鎖當讀掃﹐此閩音也。」後訪之﹐果然。向使宋有定韻﹐則此詞不宜流傳人間。而孝宗以同文之主﹐韻例不遵﹐反爲曲釋。且未聞韻書無此押﹐字書無此音﹐自上古迄今﹐偶一見之鄕音之林外﹐公然讀押﹐傳爲故事﹐則是詞韻之了無依據﹐而不足推求﹐亦可驗已。況詞盛於宋﹐盛時不作﹐則勿論﹐今不必作。萬一作之﹐而與古未同﹐則揣度之胸﹐多所兀臬﹐從之者不安﹐而刺之者有間﹐亦何必然。﹝毛奇齡﹞○宋詞用韻有出入詞走腔﹐詩落韻﹐皆不得爲善。豈惟詩詞﹐𨿽古文亦必有音節。音節諧從﹐誦之始能感人。然凝習之久﹐大抵自得之﹐不待告語而知﹐實非繭絲牛毛之謂也。今之爲詞韻者﹐規摹韻度﹐命意範辭﹐無失其爲詞可矣。若絲銖毫芒之違合﹐則孰從而辧之。而言譜者紛紛鑿鑿﹐起而相繩﹐亦安能質宋人於異代﹐而信其必然也。蓋宋人之詞﹐可以言音律。而今人之詞﹐可以言辭章。宋之詞兼尙耳﹐而今之詞惟寓目﹐似可不必過爲抨擊也。卽宋人長短句用韻之出入﹐今亦不得其故。近人有以詩韻爲詞者﹐𨿽詩通用之韻﹐亦不敢假借。此亦求其說而不得﹐自爲之程或可耳。設取以律他人﹐則非也。﹝先遷甫﹞○詩曲用韻有別古體詩詞以及南北曲﹐𨿽以時遞遷﹐一系相承。然畦畛旣分﹐用韻自別。善乎陳其年之言曰「使擬贈婦述祖之篇﹐而必家押爲姑。作吳越艷之體﹐而乃激此成亂。染指花間﹐而預爲車遮勸進。耽情南曲﹐而仍爲關鄭殘客。實大雅之罪人﹐抑亦閨之別錄也。」﹝菊莊偶筆﹞○詞韻可變通沈約之韻﹐未必自合聲律﹐而今人守之如金科玉條。此無他﹐今之詩學李杜﹐李杜學六朝﹐往往用沈韻﹐故相襲不能革也。若塡詞自可變通﹐如朋與蒸同押﹐打與等同押﹐卦字畫字與怪壞同押﹐乃是舌之病﹐豈可以爲法邪。元人周徳淸著中原音韻﹐一以中原之韻爲正﹐偉矣。然予觀人塡詞﹐亦已有開先者﹐蓋眞見在人心﹐不約而同耳。試舉數詞於右。東坡一斛珠云「洛城春晚。垂楊亂掩紅樓半。小池輕浪紋如篆。燭下花前﹐曾醉離歌宴。自惜風流雲雨散。關山有限情無限。待君重見尋芳伴。爲說相思﹐目斷西樓燕。」篆字﹐沈約在上韻﹐本屬舌﹐坡特正之也。蔣捷七夕女冠子云「蕙花香也。雪晴池館如畫。春風飛到﹐寶釵樓上﹐一片笙簫﹐琉璃光射。而今燈謾掛。不是暗塵明月﹐那時元夜。況年來﹑心懶意怯﹐羞與鬧蛾兒爭耍。江城人悄初更打。問繁華誰解﹐再向天公借。剔錢紅ㄠ。但夢裏隱隱﹐鈿車羅帕。吳箋銀粉砑。待把舊家景﹐寫成閒話。笑綠鬟鄰女﹐倚窗猶唱﹐夕陽初下。」是駁正沈韻畫及掛話及打字之謬也。呂聖求惜分釵云「重簾下。微燈掛。背闌同說春風話。」用韻亦與蔣捷同意。晁叔膺感皇恩云「寒食不多時﹐牡丹初賣。小院重簾燕飛礙。昨宵風雨﹐尙有一分春在。今朝猶自得﹐陰明快。熟睡起來﹐宿酲微帶。不惜羅襟眉黛。日長梳洗﹐看看花影移攺。笑指雙杏子﹐連枝帶。」此詞連用數韻﹐酌古斟今尢妙。明初髙季迪石州慢云「落了辛夷﹐風雨頓催﹐庭院瀟灑。春來長恁﹐樂章懶按﹐酒籌慵把。辭鶯謝燕﹐十年夢斷靑樓﹐情隨柳絮猶縈惹。難見舊知音﹐把琴心重寫。夭冶。憶曾攜手﹐鬥艸闌連﹐買花簾下。看轆轤低轉﹐秋千髙打。如今何處﹐總有團扇輕衫﹐與誰共走章臺馬。回首暮山靑﹐又離愁來也。」諸公數詞﹐可爲用韻之式﹐不獨綺語之工而已。﹝同上﹞●卷二十辧證一○唐詞紀多收僞詞唐詞紀爲郭茂倩所輯﹐楊﹑董禦多收僞詞以廣之。有以其名同而濫收之者。今取劉禹錫紇那曲云「踏曲興無窮。調同詞不同。願郎千萬壽﹐長作主人翁。」按詞品﹐阿那﹑紇那皆當時曲名。劉禹錫言變南調爲北曲﹐蓋隨方音而轉也。劉采春羅曲云「莫作商人婦﹐金釵當卜錢。朝朝江口望﹐錯認幾人船。」按曲有三解﹐一名望夫歌﹐取其一以存調。無名氏一片子云「柳色靑山映﹐梨花雪鳥藏。綠窗桃李下﹐閒坐嘆春芳。」按教坊記有此名。樂府解題所不詳者﹐更有琴曲﹐名千金意。始分前後段﹐起句三字一音﹐如音音音三字。起句後接心心心三字﹐起句而下﹐俱指法﹐未能格之也。﹝古今詞話﹞○詩句詞調同名今以五七言之別見者匯校之。如何滿子已收六言六句矣﹐玆考薛逢之何滿子云「系馬宮槐老﹐持杯店菊黃。故交今不見﹐流恨滿山光。」如三臺令已收六言四句矣﹐玆考李后主之三臺令云「不寐倦長更。披衣出戶行。月寒秋竹冷﹐風切夜窗聲。」如楊柳枝已收七言四句矣﹐玆考李商隱之楊柳枝云「畫屏秀步障﹐物物自成雙。如何湖上望﹐只是見鴛鴦。」如醉公子已收無名氏之五言八句矣﹐玆考無名氏之醉公子云「昨日春園飲﹐今朝倒接。誰人扶上馬﹐不省下樓時。」如長命女已收長短句矣﹐玆考無名氏之長命女云「云送關西雨﹐風傳渭北秋。孤燈然客夢﹐寒杵搗鄕愁。」如烏作啼已收長短句矣﹐玆考聶夷中之烏夜啼云「眾鳥各歸枝。烏烏爾不棲。還應知妾恨﹐故向綠窗啼。」如長相思已收琴調之長短句矣﹐玆考張繼之仄韻長相思云「遼陽望河縣。白首無由見。海上珊瑚枝﹐年年寄春燕。」又令狐楚之平韻長相思云「君行登隴上﹐妾夢在關中。玉著千行落﹐銀牀一夕空。」如江南春旣列長短句矣﹐玆考劉禹錫之江南春云「新妝宜面下朱樓。深鎖春光一院愁。行到中庭數花朵﹐蜻蜓飛上玉搔頭。」如步虛詞﹐已列長短句之雙調矣﹐玆考陳羽之步虛詞云「樓閣層層阿母家。昆侖山頂駐紅霞。笙歌往見穆天子﹐相引笑看琪樹花。」如漁歌子已列長短句之單調雙調矣﹐玆考李夢符之漁父詞二首云「村市鐘聲度遠灘。半輪殘月落前山。徐徐撥棹卻歸去﹐浪疊朝霞碎錦翻。」「漁弟漁兄喜到來。婆官賽卻坐江隈。椰楡杓子癅杯酒﹐爛煮★鱸魚滿盎堆。」如鳳歸云已列林鐘商之長調矣﹐玆考滕潛之鳳歸云二首云「金井闌邊見羽儀。梧桐樹上宿寒枝。五陵公子憐文彩﹐畫與佳人刺秀衣。」「飲啄蓬山最上頭。和煙飛下禁城秋。曾將弄玉歸云去﹐金斜翻十二樓。」他如離別難﹑金縷曲﹑水調歌﹑白薴各有七絕﹐雜以虛聲﹐亦多可歌者。後之集譜者﹐無以詩句而亂詞調也。﹝同上﹞○詞名原起說詞名原起之說﹐起於楊用修及都元敬﹐而沈天羽掩楊論爲己說。如蝶戀花﹐取梁元帝「翻階蛺蝶戀花情」。滿庭芳﹐取吳融「滿庭芳艸易黃昏」。點絳唇﹐取江淹「白雪凝瓊貌﹐明珠點絳唇」。鷓鴣天﹐取鄭「春遊雞鹿塞﹐家在鷓鴣天」。惜餘春取太白賦語。浣溪紗取杜陵詩意。靑玉案取四愁詩語。踏莎行﹐取韓詩「踏莎行艸過靑溪」。西江月﹐取衛萬詩「只今惟有西江月」。菩薩蠻﹐西域婦髻也。蘇幕遮﹐﹝髙昌女子所載油帽﹞西域婦帽也。尉遲杯﹐尉遲敬徳飲酒必用大杯也。蘭陵王﹐王每入陣必先歌其勇也。生查子﹐查古槎字﹐張騫乘槎事也。瀟湘逢故人﹐柳渾詩句也。此升庵詞品也。﹝卽沈天羽所載疏名。﹞又如滿庭芳﹐取柳柳州「滿庭芳艸積」。取白樂天詩「玉樓宴罷醉和春」。丁香結﹐取古詩「丁香結恨新」。霜葉飛﹐取杜詩「淸霜洞庭葉﹐故欲別時飛」。淸都宴﹐取沈隱侯「朝上閶闔宮﹐夜宴淸都闕」。又云﹐風流子﹐出文選。劉良文選注曰「風流言其風美之聲﹐流於天下。子者﹐男子之通稱也。」荔枝香﹐出唐書。貴妃生日﹐命小部奏新曲未有名﹐進荔枝至﹐因名荔枝香。解語花﹐出天寶遺事﹐亦明皇稱貴妃語。解連環﹐出莊子連環可解也。華胥引﹐出列子﹐黃帝晝寢﹐夢遊華胥之國。塞垣春﹐塞垣二字出後漢書鮮卑傳。玉燭新﹐玉燭二字出爾雅。此元敬南濠詩話也。卓珂月又云「多麗﹐張均妓名﹐善琵琶者也。念奴嬌﹐唐明皇宮人念奴也。」愚按宋人詞調﹐不下千餘﹐新度者卽本詞取何命名﹐余俱按譜塡綴。若一一推鑿﹐何能盡符原指。安知昔人最始命名者﹐其原詞不已失傳乎。且僻調甚多﹐安能一一傳會載籍﹐自命稽古。學者寧失闕疑﹐毋使後人徒資彈射可耳。﹝詞衷﹞○胡元瑞駁楊愼論詞調名胡元瑞筆叢駁用修處最多﹐其辧詞調尢極★縷。如辧詞名之本詩者﹐點絳唇﹑靑玉案等﹐楊說或協﹐余俱偶合﹐未必盡是。詩中「滿庭芳艸易黃昏」﹐唐人本形容淒寂﹐詞名滿庭芳﹐豈應出此。生查子謂查卽古槎字﹐合之博望﹐意義不通。菩薩蠻謂蠻國之人﹐危髻金冠﹐瓔絡被體﹐故名﹐非專指婦髻也。蘭陵王入陣曲﹐見北齊史。尉遲大杯﹐正史無考﹐乃誤認元人雜劇。鷓鴣天謂本鄭詩﹐則雞鹿塞當入何調。曲中有黃鶯兒﹑水底魚﹑鬥鵪鶉﹑混江龍等﹐又本何謂耶。元瑞此論﹐可謂詞品董狐矣。愚按用修﹑元敬俱號綜博﹐而過於求新作好﹐遂多瑣漏。如一滿庭芳﹐而用修謂本吳融﹐元敬謂本柳州﹐果何所原起歟。風流子二字一解﹐尢爲可笑。詞中如贊浦子﹑竹馬子之類極多﹐亦男子通稱耶。則兒字又屬何解。荔枝香﹑解語花與安公子等類相近﹐似乎可據﹐若連環﹑華胥本之莊﹑列﹐塞垣﹑玉燭本之後漢書﹑爾雅﹐遙遙華冑﹐探河宿海﹐毋乃太遠。此俱穿鑿附會之過也。然元瑞考據精詳﹐而於詞理未盡研涉。毛馳黃詩辧坻駁胡元瑞云「詞人以所長入詩﹐其七言律非平韻玉樓春﹐則襯字鷓鴣天。而玉樓春無平韻者﹐鷓鴣天無襯字者﹐是不知有瑞鷓鴣而以臆說附會也。此數調本在眉睫﹐而持論或誤﹐信乎博而且精之爲難矣。」﹝同上﹞○曲調與詞調同者沈天羽云「詞名多本樂府﹐然去樂府遠矣。南北劇名又本塡詞﹐然去塡詞更遠。爲按南北劇與塡詞同者。靑杏兒﹝中調﹞卽北劇小石調。憶王孫﹝小令﹞卽北劇仙呂調。小令之搗練子﹑生查子﹑點絳唇﹑霜天曉角﹑卜算子﹑謁金門﹑憶秦娥﹑海棠春﹑秋蕊香﹑燕歸梁﹑浪淘沙﹑鷓鴣天﹑虞美人﹑步蟾宮﹑鵲橋仙﹑夜行船﹑梅花引﹐中調之唐多令﹑一翦梅﹑破陣子﹑行香子﹑靑玉案﹑天仙子﹑傳言玉女﹑風入松﹑剔銀燈﹑祝英臺近﹑滿路花﹑戀芳春﹑意難忘﹐長調之滿江紅﹑尾犯﹑滿庭芳﹑燭影搖紅﹑絳都春﹑念奴嬌﹑髙陽臺﹑喜遷鶯﹑東風第一枝﹑眞珠簾﹑齊天樂﹑二郎神﹑花心動﹑寶鼎現﹐皆南劇之引子。小令之柳梢靑﹑賀聖朝﹐中調之醉春風﹑紅林檎近﹑驀山溪﹐長調之聲聲慢﹑八聲甘州﹑桂枝香﹑永遇樂﹑解連環﹑沁園春﹑賀新郎﹑集賢寶﹑哨徧﹐皆南劇慢詞。外此鮮有相同者﹐更有南北曲與詩餘同名而調實不同者﹐又不能盡數。胡元瑞云「宋人黃鶯兒﹑桂枝香﹑二郎神﹑髙陽臺﹑好事近﹑醉花陰﹑八聲甘州之類﹐與元人毫無相似。若菩薩蠻﹑西江月﹑鷓鴣天﹑一剪梅﹐元人所用﹐悉不可按腔矣。」愚按此等九宮譜中悉載﹐然有全體俱似者﹐又有不用換頭者。至詞曲之界﹐本有畦畛﹐不得謂調同而詞意悉同﹐竟至儒墨無辧也。﹝兪少卿﹞○隋煬帝望江南闋乃僞作海山記云「隋煬帝東湖﹐制湖上曲望江南八闋。」按段安節樂府雜錄云「望江南﹐李徳裕鎭浙日﹐爲亡伎謝秋娘所撰﹐本名謝秋娘﹐今攺此名﹐亦曰夢江南。」據此﹐則隋時初無此調也。且曲詞略不類隋人語﹐因畱此一闋以後人之惑云。詞曰「湖上柳﹐煙裏不勝摧。宿霧洗開明媚眼﹐東風搖弄好腰肢﹐煙雨更相宜。環曲岸﹐陰覆畫橋低。綫拂行人春晚後﹐絮飛晴雪暖風時。幽意更依依。」﹝靑瑣髙議﹞○望江南宋人方加後疊憶江南又名夢江南﹐隋煬帝有八闋﹐但白香山二詞﹐曉唐襲之﹐皆系單調。至宋方加後疊﹐故知隋詞乃贗作者無疑。李后主「多少恨」及「多少淚」﹐本是二首﹐嘯余合之爲一﹐大謬。此調作者甚多﹐何乃取李詞二首牽合﹐以作五十四字格﹐致後人疑前後可用兩韻耶。﹝萬紅友﹞○河傳有二體河傳﹐唐詞存者二﹐其一屬南呂宮﹐凡前段平韻後仄韻。其一乃怨王孫曲﹐屬無射宮。以此知煬帝所制河傳不傳已久。然歐陽永叔所集詞內河傳附越調﹐亦怨王孫曲﹐今河傳乃仙呂調﹐皆令也。﹝碧雞漫志﹞﹝按﹕據此則河傳﹑怨王孫只有二體﹐詞律所收﹐殊爲龐雜。﹞○淸平樂非太白作楊用修所載太白淸平樂二闋﹐識者謂非太白作﹐以其卑淺也。按太白淸平調本三絕句則已﹐不應復有詞也。﹝王鳳洲﹞○石刻太白詞「仙女下﹐董雙成。漢殿夜涼吹玉笙。曲終卻從仙官去﹐萬戶千門惟月明。」李太白詞也。得於石刻﹐而無其腔﹐劉無言自倚其聲歌之。東臯雜錄又以爲範徳孺謫均州﹐偶遊武當山石室極深處﹐有題此曲於崖上﹐未知孰是。﹝詞苑﹞○菩薩蠻乃晚唐人詞嫁名太白今詩餘名望江南外﹐菩薩蠻﹑憶秦娥稱最古﹐以艸堂二詞出太白也。近世文人學士或以爲實然。予謂太白在當時直以風雅自任﹐卽近體盛行﹐七言律鄙不肯爲﹐寧屑事此。且二詞𨿽工麗﹐而气衰颯﹐於太白超然之致﹐不啻穹壞。藉令眞出靑蓮﹐必不作如是語。詳其意調﹐絕類溫方城輩。蓋晚唐人詞嫁名太白耳。杜陽雜編云「大中初﹐女蠻國貢雙龍犀﹑明霞錦﹐其國人危鬢金冠﹐瓔珞被體﹐故謂之菩薩蠻。當時倡優遂歌菩薩蠻曲﹐文士亦往往效其詞。」南部新書亦載此事。則太白之世﹐唐尙未有斯題﹐何得預置其曲耶。又北夢瑣言云「宣宗愛唱菩薩蠻詞﹐令狐丞相假飛卿新撰密進之﹐戒以勿泄﹐而遽言於人﹐由是疏之。」按大中卽宣宗年號﹐此詞新播﹐故人喜歌之﹐予疑屢近飛卿﹐至是釋然。﹝苕溪漁隱﹞○桂殿秋非李白詞唐詞載李徳裕步虛詞﹐卽雙調搗練子。唐詞本無換頭﹐搗練子本無雙調﹐近刻列爲李白桂殿秋二首。李集之考者多矣﹐不聞菩薩蠻﹑憶秦娥而外﹐別有桂殿秋也。吳虎臣得於石刻而無其腔﹐劉無言倚其聲歌之﹐其說亦未足信。劉禹錫作瀟湘神﹐起處疊三字一句﹐亦卽搗練子﹐但爲迎神送神詞耳。﹝古今詞話﹞○李白小曲小曲有「咸陽沽酒寶釵空」之句﹐云李白作。花間集云張泌所爲﹐莫知孰是。﹝夢溪筆談﹞○西塞山兩說西吳記云「湖州磁湖鎭道士磯﹐卽張志和所謂西塞山前也。」今武昌府誌﹐記大冶縣東九十里爲道士γ﹐卽西塞山。塞音澀。水經云「壁立千仞﹐東北對黃公九磯﹐故名西塞。橫截江流﹐旋渦沸激﹐舟人過之﹐每爲失色。」張耒詩云「已逢嫵媚散花峽﹐不怕危亡道士磯。」以爲卽志和所遊西塞山﹐未知孰是。﹝詞苑﹞○王建霓裳詞王建霓裳詞云「弟子部中畱一色﹐聽風聽水作霓裳。」今教坊尙存其聲﹐而其舞則廢不傳矣。近世有望瀛府﹑獻仙音二曲﹐乃其遺聲也。霓裳曲﹐前世傳記論說頗詳﹐不知聽風聽水爲何事。白樂天有霓裳羽衣歌甚詳﹐亦無風水之說﹐第記之﹐必有知音爾。﹝六一詩話﹞○聽風水聲均節成音歐陽永叔以不曉聽風聽水作霓裳爲疑。按唐人西域記﹐龜玆國王與其臣庶之知樂者﹐於大山間聽風水聲均節成音﹐後翻入中國﹐如伊州﹑甘州﹑涼州等曲﹐皆自龜玆所致。𨿽未及霓裳﹐而其制曲亦用其法。此說近之。﹝蔡條詩話﹞○霓裳羽衣屬黃鐘商唐明皇攺婆羅門引爲霓裳羽衣﹐屬黃鐘商﹐時號越調。白樂天嵩陽觀夜奏霓裳詩云「開元遺曲自淒涼﹐況近秋天調是商。」知其爲黃鐘商無疑。歐陽永叔知霓裳羽衣爲法曲﹐而以望瀛府﹑獻仙音爲其遺聲﹐不明宮調﹐亦太疏矣。﹝碧雞漫志﹞○元白論河滿子少異河滿子﹐白樂天詩云「世傳滿子是人名。臨就刑時曲始成。一曲四詞歌八疊﹐從頭便是斷腸聲。」自注云「開元中﹐滄州歌者姓名﹐臨刑﹐進此曲以贖死﹐上竟不免。」元微之何滿子歌云「何滿能歌聲宛轉﹐天寶年中世稱罕。嬰刑系在囹圄間﹐下調哀者歌憤懣。梨園弟子奏玄宗﹐一唱承恩羈网緩。便將何滿爲曲名﹐禦府親題樂府纂。」甚矣﹐帝王不可妄有嗜好也。明皇喜音律﹐而罪人遂欲進曲贖死。然元白平生交友聞見率同﹐獨紀此事少異。﹝同上﹞○水調異名明皇雜錄云「祿山犯順﹐議欲遷幸。帝置酒樓上﹐命作樂﹐有進水調歌者曰「山川滿目淚沾衣。富貴榮華能幾時。不見只今汾水上﹐惟有年秋雁飛。」上問誰爲此曲。曰﹕『李嶠。』上曰﹕『眞才子。』不終飲而罷。」此水調一句七字曲也。白樂天聽水調詩云「五言一徧最殷勤﹐調少情多似有因。不會當時翻曲意﹐此聲腸斷爲何人。」脞說亦雲「水調第五徧五言調﹐聲最愁苦。」此水調中一句五字曲﹐又有多徧﹐似是大曲也。樂天詩又云「時唱一聲新水調﹐漫人道是采菱歌。」此水調中新腔也。南唐近事云「玄宗畱心內寵﹐宴私擊鞠無虛日。嘗命樂工楊花飛奏水調詞進酒﹐花飛惟唱『南朝天子好風流』一句﹐如是數四。上悟﹐覆懷賜金帛。」此又一句七字。然旣曰命奏水調﹐則是令楊花飛水調中撰詞也。外史杌云「王衍泛舟巡閬中﹐舟子皆衣錦秀﹐自制水調銀漢曲。」此水調中制銀漢曲也。今世所唱中呂調水調歌﹐乃是谷呼音調異名者名曲﹐𨿽首尾亦有五言兩句﹐決非樂天所聞之曲。﹝同上﹞○何滿子字句不同甘露事後﹐文宗便殿觀牡丹﹐誦舒元輿牡丹賦﹐嘆息泣下﹐命樂情。宮人沈翹翹舞何滿子詞云「浮雲蔽白日。」上曰「汝知書耶。」乃賜金臂環。又薛逢何滿子詞云「系馬宮槐老﹐持杯店菊黃。故交今不見﹐流恨滿川光。」五字四句。樂天所謂一曲四詞﹐庶幾是也。歌八疊﹐疑有和聲﹐如漁父﹑小秦王之類。今詞屬雙調﹐兩段各六句﹐內五句各六字﹐一句七字。五代時尹鶚﹑李亦同此﹐其他諸公所作﹐往往只一段﹐而六句各六字﹐皆無復有五字者。字句旣異﹐卽知非奮曲。﹝同上﹞○柳宗元Ы乃曲「漁翁夜傍西巖宿。曉汲淸湘燃楚竹。煙消日出不見人﹐Ы乃一聲山水綠。」此柳宗元Ы乃曲也﹐見本集。有誤作晚唐人詞者﹐非也﹐當以音調辧之。猶徐昌圖以詞名而誤入宋詞。唐宋之音尙不能辧﹐況中晚乎。﹝古今詞話﹞○如夢令傳說不一如夢令﹐小石調曲﹐有傳自莊宗者﹐有傳自呂仙者。莊宗於宮中掘得石刻﹐名曰古記﹐復取調中二字爲名﹐曰如夢令。所謂「如夢。如夢。殘月落花煙重」是也。不知先曾有一闋云「嘗記溪亭日暮。沈醉不知歸路。興盡欲回舟﹐誤入藕花深處。爭渡。爭渡。驚起一行鷗鷺。」傳是呂仙之曲。別刻又云無名氏作﹐非呂仙也。張宗端寓以新詞曰﹕比梅。近選以莊宗曾宴桃源深洞﹐又名曰宴桃源。﹝古今詞譜﹞○解紅非呂洞賓作曲名有解紅者﹐今俗傳爲呂洞賓作﹐見物外淸音﹐其名未曉。近閱和凝集有解紅歌云「百戲罷﹐五音淸。解紅一曲新教成。兩个瑤池小仙字﹐此時奪卻柘枝名。」樂書云「優童解紅﹐舞衣紫緋﹐秀銀帶﹐花鳳冠。」蓋五代時人也﹐焉有呂洞賓在唐世預塡此腔耶。﹝物外淸音﹞○巫山一段雲兩首不同唐昭宗宮人作巫山一段雲二首﹐或以爲昭宗作。二首各一體﹐此舊調用六字句換頭﹐而第二首結句換韻。﹝尊前集﹞○徐昌圖非宋人尊前集有徐昌圖臨江仙﹑河傳二首﹐俱唐音也。按昌圖爲肅宗時進士﹐至宋太宗時﹐世次遙遙﹐而必欲屈之爲博士﹐以列於宋人﹐不可解也。或云是兩人。﹝古今詞話﹞○花蕊夫人詞蜀亡﹐花蕊夫人隨孟昶行至葭萌驛﹐題壁云「初離蜀道心將碎﹐離恨綿綿。春日如年。馬上時時聞杜鵑。」書未竟﹐爲軍騎促行﹐只二十二字﹐點點是鮫人淚也。及見宋祖﹐有「十四萬人齊解甲﹐更無一个是男兒」之句﹐足愧須眉矣。乃有無名子戲續之云「三千宮女如花貌﹐妾最嬋娟。此去朝天。只恐君王恩愛偏。」不惟虛空架橋﹐亦且狗尾續貂也。﹝太平淸話﹞○兩花蕊夫人花蕊夫人﹐蜀王建妾﹐號小徐妃者也。後主王衍歸唐﹐半塗遇害。及孟氏再有蜀﹐傳至昶﹐又有一花蕊夫人費氏﹐作宮詞者是也。後隨昶歸宋﹐一日﹐召花蕊入宮﹐而昶遂死。﹝鐵圍山叢錄﹞○李煜搗練子李重光「深院靜」小令﹐詞名搗練子﹐卽詠搗練也。復有「雲鬢亂」一篇﹐其詞亦同眾刻無異。嘗見一舊本則俱系鷓鴣天﹐二詞之前﹐各有半闋。其「雲鬢亂」一闋云「節气𨿽佳景漸闌。吳綾已暖越羅寒。朱扉日暮隨風掩﹐一樹藤花獨自看。雲鬢亂﹐晚妝殘。帶恨眉兒遠岫攢。斜托香腮春筍嫩﹐爲誰和淚倚闌干。」其「深院靜」一闋云「塘水初澄似玉容。所思還在別離中。誰知九月初三夜﹐露似珍珠月似弓。深院靜﹐小庭空。斷續寒砧斷續風。無柰夜長人不寐﹐數聲和月到簾櫳。」﹝升庵﹞○後主詞本顏氏家訓顏氏家訓云「別易會難﹐古人所重﹐江南餞送﹐下泣言離。北方風俗﹐不屑此事﹐岐路言別﹐歡笑分首。」李后主長短句蓋用此耳。故云「別時容易會時難。」又云「別易會難無可柰。」顏說又本文選陸士衡答賈謐詩云「分索則易﹐攜手實難。」﹝能攺齋漫錄﹞○張泌江城子二首張泌﹐南唐人﹐有江城子二闋。其一云「碧闌干外小中庭。雨初晴。曉鶯聲。飛絮落花時節﹐近淸明。睡起捲簾無一事﹐勻了面﹐沒心情。」其二云「浣花溪上見卿卿。眼波明。黛眉輕。髙綰綠云﹐低簇小蜻蜓。好是問他來得麼﹐和笑道﹐莫多情。」黃叔云「唐詞多無換頭﹐如此詞自是二首﹐故重押兩情字﹐兩明字。今人不知﹐合爲一首﹐則誤矣。」﹝詞苑﹞○陶風光好陶使江南﹐遇秦弱蘭﹐作風光好詞。見宋人小說。或有以爲曹翰者﹐翰能作老將詩﹐其才固有之﹐終非武人本色。沈達雲巢編謂陶使吳越﹐惑倡女任社娘﹐因作此詞。任大得陶貲後﹐用以創仁王院﹐落髮爲尼。李唐吳越未審孰是﹐要之近陶所爲耳。﹝藝苑卮言﹞○風光好三說小說記事率多舛誤﹐豈復可信﹐𨿽事之小者﹐如一詩一詞﹐蓋亦爾。淮陰侯廟詩「築壇拜日恩𨿽重」之句﹐靑箱雜記謂是錢昆作﹐桐江詩話謂是黃好謙作﹐是一詩而有二說也。小詞春光好﹐「待得鸞膠續斷弦﹐是何年」之句﹐江南野錄謂是曹翰使江南贈娼妓詞﹐本事曲謂是陶使錢塘贈驛女詞﹐冷齋夜話謂是陶使江南贈韓熙載歌姬詞﹐是一詞而有三說也。其他類此者甚眾﹐殆不可徧舉。﹝苕溪漁隱﹞○牛嶠詞用王詩南史王詩﹕「日驀當歸去﹐魚鳥見畱連。」俗本攺驀作暮﹐淺矣。孟蜀牛嶠詞「日驀天空波浪急」﹐正用語。﹝詞品﹞○潘閬憶余杭潘逍遙自制憶余杭詞曰「長憶西湖湖水上。盡日憑欄湖上望。三三兩兩釣魚舟。島嶼正淸秋。笛聲依約蘆花裏。白鳥成行忽飛起。別來閒想整綸竿。思入水雲寒。」又﹐「長憶孤山山影獨。山在湖心如黛簇。僧房四面向湖開。輕棹去還來。芰荷香細連云閣。閣上淸聲檐下鐸。別來塵土浣人衣。空役夢魂飛。」又﹐「長憶西湖添碧澑。靈隱寺前天竺後。冷泉亭上舊曾遊。三伏似淸秋。白猿時見攀髙樹。長嘯一聲何處去。別來幾向畫圖看。終是欠峯巒。」舊刻或云虞美人﹐或云酒泉子﹐皆誤。更有失去第二首山影獨字﹐第三者添碧澑字者﹐不成詞矣。﹝古今詞話﹞○晏殊不作婦人語晏叔原謂蒲傳正曰「先君一生小詞﹐未嘗作婦人語。」傳正曰「『綠楊芳艸長亭路﹐年少拋人容易去』﹐豈非婦人語。」叔原曰「公謂年少爲所歡乎。因公言﹐乃解得樂天詩『欲畱所歡待富貴﹐富貴不來所歡去。』」傳正笑而悟其言之矣。﹝詩眼﹞○六一詞勝石曼卿六一居士踏莎行離別云「候館梅殘﹐溪橋柳細。艸薰風暖搖徵轡。離愁漸遠漸無窮﹐迢迢不斷如春水。寸寸柔腸﹐盈盈粉淚。樓髙莫近危欄倚。平蕪盡處是春山﹐行人更在春山外。」王阮亭曰「升庵以平蕪句擬石曼卿『水盡天不盡﹐人在天盡頭』﹐未免河漢﹐蓋意近而工拙懸殊也。」﹝詞苑﹞○歐詞本王維詩晁無咎評歐陽永叔浣溪沙云「『綠楊樓外出秋千』﹐只一出字﹐自是後人道不到處。」予按王摩詰詩「秋千競出垂楊裏」﹐歐公詞意本此﹐晁偶忘之耶。﹝李君寶﹞○望江南非歐詞王釒至默記﹐載歐陽公望江南雙調云「江南柳﹐葉小未成陰。人爲絲輕那忍折﹐鶯憐枝嫩不勝吟。畱取待春深。十四五﹐閒抱琵琶尋。堂上簸錢堂下走﹐恁時相見已畱心。何況到如今。」初﹐姦黨誣公盜甥﹐公上表自白雲﹕「喪厥夫而無托﹐攜孤女以來歸。」張氏此時年方十歲﹐錢穆父素恨公﹐笑曰「此正學簸錢時也。」歐知貢舉下第﹐舉人復作醉蓬萊議之。按歐公此詞出錢私志﹐蓋錢世昭因公五代史中多吳越﹐故醜底之。其詞之猥弱﹐必非公作﹐不足信也。﹝詞苑﹞○歐詞中有無名子所爲歐公小詞﹐間見諸詞刻陳氏書錄一卷﹐其間多有與陽春﹑花間相混者﹐亦有鄙褻之語一二廁其中﹐當是仇人無名子所爲。近有醉翁琴趣外篇﹐凡六卷二百餘首﹐所謂鄙褻之語﹐往往而是﹐不止一二也。前題東坡序八九語﹐詞气卑陋﹐不類坡作﹐益可以證詞之僞。﹝同上﹞○歐公詠平山堂「山色有無中」﹐歐陽公詠平山堂句也。或謂平山堂望江南諸山甚近﹐公短視故耳。東坡爲公解嘲乃賦快哉亭詞云「記得平山堂上﹐欹枕江南煙雨﹐杳杳沒孤鴻。認得醉翁語﹐山色有無中。」蓋山色有無﹐非煙雨不能也。然公詞起句是「平山闌檻倚晴空」﹐安得煙雨﹐恐東坡終不能爲公解矣。﹝古今詞話﹞○垂螺雙螺張子野減字木蘭花云「垂螺近額。走上紅茵初趁拍。只恐驚飛。擬倩遊絲惹住伊。文鴛繡履。去似風流塵不起。舞徹梁州。頭上宮花顫未休。」又晏小山詞云「垂螺拂黛靑樓女。」又云「雙螺未學同心綰﹐已占歌名。月白風淸。長倚昭華笛裏聲。」又云「紅窗碧玉新名舊﹐猶綰雙螺。一寸秋波。千斛明珠覺未多。」按垂螺﹑雙螺﹐蓋宋時角妓未破瓜時發飾之名﹐今秦中妓及搬演旦色﹐猶有此制。﹝詞苑﹞○胡宿詩張先詞相類胡宿詩﹕「風花飛有態﹐煙絮墜無痕。」張先詞﹕「柳徑無人﹐墜飛絮無影。」二人詩詞頗相類。﹝苕溪漁隱﹞○鶯鶯燕燕張子野晚年多畜姬侍﹐東坡有詩云「詩人老去鶯鶯在﹐公子歸來燕燕忙。」蓋均用張家故事也。按唐有張君瑞﹐遇崔氏女於蒲﹐崔小名鶯鶯﹐元稹與李紳語其事﹐作鶯鶯歌。漢童謠曰「燕燕尾涎涎。張公子﹑時相見。」又張祜妾名燕燕﹐其事迹與對偶皆精切如此。然鶯鶯對燕燕﹐已見於杜牧之詩曰「綠樹鶯鶯語﹐平沙燕燕飛。」前輩用字必有所祖。魯直作蘇翰林出遊詩曰「人間化鶴三千歲﹐海上看羊十九年。」亦皆用本家故事﹐而不失之偏祜﹐可以爲法也。﹝野客叢談﹞●卷二十一辧證二○蘇詞與柳詞蘇東坡「大江東去」﹐有銅將軍鐵綽板之譏。柳七「曉風殘月」﹐謂可令十七八女郎按紅牙檀板歌之。此袁語也。後人遂奉爲美談。然僕謂東坡詞自有橫槊气槪﹐固是英雄本色。柳纖艷處﹐亦麗以淫耳。況「楊柳外」句﹐又本魏承班漁歌子「窗外曉鶯殘月」﹐攺二字增一字﹐焉得獨擅千古。今取二詞並志於後。蘇念奴嬌赤壁懷古云「大江東去﹐浪淘盡﹑千古風流人物。故壘西邊﹐人道是﹑三國周郎赤壁。亂石穿雲﹐驚濤拍岸﹐捲起千堆雪。江山如畫﹐一時多少豪傑。遙想公瑾當年﹐小喬初嫁了﹐雄姿英發。羽扇綸巾﹐談笑間﹑檣櫓灰飛煙滅。故國神遊﹐多情應笑我﹐早生華髮﹑人生如夢﹐一尊還酬江月。」柳雨霖鈴秋別云「寒蟬淒切﹐對長亭晚﹐驟雨初歇。都門帳飲無緒﹐方畱戀處﹑蘭舟催發。執手相看淚眼﹐竟無語凝咽。念去去﹑千里煙波﹐暮靄沈沈楚天闊。多情自古傷離別。更那堪﹑冷落淸秋節。今宵酒醒何處﹑曉風殘月。此去經年﹐應是良辰好景虛設。便縱有﹑千種風流﹐待與何人說。」﹝詞苑﹞○詞綜本赤壁詞東坡赤壁詞「浪聲沈」﹐他本作「浪淘盡」﹐與調未協。「孫吳」作「周郎」﹐犯下「公瑾」字。「崩云」作「穿空」﹐「掠岸」作「拍岸」﹐又「多情應是笑我生華髮」﹐「多情應笑我早生華髮」﹐益非。今從容齋隨筆所載黃魯直手書本更正。至於「小喬初嫁」宜句絕﹐「了」字屬下句乃合。﹝朱竹﹞﹝按﹕是詞當以詞綜本爲善。﹞○蘇詞非以詩爲詞後山詩話謂退之以文爲詩﹐子瞻以詩爲詞﹐如教坊雷大使之舞﹐𨿽極天下之工﹐要非本色。余謂後山之言誤矣。坡佳詞最多﹐其間傑出者如「大江東去﹐浪淘盡千古風流人物」赤壁詞。「明月幾時有﹐把酒問靑天」中秋詞。「落日秀簾捲﹐庭下水連空」快哉亭詞。「乳燕飛華屋﹐悄無人﹑桐陰轉午」初夏詞。「明月如霜﹐好風如水﹐淸景無限」夜登燕子樓詞。「楚山修竹如雲﹐異材秀出千林表」詠笛詞。「玉骨那愁瘴霧﹐冰肌自有仙風」詠梅詞。「東武南城新是固﹐漣漪初溢」宴流杯亭詞。「冰肌玉骨﹐自淸涼無汗」夏夜詞。「有情風萬里捲潮來﹐無情送潮歸」別參寥詞。「缺月掛疏桐﹐漏盡人初靜」秋夜詞。「霜降水痕收。淺碧鱗鱗露遠洲」重九詞。凡此十餘詞﹐皆絕去筆墨畦徑﹐直造古人不到處﹐眞可使人一唱而三嘆。若謂以詩爲詞﹐是大不然。﹝苕溪漁隱﹞○蘇黃詞評陳后山云「子瞻以詩爲詞﹐𨿽工非本色。今代詞手﹐惟秦七﹑黃九耳。」予謂後山以子瞻詞如詩似矣﹐而以山谷爲得體﹐復不可曉。晁無咎云「東坡小詞﹐不諧律呂﹐蓋橫放傑出﹐曲子中縛不住者。」其評山谷則曰「詞固髙妙﹐然不是當行家語﹐乃著腔子唱好詩耳。」此言得之。﹝滹南詩話﹞○蘇詞非不及於情晁無咎云「眉山公之詞短於情﹐蓋不更此境耳。」陳后山曰「宋玉不識巫山神女而能賦之」﹐豈待更而後知﹐是直以公爲不及於情也。嗚呼﹐風韻如東坡﹐而謂不及於情﹐可乎。彼髙人逸才正當如是﹐其溢爲小詞而閒及於脂粉之間﹐所謂滑稽玩戲﹐聊復爾爾者也。若乃纖艷淫﹐入人骨髓﹐如田中行﹑柳耆卿輩﹐豈公之雅趣也哉。﹝同上﹞○謂蘇軾以詩爲詞大是妄論陳后山謂東坡以詩爲詞﹐大是妄論﹐而世皆信之。獨茆荊產辧其不然。謂公詞爲古今第一。今翰林趙公亦云﹐此與人意暗同。蓋詩詞只是一理﹐不容異觀。自世之末作﹐習爲纖艷柔脆﹐以投流俗之好﹐髙人勝士﹐亦或以是相勝﹐而日趨於委靡﹐遂謂其艷當然﹐而不知流獘之至此也。文伯起曰「先生慮其不幸而溺於彼﹐故援而止之﹐特立新意﹐寓以詩人句法。」是亦不然。公雄文大手﹐樂府乃其遊戲﹐顧豈與流俗爭勝哉。蓋其天資不凡﹐辭气邁往﹐故落筆皆絕塵耳。﹝同上﹞○蘇軾西江月古今詞話云「東坡在黃州﹐中秋夜對月獨酌﹐作西江月詞云﹕『世事一場大夢﹐人生幾度新涼。夜來風月已鳴廊。看取眉間鬢上。酒賤長愁客少﹐月明多被云妨。中秋誰與對孤光。把戔淒然北望。』坡以讒言謫居黃州﹐鬱鬱不得志﹐凡賦詩綴詞﹐必寫其所懷﹐然一日不忘朝廷﹐其懷君之心﹐末句可見矣。」按聚蘭集載此詞注云「寄子由。」故後句云「中秋誰與共孤光﹐把戔淒然北望。」則兄弟之情﹐見於句意之間矣。疑是ヘ錢塘時作﹐子由時爲睢陽幕客﹐若詞話所云則非也。﹝茗溪漁隱﹞○蘇軾戚氏程子山舍人跋東坡滿庭芳詞云「予聞之蘇仲虎云﹐一日﹐有傳此詞以爲先生作。東坡笑曰﹕『吾文章肯以藻繪一香篆盤子。』然觀間如『畫堂別是風光』及『十指露』之語﹐誠非先生所云。」子山所說﹐固人所共曉。予嘗怪李端叔謂東坡在中山﹐歌者欲試東坡倉卒之才﹐於其側歌戚氏。公笑而頷之﹐邂逅方論穆天子事﹐頗摘其虛誕﹐遂資以應之。隨聲隨寫﹐歌竟篇就﹐才點定五六字。座中隨聲擊節﹐終席不間他詞﹐亦不容別進一語。臨分曰「足以爲中山一時艷事。」然予觀其詞有曰「玉龜山﹑東皇靈媲統羣仙。」又云「爭解玉勒香存。」又云「鶯輅駐蹕。」又云「肆華筵﹐間作吹管鳴弦﹐宛若帝所鈞天。」又云「倒盡瓊壺酒﹐獻金鼎﹑樂固大椿年。」又云「浩歌暢飲﹐回首塵寰。爛熳遊﹑玉輦東還。」東坡禦風騎气﹐下筆眞神仙語。此等鄙俚猥褻之詞﹐殆是教坊倡優所爲﹐𨿽東坡竈下老婢﹐亦不作此語。而顧稱譽若此﹐豈果端叔之言耶。恐疑誤後人﹐是不可以不辧。﹝梁溪漫志﹞○蘇詞用王昌齡詩「髙情已逐曉云空。不與梨花同夢。」東坡句也。後見王昌齡梅花詩云「落落寞寞路不分。夢中喚作梨花云。」方知東坡引用此詩。﹝髙齋詩話﹞○蘇軾卜算子野客叢書云「東坡在惠州白鶴觀﹐惠有溫都監女﹐頗有姿色﹐年及笄﹐不肯字人。聞坡至﹐喜曰﹕『此吾婿也。』一夜﹐坡吟詠間﹐其女徘徊窗外﹐坡覺而推窗﹐則女逾墻而去。坡物色得其詳﹐正呼王郎爲媒﹐有過海之事﹐此議遂寢。其女不久卒﹐葬於沙汀之側。坡回﹐爲之悵然﹐故作卜算子詞也。」梨莊曰「此言似亦忌公者以此謗之﹐如階下簸錢之類耳。小說紕繆﹐不足憑也。」﹝詞苑叢談﹞﹝裴按﹕詞爲詠雁﹐當別有寄﹐不得以俗情附會。﹞○蘇詞不可限以繩墨山谷云「東坡道人在黃州作卜算子﹐有揀盡寒枝不肯棲之句。」或云「鴻雁未嘗棲宿樹枝﹐惟在田野葦叢間﹐此亦語病也。」此詞本詠夜景﹐至換頭但說雁。正如賀新郎詞「乳燕飛華屋」﹐本詠夏景﹐至換頭但說橊花。蓋其文章之妙﹐語意到處卽爲之﹐不可限以繩墨也。﹝漁隱叢話﹞○蘇軾卜算子眞迹趙右史云「余頃於鄭公實處﹐見東坡眞迹書卜算子詞。斷句乃云﹕『寂寞沙汀冷。』刊本作『楓落吳江冷』﹐詞意全不相屬也。」﹝耆舊績聞﹞○蘇軾別參寥詞東坡別參寥長短句云「有情風﹑萬里捲潮來﹐無情送潮歸。向錢塘江上﹐西興渡口﹐幾度斜暉。不用思量今古﹐俯仰昔人非。誰似東坡老﹐白首忘機。記取西湖西畔﹐正暮山好處﹐空翠煙霏。算詩人相得﹐如我與君稀。約他年﹑東還海道﹐願謝公雅志莫相違。西州路﹐不應回首﹐爲我沾衣。」按羊曇爲謝安所愛重﹐安葬後﹐輒彌年不行西州路。嘗因大醉﹐不覺至州門。左右曰「此西州門也。」曇悲感﹐以馬策扣扉﹐誦曹子建詩曰「生存華屋處﹐零落歸山邱。」因慟哭而去。東坡用此故事﹐若世俗之論﹐必以爲成讖矣。然其詞石刻後﹐東坡自題云「元六年三月六日。」余以東坡年譜考之﹐元四年知杭州﹐六年召爲翰林學士承旨。則長短句蓋此時作也。自後復守潁徙揚﹐入長禮曹﹐出帥定武。至紹聖元年方南遷嶺表﹐建中靖國元年北歸﹐至常﹐乃薨。凡十一載。則世俗成讖之論﹐安可信耶。○蘇軾賀新郎蘇子瞻守錢塘﹐有官妓秀蘭﹐天性黠慧﹐善於應對。一日﹐湖中有宴會﹐羣伎畢集﹐惟秀蘭不至。督之良久﹐方來。問其故﹐對以沐浴倦睡﹐忽聞叩戶甚急﹐起而問之﹐乃樂營將催督也。謹以實告。子瞻已恕之﹐坐中一ヘ﹐怒其晚至﹐詰之不已。時橊花盛開﹐秀蘭折一枝﹐藉手告ヘ﹐ヘ愈怒。子瞻因作賀新涼﹐令歌以送酒。ヘ怒頓止。詞曰「乳燕飛華屋。悄無人﹑庭陰轉午﹐晚涼新浴。手弄生綃白團扇﹐扇手一時似玉。漸困倚﹑孤眠淸熟。門外誰來推秀戶﹐枉教人﹑夢斷瑤臺曲。又卻是﹐風敲竹。石橊半吐紅巾蹙。待浮花﹑浪蕊俱盡﹐伴君幽獨。濃艷一枝細看取﹐芳意千重似束。又恐被﹑西風驚綠。若待得君來﹐向此花前﹐對酒不忍觸。共粉淚﹐兩簌簌。」子瞻之詞﹐皆紀前事﹐取其沐浴新涼﹐故曲名賀新涼也。後人不知﹐誤作賀新郎﹐蓋不得子瞻之意。子瞻眞可謂風流太守﹐豈可與俗吏同日語哉。野哉楊之言﹐眞可入笑林矣。東坡此詞﹐冠絕古今﹐意髙遠﹐寧爲一妓而發耶。「簾外誰來推秀戶﹐可卻是﹑風敲竹」等語﹐固唐人「簾開風動竹﹐疑是故人來」變化入妙。今乃云「爲樂營將催督」﹐可笑者一。「石橊半吐紅巾蹙」至「細看取芳心千重似束」等句﹐因初夏時﹐花事將闌﹐橊花獨吐﹐因以紅巾拂取﹐寫其幽閒之意。今乃云「橊花盛開﹐折奉府ヘ」﹐可笑者二。賀新郎樂府舊調﹐今乃云取其新沐﹐後人訛爲賀新郎﹐此可笑者三。東坡此詞﹐不幸橫遭點污。江左有文拙而好刻石者﹐謂之訁令癡符。楊之類是也。﹝苕溪漁隱﹞○黃庭堅書荊公集句魯直書荊公集句菩薩蠻詞本云「數間茅屋閒臨水。窄衫短帽垂楊裏。花是去年紅。吹開一夜風。娟娟新月偃。午醉醒來晚。何許最關情。黃鸝三兩聲。」因閱臨川集﹐乃云「今日是何朝。看余度石橋。」余謂不若「花是去年紅﹐吹開一夜風」爲勝也。﹝苕溪漁隱﹞○莫少虛詞舊傳水調歌一曲﹐其首章云「瑤艸一何碧﹐春入武陵溪。溪上桃花無數﹐花上有黃鸝。」以爲黃魯直所作。蜀人石耆翁言﹐此莫少虛壯气詞也。少虛又有浣溪沙詞云「寶釧湘裙上玉梯。云重應恨翠樓低。愁同芳艸兩萋萋。」又云「歸夢悠揚見未眞。繡衣恰有暗香薰。五更分得楚臺春。」皆造語新雋。但晚歲心醉富貴﹐不復事文章﹐今人鮮有知其作者。﹝苕溪漁隱﹞○秦觀滿庭芳秦少遊滿庭芳「山抹微云﹐天黏衰艸」﹐今攺本黏作連﹐非也。韓文「洞庭汗漫﹐黏天無壁」﹐張祜詩「艸色黏天恨」﹐山谷詩「遠水黏天吞釣舟」﹐邵博詩「老灘聲殷地﹐平浪勢黏天」﹐趙文詞「玉關芳艸黏天碧」﹐嚴次山詞「黏云江影傷千古」﹐葉夢得詞「浪黏天﹑蒲桃漲綠」﹐劉行簡詞「山翠欲黏天」﹐劉叔安詞「暮煙細艸黏天遠」﹐黏字極工﹐且有出處。若作連天﹐是小兒語也。﹝詞品﹞○秦觀用隋煬帝詩「寒鴉萬點﹐流水繞孤村」之句﹐人皆以爲少遊自造此語。殊不知亦有所本。予在臨安﹐見平江梅知錄云「隋煬帝詩云﹕『寒鴉千萬點﹐流水繞孤村。』少遊用此語也。」又余嘗讀李義山效徐陵體贈更衣詩云「輕寒衣省夜﹐金半熨沈香。」乃知少遊詞「玉籠金斗﹐時熨沈香袖」與「睡起熨沈香﹐玉腕不勝金斗」﹐其語亦有來處。﹝藝苑雌黃﹞○杜安世詞杜安世詞「燒殘絳蠟淚成痕﹐街鼓報黃昏」﹐或議其黃昏未到﹐那得燒殘絳臘。或云「王荊公父益都官所作。」有人以此問之。答曰「重簾邃屋﹐簾幕密排﹐蓋不到夜已燃燭矣。」其全章云「燒殘絳燭淚成痕。街鼓報黃昏。碧雲又阻來信﹐廊上月侵門。愁永夜﹐拂香ブ。待誰溫。夢蘭憔悴﹐擲果淒涼﹐兩處銷魂。」﹝晁以道﹞○好詞未易彈攺古人好詞﹐卽一定未易彈攺。子瞻「綠水人家繞」﹐別本繞作曉﹐爲古今詞話所賞。愚謂繞字難平﹐然是實境﹐曉字無歸著﹐試通詠全章便見。少遊「斜陽暮﹐」有人親在郴州見石刻﹐是「斜陽樹」﹐樹字甚佳﹐猶未若暮字。至若苕溪漁隱記耆卿「鰲山彩結」﹐結攺作締益佳﹐不知何佳也。若子瞻「低繡戶」﹐低攺窺﹐則善矣。﹝周長卿﹞○詞句不當重疊老杜謝嚴武詩雲「雨映行宮辱贈詩。」山谷云「只此雨映兩字﹐寫出一時景物。此句便雅健。」余然後曉句中當無虛字。後誦淮海小詞云「杜鵑聲裏斜陽暮。」公曰「此詞髙絕﹐但旣云斜陽﹐又雲暮﹐則重出也﹐欲攺斜陽作簾櫳。」余曰「旣言孤館閉春寒﹐似無簾櫳。」公曰「停傳𨿽未必有簾櫳﹐有亦無害。」余曰「此詞本模寫牢落之狀。若曰簾櫳﹐恐損初意。」先生曰「極難得好字﹐當徐思之。」然余因此曉句法不當重疊。﹝苕溪漁隱﹞○斜陽暮不得謂之重山谷惜少遊踏莎行詞「斜陽暮」意重﹐欲易之未得其字。今郴志遂作「斜陽度」。愚謂此亦何害而病其重也。李太白詩「捲彼落日暮」﹐卽「斜陽暮」也。劉禹錫「烏衣巷口夕陽斜」﹐杜工部「山木蒼蒼落日曛」﹐皆此意。別如韓文公紀夢詩「中有一人壯非少」﹐石鼓歌「安置妥帖平不頗」之類尢多﹐豈可亦謂之重耶。山谷當無此言﹐卽誠出山谷﹐亦豈足爲定論耶。﹝王直方詩話﹞○髙唐事乃楚懷王漫叟詩話云「髙唐事乃楚懷王﹐非襄王也。若古人云﹕『莫道無心便無事﹐也應愁殺楚襄王。』少遊詞云﹕『不應容易下巫陽﹐只恐翰林前世是襄王。』皆誤用也。」按髙唐賦云「昔者楚襄王與宋玉遊雲夢之臺﹐望髙唐之觀﹐其上獨有雲气。王問玉曰﹕『此何气也。』玉對曰﹕『所謂朝云者也。昔者先王嘗遊髙唐﹐怠而晝寢﹐夢見一婦人曰「妾巫山之女也。」』」李善注云「楚懷王遊於髙唐﹐夢與神遇。」則漫叟詩話之言是也。然神女賦復云「楚襄王志宋玉遊於云夢﹐王使玉賦髙唐之事﹐其後王寢﹐夢與神女遇﹐其狀甚麗。」以此考之﹐則楚襄王亦夢與神女遇﹐但楚懷王是遊髙唐﹐楚襄王是遊雲夢﹐以此不可雷同用事耳。﹝苕溪漁隱﹞○秦觀千秋歲秦少遊謫處州日﹐作千秋歲詞雲「水連沙外﹐城郭春寒退。花影亂﹐鶯聲碎。飄零疏酒盞﹐離別寬衣帶。人不見﹐碧雲暮合空相對。憶昔西池會。鴛鷺同飛蓋。攜手處﹐今誰在。日邊淸夢斷﹐鏡裏朱顏攺。春去也﹐落紅萬點愁如海。」今郡治有鶯花亭﹐因此詞取名。宋吳虎臣云「少遊千秋歲詞﹐在衡陽與孔毅甫作也。詞云『憶惜西池會』﹐言在京師與毅甫同朝﹐敍其爲金明池之遊耳。今言處州非也。」﹝詞苑叢談﹞﹝裴按﹕山谷和少遊詞亦謂在衡陽﹐見其稿本。惟範石湖則以爲在處州耳﹐黃詞見余編。﹞○兪紫芝詞兪紫之秀老﹐弟澹淸老﹐名字見王介甫﹑黃魯直集中。詩詞傳世𨿽少﹐亦間見文蘊等編。葉石林詩話誤以爲揚州人。魯直答淸老寒夜三詩﹐其一引牧羊金華山皇初平事言之﹐蓋黃上世亦出金華也。近覽智者艸堂所藏張公詡靑溪圖﹐有秀老手題臨江仙一闋﹐後書金華兪紫芝﹐不知石林何故誤也。此詞世少知之﹐錄於後。「弄水亭前千萬景﹐登臨不忍空回。水輕墨澹寫蓬萊。莫教世眼﹐容易洗塵埃。收去雨昏都不見﹐展時還似雲開。先生髙趣更多才。人人盡道﹐小杜卻重來。」﹝能攺齋漫錄﹞○詞中用字之難徐臣「雁足不來﹐馬蹄難駐﹐門掩一庭芳景」﹐駐字當作去字﹐語意乃佳。周美成「水亭小。浮萍破處﹐簾花簾影顚倒」。按杜少陵詩「燈前細雨簾花落」﹐美成用此簾花二字﹐金與出處意不相合﹐乃知用字之難矣。趙徳麟「重門不鎖相思夢﹐隨意繞天涯」﹐徐師川「柳外重重疊疊山﹐遮不斷愁來路」﹐二詞造語𨿽不同﹐其意絕相類。董武子「疇昔尋芳祕殿西﹐日壓金鋪﹐宮柳垂垂」﹐祕殿豈尋芳之處﹐非所當言也。﹝苕溪漁隱﹞○周晴川十六字令周晴川作十六字令云「眠。月影穿窗白玉錢。無人弄﹐移過枕函邊。」朱竹云「按十六字令﹐卽蒼梧謠也。張安國集中三首﹐蔡伸道集中一首﹐其首俱以一字句斷。今本訛眠字爲明﹐遂作三字句斷﹐非也。是詞見天機余錦﹐系周晴川作﹐今相沿刻美成﹐然片玉集無此﹐其不系美成明矣。」﹝詞苑叢談﹞○俗本攺字之非小詞如周美成「坊曲人家」﹐俗攺曲爲陌。張仲宗「東風如許惡」﹐俗攺「妒花惡」。東坡「玉如纖手嗅梅花」﹐俗攺「玉奴」。孫夫人「日邊消息空沈沈」﹐俗攺「耳邊」。所以書貴舊本。﹝升庵﹞○賀詞本王勃滕王閣賦賀方回晚景云「鶩外紅綃一縷霞。淡黃楊柳帶棲鴉。玉人和月折梅花。笑粉香歸繡戶﹐半垂羅幕護窗紗。東風寒似夜來些。」其起句本王子安滕王閣賦﹐此子可云善盜。﹝丹鉛續錄﹞○朱翌樂府待制公十八歲時嘗作樂府云「流水泠泠﹐斷橋斜路橫枝亞。雪花飛下。金勝江南畫。白壁靑錢﹐欲買眞無價。歸來也。風吹平野。一點香隨馬。」朱希眞訪司農公不值﹐於几案間見此詞﹐驚賞不已﹐遂書於扇而去。初不知何人作也。一日﹐洪覽範見之﹐扣其所從來﹐朱具以告。二人因同往謁司農公問之﹐公亦愕然。客退﹐從容詢及待制公﹐公始不敢對﹐旣而以實告。司農公責之曰「兒曹讀書﹐正當畱意經史﹐何用作此等語耶。」然心實喜之﹐以爲此兒他日必以文名於世。今諸家詞集及漁隱叢話皆以爲孫和仲或朱希眞作﹐非也。正如詠摺骨扇詞云「宮紗蜂趕梅﹐寶扇鸞開翅。數摺聚淸風﹐一撚生秋意。搖搖雲母輕﹐裊裊瓊枝細。莫解玉連環﹐怕作飛花墜。」余嘗親見稿本於公家﹐今於湖集乃載此詞﹐蓋張安國嘗爲人題此詞於扇故也。﹝耆舊續聞﹞﹝裴按﹕曾紆曾爲司農少卿﹐待制乃其子忄造也。﹞○樂府雅詞有誤曾端伯忄造編樂府雅詞﹐以秋月詞念奴嬌﹐爲徐師川作。梅詞點絳唇﹐爲洪覺範作﹐皆誤也。秋月詞乃李漢老﹐梅詞乃孫和仲﹐和仲卽正言諤之子也。又世傳江城子﹑靑玉案二詞皆東坡所作。然西淸詩話謂江城子乃葉少蘊作﹐桐江詩話謂靑玉案乃姚進道作﹐四詞皆佳。漢老念奴嬌詞中有「滿天霜曉﹐叫云吹斷橫玉」之句。乃用崔魯華淸宮詩「銀河漾漾月輝輝。樓礙天連織女機。橫玉叫云淸似水﹐滿空霜逐一聲飛。」或云﹐叫云乃笛名﹐非也。﹝苕溪漁隱﹞○晁衝之梅詞端伯所編樂府雅詞中有漢宮春梅詞﹐云是李漢老作﹐非也﹐乃晁衝之叔用作。政和間作此詞獻蔡攸﹐是時朝廷方興大晟府﹐蔡攸攜此詞呈其父云「今日於樂府中得一人。」京覽其詞﹐喜之﹐卽除大晟府丞。詞中有「淸淺小溪如練﹐問玉堂﹑何似茅舍疏籬」﹐此用玉堂事﹐乃唐人詩云「白玉堂前一樹梅。今朝忽見數枝開。兒家門戶重重閉﹐春色因何得入來。」或云﹐玉堂乃翰苑之玉堂﹐非也。﹝同上﹞○張蕓叟詞用樂天詩張蕓叟詞云「回首夕陽紅盡處﹐應是長安。」人喜誦之。樂天題嶽陽樓詩云「春岸綠時連夢澤﹐夕陽紅處近長安。」蓋蕓叟由此換骨也。﹝梁溪漫志﹞○蘇過點絳唇蘇叔黨有「新月娟娟」「髙柳蟬嘶」二首﹐皆點絳唇也。時禁蘇氏文章﹐故隱其名以爲汪彥章作。﹝古今詞話﹞○汪彥章點絳唇蘇叔黨點絳唇詞﹐能攺齋漫錄謂爲汪彥章作。彥章在翰苑屢致言者﹐作此詞。或問曰「歸夢濃於酒﹐何以在曉鴉啼後。」公曰「無柰此一隊畜生何。」按曉鴉﹐艸堂攺作亂鴉﹐歸夢攺作歸興﹐今從吳虎臣能攺齋漫錄正之。﹝詞衷﹞○仲殊柳梢靑柳梢靑「岸艸平沙」一首﹐僧仲殊也。今刻本往往失其名﹐故特著之。宋人小詞僧徒惟二人最佳﹐覺範之作類山谷﹐仲殊之作似花間。祖可﹑如晦俱不及也。﹝艸堂詞話﹞○葛魯卿驀山溪葛魯卿有驀山溪一曲﹐詠天穿節效射也。宋以前以正月二十三日爲天穿節﹐相傳云﹐女媧以是日補天﹐俗以煎餅置屋上﹐名曰補天穿﹐今其俗廢久矣。詞云「春風野外﹐卵色天如水。魚戲舞綃紋﹐似出聽﹑新聲北裏。追風駿足﹐千騎捲髙門﹐一箭過﹐萬人呼﹐雁落寒空裏。天穿過了﹐此日名穿地。橫石俯淸波﹐競追隨﹑新年樂事。誰憐老子﹐使得縱遨遊﹐爭捧手﹐共憑肩﹐夾路遊人醉。」詞不甚工而事奇﹐故拈出之。「卵色天」用唐詩「殘霞蹙水魚鱗浪﹐薄日烘云卵色天」之句。東坡詩亦云「笑把鴟夷一尊酒﹐相逢卵色五湖天。」今刻蘇詩者﹐不知出處﹐攺卵色爲柳色﹐非也。花間詞「一方卵色楚南天」﹐注以卵爲卯﹐亦非。﹝詞口品﹞○曹組望月婆羅門曹元寵本善作詞﹐特以紅容身喧戲詞盛行於世﹐遂掩其名。如望月婆羅門詞﹐亦豈不佳。詞云「漲雲暮捲﹐漏聲不到小簾櫳。銀河淡掃澄空。皓月當軒髙掛﹐秋入廣寒宮。正金波不動﹐桂影朦朧。佳人未逢。嘆此夕與誰同。望遠傷懷﹐對景霜滿愁紅。南樓何處﹐想人在長笛一聲中。凝淚眼﹐立盡西風。」此詞病在霜滿愁紅之句﹐時太早耳。曾端伯編雅詞乃以此詞爲楊如晦作﹐非也。﹝苕溪漁隱﹞○張元漁家傲張仲宗有漁家傲一詞云「釣笠披云靑嶂繞。綠蓑雨細春江渺。白鳥飛來風滿棹。收綸了。漁童拍手樵靑笑。明月太虛同一照。浮家泛宅忘昏曉。醉眼冷看城鬧市鬧。煙波老。誰能省得閒煩惱。」余往歲在錢塘﹐與仲宗從遊甚久﹐仲宗手寫此詞相示﹐云舊所作也。其詞第二句﹐元是「撅頭雨細春江渺」﹐余謂仲宗曰「撅頭𨿽是船名﹐今以雨襯之﹐語晦而病﹐因爲攺作綠蓑雨細。」仲宗笑以爲然。﹝同上﹞○張元翰夜遊宮張仲宗夜遊宮辭云「半吐寒梅未拆。雙魚洗﹑冰冫斯初結。戶外明簾風任揭。擁紅鑪﹐酒窗間聽稷雪。此日去年時節。這心事﹑有人歡悅。半帳重薰鴛被疊。酒微醺﹐管燈花﹐今夜別。」雙魚洗﹐盥手之器﹐見博古圖。稷雪﹐霰也﹐形如米粒﹐能穿瓦透窗﹐見毛詩疏。﹝堅瓠集﹞○小詞用毛詩髙文惠妻與夫書曰「今來織成襪一量﹐願著之動與福並。」量﹐當作兩﹐詩「葛履五兩」是也。無名氏踏莎行詞末云「夜深著輛小鞋兒﹐靠著屏風立地。」輛﹑兩蓋古今字也﹐小詞用毛詩字亦佳。﹝詞品﹞﹝裴按﹕無名氏詞並非踏莎行﹐說詳余編中。﹞○銀蒜押簾歐陽永叔仿玉臺體詩「銀蒜押簾宛地垂」﹐蘇東坡哨徧詞「睡起畫堂﹐銀蒜珠幕云垂地」﹐蔣捷白詞「早是東風作惡﹐旋安排﹑一雙銀蒜鎭羅幕」﹐銀蒜蓋搗銀爲蒜形﹐以押簾也。宋元親王納妃﹐公主下降﹐皆有銀蒜簾押數百雙。﹝同上﹞○張先歸朝歡張子野歸朝歡詞云「聲轉轆轤聞露井。曉汲銀瓶牽素綆。西園人語夜來風﹐叢英飄墜紅成徑。寶猊煙未冷。蓮臺香燭殘痕凝。等身金﹐誰能得意﹐買此好光景。粉落輕妝紅玉瑩。月枕橫釵云墜領。有情無物不雙棲﹐文禽只合長交勁。晝長歡豈定。爭如翻做春宵永。日﹐嬌柔懶起﹐簾押卷花影。」「等身金」三字甚新﹐本賈黃中傳。賈黃中幼日聰悟過人﹐父取書與其身相等﹐令誦之﹐謂之「等身書」。﹝古今詞話﹞○葛魯卿西江月﹐國名﹐古肅愼地﹐產寶石大如巨粟﹐中國謂之。文與可朱櫻歌﹐有「翡翠一盤紅」句。葛魯卿西江月詞﹕「斜紅帶柳﹐琉璃漲綠平橋。人間花月正新妖。不數江南蘇小。恨寄飛花簌簌﹐情隨流水迢迢。鯉魚風送木蘭橈。回棹荒雞報曉。」詩詞中事甚多﹐人罕知者﹐故錄之。﹝同上﹞○坊曲攺作坊陌非是唐制妓友所居曰坊曲﹐北裏志有南北曲﹐如明兩京之南院北院也。宋陳敬叟詞「窈窕靑門紫曲」﹐周美成詞「小曲幽坊月暗」﹐又「坊曲人家」﹐艸堂詩餘攺作坊陌﹐非也。謝臯羽天地間气集﹐載孟綆南京詩「坊曲傍深春﹐活活河流過雨渾。花鳥幾時充貢賦﹐牛羊今日上邱原。猶傳柳七工詞翰﹐不見朱三有子孫。我亦前生梁楚士﹐獨持心事過夷門。」﹝同上﹞○詩詞用泥子俗謂柔言索物曰泥﹐乃計切﹐諺所謂軟纏也。杜子美詩「忽忽窮愁泥殺人」﹐元微之憶內詩「顧我無衣搜畫篋﹐泥他沽酒拔金釵」﹐杜牧之登九華樓詩「爲郡異鄕徒泥酒」﹐皇甫非煙傳詩「郎心應似琴心怨﹐脈脈春情更泥誰」﹐楊乘詩「晝泥琴聲夜泥書」﹐元鄧文原贈妓詩「銀燈影裏泥人嬌」﹐柳耆卿詞「泥歡邀寵最難禁」﹐字又作訁尼﹐花間集顧詞「黃鶯嬌轉訁尼芳妍」﹐又「記得訁尼人微斂黛」﹐字又作妮﹐王能叟詞「十三妮子綠窗中」﹐今山東目婢曰小妮子﹐其語亦古矣。﹝詞品﹞○無名氏呈紅詞無名氏呈紅詞云「粉香尢嫩﹐霜寒可慣。怎柰向﹑春心已轉。玉容別是﹐一般閒婉。悄不管﹑桃紅杏淺。月影玲瓏﹐金堤波面。漸細細﹑香風滿院。一枝折寄﹐故人𨿽遠。莫輒使﹑江南信斷。」按呈紅乃牡丹名。放翁桃源憶故人詞「一朵呈紅凝露」﹐東坡西江月詞「蓬莢殿後呈紅」﹐呈音汀﹐帶革也。西廂「帶角傲呈紅」﹐宋待制服紅呈犀帶﹐蓋以花色如帶呈帶﹐蓋以花色如帶呈之紅耳。今所系亦曰呈帶﹐而字書音爲丁﹐誤也。﹝萬紅友﹞○孟婆俗謂風曰孟婆﹐蔣捷詞云「春雨如絲﹐繡出花枝紅裊。怎禁他孟婆合早。」江南七八月間﹐有大風甚於舶棹﹐野人相傳﹐以爲孟婆發怒。按北齊李余聘陳﹐問陸士秀﹐江南有孟婆﹐是何神也。士秀曰「山海經云﹕『帝之二女﹐遊於江中﹐出入必以風雨自隨﹐以帝女故曰孟婆。』猶郊祀志以地神爲泰媼。」此言𨿽鄙俚﹐亦有自來矣。﹝詞品﹞○心字香蔣捷有一剪梅詞云「一片春愁帶酒澆。江上舟搖。樓上簾招。秋娘容與泰娘嬌。風又飄飄。雨又瀟瀟。何日雲帆卸浦橋。銀字箏調。心字香燒。流光容易把人拋。紅了櫻桃。綠了芭蕉。」按心字香﹐外國以花釀香﹐作心字焚之。﹝堅瓠集﹞○Ы乃曲元結有Ы乃曲﹐按Ы乃俗訛款乃﹐非。字書作款乃﹐亦非。Ы乃﹐棹船戛軋之聲﹐柳詩「Ы乃一聲山水綠」﹐嚴次山集名淸江Ы乃﹐是也。Ы字與唉字同﹐是嘆恨發聲之辭。通雅曰「唉﹐烏開切﹐又於解﹑於亥﹑於皆三切。」楚辭「唉秋冬之緒風」。亞父曰「唉﹐豎子不足於謀。」此Ы乃之Ы﹐正當作埃字﹐上聲﹐讀爲烏蟹切﹐蓋船聲如人聲耳。劉蛻湖中歌作靄乃﹐劉言史瀟湘詩作曖乃﹐皆Ы字之借字。山谷以爲字異音同。陰氏謂紫陽韻及韻會皆然﹐而梅氏字匯謂數處當各如其音﹐不必比而同之﹐甚謬。升庵云「Ы﹐亞攺切。柳詩本作靄襖﹐後人誤倒讀作襖靄。」近江右張爾公作正字通﹐以爲宜讀作矮靄。然正韻於上聲六解內收﹐乃字作依亥切﹐去聲六泰內收乃字作於蓋切﹐皆引Ы乃爲證﹐是乃有靄愛二音。而Ы則音襖﹐是Ы之音襖﹐向來相傳亦必有所本。魏校六書精蘊云「語辭之乃﹐轉爲Ы乃之乃﹐音烏皓切」﹐正作襖音﹐是則Ы字之爲埃上聲無疑﹐而乃字則或作靄﹐或作襖﹐未確然耳。又陳氏謂當如乃字本音﹐柰上聲﹐則必不然。而冷齋夜話載洪駒父云「柳詩本是﹛Ы乃﹜靄﹐俗誤分﹛Ы乃﹜爲二字。」則其說新而無可考據也。﹝萬紅友﹞○朝天紫朝天紫本蜀牡丹花名﹐其色正紫﹐如金紫大夫服色﹐故名。後人以爲曲名﹐今以紫作子﹐非也。見陸遊牡丹譜。﹝詞苑叢談﹞○檀郎詩詞中多用檀郎字﹐不知所謂。解者曰﹐檀諭其香也。後閱曾謙益李長吉詩注云「潘安小字檀奴﹐故婦人呼所歡爲檀郎。」然未知何據。﹝顧茂倫﹞○樂府補題樂府補題﹐宛委山房賦龍涎香﹐調天香。浮翠山房賦白蓮﹐調水龍吟。紫雲山房賦蒓﹐調摸魚兒。餘閒書院賦蟬﹐調齊天樂。天柱山房賦蟹﹐調桂枝香。倡和者爲玉筍王沂孫聖與﹑洲周密公謹﹑天柱天易簡理得﹑友竹馮應瑞祥父﹑瑤翠唐藝孫英發﹑紫雲呂同老和父﹑房李彭老商隱﹑宛委陳恕可行之﹑菊山唐玨玉潛﹑月洲趙汝鈉眞卿﹑五松李居仁師呂﹑玉田張炎叔夏﹑山村仇遠杜近﹐皆宋遺民也。按陳恕可別本作練﹐非。陳旅安雅堂集有陳行之墓志云「會稽陳恕可﹐古靈先生述古之後﹐有樂府補題一卷。」其爲姓陳無疑。﹝詞箋﹞○蔡黨詠茶詞蔡松年小詞﹕「喜銀屏小語﹐私分麝月﹐春心一點。」麝月﹐茶名﹐麝言香﹐月言圖也。或說麝月是畫眉香煤﹐亦通。但下不得分字。又黨懷英茶詞﹕「紅莎綠春風餅。趁梅驛﹐來云嶺。」金自明昌﹑大定時﹐文物已埒中國﹐而制茶之精如此﹐風味亦何減宋人。﹝詞品﹞﹝裴按﹕蔡松年﹐字伯堅﹐自號蕭閒老人。仕金至尙書太丞相﹐封衛國公﹐卒謚文簡。﹞○夢雨蕭閒雲﹕「風頭夢﹐吹無迹。」蓋雨之至細若有若無者﹐謂之夢﹐田夫野婦皆道之。而雷溪注以爲夢中雲雨﹐又曰云夢澤之雨﹐謬矣。賀方回有「風頭夢雨吹成雪」之句。又云「長廊碧瓦﹐夢雨時飄灑。」豈亦如雷溪之說乎。﹝滹南詩話﹞○蔡松年賞荷詞蕭閒樂善堂賞荷花詞云「胭脂膚瘦薰沈水﹐翡翠盤髙走夜光。」世多稱之。此句誠佳﹐然蓮體實肥﹐不宜言瘦。予友彭子升嘗易膩子﹐此似差勝。若乃走珠之狀﹐惟雨露中然後見之﹐據辭意當時不應有雨也。山黛月波之類﹐蓋總述所見之景。而雷溪注云「言此花以山爲眉﹐波爲眼﹐云爲衣。」不亦異乎。至「一枝梅綠橫冰萼﹐澹雲新月炯疏星」之句﹐亦如此說﹐彼無眞見而妄意求之﹐宜其謬之多也。﹝同上﹞○髙觀國詠蘇堤芙蓉有菩薩蠻詠蘇堤芙蓉云「紅雲半壓秋波急。艷妝泣露嬌啼色。佳夢入仙城。風流石曼卿。宮袍呼醉醒。休捲西風景。明月粉香殘。六橋煙水寒。」世謂髙季迪之詞也。不知季迪乃是行香子﹐其詞云「如此紅妝。不見春光。向菊前﹑蓮後才芳。雁來時節﹐寒沁羅裳。正一番風﹐一番雨﹐一番霜。蘭舟不采﹐寂寞橫塘。彊相依﹑暮柳同行。湘江路遠﹐吳苑池荒。柰月朦朧﹐人杳杳﹐水茫茫。」以優劣論之﹐前則不如後也。昨偶得雜錄一冊﹐前詞乃宋人髙竹屋著也﹐豈非因姓同而訛之耶。﹝詞苑﹞○趙徳莊眼兒媚楊升庵少與恆忱二弟賞梅世耕堂﹐懸掛燈於梅枝上﹐賦詩云「疏梅懸髙燈﹐照此花下酌。只疑梅枝然﹐不覺燈火落。」王浚川延相見而賞之曰「此奇事奇句﹐古今未有也。」後閱趙徳莊眼兒媚詞云「黃昏小宴到君家。梅粉試春華。暗垂素蕊﹐橫枝疏影﹐月淡風斜。更燒紅燭枝頭掛﹐粉蠟斗香奢。元宵近也﹐小園先試﹐火樹銀花。」則昔人已有此事矣。﹝宜齋野乘﹞○明代詞不被管弦教坊李節箏歌﹐何元朗品爲第一。金陵全盛時﹐顧東橋必用箏琶侑觴。相傳武宗南巡﹐樂工頓仁隨駕﹐學得金元雜劇﹐何元郎家小鬟﹐盡得其曲而用之。比得詞調﹐猶作引子過曲。今供筵所唱﹐類具時曲﹐並無人問及詞調。則倚聲之被管弦者﹐歿未百年﹐而竟成廣陵散矣。﹝詞統﹞○唐寅佳詞少子畏吳下才人﹐而佳詞絕少。踏莎行四時閨詞﹐膾炙當世。及讀陳白陽集﹐知俱系陳作。陳集編於其從孫明卿者﹐諒無傳疑。余欲攺正﹐友人曰「倩陳山人彩毫爲唐解元點染風流也可﹐何必認眞。」乃不果攺。﹝蘭臯集﹞○兪仲茅小詞兪仲茅小詞云「輪到相思沒處辭﹐眉間露一絲。」視易安「才下眉頭﹐又上心頭」﹐可謂此兒善盜。然易安亦從範希文「都來此事﹐眉間心上﹐無計相回避」語脫胎﹐特更工耳。﹝花艸蒙拾﹞●卷二十二諧謔○回波詞沈期回波詞云「回波爾時期。流向嶺外生歸。身名已蒙齒錄﹐袍笏未復牙緋。」裴談回波詞云「回波爾時栲栳。怕婦也是大好。外連有裴談﹐內裏無過李老。」一用平韻﹐一用仄韻﹐乃徘詞之祖也。﹝詞苑﹞○裴溫歌曲裴郎中П﹐晉國公次弟子也。善談謔﹐與溫岐爲友﹐好作歌曲。旣入臺﹐爲三院所謔曰「能爲淫艷之歌﹐有異潔淸之士。」其南歌子云「不是廚中串﹐爭知炙裏心。井連銀釧落﹐展轉恨還深。」又曰「不信長相憶﹐擡頭問取天。風流荷葉動﹐無夜不搖蓮。」二人又爲新聲楊柳枝詞﹐裴云「思量大似惡因緣。只得相看不得憐。願作琵琶槽那畔﹐美人長抱在胸前。」又云「獨房蓮子沒人看。偸得蓮時命也拼。若有所由來借問﹐但道偸蓮是下官。」溫詞云「一尺紅深朦麯塵。舊物天生如此新。合歡桃核終堪恨﹐里許元來別有人。」又云「井底點燈深燭伊。共郎長行莫圍棋。玲瓏骰子安紅豆﹐入骨相思知不知。」﹝同上﹞﹝裴按﹕溫庭筠原名岐。﹞○曲子相公晉宰相和凝﹐少年好爲曲子﹐契丹入彜門﹐號爲「曲子相公」。有何滿子詞曰「正題破瓜年紀﹐含情慣得人饒。桃李精神鸚鵡舌﹐可堪虛度良宵。卻看藍羅裙子﹐羨他長束纖腰。」﹝古今詞話﹞○伊用昌詠鼓詞伊用昌﹐不知何許人也。其妻有殊色﹐音律女工﹐皆曲盡其妙。夫𨿽饑寒﹐丐食﹐終無愧意。或豪富子弟調笑﹐常有不可犯之色。用昌狂逸善飲﹐人呼爲「伊風子」。多遊江左廬陵宜春等郡﹐愛和望江南詞﹐夫妻唱和。或宿於古寺廢廟﹐間遇物卽有所詠﹐其詞皆有旨。詠鼓詞云「江南鼓﹐梭肚兩頭樂。釘著不知侵骨髓﹐打來只是沒心肝。空腹被人漫。」﹝十國春秋拾遺﹞○仲殊和蘇詞東坡守錢塘﹐無一日不在西湖。嘗攜伎謁大通禪師﹐師慍形於色。東坡作長短句令伎歌之曰「師唱誰家曲﹐宗風嗣阿誰。借君拍版與門槌。我也逢場作戲﹐不須疑。溪女方偸眼﹐山僧莫皺眉。卻嫌彌勒下生遲。不見阿婆三五﹐少年時。」時有僧仲殊在蘇州﹐聞而和之曰「解舞淸平樂﹐如今說合誰。紅鑪片雪上鉗錘。打就金毛獅子﹐也堪疑。木女明開眼﹐泥人暗皺眉。蟠桃已是看花遲。不向東風一笑﹐待何時。」﹝冷齋夜話﹞○蘇詞書鄭髙脫藉林希子中知潤州﹐東坡自錢塘赴召﹐有官伎鄭容﹑髙瑩求脫籍。東坡爲一詞書牒尾云「鄭莊好客。容我尊前時墮幘。落筆風生。籍籍聲名滿帝京。髙山白早。瑩骨冰肌那解老。從此南徐。良夜淸風月滿湖。」林判曰「鄭容落籍﹐髙瑩從良。」蓋取句端八字云。﹝東臯雜錄﹞○蘇軾如夢令東坡云「余嘗浴泗洲雍熙塔下﹐戲作如夢令兩闋云﹕『水垢何曾相受。細看兩俱無有。寄語揩背人﹐盡日勞君揮肘。輕手。輕手。居士本來無垢。』又云『自淨方能洗彼。我自汗流呀气。寄語浴澡人﹐且共肉身遊戲。但洗。但洗。俯爲世間一切。』」﹝苕溪漁隱﹞○王彥齡嘲監司詞王彥齡髙才不羈﹐爲太原掾官﹐嘗作靑玉案﹑望江南詞以潮帥與監司。監司聞之﹐大怒﹐責之﹐彥齡斂版向前曰「居下位﹐常恐被人讒。只是曾塡靑玉案﹐如何敢做望江南。請問馬都監。」詩馬都監者﹐與彥齡並坐﹐惶恐亟自辯訴。旣退﹐尢彥齡曰「某初不知﹐何乃以某爲證。」彥齡笑曰「乃借公眞韻﹐幸勿多怪。」﹝軒渠錄﹞○侯蒙臨江仙侯蒙少遊場屋﹐年三十有一﹐始得鄕貢。人以其年長貌寢﹐不之敬。有輕薄子畫其形於紙蔦上﹐引綫放之。蒙見而大笑﹐作臨江仙詞﹐題其上曰「未遇行藏誰肯信﹐如今方表名蹤。無端良匠畫形容。當風輕借力﹐一舉入髙空。才得吹噓身漸穩﹐只疑遠赴蟾宮。雨晴時候夕陽紅。幾人平地上﹐看我碧霄中。」竟一舉登第﹐年未四十﹐遂爲執政。﹝夷堅志﹞○陳亞藥名詞宋陳亞﹐性滑稽﹐嘗用藥名作閨情生查子三音。其一曰「相思意已深﹐白紙書難足。字字苦參商﹐故要檀郎讀。分明記得約當歸﹐遠至櫻桃熟。何事菊花時﹐猶未回鄕曲。」其二曰「小院雨餘涼﹐石竹風生砌。罷扇盡從容﹐半夏紗廚睡。起來閒坐北亭中﹐滴盡珍珠淚。爲念婿辛勤﹐去折蟾宮桂。」其三曰「淚蕩去遠來﹐躑躅花頻換。可惜石橊裙﹐蘭麝香將半。琵琶閒後理相思﹐必撥朱弦斷。擬續斷朱弦﹐待這冤家面。」予謂此等詞﹐偶一爲之可耳﹐畢竟不雅。﹝苕溪漁隱﹞○曹東畝紅窗迥曹東畝赴試步行﹐戲作紅窗迥慰其足云「春闈期近也﹐望帝鄕迢迢﹐猶在天際。懊恨一雙腳底。一日廝趕上﹐五六十里。爭气。扶持我去﹐博得宮歸﹐憑時賞你。穿對朝靴﹐安排你在轎兒裏。更選對宮樣鞋兒﹐夜間伴你。」﹝詞品﹞○康與之望江南建炎中﹐駕駐維揚﹐康伯可上中興十策﹐名振一時。後秦檜當國﹐伯可乃附會求進﹐爲十客中之狎客﹐專應制爲歌詞。重九遇雨﹐奉敕口占望江南云「重陽日﹐陰雨四郊垂。戲馬臺前泥拍肚﹐龍山會上水平臍。直浸到東籬。茱萸胖﹐菊蕊濕滋滋。落帽孟嘉尋篛笠。休官陶令覓蓑衣。兩个一身泥。」上大笑。﹝詞苑﹞○小詞戲曹勛使金東坡送子由奉使契丹詩末句云「單於若間君家世﹐莫道中朝第一人。」用李揆事也。紹興中﹐曹勛功顯使金國﹐好事者戲作小詞﹐其後關云「單於若間君家世﹐說與教知。便是紅窗迥底兒。」謂功顯之父元寵﹐昔以此曲著名也。﹝同上﹞○周邦彥紅窗過周邦彥亦有紅窗迥詞云「幾日來﹐眞个醉﹐不知道窗外﹐亂紅已深半指。花影被風搖碎。擁春酲乍起。有个人人﹐生得濟楚﹐來向耳畔問道﹐今朝醒未。情性兒慢騰騰地。惱得人又醉。」此亦詞中俳體﹐而尙饒情趣﹐迥異柳七﹑黃九諸闋。﹝客亭類稿﹞﹝裴按﹕此詞亦名紅窗過﹐而與曹東畝作絕不相同。﹞○無名子譏範覺民詞紹興初﹐範覺民爲相。以自崇寧以來﹐創立法度﹐例有賞﹐建議討論﹐又行下吏部參酌追奪﹐有至奪十五官者。𨿽公論當然﹐而失職者胥造謗﹐浮議峯起。無名子因攺坡語云「淸要無因。舉選艱辛。系書錢﹑須要十分。浮名浮利﹐虛若勞神。嘆旅中愁﹐心中悶﹐部中身。𨿽抱文章﹐苦苦推尋。更休說﹑誰假誰眞。不如歸去﹐作个齊民。免一回來﹐一回討﹐一回論。」大字書寫帖於墻上﹐邏者得之以聞。朝論慮或搖人心﹐罷討論之舉。範公用是爲臺諫所攻。﹝容齋隨筆﹞○文及翁西湖詞蜀人文及翁登第後遊西湖﹐一同年戲之曰「西蜀有此景否。」及翁卽席賦賀新郎云「一勺西湖水。渡江來﹐百年歌舞﹐百年酣醉。回首洛陽花世界﹐煙渺黍離之地。更不復﹑新亭墮淚。簇樂紅妝搖畫舫﹐問中流﹐擊楫何人是。千古恨﹐幾時洗。餘生自負澄淸志。更有誰﹑溪未遇﹐傳巖未起。國事如今誰倚仗﹐衣帶一江而已。便都道﹑波神堪恃。試問孤山林處士﹐但掉頭﹑笑指梅花蕊。天下事﹐可知矣。」﹝古杭雜記﹞○辛棄疾止酒詞辛幼安止酒沁園春云「杯汝前來。老子今朝﹐點檢形骸。甚長年消渴﹐咽如焦釜﹐於今喜溢﹐气似奔雷。漫說劉伶﹐古今達者﹐醉後何妨死便埋。如此嘆﹐汝於知己﹐眞少恩哉。更憑歌舞爲媒。莫合作﹑平居鴆毒猜。況怨無大小﹐生於所愛﹐物無美惡﹐過則爲災。與汝成言﹐勿畱急去﹐吾力猶能肆汝杯。杯再拜﹐道麾之則去﹐招則須來。」此又如賓戲﹑解嘲等作﹐乃是把做古文手段﹐寓之於詞賦。﹝陳子宏﹞○辛棄疾遣姬詞稼軒有姬名錢錢﹐辛年老遣去﹐賦臨江仙與之云「一自酒情詩興懶﹐舞裙歌扇闌珊。好天良夜月團圓。杜陵眞好事﹐畱得一文看。歲晚人欺程不識﹐怎教阿堵流連。楊花楡莢任漫天。從今花影下﹐只看綠苔圓。」﹝詞苑﹞○辛棄疾好事近稼軒在上饒﹐屬其室病﹐呼醫對脈。吹笛婢整整者侍側﹐乃指以謂醫曰「老妻病安﹐以此人爲贈。」不數日﹐果勿藥﹐乃踐前約。整整去﹐因口占好事近云「醫者索酬勞﹐那得許多錢帛。只有一个整整﹐也合盤盛得。下官歌舞轉淒涼﹐得幾枝笛。覷著者般火色﹐告媽媽將息。」一時戲謔﹐風調不羣。﹝淸波別誌﹞○陳藏一詠雪詞史彌遠之比周於楊后也﹐出入宮禁﹐外議甚嘩。有人作詠云詞議之云「往來與月爲儔﹐舒捲和天也蔽。」賈似道當國日﹐陳藏一亦作詠雪詞以譏之曰「沒巴沒鼻﹐霎時間做出﹐漫天漫地。不論髙低並上下﹐平白都教一例。鼓弄滕六﹐招搖巽二﹐直恁張威勢。識他不破﹐至今道是祥瑞。最是鵝鴨池邊﹐三更半夜﹐誤了吳元濟。東郭先生都不管﹐關上門兒穩睡。一夜東風﹐三竿紅日﹐萬事隨流水。東皇笑道﹐山河原是我的。」詞寄念奴嬌。﹝錢塘遺事﹞○方嶽生日詞新安方秋崖﹐除夕大書生日詞曰「今朝廿九﹐明朝初一。怎欠个﹑秋崖生日。客中情緒﹐老天知道﹐這月不消三十。春盤縷翠﹐春缸搖碧。便泥做﹑梅花消息。雪連試問是耶非﹐笑今夕﹑不知何夕。」﹝堅瓠集﹞○嘲參政詞嘉定更化﹐收召故老﹐一名公拜參政﹐𨿽好士而力不能援。謂客曰「贄而來見者吾皆倒屣﹐未嘗敢失一士﹐外議如何。」客素滑稽﹐曰「自公大用﹐外間盛唱燭影搖紅之詞。」參政問何故。客曰「幾回見了﹐見了還休﹐爭如不見。」賓主相視一笑。﹝後村詩話﹞○李好義望江南宋理宗時﹐李好義爲某郡總管﹐作詞名望江南云「思往事﹐白盡少年頭。曾帥三軍平蜀難﹐沿邊四郡一齊收。逆黨反封侯。元宵夜﹐燈火鬧啾啾。廳上一員閒總管﹐門前幾个紙燈球。簫鼓勝皇州。」﹝江湖紀聞﹞○蜀伎詞蜀倡類能文﹐蓋薛濤遺風也。有客自蜀挾一伎歸﹐蓄之別室﹐率數日一往。偶以病少疏﹐伎頗疑之﹐客作詞自解。伎用韻以答之云「說盟說誓﹐說情說意。動便春愁滿紙。多應念得脫空經﹐是那个﹑先生教的。不茶不販﹐不言不語。一昧供他憔悴。相思已是不曾閒﹐又那得﹑工夫咒你。」﹝詞苑叢談﹞○馬瓊瓊詞營伎馬瓊瓊歸朱廷之﹐延之因辟二閣﹐東閣正室居之﹐瓊瓊居西閣。延之之任南昌﹐瓊以梅雪扇題辭寄之云「雪梅妒色。雪把梅花相抑勒。梅性溫柔。雪壓梅花怎起頭。芳心欲訴。全仗東君來作主。傳與東君。早與梅花作主人。」延之詳詞意﹐知西閣爲東閣摧挫﹐遂休官歸家。置酒會二閣曰「昨見西閣所寄雪梅詞﹐使人不遑寢食。」東閣乃曰「君今仕矣﹐試爲判斷此事﹐據西閣所云﹐梅雪孰是也。」延之遂作浣溪紗一闋﹐以示二閣云「梅正開時雪正狂。兩般幽韻孰優長。且宜持酒細瑞詳。梅花雪花輸一出﹐雪如梅蕊少些香。東君非是不思量。」自後二閣歡會如初。﹝同上﹞○趙管倡和詞趙承旨與管夫人伉儷相得﹐倡和甚多。一日趙欲納姬﹐以一曲調管夫人云「我爲學士﹐你做夫人。豈不聞陶學士有桃葉桃根﹐蘇學士有朝雲暮云。我便多娶幾个吳姬越女﹐何過分。你年紀也過四旬﹐只管占住玉棠春。」管亦以一曲答之云「你儂我儂﹐忒煞情多。情多處熱似火。把一塊泥捏一个你﹐塑一个我。將他來齊打破﹐用水調和。再捏一个你﹐再塑一个我。我泥中有你﹐你泥中有我。我和你生同一个衾﹐死同一个槨。」調笑甚工。﹝同上﹞○王特起賀人生第三子詞王特起賀人生第三子﹐疊用三字作喜遷鶯詞云「古今三絕﹐惟鄭國三良﹐漢家三傑。三俊才名﹐三儒文學﹐更有三君淸節。爭似一門三秀﹐三子三孫奇崛。人總道﹑賽蜀郡三蘇﹐河東三薛。歡愜。況正是三月風光好﹐傾杯三百。子並三賢﹐孫齊三少﹐俱篤三餘事業。文旣三冬足用﹐名節三元髙揭。親朋慶看﹐寵加三錫﹐禮膺三接。」此等語意﹐卽福唐體之變調也。﹝古今詞話﹞○貫云石賦詩貫云石隱居錢塘。一日﹐郡中數衣冠士人遊虎跑泉﹐飲間賦詩﹐以泉爲韻。中一人但哦泉泉泉﹐久不能就。忽一叟曳杖而至﹐問其故﹐應聲曰「泉泉泉。亂迸珍珠个个圓。玉斧斫開頑石髓﹐金鉤搭出老龍涎。」眾驚問曰「公非貫酸齋乎。」曰「然然然。」邀同飲﹐盡醉而去。﹝西湖遊覽志﹞○瞿宗吉募緣詞杭伎朱觀奴頗通文義﹐嘗欲構一室而募緣於人﹐求題詞於瞿宗吉。宗吉援筆戲書云「傾國傾城美貌﹐爲雲爲雨芳年。金沙灘上舊因緣。重到人間示現。欲構雲窗霧閣﹐柰慳寶鈔金錢。諸公有意與周旋。請看桃花好面。」人以宗吉故﹐喜捐貲焉。﹝堅瓠集﹞○卓珂月獨韻詞卓珂月作獨韻詞云「娘問爲何不去。爹問爲何不去。背地問檀郎﹐難道今朝眞去。郎去。郎去。打疊離魂隨去。」又﹐「今日問郎來麼。明日問郎來麼。向晚問還頻﹐有个夢兒來麼。癡麼。癡麼。好夢可知眞麼。」﹝蘭臯集﹞○沈宣除夕元旦詞庠彥沈明徳宣﹐嘗賦吾杭除夕﹑元旦蝶戀花二詞﹐道盡中人以下之家俗﹐誠足解頤﹐錄以遺好事者。除夕云「鑼鼓兒童聲聒耳。傍早關門﹐掛起新簾子。炮杖滿街驚耗鬼。松柴燒在烏盆裏。寫就神茶並郁壘。細馬送神﹐多著同興紙。分歲酒蘭扶醉起。闔門一夜齊歡喜。」元旦云「接得竈神天未曉。炮杖喧喧﹐催要開門早。新畫鐘馗先掛了。大紅春帖銷金好。鑪燒蒼術香繚繞。黃紙神牌﹐上寫天尊號。燒得紙灰都不掃。斜日半街人醉倒。」﹝郎仁寶﹞○明妓催乾詞明末一妓善監酒﹐席間作調笑令﹐以催乾爲韻。「聞道才郎髙量。休讓。酒到莫停杯。笑拔金釵敲玉臺。催麼催。催麼催。已是三催將絕。該罰。不揣作監官。要取杯心顚倒看。乾麼乾。乾麼乾。」一座笑賞。﹝艮齋雜說﹞○李容齋賀優人新婚詞朝霞李尙書容齋﹐戲爲優人新婚賀新郎詞云「夫子門楣異。卻贏來﹑嬌羞事業﹐風流經濟。一向喬妝身是妾﹐此舉差彊人意。指山海﹑香盟粉誓。笑煞逢場花燭假﹐喜今嘗﹑花燭眞滋味。貪美酒﹐恣尢。个儂休作男兒覷。料無非﹑鉛華侶伴﹐裙簪班輩。正自難分姑與嫂﹐謾道燕如兄弟。恐還是﹐趙家姊妹。兒女溫存原自慣﹐顧卿卿﹑憐婦如憐婿。今何夕﹐三生會。」長安中盛傳此詞。﹝詞苑叢談﹞○宋琬西江月林鐵崖嗣環使君口喫﹐有小史名絮鐵﹐嘗共患難﹐絕憐愛之﹐不使輕見一人。一日﹐宋觀察琬在坐﹐呼之不至。觀察戲爲西江月詞云「閱盡古今俠女﹐肝腸誰得如他。兒家郎罷太心多。金屋何須重鎖。羞說余桃往事﹐憐卿勇過龐娥。千呼萬喚出來麼。君曰期期不可。」眾皆大笑。﹝續軒渠錄﹞○曹溶滿庭芳曹秋嶽先生溶賦滿庭芳詞﹐贈沙校書﹐卽賦沙字。「艷似淘金﹐淸還碾玉﹐怕人喚作風塵。溪邊疊約﹐落雁故頻頻。漫說愁來醉臥﹐趁坡陂﹑髙下鋪勻。疏狂處﹑量他一斛﹐捏就小腰身。羞隨輕浪滚﹐蓮花步愛﹐踏盡無痕。怪當年叱利﹐假借堪嗔。今日誰能拘管﹐算恆河﹑自有仙眞。情何限﹐千堆白雪﹐占斷鳳樓香。」錢塘朱若干爲之序。﹝同上﹞○曹溶浪淘沙孔子威墜馬﹐曹秋嶽詠浪淘沙詞以戲之。「野岸石橋濱。雪色初勻。揚鞭一試紫驑新。記取黃沙沈戟地﹐不是花茵。旨酒酹芳辰。年少腰身。羅衣代拂五陵塵。回首微聞相痛惜﹐樓上佳人。」﹝堅瓠集﹞○萬年冰題詞錢塘陸云士大令家有萬年冰一塊﹐長安諸公賦之者甚眾。尢悔庵云「幾時海上淩波去。碧雲宮裏偸冰柱。攜向玉臺中。光爭琥珀紅。長安多熱客。把玩淸心骨。若問是何名。多年一老兵。」昔劉原父在署﹐隔捨君武弁﹐玩一水晶器﹐不識何名。原父遙謂之曰「諸公勿訝﹐此乃多年一老冰耳。」今讀悔庵此詞﹐不覺絕倒。﹝詞苑叢談﹞○尢侗新嫁娘詞尢悔庵侗有新嫁娘詞﹐調寄西江月。「月下云翹早卸﹐燈前羅帳眠遲。今宵猶是女孩兒﹐明日居然娘子。小婢偸翻翠被。新郎初試蛾眉。最憐妝罷見人時。盡道一聲恭喜。」﹝堅瓠集﹞○云郎小照題詞廣陵冒巢民家靑童紫雲﹐儇巧善歌﹐與陽羨陳其年狎。其年爲畫云郎小照﹐徧索題句。新城王阮亭曰「黃金屈膝玉交杯。坐鑪銀荷葉上灰。法曲自從天上得﹐人間那識紫雲回。」武進陳椒峯曰「憶脫春衫花底眼。新聲愛殺李延年。只今展捲人猶在﹐何處相看不可憐。」長洲尢悔庵曰「西園公子綺筵開。璧月瓊枝夜夜來。小部音聲誰第一﹐玉簫先奏紫雲回。」於是和者幾數十人。一日﹐云郎合巹﹐其年賦賀新郎贈之云「小酌酴釀。喜今朝﹑釵光簟影﹐燈前漾。隔著屏風喧笑語﹐報道雀翹初上。又悄把﹑檀奴偸相。撲朔雌雄渾不辧﹐但臨風﹑私取春弓量。送爾云﹐揭鴛帳。六年孤館相依傍。最難忘﹐紅蘇枕畔﹐淚花輕。了爾一生花燭事﹐宛轉婦隨夫唱。努力做槁砧模樣。只我羅衾渾似鐵﹐擁桃笙﹑難得紗窗亮。休爲我﹐再惆悵。」人傳「努力做槁砧模樣」句﹐無不絕倒。﹝詞苑叢談﹞○陳其年翠樓吟一伎將落籍﹐陽羨生於上席賦翠樓吟贈之云「銀甲捱蓁﹐殊條絡鼓﹐淸歌屈柘如縷。人到離筵裏﹐盡眉黛﹑愁將碧聚。綜橫玉著﹐似綠柳縈煙﹐紅蘭著露。歌雁柱。一場春夢﹐沒些情緒。他日蹤過侯門﹐只光延坊畔﹐櫻桃一樹。柰銅興催上﹐更糝徧﹑一街絲雨。橫波重注。看斜側帽檐﹐銷魂無語。紅蠟底﹐新官舊主﹐一般胡覷。」王司勛西樵見之﹐朗吟一絕句云「新人橋上著春衫。舊主江頭側帽檐。願得化爲錦綬帶﹐許教雙鳳一時銜。」﹝陳檢討集﹞○吳壽潛你我詞廣陵吳壽潛字彤本﹐號西瀛﹐其妻賀氏﹐名字﹐字乃文﹐吳與之情好甚篤﹐常戲作你我詞贈之﹐調一七令曰「我。情理﹐愁裏。無柰事﹐如何可。薄幸些些﹐癡頑頗頗。眼下總成空﹐心中全未妥。堪嗟泣慰牛衣﹐難負書乾螢火。慢言枕上枉封侯﹐還憐有夢卿同我。你。前來﹐語子。誇弄玉﹐隨蕭史。視我何如﹐憐卿乃爾。時事笑秋云﹐韶光悲逝水。難忘孔雀屏前﹐常記櫻桃帳底。一生苦樂任天公﹐白頭惟願我和你。」按此調有平仄二韻﹐始終唐人送白樂天﹐卽席指物爲賦﹐作者頗多。然諸譜中不載﹐惟楊升庵有風花雪月四作﹐彤本盡偶與其婦爲之耳。﹝詞苑叢談﹞○董文友望梅蘭陵董文友望梅一調﹐以七字爲韻。詞云「奴年兩七﹐比陶家八八﹐李家七七。風情仙韻知難並﹐息思量﹑可及十分之七。卻似天孫﹐幾望斷﹑新秋初七。正閒看﹑北半遙掛﹐闌干云連橫七。空有琴絲五七。更詞名八六﹐歌名一七。柰唱回﹑殘月曉風﹐難說與﹑韋曲才人柳七。簡點春風﹐已花信﹑今番六七。怕年華都似﹐頃刻開花殷七」。𨿽具慧心巧舌﹐然此體亦不必效顰也。﹝菊莊偶筆﹞○董文友善爲情語董文友以寧善爲情語﹐常有詞云「倘若負情。來生左太衝。」人多傳之。又賦憶蘿月一調云「已將身許。敢比風中絮。可柰檀郎疑又慮。未肯信儂言語。便將一縷心煙。花間斂衽告天。若負小窗歡約﹐來生丑似無鹽。」予謂此無亍正堪與太衝作匹。﹝漁洋山人﹞○毛序始臨江仙毛序始於康熙庚辰夏日﹐爲鄰人不戒於火﹐室廬被焚。其平時所藏書籍﹐俱成煨燼。因作臨江仙詞自嘆云「數本殘書何足忌﹐祝融忽學秦皇。一朝一炬盡消亡。豈能重購索﹐空自費思量。焚硯𨿽然當發憤﹐並書焚去堪傷。從今遣悶更無方。將何來下酒﹐一斗竟荒唐。」﹝堅瓠集﹞○毛序始贈歌者詞歌者周明娘﹐猶潯陽江頭之裴興奴也﹐時侍予輩飲。毛序始贈白香詞曰「雅量不辭杯酌﹐慧心巧合人情。最宜小字自稱明。無目之明明甚。一座觥籌佐史﹐四筵傾倒賓朋。笑他粉面蠢紅裙。空有雙眸炯炯。」﹝同上﹞○周稚謙詠門神雲間周冰持稚廉﹐吾友鷹鷹垂之子也。喜爲詞曲﹐常有詠門神春風裊娜詞云「羨恥圖鵲﹐懶繪麒麟。隨北富﹐任南貧﹐總相親。解惜香封粉裹﹐窺園忘禁﹐竊藥隨人。月黑齊眉﹐日髙對面﹐賞徧檐花不久伸。衫薄怕沾梅後雨﹐命輕難看隔年春。頗怪天公忄蒙憧﹐雌雄未配﹐兩相看﹑俱是孤身。支薄俸﹐有椒尊。犬同值夜﹐雞伴司晨。盡一樣身材﹐難兄難弟﹐兩般性格﹐宜喜宜嗔。借問題門舊字﹐至今可剩餘痕。」長老見之﹐無不稱絕。﹝續軒渠錄﹞○乞須免須詞桃源薛懷號小鳳﹐葦間居士連髯之甥也。才气淸恬﹐詩詞書畫皆酷似其舅﹐而須則童然不如﹐乃爲乞須詞以自禱。余因反其旨﹐轉其語﹐爲免須詞﹐命小伶歌以賀之。乞須詞云「松窗棘院消磨處。無端卅年虛度。七尺休誇﹐二毛已賦。不道須偏遲暮。箋天乞與。便幾縷風前﹐代將吟塵。曲徑時﹐應添多少好詩句。於思不敢瞞耳﹐但臣之壯也﹐一婆堪懼。漫把菱花﹐寸田尺宅﹐盼斷渾無頭緒。山妻笑語。問於意云何﹐躁心如許。且制羅囊﹐異時畱滿貯。」免須詞云「靑衫彩管風流處。幾曾卅年虎度。七尺堪誇﹑二毛𨿽賦。猶喜須偏遲暮。願天忽興。恐髯愧羣羊﹐尾慚仙塵。斷休煩﹐自添多少好詩句。於思徒取誚耳﹐有婆心一片﹐婆顏何懼。最厭蓬松﹐寸長尺短﹐欲理竟無頭緒。佳人笑語。免雙夢同時﹐刺人如許。省卻羅囊﹐睡時難盡貯。」﹝華陽散稿﹞●卷二十三餘編一○溫庭筠菩薩蠻唐宣宗愛唱菩薩蠻﹐令狐丞相溫飛卿撰進﹐宣宗使宮嬪歌之。詞云「玉纖彈處眞珠落。流多暗濕鉛華薄。春露朝花。秋波浸晚霞。風流心上物。本爲風流出。看取薄情人。羅衣無比痕。」又云「南園滿地堆輕絮。愁聞一霎淸明雨。雨後卻斜陽。杏花零落香。無言彈睡臉。枕上屏山掩。時節欲黃昏。無そ獨倚門。」又云「夜來皓月才當午。重簾悄悄無人語。深處麝煙長。臥時畱薄妝。當年還自惜。往事那堪憶。花露月明殘。錦衾知曉寒。」又雲「雨晴夜合玲瓏月。萬枝香裊紅絲拂。閒夢憶金堂。滿庭萱艸長。繡簾垂﹛鹿﹜Λ。眉黛遠山綠。春水渡溪橋。憑欄魂欲消。」﹝古今詞話﹞○五代樂章可喜唐末五代文章之陋極矣﹐獨樂章可喜﹐𨿽乏髙韻﹐而一種奇巧﹐各自立格﹐不相沿襲。在士大夫猶有可言﹐若昭宗「野煙生碧樹﹐陌上行人去」﹐豈非作者。諸國僭主中﹐李重光﹑王衍﹑孟昶﹑霸主錢ㄈ﹐習於富貴﹐以歌酒自如。而莊宗同文興代北﹐生長戎馬間﹐百戰之餘﹐亦造語有思臻。﹝碧雞漫志﹞○溫庭筠造語綺麗溫庭筠湖陰曲警句云「吳波不動楚山遠﹐花壓欄幹春晝長。」庭筠工於造語﹐極爲綺靡﹐花間集可見矣。更漏子一詞尢佳。其詞云「玉鑪香﹐紅蠟淚。偏照畫堂秋思。眉翠薄﹐鬢云殘。夜長衾枕寒。梧桐樹。三更雨。不道離情正苦。一葉葉﹐一聲聲。空階滴到明。」﹝苕溪漁隱﹞○宋開創之主知詞詞盛於宋﹐而國初宸翰無聞。然觀錢ㄈ之「金鳳欲飛遭制搦」﹐爲藝祖所賞。李煜之「一江春水向東流」﹐爲太宗所忌。開創之主﹐非不知詞﹐不以詞見耳。嗣則有金珠乞詩之宮嬪﹐有提舉大晟之官僚﹐按月律進詞﹐承宣命珥筆寵諸詞人﹐良云盛事。奚必宸翰之遠播哉。﹝古今詞話﹞○吳越王詞吳越後王來朝﹐太祖爲置宴﹐出內伎彈琵琶。王獻詞曰「金鳳欲飛遭制搦。情脈脈。行卽玉樓雲雨隔。」太祖起﹐拊其背曰「誓不殺錢王。」﹝後山詩話﹞○吳人緩緩歌吳越王妃每歲歸臨安﹐王以書遺之云「陌上花開﹐可緩緩歸矣。」吳人用其語爲緩緩歌。後蘇東坡爲易其詞歌之﹐「陌上山花無數開﹐路人爭看翠來」﹐卽古淸平調也。﹝古今詞話﹞○李煜圍成中作詞南唐後主在圍城中作臨江仙詞﹐未就而城破。嘗見其列稿﹐點染晦昧﹐心方危窘﹐不在書耳。藝祖曰「李煜若以作詞工夫治國家﹐豈爲吾所俘也。」﹝西淸詩話﹞○李駙馬滴滴金「帝城五夜宴遊歇。殘燈外﹐看殘月。都人猶在醉鄕中﹐聽更漏初徹。行樂已成閒話說。如春夢﹐覺時節。大家重約探春行﹐問甚花先發。」李駙馬所撰正月十九滴滴金詞也。京師上元初放燈止三夕﹐時錢氏納士進錢置兩夜﹐故云五夜。﹝同上﹞○司馬光錦堂春世傳溫公有西江月一詞﹐今復得錦堂春云「紅日遲遲﹐虛廊轉影﹐槐陰迆邐西斜。彩筆工夫﹐難狀曉景煙霞。蝶尙不知春去﹐謾繞幽砌尋花。桃李狂風過後﹐綜有殘紅﹐飛向誰家。始知靑鬢無價﹐嘆飄蓬宦路﹐荏苒年華。今日笙歌叢裏﹐特地咨嗟。度上靑衫濕透﹐撫弄舊琵琶。怎不教人易老﹐多少離愁﹐散在天涯。」﹝東臯雜錄﹞○晏幾道樂府補亡晏叔原歌詞初號樂府補亡。自序曰「往與二三忘名之士﹐浮沈酒中﹐病世之歌詞不足以自娛﹐不皆敍所懷﹐亦兼寫一時杯酒間聞見﹐同遊者意中事。嘗思感物之情﹐古今不異。竊謂篇中之意﹐昔人定已不遺﹐第今無傳耳。故今所制﹐通以補亡名之。始時沈十二廉叔﹐陳十君龍家有蓮鴻﹑云﹐工以淸謳娛客﹐每得一解﹐卽以艸授諸兒﹐吾三人聽之﹐爲一笑樂。」其大致如此。叔原於悲歡合離﹐寫眾作之所不能﹐而嫌於誇﹐故云昔人定已不遺﹐第今無傳。蓮鴻﹑鴻﹑云﹐皆篇中數見﹐而世多不知爲兩家歌兒也﹐其後目爲小山集。﹝碧雞漫志﹞○晏幾道鷓鴣天叔原年未至乞身﹐退居京城賜第﹐不踐諸貴之門。蔡京重九冬至日﹐遣客求長短句﹐欣然而作﹐爲鷓鴣天云「九日悲秋不到心。鳳城歌管有新音。風碧柳愁眉淡﹐露染黃花笑靨深。初過雁﹐已聞砧。綺羅叢裏勝登臨。須教月戶纖纖玉﹐細捧霞觴艷艷金。」「曉日翻長歲歲同。太平簫鼓間歌鐘。云髙未有前村雪﹐梅小初開昨夜風。羅幕翠﹐錦筵紅。釵頭羅勝寫宜冬。從今屈指春期近﹐莫使金樽對月空。」竟無一語及蔡者。﹝同上﹞○蘇易簡越江吟世傳琴曲宮聲十小調﹐皆隋賀若弼所制﹐最爲絕妙。一不博金﹐二不換玉﹐三峽泛﹐四越溪吟﹐五越江吟﹐六孤猿吟﹐七淸夜吟﹐八葉下聞蟬﹐九三淸﹐十亡其名﹐琴家但名賀若而已。太宗尢愛之﹐爲之攺不博金曰楚澤涵秋﹐不換玉曰塞門積雪﹐仍命詞臣各探調制詞。時北門學士蘇易簡探得越江吟﹐其詞曰「非云非煙瑤池宴。片片。碧桃零落黃金殿。蝦須半捲。天香散。春云和﹐孤竹淸婉。入霄漢。紅顏醉態爛漫。金與轉。霓旌影亂。簫聲遠。」﹝冷齋夜話﹞○攺琴曲作閨怨琴曲有瑤池燕﹐其詞旣不佳﹐而聲亦怨咽。或攺其詞作閨怨云「飛花成陣。春心困。寸寸。別腸多愁悶。無人問。偸啼自。殘妝粉。抱瑤琴。尋出新韻。玉纖趁。南風未解幽慍。低雲鬢。眉峯斂暈。嬌和恨。」﹝蘇東坡﹞○蘇軾行香子淮北之地平夷﹐自京師至汴口並無山﹐惟隔淮方有南山。米元章名其山爲第一山。有詩云「京洛風塵千里還。船頭出沒翠屏間。莫能衡霍撞星斗﹐且是東南第一山。」此詩刻在南山石崖上﹐石崖之側﹐有東坡行香子詞﹐後題云「與泗守遊南山作」﹐字畫是東坡所書小字﹐但無姓名。崇觀間﹐禁元文字﹐遂鐫去之。余頃居泗上﹐打得此二碑﹐至今尙存。其詞云「北望平川。野水荒灣。共尋春﹑飛步孱顏。和風弄袖﹐香霧縈鬟。正酒酣﹐人語笑﹐白雲間。飛鴻落照﹐相將歸去﹐淡娟娟﹑玉字淸閒。何人無事﹐晏坐空山。望長橋上﹐燈火亂﹐使君還。」﹝苕溪漁隱﹞○蘇軾詠瑞香復齋漫錄云﹕廬山瑞香花﹐古所未有﹐亦不產他處。天聖中﹐始稱傳。東坡諸公﹐繼有詩詠﹐豈靈艸異芳﹐俟時乃出﹐故記序篇什﹐悉作瑞字。訥禪師云「山中瑞采一朝出﹐天下名香獨見知。」張祠部圖之﹐彊名佳客﹐以瑞爲睡焉。其詩曰「曾向廬山睡裏閒﹐香風占斷世間春。竊花莫撲枝頭蝶﹐驚覺南軻半夢人。」余觀元羣公集﹐並無詠瑞香花詩﹐惟東坡次韻曹子方龍山眞覺院瑞香花云「幽香結淺紫﹐來自孤云岑。骨香不自知﹐淺色意殊深。移栽靑蓮宇﹐遂冠檐卜林。結爲楚臣佩﹐散落天女襟。」又有西江月詞二首﹐其一云「領巾飄下瑞香風。驚起謫仙春夢。」其一云「更看微月轉光風。歸去春云入夢。」東坡詞意﹐亦與張祠部詩意相類﹐但能含蓄之耳。﹝同上﹞○蘇軾賀人洗兒詞漫叟詩話云﹕東坡最善用事﹐旣顯而易讀﹐又切當。若招持服人遊湖不赴云「卻憶呼盧袁彥道﹐難邀罵坐灌將軍。」柳氏求字答云「君家自有元和腳﹐莫厭家雞更問人。」天然奇作。賀人洗兒詞云「犀錢玉果。利市平分г四座。深愧無功。此事如何到得儂。」南唐時﹐宮中嘗賜洗兒果﹐有近臣謝表云「猥蒙寵數﹐深愧無功。」李主曰「此事卿安得有功。」尢爲親切。按世說元帝生子﹐普賜羣臣﹐殷羨謝曰「皇子誕育﹐普天同慶。臣無勛焉﹐而猥頒賚。」中宗曰「此事豈可使卿有勛耶。」二事相類﹐聊錄於此。但深愧無功此語﹐東坡乃用南唐事也。﹝同上﹞○黃庭堅漁家傲黃魯直少時喜造纖淫之句﹐法秀訶曰「應墮犁舌地獄。」魯直答云「空中語耳。」晚年戲效寶寧勇禪師詠古徳靈云遺事作漁家傲云「三十年來無孔窺。幾回得眼還迷照。一見桃花參學了。呈法要。無弦琴上單於調。摘葉尋枝虛半老。枯死特地重年少。今後水雲人欲曉。非元妙。靈云合被桃花笑。」會得此意﹐直是臨去秋波那一轉﹐應許老僧共參也。﹝同上﹞○黃庭堅茶詞山谷少時嘗作茶詞﹐寄調滿庭芳云「北苑龍團﹐江南鷹爪﹐萬里名勛京關。碾輕羅細﹐瓊蕊曖生煙。一種風流气味﹐如甘露﹑不染塵煩。纖纖捧﹐冰瓷瑩玉﹐金縷鷓鴣斑。相如方病酒﹐銀瓶蟹眼﹐濤怒波翻。爲扶起尊前﹐醉玉頹山。飲罷風生兩腋﹐醒魂到﹑明月輪邊。歸來晚﹐文君未寢﹐相對晚妝殘。」其後增損前詞﹐止詠建茶云「北苑春風﹐方圭圓壁﹐萬里名動天關。粉身碎骨﹐功業上淩煙。尊俎風流戰勝﹐降春睡﹑開拓愁邊。纖纖捧﹐香泉淺孔﹐金縷鷓鴣斑。相如𨿽病渴﹐一觴一詠﹐賓有羣賢。便扶起燈前﹐醉玉頹山。搜攬胸中萬卷﹐還傾動﹑三峽詞源。歸來晚﹐文君未寢﹐相對小窗前。」辭意益工也。﹝能攺齋漫錄﹞○秦觀夢中作詞少遊得謫後﹐嘗夢中作詞云「醉臥古藤陰下﹐了不知南北。」竟以元符庚辰卒於藤州光華亭上。崇寧甲申﹐庭堅竄宜州﹐道過衡陽﹐覽其遺墨﹐始追和其千秋歲詞云「苑連花外。記得同朝退。飛騎軋﹐鳴珂碎。齊歌云繞扇﹐趙舞風回帶。嚴鼓斷﹐杯盤狼藉猶相對。灑淚誰以會。醉臥藤陰蓋。人已去﹐詞空在。兔園髙宴俏﹐虎視英遊攺。重感慨。波濤萬頃珠沈海。」﹝山谷集﹞○黃庭堅弟兄倡和詞自賀方回爲靑玉案詞﹐山谷尢愛之﹐故作小詩以紀之。及謫宜州﹐山谷兄元明和以送之云「千峯百嶂宜州路。天黯淡﹐知人去。曉別吾家黃叔度。弟兄華發﹐遠山修水﹐異日同歸處。尊飲散長亭暮。別語丁寧不成句。已斷離腸知幾許。水村山館﹐酒醒無寐﹐滴盡空階雨。」山谷和云「煙中一綫來如路。極目送﹐歸鴻去。一曲陽關云外度。山胡聲轉﹐子規言語﹐正是愁人處。別恨朝朝連暮暮。憶我當筵醉時句。度水穿雲心已許。晚年光景﹐小窗南浦﹐共捲西山雨。」﹝復齋漫錄﹞○詠愁詩詞詩人有以山水諭愁者﹐杜少陵云「憂端如山來﹐Е洞不可掇。」趙嘏云「夕陽樓上山重疊﹐未抵春愁一倍多。」李頎云「請量東海水﹐看取淺深愁。」李后主云「問君都有幾多愁﹐恰似一江春水向東流。」秦少遊雲﹕「落紅萬點愁如海。」賀方回云「試問閒愁知幾許。一川煙艸﹐滿城風絮。梅子黃時雨。」蓋以三者比愁之多﹐尢爲新奇。興中有比﹐意味深長。﹝古今詞話﹞○黃載萬歌詞吾友黃載萬歌詞號樂府廣變風﹐學富才贍﹐意深思遠﹐直與唐名輩相角逐。又輔以髙明之韻﹐未易求也。吾每對之太息﹐誦東坡先生語曰「彼嘗從事於此﹐然後知其難﹐不知者以爲苟然而已。」﹝碧雞漫志﹞○黃載萬用事工予少時戲作淸平樂曲贈伎盧姓者云「盧家白玉爲堂。於飛多少鴛鴦。縱使東墻隔斷﹐莫愁應念王昌。」黃載萬亦有更漏子曲云「憐宋玉﹐許王昌。東西鄰短墻。」予每戲謂人曰﹕載萬似曾經界兩家來。蓋宋玉好色賦稱東鄰之子﹐卽宋玉爲西鄰也。東家王卽東鄰也。載萬用事如此之工。﹝同上﹞﹝按﹕李義山詩﹕「本來銀漢是紅墻﹐隔得盧家白玉堂。誰與王昌報消息﹐盡知三十六鴛鴦。」晦叔詞本此。﹞○一伎能記歐詞永叔閒居汝陰時﹐一伎能盡記公所爲歌詞。公戲云「他日當來作守。」後自維陽移汝州﹐其人已不復見﹐題擷芳亭云「柳絮已將春去遠﹐海棠應恨我來遲。」後二十年東坡來作守﹐見之曰「此乃杜牧之『綠葉成陰』之句也。」﹝侯鯖錄﹞○歐詞詠荔子詩詠荔子之詠﹐作者旣少﹐遂無擅長。獨歐陽公浪淘沙一首﹐稍存感慨悲涼耳。詞云「五嶺麥秋殘。荔子初丹。絳紗囊裏水晶丸。可惜天教生處遠﹐不近長安。往事憶開元。妃子偏憐。一從魂散馬嵬關。只有紅塵無驛使﹐滿眼驪山。」﹝林賓王﹞○放鄭聲不若遠佞人王介甫初參大政﹐偶閱晏元獻小詞﹐因曰「爲相何須作詞。」平甫曰「偶然自喜而爲之﹐顧其事業﹐亦不止此。」時呂惠卿爲館職﹐在坐﹐遽曰「爲政必先放鄭聲﹐況自爲之乎。」平甫正色曰「放鄭聲不若遠佞人。」呂大慚。﹝復齋漫錄﹞○王安國詞平甫熙寧中判官造院﹐忽於秋日作宮詞點絳唇一解﹐以示魏泰。泰曰「斷章有流離之思﹐何也。」明年﹐果得罪廢歸金陵。其詞曰「秋气微涼﹐夢回明月穿簾幕。碧梧蕭索。正繞南枝鵲。寶瑟塵生﹐金雁空零落。情無。鬢云慵掠。不似君恩薄。」﹝倦遊雜錄﹞○陳參政木蘭花慢陳石泉自北行﹐有北人陳參政者餞之﹐作木蘭花慢云「北歸人未老﹐喜依舊著南冠。正雪暗滹沱﹐云迷芒碭﹐夢落邯鄲。鄕心促﹐日行萬里﹐幸此身生入玉門關。多少秦煙隴霧﹐西湖淨洗徵衫。燕山。望不見吳山。回首一徵鞍。慨故宮離黍﹐故家喬木﹐那忍重看。鈞天紫微何處﹐問瑤池﹐八駿時幾時還。誰在天津橋上﹐杜鵑聲裏闌干。」﹝詞苑﹞○曾覿金人捧露盤曾純甫及見汴都之盛者﹐庚寅春奉使過汴﹐作金人捧露盤詞云「記神京﹑繁華地﹐舊遊蹤。正禦溝﹑春水溶溶。平康巷陌﹐繡鞍金勒躍靑。解衣沽酒醉弦管﹐柳綠花紅。到如今﹑餘霜鬢﹐嗟前事﹑夢魂中。但寒煙﹑滿目飛蓬。雕闌玉砌﹐空餘三十六離宮。塞笳驚起暮天雁﹐寂寞東風。」﹝同上﹞○宇文叔通迎春樂宇文敍通久畱金國不得歸﹐立春日﹐作迎春樂曲云「寶幡采勝堆金縷。雙燕釵頭舞。人間要識春來處。天際雁﹐江連樹。故國鶯花又誰主。念憔翠幾年羈旅。把酒祝東風﹐吹取人歸去。」﹝碧雞浸志﹞○閻蒼舒水龍吟蜀人閻侍郎蒼舒使北﹐過汴京﹐賦水龍吟云「少年聞說京華﹐上元景色烘晴晝。朱輪畫轂﹐雕鞍玉勒﹐九衢爭驟。春滿鰲山﹐夜沈陸海﹐一天星斗。正紅球過了﹐鳴鞘聲斷﹐回鸞馭﹐鈞天奏。誰料此生親到﹐十五年﹑都城如舊。而今但有﹐傷心煙霧﹐榮愁楊柳。寶錄宮前﹐絳霄樓下﹐不堪回首。願皇圖早復﹐端門燈火﹐照人還又。」﹝蘆浦筆記﹞○杜酹江月杜﹐金華人﹐呂成公門下士也。陳同甫嘗云「仲髙麗句﹐如﹕『半落半開花有恨﹐一晴一雨春無力』﹐使人眉動。」其石頭城酹江月詞亦佳﹐詞云「江山如此﹐是天開萬古﹐東南王气。一自髯孫橫短策﹐坐使英雄鵲起。玉樹聲銷﹐金蓮影散﹐多少傷心事。千年遼鶴﹐並疑城郭非是。當日萬駟云屯﹐潮生潮落處﹐石頭孤峙。人笑褚淵今齒冷﹐只有袁公不死。斜日荒煙﹐神州何在﹐欲墜新亭淚。元龍老矣。世間何限餘子。」﹝百明珠﹞○劉仙倫樂章黃叔云﹕叔亻疑有招山詩集﹐樂章尢爲人所膾炙。予錄其送張明之赴京西幕一詞尢佳﹐曰「ゴサ東下﹐望西江千里﹐蒼茫煙水。試問襄州何處是﹐雉蝶連雲天際。叔子殘碑﹐臥龍陳迹﹐餘恨斜陽。後來人物﹐如君瑰瑋能幾。其肯爲我來耶﹐河陽下士﹐正是彊人意。勿謂時平無事也﹐便以言兵爲諱。眼底山河﹐樓頭鼓角﹐都是英雄淚。功名機會﹐要須閒暇先備。」﹝同上﹞○魏了翁浪淘沙劉左史光祖之生正月十日﹐李夫人之生以十九日﹐魏了翁賦浪淘沙寄之﹕「鶴外倚樓看。云晴天。天髙雞犬礙云關。掉臂雙仙畱不徹﹐還住人間。客佩振珊珊。來賀平安。年年直待捲燈還。似是天公偏著意﹐占破春閒。」﹝鶴山集﹞○黃銖漁家傲朱晦翁示黃銖以歐陽永叔子詞﹐蓋所以諷之也。銖賦漁家傲云「永日離憂千萬緒。霜舟遠泛淸漳浦。珍重故人寒玉語。揮玉塵。沈沈畫閣凝香霧。風砌落花畱不住。紅蜂翠蝶間飛舞。明日柳陰江上路。雲起處。蒼山萬疊人歸去。」﹝艸窗詞選﹞○胡寅釣臺詞朱文公云「頃年過七里灘﹐見壁間有胡明仲題詞刻﹐指出子陵懷仁輔義之語﹐以勵往來士大夫﹐爲之摩娑太息。後舟遇石不復桴﹐或有惡聞而毀之也。獨一老僧能誦其詞﹐爲予道之﹐俾書之冊。詞曰﹕『不見嚴夫子﹐寂寞富春山。空畱千丈危石﹐髙出暮云端。想象羊裘披了﹐一笑兩忘身世﹐來插釣魚竿。肯似林間翮﹐飛倦始知還。中興主﹐功業就﹐鬢毛斑。馳驅一世人物﹐相與濟時艱。獨委狂奴心事﹐未羨癡兒鼎足﹐放去任疏頑。爽气動星斗﹐終古照林巒。』」或云此詞實先生所作也。﹝堅瓠集﹞○辛棄疾減字木蘭花辛稼軒過長沙道中﹐壁上見婦人題字若有恨者﹐因用其意成減字木蘭花云「盈盈淚眼。往日靑樓天樣遠。秋月春花。輸與尋常姊妹家。水村山驛。日暮行雲無气力。錦字偸栽。立盡西風雁不來。」﹝詞苑﹞○張輯賦東仙馮可遷﹐號予爲東仙﹐故賦東仙寓沁園春云「東澤先生﹐誰說能詩﹐興到偶然。但平生心事﹐落花啼鳥﹐多年盟好﹐白石淸泉。家近宮亭﹐眼中廬阜﹐九疊屏開云錦邊。出門去﹐且掀髯大笑﹐有釣魚船。一絲風裏嬋娟。愛月在滄浪上下天。更叢書觀徧﹐筆牀靜晝﹐篷窗睡起﹐茶竈疏煙。黃鶴來遲﹐丹砂成未﹐何日風流葛稚川。人間世﹐聽江湖等友﹐號我東仙。」﹝東澤綺語債﹞○羅椅詞羅椅﹐廬陵人﹐富家子。壯年捐金結客﹐後爲饒雙峯髙第。又以薦登賈師憲之門。丙辰第進士﹐以秉義郎爲江陵教﹐攺潭教﹐及寧贛之信丰﹐遷提轄榷貨。其柳梢靑詞云「萼綠華身﹐小桃花扇﹐安石橊裙。子野聞歌﹐周郎顧曲﹐曾惱夫君。悠悠羈旅愁人﹐似零落﹑靑天斷雲。何處銷魂﹐初三夜月﹐第四橋春。」﹝癸辛雜識﹞○許詞許滿宮春云「懶搏香﹐慵弄粉。猶帶淺酲微困。金鞍何處掠新歡﹐倩燕鶯尋問。柳供愁﹐花獻恨。衮絮獵紅成陣。碧樓能有幾番春﹐又是一番春盡。」虞美人云「杏花窗底人中酒。花與人相守。簾衣不肯護春寒。一聲嬌嚏兩眉攢。擁衾眠。明朝又有秋千約。恐未タ梳掠。倩誰傳語畫樓風。略吹絲雨濕春紅。絆遊蹤。」山花子云「ソ柳揉花旋染衣。絲絲紅翠撲春輝。羅綺叢中無比艷﹐小西施。腰細最便圍舞帕﹐袖寒時復罩香。誤點一痕殘粉淚﹐怕人知。」﹝梅屋詩餘﹞○吳文英古香慢吳文英手書詞稿古香慢自度腔﹐夷則商販無射宮﹐賦滄浪看桂云「怨娥墜柳﹐離佩搖ヶ﹐霜訊南浦。謾憶橋扉倚竹﹐袖寒橋暮。還問月中遊﹐夢飛過﹑金風翠羽。把殘雲剩水萬頃﹐暗燻冷麝淒苦。漸浩渺﹐淩山髙處﹐秋淡無光﹐殘照誰主。露粟侵肌﹐夜約羽林輕誤。剪碎惜秋心﹐更腸斷﹑珠塵蘚路。怕重陽﹐又催近﹑滿城細雨。」﹝鐵网珊瑚﹞○沈伯時論作詞之法沈伯時云「余自幼好詩﹐壬演秋﹐始識靜翁於澤濱。癸卯識夢窗﹐暇日相與倡酬﹐率多塡詞。因講論作詞之法﹐然後知詞之和難於詩。蓋音律欲其協﹐不協則成長短之詩。下字欲其雅﹐不雅則近平纏令之體。用字不可太露﹐露則直突而無深長之味。發意不可太髙﹐髙則狂怪而失柔婉之意。思此則知所以爲難。」﹝樂府指迷﹞○周密瑞鶴仙周密瑞鶴仙湖上繪幅堂云「翠屏圍畫錦。正柳織煙綃﹐花明春鏡。層欄幾回憑。看六橋煙曉﹐兩堤鷗瞑。晴嵐隱隱。映金碧﹑樓臺遠近。謾曾誇﹑萬幅丹靑﹐畫幅畫應難盡。那更波涵月彩﹐露蓮妝﹐水描梅影。調朱弄粉﹐憑誰寫﹐四時景。問玉奩四子﹐山眉波盼﹐多少濃施淡暈。算何如﹐付與吟翁﹐緩吟細品。」按弁陽詞繪幅堂在湖上﹐考武林舊事諸書不載﹐始末未詳。﹝洲漁笛譜﹞○張炎題夢窗詞張炎聲聲慢﹐題夢窗自度曲霜花腴捲後云「煙堤小舫﹐雨屋深燈。春衫慣染京塵。舞柳歌桃心事﹐暗惱東鄰。渾疑夜窗夢蝶﹐到如今﹑猶宿花深。待喚起﹐甚江蘺搖落﹐化作秋聲。回首曲終人遠﹐黯銷魂。忍看朵朵芳云。潤墨空題﹐惆悵醉魄難醒。獨憐水樓賦筆﹐有斜陽﹑還怕登臨。愁未了﹐聽殘鶯﹑啼過柳陰。」﹝山中白雲集﹞○黃孝邁湘春夜月黃孝邁湘春夜月詞云「近淸明﹐翠禽枝上銷魂。可惜一片淸歌﹐都會與黃昏。欲共柳花低訴﹐怕柳花輕薄﹐不解傷春。念楚鄕旅宿﹐柔情別緒﹐誰與溫存。空樽夜泣﹐靑山不語﹐殘月當門。翠玉樓前﹐惟是有﹑一陂湘水﹐搖蕩湘云。天長夢短﹐問甚時﹑重見桃根。這次第﹐算人間沒个並刀﹐剪斷心上愁痕。」﹝雪舟詞﹞○儲泳齊天樂儲泳有齊天樂詞云「東風一夜吹寒食﹐紅片枝頭猶戀。宿酒初醒﹐新吟未穩﹐憑久欄幹畱暖。將春買斷。恨苔徑楡階﹐翠錢難貫。陌上秋千﹐相逢難認舊時伴。輕衫粉痕褪了﹐絲緣餘夢在﹐良宵偏短。柳綫穿煙﹐鶯梭織霧﹐一片舊愁新怨。慵拈象管。待寄與深情﹐怎憑雙燕。不似楊花﹐解隨人去遠。」﹝艸窗詞選﹞﹝按﹕此詞爲吾鄕華谷先生作﹐周艸窗選入絕妙好詞。禦纂歷朝詞選亦蒙采錄﹐惟竹以絕妙好詞爲詞綜補編而獨遺是闋﹐乃所不解。﹞○楊恢遊浯溪詞眉山楊恢遊浯溪詞云「碧崖倒影﹐浸一片﹑寒江如練。正岸岸梅花﹐村村修行﹐喚醒春風筆硯。沂水舟輕輕如葉﹐只消得﹑溪風一箭。看水部雄文﹐太師健筆﹐月寒波捲。遊倦。片雲孤鶴﹐江湖都徧。慨金屋藏妖﹐繡屏包禍﹐欲與三郎痛辧。回首前朝﹐斷魂殘照﹐幾度山花崖蘚。無限。都付お尊﹐漠漠水天遠。」按此詞甚佳﹐惜不著姓名。﹝浯溪集﹞○揚無咎梅詞湯正仲﹐字叔雅﹐揚補之甥。寫梅法補之﹐楷法遵整。嘗書補之所作梅詞柳梢靑十首。詞亦工麗﹐今錄其二。詞云「雪艷煙痕。又要春色﹐來到芳尊。憶得年時﹐月稱淸影﹐人立黃昏。一番幽思誰論。但永夜﹑空迷夢魂。繞徧江南﹐繚墻淡院﹐水郭山村。」又云「玉骨冰肌。爲誰偏好﹐特地相宜。一段風流﹐廣平休賦﹐和靖無時。綺窗睡起春遲。因無力﹑菱花笑窺。嚼蕊吹香﹐眉心貼處﹐鬢畔簪時。」﹝珊瑚网﹞○劉叔安詞劉叔安名鎭﹐號隨如﹐元夕慶春澤一首﹐入艸堂選。又有阮郎歸云「寒陰漠漠夜來霜。階庭楓葉黃。歸鴉數點帶斜陽。誰家砧杵忙。燈弄幌﹐月侵廊。燻籠添寶香。小屏低枕怯更長。和云入醉鄕。」亦淸麗可誦。﹝詞Й﹞○楊舜舉詞楊舜舉觀我﹐金華人。栗裏翁本然之子﹐隱居不仕﹐父子一門﹐自爲師友。栗裏善說經﹐觀我精考史﹐均出王深寧尙書之門﹐他文辭亦工。觀我於塡詞尢妙﹐其錢唐有感浣溪沙云「殘照西風一片愁。疏楊畫出六橋秋。遊人不上十三樓。有淚金仙還泣漢﹐無心玉馬已朝周。平湖寂寂水空流。」玉馬朝周﹐蓋議趙氏宗室入仕本朝者。﹝江村詩詞語﹞○五百名中第一仙昔人唱「五百名中第一仙」鷓鴣天詞﹐第二句便云「花如羅綺柳如綿」﹐最無意義﹐疑是錯誤﹐當以第二句與第七句對換﹐義理方通。合云「五百名中第一仙。等閒平步上靑天。綠袍年著君恩重﹐黃榜初開禦墨鮮。龍作馬﹐玉爲鞭。花如羅綺柳如綿。時人莫訝登科早﹐自是嫦娥愛少年。」﹝宜齋野乘﹞○李水龍吟宋人尙詞﹐天南地北一調﹐載之詞品﹐是綠林之豪﹐亦知柔翰也。又李全之子有水龍吟云「腰刀帕首從軍﹐戍樓獨倚閒凝眺。中原气象﹐狐居兔穴﹐暮煙殘照。投筆書懷﹐枕戈待旦﹐隴西年少。嘆光陰制電﹐易生髀肉﹐不如易腔攺調。世變滄海成田﹐柰羣生﹑幾番驚擾。干戈爛漫﹐無時休息﹐憑誰驅掃。眼底山河﹐胸中事業﹐一聲長嘯。太平時﹑相將近也﹐穩穩百年燕趙。」語𨿽粗豪﹐亦自伉爽。全𨿽叛逆跋扈﹐盡力於宋﹐其意於此詞已微露矣。﹝詞苑叢談﹞○仇遠詠雪仇山村瑤華慢詠雪云「疏疏密密。紛紛漠漠﹐乍舞風無力。殘磚斷礎﹐轉眼化作﹐方圓璧。非花非絮﹐似逞巧﹑先投窗隙。立小樓﹐不見靑山﹐萬里鳥飛無迹。休憐凍梗冰貽﹐但飛入平林﹐都是春色。年華婉娩﹐誰信道﹑老卻梁園詞客。踏靑近也﹐且一白﹑何須三白。把一白﹑分與梅花﹐要點壽陽妝額。」﹝花艸萃編﹞○張翥壽仇遠詞張翥最髙樓爲山村仇先生壽云「方寸地﹐七十四年春。世事幾浮雲。躬行齋內蒲團穩﹐耆英會裏酒杯頻。日追遊﹐時嘯詠﹐任天眞。喜女嫁男婚今已畢﹐便束帛安車那肯出﹐無一事﹐掛閒身。西湖鷗鷺長爲侶﹐北山猿鶴莫移文。願年年湯餅會﹐樂情親。」﹝蛻庵詞﹞○張伯雨浪淘沙周晉仙浪淘沙詞﹐鮮於困學每愛書之。百年後﹐方外士張伯雨追和一章﹐以爲笑樂。惜因學公不能爲我賞音。「挑下杖頭錢。取次髙眠。玉梅金縷孟家蟬。說著錢塘都是夢﹐懶問游船。誰信酒鑪邊。別有仙緣。自家天地一陶然。醉寫桃符都不記﹐明日新。」﹝貞居詞﹞○詹正古鏡詞詹正至元間﹐監醮長春宮﹐見羽士丈室古鏡﹐狀似秋葉﹐背有金剛宣和禦寶四字﹐有感﹐因賦霓裳中序第一詞﹕「一規古蟾魄。瞥過宣和幾春色。知那个柳松花怯。曾搓玉團香﹐塗雲林月。龍章鳳刻。是如何﹑兒女消得。便孤了﹑翠鸞何限﹐人更在天北。磨滅。古今離別。幸相從﹑薊門仙客。蕭然林下秋葉。對雲淡星疏﹐眉靑影白。佳人已傾國。謾贏得﹑癡銅舊畫﹐興亡事﹐道人知否﹐見了也華發。」﹝詞Й﹞○周晴川詞予於近世諸家樂府﹐惟淸眞詞犁然有當於心﹐晴川殊有宗風。雨坐空山﹐試閱一解﹐便如輕衫駿騎﹐上下五陵﹐花發鶯啼﹐垂楊拂面時也。﹝程鉅夫﹞○田藝蘅竹枝古今竹枝﹐皆泛詠風土。惟田藝蘅云「阿娘拘束好心癡。白玉闌榦護竹枝。春色到來抽亂箏﹐石頭縫裏迸穿兒。」「若个郎來討竹秧。雌雄須得要成雙。明年此日春雷發﹐管取嬰兒脫錦腔。」其四首皆賦本意﹐蓋仿楊枝采蓮曲體也。卓珂月以爲正格﹐要亦不必。﹝花艸蒙拾﹞○徐延徽竹枝楊廉夫竹枝詞一時和者五十餘人﹐詞百十餘首。予最愛徐延徽一首云「盡說盧家好莫愁。不知天上有牽牛。拋萬斛胭脂水﹐瀉向銀河一色秋。」﹝詞品﹞○薩都剌竹枝元薩都剌西湖竹枝詞云「湖上美人彈玉箏。小鶯飛度綠窗楞。沈郎𨿽病多情在﹐倦倚屏山不厭聽。」一時伎女多歌之。﹝詞苑﹞○人影詩詞明夏忠靖公有人影詩云「不言不語過平生。步步相隨似有情。長向燈前同靑坐﹐每於月下共閒行。昨朝離去在將暝。今日歸來雨又晴。最是行藏堪愛處﹐頸身領要待時明。」𨿽膾炙一時﹐然未免有粘皮帶骨之誚。詞學筌蹄載楊陰樵雲人影尢佳。「只道空花﹐又疑流水﹐依依卻是行雲。孑然相對﹐又是夢紛紛。半面春風圖畫﹐黃金在﹑難鑄昭君。溪橋斷﹑梅花晴雪﹐端的白三分。眞眞。難喚醒﹐三年抽藕﹐織得橊裙。甚徘徊窺鏡﹐交翼鸞文。一片飛花來去﹐並刀快﹑剪取晴紋。無情處﹐分明著眼﹐彊半帶春醺。」﹝堅瓠集﹞○王元禎補老狀元詞宋人有小狀元詞﹐王元禎補老狀元詞云「三百名中第一人。宮花斜插二毛侵。丹墀獨封三千字﹐閶闔驚看五色云。袍簇錦﹐帶橫金。引領羣仙謝紫宸。時人莫訝登科晚﹐自古龍頭屬老成。」﹝同上﹞○範文光贈楊姬詞範文光續花間集﹐皆畫船歌席題贈之作。有贈金陵楊姬搗練子云「曲兒髙﹐月兒斜。春風場上說楊家。自是調髙難得和﹐誤將人面比桃花。」又贈金陵劉姬桂殿秋云「不在艷﹐不煩多。尊前一擲與橫波。梨花著雨春容洽﹐應喚金陵小素娥。」二詞程村載倚聲集﹐情致暱人﹐不減前輩風流﹐志之可當東京夢華錄也。﹝詞苑叢談﹞○西湖竹枝辛丑夏﹐畱湖上昭慶僧捨﹐時曹潔躬﹑周元亮﹑施尙白諸先生先後來遊﹐杭人有持西湖竹枝請先生甲乙者。先生謂曰「和者𨿽多﹐要不如老鐵。」次日﹐羣公泛舟於湖﹐曹先生引杯曰「鐵原倡之外﹐誰爲擅場﹐各舉一詩﹐不當者罰。」周先生舉陸仁作云「山下有湖湖有灣。山上有山郎未還。記得解儂金絡索﹐系郎腰下玉連環。」施先生舉張簡作云「鴛鴦蝴蝶盡雙飛。楊柳靑靑郎未歸。第六橋連寒食雨﹐催郎白薴作春秋。」南昌王猷定於一舉嚴恭景安作云「湖上女兒不解愁。三五蕩槳百花洲。貪看花間雙蛺蝶﹐不知飛上玉搔頭。「吳袁於令令昭舉彊且作云﹕」湖上女兒學琵琶。滿頭都插鬧妝花。自從彈得陽關曲﹐只在湖船不在家。」武進鄒謨許士舉申屠衡作云「白薴衫兒雙髻丫。望湖樓子是儂家。紅船撐入柳陰去﹐買得雙頭茉莉花。」錢塘吳介彥遠舉徐夢吉作云「雷峯港口晚涼天。相喚相呼出采蓮。莫爲采蓮忘卻藕﹐月明風定好回船。」蕭山張衫南士舉繆侃作云「初三月子似彎弓。照見花開月月紅。月裏蟾蜍花上蝶﹐憐渠不到斷橋東。」山陰祁班孫奕喜舉釋道元作云「湖西日腳欲沒湖﹐山東月出牙梳彎。南北兩峯峯上看﹐恰似阿儂雙髻鬟。」錢塘諸九鼎駿男舉馬琬作云「湖頭女兒二十多。春山兩點明秋波。自從湖上送郎去﹐至今不唱江南歌。」予曰「諸公所舉皆當﹐然未若吳興沈性之作也。其詞云﹕『儂住西湖日日愁。郎船隻在東江頭。憑誰移得湖山去﹐湖水江波一處流。』不獨寄悠遠﹐且合竹枝縹緲之音。」曹先生曰「然。」於是諸公皆飲﹐予亦浮一大白。﹝靜志居詩話﹞○夢與東坡唱和辛酉九月六日﹐余從洪州回虔﹐泊廬陵張家渡。萬籟鳴秋﹐孤燈照夢﹐仿佛身在全州﹐補被作買舟他狀。蘇公東坡追送江滸賦詩贈別﹐維時煙雨溟﹐柳條綰恨﹐殊有黯然可憐之色。余迫欲踵和﹐竟不能成一語﹐蓋心知蘇公爲千古詞人﹐未可輕持布鼓。而在全州握別﹐若有人尢難爲懷者﹐因勉塡小令一闋奉酬。醒後朦朧追憶﹐不遺一字﹐急呼童燭書之﹐其詞爲平昔倚聲所未及。按之樂府雅詞﹐仍不失分寸﹐惜蘇公一律﹐不復記憶﹐惋嘆久之。余何人斯﹐曷敢冀公之曠代相接﹐而粵中全州﹐尢非緣想所至﹐幻境迷離﹐姑述之以紀異。詞云「煙雨微茫二月天。水連山。徵人曉立瘴江邊。默無言。十里長亭新柳色﹐旅情牽。客中爲客最堪憐。別坡仙。」﹝紫雲詞﹞○葉尋源染指尖詞名物通載染指尖詩云「金鳳花開血色鮮。佳人染得指尖丹。彈箏亂落桃花片﹐把酒輕浮玳瑁斑。拂鏡火星流夜月﹐畫眉紅雨逐春山。有時謾香腮想﹐疑是胭脂點玉顏。」雲間葉硯孫尋源亦有醉蓬萊詞云「步桐陰苔砌﹐鳳子舒英﹐殷痕狼藉。玉盒盛來﹐向銀盆碎磔。漫搗元霜﹐似敲素練﹐釀出胭脂液。點點輕濡﹐纖纖頻染﹐珊瑚暈亦。日告別琵琶﹐夜深弦索﹐流水聲中﹐小紅飛積。莫笑妝濃﹐勝綠眉黃額。膩粉偸勻﹐香腮斜﹐花片魚鱗迹。臂上守宮﹐袖連紺唾﹐一般憐惜。」﹝堅瓠集﹞○徐燦小詞徐湘才鋒遒麗﹐生平著小詞絕佳。蓋南宋以來﹐閨房之秀﹐一人而已。其詞娣視淑眞﹐姒畜淸照﹐至「道是愁心春帶來﹐春又來何處」﹐及「衰楊霜徧灞陵橋﹐何處是前朝」等語﹐纏綿辛苦﹐兼撮屯田﹑淮海諸勝。﹝陳其年婦人集﹞○徐燦拙政園詩餘湘名燦﹐海寧陳相國夫人也﹐著拙政園詩餘。初集西江月云「剪燭閒思往事﹐看花尙記春遊。侯門東去小紅樓。曾共翠娥杯酒。聞說傾城尙在﹐可如舊日風流。彈指十三秋。怎不教人白首。」水龍吟云「合歡花下流連﹐當時曾向君家道。悲歡轉瞬﹐花還如夢﹐那能長好。眞个而今﹐臺空花盡﹐亂煙荒艸。算一番風月﹐一番花柳﹐各自斗﹐春風巧。休嘆花神去杳。有題花﹑錦箋香稿。紅英舒捲﹐綠陰濃淡﹐對人猶笑。把酒微吟﹐譬如舊侶﹐夢中重到。請從今﹑秉燭看花﹐切莫符﹐花枝老。」﹝徐菊莊﹞●卷二十四餘編二○吳二娘長相思吳二娘長相思云「深畫眉。淺畫眉。蟬鬢﹛髟曾﹜云滿衣。陽臺行雨過。巫山髙﹐巫山低。暮雨蕭蕭郎不歸。空房獨守時。」白樂天詩﹕「吳娘暮雨瀟瀟曲﹐自別江南久不聞。」蓋指此詞也。﹝樂府紀聞﹞○無名氏菩薩蠻無名氏菩薩蠻云「牡丹帶露眞珠顆。佳人折向庭前過。含笑問檀郎。花彊妾貌彊。檀郎故相惱。只道花枝好。一面發嬌嗔。碎ソ花打人。」唐宣宗嘗稱之﹐時有婦人斷夫兩足者﹐宣宗戲曰「此亦碎ソ花打人耶。」﹝古今詞話﹞○妖女詞太平廣記載妖女一詞云「五原分袂眞吳越。燕拆鶯離芳艸歇。年少煙花處處春﹐北邙空恨淸秋月。」其詞亦佳。﹝詞品﹞○呂仙詞後周末﹐汴京民石氏開茶肆﹐有丐者索飲﹐其幼女敬而予之。如是月餘﹐父怒笞女﹐女供奉益謹。乞謂女曰「汝能啜我殘茶否。」女頗嫌之﹐少覆於地﹐卽聞異香﹐亟飲之﹐便覺神體淸健。乞者曰「我呂仙也﹐汝𨿽無緣盡飲我茶﹐亦可隨汝所願。」女只求長壽﹐不乏財物。呂仙遺詞曰「子午當餐日月精。元關門戶啟還扃。長似此﹐過平生。且把陰陽仔細烹。」遂不復見。宣和中﹐又遺吳興倡女張珍奴詞曰「坎離坤況分子午。須認取﹑自家宗祖。地雷震動兩山頭﹐漸洗濯﹑黃芽出土。捉得金精牢閉固。煉庚申﹑要生龍虎。待他問汝甚人傳﹐但只道﹑先生姓呂。」步蟾宮詞也。﹝詞苑叢談﹞○回仙詞復齋漫錄云「異聞集載沈旣濟作枕中記云﹕『開元中﹐道者呂翁經邯鄲道上﹐邸捨中以囊中枕借盧生睡事。』此之呂翁﹐非洞賓也。蓋洞賓嘗自序以爲呂渭之孫﹐仕徳宗朝﹐今雲開元﹐則呂翁非洞賓﹐無可疑者。」按回仙嘗有詞云「黃粱猶未熟﹐夢驚殘。」尙用枕中記故事﹐可見其非呂翁也。靈怪集載南柯太守傳與枕中記事絕相類。﹝苕溪漁隱﹞﹝按﹕洞賓﹐京兆人﹐咸通中進士﹐兩爲縣令﹐值黃巢亂﹐攜家入終南山﹐不知所終。﹞○鬼仙柳梢靑鬼仙柳梢靑詞云「曉星明滅。白露點秋﹐西風落葉。故址頹垣﹐冷煙衰艸﹐前朝宮闕。長安道上行客。依舊是﹑名深利切。攺變容顏﹐消磨今古﹐隴頭殘月。」意此鬼亦太白﹑長吉之亞耶。﹝五代新說﹞○孔大娘歌晏詞昔年陳州有女妖自云孔大娘﹐每昏夜於鼓腔中與人語言﹐尢知未來事。時晏元獻守陳﹐方制小詞一闋﹐修攺未定﹐而孔大娘已能歌之矣﹐亦可怪也。﹝文昌雜錄﹞○妙香歌北邙月鄭繼超遇田參軍贈伎曰妙香﹐數年告別﹐歌北邙月一闋送酒辭云「勸君酒莫辭。花落拋舊枝。只有北邙山下月﹐淸光到死也相隨。」翌日﹐同至北邙上下﹐化狐而去。﹝詞苑﹞○盧氏題壁蜀路泥溪驛﹐天聖中有女郎盧氏者﹐隨父往漢州作縣令﹐歸題於驛舍之壁。其序略云「登山臨水﹐不廢謳吟﹐易羽移商﹐聊紓羈思﹐因成鳳棲梧一曲﹐書之驛壁。」詞云「蜀道靑天煙靄醫。帝裏繁華﹐迢遞何時至。回望錦川揮粉淚。鳳釵斜烏雲膩。鈿帶雙垂金樓細。玉珠﹐露滴寒如水。從此蠻妝添遠意。畫眉學得遙山翠。」﹝樂府紀聞﹞○梅聖兪詞呂士隆知宣州﹐好笞伎﹐杭伎到﹐喜之。一日﹐欲笞宣伎﹐伎曰「不敢辭﹐但恐杭伎不安。」士隆宥之。梅聖兪爲詞曰「莫打鴨﹐打鴨驚鴛鴦。鴛鴦新向池中浴﹐不比孤洲老鴰。」若增一句﹐卽謝秋娘也。﹝溫叟詩話﹞○杜大中妾詞杜大中自行伍爲將﹐與物無情﹐西人呼爲杜大虫。𨿽妻有過﹐亦公杖杖之。有愛妾才色俱美﹐大中箋表﹐皆此妾所爲。一日﹐大中方寢﹐妝至﹐見幾間有紙筆頗佳﹐因書一闋寄臨江仙﹐有「彩鳳隨鴉」之語。大中覺而視之云「鴉且打鳳。」於是掌其面﹐至項折而斃。﹝今是堂手錄﹞○西湖ヘ攺秦詞韻西湖有一ヘ﹐唱少遊滿庭芳﹐誤舉一韻云「畫角聲斷斜陽。」伎琴操在側云「譙門非斜陽也。」ヘ因戲之曰「爾可攺韻否。」卽攺作陽字韻云「山抹微云﹐天黏衰艸﹐畫角聲斷斜陽。暫停徵轡﹐聊共飲離觴。多少蓬萊舊侶﹐空回首﹑煙靄茫茫。孤村裏﹐寒鴉數點﹐流水繞低墻。魂傷。當此際﹐輕分羅帶﹐暗解香囊。漫贏得﹑靑樓薄幸名狂。此去何時見也﹐襟袖上﹑空惹餘香。傷心處﹐髙城望斷﹐燈火已昏黃。」東坡聞而稱賞之。後東坡在西湖獻琴曰「我作長老﹐爾試參問。」琴曰「何謂湖中景。」東坡答曰「秋水共長天一色﹐落霞與孤驚齊飛。」又曰「何謂景中人。」東坡云「裙拖六幅湘江水﹐髻挽巫山一段雲。」又云「何謂人中意。」東坡曰「惜他楊學士﹐憋殺鮑參軍。」琴又云「如此究竟如何。」坡云「門前冷落車馬稀﹐老大嫁作商人婦。」琴大悟﹐遂削髮爲尼。﹝能攺齋漫錄﹞○蘇小小歌詞蘇小小者﹐錢塘名娟也。蓋南齊時人﹐其墓或云湖曲﹐或云江幹。古詞云「妾乘油壁車﹐郎跨靑馬。何處結同心﹐西陵松柏下。」今西陵在錢塘江之西﹐則云江幹者近是。宋時司馬才仲﹐初在洛下晝寢﹐夢一美姝牽帷而歌曰「妾本錢唐江上住。花落花開﹐不管流年度。燕子銜將春色去。紗窗幾陣黃梅雨。」才仲愛其詞﹐因詢曲名﹐云是黃金縷。後五年﹐才仲以蘇子瞻薦作錢塘幕官﹐爲秦少章道其事﹐少章爲續其後。詞云「斜插犀梳云半吐。檀板輕敲﹐唱徹黃金縷。夢斷彩雲無覺處。夜涼明月生南浦。」明夕﹐復夢美姝迎笑曰「夙願諧矣。」遂與同寢。自是每夕必來﹐才仲爲寮き談之。咸曰「公廨後有蘇小小墓﹐得無妖乎。」不逾年﹐才仲得疾。所乘遊舫艤湖塘柁工見才仲攜一麗人登舟﹐卽前喏之。聲斷﹐火起舟尾﹐倉皇走報其衙﹐則才仲已死矣。﹝西湖詞話﹞○範仲允妻詞範仲允爲相州錄事﹐久不歸﹐其妻寄伊川令一闋云「西風昨夜穿簾幕。閨院添蕭索。最是梧桐零落。迆邐秋光過卻。人情音信難。教奴獨自守空房﹐淚珠與燈花共落。」伊字誤作尹字﹐仲允答詞嘲之有「料想伊家不要人」之句。妻復答云「閒將小書作尹字﹐情人不解其中意。共伊問別幾多時﹐身邊少个人兒睡。」﹝古今詞話﹞○韓玉番槍子宋女子韓玉﹐李易安教以作詞﹐有番槍子詞云「莫把團扇雙鸞隔。要看玉溪頭﹐春風客。妙處風格蕭閒﹐翠羅金縷﹐瘦宜窄。轉面兩眉攢﹐靑山色。到此月想精神﹐花生秀質。待與不淸狂﹐如何得。柰何難駐朝云﹐易成春夢﹐恨又積。送上七香車﹐春艸碧。」﹝江樹樓選﹞○仲殊踏莎行僧仲殊一日造郡﹐方接坐間﹐見庭下有婦人投牒立雨中﹐郡守命詠之。仲殊口就踏莎行雲﹕「濃潤侵衣﹐暗香飄砌。雨中花色添憔悴。楷杷樹下立多時﹐不言不語厭厭地。眉上新愁﹐手中文字。因何不倩鱗鴻寄。想伊只訴薄情人﹐官中誰管閒公事。」﹝苕溪漁隱﹞○施酒監與杭伎唱和杭伎樂宛與施酒監善﹐施嘗贈以詞云「相逢情更深﹐恨不相逢早。識盡千千萬萬人﹐終不以﹑伊家好。別爾登長道。轉覺添煩惱。樓外朱樓獨倚闌﹐滿目圍芳艸。」宛答云「相思似海深﹐舊事如天遠。淚滴千千萬萬行﹐使我愁腸斷。要見無由見。見了終難扌棄。若是前生未有緣﹐重結來生願。」﹝古今詞話﹞○僧兒滿庭芳廣漢營伎小名僧兒﹐秀外惠中﹐善塡詞。有姓戴者忘其名﹐兩作漢守﹐寵之。旣而得請玉局之祠以歸﹐僧兒作滿庭芳見意云「團菊苞金﹐叢蘭減翠﹐畫成秋暮風煙。使君歸去﹐千里倍潸然。兩度朱幡雁水﹐全勝得﹑陶侃當年。如何見﹐一時盛事﹐都在送行篇。愁煩。梳洗懶﹐尋思陪宴﹐待月湖邊。有多少﹑風流往事縈牽。聞道霓旌羽駕﹐看看是﹑玉局神仙。應相許﹐衝雲破霧﹐一到洞中天。」﹝苕溪漁隱﹞○惠洪贈一女眞詞臨川城南一里有觀曰魏壇﹐蓋魏夫人經遊之地﹐具顏魯公諸碑。以故女眞嗣續不絕﹐而守戒者亦鮮。洪覺範贈一女眞西江月詞云「十指嫩抽春筍﹐纖纖玉軟紅柔。人前欲展彊嬌羞。微露云衣霓袖。最好洞天春晚﹐黃庭捲罷淸幽。凡心無計柰閒愁。試花枝頻嗅。」﹝復齋漫錄﹞○張玉蓮小詞名姬張玉蓮喜延士夫﹐復揮金不惜。後入樂籍﹐班彥功與之狎﹐班司儒秩滿北上﹐張作小詞贈之﹐有「朝夕思君﹐淚點成斑」之句。又云「側耳聽門前過馬﹐和淚看簾外飛花」﹐尢膾炙人口。﹝樂府紀聞﹞○一士人玉樓春有名妓侍燕開府﹐一士人訪之﹐相候良久﹐遂賦玉樓春一詞投諸開府。詞曰「東風撚就腰兒細。系六幅﹐裙兒不起。看來只慣掌中行﹐怎教在﹑燭花影裏。酒紅應是鉛華褪﹐暗蹙損﹐眉峯雙翠。夜深著輛小鞋兒﹐靠那个﹑屏風立地。」開府見此詞﹐喜其纖麗﹐呼士人以妓與之。﹝詞苑﹞﹝按﹕此詞爲步蟾宮﹐又名折月桂﹐八句皆七字﹐一三五七如詩句﹐二四六八上三下四﹐若玉樓春則八句皆七字直下﹐無上三下四句也。﹞○紫竹工詞大觀中﹐有紫竹者工詞﹐善諧謔。一日手李后主集﹐父問何處最佳﹐答曰「問君能有幾多愁﹐卻似一江春水向東流耳。」有秀才方喬與紫竹野遇﹐晝夜思之﹐見賣美人圖者﹐輒取視﹐冀有似者。有句云「若使畫工圖軟障﹐何妨終日喚眞眞。」一日﹐遇一道士持古鏡謂曰「子之用心﹐誠通神明﹐吾有純陽古鏡﹐今以奉贈。一觸至陰之气﹐畱影不散﹐試使一人照此女﹐卽得其貌矣。當急請畫工圖之﹐勿令散去。」又戒喬不可照日﹐恐飛入日宮。喬如言達意﹐紫竹忻受。長夏紫竹遺書云「欲結赤繩﹐應須素節。泣珠成淚﹐久比鮫人。流水爲期﹐聊同織女。春風鴛帳裏﹐不妨雁語驚寒。暮雨雀屏中﹐一任雞聲唱曉。」又賦生查子詞云「思郎無見期﹐獨坐離情慘。門戶約花開﹐花落輕風。生怕是黃昏﹐庭竹和煙黯。斂翠恨無涯﹐彊把蘭缸點。」自此私諧繾綣﹐其父稍聞﹐召喬以女妻之。﹝同上﹞○趙才卿燕歸梁成都官伎趙才卿﹐性慧黠﹐能詞。值帥府作會送都鈐﹐轄帥令才卿作詞﹐應命立賦燕歸梁云「細柳營中有亞夫。華宴簇名姝。雅歌長許佐投壺。無一日﹑不歡如。漢王拓境思名將﹐捧飛詔﹑欲登途。從前密約盡成虛。空贏得﹑淚如珠。」帥大賞其才﹐盡以飲器遺之。﹝古今詞話﹞○邱氏燭影搖紅舒信道中丞宅在明州﹐子弟羣處。有一舒於燈下忽見女子﹐自稱邱氏﹐舉手代拍。歌燭影搖紅雲﹕「綠淨湖光﹐淺寒先到芙蓉島。謝池幽夢屬才郎﹐幾度生春艸。塵世多情易老。更那堪﹑秋風裊裊。曉來羞對﹐香汀洲﹐枯荷池沼。恨鎖橫波﹐遠山淺黛無人掃。湘江人去嘆無依﹐此意從誰表。喜趁良宵月姣。況難逢﹑人間兩好。莫辭沈醉﹐醉入屏山﹐只愁天曉。」遂相從。月餘﹐家人驗其妖怪﹐請法師治之﹐乃池中大白鱉也。﹝樂府紀聞﹞○賈雲華詞賈雲華之母與魏鵬母有指腹之約。鵬謁賈﹐賈命女結爲兄妹﹐不及前盟﹐兩人遂相與私。未幾﹐鵬以母喪歸﹐雲華賦踏莎行與訣別云「隨水落花﹐離弦飛箭。今生無處能相見。長江縱使向西流﹐也應不盡千年怨。盟誓無憑﹐情緣有限。願魂化作銜泥燕。一年一度一歸來﹐孤雌獨入郎庭院。」遂鬱鬱死。二年後﹐有長安丞宋子璧女暴卒復蘇﹐自言雲華借屍還魂。丞以告賈﹐遂歸鵬焉。﹝同上﹞○周邦彥詞宣和中﹐李師師以能歌舞稱。時周邦彥爲太學生﹐每遊其家。一夕﹐值陵臨幸﹐倉卒隱去。旣而賦小詞﹐所謂「並刀如水﹐吳鹽勝雪」者﹐蓋紀此夕事也。未幾﹐李被宣喚﹐遂歌於上前。問誰所爲﹐則以邦彥對﹐於是遂與解褐﹐自此通顯。旣而朝廷賜﹐師師又歌大﹑六醜二解﹐上顧教坊使袁﹐問曰「此起居舍人新知潞州周邦彥作也。」問六醜之義﹐莫能對。急召邦彥問之﹐對曰「此犯六調﹐皆聲之美者﹐然絕難歌。昔髙陽氏有子六人才而醜﹐故以比之。」上喜﹐意將畱行。且以近者祥瑞沓至﹐將使播之樂府﹐命蔡元長微叩之。邦彥云「某老矣﹐頗悔少作。」會起居郎張果與之不咸﹐廉知邦彥嘗於親王席上作小詞贈舞鬟﹐爲蔡道其事。上知之﹐由是得罪。師師後入宮中﹐封瀛國夫人。朱希眞有詩云「解唱陽關別調聲﹐前朝惟有李夫人。」卽其人也。﹝周密浩然齋雅譚﹞○周邦彥風流子周美成爲江寧府溧水令﹐主簿之室有色而慧﹐美成每款洽於尊席之間。世所傳風流子﹐蓋所寓意焉。詞云「新綠小池塘﹐風簾動﹑碎影舞斜陽。羨金屋去來﹐舊時巢燕﹐土花繚繞﹐前度莓墻。繡閣裏﹐鳳幃深幾許﹐聽得理絲簧。欲說又休﹐慮乖芳信﹐未歌先噎﹐愁轉淸商。暗想新妝了﹐開朱戶﹐應自待月西廂。最苦夢魂﹐今宵不到伊行。問甚時﹐說與佳音密耗﹐擬將秦鏡﹐偸換韓香。天便教人﹐霎時廝見何妨。」新綠﹑待月﹐皆簿聽亭軒之名也。﹝揮塵錄﹞○王嬌娘詞宣和中﹐蜀人王通判女嬌娘﹐與中表申純字厚卿者私通﹐酬和甚多。有寄申生滿庭芳詞云「簾影搖花﹐簟紋浮水﹐綠陰亭院淸幽。夜長人靜﹐贏得許多愁。空憶當時月色﹐小窗外﹑情話綢繆。臨風淚﹐拋成暮雨﹐猶向楚山頭。殷勤紅一葉﹐傳來密意﹐佳好新求。柰百端間阻﹐恩愛休休。應是紅顏薄命﹐難消受﹑俊雅風流。須相念﹐重尋舊約﹐休忘杜家秋。」父納帥子之聘﹐嬌娘竟以憂卒。申生痛念之﹐亦死。﹝詞苑﹞○飛紅詞宋宣和中﹐有王通判妾飛紅者﹐貌美能寫染﹐有詞云「花低鶯踏紅英亂。春心重﹑頓成慵懶。楊花夢斷楚云平﹐空惹起﹑情無限。傷心漸覺成牽絆。柰愁緒﹑寸心難綰。深誠無計寄天涯﹐幾欲問﹑梁間燕。」﹝詞品﹞○竊杯女子詞宣和間﹐上元張燈﹐許士女縱觀﹐各賜酒一杯。一女竊所飲金杯﹐衛士見之﹐押至禦前。女誦鷓鴣天詞云「月滿蓬壺燦爛燈。與郎攜手至端門。貪觀鶴陣笙簫舉﹐不覺鴛鴦失卻羣。天漸曉﹐感皇恩。傳宜賜酒飲杯巡。歸家惟恐公姑責﹐竊取金杯作照憑。」道君大喜﹐遂以杯賜之﹐令衛士送歸。﹝宣和遺事﹞○鄭義娘好事近鄭義娘宣政間楊思厚妻﹐撒八太尉自盱眙掠得之﹐不辱而死。魂常出遊﹐思厚奉使燕山﹐訪其瘞處﹐與之相見。有好事近詞云「往事與誰論﹐無語暗彈淸血。何處最堪腸斷﹐是黃昏時節。倚樓凝望又徘徊﹐誰解此情切。何計可同歸﹐雁趁江南春色。」﹝樂府紀聞﹞○一士人玉瓏璁近有士人常於錢塘江漲橋爲狹邪之遊﹐作樂府名玉瓏璁云「城南路。橋南路。玉鉤簾捲香橫霧。新相識。舊相識。淺顰低拍﹐嫩紅輕碧。惜﹑惜﹑惜。劉郎去。阮郎住。爲雲爲雨朝還暮。心相憶。空相憶。露荷心性﹐柳花蹤迹。得﹑得﹑得。」其後朝廷復收河南﹐士人者陷而不返。其友作詩寄之﹐且附以龍涎香。詩云「江漲橋連花發時。故人曾共著徵衣。請君莫唱橋南曲﹐花已飄零人不歸。」士人在河南得詩﹐酬之云「認得吳家心字香。玉窗春夢紫羅囊。餘薰未歇人何許﹐洗被徵衣更斷腸。」﹝能攺齋漫錄﹞○一士人鞠花新思陵朝﹐掖庭有鞠夫人者﹐善歌舞﹐妙音律﹐爲仙韶院之冠﹐宮中號爲鞠部頭。然頗以不獲際幸爲恨。旣而稱疾告歸﹐宦者陳源以厚禮聘歸﹐蓄於西湖之安園。一日﹐徳壽按梁州曲舞﹐屢不稱旨。提舉官關禮知上意不樂﹐因從容春天曰「此事非鞠部頭不可。」上遂令宣喚﹐於是再入九禁﹐陳遂感愴成疾。有某士者﹐頗知其事﹐演而爲曲﹐名曰鞠花新以獻之。陳大喜﹐酬以田宅金帛甚厚。其譜則教坊都管王公謹所度也。陳每聞歌詠﹐淚下不勝情﹐未幾物故。﹝癸辛雜誌﹞○蔡眞人詞陳東靖康間﹐嘗飲於京師酒樓﹐有倡向座而歌﹐東不之顧。乃去倚闌獨立﹐歌望江南詞﹐音調淸越﹐東不覺傾聽。視其衣服故敝﹐時以手揭衣爬搔﹐肌膚綽約如雪。乃復召使前再歌之。其詞曰「闌干曲﹐紅繡簾旌。花嫩不禁織手撚﹐被風吹去意還驚。眉黛蹙山靑。鏗鐵版﹐間引步虛聲。塵世無人知比曲﹐卻騎黃鶴上瑤京。風冷月華淸。」東問何人所制﹐曰「上淸蔡眞人詞也。」歌罷﹐得數錢卽下樓﹐亟追之﹐已失所在矣。﹝夷堅志﹞○蔡眞君法駕導引紹興間﹐都下有烏衣椎髻女子歌云「朝元路﹐朝元路﹐同駕玉華君。千乘載花紅一色﹐人間遙指是祥雲。回望海光新。」「東風起﹐東風起﹐海上百花搖。十八風鬟云半動﹐飛花和雨著輕綃。歸路碧迢迢。」「煙漠漠﹐煙漠漠﹐天淡一簾秋。自洗玉舟斟白酒﹐月華微映是空舟。歌罷海西流。」凡九闋﹐皆非人世語。或記之以問一道士﹐道士驚曰「此赤城韓夫人所制水府蔡眞羣法駕導引也。烏衣女子疑龍云。」﹝古今詞話﹞○渭城三疊紹興初﹐都下盛行周淸眞詠柳蘭陵王慢﹐西樓南瓦皆歌之﹐謂之渭城三疊。以周詞凡三換頭﹐至末段聲尢激越。惟教坊老笛師﹐能倚之以節歌者﹐其譜傳自趙忠簡家。忠簡於建炎丁未九日南渡﹐泊舟儀眞江口﹐遇宣和大晟樂府協律郎某﹐叩獲九重故譜﹐因令家伎習之﹐遂流傳於外。未幾﹐忠簡有吉陽軍之謫﹐殆先兆歟。﹝毛開樵隱筆錄﹞○鉛山題壁予紹興戊辰至信州鉛山﹐見驛壁有題玉樓春云「東風楊柳門前路。畢竟雕鞍畱不住。柔情勝似嶺頭云﹐別淚多如花上雨。靑樓畫幕無重數。聽得樓邊輕馬去。若將眉黛染情深﹐眞到丹靑難畫處。」詞甚佳﹐未知何人作也。﹝吳虎臣漫錄﹞○望海潮弔楊謝詞紹興庚午﹐臺之黃巖伎有姓謝者﹐與楊芳情好甚篤。爲嫗所制﹐相約投之江。好事者爲望海潮以弔之云「彩筒角黍﹐蘭橈畫舫。佳節競弔沅湘。古意未收﹐新愁又起﹐斷魂流水茫茫。堪笑又堪傷。有臨臯仙子﹐連璧檀郎。暗約同歸﹐遠煙深處弄滄浪。倚樓魂已飛揚。共偸揮玉著﹐痛飲霞觴。煙水無情﹐揉花碎玉﹐空餘怨柳淒涼。楊謝舊遺芳。算世間縱有﹐不恁非常。但看芙蕖並蒂﹐他日一雙雙。」﹝同上﹞○紫姑詞吳興周權選伯﹐乾道五年云﹕衢州西安縣招郡士沈延年爲館生。沈能邀紫姑神﹐談未來事多驗﹐尢善屬文﹐淸新敏捷﹐出人意表。通判方宴客﹐就郡借伎﹐周邀仙﹐因求賦一詞往侑席。指瓶內一撚紅牡丹令詠之﹐名瑞鶴仙﹐用撚字爲韻﹐意欲以險困之﹐不思而就云「睹嬌紅細撚﹐似西子﹑當日畱心千葉。西都競栽接。賞園林臺榭﹐何妨日涉。輕羅慢褶﹐費多少﹑陽和調變。向晚來﹑露芳苞﹐一點醉紅潮頰。雙壓姚黃國艷﹐魏紫天香﹐倚風羞怯。雲鬟試插﹐便引動﹑狂風蜂蝶。況東君開宴﹐賞心樂事﹐莫惜獻酬頻疊。看相將﹑紅葉翻階﹐尙餘侍妾。」旣成﹐略不加點。﹝同上﹞○朱某玉樓春乾道六年﹐吳明可芾守豫章。其子登科同年生朱某來見﹐得攝新建尉。值府中葺吳城龍王廟﹐命之董役。忽憶荊州詞﹐以爲語意憤抑淒斷﹐殆非龍宮嫻雅出塵之度﹐爲賦玉樓春一闋。書於女祠壁云「玉階瓊室冰壹帳。任他水晶簾不上。兒家住處隔紅塵﹐雲气悠揚風澹蕩。有時閒把蘭舟放。霧鬢霜鬟乘翠浪。夜深滿載月明歸﹐畫破琉璃千萬丈。」是夜﹐夢旌幢羽葆﹐儀衛甚盛﹐傳言龍女來謁。宴罷﹐寢暱如經一日夜﹐言談瀟灑﹐風儀穆然。將別﹐謂朱曰「君前身本南海廣利王幼子﹐行遊江湖﹐爲吾家婿﹐妾實得奉箕帚。今君𨿽以宿緣來生朱氏﹐然吳城之念﹐正爾不忘﹐以故得祿多在豫章之分。須君官南海﹐陽祿且盡﹐當復諧佳偶。」言訖﹐愴然而別。旣覺﹐亟書其事識之﹐特未悟南海語爾。後浸淫病瘠﹐家人疑其祟﹐挽使罷歸。明年﹐丁艱服闕﹐調袁州分宜主簿﹐須次家居。縣之士子昔從爲學者相率來謁﹐因話袁州風土﹐偶及主簿廨前有南海王廟。朱恍然自失﹐明日抱疾﹐遂不起﹐竟未嘗得至官。﹝冷齋夜話﹞○琴精天仙子劉攺之得一妾﹐愛甚。淳熙甲午﹐預秋薦赴省試﹐在道賦天仙子。每夜飲旅捨﹐輒使小童歌之。到建昌遊麻姑山﹐屢歌至於墮淚。二更後﹐有美人執拍板來﹐願唱一曲勸酒﹐卽賡前韻云「別酒未斟心已醉。忍聽陽關辭故里。揚鞭勒馬到皇都﹐三題盡﹐當際會。穩跳龍門三級水。天意令吾先送喜。不審君侯得知未。蔡邕博識爨桐聲﹐君抱負﹑卻如是﹐酒滿金杯來勸你。」劉喜與之偕東﹐果擢第。調荊門教授﹐遇臨江道士熊若水謂之曰「竊疑隨車娘子非人也。」劉具以告。曰「是矣﹐今夕與並枕時﹐吾於門外作法。教授緊緊抱之﹐勿令竄逸。」劉如所戒﹐乃擁一琴耳。頓悟昔日蔡邕之語﹐攜至麻姑訪之﹐知是趙知軍所瘞壞琴也﹐焚之。﹝詞苑﹞○慕容卿妻詞平江雍熙寺﹐月夜有婦人歌曰「滿目江山憶舊遊。汀花汀艸弄春柔。長亭艤住木蘭舟。好夢易隨流水去﹐芳心猶逐曉云愁。行人莫上望京樓。」客有傳之姑蘇者﹐慕容卿驚曰「此余亡妻詞也。」詢所由來﹐正其妻旅櫬處。﹝竹坡詩話﹞○孫夫人風中柳孫夫人寄外風中柳詞云「銷減芳容﹐端的爲郎煩惱。鬢慵梳﹑宮妝艸艸。別離情緒﹐待歸來都告。怕傷郎﹑又還休道。利鎖名韁﹐幾阻當年歡笑。更那堪﹑鱗鴻信杳。蟾枝髙折﹐願從今須早。莫辜負﹑鏡中人老。」﹝詞苑﹞﹝裴按﹕此孫夫人﹐卽太學服膺齋上捨鄭文妻﹐有寄外憶秦娥詞﹐見卷五。﹞○劉彤詞江寧章文虎﹐其妻劉氏名彤﹐文美其字也﹐工詩詞。嘗有詞寄文虎云「千里長安名利客﹐輕離輕散尋常。難禁三月好風光。滿階芳艸綠﹐一片杏花香。記得年時臨上馬﹐看人眼淚汪汪。如今不忍更思量。恨無千日酒﹐空斷九回腸。」﹝苕溪漁隱﹞○劉鼎臣妻詞婺州劉鼎臣就試行都﹐其妻制彩花一枝贈之﹐並侑以鷓鴣天詞云「金屋無人夜剪繒。寶釵翻過齒痕輕。臨行執手殷勤送﹐襯與蕭郎兩鬢靑。聽屬付﹐好看承。千金不氐一時情。明年宴罷瓊林晚﹐酒面微紅相映明。」﹝樂府紀聞﹞○趙秋官妻詞趙秋官妻書岐陽郵亭武陵春云「人道有情還有夢﹐無夢豈無情。夜夜思量直到明。有夢怎教成。昨夜偶然來夢裏﹐鄰笛又還驚。笛韻淒淒不忍聽。總是斷腸聲。」﹝詞苑﹞○鄭云娘寄張生詞鄭云娘寄張生西江月詞云「一片冰輪皎潔﹐十分桂魄婆娑。不施方便是如何。莫是娥妒我。𨿽則淸光可愛﹐柰緣好事多磨。仗誰傳與片雲呵。遮取霎時則个。」﹝同上﹞○朱秋娘菩薩蠻朱希眞名秋娘﹐徐必用。徐久客不歸﹐朱賦菩薩蠻詞云「濕云不渡溪橋冷。嫩寒初透東風景。橋下水聲長。一枝和雪香。人憐花似舊。花比人應瘦。莫憑小蘭幹。夜深花正寒。」﹝名媛集﹞○金淑柔浪淘沙丰城道中有詩婦金淑柔﹐題浪淘沙詞雲「雨澑和風鈴。滴滴丁丁。釀成一枕別離情。可惜當年陶學士﹐孤負郵亭。邊雁帶秋聲。音信難憑。花須偸數卜歸程。料得到家秋正晚﹐菊滿寒城。」﹝郎仁寶﹞○聶勝瓊鷓鴣天長安伎聶勝瓊歸李之問﹐其寄李鷓鴣天詞云「玉慘花愁出鳳城。蓮花樓下柳靑靑。尊前一唱陽關曲﹐別个人人第五程。尋好夢﹐夢難成。有誰知我此時情。枕前淚共階前雨﹐隔个窗兒滴到明。」﹝詞苑﹞○珍娘浣溪沙珍娘有浣溪沙一闋云「溪霧溪煙溪景新。溶溶春水浸春云。碧琉璃底靜無塵。風遊絲垂蝶翅﹐雨飄飛絮濕鶯唇。桃花片片送殘春。」珍娘或以爲宋時女鬼也。﹝林下詞選﹞○薛濤獨夜曲詩餘載獨夜曲云「玉漏聲玉燈耿耿。東墻西墻時見影。月明窗外子規啼﹐忍使孤魂愁夜永。」進士楊蘊中下獄成都﹐夢一婦人自稱薛濤﹐贈楊此詞。﹝詞苑﹞○楊冠卿詞江陵楊冠卿自序云﹕歲癸丑季秋二十六日﹐夜夢至一亭子﹐榜曰朝云。見二少年云「久誦公樂章﹐願得從容笑語。」因舉似離筵舊作﹐稱贊久之﹐余謝不能。公子弗然不樂﹐命小吏呼姝麗十數輩至﹐圍一方臺而立﹐相與羣唱﹐聲甚淒楚。俄頃﹐歌者取金花靑箋所書詞展於臺上﹐熟視字畫﹐乃餘作也。讀未竟﹐一歌者從旁攝取詞置袖中﹐舉酒相勞苦云「釵分金半股之句﹐朝夕誦之﹐胡爲念不及此耶。」公子云「左驗如此﹐奚事多遜。」抵掌一笑而寤﹐恍然不曉所謂。戲用其語綴東坡引歌之。「綠波芳艸路。別離記南浦。香雲剪贈靑絲縷。釵分金半股。釵分金半股。陽關一曲聲淒楚。惹起離筵愁緒。夢魂擬逐徵鴻去。行雲無定據。行雲無定據。」﹝客亭類稿﹞○蔡州瓜陂鋪詞蔡州瓜陂鋪﹐有用篦刀刻靑泥爲浣溪沙詞云「翦碎香羅淚痕。鷓鴣聲斷不堪聞。馬嘶人去近黃昏。整整斜斜楊柳陌﹐疏疏密密杏花村。一番風雨更消魂。」不知何人作也。﹝古今詞話﹞○無名氏女郎玉蝴蝶無名氏女郎玉蝴蝶詞云「爲甚夜來添病﹐彊臨寶鏡﹐憔悴嬌慵。一任釵橫鬢亂﹐永日薰風。惱脂消﹑橊紅徑裏﹐羞玉減﹑蝶粉叢中。思悠悠﹐垂簾獨坐﹐倚徧薰籠。朦朧。玉人不見﹐羅裁囊寄﹐錦寫箋封。約在春歸﹐夏來依舊各西東。粉墻花影來疑是﹐羅帳雨﹑夢斷成空。最難忘﹐屏連瞥見﹐野外相逢。」﹝林下詞選﹞○汪元量水龍吟汪水雲淮河舟中﹐夜聞宮人彈琴﹐水龍吟詞云「鼓★驚破霓裳﹐海棠亭北多風雨。歌蘭酒罷﹐玉啼金泣﹐此行良苦。駝背模糊﹐馬頭奩匝﹐朝朝暮暮。自都門燕別﹐龍艘錦纜﹐空載得﹑春歸去。目斷東南半壁﹐悵長淮﹑已非吾土。受降城下﹐艸如霜白﹐淒涼酸楚。粉陣紅圍﹐夜深人靜﹐誰賓誰主。對漁燈一點﹐羈愁一搦﹐譜琴中語。」水雲南歸﹐又有亡宋舊宮人章麗貞贈之詞曰「吳山秋。越山秋。吳越兩山相對愁。長江不盡流。風颼颼。雨颼颼。萬里歸人空白頭。南冠泣楚囚。」袁正卿詞曰「南髙峯。北髙峯。南北髙峯雲淡濃。湖山圖畫中。采芙蓉。賞芙蓉。小小紅船西復東。相思無路通。」﹝湖山類稿﹞﹝按﹕宋琴士汪元量﹐號水雲﹐從謝後北遷﹐嘗教宮人作詩﹐另有章邱李生一段﹐見金元紀事。﹞○羅志仁虞美人淨慈尼﹐宋舊宮人也。羅志仁賦虞美人贈之云「君王曾惜如花面。往事多恩怨。霓裳和淚換袈裟。又送鑾輿北去﹐聽琵琶。當年未削靑螺髻。知是歸期未。天花交室萬緣空。結綺臨春何處﹐淚痕中。」﹝楊纘紫霞偶筆﹞○元之夢遊仙詞元之夢遊仙詞序云「夏夜倦寢﹐神遊異境﹐榜曰元妙洞天。見少女獨立﹐朗然歌謁金門詞云﹕『眞堪惜。錦帳夜長虛擲。挑盡銀燈情脈脈。繡花無气力。女伴聲停刀尺。蟋蟀爭啼四壁。自起捲簾窺夜色。天淸星欲滴。』歌竟﹐命侍兒傳語曰﹕『與君有緣﹐今時未至﹐請辭。』遂翻然而醒。」﹝詞苑﹞○紫姑神詞正宮白薴曲賦雪者﹐世傳紫姑神作。寫至「追昔燕然畫角﹐寶鑰珊瑚﹐是時丞相﹐虛作銀城換得」﹐或問出處﹐答云「天上文字﹐汝那得知。」末後句云「又恐東君﹐暗遣花神﹐先行南國。昨夜江梅﹐漏泄春消息。」殊可喜也。予舊同僚郝宗文﹐嘗春初請紫姑神﹐旣降﹐自稱蓬萊仙人玉英﹐書浪淘沙曲云「塞上早春時。暖律猶微。柳舒金綫拂回堤。料得江鄕應更好﹐開盡梅溪。畫漏漸遲遲。愁損仙肌。幾回無語斂雙眉。憑徧闌干十二曲﹐月下樓西。」﹝同上﹞○姚月華阿那曲姚氏月華隨父寓揚子江﹐與鄰舟書生楊達相遇。見達昭君怨詩﹐愛其「匣中縱有菱花鏡﹐羞向單於照舊顏」之句。私命侍兒乞其稿﹐遂相往來。一日﹐楊偶爽約不至﹐姚作阿那曲云「銀燭淸尊久延佇。出門入門天欲曙。月落星稀竟不來﹐煙柳瞳龍鵲飛去。」﹝同上﹞○酒肆四詩詞至順中﹐有王生者居金陵﹐嘗趁租船往松江。泊舟渭塘﹐入肆沽酒﹐一女於簾幕間窺之﹐姿態獨絕。彼此注視﹐怏怏登舟。是夕忽夢至肆中﹐見壁上花箋效東坡體題四時詞。其一云「春風吹花落紅雪。楊柳陰濃啼百舌。東家蝴蝶西家飛﹐前歲櫻桃今歲結。秋千蹴罷鬢﹛髟沙﹜。粉汗凝香沁綠紗。侍女亦知心內事﹐銀瓶汲水煮新茶。」其二云「芭蕉葉展靑鸞尾。萱艸花含金鳳嘴。一雙乳燕出雕梁﹐數點新荷浮綠水。困人天气日長時。鍼綫慵拈午漏遲。起向石橊陰畔立﹐戲將梅子打鶯兒。」其三云「鐵馬聲喧風力緊。云窗夢破鴛鴦冷。玉鑪煙麝有餘香﹐羅扇撲螢無定影。洞簫一曲是誰家。河漢西流月半斜。要染纖纖紅指甲﹐金盆夜搗鳳仙花。」其四云「山茶未開梅半吐。風動簾旌雪花舞。金盤冒冷塑狻猊﹐繡幕圍春護鸚鵡。倩人呵筆畫雙眉。脂水凝寒上臉遲。妝罷扶頭重照鏡﹐鳳釵斜亞瑞香枝。」後女終歸於生﹐然是詞未知何人作也。﹝同上﹞○楊立齋鷓鴣天趙眞眞善唱諸宮調﹐楊立齋見其謳張五牛新編﹐作鷓鴣天以詠之云「煙柳風花錦作園。霜芽露葉玉爲船。誰知皓齒纖腰會﹐只在輕衫短帽連。啼玉靨﹐咽冰弦。五牛身去更無傳。詞人老筆佳人口﹐再喚春風到眼前。」﹝古今詞話﹞○陳鳳儀一絡索陳鳳儀成都樂伎也﹐有一絡索詞送人云「蜀江春色濃如霧。擁雙旌歸去。海棠也似別君難﹐一點點﹑啼紅雨。此去馬蹄何處。向沙堤新路。禁林賜宴賞花時﹐還憶著﹑西樓否。」﹝同上﹞○鄭婉娥歌念奴嬌洪武中﹐吳江沈韶遊襄漢歸﹐舟次九江﹐登琵琶亭﹐月下仿佛聞歌聲。明日復往﹐徙倚亭中﹐一麗人冉冉來﹐二小姬前導。韶徳行問之﹐曰「漢主陳友諒之婕妤鄭婉娥也。年二十而死﹐殯此亭旁。二侍女一名鈿蟬﹐一名金雁﹐亦當時殉葬者。」命取酒共飲﹐歌念奴嬌一闋。曰「卽昨夕郎所聞也。」詞云「離離禾黍。嘆江山依舊﹐英雄塵土。石馬銅駝荊棘裏﹐閱徧幾番寒暑。劍戟灰飛﹐旌旗鳥散﹐底處尋樓櫓。喑啞叱吒﹐只今猶說西楚。憔悴玉帳虞兮﹐燈前掩面﹐雙淚飛紅雨。鳳輦羊車行不返﹐九曲愁腸漫苦。梅瓣凝妝﹐楊花翻雪﹐回首成終古。翠螺靑黛﹐絳仙傭畫眉嫵。」又口占一律贈韶云「鳳艦龍舟事已空。銀屏金屋夢魂中。黃蘆晚日烘殘壘﹐碧艸寒煙鎖故宮。隧道魚燈油欲燼﹐妝臺鸞鏡匣長封。憑君莫話興亡事﹐淚濕胭脂損舊容。」與韶談元末羣雄興廢及僞漢宮中事﹐歷歷如見。臨別以金條脫爲贈。同遊梁生作琵琶佳遇歌。﹝樂府紀聞﹞○翠微憶秦娥嘉靖初﹐淸河邱生泊舟江陵﹐有一女子﹐自稱兩淮運使何公之妾翠微。引生至一亭就枕﹐臨別賦憶秦娥云「楊支裊。恩情無限天將曉。天將曉。漏窮難喚﹐教人煩惱。郵亭一夜風流少。後會應難保。應難保。最傷情處﹐殘云風掃。」又詩云「不斷塵緣露本眞。翠薇花下繞香魂。如今了卻風流債﹐一任東風啼鳥聲。」次日訪之﹐乃其墓也。﹝詞苑叢談﹞○王十八娘歌菩薩蠻王十八娘﹐天寶間宮人﹐與太眞寵相亞。馬嵬埋玉﹐十八娘亦歸晉安故里。明萬曆間﹐與閩人東海生冥會﹐歌菩薩蠻詞云「妾身本是瑯琊種。當年曾得君王寵。傾國斗紅妝。人稱十八娘。絳綃籠玉質。纖手金盤擘。驛路起塵埃。驪山一騎來。」見幔亭集。按東坡詠荔枝詞﹐有「細骨肌香﹐恰是當年十八娘」之句。或以爲十八娘﹐卽荔枝也。﹝同上﹞○謝五娘賦柳枝謝五娘﹐萬曆中潮州女子﹐有讀月居詞一卷﹐多懷人寄友之作。其風懷放誕﹐固可知也。賦柳枝詞一闋云「近水千條拂畫橈。六橋風雨正瀟瀟。枝枝葉葉皆離思﹐添得鶯啼更寂寥。」﹝同上﹞○鄭僖與吳氏女詞吳氏女愛吟詠﹐鄰有鄭僖﹐雅擅長華﹐女常令嫗索詞於生﹐生賦木蘭花詞與之。因從其母求婚﹐不允。女密寄詞與生云「看紅箋寫恨﹐人醉倚﹑夕陽樓。故里梅花﹐才傳春信﹐又付東流。此生料應皆淺﹐綺窗下﹐雨怨雲愁。樓外杏枝綻也﹐珠簾懶上銀鉤。絲蘿喬樹欲依投。此景兩悠悠。恐鶯老花殘﹐翠嫣紅減﹐辜負春遊。蜂媒問人情思﹐總無言﹑應只低頭。夢斷東風路遠﹐柔情猶爲遲畱。」女竟以憂恨而卒。﹝詩話類編﹞○乩仙秋波媚乩仙王氏秋波媚詞云「流水東回憶故秋。疏雨滴更愁。雁來楚峽﹐風淒江渚﹐瘦損輕柔。誰憐絕世嬌姿在﹐斜倚小妝樓。鏡窺寶淚﹐愁縣情眼﹐恨鎖眉頭。」自言宋時人﹐年二十卒。又有詩云「兒家夫婿太輕狂。錦瑟春風淚萬行。孤枕伴人夜雨﹐翠娥蹙損五更長。」﹝沈宛君伊人思﹞○何氏鷓鴣天瑤宮花史何氏﹐小名月兒﹐山陽人。早夭﹐爲王母散花女。歲癸未﹐降乩賦鷓鴣天詞云「整束簪環下碧霄。教人腸斷念奴嬌。曲房空剩殘香粉﹐獨對瀟湘憶翠翹。斟別話﹐酌情醪。盈徐送小紅橋。從今不伴煙霞客﹐愛向風前斗柳腰。」﹝悔庵沙語﹞○楚紅和花史詞花史侍兒名楚江﹐甲申三月降生趙地﹐有和花史鷓鴣天半闋云「情猶戀﹐意如醪。依依不捨舊藍橋。東君可許歸曩伴﹐暫向塵封學楚腰。」﹝同上２○沈靜筠鷓鴣天吳江士女沈靜筠﹐字玉霞﹐山人呂元洲室。沒後降乩﹐作鷓鴣天詞云「一片春光徧九霄。這回風月也全消。重來繡閣吟殘句﹐不數緱山弄玉簫。身外事﹐等閒拋。萬層雲路碧迢迢。香南雪北何由見眞比人間午夢遙。」﹝林下詞選﹞○朱淑眞降乩順治辛卯﹐有雲間客扶乩於片石居。一士以休咎問﹐乩曰「非余所知。」士問仙來何處。書曰「兒家原住古錢塘。曾有詩篇號斷腸。」士問仙爲何氏。書曰「猶傳小字在詞場。」士不知斷腸集誰氏作也﹐乃曰「兒家意其女郎也。」曰「仙得非蘇小小乎。」書曰「漫把若蘭方淑女。」士曰「然則李易安乎。」書曰「須知淸照異眞娘﹐朱顏說與任君詳。」士方悟爲朱淑眞。故隨問隨答﹐卽成浣沙一闋。隨復拜祝﹐再求珠玉。乩又書曰「轉眼已無桃李。又見荼コ綻蕊。偶爾話三生﹐不覺日移階晷。去矣。去矣。嘆惜春光似水。」乩遂不動。﹝湖ヂ雜記﹞○李后主後身會稽金煜﹐字子藏﹐一目有重瞳子。其母弟馬玉超挾粵東一扶乩客來﹐見煜﹐驚曰「此南唐李后主後身也。後主見馬太君詞而喜之﹐願爲之兒﹐其遭逢不能遠過後主﹐得乎戌﹐失乎戌﹐識之識之。」乃呼玉起﹐命縛乩以筆書一詞去。煜祖太常公笑曰「彼知後主亦名煜﹐故妄言耳。」及閱陸遊南唐書曰「煜一目重瞳子」﹐乃大驚。後煜年十九﹐中順治戊戌進士﹐授郯城知縣﹐康熙庚戌罷官﹐甲戌死。考後主於南唐建隆三年壬戌卽位﹐至開寶七年甲戌﹐而國亡身殞﹐得失果皆同。﹝曠園雜誌﹞

