白雨齋詞話﹝淸﹞陳廷焯撰

○白雨齋詞話敍

陳子亦峯﹐予戊於江南所校士也。闈中得生捲﹐議論英﹐而眞意懇摯﹐決其爲宅心純正之士。亟薦於主司﹐果膺魁選。謁予於桃源署齋﹐溫爾雅。與談經史﹐悉能根究義理﹐貫串本原。詩古文解﹐皆取法乎上﹐必思登峯造極而後止。間論時事﹐因及古忠臣孝子﹐輒義動於色。予竊喜鑑衡不爽﹐而生之素所蓄積可知矣。桃源劇色﹐不易治﹐予欲維縶之﹐俾資贊畫﹐以親老辭。詎意年甫彊仕而歿﹐尊公猶健在也。其門弟子集其詞話﹐並所著詩詞﹐先以付梓。予得而閱之﹐推本風騷﹐一歸於溫柔惇厚之旨﹐非所謂宅心純正﹐蘄至於登峯造極者歟。予旣幸能得一士﹐又甚惜得一士而未獲見諸行事﹐第以空言傳世﹐不能無慨於中﹐爰書數言﹐以弁簡端。

光緒二十年秋八月﹐歷城汪懋琨序

詩莫盛於唐﹐而詞莫盛於宋。宋以後詞律復變﹐則南北曲出焉。故詞之爲體﹐詩以爲禰﹐曲以爲子。識者爲之﹐莫不沿溯漢魏﹐遊衍屈宋﹐以蘄上三百篇之忄旨。意謂不如是﹐不足以徵其源﹐涉其奧。其說亦旣美矣。然予嘗以爲此文辭之源﹐非文心之源也。文心之源﹐亦存乎學者性情之際而已。爲文苟不以性情爲質﹐貌𨿽工﹐人猶得以抉其柢﹐不工者可知。所謂詞者﹐意內而言外﹐格淺而韻深﹐其發攄性情之微﹐尢不可掩。而世乃欲以鍥薄求之﹐藻繪揉之﹐抑末已。吾友陳君亦峯﹐少爲詩歌﹐一以少陵杜氏爲宗﹐杜以外不屑道也。年歲三十﹐復好爲詞﹐探索旣久﹐豁然大徹。所爲詞稿﹐深永超拔﹐已足上摩宋賢之壘。而別著白雨齋詞話八卷﹐抉擇幽微﹐辧才無礙﹐尢有不受流俗羈紲者。亦峯之於詞﹐思與學兼盡如此﹐亦勤矣哉。亦峯天資醇厚﹐篤內行﹐與人交﹐表裏洞然﹐無﹤骨皮﹥之習。退省其家﹐父兄之勞﹐靡不肩任﹐宗族之困﹐莫不引爲己憂﹐其有得於性情者又如此。則文詞之工﹐操本以運末﹐復何怪焉。同治之季﹐予始識亦峯於泰州﹐切靡刂道義旣久﹐因得附爲婚姻。迄今二十餘年﹐莫渝終始。顧予兄弟輩﹐業不加修﹐而亦峯之學﹐乃與年俱進。嘗言四十後當委棄詞章﹐力求經世性命之蘊。予深偉其議﹐且思有所翼贊。而亦峯遽以光緒壬辰秋﹐奄忽辭世。噫﹐善人君子﹐不能久存於世﹐歐陽子所以致慨於張子野者﹐予嘗以爲﹛衛足﹜言。今乃不幸﹐於吾亦峯親見之﹐寧無恫耶。亦峯爲學精苦﹐每晝營家事﹐夜誦方策。及旣﹤歹勿﹥﹐遺書委積﹐多未徹編。惟手錄詞話﹐已有定稿。其門下士海寧許君守之諸君子將爲刊行﹐以予庶幾能知亦峯者﹐督文弁首。予媽感亦峯之志﹐且幸是書之傳也﹐因述所見如右﹐以質許君。惟托於文字者﹐可以無窮﹐亦峯所以自托者旣箸﹐其亦可以無憾矣乎。記三年前﹐亦峯嘗挈是書初稿見視﹐且屬爲敍。予以方如南淸河﹐ㄈ裝待發﹐無以應也。今乃終得論次其書﹐而亦峯已不及見﹐嗚呼﹐此尢足以啟予之悲也已。亦峯諱廷焯﹐鎭江丹徒人﹐舉光緒戊子科江南鄕試。﹤歹勿﹥時年四十。光緒十九年﹐太歲在癸巳﹐夏四月﹐正定王耕心撰。

○自敍

倚聲之學﹐千有餘年﹐作者代出。顧能上溯風騷﹐與爲表裏﹐自唐迄今﹐合者無幾。竊以聲音之道﹐關乎性情﹐通乎造化。小其文者﹐不能達其義﹐竟其委者﹐未獲氵斥其源。揆厥所由﹐其失有六。飄風驟雨﹐不可終朝﹐促管繁弦﹐絕無餘蘊﹐失之一也。美人香艸﹐貌托靈﹐蝶雨梨雲﹐指陳瑣屑﹐失之二也。雕鎪物類﹐探討魚﹐穿鑿愈工﹐風雅愈遠﹐失之三也。慘戚よ淒﹐寂寥蕭索﹐感寓不當﹐慮嘆徒勞﹐失之四也。交際未深﹐謬稱契合﹐頌揚失實﹐遑卹譏評﹐失之五也。情非蘇﹑竇﹐亦感回文﹐慧拾孟﹑韓﹐轉相鬥韻﹐失之六也。作者愈漓﹐議者益左﹐竹詞綜﹐可備覽觀﹐未嘗爲探本之論。紅友詞律﹐僅求諧﹐不足語正始之源。下此則務取麗﹐矜言該博。大雅日非﹐繁聲競作﹐性情散失﹐莫可究極。夫人心不能無所感﹐有感不能無所寄﹐寄托不厚﹐感人不深﹐厚而不郁﹐感其所感﹐不能感其所不感。伊古詞章﹐不外比興。谷風陰雨﹐猶自期以同心﹐攘垢忍尢﹐卒不攺乎此度。爲一室之悲歌﹐下千年之血淚﹐所感者深且遠也。後人之感﹐感於文不若感於詩﹐感於詩不若感於詞。詩有韻﹐文無韻。詞可按節尋聲﹐詩不能盡被弦管。飛卿﹑端己﹐首發其端﹐周﹑秦﹑姜﹑史﹑張﹑王﹐曲竟其緒﹐而要皆發源於風雅﹐推本於騷辯。故其情長﹐其味永﹐其爲言也哀以思﹐其感人也深以婉。嗣是六百餘年﹐沿其波流﹐喪厥宗旨。張氏詞選﹐不得已爲矯枉過正之舉﹐規模𨿽隘﹐門墻自髙。循上以尋﹐墜緒未遠。而當世知之者鮮﹐好之者尢鮮矣。蕭齋岑寂﹐撰詞話八卷﹐本諸風騷﹐正其情性。溫厚以爲體﹐沈鬱以爲用。引以千端﹐衷諸一是。非好與古人爲難﹐獨成一家言﹐亦有所大不得已於中﹐爲斯詣綿延一綫。暇日寄意之作﹐附錄一二﹐非敢抗美昔賢﹐存以自鏡而已。光緒十七年除夕﹐丹徒陳廷焯。

受業門人海寧許正詩棠詩﹑正定王宗炎﹑受業甥同縣包榮翰﹑族子鳳章﹑從子兆煊同字。

●卷一

○引言

詞興於唐﹐盛於宋﹐衰於元﹐亡於明﹐而再振於我國初﹐大暢厥旨於乾嘉以還也。國初諸老﹐多究心於倚聲。取材宏富﹐則朱氏﹝彜尊﹞詞綜。持法精嚴﹐則萬氏﹝樹﹞詞律。他如彭氏﹝孫﹞詞藻﹑金粟詞話﹑及西河詞話﹝毛奇齡﹞﹑詞苑叢談﹝徐釒九﹞等類﹐或講聲律﹐或極艷雅﹐或肆辯難﹐各有可觀。顧於此中眞消息﹐皆未能洞悉本原﹐直揭三昧。余竊不自量﹐撰爲此編﹐盡掃陳言﹐獨標眞諦。古人有知﹐尙其諒我。

○國初羣公之病

明代無一工詞者差彊人意﹐不過一陳人中而已。自國初諸公出﹐如五色朗暢﹐八音和鳴﹐備極一時之盛。然規模𨿽具﹐精蘊未宣。綜論羣公﹐其病有二。一則板襲南宋面目﹐而遺其眞﹐謀色揣稱﹐雅而不韻。一則專習北宋小令﹐務取濃艷﹐遂以爲晏﹑歐復生。不知晏﹑歐已落下乘﹐取法乎下﹐獘將何極﹐況並不如晏﹑歐耶。反是者一陳其年﹐然第得稼軒之貌﹐蹈揚湖海﹐不免叫囂。樊榭窈然而深﹐悠然而遠﹐似有可觀。然亦特一邱一壑﹐不足語於滄海之大﹐泰華之髙也。

○學詞貴得其本原

學古人詞﹐貴得其本原﹐捨本求末﹐終無是處。其年學稼軒﹐非稼軒也。竹學玉田﹐非玉田也。樊榭取徑於楚騷﹐非楚騷也。均不容不辧。

○作詞貴沈鬱

作詞之法﹐首貴沈鬱﹐沈則不浮﹐郁則不薄。顧沈鬱未易彊求﹐不根柢於風騷﹐烏能沈鬱。十三國變風﹑二十五篇楚詞﹐忠厚之至﹐亦沈鬱之至﹐詞之源也。不究心於此﹑率爾操觚﹐烏有是處。

○詩詞不盡同

詩詞一理﹐然亦有不盡同者。詩之髙境﹐亦在沈鬱﹐然或以古朴勝﹐或以沖淡勝﹐或以鉅麗勝﹐或以雄蒼勝。納沈鬱於四者之中﹐固是化境﹐卽不盡沈鬱﹐如五七言大篇﹐暢所欲言者﹐亦別有可觀。若詞則捨沈鬱之外﹐更無以爲詞。蓋篇幅狹小﹐倘一直說去﹐不畱餘地﹐𨿽極工巧之致﹐識者終笑其淺矣。

○宋詞不盡沈鬱

唐五代詞﹐不可及處﹐正在沈鬱。宋詞不盡沈鬱﹐然如子野﹑少遊﹑美成﹑白石﹑碧山﹑梅溪諸家﹐未有不沈鬱者。卽東坡﹑方回﹑稼軒﹑夢窗﹑玉田等﹐似不必盡以沈鬱勝﹐然其佳處﹐亦未有不沈鬱者。詞中所貴﹐尙未可以知耶。

○張惠言詞選

張氏﹝惠言﹞詞選﹐可稱精當﹐識見之超﹐有過於竹十倍者﹐古今選本﹐以此爲最。但唐五代兩宋詞﹐僅取百十六首﹐未免太隘。而王元澤眼兒媚﹑歐陽公臨江仙﹑李知幾臨江仙﹑公然列入﹐令人不解。卽朱希眞漁父五章﹐亦多淺陋處﹐選擇旣苛﹐卽不當列入。又東坡洞仙歌﹐只就孟昶原詞敷衍成章﹐所感𨿽不同﹐終嫌依傍前人。詞綜譏其有點金之憾﹐固未爲知己﹐而詞選必推爲傑構﹐亦不可解。至以吳夢窗爲變調﹐擯之不錄﹐所見亦左。總之小疵不能盡免﹐於詞中大段﹐卻有體會。溫﹑韋宗風﹐一燈不滅﹐賴有此耳。

○溫詞祖離騷飛卿詞全祖離騷﹐所以獨絕千古。菩薩蠻﹑更漏子諸闋﹐已臻絕詣﹐後來無能爲繼。

○沈鬱含意

所謂沈鬱者﹐意在筆先﹐神餘言外﹐寫怨夫思婦之懷﹐寓孽子孤臣之感。凡交情之冷淡﹐身世之飄零﹐皆可於一艸一木發之。而發之又必若隱若見﹐欲露不露﹐反復纏綿﹐終不許一語道破﹐匪獨體格之髙﹐亦見性情之厚。飛卿詞﹐如「懶起畫蛾眉。弄妝梳洗遲。」無限傷心﹐溢於言表。又「春夢正關情。鏡中蟬鬢輕。」淒涼哀怨﹐眞有欲言難言之苦。又「花落子規啼。綠窗殘夢迷。」又「鸞鏡與花枝。此情誰得知」。皆含深意。此種詞﹐第自寫性情﹐不必求勝人﹐已成絕響。後人刻意爭奇﹐愈趨愈下﹐安得一二豪傑之士﹐與之挽回風气哉。

○溫飛卿更漏子

飛卿更漏子三章﹐自是絕唱﹐而後人獨賞其末章梧桐樹數語。胡元任云﹕庭筠工於造語﹐極爲奇麗﹐此詞尢佳。卽指「梧桐樹」數語也。不知梧桐樹數語﹐用筆較快﹐而意味無上二章之厚。胡氏不知詞﹐故以奇麗目飛卿﹐且以此章爲飛卿之冠﹐淺視飛卿者也。後人從而和之﹐何耶。

○飛卿詞純是風人章法

飛卿更漏子首章云「驚塞雁﹐起城烏。畫屏金鷓鴣。」此言苦者自苦﹐樂者自樂。次章云「蘭露重﹐柳風斜。滿庭堆落花。」此又言盛者自盛﹐衰者自衰。亦卽上章苦樂之意。顚倒言之﹐純是風人章法﹐特攺換面目﹐人自不覺耳。

○溫飛卿菩薩蠻

飛卿菩薩蠻十四章﹐全是變化楚騷﹐古今之極軌也。徒賞其芊麗﹐誤矣。

○皇甫子奇詞

唐代詞人﹐自以飛卿爲冠。太白菩薩蠻﹑憶秦娥兩闋﹐自是髙調﹐未臻無上妙諦。皇甫子奇夢江南﹑竹枝諸篇﹐合者可寄飛卿廡下﹐亦不能爲之亞也。

○中主山花子

南唐中宗山花子云「還與韶光共憔悴﹐不堪看。」沈之至﹐郁之至﹐淒然欲絕。後主𨿽善言情﹐卒不能出其右也。

○後主詞思路淒惋

後主詞思路淒惋﹐詞場本色﹐不及飛卿之厚﹐自勝牛松卿輩。

○韋端己詞

韋端己詞﹐似直而紆﹐似達而郁﹐最爲詞中勝境。

○溫韋消息相通

端己菩薩蠻四章﹐故國之思﹐而意婉詞直﹐一變飛卿面目﹐然消息正自相通。余嘗謂後主之視飛卿﹐合而離者也。端己之視飛卿﹐離而合者也。端己菩薩蠻云「未老莫還鄕。還鄕須斷腸。」又云「凝恨對斜暉。憶君君不知。」歸國遙云「別後只知相愧。淚珠難遠寄。」應天長云「夜夜綠窗風雨。斷腸君信否。」皆畱蜀後思君之辭。時中原鼎沸﹐欲歸不能。端己人品未爲髙﹐然其情亦可哀矣。

○孫孟文詞不及溫韋

孫孟文詞﹐气骨甚遒﹐措語亦多警煉。然不及溫﹑韋處亦在此﹐坐少閒婉之致。

○馮正中與溫韋相伯仲

馮正中詞﹐極沈鬱之致﹐窮頓挫之妙﹐纏綿忠厚﹐與溫﹑韋相伯仲也。蝶戀花四章﹐古今絕構。詞選本李易安詞序﹐指「庭院深深」一章爲歐陽公作﹐他本亦多作永叔詞。惟詞綜獨云馮延巳作。竹博極羣書﹐必有所據。且細味此闋﹐與上三章筆墨﹐的是一色﹐歐公無此手筆。

○正中蝶戀花情詞悱惻

正中蝶戀花四闋﹐情詞悱惻﹐可君可怨。詞選云「忠愛纏綿﹐宛然騷辯之義。延巳爲人﹐專蔽嫉妒﹐又敢爲大言。此詞蓋以排間異己者﹐其君之所以信而不疑也。」數語確當。

○正中蝶戀花四章解

正中蝶戀花首章云「濃睡覺來鶯亂語。驚殘好夢無尋處。」憂讒畏譏﹐思深意苦。次章云「誰道閒情拋棄久。每到春來﹐惆悵還依舊。日日花前常病酒。不辭鏡裏朱顏瘦。」始終不渝其志﹐亦可謂自信而不疑﹐果毅而有守矣。三章云「淚眼倚樓頻獨語。雙燕來時﹐陌上相逢否。」忠厚惻怛﹐藹然動人。四章云「淚眼問花花不語。亂紅飛過秋千去。」詞意殊怨﹐然怨之深﹐亦厚之至。蓋三章猶望其離而復合﹐四章則絕望矣。作詞解如此用筆﹐一切叫囂纖冶之失﹐自無從犯其筆端。

○正中詞極淒婉之致

正中菩薩蠻﹑羅敷艷歌諸篇﹐溫厚不逮飛卿。然如「憑仗東流。將取離心過橘州。」又﹐「殘日尙彎環。玉箏和淚彈。」又﹐「玉露不成圓。寶箏悲斷弦。」又﹐「紅燭淚闌干。翠屏煙浪寒。」又﹐「雲雨已荒涼。江南春艸長。」亦極淒婉之致。

○北宋詞古意漸遠

北宋詞﹐沿五代之舊﹐才力較工﹐古意漸遠。晏﹑歐著名一時﹐然並無甚彊人意處。卽以艷體論﹐亦非髙境。

○晏歐詞近正中

晏﹑歐詞雅近正中﹐然貌合神離﹐所失甚遠。蓋正中意余於詞﹐體用兼備﹐不當作艷詞讀。若晏﹑歐不過極力爲艷詞耳﹐尙安足重。

○好作纖巧語爲晏歐之罪人

文忠思路甚雋﹐而元獻較婉雅。後人爲艷詞﹐好作纖巧語者﹐是又晏﹑歐之罪人也。

○晏幾道工於言情

詩三百篇﹐大旨歸於無邪。北宋產晏小山工於言情﹐出元獻﹑文忠之右﹐然不免思涉於邪﹐有失風人之旨。而措詞婉妙﹐則一時獨步。

○小山詞曲折深婉

小山詞﹐如「去年春恨卻來時。落花人獨立﹐微雨燕雙飛。」又﹐「當時明月在﹐曾照彩雲歸。」旣閒婉﹐又沈著﹐當時更無敵手。又﹐「明年應賦送君時。細從今夜數﹐相會幾多時。」淺處皆深。又﹐「曉霜紅葉舞歸程。客情今古道﹐秋夢短長亭。」又﹐「少陵詩思舊才名。云鴻相約處﹐煙霧九重城。」亦復情詞兼勝。又﹐「從別後﹑憶相逢。幾回魂夢與君同。今宵把銀缸照﹐猶恐相逢是夢中。」曲折深婉﹐自有艷詞﹐更不得不讓伊獨步。視永叔之「笑問雙鴛鴦字怎生書」﹑「倚闌無緒更兜★」等句﹐雅俗判然矣。

○張子野詞古今一大轉移

張子野詞﹐古今一大轉移也。前此則爲晏﹑歐﹐爲溫﹑韋﹐體段𨿽具﹐聲色未開。後此則爲秦﹑柳﹐爲蘇﹑辛﹐爲美成﹑白石﹐發揚蹈厲﹐气局一新﹐而古意漸失。子野得其中﹐有含蓄處﹐亦有發越處。但含蓄不似溫﹑韋﹐發越亦不似豪蘇膩柳。規模𨿽隘﹐气格卻近古。自子野後﹐一千年來﹐溫﹑韋之風不作矣﹐益令我思子野不置。

○蘇辛不相似

蘇﹑辛並稱﹐然兩人絕不相似。魄力之大﹐蘇不如辛。气體之髙﹐辛不逮蘇遠矣。東坡詞寓意髙遠﹐運筆空靈﹐措語忠厚﹐其獨至處﹐美成﹑白石亦不能到。昔人謂東坡詞非正聲﹐此特拘於音調言之﹐而不究本原之所在。眼光如豆﹐不足與之辯也。

○東坡詞別有天地

詞至東坡﹐一洗綺羅香澤之態﹐寄慨無端﹐別有天地。水調歌頭﹑卜算子﹝雁﹞﹑賀新涼﹑水龍吟諸篇﹐尢爲絕構。

○東坡詞人不易學

太白之詩﹐東坡之詞﹐皆是異樣出色。只是人不能學﹐烏得議其非正聲。

○耆卿詞善於鋪敍

耆卿詞﹐善於鋪敍﹐羈旅行役﹐尢屬擅長。然意境不髙﹐思路微左﹐全失溫﹑韋忠厚之意。詞人變古﹐耆卿首作俑也。

○蔡伯世論詞陋極

蔡伯世云「子瞻辭勝乎情﹐耆卿情勝乎辭﹐辭情相稱者﹐惟少遊而已。」此論陋極。東坡之詞﹐純以情勝﹐情之至者﹐詞亦至。只是情得其正﹐不似耆卿之喁喁兒女私情耳。論古人詞﹐不辯是非﹐不別邪正﹐妄爲褒貶﹐吾不謂然。

○東坡少遊皆情余於詞

東坡﹑少遊﹐皆是情余於詞。耆卿乃辭余於情。解人自辧之。

○黃不如秦

秦七﹑黃九﹐並重當時。然黃之視秦﹐奚啻之與美玉。詞貴纏綿﹐貴忠愛﹐貴沈鬱﹐黃之鄙俚者無論矣。卽以其髙者而論﹐亦不過於倔彊中見姿態耳。於倔彊中見姿態﹐以之作詩﹐尙水必盡合﹐況以之爲詞耶。

○黃九於詞直是門外漢

黃九於詞﹐直是門外漢﹐匪獨不及秦﹑蘇﹐亦去耆卿遠甚。

○秦柳不可相提並論

秦少遊自是作手﹐近開美成﹐導其先路﹐遠祖溫﹑韋﹐取其神不襲其貌﹐詞至是乃一變焉。然變而不失其正﹐遂令議者不病其變﹐而轉覺有不得不變者。後人動稱秦﹑柳﹐柳之視秦﹐爲之奴隸而不足者﹐何可相提並論哉。

○少遊詞最深厚沈著

少遊詞最深厚﹐最沈著。如「柳下桃蹊﹐亂分春色到人家。」思路幽絕﹐其妙令人不能思議。較「郴江幸自繞郴山﹐爲誰流下瀟湘云」之語﹐尢爲入妙。世人動訾秦七﹐眞所謂井蛙謗海也。

○少遊滿庭芳諸闋

少遊滿庭芳諸闋﹐大半被放後作﹐戀戀故國﹐不勝熱中﹐其用心不逮東坡之忠厚。而寄情之遠﹐措語之工﹐則各有千古。

○少遊俚詞亦不少

少遊名作甚多﹐而俚詞亦不少﹐去取不可不愼。

○張糸延論蘇秦詞似是而非

張糸延云「少遊多婉約﹐子瞻多豪放﹐當以婉約爲主。」此亦似是而非﹐不關痛癢語也。誠能本諸忠厚﹐而出以沈鬱﹐豪放亦可﹐婉約亦可﹐否則豪放嫌其粗魯﹐婉約又病其纖弱矣。

○方回詞允推神品

方回詞﹐胸中眼中﹐另有一種傷心說不出處﹐全得力於楚騷﹐而運以變化﹐允推神品。

○方回詞極沈鬱

方回詞極沈鬱﹐而筆勢卻又飛舞﹐變化無端﹐不可方物﹐吾烏乎測其所至。方回踏莎行﹝荷花﹞云「斷無蜂蝶慕幽香。紅衣脫盡芳心苦。」下云「當年不肯嫁東風﹐無端卻被秋風誤。」此詞騷情雅意﹐哀怨無端﹐讀者亦不自知何以心醉﹐何以淚墮。浣溪沙云「記得西樓凝醉眼﹐昔年風物似而今。只無人與共登臨。」只用數虛字盤旋唱嘆﹐而情事畢現﹐神乎技矣。世第賞其梅子黃時雨一章﹐猶是耳食之見。

○吳賀浣溪沙結句

浣溪沙結句﹐貴情餘言外﹐含蓄不盡。如吳夢窗之「東風臨夜冷於秋」﹑賀方回之「行雲可是渡江難」﹐皆耐人玩味。

○毛澤民與晁無咎詞

毛澤民詞﹐意境不深﹐間有雅調。晁無咎則有意蹈揚湖海﹐而力又不足。於此中眞消息﹐皆未夢見。

○詞至美成乃有大宗

詞至美成﹐乃有大宗。前收蘇﹑秦之終﹐復開姜﹑史之始。自有詞人以來﹐不得不推爲巨擘。後之爲詞者﹐亦難出其範圍。然其妙處﹐亦不外沈鬱頓挫。頓挫則有姿態﹐沈鬱則極深厚。旣有姿態﹐又極深厚﹐詞中三昧亦盡於此矣。今之談詞者亦知尊美成。然知其佳﹐而不知其所以佳。正坐不解沈鬱頓挫之妙。彼所謂佳者﹐不過人云亦云耳。摘論數條於後﹐淸眞面目﹐可見一斑。

○美成詞無處不郁

美成詞極其感慨﹐而無處不郁﹐令人不能遽窺其旨。如蘭陵王﹝柳﹞云「登臨望故國﹐誰識京華倦客」二語﹐是一篇之主。上有「墮堤上﹐曾見幾番﹐拂水飄綿送行色」之句﹐暗伏倦客之根﹐是其法密處。故下接云「長亭路﹐年去歲來﹐應折柔條過千尺。」久客淹畱之感﹐和盤托出。他手至此﹐以下便直抒憤懣矣﹐美成則不然。「閒尋舊蹤迹」二疊﹐無一語不吞吐。只就眼前景物﹐約略點綴﹐更不寫淹畱之故﹐卻無處非淹畱之苦。直至收筆云「沈思前事﹐似夢裏﹑淚暗滴。」遙遙挽合﹐妙在才欲說破﹐便自咽住﹐其味正自無窮。六醜﹝薔薇謝後作﹞云「爲問家何在。」上文有「悵客裏光陰虛擲」之句﹐此處點醒題旨﹐旣突兀又綿密﹐妙只五字束住。下文反覆纏綿﹐更不糾纏一筆﹐卻滿紙是羈愁抑鬱﹐且有許多不敢說處﹐言中有物﹐吞吐盡致。大抵美成詞一篇皆有一篇之旨﹐尋得其旨﹐不難迎刃而解。否則病其繁碎重復﹐何足以知淸眞也。

○美成滿庭芳

美成詞有前後若不相蒙者﹐正是頓挫之妙。如滿庭芳﹝夏日溧水無想山作﹞上半闋云「人靜烏鳶自樂。小橋外﹑親綠濺濺。憑欄久﹐黃蘆苦行﹐擬泛九江船。」正擬縱樂矣﹐下忽接云「年年。如社燕﹐飄流瀚海﹐來寄修椽。且莫思身外﹐長近西半球前。憔悴江南倦客﹐不堪聽﹑急管繁弦。歌筵畔﹐先安枕簟﹐容我醉時眠。」是烏鳶𨿽樂﹐社燕自苦。九江之船﹐卒未嘗泛。此中有多少說不出處﹐或是依人之苦﹐或有患失之心。但說得𨿽哀怨﹐卻不激烈。沈鬱頓挫中﹐別饒蘊藉。後人爲詞﹐好作盡頭語﹐令人一覽無餘﹐有何趣味。

○美成菩薩蠻

美成菩薩蠻上半闋云「何處望歸舟。夕陽江上樓。」思慕之極﹐故哀怨之深。下半闋云「深院捲簾看。應憐江上寒。」哀怨之深﹐亦忠愛之至。似此不必學溫﹑韋﹐已與溫﹑韋一鼻孔出气。

○美成齊天樂

美成齊天樂云「綠蕪盡臺城路﹐殊鄕又逢秋晚。」傷歲暮也。結云「醉倒山翁﹐但愁斜照斂。」幾於愛惜寸陰﹐日暮之悲﹐更覺余於言外。此種結構﹐不必多費筆墨﹐固已意無不達。

○美成玉樓春

美成詞﹐有似拙實工者。如玉樓春結句云「人如風後入江云﹐情似雨餘黏地絮。」上言人不能畱﹐下言情不能已。呆作兩譬﹐別饒姿態﹐卻不病其板﹐不病其纖﹐此中消息難言。

○美成浪淘沙慢

美成詞﹐操縱處有出人意表者。如浪淘沙慢一闋﹐上二疊寫別離之苦。如「掩紅淚﹑玉手親折」等句﹐故作瑣碎之筆。至末段云「羅帶光銷﹐紋衾疊﹐連環解﹑舊香頓歇。怨歌水﹑瓊壺敲盡缺。恨春去不與人期﹐弄夜色﹐空餘滿地梨花雪。」蓄勢在後﹐驟雨飄風不可遏抑。歌至曲終﹐覺萬匯哀鳴﹐天地變色。老杜所謂「意愜關飛動﹐篇終接混茫」也

○美成解語花

美成解語花﹝元宵﹞後半闋云「因念帝城放夜﹐望千門如畫。嬉笑遊冶﹐鈿車羅帕。相逢處﹐自有暗塵隨馬。年光是也。惟只見舊情衰謝。淸漏移﹐飛蓋歸來﹐從舞休歌罷。」縱筆揮灑﹐有水逝云捲﹐風馳電掣之感。

○美成夜飛鵲

美成夜飛鵲云「何意重經前地﹐遺鈿不見﹐斜徑都迷。兔葵燕麥﹐向斜陽﹑影與人齊。但徘徊班艸﹐欷酹酒﹐極望天西。」哀怨而渾雅。白石揚州慢一闋﹐從此脫胎。超處或過之﹐而厚意微遜。

○美成小令以警動勝

美成小令﹐以警動勝。視飛卿色澤較淡﹐意態卻濃。溫﹑韋之外﹐輥有獨至處。

○陳子髙詞婉雅閒麗

陳子髙詞婉雅閒麗﹐暗合溫﹑韋之旨。晁無咎﹑毛澤民﹑萬俟雅言等﹐遠不逮也。

○陳簡齋臨江仙逼近大蘇

陳簡齋無住詞﹐未臻髙境。惟臨江仙云「憶昔午橋橋上飲﹐坐中都是豪英。長溝流月去無聲。杏花疏影裏﹐吹笛到天明。二十餘年成一夢﹐此身𨿽在堪驚。閒登小閣眺新晴。古今多少事﹐漁唱起三更。」筆意超曠﹐逼近大蘇。

○朱希眞漁父五篇

朱希眞春雨細如塵一闋﹐饒有古意。至漁父五篇﹐𨿽爲臯文所質﹐然譬彼淸流之中﹐雜以微塵。如四章結句「有何人畱得」﹑五章結句「有何人相識」﹐一經道破﹐轉嫌痕迹﹐不如並刪去爲妙。余最愛其次章結句云「昨夜一江風雨﹐都不曾聽得。」此中有眞樂﹐未許俗人問津。又三章結句云「經過子陵灘半﹐得梅花消息。」靜中生動﹐妙合天機﹐亦先生晚遇之兆。

○辛稼軒詞中之龍

辛稼軒﹐詞中之龍也﹐气魄極雄大﹐意境卻極沈鬱。不善學之﹐流入叫囂一派﹐論者遂集矢於稼軒﹐稼軒不受也。

○稼軒有粗魯詞

稼軒詞如永遇樂﹝京口北固亭懷古﹑﹞南鄕子﹝登京口北固亭﹑﹞浪淘沙﹝山寺夜作﹑﹞瑞鶴軒﹝南澗雙溪樓﹞等類﹐才气𨿽雄﹐不免粗魯。世人多好讀之﹐無怪稼軒爲後世叫囂者作俑矣。讀稼軒詞者﹐去取嚴加別白﹐乃所以愛稼軒也。

○稼軒詞以賀新郎一篇爲冠

稼軒詞自以賀新郎一篇爲冠﹝別茂嘉二十弟﹐﹞沈鬱蒼涼﹐跳躍動蕩﹐古今無此筆力。詞云「綠樹聽。更那堪杜鵑聲住﹐鷓鴣聲切。啼到春歸無啼處﹐苦恨芳菲都歇。算未抵人間離別。馬上琵琶關塞黑。更長門翠輦辭金闕。看燕燕﹐送歸妾。將軍百戰身名裂。向河梁回頭萬里﹐故人長絕。易水蕭蕭西風冷﹐滿座衣冠似雪。正壯士怨歌未乇。啼鳥還知如許恨﹐料不蹄淸淚長啼血。誰伴我﹑醉明月。」﹝詞選云﹕茂嘉蓋以得罪謫徙﹐故有是言。﹞

○稼軒水調歌頭

稼軒水調歌頭諸闋﹐直是飛行絕迹。一種悲憤慷慨鬱結於中﹐𨿽未能痕迹消融﹐卻無害其爲渾雅。後人未易摹亻放。

○稼軒詞仿佛魏武詩

稼軒詞仿佛魏武時﹐自是有大本領﹑大作用人語。

○余所愛之辛詞

稼軒詞著力太重處﹐如破陣子﹝爲陳同甫賦壯詩以寄之﹑﹞水龍吟﹝過南澗雙溪樓﹞等作﹐不免劍拔弩張。余所愛者﹐如「紅蓮相倚深如怨﹐白鳥無言定是愁。」又﹐「不知筋力衰多少﹐但覺新來懶上樓。」又﹐「城中桃李愁風雨﹐春在溪頭薺菜花」之類﹐信筆寫去﹐格調自蒼勁﹐意味自深存。不必劍拔弩張﹐洞穿已過七札﹐斯爲絕技。

○稼軒鷓鴣天

稼軒鷓鴣天云「卻將萬字平戎策﹐換得東家種樹書。」哀而壯﹐得毋有烈士暮年之慨耶。

○稼軒臨江仙

稼軒臨江仙後半闋云「別浦鯉魚何日到﹐錦書封恨重重。海棠花下去年逢。也應隨分瘦﹐忍淚覓殘紅。」婉雅芊麗。稼軒亦能爲此種筆路﹐眞令人心折。

○稼軒蝶戀花

稼軒蝶戀花﹝元日立春﹞云「今歲花期消息定。只愁風雨無憑準。」蓋言榮辱不定﹐遷謫無常。言外有多少哀怨﹐多少疑懼。

○稼軒摸魚兒

稼軒「更能消幾番風雨」一章﹐詞意殊怨。然姿態飛動﹐極沈鬱頓挫之致。起處「更能消」三字﹐是從千回萬轉後倒折出來﹐眞是有力如虎。

○稼軒菩薩蠻

稼軒菩薩蠻一章﹝書江西造口壁﹐﹞用意用筆﹐洗脫溫﹑韋殆盡﹐然大旨正見吻合。

○稼軒最不工綺語

稼軒最不工綺語。「尋芳艸」一章﹐固屬笑柄﹐卽「驀然回首﹐那人卻在燈火闌珊處」及「玉觴淚滿卻停觴﹐怕酒似﹑郎情薄」﹐亦了無餘味。惟「尺書如今何處也﹐綠云依舊無蹤迹」。又「芳艸不迷行客路﹐垂楊只礙離人目」爲婉妙。然可作無題﹐亦不定是綺言也。

○龍川詞合者寥寥

陳同甫豪气縱橫﹐稼軒幾爲所挫。而龍川詞一卷﹐合者寥寥﹐則去稼軒遠矣。

○同甫水調歌頭

同甫水調歌頭云「堯之都﹐舜之壤﹐禹之封。於中應有一个半个恥臣戎。」精警奇肆﹐幾於握拳透爪。可作中興露布讀﹐就詞論﹐則非髙調。

○詞衰於劉蔣

劉攺之﹑蔣竹山﹐皆學稼軒者。然僅得稼軒糟粕﹐旣不沈鬱﹐又多支蔓。詞之衰﹐劉﹑蔣爲之也。板橋論詞云「少年學秦﹑柳﹐中年學蘇﹑辛﹐老年學劉﹑蔣。」眞是盲人道黑白﹐令我捧腹不禁。

○攺之全學稼軒皮毛

攺之全學稼軒皮毛﹐不則卽爲沁園春等調。淫詞褻語﹐穢詞壇。卽以艷體論﹐亦是下品。蓋叫囂淫冶﹐兩失之矣。

○竹山詞外彊中漧

竹山詞﹐外彊中漧﹐細看來尙不及攺之。竹詞綜﹐推爲南宋一家﹐且謂其源出白石﹐欺人之論﹐吾未敢信。

○竹山詞多不接處

竹山詞多不接處。如賀新郎云「竹幾一燈人做夢」﹐可稱警句。下接云「嘶馬誰行古道。」合上下文觀之﹐不解所謂。卽云托諸夢境﹐無源可尋﹐亦似接不接。下云「起搔首﹑窺星多少。」蓋言夢醒。下云「月有微黃﹐籬無影。」又是警句。下接云「掛牽牛數朵靑花小﹐秋太淡﹑添紅棗。」此三句﹐無味之極﹐與通首詞意﹐均不融洽。所謂外彊中漧也。古人脫接處﹐不接而接也﹐竹山不接處﹐乃眞不接也。大抵劉﹑蔣之詞﹐未嘗無筆力﹐而理法气度﹐全不講究。是板橋﹑心余輩所祖﹐乃詞中左道。有志復古者﹐當別有會心也。

○後村與安國相伯仲

張安國詞﹐熱腸郁思﹐可想見其爲人。劉后村則感激豪宕﹐其詞與安國相伯仲﹐去稼軒𨿽遠﹐正不必讓劉﹑蔣。世人多好推劉﹑蔣﹐直以爲稼軒後勁﹐何耶。

○知稼翁詞气和音雅

黃思憲知稼翁詞﹐气和音雅﹐得味外味。人品旣髙﹐詞理亦勝。宋六十一家詞選中載其小令數篇﹐洵風雅之正聲﹐溫﹑韋之眞脈也。余最愛其菩薩蠻云「髙樓目斷南宋翼。玉人依舊無消息。愁緒促眉端。不隨衣帶寬。萋萋天外艸。何處春歸早。無語憑闌干。竹聲生暮寒。」時公在泉幕﹐有懷汪彥章﹐以當路多忌﹐故托玉人以見意。又卜算子云「寒透小窗紗﹐漏斷人初醒。悲翠屏間拾落釵﹐背立殘影。欲去更踟躕﹐離恨終難整。隴首流泉不忍聞﹐月落雙溪冷。」時公赴召﹐道過延平﹐有歌妓追論書事﹐卽席賦此。遠韻深情﹐無窮幽怨。

○知稼翁眼兒媚

知稼翁以與趙鼎善﹐爲秦檜所忌﹐至竄之嶺南。其眼兒媚﹝梅調和傅參議韻﹞云「一枝雪裏冷光浮﹐空自許淸流。如今憔悴﹐蠻煙瘴雨﹐誰肯尋搜。昔年曾共孤芳醉﹐爭插玉釵頭。天涯幸有﹐惜花人在﹐杯酒相酬。」情見乎詞矣﹐而措語未嘗不忠厚。

○放翁詞去稼軒甚遠

放翁詞亦爲當時所推重﹐幾欲與稼軒頡頏。然粗而不精﹐枝而不理﹐去稼軒甚遠。大抵稼軒一體﹐後人不易學步。無稼軒才力﹐無稼軒胸襟﹐又不處稼軒境地﹐欲於粗莽中見沈鬱﹐其可得乎。

○放翁鵲橋仙

放翁詞惟鵲橋仙﹝夜聞杜鵑﹞一章﹐借物寓言﹐較他作爲合乎古。然以東坡卜算子﹝雁﹞較之﹐相去殆不可道裏計矣。

●卷二

○姜堯章詞淸虛騷雅

姜堯章詞﹐淸虛騷雅。每於伊郁中饒蘊藉﹐淸眞之勁敵﹐南宋一大家也。夢窗﹑玉田諸人﹐未易接武。

○白石詞中寄慨

南渡以後﹐國勢日非。白石目擊心傷﹐多於詞中寄慨。不獨暗香﹑疏景二章﹐發二帝之幽憤﹐傷在位之無人也。特感慨全在虛處﹐無迹可尋﹐人自不察耳。感慨時事﹐發爲詩歌﹐便已力據上游﹐特不宜說破﹐只可用比興體。卽比興中﹐亦須含蓄不露﹐斯爲沈鬱﹐斯爲忠厚。若王子文之西河﹐曹西士之和作﹐陳經國之沁園春﹐方巨山之滿江紅﹑水調歌頭﹐李秋田之賀新涼等類﹐慷慨發越﹐終病淺顯。南宋詞人﹐感時傷事﹐纏綿溫厚者﹐無過碧山﹐次則白石。白石郁處不及碧山﹐而淸虛過之。

○白石詞格調最髙

白石詞以淸虛爲體﹐而時有陰冷處﹐格調最髙。沈伯時譏其生硬﹐不知白石者也。黃叔嘆爲美成所不及﹐亦漫爲可否者也。惟趙子固云﹕白石詞家之申﹑韓也﹐眞刺骨語。

○白石气體超妙

美成﹑白石﹐各有至處﹐不必過爲軒輊。頓挫之處﹐理法之精﹐千古詞綜﹐自屬美成。而气體之超妙﹐則白石獨有千古﹐美成亦不能至。

○美成白石各有獨至處

美成詞於渾灝流轉中﹐下字用意﹐皆有法度。白石則如白雲在空﹐隨風變滅。所謂各有獨至處。

○白石揚州慢

白石揚州慢﹝淳熙丙申至日過揚州﹞云「自胡馬窺江去後﹐廢池喬木﹐猶壓言兵。漸黃昏﹑淸角吹寒﹐都在空城」數語﹐寫兵燹後情景逼眞。「猶厭言兵」四字﹐包括無限傷亂語。他人累千百言﹐亦無此韻味。

○白石短章不可及

白石長調之妙﹐冠絕南宋﹐短章亦有不可及者。如點絳唇﹝丁未過吳淞作﹞一闋﹐通首只寫眼前景物。至結處云「今何許。憑欄懷古。殘柳參差舞。」感時傷事﹐只用「今何許」三字提唱。「憑欄懷古」以下﹐僅以殘柳五字﹐詠嘆了之。無窮哀感﹐都在虛處。令讀者弔古傷今﹐不能自止。洵推絕調。

○白石齊天樂

白石齊天樂一闋﹐全篇皆寫怨情。獨後半云「笑籬落呼燈﹐世間兒女。」以無知兒女之樂﹐反襯出有心人之苦﹐是爲入妙。用筆亦別有神味﹐難以言傳。

○白石湘月

白石湘月云「暗柳蕭蕭﹐飛星冉冉﹐夜久知秋冷。」寫夜景髙絕。點綴之工﹐意味之永﹐他手亦不能到。

○白石詞開玉田一派

白石詞﹐如「無柰苕溪月﹐又喚我扁舟東下。」又「冷香飛上詩句」。又「髙柳垂陰﹐老魚吹浪﹐畱我花間住」等語﹐是開玉田一派。在白石集中﹐只算雋句﹐尙非髙之境。

○白石石湖仙

白石石湖仙一闋﹐自是有感而作﹐詞亦超妙入神。惟「玉友金蕉﹐玉人金縷」八字﹐鄙俚纖俗﹐與通篇不類。正如賢人髙士中﹐著一傖父﹐愈覺俗不可耐。

○白石翠樓吟

白石翠樓吟﹝武昌安遠樓成﹞後半闋云「此地宜有神仙﹐擁素云黃鶴﹐與君遊戲。玉梯凝望久﹐嘆芳艸萋萋千里。天涯情味。仗酒祓淸愁﹐花消英气。」一縱一操﹐筆如遊龍﹐意味深厚﹐是白石最髙之作。此詞應有所刺﹐特不敢穿鑿求之。

○竹屋不及梅溪

竹屋﹑梅溪並稱﹐竹屋不及梅溪遠矣。梅溪全祖淸眞﹐髙者幾於具體而微。論其骨韻﹐猶出夢窗之右。

○彭駿孫論史邦卿不當其實

彭駿孫云﹕南宋詞人﹐如白石﹑梅溪﹑竹屋﹑夢窗﹑竹山諸家之中﹐當以史邦卿爲第一。昔人稱其「分鑣淸眞﹐平睨方回﹐紛紛天變行輩﹐不足比數」﹐非虛言也。此論推揚太過﹐不當其實。三變行輩﹐信不足數。然同時如東坡﹑少遊﹐豈梅溪所能壓倒。至以竹屋﹑竹山與之並列﹐是又淺視梅溪。大約南宋詞人﹐自以白石﹑碧山爲冠﹐梅溪次之﹐夢窗﹑玉田又次之﹐西麓又次之﹐艸窗又次之﹐竹屋又次之。竹山𨿽不論可也。然則梅溪𨿽佳﹐亦何能超越白石﹐而與淸眞抗哉。

○梅溪東風第一枝

梅溪東風第一枝﹝立春﹞精妙處﹐竟是淸眞髙境。張玉田云「不獨措詞精粹﹐又且見時節風物之感。」乃深知梅溪者。余嘗謂白石﹑梅溪皆祖淸眞﹐白石化矣﹐梅溪或稍遜焉。然髙者亦未嘗不化﹐如此篇是也。

○梅溪獨絕處

梅溪詞﹐如﹕「碧袖一聲歌﹐石城怨﹑西風隨去。滄波蕩晚﹐菇蒲弄秋﹐還重到斷魂處。」沈鬱之至。又﹐「三年夢冷﹐孤吟意短﹐屢煙鐘津鼓。屐齒厭登臨﹐移橙後﹐幾番涼雨。」亦居然美成復生。又臨江仙結句云「枉教裝得舊時多。向來簫鼓地﹐曾見柳婆娑。」慷慨生哀﹐極悲極郁。較「臨斷岸﹑新綠生時﹐是落紅﹑帶愁流處」之句﹐尢爲沈至。此種境界﹐卻是梅溪獨絕處。

○梅溪玉蝴蝶

梅溪玉蝴蝶云「一笛當樓﹐謝娘懸淚立風前。」幽怨似少遊﹐淸切如美成﹐合而化矣。

○竹屋詞非竹山所及

竹屋詞最雋快﹐然亦有含蓄處。抗行梅溪則不可。要非竹山所及。

○竹屋詞用比意

竹屋「春風吹綠湖邊艸」一章﹐純用比意﹐爲集中最純正最深婉之作。他如賀新郎﹝梅﹞之「開徧西湖春意爛﹐算羣花正作江山夢。吟思怯﹑暮云重。」此類不過聰俊語耳﹐無關大雅。

○陳唐卿論髙史詞殊謬

陳唐卿云「竹屋﹑梅溪詞﹐要是不經人道語﹐其妙處﹐少遊﹑美成亦未及也。」此論殊謬。夫梅溪求爲少遊﹑美成而不足者﹐竹屋則去之愈遠﹐烏得謂周﹑秦所不及。且作詞只論是非﹐何論人道與不道。若不觀全體﹐不究本原﹐徒取一二聰明新巧語﹐遂嘆爲少遊﹑美成所不能及﹐是亦妄人也已矣。

○宋人論夢窗多失之誣

夢窗在南宋﹐自推大家。惟千古論夢窗者﹐多失之誣。尹惟曉云「求詞於吾宋﹐前有淸眞﹐後有夢窗﹐此非予之言﹐四海之公言也。」爲此論者﹐不知置東坡﹑少遊﹑方回﹑白石等於何地。沈伯時云「夢窗深得淸眞之妙﹐但用事下語太晦處﹐人不易知。」其實夢窗才情超逸﹐何嘗沈晦。夢窗長處﹐正在超逸之中﹐見沈鬱之意﹐所以異於劉﹑蔣輩﹐烏得轉以此爲夢窗病。至張叔夏云「吳夢窗如七寶樓臺﹐眩人眼目﹐拆碎下來﹐不成片段。」此論亦余所未解。竊謂七寶樓臺﹐拆碎不成片段﹐以詩而論﹐如太白牛渚西江夜一篇﹐卻合此境。詞惟東坡水調歌頭近之。若夢窗詞﹐合觀通篇﹐固多警策。卽分摘數語﹐亦自入妙﹐何嘗不成片段耶。總之﹐夢窗之妙﹐在超逸中見沈鬱﹐不及碧山﹑梅溪之厚﹐而才气較勝。

○張惠言不知夢窗

張臯文詞選﹐獨不收夢窗詞﹐以蘇﹑辛爲正聲﹐卻有巨識。而以夢窗與耆卿﹑山谷﹑攺之輩同列﹐不知夢窗者也。至董氏續詞選﹐取夢窗唐多令﹑憶舊遊兩篇﹐此二篇絕非夢窗髙詣。唐多令一篇﹐幾於油腔滑調﹐在夢窗集中﹐最屬下乘。續選獨取此兩篇﹐豈故收其下者﹐以實臯文以言耶﹐﹝董毅爲臯文外甥。﹞謬矣。

○夢窗髙陽臺

夢窗髙陽臺一篇﹝落梅﹞﹐旣幽怨﹐又淸虛﹐幾欲突過中仙﹑詠物諸篇﹐是集中最髙之作﹐詞選何以不錄。

○夢窗精於造句

夢窗精於造句﹐超逸處則仙骨珊珊﹐洗脫凡艷。幽索處﹐則孤懷耿爲﹐別締古歡。如髙陽臺﹝落梅﹞云「宮粉雕痕﹐仙云墮影﹐無人野水荒灣。古石埋香﹐金沙鎖骨連環。南樓不恨吹橫笛﹐恨曉風千里關山。半飄零﹐庭上黃昏﹐月冷闌干。」又云「細雨歸鴻﹐孤山無限春寒。」瑞鶴仙云「怨柳淒花﹐似曾相識。西風破屐林下路﹐水邊石。」祝英臺近﹝除夜立春﹞云「剪紅情﹐裁綠意﹐花信上釵股。殘日東風﹐不放歲華去。」又﹝春日客龜溪遊廢園﹞云「綠暗長亭﹐歸夢趁風絮。」水龍吟﹝惠泉山﹞云「艷陽不到靑山﹐淡煙冷翠成秋苑。」滿江紅﹝氵殿山湖﹞云「對兩蛾猶鎖﹐怨綠煙中。秋色未教飛盡雁﹐夕陽長是墜疏鐘。」點絳唇﹝試燈夜初晴﹞云「情如水。小樓薰被。春夢笙歌裏。」又云「徵衫貯﹑舊寒一縷﹐淚涇風簾絮。」鶯啼序云「暝堤空﹑輕把斜陽﹐總還鷗鷺。」八聲甘州﹝遊靈崖﹞云「箭徑酸風射眼﹐膩水染花腥。」又云「連呼酒﹐上琴臺去﹐秋與云平。」俱能超妙入神。

○夢窗有俚詞

夢窗賦女髑髏﹝調思佳客﹞云「釵燕攏云睡起時。隔墻折得杏花枝。靑春半面妝臺畫﹐細雨三更花欲飛。情輕愛別舊相知。斷腸靑冢幾斜暉。亂紅一任風吹起﹐結習空時不點衣。」又題華山女道士扇﹝調蝶戀花﹞云「北斗秋橫云髻影。鶯羽衣輕﹐腰減靑絲剩﹝俗字俗句。﹞一曲遊山聞玉磬。月華深處人初定。十二闌干和笑憑。風露生寒﹐人在蓮花頂。睡重不知殘酒醒。層城幾度啼鴉暝。」又題藕花洲尼扇﹝調醉落魄﹞云「春溫紅玉。纖衣學剪矯鴉綠。夜香燒短銀屏燭。偸擲金錢﹐重把寸心卜。﹝此三句亦平常淺俗意﹐𨿽非惡劣﹐究屬疲庸﹐不謂夢窗蹈之。﹞翠深不礙鴛鴦宿。采鞭誰記當時曲。靑山南畔紅雲北。一葉波心﹐明滅淡裝束。」此類命題﹐皆不大雅。金應抉詞中三蔽﹐似此亦在俚詞之列﹐故爲臯文所不取。然用意造句﹐仙思鬼境﹐兩窮其妙。余錄入閒情集中﹐不忍沒古人之美也。

○夢窗金縷曲

夢窗金縷曲﹝陪履齋先生滄浪看梅﹞云「華表月明歸夜鶴﹐問當時花竹今如此。枝上露﹐濺淸淚。」後疊云「此心與東君同意。後不如今今非昔。兩無言﹑相對滄浪水。懷此恨﹐寄殘醉。」感慨身世﹐激烈語偏說得溫婉﹐境地最髙。若文及翁之「借問孤山林處士﹐但掉頭笑指梅花蕊。天下事﹐可知矣。」不免有張眉怒目之態。

○陳西麓詞中正軌

陳西麓詞﹐和平婉雅﹐詞中正軌。張叔夏云「詞欲雅而正﹐志之所之﹐一爲物所役﹐則失其雅正之音。近代陳西麓﹐所作平正﹐亦有佳者。」夫平正則難見其佳﹐平正而有佳者﹐乃眞佳也。求之於詩﹐十九首後﹐其惟陶淵明乎。詞惟西麓近之。有志於古者﹐三復西麓詞﹐一切流蕩忘反之失﹐不化而化矣。

○西麓在中仙夢窗之間

西麓詞在中仙﹑夢窗之間。沈鬱不及碧山﹐而時有淸超處。超逸不及夢窗﹐而婉雅猶過之。

○西麓八寶妝起句

西麓八寶妝起句云「望遠秋平。」起四字便耐人思﹐卻似日湖漁唱詞境﹐用作西麓全集贊語﹐亦無不可。

○西麓八寶妝

西麓八寶妝云「琴心錦意暗懶﹐又爭柰西風吹恨醒。」其有感於爲制置司參議官時乎。然不肯仕元之意﹐已決於此矣﹐正不必作激烈語。

○西麓詞耐人玩味

西麓綺羅香﹝秋雨﹞雲﹕「滴入愁心﹐秋似玉樓人瘦。煙檻外﹐催落梧桐﹐帶西風﹑亂梢鴛。」字字錘煉﹐卻極和雅。又酹江月云「隔岸人家砧杵急﹐微寒先到簾鉤。」又玉樓春云「斜陽一片水邊樓﹐紅葉滿天江上路。」又蝶戀花﹝柳﹞云「寂寞情懷如中酒。攀條恨如東風手。」又云「悵望章臺愁轉首。畫欄十二東風舊。」俱耐人玩味。

○西麓取法淸眞

西麓亦是取法淸眞﹐集中和美成者十有二三﹐想見服膺之意。特面目全別﹐此所謂脫胎法。

○西麓西湖十詠

西麓西湖十詠﹐多感時之語﹐時時寄托﹐忠厚和平﹐眞可亞於中仙。下視艸窗十闋﹐直不足比數矣。如探春﹝蘇堤春曉﹞云「搔首卷簾看﹐認何處六橋煙柳。」秋霽﹝平湖秋月﹞云「對西風憑誰問取﹐人間那得有今夕。應笑廣寒宮殿窄。露冷煙淡﹐還看數點殘星﹐兩行新雁﹐倚樓橫笛。」掃花遊﹝雷峯夕照﹞云「可惜流年﹐付與朝鐘暮鼓。」驀山溪﹝花港觀魚﹞云「宮溝泉滑﹐怕有題紅句。鉤餌已忘機﹐都付與人間兒女。濠梁興在﹐鷗鷺笑人癡﹐三湘夢﹐五湖心﹐雲水蒼茫處。」齊天樂﹝南屏晚鐘﹞云「禦苑煙花﹐宮斜露艸﹐幾度西風彈指。」似此之類﹐皆令人思。讀之旣久﹐其味彌長。諸詞作於景定癸亥歲﹐閱十餘年﹐宋亡矣。三湘夢三句﹐推開說﹐先生其有遺世之心乎。

○周公瑾刻意學淸眞

周公瑾詞﹐刻意學淸眞。句法字法﹐居然合拍。惟气體究去淸眞已遠。其髙者可步武梅溪﹐次亦平視竹屋。

○公瑾木蘭花慢十章

公瑾木蘭花慢﹝西湖十景﹞十章﹐不過無謂遊詞耳﹐蓉塘詩話獨賞之﹐何也。

○公瑾一萼紅

公謹一萼紅﹝登蓬萊閣有感﹞一闋﹐蒼茫感慨﹐情見乎詞﹐當爲艸窗集中壓捲。𨿽使美成﹑白石爲之﹐亦無以過。惜不多觀耳。詞云「步深幽。正云黃天淡﹐雪意未全休。鑑曲寒沙﹐茂林煙艸﹐俯仰今古悠悠。歲華晚﹐飄零漸遠﹐誰念我﹐同載五湖舟。磴古松斜﹐陰苔老﹐一片淸愁。回首天涯歸夢﹐幾魂飛西浦﹐淚灑東州。故國山川﹐故園心眼﹐還似王粲登樓。最負他﹐秦鬟妝鏡﹐好江山﹑何事此時遊。爲喚狂吟老鑑﹐共賦銷憂。」

○公瑾獻仙音

公瑾獻仙音﹝弔雪香亭梅﹞云「一片古今愁﹐但廢綠平煙空遠。無語消魂﹐對斜陽衰艸淚滿。」又「西冷殘笛﹐低送數聲春怨。」卽杜詩「回首可憐歌舞地」之意。以詞發之﹐更覺淒惋。水龍吟﹝白蓮﹞云「擎露盤深﹐憶君涼夜﹐暗傾鉛水﹐想鴛鴦﹑正結梨云好夢﹐西風冷﹐還驚起。」詞意兼勝﹐似此亦居然碧山矣。

○艸窗絕妙好詞選

艸窗絕妙好詞之選﹐並不能彊人意。當是局於一時聞見﹐卽行采人﹐未窺各人全釣耳。不得以艸窗所輯﹐一槪尊之。﹝紀文達立論﹐好是古非今。絕妙好詞一編﹐嘆爲篇篇皆善﹐未免以耳代目。且如殷所選河嶽英靈集﹐以唐人選唐詩﹐而唐陋謬妄﹐不可言狀。文達亦賞之﹐尢屬不解。﹞

○王碧山詞詩中曹杜

王碧山詞﹐品最髙﹐味最厚﹐意境最深﹐力量最重。感時傷世之言﹐而出以纏綿忠愛。詩中之曹子建﹑杜子美也。詞人有此﹐庶幾無憾。

○論南宋詞家

南宋詞家白石﹑碧山﹐純乎純者也。梅溪﹑夢窗﹑玉田輩﹐大純而小疵﹐能雅不能虛﹐能淸不能厚也。

○詞壇三絕

詞法之密﹐無過淸眞。詞格之髙﹐無過白石。詞味之厚﹐無過碧山﹐詞壇三絕也。

○碧山詞品最髙

詩有詩品﹐詞有詞品。碧山詞性情和厚﹐學力精深。怨慕幽思﹐本諸忠厚而運以頓挫之姿﹐沈鬱之筆。論其詞品﹐已臻絕頂﹐古今不可無一﹐不能有二。白石詞﹐雅矣正矣﹐沈鬱頓挫矣。然以碧山較之﹐覺白石猶有未能免俗處。少遊﹑美成﹐詞壇領袖也。所可議者﹐好作艷語﹐不免於俚耳。故大雅一席﹐終讓碧山。

○碧山詞工雅

碧山詞觀其全體﹐固自髙絕﹐卽於一字一句間求之﹐亦無不工雅。瓊枝寸寸玉﹐旃檀片片香﹐吾於詞見碧山矣。於詩則未有所遇也。看來碧山爲詞﹐只是忠愛之忱﹐發於不容已﹐並無刻意爭奇之意﹐而人自莫及﹐此其所以爲髙。

○碧山詠物有寄托

詞選云「碧山詠物諸篇﹐並有君國之憂。」自是確論。讀碧山詞者﹐不得不兼時勢言之﹐亦是定理。或謂不宜附會穿鑿﹐此特老生常談﹐知其一不知其二。古人詩詞有不容鑿者﹐有必須考鏡者﹐明眼人自能辧之。否則徒爲大言欺人﹐彼方自謂識超﹐吾則笑其未解。碧山詠物諸篇﹐固是君國之憂。時時寄托﹐卻無一筆犯復﹐字字貼切故也。就題論題﹐亦覺躊躇滿志。

○碧山天香

碧山天香﹝龍涎香﹞一闋﹐莊希祖云「此詞應爲謝太后作。前半所指﹐多海外事。」此論正合余意。惟後疊云「荀令如今漸老﹐總忘卻尊前舊風味。」必有所興。但不知其何所指。讀者各以意會可也。

○碧山詞所指

碧山南浦﹝春水﹞云「簾影蘸樓陰﹐芳流去﹐應有淚珠千點。滄浪一舸﹐斷魂重唱蘋花怨。」寄慨處﹐淸麗紆徐﹐斯爲雅正。又慶宮春﹝水仙﹞云「歲華相誤﹐記前度湘臯怨別。哀弦重聽﹐都是淒涼﹐未須彈徹。」後疊云「國香到此誰憐﹐煙冷沙昏﹐頓成愁絕。」結云「試招仙魄。怕今夜瑤簪凍折。攜盤獨出﹐空想咸陽﹐故宮落月。」淒涼哀怨﹐其爲王淸作乎。又無悶﹝雪意﹞後半闋云「淸致悄無似﹐有照水南枝﹐已攙春意。誤幾度憑欄﹐莫愁凝睇。應是梨云夢好﹐未肯放東風來人世。待翠管吹破蒼茫﹐看取玉壺天地。」無限怨情﹐出以渾厚之筆。惟南枝句中含譏刺﹐當指文溪﹑松雪輩。

○詞選論碧山詞

碧山眉嫵﹑髙陽臺﹑慶淸朝三篇﹐古今絕構。詞選取之﹐確有特識。眉嫵﹝新月﹞云「漸新痕懸柳﹐淡彩穿花﹐依約破初暝。便有團圓意﹐深深拜﹑相逢誰在香徑。畫眉未穩﹐料素娥猶帶離恨。最堪愛﹐一曲銀鉤小﹐寶簾掛秋冷。千古盈虧休問。嘆漫磨玉斧﹐難補金鏡。太液池猶在﹐淒涼處﹑何人重賦淸景。故山夜永﹐試待他窺戶端正﹐看云外山河﹐還老桂花舊影。」詞選云「此喜君有恢復之志﹐而惜無賢臣也。」髙陽臺﹝詞選云﹕此題應是梅花。﹞後半闋云「江南自是離愁若﹐況遊驄古道﹐歸雁平沙。怎得銀箋﹐殷勤與說年華。如今處處生芳艸﹐縱憑髙﹑不見天涯。更消他﹑幾度東風﹐幾度飛花。」詞選云「此傷君臣晏安﹐不思國恥﹐天下將亡也。」慶淸朝﹝橊花﹞後半闋云「誰在舊家殿閣﹐自太眞仙去﹐掃地春空。朱幡護取﹐如今應誤花工。顚倒絳英滿徑﹐想無車馬到山中。西風後﹐尙餘數點﹐還勝春濃。」詞選云「此言亂世尙有人才﹐惜世不用也。」不知其何所指。右上三章﹐一片熱腸﹐無窮哀感。小雅怨誹不亂﹐諸詞有焉。以視白石之暗香﹑疏影﹐亦有過之無不及。詞至是﹐乃蔑以加矣。

○碧山水龍吟

碧山水龍吟諸篇﹐感慨沈至。詠牡丹云「自眞妃舞罷﹐謫仙賦後﹐繁華夢﹑如流水。」詠海棠云「嘆黃州一夢﹐燕宮絕筆﹐無人解﹐看花意。」感寓中出以騷雅之筆﹐入人自深。詠白蓮云「太液荒寒﹐海山依約﹐斷魂何許。」又云「三十六陂煙雨。舊淒涼﹑向誰堪訴。如今漫說仙姿自潔﹐芳心更苦。」寫出幽貞﹐意者亦指淸惠乎。詠落葉云「渭水風生﹐洞庭波起﹐幾番秋杪。想重崖半沒﹐千峯盡出﹐山中路﹐無人到。」筆意幽冷﹐寒芒刺骨。其有慨於崖山乎。

○碧山齊天樂

碧山齊天樂諸闋﹐哀怨無窮﹐都歸忠厚﹐是詞中最上乘。詠螢云「漢苑飄苔﹐秦陵墜葉﹐千古淒涼不盡﹐何人爲省。但隔水餘輝﹐傍林殘影。」詠嘆蒼茫﹐深人無淺語。隔水二句﹐意者其指帝乎。詠蟬首章云「短夢深宮﹐向人猶自訴憔悴。」言中有物﹐其指全太后祝發爲尼事乎。後疊云「病葉難畱﹐纖柯易老﹐空憶斜陽身世。窗明月碎﹐甚已絕餘音﹐尙遺枯蛻。鬢影參差﹐斷魂淸鏡裏。」意境𨿽深﹐然所指卻了然在目。次章起句云「一襟餘恨宮魂斷。」下云「鏡暗妝殘﹐爲誰嬌鬢尙如許。」合上章觀之﹐此當指王照儀攺裝女冠。後疊云「銅仙鉛淚如洗﹐嘆移盤去遠﹐難貯零露。病翼驚秋﹐枯形閱世﹐消得斜陽幾度。餘音更苦。甚獨抱淸商﹐頓成淒楚。」字字淒斷﹐卻渾雅不激烈。餘音數語﹐或有感於太液芙蓉一闋乎。

○碧山贈秋崖道人碧山贈秋崖道人西歸﹝調齊天樂﹞云「冷煙殘水山陰道﹐家家擁門黃葉。」一起令人魂銷。又云「換盡秋芳﹐想渠西子更愁絕。」亦不堪多誦。後疊云「短褐臨流﹐幽懷倚石﹐山色重逢都別。」黍離麥秀之悲﹐山色六字﹐淒絕警絕。覺國破山河在﹐猶淺語也。下云「江云凍折。算只有梅花﹐尙堪攀折。」此亦必有所指﹐骨韻髙絕。玉田感傷處﹐亦自雅正﹐總不及碧山之厚。

○讀碧山詞須息心靜气

讀碧山詞﹐須息心靜气﹐沈吟數過﹐其味乃出。心粗气浮者﹐必不許讀碧山詞。

○花外集中疏快之作

碧山「洗芳林夜來風雨」一闋﹐花外集中﹐惟此篇最疏快。風骨稍低﹐情詞卻妙。

○碧山詞味厚

碧山八字子云「漫淡卻蛾眉﹐晨妝慵掃﹐寶釵散﹐繡衾鸞破﹐當時暗水和云泛酒﹐空山畱月聽琴。料如今﹑門前數重翠陰。」宛雅幽怨﹐殊耐人思。又一萼紅﹝赤城山中題梅花卷﹞云「疏萼無香﹐柔條獨秀﹐應恨流落人間。」後半云「重省嫩寒淸曉﹐過斷橋流水﹐問訊孤山。冰骨微銷﹐塵衣不浣﹐相見還誤輕攀。未須訝﹑東南倦客﹐掩鉛淚﹐睦了又重看。故國吳天樹老﹐雨過風殘。」身世之感﹐君國之恨﹐一一可見。疏影﹝梅﹞云「籬根分破東風恨﹐又夢入水孤云闊。」後疊云「幾度黃昏﹐忽到窗前。重想故人初別。蒼虯欲捲漣漪去﹐漫蛻卻﹑連環香骨。」髙陽臺云「屢卜佳期﹐無憑卻怨金錢。何人寄與天涯信﹐趁東風﹑急整歸船。縱飄零﹐滿院楊花﹐猶是春前。」幽情苦緒﹐味之彌永。

○碧山法曲獻仙音

「翠華不向苑中來。可是年年惜露臺。水際春風寒漠漠﹐官梅卻作野梅開。」髙似孫過聚景園詩也。可謂淒怨。碧山法曲獻仙音﹝聚景亭梅次艸窗韻﹞云「層綠峨峨﹐纖瓊皎皎﹐倒壓波痕淸淺。過眼年華﹐動人幽意﹐相逢幾番春換。記喚酒尋芳處﹐盈盈褪妝晚。已銷黯﹐況淒涼近來離思﹐應忘卻﹑明月夜深歸輦。荏苒一枝春﹐恨東風人似天遠。縱有殘花酒﹐灑徵衣鉛淚都滿。但殷勤折取﹐自遣一襟幽怨。」較髙詩更覺淒婉。

○碧山花犯

碧山花犯﹝苔梅﹞云「三花兩花破蒙茸﹐依依似有恨﹐明珠輕委。云臥穩藍衣﹐正護春憔。羅浮夢﹐半蟾掛曉麼鳳冷﹐山中人乍起。」筆意幽索﹐得屈宋遺意。少陵每飯不忘君國﹐碧山亦然。然兩人負質不同﹐所處時勢又不同。少陵負沈雄博大之才﹐正值唐室中興之際﹐故其爲詩也悲以壯。悲山以和平中正之音﹐卻值宋室敗亡之後﹐故其爲詞也哀以思。推而至於國風﹑離騷﹐則一也。

○碧山望梅

碧山望梅云「剪玉裁冰﹐已占斷江南春色。恨風前素艷﹐雪裏暗香﹐偶成拋擲。」寄慨往事﹐必有所指。後半云「如今眼穿故固﹐待牛花弄蕊﹐時話思憶。想隴頭依約飄零﹐甚千里芳心﹐杳無消息。粉怯珠愁﹐又只恐吹殘羌笛。正斜飛﹑半窗曉月﹐夢回隴驛。」故國忠愛之心﹐油然感人﹐作少陵詩讀可也。

○碧山雅正

詞法莫密於淸眞﹐詞理莫深於少遊﹐詞筆莫超於白石﹐詞品莫髙於碧山。皆聖於詞者。而少遊時有俚語﹐淸眞﹑白石﹐間亦不免。至碧山乃一歸雅正。後之爲詞者﹐首當服膺勿失。一切遊詞濫語﹐自無從犯其筆端。

○詞有碧山詞乃尊

詞有碧山﹐而詞乃尊。否則以爲詩之餘事﹐遊戲之爲耳。必讀碧山詞﹐乃知詞所以補詩之闕﹐非詩之餘也。

○絕妙好詞選碧山次乘

艸窗與碧山相交最久﹐然絕妙好詞中所選碧山諸篇﹐大半皆碧山次乘﹐轉有負於碧山。

○玉田非白石之匹

張玉田詞﹐如並剪哀梨﹐爽豁心目﹐故誦之者多。至謂可與白石老仙相鼓吹。﹝仇仁近語。﹞惟精警處多﹐沈厚處少﹐自是雅音﹐尙非白石之匹。

○玉田與碧山同一機軸

玉田詞感傷時事﹐與碧山同一機軸﹐只是沈厚不及碧山。

○玉田以春水詞得名

玉田以春水一詞得名﹐用冠詞集之首。此詞深情綿邈﹐意余於言﹐自是佳作。然尙非樂笑翁壓捲﹐知音者審之。

○玉田多議論

兩宋詞人﹐玉田多所議論。其所自著﹐亦可收南宋之終。沈厚微遜碧山﹐其髙者頗有姜白石意趣。後遂鮮有知音矣。

○玉田工於造句

玉田工於造句﹐每令人拍案叫絕。如憶舊遊﹝大都長春宮﹞云「古臺半壓琪樹﹐引袖拂寒星。」結云「鶴衣散影都是云。」中天﹝夜渡古黃河﹞云「扣舷歌斷﹐海蟾飛上孤白。」渡江云﹝山陰久客寄王菊存﹞云「山空天入海﹐倚樓望極﹐風急暮潮初。」湘月﹝山陰道中﹞云「疏風迎面﹐濕衣原是空翠。」淸平樂云「只有一枝梧葉﹐不知多少秋聲。」甘州﹝饒沈克道並寄趙學舟﹝云「短夢依然江表﹐老淚灑西州。一字無題處﹐落葉都愁。」後疊云「折蘆花贈遠﹐零落一身秋。」又前調﹝饒艸窗西歸﹞云「料瘦筇歸後﹐閒鎖北山云。」臺城路﹝爲湖天賦﹞云「夜气浮山﹐晴暉蕩目﹐無尋秋處。」又前調﹝寄太白山人陳又新﹞云「虛沙動月﹐嘆千里悲歌﹐唾壺敲缺。」後疊云「回朝似咽。送一點愁心﹐故人天末。江影沈沈﹐夜涼歐夢闊。」長亭怨﹝餞菊泉﹞云「記橫笛玉關髙處﹐萬疊沙寒﹐雪深無路。」西子妝﹝江上﹞云「楊花點點是春心﹐替風前萬花吹淚。」結云「漫依依﹐愁落鵑聲萬里。」又憶舊遊﹝寄友﹞云「一葉紅心冷﹐望美人不見﹐隔浦難招。舊時認得鷗鷺﹐重過月明橋。」又前調﹝登蓬萊閣﹞云「海日生殘夜﹐看臥龍和夢﹐飛入秋冥。還聽水聲東去﹐山冷不生云。」此類皆精警無匹﹐然不及碧山處正在此。蓋碧山已幾於渾化﹐並無驚奇可喜之句﹐令人嘆賞。所以爲髙﹐所以爲大。玉田邁陂塘後半闋云「休重省。莫問山中秦晉﹐桃源今度難認。林間卻是長生路﹐一笑元非捷徑。深更靜。待散發吹簫﹐鶴背天風冷。憑髙露飲。正碧落塵空﹐光搖半壁﹐月在萬松頂。」沈鬱以淸超出之﹐飄飄有淩雲之意。衝厚𨿽不及碧山﹐然自出艸窗﹑西麓上。

○玉田髙陽臺

玉田髙陽臺﹝西湖春感﹞一章﹐淒涼幽怨﹐郁之至﹐厚之至﹐與碧山如出一手﹐樂笑翁集中亦不多覯。詞云「接葉巢鶯﹐平波捲絮﹐斷橋斜日歸船。能幾番遊﹐看花又是明年。東風且伴薔薇住﹐到薔薇﹑春已堪憐。更淒然。萬綠西冷﹐一抹荒煙。當年燕子知何處﹐但苔深韋曲﹐艸暗斜川。見說新愁﹐如今也到鷗邊。無心再續笙歌夢﹐掩重門﹑淺醉閒眠。莫開簾。怕見飛花﹐怕聽啼鵑。」

○玉田長亭怨

玉田長亭怨﹝錢菊泉﹞後半闋云「同去。釣珊瑚海樹。底事便成行旅。煙迷斷浦。更幾點﹑戀人飛絮。如今又﹑京國尋春﹐定應被﹑薇花畱住。且莫把孤愁﹐說與當時歌舞。」時菊泉將復之薊北﹐數語微而多諷﹐結二語自明其不仕之志﹐似此亦不讓碧山。

○玉田三姝媚

玉田三姝媚﹝送舒亦山﹞云「賀監猶存﹐還散迹﹑千巖風露。」君國恨﹐離別感﹐言外自見。又云「莫趁江湖鷗鷺。怕太乙鑪煙﹐暗銷鉛虎。」又云「布襪靑鞋﹐休誤入﹑桃源深處。」語帶箴規﹐耐人尋味﹐便似中仙最髙之作。大抵讀玉田詞者﹐貴取其沈鬱處。徒賞其一字一句之工遂驚嘆欲絕﹐轉失玉田矣。

○碧山玉田用筆互異

碧山﹑玉田﹐多感時之語﹐本原相同﹐而用筆互異。碧山沈鬱處多﹐超脫處少。玉田反是﹐終以沈鬱爲勝。

○碧山詞最沈鬱

艸窗﹑西麓﹑碧山﹑玉田﹐同時並出﹐人品亦不甚相遠。四家之詞﹐沈鬱至碧山止矣。而玉田之超逸﹐西麓之淡雅﹐亦各出其長以爭勝。要皆以忠厚爲主﹐故足感發人之性情。艸窗𨿽工詞﹐而感寓不及三家之正。本原一薄﹐結構𨿽工﹐終非正聲也。

○艸窗盛負詞名

當時艸窗盛負詞名﹐玉田次之﹐碧山﹑西麓名則不逮。卽後世知之者﹐亦不過數人﹐然千載下自有定論。一時得失﹐何足重輕。

○李房木蘭花慢

李房木蘭花慢﹝送客﹞云「吟邊喚回夢蝶﹐想故山﹑薇長已多年。」後疊云「畱連漫聽燕語﹐便江湖﹑夜雨隔燈前。」此詞絕有感慨。絕妙好詞中失載﹐見公謹浩然齋雅談。

○葛長庚詞可以步武稼軒

葛長庚詞﹐一片熱腸﹐不作閒散語﹐轉見其髙。其賀新郎諸闋﹐意極纏綿﹐語極俊爽﹐可以步武稼軒﹐遠出竹山之右。

○李易安獨辟門徑

李易安詞﹐獨辟門徑﹐居然可觀。其源自從淮海﹑大晟來﹐而鑄語則多生造。婦人有此﹐可謂奇矣。

○宋人論易安聲聲慢

易安聲聲慢一闋﹐連下十四疊字﹐張正夫嘆爲公孫大娘舞劍手。且謂本朝非無能詞之士﹐未曾有一下十四疊字者。然此不過奇筆耳﹐並非髙調。張氏賞之﹐所見亦淺。又寵柳嬌花之句﹐黃叔嘆爲前此未有能道之者。此語殊病纖巧﹐黃氏賞之﹐亦謬。宋人論詞﹐且多左道﹐何怪後世紛紛哉。

○易安佳句

易安佳句﹐如一翦梅起七字云「紅藕香殘玉簟秋。」精秀特絕﹐眞不食人間煙火者。

○易安武陵春

易安武陵春後半闋云「聞說雙溪春尙好﹐也擬泛輕舟。只恐雙溪舴艋舟﹐載不動﹑許多愁。」又淒婉﹐又勁直。觀此益信易安無再張汝舟事。卽風人豈不爾思﹐畏人之多言意也。投綦公一啟﹐後人僞撰以誣易安耳。

○易安賣花聲

易安賣花聲云「簾外五更風。吹夢無蹤。畫樓重上與誰同。記得玉釵斜撥火﹐寶篆成空。回首紫金峯。雨潤煙濃。一江春浪醉醒中。畱得羅襟前日淚﹐彈與徵鴻。」淒艷不忍卒讀﹐其爲徳父作乎。

○魏夫人及李易安

朱晦庵謂宋代婦人能文者﹐惟魏夫人及李易安二人而已。魏夫人詞筆頗有操邁處﹐𨿽非易安之敵﹐然亦未易才也。

○朱淑眞詞可稱小品

朱淑眞詞﹐才力不逮易安﹐然規模唐五代﹐不失分寸。如「年年玉鏡臺」及「春已半」等篇﹐殊不讓和凝﹑李輩。惟骨韻不髙﹐可稱小品。

●卷三

○金詞以吳彥髙爲冠

金代詞人﹐自以吳彥髙爲冠﹐能於感慨中饒伊郁﹐不獨組織之工也。同時尙吳﹑蔡體﹐然伯堅非彥髙匹。

○吳彥髙人月圓

陶九成云「近世所謂大曲﹐蘇小小蝶戀花﹑蘇東坡念奴嬌﹑晏叔原鷓鴣天﹑柳耆卿雨零鈴﹑辛稼軒摸魚子﹑吳彥髙春艸碧﹑蔡伯堅石州慢﹑張子野天仙子﹑朱淑眞生查子﹑鄧千江望海潮。」按﹕其中惟稼軒摸魚子一篇﹐爲古今傑作。叔原鷓鴣天﹐爲艷體中極致﹐余亦泛泛﹐不知當時何以並重如此。余獨愛彥髙人月圓﹝宴張侍禦家有感﹞云「南朝千古傷心地﹐還唱後庭花。舊時王謝﹐堂前燕子﹐飛入人家。恍然在遇﹐仙姿勝雪﹐宮鬢堆鴉。江州司馬﹐靑衫淚涇﹐同是天涯。」感激豪宕﹐不落小家數。洪景盧云「先公在燕山﹐赴北人張總侍禦家集﹐出侍兒佐酒﹐中有一人﹐意狀摧抑可憐。叩其故﹐乃宣和殿小宮姬也。坐客翰林直學士吳激﹐作詞記之﹐聞者揮涕。」﹝中州樂府云﹕彥髙賦此時﹐宇文叔通亦賦念奴嬌﹐先成而頗近鄙俚。及見彥髙作茫然自失。是後﹐人有求作樂府者﹐叔通卽批云﹐吳郎近以樂府名天下﹐可往求之。﹞

○遺山詞可稱別調

金詞於彥髙外﹐不得不推遺山。遺山詞刻意爭奇求勝﹐亦有可觀。然縱橫超逸﹐旣不能爲蘇﹑辛﹐騷雅淸虛﹐復不能爲姜﹑史。於此道可稱別調﹐非正聲也。

○元代尙曲

元代尙曲﹐曲愈工而詞愈晦。周﹑秦﹑姜﹑史之風﹐不可復見矣。

○張仲舉規模南宋

元詞日就衰靡﹐愈趨愈下。張仲舉規模南宋﹐爲一代正聲。髙者在艸窗﹑西麓之間﹐而眞气稍遜。

○仲舉詞樹骨甚髙

仲舉詞樹骨甚髙﹐寓意亦遠。元詞之不亡者﹐賴有仲舉耳。然欲求一篇如梅溪﹑碧山之沈厚﹐則不可得矣。

○仲舉詞去宋人已遠

仲舉綺羅香﹝雨中舟次洹上﹞雲「水閣云窗﹐總是慣曾經處。曾信有客裏關河﹐又怎禁夜深風雨。」此則刻意爲白石﹐衝味微減﹐姿態卻饒。又水龍吟﹝蓼花﹞云「瘦葦黃邊﹐疏蘋白外﹐滿汀煙オ。」黃邊白外四字﹐亦新奇。又云「船窗雨後﹐數枝低入﹐香零粉碎。不見當年﹐秦淮花月﹐竹西歌吹。」系以感慨﹐意增便厚﹐船窗數語亦是畫所不到。但看來已是元詞﹐去宋人已遠。

○虞道園似出仲舉之右

虞道園詞筆頗健﹐似出仲舉之右。然所作寥寥﹐規模未定﹐不能接武南宋諸家。惟「報道先生歸也﹐杏花春雨江南」二語﹐卻有自然風韻。

○倪元鎭人月圓

倪元鎭人月圓云「傷心莫問前朝事﹐重上越王臺。鷓鴣啼處﹐東風艸綠﹐殘照花開。悵然孤嘯﹐靑山故國﹐喬木蒼苔。當時明月﹐依依素影﹐何處飛來。」風流悲壯﹐南宋諸鉅手爲之亦無以過。詞豈以時代限耶。

○詞亡於明

詞至於明﹐而詞亡矣。伯溫﹑季迪﹐已失古意。降至升庵輩﹐句琢字煉﹐枝枝葉葉爲之﹐益難語於大雅。自馬浩瀾﹑施閬仙輩出﹐淫詞穢語﹐無足置喙。明末陳人中能以稼艷之筆﹐傳淒婉之神﹐在明代便算髙手。然視國初諸老﹐已難同日而語﹐更何論唐﹑宋哉。

○伯溫臨江仙

伯溫臨江仙云「鏡中綠發漸無多。淚如霜後葉﹐ベベ下庭柯。」以開國元勛而作此衰感語﹐蓋已兆胡維庸之禍矣。

○髙季迪沁園春

髙季迪沁園春﹝雁﹞云「隴塞間關﹐江湖冷落﹐莫戀遺梁猶在田。須髙舉﹐教弋人空慕﹐雲海茫然。」托意髙遠。先生能言之﹐而終自不免﹐何耶。

○用修小令時雜曲語

用修小令﹐合者有五代人遺意﹐而時雜曲語﹐令讀者短气。

○陳臥子山花子與江城子

陳臥子山花子云「楊柳淒迷曉霧中。杏花零落五更鐘。寂寂景陽宮外月﹐照殘紅。蝶化采衣金縷盡﹐銜畫粉玉樓空。惟有無情雙燕子﹐舞東風。」淒麗近南唐二主﹐詞意亦哀以思矣。又江城子後半闋云「楚宮吳苑艸茸茸。戀芳叢。繞遊蜂。料得來年﹐相見畫屏中。人自傷心花自笑﹐憑燕子﹑罵東風。」亦綿邈淒惻。

○葉小鸞詞筆哀艷

葉小鸞詞筆哀艷﹐不減朱淑眞。求諸明代作者﹐尢不易覯也。

○明無一篇沈鬱頓挫詞

有明三百年中﹐習倚聲音﹐不乏其人。然以沈鬱頓挫四字繩之﹐竟無一篇滿人意者﹐眞不可解。

○國初諸老沈厚不足

國初諸老﹐同時傑出﹐幾欲上掩兩宋。然才力有餘﹐沈厚不足。蓋一代各有專長﹐宋詞已成絕技﹐後世不能相加也。

○北宋南宋不可偏廢

國初多宗北宋﹐竹獨取南宋﹐分虎﹑符曾佐之﹐而風气一變。然北宋﹑南宋﹐不可偏廢。南宋白石﹑梅溪﹑夢窗﹑碧山﹑玉田輩﹐固是髙絕﹐北宋如東坡﹑少遊﹑方回﹑美成諸公﹐亦豈易及耶。況周﹑秦兩家﹐實爲南宋導其先路。數典忘祖﹐其謂之何。

○詞至南宋極盡變態

北宋去溫﹑韋未遠﹐時見古意。至南宋則變態極焉。變態旣極﹐則能事已畢。遂令後之爲詞者﹐不得不刻意求奇﹐以至每況愈下﹐蓋有由也。亦猶詩至杜陵﹐後來無能爲繼。而天地之奧﹐發泄旣盡﹐古意亦從此漸微矣。

○吳梅村詞有身世之感

吳梅村詞﹐𨿽非專長﹐然其髙處﹐有令人不可捉摸者。此亦身世之感使然。否則徒爲難得今宵是乍涼等語﹐乃又一馬浩瀾耳。

○梅村如夢令

梅村如夢令云「誤信鵲聲枝上。幾度樓頭西望。薄幸不歸來﹐愁殺石城風浪。無恙。無恙。牢記別時模樣。」低回婉轉中有怨情﹐不當作綺語讀。次章云「小閣焚香獨坐。ベベ紙窗風破。女伴有誰來﹐管領春愁一个。無那。無那。斜壓翠衾還臥。」此中亦見怨情﹐當與上章參看。

○梅村可作東坡後勁

東坡詞豪宕感激﹐忠厚纏綿﹐後人學之﹐徒形粗魯。故東坡詞不能學﹐亦不必學。惟梅村髙者﹐有與老坡神億處﹐可作此翁後勁。如滿江紅諸闋﹐頗爲暗合﹐松栝淩寒﹐滿目山川﹐沽酒南徐三篇﹐尢見筆意。卽閒情之作﹐如臨江仙﹝逢舊﹞結句云「姑蘇城外月黃昏﹐綠窗人去住﹐紅粉淚縱橫。」哀艷而超脫﹐直是坡仙化境。迦陵學蘇﹑辛﹐畢竟不似。

○梅村絕筆

賀新郎﹝病中有感﹞一篇﹐梅村絕筆也。悲感萬端﹐自怨自艾。千哉下讀其詞﹐思其人﹐悲其遇。固與牧齋不同﹐亦與芝麓輩有別。

○梁棠村詞尙艷

梁棠村詞尙艷﹐語必和平﹐自是福澤人聲口。然論詞未爲髙妙。

○漁洋小令以風韻勝

漁洋小令﹐能以風韻勝﹐仍是做七絕慣技耳。然自是大雅﹐但少沈鬱頓挫之致。昔人謂漁洋詞爲詩掩抑﹐又過矣。

○漁洋詞不能沈厚

漁洋詞含蓄有味﹐但不能沈厚。蓋含蓄之意境淺﹐沈厚之根柢深也。彼力量薄者﹐每以含蓄爲深厚﹐遂自謂效法北宋﹐亦吾所不取。

○漁洋佳作

漁洋偸聲木蘭花﹝春情寄白下故人﹝後半闋云「方山亭下江南路。畫槳淩波從此去。十四樓空。萬葉千花淚眼中。」淒麗而古雅﹐惜不多覯。又鳳凰臺上憶吹簫﹝和漱玉作﹞云「鏡影圓冰﹐釵痕卻月﹐日光又上樓頭。正羅幃夢覺﹐紅褪緗鉤。睡眼初未起﹐夢裏事﹑尋憶難休。人不見﹐便須含淚﹐彊對殘秋。悠悠。斷鴻南去﹐便瀟湘千里﹐好爲儂畱。又斜陽聲遠﹐過盡西樓。顚倒相思難寫﹐空想斷﹑南浦雙眸。傷心處﹑靑山紅樹﹐萬點新愁。」思深意苦﹐幾欲駕易安上之。衍波集中﹐亦僅見此篇。

○珂雪詞取徑較正

曹升六珂雪詞﹐在國初諸老中﹐最爲大雅﹐才力不逮朱﹑陳﹐而取徑較正。國朝不乏詞家﹐四庫獨收珂雪﹐良有以也。

○升六掃花遊

升六詞﹐余最愛其埽花遊﹝春雪﹞一篇。如雲﹕「一夜梅花﹐暗落西窗似雨。飄搖去﹐試問逐風﹐歸倒何處。」又云「擁斷關山﹐知有離人獨苦。漫凝佇。聽寒城﹑數聲譙鼓。」綿雅幽細﹐斟酌於美成﹑梅溪﹑碧公﹑公謹﹐而出之者。

○飲水詞措詞淺顯

容若飲水詞﹐在國初亦推作手﹐較東白堂詞﹝佟世南撰﹐﹞似更閒雅。然意境不深厚﹐措詞亦淺顯。余所賞者﹐惟臨江仙﹝寒柳﹞第一闋﹐及天仙子﹝淥水亭秋夜﹑﹞酒泉子﹝謝卻荼蘼一篇﹞三篇耳﹐余俱平衍。又菩薩蠻云「楊柳乍如絲。故園春盡時。」亦淒忱﹐亦閒麗﹐頗似飛卿語﹐惜通篇不稱。又太常引云「夢也不分明。又何必催教夢醒。」亦頗淒警﹐然意境已落第二乘。

○錢湘瑟工艷詞

錢湘瑟工爲艷詞﹐造語尢妙。如憶少年云「小屏殘燭﹐小窗殘雨﹐小樓殘夢。銖衣已煙散﹐只蘅蕪香重。」麗語能入幽境﹐意味便永。然亦僅在皮毛上求深厚﹐非吾所謂深厚也。

○丁飛濤亦工艷詞

丁飛濤亦工爲艷詞﹐較周冰持爲和雅。然亦只是做得面子好﹐不足爲詞壇重也。

○毛會侯浣雪詞

毛會侯浣雪詞﹐刻翠裁紅﹐務求新穎﹐丁飛濤之流亞也﹐總不免染花間艸堂陋習。

○鼓羨門詞力量未足

彭羨門詞﹐意境較厚。但不甚沈著﹐仍是力量未足。

○羨門詞小令爲勝

羨門詞﹐長調﹑小令均有可觀﹐而小令爲勝。憶王孫﹝寒食﹑﹞蘇幕遮﹝婁江寄家信﹞等篇﹐頗得北宋人遺韻。

○吳﹛艸園﹜次詞中小品

吳﹛艸園﹜次詞﹐調和音雅﹐情態亦濃﹐詞中小品也。竹謂其似陳西麓﹐亦漫爲許與之論。

○﹛艸園﹜次小令不脫艸堂窠臼

﹛艸園﹜次小令﹐亦不能脫艸堂窠臼﹐長調間作壯浪語。如滿江紅﹝醉吟﹞云「髀肉晚銷燕市馬﹐鄕心秋冷揚州鶴。」又云「海上文章蘇玉局﹐人間遊戲東方朔。」﹛艸園﹜次與迦陵結異姓昆季﹐似此亦頗類迦陵也。

○西堂詞曲不佳

西堂詞曲﹐擅名一時﹐然皆不見佳。力量旣薄﹐意境亦淺。專恃一二聰明語﹐以爲新奇獨得之祕﹐不值有識者一笑。

○西堂小令合者寥寥

西堂小令最不佳﹐除浣溪沙﹝淸明悼亡﹞兩闋﹐及菩薩蠻﹝病中有感﹞第二闋外﹐合者寥寥。長調稍可﹐壯語工於綺語也。

○西堂菩薩蠻八章

西堂菩薩蠻﹝丁巳九月病中有感﹞八章﹐源出溫﹑韋。身世興衰之感﹐略見於此﹐而詞意不免淺顯。如「負負欲何言。饑來難叩門。」又﹐「濃笑寫官銜。排行無二三。」又﹐「嘆息返柴廬。當門立吏胥。」又﹐「白髮影婆娑。秋風鬼病多。」又﹐「何物返魂丹。空囊無一錢。」又﹐「何處度餘年。除非離恨天。」等句﹐全失忠厚之旨。若暗含情事﹐而出以幽窈之思﹐渾雅之筆﹐便是飛卿復作。余惟愛其次章云「六宮鬧掃芙蓉鏡。君王偶愛飛蓬鬢。殿腳惜空同。昭陽天幾重。江南春雨晚。紅豆新歌滿。流落杜秋娘。琵琶憶上皇。」讀之令人淚下。王漁洋題展成新樂府云「南苑西風禦水流。殿前無復按梁州。飄零法曲人間徧﹐誰付當年菊部頭。」又云「猿臂丁年出塞行。灞陵醉尉莫相輕。旗亭被酒何人識﹐射虎將軍右此平。」其年壽悔庵六十詞云「曾經天語憐才﹐如今老卻淩雲手。」又云「長樂笙簫﹐連昌花竹﹐可堪回首。」皆當與此篇參看。吳﹛艸園﹜次太守跋其後云「阮生失路﹐澆淚無端﹐屈子問天﹐寄愁何處。水以不平而激﹐木因有郁而奇﹐情有所之﹐理固然矣。吾友悔庵﹐文髙於命﹐宦薄於名。艷曲三章﹐欲醉沈香之酒。奇才兩字﹐不分歸院之燈。孤竹崖前﹐空隨射虎﹐百花洲上﹐徒共眠鷗。劉公髙臥淸漳﹐王仲宣哀吟荊楚﹐爰以沈鬱之意﹐寫爲麗之音。此病中八首所由作也。夫生而識字﹐卽種愁根﹐長解言文﹐原非善气。惺惺自合人奴﹐咄咄何堪令僕﹐吾儕若此﹐復何怪耶。子善吹簫﹐請命小紅而按曲﹐我爲拔劍﹐聊浮大白以倚聲。」可謂深得悔庵心者。

○西堂好爲艷詞

西堂亦好爲艷詞﹐多聰明纖巧語﹐殊乖大雅。「不敢罵檀郎。喃喃咒杜康。」「笑擲竹夫人。無端一面。」之類﹐皆足令人噴飯。

○西堂好作聰明語

西堂好作聰明語﹐害人最深。小有才者﹐一索而得﹐終身隱入苦海矣。

○顧華峯詞非上乘

顧華峯詞全以情勝﹐是髙人一著處。至其用筆﹐亦甚圓朗。然不司沈鬱之妙﹐終非上乘。

○華峯賀新郎千秋絕調

華峯賀新郎﹝寄吳漢槎寧古塔﹐以詞代書。﹞兩闋﹐只如家常說話﹐而痛快淋漓﹐宛轉反覆﹐兩人心迹﹐一一如見。𨿽非正聲﹐亦千秋絕調也。詞云「季子平安否。便歸來﹑生平萬事﹐那堪回首。行路悠悠誰慰藉﹐母老家貧子幼。記不起﹑從前杯酒。魑魅搏人應見慣﹐料輸他﹑覆雨翻雲手。冰與雪﹐周旋久。淚痕莫滴牛衣透。數天涯﹑依然骨肉﹐幾家能彀。比似紅顏多薄命﹐更不如今還有。只絕塞﹑苦寒難受。廿載包胥承一諾﹐盼烏頭馬角終相救。置此札﹐君懷袖。」次章云「我亦飄零久。十年來﹐深恩負盡﹐死生師友。夙昔齊名非忝竊﹐試看杜陵消瘦。曾不減﹑夜郎亻孱亻愁。薄命長辭知已別﹐問人生﹑到此淒涼否。千萬恨﹐爲兄剖。兄生辛未吾丁丑。共些時﹑冰霜摧折﹐早衰蒲柳。詞賦從今須少作﹐畱取心魂相守。但願得﹑河淸人壽。歸日急翻行戍稿﹐把空名﹑料理傳身後。言不盡﹐觀頓首。」二詞純以性情結撰而成﹐悲之深﹐慰之至。丁寧告戒﹐無一字不從肺腑流出。可以泣鬼神矣。

○西河詞在五代宋初之間

西河經術湛深﹐而作詩卻能謹守唐賢繩墨﹐詞亦在五代﹑宋初之間。但造境未深﹐運思多巧。境不深尙可﹐思多巧則有傷大雅矣。

○西河相見歡

西河相見歡云「愁思遠﹐拋金翦﹐唾殘絨。羞殺鴛鴦銜去一絲紅。」風蝶令﹝鬥艸﹞云「藏得宜男﹐臨賽又疇躇。」此類極有思致﹐𨿽未至於流蕩﹐總不免纖小。

○葉元禮詞直是女兒聲口

葉元禮詞﹐直是女兒聲口。知「生小畫眉分細繭﹐近來綰髻學靈蛇。妝成不耐合歡花。」又﹐「蝶粉蜂黃拚付與﹐淺顰深笑總難知。教人何處懺情癡。」又﹐「羅裙消息落花知。」又﹐「淸波一樣淚痕深。」又﹐「此生有分是相思」等句。纖小柔媚﹐皆無一毫丈夫气﹐宜其夭亡也。

○徐電發詞流傳海外

徐電發詞﹐當時盛負重名﹐至於流傳海外﹐可謂榮矣。其規模北宋﹐卻有似處﹐惟气格不髙﹐堪作晏﹑歐流亞。至周﹑秦深處﹐尙未夢見。

○徐電發鳳棲梧

電發鳳棲梧﹝春艸﹞云「綠徧天涯無半縫。憐伊歲歲和愁種。」語絕淒麗﹐然視君復﹑聖兪兩詞﹐已下一格﹐去歐公少年遊一篇﹐何可以道裏計。

○蓀友詞出電發之右

樊榭論詞云「獨有藕漁工小令﹐不教賀老占江南。」余觀蓀友詞色澤有餘﹐措詞亦閒雅﹐𨿽不能接武方回﹐固出電發之右。

○蓀友雙調望江南

嚴蓀友雙調望江南云「歌婉轉﹐風日渡江多。柳帶結煙畱淺黛﹐桃花如夢送橫波。一覺懶云窩。曾幾日﹑輕扇掩纖羅。白髮黃金雙計拙﹐綠陰靑子一春過。歸去意如何。」情詞雙絕﹐似此眞有賀花意趣。

○竹詞獨出冠時

竹詞﹐疏中有密﹐獨出冠時﹐微少沈厚之意。其自題詞集云「不師秦七﹐不師黃九﹐倚新聲﹑玉田差近。」夫秦七﹑黃九﹐豈可並稱。師玉田不師秦七﹐所以不能深厚。不知秦七﹐亦何能知玉田﹐彼所知者﹐玉田之表耳。師玉田而不師其沈鬱﹐是買櫝還珠也。

○竹兼夢窗之密玉田之疏

黃人謂夢窗之密﹐玉田之疏﹐必兼之乃工。就形骸而論﹐竹似能兼之矣。然余則云﹕夢窗疏處﹐髙過玉田﹐而密處不及﹐與古人之言正相反﹐書之以俟識者。

○竹長亭怨慢

竹長亭怨慢﹝雁﹞云「結多少﹑悲秋儔旅。特地年年﹐北風吹度。紫塞門孤﹐金河月冷恨誰訴。回江枉渚。也只戀﹑江南住。」感慨身世﹐以淒切之情﹐發哀婉之調﹐旣悲涼﹐又忠厚。是竹直逼玉田之作﹐集中亦不多見。﹝漁洋秋柳詩云「相逢南雁皆愁侶﹐好語西烏莫夜飛。」同此哀感。一時和作﹐所以遠不逮者﹐不在詞語之不工﹐在所感之不同耳。後人更欲妄爲訾議﹐亦弗思甚矣。新城秋柳四章﹐純是滄桑之感﹐國朝定鼎燕京﹐新城已十歲矣﹐相逢南雁﹐實有所指也。

○竹靜志居琴趣

竹江湖載酒集﹐灑落有致。茶煙閣體物集﹐組織甚工。蕃錦集﹐運用成語﹐別具匠心﹐然皆無甚大過人處。惟靜志居琴趣一卷﹐盡掃陳言﹐獨出機杼。艷詞有此﹐匪獨晏﹑歐所不能﹐卽李后主﹑牛松卿亦未嘗夢見﹐眞古今絕構也。惜托體未爲大雅。

○竹摸魚子

吾於竹﹐獨取其艷體﹐蓋論詞於兩宋之後﹐不容過刻﹐節取可也。竹靜志居琴趣一卷﹐生香眞色﹐得未曾有。前後次序﹐略可意會﹐不必穿鑿求之。筆直摸魚子云「粉墻靑﹑虯檐百尺﹐一條天色催暮。洛妃偶值無人見﹐相送襪塵微步。教且住。攜玉手﹑潛行莫惹冰苔僕。芳心暗訴。認香霧鬟邊﹐好風衣上﹐分付斷魂語。雙棲燕﹐歲歲花時飛度。阿誰花底催去。十年鏡裏樊川雪﹐空裊茶煙千縷。離夢苦。渾不省﹑鎖香金篋歸何處。小池枯樹。算只有當時﹐一丸冷月﹐猶照夜深路。」情詞俱臻絕頂﹐擺脫綺羅香澤之態﹐獨饒仙艷﹐自非仙才不能。

○董文友蘇幕遮諸篇詞中之妖

董文友蘇幕遮諸篇﹐皆能曲折傳神﹐撲入深處﹐詞中之妖也。學詞者一入其門﹐念頭差錯﹐終身不可語於大雅矣。同時如梅村﹑阮亭﹑迦陵﹑﹛艸園﹜次﹑蛟門﹑程村﹑西堂﹑西銘﹑荔裳﹑顧庵輩﹐多心折蓉渡詞﹐每首下各綴以評語﹐亦不可解。

○周冰持好作綺語

周冰持亦好作綺語﹐不過花影之流亞耳﹐尙不足爲妖也。

○沈去矜不及文友

彭駿孫見沈去矜﹑董文友詞﹐謂泥犁中皆若人﹐故無俗物。去矜亦花影之餘﹐冰持之匹﹐不及文友之工。

○淸初以迦陵爲巨擘

國初詞家﹐斷以迦陵爲巨擘﹐後人每好揚朱而抑陳﹐以爲竹獨得南宋眞脈。嗚呼﹐彼豈眞知有南宋哉。庸耳俗目﹐不值一笑也。

○迦陵詞气魄絕大

迦陵詞气魄絕大﹐骨力絕遒﹐塡詞之富﹐古今無兩。只是一發無餘﹐不及稼軒之渾厚沈鬱。然在國初諸老中﹐不得不推爲大手筆。

○迦陵詞沈雄俊爽

迦陵詞沈雄俊爽﹐論其气魄﹐古今無敵手。若能加以渾厚沈鬱﹐便可突過蘇﹑辛﹐獨步千古。惜哉。

○其年絕後空前

蹈揚湖海﹐一發無餘﹐是其年短處﹐然其長處亦在此。蓋偏至之詣﹐至於絕後空前﹐亦令人望而卻走。其年亦人傑矣哉。

○迦陵詞患在不能郁

迦陵詞不患不能沈﹐患在不能郁。不郁則不深﹐不深則不厚。發揚蹈厲﹐而無餘蘊﹐究屬粗才。

○迦陵江南春

迦陵詞惟江南春﹝和倪雲林原韻﹞一章﹐最爲和厚﹐全集三十卷﹐僅見此篇。詞云「風光三月連櫻筍﹐美人躊躕白日靜。小屏空翠東風﹐不見其餘見衫影。無端料峭春閨冷。忽憶靑驄別鄕井。長將妾淚★紅巾。願作徵夫車畔塵。人歸遲﹑春去急。雨絲滿院流水涇。錦書道遠嗟奚及。坐守吳山一春碧。何日功成還馬邑。雙倚琵琶花樹立。夕陽飛絮化爲萍﹐攬之不得徒營營。」怨深思厚﹐深得風人之旨。

○其年詞極壯浪

其年詞極壯浪﹐所少者沈鬱。余最愛其月華淸後半闋云「如今光景難尋﹐似晴絲偏脆﹐水煙終化。碧浪朱欄﹐愁殺隔江如畫。將半帙南國香詞﹐做一夕西窗閒話。吟寫。被淚痕占滿﹐銀箋桃帕。」淋漓飛舞中﹐仍不失爲雅正﹐於宋人中逼近美成。

○其年短調气象萬千

其年諸短調﹐波瀾壯闊﹐气象萬千﹐是何神勇。如點絳唇云「悲風吼。臨驛口。黃葉中原走。」醉太平云「估船運租。江樓醉呼。西風流落丹徒。想劉家寄奴。」好事近云「別來世事一番新﹐只吾徒猶昨。話到英雄失路﹐忽涼風索索。」淸平樂云「不見長洲苑裏﹐年年落盡宮槐。」平敍中峯巒忽起﹐力量最雄。板橋﹑心余輩﹐極力騰踔﹐終不能望其項背。

○其年西江月

其年西江月云「神仙將相詎難爲﹐萬事取之以气。」偏論﹐亦是快論﹑至論。大言炎炎﹐我爲起舞。

○其年醉落魄

其年醉落魄﹝詠鷹﹞云「寒山幾堵。風低削碎中原路。秋空一碧無今古。醉袒貂裘﹐略記尋呼處。男兒身手和誰賭。老來猛气還軒舉。人間多少閒狐兔。月黑沙黃﹐此際偏思汝。」聲色俱厲﹐較杜陵「安得爾輩開其羣﹐驅出六合梟鸞分」之句﹐更爲激烈。

○其年夜遊宮四章

其年夜遊宮﹝秋懷﹞四章﹐字字精悍。如雲﹕「短狐悲﹐瘦猿愁﹐啼破冢。」又﹐「無數吟古磚縫。料今宵﹐靠屏風﹐無好夢。」又﹐「秋气橫排萬馬。盡屯在﹑長城墻下。每到三更素商瀉﹐濕龍樓﹐暈鴛機﹐迷爵瓦。」又﹐「箭與饑鴟競快。側秋腦﹑角鷹悉態。」又﹐「一派明云薦爽。秋不住﹑碧空中響。」正如幹將出匣﹐寒光逼人。

○其年感皇恩六章

其年感皇恩﹝曉涼雜憶﹞六章﹐皆追憶舊遊之作﹐不言感慨﹐而感慨亦見。首章結句云「三年渾一夢﹐揚州路。」四章結句云「燕丹門下客﹐皆安在。」收束處一則大雅﹐一則沈雄。

○其年滿江紅諸闋

其年滿江紅諸闋﹐縱筆所之﹐無不雄健。如﹝爲陳九之子題扇﹞﹕「生子何須李亞子﹐少年當學王曇首。對君家兩世濕靑衫﹐吾衰醜。」又﹝謁程昆侖﹞「上黨地爲天下脊﹐使君文在先秦上。」又﹝何端明先生筵上﹞「被酒我思張子布﹐臨江不見甘興霸。只春潮濺雪白人頭﹐堪悲吒。」﹝竹亦有「乞食肯從張子布﹐舉杯但屬甘興霸」之句﹐气槪稍遜﹐精警則一。﹞又﹝過邯鄲道上呂仙祠示曼殊﹞「枕裏功名雞鹿塞﹐刀頭富貴麒麟冢。」下云「萬事關河人欲老﹐一生花月情偏重。算兩人今日到邯鄲﹐寧非夢。」又﹝和韻﹞「萬里秋從西極到﹐千年淚向南樓灑。」又﹝贈﹛艸園﹜次﹞「開口會能求相印﹐吾生詎向溝中死。終不然﹑鬻畚華山隊﹐尋吾子。」又﹝自封邱北岸渡河至汴梁﹞「一派灰飛官渡火﹐五更霜灑中原血。」又「閱盡江山眞欲舞﹐算來人物誰堪罵。」﹝東南耕﹞下云「一朵菊花人優枕﹐半庭豆葉秋除架。」又﹝送葉桐初還東阿﹞「風吼軍都山忽紫﹐雨收督亢天全綠。」下云「建業雲山通地肺﹐姑蘇煙水連天目。」此類皆極蒼涼﹐亦極雄麗﹐眞才人之筆。

○迦陵汴京懷古十首

迦陵汴京懷古十首﹐措語極健﹐可作史傳讀。板橋金陵十二闋﹐髙者可稱後勁。心余則去此遠矣。

○迦陵官渡篇

汴京諸作﹐論筆勢之森竦﹐自推官渡一篇﹐而樊樓一章﹐最見作意。後四語云「風月不須愁變換﹐江山到處堪歌舞。恰西湖甲第又連天﹐申王府。」悲憤之詞﹐偏出以熱鬧之筆﹐反言以譏這也。

○其年經信陵君祠一闋

其年秋曰經信陵君祠一闋﹐後半云「今古事﹐堪悲托。身世恨﹐從牽惹。倘君而尙在﹐定憐余也。我詎不如毛薛輩﹐君寧甘與原嘗嚴。嘆侯嬴﹐老淚苦無多﹐如鉛瀉。」慨當以慷﹐不嫌自負﹐如此弔古﹐可謂神交冥漠。

○其年水調歌頭諸闋

其年水調歌頭諸闋﹐英姿颯爽﹐行气如虹﹐不及稼軒之神化﹐而老辣處時復過之﹐眞稼軒後勁也。

○其年遊竹林寺詞

其年念奴嬌﹝遊京口竹林寺﹞云「長江之上﹐看枝峯﹐蔓壑盡饒霸气。獅子寄奴生長處﹐一片雄山莽水。怪石崩云﹐亂岡淋雨﹐下有黿鼉睡。層層都挾﹐飛而食肉之勢。」英思壯采﹐何其橫霸如此。

○其年登尉繚臺詞

其年沁園春諸詞﹐亦甚雄偉﹐登尉繚臺一闋﹐尢爲感慨沈至。

○其年題梅花圖詞

其年沁園春最佳者﹐如題徐渭文鍾山梅花圖後半云「如今潮打孤城﹐只商女船頭月自明。嘆一夜啼烏﹐落花有恨﹐五陵石馬﹐流水無聲。尋去疑無﹐看來似夢﹐一幅生綃淚寫成。攜此卷﹑伴水天閒話﹐江海餘生。」情詞兼勝﹐骨韻都髙﹐幾合蘇﹑辛﹑周﹑姜爲一手。

○其年賀新郎一百三十餘首

其年賀新郎調﹐塡至一百三十餘首之多﹐每章俱於蒼莽中見骨力。精悍之色﹐不可逼視﹐第四韻尢能振拔。如「北固外﹐晴江夜走。其上有秦時明月﹐簾以外秋星作作。」皆是突接﹐精神更覺百倍。

○其年呈芝麓先生詞

賀新郎如﹝席上呈芝麓先生﹞「話到英雄方失志﹐老鶻飛來傑傑。」又﹐「一半疏星明滅。歸去焚書應學劍﹐愛風毛雨徧千山雪。益智粽﹐竟何益。」筆勢亦如怒猊俊鶻。

○其年賀新郎筆力橫絕

賀新郎有洞穿七札﹐筆力橫絕者﹐如﹕「憶得危崖騰健鶻﹐咽秋燈﹑夜半歌山鬼。風乍刮﹐鬢成胃。」又﹐「此意僅佳那易遂﹐學龍吟﹑屈煞牀頭鐵。風正吼﹐燭花裂。」又﹐「醉倚江樓成一笑﹐總輸他﹑亞角東村子。牛背上﹐笛聲起。」又﹐「粗飯濁醪吾事畢﹐傍東籬﹑且了黃花債。今古恨﹐漫興慨。」又﹐「博望野花紅染血﹐訴行藏﹑風裏休悲吒。恐又震﹐昆陽瓦。」又﹐「繡嶺宮前花似血﹐正秦川﹑公子迷歸路。重酌灑﹐盡君語。」此類皆得未曾有﹐眞足驚習動魄。

○其年贈阿黑詞

其年贈何生鐵﹝鐵小字阿黑﹐鎭江人﹐流寓泰州﹐精詩畫﹐工篆刻。﹞賀新郎一篇﹐飛揚跋扈﹐不可羈縛。詞云「鐵汝前來者。曷不學﹑雀刀龍笛﹐騰空而化。底事六州都鑄錯﹐辜負陰陽鑪冶。气上燭﹑鬥牛分野。小字又聞呼阿黑﹐詎王家﹑處仲卿其亞。休放誕﹐人笞罵。蕭疏粉墨營邱畫。更雕﹑漸臺威斗﹐鄴宮銅瓦。不值一錢疇惜汝﹐醉倚江樓獨夜。月照到﹑寄奴山下。故國十年歸不得﹐舊田園﹑總被寒潮打。思鄕淚﹐浩盈把。」一味橫霸﹐亦足雄跨一時。

○迦陵題珂雪詞

「萬馬齊蒲牢吼」﹐此迦陵題珂雪詞語﹐然直似先生自品其詞﹐吾恐升六尙謙讓未遑也。其後疊云「耳熱杯闌無限感﹐目送塞鴻歸盡。又眼底羣公衮衮。」其年胸中﹐不知吞幾許云夢。下云「作達放顚無不可﹐勸臨淄且傳當筵粉。城柝沸﹑夜烏緊。」悲極憤極﹐如聞其聲。

○其年送王正子詞

其年送王正子之襄陽賀新郎一闋﹐前疊云「立馬和君說﹐到襄陽﹑爲余先問﹐隆中諸葛。往日英雄潮打盡﹐怪煞怒濤崩雪。今古恨﹐總多於發。再問大堤諸女伴﹐白銅﹑可有閒風月。誰彈向﹑楚天瑟。」兩問奇絕﹐可謂目無一世。

○其年不長於閒情

閒情之作﹐非其年所長﹐然振筆寫去﹐吐棄一切閨泛話﹐不求工而自工﹐才大者固無所不可也。如桂殿秋云「凝情低詠年時句﹐人在東風二月初。」菩薩蠻﹝彈琴﹞云「促柱鼓瀟湘。風吹羅帶長。」蝶戀花﹝促坐﹞云「猶自眉峯煙不定。避人奩內添宮餅。」又﹝跳索﹞云「鬢絲扶定相思子。」下云「對漾紅繩低復起。明月光中﹐亂捲瀟湘水。匿笑佳人聲不止。檀奴小絆花陰裏。」又﹝圍鑪﹞云「小院綠熊鋪褥厚。玉梅花下交三九。」下云「招入繡屏閒寫久。斜送橫波﹐郎莫衣單否。袖裏任郎沾寶獸。雕龍手壓描鸞手。」又﹝潛來﹞云「立久微聞輕嘆息。春陰簾外天如墨。」換巢鸞鳳云「飄盡楊花雨偏肥﹐摘來梅子春先瘦。」石州慢﹝夏閨﹞云「起來慵繡﹐將泉戲瀉團荷﹐憐人葉嫩才如掌。珠滑不成圓﹐卻添人間想。」齊天樂﹝紀夢﹞云「回腸千縷﹐總些个情懷﹐舊時言語。」賀新郎﹝和竹逸江村遇伎之作﹞云「我有紅綃無窮淚﹐彈與多情灼灼。悔則悔﹑當初輕諾。十載雲英還未嫁﹐訴傷心﹑撥盡琵琶索。」似此皆低回哀怨﹐情致纏綿。惟云郎合巹詞﹐未免或問其年﹑竹﹐一時兩雄﹐不知置之宋人中﹐可匹誰氏。余曰「此不可相提並論也。陳﹑朱才力極富﹐求之宋名家亦不多覯﹐而論其所造﹐則去宋賢甚選。宋賢得其正﹐陳﹑朱得其偏。宋賢得其精﹐陳﹑朱得其粗。自詞有陳﹑朱﹐而古意全失矣。」

○讀書不可無識

近人懾於陳﹑朱之名﹐以爲國朝冠冕。不知陳﹑朱不過偏至之詣﹐有志於古者﹐尙宜取法乎上。烏絲載酒﹐聊存之以備一體可也。乃知讀書不可無才﹐尢不可無識。

○陳朱詞規模終隘

善爲詞者﹐貴久而愈新﹐不妨俟知音於千載後。陳﹑朱之詞﹐佳處一覽了然﹐不能根柢於風騷﹐局面𨿽大﹐規模終隘也。

○二李詞皆規模南宋

二李詞絕相類﹐大約皆規模南宋﹐羽翼竹者。符曾較雅正﹐而才气則分虎爲勝。

○符曾詞情味最永

符曾詞﹐如好事近﹝秦淮燈船﹞云「五十五船舊事﹐聽白頭人語。」髙陽臺﹝過拂水山莊感事﹞云「一笛東風﹐斜陽淡壓荒煙。」踏莎行﹝金陵﹞云「遊人休弔六朝春﹐百年中有傷心處。」勝國之感﹐妙於淡處描寫﹐情味最永。

○分虎釣船笛自樹一幟

分虎釣船笛云「曾去釣江湖﹐腥浪黏天無際。淺岸平沙自好﹐算無如鄕裏。從今只住鴨兒連﹐遠或泛苕水。三十六陂秋到﹐宿萬荷花裏。」別有感喟﹐於朱希眞五篇外﹐自樹一幟。

○萬樹詞與詞律如出兩人手

萬紅友香膽詞﹐頗多別調﹐語欠雅馴﹐音律亦多不協處。與所著詞律﹐竟如出兩人手。眞不可解。

●卷四

○厲樊榭詞超然獨絕

厲樊榭詞﹐幽香冷艷﹐如萬花谷中﹐雜以芳蘭。在國朝詞人中﹐可謂超然獨絕者矣。論者謂其沐浴於白石﹑梅溪﹐﹝徐紫珊語﹞此亦皮相之見。大抵其年﹑錫鬯﹑太鴻三人﹐負其才力﹐皆欲於宋賢外別開天地。而不知宋賢範圍﹐必不可越。陳﹑朱固非正聲﹐樊榭亦屬別調。

○樊榭詞沈厚之味不足

樊榭詞拔幟於陳﹑朱之外﹐窈曲幽深﹐自是髙境。然其幽深處﹐在貌而不在骨﹐絕非從楚騷來。故色澤甚饒﹐而沈厚之味終不足也。

○樊榭措詞最雅

樊榭措詞最雅﹐學者循是以求深厚﹐則去姜﹑史不遠矣。

○樊榭國香慢

樊榭國香慢﹝素蘭﹞云「月中何限怨﹐念王孫艸綠﹐孤負空香。冰絲初弄﹐淸夜應訴悲涼。玉斫相思一點﹐算除是﹑連理唐昌。閒階澹成夢﹐白鳳梳翎﹐寫影云窗。」聲調淸越﹐是其本色﹐亦是其所長。

○樊榭百字令

樊榭百字令﹝月夜過七里灘﹞云「萬籟生山﹐一星在水﹐鶴夢疑重續。櫓音遙去﹐西崖漁父初宿。」無一字不淸俊。下云「林淨藏煙﹐峯危限月﹐帆影搖空綠。隨風飄蕩。白雲還臥深谷。」煉字煉句﹐歸於純雅﹐此境亦未易到也。

○樊榭謁金門

余最愛樊榭謁金門﹝七月旣望湖上雨後作﹞云「憑畫檻﹐雨洗秋濃人淡。隔水殘霞明冉冉﹐小山三四點。艇子幾時同﹐待折茶花臨鑑。日日綠盤疏粉艷﹐西風無處減。」中有怨情﹐意味便厚。否則無病呻吟﹐亦可不必。

○樊榭玉漏遲

樊榭玉漏遲﹝永康病中夜雨感懷﹞云「病與秋爭﹐葉葉碧梧聲顫。濕鼓山城暗數。更穿入溪云千片。燈暈翦。似曾認我﹐茂陵心眼。」此詞似周艸窗﹐而騷情雅意﹐更覺過之。

○樊榭精於造句

樊榭亦精於造句﹐如齊天樂云「將花插帽﹐向第一峯頭﹐倚空長嘯。」髙陽臺云「祕翠分峯﹐凝花出土。」憶舊遊雲﹕「溯溪流云去﹐樹約風來﹐山翦秋眉。」下云「又送蕭蕭響﹐盡平沙霜信﹐吹上僧衣。憑髙一聲彈指﹐天地入斜暉。」齊天樂﹝秋聲﹞云「微吟漸怯﹐訝籬豆花開﹐雨篩時節。獨自開門﹐滿庭都是月。」念奴嬌云「起坐不離云鳥外﹐倒影山無重數。柳寺移陰﹐葑田拖碧﹐花气涼於雨。詩成猶未﹐遠蟬吟破秋句。」下云「月逗籬聲前浦。」結雲「水ヶ搖曳煙路。」桃源憶故人﹝螢﹞云「殘月剛移桐屋﹐一个墻陰綠。」似此之類﹐自其外著者觀之﹐居然一樂笑翁矣。

○太倉諸王皆工詞

太倉諸王皆工詞﹐漢舒尢爲傑出。次則小山。小山工爲綺語﹐才不髙而情勝﹐措詞亦自婉雅﹐無綺羅惡態。

○小山詞情詞淒婉

小山詞﹐如「病容扶起淡黃時」。又﹐「燕子尋人﹐巷口斜陽記不眞。」又﹐「一雙紅豆寄相思﹐遠帆點點春江路。」又﹐「畫屏離思遠﹐羅袖淚痕濃。」又﹐「一雙燕子夕陽中﹐莫銜殘鬢影﹐吹向落花風。」又﹐「燈微屏背影﹐淚暗枕畱痕。」又﹐「小園春雨過﹐扶病問殘春。」又﹐「眼波低翦篆絲風。」又﹐「一彎愁思駐螺峯。」皆情詞淒婉﹐晏﹑歐之流亞也。

○漢舒天分甚髙

漢舒自是作手﹐惜其享年不永﹐未盡所長。其天分甚髙﹐如琵琶仙﹝秋日遊金陵黃氏廢園﹞云「秋士心情﹐況遇著﹑客裏西風落葉。惆悵側帽行來﹐隔溪景淸絕。沒半點﹑空香似夢﹐只幾簇﹑野花誰折。莎雨寒幽﹐石煙荒淡﹐鶯蝶飛歇。試同取﹑舊日繁華﹐有餅媼漿翁尙能說。道是廿年彈指﹐竟風光全別。眞不信建黨亭榭﹐也例逐滄桑棋劫。何怪宋苑陳宮﹐荒蛄弔月。」感慨蒼茫﹐結四語尢妙。他手每每倒說﹐意味轉薄。

○作詞貴於悲郁中見忠厚

作詞貴於悲郁中見忠厚。悲怨而激烈﹐其人非窮則天。漢舒詞如「浮生皆夢﹐可憐此夢偏惡。」又云「看取西去斜陽﹐也如客意﹐不肯多擱。」沈痛迫烈﹐便成詞讖﹐香雪所以不永年也。

○讀香雪詞去取不可不愼

閒情之作﹐竹幾於仙矣﹐文友則妖也。香雪居二者之間。讀香雪詞﹐去取不可不愼。如踏莎行雲﹕「落燈天似晚秋寒﹐病春人臥銷魂處。」又云「夢中尋夢幾時醒﹐小橋流水東風路。」滿江紅雲﹕「拂砌風輕鶯作態﹐穿簾雨細花無恙。」又云「鬥艸心慵垂手立﹐兜鞋夢好低頭想。」﹝永叔倚闌無緒更兜鞋﹐淺俗語耳﹐似此則婉雅矣。﹞又云「檻外紅新花有信﹐鏡中黃淡人微恙。」又云「夢短易添淸晝倦﹐書長慣費黃昏想。」又云「架上牛衣紅淚在﹐夢中鶯信靑天杳。」又云「風榻茶煙秋病思﹐月簾花气春愁料。」此類皆麗而有則﹐正不必讓小長蘆。

○香雪蘭陵王

香雪蘭陵王一闋﹐句句從對面寫來﹐直至結處云「這般情景﹐怎教我不念著。」一筆叫醒﹐戛然而止﹐用筆亦有龍跳虎臥之奇。

○陸南薌全祖南宋

陸南薌白蕉詞四卷﹐全祖南宋﹐自是雅音。但無宋人之深厚﹐不耐久諷也。

○南薌賣花聲

南鄕賣花聲後疊云「昨夢碧峯疑﹐楚館叢祠。覺來心事阿誰知。三十六鱗遲寄與﹐空疊烏絲。」此詞絕沈婉﹐眞得南宋人消息﹐惜不多見。

○板橋詞有魄力

板橋詞﹐頗多握拳透爪之處﹐然卻有魄力﹐惜乎其未純也。若再加以浩瀚之气﹐便可亞於迦陵。

○板橋賀新郎

板橋賀新郎﹝徐靑藤艸書﹞云「半生未掛朝衫領。恨秋風﹐靑衿剝去﹐禿頭光頸。只有文章書畫筆﹐無古無今獨逞。並無復﹑自家門徑。拔取金刀眉目割﹐破頭顱﹑血迸苔花冷。亦不是﹐人間病。」痛快之極﹐不免張眉努目。

○板橋金陵十二首

板橋金陵十二首﹐瑕瑜互見﹐惟胭脂井一篇﹐用筆最勝。余獨愛其滿江紅二句﹕「碧葉傷心亡國柳﹐紅墻墮淚南朝廟。」淒涼哀怨﹐爲金陵懷古佳句。

○板橋心余有意爲劉蔣

其年詞沈雄悲壯﹐是本來力量如此。又如以身世之感﹐故涉筆便作驚雷怒濤﹐所少者﹐深厚之致耳。板橋﹑心余﹐未落筆時﹐先有意爲劉﹑蔣﹐金剛努目﹐正是力量歉處。

○心餘力弱气粗

板橋詩境頗髙﹐間有與杜陵暗合處﹐詞則已落下乘矣。然畢竟尙有气魄﹐尙可支持。心余則力弱气粗﹐竟有支撐不住之勢。後人爲詞﹐學板橋不已﹐復學心余﹐愈趨愈下﹐獘將何極耶。

○江研南詞取江南宋

江研南詞﹐取法南宋﹐頗有一二神解處。南薌所得在貌﹐研南所得在神。吾終不以貌易神也。

○研南詞婉雅幽怨

研南詞﹐如「只有東風﹐依依分綠上楊柳。」又﹝柳影﹞云「誤了閨人﹐也曾描出春前怨。」婉雅幽怨﹐視少遊﹑碧山幾於化矣。琢春詞在國朝不甚顯﹐然識者當相賞於風塵外也。

○研南八聲甘州

研南八聲甘州﹝久客揚州追思湖上淸遊之樂淒然有作﹞云「記蘇堤芳艸翠輕柔﹐柳絲拂簾鉤。趁花風吹帽﹐扶藜買醉﹐正好淸遊。日落亂山銜紫﹐塔影掛中流。喚棹穿波去﹐月滿船頭。不料嬉春散後﹐對白雲揖別﹐煙水都愁。數那家池閣﹐曾嘯碧天秋。到而今﹑歸期未穩﹐夢六橋﹑飛滿舊鳧鷗。更初轉﹑猛驚回處﹐卻在揚州。」極寫淸遊之樂﹐便覺揚州俗塵可厭。「煙花三月下揚州」後﹐不可無此冷水澆背之作。

○江賓谷詞

江賓谷詞﹐亦得南宋人遺意。𨿽未臻深厚﹐卻與淺俗者迥別。

○賓谷學南宋得其意趣

研南學南宋﹐合者得其神理。賓谷學南宋﹐合者得其意趣。皆出陸南薌之右﹐而皆未能深厚。

○張哲士詞規模樂笑翁

張哲士當時頗以詩詞名﹐然其於詩太淺太薄﹐直似門外漢。詞則規模樂笑翁﹐間有合處。板橋詩勝於詞﹐四科則詞勝於詩﹐各取其長可也。

○江橙裏詞淸遠而蘊藉

江橙裏詞﹐淸遠而蘊藉。沈沃田稱其劌釒術肝腎﹐磨濯心志﹐苦心孤詣以爲詞﹐可謂難矣。然余觀練溪漁唱﹐句琢字煉﹐歸於純雅﹐只是不能深厚。蓋知深南宋﹐而不得其本原。﹝本原何在﹐沈鬱之謂也﹐不本諸風騷﹐焉得沈鬱。﹞國朝詞家﹐多犯此病。故驟覽之﹐居然姜﹑史復生。深求之﹐皆姜﹑史之糟粕。惟陳迦陵兕吼熊啼﹐悍然不顧﹐𨿽非正聲﹐不得謂非豪傑士。

○旭東玉漏遲

旭東玉漏遲云「似艸春懷﹐又被東風吹徧。書劍天涯去後﹐何處覓試香庭院。簾半捲。怕聽杏梁雙燕。」寄慨處﹐婉雅幽怨﹐頗近西麓。

○旭東木蘭花慢

旭東木蘭花慢﹝秋帆和樊榭﹞結數語云「空懸離愁渺渺﹐任西風﹑送客自年年。畫出瀟湘數點﹐依稀沒入蒼煙。」空寂歷﹐橙裏自非樊榭匹﹐而此詞殊不減也。

○史位存詞陳朱勁敵

史位存詞﹐寓纖於閒雅之中﹐流逸韻於楮墨之外。才力不逮陳﹑朱﹐而雅麗紆徐﹐亦陳﹑朱所不及。眞陳﹑朱勁敵也。

○位存詞雅麗

其年詞最雄麗﹐竹則淸麗﹐樊榭則幽麗﹐璞函則麗﹐位存則雅麗﹐皆一代艷才。位存稍得其正﹐而才气微減。

○位存一萼紅

位存一萼紅﹝桃花夫人廟﹞云「楚江邊﹐舊苔痕玉座﹐靈迹自何年。香冷虛壇﹐塵生寶靨﹐千秋難釋煩冤。指芳叢﹑飄殘淸淚﹐爲一生﹑顏色忄吳嬋娟。恩怨前朝﹐興亡閒夢﹐回首淒然。似此傷心能幾﹐嘆詩人一例﹐輕薄流傳。雨颯雲昏﹐無言有恨﹐憑欄罷鼓神弦。更休題﹑章臺何處﹐伴湘波﹑花木暗啼鵑。惆悵明翠羽﹐斷礎荒煙。」淸虛騷雅﹐用意忠厚。「至竟息亡緣底事﹐可憐金穀墜樓人」﹐形其輕薄耳。

○位存詞沈至

位存詞﹐如「團扇先秋生薄怨。小池風不斷。」神似溫﹑韋語。然非其中眞有怨情﹐不能如此沈至。故知沈鬱二字﹐不可彊求也。

○位存采桑子

位存采桑子云「淚滴寒花﹐漸漸逢人說鬢華。」悲感語說得和緩﹐便覺意味深長。﹝南溪詞云﹕舊識僧徒與酒徒。年來多半疏。亦無叫囂惡習﹐然尙遜此和緩。﹞

○位存臺城路

位存臺城路云「登臨倦了﹐只一點愁心﹐尙畱芳艸。鬥酒新丰﹐而今慚愧說年少。」所詠亦淺顯在目﹐而措詞卻深婉可諷。

○位存滿江紅

位存滿江紅雲﹕「更不推辭花下酒﹐最難消受黃昏雨。」此種語自是衝口而出﹐卻非天人兼到者不能。

○位存短調曲折哀婉

位存詞極淒婉﹐又極雅潔。短調如「千蝶帳深縈夢苦﹐倦拈紅豆調鸚鵡。」又﹐「十二金堂小闌干﹐偏沒个畱儂處。」又﹐「說與今年小樓中﹐第一夜﹐聽春雨。」又﹐「蕭蕭瑟瑟到天明﹐蟋蟀聲中燈一點。」又﹐「人去月痕消。」皆極精妙。長調如「晴色漸梅柳﹐風和雪﹐忽又闌珊。春情遠﹑千回萬轉﹐才肯到人間。」又﹐「二十四橋邊﹐醉年時明月﹐又沾暮雨。只有楊花﹑系歸心﹐不關芳艸。」曲折哀婉﹐不必板學南宋﹐而意境亦勝。

○任淡存詞婉妙

任淡存詞措詞婉妙﹐味亦雋永﹐可爲位存之嚴﹑遂之匹。﹝朱云翔﹐字遂﹐元和人﹐有蝶夢詞。﹞同時張龍威﹐亦以詞名﹐然有枝而不物之獘﹐不及任﹑朱也。

○朱春橋詞頗近秀水

朱春橋﹐竹太史族孫也。其詞亦頗近秀水﹐而才力不逮。

○過春山湘云遺稿

過春山湘云遺稿二卷﹐徜徉山水﹐綿邈無際。其筆意之騷雅﹐別於位存﹐近於樊榭。吳竹嶼稱其詞如雪藕冰桃﹐沁人醉夢。百餘年來﹐此調不復見矣。

○湘云詞味長

湘云詞﹐每讀一過﹐餘音裊裊﹐不絕如縷。讀之旣久﹐其味彌長。同時朱春橋﹑吳荀叔﹑朱秋潭﹑江聖言汪對琴諸君﹐皆以詞名東南﹐然無出湘云右者。

○湘云詞令人尋味不盡

湘云詞﹐如「幾點萍香鷗夢穩﹐柳棉吹盡春波冷」。又﹐「回首桃源仙路迥﹐一聲Ы乃川光冥。」又﹐「數盡落花無語﹐黃昏雙燕還來。」又﹐「香乍﹐簟微寒﹐魂銷似去年。」又﹐「秋聲吹不盡﹐長笛月明中。」又﹐「指點江山﹐斜陽一片下平楚。」又﹐「雙槳趁潮平﹐載取江雲歸去。」皆令人尋味不盡。

○湘云詞淒警

湘云詞﹐如「小雨啼花﹐深煙怨柳。」又﹐「金碗生苔﹐漆燈無焰。」又﹐「但山鬼吟秋﹐杜鵑啼雨。回首宮斜﹐白楊深夜語。」此類皆淒警特絕。

○湘云倦尋芳

湘云倦尋芳﹝過廢園見牡丹盛開有感﹞云「絮迷蝶徑﹐苔上鶯簾﹐庭院愁滿。寂寞春光﹐還到玉闌干畔。怨綠空餘淸露位﹐倦紅欲倩東風ネ。聽枝頭﹑有哀音淒楚﹐舊巢雙燕。漫佇立﹑瑤臺路杳﹐月佩云裳﹐已成消散。獨客天涯﹐心共粉香零亂。且盡花前今夕酒﹐洛陽春色匆匆換。待重來﹐怕只有﹑斷魂千片。」及時勿失﹐自是有心人語。

○湘云西子妝

湘云西子妝後半闋云「佳期誤。落盡梅花﹐寂寞誰爲主。玉琴彈破碧天寒﹐問東風﹑鶴歸何處。重尋舊址﹐漫贏得蒼煙冷語。黯銷魂﹐入夜啼鵑更苦。」淸虛中亦復騷雅﹐湘云所以爲髙。

○詞未易言精

其年﹑竹﹐才力雄矣﹐而意境未厚。位存﹑湘云﹐韻味長矣﹐而气魄不大。詞之爲道﹐正未易言精也。

○汪對琴琵琶仙

汪對琴琵琶仙﹝金閶晚泊﹞一章﹐有議論﹐有感慨﹐有識力﹐淵淵作金石聲﹐可爲春華閣詞壓捲。詞云「斜日揚ぎ﹐堞樓下﹑一帶荒涼吳區。珠幌猶蔽何鄕﹐秋空片雲捲。風漸急﹑橫塘乍渡﹐便穿入﹑虎山西崦。野艸低迷﹐寒鴉下上﹐渾是淒怨。看胥口波面靈旗﹐未輸爾﹑鴟夷五湖遠。無限亂山銜碧﹐閃煙檣斜展。排多少﹑荒臺廢館。只望中破楚門鍵。料得遙夜鐘聲﹐夢回難遣。」

○吳竹嶼曇香閣詞

吳竹嶼曇香閣詞﹐如水木之淸華﹐云嵐之秀潤﹐髙者亦湘云流亞。

○竹嶼情詞婉轉

竹嶼詞﹐如「一點相思誰與寄﹐羅襟畱得東風淚」。逼近小山。又賣花聲云「楊柳小灣頭。煙水悠悠。歸心空望白蘋洲。只有春江知我意﹐依舊東流。」Ｎ表詞宛轉﹐不求髙而自合於古。

○竹嶼祝英臺近

竹嶼祝英臺近﹝和王述庵蘋花水閣聽雨憶山中舊遊﹞云「石玲瓏﹐花を匝。池館翠陰密﹐蘋末風來﹐雨意正蕭瑟。」起數語淡淡布置﹐點綴入妙。下云「夢裏寒山﹐跳珠濺千尺。」亦甚超遠。

○竹嶼詞風流婉雅

風流婉雅﹐是竹嶼本色。吳中七子﹐璞函而外﹐固當首屈一指。

○蔣心餘詞不及迦陵板橋

蔣心餘詞﹐气粗力弱﹐每有支撐不來處。匪獨不及迦陵﹐亦去板橋甚遠。

○銅弦詞中完善之作

銅弦詞﹐惟浮香捨小飲四章﹐廿八歲初度兩章﹐爲全集完善之作。𨿽不免於叫囂﹐精神卻團聚﹐意境又極沈痛﹐可以步武板橋。如雲﹕「越霰吳霜篷背飽﹐柰年來﹑王事都靡。藉竿木﹐尙能舞。」又﹐「十載中鉤吞不下﹐趁波濤﹑忍住喉間鯁。嘔不出﹑漸成癭。」激昂嗚咽﹐天地爲之變色。

○趙璞函詞艷

趙璞函詞﹐措語至﹐用筆淸虛﹐規模亦甚宏遠﹐可與竹﹑樊榭並驅爭先。璞函詞﹐艷是其本色。然能規無古人﹐不離分寸。故雅而不晦﹐麗而有則。視國初名家﹐正不多讓。

○璞函臺城路

璞函臺城路﹝張麗華詞﹞云「璧樹飛蟬﹐裳化蝶﹐欲問故宮無路。殘鐘幾度。只遺曲猶傳﹐隔江商安。回首雷塘﹐暮鴉啼更苦。」音調淒惋﹐措詞大雅﹐所謂麗而有則。又﹐桃葉渡云﹕﹝前調﹞「烏衣巷口斜陽冷﹐尋常更無飛燕。」又云「明月多情﹐素光猶似照團扇。」淡淡著筆﹐情味自饒。﹝此詞後半闋牽入邪思﹐不免佻薄。﹞又詠蘆花云﹕﹝淒涼犯﹞「西風乍捲。便鷗鷺飛來不見。」又云「幾度思持贈﹐回首天涯﹐白雲空翦。」又秋柳云﹕﹝臺城路﹞「長亭古道。莫更問當時﹐燕昏鶯曉。」又秋艸云﹕﹝前調﹞「不見王孫﹐夕陽空記舊行迹。」又云「塞北秋深﹐江南日暮﹐一帶傷心寒碧。憑髙望極。又斷雨零隔。幾重遮隔。獨立蒼茫﹐舊袍靑淚涇。」均於淒感中見筆力。規模南宋﹐似又勝於張仲舉。

○璞函河傳似五代人手筆

璞函河傳云「東風日暮雨瀟瀟。魂銷。人歸紅板橋。」又云「酒初醒。夢將成。愁聽。紗窗啼嘵鶯。」淒秀之詞﹐味亦深永﹐似五代人手筆。

○璞函與竹各有千古

璞函艷詞﹐情最深﹐味最濃﹐筆力卻絕遒。與竹分道揚鑣﹐各有千古。

○竹璞函兩家艷詞有別

艷詞至竹﹐仙骨珊珊﹐正如姑射神人﹐無一點人間煙火气。璞函則如麗娟﹑玉環一流人物﹐偶墮人間﹐亦非凡艷。此兩家艷詞之別也。

○璞函筆致迥與人殊

璞函憶少年云「重尋已無路﹐吠雲中仙犬。」又云「幾點春山橫遠岸﹐也難比﹑翠眉痕淺。東風落紅豆﹐悵相思空徧。」仙乎仙乎﹐絕非凡艷。又霓裳中序第一云「憑髙望極。但暮云芳艸凝碧。人何處﹐瑤華信杳﹐迢遞亂山驛。」又云「越羅紅淚拭﹐道別後﹑休思此夕。今應是﹑梨花門掩﹐燕子伴岑寂。」思深意苦﹐筆致迥與人殊。

○璞函綺羅香

贈妓之詞﹐亦以雅爲貴。余最愛璞函綺羅香雲「渾已換﹑款柳心情﹐猶未減﹑咒桃眉嫵。」又云「選婿窗邊﹐可憶斷魂柔路。縱尊前﹑不鼓琵琶﹐算靑衫﹑也無干處。」淋漓曲折﹐一往情深。較古人贈妓之作﹐髙出數倍。

○璞函祝英臺近八章

璞函祝英臺近八章﹐遣詞閒雅﹐用筆沈至。艷詞中運以絕大筆力﹐眞千年絕調也。竹洞仙歌後﹐又辟一境矣。

○毗陵二張

璞函而後﹐作者日盛﹐而愈趨愈下。芝田﹝朱澤生﹞﹑晴波﹝鄭﹞﹑蠡槎﹝林蕃鍾﹞﹑漁﹝沈起鳳﹞間有可觀﹐余則競尙新聲﹐務窮纖巧﹐幾忘卻此中甘苦。惟毗陵二張﹐溯厥本源﹐獨求風騷門徑﹐不必學南宋﹐而意境自合。詞之不滅者﹐二張力也。

○漁詞逼近五代

漁鬲溪梅令云「小山下水溶溶。記相逢。欲采蘋花﹐可惜過東風。午橋煙雨濃。不如歸去﹑夢簾櫳。小樓東。畱得欄桿﹐一半月明中。夜涼花影重。」此詞絕婉麗﹐得南唐二主之遺。又謁金門云「夢裏玉人樓遠近﹐燕歸花气冷。」亦逼近五代﹐不襲南宋人陳迹。

○蠡槎玉樓春

蠡槎玉樓春云「今宵有酒爲君斟﹐明日畫橋春共遠。」語婉情深﹐令人心醉。若酣酣子之「云破窮陰纖月逗﹐會須重醉當壚酒。」﹝調蝶戀花秋日湖上作。﹝則一片傷心﹐溢於言外矣。﹝西冷酒民有酣酣詞鈔一卷。﹞

○黃仲則竹眠詞淺俗

黃仲則竹眠詞﹐鄙俚淺俗不類其詩。詞選附錄一首﹐尙見作意。余無足觀矣。

○張臯文詞選

張臯文詞選一編﹐掃靡曼之浮音﹐接風騷之眞脈。附錄一卷﹐簡擇尢精。洵有如鄭掄無所云﹐後之選者﹐必不遺此數章。具冠古之識者﹐亦何嫌自負哉。

○張臯文水調歌頭五章

臯文水調歌頭五章﹐旣沈鬱﹐又疏快﹐最是髙境。陳﹑朱𨿽工詞﹐究曾到此地步否﹐不得以其非專門名家少之。如首章云「難道春花開落﹐又是春風來去﹐便了卻韶華。花外春來路﹐芳艸不曾遮。」次章云「招手海邊鷗鳥﹐看我胸中云夢﹐蒂芥近如何。夢越等閒耳﹐肝膽有風波。」三章云「珠簾捲春曉﹐蝴蝶忽飛來。遊絲飛絮無緒﹐亂點碧雲釵。腸斷江南春思﹐黏著天涯殘夢﹐有首重回。銀蒜且深押﹐疏影任徘徊。羅帷捲﹐明月入﹐似人開。一尊屬月起舞﹐流影入誰懷。迎得一鉤月到﹐送得三更月去﹐鶯燕不相猜。但莫憑闌久﹐風露涇蒼苔。」四章云「今日非昨日﹐明日復何如。來眞悔何事﹐不讀十年書。爲問東風吹老﹐幾度楓江蘭徑﹐千里轉平蕪。寂寞斜陽外﹐渺渺正愁余。千古意﹐君知否﹐只斯須。名山料理身後﹐也算古人愚。一夜庭前綠徧﹐三月雨中紅透﹐天地入吾廬。容易眾芳歇﹐莫聽子規呼。」五章云「長白木柄﹐破一庭寒。三枝兩枝生綠﹐位置小窗前。要使花顏四面﹐和著艸心千朵﹐向我十分妍。何必蘭與菊﹐生意總欣然。曉來風﹐夜來雨﹐晚來煙。是他釀就春色﹐又斷送流年。便欲誅茆江上﹐只怕空林衰艸﹐憔悴不堪憐。歌罷且更酌﹐與子繞花間。」熱腸郁思﹐若斷仍連﹐全自風騷變出。

○張翰風詞眞臯文伯仲

張翰風詞﹐飛行絕迹﹐不逮臯文﹐而宛轉纏綿處﹐時復過之﹐眞臯文伯仲也。余最愛其菩薩蠻云「橫塘日日風吹雨。隔簾卻望江南路。蝴蝶慣輕盈。風前魂屢驚。闌干人似玉。黛影分窗綠。斜日照屏山。相思羅袖寒。」眞不減飛卿語。又「碧藕折蓮絲﹐夢輕君未知」﹐亦極淒麗。

○詞賴二張以存

萬事萬理﹐有盛必有衰。而於極衰之時﹐又必有一二人焉﹐扶持之使不滅。詞盛於宋﹐亡於明。國初諸老﹐具復古之才﹐惜於本原所在﹐未能窮究。乾嘉以還﹐日就衰靡﹐安所底止。二張出而溯其源流﹐辧別眞僞。至蒿庵而規模大定﹐而詞賴以存矣。盛衰之感﹐殊系人思﹐獨詞也乎哉。

○左仲甫詞

左仲甫詞﹐逸情云上﹐愈唱愈髙。如南浦﹝夜尋琵琶亭﹞云「何處離聲刮起﹐撥琵琶千載剩空亭。是江湖倦客﹐飄零商婦﹐於此蕩精靈。」下云「我是無家張儉﹐萬里走江城。一例蒼茫弔古﹐向荻花楓葉又傷心。只琵琶響斷﹐魚龍寂寞不曾醒。」又極跳蕩。又浪淘沙﹝裏花片投涪江歌以送之。﹞下半闋云「鄕夢不曾休。惹甚閒愁。忠州過了又涪州。擲與巴江流到海﹐切莫回頭。」精警奇肆﹐言外有無窮幽怨。

○惲子居阮郎歸六首

惲子居阮郎歸﹝畫蝴蝶﹞六首﹐俱見新意。余尢愛其次章云「少年白騎放驕憨。踏靑三月三。歸來未到捉紅蠶。化蛾眞不甘。江橘葉﹐一分含。那防仙嫗探。雙雙鳳子出花龕。蠶兒風太酣。」哀感頑艷﹐古今絕唱。又三章云「輕須薄翼不禁風。教花扶著儂。一枝又逐月痕空。都來幾日中。曾有伴﹐去無蹤。闌前種豆紅。蜜官隊裏且從容。問心同不同。」情深意遠﹐不襲溫﹑韋﹑姜﹑史之貌﹐而與之化矣。

○李申耆菩薩蠻

李申耆菩薩蠻云「復袖錦鴛鴦。經年繡一雙。」卽屈子好修以爲常意。又﹐「不爲見時難。忍扶羅袖看。」何其淒怨。又﹐「花气泛紅螺。橫飛出繭蛾。」冷艷幽香﹐奇情異采。又﹐「不覺月痕西。下簾霜滿衣。」傷所遇之不偶也。此類眞可繼武飛卿。

○金應成賀新涼

金應成賀新涼﹝詠螢﹞云「風雨黃昏庭院黑。照沈沈﹑ア夢渾無迹。」下闋云「景華宮裏音塵絕。悵秋風﹑洛陽古樹﹐靑堆血。白鳥如雷羞難盡﹐慘慘陰陵妖碧。又恐到﹑淸霜時節。小扇輕羅無人惜。更銀屏﹑翠幕深深隔。笑熠﹐近墻隙。」寄托甚深﹐漢苑票苔而後﹐又成絕響矣。

○金朗甫詞

金朗甫學於臯文﹐詞選附錄七首﹐意遠態濃﹐婉而多諷。相見歡三章﹐尢爲絕唱。

○鄭掄元詞

鄭掄元字橋詞﹐思深意苦﹐深得中仙之妙。如綠意﹝殘荷﹞云「眼底紅芳嫁盡﹐但枯葦歷亂﹐堪訴愁苦。捲向薰風﹐坼向西風﹐消受斜陽無數。曉來淸露憐儂甚﹐正無柰盤心非故。只看他鉛淚難收﹐灑向一池煙雨。」直是碧山化境。得之於詞學衰微之候﹐益令我嗟嘆不已。

○掄元髙陽臺

掄元髙陽臺﹝柳﹞云「平蕪一片斜陽影﹐問韶光何處勾畱。」下云「儂心化作天涯絮﹐怕重來﹑錯認簾鉤。便拌他﹑過了殘春﹐又是殘秋。」又前調﹝秋海棠﹞云「江南昨夜霜華滿﹐算蕭蕭蘭徑﹐都付芳塵。倚盡雕闌﹐殷勤誰伴黃昏。斷腸剩得娉婷影﹐斂嬌紅﹑欲上羅裙。」又甘州云「悵夫容已老﹐西風不管﹐獨自沈吟。可惜斷紅雙臉﹐只是淚痕深。」下云「看亭臯落葉﹐片片是秋心。怕天涯幾經搖落﹐向雪關風渡更難禁。」哀怨纏綿﹐碧山之深厚﹐玉田之淸雅﹐兩得之矣。

○吳人詞淸和雅正

吳人古詩駢文﹐皆未臻髙境﹐轉不若試帖律賦之工。惟詞則淸和雅正﹐秀色有餘﹐出古詩駢文之右。

○人詞可亞於樊榭

詞欲雅而正﹐故國初自秀水後﹐大半效法南宋﹐而得其形似。人先生天生一枝大雅之筆﹐益以才藻﹐合者可亞於樊榭﹐微嫌才气稍遜。

○人月華淸

人詞﹐如月華淸後半云「不怨美人遲暮﹐怨水遠山遙﹐夢來都阻。翠被香消﹐莫話靑鴛前度。剩醉魂﹑一片迷離﹐繞不了﹑天涯紅樹。誰語﹐正髙樓橫笛﹐數聲淸苦。」此類亦居然艸窗矣。

○金匱二楊

金匱二楊﹝蓉裳荔裳﹞工爲綺語﹐髙者亦不過吳﹛艸園﹜次﹑徐電發之嚴﹐不足語於大雅。

○楊伯夔與郭祥伯詞

楊伯夔當時盛負詞名﹐與吳江郭祥伯仿表聖詩品例﹐撰詞品二十四則﹐傳播藝林。然兩君於詞﹐皆屬最下乘。匪獨不及陳﹑朱﹐亦去董文友﹑王小山遠甚。而世顧津津稱之﹐何也。

○頻伽詞尢多惡劣語

頻伽詞尢多惡劣語﹐如「小桃如綺。命短東風裏」。又﹐「昔日結如心﹐今日心如結。心裏重重疊疊愁﹐愁裏山重疊。」又﹐「那家那家在天涯。雨又斜。云又遮。聽也聽也﹐聽不到一曲琵琶。」又﹐「丁字簾前﹐有个丁娘淒斷」之類﹐似又出二楊之下。

○頻伽艷體

頻伽艷體﹐惟憶少年結句云「當時已依約﹐況夢中尋路。」頗似竹手筆﹐集中不可多得。又好事近云「猶認墮釵聲響﹐卻梧桐葉落。」措詞甚雅﹐亦頻伽詞中罕見者。

●卷五

○洪稚存詞稍勝於詩

洪稚存經術湛深﹐而詩多魔道。詞稍勝於詩﹐然亦不成气候。

○孫子瀟袁蘭屯阝詞不講气格

孫子瀟﹑袁蘭屯阝輩爲詞﹐全不講究气格﹐只求敷衍門面而已。並有門面亦敷衍不來處。

○蔣鹿潭水雲樓詞

蔣鹿淋水雲樓詞二卷﹐深得南宋之妙。於諸家中﹐尢近樂笑翁。竹自謂學玉田﹐恐去鹿潭尙隔一層也。

○鹿潭才气甚雄

詞至國初而盛﹐至毗陵而後精。近時詞人莊中白﹐乎不可尙已。譚氏仲修﹐亦與古爲化。鹿潭稍遜臯文﹑莊﹑譚之古厚﹐而才气甚雄﹐亦鐵中錚錚者。

○鹿潭詞精警雄秀

鹿潭詞﹐如東風第一枝云「云影薄﹐畫簾乍捲。山意冷﹐瘦筇又懶。」木蘭花慢云「云埋蔣山自碧﹐打空城﹑只有夜潮來。」又﹝前調﹞云「蘆邊夜潮驟起﹐暈波心﹑月影蕩江圓。」又云「看莽莽南徐﹐蒼蒼北固﹐如此山川。鉤連更無纖鎖﹐任排空﹑檣櫓自回旋。寂寞魚龍睡穩﹐傷心付與秋煙。」又甘州云「避地依然滄海﹐險夢逐潮還。一樣貂裘冷﹐不似長安。」又云「引吳鉤不語﹐酒罷玉犀寒。總休問杜鵑橋上﹐有梅花﹑且向醉中看。南云暗﹐任徵鴻去﹐莫倚闌干。」壽樓春云「但疏雨空階﹐蕭蕭半山黃葉聲。」鷓鴣天云「屏間山壓眉心翠﹐鏡裏波生鬢角秋。」淒涼犯云「疏燈暈結。覺霜逼簾衣自裂。」又云「窗鳴敗紙﹑尙驚疑打蓬乾雪。悄護銅瓶﹑怕寒重梅花暗折。卻開門﹐樹影滿地壓凍月。」唐多令云「哀角起重關。霜深楚水寒。背西風﹑歸雁聲酸。一片石頭城上月﹐渾怕照﹑舊江山。」齊天樂云「海气浮山﹐江聲擁樹﹑閃閃燈紅蕭寺髙談未已﹐任夜鵲驚枝。睡蛟吟水。笑指天東﹐一丸霜月匯潮尾。」又云「啼鵑萬里﹐怕化作秋聲﹐醉魂驚起。涼露沈沈﹐斷鴻悲暗葦。」似此皆精警雄秀﹐造句之妙﹐不減樂笑翁。

○鹿潭深於樂笑翁

鹿潭深於樂笑翁﹐故措語多淸警﹐最豁人目。集中謁金門﹝人未起一章﹞﹑甘州﹝又東風喚醒一分春一章﹞兩篇﹐情味尢深永﹐乃眞得玉田神理﹐又不僅在皮相也。

○鹿潭謁金門

鹿潭謁金門云「人未起。桐影暗移窗紙。桐影暗移窗紙。隔夜酒香添睡美。鵲聲春夢裏。妝罷小屏獨奇。風定柳花到地。欲拾斷紅憐素指。捲簾呼燕子。」婉雅淒怨﹐尋味不盡。

○鹿潭詞淒怨

鹿潭窮愁潦倒﹐抑鬱以終﹐悲憤慷慨﹐一發於詞。如卜算子云「燕子不曾來﹐小院陰陰雨。一角闌干聚落花﹐此是春歸處。彈淚別東風﹐把酒澆飛絮。化了浮萍也是愁﹐莫向天涯去。」何其淒怨若此。

○鹿潭臺城路

鹿潭臺城路﹝金麗生自金陵圍城出﹐爲述沙洲避雨光景﹐感賦此解。時畫角咽秋﹐燈焰慘綠﹐如有鬼聲在紙上也。﹞云「驚飛燕子魂無定﹐荒洲墜如殘葉。樹影疑人﹐聲幻鬼﹐欹側春冰途滑。頹云萬疊。又雨擊寒沙﹐亂鳴金鐵。似引宵程﹐隔火乍明滅。江間奔浪怒湧﹐斷笳時隱隱﹐相和嗚咽。野渡舟危﹐空村艸濕﹐一飯蘆中淒絕。孤城霧結。网離鴻﹐怨啼昏月。險夢愁題﹐杜鵑枝上血。」狀景逼眞﹐有聲有色。因思迦陵賀新郎﹝作家書竟題範龍仙書齋壁上蘆雁圖﹞云「漏悄裁書罷。繞廊行﹑偶然瞥見﹐壁間古畫。一派蘆花江岸上﹐白雁欲下。有立且飛而鳴者。萬里重關歸夢杳﹐拍寒汀﹑絮盡傷心話。捱不了﹐淒涼夜。城頭戌鼓剛三打。正四壁﹑人聲都靜﹐月華如瀉。再向丹靑移燭認﹐水墨陰陰入化。恍嘹唳﹑枕稜窗罅。曾在孤舟逢此景﹐便畫圖﹑相對心猶怕。君莫向﹐髙齋掛。」繪聲繪影﹐字字陰森﹐逼人毛髮﹐眞乃筆端有鬼。然同一設色﹐而陳自縱橫﹐蔣多蕭戚。言爲心聲﹐蔣所遇之窮﹐又不逮陳遠矣。

○黃朴存眠鷗集詞

仁和黃朴存眠鷗集詞﹐亦沐浴於南宋諸家﹐而未能深厚。格調亦嫌平﹐合者亦不過人流亞。如臺城路﹝歸燕﹞云「蓼渚捎紅﹐蘆塘掠雪﹐秋思渾生南浦。」又浪淘沙﹝魚舟﹞云「短笛唱涼州﹐驚起沙鷗。浪花圓處釣絲柔。蓑笠不辭江上老﹐雲水悠悠。」聲調淸朗﹐气息和雅﹐自是越中一派。

○譚仲修復堂詞

仁和譚獻﹐字仲修﹐著有復堂詞﹐品骨甚髙﹐源委悉達。窺其胸中眼中﹐下筆時匪獨不屑爲陳﹑朱﹐僅有不甘爲夢窗﹑玉田處。所傳𨿽不多﹐自是髙境。余嘗謂近時詞人﹐莊中白尙矣﹐蔑以加矣。次則譚仲修。鹿潭𨿽工詞﹐尙未升風騷之堂也。

○仲修蝶戀花六章

仲修蝶戀花六章﹐美人香艸﹐寓意甚遠。首章云「樓外啼鶯依碧樹。一片天風﹐吹折柔條去。玉枕醒來追夢語。中門便是長亭路。」淒警特絕。下云「慘綠衣裳年幾許。爭禁風日爭禁雨。」幽愁憂思﹐極哀怨之致。次章云「下馬門前人似玉。一聽斑騅﹐便倚闌干曲。」結云「語在修眉成在目。無端紅淚雙雙落。」眞有無可柰何之處。眉語目成四字﹐不免熟俗。此偏運用淒警﹐抒寫憂思﹐自不同泛常艷語。三章云「一握鬟云梳復裹。半庭殘日匆匆過。」卽屈子好修之意﹐而語更深婉。四章云「帳裏迷離香似霧。不燼鑪火﹐酒醒聞余語。連理枝頭儂與汝。千花百艸從渠許。」「以膠投漆中﹐誰能別離此。」有此沈著﹐無此微至。下云「蓮子靑靑心獨苦。一唱將離﹐日日風兼雨。豆蔻香殘楊柳暮。當時人面無尋處。」淒婉芊綿﹐不懈而及於古。五章云「庭院深深人悄悄。埋怨鸚哥﹐錯報韋郎到。壓鬢釵梁金鳳小。低頭只是閒煩惱。」傳神絕妙。下云「花發江南年正少。紅袖髙樓﹐爭抵還鄕好。遮斷行人西去道。輕軀願化車前艸。」沈痛已極﹐眞所謂情到海枯石爛時也。六章云「玉頰妝臺人道瘦。一日風塵﹐一日同禁受。獨掩疏櫳如病酒。捲簾又是黃昏後。」沈至語﹐殊覺哀而不傷﹐怨而不怒。下云「六曲屏前攜素手。戲說八襟﹐眞遣分襟驟。書札平安知信否。夢中顏色渾非舊。」相思刻骨﹐寤寐潛通﹐頓挫沈鬱﹐可以泣鬼神矣。仲修靑門引云「人去闌干靜。楊柳晚風初定。芳春此後莫重來﹐一分春少﹐減卻一分病。」透過一層說﹐更深﹐卽相見爭如不見意。下云「離亭薄酒終須醒。落日羅衣冷。繞樓幾曲流水﹐不曾畱得桃花影。」此詞淒婉而深厚﹐純乎騷雅。又昭君怨云「煙雨江樓春盡。盼斷歸人間們。依舊畫堂空﹐捲簾風。約略薰香閒坐。遙憶翠眉深鎖。鬢影忍重看﹐再來難。」深婉沈篤﹐亦不減溫﹑韋語。

○仲修蘇幕遮

仲修蘇幕遮云「綠窗前﹐紅燭低。小撥檀槽﹐月蕩涼煙碎。夜靜銜杯風細細。吹上羅襟﹐仍是相思淚。病誰深﹐春似醉。陌上桃花﹐門內先憔悴。夢到髙樓星欲墜。零露無聲﹐冷入空閨裏。」低回哀怨﹐此種境界﹐固非淺見所能知。

○仲修臨江仙

「燕飛偏是落花時」﹐此仲修臨江仙詞語也。觀此七字﹐是何等沈鬱。仲修臨江仙云「江南紅豆一枝枝。江南人面﹐眼底是相思。」思路幽絕。又前調﹝和子珍﹞云「芭蕉不展丁香結﹐匆匆過了春三。羅衣花下倚嬌憨。玉人吹笛﹐眼底是江南。最是酒闌人散後﹐疏風拂面微酣。樹猶如此我何堪。離亭楊柳﹐涼月照毿毿。」厚意稍遜前章﹐而語極淸雋﹐瑯瑯可諷。玉人吹笛二語﹐尢爲警絕。

○仲修浣溪沙

仲修浣溪沙云「昨夜星辰昨夜風。玉窗深鎖五更鐘。枕函香夢太匆匆。畫閣焚香煙縹渺﹐闌干ㄓ笛月朦朧。碧桃花下一相逢。」通首虛處傳神﹐結語輕輕一擊﹐妙甚。

○仲修淸平樂

仲修淸平樂云「東風吹徧。稚柳垂淸淺。雲樹朦朧千里遠。望斷髙樓不見。樓前塞雁飛還。愁邊多少江山。忍把棉衣換了﹐玉梅花下春寒。」逼近五代人手筆。

○仲修賀新郎

仲修賀新郎云「春衫裁翦渾拋了。盼長亭﹑行人不見﹐飛雲縹緲。一紙音書和淚讀﹐卻恨眼昏字小。是說是﹑天涯春到。夢倚房櫳通一顧﹐柰醒來﹑各自閒煩惱。知兩地﹐怨啼鳥。」淒涼怨慕﹐深於周﹑秦﹐不同貌似者

○。仲修長調稍遜

仲修小詞絕精﹐長調稍遜。蓋於碧山深處﹐尙少一番涵詠功也。

仲修之言曰「吾少志比興﹐未盡於詩而盡於詞。」又曰「吾所知者比已耳﹐興則未逮。河中之水﹐吾詎能識所謂哉。」卽其詞以證其言﹐亦殊非欺人語。

○莊中白敍復堂詞

莊中白敍復堂詞云「仲修年近三十﹐大江以南﹐兵甲未息﹐仲修不一見其所長﹐而家國身世之感﹐未能或釋。觸物有懷﹐蓋風之旨也。世之狂呼叫囂者﹐且不知仲修之詩﹐烏能知仲修之詞哉。禮義不愆﹐何卹乎人言。吾竊願君爲之而蘄至於興也。」蓋有合風人之旨﹐已是難能可貴。至蘄至於興﹐則與風人化矣。自唐迄今﹐不多覯也。求之近人﹐其惟莊中白乎。

○莊中白詞罕見其匹

吾鄕莊或﹝一名忠或﹞﹐字希祖﹐號中白﹐吾父之從母弟也。著有蒿庵詞﹐窮源竟委﹐根柢深﹐而世人知之者少。余觀其詞﹐匪獨一代之冠﹐實能超越三唐﹑兩宋﹐與風騷漢樂府相表裏。自詞人以來﹐罕見其匹。而究其得力處﹐則發源於國風小雅﹐胎息於淮海﹑大晟﹐而寢饋於碧山也。

○復古之功興於茗柯成於蒿庵

千古詞宗﹐溫﹑韋發其源﹐周﹑秦竟其緒﹐白石﹑碧山各出機杼﹐以開來學。嗣是六百餘年﹐鮮有知者。得茗柯一發其旨﹐而斯詣不滅。特其識解𨿽超﹐尙未能盡窮底蘊。然則復古之功﹐興於茗柯。必也﹐成於蒿庵乎。

○記中白之言

中白病歿時﹐年甫半百。生平與余覿面不過數次﹐晤時必談論竟夕。余出舊作與觀﹐語余曰「子於此道﹐可以窮極髙妙﹐然倉卒不能臻斯境也。」又曰「子知淸眞﹑白石矣﹐未知碧山也。悟得碧山﹐而後可以窮極髙妙。」﹝此言在中白病歿之前一年。﹞余初不知其言之懇至也。十餘年來﹐潛心於碧山﹐較曩時所作﹐境地迥別﹐識力亦開。乃悟先生之言﹐嘉惠不淺。思以近作就正於先生﹐而九原已不可作﹐特記其言如此。

○中白論詞

中白先生敍復堂詞有云「夫義可相附﹐義卽不深。諭可專指﹐諭卽不廣。托志帷房﹐捲懷君國﹐溫﹑韋以下﹐有迹可尋。然而自宋及今﹐幾九百載﹐少遊﹑美成而外﹐合者鮮矣。又或用意太深﹐詞爲義掩﹐𨿽多比﹑興之旨﹐未發縹渺之音。近世作者﹐竹擷其華﹐而未芟其蕪。茗柯氵斥其原﹐而未竟其委。」又曰「自古詞章﹐皆關比﹑興﹐斯義不明﹐體制遂舛。狂呼叫囂﹐以爲慷慨。矯其獘者﹐流爲平庸。風時之義﹐亦云渺矣。」先生此論﹐實具冠古之識﹐並非大言欺人。

○李子薪論莊詞

李子薪﹝愼傳﹞嘗語余云「莊希祖詞﹐窮極髙深﹐竟難於位置。卽置之淸眞﹑白石間﹐尙非其駐足處。此眞知蒿庵甘苦。彼囿於流俗之見者﹐必以其言爲不倫矣。

○蒿庵蝶戀花四章

蒿庵蝶戀花四章﹐所謂托志帷房﹐捲懷身世者。首章云「城上斜陽依綠樹。門外斑騅﹐過了偏相顧。玉勒珠鞭何處住。回頭不覺天將暮。」回頭七字﹐感慨無限。下云「風裏餘花都散去。不省分開﹐何日能重遇。凝睇窺君君莫誤﹐幾多心事從君訴。」聲情酸楚﹐卻又哀而不傷。次章云「百丈遊絲牽別院。行到門前﹐忽見韋郎面。欲待回身釵乍顫。近前卻喜無人見。」心事曲折傳出。下云「握手匆匆難久戀。還怕人知﹐但弄團團扇。彊得分開心暗戰。歸時莫把朱顏變。」韜光匿采﹐憂讒畏譏﹐可爲三嘆。三章云「綠樹陰陰晴晝午。過了殘春﹐紅萼誰爲主。宛轉花幡勤擁護。簾前錯喚金鸚鵡。」詞殊怨慕。次章蓋言所謀有可成之機﹐此則傷所遇之座不合也。故下云「回首行雲迷洞戶。不道今朝﹐還比前朝苦。」悲怨已極。結云「百艸千花羞看取。相思只有儂和汝。」怨慕之深﹐卻又深信而不疑。想其中或有讒人間之﹐故無怨當局之語。然非深於風騷者﹐不能如此忠厚。四章云「殘夢初回新睡足。忽被東風﹐吹上橫江曲。寄語歸期休暗卜。歸來夢亦難重續。」決然捨去﹐中有怨情﹐故才欲說便咽住。下云「隱約遙峯窗外綠。不許臨行﹐私語頻相屬。過眼芳華眞太促。從今望斷橫波目。」天長地久之恨﹐海枯石爛之情﹐不難得其纏綿沈著﹐而難其溫厚和平。

○蒿庵買陂塘

蒿庵買陂塘云「問西風﹑數行新雁﹐故人今向何許。銜來音信從誰至﹐宛轉似將人語。休輕顧。便拆得封時﹐都是傷心句。此情最苦。涼月三更﹐盈盈血淚﹐化作杜鵑去。空階外﹐往日佳期已誤。淒涼說與遲暮。淸商一曲原蕭爽﹐消受幾多霜露。情莫訴。休再望﹐南天渺渺衡陽浦。錦箋附與。回首絳雲飛﹐傷心只在﹐一點相思處。」騷情雅意﹐詞品超絕。其年﹑竹﹐才气𨿽髙﹐此境卻未夢見。結句相字﹐不協於律﹐然於本原殊無傷也。

○蒿庵八六子

蒿庵八六子云「罨重城。淒淒風雨﹐都來伴我孤徵。漸濕霧﹑淒迷不斷﹐薄寒料峭還生。秋心暗驚。沈沈不放新晴。倚檻慵開鸞鏡﹐臨流罷撫銀箏。漫忘卻他鄕﹐茱萸節近﹐黃花放後﹐白衣人遠﹐但見折水沙鳧野渡﹐寥天云雁煙汀。黯銷凝。匆匆又聽櫓聲。」此則變化於少遊﹑美成﹑碧山﹐而更髙出數倍者。﹝此詞與碧山一篇﹐格近似而用意各別﹐與板襲者不同。﹞

○蒿庵相見歡

蒿庵相見歡云「春愁直上遙山。繡簾間。贏得蛾眉宮樣﹐月兒彎。雲和雨﹑煙和霧﹐一般般。可恨紅塵﹐遮得斷人間。」次章云「深林幾處啼鵑。夢如煙。直到夢難尋處﹐倍纏綿。蝶自舞﹐鶯自語﹐總淒然。明月空庭﹐如水對華年。」二詞用意用筆﹐超越古今﹐能將騷雅眞消息﹐吸入筆端﹐更不可以時代限也。

○蒿庵瑞鶴仙

蒿庵瑞鶴仙云「玳梁幾許。問海燕芳蹤何住。看紅襟飄瞥﹐重到畫屏﹐漫把人誤。」又云「苦憶年年遠道﹐水驛山程﹐空怨零雨。鶯聲暗訴。催春至﹐共誰語。怕髙樓去後﹐花枝滿眼﹐東風吹向繡戶。更靑靑柳色﹐陌上費人凝佇。」又重楊云「見流鶯﹐依稀似欲迎人語。儂心縱使從君訴。柰飛燕﹑雕梁嬌妒。傍長堤一碧無情﹐任玉驄嘶去。」又云「淒楚。連宵苦雨。竟沾水漬泥﹐不堪重顧。」此類皆含無限情事﹐郁之至﹐厚之至﹐似又深於碧山。詞至是﹐可以興﹐可以怨矣。

○蒿庵菩薩蠻諸詞全祖飛卿

蒿庵菩薩蠻諸詞﹐全祖飛卿﹐而去其麗之態﹐略帶本色﹐境地甚髙。如﹕「人人都說江南好。今生只合江南老。水調怨揚州。月明花滿樓。」又﹐「懶起學濃妝。偸閒繡鳳販。」又﹐「輕雲簾乍捲。香霧羅帷掩。記得嫁王昌。盈盈出畫堂。」又﹐「茶蘼開後君芳歇。綠陰滿院聽。窗外老鶯聲。都教和淚聽。」又﹐「人在木蘭﹤舟雙﹥。春波度遠江。」又﹐「郎意若爲尋。妾愁江水深。」又﹐「樓頭花事急。金雁無消息。怎得晚春時。薄情郎早歸。」又﹐「簾外幾番風。香閨夢正濃。」和平溫厚﹐感人自深。溫﹑韋的一千年來﹐此調久不彈矣﹐不謂於蒿庵見之﹐豈非快事。

○蒿庵念奴嬌

蒿庵念奴嬌後半闋云「幾回遠寄鸞箋﹐深藏懷袖﹐字字愁磨滅。欲待將書重一讀﹐讀又柔腸千折。便得常畱﹐也難相比﹐攜手重親接。不知今夜﹐夢魂可化蝴蝶。」怨慕之詞﹐低回往復。結二句﹐從無可柰何中作此癡想﹐不作訣絕語﹐自是溫厚。

○蒿庵詞令人尋味不盡

蒿庵詞有不知其用意所在﹐而不得謂之無因者。如浪淘沙云「舊事漫嗟呀。鏡影窗紗。音書字字記無差。說不盡時拋卻去﹐流水天涯。」又夢江南云「紅袖滿樓招不見﹐橋邊楊柳細如絲。春雨杏花時。」不知其何所指﹐正令人尋味不盡。

○蒿庵眞珠簾

蒿庵眞珠簾云「驀地喜相尋﹐見白雲自遠。煙艸滿川梅雨後﹐只腸斷江南何限。」意味甚深﹐亦不知其何所指。

○蒿庵更漏子

蒿庵更漏子云「玉樓寒﹐芳艸碧。門外馬嘶人迹。搴繡幕﹐拂銀屏﹐風來夜不扃。應念我。偏相左。魚鑰重門深鎖。書不寄﹐夢無憑。窗紗一點燈。」自是脫胎於飛卿﹐而意味又自不同。

○蒿庵鳳凰臺上憶吹簫

蒿庵鳳凰臺上憶吹簫云「瓜渚煙消﹐蕪城月冷﹐何年重與淸遊。對妝臺明鏡﹐欲說還羞。多少東風過了﹐雲飄渺﹑何處句畱。都非舊﹐君還記否﹐吹夢西洲。悠悠。芳辰轉眼﹐誰料到而今﹐盡日樓頭。念渡江人遠﹐儂更添憂。天際音書久斷﹐還望斷天際歸舟。春回也﹐怎能教人﹐忘了閒愁。」純是變化風騷﹐溫﹑韋幾非所屑就﹐尙何有於姜﹑史。

○蒿庵醜奴兒慢

蒿庵醜奴兒慢云「飛來燕燕﹐驚破綠窗殘夢﹐看多少﹑花昏柳暝﹐云暗煙濃。望帝春心﹐枝頭曾否解啼紅。闌干曲曲﹐柔絲細細﹐愁殺遊蜂。長記那時﹐成蹊桃李﹐一樣鮮稼。到此際風風雨雨﹐誰寫春容。迢遞仙源﹐何人尋約到山中。蛾眉休說﹐入門時候﹐妒恨偏工。」此感士不遇也﹐結更深一層說。骨髙味古﹐幾欲突過中仙。

○蒿庵靑門引

蒿庵靑門引云「夢裏流鶯囀。喚起春人都倦。砑箋莫漫去題紅﹐雨絲風片﹐簾幕晚陰捲。碧雲冉冉遙山展。去也無人管。便尋畫篋螺黛﹐可堪路隔天涯遠。」怨深愁重﹐欲言難言﹐極沈鬱之致。

○蒿庵菩薩蠻意有所刺

「寶函鈿雀金泥鳳。釵梁欹側雲鬟重。莫遣夢兒酣。江南春色闌。音書金雁斷。芳艸芙蓉岸。當戶理機絲。年年戰士衣。」此蒿庵菩薩蠻詞也。意亦有所刺﹐而筆墨又別﹐正不必襲溫﹑韋陳迹。

○蒿庵踏莎行

蒿庵踏莎行結句云「尊中餘瀝且休揮﹐明朝簾外迷紅雨。」淒警絕倫﹐不同凡響。

○蒿庵定風波

蒿庵詞有看似平常﹐而寄興深遠﹐耐人十日思者。如定風波云「爲有書來與我期。便從蘭杜惹相思。昨夜蝶衣剛入夢。珍重。東風要到送春時。三月正當三十日。占得。春芳畢竟共春歸。只有成陰並結子。都是。而今但願著花遲。」暗含情事﹐非細味不見。

○蒿庵詞四十闋

蒿庵詞一卷﹐所傳不過四十闋。其一生所作﹐必不止於此。余友李子薪﹐嘗欲得其全稿以付梓﹐余求之兩年﹐竟不能得。今其家住泰州之東鄕﹐一子又故﹐身後蕭條﹐遺稿不知尙存否。讀其詞﹐思其人﹐悲其遇﹐爲之於邑者累日。

○近世文人不自量

近世文人學士﹐略諳吟詠﹐輒裒然成集。尙未能涉獵藩籬﹐便思欲質諸後世﹐亦多見其不自量矣。彼若知有蒿庵詞﹐定當汗流浹背。

○蒿庵詞名不顯

蒿庵詞名不顯﹐匪獨不及陳﹑朱諸公﹐亦不逮楊荔裳﹑郭頻伽輩﹐猶爭傳於一時也。然世無不顯之寶﹐文人學業﹐特患其不精﹐不患其無知已。曲髙和寡﹐於我奚病焉。

○仲修序蒿庵詞

仲修序蒿庵詞云「夫神之所宰﹐機之所抽﹐心之所遊﹐境之所構﹐身之所接﹐力之所窮﹐孰能無所可寄哉。縱焉而已逝﹐蕩焉而已紛。魯寄於水﹐鳥寄於木﹐人心寄於言﹐風雲寄於天﹐凡夫寄於天﹐凡夫寄於榮利﹐莊或寄於詞。塡詞原於樂閨中之思乎﹐靈均之遺則乎﹐動於哀愉而不能已乎。小子學詩﹐可以興﹐可以觀﹐可以羣﹐可以怨。沱潛洋洋﹐岷れ峨峨﹐彼柏舟﹐容與逍遙。爲鶴鳴﹐爲沔水﹐爲園有桃﹐爲匏有苦葉﹐吾知之矣﹐吾知之其詩也。」數語洞悉深處。蓋人不能無所感﹐感不能無所寄。知有所寄﹐而後可讀蒿庵詞。

○餘思鼓吹蒿庵

近人爲詞﹐習綺語者﹐托言溫﹑韋。衍遊詞者﹐貌爲姜﹑史。揚湖海者﹐倚爲蘇﹑辛。近今之獘﹐實六百餘年來之通病也。余初爲倚聲﹐亦蹈此習。自丙子年與希祖先生遇後﹐舊作一槪付丙﹐所存不過己卯後數十闋﹐大旨歸於忠厚﹐不敢有背風騷之旨。過此以往﹐精益求精﹐思欲鼓吹蒿庵﹐共成茗柯復古之志。蒿庵有知﹐當亦心許。

○閒情之作亦不易工

閒情之作﹐𨿽屬詞中下乘﹐然亦不易工。蓋摹色繪聲﹐難著筆。第言姚冶﹐易近纖佻。兼寫幽貞﹐又病迂腐。然則何爲而可﹐曰「根柢於風騷﹐涵泳於溫﹑韋﹐以之作正聲也可﹐以之作艷體亦無不可。」古人詞如毛熙震之「暗思閒夢﹐何處逐云行。」晏元獻之「樓頭殘夢五更鐘﹐花底離愁三月雨。」林和靖之「羅帶同心結未成。江頭潮已平。」晏小山之「落花人獨立﹐微雨燕雙飛」。又﹐「當時明月在﹐曾照采雲歸」。又﹐「從別後﹐憶相逢。幾回魂夢與君同。今宵把銀缸照﹐猶恐相逢是夢中。」又﹐「春思重﹐曉妝遲。尋思殘夢時。」歐陽公之「照影摘花花似面。芳心只共絲爭亂」。秦少遊之「欲見回腸。斷續薰鑪小篆香」。賀方回之「初未試愁那是淚﹐每渾疑夢柰餘香」。無名氏之「爲君惆悵﹐何獨是黃昏」。湯義仍之「不經人事意相關。牡丹亭夢殘。斷腸春色在眉彎。倩誰臨遠山」。國朝王香雪之「鬥艸心慵垂手立﹐兜鞋夢好低頭想」。史位存之「千蝶帳深縈夢苦。倦拈紅豆調鸚鵡」。趙璞函之「東風落紅豆﹐悵相思空徧」。似此則婉轉纏綿﹐情深一往﹐麗而有則﹐耐人玩味。其次﹐則牛松卿之「彊攀桃李枝。斂愁眉」。又﹐「彈到昭君怨處﹐翠蛾愁。不擡頭。」牛希濟之「紅豆不堪看﹐滿眼相思淚」。顧之「斂袖翠蛾攢。相逢爾許難」。寇萊公之「愁蛾淺。飛紅零亂。側臥珠簾捲」。晏元獻之「疑怪昨宵春夢好﹐原是今朝鬥艸贏。笑從雙臉生」。範文正之「眉間心上﹐無計相回避」。歐陽公之「都緣自有離恨﹐故畫作﹑遠山長」。周子寬之「傷春還上去年心﹐怎禁得﹐時節又燒燈」。無名氏之「怎得西風吹淚去﹐陽臺爲暮雨」。王次回之「善病每逢春月臥﹐長愁多向花前嘆」。又﹐「幾度卸妝垂手望。無端夢覺低聲喚。猛思量﹐此際正天涯﹐啼珠濺。」國朝吳梅村之「摘花髙處睹身輕」。又﹐「慣猜閒事爲聰明。」梁玉立之「拂鏡試新妝。低回問粉郎」。吳﹛艸園﹜次之「巫云昨夜﹐同騎雙鳳。夢夢夢」。王小山之「燈微屏背影﹐淚暗枕畱痕」。又﹐「小園春雨過﹐扶病問殘春。」又﹐「眼波低翦篆絲風。」又﹐「一彎愁思駐螺峯。」王香雪之「檻外紅新花有信﹐鏡中黃淡人微恙」。又﹐「夢短易添淸晝倦﹐書長慣費黃昏想。」毛今培之「斜月小屏風。玉人殘夢中」。過湘云之「遊絲不解系韶華﹐爲誰偏逐香車去」。均不失爲風流酸楚。今人不知作詞之難﹐至於艷詞﹐更以爲無足輕重﹐率爾操觚﹐揚揚得意﹐不自知可恥。此關雎所以不作也﹐此鄭聲之所以盈天下也﹐此則余之所大懼也。

○舊作艷詞

或問余所作艷詞以何爲法﹐余曰﹕余固嘗言之﹐根柢於風騷﹐涵泳於溫﹑韋﹐以之作正聲也可﹐以之作艷體﹐亦爲不可。蓋綺語已屬下乘﹐若不取法乎古﹐更於淫詞褻語中求生活﹐縱窮極工巧﹐去風雅愈遠﹐卽流獘益甚﹐竊所不取。余舊作艷詞﹐大半付丙。然如舊作倦尋芳﹝紀夢﹞云「江上芙蓉凝別淚﹐橋邊楊柳牽離緒。望南天﹐數層城十二﹐夢魂飛渡。」下云「正颯颯梧梢送響﹐攙入疏砧﹐殘夢無據。倚枕沈吟﹐禁得淚痕如注。欲寄書無千里雁﹐最傷心是三更雨。待重逢﹐卻還愁彩雲飛去。」又﹐齊天樂﹝爲楊某題憑欄美人圖﹞後半云「樊川舊愁頓角﹐嘆梨云夢杳﹐鎖香何處。翠袖天寒﹑靑衫淚滿。怕聽楝花風雨。」又憶江南云「離亭晚﹐落盡刺桐花。江水不傳心裏事﹐空隨閒恨到天涯。歸夢逐塵沙。」𨿽未知於古人何如﹐似尙無纖佻浮薄之獘。

○國初十六家詞獨遺竹

國初十六家詞﹐﹝孫默編﹞獨遺竹﹐殊不可解。其中王士祿﹑王士禎﹐於詞一道﹐並非專長﹐不知何以列入。又尢侗﹑董兪﹑陳世祥﹑黃永﹑陸求可﹑鄒謨等詞﹐根柢旣淺﹐措詞又不盡雅馴﹐尙非分虎﹑符曾﹑藕漁之匹﹐﹝二李一嚴亦未入選。﹞亦何敢與小長蘆抗哉。去取太不當人意。而紀文達公謂國初塡詞之家﹐略約具是﹐亦失之不檢也。

○彭駿孫詞藻所論多左

彭駿孫詞藻四卷﹐品論古人得失﹐欲使蘇﹑辛﹑周﹑柳兩派同歸。不知蘇﹑辛與周﹑秦﹐流派各分﹐本原則一。若柳則傲而不理﹐蕩而忘反﹐與蘇﹑辛固不能彊合﹐視美成尢屬歧途。駿孫於詞一道﹐未能洞悉源委。其所撰延露詞﹐亦未見髙妙﹐故所論多左。

○明詞綜無謂

國朝詞綜之選﹐﹝王昶編﹞去取𨿽未能滿人意﹐大段尙屬平正﹐余亦未敢過非。惟明詞綜之選﹐實屬無謂。然有明一代﹐可選者寥寥無幾﹐﹝髙者難獲一篇﹐略可寓目者大約不過數十篇耳。﹞亦不能病其所選之平庸也。

○淸綺軒詞選荒謬

淸綺軒詞選﹐﹝華亭夏秉衡選﹞大半淫詞穢語﹐而其中亦有宋人最髙之作。涇渭不分﹐雅鄭並奏﹐良由胸中毫無識見。選詞之荒謬﹐至是已極。

○宋七家詞選甚精

宋七家詞選甚精﹐﹝戈載編﹞若更以淮海易艸窗﹐則毫髮無遺憾矣。

○臯文詞選精於詞綜

臯文詞選﹐精於竹詞綜十倍。去取𨿽不免稍刻﹐而輪扶大雅﹐卓乎不可磨滅。古今選本﹐以此爲最。若黃朴存詞選﹐則兼采遊詞﹐於風騷眞消息何嘗夢見。

○六十一家詞選甚精雅

近時馮夢華﹝煦﹞所刻喬笙巢宋六十一家詞選﹐甚屬精雅﹐議論亦多可采處。

○唐五代詞選最爲善本

成肇麟唐五代詞選﹐刪削俚褻之詞﹐歸於雅正﹐最爲善本。唐五代爲詞之源﹐而俚俗淺陋之詞﹐雜入其中﹐亦較後世爲更甚。至使後人陋花間﹑艸堂之惡習﹐而並忘緣情托興之旨歸﹐豈非操選政者加之厲乎。得此一編﹐較顧梧芳所輯尊前集﹐雅俗判若天淵矣。

○唐明皇好時光

唐明皇好時光云「寶髻偏宜宮樣﹐蓮臉嫩﹑體紅香。眉黛不須張敞畫﹐天教入鬢長。莫倚傾國貌﹐嫁取个﹑有情郎。彼此當年少﹐莫負好時光。」俚淺極矣。而顧梧芳尊前集首錄此篇﹐稱爲音婉旨遠﹐妙絕千古﹐豈非癡人說夢。

○蓮子居詞話有可采處

近閱蓮子居詞話﹐﹝海陵吳衡照子律撰﹞其中亦有可采。然於詞之原委﹐全未討論。枝葉𨿽榮﹐本根已槁﹐此亦六百餘年之通病也。

○蓮子居詞話論北宋詞家淺陋

蓮子居詞話云「蘇之大﹑張之秀﹑柳之艷﹑秦之韻﹐周之圓融﹐南宋諸老﹐何以尙玆。」此論殊屬淺陋。謂北宋不讓南宋則可﹐而以秀艷等字尊北宋則不可。如徒曰秀艷圓融而已﹐則北宋豈但不及南宋﹐並不及金元矣。至皮耆卿與蘇﹑張﹑周﹑秦並稱﹐而不數方回﹐亦爲無識。又秀字目子野﹐韻字目少遊﹐圓融字目美成﹐皆屬不切。卽以大字目東坡﹐艷字目耆卿﹐亦不甚確。大抵北宋之詞﹐周﹑秦兩家皆極頓挫沈鬱之妙。而少遊托興尢深﹐美成規模較大﹐此周﹑秦之異同也。子野詞於古雋中見深存﹐東坡詞則超然物外﹐別有天地。而江南賀老﹐寄興無端﹐變化莫測﹐亦豈出諸人下哉。此北宋之雋﹑南宋不能過也。若耆卿詞﹐不過長於言情﹐語多淒秀﹐尙不及晏小山﹐更何能超越方回﹐而與周﹑秦﹑蘇﹑張並峙千古也。

蓮子居詞話又云「蘇﹑辛並稱﹐辛之於蘇﹐亦猶詩中山谷之視東坡也。東坡之大與白石之髙﹐殆不可以學而至。」此論尙有可采。惟以大字目東坡﹐終不甚確。

○詞則二十四卷

余舊選詞則四集二十四卷﹐計詞二千三百六十首﹐七易稿而後成。余自序云「風騷旣息﹐樂府代興。自五七言盛行於唐﹐長短句無所依﹐詞於是作焉。詞也者﹐樂府之變調﹐風騷之流派也。溫﹑韋發其端﹐兩宋名賢暢其緒。風雅正宗﹐於斯不墜。金元而後﹐競尙新聲。眾喙爭鳴﹐古調絕響。操選政者﹐率昧正始之義﹐媸妍不分﹐雅鄭並奏。後之爲詞者﹐茫乎不知其所從。卓哉臯文﹐詞選一編﹐宗風賴以不滅﹐可謂獨具隻眼矣。惜篇幅狹隘﹐不足以見諸賢之面目。而去取未當者﹐十亦有二三。夫風會旣衰﹐不必無一篇之偶合。而求諸古作者﹐又不少靡曼之詞。衡鑑不精﹐貽誤匪淺。余竊不自揣﹐自唐迄今﹐擇其尢雅者五百餘闋﹐匯爲一集﹐名曰大雅。長吟短諷﹐覺南豳雅化﹐湘漢騷音﹐至今猶在人間也。顧境以地遷﹐才有偏至。執是以尋源﹐不能執是以窮變。大雅而外﹐爰取縱橫排感激豪宕之作四百餘闋爲一集﹐名曰放歌。取盡態極妍哀感頑艷之作六百餘闋爲一集﹐名曰閒情。其一切淸圓柔脆急奇鬥巧之作﹐別錄一集﹐得六百餘闋﹐名曰別調。大雅爲正﹐三集副之﹐而總名之曰詞則。求諸大雅固有餘師﹐卽遁而之他﹐亦卽可於放歌﹑閒情﹑別調中求大雅﹐不至入於歧趨。古樂𨿽亡﹐流風未闃﹐好古之士﹐庶幾得所宗焉。」

○大雅集序

序大雅集云「太白詩云﹕『大雅久不作﹐吾衰竟誰陳。』然詩教𨿽衰﹐而談詩者猶得所祖禰。詞至兩宋而後﹐幾成絕響。古之爲詞者﹐志有所屬﹐而故郁其辭﹐情有所感﹐而或隱其義。而要皆本諸風騷﹐歸於忠厚。自新聲競作﹐懷才之士﹐皆不免爲風气所囿﹐務取悅人﹐不復求本原所在。迦陵以豪放爲蘇﹑辛﹐而失其沈鬱。竹以淸和爲姜﹑史﹐而昧厥旨歸。下此者更無論矣﹐無往不復。臯文溯其源﹐蒿庵引其緒﹐兩宋宗風﹐一燈不滅。斯編之錄﹐猶是志也。」錄大雅集。

○放歌集序

序放歌集云「息深達﹐悱惻纏綿﹐學人之詞也。若瑰奇磊落之士﹐鬱鬱不得志﹐情有所激﹐不能一軌於正﹐而胥於詞發之。風雷之在天﹐虎豹之在山﹐蛟龍之在淵﹐恣其意之所向﹐而不可以繩尺求。酒酣耳熱﹐臨風浩歌﹐亦人生肆志之一端也。杜詩云﹕『放歌破愁絕。』誠慨乎其言矣。」錄放歌集。

○閒情集序

序閒情集云「閒情一賦﹐白璧微瑕﹐昭明誤會其旨矣。淵明以名臣之後﹐際易代之時﹐欲言難言﹐時時寄托。閒情云者﹐閒其情使不得逸也。是以歷寫諸願﹐而終以所願必違。其不仕劉宋之心﹐言外可見。淺見者膠柱鼓瑟﹐致使美人香艸之遺意﹐等諸桑間濮上之淫聲﹐此昭明之過也。玆篇之選﹐綺說邪思﹐皆所不免。然夫子刪詩﹐並存鄭衛﹐知所懲勸﹐於義何傷。名以閒情﹐欲學者情有所閒﹐而求合於正﹐亦聖人思無邪旨也。」錄閒情集。

○別調集序

序別調集云「人情不能無所寄﹐而又不能使天下同出一途。大雅不多見﹐而繁聲於是乎作矣。猛起奮末﹐誠蘇﹑辛之罪人。盡態逞妍﹐亦周﹑姜之變調。外此則嘯傲風月﹐歌詠江山﹐規模物類﹐情有感而不深﹐義有托而不理。直抒所事﹐而比興之義亡。侈陳其盛﹐而怨慕之情失。辭極其工﹐意極其巧﹐而不可語於大雅﹐而亦不能盡廢也。」錄別調集。

○回文集句疊韻皆詞中下乘

回文集句疊韻之類﹐皆是詞中下乘。有志於古者﹐斷不可以此眩奇。一染其習﹐終身不可語於大雅矣。若友朋唱和﹐各言性情﹐各出機杼可也﹐亦不必以疊韻爲能事。﹝就中疊韻尙可偶一爲之。次則集句。最下莫如回文﹐斷不可效尢也。﹞古人爲詞﹐興奇無端。行止開合﹐實有自然而然。一經做作﹐便失古意。世人好爲疊韻﹐彊己就人﹐必競出工巧以求勝﹐爭奇鬥巧﹐乃詞中下品﹐余所深惡者也。作詩亦然。

○擇錄回文集句疊韻變調

回文集句疊韻變調各體﹐余於別調集中求其措語無害大雅者﹐擇錄一二。非賞其工也﹐聊備一格而已。

○蛸吉雜記

蛸吉雜記載粵妓張八重頭菩薩蠻云「今宵屋掛前宵月。前年鏡入新年發。芳心不共芳時歇。艸色洞庭南。送君花滿潭。別花君豈堪。綺窗臨水岸。有鳥當窗喚。水上春帆亂。遊蝶化行衣。行人遊未歸。蓬飛魂更飛。」柔情宛轉﹐生面獨開﹐音節之妙﹐全在增一句﹐便覺此調應如此作。自我變古﹐有何不可。又粵妓袁九曳腳望江南云「無人到﹐花外已聞倒掛﹐一聲聲。往事都隨商女笑﹐新詩要掩大家名。乞得情人小字﹐篆雙成。」情絲搖曳﹐亦變調中之最佳者。﹝二詞余錄入別調集。﹞

○詩詞與人品

詩詞原可觀人品﹐而亦不盡然。詩中之謝靈運﹑楊武人﹐人品皆不足取﹐而詩品甚髙。尢可怪者﹐陳伯玉掃陳﹑隋之習﹐首復古之功﹐其詩雄深蒼莽中﹐一歸於純正。就其詩以論人品﹐應有可以表見者﹐而諂事武后﹐騰笑千古。詞中如劉攺之輩﹐詞本卑鄙。𨿽負一時重名﹐然觀其詞﹐卽可知其人之不足取。獨怪史梅溪之沈鬱頓挫﹐溫厚纏綿﹐似其人气節文章﹐可以並傳不朽。而乃甘作權相堂吏﹐致與耿檉﹑董如璧輩並送大理﹐身敗名裂。其才𨿽佳﹐其人無足稱矣。﹝梅溪姓氏﹐不見錄於文苑中﹐職是之故。﹞視陳西麓之不肯仕元﹐當時有海上盜魁之目﹐寧不愧死。

○蔣竹山人品髙絕

蔣竹山﹐至元大徳間﹐臧陸輩交薦其才﹐卒不肯起。詞不必足法﹐人品卻髙絕。

○馮正中人無足取

馮正中蝶戀花四章﹐忠愛纏綿﹐已臻絕頂。然其人亦殊無足取﹐尙何疑於史梅溪耶。詩詞不盡能定人品﹐信矣。

○後來之雋推板橋

激昂慷慨﹐原非正聲。然果能精神團聚﹐辟易萬夫﹐亦非彊有力者未易臻此。國朝爲此調者﹐迦陵尙矣。後來之雋﹐必不得已﹐仍推板橋。若蔣心余﹑黃仲則輩﹐醜態百出矣。

○徐湘蘋工詞

國朝閨秀工詞者﹐自以徐湘蘋爲第一。李紉蘭﹑吳蘋香等相去甚遠。湘蘋踏莎行雲﹕「碧雲猶疊舊河山﹐月痕休到深深處。」旣超逸﹐又和雅﹐筆意在五代北宋之間。閨秀工爲詞者﹐前則李易安﹐後則徐湘蘋。明末葉小鸞﹐較勝於朱淑眞﹐可爲李﹑徐之亞。

○雙卿詞十二闋

西靑散記﹐載綃山女子雙卿詞十二闋。雙卿負絕世才﹐秉絕代姿﹐爲農家婦。姑惡夫暴﹐勞瘁以死。生平所爲詩詞﹐不願畱墨迹﹐每以粉筆書蘆葉上﹐以粉易脫﹐葉易敗也。其旨幽深窈曲﹐怨而不怒﹐古今逸品也。﹝史梧岡西靑散記載雙卿事甚詳。或疑其寓言﹐亦刻舟之見。﹞十二闋余錄入別調集。如望江南云「春不見﹐尋過野橋西。染夢淡紅欺粉蝶﹐鎖愁濃綠騙黃鸝。幽恨莫重提。人不見﹐相見是還非。拜月有香空惹袖﹐惜花無淚可沾衣。山遠夕陽低。」又二郎神﹝詠菊花﹞云「絲絲脆柳。裊破淡煙依舊。向落日﹑秋山影裏﹐還喜花枝未瘦。苦雨重陽挨過了﹐虧耐到﹑小春時候。知今夜﹐蘸微霜﹐蝶去自垂首。生受。新寒浸骨﹐病來還又。可是我﹑雙卿薄亻幸﹐撇你黃昏靜後。月冷闌干人不寐﹐鎭幾夜﹑未松金扣。枉辜卻﹐開向貧家﹐愁處欲澆無酒。」此類皆忠厚纏綿﹐幽冷欲絕。而措語則旣非溫﹑韋﹐亦不類周﹑秦﹑姜﹑史﹐是仙是鬼﹐莫能名其境矣。雙卿惜黃花慢﹝孤雁﹞云「碧盡瑤天。但暮霞散綺﹐碎翦紅鮮。聽時愁近﹐望時怕遠﹐孤鴻一个﹐去向誰邊。素霜已冷蘆花渚﹐更休倩﹑鷗鷺相憐。暗自眠。鳳凰𨿽好﹐寧是姻緣。」讀此覺𨿽速我訟﹐亦不汝從。尙嫌過激﹐不及此和平中正也。下云「淒涼勸你無言。趁一沙半水﹐且度流年。稻梁初盡﹐网羅正苦﹐夢魂易警﹐幾處寒煙。斷腸可似嬋娟意﹐寸心裏﹑多少纏綿。夜半閒。倦飛誤宿平田。」此詞悲怨而忠厚﹐讀竟令人泣數行下。

○雙卿薄亻幸詞

雙卿薄亻幸詞云﹕﹝詠瘧。○西靑散記﹐雙卿夙靑瘧疾﹐體弱性柔能忍事。卽甚悶﹐色常怡然。一日﹐雙卿春喘﹐抱杵而立。夫疑其惰﹐推之僕臼傍﹐杵壓於腰﹐忍痛復舂。炊粥半而瘧作﹐火烈粥溢﹐沃之以水。姑大詬﹐掣其耳環曰﹕出。耳裂環脫﹐血流及肩。乃拭血畢炊﹐於是抒臼俯地而嘆曰﹕天乎﹐願雙卿一身﹐代天下絕世佳人受無量苦。千秋萬世後﹐爲佳人者無如我雙卿爲也。至是爲苦瘧詞﹐以蘆葉書之。嘆曰﹕誠不如化作彩雲飛也。﹞「依依孤影。渾似夢﹑憑誰喚醒。受多少﹑蝶蜂怒﹐有藥難醫花證。最忙時﹑那得功夫﹐淒涼自整紅鑪等。總訴盡濃愁﹐滴乾淸淚﹐冤煞蛾眉不省。﹝去過酉﹑來先午﹐偏放卻﹑更深宵永。正千回萬轉﹐欲眠仍起﹐斷鴻叫破殘陽冷。晚出如鏡。小柴扉﹑煙鎖佳人﹐翠袖懨懨病。春歸望早﹐只恐東風未肯。」日用細故﹐信手拈來﹐都成異采。得雙卿詞﹐足爲吾別調集生色。

○雙卿摸魚兒

余最愛雙卿摸魚兒云﹕西靑散記﹕鄰女韓西﹐新嫁而歸﹐性頗慧﹐見雙卿獨舂汲﹐恆助之。瘧時﹐坐於牀爲雙卿泣。不識字﹐然愛雙卿書。乞雙卿寫心經﹐且教之誦。是時將返其夫家﹐父母餞之。召雙卿﹐瘧弗能往﹐韓西亦旨食。乃分其所食自裹之遺雙卿。雙卿泣爲此詞﹐以淡墨細書蘆葉。又以竹葉題鳳凰臺上憶吹簫一闋。﹞「喜初晴﹐晚霞西現。寒山煙外淸淺。苔紋漧處容香履﹐尖印紫泥猶軟。人語亂。忙去倚柴扉﹐空負深深願。相思一綫。向新月搓圓﹐穿愁貫恨﹐珠淚總成串。黃昏後﹐殘熱誰憐細喘。小窗風射如箭。春紅秋白無情艷。一朵似儂難選。重見遠。聽說道﹑傷心已受殷勤餞。斜陽刺眼。休更望天涯﹐天涯只是﹐幾片冷云展。」纏綿淒惻﹐隴頭流水不如是之嗚咽也。又鳳凰臺上憶吹簫云「寸寸微云﹐絲絲殘照﹐有無明滅難消。正斷魂魂斷﹐閃閃搖搖。望望山山水水﹐人去去﹑隱隱迢迢。從今後﹐酸酸楚楚﹐只似今宵。靑遙。問天不應﹐看小小雙卿﹐裊裊無聊。更見誰誰見﹐誰痛花嬌。誰望歡歡喜喜﹐偸素粉﹑寫寫描描。誰還管﹐生生世世﹐夜夜朝朝。」其情哀﹐其詞苦。用雙字至二十餘疊﹐亦可謂廣大神通矣。易安見之﹐亦當避席。

○趙我佩詞

近時閨秀﹐仁和趙我佩君蘭﹐著有碧桃館詞﹐格調未髙﹐措辭亦不免於俗。余獨賞其踏莎行一篇﹝春艸﹐﹞可爲集中壓捲。詞云「徑繞苔花﹐庭飛柳絮。池塘寂寞淸明雨。西園蝴蝶故依依﹐東風吹夢來何處。

別浦魂銷﹐畫樓人楦。離愁三月長亭路。經年綠徧舊城根﹐萋萋又送王孫去。」雅麗纏綿﹐不減陳西麓。

○吳蘋香浪淘沙

吳蘋香浪淘沙云「蓮漏正迢迢。涼館燈挑。畫屏秋冷一枝簫。眞个曲終人不見﹐月轉花梢。何處暮砧敲。黯黯魂銷。斷腸詩句可憐宵。欲向枕痕尋舊夢﹐夢也無聊。」此亦郭頻伽﹑楊荔裳流亞。韻味淺薄﹐語句輕圓。所謂隔壁聽之﹐鏗鏘鼓舞者也。蘋香詞可取者如河傳云「春睡。鍘起。自兜鞋。立近東風費猜。繡簾欲鉤人不來。徘徊。海棠開未開。料得曉寒如此重。煙寸凍。一定畱春夢。甚繁華。故遲些。輸化。碧桃容易花。」自寫愁怨之作﹐宛轉合拍﹐意味甚長。

○蘋香祝英臺近

蘋香祝英臺近﹝詠影﹞云「曲闌低﹐深院鎖。人晚倦梳裹。恨海茫茫﹐已覺此身墮。那堪多事靑燈﹐黃昏才到﹐又添上影兒一个。最無那。縱然著意憐我。怎又書窗﹐依依伴行坐。算來驅去應難﹐避時尙易﹐索掩卻﹑繡幃推臥。」蘋香父夫俱業賈﹐兩家無一讀書者﹐而獨呈翹秀﹐殆有夙慧也。詞意不能無怨﹐然其情亦可哀矣。

○陳小魯詞

詞有故作朴直語﹐而實形粗魯者。如陳小魯鬲溪梅令云「庭前竹樹報平安。不平安。一夜西風吹折﹑兩三竿。缺中來遠山。﹝此五字有景無情束不住上三句。﹞古人只道出門難。入門難。江北江南﹐也作故園看。玉門何處關。」﹝此二句尙可﹞又浣溪沙云「一世楊花二世萍。無疑三世化卿卿。不然何事也飄零。」又太常引雲「水天水地水人家。水上做生涯。一二畝蒹葭。七八畝鞭花藕花。蒹葭活火﹐菱香藕熟﹐湖水可煎茶。秋夢有些些。只不管﹑朝雲暮鴉。」﹝此二句尙可﹞此類大抵皆拾黃山谷﹑蔣竹山唾餘﹐可厭之極。

○金聖嘆論詩詞全是魔道

金聖嘆論詩詞﹐全是魔道﹐又出鍾﹑譚之下。其評歐陽公詞一卷﹐穿鑿附會﹐殊乖大雅。且兩宋詞家甚多﹐獨推歐公爲絕調﹐蓋猶是評水滸﹑西廂之伎倆耳。以論詞之例率曲﹐尙不能盡合。況以論曲論傳奇之例論詩詞﹐烏有是處。

○聖嘆評歐詞

「深花枝。淺花枝。深淺花枝相並時。花枝難以伊。玉如肌。柳如眉。愛著鵝黃金縷衣。啼妝更爲誰。」歐陽公長相思詞也。可謂鄙俚極矣。而聖嘆以前半連用四花枝兩深淺字﹐嘆爲絕技。眞鄕裏小兒之見。

○聖嘆評詩詞直是門外漢

聖嘆評傳奇𨿽多偏謬處﹐卻能獨出手眼。至於詩詞﹐直是門外漢。取其所長﹐棄其所短﹐是在有識者。

○作詞宜取法乎上

一篇之工﹐膾炙人口﹐如山抹微云﹐梅子黃時雨﹐暗香﹑疏影﹑春水等篇﹐名實相副﹐則亦當之無愧色。然白雪陽春﹐知音必少。有志之士﹐自宜取法乎上﹐壓久愈新。若急於求知﹐如郭頻伽﹑楊荔裳輩﹐每作一篇﹐羣焉附和﹐庸夫俗子﹐皆言其佳。嗚呼﹐誠屬髙超深厚之作﹐庸夫俗子﹐可足以知其佳。庸夫俗子皆言其佳﹐其不佳也可知矣。

○纖巧之詞非佳作

聰明纖巧之作﹐庸夫俗子每以爲佳。正如蜣良逐臭﹐烏知有蘇合香哉。若以王碧山﹑莊中白之詞﹐不經有識者評定﹐猝投於庸夫俗子之前﹐恐不終篇而思臥矣。

○論詞不應徒取聰明語

未睹鈞天之美﹐則北裏爲工。不詠《關雎》之亂﹐則桑中爲雋。徐昌《談藝錄》語也。今人論詞﹐不向風騷中求門徑﹐徒取一二聰明語﹐嘆爲工絕﹐正坐此病。

○作詩詞不可有才子气

無論作詩作詞﹐不可有腐儒气﹐不可有俗人气﹐不可有才子气。人第知腐儒气俗人气之不可有﹐而不知才子气亦不可有也。尖巧新穎﹐病在輕薄。發揚暴露﹐病在淺盡。腐儒气俗人气﹐人猶望而厭之。若才子气則無不望而悅之矣﹐故得病最深。

○宋無名氏九張機

宋無名氏九張機﹐自是農臣棄婦之詞。淒婉綿麗﹐絕妙古樂府也。詞綜刪存七首。余大雅集中﹐就樂府雅調兩篇﹐摘錄十一首。精粹已盡﹐不啻窺全豹矣。如雲﹕「一張機。采桑陌上試春衣。風晴日暖慵無力﹐桃花枝上﹐啼鶯言語﹐不肯放人歸。」又云「兩張機。月明人靜漏聲稀。千絲萬縷相縈系﹐織成一段﹐回文錦字﹐將去寄呈伊。」又云「三張機。吳蠶已老燕雛飛。東風宴罷長洲苑﹐輕綃催趁﹐館娃宮女﹐要換舞時衣。」刺在言外。又云「四張機。鴛鴦織就欲雙飛。可憐未老頭先白﹐春波碧艸﹐曉寒深處﹐相對浴紅衣。」又云「五張機。橫紋織就沈郎詩。中心一句無人會﹐不言愁恨﹐不言憔悴﹐只恁寄相思。」意殊忠厚。又云「六張機。雕花鋪錦半離披。蘭房別有畱春計﹐鑪添小篆﹐日長一綫﹐相對繡工遲。」又云「七張機。春蠶吐盡一生絲。莫教容易裁羅綺﹐無端翦破﹐仙鸞彩鳳﹐分作兩邊衣。」苦心密意﹐不忍卒讀。又云「八張機。回紋知是阿誰詩。織成一片淒涼意﹐行行讀徧﹐厭厭無語﹐不忍更尋思。」又云「九張機。雙花雙葉又雙枝。薄情自古多離別﹐從頭到底﹐將心縈系﹐穿過一條絲。」雙花七字﹐何等親切。從頭三句更愼重﹐可以觀﹐可以怨。又云「輕絲象牀﹐玉手出新奇。千花萬艸光凝碧﹐裁縫衣著﹐春天歌舞﹐飛蝶語黃鸝。」歡樂語中含淒感。又云「春衣素絲。染就已堪悲。塵昏汗污無顏色﹐應同秋扇﹐從玆永棄﹐無復奉君時。」此章最沈痛﹐似爲貶節者言之﹐觀次句可見。以一言何況﹐又加以塵污也。淒涼怨慕﹐千古孤臣孽子勞人思婦讀之﹐皆當一齊淚下。九張機純自小雅﹑離騷變出。詞至是﹐已臻絕頂。𨿽美成﹑白石亦不能爲。

○九張機全是寄怨之作

九張機全是寄怨之作。其緣起雲﹕「醉畱客者﹐樂府之舊名。九張機者﹐才子之新調。憑戛玉之淸歌﹐寫擲梭之春怨。章章寄恨﹐句句言情。」詩云「一擲梭心一縷絲﹐連連織就九張機。從來巧思知多少﹐苦恨春風久不歸。」可知其寄意矣。

○九張機詞千年絕調

詞至九張機﹐髙處不減風騷﹐次亦子夜怨歌之匹﹐千年絕調也。臯文詞選獨遺之﹐亦不可解。

○詞須觀全體

王介甫謂張子野「云破月來花弄影」﹐不及李世英「朦朧澹月云來去」。此僅就一句言之﹐未觀全體﹐殊覺武斷。卽以一句論﹐亦安見其不及也。

○太白菩薩蠻憶秦娥爲詞中鼻祖

太白菩薩蠻﹑憶秦娥兩闋﹐神在个中﹐音流弦外﹐可以是爲詞中鼻祖。﹝尋詞之祖﹐斷自太白可也﹐不必髙語六朝。

○飛卿詞獨絕千古

飛卿短古﹐深得屈子之妙﹐詞亦從楚騷來。所以獨絕千古﹐難乎爲繼。

○唐人詞所傳不多

唐人詞﹐所傳不多﹐然皆見作意。卽於平淡直率中﹐亦覺言近旨遠。正如漢魏之詩﹐語句𨿽有工拙﹐气格固自不同。至五代則聲色漸開﹐瑕瑜互見﹐去取不當﹐誤人匪淺矣。

○以詞較詩

以詞較詩﹐唐猶漢魏﹐五代猶兩晉六朝﹐兩宋猶三唐﹐元明猶三唐﹐元明猶兩宋﹐國朝詞亦猶國朝之詩也。

○香山長相思

香山長相思云「暮雨瀟瀟郎不歸﹐空房獨守時。」﹝香山此詞絕佳﹐惟上半闋詞近鄙褻。﹞絕不費力﹐自然淒警。若「黃昏卻下瀟瀟雨。」﹝朱淑眞詞﹞便見痕迹。

○王建調笑令

王仲初調笑令云「弦管。弦管。春艸昭陽路斷。」結語淒怨﹐勝似宮詞百首。

○古人詞小疵

煉字琢句﹐原屬詞中末技。然擇言貴雅﹐亦不可不愼。古人詞有竟體髙妙﹐而一句小疵﹐致令通篇減色者。如柳耆卿「對蕭蕭暮雨灑江天」一章﹐情景兼到﹐骨韻俱髙。而有「想佳人妝樓長望」之句。佳人妝樓四字﹐連用俗極﹐亦不檢點之過。又如王君玉望江南云「碧瓦煙昏沈柳岸﹐紅綃香潤入梅天。」可謂精於造句。﹝紅綃七字爲荊公所愛。﹞而接語云「飄灑正蕭然。」﹝五字意盡﹞殊病空滑﹐與上不稱。又如姜白石石湖仙一闋﹐自是髙境。而「玉友金蕉玉人金縷」八字纖俗﹐固不能爲白石諱。又如髙竹屋「月冷霜袍擁」一篇﹐旁面取勢﹐亦可謂思深意遠。惟「想見那」三字﹐不免粗鄙。此類皆失之不檢﹐致使敲金戛玉之詞﹐忽與瓦缶競奏。白璧微瑕﹐固是恨事。

○詞中可偶作詩詞

昔人謂詩中不可著一詞語﹐詞中亦不可著一詩語﹐其間界若鴻溝。余謂詩中不可作詞語﹐信然。若詞中偶作詩語﹐亦何害其爲大雅。且如「似曾相識燕歸來」等句﹐詩詞互見﹐各有佳處。彼執一而論者﹐眞井蛙之見。

○詞中不可作曲語

詩中不可作詞語﹐詞中不妨有詩語﹐而斷不可作一曲語。溫﹑韋﹑姜﹑史復起﹐不能易吾言也。

余鄕能詞者﹐張猗谷﹝崇闌﹞有夢溪棹謳二卷。趙次梅﹝彥兪﹞有瘦鶴軒詞一卷。兩君之詞﹐摘錄一二於詞則中。而余所服膺者﹐則莊中白蒿庵詞也。他人詞皆不免爲風气所囿﹐蒿庵則吐棄凡庸﹐冥心獨往﹐乎不可尙已。

○植庵詞

植庵詞一卷﹐余友李子薪﹝愼傳﹞所撰也。子薪年逾四十﹐始習倚聲。學力未充﹐而才气甚旺。使天假之年﹐未始不可爲迦陵嗣響。賀新涼六闋﹐余錄入放歌集中﹐所以存舊交也。

○唐少白金縷曲

吾鄕唐少白﹝煜﹞與余爲中表兄弟。年少工詞。後困於衣食﹐未能充其學力之所至。年未五十下世﹐可嘆也。猶記其金縷曲﹝登岱﹞二章云「此是擎天柱。峙崖崖﹑靑連不斷﹐平分齊魯。老柏蒼松髙十丈﹐對著罡風絮語。猶自說﹑秦皇漢武。欲識前朝興廢事﹐把山靈﹑喚起談今古。哭還笑﹐歌復舞。望中遙見金閶路。人道是﹑孔顏師弟﹐登臨之處。白馬當時疑匹練﹐只今變爲烽火。忍細認﹑江南故土。天謂此山南北限﹐爲神京﹑萬古撐門戶。愁飛鳥﹐尙難度。」次章云「萬仞丹梯路。其中有﹑神房阿閣﹐秦碑漢樹。下視齊州煙九點﹐上接靑天尺五。占膏壤﹑中居於魯。西望長安東瞰海﹐更北連燕趙南吳楚。小天下﹐空寰宇。一聲長嘯千山暮。卻雜入﹑村夫樵唱﹐牧童笛譜。峭壁崖云亂湧﹐怪石嵯峨如虎。有松柏﹑淩風而舞。問有仙緣能遇否。已石閭﹑煙鎖無仙住。收勝境﹐付金縷。」筆意豪邁﹐亦板橋之流亞。

○王耕心論詞

正定王道農﹝耕﹞心天才超逸﹐博學多能。經史古文詩詞之類﹐皆能淹貫古今﹐獨抒己見。而尢精於內典。其論詞亦以大雅爲主﹐而不廢猛起奮末之音。餘詞得力處﹐半由蒿庵一言﹐半由道農子薪辯論之功也。

○鞠龕滿江紅

道農以其尊翁鞠龕姻丈﹝蔭祜﹞滿江紅四篇示余。﹝原序云﹕咸豐甲寅﹐客海州﹐與王子揚﹑劉子謙﹑殿塤﹐許牧生﹑吳蓮卿﹑周廉廷﹑張溥齋朝夕過從﹐觴詠甚樂。吳介軒用少陵飲中八仙歌韻賦詩矜寵之。離隔以來﹐幾陳迹矣。今廉廷便途見過﹐謂已繪圖畱證墮歡﹐命曰海國騷音﹐兼示所作弁言及諸賢題詠。棖觸往夢﹐不能無言。﹞其一云「彈鋏悲吟﹐問誰是﹑平津侯者。僅年來﹑懷中刺滅﹐琴前曲寡。一例空堂棲燕雀﹐虛名隨處拌牛馬。甚海濱﹑翻值釣鰲人﹐爭相迓。延陵季﹐詞源瀉。髙陽裔﹐才名亞。又客星幾點﹐攢眉結社。湘漢騷人聯棣萼﹐張王樂府爭雄霸。鎭多情﹑把臂到狂奴﹐論風雅。」其二云「擊缽聲聲﹐渾不爲﹑風雲月露。算都是﹑蒼茫身世﹐郁懷噴吐。柳色虹橋驚戰伐﹐菊花九日傷遲暮。僅旁人﹑腫背詫駝峯﹐甘陵部。仙耶怪﹐予和汝。牀上下﹐人三五。仗彩毫收入﹐浣花舊譜。杜老風華傳綺季﹐酒龍序次排詩虎。齒牙﹑餘論我難勝﹐公其誤。」其三云「顧曲雄才﹐合放爾﹑出人頭地。尙關心﹑西園餘韻﹐再糸番圖記。鴻爪印畱修禊帖﹐龍頭人似催租吏。倚徵篷﹑促和右軍詩﹐斜陽裏。君且去﹐門須閉。儂便學﹐陳無已。待哀猿啼徹﹐恐應出涕。偶破天慳成此會﹐再聯萍影談何易。看眼中﹑落落聚星羣﹐還餘幾。」其四云「對此茫茫﹐沒著落﹑愁人一个。渾不耐﹑墮歡如夢﹐亂愁如火。聚合何關神鬼忌﹐拋離忍使因緣左。誦河梁﹑五字斷腸詩﹐鉛婆墮。休便說﹐劉琨臥。休浪炙﹐淳於果。怕階前尺地﹐也難容我。誰續罪言憐杜牧﹐枉傳仙侶侔張果。問何年﹑位業紀眞靈﹐彈冠賀。」感激豪宕﹐直可摩迦陵之疊。

○馬眉生有詞癖

吾邑馬眉生﹝尙珍﹞天資甚優﹐生有詞癖。充其力量所至﹐可以卓然成家。己卯秋﹐會於金陵旅次﹐暢論詞學源流﹐並贈以舊錄唐宋詞一本。不見馬生久矣﹐諒於此中消息﹐必有所得。他日覿面﹐再當重與切磋也。

○餘詞初有淫冶叫囂之失

眉生好爲艷詞﹐間作壯語。余友王竹庵﹝鳳起﹞亦有此癖。余初爲詞﹐亦不免淫冶叫囂之失。猶憶丙子報罷後﹐宴竹庵座中﹐賦臨江仙云「落日江幹分手處﹐無端重見雲英。眉稜猶帶遠山靑。多卿珍重意﹐苦語慰飄零。颯颯西風摧勁羽﹐蕭郎憔悴而今。賓鴻嘹唳過前汀。紅燈搖客夢﹐明月碎秋心。」又金縷曲﹝秋江送別﹐座有歌者﹐卽癸酉春竹庵座中所見也。琵琶三弄﹐哀怨不勝﹐爲賦此曲。云「鵑血凝羅袖。撥檀槽﹑輕攏漫﹐雙蛾淺逗。訴盡半生恩怨語﹐颯沓悲風來驟。正鴻雁﹑初飛時候。一曲琵琶彈未徹﹐已靑衫﹑爲汝重重透。再爲我﹐一揮手。當年絲竹春江口。惜韶華﹑良辰莫負﹐暗拋紅豆。今日雲英還未嫁﹐我亦杜陵消瘦。又待折﹑渡頭楊柳。眼底茫茫分南北﹐也無心﹑再進當筵酒。江月白﹐浪花吼。」又九日登嶽墩感懷賦前調後半闋云「絲絲慘結秋陰候。撫危闌﹑生平細數﹐僅多亻孱亻愁。三十男兒仍落拓﹐何論中年以後。況又值﹑西風重九。破帽多情偏戀我﹐問何人﹑印佩黃金斗。中原望﹐悲風吼。」又前調云「箕踞狂呼聊復爾﹐拭靑萍﹑夜夜光凝紫。便欲擊﹑唾壺醉。」下云「黃花小圃饒秋意。掃蒼苔﹑眠ブ藉艸﹐徑須覓醉。得失雞何足數﹐一笑浮雲富貴。聊自學﹑田家生計。不信馬周終落拓﹐倒金尊﹑且了東籬事。更不下﹐窮途淚。」﹝余戊子捷南闈﹐詩題金浮菊催開宴﹐此亦詞讖也。﹞皆不足語於大雅。余曾作羅敷艷歌云「紅橋一帶傷心地﹐煙雨淒淒。燕子樓西。難道東風不肯歸。靑旗冷趁飛鴉起﹐沽酒人稀。舊恨依依。一樹垂楊裊亂絲。」意境似尙深厚。又靑門引云「斷腸無柰送春歸﹐落花時節﹐妝閣鎭常掩。」下云「夢魂應苦關山遠。只傍閒庭院。」亦尙有沈至之思。視前金縷曲諸篇﹐淺深判然矣。

●卷六

○兩宋詞家勝處

周﹑秦詞以理法勝。姜﹑張詞以骨韻勝。碧山詞以意境勝。要皆負絕世才﹐而又以沈鬱出之﹐所以卓絕千古也。至陳﹑朱則全以才气勝矣。

○喬笙巢評少遊詞

喬笙巢云「少遊詞寄慨身世﹐閒雅有情思。酒邊花下﹐一往而深﹐而怨誹不亂﹐悄乎得小雅之遺。」又云「他人之詞﹐詞才也。少遊﹐詞心也。得之於內﹐不可以傳。𨿽子瞻之明亻雋﹐耆卿之幽秀﹐猶若有瞠乎後者﹐況其下耶。」此與莊中白之言頗相合。淮海何幸﹐有此知己。

○兩宋詞家各有獨至處

兩宋詞家各有獨至處﹐流派𨿽分﹐本原則一。惟方外之葛長庚﹐閨中之李易安﹐別於周﹑秦﹑姜﹑史﹑蘇﹑辛外﹐獨樹一幟。而亦無害其爲佳﹐可謂難矣。然畢竟不及諸賢之深厚﹐終是托根淺也。

○葛長庚詞無方外習气

葛長庚詞﹐風流淒楚﹐一片熱腸﹐無方外習气。余尢愛其水調歌頭云「江上春山遠﹐山下暮雲長。相畱相送﹐時見雙燕語風檣。滿目飛花萬點﹐回首故人千里﹐把酒沃愁腸。回雁峯前路﹐煙樹正蒼蒼。漏聲殘﹐燈焰短﹐馬蹄香。浮雲飛絮﹐一身將影向瀟湘。多少風前月下﹐迆邐天涯海角﹐魂夢亦淒夢。又是春將暮﹐無語對斜陽。」

○李易安勝葛長庚

葛長庚詞﹐脫盡方外气。李易安詞﹐卻未能脫盡閨閣气。然以兩家較之﹐仍是易安爲勝。

○魏夫人去易安尙遠

宋閨秀詞﹐自以易安爲冠。朱子以魏夫人與之並稱。魏夫人堪出朱淑眞之右﹐去易安尙遠。

○髙仲常貧也樂

金髙仲常貧也樂云「城下路。淒風露。今人犁田昔人墓。岸頭沙。帶蒹葭。漫漫昔時﹐流水今人家。

黃埃赤日長安道。倦客無漿馬無艸。開函關。閉函關。千古如何﹐不見一人閒。」按趙聞禮輯陽春白雪集載此詞﹐乃賀方回小梅花前半闋也﹐玆從詞綜本。﹝章法句法﹐不古不今﹐亦不類樂府﹐詞中別調也。

○題項羽廟詞

宋無名氏題項羽廟念奴嬌一闋﹐魄力雄大﹐勁气直前﹐更不作一渾厚語。開其年﹑板橋一派。此學稼軒而有流獘者﹐稼軒不任其咎也。

○竹山滿江紅

「浪遠微聽葭葉響﹐雨殘細數梧梢滴。」竹山滿江紅語友。上有小窗幽闃之句﹐此二語不是闃寂中如何辧得。竹山詞多粗﹐惟此二語最細。

○稼軒滿江紅

稼軒滿江紅﹝送李正之提刑入蜀﹞云「東北看謄諸葛表﹐西南更艸相如檄。把功名﹑收拾付君侯﹐如椽筆。」又云「赤壁磯頭千古恨﹐銅陌上三更月。正梅花﹑萬里雪深時﹐須相憶。」龍吟虎嘯之中﹐卻有多少和緩。不善學之﹐狂呼叫囂﹐流獘何極。

○稼軒詞朴處見長

稼軒詞有以朴處見長﹐愈覺情味不盡者。如水調歌頭結句云「東岸綠陰少﹐楊柳更須栽。」信手拈來﹐便成絕唱﹐後人亦不能學步。

○張孝祥六州歌頭

張孝祥六州歌頭一闋﹐淋漓痛快﹐筆飽墨酣﹐讀之令人起舞。惟「忠憤气塡膺」一句﹐提明忠憤﹐轉淺轉顯﹐轉無餘味。或亦聳當途之聽﹐出於不得已耶。﹝朝野遺記云﹐安國在建康畱守席中賦此﹐魏公爲罷席而入。﹞

○東坡西江月

東坡西江月云「休言萬事轉頭空﹐未轉頭時皆夢。」追進一層﹐喚醒癡愚不少。

○東坡浣溪沙

東坡浣溪沙﹝遊蘄水淸泉寺﹞云「誰道人生難再少﹐君看流水尙能西。休將白髮唱黃雞。」愈悲郁﹐愈豪放﹐愈忠厚。令我神往。﹝原注寺前水西流。﹞

○趙瑞行滿江紅

趙瑞行滿江紅雲﹕「三十年前﹐愛買劍買書買畫。凡幾度詩壇爭敵﹐酒兵爭霸。春色秋光如可買﹐錢慳也﹑不曾論價。任精豪﹑爭肯放頭低﹐諸公下。今老大﹐空嗟訝。思往事﹐還驚詫。是和非未說﹐此心先怕。﹝太粗直﹞萬事全將飛雪看﹐一閒且向貧中借。樂餘齡﹑泉石在豪肓﹐吾非詐。」粗豪中有勁直之气。襲稼軒皮毛﹐亦蔣竹山流亞﹐宋詞之最低者。﹝周公謹浩然齋雅談內載此詞。﹞然詞品𨿽不髙﹐而筆趣尙足﹐不過惡劣。至陸種園滿江紅雲﹝贈王正子﹞﹕「同是客﹐君尢苦。兩人恨﹐憑誰訴。看囊中罄矣﹐酒錢何處。吾輩無端寒至此﹐富兒何物肥如許。脫敝裘﹑付與酒家娘﹐搖頭去。」暴言竭辭﹐何無含蓄至此。板橋幼從種園學詞﹐故筆墨亦與之化。

○劉潛夫詞

劉潛夫滿江紅雲﹕「空有鬢如潘騎省﹐斷無面見陶彭澤。便倒傾﹑海水浣衣塵﹐難湔滌。」又沁園春﹝夢方孚若﹞云「天下英雄﹐使君與操﹐餘子何堪共酒杯。」又云「使李將軍﹐遇髙皇帝﹐萬戶侯﹐何足道哉。」又﹝贈孫季蕃﹞云「天地無情﹐功名有數﹐千古英雄只麼休。平生事﹑獨羊曇一个﹐淚灑西州。」沈痛激烈﹐幾欲敲碎唾壺。

○南渡後詞

二帝蒙塵﹐偸安南渡﹐苟有人心者﹐未有不拔劍斫地也。南渡後詞﹐如趙忠簡滿江紅雲﹕「欲待忘憂除是酒﹐柰酒行有盡愁無極。便挽將﹑江水入尊﹐澆胸臆。」張仲宗賀新郎云「夢繞神州路。悵秋風﹑連營畫角﹐故宮離黍。底事昆侖傾砥柱。九地黃流亂注。聚萬落千村狐兔。天意從來髙難問﹐況人情﹑易老悲難訴。更南浦﹐送君去。」又石州慢結句云「萬里想龍沙﹐泣孤臣吳越。」朱惇儒相見歡云「中原亂﹐簪纓散﹐幾時收。試倩悲風﹐吹淚過揚州。」張安國浣溪沙云「萬里中原烽火北﹐一尊燭酒戍樓東。酒闌揮淚向悲風。」劉潛夫玉樓春云「男兒西北有神州﹐莫滴水西橋畔淚。」劉叔亻疑念奴嬌云「其肯爲我來耶﹐河陽下士﹐正是彊人意。勿謂時平無事也﹐便以言兵爲諱。眼底山河﹐樓頭鼓角﹐都是英雄淚。功名機會﹐要須閒暇先備。」劉攺之沁園春﹝上郭帥﹞云「威撼邊城﹐气吞胡虜﹐慘淡塵沙飛北風。中興事﹐看君王神武﹐駕馭英雄。」又八聲甘州﹝送湖北招撫吳獵﹞云「望中原馳驅去也﹐擁十州牙纛正翩翩。春風早﹐看東南王气﹐飛繞星躔。」黃幾仲虞美人云「書生萬字平戎策﹐苦淚風前滴。」王子文西河云「天下事﹐問天怎忍如此。」下云「縱有英心誰寄﹐近新來﹐又報烽煙起。」曹西士西河云「漫哀痛﹐無及矣。無情莫問江水。西風落日﹐慘新亭﹑幾人墮淚。戰和何者是良謀﹐扶危但看天意。」陳龜峯沁園春﹝丁酉歲感事﹞云「誰使神州﹐百年陸沈﹐靑氈未還。悵晨星殘月﹐北州豪傑﹐西風斜日﹐東帝江山。劉表坐談﹐深源輕進﹐機會失之彈指間。傷心事﹐是年年冰合﹐在在風寒。說和說戰都難。算未必﹑江沱堪宴安。嘆封侯心在﹐鯨失水﹐平戎策就﹐虎豹當關。渠自無謀﹐事猶可做﹐更剔殘燈抽劍看。麒麟閣﹐豈中興人物﹐不盡儒冠。」方巨山滿江紅雲﹕「倘只消﹑江左管夷吾﹐終須有。」又水調歌頭云「莫倚闌干北﹐天際是神州。」張方叔賀新涼云「世上豈無髙臥者﹐柰艸廬﹑煙鎖無人顧。」李廣翁賀新涼云「落落東南墻一角﹐誰護山河萬里。問人在﹑玉關歸未。老矣靑山燈火客﹐撫佳期﹑漫灑新亭淚。歌哽咽﹐事如水。」﹝浩然齋雅談﹐淳間﹐丹陽太守重修多景樓﹐髙宴落成﹐一時席上皆湖海名流。酒餘﹐主人命妓持紅箋徵諸客詞。﹞秋田詞先成﹐眾人驚賞﹐爲之閣筆。﹞此類皆慷慨激烈﹐發欲上指。詞境𨿽不髙﹐然足以使懦夫有立志。

○董文友詞

董文友詞能言情﹐不堪論事。其望梅花﹝過鸚鵡洲﹞﹑賀新郎﹝淮陰祠﹞兩調﹐偶爲慷慨之詞﹐立見其蹶。措語固不能圓健﹐平仄亦有顚倒處。

○陳其年哨徧

陳其年哨徧兩篇﹐一气盤旋﹐排山倒海。論其气力﹐幾欲突過稼軒。只是雄而不渾﹐直而不郁。故初讀令人色變﹐再讀令人齒冷矣。

○其年題彭禹峯集詞

其年讀彭禹峯集一篇﹐後半云「噫此世何爲﹐崖疆好以公充餌。爨地。鬼生﹑鼓聲死。猶記靖州城﹐連營賊火﹐楚歌帳外淒然起。公左挈人頭﹐右提酒甕﹐大嚼轅門殘。柰縛他﹐烏獲霍漸離﹐則女子庸奴盡勝之﹐論通侯羊頭羊胃。」亦可謂直言不忌。

○其年柬丁飛濤詞

其年柬丁飛濤一篇﹐起雲﹕「大叫髙歌﹐脫帽歡呼﹐頭沒酒杯裏。」又云「君不見﹑莊周漆園傲吏。洋玩弄人間世。又不見﹐信陵暮年失路﹐醇酒婦人而已。」又云「我勸君﹑莫負賞花時﹐幸歸矣﹐長噓復奚爲﹐算人生亦欲豪耳。今宵飲博達旦﹐酒三行以後﹐汝爲我舞﹐吾爲若語﹐手作拍張言志。黃須笑捋憑紅肌﹐論英雄如此足矣。」又西平樂﹝王谷臥疾村居﹑舟過訊﹞云「只須翦燭﹐無須烹韭﹐欲與君言﹐竟上君牀。君不見﹑石鯨跋浪﹐鐵馬呼風﹐今日一片關山﹐五更刁鬥﹐何處乾坤少戰場。」筆力未嘗不橫絕﹐惜其一發無餘。

○餘論詞在本原

或謂漁洋分甘餘話云「胡應麟病蘇黃古詩﹐不爲十九首建安體﹐是欲糸世天馬之足﹐作轅下駒也。子病迦陵詞不能沈鬱﹐毋乃類是。」余曰「此不可一例論也。胡氏以皮相論詩﹐故不足以服漁洋之心。餘論詞﹐則在本原。觀稼軒詞﹐才力何嘗不大﹐而意境亦何嘗不沈鬱。如謂才力大者則不必沈鬱﹐則陳﹑王﹑李﹑杜之詩轉出蘇﹑黃下矣﹐有是理哉。

○稼軒詞於雄莽中饒雋味

稼軒詞﹐於雄莽中別饒雋味。如」馬上離愁三萬里﹐望昭陽宮殿孤鴻沒。「又﹐」休去倚危欄﹐斜陽正在﹐煙柳斷腸處。」多少曲折。驚雷怒濤中﹐時見和風曖日。所以獨絕古今﹐不容人學步。

○稼軒詞於悲壯中見渾厚

稼軒詞如「舊恨春江流不盡﹐新恨雲山千疊。」又﹐「前度劉郎今重到﹐問玄都千樹花存否。」又﹐「重陽節近多風雨。」又﹐「秋江上﹐看驚弦雁避﹐駭浪船回。」又﹐「佳處徑須攜杖去﹐能消幾兩平生屐。笑塵勞三十九年非﹐長爲客。」又﹐「樓觀甫成人已攺﹐旌旗未捲頭先白。嘆人生哀樂轉相尋﹐今猶昔。」又﹐「秋晚菁蒓鱸江上﹐夜深兒女燈前。」又﹐「三十六宮花濺淚﹐春聲何處說興亡。燕雙雙。」又﹐「布被秋宵夢覺﹐眼前萬里江山」。又﹐「功成者去﹐覺團扇便與人疏。吹不斷斜陽依舊﹐茫茫禹迹都無。」皆於悲壯中見渾厚。後之狂呼叫囂者﹐動托蘇﹑辛﹐眞蘇﹑辛之罪人也。

○迦陵本原未厚

蘇辛詞﹐後人不能摹亻放。南渡詞人﹐沿稼軒之後﹐慣作壯語﹐然皆非稼軒眞面目。迦陵力量﹐不減稼軒﹐而卒不能步武者﹐本原未厚也。後人更欲學之﹐恐又爲迦陵竊笑矣。

○比與興之別

或問比與興之別。余曰﹕宋徳太學生百字令﹐祝英臺近兩篇﹐字字譬諭﹐然不得謂之比也。以詞太淺露﹐未合風人之旨。如王碧山詠螢﹑詠蟬諸篇﹐低回深婉﹐托諷於有意無意之間﹐可謂精於比義。﹝婉諷之謂比﹐明諭則非。隨園詩話中所載詩如詠六月菊云「秋士偶然輕出處﹐髙人原不解炎涼。」詠落花云「看他已逐東流去﹐卻又因風倒轉來。」詠茶竈云「兩三杯水作波濤」等類﹐皆舌尖聰明語﹐惡薄淺露﹐何異劉四罵人。卽「經綸猶有待﹐吐屬已非凡」之句﹐無不傾倒﹐然亦不過考試中興會佳句耳﹐於風詩比義了不相關。宋人「而今未問和羹事﹐且向百花頭上開」﹐自是富貴福澤人聲口﹐以云風格﹐視經綸句又低一籌矣。﹞若興則難言之矣。托諭不深﹐樹義不厚﹐不足以言興。深矣厚矣﹐而諭可專指﹐義可彊附﹐亦不足以言興。所謂興者﹐意在筆先﹐神餘言外﹐極虛極活﹐極沈極郁﹐若遠若近﹐可諭不可諭﹐反覆纏綿﹐都歸忠厚。求之兩宋﹐如東坡水調歌頭﹑卜算子﹝雁﹞﹐白石暗香疏影﹐碧山眉嫵﹝新月﹞﹑慶淸朝﹝橊花﹞﹑髙陽臺﹝殘雪庭除一篇﹞等篇﹐亦庶乎近之矣。

○風騷有比興之義

風騷有比﹑興之義﹐本無比﹑興之名。後人指實其名﹐已落次乘。作詩詞者﹐不可不知。

○風詩用意各有所在

風詩三百﹐用意各有所在。仁者見之謂之仁﹐智者見之謂之智﹐故能感發人之性情。後人彊事臆測﹐系以比﹑興﹑賦之名﹐而詩義轉晦。子朱子於楚詞﹐亦分章而系以比﹑興﹑賦﹐尢屬無謂。

○樊榭詞命意未厚

詞有貌不深而意深者﹐韋端已菩薩蠻﹐馮正中蝶戀花是也。若厲樊榭諸詞﹐造語𨿽極幽深﹐而命意未厚﹐不耐久諷﹐所以去古人終遠。

○樊榭造句多幽深

樊榭造句多幽深﹐人措詞則全在洗煉﹐又不逮樊榭遠甚。

○人詞勝駢文

人所長者﹐律賦詩帖耳。古文固非所能﹐駢文亦不免平庸。詞較勝於駢文﹐然亦未見髙妙。至古今體詩﹐則下駟之乘矣。大抵人先生可爲近時髙手﹐論古則未也。

○朱陳厲三家詞

朱﹑陳﹑厲三家﹐可謂極詞之變態。以云騷雅﹐槪未之聞。

○尢西堂更漏子

尢西堂更漏子云「五更風﹐三點雨。並作零鐘斷鼓。殘葉影﹐落花魂。淒淒來叩門。天涯雁。飛聲亂。叫出傷心一片。倚半枕﹐擁孤衾。相思睡不成。」前半直似鬼語﹐後半不免粗浮﹐殊負此調。

○迦陵精於煉句

人輩工於煉字耳。迦陵則精於煉句。如雲﹕「秋色冷並刀﹐一派酸風捲怒濤。」又﹐「長城夜月一輪孤﹐沙場戰馬千羣黑。」又﹐「水雲葛﹐陽陰雜糅﹐奇石成獅破空走。」又﹐「秋生海市﹐紅日一輪孤隱。」又﹐「短鬢颯秋葉﹐僵指矗枯牙。」又﹐「大江邊﹐殘照裏﹐仲宣樓。」又﹐「曼聲長嘯﹐碧雲片片都裂。」又﹐「輕舟夜翦秋江﹐西風鱗甲生江面。」又﹐「隱隱前林暝翠﹐暗結精藍。」又﹐「老松三百本﹐山雨響徧張鱗甲。」又﹐「想月明千里﹐戰袍不夜﹐西風萬馬﹐殺气臨邊。」又﹐「十月疏砧﹐一城冷雁﹐不許愁不望鄕。」又﹐「我到中原﹐重尋舊迹﹐牧笛吹風起夜波。」又﹐「一派大江流日夜﹐捲雲濤﹑舞上靑山髻。」造句皆精警奪目﹐讀之可增長筆力。

○其年水調歌頭

其年水調歌頭﹝雪夜再贈季希韓﹞云「縱不神仙將相﹐但遇江山風月﹐流落亦爲佳。豈意有今日﹐側帽數哀笳。」流落亦爲佳﹐已是難堪。今則並此不能矣。豈意五字﹐悲極憤極﹐如聞熊啼兕吼。

○夢窗詞悲郁和厚

稼軒詞云「而今已不如昔﹐後定不如今。」卽其年水調歌頭之意﹐而意境卻別。然讀夢窗之「後不如今今非昔﹐兩無言﹑相對滄浪水。」悲郁而和厚﹐又不必爲稼軒矣。

○宋無名氏鷓鴣天

宋無名氏鷓鴣天云「鎭日無心掃黛眉。臨行愁見理徵衣。樽前恐傷郎意﹐閣淚汪汪不敢垂。停寶馬﹐捧瑤卮。相斟相勸忍分離。不如飲待奴先醉﹐圖得不知郎去時。」語不必深﹐而情到至處﹐亦絕調也。惟措詞近曲﹐終欠大雅。

○字面應愼用

詞中如佳人﹑夫人﹑那人﹑檀郎﹑伊家﹑香腮﹑心兒﹑蓮瓣﹑雙翹﹑鞋鉤﹑斷腸天﹑可憐宵﹑莽乾坤﹑哥﹑奴﹑姐﹑耍等字面﹐俗劣已極﹐斷不可用。卽老子﹑玉人﹑則个﹑好个﹑那个﹑拌个﹑原是﹑嬌﹑兜鞋﹑恁些﹑他﹑兒等字﹐亦以愼用爲是。蓋措詞不雅﹐命意𨿽佳﹐終不足貴。

○張子野詞最見古致

張子野詞﹐最見古致。如雲﹕「江水東流郎在西﹐問尺素何由到。」情詞淒怨﹐猶存古詩遺意。後之爲詞者﹐更不究心於此。

○黃魯直詞間有佳者

黃魯直詞﹐乖僻無理﹐桀傲不馴﹐然亦間有佳者。如望江東云「江水西頭隔煙樹。望不見﹑江東路。思量只有夢來去。更不怕﹑江闌住。燈前寫了書無數。算沒个﹑人傳與。直饒尋來雁分付。又還是﹑秋將暮。」筆力奇橫無匹﹐中有一片深情﹐往復不置﹐故佳。

○詞貴渾涵

詞貴渾涵﹐刻摯不能渾涵﹐終屬下乘。晁無咎詠梅云「開時似雪。謝時似雪。花中奇絕。香非在蕊﹐香非在萼。骨中香徹。」費盡气力﹐終是不好看。宋末蕭泰來霜天曉角一闋﹐亦犯此病。

○方回瑞鷓鴣

方回瑞鷓鴣云「初未試愁那是淚﹐每渾疑夢柰餘香。」此種句法﹐直是賀老從心化出。

○美成艷詞

美成艷詞﹐如少年遊﹑點絳唇﹑意難忘﹑望江南等篇﹐別有一種姿態。句句灑脫﹐香區泛話﹐吐棄殆盡。

○美成榮枯系於一詞

美成以少年遊﹝「並刀如水」一篇﹞一詞通顯﹐以望江南﹝「歌席上」一篇﹞一闋得罪。榮枯皆系於一詞﹐異矣。

○美成蝶戀花

美成蝶戀花云「魚尾霞生明遠樹。翠壁黏天﹐玉葉迎風舉。一笑相逢蓬海路。人間風月如塵土。翦水雙眸云半吐。醉倒天瓢﹐笑語生靑霧。此會未闌須記取。桃花幾度吹紅雨。」語帶仙气﹐似贈女冠之作。否則故爲隱語﹐已爲夢窗「北斗秋橫」﹑「春溫紅玉」兩篇﹐開其先路。

○詞人好作精艷語

詞人好作精艷語。如左與言之「滴粉搓酥」﹐姜白石之「柳怯雲松」﹐李易安之「綠肥紅瘦」﹑「寵柳嬌花」等類﹐造句𨿽工﹐然非大雅。

○放翁詞

「山盟𨿽在﹐錦書難托。莫莫莫。」放翁傷其妻之作也。﹝放翁妻唐氏攺適趙士程。﹞「不合畫春山﹑依舊畱愁住。」放翁妾別放翁詞也。前則迫於其母而出其妻。後之迫於後妻而不能庇一妾。何所遭之不偶也。至兩詞皆不免於怨﹐而情自可哀。

○吳元可采桑子

吳元可采桑子﹕「一樣東風兩樣吹。」輕淺語﹐自是元人手筆。國朝陳玉基之「欲罵東風誤向西」﹐愈趨愈下矣。

○沈景髙和劉龍洲指甲詞

劉龍洲沁園春﹐爲詞中最下品。元人沈景髙﹐有和劉龍洲指甲一篇﹐句句握捏﹐又不及攺之遠甚。而兪焯云「景髙舊家子也。余見此詞纖麗可愛﹐因定交焉。」當時賞識如此﹐何怪元詞之不振也。

○明代兩花影詞

明代施浪仙花影詞四卷﹐卑卑不足道。求其稍近於雅者﹐不獲三五闋。同時馬浩瀾亦有花影詞三卷。陳言穢語﹐又出浪仙之下。而當時並負詞名﹐卽後世猶有稱述之者。眞不可解。

○遣詞貴典雅

遣詞貴典雅。然亦有典雅之事﹐數見不鮮﹐亦宜愼用。如蓮子空房﹑人面桃花等字﹐久已習爲套語﹐不必再拾人唾餘。

○朱賀柳詞

宋人朱行中漁家傲云「拌一醉。而今樂事他年淚。」賀方回惜雙雙云「回首笙歌地。醉更衣處長相記。」同一感慨﹐而朱病激烈﹐賀較深婉。柳耆卿戚氏云「紅樓十里笙歌起﹐漸平沙落日銜殘照。」意境甚深﹐有樂極悲來﹑時不我待之感。而下忽接云「不妨且系靑驄﹐漫結同心﹐來尋蘇小。」荒謾無度﹐遂使上二句變成淫詞﹐豈不可惜。

○辛詞與柳詞迥別

耆卿「忍把浮名﹐換了淺斟低唱」﹐荒謾語耳﹐何足爲韻事。稼軒「悲莫悲生離別﹐樂莫樂新相識﹐兒女古今情。富貴非吾事﹐歸與白鷗盟。」憤激語而不離乎正﹐自與耆卿迥別。然讀唐人「忽見陌頭楊柳色﹐悔教夫婿覓封侯」之句﹐情理兩融﹐又婉折多矣。

○冠柳詞

王通叟詞名冠柳。北宋詞家極多﹐獨云冠柳﹐仍是震於耆卿名﹐而入其彀中耳。觀其命名﹐卽可知其詞之不足重。嗣後以淸平樂一詞被謫﹐不亦宜乎。

○李漢老詞

宋李漢老﹝謚文敏﹞﹐有「問玉堂何似茅舍疏籬」之句﹐一時膾炙人口。然此語亦似雅而俗。

○蘇辛兩家不同

東坡心地光明磊落﹐忠愛根於性生﹐故詞極超曠﹐而意極和平。稼軒有吞吐八荒之槪﹐而機會不來。正則可以爲郭﹑李﹐爲嶽﹑韓﹐變則卽桓溫之流亞。故詞極豪雄﹐而意極悲郁。蘇﹑辛兩家﹐各自不同。後人無東坡胸襟﹐又無稼軒气槪﹐漫爲規模﹐適形粗鄙耳。

○坡仙獨絕千古

和婉中見忠厚易﹐超曠中見忠厚難﹐此坡仙所以獨絕千古也。

○詞以人傳

嶽少保﹑韓蘄王﹑文信國俱能爲詞﹐而少保爲稍勝。然此皆詞以人傳﹐並非有獨到處也。淺見者遽嘆爲工絕﹐殊可不必。

○康伯可順庵樂府

順庵樂府五卷﹐康伯可作也。伯可以詞愛知於髙宗。當其上中興十策時﹐何減於賈長沙之洞若觀火。後以諂檜得進﹐﹝有今皇禦極﹐視公宰相爲腹心之對。﹞富貴熱中﹐頓攺其素。荀攸﹑荀之事操﹐晦於始而明於終﹐猶可恕也。伯可之諂檜得進檜﹐明於始而晦於終﹐不可恕也。然其詞哀感頑艷﹐僅有佳者。陳質齋云「伯可詞鄙褻之甚﹐﹝此語論其人則可﹐論其詞則未盡然也。﹞此不足以服其心。」至王性之云「伯可樂章﹐令晏叔原不得獨擅。」此又等於瞽者辧黑白矣。

○曾純甫詞

黍離麥秀之悲﹐暗說則深﹐明說則淺。曾純甫詞﹐﹝黃叔云﹐純甫東都故老﹐詞多感慨。如金人捧露盤﹑憶秦娥等曲﹐淒然有黍離之感。﹞如「雕闌玉砌﹐空餘三十六離宮。」又云「繁華一瞬﹐不堪思憶。」又云「叢臺歌舞無消息。金樽玉管空陳迹。」詞極感慨﹐但說得太顯﹐終病淺薄。碧山詠物諸篇﹐所以不可及。

○程正伯詞

程正伯與子瞻爲中表兄弟﹐有書舟雅詞一卷。余觀其詞淺薄者多﹐髙者筆意尙閒雅﹐去坡仙何止萬里。

○正伯詞與坡仙不同

竹謂正伯詞有與坡仙相亂者。余謂兩人詞﹐一洪一纖﹐一深一淺﹐如水炭之不相入。無俟辧而可明﹐何慮其相亂也。

○余所賞之正伯詞

正伯詞﹐余所賞者惟漁家傲結處云「細拾殘紅書怨泣。流水急。不知那个傳消息。」爲有深婉之致。其次則水龍吟云「算好春長在﹐好花長見﹐原只是﹑人憔悴。」及詞選所錄卜算子一闋﹐尙有可觀。余則一篇之中﹐雅鄭多不分矣。

○秀水學正伯

程正伯掩淒涼黃昏庭院一篇﹐後來秀水詞與此種筆路最近。乃竹自謂學玉田﹐未免欺人太甚。

○朱眞非腐儒

詞綜所錄朱晦翁水調歌頭﹑眞西山蝶戀花﹐𨿽非髙作﹐卻不沈悶。固知不是腐儒。

○杜伯髙詞

杜伯髙詞气魄絕大﹐音調又極諧。所傳不多﹐然在南宋﹐可以自成一隊。陳同甫云「伯髙奔風逸足﹐而鳴以和鸞。」評論甚當。

○曹潔躬滿江紅

國初曹潔躬滿江紅﹝錢塘觀潮﹞云「城上吳山遮不住﹐亂濤穿到嚴灘歇。是英雄未死報讎心﹐秋時節。」沈雄悲壯﹐筆力千鈞﹐讀之起舞。竹和作﹐已非敵手﹐何論餘子。

○尢西堂論詞

尢展成云「近日詞家﹐愛寫閨﹐易流狎暱。蹈揚湖海﹐動涉叫囂。二者交病。」西堂此論﹐可謂深中詞人之獘。顧自言之而自蹈之﹐何耶。

○孔季重鷓鴣天

孔季重鷓鴣天云「院靜廚寒睡起遲。秣陵人老看花時。城連曉雨枯陵樹﹐江帶春潮壞殿基。傷往事﹐寫新詞﹐客愁鄕夢亂如絲。不知煙水西村捨﹐燕子今年宿傍誰。」勝國之感﹐情文淒艷。較五代時鹿虔臨江仙一闋所謂「煙月不知人世攺﹐夜闌還照深宮。藕花相向野塘中。暗傷亡國﹐淸露泣香紅」者﹐可以媲美。

○紅豆詞人與王桐花

「把酒囑東風﹐種出雙紅豆。」吳﹛艸園﹜次詞也﹐當時有紅豆詞人之號。「郎似桐花﹐妾似桐花鳳。」王阮亭詞也﹐京師人呼爲王桐花。此類皆一時情艷語﹐絕無關於詞之本原。而當時轉以此得名﹐何其淺也。

○一語之工傾倒一世

宋人如紅杏尙書﹑賀梅子﹑張三影﹑山抹微云秦學士﹑露華例影柳屯田﹑曉風殘月柳三變﹑滴粉搓酥左與言之類﹐皆以一語之工﹐傾倒一世。宋與柳﹑左無論矣。獨惜張﹑秦﹑賀三家﹐不乏傑作﹐而傳誦者轉以次乘。豈白雪陽春竟無和者與﹐爲之三嘆。

○一篇之工傳播藝林

子野弔林君復詩「煙雨詞亡艸更靑」﹐蔡君謨寄李良定詩「多麗新詞到海邊」﹐此則一篇之工﹐見諸吟詠。然亦其人並非專家﹐故不惜以一篇之工﹐藝林傳播。﹝國朝崔黃葉﹑崔紅葉﹐亦猶是也﹞至賀梅子﹑張三影﹑秦學士﹐詞品超絕。而亦以一語之工得名﹐致與諸不工詞者同列﹐則亦安用此知己也。

○容若飲水詞才力不足

容若飲水詞﹐才力不足。合者得五代人淒婉之意。余最愛其臨江仙﹝寒柳﹞云「疏疏一樹五更寒。愛他明月好﹐憔悴也相關。」言中有物﹐幾令人感激涕零。容若詞亦以此篇爲壓捲。

○樊榭詞筆幽艷

樊榭詞筆幽艷﹐蓋亦知陳﹑朱之悖乎古﹐而別出旗鼓以爭勝。淺見者遂謂其從風騷來。其實不過襲梅溪﹑夢窗﹑玉田面目﹐而運以幽冷之筆耳。然不可謂非作手。

○陳朱萬詞與風騷相背

陳﹑朱詞﹐顯悖乎風騷。樊榭則隱違乎風騷。而不知風騷門徑﹐必不容與之相背也。

○陳朱厲各有所勝

陳以雄闊勝﹐可藥纖小之病。朱以雋逸勝﹐可藥拙滯之病。厲以幽峭勝﹐可藥陳俗之病。不可謂之正聲﹐不得不謂之作手。

○詞中聖境

迦陵雄勁之气﹐竹淸雋之思﹐樊榭幽艷之筆﹐得其一節﹐亦足自豪。若兼有眾長﹐加以沈鬱﹐本諸忠厚﹐便是詞中聖境。

○位存與璞函詞

位存詞規模較隘﹐而全篇精粹﹐亦能拔幟於陳﹑朱之外。璞函則輕圓俊美﹐跌宕縱橫﹐鼓吹陳﹑朱﹐正不多讓﹐皆國朝之哲也。

○璞函送春詞

「靑子綠陰空自好﹐年年總被東風誤。」璞函送春詞也。意味極厚﹐詞之可以怨者。

○陳朱與蘇辛異

宋詞有不能學者﹐蘇﹑辛是也。國朝詞有不能學者﹐陳﹑朱是也。然蘇﹑辛自是正聲﹐人若學不到耳。陳﹑朱則異是矣。

○學蘇辛不可不愼

學周﹑秦﹑姜﹑史不成﹐尙無害爲雅正。學蘇﹑辛不成﹐則入於魔道矣。發軔之始﹐不可不愼。

○板橋論詞取劉蔣

板橋論詩﹐以沈著痛快爲第一。論詞取劉﹑蔣﹐亦是此意。然彼所謂沈著痛快者﹐以奇警爲沈著﹐以豁露爲痛快耳。吾所謂沈著痛快者﹐必先能沈鬱頓挫﹐而後可以沈著痛快。若以奇警豁露爲沈著痛快﹐則病在淺顯﹐何有於沈。病在輕浮﹐何有於著。病在鹵莽滅裂﹐何有於痛與快也。

○三百篇痛快語

「投畀豺虎﹐投畀有北」﹐三百篇之痛快語也。然謂三百篇之佳者在此﹐則謬不可言矣。

○板橋詞

板橋詞﹐如「把夭桃斫斷﹐煞他風景﹐鸚哥煮熟﹐佐我杯羹。焚硯燒書﹐椎琴裂畫﹐毀書文章抹盡名。滎陽鄭﹐有慕歌家世﹐乞食風情。」似此惡劣不堪語﹐想彼亦自以爲沈著痛快也。﹝蔣竹山詞如「春晴也好﹐春陰也好﹐著些兒春雨越好。」同此惡劣。

○馮中正蝶戀花

馮中正蝶戀花云「誰道閒情拋棄久。每到春來﹐惆悵還依舊。日日花前常病酒。不辭鏡裏朱顏瘦。」可謂沈著痛快之極﹐然卻是從沈鬱頓挫來。淺人何足知之。

○碧山詞郁厚

碧山詞﹐何嘗不沈著痛快。而無處不郁﹐無處不厚。反覆吟詠數十過﹐有不知涕之何從者。粗心人讀之﹐戛釜撞翁﹐何由識其眞哉。

○王竹庵詩詞

余友王竹庵工詩詞﹐而未造深厚之境。余賦秋怨詩﹐有云「雞鳴欲曙天未曙。此夜知君在何處。紅燈如霧紗如煙﹐涼月沈沈夢中語。」竹庵嘆爲幽絕﹐以爲不厭百回讀也。癸酉年與餘唱和甚多。余時年二十一﹐竹庵長餘九年。後聞其遊楚粵間﹐援例得縣丞﹐大吏薦擢知縣。與某公不合﹐惝抑鬱﹐年未四十下世。可哀也已。甲申秋﹐余過靖江﹐懷以詩云「雲水空欲化煙。眼前風物似當年。黃蘆苦竹秋蕭瑟﹐腸斷江樓暮雨天。」﹝竹庵著有江樓暮雨詩鈔﹞詞則倡和者不下十餘首﹐大半率意之作﹐都無存稿。

○雍乾以還詞人

雍乾以還﹐詞人林立。如南薌﹑橙裏輩﹐非無磨琢之工﹐而卒不能超然獨絕者﹐皆若不知本原所在。故下不至如楊﹑郭之卑靡﹐上亦難窺姜﹑史之門戶。後之爲詞者﹐不根柢於風騷﹐僅於詞中求生活﹐又無陳﹑朱才力﹐縱極工巧﹐亦不過南薌﹑橙裏之匹。則亦車載斗量﹐不可勝數矣。尙安足爲貴乎。

○張臯文揭詞旨

碧山﹑玉田而後﹐得張臯文一揭其旨﹐而詞以不滅。其間五六百年﹐亦多傑出之士。竟無溯其源者﹐亦足異矣。

○金應詞選後序

金應詞選後序云「近世爲詞﹐厥有三蔽。義非宋玉﹐而獨賦蓬發。諫謝淳於﹐而惟陳履舄。揣摩牀第﹐污穢中﹐是謂淫詞﹐其蔽一也。猛起奮末﹐分言析字。詼嘲則俳優之末流﹐叫嘯則市儈之盛气。此猶巴人振喉以和陽春﹐黽蜮怒嗌以調疏越﹐是謂鄙詞﹐其蔽二也。規模物類﹐依托歌舞。哀樂不衷其性﹐慮嘆無與乎情。連章累篇﹐義不出乎花鳥。感物指事﹐理不外乎酬應。𨿽旣雅而不艷﹐斯有句而無章﹐是謂遊詞﹐其蔽三也。﹝此病最深﹐亦最易犯。蓋前兩蔽則顯忤風騷﹐常人皆知其非。此一蔽則似是而非﹐易於亂眞。今之假托南宋者﹐皆遊詞也。﹞原其所昧﹐厥亦有由。童蒙擷其粗而失其精﹐達士小其文而失其義﹐故論詩則古近有祖禰﹐而談詞則風騷若河漢﹐非其惑歟。此論深中世病。學人必破此三蔽﹐而後可以爲詞。

○詞選後附錄詞

詞選後附錄諸家詞﹐大旨皆不悖於風騷。惟冠以仲則一首﹐殊可不必。仲則於詞﹐本屬左道。此一詞不過偶有所合耳﹐亦非超絕之作。

○左仲甫南浦

左仲甫南浦﹝夜尋琵琶亭﹞一章﹐格調不凡。惟「繞回闌百折覓愁魂」句﹐終嫌不大雅。

○鄭善長湘春夜月

鄭善長湘春夜月﹝簾﹞一章﹐意味甚深﹐可稱佳構。而結數語云「從此便﹑更休論春事﹐任教銀蒜﹐終日垂垂。」便更二字嫌逗﹐亦不檢之過。

○梁應來遊詞

梁應來兩般秋雨隨筆﹐除當時人詩詞外﹐大半掇拾唾餘﹐並無獨見。其中摘錄諸詞﹐率是淺薄纖麗之作﹐最爲下品。彼所自撰﹐如金縷曲﹝春陰﹞云云﹐枝而不物﹐卽金氏所謂遊詞也。

○風騷自有門戶

山歌樵唱﹐裏諺童謠﹐非無可采。但總不免俚俗二字﹐難登大雅之堂。好奇之士﹐每偏愛此種﹐以爲轉近於古。此亦魔道矣。﹝鍾﹑譚古詩歸之選﹐多犯此病。﹞風騷自有門戶﹐任人取法不盡。何必轉求於村夫牧豎中哉。

○劉熙載論詞頗有合處

近時興化劉熙載論詞﹐頗有合處﹐尙不染板橋余習。

○作詞貴求本原

作詞貴求其本原﹐而文藻亦不可不講。求之詞選﹐以探其本。博之詞綜﹐以廣其才。按之詞律﹐以合其法。詞之道幾盡於是。惟本之所﹐在未易驟探。第求諸詞選﹐尙不足臻無上妙諦。此余不得已撰述此編﹐推諸風騷﹐以盡精義。知我罪我﹐一任天也。

●卷七

○作詞應究心詞律

詞有平仄可以通融者﹐有必不可以通融者。一字偶乖﹐便不合拍。究心於詞律﹐自無不協之獘。

○詞律先在分別去聲

詞之音律﹐先在分別去聲。不知去聲之爲重﹐𨿽觀詞律﹐亦知其然而不知其所以然。知猶不知也。﹝斯編之作﹐專在直揭本原。聲調之學﹐有詞律在﹐余弗贅論。偶拈一條示人﹐以究詞律之捷徑耳。﹞

○初學宜先多讀唐宋詞

詞中本原﹐初學難於驟得。宜先多讀唐宋之詞﹐以植其基。然後上溯風騷﹐下逮國初﹐以竟其原委﹐窮其變態。本原所在﹐可不言而諭矣。

○學詞貴在能詩之後

詩詞一理。然不工詞者可以工詩﹐不工詩者斷不能工詞。故學詞貴在能詩之後。若於詩未有立足處﹐遽欲學詞﹐吾未見有合者。

○詞由詩入門

古人詞勝於詩則有之﹐﹝如少遊﹑白石皆然。﹞未有不知詩而第工詞者。﹝王碧山﹑張玉田輩詩不多見﹐然必非不工詩者。卽使碧山輩詩未成家﹐不能卓立千古﹐要其爲詞之始﹐必由詩以入門。斷非躐等。﹞

○東坡詞勝詩文

人知東坡古詩古文﹐卓絕百代。不知東坡之詞﹐尢出詩文之右。蓋仿九品論字之例﹐東坡詩文縱列上品﹐亦不過爲上之中下。﹝七言古爲東坡擅長﹐然於淸絕之中雜以淺俗語﹐沈鬱處亦未能盡致。古文才气縱橫而不免霸气﹐總不及詞之超逸而忠厚也。﹞若詞則幾爲上之上矣。此老生平第一絕詣﹐惜所傳不多也。

○古人詞多無題

古人詞大率無題者多。唐五代人﹐多以調爲詞。自增入閨情閨思等題﹐全失古人托興之旨。作俑於花庵﹑艸堂﹐後世遂相沿襲﹐最爲可厭。至淸綺軒詞選﹐乃於古人無題者﹐妄增入一題。誣己誣人﹐匪獨無識﹐直是無恥。

○碧山詠物詞空絕古今

詠物詞至王碧山﹐可謂空絕古今。然亦身世之感使然﹐後人不能彊求也。竹茶煙閣體物集二卷﹐縱極工致﹐終無關於風雅。

○其年長相思

其年長相思﹝贈別楊枝﹞云「氵敕金卮。閣金卮。不是樽前抵死辭。今宵是別離。」愈朴直﹐愈婉曲﹐愈沈痛。艷詞非其年所長﹐然此類亦見別致。

○晏小山長相思

晏小山長相思云「長相思。長相思。若問相思甚了期。除非相見時。長相思﹑長相思。欲把相思說似誰。淺情人不知。」此亦小山集中別調﹐與其年贈別楊枝之作﹐筆墨相近。

○其年瑞龍吟

其年瑞龍吟後半云﹝春夜見壁間三弦子﹐是﹕云郎舊物﹐感而塡詞。﹞「記得蛇皮弦子﹐當時妝就﹐許多聲價。曲項微垂流蘇﹐同心結打。也曾萬里﹐伴我關山夜。有客向潼關店後﹐昆陽城下。一曲琵琶者。月黑楓靑﹐輕攏細砑。」遊絲落絮之情﹐云湧風飛之筆﹐亦一時之雄也。

○竹言情勝文友

竹艷詞﹐言情者遠勝文友。而體物諸篇﹐則文友爲工。此亦各有所長﹐不可相彊。如美人額﹑美人齒等篇﹐竹非不工巧﹐然不及文友之精。

○學詞應究本原

文友爲詞中之妖﹐然卻有妖之神通。後人爲艷詞﹐更欲勝之﹐亦非易易。故余願學詞者﹐各究其本原之所在。本原旣得﹐不獨蓉渡爲糟粕﹐卽烏絲﹑載酒﹐亦成旒綴。

○溫厚和平詞之根本

溫厚和平﹐詩教之正﹐亦詞之根本也。然必須沈鬱頓挫出之﹐方是佳境。否則不失之淺露﹐卽難免平庸。

○風騷爲詩詞之原

風騷爲詩詞之原。然學騷易﹐學詩難。風詩可取其意﹐楚詞則並可擷其華。

○楚詞有本有末

幽深窈曲﹐瑰瑋奇肆﹐楚詞之末也。沈鬱頓挫﹐忠厚纏綿﹐楚詞之本也。捨其本而求其末﹐遂托名於靈均﹐吾所不取。

○蒿庵詞與風騷相表裏

千古得騷之妙者﹐惟陳王之詩﹐飛卿之詞。爲能得其神﹐不襲其貌。近世則蒿庵詞﹐可與風騷相表裏。此外鮮有合者。

○蒿庵可繼飛卿

楚詞二十五篇﹐不可無一﹐不能有二。宋玉效顰﹐已爲不類。兩漢才人﹐踵事增華﹐去騷益遠。惟陳王處骨肉之變﹐發忠愛之忱。旣憫漢亡﹐又傷魏亂。感物指事﹐欲語復咽。其本原已與騷合。故發爲詩歌﹐覺湘間澤畔之吟﹐去人未遠。嗣後太白學騷﹐虛有形體。長古學騷﹐益流怪誕。飛卿古詩有與騷暗合處﹐但才力稍弱﹐气骨未遒。可爲騷之奴隸﹐未足爲騷之羽翼也。惟菩薩蠻﹑更漏子諸詞﹐幾與騷化矣。所以獨絕千古﹐無能爲繼。繼之者﹐其惟蒿庵乎。

○李杜不同

或問杜陵何以不學騷。余曰﹕Ｈ經不可一槪論也。大約自風騷以迄太白﹐皆一綫相承。其間惟彭澤一源﹐超然物外。正如巢﹑許﹑夷﹑齊﹐有不可以常理論。至杜陵﹐負其倚天拔地之才﹐更欲駕風騷而上之﹐則有所不能。僅於風騷中求門戶﹐又若有所不甘。故別建旗鼓﹐以求勝於古人。詩至杜陵而聖﹐亦詩至杜陵而變。顧其力量充滿﹐意境沈鬱。嗣後爲詩者﹐舉不能出其範圍﹐而古調不復彈矣。故余謂自風騷以迄太白﹐詩之正也﹐詩之古也。杜陵而後﹐詩之變也。自有杜陵﹐後之學詩者﹐更不能求風騷之所在﹐而亦不得不以杜陵爲止境。韓﹑蘇且列門墻﹐何論餘子。昔人謂杜陵爲詩中之秦始皇﹐﹝言其變古也﹞亦是快論。﹝此下六條論詩之正變﹐偶與論風騷連類及之。﹞

○世人論李杜多不知本原

世人論詩﹐多以太白之縱橫超逸爲變。而以杜陵之整齊嚴肅爲正。此第論形骸﹐不知本原也。太白一生大本領﹐全在古風五十五首。今讀其詩﹐何等朴拙﹐何等忠厚。至如蜀道難﹑行路難﹑天姥吟﹑鳴臯行等篇﹐粗而不精﹐枝而不理﹐絕非太白髙作。若杜陵忠愛之忱﹐千古共見。而發爲歌吟﹐則無一篇不與古人爲敵。其陰狠在骨﹐更不可以常理論。故余嘗謂太白詩﹐謹守古人繩墨﹐亦步亦趨﹐不敢相背。至杜陵乃眞與古人爲敵﹐而變化不可測矣。固由讀破萬卷﹐研琢功深。亦實爲古今邁等絕倫之才﹐斷不能率循規矩﹐受古人羈縛也。但可爲知者道﹐難與俗人言。

○升庵論李杜優劣

今之尊李抑杜者﹐每以李之劣處﹐爲李之優。而以杜之優處﹐爲杜之劣。不獨非杜之知己﹐並非李之知己矣。楊升庵其甚焉者也。

○杜陵變古後不能復古

詩有變古者﹐必有復古者。﹝如陳伯玉掃陳﹑隋之習是也。﹞然自杜陵變古後﹐而後世更不能復古。﹝自風騷至太白同出一源。杜陵而後﹐無敢越此老範圍者﹐皆與古人爲敵國矣。﹞何其霸也。不知古者﹐必不能變古﹐此陳﹑隋之詩所以不競也。杜陵與古爲化者也。惟其與古爲化﹐故一變而莫可復興。

○杜詩變古

杜陵之詩﹐洗脫漢魏六朝面目殆盡﹐亦非敢於變風騷也。特才力愈工﹐風雅愈遠。不變而變﹐乃眞變矣。

○茗柯蒿庵復古

自溫﹑韋以迄玉田﹐詞之正也﹐亦詞之古也。元﹑明而後﹐詞之變也。茗柯﹑蒿庵﹐其復古者也。斯編若傳﹐輪扶大雅﹐未必無補。

○詞至元明猶詩至陳隋

詞至元﹑明﹐猶詩至陳﹑隋。苟柯﹑蒿庵猶陳射洪﹑張曲江也。嗣後誰爲太白﹐收前古之終。誰爲杜陵﹐別出旗鼓﹐以開來學哉。﹝朱﹑陳不能與古化﹐𨿽敢於變古﹐終無少陵手段﹐不足範圍後學也。﹞

○飛卿河傳

河傳一調﹐最難合拍。飛卿振其蒙。五代而後﹐便成絕響。

○飛卿佳句

「江上柳如煙﹐雁飛殘月天。」飛卿佳句也。好在是夢中情況﹐便覺綿邈無際。若空寫兩句景物﹐意味便減。悟此方許爲詞﹐不則卽金氏所謂雅而不艷﹐有句無章者矣。

○稼軒粉蝶兒

稼軒粉蝶兒﹝落梅﹞起句云「昨日春如十三女兒學繡。」後半起句云「而今春如輕薄蕩子難久。」兩諭殊覺纖陋﹐令人生厭。後世更欲效顰﹐眞可不必。

○最不易工之詞調

詞中如西江月﹑一翦梅﹑釵頭鳳﹑江城梅花引等調﹐或病纖巧﹐或類曲唱﹐最不易工。﹝難得大雅﹞善爲詞者﹐此類以不塡爲貴。

○詞中最上乘

入門之始﹐先辧雅俗。雅俗旣分﹐歸諸忠厚。旣得忠厚﹐再求沈鬱。沈鬱之中﹐運以頓挫﹐方是詞中最上乘。

○易安雋句

「尋尋覓覓﹐冷冷淸淸﹐淒淒慘慘戚戚。」易安雋句也。﹝並非髙調﹞「鶯鶯燕燕春春﹐花花柳柳眞眞﹐事事風風韻韻﹐嬌嬌嫩嫩﹐﹝四字尢不堪﹞停停當當人人。」喬夢符效之﹐醜態百出矣。然如雙卿鳳凰臺上憶吹簫一闋﹐疊至四五十字﹐而運以變化﹐不見痕迹。長袖善舞﹐誰謂今人不逮古人。

○易安聲聲慢

易安聲聲慢詞﹐張正夫云「此乃公孫大娘舞劍手。本朝非無能詞之士﹐未曾有一下十四疊字者。」後疊又云「到黃昏點點滴滴﹐又使疊字﹐俱無斧鑿痕。怎生得黑﹐黑字不許第二人押。婦人有此詞筆﹐殆問气也。」此論甚隔。十四疊字﹐不過造語奇雋耳。詞境深淺﹐殊不在此。執是以論詞﹐不免魔障。

○雙卿詞怨而不怒

雙卿詞怨而不怒﹐可感可泣。吳蘋香則怨而怒矣﹐詞不逮雙卿。其情之可憫則一也。

○西湖老僧詞

僧之能詞者﹐除西湖老僧點絳唇一闋外﹐鮮有佳者。﹝此詞亦非正聲﹐然其中有一片化機﹐未可淺視。﹞

○云韶集中議論

癸酉﹑甲戌之年﹐余初習倚聲﹐曾選古今詞二十六詞捲﹐得三千四百三十四首﹐名曰云韶集。自今觀之﹐殊病蕪雜。然其中議論﹐亦有一二足采者。如雲﹕「北宋詞﹐詩中之風也。南宋詞﹐詩中之雅也。」又云「東坡不可及處﹐全是去國流離之思﹐卻又哀而不傷﹐怨而不怒﹐所以爲髙。」又云「方回筆墨之妙﹐眞乃一片化工。」又云「張文潛謂方回詞『妖冶如攬嬙﹑施之﹐盛麗如入金﹑張之堂﹐幽索如屈﹑宋﹐悲壯如蘇﹑李』﹐此猶論其貌耳。若論其神﹐則如雲煙縹渺﹐不可方物。」又云「稼軒詞非不運典﹐然運用𨿽多﹐而其气不掩﹐非放翁所及。劉氏並譏辛﹑陸﹐謬矣。」﹝劉潛夫云﹕放翁﹑稼軒﹐一掃纖艷﹐不事斧鑿。髙則髙矣﹐但時時掉書袋﹐要是一癖。﹞又云「詞至張仲舉後﹐數百年來﹐邈無嗣響南宋者。」又云「詞衰於元﹐然猶未亡也。至明而詞乃亡矣。」又云「竹詞艷而不浮﹐疏而不流﹐工麗芊綿中而筆墨飛舞。」﹝此亦第論其面目。﹞又云「其年詞以气勝﹐然亦是以情勝。蓋有气以達情﹐而情愈出。情爲主﹐貴得其正。气爲輔﹐貴得其厚。後人徒學其矜才使气﹐殊屬無謂。」﹝此亦第論形骸。其年詞亦未能到此地步﹐然其說自可取。﹞又云「詞家之病﹐首在一俗字。破除此病﹐非讀樊榭詞不可。」又云「稼軒詞﹐精者直似一座鐵甕城。堅而銳﹐銳而厚﹐縱饒千軍萬馬﹐亦衝突不入。板橋﹑心余輩﹐一擊瓦解矣。」又云「五代人詞﹐不著力而意自勝﹐而俚淺處亦不少。」以上數條﹐𨿽不必盡然﹐亦未爲無見。

○詞中連用疊字皆非正道

詞中連用疊字﹐或句句用春字﹐或句句用愁字﹐句句用聲字﹑兒字﹑秋字﹑間字之類﹐皆非正道。有志於古者﹐必不屑爲。

○皇甫子奇詞

唐人皇甫子奇詞﹐宏麗不及飛卿﹐而措詞閒雅﹐猶厚古詩遺意。唐詞於飛卿而外﹐出其右者鮮矣。五代而後﹐更不復見此種筆墨。

○飛卿詞托詞帷房

飛卿詞大半托詞帷房﹐極其婉雅而規模自覺宏遠。周﹑秦﹑蘇﹑辛﹑姜﹑史輩﹐𨿽姿態百變﹐亦不能越其範圍。本原所在﹐不容以形迹勝也。

○碧山詠蒓

碧山詠蒓云「碧芽也抱春洲怨﹐雙捲小緘芳字。」下云「江湖興﹐昨夜西風又起。年年輕誤歸計。如今不怕歸無準﹐卻怕敵人千里。」玉田長亭怨云「故人何許。渾忘了﹑江南舊雨。」下云「如今又﹑京國尋春﹐定應被﹑薇花畱住。」自甘終隱﹐而亦不願其友之枉道徇人﹐同一用意忠厚。

○碧山醉落魄

碧山醉落魄云「垂楊學畫蛾眉綠。年年芳艸迷金穀。如今休把佳期卜。一掬春情﹐斜月杏花屋。」婉麗中見幽怨﹐殆亦借題言志耶。

○兩賦蝶戀花

「鎭日雙蛾愁不展。隔斷中庭﹐羞與郎相見。十二闌干閒倚徧。鳳釵壓鬢寒猶顫。昨日江樓簾乍捲。零亂春愁﹐柳絮飄千點。上已湔裙人已遠。斷魂莫唱蘋花怨。」此余蝶戀花詞也。怨而不怒﹐尙有可觀。越二日﹐又賦一闋云「誰道蓬山天外遠。曉起開簾﹐重見芙蓉面。髻籠云眉翠斂。低頭不覺朱顏變。避入花陰藏不見。細拾殘紅﹐不語思量徧。小院新晴寒尙淺。秋風先已捐團扇。」決絕如此﹐未免怨而怒矣。

○乙酉鄕試後賦詞

乙酉鄕試﹐泄瀉委頓﹐艸艸完捲﹐歸舟望月﹐秋气寥﹐曾賦臨江仙云「八月西風吹客袂﹐初程少駐徵鞍。雁聲嘹唳碧雲端。髙城天共遠﹐回首淚闌干。短荻長蘆秋瑟瑟﹐水邊紅蓼花殘。冰輪寂寞夜江寒。回潮如有恨﹐嗚咽繞前灘。」意不勝而情勝。明日阻雨﹐又賦洞仙歌一闋。上半闋云「荒江晚泊﹐艤蒹葭深處。回首髙城墮煙霧。正酒懷落寞﹐旅夢淒迷﹐愁欲絕﹑況是短篷疏雨。」亦卽上章之意﹐詞境皆淺﹐聊寄吾懷而已。

○舊賦鷓鴣天

詞有信筆寫去﹐若不關人力者﹐而自饒深厚﹐此境最不易到。余曾賦鷓鴣天一闋云「一夜西風古渡頭。紅蓮落盡使人愁。無心再續西洲曲﹐有恨還登舴猛舟。殘月墮﹐曉煙浮。一聲Ы乃入中流。豪懷不肯同零落﹐卻向滄波弄素秋。」書以俟教我者。

○陳西麓詠西湖十景

題詠西湖十早﹐惟陳西麓感時傷事﹐得風人之正。艸窗木蘭花慢十闋﹐泛寫景物﹐了無深義。張成子應天長十章﹐才气不逮艸窗﹐而時有與西麓暗合處。如蘇是春曉云「艸色舊迎雕輦﹐蒙茸暗香陌。」曲院荷風雲﹕「田田處﹐成暗綠。正萬羽﹑背風斜矗。亂鷗去﹐不信雙鴛﹐午睡猶熟。」花港觀魚云「禹浪未成頭角﹐吞舟膽猶怯。湖山外﹐江海匝。怕自有﹑暗泉流接。楚天遠﹐尺素無期﹐枉誤停楫。」下云「濠梁興﹐歸未愜。記舊伴﹑袖攜畱摺。指魚水﹑總是心期﹐休怨三疊。」南屏晚鐘云「歡娛地﹐空浪迹。漫記省﹑五更聞得。」柳浪聞鶯云「昆明事﹐休更說。費夢繞﹑建章宮闕。」兩峯插云云「喚醒睡龍蒼角﹐盤空壯商翼。西湖路﹐成倦客。待倩寫﹑素縑千尺。」此類皆有亡國之感。不及西麓之深厚﹐固勝似艸窗作。趙聞禮錄入陽春白雪集中﹐未爲無見。

○趙聞禮陽春白雪

趙聞禮輯陽春白雪八卷﹐頗能擷兩宋人之精。而雜入遊詞亦不少。未能盡善也。

○陸務觀風流子

陸務觀風流子云「佳人多命薄﹐初心慕﹑徳曜嫁梁鴻。記綠窗睡起﹐靜吟閒詠﹐句翻離合﹐格變玲瓏。更乘興﹑素紈畱戲墨﹐纖玉撫孤桐。蟾滴夜寒﹐水浮微凍﹐鳳箋春麗﹐花砑輕紅。人生誰能料﹐堪悲處﹑身落柳陌花叢。翻羨畫堂鸚鵡﹐深閉金籠。向寶鏡鶯釵﹐臨妝常晚﹐繡茵牙版﹐催舞還慵。腸斷市橋月笛﹐燈院霜鐘。」蓋放翁傷其妻作也。詞不必髙﹐而情極哀怨。選本皆不登此篇﹐惟陽春白雪集載之。

○江開之菩薩蠻

「商人重利輕別離」﹐白香山沈痛語也。江開之菩薩蠻云﹝商婦怨﹞﹕「嫁郎如未嫁。長是淒涼夜。情少利心多。郎如年少何。」俚極笨極﹐眞是點金成鐵。

○許魯齋沁園春

許魯齋云「儒者以治生爲急務。」眞通達之論。其沁園春﹝墾田東城﹞云「爲農換卻爲儒。任人笑﹑謀身拙更迂。念老來生業﹐無他長技﹐欲期安穩﹐敢避崎嶇。達士身名﹐豪家驕蹇﹐此好胸中一點無。歡然處﹐有膝前兒女﹐幾上詩書。」亦卽治生之義﹐非泛作農家語。元艸堂詩餘載之﹐而詞則未爲超妙。

○魯齋效竹山

竹山詞云「萬誤曾因疏處起﹐一閒且向貧中覓。」自是閱歷語﹐而詞筆甚雋。魯齋書懷詞云「萬事豈容忙裏做﹐一安惟自閒中得。」效顰無謂。

○學詞應守繩墨

學以礪而後成﹐苟違繩墨﹐何憚釒爪扌規。若以水濟水﹐則亦何益之有哉。古人詩詞不盡可法﹐善於運用﹐何難化腐爲奇。若理解不明﹐貞淫未辧﹐妄竊古人成語﹐以爲己有。膠柱者寶其唾餘﹐攺弦者失其宗旨。古人亦安恃此知己也。

○辛稼軒詞用唐人詩句

辛稼軒詞運用唐人詩句﹐如淮陰將兵﹐不以數限﹐可謂神勇。而亦不能牢籠萬態﹐變而愈工﹐如腐遷夏本紀之點竄禹貢也。

○姚云文艮嶽詞

元艸堂詩餘﹐載江村姚云文艮嶽詞云﹝摸魚兒﹞﹕「渺人間﹑蓬瀛何許﹐一朝飛入梁苑。輞川梯洞層崖出﹐猶帶鬼愁龍怨。窮遊宴。談笑裏﹑金風吹折桃花扇。翠華天遠。悵莎沼螢黏﹐錦屏煙合﹐艸露泣蒼蘚。東華夢﹐好在牙檣周輦。畫圖歷歷曾見。落紅萬點孤臣淚﹐斜日牛羊春晚。摩雙眼。看塵世鰲宮﹐又報鯨波淺。吟鞭拍斷。便乞與媧皇﹐化成精衛﹐塡不盡遺憾。」慨當以慷﹐亦陳經國之亞匹也。

○彭元遜解佩環

元人彭元遜解佩環﹝尋梅不見﹞云「江空不渡。恨蘼蕪杜若﹐零落無數。遠道荒寒﹐婉娩流年﹐望望美人遲暮。風煙雨雪陰晴晚﹐更何須﹑春風千樹。盡孤城﹑落木蕭蕭﹐日夜江聲流去。日晏山深聞笛﹐恐他年流落﹐與子同賦。事闊心違﹐交淡媒勞﹐蔓艸沾衣多露。汀洲窈窕餘酲寐﹐遺佩環﹑浮沈灃浦。有白鷗﹑澹月微波﹐寄語逍遙容與。」憂深思遠﹐於兩宋外﹐又辟一境。而本原正見相合。出自元人手筆﹐尢爲難得。

○彭元遜警句

元艸堂詩餘﹐錄彭元遜詞最多。其警句如臨江仙云「自結牀頭麈尾﹐角巾坐枕孤松。片雲承日過山東。起聽荷葉雨﹐行受豆花風。」蝶戀花云「無復捲簾知客意。楊花更欲因風起。」語爽朗而意深遠﹐在元代定推作手。

○べ斐軒詞韻

べ斐軒詞韻﹐以上﹑去﹑入三聲均隸於平韻中。蓋專爲北曲而設﹐決非宋人所訂正。惜大晟樂府久已失傳﹐無從考證其謬。樊榭遽以爲宋人詞韻﹐失之未考也。

○張玉田詞源

玉田詞源二卷﹐上卷精研聲律﹐探本窮源﹐繪圖立說。審音者執此以求古樂不難矣。下卷自音譜以至雜論。選詞不多﹐別具隻眼﹐洵可爲後學之津梁。陳眉公誤以下卷爲樂府指迷。雲間姚培謙﹑張景星輯爲樂府指迷一卷﹐而刪其十之二三﹐蓋仍眉公之誤也。

○詞源小疵

劉攺之詠美人指甲﹑美人足沁園春兩篇﹐玉田詞源錄附姜史詠物之後。謂兩詞亦工麗﹐但不可與前作同日語。余謂宋人詠物佳篇極多﹐何必錄此兩詞﹐有污大雅。此詞源之小疵﹐不得以玉田所賞而諱其失。

○作詞之要

作詞气體要渾厚﹐而血脈貴貫通。血脈要貫通﹐而發揮忌刻露。居心忠厚﹐托體髙渾﹐雅而不腐﹐逸而不流﹐可以爲詞矣。

○作詞之難

雄闊非難﹐深厚爲難。刻摯非難﹐幽郁爲難。疏逸非難﹐沖淡爲難。工麗非難﹐雅正爲難。奇警非難﹐頓挫爲難。纖巧非難﹐渾融爲難。古今不乏名家﹐兼有眾長鮮矣。詞豈易言哉。

○李后主晏叔原詞情勝

李后主﹑晏叔原皆非詞中正聲﹐而其詞則無人不愛﹐以其情勝也。情不深而爲詞﹐𨿽雅不韻﹐何足感人。

○晏元獻歐陽文忠出小山下

晏元獻﹑歐陽文忠皆工詞﹐而皆出小山下。專精之詣﹐固應讓渠獨步。然小山𨿽工詞﹑而卒不能比肩溫﹑韋﹐方駕正中者﹐以情溢詞外﹐未能意蘊言中也。故悅人甚易﹐而復古則不足。

○詞宜熟讀

熟讀溫﹑韋詞﹐則意境自厚。熟讀周﹑秦詞﹐則韻味自深。熟讀蘇﹑辛詞﹐則才气自旺。熟讀姜﹑張詞﹐則格調自髙。熟熱碧山詞﹐則本原自衛﹐規模自遠。本是以求風雅﹐何必遽讓古人。

○句子梅花引

向子梅花引﹝戲代李師明作﹞云「花如頰。梅如葉。小時笑弄階前月。最盈盈。最惺惺。閒愁未識﹐無計說深情。一年空省春風面。花落花開不相見。要相逢。得相逢。須信靈犀﹐中自有心通。同杯杓。同斟酌。千愁一醉都忘卻。花陰邊。柳陰邊。幾回擬待﹐偸憐不成憐。傷春玉瘦慵梳掠。拋擲琵琶閒處著。莫猜疑。莫嫌遲。鴛鴦翡翠﹐終是一雙飛。」此調頗不易工﹐古今合作﹐僅此一首。蓋轉韻太多﹐眞气必減。且轉韻處必須另換一意﹐方能步步引人入勝。作者多爲調所窘。此作層層入妙﹐如轉丸珠。又如七寶樓臺﹐不容拆碎。﹝此詞余錄入閒情集。﹞賀方回三闋﹐陳其年二闋﹐專集古語以爲詞﹐可稱別調。﹝賀﹑陳詞余錄入別調集。﹞

○張元樓上曲

張元樓上曲云「樓外夕陽明遠水。樓中人倚東風裏。何事有情怨別離。低鬟背立君應知。東望雪山君去路。斷腸迢迢盡愁處。明朝不忍見雲山。從今休傍曲闌干。」意味深長﹐音調古雅﹐艷體中陽春白雪也。

○黃石牧﹤廣吾﹥堂詞

黃石牧香屑集﹐古艷古香﹐集句神境。﹤廣吾﹥堂詞二卷﹐亦多幽怨之音。如翠樓吟﹝魂﹞云「月魄荒唐﹐花靈仿佛﹐相攜最無人處。闌干芳艸外﹐忽驚轉﹑幾聲杜宇。飄零何許。似一縷遊絲﹐因風吹去。渾無據。想應淒斷﹐路傍酸雨。日暮。渺渺愁余。覺黯然銷者﹐別情離緒。春陰樓外遠﹐入柳煙﹑和鶯私語。連江暝樹。願打點幽香﹐隨郎黏住。能畱否。只愁輕絕﹐化爲飛絮。」慘戚よ淒﹐迷離惝恍﹐非深於情者﹐不能道隻字。

○寇萊公點絳唇

寇萊公點絳唇云「象尺薰鑪﹐拂曉停鍼綫。愁蛾淺。飛紅零亂。側臥珠簾捲。」遣詞淒艷﹐姿態甚饒﹐自是北宋人手筆。

○範文正禦街行

範文正禦街行雲﹕「愁腸已斷無由醉。酒未到﹐先成淚。殘燈明滅枕頭欹﹐諳盡孤眠滋味。都來此事﹐眉間心上﹐無計相回避。」淋漓沈著。西廂長亭襲之﹐骨力遠遜﹐且少味外味。此北宋所以爲髙﹑小山﹑永叔後﹐此調不復彈矣。

○張忠武臨江仙

張忠武臨江仙﹝憶舊﹞云「千古武陵溪上路﹐桃花流水潺潺。可憐仙侶剩濃歡。黃鸝驚夢破﹐靑島喚春還。回首舊遊渾不見﹐蒼煙一片荒山。玉人何處倚闌干。紫簫明月底﹐翠袖暮云寒。」淸詞麗句﹐不減晏﹑歐諸賢。從古大英雄﹐必非無情者﹐吾於仲疇益信。

○馮正中拋球樂詞

「燒殘紅燭暮云合﹐飄盡碧梧金井寒。」馮正中拋球樂詞也。拗一字﹐更覺宮商一片。知音者原不拘於調。

○陳與義擬法駕導引

詩以窮而後工﹐倚聲亦然﹐故仙詞不如鬼詞。哀則幽郁﹐樂則淺顯也。宋代惟白玉蟾脫盡方外气。陳與義擬法駕導引三章﹐亦稱佳構。﹝原序云﹕世傳頃年都下市肆中﹐有道人攜烏衣椎髻女子﹐買鬥酒獨飲﹐女子歌詞以侑。凡九闋﹐皆非人世語。或記之問一道士﹐道士驚曰﹕此赤城韓夫人所制水府蔡眞君法駕導引也﹐烏衣女子疑龍云。得其三而亡其六﹐擬作三闋。﹞其一云「朝元路﹐朝元路﹐同駕玉華君。千乘載花同一色﹐人間遙指是祥雲。回望海光新。」其二云「東風起﹐東風起﹐海上百花搖。十八風鬟云半動﹐飛花和雨著輕綃。歸客碧迢迢。」其三云「煙漠漠﹐煙漠漠﹐天澹一簾秋。自洗玉舟斟白體﹐月華微映是空舟。歌罷海西流。」以淸虛之筆﹐寫闊大之景﹐語帶仙气﹐洗脫凡艷殆盡。

○王香雪天仙子

王香雪天仙子﹝曉發尙湖﹞云「遠樹驚烏飛不定。煙中漸吐靑山影。犬聲荒店未開門﹐西風緊。霜華凝。半湖殘月蘆花冷。」全首寫景﹐亦是詞中變格﹐後人不必效顰。

●卷八

○東坡詞全是王道

東坡詞全是王道。稼軒則兼有霸气﹐然猶不悖於王也。其年則竟似老瞞﹑石勒一流人物。板橋﹑心余輩﹐不過赤眉﹑黃巾之流亞耳。後之學詞者﹐不究本原﹐好作壯語﹐復向板橋﹑心餘詞求生活﹐則是鼠竊狗偸﹐益卑卑不足道矣。

○其年題珂雪詞

其年題珂雪詞云「萬馬齊蒲牢吼﹐百斛蛟螭蠢。算蝶拍﹑鶯簧休混。多少詞場談文藻﹐向豪蘇膩柳尋藍本。吾大笑﹐比蛙黽。」夫柳誠不足重﹐蘇則何可厚非。一槪抹煞﹐此蓋其年自道其詞﹐而特借珂雪一發之也。然竟是老瞞﹑石勒聲口。其年能作壯語﹐然悲者多而麗者少。惟送三韓李若士省親之楚金縷曲一闋﹐﹝若士尊公﹐時提督湖廣。﹞最爲壯麗。詞云「秋到離亭暮。羨風前﹑珊鞭玉靶﹐翩然竟去。借問此行何所向﹐笑指巴煙郢樹。是烏鵲﹑慣南飛處。路入南荒休騁望﹐有陶公﹑戰艦空灘雨。釃熱酒﹐浪花舞。嚴君坐擁貔貅旅。壓下流﹑一軍下瀨﹐目無黃祖。昨夜月明親饗士﹐要奏新塡樂府。都不用﹑陳琳阮。手掣紅旗翻破陣﹐看郎君﹑下筆驚鸚鵡。猿臂種﹐气如虎。」雄闊壯麗。然在迦陵﹐自是屈意之作。

○迦陵以詞受累

西河詞話云「禮部某郎中無子﹐其妾有身。已產女矣﹐モ鄰園尼僧﹐向城東育嬰堂﹐懷一血胎內之﹐遂許言生一男。於彌月宴客﹐座間各賦賀詞。予同官陳迦陵賦桂枝香曲二闋。其首闋前截云「泛蒲未旣﹐蘭湯重試。若非釋氏攜來﹐定是宣尼抱至。」郎中疑迦陵知其事﹐故誚之。卽次闋前截云「懸弧宅第﹐充閭佳气。試聽戶外啼聲﹐可是人間恆器。」凡人間戶外﹐皆類誚詞﹐遂大恚恨。其後凡禮部於翰林院衙門有所差擇﹐必厚抑迦陵﹐竟至淹滯。始知文字之隙﹐原有檢點所不及者﹐然不可不愼也。」按此二詞﹐迦陵集中不載。先生以詞自豪﹐竟以詞受累。何造化之善弄人耶。

○用語助入艷詞

彭駿孫金粟詞話云「詞人用語助入詞者甚多﹐入艷詞者絕少。惟秦少遊『悶則和衣擁』﹐新奇之甚。用則字亦僅見此詞。」按此乃少遊惡劣語﹐何新奇之有。至用則字入詞﹐宋人中屢見。如拌則而今已拌了﹐忘則怎生便忘得。又憶則如何不憶之類﹐亦豈謂之僅見。董文友詞云「暗笑那人知未﹐薄亻幸從前旣。」押旣字穩而有味﹐似此方可謂善用語助入艷詞者。

○少遊爲詞心

讀古人詞﹐貴取其精華﹐遺其糟粕。且如少遊之詞﹐幾奪溫﹑韋之席﹐而亦未嘗無纖俚之語。讀淮海集﹐取其大者髙者可矣。若徒賞其「怎得香香深處﹐作个蜂兒抱」等句﹐﹝此語彭羨門亦賞之﹐以爲近似柳七語。尊柳抑秦﹐匪獨不知秦﹐並不知柳。可發大噱。﹞則與山谷之「女邊著子﹐門裏安心」﹐其鄙俚纖俗﹐相去亦不遠矣。少遊眞面目何由見乎。東坡﹑稼軒﹑白石﹑玉田髙者易見。少遊﹑美成﹑梅溪﹑碧山髙者難見。而少遊﹑美成尢難見。美成意餘言外﹐而痕迹消融﹐人苦不能領略。少遊則義蘊言中﹐韻流弦外。得其貌者﹐如鼷鼠之飲河﹐以爲果腹矣。而不知滄海之外﹐更有河源也。喬笙巢謂他人之詞詞才也﹐少遊詞心也。可謂卓識。

○著作不以多爲貴

聲名之顯海﹐身分之髙低﹐家數之大小﹐只問其精與不精﹐不系乎著作之多寡也。子建﹑淵明之詩﹐所傳不滿百首。然較之蘇﹑黃﹑白﹑陸之數千百首者﹐相越何止萬里。詞中如飛卿﹑端已﹑正中﹑子野﹑東坡﹑少遊﹑白石﹑梅溪諸家﹐膾炙人口之詞﹐多不過二三十闋﹐少則十餘闋或數闋﹐自足雄峙千古﹐無與爲敵。近人以多爲貴﹐卷帙裒然﹐佳者不獲一二闋。吾𨿽以之覆酒甕﹐覆醬瓿﹐猶恐污吾酒醬也。吾願肆志於古者﹐將平昔應酬無聊之作﹐一槪刪棄﹐不可存絲毫姑息之意。而後眞面目可見﹐而後可以傳之久遠﹐不爲有識者所譏。然則蒿庵四十闋﹐較古人爲已多﹐正不病其少也。

○小倉山房詩可鄙

小倉山房詩﹐詩中異端也。稍有識者﹐無不吐棄之。然亦實有可鄙之道﹐不得謂鄙之者之過。假令簡齋當日刪盡蕪詞﹐僅存其精者百餘首﹐﹝多存近體﹐少存古體﹐不必存絕句。極多以百餘首爲止﹐更不可再多。﹞傳至今日﹐正勿謂不逮阮亭﹑竹諸公也。惟其不能割捨﹐誇多斗靡﹐致使指摘交加﹐等諸極惡不堪之列﹐亦其自取。習倚聲者﹐尢不可不察。

○趙蔣詩不如袁

小倉山房集﹐佳者尙可得百首。忠雅堂詩﹐甌北詩鈔﹐百中幾難獲一。蓋一則如粗鄙赤腳奴﹐一則如倚門賣笑倡也。近人懾於其名﹐以耳代目。彼不知駝峯熊掌爲何物﹐宜其如鴟之嚇腐鼠也。哀哉。

○袁趙蔣詩無可貴

袁﹑趙﹑蔣盛負時名﹐而其詩實無可貴。洪稚存﹑吳人等詩﹐愈趨愈下﹐僅可不觀。無足深論。

○聰明語不足重

詩詞中淺薄聰明語﹐余所痛惡。一染其習﹐動輒可數十首。無論其不能傳﹐卽徼亻幸傳之後世﹐亦不過供人唾罵耳。何足爲重。

○詩詞貴精不貴多

余友嘗語余云「有全唐詩﹐不可無全宋詞。有能爲是舉者﹐固是大觀。且不患其不傳也。」然余謂藉以傳一己之名詞可﹐欲以教天下後世之爲詞者則不可。蓋兵貴精不貴多﹐精則有所專注﹐多則散亂無紀。如全唐詩九百卷﹐多至四萬八千首。精絕者亦不過三千首﹐可數十卷耳。﹝余久有唐詩選之意﹐約得三千首﹐此舉至今未果。﹞余則僅備觀覽﹐供彩掇﹐資諧笑而已。𨿽不錄無害也。倚聲一途﹐旣有朱氏詞綜﹐兩宋精華﹐約略已具﹐而蒿庵猶病其蕪。更欲集全宋詞﹐則亦不過壯觀鄴架﹐於本原無涉﹐亦可不必。

○宋六十家詞蕪雜

宋六十家詞﹐已病蕪雜﹐識者宜分別觀之。吳氏宋元百家詞﹐竹時已失全書﹐近更無從采訪。然宋﹑元兩代詞﹐髙者不過十餘家﹐次者約得三十餘家。合五十家足矣。錄至百家﹐下乘必多於上駟。博而不精﹐終屬過舉。

○宋詞精絕者約五百餘首

兩宋詞﹐精絕者約略不過五百餘首。足備揣摩﹐不必多求也。

○詞宜窮正始

白石仙品也。東坡神品也﹐亦仙品也。夢窗逸品也。玉田雋品也。稼軒豪品也。然皆不離於正。故與溫﹑韋﹑周﹑秦﹑梅溪﹑碧山同一大雅﹐而無傲而不理之誚。後人徒恃聰明﹐不窮正始﹐終非至詣。

○東坡一派無人能繼

東坡一派﹐無人能繼。稼軒同時﹐則有張﹑陸﹑劉﹑蔣輩﹐後起則有遺山﹑迦陵﹑板橋﹑心余輩。然愈學稼軒﹐去稼軒愈遠﹐稼軒自有眞耳。不得其本﹐徒逐其末﹐以狂呼叫囂爲稼軒﹐亦誣稼軒甚矣。

○唐宋名家流派不同

唐宋名家﹐流派不同﹐本原則一。論其派別﹐大約溫飛卿爲一體﹐﹝皇甫子奇﹑南唐二主附之。﹞韋端已爲一體﹐﹝朱松卿附之。﹞馮正中爲一體﹐﹝唐五代諸詞人以曁北宋晏﹑歐﹑小山等附之。﹞張子野爲一體﹐秦淮海爲一體﹐﹝柳詞髙者附之。﹞蘇東坡爲一體﹐賀方回爲一體﹐﹝毛澤民﹑晁具茨髙者附之。﹞周美成爲一體﹐﹝竹屋﹑艸窗附之。﹞辛稼軒爲一體﹐﹝張﹑陸﹑劉﹑蔣﹑陳﹑杜合者附之。﹞姜白石爲一體﹐史梅溪爲一體﹐吳夢窗爲一體﹐王碧山爲一體﹐﹝黃公度﹑陳西麓附之。﹞張玉田爲一體。其間惟飛卿﹑端己﹑正中﹑淮海﹑美成﹑梅溪﹑碧山七家﹐殊塗同歸。余則各樹一幟﹐而皆不失其正。東坡﹑白石尢爲矯矯。

○汪森詞綜序

汪玉峯﹝森﹞之序詞綜云「言情者或失之俚﹐使事者或失之伉。鄱陽姜夔出﹐句琢字煉﹐﹝此四字甚淺陋﹐不知本原之言。﹞歸於醇雅。於是史達祖﹑髙觀國羽翼之。張輯﹑吳文英師之於前﹐趙以夫﹑蔣捷﹑周密﹑陳允平﹑王沂孫﹑張炎﹑張翥效之於後。譬之於樂﹐舞Ω至於九變﹐而詞之能事畢矣。」此論蓋阿附竹之意﹐而不知詞中源流正變也。竊謂白石一家﹐如閒雲野鶴﹐超然物外﹐未易學步。竹屋所造之境﹐不見髙妙﹐烏能爲之羽翼。至梅溪則全祖淸眞﹐與白石分道揚鑣﹐判然兩途。東澤得詩法於白石﹐卻有似處。詞則取徑狹小﹐去白石甚遠。夢窗才情橫逸﹐斟酌於周﹑秦﹑姜﹑史之外﹐自樹一幟﹐亦不專師白石也。虛樂府﹐較之小山﹑淮海﹐則嫌平淺。方之美成﹑梅溪﹐則嫌伉墜﹐似郁不紆﹐亦是一病﹐絕非取徑於白石。竹山則全襲辛﹑劉之貌﹐而益以疏快。直率無味﹐與白石尢屬歧途。艸窗﹑西麓兩家﹐則皆以淸眞爲宗。而艸窗得其姿態﹐西麓得其意趣。艸窗間有與白石相似處﹐而亦十難獲一。碧山則源出風騷﹐兼采眾美﹐托體最髙﹐與白石亦最異。至玉田乃全祖白石﹐面目𨿽變﹐托根有歸﹐可爲白石羽翼。仲舉則規模於南宋諸家﹐而意味漸失﹐亦非專師白石。總之﹐謂白石拔幟於周﹑秦之外﹐與之各有千古則可。謂南宋名家以迄仲舉﹐皆取法於白石﹐則吾不謂然也。

○詞不必分南宋北宋

詞家好分南宋北宋。國初諸老幾至各立門戶。竊謂論詞只宜辧別是非﹐南宋北宋﹐不必分也。若以小令之風華點染﹐指爲北宋。而以長調之平正迂緩﹐雅而不艷﹐艷而不幽者﹐目爲南宋﹐匪獨重誣北宋﹐抑且誣南宋也。

○北宋有俚詞南宋多遊詞

北宋間有俚詞﹐南宋則多遊詞。而伉詞則兩宋皆不免。選擇不可不愼。學者貴求其本原所在﹐門戶之見自消。否則各執一是﹐互相攻詆﹐溯厥本原﹐卒無托足處。宜乎不得其通也。

○古今二十九家詞選

余擬輯古今二十九家詞選﹐﹝附四十二家﹞約二十卷。有唐一家﹐﹝附一家﹞溫飛卿。﹝附皇甫子奇﹞五代三家﹐﹝附四家﹞李后主﹑﹝附中宗﹞韋端己﹑﹝附牛松卿﹑孫光憲。﹞馮延巳。﹝附李﹞北宋七家﹐﹝附六家﹞歐陽永叔﹑﹝附晏元獻﹞晏小山﹑張子野﹑蘇東坡﹑秦少遊﹑﹝附柳耆卿﹑毛澤民﹑趙長卿。﹞賀方回﹑周美成。﹝附陳子髙﹑晁具茨。﹞南宋九家﹐﹝附八家﹞辛稼軒﹑﹝附朱惇儒﹑黃公度﹑劉克莊﹑張元﹑張孝祥﹑劉攺子﹑陸放翁﹑蔣竹山。﹞姜白石﹑髙竹屋﹑史梅溪﹑吳夢窗﹑陳西麓﹑周艸窗﹑王碧山﹑張玉田。元代一家﹐﹝附二家﹞張仲舉。﹝附彭元孫﹑末附金之元遺山。﹞國朝八家﹐﹝附二十一家﹞陳其年﹑﹝附吳梅村﹑曹潔躬﹑尢悔庵﹑鄭板橋。﹞曹珂雪﹑﹝附彭駿孫﹑徐電發﹑嚴藕漁。﹞朱竹﹑﹝附李分虎﹑李符曾﹑王阮亭﹑董文友。﹞厲太鴻﹑﹝附黃石牧﹞史位存﹑﹝附王小山﹑王香雪。﹞趙璞函﹝附過湘云﹑吳竹嶼。﹞張臯文﹑﹝附張翰風﹑李申耆﹑鄭善長。﹞莊中白。﹝附蔣鹿潭﹑譚仲修。﹞自溫飛卿至馮延巳爲第一卷

。歐陽永叔至張子野爲第二卷

。蘇東坡至秦少遊爲第三卷

。賀方回至周美成爲第四卷

。辛稼軒爲第五卷

。姜白石至史梅溪爲第六卷

。吳夢窗爲第七卷

。陳西麓至周艸窗爲第八卷

。王碧山爲第九卷

。張玉田至張仲舉爲第十卷

。陳其年爲第十一卷

﹑第十二卷

﹑第十三卷

。曹珂雪爲第十四卷

。朱竹爲第十五卷

﹑第十六卷

。厲太鴻爲第十七卷

。史位存爲第十八卷

。趙璞函爲第十九卷

。而殿以張臯文﹑莊中白爲第二十卷

。詞中原委正變﹐約略具是。﹝此選大意﹐務在窮源竟委﹐故取其正﹐兼收其變﹐爲利於初學耳。非謂詞之本原卽在二十九家中﹐漫無低昂也。惟殿以臯文﹑中白﹐卻寓深意。﹞

○臯文蒿庵爲風雅正宗

溫﹑韋創古者也。晏﹑歐繼溫﹑韋之後﹐面目未攺﹐神理全非﹐異乎溫﹑韋者也。蘇﹑辛﹑周﹑秦之於溫﹑韋﹐貌變而神不變。聲色不開﹐本原則一。南宋諸名家﹐大旨亦不悖於溫﹑韋﹐而各立門戶﹐別有千古。元﹑明庸庸碌碌﹐無所短長。至陳﹑朱輩出﹐而古意全失﹐溫﹑韋之風﹐不可復作矣。貞下起元﹐往而必復。臯文唱於前﹐蒿庵成於後。風雅正宗﹐賴以不墜。好古之士﹐又可得尋其緒焉。

○爲詞宜直溯風雅

杜陵變古之法﹐不變古之理。故自杜陵變古後﹐而學詩者不得不從杜陵。縱有復古者﹐亦不過古調獨彈﹐無與爲應也。陳﹑朱變古之理﹐而並未能盡變古之法。故𨿽敢於變古﹐不能必人之中心悅而誠服其詞。且不能禁人之復古。有志爲詞者﹐宜直溯風騷﹐出入唐﹑宋﹐乃可救陳﹑朱之失﹐勿爲陳﹑朱輩所囿也。

○知稼翁詞合東坡碧山爲一手

黃公度知稼翁詞﹐气格髙遠﹐語意渾厚﹐直合東坡﹑碧山爲一手。所傳不多﹐卓乎不可企及。

○趙以夫龍山會

趙以夫龍山會﹝九日﹞云「西北最關情﹐漫遙指﹑東徐南楚。黯銷魂﹐斜陽冉冉﹐雁聲悲苦。」感時之作﹐但說得太顯﹐不耐尋味。金氏所謂鄙詞也。感時傷事者﹐必熟讀碧山詞﹐而後可以作不平鳴。

○詩詞宜沈鬱

詩之髙境在沈鬱。其次卽直截痛快﹐亦不失爲閃乘。詞則捨沈鬱之外﹐卽金氏所謂俚詞鄙詞遊詞﹐更無次乘也。﹝非沈鬱無以見深厚﹐唐﹑宋諸名家﹐不可及者正在此。﹞

○白石長亭怨慢

白石長亭怨慢云「閱人多矣﹐誰得似長亭樹。樹若有情時﹐不會得靑靑如此。」白石諸詞﹐惟此數語最沈痛迫烈。此外如「最可惜一片江山﹐總付與啼。」又﹐「文章信美知何用﹐漫贏得﹑天涯羈旅。」皆無此沈至。

○白石少年遊

「別母情懷﹐隨郎滋味﹐桃葉渡江時。」白石少年遊戲平浦詞也。隨郎滋味四字﹐似不經心﹐而別有姿態。蓋全以神味勝﹐不在字句之間尋痕迹也。

○碧山語無泛設

詩外有詩﹐方是好詩。詞外有詞﹐方是好詞。古人意有所寓﹐發之於詩詞﹐非徒吟賞風月以自蔽惑也。少陵詩云「甫也南北人﹐早爲詩酒污。」具此胸次﹐所以卓絕千古。求之於詞﹐旨有所歸﹐語無泛設者﹐吾惟服膺碧山。

○蒿庵論元以後詞不可入目

蒿庵曾語余云「唐以後詩﹐元以後詞﹐必不可入目﹐方有獨造處。」此論甚精。然余謂作詩詞時﹐須置身於漢﹑魏﹑﹝指詩言﹞唐﹑宋﹝指詞言﹞之間﹐不宜自卑其志。若平時觀覽﹐則唐以後詩﹐元以後詞﹐益我神智﹐增我才思者﹐正復不少。博觀約取﹐亦視善學者何如耳。

○詞以溫厚和平爲本

溫厚和平﹐詩詞一本也。然爲詩者﹐旣得其本﹐而措詞則以平遠雍穆爲正﹐沈鬱頓挫爲變。特變而不失其正﹐卽於平遠雍穆中﹐亦不可無沈鬱頓挫也。詞則以溫厚和平爲本﹐而措語卽以沈鬱頓挫爲正﹐更不必以平遠雍穆爲貴。詩與詞同體異用者在此。

○蒿庵知碧山

無論詩古文詞﹐推到極處﹐總以一誠爲主。杜詩韓文﹐所以大過人者在此。求之於詞﹐其爲碧山乎。然自宋迄今﹐鮮有知者。知碧山者惟蒿庵。卽臯文尙非碧山眞知己也。知音不亦難哉。﹝此條以誠字立論﹐明乎此﹐則無聊之酬應與無病之呻吟皆可不作矣。惜不得起蒿庵一証之。﹞

碧山有大段不可及處﹐在懇摯中寓溫雅。蒿庵有大段不可及處﹐在怨悱中寓忠厚。而出以沈鬱頓挫則一也。皆古今絕特之詣。

○古人爲詞自抒性情

情有所感﹐不能無所寄。意有所郁﹐不能無所泄。古之爲詞者﹐自抒其性情﹐所以悅己也。今之爲詞者﹐多爲其粉飾﹐務以悅人﹐而不卹其喪己。而卒不值有識者一噱。是亦不可以已乎。

○姜史張王詞有眞气

白石﹑梅溪﹑碧山﹑玉田詞﹐修飾皆極工﹐而無損其眞气。何也﹐列子云「有色者﹐有色色者。」知此﹐可以言詞矣。

○論歷代詞

詞有表裏俱佳﹐文質中者﹐溫飛腳﹑秦少遊﹑周美成﹑黃公度﹑姜白石﹑史梅溪﹑吳夢窗﹑陳西麓﹑王碧山﹑張玉田﹑莊中白是也。詞中之上乘也。有質過於文者﹐韋端己﹑馮正中﹑張子野﹑蘇東坡﹑賀方回﹑辛稼軒﹑張臯文是也。亦詞中之上乘也。有文過於質者﹐李后主﹑牛松卿﹑晏元獻﹑歐陽永叔﹑晏小山﹑柳耆卿﹑陳子髙﹑髙竹屋﹑周艸窗﹑汪叔耕﹑李易安﹑張仲舉﹑曹珂雪﹑陳其年﹑朱竹﹑厲太鴻﹑過湘云﹑史位存﹑趙璞函﹑蔣鹿潭是也。詞中之次乘也。有有文無質者﹐劉攺之﹑施浪仙﹑楊升庵﹑彭羨門﹑尢西堂﹑王漁洋﹑丁飛濤﹑毛會侯﹑吳﹛艸園﹜次﹑徐電發﹑嚴藕漁﹑毛西河﹑董蒼水﹑錢保﹤香分﹥﹑汪晉賢﹑董文友﹑王小山﹑王香雪﹑吳竹嶼﹑吳人諸人是也。詞中之下乘也。有質亡而並無文者﹐則馬浩瀾﹑周冰持﹑蔣心余﹑楊荔裳﹑郭頻伽﹑袁蘭屯阝輩是也。並不得謂之詞也。論詞者本此類推﹐髙下自見。

○東坡白石具有天授

稼軒求勝於東坡﹐豪壯或過之﹐而遜其淸超﹐遜其忠厚。玉田追蹤於白石﹐格調亦近之﹐而遜其空靈﹐遜其渾雅。故知東坡﹑白石具有天授﹐非人力所可到。

東坡﹑稼軒﹐同而不同者也。白石﹑碧山﹐不同而同者也。

○古人論詞之善無過玉田

有長於論詞﹐而不必工於作詞者。未有工於作詞﹐而不長於論詞者。古人論詞之善﹐無過玉田。若公謹之浩然齋雅談﹑絕妙好詞等編。所論與所選﹐均多未洽﹐其所自作可知矣。吾於南宋諸名家﹐不得不外艸窗。

○張氏詞選爲古今善本

作詞難﹐選詞尢難。以我之才思﹐發我之性情﹐猶易也。以我之性情﹐通古人之性情﹐則非易矣。竹詞綜﹐備而不精。臯文詞選﹐精而未備。然與其不精也﹐寧失不備。古今善本﹐仍推張氏詞選。若選本之盡美盡善者﹐吾未之見也。

○花間艸堂尊前諸選背謬

花間﹑艸堂﹑尊前諸選﹐背謬不可言矣。所寶在此﹐詞欲不衰得乎。

○詩詞體裁易混

詩詞源流曰「詞之紇那曲﹑長相思﹐五言絕句也。柳枝﹑竹枝﹑淸平調引﹑小秦王﹑陽關曲﹑八拍蠻﹑浪淘沙﹐七言絕句也。阿那曲﹑雞叫子﹐仄韻七言絕句也。瑞鷓鴣﹐七言律詩也。Ы殘紅﹐五言古詩也。體裁易混﹐徵選實繁。故當稍別之﹐以存詩詞之辧。」余於大雅集中﹐近五七言絕句者﹐槪不入選。惟別調集﹐登皇甫子奇采蓮子一首﹐浪淘沙一首﹐劉采春羅曲兩首而已。

○玉田謂詞不宜和韻

詩詞和韻﹐不史彊己就人。戕賊性情﹐莫此爲甚。張玉田謂詞不宜和韻﹐旨哉斯言。

○賀老小詞工於結句

賀老小詞﹐工於結句。往往有通首煊染﹐至結處一筆叫醒﹐遂使全篇實處皆虛﹐最屬勝境。如浣溪沙云「夢想西池輦路邊。玉鞍驕馬小輜。春風十里斗嬋娟。臨水登山漂泊地﹐落花中酒寂寥天。个般情味已三年。」又前調云「閒把琵琶舊譜尋。四弦聲怨卻沈吟。燕飛人靜畫堂深。欹枕有時成雨夢﹐隔簾無處說春心。一從燈夜到如今。」妙處全在結句﹐開後人無數章法。

○集句詞

石孝友浣溪沙集句云「宿醉離愁慢髻鬟。﹝韓﹞綠殘紅豆憶前歡。﹝晏幾道﹞錦江春水寄書難。﹝晏幾道﹞紅視時籠金鴨爰﹐﹝秦觀﹞小樓吹徹玉笙寒。﹝李﹞爲誰和淚倚闌干。﹝李煜﹞」集成語尙能自寫其意。然如竹之浣溪沙﹝同柯寓匏春望集句﹞云「煙柳風絲拂岸斜。﹝雍陶﹞遠山終日送餘霞。﹝陸龜蒙﹞碧池新漲浴嬌鴉。﹝杜牧﹞閬苑有書多附鶴﹐春城無處不飛花。馬啼今去入誰家。﹝李商隱﹑韓﹑張籍。﹝」又﹐前調﹝惜別集句﹞云「惜別愁窺玉女窗。﹝李白﹞遙知不語淚雙雙。﹝權徳輿﹞綺羅分處下秋江。﹝許渾﹞暮雨自歸山悄悄﹐﹝李商隱﹞殘燈無焰影幢幢。﹝元稹﹞仍斟昨夜未開缸。﹝李商隱﹞」又﹐前調﹝春閨集句﹞云「下二層樓敞畫檐。﹝杜牧﹞偶然樓上卷珠簾。﹝司空圖﹞金鑪檀炷冷慵添。﹝劉兼﹞小院回郎春寂寂﹐﹝杜甫﹞朱欄芳艸綠纖纖。﹝劉兼﹞年年三月病懨懨。﹝韓﹞」又﹐采桑子﹝秋日度穆陵關集句﹞云「穆陵關上秋雲起﹐﹝郎士元﹞習習涼風。﹝蕭穎士﹞於彼疏桐。﹝宋華﹞ベベ淒淒葉葉同。﹝吳融﹞平沙渺渺行人度﹐﹝劉長卿﹞垂雨。﹝元結﹞此去何從。﹝宋之問﹞一路寒山萬木中。﹝韓﹞」又﹐鷓鴣天﹝鏡湖舟中集句﹞云「南國佳人字莫愁。﹝韋莊﹞步搖金翠玉搔頭。﹝武元衡﹞平鋪風簟尋琴譜﹐﹝皮日休﹞醉折花枝作酒籌。﹝白居易﹞日已暮﹐﹝郎大家﹞水平流。﹝白居易﹞亭亭新月照行舟。﹝張祜﹞桃花臉薄難藏淚﹐﹝韓﹞桐樹心孤易感秋。﹝曹鄴﹞」又﹐玉樓春﹝畫圖集句﹞云「劉郎已恨蓬山遠。﹝李商隱﹞金穀佳期重遊衍。﹝駱賓王﹞傾城消息隔重簾﹐﹝李商隱﹞自恨身輕不如燕。﹝孟遲﹞畫圖省識東風面。﹝杜甫﹞比目鴛鴦眞可羨。﹝盧照鄰﹞一生一代一雙人﹐﹝駱賓王﹞相望相思不相見。﹝王勃﹞」又﹐瑞鷓鴣﹝閨思集句﹞云「春橋南望水溶溶。﹝韋莊﹞半壁天臺已萬重。﹝許渾﹞心寄碧沈空婉孌﹐﹝劉滄﹞語來靑鳥許從容。﹝曹唐﹞更爲後會知何地﹐﹝杜甫﹞難道今生不再逢。﹝韓﹞是憶當時畱咽處﹐﹝呂溫﹞桐花暗澹柳惺忪。﹝元稹﹞」又﹐臨江仙﹝汾陽客感集句﹞云「無限塞鴻飛不度﹐﹝李益﹞太行山礙並州。﹝白居易﹞白雲一片去悠悠。﹝張若虛﹞饑鳥啼舊壘﹐﹝沈期﹞古木帶髙秋。﹝劉長卿﹞永夜角聲悲自語﹐﹝杜甫﹞思鄕望月登樓。﹝魏扶﹞離腸百結解無由。﹝魚玄機﹞詩題靑玉桑﹐﹝髙﹞淚滿黑貂裘。﹝李白﹞」又﹐漁家傲﹝贈別集句﹞云「花面鴉頭十三四。﹝劉禹錫﹞調箏夜坐燈光裏。﹝王﹞行到階前知未睡。﹝無名氏﹞揮玉指。﹝閻朝隱﹞弦弦掩抑聲聲思。﹝白居易﹞會得離人無限意。﹝鄭谷﹞杯傾別岸應須醉。﹝羅隱﹞曾向五湖期範蠡。﹝韋莊﹞幾千里。﹝盧仝﹞如何遂得心中事。﹝劉言史﹞」諸篇皆脫口而出﹐運用自如﹐無湊泊之痕﹐有生動之趣﹐出古人之右矣。

○竹蕃錦集

黃石牧香屑集﹐具有化工﹐爲計中集句絕技﹐可謂專門名家矣。詞則竹蕃錦集﹐亦極集句能事。然視石牧之集詩﹐不可同日語。

○詩詞難於詠物

沈陽時樂府指迷雲﹕「詩難於詠物﹐詞爲尢以。體認稍眞﹐則拘而不暢﹐摹寫差遠﹐則晦而不明。要須收縱聯密﹐用事合題。一段意思﹐全在結尾聲﹐斯爲絕妙。」此論亦確當。然如碧山詠物諸篇﹐則大矣化矣。又不僅在結尾聲寓意也。讀白石﹑梅溪﹑碧山﹑玉田詞﹐如飲醇醪﹐淸而不薄﹐厚而不滯。元以後詞﹐則淸者失眞味﹐濃者似火酒矣。言近旨遠﹐其味乃厚。節短韻長﹐其情乃深。遣詞雅而用意渾﹐其品乃髙﹐其气乃靜。

○詩詞所以寄感

詩詞所以寄感﹐非以恂情也。不得旨歸﹐而徒騁才力﹐復何足重。唐賢云「枉拋心力作詞人。」不宜更蹈此獘。

○唐五代詞以婉約爲宗

唐五代小詞﹐皆以婉約爲宗。長調不多見﹐亦少佳篇。至宋乃規模大備矣。詩至於唐亦然。

○宋詞不能越溫韋

唐詩可以越兩晉﹑六朝﹐而不能越蘇﹑李﹑曹﹑陶者﹐彼已臻其極也。宋詞可以越五代﹐而不能越飛卿﹑端己者﹐彼已臻其極也。𨿽曰時運﹐豈非人事哉。

○宋無名氏題項羽廟詞

宋無名氏題項羽廟﹝調念奴嬌﹞云「鮑魚鮏斷﹐楚將軍﹑鞭虎驅龍而起。空費咸陽三月火﹐鑄就金刀神器。垓丁兵稀﹐陰陵道狹﹐月暗云如壘。楚歌喧唱﹐山川都姓劉矣。悲泣。喚醒虞姬﹐爲伊死別﹐血刃飛花碎。霸業銷沈騅不逝。气盡烏江江水。古廟頹垣﹐斜陽紅樹﹐遺恨鴉聲裏。興亡休問﹐髙陵秋艸空翠。」勁气直前﹐不畱餘地﹐此宜興之祖也。

○蔣竹山賀新郎

蔣竹山賀新郎云「夢冷黃金屋﹐嘆秦箏﹑斜鴻陣裏﹐素弦塵撲。化作嬌鶯飛歸去﹐猶認窗紗舊綠。正過雨﹑荊桃如菽。此恨難平君知否﹐似瓊臺﹑湧起彈棋局。消瘦影﹐嫌明燭。鴛樓碎瀉東西玉。問芳蹤﹑何時再展﹐翠釵難卜。待把宮眉橫云樣﹐描上生綃畫帽。怕不是﹑新來妝束。彩扇紅牙今都在﹐眼無人﹑解聽開元曲。空掩袖﹐倚寒竹。」似此亦磊落可喜。竹山集中﹐便算最髙之作。乃秀水龍謂其效法白石﹐何異癡人說夢耶。

○放翁蝶戀花

放翁蝶戀花云「早信此生終不遇﹐當年悔艸長楊賦。」情見乎詞﹐更無一毫含蓄處。稼軒鷓鴣天云「卻將萬字平戎策﹐換得東家種樹書。」亦卽放翁之意﹐而气格迥乎不同。彼淺而直﹐此郁而厚也。

○東坡八聲甘州

東坡八聲甘州﹝寄參寥子﹞結數語云「算詩人相得﹐如我與君稀。約他年﹑東還海道﹐顧謝公雅志莫相違。西州路﹐不應回首﹐爲我沾衣。」寄伊郁於豪宕﹐坡老所以爲髙。

○王阮亭浣溪沙

王阮亭浣溪沙﹝紅橋懷古﹞云「北郭淸溪一帶流。紅橋風物眼中秋。綠楊城郭是揚州。西望雷塘何處是﹐香魂零落使人愁。澹煙芳艸舊迷樓。」遣詞琢句﹐較五代人更覺苕雅。邱季貞和之云「淸淺雷塘水不流。幾聲寒笛畫城秋。紅橋猶自倚揚州。五夜香氏殘月夢﹐六宮花落曉風愁。多情煙樹戀迷樓。」婉雅芊麗。漁洋一闋外﹐斷推此爲佳構。然兩詞皆文過於質。其傳誦一時者﹐正以文勝也。

○詞曲體異

詩詞同體而異用。曲與詞則用不同﹐而體亦漸異。此不可不辧。

○五代人詞去取宜愼

五代人詞﹐髙者升飛卿之堂﹐俚者直近於曲矣。故去取宜愼。花間﹑尊前等集﹐更欲揚其波而張其焰。吾不解是何心也。

○詞不可浮艷鄙陋

文采可也﹐浮艷不可也。朴實可也﹐鄙陋不可也。差以毫﹐謬以千里矣。

○詞貴婉而善諷

情以郁而後深﹐詞以婉而善諷。故朴實可施於詩。施於詞者﹐百中獲一耳。朴實尙未必盡合﹐況鄙陋乎。

○韋辛詞有朴實處

韋端己菩薩蠻四章﹐辛稼軒水調歌頭﹑鷓鴣天等闋﹐間有朴實處。而伊郁卽寓其中。淺率粗鄙者﹐不得藉口。

○五代詞不及兩宋

六朝詩﹐所以遠遜唐人者﹐魄力不充也。魄力不充者﹐以纖損其眞气故也。當時樂府所尙﹐如子夜﹑捉搦諸歌曲﹐詩所以不振也。五代詞不及兩宋者﹐亦猶是耳。余選希聲集六卷﹐所以存詩也。大雅集六卷﹐所以存詞也。

○詩衰於宋詞衰於元

詩衰於宋。詞衰於元。然自乾嘉以還﹐追蹤正始者﹐時復有人。是衰者可以復振﹐亡者猶有存焉者也。

○詩詞皆有境

詩有詩境。詞有詞境。詩詞一理也。然有詩人所辟之境﹐詞人尙未見者﹐則以時代先後遠近不同之故。一則如淵明之詩﹐淡而彌永﹐朴而愈厚﹐極疏極冷﹐極平極正之中﹐自有一片熱腸﹐纏綿往復。此陶公所以獨有千古﹐無能爲繼也。求之於詞﹐未見有造此境者。一則如杜陵之詩﹐包括萬有﹐空諸倚傍﹐縱橫博大﹐千變萬化之中﹐卻極沈鬱頓挫﹐忠厚和平。此子美所以橫絕古今﹐無與爲敵也。求之於詞﹐亦未見有造此境者。若子建之詩﹐飛卿詞固已譏之。太白之詩﹐東坡詞可以敵之。子昂髙古﹐摩詰名貴﹐則子野﹑碧山﹐正不多讓。退之生鑿﹐柳州幽峭﹐則稼軒﹑玉田﹐時或過之。至謂白石似淵明﹐大晟似子美﹐則吾尙不謂然。然則詞中未造之境﹐以待後賢者尙多也。﹝皆境之髙者﹐若香山之老嫗可解﹐盧仝﹑長吉之牛鬼蛇神﹐賈島之寒瘦﹐山谷之桀驁﹐𨿽各有一境﹐不學無害也。﹞有志倚聲者﹐可不勉諸。

榮翰自束髮受業於亦峯舅氏﹐親承指受者有年。乙亥歲﹐補弟子員﹐旋食廩餼。舅氏喜榮爲可造﹐由是舉業外﹐兼課詩詞雜藝﹐時得聞其緒論。然舅氏於書無所不覽﹐凡習一藝﹐必造精微﹐而於詞學爲尢深且邃。所著詞話八卷﹐一本溫柔惇厚﹐以上溯國風﹑離騷之旨﹐可謂發前人之所未發﹐俾後學奉爲圭臬﹐卓卓乎詞學之正宗矣。榮請付梓﹐以公諸世。舅氏不許﹐謂於是編歷數十寒暑﹐識與年進﹐稿凡五易﹐安知將來不更有進於此者乎。則舅氏之浸潤沈潛於此道﹐豈尋常詣力所能造也耶。壬辰歲﹐舅氏遽歸道山。榮懼是編久而散佚﹐亟與同學諸子刊而傳之。嗚呼﹐舅氏天資卓越﹐丰於才而嗇於年﹐著作林立﹐是編特其緒餘。榮懼不獲卒業﹐以底於成﹐而不能忘諄諄耳提面命時也﹐悲夫。受業甥包榮翰謹識。

先師陳亦峯先生﹐宅心孝友﹐卓然有以自見。旣﹤歹勿﹥二年﹐太夫子鐵峯先生整其遺著﹐得若干帙﹐正詩與同門王雷夏諸君子因有剞劂之請。而鐵峯先生謙抑至再﹐以爲不足傳﹐僅許刻其詞話八卷﹐並詩詞附焉。嗚呼﹐此𨿽不足傳先生﹐要亦可爲諸編之嚆矢﹐先生有知﹐慰耶悲耶。刊旣成﹐敬疏其緣起如右﹐蓋泫然不知涕泗之何從矣。光緒二十年夏六月﹐門下士海寧許正詩謹撰。

